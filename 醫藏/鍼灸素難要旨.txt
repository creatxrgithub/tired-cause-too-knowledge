

鍼灸素難要旨明髙武

序

醫書最古而可信者﹐莫如《素》《難》。於鍼灸之訣﹐又獨詳焉。蓋原人之經絡血脈﹐陰陽表裏﹐以起百病之本。而鍼石湯火﹐各有所宜施其齊之得也。𨿽磁石取鍼﹐何足云諭。然每患於注述乖刺﹐拙者用之﹐往往失理﹐鮮不以愈爲劇﹐可不愼耶。四明梅孤子髙武纂集《鍼灸要旨》及《聚英》共三帙﹐一切以《素》《難》爲主﹐而於後世之專門名家﹐多附述焉。

其用意勤甚﹐少參東石戴公﹐旣親爲校正﹐且委諸鉛﹐令未齊陶君師文梓而行之。是將廣其傳於世﹐欲人知所師而用之﹐庶乎其不繆也仁者之政﹐類如此矣。陶君屬予言爲之序﹐予因題數語於簡端﹐俾世之知此書之傳﹐實自二公始﹐而醫之果不繆也。則髙子之功﹐何可少哉嘉靖丁酉仲夏九日弋陽黃易書於九潭精舍

凡例

一﹑《難經》節要﹕先取行鍼補瀉﹐次取井滎兪經合﹐又次及經脈﹐各以類相從﹐不拘舊經篇次。

一﹑《素問》節要﹕先九鍼﹐次補瀉﹐次諸法﹐次病刺﹐次經脈冗﹐不拘舊文篇目。

一﹑《難經》注𨿽多﹐惟滑氏本義折衷眾說﹐故存之。

一﹑各書有羽翼《難經》者﹐集注於各條下。

一﹑《難經》注與經旨未合者﹐竊疑之﹐非敢妄議前人也﹐亦欲求明夫理耳。

一﹑《素問》《內經》《靈樞》﹐舊有王冰注﹐議者謂其多所彊解﹐今去之﹐惟錄其本文。

一﹑《素問》浩瀚﹐今節要立題分類﹐以便記誦。

一﹑前人謂《素問》篇次失序﹐錯簡不無。今節要或錄其全篇﹐或摘其一節﹐而類聚之。書之有圖所以彰明其義也﹐可圖則圖之﹐今置圖卷首﹐以備參考。

九鍼式

鍼平半寸﹐長一寸六分﹐其頭大末銳﹐其病熱在頭身宜此。

員鍼其身員﹐鋒如卵形﹐長一寸六分﹐肉分气滿宜此。

鍼鋒如黍粟之銳﹐長三寸五分﹐脈气虛少宜此。

鋒鍼刃三隅﹐長一寸六分﹐瀉熱出血。發泄痼病宜此。

鍼一名鈹鍼﹐末如劍鋒﹐廣二寸半﹐長四寸﹐破癰腫﹐出膿血。

員利鍼尖如毫﹐且員且利﹐中身微大﹐長一寸六分﹐調陰陽﹐去暴痺。

毫鍼法象毫尖﹐如蚊虻喙﹐長三寸六分﹐調經絡﹐去疾病。

長鍼鋒如利﹐長七寸﹐痺深居骨解腰脊節奏之間者。

燔鍼一名鍼。長四寸﹐風虛合於骨解皮膚之間者。

卷一難經

一﹑補瀉

七十八難曰﹕鍼有補瀉﹐何謂也﹖然補瀉之法﹐非必呼吸出內鍼也。

紀氏曰﹕呼盡而內鍼﹐吸而引鍼者爲補。吸則內鍼﹐呼盡出鍼爲瀉。此言補瀉之時﹐非必呼吸出內而已。

然知爲鍼者信其左﹐不知爲鍼者信其右。

紀氏曰﹕然知爲鍼信其左者﹐以左調右﹐有餘不足﹐補瀉於滎兪也。不知爲鍼者信其右﹐但一心用鍼﹐不知以左調右也。

當刺之時﹐先以左手壓按所鍼滎兪之處﹐彈而努之﹐爪而下之﹐其气之來﹐如動脈之狀﹐順鍼而刺之﹐得气。因推而內之﹐是謂補。動而伸之﹐是謂瀉。不得气﹐乃與男外女內。不得气﹐是謂十死﹐不治也。

滑氏曰﹕彈而努之﹐努讀作怒﹔爪而下之﹐掏之稍重﹐皆欲致其气之至也。气至指下﹐如動脈之狀﹐乃乘其至而刺之順﹐猶循也乘也﹐停鍼待气﹐气至鍼動﹐是得气也。因推鍼而內之﹐是謂補。動鍼而伸之﹐是謂瀉。此越人心法﹐非呼吸出內也﹐是固然也。若停鍼候气﹐久而不至﹐乃與男子則淺其鍼而候之衛气之分。女子則深其鍼而候之榮气之分。如此而又不得气﹐是謂其病終不可治也。篇中前後二气字不同﹐不可不辧。前言气之來如動脈之狀﹐未刺之前左手所候之气也。後言得气不得气﹐鍼下所候之气也﹐此自兩節。周仲立乃云﹕凡候气左手宜略重﹐候之不得﹐乃與男則少輕其手於衛气之分以候之﹐女則重其手於榮气之分以候之。如此則旣無前後之分﹐又昧停鍼待气之道﹐尙何所據爲補瀉耶。

六十九難曰﹕經言虛者補之﹐實者瀉之﹐不虛不實﹐以經取之。何謂也﹖然虛者補其母﹐實者瀉其子﹐當先補之﹐然後瀉之﹐不虛不實﹐以經取之。是正經自病﹐不中他邪也。當自取其經﹐故言以經取之。

滑氏曰﹕《靈樞》第十篇

載﹕十二經皆有盛則瀉之﹐虛則補之﹐不盛不虛﹐以經取之。

虛者補其母﹐實者瀉其子﹐子能令母實﹐母能令子虛。假令肝病虛﹐卽補厥陰之合﹐曲泉是也。

實則瀉厥陰之滎﹐行間是也。先補後瀉﹐卽後篇陽气不足﹐陰气有餘﹐當先補其陽﹐而後瀉其陰之意。若於此義不屬﹐非闕誤﹐則羨文也。不實不虛﹐以經取之者﹐卽四十九難憂愁思慮則傷心﹐形寒飲冷則傷肺﹐恚怒气逆則傷肝﹐飲食勞倦則傷脾﹐久坐濕地彊力入水則傷腎。蓋正經之自病者也。楊氏曰﹕不實不虛﹐是諸藏不相乘也﹐故云自取其經。

七十六難曰﹕何謂補瀉﹖當補之時﹐何所取气。當瀉之時﹐何所置气。然當補之時﹐從衛取气﹐當瀉之時﹐從榮置气。其陽气不足﹐陰气有餘﹐當先補其陽﹐而後瀉其陰。陰气不足﹐陽气有餘﹐當先補其陰﹐而後瀉其陽。榮衛通行﹐此其要也。

滑氏曰﹕《靈樞》五十二篇曰﹕浮气不循經者爲衛气﹐其精气之行於經者爲榮气。蓋補則取浮气之不循經者以補虛處﹐瀉則從榮置其气而不用也﹐置﹑猶棄置之置。然人之病﹐虛實不一﹐補瀉之道﹐亦非一也。是以陽气不足而陰气有餘﹐則先補陽而後瀉陰以和之﹔陰气不足而陽气有餘﹐則先補陰而後瀉陽以和之。如此則榮衛自然通行矣。

七十五難曰﹕經言東方實﹐西方虛﹐瀉南方﹐補北方﹐何謂也﹖然金木水火土﹐當更相平。

東方木也﹐西方金也﹐木欲實金當平之﹐火欲實水當平之﹐土欲實木當平之﹐金欲實火當平之﹐水欲實土當平之。東方肝也﹐則知肝實﹐西方肺也﹐則知肺虛。瀉南方火﹐補北方水。

南方火﹐火者木之子也。北方水﹐水者木之母也。水勝火﹐子能令母實﹐母能令子虛。故瀉火補水﹐欲令金不得平木也。經曰﹕不能治其虛﹐何問其餘。此之謂也。

滑氏曰﹕金不得平木﹐不字疑衍。東方實﹐西方虛﹐瀉南方﹐補北方者﹐木金火水﹐欲更相平也。木火土金水之欲實﹐五行之貪勝而務權也。金水木火土之相平﹐以五行所勝而制其貪也。經曰﹕一臟不平﹐所勝平之。東方肝也﹐西方肺也﹐東方實﹐則知西方虛矣。若西方不虛﹐則東方安得而過於實耶﹖或瀉或補﹐要亦抑其甚而濟甚不足﹐損過就中之道也。水能勝火﹐子能令母實﹐母能令子虛。瀉南方火者﹐奪子之气﹐使食母之有餘。補北方水者﹐益子之气﹐使不食於母也。如此則過者退﹐抑者進。金得平其木﹐而東西二方無復偏勝偏虧之患矣。越人之意﹐大抵謂東方過於實﹐而西方之气不足﹐故瀉火以抑其木﹐補水以濟其金﹐是乃使金得與木相停﹐故曰欲令金得平木也。若曰欲令金不得平木﹐則前後文義窒礙﹐竟說不通。使肝木不過﹐肺金不虛﹐復瀉火補水﹐不幾於實實虛虛耶。《八十一難》文義﹐正與此互相發明﹐九峯蔡氏謂水火金木土谷惟修﹐取相勝以泄其過﹐其意亦同。故結句云﹕不能治其虛﹐何問其餘﹐若爲知常而不知變者之戒也。此篇大意﹐在肝實肺虛﹐瀉火補水上。或問子能令母實﹐母能令子虛﹐當瀉火補土爲是。蓋子有餘則不食母之气﹐母不足則不能蔭其子。瀉南方火﹐乃奪子之气﹐使食母之有餘﹐補中央土﹐則益母之气﹐使得以蔭其子也。今乃瀉火補水何歟﹖曰﹕此越人之妙﹐一舉而兩得之者也。且瀉火一則以奪木之气﹐一則以去金之克。補水一則以益金之气﹐一則以制火之光。若補土則一於助金而已﹐不可施於兩用﹐此所以不補土而補水也。或又問母能令子實﹐子能令母虛﹐五行之道也。今越人乃謂子能令母實﹐母能令子虛何哉﹖曰﹕是各有其說也。母能令子實﹐子能令母虛者﹐五行之生化。子能令母實﹐母能令子虛者﹐鍼家之予奪﹐固不相侔也。四明陳氏曰﹕仲景云木行乘金名曰橫。

《內經》曰﹕气有餘﹐則制己所勝而侮所不勝。木實金虛﹐是木橫而淩金﹐侮所不勝也。木實本以金平之﹐然以其气正彊而橫﹐金平之﹐則兩不相伏而戰﹐戰則實者亦傷﹐虛者亦敗。

金虛本資气於土﹐然其時土亦受制﹐未足以資之﹐故取水爲金之子﹐又爲木之母。於是瀉火補水﹐使水勝火﹐則火餒而取气於木﹐木乃減而不復。實水爲木母﹐此母能令子虛也。木旣不實﹐其气乃平。平則金免木淩﹐而不復虛。水爲金子﹐此子能令母實也。所謂金不得平木﹐不得逕以金平其木﹐必瀉火補水而旁治之﹐使木金之气自然兩平耳。今按陳氏此說﹐亦自有理。但爲不之一字所纏﹐未免牽彊費辭﹐不若直以不字爲衍文爾。觀《八十一難》中﹐當知金平木一語﹐可見矣。王安道曰﹕余每讀至此﹐未嘗不嘆夫越人之得經旨而悼夫後世之失經旨也。先哲有言﹕凡讀書不可先看注解﹐且將經文反復而詳味之﹐得自家有新意。卻以注解參校﹐庶乎經意昭然﹐而不爲他說所蔽。若先看注解﹐則被其說橫吾胸中﹐自家卻無新意矣。余平生佩服此訓﹐所益甚多。且如《難經》此篇﹐其言周備純正﹐足爲萬世法﹐後人紛紛之論﹐其可憑乎﹖夫實則瀉之﹐虛則補之﹐此常道也。實則瀉其子﹐虛則補其母﹐亦常道也﹐人皆知之。今肝實肺虛﹐乃不瀉肝而瀉心﹐此則人亦知之。至於不補肺補脾而補腎﹐此則人不能知﹐惟越人知之耳。夫子能令母實﹐母能令子虛﹐以常情觀之﹐則曰心火實致肝木亦實﹐此子能令母實也。脾土虛致肺金亦虛﹐此母能令子虛也。心火實固由自主﹐脾土虛乃由肝木制之﹐法當瀉心補脾﹐則肝肺皆平矣。越人則不然。其子能令母實﹐子謂火﹐母謂木﹐固與常情無異。其母能令子虛﹐母謂水﹐子謂木﹐則與常情不同矣。故曰水者木之母也﹐子能令母實一句﹐言病因也。母能令子虛一句﹐言治法也。其意蓋曰﹕火爲木之子﹐子助其母﹐使之過分而爲病矣。今將何以處之﹐惟有補水瀉火之治而已。夫補水者何謂也﹖蓋水爲木之母﹐若補水之虛﹐使力可勝火﹐火勢退而木勢亦退。此則母能虛子之義﹐所謂不治之治也。﹝此虛字﹐與精气奪則虛之虛字不同。彼虛謂耗其眞而致虛﹐此虛謂抑其過而欲虛之也﹞

。若曰不然﹐則母能令子虛一句﹐將歸之脾肺乎﹗旣歸於脾肺﹐今何不補脾乎﹖夫五行之道﹐其所畏者﹐畏所克耳。今火大王﹐水大虧﹐火何畏乎﹖惟其無畏﹐則愈王而莫能制。苟非滋水以求勝之﹐孰能勝也﹖水勝火三字﹐此越人寓意處。細觀之﹐勿輕忽也﹗𨿽瀉火補水並言﹐然其要又在補水耳。後人乃言濁瀉火﹐而不用補水﹐又曰瀉火卽是補水﹐得不大違越人與經之意乎﹗若果不用補水﹐經不必言補北方﹐越人不必言補水矣。𨿽水不虛﹐而火獨暴王者﹐固不必補水亦可也。若先因水虛而致火王者不補水可乎﹖水虛火王而不補水﹐則藥至而暫息。藥過而復作﹐將積年累月﹐無有窮已。安能絕其根哉﹗𨿽苦寒之藥﹐通爲抑陽扶陰﹐不過瀉火邪而已﹐終非腎藏本藥﹐不能滋養北方之眞陰也。欲滋眞陰﹐捨地黃﹑黃柏之屬不可也。且夫肝之實也﹐其因有二﹕心助肝﹐肝實之一因也。肺不能制肝﹐肝實之二因也。肺之虛也﹐其因亦有二。心克肺﹐肺虛之一因也。

脾受肝克而不能生肺﹐肺虛之二因也。今補水而瀉火﹐火退則木气削。又金不受克而制木﹐東方不實矣。金气得平﹐又土不受克而生金﹐西方不虛矣。若以虛則補母言之﹐肺虛則當補脾﹐豈知肝气正盛﹐克土之深﹐𨿽每日補脾﹐安能敵其正盛之勢哉﹗縱使土能生金﹐金受火克﹐亦所得不償所失矣﹗此所以不補土而補水也。或疑木王補水﹐恐水生木而木愈王。故聞獨瀉火不補水論﹐忻然而從之。殊不知木已王矣﹐何待生乎﹗況水之虛﹐𨿽峻補尙不能復其本气﹐安有餘力生木哉﹗若能生木﹐則能勝火矣。或又謂補水者﹐欲其不食於母也。不食於母﹐則金气還矣。豈知火克金﹐土不生金﹐金之虛已極﹐尙不能自給﹐水𨿽欲食之﹐何所食乎﹖若如此則金虛不由於火之克﹐土之不生﹐而由於水之食爾﹐豈理也哉﹗縱水不食金﹐金亦未必能復常也。金不得平木一句﹐多一不字。所以瀉火補水者﹐正欲使金得平木也。不字當刪去﹐不能治其虛﹐何問其餘。虛﹐指肺虛而言也。瀉火補水﹐使金得平木﹐正所謂能治其虛。不補土﹐不補金﹐乃瀉火補水﹐使金自平。此法之巧而妙者﹐苟不能曉此法﹐而不能治此虛﹐則不須問其他﹐必是無能之人矣。故曰不能治其虛﹐何問其餘。若夫上文所謂金木水火土更相平之義﹐不勞解而自明﹐玆故弗具也。夫越人亞聖也。論至於此﹐敢不斂衽﹐但恨說者之HT蝕﹐故辧之。﹝武按﹕滑氏受鍼法於東平髙洞陽﹐故以鍼法補瀉注。豈王氏不習鍼﹐故以用藥論﹐而補瀉之理明矣。若經旨則鍼藥皆通。﹞

七十二難曰﹕經言能知迎隨之气﹐可令調之。調气之方﹐必在陰陽。何謂也﹖然所謂迎隨者﹐知榮衛之流行﹐經脈之往來也。隨其順逆而取之﹐故曰迎隨。

滑氏曰﹕迎隨之法﹐補瀉之道也。迎者迎而奪之﹐隨者隨而濟之。然必知榮衛之流行﹐經脈之往來﹐榮衛流行﹐經脈往來﹐其義一也。知之而後可以視夫病之逆順﹐隨其所當而爲視瀉也。四明陳氏曰﹕迎者﹐迎其气之方來而未盛也﹐以瀉之。隨者﹐隨其气之方往來未虛也﹐以補之。愚按迎隨有二﹕有虛實迎隨﹐有子母迎隨。陳氏之說﹐虛實迎隨也。若七十九難所載﹐子母迎隨也。

調气之方﹐必在陰陽。知其內外表裏﹐隨其陰陽而調之﹐故曰調气之方﹐必在陰陽。

滑氏曰﹕在﹐察也。內爲陰﹐外爲陽﹐表爲陽﹐裏爲陰﹐察其病之在陰在陽而調之也。

楊氏曰﹕髙气之方﹐必在陰陽者。陰虛陽實﹐則補陰瀉陽﹔陰虛陰實﹐則補陽瀉陰﹔或陽並於陰。陰並於陽﹐或陰陽俱虛俱實﹐皆隨其所見而調之。謝氏曰﹕男外女內﹐表陽裏陰。調陰陽之气者﹐如從陽引陰﹐從陰引陽﹐陽病治陰﹐陰病治陽之類也。

七十九難曰﹕經言迎而奪之﹐安得無虛。隨而濟之﹐安得無實。虛之與實﹐若得若失。

實之與虛﹐若有若無。何謂也﹖滑氏曰﹕出《靈樞》第一篇

﹕得﹐求而獲也﹔失﹐縱也﹑遺也。其第二篇

曰﹕言實與虛﹐若有若無者﹐謂實者有气﹐虛者無气也。言虛與實﹐若得若失者﹐謂補者必然若有得也﹐瀉者然若有失也。卽第一篇

之義。

然迎而奪之者﹐瀉其子也。隨而濟之者﹐補其母也。假令心病瀉手心主兪﹐是謂迎而奪之者也。補手心主井﹐是謂隨而濟之者也。

滑氏曰﹕迎而奪之者瀉也﹐隨而濟之者補也。假令心病﹐心火也﹐土爲火之子﹐手心主之兪太陵也﹐實則瀉之﹐是迎而奪之也。木者火之母﹐手心主之井中衝也﹐虛則補之﹐是隨而濟之也。迎者迎於前﹐隨者隨其後。此假心爲例而補瀉﹐則云手心主﹐卽《靈樞》所謂少陰無兪者也﹐當與六十六難並觀。潔古曰﹕呼吸出納﹐亦名迎隨也。

所謂實之與虛者﹐牢濡之意也。气來實牢者爲得﹐濡虛者爲失﹐故曰若得若失也。

滑氏曰﹕气來實牢濡虛﹐以隨濟迎奪而爲得失也。前云虛之爲實﹐若得若失﹐實之與虛﹐若有若無﹐此言實之與虛﹐若得若失。蓋得失有無﹐義實相同﹐互舉之省文耳。

八十一難曰﹕經言有見如入﹐有見如出者﹐何謂也﹖然所謂有見如入者﹐謂左手見气來至乃內鍼﹐鍼入見气盡乃出鍼。是謂有見如入﹐有見如出也。

滑氏曰﹕所謂有見如入下﹐當欠有見如出四字﹐如讀爲而﹐孟子書﹐望道而未之見。而讀爲如﹐蓋通用也。有見而入出者﹐謂左手按穴﹐待气來至乃下鍼﹐鍼入候其气應盡而出鍼也。

紀氏曰﹕鍼之出入﹐皆隨气往來。《素問》曰﹕見其烏烏﹐見其稷稷﹐從見其飛﹐不知其誰﹐伏如橫努﹐起如發機是也。﹝《素問》寶命全角論文﹞

卷一難經

二﹑補瀉相反

八十一難曰﹕經言無實實虛虛﹐損不足而益有餘。是寸口脈耶﹐將病自有虛實耶﹐其損益柰何﹖然是病﹐非謂寸口脈也﹐謂病自有虛實也。假令肝實而肺虛﹐肝者木也﹐肺者金也﹐金木當更相平﹐當知金平木﹐假令肺實而肝虛微少气﹐用鍼不補其肝而反重實其肺。故曰實實虛虛﹐損不足而益有餘﹐此者中工之所害也。

滑氏曰﹕是病二字﹐非誤卽衍。肝實肺虛﹐金當平木如七十五難之說。若肺實肝虛﹐則當抑金而扶木也。用鍼者乃不補其肝﹐而反重實其肺﹐此所謂實其實而虛其虛。損不足而益有餘﹐殺人必矣。中工﹐猶云粗工也。

十二難曰﹕五臟脈已絕於內﹐用鍼者反實其外。五臟脈已絕於外﹐用鍼者反實其內。內外之絕﹐何以別之﹖然五臟脈已絕於內者﹐腎肝气已絕於內也﹐而醫反補其心肺。五臟脈已絕於外者﹐其心肺脈已絕於外也﹐而醫反補其腎肝。陽絕補陰﹐陰絕補陽﹐是謂實實虛虛﹐損不足﹐益有餘。如此死者﹐醫殺之耳。

滑氏曰﹕《靈樞》第一篇

曰﹕凡將用鍼者﹐必先診脈﹐視气之劇易﹐乃可以治也。又第三篇

曰﹕所謂五臟之气已絕於內者﹐脈口气內絕不至﹐反取外之病處﹐與陽經之合﹐有畱鍼以致其陽气﹐陽气至則內重竭﹐重竭則死矣。其死也﹐無气以動故靜。所謂五臟之气已絕於外者﹐脈口气外絕不至﹐反取其四末之輸﹐有畱鍼以致其陰气﹐陰气至則陽气反入﹐入則逆﹐逆則死矣。其死也﹐陰气有餘故躁。此《靈樞》以脈口內外言陰陽也﹐越人以心肺腎肝內外別陰陽﹐其理亦猶是也。紀氏謂此篇言鍼法﹐馮氏謂合入用鍼補瀉之類。

卷一難經

三﹑鍼刺淺深

七十難曰﹕春夏刺淺﹐秋冬刺深者。何謂也﹖然春夏者﹐陽气在上﹐人气亦在上﹐故當淺取之。秋冬者﹐陽气在下﹐人气亦在下﹐故當深取之。

滑氏曰﹕春夏之時﹐陽气浮而上﹐人之气亦然﹐故刺之當淺﹐欲其無太過也。秋冬之時﹐陽气沈而下﹐人之气亦然﹐故刺之當深﹐欲其無不及也。經曰﹕必先歲气﹐無伐天和﹐此之謂也。四明陳氏曰﹕春气在毛﹐夏气在皮﹐秋气在分肉﹐冬气在骨髓﹐是淺深之應也。

七十一難曰﹕經言刺榮無傷衛﹐刺衛無傷榮。何謂也﹖然鍼陽者﹐臥鍼而刺之﹔刺陰者﹐先以左手攝按所鍼榮兪之處﹐气散乃內鍼。是謂刺榮無傷衛﹐刺衛無傷榮也。

滑氏曰﹕榮爲陰﹐衛爲陽。榮行脈中﹐衛行脈外﹐各有淺深也。用鍼之道亦然﹐鍼陽必臥鍼而刺之者﹐以陽气輕浮﹐過之恐傷於榮也。刺陰者﹐先以左手按所刺之穴﹐良久令气散乃內鍼﹐不然﹐則傷衛气也。無毋通﹐禁止辭。

卷一難經

四﹑先後淺深

七十難曰﹕春夏各致一陰﹐秋冬各致一陽。何謂也﹖然春夏溫﹐必致一陰者﹐初下鍼沈之﹐至腎肝之部﹐得气引持之陰也。秋冬寒﹐必致一陽者﹐初內鍼淺而浮之﹐至心肺之部﹐得气推內之陽也。是謂春夏必致一陰﹐秋冬必致一陽。

滑氏曰﹕致取也﹐春夏气溫﹐必致一陰者﹐春夏養陽之義也。初下鍼卽沈之至腎肝之部﹐俟其得气﹐乃引鍼而提之。以至於心肺之分﹐所謂致一陰也。秋冬气寒﹐必致一陽者﹐秋冬養陰之義也。初內鍼淺而浮之﹐當心肺之部﹐俟其得气﹐推鍼而內之﹐以達於腎肝之分﹐所謂致一陽也。此篇致陰陽之說﹐越人特推其理有如是者爾。凡用鍼補瀉﹐自有所宜﹐初不必以是相拘也。

卷一難經

五﹑井滎兪經合主病

六十八難曰﹕五臟六腑﹐各有井滎兪經合。皆何所主﹖然經言所出爲井﹐所流爲滎﹐所注爲兪﹐所行爲經﹐所入爲合﹐井主心下滿﹐滎主身熱﹐兪主體重節痛﹐經主喘咳寒熱﹐合主逆气而泄﹐此五臟六腑井滎兪經合所主病也。

滑氏曰﹕主﹐主治也﹔井﹐谷井之井﹐水源之所出也﹔滎﹐絕小水也﹐井之源本微﹐故所流尙小而爲滎﹔兪﹐輸也﹐注也﹐自滎而注﹐乃爲兪也。由兪而經過於此﹐乃謂之經﹐由經而入於所合﹐謂之合﹐合者會也。《靈樞》第一篇

曰﹕五臟五兪﹐五五二十五兪﹐六腑六兪﹐六六三十六兪。﹝此兪字﹐空穴之總名。凡諸空穴﹐皆可以言兪﹞。經脈十二﹐絡脈十五。凡二十七气所行﹐皆井滎兪經合之所系﹐而所主病各不同。並主心下滿﹐肝木病也。足厥陰之支﹐從肝別貫鬲﹐上注肺﹐故井主心下滿。滎主身熱﹐心火病也。兪主體重節痛﹐脾土病也。經主喘咳寒熱﹐肺金病也。合主逆气而泄﹐腎水病也。謝氏曰﹕此舉五臟之病各一端爲例﹐余病可以類推而互取也。不言六腑者﹐舉髒足以該之。項氏曰﹕井象水之泉﹐滎象水之陂﹐兪象水之窬﹐經象水之流﹐合象水之歸﹐皆取水之義也。紀氏曰﹕井之所治﹐不以五臟六腑﹐皆主心下滿。滎之所治﹐不以五臟六腑﹐皆主身熱。兪之所治﹐不以五臟六腑﹐皆主體重節痛。經之所治﹐不以五臟六腑﹐皆主喘咳寒熱。合之所治﹐不以五臟六腑﹐皆主逆气而泄。俱言髒不言腑者﹐恐未中理。

卷一難經

六﹑四時井滎兪經合刺

七十四難曰﹕經言春刺井﹐夏刺滎﹐季夏刺兪﹐秋刺經﹐冬刺合者。何謂也﹖然春刺井者邪在肝﹐夏刺滎者邪在心﹐季夏刺兪者邪在脾﹐秋刺經者邪在肺﹐冬刺合者邪在腎。

滑氏曰﹕滎兪之系四時者﹐以其邪各有所在也。

其肝心脾肺腎﹐而系於春夏秋冬者。何謂也﹖然五臟一病輒有五也。假令肝病﹐色靑者肝也﹐臊臭者肝也﹐喜酸者肝也﹐喜呼者肝也﹐喜泣者肝也。其病眾多﹐不可盡言也。四時有數﹐而並系於春夏秋冬者也。鍼之要妙﹐在於秋毫者也。

滑氏曰﹕五臟一病﹐不止於五﹐尢眾多也。𨿽其眾多﹐而四時有數。故並系於春夏秋冬﹐及井滎兪經合之屬也。用鍼者﹐必精察之﹐詳此篇文義﹐似有缺誤。今且根據此解之﹐以俟知者。

卷一難經

七﹑臟腑滎兪合皆以井爲始

《六十三難》曰﹕十變言五臟六腑滎合﹐皆以井爲始者何也﹖然井者東方春也﹐萬物之始生﹐諸行喘息飛蠕動當生之物﹐莫不以春生。故歲數始於春﹐日數始於甲。故以井爲始也。﹝去知切﹐蠕音軟。﹞

滑氏曰﹕十二經所出之穴﹐皆謂之井。而以爲滎兪之始者﹐以井主東方木﹐木者春也﹐萬物發生之始﹐諸者行﹐喘者息﹐息謂噓吸气也。公孫弘傳﹐作行喙息﹐義尢明白。者飛﹐蠕者動﹐皆虫豸之屬。凡當生之物﹐皆以春而生﹐是以歲之數則始於春﹐日之數則始於甲。人之滎合則始於井也。馮氏曰﹕井谷井之井﹐泉源之所出也。四明陳氏曰﹕經穴之气所在則自井始﹐而畱滎注兪﹐過經入合﹐故以萬物及歲月日數之始爲譬也。

卷一難經

八﹑臟腑井滎爲五六

六十二難曰﹕髒井滎有五﹐腑獨有六者。何謂也﹖然腑者陽也﹐三焦行於諸陽﹐故置一兪﹐名曰原。腑有六者﹐亦與三焦共一气也。

滑氏曰﹕髒之井滎有五﹐謂井滎兪經合也。腑之井滎有六﹐以三焦行於諸陽﹐故又置一兪而名曰原。所以腑有六者﹐與三焦共一气也。虞氏曰﹕此篇疑有缺誤﹐當與六十六難參考。

卷一難經

九﹑陰陽井滎木金相生不同

六十四難曰﹕十變又言陰井木﹐陽井金﹐陰滎火﹐陽滎水﹐陰兪土﹐陽兪木﹐陰經金﹐陽經火﹐陰合水﹐陽合土。

滑氏曰﹕十二經起於井穴﹐陰井爲木﹐故陰井木生陰滎火﹐陰滎火生陰兪土﹐陰兪土生陰經金﹐陰經金生陰合水。陽井爲金﹐故陽井金生陽滎水﹐陽滎水生陽兪木﹐陽兪木生陽經火﹐陽經火生陽合土。

陰陽皆不同其意何也﹖然是剛柔之事也。陰井乙木﹐陽井庚金﹐陽井庚金者﹐乙之剛也﹔陰井乙木者﹐庚之柔也。乙爲木﹐故言陰井木也﹔庚爲金﹐故言陽井金也。餘皆仿此。

滑氏曰﹕剛柔者﹐乙庚之相配也。十干所以自乙庚而言者﹐蓋諸臟腑穴﹐皆始於井﹐而陰脈之井始於乙木﹐陽脈之井始於庚金﹐故自乙庚而言剛柔之配﹐而其餘五行之配﹐皆仿此也。

丁氏曰﹕剛柔者﹐謂陰井木﹐陽井金﹐庚金爲剛﹐乙木爲柔﹐陰滎火﹐陽滎水﹐壬水爲剛﹐丁火爲柔﹐陰兪土﹐陽兪木﹐甲木爲剛﹐己土爲柔。陰經金﹐陽經火﹐丙火爲剛﹐辛金爲柔。陰合水﹐陽合土﹐戊土爲剛﹐癸水爲柔。蓋五行之道﹐相生者母子之義﹐相克相制者夫婦之類。故夫道皆剛﹐婦道皆柔﹐自然之理也。易曰﹕分陰分陽﹐疊用柔剛﹐其是之謂歟。

卷一難經

十﹑出井入合

六十五難曰﹕經言所出爲井﹐所入爲合﹐其法柰何﹖然所出爲井﹐井者東方春也﹐萬物之始生﹐故言所出爲井也。所入爲合﹐合者北方冬也﹐陽气入髒﹐故言所入爲合也。

滑氏曰﹕此以經穴之流注始終言也。

卷一難經

十一﹑欲刺井當刺滎

七十三難曰﹕諸井者肌肉淺薄﹐气少不足使也﹐刺之柰何﹖然諸井者木也﹐滎者火也﹐火者木之子﹐當刺井者﹐以滎瀉之。故經言補者不可以爲瀉﹐瀉者不可以爲補﹐此之謂也。

滑氏曰﹕諸經之井﹐皆在手足指梢﹐肌肉淺薄之處﹐气少不足使爲補瀉也。故設當刺井者﹐只瀉其滎﹐以井爲木﹐滎爲火﹐火者木之子也。詳越人此說﹐專爲瀉井者言也﹐若當補井﹐則必補其合﹐故引經言「補者不可以爲瀉﹐瀉者不可以爲補」﹐各有攸當也。補瀉反則病益篤﹐而有實實虛虛之患﹐可不謹哉。﹝武按﹕滑氏謂經意爲瀉井而補﹐補井補合之言﹐端自瀉南方補北方意也。﹞

卷一難經

十二﹑經脈流注

二十三難曰﹕經脈十二﹐絡脈十五﹐何始何窮也﹖然經脈者﹐行血气﹐通陰陽﹐以滎於身者也。其始從中焦注手太陰陽明﹐陽明注足陽明太陰﹐太陰注手少陰太陽﹐太陽注足太陽少陰﹐少陰注手心主少陽﹐少陽注足少陽厥陰﹐厥陰復還注手太陰﹐別絡十五﹐皆因其原﹐如環無端﹐轉相灌漑﹐朝於寸口人迎﹐以處百病﹐而決死生也。

滑氏曰﹕因者隨也﹐原者始也﹐朝猶朝會之朝﹐以用也。因上文經脈之尺度﹐而推言經絡之行度也。直行者謂之經﹐旁出者謂之絡﹐十二經有十二絡﹐兼陽絡陰絡脾之大絡﹐爲十五絡也。謝氏曰﹕始從中焦者﹐蓋謂飲食入口藏於胃﹐其精微之化﹐注手太陰陽明﹐以次相傳﹐至足厥陰﹐厥陰復還注手太陰也。絡脈十五﹐皆隨十二經脈之所始﹐轉相灌漑﹐如環之無端﹐朝寸口人迎﹐以之處百病﹐而決死生也。寸口人迎﹐古法以俠喉兩旁動脈爲人迎﹐至晉王叔和直以左手關前一分爲人迎﹐右手關前一分爲气口﹐後世宗之。愚謂昔人所以取人迎气口者﹐蓋人迎爲足陽明胃經﹐受穀气而養五臟者也。气口爲手太陰肺經﹐朝百脈而平權衡者也。《此事難知》云﹕寅手太陰肺﹐始於中焦﹐終於大指內廉出其端﹐卯手陽明大腸﹐始於手大指次指之端﹐終於上俠鼻孔。辰足陽明胃﹐始於鼻交中﹐終於入大指間出其端。已足太陰脾﹐始於足大指之端﹐終於注心中。午手少陰心﹐始於心中﹐終於小指之內出其端。未手太陽小腸﹐始於小指之端﹐終於抵鼻至目內﹐斜絡於顴。申足太陽膀胱﹐始於目內﹐終於小指內側出其端。酉足少陰腎﹐始於小指之下﹐終於注胸中。戌手厥陰心包﹐始於胸中﹐終於循小指次指出其端。亥手少陽三焦﹐始於小指次指之端終於目銳。子足少陽膽﹐始於目銳﹐終於小指次指內出其端﹐其支者上入大指岐骨內出其端﹐貫爪甲出三毛。醜足厥陰肝﹐始於大指聚毛之上﹐終於注肺中。

卷一難經

十三﹑奇經八脈

二十七難曰﹕脈有奇經八脈者﹐不拘於十二經何也﹖然有陽維﹐有陰維﹐有陽蹺﹐有陰蹺﹐有衝﹑有督﹑有任﹑有帶之脈。凡此八脈者﹐皆不拘於經﹐故曰奇經八脈也。

滑氏曰﹕脈有奇常﹐十二經者常脈也﹐奇經八脈﹐則不拘於十二經﹐故曰奇經。奇對正而言﹐猶兵家之云奇正也。虞氏曰﹕奇者奇零之奇﹐不偶之義。謂此八脈不系於正經陰陽﹐無表裏配合﹐別道奇行﹐故曰奇經也。此八脈者﹐督脈督於後﹐任脈任於前﹐衝脈爲諸陽之海﹐陰陽維則維絡於身﹐帶脈束之如帶﹐陽蹺得之太陽之別﹐陰蹺本諸少陰之別云。

經有十二﹐絡有十五﹐凡二十七气﹐相隨上下﹐何獨不拘於經也﹖然聖人圖設溝渠﹐通利水道﹐以備不然。天雨降下﹐溝渠溢滿﹐當此之時﹐沛妄作﹐聖人不能復圖也﹐此絡脈滿溢﹐諸經不能拘也。

滑氏曰﹕經絡之行有常度矣﹐奇經八脈則不能相從也﹐故以聖人圖設溝渠爲譬﹐以見絡脈滿溢﹐諸經不能復拘﹐而爲此奇經也。然則奇經蓋絡脈之滿溢而爲之者歟﹐或曰此絡脈三字。

越人正指奇經而言也﹐旣不拘於經﹐直謂之絡脈亦可也。此篇兩節舉八脈之名﹐及所以爲奇經之義。

二十八難曰﹕其奇經八脈者﹐旣不拘於十二經﹐皆何起何繼也﹖然督脈者﹐起於下極之兪﹐並於脊裏﹐上至風府﹐入屬於腦。任脈者﹐起於中極之下以上毛際﹐循腹裏﹐上關元﹐至喉咽。衝脈起於气沖﹐並足陽明之經﹐夾臍上行﹐至胸中而散也。帶脈者﹐起於季脇﹐回迥身一周。陽蹺脈者起於跟中﹐循外踝上行﹐入風池。陰蹺脈者﹐亦起於跟中﹐循內踝上行至咽喉﹐交貫衝脈。陽維陰維者﹐維絡於身﹐溢畜不能環流灌漑諸經也﹐故陽維起於諸陽會也﹐陰維起於諸陰交也。比於聖人圖設溝渠﹐溝渠滿溢﹐流於深湖﹐故聖人不能拘通也﹐而人脈隆盛﹐入於八脈﹐而不環周。故十二經亦不能拘之﹐其受邪气﹐畜則腫熱砭射之也。

滑氏曰﹕繼《脈經》作系﹐督之爲言都也﹐爲陽脈之海。所以都綱乎陽脈也﹐其脈起下極之兪﹐由會陰曆長彊﹐循脊中行至大推穴﹐與手足三陽之脈交會﹐上至暗門﹐與陽維會﹐至百會﹐與太陽交會﹐下至鼻柱人中﹐與陽明交會﹐任脈起於中極之下曲骨穴﹐任者妊也﹐爲人生養之本。衝脈起於气沖穴﹐至胸中而散爲陰脈之海﹐《內經》作並足少陰之經﹐按衝脈行於幽門通谷而上。皆少陰也﹐當從《內經》。此督任衝三脈﹐皆起於會陰﹐蓋一源而分三歧也。帶脈起於季脇下一寸八分﹐回身一周﹐猶束帶然。陽蹺脈起於足跟中申脈穴﹐循外踝而行。陰蹺脈亦起於跟中照海穴﹐循內踝而行。蹺捷也﹐以二脈皆起於足﹐故取蹺捷超越之義。

陽維陰維﹐維絡於身﹐爲陰陽之綱維也。陽維所發﹐別於金門﹐以陽交爲﹐與手足太陽及蹺脈會於兪﹐與手足少陽會於天﹐及會肓井﹐與足少陽會於陽白﹐上本神臨泣正營腦空﹐下至風池﹐與督會於風府門。此陽維之起於諸陽會也。陰維之曰築賓﹐與足太陰會於腹哀大橫﹐又與足太陰厥陰會於府捨期門﹐又與任脈會於天突廉泉﹐此陰維起於諸陰之交也。溢畜不能環流灌漑諸經者也﹐十二字當在十二經亦不能拘之之下﹐則於此無所間﹐而於彼得相從矣。其受邪气畜云云十二字﹐謝氏則以爲於本文上下當有缺文﹐然脈經無此﹐疑衍文也。或云當在三十七難關格不得盡其命而死矣之下﹐因邪在六腑而言也。

卷一難經

十四﹑十五絡脈

二十六難曰﹕經有十二﹐絡有十五。餘三絡者﹐是何等絡也﹖然有陽絡﹐有陰絡﹐有脾之大絡。陽絡者﹐陽蹺之絡也﹔陰絡者﹐陰蹺之絡也﹐故絡有十五焉。

滑氏曰﹕直行者謂之經﹐傍行者謂之絡。經猶江漢之正流﹐絡則沱潛之支派﹐每經皆有絡﹐十二經有十二絡。如手太陰屬肺絡大腸﹐手陽明屬大腸絡肺之類。今云絡有十五者﹐以其有陽蹺之絡﹐陰蹺之絡﹐及脾之大絡也。陽蹺陰蹺﹐見二十八難﹐謂之絡者﹐蓋奇經旣不拘於十二經﹐直謂之絡亦可也。脾之大絡﹐名曰大包﹐出淵液三寸﹐布胸脇其動應衣﹐脈宗气也。四明陳氏曰﹕陽蹺之絡統諸陽絡﹐陰蹺之絡能統諸陰絡﹐脾之大絡﹐又總統陰陽諸絡﹐由脾之能漑養五臟也。

卷一難經

十五﹑奇經病

二十九難曰﹕奇經之爲病何如﹖然陽維維於陽﹐陰維維於陰﹐陰陽不能自相維﹐則悵然失志﹐溶溶不能自收持。陽維爲病﹐苦寒熱﹐陰維爲病﹐苦心痛。陰蹺爲病﹐陽緩而陰急﹐陽蹺爲病﹐陰緩而陽急﹐衝之爲病﹐逆气而裏急。督之爲病﹐脊彊而厥。任之爲病﹐其內苦結﹐男子爲七疝﹐女子爲瘕聚。帶之爲病﹐腹滿﹐腰溶溶若坐水中。此奇經八脈之爲病也。

滑氏曰﹕此言奇經之病也﹐陰不能維於陰﹐則悵然失志﹐陽不能維於陽﹐則溶溶不能自收持。陽維行諸陽而主衛﹐衛爲气﹐气居表﹐故苦寒熱。陰維行諸陰而主榮﹐榮爲血﹐血屬心﹐故苦心痛。兩蹺脈病在陽則陽結急﹐在陰則陰結急﹐受病者急﹐不病者自和緩也。衝脈從關元至咽喉﹐故逆气裏急。督脈行背﹐故脊彊而厥。任脈起胞門行腹﹐故病苦內結﹐男爲七疝﹐女爲瘕聚也。帶脈回身一周﹐故病狀如是﹐溶溶﹑無力貌。此各以其經脈所過而言之﹐自二十七難至此﹐義實相因﹐最宜通玩。

卷一難經

十六﹑十二經以原爲兪三焦以兪爲原

六十六難曰﹕經言肺之原出於太淵﹐心之原出於太陵﹐肝之原出於太衝﹐脾之原出於太白﹐腎之原出於太溪﹐少陰之原出於兌骨﹝神門穴也﹐﹞膽之原出於丘墟﹐胃之原出於衝陽﹐三焦之原出於陽池﹐膀胱之原出於京骨﹐大腸之原出於合谷﹐小腸之原出於腕骨。

滑氏曰﹕肺之原太淵至腎之原太溪﹐見《靈樞》第一篇

。其第二篇

曰﹕肺之兪太淵﹔心之兪太陵﹔肝之兪太衝﹔脾之兪太白﹔腎之兪太溪﹔膀胱之兪束骨﹐過於京骨爲原﹔膽之兪臨泣﹐過於丘墟爲原﹔胃之兪陷谷﹐過於衝陽爲原﹔三焦之兪中渚﹐過於陽池爲原﹐小腸之兪後溪﹐過於腕骨爲原﹔大腸之兪三間﹐過於合谷爲原。蓋五臟陰經止以兪爲原﹐六腑陽經旣有兪﹐仍別有原。或曰﹕《靈樞》以太陵爲心之原﹐《難經》亦然﹐而又別以兌骨爲少陰之原﹐諸家鍼灸書﹐並以太陵爲手厥陰心主之兪﹐以神門在掌後兌骨之端者﹐爲心經所注之兪﹐似此不同者何也﹖按《靈樞》七十一篇曰﹕少陰無輸﹐心不病乎﹖岐伯曰﹕其外經病而藏不病﹐故獨取其經於掌後兌骨之端也﹐其餘脈出入屈折﹐其行之疾徐﹐皆如手少陰心主之脈行也。又第二篇

曰﹕心出於中衝﹐澑於勞宮﹐注於太陵﹐行於間使﹐入於曲澤﹐手少陰也。﹝按中衝以下﹐並手心主經兪﹐《靈樞》直指爲手少陰﹐而手少陰經兪﹐不別載也。﹞又《素問﹟繆刺篇》曰﹕刺手心主少陰兌骨之端各一立已﹔又气穴篇曰﹕藏兪五十穴﹐王氏注五臟兪惟有心包經井兪之穴﹐而亦無心經井兪穴。又七十九難曰﹕假令心病瀉手心主兪﹐補手心主井﹐詳此前後各經文義﹐則知手少陰與心主同治也。

十二經皆以兪爲原者何也﹖然五臟兪者﹐三焦之所行﹐气之所畱止也。三焦所行之兪爲原者何也﹖然臍下腎間動气者﹐人之生命也﹐十二經之根本也﹐故名曰原。三焦者﹐原气之別使﹐主通行三气﹐經歷於五臟六腑。原者三焦之尊號也﹐故所止輒爲原。五臟六腑之有病者﹐皆取其原也。

滑氏曰﹕十二經皆以兪爲原者﹐以十二經之兪皆系於三焦所行气所畱止之處也。三焦所行之兪爲原者﹐以臍下腎間動气﹐乃人之生命﹐十二經之根本。三焦則爲原气之別使﹐主通行上中下之三气﹐經歷於五臟六腑也﹐通行三气。卽紀氏所謂下焦稟眞元之气﹐卽原气也﹐上達至於中焦﹐中焦受水谷精悍之气﹐化爲榮衛﹐榮衛之气與眞元之气通行達於上焦也﹐所以原爲三焦之尊號。而所止輒爲原﹐猶警蹕所至﹐稱行在所也。五臟六腑之有病者﹐皆於是而取之宜哉。拔萃云﹕本經原穴無經絡逆從﹐子母補瀉。凡刺原穴﹐診見動作來應而內鍼﹐吸則得气﹐無令出鍼﹐停而久畱﹐气盡乃出﹐此拔原之法。王海藏曰﹕假令鍼肝經病了﹐於本經原穴亦鍼一鍼﹐如補肝經來﹐亦於本經原穴補一鍼﹔如瀉肝經來﹐亦於本經原穴瀉一鍼。如餘經有補瀉畢﹐仿此例﹐亦補瀉各經原穴。凡此十二原﹐非瀉子補母之法﹐虛實通用。故五臟六腑有病﹐皆取其原。

六十七難曰﹕五臟募皆在陰而兪在陽﹐何謂也﹖然陰病行陽﹐陽病行陰﹐故令募在陰兪在陽。

滑氏曰﹕募與兪五臟空穴之總名也﹐在腹爲陰﹐則謂之募﹐在背爲陽﹐則爲之兪﹐募猶募結之募﹐言經气之聚於此也。兪史記扁鵲傳作輸﹐猶委輸之輸言經气由此而輸於彼也。五臟募在腹﹐肺之募中府二穴﹐在胸博雲門下一寸乳上三肋間動脈陷中﹔心之募巨關一穴﹐在鳩尾下一寸﹔脾之募章門二穴﹐在季脇下直臍﹔肝之募期門二穴﹐在不容兩旁各一寸五分﹔腎之募京門二穴﹐在腰中季脇。本五臟兪在背﹐行足太陽之經。肺兪在第三椎下﹐心兪在五椎下﹐肝兪在九椎下﹐脾兪在十一椎下﹐腎兪在十四椎下﹐皆俠脊兩旁各一寸五分。陰病行陽﹐陽病行陰者﹐陰陽經絡﹐气相交貫﹐臟腑腹背﹐气相通應﹐所以陰病有時而行陽﹐陽病有時而行陰也。鍼法曰﹕從陽引陰﹐從陰引陽。﹝按經言行陽行陰﹐是必然者﹐而滑注則言有時﹐似或然也﹐似非經旨也﹞

卷一難經

十七﹑八會刺穴

四十五難曰﹕經言八會者何謂也﹖然腑會太倉﹐髒會季脇﹐筋會陽陵泉﹐髓會絕骨﹐血會鬲兪﹐骨會大杼﹐脈會太淵﹐气會三焦外一筋直兩乳內也。熱病在內者﹐取其會之气穴也。

滑氏曰﹕太倉一名中脘﹐在臍上四寸﹐六腑取稟於胃﹐故爲腑會。季脇章門穴也﹐在大橫外直臍季肋端﹐爲脾之募﹐五臟取稟於脾﹐故爲髒會。足少陽之筋結於膝外廉﹐陽陵泉也﹐在膝下一寸外廉陷中。又膽與肝爲配﹐肝者筋之合﹐故爲筋會。絕骨一名陽輔﹐在足外踝上四寸輔骨前絕骨端如前三分﹐諸髓皆屬於骨﹐故爲髓會。鬲兪在背第七椎下﹐去脊兩旁各一寸半﹐足太陽脈气所發也。太陽多血﹐又血乃水之象﹐故爲血會。大杼在項後第一椎下﹐去脊兩旁各一寸﹐太淵在掌後陷中動脈﹐卽所謂寸口者﹐脈之大會也。气會三焦外一筋直兩乳內﹐卽膻中﹐爲气海者也﹐在玉堂下一寸六分。熱病在內者﹐各視其所屬而取之會也。謝氏曰﹕三焦當作上焦。四明陳氏曰﹕髓會絕骨﹐髓屬於腎﹐腎主骨﹐於足少陽無所關。腦爲髓海﹐腦有枕骨穴﹐則當會枕骨﹐絕骨誤也。血會鬲兪﹐血者心所統﹐肝所藏﹐鬲兪在七椎下兩旁﹐上則心兪﹐下則肝兪﹐故爲血會。骨會大杼﹐骨者髓所養﹐髓自腦下注於大杼﹐大杼滲入脊心﹐下貫尾﹐滲諸骨節﹐故骨節之气﹐皆會於此﹐亦通。古益袁氏曰﹕人能健步﹐以髓會絕骨也﹔肩能任重﹐以骨會大杼也。

卷一難經

十八﹑上工下工治病

七十七難曰﹕經言上工治未病﹐中工治已病﹐何謂也﹖然所謂治未病者﹐見肝之病﹐則知肝當傳之於脾。故先實其脾气﹐無令得受肝之邪﹐故曰治未病焉。中工治已病者﹐見肝之病﹐不曉相傳﹐但一心治肝﹐故曰治已病也。

滑氏曰﹕見肝之病﹐先實其脾﹐使邪無所入﹐治未病也﹐是爲上工。見肝之病﹐一心治肝﹐治已病也﹐是爲中工。《靈樞》五十五篇曰﹕上工刺其未生也﹐其次刺未盛者也﹐其次刺已衰者也。下工刺其方襲者也﹐與其形之盛者也﹐與其病之與脈相逆者也。故曰方其盛也﹐勿敢必毀傷因其衰也﹐事乃大昌。故曰上工治未病不治已病﹐此之謂也。

卷二上《靈》《素》

一﹑用鍼方宜

帝曰﹕醫之治病也﹐一病而治各不同﹐何也﹖岐伯曰﹕地气使然也。故東方之域﹐天地之所始生也﹐魚鹽之地﹐海濱傍水﹐其民食魚而嗜碱﹐皆安其處美其食。魚者使人熱中﹐鹽者勝血﹐故其民黑色理疏﹐其病皆爲癰瘍﹐﹝音羊﹞其治宜砭石。故砭石者﹐亦從東方來。南方者﹐天地所長養之盛處也。其地下﹐水土弱﹐霧露之所聚也﹐其民嗜酸而食﹐其民皆致理而赤色﹐其病攣痺。其治宜微鍼﹐故九鍼亦從南方來。形樂志苦﹐病生於內﹐治之以鍼石。

卷二上《靈》《素》

二﹑九鍼式

帝曰﹕鍼之長短有數乎﹖岐伯對曰﹕一曰鍼﹐取法巾鍼﹐頭大末銳﹐去末寸半卒﹐銳之長一寸六分。二曰員鍼﹐取法於絮鍼﹐﹝音同﹞其身而卵其鋒﹐鍼如卵形﹐員其末﹐長一寸六分。三曰﹝音低﹞鍼﹐取法於黍粟之銳﹐長三寸半。四曰鋒鍼﹐取法於絮鍼﹐其身。鋒其末﹐刃三隅﹐長一寸六分。五曰鈹﹝音彼﹞鍼﹐取法於劍鋒﹐末如劍﹐廣二寸半﹐長四寸。六曰員利鍼﹐取法於﹐鍼大如﹐且員且銳﹐微大其末﹐反小其身﹐又曰中身微大﹐長一寸六分。七曰毫鍼﹐取法於毫毛﹐尖如蚊虻喙﹐長一寸六分。八曰長鍼﹐取法於綦鍼﹐鋒利身薄﹐長七寸。九曰大鍼﹐取法於鋒鍼﹐尖如挺﹐其鋒微員﹐鍼形畢矣。此九鍼之長短也。

卷二上《靈》《素》

三﹑九鍼應天地人時以起用

岐伯曰﹕夫聖人之起天之數也﹐一而九之。故以主九野﹐九而九之﹐九九八十一﹐以起黃鐘數焉﹐以鍼應數也。帝曰﹕以鍼應九數柰何﹖岐伯曰﹕一者天也﹐天者陽也﹐五臟之應天者肺﹐肺者五臟六腑之蓋也。皮者肺之合也﹐人之陽也﹐故爲之治﹐鍼必大其頭而銳其末﹐令無得深入﹐而陽气出。二者地也﹐人之所以應土者肉也﹐故爲之治。鍼必其身而員其末﹐令毋得傷肉分﹐傷則气得竭。三者人也﹐人之所以成生者血脈也﹐故爲之治﹐鍼必大其身而員其末﹐令可以按末勿陷﹐以致其气﹐令邪气獨出。四者時也﹐時者四時八風之客於經絡之中爲癅病也﹐故爲之治﹐鍼必其身而銳其末﹐令可以瀉熱出血﹐而痼病竭。五者音也﹐音者冬夏之分﹐分於子行﹐陰與陽別﹐寒與熱爭﹐兩气相搏﹐合爲癰膿者也﹐故爲之治﹐鍼必令其末如劍鋒﹐可以取大膿。六者律也﹐律者調陰陽四時而合十二經脈﹐虛邪客於經絡而爲暴痺者也﹐故爲之治﹐鍼必令尖如﹐且員且銳﹐中身微大﹐以取暴气。七者星也﹐星者人之七竅﹐邪之所客﹐經絡而爲痛痺捨於經絡者也﹐故爲之治﹐鍼令尖如蚊虻喙﹐靜以徐往﹐微以久畱﹐正气因之﹐眞邪俱往﹐出鍼而養者也。八者風也﹐風者人之股肱八節也﹐八正之虛風﹐八風傷人﹐內捨於骨解腰脊節腠理之間﹐爲深痺也﹐故爲之治﹐鍼必長其身﹐鋒其末﹐可以深取遠痺。九者野也﹐野者人之節解皮膚之間也﹐淫邪流溢於身﹐如風水之狀﹐而澑不能通於機關大節者也﹐故爲之治﹐鍼大如挺﹐其鋒微員﹐以取大气之不能過於關節者也。

一天二地﹐三人四時﹐五音六律﹐七星八風九野﹐身形亦應之﹐鍼有所宜﹐故曰九鍼。人皮應天﹐人肉應地﹐人脈應人﹐人筋應時﹐人聲應音﹐人陰陽合气應律﹐人齒面目應星﹐人出入气應風﹐人九竅三百六十五絡應野。故一鍼皮﹐二鍼肉﹐三鍼脈﹐四鍼筋﹐五鍼骨﹐六鍼調陰陽﹐七鍼應精﹐八鍼除風﹐九鍼通九竅﹐除三百六十五節气﹐此之謂有所主也。

卷二上《靈》《素》

四﹑九鍼所宜

九鍼之宜﹐各有所爲﹐長短大小﹐各有所施。刺熱者用鍼﹐刺寒者用毫鍼﹐刺大者用鋒鍼﹐刺小者用員利鍼﹐刺癰者用鈹鍼。鍼出瀉陽气﹔員鍼者揩摩分肉間﹐不得傷肌肉﹐以瀉分气﹔鍼者主按脈勿陷﹐以致其气﹐令邪气勿陷﹔鋒鍼者以發痼疾﹔鈹鍼者以取大膿﹔員利鍼者以取暴气﹔毫鍼者靜以徐往﹐微以久畱﹐而癢以取痛痺﹔長鍼者可以取遠痺﹔大鍼者以瀉機關之水。病在皮膚﹐取以鍼﹐於病所膚白勿取。病在分肉間﹐取以員利鍼﹐於病所﹐病在脈气﹐少當補之者﹐取之鍼於井滎分輸。病爲大膿者﹐取以鈹鍼。病痺气暴發者﹐取以員利鍼。病痺气痛而不去者﹐取以毫鍼。病在中者﹐取以長鍼。水腫不能過關節者﹐取以大鍼。以小治小者其功小﹐以大治大者多害﹐故其以成膿血者﹐其惟砭石鈹鍼之所取也。

卷二上《靈》《素》

五﹑五刺應五臟

凡刺有五﹐以應五臟。一曰半刺﹐半刺者淺內而疾發鍼﹐無鍼傷肉﹐如拔毛狀﹐以取皮气﹐此肺之應也。二曰豹文刺﹐豹文刺者﹐左右前後鍼之﹐中脈爲故﹐以取經絡之血者﹐此心之應也。三曰關刺﹐關刺者直刺左右盡筋上﹐以取筋痺﹐愼無出血﹐此肝之應也﹐或曰淵刺﹐一曰豈刺。四曰合谷刺﹐合谷刺者﹐左右雞足﹐鍼於分肉之間﹐以取肌痺﹐此脾之應也。五曰輸刺﹐輸刺者﹐直入直出﹐深內之至骨﹐以取骨痺﹐此腎之應也。

卷二上《靈》《素》

六﹑九刺應九變

凡刺有九﹐以應九變。一曰輸刺﹐輸刺者﹐刺諸經榮兪藏兪也。二曰遠道刺﹐遠道刺者﹐病在上取之下﹐刺府輸也。三曰經刺﹐經刺者﹐刺大經之結絡經分也。四曰絡刺﹐絡刺者﹐刺小絡之血脈也。五曰分刺﹐分刺者﹐刺分肉之間也。六曰大瀉刺﹐大瀉刺者﹐刺大膿以鈹鍼也。七曰毛刺。毛刺者﹐刺浮皮毛也。八曰巨刺。巨刺者﹐左取右﹐右取左。九曰刺。

刺者﹐燔刺以取痺也。

卷二上《靈》《素》

七﹑十二刺應十二經

凡刺有十二節﹐以應十二經。一曰偶刺﹐偶刺者﹐以手直心若背直痛所﹐一刺前﹐一刺後﹐以治心痺﹐刺此者傍鍼之也。二曰報刺﹐報刺者﹐刺痛無常處也﹐上下行者﹐直內無拔鍼﹐以左手隨病所﹐按之乃出鍼﹐復刺之也。三曰恢刺﹐恢刺者﹐直刺傍之﹐舉之前後﹐恢筋急﹐以治筋痺。四曰齊刺﹐齊刺者﹐直入一﹐旁入二﹐以治寒气小深者﹐或曰三刺﹐三刺者﹐以治痺气小深者也。五曰楊刺﹐楊刺者﹐正內一﹐傍內四﹐而浮之﹐以治寒气大博大者也。

六曰直鍼刺﹐直鍼刺者﹐引皮乃刺之﹐以治寒气之淺者也。七曰輸刺﹐輸刺者﹐直入直出﹐稀發鍼而深之﹐以治气盛而熱者也。八曰短刺﹐短刺者﹐刺骨痺稍搖而深之﹐置鍼骨所﹐以上下摩骨也。九曰浮刺﹐浮刺者﹐傍入而浮之﹐以治肌急而寒者也。十曰陰刺﹐陰刺者﹐左右率刺之﹐以治寒厥中寒厥足踝後少陰也。十一曰傍鍼刺﹐傍鍼刺者﹐直刺傍刺各一﹐以治畱痺久居者也。十二曰贊刺﹐贊刺者﹐直入直出﹐數發鍼而淺之出血﹐是謂治癰腫也。

卷二上《靈》《素》

八﹑黑白肥瘦刺

帝曰﹕願聞人之黑白肥瘦小長﹐各有數乎﹖岐伯曰﹕年質壯大﹐血气充盈﹐膚革堅固﹐因加以邪﹐刺此者深而畱之﹐此肥人也。廣肩腋﹐項肉薄﹐濃皮而黑色﹐唇臨臨然﹐其血黑以濁﹐其气澀以遲﹐其爲人也﹐貪於取興﹐刺此者深而畱之﹐多益其數也。瘦人皮薄色少﹐肉廉廉然﹐薄唇輕言﹐其血气淸﹐易脫於气﹐易損於血﹐刺此者淺而疾之。刺肥人者以秋冬之齊﹐刺瘦人者以春夏之齊。

卷二上《靈》《素》

九﹑刺常人

曰刺常人柰何﹖視其白黑﹐各爲調之。其端正惇濃者﹐其血气和調﹐刺此者無失常數也。

卷二上《靈》《素》

十﹑刺王公大人布衣

帝曰﹕夫王公大人﹐血气之君﹐身體柔脆﹐肌肉軟弱﹐血气悍滑利﹐其刺之淺深疾徐多少何如﹖岐伯曰﹕膏粱藿菽之味﹐何可同也﹗气滑卽疾出﹐其气澀則出遲﹐气悍則鍼小而入淺﹐气澀則鍼大而入深﹐深則欲畱﹐淺則欲疾﹐以此觀之。刺布衣者深而畱之﹐刺大人者微以徐之﹐此皆因其悍滑利也。寒痺內熱﹐刺布衣以火之﹐刺大人以藥熨之。

卷二上《靈》《素》

十一﹑刺壯士

帝曰﹕刺壯士眞骨者柰何﹖岐伯曰﹕刺壯士眞骨堅肉緩節﹐監監然﹐此人重則气澀血濁﹐刺此者深而畱之﹐多益其數﹐勁則气滑血淸﹐刺此者淺而疾之。

卷二上《靈》《素》

十二﹑刺嬰兒

曰﹕刺嬰兒柰何﹖曰﹕嬰兒者﹐其肉脆血少气弱﹐刺此者以毫鍼﹐淺刺而疾發鍼﹐日再可也。

卷二上《靈》《素》

十三﹑刺脈虛實淺深

脈實者深刺之﹐以泄眞气﹐脈虛淺刺之﹐使精气無得出﹐以養其脈﹐獨出其邪气。刺陰者深而畱之﹐刺陽者淺而疾之。脈淺者勿刺﹐按其脈乃刺之﹐無令精出﹐獨出其邪气耳。脈之所居﹐深不見者﹐勿按其脈而刺之﹐微內鍼而久畱之﹐以致其孔脈气也。

卷二上《靈》《素》

十四﹑十二經气血刺

夫人之常數﹕太陽常多血少气﹐少陽常少血多气﹐陽明常多气多血﹐少陰常少血多气﹐厥陰常多血少气﹐太陰常多气少血﹐此天之常數。陽明多血多气﹐刺陽明出血气﹐太陽多血少气﹐刺太陽出血惡气﹔少陽多气少血﹐刺少陽出气惡血﹔太陰多血少气﹐刺太陰出血惡气﹔厥陰多血少气﹐刺厥陰出血惡气﹔少陰多气少血﹐刺少陰出气惡血也。

卷二上《靈》《素》

十五﹑手足陰陽經脈刺

足陽明五臟六腑之海也﹐其脈大血多﹐气盛壯熱。刺此者不深弗散﹐不畱不瀉也﹐足陽明刺深六分﹐畱十呼。足太陽深五分﹐畱七呼。足少陽深四分﹐畱五呼。足少陰深三分﹐畱四呼。足太陰深二分﹐畱三呼。足厥陰深一分﹐畱二呼。手之陰陽﹐其受气之道近﹐其气之來疾﹐其刺深者。皆無過二分﹐其畱皆無過一呼﹐刺而過此者則脫气。

卷二上《靈》《素》

十六﹑補瀉

帝曰﹕余聞刺法﹐有餘瀉之﹐不足補之。岐伯曰﹕百病之生﹐皆有虛實﹐而補瀉行焉。

瀉虛補實﹐神去其室﹐致邪失正﹐眞不可定﹐粗之所敗﹐謂之夭命。補虛瀉實﹐神歸其室﹐久塞其空﹐謂之良工。凡用鍼者﹐隨而瀉之﹐迎而道之﹐虛則實之﹐滿則瀉之﹐菀陳則除之﹐邪勝則虛之。徐而疾則實﹐疾而徐則虛﹐言實與虛﹐若有若無。察後與先﹐若存若亡。爲虛與實﹐若得若失。虛實之要﹐九鍼最妙﹐補瀉之時﹐以鍼爲之。瀉曰必持內之﹐放而出之﹐排陽得鍼﹐邪气得泄﹐按而引鍼﹐是謂內溫﹐血不得散﹐气不得出也。補曰隨之﹐隨之之意﹐若妄之﹐若行若按﹐如蚊虻止﹐如畱如遠﹐去如弦絕﹐令左屬右﹐其气故止﹐外門已閉﹐中气乃實。必無畱血﹐必取誅之﹐刺之而气不至﹐無問其數﹐刺之而气至﹐乃去之﹐勿復鍼。

鍼有懸布天下者五﹐點首共餘食﹐莫之知也。一曰治神﹐二曰知養身﹐三曰知毒藥﹐四曰制砭石大小﹐五曰知五臟血气之診。五法俱立﹐各有所先。今末世之刺也﹐虛者實也﹐滿者泄之﹐此皆眾工所共知也。若夫法天則地﹐隨應而動﹐和之者若響﹐隨之者若影﹐道無鬼神﹐獨來獨往。帝曰﹕願聞其道。岐伯曰﹕凡刺之眞﹐必先治神﹐五臟已定﹐九候已備﹐後乃存鍼﹐眾脈不見﹐眾凶弗聞。外內相得﹐無以形先﹐可玩往來﹐乃施於人。人有虛實﹐五虛勿近﹐五實勿遠﹐至其當發﹐間不容﹐手動若務﹐鍼耀而勻﹐靜意視義﹐觀適之變﹐是謂冥冥。莫知其形﹐見其烏烏﹐見其稷稷﹐從見其飛﹐不知其誰。伏如橫努﹐起如發機。刺虛者須其實﹐刺實者須其虛。經气已至﹐愼守勿失﹐深淺在志﹐遠近若一﹐如臨深淵﹐手如握虎﹐神無營於眾物。義無邪下﹐必正其神。小鍼之要﹐易陳而難入。粗守形﹐上守神﹐神乎神﹐客在門﹐未睹其疾﹐惡知其原﹐刺之微﹐在速遲。粗守關﹐上守機﹐機之動﹐不離其空﹐空中之機﹐淸淨而微﹐其來不可逢﹐其往不可追﹐知機之道者﹐不可掛以發﹐不知機道叩之不發。知其往來﹐要與之期﹐粗之暗呼﹗妙哉工獨有之﹐往者爲逆﹐來者爲順﹐明知逆順﹐正行無間。迎而奪之﹐惡得無虛﹐追而濟之﹐惡得無實﹐迎之隨之﹐以意和之﹐鍼道畢矣。

凡用鍼者﹐虛則實之﹐滿則泄之﹐菀陳則除之﹐邪勝則虛之。大要曰﹕徐而疾則實﹐疾而徐則虛﹐言實與虛﹐若有若無﹐察後與先﹐若存若亡﹐爲虛與實﹐若得若失。虛實之要﹐九鍼最妙﹐補瀉之時﹐以鍼爲之。瀉曰必持內之﹐放而出之﹐排陽得鍼﹐邪气得泄﹐按而引鍼﹐是爲內溫﹐血不得散气不得出也。補曰隨之﹐隨之意若妄之﹐若行若按﹐如蚊虻止﹐如畱如遠﹐去如弦絕﹐令左屬右﹐其气故止。外門已閉﹐中气乃實﹐必無畱血﹐急取誅之。持鍼之道﹐堅者爲寶﹐正指直刺﹐無鍼左右﹐神在秋毫﹐屬意病者﹐審視血脈者﹐刺之無殆。方刺之時﹐必在懸陽﹐及與兩衛﹐神屬勿去﹐知病存亡。血脈者在橫居﹐視之獨澄﹐切之獨堅。刺虛則實之﹐鍼下熱也﹐气實乃熱也﹐滿而泄之者﹐鍼下寒也。菀陳則除之者﹐出惡血也。邪盛則虛之者﹐出鍼勿按。徐而疾則實者﹐徐出鍼而疾按之。疾而徐則虛者﹐疾出鍼而徐按之。言實與虛者﹐寒溫气多少也。若無若有者﹐疾不可知也。察後與先者﹐知病先後也。

爲虛與實者﹐工勿失其法。若得若失者﹐離其法也。虛實之要﹐九鍼最妙者﹐爲其各有所宜也。補瀉之時者﹐與气開闔相合也。九鍼之名﹐各不同形者﹐鍼窮其所當補瀉也。刺實須與虛者﹐畱鍼陰气隆至﹐乃去鍼也。刺虛須與實者﹐陽气隆至﹐鍼下熱﹐乃去鍼也﹐經气已至﹐愼守勿失者﹐勿更攺也。淺深在志者﹐知病之內外也﹐近遠如一者﹐深淺其候等也。如臨深淵者﹐不敢墜也﹐手如握虎者﹐欲其壯也﹐神無營於眾物者﹐靜志觀病患。無左右視也。

義無邪下者﹐欲端以正也。必正其神者﹐欲瞻病患﹐目制其神﹐令气易行也。所謂易陳者﹐易言也。難入者﹐難著於人也。粗守形者﹐守刺法也。上守神者﹐守人之血气有餘不足﹐可補瀉也。神客者﹐正邪共會也。神者正气也﹐客者邪气也。在門者﹐邪循正气之所出入也。

未觀其疾者﹐先知邪正何經之疾也。惡知其原者﹐先知何經之病所取之處也。刺之微在數遲者﹐徐疾之意也。粗守關者﹐守四肢而不知血气正邪之往來也。上守機者﹐知守气也。機之動不離其空者﹐知气之虛實﹐用鍼之徐疾也。空中之極﹐淸淨以微者﹐鍼以得气﹐密意守气勿失也。其來不可逢者﹐气盛不可補也。其往不可追者﹐气虛不可瀉也。不可掛以發者﹐言气易失也。扣之不發者﹐言不知補瀉之意也﹐血气已盡而气不下也。知其往來者﹐知气之逆順盛虛也。要與之期者﹐知气之可取之時也。粗之暗者﹐冥冥不知气之微密也。妙哉工獨有之者﹐盡知鍼意也。往者爲逆者﹐言气之虛而小﹐小者逆也。來者爲順者﹐言气之平﹐平者順也。明知逆順﹐正行無問者﹐言知所取之處也﹐逆而奪之者瀉也﹐追而濟之者補也。所謂虛則實之者﹐气口虛而當補之也。滿則泄之者﹐气口盛而當瀉之也。苑陳則除之者﹐去血脈也。邪勝則虛之者﹐言諸經有盛者﹐皆瀉其邪也。徐而疾則實者﹐言徐內而疾出也﹐疾而徐則虛者﹐言疾內而徐出也。言實與虛﹐若有若無者﹐言實者有气﹐虛者無气也。察後與先﹐若無若存者﹐言气之虛實﹐補瀉之先後也。察其气之已下﹐與常存也。爲虛與實﹐若得若失者﹐言補者必然若有得也﹐瀉則然若有失也。是故工之用鍼也﹐知气之所在﹐而守其門戶﹐明於調气﹐補瀉所在。徐疾之意﹐所取之處﹐瀉必用員。切而轉之﹐其气乃行﹐疾而徐出﹐邪气乃出。伸而逆之﹐搖大其穴﹐气出乃疾。補必用方﹐外引其皮﹐令當其門﹐左引其樞﹐右推其膚。微旋而徐推之﹐必端以正﹐安以靜堅﹐心無解欲﹐微以畱气﹐下而疾出之﹐推其皮蓋其外門﹐神气乃存。用鍼之要﹐無忘其神。瀉必用方者﹐以气方盛也﹐以月方滿也。

以日方溫也﹐以身方定也﹐以息方吸而納鍼﹐及復候其方吸而轉鍼﹐乃復候其方呼而徐引鍼﹐故曰瀉。補必用員者﹐員者行也﹐行者移也。刺必中其榮﹐復以吸排鍼也﹐故員與方非鍼也。瀉實者﹐气盛乃內鍼﹐鍼與气俱內﹐以開其門﹐如利其戶﹐鍼與气俱出﹐精气不傷﹐邪气乃下﹐外門不閉﹐以出其實﹐搖大其道﹐如利其路﹐是謂大瀉。必切而出﹐大气乃屈﹐持鍼叩置﹐以定其宜﹐候呼內鍼﹐气出鍼入﹐鍼空四塞﹐精無從出﹐方實而疾出鍼﹐气入鍼出﹐熱不得遠﹐閉塞其門﹐邪气布散﹐精气乃得存﹐動气候時。近气不失﹐遠气乃來﹐是謂追之。吸則內鍼﹐無令气忤。靜以久畱﹐無令邪布。吸則轉鍼﹐以得气爲故﹐候呼引鍼﹐呼盡乃出﹐大气皆出﹐故命曰瀉。捫而循之﹐切而散之﹐推而按之﹐彈而怒之﹐爪而下之﹐通而取之﹐外引其門﹐以閉其神。呼盡內鍼﹐靜以久畱﹐以气至爲故﹐如待所貴﹐不知日暮﹐其气以至﹐適而自護﹐候吸引鍼气不得出﹐各在所處﹐推闔其門﹐令神气存﹐大气畱止﹐故命曰補。補瀉弗失﹐與天地一。經气已至﹐愼守勿失﹐淺深在志﹐遠近如一。如臨深淵﹐手如握虎﹐神無營於眾物。持鍼之道﹐欲端以正﹐安以靜﹐先知虛實而行疾徐。左手執鍼﹐右手循之﹐無與肉果﹐瀉欲端以正﹐補必閉膚﹐轉鍼導气﹐邪得淫失﹐眞气得居。帝曰﹕捍皮開腠理柰何﹖岐伯曰﹕因其分肉左別其膚﹐微內而徐端之﹐適神不散﹐邪气得去。知其气所在﹐先得其道。稀而疏之﹐稍深以畱﹐故能徐入之。大熱在上﹐推而下之﹐上者引而去之。視先痛者﹐常先取之﹐大寒在外﹐畱而補之﹐入於中者﹐從合瀉之。上气不足﹐推而揚之﹐下气不足﹐積而從之﹐寒入於中﹐推而行之。夫實者气入也﹐虛者气出也﹐气實者熱也﹐气虛者寒也。入實者左手開鍼孔也﹐入虛者右手閉鍼孔也。形气不足﹐病气有餘﹐是邪勝也﹐急瀉之形气有餘。病气不足﹐急補之形气不足﹐病气不足﹐此陰陽俱不足也﹐不可刺﹐刺之則重不足﹐重不足則陰陽俱竭﹐血气皆盡﹐五臟空虛﹐筋骨髓枯﹐老者絕滅﹐壯者不復矣。形气有餘﹐病气有餘﹐此謂陰陽俱有餘也﹐急瀉其邪﹐調其虛實﹐故曰有餘者瀉之﹐不足者補之。此之謂也。故曰刺不知逆順﹐眞邪相搏﹐滿而補之。則陰陽四溢﹐腸胃充郭﹐肝肺內﹐陰陽相錯。虛而瀉之﹐則經脈空虛﹐血气竭枯﹐腸胃HT辟﹐皮膚薄著﹐毛腠夭焦﹐予之死期。凡用鍼之類﹐在於調气。气積於胃﹐以通榮衛﹐各行其道。宗气畱於海﹐其下者經於气沖﹐其直者走於息道﹐故厥在於足﹐宗气不下﹐脈中之血﹐流而不止﹐弗之火調﹐弗能取之。散气可收﹐聚气可布。深居靜處﹐占神往來。閉戶塞牘﹐魂魄不散﹐專意一神﹐精气之分﹐毋聞人聲﹐以收其精﹐必一其神。令志在鍼﹐淺而畱之﹐微而浮之﹐以移其神﹐气至乃休。

男內女外﹐堅拒勿出﹐謹守勿內﹐是謂得气。刺之而气不至﹐無問其數。刺之而气至﹐乃去之﹐勿復鍼。鍼各有所宜﹐各不同形﹐各任其所﹐爲刺之要﹐气至而有效﹐效之信﹐若風之吹云﹐明乎若見蒼天﹐刺之道畢矣。用鍼者﹐必先察其經絡之虛實﹐切而循之﹐按而彈之。

視其應動者﹐乃後取之而下之﹐六經調者﹐謂之不病﹐𨿽病謂之自已。一經上實下虛而不通者﹐此必有橫絡盛﹐加於大經令之不通﹐視而瀉之﹐此所謂解結也。上寒下熱﹐先刺其項太陽﹐久畱之﹐已刺則熨項與肩胛﹐令熱下合乃止﹐此所謂推而上之者也。上熱下寒﹐視其脈虛而陷下於經者﹐取之﹐气下乃止﹐此所謂引而下之者也。大熱篇身狂而妄見妄聞妄語﹐視足陽明及大絡取之﹐虛者補之﹐血而實者瀉之﹐因其偃臥居其頭前﹐以兩手四指挾按頭動脈久持之﹐捲而切推﹐下至缺盆中而復止如前﹐熱去乃止﹐此所謂推而散之者也。帝曰﹕余聞刺法﹐言有餘者瀉之﹐不足者補之﹐何謂有餘﹖何謂不足﹖岐伯曰﹕有餘有五﹐不足亦有五﹐帝欲問﹖帝曰﹕願盡聞之。岐伯曰﹕神有餘有不足﹐气有餘有不足﹐血有餘有不足﹐形有餘有不足﹐志有餘有不足﹐凡此十者﹐其气不等也。帝曰﹕人有精气津液﹐四支九竅﹐五臟十六部﹐三百六十五節﹐乃生百病﹐百病之生﹐皆有虛實。今夫子乃言有餘有五﹐不足亦有五﹐何以生之乎﹖岐伯曰﹕皆生於五臟也。夫心藏神﹐肺藏气﹐肝藏血﹐脾藏肉﹐腎藏志﹐而此成形﹐志意通﹐內連骨髓﹐而成身形五臟。五臟之道﹐皆出於經隧﹐以行血气﹐血气不和﹐百病乃變化而生﹐是故守經隧焉。帝曰﹕神有餘不足何如﹖岐伯曰﹕神有餘則笑不休﹐神不足則悲。血气未並﹐五臟安定﹐邪客於形﹐灑淅起於毫毛未入於經絡也﹐故命曰神之微。帝曰﹕補瀉柰何﹖岐伯曰﹕神有餘則瀉其小絡之血﹐出血勿之深斥﹐無中其大經﹐神气乃平。

神不足視其虛絡﹐按而致之﹐刺而利之﹐無出其血﹐無泄其气﹐以通其經﹐神气乃平。帝曰﹕刺﹐微柰何﹖岐伯曰﹕按摩勿釋﹐著鍼勿斥﹐移气於不足﹐神气乃得復。帝曰﹕善﹗气有餘不足柰何﹖气有餘則喘咳上气﹐不足則息利少气﹐血气不並。五臟安定﹐皮膚微病﹐命曰白气微泄。帝曰﹕補瀉柰何﹖岐伯曰﹕气有餘則瀉其經隧﹐無傷其經﹐無出其血﹐無泄其气。

不足則補其經隧﹐無出其气。帝曰﹕刺微柰何﹖岐伯曰﹕按摩勿釋﹐出鍼視之﹐曰我將深之﹐適人必革﹐精气自伏﹐邪气散亂﹐無所休息﹐气泄腠理﹐眞气乃相得。帝曰﹕善﹐血有餘不足柰何﹖岐伯曰﹕血有餘則怒﹐不足則恐﹐血气未並﹐五臟安定﹐孫絡水溢﹐則經有流血。帝曰﹕補瀉柰何﹖岐伯曰﹕血有餘則瀉其盛經﹐出其血。不足則視其虛經﹐鍼其脈中﹐久畱而視脈大疾﹐出其鍼﹐無令血泄。帝曰﹕刺畱血柰何﹖岐伯曰﹕視其血絡﹐刺出其血﹐無令惡血得入於經﹐以成其疾。帝曰﹕善﹗形有餘不足柰何﹖岐伯曰﹕形有餘則腹脹﹐涇溲不利。不足則四支不用﹐血气未並﹐五臟安定﹐肌肉蠕動﹐命曰微風。帝曰﹕補瀉柰何﹖岐伯曰﹕形有餘則瀉其陽經﹐不足則補其陽絡。帝曰﹕微刺柰何﹖岐伯曰﹕取分肉間﹐無中其經﹐無傷其絡﹐衛气得復﹐邪气乃索。帝曰﹕善﹗志有餘不足柰何﹖岐伯曰﹕志有餘則腹脹飧泄﹐不足則厥﹐血气未並﹐五臟安定﹐骨節有動﹐帝曰﹕補瀉柰何﹖岐伯曰﹕志有餘則瀉﹐然筋血者﹐不足則補其復畱。帝曰﹕刺未並柰何﹖岐伯曰﹕卽取之﹐無中其經邪所﹐乃能立虛。

血淸气濁﹐疾瀉之則气竭。血濁气澀﹐疾瀉之則經可通。

卷二上《靈》《素》

十七﹑刺胸腹

刺胸腹者﹐必以布HT著之乃從單布上刺﹐刺之不愈復刺。

卷二上《靈》《素》

十八﹑標本

先病而後逆者治其本。先逆而後病者治其本﹐先寒而後生病者治其本﹐先病而後生寒者治其本﹐先熱而後生病者治其本﹐先泄而後生他病者治其本﹐必且調之﹐乃治其他病。先病而後中滿者治其標﹐先病而後泄者治其本﹐先中滿而後煩心者治其本﹐人有客气﹐有同气。大小便不利治其標﹐大小便利治其本。病發而有餘﹐本而標之﹐先治其本﹐後治其標。病發而不足﹐標而本之﹐先治其標﹐後治其本。謹詳察間甚﹐以意調之﹐間者並行﹐甚爲獨行。先大小便不利而後生他病者﹐治其本也。

卷二上《靈》《素》

十九﹑鍼灸手

明目者可使視色﹐聰耳者可使聽音﹐建辭疾語者可使傳論。語徐而安靜﹐手巧而心審諦者﹐可使行鍼艾﹐理血气而調諸逆順﹐察陰陽而兼諸方。緩節柔筋﹐而心和調者﹐可使導引行气。疾毒言語輕人者﹐可使唾癰病。爪苦手毒﹐爲事善傷者﹐可使按積抑痺﹐各得其能﹐方乃可行﹐其名乃彰。不得其人﹐其功不成其師無名﹐故曰得其人乃言﹐非其人弗傳﹐此之謂也。手毒者可使按龜﹐置龜於器下﹐而按其上﹐五十日而死矣。手甘者﹐復生如故也。

卷二上《靈》《素》

二十﹑刺宜從時

凡刺之法﹐必候日月星辰﹐四時八正之气﹐气定乃刺之。是故天溫日明﹐則人血淖澤而衛气浮﹐故血易瀉﹐气易行。天寒日陰﹐則人血凝泣而衛气沈﹐月始生則血气始精﹐衛气始行﹐月郭滿則血气實﹐肌肉堅﹔月郭空則肌肉減﹐經絡虛﹐衛气去﹐形獨居﹐是以因天時而調血气也﹐是以天寒無刺﹐天溫無凝﹐月生無瀉﹐月滿無補﹐月郭空無治﹐是謂得時而調之也。

因天之時﹐盛虛之時﹐移光定位﹐正時而待之﹐故曰月空而瀉﹐是謂藏虛﹔月滿而補﹐血气揚波﹐絡有畱血﹐命曰重實﹔月郭空而治﹐是謂亂經。陰陽相錯﹐眞邪不別﹐沈以畱止﹐外虛內亂﹐淫邪乃起。帝曰﹕星辰八正何候﹖岐伯曰﹕星辰者﹐所以候日月之行也﹔八正者﹐所以候八風虛邪以時至者也﹔四時者﹐所以分春夏秋冬之气所在以調之也。八正之虛邪﹐避之勿犯也。是故春气在經脈﹐夏气在孫絡﹐長夏气在肌肉﹐秋气在皮膚﹐冬气在骨髓中。春者天气始開﹐地气始泄﹐凍解冰釋﹐水道經通﹐故人气在脈。夏者經滿气溢﹐孫絡受血﹐皮膚充實。長夏者經絡皆盛﹐內溢肌中。秋者天气始收﹐腠理閉塞﹐皮膚引急。冬者蓋藏﹐血气在中﹐內著骨髓﹐通於五臟。是故邪气者﹐常隨四時之气血而入客也。故用鍼之服者必有法﹐則上視天光﹐下司八正﹐以避奇邪﹐而觀百姓﹐審於虛實﹐毋犯其邪。是得天之露﹐遇歲之虛﹐救而不勝﹐反受其殃。故曰必知天忌﹐乃言鍼意。春刺散兪﹐及與分理﹐血出而止﹐甚者傳气﹐間者環也。夏刺絡兪﹐見血而止﹐盡气閉環﹐痛病必下﹐秋刺皮膚﹐循理上下﹐同法神變而止。冬刺兪竅於分理﹐甚者直下﹐間者散下。春夏秋冬﹐各有所刺﹐法其所在。春者木始治﹐肝气始生﹐其風病急﹐經脈常深﹐其气不能深入﹐故取絡脈分肉間。夏者火始治﹐心气始彊﹐脈瘦气弱﹐陽气澑溢﹐熱董分腠﹐內至於經﹐故取盛經﹐分腠絕膚﹐而病去者﹐邪气淺也。所謂盛經﹐陽脈也。秋者金始治﹐肺將收殺﹐金得勝火﹐陽气在合﹐故陰气初勝﹐濕气及體﹐陰气未盛﹐未能深入﹐故取兪以瀉陰邪﹐取合以虛陽邪﹐陽气始衰﹐故取於合。冬者水始治﹐腎方閉﹐陽气衰少﹐陰气堅盛﹐巨陽伏沈﹐陽脈乃去﹐故取井以下陰逆﹐取滎以實陽气﹐故曰冬取井滎﹐春不鼽衄。正月二月三月﹐人气在左﹐無刺左足之陽﹔四月五月六月﹐人气在右﹐無刺右足之陽﹔七月八月九月﹐人气在右﹐無刺右足之陰﹔十月十一月十二月﹐人气在左﹐無刺左足之陰。甲乙日自乘無刺頭﹐無發蒙於耳內﹔丙丁日自乘無振挨於肩喉廉泉﹔戊己日乘四季﹐無刺足去爪瀉水﹔庚申日自乘無刺關骨於股膝﹔壬癸日自乘無刺足脛。隨日之長短﹐各以爲紀而刺之﹐謹候其時﹐病可與期。失時反候者﹐百病不治。故曰﹕刺實者﹐刺其來也﹔刺虛者﹐刺其去也。此言气存亡之時﹐以候虛實而刺則之﹐候气之所在而刺之﹐是謂逢時。病在於三陽﹐必候其气在於陽而刺之﹔病在三陰﹐必候其气在於陰而刺之。

卷二上《靈》《素》

二十一﹑五奪不可瀉

形肉已脫﹐一奪也﹔大脫血之後﹐是二奪也﹔大汗出之後﹐是三奪也﹔大泄之後﹐是四奪也﹔新產大血之後﹐是五奪也﹔此皆不可瀉。

卷二上《靈》《素》

二十二﹑刺逆四時

春刺夏分﹐脈亂气微﹐八淫骨髓﹐病不能愈﹐又且少气。春刺秋分﹐筋攣逆气﹐環爲咳嗽﹐病不愈﹐令人時驚﹐又且哭。春刺冬分﹐邪气著藏﹐令人脹﹐病不愈﹐又且欲言語。夏刺春分﹐病不愈﹐令人懈惰。夏刺秋分﹐病不愈﹐令人欲無言﹐惕惕如人將捕之。夏刺冬分﹐病不愈﹐令人少气﹐時欲怒。秋刺春分﹐病不已﹐令人惕然欲有所爲﹐起而忘之。秋刺夏分﹐病不已﹐令人益嗜臥﹐又且善夢。秋刺冬分﹐病不已﹐令人淅淅時寒。冬刺春分﹐病不已﹐令人欲臥不能眠﹐眠而有見。冬刺夏分﹐病不愈﹐令人上气﹐發爲諸痺。冬刺秋分﹐病不已﹐令人善渴。春刺絡脈﹐血气外溢﹐令人少气。春刺肌肉﹐血气環逆﹐令人上气。春刺筋骨﹐血气內著﹐令人腹脹。夏刺經脈﹐血气乃竭﹐令人解亦。夏刺肌肉﹐血气內卻﹐令人善悲。夏刺筋骨﹐血气上逆﹐令人善怒。秋刺經脈﹐血气上逆﹐令人善忘。秋刺絡脈﹐气不外行﹐令人臥不欲動。秋刺筋骨﹐血气內散﹐令人寒栗。冬刺經脈﹐血气皆脫﹐令人目不明。冬刺絡脈﹐內气外泄﹐畱爲大痺。冬刺肌肉﹐陽气竭絕令人善忘。凡此四時刺者﹐大逆之病﹐不可不從也。反之﹐則生亂气相淫病焉。

卷二上《靈》《素》

二十三﹑刺避

凡刺胸腹者﹐必避五臟。中心者遠死﹐其動爲噫﹔中肝者五日死﹐其動爲語﹔中脾者十日死﹐其動爲吞﹔中腎者六日死﹐其動爲嚏﹔中肺者三日死﹐其動爲咳﹔中膽者一日半死﹐其動爲嘔﹔中鬲者皆爲傷中﹐其病𨿽愈﹐不過一歲必死。刺避五藏者﹐知逆從也。所謂從者﹐鬲與脾腎之處﹐不知者反之。刺跗上中大脈﹐血出不止死﹔刺面上中澑脈﹐不幸爲盲﹔刺頭中腦戶入腦立死﹔刺舌下中大脈太過﹐血出不止爲喑﹔刺足下布絡中脈﹐血不出爲腫﹔刺﹝委中穴﹞中大脈令人僕脫色﹔刺气沖中脈﹐血不出爲腫﹐鼠僕刺脊間﹐中髓爲傴﹔刺乳上中乳房爲腫根蝕﹔刺缺盆中內陷气泄﹐令人喘咳逆﹔刺手魚腹中陷爲腫。無刺大醉﹐令人气亂﹔無刺大怒﹐令人气逆。無刺大勞人﹐無刺新飽人﹐無刺大渴人。病有脇下道二﹐二歲不已﹐名曰息積。此不妨於食﹐不可灸刺。毋損不足者﹐身贏瘦﹐毋用石也。刺陰股中大脈﹐血出不止死﹔刺客主人內陷中脈﹐爲內漏爲聾﹔刺膝臏出液爲跛﹔刺臂太陰脈出血多立死﹔刺足少陰脈重虛﹐出血爲舌難以言﹔刺膺中陷中肺爲喘逆仰息。刺跗中內陷气歸之不得屈伸﹔刺陰股下三寸內陷﹐令人遺溺﹔刺腋下脇間內陷令人咳﹔刺小腹中膀胱溺出﹐令人小腹滿﹔刺腸內陷爲腫﹔刺匡上陷骨中脈爲漏爲盲﹔刺關節中液出不得屈伸。無刺之熱﹐無刺渾渾之脈﹐無刺灑灑之汗﹐無刺病與脈相逆者。窺門而刺之者死於家中﹐入門而刺之者死於堂上。新內勿刺﹐已刺勿內﹔已醉勿刺﹐已刺勿醉﹔新怒勿刺﹐已刺勿怒﹔新勞勿刺﹐已刺勿勞﹔已飽勿刺﹐已刺勿飽﹔已饑勿刺﹐已刺勿饑﹔已渴勿刺﹐已刺勿渴。乘車來者臥而休之﹐如食頃乃刺之﹔出行來者坐而休之﹐如行十里頃乃刺之﹔大驚大恐﹐必定其气乃刺之。

卷二上《靈》《素》

二十四﹑禁太過不及

病淺鍼深﹐內傷良肉﹐皮膚爲癰。病深鍼淺﹐病气不瀉﹐反爲大膿。病小鍼大﹐气泄太甚﹐疾反爲害。病大鍼小﹐气不泄瀉﹐亦復爲敗。失鍼之宜大者瀉﹐小者不移。病有浮沈﹐刺有淺深﹐各至其理﹐無過其道。過之則肉傷﹐不及則生外壅﹐壅則邪從之。淺深不得﹐反爲大賊內動五臟﹐後生大病。故曰﹕病有在毫毛腠理者﹐有在肌肉者﹐有在脈者﹐有在筋者﹐有在骨者﹐有在髓者。是故刺毫毛腠理無傷皮﹐皮傷則內動肺﹐肺動則秋病瘟瘧﹐沂﹝音素﹞沂然寒栗。刺皮無傷肉﹐肉傷則內動脾﹐脾動則七十二日四季之月病腹脹煩不嗜食。刺肉無傷脈﹐脈傷則內動心﹐心動則夏病心痛。刺脈無傷筋﹐筋傷則內動肝﹐肝動則春病熱而筋馳。

刺筋無傷骨﹐骨傷則內動腎﹐腎動則冬病脹腰痛。刺骨無傷髓﹐髓傷則消爍﹐酸解亦﹐然不去矣。刺骨無傷筋者﹐鍼至筋而去﹐不及骨也。刺筋無傷肉者﹐至肉而去﹐不及筋也。刺脈無傷肉者﹐至脈而去不及肉也。刺脈無傷皮者﹐至皮而去﹐不及脈也。所謂刺皮無傷肉者﹐病在皮中﹐鍼入皮中﹐無傷肉也。刺肉無傷筋者﹐過肉中筋也。刺筋無傷骨者﹐過筋中骨也。此謂之久也。﹝久疑作失﹞夫气之在脈也﹐邪气在上﹐濁气在中﹐淸气在下。故鍼陷脈則邪气出﹐鍼中脈則濁气出﹐鍼太深則邪气反沈病益。故曰皮肉筋脈﹐各有所宜﹐各不同形﹐各以任其所宜。無實實﹐無虛虛﹐損不足而益有餘﹐是謂病甚病益。其取五脈者死﹐取三脈者﹐奪陰者死﹐奪陽者狂﹐鍼害華矣。

卷二上《靈》《素》

二十五﹑五節刺

振埃者刺外經去陽病﹐陰气大逆﹐上滿於胸中﹐憤息肩。大气逆上﹐喘喝坐伏﹐病惡埃煙﹐餳不得息﹐取之天容。其咳上气﹐窮胸痛者﹐取之廉泉。取天容者﹐無過一里﹔取廉泉者﹐血變而止。發蒙者耳無所聞﹐目無所見﹐刺腑輸﹐去腑病﹐刺此必於日中刺其聽宮。中其眸子﹐聲聞於耳﹐此其輸也。刺邪以手堅按其兩鼻﹐而疾偃其聲﹐必應於鍼。去爪者乃刺關節。肢絡腰脊者﹐身之大關節也。肢經者﹐人之管以趨翔也。莖垂者﹐身中之機﹐陰精之候﹐津液之道也。飲食不節﹐喜怒不時﹐津液內溢﹐乃下畱於睪。血道不通﹐日大不休﹐俯仰不便﹐趨翔不能﹐此病滎然有水。不上不下﹐鍍石所取形不可匿。常不得蔽徹衣者﹐言盡刺諸陽之奇輸﹐未有常處也﹐是陽气有餘﹐而陰气不足。陰气不足則內熱﹐陽气有餘則外熱。內熱相搏﹐熱於懷炭﹐畏綿帛近﹐不可近身﹐又不可近席﹐腠理閉塞﹐則汗不出。舌焦唇槁﹐臘漧嗌燥﹐飲食不讓美惡。於天府大杼三﹐又刺中膂以去其熱﹐補足手太陰以去其汗﹐熱去汗稀﹐疾於徹衣。解惑者﹐盡知調陰陽﹐補瀉有餘不足相傾移也。大風在身﹐血脈偏虛﹐虛者不足﹐實者有餘﹐輕重不得﹐傾側宛伏﹐不知東西﹐不知南北﹐乍上乍下﹐乍反乍覆﹐顚倒無常﹐甚於迷惑。瀉其有餘﹐補其不足﹐陰陽平復。用鍼若此﹐疾於解惑。

卷二上《靈》《素》

二十六﹑五臟病刺

肝病者兩脇下滿引小腹﹐令人善怒﹐虛則目KTKT無所見﹐耳無所聞﹐善恐﹐如人將捕之。取其經﹐厥陰與少陽气逆則頭痛耳聾不聰﹐取血者﹐心病者胸中痛﹐脇支滿﹐脇下痛﹐膺背肩甲間痛﹐臂內痛﹐虛則胸腹大﹐脇下與腰相引而痛。取其經﹐少陰太陽舌下血者﹐其變病刺中血者。脾病者身重﹐善饑肉痿﹐足不收行﹐善腳下痛﹐虛則腹滿腸鳴﹐飧泄食不化。

取其經太陽陽明少陰血者。肺病者喘咳逆气﹐肩背痛﹐汗出尻冷﹐陰股膝脾足皆痛﹐虛則少气不能報息﹐耳聾嗌漧。取其經﹐太陰足太陽之外﹐厥陰內血者。腎病者腹大脛腫﹐喘咳身重﹐寢﹐汗出憎風﹐虛則胸中痛﹐大腹小腹痛﹐淸厥意不樂。取其經﹐少陰太陽血者。

太陽髒獨至﹐厥喘虛气逆﹐是陰不足﹐陽有餘也﹐表裏俱當瀉﹐取之下兪。陽明髒獨至﹐是陽气重並也當瀉陽補陰﹐取下兪。少陽髒獨至﹐是厥气也﹐蹺前卒大。取之下兪﹐少陽獨至者﹐一陽之過也。太陰髒搏者﹐用心省眞﹐五脈气少﹐胃气不平﹐三陰也﹐宜治其下兪。補陽瀉陰﹐一陽獨嘯﹐少陽厥也﹐陽並與上﹐四肢爭張﹐气滿於腎。宜治其經絡﹐瀉陽補陰﹐一陰至厥陰之治也。眞虛心﹐厥气畱薄﹐發爲自汗﹐調食和藥﹐治在下兪。五臟有疾﹐當取十二原。十二原者﹐五臟之所稟﹐三百六十五節气味也。五臟有疾也﹐應出十二原。十二原各有所出﹐明知其原﹐觀其應而知五臟之害。陽中之少陰肺也﹐其原出於太淵﹐太淵二﹐陽中之太陽心也﹐其原出於大陵﹐大陵二。陰中之少陽肝也。其原出於太衝﹐太衝二。陰中之至陰脾也﹐其原出於太白﹐太白二。陰中之太陰腎也﹐其原出於太溪﹐太溪二﹐膏之原出於鳩尾﹐鳩尾一﹐盲之原出於脖﹐脖一。凡此十二原者﹐主治五臟六腑之有疾者也。

卷二上《靈》《素》

二十七﹑刺獘

脈气盛而血虛者﹐刺之則脫气﹐脫气則僕。血气俱盛而陰气多者﹐其血滑﹐刺之則射陽气。

蓄積久畱而不瀉者﹐其血黑以濁﹐故不能射。新飲而液滲於絡﹐而未合和於血也﹐故血出而汁別焉。其不新飲者﹐身中有水﹐久則爲腫。陰气積於陽﹐其气因於絡﹐故刺之血未出﹐而气先行故腫。陰陽之气﹐其新相得﹐而未和合﹐因而瀉之﹐則陰陽俱脫﹐表裏相離。故脫色而蒼蒼然﹐刺之血出多。色不變煩者﹐刺絡而虛經﹐虛經之屬於陰者﹐陰脫故煩悶。陰陽相得而合爲痺者﹐此爲內溢於經﹐外注於絡。如是者陰陽俱有餘﹐𨿽多出血﹐而弗能虛也。帝曰﹕相之柰何﹖曰﹕血脈者盛﹐堅橫以赤。上下無常處﹐小者如鍼﹐大者如筋﹐則而瀉之萬全也。故無失數矣。失數而反。各如其度。帝曰﹕鍼入而肉著者何也﹖曰﹕熱气因於鍼﹐則鍼熱﹐熱則著於鍼﹐故堅焉。妄用砭石﹐後遺身咎﹐此冶之二失也。窺門而刺之者死於家中﹐入門而刺之者死於堂上。

卷二上《靈》《素》

二十八﹑血气不同形

帝曰﹕余聞九鍼於夫子﹐而行之於百姓﹐百姓之血气﹐各不同形﹐或神動而气先鍼行﹐或气與鍼相逢﹐或鍼以出气獨行﹐或數刺乃知﹐或發鍼而气逆﹐或數刺病益劇。凡此六者﹐各不同形﹐願聞其方。岐伯曰﹕重陽之人﹐其神易動﹐其气易往也。重陽之人﹐髙髙﹐言語善疾﹐舉足善髙﹐心肺之髒气有餘﹐陽气滑盛而揚﹐故神動而气先行。重陽之人﹐而神不先行者﹐此人頗有陰者也。多陽者多喜﹐多陰者多怒﹐數怒者易解﹐故曰頗有陰。其陰陽之離合難﹐故其神不能先行。陰陽和調﹐而血气淖澤滑利﹐故鍼入而气出疾﹐而相逢也。其陰气多而陽气少﹐陰气沈而陽气浮者五內﹐故鍼已出﹐气乃隨其後﹐故獨行也。人之多陰而少陽其气沈﹐而气往難﹐故數刺乃知也。鍼入而气逆者﹐其气逆與其數刺病益甚者﹐非陰陽之气浮沈之勢也。此皆粗工之所敗﹐工之所失﹐其形气無過焉。

卷二上《靈》《素》

二十九﹑十二絡繆刺﹝繆如紕繆紀綱﹞

帝曰﹕余聞繆刺﹐未得其意。岐伯曰﹕邪客於皮毛﹐入於孫絡﹐畱而不去﹐閉塞不通﹐不得入於經﹐流溢於大絡﹐而生奇病也。夫邪客大絡者﹐左注右﹐右注左﹐上下左右﹐與經相干﹐而布於四末﹐其气無常處﹐不入於經兪﹐命曰繆刺。帝曰﹕願聞繆刺﹐以左取右﹐以右取左柰何﹖其與巨刺﹐何以別之﹖曰﹕絡病者﹐其痛與經脈繆處﹐故命曰繆刺。邪客於足少陰之絡﹐令人卒心痛暴脹﹐胸脇支滿﹐無積者刺然骨之前出血﹐如食頃而已﹐左取右﹐右取左。

病新發者﹐取五日已。邪客於手少陽之絡令人喉痺舌捲﹐口干心煩﹐臂外廉痛﹐手不及頭﹐刺手中指次指爪甲上去端如韭葉各一﹐壯者立已﹐老者有頃已﹐左取右﹐右取左﹐此新病數日已。邪客於手足厥陰之絡﹐令人卒疝暴痛﹐刺足大指爪甲上與肉交者各一。男子立已﹐女子有頃已﹐左取右﹐右取左。邪客於足太陽之絡﹐令人頭項肩痛﹐刺足小指爪甲上與肉交者﹐各一立已﹐不已刺外踝下三﹐左取右﹐右取左﹐如食頃已。邪客於陽明之絡令人气滿﹐胸中喘息﹐而支胸中熱﹐刺手大指次指爪甲上去端如韭葉各一﹐左取右﹐右取左﹐如食頃已。邪客於臂掌之間﹐不可得屈﹐刺其踝後﹐先以指按之﹐痛乃刺之﹐以月死生爲數﹐月生一日一﹐二日二﹐十五日十五﹐十六日十四。邪客於足陽蹺之脈﹐令人目痛從內始﹐刺外踝之下半寸所各二﹐左刺右﹐右刺左﹐如行十里頃而已。人有所墮墜﹐惡血畱內﹐腹中滿脹﹐不得前後﹐先飲利藥﹐此上傷厥陰之脈﹐下傷少陰之絡。刺足內踝之下然骨之前血脈。出血﹐刺足跗上動脈﹐不已﹐刺三毛上各一﹐見血立已﹐左刺右﹐右刺左。邪客於手陽明之絡﹐令人耳聾﹐時不聞音﹐刺手大指次指爪甲上去端如韭葉各一立聞﹐不已刺中指爪甲上與肉交者立聞﹐其不時聞者﹐不可刺也。耳中生風者﹐亦刺之如此數。

左刺右﹐右刺左。凡痺往來無常處者﹐在分肉間痛而刺之﹐以月死生爲數。用鍼者隨气盛衰﹐以爲數﹐鍼過其日數則脫气﹐不及日數則气不瀉﹐左刺右﹐右刺左﹐病已止﹐不已﹐復刺之如法。月生一日一﹐二日一﹐漸多至十五日十五﹐十六日十四﹐漸少之。邪客於足陽明之經﹐令人鼽衄上齒寒﹐刺足中趾次指爪甲上與肉交者﹐各一﹐左刺右﹐右刺左。邪客於足少陽之絡﹐令人脇痛不得息咳而汗出﹐刺足小趾次者爪甲上與肉交者各一﹐不得息立已﹐汗出立止﹐咳者溫衣飲食﹐一日已﹐左刺右﹐右刺左﹐病立已。不已﹐復刺如法。邪客於足少陰之絡﹐令人嗌痛﹐不可內食﹐無故善怒﹐气上走賁上﹐刺足下中央之脈各三﹐凡六刺立已。左刺右﹐右刺左。邪客於足太陰之絡﹐令人腰痛引小腹控﹐不可以仰息﹐刺腰尻之兩胂之上﹐是腰兪﹐以月死生爲數﹐發鍼立已。左刺右﹐右刺左。邪客於足太陽之絡﹐令人拘攣背急引脇而痛﹐刺之從項始﹐數脊椎俠脊疾按之應手如痛﹐傍刺之三立已。邪客於足少陽之絡﹐令人畱於樞中﹐痛髀不可以舉﹐刺樞中以毫鍼﹐寒則久畱鍼﹐以月死生爲數﹐立已。治諸經刺之所過者﹐不病則繆刺之﹐耳聾刺手陽明﹐不已﹐刺其通脈出耳前者。齒齲刺手陽明﹐不已﹐刺其脈入齒中者立已。邪客於五臟之間﹐其病也﹐脈引而痛﹐時來時止﹐視其病繆刺之﹐於手足爪甲上視其脈﹐出其血﹐間一日一刺﹐一刺不已﹐五刺已。繆傳引上齒﹐齒唇寒痛﹐視其手背脈血者出之﹐足陽明中趾爪甲上一﹐手大指次指爪甲上一﹐立已﹐左取右﹐右取左。邪客於手足少陰太陰足陽明之絡﹐此五絡皆會於耳中﹐上絡左角﹐五絡俱竭﹐令人身脈皆動﹐而形無知也﹐其狀若屍﹐或曰屍厥。刺其足大趾內側爪甲上去端如韭葉後﹐刺足心﹐後刺足中趾爪甲上各一﹐後刺手大指內側去端如韭葉﹐後刺手心主少陰銳骨之端各一立已。不已﹐以竹管吹其兩耳﹐易其左角之發方一寸﹐燔治﹐飲以美酒一懷﹐不能飲者﹐灌之立已。有痛而經不痛者﹐繆刺之﹐視其皮部有血絡者﹐盡取之。

此繆刺之數也。身形有病﹐九候莫病﹐由繆刺之。

卷二上《靈》《素》

三十﹑經刺

岐伯曰﹕夫邪之客於形也﹐必先捨於皮毛。畱而不去﹐入於孫絡。畱而不去﹐入於絡脈。畱而不去﹐入於經脈。內連五臟﹐散於腸胃﹐陰腸俱盛﹐五臟乃傷。此邪之從皮毛而入﹐極於五臟之次也﹐如此則治其經焉。凡刺之數﹐先視其經脈﹐切而從之﹐審其虛實而調之。不調者經刺之。不盛不虛﹐以經取之。

卷二上《靈》《素》

三十一﹑巨刺﹝繆刺刺絡脈巨刺刺經脈﹞

痛在於左而右脈病者﹐則巨刺之。邪客於經﹐左盛則右病﹐右盛則左病﹐亦有移易者。

左痛未已﹐而右脈先病﹐如此者必巨刺之。必中其經﹐非絡脈也。

卷二上《靈》《素》

三十二﹑脈刺

人迎一盛﹐病在足少陽﹐一盛而躁﹐病在手少陽。人迎二盛﹐病在足太陽﹐二盛而躁﹐病在手太陽。人迎三盛﹐病在足陽明﹐三盛而躁﹐病在手陽明。人迎四盛﹐且大且數﹐名曰溢陽﹐陰溢陽爲外格。脈口一盛﹐病在足厥陰﹐一盛而躁﹐在手心主。脈口二盛﹐病在足少陰﹐二盛而躁﹐在手少陰。脈口三盛﹐病在足太陰﹐三盛而躁﹐在手太陰。脈口四盛﹐且大且數者﹐名曰溢陰﹐溢陽爲內關﹐內關不通死不治。人迎與太陰脈口俱盛四倍以上﹐命曰關格﹐關格者與之短期。人迎一盛﹐瀉足少陽而補足厥陰﹐二瀉一補﹐日一取之﹐必切而驗之﹐疏取之﹐上气和乃止。人迎二盛﹐瀉中太陽﹐補足少陰﹐二瀉一補﹐二日一取之﹐必切而驗之﹐疏取之﹐上气和乃止。人迎三盛﹐瀉足陽明而補足太陰﹐二瀉一補﹐日二取之﹐必切而險之﹐疏取之﹐上气和乃止。脈口一盛﹐瀉足厥陰而補足少陽﹐二補一瀉﹐日一取之﹐必切而驗之﹐疏而取﹐上气和乃止。脈口二盛﹐瀉足少陰而補足太陽﹐二補一瀉﹐二日一取之﹐必切而驗之﹐疏取之﹐上气和乃止。脈口三盛﹐瀉足太陰而補足陽明﹐二補一瀉﹐日二取之﹐必切而驗之﹐疏而取之﹐上气和乃止﹐所以日二取之者。太陽主胃﹐大富於穀气﹐故可日二直取之也。人迎與脈口俱盛﹐三倍以上﹐命曰陰陽俱溢。如是者不開﹐則血脈閉塞﹐气無所行﹐流淫於中﹐五臟內傷。如是者因而灸之﹐則變易而爲他病矣。

卷二上《靈》《素》

三十三﹑淺深上下所宜

補須一方實深取之﹐稀按其﹐以極出其邪气。一方虛淺刺之﹐以養其脈﹐疾按其﹐無使邪气得入。邪气來也緊而疾﹐穀气來也徐而和。脈實者﹐深刺之﹐以泄其气。脈虛者﹐淺刺之﹐使精气無得出﹐以養其脈﹐獨出其邪气。刺諸痛者﹐其脈皆實。故曰從腰以上者﹐手太陰陽明皆主之。從腰以下者﹐足太陰陽明皆主之。病在上者下取之﹐病在下者髙取之。病在頭者取之足﹐病在腰者取之。病生於頭者頭重﹐生於手者臂重﹐生於足得足重。治病者先刺其病所從生者也。春气在毛﹐夏气在皮膚﹐秋气在分肉﹐冬气在筋骨﹐刺此病各以其時爲齊。故刺肥人者秋冬之齊﹐刺瘦人者春夏之齊。病痛陰也痛而以手按之不得者陰也﹐深刺之。病在上者陽也﹐病在下者陰也。癢者陽也﹐淺刺之。病先起於陰者﹐先治其陰而後治其陽﹔病先起於陽者﹐先治其陽而後治其陰。刺熱厥者畱鍼反爲寒﹐刺寒厥者畱鍼反爲熱。刺熱厥者二陰一陽﹐刺寒厥者二陽一陰﹐所謂二陰者刺二陰也﹐一陽者刺一陽也。久病者邪气入深﹐刺此者深內而久畱之﹐間日而後刺之。必先調其左右﹐去其血脈﹐刺道畢矣。凡刺之法﹐必察其形气﹐形肉未脫﹐少气而脈又躁﹐躁厥者必爲繆刺之。脈之所居﹐深不見者刺之﹐微內鍼而久畱之﹐以致其空脈气也﹐脈淺者勿刺。按絕其脈乃刺之﹐無令精出﹐獨出其邪气耳。所謂三刺則穀气出者﹐先淺刺絕皮以出陽邪﹐再刺則陰邪出者﹐少益深﹐絕皮致肌肉﹐未入分肉間也﹐已入分肉之間﹐則穀气出。故刺法曰﹕始淺刺之﹐以逐邪气﹐而來血气﹔後刺深之﹐以致陰气之邪﹐最後刺極深之﹐以下穀气﹐此之謂也。

卷二上《靈》《素》

三十四﹑人身左右上下虛實不同刺

天不足西北﹐故西北方陰也﹐而人右耳目不如左明也。地不滿東南﹐故東南方陽也﹐而人左手足不如右彊也。東方陽也﹐陽者其精並於上﹐並於上則上明而下虛。故使耳目聰明﹐而手足不便也。西方陰也﹐陰者其精關於下﹐並於下則下盛而上虛﹐故其耳目不聰明而手足便也。故俱感於邪﹐其在上則右甚﹐在下則左甚。此天地陰陽所不能全也﹐故邪居之。故天有精﹐地有形﹐天有八紀﹐地有五里﹐故能爲萬物之父母。淸陽上天﹐濁陰歸地﹐是故天地之動靜﹐神明之綱紀﹐故能以生長收藏﹐終而復始。惟賢人上配天以養頭﹐下象地以養足﹐中傍人事以養五臟。天气通於肺﹐地气通於嗌﹐風气通於肝﹐雷气通於心﹐穀气通於脾﹐雨气通於腎。六經爲川﹐腸胃爲海﹐九竅爲水注之气﹐以天地爲之陰陽。陽之汗以天地之雨明之﹐陽之气以天地之疾風名之﹐暴風象雷。逆气象陽﹐故治不法天之紀﹐不用地之理﹐則災害至矣。故邪風之至﹐疾如風雨。故善治者治皮毛﹐其次治肌膚﹐其次治筋脈﹐其次治六腑﹐其次治五臟﹐治五臟者﹐半死半生也。故天之邪气感則害人五臟﹐水谷之寒熱感則害於六腑﹐地之濕气感則害皮肉筋脈。故善用鍼者﹐從陰引陽﹐從陽引陰﹐以右治左﹐以左治右﹐以我知彼﹐以表知裏﹐以觀過與不及之理﹐見微則過﹐用之不殆。

卷二上《靈》《素》

三十五﹑气血淸濁淺深刺

受穀气者濁﹐受气者淸﹐淸者注陰﹐濁者注陽。濁而淸者上出於咽﹐淸而濁者則下行﹐淸濁相干﹐命曰亂气。帝曰﹕夫陰淸而陽濁﹐濁者有淸﹐淸者有濁﹐淸濁別之柰何﹖岐伯曰﹕气之大別﹐淸者上注於肺﹐濁者下走於胃﹐胃之淸气﹐上出於口。肺之濁气﹐下注於經﹐內積於海。帝曰﹕諸陽皆濁﹐何陽濁甚乎﹖岐伯曰﹕手太陽獨受陽之濁﹐手太陰獨受陰之淸﹐其淸者上走空竅﹐其濁者下行諸經。諸陰皆淸﹐足太陰獨受其濁﹐淸者其气滑﹐濁者其气澀。

此气之常也﹐故刺陰者深而畱之﹐刺陽者淺而疾之﹐淸濁相干者﹐以數調之。

卷二上《靈》《素》

三十六﹑死期不可刺

病發於心﹕一日而之肺﹐三日而之肝﹐五日而之脾﹐三日不已死。冬夜半﹐夏日中。病先發於肺﹐三日而之肝﹐一日而之脾﹐五日而之胃﹐十日不已死。冬日入﹐夏日出。病先發於肝﹐三日而之脾﹐五日而之胃﹐三日而之腎﹐三日不已死。冬日入﹐夏早食﹐病發於脾﹐一日而之胃﹐二日而之腎﹐三日而之膂膀胱﹐十日不已死。冬人定﹐夏晏食﹐病先發於胃﹐五日而之腎﹐三日而之膂膀胱﹐五日而上之心﹐二日不已死。冬夜半﹐夏日昧﹐病先發於腎﹐三日而之膂膀胱﹐三日而上之心﹐三日而之小腸﹐三日不已死。冬大晨﹐夏早晡﹐病先發於膀胱﹐五日而之腎﹐一日而之小腸﹐一日而之心﹐二日不已死﹐冬雞鳴﹐夏下晡。諸病以次相傳﹐如是者皆有死期﹐不可刺也﹐間一臟及三四髒者﹐乃可刺也。

卷二下

一﹑五亂刺

淸气在陰﹐濁气在陽﹐滎气順脈﹐衛气逆行﹐淸濁相干﹐亂於胸中﹐是謂大。故气亂於心則煩心密嘿﹐俯首靜伏﹐亂於肺則俯仰喘喝﹐按手以呼﹔亂於腸胃則爲霍亂﹔亂於臂脛則爲四厥亂於頭則爲厥逆。頭重眩僕。曰﹕五亂﹐刺者刺之有道乎﹖曰﹕有道以來﹐有道以去﹐審知其道﹐是謂身寶。曰﹕願聞其道。曰﹕气在於心者﹐取之手少陰心主之兪﹔气在於肺者﹐取之於手太陰滎﹐足少陰兪﹔气在於腸胃者﹐取之足太陰﹔陽明不下者﹐取之三里﹔气在於頭者﹐取之天柱大杼﹐不知取足太陽滎兪﹔气在臂足﹐取之先去血脈後取其陽明少陽之滎兪。曰﹕補瀉柰何﹖曰﹕徐入徐出﹐謂之道气﹔補瀉無形﹐謂之同精。是非有餘不足也﹐亂气之相逆也。

卷二下

二﹑气血盛哀

足陽明之上﹐血气盛則髯美長﹐血少气多則髯短﹐故气少血多則髯少﹐血气皆少則無髯﹐兩吻多盡。足陽明之下﹐血气盛則下毛美長至胸﹐血多气少則下毛美短至臍﹐行則善髙舉足﹐足趾少肉﹐足善寒﹐血少气多則肉而善瘃﹐血气皆少則無毛。有則稀枯悴﹐善痿厥足痺。足少陽之上﹐气血盛則通髯美長﹐血多气少則通髯美短﹐血少气多則少髯﹐血气皆少則無須﹐感於寒濕則善痺骨痛爪枯也。足少陽之下﹐血气盛則脛毛美長。外踝肥﹐血多气少則脛毛美短﹐外踝皮堅而濃﹐血少气多則毛少外踝皮薄而軟﹐血气皆少則無毛﹐外踝瘦而無肉。足太陽之上﹐血气盛則眉美﹐眉有毫毛﹐血多气少則惡眉﹐面多少理﹐血少气多則面多肉﹐血气和則美色。足太陰之下﹐血气盛則跟肉滿踵堅﹐气少血多則瘦跟空﹐血气皆少則善轉筋﹐踵下痛。手陽明之上﹐血气盛則髭美﹐血少气多則髭惡﹐血气皆少則無髭。手陽明之下﹐血气盛則腋下毛美﹐手魚肉以溫﹐气血皆少則手瘦以寒。手少陽之上﹐血气盛則眉美以長﹐耳色美。血气皆少則耳焦惡色。手少陽之下﹐血气盛則手卷多肉以溫﹐血气皆少則寒以瘦﹐气少血多則瘦以多脈。手太陽之上﹐血气盛則有多須。面多肉以平﹐血气皆少則面瘦惡色。手太陽之下﹐血气盛則掌肉充滿﹐血气皆少則掌瘦以寒。曰﹕刺之有約乎﹖曰﹕眉美者足太陽之脈气血多﹔惡眉者气血少﹐其肥而澤者血气有餘﹔肥而不澤者气有餘而血不足﹔瘦而無澤者﹐气血俱不足。審察其形气有餘不足而調之﹐可以知逆順矣。曰﹕婦人無須者﹐無血气乎﹖曰﹕衝脈任脈﹐皆起於胞中﹐上循背裏﹐爲經絡之海。其浮而外者循腹右上行會於咽喉﹐別而絡唇口﹐血气盛則充膚熱肉﹐血獨盛則澹滲皮膚生毫毛。今婦人之生﹐有餘於气﹐不足於血﹐以其數脫血也。衝任之脈不滎口唇﹐故須不生焉。曰﹕士人有傷於陰﹐陰气絕而不起﹐陰不用﹐然其須不去﹐其故何也﹖宦者獨去何也﹖曰﹕宦者去其宗筋﹐傷其衝脈﹐血瀉不復﹐皮膚內結﹐唇口不滎﹐故須不生。曰﹕其有天宦者﹐未嘗被傷﹐不脫於血﹐然其須不生﹐其故何也﹖曰﹕此天之所不足也﹐其任衝不盛﹐宗筋不成﹐有气無血唇口不滎﹐故須不生。

卷二下

三﹑耐痛

人之骨彊筋弱﹐肉緩皮膚濃者耐痛﹐其於鍼石之痛火亦然。黑色而美骨者耐火﹐堅肉薄皮者不耐鍼石之痛﹐於火亦然。

卷二下

四﹑五逆

帝曰﹕余聞刺有五逆﹐曰病與脈相逆。熱病脈靜﹐汗已出脈盛躁﹐是一逆也。病泄脈洪大﹐二逆也。著脾不移﹐肉破﹐身熱脈偏絕﹐三逆也。淫而奪形﹐身熱色夭然白﹐及後下血﹐血篤重﹐四逆也。寒熱奪形﹐脈堅搏﹐五逆也。

卷二下

五﹑三刺穀气

一刺則陽邪出﹐再刺則陰邪出﹐三刺則穀气至。穀气至而止﹐所謂穀气至者﹐已補而實﹐已瀉而虛﹐故已知穀气至也。

卷二下

六﹑熱

肝熱病者﹐小便先黃﹐腹痛多臥﹐身熱﹐熱爭則狂言及驚﹐脇滿痛﹐手足躁﹐不得安臥﹐庚辛甚﹐甲乙大汗﹐气逆則庚辛死﹐刺足厥陰少陽。其逆則頭痛員員﹐脈引衝頭也。心熱病者﹐先不樂數曰乃熱﹐熱爭則卒心痛﹐煩悶善嘔﹐頭痛面赤無汗﹐壬癸甚﹐丙丁大汗﹐气逆則壬癸死﹐刺手少陰太陽。脾熱病者﹐先頭重﹐頰痛煩心﹐顏靑欲嘔﹐身熱﹐熱爭則腰疼不可用俯仰﹐腹滿泄﹐兩頷痛﹐甲乙甚﹐戊己大汗﹐气逆則甲乙死﹐刺足太陰陽明。肺熱病者﹐先淅然厥气毫毛﹐惡風寒。舌上黃﹐身熱﹐熱爭則喘咳﹐痛走胸膺背﹐不得大息﹐頭痛不堪﹐汗出而寒﹐丙丁甚﹐戊己大汗﹐气逆則甲丁死﹐刺手太陰陽明出血﹐如大豆立已。腎熱病者﹐先腰痛酸﹐苦渴數飲身熱﹐熱爭則項痛而彊﹐寒且酸﹐足下熱﹐不欲言﹐其逆則項痛員員澹澹然﹐戊己甚﹐壬癸大汗﹐气逆則戊己死﹐刺足少陰太陽﹐諸汗者﹐至其所勝日汗出也。肝熱病者﹐左頰先赤﹔心熱病者﹐顏先赤﹔脾熱病﹐鼻先赤﹔肺熱病者﹐右頰先赤﹔腎熱病者﹐頤先赤﹐病𨿽未發﹐見赤色者刺之﹐名曰治未病。熱病從部所起者﹐至期而已﹐其刺之反者﹐三周而已﹐重逆則死。諸當汗者﹐至其所勝日﹐汗大出也。諸治熱病﹐以飲之寒水﹐乃刺之﹐必寒衣之﹐居止寒處﹐身寒而止也。熱病先胸脇痛﹐手足躁﹐刺足少陽﹐補足太陰﹐病甚者爲五十九刺。熱病始手臂痛者﹐刺手陽明太陰﹐而汗出止。熱病始於頭首者﹐刺項太陽而汗出止。熱病始於足脛者﹐刺足陽明而汗出止。熱病先身重骨痛﹐耳聾好冥﹐刺足少陰﹐病甚爲五十九刺。熱病先眩冒而熱﹐胸脇滿﹐刺足少陰少陽。太陽之脈色滎顴骨﹐熱病也。榮未交﹐曰今且得汗﹐待時而已﹐與厥陰脈爭見者﹐死期不過三日。其熱病內連腎﹐少陽之脈色也﹐少陽之脈色榮頰前﹐熱病也﹐榮未交﹐曰今且得汗﹐待時而已﹐與少陰脈爭見者﹐死期不過三日。熱病气穴三椎下間﹐主胸中熱﹔四椎下間﹐主鬲中熱﹔五椎下間﹐主肝熱﹔六椎下間﹐主脾熱﹔七椎下間﹐主腎熱。榮在也﹐項上三椎陷者中也﹐頰下逆顴爲大瘕﹐下牙車爲腹滿﹐顴後爲脇痛﹐頰上鬲上也。頭上五行﹐行五者以泄諸陽之熱逆也。大杼﹑膺﹑兪﹑缺盆﹑背兪﹐此八者﹐以瀉胸中之熱也。气沖﹑三里﹑巨虛﹑上下廉﹐此八者以瀉胃中之熱也。雲門﹑髁骨﹑委中﹑髓空﹐此八者﹐以瀉四肢之熱也。五臟兪傍五者﹐此十者﹐以瀉五臟六熱也。熱病不可刺者九﹐一日汗不出﹐大顴發赤﹐噦者死。二曰泄而腹滿﹐甚者死。三曰目不明﹐熱不已者死。

四曰嬰兒熱而腹滿死。五曰汗不出﹐嘔下血者死。六曰舌本爛﹐熱不已者死。七曰咳而衄﹐汗不出﹐出不至足者死。八曰髓熱者死。九曰熱而痙者死。腰折螈﹐齒噤齦也。凡此九者﹐不可刺也。

卷二下

七﹑瘧

足太陽之瘧﹐令人腰痛頭重﹐寒從背起﹐先寒後熱﹐然﹐熱止汁出難已﹐刺中出血。足少陽之瘧﹐令人身體解亦﹐寒不甚﹐熱不甚﹐惡見人﹐見人心惕惕然﹐熱多汗出甚﹐刺足少陽。足陽明之瘧﹐令人先寒﹐灑淅寒甚﹐久乃熱﹐熱去汗出﹐喜見日月光火气﹐乃快然﹐刺足陽明跗上。足太陰之瘧﹐令人不樂﹐好太息﹐不嗜食﹐多寒熱汗出﹐病至則善嘔﹐嘔已乃衰則取之。足少陰之瘧﹐令人嘔吐甚﹐多寒熱﹐熱多寒少﹐欲閉戶牖而處﹐其病難已。足厥陰之瘧﹐令人腰痛﹐小腹滿﹐小便不利如癃狀﹐非癃也﹐數便意恐﹐俱气不足﹐腹中悒悒﹐刺足厥陰。肺瘧者令人心寒﹐寒甚熱﹐熱間善驚﹐如有所見者﹐刺手太陰陽明。心瘧者令人煩心﹐甚欲得淸水﹐反寒多不甚熱﹐刺手少陰。肝瘧者令人色蒼蒼然太息﹐其狀若死者﹐刺足陰見血。脾瘧者令人寒﹐腹中痛﹐熱則腸中鳴﹐鳴已汗出﹐刺足太陰。腎瘧者令人淅淅然腰脊痛﹐宛轉大便難﹐目HTHT然﹐手足寒﹐刺足太陽少陰。胃瘧者﹐令人且病也﹐善饑而不能食﹐食而支滿腹大﹐刺足陽明太陰橫脈出血。瘧發身方熱﹐刺跗上動脈﹐開其空﹐出其血﹐立寒。瘧方欲寒﹐刺手陽明太陰﹐足陽明太陰。瘧脈滿太急﹐刺背兪﹐用中鍼傍五兪各一﹐適肥瘦出其血也﹐瘧脈小實急﹐灸脛少陰﹐刺指井。瘧脈滿大急﹐刺背兪﹐用五兪﹐背兪各一﹐適行於血也。瘧脈緩大虛﹐便用藥﹐不宜用鍼。凡治瘧先發如食頃﹐乃可以治﹐過之則失時也﹐諸瘧而脈不見﹐刺十指間出血﹐血去必已。先視身之赤如小豆者﹐盡取之。十二瘧者﹐其發各不同時﹐察其病形﹐以知其何脈之病也。先其發時﹐如食頃而刺之﹐一刺則衰﹐二刺則知﹐三刺則已。不已刺舌下兩脈出血﹐不已刺中盛經出血﹐又刺項已下俠脊者必已。舌下兩脈者﹐廉泉也。刺瘧者﹐必先問其病之所先發者先刺之﹐先頭痛及重者﹐先刺頭上兩額兩眉間出血﹔先項背痛者﹐先刺之﹔先腰背痛者﹐先刺中出血﹔先手臂痛者﹐先刺手少陰陽明十指間﹔先足脛酸痛者﹐先刺中陽明十指間出血。風瘧瘧發﹐則汗出惡風﹐刺三陽經背兪之血者﹐酸痛甚﹐按之不可﹐名曰跗髓痛病﹐以鍼鍼絕骨出血立已。身體小痛﹐刺至陰諸陰之井﹐無出血﹐間一日一刺。瘧不渴﹐間日而作﹐刺足太陽﹐渴而間日作﹐刺足太陽。溫瘧汗不出﹐爲五十九刺。

卷二下

八﹑腰痛

足太陽脈令人腰痛﹐引項脊尻背如重狀﹐刺其﹐中太陽正經出血﹐春無見血。少陽令人腰痛﹐如以鍼刺其皮中﹐循循然不可以俯仰﹐不可以顧﹐刺少陽成骨之端出血﹐成骨在膝外廉之骨獨起者﹐夏無見血。陽明令人腰痛﹐不可以顧﹐顧如有見者善悲﹐刺陽明於前三﹐上下和之出血﹐秋無見血。足少陰令人腰痛﹐痛引脊內廉﹐刺少陰﹐於內踝上二﹐春無見血﹐出血太多﹐不可復也。厥陰之脈令人腰痛﹐腰中如張弓弩弦﹐刺厥陰之脈﹐在踵魚腹之外﹐循之累累然﹐乃刺之﹐其病令人善言﹐嘿嘿然不慧﹐刺之三。解脈令人腰痛﹐痛而引肩﹐目KTKT然﹐時遺溲﹐刺解脈﹐在膝筋肉分間﹐外廉之橫脈出血﹐血變而止。解脈令人腰痛如引帶﹐常如折腰狀﹐善恐﹐刺解脈﹐在中結絡如黍米﹐刺之血射以黑﹐見赤血而已。同陰之脈令人腰痛﹐痛如小錘居其中﹐怫然腫﹐刺同陰之脈﹐在外踝上絕骨之端﹐爲三。陽維之脈令人腰痛﹐痛上怫然腫﹐刺陽維之脈﹐脈與太陽合下間﹐去地一尺所﹐衝絡之脈令人腰痛﹐不可以俯仰﹐仰則恐僕﹐得之舉重傷腰衡絡絕﹐惡血歸之﹐刺之在陽筋之間﹐上數寸衡居爲二出血。會陰之脈令人腰痛﹐痛上漯漯然汗出﹐汗幹令人欲飲。飲已欲走﹐刺直陽之脈上三﹐在蹺上下﹐五寸橫居﹐視其盛者出血。飛陽之脈令人腰痛﹐痛上怫怫然﹐甚則悲以恐﹐刺飛陽之脈﹐在內踝上五寸﹐少陰之前﹐與陰維之會。昌陽之脈令人腰痛﹐痛引膺﹐目KTKT然﹐甚則反折﹐舌捲不能言﹐刺二筋爲二﹐在內踝上﹐大筋前﹐太陰後﹐上踝二寸所。散脈令人腰痛而熱﹐熱甚生煩﹐腰下如有橫木居其中﹐甚則遺溲﹐刺散脈﹐在膝前骨肉分間﹐絡外廉束脈爲三。肉裏之脈令人腰痛﹐不可以咳﹐咳則筋縮急﹐刺肉裏之脈爲二﹐在太陽之外﹐少陽絕骨之後。腰痛俠脊而痛至頭﹐幾幾然﹐目KTKT然欲僵僕﹐刺足太陽中出血。腰痛上寒﹐刺足太陽陽明﹐上熱刺足厥陰﹐不可以俯仰刺足少陽。

中熱而喘刺足少陰﹐刺中出血。腰痛上寒不可顧﹐刺足陽明﹐上熱刺足太陰﹐中熱而喘﹐刺足少陰。大便難﹐刺足少陰。如折不可以俯仰﹐不可以舉﹐刺足太陽﹐引脊內廉﹐刺足少陰。腰痛引小腹控﹐不可以仰﹐刺腰尻交者﹐兩髁胂上﹐以月死生爲數。發鍼立已﹐左取右﹐右取左。腰痛不可俯仰﹐急引陰卵﹐刺八與痛上﹐八在腰尻分間。

卷二下

九﹑周痺

帝曰﹕周痺之在身也﹐上下移徙隨脈﹐在上下左右相應﹐間不容空﹐願聞此痛﹐在血脈之中耶﹐將在發肉之間乎﹖何以致是﹖其痛之移也﹐間不及下鍼﹐其痛之時﹐不及定治﹐而痛已止矣﹗何道使然﹖願聞其故。岐伯曰﹕此眾痺也﹐非周痺也。曰﹕顧聞眾痺。曰﹕此各在其處﹐更發更止﹐更居更起﹐以右應左﹐以左應右﹐非能周也﹐更發更休也。曰﹕刺之柰何﹖曰﹕刺此者﹐痛𨿽已止﹐必刺其處﹐勿令復起。曰﹕善﹗願聞周痺何如﹖曰﹕周痺者﹐在於血脈之中﹐隨脈以上﹐隨脈以下﹐不能左右﹐各當其所。曰﹕刺之柰何﹖曰痛從上下者﹐先刺其下以遏之後﹐刺其上以脫之。痛從下上者﹐先刺其上以遏之﹐後刺其下以脫之。帝曰﹕善此痛安生﹖何因而有名﹖曰﹕風寒濕气﹐客於分肉之間﹐迫切而爲沫﹐沫得寒則聚﹐聚則排分肉而分裂也﹐分裂則痛﹐痛則神歸之﹐神歸之則熱﹐熱則痛解﹐痛解則厥﹐厥則他痺發﹐發則如是。帝曰﹕善。余已得其意矣﹐此內不在髒﹐而外未發於皮﹐獨居分肉之間﹐眞气不能周﹐故命曰周痺。故刺痺者﹐必先切循其下之六經﹐視其虛實﹐及大絡之血﹐結而不通﹐及虛而脈陷空中者而調之﹐熨而通之﹐其螈堅轉引而行之。帝曰﹕善﹕余已得其意矣﹐亦得其事也﹗九者經巽之理﹐十二經脈陰陽之病也。

卷二下

十﹑癲狂

癲疾者﹐始生先不樂﹐頭重頭痛﹐視舉目赤﹐甚作極已而煩心﹐候之於顏﹐取手太陽陽明太陰﹐血變而止。癲疾始作而引口啼呼喘悸者﹐候之手陽明太陽﹐左彊者攻其右﹐右彊者攻其左﹐血變而止。癲疾始作﹐先反僵﹐因而脊痛﹐候之足太陽陽明﹑手太陽﹐血變而止。治癲疾常與之居﹐察其所當取之處﹐病至視之﹐有過者瀉之﹐置其血於瓢壺之中。至其發時﹐血獨動矣。不動灸窮骨二十壯﹐窮骨者骨也。骨癲疾者﹐HT齒諸兪分肉皆滿﹐而骨居﹐汗出煩﹐嘔﹐多沃沫﹐气下泄不治。脈癲疾者暴僕﹐四肢之脈皆脹而縱﹐脈滿﹐盡刺之出血﹐不滿灸之。挾項太陽灸帶脈於腰相去三寸﹐諸分肉本輸﹐嘔多沃沫﹐气下泄不治。癲疾者﹐疾發如狂者死不治﹐狂始生﹐先自悲也﹐喜忘苦怒﹐善恐者﹐得之憂饑﹐治之取手太陰陽明﹐血變而止﹐及取足太陰陽明。狂始發少臥不饑﹐自髙賢也﹐自辯智也﹐自尊貴也﹐善罵詈﹐日夜不休﹐治之取手陽明太陽太陰舌下少陰﹐視之盛者皆取之﹐不盛釋之也。狂言驚善笑﹐好歌妄行不休者﹐得之大恐﹐治之取手陽明太陽太陰。狂目妄見﹐耳妄聞﹐善呼者﹐少气之所生也﹐治之取手太陽太陰陽明﹐足太陰﹐頭兩HT﹐狂者多食﹐善見鬼神﹐善笑而不發於外者﹐得之有所大喜﹐治之取足太陰太陽陽明﹐後取手太陰太陽陽明。狂而新發﹐未應如此者﹐先取曲泉左右動脈﹐及盛者見血﹐有頃已﹐不已以法取之﹐灸骨二十壯。大熱偏身﹐狂而妄見妄聞妄言﹐視足陽明及大絡取之﹐虛者補之﹐血而實者瀉之。因其偃臥﹐居其頭前﹐以兩手四指夾按頸動脈﹐久持之﹐捲而切推﹐下至缺盆中而復止﹐如前熱去乃止﹐此所謂推而散之也。病在諸陽脈﹐且寒且熱﹐諸分且寒且熱﹐名曰狂。刺之虛脈視分盡﹐熱病已止。病初發歲一發不治﹐月一發不治﹐月四五發名曰癲﹐刺諸分諸脈﹐其無寒者﹐以鍼調之。

卷二下

十一﹑頭

厥頭痛﹐面若腫﹐起而煩心﹐取之足陽明太陰。厥頭痛頭脈痛﹐心悲善泣﹐視頭動脈反盛者﹐刺盡去血﹐後調足厥陰。厥頭痛﹐頭貞貞頭重而痛﹐瀉頭上五行﹐行五﹐先取手少陰﹐後取足少陰。厥頭痛意善忘﹐按之不得﹐取頭面左右動脈﹐後取足太陰。厥陰頭項先痛﹐腰脊爲應﹐先取天柱﹐後取足太陽。厥頭痛頭痛甚﹐耳前後脈湧有熱﹐﹝一云有動脈﹞瀉出其血﹐後取足少陽。眞頭痛﹐頭痛甚﹐腦盡痛﹐手足寒至節﹐死不治。頭痛不可取於兪者﹐有所擊墮﹐惡血在於內﹐若肉傷痛未已﹐可則刺不可遠取也。頭痛不可刺者﹐大痺爲惡﹐日作者可令少愈﹐不可已﹐頭半寒痛﹐先取手少陽陽明﹐後取足少陽陽明。

卷二下

十二﹑痿

帝曰﹕五臟使人痿何也﹖岐伯曰﹕肺主身之皮毛﹐心主身之血脈﹐肝主身之筋膜﹐脾主身之肌肉﹐腎主身之骨髓。故肺熱葉焦﹐則皮毛虛﹐弱急薄著﹐則生痿也﹔心气熱則下脈厥而上﹐上則下脈虛﹐虛則生脈痿﹐樞折挈脛縱﹐而不任地也﹔肝气熱則膽泄口苦﹐筋膜幹﹐筋膜幹則筋急而攣﹐發爲筋痿﹔脾气熱則胃幹而渴﹐肌肉不仁﹐發爲肉痿﹔腎气熱則腰脊不舉﹐骨枯而髓減﹐發爲骨痿。帝曰﹕何以得之﹖曰﹕肺者髒之長也﹐爲心之蓋也﹐有所失亡﹐所求不得﹐則發肺鳴﹐鳴則肺熱葉焦。故曰五臟因肺熱葉焦﹐發爲痿﹐此之謂也﹗悲哀太甚﹐則胞絡絕﹐胞絡絕則陽气內動﹐發則心下崩﹐數溲血。故本病曰﹐大經空虛﹐發爲肌痺﹐傳爲脈痿。思想無窮﹐所願不得﹐意淫於外﹐入房太甚﹐宗筋馳縱﹐發爲筋痿﹑及爲白淫。故《下經》曰﹕筋痿者生於肝﹐使內也。有漸於濕﹐以水爲事﹐若有所畱﹐居處相濕﹐肌肉濡潰﹐痺而不仁﹐發爲肉痿。故《下經》曰﹕肉痿者﹐得之濕地也。有所遠行勞倦。逢大熱而渴﹐渴則陽气內伐﹐內伐則熱捨於腎。腎水髒也﹐今水不勝火﹐則骨柘而髓虛﹐故足不任身﹐發爲骨痿。故《下經》曰。骨痿者生於大熱也。帝曰﹕何以別之﹖曰﹕肺熱者﹐色白而毛敗﹔心熱者﹐色赤而絡脈溢﹔肝熱者﹐色蒼而爪枯﹔脾熱者﹐色黃而肉蠕動﹔腎熱者﹐色黑而齒槁。帝曰﹕如夫子言可矣﹐論言治痿者獨取陽明何也﹖岐伯曰﹕陽明者﹐五臟六腑之海﹐主潤宗筋﹐宗筋主束骨而利機關也。衝脈者﹐經脈之海也﹐主滲灌溪谷﹐與陽明合於宗筋。陰陽總宗筋之會﹐會於气沖﹐而陽明爲之長﹐皆屬於帶脈﹐而絡於督脈。故陽明虛﹐則宗筋縱﹐帶脈不引﹐故足痿不用也。治之各補其榮﹐而通其兪﹐調其虛空﹐和其逆順﹐筋脈骨肉﹐各以其時受月﹐則病已矣。帝曰﹕善﹗

卷二下

十三﹑心痛

厥心痛與背相控﹐善如從後觸其心。偃僂者﹐腎心痛也﹐先取京骨昆侖發鍼不已﹐取然谷。厥心痛腹脹胸滿﹐心尢痛甚﹐胃心痛也﹐取之大都太白。厥心痛痛如以鍼刺其心﹐心痛甚者﹐脾心痛也﹐取之然谷太溪。厥心痛色蒼蒼如死狀﹐終日不得太息。肝心痛也﹐取之行間太衝。厥心痛臥若徒居﹐心痛間動作痛益甚﹐色不變﹐肺心痛也﹐取之魚際太淵。眞心痛手足淸至節﹐心痛甚﹐旦發夕死﹐夕發旦死。心痛不可刺者中有盛聚﹐不可取於兪。心痛引腰脊欲嘔﹐取足太陰﹔心痛腹脹﹐嗇嗇然大便不利﹐取足少陰﹔心痛引背不得息﹐刺足少陰﹐不已取手少陽﹔心痛引小腹﹐上下無常處﹐便溲難﹐刺足厥陰﹔心痛但短气不足以息﹐刺手太陰。心痛當九節刺之﹐按已﹐刺按之立已﹐上下求之﹐得之立已。背與心相控而痛﹐所治天突十椎及上紀﹐上紀者胃脘也﹐下紀者關元也﹐背胸邪擊陰陽左右如此。

卷二下

十四﹑脹

帝曰﹕脈之應於寸口如何而脹﹖岐伯曰﹕其脈大堅以澀者脹也。曰﹕何以知臟腑之脹也﹖曰﹕陰爲髒﹐陽爲腑。曰﹕夫气之令人脹也﹐在於血脈之中耶﹐臟腑之內乎﹖曰﹕三者皆存焉﹐然非脹之舍也。曰﹕願聞脹之舍。曰﹕夫脹者﹐皆在臟腑之外﹐排臟腑而郭胸脇﹐脹皮膚﹐故命曰脹。曰﹕臟腑之在胸脇腹裏之內也﹐若匣匱之髒禁器也﹐各有次捨虛名﹐而同處一域之中﹐其气各異﹐願聞其故。曰﹕未解其意﹐再問。曰﹕夫胸腹臟腑之郭也﹐膻中者﹐心主之宮城也﹔胃者﹐太倉也﹔咽喉小腸者﹐傳送也﹔胃之五竅﹐閭裏門戶也﹔廉泉玉英者﹐津液之道也。故五臟六腑﹐各有畔界﹐其病各有形狀。營气循脈﹐衛气逆爲脈脹﹐衛气並脈循分爲膚脹﹐三里而瀉﹐近者一下﹐遠者三下﹐無問虛實﹐工在疾瀉。曰﹕願聞脹形。曰﹕夫心脹者﹐煩心短气﹐臥不安﹔肺脹者﹐虛滿而喘咳﹔肝脹者﹐脇下滿而痛引小腹﹔脾脹者善噦﹐四肢煩﹐體重不能勝衣﹐臥不安﹔腎脹腹滿引背﹐央央然腰髀痛﹔六腑脹﹐胃脹者﹐腹滿胃腕痛﹐鼻聞焦臭﹐妨於食﹐大便難﹔大腸脹者﹐腸鳴而痛濯濯﹐冬日重感於寒﹐則飧泄不化﹔小腸脹者﹐小腹脹﹐引腰而痛﹔膀胱脹者﹐小腹滿而气癃﹔三焦脹者﹐气滿於皮膚中﹐輕輕然而不堅﹔膽脹者﹐脇下痛脹﹐口中苦善太息。凡此諸脹者﹐其道在一﹐明知逆順﹐鍼數不失。瀉虛補實﹐神去其室﹐致邪失正﹐眞不可定﹐粗之所敗﹐謂之夭命。補虛瀉實﹐神歸其室﹐久塞其空﹐謂之良工。曰﹕脹者焉生﹐何因而有﹖曰﹕衛气之在身也﹐常然並脈循分肉﹐行有逆順﹐陰陽相隨﹐乃得天和﹐五臟更始﹐四時循序﹐五穀乃化﹐然後厥气在下﹐營气畱止﹐寒气逆上﹐眞邪相攻﹐兩气相搏﹐乃合爲脹也。曰﹕善﹗何以解惑﹖曰﹕合之於眞﹐三合而得。曰﹕善﹗曰﹕脹論言無問虛實﹐工在疾瀉。近者一下﹐遠者三下。今有其三﹐而不下者﹐其過焉在﹖曰﹕此言陷於肉肓﹐而中气穴者也﹐不中气穴﹐則气內閉﹐鍼不陷肓﹐則气不行上越﹐中肉則衛气相亂﹐陰陽相逐﹐其於脹也。當瀉不瀉﹐气故不下﹐三而不下。必更其道﹐气下乃止。不下復始﹐可以萬全﹐烏有殆者乎﹗其幹脹也﹐必審其胗﹐當瀉則瀉﹐當補則補﹐如鼓應桴﹐惡有不下者乎﹖帝曰﹕膚脹鼓脹可刺邪﹖曰﹕先瀉其脹之血絡﹐後調其經﹐刺去血絡也。腹暴滿﹐按之不下﹐取太陽經絡者﹐胃之募也。少陰兪者﹐去脊椎三寸傍五﹐用員利鍼﹐衛气逆而脈脹﹐衛气並脈爲膚脹﹐三里而瀉。近者一下﹐遠者三下﹐無問虛實﹐三里疾瀉。

卷二下

十五﹑胸脇痛

胸脇痛而不得息﹐不得臥﹐上气短气﹐偏痛脈滿起﹐斜出尻﹐脈絡胸脇﹐支心貫鬲上肩﹐如天突斜下肩交十椎下。

卷二下

十六﹑大風

風從外入﹐令人振寒﹐汗出頭痛﹐身重惡寒﹐治在風腑﹐調其陰陽﹐不足則補﹐有餘則瀉。

大風頭項痛﹐刺風腑﹐風腑在上椎﹐大風汗出﹐灸噫嘻﹐在背下俠脊傍三寸所﹐厭之令病患呼噫嘻。從風增風﹐刺眉頭﹐失枕在肩上橫骨間。病風且寒且熱﹐炅汗了﹐一日數過﹐先刺諸分理絡脈﹐汗出且寒且熱﹐三日一刺﹐百日而已。

卷二下

十七﹑癘風

癘風者﹐素刺其腫上已﹐刺以銳鍼﹐鍼其處﹐按出其惡气﹐腫盡乃止。骨節重﹐須眉墮名大風﹐刺肌肉﹐爲故汗出﹐百日。刺骨髓﹐汗出百日﹐凡二百日﹐須眉生而止鍼。

卷二下

十八﹑偏枯

偏枯身偏不用而痛﹐言不變﹐志不亂﹐病在分腠之間。巨鍼取之﹐益其不足﹐損其有餘﹐乃可復也。痱之爲病﹐身無痛者﹐四肢不收﹐智亂不甚﹐言微知可治﹐甚則不能言﹐不可治也。病先起於陽﹐而後入於陰﹐先取其陽﹐後取其陰﹐浮而取之。

卷二下

十九﹑痿厥

痿厥爲四末束﹐乃疾解之。日二。不仁者十日而知。無休病已止﹐歲以艸刺鼻嚏﹐嚏而已。無息而疾迎引之﹐立已﹐大驚之亦可。

卷二下

二十﹑癰

癰疽之生﹐膿血之成也﹐不從天下﹐不從地出﹐積微之所生也。故聖人自治於未有形也﹐愚者遭其已成也。膿已成﹐十死一生。故聖人弗使已成﹐而明爲良方﹐著之竹帛。使能者踵而傳之﹐後世無有終時者﹐爲其不予遭也。帝曰﹕其已有膿血而後遭乎﹖不導之以小鍼治乎﹖曰﹕以小治小者其功小﹐以大治大者多害﹐故其已成膿血者﹐其惟砭石鈹鋒之所取也。微按其癰﹐視气所行。先淺刺其傍﹐稍內益深﹐還而刺之﹐無過三行﹐察其浮沈﹐以爲淺深﹐已刺必熨﹐令熱入中日使熱內﹐邪气益衰﹐大癰乃潰。治腐腫者﹐刺腐上﹐視癰大小深淺刺之。

刺大者多血﹐小者深之﹐必端內鍼﹐爲故止。癰疽不得﹐頃時回癰不知所﹐按之不應手﹐乍來乍已。刺手太陰傍三﹐與纓脈各二﹐掖癰大熱﹐刺足少陰﹐五刺而熱不止﹐刺手心主三﹐刺手太陰經絡者﹐大骨之會各三。暴癰筋﹐隨分而痛﹐魄汗不盡﹐胞气不足﹐治在經兪。癰气之息者﹐宜以鍼開除去之。夫气盛血聚者﹐宜石而瀉之。刺腫搖鍼。左足應立春﹐其日戊寅己丑。左脇應春分﹐其日乙卯。左手應立夏﹐其日戊辰己巳。膺喉首頭應夏至﹐其日丙午。右手應立秋﹐其日戊申己未。右脇應秋分﹐其日辛酉。右足應立冬﹐其日戊戌己亥。

腰尻下竅應冬至﹐其日壬子。六腑膈下三藏應中州﹐其大禁﹐大禁太一所在之日﹐及諸戊己。凡此九者﹐善候八正所在之處﹐所主左右上下。身體有癰腫者。欲治之﹐無以其所值之日潰治之﹐是謂天忌日也。

卷二下

二十一﹑鼠

鼠之本﹐皆在於髒。其末上出於頸腋之間﹐其浮於脈中﹐而未內著於肌肉﹐而外爲膿血者﹐易去也﹐請從其本﹐引其末﹐乃可衰。去而絕其寒熱﹐審按其道以予之﹐徐往徐來以去之。其小如麥者。一刺知﹐三刺而已。鼠寒熱刺寒腑﹐寒腑在附膝外解營。

卷二下

二十二﹑耳鳴耳痛耳聾

耳者宗筋之所聚也﹐胃中空則宗筋虛﹐虛則下澑﹐脈有所竭﹐故耳鳴。補客主人﹐手大指爪甲上與肉交者也。耳聾而不痛者﹐取足少陽。聾而痛者﹐取手陽明。耳聾無聞﹐取耳中聽宮﹐耳鳴取耳前動脈。耳痛不可刺者﹐耳中有膿。若有幹耵聹﹐耳無聞也。耳聾取手小指次指爪甲上與肉交者﹐先取手﹐後取足。耳鳴取手中指爪甲上﹐左取右﹐右取左﹐先取手﹐後取足。耳聾取手陽明﹐不已﹐刺其通脈出耳前者。

卷二下

二十三﹑膝痛脛酸

蹇膝伸不屈治其捷﹐坐而膝痛治其機﹐立而暑解治其骸關﹐膝痛痛及拇指治其﹐坐而膝痛如物隱者治其關﹐膝痛不可屈伸治其背﹐內連若折治陽明中兪。若別治巨陽少陰榮﹐淫濼脛酸﹐不能久立﹐治少陽之維﹐在外踝上五寸輔骨上。橫骨下爲楗﹐俠髖爲機﹐膝解爲骸關﹐俠膝之骨爲連骸﹐骸下爲輔﹐輔上爲﹐上爲關﹐頭橫骨爲枕。膝中痛取犢鼻﹐以員利鍼發而開之﹐鍼大如釐﹐刺膝無疑。

卷二下

二十四﹑嚙舌嚙頰嚙唇重舌

少陰气至則嚙舌﹐少陽气至則嚙頰﹐陽明气至則嚙唇﹐視主病者則補之。重舌刺舌柱﹐以鈹鍼也。

卷二下

二十五﹑欠

陰气積於下﹐陽气未盡﹐陽引而上﹐陰引而下﹐陰陽相引﹐故數欠。陽气盡﹐陰气盛﹐則目瞑。陰气盡﹐陽气盛﹐則寤矣。瀉足少陰﹐補足太陽。腎主欠﹐取足少陰。

卷二下

二十六﹑噦

谷入於胃﹐胃气上注於肺﹐今有故﹐寒气與新穀气俱還於胃﹐新故相亂﹐眞邪相攻﹐气並相連﹐復出於胃故噦。補手太陰﹐瀉足少陽。

卷二下

二十七﹑唏噫

陰气盛而陽气虛﹐陰气疾而陽气徐﹐陰气盛而陽气絕﹐故爲唏。補足太陽﹐瀉足少陰。

寒气客於胃﹐厥逆從下上散﹐復出於胃﹐故爲噫﹐補足太陰陽明。

卷二下

二十八﹑振寒

寒气客於皮膚﹐陰气盛陽﹐气虛﹐故爲振寒﹑寒栗﹐補諸陽。

卷二下

二十九﹑﹝丁可反﹞

胃不實則諸脈虛﹐諸脈虛則筋脈懈惰﹐筋脈懈惰則行陰用事﹐气不能復﹐故爲。因其所在﹐補肉分間。

卷二下

三十﹑嚏

陽气和利滿於心﹐出於鼻﹐故爲嚏﹐補足太陽榮眉本。

卷二下

三十一﹑泣竭成盲

泣不止則液竭﹐液竭則精不灌﹐精不灌則目無見﹐故命曰奪精﹐補天柱經俠頰項。

卷二下

三十二﹑太息

憂思則心系急﹐急則气約﹐气約則不利﹐故太息以伸出之。補手少陰心主﹐足少陽畱之也。

卷二下

三十三﹑涎下

飲食入胃﹐胃中有熱則虫動﹐虫動則胃緩﹐胃緩則廉泉開﹐廉泉開故涎下﹐補足少陰。

涎出者﹐是蛟蛔也。以手聚按﹐堅而持之﹐無令得移。以大鍼刺之﹐久持之﹐虫不動﹐乃出鍼也。

卷二下

三十四﹑口目

足之陽明﹐手之太陽﹐筋急則口目﹐急不能卒視﹐治皆如上方也。

卷二下

三十五﹑腸鳴

中气不足﹐溲便爲之變﹐腸爲之苦鳴﹐下气不足﹐則爲痿厥心﹐補足外踝下畱之。

卷二下

三十六﹑目眩頭傾

上气不足﹐腦爲之不滿﹐耳爲之苦鳴﹐頭爲之苦傾﹐補足外踝下畱之。

卷二下

三十七﹑喉痺

喉痺不能言﹐取足陽明﹐能言取手陽明。厥气走喉而不能言﹐手足淸﹐大便不利﹐取足少陰。嗌漧口中熱如膠﹐取足少陰。喉痺舌捲﹐口中幹﹐煩心心痛﹐臂內廉痛。不可及頭﹐取手小指次指爪甲下去端如韭葉。

卷二下

三十八﹑齒痛

齒痛不惡淸飲﹐取足陽明。惡淸飲﹐取手陽明。齒齲刺手陽明﹐不已﹐刺其脈入齒中者立已。

卷二下

三十九﹑衄

衄而不止血流﹐取足太陽﹐血取手太陽﹐不已﹐刺腕骨下﹐不已刺中出血。

卷二下

四十﹑喘

中熱而喘﹐取足少陽中血絡。气滿胸中喘息﹐取足太陰大指之端去爪甲如韭葉﹐寒則畱之﹐熱則疾之﹐气下乃止。

卷二下

四十一﹑怒

喜怒而不欲食﹐言益小﹐刺足太陰。怒而多言﹐刺足少陽。

卷二下

四十二﹑頗﹝若感切﹞

刺手陽明。頗痛刺足陽明曲周動脈﹐見血立已。不已﹐按人迎於經立已。

卷二下

四十三﹑項痛

項痛不可俯仰﹐刺足太陽﹐不可以顧﹐刺手太陽。

卷二下

四十四﹑足

足髀不可舉﹐側而取之﹐在樞合中﹐以員利鍼﹐大鍼不可刺。陽明虛則宗筋縱﹐帶脈不引﹐故足痿不用也﹐補其榮而通其兪。

卷二下

四十五﹑下血

病注下血﹐取曲泉。

卷二下

四十六﹑疝

痛在小腹﹐小腹痛不得大小便﹐名曰疝。得之寒﹐刺小腹兩股間﹐刺腰髁骨間﹐刺而多之﹐盡炅病已。心疝暴痛﹐取足太陰厥陰﹐盡刺去其血絡。

卷二下

四十七﹑轉筋

轉筋於陽治其陰﹐轉筋於陰治其陰﹐皆卒刺之。轉筋者﹐立而駐之﹐可令遂已。

卷二下

四十八﹑厥

厥﹐挾脊而痛者至項﹐頭沈沈然﹐目KTKT然﹐腰脊彊﹐取足太陽中血絡。厥﹐胸滿面腫﹐唇漯漯然﹐暴言﹐甚則不能言﹐取足陽明。厥﹐气走喉而不能言﹐手足淸﹐大便不利﹐取足少陰。厥而腹響響然﹐多寒气﹐腹中谷谷﹐便溲難﹐取足太陰。巨陽之厥則腫首頭重﹐足不能行﹐發爲僕。陽明之厥則巓疾欲走﹐呼腹滿﹐不得臥﹐面赤而熱﹐妄見而妄。言少陽之厥則暴聾頰腫面熱﹐脇痛﹐不可以運。太陰之厥則腹滿脹﹐後不利﹐不欲食﹐食則嘔﹐不得臥。少陰之厥則口漧溺﹐腹滿心痛。厥陰之厥則小腹腫痛腹脹﹐涇溲不利﹐好臥屈膝﹐陰縮腫。內熱盛則瀉之﹐虛則補之不盛不虛﹐以經取之。

卷二下

四十九﹑癇

刺癇驚脈五﹐鍼手太陰各五﹐刺經太陽五﹐刺手少陰經絡膀者一﹐足陽明一﹐上踝五寸刺三鍼。

卷二下

五十﹑霍亂

霍亂刺兪傍五﹐陽明及上傍三。

卷二下

五十一﹑目痛

目中赤痛﹐從內始﹐取之陰蹺。

卷二下

五十二﹑卒然無音

帝曰﹕人之卒然憂恚而地音者﹐何道之塞﹖何气出行﹖使音不彰﹐願聞其方。方少師曰﹕咽喉者﹐水谷之道路也﹔喉嚨﹐分气之所以上下者也﹔會厭聲音之戶也﹔口唇者﹐聲音之扇也﹔舌者﹐音聲之機也﹔懸雍垂者﹐音聲之關也﹔頏顙者﹐分气之所泄也﹔橫骨者﹐神气所使﹐主發舌者也。故人之鼻洞涕出不收者﹐頏桑不開﹐气失也。是故厭小而疾薄則發气疾﹐其開闔利﹐其出气易﹐其厭大而濃﹐其開闔難﹐其气出遲﹐故重言。人卒然無音者﹐寒气客於厭﹐則厭不能發﹐發不能下﹐至其開闔不致﹐故無音。曰﹕刺之柰何﹖曰足﹕足少陰﹐上系於舌﹐絡於橫骨﹐終於會厭兩瀉其血脈﹐濁气乃辟﹐會厭之脈﹐上絡任脈﹐取之天突﹐其厭乃發也。

卷二下

五十三﹑目不瞑不臥

夫邪气之客於人也﹐或令人目不瞑﹐不臥者何气使然﹖伯髙曰﹕五穀入於胃也﹐其糟粕津液宗气﹐分爲三隧﹐故宗气積於胸中﹐出於喉嚨﹐以貫心脈﹐而行呼吸焉﹔榮气者泌其津液﹐注之於脈﹐化以爲血﹐以榮四末﹐內注五臟六腑﹐以應刻數焉﹔衛气者出其悍气之疾﹐而先行於四未分肉皮膚之間﹐而不休者也﹐晝日行於陽﹐夜日行於陰﹐常從足少陰之分間﹐行於五臟六腑。今厥气客於五臟六腑﹐則衛气獨衛其外﹐行於陽﹐不得入於陰﹐行於陽則陽气盛﹐陽气盛則陽蹺陷﹐不得入於陰﹐陰虛故目不瞑。曰﹕治之柰何﹖曰﹕補其不足﹐瀉其有餘﹐調其虛實﹐以通其道﹐而去其邪。

卷二下

五十四﹑補遺篇气交暴郁刺法

帝曰﹕升降不前﹐气交有變﹐卽成暴郁﹐余已知之。如何預救生靈﹐何得卻乎﹖岐伯曰﹕昭乎哉問﹐臣聞夫子言﹐旣明天眞﹐須窮法刺﹐可以折郁扶運﹐補弱全眞﹐瀉成蠲余﹐令除斯苦。帝曰﹕願卒聞之。曰﹕壬之不前﹐卽有甚凶也。木欲升而天柱窒抑之﹐木欲發郁﹐亦須待時﹐當刺足厥陰之井。火欲升而天蓬窒抑之﹐土欲發郁﹐亦須待時﹐君火相火同﹐刺包絡之滎。土欲升而天衛窒抑之﹐土欲發郁﹐亦須待時﹐當刺足太陰之兪。金欲升而天英窒抑之﹐金欲發郁﹐亦須待時﹐當刺手太陰之經。水欲升而天芮窒抑之﹐水欲發郁﹐亦煩待時﹐當刺足少陰之合。帝曰﹕升之不前﹐可以預備﹐願聞其降﹐可以先防。曰﹕旣明其升﹐必達其降也。升降之道﹐皆可先治也。木欲降而地晶窒抑之﹐降而不入﹐抑之郁發﹐散而可得位﹐降而郁發暴﹐如天間之待時也﹐降而不下﹐郁可速矣﹐降可折其所勝也﹐當刺手太陰之所出﹐刺手陽明之所入。火欲降而地玄窒抑之﹐降而不入﹐抑之郁發﹐散而可矣。當折其所勝﹐可散其郁﹐當刺足少陰之所出﹐刺足太陽之所入。土欲降而地蒼窒抑之﹐降而不下﹐抑之郁發﹐散而可入。當折其勝﹐可散其郁﹐當刺足厥陰之所出﹐刺足少陽之所入。金欲降而地彤窒抑之﹐降面不下﹐抑之郁發﹐散而可入。當折其勝﹐可散其郁﹐當刺心包絡所出﹐刺手少陽所入也。水欲降而地阜窒抑之﹐降而不下﹐抑之郁發﹐散而可入。當折其土﹐可散其郁﹐當刺足太陰之所出﹐刺足陽明之所入。帝曰﹕五運之至﹐有前後與升降往來﹐有所承抑之﹐可得聞乎刺法﹖岐伯曰﹕當取其化源也。是故太過取之不及﹐資之太過取之﹐次抑其郁﹐取其運之化源﹐令折鬱气﹐不及扶資﹐以扶運气﹐以避虛邪也。資取之法﹐令出密語。

卷二下

五十五﹑司天不遷正刺法

帝曰﹕升降之刺以知要﹐願聞司天未得遷正﹐使司化之失其常政﹐卽萬化之或其皆妄。然與民爲病﹐可得先除﹐欲濟羣生﹐願聞其說。岐伯曰﹕悉乎哉問﹐言其至理﹐聖念慈憫﹐欲濟羣生﹐臣乃盡陳斯道﹐可申洞微。太陽復布﹐卽厥陰不遷正﹐不遷正气塞於上﹐當瀉足厥陰之所流。厥陰復布﹐少陰不遷正﹐不遷正卽气塞於上﹐當刺心包絡脈之所流。少陰復布﹐太陰不遷正﹐不遷正卽气畱於上﹐當刺足太陰之所流。太陰復布﹐少陽不遷正﹐不遷正則气塞未通﹐當刺手少陽之所流。少陽復布﹐則陽明不遷正﹐不遷正則气未通上﹐當刺手太陰之所流。陽明復布﹐太陽不遷正﹐不遷正則復塞其气﹐當刺足少陰之所流。

卷二下

五十六﹑司气有餘不退位刺法

帝曰﹕遷正不前﹐心通其要。願聞不退﹐欲折其餘﹐無令過失﹐可得明乎﹖岐伯曰﹕气過有餘﹐復作布政﹐是名不過位也。使地气不得後化﹐新司天未得遷正﹐故復布化﹐令如故也。

己亥之歲﹐天數有餘﹐故厥陰不退位也。風行於上﹐木化布天﹐當刺足厥陰之所入。子午之歲﹐天數有餘﹐故少陰不退位也。熱行於上﹐火余化布天﹐當刺手厥陰之所入。丑未之歲﹐天數有餘﹐故太陰不退位也。濕行於上﹐雨化布天﹐當刺足太陰之所入。寅申之歲﹐天數有餘﹐故少陽不退位也。熱行於上﹐火化布天﹐當刺手少陽之所入。卯酉之歲﹐天數有餘﹐故陽明不退位也。金行於上﹐燥化布天﹐當刺手太陰之所入。辰戌之歲﹐天數有餘﹐故太陽不退位也。寒行於上﹐凜水化布天﹐當刺足少陰之所入。故天地气逆﹐化成民病﹐以法刺之﹐預可平。﹝劉溫舒曰﹕或者謂歲運大角﹐木王土衰﹐迎取之當使瀉肝經而益其脾胃﹐人人如此﹐何病之有﹐此非通論也。何哉﹖豈有人人臟腑皆同者﹖假如肝元素虛﹐脾土素盛﹐遇此大角之運﹐肝木稍實﹐脾气得平﹐方獲安和。若便瀉肝補脾﹐此所謂實實虛虛﹐損不足﹐益有餘﹐餘气同法。鍼之治病﹐病對穴﹐可謂工也﹞。

卷二下

五十七﹑司气失守刺

帝曰﹕剛柔二幹﹐失守其位﹐使天運之气皆虛乎﹐與民爲病﹐可得平乎﹖岐伯曰﹕深乎哉問。明其奧旨﹐天地疊移﹐三年化疫﹐是謂根之可見﹐必有逃門。假令甲子﹐剛柔失守﹐剛未正柔﹐孤而有虧﹐時序不令﹐卽音律非從。如此三年﹐變大疫也﹐詳其微甚﹐察其淺深﹐欲至而可刺。刺之當先補腎兪﹐次三日可刺足太陰之所注﹐又有下位﹐已卯不至﹐而甲子孤立者﹐次三年作土癘﹐其法補瀉﹐一如甲子同法也。假令丙寅﹐剛柔失守﹐上剛幹失守﹐下柔不可獨主之﹐中水運非太過﹐不可執法而定之﹐布天有餘﹐而失守上正﹐天地不合﹐卽律呂音異。如此卽天運失序﹐後三年變疫﹐詳其微甚﹐差有大小徐至﹐卽後三年﹐至甚卽首三年。當先補心兪﹐次五日可刺腎之所入。又有下位﹐地甲子辛已柔不附剛﹐亦名失守﹐卽地運皆虛﹐後三年變水癘﹐卽刺法皆如此矣。其刺如畢﹐愼其大喜欲情於中﹐如不忌卽其气復散也。令靜七日﹐心欲實﹐令少思。假令瘐辰剛柔失守﹐上位失守﹐下位無合﹐乙庚金運﹐故非相招﹐布天未退。中運勝來﹐上下相錯﹐謂之失守﹐姑洗林鐘﹐商音不應也﹐如此卽天運化易﹐三年變大疫。詳其天數﹐差有微甚﹐微卽微三年至﹐甚卽甚三年至。當先補肝兪﹐次三日可刺肺之所行。刺畢﹐可靜神七日﹐愼勿大怒﹐怒必眞气卻散之。又或在下地甲子﹐乙未失守者﹐卽乙柔幹﹐卽上庚獨治之﹐亦名失守者。卽天運孤主之﹐三年變癘﹐名曰金癘。

其至待時也﹐詳其地數之差等﹐亦推其微甚﹐可知遲速爾。諸位乙庚失守﹐刺法同﹐肝欲平﹐卽勿怒。假令壬午剛柔失守﹐上壬未遷正﹐下丁獨然﹐卽𨿽陽年虧及不同﹐上下失守﹐相招其有期﹐差之微甚﹐各有其數也﹐律呂二角﹐失而不和。同音有日﹐微甚如見﹐三年大疫。當刺脾之兪﹐次三日可刺肝之所出也﹐刺畢靜神七日﹐勿大醉歌樂﹐其气復散﹐又勿飽食﹐勿食生物。欲令脾實﹐气無滯﹐飽無久坐﹐食無太酸﹐無食一切生物﹐宜甘宜淡。又或地下甲子﹐丁酉失守其位﹐未得中司﹐卽气不當位﹐下不與壬奉合者﹐亦名失守﹐非名合徳。

故柔不附剛﹐卽地運不合﹐三年變癘﹐其刺法如一木疫之法。假令戊申﹐剛柔失守﹐戊癸𨿽火運陽年﹐不太過也。上失其剛柔﹐地獨主其气不正﹐故有邪干﹐疊移其位﹐差有淺深﹐欲至將合﹐音律先同。如此天運失時﹐三年之中﹐火疫至矣。當刺肺之兪﹐刺畢靜神七日﹐勿大悲傷也﹐悲傷卽肺動而眞气復散也。人欲實肺者﹐要在息气也。又或地下甲子癸亥失守者﹐卽柔失守位也﹐卽上失其剛也﹐卽亦名戊癸不相合徳者也﹐卽運與地虛﹐後三年變癘﹐卻名火癘。是故立地五年以明失守﹐以窮法刺﹐於是疫之與癘﹐卽是上下剛柔之名也﹐窮歸一體也。卽刺疫法﹐只有五法﹐卽總其諸位失守﹐故只歸五行而統之也。

卷二下

五十八﹑全眞刺

帝曰﹕人虛卽神遊失守位﹐使鬼神外幹﹐是致夭亡﹐何以全眞﹐願聞刺法。岐伯曰﹕昭乎哉問﹐謂神移失守﹐𨿽在其體﹐然不致死﹐或有邪干﹐故令夭壽。只如厥陰失守﹐天以虛﹐人气肝虛﹐感天重虛﹐卽魂遊於上﹐邪干厥陰﹐大气身溫。猶可刺之﹐刺其足少陽之所過﹐次刺肝之兪。人病心虛﹐又遇君相二火司天失守﹐感而三虛﹐遇火不及﹐黑屍鬼犯之﹐令人暴亡。可刺手少陽之所過﹐復刺心兪。人脾病﹐又遇太陰司天夭守﹐感而三虛﹐又遇土不及﹐靑屍鬼邪犯之於人﹐令人暴亡。可刺足陽明之所過﹐復刺脾之兪。人肺病﹐遇陽明司天失守﹐感而三虛﹐又遇金不及﹐有赤屍鬼幹人﹐令人暴亡。可刺手陽明之所過﹐復刺肺兪。人腎病﹐又遇太陽司天失守﹐感而三虛﹐又遇木運不及之年﹐有黃屍鬼犯人正气﹐吸人神魂﹐致暴亡。可刺足太陽之所過﹐刺足少陰之兪。

卷二下

五十九﹑十二髒邪干刺

帝曰﹕十二髒之相使﹐神失位﹐使神彩之不圓﹐恐邪干犯﹐治之可刺﹐願聞其要。岐伯曰﹕悉乎哉問﹐至理道眞宗﹐此非聖帝﹐焉究斯源﹐是謂气神合道﹐契符上天。心者君主之官﹐神明出焉﹐可刺手少陰之源。肺者相傅之官﹐治節出焉﹐可刺手太陰之源。肝者將軍之官﹐謀慮出焉﹐可制足厥陰之源。膽者中正之官﹐決斷出焉﹐可刺足少陽之源。膻中者臣使之官﹐喜樂出焉﹐可刺心包絡所流。脾爲諫義之官﹐知周出焉﹐可刺脾之源。胃爲倉廩之官﹐五味出焉﹐可刺胃之源。大腸者傳送之官﹐變化出焉﹐可刺大腸之源。小腸者受盛之官﹐化物出焉﹐可刺小腸之源。腎者作彊之官﹐伎巧出焉﹐可刺腎之源。三焦者決瀆之官﹐水道出焉﹐刺三焦之源。膀胱者州都之官﹐精液藏焉﹐气化則能出矣﹐刺膀胱之源。凡此十二官者﹐不得相失也。是故刺法有全神養眞之理﹐亦法有修眞之道﹐非治疾也﹐故要修養和神也。

卷二下灸法

六十﹑艾灸方宜

北方者﹐天地所閉藏之域也﹐其地髙陵居﹐風寒冰冽﹐其民樂野處而乳食﹐髒寒生滿病。其治宜灸﹐故灸者﹐亦從北方來。

卷二下灸法

六十一﹑艾灸補瀉

气盛則瀉之﹐虛則補之。以火補者﹐毋吹其火﹐須自滅也。以火瀉者﹐疾吹其火﹐傳其艾﹐須其火滅也。絡滿經虛﹐灸陰刺陽﹐經滿絡虛﹐刺陰灸陽。陷下則灸之。鍼所不爲﹐灸之所宜﹐陰陽皆虛﹐火自當之。經陷下者﹐火則當之。經絡堅系﹐火所治之。

卷二下灸法

六十二﹑灸寒熱

灸寒熱之法﹐先灸大椎﹐以年爲壯﹐數次灸撅骨﹐以年爲壯。數視背兪陷者灸之﹐舉臂肩上陷者灸之﹐兩季脇之間灸之﹐外踝上絕骨之端灸之﹐足小趾次趾間灸之﹐下陷脈灸之﹐外踝後灸之﹐缺盆骨上切之﹐堅動如筋者灸之﹐膺中陷骨間灸之﹐臍下關元三寸灸之﹐毛際動脈灸之﹐膝下三寸分間灸之﹐足陽明跗上動脈灸之﹐巓上一灸之。

卷二下灸法

六十三﹑女子敗疵

發於脇﹐名曰敗疵﹐敗疵者﹐女子之病也﹐灸之。

卷二下灸法

六十四﹑灸癰

王髒癰發﹐四五日逞灸之。

卷二下灸法

六十五﹑犬咬

犬嚙﹐犬所嚙處灸之三壯﹐卽以犬傷病法灸之﹐當灸二十九處。

卷二下灸法

六十六﹑傷寒苦樂

傷食灸之。形樂志苦﹐病生於脈﹐治之以灸刺。

卷二下灸法

六十七﹑宜灸不宜刺

背中大兪在杼骨之端﹐肺兪在三焦之間﹐心兪在五焦之間﹐鬲兪在七焦之間﹐肝兪在九焦之間﹐脾兪在十一焦之間﹐腎兪在十四焦之間﹐皆挾脊相去三寸所。則欲得而驗之﹐按其處﹐應其中而痛解﹐乃其兪也。灸之則可﹐刺之則不可。武按﹕血气形志論﹑及遺篇刺法論﹐並載五臟兪刺﹐而此云可灸不可刺。故滄州翁謂《素問》非出於一時之言﹐非成於一人之手。

焦當作椎。又按﹕華陀傳彭城樊阿皆從陀學﹐凡醫咸言背及胸髒之間﹐不可妄鍼﹐鍼之不過四分﹐而阿鍼背入一二寸﹐巨闕胸髒乃五六寸﹐而病皆瘳。是知《素問》立言致謹之道﹐而明醫縱橫變化﹐不拘於常法﹐而卒與法會也。

卷三

一﹑十二經病刺

手太陰是動則病肺脹滿﹐膨膨而喘咳﹐缺盆中痛﹐甚則交兩手而瞀﹐此爲臂厥。是主肺所生病者﹐咳上气﹐喘渴煩心﹐胸滿﹐臂內前廉痛厥﹐掌中熱。气盛有餘﹐則肩背痛﹐風寒汗出中風﹐小便數而欠。气虛則肩背痛寒﹐少气不足以息﹐溺色變。盛者寸口大三倍﹐於人迎﹐虛者寸口反小於人迎也。

手陽明是動則病齒痛頸腫。是主津液所生病者﹐目黃口漧﹐鼽衄喉痺﹐肩前痛大指次指痛不用。气有餘則當脈所過者熱腫。虛則寒栗不復。盛者人迎大三倍於寸口﹐虛者人迎反小於寸口也。

足陽明是動則病灑灑振寒﹐善呻數欠顏黑。病至則惡人與火﹐聞木聲則惕然而驚﹐心欲動﹐獨閉戶塞牖而處﹐甚則欲上髙而歌﹐棄衣而走﹐賁響腹脹﹐是爲厥。是主血所生病者﹐狂瘧溫淫汗出﹐鼽衄口﹐唇胗頸腫喉痺﹐大腹水腫﹐膝臏腫痛﹐循膺乳气街股伏菟外廉足跗上皆痛﹐中指不用。气盛則身已前皆熱﹐其有餘於胃﹐則消穀善饑﹐溺色黃。气不足則身已前皆寒栗﹐胃中寒則脹滿﹐盛者人迎大三倍於寸口﹐虛者人迎反小於寸口也。

足太陰晃動則病舌本彊﹐食則嘔﹐胃脘痛﹐腹脹善噫得後與气﹐則快然如衰﹐身體皆重。

是主脾所生病者﹐舌本痛﹐體不能動搖﹐食不下﹐煩心心下急痛﹐溏瘕泄水﹐閉黃膽﹐不能臥﹐彊立股膝內腫厥﹐足大趾不用。盛者寸口大三倍於人迎﹐虛者寸口反小於人迎也。

手少陰是動則病嗌干心痛﹐渴而欲飲﹐是爲臂厥。是主心所生病者﹐目黃脇痛﹐臂內後﹐廉痛厥﹐常中熱痛。盛者寸口大再倍於人迎﹐虛者寸口反小於人迎也。

手太陽是動則病嗌痛頷腫﹐不可以顧﹐肩似拔﹐似折。是主液所生病者﹐耳聾目黃﹐頰腫頸頷肩肘臂外後廉痛。盛者人迎大再倍於寸口﹐虛者人迎反小於寸口也。

足太陽是動則病衝頭痛﹐目似脫﹐項如拔﹐脊痛﹐腰似折﹐如結﹐如裂﹐是爲踝厥。

是主筋所生病者﹐痔瘧狂癲疾﹐頭囟項痛﹐目黃溺出鼽衄﹐項腰尻腳皆痛﹐小指不用。

盛者人迎大再倍於寸口﹐虛者人迎反小於寸口也。

足少陰是動則病饑不欲食﹐面如炭色﹐咳唾則有血﹐喝喝而喘﹐坐而欲起﹐日KTKT如無所見﹐心如懸若饑狀﹐气不足則善恐﹐心惕惕如人將捕之﹐是爲骨厥。是主腎所生病者﹐口熱舌漧咽腫﹐上气嗌漧及痛﹐煩心心痛﹐黃膽腸﹐脊股內後廉痛﹐痿厥嗜臥﹐足下熱而痛。

盛者寸口大再倍於人迎﹐虛者寸口反小於人迎也。

手厥陰是動則病手心熱﹐臂肘攣急﹐腋腫﹐甚則胸脇支滿﹐心中澹澹大動﹐面赤目黃﹐喜笑不休。是主脈所生病者﹐煩心心痛﹐掌中熱。盛者寸口大一倍於人迎﹐虛者寸口反小於人迎也。

手少陽是動則病耳聾﹐渾渾﹐嗌腫喉痺。是主气所生病者﹐汗出目銳痛﹐耳後肩肘臂外皆痛﹐小指次指不用。盛者人迎大一倍於寸口﹐虛者人迎反小於寸口也。

足少陽是動則病口苦﹐善太息﹐心脇痛﹐不能轉側﹐甚則面微有塵﹐體無膏澤﹐足外反熱﹐是爲陽厥﹐是主骨。所生病者﹐頭角頷痛﹐目銳痛﹐缺盆中腫痛﹐腋下腫馬刀俠癭汗﹐出振寒﹐瘧胸脇肋髀膝外至脛絕骨外踝前及諸節皆痛﹐小指次指不用。盛者人迎大一倍於寸口﹐虛者人迎反小於寸口也。

足厥陰是動則病腰痛不可以俯仰﹐丈夫疝﹐婦人小腹腫﹐甚則嗌漧面塵脫色。是主肝所生病者﹐胸滿嘔逆﹐飧泄狐疝﹐遺溺閉癃。盛者寸口大一倍於人迎﹐虛者寸口反小於人迎也。

此十二經病﹐盛則瀉之﹐虛則瀉之。熱則疾之﹐寒則畱之﹐陷下則灸之﹐不盛不虛﹐以經取之。

卷三

二﹑奇經八脈病

督脈此生病從小腹上衝心而痛﹐不得前後﹐爲衝疝。其女子不孕﹐癃痔遺溺﹐嗌漧脊彊反折﹐督脈生病治督脈。

任脈爲病﹐男子內結七疝﹐女子帶下瘕聚。

陽蹺脈爲病﹐陰緩而陽急﹐气並相還﹐則爲濡目﹐气不榮﹐則目不合。

陰蹺脈爲病﹐令人陽緩而陰急。

衝脈爲病﹐令人逆气裏急。

陽維脈若不能維於陽﹐則溶溶不能自收持。

陰維脈若不能維於陰﹐則棖然失志。

帶脈爲病﹐腰腹縱容﹐如囊水之狀。

卷三

三﹑十二經脈

帝曰﹕經脈者﹐所以決死生﹐處百病﹐不可不通。肺手太陰之脈起於中焦﹐下絡大腸﹐還循胃口﹐上鬲屬肺﹐從肺系橫出腋下﹐下循內﹐行少陰心主之前﹐下肘中循﹐臂內上骨下廉﹐入寸口﹐上魚﹐循魚際出大指之端﹔其支者從腕後直出次指內廉出其端。大腸手陽明之脈﹐起於大指次指之端﹐循指上廉出合谷兩骨之間﹐上入兩筋之中﹐循臂上廉入肘外廉﹐上循外前廉﹐上肩出骨之前廉﹐出於柱骨之會上﹐下之缺盆﹐絡肺下鬲屬大腸﹔其支者從缺盆上頸貫頰﹐入下齒中﹐還出挾口交人中﹐左之右﹐右之左﹐上挾鼻孔。胃足陽明之脈﹐起於鼻之交中﹐旁納﹝一作本幼﹞太陽之脈﹐下循鼻外﹐入上齒中﹐還出俠口環唇下承漿﹐卻循頤後下廉出大迎﹐循頰車上耳前﹐過客主人﹐循髮際至額顱﹔其支者從大迎前下人迎﹐循喉嚨入缺盆﹐下鬲屬胃絡脾﹔其直行者﹐從缺盆下乳內廉﹐下挾臍入气街中﹐其支者起於胃口﹐下循腹裏下至气街中而合﹐以下髀關﹐抵伏兔﹐下膝臏中﹐下循外廉﹐下足跗入中趾外間﹔其支者下廉三寸而別﹐下入中趾外間﹔其支者下廉三寸而別﹐下入中趾外間﹔其支者別跗上入大趾間出其端。脾足太陰之脈﹐起於大指之端﹐循指內側白肉際﹐過核骨後﹐上內踝前廉﹐上內循骨後﹐交出厥陰之前﹐上膝股內前廉﹐入腹屬脾絡胃﹐上鬲挾咽連舌本﹐散舌下﹔其支者復從胃別上鬲注心中。心手少陰之脈﹐起於心中﹐出屬心系﹐下鬲絡小腸其支者從心系上挾咽系目系﹔其直者復從心系卻上肺﹐下出腋下﹐下循內後廉﹐行太陰心主之後﹐下肘骨循臂內後廉﹐抵掌後兌骨之端﹐入掌內後廉﹐循小指之內出其端。小腸手太陽之脈﹐起於小指之端循手外側上出踝中﹐直上循臂骨下廉出肘內側兩筋之間﹐上循外後廉﹐出肩解﹐繞肩胛﹐交肩上入缺盆﹐絡心循咽﹐下鬲抵胃屬小腸﹔其支者從缺盆循頸上頰至目銳﹐卻入耳中﹔其支者別頰上抵鼻至目內﹐斜絡於顴。膀胱足太陽之脈﹐起於目內上﹐額交巓﹐其支者從巓至耳上角﹔其直者從巓入絡腦還出別下項﹐循肩膊﹐內挾脊抵腰中﹐入循膂﹐絡腎屬膀胱﹔其支者從要中下夾脊貫臀入中﹔其支者從膊內左右別下貫胛﹐挾脊內過髀樞﹐循髀外從後廉下合中﹐以下貫內出外踝之後﹐循京骨至小趾外側。腎足少陰之脈﹐起於小趾之下﹐斜走足心﹐出於然谷之下﹐循內踝之後﹐別入跟中﹐以上內﹐出內廉﹐上股內後廉貫脊屬腎絡膀胱﹔其直者從腎上貫肝鬲入肺中﹐循喉嚨夾舌本﹔其支者從肺出絡心﹐注胸中。心主手厥陰心包絡之脈﹐起於胸中﹐出屬心包絡﹐下鬲歷絡三焦﹔其支者循胸中出脇下腋三寸﹐上抵腋下循內﹐行太陰少陰之間﹐入肘中下臂﹐行兩筋之間﹐入掌中循中指出其端﹔其支者別掌中﹐循小指次指出其端。三焦手少陽之脈﹐起於小指次指之端﹐上出兩指之間﹐循手錶腕﹐出臂外兩骨之間﹐上貫肘﹐循外上肩而交出足少陽之後﹐入缺盆布膻中﹐散絡心包﹐下鬲循屬三焦﹔其支者從膻中上出缺盆﹐上項系耳後﹐直上出耳上角以屈下頰至﹔其支者從耳後入耳中﹐出走耳前﹐過客主人﹐前交頰至目銳。膽足少陽之脈起於目銳﹐上抵頭角下耳後循頸行手少陽之前﹐至肩上交出手少陽之後﹐入缺盆﹔其支者後耳後入耳中﹐出走耳前﹐至目銳後﹐其支者別銳下大迎﹐合於手少陽﹐抵於下﹐加頰車下頸合缺盆以下胸中﹐貫鬲絡肝屬膽﹐循脇裏﹐出气街﹐繞毛際﹐橫入髀厭中﹔其直者從缺盆下腋循胸﹐過季脇下合髀厭中﹐以下循髀陽出膝外廉﹐下外輔骨之前﹐直下抵絕骨之端﹔下出外踝之前﹐循足跗上入小趾次趾之間﹔其支者別跗上入大趾之間﹐循大趾岐骨內出其端﹐還貫爪甲﹐出三毛。肝足厥陰之脈﹐起於大趾聚毛之際﹐上循足跗上廉﹐去內踝一寸﹐上踝八寸﹐交出太陰之後﹐上內廉﹐循股陰入毛中﹐過陰器﹐抵小腹﹐挾胃屬肝絡膽﹐上貫鬲﹐布脇肋﹐循喉嚨之後﹐上入頏顙﹐連目系﹐上出額﹐與督脈會於巓﹔其支者從目系下頰裏﹐環唇內﹔其支者復從肝別貫鬲上注肺。

卷三

四﹑奇經八脈

督脈者﹐起於小腹以下骨中央﹐女子入系廷孔﹐其孔溺孔之端也。其絡循陰器合篡間﹐繞篡後繞臀﹐至少陰與巨陽中絡者合﹐少陰上股內後廉﹐貫脊屬腎﹐與太陽起於目內﹐上額交巓﹐上入絡腦﹐還出別下項﹐循肩栗內﹐俠脊抵腰中﹐入循膂絡腎。其男子循莖下至篡﹐與女子等﹐其小腹直上者﹐貫臍中央﹐上貫心入喉﹐上頤環唇﹐上系兩目之下中央。督脈起於下極之兪﹐並於脊裏﹐上至風府﹐入腦上巓﹐循額至鼻柱﹐屬陽脈之海也。

任脈與衝脈﹐皆起於胞中﹐循脊裏﹐爲經絡之海。其浮而外者﹐循腹右上行會於咽喉﹐別而絡唇口。血气盛則肌肉熱﹐血獨盛則滲灌皮膚﹐生毫毛。婦人有餘於气﹐不足於血﹐以其月事數下﹐任衝並傷故也。任衝之交脈不榮於唇口﹐故髭須不生。任脈者起於中極之下﹐以上毛際﹐循腹裏﹐上關元﹐至喉嚨﹐屬陰脈之海也。衝脈與任脈皆起胞中﹐上循脊裏﹐爲經絡之海。其浮於外者﹐循腹上行﹐會於咽喉﹐別而絡唇口。又衝脈起於气沖﹐並足少陰之經﹐挾臍上行﹐會於咽喉﹐至胸而散。陽蹺脈起於跟中﹐循外踝上行入風池﹐兩足蹺脈本太陽之別﹐何於太陽﹐男子數其陽﹐女子數其陰﹐當數者爲經﹐不當數者爲絡也。

陰蹺脈起於跟中﹐循內踝上行至喉嚨﹐交貫衝脈蹺脈少陰之別﹐起於然骨之後﹐上內跟之上﹐直上循陰股﹐入陰﹐上循胸裏﹐入缺盆﹐上出人迎之前﹐入屬目內﹐合於太陽。男子以之爲經﹐女子以之爲絡﹐陰蹺之在交信。

陽維脈﹐維於陽﹐起於諸陽之會﹐與陰維皆維絡於身﹐其脈气所發﹐別於金門﹐以陽交爲﹐與手足太陽及蹺脈會於兪﹐與手足少陽會於天﹐又會於肩井。其在頭也﹐又與足少陽會於陽白﹐上於本神及臨泣﹐上至正營﹐循於腦空﹐下至風池。其與督脈會﹐則在風腑及門。陰維脈﹐維於陰﹐其脈起於諸陰之交﹐陰維之﹐名曰築賓。與足太陰會於腹哀大橫﹐又與足太陰厥陰會於府捨期門﹐又與任脈會於天突廉泉。

帶脈者﹐起於季脇﹐圍身一周﹐其脈气所發﹐在季脇下一寸八分﹐正名帶脈﹐以其圍身一周如帶也﹐又與足陽會於維道。

卷三

五﹑十五絡脈

手太陰之別名曰列缺﹐起於腕上分間﹐並太陰之經直入掌中﹐散入於魚際。其病實則手銳掌熱﹐虛則欠劫﹐小便遺數﹐取之去腕半寸﹐別走陽明也。手少陽陰之別名曰通裏﹐去腕一寸半﹐別而上行﹐循經入於心中﹐系舌本﹐屬目系。實則支鬲﹐虛則不能言﹐取之掌後一寸﹐別走太陽也。手心主之別名曰內關﹐去腕二寸﹐出於兩筋之間﹐循經心上系﹐於心包絡。心系實則心痛﹐虛則頭彊﹐取之兩筋間也。手太陽之別名曰支正﹐上腕五寸﹐內注少陰﹔其別者上走肘絡肩。實則節弛肘廢﹐虛則生﹐小者如指痂疥﹐取之所別也。手陽明之絡名曰偏歷﹐去腕三寸﹐別入太陰。其別者上循臂乘肩﹐上曲頰偏齒﹔其別者入耳﹐合於宗脈。

實則齲聾﹐虛則齒寒痺﹐隔取之所別也。手少別名曰外關﹐去腕二寸﹐外繞臂注胸中。合心主﹐病實則肘攣﹐虛則不收﹐取之所別也。足太陽之別名曰飛揚﹐去踝七寸﹐別走少陰。實則鼽窒頭背痛﹐虛則鼽衄﹐取之所別也。足少陽之別名曰光明﹐去踝五寸﹐別走厥陰﹐下絡足跗。實則厥﹐虛則痿蹶﹐坐不能起﹐取之所別也。足陽明之別名曰丰隆﹐去踝八寸﹐別走太陰﹐其別者循脛骨外廉﹐上絡頭項﹐合諸經之气下絡喉咽。其病气逆﹐則喉痺瘁喑﹐實則狂癲﹐虛則足不收脛枯﹐取之所別也。足太陰之別名曰公孫﹐去本節之後一寸﹐別走陽明﹔其別者入絡腸胃﹐厥气上逆則霍亂。實則腸中切痛﹐虛則鼓脹﹐取之所別也。足少陰之別名曰大鐘﹐當踝後繞跟﹐別走太陽﹔其別者並經上走於心包下﹐外貫腰脊。其病气逆則煩悶﹐實則閉癃﹐虛則腰痛﹐取之所別也。足厥陰之別名曰蠡溝﹐去內踝五寸﹐別走少陽﹔其別者徑脛上睪結於莖。其病气逆則睪腫卒疝﹐實則挺長﹐虛則暴癢﹐取之所別也。任脈之別名曰尾翳﹐下鳩尾散於腹。寮則腹皮痛﹐虛則癢瘙﹐取之所別也。督脈之別名曰長彊﹐挾膂上項散頭上﹐下當肩胛左右﹔別走太陽﹐入貫膂。實則脊彊﹐虛則頭重髙搖之﹐夾脊之有過者﹐取之所別也。脾之大絡名曰大包﹐出淵液下三寸﹐布胸脇。實則身盡痛﹐虛則百節盡皆縱﹐此脈若羅絡之血者﹐皆取之脾大絡也。凡此十五絡者﹐實則必見﹐虛則必下視之﹐不見求之上下﹐人經不同﹐絡脈異所別也。

卷三

六﹑十二經筋

足太陽之筋起於足小趾上﹐結於踝﹐斜上結於膝﹐其下循足外踝結於踵﹐上循跟結於﹔其別者結於外上中內廉﹐與中並上結於臀上﹐挾脊上項﹐其支者別入結於舌本﹔其直者結於枕骨﹐上頭下顏結於鼻﹔其支者爲目上綱﹐下結於﹔其支者從腋後外廉結於肩﹔其支者入腋下上出缺盆﹐上結於完骨﹔其支者出缺盆斜上出於。其病小趾支跟踵痛﹐脊反折﹐項筋急﹐肩不舉﹐腋支缺盆紐痛﹐不可左右搖。治在燔鍼動刺﹐以之爲數﹐以痛爲輸。

足少陽之筋起於小趾次趾﹐上結外踝﹐上循脛外廉﹐結於膝外廉﹔其支者別起外輔骨上﹐走髀前者結於伏菟之上﹐後者結於尻﹔直者上乘季脇﹐上走腋前廉﹐系於膺乳﹐結於缺盆﹔直者上出腋貫缺盆﹐出太陽之前﹐循耳後﹐上額角﹐交巓上﹐下走頷上結於﹔支者結於目爲外維。其病小指次指支轉筋﹐引膝外轉筋﹐膝不可屈伸﹐筋急﹐前引髀﹐後引尻﹐卽上乘﹐季脇痛﹐上引缺盆﹐膺乳頸維筋急﹐從左之右﹐右目不開﹐上過右角。並蹺脈而行﹐左絡於右﹐故傷左角﹐右足不用﹐命曰維筋相交。治在燔鍼劫刺﹐以知爲數﹐以痛爲輸。

足陽明之筋起於中三趾﹐結於跗上斜外﹐上加於轉骨﹐上結於膝外廉﹐直上結於髀樞﹐上循脇屬脊﹐其直者上循結於膝﹔其支者結於外轉骨﹐合少陽﹔其直者上循伏菟﹐上結於髀﹐聚於陰器﹐上腹而布至缺盆而結﹐上頸上挾口﹐合於﹐下結於鼻﹐上合於太陽﹐太陽爲目上綱﹐陽明爲目下綱﹔其支者從頰結於耳前。其病足中趾支脛轉筋﹐腳跳堅﹐伏菟轉筋﹐髀前腫﹐疝腹筋急﹐引缺盆及頰﹐卒口僻急者﹐目不合﹐熱則筋縱目不開﹐頰筋有寒則急引頰移口﹐有熱則筋馳縱緩不勝收故僻。治之以馬膏﹐膏其急者﹐以白酒和桂﹐以塗緩其﹐以桑鉤鉤之﹐卽以生桑灰置之坎中﹐髙下以坐等﹐以膏熨急頰﹐且飲美酒﹐啖美炙肉。不飲酒者自彊也﹐爲之三拊而已。治在燔鍼劫刺﹐以知爲數﹐以痛爲輸。足太陰之筋起於大趾之端內側﹐上結於內踝﹔其直者絡於膝內輔骨﹐上循陰股結於髀﹐聚於陰器﹐上腹結於臍﹐循腹裏絕於肋﹐散於胸中﹔其內者著於脊。其病足大趾支內踝轉筋痛﹐膝內轉骨痛﹐陰股引髀而痛﹐陰器紐痛﹐下引臍兩脇痛﹐引膺中脊內痛。治在燔鍼劫刺﹐以知爲數﹐以痛爲輸。足少陰之筋起於小趾之下﹐並足太陰之筋斜走內踝之下﹐結於踵﹐與太陽之筋合而上結於內輔之下﹐並太陰之筋而上循陰股﹐結於陰器﹐循脊內挾膂上至項﹐結於枕骨﹐與足太陽之筋合。其病足下轉筋﹐及所過而結者皆痛﹐及轉筋病在此者。主癇及痙﹐在外者不能俯﹐在內者不能仰。故陽病者腰反折不能俯﹐陰病者不能仰。治在燔鍼劫刺﹐以知爲數﹐以痛爲輸。足厥陰之筋起於大趾之上﹐上結於內踝之前﹐上循脛上結內轉之下﹐上循陰股結於陰器﹐絡諸筋。

其病足大趾支﹐內踝之前痛﹐內轉痛﹐陰股痛﹐轉筋﹐陰器不用﹐傷於內則不起﹐傷於寒則陰縮入﹐傷於熱則縱挺不收。治在行水淸陰气﹐其病轉筋者﹐治在燔鍼劫刺﹐以知爲數﹐以痛爲輸。手太陽之筋起於小指之上﹐結於腕上循臂內廉結於肘內銳者之後﹐彈之應小指之上﹐入結於腋下﹔其支者後走腋後廉﹐上繞肩胛﹐循頸出走太陽之前﹐結於耳後完骨﹔其支者入耳中﹐直者出耳上﹐下結於頷上﹐屬目外。其病小指支﹐肘內銳骨後廉痛﹐循臂陰入腋下﹐腋下痛﹐腋後廉痛﹐繞肩胛引頸痛﹐應耳中鳴﹐痛引頷﹐目瞑良久乃得視﹐頸筋急則爲筋痿﹐頸腫寒熱。在頸上者﹐治在燔鍼劫刺﹐以知爲數﹐以痛爲輸。其爲腫者﹐復而銳之本﹐支者上抽牙﹐循耳前屬目外﹐上頷結於角﹐其痛當所過者支轉筋﹐治在燔鍼劫刺﹐以知爲數﹐以痛爲輸。手少陽之筋起於小指次指之端﹐結於腕﹐上循臂結於肘﹐上繞外廉﹐上肩走頸﹐合手太陽﹔其支者當曲頰入系舌本﹔其支者上曲牙循耳前﹐屬目外﹐上乘頷結於角。其病當所過者﹐卽支轉筋舌捲﹐治在燔鍼劫刺﹐以知爲數﹐以痛爲輸。手陽明之筋起於大指次指之端﹐結於腕﹐上循臂上結於肘外上結於﹔其支者繞肩胛挾脊﹐直者從肩上頸﹔其支者上頰結於﹔直者上出手太陽之前﹐上左角絡頭下右頷。其病當所過者支痛及轉筋﹐肩不舉﹐頸不可左右視。治在燔鍼劫刺﹐以知爲數﹐以痛爲輸。手太陽之筋起於大指之上﹐循指上行結於魚﹐後行寸口外側﹐上循臂結肘中﹐上內廉﹐入腋下出缺盆﹐結肩前﹐上結缺盆﹐下結胸裏﹐散貫賁下抵季脇。其病當所過者支轉筋痛﹐甚成息賁﹐脇急吐血。治地燔鍼劫刺﹐以知爲數﹐以痛爲輸。手心主之筋起於中指﹐與太陰之筋並行﹐結於肘內廉﹐上臂陰﹐結腋下﹐下散前後挾脇﹔其支者﹐入腋散胸中結於臂。其病當所過者支轉筋﹐前及胸痛息賁。治在燔鍼劫刺﹐以知爲數﹐以痛爲輸。手少陰之筋起於小指之內側﹐結於銳骨﹐上結肘內廉﹐上入腋交太陰﹐挾乳裏結於胸中﹐循臂下系於臍。其病內急﹐心痛伏梁下爲肘綱。其病當所過者支轉筋筋痛。治在燔鍼劫刺﹐以知爲數﹐以痛爲輸。其成伏梁唾膿血者﹐死不治。經筋之病﹐寒則反折筋急﹐熱則筋馳縱不收﹐陰痿不用。陽急則反折﹐陰急則俯不伸﹐淬刺者刺寒急也﹐熱則筋緩不收﹐無用燔鍼。足之陽明﹐手之太陽﹐筋急則口目爲﹐急不能卒視﹐治皆如上方也。

卷三

七﹑空穴

髒兪五十穴﹐腑七十二穴﹐熱兪五十九穴﹐水兪五十七﹐頭上五行﹐行五﹐五五二十五穴。中KT兩旁各五﹐凡十穴。大椎上兩旁各一﹐凡二穴。目瞳子浮白二穴﹐兩髀厭中二穴﹐犢鼻二穴﹐耳中多所聞二穴﹐眉本二穴。完骨二穴﹐項中央一穴﹐枕骨二穴﹐上關二穴﹐大迎二穴﹐下關二穴﹐天柱二穴﹐巨虛上下廉四穴﹐曲牙二穴﹐天突一穴﹐天府二穴﹐天牖二穴﹐扶突二穴﹐天窗二穴﹐肩解二穴﹐關元一穴﹐委陽二穴﹐肩貞二穴﹐喑門一穴﹐臍一穴﹐胸兪十二穴﹐背兪二穴﹐膺兪十二穴分肉二穴﹐踝上橫二穴﹐陰陽蹺四穴。水兪在諸分﹐熱兪在气分﹐寒兪在兩骸。厭中二穴﹐大禁二十五﹐在天府下五寸﹐凡三百六十五穴﹐鍼之所由行也。足太陽脈气所發者七十八裕。兩眉頭各一入﹐髮際至頂三寸半旁五﹐相去三寸﹐其浮气在皮中者凡五行﹐行五﹐五五二十五。項中大筋兩旁各一﹐風府兩旁各一﹐俠背以下至尻尾二十一節﹐十五間各一。五臟之兪各五﹐六府之兪各六﹐委中以下至足小趾旁各六兪。

足少陽脈气所發者凡六十二穴。兩角上各二﹐直目上髮際內各五﹐耳前角上各一﹐耳前角下各一﹐銳發下各一﹐客主人各一﹐耳後陷中各一﹐下關各一﹐耳下牙車之後各一﹐缺盆各一﹐掖下三寸脇下至八間各一﹐髀樞中各一﹐膝以下至小趾次趾各六兪。足陽明脈气所發凡六十八穴。額顱髮際旁各三﹐面鼽骨空各一﹐大迎之骨空各一﹐人迎各一﹐缺盆外骨空各一﹐膺中骨間各一﹐俠鳩尾之外當乳下三寸﹐俠胃脘各五﹐俠臍廣三寸各三﹐下臍二寸俠之各三﹐气沖動脈各一﹐伏菟上各一﹐三里以下至足中趾各八兪﹐分之所在穴空。手太陽之脈气所發者三十六穴。目內各一﹐目外各一﹐鼽骨下各一﹐耳郭上各一﹐耳中各一﹐巨骨穴各一﹐曲腋上骨穴各一﹐柱骨上陷者各一﹐上天窗四寸各一﹐肩解各一﹐肩解下三寸各一﹐肘以下至手小指本各六兪。手陽明脈气所發者二十二穴。鼻空外廉項上各二﹐大迎骨空各一﹐桂骨之會各一﹐骨之會各一﹐肘以下至手大指次指本各六兪。手少陽脈气所發三十二﹐鼽骨下各一﹐眉後各一﹐角上各一﹐下完骨後各一﹐項中足太陽之前各一﹐挾扶突各一﹐肩貞各一﹐肩貞下三寸分間各一﹐肘以下至手小指次指指本名六兪。督脈气所發者二十八穴。

項中央二﹐髮際後中八﹐面中三﹐大椎以下至尻尾及傍十五穴﹐至下凡二十一節﹐脊椎法也。任脈之气所發者二十八穴﹐喉中央二﹐膺中骨陷中各一﹐鳩尾下三寸胃脘五寸胃脘以下至橫骨六寸半一﹐腹脈法也﹐下陰別一目下各一﹐下唇一﹐齦交一。衛脈气所發者二十二穴﹐俠鳩尾外各半寸至齊寸一﹐俠齊下旁各五分至橫骨寸一﹐腹脈法也。足少陰舌下厥陰毛中急脈各一﹐手少陰各一﹐陰陽蹺各一﹐手足諸魚際脈气所發者凡三百六十五穴也。水兪五十七穴﹐尻上五行﹐行五﹐伏菟上兩行五﹐左右各一行﹐行五踝﹐上各一行﹐行六穴。

卷三

八﹑十二經井滎兪原經合

帝曰﹕凡刺之道﹐必通十二經絡之所終始﹐絡脈之所別處﹐五兪之所畱﹐六腑之所與﹐合四時之所出入﹐五臟之所澑處﹐闊數之度﹐淺深之狀﹐髙下所至﹐願聞其解。岐伯曰﹕請言其次也。肺出於少商﹐少商者﹐手大指端內側也﹐爲井木﹐澑於魚際。魚際者﹐手魚也。爲滎﹐注於太淵﹐太淵魚後一寸陷者中也。爲兪﹐行於經渠﹐經渠寸口中也﹐動而不居。爲經﹐入於尺澤。尺澤肘中之動脈也﹐爲合﹐手太陰經也。心出於中衝﹐中衝手中指之端也。爲井木﹐澑於勞宮。勞宮掌中中指本節之間也﹐爲滎﹐注於大陵。大陵掌後兩骨之間方下者也﹐爲兪﹐行於間使。間使之道﹐兩筋之間三寸中也﹐有過則至﹐無過則止﹐爲經﹐入於曲澤。

曲澤肘內廉下陷者之中也﹐屈而得之爲合﹐手少陰也。肝出於大惇。大惇者﹐足大趾之端﹐及三毛之中也﹐爲井水﹐澑於行間。行間者﹐足大趾間也﹐爲滎﹐注於太衝。太衝行間上二寸陷者之中也﹐爲兪﹐行於中封。中封內踝之前一寸半陷者之中﹐使逆則宛﹐使和則通﹐搖足而得之﹐爲經﹐入於曲泉。曲泉輔骨之下﹐太筋之上也﹐屈膝而得之﹐爲合﹐足厥陰也。

脾出於隱白﹐隱白者足大趾之端內側也。爲井木﹐澑於大都。大都本節之後下陷者之中也﹐爲滎﹐注於太白。太白腕骨之端也﹐爲兪﹐行商丘。商丘內踝之下陷者之中也﹐爲經﹐入於陰之陵泉﹐陰之陵泉輔骨之下陷者之中也﹐伸而得之﹐爲合﹐足太陰也。腎出於湧泉﹐湧泉者足心也﹐爲井木﹐澑於然谷。然谷然骨之下者也﹐爲滎﹐注於太溪。太溪內踝之後跟骨之上陷中者也﹐爲兪﹐行於復澑﹐復澑上內踝二寸﹐動而不休﹐爲經﹐入於陰谷。陰谷轉骨之後﹐大筋之下小筋之上也﹐按之應手﹐屈膝而得之﹐爲合﹐足少陰之經也。膀胱出於至陰。

至陰者足小趾之端也﹐爲井金﹐澑於通谷。通谷本節之前外側也﹐爲滎注於束骨。束骨本節之後陷者中也﹐爲兪﹐過於京骨。京骨足外側大骨之下﹐爲原﹐行於昆侖。昆侖在外踝之後跟骨之上﹐爲經﹐入於委中。委中中央﹐爲合﹐委而取之﹐足太陽也。膽出於竅陰。竅陰者足小趾次趾之端也﹐爲井金﹐澑於俠溪。俠溪足小趾次趾之間也﹐爲滎﹐注於臨泣﹐臨泣上行一寸半陷者中也﹐爲兪﹐過於丘墟。丘墟外踝之前下陷中也﹐爲原﹐行於陽輔﹐陽輔外踝之上﹐輔骨之前﹐及絕骨之端也﹐爲經﹐入於陽之陵泉﹐陽之陵泉在膝外陷者中﹐爲合﹐伸而得之﹐足少陽也。胃出於厲兌。厲兌者足大趾內次趾之端也﹐爲井金﹐澑於內廷﹔內廷次趾外間也﹐爲滎﹐注於陷谷。陷谷者上中趾內間上行二寸陷者中也﹐爲兪﹐過於衝陽。衝陽足跗上五寸陷者中也﹐爲原﹐搖足而得之﹐行於解溪。解溪上衝陽一寸半陷者中也﹐爲經﹐入於下陵。下陵膝下三寸骨外三里也﹐爲合﹐復下三里三寸爲巨虛上廉﹐復下上廉三寸爲巨虛下廉也。大腸屬上﹐小腸屬下﹐足陽明胃脈也。大腸小腸皆屬於胃﹐是足陽明也。三焦者﹐上合手少陽出於關衝。關衝者﹐手小指次指之端也﹐爲井金﹐澑於液門。液門小指次指之間也﹐爲滎﹐注於中渚。中渚本節之後陷中者也﹐爲兪﹐過於陽池。陽池在腕上陷者之中也﹐爲原﹐行於支溝。支溝上腕三寸兩骨之間陷者中也﹐爲經﹐入於天井。天井在肘外大骨之上陷者中也﹐爲合﹐屈肘乃得之。手太陽小腸者﹐上合於太陽﹐出於少澤。少澤小指之端也﹐爲井金﹐澑於前谷。前谷在手外廉本節前陷者中也﹐爲滎﹐注於後溪。後溪者在手外側本節之後也﹐爲兪﹐過於腕骨。腕骨在手外側腕骨之前﹐爲原﹐行於陽谷。陽谷在銳骨之下陷者中也﹐爲經﹐入於小海。小海在肘內大骨之外去端半寸陷者中也﹐伸臂而得之﹐爲合﹐手太陽經也。大腸上合手陽明﹐出於商陽。商陽大指次指之端也﹐爲井金﹐澑於本節之前二間﹐爲滎﹐注於本節之後三間﹐爲兪﹐過於合谷。合谷在大指歧骨之間﹐爲原﹐行於陽溪。陽溪在兩筋間陷中者也﹐爲原﹐入於曲池﹐在肘外轉骨陷者中﹐屈臂而得之。爲合。手陽明也﹐是謂五臟六腑之兪﹐五五二十五兪﹐六六三十六兪也。

卷三

九﹑同身尺寸

頭之大骨圍二尺六寸﹐胸圍四尺五寸﹐腰圍四尺二寸﹐發所覆者﹐顱至項尺二寸﹐發以下至頤長一尺﹐結喉以下至缺盆中長四寸﹐缺盆以下至KT長九寸﹐過則肺大﹐不滿則肺小﹐KT以下至天樞長八寸﹐過則胃大﹐不及則胃小。天樞以下至橫骨長六寸半﹐過則回腸廣長﹐不滿則狹短。橫骨長六寸半﹐橫骨上廉以下至內輔之上廉長一尺八寸﹐內輔之上廉以下至下廉長三寸半﹐內輔下廉下至內踝長一尺三寸﹐內踝以下至地長三寸﹐膝以下至跗屬長一尺六寸﹐跗屬以下至地長三寸﹐故骨圍大則太過﹐小則不及。角以下至柱骨長一尺﹐行腋中不見者長四寸﹐腋以下至季脇長一尺二寸﹐季脇以下至髀樞長六寸﹐髀樞以下至膝中長一尺九寸﹐膝以下至外踝長一尺六寸﹐外踝以下至京骨長三寸﹐京骨以下至地長一寸﹐耳後當完骨者廣九寸﹐耳前當耳門者廣一尺三寸﹐兩顴之間﹐相去七寸﹐兩乳之間﹐廣九寸半﹐兩髀之間﹐廣六寸半﹐足長一尺二寸﹐廣四寸半﹐肩至肘長一尺七寸﹐肘至腕長一尺一寸半﹐腕至中指本節長四寸﹐本節至其未長四寸半﹐項發以下至背骨長二寸半﹐膂骨以下至尾二十一節長三尺﹐上節長一寸四分分之一﹐奇分在下﹐故上七節至於膂骨九寸八分分之七。此眾人骨之度也。

卷三

十﹑經脈長短

手之六陽﹐從手至頭﹐長五尺﹐五六三丈。手之六陰﹐從手至胸中﹐三尺五寸﹐三六一丈八尺﹐五六三尺﹐合二丈一尺。足之六陽﹐從足上至頭八尺﹐六八四丈八尺。足之六陰﹐從足至胸中六尺五寸﹐六六三丈六尺﹐五六三尺﹐合三丈九尺。蹺脈從足至目七尺五寸﹐二七一丈四尺﹐二五一尺﹐合一丈五尺。督脈任脈四尺五寸﹐二四八尺﹐二五一尺﹐合九尺﹐凡都合十六丈二尺﹐此气之大經隧也。

