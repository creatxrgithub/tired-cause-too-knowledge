

醫述元程杏軒

自序

荀卿有言﹕欲觀聖王之迹﹐則於其粲然者矣。岐黃之道﹐至此亦可謂粲然矣乎﹗考諸《靈》《素》《難經》﹑仲景而後﹐如河間﹑東垣﹑丹溪以及歷朝先哲﹐卓然成家者指不勝屈。其間𨿽純駁不齊﹐苟能采其菁華﹐遺其糟粕﹐何莫非後事之師乎﹖余弱冠卽究心斯道﹐寢食於玆者數十餘年。每於臨証之暇﹐取先正之書﹐反復披閱﹐語有精粹﹐輒隨紮記。歲月旣深﹐卷帙遂多﹐紛紜雜沓﹐因重爲編次﹐分門別類﹐列爲十六卷﹐題曰《醫述》。吳春麓侍禦見而善之﹐謂醫書汗牛充棟﹐學人誠難徧閱﹐是集濃不盈尺﹐而於古今諸書揭要提綱﹐搜輯略備﹐俾學人讀之可以遵道得路﹐誠醫林之寶筏也﹗余自愧譾陋﹐於先正羣書未能盡睹﹐一斑之窺﹐知不免貽譏於大雅。特以數十年涉獵之心﹐不欲廢棄﹐尙望後之君子﹐補其闕略云爾。

道光六年歲在丙戌季春月上浣古歙程文囿自序

序

嘉慶丁卯﹐余以艱南歸﹐客遊大梁﹐使院病甚。時程君杏軒爲覺生同年治疾﹐先期至﹐因爲進刀圭﹐應手輒效。是年五月﹐與杏軒別。己巳之秋﹐予至新安﹐晤杏軒﹐輒言將病。又九年﹐余再來紫陽﹐杏軒果病。手一編示余曰「予懼夫病者之多﹐而治病者之誤也。爰輯是編﹐以備臨證參考﹐不意竟自致病也。「嗟乎﹗病患之病而自病﹐使病常在己﹐而不病常在人。杏軒之身病﹐而心固未嘗病也。推是心也﹐卽以之醫國可也。其書十有六卷﹐凡一百餘門。其采輯三百餘家﹐大旨歸於治病於未病之先﹐與古之十全爲上之旨有合焉者﹐讀者自能含咀而決擇之﹐玆不復贅。爰敍其著書之顚末於此﹐使人知其用心之所存云。

嘉慶丁丑孟夏春麓吳賡枚拜書於古懷徳堂

序

醫學之精﹐難於舉業。俗儒日事嗶﹐童年肄習﹐白首茫然﹐不過自廢。醫則呼吸存亡之責寄焉。經生不能博覽羣書﹐枵腹箝口﹐尙無訾之者。醫或涉獵不多﹐胸無把握﹐臨證斷難措手﹐遑言奏效﹗此業醫者不可以不精也。鐘少善病﹐困牀蓐者數矣。置舉業爲緩圖﹐日親藥裹﹐因識藥性。翻閱古今醫書﹐頗得大意。計偕後奔走燕北﹐體稍彊﹐藥餌亦漸減﹐而與醫術遂日疏。厥後﹐迷悶簿書﹐倥傯郵驛﹐食少暇頃﹐竟不知藥爲何物矣。年來自靑海歸梓﹐日與故園父老相晤言﹐每聞患疾家延醫多莫治﹐心訝之﹐爲詢其方﹐攻補溫涼漫無定見﹐皆以病爲嘗試﹐蓋惟脈證均不明故。余非專家﹐此中癥結未洞澈﹐默不敢言﹐日耿耿於心﹐思得博雅君子一問津焉。尺咫之區﹐見聞莫擴﹐惟自披覽前賢著述﹐悉力研究﹐終未能深信於中而無疑。今春家錫三師歸﹐言巖鎭觀泉程先生爲通儒名醫﹐心向往之﹐因造謁焉。先生藹度赤誠﹐一見如舊識﹐出示所著詩鈔兩卷﹐醫案三卷﹐並得讀《醫述》十六卷。於此益識先生之學﹐遠紹旁搜﹐鉤元提要﹐博而能約﹐實足發前人之奧﹐爲後學之津梁也﹐夫醫之爲道大矣哉﹗體陰陽五行﹐與《周易》性理諸書通﹐辧五方風土﹐與官禮王制諸書通﹔察寒熱虛實脈證﹐嚴於辧獄﹔立攻補和解方陣﹐重於行軍。固難爲淺見寡聞道也﹗先生萃數十年考訂﹐遵古﹑述古而未嘗泥古。凡前人所言深中肯綮者﹐一一編次﹐分門別類﹐鄭重周詳。《禮》云﹕醫不三世﹐不服其藥。三世﹐三皇之世之書也。先生上溯軒﹑岐﹐下逮漢﹑唐﹑宋﹑明諸家緒論﹐無不融貫於胸﹐原原本本﹐稱心而言﹐非但三世已也。使推此以習舉業﹐定早獨出冠時矣。顧愚謂終不如先生仁心仁術﹑活世壽世之功之大且久也。謹序。

道光丁亥歲長至前三日後學朱鐘拜撰

序

醫曷爲以述名也﹖語云﹕述而不作。蓋醫自《素問》《難經》以來﹐作者略具﹐無所事於作也。迨金﹑元時﹐諸家門戶角立﹐乃各持其言﹐爭相排擊﹐於是而欲薈萃羣家﹐折衷一是﹐則非作之難而述之難也。述之不備﹐則美善缺如﹔不醇﹐則又瑕瑜互見。觀泉先生婆心濟世﹐積數十年心力﹐爲之溯其原流﹐分其證治﹐剖其是非得失﹐利病之所以然而成之﹐此先生之善於述者也。獨是善於述矣﹐而惟輯前說不贅一辭﹐何也﹖夫後世非無述者﹐類皆條列件系﹐議論紛然﹐蠡測管窺﹐出奴入主﹐亦徒見其辭之費而未必有當於作者之旨也。先生則擇焉而精﹐譬猶金之在熔也﹐爲水溢﹐爲冰釋﹐爲列星之行﹐爲芙蓉之始出焉。前者黃帝﹑扁鵲﹑仲景諸大宗﹐其鑪也。河間﹑東垣﹑丹溪諸名家﹐其範也。論證﹑論治﹑論方﹐提宗挈要﹐綱舉目張﹐其裝炭也。而采金蕢﹐汰頑礦﹐聚精會神﹐與古人印心原於百世而上﹐則先生自具之橐也。洵乎先生之善於述也﹗卽謂先生之以述爲作可也。先生故工爲詩﹐昔司空表聖《詩品》有云﹕不著一字﹐盡得風流。嚴滄浪論詩云﹕不落言筌者上也。又云﹕不假一知半解之悟﹐正先生不贅一辭之謂也。濂不知醫﹐而竊服膺於是述也。爰附數語於其簡端云。

藕莊愚弟朱濂拜撰

序

醫書汗牛充棟﹐然博而不約﹐學人無所折衷焉。曩聞新安程杏軒先生著《醫述》十六卷﹐上自《靈樞》《素問》﹐下迄國朝名家﹐無不分證辧方﹐集其說而比附之。取先哲之刀圭﹐爲後人之津逮。𨿽曰述而不作﹐功過作者遠甚。兵燹板毀﹐欲見其原書不可得。嗣訪得徽醫胡丹家藏有完本﹐思假刊之﹐而醫方珍爲枕中祕也。乃槐孫族弟曾承輾轉關說﹐而書以出。適竹坡弟歉成﹑幼徵弟歙成﹑瑤圃侄大﹑憲屏侄大墉﹑志卿侄大堅﹑少坪侄大堤﹐研香侄孫普揚﹐與有同志﹐遂重付諸手民。而剞劂之督﹐槐孫獨任之﹔仇校之役﹐采芝族叔鐘秀﹑侍丞族弟講成及研香侄孫普揚分襄之。復取先生別刻醫案三卷附於後﹐以明先生得於心應於手﹐有成法必有成效也。而是書乃稱完壁焉。由是流傳益廣﹐家置一編﹐不但讀活人書者﹐因流溯源有資考證﹐卽就療於人者﹐亦可因書以知證﹐因證以辧方。良HT之劑﹐知所決擇。然則先生壽世之功﹐方流衍而未有艾也。九閱月﹐工竣﹐書其緣起﹐弁諸簡首。

光緒十有七年歲在辛卯季秋之月涇上雲溪老人朱欽成敍

序

周官醫師掌醫之政令。《左氏傳》曰﹕三折肱爲良醫。古人於醫﹐蓋愼之矣﹗後世醫者﹐不能盡讀古人書﹐卽以療治爲己任﹐術小驗﹐輒自以爲盧﹑扁不能過也﹔及遇疑難癥﹐則茫無所辧﹐又不甘自謂不能辧﹐於是取其近似者而擬議焉﹐嘗試焉﹐否則﹐投以不足損益之藥而塞責焉。嗚呼﹗以彼其術而制人死生﹐呼吸之頃﹐欲賴以濟﹐其可得乎﹖而信之者﹐顧曰醫者﹐意也。不在讀古書﹐讀書而泥古﹐方適足以殺人。夫古人之以書教人也﹐固教人以審脈理﹑辧藥性﹐已驗之方﹐特間存一二以備采擇﹐豈教人拘方而不審脈乎﹗抑教人因疾而後投藥乎﹗故脈理未審﹐藥性未熟﹐用古方而殺人﹐是皆不善讀書者之過﹐而古人固不任咎也。徽州程杏軒先生﹐深於醫理﹐其所讀書﹐自《素問》《靈樞》﹑本艸諸經﹐洎秦﹑漢迄近代諸大家之說﹐皆博通而詳解之。故出其術以治人疾﹐輒靈異如神。嘗取述而不作意﹐著《醫述》若干捲﹐綜貫眾說而參以心得﹐誠壽世之良方﹐醫家之寶筏也。余往者學醫於常州孟河費晉卿先生﹐熟聞此書之善而無從購得。嗣宦遊楚北﹐鄒少松觀察出所藏本﹐余讀之數旬﹐固心善之﹐欲借刊而力未能也。辛巳﹐咨補江陵丞。丁亥﹐俸滿回省。時亦爲人治疾﹐目擊近時醫學之衰﹐思有以救正之。己丑春﹐始因友人吳君翰臣借得胡君仲卿﹑余君獻丞家藏原本﹐擬付手民而力仍未逮也。紀君懷淸﹑朱君槐孫﹐適有同心﹐述諸朱雲溪翁與其羣從﹐慨任刊資﹐遂以付梓。古人云﹕爲人刊刻遺集﹐以廣流傳﹐與收人骸骨同功。云翁一家﹐固眾善奉行﹐眞能掩骼埋者。曩刻《摘星樓痘書》﹐活嬰無算﹐今復出重資以成此舉﹐其功徳豈淺鮮哉﹗而與人爲善﹐成人之美﹐則懷淸﹑槐孫二君之力﹐尢足多也。蓋得數君子﹐而杏軒先生著書嘉惠後學之心可以慰﹐卽餘數十年殷殷求訪之心﹐亦可借以慰矣。因述其緣起如此。

光緒十六年孟冬上浣仁和嘯笙諸淦謹序

凡例

是集﹐乃平日閱書﹐隨時札記﹐歲久成帙﹐重加刪訂而編次焉。首溯源二卷﹔次傷寒二卷﹔次雜證八卷﹔次女科一卷﹑幼科一卷﹑痘疹一卷﹑方藥一卷。共十六卷。書分數種﹐門類各殊﹐體裁不能畫一﹐觀者諒之﹗所述經語﹐謹載諸書之前﹐以示尊經之意。所述先哲格言﹐其間序次﹐則或以意義之相承﹐或以病候之遞及﹐不以年代爲先後。惟雜證各門哲言補編﹐首列仲景之言者﹐以仲景爲醫聖也。

所輯近代諸書﹐或議論純粹﹐或治法精良﹐或譬諭明切﹐或辧駁條暢。稍涉膚庸﹐槪從割愛。

所輯羣言﹐只期切要。故或節錄數行﹐或采摘數語﹐或摭拾數字﹐無非刪繁就簡之意耳。

所輯各家之書﹐其書目姓名﹐卽載明條下。然間有一人前後書目姓名互見者﹐有單著書目或單著姓名者﹐亦有書目姓名並失記者。博雅君子﹐自能識之。

婦人﹑小兒兩科﹐因有經帶胎﹑產﹑驚﹑疳﹑痘﹑疹等候﹐故較諸男子延醫倍難。歷考古今方書﹐惟薛立齋醫案﹑王損庵《繩準》尢爲詳細。無如卷帙繁衍﹐閱之不易。是集僅挈大綱﹐欲窺全體﹐考核兩家之書自悉。

各家醫書﹐凡傷寒﹑雜證所用成方﹐每匯篇末﹐以備考核。然古方甚繁﹐大槪已見《醫方考》《名醫方論》《醫方集解》等書﹐是集另輯方論一冊﹐撮其大略﹐或有匠心獨創與得自傳聞﹐法屬精良者﹐間於各門附載一﹑二。惟幼科丸﹑散諸方﹐所載較多﹐備急用也。至於痘疹方法﹐因本卷書帙已盈﹐未能載及﹐專科諸書具在﹐自可檢閱。

本艸﹐名家著述﹕博者﹐莫如時珍《綱目》﹐約者﹐莫如庵《備要》。是集所輯《藥略》一冊﹐不無太簡﹐實緣限於尺幅﹐故僅揭其要耳。

醫之有案﹐如弈之有譜也。然一家案中求其精粹者﹐亦不多得。卽名醫類案一書﹐非不悉備﹐竊恐廣羅寡要﹐是集所載﹐務求超羣邁眾﹐閱之令人心思開擴。泛常諸案﹐悉不纂入。

經﹑史﹑子﹑集諸書﹐有與醫術相通者﹐間述一﹑二。非故繁稱博引﹐誠以此事系生死所關﹐古聖賢亦嘗畱意。

不當以小道外之也。

《張氏醫通》《證治匯補》《沈氏尊生》諸書﹐亦皆遴選諸家名論﹐然每參以己意。是集專述古人之言﹐毫不敢竊附鄙見者﹐蓋恐蹈妄作之愆也。

卷一﹟醫學溯源

養生

經義

春三月﹐此謂發陳。天地俱生﹐萬物以榮。夜臥早起﹐廣步於庭﹐被髮緩形﹐以使志生。生而勿殺﹐予而勿奪﹐賞而勿罰。此春气之應﹐養生之道也。○夏三月﹐此謂蕃莠。天地气交﹐萬物華實。夜臥早起﹐無厭於日。使志無怒﹐使華英成秀﹐使气得泄﹐若所愛在外。此夏气之應﹐養長之道也。○秋三月﹐此謂容平。天气以急﹐地气以明。早臥早起﹐與雞俱興。使志安寧﹐以緩秋刑﹐收斂神气﹐使秋气平。無外其志﹐使肺气淸。此秋气之應﹐養收之道也。○冬三月﹐此謂閉藏。水冰地坼﹐無擾乎陽。早臥晚起﹐必待日光。使志若伏﹑若匿﹐若有私意﹐若已有得。去寒就溫﹐無泄皮膚﹐使气亟奪。此冬气之應﹐養藏之道也。﹝《素問》﹞

智者之養生也﹐必順四時而適寒暑﹐和喜怒而安居處﹐節陰陽而調剛柔。如是則僻邪不至﹐長生久視。﹝《靈樞》﹞

君子以愼言語﹐節飲食。﹝《易經》﹞

養心莫善於寡欲。﹝《孟子》﹞

哲言

毋勞女形﹐毋搖女精﹐可以長生。﹝《廣成子》﹞

老子曰﹕吾所以有大患者﹐爲吾有身。使吾無身﹐吾有何患﹖余則曰﹕吾所以有大樂者﹐爲吾有形。使吾無形﹐吾有何樂﹖是可見人之所有者惟吾﹐吾之所賴者惟形耳。﹝張景嶽﹞

內觀其心﹐心無其心﹔外觀其形﹐形無其形﹔遠觀其物﹐物無其物。三者旣悟﹐惟見於空。觀空亦空﹐空無所空。所空旣無﹐無亦無無。無無旣無﹐湛然常寂。寂無所寂﹐欲豈能生﹖欲旣不生﹐卽是眞靜。眞常應物﹐眞常得性。常應常靜﹐常淸靜矣。﹝《老子》﹞

心爲臟腑之主﹐總統魂魄﹐兼該志意。故憂動於心﹐則肺應﹔思動於心﹐則脾應﹔怒動於心﹐則肝應﹔恐動於心﹐則腎應。此所以五志惟心所使也。設能善養此心﹐而居處安靜﹐無爲懼懼﹐無爲欣欣﹐婉然從物而不爭﹐與時變化而無我﹐則志意和﹐精神定﹐恚怒不起﹐魂魄不散﹐五臟俱安。邪亦安從柰我哉﹗﹝《類經》﹞

善攝生者﹐常少思﹑少念﹑少欲﹑少事﹑少語﹑少笑﹑少愁﹑少樂﹑少喜﹑少怒﹑少好﹑少惡﹐行此十二少者﹐養性之都契也。多思則神殆﹐多念則志散﹐多欲則志昏﹐多事則形勞﹐多語則气乏﹐多笑則髒傷﹐多愁則心懾﹐多樂則意溢﹐多喜則妄錯昏亂﹐多怒則百脈不定﹐多好則專迷不醒﹐多惡則憔悴無歡。凡此十二多不除﹐則營衛失度﹐血气妄行﹐喪生之本也。﹝葛洪﹞

《經》曰﹕靜則神藏﹐躁則消亡。欲延生者﹐心神宜恬靜而無躁擾﹐飲食宜適中而無過傷。風寒暑濕之宜避﹐行立坐臥之有常。絕欲以養精﹐內觀以養神﹐毋勞怒以耗气﹐則眞陰之水自充﹐五內之火自熄。﹝《明醫指掌》﹞

問居常調衛之法若何﹖曰﹕每至日西﹐身中陽气之門乃閉﹐卽當加意謹愼。《經》謂暮而收拒﹐毋擾筋骨﹐毋見霧露。收者﹐收藏神气於內也﹔拒者﹐捍拒邪气於外也。如晨門者﹐昏閉明啟﹐尙何暴客之虞哉﹖﹝《醫門法律》﹞

養耳力者﹐常飽﹔養目力者﹐常瞑﹔養臂指者﹐常屈伸﹔養股趾者﹐常步履。﹝《褚氏遺書》﹞

養生有五難﹕名利不去﹐爲一難﹕喜怒不除﹐爲二難﹔聲色不斷﹐爲三難﹔滋味不絕﹐爲四難﹔神慮精散﹐爲五難。﹝嵇叔夜﹞

人身如天地﹐和煦則春﹐慘郁則秋。春气融融﹐故能生物﹔秋气肅肅﹐故能殺物。明乎生殺之機者﹐可與論養生。○神者﹐伸也﹐人神好伸而惡郁﹐郁則傷神﹐爲害非淺。尼父二論﹐首揭悅樂﹔佛家《般若經》﹐首稱自在﹔莊生著《南華》﹐首標《逍遙遊》。吾人心體﹐原自活潑﹐何可因形以損神﹐神損形得獨存乎﹖○人身之精气如油﹐神如火。火太旺﹐則油易幹﹐神太用﹐則精气易竭。○未來之事莫預慮﹔旣去之事莫畱念﹔見在之事﹐據理應之﹐而不以利害惕心﹐得失攖念。如此﹐則神常覺淸淨﹐事常覺簡少。蓋終日擾人方寸﹐憧憧役役不得休息者﹐不過此三種念頭掃滌不開耳。天下本無事﹐我心本淸淨﹐庸人自擾之。○一葉蔽目﹐不見邱山﹔一豆塞耳﹐不聞雷霆﹔一念執迷﹐不知萬境。博弈迷﹐酒色迷﹐財利迷﹐勝心迷﹐以至功名迷﹐生死迷。

迷之大小不同﹐其爲迷則一也。○人生憂患之根﹐每起於愛戀。愛生故憂死﹐愛達故憂窮﹐愛得故憂失。若能斷愛根﹐憂根自斷矣。○怒之根﹐每起於不恕。薄望人﹐濃責己﹐怒根永絕矣。無怒自無怨﹐故聖人以爲遠怨。○人生種種執著﹐皆緣有我﹐所以牽系不捨。夫我未生時﹐我在何處﹖造化一點偶鐘而生此我也﹐柰何妄認爲我﹐堅牢不破﹐迷卻一生﹗蓋人之所以迷戀不捨者﹐吾知之矣﹕爲世境之紛華﹐父母之愛﹐妻子之情﹐朋友之契﹐而不忍棄也。假如天地不生得我﹐或生而幼殤﹐則世界交情﹐父母妻子﹐原非我有也。

吾生如寄耳﹐安得妄生執著﹖但當隨分盡所當爲﹐卽境逍遙﹐看得世上種種﹐皆非吾有﹐如貸人之物﹐寓人之室﹐便減多少掛累。○心爲一身之宰﹐脾爲萬物之母。養心養脾﹐攝生最要。○心主血﹐養血莫先於養心。

心之不養﹐而多郁多思﹐多疑多慮﹐卽日餌良藥﹐亦何益之有﹖○古云﹕毋以脾胃熱冷物﹔毋以脾胃軟硬物﹐毋以脾胃熟生物。可謂至言。○古云﹕避風如避箭﹐避色如避仇。眞藥石之言。﹝黃承昊﹞

瓶花力盡無風墮﹐鑪火灰深到曉溫。二語深得養生之理。﹝韓飛霞﹞

卷一﹟醫學溯源

稽古

經義

上古使僦貸季理色脈而通神明。○此上帝之所祕﹐先師傳之也。﹝《素問》﹞

哲言

醫術十三科﹕曰大方﹐曰小方﹐曰婦人﹐曰傷寒﹐曰瘡瘍﹐曰鍼灸﹐曰眼﹐曰口齒﹐曰喉嚨﹐曰接骨﹐曰金鏃﹐曰按摩﹐曰祝由。今按摩﹑祝由失其傳。﹝《類經》﹞

醫有五科七事﹕曰脈﹐曰因﹐曰病﹐曰證﹐曰治﹐爲五科。因復分爲三﹕曰內﹐曰外﹐曰不內不外﹐並四科爲七事。﹝《證治準繩》﹞

伏羲氏有《天元玉冊》。乃鬼臾區十世祖口誦而傳之。《素問》中重載其語。﹝《醫學入門》﹞

神農氏有本艸傳世。﹝《見聞錄》﹞

世皆知《素問》爲醫之祖﹐而不知軒岐之書﹐實出於神農本艸也。殷伊芳尹用本艸爲湯液﹐漢仲景廣湯液爲大法﹐此醫家之正學﹐𨿽後世之明哲有作﹐皆不越此。○神農嘗百艸﹐立九候﹐正陰陽之變化﹐救性命之昏札﹐以爲萬世法﹐旣簡且要。伊芳尹宗之﹐仲景廣之﹐潔古派之。噫﹗宗之﹑廣之﹑派之﹐𨿽多寡之不同﹐其所以得立法之要﹐則一也。潔古倍於仲景﹐無異仲景之倍於伊芳尹﹔仲景之倍於伊芳尹﹐無異伊芳尹之倍於神農。觀潔古之說﹐則知仲景之言﹔觀仲景之言﹐則知伊芳尹之意﹐皆不出於神農矣。○劉禹錫云﹕《神農本經》以書﹐《名醫別錄》以墨書﹐傳寫旣久﹐墨錯亂﹐遂令後人以爲非神農書﹐以此故也。﹝王好古﹞

《淮南子》云﹕神農嘗百艸﹐一日七十毒。予誦其書﹐未始不嘆夫孟子所謂盡信書則不如無書。夫神農立極之大聖也﹐閔生民之不能以無疾﹐故察夫物性之可以愈疾者﹐以貽後人﹐固不待乎物物必嘗而始知也。苟待乎物物必嘗而始知﹐則不足謂之生知之聖也。以生知之聖言之﹐則𨿽不嘗亦可知也。設使其所知﹐果有待乎必嘗﹐則愈疾之功﹐非疾不能以知之。豈神農眾疾俱備而歷試之乎﹖況污穢之藥不可嘗者﹐豈亦嘗乎﹖且味固可以嘗而知﹐其气﹑性﹑行經﹑主治及畏﹑惡﹑反忌之類﹐亦可以嘗而知乎﹖苟嘗其所可嘗﹐而不嘗其所不可嘗﹐不可嘗者旣可知﹐而可嘗者﹐亦不必待乎嘗之而後知矣。謂其不嘗﹐不可也﹐謂其悉嘗﹐亦不可也。然《經》於諸藥名下﹐不著气﹑性等字﹐獨以味字冠之者﹐由藥入口﹐惟味爲先故也。又藥中𨿽有玉﹑石﹑虫﹑獸之類﹐其至眾者﹐惟艸爲然。故遂曰嘗百艸耳﹗豈獨嘗艸哉﹖夫物之有毒﹐嘗而毒焉有矣。豈中毒者﹐日必七十乎﹖設以其七十毒偶見於一日而記之﹐則毒之小也﹐固不死而可解﹔毒之大也﹐則死矣。孰能解之﹖亦孰能復生之乎﹖先正謂《淮南》之書多寓言﹐夫豈不信﹗﹝《溯洄集》﹞

上古文本簡略﹐而世傳《素問》一書﹐浩瀚數萬言﹐知非軒後之舊矣。然精微奧博﹐語多至道﹐其亦和﹑緩﹑摯﹑扁之流﹐根據托以立言者乎﹖﹝《馬氏繹史》﹞

《素問》《本經》﹐議者以爲戰國時書﹐加以補亡數篇﹐則顯然非《太素》中語。宜其以爲非軒岐書也。﹝劉禹錫﹞

王安道曰﹕運气七篇﹐與《素問》諸篇﹐自是兩書﹐作於二人之手﹐其立意各有所主﹐不可混言。王冰以爲七篇參入《素問》之中﹐本非《素問》原文也。﹝《素問鈔》﹞

黃帝作《內經》﹐史冊載之﹐而其書不傳。不知何代明夫醫理者﹐托爲君臣問答之辭﹐撰《素問》《靈樞》二經傳於世﹖想亦聞陳言於古老﹐敷衍成之﹐𨿽文多敗闕﹐實萬古不磨之作。窺其立言之旨﹐無非竊擬壁經﹐故多繁辭﹐然不逮拜手賡揚都兪吁之風遠矣﹗且是時始命大撓作甲子﹐其干支節序占候﹐豈符於今日﹖而旨酒溺生﹐禹始惡之﹐當其元酒味澹﹐人誰嗜以爲漿﹐以致經滿絡虛肝浮膽橫耶﹖至於十二經配十二水名﹐彼時未經地平天成﹐何以江淮河濟﹐方隅畛域﹐竟與後世無岐﹖如此罅漏﹐不一而足。﹝《醫經原旨》﹞

《靈樞經》十二卷﹐是書論鍼灸之道﹐與《素問》通號《內經》﹐然至南宋史嵩始傳於世﹐最爲晚出。或以爲王冰所根據托﹐然所言兪穴脈絡之曲折﹐醫者亦終莫能外。蓋其書𨿽僞﹐其法則古所傳也。﹝《四庫全書簡明目錄》﹞

方技之家﹐率多根據托。但求其術之可用﹐無庸核其書之必眞。《本艸》稱神農﹐《素問》言黃帝﹐固不能一一確也。﹝《四庫全書總目》﹞

僦貸季﹐岐伯師也。﹝《醫學入門》﹞

上古之時﹐醫有兪跗﹐治病不以湯液﹑醴灑﹑石﹑撟引﹑案﹑毒熨﹐一撥見病之應﹐因五臟之輸﹐乃割皮﹑解肌﹑訣脈﹑結筋﹑搦髓腦﹑揲荒﹑爪幕﹐湔浣腸胃﹐漱滌五臟﹐練精易形。﹝《史記》﹞

兪跗﹐黃帝臣。﹝《醫學入門》﹞

古有巫仿者﹐﹝《巢氏病源》作巫方﹞作《小兒顱囟經》﹐所占壽夭﹐判疾病死生﹐世相傳授﹐始有小兒方焉。﹝《千金方》﹞

《顱囟經》二卷﹐不著撰人名氏﹐卽宋志所謂師巫《顱囟經》也。原本久佚﹐今從《永樂大典》錄出﹐皆療治小兒之法。錢乙爲幼科之聖﹐而宋史稱其學出於此經﹐則其術之精可知。宜其托之師巫也。﹝《四庫全書簡明目錄》﹞

長桑君﹐姓長桑名過﹐扁鵲師也。﹝《醫學入門》﹞

扁鵲者﹐勃海郡鄭人也。姓秦氏﹐名越人。少時爲人捨長﹐捨客長桑君過﹐扁鵲獨奇之﹐常謹遇之。長桑君亦知扁鵲非常人也。出入十餘年﹐乃呼扁鵲私坐﹐間與語曰﹕我有禁方﹐年老欲傳與公﹐公毋泄。扁鵲曰﹕敬諾。乃出其懷中藥予扁鵲﹐飲是以上池之水﹐三十日當知物矣。乃悉取其禁方書盡與扁鵲﹐忽然不見﹐殆非人也。扁鵲以其言﹐飲藥三十日﹐視見垣一方人。以此視病﹐盡見五臟癥結﹐特以診脈爲名耳。扁鵲名聞天下﹐過邯鄲﹐聞貴婦人﹐卽爲帶下醫﹕過雒陽﹐聞周人愛老人﹐卽爲耳目痺醫﹔入咸陽﹐聞秦人愛小兒﹐卽爲小兒醫。隨俗爲變。秦太醫令李﹐自知技不如扁鵲﹐使人刺殺之。﹝《史記》﹞

《難經》﹐非經也。以《靈》《素》之微言奧旨引端未發者﹐設爲問答﹐俾暢厥義也。古人書篇名義﹐非可苟稱﹐難者﹐辧論之謂﹐豈有以難名經者哉﹗自古言醫者﹐皆祖《內經》﹐而《內經》之學﹐至漢而分﹐倉公氏以診勝﹐仲景氏以方勝﹐華佗氏以鍼灸雜法勝。𨿽皆不離《內經》。逮晉唐以後﹐則支派愈分﹐去聖遠矣。惟《難經》則悉本《內經》之語而敷暢其義﹐聖學之傳﹐惟此爲得其宗。然竊有疑焉﹕其說有卽以經文爲釋者﹐有悖經文爲釋者﹐有顚倒經文以爲釋者。書垂二千餘年﹐注者不下數十家﹐皆不敢有異議。其間有大可疑者﹐且多曲爲解釋。經學之不講久矣﹐惟知溯流以尋源﹐未嘗從源以及流也。故以《難經》視《難經》﹐則《難經》自無可議﹐以《內經》之義疏視《難經》﹐則《難經》正多疵也。其曰秦越人著者﹐始見於《新唐書﹟藝文志》﹐蓋不可定﹐然實兩漢以前書云。﹝《難經經釋》﹞

文摯﹐戰國時宋之良醫也。洞明醫道﹐亦兼異術﹐觀人之背﹐能知人之心竅。﹝《醫學入門》﹞

晉平公有疾﹐求醫於秦。秦伯使醫和視之﹐曰﹕疾不可爲也﹐是謂近女室﹐疾如蠱。非鬼非食﹐惑以喪志。

天有六气﹐降生五味﹐發爲五色﹐徵爲五聲。淫生六疾。六气﹐曰陰﹑陽﹑風﹑雨﹑晦﹑明也。分爲四時﹐序爲五節﹐過則爲。

陰淫寒疾﹐陽淫熱疾﹐風淫末疾﹐雨淫腹疾﹐晦淫惑疾﹐明淫心疾。女陽物而晦時﹐淫則生內熱蠱惑之疾。趙孟曰﹕何謂蠱﹖對曰﹕淫溺惑亂之所生也。於文﹐皿虫爲蠱。谷之飛﹐亦爲蠱。在《周易》﹐女惑男﹐風落山﹐謂之蠱。皆同物也。○晉景公疾﹐求醫於秦﹐秦伯使醫緩爲之。未至﹐公夢二豎曰﹕彼良醫也﹐懼傷我﹐焉逃之﹖其一曰﹕居肓之上﹐膏之下﹐若我何﹖醫緩至﹐視之﹐曰﹕疾在肓之上﹐膏之下﹐攻之不可﹐達之不及﹐藥不至焉﹐不可爲也。公曰﹕良醫也。濃爲之禮而歸之。﹝《左傳》﹞

季梁得疾﹐盧氏謂之曰﹕汝疾非由天﹐不由人﹐亦不由鬼。稟生受形﹐旣有制之者﹐藥石其如汝何﹖季梁曰﹕神醫也。濃貺遣之﹐俄而疾自瘳。﹝《列子》﹞

太倉公者﹐齊太倉長﹐臨人。姓淳於﹐名意。少﹐喜醫方術﹐髙後八年﹐更受師同郡元裏公乘陽慶﹐使意盡去其故方﹐更悉以禁方予之。傳黃帝﹑扁鵲之脈書﹐五色診病﹐知人死生﹐決嫌疑﹐定可治﹐及藥論甚精。

受之三年。爲人治病﹐決死生多驗。﹝《史記》﹞

張機﹐字仲景﹐南陽人也。受業於同郡張伯祖﹐善於治療。尢精經方。舉孝廉﹐官至長沙太守﹐後在京師爲名醫。以宗族二百餘口﹐建安紀年以來﹐未及十稔﹐死者三之二﹐而傷寒居其七﹐乃著論二十二篇﹐合三百九十七法﹐一百一十三方。其文辭簡古奧雅﹐古今治傷寒﹐未有能出其外也。其書爲諸方之祖。時人以爲扁鵲﹑倉公無以加之﹐故後世稱爲醫聖。﹝《醫林列傳》﹞

後漢張仲景﹐著《卒病傷寒論》十六卷﹐至晉代﹐其《卒病論》六卷﹐已不可復睹﹐卽《傷寒論》十卷﹐想亦劫火之餘﹐僅得讀者之口授﹐故其篇目先後差錯﹐賴有三百九十七法﹐一百一十三方之名目﹐可以校正。

晉太醫令王叔和﹐附以己意編集成書。

今世所傳﹐乃宋林億所校正﹐成無已所詮注﹐二家過於尊信叔和﹐往往先傳後經﹐以叔和緯翼之詞﹐混編爲仲景之書。如一卷之平脈法﹐二卷之序例﹐其文原不雅馴﹐反首列之﹐則所爲校正詮注﹐乃仲景之不幸也。﹝《尙論篇》﹞

仲景《傷寒論》﹐編次者不下數十家﹐因致聚訟紛紛﹐此皆不知作書之旨故也。觀其敍所述﹐乃爲庸醫誤治而設。所以正治之法﹐一經不過三﹑四條﹐餘皆救誤之法。故其文亦變動不居。讀者知此書皆設想懸擬之書﹐則無往不得其義矣。今人必攺叔和之次序﹐互相詬厲﹐孰知原本次序﹐旣已散亡﹐庶幾叔和所定爲可信。

何則﹖叔和序例云﹕今搜采仲景舊論﹐錄其證候﹑診脈﹑聲色﹑對病眞方有神驗者﹐擬防世急。則此書乃叔和所搜集﹐而世輒加辧駁﹐以爲原本不如此。抑思苟無叔和﹐安有此書﹖且諸人所編﹐果能合仲景原文否耶﹖凡讀書能得書中之精義要訣﹐歷歷分明﹐則任其顚倒錯亂﹐而我心自能融會貫通。否則﹐徒以古書紛更互異﹐愈攺愈晦矣。○《金匱》諸方﹐非南陽所自造﹐乃上古聖人相傳之方﹐所謂經方是也。此乃羣方之祖﹐神妙淵微﹐不可思議。○按《古今錄驗》《近效》二種﹐乃唐以前之方書。今全本未見﹐《外臺》中引二書之方極多。

《金匱要略》﹐宋人校書者﹐往往以本集中載方太少﹐故亦取二書並《千金》《外臺》之方﹐擇其精要者﹐附一﹑二於每病之後。今人見其方加載《金匱》中﹐卽以爲仲景所定之方﹐誤矣。﹝《蘭臺軌範》﹞

華先生﹐諱佗﹐字符化。性好恬淡﹐喜味方書﹐多遊名山。一日因酒息於公宜山古洞前﹐忽聞人論療病之法﹐訝其異﹐竊聽。須臾﹐有人云﹕華生在邇﹐術可付焉。復有一人曰﹕生性貪﹐不憫生靈﹐安得付也﹖先生駭躍入洞﹐見二老人﹐衣木皮﹐頂艸冠。躬趨拜曰﹕適聞賢者論方術﹐遂乃忘歸。況濟人之道﹐素所好爲﹐所恨者﹐未遇一法可以施驗﹐徒自不足耳﹗願賢者少察愚誠﹐乞與開悟﹐終身不負恩。首坐者云﹕術亦不惜﹐恐異日與子爲累。

若元髙下﹐無貧富﹐無貴賤﹐不務財賄﹐不憚勞苦﹐矜老卹幼爲急﹐然後可脫子禍。先生再拜謝曰﹕賢聖之語﹐不敢忘。二老笑指云﹕石牀上有一書函﹐子自取之﹐勿示俗流﹐宜祕密。先生得書﹐回首不見老人。懾怯離洞﹐覽其方論。多奇怪。從玆施試﹐效無不神。年未六旬﹐果爲魏所戮。﹝《中藏經》﹞

董奉﹐字君異﹐吳之侯官人。居盧山﹐有道術﹐爲人治病﹐愈者令種杏﹐號董仙杏林。杏熟易谷﹐以賑貧乏。﹝《醫學入門》﹞

晉皇甫謐﹐博綜典籍百家之言﹐沈靜寡欲﹐有髙尙之志。得風痺﹐因而學醫。習覽經方﹐遂臻至妙。取黃帝《素問》《鍼經》《明堂》三部之書﹐撰爲《鍼灸經》十二卷﹐古儒者之不能及也。或曰﹕《素問》《鍼經》《明堂》三部之書﹐非黃帝書﹐似出於戰國。曰﹕人生天地之間﹐八尺之軀﹐髒之堅脆﹐腑之大小﹐谷之多少﹐脈之長短﹐血之淸濁﹐十二經之血气大數﹐皮膚包絡其外﹐可剖而視之乎﹖非大聖上智﹐孰能知之﹖戰國之人﹐何與焉﹖大哉﹗《黃帝內經》十八卷﹑《鍼經》三卷﹐最出遠古﹐皇甫氏安能撰而集之﹖惜簡編脫落已多﹐是使文本錯亂﹐義理顚倒﹐世失其傳﹐學之者鮮矣。﹝《甲乙經》﹞

柳貫曰﹕王叔和撰《脈經》十卷﹐爲醫家一經。今《脈訣》熟在人口﹐直謂叔和所作﹐不知西晉時尙未有歌括﹐此乃宋人僞托﹐以便肄習爾。○王世相云﹕診法不易精也。軒岐微蘊﹐越人﹑叔和撰《難經》《脈經》﹐猶未盡泄其奧。五代髙陽生著《脈訣》﹐假叔和之名﹐語多抵牾﹐辭語鄙俚﹐又被俗學妄注﹐世醫家傳戶誦﹐茫然無所下手﹐不過藉此求食而已。於診視何益哉﹗﹝《本艸綱目》﹞

葛洪﹐自號抱朴子。鈔金匱藥方萬卷。《肘後急要方》四卷。﹝《晉書》﹞

《神農本艸》﹐藥六百三十五種。梁陶弘景復增漢魏以下名醫所用藥六百三十五種﹐謂之《名醫別錄》。

弘景﹐字通明﹐宋末爲諸王侍讀﹐歸隱句曲山﹐號華陽隱居。武帝每咨訪之。年八十五卒﹐謚貞白先生。﹝《本艸綱目》﹞

褚澄﹐字彥通。齊河南陽翟人﹐博學善醫﹐官尙書﹐著《醫論》一卷﹐發身中造化之祕。﹝《醫學入門》﹞

《褚氏遺書》一卷﹐舊本題南齊褚澄撰。凡十篇﹐宋嘉泰中始有刊版。云唐淸泰中黃巢亂時﹐羣盜發冢﹐得之於石刻﹐殆出根據托﹐然頗能發气血陰陽之奧。其論寡婦﹑僧尼之異治﹐發前人所未發。論吐血﹑便血﹐戒飲寒涼﹐尢爲精識。僞書中之最有理致者也。○《巢氏諸病源候論》五十卷﹐隋大業中﹐巢元方等奉敕撰﹐凡六十七門一千七百二十論。但論病源﹐不載方藥。唐王燾作《外臺祕要》﹐宋太平興國中撰《聖惠方》﹐皆采是書所論﹐冠諸門之首﹐則歷代寶爲圭杲矣。﹝《四庫全書簡明目錄》﹞

《雷公藥對》﹐北齊徐之才撰。李時珍曰﹕陶氏前已有此書。蓋黃帝時雷公所著﹐之才增飾之爾。之才﹐丹陽人﹐博識善醫﹐歷任北齊終尙書左僕射﹐年八十卒﹐謚衣冠文物。﹝《本艸綱目》﹞

孫思邈﹐唐京兆華原人。幼稱神童﹐隋文帝召﹐不拜。太宗召見﹐拜諫議大夫。固辭﹐隱太白山﹐學道養气﹐精究醫業﹐著《千金方》三十卷﹐《脈經》一卷。﹝《醫學入門》﹞

相傳孫思邈有降龍伏虎之說﹐余問於先子﹐先子曰﹕此亦當時之寓言耳。蓋今之肝气橫逆﹐脇痛嘔惡﹐目張痙厥﹐非猙獰之逆龍乎﹖而肺气不宣﹐喘急痰壅﹐便溺俱無﹐非猖狂之猛虎乎﹖當此之際﹐有慧心明手﹐一匕投之﹐其病如失﹐是卽孫思邈之降龍伏虎也。子輩讀書﹐由此說而隅反之﹐自可日進於道矣。○唐有韋氏﹐名訊道﹐號慈藏者﹐施藥濟人﹐仰爲藥王﹐醫史可考。今有無知僧道﹐以藥王之像塑爲卉服﹐與神農無異﹐藉通書所載﹐每年四月二十八日藥王誕之語﹐影射惑人﹐以致世俗誤稱三皇爲藥王。殊爲可笑﹗﹝《吳醫匯講》﹞

陳藏器﹐唐開元中京兆府三原縣尉﹐撰《本艸拾遺》十卷。

○王冰﹐號啟元子﹐唐寶應中爲太僕令。注《素問》﹐作《元珠密語》﹐論五運六气。○甄權﹐唐許州扶溝人﹐以母病究集方書﹐遂爲髙醫。仕隋爲祕書省正字。貞觀中﹐太宗幸其捨﹐卒年百三歲。撰《脈經》﹑鍼方《明堂》等圖。﹝《醫學入門》﹞

《太醫局程文》九卷﹐不著編輯者名氏﹐皆南宋考試醫學之文。原本久佚﹐今從《永樂大典》錄出﹐凡墨義九道﹐脈義六道﹐大義三十七道﹐論方八道﹐假令十八道﹐運气九道﹐蓋當時命題﹐分此六格也。﹝《四庫全書簡明目錄》﹞

錢乙﹐字仲陽﹐宋之錢塘人。自患周痺﹐杜門閱書史﹐非獨醫可稱也。得仲景之閫奧﹐建爲五臟之方。厥後﹐張元素﹑劉守眞﹑張從政盡皆取法。今人但知其爲嬰兒醫也。著《傷寒指微論》五卷﹐《嬰兒》百篇。

○許叔微﹐字知可﹐宋白沙人。著《本事方》。撰《傷寒辧疑》。○孫兆﹐宋太醫令﹐用和之子。父子皆以醫知名。○龐時﹐字安常﹐宋靳水人。注《難經辧》數萬言﹐作《本艸補遺》。○楊介﹐字吉老﹐泗州人。以醫聞四方﹐著有《存眞圖》。○朱肱﹐號無求子﹐宋吳興人。深於傷寒﹐著《活人書》。○陳文中﹐字文秀﹐宋宿州人。明大﹑小方脈﹐於小兒疹痘﹐尢臻其妙。淳佑中﹐與鄭惠卿同編《幼幼新書》﹐又著《小兒病源方論》一卷。○日華子﹐宋開寶中明人﹐撰《諸家本艸》。○楊土瀛﹐字登父﹐號仁齋﹐宋三山名醫。著《仁齋直指》。

﹝《醫學入門》﹞

有謂劉守眞長於治火﹐斯言未知守眞所長也。守眞髙邁明敏﹐其所治多在推陳致新﹐不使少有怫郁﹐正造化新新不停之意。醫不知此﹐是無術也。此王海藏之言﹐海藏乃東垣髙弟﹐尙推轂如此﹐則其邃學可知。

﹝《醫旨緒餘》﹞

《病機气宜保命集》三卷﹐金張元素撰。舊題劉完素者﹐誤也。其書分三十二門﹐於脈證多所闡明。李濂《醫史》﹐稱劉完素病傷寒不能自醫﹐得元素醫之乃愈。則其術在完素上矣。

﹝《四庫全書簡明目錄》﹞

金易州張元素﹐字潔古﹐舉進士不第﹐去學醫。深闡軒岐祕奧﹐言古方新病不相能﹐自成家法。辧藥性之气味﹑陰陽﹑濃薄﹑升降﹑浮沈﹑補瀉﹐立爲主治祕訣﹐心法要旨﹐謂之《珍珠囊》﹐後人翻爲韻語﹐謂之《東垣珍珠囊》﹐謬矣。○《雷公炮炙論》﹐劉宋時雷所著﹐非黃帝時雷公也。﹝李時珍﹞

張戴人﹐醫亦奇傑也。世人不究其用意﹐議其治疾惟事攻擊﹐卽明理如丹溪﹐亦譏其偏﹐令人畏汗吐下三法如虎﹐並其書置之不與睫交﹐予甚冤之。人之受病﹐如寇入國﹐不逐寇而先拊循﹐適足以養寇而擾民也。

戴人有見於是﹐故以攻疾爲急﹐疾去而後調養。是得靖寇安民之法矣。彼麻黃﹑瓜蒂﹑大承气﹐非攻擊之劑哉﹗審緩急而用之﹐此仲景意也。且戴人名其書曰《儒門事親》﹐豈有儒者事親而行霸道以害其親者哉﹗因著於篇﹐以爲戴人辧白。﹝《醫旨緒餘》﹞

成無已﹐金之聊攝人﹐家世儒醫。注《傷寒論》十卷﹐《明理論》三卷﹐《論方》一卷。﹝《醫學入門》﹞

《用藥法象》凡一卷﹐元眞定李杲著。臯字明之﹐號東垣﹐通《春秋》《書》《易》﹐富而好施﹐爲濟源鹽稅官。受業於張潔古﹐盡得其學﹐人稱神醫。祖潔古《珍珠囊》著爲此書﹐謂世人惑於內傷﹑外感﹐混同施治﹐乃辧其脈證﹑元气﹑陰火﹑飲食﹑勞倦﹑有餘﹑不足﹐著《辧惑論》三卷﹑《脾胃論》三卷﹐推明《素問》《難經》《本艸》《脈訣》及雜病方論﹐著《醫學發明》九卷﹐《蘭室祕藏》五卷﹐辧析經絡﹑脈法﹐分比傷寒六經之則﹐著《此事難知》二卷﹐別有癰疽﹑眼目諸書及《試效方》﹐皆其門人所集述者也。○《湯液本艸》凡二卷﹐元醫學教授古趙王好古撰。好古﹐字進之﹐號海藏﹐東垣髙弟﹐醫之儒者也。

取《本艸》及張仲景﹑成無已﹑張潔古﹑李東垣之書﹐間附己意﹐集而爲此﹐別著《湯液大法》四卷﹐《醫壘元戎》十卷﹐《陰證略例》《斑論萃英》《錢氏補遺》各一卷。﹝李時珍﹞

羅天益﹐字謙甫﹐東垣先生髙弟。元朝眞定人﹐著《衛生寶鑑》《藥類法象》。○吳恕﹐字如心﹐號蒙齋﹐元之仁和人。著《傷寒指掌圖》。○危亦林﹐號達齋﹐官本州醫學教授。編《得效方》十九卷。﹝《醫學入門》﹞

《本艸衍義補遺》。元末朱震亨著。震亨﹐義烏人﹐字彥修﹐從許白雲講道﹐世稱丹溪先生。嘗從羅太無學醫﹐遂得劉﹑張﹑李三家之旨而推展之﹐爲醫家宗主。著有《格致餘論》《局方發揮》《傷寒辧疑》《外科精要新論》《風水問答》諸書。﹝李時珍﹞

趙良﹐字以徳﹐號云居﹐元之浦江人。從丹溪先生學醫﹐著《醫學宗旨》《金匱方衍義》。﹝《醫學入門》﹞

《外科精義》二卷﹐元齊徳之撰。其說皆先求瘍疾之本﹐而量其陰陽弱彊以施療﹐大旨近東垣之學。故後人附刻《東垣十書》中﹐或竟引爲東垣《外科精義》﹐則非也。﹝《四庫全書簡明目錄》﹞

葛干孫﹐字以久﹐吳平江人。膂力絕倫﹐擊刺戰陣﹐百家眾技﹐靡不精究。及長﹐折節讀書﹐應進士亞選﹐遂不復應試。傳藥書方論﹐有《醫學啟蒙》﹐又《經絡十二論》《十藥神書》。○呂復﹐字符膺﹐號淪洲﹐呂東萊之後。以母病攻岐扁術﹐師事鄭禮。延醫﹐效無不神。○劉純﹐字宗濃﹐關中人。博學羣書﹐尢精醫道。

得丹溪之業﹐纂《傷寒治例》《醫經國小》《玉機微義》等書。○戴元禮﹐號復庵﹐國朝浦江人。從醫丹溪先生﹐永樂初﹐召爲太醫院使。著《證治要訣》。○王履﹐字安道﹐國朝昆山人﹐學醫於丹溪先生﹐著《溯洄集》《百病鉤元》。﹝《醫學入門》﹞

余讀《史記》﹐至太史公所稱由光及伯夷之語﹐未嘗不掩卷嘆滑伯仁之術﹐而後無有彰之者。伯仁﹐我明奇士﹐技藝之精﹐不下丹溪。蓋丹溪爲當時縉紳所遊揚﹐又得戴元禮﹑劉宗濃諸名士爲弟子﹐故其名藉藉﹐而伯仁弗若之矣。何一陽有言﹕歷考上古髙賢﹐若以岐伯爲醫中尼父﹐則仲景可爲顏﹑曾之陪﹔而河間﹑東垣﹐當在宰我﹑子貢之列。若伯仁義理精明﹐制作純粹﹐可與遊﹑夏之班。至彥修又下一等矣。此論甚確。﹝《醫旨緒餘》﹞

王綸﹐字汝言﹐號節齋﹐浙江慈人。弘治時﹐官至廣東布政。因父病精醫﹐著《明醫雜著》﹐發丹溪所未發。○方廣﹐字約之﹐號古庵﹐嘉靖休寧人。著《丹溪心法附余》《藥性書》《傷寒書》。﹝《醫學入門》﹞

《薛氏醫案》七十八卷﹐明薛己撰。蓋裒其生平述作﹐共爲一編﹐所自著者九種﹐訂正舊本而附以己說者十四種。其大旨以命門爲眞陰眞陽﹐而气血爲陰陽所化。常用者﹐不過十餘方﹐而隨機加減﹐變化不窮。後趙獻可作《醫貫》。述己之說﹐而主持太過﹐遂至膠柱鼓瑟。非己之本意也。﹝《四庫全書簡明目錄》﹞

陶華﹐字尙文﹐號節庵﹐余杭名醫。著《傷寒瑣言》。○熊宗立﹐號道軒﹐國朝建陽人。注解《難經》《脈訣》﹐撰《藥性賦補遺》﹐集《婦人良方》。○虞搏﹐字天民﹐號恆徳老人﹐正徳花溪人。著《醫學正傳》《醫學權輿》《醫學集成》。﹝《醫學入門》﹞

李士材《讀四大家論》﹐本自王節齋。大意謂三子補仲景之未備﹐而與仲景並峙也。然仲景醫聖﹐徳備四時﹐試觀《金匱》方中黃芩﹑白虎﹐已開河間之先也﹔建中﹑理中﹐已開東垣之先也﹔復脈﹑黃連阿膠﹐已開丹溪之先也﹐然則謂三子得仲景之一徳﹐而引伸條暢之則可。謂三子補仲景之未備﹐則未確也。○李士材先生所著《醫宗必讀》一書﹐固已膾炙人口。然余竊有議焉﹕夫必讀者﹐軒岐之書也﹐越人﹑仲景之書也。下此而《脈經》《千金》《外臺》以及近代諸名家書﹐𨿽不能盡讀﹐或取十之六﹑七﹐或取十之三﹑四﹐不可不讀矣。苟守長沙博聞彊記之訓﹐以探本窮源﹐則此又爲淺醫畫限之書矣。攺其名曰﹕不必讀。○竊觀富貴之家﹐投寒涼則忌﹐進溫補則合﹐醫之喜用溫補者﹐遂有景嶽派之名。殊不思景嶽﹐亦溫涼並收之書也。觀其論證﹐先述古而補以己見﹔分劑﹐先古方而補以新方。作者以全書名之﹐讀者以全書貫之﹐捨其短而錄其長﹐則上而溯諸河間﹑易水﹑金華諸家﹐無不合也。更上而溯諸南陽醫聖﹐亦無不合也。而得景嶽之益者﹐豈特在左歸﹑右歸而已哉﹗﹝《吳醫匯講》﹞

倪維徳﹐字仲賢﹐號敕山﹐國朝三吳名醫。著《醫說》及《元機啟微》。○韓﹐號飛霞道人﹐國朝蜀之滬州人。弘治成化時﹐爲諸生﹐不第褫縫掖﹐往峨眉訪醫﹐升庵楊太史稱之曰﹕眞隱世傳道人。《醫通》二卷﹐特其土苴云耳。○汪機﹐字省之﹐號石山。著有《重集脈訣刊誤》二卷﹐《內經補注》《本艸會編》。﹝《醫學入門》﹞

《先醒齋廣筆記》四卷﹐明繆希雍撰。希雍﹐字仲醇﹐常熟人。《明史﹟方技傳》附見《李時珍傳》中﹐天啟中﹐王紹徽作《點將錄》﹐以東林諸人分發《水滸傳》一百八人姓名﹐稱希雍爲神醫安道全﹐以精於醫理故也。是編﹐初名《先醒齋筆記》﹐乃長興丁元薦取希雍所用之方裒爲一編﹐希雍又增益羣方﹐兼采本艸常用之藥﹐增至四百餘品﹐又增入傷寒﹑溫病﹑時疫治法﹐故曰《廣筆記》。希雍與張介賓同時﹐介賓守法度﹐而希雍頗能變化﹐介賓尙溫補﹐而希雍頗用寒涼。亦若易水﹑河間﹐各爲門徑﹐然實各有所得力。朱國楨《湧幢短劇》﹐記天啟辛酉國楨患隔病﹐上下如分兩截﹐中痛甚不能支﹐希雍至﹐用蘇子五錢﹐卽止。是亦足見其技之工矣。﹝《四庫全書總目》﹞

《尙論篇》八卷﹐國朝諭昌撰。因方有執《傷寒條辧》重爲補正﹐大旨一一相同﹐故有郭竊向注之謗。然首冠《尙論大意》一篇﹐原稱方氏削王叔和序例﹐得尊經之旨。

太陽之篇﹐攺叔和之舊﹐尢有卓識。而不達立言之旨者尙多﹐於是重定此書云云。敍攺修源委甚明﹐原未諱所自來也。﹝《四庫全書簡明目錄》﹞

《石室祕錄》六卷﹐國朝陳士鐸撰。士鐸﹐字遠公﹐山陰人。是書托名岐伯所傳﹐張機﹑華佗所發明﹐雷公所增補。凡分一百二十八法﹐議論詭異。所列之方﹐多不經見。稱康熙丁卯﹐遇岐伯諸人於京都﹐親受其法﹐前有岐伯序﹐自題中淸殿下宏宣祕錄無上天眞大帝眞君。又有張機序﹐自題廣蘊眞人。方術家固多根據托﹐然未有怪妄至此者。亦拙於作僞矣。○《臨證指南》醫案十卷﹐國朝葉桂撰。桂字天士﹐吳縣人﹐以醫術名於近時。然生平無所著述﹐是編乃門人取方藥治驗﹐分門別類﹐集爲一書﹐附以論斷﹐未必盡桂本意也。﹝《四庫全書總目》﹞

卷一﹟醫學溯源

陰陽

經義

陰陽者﹐天地之道也。萬物之綱紀﹐變化之父母﹐生殺之本始﹐神明之府也。○平旦至日中﹐天之陽﹐陽中之陽也﹔日中至黃昏﹐天之陽﹐陽中之陰也﹔合夜至雞鳴﹐天之陰﹐陰中之陰也﹔雞鳴至平旦﹐天之陰﹐陰中之陽也。○言人之陰陽﹐則外爲陽﹐內爲陰。言人身之陰陽﹐則背爲陽﹐腹爲陰。言人身之臟腑中陰陽﹐則髒爲陰﹐腑爲陽。心﹑肝﹑脾﹑肺﹑腎﹐五臟皆爲陰﹔膽﹑胃﹑大腸﹑小腸﹑膀胱﹑三焦﹐六腑皆爲陽。陽中之陽﹐心也﹔陽中之陰﹐肺也﹔陰中之陰﹐腎也﹔陰中之陽﹐肝也﹔陰中之至陰﹐脾也。○陽之汗﹐以天地之雨名之﹔陽之气﹐以天地之疾風名之。○陰陽者﹐血气之男女也﹕左右者﹐陰陽之道路也。○陰在內﹐陽之守也﹔陽在外﹐陰之使也。○重陰必陽﹐重陽必陰。○陰气者﹐靜則神藏﹐躁則消亡。○陽气者﹐精則養神﹐柔則養筋。○陰靜陽躁﹐陽生陰長﹐陽殺陰藏。陽化气﹐陰成形。○陽病者﹐上行極而下﹕陰病者﹐下行極而上。○陰陽之要﹐陽密乃固。陽彊不能密﹐陰气乃絕。陰平陽祕﹐精神乃治﹔陰陽離決﹐精气乃絕。○審其陰陽﹐以別柔剛﹐陽病治陰﹐陰病治陽。

○故善用鍼者﹐從陰引陽﹐從陽引陰。﹝《素問》﹞

哲言

太初者﹐理之始也。太虛者﹐气之始也。太素者﹐象之始也太一者﹐數之始也。太極者﹐理气象數之始也。

﹝《蒙泉子》﹞

孤陽不生﹐獨陰不長。﹝《丹經》﹞

分陰未盡﹐則不仙﹔分陽未盡﹐則不死。﹝《道經》﹞

夫濕之至也﹐莫見其形﹐而炭已重矣。風之至也﹐莫見其象﹐而木已動矣。日之行也﹐不見其移﹐騏驥倍而馳﹐艸木爲之靡﹐陽燧未轉﹐而日在其前。故天之且風也﹐艸木未動﹐而鳥已翔矣﹐其且雨也﹐陰噎未集﹐而魚已潛矣。以陰陽之气相感動也。故寒﹑暑﹑燥﹑濕﹐以類相從﹔聲響﹑疾徐﹐以音相應也。﹝《淮南子》﹞

《鐘呂集》曰﹕眞气爲陽﹐眞水爲陰。陽藏水中﹐陰藏气中。气主於升﹐气中有眞水﹐水主於降﹐水中有眞气。眞水乃眞陰也﹐眞气乃眞陽也。此說深得陰陽之精義。﹝《類經》﹞

蓋聞陽爲陰逼﹐不走卽飛﹔陰遇陽消﹐非枯則槁。是以蟄雷之性﹐激以豪雨而勃升﹔旱魃之災﹐沛乎甘霖而卻掃。﹝《吳醫匯講》﹞

气足則生魂﹐魂爲陽神﹔精足則生魄﹐魄爲陰神。合而言之﹐精气交﹐魂魄聚﹐其中藏有眞神焉。譬之於燈﹐油與艸﹐卽魄也﹐火卽魂也﹐光芒四射卽神也。油幹火暗光芒隱﹐魂之陽神﹑魄之陰神﹑中之眞神皆散﹐僅存燈中之艸﹐艸卽死魄耳。譬之於鑪灰﹐炭卽魄也﹐火卽魂也﹐火之焰卽神也。炭盡﹑火熄﹑焰滅﹐魂之陽神﹑魄之陰神中之眞神皆散﹐灰卽死魄耳。人死軀殼存﹐亦死魄而已矣。﹝汪蘊谷﹞

魂﹐陽也﹐肝主血而藏魂﹐陽入於陰也﹔魄﹐陰也﹐肺主气而藏魄﹐陰附於陽也。凡人晝則魂出而用事﹐魄乃藏於肺﹔夜則魄出而用事﹐魂乃藏於肝。魂魄之出入﹐若參商然。問魂魄從何道出入﹖答曰﹕魂從目中入﹐目合則魂藏。多夢紛紜﹐肝不藏也。魄從鼻中出﹐鼻息定。則魄藏也。﹝《怡堂散記》﹞

天者﹐陽之宗﹔地者﹐陰之屬。得其陽者生﹐得其陰者死。多熱者﹐陽之主﹔多寒者﹐陰之根。陽行也速﹐陰行也緩。陽之體輕﹐陰之體重。陰陽平﹐則天地和而人气安﹔陰陽逆﹐則天地否而人气厥。故天地得其陽則炎熾﹐得其陰則寒凜。陽始於子前﹐末於午後﹔陰始於午後﹐末於子前。陰陽盛衰﹐各在其時。《金匱》曰﹕秋首養陽﹐春首養陰。火出於木﹐水生於金。水火通濟﹐上下相尋。脈有五死﹐气有五生。陰家脈重﹐陽家脈輕。陽病陰脈則不永﹐陰病陽脈則不成。陽候多語﹐陰證無聲。多語者易濟﹐無聲者難榮。陽病則旦靜﹐陰病則夜寧。陽虛則暮亂﹐陰虛則朝爭。陰气下而不上﹐曰斷絡﹔陽气上而不下﹐曰絕經。陰中之邪﹐曰濁﹔陽中之邪﹐曰淸。火來坎戶﹐水到離扃。陰陽相應﹐方得和平。陰不足﹐則濟之以水母﹔陽不足﹐則助之以火精。

陰常宜損﹐陽常宜盈。順陰者﹐多消滅﹔順陽者﹐多長生。○人之寒熱往來者﹐其病何也﹖此乃陰陽相勝也。

陽不足﹐則先寒後熱﹔陰不足﹐則先熱後寒。又上盛則發熱﹐下盛則發寒。皮寒而燥者﹐陽不足﹐皮熱而燥者﹐陰不足。皮寒而寒者﹐陰盛也﹔皮熱而熱者﹐陽盛也。熱發於下﹐陰中之陽邪也﹔熱發於上﹐陽中之陽邪也。

寒起於上﹐陽中之陰邪也﹔寒起於下﹐陰中之陰邪也。寒而頰赤多言者﹐陽中之陰邪也﹔熱而面靑多言者﹐陰中之陽邪也﹔寒而面靑多言者﹐陰中之陰邪也。陰中之陰者﹐一生九死﹔陽中之陽者﹐九生一死。陰病難治﹐陽病易醫。診其脈候﹐數在上﹐陽中之陽也﹔數在下﹐陰中之陽也。遲在上﹐陽中之陰也﹔遲在下﹐陰中之陰也。數在中﹐則中熱﹔遲在中﹐則中寒。寒用熱取﹐熱以寒攻。逆順之法﹐從乎天地﹐本乎陰陽也。○陰之病﹐來亦緩而去亦緩﹔陽之病﹐來亦速而去亦速。陽生於熱﹐熱則舒緩﹔陰生於寒﹐寒則拳急。寒邪中於下﹐熱邪中於上﹐飲食之邪﹐中於中。﹝《中藏經》﹞

世人但知气血爲陰陽﹐而不知水火爲陰陽之根。能知水火爲陰陽﹐而誤認心腎爲水火之眞。此道之所以不明也。試觀天上金﹑木﹑水﹑火﹑土五星見在﹐而日月二曜照臨於天地間者﹐非眞陰眞陽乎﹖人身心﹑肝﹑脾﹑肺﹑腎五行具存﹐而營運於五臟六腑之間者﹐有無形之相火行陽二十五度﹐無形之腎水﹐行陰二十五度﹐而其根則原於先天之眞也。一屬有形﹐俱爲後天﹐而非眞矣。○或問冬至一陽生﹐當漸向和暖﹐何爲臘月大寒﹐冰雪反盛﹖夏至一陰生﹐當漸向淸涼﹐何爲三伏溽暑﹐酷熱反熾﹖亦有說乎﹖曰﹕此將來者進﹐成功者退﹐隱微之際﹐未易明也﹐蓋陽伏於下﹐逼陰於上﹐井水蒸而堅冰至也﹔陰盛於下﹐逼陽於上﹐井水寒而雷電合也。今人病面紅﹑口渴﹑煩躁﹑喘咳者﹐誰不曰火盛之極也﹖抑孰知其爲腎中陰寒所逼乎﹖以寒涼之藥進而斃者﹐不知其凡幾矣。﹝《趙氏醫貫》﹞

人受天地之气以生﹕天之陽爲气﹐地之陰爲血。故气常有餘﹐血常不足。天之陽﹐日也﹐常明不息﹐陽有餘也﹐月盈則虧﹐陰不足也。人之陰血應月。故男子十六而精通﹐女子十四而經行。是有形之後﹐猶有待於乳哺水谷以養﹐陰气始成﹐而可與陽气爲配。故必三十﹑二十而後嫁娶﹐可見古人之善於攝養也。男子八八而精絕﹐女子七七而經斷。人身之陰﹐只供三十年之用。以此難成易虧之陰﹐情欲無涯﹐若之何而可以供給也﹖其爲不足也﹐明矣。養陰之說﹐豈可不先講乎﹖﹝朱丹溪﹞

先天無形之陰陽﹐則陽曰元陽﹐陰曰元陰。元陽者﹐卽無形之火﹐以生以化﹐神機是也。性命系之﹐故亦曰元气。元陰者﹐卽無形之水﹐以長以立﹐天癸是也。彊弱系之﹐故亦曰元精。元精元气者﹐卽化生精气之元神也。○夫精爲陰﹐人之水也﹔气爲陽﹐人之火也。水火得其正﹐則爲精爲气﹐水火失其和﹐則爲熱爲寒。故水中不可無火﹐無火則陰勝而寒病生﹔火中不可無水﹐無水則陽勝而熱病起。水虧者﹐陰虛也﹐只宜大補眞陰﹐不可再伐陽气﹔火虛者﹐陽虛也﹐只宜大補元陽﹐不可再傷陰气。蓋陽已不足而復伐其陰﹐陰亦損矣﹐陰已不足而再傷其陽﹐陽亦亡矣。夫治虛治實﹐本自不同。實者﹐陰陽俱有餘﹐但去所餘則得其平﹔虛者﹐陰陽俱不足﹐再去所有﹐則兩者俱敗。其能生乎﹖故治虛之要﹕凡陰虛多熱者﹐最嫌辛燥﹐恐助陽邪也。尢忌苦寒﹐恐伐生气也。惟喜純甘壯水之劑﹐補陰以配陽﹐則剛爲柔制﹐虛火自降﹐而陽歸乎陰矣。陽虛多寒者﹐最嫌涼潤﹐恐助陰邪也。尢忌辛散﹐恐傷陰气也。只宜甘溫益火之品﹐補陽以配陰﹐則柔得其主﹐沈寒自斂﹐而陰從乎陽矣。○陽邪之至﹐害必歸陰﹐五臟之傷﹐窮必及腎。○若陽有餘﹐而更施陽治﹐則陽愈熾﹐而陰愈消﹔陽不足﹐而更用陰方﹐則陰愈盛﹐而陽斯滅矣。○陽遇陽﹐則爲焦枯﹔陰遇陰﹐則爲寂滅。○求汗於血﹐生气於精﹐從陽引陰也﹔引火歸原﹐納气歸腎﹐從陰引陽也。﹝張景嶽﹞

夫人身之陰陽﹐相抱而不脫。是以百年有常。故陽欲上脫﹐陰下吸之﹐不能脫也﹔陰欲下脫﹐陽上吸之﹐不能脫也。但治分新久﹐藥貴引用。新病者﹐陰陽相乖﹐補偏救獘﹐宜用其偏﹔久病者﹐陰陽漸入﹐扶元養正﹐宜用其平。引用之法﹕上脫者﹐用七分陽藥﹐三分陰藥而夜服﹐從陰以引其陽﹔下脫者﹐用七分陰藥﹐三分陽藥而晝服﹐從陽以引其陰。﹝《寓意艸》﹞

卷一﹟醫學溯源

水火

經義

君火以明﹐相火以位。○水之精爲志﹐火之精爲神。○壯火食气﹐气食少火。壯火散气﹐少火生气。﹝《素問》﹞

燥萬物者﹐莫乎火﹕潤萬物者﹐莫潤乎水。﹝《易經》﹞

哲言

陽燧在掌﹐而太陽火﹔方諸運握﹐而太陰水。抱薪救火﹐燥者先燃﹔平地注水﹐濕者先濡。

天之陽火二﹕太陽眞火也﹐星精飛火也。天之陰火二﹕龍火也﹐雷火也。地之陽火三﹕鉆木之火也﹐擊石之火也﹐戛金之火也。地之陰火二﹕石油之火也﹐水中之火也。人之陽火一﹐丙丁君火也。人之陰火二﹕命門相火也﹐三昧之火也。合而言之﹐陽火六﹐陰火亦六﹐共十二焉。諸陽火遇艸而﹐得木而燔﹐可以濕伏﹐可以水折﹐諸陰火不焚艸木﹐而流灼金石﹐得濕愈焰﹐遇水益熾﹐以水折之﹐則光焰詣天﹐物窮方止﹐以火逐之﹐以灰撲之﹐則灼性自消﹐光焰自滅。﹝李時珍﹞

陰陽合一之妙﹐於气水而見之矣。夫气者﹐陽也﹐气主升﹔水者﹐陰也﹐水主降。然水中藏气﹐水卽气也﹔气中藏水﹐气卽水也。升降𨿽分陰陽﹐气水實爲同類。何也﹖請以釜觀﹐夫水在釜中﹐下加薪炊則水漧﹐非水漧也﹐水化气而去也。上加蓋覆則水生﹐非水生也﹐气化水而流也。故無水則气從何來﹖無气則水從何至﹖水气一體於斯見矣。人之精气亦猶是也。﹝《類經》﹞

天地定位而水位乎中﹐天地通气而水气蒸達。土潤膏滋﹐雲興雨降﹐而百物生化。人肖天地亦有水焉﹐在上爲痰﹐伏皮爲血﹐在下爲精﹐從毛竅出爲汗﹐從腹腸出爲瀉﹐從瘡口出爲水。痰盡死﹐精竭死﹐汗枯死﹐瀉極死﹐水從瘡口出不止﹑幹卽死。﹝褚澄﹞

或問天一生水﹐有可驗乎﹖曰﹕觀諸人身可驗矣。貪心動則津生﹐哀心動則淚生﹐愧心動則汗生﹐欲心動則精生。方人心寂然不動時則太極也。此心之動﹐則太極動而生陽。所以心動則水生﹐卽可以爲天一生水之證矣。﹝朱子﹞

儒者立教﹐曰正心﹑收心﹑養心﹐皆所以防此火之妄動也。醫者立教﹐曰恬澹虛無﹐精神內守﹐亦所以遏此火之妄動也。﹝朱丹溪﹞

火不妄動﹐動出於心。靜之一字﹐其心中之水乎﹖○神靜則心火自降﹐欲斷則腎水自升。﹝《醫學入門》﹞

造化之機﹐水火而已。宜平不宜偏﹐宜交不宜分。火宜在下﹐水宜在上﹐則易交也。交則爲旣濟﹐不交則爲未濟。分而離﹐則死矣。消渴證不交﹐火偏盛也﹔水气證不交﹐水偏盛也。乾始坤成﹐至其交合變化之用﹐則水火二气也。太旱物不生﹐火偏盛也﹔太澇亦不生﹐水偏盛也。人之臟腑以脾胃爲主﹐然脾胃能化物與否﹐實由於水火二气﹐非脾胃之能也。火盛則脾胃燥﹐水盛則脾胃濕。皆不能化物﹐乃生諸病。﹝何柏齋﹞

以火言之﹐有陽火﹐有陰火。有水中之火﹐有土中之火﹐有金中之火﹐有木中之火。陽火者﹐天日之火﹐生於寅﹐而死於酉﹔陰火者﹐燈燭之火﹐生於酉﹐而死於寅。此對待之火也。水中火者﹐霹靂火也。卽雷龍之火﹐無形而有聲。不焚艸木﹐得雨益熾。人身腎中相火﹐亦猶是也。平日不能節欲﹐以致腎中龍火遊於上而不歸﹐善治者﹐以溫腎之藥﹐從其性而引之歸原﹐則龍歸大海。若陰虛火旺者﹐此腎水漧枯﹐而火偏盛﹐惟宜補水以配火﹐亦不宜苦寒以滅火。壯水之主﹐以鎭陽光﹐正謂此也。如燈燭之火﹐亦陰火也。須以膏油養之﹐不得雜一滴寒水。得水則滅矣。獨有天上火入人身﹐如六气暑熱之病﹐可以涼水沃之﹐苦寒解之。其餘鑪中火者﹐乃土中無焰之火﹐得木則煙﹐見濕則滅﹐須以灰培﹐實以溫燼。人身脾土中火﹐宜以甘溫養之﹐而火自退。《經》曰﹕勞者溫之﹐甘溫能除大熱﹐此之謂也。○木中之火﹐以常有坎水滋養﹐故不外見。惟漧柴生火﹐燎原不可止遏。人身肝火內熾﹐鬱悶煩躁﹐須以辛涼發達。《經》曰﹕木郁達之﹐火郁發之﹐使得遂其炎上之性。若寒之則愈郁矣。熱之則愈熾矣。○金中火者﹐凡五金埋處﹐夜必有光。此金郁土中﹐故有光輝發見於外。人身皮毛空竅中﹐自覺鍼刺蚊咬﹐及巓頂如火炎者﹐此金虛火乘故也。《經》曰﹕東方實﹐西方虛。

補北方之水﹐卽所以瀉南方之火。𨿽曰治金中之火﹐而通治五行之火無餘蘊矣。○以水言之﹐有陽水﹐有陰水。

有火中之水﹐有土中之水﹐有金中之水﹐有木中之水。陽水者﹐坎水也﹐气也。水气潛行地中﹐爲萬物受命根本﹐《月令》於仲秋云﹕殺气浸盛﹐陽气日衰﹐水始涸。是水之涸﹐地之死也。於仲冬雲﹕水泉動﹐是月一陽生。是水之動﹐地之生也。謂之火中之水﹐可也。謂之土中之水﹐可也。陰水者﹐兌澤也﹐形也。有形之水﹐普施萬物﹐爲資生之利澤﹐在上卽爲雨露水﹐在下卽爲大溪水。人之飲食入胃﹐命門之火蒸腐水谷﹐水谷之气上燻子肺﹐肺通百脈﹐水精四布﹐五經並行。上達皮毛﹐爲汗﹑爲涕﹑爲唾﹑爲津﹔下輸膀胱﹐爲便﹑爲液。

至於血﹐亦水也﹐以其隨相火而行﹐故其色紅。故黃河海水皆同色也。○金中之水﹐礦中之水銀是也。其在人身爲骨中之髓﹐至精至貴﹐人之寶也。木中水者﹐卽木中之脂膏﹐人身津液潤布於皮膚之內者也。夫水有如許之不同﹐總之天地之水﹐以海爲宗﹐人身之水﹐以腎爲源﹐此水中之五行也。明此水火之五行﹐而土﹑木﹑金可例推矣。○人身水火﹐原自均平。偏者﹐病也。火偏多者﹐補水配火﹐不必去火﹔水偏多者﹐補火配水﹐不必去水。譬之天平﹐此重則彼輕﹐一邊重者﹐只補足輕之一邊﹐決不鑿去碼子。蓋碼子一定之數﹐今人欲瀉水降火者﹐鑿碼子者也。○命門無形之火﹐在兩腎有形之中。故曰五臟之眞﹐惟腎爲根。譬之鰲山走馬燈﹐拜者﹐舞者﹐飛者﹐走者﹐無一不具﹐其間惟是一點火耳。火旺則動速﹐火微則動緩﹐火熄則寂然不動。而拜舞飛走之軀殼﹐未嘗不存也。○世人皆曰降火﹐而予獨以地黃滋養水中之火﹔世人皆曰滅火﹐而予獨以桂附溫補天眞之火。﹝《趙氏醫貫》﹞

趙氏云﹕世之養生者﹐宜加意於補火。而比類於鰲山之燈﹐火熄則不動﹐火旺則動速。獨不思火不宜動﹐動則病矣。速則易終而易壞﹐火太旺則一炬成燼矣。故養生家﹐務靜不務動。今云火旺動速﹐是妄開後世偏於補火過端。夫陰陽之道﹐不可偏廢﹐陰旺則陽虧﹐陽旺則陰竭。二者一有偏勝﹐則病矣。﹝《證因脈治》﹞

人身水火﹐有虛實二種。實火者﹐外來之邪火﹐與臟腑偏盛之火也﹔虛火者﹐陰气衰少﹐而火覺有餘也。

惟水亦然。若陰气並未虧﹐而外來實火﹐及臟腑中之火自旺﹐亦必補陰以配之﹐將配到幾千百分﹐而後平耶﹖﹝《醫貫砭》﹞

木者﹐火之母也。木浮則火在上﹐而腎水寒﹐木沈則火在下﹐而腎水溫。○火在丹田之下者﹐是爲少火。少火則生气。離丹田而上者﹐是爲壯火。壯火則食气。食气之火﹐是爲邪火﹔生气之火﹐是爲眞火。﹝周愼齋﹞

諸病不論虛實﹐未有不發熱者。然此熱非從外來﹐卽我所仗生生之少火﹐有所激而成壯火﹐爲壯熱也。壯火卽由少火之變﹐少火非火﹐乃丹田生生眞元之陽气﹐一呼一吸﹐賴以有生。《經》曰﹕一息不運﹐則機緘窮。

故此火也﹐气也﹐爲生身之至寶﹐是眞陽之宗也。元气之本也﹐化生之源也﹐生長之基也。命門坎宮﹐是其宅也。蒸腐水谷﹐化生精華﹐得其平則安其位﹐萬象泰然。失其平則離其位﹐而爲壯火﹐反爲元气之賊﹐浮游乎三焦﹐蒸爍乎臟腑﹐炮熾乎肌肉﹐而爲病矣。不治此火﹐則何以去病﹖欲治此火﹐更何以得生﹖只有因其所因﹐而調之﹑安之﹑從之﹑撫之﹐則火不去﹐而安全無恙。病旣退﹐而元气無傷﹐則火仍爲我用之寶矣。若惡其熱﹐而欲直滅其火﹐非滅火也﹐是滅气也。魚一刻無水卽死﹐人一刻無气卽亡。气可滅乎﹖但火空則發﹐若不大爲塡塞其空﹐焉可禦其乘空炎上之勢﹖若欲火退而後補﹐孰知火熄陽亡﹐無受補之具矣。況有進濃雲驟雨之藥﹐益令龍雷妄熾﹐以速焚爍之害哉﹗﹝《馮氏錦囊》﹞

火之性不同﹐在心者位尊麗上﹐主宰一身謂之君火﹔在腎肝者﹐心感而動﹐代君行令﹐謂之相火。君火正治﹐相火反治。故虛火補之﹐實火瀉之﹐郁火發之﹐浮火斂之。又曰﹕降有餘之火﹐在於破气﹐降不足之火﹐在於滋陰。﹝《證治匯補》﹞

火有餘必病陰﹐責腎之虛﹐腎虛不能制火也。水有餘必病陽﹐責肺之虛﹐肺虛不能通調水道也。﹝程郊倩﹞

從來火字﹐《內經》有壯火﹑少火之名﹐後人則曰天火﹑人火﹑君火﹑相火﹑龍火﹑雷火﹐種種不一。而朱丹溪復以虛實二字括之﹐可謂善言火矣。乃人人宗其說﹐而於治火卒無定見﹐何也﹖是殆辧之猶未確歟﹖予因易數字以解之﹕夫實火者﹐六淫之邪﹐飲食之傷﹐自外而入﹐勢猶賊也。賊可驅而不可畱。虛火者﹐七情色欲﹐勞役耗神。自內而發﹐勢猶子也。子可養而不可害。○驅賊火有四法。一曰發﹐風寒壅閉﹐火邪內郁﹐宜升發之﹐如升陽散火湯之類﹔二曰淸﹐內熱極盛﹐宜用寒涼﹐如黃連解毒湯之類﹔三曰攻﹐火气鬱結﹐大便不通﹐法當攻下﹐此釜底抽薪之法﹐如承气湯之類﹔四曰制﹐熱气拂郁﹐淸之不去﹐攻之不可﹐此本來眞水有虧﹐不能制火﹐所謂寒之不寒﹐是無水也﹐當滋其腎﹐如地黃湯之類。○養子火有四法﹕一曰達﹐肝經气結﹐五郁相因﹐當順其性而升之﹐所謂木郁則達之﹐如逍遙散之類﹔二曰滋﹐虛火上炎﹐必滋其水﹐所謂壯水之主﹐以鎭陽光﹐如六味湯之類﹔三曰溫﹐勞役神疲﹐元气受傷﹐陰火乘其土位﹐《經》曰﹕勞者溫之﹐又曰﹕甘溫能除大熱﹐如補中益气湯之類﹔四曰引﹐腎气虛寒﹐逼其無根失守之火﹐浮游於上﹐當以辛熱雜於壯水藥中﹐導之下行﹐所謂導龍入海﹐引火歸原﹐如八味湯之類。○以上治火法中﹐賊則宜攻﹐子則宜養﹐固已。然有邪盛正虛﹐而用攻補兼行﹐或滋水制火﹐往往取效。是知養子之法﹐可借爲驅賊之方﹔斷無驅賊之法﹐而爲養子之理。○天一生水﹐命曰眞陰。眞陰虧﹐則不能制火﹐以致心火炎上﹐而克肺金﹐於是發熱﹑咳嗽﹑吐痰﹐諸證生焉。蓋發熱者﹐陽爍陰也﹔咳嗽者﹐火刑金也﹔吐痰者﹐腎虛水泛而爲痰也。當此時勢﹐豈徒區區艸木所能濟哉﹗必須取華池之水﹐頻頻吞咽﹐以靜治於無形﹐庶幾水升火降﹐而成天地交泰之象耳。華池之水﹐人身之眞液也。敷布五臟﹐灑陳六腑﹐然後注之於腎而爲精。腎中陰虧﹐則眞水上泛而爲痰﹐將並華池之水一擁俱出﹐痰愈多而肌愈瘦。今立一法﹐二六時中﹐常以舌抵上﹐令華池之水充滿口中﹐乃以意目力送至丹田。口復一口﹐數十乃止。此所謂以眞水補眞陰﹐同气相求之理也。每見今之治虛者﹐專主六味地黃等藥﹐以爲滋陰壯水之法﹐未爲不善。而獨不於本源之水﹐取其點滴﹐以自相灌漑。是舍眞求假﹐不得爲保生十全之計。﹝程鐘齡﹞

少年惟恐有火﹐髙年惟恐無火。無火則運化艱而易衰﹐有火則精神健而難老。是火者﹐老人性命之根﹐未可以水輕折也。○一寸之燈﹐光被滿室﹐此气之爲然也。盈鑪之炭﹐有熱無焰﹐此質之爲然也。是以焰明而質暗﹐焰虛而質實﹐焰上而質下﹐焰動而質靜。○盞中加油﹐其燈自明﹔鑪中覆灰﹐其火不熄。﹝諭嘉言﹞

火爲水之主﹐水卽火之源﹐水火原不相離也。水爲陰﹐火爲陽﹐象分冰炭﹐何謂同源﹖蓋火性本熱﹐使火中無水﹐其熱必極。熱極則亡陰﹐而萬物焦枯矣。水性本寒﹐使水中無火﹐其寒必極﹐寒極則亡陽﹐而萬物寂滅矣。此水火之气﹐果可呼吸相離乎﹖○治火之法﹐有升陽散火者﹐有滋陰降火者。夫火一也﹐而曰升﹐曰降﹐皆堪治火。然升則從陽﹐降則從陰﹐而升降混用﹐能無悖乎﹖此千古之疑竇﹐未聞有達之者。夫火之爲病﹐有發於陰者﹐有發於陽者。發於陰者﹐火自內生﹔發於陽者﹐火自外致。自內生者﹐爲五內之火﹐宜淸宜降﹔自外致者﹐爲風熱之火﹐宜散宜升。今人凡見火證﹐無分表裏﹐動稱風熱﹐多用升陽散火﹐此似近理﹐而不知至理所在﹐無容混也。夫風熱之義﹐其說有二﹕有因風而生熱者﹐有因熱而生風者。因風生熱者﹐以風寒外閉﹐火郁於中﹐此外感陽火﹐風爲本﹐火爲標也。因熱生風者﹐以熱極傷陰﹐火達於外﹐此內傷陰火﹐火爲本﹐風爲標也。

《經》曰﹕治病必求其本。外感之火﹐當先治風﹐風散而火自熄﹐宜升散不宜淸降﹔內生之火﹐當先治火﹐火滅而風自消﹐宜淸降不宜升散。若反爲之﹐則外感之邪﹐得淸降而閉固愈甚﹔內生之火﹐得升散而燔燎何堪﹖余閱方書﹐所見頭目﹑口齒﹑咽喉﹑臟腑﹑陰火等證。悉云風熱﹐多以升降並用﹐從逆兼施﹐獨不慮其升者礙降﹐降者礙升乎﹖余之處治﹐宜抑者﹐則直從乎降﹔宜舉者﹐則直從乎升。所以見效速﹐而絕無耽延之患耳。

﹝張景嶽﹞

蓋聞水障於土﹐還以潰其土﹔火生於木﹐仍自焚其木。是以植千章之嘉樹﹐必漑淸渠﹔築百丈之修堤﹐先疏支瀆。○蓋聞獸炭之盈鑪﹐暖勝三春﹐而不能代燭龍之照﹔焚蘭缸之寸燼﹐光逾四壁﹐而不能代谷之暄。

是以鏡本非臺﹐君以明﹐而離精獨炳﹐薪傳有火﹐相以位﹐而泉水常溫。○水不升爲病者﹐調腎之陽﹐陽气足﹐水气隨之而升﹔火不降爲病者﹐滋心之陰﹐陰气足﹐火气隨之而降。則知水本陽﹐火本陰﹐坎中陽能升﹐離中陰能降是也。○丹溪論陽有餘﹐陰不足﹐所謂陽者﹐相火也。景嶽駁之﹐謂陰有餘﹐陽不足。而著相火以位之辧。

各樹旗幟﹐幾如冰炭之不相入矣。嘗舉二者參之﹕丹溪大旨﹐根《周子》主靜立說﹐謂相火一動﹐則五志厥陽之火並煽﹐煎熬眞陰﹐故東垣目爲元气之賊。此論相火二字﹐專從後天之變動者言﹐與景嶽之主命門﹐有源流之別。夫天非此火不能生物﹐人非此火不能有生。考褚氏﹑趙氏人生先具命門及相火行陽二十五度之語﹐參之景嶽所云﹐相得益彰。蓋靜而守位者﹐此相火也﹐靜則溫養﹔動而無方者﹐亦此相火也﹐動則燔灼。譬天之與日﹐太陽之火也﹐𨿽烈而不能焚物﹐以陽燧取之﹐不過星星之火﹐其用卽可燎原。故景嶽之說日也﹐失其所則折壽而不彰﹔丹溪之說日而火也﹐飛走狂越﹐莫能禦之。今將指日爲火固失之﹐而指火爲日﹐亦豈云得乎﹖《陰陽應象大論》﹕壯火之气衰﹐少火之气壯。壯與少之別﹐卽兩家宗旨所分。故必合兩家所論﹐義始完備。若偏執一說﹐於道失之。﹝《吳醫匯講》﹞

陽火易救﹐陰火難救。先天元陰之眞水不足﹐自非歲月計功﹐不能斡旋。是以一星之火﹐能燒萬仞之山﹐一杯之水﹐不能救車薪之火。○虛火之患甚多﹐不可偏執一途。有津液之陰不足﹐而致火動者﹔有營血之陰不足﹐而致火動者﹔有精髓之陰不足﹐而致火動者﹔有陰气不足﹐陽气下乘陰分而生熱者﹐又有營血衰少﹐外感風邪﹐乘虛陷入陰分﹐至夜發熱﹑咳嗽﹐而似乎陰虛火動者﹔有外感寒邪﹐畱滯於經絡﹑陰血與骨髓之分﹐郁久生熱﹐而似乎陰虛火動者﹔有陰血虛少﹐濕邪內陷﹐郁久生熱﹐而似乎陰虛火動者﹔或因大怒傷肝﹐而內動風熱﹐致使气血錯亂﹐而畱滯於陰分﹐至夜發熱者﹔有因飲食時﹐或驚或怒﹐與食相挾﹐致傷陰气﹐畱積於陰分而爲患者。此皆陰分受邪﹐故至夜發熱﹐而似乎陰虛火動之證。舉此數端爲例﹐其餘可知。若不澄流尋源﹐而惟混作陰虛治之﹐幾何其不誤耶﹖○人有患卒暴而死﹐良久復醒﹐往來不時而作。此爲心火自焚﹐或因勞心﹐或因驚恐所傷﹐以致眞神之水失守其位﹐相火動而乘之故耳。宜用四物湯﹐多加細生地﹑甘艸以治之﹐更宜童便衝服爲良。○有心臟實熱爲患﹐用芩﹑連﹑枳實諸苦寒之藥﹐而火不降﹐反用導赤散﹐瀉其小腸之火而愈者。蓋心與小腸相爲表裏故也。治其標﹐則本自淸矣。餘仿此。﹝羅赤誠﹞

陽火一淸便退﹐陰火愈淸愈起。○所謂虛火者﹐本因乎虛﹐而火乃起。補其虛而火自退。淸之瀉之﹐眞元愈虛﹐火愈熾矣。﹝吳天士﹞

治火須分有餘﹑不足。有餘之火﹐其勢猖狂﹐周流不滯﹐只以濟火之藥正治之﹐其火自退﹐故其治多易﹔不足之火﹐其勢緩澀﹐凝滯一處﹐或滯於此﹐或滯於彼﹐旣不能升﹐又不能降﹐須用補劑﹐使其元气周流﹐則火因之自散矣。故其治多難。世俗不知有餘﹑不足﹐一遇火證﹐槪用寒涼正治﹐火愈拒逆而不能退。因而致死者多矣﹗﹝汪寅谷﹞

忿怒生肝火﹐憂慮生肺火﹐焦思生心火﹐勞倦生脾火﹐動欲生腎火。若心火太過﹐必克肺金﹐淸肅之气衰矣﹔肺火太過﹐必克肝木﹐發生之气萎矣﹔肝火太過﹐必克脾土﹐生化之源墮矣﹔脾火太過﹐必損腎水﹐精液之源涸矣﹔腎火太過﹐反助心火﹐神明之官奪矣。如肺有火﹐咳嗽日久﹐必遺熱於大腸﹐則成泄瀉﹔脾有火﹐口渴口甘﹐必遺熱於胃﹐則生脹滿﹔心有火﹐炎灼日久﹐必遺熱於小腸﹐則成淋祕﹔肝有火﹐脇痛日久﹐則遺熱於膽﹐必汁溢口苦﹔腎有火﹐盜汗遺精﹐必遺熱於膀胱﹐則成淫濁。此則治其髒﹐而腑病自消焉。又有無名之火﹐一發卽不識人﹐或狂言失志﹐或發數日而終﹐或一發便斃。《經》云﹕暴病暴死﹐皆屬於火﹐非是之謂歟﹖﹝余午亭﹞

黃連瀉心火﹐黃芩瀉肺火﹐芍藥瀉脾火﹐柴胡瀉肝火﹐知母瀉腎火。此皆苦寒之味﹐能瀉有餘之火耳。若飲食勞倦﹐內傷元气﹐火不兩立﹐爲陽虛之病﹐以甘溫之劑除之﹐如黃﹑人參﹑甘艸之屬﹔若陰微陽彊﹐相火熾盛﹐以乘陰位﹐日漸煎熬﹐爲血虛之病﹐以甘寒之劑降之﹐如當歸﹑地黃之屬﹔若心火亢極﹐郁熱內實﹐爲陽彊之病﹐以咸冷之劑折之﹐如大黃﹑朴硝之屬﹔若腎水受傷﹐眞陰失守﹐無根之火﹐爲陰虛之病﹐以壯水之劑制之﹐如生地﹑元參之屬﹔若右腎命門火衰﹐爲陽脫之病﹐以溫熱之劑濟之﹐如附子﹑漧薑之屬﹔若胃虛過食冷物﹐抑遏陽气於脾土﹐爲火郁之病﹐以升散之劑發之﹐如升麻﹑葛根之屬。﹝《醫門法律》﹞

卷一﹟醫學溯源

生克

經義

相火之下﹐水气承之﹔水位之下﹐土气承之﹐土位之下﹐風气承之﹔風位之下﹐金气承之﹔金位之下﹐火气承之﹔君火之下﹐陰精承之。亢則害﹐承乃制也。○五臟受气於其所生﹐傳之於其所勝﹐气捨於其所生﹐死於其所不勝。病之且死﹐必先傳﹐行至其所不勝﹐病乃死。肝受气於心﹐傳之於脾﹐气捨於腎﹐至肺而死﹔心受气於脾﹐傳之於肺﹐气捨於肝﹐至腎而死﹔脾受气於肺﹐傳之於腎﹐气捨於心﹐至肝而死﹔肺受气於腎﹐傳之於肝﹐气捨於脾﹐至心而死﹔腎受气於肝﹐傳之於心﹐气捨於肺﹐至脾而死。○木得金而伐﹐火得水而滅﹐土得木而達﹐金得火而缺﹐水得土而絕。﹝《素問》﹞

《經言》﹕東方實﹐西方虛。瀉南方﹐補北方。何謂也﹖然﹕金﹑木﹑水﹑火﹑土﹐當更相平。東方木也﹐西方金也。木欲實﹐金當平之﹔火欲實﹐水當平之﹔土欲實﹐木當平之﹔金欲實﹐火當平之﹔水欲實﹐土當平之。東方者﹐肝也﹐則知肝實。西方者﹐肺也﹐則知肺虛。瀉南方火﹐補北方水。火者﹐木之子也。水者﹐木之母也。水勝火﹐子能令母實﹐母能令子虛。故瀉火補水﹐欲令金不得平木也。○《經》言﹕七傳者死﹐間髒者生。何謂也﹖然﹕七傳者﹐傳其所勝也。間髒者﹐傳其子也。何以言之﹖假令心病傳肺﹐肺傳肝﹐肝傳脾﹐脾傳腎﹐腎傳心。一臟不再傷﹐故言七傳者死也。間髒者﹐傳其所生也。假令心病傳脾﹐脾傳肺﹐肺傳腎﹐腎傳肝﹐肝傳心。子母相傳﹐周而復始﹐如環無端﹐故言生也。﹝《難經》﹞

哲言

五行所以相害者﹐眾勝寡﹐故水勝火﹔精勝堅﹐故火勝金﹔剛勝柔﹐故金勝木﹔專勝散﹐故木勝土﹔實勝虛﹐故土勝水也。﹝《白虎通》﹞

生中有克﹐克中有生。生不全生﹐克不全克。生畏克﹐而不敢生﹔克畏生﹐而不敢克。﹝《石室祕錄》﹞

凡有所勝﹐必有所敗。有所敗﹐必有所復。母之敗也﹐子必救之。如水之太過﹐火受傷矣﹐火之子土﹐出而制焉﹔火之太過﹐金受傷矣﹐金之子水﹐出而制焉﹔金之太過﹐木受傷矣﹐木之子火﹐出而制焉﹔木之太過﹐土受傷矣﹐土之子金﹐出而制焉﹔土之太過﹐水受傷矣﹐水之子木﹐出而制焉。蓋造化之機﹐不可無生﹐亦不可無制。無生則發育無由﹐無制則亢而爲害。人知生之爲生﹐不知生中有克﹔知克之爲克﹐不知克中有用。

知五之爲五﹐不知五者之中﹐五五二十五﹐而復有互藏之妙焉。所謂生中有克者﹐如木以生火﹐火勝則木乃灰燼﹔火以生土﹐土勝則火爲撲滅﹔土以生金﹐金勝則土無發生﹔金以生水﹐水勝則金爲沈溺﹔水以生木﹐木勝則水爲壅滯。此其所以相生者﹐實亦有所相殘也。所謂克中之用者﹐如火之炎熾﹐得水克而成旣濟之功﹔金之頑鈍﹐得火克而成鍛煉之器﹔木之曲直﹐得金克而成芟削之材﹔土之曠墁﹐得木克而見發生之化﹔水之泛濫﹐得土克而成堤障之用。此其所以相克者﹐實又所以相成也。所謂五者之中﹐有互藏者﹐如木之有津﹐木中水也﹔土之有泉﹐土中水也﹔金之有液﹐金中水也﹔火之熔物﹐火中水也。木鉆之而火﹐金擊之而火﹐石擊之而火。

惟水中之火﹐人多不知。而油能生火﹐酒能生火﹐雨大生雷﹐皆是也。木非土不長﹐火非土不榮﹐金非土不生﹐水非土不蓄。木生於水﹐植於土﹐榮於火﹐成於金。金產於山石﹐生諸土也。淘於河沙﹐隱諸水也。艸有汞﹐木有蠟﹐藏於木也。散可結﹐柔可剛﹐化於火也。由此而觀﹐則五行之理﹐交互無窮﹐然總不出乎陰陽。陰陽之用﹐亦不離乎水火耳。﹝《類經》﹞

水生木﹐水泛則木浮﹐必得土克﹐水而後能生木﹔木生火﹐木盛則自焚﹐必得金克﹐木而後能生火﹐火生土﹐火炎則土燥﹐必得水克﹐火而後能生土﹔土生金﹐土重則金埋﹐必得木克﹐土而後能生金﹔金生水﹐金寒則水冷﹐必得火克﹐金而後能生水。此生克制化之道也。○傷風用溫肺湯﹐是金位之下﹐火气承之﹔肝病用白芍﹐是木位之下﹐金气承之﹔脾病用柴胡﹑防風﹐是土位之下﹐木气承之﹐腎病用白術﹐是水位之下﹐土气承之﹔心病用地黃﹐是火位之下﹐水气承之。故不克則不生﹐五臟皆然。人徒知克我者爲賊邪﹐而不知克我者爲夫也。

蓋女無夫則不生﹐五臟無克亦不生。如水生木是矣﹐而江湖河海之中不見木生﹐以其無土克也。故相生之道﹐人皆知之﹐相克之義﹐舉世莫知。《經》云﹕承乃制﹐制則生化。有志者﹐宜詳味焉。﹝周愼齋﹞

五行水生木﹐此云木自土中生者﹐何也﹖凡物皆有先後天﹐皆有標本。水生木者﹐先天之木﹐木之本也﹔土生木者﹐後天之木﹐木之標也。﹝許宣治﹞

有形之火﹐水之所克﹔無形之火﹐水之所生。然取水者﹐迎月之光﹐而不迎其魄﹐何也﹖魄﹐陰也﹐而借光於日﹐則陽也。水不生於水﹐而生於火﹐明矣。是故土蒸而潤﹐膚燠而汗﹐釀醅而溢﹐釜炊而澤﹐丹砂硫磺之所韞於湯也﹐水之生於火也益信。﹝《馮氏錦囊》﹞

世人皆曰水克火﹐而予獨曰水養火﹔世人皆曰金生水﹐而予獨曰水生金﹐世人皆曰土克水﹐予獨於水中補土﹔世人皆曰木克土﹐予獨升木以培土。○舉世皆曰木克土﹐欲伐之。予意以爲木藉土生﹐豈有反克之理﹖惟木郁於下﹐故其根下克。蓋木气者﹐乃生生之气﹐始於東方。盍不觀之爲政者﹐首重農事﹐先祀芒神。芒神者﹐木气也﹐春升之气也﹐陽气也﹐元气也﹐胃气也﹐同出而異名也。我知種樹﹐雨以潤之﹐風以散之﹐日以暄之﹐使得遂其發生長養之天耳。及其發達旣久﹐生意已竭﹐又當斂其生气﹐而歸於水土之中﹐以爲來春發生之本﹐焉有伐之之理﹗東垣《脾胃論》﹐用升﹑柴以疏木气﹐但未及雨潤風散﹐與夫歸根復命之理。○混沌之初﹐一气而已﹐何常有土﹖自天一生水﹐而水之凝處始爲土。其堅者爲石﹐而最堅者爲金。可見水﹑土﹑金﹐先天之一原也。

補子益母者﹐肺爲脾之子﹐先補其子﹐使子不食母气﹐其母不衰﹐亦見金生土之義﹐又有化生之妙也。○土金隨母寄生﹐故欲補土金者﹐從寄生處而補其母﹐爲隔二之治﹐是從母也。隔三之治﹐又從母之外家也。土金惟寄生﹐故其死爲眞死。水火從眞生﹐故其死不死。隨處有生機﹐鉆木可取﹐擊石可取﹐圓珠可取。方諸取水﹐掘地取水﹐承露取水。若金死不救﹐土死不救﹐木死不救。予於五行中獨重水火﹐而其生克之妙用﹐又從先天之原﹐而與世論不同。﹝《趙氏醫貫》﹞

夫肝之傷脾﹐人所知也。肝能損腎﹐人所不知。蓋肝爲木﹐腎爲水。水生木﹐是腎爲肝之母。子竊母气以自彊﹐子彊則母弱。譬如折花枝插瓶中﹐花枝過盛﹐瓶中之水日被吸漧﹐以瓶中無源之水﹐能堪木枝之日吸乎﹖夫腎水生於肺金﹐固非無源之水也。無如肝木克脾﹐脾不能受食﹐則土虛不能生金﹐而肺气益虛。肺金爲腎水之母﹐肺旣虛﹐金不能自保﹐又安能生水﹖金不生水﹐腎爲無源之水矣。﹝吳天士﹞

卷一﹟醫學溯源

運气

經義

帝曰﹕願聞平气如何﹖岐伯對曰﹕木曰敷和﹐火曰升明﹐土曰備化﹐金曰審平﹐水曰順靜。帝曰﹕其不及柰何﹖岐伯曰﹕木曰委和﹐火曰伏明﹐土曰卑監﹐金曰從革﹐水曰涸流。帝曰﹕太過何謂﹖岐伯曰﹕木曰發生﹐火曰赫曦﹐土曰惇阜﹐金曰堅成﹐水曰流衍。○淸气大來﹐燥之勝也﹐風木受邪﹐肝病生焉。熱气大來﹐火之勝也﹐金燥受邪﹐肺病生焉。寒气大來﹐水之勝也﹐火熱受邪﹐心病生焉。濕气大來﹐土之勝也﹐寒水受邪﹐腎病生焉。風气大來﹐木之勝也。濕土受邪﹐脾病生焉。所謂感邪而生病也。乘年之虛﹐則邪甚也。失時之和﹐亦邪甚也。遇月之空﹐亦邪甚也。重感於邪﹐則病危矣。有勝之气﹐其必來復也。○必先歲气﹐毋伐天和。○不知年之所加﹐气之盛衰﹐虛實之所起﹐不可以爲工矣。﹝《素問》﹞

哲言

五行者何﹖金﹑木﹑水﹑火﹑土也。行者﹐言欲爲天行气之義也。水位北方﹐陰气在黃泉之下﹐任養萬物。

水之爲言﹐準也。義物平均﹐有準則也。木位東方﹐陽气始動﹐萬物始生。木之爲言﹐觸也。陽气動躍﹐觸地而出也。火位南方﹐陽在上﹐萬物布施。火之爲言﹐化也。陽气用事﹐萬物變化也。金位西方﹐陰气始起﹐萬物禁止。金之爲言﹐禁也。土位中央﹐主吐含萬物。土之爲言﹐吐也。《樂》記春生﹑夏長﹑秋收﹑冬藏﹐土所以不名時者﹐地土之別名也。於五行最尊。土之無位﹐而道在故大。一不與化﹐人主不任部職。○少陽見寅﹐寅﹐演也。盛於卯﹐卯﹐茂也。衰於辰﹐辰﹐震也。甲﹐萬物孚甲。乙﹐物蕃屈﹐有節欲出﹐時爲春。春之爲言蠢﹐蠢﹐動也。太陽見巳﹐巳起也。壯盛於午﹐午物滿長。衰於未﹐未﹐味也。丙﹐物炳明。丁﹐彊也。時爲夏。夏之爲言﹐大也。少陰見申﹐申﹐身也。壯於酉﹐酉﹐老也。物收斂。衰於戌﹐戌﹐滅也。庚﹐物更也。

辛陰始成﹐時爲秋。秋之爲言﹐愁也。太陰見亥﹐亥﹐也。壯於子﹐子﹐孳也。衰於醜﹐醜﹐紐也。壬陰始任﹐癸﹐揆度也。時爲冬。冬之爲言﹐終也。土爲中宮﹐戊﹐茂也。己﹐抑屈而起也。○十一月律黃鐘。黃﹐中和之色﹔鐘﹐動也。言陽气於黃泉之下動﹐養萬物也。十二月大呂。大﹐大也﹔呂﹐拒也。陽气欲出﹐陰不許也。正月太蔟。太﹐亦大也﹔蔟﹐湊也。萬物始大﹐湊地出也。二月夾鐘。夾﹐孚甲也﹔萬物孚甲﹐種類分也。三月姑洗。姑﹐故也﹔洗﹐鮮也。萬物去故就新﹐莫不鮮明也。四月中呂。言陽气將極﹐中充大也。故復中難之也。五月蕤賓。蕤﹐下也﹐賓﹐敬也。陽气上竭﹐陰气始起﹐故賓敬之也。六月林鐘。林﹐眾也﹐萬物成熟﹐種類眾多。七月夷則。夷﹐傷也﹐則﹐法也。萬物始傷﹐被刑法也。八月南呂。南﹐任也。

陽气尙有任生﹐陰拒之也。九月無射。射﹐終也。言萬物隨陽而終﹐當復隨陰而起﹐無有終已也。十月應鐘。

鐘﹐動也。萬物應陽而動下藏也。﹝《白虎通》﹞

少角之運﹐歲木不及﹐侮而乘之者﹐金也。金不務徳﹐故以燥勝風﹐時則有白露早降﹐收气率行﹐其變爲肅殺﹐其災爲蒼隕﹐名爲少角﹐而實與太商之歲同。少徵之運﹐歲火不及﹐侮而乘之者﹐水也。水不務徳﹐故以寒勝熱﹐時則有寒霧凝慘﹐地積堅冰﹐其變爲凜冽﹐其災爲霜雹﹐名爲少徵﹐而實與太羽之歲同。少宮之運﹐歲土不及﹐侮而乘之者﹐木也。木不務徳﹐故以風勝濕﹐時則有大風飄暴﹐艸偃沙飛﹐其變爲張發﹐其災爲散落﹐名爲少宮﹐而實與太角之歲同。少商之運﹐歲金不及﹐侮而乘之者﹐火也。火不務徳﹐故以熱勝燥﹐時則有火延焦槁﹐炎赫沸騰﹐其變爲銷鑠﹐其災爲燔KT﹐名爲少商﹐而實與太徵之歲同。少羽之運﹐歲水不及﹐侮而乘之者﹐土也。土不務徳﹐故以濕勝寒﹐時則有泉湧河衍﹐涸澤生魚﹐其變爲驟注﹐其災爲霖潰﹐名爲少羽﹐而實與太宮之歲同。通乎此﹐則知歲在涸流之紀﹐而河決大水﹐固可以類而推之也。○歲以陽爲首。正﹐正也。寅﹐引也。少陽之气﹐始於泉下﹐引陽升而在天地人之上﹐卽天之分五穀艸木﹐皆甲坼於此時也。至立夏﹐少陰之火﹐熾於太虛﹐則艸木盛茂﹐垂枝布葉﹐乃陽之用﹐陰之體﹐此所謂天以陽生陰長。《經》言﹕歲半以前﹐天气主之。在乎升浮也。至秋﹐而太陰之運﹐初自天而下逐。陰降而徹地﹐則金振燥令﹐風厲霜飛﹐品物咸殞﹐其枝獨在﹐若乎毫毛。至冬﹐則少陰之气復﹐伏於泉下﹐水冰地坼﹐萬物周密﹐陰之用﹐陽之體也。此所謂地以陽殺陰藏。《經》言﹕歲半以後﹐地气主之。在乎降沈也。﹝劉溫舒﹞

十二肖者﹐謂十二宮中﹐惟龍善變﹐而屬辰位。凡十干起甲﹐但至辰宮﹐卽隨其所遇之幹﹐而與之俱變矣。

如﹕甲己幹頭﹐起於甲子﹐至辰屬戊﹔戊爲土﹐此甲己之所以化土也。乙庚幹頭﹐起於丙子﹐至辰屬庚﹔庚爲金﹐此乙庚之所以化金也。丙辛幹頭﹐起於戊子﹐至辰屬壬﹔壬爲水﹐此丙辛之所以化水也。丁壬幹頭﹐起於庚子﹐至辰屬甲﹔甲爲木﹐此丁壬之所以化木也。戊癸幹頭﹐起於壬子﹐至辰屬丙﹔丙爲火﹐此戊癸之所以化火也。又謂甲剛木﹐克己柔土﹐爲夫婦而成土運。乙柔木﹐嫁庚剛金﹐而成金運。丁陰火﹐配壬陽水﹐而成木運。丙陽火﹐娶辛柔金﹐而成水運。戊陽土﹐娶癸柔水﹐而成火運。二說義各不同﹐今並存之﹐以備參校。﹝《類經》﹞

主气﹐土居二火之後﹐客气﹐土行二火之間。是故﹕風木﹐在冬春之交﹐北東之維﹐艮震也﹔君火﹐春夏之交﹐東南之維﹐震巽也﹐相火﹐正夏之時﹐正南之方﹐離也﹔濕土﹐夏秋之交﹐南西之維﹐坤兌也﹔燥金﹐秋冬之交﹐西北之維﹐兌乾也﹔寒水﹐正冬之時﹐正北之方﹐坎也。此主气﹐以相生爲序﹐故土居二火之後。

客气﹐則子午合化爲君火﹐丑未合化爲濕土﹐寅申合化爲相火﹐卯酉合化爲燥金﹐辰戌合化爲寒水﹐己亥合化爲風木﹐此客气以正化對化相待爲序﹐故土行二火之間。○主客气化﹐其行有先後時日。大約客气居先﹐主气居後。其先則客气旺者二十日﹐次則主气旺者亦二十日﹐後二十日則主客之气並旺﹐或差有輕重耳。共六十日有奇﹐以終一气。當客气旺﹐主气未嘗無﹐但其气微弱﹐不能爲權也。客气稍謝﹐而後主气隨旺﹐運之先後亦同。客運先至﹐而主運之化隨之﹐其旺亦各以兩旬餘爲準。戾气之來也驟﹐和气之來也徐。故未至而至者其政急而殘﹔至而不至者﹐其政弛而慢﹔適期而至者﹐謂之平气。○嘗思气化﹐紀歲﹐紀步﹐及時而至﹐至不失時﹐有莫知其然而然者。粵自太極之理立﹐而陰陽之气分﹔動靜之機殊﹐而五行之變備。太極之妙﹐常以動而生陽﹐靜而生陰。故動之始爲風﹐風以動之﹐化之始也。

有所抑而不伸﹐則奮而爲雷﹐動之變也。此春之化﹐以升發振起爲令者矣。其次爲君火﹐爲升明之紀﹐正陽而治﹐有君之象﹐故名君火。火以溫之﹐其候暄燠﹐其徳明顯。君火來自風木﹐所謂帝出乎震也。火之後爲暑﹐蓋陽气至午而炎暑鬱蒸之功著﹐代君宣化﹐有臣之象﹐故名相火。是爲三气濕土旺於未申﹐得暑以蒸之﹐其化爲溽蒸﹐爲大雨時行。暑蒸濕而浸淫。故燥以干之﹐燥化繼濕而旺也。天地之气﹐至是而變革﹐故金曰從革。

艸木凋落﹐此秋之化﹐以收斂肅殺爲政者矣。至六陰盛而爲寒﹐其徳陰慘﹐寒霧其變﹐冰雪霜雹﹐寒以固之﹐堅凝之化也。寒之化﹐爲藏爲固。此六化以相生爲序﹐開降闔辟爲機﹐生﹑長﹑化﹑收﹑藏爲功用也。然太過則害生焉﹗故風勝則地動﹐暑勝則地熱﹐濕勝則地泥﹐燥勝則地幹﹐寒勝則地裂﹐火勝則地固耳。﹝徐季孺﹞

大凡物理﹐有常有變。運气所主者﹐常也﹔異於所主者﹐變也。常則如本气變﹐則無所不至﹐而各有所占﹐故其候有從﹑逆﹑淫﹑郁﹑勝﹑復﹑太過﹑不及之變﹐其法皆不同。若厥陰用事多風﹐而艸木榮茂﹐此之謂從﹔天气明潔﹐燥而無風﹐此之謂逆。太虛埃昏﹐流水不冰﹐此之謂淫﹔大風折木﹐云物混擾﹐此之謂郁﹔山澤焦枯﹐艸木凋落﹐此之謂勝﹐大暑燔燎﹐螟蝗爲災﹐此之謂復﹔山崩地震﹐埃昏時作﹐此之謂太過﹔陰森無時﹐重云晝昏﹐此之謂不及。隨其所變﹐疾厲應之﹐皆視當時當處之候。𨿽數里之間﹐但气候不同﹐而所應全異。

豈可膠於一定﹗○凡太陽之人﹐而遇流衍之紀﹐太陰之人﹐而逢赫曦之紀﹐彊者有制﹐弱者遇扶﹐气得其平﹐何病之有﹖或以彊陽遇火﹐則炎烈生矣﹔陰寒遇水﹐則冰霜至矣。天有天符﹐歲有歲會﹐人得無人和乎﹖﹝沈存中﹞

《天元紀大論》等篇﹐以年歲之支幹分管六气﹐蓋已失先聖之旨矣。年歲之支幹﹐天下皆同﹐且通四時不變也。天气之溫﹑暑﹑寒﹑涼﹐民之虛﹑實﹑衰﹑旺﹐東西南北之殊方﹐春夏秋冬之異候﹐豈有皆同之理﹗此其妄誕﹐蓋不待深論而可知也。近世傷寒鈐法﹐則以得病日之干支爲主﹐其源亦出於此﹐決不可用。蓋金﹑木﹑水﹑火﹑土之气﹐各主一時﹐當時則爲主气﹐爲司天﹔非其時而有其气﹐則爲客气。與時正相反者﹐則爲在泉。爲其气伏於黃泉之下﹐而不見也。治法用熱遠熱﹐用寒遠寒﹐所謂必先歲气﹐毋伐天和也。春時木气司天﹐則四方皆溫﹔夏時火气司天﹐則四方皆熱﹔夏秋之交﹐土气司天﹐則四方皆濕﹔秋則皆涼﹐冬則皆寒。民病往往因之。此則理之易見者也。其有气與時相反者﹐則所謂客气者也。故治療之法﹐亦有假者反之之說。觀此則運气之說﹐思過半矣。﹝何柏齋﹞

五運六气者﹐虛位也。歲有是气至則算﹐無是气至則不算。旣無其气﹐焉得有其藥乎﹖無益於治療﹐有誤乎來學﹐如指算法之稀奇﹐謂事物之實有﹐豈不誤哉﹗其云必先歲气者﹐謂此年忽多淫雨﹐民病多濕﹐藥用二術﹐苦以燥之﹔佐以風藥﹐風能勝濕。此卽必先歲气之謂也。其云毋伐天和者﹐卽春夏養陽﹐秋冬養陰﹐春夏禁用麻﹑桂﹐秋冬禁用芩﹑連。此卽毋伐天和之謂。然尙有捨時從証之時也。謂不明五運六气﹐檢徧方書何濟者﹐正指後人不明運气之所以﹐而誤於方冊所載﹐根據而用之﹐動輒成過。則𨿽檢徧方書﹐亦何益哉﹗故仲景﹑元化﹑越人﹑叔和並未嘗載有是說﹐信其爲天運气數之法﹐而非醫家治療之書也。況傳流旣久﹐天地人物气化轉薄﹐亦難同年而語矣。故宜知之者﹐以明天气歲气立法之常也。不可執之者﹐以處天气歲气法外之變也。天有寒﹑暄﹑早﹑晚不同﹐人有盛﹑衰﹑時﹑刻迥別。豈可以干支司歲一定之數﹐以定無窮之變哉﹗﹝繆仲淳﹞

尹彥成問曰﹕五運六气﹐是邪﹖非邪﹖曰﹕大撓作甲子﹐隸首作數﹐志歲月日時遠近耳。故以當年爲甲子歲﹐冬至爲甲子月﹐朔爲甲子日夜半爲甲子時。配以五行﹐位以五方﹐皆人所爲。天地﹑五行﹐寒﹑暑﹑風﹑雨﹐倉卒而變﹐人嬰斯气﹐疾作於身﹐气難預期﹐疾難預定﹐推驗多舛﹐拯救易誤﹐兪扁弗議﹐淳華未稽﹐吾未見其是也。曰﹕《素問》之書﹐成於黃岐﹐運气之宗﹐起於《素問》﹐將古聖哲妄邪﹖曰﹕尼父刪經﹐三墳猶廢﹐黃岐之醫籍﹐後世之托名於聖哲也。曰﹕然則諸書不足信邪﹖曰﹕由漢而上﹐有說無方﹔由漢而下﹐有方無說。說不乖理﹐方不違義﹐𨿽出後學﹐亦是良師。固知君子之言﹐不求貧朽﹔然於武成之策﹐亦取二三。

﹝《褚氏遺書》﹞

運气總論

夫醫者﹐理而已。明於理﹐則災祥气候不能眩惑﹐而解若迎刃。顧天道有衰旺﹐臟腑有虛實。旺則恃爲太過﹐衰則乘爲不及。气運勝負﹐而人之壽夭隨之矣。夫運气有定﹐作用貴圓。總之以五運之理﹐合六气之機。

抑有餘﹐補不足﹐此濟世之良法﹐醫術之指南也。請言運气﹕五運者﹐五行也﹐乘乎天干。六气者﹐風﹑火﹑暑﹑濕﹑燥﹑寒之气也﹐乘乎地支。甲﹑丙﹑戊﹑庚﹑壬﹐五陽年爲先天﹐其名爲太過﹐乙﹑丁﹑己﹑辛﹑癸﹐五陰年爲後天﹐其名爲不及。此五運之槪也。至於六气﹐則宜辧對化﹐審主客﹐視當年之支幹﹐有餘不足以爲度量。卽此推之﹐而民疾可驗矣。﹝余午亭﹞

十二化五運歌

甲己化土乙庚金﹐丁壬化木盡成林﹐丙辛便是長流水﹐戊癸南離火焰侵。

甲己化土者何﹖以十干推之﹕甲己年數﹐至辰爲戊辰﹐辰屬龍﹐能變化﹐戊屬土﹐故甲己化土也。乙庚則庚辰﹐丙辛則壬辰﹐丁壬則甲辰﹐戊癸則丙辰﹐皆以類推。其理自明。

十二支年六气歌

子午少陰君火暑﹐丑未太陰濕土雨﹐寅申少陽相火炎﹐卯酉陽明燥金主﹐辰戌太陽司水寒﹐巳亥厥陰風木舉。

少陰司子午者何﹖少陰爲君火﹐南離爲尊位﹐故正化於午﹐對化於子也。太陰司丑未者何﹖太陰屬土居中﹐而寄於坤﹐未坤同宮﹐故正化於未﹐對化於丑也。少陽司寅申者何﹖少陽相火﹐位卑於君﹐不敢當午﹐因生於寅﹐故正化於寅﹐對化於申也。陽明司卯酉者何﹖陽明爲金﹐酉爲金之正位﹐故正化於酉﹐對化於卯也。太陽司辰戌者何﹖太陽爲水﹐子爲君火之對化﹐避而不居﹐辰戌屬土﹐水伏土中﹐因隨土用﹐故正化於戌﹐對化於辰也。厥陰司巳亥者何﹖厥陰木也﹐木生在亥﹐𨿽卯爲正位﹐緣爲金之對化。故正化於亥﹐對化於巳也。

流年起六气歌

當年所屬是司天﹐退後三辰系在泉。司天左右爲間气﹐在泉左右間亦然。地前一位爲初气﹐二气行交在亥邊﹐三气合天終應地﹐加臨主客細排連。

假如子午年﹐少陰君火司天。退三位至酉上﹐卽陽明燥金在泉。子左爲丑﹐是太陰濕土﹐爲司天左間气也。子右爲亥﹐是厥陰風木﹐爲右間气也。在泉酉左爲戌﹐是太陽寒水﹐爲在泉左間气也。酉右爲申﹐是少陽相火﹐爲右間气也。順數爲左遞數爲右。以在泉酉前一位﹐戌爲初气﹐卽爲寒水﹐二气亥﹐三气合天气子君火﹐四气丑﹐五气寅﹐終气卯。各以前歌推之﹐卽知所屬之气。此爲客气。每歲以舊年大寒日起初气﹐再加風﹑火﹑暑﹑濕﹑燥﹑寒六主气﹐以風木接前初气﹐太陽寒水加於厥陰風木﹔春分日二气交亥﹐厥陰風木加於少陰君火小﹔滿日三气交子﹐少陰君火加於太陰濕土﹔大暑日四气交丑﹐太陰濕土加於少陽相火﹐秋分日五气交寅﹐少陽相火加於陽明燥金﹔小雪日六气交卯﹐陽明燥金加於太陽寒水。仍歸來年大寒日起初气。此爲六气加交法。

客气交日歌

大寒日起初之气﹐行至春分二气交﹐小滿始交三气定﹐大暑交四不相饒﹐秋分五气方交起﹐六交小雪立爲條。每气各主六十日﹐加臨主客察秋毫。

逐年主气歌

初气逐年木主先﹐二君三相火排連﹐四來是土常爲主﹐五气金生六水全。

逐年客气歌

司天退二是客鄕﹐順數從天至地方﹐三气合天終應地﹐主客興衰定弱彊。

夫一歲之內﹐主气定於六經﹐客气隨行於四時。主气者風爲初气﹐火爲二气﹐暑爲三气﹐濕爲四气﹐燥爲五气﹐寒爲終气。此气萬年爲主。客气者﹐每一气各主六十日八十七刻半有奇。申子辰年﹐大寒寅初一刻交初气﹐春分子末交二气﹐小滿亥末交三气﹐大暑戌末交四气﹐秋分酉末交五气﹐小雪申末交終气。巳酉丑年﹐大寒巳初一刻交初气﹐春分卯末交二气﹐小滿寅末交三气﹐大暑丑末交四气﹐秋分子末交五气﹐小雪亥末交終气。

寅午戌年﹐大寒申初一刻交初气﹐春分午末交二气﹐小滿巳末交三气﹐大暑辰末交四气﹐秋分卯末交五气﹐小雪寅末交終气。亥卯未年﹐大寒亥初一刻交初气﹐春分酉末交二气﹐小滿申末交三气﹐大暑末交四气﹐秋分午末交五气﹐小雪巳末交終气。蓋因客气加於主气之上﹐主气臨於客气之下﹐天時不齊﹐民病所由生也。﹝余午亭﹞

凡治病不明歲气盛衰﹑人气虛實﹐而釋邪攻正﹐實實虛虛﹐醫之罪也。○凡治病而逆四時生﹑長﹑化﹑收﹑藏之气﹐所謂違天者不祥﹐醫之罪也。﹝《醫門法律》﹞

主運圖

每運各主七十三日零五刻。總五運之數﹐則三百六十五日二十五刻﹐共成一歲。謂之主者﹐年年相同。

甲﹑丙﹑戊﹑庚﹑壬﹐陽年起太角﹔乙﹑丁﹑己﹑辛﹑癸﹐陰年起少角。蓋主運皆以木爲初運﹐相生爲序﹐以次而推。

主運圖

客運圖

南政者﹐司天之气。居北極之上而面南﹐以東北爲左間﹐西北爲右間。以土居中位﹐有君象。

客運者﹐亦以相生爲序。如甲己年以土運爲初﹔土生金﹐則金爲二運﹐以次而推。

北政者﹐司天之气。居南極之上而面北﹐以西南爲左間﹐東南爲右間﹐以餘四傍列﹐有臣象。

客運圖

主气圖

萬載不移﹐故謂之主﹐逐年遷變﹐故謂之客。

主气圖

客气圖

客气法﹐子年從戌上起初气﹐順數至亥爲二气﹐逢三气便是司天﹐至第六卯上爲在泉﹐次年則退一位而推﹐如丑年﹐則從亥上起初气﹔寅年則從子上起初气。其司天者﹐卽本年歲支。如子年是子司天﹐丑年是丑司天﹐餘仿此。間气之法﹐以司天爲主。如子爲司天﹐則順數至醜爲司天左間气﹐逆數至亥爲司天右間气﹔又卯爲在泉﹐亦順數至辰爲在泉左間气﹐逆數至寅爲在泉右間气。各隨其風﹑火﹑暑﹑濕﹑燥﹑寒之化﹐占候也。

客气圖

司天在泉指掌圖

司天在泉指掌圖六气以厥陰爲一陰﹐少陰爲二陰﹐太陰爲三陰﹐少陽爲一陽﹐陽明爲二陽﹐太陽爲三陽。故但記厥﹑少﹑太﹑少﹑陽﹑太六字﹐則六气盡矣。厥﹑少﹑太爲三陰﹐少﹑陽﹑太爲三陽也。○其法以巳亥爲始﹐卽起厥陰司天﹐故於巳亥位起厥字﹐子午位爲少字﹐丑未位爲太字﹐順數到底﹐皆其年分之司天也。其餘五气循次可推矣。

卷一﹟醫學溯源

臟腑﹝附腔子﹑脂膜﹞

經義

心者﹐君主之官﹐神明出焉。肺者﹐相傅之官﹐治節出焉。肝者﹐將軍之官﹐謀慮出焉。膽者﹐中正之官﹐決斷出焉。膻中者﹐臣使之官﹐喜樂出焉。脾胃者﹐倉廩之官﹐五味出焉。大腸者﹐傳道之官﹐變化出焉。

小腸者﹐受盛之官﹐化物出焉。腎者﹐作彊之官﹐伎巧出焉。三焦者﹐決瀆之官﹐水道出焉。膀胱者﹐州都之官﹐津液藏焉﹐气化則能出矣。○心者﹐生之本﹐神之變也﹔其華在面﹐其充在血脈﹐爲陽中之太陽﹐通於夏气。肺者﹐气之本﹐魄之處也﹔其華在毛﹐其充在皮﹐爲陰中之太陰﹐通於秋气。腎者主蟄﹐封藏之本﹐精之處也﹔其華在發﹐其充在骨﹐爲陰中之少陰﹐通於冬气。肝者﹐罷極之本﹐魂之居也﹔其華在爪﹐其充在筋﹐以生血气﹐爲陽中之少陽﹐通於春气。脾﹑胃﹑大腸﹑小腸﹑三焦﹑膀胱者﹐倉廩之本﹐營之居也﹔名曰器﹐能化糟粕﹐轉味而入出者也﹐其華在唇四白﹐其充在肌﹐此至陰之類﹐通於土气。﹝《素問鈔》謂脾胃大腸云云﹐至通於土气﹐此處疑有錯誤。當云﹕脾者﹐倉廩之本﹐營之居也﹐其華在唇四白﹐其充在肌﹐此至陰之類﹐通於土气。胃﹑大腸﹑小腸﹑三焦﹑膀胱﹐能化糟粕﹐轉味而去入者也。﹞凡十一臟﹐皆取決於膽也。○五臟者﹐藏精气而不瀉也﹐故滿而不能實﹔六腑者﹐傳化物而不藏﹐故實而不能滿也。○肝見庚辛死﹐心見壬癸死﹐脾見甲乙死﹐肺見丙丁死﹐腎見戊己死。○天气通於肺﹐地气通於嗌﹐風气通於肝﹐雷气通於心﹐穀气通於脾﹐雨气通於腎。六經爲川﹐腸胃爲海﹐九竅爲水注之气。○酸入肝﹐辛入肺﹐苦入心﹐鹹入腎﹐甘入脾。

○心爲噫﹐肺爲咳﹐肝爲語﹐脾爲吞﹐腎爲欠爲嚏﹐胃爲气逆﹑爲噦﹑爲恐﹐大腸﹑小腸爲泄﹐下焦溢爲水﹐膀胱不利爲癃﹑不約爲遺溺﹐膽爲怒。○精气並於心則喜﹐並於肺則悲﹐並於肝則憂﹐並於脾則畏﹐並於腎則恐。○心惡熱﹐肺惡寒﹐肝惡風﹐脾惡涇濕﹐腎惡燥。○心爲汗﹐肺爲涕﹐肝爲淚﹐脾爲涎﹐腎爲唾。○辛走气﹐气病無多食辛﹔咸走血﹐血病無多食鹹﹔苦走骨﹐骨病無多食苦﹔甘走肉﹐肉病無多食甘﹔酸走筋﹐筋病無多食酸。○心藏神﹐肺藏魄﹐肝藏魂﹐脾藏意﹐腎藏志。○心主脈﹐肺主皮﹐肝主筋﹐脾主肉﹐腎主骨。○肝脈弦﹐心脈鉤﹐脾脈代﹐肺脈毛﹐腎脈石。﹝《素問》﹞

心小﹐則安﹐邪弗能傷﹐易傷以憂。心大﹐則憂不能傷﹐易傷於邪。心髙﹐則滿於肺﹐中而善忘﹐難開以言。心下﹐則髒外﹐易傷於寒﹐易恐以言。心堅﹐則髒安守固。心脆﹐則善病消癉﹑熱中。心端正﹐則和利難傷。心偏傾﹐則操持不一﹐無守司也。○肺小﹐則少飲﹐不病喘喝。肺大﹐則多飲﹐善病胸痺﹑喉痺﹑逆气。肺髙﹐則上气﹑喘息﹑咳。肺下﹐則居賁迫肺﹐善脇下痛。肺堅﹐則不病咳﹑上气。肺脆﹐則苦病消癉﹑易傷。肺端正﹐則和利難傷。肺偏傾﹐則胸偏痛也。○肝小﹐則髒安﹐無脇下之病。肝大﹐則逼胃﹑迫咽﹑苦膈中﹐且脇下痛。肝髙﹐則上支賁切﹐脇爲息賁。肝下﹐則逼胃﹐脇下空則易受邪。肝堅﹐則髒安難傷。肝脆﹐則善病消癉﹑易傷。肝端正﹐則和利難傷。肝偏傾﹐則脇下痛也。○脾小﹐則髒安﹐難傷於邪。脾大﹐則苦湊而痛﹐不能疾行。脾髙﹐則引季脇而痛。脾下﹐則下加於大腸﹐髒苦受邪。脾堅﹐則髒安難傷。脾脆﹐則善病消癉﹑易傷。脾端正﹐則和利難傷。脾偏傾﹐則善滿﹑善脹也。○腎小﹐則髒安難傷。腎大﹐則善病腰痛﹐不可以俯仰﹐易傷以邪。腎髙﹐則苦背膂痛﹐不可以俯仰。腎下﹐則腰尻痛﹐不可以俯仰﹐爲狐疝。腎堅﹐則不病腰背痛。腎脆﹐則善病消癉﹑易傷。腎端正﹐則和利難傷。腎偏傾﹐則苦腰尻痛也。○胃爲水谷之海。衝脈者﹐爲十二經之海。膽中爲气之海。腦爲髓之海。○气海有餘者﹐气滿﹐胸中息面赤﹔气海不足﹐則少气不足以言。血海有餘﹐則常想其身大﹐怫然不知其所病﹔血海不足﹐亦常想其身小﹐狹然不知其所病。水谷之海有餘﹐則腹滿﹔水谷之海不足﹐則饑不受谷食。髓海有餘﹐則輕勁多力﹐自過其度﹔髓海不足﹐則腦轉耳鳴﹐脛酸眩冒﹐目無所見﹐懈怠安臥。﹝《靈樞》﹞

憂愁思慮則傷心﹐形寒飲冷則傷肺﹐恚怒气逆則傷肝﹐飲食勞倦則傷脾﹐彊力入水則傷腎。﹝《難經》﹞

髒象應天地

人身首尊而足卑﹐天地定位也。脾胃相爲子母﹐山澤通气也。肝膽主怒與動﹐雷風相搏也。心髙腎下﹐水火不相射也。八卦相錯﹐人亦肖之。妙哉《易》也﹗﹝滑伯仁﹞

臟腑貴賤

《內經》十二髒之相使貴賤﹐則髒如一家中之上人﹐各藏其神﹑魂﹑意﹑魄﹑志﹐爲神明之髒﹐運用於上﹐傳注於下。所謂勞其心者也。腑如一家中之奴婢﹐塊然無知﹐承接上令﹐各司乃職﹐溲便糟粕﹐傳運啟閉。

所謂勞其力者也。惟心腎兩家更勞﹐猶一家中之主人﹑主母﹐坎離互爲其配﹐水火互爲其根。蓋神明之用﹐無方無體。醫者可不加意於心腎二家者歟﹖﹝《馮氏錦囊》﹞

臟腑命名釋義

肺者﹐市也。百脈朝會之所也。心者﹐深也。言深居髙拱﹐相火代之行事也。肝者﹐幹也。其性多動而少靜﹐好干犯他髒者也。脾者﹐卑也。裨助胃气以化谷也。腎者﹐任也。主骨而任周身之事﹐故彊弱系之。《甲乙經》曰﹕腎者﹐引也。能引气通於骨髓。《卮言》曰﹕腎者﹐神也。妙萬物而言也。膽者﹐擔也。猶人之正直有力﹐善能擔當。《卮言》曰﹕膽者﹐澹也。淸淨之府﹐無所受輸也。胃者﹐匯也。五味匯聚﹐無所不容﹐萬物歸土之義也。腸者﹐暢也。通暢水谷之道也。膀者﹐言其橫於前陰之旁﹐以通水道也。胱者﹐言其質之薄而明也。

合而言之﹐以其由虛而實﹐旁通水道﹐通身虛松﹐可以蓄水﹐漸漬而滲入胞中﹐胞滿而溺出也。包絡者﹐護衛心主﹐不使濁气幹之﹐正猶君主之有宮城也。﹝《馮氏錦囊》﹞

臟腑相通

《五臟穿鑿論》曰﹕心與膽相通﹐心病怔忡宜溫膽﹔膽病戰栗癲狂宜補心。肝與大腸相通﹐肝病宜疏通大腸﹔大腸病宜平肝。脾與小腸相通﹐脾病宜瀉小腸火﹔小腸病宜瀉脾土。肺與膀胱相通﹐肺病宜淸利膀胱﹔膀胱病宜淸肺。腎與三焦相通﹐腎病宜調和三焦﹔三焦病宜補腎。此合一之妙也。﹝《醫學入門》﹞

五臟應五行

午位居上﹐火旺於午﹐人以心應之﹐故心居上。子位居下﹐水旺於子﹐人以腎應之﹐故腎居下。卯位居左﹐木旺於卯﹐人以肝應之﹐故肝居左。酉位居右﹐金旺於酉﹐人以肺應之﹐故肺居右。中者土位﹐土居末﹐人以脾胃應之﹐故脾胃居中。此五行之定位也。﹝《醫旨緒餘》﹞

五臟外形

齒者﹐骨之聚也﹔外腎者﹐筋之聚也﹔舌者﹐肉之聚也﹔爪甲者﹐脈之聚也﹔縐紋者﹐皮毛之聚也。腎主骨﹐齒落則腎衰矣﹔肝主筋﹐外腎不興﹐則肝衰矣﹔脾主肉﹐舌不知味﹐則脾衰矣﹕心主脈﹐爪甲色不華﹐則心衰矣﹔肺主皮毛﹐縐紋多且深﹐則肺衰矣。老年得之常﹐壯年則爲變。由乎外以測其內也。﹝《醫參》﹞

手足經配合臟腑

有以十二經問屬手足者﹐何以故﹖答曰﹕此陰陽上下配合之義也。手經之脈﹐起於手﹔經之脈﹐起於足。

手經主持於上﹐足經主持於下。手足經者﹐所以紀上下也。猶《易》之本乎天者親上﹐本乎地者親下也。《素問》運气篇曰﹕心﹑肺﹑心包絡﹐皆在膈上﹐屬手經﹔肝﹑脾﹑腎在下﹐屬足經。手同手經﹐足同足經。手足經臟腑陰陽﹐相配皆然﹐乃一合也。

﹝《醫旨緒餘》﹞

髒神所嗜

髒各有神。凡酷嗜一物﹐皆其髒神所欲﹐斯髒之精气不足﹐則求助斯味以自救。如妊婦肝腎不足﹐則嗜酸鹹﹔老人精血虧﹐則嗜肉食。故凡病患所嗜之物﹐只可節之﹐不可絕之。若久藥厭煩﹐可緩之病﹐不妨暫停藥餌﹐調進所嗜之味。胃气一旺﹐便可長養精神。若病勢不能勿藥者﹐則宜沖和之藥味﹐易於入口﹐勿傷胃气。

設不知此﹐而絕其髒神所嗜之食﹐彊其胃气所傷之藥﹐胃气旣傷﹐化源絕滅﹐而欲病退神安者﹐難矣﹗﹝《馮氏錦囊》﹞

喫泥者﹐脾病也﹔喫炭者﹐心病也﹔喫果子殼﹑核者﹐肝病也﹔喫紙者﹐肺病也﹔喫冷水者﹐腎病也。一臟病﹐則外引一气味相近之物以自救。凡食物之有偏嗜者皆然。﹝《醫參》﹞

肺

肺者﹐相傅之官﹐治節出焉。其形四垂﹐附著於脊之第三椎中﹐有二十四空行列分布﹐以行諸髒之气﹐爲髒之長。爲心之蓋﹐是經多气少血。其合皮也﹐其榮毛也﹐開竅於鼻。《難經》曰﹕肺重三斤三兩﹐六葉兩耳﹐凡八葉﹐主藏魄。華元化曰﹕肺者生气之原﹐乃五臟之華蓋﹐以覆諸髒﹐虛如蜂窠﹐下無透竅﹐吸之則滿﹐呼之則虛﹐司淸濁之運化﹐爲人身之橐。﹝李士材﹞

人之初生﹐惟肺爲完﹐故下地卽能哭且息﹐以其主气﹐爲人生之本也。肝完則能視﹐脾完則能食﹐心完則能笑且言﹐腎完則能行立矣。人長極而眞牙生﹐則完者皆足。惟肺先完﹐惟肺後敝。故气一息不絕不死。﹝《醫參》﹞

大腸

大腸者﹐傳道之官﹐變化出焉。回腸當臍﹐右回十六曲﹐大四寸﹐徑一寸﹐寸之少半﹐長二丈一尺﹐受谷一斗﹐水七升半。廣腸附脊以受回腸﹐乃出滓穢之路﹐大八寸﹐徑二寸﹐寸之大半﹐長二尺八寸﹐受谷九升三合八分合之一﹐是經多气多血。《難經》曰﹕大腸重二斤十二兩﹐肛門重十二兩。回腸者﹐以其回疊也。廣腸卽回腸之更大者﹐直腸又廣腸之末節也﹐下連肛門﹐是爲穀道後陰﹐一名魄門。﹝李士材﹞

胃

胃者﹐倉廩之官﹐五味出焉。水穀气血之海。胃大一尺五寸﹐徑五寸﹐長二尺六寸﹐橫屈受水谷三斗五升﹐其中之谷﹐常畱二斗﹐水一斗五升﹐是經多气多血。《難經》曰﹕胃重二斤十四兩。﹝李士材﹞

胃處腹中﹐猶竈中之火﹐谷在腹外﹐猶竈外之薪。薪不得竈內之火則不燃﹐故穀气要胃气腐之﹔火不得竈外之薪則易熄﹐故胃气要穀气充之。究竟火之燃薪﹐只是要變其體質﹐以爲發端。旣變後﹐莫非取彼之體﹐助我之用。薪在竈內﹐燃動薪勢﹐莫非火勢。谷在腹中﹐運化穀气﹐莫非胃气。當此薪火合勢炎炎不息時﹐自有一種升騰蔟動之象﹐氤氳而發爲焰者﹐充盈於竈內﹐此卽胃家之有中气也。胃气指腑言﹐中气指焦言。凡火之能熟腐一切﹐使釜中之气充盈蒸潤﹐能升能溢者﹐皆焰之力也。焰力到﹐則釜中之气足。釜中之气﹐在人身卽膻中之气也。所謂灑陳六腑﹐調和五臟者﹐皆此气透上華蓋﹐而肺得之以輸布周身者也。故凡肺气虛者﹐膻中之气乏也。膻中之气乏者﹐釜底之焰微也。欲盛其焰﹐須是火足。欲足其火﹐須是薪添。薪之爲言﹐谷也。谷入於陰﹐長气於陽﹐則寶此谷者﹐非陽而何﹖然則胃之有陽气﹐又何气也﹖曰﹕陽气之與胃气﹐一而二﹐二而一者也。胃气從宣發處見﹐𨿽是宣發﹐只有其體。陽气從包蘊處見﹐𨿽是包蘊﹐用則無窮。究而言之﹐陽气卽胃中所稟之性﹐猶夫火之云熱也。火性熱﹐故釜底熱﹐則釜中無火之處無不熱。火不能化一切之非火而爲火﹐而火性之熱﹐則能化一切非熱而爲熱。故穀气足﹐則胃气充﹐尙是後一層事﹐而陽气充﹐則穀气化﹐實是先一層事。猶火將欲化﹐彼之非熱而爲熱﹐自不得不先化此薪之非火而爲火也。所以此處之陽﹐專隸在胃上言。非與陰字對看。乃胃之具以統乎五臟六腑也。苦脾之爲器﹐不過爲胃行其津液。平常只可與胃作對峙﹐而在此處﹐猶之薪火接合處用之作抽添煽揚力者。火非抽添煽揚則不炎﹐胃無消磨健運則不化。故言胃气﹐內已該括及脾气矣。﹝程郊倩﹞

脾

脾者﹐形如刀鐮﹐與胃同膜﹐而附其上之左兪。當十一椎下﹐聞聲則動﹐動則磨胃而主運化﹐其合肉也﹐其榮唇也﹐開竅於口﹐是經多气少血。《難經》曰﹕脾重二斤三兩﹐廣扁三寸﹐長五寸﹐有散膏半斤﹐主裹血﹐溫五臟﹐主藏意智。脾胃屬土﹐俱從田字﹐胃居中﹐田字亦中﹔脾處右﹐田亦偏右。﹝李士材﹞

脾之所以消磨水谷者﹐非如磨之能礱﹐杵之能舂也。以气吸之﹐而食物不墜焉耳。食物入胃﹐有气有質﹐質欲下達﹐气欲上行﹐與胃气燻蒸﹐气質之去畱各半﹐得脾气一吸﹐則胃气有助﹐食物之精得以盡畱。至其有質無气﹐乃縱之使去﹐幽門開而糟粕棄矣。﹝《醫參》﹞

心

心者﹐君主之官﹐神明出焉。心居肺管之下﹐膈膜之上﹐附著脊之第五椎﹐是經常少血多气。其合脈也﹐其榮色也﹐開竅於舌。《難經》曰﹕心重十二兩﹐中有七孔三毛﹐盛精汁三合﹐主藏神﹐心象尖圓﹐形如蓮蕊﹐其中有竅﹐多寡不同﹐以導引天眞之气﹐下無透竅﹐上通乎舌﹐共有四系﹐以通四髒。心外有赤黃裹脂﹐是爲心包絡。心下有膈膜﹐與脊脇周回相著﹐遮蔽濁气﹐使不得上燻心肺也。﹝李士材﹞

上智人心七竅三毛﹐中智人心五竅二毛﹐下智人心三竅一毛。常人心二竅無毛﹐愚人心只一竅。無竅則神無出入之門。○心有七孔應七星﹐三毛應三臺。心至誠則無所不應。﹝《醫學入門》﹞

《經》云﹕心者﹐君主之官﹐神明出焉。又云﹕心者﹐五臟六腑之大主。邵子云﹕心爲一太極﹐而四肢百骸﹑臟腑陰陽﹐盡皆稟命於心。所謂天君泰然﹐百體從命也。凡人之心﹐上有肺之華蓋遮覆﹐下有包絡橐護圍﹐狀如圓鏡﹐明如止水﹐乃虛靈不昧者也。其間藏性﹑藏情﹑藏神﹑藏液﹐又爲樞機之象。如神不守舍﹐心樞搖也﹔神思迷惑﹐心機塞也﹔七情感觸﹐心樞動也﹔顚倒無恆﹐心機亂也﹔液藏於中﹐心樞守也﹔汗達於外﹐心機發也。或曰﹕樞機之病﹐獨心臟有之﹐何也﹖蓋心家諸病﹐不能出開闔之理。如不寐﹐心之開也﹔善寐﹐心之闔也﹔喜笑﹐心之開也﹔不樂﹐心之闔也﹔不汗﹐心之闔也﹔妄汗﹐心之開也。病情不一﹐而無形不能出樞機之象﹐有形不能越開闔之理。豈可不知心之爲心乎﹖﹝《醫學階梯》﹞

《經》曰﹕七節之傍﹐中有小心。或指下第七節

命門穴爲小心者﹐非也。王注小心者﹐眞心神靈之宮室﹐以心系並脊膂貫脊髓﹐正當七節之間。自楊上善認小心爲腎神﹐乃倒數脊骨下七節﹐致後人卽以命門爲小心﹐由此誤也。滑伯仁《心經注》云﹕心系有二﹐其一上與肺相連﹔其一由肺系而下﹐曲折向後﹐貫脊髓﹐正當七節之間。又按五內圖﹐果如所云﹐據此觀之﹐小心卽心包絡也。何一陽亦謂包絡發原﹐正在心五椎下二節七節之傍﹐正與膻中平對﹐井不可紊。設如彼逆數之﹐則心當在十五椎﹐肺在十九椎下矣。自《素問》以來﹐未聞此倒數法也。﹝《醫旨緒餘》﹞

《素問》食气入胃﹐濁气歸心﹐淫精於脈一節﹐此濁气歸心﹐不得其解。因思心者﹐君主之官﹐神明出焉。果濁气歸心﹐焉得虛靈不昧﹐具眾理而應萬事者乎﹖按此心字﹐必脾字之誤。考《靈樞》曰﹕受谷者濁﹐受气者淸。又曰﹕營者﹐水谷之精气也﹐調和於五臟﹐灑陳於六腑。又曰﹕陰淸而陽濁﹐諸陰皆淸﹐足太陰獨受其濁。夫腑爲陽﹐髒爲陰。旣曰諸陰皆淸﹐則心之受淸可知。旣曰足太陰獨受其濁﹐則濁气歸脾之外﹐更無一臟再受其濁可知。是濁气歸脾﹐經文無不印合。﹝《吳醫匯講》﹞

小腸

小腸者﹐受盛之官﹐化物出焉。後附於脊﹐前附於臍﹐上左回疊﹐積十六曲﹐大二寸半﹐徑八分﹐分之少半﹐長三丈二尺﹐受谷二斗四升﹐水六升三合﹐合之大半﹐小腸上口﹐在臍上二寸近脊﹐水谷由此而入﹐復下一寸﹐外附於臍﹐爲水分穴﹐當小腸下口。至是而泌別淸濁﹐水液滲入膀胱﹐滓穢流入大腸﹐是經多血少气。

《難經》曰﹕小腸重二斤十四兩。﹝李士材﹞

膀胱

膀胱者﹐州都之官﹐津液藏焉﹐气化則能出矣。膀胱當十九椎﹐居腎之下﹐大腸之前﹐有下口﹐無上口﹐當臍上一寸水分穴處﹐爲小腸下口﹐乃膀胱之際﹐水液由此別回腸﹐隨气泌滲而下﹐其出其入﹐皆由气化。入气不化﹐則水歸大腸而爲瀉。出气不化﹐則閉塞下竅而爲癃。諸書有言其有上口無下口﹐有言上下俱有口者﹐皆非。是經多血少气。《難經》曰﹕膀胱重九兩二銖﹐縱廣九寸﹐盛溺九升九合﹐口廣二寸半。﹝李士材﹞

膀胱上口﹐《靈》《素》未言有無﹐後世或言有上口而無下口者﹐乃以气化則能出之句而誤會也。若無下口﹐焉得气一化則遂若此通利哉﹗是無下口之說﹐不必論矣。或言有下口而無上口者﹐張景嶽﹑李士材俱主是說﹐第無上口﹐則交腸之易位而出者﹐糞從何處入乎﹖張三錫以爲上下俱有口是也﹐但語焉而未詳。夫水道旣從小腸下口以入膀胱﹐則淸濁不分者﹐何獨並於大腸之水瀉人所常有﹐而糞入膀胱之交腸患者甚少乎﹖諦思其故﹐必系膀胱有上口而常閉﹐乃爲平人之常﹐水之人於膀胱者﹐乃是三焦化入﹐而非從上口以入者也。或腑气大虛﹐則力乏而竅不能閉﹔或邪熱傷腑﹐則熱主開泄而竅亦不能閉﹐以致糞從小腸下口入於膀胱上口﹐並隨小便而出矣。譬如人身之外竅﹐亦有常閉而不通者﹐臍孔與兩耳﹑兩乳﹐無故則常閉而不開﹐有故則或出膿血﹐或通乳汁﹐膀胱之上口﹐亦可以類推矣。

世人皆以爲無上口者﹐一則宗景嶽﹑士材之書﹐一則見獸脬之止有下口也。不思天地之生物﹐各有不同者﹐如毛虫則上五臟俱全﹐羽虫則無肺而無前陰。卽人身亦有不同者﹐男子肋骨二十有四﹐女子肋骨二十有八。男子頭骨八塊﹐女子頭骨六塊。人與人尙有異焉﹐人與獸豈無異乎﹖○膀胱者﹐州都之官﹐津液藏焉﹐气化則能出矣。王太僕注云﹕得气海之气施化﹐則溲便注泄﹔气海之气化不及﹐則隱不通。故曰气化則能出矣。王太僕爲注釋之開山﹐歷代諸家﹐各仍其說﹐莫不以津液卽爲溲便。殊不思气化則能出者﹐言膀胱之津液﹐得太陽之气而後能出於皮毛﹐非津液下出之謂也。且津自津﹐液自液﹐小便自小便﹐逐字考之﹐《內經》各有明文﹐《靈樞》曰﹕腠理開泄﹐汗出溱溱﹐是謂津﹔谷入气滿淖澤﹐注於骨﹐骨屬屈伸泄澤﹐補益腦髓﹐潤澤皮膚﹐是謂液。又曰﹕津脫者﹐腠理開﹐汗大泄﹐骨屬屈伸不利。又曰﹕三焦出气﹐以溫肌肉﹐充皮膚者爲津﹔其流而不行者爲液。是津液二字﹐各有著實﹐不得以津液小便混而莫辧矣。自古以來﹐接《內經》之統﹐以繼往開來者﹐其惟仲師乎﹖其治太陽病無汗用麻黃湯﹐有汗用桂枝湯﹐此津藏於膀胱﹐气化則能出之一證也。《金匱》用栝蔞桂枝湯﹐以治柔痙﹔葛根湯以治剛痙。因邪傷太陽﹐液不養筋﹐故助太陽之气化﹐以營運於皮毛﹐以流通津液﹐則筋脈得以濡潤﹐此液藏於膀胱﹐气化則能出之又一證也。以《經》注《經》﹐而治法又與《經》旨符合﹐則津液之非小便﹐尙何疑哉﹗又飲入於胃﹐上升於肺﹐以下布於三焦者﹐謂之水。水濕壅而不通﹐則小便不利﹐輕爲腹膨﹐重爲腫脹﹐此水在三焦而未入膀胱者也。其旣入膀胱以後﹐水之上升而汗出溱溱者﹐謂之津。所謂下輸膀胱﹐水精四布也。貯於膀胱而下出者﹐則謂之溺﹐溺孔閉澀則爲癃祕。《內經》之胞痺等證是也。《素問》曰﹕膀胱不利爲癃﹐不約爲遺溺。《靈樞》曰﹕實則閉癃﹐虛則遺溺。竊意三焦不能化入膀胱者﹐其病多虛。故歷來治腫脹者﹐總以气不化水爲主也。因溺竅不通﹐膀胱之內水脹者﹐其病多實。故統觀《內經》諸篇﹐癃閉則皆有實而無虛也。又按津之外出者爲汗﹐津之內出者爲溺。故汗多不得利小便﹐恐其陰從下脫也。失小便者﹐亦不得發汗﹐慮其陽從上脫也。小便之與汗﹐俱爲津之所化﹐同出異名者也。液爲水谷之精華﹐卽津之流而不行﹐隨气以運於周身﹐則潤皮膚﹐澤筋骨﹐補腦髓﹐聚於膀胱﹐布於經絡﹐宜藏而不宜出。故十二官之神明等俱言出﹐而此獨曰藏者﹐言津液之液藏也。气化則能出者﹐但可指津而言也。若液從溺竅而出﹐則爲膏淋等證矣。尙得謂之气化哉﹗﹝《吳醫匯講》﹞

腎

腎者﹐作彊之官﹐伎巧出焉。附於脊之十四椎下﹐是經少血多气﹐其合骨也﹐其榮發也﹐開竅於二陰。

《難經》曰﹕腎有兩枚﹐重一斤二兩﹐藏精與志。華元化曰﹕腎者﹐精神之舍﹐性命之根。﹝李士材﹞

《經》曰﹕腎者主水﹐受五臟六腑之精而藏之﹐故五臟盛乃能瀉。是精藏於腎﹐非生於腎也。五臟六腑之精﹐腎藏而司其輸瀉﹐輸瀉以時﹐則五臟六腑之精﹐相續不絕。所以成其坎位﹐而上交於心﹐滿而後溢﹐生生之道也。《經》又曰﹕陰之所生﹐本在五味。褚澄曰﹕精血者﹐飲食五味之秀實也。故東垣立言﹐首重脾胃。

脾胃一虧﹐則生化之源絕矣﹐精何由生﹖腎气𨿽彊﹐可坐而敗也。可怪今之治虛損者﹐專以補腎爲事﹐是不明腎者主水之文。若以精爲腎之所專主﹐則何不曰腎气盛﹐乃能瀉﹐而曰五臟盛﹐乃能瀉也﹖藕塘居士有云﹕錢糧貯在庫中﹐庫中不出錢糧﹐所謂民脂民膏者是也。善補腎者﹐當於脾胃求之。﹝《怡堂散記》﹞

命門

兩腎中間一點明﹐逆爲丹母順爲人。﹝《仙經》﹞

命門穴﹐不在右腎﹐而在兩腎兪之中。﹝《銅人圖》﹞

命門爲精血之海﹐脾胃爲水谷之海﹐均爲臟腑之本﹐然命門爲元气之根﹐爲水火之宅﹐五臟之陰气﹐非此不能滋﹐五臟之陽气﹐非此不能發。而脾胃以中州之土﹐非火不能生。然必春气始於下﹐則三陽從地起﹐而後萬物得以生化。豈非命門之陽气在下﹐正爲脾胃之母乎﹖○命門有火候﹐卽元陽之謂也﹐卽生物之火也。然稟賦有彊弱﹐則元陽有盛衰﹔陰陽有勝負﹐則病治有微甚。此火候之所以宜辧也。○命門有生气﹐卽乾元不息之機也。無生則息矣。蓋陽主動﹐陰主靜。陽主升﹐陰主降。惟動惟升﹐所以陽得生气﹔惟靜惟降﹐所以陰得死气。故乾元之气﹐始於下而盛於上﹐升則向生也﹔坤元之气﹐始於上而盛於下﹐降則向死也。○命門有門戶﹐爲一身鞏固之關也。《經》曰﹕倉廩不藏者﹐是門戶不要也﹔水泉不止者﹐是膀胱不藏也。故有爲癃閉不通者﹐以陰竭水枯﹐漧涸之不行也﹔有爲滑泄不禁者﹐以陽虛火敗﹐收攝之無主也。陰精旣竭﹐非壯水則必不能行﹔陽气旣虛﹐非益火則必不能固。此固其法也﹐然精無气不行﹐气無水不化﹐此其中又有可分不可分之妙用。

○命門有陰虛﹐以邪火之偏勝也。邪火之偏勝﹐緣眞水之不足也。故其爲病﹐則或爲煩渴﹐或爲骨蒸﹐或爲咳血﹑吐血﹐或爲淋﹑濁﹑遺泄。此𨿽明是火證﹐而本非實熱之比。蓋實熱之火﹐其來暴而必有感觸之故﹔虛熱之火﹐其來徐而必有積損之因。﹝張景嶽﹞

心包絡

心包絡一經﹐《難經》言其無形。滑伯仁曰﹕心包絡一名手心主﹐以髒象較之﹐在心下橫膜之上﹐豎膜之下﹐其與橫膜相粘﹐而黃脂裹者﹐心也。脂膜之外有細筋膜如絲﹐與心肺相連者﹐心包也。此說爲是﹐言無形者非。按《靈蘭祕典論》十二官獨少心包一官﹐而多膻中者臣使之官一段﹐今考心包藏居膈上﹐正值膻中之所﹐位居相火﹐代君行事﹐實臣使也。此一官卽心包無疑矣。﹝李土材﹞

《經》云﹕膻中者﹐臣使之官﹐喜樂出焉。李士材云﹕膻中卽包絡之別稱。《類經》云﹕包絡爲君主之外衛﹐猶帝闕之重城。所以心之有包絡﹐如蓮花之有橐﹐橐空虛﹐則蓮子動搖﹔包絡充足﹐則神明安逸。如善寐神淸﹐心血有餘﹔怔忡驚悸﹐心血不足。血不足﹐則心如漧涸﹐似火熾矣。要之﹐包絡血少﹐不能榮養其心﹐致有心煩雜等證。故治心病﹐必先以養包絡爲主。包絡得養﹐則心神安足﹐何有驚悸怔忡之患耶﹖﹝《醫學階梯》﹞

或問曰﹕《難經》言髒有六﹐心﹑肝﹑脾﹑肺﹑腎五而已﹐餘一臟﹐乃右腎也。手厥陰心包絡﹐旣是十二經中之一經﹐與少陽爲表裏矣。乃不以包絡爲髒﹐而以右腎當之何也﹖答曰﹕心包絡﹐乃包心之脂膜﹐非若右腎之有形質者比也。以其質無特形﹐故不得爲特髒也。又問右腎旣爲六髒之一矣﹐何十二經中﹐不以右腎之有形者足其數﹐乃以手心主當之。其故何哉﹖答曰﹕《難經》𨿽有右腎命門爲一臟之說﹐然外無經絡所屬﹐且云其气與腎通﹐則亦皆腎而已矣。此二而一﹐一而二者也。﹝《醫旨緒餘》﹞

三焦

三焦者﹐決瀆之官﹐水道出焉﹐是經少血多气。《中藏經》曰﹕三焦者﹐人之三元之气也。總領臟腑﹑營衛﹑經絡﹑內外﹑左右﹑上下之气﹐三焦通﹐則內外﹑左右﹑上下皆通矣。﹝李士材﹞

嘗讀《難經》﹑叔和﹑啟元諸賢三焦論﹐皆謂有名無形。又讀《靈樞》曰﹕密理濃皮者﹐三焦濃﹔粗理薄皮者﹐三焦薄﹔勇士者﹐三焦理橫﹔怯士者﹐三焦理縱。則似乎有形矣。及觀李士材曰﹕肌肉之內﹐臟腑之外﹐爲三焦﹐亦無形也。而士材又以無形爲誤﹐而以《靈樞》之濃薄縱橫﹑如霧﹑如瀆﹑如漚﹐以徵其形﹐則三焦究屬有形耶﹖無形耶﹖謹贅一言以辧之。夫三焦者﹐卽胸﹑膈﹑腹內三空處也。諸賢皆謂有名無形者﹐所以別其不同於他髒他腑之自具一形耳。非曰無形﹐卽無其處﹐正欲指空處﹐故曰無形也。《靈樞》濃薄謂縱橫者﹐卽指胸膈腹之腔子裏面爲言﹐非另具一形而爲濃薄縱橫也。《經》又曰如霧﹑如漚﹑如瀆﹐而中焦又有作餘瀝者﹐蓋卽指胸膈腹內空處之水气爲諭﹐卽士材所謂肌肉之內﹐臟腑之外﹐𨿽有其處﹐原無其形﹐何反以無形爲誤﹖豈其意以旣有其處﹐卽不得謂之無形耶﹖然處與形不同﹐有其處﹐《內經》所以云云﹔無其形﹐諸賢所以定論。

先聖後賢言似異而旨實同也。惟陳無擇言有形如脂膜﹐疑未妥協。蓋脂膜乃身中原有之物﹐三焦之形如之﹐則又一層假脂膜也。假脂膜與眞脂膜﹐其何以辧哉﹗故敢謂其未妥。﹝《吳醫匯講》﹞

或問三焦旣無形﹐何《气府篇》有少陽脈气所發者﹐三十二穴﹐《繆刺篇》有少陽之絡﹐《經脈篇》有三焦少陽之脈﹐《經別篇》有少陽心主之正﹐《經筋篇》有少陽心主之筋﹐《衛气篇》有少陽心主之本等語﹐似涉有形。今曰無形﹐然則彼皆非耶﹖余曰﹕所謂有形者﹐指其經根據附各屬經絡而流貫者言也。因有此經﹐故有此病。云無形者﹐非若五腑稱長若干﹐重若干﹐受盛若干云云﹐若獨指其經脈起止兪穴主病等語﹐便謂有形﹐不思奇經衝任督等脈﹐皆有起止﹐亦皆主病可指﹐如有形府例看否耶﹖有形之說不辧而其謬自明矣。﹝《醫旨緒餘》﹞

膽

膽者﹐中正之官﹐決斷出焉。《難經》曰﹕膽在肝之短葉間﹐重三兩三銖﹐長三寸﹐盛精汁三合﹐是經多气少血。按華元化曰﹕膽者﹐中淸之府﹐號曰將軍﹐主藏而不瀉。﹝李士材﹞

勇者气行則止﹐怯者著而爲病。《經》言最宜旁通。凡人之所不畏者﹐皆是也。遇大風不畏﹐則不爲風傷。遇大寒大熱不畏﹐則不爲寒熱中。飽餐非出於勉彊﹐則必無畱滯之患。气以膽壯﹐邪不能幹。故曰十一臟皆取決於膽。﹝《醫參》﹞

肝

肝者﹐將軍之官﹐謀慮出焉。肝居膈下﹐上著脊之九椎下﹐是經多血少气。其合筋也﹐其榮爪也﹔主藏魂﹐開竅於目﹔其系上絡心肺﹐下亦無竅。《難經》曰﹕肝重二斤四兩﹐左三葉﹐右四葉﹐凡七葉。﹝李士材﹞

附腔子﹑脂膜

常考《類經》﹐以三焦指腔子而言。但腔子未必盡屬三焦﹐而實包羅乎三焦。如藏者爲裏之裏﹐所謂心﹑肝﹑脾﹑肺﹑腎是也﹔出者爲裏之表﹐所謂魂﹑魄﹑神﹑志﹑意是也。是腔子之內﹐尙有表裏之別﹐而腔子之陰陽﹐顧可不分晰乎﹖夫五臟所藏魂﹑魄﹑神﹑志﹑意及精﹑血等類﹐運於裏而通於表﹐陰中有陽也。六腑所藏水谷﹑溺穢﹑津液等類﹐泄於表而根於裏﹐陽中有陰也。腔子內﹐其精者﹐爲神﹑爲气﹑爲性﹑爲情﹔其粗者﹐爲脂﹑爲膜。所生者神﹐所運者气。稟於天﹐有剛﹑柔﹑純﹑雜爲性﹔觸於感﹐有喜﹑怒﹑哀﹑樂爲情。

醫者審其神气﹐察其性情﹐不獨因病別方﹐仍須因人別病。故有同一病而不同一治者﹐非偶然也。至於脂膜﹐亦有分別。人止言腔子臟腑有陰陽﹐不言脂膜有表裏。《內經》云﹕心主身之血脈﹐肝主身之筋膜。《類經》云﹕三焦其體﹐有脂膜在腔子之內。景嶽以三焦指腔子﹐余更以脂膜分表裏。凡肥者爲脂﹑爲表﹐瘦者爲膜﹑爲裏。近肉者爲脂﹑爲表﹐裹骨包脈者爲膜﹑爲裏也。苟不明脂膜之理﹐則髒自爲髒﹐腑自爲腑﹐肉之爲肉﹐骨之爲骨。骨肉臟腑不相聯系﹐則軀殼腔子豈不散乎﹖脂膜表裏旣已辧晰﹐則因其深淺﹑濃薄﹐而治法之次第﹐可得而分矣。﹝《醫學階梯》﹞

膜者﹐非皮﹑非肉﹐與脂相附。五臟六腑﹐以此遮護。豕腹內版油貼處﹐卽此物也。裹腸曰花油﹐貼腔子曰版油﹐皆脂之謂也。膜在脂外肉內﹐形如薄皮﹐內護腔子﹐如紙糊壁﹐在人身半表裏之間﹐與少陽爲六經之半表半里不同﹐故腔子上膜爲疫邪所伏﹐疫邪從口鼻吸入﹐不能循經﹐又爲後來眞气所逼﹐故遇脂膜﹐卽以少休﹐因而潛伏膜原。邪入無所知覺﹐由乎此也。積久不安﹐以時發作。

或正气搜索及此而驅逐之﹐或外觸時气而出﹐內外分傳。惟其所向﹐謂其入裏多而達表少者﹐外肉堅難走﹐內脂柔易趨故也。﹝《醫參》﹞

卷一﹟醫學溯源

經絡﹝附骨﹑筋﹑爪﹑皮﹑肌﹑肉﹑腠理﹑竅﹞

經義

胃之大絡﹐名曰虛裏。貫膈絡肺﹐出於左乳下﹐其動應衣﹐脈宗气也。﹝《素問》﹞

黃帝曰﹕願聞五臟六腑所出之處。岐伯曰﹕五臟五﹐五五二十五﹐六腑六﹐六六三十六。經脈十二﹐絡脈十五﹐凡二十七气﹐以上下所出爲井﹐所澑爲榮﹐所注爲輸﹐所行爲經﹐所入爲合﹐二十七气所行﹐皆在五也。○太陽根於至陰﹐結於命門。命門者。目也。陽明根於厲兌﹐結於顙大。顙大者﹐鉗耳也。少陽根於竅陰﹐結於窗籠。窗籠者﹐耳中也。太陽爲開﹐陽明爲闔﹐少陽爲樞。○太陰根於隱白﹐結於太倉。少陰根於湧泉﹐結於廉泉。厥陰根於大惇﹐結於玉英﹐絡於膻中。太陰爲開﹐厥陰爲闔﹐少陰爲樞。○足太陽根於至陰﹐澑於京骨﹐注於昆侖﹐入於天柱﹑飛揚也。足少陽根於竅陰﹐澑於邱墟﹐住於陽輔。入於天容﹑光明也。

足陽明根於厲兌﹐澑於衝陽﹐注於下陵﹐入於人迎﹑丰隆也。手太陽根於少澤﹐澑於陽谷﹐注於少海﹐入於天窗﹑支正也。手少陽根於關衝﹐澑於陽池﹐注於支溝﹐入於天牖﹑外關也。手陽明根於商陽﹐澑於合谷﹐注於陽溪﹐入於扶突﹑徧歷也。此所謂十二經者盛絡﹐皆當取之。○脾之大絡﹐名曰大包﹐出淵液下三寸﹐布胸脇。

○黃帝問曰﹕願聞人之肢節﹐以應天地柰何﹖伯髙答曰﹕天圓地方﹐人頭圓足方以應之。天有日月﹐人有兩目。

地有九洲﹐人有九竅。天有風雨﹐人有喜怒。天有雷電﹐人有音聲。天有四時﹐人有四肢。天有五音﹐人有五臟。天有六律﹐人有六腑。天有冬夏﹐人有寒熱。天有十日﹐人有手十指。辰有十二﹐人有足十指莖垂以應之。

女子不足二節以抱人形。天有陰陽﹐人有夫妻。歲有三百六十五日﹐人有三百六十節。地有髙山﹐人有肩膝。

地有深谷﹐人有腋。地有十二經水﹐人有十二經脈。地有泉脈﹐人有衛气。地有艸﹐人有毫毛。天有晝夜﹐人有臥起。天有列星﹐人有牙齒。地有小山﹐人有小節。地有山石﹐人有髙骨。地有林木﹐人有膜筋。地有聚邑﹐人有肉。歲有十二月﹐人有十二節。地有四時不生艸﹐人有無子。此人與天地相應者也。﹝《靈樞》﹞

經脈十二﹐絡脈十五﹐何始何窮也﹖然﹕經脈者﹐行血气﹐通陰陽﹐以榮於身者也。其始從中焦﹐注手太陰﹑陽明﹐陽明注足陽明﹑太陰﹐太陰注手少陰﹑太陽﹐太陽注足太陽﹑少陰﹐少陰注手心主﹑少陽﹔少陽注足少陽﹑厥陰﹐厥陰復還注手太陰。別絡十五﹐皆因其原﹐如環無端﹐轉相灌漑﹐朝於寸口﹑人迎﹐以處百病﹐而決死生也。○經有十二﹐絡有十五﹐餘三絡者﹐是何等絡也﹖然﹕有陽絡﹐有陰絡﹐有脾之大絡。陽絡者﹐陽蹺之絡也。陰絡者﹐陰躋之絡也。故絡有十五焉。○有奇經八脈者﹐不拘於十二經﹐何謂也﹖然﹐有陽維﹐有陰維﹐有陽蹺﹐有陰蹺﹐有衝﹐有督﹐有任﹐有帶。凡此八脈者﹐皆不可拘於經。故曰奇經八脈也。○其奇經八脈者﹐旣不拘於十二經﹐皆何起何經也﹖然﹐督脈者﹐起於下極之兪﹐並於脊裏之上﹐至風府入屬於腦。

任脈者﹐起於中極之下﹐以上至毛際﹐循腹裏﹐上關元﹐至咽喉上頤﹐循面﹑入目﹑絡舌。衝脈者﹐起於气街﹐並足陽明之經﹐俠臍上行﹐至胸中而散。帶脈者﹐起於季脇﹐回身一周。陽蹺脈者﹐起於跟中﹐循外踝﹐上行入風池也。陰蹺脈者﹐亦起於跟中﹐循內踝﹐上行至咽喉﹐交貫衝脈。陽維﹑陰維者﹐維絡於身﹐溢蓄不能環流灌溢諸經者也。

故陽維起於諸陽會﹐陰維起於諸陰交。○奇經之爲病何如﹖然﹕陽維維於陽﹐陰維維於陰。陰陽不能自相維﹐則悵然失志﹐溶溶不能自收持。陰蹺爲病﹐陽緩而陰急。陽蹺爲病﹐陰緩而陽急。衝之爲病﹐气逆裏急。督之爲病﹐脊彊而厥。任之爲病﹐其內若結﹐男子七疝﹐女子瘕聚。帶之爲病﹐腹滿﹐腰溶溶若坐水中。陽維爲病﹐苦寒熱。陰維爲病﹐苦心痛。○肺之原出於太淵﹐心之原出於太陵﹐肝之原出於太衝﹐脾之原出於太白﹐腎之原出於太﹐少陰之原出於兌骨﹐膽之原出於邱墟﹐胃之原出於衝陽﹐三焦之原出於陽池﹐膀胱之原出於京骨﹐大腸之原出於合谷﹐小腸之原出於腕骨。○唇爲飛門﹐齒爲戶門﹐會厭爲吸門﹐胃爲賁門﹐太倉下口爲幽門﹐大腸﹑小腸會爲闌門﹐下極爲魄門。○腑會太倉﹐髒會季脇﹐筋會陽陵泉﹐髓會絕骨﹐血會膈兪﹐骨會大杼﹐脈會太淵﹐气會三焦。﹝《難經》﹞

哲言

手太陰肺﹐始於中焦﹐終於次指內廉出其端。手陽明大腸﹐始於大指﹑次指之端﹐終於上俠鼻孔。足陽明胃﹐始於鼻交中﹐終於大指間﹐出其端。足太陰脾﹐始於大指之端﹐終於注心中。手少陰心﹐始於心中﹐終於小指內側﹐出其端。手太陽小腸﹐始於小指之端﹐終於鼻至目內﹐斜絡於顴。足太陽膀胱﹐始於目內﹐終於小指外側。足少陰腎﹐始於小指之下﹐終於注胸中。手厥陰心包﹐始於胸中﹐終於小指﹑次指﹐出其端。

手少陽三焦﹐始於小指﹑次指之端﹐終於至目兌。足少陽膽﹐始於目兌﹐終於小指﹑次指之間﹐循大指歧骨內﹐出其端﹐貫爪甲﹐出三毛。足厥陰肝﹐始於大指聚毛之際﹐終於注肺中。手之三陽﹐從手走頭﹐足之三陽﹐從頭走足。是髙能接下也。足之三陰﹐從足走腹﹔手之三陰﹐從腹走手。是下能趨上也。○問手足太陽﹑陽明﹑少陽俱會於首﹐然六陽會於首者﹐亦有陰乎﹖答曰﹕有。六腑者﹐六陽也。五臟者﹐五陰也。肺開竅於鼻﹐心開竅於舌﹐脾開竅於口﹐肝開竅於目﹐腎開竅於耳。是五陰也。又有厥陰與督脈會於巓﹐是六陰也。耳者﹐腎也﹐能聽聲﹐聲爲金﹐是耳中有肺也。鼻者﹐肺也﹐能聞臭﹐是鼻中有心也。舌者﹐心也﹐能知味﹐是舌中有脾也。目有五輪﹐通貫五臟﹐口爲脾﹐脾爲坤土﹐主靜而不動﹐故無所兼﹐耳﹑鼻﹑舌各兼一﹐目兼四﹐此與督脈共計十三陰也。腦爲諸體之會﹐卽海也﹐腎主之。是爲十四陰矣。﹝《此事難知》﹞

《四十七難》曰﹕人頭者﹐諸陽之會也。諸陰脈皆至頸﹑胸中而還﹐獨諸陽脈﹐皆上至頭耳。此說殊有不然﹐夫頭爲諸陽之會則是﹐曰陰不上頭則非。蓋陰陽升降之道﹐焉有地不交天﹐髒不上頭之理﹗觀《太陰陽明論》曰﹕陰气從足上行至頭﹐而下行循臂至指端﹔陽气從手上行至頭﹐而下行至足。及本篇所謂十二經脈﹐三百六十五絡﹐其血气皆上於面﹐而走空竅。豈陰經獨不上頭耶﹖近代所傳經穴諸圖﹐亦但云陽穴上頭﹐而陰穴止於胸腋﹐及詳考《經脈》等篇﹐則手足六陰﹐無不上頭。今列諸脈於下﹐以便明者考校。○手少陰﹐上挾咽﹐走喉嚨﹐系舌本﹐出於面﹐系目系﹐合目內﹐○手厥陰﹐循喉嚨﹐出耳後﹐合少陽完骨之下。○手足少陰﹑太陰﹐皆會於耳中﹐上絡右角。○手太陰﹐循喉嚨。○足少陰﹐循喉嚨﹐系舌本﹐上至項﹐結於枕骨﹐與足太陽之筋合。○足太陰﹐合於陽明﹐上行結於咽﹐連舌本﹐支者結舌本﹐貫舌中﹐散舌下。○足厥陰﹐循喉嚨之後﹐上入頏顙﹐絡於舌本﹐連目系﹐上出額﹐與督脈會於巓﹔其支者﹐從目系﹐下頰裏﹐環唇內。﹝《類經》﹞

《二十九難》曰﹕陽維爲病﹐苦寒熱。陰維爲病﹐苦心痛。越人但有是說而無治法﹐後人有以桂枝湯爲治﹐可謂中肯。蓋陽維維於陽﹐屬於衛也﹐故爲寒熱。陰維維於陰﹐屬於營也﹐故爲心痛。桂枝湯有和營衛﹑調陰陽之力﹐適合比例。○西洋自鳴鐘﹐以比人身气血之周流﹐最爲切肖。﹝《吳醫匯講》﹞

人身有經﹑有絡﹑有孫絡﹐气血由脾胃而滲入孫絡﹐由孫絡而入各經大絡﹐而入十二經。譬之溝澗之水流入溪﹐溪之水流入江河也。溝澗溪流﹐有盈有涸﹐至於江河﹐則古今如一﹐永無干涸。若有漧涸﹐則人物消滅盡矣。中風偏枯之疾﹐一邊不知痛癢而不死者﹐以其孫絡﹑大絡爲邪气壅塞﹐血气不能周流故也。然十二經中之元气﹐猶周流不息﹐是以久延不死。﹝余傅山﹞

古人論絡分經別脈﹐今人論絡混表雜裏。緣不知經脈之迥殊與陰陽之大道也。古謂直行曰經﹐旁枝曰絡﹐乃經絡之陰陽表裏。而大腸絡肺﹐肺絡大腸﹐乃脈絡之陰陽表裏。是以脈絡之絡﹐在人臟腑之內﹔經絡之絡﹐在人肌肉之間。毋得以經絡之絡而混脈絡之絡﹐又不可以經絡之絡爲表﹑爲陽﹐脈絡之絡爲裏﹑爲陰。蓋經絡﹑脈絡﹐各有陰陽﹑表裏也。如《經絡論》中﹐十五絡爲裏爲陰﹐三百六十五絡爲表爲陽。又如心包總絡爲裏﹑爲陰﹐三萬六千孫絡爲表﹑爲陽。而《舉痛篇》內又有大經﹑小絡之異。《難經》又有陽絡﹑陰絡之分。凡人外而軀殼﹐以經至絡﹐周身血脈﹐無不貫洽﹔內而腔子﹐以系至絡﹐腑腑臟髒﹐無不以血脈相通。倘不明脈絡之理﹐凡遇血證﹐從何而辧耶﹖﹝《醫學階梯》﹞

人爲三才之一﹐位居天地之中﹐本與天地相肖。則所謂河圖﹑絡書﹑八卦﹐其理自與人身相通。《易》謂近取諸身﹐乾首坤腹﹐震足巽股﹐坎耳離目﹐艮手兌口﹐粗舉其大略耳。卦之所以應乎人身者﹐豈僅以形體粗迹比擬耶﹖人身有督脈﹐從下體二陰之間﹐過尾閭。循背膂而上至巓頂。下鼻抵人中﹐止於唇之上。有任脈從前陰循腹﹐而上至於口唇之下。此二脈卽人身之乾坤﹐亦卽九一二數之相表裏。督統一身之陽﹐任統一身之陰。

不惟人有之﹐鳥﹑獸﹑虫﹑魚皆有之﹐卽果實之類亦有之。人身內有臟腑﹐則其肌肉之間﹐有十二經脈﹐行於手者六﹐行於足者六﹐卽乾坤之外有六子之卦﹐九一之外有二八三七四六之數也。﹝江愼修﹞

乳根二穴﹐左右皆有動气。《經》何獨言左乳下﹖蓋指其動之甚者而言耳。非左動而右不動也。其動應手﹐脈宗气也。《素問》本無二義。馬元臺因坊刻之﹐誤而爲應衣。應衣者﹐言病患肌肉瘦弱﹐其脈動甚而應衣也。亦通。始讀《素問》﹐則心竊疑之﹐至讀《甲乙經》而遂釋然。﹝顧英白﹞

經有十二﹐絡有十五。《難經》以陽蹺﹑陰蹺﹑脾之大絡﹐共爲十五絡。遂爲後世定名。反遺《內經》胃之大絡﹐名曰虛裏﹐貫膈絡肺喫緊一段。後人不敢翻越人之案﹐遂謂當增爲十六絡。是十二經有四大絡矣。豈不冤乎﹗昌謂陽蹺﹑陰蹺二絡之名原誤﹐當是共指奇經爲一大絡也。蓋十二經各有一絡﹐共十二絡矣。此外有胃之一大絡﹐由胃下直貫膈肓﹐統絡諸絡脈於上。復有脾之一大絡﹐由脾外橫貫脇腹﹐統絡諸絡脈於中。復有奇經之一大絡﹐由奇經環貫諸經之絡於周身上下。蓋十二經絡以絡其經﹐三大絡以絡其絡也。《難經》原有絡脈滿溢﹐諸經不能復拘之文。是則八奇經出於十二經脈之外﹐經脈不能拘之﹐不待言矣。昌嘗推奇經之義﹐督脈督諸陽而行於背﹐任脈任諸陰而行於前﹐不相絡也。衝脈直衝於胸中﹐帶脈橫束於腰際﹐不相絡也。陽蹺﹑陰蹺﹐同起於足跟﹐一循外踝﹐一循內踝﹐並行而斗其捷﹐全無相絡之意。陽維﹑陰維﹐一起於諸陽之會﹐一起於諸陰之交﹐名𨿽曰維﹐乃是陽自維其陽﹐陰自維其陰﹐非交相維絡也。設陽蹺﹑陰蹺可言二絡﹐則陽維﹑陰維更可言二絡矣。督﹑任﹑衝﹑帶俱可共言八絡矣。○五臟六腑﹐大經小絡﹐晝夜循環不息﹐必賴胸中大气斡旋其間﹐大气一衰﹐則出入廢﹐升降息﹐神機化滅﹐气立孤危矣。○凡治病不明臟腑經絡﹐開口動手便錯﹐不學無術﹐急於求售﹐醫之過也。﹝《醫門法律》﹞

附骨

《經》云﹕腎之合﹐骨也。腎主身之骨髓﹐在體爲骨﹐在髒爲腎。又云﹕髓者﹐骨之充。骨者﹐髓之府。

水不勝火﹐則骨枯而髓虛﹐故足不任身﹐發爲骨痿。或因陰虛爲骨蒸﹐骨髓酸痛。寒气至爲骨痺﹐痺在於骨則重。大率陽虛骨寒﹐陰虛骨熱。治法多端﹐要以養腎爲本。又有邪气致病者﹐如《內經》濕淫所勝﹐肘腫骨痛﹔燥淫所勝﹐筋骨內變﹔厥陰之復﹐筋骨掉眩﹔少陰之復﹐少气骨痿﹔歲火太過﹐身熱骨痛之類。審歲气而養天和﹐則治標之道得矣。然亦有因藥病骨者﹐《經》云﹕不遠熱則熱至﹐熱至則身熱﹐骨節變﹐內痛血溢等病生。是以調理之方﹐必須細論。久立則傷骨﹐多食甘則骨痛﹐骨病勿多食苦。《經》且再三言之矣。﹝《醫學階梯》﹞

附筋

《經》云﹕肝主身之筋膜。又云﹕肝者其充在筋。又云﹕濕熱不攘﹐大筋軟短﹐小筋弛長。軟短爲拘﹐弛長爲痿。則知筋有大小之別。凡人身之筋似經緯﹐然直者﹐經也﹔橫者﹐緯也。若非經緯錯綜﹐則骨節不相接續矣。更有宗筋爲周身之總筋﹐譬如繩索之有須結﹐綰攝上下諸經者也。岐伯有云﹕陽明者﹐五臟六腑之海﹐主潤宗筋﹐宗筋主束骨而利機關。《經脈篇》云﹕足厥陰气絕則筋絕。厥陰者﹐肝脈也。筋者﹐聚於陰器﹐而脈絡於舌本也。脈弗榮則筋急﹐筋急則引舌與卵。故唇靑﹑舌捲﹑卵縮則筋先死。《經筋篇》言十二經之筋與其病﹐至詳至備。因《經》旨浩繁﹐不能徧載﹐此不過分大小之筋﹐以發軟短﹑弛長之意云爾。﹝《醫學階梯》﹞

筋有剛柔﹐剛者所以束骨﹐柔者所以相維。亦猶經之有絡﹐綱之有紀﹐故手足頂背直行附骨之筋皆堅大﹔而胸腹頭面支別橫絡之筋皆柔細也。但手足十二經之筋﹐又各有不同者﹐如手足三陽行於外﹐其筋多剛﹔手足三陰行於內﹐其筋多柔。而足三陰陽明之筋﹐皆聚於陰器。故曰前陰者﹐宗筋之所聚。此又筋之大會也。﹝《類經》﹞

附爪

《經》云﹕肝之合﹐筋也﹔其榮﹐爪也。蓋爪爲筋之芽﹐乃肝之餘气。又云﹕多食酸﹐則筋急而爪枯。酸固入肝﹐過酸則爪枯﹐節酸則爪潤﹐潤則肝气有餘﹐枯則肝气涸竭也。又云﹕膽應爪﹐爪濃色黃者﹐膽濃﹔爪薄色紅者﹐膽薄﹔爪堅色靑者﹐膽急﹔爪濡色赤者﹐膽緩﹔爪直色白無紋者﹐膽直﹔爪惡色黑多紋者﹐膽結。又云﹕足少陽之上感於寒濕﹐則善痺﹑骨痛﹑爪枯。蓋足少陽屬膽﹐肝膽同宮﹐故其徵皆如此。﹝《醫學階梯》﹞

附皮

《靈樞》云﹕肺應皮﹐皮濃者﹐大腸濃﹔皮薄者﹐大腸薄﹔皮緩腹裏大者﹐大腸大而長﹔皮急者﹐大腸急而短﹔皮滑者﹐大腸直﹔皮肉不相離者﹐大腸結。心應脈﹐皮濃者﹐脈濃﹔皮薄者﹐脈薄﹔皮緩者﹐脈緩。腎應骨﹐密理濃皮者﹐三焦膀胱濃﹔粗理薄皮者﹐三焦膀胱薄﹔皮急而無毫毛者﹐三焦膀胱急。又云﹕人有肥﹑有膏﹑有肉﹐肉堅皮滿者肥﹐肉不堅皮緩者膏﹐皮肉不相離者肉。由此推之﹐相皮亦自有道矣。據方土而論﹐南方生人﹐皮膚柔脆﹔北方生人﹐皮膚堅彊。是皮以風土分也。據地位而論﹐王公大人﹐身體柔脆﹔貧賤作苦﹐皮膚堅濃。是皮以頤養分也。學人明此﹐則形气逆﹑順﹐有餘不足之間﹐可得而論矣。﹝《醫學階梯》﹞

樹木之精气得以上行者﹐皮殼爲之也﹔人身之精气得以外達者﹐腠理爲之也。形惟皮易死﹐亦易生。汗不透則皮死﹐故病後則皮褪﹐甚則毛脫。又甚則換爪甲﹐肉落骨痿﹐皆大病所有事也。皮易生﹐故褪皮者﹐𨿽輕病亦然。皮褪者﹐不治自復﹔毛脫爪換者﹐調理而復﹐肉落骨痿者﹐非峻補不復。﹝《醫參》﹞

附肌

《經》云﹕陽明主肌肉之表。又云﹕气血盛則充膚熱肉﹐血獨盛則淡滲皮膚﹐生毫毛。肌肉之分﹐自有別也。凡人一身﹐不過外而皮毛﹐內而肌膚﹐以至經絡﹑脂膜﹑筋骨之類。所謂脂者﹐卽近肉之膏也。肌者﹐連皮之嫩膏也。而脂滲於中﹐其質肥而虛﹔肌連於皮﹐其質嫩而實。實則膚堅﹐嫩則皮潤。蓋美軀華殼者﹐在潤肌澤膚﹐而潤澤之功﹐在榮養气血。故有肌粟﹑肌瘦﹑肌寒﹑肌熱﹐肌𨿽在表﹐病各有因。人只言病在肌膚爲表證何哉﹗﹝《醫學階梯》﹞

筋骨﹑脂膜﹑肌肉﹑皮膚﹑毫毛十者﹐人之所借以爲形者也。骨爲本﹐筋束骨﹐膜裹筋﹐脂固膜﹐肉衛脂﹐肌澤肉﹐膚統肌﹐皮榮膚﹐毛護皮﹐毫輔毛。譬居室然﹐骨也者﹐以爲梁柱也﹔筋也者﹐以爲關鍵也﹔脂膜肌肉者﹐以爲墻垣也﹐皮膚毫毛者﹐以爲門戶窗牖﹐所以彌縫墻垣之隙者也。一有損壞則屋敝﹐一有傷缺則屋頹矣。﹝《醫參》﹞

附肉

《經》云﹕脾主肉。在體爲肉﹐在髒爲脾。凡人一生體濃﹐由稟賦有餘﹐自幼羸瘦﹐屬天眞不足。中年發胖﹐乃頤養太過﹔晚年不衰﹐緣謹守眞元。皆以肉爲徵。《經》所謂肉爲墻者﹐不信可驗乎﹖至於治病﹐各審所因。濕傷肉﹐風勝濕﹐甘傷肉﹐酸勝甘。久坐傷肉。形樂志樂﹐病生於肉。邪在脾胃﹐則病肌肉痛﹔邪溢气壅﹐脈熱肉敗。由此言之﹐調攝蓋亦多術矣。﹝《醫學階梯》﹞

附腠理

《靈樞》云﹕腠理發泄﹐汗出溱溱。又云﹕衛气者﹐所以溫分肉﹐充皮膚﹐肥腠理﹐司開闔者也。故有元府﹑鬼門之稱。又有腠理開﹑汗大泄之論。汗垢從此而出﹐風邪從此而入。凡人周身毫毛皆有孔竅﹐卽腠理分際。腠理閉﹐外邪不能入﹔元府疏﹐汗易出。南方人好潔﹐元府﹑鬼門易開﹐北方人不常浴﹐所以垢膩護圍腠理﹐邪不輕犯﹐汗不易出。然各人賦質不同﹐南北間或相反﹐亦不必株守一說。﹝《醫學階梯》﹞

附竅

人有九竅﹐實十三竅。舌爲心竅﹐廉泉爲津竅﹐鬼門爲汗竅﹐莖爲精竅﹐並九竅爲十三竅。﹝《醫參》﹞

人身之痞泰﹐與《易》理相同。地天則泰﹐天地則痞。耳兩竅﹐目兩竅﹐鼻兩竅﹐合爲坤象。鼻之下﹐人之中也。口一竅﹐前陰一竅﹐後陰一竅﹐合爲乾象。頭至唇不動﹐地道也。口至足皆動﹐天道也。頭之上天﹐足之下地﹐人身上下合之﹐故能中立。逆之則泰﹐順之則痞﹐理所當然。人自不察耳。○王氏曰﹕凡竅橫者﹐皆有出入往來之气﹔竅豎者﹐皆有陰陽升降之气。上下九竅﹐外而八萬四千毛孔﹐皆其門戶也。﹝《吳醫匯講》﹞

卷二﹟醫學溯源

望色

經義

望而知之謂之神。○凡治病察其形气﹑色澤﹕形气相得﹐謂之可治﹔色澤以浮﹐謂之易已﹐形气相失﹐謂之難治﹔色夭不澤﹐謂之難已。○生於心﹐如以縞裹朱﹔生於肺﹐如以縞裹紅﹔生於肝﹐如以縞裹紺﹔生於脾﹐如以縞裹栝蔞實﹔生於腎﹐如以縞裹紫。○赤欲如白裹朱﹐不欲如赭﹔白欲如鵝羽﹐不欲如鹽﹔靑欲如蒼璧之澤﹐不欲如藍﹔黃欲如羅裹雄黃﹐不欲如黃土﹔黑欲如重漆色﹐不欲如地蒼。○靑如艸滋者死﹐黃如枳實者死﹐黑如者死﹐赤如血者死﹐白如枯骨者死。靑如翠羽者生﹐赤如雞冠者生﹐黃如蟹腹者生﹐白如豕膏者生﹐黑如烏羽者生。○肺熱病者﹐色白而毛敗﹔心熱病者﹐色赤而絡脈溢﹔肝熱病者﹐色蒼而爪枯﹐脾熱病者﹐色黃而肉蠕動﹔腎熱病者﹐色黑而齒槁。○面黃目靑﹐面黃目赤﹐面黃目白﹐面黃目黑者﹐皆不死也。面靑目赤﹐面赤目白﹐面靑目黑﹐面黑目白﹐面赤目靑。皆死也。﹝《素問》﹞

黑色出於天庭﹐大如拇指者﹐必不病而卒死。赤色出於兩顴﹐大如拇指者﹐病𨿽小愈必卒死。○肝熱病者﹐左頰先赤﹔心熱病者﹐額先赤﹔脾熱病者﹐鼻先赤﹔肺熱病者﹐右頰先赤﹔腎熱病者﹐頤先赤。﹝《靈樞》﹞

哲言

鼻頭色靑﹐腹中痛苦冷者死。鼻頭色微黑者﹐有水气。色黃者﹐胸中有寒。色白亡血﹐設微赤﹐非時者死。

又色靑爲痛﹐色黑爲勞﹐色赤爲風﹐色黃者便難﹐色鮮明者有畱飲。﹝《金匱》﹞

人之五官百骸﹐賅而存者﹐神居之耳。色者﹐神之旗也﹐神旺則色旺﹐神衰則色衰﹐神藏則色藏﹐神露則色露。帝王之色﹐龍文鳳彩﹔神仙之色﹐嶽翠山光﹔榮華之色﹐珠明玉潤﹔壽者之色﹐柏古松蒼。乃至貧夭之色﹐重濁晦滯﹐枯索堊黧﹐莫不顯呈於面也。○察色之妙﹐全在察神。血以養气﹐气以養神。失睡之人﹐神有饑色﹔喪亡之子﹐神有呆色。气索自神失所養耳。﹝諭嘉言﹞

赤屬心。深赤色堅﹐稟多火也﹐赤而堅﹐營血充也﹔微赤而鮮﹐气虛有火也﹔赤而索澤﹐血虛火旺也。

赤爲火色﹐只慮津枯血竭﹐無虛寒之患。大抵火形之人﹐未有多濕者。卽有痰嗽﹐亦燥气耳。○面赤多熱﹐而有表裏虛實之殊。午後面赤爲陰火﹐兩顴赤色如妝爲陰火亢極﹐𨿽愈必死。○黃屬脾胃﹐黃而肥盛﹐胃有痰濕也﹔黃而枯﹐胃有火也﹔黃而色淡﹐胃虛也﹔黃而色暗﹐津液耗也。其虛實寒熱之機﹐又當以飲食便溺消息之。

○白而淖澤﹐肺胃充也﹔肥白綿軟﹐气虛有痰也﹔白而消瘦﹐爪甲鮮赤﹐气虛有火也﹔白而不澤﹐爪甲色淡﹐肺胃虛寒也﹔白而微靑臂多靑脈﹐气不統血也﹐若兼爪甲色靑﹐則爲陰寒之證。白爲气虛之象﹐縱有火熱﹐皆爲虛火﹐無實熱之理。○蒼黑屬肝與腎。蒼而理粗﹐筋骨勞也﹔蒼而枯槁﹐營血涸也。黑而肥澤﹐髓充也﹔黑而瘦削﹐陰火內戕也。蒼黑爲下焦气旺﹐𨿽犯客寒﹐亦蘊爲熱﹐無虛寒之候。﹝張路玉﹞

凡人病見靑黑諸色者凶﹐惟黃色爲吉。黃爲胃气﹐故面黃者不死﹐然必黃而有神乃可﹐若久病枯黃﹐豈有生乎﹖﹝鄒丹源﹞

色赤爲熱﹐人所易知。然有寒郁而赤者﹐《經》云﹕太陽司天﹐寒淫所勝﹐民病面赤。又當治以熱劑。

﹝《金匱直指》﹞

面色黃中見靑﹐肝木乘脾土也﹐用四君湯加升﹑柴治之。

﹝吳篁池﹞凡診病不知察色之要﹐如舟子不識風汛﹐動罹覆溺。鹵莽粗疏﹐醫之過也。﹝《醫門法律》﹞

卷二﹟醫學溯源

聆音

經義

聞而知之者﹐謂之聖。○視喘息﹐聽音聲﹐而知病所苦。○肝在音爲角﹐在聲爲呼﹔心在音爲徵﹐在聲爲笑﹔脾在音爲宮﹐在聲爲歌﹔肺在音爲商﹐在聲爲哭﹔腎在音爲羽﹐在聲爲呻。﹝《素問》﹞

哲言

病患語聲寂寂然﹐喜驚呼者﹐骨節間病。○語聲喑喑然不徹者﹐心膈間病。○語聲啾啾然細而長者﹐頭中病。○吸而微數﹐其病在中焦﹐實也﹐當下之卽愈﹐虛者不治。在上焦者其吸促﹐在下焦者其吸遠﹐此皆難治。

呼吸動搖振振者不治。﹝《金匱》﹞

聲者﹐气之從喉舌而宣之於口者也。新病之人聲不變﹐小病之人聲不變﹐惟久病﹑苛病﹐其聲乃變。迨聲變﹐其病機顯呈而莫逃﹐所可聞而知之者矣。古人聞隔垣之呻吟﹐未見其形﹐先得其情。若精心體驗﹐積久誠通﹐如瞽者之耳偏聰﹐豈非不分其心於目耶﹖﹝諭嘉言﹞

肝爲呼﹐心爲笑﹐脾爲歌﹐肺爲哭﹐腎爲呻﹐此聲之可知者也。肝爲角﹐心爲徵﹐脾爲宮﹐肺爲商﹐腎爲羽﹐此音之不易知者也。方土不同﹐語言分別﹐五音未有不相混者﹐何從窺其病而別之乎﹖然常者不易辧﹐而變者則可辧﹐人有生平並未離鄕﹐而大病忽作他處方言者﹐則病情之所由見也。不病時五音難別﹐方病時五音不難別﹐以其病在一臟﹐則一臟之音多﹐諦聆之而自審也。或一臟之音全無﹐則一臟已絕﹐其爲病亦彰矣。五音之可辧者﹕喉音宮﹐舌居中。﹝卽鼻音﹞﹔音商﹐開口張﹔舌音角﹐舌縮卻﹔齒音徵﹐舌點齒﹔唇音羽﹐口撮聚。五音如笙簧然﹐何音啞﹐則簧之壞在何孔。○脾虛者﹐惡聞木聲﹔心虛者﹐惡聞鼓聲﹔肺虛者﹐惡聞金聲﹔腎虛者﹐惡聞人聲﹐肝虛者﹐惡聞啾喞之聲。﹝《醫參》﹞

喘粗气熱爲有餘﹐喘急气寒爲不足。息髙者﹐心肺之气有餘﹔吸弱者﹐肝腎之气不足。怒罵冤苦者﹐肝逆气抑也﹔鼻塞聲重噴嚏者﹐風寒未解也﹔言語輕遲短促者﹐中气虛也﹔呻吟者﹐痛也﹔噫者﹐脾困也﹐噯者﹐胃不寬也﹐實噯聲長而緊﹐得噯則快﹔虛噯聲短而促﹐得噯𨿽松﹐不覺其快。噯冷气者﹐胃寒也﹔嘔酸苦者﹐肝火也。自言死者﹐元虛也﹔喜言食者﹐胃火也。言家私者﹐心慮少睡也﹔言負徳者﹐肝郁多怒也。漧咳無痰者﹐胃中伏火也。譫語收財帛者﹐元气竭也﹔狂言多與人者﹐邪气實也。﹝《四診抉微》﹞

凡聞聲不能分呼﹑笑﹑歌﹑哭﹑呻﹐以求五臟善惡﹐五邪所幹﹐及神气所主之病者﹐醫之過也。○凡辧息不分呼出﹑吸入﹐以求病情﹐毫釐千里﹐醫之過也。○凡聞聲不別雌雄長短﹐出於三焦何部者﹐醫之過也。

﹝《醫門法律》﹞

卷二﹟醫學溯源

辧脈

脈原

脈者幕也﹐如幕外之人﹐而欲知幕之內事也。﹝朱丹溪﹞

營行脈中﹐衛行脈外﹐脈者所以主宰營衛而﹐不可須臾失也。從月﹐從永﹐謂此可永歲月也。古脈字﹐從血從辰﹐所以使气血各根據分派﹐而行經絡也。○折一臂﹑瞽一目而不夭﹐脈少變則病患隨之﹐可不愼哉﹗﹝《醫學入門》﹞

脈乃血派﹐气血之先﹐血之隧道﹐气息應焉。其象法地﹐血之府也﹐心之合也﹐皮之部也。資始於腎﹐資生於胃。陽中之陰﹐本乎營衛。營者陰血﹐衛者陽气。營行脈中﹐衛行脈外。脈不自行﹐隨气而至。气動脈應。

陰陽之義。气如橐﹐血如波瀾﹐血脈气息﹐上下循環。﹝崔紫虛﹞

經絡者。脈之道路。動見者﹐脈之徵驗。乃營气之精﹐專行於經隧而攝乎內外者也。血與气異體﹐得脈而同化﹐衛與營各行﹐得脈而相應。故脈之中﹐陰陽統焉。然則脈與血气﹐分之爲三﹐可合之爲一也﹐謂營气卽脈可也。﹝鄒丹源﹞

脈之動﹐非筋動也。乃血气根據經而行﹐衝開道路﹐往來不息﹐故如此動。世醫以脈動卽筋動﹐大瘥。如伏脈伏於筋之下﹐須以指推開筋﹐切而得之﹐此亦可以證脈之非筋也。﹝汪寅谷﹞

診法

診法常以平旦﹐陰气未動﹐陽气未散﹐飲食未進﹐經脈未盛﹐絡脈調勻﹐气血未亂﹐故乃可診有過之脈。

○持脈有道﹐虛靜爲保。﹝《素問》﹞

如臨深淵﹐如望浮雲﹐胸中了了﹐指下難明。﹝扁鵲﹞

初持脈時﹐令仰其掌﹐掌後髙骨﹐是謂關上。關前爲陽﹐關後爲陰﹐陽寸陰尺﹐先後推尋。﹝崔紫虛﹞

初學切脈﹐覆藥羅畫三部於絹上﹐教者襯以琴弦﹐驗弦﹐以小粟驗滑﹐以刮竹痕驗澀﹐以截蔥管驗芤﹐以敗絮驗濡。令學人輕重按之﹐消息尋取﹐會意指法﹐久久自眞。﹝韓飛霞﹞

人之形體﹐各有不同﹐則脈之來去﹐因之亦異﹐不可執一說以槪病情也。身長之人﹐下指宜疏﹐身短之人﹐下指宜密。北方之人﹐每見實彊﹔南方之人﹐恆多軟弱。少壯之脈多大﹐老年之脈多虛﹐醉後之脈常數﹐食後之脈常洪﹐室女尼姑多濡弱﹐嬰兒之脈常七至。故《經》曰﹕形气相得者生﹐參伍不調者死。﹝吳鶴臯﹞

凡察脈﹐須識上﹑下﹑來﹑去﹑至﹑止六字。不明此六字﹐則陰陽虛實不別也。上者爲陽﹐來者爲陽﹐至者爲陽﹔下者爲陰﹐去者爲陰﹐止者爲陰。上者自尺部上於寸口﹐陽生於陰也﹔下者自寸口下於尺部﹐陰生於陽也。來者自骨肉之分﹐而出於皮膚之際﹐气之升也﹔去者自皮膚之際﹐而還於骨肉之分﹐气之降也。應日至﹐息日止也。○診脈之道﹐須調平自己气息。男左女右﹐先以中指定得關位﹐卻齊下前後二指。初輕按以消息之﹐次中按以消息之﹐次重按以消息之。然後自寸關至尺﹐逐部尋按。一呼一吸﹐脈行四至爲率﹐閏以太息﹐乃爲平脈。其有太過不及﹐則爲病脈。看在何部﹐卽以其部斷之。○診脈之際﹐病患臂長則疏下指﹐臂短則密下指。

三部之內﹐大﹑小﹑浮﹑沈﹑遲﹑數同等﹐尺﹑寸﹑陰﹑陽﹑髙﹑下相符﹐男﹑女﹑左﹑右﹑彊﹑弱相應﹐四時之脈不相戾﹐命曰平人。其或相背﹐皆病脈也。○取脈之道﹐理各不同﹐形狀非一。夫脈之來﹐必不單至﹐如曰浮而弦﹑浮而數﹑沈而緊﹑沈而細之類﹐將何以別之﹖大抵不出浮﹑沈﹑遲﹑數﹑滑﹑澀之六脈也。浮沈之脈﹐輕手重手而取之﹔遲數之脈﹐以己之呼吸而取之﹔滑澀之脈﹐則察夫往來之形也。浮爲陽﹐輕手得之﹐而芤﹑洪﹑散﹑大﹑長﹑濡﹑弦﹑皆是也﹔沈爲陰﹐重手得之﹐而伏﹑石﹑短﹑細﹑牢﹑實皆是也。遲者一息二至﹐而緩﹑結﹑微﹑弱﹑皆類也。或曰滑類乎數﹐澀類乎遲﹐然脈𨿽相似﹐而理則殊也。蓋遲數以呼吸察其至數﹐滑澀以往來察其形狀。數爲熱﹐遲爲寒﹐滑爲血多﹐澀爲血少﹐所謂提綱不出乎六字也。○持脈之要有三﹕曰舉﹐曰按﹐曰尋。輕手循之曰舉﹐重手取之曰按﹐不輕不重委曲求之曰尋。○凡診先以三指齊按﹐所以察其大綱。如陰陽﹑表裏﹑上下﹑來去﹑長短﹑謚覆之類是也。後以逐指單按﹐所以察其部分。每部下指﹐先定經脈時脈﹐以審胃气。分其表﹑裏﹑寒﹑熱﹑虛﹑實﹐辧其气分﹑血分﹐陰陽盛衰﹐臟腑所屬。浮候﹑中候﹑沈候以消息之﹐斷病何部異於眾脈﹐便屬此部有病﹐候其盛衰以決之。﹝滑伯仁﹞

診法多端﹐全憑指法捷取。蓋人之中指上兩節長﹐無名﹑食指上兩節短﹐參差不齊。若按尺排指疏﹐則逾越一寸九分之定位﹔排指密﹐又不及寸關尺之界分。齊截三指﹐斯中指翹出﹐而節節相對﹐節無不轉﹐轉無不活。此別左右﹐分表裏﹐推內外﹐悉五層﹐候浮﹑中﹑沈三指法也。以中指亞齊食指﹐去無名指﹔以中指並齊無名指﹐去食指﹐亦節無不轉。此衡寸口﹐權尺中﹐齊上下﹐推下上﹐推上下﹐均前後﹐兩指法也。至若左人迎﹐右气口﹐候十二臟腑定位﹐如以右食指切左寸﹐髒心腑小腸﹔右中指切左關﹐髒肝腑膽﹔右無名指切左尺﹐髒腎腑膀胱。如以左食指切右寸﹐髒肺腑大腸﹔左中指切右關﹐髒脾腑胃﹔左無名指切右尺﹐髒命門腑三焦﹝此遵古診法。惟兩寸不可根據此﹐當遵前條經文﹞。咸用指端舉按別髒別腑﹐此單指法也。𨿽可三指並齊﹐及其定位﹐專指舉按﹐固得其眞﹐不若獨指之無牽帶﹐別有低昂也。第惟食指肉薄而靈﹐中指則濃﹐無名指更濃且木﹐是必指端稜起如綫者﹐名曰指目﹐以按脈中之脊。無論洪﹑大﹑弦﹑革﹐卽細小絲微﹐咸有脊焉﹐如目之視物﹐妍醜畢具﹐故古人稱診脈曰看脈﹐意可想矣。每見惜指甲之修長﹐用指濃肉分﹐或指節之下﹐以憑診視者﹐不啻目生頸腋胸脇矣。○脈狀多端﹐全憑診法。以十則爲提綱﹐而眾目攝焉。如舉形體之則﹐以大小爲綱﹕曰肥﹐曰洪﹐曰散﹐曰橫﹐曰弦﹐曰革﹐皆大目矣﹔曰弱﹐曰瘦﹐曰細﹐曰微﹐曰縈縈如蛛絲﹐皆小目矣。

如舉至數之則﹐以遲數爲綱﹕曰急﹐曰疾﹐曰緊﹐曰搏﹐曰躁﹐曰喘﹐曰促﹐曰動﹐曰奔越無倫﹐皆數目矣﹔曰緩﹐曰脫﹐曰少气﹐曰不前﹐曰止﹐曰歇﹐曰停﹐曰代﹐曰結﹐曰如瀉漆之絕者﹐皆遲目矣。如舉往來之則﹐以滑澀爲綱﹕曰利﹐曰營﹐曰啄﹐曰翕﹐曰章﹐曰連珠﹐曰替替然﹐皆滑目矣﹔曰緊﹐曰滯﹐曰行遲﹐曰爲不應指﹐曰參伍不齊﹐曰往來難且散﹐曰如雨淪沙﹐曰如輕刀刮竹﹐皆澀目矣。如舉部位之則﹐以長短爲綱﹕曰﹐曰髙﹐曰湧﹐曰端直﹐曰條達﹐曰上魚爲溢﹐皆長目矣﹐曰抑﹐曰卑﹐曰不及指﹐曰入尺爲覆﹐皆短目矣。如舉按之則﹐以浮沈爲綱﹕曰盛﹐曰毛﹐曰泛﹐曰芤﹐曰如落楡莢﹐曰肉上行﹐曰時一浮﹐曰如水中漂木﹐曰瞥瞥如羹上肥﹐皆浮目矣﹔曰潛﹐曰堅﹐曰伏﹐曰過﹐曰減﹐曰陷﹐曰獨沈﹐曰時一沈﹐曰如綿裹砂﹐曰如石投水﹐皆沈目矣。﹝盧子由﹞

上古以三部九候決死生﹐是徧求法﹔以人迎﹑寸口﹑趺陽辧吉凶﹐是扼要法。自《難經》獨取寸口之說行﹐而人迎趺陽不參矣。脈理大綱﹐不外陰陽十種。陰陽配偶﹐惟見五端。浮是脈體﹐大弱是脈勢﹐滑澀是脈气﹐動弦是脈形﹐數遲是脈息﹐不得槪以脈象視之。脈有對看法﹐有正看法﹐有反看法﹐有平看法﹐有變看法﹐有徹底看法。如有浮卽有沈﹐有大卽有弱。與滑澀遲數合之於病﹐則浮爲在表﹐沈爲在裏﹔大爲有餘﹐弱爲不足﹔滑爲血多﹐澀爲气少﹔動爲搏陽﹐弦爲搏陰﹔數爲在腑﹐遲爲在髒﹐此對看法也。如浮﹑大﹑動﹑數﹑滑﹐脈之有餘者名陽﹔沈﹑澀﹑弱﹑弦﹑遲﹐脈之不足者名陰﹐此正看法也。當知其中有陰陽勝復之病機。夫陰陽之轉旋也﹐有餘而往﹐不足隨之﹔不足而往﹐有餘從之。故其始也﹐爲浮﹑爲大﹑爲數﹑爲動﹑爲滑﹔其繼也﹐反沈﹑反弱﹑反弦﹑反澀﹑反遲﹐此是陽消陰長之機。其始也﹐爲沈﹑爲弱﹑爲弦﹑爲澀﹑爲遲﹔其繼也﹐微浮﹑微大﹑微數﹑微動﹑微滑﹐此是陽進陰退之機。皆病爲欲愈﹐此反看法也。浮而更兼大﹑動﹑滑﹑數之陽脈﹐是純陽﹐必陽盛陰虛之病矣﹔沈而更兼弱﹑澀﹑弦﹑遲之陰脈﹐是爲重陰﹐必陰盛陽虛之病矣﹐此爲平看法。如浮弱﹑浮澀﹑浮弦﹑浮遲﹐此陽中有陰﹐其人陽虛﹐而陰气伏於陽中﹐將有亡陽之變﹐當以扶陽爲急務矣﹔如沈大﹑沈動﹑沈滑﹑沈數﹐此陰中有陽﹐其人陰虛﹐而陽邪下陷於陰中﹐將有陰竭之患﹐當以存陰爲深慮矣。

此爲變看法。如五陽之脈﹐體𨿽不變﹐若始之有力﹐終之無力而微﹐知陽將絕矣。五陰之脈﹐喜變爲陽﹐若忽見五陽之狀﹐是陰極似陽﹐此反照不長﹐餘燼易滅也。是爲徹底看法。更有眞陰﹑眞陽看法﹕凡陰病見陽者生﹐陽病見陰者死。成注只據傷寒說﹐觀凡字﹐知脈法不專爲傷寒而言。脈指胃脘之眞陽﹐《經》謂二十五陽者是也。陰病見陽脈﹐是胃气未傷﹐故主生﹐《經》云別於陽者﹐知病起時也﹔陰脈指五臟之眞陰﹐因胃脘之陽不至於手太陰﹐五臟之眞陰來見﹐是脈無胃气﹐故見陰主死﹐《經》謂別於陰者﹐知死生之期也。要知沈﹑澀﹑弱﹑弦﹑遲是病脈﹐不是死脈﹐其見於陽病最多。陽病見浮﹑大﹑動﹑數﹑滑之不休﹐卽是死脈。陰病見浮﹑大﹑動﹑數﹑滑之脈﹐每見陰極似陽﹐未必卽可生之機也。若眞髒脈至﹐如肝脈之中外急﹐心脈堅而搏﹐肺脈浮而大﹐腎脈如彈石﹐脾脈如距喙﹐皆反見有餘之象﹐豈可以陽名之﹖《經》曰﹕邪气來也緊而疾﹐穀气來也徐而和。則又不得以遲數論陰陽矣。﹝柯韻伯﹞

部位

尺內兩傍﹐則季脇也﹐尺外以候腎﹐尺裏以候腹。中附上﹐左外以候肝﹐內以候鬲﹔右外以候胃﹐內以候脾。上附上﹐右外以候肺﹐內以候胸中﹔左外以候心﹐內以候膻中。前以候前﹐後以候後。上竟上者﹐胸喉中事也﹔下竟下者﹐少腹腰股膝脛足中事也。﹝《素問》﹞

按本篇『內外『二字﹐注云內側外側。夫曰內外側者﹐必脈形扁闊或有兩條者乃可。若謂診者之指側﹐則本篇文義﹐乃舉脈體而言﹐且診者之左外﹐則病之右手也﹐當言候胃﹐不當言候肝矣﹐於義不通。觀《易》卦六爻﹐凡畫卦者﹔自下而上﹐上三爻爲外卦﹐下三爻爲內卦﹐則其上下內外之義明矣。又有以浮取爲外﹐沈取爲內者﹐於義亦通。﹝《類經》﹞

心肝居左﹐脾肺居右﹐腎與命門居兩尺部。寸候胸上﹐關候鬲下﹐尺候於臍下至足踝。左以候左﹐右以候右﹐病隨所在﹐不病者否。﹝崔紫虛﹞

切脈必先凝神﹐如學射者﹐先學不瞬﹐自爲深造﹐庶乎得心應手﹐夫豈一蹴可幾﹗然必下指部位分明﹐盡破紛紜﹐坦然由之無疑﹐乃有豁然貫通之日。否則徒以三指一按﹐虛應故事﹐可鄙孰甚﹖且如心與小腸同診﹐肺於大腸同診﹐識者咸共非之﹐不知此可以論病機﹐如心移熱於小腸﹐肺移熱於大腸之類﹐不可以定部位也。

小腸當候於右尺﹐火從火也﹐大腸當候於左尺﹐以金從水也。三焦屬火﹐亦候於右尺﹐膀胱屬水﹐亦候於左尺。

一尺而水火兩分﹐一臟而四腑兼屬﹐乃天然不易之至道。若二腸濁陰之最﹐乃與心肺同列﹐混地獄於天堂可乎﹖豈有濁气上干﹐三焦交亂﹐尙可稱爲平人乎﹗﹝余午亭﹞

人迎

帝曰﹐足之陽明﹐何因而動﹖岐伯曰﹕胃气上注於肺﹐其悍气上衝頭者﹐循咽上走空竅循眼系﹐入絡腦﹐出﹐下客主人﹐循牙車﹐合陽明﹐並下人迎﹐此胃气別走於陽明者也。﹝《靈樞》﹞

任脈之側開二寸﹐卽足陽明胃經也。其在頸之穴名曰人迎﹐夾結喉兩旁一寸半﹐乃腹部第二行次之脈也。﹝馬元臺﹞

按人迎气口之脈﹐本皆經訓。但人迎爲足陽明之脈﹐不可以言於手﹐气口總手太陰而言﹐不可以分左右。

如《動輸》《本輸》《經脈》等篇﹐明指人迎爲結喉旁胃經動脈。蓋上古診法有三﹕一取三部九候﹐以診周身之脈﹔一取太陰陽明﹐以診陰陽之本﹔一取左右气口﹐以診臟腑之气。然則人迎﹐自有其位﹐《脈經》乃扯人迎於左手﹐而分气口於右手﹐不知何據而云然﹖愚初惑之﹐及見《綱目》釋云﹕人迎在結喉兩旁﹐足陽明之脈也﹔又見龐安常《論脈》曰﹕何謂人迎﹐喉旁取之。近見徐東臯曰﹕《脈經》謂左手關前一分爲人迎﹐誤也。若此數君﹐已覺吾之先覺矣。﹝《類經》﹞

气口寸口

帝曰﹕气口何以獨爲五臟主﹖岐伯曰﹕胃者水谷之海﹐六腑之大源也。五味入口﹐藏於胃﹐以養五臟气﹐气口亦太陰也。是以五臟六腑之气味﹐皆出於胃﹐變見於气口。﹝《素問》﹞

《一難》曰﹕十二經中﹐皆有動脈﹐獨取寸口﹐以決五臟六腑死生吉凶之法﹐何謂也﹖然寸口者﹐脈之大會﹐手太陰之動脈也。﹝《難經》﹞

按寸口﹑气口﹑脈口之義﹐歷考經文﹐乃統兩手而言﹐非獨指兩寸爲寸口。右手爲气口也﹐肺主諸气﹐气之盛衰見於此﹐故曰气口﹔肺朝百脈﹐脈之大會聚於此﹐故曰脈口﹔脈出太淵﹐其長一寸九分﹐故曰寸口。是名𨿽三﹐而實則手太陰肺經一脈也。王叔和未詳經旨﹐突謂左爲人迎﹐右爲气口﹐以致後人俱指兩寸爲寸口﹐右關爲气口﹐而不復知統兩手而言矣。﹝《景嶽全書》﹞

寸﹑關﹑尺﹐輒名心脈﹑肺脈﹑肝脈﹑脾脈﹑腎脈者非也﹐此手太陰肺經之動脈﹐分其部以候他髒之气耳。

李時珍曰﹕非五臟六腑所居之處也。脈行始於肺﹐終於肝﹐而復會於肺。肺爲气所出入之門戶﹐故名曰气口﹐而爲脈之大會﹐以占一身焉。﹝吳艸廬﹞

三部九候

帝曰﹕何謂三部﹖岐伯曰﹕有上部﹐有中部﹐有下部。各有三候。三候者﹐有天﹐有地﹐有人也。上部天﹐兩額之動脈﹔上部地﹐兩頰之動脈﹔上部人﹐耳前之動脈。中部天﹐手太陰也﹔中部地﹐手陽明也﹔中部人﹐手少陰也。下部天﹐足厥陰也﹔下部地﹐足少陰也﹔下部人﹐足太陰也。故下部之天以候肝﹐地以候腎﹐人以候脾胃之气。帝曰﹕中部之候柰何﹖岐伯曰﹕亦有天﹐亦有地﹐亦有人。天以候肺﹐地以候胸中之气﹐入以候心。帝曰﹕上部以何候之﹖岐伯曰﹕亦有天﹐亦有地﹐亦有人。天以候頭角之气﹐地以候口齒之气﹐人以候耳目之气。﹝《素問》﹞

脈有三部九候﹐各何所主之﹖然三部者﹐寸﹑關﹑尺也﹔九候者﹐浮﹑中﹑沈也。上部法天﹐主胸以上至頭之有疾也﹔中部法人﹐主膈下至臍之有疾也﹔尺爲下部﹐法而應乎地﹐主臍下至足之有疾也。﹝《類經》﹞

又有九候﹐舉按輕重﹐三部浮沈﹐各候五動。﹝崔紫虛﹞

按三部九候﹐《內經》明指人身上﹑中﹑下之動脈。蓋上古診法﹐於人身三部九候之脈﹐各有所候﹐以診諸髒之气﹐而鍼除邪疾﹐非獨以寸口爲言也。如仲景脈法﹐上取寸口﹐下取趺陽﹐是亦此意。觀《十八難》曰﹕三部者﹐寸﹑關﹑尺也﹔九候者﹐浮﹑中﹑沈也。乃單以寸口而分三部九候之診﹐後世言脈者﹐皆宗之。

𨿽亦診家捷法﹐然非軒岐本旨﹐學人當並詳其義。﹝《類經》﹞

形肉已脫﹐九候𨿽調猶死﹔七診𨿽見﹐九候皆從者不死。﹝《素問》﹞

七診者﹐獨大﹑獨小﹑獨遲﹑獨疾﹑獨寒﹑獨熱﹑獨陷下也。﹝《內經吳注》﹞

愚按﹕七診之法﹐本出此篇﹐而勿聽子謬謂七診者。診宜平旦﹐一也﹔陰气未動﹐二也﹔陽气未散﹐三也﹔飲食未進﹐四也﹔經脈未盛﹐五也﹔絡脈調勻﹐六也﹔气血未亂﹐七也。夫此七者﹐焉得皆謂之診﹖後世謬傳﹐失其本原﹐是眞可以勿聽矣。﹝《類經》﹞

呼吸至數

人一呼脈再動﹐一吸脈亦再動﹐呼吸定息脈五動﹐閏以太息﹐命曰平人。人一呼脈一動﹐一吸脈一動﹐曰少气。人一呼脈三動﹐一吸脈三動而躁﹐尺熱曰病溫﹔尺不熱脈滑﹐曰病風﹔脈澀曰痺。人一呼脈四動以上曰死。脈絕不至曰死。乍疏乍數曰死。﹝《素問》﹞

所謂五十營者﹐五臟皆受气。持其脈口﹐數其至也﹕五十動而不一代者﹐五臟皆受气﹔四十動一代者﹐一臟無气﹔三十動一代者﹐二髒無气﹔二十動一代者﹐三髒無气﹔十動一代者﹐四髒無气﹔不滿十動一代者五臟無气﹐予之短期。﹝《靈樞》﹞

呼出心與肺﹐吸入腎與肝﹐呼吸之間﹐脾受谷味也﹐其脈在中。○人一呼脈行三寸﹐一吸脈行三寸﹐呼吸定息﹐脈行六寸。人一日一夜﹐凡一萬三千五百息﹐脈行五十度周於身。漏水下百刻﹐營衛行陽二十五度﹐行陰亦二十五度﹐爲一周也。○脈來一呼再至﹐一吸再至﹐不大不小曰平。一呼三至﹐一吸三至﹐爲適得病﹕前大後小﹐卽頭痛目眩﹔前小後大﹐卽胸滿短气。一呼四至﹐一吸四至﹐病欲甚﹕脈洪大者﹐苦煩滿﹔沈細者﹐腹中痛﹔滑者﹐傷熱﹔澀者﹐中霧露。一呼五至﹐一吸五至﹐其人當困﹕沈細夜加﹐浮大晝加。不大不小﹐𨿽困可治﹔其有大小者﹐爲難治。一呼六至﹐一吸六至﹐爲死脈也﹕沈細夜死﹐浮大晝死。一呼一至﹐一吸一至﹐名曰損人。𨿽能行﹐猶當著牀﹐所以然者﹐气血皆不足故也。再呼一至﹐再吸一至﹐名曰無魂。無魂者﹐當死也。人𨿽能行﹐名曰行屍。○脈有損至﹐何謂也﹖然至之脈﹐一呼再至曰平﹐三至曰離經﹐四至曰奪精﹐五至曰死﹐六至曰命絕﹐此至之脈也。何謂損﹖一呼一至曰離經﹐二呼一至曰奪精﹐三呼一至曰死﹐四呼一至曰命絕﹐此損之脈也。﹝《難經》﹞

按代脈之義﹐自仲景﹑叔和俱云動而中止﹐不能自還﹐因而復動﹐脈代者死。又曰脈五來一止﹐不復增減者死﹐經名曰代。故王太僕之釋代脈﹐亦云動而中止﹐不能自還也。自後滑伯仁因而述之﹐故後世以結促代並言﹐均目之爲止脈﹐豈足以盡其義哉﹖夫緩而一止爲結﹐數而一止爲促。其至﹐則或三﹑或五﹑或七八至不等﹐然皆至數分明﹐起止有力。至於代脈之辧﹐則有不同。如《宣明五气篇》曰﹕脾脈代。《邪气臟腑病形篇》曰﹕黃者﹐其脈代。皆言髒气之常候﹐非謂代爲止也。又《平人气象論》曰﹕長夏胃微軟弱曰平﹐但代無胃曰死者﹐乃言胃气去﹐而眞髒見者死。亦非謂代爲止也。由此觀之﹐則代本不一﹔如五十動而不一代者﹐乃至數之代﹐卽本篇所云者是也﹔若脈本平勻﹐而忽彊忽弱者﹐乃形體之代﹐卽《平人气象論》所云者是也﹔又若脾主四季﹐而隨時更代者﹐乃气候之代﹐卽《宣明五气》等篇所云者是也。凡脈無定候﹐更變不常﹐則均謂之代﹐但當各因其變﹐而察其情。設不明此﹐非惟失經旨之大義﹐卽於脈象之吉凶﹐皆茫然莫知所辧矣﹐烏足以言診哉﹖﹝《類經》﹞

神力

診脈﹐以有力無力二者爲分辧﹐人皆知之。至於有力中求無力﹐無力中求有力﹐非上智莫能察也。有力中求無力﹐則無力者﹐乃其眞元虛弱﹐而有力者﹐火搏之則然﹐非本體之實也﹔無力中求有力﹐則有力者﹐乃其眞元稟濃﹐而無力者﹐乃胃气暫失所養則然﹐非本體之虛也。此所謂因其形似而求之眞僞者也。﹝余傅山﹞

脈有有力而無神者﹐亦有無力而有神者。蓋有神﹑無神﹐非卽以有力﹑無力論也。如以有力卽爲有神﹐無力卽爲無神﹐則凡脈之弦勁勒指者﹐可爲有神﹐而許以生乎﹖脈之和緩軟弱者﹐可爲無神﹐而斷以死乎﹖蓋有餘之證﹐脈須有力﹐而有力之中﹐又貴有神﹔不足之證﹐脈宜無力﹐而無力之中﹐全在有神。數語爲診家之扼要也。﹝《己任篇》﹞

求脈之道﹐當以有力﹑無力辧陰陽﹐有神﹑無神察虛實。和緩者﹐乃元气之來﹔彊峻者﹐乃邪气之至。○病自陽分傳入三陰者﹐俱是脈沈﹐妙在指下有力﹑無力中分﹕有力者﹐爲陽﹑爲實﹑爲熱﹔無力者﹐爲陰﹑爲虛﹑爲寒。﹝《景嶽全書》﹞

脈之不病﹐其神不言當自有也。脈旣病﹐當求其神之有無。如六數﹑七極﹐熱也﹐脈中有力﹐卽有神也﹔三遲二敗﹐寒也﹐脈中有力﹐卽有神也。熱而有神﹐當泄其熱﹐則神在焉﹔寒而有神﹐當去其寒﹐則神在矣。

若寒熱之脈﹐無力無神﹐將何恃而泄熱去寒乎﹖苟不知此﹐而遞泄去之﹐神將何根據﹖《經》曰﹕脈者血气之先﹐又云﹕血气者人之神。可不察其有無乎﹖﹝王好古﹞

胃气

脈弱以滑﹐是有胃气﹐命曰易治。○平人之常气稟於胃﹐胃者﹐平人之常气也。人無胃气曰逆﹐逆者死。○春胃微弦曰平﹐弦多胃少曰肝病﹐但弦無胃曰死。胃而有毛曰秋病﹐毛甚曰今病。○夏胃微鉤曰平﹐鉤多胃少曰心病﹐但鉤無胃曰死。胃而有石曰冬病﹐石甚曰今病。○長夏胃微軟弱曰平﹐弱多胃少曰脾病﹐但代無胃曰死﹔軟弱有石曰冬病﹐弱甚曰今病。○秋胃微毛曰平﹐毛多胃少曰肺病﹐但毛無胃曰死﹔毛而有弦曰春病﹐弦甚曰今病。○冬胃微石曰平﹐石多胃少曰腎病﹐但石無胃曰死﹔石而有鉤曰夏病﹐鉤甚曰今病。﹝《素問》﹞

博約

凡脈﹐博之則二十七種﹐約之則浮﹑沈﹑遲﹑數﹑滑﹑澀﹑細﹑大爲八要﹐又約之則爲浮﹑沈﹑遲﹑數﹐又至約則爲浮﹑中﹑沈。是知浮﹑沈﹑遲﹑數四脈﹐眞千古要訣也。﹝《醫學入門》﹞

六經脈體

厥陰之至其脈弦﹐少陰之至其脈鉤﹐太陰之至其脈沈﹐少陽之至大而浮﹐陽明之至短而澀﹐太陽之至大而長。﹝《素問》﹞

《經》言﹕少陽之至﹐乍大乍小﹐乍短乍長﹔陽明之至﹐浮大而短﹔太陽之至﹐洪大而長﹔太陽之至﹐緊大而長﹔少陰之至﹐緊細而微﹔厥陰之至﹐沈短而惇。﹝《難經》﹞

時脈

春日浮﹐如魚之遊在波﹔夏日膚﹐泛泛乎萬物有餘﹔秋日下膚﹐蟄虫將去﹔冬日在骨﹐蟄虫周密﹐君子居室。○春應中規﹐夏應中矩﹐秋應中衡﹐冬應中權。○脈從四時﹐謂之可治﹔脈逆四時﹐爲不可治。春得肺脈﹐夏得腎脈﹐秋得心脈﹐冬得脾脈﹐其至皆懸絕沈澀﹐命曰逆四時也。﹝《素問》﹞

《經》言﹕春脈弦﹐夏脈鉤﹐秋脈毛﹐冬脈石﹐是王脈耶﹖將病脈也﹖然弦﹑鉤﹑毛﹑石者﹐四時之脈也。

春脈弦者﹐肝﹐東方木也﹔萬物始生﹐未有枝葉﹐故其脈之來﹐濡弱而長﹐故曰弦﹐夏脈鉤者﹐心﹐南方火也﹔萬物之所茂﹐垂枝布葉﹐皆下曲如鉤﹐故其脈之來疾去遲﹐故曰鉤。秋脈毛者﹐肺﹐西方金也﹔萬物之所終﹐艸木華葉﹐皆秋而落﹐其枝獨在﹐若毫毛也﹐故其脈之來輕虛以浮﹐故曰毛。冬脈石者﹐腎﹐北方水也﹔萬物之所藏也﹐盛冬之時﹐水凝如石﹐故其脈之來沈濡而滑﹐故曰石。此四時之脈也。﹝《難經》﹞

診脈﹐須要先識時脈﹑胃脈與臟腑平脈﹐然後及於病脈。﹝滑伯仁﹞

時脈者﹐謂春三月俱帶弦﹐夏三月俱帶洪﹐秋三月俱帶浮﹐冬三月俱帶沈。髒脈平﹐胃脈又應四時﹐乃無病也﹐反此病矣。太過病在外﹐是外感邪气也﹔不及病在中﹐是內傷正气也。﹝張三錫﹞

按前後諸篇﹐皆以春弦﹑夏鉤﹑秋毛﹑冬石﹐分四季所屬者﹐欲在明時令之脈﹐不得不然也。然脈之疊見﹐有隨時者﹐有不隨時者。故或春而見鉤﹐便是夏脈﹔春而見毛﹐便是秋脈﹔春而見石﹐便是冬脈。因變知病﹐圓活在人﹐故有二十五變之妙。若謂春必弦﹐夏必鉤﹐殊失胃气之精義矣。﹝《類經》﹞

平素脈體

凡人之脈﹐有生而洪大者﹐有生而弱小者。問其平素洪大﹐而今忽弱小者﹐此元气之奪也﹔問其平素弱小﹐而今忽洪大者﹐此邪气之旺也。是究其素﹐而知其眞﹐一治之可中的矣。若不問其平素﹐但見其脈洪大者﹐遂斷爲有餘﹐治以攻擊﹐則元气隨損﹐而羸敗之患生焉﹔但見其脈弱小者﹐遂斷爲不足﹐治以溫補﹐則邪火隨旺﹐而骨蒸之患生焉。是皆診者﹐但窺其淺﹐而不究其素﹔病者欲試其術﹐而不告以素。由是治法倒施﹐變生不測﹐醫者損徳﹐病者損身﹐皆由不問其素之故也。○許松徑素脈洪大﹐偶有小恙﹐醫診之認爲傷寒﹐欲爲發表﹐徑曰﹕予脈洪大﹐自幼已然。醫知其素﹐遂免誤。又有汪氏婦﹐體肥而脈沈細﹐按至骨﹐稍見些微。有疾﹐醫診之﹐駭曰﹕此气血兩虛﹐陽將絕矣。遂用十全大補﹐卽發煩躁﹐已而發狂。予知其藥誤﹐投以三黃石膏湯救醒。﹝余午亭﹞

脈色參合

帝曰﹕有故病﹐五臟發動﹐因傷脈色﹐各何以知其久暴至之病乎﹖岐伯曰﹕徵其脈小﹐色不奪者﹐新病也﹔徵其脈不奪﹐其色奪者﹐此久病也﹔徵其脈與五色俱奪者﹐此久病也﹔徵其脈與五色俱不奪者﹐新病也。○能合脈色﹐可以萬全。﹝《素問》﹞

色靑者其脈弦﹐赤者其脈鉤﹐黃者其脈代﹐白者其脈毛﹐黑者其脈石。見其色而不得其脈﹐反得相勝之脈﹐則死矣﹔得其相生之脈﹐則病已矣。﹝《靈樞》﹞

脈證合與不合

形盛脈細﹐少气不足以息者危﹔形瘦脈大﹐胸中多气者死。形气相得者生﹐參伍不調者病。○脈從陰陽病易已﹐脈逆陰陽病難已。○病熱脈靜﹐泄而脈大﹐脫血而脈實﹐病在中脈實堅﹐病在外脈不實堅者﹐皆難治。﹝《素問》﹞

何謂證與脈合﹐與脈不合﹖有外感之證脈﹐有內傷之證脈。外感者﹐蒸蒸發熱﹐其脈必洪大浮數﹐是證與脈合也﹔如發熱而脈不洪大浮數﹐是證與脈不合也。傳曰﹕陽證得陰脈者死﹐然不可便斷爲死﹐此或者火遏也﹐或胃陰不能充拓也﹐或腎水不能化其營血也。火遏者﹐逍遙散加生地﹑薄荷以發之﹐或加丹﹑梔屈曲下行以通之﹔胃陰不能充拓者﹐左歸飲去茯苓加歸﹑芍合生脈以滋之﹔腎水不能化其營血者﹐六味﹑左歸以補之。如內傷而外不發熱﹐其脈當靜﹐而反浮躁洪大而數﹐是證與脈不合也。傳曰﹕陰證得陽脈者生﹐然亦不可便許爲生﹐此或者陰亡也﹐或陽明有食與火也﹐或腎虛不能納气也﹐或過服烏﹑附﹐而下焦津液枯竭也。又有一種﹐重按有力﹐從肌肉滲開﹐脈與肌肉無界限﹐此近於浮洪豁大﹐總是陰亡之象也。如陰亡﹐分先後天以救其陰。﹝《己任編》﹞

凡治病有捨證從脈者﹐有捨脈從證者。蓋證有眞假﹐脈亦有眞假。如外𨿽煩熱﹐而脈見微弱者﹐必火虛也﹔腹𨿽脹滿﹐而脈見微弱者﹐必胃虛也。虛火虛脹﹐其堪攻乎﹖此宜從脈之虛﹐不從証之實也。有本無煩熱﹐而脈見洪數者﹐非火邪也﹔本無脹滯﹐而脈見弦彊者﹐非內實也。無熱無脹﹐其堪瀉乎﹖此宜從証之虛﹐不從脈之實也。大凡脈證不合者中必有姦﹐必先察其虛﹐以求根本﹐庶乎無誤。﹝《景嶽全書》﹞

脈證相合者易知﹐相左者難知。脈明然後辧證﹐證眞然後施藥。要在虛心細察﹐不可執己見﹐而以藥嘗試也。﹝《瘟疫暑熱全書》﹞

脈有可憑不可憑

生死於人大矣﹐而能於兩手方寸之地﹐微末之動﹐卽能決其生死﹐何其近於誣也。然古人往往百不失一者﹐何哉﹖其要則以胃气爲本。《靈樞》云﹕谷入於胃﹐乃傳之肺﹐五臟六腑皆以受气。寸口屬肺﹐爲百脈之所會﹐故其來也﹐有生气以行乎其間﹐融和調暢﹐得中土之精英﹐此爲有胃气﹐得者生﹐失者死﹐此其大較也。其次。

則推天運之順逆﹕人與天气相應﹐如春屬木﹐脈宜弦﹔夏屬火﹐脈宜洪之類。反是則與天气不應。又其次﹐則審髒气之生克﹕如脾病畏弦﹐本克土也﹔肺病畏洪﹐火克金也。反是則與髒气無害。又其次﹐則辧病脈之從違﹐病之與脈﹐各有宜與不宜﹕如脫血之後﹐脈宜靜細﹐而反洪大﹐則气亦外脫矣﹔寒熱之證﹐脈宜洪數而反細弱﹐則眞元將陷矣。至於眞髒之脈﹐乃因胃气已絕﹐不營五臟﹐所以何髒有病﹐則何髒之脈獨見。凡此皆經書言之詳盡﹐學人苟潛心玩索﹐洞然易曉﹐此其可決者也。至云診脈卽可以知何病﹐又云人之死生﹐無不先知﹐則又非也。蓋脈之變遷無定﹐或有卒中之邪﹐未卽通於經絡﹐而脈一時未變者﹔或病輕而不能見於脈者﹐或有沈痼之疾﹐久而與气血相並﹐一時難辧其輕重者﹔或有病之傳變無常﹐不可執一時之脈﹐而定其是非者。況病之名有萬﹐而脈之象不過數十種﹐何能診脈而卽知其何病﹖此皆推測偶中﹐以欺人也。若夫眞髒之脈﹐有臨死而終不見者﹐則何以決之﹖是必以望聞問三者合而參之﹐亦可不失矣。故以脈爲可憑﹐而亦有時不足憑﹐以脈爲不可憑﹐而又鑿鑿乎可憑。總在醫者熟通經學﹐深思自得﹐則無所不驗矣。若世俗無稽之說﹐皆不足信也。﹝徐靈胎﹞

諸脈條辧

浮脈﹐只輕手便得﹐非必中﹑沈俱無。若崔氏云﹕有表無裏﹐有上無下。則脫然無根﹐混於散脈矣﹐非浮脈之眞面目也。○洪脈只是根腳闊大﹐卻非堅硬。若大而堅硬﹐則爲實脈﹐而非洪脈矣。《經》曰﹕大則病進。

謂其气方張也。又曰﹕形瘦脈大多气者死。謂形與脈不合也。○虛之異於散者﹔虛脈按之𨿽軟﹐猶可見也﹐散脈按之絕無﹐不可見也。虛之異於芤者﹕虛則愈按而愈軟﹐芤則重按而仍見也。○散有二義﹕一自有漸無之象﹐一散亂不整之象。比如楊花散漫﹐或至數不齊﹐或多寡不一﹐爲危殆之候。若心脈浮大而散﹐肺脈短澀而散﹐皆平脈也。軟散則病脈矣﹐腎脈軟散﹐腎敗之徵﹔脾脈代散﹐土絕之候。若二脈交見﹐尢爲必死之符。○營行脈中﹐脈以血爲形。芤脈中空﹐脫血之象也。僞《訣》云﹕寸芤積血在胸中﹐關裏逢芤腸胃癰。是以芤爲蓄血積聚之實脈﹐非失血虛家之空脈矣。且云兩頭有﹐以頭字換《脈經》之邊字﹐便相去千里矣。○濡脈之浮軟﹐與虛脈相類﹐但虛脈形大﹐而濡脈形小也。濡脈之細小﹐與弱脈相類﹐但弱在沈分﹐而濡在浮分也。僞《訣》云﹕按之似有舉還無﹐是弱脈而非濡脈矣。濡脈之無根﹐與散脈相類﹐但散脈從浮大﹐而漸至於沈絕﹐濡脈從浮小﹐而漸至於不見也。從大而至無者﹐全凶之象﹔從小而至無者﹐凶吉相半也。在久病﹑老年之人見之﹐尙未至於必絕﹐若平人﹑少壯﹑暴病見之﹐名爲無根﹐去死不遠矣。○微之爲言﹐無也﹐其象極細極軟。仲景曰﹕縈縈如蛛絲狀﹐其細而難見也﹔瞥瞥如羹上肥狀﹐其軟而無力也。輕取如無﹐故曰陽气衰﹔重按欲絕﹐故曰陰气竭。久病得之﹐多不可救﹐謂正气將次滅絕也﹔卒病得之﹐猶或可生﹐謂邪气不至深重也。○向以革脈卽牢脈﹐非也。蓋革浮而牢沈﹐革虛而牢實﹐形與證皆異也。叔和云﹕三部脈革﹐久病得之死﹐卒病得之生。《甲乙經》曰﹕渾渾革至如湧泉﹐病進而色獘﹐綿綿其去如弦絕者死。言急如湧泉﹐則浮取之﹐不止於弦大﹐而且數﹑且搏﹑且滑矣。曰弦絕﹐不止於豁然﹐而且無根蒂矣。○腎之爲髒﹐配坎應冬﹐萬物蟄藏﹐陽气下陷﹐故其脈主沈陰而居裏。若誤與之汗﹐則如蟄虫出而見霜﹔若誤與之下﹐則如飛蛾入而見湯。○伏脈主病﹐在沈陰之分﹐隱深之處﹐非輕淺之劑所得破其藩垣也。傷寒以一手脈伏爲單伏﹐兩手脈伏爲雙伏﹐不可以陽證見陰脈爲例。火邪內郁﹐不得發越﹐乃陽極似陰﹐故脈伏者﹐必得大汗而解﹐如久旱將雨﹐必先六合陰晦﹐一回雨後﹐庶物咸蘇也。又有陰證傷寒﹐先有伏陰在內﹐而外復感寒邪﹐陰盛陽衰﹐四肢厥逆﹐六脈沈伏﹐須投姜附﹐及灸關元﹐陽始回而脈始出矣。若太溪﹑衝陽皆無脈者﹐必死無疑。○樹以根深爲牢﹐蓋深入於下者也﹔監獄以禁固爲牢﹐蓋深藏於內者也。仲景云﹕寒則牢固﹐又有堅固之義也。沈氏曰﹕似沈似伏﹐牢之位也﹔實大弦長﹐牢之體也。牢脈主病﹐以其在沈分也﹐故悉屬陰寒﹔以其形弦實也﹐故咸爲堅積。若失血亡精之人﹐內虛當得革脈﹐若反得牢脈﹐是脈與證反﹐可卜死期矣。○實爲邪气盛滿堅勁有餘之象﹐旣大矣﹐而且長﹑且堅﹐又且三候皆然﹐則諸陽之象﹐莫不畢備﹐故但主實熱﹐不主虛寒。緊與實𨿽相似﹐而實相懸。緊者熱爲寒束﹐故其象繃急而不寬舒﹔實者邪爲火迫﹐故其象堅滿而不和柔。○《素問》云﹕脈弱以滑﹐是有胃气﹔脈弱以澀﹐是爲久病。蓋弱堪重按﹐陰猶未絕﹔若兼澀象﹐則气血交敗﹐生理滅絕矣。○微脈模糊而難見﹐細脈則顯而易見。故細比於微﹐稍稍較大也。細爲血少气衰﹐故吐利失血﹐得沈細者生。憂勞過度之人﹐脈亦多細﹐爲自戕其血气也。大抵細脈微脈。俱爲陽气衰殘之候﹐非行溫補﹐何以復其散失之元乎﹖○陰性多滯﹐故陰寒之證﹐脈必見遲﹐與緩脈絕不相類。蓋緩以形之寬縱得名﹐遲以至數之不及爲義。緩脈四至﹐寬緩和平﹔遲脈三至﹐遲滯不前。二脈迥別。○澀脈往來遲難﹐有類乎止﹐而實非止也﹔有類乎散﹐而實非散也。須知浮而極細極軟﹐似有若無爲微脈﹔浮而且細﹑且軟爲濡脈﹔沈而且細﹑且軟爲弱脈。三脈皆有似於澀﹐而實有分別。○古人譬諸徐行而怠﹐偶羈一步﹐可爲結脈傳神。大凡熱則流行﹐寒則凝結。如冬冷則冰堅﹐理勢然也。人惟少火衰弱﹐中气虛寒﹐失其幹健之運﹐則气血痰食﹐互相糾纏﹐營運之機不利﹐故脈應之而成結也。○結促之止﹐止無常數﹔代脈之止﹐止有常數。結促之止﹐一止卽來﹐代脈之止﹐良久方至。《內經》以代脈之見﹐爲髒气衰微﹐脾經脫絕之候。惟傷寒心悸﹐懷胎三月﹐或七情太過﹐跌打重傷﹐及風家痛家﹐俱不忌代脈。若無病而羸瘦脈代者﹐危候也。久病脈代﹐萬難回春。又云﹕少得代脈者死﹐老得代脈者生﹐自當通變。○緩脈以寬舒和緩爲義﹐與緊脈相反。若陽寸陰尺﹐上下同等﹐浮大而軟﹐無有偏勝﹐爲緩而和勻﹐此眞胃气脈也。土爲胃气之母﹐中气調和﹐則百病不生﹐一切脈中﹐皆須挾緩﹐謂之胃气﹐非病脈也。兼乎浮﹑遲﹑虛﹑濡﹑細﹑澀之形者﹐爲病不足﹐爲風﹐爲表虛也。

○數之爲義。躁急而不能中和也。火性急速﹐故陽盛之證﹐脈來必數。肺部見之﹐爲金家賊脈﹔秋月逢之﹐爲克令凶徵。○滑之爲言﹐往來流利而不滯澀也。蓋脈者血之府也﹐血枯則脈澀﹐血盛則脈滑。○緊者繃急而兼絞轉之象﹐熱則筋縱﹐寒則筋急﹐此惟熱郁於內﹐而寒束於外﹐故緊急絞轉之象見焉。合觀《內經》之左右彈﹐仲景之如轉索﹐丹溪之如紉綫﹐叔和之如切繩﹐可見緊之爲義﹐不獨縱有挺急﹐抑且橫有轉側也。緊脈之挺急﹐與弦相類﹐但比之於弦﹐有更加挺勁之異﹐與轉如繩索之殊也。○促脈之故﹐得於髒气乖違者﹐十之六﹑七﹔得於眞元衰憊者﹐十之二﹑三。或因气滯﹐或因血凝﹐或因痰停﹐或因食壅﹐或外因六气﹐內因七情﹐皆能阻其營運之機而爲促也。如止數漸稀則病瘥﹐止數漸增則病劇。○動脈兩頭俯﹐中間起﹐極與短脈相似。但短脈爲陰﹐不數﹑不硬﹑不滑也﹔動脈爲陽﹐且數﹑且硬﹑且滑也。○疾一名極﹐總是急速之形﹐數之甚者也。惟傷寒熱極﹐方見此脈﹐非他疾所恆有也。

若勞瘵虛憊之人﹐見之則陰髓下竭﹐陽光上亢﹐有日無月﹐短期近矣。○弦如琴弦之挺直而略帶長也。《經》曰﹕少陽之气﹐溫和軟弱﹐故脈爲弦。其气來而實彊爲太過﹐病在外﹔其气不實而微爲不及﹐病在中。又肝脈來﹐濡弱迢迢如循長竿末梢曰肝平﹐若過實則肝病﹐急勁則肝死。弦脈與長脈﹐皆主春令。但弦爲初春之象﹐陽中之陰﹐天气猶寒﹐故如琴弦之端直而挺然﹐稍帶一分之緊急也﹔長爲暮春之象﹐純屬於陽﹐絕無寒意﹐故如木桿之迢直以長﹐純乎發生之气象也。○長脈之應﹐與弦脈略同﹐但弦之木﹐爲萬物之始生﹐此主春生之正令﹐天地之气至此發舒﹐故脈象應之爲長也。《經》云﹕長則气治。李月池曰﹕心脈長者﹐神彊气旺﹔腎脈長者﹐蒂固根深。皆言平脈也﹐然惟長而和緩﹐乃合春生之气﹐爲健旺之徵。若長而硬勁﹐卽屬火亢之形﹐而爲疾病之應也。○短反乎長﹐彼應春﹐此應秋﹔彼屬肝﹐此屬肺。肺主气﹐气屬陽﹐宜乎充沛﹐短脈獨見﹐气衰之兆。《素問》曰﹕肺之平脈﹐厭厭聶聶﹐如落楡莢。則短中自有和緩之象﹐气仍治也。若短而沈且澀﹐則气病矣。○大抵長﹑短二脈﹐爲有餘不及之象。長類於弦﹐而盛於弦﹐爲有餘﹔短類於動﹐而衰於動﹐爲不及。弦脈帶急﹐而長脈帶緩﹐動脈形滑而且數﹐短脈形澀而必遲。誠能細心較量﹐錙銖不爽者也。﹝《脈理會參》﹞

變通

浮爲在表﹐沈爲在裏﹐此古今相傳之法也。然沈脈亦有表證﹐此陰實陽虛﹐寒勝者然也﹐浮脈亦有裏證﹐此陽實陰虛﹐水虧者然也。故凡欲察表邪者﹐不宜單據浮沈﹐當以緊數爲別。○浮𨿽屬表﹐凡陰虛血少﹐中气虧損者﹐脈必浮而無力﹐是浮不可以槪言表﹔沈𨿽屬裏﹐凡表邪初感之深者﹐寒束皮毛脈不能達﹐亦必沈緊﹐是不可以槪言裏。數𨿽爲熱﹐而眞熱者脈未必數﹐凡虛損之證﹐陰陽俱困﹐气血張皇﹐虛甚者數必甚﹐是數不可以槪言熱﹔遲𨿽爲寒﹐凡傷寒初退﹐餘熱未淸﹐脈多遲滑﹐是遲不可以槪言寒。

弦彊類實﹐而眞陰胃气大虧﹐及陰陽關格等證﹐脈必豁大而弦勁﹐是彊不可以槪言實﹔微細類虛﹐凡痛極气閉﹐營衛壅滯不通者﹐脈必伏匿﹐是伏不可以槪言虛。○數脈有陰有陽﹐今世相傳﹐皆以數爲熱脈﹐其說謬誤。余歷見內熱伏火等證﹐脈反不數﹐而惟洪滑有力。數脈之辧有七﹕一外邪有數脈。凡寒邪外感﹐脈必緊數﹐然初感便數者﹐原未傳經﹐熱自何來﹖或傳經日久﹐數而滑實﹐方可言熱﹔若數而無力者﹐仍是陰證。此外感之數﹐不可盡以爲熱也。○一虛損有數脈。陽虛之數者﹐必數而無力﹐或兼細小﹔陰虛之數者﹐必數而弦滑。𨿽有煩熱諸證﹐愼用寒涼。若以虛數作熱數﹐無不敗矣。○一瘧疾有數脈。凡瘧作脈必緊數﹐瘧止脈必和緩﹐豈作卽有火﹐而止則無火乎﹖且火在人身﹐無則無矣﹐有則無止時也﹔能作能止者﹐惟寒邪之進退耳。眞火眞熱則不然﹐此瘧之數﹐固不可盡以爲熱。○一痢疾有數脈。凡痢疾之作﹐多由寒濕內傷﹐久則脾腎俱虧﹐所以脈數。但兼弦﹑澀﹑細﹑弱者﹐總皆虛數﹐非熱數也。其有形證多火﹐年力彊壯﹐脈見洪﹑滑﹑數﹑實者﹐方可以熱數論治。

○一癰瘍有數脈。然癰瘍之發﹐有陰有陽﹐亦不得盡以脈數者爲熱證。○一痘疹有數脈﹐以邪毒未達也。此當以虛實分陰陽﹐亦不得以數爲熱脈。○一癥癖有數脈。以積滯不行﹐脈必見數。若積久成疳﹐陽明壅滯﹐而致口臭﹑牙疳﹑發熱等證者﹐乃宜淸胃淸火﹔如無火證﹐而脈見細數者﹐亦不得認以爲熱。○一胎孕有數脈。以衝任气阻﹐所以脈數﹐本非火也。此當以弱彊分寒熱﹐不可因其脈數﹐而執以黃芩爲聖藥。○伏脈𨿽與沈﹑微﹑細﹑脫者相類﹐而實有不同也。蓋脈之伏者﹐以其本有如無﹐而一時隱蔽不見耳。此有胸腹痛劇而伏者﹐有气逆於經﹐脈道不通而伏者﹐有偶因气脫不相接續而伏者。然此必暴病﹑暴逆者乃有之﹐調其气而脈自復矣。此外有積困延綿﹐脈本細微而漸至隱伏者﹐此殘燼將絕之兆﹐安得尙有所伏﹖常見庸工診此﹐無論久暫虛實﹐動稱伏脈﹐破气導痰﹐猶然任意﹐此恐其就道稽遲﹐復行催牒耳。○脈大者爲病進﹐大則邪气勝﹐而病日甚也﹔脈緩者爲病退﹐緩則胃气至﹐而病將愈也。此固其然也﹐然亦有宜大﹑不宜大者﹕如脈體本大﹐再加洪數﹐此病進也﹔如脈體本小﹐因服藥後漸見滑大有力者﹐此自陰轉陽﹐欲得汗解﹐乃爲吉兆。﹝《景嶽全書》﹞

久病無脈气絕者死﹐暴病無脈气郁可治。傷寒痛風﹐痰積經閉﹐憂驚折傷﹐關格吐利﹐气運不應﹐斯皆勿慮。﹝張路玉﹞

人但知洪數爲實熱﹐而不知六脈俱洪數有力﹐則爲實熱是也。若洪數只見與寸﹐則上熱﹑中虛﹑下寒矣。

大而數者﹐陽越於外也﹔細而數者﹐陰竭於內也。皆屬虛證。﹝《馮氏錦囊》﹞

足脈

手脈難明﹐須察足脈。《經》曰﹕治病必求於本。本之爲言﹐根也﹐源也。先天之本在腎﹐太溪一穴﹐在足內踝後五分﹐跟骨上動脈陷中﹐此足少陰所注﹐爲兪之地也。後天之本在脾﹐衝陽一穴﹐在足趺上五寸﹐髙骨間動脈﹐去陷谷二寸﹐此足陽明所過﹐爲原之地也。診太溪以察腎气之盛衰﹐診衝陽以審胃气之有無。

兩脈旣在﹐他脈可勿問也。婦人則又獨重太衝者﹐太衝應肝﹐在足指本節後二寸陷中。蓋肝者﹐東方木也﹐生物之始﹐婦人主血﹐肝爲血海﹐此脈不衰﹐則生生之機﹐猶可望也。﹝《脈訣匯辧》﹞

眞藏脈

眞肝脈至﹐中外急﹐如循刀刃﹐責責然如按琴瑟弦﹔色靑白不澤﹐毛折乃死。○眞心脈至﹐堅而搏如循薏苡子累累然﹔色赤黑不澤﹐毛折乃死。○眞肺脈至﹐大而虛﹐如以毛羽中人膚﹔色白赤不澤﹐毛折乃死。○眞腎脈至﹐搏而絕﹐如指彈石辟辟然﹔色黑黃不澤﹐毛折乃死。○眞脾脈至﹐弱而乍數乍疏﹔色黃靑不澤﹐毛折乃死。○帝曰﹕見眞髒曰死﹐何也﹖岐伯曰﹕五臟者﹐皆稟气與胃。胃者﹐五臟之本也。髒气者。不能自致與手太陰﹐必因與胃气乃至與手太陰也。故邪气勝者﹐精气衰也。故病甚者﹐胃气不能與之俱至於手太陰﹐故眞髒之气獨見﹐獨見者﹐病勝髒也﹐故曰死。○凡持眞髒之脈者﹕肝至懸絕急﹐十八日死﹔心至懸絕﹐九日死﹔肺至懸絕﹐十二日死﹔腎至懸絕﹐七日死﹔脾至懸絕﹐四日死。○脈至浮合﹐浮合如數。

一息十至以上﹐是經气予不足也﹐微見九十日死。○脈至如火新燃﹐是心精之予奪也﹐艸幹而死。○脈至如散葉﹐是肝气予虛也﹐木葉落而死。○脈至如省客﹐省客者﹐脈塞而鼓﹐懸去﹐是腎气予不足也﹐棗華而死。○脈至如丸泥﹐是胃精予不足也﹐楡莢落而死。○脈至如橫格﹐是膽气予不足也﹐禾熟而死。○脈至如弦縷﹐是胞精予不足也﹐病善言﹐下霜而死﹔不言可治。○脈至如交漆﹐交漆者左右傍至也﹐微見三十日死。○脈至如湧泉﹐浮鼓肌中﹐太陽气予不足也。少气味﹐韭英而死。○脈至如頹土之狀﹐按之不得﹐是肌气予不足也。五色先見黑白﹐壘發死。○脈至如懸雍﹐懸雍者﹐浮揣無力﹐切之益大﹐是十二兪之予不足也﹐水凝而死。○脈至如偃刀﹐偃刀者﹐浮之小急﹐按之堅大急﹐五臟熟﹐寒熱獨並於腎也。如此其人不得坐﹐立春而死。○脈至如丸滑﹐不直手﹐不直手者﹐按之不可得也﹐是大腸气予不足也﹐棗葉生而死。○脈至如華者﹐令人善恐﹐不欲坐臥﹐行立常聽﹐是小腸气予不足也﹐季秋而死。﹝《素問》﹞

十怪脈﹕一曰釜沸﹐二曰魚翔﹐三曰彈石﹐四曰解索﹐五曰屋漏﹐六曰蝦遊﹐七曰雀啄﹐八曰偃刀﹐九曰轉豆﹐十曰麻促。﹝《得效方》﹞

太素脈

世人有以太素脈﹐而言人貴賤窮通者﹐此妄之甚也﹐予嘗考其義矣。夫太者﹐始也﹐初也﹐如太極大乙之太﹔素者質也﹐本也﹐如繪事後素之素。此蓋言始初本質之脈也。此果何脈耶﹖則必指元气而言也。東垣曰﹕元气者﹐胃气之別名。胃气之脈﹐蔡西山所謂不長﹑不短﹑不疏﹑不數﹑不大﹑不小﹐應手中和﹐意思欣欣﹐難以名狀者是也。無病之人﹐皆得此脈。以此脈而察人之有病﹑無病則可﹐以此脈而察人之富貴貧賤則不可。

何也﹖胃气之脈﹐難以形容﹐莫能名狀﹐將何以爲貴賤窮通之診乎﹖竊觀其書﹐𨿽名《太素》﹐而其中論述﹐略無一言及於太素之義﹔所作歌括﹐率多俚語﹐原其初意﹐不過托此以爲徼利之媒﹐後世不察﹐遂相傳習﹐莫有能辧其非者。又或爲之語曰﹕太素云者﹐指貴賤窮通﹐稟於有生之初而言也﹐然脈可以察而知之﹐非謂脈名太素也。予曰﹕固也﹐然則太素之所診者﹐必不出於二十四脈之外矣。夫二十四脈﹐皆主病言。一脈見則主一病﹐貧賤富貴﹐何從而察之哉﹖假如浮脈﹐其診爲風﹐使太素家診之﹐將言其爲風耶﹖抑言其爲貴賤窮通耶﹖二者不可得兼﹐若言其爲風﹐則其所知﹐亦不過病也﹔若遺其病﹐而言其爲貴賤窮通﹐則是近而病諸身者尙不能知﹐則遠而違諸身者必不能知之也。蓋貴賤窮通﹐身外之事﹐與身中之血气了不相干﹐安得以脈而知之乎﹖況脈之變見無常﹐而天之寒暑不一﹐故四時各異其脈﹐必不能久而不變﹐是以今日診得是脈﹐明日診之而或非﹐春間診得是脈﹐至夏按之而或否。彼太素者﹐以片時之尋按﹐而斷一生之休咎﹐殆必無是理。然縱使億則屢中﹐亦是捕風捉影﹐仿佛形容﹐安有一定之見哉﹖噫﹗以脈察病﹐尙不知病之的﹐而猶待乎望﹑聞﹑問﹐況能知其他乎﹗且脈肇於岐黃﹐演於秦越﹐而詳於叔和﹐徧考《素》《難》《脈經》﹐並無一字言及此者﹐非隱之也﹐殆必有不可誣者耳﹗巢氏曰﹕太素者﹐善於相法﹐特假太素以神其術耳。誠哉言也﹗足以破天下後世之惑矣。𨿽然人稟天地之气以生﹐不能無淸濁純駁之殊。稟之淸者﹐血气淸﹐而脈來亦淸﹐淸則脈來圓淨﹐至數分明﹐吾診乎此﹐但知其主富貴而已﹐若曰何年登科﹖何年升授﹖何年招財﹖何時得子﹖吾皆不得而知矣。稟之濁者﹐血气濁﹐而脈來亦濁﹐濁則脈形不淸﹐至數混亂﹐吾診乎此﹐但知其主貧賤而已﹐若曰某時招悔﹖某時破財﹖某時損妻﹖某時克子﹖吾亦莫得而知矣。又有形濁而脈淸者﹐此謂濁中之淸﹔質淸而脈濁者﹐此謂淸中之濁。又有形不甚淸﹐脈不甚濁﹐但浮沈各得其位﹐大小不失其等﹐亦主平穩﹐而無大得喪也。是則吾之所謂知人者﹐一本於理而已矣﹐豈敢妄爲之說﹐以欺人哉﹗﹝汪石山﹞

卷二﹟醫學溯源

審證

經義

諸風掉眩﹐皆屬於肝﹐諸寒收引﹐皆屬於腎﹐諸气郁﹐皆屬於肺﹔諸濕腫滿﹐皆屬於脾﹔諸熱瞀﹐皆屬於火﹔諸痛癢瘡﹐皆屬於心﹔諸厥固泄﹐皆屬於下﹔諸痿喘嘔﹐皆屬於上﹔諸禁鼓栗﹐如喪神守﹐皆屬於火﹔諸痙項彊﹐皆屬於濕﹔諸逆衝上﹐皆屬於火﹔諸脹腹大﹐皆屬於熱﹔諸躁狂越﹐皆屬於火﹔諸暴彊直﹐皆屬於風﹔諸病有聲﹐鼓之如鼓﹐皆屬於熱﹔諸病腫﹐疼酸驚駭﹐皆屬於火﹔諸轉反戾﹐水液混濁﹐皆屬於熱﹔諸病水液﹐澄澈淸冷﹐皆屬於寒﹔諸嘔吐酸﹐暴注下迫﹐皆屬於熱。○脈盛﹐皮熱﹐腹脹﹐前後不通﹐悶瞀﹐此謂五實﹔脈細﹐皮寒﹐气少﹐泄利前後﹐飲食不入﹐此謂五虛。漿粥入胃﹐泄注止﹐則虛者活﹔身汗﹐得後利﹐則實者活。○神有餘則笑不休﹐不足則悲。○气有餘則喘咳上气﹐不足則息利少气。○血有餘則怒﹐不足則恐。○形有餘則腹脹﹐涇溲不利﹐不足則四肢不用。○志有餘則腹脹飧泄﹐不足則厥。○怒則气上﹐喜則气緩﹐悲則气消﹐恐則气下﹐寒則气收﹐炅則气泄﹐驚則气亂﹐勞則气耗﹐思則气結﹐九气不同﹐百病之生。○陽虛則外寒﹐陰虛則內熱﹐陽盛則外熱﹐陰盛則內寒。﹝《素問》﹞

入國問俗﹐入家問諱﹐上堂問禮﹐臨病患問所便。○何謂五奪﹖形肉已奪﹐是一奪也﹔大奪血之後﹐是二奪也﹔大汗出之後﹐是三奪也﹔大泄之後﹐是四奪也﹔新產及大血之後﹐是五奪也。○何謂五逆﹖熱病脈靜﹐汗已出﹐脈盛躁﹐是一逆也﹔病泄脈洪大﹐是二逆也﹔著痺不移﹐破身熱﹐脈偏絕﹐是三逆也﹔淫而奪形﹐身熱﹐色夭然白﹐及後下血﹐是四逆也﹔寒熱奪形﹐脈堅搏﹐是五逆也。﹝《靈樞》﹞

疾醫掌養萬民之疾病﹐四時皆有癘疾﹕春時有首疾﹐夏時有癢疥疾﹐秋時有瘧寒疾﹐冬時有嗽上气疾。

﹝《周禮》﹞

從後來者爲虛邪﹐從前來者爲實邪﹐從所不勝來者爲賊邪﹐從所勝來者爲微邪﹐自病爲正邪。﹝《難經》﹞

哲言

千般災難﹐不越三條﹕一者經絡受邪﹐入臟腑﹐爲內因也﹔二者四肢九竅血脈相傳﹐壅塞不通﹐爲外皮膚所中也﹔三者房室金刃虫獸所傷也。○師持脈﹐病患欠者﹐無病也﹔脈之呻者﹐痛也﹔言遲者﹐風也﹔搖頭者﹐裏痛也﹔行遲者﹐表彊也﹔坐而伏者﹐短气也﹔坐而下一腳者﹐腰痛也﹔裏實護腹如懷卵者﹐心痛也。﹝張仲景﹞

醫之審病﹐如吏之審案﹐望聞卽兩造具備﹐察言觀色之時﹐問而筆之﹐供詞也﹐切則考鞫親切而論治﹐爲判斷髮落矣。﹝韓飛霞﹞

療病先察病機﹐五臟未虛﹐六腑未竭﹐血脈未亂﹐精神未散﹐服藥必活。若病已成﹐可得半愈。病勢已劇﹐命將難存。﹝《湯液本艸》﹞

極閘人定議病式﹕某年﹑某月﹑某地﹑某人。年紀若干﹐形之肥瘦長短若何﹖色之黑﹑白﹑枯潤若何﹖聲之淸濁﹑長﹑短若何﹖人之形志苦樂若何﹖病始何日﹖初服何藥﹖次後再服何藥﹖某藥稍效﹖某藥不效﹖時下晝夜孰重﹖寒熱孰多﹖飲食喜惡多寡﹖二便滑澀有無﹖脈之三部九候﹐何候獨異﹖二十四脈中﹐何脈獨見﹖何脈兼見﹖其證或內傷﹐或外感﹐或兼內外﹐或不內外﹐根據經斷爲何病﹖其標本先後何在﹖汗﹑吐﹑下﹑和﹑寒﹑溫﹑補﹑瀉何施﹖其藥宜用七方中何方﹖十劑中何劑﹖五气中何气﹖五味中何味﹖以何湯名爲加減和合﹖其效驗定於何時﹖一一詳明﹐務令纖毫不爽﹐起眾信從﹐允爲醫門矜式﹐不必演文可也。﹝《寓意艸》﹞

一問寒熱二問汗﹐三問頭身四問便﹐五問飲食六問胸﹐七聾八渴須當辧﹐九因脈證察陰陽﹐十從气味神章見﹐定見𨿽然事不難﹐也須明哲毋招怨。○六變者﹐表﹑裏﹑寒﹑熱﹑虛﹑實也。明此六者﹐萬病皆指諸掌矣。

以表言之﹐則風﹑寒﹑暑﹑濕﹑燥﹑火感於外者是也﹔以裏言之﹐則七情﹑勞欲﹑飲食傷於內者是也。寒者陰之類﹐或爲內寒﹐或爲外寒﹐寒者多虛﹔熱者陽之類﹐或爲內熱﹐或爲外熱﹐熱者多實。虛者正气不足也﹐內出之病多不足﹔實者邪气有餘也﹐外入之病多有餘。○濕從陰者爲寒濕﹐濕從陽者爲濕熱。燥從陽者因於火﹐燥從陰者因於寒。熱則傷陰﹐必連於髒﹔寒則傷陽﹐必連於經。﹝《景嶽全書》﹞

《釋經》說﹕地﹑水﹑火﹑風和合成人。凡人火气不調﹐舉身蒸熱﹔風气不調﹐全身彊直﹐諸毛孔閉塞﹔水气不調﹐身體浮腫﹐气滿喘粗﹔土气不調﹐四肢不舉﹐言無音聲。火去則身冷﹐風去則气絕﹐水竭則無血﹐土散則身裂。﹝《千金方》﹞

病認不眞﹐則靜坐思之﹐總於望﹑聞﹑問﹑切四者中搜求病機﹐必有得心之處﹐胸中了了﹐用藥方靈。若終於疑惑﹐而勉彊投方﹐竊恐誤人性命。○外感﹑內傷﹐爲證治兩大關鍵。然去其所本無﹐復其所固有﹐兩言可盡之也。蓋六淫外襲﹐身中气血﹐日失和平﹐一切外感有餘之證﹐有須汗﹑吐﹑下﹑和之治﹐皆是去其所本無也。若七情受傷﹐腑臟有損﹐身中气血﹐日就虧耗﹐一切內傷不足之證﹐有須滋塡補之治﹐皆是復其所固有也。﹝《吳醫匯講》﹞

內傷發熱﹐時熱時止﹔外感發熱﹐熱盛無休。內傷則手心熱﹐外感則手背熱。內傷則飲食無味﹐外感則鼻塞不通。內傷惡寒﹐得暖便解﹔外感惡寒﹐絮火不除。內傷頭痛﹐乍痛乍歇﹔外感頭痛﹐連痛無停。內傷惡風﹐不惡甚風﹐反惡隙風﹔外感惡風﹐見風便惡。內傷有濕﹐或不作渴﹐或心火乘肺﹐亦作燥渴﹔外感須二﹑三日外﹐表熱傳裏﹐口方作渴。內傷則熱傷气﹐四肢沈困無力﹐倦怠嗜臥﹔外感則風傷筋﹐寒傷骨﹐一身筋骨疼痛。內傷則短气不足以息﹐外感則喘壅气盛有餘。內傷則气口脈盛﹐多屬不足﹐宜溫﹑宜補﹑宜和﹔外感則人迎脈盛﹐多屬有餘﹐宜汗﹑宜吐﹑宜下。○百病晝則增劇﹐夜則安靜﹐是陽有餘﹐乃气病而血不病也﹔夜則增劇﹐晝則安靜﹐是陰有餘﹐乃血病而气不病也。晝則發熱﹐夜則安靜﹐是陽气自旺於陽分也﹔晝則安靜﹐夜則發熱﹐是陽气下陷入陰中也﹔晝則發熱煩躁﹐夜亦發熱煩躁﹐是重陽無陰﹐當亟瀉其陽﹐峻補其陰。夜則惡寒﹐晝則安靜﹐是陰血自旺於陰分也﹔夜則安靜﹐晝則惡寒﹐是陰气上溢於陽中也﹔夜則惡寒﹐晝亦惡寒﹐是重陰無陽﹐當急瀉其陰﹐峻補其陽。晝則惡寒﹐夜則煩躁﹐飲食不入﹐名曰陰陽交錯者死。○凡病陰證﹐則身靜重﹐語無聲﹐气難布息﹐目睛不了了﹐呼吸往來不利﹐口鼻气息皆冷﹐水漿不入﹐二便不禁﹐面上惡寒有如刀刮﹔陽證﹐則身動輕﹐語有聲﹐目睛了了﹐呼吸能往能來﹐口鼻气息皆熱。﹝李東垣﹞

凡病開目喜見人者屬陽也﹐閉目不欲見人者屬陰也。多睡者陽虛陰盛也﹐無睡者陰虛陽盛也。喜明者屬陽﹐元气實也﹔喜暗者屬陰﹐元气虛也。睡向壁者屬陰﹐元气虛也﹔睡向外者屬陽﹐元气實也。﹝《萬病回春》﹞

大寒而甚﹐熱之不熱﹐是無火也﹔熱來復去﹐晝見夜伏﹐夜發晝止﹐時節而動﹐是無火也。大熱而甚﹐寒之不寒﹐是無水也﹔熱動復止﹐忽往來﹐時動時止﹐是無水也。內格嘔逆﹐食不得入﹐是有火也﹔病嘔而吐﹐食入反出﹐是無火也。暴注下迫﹐食不及化﹐是無水也﹔溏泄而久﹐止發無恆﹐是無火也。故心盛則生熱﹐腎盛則生寒﹔腎虛則寒動於中﹐心虛則熱收於內。﹝王太僕﹞

旣有眞陰﹑眞陽﹐何謂假陰﹑假陽﹖如大熱發躁﹐口渴舌燥﹐非陽證乎﹖視其人面色浮赤﹐切其脈尺弱無力﹐寸關豁大無倫﹐此系陰盛於下﹐逼陽於上﹐假陽之證也。治以假寒之藥﹐從其性而折之﹐頃刻平矣。如惡寒不離復衣﹐手足厥冷﹐非陰證乎﹖視其人面色沈滯﹐切其脈澀﹐按之細數有力﹐此系假寒之證﹐寒在皮膚﹐熱在骨髓也。治以辛涼之劑﹐溫而行之﹐一汗愈矣。凡此皆因眞气不固﹐故假者得以亂其眞。假陽者﹐不足而示之有餘﹔假陰者﹐有餘而示之不足。旣已識其假矣﹐而無術以投其所欲﹐彼亦扡格不入。《經》曰﹕必伏其所主﹐而先其所因﹐其始則同﹐其終則異﹐可使去邪而歸於正矣﹐○東垣以手捫熱﹐有三法﹕輕手捫之則熱﹐重手按之則不熱﹐是熱在皮毛血脈也﹔重按筋骨之間則熱﹐輕手捫之則不熱﹐是熱在骨髓也﹔輕手捫之則不熱﹐重手按之亦不熱﹐不輕不重按之而熱者﹐是熱在筋骨之上皮毛血肉之下﹐肌肉之間﹐正內傷勞倦之熱也。余於內傷眞陰者﹐以手捫熱﹐亦有二法﹐捫之烙手﹐骨中如炙者﹐腎中之眞陰虛也﹔捫之烙手﹐按之筋骨之下﹐反覺寒者﹐腎中之眞陽虛也。﹝趙氏《醫貫》﹞

直中陰證﹐大勢陰盛陽虛﹔傳經陽證﹐大勢陽盛陰虛﹔瘧證﹐大勢陰陽更盛更虛﹔內傷證﹐大勢陰陽偏盛偏虛﹐不可同語。﹝諭嘉言﹞

《經》云﹕陰虛出盜汗。陰﹐言手太陰也﹔虛言肺气虛也。又云﹕陰虛發夜熱。陰﹐言足太陰也﹔虛﹐言脾气虛也。同曰陰虛﹐而其中有手足太陰之分﹐𨿽名曰陰虛﹐而實是脾肺气虛之證。無如歷代醫師﹐從未注明其義﹐誤以脾肺气虛﹐認爲腎水不足﹐而用滋陰降火之劑﹐朝夕重陰下逼﹐逼至土困金敗﹐便溏﹑聲嘶﹐置之死地而不悟者﹐只此兩个陰字。拘文牽義﹐以訛傳訛﹐自古迄今﹐普天之大﹐不知日殺凡幾﹐良堪痛哉﹗﹝楊乘六﹞

面赤一證﹐勞損顴紅﹐發於午後者﹐陰虛也﹔格楊浮赤﹐厥利脈微者﹐陽虛也。赤色深重﹐潮熱便硬者﹐裏實也﹔赤色淺淡﹐惡寒無汗者﹐表實也。﹝《醫宗金鑑》﹞

陰虛足冷﹐面必燥熱﹐手必蒸煩﹐脈必澀數﹐蓋火炎於上而不歸經故也。若略取一靜﹐火得歸經﹐而卽涼矣。陽虛足冷﹐𨿽以烈火禦之﹐猶不止也。火虛之病﹐身多惡寒﹐亦有發熱者﹐其熱或夜作晝止﹐或晝熱夜無﹐時節而動身。然𨿽發熱﹐而手足必冷﹐脈必微弱﹐或沈而無力爲別也。﹝羅赤誠﹞

凡人素有病﹐若勞碌動作﹐反覺精神彊健者﹐此乃陰火沸騰﹐扶助於內﹐不覺元气之不足也﹔若靜養調適﹐反覺神倦气弱者﹐此陰火退﹐陽气復﹐本相露故也。○內傷淸陽下陷﹐陰火上升﹐若用寒藥﹐陽愈陷﹐火愈熾﹐火尋竅出。虛者受之﹐或目痛﹐或耳聾﹐或齒痛﹐從其虛而散也。﹝周愼齋﹞

病從孔竅入﹐亦從孔竅出。汗之﹐下之﹐利之﹐吐之﹐因其勢而導之之法也。其有不從二陰﹑汗孔及口出者﹐或紅汗而愈﹐或噴嚏而愈﹐或鼻生瘡而愈﹐此邪之從鼻出者也。從目出者﹐目腫而愈﹔從耳出者﹐耳聾而愈。此邪之自覓門徑以退者也。淸陽出上竅﹐濁陰出下竅﹐得眞气爲之驅逐﹐其病退也不難矣。○气血在人身無處不到﹐然其常流走者﹐惟經絡谷皆浸灌而盈者也。流走者﹐邪不能侵﹐侵則實時驅逐﹐易病而易愈也﹔浸灌之處﹐邪气能伏﹐非積久莫能爲害﹐非爲害亦莫能自覺﹐故其驅逐也較難。若疫邪之伏於膜原﹐瘧邪之中於風府﹐癰疽之逆於肉理﹐其類不一﹐非潰堤決防﹐莫之能出﹐何從得其未病而治之乎﹖其他痼疾沈﹐指不勝屈﹐非發時莫之能治﹐治亦未必能斷根﹐醫者當識。○人身筋骨肌肉空處﹐無往而非血气。行則血走其空﹐故筋骨實而肌肉榮﹐經絡相爲流通﹐血气各得其平﹐谷自無所欠缺﹔血一畱滯﹐則中有瘀處﹐上流阻而下流虛﹐內傷諸證﹐由此生焉。丹溪以爲百病本於痰﹐因此省悟其源自瘀血起也。予故謂內傷之病﹐皆由於瘀血。○大病瘥後﹐肌肉浮腫﹐無他痛楚﹐謂之气復﹐乃气到血不到﹐陽速而陰遲故也。不必施治﹐俟血漸生﹐而腫自已。非有喘咳﹑腹滿﹑尿澀諸證﹐未可妄作水治。○病盛脈盛者﹐可攻而愈﹔病衰脈衰者﹐可調而愈﹔病衰脈盛者﹐可養而愈﹔病盛脈衰者﹐治亦難愈。○死於實﹐由閉塞﹔死於虛﹐由虧損。營衛不行﹐九竅不通者﹐閉塞死也。皮﹑肉﹑脈﹑筋﹑骨皆無所傷﹐惟是气血鬱結焉。汗不出﹐則腠理閉塞﹔二便阻﹐則水谷閉塞﹔息不利﹐則淸竅閉塞。汗之﹑下之﹑吐之﹐皆所以通閉塞也。大骨枯槁﹐大肉陷下者﹐虧損死也。皮﹑肉﹑脈﹑筋﹑骨皆已受傷﹐漸至气血竭盡則死矣。○實死急﹐虛死緩﹐實死之狀惡﹐虛死之狀善﹔實死者形不脫﹐虛死者形脫﹔實死者多由醫誤﹐虛死者多由自戕。知其所以死之故﹐則知所以起死之訣也。﹝《醫參》﹞

《經》曰﹕五實死﹐五虛死。夫五實謂五臟俱太過﹐五虛謂五臟俱不及。言此二證皆死﹐非謂必死也﹐謂不救則死﹐救之不得其道亦死也。其下復言﹕漿粥入胃﹐則虛者活﹔身汗後利﹐則實者活。此兩條是前二証之治法﹐後人不知﹐只作辧驗生死之斷句﹐直謂病患有此則生﹐無此則死﹐虛者聽其漿粥自入﹐實者聽其自汗自利﹐委之死地﹐豈不謬哉﹗夫漿粥入胃而不注泄﹐則胃气和﹐胃气和則五虛皆實﹐是以生也﹔汗以泄其表﹐利以泄其裏﹐並泄則上下通﹐上下通則五實皆啟﹐是以生也。﹝《儒門事親》﹞

《經》曰﹕邪之所湊﹐其气必虛。又曰﹕不治其虛﹐安問其餘。又曰﹕治病必求其本。誠醫旨之格言也。假如停滯發熱﹐臉紅髮燥﹐似有餘也﹐然究其本﹐乃脾胃气虛﹐不能傳化﹐則虛乃其本也﹐理宜推揚穀气﹐助脾運化﹐設徒從標攻克﹐則內傷之患﹐接踵而至。又如傷風感冒﹐壯熱頭痛﹐𨿽似有餘﹐然卽《內經》所謂﹐邪气勝則實﹐實因衛气不固所召也﹐若純用猛劑發散﹐則表气愈虛﹐外邪之乘﹐何時而已﹖更如咳嗽喘促﹐煩躁不安﹐肺气熱盛﹐似有餘也﹐然究其源﹐非水虛不能制火﹐卽火虛虛陽上浮﹐設從標理肺爲事﹐𨿽暫愈而發愈甚。故凡外湊有餘之病﹐卽本經正气不足之時﹐若不從源調治﹐正當不足而更不足之﹐虛者日虛﹐危亡繼其後矣。﹝《馮氏錦囊》﹞

大實有羸狀﹐誤補益疾﹔至虛有盛候﹐反瀉銜冤。陰證似陽﹐淸之必死﹔陽證似陰﹐溫之轉傷。蓋積聚在中﹐實也﹐甚則嘿嘿不欲言﹐肢體不欲動﹐或眩暈眼花﹐或泄瀉不實﹐皆大實有羸狀﹐正如食而過飽﹐反倦怠嗜臥也﹔脾胃損傷﹐虛也﹐甚則脹滿而食不得入﹐气不得舒﹐便不得利﹐皆至虛有盛候﹐正如饑而過時﹐反不思食也。脾腎虛寒﹐正陰證也﹐陰盛之極﹐往往格陽﹐面目紅赤﹐唇裂譫語﹐揚手擲足﹐有似乎陽﹐正如嚴冬慘肅﹐而水澤腹堅﹐堅爲陽剛之象也﹔邪熱未解﹐眞陽證也﹐陽盛之極﹐往往發厥﹐厥則口鼻無气﹐手足逆冷﹐有似乎陰﹐正如盛夏炎灼﹐而林木流津﹐津爲陰柔之象也。﹝《醫宗必讀》﹞

熱在上焦﹐咽漧口糜﹔熱在中焦﹐心煩口渴﹔熱在下焦﹐便閉溺赤。﹝《醫學入門》﹞

人身有宗气﹑營气﹑衛气﹑中气﹑元气﹑胃气﹑沖和之气﹑上升之气﹐而宗气尢爲之主。及其爲病﹐則爲冷气﹑滯气﹑上气﹑逆气﹑气虛﹐諸變證矣。無病之時﹐宜保之﹑養之﹑和之﹑順之。病作之時﹐當審其何經﹑何證﹐寒熱虛實﹐而補瀉之。﹝《醫方集解》﹞

病患自言冷气從下而上者﹐此上升之气﹐自肝而出﹐中挾相火﹐其熱爲甚﹐自覺其冷﹐非眞冷也﹐此火極似水﹐陽亢陰微﹐故見此證。冷生气者﹐髙陽生之謬言也。《局方發揮》凡中气實則虛﹐謂能運動故也﹔虛則實﹐謂成塡滯故也。

气滯則神困﹐實由於中气之不足﹐故急須補中益气﹐但使實其所虛﹐自能虛其所實﹐脾气一醒﹐何精神之不可頓倍也﹖﹝程郊倩﹞

凡病微者可祛﹐盛者難救。故治病當視其微盛﹐以別其安危﹐毋徒泛視而輕斷也。微者血气未損﹐第邪擾動於內﹐故一伐邪而正气自復﹐病亦易祛﹔盛者血气先衰﹐邪气內熾﹐將扶正歟﹖適以助邪而正不能扶﹔將伐邪歟﹖適以損正而邪不可伐。邪日盛而正日衰﹐如之何其可救也﹖﹝余午亭﹞

論病不易﹐論證尢難﹐而證中論證﹐難之又難也。凡有病必有證﹐有證必有論﹐論淸則證明﹐證明則病易療﹐非可以模稜兩端﹐取效於疑似之間也。如心痛﹑腰空﹑脊彊﹑寒熱﹑逆气﹑內結諸證﹐認病不的﹐愈治愈深。夫心痛之病﹐始究胃气﹐繼責心包血少﹐養血不應﹐理气不效﹐不知陰維爲病﹐苦心痛也。腰空之病﹐悉認腎虛﹐及至補腎﹐亦不應手﹐不知帶脈爲病﹐腰溶溶如坐水中也。脊彊之病﹐均認太陽﹐非寒卽濕﹐散寒驅濕﹐漠不相關﹐不知督脈爲病﹐脊彊反折也。寒熱之病﹐外感認作少陽﹐內傷認作少陰﹐和解不瘥﹐滋降不痊﹐不知陽維爲病﹐苦寒熱也。逆气之病﹐有平肝泄肺者﹐有理气降气者﹐用俱不驗﹐不知衝脈爲病﹐气逆裏急也。

內結之病﹐有不知名狀者﹐有不知治療者﹐不知任脈爲病﹐男子內結七疝﹐女子帶下瘕聚也。﹝《醫學階梯》﹞

內傷久病﹐必轉病而後陽气活動﹐脈弦轉瘧方愈﹐脈緩轉痢方愈﹐肺脈不足﹐轉傷風﹑咳嗽方愈。寒熱似瘧﹐是少陽經陽气通也﹔紅白似痢﹐是陽明經陽气通也﹔傷風﹑咳嗽﹐是太陽經陽气通也。陽气通則病自退。

﹝查了吾﹞

凡診病﹐不問三常﹐不知比類﹐不察神志﹐不遵聖訓﹐故犯無忌﹐醫之過也。○凡醫不能察識營衛受病淺深﹐虛實寒熱﹐先後之變﹐白首有如童稚﹐不足數也。﹝《醫門法律》﹞

卷二﹟醫學溯源

治法

經義

古之治病﹐惟移精變气﹐可祝由而已。今世治病﹐毒藥治其內﹐鍼石治其外﹐或愈或不愈﹐何也﹖往古人居禽獸之間﹐動作以避寒﹐陰居以避暑﹐內無眷慕之累﹐外無伸宦之形。此恬之世﹐邪不能深入也。故毒藥不能治其內﹐鍼石不能治其外﹐故可移精祝由而已。中古之治病﹐至而治之湯液﹐十日以去﹐八風五痺之病﹐十日不已﹐治以艸蘇艸之枝。暮世之治病﹐則不然﹐不本四時﹐不知日月﹐不審逆從﹐病形已成﹐乃欲微鍼治其外﹐湯液治其內﹐粗工凶凶﹐以爲可攻﹐故病未已﹐新病復起。○治病必求其本。先病而後逆者﹐治其本﹔先逆而後病者﹐治其本。先寒而後生病者﹐治其本﹔先病而後生寒者﹐治其本。先熱而後生病者﹐治其本﹔先病而後生熱者﹐治其本。先病而後泄者治其本﹔先泄而後生他病者﹐治其本。先病而後生中滿者﹐治其標﹔先中滿而後生心煩者﹐治其本。大小不利﹐治其標﹔大小利﹐治其本。先大小不利而後生病者﹐治其本。病反其本﹐中標之病﹔治反其本﹐中標之方。言標與本﹐易而勿損。察本與標﹐气可令調。○從內之外者﹐調其內﹔從外之內者﹐治其外﹔從內之外而盛於外者﹐先調其內﹐而後治其外﹔從外之內而盛於內者﹐先治其外﹐而後調其內﹔中外不相及﹐則治主病。○有者求之﹐無者求之﹐盛者責之﹐虛者責之﹐寒者熱之﹐熱者寒之﹐微者逆之﹐甚者從之﹐堅者削之﹐客者除之﹐勞者溫之﹐結者散之﹐畱者攻之﹐燥者濡之﹐急者緩之﹐散者收之﹐損者益之﹐逸者行之﹐驚者平之﹐上之下之﹐摩之浴之﹐薄之劫之﹐開之發之﹐適事爲故。

逆者正治﹐從者反治。寒因熱用﹐熱因寒用。塞因塞用﹐通因通用。必伏其所主﹐而先其所因﹐其始則同﹐其終則異。○病之始起也﹐可刺而已﹔其盛可待衰而已。因其輕而揚之﹐因其重而減之﹐因其衰而彰之。形不足者﹐溫之以气﹔精不足者﹐補之以味。其髙者因而越之﹐其下者引而竭之﹐中滿者瀉之於內。其有邪者﹐漬形以爲汗。其在皮者﹐汗而發之。其剽悍者﹐按而收之。其實者﹐散而瀉之。血實宜決之﹐气虛宜掣引之。○開鬼門﹐潔淨府﹐除陳﹐倒倉廩。○風淫於內﹐治以辛涼﹐佐以苦甘﹐以甘緩之﹐以辛散之。熱淫於內﹐治以鹹寒﹐佐以苦甘﹐以酸收之﹐以苦發之。濕淫於內﹐治以苦熱﹐佐以酸淡﹐以苦燥之﹐以淡滲之。火淫於內﹐治以咸冷﹐佐以苦辛﹐以酸收之﹐以苦發之。燥淫於內﹐治以苦溫﹐佐以甘辛﹐以苦下之。寒淫於內﹐治以甘熱﹐佐以苦辛﹐以咸瀉之﹐以辛潤之﹐以苦堅之。﹝《素問》﹞

形气不足﹐病气有餘﹐是邪气勝也﹐急瀉之﹔形气有餘﹐病气不足﹐急補之。形气不足﹐病气不足﹐此陰陽俱不足也﹐不可刺之﹐刺之則重不足﹐重不足則陰陽俱竭﹐血气皆盡﹐五臟空虛﹐老者絕滅﹐壯者不復矣。

形气有餘﹐病气有餘﹐此陰陽俱有餘也﹐急瀉其邪﹐調其虛實。故曰﹕有餘者瀉之﹐不足者補之。﹝《靈樞》﹞

無妄之疾﹐勿藥有喜。﹝《易經》﹞

瘍醫﹐掌腫瘍﹑潰瘍﹑金瘍﹑折瘍之祝藥刮殺之齊。﹝《周禮》﹞

去病務於盡。﹝《左傳》﹞

陽气不足﹐陰气有餘﹐當先補其陽﹐而後瀉其陰。陰气不足﹐陽气有餘﹐當先補其陰﹐而後瀉其陽。營衛通行﹐此其要也。﹝《難經》﹞

哲言

醫王能治一切病﹐不能治命盡之人。﹝《楞嚴經》﹞

越人非能生死人也﹐此當自生者﹐越人能使起耳。﹝《史記》﹞

上工治未病﹐何也﹖夫治未病者﹐見肝之病﹐知肝傳脾﹐當先實脾﹔中工不曉相傳﹐見肝之病﹐不解實脾﹐惟治肝也。﹝《金匱要略》﹞

一人之身﹐一國之象也。胸腹之位﹐猶宮室也﹔四肢之別﹐猶郊境也﹔骨節之分﹐猶百官也﹔神﹐猶君也﹔血﹐猶臣也﹔气猶民也。知治身﹐則能治國矣。夫愛其民﹐所以安其國﹐惜其气﹐所以全其身。是以聖人消未起之患﹐治未病之疾﹐醫之於無事之前﹐不追於旣逝之後。然後眞一存焉﹐三一守焉﹐百病卻焉﹐年壽延焉。﹝抱朴子﹞

古之神聖之醫﹐能療人之心﹐預使不致於有疾。今之醫者﹐惟知療人之疾﹐而不知療人之心﹐是猶捨本求末﹐不澄其源﹐而塞其流﹐欲求疾愈﹐不亦愚乎﹖﹝仙﹞

良醫治病﹐必先求其得病之因。虛邪當治其母﹐實邪當治其子﹐微邪當治其所勝﹐賊邪當治其所不勝﹐正邪當治其本經。雜受病邪者﹐非止一端﹐察其雜合之輕重﹐視其標本之緩急﹐以爲施治之先後。﹝《局方發揮》﹞

治病有八要﹕一曰虛﹐五虛是也﹔二曰實﹐五實是也﹔三曰冷臟腑﹐素有積冷是也﹔四曰熱臟腑﹐素有積熱是也﹔五曰邪﹐非臟腑正病也﹔六曰正﹐非外邪所中也﹔七曰內﹐病不在外也﹔八曰外﹐病不在內也。審此八要﹐參以脈候病機﹐庶幾無誤。﹝商輅﹞

治病分初﹑中﹑末三法。初治之道﹐法當猛峻﹐緣病得之新暴﹐當以猛峻之藥﹐急驅去之﹐不使病邪久居身中爲害也﹔中治之道﹐法當寬猛相濟﹐爲得病之非新非久﹐當以緩疾得中﹐養正去邪﹐相濟而兼治之﹔末治之道﹐法當寬緩廣服﹐平善無毒﹐培養血气﹐俾其邪自去。○治法有五﹕一曰和﹐假令小熱之病﹐當以涼藥和之﹔和之不已﹐次用取﹐爲熱勢稍大﹐當以寒藥取之﹔取之不已﹐次用從﹐爲熱勢旣甚﹐當以溫藥從之﹐或寒因熱用﹔從之不已﹐又用折﹐爲病勢極甚﹐當以逆制之﹔逆制不已﹐當以下奪之﹔下奪不已﹐又用屬﹐爲求其屬以衰之﹐緣熱邪深陷骨髓﹐無法可出﹐鍼藥所不能及﹐故求其屬以衰之。

求屬之法﹐是同聲相應﹐同气相求也。○髙者抑之﹐非髙者故當抑也﹐以其本下﹐而失之太髙﹐故抑之而使下。

若本髙﹐何抑之有﹖下者舉之﹐非下者故當舉也﹐以其本髙﹐而失之太下﹐故舉之而使髙。若本下﹐何舉之有﹖﹝《此事難知》﹞

《經》云﹕治病必求其本。故舉其略曰﹕死以生爲本﹐欲救其死﹐勿傷其生﹔邪正爲本﹐欲攻其邪﹐必顧其正﹔陰以陽爲本﹐陽存則生﹐陽盡則死﹔靜以動爲本﹐有動則活﹐無動則止﹔血以气爲本﹐气來則行﹐气去則凝﹔證以脈爲本﹐脈吉則吉﹐脈凶則凶﹔先者後之本﹐從此來者﹐須從此去﹔急者緩之本﹐孰急可憂﹐孰緩無慮﹔內者外之本﹐外實者何傷﹖中敗者堪畏﹔下者上之本﹐滋苗者先固其根﹐伐下者必枯其上﹔虛者實之本﹐有餘者拔之無難﹐不足者攻之何忍﹖眞者假之本﹐淺陋者只知見在﹐精妙者疑似獨明。總之求本之道無他﹐勿傷其生而已。○按邪气盛則實﹐精气奪則虛二句﹐爲病治之大綱。其辭似顯﹐其義甚微﹐最當詳辧。而辧之有最難者﹐何也﹖蓋實言邪气實﹐宜瀉也﹔虛言正气虛﹐宜補也。凡邪正相搏而爲病﹐則邪實正虛皆可言也。故主瀉者﹐則曰邪盛則實﹐實當瀉也﹔主補者﹐則曰精奪則虛﹐虛當補也。各執一句﹐茫無確見﹐借口文飾﹐孰得言非﹗是以至精之訓﹐反釀莫大之害﹐不知理之所在﹐有必不可移易者﹐余請析此爲四﹕曰孰緩﹑孰急﹑其有﹑其無也。所謂緩急者﹐察虛實之緩急也。無虛者急在邪气﹐去之不速﹐畱則生變也﹔多虛者急在正气﹐培之不早﹐臨期無濟也﹔微實微虛者﹐但治其實﹐可一掃而除也﹔甚實甚虛者﹐所畏在虛﹐但固守根本﹐則邪無不退也﹔二虛一實者﹐兼治其實﹐開其一面也﹔二實一虛者﹐兼治其虛﹐防生不測也。總之﹐實而誤補﹐固必增邪﹐猶可解救﹐其禍小﹔虛而誤攻﹐眞气忽去﹐莫可挽回﹐其禍大。此虛實之緩急﹐不可不察也﹐所謂有無者﹐察邪气之有無也。凡風﹑寒﹑暑﹑濕﹑燥﹑火﹐皆能爲邪﹐邪之在表﹑在裏﹑在腑﹑在髒﹐必有所居﹐求得其本﹐則直取之﹐此所謂有﹐有則邪之實也﹔若無六气之邪﹐而病出三陰﹐則惟情欲以傷內﹐勞倦以傷外﹐非邪似邪﹐非實似實﹐此所謂無﹐無則病在元气也。不明虛實有無之義﹐必至以逆爲從﹐以標作本﹐絕人長命﹐可不愼哉﹗﹝《類經》﹞

治病之則﹐當知邪正﹐當權重輕。凡治實者﹐譬如耘禾。禾中生稗﹐禾之賊也﹐有一去一﹐有二去二﹐耘之善者也。若有一去二﹐傷一禾矣﹔有二去四﹐傷二禾矣﹔若識禾不的﹐俱認爲稗﹐而計圖盡之﹐則無禾矣。

此用攻之法﹐貴乎察得其眞﹐不可過也。凡治虛者﹐譬之給餉﹐一人一升﹐十人一斗﹐日餉足矣。若百人一斗﹐千人一斛﹐而三軍之眾﹐又豈擔石之糧所能活哉﹖一餉不繼﹐將並前餉棄之﹐況於從中克減乎﹖此用補之法﹐貴乎輕重有而也。○凡臨證治病﹐不必論其有虛證﹑無虛證﹐但無實證可據而爲病者﹐盒飯兼補﹐以調營衛精血之气。亦不必論其有火證﹑無火證﹐但無熱證可據而爲病者﹐盒飯兼溫﹐以培命門脾胃之气。○用補之法﹐貴乎先輕後重﹐務在成功﹔用攻之法﹐必須先緩後急﹐及病則已。○時醫治病﹐但知察標﹐不知察本。但見其所急在病﹐而全不知所急在命。此其孰可緩也﹖孰當急也﹖孰爲今日之當急﹖孰爲明日之更當急也。○溫中卽所以散邪﹐彊主卽所以逐寇。○欲表散者﹐須遠酸寒﹔欲降下者﹐勿兼升散。陽旺者當知忌溫﹐陽衰者沈寒毋犯﹐上實者忌升﹐下實者忌祕﹐上虛者忌降﹐下虛者忌泄﹐諸動者再動卽散﹐諸靜者再靜卽滅。甘勿施於中滿﹐苦勿施於假熱﹐辛勿施於熱躁﹐咸勿施於傷血﹐酸木最能克土﹐脾气虛者少設。○用藥處方﹐有反佐之道者﹐此軒岐之法旨﹐治病之微權。後世醫家﹐每多假借以亂經常﹐不惟悖理於前﹐抑且遺害於後。觀《內經》之論治﹐曰﹕奇之不去則偶之﹐偶之不去則反佐以取之。所謂寒熱溫涼﹐反從其病也。此其義﹐蓋言病有微甚﹐亦有眞假﹐先從正治﹐正治不愈﹐然後反佐取之﹐此不得不然而然也。又曰﹕微者逆之﹐甚者從之﹐逆者正治﹐從者反治。此謂以寒治熱﹐以熱治寒﹐逆其病者﹐謂之正治﹔以寒治寒﹐以熱治熱﹐從其病者﹐謂之反治。如以熱治寒﹐而寒拒熱﹐則反佐以寒而入之﹔以寒治熱﹐而熱拒寒﹐則反佐以熱而入之﹐是皆反佐之義﹐亦不得不然而然也。又曰﹕熱因寒用者﹐如大寒內結﹐當治以熱﹐然寒甚格熱﹐藥不得入﹐則以熱藥冷服﹐下嗌之後﹐冷體旣消﹐熱性便發﹐情且不違﹐而致大益。寒因熱用者﹐如大熱在中﹐以寒攻治則不入﹐以熱攻治則病增﹐乃以寒藥熱服﹐入腹之後﹐熱气旣消﹐寒性遂行﹐情且協和﹐而病以滅﹐此皆反佐之義也。外如仲景治少陰之利﹐初用白通湯﹐正治也﹔繼因有煩﹐而用白通加豬膽汁湯﹐反佐也。其治霍亂吐利脈微欲絕者﹐初用四逆湯﹐正治也﹔繼因汗出小煩﹐而用通脈四逆加豬膽汁湯﹐反佐也。若今之所謂反佐者則不然﹐觀丹溪之治﹐吞酸以黃連爲君﹐而以吳萸佐之﹔治心腹痛倍加山梔﹐而以漧薑佐之。夫旣謂其熱﹐寒之可也﹐何以復用漧薑﹑茱萸﹖旣謂其寒﹐熱之可也﹐何以復用黃連﹑梔子﹖自相矛盾﹐能無誤乎﹖夫反佐之法﹐病治之權也。

經者日用之經常﹐權者制宜之權變﹐必於正經之外﹐方用權宜﹐豈隨病處方﹐卽宜用乎﹖然則何者宜反﹐何者不宜反﹖蓋正治不效者宜反也﹐病能格藥者宜反也﹐火極似水者宜反也﹐寒極反熱者宜反也。眞以應眞﹐假以應假。設無格拒假證﹐自當正治﹐何以反爲﹖不當權而權﹐則悖理反常﹔不當反而反﹐則攻邪失正。烏可混耶﹖﹝張景嶽﹞

夫病有宜湯者﹐宜丸者﹐宜散者﹐宜下者﹐宜吐者﹐宜汗者﹐宜灸者﹐宜鍼者﹐宜補者﹐宜按摩者﹐宜導引者﹐宜蒸熨者﹐宜暖洗者﹐宜悅愉者﹐宜和緩者﹐宜水者﹐宜火者﹐種種之法﹐若非良善精博﹐難爲取愈。

庸下淺識亂﹐投湯丸﹐汗﹑下﹑補﹑吐﹐動使交錯﹐輕者令重﹐重者令死。且湯可以滌蕩臟腑開通經路﹐調品陰陽﹐祛分邪惡﹐潤澤枯朽﹐悅養皮膚﹐養气力﹐助困竭。丸可以逐風冷﹐破堅癥﹐消積聚﹐進飲食﹐舒營衛﹐開關竅。散者能祛風邪暑濕之气﹐擄寒濕混濁之毒﹐發散四肢之壅滯﹐除剪五臟之結伏﹐開陽和胃﹐行脈通經。

下則疏豁開塞。補則益助虛乏。灸則起陰通陽。鍼則行營引衛。導引則可以逐客邪於關節。按摩則可以驅浮淫於肌肉。蒸熨辟冷﹐暖洗生陽﹐悅愉爽神﹐和緩安气。若實而不下﹐則心腹脹滿﹐煩亂鼓腫﹔若虛而不補﹐則气血消散﹐肌肉耗亡﹐精神脫失﹐意志昏迷。可汗而不汗﹐則毛孔閉塞﹐悶絕而終﹔合吐而不吐﹐則結胸上喘﹐水食不入﹔當灸而不灸﹐則冷气重凝﹐陰毒內聚﹐厥气上衝﹐分隧不散﹔當鍼而不鍼﹐則營衛不行﹐經絡不利﹔宜導引而不導引﹐則邪侵關節﹐固結難通﹔宜按摩而不按摩﹐則淫隨肌肉﹐久畱不消﹔宜蒸熨而不蒸熨﹐則冷气潛伏﹐漸成痺厥﹔宜暖洗而不暖洗﹐則陽气不行﹐陰邪相害﹔不當下而下﹐則開陽蕩胃﹐洞泄不禁﹔不當汗而汗﹐則肌肉消絕﹐津液枯耗﹔不當吐而吐﹐則心神煩亂﹐臟腑奔衝﹔不當灸而灸﹐則重傷經絡﹐內蓄痰毒﹐反害中和﹔不當鍼而鍼﹐則气血散失﹐機關細縮﹔不當導引而導引﹐則眞气勞敗﹐邪气妄行﹔不當按摩而按摩﹐則肌肉脹﹐筋骨舒張﹔不當蒸熨而蒸熨﹐則陽气偏行﹐陰气內聚﹔不當暖洗而暖洗﹐則湯灼皮膚﹐熱生肌肉﹔不當悅愉而悅愉﹐則神失气消﹐精神不快﹔不當和緩而緩﹐則气停意折﹐健忘傷志。大凡治療﹐要合其宜。脈狀病候﹐少陳於後﹕凡脈不緊數﹐則勿發汗﹔脈不疾數﹐不可以下﹔心胸不閉﹐尺脈微弱﹐不可以吐﹔關節不急﹐營衛不壅﹐不可以鍼﹔陰气不盛﹐陽气不衰勿灸﹔內無客邪﹐勿導引﹔外無淫气﹐勿按摩﹔皮膚不痺﹐勿蒸熨﹔肌肉不寒﹐勿暖洗﹔神不凝迷﹐勿悅愉﹔气不奔急﹐勿和緩。順此者生﹐逆此者死。﹝《中藏經》﹞

《經》云﹕識中標﹐只助本。治千人﹐無一損。如脾土虛者﹐溫暖以益火之原﹔肝木虛者﹐濡潤以壯水之主﹔肺金虛者﹐甘緩以培土之基﹔心火虛者﹐酸收以滋木之宰﹔腎水虛者﹐辛潤以保金之宗。此治虛之本也。木欲實﹐金當平之﹔火欲實﹐水當平之﹔土欲實﹐木當平之﹔金欲實﹐火當平之﹔水欲實﹐土當平之﹔此治實之本也。金爲火制﹐瀉心在保肺之先﹔木受金戕﹐平肺在補肝之先﹔土當木賊﹐損肝在扶脾之先﹔水被土乘﹐淸脾在滋腎之先﹔火承水制﹐抑腎在養心之先。此治邪之本也。○病屬於虛﹐治宜以緩。虛者精气奪也﹐蓋病已沈痼﹐治須次第﹐故治虛無速法﹐亦無奇法﹐如家貧年久﹐室內空虛﹐非旦夕間事也。病屬於實﹐治宜以急。實者邪气勝也﹐蓋邪不速逐﹐爲害滋蔓﹐故治實無緩法﹐多有奇法﹐如寇盜在家﹐當開門急逐卽安。此病機緩急之法也。○要知平人而至於病﹐必由於水火二家先病也﹔病至於大﹐必由於水火二道病極也﹔大至於危﹐必由於水火二气將脫也。故小病或由於气血之偏﹐而大病必由於水火之害。舍气血以治小病﹐捨水火以治大病﹐眞猶緣木求魚﹐其可得乎﹖﹝《馮氏錦囊》﹞

凡治病惟發表不遠熱﹐非發表則必遠熱矣﹔惟攻裏不遠寒﹐非攻裏則必遠寒矣。不當遠而遠﹐當遠而不遠﹐其害不可勝言。○今人外感病兼內傷者居多﹐用藥全要分別。如七分外感﹐三分內傷﹐則治外感藥中﹐宜用緩劑﹑小劑及姜﹑棗和中爲引﹐庶無大動正气﹑汗血等累。若七分內傷﹐三分外感﹐則用藥全以內傷爲主。蓋內傷之人﹐才有些微外感﹐實時發病﹐不似壯盛之人﹐必所感深重﹐其病乃發也。○凡治陰病﹐得以轉陽﹐則不藥自愈。縱不愈﹐用陰分藥一劑﹐或四物二連湯﹐或六味地黃湯﹐以劑其偏﹐則無不愈。○蓄魚千頭者﹐必置介類於池中﹐否則其魚乘雷雨而冉冉騰散。蓋魚𨿽潛物﹐而性樂於動﹐以介類沈伏之物﹐而引魚之潛伏不動﹐同气相求﹐理通元奧。故治眞陽之飛越﹐不以黿鱉之類引之下伏﹐不能也。﹝諭嘉言﹞

《舊唐書﹟談賓錄》云﹕病之用藥﹐有正相當者﹐只須單用一味﹐直攻其病﹐藥力旣純﹐病卽立愈。今人不能別脈﹐莫識病源﹐惟以臆度﹐多用藥味﹐譬之於獵﹐未知兔所﹐多發人馬﹐空地遮圍﹐冀其偶獲﹐如此療病﹐不亦疏乎﹗假令一藥偶然當病﹐復共他味相和﹐彼此牽制﹐气勢不行﹐所以難瘥。﹝《知新錄》﹞

治病先去病根﹐然後可用收澀。浣衣須去垢膩﹐然後可加粉飾。﹝朱丹溪﹞

益火之原﹐以消陰翳﹔壯水之主﹐以制陽光。○益心之陽﹐寒亦通行﹔彊腎之陰﹐熱之猶可。﹝王太僕﹞

先救人﹐後治病。醫當醫人﹐不當醫病。○治感證﹐始終以存津液爲第一義。○推陳可以致新﹐致新可以推陳。○內傷之新﹐補之當早﹔外感之新﹐散之戒重。內傷之久﹐補之當峻﹑當速﹔外感之久﹐散之不可峻﹑不可速。○有內傷似外感者﹐此火不可發散﹐發散則亡陰﹔不可以霜雪壓之﹐壓之則滅火。蓋非水無以救火﹐非有根之水﹐不足以救離根之火。○何謂虛實﹖有陰虛﹐有陽虛﹐有先天之陰陽虛。何謂陰虛﹖血虛也。何謂陽虛﹖气虛也。血虛者補其血﹐四物湯之類是也﹔气虛者補其气﹐補中益气湯之類是也。先天之陰虛者﹐六味﹑左歸之類是也﹔先天之陽虛者﹐八味﹑右歸之類是也。有攻伐太過之陽虛者﹐如用寒涼﹐而致陽遏不升﹐當以參﹑術﹑黃溫之﹐甚者姜﹑桂以助之﹐又甚者八味﹑右歸從其原以救之。有攻伐太過之陰虛者﹐如用發散﹐而致津液漧枯﹐當以歸﹑芍﹑熟地滋之﹐枸杞﹑龜鹿兩膠粘膩之物以塡之是也。﹝《己任編》﹞

凡診脈左右俱病者﹐治在右﹐以天地之气自右行左耳﹔上下俱病者﹐治在下﹐以萬物之气自下行上耳。

故心肺俱病﹐治在膻中﹔肝脾俱病﹐治在胃﹔兩腎俱病者﹐治在右腎﹐此重在右也。心肝俱病﹐治在肝﹔肝腎俱病﹐治在腎﹔心腎俱病﹐亦治在腎﹔脾肺俱病﹐治在脾﹔脾腎俱病﹐治在腎﹔肺腎俱病﹐亦治在腎﹐此重在下也。又肺與左腎俱病﹐治在左腎﹔心與右腎俱病﹐治在右腎﹐亦重下也。肺與肝俱病﹐治在肺﹔腎與脾俱病﹐治在脾﹔亦重右也。或曰心脾俱病﹐治火補土﹐何反言之﹖然。治火補土﹐乃治足少陰﹐亦上病治下也。若治手少陰﹐則不能補脾﹐且將克肺﹐故心脾俱病﹐治土除濕﹐心邪自旺﹐脾土亦燥﹐二髒俱理。所以治下可以理上﹐治右可以理左﹐均爲本治﹐其標治不與此並論焉。﹝魏荔彤﹞

若夫土者從火寄生﹐卽當隨火而補﹐然有至妙之理。陽明胃土﹐隨少陰心火而生﹐故補胃土者﹐當補心火﹐而歸脾一方﹐又從火之外家而補之﹐俾木生火﹐火生土也。太陰脾土﹐隨少陽相火而生﹐故補脾土者﹐當補相火﹐而八味丸一方﹐合水火旣濟而蒸腐之也。○今之言補肺者﹐人參﹑黃﹔淸肺者﹐黃芩﹑麥冬﹔斂肺者五味﹑訶子﹔瀉肺者葶藶﹑枳殼。病之輕者﹐豈無一效﹗若本原虧損﹐毫不相干。蓋肺金之气﹐夜臥則歸藏於腎水之中﹐丹家謂之母藏子宮﹐子隱母胎。肺名嬌髒﹐畏熱畏寒﹐腎中有火﹐則金畏火刑而不敢歸﹔腎中無火﹐則水冷金寒而不敢歸。或爲喘脹﹐爲咳噦﹐爲不寐﹐爲不食﹐如喪家之狗。斯時也﹐欲補土母以益子﹐則喘脹愈甚﹔若淸之﹑瀉之﹐則肺气日消﹐死期迫矣。惟收斂者﹐僅似有理﹐然不得其門﹐從何而入﹖《仁齋直指》云﹕肺出气也﹐腎納气也﹔肺爲气之主﹐腎爲气之本。凡气從臍下逆奔而上者﹐此腎虛不能納气歸元也。毋徒從事於肺﹐或壯水之主﹐或益火之原﹐火向水中生矣。○咳血發熱﹐未必成瘵﹐服四物﹑知柏之藥不已﹐則瘵成矣﹔胸滿膨脹﹐悒悒不快﹐未必成脹﹐服山楂﹑神曲之藥不已﹐則脹成矣﹔面浮腫﹐小便閉澀﹐未必成水﹐服滲利之藥不已﹐則水成矣﹔气滯膈塞﹐未必成噎﹐服靑皮﹑枳殼之藥不已﹐則噎成矣。﹝趙養葵﹞

人知補之爲補﹐而不知瀉之爲補﹔知瀉之爲瀉﹐而不知補之爲瀉。故補血以益營﹐非順气則血凝﹔補气以助衛﹐非活血則气滯。﹝《醫學入門》﹞

治虛邪者﹐當先顧正气﹐正气存則不致於害。且補中自有攻意﹐蓋補陰卽所以攻熱﹐補陽卽所以攻寒。世未有正气復而邪不退者﹐亦未有正气竭而命不傾者。○東方之木﹐無虛不可補﹐補腎卽所以補肝﹔北方之水﹐無實不可瀉﹐瀉肝卽所以瀉腎。故曰肝腎同治。腎應北方癸水﹐於卦爲坎﹐於象爲龍﹐龍潛海底﹐龍起而火隨之﹔肝應東方乙木﹐於卦爲震﹐於象爲雷﹐雷藏澤中﹐雷起而火隨之。故曰乙癸同源。﹝李士材﹞

乙癸同源說﹐究不得其理之所以然。肝者巽木﹐腎者坎水﹔河圖二七同宮﹐洛書二七相連﹐此水木所以同根﹐故二火亦同根也。人知水能生木﹐不知木亦能生水﹐同气相求。以五行驗之﹕甲木生在亥﹐此以陽水生陽木﹔癸水生在卯﹐此以陰木生陰水﹐其理固昭然矣。更以人身驗之﹕酸者木之味也﹐言酸思酸﹐則齒齪而津液卽生﹐木之生水﹐其感召有甚神速者﹐故水固所以生木﹐補木亦所以生水。六味丸補腎之劑﹐而用山茱萸以補肝﹐其理微矣﹗觀乙癸之同源﹐醫家其可輕言伐木﹑平肝乎﹖﹝《河洛精蘊》﹞

肝之治有數種﹕水衰而木無以生者﹐用地黃丸﹐乙癸同源是也﹔土衰而木無以植者﹐用參苓白術散﹐緩肝培土是也﹔本經血虛有火者﹐用逍遙散淸火﹔血虛無火者﹐用歸脾湯養陽。至於補火之法﹐亦下同乎腎﹔而瀉火之治﹐則上類乎心。左金丸獨用黃連爲君﹐從實則瀉子之法﹐以直折其上炎之勢﹔吳茱萸從類相求﹐引熱下行﹐並以辛溫開其鬱結﹐懲其桿格﹐故以爲佐。然必木气實﹐而土不虛者﹐庶可相宜。﹝胡天錫﹞

《內經》﹕濁气在上﹐則生脹﹔淸气在下﹐則生飧泄。此四句﹐乃治上﹑下二焦緊要之法。故治胸膈脹滿﹐多用降下藥﹐如牛膝﹑茯苓之類﹔治瀉利日久﹐多用升上藥﹐如升麻﹑柴胡之類﹐不可不知。﹝吳篁池﹞

今之治气疾﹐惟知求之脾肺﹐而不知求之腎﹐所以鮮效。夫腎間動气﹐爲五臟六腑之本﹐十二經脈之根﹐呼吸之門﹐三焦之原。有因房勞過度﹐或稟受素弱﹐腎經不足﹐气無管束﹐遂多郁滯﹐致生諸病。醫者止知理气﹐而气愈不可理﹐又以快藥下之﹐而死者過半矣。復有以爲脾虛不能運化之故﹐而從事補脾﹐僅可苟延歲月﹐終不免於死亡。

此不知補腎之過也﹐宜用破故紙﹑茴香﹑胡蘆巴之類主之。○凡用調气藥﹐須兼用和血藥佐之。蓋未有气滯而血能和者﹐血不和則气益滯矣。﹝王宇泰﹞

治气虛有三法﹕上气虛者﹐升而舉之﹔下气虛者﹐納而歸之﹔中气虛者﹐溫而補之。○用藥之妙﹐須從虛著力。一落在實處﹐再難長進。頭痛醫頭﹐此醫家之大忌。﹝周愼齋﹞

見痰休治痰﹐見血休治血﹐無汗莫發汗﹐有熱莫攻熱﹐喘生毋耗气﹐精遺毋止澀。﹝王應震﹞

大熱利小便亦釜底抽薪之義。○治風藥須兼養血藥﹐制其燥也﹔養血藥須兼搜風藥﹐行其滯也。﹝《醫方集解》﹞

治風先治血﹐血行風自滅。﹝陳良甫﹞

肥人之身﹐以火爲寶﹔瘦人之身﹐以濕爲寶。故肥人不任淸涼﹐瘦人不任溫補。○肝以散爲補﹐心腎以收爲補﹐脾以燥爲補﹐肺以潤爲補﹐腸胃以通爲補。古人有以大黃爲補劑者﹐腸胃閉結﹐气不行也。﹝《怡堂散記》﹞

勿見熱而投涼﹐勿因咳而理肺。○九竅不和﹐皆屬胃病﹐上下交病﹐治在中焦。○凡元气已傷﹐而病不愈者﹐當與甘藥。理陽气當推建中﹐顧陰液須投復脈。○治肝病三法﹕辛散以理用﹐酸泄以體用﹐甘緩以益用。﹝葉天士﹞

凡病傷於情志﹐治以和肝﹑開心﹑醒脾﹑解郁爲主。然須輕藥緩治﹐漸可向愈。若用重藥﹐反傷其胃气矣。

○凡外感病挾食者頗多﹐當思食爲邪裹﹐散其邪則食自下。若雜消導於發散藥中﹐胃汁復傷﹐因而陷閉者多矣。

至若風多挾暑﹑濕﹑寒﹐或挾燥火﹐或挾惱怒﹑勞倦﹑房事﹐及肝气﹑宿瘕﹑諸血等證﹐皆外感之病﹐無有不挾者。所貴隨證制宜﹐斟酌盡善﹐庶無差誤。﹝《吳醫匯講》﹞

有此形故有此病﹐病者形爲之也。然六邪之中人也﹐形受之﹐气味之藥物能治之。七情之傷人也﹐亦形受之﹐而七情之起﹐則由於心意識﹐故其爲病﹐有難盡於藥石治者。如《經》言怒可勝思﹐悲可勝怒之類﹐以無形治無形﹐以相克取相生﹐自有無窮妙義。予病憂鬱傷神﹐百藥不效﹐幸得致身雲路﹐以喜開憂﹐而痼病遂瘳﹐此豈藥石之所能治哉﹗○方書言﹕治病衰其大半而止﹐不可過劑﹐過則反傷正气。大凡攻病﹐去其大半﹐卽宜養正而佐以祛邪﹐正气充而邪气自盡。若必欲盡攻其邪﹐而後補正﹐將正气與邪气俱竭矣。○凡癰腫結核﹐世人多視爲外科。立齋以爲此屬腎水虧損﹐肝火血燥﹐法當滋腎水﹐生肝血﹐用六味湯治之。其有胸脇等處﹐大如升斗﹐或破如菌﹑如橊﹐不問大小﹐俱治以前法。○又論瘰癘乃肝經血燥﹐當淸肝火﹐滋腎水﹐若竟作痰治﹐多成壞證。﹝《折肱漫錄》﹞

凡治病不察五方風气﹐服食居處﹐各不相同﹐一槪施治﹐藥不中﹐醫之過也。○凡治病不辧新病邪實﹐久病正虛﹐緩急先後失序﹐而實實虛虛﹐醫之罪也。﹝《醫門法律》﹞

卷二﹟醫學溯源

醫則

經義

望而知之謂之神﹐聞而知之謂之聖﹐問而知之謂之工﹐切而知之謂之巧。﹝《素問》﹞

醫不三世﹐不服其藥。﹝《禮記》﹞

三折肱知爲良醫。﹝《左傳》﹞

人而無恆﹐不可以作巫醫。﹝《論語》﹞

哲言

九折臂而成醫。﹝《楚辭》﹞

不爲良相﹐則爲良醫。﹝範文正﹞

人之所病病疾多﹐醫之所病病道少。﹝扁鵲﹞

古之醫者﹕上醫醫國﹐中醫醫人﹐下醫醫病﹔上醫聽聲﹐中醫察色﹐下醫診脈﹔上醫醫未病﹐中醫醫欲病﹐下醫醫已病。○今之醫者﹐不思求經旨﹐以演其所知﹔各承家伎﹐始終循舊﹐省病問疾﹐務在口給﹐相對斯須﹐便處湯藥。按寸不及尺﹐握手不及足﹐人迎﹑趺陽﹐三部不參﹐動數發息﹐不滿五十。短期未知﹐診決九候﹐曾無仿佛﹔明堂闕庭﹐盡不見察﹐所謂窺管而已。欲視死別生﹐固亦難矣﹐此皆醫之深戒也。﹝《千金方》﹞

夫醫者﹐非仁愛之士﹐不可托也﹔非聰明達理﹐不可任也﹔非廉潔明良﹐不可信也。是以古之用醫﹐必選其徳能仁恕博愛﹐其智能宣暢曲解﹐能知天時運气之序﹐能明性命吉凶之數﹐處虛實之分﹐定順逆之節﹐原疾病之輕重﹐量藥劑之多少﹐貫微洞幽﹐不失細小﹐如此乃謂良醫。﹝《初學記》﹞

醫之爲道﹐非精不能明其理﹐非博不能致其約。是故前人立教﹐必使之先讀儒書﹐明《易》理﹑《素》《難》《本艸》《脈經》﹐而不少略者何﹖蓋非四書﹐無以通義理之精微﹔非《易》﹐無以知陰陽之消長﹔非《素問》﹐無以識病﹐非《本艸》﹐無以識藥﹔非《脈經》﹐無以診候而知寒熱虛實之證。﹝《醫學集成》﹞

不知《易》者﹐不足以言太醫。惟會理之精﹐故立論之確﹐卽遺之萬世而無獘。彼知醫不知《易》者﹐拘方之學﹐一隅之見也。以小道視醫﹐以卜筮視《易》﹐亦蠡之測﹐豹之窺也﹐惡足以語此。﹝《醫旨緒餘》﹞

儒家有堯舜﹐醫家有軒岐也。儒家有孔子﹐醫家有仲景也。堯舜之道﹐非孔子而不傳﹔軒岐之道﹐非仲景而莫顯。世未有不讀孔子書而稱儒者﹐多有不讀仲景書而稱醫者。﹝程郊倩﹞

倉公神醫﹐乃生五女而不生男。其師公乘陽慶﹐亦年七十餘無子﹐醫乃無種子之術。﹝李濂《醫史》﹞

醫家切須自養精神﹐專心道業﹐勿涉一毫外務。蓋醫者意也﹐審脈﹑辧證﹑處方﹐全賴以意爲主﹐倘精神不足﹐則厭煩苟率﹐而艱於深心用意矣。○孫思邈之祝醫者曰﹕行欲方而智欲圓﹐心欲小而膽欲大。嗟乎﹗醫之神良盡於此矣。宅心醇謹﹐舉動安和﹐忌心勿起﹐貪念罔生﹐毋忽貧賤﹐毋憚疲勞﹐檢醫典而精求﹐對疾苦而悲憫﹐如是者謂之行方。稟賦有濃薄﹐年歲有老少﹐身形有肥瘦﹐性情有緩急﹐境地有貴賤﹐風气有柔彊﹐天時有寒熱﹐晝夜有重輕﹐受病有新久﹐運气有太過不及﹐知常知變﹐能神能明﹐如是者謂之智圓。望﹑聞﹑問﹑切宜詳﹐補﹑瀉﹑寒﹑溫須辧﹐當思人命至重﹐冥報難逃﹐如是者謂之心小。補卽補而瀉卽瀉﹐熱斯熱而寒斯寒﹐抵當﹑承气﹐時用回春﹐姜附﹑理中﹐恆投起死﹐如是者謂之膽大。四者似分而實合也。﹝《馮氏錦囊》﹞

醫者根據也﹐有身者所倚賴以生全者也。想者由心識中想象前境﹐施設種種名﹑種種言者也。故將生全有身者﹐當想定人身平常境界﹐及不平常境界而爲治也。又云﹕醫者意也﹐而意之所變爲想﹐以意想平治其不平常﹐則平常境界﹐醫所當想者矣﹐故作醫想。﹝盧不遠﹞

館師無坐板气﹐地師無流藝气﹐禪師無杖拂气﹐煉師無丹汞气﹐醫師無方術气﹐方是白描畫手﹐本分師家。

○醫有膏﹑粱﹑藜﹑藿之不同﹐原其傳派多門﹐趨向不類﹐難與並爲優劣。擅膏粱之術者﹐專一附桂名世﹔得藜藿之情者﹐無非枳橘見長。第膏粱之治多難愈﹐以其奉養柔脆﹐痰涎膠固乎上﹐精神凋喪乎下﹐卽有客邪﹐非參無以助諸藥之力﹔藜藿之患都易除﹐以其體質堅韌﹐表邪可以恣發﹐裏邪可以峻攻﹐縱有勞傷﹐一術足以資百補之功。﹝張路玉﹞

醫不貴於能愈病﹐而貴於能愈難病﹔病不貴於能延醫﹐而貴於能延眞醫。夫天下事﹐我能之﹐人亦能之﹐非難事也﹔天下病﹐我能愈之﹐人亦能愈之﹐非難病也。惟其事之難也﹐斯非常人之所能知﹔病之難也﹐斯非常醫之所能療。故必有非常之人﹐而後可爲非常之事﹔必有非常之醫﹐而後可療非常之病。第以醫之髙下﹐殊有相懸。譬之升髙者﹐上一層有一層之見﹐而下一層者﹐不得而知之﹔行遠者﹐進一步有一步之聞﹐而近一步者﹐不得而知之。是以錯節盤根﹐必求利器。陽春白雪﹐和者爲誰﹖○病家之要﹐難在擇醫﹐然而擇醫非難也﹐而難於任醫。任醫非難也﹐而難於臨事不惑﹐確有主持﹐而不致朱紫混淆者之爲更難也。倘不知此﹐而偏聽浮議﹐廣簇醫﹐則騏驥不多得﹐何非冀北駑羣﹖帷幄有神籌﹐幾見圮橋傑豎﹖危急之際﹐奚堪庸妄之誤投﹖疑似之秋﹐豈可紛紜之錯亂﹖一著之謬﹐此生付之矣。以故議多者無成﹐醫多者必敗。多何以敗也﹖君子不多也。欲辧其多﹐誠非易也﹔然而尢有不易者﹐則正在知醫一節耳。夫任醫如任將﹐皆安危之所關﹐察之之方﹐豈無其道﹖第欲以愼重與否觀其仁﹐而怯懦者實似之﹔穎悟與否觀其智﹐而狡詐者實似之﹔果敢與否觀其勇﹐而孟浪者實似之﹔淺深與否觀其博﹐而彊辯者實似之。執拗者若有定見﹐誇大者若有奇謀。熟讀幾篇﹐便見滔滔不竭﹔道聞數語﹐何非鑿鑿有憑﹖不反者﹐臨涯已晚﹔自是者﹐到老無能。執兩端者﹐冀自然之天功﹔廢四診者﹐猶瞑行之瞎馬。

得穩當之名者﹐有耽擱之誤﹔昧經權之妙者﹐無格致之明。有曰專門﹐決非通達﹔不明理性﹐何謂聖神﹖又若以己之心度人之心者﹐誠接物之要道﹐其於醫也則不可﹔謂人己气血之難符﹐三人有疑﹐從二同者﹐爲決斷之妙方﹐其於醫也亦不可﹔謂愚﹑智﹑寡﹑多之非類必也。小﹑大﹑方﹑圓全其才﹐神﹑聖﹑工﹑巧全其用﹐能會精神於相與之際﹐燭幽隱於元冥之間者﹐斯足謂之眞醫﹐而可以當性命之任矣。○明哲二字﹐爲見機自保也。

夫醫患不明﹐明則治病何難哉﹖而所患者﹐在人情耳﹗人事之變﹐莫可名狀。如我有獨見﹐豈彼所知﹖使彼果知﹐何藉於我﹖每有病臨危劇﹐尙執淺見﹐從旁指示﹐某可用某不可用﹐重之云太過﹐輕之言不及﹐一不合意﹐必有後言﹐是當見機之一也。有雜用不專﹐主見不定﹐藥已相投﹐渠不知覺﹐忽惑人言﹐捨此慕彼﹔凡後至者﹐欲顯己長﹐必談前短﹐及其致敗﹐反以嫁讒﹐是當見機之二也。有病入膏肓﹐勢必難療﹐憐其苦求﹐勉爲舉手﹐當此之際﹐使非破格出奇﹐何以濟急﹖倘出奇無功﹐徒駭人目﹐事後必招浮議﹐是當見機之三也。或有是非之場﹐爭競之所﹐利害所居﹐恐涉其患﹐是當見機之四也。有輕醫重巫﹐可無可有﹐徒用醫名﹐以盡人事﹔尙有村鄙之夫﹐不以彼病爲懇﹐反云爲我作興﹐吁﹗誠可哂也﹐是當見機之五也。有議論繁雜者﹐有親識要功者﹐有內情不協者﹐有任性反復者﹐皆醫中所最忌﹐是當見機之六也。凡此六者﹐俱當默識﹐而惟於縉紳之間﹐尢當加意。蓋恐其不以爲功﹐而反以爲罪﹐何從辧哉﹖𨿽曰﹕吾盡吾心﹐非不好生。然勢有不我由者﹐不得不見機進止﹐明哲自保﹐不可少也。﹝張景嶽﹞

一醫醫不學無術之病。醫以生人﹐亦以殺人﹔惟學則能生人﹐不學則適足以殺人。蓋不學則無以廣其識﹐不學則無以明其理﹐不學則不能得其精﹐不學則不能通其權達其變﹐不學則不能正其訛﹑去其獘﹐如是則冒昧從事﹐其不至殺人也幾希矣﹗或曰﹕醫必有傳﹐或傳之於師﹐或傳之於祖若父﹐皆學也。抑知恃此以爲學﹐其去學也遠矣﹗彼僅恃其傾耳聽受之逸﹐必不復有心思研究之勞。且旣守其一成不易之規﹐則必昧乎神明變化之理。一若歷代諸賢聖﹐皆不如其師﹑其祖﹑若父之足信從也。一若歷代賢聖垂訓之書﹐皆不如其師﹑其祖﹑若父之口語爲足憑也。故善學人﹐無論有傳無傳﹐總非求得乎古昔聖賢之理不可也。自《靈》《素》而下﹐以及於近代諸書﹐無不細心探討﹐識髙理透﹐眼快心靈﹐凡遇一病﹐必認得眞﹐拿得定﹐不爲邪說所惑﹐不爲假象所欺﹐得心應手﹐起死回生。以此言學﹐則眞學也。學眞而術自神矣﹐豈僅僅得之聽受之間﹐守其一成之規者﹐遂得謂之學哉﹖若僅恃此以爲學﹐則必得其偏而失其全﹐得其淺而失其深﹐得其皮毛而失其神髓﹐得其俗套而失其眞詮﹐及其臨證施治﹐非隔靴搔癢﹐卽傍皮切血﹔非畫餅充饑﹐卽鴆酒解渴﹐此術之不精﹐由學之不足也。此不學無術之病﹐所宜急醫者也。○一醫醫脈證罔辧之病。凡醫人用藥﹐須先認證﹐認證須先審脈。審脈明﹐斯認證眞﹔認證眞﹐斯用藥當。凡有一證﹐卽有一証之寒﹑熱﹑虛﹑實。苟不有以辧之﹐其能不倒行而逆施乎﹖惟是証之重者﹐大寒偏似熱﹐大熱偏似寒﹐大虛偏似實﹐大實偏似虛﹐若僅就其似者而藥之﹐殺人在反掌間也。然則於何辧之﹖卽於脈辧之﹐如傷寒脈浮而緊數﹐按之有力者﹐知其證爲陽邪在表也﹔若沈而急數﹐重按有力者﹐知其證爲陽邪入裏也。又如沈而且遲細而且軟者﹐知其證爲純陰無陽也﹔若浮大滿指﹐按之如絲者﹐知其證爲陰極似陽也。諸如此類﹐宜細心辧別﹐斯臨證無騎墻之見﹐用藥無相左之虞。其柰近日醫家﹐絕不言此﹐但曰某藥可治某病﹐某病當用其方﹐至問其病之爲寒﹑爲熱﹑爲虛﹑爲實乎﹖則茫然罔辧也。卽或辧之﹐又往往以虛爲實﹐以寒爲熱﹐是又甚於不能辧者也。其不能辧證者﹐由於不能辧脈也﹐醫嘗告人曰﹕脈作不得準。更有何者可作準乎﹖從來証之疑似難決者﹐須於脈決之﹐𨿽昔賢亦有從脈不從證﹐從證不從脈之論。抑知所謂不從者﹐正深於從也。如沈細遲澀﹐乃陰寒脈也﹐而其證卻煩躁作渴﹑面赤身熱﹐若以爲熱證而淸之﹐則斃矣﹔惟補之溫之﹐不從其假熱之證﹐正從其眞寒之證﹐而非眞謂證有不必從者也。又如狂躁力雄﹐逾垣上屋﹐此火熱證也﹐而其脈卻伏入骨﹐若以此爲陰脈﹐而溫之則危矣﹔惟淸之﹑下之﹐不從其陰寒伏之脈﹐正從其熱極反伏之脈﹐而非眞謂脈有不可從者也。總之﹐從其眞不從其假﹐不從者其外貌﹐從者其神髓。醫家苟不辧此﹐未有不顚倒錯亂。一劑之誤﹐命卽隨之。此脈證罔辧之病﹐所宜急醫者也。○一醫醫輕忽人命之病。諺云﹕醫家有割股之心。安得有輕忽人命者哉﹖然觀於今﹐而嘆其言之不驗也。

或者古昔之言﹐而於今不符也。今時之醫﹐不惟無割股之心﹐若並無援手之意。病家殷勤延醫﹐希冀醫能療疾以安生﹐而醫人若漠不相關﹐守定故智﹐以緩不切膚之藥﹐期藥之得效﹐病之得生。迨緩藥漸死﹐又絕無引咎之心﹐絕無愧悔之意﹐絕無矜憐之情﹐其殘忍慘刻﹐不較之屠人而尢加烈哉﹖推其故﹐皆原於傳受之訛耳﹗聞名醫之傳人﹐曰藥性毋濃﹐藥數毋重﹐气薄劑輕﹐庶易於解手爲之徒者﹐謹遵名醫妙訣﹐謂病重切不可爲人擔利害﹐仍畱原病還他。嗟嗟﹗延醫用藥﹐原爲去病﹐若仍畱病﹐何貴乎醫﹖旣畱病則必不能畱命。若畱一輕病﹐必漸加重﹔若畱一重病﹐必漸至死。還他者﹐聽其從容自死之謂也。所以愈遵輕藥易解之師傳﹐共安於畱病還人之習向﹐一任急來﹐我惟緩受﹐往往有可生之機﹐必不用切當之藥以相救﹐只恐失一己之名與利遂罔顧人之死與生。此輕忽人命之病﹐所宜急醫者也。○一醫醫遵守時套之病。天下事莫便於套﹐亦莫害於套。醫而涉套﹐則至便而尢至害者也。時套之學也至易﹐不必費心思之勞﹐不必多研究之苦﹐不煩按脈﹑切理﹐不待讀書講求﹐不待深究藥性﹐詳察病情﹐只學一二最易入俗之語。凡視一病﹐便云是火。或病患自以爲虛﹐則云𨿽虛卻不可補。或云﹕只宜平補﹐不可過補。或云﹕只宜淸補兼施﹐不可溫補。只此數語﹐便足投病患之機﹐動旁人之聽矣﹗而於藥﹐則單擇輕飄飄無力者三十餘種﹐凡治一病﹐無論寒熱虛實﹐男婦老幼﹐及輕淺危篤者﹐悉以此投之。正如戴寬大之帽﹐不必各合人頭﹔又如嚼屠門之肉﹐何須眞充人腹﹖至若參﹑﹑歸﹑術等項﹐稍有益於元气者﹐槪行刪去不用﹐誠恐味濃之藥﹐一有不當﹐卽顯獘端﹐招人指責。不若輕淸之味﹐𨿽不見功亦不見其害﹐而孰知其大害存焉。邪熾不能爲之攻﹐正衰不能爲之輔﹐由是病患命登鬼錄﹐而醫人則病入膏肓矣。此遵守時套之病﹐所宜急醫者也。○一醫醫藥似對証之病。甚哉﹗似之一字﹐爲害匪輕也。孔子曰﹕惡似而非者﹐不惡其非。而惡其似而非﹐良有以也。夫醫之權衡﹐在於用藥﹔藥之妙用﹐期於對證。無如今之所謂對證者﹐正其不對證者也﹐何也﹖徒得其似故也。如發熱﹐則用柴胡﹑黃芩之類似也﹐至其熱之爲外感乎﹖爲內傷乎﹖爲陰虛乎﹖爲中寒乎﹖不問也﹐但曰此退熱對証之藥也。

如頭痛﹐則用川芎﹑本之類似也﹐至其痛之爲風寒乎﹖爲血虛乎﹖爲虛陽貫頂乎﹖陰證頭痛如破乎﹖不問也﹐但曰此止痛對証之藥也。如腹脹﹐則用枳殼﹑濃朴之類似也﹐至其脹之爲食滯乎﹖爲脾虛乎﹖爲寒凝气結乎﹖陰水成鼓乎﹖不問也﹐但曰此寬脹對証之藥也。又如口渴﹐則用麥冬﹑花粉之類似也﹐至其渴之爲實熱乎﹖爲虛炎乎﹖爲陽邪入胃乎﹖陰邪入腎乎﹖抑气虛無津﹐腎虛水不上升乎﹖不問也﹐但曰此治渴對証之藥也。如此之類﹐不勝枚舉。豈知古人用藥中多變化﹐有似乎不對證而實對證者﹐不僅在形似之間也。有如上病下取﹐下病上取者﹐若用上藥治上﹐下藥治下﹐則似而非矣。又有從陽治陰﹐從陰治陽者﹐若以陽藥治陽﹐陰藥治陰﹐則似而非矣。又有通因通用﹐塞因塞用者﹐若以通藥治塞﹐塞藥治通﹐則又似而非矣。無如業醫者﹐不求其眞﹐但求其似﹐以眞者人不知﹐似者人易曉。故一得其似﹐而醫人遂自負其明﹐病患遂深信其是﹐旁人無由見其誤﹐他醫亦莫得指其失。此似之一字﹐易於欺人﹐易於惑世﹐易於入俗﹐易於盜名。詎知其藥與病全無涉者﹐此一似也﹔藥與病正相反者﹐此一似也﹔藥不能去病﹐而反增病者﹐此一似也﹔藥期以救命﹐而適以送命者﹐此一似也。似之爲害﹐可勝言哉﹗此藥似對証之病﹐所宜急醫者也。○一醫醫曲順人情之病。醫有爲病患所喜近﹐爲旁人所稱揚﹐爲羣醫所款洽﹐而實爲醫人之大病者﹐曲順人情是也。病患何嘗知醫﹖遇病輒疑是風﹑是火﹔病患安知藥性﹐對醫自謂宜散﹑宜淸。醫人欲得病患之歡心﹐不必果是﹐而亦以爲是﹔未必相宜﹐而亦以爲宜。

其曲順病患之情有然也。或旁有親友探問者﹐每每自負知醫﹐往往欲出己見﹐而醫人遂極口贊其髙明﹐未舉方先謙恭請教﹐旣舉方又根據命增刪﹐其曲順旁人之情有然也。近醫以隨波逐浪爲良法﹐以同流合污爲趨時。不求病家有實效﹐只願眾醫無閒言。其曲順醫人之情又有然也。夫其所以曲順病患之情﹑旁人之情﹑醫人之情者﹐何也﹖蓋醫人意欲取資於病患﹐苟拂其情﹐則病患必謂是堅持獨見﹐不通商量﹐由是推而遠之矣﹔醫人欲藉吹噓於旁人﹐苟拂其情﹐則旁人皆議爲偏執驕傲﹐不肯虛心﹐不復爲之薦舉矣﹔醫人更欲互相標榜﹐苟拂其情﹐則皆惡其攻人短﹐表己長﹐讒言布散﹐則聲名減而財利去矣。此所以不得不曲順人情也。然吾爲醫者計﹐果能學識髙﹐道理明﹐認證眞﹐用藥當﹐實能起沈﹐救危命﹐何妨特立獨行﹖每制一方﹐用一藥﹐如山嶽之不可動搖﹐根據用則生﹐不根據用則死﹐在病患方稱感不已﹐旁人自嘆服不遑﹐醫人卽懷嫉妒﹐亦無從肆其萋斐之言﹐又何必委曲周旋﹐以圖主顧﹐希薦舉﹑避讒謗哉﹖無如醫人未必能具卓然之見﹐又恐獲罪於人﹐夫利於己﹐所以隨風倒舵﹐阿諛順從﹐徒效外家婦之道。

此曲順人情之病﹐所宜急醫者也。﹝《醫驗錄》﹞

爲醫固難﹐而爲名醫尢難。何則﹖名醫者﹐聲價髙﹐惇請不易。卽使有力可延﹐又恐往而不遇﹐卽或可遇﹐其居必非近地﹐不能旦夕可至。故凡輕小之疾﹐不卽延治﹐必病勢危篤﹐遷延日久﹐屢易醫家﹐廣試藥石﹐一誤再誤﹐已成壞證﹐然後求之。彼名醫者﹐豈眞有起死回生之術哉﹖病家不明此理﹐以爲如此大名﹐必有回天之力﹐若如他醫之束手﹐亦何以異於人哉﹖於是望之愈切﹐而責之愈重。若其病斷然必死﹐則明示以不治之故﹐定之死期﹐飄然而去﹐猶可免責。倘萬死之中﹐猶有生機一綫﹐若用輕劑以冀圖塞責﹐則於心不安﹔若用重劑以背城一戰﹐萬一有變﹐則謗議蜂起﹐前醫誤之咎﹐盡歸於己。𨿽當定方之時﹐未嘗不明白言之﹐然人情總以成敗爲是非﹐旣含我藥而死﹐其咎不容諉矣﹗又或大病瘥後﹐元气已虛﹐余邪尙伏﹐善後之圖﹐尢宜深講。

病家不知失於調理﹐愈後復發﹐仍有歸罪於醫之善未者﹐此類甚多。故名醫之治病﹐較之常醫倍難。知其難﹐固宜愼之又愼﹐而病家及旁人﹐亦宜曲諒也。然世又有獲虛名之時醫﹐到處誤人﹐而病家反云﹕此人治之不愈﹐是亦命也。有人殺之實﹐無殺人之名。此必其人別有巧術以致之﹐不在常情之內矣。﹝徐靈胎﹞

嘗見一醫﹐方開小艸﹐市人不知爲遠志之苗﹐而用甘艸之細小者。又有一醫﹐方開蜀漆﹐市人不知爲常山之苗﹐而令加漧漆者。凡此之類﹐如寫玉竹爲葳蕤﹐乳香爲薰陸﹐天麻爲獨搖艸﹐人乳爲蟠桃酒﹐鴿糞爲左蟠龍﹐竈心土爲伏龍肝者﹐不勝枚舉。但方書原有古名﹐而取用宜乎通俗﹐若圖立異矜奇﹐致人眼生不解﹐危急之際﹐難保無誤。又有醫人工於艸書者﹐醫案人或不識﹐所系尙無輕重﹔至於藥名﹐則藥鋪中人﹐豈能盡識艸書乎﹖孟浪者約略撮之而貽誤﹐小心者往返詢問而羈延。可否相約同人﹐凡書方案﹐字期淸爽﹐藥期共曉。

﹝《吳醫匯講》﹞

卷二﹟醫學溯源

病箴

經義

拘於鬼神者﹐不可與言至徳﹔惡於鍼石者﹐不可與言至巧。病不許治者﹐病必不治﹐治之無功矣。﹝《素問》﹞

子之所愼齊戰疾。﹝《論語》﹞

哲言

人受先人之體﹐有八尺之軀﹐而不知醫事﹐所謂遊魂耳﹗𨿽有忠孝之心﹐慈惠之性﹐無以濟之。﹝皇甫謐﹞

程子云﹕病臥於牀﹐委之庸醫﹐比於不孝不慈。事親者﹐不可不知醫。﹝《朱子遺書》﹞

幼幼之心﹐人所易發﹔老老之心﹐人或昧焉。使愛親如愛子﹐則人子盡曾參矣。﹝韓飛霞﹞

吾有疾病﹐必盡告醫﹐使其了然於心﹐然後參以脈。今人以脈試醫﹐猶以身試藥也。﹝蘇文忠﹞

班固曰﹕有病不治得中醫。倘一藥之誤﹐悔將噬臍。古云﹕拙醫療病﹐不如不療。與此意同。﹝《醫學入門》﹞

藥者﹐人生之大利大害也。不遇良醫﹐不如不藥﹐不藥而誤也悔﹐藥而誤也亦悔﹐然不藥之悔小﹐誤藥之悔大。○病者所忌﹐自酒﹑色﹑勞役﹑飲食及一切例禁外﹐所大忌者有二﹕認病爲眞﹐終朝傺﹐一也﹔求速效﹐而輕用醫藥﹐二也。予病中守戒甚嚴﹐獨此二者﹐以是久而不痊﹐愼之哉﹗﹝《折肱漫錄》﹞

病有六不治﹕驕恣不論於理﹐一不治也﹔輕身重財﹐二不治也﹔衣食不能適﹐三不治也﹔陰陽並髒气不定﹐四不治也﹔形羸不能服藥﹐五不治也﹔信巫不信醫﹐六不治也。有此一者﹐則重難治也。﹝《史記》﹞

一﹑廣生煩惱﹐輕身重財﹔二﹑飲食無度﹐不守醫戒﹔三﹑聽信旁言﹐過求速效﹔四﹑但索藥方﹐妄爲加減﹐藥味濫惡﹐煎丸失法﹔五﹑偏聽禱賽﹐雜進醫巫﹐旣不識病﹐又不擇醫﹔六﹑診視不勤﹐藥不對病﹐諱病忌醫﹐攻補錯亂﹔七﹑任性反復﹐朝王暮李﹐試藥集醫﹐蕩滌腸胃﹔八﹑室家聒噪﹐動成荊棘﹐及其致敗﹐反嫁讒說﹔九﹑傷生之證﹐視爲平淡﹐奪命大劑﹐不敢沾嘗﹔十﹑不察病本﹐愛嗜淸涼﹐妄斷是非﹐耽誤時日。﹝羅峯氏﹞

一俗說﹕我是火體﹐毫不可用補。此說誤命最多﹐只聞風鑑家分金﹑木﹑水﹑火﹑土之形﹐未聞服藥者分金﹑木﹑水﹑火﹑土之體﹐況又未聞有金體﹑木體﹑水體﹑土體﹐何得獨有火體﹖人之臟腑﹐各分發陰陽五行﹐又安有專以火爲體者﹖願病患﹑醫人﹐細審其理﹐勿泥俗說﹐自誤誤人也。○一俗說﹕證𨿽虛﹐卻補不得。

病患便深信之﹐抑知其說自相矛盾﹐可笑也﹐病不虛則已﹐旣是虛盒飯用補﹐如何又補不得﹖如人旣已饑寒﹐自當予以溫飽﹐若云饑寒﹐而又溫飽不得﹐有是理乎﹖揣其意﹐以爲虛而有火﹐故謂不可補耳。抑知虛而有火﹐卽是虛火﹐正當用補﹐補則虛回﹐而火自降。丹溪云﹕實火可瀉﹐芩﹑連之屬﹔虛火可補﹐參﹑之屬。願治病者﹐先審病﹐再用藥﹐審定是虛病﹐便放心用補。無火固補﹐有火亦補﹐只論虛不必論火﹐補其虛而火自退。柰何醫家不審虛實﹐但執補不得三字﹐如莫須有三字一般﹐便斷定虛人罪案﹐使監守虛牢中﹐安心待斃而莫之救亦可哀矣。

○一俗說﹕孩童純陽﹐更不可補。守此俗說﹐所以殺人無算也。用藥只論證。豈論年紀﹖若實證不當用補﹐卽八十歲老人亦不可用﹔若虛證必當用補﹐卽半歲孩童亦當用之。況孩童其質脆嫩﹐尢易成虛﹐薛立齋先生云﹕小兒易爲虛實。此四字最妙﹐如食啖稍多卽內傷。風寒一觸卽外感﹐此易實也﹔消導稍過脾卽弱﹐表散忽略汗不止﹐此易虛也。蓋小兒气未盛﹐血未旺﹐骨未堅﹐肉未滿﹐脾胃卑弱﹐臟腑空虛﹐如諸果未至成熟之時﹐其核尙軟﹐核中之仁﹐猶是水漿。又如樹木老幹﹐𨿽斧斤不易傷﹔若初發嫩條﹐指略攀便折。孰實孰虛﹐不較然易辧乎﹖柰罔顧此脆嫩之質﹐而任意淸之﹑散之﹐虛極則發熱痰湧﹐吐瀉交作﹐漸成慢脾﹐脾气散漫欲絕﹐仍以牛黃紫雪之屬﹐通利而鎭墜之﹐其能復有生機乎﹖○一俗說附子有毒﹐不可用。抑知凡攻病之藥皆有毒﹐不獨附子爲然。《周禮》冬至日采毒藥以攻疾。《內經》有大毒治病﹐常毒治病﹐小毒治病之論。扁鵲云﹕吾以毒藥活人。蓋無毒之品﹐不能攻病﹐惟有毒性者﹐乃能有大力﹐凡沈寒痼冷﹐及傷寒中陰等證﹐非附子不能驅陰回陽﹐故《本艸》稱其有斬關奪將之能﹐追魂奪魄之功。今人但因有毒二字﹐遂禁錮不用﹐使陰寒之證﹐無由復生。且有病則病受之﹐亦無餘性旁及作毒﹐卽使有毒卻能令人生﹐有毒而生﹐不勝於無毒而死乎﹖○一俗說﹕夏月忌用桂﹑附辛熱等藥。若是則治病用藥﹐不必論證﹐只論四時可矣。夏月天炎﹐便用寒涼藥﹔冬月天寒﹐便用溫熱藥﹔春秋不寒不熱﹐便用平和藥。有是理乎﹖如盛冬傷寒傳經陰證﹐治用石膏﹑大黃﹑承气之類﹐豈以冬月天寒﹐盒飯忌用寒涼耶﹖若夏月本屬伏陰在內﹐而人又多食冷物﹐或冷水洗浴﹐或裸體貪涼﹐故中陰中寒之證﹐夏月更多﹐豈以夏月陰寒之證﹐亦忌用溫熱﹐以視其死耶﹖夏月瘧痢﹐每多夾陰之證﹐卽當同傷寒陰證治法﹐非溫補不能救﹐而況乎直中陰經之證﹐捨桂﹑附更將奚恃乎﹖第人不能辧認﹐故只知溫熱當忌耳。豈知寒涼殺人﹐易如反掌耶﹖往往見治夾陰瘧痢﹐亦同治邪瘧熱痢法﹐直以芩﹑連﹑大黃之類殺之。遇中陰寒證﹐不曰中暑﹐便云受熱﹐直用白虎湯﹑香薷飲之類殺之。

辛熱固當忌矣﹐不知寒涼殺人﹐亦當忌否﹖○一俗說﹕治重病先須用藥探之﹐方爲小膽細心。愚謂此非小膽也﹐非細心也﹐第無目耳。試看門前無目乞兒﹐以竹棒點地﹐探途路也﹐捫墻摸壁﹐探門戶也。縱探得是路﹐又不知是坑﹑是埂﹐縱探著有門﹐又不知是廟宇﹑是住宅。何如有目者﹐一目了然﹐旣看得淸﹐又毫不費力。故治病而用探法。再探不著﹔卽探著﹐亦探不淸。況從來重病最易哄人﹐大實偏似虛﹐大虛偏似實﹐大寒偏似熱﹐大熱偏似寒。探著相似處﹐必與眞處相反﹐再待探著眞處﹐而前之反藥﹐已不可救矣。惟有目醫人﹐一眼覷定病患之眞情﹐或大瀉實﹐或大補虛﹐一發中的﹐使久病立效﹐危病立安﹐豈不直捷痛快﹗何用東掏西摸﹐作瞎子行徑﹖若危急之證﹐能待爾縱容細探乎﹖○一俗說﹕產後服不得人參。此極不通之論﹐不知出自何書﹖有何引據而爲此語﹐以誤人命﹖遂令家諭戶曉﹐見有用人參以救產婦者﹐必羣力阻之﹐坐視其死而後已。彼謂產後服不得人參者﹐恐其補住污血﹐不得行耳。抑知气行則血行﹐气滯則血滯﹐然气之所以滯者﹐气虛故也﹔气之所以行者﹐气旺故也。故必用人參以補气﹐气旺則气行﹐而污血自行﹐必無補住不行之理。況產後虛證甚多﹐要緊處不專在行污﹐安可單爲污血而置性命於不問乎﹖丹溪云﹕產後當以大補气血爲主﹐一切雜證皆從末治之。

彼有雜證者﹐尙以補气血爲主﹔若無雜證﹐而一味是虛﹐豈反不當用補乎﹖又《證治準繩﹟產後門》中﹐開首一方是獨參湯﹐產後眩暈者主之。柰何今人惡生好死﹐一任產婦發寒發熱﹐出汗作瀉﹐神昏气亂﹐虛證百出﹐一息奄奄﹐猶必不肯用人參拯救。最喜專門女科﹐動加以產後驚風之名﹐於益母﹑澤蘭通套藥中﹐加以鉤藤﹑僵蠶﹑秦艽﹑天麻之類﹐使產婦虛而益虛﹐𨿽欲不死﹐不可得也。○一俗說﹕吐血服不得人參。一見血證﹐便云是火。固不可謂此證必無火﹐然不可謂此證必皆是火。如擔夫出力之人﹐縱酒受熱之輩﹐初起自當淸之﹐稍久其血去多﹐便已成虛﹐亦不得復謂之火矣。

若富室嬌兒﹐深閨弱質﹐不待吐血後血枯气竭﹐然後成虛﹐卽吐血之先﹐原因虛而後吐。蓋气耗則血出﹐气固則血止。气虛不能攝血﹐血乃走漏﹐衝口而出。气虛不能噓入經絡﹐血亦滲泄咳咯而出。故不獨失血之後﹐當補气生血﹐以復其固有﹔卽血未止之時﹐急當重固其气﹐所謂血脫者必先益气。又謂有形之血﹐不能驟生﹔無形之气﹐所宜急固也。今人治此證﹐必曰有火。涼之而血不止也﹐又曰是肺火﹔潤之而血不止也﹐又曰是陰火﹔滋之而血不止也﹐又曰气逆上行﹐降之而血不止也﹐又曰宜去污生新﹐蕩滌之而血不止也﹐又曰宜保肺淸金﹔保之﹑淸之而血不止也。更有謂宜急於止血者﹐止之而血愈不止也﹔且有用大寒以冰伏之﹐而元气愈虧﹐血愈不止也。何也﹖總未得補气固血之法也。故人謂吐血不可用參﹐余謂吐血必須用參。人謂要用參﹐須待血止﹔余謂不用參﹐血必不止。直待血吐盡﹐而後議補﹐用參晚矣。血已竭而難生﹐气已空而難復﹐損證成矣﹐無可救矣。○一俗說﹕某醫用藥穩妥﹐某病服藥相安。蓋用藥以中病爲貴﹐服藥以得效爲憑。若不必求其中病﹐而但曰穩妥﹐則不如飲湯之爲更穩妥也。不必求其得效﹐而但曰相安﹐則不如飲水之爲更相安也。其眞穩妥者﹐在於輕重得宜﹐補瀉恰當﹐見之似可畏﹐服之必奏功﹐此則眞穩妥也。若眞相安者﹐重病服之頓減﹐輕病服之立除﹐安之云者﹐病卻而復於安康無事之謂也﹐此則眞相安也。今則不然﹐但見藥味則至浮至淡﹐數則至少至微﹐舉方不令人驚﹐誤服亦無大害﹐此今之所以穩妥也。吾恐不癢不疼﹐養癭爲患﹐𨿽不傷人於目前﹐必貽禍患於異日。人方喜其穩妥﹐孰知其大不穩妥者﹐卽由之而伏也。又若病患服藥﹐不增不減﹐無是無非﹐到口無臭味之可憎﹐入腹無功過之可指﹐此今之所謂相安也。

吾恐因循日久﹐邪气不退則日進﹐正气不長則日消。人方幸其相安﹐孰知其大不相安者﹐卽隨之而至也。○一俗說﹕用補藥要關住賊邪在內。此一語最易動人﹐最易害人。如新傷食滯﹐傷寒陽證﹐傳經熱邪﹐時令邪瘧﹐結熱下痢﹐如此等證﹐自無用補之理﹐亦必無妄補之人。彼所議者﹐不在此種實邪之證﹐而在陰盛陽衰﹐正虛邪湊﹐斷當用補﹐斷當急補﹐而不可遊移延緩者。如傷寒陰證﹐陰寒下利﹐及寒瘧﹑三陰瘧﹐夾陰痢疾﹐脾虛成鼓﹐髒寒脹滿﹐吐瀉欲脫等證﹐俱宜以溫補爲主﹐正气旺則邪气自除﹐陽气回則陰邪自退﹐皆當急補﹐惟恐補之不早。稍一遲延﹐邪熾正衰﹐陰凝陽滅﹐命卽危殆。乃亦以關住賊邪爲詞﹐眩惑病患。以致傾命。如此俗說﹐眞是賊邪﹐願醫家同以慧劍斬之。﹝《醫驗錄》﹞

病家誤﹐早失計﹐初時抱恙不介意﹐人日虛兮病日增﹐縱有良工也費气。病家誤﹐不直說﹐諱病試醫工與拙﹐所傷所作只君知﹐縱有名家猜不出。病家誤﹐性躁急﹐病有回機藥須喫﹐藥旣相宜病自除﹐朝夕更醫也不必。病家誤﹐在服藥﹐服藥之中有竅妙﹐或冷或熱要分明﹐食前食後皆有道。病家誤﹐最善怒﹐气逆衝胸仍不悟﹐豈知肝木克脾元﹐願君養性須回護。病家誤﹐苦憂思﹐憂思抑鬱欲何之﹐常將不如己者比﹐知得雄來且守雌。病家誤﹐好多言﹐多言傷气最難痊﹐勸君默口疑神坐﹐好將眞气養眞元。病家誤﹐染風寒﹐風寒散去又復還﹐譬如城郭未完固﹐那堪盜賊更摧殘。病家誤﹐不戒口﹐口腹傷人處處有﹐食飲相宜中气和﹐鼓腹含哺天地久。病家誤﹐不戒愼﹐閨房衽席不知命﹐命至顚危可若何﹖願將好色人爲鏡。﹝程鐘齡﹞

卷三﹟傷寒提鉤

傷寒

經義

黃帝問曰﹕今夫熱病者﹐皆傷寒之類也。或愈或死﹐其死皆以六﹑七日之間﹐其愈皆以十日以上者﹐何也﹖岐伯對曰﹕巨陽者﹐諸陽之屬也﹐其脈連於風府﹐故爲諸陽主气也。人之傷於寒也﹐則爲病熱﹐熱𨿽盛不死﹔其兩感於寒而病者﹐必不免於死。帝曰﹕願聞其狀。岐伯曰﹕傷寒一日﹐巨陽受之﹐以其脈經頭項循腰脊﹐故頭項痛﹐腰脊彊。二日陽明受之﹐陽明主肉﹐其脈俠鼻絡於目﹐故身熱目疼而鼻幹﹐不得臥也。三日少陽受之﹐少陽主膽﹐其脈循脇絡於耳﹐故胸脇痛而耳聾。三陽經絡皆受病﹐未入於腑者﹐可汗而已。四日太陰受之﹐太陰脈布胃中絡於嗌﹐故腹滿而嗌漧。五日少陰受之﹐少陰脈貫腎絡於肺﹐系舌本﹐故口燥舌漧而渴。六日厥陰受之﹐厥陰脈循陰器而絡於肝﹐故煩滿而囊縮。三陰經絡皆受病﹐已入於腑者﹐可下而已。三陰三陽﹐五臟六腑皆受病﹐營衛不行﹐五臟不通則死矣。其不兩感於寒者﹐七日巨陽病衰﹐頭痛少愈﹔八日陽明病衰﹐身熱少愈﹔九日少陽病衰﹐耳聾微聞﹔十日太陰病衰﹐腹減如故﹐則思飲食﹔十一日少陰病衰﹐渴止不滿﹐舌漧已而嚏﹔十二日厥陰病衰﹐囊縱少腹微下﹐大气皆去﹐病日已矣。帝曰﹕治之柰何﹖岐伯曰﹕治之各通其髒脈﹐病日衰已矣。其未滿三日者﹐可汗而已﹔其滿三日者﹐可泄而已。若其寒邪傳不以次﹐與夫專經不傳﹐表裏變易﹐則隨證脈處治﹐吐﹑下﹑汗﹑和﹐早暮異法。帝曰﹕熱病已愈﹐時有所遺者何也﹖岐伯曰﹕諸遺者﹐熱甚而彊食之﹐故有所遺也。若此者﹐皆病已衰而熱有所藏﹐因其穀气相薄﹐兩熱相合﹐故有所遺也。帝曰﹕治遺柰何﹖岐伯曰﹕視其虛實﹐調其逆從﹐可使必已矣。帝曰﹕病熱當何禁之﹖岐伯曰﹕病熱少愈﹐食肉則復﹐多食則遺﹐此其禁也。帝曰﹕其病兩感於寒者﹐其脈應與其病形何如﹖岐伯曰﹕兩感於寒者﹐病一日則巨陽與少陰俱病﹐則頭痛口漧而煩滿﹔二日則陽明與太陰俱病﹐則腹滿身熱﹐不欲食﹐譫言﹔三日則少陽與厥陰俱病﹐則耳聾囊縮而厥﹐水漿不入﹐不知人﹐六日死。﹝《素問》﹞

傷寒有汗出而愈﹐下之而死者﹔有汗出而死﹐下之而愈者﹐何也﹖然﹕陽虛陰盛﹐汗出而愈﹐下之而死﹔陽盛陰虛﹐汗出而死﹐下之而愈。﹝《難經》﹞

傷寒有三說

寒之傷人也有三﹕霧露風雨﹐冬春霜雪﹐此天之寒气也﹔幽居曠室﹐磚地石階﹐大江深澤﹐邃谷髙山﹐此地之寒气也﹔日食寒物﹐髒冰瓜果﹐此人之寒气也。﹝柯韻伯﹞

脈法

傷寒邪﹐無定體﹐或入陽經﹐則太陽爲首﹔或入陰經﹐則少陰爲先。其脈以浮緊而有力﹑無力﹐可知表之虛實﹔沈緊而有力﹑無力﹐可知裏之虛實﹔中而有力﹑無力﹐可知陰陽之吉凶。﹝張景嶽﹞

浮﹑沈﹑遲﹑數﹐本不可以臟腑分﹐旣有陰陽之可名﹐卽以陽表﹑陰裏﹑腑陽﹑髒陰定之﹐以爲病所在耳。

試觀脈之浮﹐爲在表﹐應病亦爲在外。然脈浮亦有裏證﹐或表邪初陷﹐或裏邪欲出﹐究竟不離於表﹐故主表﹐其大綱也。沈爲在裏﹐應病亦爲在裏。然亦有表證﹐或陽病見陰而危﹐或陰出之陽而愈﹐究竟病根於裏﹐故主裏﹐其大綱也。數陽主熱﹐而數有浮﹑沈﹐浮數主表熱﹐沈數主裏熱。有病在髒者﹐然其由必自腑﹐以陽脈營其腑﹐故主腑也。遲陰主寒﹐而遲亦有浮﹑沈﹐浮遲應表寒﹐沈遲應裏寒。有病在腑者﹐然其根必自髒﹐以陰脈營其髒﹐故主髒也。﹝柯韻伯﹞

浮爲在表﹐浮而有力爲傷寒﹐浮而無力爲傷風﹔沈爲在裏﹐沈而有力爲傳經裏證﹐沈而無力爲直中裏證。

遲爲寒﹐主病在髒﹔數爲熱﹐主病在腑。人迎大者爲外感﹔气口大者爲內傷。脈大爲病進﹐爲邪气盛﹔脈緩爲病退﹐爲正气復。寸脈遲弱者﹐不可汗﹔尺脈細弱者﹐不可下。汗後脈如前狀﹐表證仍在者﹐重汗之﹔下後脈如前狀﹐裏證仍在者﹐重下之。發狂譫語﹐脈沈細者死﹔厥逆蜷臥﹐脈浮洪者生。發熱﹐脈浮洪者生﹐脈沈細者死。發汗後﹐脈平靜者生﹐脈躁亂者死。﹝《傷寒五法》﹞

傳經

太陽者﹐巨陽也﹐爲諸陽之首。膀胱經病﹐若渴者﹐自入於本也﹐名曰傳本。○太陽傳陽明者﹐名曰循經傳。爲發汗不徹﹐利小便﹐余邪不盡﹐透入於裏也。○太陽傳少陽者﹐名曰越經傳。爲初受病﹐脈浮無汗﹐當用麻黃而不用之故也。○太陽傳少陰者﹐名曰表裏傳。爲得病急﹐當發汗而反下之﹐所以傳也。○太陽傳太陰者﹐名曰誤下傳。爲初受病﹔脈緩有汗﹐當用桂枝而反下之所致也。○太陽傳厥陰者﹐爲三陰不至於首﹐惟厥陰與督脈上行﹐與太陽相接﹐名曰循經得度傳。﹝《此事難知》﹞

傷寒傳經﹐由表入裏﹐邪气以漸傳深。故一﹑二日始於太陽﹐二﹑三日傳至陽明﹐三﹑四日少陽﹐四﹑五日太陰﹐五﹑六日少陰﹐六﹑七日厥陰﹐此論其常耳。變則不可拘以日數﹐其傳至厥陰﹐爲傳經盡﹐不復再傳。

成氏曰﹕六日厥陰爲傳經盡﹐七日不愈者謂之再傳﹐再自太陽傳﹐十二日再至厥陰﹐十三日當愈。不愈者﹐謂之過經﹐言再過太陽經﹐謬矣。馬仲化曰﹕自太陽以至厥陰﹐猶人由戶升堂入室。厥陰復出傳於太陽﹐柰有少陰﹑太陰﹑少陽﹑陽明以隔之﹐豈有遽出而傳太陽之理﹖此斥再傳之非﹐誠千載斷案。惜乎釋七日病衰﹐義猶未明﹐使後人不能絕無障蔽耳。然則邪气之入﹐果無自裏而出於表者乎﹖無欲傳之出﹐有欲愈之出也。《太陽篇》曰﹕欲自解者﹐必當先煩﹐乃有汗而解。何以知之﹖脈浮故知汗出解也。此以脈浮爲邪气還表﹐知是向安之兆﹐不待更用湯藥﹐邪自外散。散則復何傳焉﹖須知裏邪不出則已﹐出則欲愈﹐非復欲傳也。或曰﹕《論》云太陽病﹐頭痛至七日以上自愈者﹐以行其經盡故也。若欲再作經者﹐鍼足陽明﹐使經不傳則愈。此非一日至六日﹐傳徧三陽三陰經﹐至七日當愈﹐不愈則太陽之邪再傳陽明者歟﹖曰﹕傷寒始於太陽﹐以次終於厥陰﹐爲傳經盡。諸經受病﹐凡七日自愈者﹐爲行其經盡。

太陽病﹐至七日頭痛自愈者﹐以行太陽經盡故也。邪气行來﹐始終只在太陽一經﹐而盡其七日﹐當愈之數也。

《論》云﹕發於陽者七日愈﹐以陽數七故也。若七日以上不愈﹐欲過太陽而作再經﹐當鍼足陽明﹐迎而奪之﹐使不傳陽明則愈。細玩行其經盡之句﹐不曰傳經盡﹐則仲景之意昭然。成氏謬以行其經盡爲傳徧六經﹐乃有自太陽再傳之說耳。若果傳徧六經﹐厥陰之邪再傳太陽﹐太陽再傳陽明﹐則於厥陰未傳太陽之前﹐預鍼太陽矣﹐何必待欲傳陽明﹐而後鍼陽明哉﹖或曰﹕《霍亂篇》有曰十三日愈﹐所以然者﹐經盡故也。此非傷寒六日傳徧三陽三陰﹐後六日再傳經盡﹐十三日當愈者歟﹖《太陽篇》有曰﹕傷寒十三日不解﹐過經譫語者﹐以有熱也﹐當以湯下之。此非十二日再傳經盡﹐十三日不愈﹐謂之過經者歟﹖曰經盡者﹐如太陽行其經盡之謂也。由太陽受病﹐於一日至七日﹐爲行太陽經盡之例﹐推之則諸經皆可屈指而期矣。陽明受病於二日至八日自愈者﹐爲行陽明經盡﹔少陽受病於三日至九日自愈者﹐爲行少陽經盡﹔卽四﹑五日至三陰經上﹐次第至十二日自愈者﹐爲行厥陰經盡﹔十三日當大气皆去﹐精神爽慧之期也。故曰﹕若過十三日以上﹐不問尺寸﹐陷者大危。其曰三十日不解﹐過經譫語者﹐止以當解之期不解﹐乃過於經而入於裏。譫語者﹐此爲內實而結於裏也﹐當以湯下之。

此泛言過經﹐不專指何經也。何嘗有再傳經盡﹐謂之過經之旨哉﹖﹝閔芝慶﹞

閔氏六經傳盡不再傳之說﹐實本於《內經》病邪遞傳﹐一臟不兩傷﹐兩傷則死之理。謂傳經﹐凡言日者﹐槪不可以日數拘也。尢爲破的。但亦有應申明者﹐《經》云一日太陽受之﹐不過云太陽病始於此一日耳。在太陽數十日不罷﹐皆可謂之在太陽一日分內也﹐故有始終生死於太陽者。此仲師設有過經不解專篇﹐乃爲《傷寒論》不傳經病言也。二日陽明受之者﹐亦以太陽傳陽明之始爲二日。在太陽者暫﹐卽日傳陽明﹐固陽明之二日也﹔在太陽者久﹐七﹑八日始傳陽明﹐亦爲陽明之二日也。其餘各經遞傳﹐言三﹑四﹑五﹑六日﹐槪如是矣。必言七日者﹐自太陽始受﹐病計至七日愈﹐藉日以明其遞傳之次耳。如人自此起﹐行至某處﹐七日之程﹐其行之遲速﹐至之先後﹐則不可計。閔氏以爲七陽數也﹐仍似執論。

余謂太陽病愈之日﹐卽爲七日﹐更覺明爽。是凡陽明受邪之日﹐皆爲二日﹐不過計太陽始傳於陽明之次耳。然則在陽明爲久爲暫﹐得愈之日﹐皆爲八日﹐亦不必謂七日合陽數也。諸經得愈之日﹐亦皆如此。似不合《經》文﹐而深合於《經》旨也。何則﹖《經》文示天下萬世以成憲﹐故不得不藉日以明其次第﹐使人知六經受病及愈日之紀也。其實病邪遷變﹐倏忽無常﹐何可以日計乎﹖知計日以言經﹐卻不計日以察病﹐斯可與言遵經治病矣﹖及病邪已入厥陰﹐重言復傳太陽﹐則合考《內經》﹑仲師之論﹐並無此說﹐可明其妄。蓋人身內而臟腑﹐外而經絡﹐邪無自厥陰得入太陽之道路﹐如邪已透表﹐則升散矣﹐焉有自裏透表﹐復自表入裏者哉﹖試問﹕古今來﹐自厥陰復傳太陽者﹐何人曾治此病乎﹖今人患傷寒﹐病在三陽經﹐生死決矣﹐直中陰經者有之﹐傳至陰經者已少﹐況六經傳徧乎﹖以今人稟弱者多﹐世醫操術不明者不少﹐不俟傳徧已死矣﹐所以見治六經傳徧之傷寒病者﹐寥寥也。《傷寒論》𨿽如是分別六經﹐而病者未必盡分疆畫界。初得之時﹐兩經皆病者﹐三經皆病者﹐甚多﹔此未盡而彼已傳者﹐亦復不少﹔陽經未盡﹐亦有入於陰經者﹔又常見太﹑少兩陰經俱病者﹔又常見三陰經俱病者。所以仲師設《合病篇》以論病﹐《並病篇》以論治也。合病﹑並病﹐𨿽獨言三陽﹐乃舉一隅也﹐豈不可推之三陰乎﹖若不能推﹐則𨿽有書充棟﹐亦無用矣。﹝魏荔彤﹞

傳足經不傳手經

世醫謂傷寒傳足經﹐不傳手經。陶節庵辧其非﹐謂人身气血﹐晝夜循環不息﹐豈有不傳手經之理。謂其傷足經不傷手經則可﹐若言傳足經不傳手經則非也。然思寒邪﹐何以只傷足經﹐不傷手經﹖其說猶有所未諭﹐終夜思之﹐始得其意。夫足之三陽﹐由頭至足﹐足之三陰﹐由足至腹﹐人身背﹑面﹑前﹑後﹑兩傍﹐直至於足﹐皆足六經主之。若手之三陽﹐不過始於手﹐終於頭﹔手之三陰﹐不過始於腹﹐終於手。是手之六經所主﹐兩手而已﹐其及頭與胸者﹐亦無多也。況人之傷寒﹐多從頭﹑面﹑背﹑足得之﹐未聞另有手感寒邪者。此節庵所以謂傷足不傷手也。﹝余傅山﹞

傷寒傳變﹐止言足經﹐不言手經﹐其義本出《素問》﹐艸窗劉氏不明其理﹐遂謬創傷寒傳足不傳手之說﹐謂足經所屬水﹑木﹑土﹐水寒則冰﹐木寒則凋﹐土寒則圻﹐是皆不勝其寒也。手經所屬金與火﹐金得寒則愈堅﹐火體極熱﹐寒不能襲﹐所以傷寒只傳足經﹐不傳手經。巧言要譽﹐昧者稱奇。夫人之金﹑火兩髒﹐不過以五行之气各有所屬耳﹐豈卽眞金眞火不能毀傷者耶﹖斯言一出﹐遂起人疑﹐致有謂足經在下﹐手經在上﹐寒本陰邪﹐故傳足也。有謂足之六經﹐皆東北方隅之气﹐手之六經﹐皆西南方隅之气﹐寒气中人﹐必在冬春﹐同气相求﹐故先自水經以及木﹑土﹐而金﹑火則無犯也。有謂無奇經﹐則無傷寒﹐奇經惟附於足也。紛紛議論﹐其說皆謬。

夫人之血气﹐周身流注不息﹐豈傳遇手經而邪有不入者哉﹖且寒之中人﹐必先皮毛﹐皮毛者肺之合也﹐故在外則有寒栗﹑鼻塞等證﹐在內則有咳喘﹑短气等證﹐謂不傳於肺乎﹖其入手少陰﹑厥陰也﹐則有舌苔拂郁﹐神昏語亂等證﹐謂不傳於心包絡乎﹖其入手陽明也﹐則有泄瀉﹑祕結等證﹐謂不傳於大腸乎﹖其入手太陽也﹐則有癃閉﹑不化等證﹐謂不傳於小腸乎﹖其入手少陽也﹐則有上下不通﹑痞﹑滿﹑燥﹑實等證﹐謂不傳於三焦乎﹖再觀本節﹐三陰三陽﹐五臟六腑皆受病﹐豈手經不在內乎﹖然本《經》之不言手者何也﹖蓋傷寒者﹐表邪也。欲求外證﹐但察周身上下脈絡﹐惟足六經則盡之矣﹐手經無能徧也。且手經所至﹐足經無不至者﹐故但言足經﹐而手經在其中矣。此本《經》所以止言足者﹐爲察周身之表證也。義本易見﹐而疑辧至今﹐皆惑於劉氏之妄言耳。﹝張景嶽﹞

前輩有傷足不傷手之說。夫心主營﹐肺主衛﹐風寒來傷營衛﹐卽是手經矣。且大腸接胃﹐俱稱陽明﹔小腸通膀胱﹐俱稱太陽。傷則俱傷﹐何分手足﹖如大便硬﹐是大腸病﹐豈專指胃﹖小便不利﹐亦小腸病﹐豈專指膀胱﹖且汗爲心液﹐如汗多亡陽﹐豈止坎中之陽﹐不幹膻中之陽﹖不明仲景六經﹐故有傳經之妄。﹝柯韻伯﹞

看目

凡治傷寒﹐先觀兩目。若見目赤﹐唇焦舌黑﹐脈洪數有力﹐大便實﹐大渴譫語者﹐屬陽毒也﹐當下之。

若見目黃﹐小便短澀﹐口渴惡熱者﹐屬濕熱也﹐當分利之﹔若小水自利﹐大便色黑﹐少腹硬滿而痛者﹐屬蓄血也。痙病目赤﹐衄血﹐目瞑﹐兩黃者﹐病欲愈也。開目見人屬陽﹐閉目不欲見人屬陰。睛明能識人者可治。

睛昏不識人﹐或目睛上視﹐眼小目瞪﹐直視邪視﹐目睛正圓﹐戴眼反折﹐眼胞陷下者﹐皆死證也。目不了了者﹐睛不和﹐不明白﹐謂見一半不見一半也﹐此因邪熱結實於內﹐上蒸於目。但大便得通﹐目自明矣。﹝《全生集》﹞

辧舌

凡看舌苔濕潤者吉﹐燥澀者凶。舌苔白滑者﹐邪未入腑﹐當汗解之。黃苔燥渴者﹐邪已入腑﹐當下之。

黑苔芒刺﹐燥渴亢極者﹐則難治也﹐亦當下之。若不燥渴﹐身不熱﹐舌黑苔滑者﹐屬陰寒也﹐當溫之。若舌捲焦黑而燥者﹐屬陽毒也﹐亦當下之。舌靑苔滑﹐無熱不渴者﹐屬陰毒也﹐亦當溫之。凡舌紅者吉﹐靑黑者凶。黑而紫者爲陰寒﹐赤而紫者爲陽熱。舌乃心之苗﹐紅色應南方火﹐本色見﹐故吉﹔黑屬北方壬癸﹐腎水來克心火也﹐故凶。舌硬﹑舌捲﹑舌短﹑舌彊者﹐皆難治。舌短縮﹐語言不淸﹐神昏脈脫者﹐死。陰陽易﹐舌出數寸者﹐死。熱病黑苔燥渴者﹐乃邪火內炎﹐故舌上易生苔刺﹐不在死例。﹝全生集﹞

按胸腹

胸者﹐半表半里也。先看病患目﹑舌﹐次問其胸前痛滿與否。若不痛滿﹐知邪尙在表也﹔若痛滿未經下者﹐卽半表半里證也﹔已經下者﹐卽結胸證也。如邪在表﹐焉有胸痛脹滿之理﹖故問其胸﹐可以知邪之傳與未傳也。

○腹者﹐陰也裏也。旣問其胸﹐次按其腹。若不脹痛﹐知邪尙未入裏﹐邪若入裏﹐則腹必脹痛矣。若腹滿不減﹐痛甚不止者﹐此裏實也﹐乃可攻之。若腹滿時減﹐痛則綿綿者﹐裏未實也﹐不可急攻。故按其腹﹐可以知邪之實與未實也。﹝陳養晦﹞

察形體

凡看病患﹐若身輕自能轉動者﹐易治﹔身重不能轉動者﹐難醫。若身熱口渴﹐揭去衣被﹐揚手擲足﹐脈來洪數有力者﹐此爲陽證﹐法當下之﹔若身無熱﹐欲蓋衣被﹐蜷臥不渴﹐脈來沈細無力者﹐此爲陰證﹐法當溫之。

若口噤難言﹐手足牽引者﹐曰風證﹔若叉手冒心者﹐此因發汗過多﹐曰虛證。若兩手循衣摸牀者﹐曰撮空﹐此爲肝熱乘於肺金﹐元气不能自主﹐神去魂亂也。若身如被杖﹐疼重如山﹐不能轉側者﹐此爲陰毒﹔若身體重痛﹐手足難移﹐小水短澀者﹐此名風濕﹔若身汗如油﹐喘而不休﹐形體不仁﹐乍靜乍亂﹐脈浮洪者﹐此爲命絕。

﹝《全生集》﹞

驗二便

醫者欲知病患臟腑寒熱虛實﹐必要問其從內走出者﹐故凡病當驗二便。以小便不利﹐小便赤﹐驗其裏熱﹔以小便利﹐小便白﹐驗裏無熱。以大便不通﹐大便硬﹐驗其裏熱﹔以自下利﹐下利淸谷﹐驗其裏寒。治病﹐以二便定人寒﹑熱﹑燥﹑濕﹑虛﹑實﹐再無差誤。例如大便幹結﹐知其熱矣﹐然有大便下利淸水而爲熱者﹐人多忽之矣。小便黃赤﹐知其熱矣﹐然有小便色白混濁而爲熱者﹐人多忽之矣。又如大便幹結﹐知其熱矣﹐亦有血枯津竭﹐用不得苦寒者。小便黃赤﹐知其熱矣﹐亦有食滯中焦﹐溲黃混濁﹐用寒涼反不淸﹐用辛溫而淸利者。﹝《傷寒大白》﹞

大腸﹑小腸俱屬於胃﹐欲知胃之虛實﹐必於二便驗之。小便利﹐屎定硬﹔小便不利﹐必大便初硬後溏。今人但知大便硬﹑大便難﹑不大便者爲陽明病﹐亦知小便難﹑小便不利﹑小便數少﹑或不尿者皆陽明病乎﹖﹝柯韻伯﹞

陽經分經腑

三陽病在經者﹐可汗而已。凡言經者﹐皆邪捨於皮膚也。然經行皮之裏﹐肉之內﹐邪之客於經也﹐有太陽之經﹐有陽明之經﹐有少陽之經﹐故可發﹑可解﹑可和。仲景云﹕三陽病在經者﹐不可下﹐下之爲痞滿﹐爲結胸。○三陽病入腑者﹐可下而已。凡言腑者﹐皆邪居於腸胃也。然腑主藏水谷﹐傳糟粕﹐邪之入於腑也﹐有自太陽入腑者﹐有自陽明入腑者﹐有自少陽入腑者﹐故可下﹑可淸﹑可攻。仲景云﹕三陽病在腑者﹐不可汗﹐汗之爲譫語﹐爲厥竭。經腑分明﹐則汗﹑下不致混亂也。﹝《傷寒五法》﹞

陰經分傳中

邪自陽經而入陰經﹐謂之傳經﹐可攻而已。凡言傳經者﹐言邪自外入內﹐爲實爲熱﹐不可用溫藥﹐誤投必動陰血﹐是實其實也。○邪不由陽經而徑入陰經﹐謂之直中﹐可溫而已。凡言直中者﹐言邪不從陽經而入﹐爲虛爲寒﹐不可用寒藥﹐誤投必致殺人﹐蓋虛其虛也。能明傳中﹐則理中﹑承气﹐各當其用矣。﹝《傷寒五法》﹞

太陽經腑病

太陽者﹐膀胱也。太陽在表﹐邪未入腑﹐則小便如常﹐口亦不渴﹐但頭疼﹐發熱惡寒﹐脊項彊﹐無汗﹐此邪在太陽之經﹐當發表之﹔邪傳入腑﹐外有表證﹐內見小便赤﹐口渴﹐名曰腑病﹐故用五苓散﹐以桂枝解經邪﹐以豬苓﹑茯苓去本腑之邪熱也。﹝《傷寒五法》﹞

陽明經腑病

陽明經病者﹐表病裏和也﹔腑病者﹐裏病表和也﹔經腑同病者﹐表裏俱病也。經病﹐見目痛鼻幹﹐無便閉﹑譫語﹑惡熱諸證﹐在經則不可下﹔腑病﹐見惡熱自汗﹐便結﹐無頭疼﹑惡風﹑惡寒諸證﹐入腑則不可汗。然則汗者﹐汗陽明之經﹐非汗陽明之腑﹔下者﹐下陽明之腑﹐非下陽明之經。故經腑病治不同﹐不可誤以經爲腑﹐以腑爲經也。﹝《傷寒五法》﹞

三陰熱病

三陽經﹐有陽證無陰證。三陰經﹐有陰證有虛證﹐人多知之﹔三陰經有陽證﹐則人不知也。夫熱邪旣傳入陰經﹐則熱深厥亦深﹐身反無熱﹐脈反沈細。不知陽厥手足𨿽冷﹐猶能舉動﹐不比陰厥手足冷而不得動移也。

陽證身𨿽不熱﹐口中必幹﹐不比陰証之口中和也。陽證脈𨿽沈細﹐重按必細而數﹐不比陰証之脈沈細而遲也。

更有大分別者﹐三陰寒病﹐神志淸爽﹔三陰熱病﹐神識昏迷。三陰寒病﹐口漧不能飲水﹔三陰熱病﹐口漧必然消水。三陰寒病﹐二便淸利﹔三陰熱病﹐二便赤澀。一陰一陽﹐天壤各殊也。﹝《傷寒大白》﹞

表裏虛實

自汗爲表虛﹐無汗爲表實﹔下利爲裏虛﹐便閉爲裏實。此定論也。若虛中有實﹐實中有虛﹐則又不可以常理論矣。何者﹖傷風自汗爲表虛﹐倘熱邪入腑﹐燻泄腠理而自汗者﹐實也。此表虛之中又有實也。傷寒無汗爲表實﹐倘其人本虛而不能作汗者﹐虛也。此表實之中又有虛也。下利爲裏虛﹐倘傳經入腑而下利腸垢者﹐實也。此裏虛之中又有實也。便閉爲裏實﹐倘津液內竭﹐及老弱久病而便閉者﹐虛也。此裏實之中又有虛也。若能審證確當﹐則可以萬全﹐自無虛實顚倒之患矣。究而論之﹐麻黃爲瀉﹐但能瀉表之實﹐不能瀉裏之實﹔桂枝爲補﹐但能補表之虛﹐不能補裏之虛﹔承气爲瀉﹐但能瀉裏之實﹐不能瀉表之實﹔姜﹑附爲補﹐但能補裏之虛﹐不能補表之虛﹔調胃爲瀉﹐但能瀉中焦之實﹐不能瀉上﹑下焦之實﹔建中爲補﹐但能補中焦之虛﹐不能補上﹑下焦之虛。

此虛實用藥之不同也。﹝《傷寒五法》﹞

表裏分治

傷寒須分表裏﹐表裏不分﹐汗下差誤﹐豈爲上工﹗且如均是發熱﹐身熱不渴爲表熱﹐小柴胡湯加桂枝主之﹔厥而脈滑爲裏熱﹐白虎湯加人參主之。均是水气﹐漧嘔微利﹐發熱而咳爲表水﹐小靑龍湯主之﹔身涼表證罷﹐咳而脇下痛爲裏水﹐十棗湯主之。均是惡寒﹐有熱惡寒者﹐發於陽也﹐麻黃﹑桂枝﹑小柴胡湯主之﹔無熱惡寒者﹐發於陰也﹐附子湯﹑四逆湯主之。均是身痛﹐脈浮﹐發熱﹐頭痛身痛者﹐爲表未解﹐麻黃湯主之﹔脈沈自利身痛者﹐爲裏未和﹐四逆湯主之。﹝王好古﹞

裏中之裏

傷寒之邪﹐三陽爲表﹐三陰爲裏﹐人皆知之﹐而裏中之裏﹐人所不知也﹐何謂裏中之裏﹖陽明胃腑是也。

三陽三陰之邪﹐一入胃腑﹐則無復傳﹐故曰裏中之裏也。或謂三陰經髒也﹐陽明胃腑也﹐豈有腑深於髒者乎﹖答曰﹕陽明居乎中土﹐萬物所歸﹐無所復傳﹐猶之谷﹐爲眾水之所趨也。夫以陽經與陰經較﹐則三陰爲深﹔以陰經與胃腑較﹐則胃腑爲尢深也。三陽三陰之經﹐環繞胃腑﹐處處可入。有自太陽入腑者﹐有自本經入腑者﹐有自少陽入腑者﹐有自太陰入腑者﹐有自少陰入腑者﹐有自厥陰入腑者。一入胃腑﹐則無復傳﹐故曰裏中之裏也。治傷寒者﹐先明傳經﹑直中﹐卽於傳經之中辧明表裏﹐更於表裏之中辧明裏中之裏。如此則觸目洞然﹐治療無不切中矣。﹝《醫學心悟》﹞

陽證似陰

陽證者﹐熱證也。使陽證而見陽熱之象﹐人所易知﹔設陽病而反見陰寒之象﹐則人惑之矣。例如太陰病下利﹐日十餘行﹐必自止﹐以脾家實﹐穢腐當去故也。又如少陰病四逆﹐其人或咳或悸﹐四逆散主之﹐少陰病自利淸水﹐色純靑﹐而用大承气湯者﹐厥陰病手足厥冷﹐用吐之者﹐厥陰先發熱而後發厥﹐用四逆散者﹐凡此皆是陽證似陰之候也。﹝《傷寒大白》﹞

陰證似陽

陰證者﹐不從陽經傳人﹐寒邪直中三陰之謂也。夫陰證而見陰象﹐人人知之﹔設陰證而反見陽象﹐人則惑之矣。例如少陰病下利淸谷﹐裏寒外熱﹐手足厥逆﹐脈微欲絕﹐身反不惡寒﹐其人面赤色﹐或咽痛者﹔又如厥陰傷寒﹐六﹑七日不下利﹐便發熱而利﹐或大汗出﹐熱不去﹐身體拘急﹐四肢疼痛者﹔與夫陰極發躁﹐欲坐泥水中者﹐凡此皆陰極似陽之證。然究其實﹐則大有分別。按﹕下利淸谷﹐手足厥逆﹐已是陰證﹐且得脈微欲絕﹐則陰證更有確據。此之不惡寒﹐面赤色﹐乃是眞陽外脫﹔此之咽痛﹐乃是虛陽上浮。再按﹕陽證﹐若大汗出﹐其熱必去﹐身體當不拘急﹐四肢當不疼。今大汗出﹐熱反不去﹐身體反拘急﹐四肢反痛﹐則此之汗﹐非表邪之汗﹐乃是亡陽之汗﹔此之熱﹐非陽邪之熱﹐乃是虛陽外脫之熱﹔此之拘急身痛﹐非表証之候﹐乃是亡陽之候矣。﹝《傷寒大白》﹞

憑脈不證書

如《經》所謂結胸證﹐應下之﹔其脈浮者﹐不可下。此又非發熱七﹑八日﹐𨿽脈浮數者﹐可下之證也。又如譫語﹐發潮熱﹐脈滑而疾者﹐小承气湯主之﹔因與一升﹐明日不大便﹐脈反微澀者﹐不可更與承气湯。此又非湯入腹中轉失气者﹐乃可攻之之證也。又如發熱惡寒﹐脈微弱尺中遲者﹐俱不可汗。此又非在表宜汗之證也。

此憑脈不證書之治法也。﹝《傷寒類證》﹞

身寒厥冷﹐其脈滑數﹐按之鼓擊於指下者﹐非眞寒也﹐此則陽盛格陰也。身熱脈數﹐按之不鼓擊於指下者﹐非眞熱也﹐此乃陰盛格陽也。此所謂取脈不取證也。﹝陶節庵﹞

證書不憑脈

傷寒必須審證施治﹐有脈與證相合者﹐則易於識別﹔若脈證不相符﹐卻宜審的急緩治之。有但證書而不憑脈者﹐有但憑脈而不證書者。如《經》曰﹕脈浮大﹐心下硬﹐有熱屬髒者﹐攻之﹐不令發汗。此又非浮爲在表之謂也。又如促脈爲陽盛﹐若下利喘而汗出者﹐用葛根黃芩黃連湯﹔若厥冷脈促﹐爲虛脫﹐非灸非溫不可。此又非陽盛見促之謂也。又如陽明病﹐脈遲不惡寒﹐手足然汗出者﹐用大承气湯。此又非諸遲爲寒之謂也。又如少陰病﹐始得之﹐反發熱﹐脈沈者﹐宜麻黃附子細辛湯。此又非沈爲在裏之謂也。此證書不憑脈之治法也。

﹝《傷寒類證》﹞

脈沈當下﹐脈浮當汗﹐固其宜也。然脈浮亦有可下者﹐謂邪熱入腑﹐爲大便難也。若大便不難﹐豈敢下乎﹖脈沈亦有可汗者﹐謂少陰病﹐爲身有熱也。若身不熱﹐豈可汗乎﹖此所謂取證不取脈也。﹝陶節庵﹞

脈證不同

少陰脈沈﹐始得之﹐反發熱﹐似乎太陽。有不同者﹐其熱不翕翕然﹐證無頭痛。○少陰腹痛下利﹐與太陰相似。有不同者﹐太陰不渴﹐少陰則渴﹐手足有溫﹑厥之殊。○溫病與痙病﹐皆與太陽相似。有不同者﹐痙脈沈細﹐溫病不惡寒而渴。○傷風與中相似。有不同者﹐傷風不渴﹐中則渴。○傷寒與冬溫相似。有不同者﹐傷寒脈浮緊﹐冬溫脈不浮。○時行傳染與傷寒相似。有不同者﹐時行傳染脈不浮﹐傷寒脈浮。○中濕與痙病﹐脈沈細𨿽相似﹐而證有不同者﹐痙則身不疼﹐濕則身疼。○暑脈虛細﹐又曰微弱﹐又曰弦細芤遲﹐諸如此者﹐與痙脈﹑濕脈相似﹐而證不同者﹐暑則自汗而渴﹐濕則不渴身疼﹐痙則身不疼。○太陽中風見寒脈﹐用大靑龍﹐其證與太陽傷寒相似。有不同者﹐中風見寒脈﹐則有煩躁﹔太陽傷寒﹐則無煩躁。○太陽傷寒見風脈﹐用大靑龍﹐其證與中寒濕相似。有不同者﹐傷寒見風脈則浮緩﹐寒濕則脈沈細。﹝黃仲理﹞

傷寒無補法辧

傷寒一證﹐惟元气虛者爲最重。虛而不補﹐何以挽回﹖柰何近代醫流﹐咸謂傷寒無補法。古無是說﹐惟陶節庵有云﹕傷寒汗﹑吐﹑下後﹐不可便用參﹑﹐使邪气得補﹐而熱愈盛。此說蓋本於孫眞人之言﹐云﹕服承气湯得利差﹐愼不可補。其意謂因攻而愈者﹐本爲實邪﹐故不宜妄用補藥復助其邪耳。初非謂虛證﹐亦不宜補也。今人之患傷寒者﹐惟勞倦內傷﹑七情挾虛之類﹐十居七﹑八﹐傳誦傷寒無補者十有八﹑九﹐果能堪乎﹖其有尢甚者﹐則醫本無術﹐偏能惑人﹐但逢時病﹐則必曰寒邪未散﹐何可用補﹖若將邪气補住﹐譬之關門趕賊。

此言又不知出自何典﹖亂道異端。又有一輩曰﹕若據此脈證﹐誠然虛矣﹐本當從補﹐但其邪气未淨﹐姑俟淸楚﹐方可用也。豈知正不能復﹐則邪必日深﹐焉能淸楚﹖元陽不支﹐則變生呼吸﹐安可再遲﹖此不知死活之流也。

又有一輩曰﹕此本虛證﹐如何不補﹖用人參七﹑八分﹐以靑﹑陳之類監制﹐自然無害﹐是徒知有補之名﹐無補之實﹐些須兒戲﹐何濟安危﹖而尙可以一消一補自掣其肘乎﹖此不知輕重之徒也。卽或有出奇言補者﹐亦必見勢在垂危﹐然後曰快補快補。夫馬到臨崖﹐收韁已晚﹐補而無濟﹐必又曰傷寒用參者無不死。是傷寒無補之說益堅﹐而眾人之惑益不可破﹐𨿽有儀﹑秦﹐不能辯也。夫傷寒之邪﹐自外而入﹐而病有淺深輕重之不同者﹐亦總由主气之有彊弱耳。故凡主彊者﹐𨿽感亦輕﹐以邪气不能深入也﹔主弱者﹐𨿽輕必重﹐以中虛不能自固也。

此其一表一里﹐邪正相爲勝負﹐正勝則生﹐邪勝則死。倘以邪實正虛﹐而不知固本﹐將何以望其不敗乎﹖矧補以治虛﹐非以治實﹐何爲補住寒邪﹖補以補中﹐非以補外﹐何爲關門趕賊﹖卽曰彊寇登堂矣。凡主弱者﹐避之不暇﹐敢關門乎﹖旣能關門﹐主尙彊也﹐賊聞主彊﹐必然退遁﹐不遁卽被擒矣。謂之捉賊﹐有何不可﹖夫病情﹑人事﹐理則相同﹐未有正勝而邪不退者。故主進一分﹐則賊退一步﹐謂之內托﹐謂之逐邪﹐又何不可﹖矧如仲景之小柴胡湯﹐以人參﹑柴胡並用﹔東垣之補中益气湯﹐以參﹑術﹑升﹑柴並用。蓋一以散邪﹐一以固本﹐此自逐中有固﹐固中有逐﹐又豈皆補住關門之謂乎﹖﹝《景嶽全書》﹞

汗出不徹有三義

汗出不徹﹐其故有三﹕如邪在經絡筋骨﹐而汗出皮毛者﹐此邪深汗淺﹐衛解而營不解﹐一不徹也﹔或以十分之邪﹐而出五分之汗﹐此邪重汗輕﹐二不徹也﹔或寒邪方去﹐猶未淸楚﹐遽起露風﹐而因虛復感﹐此新舊相踵﹐三不徹也。﹝《景嶽全書》﹞

傷寒三表法

傷寒者﹐危病也。治傷寒者﹐難事也。所以難者﹐亦惟其理有不明﹐而不得其要耳。所謂要者﹐亦惟正﹑邪二者之辧而已。使知正气之虛實﹐邪气之淺深﹐則盡之矣。夫寒邪外感﹐由表而入者﹐亦必由表而出之。故凡患傷寒者﹐必須得汗而解。但正勝邪者﹐邪入必淺﹐此元气之彊也﹔邪勝正者﹐其感必深﹐此元气之弱也。

邪有淺深﹐則表散有異﹔正有虛實﹐則攻補有異。此三表之法﹐不容不道也。何謂三表﹖蓋邪淺者﹐逐之於藩籬﹐散在皮毛也﹔漸深者﹐逐之於戶牖﹐散在經絡也﹔更深者﹐逐之於堂室﹐散在臟腑也。故淺而實者﹐宜直散直逐之﹐無難也﹔虛而深者﹐宜托散﹐但彊其主﹐而邪無不散也。今姑舉其略﹕如麻黃湯﹑桂枝湯﹑參蘇飲﹑羌活湯﹑麻桂飲之類﹐皆單逐外邪﹐肌表之散劑也﹔又如小柴胡湯﹑補中益气湯﹑三柴胡飲﹑四柴胡飲之類﹐皆兼顧邪正﹐經絡之散劑也﹔再如理陰煎﹑大溫中飲﹑六味回陽飲﹑十全大補湯之類﹐皆建中逐邪﹐臟腑之散劑也。嗚呼﹗以散藥而散於肌膚經絡者﹐誰不知之﹖惟散於臟腑者﹐則知之少矣。以散爲散者﹐誰不知之﹖惟不散之散﹐則微之又微矣。余因古人之未及﹐故特吐其散邪之精義有如此。﹝《景嶽全書》﹞

補中散表法

補者﹐所以補中﹐何以亦能散表﹖蓋陽虛者﹐卽气虛也﹐气虛於中﹐安能達表﹖非補其气﹐肌能解乎﹖凡脈之微弱無力﹐或兩寸之短小而多寒者﹐卽其證也。此陽虛傷寒也。陰虛者﹐卽血虛也﹐血虛於裏﹐安能化液﹖非補其精﹐汗能生乎﹖凡脈之浮芤不實﹐或兩尺無根而多熱者﹐卽其證也。此陰虛傷寒也。然補則補矣﹐仍當酌其劑量。譬之飲酒﹐能飲一勺﹐而與一升﹐宜乎其困也。使能飲一斗﹐而與一合﹐其眞蚍蜉之撼大樹耳。

﹝《景嶽全書》﹞

寒中散表法

寒中者﹐所以淸火﹐何以亦能散表﹖蓋陽盛陰衰者﹐卽水衰火盛也。水涸於經﹐安能作汗﹖譬之幹鍋赤裂﹐潤自何來﹖但加以水﹐則鬱蒸沛然﹐而气化四達。夫汗自水生﹐亦猶是也。如前論補陰補陽者﹐乃助精气也﹔此論以水濟火者﹐乃用寒涼也。蓋補者補中之不足﹐濟者制火之有餘。凡此者﹐皆能解表﹐其功若一﹐而宜寒宜暖﹐其用不侔﹐是有不可不辧。﹝《景嶽全書》﹞

汗有六要五忌

汗由液化﹐其出自陽﹐其源自陰。若肌膚閉密﹐營衛不行﹐非用辛散﹐則元府不開而汗不出﹐此其一也。

又若火邪內燔﹐血幹液涸﹐非用淸涼﹐則陰血不滋而汗不出﹐此其二也。又若陰邪固閉﹐陽气不達﹐非用辛溫﹐則凝結不開而汗不出﹐此其三也。又若營衛不足﹐根本內虧﹐非用峻補﹐則血气不充而汗不出﹐此其四也。又若邪在上焦﹐隔遮陽道﹐不施湧吐﹐則淸气不升而汗不出﹐此其五也。又若邪入陽明﹐胃气壅塞﹐不行通下﹐則濁气不降而汗不出﹐此其六也。凡此皆取汗之道﹐是卽所謂六要也。何謂五忌﹖一曰熱在表者﹐內非實火﹐大忌寒涼﹐寒則陰邪凝滯不散﹐邪必日深﹐陽必日敗﹐而汗不得出者死。二曰元气本弱﹐正不勝邪者﹐大忌消耗﹐尢忌畏補﹐消耗則正气日消﹐不補則邪气日彊﹐而汗不能出者死。三曰實邪內結﹐伏火內炎者﹐大忌溫補﹐溫則愈燥﹐補則愈堅﹐而汗不得出者死。

四曰中虛气弱者﹐大忌發散﹐散則气脫﹐气脫而汗不能出﹐气脫而汗不能收者死。五曰病非陽明實邪者﹐大忌通瀉﹐瀉則亡陰﹐陰虛則陽邪深陷﹐而汗不得出者死。是卽所謂五忌也。能知六要﹐而避五忌﹐傷寒治法﹐盡於是矣。﹝《景嶽全書》﹞

房室非陰證辧

陰證者﹐寒邪直入三陰之經。以三陽主气﹐气衰無力拒寒故也。今人都以房勞後得病﹐不分陰陽脈證﹐輒命曰陰證﹐致令病家諱言﹐亦可笑矣。房勞得病﹐乃挾虛感邪﹐有陽證﹐有陰證﹐非必盡爲陰也。﹝《己任編》﹞

凡病先犯房室﹐後成傷寒﹐世醫無不爲陰証之名所惑﹐往往投以四逆等湯﹐促其暴亡﹐而誘之陰極莫救。

蓋犯房勞而病感者﹐其勢不過比常較重﹐如發熱則熱之極﹐惡寒則寒之極﹐頭痛則痛之極。所以然者﹐以陰虛陽往乘之﹐非陰盛無陽之比也。﹝諭嘉言﹞

俗以有房室而患傷寒者爲陰證﹐槪用姜﹑附﹐不思有房室者﹐陰已先虧﹐用姜﹑附更竭其陰﹐殆矣。仲景治傷寒用姜﹑附﹐乃寒邪直中之證﹐所謂無熱惡寒發於陰﹐非房室之謂也。或問﹕房勞而得熱病者﹐何以治之﹖予曰﹕房勞之人﹐陰已先虧﹐熱邪乘虛陷入﹐與婦人熱入血室同例﹐淸熱養陰﹐是其治法。﹝《怡堂散記》﹞

飲食宜忌

凡傷寒﹐飲食有宜忌者﹐有不宜忌者。若病傷寒而食不斷者﹐以邪猶在表﹐未深入也﹔及其稍深﹐而在半表半里之間﹐則食漸減矣﹔再入胸膈胃口﹐則全不食矣。邪旣在胃﹐則胃口不饑﹐所以傷寒不食者﹐或十日﹐或二十日﹐皆無足慮﹐不可彊食﹐彊食助邪。或傷寒新愈﹐胃气初醒﹐尢不可縱食﹐縱食則食復。此皆宜忌也。

至有不宜忌者﹐則如勞倦內傷之人﹐偶感寒邪﹐亦必發熱﹐本非眞正傷寒外邪內陷之病﹐所以外𨿽發熱﹐而內則饑餒﹐每多思食。柰何庸昧之輩﹐但見發熱﹐則曰餓不死傷寒﹐不論虛實﹐一槪禁之。常見欲食者﹐索之不得﹐而且加之以克伐寒涼﹐饑腸受剝﹐虛者益虛﹐及胃气旣脫﹐反不欲食矣。旣欲救之﹐已無可及。余每借食爲藥﹐所活多人﹐而見禁食受斃者﹐亦已不少﹐故詳言之。若病患時時覺餓而索食者﹐此其邪不在髒﹐胃中空虛而然﹐必不可禁。但不宜縱耳。且因此可察虛實﹐關系非小﹐不可忽也。﹝《景嶽全書》﹞

《內經》言人受气於谷﹐谷入於胃﹐以傳於肺﹐五臟六腑﹐皆以受气。谷不入﹐半日則气衰﹐一日則气少。

平人不食﹐七日而死。則食固人之不可一日無者也。有病怒狂者﹐生於陽也﹐奪其食則已。《內經》止此一條暫禁其食﹐余無禁食明文。仲聖《論》中﹐首列桂枝湯服藥﹐啜稀粥以助藥力。夫學莫精於長沙﹐病莫重於傷寒﹐其不禁食也如此。其他諸書﹐惟幹霍亂一證﹐戒與谷食﹐亦別無禁食之語。予思六淫諸病﹐邪盛裏實﹐痰气壅塞﹐濕熱痞滿﹐停食脹悶﹐是𨿽與之食而不能彊之﹐食而不欲﹐焉用禁爲﹖若受邪本輕﹐病不在胃﹐胃饑欲食﹐斯可與之食矣。乃醫者﹐遇病初發熱﹐不審病情﹐卽禁谷食。𨿽產後﹑嬰兒﹐稍有外證﹐並入餓鄕﹐谷湯不令入口﹐七日不愈﹐則復禁之﹐𨿽病者饑極求食﹐而防之甚嚴﹐往往胃气大傷﹐輕病致重﹐仍與克削之藥﹐質實尙可幸生﹐質虛多致危殆。蓋人賴胃气以生﹐藥亦賴胃气以運。胃中气餒﹐藥性不行﹐迨至陰陽將脫﹐始言與谷﹐而病者惡聞食臭﹐不能咽矣。予謂﹕病患不饑﹐則不必與食﹔如饑而欲食﹐則不當禁。須知穀气內充﹐則精勝而邪卻﹐惟宜少食﹐勿令飽食耳。昔張會卿著傷寒飲食宜忌一則﹐切言禁食之非﹔柯韻伯亦以近之醫家﹐妄禁病患谷食﹐爲害不淺。乃今維揚等處﹐不知作俑何人﹐習而不察﹐並爲一談﹐牢不可破。予故竊取前輩之意而發明之﹐猶望其地之賢能出而主持﹐以矯風俗之惑﹐庶幾體上天好生之徳﹐而不致遺人禍殃也已。﹝《赤崖醫案》﹞

治法要略

仲景治法﹐悉本《內經》。按﹕岐伯曰﹕調治之方﹐必別陰陽。陽病治陰﹐陰病治陽﹐定其中外﹐各守其鄕。外者外治﹐內者內治。從外之內者﹐治其外﹔從內之外者﹐調其內。從內之外而盛於外者﹐先調其內﹐後治其外﹔從外之內而盛於內者﹐先治其外﹐後調其內﹔中外不相及﹐則治主病。微者調之﹐其次平之﹐盛者奪之。寒熱溫涼﹐衰之以屬﹐隨其攸利。此大法也。仲景《論》中所稱發熱惡寒發於陽﹐無熱惡寒發於陰者﹐是陰陽之別也。陽病用白虎﹑承气以存陰﹐陰病用附子﹑吳萸以扶陽。外者用麻﹑桂以治表﹐內者用硝﹑黃以治裏。其於表裏虛實﹐表熱裏寒﹐發表和表﹐攻裏救裏﹐病有淺深﹐治有次第﹐方有輕重﹐是以定其中外﹐各守其鄕也。太陽﹑陽明並病小發汗﹐太陽﹑陽明合病用麻黃湯﹐是從外之內者治其外也。陽明病﹐發熱汗出﹐不惡寒﹐反惡熱﹐用梔子豉湯﹐是從內之外者調其內也。發汗不解﹐蒸蒸發熱者﹐從內之外而盛於外﹐用調胃承气﹐是先調其內也。表未解而心下痞者﹐從外之內而盛於內﹐當先解表﹐乃可攻裏﹐是先治其外後調其內也。

中外不相及﹐是病在半表半里﹐大﹑小柴胡湯治主病也﹐此卽所謂微者調之。其次平之﹐用白虎﹑梔豉﹑小承气之類。盛者奪之﹐用大承气﹑陷胸﹑抵當之類矣。所云觀其脈證﹐知犯何逆﹐以法治之﹐則寒熱溫涼﹐衰之以屬﹐隨其攸利之謂也。且汗﹑吐﹑下﹐出於岐伯﹐而利水﹑淸火﹑調補等法悉具。其曰﹕有邪者﹐漬形以爲汗﹔在皮者﹐汗而發之﹔實者散而瀉之。此汗家三法。中滿者﹐瀉之於內﹔血實者決之。是下之二法。髙者因而越之﹐謂吐。下者引而竭之﹐謂利小便。悍者按而收之﹐是淸火法。气虛宜掣引之﹐是調補法也。夫邪在皮毛﹐猶未傷形﹐故制麻黃湯急汗以發之﹔邪入肌肉﹐已傷其形﹐故制桂枝湯啜稀粥以解肌。是漬形以爲汗。

若邪正交爭﹐內外皆實﹐寒熱互呈﹐故制大靑龍加石膏以瀉火。是散而瀉之也。吐劑有梔豉﹑瓜蒂﹐分胸中虛實之相殊﹔下劑有大﹑小承气﹐調胃﹑抵當﹐分气血淺深之不同﹔利水有豬苓﹑眞武輩﹐寒熱之懸絕﹔淸火有石膏﹑芩﹑連輩﹐輕重之差等﹔陽气虛﹐加人參於附子﹑吳萸中以引陽﹔陰气虛﹐加人參於白虎﹑瀉心中以引陰。諸法井然﹐質之岐伯﹐先聖後聖﹐其揆一也。﹝柯韻伯﹞

傷寒綱領﹐惟陰陽爲最。此而有誤﹐必致殺人。然有純陽證﹐有純陰證﹐是當定見分治也。又有陰陽相半證﹐如寒之卽陰勝﹐熱之卽陽勝﹔或今日見陰而明日見陽者有之﹐今日見陽而明日變陰者亦有之。其在常人﹐最多此證﹐惟明哲者之能辧也。然以陰變陽者多吉﹐以陽變陰者多凶。○三陽之經病﹐但見表證﹐則不可攻裏。

或發表﹐或微解﹐或溫散﹐或涼散﹐或溫中托裏而爲不散之散﹐或補陰助陽而爲雲蒸雨化之散。﹝張景嶽﹞

凡風寒初感﹐不論何經﹐總爲表證﹐皆當發汗。卽少陰亦可發汗﹐如麻黃附子細辛甘艸湯等證是也。在傳經愈深﹐不論何經﹐總爲裏證﹐皆不當發汗。卽太陽亦不可發汗﹐如抵當湯﹑五苓散等證是也。知乎此﹐方可以言表裏﹐不致以三陽定爲表﹐三陰定爲裏﹐固執不通之論所惑也。﹝魏荔彤﹞

陽明經有急下三法﹐以救津液﹕一汗多津越於外﹔一腹滿津結於內﹐一目睛不慧津枯於中。少陰經有急下三法﹐以救腎水﹕一本經水竭﹔一木邪湧水﹔一土邪淩水。○治陰證﹐以救陽爲主﹔治傷寒﹐以救陰爲主。傷寒縱有陽虛當治﹐必看其人血肉充盛﹐陰分可受陽藥者﹐方可回陽。若面黧舌黑﹐身如枯柴﹐一團邪火內燔者﹐則陰已先盡﹐何陽可回耶﹖故見厥除熱﹐存津液元气於什一﹐已失之晚﹐況敢助陽劫陰乎﹖﹝諭嘉言﹞

直中之傷寒﹐陰液未傷﹐急宜救陽﹐故有眞武﹑四逆諸方﹔熱病之傷寒﹐爍傷陰液﹐只宜救陰﹐故姜﹑附不可犯。﹝許宣治﹞

傷寒邪傳入裏﹐胃气實﹐則大便閉結﹔胃气虛﹐則大便泄瀉。夫胃气實﹐何以便閉﹖緣病患胃气本實﹐邪熱入胃﹐燻蒸激搏﹐津液漧枯﹐是以便硬而閉結矣。譬之以火燒土﹐自然堅硬﹐宜以承气湯下之。胃气虛﹐何以泄瀉﹖緣病患胃气本虛﹐邪气入胃﹐邪正相搏﹐邪勝正負﹐於是正气下陷而泄瀉矣。譬之淤泥濘淖﹐益以雨淋﹐則流蕩渙散。宜以理中湯溫補之。此因病患元气虛實﹐而兼以外邪參之﹐一定不移之法。﹝兪傅山﹞

余歷試傷寒病﹐本是熱證﹐治以寒藥﹐延綿數日﹐忽然變爲寒證﹐此中气大虛不堪寒涼﹐攺用溫劑獲效。

又或陽證當下﹐醫下太過﹐亦變爲寒﹐此爲壞證﹐攺用熱劑方愈。諺謂官打見在﹐吏打當該是也。故治傷寒活法﹐今日見熱證﹐卽用涼藥﹔明日見寒證﹐卽用熱藥﹔又明日復見熱證﹐仍復用涼藥。全在變通﹐不可拘執。﹝吳篁池﹞

問曰﹕如何是入陰者可下﹖答曰﹕陽入於陰者可下﹐非入太陰﹑少陰﹑厥陰﹐乃入三陽也。三陽者﹐非太陽﹑少陽﹑陽明之三陽﹐乃胃與大﹑小二腸之三陽也。三陽皆爲腑﹐以其受盛水谷﹐傳導有形﹐故曰入於陰也。

仲景云﹕已入腑者可下。此之謂也。○汗本亡陰﹐以其汗多﹐陽亦隨陰而走﹔下本瀉陽﹐以其下多﹐陰亦隨陽而走。故曰﹕汗多亡陽﹐下多亡陰也。○《評熱論》藏字﹐此藏物之藏﹐非五臟之髒也。三陽經入藏﹐物之藏﹐是可泄也。帝問治﹐岐伯對以治之各通其藏脈﹐病日衰已矣。復言其未滿三日可汗而已﹐其滿三日可泄而已。

三陽受病﹐未入藏者可汗﹔已入藏者可泄。若認藏字爲五臟之髒﹐則前後顚倒不通﹔若認藏字作藏物之藏﹐則前後辭理皆順矣。仲景曰﹕已入於腑者可下。《校正》云﹕腑字當作藏字。何疑之有﹖﹝《此事難知》﹞

凡治傷寒之訣﹐起先惟恐傳經﹐傳經則變生﹔其後惟恐不傳經﹐不傳經則勢篤。﹝《尙論篇》﹞

表證當汗﹐脈浮急汗之﹐脈沈緩汗之。裏證當下﹐脈浮緩下之﹐脈沈急下之。三陽汗當急﹐而下當緩﹔三陰汗當緩﹐而下當急。汗有大汗解表﹑微汗解肌之殊﹐下有急下少與﹑微和滲利之別。﹝王好古﹞

五法大旨

仲景治有表裏證﹐有兩解表裏者﹐有只解表而裏自和者﹐有只和裏而表自解者﹐與先救裏後救表﹐先解表後攻裏﹐遂成五法。﹝柯韻伯﹞

一曰發﹐藥用辛甘。蓋表中之表﹐腠理致密﹐非辛甘不能發散﹐故曰發。發者正表也。○二曰解﹐解則輕於發﹐藥用辛涼。蓋腠理旣疏﹐惡寒已罷﹐邪將化熱﹐非辛不能解肌﹐非涼不能解熱﹐故曰解。解者解肌肉也。

○三曰和﹐和又輕於解﹐藥用辛者輕﹐而涼者重。蓋表邪將罷﹐欲入於裏而未深入於裏﹐曰表不可﹐曰裏又不可﹐半表半里﹐發解兩難﹐故曰和。和者和其表裏也。○四曰攻﹐攻則重於和﹐藥用苦寒。爲表已罷﹐邪入於腑﹐結於腸胃﹐非苦寒不能攻﹐故曰攻。攻者攻實熱也。○五曰救﹐救則與攻不同﹐熱則攻而寒則救﹐藥用溫熱。蓋邪不由陽經而入﹐徑中三陰﹐名曰直中﹐內寒盛極﹐陽气衰危﹐故曰救。救者救陽危也。○五法之中﹐所謂表者汗也﹐攻者下也。然仲景治傷寒有汗﹑吐﹑下三法﹐今獨去吐法者何也﹖蓋三法皆爲逐邪﹐而設邪在表則汗之﹐邪在胃之上脘則吐之﹐邪在裏則下之。汗之﹑吐之﹑下之﹐皆逐邪也可知。吐之一字﹐原爲邪在胃之上脘而設也。夫邪在表禁吐﹐邪在裏亦禁吐﹐至於半表半里﹐汗﹑吐﹑下三法皆禁。今世方書﹐皆以吐爲邪在半表半里﹐使後人受害者多矣。吐法取效者﹐十無一﹑二﹐受害者十常八﹑九﹐醫者口能言之﹐而實不敢輕用也﹐故不列於五法中。﹝陳養晦﹞

按﹕吐藥不止梔子也﹐諸藥皆可爲之。惟要確審胸胃之邪是寒﹑是熱﹑是食﹑是水﹑是痰﹑是气﹖因何阻滯﹐使胸胃陽气不伸﹖遂以當用之藥而吐湧之﹐自可愈也。如欲吐寒﹐則以漧薑﹑桂皮之類﹔吐熱﹐則以梔子﹑苦茶之類﹔吐食﹐平胃﹑食鹽之類﹔吐水﹐五苓﹑生薑之類﹔吐痰﹐稀涎﹑橘皮之類﹔吐气﹐流气﹑枳﹑朴之類。但形气弱者﹐藥宜少﹐仍當佐以補中益气等升藥爲妥﹔形气壯者﹐藥宜多﹐更佐以瓜蒂﹑藜蘆等猛藥更效。凡煎吐藥湯及調散﹐或用酸米湯﹐或用白湯﹐或用稀米粥﹐須備十餘鐘﹐令病者頓服一鐘﹐卽用指探吐﹐藥出再服一鐘﹐亦隨用指探吐﹐藥出再服再吐﹐以順澑快吐爲度﹐則頭額﹑身上自有微汗﹐所有病證輕減﹐卽爲中病﹐不必盡服余藥。若過吐之﹐卽使病盡除﹐恐損胸中陽气也。近世之醫﹐以吐爲古法不可用久矣﹐皆因仲景之道不彰﹐其法失傳﹐無怪乎其不敢用也。夫不知其妙﹐而不敢用﹐猶之可也。若竟委之曰古法不可用﹐則不可也。蓋邪之在上者﹐非吐不愈。若如俗工所云﹐使病者畏不敢服﹐因循生變﹐致輕者重﹐重者死﹐夫誰之咎與﹖抑知汗﹑吐﹑下三法﹐用之誠當﹐其證無不立時取效﹐後之業醫者﹐又安可只言汗﹑下兩法﹐而置吐法於不用﹐致使古法淪亡也﹖﹝《醫宗金鑑》﹞

六經禁例

足太陽膀胱經禁下﹐若下之太早﹐必變證百出。足陽明胃經禁發汗﹑禁利小便﹐犯之則重損津液﹐脈必代結。足少陽膽經禁汗﹑禁下﹑禁利小便﹐汗則犯陽明﹐下則犯太陽﹐利小便則使生發之气陷入陰中。太陽經一禁﹐陽明經二禁﹐少陽經三禁﹐此定禁也。至三陰經則無定禁﹐但非胃實仍禁下耳。﹝諭嘉言﹞

六經正義

仲景於諸病之表裏陰陽﹐分爲六經﹐淸理脈証之異同﹐寒熱之虛實﹐使治病只在六經。夫一身之病﹐俱受六經範圍者﹐猶周禮分六官以總百職也。若傷寒﹐不過是六經中一證﹐叔和不知仲景之六經﹐是經略之經﹐而非經絡之經﹐妄引《內經》熱病論作序例﹐以冠仲景之書﹐而混其六經之證治。夫熱病之六經﹐專主經脈爲病﹐但有表裏之實熱﹐並無表裏之虛寒﹐𨿽因於傷寒﹐已變成熱病﹐卽溫病之互名﹐但有可汗可泄之法﹐並無可溫可補之例。夫仲景之六經﹐是分區地面﹐所該者廣﹐凡風寒濕熱﹐內傷外感﹐自表及裏﹐寒熱虛實﹐無所不包。所以六經提綱﹐各立一局﹐不爲經絡所拘﹐勿爲風寒畫定也。太陽爲開﹐故以之主表﹐而以脈浮﹑惡寒﹑頭項彊痛爲提綱。陽明爲闔﹐故以之主裏﹐而以胃實爲提綱。少陽爲樞﹐少陰亦爲樞﹐故皆有半表半里證。少陽爲陽樞﹐歸重在半表﹐故以口苦﹑咽漧﹑目眩爲提綱﹔少陰爲陰樞﹐故其欲寐不寐﹐欲吐不吐﹐亦半表半里證﹐歸重在半里也。豈惟陽明主裏﹐三陰亦皆主裏﹐而陰陽異位﹐故所主各不同。陽明主裏証之陽﹐陽道實﹐故以胃實屬陽明﹔太陰主裏証之陰﹐陰道虛﹐故以自利屬太陰。太陰爲開﹐又爲陰中之至陰﹐故主裏寒而自利﹐厥陰爲闔﹐又爲陰中之陽﹐故主裏熱而气逆﹔少陰爲陰中之樞﹐故所主或寒或熱之不同﹐或表或裏之無定﹐與少陽相似也。請以地理諭﹐六經猶列國也。腰以上爲三陽地面﹐三陽主外﹐而本乎裏。心者三陽夾界之地也﹐內由心胸﹐外自巓頂﹐前至額顱﹐後至肩背﹐下及乎足﹐內合膀胱﹐是太陽地面。此經統理營衛﹐主一身之表證﹐猶近邊禦敵之國也。內自心胸﹐至胃及腸﹐外自頭顱﹐由面及腹﹐下及於足﹐是陽明地面。由心至咽﹐退場門頰﹐上耳目﹐斜至巓外﹐至脇內屬膽﹐是少陽地面﹐猶畿甸矣。腰以下爲三陰地面﹐三陰主裏﹐而不及外。腹者﹐三陰夾界之地也。自腹由脾及二腸魄門﹐爲太陰地面﹔自腹至兩腎及膀胱溺道﹐爲少陰地面﹔自腹由肝上膈至心﹐從脇肋下及於小腸宗筋﹐爲厥陰地面。此經通三焦﹐主一身之裏證﹐猶畿輔之國矣。太陰﹑陽明同居異治﹐猶周召分政之義也。六經之有正邪﹑客邪﹑合病﹑並病﹑屬脾﹑屬胃者﹐猶寇盜充斥﹐或在本境﹐或及鄰國義之也。太陽地面最大﹐內鄰少陰﹐外鄰陽明﹐故病有相關。如小便不利﹐本膀胱病﹐少陰病而小便不利者﹐邪入太陽之界也。腰痛本腎病﹐太陽病而腰痛者﹐是邪及少陰之界也。

六﹑七日不大便﹐反頭痛身熱者﹐是陽明熱邪侵入太陽之界也。頭項彊痛兼鼻鳴﹑漧嘔者﹐是太陽風邪侵入陽明之界也。心胸是陽明地面﹐而爲太陽之通衢﹐因太陽主營衛﹐心胸是營衛之本﹐營衛環周不休﹐猶邊邑之吏民﹑士卒會於邦畿﹐往來不絕也。如喘而胸滿者﹐是太陽外邪入陽明地面而騷擾﹐故稱爲太陽陽明合病。若頭不痛﹐項不彊﹐胸中痞硬﹐气沖咽喉不得息者﹐此邪不自太陽來﹐乃陽明熱邪結於胸中﹐猶亂民聚於本境爲患也。心爲六經之主﹐故六經皆有心煩之證。如不頭項彊痛﹐則煩不屬太陽﹔不往來寒熱﹐則煩不屬少陽﹔不見三陰證者﹐則煩不屬三陰矣。故心憒憒﹐心惕惕﹐心中懊﹐一切虛煩﹐皆屬陽明﹐以心居陽明地面也。陽明猶邦畿﹐故心腹皆居其地﹐邪在心爲虛煩﹐在腹爲實熱。心爲陽而屬無形﹐腹爲陰而屬有形也。夫人身之病﹐動關心腹﹐陽邪聚於心﹐陰邪聚於腹。

肝爲陰中之陽﹐故能使陰邪上撞於心﹐陽明爲在裏之陽﹐故能使陽邪入聚於腹耳。更以兵法諭﹐兵法之要﹐在明地形﹐必先明六經之路﹐才知賊寇之所從來﹐知某方是某府來路﹐某方是某府去路。來路猶邊關﹐三陽是也﹔去路是內境﹐三陰是也。六經來路各不同﹐太陽是大路﹐少陽是僻路﹐陽明是直路﹐太陰近路也﹐少陰後路也﹐厥陰邪路也。客邪多由三陽來﹐正邪多由三陰起﹐猶外寇自邊關至﹐亂民自內地生也。明六經之地形﹐始得握百病之樞機﹔詳六經之來路﹐乃能操治病之規則。如以證論﹐傷寒大寇也﹐病從外來﹔中風流寇也﹐病因旁及﹔雜病亂民也﹐病由中起。旣認爲何等之賊﹐又知爲何地所起﹐發於其境﹐便禦之本境﹐移禍鄰郡﹐卽兩路夾攻。

如邪入太陽地面﹐卽汗而散之﹐猶陳利兵於要害﹐乘其未定而擊之也。邪之輕者在衛﹐重者在營﹐尢重者在胸膈﹐猶寇之淺者在關外﹐深者在關上﹐尢深者在關內也。麻黃爲關外之師﹐桂枝﹑葛根爲關上之師﹐大靑龍爲關內之師。凡外寇不靖﹐內賊必起而應之﹐因立而解法﹐故有大﹑小靑龍及桂枝﹑麻黃加減諸方。如前軍無紀﹐致內亂蜂起﹐當重內輕外﹐因有五苓﹑十棗﹑陷胸﹑瀉心﹑抵當等湯。邪入少陽地位﹐宜雜用表裏寒熱攻補之品﹐爲防禦解利之法。如偏僻小路﹐利於短兵﹐不利於矛戟﹔利於守備﹐不利於戰爭也。邪之輕者入腠理﹐重者入膜原﹐尢重者入脾胃。小柴胡﹐腠理之劑也﹔大柴胡﹐膜原之劑也﹔小建中﹑半夏瀉心﹑黃芩﹑黃連四方﹐少陽之脾劑也﹔柴胡加芒硝﹑加牡蠣二方﹐少陽之胃劑也。如太陽少陽有合並病﹐是一軍犯太陽﹐一軍犯少陽矣﹔用柴胡桂枝湯﹐是兩路分擊之師也。甚至三陽合病﹐是三面受敵矣﹐法在獨取陽明。陽明之地面淸肅﹐則太﹑少兩路之陽邪不攻自解﹐但得內寇平而外患自息﹐此白虎所由奏捷耳。若陽邪不戢於內﹐用大承气以急下之﹐是攻邪以護主﹔若陰邪直入於中﹐用四逆湯以急救其裏﹐是彊主以逐寇也。陽明爲內地﹐陽明界上﹐卽太陽﹑少陽地面﹐邪入陽明之界﹐𨿽不犯太陽﹐太陽之師不得坐視而不救﹐故陽明之營衛病﹐卽假麻﹑桂等方以汗之。邪近少陽地面﹐少陽之師不得髙壘而不戰﹐故陽明之腠理病﹐卽假柴胡以解之。是知陽明之失守﹐非太陽不固﹐卽少陽無備﹐所以每每兩陽相合而爲病也。若邪已在陽明地面﹐必出師奮擊﹐以大逐其邪﹐不使稍畱﹐故用瓜蒂﹑梔豉之吐法以迅掃之。若深入內地﹐不可復驅﹐則當淸野千里﹐使無所剽掠﹐是又白虎得力處也。若邪在門庭﹐又當淸宮除道﹐此三承气所由取勝。如茵陳﹑豬苓輩﹐又爲失紀之師立法矣。太陰亦內地﹐少陰﹑厥陰爲夾界﹐太陰居中州﹐𨿽外通三陽﹐而陰陽旣以殊途﹐心腹更有膈膜之藩蔽。故寒水之邪﹐從太陽外屬者輕﹐由少陰內授者重﹔風木之邪﹐自少陽來侵者輕﹐因厥陰上襲者重。如本經正邪﹐轉屬陽明而爲實﹐猶師老勢窮﹐可下之而愈。如陽明實邪﹐轉屬本經而成虛﹐則邪盛正虛﹐溫補挽回者甚難。蓋太陰﹑陽明﹐地面𨿽分﹐並無阻隔﹐元气有餘﹐則邪入陽明﹐元气不足﹐則邪入太陰。但在陽明﹐則陳師鞠旅﹐可背城一戰﹐取勝須臾﹔在太陰﹐則焚劫積蓄﹐倉廩空虛﹐無能禦敵耳。厥陰之地﹐相火遊行之區也﹐其本气則爲少火。若風﹑寒﹑燥﹑濕之邪一入其境﹐悉化爲熱﹐卽是壯火。其少火爲一身之生機﹐而壯火爲心腹之大患。且其地面通三焦﹐邪犯上焦﹐則气上撞心﹐心中疼熱﹐消渴口爛﹐咽痛喉痺﹔逼於中焦﹐卽手足厥冷﹐脈微欲絕﹐饑不欲食﹐食卽吐蛔﹔移禍下焦﹐則熱利下重﹐或便膿血﹐爲害非淺﹐猶跋扈之師矣。仲景制烏梅丸﹐寒熱並用﹐攻補兼施﹐爲平治厥陰之主方﹐猶總督內地之大師也。其與之水以治消渴﹐茯苓甘艸湯以治水﹐炙甘艸湯以復脈﹐當歸四逆以治厥﹐是間出銳師﹐分頭以救上焦之心臟而安神明也。用白虎﹑承气輩﹐淸胃而平中焦之實熱﹔白頭翁﹑四逆散﹐淸胃而止下焦之熱利﹐是分頭以救腹中之陰﹐而扶胃脘之元气耳。胃爲一府而分陰陽二經﹐少陰一經而兼陰陽兩髒者﹐皆爲根本之地故也。邪有陰陽兩途﹐髒分陰陽二气﹐禦陽邪犯少陰之陽﹐反發熱心煩﹐咳渴咽痛﹔陽邪犯少陰之陰﹐則腹痛自利﹐或便膿血﹔陰邪犯少陰之陽﹐則身體骨節痛﹐手足逆冷﹐背惡寒而身蜷臥﹔陰邪犯少陰之陰﹐則惡寒嘔吐﹐下利淸谷﹐煩躁欲死。仲景制麻黃附子細辛﹑黃連阿膠﹑甘艸桔梗﹑豬膚﹑半夏苦酒等湯﹐禦陽邪犯少陰之陽也﹔其制桃花﹑豬苓等湯﹐禦陽邪入少陰之陰也﹔附子﹑吳萸﹑四逆等湯﹐禦陰邪犯少陰之陽也﹐通脈四逆﹑茯苓四逆﹑漧薑附子等湯﹐禦陰邪入少陰之陰也。少陰爲六經之根本﹐而外通太陽﹐內接陽明﹐故初得之而反發熱﹐與八﹑九日而一身手足盡熱者﹐是少陰陽邪侵及太陽地面也﹔自利純淸水﹐心下痛﹐口燥舌漧者﹐是少陰陽邪侵及陽明地面也。出太陽﹐則用麻黃爲銳師﹐而督以附子﹔入陽明﹐則全用大承气而不設監制﹐是猶用向道﹐與本部不同法也。其陰邪侵入太陰﹐則用理中﹑四逆加人尿﹑豬膽﹐亦猶是矣。嗟乎﹗不思仲景所集﹐安能見病知源哉﹖﹝柯韻伯﹞

太陽提綱

太陽提綱﹐脈浮頭項彊痛惡寒八字﹐是太陽受病之正面﹐讀者要知三陽之脈俱浮﹐三陽俱有頭痛證﹐六經受寒﹐俱各惡寒﹐惟頭項彊痛﹐是太陽所獨也。蓋太陽爲諸陽主气﹐頭爲諸陽之會﹐項爲太陽之會故也。○太陽之脈﹐從風則緩﹐從寒則緊﹐從濕則細﹐傷上則浮﹐傷下則沈。○太陽以陽爲主﹐若治不如法﹐陽盛則轉屬陽明﹐陽衰則轉屬少陽﹐陽虛則轉屬太陰﹐陽亡故轉屬少陰耳。○《論》云﹕太陽病﹐發熱﹐汗出﹐惡風﹐脈緩者﹐爲中風。又云﹕太陽中風﹐脈浮緊﹐不汗出而煩躁。又云﹕陽明中風﹐脈浮弦大不得汗。合觀之﹐不得以無汗爲非中風矣。《論》云﹕太陽病﹐或未發熱﹐或已發熱﹐必惡寒體痛嘔逆﹐脈陰陽俱緊者﹐名傷寒。而未嘗言無汗。又云﹕頭痛發熱﹐身疼腰痛骨節疼痛﹐惡風無汗而喘者。麻黃湯主之。此不冠以傷寒﹐又不言惡寒。又云﹕傷寒脈浮﹐自汗出﹐微惡寒。合觀之﹐不得以有汗爲非傷寒矣。○今人但據桂枝條之中風自汗﹐而不究傷寒亦有自汗出者﹔但以麻黃証之無汗爲傷寒﹐而不究中風最多無汗者﹐謂傷寒脈浮緊﹐中風脈浮緩﹐而不知傷寒亦有浮緩﹐中風亦有浮緊者﹔知三陽脈浮﹐三陰脈沈﹐而不知三陰亦有浮脈﹐三陽亦有沈脈者﹔總是據一條之說﹐不理會全書耳。

○太陽陽虛﹐不能主外﹐內傷眞陰之气便露出少陰底板﹔少陰陰虛﹐不能主內﹐外傷太陽之气便假借太陽面目。

所以太陽病而脈反沈﹐用四逆以急救其裏﹔少陰病而表反熱﹐用麻﹑辛以微解其表﹐此表裏輕重兩解法也。○發汗﹑利水﹐是治太陽兩大法門﹐發汗分形層之次第﹐利水定三焦之髙下﹐皆所以化太陽之气也。發汗有五法﹕麻黃湯﹐汗在皮膚﹐是發散外感之寒气﹔桂枝湯﹐汗在經絡﹐是疏通血脈之精气﹔葛根湯﹐汗在肌肉﹐是升提津液之淸气﹔大靑龍﹐汗在胸中﹐是解散內擾之陽气﹔小靑龍﹐汗在心下﹐是驅逐內蓄之水气。其治水有三法﹕漧嘔而咳﹐水入卽吐﹐是水气在上焦﹐在上者汗而發之﹐小靑龍﹑五苓散是也﹔心下痞硬滿而痛﹐是水气在中焦﹐中滿者瀉之於內﹐十棗湯﹑陷胸湯是也﹔熱入膀胱﹐小便不利﹐是水气在下焦﹐在下者引而竭之﹐桂枝去桂加茯苓﹑白術湯是也。○凡傷寒之病﹐以陽爲主﹐故最畏亡陽。而火逆之病﹐則以陰爲主﹐故最怕陰竭。小便利者﹐爲可治。是陰不虛﹐津液未亡﹐太陽膀胱之气化猶在也。陽盛陰虛﹐是火逆一証之綱領。陽盛則傷血﹐陰虛則亡津﹐又是《傷寒》一書之大綱領也。﹝柯韻伯﹞

太陽者﹐巨陽也﹐爲六經之外藩﹐總經絡而統營衛﹐故外邪得而襲之﹐有在經﹑在腑之異﹐有風傷衛﹑寒傷營﹑營衛俱傷之殊。不知所以爲經﹑爲腑者﹐汗﹑下因誤施也﹔不辧所以爲風﹑爲寒者﹐解肌﹑發汗或錯用也。夫傳變旣非一定﹐乃施治專於計日﹐又何免於倒行逆施耶﹖學人能分別風寒﹐體認營衛﹐印沙畫土﹐經界井井﹐庶幾表裏不紊﹐可無臨歧之惑矣。﹝周禹載﹞

凡風﹑寒﹑暑﹑濕﹑燥﹑熱之傷﹐莫不始於太陽。故善治病者﹐治太陽而已﹐無餘事矣。然辧證不明﹐輾轉錯謬﹐而其後遂莫之救也。仲景《傷寒論》於太陽故論之詳而辧之審也。○太陽以得汗而解。然有在表未盡之邪﹐有在裏未去之邪﹐有虛而當補者﹐有過而宜救者﹐仲景之法備矣。﹝程扶生﹞

汗多亡陽﹐人皆知之矣。然人身之陽﹐部分各有所主。有衛外之陽﹐爲周身營衛之主﹐此陽虛﹐遂有汗漏不止﹑惡寒身痛之證。有腎中之陽﹐爲下焦眞元之主﹐此陽虛﹐遂有發熱﹑眩悸﹑動欲擗地之證。有膻中之陽﹐爲上焦心气之主﹐此陽虛﹐遂有叉手冒心﹑耳聾﹑奔豚之證。有胃中之陽﹐中焦水谷生化之主﹐此陽虛﹐遂有脹滿﹑胃中不和而成心下痞之證。𨿽皆從發汗後所得﹐然救誤者﹐須觀其脈證﹐知犯何逆﹐以法治之﹐不得以多汗亡陽一證混治也。﹝程郊倩﹞

陽明提綱

陽明爲傳化之府﹐當更實更虛。食入﹐胃實而腸虛﹔食下﹐腸實而胃虛。若但實不虛﹐斯陽明病根矣。

胃實不是陽明病﹐而陽明之爲病﹐悉從胃家實得來﹐故以胃實爲總綱也。然致病之由﹐有實於未病之先者﹔有實於得病之後者﹔有風寒外束﹐熱不得越而實者﹔有妄吐﹑汗﹑下﹐重亡津液而實者﹔有從本經熱盛而實者﹔有從他經熱盛而實者。此只舉病根在實﹐勿得卽以胃實爲可下之證。○陽明爲闔﹐凡裏證不和者﹐又以闔病爲主。不大便固闔也﹐不小便亦闔也。不能食﹐食難用飽﹔初欲食﹐反不能食﹐皆闔也。自汗出﹑盜汗出﹐表開而裏闔也。反無汗﹐內外皆闔也。

種種闔病﹐或然或否﹐故提綱獨以胃實爲正。胃實不是竟指燥屎堅硬﹐只對下利言﹐下利是胃家不實矣﹐故汗出解後﹐胃中不和而下利者﹐便不稱陽明病。如胃中虛而不下利者﹐便屬陽明。卽初硬後溏者﹐總不失爲胃家實也。所以然者﹐陽明﹑太陰同處中州﹐而所司各別。胃司納﹐故以陽明主實﹔脾司輸﹐故以太陰主利。是二經所由分也。○太陽總綱以正面﹐陽明總綱以底板。其陽明之表﹐正面未嘗不與太陽同﹐而病情異。如陽明病﹐脈遲﹑汗出多﹑微惡寒者﹐是陽明之桂枝證﹔陽明病﹐脈浮﹐無汗而喘者﹐是陽明之麻黃證。○陽明之表有二﹕有外邪初傷之表﹐有內熱達外之表。外邪之表﹐其證微惡寒﹐汗出多﹐或無汗而喘﹐只在一﹑二日間﹐此因風寒外來﹐故仲景亦用麻﹑桂二湯汗之。內熱之表﹐在一﹑二日後﹐其證身熱汗自出﹐不惡寒反惡熱﹐此因內熱外發﹐故仲景制梔豉湯因勢吐之。後人認不出陽明表證﹐一﹑二日旣不敢用麻﹑桂﹐二﹑三日後﹐又不知用梔豉﹐必待熱深熱極﹐始以白虎﹑承气投之﹐不知仲景治陽明之初法﹐廢仲景之吐法。○陽明之惡寒﹐二日自止﹐固與他經不同。其惡寒微﹐又不若太陽之甚。陽明在肌肉﹐必蒸蒸發熱﹐或但熱無寒﹐與太陽翕翕發熱﹐寒束於皮毛之上者不同。陽明自汗﹐亦異於太陽中風之自汗而出之不利﹐有熱搏之意﹐故其狀曰。陽明自汗﹐多有波瀾搖動之狀﹐故名曰。太陽脈浮緊﹐熱必不解﹔陽明脈浮而緊﹐必潮熱。太陽脈但浮者﹐必無汗﹔陽明脈但浮﹐必盜汗出。二經表證﹑表脈如此。○陽明虛煩﹐對胃家實熱而言﹐是空虛之虛﹐不是虛弱之虛。○三陽皆看陽明之轉旋。三陰之不受邪者﹐藉胃爲之蔽其外也﹐則胃不特爲六經出路﹐而實爲三陰外蔽矣。胃陽盛﹐則寒邪自解﹔胃陽虛﹐則寒邪深入陰經而爲患﹐胃陽亡﹐則水漿不入而死。要知三陰受邪﹐關系不在太陽﹐而全在陽明。○太陽以心胸爲裏﹐故用辛甘發散﹐助心胸之陽而開元腑之表﹐不得用苦寒以傷上焦之陽也﹐所以宜汗不宜吐。陽明以心胸爲表﹐當用酸苦湧泄﹐引胃脘之陽而開胸中之表﹐不當用溫散以傷中宮之津液也﹐故法當吐不當汗。蓋陽明以胃實爲裏﹐不但發熱﹑惡寒﹑汗出﹑身重﹑目痛﹑鼻幹﹐謂之表﹐一切虛煩﹑虛熱﹑口苦﹑咽漧﹑舌苔﹑喘滿﹑不得臥﹑消渴﹑小便不利﹐凡在胃之外者﹐悉屬陽明之表﹐此梔豉湯爲陽明解表之聖劑矣。○太陽之表﹐當汗而不當吐﹔陽明之表﹐當吐而不當汗。太陽之裏﹐當利小便而不當下﹔陽明之裏﹐當下而不當利小便。○上越﹑中淸﹑下奪﹐是治陽明三大法﹔發汗﹑利小便﹐是陽明兩大禁。然風寒初入陽明之表﹐卽用麻黃﹑桂枝發汗者﹐以急於除熱而存津液﹐與急下之法同。若脈浮﹑煩渴﹑小便不利﹐用豬苓湯利小便者﹐亦以淸火而存津液也。又曰﹕汗多者﹐不可與豬苓湯。要知發汗﹑利小便﹐是治陽明權巧法門。○太陽用五苓者﹐因寒水在心下﹐故有水逆之證﹐桂枝以散寒﹐白術以培土也。陽明用豬苓者﹐因熱邪在胃中﹐故有自汗之證﹐滑石以滋土﹐阿膠以生津也。散以散寒﹐湯以潤燥﹐用意微矣。○陽明之有梔豉湯﹐猶太陽之有桂枝湯﹐旣可以驅邪﹐亦可以救誤。上焦得通﹐津液得下﹐胃气因和耳。○治陽明內熱之表有三法﹕熱在上焦﹐用梔豉湯吐之﹐上焦得通﹐津液得下﹐胃家不實矣﹔熱在中焦﹐用白虎湯淸之﹐胃火得淸﹐胃家不實矣﹔熱在下焦﹐用豬苓湯利之﹐火從下泄﹐胃家不實矣。

要知陽明之治表熱﹐卽是預治其裏﹐三方皆潤劑﹐所以存津液而不令胃實也。若因循葛根﹑升麻之謬﹐不察仲景治陽明之表矣。○凡妄下必傷胃气。胃陽虛﹐則陽邪襲陰﹐故轉屬太陰﹔胃液涸﹐則兩陽相搏﹐故轉屬陽明。

屬太陰﹐則腹滿時痛而不實﹐陰道虛也﹔屬陽明﹐則腹大實而痛﹐陽道實也。滿而時痛﹐是下利之兆﹔大實而痛﹐是燥屎之徵。桂枝加芍藥﹐小試建中之劑﹔桂枝加大黃﹐微示調胃之方。○陽明之病在胃實﹐當以下爲正法矣。然陽明居中﹐諸病咸臻﹐故治法悉具。如多汗﹑無汗﹐分麻黃﹑桂枝﹔在胸﹑在腹﹐分瓜蒂﹑梔豉﹔初硬﹑燥堅﹐分大﹑小承气。卽用汗﹑吐﹑下三法﹐亦有輕重淺深之不同。若大煩大渴而用白虎﹐瘀血發黃而用茵陳﹐小便不利而用豬苓﹐停飲不散而用五苓﹐食穀欲吐而用茱萸等法﹐莫不各有差等。以棋諭之﹐發汗是先著﹐湧吐是要著﹐淸火是穩著﹐利水是閒著﹐溫補是急著﹐攻下是末著。病至於攻下﹐無別著矣。故汗之得法﹐他著都不必用。其用吐法﹐𨿽是奇著﹐已是第二手矣。他著都非正著﹐惟攻下爲煞著﹐亦因從前之失著也。然諸法皆因淸火而設﹐則淸火是陽明之上著與﹖﹝柯韻伯﹞

凡《經》所謂陽明病﹐皆裏實可下之證也。邪已入腑﹐無所復傳﹐不下奚爲﹖然不可下而下﹐與可下而不下﹐其失均也﹐亦安得下之而恰合機宜﹐動中要哉﹖是故有十餘日不解仍宜緩下之證﹐有一﹑二日卽宜急下之證﹐不必計日而語。然六經皆以胃爲海﹐陽明入腑而議下﹐人所知也。太陽﹑少陽與夫三陰﹐皆有入腑而議下﹐人所不知。○陽明有腑證有經證﹐有在經之寒﹐亦有在經之熱﹔有入腑之熱﹐亦有入腑之寒。熱入腑者﹐胃實是也﹔寒入腑者﹐不能食是也。人知陽明有經證不得妄攻下﹐須知陽明有腑寒亦不得妄攻下也。﹝程扶生﹞

陽明之邪﹐來路則由太陽﹐凡陽明證見八﹑九﹐太陽證有一﹑二未罷﹐卽從太陽而不從陽明﹐可汗而不可下﹐去路則趨少陽﹐凡陽明證見八﹑九﹐少陽證略見一﹑二﹐卽從少陽而不從陽明﹐汗下兩不可用。惟邪已離太陽﹐未接少陽﹐恰在陽明界內﹐亟爲攻下。不傳他經﹐津液元气兩無虧損﹐何快如之﹖﹝《尙論篇》﹞

陽明主裏﹐內候胃中﹐外候肌肉﹐故有病經﹑病腑之分。如《論》中身熱﹑煩渴﹑目痛﹑鼻幹﹑不得眠﹑不惡寒﹑反惡熱者﹐此陽明經病也﹔潮熱﹑譫語﹑手足腋下然汗出﹑腹滿痛﹑大便硬者﹐此陽明腑病也。而其候各有三﹕經病﹐則有邪已傳陽明﹐而太陽之表未罷﹐兼見頭痛﹑惡寒﹑無汗之太陽證者﹔有太陽之邪已罷﹐悉傳陽明﹐但見壯熱﹑有汗﹑心煩不眠﹑口渴引飲之陽明證者﹔有陽明之邪未已﹐復轉少陽﹐兼見胸脇痛﹑寒熱往來﹑口苦而嘔﹑目眩﹑耳聾之少陽證者。腑病﹐則有太陽陽明﹐謂太陽病﹐或發汗﹑或吐﹑或下﹑或利小便﹐亡其津液﹐胃中漧燥﹐太陽之邪乘胃燥而轉屬陽明﹐致小便反數﹐大便硬者﹐所謂脾約是也。有正陽陽明﹐謂陽气素盛﹐或有宿食﹐太陽之邪一傳陽明﹐遂入胃腑﹐致大便不通者﹐所謂胃家實是也﹔有少陽陽明﹐謂病已到少陽﹐法當和解﹐而反發汗﹑利小便﹐亡其津液﹐胃中燥熱復轉屬陽明﹐致大便結燥者﹐所謂大便難是也。其治陽明經病﹐則以葛根湯或桂枝加葛根湯發之﹐或以白虎湯淸之﹐或以柴胡白虎湯和之﹐隨其證而施之可也。其治陽明腑病﹐𨿽均爲可下﹐然不無輕重之分﹐故或以三承气湯下之﹐或麻仁丸通之﹐或蜜煎膽汁導之﹐量其病而治之可也。此陽明病之大略也。玆以在經在腑二者﹐詳疏於篇﹐俾讀者易爲分別﹐則臨證施治自不紊矣。

﹝《醫宗金鑑》﹞

少陽提綱

少陽處半表半里﹐司三焦相火之遊行。仲景特揭口苦﹑咽漧﹑目眩爲提綱﹐是取病機立法也。夫口﹑咽﹑目三者﹐臟腑精气之總竅﹐與天地之气相通者也﹐不可爲表﹐不可爲裏﹐是表入裏﹑裏出表之路﹐所謂半表半里也。三者能開能闔﹐開之可見﹐闔之不見﹐爲樞之象。苦幹眩者﹐相火上走空竅而爲病﹐風寒雜病咸有之﹐所以爲少陽一經總綱也。○少陽之表有二﹕脈弦細﹑頭痛﹑發熱﹑或嘔而發熱者﹐少陽傷寒也﹔耳聾﹑目眩﹑胸滿而煩者﹐少陽中風也。此少陽風寒之表﹐而非少陽之表。陽明風寒之表﹐亦有麻﹑桂證﹔少陽風寒之表﹐不得用麻﹑桂之汗﹐亦不得用瓜蒂﹑梔豉之吐。發汗則譫語﹐吐下則驚悸﹐是少陽之和解﹐不特在半表而始宜也。少陽始感風寒﹐惡寒發熱與太陽同﹐不得爲半表。所以爲半表者﹐寒熱不齊﹐各相回避﹐一往一來﹐勢若兩分﹐爲半表耳。○寒熱往來﹐病情見於外﹔苦喜不欲﹐病情得於內。看苦﹑喜﹑欲三字﹐非眞嘔眞滿﹐不能飲食也。看往﹑來二字﹐卽見有不寒熱時。寒熱往來﹐胸脇苦滿﹐是無形之表﹔心煩喜嘔﹐默默不欲飲食﹐是無形之裏。其或胸中煩而不嘔﹐或渴﹐或腹中痛﹐或脇下痞硬﹐或心下悸﹐或小便不利﹐或咳者﹐此七證皆偏於裏。惟微熱爲在表﹐皆屬於無形。惟脇痛痞硬爲有形﹐皆風寒通證。惟脇下痞硬屬少陽﹐總是气分爲病。非有熱實可據﹐故從半表半里之治法。○按﹕嘔﹑渴𨿽六經俱有﹐而少陽陽明之病機﹐在嘔﹑渴中分。渴則轉屬陽明﹐嘔則仍在少陽。如傷寒嘔多﹐𨿽有陽明證﹐不可攻﹐因三焦之气不通﹐病未離少陽也。服柴胡湯已渴者﹐屬陽明也。此兩陽之並合病﹐已過少陽也。○東垣有少陽不可汗﹑吐﹑下﹑利小便四禁﹐然柴胡證中﹐口不渴﹐身有微熱者﹐仍加桂枝以取汗﹔下後胸脇滿微結﹐小便不利﹐渴而不嘔﹐頭汗出﹐往來寒熱者﹐用柴胡桂枝榦姜湯汗之﹔下後胸滿煩驚﹐小便不利﹐譫語身重者﹐柴胡龍骨牡蠣湯中用大黃﹑茯苓以利二便﹔柴胡證具﹐而反下之﹐心下滿而硬痛者﹐用大陷胸下之﹔醫以丸藥下之而不得利﹐已而微利﹐胸脇滿而嘔﹐日晡潮熱者﹐用小柴胡加芒硝下之。是仲景於少陽經中已備汗﹑下﹑利小便法也。﹝柯韻伯﹞

少陽之裏﹐卽三陰也﹐故其位居半表裏焉。半表則不當下﹐半里則不當汗﹑吐﹐故治有三禁﹐而法主和解。凡方中用栝蔞者﹐爲其熱也﹔用漧薑者﹐爲其寒也﹔用桂枝者﹐爲其兼太陽也﹔用大黃者﹐爲其兼陽明也﹔用芍藥者﹐爲其兼太陰也。學人當細繹其加減之法。﹝程扶生﹞

太陰提綱

按﹕太陰脈﹐布胃中﹐絡於嗌﹐故腹滿﹑嗌漧﹐此熱傷太陰之標﹐自陽部注經﹐非太陰本病也。仲景立本病爲提綱﹐因太陰主內﹐又爲陰中至陰﹐故不及嗌漧之證。太陰爲開﹐又陰道虛﹐太陰主脾﹐脾主濕﹐故提綱主腹滿時痛﹑吐利﹐皆是裏虛不固﹐濕勝外溢之證也。脾虛則胃亦虛﹐食不下者﹐胃不主內也。要知胃家不實﹐便是太陰病。○脾胃同處腹中﹐故腹滿爲太陰﹑陽明俱有之證。在陽明是熱實爲患﹐在太陰是寒濕爲眚。陽明腹滿不敢輕下者﹐恐胃家不實﹐卽轉屬太陰耳。世拘陽明傳少陽之謬﹐反昧傳太陰之義。○熱病腹滿﹐是熱郁太陰之經﹐病在表也﹔寒濕腹滿﹐是寒生至陰之義﹐病在本也。脾熱則陰精不輸於肺﹐故嗌漧﹔脾寒則不爲胃行其津液﹐故下利。○太陰脈浮爲在表﹐當見四肢煩疼等證﹔沈爲在裏﹐當見腹滿吐利等證。表有風邪可發汗﹐宜桂枝湯﹔裏有寒邪當溫之﹐宜四逆輩。太陽而脈沈者﹔因於寒﹐寒爲陰邪﹐沈爲陰脈也﹔太陰而脈浮者﹐因於風﹐風爲陽邪﹐浮爲陽脈也。當知脈從病變﹐不拘於經﹐故陽經有陰脈﹐陰經有陽脈也。世謂脈至三陰則俱沈﹐陰經不當發汗者﹐不審此耳。○手足自溫句﹐暗對身不發熱言﹐非言太陰傷寒必當手足溫也。夫病在三陽﹐尙有手足冷者﹐何況太陰﹖陶氏分太陰手足溫﹐少陰手足寒﹐厥陰手足厥冷﹐是大背太陰手足煩疼﹐少陰一身手足盡熱之義矣。凡傷於寒﹐則爲病熱。寒爲陰﹐太陰爲至陰﹐兩陰相合﹐無熱可發﹐惟四肢爲陰陽之會﹐故尙溫耳。○太陽以陰爲根﹐而太陰則以陽爲本。太陽不敢妄汗﹐恐亡少陰之津也﹔太陰不敢輕下﹐恐傷陽明之气也。﹝柯韻伯﹞

太陰爲病﹐《經》文止十數條耳﹐而溫﹑淸﹑散﹑下﹑和﹑補﹐法無不備﹐後人可以引伸類長矣。然太陰一經﹐多是寒邪入裏﹐而熱證爲少﹐以熱病皆發於少陰﹐而不發於太陰也。﹝程扶生﹞

六气之邪﹐感人𨿽同﹐人受之而生病各異者何也﹖蓋以人之形有濃薄﹐气有盛衰﹐髒有寒熱﹐所受之邪﹐每從其人之髒气而化﹐故生病各異也。是以或從虛化﹐或從實化﹐或從寒化﹐或從熱化。譬諸水火﹐水盛則火滅﹐火盛則水耗﹐物盛從化﹐理固然也。誠知乎此﹐又何疑乎﹖陽邪傳陰﹐變寒化熱﹐而遂以爲奇耶﹖自後漢迄今﹐千載以來﹐皆謂三陰寒邪不傳﹐且以傷寒傳經﹐陰邪謂爲直中﹐抑知直中乃中寒之證﹐非傳經之邪耶﹖是皆未曾熟讀仲景之書﹐故有此誤耳。如《論》中下利﹐腹脹滿﹐身體疼痛者﹐先溫其裏﹐乃攻其表。溫裏宜四逆湯﹐攻表宜桂枝湯。此三陽陽邪傳入太陰﹐邪從陰化之寒證也。如少陰病下利﹐白通湯主之。此太陰寒邪﹐傳少陰之寒證也。如下利淸谷﹐裏寒外熱﹐汗出而厥者﹐通脈四逆湯主之。此少陰寒邪﹐傳厥陰之寒證也。皆歷歷可據﹐豈得謂傷寒陰不相傳﹐無陽從陰化之理乎﹖﹝《醫宗金鑑》﹞

少陰提綱

少陰一經﹐兼水火二气﹐寒熱雜居。其寒也﹐證類太陰﹔其熱也﹐證似太陽。故仲景以微細之病脈﹐欲寐之病情爲提綱﹐立法於象外﹐使人求法於病中。凡病之寒熱﹐與寒熱之眞假﹐仿此義以推之﹐眞陰之虛實見矣。○少陽爲陽樞﹐少陰爲陰樞。弦爲木象﹐弦而細者﹐陽之少也﹔微爲水象﹐微而細者﹐陰之少也。少陰病則樞機不利﹐故欲寐也﹐與少陽喜嘔同。嘔者主出﹐陽主外也﹔寐者主入﹐陰主內也。喜嘔是不得嘔﹐欲寐是不得寐﹐皆在病患意中﹐得樞機之象如此。○但欲寐﹐卽是不得眠。然但欲寐是病情﹐乃問而知之﹔不得眠是病形﹐可望而知之。欲寐是陰虛﹐不眠是煩躁﹐故治法不同。○太陰是陽明之裏﹐陽明不惡寒﹐故太陰𨿽吐利腹滿﹐而無惡寒證。少陰是太陽之裏﹐太陽惡寒﹐故少陰吐利必惡寒﹐陰從陽也。○太陽是少陰之標﹐太陰是少陰之本。少陰陰虛﹐則移熱於膀胱﹐故一身手足盡熱而便血﹐從標也﹔少陰陽虛﹐則移寒於脾土而吐利﹐從本也。○太陽﹑少陰﹐皆有身痛﹑骨痛之表﹐水气爲患之裏。太陽則脈浮緊而身發熱﹐用麻黃髮汗﹐是振營衛之陽以和陰也﹔少陰則脈沈而手足寒﹐用附子溫補﹐是扶坎宮之陽以配陰也。太陽之水﹐屬上焦﹐小靑龍汗而發之﹐陽水當從外散也﹔少陰之水﹐屬下焦﹐眞武溫而利之﹐陰水當從下泄也。○同是惡寒蜷臥﹐利止手足溫者可治﹔利不止手足逆冷者不治。時自煩﹐欲去衣被者可治﹔不煩而躁﹐四逆而脈不至者死。同是吐利﹐手足不逆冷﹐反發熱者不死﹔煩躁四逆者死。同是嘔吐﹐汗出大便數少者可治﹔自利﹐煩躁不得臥者死。蓋陰陽互爲其根﹐陰中無陽則死﹐獨陰不生也。○三陽﹐惟少陽無承气證﹔三陰﹐惟少陰有承气證。蓋少陽爲陽樞﹐陽稍虛﹐邪便入於陰﹐故不可妄下以虛其陽﹔少陽爲陰樞﹐陽有餘﹐邪便傷其陰﹐故宜急下以存其陰。且少陽屬木﹐邪在少陽﹐惟畏其克土﹐故無下證﹔少陰主水﹐邪在少陰﹐更畏有土制﹐故當緊下。蓋眞陰不可虛﹐彊陽不可縱也。﹝柯韻伯﹞

腎中有眞水﹐有眞火。腎中眞火﹐卽坎內一畫之陽伏藏於二耦之中者也。火弱則水泛﹐而陰邪所入﹐皆得憑腎中之寒水作滔天之勢﹐故爲咳﹑爲嘔﹑爲下利﹑爲四肢沈重﹑爲背寒﹑爲逆冷。仲景絕不慮夫外邪而妄用汗﹑下以傷其陽﹐惟以眞武﹑四逆﹑附子諸湯﹐回腎中之眞陽﹐使之坐鎭北方﹐此卽王冰所謂益火之原﹐以消陰翳法也。若腎中之眞火不能自存﹐則必煩躁﹑多汗﹑面赤﹐證反似陽而死矣。腎中眞水﹐卽坎外二畫之耦﹐周回於一奇之外者也。水弱則火熾﹐而熱邪所入﹐悉得根據腎中之陽火作蘊隆之患﹐故爲心煩﹑爲口燥﹑爲咽痛﹑爲不眠。仲景亦絕不慮夫外邪而妄施汗﹑下以傷其陰﹐惟以黃連阿膠﹑豬膚﹑豬苓諸湯﹐滋腎中之眞陰﹐使之坐制南方﹐此卽王冰所謂壯水之主﹐以制陽光法也。若腎中之眞水不能營養﹐則必傳入厥陰﹐熱深厥深﹐咽痛者轉爲喉痺﹐嘔咳者轉吐癰膿﹐下利者轉便膿血﹐甚者躁熱﹑厥逆﹑昏不知人﹐腎气先絕而死也。故知仲景溫經散寒之法與淸熱潤燥之法﹐如四時日月﹐並行不悖也。﹝程扶生﹞

凡中陰之證﹐必先入少陰﹐一用表散﹐則孤陽飛越﹐乘汗而出﹐是以煩躁不安﹐妄見妄聞﹐譫言亂語。

若誤認爲火證﹐而加以寒涼﹐立刻斃矣。若任其汗出不休﹐元陽不返窟宅﹐則陽气騰散﹐亦將斃矣。急宜驅陰回陽之法﹐又宜斂陽歸根之法﹐如八味地黃湯加人參之屬。愚意謂中陰之證﹐必先入少陰者﹐蓋少陰屬腎﹐與太陽膀胱經相爲表裏。

因其人腎臟素虛﹐封藏不固﹐遂致太陽疏漏﹐寒邪易侵﹐表不固則邪直入於裏﹐表裏交虛﹐同聲相應。腎爲水髒﹐膀胱又爲藏水之經﹐故中陰必先入腎者此耳。又曰﹕傷寒偏死腎虛人。良非虛語。﹝吳天士﹞

少陰腎經﹐水火之髒。邪傷其經﹐隨人虛實﹐或從水化以爲寒﹐或從火化以爲熱。水化爲陰寒之邪﹐是其本也﹐火化爲陽熱之邪﹐是其標也。陰邪其脈沈細而微﹐陽邪其脈沈細而數。至其見證﹐亦各有別。陰邪但欲寐﹐身無熱﹔陽邪𨿽欲寐﹐則多心煩。陰邪背惡寒﹐口中和﹔陽邪背惡寒﹐則口中燥。陰邪咽痛不腫﹔陽邪咽痛則腫。陰邪腹痛﹐下利淸谷﹔陽邪腹痛﹐下利淸水﹐或便膿血也。陰邪外熱面色赤﹐裏寒大便利﹐小便白﹔陽邪外寒手足厥﹐裏熱大便祕﹐小便赤。此少陰標本寒熱之脈證也。凡從本之治﹐均宜溫寒回陽﹔從標之治﹐均宜攻熱救陰。回陽救陰﹐其機甚微﹐總在臨證詳究﹐辧別標本寒熱﹐以急施其治﹐庶克有濟﹐稍緩則不及矣。

﹝《醫宗金鑑》﹞

厥陰提綱

太陰厥陰﹐皆以裏證爲提綱。太陰爲陰中之陰而主寒﹐故不渴﹔厥陰爲陰中之陽而主熱﹐故消渴也。太陰主濕土﹐土病則气陷下﹐濕邪入胃﹐故腹痛自利﹔厥陰主相火﹐火病則气上逆﹐火邪入心﹐故心中疼熱也。

太陰腹滿而吐﹐食不下﹔厥陰饑不欲食﹐食卽吐蛔。同是食不下﹐太陰則滿﹐厥陰則饑﹔同是一吐﹐太陰則吐食﹐厥陰則吐蛔。此又屬土﹑屬木之別也。太陰爲開﹐本自利﹐而下之則開拆。胸下痞硬者﹐開拆反闔也。厥陰爲闔﹐气上逆﹐而下之則闔拆。利不止者﹐闔拆反開也。○兩陰交盡﹐名曰厥陰﹐又名陰之絕陽﹐是厥陰宜無熱矣。然厥陰主肝﹐而膽藏肝內﹐則厥陰熱證﹐皆少陽相火內發也。要知少陽﹑厥陰﹐同一相火﹐相火郁於內﹐是厥陰病出於表﹐爲少陽病。

少陽咽漧﹐卽厥陰消渴之機﹔胸脇气滿﹐卽气上撞心之兆﹔心煩卽疼熱之初﹔不欲食是饑不欲食之根﹔喜嘔卽吐蛔之漸。故少陽不解﹐轉屬厥陰而病危﹔厥陰病衰﹐轉屬少陽而欲愈。○厥者必發熱﹐熱與厥相應﹐厥深熱亦深﹐厥微熱亦微﹐此四證﹐是厥陰傷寒之定局。先熱後厥﹐厥熱往來﹐厥多熱少﹐熱多厥少﹐此四證﹐是厥陰傷寒之變局。○厥陰有晦朔具合之理﹐陰極陽生﹐故厥陰傷寒反以陽爲主。厥少熱多﹐是爲生陽﹐故病當愈﹔厥多熱少﹐是爲死陰﹐故病爲進。其熱气有餘者﹐或便膿血﹐或發癰膿﹐與《內經》煎厥不同。○手足厥冷﹐脈微欲絕﹐是厥陰傷寒之外證﹔當歸四逆﹐是厥陰傷寒之表藥。夫陰寒如此而不用姜﹑附者﹐以相火寄於肝膽﹐外𨿽寒而髒不寒﹐故先厥者後必發熱﹐手足愈冷﹐肝膽愈熱﹐故厥深熱亦深。所以傷寒初起﹐脈證如此者﹐不得遂認爲虛寒﹐妄投姜﹑附以遺患也。○本篇云﹕諸四逆厥者不可下。又曰﹕厥應下之﹐而反發汗者﹐必口傷爛赤。二義不同。諸四逆不可下﹐是指傷寒脈微欲絕﹐此時外寒切迫﹐內熱未起。此當發汗﹐是指虛寒證言﹐故曰虛家亦然。應下之者﹐是脈滑而厥﹐內熱閉郁﹐故曰厥深熱亦深。若發汗﹐只能引火之升﹐不能逐熱外散﹐故令口傷。所謂下之﹐是下其熱﹐非下其實。泄利下重者﹐四逆散﹔欲飲水升者數﹐白虎湯。此厥陰之下藥﹐所以下無形之邪也。若以承气湯下之﹐利不止矣。○診厥陰脈﹐以陽爲主﹔治厥陰病﹐以陰爲主。故當歸四逆不去芍藥﹐白頭翁湯重用芩﹑連﹐烏梅丸用川連﹑黃柏﹐復脈湯用地黃﹑麥冬。所以然者﹐肝之相火﹐本少陽之生气﹐而少陽實出於坎宮之眞陰。○六經﹐惟厥陰最爲難治。其本陰而標熱﹐其體風木﹐其用相火。

以其具合晦朔之理﹐陰之初盡﹐卽陽之初出﹐所以一陽爲紀﹐一陰爲獨﹐則厥陰病熱﹐是少陽之相火使然也。

火旺則水虧﹐故消渴﹔气有餘便是火﹐故气上撞心﹐心中疼熱﹔木盛則克土﹐故饑不欲食﹐是爲風化﹐饑則胃中空虛﹐蛔聞食臭則出﹐故吐蛔。此厥陰之火證﹐非厥陰之傷寒也。《內經》曰﹕必伏其所主﹐而先其所因。或收﹐或散﹐或逆﹐或從﹐隨所利而行之。調其中气﹐使之和平﹐是厥陰之治法也。﹝柯韻伯﹞

按﹕厥陰篇中﹐次第不一﹐有純陽無陰之證﹐有純陰無陽之證﹐有陰陽差多差少之證﹐有陽進欲愈陰進未愈之證﹐復有陰居八﹑九﹐陽居一﹑二之證。厥而發熱﹐熱深厥深﹐上攻而成喉痺﹐下攻而便膿血﹐此純陽無陰之證也。脈微細欲絕﹐厥冷灸之不溫﹐惡寒﹐大汗﹐大利﹐躁不得臥﹐與夫冷結關元﹐此純陰無陽之證也。厥三日熱亦三日﹐厥五日熱亦五日﹐手足厥冷﹐而邪熱在胸﹐火熱在胃﹐此陰陽差多差少之證也。

渴欲飲水﹐饑欲得食﹐脈滑而數﹐手足自溫﹐此陽進欲愈之證也。默默不欲食﹐寸脈𨿽浮數尺脈自澀﹐嘔吐涎沫﹐腹脹身疼﹐此陰進未愈之證也。下利淸谷﹐裏寒外熱﹐嘔而脈弱﹐小便復利﹐本自寒下﹐復誤吐下﹐脈沈微厥﹐面反戴陽﹐此陰居八﹑九﹐陽居一﹑二之證也。大率陽脈陽證﹐當取用三陽經治法﹔陰脈陰證﹐當合用少陰經治法。厥陰病﹐見陽爲易愈﹐見陰爲難痊。其表裏雜錯不分﹐又必先溫其裏﹐後攻其表。設見咽喉不利﹐咳唾膿血﹐則溫法不可用﹐仍宜先解其表矣。○再按﹕厥陰經﹐原無下法﹐首條卽先示戒云﹕下之利不止矣。蓋厥陰多至下利﹐下利中復有死證。《金匱》云﹕五臟气絕於內﹐則下利不禁。此所以致戒不可下也。

中間𨿽有用小承气一法﹐因胃有燥屎﹐微攻其胃﹐非攻其腸也。𨿽有厥應下之一語﹐乃對發汗而言﹐謂厥陰內解其熱﹐不應外發其汗耳。豈可泥應下二字﹐遂犯厥陰之大戒耶﹖自晉迄今﹐傷寒失傳﹐遇陽明二﹑三日內當下之證﹐及少陰二﹑三日急下之證﹐總不能下﹐至厥陰六﹑七日不當下之時﹐反行下之。在熱深厥深之陽證﹐下之已遲﹐萬一僥幸﹐不過爲焦頭爛額之客。在亡血髒虛之人﹐下之百無一生矣。﹝諭嘉言﹞

厥陰者﹐陰之盡也。厥字從HT從欠﹐謂陰之盡﹐而不足乎陽者也。又陰之盡﹐將上逆而接乎陽者也。《內經》謂一陰至絕處﹐卻作朔晦是也。故熱入厥陰者﹐得陽邪出表﹐不至內擾乎陰則愈﹔寒入厥陰者﹐得陽气來復﹐得以入而救陰則愈。皆以外陽接乎內陰爲順。蓋厥陰一證﹐經𨿽屬陰﹐總欲其气通於陽也。邪旣入陰之盡﹐勢必厥逆﹔內攻其裏﹐勢必下利。爲喉痺﹐爲膿血﹐皆陽勝之過也﹔爲除中﹐爲戴陽﹐皆陰盛之極也。世之治厥陰者﹐若涉大海﹐茫無津涯﹐吾爲兩言以蔽之﹕治厥者﹐曰辧其寒厥﹑熱厥而已矣﹔治利者﹐曰辧其寒利﹑熱利而已矣。至於爲嘔爲噦﹐亦莫不有寒熱之辧也。﹝程扶生﹞

惡寒

惡寒者﹐風寒客於營衛﹐非寒熱之寒﹐又非惡風也﹐故不待見風而後怯寒﹐𨿽身大熱﹐亦不欲去衣被﹐甚則向火增被不能遏其寒。所以然者﹐由陰气上入陽中﹐或陽微﹐或風虛相搏之所致也。惡寒屬表﹐𨿽裏證悉具﹐當先解表﹐乃可攻裏。《經》云﹕發熱惡寒發於陽﹐無熱惡寒發於陰是也。惡寒𨿽屬表﹐亦有虛實之分。若汗出惡寒﹐爲表虛﹔無汗惡寒﹐爲表實。表虛可解肌﹐表實可發汗。太陽病在表﹐故惡寒﹔少陽半在表半在裏﹐亦微惡寒﹔陽明在裏﹐本不惡寒﹐或惡寒者﹐與太陽合病也。三陰惟少陰有惡寒證﹐太陰﹑厥陰皆不惡寒。

﹝《證治準繩》﹞

有太陽病﹐重發其汗﹐不發熱而惡寒﹔又有脈微人﹐不應發汗﹐誤汗之亦惡寒﹔更有衛气不足﹐表气虛﹐誤汗之亦惡寒。以上乃過汗亡陽而惡寒也﹐治宜黃建中湯﹑玉屏風散。另有陰證惡寒﹐治宜溫經﹐又各不同。

﹝《傷寒大白》﹞

背惡寒有陰陽二證﹕少陰中寒﹐陰寒气盛﹐不耗津液﹐故口中和﹔三陽合病﹐陽气陷入﹐津液爲涸﹐故舌漧口燥。﹝余南村﹞

惡風

衛气者﹐所以溫分肉﹐充皮膚﹐肥腠理﹐司開闔者也。風中於衛﹐則必惡風。惡風﹑惡寒俱爲表證﹐但惡風比惡寒爲輕耳。

惡寒者﹐𨿽不當風﹐而時自怯寒﹔惡風者﹐居密室之中﹑幃之內﹐則無所畏。惡寒則有陰陽之分﹐惡風惟屬陽耳。所以三陰無惡風之證。惡風𨿽在表﹐而治法不同。無汗惡風﹐爲傷寒﹐當發汗﹔有汗惡風﹐爲中風﹐當解肌﹔裏證𨿽具﹐而惡風未罷﹐當先解其外也。又有發汗過多﹐與夫風濕相搏﹐皆有惡風之證。蓋發汗過多﹐遂漏不止則亡陽﹐衛外不固﹐是以惡風也。風濕相搏﹐骨節疼煩﹐濕勝自汗﹐皮腠不固﹐是以惡風也。由是觀之﹐惡風屬乎衛者可知矣。﹝黃仲理﹞

發熱

太陽之發熱﹐自表而入裏之熱﹔陽明之發熱﹐自裏而出表之熱。太陽之汗出而熱﹐汗自汗﹐熱自熱﹔陽明之汗出而熱﹐熱揣之有似汗﹐汗揣之有似熱。﹝魏荔彤﹞

發熱無汗﹐表邪不得外泄者﹐宜解表﹔發熱有汗﹐裏邪不得內解者﹐宜淸裏。﹝《傷寒大白》﹞

發熱者﹐熱無休止也﹔寒熱者﹐寒已而熱﹐熱已而寒﹐相繼而發也﹔潮熱者﹐時熱時止﹐如潮汛不失其時也﹔煩熱者﹐發熱而煩躁也。少陰﹑厥陰發熱﹐謂之反發熱。惟太陰無發熱。﹝鄭重光﹞

厥陰病﹐發熱不死。發熱亦死者﹐有三證﹕一躁不得臥﹔一厥不止﹔一汗出不止。﹝張三錫﹞

惡寒發熱

凡傷寒在表﹐必發熱惡寒二者兼備。若但發熱而不惡寒﹐此傳入陽經之表證﹐非在裏也﹔若但惡寒而不發熱﹐此直入陰經之裏證﹐非在表也。夫陽經表邪﹐何爲惡寒發熱﹖陰經裏邪﹐何爲純惡寒而不發熱﹖緣陽經邪初傷表﹐元气未虛﹐气爲寒郁而不得舒﹐積而成熱﹐故惡寒兼發熱也。陰經邪中直入﹐元气已虛而不能作熱﹐故純惡寒也。竊嘗譬之﹐陽證猶炭之焰熱﹐再以冷水沃之﹐則煙气沖起﹐陽證身熱之象猶是也﹔陰證猶炭之未熱﹐本無熱焰﹐𨿽以冷水沃之﹐亦無煙气沖起﹐陰證身冷之象猶是也。﹝余傅山﹞

發熱惡寒似傷寒者﹐有五﹕脈浮緊﹐發熱惡寒者﹐是傷寒也﹔脈浮數﹐發熱惡寒﹐或有病處者﹐是癰癤也﹔脈浮按之反澀﹐發熱惡寒嘔吐者﹐是傷食也﹔脈浮滑﹐發熱惡寒咳嗽者﹐是風痰也﹔脈浮弦﹐發熱惡寒﹐或惡飲食者﹐是作瘧也。﹝方易廬﹞

頭痛

問曰﹕頭痛何以是表證﹖答曰﹕三陽經脈上至於頭﹐惟太陽經脈最長﹐其痛居多﹐故一見頭痛﹐卽是表證矣。又問曰﹕三陰經無頭痛﹐厥陰經何有頭痛也﹖答曰﹕三陰經脈至頸而還﹐惟厥陰與督脈會於巓頂﹐故有頭痛。然厥陰頭痛﹐必嘔吐涎沫﹐內無熱證﹐屬直中也﹐當溫之。傷寒傳至厥陰﹐頭痛脈浮﹐爲欲愈。﹝陳養晦﹞

傷寒以頭痛分三陽﹐陽明之頭痛在額﹐然陽明主裏﹐頭痛非其本證。《內經》曰﹕傷寒一日﹐巨陽受之﹐以其脈連風府﹐故頭項痛﹔七日太陽病衰﹐頭痛少愈。二日陽明受之﹐其脈俠鼻絡於目﹐故身熱目痛﹐鼻幹不得眠。是《內經》以頭痛屬太陽﹐不屬陽明矣。仲景有陽明頭痛二條﹕一曰陽明病﹐反無汗而小便利﹐二﹑三日嘔而咳﹐手足厥者﹐必苦頭痛﹔若不嘔不咳﹐手足不厥者﹐頭不痛。此頭痛在二﹑三日﹐而不在得病之一日﹐且因於嘔咳﹐而不因於初感也。一曰傷寒﹐不大便六﹑七日﹐頭痛身熱者﹐與承气湯。此頭痛反在太陽病衰時﹐而因於不大便﹐卽《內經》所謂脹而頭痛也。則陽明頭痛﹐又與太陽迥別矣。﹝柯韻伯﹞

項彊

發熱惡風﹐項彊者﹐屬太陽。《論》曰﹕太陽病﹐項背彊KTKT﹐反汗出惡風者﹐桂枝加葛根湯主之。又曰﹕太陽病﹐項背彊KTKT﹐無汗而惡風者﹐葛根湯主之。此皆發散之劑﹐而輕重有不同者。蓋汗出惡風爲表虛﹐表虛者﹐可解肌﹔無汗惡風爲表實﹐表實者﹐可發汗。是以治法不同也。﹝《證治準繩》﹞

身痛

身痛﹐六經俱有之證﹐有表﹐有裏﹐有寒﹐有熱﹐有風﹐有濕。如太陽傷寒﹐營血不和身痛者﹐宜發汗﹔若汗後脈沈遲﹐身痛者﹐宜溫之﹔中身痛者﹐白虎湯解之﹔裏寒外熱身痛者﹐當先救裏﹐而後攻表。寒在三陰﹐則脈沈身痛﹔風在三陽﹐則肢節煩疼。太陽身痛﹐但拘急﹐中濕身痛﹐不可轉側﹔陰毒身痛﹐體如被杖。

以此爲別。﹝《證治準繩》﹞

身重

身重﹐有風溫﹑有風濕﹑有風寒﹑有火逆﹑有三陽合病﹑有易病﹐𨿽所得不一﹐然悉屬三陽﹐非若身疼兼有三陰裏寒之證。﹝黃仲理﹞

面赤

傷寒面赤有數種﹕如太陽病﹐面色緣緣正赤者﹐此陽气怫郁在表﹐汗出不徹故也﹐當發其汗。陽明病﹐合面赤色者﹐不可攻之﹐謂表未解不可攻裏也﹐宜解其肌。陽明內實﹐惡熱不惡寒﹐或蒸蒸發熱﹐或日晡潮熱﹐譫語﹐便祕﹐脈沈數有力而面赤者﹐此屬內熱﹐宜下之。如表裏俱熱﹐口燥﹐舌漧飲水﹐脈數面赤﹐裏未實者﹐未可下﹐宜人參白虎湯淸之。少陽病﹐邪在半表半里﹐脈弦數而面赤者﹐宜小柴胡湯和之。少陰病﹐下利淸谷﹐裏寒外熱﹐脈沈細而面赤者﹐宜四逆湯溫之。此陰寒內盛﹐逼其浮火上行於面﹐非眞熱也﹐誤投寒藥卽死。﹝《全生集》﹞

喘

未發汗﹐因風寒而喘者﹐是麻黃證﹔下後微喘者﹐是桂枝加濃朴杏仁證﹔喘而汗出者﹐是葛根黃連黃芩證﹔汗後津液不足﹐飲水多而喘者﹐是五苓證。﹝柯韻伯﹞

無汗

傷寒無汗者九﹐不得汗者四﹐陶氏惟言寒邪一條﹐失之太簡。《論》云﹕太陽傷寒﹐無汗﹐發熱惡寒﹐身痛﹐脈浮緊﹐用麻黃湯﹔太陽中風﹐脈浮緊﹐無汗﹐煩躁﹐用大靑龍湯﹔陽明病﹐頭痛﹐鼻幹﹐脈浮﹐無汗而喘﹐用麻黃湯。此皆寒邪在表之無汗﹐當發表者也。又云﹕陽明病無汗﹐身必發黃﹐用茵陳梔豉湯﹔陽明病無汗﹐渴欲飲水無表證者﹐用白虎湯。此皆熱邪在裏之無汗﹐當淸裏者也。又云﹕結胸證﹐但頭汗出﹐用大陷胸湯﹔但頭汗出﹐身發黃者﹐用茵陳蒿湯﹔心中懊﹐但頭汗出﹐用梔子豉湯。此皆水飲內結之無汗也。又云﹕脈浮而遲﹐遲爲無陽﹐不能作汗﹐身必癢者﹐此陽虛表邪不能作汗外解﹐治用扶元發汗者也。以上皆傷寒無汗之證也。他如嘔惡胸悶﹐無汗脈滑﹐此痰結中焦﹐用二陳﹑導痰湯者﹔又有飽悶噯气﹐發熱無汗﹐右關滑大﹐此食滯中焦﹐胃陽不布﹐用平胃﹑保和散者﹔又有發熱惡寒﹐無汗脈不出﹐此表邪內伏﹐用升陽散火湯者﹔又有發熱無汗﹐寒涼抑遏﹐用溫中升散者。總之﹐無汗之證﹐治用發散者居多。凡傷寒表證﹐必須汗解﹐不論日數﹐須善爲發汗。要知麻黃﹑桂枝﹐但發冬月之寒邪無汗﹐不可用於三時熱令﹔羌活﹑漧葛﹑柴胡﹐能發在表無汗﹐不能發在裏火閉無汗﹔滑石﹑石膏﹐能發在裏火閉無汗﹐不能發在表無汗﹔淡豉﹑白蔻﹐能散中焦抑遏無汗﹐不能發皮毛閉郁無汗﹔枳殼﹑木通﹐能發大小便不通無汗﹐不能發表邪無汗﹔桑皮﹑地骨﹑桔梗﹐能發肺气壅遏無汗﹐不能發他經閉郁無汗。仲景發表加杏仁﹐妙在開肺之皮毛﹐亦發汗之良法也。﹝《傷寒大白》﹞

自汗

傷風﹐則惡風自汗﹔傷濕﹐則身重自汗﹔中暑﹐則脈虛自汗﹔中﹐則煩渴自汗﹔濕溫﹐則妄言自汗﹔風溫﹐則鼾睡自汗﹔霍亂﹐則吐利自汗﹔柔痙﹐則搐搦自汗﹔陽明﹐則惡熱潮熱自汗﹔陰虛﹐則身倦自汗﹔亡陽﹐則遂漏不止自汗。凡發熱下利﹐汗不止者死﹔汗出如油﹐喘不休者死﹔汗冷肢厥﹐脈脫者死。﹝《全生集》﹞

戰汗

戰與栗異﹐戰由乎外﹐栗由乎內。凡傷寒欲解﹐將汗之時﹐若正气實﹐邪不能與之爭﹐則但汗出而不作戰。所謂不戰﹐應知體不虛也。若其人本虛﹐邪與正爭﹐微則爲振﹐甚則爲戰﹐正勝邪則戰汗而解。故凡邪正之爭於外者﹐則爲戰﹐戰其愈者也﹔邪正之爭於內者﹐則爲栗﹐栗其甚者也。《論》曰﹕陰中於邪﹐必內栗也。夫戰爲正气將復﹐栗則邪气肆彊﹐故傷寒六﹑七日﹐有但栗不戰竟成逆候者﹐此以正不勝邪而反爲邪所勝﹐使非溫補回陽﹐他焉能禦﹖﹝張景嶽﹞

戰而汗解者﹐太陽也﹔不戰有汗而解者﹐陽明也﹔不戰無汗而解者﹐少陽也。﹝《此事難知》﹞

筋惕肉

筋惕肉﹐非常有之。《經》曰﹕陽气者﹐精則養神﹐柔則養筋。發汗過多﹐津液枯少﹐陽气大虛﹐筋肉失養﹐故惕惕而跳﹐而動也。《論》云﹕太陽病﹐脈微弱﹐汗出惡風者﹐不可服大靑龍湯﹐服之則厥逆﹐筋惕肉﹐此爲逆也。又云﹕太陽病發汗﹐汗出不解﹐其人仍發熱﹐頭眩﹐身動﹐振振欲擗地者﹐眞武湯主之。動气在左﹐不可發汗﹐發汗則頭眩﹐汗出不止﹐筋惕肉。此𨿽爲逆﹐但止於發汗亡陽而表虛﹐治以溫經益陽可矣。有因吐﹑下﹑發汗後﹐表裏俱虛﹐而有此狀者﹐又非若但發汗後所可同也。《論》云﹕傷寒吐﹑下後﹐發汗﹐虛煩﹐脈甚微﹐八﹑九日心下痞﹐脇下痛﹐气上衝咽喉﹐眩冒﹐筋脈動惕者﹐久而成痿。太陽病發汗復下之﹐表裏俱虛﹐復加燒鍼﹐心煩面黃膚者﹐爲難治。此皆逆之甚者也。﹝《傷寒類證》﹞

協熱利

表證未除﹐而誤下之﹐外熱未退﹐內利復作﹐故云協熱下利。此熱字﹐乃言表熱﹐非言內熱也。協者﹐協同之協﹐非挾藏之挾也。《明理論》曰﹕表邪傳裏﹐裏虛協熱則利﹐乃亦以表邪爲言也。後學不明此義﹐止因協熱二字﹐每每以表作裏﹐以寒作熱﹐但見下利﹐卽認爲熱﹐且有不因誤下﹐而妄用芩﹑連治表熱者。表證得寒﹐熱愈不退﹐乃致下利﹔或脾胃素弱﹐逢寒卽泄者﹐旣見下利﹐益云協熱﹐其謬孰甚﹗獨不觀仲景桂枝人參湯﹐豈治內熱之劑乎﹖寒熱倒施﹐殺人多矣。﹝《景嶽全書》﹞

結胸痞气

心下硬滿而痛者﹐爲實﹐爲結胸﹐硬滿不痛者﹐爲虛﹐爲痞气﹔不滿不硬﹐但煩悶者﹐爲支結。《保命集》云﹕脾不能行气於四髒﹐結而不散則爲痞。大抵諸痞皆熱﹐故攻痞之藥皆寒。其有一加附子者﹐是以辛熱佐寒涼﹐令開發痞之鬱結﹐非攻寒也。﹝《證治準繩》﹞

傷寒結胸痞滿﹐今醫不分曾下與未下﹐遂皆呼爲結胸﹐便與枳桔湯﹐反成眞結胸矣。不知下早而胸滿硬痛者爲結胸﹔未經下者﹐非結胸也。胸𨿽滿悶而不硬痛爲痞气耳﹐乃表邪傳至胸中﹐未入於腑﹐尙爲在表﹐證屬少陽部分﹐不可峻攻。﹝《全生集》﹞

大結胸﹐是水結在胸腹﹐故脈沈緊﹔小結胸﹐是痰結於心下﹐故脈浮滑。水結宜下﹐故用甘遂﹑葶﹑杏﹑硝﹑黃等下之﹔痰結宜消﹐故用黃連﹑栝蔞﹑半夏以消之。○水結﹑血結﹐俱是膀胱病﹐故皆少腹硬滿。小便不利是水結﹐小便自利是血結。○水結胸脇﹐用陷胸湯﹐水郁折之也。熱結心中﹐用梔豉湯﹐火郁發之也。﹝柯韻伯﹞

不問大﹑小結胸以及痞气支結﹐皆屬於郁。郁則未有不結者﹐總以開郁爲主﹐則痞結自散。又當審其兼證﹐診其脈息﹐气郁﹐順之調之﹔血郁﹐行之破之﹔痰郁﹐化之吐之﹔表郁﹐散之和之﹔裏郁﹐攻之下之﹔熱郁淸之﹔寒郁溫之﹔食郁消之﹔水郁利之。治痞結之能事畢矣。﹝劉松峯﹞

蓄血

蓄血證﹐與溺澀﹑燥屎證相似而不同﹐宜分別施治。傷寒少腹滿﹐按之不痛﹐小便不利者﹐爲溺澀也﹔若繞臍硬痛﹐小便短澀﹐大便不通者﹐此有燥屎也﹔若按之少腹硬痛﹐小便自利﹐或大便黑色者﹐爲蓄血也。﹝程鐘齡﹞

陽明有蓄血而喜忘者﹐証之甚也﹐宜抵當湯。太陽有熱結膀胱如狂者﹐証之輕也﹐宜桃仁承气湯。﹝成無己﹞

蓄血﹐如狂在中﹐發狂在下。○抵當湯﹑丸﹐藥味同劑﹐如何是二法﹖蓋喜忘發狂﹐身黃屎黑者﹐疾之甚也﹔但少腹滿硬﹐小便自利者﹐疾之輕也。故有湯﹑丸之別﹐丸者取其數少而緩也。﹝王好古﹞

衄血

衄者﹐鼻中出血是也。雜病衄者﹐責熱在裏﹔傷寒衄者﹐責熱在表。何以言之﹖《經》曰﹕其人發煩目瞑﹐劇者必衄﹐衄乃解。所以然者﹐陽气重故也。又曰﹕陽盛欲衄﹐陰虛小便難﹐言衄爲經中陽盛也。凡傷寒脈浮﹐鼻燥口漧﹐但漱水不欲咽者﹐欲衄也。《經》曰﹕陽明病﹐口漧鼻燥﹐能食者則衄。又不應發汗而彊發之因致衄者。《經》曰﹕少陰病﹐但厥無汗﹐而彊發之﹐必動其血﹐或從口鼻﹐或從目出﹐是名下厥上竭﹐爲難治是也。衄家𨿽爲邪熱在經﹐而又不可發汗。《經》曰﹕衄家不可發汗﹐發汗則額上陷﹐脈緊急﹐直視不能﹐不得眠。所云桂枝﹑麻黃治衄者﹐非治衄也﹐是發散經中邪气爾。《經》曰﹕太陽病﹐脈浮緊﹐發熱身無汗﹐自衄者愈。是經中之邪隨衄而解矣﹐不待桂﹑麻之發散也。﹝黃仲理﹞

發黃

濕熱俱甚則發身黃﹐又邪風被火熱其身必黃﹐又陽明病被火必發身黃者﹐此皆由內熱火攻所致也。陽明病無汗﹐小便不利﹐心中懊﹐必發黃者﹐此由陽明熱甚所致也。傷寒汗已﹐身目爲黃者﹐以寒濕在裏不解故也。大抵黃家屬太陰﹐《經》云﹕太陰當發身黃。或少腹硬滿﹐小便自利﹐其人如狂﹐又爲蓄血之黃也。﹝成無己﹞

仲景治太陽發黃有二法﹕但頭汗出﹐小便不利者﹐麻黃連翹赤豆湯汗之﹔小腹硬滿﹐小便自利者﹐抵當湯下之。治陽明發黃亦有二法﹕但頭汗﹐小便不利﹐腹滿者﹐茵陳﹑大黃以下之﹔身熱發黃﹐與誤治而致者﹐梔子﹑柏皮以淸之。總不用滲泄之劑﹐要知仲景治陽明﹐重在存津液﹐不欲利小便﹐惟恐胃中燥耳。○太陽﹑陽明﹐俱有發黃證﹐但頭汗而身無汗則熱不外越﹐小便不利則熱不下泄﹐故瘀熱在裏。然裏有不同﹐肌肉是太陽之裏﹐當汗而發之﹐故用麻黃連翹赤豆湯﹐爲涼散法﹔心胸是太陽﹑陽明之裏﹐當寒以勝之﹐故用梔子柏皮湯﹐乃淸火法﹔腸胃是陽明之裏﹐當瀉之於內﹐故立茵陳蒿湯﹐是逐穢法。

﹝柯韻伯﹞

目痛鼻幹

問曰﹕目痛鼻幹﹐何以是邪在肌肉﹖答曰﹕目鼻者﹐陽明所布之經絡也。蓋胃主肌肉﹐邪之侵入﹐必由皮毛而傳肌肉﹐故目痛鼻幹。至於他經﹐各行其道﹐何目痛鼻幹之有﹖﹝陳養晦﹞

唇焦漱水不欲咽

唇焦漱水不欲咽﹐何以是邪在肌肉﹖答曰﹕唇者肌肉之本﹐唇幹則思漱水以潤之。然不欲咽者﹐知本腑無熱﹐表病裏和也。又問曰﹕表證旣除﹐裏證已見﹐或亦漱水而不咽者﹐治法從表乎﹖從裏乎﹖答曰﹕旣無表證﹐裏必有熱﹐熱則能消水﹐漱當咽。若不咽者﹐是內有瘀血也。何以別之﹖必外無表證﹐小腹硬滿﹐小便自利﹐大便黑色是也。﹝陳養晦﹞

不得眠

問曰﹕不得眠﹐何以是陽明腑證﹖答曰﹕陰陽皆有之。其狂亂不得眠者﹐陽明胃熱故也。《經》云﹕胃不和則臥不安。胃受熱邪﹐故不和﹐不和故不眠也。若初時目痛鼻幹﹐不得眠者﹐陽經病也﹐葛根湯主之。若蒸熱自汗﹐燥渴脈洪﹐不得眠者﹐陽明經﹑腑同病﹐散漫之熱也﹐白虎加入參湯主之。若潮熱自汗﹐便閉譫語﹐不得眠者﹐陽明腑病﹐結聚之熱也﹐調胃承气湯下之。又問曰﹕有汗下後﹐不得眠者何也﹖答曰﹕因汗下重亡津液﹐致虛煩不得眠﹐宜酸棗仁湯主之。若少陰脈沈細﹐自利厥逆﹐煩躁不得眠者﹐爲難治也。﹝程鐘齡﹞

潮熱

問曰﹕潮熱何以屬陽明腑證﹖答曰﹕潮熱者﹐如潮之汛﹐不失其時﹐今日午後發熱﹐明日亦午後發熱﹐故名潮熱。若一日熱發至晚者﹐便是發熱﹔若寒熱相間﹐便是往來寒熱。仲景云﹕其熱不潮﹐不可與承气湯。

可見潮熱合用承气湯也。又問曰﹕潮熱固當下﹐設有表證﹐何以治之﹖答曰﹕潮熱兼表﹐必先解表﹐然後攻裏。

若裏證急者﹐則用大柴胡法﹐表裏並治可也。﹝《醫學心悟》﹞

口渴

凡中風傷寒﹐結熱在裏﹐熱傷气分﹐必煩渴飲水。治有二法﹕表證已罷﹐而脈洪大﹐是熱邪在陽明之半表裏﹐用白虎加人參湯﹐淸火以益气﹔表證未罷﹐而脈仍浮數﹐是寒邪在太陽之半表裏﹐用五苓散﹐利水而發汗。○仲景治陽明渴飲有四法﹕本太陽轉屬者﹐五苓散微發汗以散水气﹔大煩燥渴﹐小便自利者﹐白虎湯加人參淸火而生津﹔脈浮發熱﹐小便不利者﹐豬苓湯滋陰而利水﹔小便不利腹滿者﹐茵陳湯以泄滿﹐令黃從小便出。

病情不同﹐治法亦異。○凡厥陰之渴﹐在未汗時﹔太陽之渴﹐在發汗後。﹝柯韻伯﹞

太陽無汗而渴﹐忌白虎﹔陽明有汗而渴﹐忌五苓。﹝葛逸聖﹞

三陰同屬髒寒﹐少陰﹑厥陰有渴證﹐太陰獨無渴證者﹐以其寒在中焦﹐總與龍雷之火無涉。少陰中有龍火﹐水底寒甚則龍升﹐故自利而渴﹔厥陰中有雷火﹐故有消渴。﹝程郊倩﹞

卽以傷寒口渴言之﹐邪熱入於胃腑﹐消耗津液﹐故渴。恐胃汁幹﹐急下之以存津液。其次但云﹕欲飲水者﹐不可不與﹐不可多與﹐別無治法﹔縱有治者﹐徒知以芩﹑連﹑梔﹑柏﹑麥﹑味﹑花粉﹐甚則石膏﹑知母治之。

此皆有形之水﹐以沃無形之火﹐安能滋腎中之眞陰而止渴乎﹖若以六味地黃湯大劑服之﹐其渴立愈﹐何至傳入少陰而成燥﹑實﹑堅之證乎﹖﹝《趙氏醫貫》﹞

趙氏論治傷寒口渴﹐獨重地黃滋陰﹐但傷寒末後之渴爲虛熱﹐初起之渴爲實熱﹐若以地黃膩膈之味施於傷寒初起口渴之證﹐則邪熱凝滯﹐病气不消﹐其渴愈甚矣。且口渴屬陽明气分之病﹐先生不分气血所屬﹐竟云滋陰﹐不知邪熱未去﹐𨿽曰進滋陰﹐無益於病。此仲景不設滋陰之方於口燥咽漧條內者﹐良以滋陰乃治血虛之內傷﹐非治熱之外感也。﹝《證因脈治》﹞

濕熱則不渴﹐燥熱則渴﹐此以渴﹑不渴分熱之在濕﹑在燥也。熱在血分則不渴﹐熱在气分則渴﹐此以渴﹑不渴分熱之在血﹑在气也。胃家痰食則渴而不消水﹐胃家邪熱則渴而消水﹐此以消水﹑不消水分痰食﹑邪熱也。

實火口渴則脈實數﹐虛火口渴則脈虛數﹐此以脈之虛實分虛火﹑實火也。邪熱在表則不渴﹐熱邪在裏則渴﹐此以渴不渴﹑分熱之在表在裏也。凡渴﹐皆屬陽明气分之熱﹐故漧葛﹑石膏乃渴證必用之藥。漧葛宣發陽明之表熱﹐石膏淸解陽明之裏熱。有先用石膏渴不減﹑後用漧葛而愈者﹐此陽明之表熱也﹔有先用漧葛渴不減﹑後用石膏而愈者﹐此陽明之裏熱也。同一陽明經病﹐同一陽明經藥﹐而失分表裏﹐則不見效。雜證口渴﹐有肺消﹑腎消﹔傷寒口渴﹐一惟陽明邪熱。卽有少陰口燥咽漧而渴﹐厥陰消渴飲水﹐亦是陽明傳入之熱病也。另有三陰下利﹑寒証之假渴者﹐然𨿽渴而不消水﹐小便淸白爲異耳。﹝《傷寒大白》﹞

狂亂

問曰﹕狂亂何以屬陽明腑病﹖答曰﹕重陰爲顚﹐重陽爲狂。諸經之狂﹐皆陽盛也。又太陽病不解﹐熱結膀胱﹐其人如狂﹐此乃下焦蓄血﹐少腹當硬滿﹐小便自利﹐大便黑色﹐𨿽則如狂﹐初不若發狂之甚也。又有以火劫汗﹐遂至亡陽﹐發爲驚狂。是知如狂者﹐膀胱蓄血也﹔驚狂者﹐劫汗亡陽也﹔發狂者﹐陽明胃腑實熱也。又問曰﹕寒證亦有發狂者﹐何也﹖答曰﹕此陰盛格陽。其人煩躁欲坐臥泥水中﹐是名陰躁﹐脈必沈遲﹐或見下利淸谷諸寒證﹐急宜溫補﹐不可誤用寒涼也。﹝《醫學心悟》﹞

如狂

如狂之證﹐或由失志﹐病在心也﹔或由悲憂﹐病在肺也﹔或由失精﹐病在腎也﹔或由勞倦思慮﹐病在肝脾也。此病傷於內﹐邪感於外﹐病隨邪起﹐其證如狂﹐亦虛狂也。必外無黃赤之色﹑剛暴之气﹐內無胸腹之結﹑滑實之脈。𨿽不時躁擾﹐而禁之則止﹔口多妄誕﹐而聲息不壯﹔或眼見虛空﹐或驚惶不定。察其上﹐則口無焦渴﹔察其下﹐則便無硬結。是皆精气受傷﹐神魂不守之故。與陽極爲狂者﹐反如冰炭﹐妄行攻瀉﹐必致殺人。﹝張景嶽﹞

譫語鄭聲

譫語屬陽﹐鄭聲屬陰。《經》云﹕實則譫語﹐虛則鄭聲。譫語者﹐顚倒錯亂﹐言出無倫﹔鄭聲者﹐鄭重頻煩﹐諄諄不已。此譫語﹑鄭聲虛實不同。二者本不難辧﹐但陽盛裏實與陰盛格陽﹐皆能錯語﹐須以他證別之。

如大便祕﹐小便赤﹐身熱煩渴而妄言者﹐乃裏實也﹔若小便如常﹐大便洞下﹐或發躁﹐或反發熱而妄言者﹐乃陰盛格陽也。裏實宜下﹐調胃承气湯﹔熱甚煩躁﹐大渴喜飲﹐宜白虎湯﹔陰盛格陽﹐宜白通湯﹑四逆湯﹑附子理中湯。﹝戴復庵﹞

狂言者﹐開目與人語﹐所語未嘗見之事也﹔譫語者﹐合目自言﹐所言日用常見之事也﹔鄭聲者﹐聲戰無力﹐不相接續﹐造字出於喉中也。﹝《此事難知》﹞

譫語之由﹐又自不同﹐有火劫﹐有汗出﹐有下利﹐有下血﹐有燥屎在胃﹐有三陽合病﹐有過經﹐有亡陽。

諸如此者﹐脈短則死﹐脈自和則愈。﹝《證治準繩》﹞

循衣摸牀

循衣摸牀﹐危惡之證也。一因太陽火劫取汗﹐致陽盛傷陰。陰若未竭﹐則小便利﹐多生﹔陰若已竭﹐則小便難﹐多死。一因陽明熱極﹐汗﹑吐﹑下三法失宜﹐致成壞證﹐其熱彌深。脈實者﹐堪下﹐則可治﹔脈弱者﹐不堪下﹐則難治。此已成危惡壞證﹐往往陰陽虛實﹐醫莫能辧﹐無下手處﹐當以大劑獨參﹑六味﹑幹生地黃湯時時與之﹐每獲生也。﹝《醫宗金鑑》﹞

婁全善治循衣摸牀﹐每以補益得愈。因其脈証之不足也。﹝程知﹞

手足汗

胃主四肢﹐爲津液之主。今熱聚於胃﹐致令手足汗出﹐乃津液之旁達也。《經》曰﹕手足汗出﹐大便難而譫語﹐宜下之。又陽明中寒﹐不能食﹐小便不利﹐手足然汗出﹐此欲作痼瘕。二者俱手足汗出﹐一則大便初硬後溏﹐胃中冷﹐水谷不別﹐故不可下﹔一則大便難﹐譫語﹐爲陽明證具﹐故宜下也。﹝《證治準繩》﹞

大便祕結

大便祕結﹐雜證門有實祕﹑虛祕﹑風祕﹑冷祕﹑熱祕﹑气祕﹑血枯之分﹔外感門﹐審其表邪之解與未解﹐裏熱之結與不結﹐汗之多與不多﹐身之熱與不熱﹐下証之急與不急﹐屎之硬與不硬﹐津液之幹與不幹﹐臍腹之痛與不痛﹐脈之數與不數﹐以別可下﹑不可下﹐微下﹑急下﹐俟之﹑導之之法也。﹝《傷寒大白》﹞

寒熱往來

太陽之身寒﹐在未發熱時﹐如已發熱﹐𨿽惡寒而身不再寒。陽明之身寒﹐惡寒只在初得之一日至二日﹐則惡寒自罷﹐便發熱而反惡熱。惟少陽之寒熱﹐有往而復來之義﹐寒來便身寒惡寒而不惡熱﹐熱來便身熱惡熱而不惡寒﹐與太陽之如瘧﹐發熱惡寒而不惡熱﹐陽明之如瘧﹐潮熱惡熱而不惡寒者不相侔也。然寒爲欲去之寒﹐熱爲新熾之熱﹐寒熱非實﹐故小柴胡湯只治熱而不治寒﹐預備其虛而不攻其實也。小柴胡爲半表設﹐而其證皆屬於裏﹐蓋表證旣去其半﹐則病機偏於向裏也。惟寒熱往來一證﹐尙爲表邪未去﹐故獨以柴胡一味主之﹐其他悉用裏藥。凡裏證﹐屬陽者多實熱﹐屬陰者多虛寒﹐而少陽爲半里﹐偏於陽﹐偏於熱﹐𨿽有虛有實﹐不盡屬於虛也。仲景深以裏虛爲慮﹐故於半表未解時便用人參以固裏。﹝柯韻伯﹞

寒熱如瘧與往來寒熱﹐似是而實非。如瘧者﹐止作有時﹐正與邪爭則作﹐分則止﹔往來寒熱﹐則止作無時﹐或往或來﹐日三﹑五發或十數發﹐此其與瘧異也。﹝成無己﹞

目眩口苦

問曰﹕目眩﹑口苦﹐何以是半表半里證﹖答曰﹕目者﹐肝之竅也。膽附於肝。今少陽膽病﹐故目眩。苦者﹐膽之汁也。熱泄膽汁﹐故口苦。凡目眩﹑口苦﹐俱是少陽半表半里證﹐當和解之。﹝《傷寒五法》﹞

耳聾

傷寒耳聾有二證﹕其一未持脈時﹐令其咳而不咳者﹐此必耳聾無聞也。此爲重發汗虛故也﹐治以黃建中湯。其一少陽中風而耳無聞﹐邪在半表半里也﹐治以小柴胡湯。﹝《傷寒類證》﹞

脇滿痛

脇居一身之半﹐故脇爲少陽之樞。岐伯曰﹕中於脇則下少陽。此指少陽自病。然太陽之邪欲轉屬少陽﹐少陽之邪欲歸迸陽明﹐皆從脇轉。如傷寒四﹑五日﹐身熱惡風﹐頭項彊﹐脇下滿者﹐是太陽少陽並病﹐將轉屬少陽之機也﹔以小柴胡湯與之﹐所以斷太陽之來路。如陽明病﹐發潮熱﹐大便溏﹐小便自可﹐胸脇滿而不去者﹐是少陽陽明並病﹐此轉屬陽明之始也﹔以小柴胡湯與之﹐所以開陽明之出路。﹝柯韻伯﹞

嘔吐

問曰﹕嘔吐何以是半表半里證﹖答曰﹕邪將入裏﹐裏气上衝﹐邪正分爭﹐故嘔吐。《論》云﹕傷寒三日﹐三陽爲盡﹐三陰當受邪﹐其人反能食而不嘔者﹐此爲三陰不受邪也。由此觀之﹐是知嘔吐者﹐邪欲入陰之機。

然猶在將入未入之間﹐故和解可愈也。亦有胃熱而嘔者﹐有胃寒而嘔者﹐有停飲而嘔者﹐有食積而嘔者。病患口燥渴﹐嘔吐黃水者﹐胃熱也﹔嘔吐淸涎沫﹐口鼻气冷﹐手足厥冷者﹐胃寒也﹔渴飲水而復嘔﹐咳引脇下痛者﹐停飲也﹔嘔吐飲食﹐胸膈脹痛﹐吞酸噯腐者﹐食積也。以此爲別。﹝程鐘齡﹞

盜汗

盜汗者﹐謂睡而汗出也。雜病盜汗﹐責其陰虛﹔傷寒盜汗﹐由邪在半表半里使然也。《論》曰﹕太陽病﹐脈浮而動數﹐頭痛發熱﹐微盜汗出﹐反惡寒者﹐表未解也。又陽明裏實而脈浮者﹐必盜汗。又三陽合病﹐目合則汗。是知盜汗邪在半表半里之間﹐而悉屬和解明矣。﹝《證治準繩》﹞

頭汗

頭汗出有數種﹕如發黃﹐頭汗出者﹐熱不得越而上泄也﹔背彊惡寒﹐頭汗出者﹐寒濕客搏經絡也﹔下血譫語﹐頭汗出者﹐熱入血室也﹔虛煩懊﹐頭汗出者﹐邪客胸中﹐燻發於上也﹔水結胸﹐頭汗出者﹐水气停蓄不得外行也﹔陽微結﹐與往來寒熱﹐頭汗出者﹐邪在半表半里也﹔發黃﹐鼻衄﹐小便難﹐頭汗出者﹐邪風火熱燻灼上炎也。外有二證﹐又爲頭汗出之逆。《經》云﹕關格不通﹐不得尿﹐頭無汗者生﹐有汗者死。又濕家下之﹐頭上汗出微喘﹐小便利者死﹐下利不止者亦死。以陽气上脫故也。﹝趙以徳﹞

腹滿痛

太陰病腹滿證有三﹕有次第傳經之邪﹔有直入本經之邪﹔有下後內陷之邪。不可不辧也。如腹滿咽漧者﹐此傳經之陽邪也﹐法當下之﹔腹滿而吐﹐食不下﹐自利益甚﹐時腹自痛﹐若下之必胸下結硬者﹐此直入本經之陰邪也﹐法當溫之﹔如太陽病醫反下之﹐因而腹滿時痛者﹐此誤下內陷之邪也﹐法當用桂枝加芍藥湯﹐大實痛者﹐桂枝加大黃湯。﹝趙以徳﹞

自利

自利者﹐不經攻下﹐自然注泄也。傷寒自利多種﹐有表邪傳裏﹐裏虛協熱而利﹔有不應下而下﹐內虛協熱而利。又三陽合病﹐皆有自利。太陽陽明合病自利者﹐爲邪在表也﹐故與葛根湯汗之﹔太陽少陽合病自利者﹐爲邪在半表半里也﹐故與黃芩湯和之﹔陽明少陽合病自利者﹐爲邪入腑也﹐故與承气湯下之。是三者所以異也。下利何以明其寒熱耶﹖蓋自利不渴者﹐屬太陰﹐以其髒有寒故也﹔下利欲飲水者﹐以有熱故也。大便溏﹐小便自可者﹐此爲有熱﹔自利﹐小便色白者﹐此爲有寒。惡寒脈微﹐自利淸谷﹐此爲有寒﹔發熱後重﹐泄色黃赤﹐此爲有熱。又自利以身涼脈小爲順﹐身熱脈大爲逆。少陰病脈緊﹐下利脈暴微﹐手足反溫﹐脈緊反去者﹐此爲欲解。下利脈大者爲未止﹐脈微弱數者爲欲止﹐𨿽發熱不死。又自利有可溫者﹐理中﹑白通諸四逆輩。又有利在下焦﹐溫劑不應者﹐《經》曰理中者﹐理中焦。此利在下焦﹐宜石脂餘糧湯﹔復不止者﹐當利其小便。又少陰病﹐自利淸水﹐色純靑﹐心下必痛﹐口漧燥與下利﹐三部脈皆平﹐按之心下硬﹐或脈沈而滑﹐或不欲食而譫語﹐或瘥後至年月日復發。凡此數者﹐皆腸胃有積結﹐而須攻泄。《經》曰通因通用者是也。又下利𨿽有表證﹐不可發汗﹐以下利爲邪气內攻﹐走泄津液而胃虛。《經》曰下利不可攻表﹐汗出必脹滿者是也。大抵五奪之中﹐下利爲甚。《經》曰﹕下利日十餘行﹐脈反實者死﹔發熱﹐下利﹐厥不止者死﹔直視﹐譫語﹐下利者死﹔下利﹐手足厥冷﹐無脈﹐灸之不溫﹐脈不還者死﹔少陰病自利﹐煩躁﹐不得臥者死。凡此數者﹐皆邪奪正气而下脫也。﹝黃仲理﹞

三陰俱有下利證﹕自利不渴者﹐屬太陰﹐是髒有寒也﹔自利渴者﹐屬少陰﹐以下焦虛寒﹐津液不升﹐故引水自救也﹔惟厥陰下利屬於熱﹐以厥陰主肝而司相火﹐肝旺則气上撞心﹐火郁則熱利下重﹐《經》云暴注下迫者是矣。﹝柯韻伯﹞

咽痛

太陽﹑陽明﹐咽痛各一﹐悉屬陽證。少陰咽痛有六﹕陽熱四證﹐治以豬膚湯﹑甘艸湯﹑桔梗湯﹑苦酒湯﹔陰寒二證﹐治以桂枝榦姜湯﹑眞武湯﹑四逆湯。厥陰咽痛者一﹐亦陽證也﹐治以桔梗湯。夫咽痛皆是陽證﹐少陰內有二證屬寒者﹐一以汗多亡陽﹐一以陰盛格陽也。成氏云﹕甘艸湯﹐主治少陰熱壅咽痛者﹔桔梗湯﹐主治少陰寒熱相搏咽痛者﹔半夏散﹐主治少陰客寒挾痰咽痛者。吳氏云﹕凡陰證咽痛﹐用以上諸法。若陽證咽痛﹐當用甘露飲﹑元參湯。按﹕三陰裏證咽痛者多﹐三陽表證咽痛者少。然太陽表寒外束裏熱﹐少陽裏有郁熱外冒表邪﹐陽明胃有積熱外冒表邪﹐皆有咽痛。

若無汗惡寒﹑脈浮緊者﹐太陽表證爲重﹐宜先散表﹐羌活沖和湯加甘﹑桔﹔陽明裏熱者﹐用淸胃湯加甘﹑桔﹔少陽裏熱者﹐用柴胡淸肝飲。﹝《傷寒大白》﹞

傷寒他經﹐皆不言咽痛﹐惟少陰有咽痛之證﹐因少陰之脈循喉嚨故也。非大熱﹐則爲大寒﹐治之一誤﹐死生立判﹐不可槪爲風熱而混治之。﹝鄭重光﹞

目不明

問曰﹕目不明何以是裏證﹖答曰﹕目爲五臟精華之所系﹐五臟屬陰﹐陰居於裏﹐故言在裏。況瞳子屬腎﹐內熱燔灼﹐則腎水枯涸﹐致目不能照物﹐當急下之以救腎水。﹝陳養晦﹞

煩躁

煩爲煩擾而煩﹐躁爲憤怒而躁。煩爲陽﹐心病也﹔躁爲陰﹐腎病也。煩字從火﹐躁字從足﹐其理可見。

煩則熱輕﹐躁則熱重。所謂煩躁者﹐先煩後躁也。其不煩而躁者﹐陰躁也。有邪气在表而煩躁者﹐有邪气在裏而煩躁者﹐有因火劫而煩躁者﹐有陽虛而煩躁者﹐有陰盛格陽而煩躁者﹐須審證而治之。﹝鄭重光﹞

躁煩與煩躁有別﹐躁者陰躁﹐煩者陽煩。躁煩者﹐言自躁而煩﹐是陰邪已外逼也﹔煩躁者﹐言自煩而躁﹐是陽气猶內爭也。其輕重淺深宜審。﹝程郊倩﹞

六經皆有煩躁﹐而少陰更甚者﹐以眞陰之虛也。蓋陽甚則煩﹐陰極則躁﹐煩气屬﹐躁屬形。煩發於內﹐躁見於外﹐是形從气動也﹔先躁後煩﹐是气爲形役也。不躁而煩﹐是陽和漸回﹐故可治﹔不煩而躁﹐是五臟之陽已竭﹐惟魄獨居﹐故死。故少陰以煩爲生機﹐躁爲死兆。○煩躁𨿽六經俱有﹐而多見於太陽﹑少陰者﹐太陽爲眞陰之標﹐少陰爲眞陰之本也。陰陽之標本﹐皆從煩躁見﹔煩躁之虛實﹐又從陰陽分。如未經汗下而煩躁﹐屬太陽﹐是煩爲陽盛﹐躁爲陰虛矣﹔汗下後煩躁﹐屬少陰﹐是煩爲陽虛﹐躁爲陰竭矣。﹝柯韻伯﹞

少陰﹑厥陰俱有煩躁。少陰之躁﹐由龍火不歸﹐故用姜﹑附以回陽﹔厥陰之躁﹐惟雷火上逆﹐若用姜﹑附﹐是益其震烈耳﹐故厥陰之躁證多死。﹝王又原﹞

有汗之煩躁﹐裏證也﹐宜淸熱﹔無汗之煩躁﹐表證也﹐宜散表﹔脈浮之煩躁﹐表證也﹐宜散表﹔脈伏之煩躁﹐伏邪也﹐宜升提﹔沈數之煩躁﹐裏熱也﹐宜淸熱﹔沈遲之煩躁﹐裏寒也﹐宜溫經。﹝《傷寒大白》﹞

不能言及言語難出

不能言及言語難出﹐其證有二﹕一則太陽風濕﹔一則少陰咽傷生瘡。皆傳經之邪﹐熱气壅閉所致。﹝黃仲理﹞

厥逆

《論》言四逆與厥非一﹐或曰四逆﹐或曰厥﹐或曰厥逆﹑厥冷﹑厥寒﹐或曰手足逆冷﹑手足厥逆﹑手足厥冷﹐俱是言寒冷耳。故厥﹑逆二字﹐每每互言。然四肢與手足卻有所分﹐以四字加逆字之上者﹐是通指手﹑足﹑臂﹑脛言也﹔以手足字加厥逆﹑厥冷等上及無手足字者﹐是獨指手足言也。𨿽厥﹑逆俱爲寒冷﹐卻有陰陽之殊。熱極而成厥逆﹐陽極似陰也﹐仲景以四逆散治之﹐寒極而成厥逆﹐獨陰無陽也﹐仲景𨿽無四逆湯治四逆之條﹐但四逆湯之名﹐由四肢之冷而立﹐豈非逆﹑厥之不異乎﹖成氏旣謂四逆爲熱﹐至少陰死證二條又謂四逆爲寒﹐不自悖乎﹖是知四逆亦猶厥之有寒有熱﹐但四肢通冷﹐比之手足獨冷﹐則有間耳。故少陰病三條﹐二爲死者﹐以四逆言﹔一爲可治者﹐以厥冷言。可見四逆重於厥冷矣。成氏謂厥甚於逆﹐豈不謬哉﹖﹝王安道﹞

凡傷寒病﹐初起發熱﹐煎熬津液﹐鼻幹﹐口渴﹐便閉﹐漸至發厥者﹐不問知其爲熱也。若陽證忽變陰厥者﹐萬中無一﹐從古至今無一也。蓋陰厥得之陰證﹐一起便直中陰經﹐唇靑面白﹐徧身冷汗﹐便利不渴﹐身倦多睡﹐醒則人事了了﹐與傷寒傳經之熱邪轉入轉深﹐人事昏憒者﹐萬萬不同。諸書類載陰陽二厥爲一門﹐卽明者猶爲所混﹐況昧者乎﹖﹝《寓意艸》﹞

按﹕陽厥﹑陰厥﹐其辧如前﹐此先哲之大法也。然愚則猶有所辧﹐如陰厥一證﹐旣無陽證陽脈﹐而病寒若此﹐明是陰證﹐知此者無難﹐惟陽厥一證﹐有不得不辧者。夫厥由三陽所傳﹐是爲陽厥﹐此固然矣。卽以傳經者言之﹐又豈盡無陰證乎﹖故凡病眞陽不足者﹐卽陽中之陰厥也﹔脈弱無神者﹐卽陽中之陰厥也﹔攻伐淸涼太過者﹐卽陽中之陰厥也。四肢爲諸陽之本﹐使非有熱結﹑煩渴﹑脹實等證﹐而見厥逆者﹐皆由陽气不足也。

成無己曰﹕大抵厥逆爲陰﹐主寒者多。又曰﹕厥爲陰之盛也。故凡屬夾虛傷寒﹐𨿽自陽經傳入﹐亦傷中之陰厥﹐勿謂其先有頭痛﹑發熱﹐自三陽傳至﹐便爲陽厥。爲害不小。﹝張景嶽﹞

髒厥蛔厥

厥有髒與蛔之別﹐髒厥者﹐腎臟之陽不行也﹔蛔厥者﹐胃腑之陽不行也。蛔厥者﹐蛔動則煩﹐而有靜時﹐非若髒厥之躁﹐而無暫安時也。故厥同而證異。﹝程知﹞

舌捲囊縮

問曰﹕舌捲囊縮﹐何以是傳經厥陰證﹖答曰﹕肝主筋﹐熱邪內灼﹐則津液枯不能榮養於筋﹐故舌捲而囊縮﹐宜急下之。又問曰﹕直中證﹐亦舌捲囊縮何也﹖答曰﹕直中於寒﹐陽气衰微而斂縮﹐此冬令萬物閉藏之象也。

今內熱消爍﹐此夏令津液漧枯之象也。然直中證﹐脈必沈遲﹐或兼見下利淸谷﹑口鼻气冷諸寒證﹔若邪傳厥陰﹐必煩滿消渴﹐或唇焦口燥﹑身如枯柴﹐形情不同。且直中證﹐舌𨿽短縮而潤澤﹔邪傳厥陰﹐則舌斂束如荔枝焦燥﹐毫無津液。又問曰﹕婦人之診如何﹖答曰﹕婦人乳縮﹐男人囊縮﹐先驗其舌﹐已自明白。﹝程鐘齡﹞

髒結

結胸﹐是陽邪下陷﹐尙有證見於外﹐故有可下之理。髒結﹐是積漸凝結而爲陰﹐五臟之陽已竭﹐外無煩躁潮熱之陽﹐舌無黃黑芒刺之苔﹐𨿽有硬滿之證﹐愼不可攻﹐理中﹑四逆輩溫之﹐尙有可生之義。○髒結﹐有如結胸者﹐亦有如痞狀者﹐因其人素有痞積在脇下﹐與下後心下痞不同。臍爲立命之原﹐臍傍者﹐天樞之位﹐陽明脈之所合﹐少陽脈之所出。脾肝腎三髒之陰凝結於此﹐所以痛引少腹﹐入陰筋也。此陰常在﹐絕不見陽﹐陽气先絕﹐陰气繼絕﹐故死。少腹者﹐厥陰之部﹐兩陰交盡之處。陰筋者﹐宗筋也。今人多有陰筋上衝少腹而痛死者﹐名曰疝气﹐卽是此類。然痛止便蘇者﹐《金匱》所云入髒則死﹐入腑則愈也。治以茴香﹑吳萸等味而痊者﹐亦可明髒結之治法矣。﹝《來蘇集》﹞

除中

除中者﹐髒寒應不能食﹐今反能食者是也。其證有二﹐悉屬厥陰﹐一由誤服黃芩湯而致者﹐必死﹔一則厥熱相應﹐胃气在者必愈。恐暴熱來出而復去者死﹐其熱續在者生。﹝《傷寒類證》﹞

呃逆

呃逆﹐俗謂呃忒﹐發聲於咽喉﹐軋軋然連續短促不長。古謂之噦﹐非也。噦與漧嘔無異﹐其聲濁惡而長﹐比之呃忒﹐大有徑庭矣。有因胃中實熱失下而作﹐有因胃中痰飲而作﹐有因服寒藥過多胃中虛冷而作。其气皆從胃起﹐衝至胸嗌之間而爲呃。如胃熱失下者﹐承气湯下之﹔胃虛有熱者﹐橘皮竹茹湯淸之﹔有痰飲者﹐橘皮半夏生薑湯加茯苓﹑枳實和之﹔胃冷者﹐橘皮漧薑湯溫之。若過服涼藥﹐胃寒呃忒者﹐丁附理中湯主之﹔若其气自臍下直衝於胸嗌間而作呃者﹐病不在胃﹐因下虛誤服寒藥﹐冷極於下﹐迫其相火上衝﹐乃水極似火﹐陰證似陽也﹐急溫其下﹐陽回而呃乃止。﹝《全生集》﹞

世有謂噦爲呃逆﹑喫逆﹑噫气者﹐皆非也。蓋噦之聲﹐气自胃出於口﹐而有噦噦之聲﹐壯而迫急也﹔呃逆之聲﹐气自臍下衝上退場門﹐而作格格之聲﹐散而不續也。夫所謂呃逆者﹐卽《論》中平脈篇所謂KTKT者﹐气噎結有聲也。喫逆﹑噫气者﹐卽今之所謂噯气也。因飽食太急﹐比時作噯﹐而不食臭﹐故名曰喫逆也﹔因過食傷食﹐過時作噯﹐有食臭气﹐故名曰噫气也。噦﹑KT﹑噯﹑噫﹐俱有聲無物﹐𨿽均屬气之上逆﹐然不無虛﹑實﹑寒﹑熱﹑輕﹑重﹑新﹑久之別也。甚至以咳逆爲呃逆者﹐殊不知咳逆卽今之喘嗽也﹐玆乃與呃逆混而爲一﹐不可以不辧。﹝《醫宗金鑑》﹞

壞病

病爲醫所壞﹐如器爲工所損。審其原何脈證﹐作何治法﹐變何脈證﹐知汗﹑吐﹑下﹑溫鍼壞之之故。何處爲逆﹐卽於何處爲救﹐仲師不能代爲區畫於千載之上矣。○壞病之成﹐不必一誤再誤三誤﹐但應與不與﹐不應與而與﹐以致病變﹐皆壞病也。卽屢誤而病未變﹐𨿽誤又何壞乎﹖仍以本病之法治其誤﹐而壞否亦同法也。

壞由於誤﹐誤必救之﹐救其逆而反於順也。﹝魏荔彤﹞

合病並病

余究心傷寒﹐初見合病﹑並病之說﹐殊有不明﹐而今始悉之。夫所謂合病者﹐乃二陽三陽同病﹐病之相合者也。並病者﹐如太陽先病不解﹐又並入陽明﹑少陽之類也。觀仲景曰﹕二陽並病﹐太陽初得病時﹐發其汗﹐汗先出不徹﹐因轉屬陽明。若太陽證不罷者﹐不可下。按﹕此云轉屬陽明﹐則自太陽而來可知也。云太陽病證不罷﹐則二經皆病可知也。凡並病者﹐由淺而深﹐由此而彼﹐勢使之必然也。此合病﹑並病之義﹐而不知者皆以此爲罕見之證﹐又豈知今時之病則皆合病﹑並病耳。何以見之﹖蓋凡診傷寒﹐初未見有單經挨次相傳者﹐亦未見有表證悉罷止有裏證者。若欲根據經如式求證﹐則未見有如式之病而方治可相符者。是不知合病﹑並病之義。﹝張景嶽﹞

病有定體﹐故立六經而分司之﹔病有變遷﹐更求合﹑並而互參之。夫陰陽互根﹐气分神合。三陽之裏﹐便是三陰﹔三陰之表﹐卽是三陽。如太陽病而脈沈﹐便合少陰﹔少陰病而發熱﹐便合太陽。陽明脈遲﹐卽合太陰﹔太陰脈緩﹐卽合陽明。少陽脈小﹐是合厥陰﹔厥陰脈浮﹐是合少陽。𨿽無並﹑合之名﹐而有並﹑合之實。或陽得陰而解﹐陰得陽而解﹔或陽入陰而危﹐陰亡陽而逆。種種脈證不一﹐學人當於陰陽兩證中察病勢之合不合﹐更於三陽三陰中審其証之並不並﹐陰病治陽﹐陽病治陰﹐扶陽抑陰﹐瀉陽補陰等法﹐用之恰當矣。三陽皆有發熱證﹐三陰皆有下利證﹐如發熱而下利﹐是陰陽合病也。陰陽合病﹐陽盛者屬陽經﹐則下利爲實熱﹐如太陽陽明合病﹑陽明少陽合病﹑太陽少陽合病﹐必自下利﹐用葛根黃芩等湯是也。陰盛者屬陰經﹐則下利爲虛寒﹐如少陰病﹐吐利反發熱者不死﹔少陰病﹐下利淸谷﹐裏寒外熱﹐不惡寒而面色赤﹐用通脈四逆者是也。若陽與陽合﹐不合於陰﹐卽是三陽合病﹐則不下利而自汗出﹐爲白虎證也﹔陰與陰合﹐不合於陽﹐卽是三陰合病﹐則不發熱而吐利厥逆﹐爲四逆病也。並病與合病稍異﹐合則一時並見﹐並則以次相乘﹐如太陽之頭項彊痛未罷﹐遞見脈弦﹑眩冒﹑心下痞硬﹐是與少陽並病﹔更見譫語﹐卽三陽並病矣。太陽與陽明並病﹐太陽證未罷者﹐從太陽而小發汗﹔太陽病已罷者﹐從陽明而下之。其機在惡寒發熱而分也。若不於合並參之﹐安知病情之變遷若是﹐而爲之施治哉﹖﹝柯韻伯﹞

百合病

百合病用百合﹐如《論》云太陽病桂枝證﹐亦病因藥而得名也。後人見百脈一宗四字及列證龐雜﹐似乎百端湊合之病矣﹐不知一气爲病﹐而一藥爲治﹐無取乎歧雜之見也。《本艸》言﹕百合甘平無毒﹐主邪气。蓋气病﹐則正气爲邪气﹐治其气﹐而邪气復爲正气矣。又云﹕利大﹑小便﹐補中益气﹐此百合病中所以爲主藥也。气之爲病無二義﹐非實而不順﹐卽虛而不足。今一物而兼順利與補益﹐則有餘之邪气可泄﹐而不足之正气可充。道一以貫之﹐君予多乎哉﹗﹝魏荔彤﹞

狐惑

狐惑﹐虫病也。虫因熱生﹐熱因虛生。然則狐惑者﹐陰虛血熱之病也。狐性多疑﹐狐惑卽疑惑也。心主血﹐陰虛則血耗而熱生﹐血熱則心煩而病作﹐神明之官﹐失於貞靜﹐滋乎憧擾﹐所謂執狐疑之心者﹐此病也。惟其血分有熱﹐而虫遂隨上下皆生﹐虫爲有情識之物﹐故能亂有情識之心臟而生狐疑。惟其爲血化之物﹐故仍歸於心。方以類聚﹐物以羣分也。﹝魏荔彤﹞

陽毒陰毒

按﹕古方書謂陽毒者﹐陽气獨盛﹐陰气暴衰﹐內外皆陽﹐故成陽毒﹔謂陰毒者﹐陰气獨盛﹐陽气暴衰﹐內外皆陰﹐故成陰毒。二者﹐或傷寒初得﹐便成是證﹔或服藥後變而成之。陽毒治以寒涼﹐陰毒治以溫熱﹐藥如冰炭﹐何乃仲景以一方治之乎﹖其曰陰毒去雄黃﹑蜀椒﹐則反去其溫熱者矣。豈非一皆熱毒傷於陰陽二經乎﹖﹝趙以徳﹞

陰陽二毒﹐與陰陽二證迥異。考仲景書𨿽有陰毒之名﹐然其所敍之證﹐不過面目靑﹑身痛如被杖﹑咽喉痛而已﹐並不言陰寒極甚之證。況其所治之方﹐亦不過升麻﹑甘艸﹑當歸﹑鱉甲而已﹐並不用大溫熱之藥。是知仲景所謂陰毒者﹐非陰寒之病﹐乃是感天地之惡毒異气﹐入於陰經﹐故曰陰毒耳。後人遂以陰寒極甚之證﹐混入仲景證中﹐治用附子散等溫藥﹐竊謂陰寒極甚之證﹐或內傷冷物﹐或暴中陰寒﹐或過服涼藥所致﹐固可名爲陰毒﹐然終非仲景所以立名之本意也。﹝王安道﹞

動气

動气一證﹐卽築築然動於臍傍﹐及左乳之下曰虛裏者也。考之《難經》﹐則以臍之上﹑下﹑左﹑右分心﹑腎﹑肝﹑肺四髒而各列其證﹐在《傷寒論》所載亦詳。成無己曰﹕動气者﹐髒气不治﹐正气內虛也。𨿽諸說如此﹐然皆未盡其要。

蓋動气之在臍傍者﹐皆本於下焦之陰分﹐凡病關格勞損者﹐多有此證。其動之微﹐則止於臍傍上下﹔其動之甚﹐則連及虛裏心脇﹐眞若舂舂連續而渾身皆振動者。此以天一無根﹐故气不能蓄藏而鼓動於下﹐誠眞陰不守﹐大虛之候也。何以驗之﹖但察於呼吸﹑饑飽之頃﹐可得其徵。凡病此者﹐餒時更甚﹐飽時稍緩﹔呼出更甚﹐吸入稍緩。此虛甚者動必甚﹐虛微者動亦微﹐豈非虛實之明驗乎﹖卽病者𨿽常覺其振動﹐然無疼癢﹐尙不知爲何故﹐醫家弗能詳察﹐亦不知爲何病﹐此動气之不明者久矣。但動气之見於虛損者固多﹐而見於傷寒者亦不少﹐仲景但言其禁﹐而不言其治﹐此惟直救眞陰以培根本﹐使其气有所歸﹐無不獲效。﹝張景嶽﹞

兩感

兩感者﹐陰陽雙傳也。𨿽爲死候﹐然虛而感之深者必死﹐實而感之淺者猶或可治。蓋用藥先後﹐發表攻裏﹐本自不同。仲景云﹕太陽與少陰俱病﹐頭疼惡寒﹐爲太陽邪盛於表﹔口漧而渴﹐爲少陰邪盛於裏也。陽明與太陰俱病﹐身熱譫語﹐爲陽明邪盛於表﹔不欲食腹滿﹐爲太陰邪盛於裏也。少陽與厥陰俱病﹐則耳聾寒熱﹑嘔而口苦﹐爲少陽邪盛於表﹔煩滿囊縮﹐爲厥陰邪盛於裏也。三陽頭疼身熱﹑耳聾脇痛﹑惡寒而嘔﹐邪在表者﹐固不可下﹐其三陰腹滿漧嘔﹑口渴囊縮﹑譫語便實﹐邪在裏者﹐可不下乎﹖《活人》引下利身疼痛﹐虛寒救裏之法﹐而欲施於煩渴﹑腹滿﹑囊縮﹑譫語實熱之證﹐豈不差乎﹖原仲景所謂發表者﹐葛根麻黃是也﹔攻裏者﹐調胃承气是也。《活人》卻謂救裏則是四逆﹐救表則是桂枝。以救爲攻﹐豈不相背﹖蓋表裏不可並攻﹐陰陽難同一治﹐用藥之法﹐可不一定於胸中乎﹖﹝陶節庵﹞

先輩言兩感者﹐感而復感也。老幼體弱﹐皆無此病﹐彊壯者有之。蓋體弱之人﹐一感已覺難任﹐愼重而調治焉﹐故熱𨿽甚不死。彊壯之人﹐恃其气血﹐不肯服藥﹐病𨿽未作﹐邪實未除﹐數日之後﹐復感於寒﹐後至者入﹐前至者傳﹐前至者傳﹐後至者隨﹐是於一日之間﹐太陽與少陰俱病﹐二日三日如之﹐六經皆受邪﹐水漿不入﹐不知人﹐六日死矣。余見病兩感者數人﹐皆出彊壯﹐皆系六日死﹐前輩稱此病爲打好漢﹐信然。東垣以表裏齊受爲兩感﹐後世以感而復感爲兩感。然實有此二種﹐究竟齊受者急﹐復感者緩﹐後學並宜知之。﹝《怡堂散記》﹞

兩感者﹐本表裏之同病﹐似若皆以外感爲言也﹐而實有未必盡然者﹐正以外內俱傷﹐便是兩感。今見有少陰先潰於內﹐而太陽繼之於外者﹐卽縱情肆欲之兩感也﹔太陰受傷於裏﹐而陽明重感於表者﹐卽勞倦竭力﹐飲食不調之兩感也﹔厥陰气逆於髒﹐少陽復病於腑者﹐卽七情不愼﹐疲筋敗血之兩感也。人知兩感爲傷寒﹐而不知傷寒之兩感﹐內外俱困﹐病斯劇矣。或謂兩感証之不多見者﹐蓋亦見之不廣﹐而義自未達耳。其如何治法﹐亦在乎知其由而救其本也。﹝錢禎﹞

夫兩感病﹐旣曰三日乃死﹐不在頃刻可知﹐極力救援﹐亦可冀其僥幸也。余每見頭痛﹑惡寒﹑惡風﹑腰脊痛引周身等太陽證才見﹐卽具少陰證者﹔陽明證才見﹐而腹滿﹑不食﹑譫妄等證卽具者﹐脇滿﹑耳聾等象未齊﹐卽兼囊縮﹑乳平者﹐皆在一兩日間。不與攻擊﹐亦不表汗﹐惟斟酌其藜藿膏粱老幼之殊﹐悉從內傷溫補治法﹐往往獲效。其有餘波不罷﹐輕調本經﹐無不中肯。先輩立言﹐有置之不治者﹐有從外感治者﹐有從內傷治者﹐有先表後裏者﹐有先裏後表者﹐有表裏齊行攻擊者﹐有攻表攻裏間施者﹐有攻後再行補益者﹐有見內外皆潰始行溫補者﹐總總穿鑿﹐法無可遵。歲之甲申﹐始得錢禎所論﹕原有各種內傷於前﹐繼有外感於後﹐一著便成兩感。玩味其言﹐先得我心之所同然者。﹝曹恆占﹞

陰陽易

男女交媾而病傳焉﹐奇病也。其授者﹐者始因傷寒﹐而實種於欲火﹔其受者﹐因於欲火﹐而實發於陰虛。此陰陽易之病所由來也。襠者﹐男女陰陽之衛。衛乎外者﹐自能淸乎內。感於無形者﹐治之以有形﹐取其隱內燒而服之。形气相感﹐小便卽利﹐陰頭微腫﹐濁陰走下竅﹐而淸陽出上竅﹐欲火平而諸證自息矣。然更宜六味地黃湯合生脈散治之。﹝柯韻伯﹞

瘥復

傷寒新愈﹐起居作勞﹐因而復病﹐謂之勞復﹔彊食穀食﹐因而復病﹐謂之食復﹔男女交接﹐復而自病﹐謂之房勞復﹔男女交接﹐相易爲病﹐謂之陰陽易。蓋因其人新瘥﹐余邪伏於臟腑﹐未經悉解﹐故犯之輒復也。學者於臨證時﹐審其脈證而詳辧之﹐則施治自無誤矣。﹝《醫宗金鑑》﹞

傷寒旣愈復熱者﹐其故有四﹕或以邪气方散﹐胃气未淸﹐因而過食者﹐是爲食復﹔或以表邪方解﹐原不甚虛﹐有過愼者﹐輒加溫補﹐是誤補而復。若此二者﹐所謂食入於陰﹐長气於陽﹐致衛气復閉﹐陽邪復聚而然。

仍宜汗也。又或新病方瘳﹐失於調攝﹐或勞傷脾陰﹐因而復熱者﹐是名勞復﹔或不愼房室﹐因而再感者﹐是名女勞復。若此二者﹐所謂陰虛者陽必湊之而然。或從補﹐或從汗﹐因時制宜﹐權其緩急﹐而治分虛實也。﹝張景嶽﹞

傷寒瘥後﹐終不惺惺﹐精神欠爽﹐言語錯謬﹐諸治不效﹐或潮熱頰赤﹐或寒熱似瘧﹐都是發汗不徹﹐余邪在心包所致。﹝《得效方》﹞

感病善後法

凡病感者﹐須明善後之法。蓋人之感後﹐元气已虛﹐邪熱未淨﹐補虛則熱不可除﹐淸熱則虛不能任﹐卽一半補虛一半淸熱﹐終屬模糊不得要領。然捨補虛淸熱外﹐更無別法﹐當細辧之。補虛有二法﹕一補脾﹔一補胃。

如瘧痢後﹐脾气衰弱﹐飲食不能運化﹐宜補其脾﹔如傷寒後﹐胃中津液久耗﹐新者未生﹐宜補其胃。二者有霄壤之殊也。淸熱亦有二法﹕初病之熱爲實熱﹐宜用苦寒藥淸之﹔病後之熱爲虛熱﹐宜用甘寒藥淸之。二者亦有霄壤之殊也。人身天眞之气﹐全在胃口﹐津液不足卽是虛﹐生津液卽是補虛﹐故以生津液之藥合甘寒瀉熱之藥﹐而治感後之虛熱﹐如麥冬﹑生地﹑丹皮﹑人參﹑梨汁之屬﹐皆爲合法。設誤投參﹑﹑苓﹑術補脾之藥爲補﹐豈不並邪熱而補之乎﹖至於飲食之補﹐但取其气﹐不取其味。如五穀之气以養之﹐五菜之气以充之﹐人皆不知此理﹐急於用肥甘之味以補之﹐不知油膩阻滯經絡﹐邪熱不能外出矣。﹝諭嘉言﹞

選案

徐五宜先生長君﹐傷寒危甚﹐有人來言﹐病者早起﹐一暈竟絕。予問﹕病來幾日﹖云﹕九日矣。胸尙熱否﹖曰﹕但不冷耳。予曰﹕可救也。至則僵臥在牀﹐口鼻無气﹐面靑口噤﹐目閉手撒﹐唇色紫黑。予笑曰﹕此人不死。陰虛證誤服白虎所致耳。切脈﹐兩尺尙在。遂取人參一兩﹐熟地二兩﹐附子﹑炮姜各五錢﹐濃煎挖而灌之。盡劑目開﹐面色轉紅﹐不及一時﹐大叫冷甚﹐卽發壯熱﹐通身汗下而蘇。此晚腹脹不便﹐予曰﹕無憂﹐大汗之後﹐虛不能出耳。再飲藥卽得解。次日諸證悉除﹐但多妄言怒罵﹐如有神靈﹐復投附子理中﹑建中而愈。

﹝《己任編》﹞

方昱公傷寒九日﹐頭痛脈浮﹐身如燔炭﹐發表多劑﹐終莫得汗。予曰﹕傷寒固當發汗﹐然辛散助熱耗陰﹐汗爲熱隔﹐不能達外﹐惟有養其津液﹐使陰陽和而後雨澤降。試之誠然。﹝程華仲﹞

一婦患傷寒十餘日﹐手足躁擾﹐口目動﹐面白身冷﹐譫語發狂。其家以爲瘋﹐縛其手足。或以爲虛﹐或以爲寒﹐或辭不治。切其脈全無﹐問其證不知﹐按其身不熱。余曰﹕此非參﹑附證卽硝﹑黃證﹐出此入彼﹐死生立判。坐視良久﹐聆其聲重而長﹐諦思若是虛寒證﹐到此脈脫之時﹐气息奄奄﹐那得有如許气力大呼疾聲耶﹖卽作大承气湯﹐牙關緊閉﹐挖灌下咽﹐黃昏便解黑糞﹐次早脈出身熱﹐人事亦知。又服小陷胸湯二劑而愈。

○孝廉項恂如患傷寒﹐服發散藥二帖﹐其病愈甚﹐昏熱脈脫﹐急用參﹑﹑術各一兩﹐附子三錢﹐姜﹑桂二錢﹐下午後﹐脈漸出﹐隨投六﹑七劑﹐其病如故﹐更加舌腫唇爛﹐渴飲不絕。余曰﹕病是此病﹐藥是此藥﹐服之反甚﹐得無誤乎﹖細視不瘥﹐又進數劑﹐病復如故﹐十餘日﹐總不能言。幸其子深信不疑﹐跪懇救治。余曰﹕藥已至矣﹐病終不轉﹐柰何﹖更用八味丸料一斤﹐濃煎六碗﹐冰冷與飲。日夜服盡﹐舌消能伸﹐亦能言語識人。每日用藥一劑﹐粥食數碗﹐大便不解﹐聽其自然﹐至二十八﹑九日﹐腹始脹﹐遂以參﹑苓﹑﹑術﹑姜﹑桂﹑附子煎汁加大黃二錢﹐服後﹐額微汗出﹐手足躁擾。此正气虛極。又用大料溫補一劑﹐遂安臥﹐夜解宿糞半桶。後用溫補藥百劑而愈。共計用人參五斤﹐附子三十枚。稍失調理﹐便發熱脫頦﹐直至次年始健。﹝張錫駒﹞

黃長人犯房勞﹐病傷寒﹐守不服藥之戒﹐身熱已退十餘日外﹐忽然昏沈戰栗﹐手足如冰﹐醫已合就姜附藥矣。余見而駭之﹐診畢再三辟其謬﹐病家自疑陰證﹐言之不入﹐只得與醫約曰﹕此藥入口﹐生死關系重大﹐吾與丈各立擔承。醫云﹕吾治傷寒三十年﹐不知甚麼擔承。余笑曰﹕有吾明眼在此﹐不忍見活人就斃。如不擔承﹐待吾用藥。以調胃承气湯﹐煎成熱服半盞﹐少頃又服半盞﹐厥回人蘇﹐前藥服終﹐人事大淸﹐渾身壯熱﹐再與大柴胡一劑﹐熱退身安。○徐國禎傷寒六﹑七日﹐身熱目赤﹐索水到前﹐復置不飲﹐異常大躁﹐門牖洞啟﹐身臥地上。一醫以承气與服。余診其脈﹐洪大無倫﹐重按無力。謂曰﹕此參﹑附﹑漧薑證﹐柰何認爲下證耶﹖醫曰﹕身熱﹑目赤﹑躁急若此﹐再服參﹑附﹑漧薑﹑逾垣上屋矣。余曰﹕陽欲暴脫﹐外顯假熱﹐內有眞寒﹐姜﹑附尙恐不勝回陽之任﹐況敢以純陰之藥重劫其陽乎﹖觀其水不欲咽﹐情已大露﹐豈水尙不欲咽﹐而反可咽硝﹑黃乎﹖天气燠蒸﹐必有大雨﹐頃刻一身大汗﹐不可救矣。惟用姜﹑附﹐所謂補中有發﹐一舉兩得﹐何可致疑﹖於是以附子﹑漧薑各五錢﹐人參三錢﹐甘艸二錢﹐煎成冷服﹐服後寒戰戛齒﹐以重綿覆之﹐陽微之象始著。

再劑微汗﹐熱退而安。﹝諭嘉言﹞

卷四﹟傷寒析疑

倒序

太陽病﹐脈浮緊﹐無汗﹐發熱﹐身疼痛﹐八九日不解﹐表證仍在﹐此當發其汗。服湯已﹐微除﹐其人發煩﹐目瞑﹐劇者必衄﹐衄乃解。所以然者﹐陽气重故也。麻黃湯主之。

麻黃湯主之句﹐讀當在發其汗之下。﹝吳靈稚﹞

麻黃湯主之五字﹐不當在陽气重之下。豈有衄乃解之後﹐而用麻黃湯之理乎﹖﹝張兼善﹞

解後復煩﹐煩見於內﹐此余邪未盡﹐故用桂枝更汗。微除復煩﹐是煩見於外﹐此大邪已解﹐故不可更汗。

仲景每有倒句法﹐前輩隨文衍義﹐謂當再用麻黃以散餘邪﹐不知得衄乃解句﹐何處著落﹖○粗工不知倒序等法﹐又溺於風寒二字﹐而曰是𨿽熱甚﹐邪猶在經﹐以麻黃治衄﹐是發散經中邪气耳。請問邪气寒乎﹑熱乎﹖若寒邪﹐則血凝不流﹐焉得有衄﹖若熱邪﹐則淸降不遑﹐而敢升發耶﹖﹝柯韻伯﹞

傷寒﹐脈浮緊﹐不發汗﹐因致衄者﹐麻黃湯主之。

脈緊無汗者﹐當用麻黃湯發汗﹐則陽气得泄﹐陰血不傷﹔所謂奪汗者無血也。不發汗陽气內擾﹐陽絡傷則衄血﹔是奪血者無汗也。若用麻黃湯再汗﹐液脫則斃矣。言不發汗因致衄﹐豈有因致衄更發汗之理乎﹖觀少陰病無汗﹐而彊發之﹐則血從口鼻而出﹐或從目出﹐能不愼哉﹗愚故急爲校正﹐恐誤人者多耳。﹝柯韻伯﹞

傷寒﹐不大便六七日﹐頭痛有熱者﹐與承气湯。其大便圊者﹐知不在裏﹐仍在表也﹐當須發汗。若頭痛者必衄。

宜桂枝湯。

宜桂枝湯句﹐讀當在發汗之下。﹝吳靈稚﹞

本條當有汗出證﹐故合用桂枝﹑承气。有熱當作身熱。大便圊﹐從宋本訂正﹐恰合不大便句﹔他本作小便淸者謬﹗宜桂枝句直接發汗來﹐不是用桂枝止衄﹐亦非用在已衄後也。勿以詞害義可耳﹗○太陽衄血證﹐宜桂枝湯句﹐語意在當須發汗下﹔麻黃湯主之句﹐在當發其汗下﹔二句皆於結句補出﹐是倒序法也。夫桂枝乃行血之品﹐仲景用桂枝發汗﹐不是用桂枝止衄﹔是用在未衄時﹐非用在已衄後。且奪血者無汗﹐此理甚明。麻黃乃上升之品﹐夫旣云衄乃解﹐又云自衄者愈﹐若復用升提之藥﹐衄流不止可必矣。且衄家不可發汗﹐此禁甚明矣。﹝柯韻伯﹞

傷寒﹐心下有水气﹐咳而微喘﹐發熱﹐不渴。服湯已﹐渴者﹐此寒去欲解也。小靑龍湯主之。

小靑龍湯主之句﹐讀當在不渴之下。﹝吳靈稚﹞

小靑龍主之﹐語意在服湯已上。豈有寒去欲解﹐反用燥熱之劑﹐重亡津液﹐令渴不解乎﹖且云服湯已者是何湯耶﹖﹝柯韻伯﹞

小靑龍湯主之句﹐是繳上文。他書曾易《經》文﹐今仍古本。﹝周禹載﹞

傷寒五六日﹐中風﹐往來寒熱﹐胸脇苦滿﹐默默不欲飲食﹐心煩喜嘔﹐或胸中煩而不嘔﹐或渴﹐或腹中痛﹐或脇下痞硬﹐或心下悸﹑小便不利﹐或不渴﹑身有微熱﹐或咳者﹐小柴胡湯主之。

小柴胡湯主之句﹐讀當在喜嘔之下。﹝吳靈稚﹞

傷寒﹐十三日不解﹐過經譫語者﹐以有熱也﹐當以湯下之。若小便利者﹐大盒飯硬﹐而反下利﹐脈調和者﹐知醫以丸藥下之﹐非其治也。若自下利者﹐脈當微厥﹐今反和者﹐此爲內實也﹐調胃承气湯主之。

調胃承气湯主之句﹐讀當在當以湯下之之下。﹝吳靈稚﹞

少陰病﹐二三日不已﹐至四五日﹐腹痛﹐小便不利﹐四肢沈重疼痛﹐自下利者﹐此爲有水气﹐其人或咳﹐或小便利﹐或下利﹐或嘔者﹐眞武湯主之。

末句眞武湯主之﹐語意直接有水气來。後三項﹐是眞武加減證﹐不是主證。﹝柯韻伯﹞

少陰病﹐下利淸谷﹐裏寒外熱﹐手足厥冷﹐脈微欲絕﹐身反不惡寒﹐其人面赤色﹐或腹痛﹐或漧嘔﹐或咽痛﹐或利止脈不出者﹐通脈四逆湯主之。

通脈四逆湯主之句﹐讀當在其人面赤色之下。﹝吳靈稚﹞

少陰病﹐四逆﹐其人或咳﹑或悸﹑或小便不利﹑或腹中痛﹑或泄利下重者﹐四逆散主之。

四逆散主之句﹐讀當在四逆之下。﹝吳靈稚﹞

少陰病﹐四逆﹐泄利下重﹐其人或咳﹑或悸﹑或小便不利﹑或腹中痛者﹐四逆散主之。

條中無主證﹐而皆是或然證﹐四逆下必有闕文。今以泄利下重四字﹐移至四逆下﹐則本方乃有綱目。

或咳﹑或利﹑或小便不利﹐同小靑龍證﹔厥而心悸﹐同茯苓甘艸證﹔或咳﹑或利﹑或腹中痛﹑或小便不利﹐同眞武證﹔種種是水气爲患。不發汗利水者﹐泄利下重故也。泄利下重﹐又不用白頭翁湯者﹐四逆故也。此少陰气分之下劑﹐厥應下之者﹐卽此方也。﹝柯韻伯﹞

卷四﹟傷寒析疑

錯簡

趺陽脈浮而澀﹐少陰脈如經者﹐其病在脾﹐法當下利。何以知之﹖若脈浮大者﹐气實血虛也。今趺陽脈浮而弦﹐故知脾气不足﹐胃气虛也。以少陰脈弦而浮才見。此爲調脈﹐故稱如經也。若反滑而數者﹐故知當屎膿也。

按﹕若脈浮大者﹐气實血虛也二句﹐與上下文義不屬﹐當刪之。

少陰脈弦而浮﹐豈可謂如經乎﹖當攺沈滑二字。﹝《醫宗金鑑》﹞

問曰﹕翕奄沈﹐名曰滑。何謂也﹖師曰﹕沈爲純陰﹐翕爲正陽﹐陰陽和合﹐故令脈滑。關尺自平﹐陽明脈微沈﹐食飲自可﹐少陰脈微滑﹐滑者緊之浮名也﹐此爲陰實。其人必股內汗出﹐陰下濕也。

按﹕滑者﹐緊之浮名也。此爲陰實二句﹐與上下文義不屬﹐當是錯簡。﹝《醫宗金鑑》﹞

太陽病﹐小便利者﹐以飲水多﹐必心下悸﹔小便少者﹐必苦裏急也。

以飲水多﹐接太陽病句。小便利者﹐接下句。﹝吳靈稚﹞

發汗後﹐不可更行桂枝湯﹐無汗而喘﹐﹝舊本有無字﹞大熱者﹐可與麻黃杏仁甘艸石膏湯。

下後﹐不可更行桂枝湯﹔若無汗而喘﹐大熱者﹐可與麻黃杏仁甘艸石膏湯。

二條無字﹐舊本訛在大熱上。前輩因循不攺﹐隨文衍義﹐爲後學之迷途。仲景每於汗下後﹐表不解者﹐用桂枝更汗﹐而不用麻黃。此則內外皆熱﹐而不惡寒﹐必其用麻黃湯後﹐寒解而熱反甚﹐與發汗解﹑半日許復煩﹑下後而微喘者不同。發汗而不得汗﹐或下之而仍不汗﹐喘不止﹐其陽气重者﹐若與桂枝加濃朴杏仁湯﹐下咽卽斃矣。故於麻黃湯去桂枝之辛熱﹐加石膏之辛寒﹐佐麻黃而發汗﹐助杏仁以定喘。一加一減﹐溫解之方﹐轉爲涼散之劑矣。﹝柯韻伯﹞

傷寒﹐吐下後﹐發汗﹐虛煩﹐脈甚微﹐八九日心下痞硬﹑脇下痛﹑气上衝咽喉。眩冒﹐經脈動惕者﹐久而成痿。

按﹕八九日心下痞硬﹑脇下痛﹑气上衝咽喉三句﹐與上下文義不屬。注家皆因有此三句﹐不得不支離蔓衍﹐牽彊解釋。每見此病﹐總因汗出過多﹐大傷津液而成﹐當用補气﹑補血﹑益筋﹑壯骨之藥﹐經年始愈。三句必是錯簡﹐當刪之。﹝《醫宗金鑑》﹞

傷寒發熱﹐嗇嗇惡寒﹐大渴欲飲水﹐其腹必滿﹐自汗出﹐小便利﹐其病欲愈﹐此肝乘肺也﹐名曰橫﹐刺期門。

此肝乘肺﹐讀當在腹必滿之下﹔自汗出小便利﹐當在刺期門之下。﹝吳靈稚﹞

太陽病﹐寸緩﹑關浮﹑尺弱﹐其人發熱﹐汗出﹐復惡寒﹐不嘔﹐但心下痞者﹐此以醫下之也。如其不下者﹐病人不惡寒而渴者﹐此轉屬陽明也。小便數者﹐大便必硬﹐不更衣十日無所苦也。渴欲飲水﹐少少與飲之。但以法救之﹐渴者﹐宜五苓散。

但以法救之一節﹐讀當在醫下之也之下。﹝吳靈稚﹞

陽明病﹐脈浮而緊﹐咽燥口苦﹐腹滿而喘﹐發熱汗出﹐不惡寒﹐反惡熱﹐身重。若發汗則躁﹐心憒憒﹐反譫語。

若加燒鍼﹐必怵惕煩躁不得眠。若下之﹐則胃中空虛﹐客气動膈﹐心中懊。舌上苔者﹐梔子豉湯主之。

心中懊一節﹐讀當在身重之下。﹝吳靈稚﹞

陽明病﹐脈浮而緊﹐咽燥口苦﹐腹滿而喘﹐發熱汗出﹐不惡寒﹐反惡熱﹐身重﹐此處當接梔子豉湯主之句。若發汗三段﹐因不用此方﹐而妄治所致。仍當梔子豉湯主之。仲景但於結句一見﹐是省文法也。後人竟認梔子豉湯爲汗﹑下救逆之劑﹐否則未汗﹑下前﹐仲景何法以治之乎﹖﹝柯韻伯﹞

病患無表裏證﹐發熱七八日﹐𨿽脈浮數者﹐可下之。假令已下﹐脈數不解﹐合熱則消穀善饑﹐至六七日不大便者﹐有瘀血也﹐宜抵當湯。若脈數不解﹐而下利不止﹐必協熱而便膿血也。

若脈數已下﹐讀當在可下之之下。﹝吳靈稚﹞

傷寒﹐四五日﹐脈沈而喘滿。沈爲在裏﹐而反發其汗﹐津液越出﹐大便則難。表虛裏實﹐久則譫語。

表虛裏實一句﹐讀當在沈爲在裏之下。﹝吳靈稚﹞

汗出譫語者﹐以有燥屎在胃中﹐此爲風也。須下之﹐過經乃可下之下﹔之若早﹐語言必亂﹐以表虛裏實故也。

下之則愈﹐宜大承气湯。

以表虛裏實故也句﹐宜安在乃可下之句下。﹝程郊倩﹞

須下之接胃中句﹐下之則愈接須下之句。﹝吳靈稚﹞

下之則愈宜大承气湯九字﹐當在過經乃可下之之下﹐不當在於章末。觀前章譫語燥屎﹐不云大承气湯下之﹐而云須下之﹐須字意義﹐欲而尙未也。至此﹐語言必亂。下早﹐表邪乘虛入胃故耳﹐反用大承气下之乎﹖﹝方咫園﹞

陽明病﹐譫語﹐有潮熱﹐反不能食者﹐胃中必有燥屎五六枚也。宜大承气湯下之﹐若能食者﹐但硬耳。

按﹕宜大承气湯下之句﹐應在必有燥屎五六枚之下始合。若但便硬﹐卽用大承气湯下之﹐殊失仲景愼重誤下之旨﹐當移之。﹝《醫宗金鑑》﹞

宜大承气湯下之﹐舊在但硬爾下﹐今正之。﹝《傷寒纘論》﹞

陽明病﹐下之﹐心中懊而煩﹐胃中有燥屎者﹐可攻之。腹微滿﹐初頭硬﹐後必溏﹐不可攻之。若有燥屎者﹐宜大承气湯。

末二句乃申上節﹐以決治意。﹝方中行﹞

陽明病﹐下之﹐心中懊而煩﹐胃中有燥屎者﹐可攻之﹐宜大承气湯。腹微滿﹐初頭硬﹐後必溏﹐不可攻之。

下後心中懊而煩﹐梔子豉證。若腹大滿不通﹐是胃中燥屎上攻也﹔若微滿﹐猶是梔子濃朴湯證。﹝柯韻伯﹞

三陽合病﹐腹滿身重﹐難以轉側﹐口不仁而面垢﹐譫語遺尿。若發汗則譫語﹐下之則額上生汗﹑手足逆冷。

若自汗出者﹐白虎湯主之。

若自汗出一節﹐讀當在遺尿之下。﹝吳靈稚﹞

太陰之爲病﹐腹滿而吐﹐食不下﹐自利益甚﹐時腹自痛。若下之﹐必胸下結硬。

食不下﹐當接有自利句﹔自利益甚﹐當在末句。﹝吳靈稚﹞

按﹕吳人駒曰﹕自利益甚四字﹐當在必胸下結硬句之下﹐其說甚是。若在吐食不下句之下﹐則是已吐食不下﹐而自利益甚矣。仲景復曰若下之﹐無所謂也。﹝《醫宗金鑑》﹞

少陰病﹐欲吐不吐﹐心煩﹐但欲寐﹐五六日自利而渴者﹐屬少陰也﹐虛故飲水自救。若小便色白者﹐少陰病形悉具。小便白者﹐以下焦虛有寒﹐不能制水﹐故令色白也。

屬少陰句﹐當在欲寐之下。﹝吳靈稚﹞

傷寒﹐發熱四日﹐厥反三日﹐復熱四日﹔厥少熱多﹐其病當愈。四日至七日熱不除者﹐其後必便膿血。

復熱四日句﹐語意在其病當愈下。﹝柯韻伯﹞

卷四﹟傷寒析疑

傳誤

脈雙弦而遲者﹐必心下硬。脈大而緊者﹐陽中有陰也。可以下之﹐宜大承气湯。

世本俱作宜大承气湯﹐此傳寫之誤也。按大柴胡方中﹐有半夏﹑生薑之辛溫﹐滌飲散寒﹐故可以治陽中伏匿之陰邪。若大承气純屬苦寒﹐徒伐中土之沖和﹐則痞結下利之變﹐殆所必至矣。﹝《傷寒纘論》﹞

此段諸注﹐隨文傅會。或疑可以下之者﹐原文也﹐後人贅以方﹐此論頗通。蓋六經篇中言可下而不出方者甚多﹐意在臨時施治者善體會耳。﹝《傷寒論義大全》﹞

脈雙弦而遲者﹐必心下硬也。○脈大而緊者﹐陽中有陰也。

上二節﹐王叔和分類入可下之條﹐匯作一節﹐末有可以下之宜大承气湯句。今刪正之﹐分作兩節。﹝吳遵程﹞

陰陽相搏名曰動﹐陽動則汗出﹐陰動則發熱。形冷惡寒者﹐此三焦傷也。若數脈見於關上﹐上下無頭尾﹐如豆大﹐厥厥動搖者﹐名曰動也。

按﹕陽動則汗出二字﹐當是發熱二字。陰動則發熱二字﹐當是汗出二字。陽加於陽﹐豈有汗出之理﹖《素問》曰﹕陽加於陰謂之汗。遵《經》移之。﹝《醫宗金鑑》﹞

假令脈來微去大﹐故名反﹐病在裏也。脈來頭小本大﹐故名覆﹐病在表也。上微頭小者爲陰盛﹐則汗出。下微本大者爲陽盛﹐則爲關格不通﹐不得尿。頭無汗者可治﹐有汗者死。

按﹕脈來頭小本大﹐當是脈來大去小。上微頭小者﹐當是上微小者爲陰盛。下微本大者﹐當是下微小者爲陽盛。始與上下文義相屬。當攺之﹑補之。﹝《醫宗金鑑》﹞

寸口諸微亡陽﹐諸濡亡血﹐諸弱發熱﹐諸緊爲寒﹐諸乘寒者則爲厥﹐鬱冒不仁。以胃無穀气﹐脾澀不通﹐口急不能言﹐戰而栗也。

按﹕諸濡亡血﹐當是諸濡衛虛。諸弱發熱﹐當是諸弱營虛。濡浮而無力﹐候陽虛也。豈有亡血之理﹖弱沈而無力﹐候陰虛也。豈止發熱而已﹗當攺之。﹝《醫宗金鑑》﹞

趺陽脈伏而澀﹐伏則吐逆﹐水谷不化﹐澀則食不得入﹐名曰關格。

按﹕水谷不化之化字﹐當是入字﹔若是化字﹐是能食也﹐何名曰格﹖食不得入﹐當是不得小便﹔若有小便﹐是水道通也﹐何名曰關﹖悉攺之。﹝《醫宗金鑑》﹞

寸口脈弱而遲﹐弱者衛气微﹐遲者營中寒。營爲血﹐血寒則發熱﹔衛爲气﹐气微者心內饑﹐饑而虛滿﹐不能食也。

按﹕條末心內饑﹐饑而虛滿不能食句﹐此是論脾胃﹐不關營衛。故弱者衛气微﹐當是陽气微﹔遲者營中寒﹐當是脾中寒﹐上下文義始屬。營爲血﹐豈有血寒發熱之理﹖衛爲气﹐气微者皆不成文。今悉易之。當是陽气微﹐脾中寒者心內饑﹐閱下條言胃气有餘自知。當攺之。﹝《醫宗金鑑》﹞

太陽病﹐下之﹐其脈促﹐不結胸者﹐此爲欲解也。脈浮者﹐必結胸也。脈緊者﹐必咽痛。脈弦者﹐必兩脇拘急。脈細數者﹐頭痛未止。脈沈緊者﹐必欲嘔。脈沈滑者﹐協熱利。脈浮滑者﹐必下血。

按﹕脈促當是脈浮﹐始與不結胸爲欲解之文義相屬。脈浮當是脈促﹐始與論中結胸﹑胸滿同義。脈緊當是脈細數﹐脈細數當是脈緊﹐始同論中二經本脈。脈浮滑當是脈數滑﹐浮滑是論中白虎湯証之脈﹐數滑是論中下膿血之脈。均當攺之。﹝《醫宗金鑑》﹞

發汗後﹐身疼痛﹐脈沈遲者﹐桂枝去芍藥﹑生薑﹐新加人參湯主之。

發汗後身疼是表虛﹐不得更兼辛散﹐故去生薑﹔沈爲在裏﹐遲爲在髒﹐自當遠陰寒﹐故去芍藥﹔當存甘溫之品以和營﹐更兼人參以通血脈。裏和而表自解矣。名曰新加者﹐見表未解無補中法。今因脈沈遲而始用之﹐與用四逆湯治身疼﹑脈沈之法同義。○坊本作加芍藥﹑生薑者誤。﹝柯韻伯﹞

太陽中風﹐脈浮緊﹐發熱惡寒﹐身疼痛﹐不汗出而煩躁者﹐大靑龍湯主之。若脈微弱﹐汗出惡風者﹐不可服。

服之則厥逆﹐筋惕肉﹐此爲逆也﹐大靑龍湯主之。﹝以眞武湯救之﹞。

末後舊本有大靑龍湯主之六字。蓋旣曰不可服﹐服之爲逆﹐則安得又復有大靑龍湯主之之文﹖傳寫之誤甚明。黃氏正之甚是。後人又因其更攺致疑﹐並六字皆刪之﹐刪之則上編二十五條無證書據﹐故存朱以備考。﹝魏荔彤﹞

漢之文法﹐用藥諸方皆贅於條末﹐如大靑龍湯證﹐旣云脈微弱。汗出惡風者不可服﹐服之則厥逆﹐筋惕肉﹐此爲逆也﹐又以大靑龍湯主之﹐皆此例也。﹝張兼善﹞

傷寒﹐脈浮緩﹐身不疼﹐但重﹐乍有輕時﹐無少陰證者﹐小靑龍湯發之。

世本作大靑龍湯發之﹐從《內編》攺正。﹝張路玉﹞

小靑龍湯﹐坊本俱作大靑龍。余幼讀古本﹐實是小靑龍。觀條中脈證﹐總非大靑龍病﹐宜世人有傷風見寒之說。近並得友人張路玉一訂其訛﹐喜其先得我心也。﹝程郊倩﹞

按﹕此條必有錯誤。脈浮緩﹐邪輕易散﹔身不疼﹐外邪已退﹔乍有輕時﹐病未入陰。又別無少陰等證﹐此病之最輕者﹐何必用靑龍峻劑﹖此必另有主方﹐而誤以靑龍當之也。﹝徐靈胎﹞

傷寒﹐脈浮滑﹐此表有熱﹐裏有寒﹐白虎湯主之。

按﹕裏有寒之寒字﹐當是熱字。若是寒字﹐非白虎湯證也。宜攺之。﹝《醫宗金鑑》﹞

此條明有誤字﹐寒字乃熱字明矣。以脈較之﹐浮爲表熱﹐滑爲裏熱﹐若以滑爲裏寒﹐則白虎安敢投之﹗豈有裏寒而用白虎耶﹖﹝方咫園﹞

《經》文寒字﹐當作邪字解﹐亦熱也。其說甚是。若是寒字﹐非白虎湯證矣。﹝王三陽﹞

《論》曰﹕傷寒脈浮滑﹐表有熱﹐裏有寒﹐白虎湯主之。久久不知其說﹐夫表有熱﹐而遽用白虎﹐已屬驟急﹐猶曰可也﹔裏旣有寒﹐而亦曰白虎﹐則斷無是理矣。夫裏寒外熱﹐則外熱爲假熱﹐裏寒爲眞寒﹐乃內寒外熱﹐水極似火﹐陰盛格陽證也。四逆﹑理中﹐尙慮不及﹐其何可以白虎爲耶﹖因徧考諸解﹐皆不畫一﹐不是順文敷演﹐卽是附會支吾。卽諭子嘉言以寒爲推原之辭﹐於理則通﹐於解則彊。後爰會悟厥深熱亦深﹑熱甚兼寒化之旨﹐始有旁通。表裏二字﹐傳寫參錯無疑。﹝《醫補》﹞

太陽病﹐寸緩﹑關浮﹑尺弱﹐其人發熱汗出﹐復惡寒﹐不嘔﹐但心下痞者﹐此以醫下之也。如其不下者﹐病人不惡寒而渴者﹐此轉屬陽明也。小便數者﹐大便必硬﹐不更衣十日無所苦也。渴欲飲水﹐少少與之。但以法救之﹐渴者﹐宜五苓散。

按﹕但以法救之五字﹐當是若小便不利利五字﹐方與上文小便數及下文渴者之義相屬。此條病勢不急救之之文﹐殊覺無謂。昔王三陽亦云此處五苓散難用﹐不然﹐《經》文渴者之下當有缺文﹐當攺之。﹝《醫宗金鑑》﹞

傷寒五六日﹐頭汗出﹐微惡寒﹐手足冷﹐心下滿﹐口不欲食﹐大便硬﹐脈細者﹐此爲陽微結﹐必有表﹐復有裏也。脈沈﹐亦在裏也。汗出﹐爲陽微﹔假令純陰結﹐不得復有外證﹐悉入在裏﹐此爲半在裏半在外也。脈𨿽沈緊﹐不得爲少陰病。所以然者﹐陰不得有汗﹐今頭汗出﹐故知非少陰也﹐可與小柴胡湯﹔設不了了者﹐得屎而解。

按﹕脈細當是脈沈細。觀本條下文脈沈亦在裏也之亦字自知。脈𨿽沈緊之緊字﹐當是細字。本條上文並無緊字﹐如何說脈𨿽沈緊﹐𨿽字何所謂耶﹖必是傳寫之誤。﹝《醫宗金鑑》﹞

卷四﹟傷寒析疑

脫佚

北方腎脈﹐其形何似﹖師曰﹕腎者﹐水也﹐名曰少陰。其脈沈滑﹐是腎脈也。腎病自得沈滑而濡者﹐愈也。

按﹕東﹑南﹑西方﹐皆有其文﹐惟缺北方﹐仿經文補之。﹝《醫宗金鑑》﹞

太陽病﹐當惡寒發熱。今自汗出﹐不惡寒發熱﹐關上脈細數者﹐以醫吐之過也。一二日吐之者﹐腹中饑﹐口不能食﹔三四日吐之者﹐不喜糜粥﹐欲食冷食﹐朝食暮吐﹐以醫吐之所致﹐此爲小逆。

按﹕欲食冷食之下﹐當有五﹑六日吐之者六字。若無此一句﹐則不喜糜粥﹑欲食冷食﹐與朝食暮吐之文不相聯屬。且以上文一二日﹑三四日之文細玩之﹐則可知必有五﹑六日吐之一句。由淺及深之義也﹐當補之。﹝《醫宗金鑑》﹞

太陽病﹐下之後﹐脈促﹑胸滿者﹐桂枝去芍藥湯主之。若微惡寒者﹐去芍藥方中加附子湯主之。

按﹕微惡寒之上﹐當有汗出二字。若無此二字﹐乃表未解也﹐無加附子之理﹐當補之。﹝《醫宗金鑑》﹞

太陽病不解﹐熱結膀胱﹐其人如狂﹐血自下者﹐愈。其外不解者﹐尙未可攻﹐當先解外﹝宜桂枝湯﹞﹔外解已﹐但少腹急結者﹐乃可攻之﹐宜桃仁承气湯。

宜桂枝湯四字﹐從《金匱》增入。﹝《傷寒類方》﹞

太陽病﹐六七日﹐表證仍在﹐脈微而沈﹐反不結胸﹐其人如狂者﹐以熱在下焦﹐少腹當硬滿﹐小便自利者﹐下血乃愈。所以然者﹐以太陽隨經﹐瘀熱在裏故也﹐抵當湯主之。

此亦病發於陽﹐誤下熱入之證也。表證仍在下﹐當有而反下之句。﹝柯韻伯﹞

發汗已﹐脈浮數﹐煩渴者﹐五苓散主之。

按﹕脈浮數之下﹐當有小便不利四字。若無此四字﹐則爲陽明內熱口燥之煩渴﹐是白虎湯證也。惟其小便不利而煩渴﹐斯爲太陽水熱瘀結之煩渴。始屬五苓散證。若非小便不利而用五苓散﹐則犯重竭津液之禁矣。況太陽上編類此證者數條﹐惟水入卽吐一條﹐乃水不下行﹐故無小便不利之文。餘皆有小便不利四字。今此四字必是傳寫之遺﹐當補之。﹝《醫宗金鑑》﹞

傷寒﹐汗出而渴者﹐五苓散主之﹔不渴者﹐茯苓甘艸湯主之。

汗出下﹐當有心下悸三字。不然﹐汗出而渴﹐是白虎湯證。汗後不渴而無他證﹐是病已瘥﹐可勿藥矣。﹝柯韻伯﹞

心下痞﹐按之濡﹐其脈關上浮者﹐大黃黃連瀉心湯主之。濡當作硬。按之濡下﹐當有大便﹐不惡寒﹐反惡熱句﹐故立此湯。觀瀉心湯治痞﹐是攻補兼施﹐寒熱並馳之劑﹐此則盡去溫補﹐獨任苦寒下泄之品﹐且用麻沸湯漬絞濃汁﹐而生用之﹐利於急下。如此而不言及熱結當攻諸證﹐謬矣﹗夫按之濡爲气痞﹐是無形也﹐則不當下。且結胸證﹐其脈浮大者﹐不可下﹐則心下痞而關上浮者﹐反可下乎﹖小結胸按之痛者﹐尙不用大黃﹐何此比陷胸湯更峻﹖是必有當急下之證比結胸更甚者﹐故制此峻攻之劑也。學人用古方治今病﹐如據此條脈證而用此方﹐下咽卽死耳。勿以斷簡殘文﹐尊爲聖經﹐而曲護其說﹐以遺禍後人也。﹝柯韻伯﹞

心下痞﹐按之濡﹐其脈關上浮者﹐大黃黃連瀉心湯主之。

按﹕按之濡﹐當是按之不濡。若按之濡﹐乃虛痞也﹐補之不暇﹐豈有用大黃瀉之之理乎﹖當補之。﹝《醫宗金鑑》﹞

病發熱頭痛﹐脈反沈﹐若不瘥﹐身體疼痛﹐當溫其裏﹐宜四逆湯。

按﹕身體疼痛之下﹐當有下利淸谷四字。若無此四字﹐則當溫其裏之文竟無著落矣﹐未有表病而溫裏之理也。閱後《太陰篇》中云﹕傷寒醫下之﹐續得下利淸谷不止﹐身疼痛者﹐急當救裏﹐宜四逆湯﹐其義益明。

遵《經》補之。﹝《醫宗金鑑》﹞

傷寒﹐脈浮緩﹐身不痛﹐但重﹐乍有輕時﹐無少陰證者﹐大靑龍湯發之。

脈浮緩下﹐當有發熱﹑惡寒﹑無汗﹑煩躁等證。蓋脈浮緩﹐身不痛﹐見表證同輕。但身重﹐乍有輕時﹐見表證將罷。以無汗煩躁﹐故合用大靑龍。無少陰證﹐仲景正爲不汗出而煩躁之證﹐因少陰亦有發熱惡寒無汗煩躁之證﹐與大靑龍同﹐法當溫補﹔若反與麻黃之散﹐石膏之寒﹐眞陽立亡矣。必細審其所不用﹐然後不失其所當用也。﹝柯韻伯﹞

傷寒﹐不大便六七日﹐頭痛有熱者﹐﹝未可﹞與承气湯。其小便淸者﹐知不在裏﹐仍在表也﹐當須發汗﹐若頭痛者必衄。宜桂枝湯。

未可二字從《金匱》增入﹐《傷寒論》失此二字。﹝《傷寒類方》﹞

傷寒﹐若吐﹑若下後﹐七八日不解﹐熱結在裏﹐表裏俱熱﹐時時惡風﹐大渴﹐舌上干燥而煩﹐欲飲水數升者﹐白虎加人參湯主之。

按﹕傷寒之下﹐當有若汗二字。蓋汗較吐下傷津液爲多也。時時惡風﹐當是時汗惡風﹐若非汗字﹐則時時惡風是表不解﹐白虎湯在所禁也。《論》中謂發熱無汗﹐表不解者﹐不可與白虎湯﹔渴欲飲水﹐無表證者﹐白虎加人參湯主之。細玩經文﹐自知當補之﹑攺之。﹝《醫宗金鑑》﹞

陽明病﹐脈遲﹐汗出多﹐微惡寒者﹐表未解也﹐可發汗﹐宜桂枝湯。

按﹕汗出多之下﹐當有發熱二字。若無此二字﹐則脈遲﹑汗出多﹑微惡寒﹐乃表陽虛﹐屬桂枝附子湯證也。

豈有用桂枝湯發汗之理乎﹖當補之。﹝《醫宗金鑑》﹞

陽明病﹐若脈浮發熱﹑渴欲飲水﹑小便不利者﹐豬苓湯主之。

按﹕此浮字誤也。《活人》云﹕脈浮者﹐五苓散﹐脈沈者﹐豬苓湯。則知此證脈字下脫一不字也。據《太陽篇》內五苓散﹐乃豬苓﹑澤瀉﹑茯苓三味中加桂﹑白術也。《陽明篇》內豬苓湯﹐乃豬苓﹑澤瀉﹑茯苓三味中加阿膠﹑滑石也。桂與白術味甘辛爲陽﹐主外﹐阿膠﹑滑石味甘寒爲陰﹐主內。奉議之言﹐亦可謂不失仲景之旨矣。第奉議欲區別二藥分曉﹐不覺筆下以沈對浮﹐遂使後人致疑三陽證中不當言脈沈﹐更不復致疑經文之有闕也。﹝《證治準繩》﹞

少陰病﹐始得之﹐反發熱﹐脈沈者﹐麻黃附子細辛湯主之。

本條當有無汗﹑惡寒證。﹝柯韻伯﹞

傷寒﹐厥而心下悸者﹐﹝以飲水多﹞﹐宜先治水﹐當服茯苓甘艸湯﹐卻治其厥。不爾﹐水漬入胃﹐必作利也。

按﹕厥而心下悸者之下﹐當有以飲水多四字。若無此四字﹐乃陰盛之厥悸﹐非停水之厥悸矣。何以卽知是水﹐而曰宜先治水耶﹖當補之。﹝《醫宗金鑑》﹞

傷寒﹐脈遲﹐六七日﹐而反與黃芩湯徹其熱﹐脈遲爲寒﹐今與黃芩湯復除其熱﹐腹中應冷﹐當不能食﹐今反能食﹐此名除中﹐必死。

按﹕傷寒脈遲六七日之下﹐當有厥而下利四字。若無此四字﹐則非除中證也。況有此四字﹐始與下文反與黃芩湯之義相屬﹐當補之。﹝《醫宗金鑑》﹞

傷寒﹐發熱﹐口中勃勃气出﹐頭痛﹐目黃﹐衄不可制。貪水者﹐必嘔﹔惡水者﹐厥。若下之﹐咽中生瘡。假令手足溫者﹐必下重﹐便膿血﹔頭痛目黃者﹐若下之﹐則兩目閉。貪水者﹐﹝下之其﹞脈必厥﹐其聲嚶﹐咽喉塞﹔若發汗則戰栗﹐陰陽俱虛。惡水者﹐若下之則裏冷不嗜食﹐大便完谷出﹔若發汗則口中傷﹐舌上白苔﹐煩躁﹐脈數實﹐不大便六七日﹐後必便血。若發汗則小便自利也。

下之其三字﹐從《玉函經》增入。﹝《傷寒纘論》﹞

卷四﹟傷寒析疑

衍文

脈來緩﹐時一止復來者﹐名曰結。脈來數﹐時一止復來者﹐名曰促。陽盛則促﹐陰盛則結。此皆病脈。脈按之來緩﹐時一止復動者﹐名曰結。又脈來動而中止﹐更來小數﹐中有還者反動﹐名曰結陰也。

按﹕脈按之來緩﹐時一止復動至名曰結陰也數語﹐文義不順。且前論促結之脈已明﹐衍文也﹐當刪之。

﹝《醫宗金鑑》﹞

師曰﹕病患脈微而澀者﹐此爲醫所病也。大發其汗﹐又數大下之﹐其人亡血﹐病當惡寒﹐後乃發熱無休止時﹐夏月盛熱欲著復衣﹐冬月盛寒欲裸其身。所以然者﹐陽微則惡寒﹐陰弱則發熱。此醫發其汗﹐使陽气微﹐又大下之﹐令陰气弱。五月之時﹐陽气在表﹐胃中虛冷﹐以陽气內微不能勝冷﹐故欲著復衣。十一月之時﹐陽气在裏﹐胃中煩熱﹐以陰气內弱﹐不能勝熱﹐故欲裸其身。又陰脈遲澀﹐故知血亡也。

按﹕又脈冷遲澀﹐故知血亡也二句﹐與上文義不屬。衍文也﹐當刪之。﹝《醫宗金鑑》﹞

寸口脈浮大﹐而醫下之﹐此爲大逆。浮則無血﹐大則爲寒﹐寒气相搏﹐則爲腸鳴。醫乃不知﹐而反飲冷水﹐令汗大出﹐水得寒气﹐冷必相搏﹐其人必KT。

按﹕令汗大出四字﹐當是衍文﹐宜刪之。﹝《醫宗金鑑》﹞

脈浮而數﹐浮爲風﹐數爲虛。風爲熱﹐虛爲寒。風虛相搏﹐則灑淅惡寒也。

按﹕數爲虛之虛字﹐應是熱字。風爲熱﹐虛爲寒二句﹐應是衍文。風虛相搏之虛字﹐亦應是熱字﹐當攺之﹑刪之。﹝《醫宗金鑑》﹞

脈陰陽俱緊﹐主於吐利﹐其脈獨不解﹐緊去入安﹐此爲欲解。若脈遲﹐至六七日不欲食﹐此爲晚發﹐水停故也﹐爲未解﹐食自可者﹐爲欲解。

按﹕緊去入安之入字﹐當是人字。人安謂不吐利也﹐此爲晚發﹑水停故也二句﹐與上下文義不屬﹐應是衍文﹐當攺之﹑刪之。﹝《醫宗金鑑》﹞

寸口脈緩而遲﹐緩則陽气長﹐其色鮮﹐其顏光﹐其聲商﹐毛髮長﹔遲則陰气盛﹐骨髓生﹐血滿肌肉緊﹐鮮薄硬。陰陽相抱﹐營衛俱行﹐剛柔相得﹐名曰彊也。

按﹕鮮薄硬三字不成句﹐應是衍文﹐當刪之。﹝《醫宗金鑑》﹞

發汗後﹐水藥不得入口爲逆。若更發汗﹐必吐下不止。

按﹕必吐﹑下不止之下字﹐衍文也﹐當刪之。﹝《醫宗金鑑》﹞

太陽病﹐脈浮而動數。浮則爲風﹐數則爲熱﹐動則爲痛﹐數則爲虛。頭痛發熱﹐微盜汗出﹐而反惡寒者﹐表未解也。醫反下之﹐動數變遲﹐膈內拒痛﹐胃中空虛﹐客气動膈﹐短气煩躁﹐心中懊﹐陽气內陷﹐心下因硬﹐則爲結胸﹐大陷胸湯主之。若不結胸﹐但頭汗出﹐余處無汗﹐劑頸而還﹐小便不利﹐身必發黃也。

按﹕數則爲虛句﹐衍文也﹐當刪之。﹝《醫宗金鑑》﹞

汗家重發汗﹐必恍惚心亂﹐小便已陰疼。與禹餘糧丸。

按﹕禹餘糧丸爲澀痢之藥﹐與此證不合。與禹餘糧丸五字﹐衍文也﹐當刪之。﹝《醫宗金鑑》﹞

發汗病不解﹐反惡寒者﹐虛故也。芍藥甘艸附子湯主之。

按﹕發汗病不解之不字﹐衍文也。發汗病不解﹐則當惡寒﹐何謂反惡寒﹖病解惡寒﹐始可謂虛﹐當刪之。﹝《醫宗金鑑》﹞

太陽病﹐先發汗不解﹐而復下之﹐脈浮者不愈。浮爲在外﹐而反下之﹐故令不愈。今脈浮﹐故知在外﹐當須解外則愈﹐宜桂枝湯。

條中有冗句者刪之。如桂枝證云﹕先發汗不解﹐而復下之﹐脈浮者不愈﹐浮爲在外﹐須解外則愈。何等直捷。在外下更加而反下之﹐故令不愈﹐今脈浮﹐故知在外等句﹐要知此等繁音不是漢人之筆﹐如病常自汗出條﹐亦從刪例。﹝柯韻伯﹞

病常自汗出者﹐營气和﹐衛气不共營气和諧故爾。復發其汗﹐營衛和則愈﹐宜桂枝湯。

此段舊本多衍文﹐今刪正。﹝吳遵程﹞

傷寒所致太陽病﹐痙﹑濕﹑﹐此三種宜應別論。

按﹕傷寒所致四字﹐甚無所謂﹐當刪之。﹝《醫宗金鑑》﹞

太陽病﹐發熱無汗﹐反惡寒者﹐名曰剛痙。

按﹕反惡寒之反字﹐衍文也。剛痙證應惡寒﹐非反也。﹝《醫宗金鑑》﹞

得病六七日﹐脈遲浮弱﹐惡風寒﹐手足溫﹐醫二三下之﹐不能食﹐而脇下滿痛﹐面目及身黃﹐頸項彊﹐小便難者﹐與柴胡湯後必下重。本渴而飲水嘔者﹐柴胡湯不中與也﹐食穀者噦。

按﹕食穀者噦四字﹐衍文也。食穀嘔者有之﹐從無食穀噦者之證﹐當刪之。﹝《醫宗金鑑》﹞

下利瘥後﹐至其年月復發者﹐以病不盡故也。當下之﹐宜大承气湯。

此條世本有宜大承气湯五字﹐衍文也。詳未盡之邪﹐可以畱伏經年而發﹐必系寒邪﹐寒邪惟可備急丸溫下﹐不應大承气寒下也。設屬熱邪﹐必無經年久伏之理。﹝《傷寒纘論》﹞

此段成注亦就時令言法﹐正是叔和氏作《例》之本旨。病已周年﹐至期復發﹐仍用前藥﹐愚不信爲醫聖原文。﹝魏荔彤﹞

卷四﹟傷寒析疑

字訛

陽脈浮陰脈弱者﹐則血虛﹐血虛則筋急也。其脈沈者﹐營气微也。其脈浮而汗出如流珠者﹐衛气衰也。

按﹕陽脈浮﹐其脈浮之二浮字﹐當是濡字。若是浮字﹐則與衛气衰汗出如流珠之義不屬。其脈沈之沈字﹐當是弱字。若是沈字﹐則與血虛營气微之義不屬。當攺之。﹝《醫宗金鑑》﹞

若脈和﹐其人大煩﹐目重臉內際黃者﹐此爲欲解也。

重當作﹐臉當作瞼。﹝程扶生﹞

師曰﹕病家人來請云﹐病患發熱煩極。明日師到﹐病患向壁臥﹐此熱已去也。設令脈自不和﹐處言已愈。

按﹕不和應是自和﹐若不和如何言愈﹖當攺之。﹝《醫宗金鑑》﹞

寸口衛气盛名曰髙﹐營气盛名曰章﹔髙章相搏﹐名曰綱。衛气弱名曰﹐營气弱名曰卑﹐卑相搏﹐名曰損。衛气和名曰緩﹐營气和名曰遲﹐遲緩相搏﹐名曰沈。

按﹕名曰沈之沈字﹐應是彊字。玩下文可知﹐當攺之。﹝《醫宗金鑑》﹞

趺陽脈緊而浮﹐浮爲气﹐緊爲寒﹔浮爲腹滿﹐緊爲絞痛。浮緊相搏﹐腸鳴而轉﹐轉卽气動﹐膈气乃下﹐少陰脈不出﹐其陰腫大而虛也。

按﹕陰腫大而虛之虛字﹐應攺痛字。細玩自知。﹝《醫宗金鑑》﹞

喘家作﹐桂枝湯加濃朴﹑杏子佳。

佳一作仁。﹝魏荔彤﹞

太陽病不解﹐脈陰陽俱停﹐必先振﹐汗出乃解。但陽脈微者﹐先汗出而解﹔陰脈微者﹐下之而解。若欲下之﹐宜調胃承气湯。

脈法無停字﹐疑是沈滯不起﹐卽下微字之義。微字卽上停字之意﹐與微弱不同﹐微弱則不當復汗下也。

﹝《傷寒類方》﹞

太陽中風﹐下利嘔逆﹐表解者﹐乃可攻之。其人汗出﹐發作有時﹐頭痛﹐心下痞硬滿﹐引脇下痛﹐漧嘔短气﹐汗出不惡寒者﹐此表解裏未和也﹐十棗湯主之。

按﹕下利之下字﹐當是不字。若是下字﹐豈有上嘔下利而用十棗湯峻劑攻之之理乎﹗惟其大便不利﹐痞硬滿痛﹐始屬裏病。小便不利﹐嘔逆短气﹐始屬飲病﹐乃可峻攻。發作之作字﹐當是熱字﹐始與太陽陽邪熱飲之義相合。若無熱汗出﹐乃少陰陰邪寒飲眞武湯證也。且作字與上下句文義皆不相屬﹐當攺之。﹝《醫宗金鑑》﹞

小靑龍湯加減法內﹐若噎者﹐去麻黃加附子一枚。

噎古作KT﹐按《內經》無噎字﹐疑卽呃逆之輕者。﹝《傷寒類方》﹞

太陽病﹐二三日﹐不能臥﹐但欲起﹐心下必結﹐脈微弱者﹐此本有寒分也。反下之﹐若利止﹐必作結胸﹕未止者﹐四日復下之﹐此作協熱利也。

按﹕四日復下之之字﹐當是利字。上文利未止﹐豈有復下之理乎﹖當攺之。﹝《醫宗金鑑》﹞

傷寒﹐不大便六七日﹐頭痛有熱者﹐與承气湯。其小便淸者﹐知不在裏﹐仍在表也﹐當須發汗。若頭痛者必衄﹐宜桂枝湯。

按﹕若頭痛之若字﹐當是苦字。苦頭痛方爲必衄證。若是若字﹐則凡頭痛皆能致衄矣﹐當攺之。﹝《醫宗金鑑》﹞

傷寒﹐發熱﹐汗出不解﹐心下痞硬﹐嘔吐而下利者﹐大柴胡湯主之。

按﹕下利之下字﹐當是不字。若是下字﹐豈有上吐下利﹐而猶以大柴胡湯下之者乎﹖當攺之。﹝《醫宗金鑑》﹞

太陽病﹐發熱﹐脈沈而細者﹐名曰痙。

痙﹐彊也。有作者﹐傳寫之誤也。﹝《傷寒分經》﹞

陽明病﹐脈浮而緊者﹐必潮熱﹐發作有時﹐但浮者﹐必盜汗出。

按﹕自汗是陽明證﹐盜汗是少陽證﹐盜汗當是自汗﹐文義始屬。﹝《醫宗金鑑》﹞

陽明中風﹐脈弦浮大﹐而短气﹐腹都滿﹐脇下及心痛﹐久按之气不通﹐鼻幹﹐不得汗﹐嗜臥﹐一身及面目悉黃﹐小便難﹐有潮熱﹐時時噦﹐耳前後腫﹐刺之小瘥﹐外不解﹔病過十日﹐脈續浮者﹐與小柴胡湯。但浮無餘證者﹐與麻黃湯。若不尿﹐腹滿加噦者﹐不治。

按﹕續浮之浮字﹐當是弦字﹐始與小柴胡湯法之脈相合。若是浮字﹐則上之浮旣宜小柴胡湯﹐而下之浮又用麻黃湯﹐不自相矛盾耶﹖當攺之。﹝《醫宗金鑑》﹞

傷寒﹐若吐﹑若下後不解﹐不大便五六日﹐上至十餘日﹐日晡所發潮熱﹐不惡寒﹐獨語如見鬼狀﹔若劇者﹐發則不識人﹐循衣摸牀﹐惕而不安﹐微喘直視﹐脈弦者生﹐澀者死。微者﹐但發熱﹐譫語者﹐大承气湯主之。

若一服利﹐止後服。

按﹕脈弦者生之弦字﹐當是滑字。弦爲陰負之脈﹐豈有必生之理﹖惟滑脈爲陽﹐始有生理。況滑者通也﹐澀者塞也﹐凡物之理﹐未有不以通爲生﹐而塞爲死者。當攺之。﹝《醫宗金鑑》﹞

太陽病﹐過經十餘日﹐心中溫溫欲吐而胸中痛﹐大便反溏﹐腹微滿﹐鬱鬱微煩。先此時自極吐下者﹐與調胃承气湯。若不爾者﹐不可與﹔但欲嘔﹐胸中痛﹐微溏者﹐此非柴胡證﹐以嘔故知極吐下也。

溫溫當是。以嘔之下當有闕文。﹝王宇泰﹞

本太陽病不解﹐轉入少陽者﹐脇下硬滿﹐漧嘔不能食﹐往來寒熱﹐尙未吐下﹐脈沈緊者﹐與小柴胡湯。若已吐﹑下﹑發汗﹑溫鍼﹐譫語﹐柴胡證罷﹐此爲壞病。知犯何逆﹐以法治之。

按﹕脈沈緊﹐當是脈沈弦。若是沈緊﹐是寒實在胸當吐之證也。惟脈沈弦﹐方與上文之義相屬﹐始可與小柴胡湯﹐當攺之。﹝《醫宗金鑑》﹞

傷寒五六日﹐頭汗出﹐微惡寒﹐手足冷﹐心下滿﹐口不欲食﹐大便硬﹐脈沈細者﹐此爲陽微結﹐必有表﹐復有裏也。脈沈﹐亦在裏也。汗出﹐爲陽微﹔假令純陰結﹐不得復有外證﹐悉入在裏﹐此爲半在裏半在外也。脈𨿽沈緊﹐不得爲少陰病。所以然者﹐陰不得有汗﹐今頭汗出﹐故知非少陰也﹐可與小柴胡湯﹔設不了了者﹐得屎而解。

按﹕脈細當是脈沈細。觀本條下文﹐脈沈亦在裏也之亦字自知﹐當補之。脈𨿽沈緊之緊字﹐當是細字。

觀本條上文並無緊字﹐如何說脈𨿽沈緊﹐此𨿽字又何所謂耶﹖當攺之。﹝《醫宗金鑑》﹞

形作傷寒﹐其脈不弦緊而弱。弱者必渴﹐被火者必譫語﹐弱者發熱﹐脈浮﹐解之當汗出愈。

按﹕三弱字﹐當俱是數字。若是弱字﹐熱從何有﹖不但文義不屬﹐論中並無此說﹐當攺之。﹝《醫宗金鑑》﹞

二陽並病﹐太陽初得病時﹐發其汗﹐汗先出不徹﹐因轉屬陽明。續自微汗出﹐不惡寒。若太陽證不罷者﹐不可下﹐下之爲逆﹔如此可小發汗。設面色緣緣正赤者﹐陽气怫郁在表﹐當解之﹑燻之。若發汗不徹﹐不足言﹐陽气怫郁不得越﹐當汗不汗﹐其人躁煩﹐不知痛處﹐乍在腹中﹐乍在四肢﹐按之不可得﹐其人短气﹐但坐﹐以汗出不徹故也﹐更發汗則愈。何以知汗出不徹﹖以脈澀故知也。

按﹕燻之二字﹐當是以汗二字﹐始與上下文義相屬。﹝《醫宗金鑑》﹞

三陽合病﹐脈浮大上關上﹐但欲眠睡﹐目合則汗。

按﹕浮大上之上字﹐當是弦字﹐始合論中三陽合病之脈。若是上字﹐則《經》論中從無兩寸脈主三陽病之理。﹝《醫宗金鑑》﹞

傷寒﹐始發熱六日﹐厥反九日而利。凡厥利者﹐當不能食﹐今反能食者﹐恐爲除中。食以索餅﹐不發熱者﹐知胃气尙在﹐必愈。恐暴熱來出而復去也。復三日脈之﹐其熱續在者﹐期之旦日夜半愈。所以然者﹐本發熱六日﹐厥反九日﹐復發熱三日﹐並前六日﹐亦爲九日﹐與厥相應﹐故期之旦日夜半愈。後三日脈之而脈數﹐其熱不罷者﹐此爲熱气有餘﹐必發癰膿也。

按﹕不發熱者之不字﹐當是若字。若是不字﹐卽是除中﹐何以下接恐暴熱來出而復去之文耶﹖當攺之。

﹝《醫宗金鑑》﹞

惡寒脈微而復利﹐利止﹐亡血也﹐四逆加人參湯主之。

按﹕利止亡血如何用大熱補藥﹖利止應是利不止﹐亡血應是亡陽﹐當攺之。﹝《醫宗金鑑》﹞

傷寒﹐本自寒下﹐醫復吐下之﹐寒格更逆吐下。若食入口卽吐﹐漧薑黃連黃芩人參湯主之。

按﹕經論中並無寒下之病﹐亦無寒下之文﹐玩本條下文寒格更逆吐下﹐可知寒下之下字當是格字﹐文義始屬。注家皆釋胃寒下利﹐不但文義不屬﹐且與芩﹑連之藥不合﹐當攺之。﹝《醫宗金鑑》﹞

傷寒﹐脈微而厥﹐至七八日膚冷﹐其人躁無暫安時者﹐此爲髒厥﹐非蛔厥也。蛔厥者﹐其人當吐蛔。今病者靜而復時煩者﹐此爲藏寒﹐蛔上入其膈﹐故煩﹐須臾復止。得食而嘔又煩者﹐聞蛔食臭出﹐其人當自吐蛔。蛔厥者烏梅丸主之﹐又主久利。

按﹕此爲藏寒之此字﹐當是非字。若是此字﹐卽是藏厥。與辧蛔厥之義不屬﹐當攺之。﹝《醫宗金鑑》﹞

傷寒五六日﹐不結胸﹐腹濡﹐脈虛﹐復厥者﹐不可下。此爲亡血﹐下之死。

按﹕結胸二字﹐當是大便二字。不結胸﹐腹濡﹐脈虛﹐復厥﹐皆無可下之理。今曰不可下﹐何所謂也﹖當攺之。﹝《醫宗金鑑》﹞

問曰﹕人病有宿食者﹐何以別之﹖師曰﹕寸口脈浮而大﹐按之反澀﹐尺中亦微而澀﹐故知有宿食﹐當下之﹐宜大承气湯。

按﹕尺中微字﹐當是大字。若是微字﹐斷無當下之理。﹝《醫宗金鑑》﹞

卷四﹟傷寒析疑

注辧

凡陰病見陽脈者生﹐陽病見陰脈者死。

起口用凡字﹐是開講法﹐不是承接法。此與上文陰陽脈﹐文同而義則異也。陽脈指胃气言﹐所謂二十五陽者是也。五臟之陽和發見﹐故生。陰脈指眞髒言﹐胃脘之陽﹐不至於手太陰﹐五臟之眞陰發見﹐故死。要知上文沈﹑澀﹑弱﹑弦﹑遲是病脈﹐不是死脈﹐其見於陽病最多。若眞髒脈至﹐如肝脈中外急﹐心脈堅而搏﹐肺脈大而浮﹐腎脈之如彈石﹐脾脈之如喙距﹐反見有餘之象﹐豈可以陽脈名之﹖若以胃脈爲遲﹐眞陰爲數﹐能不誤人耶﹖﹝柯韻伯﹞

傷寒一日﹐太陽受之。脈若靜者﹐爲不傳﹔頗欲吐﹐若躁煩﹐脈數急者﹐爲傳也。

《經》云一日太陽受之﹐二日陽明受之﹐三日少陽受之﹔四﹑五﹑六日三陰受之。與《洪範》一曰壽﹐二曰富﹐三曰康寧﹐四曰攸好徳﹐五曰考終命﹐文法符同。實爲標出六經證據﹐以爲治療張本。何嘗教人以日數爲拘也﹗後人以曰作日﹐自然如同暗鏡﹐從古無人道及。或言日字不必看實。夫日實字也﹐安可作虛字用耶﹖﹝《醫補》﹞

傳者﹐卽《內經》人傷於寒而傳爲熱之傳。乃太陽之气生熱﹐而傳於表﹐卽發於陽者傳七日之謂。非太陽與陽明﹑少陽經絡相傳之謂也。﹝柯韻伯﹞

傷寒二三日﹐陽明﹑少陽證不見者﹐爲不傳也。

傷寒一日太陽﹑二日陽明﹑三日少陽者﹐是言見証之期﹐非傳經之日也。岐伯曰﹕邪中於面﹐則下陽明﹔中於項﹐則下太陽﹔中於頰﹐則下少陽﹔其中膺背兩脇﹐亦中其經。蓋太陽經部位最髙﹐故一日發﹔陽明經部位次之﹐故二日發﹔少陽經部位又次之﹐故三日發。是气有髙下﹐病有遠近﹐適其至所爲故也。夫三陽各受寒邪﹐不必自太陽始﹐諸家言三陽必自太陽傳來者﹐未審斯義耳。﹝柯韻伯﹞

傷寒三日﹐三陽爲盡﹐三陰當受邪。其人反能食而不嘔﹐此爲三陰不受邪也。

受寒三日﹐不見三陽表證﹐是其人陽气沖和﹐不與寒爭﹐邪不得入﹐故三陽盡不受邪也。若陰虛而不能支﹐則三陰自受邪气。岐伯曰﹕中於陰者﹐從臂始。故三陰各自受邪﹐不必陽經傳授。所謂太陰四日﹑少陰五日﹑厥陰六日者﹐亦以陰經之髙下爲見証之期﹐非六經以次相傳之日也。﹝柯韻伯﹞

傷寒六七日﹐無大熱﹐其人煩躁者﹐此爲陽去入陰故也。

陰者指裏而言﹐非指三陰也。或入太陽之本而熱結膀胱﹐或入陽明之本而胃中漧燥﹐或入少陽之本而脇下硬滿﹐或入太陰而暴煩下利﹐或入少陰而口燥舌漧﹐或入厥陰而心中疼熱﹐皆入陰之謂。﹝柯韻伯﹞

太陽病﹐頭痛﹐至七日以上自愈者﹐以行其經盡故也。若欲作再經者﹐鍼足陽明﹐使經不傳則愈。

舊說傷寒日傳一經﹐六日至厥陰﹐七日再傳太陽﹐八日再傳陽明﹐謂之再經。自此說行﹐而仲景之堂無門可入矣。夫仲景未嘗有日傳一經之說﹐亦未有傳至三陰而尙頭痛者。曰頭痛者﹐是未離太陽可知。曰行﹐則與傳不同。曰其經﹐是指本經而非他經矣。發於陽者七日愈﹐是七日乃太陽一經行盡之期﹐不是六經傳變之日。岐伯曰﹕七日太陽病衰﹐頭痛少愈﹐有明證也。故不曰傳足陽明﹐而曰欲作再經﹐是太陽過經不解﹐復病陽明而爲並病也。鍼足陽明之交﹐截其傳路﹐使邪气不得再入陽明之經﹐則太陽之餘邪亦散﹐非歸並陽明﹐使不犯少陽之謂也。﹝柯韻伯﹞

發汗後﹐水藥不得入口爲逆﹔若更發汗﹐必吐下不止。

此條從來諸家錯會﹐扯入桂枝四禁﹐謂已用桂枝致逆﹐若更用桂枝﹐則其變愈大﹐粗疏極矣﹗蓋爲逆是言水逆﹐未嘗說爲凶逆也。且原文不云更與桂枝﹐而云更發汗者﹐見水藥俱不得入﹐則中滿已極﹐凡是表藥﹐皆可令吐﹑下不止﹐不獨桂枝當禁也。所以仲景於太陽水逆之證﹐全不用表藥﹐惟用五苓以導水﹐服後隨漑熱湯以取汗﹐正與此條互相發明﹔設只單禁桂枝﹐將麻黃﹑葛根﹑柴胡等類在所不禁﹐而誤用以致吐下不止﹐恬不知爲犯禁矣。﹝《尙論篇》﹞

太陽病﹐發汗﹐汗出不解﹐其人仍發熱﹐心下悸﹐頭眩﹐身動﹐振振欲擗地者﹐眞武湯主之。

振振欲擗地五字﹐形容亡陽之狀如繪。諸家不加細繹﹐妄取《詩經》注擗拊心貌爲解﹐仲景論中心下悸欲得人按﹐與夫叉手自冒心﹐且與拊心之義不協﹐何得妄指耶﹖蓋擗者﹐辟也﹐避也。汗出過多﹐衛气解散﹐其人似乎全無外廓﹐故振振然四顧彷徨﹐無可置身﹐思欲辟地而避處其內也。陰證似陽者﹐欲坐井中﹐避熱就冷也。汗多亡陽者﹐欲入土中﹐避虛就實也。試觀嬰孩出汗過多﹐神虛畏怯﹐常合面偎入母懷者﹐豈非振振欲擗地之一驗乎﹖﹝諭嘉言﹞

太陽病中風﹐以火劫發汗﹐邪風被火熱﹐血气流溢﹐失其常度﹐兩陽相燻灼﹐其身發黃。陽盛則欲衄﹐陰虛則小便難﹐陰陽俱虛竭﹐身體則枯燥﹐但頭汗出﹐劑頸而還﹐腹滿而喘﹐口漧咽爛﹐或不大便﹐久則譫語﹐甚者至噦﹑手足躁擾﹑撚衣摸牀。小便利者﹐其人可治。

按﹕此證乃陽邪挾火﹐擾亂陰分而亡其陰﹐與亡陽之證﹐天淵懸絕。觀陽盛欲衄﹐身體枯燥等語﹐明是失汗所致。失汗則陽必內入﹐何反外亡耶﹖注家泥於陰陽俱虛竭一語﹐遂謂小便利者﹐陰未甚虛﹐則陽猶可回﹐是認可治爲回陽﹐大失《經》旨。不知此證急驅其陽以存陰气之一綫﹐尙恐不得﹐況可回陽以更劫其陰乎﹖且頭汗乃陽邪上壅﹐不下通於陰﹐所以劑頸以下不能得汗。設見衄血﹐則邪從衄解﹐頭間且無汗矣﹔設有汗﹐則邪從汗解﹐又不衄矣。後條火邪深入必圊血一證﹐亦謂身體枯燥而不得汗者﹐必致圊血。設有汗﹐更不圊血矣。讀古人書﹐全要會意﹐豈有得汗而加衄血圊血之理哉﹗又豈有徧身無汗﹐而頭汗爲亡陽之理哉﹗﹝諭嘉言﹞

太陽病下之﹐其脈促﹐不結胸者﹐此爲欲解也。脈浮者﹐必結胸也﹔脈緊者﹐必咽痛﹔脈弦者﹐必兩脇拘急﹔脈細數者﹐頭痛未止﹔脈沈緊者﹐必欲嘔﹔脈沈滑者﹐協熱利﹔脈浮滑者﹔必下血。

脈促﹐爲陽邪上盛﹐反不結聚於胸﹐則陽邪未陷﹐可勃勃從表出矣﹐故爲欲解也。脈浮者必結胸﹐卽指促脈而申之﹐見脈促而加之以浮﹐邪气彌滿於陽位﹐故必結胸也。浮字貫下四句﹐見浮而促必結胸﹐浮而緊必咽痛﹐浮而弦必兩脇拘急﹐浮而細數必頭痛未止﹐皆太陽本病之脈﹐故主病亦在太陽之本位。設脈見沈緊﹐則陽邪已入陰分﹐但入而未深﹐仍欲上衝作嘔﹐其無結胸咽痛等證﹐從可知矣。只因《論》中省用一个促字﹑三个浮字﹐後之讀者遂眩﹐謂緊爲下焦﹐屬在少陰﹐惑之甚矣﹗觀本文下句卽指出沈緊者必欲嘔一語﹐正見前之緊字﹐是指浮緊而言也。沈緊方是陽邪入陰﹐上逆作嘔﹐豈有浮緊咽痛﹐反爲少陰寒邪上衝之理﹗明明太陽誤下之脈證﹐何緣插入少陰﹐爍亂後人耶﹖至於滑脈居浮沈之間﹐亦與緊脈同推﹐故沈滑則陽邪入陰而主下利﹐浮滑則陽邪正在營分﹐擾動其血﹐而主下血也。夫太陽誤下之脈﹐主病皆在陽﹑在表﹐卽有沈緊﹑沈滑之殊﹐亦不得以裏陰名之。仲景辧析之精﹐詎可雜以贅龐哉﹗﹝諭嘉言﹞

病發於陽﹐而反下之﹐熱入因作結胸﹔病發於陰﹐而反下之﹐因作痞。所以成結胸者﹐以下之太早故也。

發陽發陰﹐二千年來未知其解。果如原注謂無熱惡寒爲陰﹐則中寒矣﹐下之有不立斃者乎﹖如《尙論》以寒傷營血爲陰﹐則仲景痞結篇中﹐中風﹑中寒每每互言﹐未嘗分屬也。不知發於陰者﹐𨿽是陰證﹐但是陽經傳入之邪﹐非直中陰經之謂。陽經傳入。原爲熱證﹐至於陰經﹐未有不熱深於內者。此所以去熱入二字﹐而成千古之疑也。熱證由陰傳府﹐乃爲可下﹔若在經而下﹐仍爲誤下﹐與三陽在經無異。故曰陽邪結於陽位﹐則結在胸﹐陰邪結於陰位﹐則結在心下﹐或偏旁也。陰經誤下﹐何止成痞﹖以所結只在陰位﹐不若陽邪勢盛﹐所結必在陽位也。﹝周禹載﹞

陽者指外而言﹐形軀是也。陰者指內而言﹐胸中﹑心下是也。

此指人身之外爲陽內爲陰﹐非指陰經之陰﹐亦非指陰証之陰。發陰﹑發陽﹐俱指發熱﹔結胸與痞﹐俱是熱證﹔作痞不言熱入者﹐熱原發於裏也。誤下而熱不得散﹐因而痞硬﹐不可以發陰作無熱解。若作痞謂非熱證﹐瀉心湯不得用芩﹑連﹑大黃矣。若梔子豉之心中懊﹐瓜蒂散之心中溫溫欲吐﹐與心下滿而煩﹐黃連湯之胸中有熱﹐皆是病發於陰。﹝柯韻伯﹞

傷寒發汗﹐若吐﹑若下解後﹐心下痞硬﹐噫气不除者﹐旋復代赭石湯主之。

此條後賢不解﹐謂噫气爲伏飲作逆﹐方注倡之﹐二家卽和﹐不知何所據也﹖蓋伏飲作逆之吐﹐有形之邪也﹔今噫而不吐﹐爲無形之虛气上逆﹐何可混言哉﹗﹝魏荔彤﹞

傷寒六七日﹐發熱﹐微惡寒﹐肢節煩疼﹐微嘔﹐心下支結﹐外證未去者﹐柴胡桂枝湯主之。

心下支結者﹐邪結於心下之偏旁﹐不正中也。比小結胸之正在心下又較輕矣。傷寒至六七日宜經傳已徧﹐乃發熱﹑微惡寒﹑肢節煩疼﹑微嘔﹐則邪尙在三陽之界﹐未入於裏﹐𨿽心下支結﹐而外證未除﹐卽不可用大陷胸湯﹐以大陷胸湯主裏而不主表也﹔亦不可用小陷胸湯﹐以小陷胸湯主飲而不主表也。夫支結之邪﹐其在外者方盛﹐其陷入者原少﹐故但合用柴胡﹑桂枝和解二法﹐以治其表﹐表邪去而支結自開矣。後人謂支結乃支飲結於心下﹐夢語喃喃﹐吾不識支飲爲何物也﹗﹝諭嘉言﹞

太陽病﹐項背彊KTKT。

KTKT﹐鳥之短羽者﹐動則引頸。KTKT然﹐形容病患之頸項俱病﹐俯仰不能自如之貌。﹝方中行﹞

《詩》云﹕赤舄KTKT。注﹕KTKT﹐安重貌。謂取自拘持﹐使低目不妄顧視。按此可以想見項背拘彊之狀﹐若作鳥羽釋﹐則KT當音殊﹐而於拘彊之義﹐反不切矣。﹝《證治準繩》﹞

太陽病﹐三日﹐已發汗﹐若吐﹑若下﹑若溫鍼﹐仍不解者﹐此爲壞病﹐桂枝不中與也。觀其脈證﹐知犯何逆﹐隨證治之。

相傳傷寒過經日久﹐二三十日不痊者﹐謂之壞病。遂與過經不解之病無辧﹐此古今大誤也。仲景止說病三日﹐卽五﹑六日亦未說到﹔且此條止說太陽病﹐連少陽亦未說到﹐故謂桂枝偏表之法不可用。觀太陽轉入少陽之壞證﹐有柴胡證罷四字﹐可見此爲桂枝證罷﹐故不可復用也。設桂枝證仍在﹐卽不得謂之壞病﹐與《少陽篇》內柴胡證仍在者﹐此𨿽已下之不爲逆﹐復與柴胡湯必蒸蒸而振﹐卻發熱汗出而解之文﹐又互相綰照也。

豈有桂枝﹑柴胡之證尙未罷﹐而得指爲壞病之理哉﹗故必細察其脈爲何脈﹐證爲何證﹐從前所誤﹐今犯何逆﹐然後隨其證而治之﹐始爲當耳。﹝諭嘉言﹞

本太陽病不解﹐轉入少陽者﹐脇下硬滿﹐漧嘔﹐不能食﹐往來寒熱﹐尙未吐下﹐脈沈緊者﹐與小柴胡湯。若已吐﹑下﹑發汗﹑溫鍼﹐譫語﹐柴胡證罷﹐此爲壞病。知犯何逆﹐以法治之。

按﹕上條太陽經之壞病也﹐此條少陽經之壞病也。兩條文意互發﹐其旨甚明。叔和分匯﹐致滋疑惑。玆合而觀之﹐乃知上條云桂枝湯不中與﹐則其所犯﹐要不離於太陽一經之誤吐﹑誤下﹑誤發汗﹑誤燒鍼之諸逆也。此條云柴胡湯不中與﹐則其所犯﹐要不離於少陽一經之誤吐﹑誤下﹑誤發汗﹑誤燒鍼之諸逆也。後人擬議何逆四治﹐見爲創獲﹐由玆觀之﹐眞囈語矣﹗﹝諭嘉言﹞

脈陽微而汗出少者﹐爲自和也﹐汗出多者爲太過。陽脈實﹐因發其汗﹐出多者﹐亦爲太過﹔太過爲陽絕於裏﹐亡津液﹐大便因硬也。

陽絕﹐卽亡津液之互辭。仲景每於亡津液者悉名無陽﹐本文陽絕於裏﹐亡津液﹐大便因硬甚明。注家認作汗多而陽亡於外﹐大謬﹗﹝諭嘉言﹞

無陽與亡陽不同。亡陽者﹐發散之過﹐陽气隨汗液而亡失也﹔無陽者﹐眞陽虧少﹐而無汗液之可散也。﹝程扶生﹞

陽明病﹐脈浮而緊者﹐必潮熱發作有時﹐但浮者﹐必盜汗出。

陽明脈之浮緊﹐卽太陽寒傷營之脈也﹔單浮﹐卽太陽風傷衛之脈也。但傳至陽明﹐仲景不欲以營衛辧證﹐而姑變其文耳。至於太陽證有未罷﹐各條𨿽悉﹐尙恐未明﹐再舉潮熱及盜汗﹐陽明之必至者辧之﹐確然無疑矣。

從前注解皆是斷章取義﹐而不會其大意﹐不知脈緊與潮熱﹐脈浮與盜汗﹐非的對之證也﹐不過借以辧陽明八﹑九﹐太陽一﹑二之候耳。至謂浮爲陽盛﹐陽盛則陰虛﹐陰虛則盜汗出﹐節外生枝﹐幾於說夢矣﹗﹝諭嘉言﹞

陽明病﹐若中寒﹐不能食﹐小便不利﹐手足然汗出﹐此欲作固瘕﹐必大便初硬後溏。所以然者﹐以胃中冷﹐水谷不別故也。

注謂固爲堅固﹐瘕爲積聚﹐大謬。蓋大便初硬後溏﹐因成瘕泄﹐瘕泄卽溏泄﹐久而不止﹐則曰固瘕也。﹝諭嘉言﹞

固瘕卽初硬後溏之謂﹐肛門𨿽固結﹐而腸中不全幹也。溏卽水谷不別之象﹐以癥瘕作解者謬矣。﹝柯韻伯﹞

病患無表裏證﹐發熱七八日﹐𨿽脈浮數者﹐可下之。假令已下﹐脈數不解﹐合熱則消穀善饑﹐至六七日不大便者﹐有瘀血也﹐宜抵當湯。若脈數不解﹐而下利不止﹐必協熱而便膿血也。

𨿽云無表裏證﹐然發熱脈浮數﹐表證尙在也。其所以可下者﹐以七八日爲時旣久﹐而發熱脈數﹐則胃中熱熾﹐津液盡亡﹐勢不得不用下法﹐如大柴胡湯之類是也。若下後脈數不解﹐可知果胃中熱熾﹐其候當消穀善饑﹐然谷食旣多﹐則大便必多﹐乃至六七日竟不大便﹐其證非气結﹐而爲血結明矣。所以亦宜於抵當湯也。

若數不解﹐而下利不止﹐注謂用抵當湯下之﹐數仍不解﹐大謬。此乃對假令已下脈數不解五句之文﹐見已下脈數不解﹐反六七日不大便﹐則宜抵當以下其血﹔若已下脈數不解﹐而下利不止﹐則不宜抵當之峻攻﹐但當消息以淸其血分熱邪﹔若血分之邪不除﹐必協熱而便膿血矣。﹝諭嘉言﹞

傷寒五六日﹐頭汗出﹐微惡寒﹐手足冷﹐心下滿﹐口不欲食﹐大便硬﹐脈細者﹐此爲陽微結﹐必有表﹐復有裏也。脈沈﹐亦在裏也。汗出﹐爲陽微﹔假令純陰結﹐不得復有外證﹐悉入在裏﹐此爲半在裏半在外也。脈𨿽沈緊﹐不得爲少陰病。所以然者﹐陰不得有汗﹐今頭汗出﹐故知非少陰也﹐可與小柴胡湯。設不了了者﹐得屎而解。

陽微結者﹐陽邪微結未盡散也。注作陽气衰微﹐故邪气結聚﹐大差﹗果爾﹐則頭汗出爲亡陽之證﹐非半表半里之證矣。果爾﹐則陰結又是陰气衰微矣。玩本文假令純陰結等語﹐謂陽邪若不微結﹐純是陰邪內結﹐則不得復有外證﹐其義甚明。得屎而解﹐卽取大柴胡爲和法之意也。﹝《尙論篇》﹞

大病瘥後﹐勞復者﹐枳實梔子豉湯主之。

勞復﹐乃起居作勞﹐後生餘熱之病。方注作女勞後﹐大謬﹗女勞復者﹐自犯傷寒後之大戒﹐多死少生﹐豈有反用上湧下泄之理耶﹖﹝諭嘉言﹞

病患脈已解﹐而日暮微煩﹐以病新瘥﹐人彊與谷﹐脾胃气尙弱﹐不能消穀﹐故令微煩﹐損谷則愈。

脈已解者﹐陰陽和適﹐其無表裏之邪可知也﹐日暮微煩者﹐日中衛气行陽﹐其不煩可知也﹐乃因脾胃气弱﹐不能消穀所致﹐損谷則脾胃漸趨於旺而自愈矣。注家牽扯日暮爲陽明之旺時﹐故以損谷爲當小下﹐不知此論瘥後之證﹐非論六經轉陽明之證也。日暮﹐卽《內經》日西而陽气已衰之意﹐所以不能消穀也。損谷當是減損谷食﹐以休養脾胃﹐不可引前條宿食例﹐輕用大黃﹐重傷脾胃也。﹝諭嘉言﹞

卷四﹟傷寒析疑

方考

桂枝湯方﹐桂枝三兩﹝去皮﹞。

按﹕桂枝湯方﹐原文有去皮二字。夫桂枝气味辛甘﹐全在於皮﹐若去皮是枯木矣﹐如何有解肌發汗之功耶﹖當刪此二字。後仿此。﹝《醫宗金鑑》﹞

太陽病﹐下之後﹐其气上衝者﹐可與桂枝湯﹐方用前法。若不上衝者﹐不可與之。

用前法﹐是啜稀熱粥法﹐與後文根據前法﹐如前法同。若謂湯中加下藥﹐大謬﹗﹝柯韻伯﹞

服桂枝湯﹐或下之﹐仍頭項彊痛﹐翕翕發熱﹐無汗﹐心下滿微痛﹐小便不利者﹐桂枝湯去桂加茯苓白術湯主之。

按﹕去桂當是去芍藥。此方去桂﹐將何以治仍頭項痛﹑發熱﹑無汗之表乎﹖細玩其服此湯曰余根據桂枝湯法煎服﹐其義自見。服桂枝湯已﹐溫覆令一時許﹐通身微似有汗﹐此服桂枝湯法也。若去桂則是白芍﹑甘艸﹑茯苓﹑白術﹐並無辛甘走營衛之品﹐而曰余根據桂枝湯法﹐無所謂也。且論中脈促﹑胸滿﹑汗出﹑惡寒者﹐用桂枝去芍藥加附子湯主之﹐去芍藥者爲胸滿也﹔今證𨿽稍異﹐而滿則同﹐其爲去芍藥可知﹐當攺之。

﹝《醫宗金鑑》﹞

凡方中有加減法﹐皆佐使之藥﹐若去其君藥﹐則當另立方名。今去桂枝而仍以桂枝爲名﹐義不可解。殆以此方𨿽去桂枝﹐而意仍不離乎桂枝也。﹝《傷寒類方》﹞

太陽病﹐發熱惡寒﹐熱多寒少﹐脈微弱者﹐此無陽也﹔不可復發其汗﹐宜桂技二越婢一湯。

無陽乃無津液之通稱﹐蓋津爲陽﹐血爲陰也。無陽爲脾胃衰﹐故不可更汗﹔然非汗則風寒終不解﹐惟取桂枝之二以治風邪﹐越脾之一以治郁熱。越脾者﹐石膏之辛涼﹐以化胃之郁熱﹐則熱化津生﹐而脾气發越﹐得以行其胃液也。世本作「越婢」﹐言脾爲小姑﹐比之女婢﹐若此則越字何所取義﹖二字便不貫矣。今從《外臺》方正之。﹝張路玉﹞

按﹕本論無越婢證﹐亦無越婢湯﹐後人取《金匱》方補之﹐竊謂仲景言不可發汗﹐則必不用麻黃﹐言無陽是無胃脘之陽﹐亦必不用石膏﹐古方多有名同而藥不同者﹐安可循名而不審其實也。此等脈證最多﹐宜用柴胡﹑桂枝爲恰當。○按﹕諭嘉言云﹕越婢者﹐石膏之辛涼也。以此兼解其寒﹐柔緩之性﹐比女婢爲過之。夫辛涼之品﹐豈治寒之劑﹖而金石之堅重﹐豈能柔緩如女婢哉﹗○按﹕《外臺》云﹕越脾湯易此一字﹐便合《內經》脾气不濡﹑不能爲胃行其津液之義。此起太陰之津﹐以滋陽明之液而發汗﹐如成氏所云發越脾气者是也。然必兼見煩渴之證﹐脈不微弱者宜之。﹝柯韻伯﹞

仲景一百一十三方﹐循《論》中所主治者榜而名之也。然其間差訛移易﹐爲叔和所更張者不少﹐如桂枝二越婢一湯﹐及桂枝麻黃各半湯等類是也。今特備載之﹐以待考。﹝程郊倩﹞

按﹕桂枝麻黃各半湯﹑桂枝二麻黃一湯﹑桂枝二越婢一湯三方﹐所謂一二各半之說﹐照方計算﹐並不對準﹐未知何故﹖或云﹕將本方各煎或一分或二分相和服﹐但方中又各藥注明分兩何也﹖存考。﹝徐靈胎﹞

桂枝去芍藥加蜀漆龍骨牡蠣救逆湯。

蜀漆未詳﹐若云常山之苗則謬﹗﹝柯韻伯﹞

太陽病﹐項背彊KTKT﹐而汗出惡風者﹐桂枝加葛根湯主之。

方內舊本有麻黃者﹐誤。﹝柯韻伯﹞

此湯成無己本有麻黃﹐非﹔有麻黃則爲葛根湯矣。﹝《傷寒類方》﹞

十棗湯方﹐芫花﹑甘遂﹑大戟各等分﹐大棗十枚。

按﹕《神農本經》云﹕蕘花味苦寒﹐主傷寒溫瘧﹐下十二經水﹐破積聚瘕﹐蕩滌腸中畱癖飲食寒熱邪气﹐利水道。仲景本方﹐取用此義﹐後人乃攺芫花﹐何也﹖卽曰芫花﹐《別錄》亦云能消胸中痰水﹔然《本經》云﹕芫花味辛溫﹐全與蕘花不同。權移通用﹐殊非仲景立方本旨。﹝諭嘉言﹞

傷寒中風﹐醫反下之﹐其人下利日數十行﹐完谷不化。腹中雷鳴﹐心下痞硬而滿﹐漧嘔﹐心煩不得安。醫見心下痞﹐謂病不盡﹐復下之﹐其痞益甚。此非結熱﹐但以胃中虛﹐客气上逆﹐故使硬也。甘艸瀉心湯主之。

相傳伊芳尹湯液﹐原有甘艸瀉心湯。此湯七味﹐今監本無人參﹐脫之也。﹝諭嘉言﹞

傷寒脈結代﹐心動悸者﹐炙甘艸湯主之。

一百十三方未有用地黃﹑麥冬者﹐恐亦叔和所附。然以二味已載《神農本經》﹐爲滋陰之上品﹐因《傷寒》一書故置之不用耳。此或陽亢陰竭而然﹐復出補陰制陽之路﹐以開後學滋陰一法乎﹖○方內舊本用麻仁者誤。當用棗仁以安神﹐結代可和﹐而悸動可止矣。﹝柯韻伯﹞

傷寒﹐醫以丸藥大下之﹐身熱不去﹐微煩者﹐梔子漧薑湯主之。○傷寒五六日﹐大下之後﹐身熱不去﹐心中結痛者﹐未欲解也﹐梔子豉湯主之。

按﹕梔子漧薑湯﹐當是梔子豉湯﹔梔子豉湯﹐當是梔子漧薑湯。斷無煩熱用漧薑﹐結痛用香豉之理﹐當移之。﹝《醫宗金鑑》﹞

傷寒﹐身熱發黃者﹐梔子柏皮湯主之。

按﹕此方之甘艸﹐當是茵陳蒿﹐必傳寫之誤也。﹝《醫宗金鑑》﹞

小靑龍湯方加減法內﹐若微利者﹐去麻黃加蕘花如雞子大﹐熬令赤色。

按﹕加蕘花如雞子大﹐此必傳寫之誤。考《本艸》蕘花攻水﹐其力甚峻﹐五分可令人下行數十次﹐豈有治停飲之微利﹐用雞子大之蕘花乎﹖當攺加茯苓四兩。﹝《醫宗金鑑》﹞

寒實結胸﹐無熱證者﹐與三白小陷胸湯﹐爲散亦可服。

太陽表熱未除﹐而反下之﹐熱邪與寒水相結﹐成熱實結胸。太陰腹滿時痛﹐而反下之﹐寒邪與寒藥相結﹐成寒實結胸。無熱證者﹐不四肢煩疼者也。名曰三白者﹐三物皆白﹐別於小陷胸也。舊本誤作三物﹐以黃連﹑栝蔞投之﹐陰盛則亡矣。又誤作白散﹐是二方矣。黃連﹑巴豆﹐寒熱天淵﹐云亦可服﹐豈不誤人﹗﹝柯韻伯﹞

寒實結胸﹐無熱證者﹐與三物小陷胸湯﹐白散亦可服。

按﹕與三物小陷胸湯﹐當是三物白散。小陷胸湯四字當是錯簡。桔梗﹑貝母﹑巴豆三物﹐其色皆白﹐有三物白散之義﹐溫而能攻﹐與寒實之理相合。小陷胸湯乃栝蔞﹑黃連﹐皆性寒之品﹐豈可以治寒實結胸之證耶﹖亦可服三字亦衍文也﹐俱當刪之。﹝《醫宗金鑑》﹞

陽明病﹐自汗出。若發汗﹐小便自利者﹐此爲津液內竭﹐大便𨿽硬﹐不可攻之﹔當須自欲大便﹐宜蜜煎導而通之。若土瓜根及豬膽汁皆可爲導。

土瓜根方﹝缺﹞

按﹕土瓜卽俗名赤雹也。《肘後方》治大便不通﹐采根搗汁﹐用筒吹入肛門內﹐此與豬膽汁方同義。

《內臺》方用土瓜根削如挺﹐納入穀道中﹐誤矣﹗蓋蜜挺入穀道﹐能烊化而潤大便﹔土瓜根不能烊化﹐削挺用之﹐恐失仲景制方之義。﹝《醫宗金鑑》﹞

虛人當攻下而不可攻者﹐並宜導法。但須分別﹐津液枯者。用蜜導﹔熱邪盛者﹐用膽導﹔濕熱痰飲固結者﹐用麻油浸栝蔞根導。至於陰結便祕者﹐宜於蜜導中加薑汁﹑生附子末﹐或用醬生薑導之。此實補仲景之未逮也。﹝《傷寒纘論》﹞

趺陽脈浮而澀﹐浮則胃气彊﹐澀則小便數﹐浮澀相搏﹐大便則難﹐其脾爲約﹐麻仁丸主之。

成無己曰﹕約者﹐結約之約。胃彊脾弱﹐約束津液﹐不得四布﹐但輸膀胱﹐故小便數而大便硬﹐故曰脾約。

與此丸以下脾之結燥﹐腸潤結化﹐津液入胃﹐大便利﹑小便少而愈矣。愚切有疑焉﹕旣曰約﹐脾弱不能運也﹔脾弱則土虧矣﹐必脾气之散﹑脾血之耗也。原其所由﹐必久病﹑大汗﹑大下之後﹐陰血枯槁﹐內火燔灼﹐熱傷元气﹐必傷於脾﹐而成此證。傷元气者﹐肺金受火﹐气無所攝﹔傷脾者﹐肺爲脾之子﹐肺耗則液竭﹐必竊母气以自救﹐金耗則木寡於畏﹐土欲不傷﹐不可得也。脾失轉輸之令﹐肺失傳送之官﹐宜大便祕而難下﹐小便數而無藏蓄也。理宜滋養陰血﹐使陽火不熾﹐而金行淸化﹐木邪有制﹐而土健營運﹐津液乃能入胃﹐則腸潤而通矣。今以大黃爲君﹐枳﹑朴爲臣﹐𨿽有芍藥養血﹐麻仁﹑杏仁之溫潤爲之佐使﹐用之熱盛而气實者﹐無有不安﹔若內熱𨿽盛﹐而气不實者﹐𨿽得暫通﹐保無有脾愈弱而腸愈燥者乎﹖後之用此方者﹐愼勿膠柱而調瑟。﹝諭嘉言﹞

太陽病﹐過經十餘日﹐反二三下之﹐後四五日﹐柴胡證仍在者﹐先與小柴胡湯。嘔不止﹐心下急﹐鬱鬱微煩者﹐爲未解也﹐與大柴胡湯下之則愈。

按﹕大柴胡是半表半里气分之下藥﹐並不言大便。其心下急與心下痞硬﹐是胃口之病﹐而不在胃中。結熱在裏﹐非結實在胃。且下利則地道已通﹐仲景不用大黃之意曉然。若以下之二字妄加大黃﹐則十棗湯攻之二字﹐加何味乎﹖﹝柯韻伯﹞

按﹕許叔微曰﹕大柴胡湯﹐一方無大黃﹐一方有大黃。蓋大黃蕩滌蘊熱﹐傷寒中要藥。王叔和云﹕若不用大黃﹐恐不名大柴胡湯﹐且仲景曰下之則愈﹐若無大黃﹐將何以下心下之急乎﹖當從叔和爲是。宜補之。

﹝《醫宗金鑑》﹞

少陰病﹐下利﹐咽痛﹐胸滿﹐心煩者﹐豬膚湯主之。

膚乃是豬刮下黑皮。《禮運疏》云﹕革﹐膚內濃皮﹔膚﹐革外薄皮。語云膚淺﹐義取諸此。﹝諭嘉言﹞

豬膚以潤少陰之燥﹐與用黑驢皮之意同。若以爲豬皮外毛根薄膚﹐則簽劣無力﹐且與熬香之說不符。但用外皮﹐去其內層之肥白者爲是。﹝《尙論篇》﹞

四逆散﹕甘艸﹑芍藥﹑枳實﹑柴胡﹐上四味各十分﹐搗篩﹐白飲和服方寸匕﹐日三服。○咳者﹐加五味子﹑漧薑各五分。○悸者﹐加桂枝五分。○小便不利者﹐加茯苓五分。○腹中痛者﹐加附子一枝﹐炮令坼。○泄利下重者﹐先以水五升﹐納薤白三升﹐煮取三升﹐去滓﹐以散三方寸匕納湯中﹐煮取一升半﹐分溫再服。

此仿大柴胡之下法也。以少陰爲陰樞﹐故去黃芩之大寒﹐姜﹑夏之辛散﹐加甘艸以易大棗﹐良有深意。然服方寸匕﹐恐不濟事。少陽心下悸者加茯苓﹐此加桂枝﹔少陽腹中痛者加芍藥﹐此加附子。其法𨿽有陰陽之別﹐恐非泄利下重者宜加也。薤白性滑﹐能泄下焦陰陽气滯﹐然辛溫太甚﹐葷气逼人﹐頓用三升﹐而入散三匕﹐只聞薤气﹐而不知藥味矣。且加味俱用五分﹐而附子一枚﹐薤白三升。何多寡不同若是﹖不能不致疑於叔和編集之誤耳﹗﹝柯韻伯﹞

脈浮而遲﹐表熱裏寒﹐下利淸谷﹐四逆湯主之。

仲景凡治虛證以裏爲重﹐協熱下利﹑脈微弱者﹐便用人參﹔汗後身疼﹑脈沈遲者﹐便加人參。此脈遲而利淸谷﹐且不煩不咳﹐中气大虛﹐元气已脫﹐但溫不補﹐何以救逆乎﹖觀茯苓四逆之煩躁﹐且用人參﹐況通脈四逆﹐豈得無參﹖是必因本方之脫落耳。﹝柯韻伯﹞

下利淸谷﹐裏寒外熱﹐汗出而厥者﹐通脈四逆湯主之。

按﹕本方以陰證似陽而設。証之異於四逆者﹐在不惡寒而面色赤﹐方之異於四逆者﹐若無參﹐當與桂枝加桂﹑加芍同矣。何更加以通脈之名﹖夫人參所以通血脈﹐安有脈欲絕而不用者﹖舊本乃於方後云﹕面赤色者加蔥﹐利止脈不出者加參。豈非鈔錄者之疏失於本方﹐而蛇足於加法乎﹖且減法所云去者﹐去本方之所有也﹐而此云去蔥﹑芍﹑桔者﹐是後人之加減可知矣。﹝柯韻伯﹞

手足厥冷﹐脈細欲絕者﹐當歸四逆湯主之。

此條證爲在裏﹐當是四逆本方加當歸﹐如茯苓四逆之例。若反用桂枝湯攻表﹐誤矣。旣名四逆湯﹐豈得無參﹑附﹖﹝柯韻伯﹞

傷寒六七日﹐大下後﹐寸脈沈而遲﹐手足厥逆﹐下部脈不至﹐咽喉不利﹐唾膿血﹐泄利不止者﹐爲難治。麻黃升麻湯主之。

傷寒六七日﹐大下後﹐寸脈沈而遲。夫寸爲陽﹐主上焦﹐沈而遲﹐是無陽矣﹔沈爲在裏﹐則不當發汗﹐遲爲髒寒﹐則不當淸火﹔且下部脈不至﹐手足厥冷﹐泄利不止﹐是下焦之元陽已脫。又咽喉不利﹐吐膿血﹐是上焦之虛陽無根據而將亡﹐故擾亂也。如用參﹑附以回陽﹐而陽不可回﹐故曰難治。則仲景不立方治也明矣﹗此用麻黃﹑升麻﹑桂枝以散之﹐匯集知母﹑天冬﹑黃芩﹑芍藥﹑石膏等大寒之品以淸之﹐以治陽實之法﹐治亡陽之證﹐是速其斃也。安可望其汗出而愈哉﹗用漧薑一味之溫﹐苓﹑術﹑甘﹑歸之補﹐取玉竹以代人參﹐是猶攻金城髙壘﹐而用老弱之師﹐且用藥至十四味﹐猶廣羅原野﹐冀獲一兔﹐不論脈病之合否﹐而殆爲妄談歟﹖﹝柯韻伯﹞

陽毒之爲病﹐面赤斑斑如錦文﹐咽喉痛﹐唾膿血﹐五日可治﹐七日不可治。升麻鱉甲湯主之。○陰毒之爲病﹐面目靑﹐身痛如被杖﹐咽喉痛﹐五日可治﹐七日不可治。升麻鱉甲湯去雄黃﹑蜀椒主之。

按﹕陽毒之爲病﹐主以升麻鱉甲湯。蓋升麻升透厲毒﹐鱉甲泄熱守神﹐當歸和血調營﹐甘艸瀉火解毒。

正《內經》熱淫於內﹐治以碱寒﹐佐以苦甘之旨。而內有蜀椒﹑雄黃﹐似當加於陰毒方中﹐或因傳寫之訛耳。

一轉移間﹐則於陽毒之義﹐尢爲貼切﹐用者亦鮮疑畏矣。﹝《吳醫匯講》﹞

大病瘥後﹐勞復者﹐枳實梔子豉湯主之。若有宿食者﹐加大黃如博棋子大五六枚。○大病瘥後﹐從腰以下有水气者﹐牡蠣澤瀉散主之。○傷寒解後﹐虛羸少气﹐气逆欲吐者﹐竹葉石膏湯主之。

叔和獨以傷寒立論﹐故稱傷寒爲大病。旣云大病﹐則瘥後當用調補法矣。如雲勞復﹐是因勞而復﹐當補中益气﹐何得用梔豉以吐之﹖有宿食當消食利气﹐何以加大黃﹖若腰以下有水气﹐當溫腎利水﹐何得用商陸﹑葶藶等峻利之劑﹖豈仲景法乎﹗且此等證候﹐仲景方中自有治法﹐如勞復﹐可用桂枝人參新加湯﹔宿食﹐可用梔子濃朴湯﹔腰下水气﹐可用豬苓﹑五苓﹐與桂枝去桂加苓術等湯﹔虛羸少气﹐可用桂枝人參湯治陽虛﹐炙甘艸湯治陰虛。由此觀之﹐仲景未嘗無法﹐未嘗無方﹐何須補續耶﹖後人不分此等方法是叔和插入﹐故曰但取仲景法﹐不取仲景方。夫仲景之方不足取﹐則仲景之法亦非法矣。﹝柯韻伯﹞

卷四﹟傷寒析疑

會通

問曰﹕病有灑淅惡寒﹐而復發熱者何﹖答曰﹕陰脈不足﹐陽往從之﹔陽脈不足﹐陰往乘之。曰﹕何謂陽不足﹖答曰﹕假令寸口脈微﹐名曰陽不足﹐陰气上入陽中﹐則灑淅惡寒也。曰﹕何謂陰不足﹖答曰﹕尺脈弱﹐名曰陰不足﹔陽气下陷入陰中﹐則發熱也。

陽爲陰乘﹐陽脈固見其不足﹐而陰脈亦不見其有餘。陽𨿽微﹐尙能發熱﹐不終惡寒﹐猶不失陽道實﹑陰道虛之定局耳。亡陽則陰不獨存﹐治當扶陽爲急﹐此補中益气之方爲最巨也。﹝柯韻伯﹞

問曰﹕病有不戰不汗出而解者﹐何也﹖答曰﹕其脈自微﹐此以曾經發汗﹐若吐﹑若下﹑若亡血﹐以內無津液﹐此陰陽自和﹐必自愈﹐故不戰不汗出而解也。

內無津液﹐安能作汗﹖戰由汗發﹐無汗故不戰也。復用此字﹐須著眼妄治之後﹐內無津液﹐陰陽豈能自和﹗必當調其陰陽﹐不然脈微則爲亡陽﹐將轉成陰證矣。﹝柯韻伯﹞

問曰﹕脈欲知病愈未愈者﹐何以別之﹖答曰﹕寸口﹑關上﹑尺中三處﹐大小﹑浮沈﹑遲數同等﹐𨿽有寒熱不解者﹐此脈陰陽爲和平﹐𨿽劇必愈。

陰陽和平﹐不是陰陽自和﹐不過是純陰純陽無駁雜之謂耳。究竟是病脈﹐是未愈時寒熱不解之脈﹐𨿽劇當愈﹐非言不治自愈。正使人知此爲陰陽偏勝之病﹐脈陽劇者當治陽﹐陰劇者當治陰﹐必調其陰陽﹐使其和平﹐失此不治﹐反加劇矣。﹝柯韻伯﹞

寸脈下不至關爲陽絕﹐尺脈上不至關爲陰絕﹐此皆不治﹐決死也。若計余命生死之期﹐期以月節克之也。

陰陽升降﹐以關爲界﹔陽生於尺﹐而動於寸﹐陰生於寸﹐而動於尺﹐陰陽互根之義也。寸脈居上而治陽﹐尺脈主下而治陰﹐上下分司之義也。寸脈不至關﹐則陽不生陰﹐是爲孤陽﹐陽亦將絕矣。尺脈不至關﹐則陰不生陽﹐是爲孤陰﹐陰亦將絕矣。要知不至關﹐非脈竟不至﹐是將絕之兆﹐而非竟絕也﹐正示人以可續之機。此皆不治﹐言皆因前此失治以至此﹐非言不可治也﹐正欲人急治之意﹐是先一著看法。夫上部有脈﹐下部無脈﹐尙有吐法﹔上部無脈﹐下部有脈﹐尙爲有根﹔卽脈絕不至﹐尙有灸法。豈以不至關便爲死脈哉﹗看余命生死句﹐則知治之而有餘命﹐不爲月節所克者多耳。此又深一層看法。脈以應月﹐每月有節﹐節者﹐月之關也﹐失時不治﹐則寸脈不至關者﹐遇月建之屬陰﹐必克陽而死﹔尺脈不至關者﹐遇月建之陽支﹐則克陰而死。此是決死期之法﹐若治之得宜﹐則陰得陽解﹐陽得陰解﹐陰陽自和而愈矣。﹝柯韻伯﹞

欲自解者﹐必當先煩﹐乃有汗而解﹐何以知之﹖脈浮﹐故知汗出解也。

欲自解﹐便寓不可妄治意。諸經皆有煩﹐而太陽更甚﹐故有發煩﹑反煩﹑更煩﹑復煩﹑內煩等證。蓋煩爲陽邪內擾﹐汗爲陽气外發﹐浮爲陽盛之脈﹐脈浮則陽自內發﹐故可必其先煩。見其煩必當待其有汗﹐勿遽妄投湯劑也。汗出則陽勝﹐而寒邪自解矣。若煩而不得汗﹐或汗而不解﹐則審脈定證﹐麻黃﹑桂枝﹑靑龍隨所施而恰當矣。﹝柯韻伯﹞

太陽病﹐發汗後﹐大汗出﹐胃中幹﹐煩躁不得眠﹐欲得飲水者﹐少與飲之﹐令胃气和則愈。

如飲水數升而不解者﹐又當與人參白虎湯矣。﹝柯韻伯﹞

太陽病﹐中風﹐以火劫發汗﹐邪風被火熱﹐血气流溢﹐失其常度﹐兩陽相燻灼﹐其身發黃。陽盛則欲衄﹐陰虛則小便難﹐陰陽俱虛竭﹐身體則枯燥。但頭汗出﹐劑頸而還﹐腹滿微喘﹐口漧咽爛﹐或不大便﹐久則譫語﹐甚者至噦﹐手足躁擾﹐撚衣摸牀。小便利者﹐其人可治。

以上諸證﹐莫非邪火逆亂﹐眞陰立亡之象。推求其原﹐一皆血气流溢﹐失其常度﹐至於如此。邪風被火熱之害﹐可勝言哉﹗此際欲治風而火勢沸騰﹐欲治火而風勢壅遏﹐何從治之﹖惟利小便一法﹐如豬苓湯類﹐可以導濕滋幹﹐淸熱潤燥﹐使小便得利﹐則丙火得泄﹐而太陽之邪風﹐亦從膀胱爲去路﹐尙可治也。倘利之而不利﹐火無從出﹐危矣。﹝《後條辧》﹞

太陽病﹐二日﹐反躁﹐反熨其背﹐而大汗出﹐火熱入胃﹐胃中水竭﹐躁煩﹐必發譫語﹐十餘日﹐振栗自下利者﹐此爲欲解也。故其汗從腰以下不得汗﹐欲小便不得﹐反嘔﹐欲失溲﹐足下惡風﹔大便硬﹐小盒飯數﹐而反不數﹐及多大便已﹐頭卓然而痛﹐其人足心必熱﹐穀气下流故也。

以上諸證﹐莫非陽彊發厥﹐盡虛其下之象。推求其原。一皆火熱入胃﹐胃中水竭﹐至於如此。熨背之害﹐可勝言哉﹗此時欲治風而風已上解﹐欲治火而火無出路﹐何從治之﹖惟通大便一法﹐可以徹邪去遏﹐潤之﹑導之﹐及多大便已﹐然後下陷之陽邪﹐復上升而散﹐頭卓然而痛﹐久郁之陽气﹐得下徹而通﹐其人足心必熱﹐以邪气隨穀气而出﹐無復壅遏﹐故曰穀气下流也。合而觀之﹐上條病源﹐在血气流溢﹐失其常度﹐邪尙在經﹐故以利小便治之﹔此條病源﹐在火熱入胃﹐胃中水竭﹐邪已入腑﹐故以通大便去之。從來未經指出﹐必欲待小便自利﹐大便自多。豈有邪火熾甚之時﹐而能使小便自利﹐大便自多也哉﹗﹝《後條辧》﹞

此節勻作五段看﹕太陽病句﹐是言病證﹔反熨其背﹐至譫語﹐是誤治後變證﹔十餘日三句﹐是推原以後不治病﹐勢所必至﹐正見得一下可愈﹐意在言外﹐故其汗至反不數﹐是推原欲解不解﹐余邪未散﹐正气未復光景﹔及多至下流故也﹐是料定正气稍復欲愈﹐病輕之狀。學人細認此篇見病勢治法﹐躍然目前﹐然此必彊壯之人﹐故能經此種種危候。文中不言脈理﹐意可想悟。倘遇素虛尺遲﹐安能保其生乎﹖﹝周禹載﹞

太陽病﹐以火燻之﹐不得汗﹐其人必躁﹔到經不解﹐必圊血﹐名爲火邪。

此條名之曰爲火邪﹐示禁也明且深矣。故諭氏治火邪﹐卽治血之善方﹐洵爲有得也矣。﹝魏荔彤﹞

大下之後﹐復發汗﹐小便不利者﹐亡津液故也。勿治之﹐得小便利﹐必自愈。○凡病若發汗﹑若吐﹑若下﹑若亡血﹑亡津液﹐陰陽自和者﹐必自愈。

發汗後﹐津液旣亡﹐小便不利者﹐勿治之。是禁其勿利小便﹐非得其自愈之謂也。然以亡津液之人﹐勿生其津液﹐焉得小便利﹖欲小便利﹐治在益其津液也。其人亡血﹑亡津液﹐陰陽安能自和﹖欲其陰陽自和﹐必先調其陰陽之所自﹔陰自亡血﹐陽自亡津﹐益血生津﹐陰陽自和矣。要不益津液﹐小便必不得利﹔不益血生津﹐陰陽必不自和。凡看仲景書﹐當於無方處索方﹐不治處求治﹐才知仲景無死方﹐仲景無死法。﹝柯韻伯﹞

太陽病﹐醫發汗﹐遂發熱惡寒﹔因復下之﹐心下痞﹐表裏俱虛﹐陰陽气並竭﹐無陽則陰獨﹔復加燒鍼﹐因心煩﹐面色靑黃﹐膚者﹐難治。今色微黃﹐手足溫者﹐易愈。

曰難治﹐然主治者之婆心﹐終不恝然。言易愈﹐𨿽表裏俱虛﹐陰陽俱竭﹐仍當主治於回陽﹐急求復其正也。

陰之竭不治而亦治﹐陽能生陰之義也。不出方者﹐當於治痞諸方升陽散陰者明其法﹐又何可一言以蔽之乎﹖﹝魏荔彤﹞

營气微者加燒鍼﹐則血畱不行﹐更發熱而躁煩也。

火爲陽邪﹐必傷陰血﹐治此者當以救陰爲主。﹝張路玉﹞

脈浮緊者﹐法當身疼痛﹐宜以汗解之。假令尺中脈遲者﹐不可發汗。何以知之﹖以營气不足﹐血少故也。

將欲攻表﹐先須照顧裏虛。如裏气不足者﹐或需待其自解﹐或人力之補助。﹝吳靈稚﹞

脈浮數者﹐法當汗出而愈。若下之﹐身重心悸者﹐不可發汗﹐當自汗出乃解。所以然者﹐尺中脈微﹐此裏虛﹔須表裏實﹐津液自和﹐便自汗出愈。

程注謂須用表和裏實之法治之﹐亦足匡補仲景之法。而未出方。愚謂建中﹑新加之屬﹐可以酌用。要在升陽透表﹐溫中和裏而已。方﹑諭俱謂此證乃陰虛﹐則非愚所敢宗。﹝魏荔彤﹞

咽喉漧燥者﹐不可發汗。○淋家不可發汗﹐發汗則便血。○瘡家𨿽身疼痛﹐不可發汗﹐汗出則痙。○衄家不可發汗﹐汗出必額上陷﹐脈急緊﹐直視不能﹐不得眠。○亡血家不可發汗﹐發汗則寒栗而振。○汗家重發汗﹐必恍惚心亂﹐小便已陰疼。○咽中閉塞不可發汗﹐發汗則吐血﹐气欲絕﹐手足厥冷﹐欲得蜷臥﹐不能自溫。

○咳而小便利﹐若失小便者﹐不可發汗﹐汗出則四肢厥冷。○諸脈得數動微弱者﹐不可發汗﹐發汗則大便難﹐腹中幹﹐胃燥而煩。

咽喉漧燥﹐不可發汗﹐常器之云﹕當與小柴胡湯﹔石頑曰﹕宜小建中湯。淋家不可發汗﹐發汗必便血﹐常云﹕當與豬苓湯﹔石頑曰﹕未汗者宜黃建中湯。瘡家不可發汗﹐王日休云﹕當用小建中湯加歸﹑﹔常云﹕誤汗成痙者﹐宜桂枝加葛根湯﹔石頑曰﹕漏風發痙者﹐宜桂枝加附子湯。衄家不可發汗﹐許叔微云﹕當用黃建中湯﹐奪汗動血者﹐加犀角﹔呂滄洲云﹕宜小建中湯加蔥豉。亡血家不可發汗﹐常云﹕當用小柴胡湯加芍藥﹔石頑曰﹕宜黃建中湯﹐誤汗振栗者﹐宜苓桂術甘湯加當歸。咽中閉塞﹐不可發汗﹐龐安常云﹕當用甘艸漧薑。孫兆云﹕宜黃建中湯加蔥﹑豉﹔誤汗吐血者﹐宜炙甘艸湯﹔厥冷者﹐宜當歸四逆湯。咳而失小便者﹐不可發汗﹐郭白雲云﹕當與甘艸漧薑湯﹐或當歸四逆湯﹔石頑曰﹕未汗者﹐宜甘艸漧薑湯加蔥﹑豉﹔誤汗厥冷者﹐宜當歸四逆湯﹔汗後小便反數者﹐宜茯苓甘艸湯。諸脈得數動微弱者﹐不可發汗﹐郭云﹕當用小建中湯﹐王云﹕誤汗煩燥便難者﹐宜炙甘艸湯。汗家重發汗﹐小便已陰疼者﹐常云﹕宜禹餘糧丸。﹝《傷寒纘論》﹞

未持脈時﹐病患叉手自冒心﹐師因教試令咳﹐而不咳者﹐此必兩耳聾無聞也。所以然者﹐以重發汗﹐虛故如此。

陽虛耳聾﹐與少陽傳經耳聾迥別。亟宜固陽爲要。叉手冒心﹐加之耳聾﹐陽虛極矣﹗嘗見汗後陽虛耳聾﹐諸醫施治﹐不出小柴胡加減﹐屢服愈甚﹐必須大劑參﹑附﹐庶可挽回。﹝《傷寒纘論》﹞

病脇下素有痞﹐連在臍旁﹐痛引少腹入陰筋者﹐此名髒結﹐死。髒結無陽證﹐不往來寒熱﹐其人反靜﹐舌上苔滑者﹐不可攻也。

髒結之所以不可攻者﹐從來置之不講﹐以爲仲景未嘗明言﹐後人無從知之。不知仲景言之甚明﹐人第不參討耳。夫所謂不可攻者﹐乃垂戒之辭﹐正欲人詳審其攻之之次第也。試思髒已結矣﹐匪攻而結胡由開耶﹖前篇謂其外不解者尙未可攻﹐又謂下利嘔逆不可攻﹐又謂表解乃可攻痞﹐言之已悉。於此特出一訣﹐謂髒結無陽證﹐不往來寒熱﹐其人反靜﹐則證不在六經之表裏﹐而在上下焦之兩途﹐欲知其候﹐但觀舌上有苔滑與否﹐有之則外感之陽熱﹐挾痞气而反在下﹐素痞之陰寒﹐挾熱勢而反在上﹐此與裏證已具﹐表證未除者﹐相去不遠﹐但其陰陽悖逆﹐格拒不入﹐證轉凶危耳。此而攻之﹐是速其痛引陰筋而死也﹗不攻則病不除﹐攻之則死。所以以攻爲戒。是則調其陰陽﹐使之相入﹐而苔滑旣退﹐然後攻之﹐則熱邪外散﹐寒气內消﹐其髒結將自愈矣。﹝諭嘉言﹞

此條仲師不出方﹐惟有急以純陽辛熱之劑﹐開其閉結而回絕陽於一綫﹐亦起死回生之法也。閱原文全無一毫熱气﹐不知方諭二注﹐謂熱在丹田﹐出於何書。思脇下﹑臍旁﹑少腹﹑陰筋俱爲陰邪固沍之所﹐丹田四面受敵﹐何處容此熱气著迹﹖姑存闕疑可耳。﹝魏荔彤﹞

下之後﹐復發汗﹐必振寒﹐脈微細。所以然者﹐內外俱虛故也。

誤汗亡陽﹐誤下亡陰﹐故內外俱虛。𨿽不出方﹐其用附子回陽﹐人參益陰﹐已有成法﹐不必贅也。

﹝《傷寒纘論》﹞

陽明病﹐心下硬滿者﹐不可攻之﹐攻之利遂不止者死﹐利止者愈。

此證乃正虛邪實﹐雜合水濕痰飲以成其硬滿。仲師不出方﹐在人臨時審諦而已。察其寒熱虛實﹐宜於瀉心諸方中求治法﹐不於承气諸方中求治法也。﹝魏荔彤﹞

食穀欲嘔者﹐屬陽明也﹐吳茱萸湯主之。得湯反劇者﹐屬上焦也。

此條諸注未合。諭謂得湯轉劇﹐屬太陽﹐謬矣。程謂仍與吳茱萸﹐亦膠柱之見也。主治者見玆上熱下寒之證﹐則有黃連炒吳萸﹑生薑易漧薑一法﹐爲溫中而不僭上﹐或熱因寒用﹐以豬膽爲引﹐如用於理中湯之法﹐或亦有當乎﹖﹝魏荔彤﹞

陽明病﹐脈遲﹐食難用飽﹐飽則微煩﹐頭眩﹐必小便難﹐此欲作谷疸﹐𨿽下之﹐腹滿如故﹐所以然者﹐脈遲故也。

此遲乃兼澀之遲﹐非沈遲之遲。謂之虛而兼濕熱則可﹐謂之虛寒則不可。治以除濕培土爲君﹐淸熱消疸爲臣佐﹐斯得仲師心法也。﹝魏荔彤﹞

陽明病﹐法多汗﹐反無汗﹐其身如虫行皮中狀者﹐此以久虛故也。

陽明气血俱多﹐故多汗。其人久虛﹐故反無汗。此又當益津液﹐和營衛﹐使陰陽自和﹐而汗出也。﹝柯韻伯﹞

此胃熱協寒邪郁於皮膚之證。言久虛者﹐明其所以不能透表之故﹐宜用桂枝二越脾一湯﹐非謂當用補也。

﹝《傷寒纘論》﹞

按﹕此條論﹐仲景無治法。常器之云﹕可用桂枝加黃湯。郭雍云﹕宜用桂枝麻黃各半湯。不知上二湯皆太陽經藥﹐今系陽明無汗證﹐仍宜用葛根湯主之。﹝汪琥﹞

陽明病﹐口燥﹐但欲漱水不欲咽者﹐此必衄。○脈浮發熱﹐口鼻漧燥能食者﹐則衄。

二條但言病機﹐不及脈法﹐治宜桃仁承气﹑犀角地黃輩。﹝柯韻伯﹞

愚按邪入血分﹐熱甚於經﹐故欲漱水﹔未入於府﹐故不欲咽。使此時以葛根湯汗之﹐不亦可以奪汗而無血乎﹖﹝周禹載﹞

脈浮發熱﹐則在經而不在裏﹔口鼻漧燥﹐陽明經熱熾矣。能食爲風邪﹐風性上行﹐所以衄也。宜治以黃芩﹑芍藥輩。﹝程扶生﹞

服柴胡湯已﹐渴者﹐屬陽明也。以法治之。

諭氏因仲師不出方﹐更爲之說﹐言用五苓﹑白虎等湯﹐貽害不淺。不知仲師所謂屬陽明者﹐乃言服小柴胡湯﹐非治少陽﹑陽明不對也。乃服後﹐少陽﹑陽明之證𨿽可愈﹐而陽明之津液未必遽復﹐所以用小柴胡本有加減之法﹐立此令人勿惑於一渴而漫議小柴胡有誤﹐終是顧慮陽明之津液﹐未能盡善所致耳。苟知此渴系胃中津亡之故﹐則用小柴胡湯時﹐已如法矣﹐何必又言以法治之乎﹖仲師所言以法者﹐豈有他法﹗試觀小柴胡湯下﹐原有加減之法﹐明言若渴者﹐去半夏加人參﹑栝蔞根﹐則是《經》文本有成憲﹐諸注自不畱心﹐而謬爲自用。胃中津亡則渴﹐五苓用之﹐津益亡。胃中燥气作渴﹐迥非實熱可比﹐白虎用之﹐虛且寒矣。﹝魏荔彤﹞

按﹕風寒之邪﹐傳至少陽﹐起先不渴﹐裏證未具也。及服柴胡湯而渴反加﹐則邪歸陽明之府﹐斷乎無疑。

不言治法﹐而曰以法治之者﹐正以外證未罷﹐當用本湯去半夏加栝蔞法﹔裏多外少﹐當用大柴胡法﹔若全入裏﹐則用小承气法﹐庶近病情。﹝周禹載﹞

傷寒﹐噦而腹滿﹐視其前後﹐知何部不利﹐利之則愈。

愚按腹滿固裏證具﹐而噦則外邪未盡也。乃仲景竟云﹕視其前後何部不利﹐利之愈。豈聖人置表證不問耶﹖如利前謂五苓散﹐利後有大柴胡﹐則桂枝柴胡解外者也。若竟以承气爲解﹐大失仲景兩解立言之旨。﹝周禹載﹞

傷寒﹐脈弦細﹐頭痛發熱者﹐屬少陽。少陽不可發汗﹐發汗則譫語﹐此屬胃。胃和則愈﹐胃不和﹐則煩而悸。

此處云屬胃﹐胃虛故也。和胃不曾出方。然玩胃不和則煩而悸﹐當是小建中湯。以下有二﹑三日心中悸而煩者﹐小建中湯主之之條也。﹝程郊倩﹞

少陽少血﹐𨿽有表證﹐不可發汗。發汗則津液越出﹐相火燥﹐必胃實而譫語﹐當與柴胡以和之。上焦得通﹐津液得下﹐胃气因和。若加煩躁﹐則爲承气證矣。﹝柯韻伯﹞

少陰病﹐欲吐不吐﹐心煩﹐但欲寐﹐五六日自利而渴者﹐屬少陰也﹐虛故引水自救。若小便色白者﹐少陰病形悉具﹔小便白者﹐以下焦虛有寒﹐不能制水﹐故令色白也。

欲吐不吐﹐心煩﹐腎气上逆之徵也。自利而渴﹐加以口燥舌漧﹐引水自救﹐似乎熱証之形﹐然腎熱則水道黃赤﹔若小便色白﹐又非腎熱﹐乃下焦虛寒﹐不能制水﹐仍當從事溫法。不可誤認爲熱﹐而輕投寒下也。﹝諭嘉言﹞

病患脈陰陽俱緊﹐反汗出者﹐亡陽也。此屬少陰﹐法當咽痛而復吐利。

亡陽者﹐虛陽不歸其原﹐皆由少陰不藏所致。故上焦從火化而咽痛嘔吐﹐下焦從陰虛而下利不止也。

宜八味腎气丸主之。﹝柯韻伯﹞

當用溫經散寒之法﹐不言可知。﹝諭嘉言﹞

少陰病﹐脈微﹐不可發汗﹐亡陽故也。陽已虛﹐尺脈弱澀者﹐復不可下之。

當急行溫法﹐又可見矣。﹝諭嘉言﹞

厥而脈緊﹐不可發汗﹐發汗則聲亂﹑咽嘶﹑舌萎﹑聲不得前。

以上四條﹐皆少陰經虛寒壞證也。仲景俱不出方。詳少陰病欲吐不吐一條﹐宜眞武湯。病患脈陰陽俱緊一條﹐宜附子湯加桔梗﹑赤石脂。少陰病脈微一條﹐宜白通加人尿﹑豬膽汁。此條厥而脈緊﹐則當用四逆湯溫之。

反誤發汗﹐致聲亂﹑咽嘶﹑舌萎﹐不可救矣。﹝張路玉﹞

少陰病﹐八九日﹐一身手足盡熱者﹐以熱在膀胱﹐必便血也。

宜當歸四逆﹐和營透表﹐兼疏利膀胱爲合法也。﹝張路玉﹞

少陰病﹐便膿血者﹐可刺。

若不用刺法﹐當從事白頭翁湯﹔設更兼咽漧﹐心煩不得臥﹐又須黃連阿膠湯爲合法耳。﹝張路玉﹞

少陰病﹐下利﹐若利自止﹐惡寒而蜷臥﹐手足溫者﹐可治。

手足溫者﹐乃眞陽未離﹐急用白通﹑四逆之類﹐溫經散寒﹐則邪退而眞陽復矣。故曰可治。﹝沈明宗﹞

少陰病﹐惡寒而蜷﹐時時自煩﹐欲去衣被者﹐可治。

設見躁逆悶亂﹐擾攘不安﹐手足厥冷﹐脈反躁急﹐或散大無倫者﹐皆死證也。﹝張路玉﹞

少陰病﹐咳而下利譫語者﹐被火气劫故也。小便必難﹐以彊責少陰汗也。

少陰屬腎﹐主水者也。少陰受邪﹐不能主水﹐上攻則咳﹐下攻則利。邪從寒化﹐眞武湯證也﹔邪從熱化﹐豬苓湯證也。今被火气劫汗﹐則從熱化﹐而轉屬於胃﹐故發譫語﹔津液內竭﹐故小便難。是皆由彊發少陰之汗故也。欲救其陰﹐白虎﹑豬苓二湯﹐擇而用之可耳。﹝《醫宗金鑑》﹞

少陰病﹐咽中痛﹐半夏散及湯主之。

此必有惡寒欲嘔證﹐故加桂枝以散寒﹐半夏以除嘔﹐若夾相火﹐則辛溫非所宜矣。﹝柯韻伯﹞

傷寒先厥後發熱﹐下利必自止。而反汗出﹐咽中痛者﹐其喉爲痺。發熱無汗﹐而利必自止﹔若不止。必便膿血。便膿血者﹐其喉不痺。

喉痺者﹐桔梗湯﹔便膿血者﹐白頭翁湯。﹝張路玉﹞

傷寒一二日至四五日而厥者﹐必發熱。前熱者﹐後必厥。厥深者﹐熱亦深。厥微者﹐熱亦微。厥應下之﹐而反發汗者﹐必口傷爛赤。

前云諸四逆厥者﹐不可下矣。此云厥應下之者﹐其辧甚微。蓋先四逆而後厥﹐與先發熱而後厥者﹐其來迥異。故彼云不可下﹐此云應下之者﹐以其熱深厥深﹐當用苦寒之藥﹐淸解其在裏之熱﹐卽名爲下﹐從未聞有峻下之法也。﹝《尙論篇》﹞

一友云﹕厥應下之﹐下之爲言﹐泄也。不指定承气言﹐故不出方。肝屬陰而惡燥﹐凡酸鹹潤下之品﹐亦陰之泄也。此說非不可從﹐然細思之﹐仲景於《厥陰篇》﹐無一條無方者﹐其所以不出方者﹐皆有所伏﹐而欲人互得之也。豈於下之之條﹐欲人另自融會﹐當不其然﹐下利譫語條﹐小承气湯一方﹐在陽明原爲和劑﹐以減去芒硝﹐只下邪熱﹐非下胃實﹐則裏有邪熱者﹐何不可互用也。﹝程郊倩﹞

此指熱傷气而言﹐是胃熱而不是胃實﹐非三承气所宜。厥微者﹐當用四逆散﹐芍藥﹑枳實以攻裏﹐柴胡﹑甘艸以和表也。厥深者﹐當用白虎湯﹐參﹑甘﹑粳米以扶陽﹐石膏﹑知母以除熱也。﹝柯韻伯﹞

傷寒熱少厥微﹐指頭寒﹐默默不欲食﹐煩躁﹐數日﹐小便利﹑色白者﹐此熱除也。欲得食﹐其病爲愈。若厥而嘔﹐胸脇煩滿者﹐其後必便血。○下利寸脈反浮數﹐尺中自澀者﹐必圊膿血。

此少陽半表半里證﹐微者小柴胡和之﹐深者大柴胡下之。﹝柯韻伯﹞

熱不除而便血﹐可用犀角地黃湯。﹝郭雍﹞

此條與上條厥嘔胸脇煩滿者﹐𨿽有輕重之殊﹐而治法不異﹐並宜白頭翁湯﹔膿血止﹐宜芍藥甘艸湯。﹝張路玉﹞

此條乃下利變膿血之候也。熱利而得數脈﹐非反也﹐得浮脈則爲反矣。論無治法﹐宜以仲師黃芩湯治之。﹝汪琥﹞

病者手足厥冷﹐言我不結胸﹐小腹滿﹐按之痛者﹐此冷結在膀胱關元也。

當用溫用灸可知。﹝諭嘉言﹞

下利淸谷﹐不可攻表﹐汗出必脹滿。

合用濃朴生薑半夏甘艸人參湯﹐以溫胃消脹爲務也。﹝張路玉﹞

嘔家有癰膿者﹐不須治嘔﹐膿盡自愈。

此謂熱气有餘﹐必發癰膿﹐未有不嘔者。然此爲內實之嘔﹐而非外邪之嘔也。乃可以辛散之藥投之乎﹖不言治法而曰膿盡自愈﹐則治法已善爲人言之矣。總以熱結多血之髒﹐無論在肺在胃﹐不離乎辛涼以開結﹐苦泄以排膿﹐甘寒以養正﹐使膿盡而嘔自止耳。﹝《傷寒論三注》﹞

嘔家有膿﹐不須治嘔﹐膿盡自愈者﹐此言胃脘癰也。蓋陽明多气多血﹐故膿盡自能生肌長肉﹐而胃自完。

若咳吐膿血而爲肺癰﹐則多死少生﹐治亦懼其不愈矣。故《金匱》言始萌可救﹐膿成則死。﹝《醫參》﹞

病患身大熱﹐反欲得近衣者﹐熱在皮膚﹐寒在骨髓也。身大寒﹐反不欲近衣者﹐寒在皮膚﹐熱在骨髓也。

東垣云﹕當不從內外﹐從乎中治。謂以小柴胡和之。愚以爲未傳少陽﹐豈可先用此湯﹖身熱畏寒屬陽虛﹐身寒畏熱屬陰虛。陽虛者治宜黃建中﹐陰虛者治宜當歸建中。﹝《傷寒論三注》﹞

卷四﹟傷寒析疑

問難

從霜降以後﹐至春分以前﹐凡有觸冒霜露﹐體中寒卽病者﹐謂之傷寒也。

問﹕從霜降以後﹐至春分以前﹐凡有觸冒者﹐名曰傷寒。余時則非傷寒也。其有曰立夏得洪大脈是其本位﹐其人身體苦疼重者﹐須發其汗﹐非傷寒而何﹖答﹕冬月傷時令之寒﹐春月傷時令之溫﹐夏秋傷時令之暑﹑濕熱﹐此四時之正病也。然夏秋亦有傷寒﹐冬春亦有傷暑﹑傷濕﹐乃四時之客病﹐所謂異气也。此仲景特於濕家不可發汗之外﹐另豎一義。蓋以夏月得洪大脈﹐是心火之本脈﹐其人身體苦疼重﹐又似濕土之本病﹐恐後學誤遵濕家不可發汗之條﹐故以此辧析之耳。見濕病﹐𨿽夏月脈必濡弱﹐不能洪大﹐且額上有汗﹐非如傷寒病腠理閉密﹐卽在夏月亦必無汗之比也。又見洪大旣爲夏月本脈﹐斷無當暑汗不出而身體疼重之理也。兩相比照﹐則其疼重﹐仍系太陽經傷寒無疑。但在夏月受邪原微﹐見證亦輕﹐令人難辧﹐故於脈法中析此大疑﹐以昭成法。可見不但冬春正病﹐有汗爲傷風﹐無汗爲傷寒﹔卽夏秋正病﹐有汗爲傷暑﹑傷濕﹐無汗爲傷寒﹐參脈辧證﹐了然明矣。﹝諭嘉言﹞

凡陰病見陽脈者生﹐陽病見陰脈者死。

問﹕凡陰病見陽脈者生﹐陽病見陰脈者死。而有曰﹕病患苦發熱﹐身體疼﹐其人自臥﹐其脈沈而遲者﹐知其瘥也。曰沈﹑曰遲﹐非陰脈乎﹖豈亦有陽病見陰脈而愈耶﹖答﹕凡陰病見陽脈者生﹐陽病見陰脈者死。此二語乃傷寒脈法﹐喫緊大綱。至其比例詳情﹐自非一端可盡。如厥陰中風﹐脈微浮爲欲愈﹐不浮爲未愈﹐是陰病貴得陽脈也。如譫言妄語﹐脈沈細者死﹐脈短者死﹐脈澀者死﹐是陽病惡見陰脈也。又如太陽蓄血病﹐六﹑七日表證仍在﹐脈微而沈﹐反不結胸﹐其人發狂者﹐下血乃愈。此亦陽病見陰脈﹐仲景復推出可生之路﹐見六﹑七日太陽之表證仍在﹐自當見大﹑浮﹑數﹑動﹑滑之脈﹐設其人脈微而沈﹐自當比動數變遲之條﹐而證成結胸﹐今乃反不結胸者﹐明是陽邪不結於太陽之經﹐而結於太陽之府也﹔膀胱蓄血﹐勢必發狂而成死證﹐急下其血﹐庶結邪解而乃可愈耳。又如厥陰下利﹐寸脈反浮數﹐此陰病得陽脈﹐本當愈者﹐設其人尺中自澀﹐則是陽邪陷入陰中﹐其浮數之脈爲血所持而不露也﹔然陽邪旣陷入陰﹐寸脈不加浮數﹐則陽邪亦屬有限﹔今寸脈反浮數﹐其在裏之熱熾盛難除﹐更可類推﹐故知其必圊膿血﹐而成半死半生之證也。合兩條論之﹐上條可愈之故﹐全在陰脈見﹐脈旣轉陰﹐陽邪原有限也﹔下條難愈之故﹐全在陽脈見﹐陽邪旣從血下出﹐陽邪不盡﹐血必不止﹐萬一血盡而陽邪未盡﹐能免脫陰而死乎﹖可見陰病﹑陽病二語﹐特舉其大綱﹐至微細聽人自會耳。

大綱云者﹐謂證屬於陰﹐其脈反陽﹐必能鼓勇以卻敵﹔證屬於陽﹐其脈反陰﹐必難嬰城以固守。故得澀﹑弱﹑弦﹑微之脈者﹐其人气血精津未病先虧﹐小病且難勝﹐況能勝傳經之熱病哉﹗尊問疑陽病見陰脈亦有愈者﹐玆正大徹之關﹐但所引病患苦發熱一段﹐此不過驗病之法耳。謂病患苦發熱身體疼﹐到診脈時其人安臥﹐則不見有發熱身疼之苦矣。加以脈沈而遲﹐表邪又未入裏﹐其從外解無疑。所以知其瘥耳。﹝諭嘉言﹞

脈雙弦而遲者﹐必心下硬也。脈大而緊者﹐陽中有陰也。可下之﹐宜大承气湯。

問﹕設遇此證﹐果可下否﹖答﹕脈雙弦而遲﹐謂左右皆然﹐乃陰寒內凝﹐所以心下必硬﹐其脈其證﹐必因誤下﹐邪未盡退﹐而反致其虛寒也。《論》云﹕脈雙弦者﹐寒也。皆大下後虛脈。所以於結胸條論脈﹐謂太陽病脈浮而動數﹐醫反下之﹐動數變遲﹐一以誤下﹐而脈變雙弦﹐一以誤下﹐而脈變遲﹐可互證也。結胸條以其人邪結在胸﹐不得已用大陷胸湯﹐滌去胸間之邪﹐則與用大承气湯峻攻腸中之結者懸矣。然且謂脈浮大者不可下﹐下之則死﹐是並陷胸湯亦不可用也。垂戒甚明。雙弦脈卽欲用下﹐當仿用溫藥下之之例﹐今反謂宜大承气湯下之者何耶﹖至於脈大而緊者﹐陽中有陰﹐明謂傷風有寒﹐屬大靑龍湯證﹐其不可下更明矣。兩段之文﹐迥不相蒙﹐叔和匯湊一處﹐指爲可下之證﹐貽誤千載﹐誠斯道之厄也﹗﹝諭嘉言﹞

脈來緩﹐時一止復來者﹐名曰結。脈來數﹐時一止復來者﹐名曰促。陽盛則促﹐陰盛則結。此皆病脈。

問﹕此之結促﹐與桂枝去芍藥加附子之促﹐炙甘艸湯之結﹐何處分別﹖曰﹕促結則同﹐而脈勢之盛衰自異。彼之促者疲於奔而自憩﹐彼之結者不能前而代替﹐總非關於前途之阻也。此處之結促﹐曰陽盛陰盛﹔彼處之結促﹐是陽虛陰虛。此處曰病脈﹐彼處曰脈病。二脈𨿽有盛衰之別﹐然漸退則吉﹐漸進則凶﹐一也。

﹝《傷寒分經》﹞

脈濡而弱﹐弱反在關﹐濡反在巓﹐微反在上﹐澀反在下﹐微則陽气不足﹐澀則無血﹐陽气反微﹐中風汗出﹐而反躁煩﹐澀則無血﹐厥而且寒﹐陽微發汗﹐躁不得眠。

問﹕此一節有闕文否﹖答﹕叔和以濡﹑弱﹑微﹑澀之脈見﹐爲陽气與陰血兩虛﹐分類於《不可汗》《不可下》二編之首﹐推其所以不可汗﹑下之故﹐豈非以陽證陰脈乎﹖而陽證陰脈﹐大率歸重在陽微一邊。觀下文云陽微發汗﹐躁不得眠﹔又云陽微不可下﹐下之則心下痞硬﹐瘥可睹矣。其中風汗出而反躁煩一語﹐最爲扼要。見無汗之躁煩﹐用大靑龍湯不對﹐且有亡陽之變﹐況於有汗之躁煩﹐其亡陽直在轉盼間﹐此卽用眞武湯尙恐不及﹐何可更汗更下乎﹖本非闕文﹐但叔和未會仲景之意﹐類此不一而足﹐反覺重復纏擾﹐而令讀者茫然耳。﹝諭嘉言﹞

太陽病﹐發汗後﹐大汗出﹑胃中幹﹑躁煩不得眠﹐欲得飲水者﹐少少與飲之﹐令胃气和則愈﹔若脈浮﹑小便不利﹑微熱﹑消渴者﹐五苓散主之。

或問﹕渴用白虎湯宜也﹐其用五苓散走津夜﹐何哉﹖答曰﹕白虎之治渴﹐爲燥气設也﹐胃火爍肺之故﹔五苓之治渴﹐爲濕气設也﹐陽水侮心之故。凡水津不能四布者﹐心火必不肯下行也﹐別在口𨿽幹而舌不燥。﹝程郊倩﹞

胃中幹而欲飲﹐此無水也﹐與水則愈。小便不利而欲飲﹐此蓄水也﹐利水則愈。同一渴而治法不同﹐蓋由渴之象及渴之餘證﹐亦各不同也。﹝《傷寒類方》﹞

傷寒發熱﹐汗出不解﹐心中痞硬﹐嘔吐而下利者﹐大柴胡湯主之。○太陽證﹐外病未除﹐而數下之﹐遂協熱而利﹐利下不止﹐心下痞硬﹐表裏不解者﹐桂枝人參湯主之。

或問﹕大柴胡湯﹐瀉也﹔桂枝人參湯﹐補也﹔何爲皆治下利﹑心下痞硬﹖曰﹕此非裏熱﹐乃下之早﹐因作痞。裏虛協熱而利﹐表又不解﹐故與桂枝人參湯和裏解表。若夫傷寒發熱汗出不解﹐心下痞硬﹐嘔吐而下利者﹐表和而裏病也﹔以心下痞硬﹐故爲實﹐當以大柴胡下之。二者心下痞硬𨿽同﹐而虛實之證有別﹐故用藥有攻補之異。○又問﹕大柴胡若內煩裏實者﹐固宜用也﹔其嘔而下利者亦用之﹐何也﹖夫治病節目﹐虛實二者而已。裏虛者𨿽便難而勿攻﹐裏實者𨿽吐利而可下。

《經》曰﹕汗多則便難脈遲﹐尙未可攻﹐以遲爲不足﹐卽裏气未實故也。此以大柴胡主之。凡吐﹑利﹑心腹濡軟爲裏虛﹔嘔吐而下利﹐心下痞硬﹐爲裏實也﹐下之當然。況太陽病過經十餘日﹐及二三日下之﹐後四五日柴胡證仍在者﹐先與小柴胡湯﹔嘔不止﹐心下急﹐鬱鬱微煩者﹐爲未解也﹐與大柴胡湯下之則愈。二節病證𨿽有參差﹐其裏實同一機也。皆與大柴胡者﹐宜也。﹝張兼善﹞

問﹕此理中加桂枝也。設遇此證﹐解表用桂枝可也﹐協熱利而用理中﹐人所不敢﹐仲景神明﹐必有妙義歟﹖答﹕太陽經表邪未解而誤下﹐以致協熱而利﹐心下痞硬﹐設腹中利止﹐則裏邪可從裏解﹐乃利下不止﹐是裏邪漫無解期也。設胸中結開﹐則表邪可從表解﹐乃心下痞硬﹐是表邪漫無解期也。此際欲解表裏之邪﹐全藉中气爲敷布﹐夫旣上下交徵不已﹐中气且有立斷之勢﹐其能解邪開結乎﹖故捨桂枝人參湯無他法也。若以協熱之故﹐更淸其熱﹐斯殆矣。余每用此法﹐病者得藥﹐腹中卽響若雷奔﹐頃之痞硬開﹐下利止﹐捷於反掌。可見握樞而運﹐眞無爲之上理矣。按瀉心湯中治痞硬下利﹐用甘艸漧薑﹑人參各有其義﹐從未有用術之法也。此因下利不止﹐恐其人五臟气絕於內﹐不得已而用術﹐故不曰桂枝理中湯﹐而更其名曰桂枝人參湯﹐豈非謂表邪未盡﹐不可用術立法耶﹖﹝諭嘉言﹞

發汗後﹐身疼痛﹐脈沈遲者﹐桂枝加芍藥生薑各一兩人參三兩新加湯主之。

問﹕相傳仲景全方止得一百一十二道﹐因有新加一湯﹐故名爲一百一十三方﹐其說然歟﹖答曰﹕此後人之囈語也。仲景意中﹐明明桂枝湯不欲與人參並用﹐以桂枝能解肌表之邪﹑人參反固肌表之邪故也。然在誤汗誤下以後﹐表裏差錯﹐正气虛微﹐余邪不解﹐則有不得不用之證。如上編太陽病外證未除﹐而數下之﹐遂協熱而利﹐心下痞硬﹐表裏不解﹐用桂枝理中湯﹐乃革去理中之名﹐但曰桂枝人參湯者﹐卽此意也。人參尙主半表﹐故曰新加。理中則全不主表﹐故革其名。凡此皆仲景精微之蘊也。然桂枝人參湯中去芍藥者﹐以誤下而邪入於陰﹐芍藥主陰﹐不能散陽邪也。桂枝新加湯中倍芍藥者﹐以誤汗而陽虛邪湊﹐恐陽孤無偶﹐用芍藥以和之﹐俾不至散亂也。故用法必識立法之意﹐斯用之各當矣。﹝諭嘉言﹞

此條諭注﹐謂在表寒邪未盡﹐何其謬乎﹖桂枝人參之固表﹐芍藥之酸收﹐無一爲治表之品﹐仲師不若是之戇也。或謂諭意以爲三者皆治其裏﹐而表自解﹔然究未明此證系營血自生之寒﹐凝聚爲害﹐故爲含糊影響之說而已。苟明乎姜﹑桂﹑芍藥之用﹐爲陽藥入營陰﹐而以人參大力者負之而趨﹐則不必支離其語﹐而大白矣。通則不痛﹐痛則不通﹐今痛則陰凝而不通也。在表爲浮﹐在裏爲沈﹐今沈而不浮﹐則非在表之邪未盡也。陽爲數爲浮﹐陰爲遲爲沈﹐今陽凝則沈遲兼見﹐是必不可以表言也。不明此證身疼痛﹑脈沈遲之義而遵用仲師之方猶可也﹐苟信諭注在表寒邪未盡之言﹐而復發其汗﹐則誤人多矣。﹝魏荔彤﹞

發汗後﹐不可更行桂枝湯。汗出而喘﹐無大熱者﹐可與麻黃杏仁甘艸石膏湯主之。

問﹕發汗後﹐桂枝旣不可行﹐麻黃可行耶﹖無大熱﹐石膏可行耶﹖義不可知也。答﹕治傷寒先分營衛受邪﹐桂枝﹑麻黃二湯﹐一彼一此﹐劃然中分﹐果眞爲麻黃湯證﹐斷無混用桂枝之理。故發汗以後﹐得汗而熱少除﹐但喘尙未除者﹐更與麻杏石甘湯治之則愈。此中頗有奧義﹐蓋太陽之邪𨿽從汗解﹐其熱邪襲入肺中者﹐無由得解﹐所以熱𨿽少止﹐喘仍不止﹐故用麻黃髮肺邪﹐杏仁下肺气﹐甘艸緩肺急﹐石膏淸肺熱﹐卽以治足太陽膀胱經藥﹐通治手太陰肺經﹐爲天造地設之良法也。倘更誤行桂枝﹐能不壅塞肺气﹐而吐癰膿乎﹖﹝諭嘉言﹞

太陽病﹐發熱惡寒﹐熱多寒少﹐脈微弱者﹐此無陽也﹐不可發汗﹐宜桂枝二越婢一湯。

問﹕脈微弱者﹐此無陽也﹐不可發汗﹔方中桂枝﹑麻黃﹑石膏﹑生薑﹐能不發汗耶﹖答﹕太陽病﹐風傷衛則用桂枝湯解肌﹐寒傷營則用麻黃湯發汗﹐風寒兩傷營衛﹐而加煩躁﹐則用大靑龍湯峻發其汗﹐此定法也。

於中復有最難用法一證﹐如太陽病﹐發熱惡寒﹐熱多寒少﹐謂風多寒少也﹕風多則麻黃湯爲不可用﹐寒少則桂枝湯又不能去寒﹐加以脈見微弱﹐其人胃中復無津液﹐是汗之固萬萬不可﹐欲不汗﹐其微寒終不外散﹐𨿽有桂枝二麻黃一之法﹐施於此證﹐尙不中。何者﹖桂枝二麻黃一﹐但可治熱多寒少﹐而不可治脈微弱故耳。於是更攺麻黃一爲越婢一﹐示微發於不發之中。越婢者﹐不過麻黃﹑石膏二物﹐形容其發散之柔緩﹐較女婢尢爲過之﹐正可勝微寒之任耳。所以然者﹐以石膏能解陽明之熱﹐熱解則津液復生﹐而不名無陽﹐此天然妙合之法﹐仲景之精義也。﹝諭嘉言﹞

傷寒﹐脈浮﹐醫以火迫劫之﹐亡陽﹐必驚狂﹐起臥不安者﹐桂枝去芍藥加蜀漆龍骨牡蠣救逆湯主之。

或問﹕汗液﹐陰也﹐誤發而何以亡陽﹖方中所用諸藥﹐俱陽品也﹐又何以能益陰生液﹖答曰﹕汗液𨿽爲陰﹐然實由陽化﹐故汗出而陽微。諸藥𨿽爲陽﹐然生陽卽所以安陰﹐陽气聚則陰斂生津﹐陽气散則陰擾耗津﹐陰陽相濟者吉﹐相悖者凶。○問﹕龍﹑蠣治水邪之品﹐何以復能治火邪﹖答曰﹕水邪侵擾於心下﹐用其澀以成淡滲之功﹐火邪擾亂於心中﹐用其澀以奏收攝之效。蓋心陽被火邪迫而出亡﹐患在發越﹐不用芍藥之酸﹐恐其不足以扶陽﹐易以龍﹑蠣之澀﹐喜其足以收陽﹐陽不發越於軀外作汗﹐則復收於心內生液矣。心液旣足﹐神復安矣。﹝魏荔彤﹞

此與少陰汗出之亡陽迥別。蓋少陰之亡陽﹐乃亡其陰中之陽﹐故用四逆輩﹐回其陽於腎中。此乃以火逼汗﹐亡其陽中之陽﹐故用安神之品﹐鎭其陽於心中。各有至理﹐不可易也。﹝徐靈胎﹞

傷寒﹐心下有水气﹐咳而微喘﹐發熱不渴﹔服湯已﹐渴者﹐此寒去欲解也﹐小靑龍湯主之。

問﹕旣寒去欲解﹐不用藥可矣。必用小靑龍何也﹖答﹕傷寒心下有水气﹐咳而微喘﹐此水寒相搏﹐而傷其肺也。傷寒故發熱﹐水停心下故不渴﹐內水與外寒相得益彰矣。今服湯已﹐而渴﹐明是表藥之甘溫﹐克勝其外襲之寒﹐所以知證爲欲解也。然尙未解者﹐外寒爲內水所持﹐開解最難﹐故必更用小靑龍以逐之﹐令其寒從外出﹐水從下出﹐斯一舉而開解無餘耳。不然﹐縱外寒漸散﹐其水气之射肺中者﹐無由得出﹐異日能不爲喘喝乎﹖﹝諭嘉言﹞

太陽病﹐脈浮緊﹐無汗﹐發熱﹐身疼痛﹐八九日不解﹐表證仍在﹐此當發其汗。服藥已﹐微除﹐其人發煩﹑目瞑﹐劇者必衄﹐衄乃解﹔所以然者﹐陽气重故也。麻黃湯主之。

問﹕衄家不可發汗﹐衄而已解﹐不用麻黃可也﹐何復用耶﹖答﹕衄家不可發汗者﹐乃不病之人﹐平素慣衄﹐及病傷寒﹐則不可發汗﹐所謂奪血者無汗。若彊發其汗﹐徒動其血﹐如下厥上竭之類也。傷寒之人﹐寒气深重﹐其熱亦重﹐熱迫血行﹐因而致衄﹔衄乃解者﹐不過少解其煩瞑﹐未能解其深重之寒也﹐故必再用麻黃湯以發其未盡之沈滯﹐一以盡徹其邪﹐一以免其再衄﹐此定法也。仲景復申二法﹐其一云﹕太陽病﹐脈浮緊﹐發熱﹐身無汗﹐自衄者愈﹔此則不用麻黃湯也。曰身無汗﹐必系已用麻黃湯而未得汗﹐然亦足以推發其勢﹐而致自衄也。

以其人旣無發煩﹑目瞑之證﹐則一衄而邪從外解矣。何苦復用麻黃湯耶﹖其一云﹕傷寒脈浮緊﹐不發汗﹐因致衄者﹐麻黃湯主之。此因全不發其汗﹐因而致衄﹐是一衄不能盡徹其邪﹐仍當用麻黃湯以發之﹐邪始徹也。

參二條以會用法之意﹐了無疑惑矣。﹝諭嘉言﹞

問曰﹕證象陽旦﹐按法治之而增劇﹐厥逆﹐咽中幹﹐兩脛拘急而譫語。師言﹕夜半手足當溫﹐兩腳當伸。後如師言﹐何以知此﹖答曰﹕寸口脈浮而大﹐浮則爲風﹐大則爲虛。風則生微熱﹐虛則兩脛攣。病證象桂枝﹐因加附子參其間﹐增桂令汗出﹐附子溫經﹐亡陽故也。厥逆﹐咽中幹﹐煩躁﹐陽明內結﹐譫語煩亂﹐更飲甘艸漧薑湯﹐夜半陽气還﹐兩足當熱﹐脛尙微拘急﹔重與芍藥甘艸湯﹐爾乃脛伸﹐以承气湯微溏﹐則止其譫語﹐故知病可愈。

問曰﹕證象陽旦﹐成注謂是桂枝之別名﹔方注謂陽以風言﹐旦﹐曉也﹐似中風分曉﹐以不啻中風﹐故設難詳申其義。一主藥﹐一主證﹐二家未知孰是﹖答曰﹕主藥則旣名桂枝﹐云何別名陽旦﹖是必一百一十三方﹐方方皆有別名然後可。主證則旣似中風﹐復云不啻中風﹐果爲何證﹖且訓旦爲曉﹐尢爲牽彊不通。二家如此等大關系處﹐尙且昏昏﹐後學安得不面墻耶﹖夫仲景之圓機活法﹐妙在陽旦﹑陰旦二湯。陽旦者﹐天日晴暖以及春夏溫熱之稱也﹔陰旦者﹐風雨晦冥以及秋冬涼寒之稱也。只一桂枝湯﹐遇時令溫熱﹐則加黃芩名陽旦湯﹔遇時令涼寒﹐則加桂名陰旦湯。後世失傳﹐紛紛謂桂枝不宜於春夏者﹐皆由不識此義耳。卽如此證﹐旣象陽旦﹐又云按法治之﹐卽是按用桂枝加黃芩之法也。所以病患得之便厥﹐明明誤在黃芩助其陰寒。若單服桂枝湯﹐何至是耶﹖故仲景卽行陰旦之法﹐以救其失。觀增桂令汗出一語﹐豈不昭昭耶﹖陰旦不足﹐更加附子溫經﹐卽咽中幹﹐陽明內結﹐譫語煩亂﹐渾不爲意﹐且重飲甘艸漧薑湯﹐以俟夜半陽回足熱﹐後果如其言。豈非先有所試乎﹖惟黃芩入口而便厥﹐未幾﹐卽以桂﹑附﹑漧薑尾其後﹐固知其厥不久﹐所以斷雲夜半手足當溫﹐況咽漧譫語﹐熱證相錯﹐其非重陰沍寒可知﹐故才得足溫﹐卽便以和陰爲務﹐何其審哉﹗﹝諭嘉言﹞

諭注謂陽旦乃桂枝湯中加黃芩﹐此無據之說﹐恐不足信。又謂古法失傳﹐旣失傳矣﹐何從而知之﹖或問﹕陽旦﹑陰旦之說﹐林北海先生亦言諭說甚佳﹐子乃不從﹐何也﹖答曰﹕聖人曾言之矣﹐不徵不信﹐不信故不從。又問﹕子之說陽旦爲桂枝加附子﹐非加黃芩﹐何所徵信乎﹖答曰﹕徵信於仲師之原文﹐一曰反與桂枝湯﹔又曰證象陽旦﹐按法治之而增劇﹔又曰病證象桂枝﹐因加附子參其間﹐增桂令汗出﹐附子溫經﹐亡陽故也。則知桂枝湯非別﹐乃陽旦之桂枝湯也。陽旦之桂枝非別﹐卽因加附子參其間者也。此所以從之無疑也。又問﹕子言桂枝陽旦湯﹐爲加附子。桂枝之陰旦湯﹐將何所加乎﹖答曰﹕陰旦之名﹐亦諭注中所有﹐未暇詳考。別有徵信﹐何敢言之﹖闕疑可耳。﹝魏荔彤﹞

服桂枝湯﹐大汗出後﹐大煩渴不解﹐脈洪大者﹐白虎加人參湯主之。

言服桂枝﹐卽服加附子參其間增桂令汗出之陽旦桂枝也。或問﹕子何以知此爲加附子之陽旦湯﹖答曰﹕於大汗出後﹐大煩渴知之也。大汗出者﹐以附子參其間﹐增桂枝令汗出也﹔大煩渴者﹐卽胃病津亡﹐譫語之輕者也。苟非加附子﹐但服桂枝﹐乃斂汗固表之藥﹐何以大汗出﹖內有芍藥收陰斂液﹐何至大煩渴乎﹖故知爲陽旦之桂枝湯也。卽前條仲師原文曰證象陽旦﹐又曰證象桂枝﹐可知言服桂枝卽服陽旦之桂枝湯無疑也。○或問﹕卽如子言﹐然彼條救誤﹐用甘艸漧薑湯﹐此條何忽用白虎加人參乎﹖答曰﹕以診別之﹐彼條脈浮﹐此條脈洪大﹐中陽彊弱已不同矣。又以證別之﹐彼條自汗出﹐此條大汗出﹔彼條煩躁﹐此條大煩而渴﹔彼條𨿽咽漧而不能大飲水﹐此條渴欲得水以救焚﹔彼皆中虛陽浮﹐此皆中實熱盛﹐何可同日而語乎﹖﹝魏荔彤﹞

傷寒﹐脈浮﹑發熱﹑無汗﹐其表不解者﹐不可與白虎湯。渴欲飲水﹐無表證者﹐白虎加人參湯主之。○傷寒無大熱﹐口燥渴﹐心煩﹐背微惡寒者﹐白虎加人參湯主之。○傷寒病﹐若吐﹑若下後﹐七八日不解﹐熱結在裏﹐表裏俱熱﹐時時惡風﹑大渴﹑舌上干燥而煩﹑欲飲水數升者﹐白虎加人參湯主之。

問﹕白虎湯﹐仲景以表不解者不可與﹐時時惡風﹐背上惡寒者﹐此有表也﹐以白虎湯主之何也﹖蓋石膏辛涼﹐解足陽明經熱﹐爲舌燥煩渴之聖藥﹔且時時惡風者﹐時或惡而不常也﹔背上惡寒者﹐但覺微惡而不甚也﹔所以於盛熱燥渴而用﹐則無疑矣。若夫表證惡寒﹐常在背上﹐而不燥渴者﹐切不可誤用也。﹝吳綬﹞

傷寒﹐脈浮滑﹐此表有熱﹐裏有寒﹐白虎湯主之。

問﹕傷寒﹐脈浮滑﹐此表有熱﹐裏有寒﹐白虎湯主之。寒字誤耶﹖浮滑之脈﹐不應有寒也。答﹕脈滑爲裏熱﹐浮滑則表亦熱﹐所以仲景白虎湯證又云﹐熱結在裏﹐表裏俱熱﹐可爲互證矣。寒字勿泥﹐卽謂外感之寒入裏﹐而生其裏熱亦可。﹝諭嘉言﹞

本太陽病不解﹐轉入少陽者﹐脇下硬滿﹐漧嘔不能食﹐往來寒熱﹐尙未吐下﹐脈沈緊者﹐與小柴胡湯。太陽中風﹐下利嘔逆﹐表解者﹐乃可攻之。其人汗出﹐發作有時﹐頭痛﹐心下痞硬滿﹐引脇下痛﹐漧嘔短气﹐汗出不惡寒﹐此表解裏未和也﹐十棗湯主之。

或問﹕漧嘔脇痛﹐小柴胡﹑十棗湯皆有之﹐一和解﹐一攻伐﹐何也﹖蓋小柴胡證﹐邪在半表半里間﹐外有寒熱往來﹐內有漧嘔諸病﹐所以不可攻下﹐宜和解以散表裏之邪。十棗湯證﹐外無寒熱﹐其人汗出﹐此表已解也﹔但頭痛﹑心下痞硬滿﹑引脇下痛﹑漧嘔短气者﹐邪熱內蓄﹐而有伏飲﹐是裏未和也﹐與十棗湯以下熱逐飲。有表證而漧嘔脇痛者﹐乃柴胡湯證也﹔無表證而漧嘔脇痛者﹐卽十棗湯證也。﹝張兼善﹞

陽明病﹐心下硬滿者﹐不可攻之。○陽明病﹐不吐不下﹐心煩者﹐與調胃承气湯。

問﹕硬滿似重於心煩﹐何心煩可下﹐而硬滿不可下也﹖答﹕心下﹐正胸膈之間﹐而兼太陽。故硬滿爲太陽﹑陽明之候﹐不可攻之﹔攻之利遂不止者﹐死。至於心煩一證﹐乃津液內耗﹐大率當調其胃﹐然尙有重傷津液之慮﹐若不由吐下所致﹐是津液未虧﹐反見心煩者﹐其爲邪熱灼胃審矣。當用調胃承气﹐夫復何疑﹗然曰與﹐亦是少少和胃以安津液之法﹐非下法也。﹝諭嘉言﹞

陽明病﹐若中寒﹐不能食﹐小便不利﹐手足然汗出﹐此欲作固瘕。必大便初硬後溏。所以然者﹐以胃中冷﹐水谷不別故也。

門人問﹕然汗出而病解﹐乃手足然汗出者﹐反作固瘕﹐何手足不宜於汗耶﹖答曰﹕前代之業醫者﹐皆極大聰明學問之人﹐故仲景書爲中人以上舉一隅能以三隅反者設也。胃气虛寒之人﹐外邪入之﹐必轉增其熱﹔胃熱故膀胱亦熱﹐气化不行﹐小便因之不利﹔小便不利﹐而盡注於大腸﹐則爲洞泄﹐卽末條之下利淸谷者是也。

小便不利﹐乘胃熱而滲於脾﹐則四肢先見黃色﹐乃至徧身發黃而成谷疸者是也。今手足然得汗﹐則脾中之濕熱行﹐而色黃谷疸之患可免﹔但汗從手足而出﹐水熱之气未得徧泄於周身﹐不過少分大腸奔迫之勢﹐故不爲洞泄﹐而爲瘕泄耳。無病之人﹐小便不行﹐尙漬爲他病﹐況傷寒證極赤極熱之小便﹐停蓄不行﹐能無此三種之變耶﹖一溯其源﹐而輕重自分矣。﹝諭嘉言﹞

陽明病﹐發熱汗出﹐此爲熱越﹐不能發黃也。但頭汗出﹐身無汗﹐劑頸而還﹐小便不利﹐渴飲水漿者﹐此爲瘀熱在裏﹐身必發黃。茵陳蒿湯主之。

問﹕白虎證亦身熱煩渴引飲﹐小便不利﹐何以不發黃﹖答曰﹕白虎證與發黃證相近﹐徧身汗出﹐此爲熱越﹐白虎證也﹔頭面汗出﹐頸以下都無汗﹐發黃證也。又問﹕太陽病﹐一身盡痛﹐發熱﹐身如燻黃者﹐何也﹖答曰﹕此太陽中濕也。仲景云﹕傷寒發汗已﹐身目爲黃﹔所以然者﹐以寒濕在裏﹐不解故也。﹝諭嘉言﹞

發汗多﹐若重發汗者﹐亡其陽。譫語﹐脈短者﹐死﹔脈自和者﹐不死。

門人問﹕亡陽而譫語﹐四逆湯可用乎﹖答曰﹕仲景不言方﹐而子欲言之﹐曷不詳之仲景耶﹖蓋亡陽固必急回其陽﹐然邪傳陽明﹐胃熱之熾否﹐津液之竭否﹐裏証之實否﹐俱不可知﹐設不辧悉﹐欲回其陽﹐先竭其陰﹐竟何益哉﹗此仲景不言方﹐乃其所以聖也。然得子此問﹐而仲景之妙義愈彰。﹝《尙論篇》﹞

陽明病﹐譫語有潮熱﹐反不能食者﹐胃中必有燥屎五六枚也。若能食者﹐但硬耳。宜大承气湯下之。

或問﹕《經》言胃中有燥屎五六枚﹐何如﹖答曰﹕夫胃爲受納之司﹐大腸爲傳導之府﹐燥屎豈有在胃中哉﹖故《經》言谷消水去形亡也﹐以是知在大腸﹐而不在胃也明矣。﹝《此事難知》﹞

腹滿不減﹐減不足言﹐當下之﹐宜大承气湯。

或謂﹕減不足言﹐復曰當下之﹐何也﹖此古之文法如是也。言腹滿不減﹐當下之﹐宜大承气湯﹐此滿而不減之謂也。若時滿時減者﹐不可以當下而論﹐是減不足言也。然承气湯當綴腹滿不減處﹐未可續於減不足言之下﹐如《太陽篇》中云﹕傷寒﹐不大便六七日﹐頭痛有熱者﹐與承气湯。其小便淸者﹐知不在裏﹐仍在表也﹐當須發汗。若頭痛者﹐必衄﹐宜桂枝湯。緣桂枝爲發汗而設﹐非爲治衄也。其減不足言之說﹐亦不外是。﹝張兼善﹞

趺陽脈浮而澀﹐浮則胃气彊﹐澀則小便數﹐浮澀相搏﹐大便則難﹐其脾爲約﹐麻仁丸主之。

門人問﹕脾約一證﹐胃彊脾弱﹐脾不爲胃行其津液﹐如懦夫受悍妻之約束﹐豈不爲家之索乎﹖余曰﹕何以見之﹖曰﹕仲景云﹐趺陽脈浮而澀﹐浮則胃气彊﹐澀則小便數﹐浮澀相搏﹐大便則難﹐其脾爲約﹐麻仁丸主之。

以是知胃彊脾弱也。余曰﹕脾弱卽當補矣﹐何爲麻仁丸中﹐反用大黃﹑枳實﹑濃朴乎﹖子輩日聆師說﹐而腹笥從前相仍之陋﹐甚非所望也。仲景說胃彊﹐原未說脾弱﹔況其所謂胃彊者﹐正是因脾之彊而彊。蓋約者省約也﹐脾气過彊﹐將三﹑五日胃中所受之谷﹐省約爲一﹑二彈丸而出﹐全是脾土過燥﹐致令腸胃中之津液日漸漧枯﹐所以大便則難也。

設脾弱卽當便泄矣﹐豈有反難之理乎﹖相傳脾弱不能約束胃中之水﹐何以反能約束胃中之谷耶﹖在陽明例中﹐凡宜攻下者﹐惟恐邪未入胃﹐大便弗硬﹐又恐初硬後溏﹐不可妄攻﹐若欲攻之﹐先與小承气﹐試其轉失气方可攻﹐皆是慮夫脾气之弱﹐故爾躊躇也。若夫脾約之證﹐在太陽已卽當下矣﹐更何待陽明耶﹖子輩附會前人﹐以脾約爲脾弱﹐將指吳起之殺妻者爲懦夫乎﹖有悖聖言矣。﹝《尙論篇》﹞

汗出多﹐則熱愈﹔汗出少﹐則便難。

問﹕汗多則熱愈﹔凡桂枝﹑麻黃二湯﹐俱取微似有汗﹐不令汗多。汗少則便難﹔汗少則津液未竭﹐何爲便難也﹖答﹕太陽病﹐非汗不解﹐然汗法中﹐每伏亡陽﹑漏風種種危候﹐所以服桂枝﹑麻黃湯﹐但微取似汗﹐慮夫陽气索薄之人﹐得藥而汗出不止也。至於陽明胃經﹐爲津液之府﹐邪熱內入﹐津液隨卽外越者最多﹐不但陽气素虛不可過汗﹐卽陽气素實﹐亦不可過汗﹐所以陽明致戒云﹕陽明實﹐因發其汗﹐出多者﹐亦爲太過﹐太過爲陽絕於裏﹐亡津液﹐大便因硬也。從前不解陽絕爲何事﹐不知正指津液內竭而言﹐卽無陽之互文也。所云汗多則熱愈﹐汗少則便難﹐乃脈法後段﹐推原所以當下之故﹐謂服藥得汗﹐腠理旣開﹐兩三日內﹐仍覺微汗﹐則邪服而熱除﹐不傳裏矣。若汗才得而腠理隨閉﹐則熱邪不服而傳裏﹐熱旣傳裏﹐津液必耗而便難﹐故宜攻下﹐以存津液。觀下文復云脈遲尙未可攻﹐又戒其勿誤攻﹐以重傷津液也。要知此三語總頂屬府者﹐不令溲數﹐而爲陽明病下注腳耳。﹝諭嘉言﹞

傷寒﹐陽脈澀﹐陰脈弦﹐法當腹中急痛﹐先用小建中湯﹔不瘥者﹐小柴胡湯主之。

或問﹕腹痛﹐前以小建中溫之﹐後以小柴胡涼之﹐仲景豈姑試之乎﹖曰﹕非也。不瘥者﹐但未愈﹐非更甚也。先以建中解肌而發表﹐止痛在芍藥﹔繼以柴胡補中而達邪﹐止痛在人參。按柴胡湯加減法﹐腹中痛者﹐去黃芩加芍藥﹐其功倍於建中﹐豈有溫涼之異乎﹖陽脈仍澀﹐故用人參以助桂枝﹔陰脈仍弦﹐故用柴胡以助芍藥。若一服瘥﹐又何必更用人參之溫補﹑柴胡之升降乎﹖仲景有一證用兩方者﹐如用麻黃汗解﹐半日復煩﹐用桂枝更汗同法。然皆設法禦病﹐非必然也。先麻黃﹐繼桂枝﹐是從外之內法﹔先建中﹐繼柴胡﹐是從內之外法。﹝柯韻伯﹞

血弱气盡﹐腠理開﹐邪气因入﹐與正气相搏﹐結於脇下。正邪分爭﹐往來寒熱﹐休作有時﹐默默不欲飲食﹐臟腑相連﹐其痛必下﹐邪髙痛下﹐故使嘔也﹐小柴胡湯主之。

問﹕血弱气盡一節﹐有臟腑相連﹐其痛必下﹐邪髙痛下﹐故使嘔也。髙指表耶﹖下指脇耶﹖答﹕髙不指表﹐下不指脇。要知此乃爲婦人經水適來適斷之詞﹐經水適斷之後﹐豈非血弱气盡乎﹖因少陽熱邪盡入血室﹐逼其經血妄行﹐致成此證。蓋少陽膽藏於厥陰肝葉之內﹐臟腑相連﹐與太陽﹑陽明兩陽各爲一區﹐不與少陰﹑太陰相連者迥殊。所以太陽﹑陽明之腑邪﹐不能襲入於髒﹐而少陽之腑邪與髒相連﹐漫無界限﹐其熱邪之在脇者﹐迫血妄行﹐必痛連腹中﹐見經血𨿽止﹐而腹痛猶不止耳。髙指脇也﹐下指腹也。邪在兩脇﹐已搏飲上逆﹔痛在腹中﹐又濁气上干。所以其證嘔逆特甚﹐但不可因其痛在腹中﹐遂指爲厥陰見證﹐誤用吳茱萸等湯治嘔﹐桂枝大黃等湯治痛﹐仍用小柴胡湯治其腑﹐不治其髒。此是喫緊叮嚀﹐言外見臟腑﹐同治必領腑邪入髒矣。

仲景不能盡所欲言﹐但以小柴胡湯主之一語﹐砥柱狂瀾也。﹝諭嘉言﹞

小柴胡湯方去滓復煎。

問﹕小柴胡湯去滓復煎﹐必有其義。答﹕用小柴胡湯必去滓復煎﹐此仲景法中之法﹐原有奧義。蓋少陽經用藥﹐有汗﹑吐﹑下三禁﹐故但取小柴胡湯以和之。然一藥之中﹐柴胡欲出表﹐黃芩欲入裏﹐半夏欲驅痰﹐紛紜而動﹐不和甚矣。故去滓復煎﹐使其藥性合而爲一﹐漫無異同﹐俾其不至僨事耳。又﹐和非和於表﹐亦非和於裏﹐乃和於中也。是必煎至最熟﹐令藥气並停胃中﹐少頃隨胃气以敷布表裏﹐而表裏之邪不覺潛消默奪。所以方中旣用人參﹑甘艸﹐復加生薑﹑大棗﹐不厭其復﹐全藉胃中天眞之气爲斡旋﹐所謂大力者負之而走耳。試卽以仲景印仲景﹐三黃附子湯中﹐以其人陽邪入陰而熱熾﹐非三黃不能除熱﹔其人復眞陽內微而陰盛﹐非附子不能回陽。然必各煎後﹐乃得以各行其事﹐而復煎以共行其事之義﹐不亦彰彰乎﹖﹝諭嘉言﹞

三陽合病﹐脈浮大﹐上關上﹐但欲眠睡﹐目合則汗。

或謂﹕此證屬《少陽篇》中﹐亦可用小柴胡否﹖答曰﹕可用。夫三陽合病﹐其邪發見於脈﹕浮者太陽也﹐大者陽明也﹐上關上者少陽也。但欲眠睡﹐目合則汗﹐此膽有熱﹐脈證相符﹐故出於《少陽篇》中。蓋浮脈無證不可汗﹐大脈無證不可下﹐浮大之脈﹐具上關﹐知三陽合病﹐熱在膽也。膽居半表半里﹐用小柴胡亦當。﹝張兼善﹞

少陰病﹐始得之﹐反發熱﹐脈沈者﹐麻黃附子細辛湯主之。

或問﹕論傳經之邪﹐自三陽傳至太陰﹐太陰則傳少陰﹔此不言傳經﹐而言始得之﹐何也﹖答曰﹕傳經者﹐古人明理立法之意如此﹐安可執一而論哉﹗夫三陽傷寒﹐多自太陽入﹐次第而傳至厥陰者﹐固有也。其三陰傷寒﹐亦有自利不渴﹐始自太陰而入者。今少陰病始得之﹐反發熱﹐正由自入﹐故云始得之。緣少陰無身熱﹐今身有熱﹐故言反發熱﹐以不當發熱而熱也。爲初病邪淺﹐故與麻黃附子細辛湯以發散之。按﹕六經中﹐但少陰證難辧﹐此條要看一反字﹐是以陰證𨿽云不用麻黃﹐今旣始得之﹐反發熱﹐脈沈﹐所以用麻黃附子細辛湯溫散之耳。﹝張兼善﹞

少陰病﹐下利﹐脈微者﹐與白虎湯﹔利不止﹐厥逆無脈﹐漧嘔煩者﹐白通加豬膽汁湯主之。

或問﹕白通湯及白通加豬膽汁湯﹐眞武湯與通脈四逆湯﹐皆爲少陰下利而設﹐除用姜﹑附相同﹐余藥各異﹐何也﹖答曰。病殊則藥異。少陰下利﹐寒气已甚﹐非姜﹑附不能治。此下利之理無殊﹐至兼證不一﹐則用藥當各從其宜。如白通湯用姜﹑附以散寒止利﹐則加蔥白以通調陽气。若利而漧嘔煩者﹐寒气太甚﹐內爲格拒﹐而姜﹑附非煩者之所宜﹐必嘔而不納﹐故加人尿﹑豬膽汁鹹苦性寒之物﹐並候溫冷服之﹐自納而不阻﹔至其病所﹐則冷體旣消﹐熱性便發。又眞武湯治少陰病﹐二三日不已﹐至四五日﹐腹滿﹐小便不利﹐四肢沈重疼痛﹐自下利者﹐爲有水气。夫水气者﹐卽寒濕也﹐腎主之。腎病不能制水﹐水飲停蓄爲水气。《經》曰﹕脾惡濕﹐甘先入脾﹔茯苓﹑白術之甘﹐以益脾逐水。寒濕所勝﹐平以辛熱﹔濕淫所勝﹐佐以酸辛﹔故用附子﹑芍藥﹑生薑之酸辛﹐以溫經散濕。通脈四逆﹐治少陰下利淸谷﹐裏寒外熱﹔手足厥逆﹐脈微欲絕者爲裏寒﹔身熱惡寒﹐面色赤者﹐爲外熱﹔此陰盛於內﹐格陽於外﹐而不相通﹐與通脈四逆湯﹐以散陰通陽。四證具云下利﹐而兼有或爲之證不一﹐是以用藥大同而小異也。﹝張兼善﹞

少陰病﹐得之二三日﹐口燥咽漧者﹐急下之﹐宜大承气湯。○少陰病﹐自利淸水﹐色純靑﹐心下必痛﹐口漧燥者﹐急下之﹐宜大承气湯。○少陰病﹐六七日﹐腹脹不大便者﹐急下之﹐宜大承气湯。

問﹕觀急字似不宜緩﹐其證不過口漧燥﹐而且病爲少陰﹐少陰又不過二三日﹐非十餘日之大滿大實﹐有此神見﹐而便用承气耶﹖答﹕少陰病﹐得之二三日﹐卽口燥咽漧﹐其人腎水素竭可知。故宜急下以救腎水﹐少緩須臾﹐甕干杯罄﹐救無及矣。所以陽明有急下三法以救津液﹐少陰有急下三法以救腎水。皆動關性命﹐如救頭燃﹐何商量等待之有耶﹖此與大滿大實之條﹐天淵懸絕﹐所當辧之於早矣。﹝諭嘉言﹞

或問﹕承气湯﹐陽明當下之證宜用﹐今少陰病亦用之﹐何也﹖蓋胃爲水谷之海﹐主養四旁﹔四旁有病﹐皆能傳入。胃土燥則腎水漧﹐以二三日卽口燥咽漧﹐是熱之深﹑傳之速也﹐故急下以全腎水。夫土實則水淸﹐故自利淸水而口漧燥﹐此胃土燥熱而然﹔下利色靑。靑﹐肝也﹐乃肝傳腎﹐緣腎之經脈從肺出絡心﹐注胸中﹐由是而心下痛﹐故急下以去胃熱﹐逐腎邪。其六七日腹脹不大便﹐以入腑之邪壅甚﹐胃土勝則腎水涸﹐故急下以逐胃熱﹐滋腎水。蓋陽明與少陰皆有急下之條﹐證𨿽不同﹐其入腑之理則一也。﹝張兼善﹞

太陽病﹐欲解時﹐從巳至未上。○陽明病﹐欲解時﹐從申至戌上。○少陽病﹐欲解時﹐從寅至辰上。○太陰病﹐欲解時﹐從亥至醜上。○少陰病﹐欲解時﹐從子至寅上。○厥陰病﹐欲解時﹐從丑至卯上。

問﹕陽病從寅而解於戌﹐陰病從亥而解於寅﹐是陽得陽解﹑陰得陰解。而有曰陽病解於夜半﹐陰病解於日中﹐何也﹖答﹕陽得陽解﹑陰得陰解者﹐此從其經气之旺也。如少陽旺於寅卯辰﹐太陽旺於巳午未﹐陽明旺於申酉戌﹐太陰旺於亥予丑﹐少陰旺於子丑寅﹐厥陰旺於丑寅卯是也。各經皆從其旺﹐少陰獨從其生者﹐少陰腎中內藏眞陽﹐子時一陽生﹐葭管飛灰﹐早已春回谷。丑時二陽﹐寅時三陽﹐陽進陰必退﹐陽長陰必消也。

且天一生水﹐子水生地﹐卽是旺地﹐故少陰欲解獨從之也。然三陽之解﹐從寅卯而始﹔三陰之解﹐從寅卯而終。

寅爲生人之首﹐卯爲天地之門戶﹐亦陰陽如環之理也。但三陽之旺時九﹐各不相襲﹔三陰之旺時五﹐逐位相連。可見陽行健﹐其道長﹐故不相及﹔陰行鈍﹐其道促﹐故皆相躡也。於此見仲景析義之精矣。至陽病解於夜半﹐陰病解於日中者﹐《內經》之旨﹐取陽見陰﹑陰見陽﹐兩相和協之義。先聖後聖﹐豈非一揆也哉﹗﹝諭嘉言﹞

卷四﹟傷寒析疑

闕疑

太陽病﹐脈浮而動數﹐浮則爲風﹐數則爲熱﹐動則爲痛﹐數則爲虛﹔頭痛發熱﹐微盜汗出﹐而反惡寒者﹐表未解也。醫反下之﹐動數變遲﹐膈內拒痛﹐胃中空虛﹐客气動膈﹐短气躁煩﹐心中懊﹐陽气內陷﹐心下因硬﹐則爲結胸﹐大陷胸湯主之。

按﹕太陽病在表﹐未曾解表而攻裏﹐可謂虛矣。況所得之脈皆浮而動數﹐今復誤下﹐動數變遲矣﹔又曰胃中空虛﹐又曰短气煩躁﹐虛之甚矣。借曰陽气內陷﹐心下因硬﹐而可迅攻之乎﹖豈陷胸之力反緩於承气﹐一下再下﹐可不畏其重虛乎﹖且《經》明曰﹕結胸脈浮大者﹐不可下﹐下者死。又曰﹕結胸證悉具﹐煩躁者死。今曰脈浮﹐又曰煩躁﹐大陷胸果可用乎﹖﹝朱丹溪﹞

太陽病﹐重發汗﹐而復下之﹐不大便五六日﹐舌上燥而渴﹐日晡所小有潮熱﹐從心下至少腹﹐硬滿而不可近者﹐大陷胸湯主之。

按﹕太陽病已重發汗﹐表則虛矣。若復下之﹐裏又虛矣。不大便五六日﹐可見津液之耗矣。𨿽有硬痛﹐而可以迅攻之乎﹖若曰潮熱於申酉系陽明﹐屬調胃承气證﹐旣又曰少有潮熱﹐猶可疑待之間﹐將無他法以緩取之乎﹖﹝朱丹溪﹞

結胸證﹐仲景治用大陷胸湯。余見惟傷寒本病﹐不因誤下﹐而實邪傳裏﹐心下硬滿﹐痛連少腹﹐手不可近﹐或燥渴譫語﹐便硬﹐脈實者所宜也。其餘太﹑少表邪未解﹐下早而致者﹐表邪猶在﹐再用陷胸﹐是一誤再誤﹐誠所未敢。不若以痞滿門諸法酌而施之。﹝張景嶽﹞

厥陰中風﹐脈微浮﹐爲欲愈﹔不浮﹐爲未愈。

有厥陰中風欲愈脈﹐則應有未愈證。夫以風木之髒﹐值風木主气時﹐復中於風﹐則變端必有更甚於他經者﹐不得一焉﹐不能無闕文之憾。○仲景分別六經﹐各經俱有中風﹑傷寒脈證治法。叔和時﹐《太陽篇》存者多而失者少﹐他經存者少而失者多﹔《陽明篇》尙有中風脈證二條﹐少陽經只證一條﹐而不及脈﹔三陰但有中風欲愈脈﹐俱無中風脈證。以《傷寒論》爲全書﹐不亦疏乎﹖﹝柯韻伯﹞

病在陽﹐應以汗解之﹔反以冷水之﹐若灌之﹐其熱被劫不得去﹐彌更益煩﹐肉上粟起﹐意欲飲水﹐反不渴者﹐服文蛤散﹔若不瘥者﹐與五苓散﹔身熱皮粟不解﹐欲引衣自覆者﹐若以水之﹑洗之﹐益令熱被劫不能出﹐當汗而不汗則煩﹔假令汗出已﹐腹中痛﹐與芍藥三兩如上法。○太陽病二日反躁云云。﹝見《會通》﹞○下之後﹐復發汗﹐晝日煩躁不得眠﹐夜而安靜﹐不嘔不渴。無表證﹐脈沈微﹐身無大熱者﹐漧薑附子湯主之。○發汗﹐若下之﹐病仍不解﹐煩躁者﹐茯苓四逆湯主之。○傷寒﹐腹滿譫語﹐寸口脈浮而緊﹐此肝乘脾也﹐名曰縱﹐刺期門。

○傷寒發熱﹐嗇嗇惡寒云云。○病患無表裏證﹐發熱七八日云云。﹝俱見《錯簡》﹞○脈浮而芤﹐浮爲陽﹐芤爲陰﹐浮芤相搏﹐胃气生熱﹐其陽則絕。○陽明病﹐反無汗而小便利﹐二三日嘔而咳﹐手足厥者﹐必苦頭痛﹔若不咳不嘔﹐手足不厥者﹐頭不痛。○陽明病﹐但頭眩﹐不惡寒﹐故能食而咳﹐其人咽必痛﹔若不咳者﹐咽不痛。○少陰病﹐吐利﹐手足逆冷﹐煩躁欲死者﹐吳茱萸湯主之。○傷寒脈浮﹐自汗出﹐小便數﹐心煩﹐微惡寒﹐腳攣急﹐反與桂枝湯﹐欲攻其表﹐此誤也﹐得之便厥。咽中幹﹐煩躁吐逆者﹐作甘艸漧薑湯與之﹐以復其陽。若厥愈足溫者﹐更作芍藥甘艸湯與之﹐其腳卽伸。若胃气不和﹐譫語者﹐少與調胃承气湯。若重發汗﹐復加燒鍼者﹐四逆湯主之。○問曰證象陽旦云云。﹝見《問難》﹞○傷寒六七日﹐大下後﹐寸脈沈而遲﹐手足厥逆云云。﹝見《方考》﹞○傷寒八九日﹐下之﹐胸滿煩驚﹐小便不利﹐譫語﹐一身盡重﹐不可轉側者﹐柴胡加龍骨牡蠣湯主之。○微數之脈﹐愼不可灸﹐因火爲邪﹐則爲煩逆﹐追虛逐實﹐血散脈中﹐火气𨿽微﹐內攻有力﹐焦骨傷筋﹐血難復也。○脈浮宜以汗解﹐用火灸之﹐邪無從出﹐因火而盛﹐病從腰以下﹐必重而痺﹐名火逆也。○傷寒脈浮﹐醫以火迫劫之云云。﹝《見問難》﹞○濕家下之﹐額上汗出﹐微喘﹐小便利者﹐死﹔若下利不止者﹐亦死。○太陽中者﹐身熱疼重﹐而脈微弱﹐此亦夏月傷冷水﹐水行皮中所致也。○脈濡而弱﹐弱反在關﹐濡反在顚﹐微反在上﹐澀反在下﹔微則陽气不足﹐澀則無血﹐陽气反微﹐中風汗出﹐而反躁煩﹔澀則無血﹐厥而且寒﹐陽微發汗﹐躁不得眠。○脈濡而弱﹐弱反在關﹐濡反在顚﹔弦反在上﹐微反在下﹔弦爲陽運﹐微爲陰寒﹔上實下虛﹐意欲得溫﹔微弦爲虛﹐不可發汗﹐發汗則寒栗不能自還。○厥而脈緊﹐不可發汗﹐發汗則聲亂﹐咽嘶舌萎﹐聲不得前。○咳者則劇﹐數吐涎沫﹐咽中必幹﹐小便不利﹐心中饑煩﹐時而發﹐其形似瘧﹐有寒無熱﹐虛而寒栗﹐咳而發汗﹐蜷而苦滿﹐腹中復堅。○脈濡而弱﹐弱反在關﹐濡反在顚蜷﹔微反在上﹐澀反在下﹔微則陽气不足﹐澀則無血﹐陽气反微﹐中風汗出﹐而反躁煩﹔澀則無血﹐厥而且寒﹔陽微不可下﹐下之則心下痞硬。

○脈濡而弱﹐弱反在關﹐濡反在顚﹔弦反在上﹐微反在下﹔弦爲陽運﹐微爲陰寒﹔上實下虛﹐意欲得溫﹔微弦爲虛﹐虛者不可下也。○脈濡而弱﹐弱反在關﹐濡反在顚﹔浮反在上﹐數反在下﹔浮爲陽虛﹐數爲無血﹔浮爲虛﹐數爲熱﹔浮爲虛﹐自汗出而惡寒﹔數爲痛﹐振寒而栗。微弱在關﹐胸下爲急﹐喘汗而不得呼吸﹐呼吸之中﹐痛在於脇﹐振寒相搏﹐形如瘧狀﹐醫反下之﹐故令脈數發熱﹐狂走見鬼﹐心下爲痞﹐小便淋漓﹐少腹甚硬﹐小便則尿血也。○脈濡而緊﹐濡則衛气微﹐緊則營中寒。陽微衛中風﹐發熱而惡寒。營緊胃气冷﹐微嘔心內煩。醫爲有大熱﹐解肌而發汗。亡陽虛煩躁﹐心下苦痞堅。表裏俱虛竭﹐卒起而頭眩。客熱在皮膚﹐悵怏不得眠。不知胃气冷﹐緊寒在關元。技巧無所施。汲水灌其身。客熱因時罷﹐栗栗而振寒。重被而覆之﹐汗出而冒巓。體惕而又振﹐小便爲微難。寒气因水發﹐淸谷不容間。嘔變反腸出﹐顚倒不得安。手足爲微逆﹐身冷而內煩。遲欲從後救﹐安可復追還﹖○脈浮而大﹐浮爲气實﹐大爲血虛﹔血虛爲無陰﹐孤陽獨下陰部者﹐小盒飯亦而難﹐胞中當虛﹔今反小便利而大汗出﹐法應衛家當微﹔今反更實﹐津液四射﹐營竭血盡﹐幹煩而不得眠﹐血薄肉消﹐而成暴液﹔醫復以毒藥攻其胃﹐此爲重虛。客陽去有期﹐必下如污泥而死。○傷寒﹐脈陰陽俱緊﹐惡寒發熱﹐則脈欲厥。厥者脈初來大﹐漸漸小﹐更來漸漸大﹐是其候也。如此者惡寒﹐甚者翕翕汗出﹐喉中痛。若熱多者﹐目赤脈多﹐睛不慧﹔醫復發之﹐咽中則傷﹔若復下之﹐則兩目閉﹐寒多便淸谷﹐熱多便膿血﹔若燻之則身發黃﹔若熨之則咽燥。若小便利者可救之﹐若小便難者爲危殆。○傷寒發熱﹐口中勃勃气出云云。﹝見《脫佚》﹞○微則爲咳﹐咳則吐涎﹐下之則咳止而利因不休﹔利不休﹐則胸中如虫嚙﹐粥入則出﹐小便不利﹐兩脇拘急﹐喘息爲難﹐頸背相引﹐臂則不仁﹐極寒﹐反汗出﹐身冷若冰﹐眼睛不慧﹐語言不休﹐而穀气多入﹐此爲除中。口𨿽欲言﹐舌不得前。○脈數者﹐久數不止﹐止則邪結﹐正气不能復﹐正气卻結於髒﹐故邪气浮之與皮毛相得。脈數者不可下﹐下之必煩﹐利不止。○傷寒發熱﹐頭痛微汗出﹐發汗則不識人﹔燻之則喘﹐不得小便﹐心腹滿﹔下之則短气﹐小便難﹐頭痛背彊﹔加溫鍼則衄。○下利脈大者﹐虛也﹐以彊下之故也。設脈浮革﹐因爾腸鳴者﹐屬當歸四逆湯。

仲景《傷寒論》﹐篇篇可法。但成於漢末﹐傳寫多訛﹐錯簡亦復不少﹐如論中下利﹑嘔逆﹐用十棗湯峻劑攻之﹔陽重衄血﹐以麻黃湯發之﹔發汗病解﹐反惡寒﹐病解之中多一不字﹔心下痞﹐按之濡﹐濡字之上﹐少一不字之類。諸家遵經注解﹐不得不穿鑿附會﹐致令千古不可多得之書﹐不能傳信於世﹐良可惜也。今加正誤﹐一一列明﹐每條凡小字旁上者﹐原文也﹔旁下者﹐攺正之文也﹔居中者﹐原文所有。或移上﹐或移下﹐或他處移入﹐及原文所無而補之者也。字上加口﹐刪去者也。尢有整節舛謬者﹐三十五條﹐證不與脈符﹐藥不與病合﹐𨿽有是方﹐世無其病﹐卽有其病﹐𨿽用是藥﹐承訛襲謬﹐無濟實用。然其中尙有可采之句﹐所以各篇不動《經》文﹐彊加注釋﹐復錄原文附於卷末﹐以志闕疑云。﹝《醫宗金鑑》﹞

《可不可》諸篇﹐謂爲醫聖原文﹐有數可疑﹕原文言簡而意該﹐斯則辭多而仍意未盡﹐一也﹔故作趁韻語句﹐且有似五言詩者﹐六經論中﹐無此體裁﹐二也﹐可不可之故﹐有引六經中原文者﹐有云已見《傷寒論》某篇中者﹐不相畫一﹐三也﹔多用反字﹐卻無反意﹐如雲脈濡而弱﹐弱反在關﹐濡反在巓之類﹐豈濡宜在關而弱宜在巓耶﹖在巓二字﹐亦醫聖言﹐脈所未見﹐四也﹔諸可下內﹐槪用大承气﹐醫聖言下之多有不出方者﹐蓋自大柴胡﹑調胃﹑大﹑小三承气﹑陷胸﹑瀉心﹑抵當等法﹐皆言下也﹐今可下不可下﹐但言下大便﹐已覺其義不備﹐況下大便﹐亦非一大承气可該﹐並不詳晰﹐何須專論﹐五也﹔至於諸注﹐大約傅會成文﹐其說可稍通順﹐若加攻駁﹐則不勝齟齬﹐焉能起九原之人而問之乎﹖六也﹔方注摘冗長者六段﹐以爲倫類不淸﹐不爲立注﹐以愚觀之﹐此倫類不淸四字﹐可該四篇全義﹐七也﹔可吐﹑可汗﹑可下大法定時令﹐猶是作例故智﹐更爲膠柱鼓瑟﹐八也。﹝魏荔彤﹞

叔和之增入者﹐《辧脈》《平脈》﹐與《可汗》《可下》等篇而已。其六經等篇﹐必非叔和所能贊辭也。但厥陰經中﹐下利嘔噦諸條﹐卻是叔和因其有厥逆而附﹐遂並無厥逆而同類者﹐亦附之耳。﹝《溯洄集》﹞

六淫首重傷寒﹐《素問》𨿽啟其端﹐未窮其旨﹐後漢張仲景著《傷寒論》﹐闡其底蘊﹐詳其治法﹐誠醫林之寶筏。第其書文詞古奧﹐且流傳日久﹐旣多散亡﹐而王叔和之編﹐林億之校﹐成無己之注﹐復多乖舛﹐致使學人門徑難窺﹐讀之懵懂﹐賴有後起英賢﹐各具巨眼﹐一一爲之訂證。惜乎希珍散見﹐未能羅列一區﹐難於泛覽。不辭冒昧﹐謹將諸家注釋細加尋繹﹐凡《論》中所有倒序﹑錯簡﹑傳誤﹑脫佚﹑衍文﹑字訛及注謬﹑方乖﹐經前賢拈出﹐補移刪攺﹐辧正考訂﹐與夫會通﹑問難﹑闕疑者﹐謹錄若干條﹐分爲十一篇﹐匯成一卷﹐讀者庶可觸目了然耳。○或問相傳《素問》非出軒岐﹐乃戰國時人所撰﹐根據托其名﹐而《傷寒論》義理﹐比《素問》反深﹐其訛錯反多者﹐何也﹖予曰﹕悉乎哉問也﹗曩聞老醫方星巖云﹕《傷寒論》非仲景自作之書﹐乃伊芳尹之言﹐而祖述之也。故其書較《素問》尢爲古奧﹐洵非漢文所有﹐且自序與本論詞气亦復各別﹐其出兩手可知矣。按伊芳尹原著有《湯液》﹐仲景自序中已有勤求古訓﹑博采眾方之語﹐又考皇甫謐云﹕仲景論廣《伊芳尹湯液》爲數十卷﹐用之多驗。由此觀之﹐方氏之言﹐當有所本﹐姑附記之﹐以質明哲。後學程文囿識。

卷五﹟雜證匯參

傷風

經義

風者﹐百病之長也。今風寒客於人﹐使人毫毛畢直﹐皮膚閉而爲熱。當是之時﹐可汗而發也。○邪風之至﹐疾如風雨。○虛邪賊風﹐避之有時。○傷於風者﹐上先受之。﹝《素問》﹞

哲言

風爲百病之長。蓋六气之中﹐惟風能全兼五气﹐如兼寒曰風寒﹐兼暑曰暑風﹐兼濕曰風濕﹐兼燥曰風燥﹐兼火曰風火。蓋因風能鼓蕩此五气而傷人﹐其餘五气﹐則不能互相全兼﹐如寒不能兼暑與火﹐暑亦不兼寒﹐濕不兼燥﹐燥不兼濕﹐火不兼寒。由此觀之﹐病之因乎風而起者自多也。然風能兼寒﹐寒不兼風﹐如冬寒之時﹐卽密室之中﹐人若裸臥﹐必犯傷寒之病。此本無風气侵入﹐乃傷於寒而不兼風者也。風能兼寒者﹐因風中本有寒气。蓋巽爲風﹐風之性本寒﹐卽巽卦之初爻屬陰是也。因風能流動鼓蕩﹐其用屬陽﹐是合乎巽之二爻﹑三爻皆陽爻也。如溽暑之時﹐若使數人扇一人﹐其人必致汗孔閉﹐頭痛﹑惡寒﹑骨節疼﹐傷寒之病作矣。斯時天地間固無一些寒气﹐實因所扇之風﹐風中卻有寒气﹐故令人受之﹐寒疾頓作﹐此乃因傷風而兼傷寒者也。故有但傷寒而不傷風之證﹐亦有因傷風而致兼傷寒之證﹐又有但傷風而不傷寒之證﹐有因傷風而或兼風溫﹑風濕﹑風燥﹑風火等證﹐更有暑﹑濕﹑燥﹑火四气各自致傷而絕不兼風之證。柯韻伯所注傷寒云﹕傷風之重者﹐卽屬傷寒﹐亦有無汗﹑脈緊﹑骨節疼諸證。此書所以能獨開仲景生面也。至仲景所著《傷寒》書﹐本以寒爲主﹐因風能兼寒﹐故以風陪說﹐互相發明耳。學人看書﹐不可不知此理。若夫臟腑一切內外諸風﹐各有見證﹐具載《內經》﹐尢當詳考。﹝《臨證指南》﹞

傷風之病﹐本由外感﹐但邪甚而深者﹐徧傳經絡﹐卽爲傷寒﹔邪輕而淺者﹐止犯皮毛﹐卽爲傷風。皮毛爲肺之合﹐上通於鼻。故在外則爲鼻塞聲重﹐或爲頭痛寒熱﹔在內則爲咳嗽﹐甚則爲痰爲喘。有寒勝而受風者﹐必無汗﹔熱勝而受風者﹐必多汗。彊者﹐數日邪散則愈﹔弱者﹐邪不易解﹐延綿不除。蓋風邪傷人﹐必在肩後頸根大杼﹑風門﹑肺兪之間﹐由玆達肺最近。凡體質薄弱﹐邪尢易犯。但知晝夜密護其處﹐勿使受涼﹐則可免患。﹝張景嶽﹞

更衣脫帽﹐沐浴當風﹐皮毛之間卒然受邪﹐內捨於肺者﹐外因也﹔衣被過濃﹐上焦壅熱﹐內熱生風﹐似乎傷風者﹐內因也。肺家素有痰熱﹐復受風邪束縛﹐內火不得舒泄﹐謂之寒暄﹐此表裏兩因之實證也﹔有平昔元气虛弱﹐表疏腠松﹐略有不謹﹐卽顯風證者﹐此表裏兩因之虛證也。○風循經絡﹐亦有六經傳變。初起頭疼身熱與傷寒同﹐但傷風必鼻塞流涕﹐且多惡風﹐居暖室中則坦然自如﹔傷寒惡寒﹐𨿽近烈火﹐仍復怕寒。傷風在表有汗﹐而手足微煩﹔傷寒在表無汗﹐而手足微冷。傷風在裏﹐肺熱而皮膚髮疹﹔傷寒在裏﹐胃熱而肌肉發斑﹐皆各異也。﹝《證治匯補》﹞

傷風一證﹐諸家皆與感冒四气並中風條混治﹐惟陳無擇別立傷風一門﹐且根據《傷寒》以太陽爲始﹐分注六經﹐可謂詳晰。但風本外邪﹐諸方例用發表﹐然受病之源﹐亦有不同。若表虛受風﹐專用發表﹐必致汗多亡陽。

若內挾痰熱﹐宜內外交治﹐亦不可專於解表。或曰﹕此云表虛﹐與傷寒中風表虛同歟﹖曰﹕不同也。彼以太陽中風﹐而於有汗無汗分虛實﹐實者加麻黃﹐虛者加葛根﹐俱解表也﹐此云表虛者﹐當固衛气而散風邪者也。

﹝劉宗濃﹞

邪之所湊﹐其气必虛。故治風者﹐不患無以驅之﹐而患無以禦之﹔不畏風之不去﹐而畏風之復來。何則﹖發散太過﹐元府不閉故也。昧者不知托裏固表之法﹐徧試風藥以驅之﹐去者自去﹐來者自來﹐邪气畱連﹐終無解期矣。﹝柯韻伯﹞

傷風𨿽小病﹐然諺云不愈卽成勞﹐蓋由乎金﹑水二髒不足﹐陽气不能衛外也。《經》曰﹕傷於風者﹐上先受之。故必頭痛。仲景云﹕陽浮者熱自發﹐陰弱者汗自出。故必發熱﹑自汗。蓋風者天之陽﹐衛者人之陽﹐風傷於衛﹐以類相從也。治法當審內因﹑外因爲的。外因有餘﹐秋冬辛溫﹐春夏辛涼﹐解肌表而從汗散﹔內因不足﹐固其衛气﹐兼解風邪。要知邪之所湊﹐其正必虛。倘徒事驅逐﹐則已受之邪﹐從此而去﹔未來之邪﹐何時而已耶﹖若旣表散之後﹐病仍如故﹐此血气不充﹐營衛失和﹐當調和營衛爲主。勿謂小病輕忽﹐藥餌誤投﹐由淺入深﹐侵淫臟腑﹐變成勞瘵﹐莫可治療。﹝《馮氏錦囊》﹞

脈候

左寸關浮弦有力者﹐傷風也﹔右寸關洪滑有力者﹐傷暖也﹔右寸關濡弱無力者﹐兼虛也。﹝《證治匯補》﹞

選案

石開曉病傷風咳嗽﹐未嘗發熱﹐自覺急迫欲死﹐呼吸不續﹐面赤躁擾﹐脈大而空。謂曰﹕此證全似傷寒戴陽證﹐何傷風小恙亦有之﹖急用參﹑附等藥溫補下元﹐收回陽气。不然﹐子丑時大汗脫陽而死矣。渠不以爲然﹐及日落﹐陽不用事﹐慌亂不支﹐汗出如雨﹐忙服前藥﹐稍定﹔再劑汗止神安﹐嗽俱不作。詢其所由﹐云服麻黃藥四劑﹐遂爾躁急欲死。然後知傷風亦有戴陽證﹐與傷寒無別。因其人平素下虛﹐是以眞陽易於上越耳。

﹝諭嘉言﹞

卷五﹟雜證匯參

暑

經義

气虛身熱﹐得之傷暑。○後夏至日爲病暑。暑當與汗皆出﹐勿止。○因於暑汗﹐煩則喘喝﹐靜則多言。﹝《素問》﹞

哲言

太陽中﹐發熱惡寒﹐身重疼痛﹐其脈弦細芤遲﹐小便已灑灑然毛聳﹐手足逆冷﹐小有勞身卽熱﹐口開﹐前板齒燥。若發其汗則惡寒甚﹔加溫鍼則發熱甚﹔數下之則淋甚。○太陽中者﹐熱是也。汗出惡寒﹐身熱而渴﹐白虎加人參湯主之。○太陽中﹐身熱疼重而脈微弱﹐此以夏月傷冷水﹐水行皮中所致也。一物瓜蒂散主之。﹝《金匱》﹞

人知冬不藏精者致病﹐不知夏不藏精者更甚焉。嘗見怯弱之人﹐而當酷暑﹐每雲气欲悶絕。可知中而死者﹐直因气之悶絕也。夫人值搖精﹐恆多气促﹐與當暑之气悶不甚相遠。《經》曰熱傷气﹐又曰壯火食气。

余故曰﹕夏令之炎威﹐甚於冬令之寒﹐苟不藏精﹐壯者至秋發爲伏暑﹐怯者卽中而死。﹝《吳醫匯講》﹞

傷暑與傷寒﹐身皆發熱﹐不可不辧明施治。蓋寒傷形﹐暑傷气。傷寒則惡寒而脈浮緊﹐傷暑則不惡寒而脈虛。《經》曰﹕脈盛身寒﹐得之傷寒﹔脈虛身熱﹐得之傷暑。﹝《赤水玄珠》﹞

暑證變幻無常。彼暴中之激烈﹐扁鵲不及指而投咀﹔久伏之毒深﹐長桑莫能隔膚而見髒。卽尋常之感﹐亦難於知覺﹐非若傷寒之有定期定證可據可療者﹐不拘表裏﹐不以漸次﹐不論臟腑。冒暑從口鼻入﹐直入心包﹐先煩悶後身熱﹔入肝則眩暈頑麻﹔入脾則昏睡不覺﹔入肺則喘咳痿﹔入腎則消渴。中暑歸心﹐神昏卒倒﹔暑傷肉分﹐周身煩躁﹐或如鍼刺﹐或有赤腫﹔暑入腸胃﹐腹痛霍亂吐瀉﹔暑伏三焦﹐變出寒熱不定﹐膨脹中滿﹐瘧痢下血。治法﹐淸內火爲主﹐解表兼之。寒之中人乘其虛﹐暑則虛實並中﹐而實者更劇。蓋彊盛之人﹐內有伏火﹐加之外火相合﹐故焦灼爲甚。經虛處﹐寒棲之﹔經實處﹐暑棲之。寒淩其弱﹐暑親其類也。

藜藿常被寒﹐膏粱獨能禦﹐暑則不問膏粱﹑藜藿﹐咸能侮之。𨿽廣廈累冰﹐輕羅紈綺﹐一犯其烈焰﹐詎能卻之乎﹖是以知暑气之毒甚於寒。乃古人專以寒爲殺厲之气﹐而不及暑者﹐何也﹖試觀傷寒至七﹑八日方危﹐暑病則有危在二﹑三日間﹐甚至朝發暮殆﹐尢有頃刻忽作﹐拯救不及者﹐如暑風﹑幹霍亂之類是也。且暑證多歧﹐中熱﹑中﹑中內﹑中外﹑爲厥﹑爲風﹑爲顚癇﹐卽發則泄瀉霍亂﹐積久後發則瘧痢瘡瘍。種種病名﹐皆暑爲厲﹐則殺厲之气﹐視寒豈少哉﹗﹝《溫熱暑疫全書》﹞

暑有八證﹕脈虛﹑自汗﹑身熱﹑背寒﹑面垢﹑煩渴﹑手足微冷﹑體重是也。○陽暑者﹐因暑受熱也。在仲景謂之中。凡盛暑烈日之時﹐或於長途﹐或於田野﹐不辭勞苦﹐以致熱邪傷陰﹐而病爲頭疼煩熱﹑大渴大汗﹑脈浮气喘﹐或無气以動等證。此以暑月受熱﹐故名陽暑。治宜察气之虛實﹑火之微甚﹐或補或淸﹐與陰暑之治不同。○陰暑者﹐因暑受寒也。凡人之畏暑貪涼﹐或於深堂大廈﹐或於風地樹陰﹐或乍熱乍寒之時不謹衣被﹐以致寒邪襲於肌表﹐而病爲發熱頭痛﹑無汗惡寒﹑肢體酸痛等證。此名陰暑﹐卽傷寒也。治宜溫散。

又有不愼口腹﹐過食生冷﹐以致寒涼傷髒﹐而爲嘔吐﹑瀉利﹑腹痛等證。此寒邪在內﹐亦陰暑之屬。治宜溫中。○凡中暑熱者﹐人皆知爲陽證﹐而不知陽中有陰也。蓋外中暑熱﹐而內亦熱者﹐方是陽證﹔若內本無熱﹐而因熱傷气﹐但气虛於中者﹐便有伏陰之象。故凡治暑熱之證﹐最當辧其陰陽虛實。若脈虛無力﹐證見惡寒﹑嘔惡﹑腹痛﹑泄瀉﹑不喜涼飲﹑息短气促之類﹐皆陽中之陰證也。治當專顧元气﹐惟獨參湯最妙。若兼微嘔惡寒者﹐宜加炮姜﹐甚者養中煎﹑理中湯﹑理陰煎隨宜用之﹔若虛寒之甚﹐則捨時從證﹐桂﹑附皆所必用﹐勿因暑熱之名而執用寒涼﹐再伐陽气。○夏月盛暑之時﹐必令身有微汗﹐此養身之道也。若必使快然無汗﹐則陰勝於陽﹐多致疾矣。觀之《經》曰﹕暑當與汗皆出﹐勿止。是言暑汗之勿宜止也。又曰﹕夏暑汗不出者﹐秋成風瘧。是言暑汗不出之爲病也。此夏月之汗宜否﹐蓋可知矣。﹝張景嶽﹞

暑爲陽邪﹐故蒸熱﹔暑必兼濕﹐故自汗。暑邪干心則煩﹐幹肺則渴﹐幹脾則吐利﹐上蒸於頭則重而痛﹐暑傷气故倦怠。夏至日後病熱爲暑﹐暑者﹐相火行令也。人感之自口鼻而入﹐傷心包絡之經﹐暑喜傷心故也﹔其脈虛﹐或浮大而散﹐或弦細芤遲﹐蓋熱傷气﹐則气消而脈虛弱。治法宜淸心﹑利小便﹑補眞气爲要﹐熱渴者並宜滋水。蓋渴則陽气內伐﹐熱捨於腎﹐令人骨乏無力﹐總由火盛則金病水衰﹐腎與膀胱俱竭。當急救之﹐補肺气以滋水之上源﹐生脈散旣扶元气﹐復保肺生津耳。﹝《馮氏錦囊》﹞

中暑中﹐脈虛脈沈﹐無汗有汗﹐發熱不熱﹐作渴不渴﹐或瀉不瀉﹐飲寒飲熱﹐須辧其陰陽虛實﹐不可泛投寒涼。蓋夏月伏陰在內﹐古人用附子大順散溫補陽气﹐厥有旨哉﹗何今之老弱﹐夏月反服香薷飲﹐以爲解暑﹐復傷元气﹐無不招引暑邪﹐以致不起。至若淸暑益气湯﹐內有澤瀉﹑神曲﹑蒼術﹑黃柏之類﹐必果濕熱壅滯﹐方可用之﹐否則反損其陰。用當審察。﹝薛立齋﹞

潔古云﹕靜而得之爲中暑﹐動而得之爲中熱。中暑者陰證也﹐中熱者陽證也。東垣云﹕避暑於深堂大廈得之者﹐名曰中暑。其病頭痛惡寒﹐身形拘急﹐肢痛煩心﹐膚熱無汗。此爲房室之陰寒所遏﹐使周身陽气不得伸越。大順散主之。若行人農夫於日中勞役得之者﹐名曰中熱。其病頭痛惡熱﹐肌膚大熱﹐渴飲汗泄﹐無气以動。此爲天熱﹐外傷肺气。蒼術白虎湯主之竊謂暑熱者﹐夏之令也。人或勞動﹐或饑餓﹐元气虧乏﹐不足以禦天令之亢極﹐於是受傷而爲病﹐名曰中暑﹐亦名中熱﹐其實一也。今乃以動靜所得分之﹐何哉﹖夫中暑熱者﹐固多在勞役之人。勞役則虛﹐虛則邪入﹐邪入則病﹔不虛則天令𨿽亢﹐亦無由以傷之。彼避暑於深堂大廈﹐所得頭痛﹑惡寒等證者﹐蓋感冒風涼耳。其所以煩心與肌熱者﹐非暑邪也﹐乃身中陽气被外邪所遏而作也。旣非暑邪﹐其可以中暑名乎﹖治則辛溫發散可也。夫大順散一方﹐本爲冒暑引飲過多﹐脾胃受濕﹐嘔吐水谷不分﹐臟腑不調所立﹐蓋溫中藥也。若以此藥治靜而得之之證﹐吾恐不能解表﹐反增內煩矣。世俗不明﹐類曰夏月陰气在內﹐大順散爲必用之藥。夫陰气﹐非寒气也。蓋夏月陽气發泄於外﹐而陰气則在內耳。豈竟視陰气爲寒气﹐而用溫熱之藥乎﹖陰果爲寒﹐何以夏日則飲水乎﹖然則蒼術白虎湯﹐豈可視爲通行之藥﹖必參之治暑諸方﹐隨所見證而用之。若夫所謂靜而得之之證﹐𨿽當夏月﹐卻非暑病﹐宜分出之﹐勿使後人有似同而異之惑。﹝王安道﹞

古稱靜而得之爲中暑﹐動而得之爲中熱﹐暑陰而熱陽也。不思暑字以日爲首﹐正言熱气之襲人耳。夏日烈烈﹐爲太陽之亢气﹐人觸之則生暑病﹔至於靜而得之者﹐乃納涼於深堂水閣﹐大扇風車﹐嗜食瓜果﹐致生寒疾。或頭痛身痛﹐發熱惡寒者﹐外感於寒也﹔或嘔吐腹痛﹐四肢厥冷者﹐直中於寒也。與暑證有何干涉﹖大抵辧暑證法﹐以自汗﹑口渴﹑煩心﹑溺赤﹑身熱﹑脈虛爲的。然有傷暑﹑中暑﹑閉暑之不同﹕傷暑者﹐感之輕者也。其證煩熱口渴﹐益元散主之。中暑者﹐感之重者也。其證汗大出﹐昏悶不醒﹐或心煩喘喝。妄言昏悶之際﹐先以消暑丸灌之﹔醒後驗其暑气之輕重﹐輕者益元散﹐重者白虎湯。閉暑者﹐內伏暑气而外爲風寒所閉。

其證頭痛身痛﹐發熱惡寒者﹐風寒也﹔口渴煩心者﹐暑也。四味香薷飲加荊芥﹑秦艽主之。﹝程鐘齡﹞

天之暑熱一動﹐地之濕濁自騰﹐人在蒸淫熱迫之中﹐若正气設或有隙﹐則邪從口鼻吸入﹐气分先阻﹐上焦淸肅不行﹐輸化之機失其常度﹐水谷之精微亦蘊結而爲濕也。故暑病必挾濕者﹐卽此義耳。前人有因動因靜之分﹐或傷或中之候﹐以及入心入肝﹑爲瘧爲痢﹑中瘀霍亂﹑暴厥﹑卒死﹐種種傳變之原﹐各有精義可參。想大江以南﹐地卑气薄﹐濕勝熱蒸﹐當此時候﹐更須防患。昔李笠翁所謂使天只有三時而無夏﹐則人之病也必稀。此語最確。

蓋暑濕之傷﹐驟者在當時爲患﹐緩者於秋後爲伏气之疾。其候也﹐脈色必滯﹐口舌必膩﹐或有微寒﹐或單發熱﹐熱時脘痞气窒﹐渴悶煩冤﹐每至午後則甚﹐入暮更劇﹐熱至天明得汗﹐則諸恙稍緩﹐日日如是﹐必要兩三候外﹐日減一日﹐方得全解。倘元气不支﹐或調理非法﹐不治者甚多。然是病比之傷寒﹐其勢覺緩﹔比之瘧疾﹐寒熱又不分明。變幻與傷寒無二﹐愈期反覺淹纏。若表之﹐汗不易徹﹔攻之﹐便易溏瀉﹔過淸﹐則肢冷嘔惡﹔過溫﹐則唇齒燥裂。每遇秋來﹐最多是證﹐求之古訓﹐不載者多﹐獨《己任編》名之曰秋時晚發。感證似瘧﹐當以感証之法治之。要知伏气爲病﹐四時皆有﹐但不比風寒之邪一汗而解﹐溫熱之气投涼卽安。夫暑與濕﹐爲燻蒸粘膩之邪也﹐最難驟愈。若治不中﹐暑熱從陽上燻而傷陰化燥﹐濕邪從陰下沈而傷陽變濁﹐以致神昏耳聾﹑舌漧齦血﹑脘痞嘔惡﹑洞泄肢冷﹐棘手之候叢生﹐竟至潰敗莫救。先生宗劉河間《三焦論》立法﹐認明暑濕二气何者爲重﹖再究其病實在營气何分﹖大凡六气傷人﹐因人而化﹐陰虛者火旺﹐邪歸營分爲多﹔陽虛者濕勝﹐邪傷气分爲多。一則耐淸﹐一則耐溫﹐髒性之陰陽﹐從此可知也。於是在上者﹐以辛涼微苦﹐如竹葉﹑連翹﹑杏仁﹑薄荷之類﹔在中者﹐以苦辛宣通﹐如半夏瀉心之類﹔在下者﹐以溫行寒﹐性質重開下﹐如桂苓甘露飲之類。此皆治三焦之大意也。或有所夾﹐又須通變。至於治气分﹐有寒溫之別﹐寒者宗諸白虎法及天水散意﹔溫者從乎二陳湯及正气散法。理營分﹐知淸補之宜﹐淸者如犀角地黃加入心之品﹔補者有三才﹑復脈等方。

又如濕熱沈混之蒼術石膏湯﹐气血兩燔之玉女法﹐開閉逐穢與牛黃﹑至寶﹑紫雪等劑﹐扶虛進參附﹑兩儀諸法﹐隨其變幻﹐審其陰陽﹐運用之妙﹐存乎一心也。

﹝《臨證指南》﹞

風者﹐陽也。暑者﹐熱也。《經》曰﹕諸暴彊直﹐皆屬於風﹔諸風眩掉﹐皆屬於肝。又曰﹕暑勝則地熱﹔風勝則動。陳無擇曰﹕暑喜歸心﹐心中之使人噎悶﹐昏不知人﹔入肝則眩暈頑痺。戴氏曰﹕夏月卒倒﹐不省人事﹐名曰暑風。王節齋曰﹕治暑之法﹐淸心﹑利小便最好。由此觀之﹐則治暑風之法﹐惟以淸暑驅風爲第一要著﹐𨿽見搐搦等證﹐不可作世俗驚風治之。風暑除﹐搐搦自定。﹝方星巖﹞

暑厥卽病﹐兼手足厥冷﹐與傷寒發厥義同。﹝《醫學入門》﹞

大槪兼惡寒發熱而漸厥者﹐爲心脾中暑證也﹔不惡寒但惡熱而漸厥者﹐爲膀胱中證也。若但惡寒不發熱而漸厥者﹐爲夏月感寒陰證也﹐不與暑﹑證同類。○中暑宜解暑和中﹐中宜瀉火益元﹐傷暑宜補元气﹐冒暑宜淸利二便。﹝《證治匯補》﹞

暑證臨死必抽掣。𨿽云暑傷气﹐然久必亡陰耗液﹐筋無所養﹐則搐搦矣。○暑證死後身靑與陰証之身靑不同﹐陰證身靑﹐乃血凝﹔暑證則口鼻必流血。﹝《見聞錄》﹞

人知淸暑﹐我知益气﹐以暑傷气也。益气不獨金能敵火﹐凡气之上騰爲津爲液者﹐回下卽腎中之水﹐水足﹐火淫自卻矣。﹝程郊倩﹞

暑熱傷气﹐益气而暑自消﹔暑熱傷陰﹐益陰而暑自退。﹝《會心錄》﹞

中﹐用白虎湯﹐熱傷形也﹔用人參白虎湯﹐兼傷無形之气也。中暑﹐用生脈散﹐暑傷無形之气也﹔用淸暑益气湯﹐暑傷於气﹐兼挾風熱﹐乘虛而傷其經也。傷暑﹐用十味香薷飲﹐風熱濕雜合﹐而傷形气也。偏於表則變香薷飲爲消暑十全﹔偏於裏則變香薷飲爲六和湯。此夏月鼎峙三法也。其用消暑丸者﹐上盛之濕泛濫而爲痞滿也﹔用益元散者﹐下盛之熱阻滯而爲溺澀也﹔用大順散者﹐水果內傷於脾也﹔用冷香飲者﹐冷食內傷於胃也﹔用來復丹者﹐陰气固結於下也﹔用五苓散者﹐陽气遏絕於內也。○觸熱勞形﹐卒然倒僕﹐方書用熱土置當臍﹐聚溺其腹﹐搗蒜汁注鼻﹐立法最精。然未經闡發﹐世都不解。殊不知此𨿽酷烈爲患﹐良由其人眞元素虧﹐加以時火亢極﹐鼓激命門﹐虛陽然離根﹐非藉熱土﹑熱溺不能護衛其陽﹔用蒜汁注鼻者﹐取蒜以開竅﹐溫散其郁閉之熱也。若與冷水灌之﹐則气隨焰息而絕矣。﹝《張氏醫通》﹞

夏月人身之陽以汗而外泄﹐人身之陰以熱而內耗﹐陰陽兩俱不足。仲師於中病禁用汗﹑下﹑溫鍼者﹐蓋汗則傷其陽﹐下則傷其陰﹐溫鍼則引火熱內攻故也。而其用藥﹐但取甘寒生津保肺﹑固陽益陰爲治。《靈樞》有云﹕陰陽俱不足﹐補陽則陰竭﹐瀉陰則陽亡。蓋謂陽以陰爲宅﹐補陽須不傷其陰﹔陰以陽爲根﹐瀉陰須不動其陽。夫旣陰陽俱不足﹐則補瀉未可輕言﹐才有補瀉﹐必造其偏﹐如重陰﹑重陽之屬。所以過用甘溫﹐恐犯補陽之戒﹔過用苦寒﹐恐犯瀉陰之戒。但用一甘一寒﹐陰陽兩無偏勝之藥﹐淸解暑熱而平治之﹐所以爲百代之宗也。○暑傷气﹐才中人卽短气﹐有似乎虛﹐故淸暑益气兼而行之。不知者﹐妄行溫補﹐致令暑邪深入血分而成衄﹑痢﹐其害無窮。○傷寒夾陰﹐誤用陽旦湯﹐得之便厥﹔傷暑夾陰﹐誤用香薷飲﹐入喉便喑。後賢於香薷飲中加參﹑﹑白術﹑陳皮﹑木瓜﹐兼治內傷﹐誠有見也。○體中多濕之人﹐外暑蒸動內濕﹐二气交通﹐最易中暑。所以肥人濕多﹐夏月百計避暑﹐反爲暑所中者﹐不能避身之濕﹐卽不能避天之暑也。

益元散﹐驅濕從小便出﹐夏月服之解暑。然體盛濕多則宜之﹔淸無濕之人﹐津液爲時火所耗﹐當用生脈散充其津液。若妄利小水﹐竭其下泉﹐枯槁立至。○元丰朝萃集經驗醫方﹐於中暑一門獨詳。其取用小半夏茯苓湯﹐不治其暑﹐顓治其濕﹔又以半夏﹑茯苓少加甘艸名消暑丸﹐見消暑在消其濕耳。其香薷飲﹐用香薷﹑扁豆﹑濃朴爲主方﹐熱盛則去扁豆加黃連﹐治其心火﹔濕甚則去黃連加茯苓﹑甘艸﹐治其脾濕。其縮脾飲﹐則以脾爲濕所浸淫而重滯﹐於扁豆﹑葛根﹑甘艸隊中佐以烏梅﹑砂仁﹑艸果﹐以快脾而去脾所惡之濕﹔甚則用大順散﹑來復丹以治暑証之多瀉利者﹐又卽縮脾之意而推之也。其枇杷葉散﹐則以胃爲濕所竊據而濁穢﹐故用香薷﹑枇杷葉﹑丁香﹑白茅香之辛香以安胃而去胃所惡之臭﹔甚則用冷香飲子以治暑証之多嘔吐者﹐又卽枇杷葉散而推之也。後來諸賢以益虛繼之﹐河間之桂苓甘露飲﹐用五苓﹑三石﹐意在生津液以益胃之虛。子和之桂苓甘露飲﹐用人參﹑甘艸﹑葛根﹑藿香﹑木香﹐意在益虛之中又兼去濕﹔或用十味香薷飲﹐於局方五味中增人參﹑黃﹑白術﹑陳皮﹑木瓜﹐益虛以去濕熱。乃至東垣之淸暑益气湯﹑人參黃湯﹐又補中實衛以去其濕熱也。中暑必顯躁煩熱悶。東垣仿仲景竹葉石膏湯之制﹐方名淸燥湯﹐仍以去濕爲首務。夫燥與濕相反者也﹐而淸燥亦務除濕﹐非東垣具過人之識﹐不及此矣。又如益元散之去濕﹐而加辰砂則並去其熱﹔五苓散之去濕﹐而加人參則益虛﹐加辰砂減桂則去熱﹔白虎湯加人參則益虛﹐加蒼術則勝濕。合之局方則大備矣。然尙有未備者﹐昌觀暑風一證﹐其卒倒類乎中風﹐而不可從風門索治。《百一選方》𨿽有大黃龍丸﹐初不爲暑風立法﹐然有中昏死﹐灌之立蘇﹐則其方亦可得治暑風之一斑矣。儻其人陰血素虧﹐暑毒深入血分者﹐《良方》復有地楡散治中暑昏迷﹐不省人事﹐但用平常涼血之藥﹐淸解深入血分之暑風。而美其名爲潑火散者﹐益見暑風爲心火暴甚﹐煎熬眞陰﹐捨淸心涼血之外﹐無可潑滅耳。○凡治中暑病﹐不辧內傷外感﹑動靜勞逸﹐一槪襲用成方者﹐醫之罪也。○凡治中暑病﹐不兼治其濕者﹐醫之過也。○凡治中暑病﹐遇無汗者﹐必以得汗爲正。若但淸其內﹐不解其外﹐醫之罪也。﹝《醫門法律》﹞

脈候

傷暑之脈﹐《內經》曰脈虛身熱﹐得之傷暑。《甲乙經》曰熱傷气而不傷形﹐所以脈虛者是也。若《難經》曰其脈浮大而散﹐殊有未然。夫浮大而散﹐乃心之本脈﹐非病脈也。仲景不言﹐但補其偏﹐曰弦﹑細﹑芤﹑遲﹐芤卽虛豁也﹔弦﹑細﹑遲﹐卽熱傷气之應也。其水行皮中之脈﹐則曰微弱﹐見脈爲水濕所持﹐陽气不行也。統而言之曰虛﹐分而言之曰弦﹑細﹑芤﹑遲﹑微弱。其不以浮大之脈混入虛脈之中﹐稱爲病暑之脈﹐慮何周耶﹖﹝諭嘉言﹞

選案

一兒患吐瀉﹐煩躁﹐搐搦。或以爲驚﹐或以爲風。余見其口燥﹐手指茶壺﹐腹中雷鳴。曰﹕易治也。借籠中三味藥足矣。乃用黃連五分﹐甘艸三分﹐人參五分﹐水煎冷服。下咽頃刻卽睡而安。或曰﹕黃連﹑甘艸解毒善矣﹐又加人參謂何﹖余曰﹕若不用參﹐此兒當病气弱數日﹐得參明日復如無病患。次日果然。﹝《趙氏醫貫》﹞

卷五﹟雜證匯參

濕

經義

傷於濕者﹐下先受之。○地之濕气感則害皮肉筋脈。○故陽受風气﹐陰受濕气。○濕傷肉﹐風勝濕。○中盛藏滿﹐气勝傷恐者﹐聲如從室中言﹐是中气之濕也。○秋傷於濕﹐上逆而咳﹐發爲痿厥。○因於濕﹐首如裹﹐濕熱不攘﹐大筋軟短﹐小筋弛長﹐軟短爲拘﹐弛長爲痿。○汗出見濕。乃生痤痱。○濕勝則濡瀉。

○諸濕腫滿﹐皆屬於脾。○諸痙項彊﹐皆屬於濕。○脾苦濕﹐急食苦以燥之。○濕淫於內﹐治以苦熱﹐佐以酸淡﹐以苦燥之﹐以淡泄之。﹝《素問》﹞

哲言

濕家之爲病﹐一身盡疼﹐發熱﹐身色如燻黃也。○濕家﹐其人但頭汗出﹐背彊﹐欲得被覆向火。若下之早則噦﹐或胸滿﹐小便不利。舌上如苔者﹐以丹田有熱﹐胸中有寒﹔渴欲得水﹐而不能飲﹐則口燥煩也。○濕家下之﹐額上汗出﹐微喘﹐小便利者死﹔若下利不止者亦死。○風濕相搏﹐一身盡疼痛﹐法當汗出而解。值天陰雨不止﹐醫云此可發汗﹐汗之病不愈者﹐何也﹖蓋發其汗﹐汗大出者﹐但風气去﹐濕气在﹐是故不愈也。若治風濕者﹐發其汗﹐但微微似欲汗出者﹐風濕俱去也。﹝《金匱》﹞

有天之濕﹐雨﹑露﹑霧是也﹐天本乎气﹐故先中表之營衛﹔有地之濕﹐水﹑泥是也﹐地本乎形﹐故先傷皮肉﹑筋骨﹑血脈﹔有飲食之濕﹐酒﹑飲﹑乳酪是也﹐胃爲水谷之海﹐故傷於脾胃﹔有汗液之濕﹐汗液亦气化也﹐止感於外﹔有人气之濕﹐太陰濕土之所化也﹐乃動於中。﹝《證治準繩》﹞

《經》曰﹕傷於濕者﹐下先受之。言地濕之中人﹐先中其履地之足﹐然後漸及於上者也。曰﹕濕流關節。言地濕之中人﹐流入四肢百節﹐猶未入於臟腑者也。曰﹕陰受濕气。言地濕之中人﹐已入於太陰脾土﹐未入於陽明胃土者也。曰﹕濕上甚爲熱。此則下受之濕﹐襲入三陽﹐胸背頭面之間﹐從上焦之陽﹐而變爲熱者也。濕至上甚而變熱﹐其證夏月爲多。蓋夏月地之濕气﹐上合於天之熱气﹐日之暑气﹐結爲炎蒸。人身應之﹐頭面赤腫﹐瘡癤叢生﹐疫邪竅踞。其由來自非一日矣。○瘦人身中﹐以濕爲寶﹐有濕則潤﹐無濕則燥。﹝諭嘉言﹞

濕爲無住著之邪﹐必根據附於物而後行。外感之濕﹐非附於風寒﹐不能中於表﹔內蘊之濕﹐非附於寒熱﹐不能肆於裏。﹝魏荔彤﹞

濕爲土气﹐火熱能生濕土﹐故夏熱則萬物濕潤﹐秋涼則萬物漧燥。濕病不自生﹐因熱怫郁﹐不能宣行水道﹐故停滯而生也。況脾土脆弱之人﹐易於感冒。人只知風寒之威嚴﹐不知暑濕之炎烈﹐感人於冥冥之中也。

濕證有二﹕濕熱證多﹐濕寒證少。當以脈證辧之﹕如脈滑數﹐小便赤澀﹐引飲﹐自汗﹐爲濕熱證也﹔小便淸白﹐大便瀉利﹐身疼無汗﹐爲寒濕證也。﹝賈眞孫﹞

濕气傷人﹐在上則頭重目黃﹐鼻塞聲重﹔在中則痞悶不舒﹔在下則足脛跗腫﹔在經絡則日晡發熱﹔在肌肉則腫滿如泥﹔在肢節則屈伸彊硬﹔在隧道則重著不移﹔在皮膚則頑麻﹔在气血則倦怠﹔在肺爲喘滿咳嗽﹔在脾爲痰涎腫脹﹔在肝爲脇滿疝﹔在腎爲腰疼陰汗﹔入腑則泄瀉腸鳴﹐嘔吐淋濁﹔入髒則昏迷不省﹐直視鄭聲。

﹝《證治匯補》﹞

補編

濕家病﹐身疼發熱﹐面黃而喘﹐頭痛鼻塞而煩﹐其脈大﹐自能飲食﹐腹中和無病。病在頭﹐中寒濕﹐故鼻塞﹐內藥鼻中則愈。○濕家身煩疼﹐可與麻黃加術湯﹐發其汗爲宜﹐愼不可以火攻之。○濕家一身盡疼﹐發熱﹐日晡所劇者﹐名曰風濕。此病傷於汗出當風﹐或久傷取冷所至也。可與麻黃杏仁薏苡甘艸湯。○風濕﹐脈浮身重﹐汗出惡風者﹐防己黃湯主之。○傷寒八﹑九日﹐風濕相搏﹐身體疼煩﹐不能自轉側﹐不嘔不渴﹐脈浮虛而澀者﹐桂枝附子湯主之。若大便堅﹐小便自利者﹐去桂枝加白術湯主之。○風濕相搏﹐骨節疼煩﹐掣痛不得屈伸﹐近之則痛劇﹐汗出气短﹐小便不利﹐惡風不欲去衣﹐身微腫者﹐甘艸附子湯主之。﹝《金匱》﹞

濕有自外感得者﹐坐臥卑濕﹐身受雨水也﹔有自內傷得者﹐生冷茶酒﹐縱恣無度﹐又脾虛胃虛﹐不能防制也。有傷風濕者﹐有傷熱濕者﹐有傷寒濕者﹐有傷暑濕者﹐有中濕邪不遂﹑舌彊語澀﹑昏不知人﹐狀類中風者。濕在表在上宜發汗﹐在裏在下宜滲泄﹐裏虛者宜實脾﹐挾風者宜解肌﹐挾寒者宜溫散。﹝《醫方集解》﹞

濕病有外因﹑內因之不同﹐濕熱﹑寒濕之各別。外因之濕﹐有感天地之气者﹐則雨露水土﹔有中陰濕之气者﹐則臥地濕衣﹐多傷人皮肉筋脈者也。內因之濕﹐有由於飲食者﹐則酒酪炙爆﹔有由於停積者﹐則生冷瓜果﹐多傷人臟腑脾胃者也。其見證也﹐在肌表則爲發熱﹐爲惡寒﹐爲自汗﹔在經絡則爲痺重﹐爲筋骨疼痛﹐爲腰痛不能轉側﹐爲四肢痿弱酸痛﹔在肌肉則爲麻木腫﹐爲黃膽﹐爲按肉如泥﹔在臟腑則爲嘔惡脹滿﹐爲小水祕澀黃赤﹐爲大便泄瀉﹐爲後重疝等證。然在外者爲輕﹐在內者爲重﹐及其甚也﹐則未有表濕而不連髒者﹑裏濕而不連經者。況濕從內生﹐多由气血之虛﹐水不化气﹐陰不從陽而然。卽濕從外入﹐亦由邪之所湊﹐其气必虛之故。若泥於治濕不利小便非其治之旨﹐豈不犯虛虛之戒耶﹖夫濕從土化﹐分旺四季。故土近東南﹐則火土合气﹐而濕以化熱﹐必脈滑數﹑小便赤﹑大便祕﹑引飲自汗者﹐方是熱證﹐治宜淸利﹐如四苓散﹑大小釐淸飲﹑茵陳飲之類。土近西北﹐則水土合徳﹐而濕以化寒﹐必脈細遲﹑小便淸﹑大便泄﹑身痛無汗者﹐方是寒證﹐治宜溫燥﹐如五苓散﹑理中湯﹑金匱腎气湯之類。大抵濕中有火﹐則濕熱燻蒸而停郁爲熱﹔濕中無火﹐則濕气不化而畱聚爲寒。且內濕之證﹐屬陰虛者﹐因濕生熱﹐則精血內耗而濕熱反羈畱不動﹔屬陽虛者﹐因濕化寒﹐則眞火內敗而寒濕更積蓄不消。確知其爲陰虛生濕也﹐須壯水補陰﹐則眞水營運而邪濕必無所容﹔確知其爲陽虛生濕也﹐須益火補陽﹐則陽气流通陰濕不攻而自走。可見內傷﹑外感之證﹐皆由元气虛弱﹐致濕邪內而發之﹐外而襲之。《經》曰﹕壯者气行則已﹐怯者著而爲病。蓋脾元健運﹐則散精於肺而膚腠堅固﹐外濕無由而入﹔腎气充實﹐則陰陽調和而升降有度﹐內濕何自而生﹖不然﹐徒知表汗﹑燥濕﹑利便之法﹐而不惜人元气﹐將見腫脹﹑泄瀉之證變矣。﹝《會心錄》﹞

治天之濕﹐當同司天法﹐濕上甚而熱者﹐平以苦溫﹐佐以甘辛﹐以汗爲效而止﹔治地之濕﹐當同在泉法﹐濕淫於內﹐治以苦熱﹐佐以酸淡﹐以苦燥之﹐以淡泄之﹔治飲食之濕﹐在中奪之﹐在上吐之﹐在下引而竭之﹔汗液之濕﹐同可天者治。惟人气屬太陰脾土所化之濕﹐在气交之分﹐與前四治有同有異。何者﹖土兼四气﹐寒﹑熱﹑溫﹑涼﹐升﹑降﹑浮﹑沈﹐備在其中。脾胃者﹐陰陽異位﹐更實更虛﹐更逆更從。是故陽盛則木勝﹐合爲風濕﹔至陽盛則火勝﹐合爲濕熱﹔陰盛則金勝﹐合爲燥濕﹔至陰盛則水勝﹐合爲寒濕。爲兼四气﹐故淫上﹑下﹑中﹑外﹐無處不到。大率在上則嘔吐﹑頭重﹑胸滿﹔在外則身體重腫﹔在下則足脛腫﹔在中則腹脹﹑中滿痞塞。當分上﹑下﹑中﹑外而治﹐隨其所兼寒﹑熱﹑溫﹑涼﹐以爲佐使。至若先因乘克﹐以致脾虛津積而成濕者﹐則先治其勝克之邪﹔或脾胃本虛而生濕者﹐則以補虛爲主﹔或郁熱而成濕者﹐則以淸熱爲要。或脾胃之濕﹐淫流於四髒﹑筋骨﹑皮肉﹑血脈之間者﹐所治之藥﹐各有所入﹐能入於此者﹐不能入於彼。且濕淫爲病﹐《內經》所論疊出於各篇﹐《本艸》治濕亦不一而見﹐丹溪止歸重蒼術一味﹐豈理也哉﹗﹝《證治準繩》﹞

諸家論濕﹐但云濕流關節止耳﹐至濕上甚爲熱之旨﹐從未言及。今悉論之﹕濕上甚爲熱﹐《內經》豎一義云汗出如故而止﹐妙不容言。蓋濕上甚爲熱﹐卽所謂地气上爲云也﹔汗出如故﹐卽所謂天气下爲雨也。天气下爲雨﹐而地气之上升者﹐已解散不存矣。○濕上甚爲熱﹐其人小便必不利。蓋膀胱之气化﹐先爲濕熱所壅而不行﹐是以旣上之濕﹐難於下趨。《經》又云﹕治濕不利小便﹐非其治也。可見治上甚之濕熱﹐利其小便卽爲第一義矣。然有陽實﹑陽虛二候﹕陽實者﹐小便色赤而痛﹐利其小便﹐則上焦遏郁之陽气通﹐其濕熱自從膀胱下注而出矣﹔陽虛者﹐小便色白﹐不時淋漓而多汗﹐一切利藥卽不得施﹐若誤施之﹐卽犯虛虛之戒﹐不可不辧。○《金匱》治上焦之濕﹐本《內經》濕上甚爲熱之義﹐而分輕重二證。《內經》原有上者下之之法﹐邪從下而上﹐必驅之使從下而出﹐一定之理也。其證輕者﹐但搐其黃水從淸陽之鼻竅而出﹔則其重者﹐必驅其黃水從前﹑後二陰之竅而出﹐所可意會也。

但下法之難﹐不推其所以不可汗之故﹐卽不得其所以用下之權。仲景以其頭搖﹑口噤﹑背張﹐KTKT陽之欲亡﹐若更發其汗﹐重虛衛外之陽﹐惡寒必轉甚﹔若發汗已﹐其脈如蛇﹐眞陽脫離﹐頃刻死矣。由是推之﹐濕上甚爲熱之重者﹐非用下法難以更生﹐而下法必以溫藥下之﹐庶幾濕去而陽不隨之俱去耳。○濕家不可發汗﹐以身本多汗﹐易至亡陽。濕溫之證﹐誤發其汗﹐名曰重﹐故爲深戒。若久冒風涼﹐以水灌汗﹐抑鬱其陽者﹐不微汗之﹐病無從解。○陽气素虛之人﹐至夏月必且益虛﹐陽气不充於身﹐而陰濕得以據之﹐此而以治濕之常藥施之﹐其虛陽必隨濕而俱去﹐有死而已。故陽虛濕盛﹐捨助陽別無驅濕之法。○在表之濕﹐有可汗者﹐用附子合桂枝湯驅之外出﹔在裏之濕﹐有可下者﹐用附子合細辛﹑大黃驅之下出﹔在中之濕﹐用附子合白術溫中燥脾。

﹝諭嘉言﹞

濕爲重濁有質之邪。從外受者﹐皆由地气之升騰﹔從內生者﹐皆由脾陽之不運。𨿽雲霧露雨濕上先受之﹐地中潮濕下先受之﹐然霧露雨濕﹐亦必由地气上升而致。若地气不升﹐則天气不降﹐皆成燥證矣﹐何濕之有﹖其傷人也﹐或從上﹐或從下﹐或徧體皆受﹐此論外感之濕邪著於肌軀者也。此未入於臟腑﹐治法宜於表散﹐但不可大汗耳。若兼風者﹐微微散之﹔兼寒者﹐佐以溫藥﹔兼熱者﹐佐以淸藥。此言外受之濕也。然水流濕﹐火就燥﹐有同气相感之理。如飲食不節﹐脾家有濕﹐則外感肌軀之濕亦漸次入於臟腑矣。亦有濕從內生者﹐必膏粱酒醴過度﹐或嗜飲茶湯﹐或食生冷瓜果及甜膩之物。總宜辧其體質陰陽﹐斯可以知寒熱虛實之治。若其人色蒼而瘦﹐肌肉堅結者﹐其體屬陽﹐外感濕邪﹐必易化熱﹔若內生之濕﹐多因膏粱酒醴﹐必患濕熱之證。若其人色白而肥﹐肌肉柔軟者﹐其體屬陰﹐外感濕邪﹐不易化熱﹔若內生之濕﹐多因茶湯生冷﹐必患寒濕之證。若濕阻上焦者﹐用開肺气﹐佐淡滲通膀胱﹐是卽啟上閘﹐開支河﹐導水勢下行之理也﹔若脾陽不運﹐濕滯中焦者﹐用術﹑朴﹑姜﹑半之屬溫運之﹐苓﹑澤﹑腹皮﹑滑石等滲泄之﹐亦猶低窪濕處﹐必得烈日曬之﹐或以燥土培之﹐或開溝渠以泄之耳。以苦辛寒治濕熱﹐以苦辛溫治寒濕﹐槪以淡滲佐之﹐或加風藥﹐甘﹑酸﹑膩﹑濁﹐在所不用。總之腎陽充旺﹐脾土健運﹐自無寒濕﹔肺金淸肅之气下降﹐膀胱之气化通調﹐自無濕熱。

若失治變幻﹐則有腫脹﹑黃膽﹑泄瀉﹑淋閉﹑痰飲等證﹐俱於各門參之可也。﹝《臨證指南》﹞

治濕病之裏﹐以利小水爲第一義﹔治濕病之表﹐以取微汗爲第一義。﹝魏荔彤﹞

治濕之法﹐理脾﹑淸熱﹑利小便爲主﹔風濕相搏﹐宜從表治。故曰﹕治濕不宜熱﹐不宜寒。風勝濕﹐燥勝濕﹐淡滲濕﹐三者盡之矣。○脾虛多中濕﹐脾本喜燥惡濕者也。惟脾土衰弱﹐失健運之堤防﹐濕气停聚不化﹐使脹四肢﹐漬透皮肉﹐喘滿上逆﹐昏不知人。故治濕不知理脾﹐非其治也。○濕勝化熱者﹐不可以熱治而用寒藥﹐使濕愈重﹔熱勝蒸濕者﹐不可以濕治而用燥藥﹐使熱愈甚。然則初受濕者﹐當以利水爲要﹐使濕不致成熱也﹔久而濕化爲熱者﹐當以淸熱爲要﹐使熱不致蒸濕也。﹝《證治匯補》﹞

又有濕熱而挾陰虛者﹐在膏粱輩每多患此。大抵體肥痰盛之人﹐則外盛中空﹔加以陰虛﹐則上實下虛﹐而治法與尋常濕熱迥殊。若用風藥勝濕﹐則虛火易於僭上﹔若用淡滲利水﹐則陰津易於脫亡﹔專於燥濕﹐必致眞陰耗竭﹔純於滋陰﹐反助痰濕上壅。務使潤燥合宜﹐剛柔協濟﹐始克有賴﹐如淸躁湯﹑虎潛丸等方﹐皆爲合劑。﹝張路玉﹞

治濕之法﹐古人云﹕宜理脾﹑淸熱﹑利小便爲上。故曰﹕治濕不利小便﹐非其治也。此固然矣。然濕熱之證﹐多宜淸利﹐寒濕之證﹐不宜淸利﹐何也﹖蓋凡濕兼寒者﹐未有不由陽气之虛﹐而利多傷气﹐則陽气更虛﹐能無害乎﹖但微寒微虛者﹐卽溫而利之﹐自無不可﹔若大寒大虛者﹐則必不宜利。此寒濕之證﹐有所當忌者也。

再有濕熱之證﹐亦有忌利者﹐以濕熱傷陰者也。陰气旣傷﹐而復利之﹐則邪熱未淸﹐而精血已耗。如汗多而渴﹑熱燥而煩﹑小水漧赤﹑中气不足﹑溲便如膏之類﹐切勿利之﹐以致重損津液﹐害必甚矣。故凡治陽虛者﹐只宜補陽﹐陽勝則燥﹐而陰濕自退﹔陰虛者﹐只宜壯水﹐眞水旣行﹐則邪濕自無所容矣。此陰陽二證﹐俱有不宜利者﹐不可不察。﹝張景嶽﹞

凡風藥可以勝濕﹐泄小便可以引濕﹐通大便可以逐濕﹐吐痰涎可以祛濕。濕而有熱﹐苦寒之劑燥之﹔濕而有寒﹐辛熱之劑除之。﹝李時珍﹞

濕在上﹐宜防風﹐風能勝濕﹐猶濕衣懸透風處則易幹也﹔濕在中﹐宜蒼術﹐猶地上有濕﹐灰多則滲幹也﹔濕在下﹐宜利小便﹐猶欲地幹﹐必開水溝也﹔濕在周身﹐宜烏藥﹑羌活等﹔濕在兩臂﹐宜桑條﹑威靈仙等﹔濕在兩股﹐宜牛膝﹑防己﹑萆等。分其部位而治之﹐何患不效﹖﹝沈金鰲﹞

脾弱濕傷者﹐二陳﹑平胃之類主之﹔濕盛濡泄者﹐五苓﹑六一之類主之﹔水腫發黃者﹐五皮﹑茵陳之類主之。若濕流關節﹐則非前藥所宜﹐無竅不入﹐惟風爲能。故凡關節之病﹐非風藥不能到也。﹝吳鶴臯﹞

脈候

脈浮而緩﹑濡而小者﹐皆外濕﹔沈而緩﹑細而微者﹐皆內濕。又遲緩爲寒濕﹐洪緩爲濕熱﹐弦緩爲風濕。﹝《證治匯補》﹞

卷五﹟雜證匯參

燥

經義

西方生燥﹐燥生金。○淸气太來﹐燥之勝也。○諸澀枯涸﹐幹勁皴揭﹐皆屬於燥○。燥勝則幹。﹝《素問》﹞

哲言

澀﹐物濕則滑澤﹐漧則澀滯﹐燥濕相反故也。枯﹐不榮生也。涸﹐無水液也。幹﹐不滋潤也。勁﹐不柔和也。春秋相反﹐燥濕不同故也。皴揭﹐皮膚啟裂也。乾爲天而爲燥金﹔坤爲地而爲濕土。天地相反﹐燥濕異同故也。﹝《原病式》﹞

燥者金之气﹐有冷燥﹐有熱燥。冷燥者﹐晴空凜冽而枯槁﹔熱燥者﹐晴空焦而漧枯。﹝《黃帝逸典》﹞

肥人气虛生寒﹐寒生濕﹐濕生痰﹔瘦人血虛生熱﹐熱生火﹐火生燥。故肥人多寒濕﹐瘦人多熱燥。○燥是陽明之化﹐𨿽因於風熱所成﹐然究其原﹐皆本於血虛﹑津液不足所致者爲多。何也﹖蓋陰血虛則不能榮運百體﹐津液衰則無以滋養三焦﹐由是邪熱怫郁﹐而燥變多端。燥於外﹐則皮膚皴揭﹔燥於內﹐則精血枯涸﹔燥於上﹐則咽鼻幹焦﹔燥於下﹐則便溺閉結。治之者﹐外以滋益之﹐內以培養之﹐在上淸解之﹐在下通潤之﹐務使水液自生﹐而燥熱不容不退矣。﹝朱丹溪﹞

風燥﹐由肝血不能榮筋﹐故筋急爪裂﹔火燥﹐由脾多伏火﹐故唇揭便祕﹔血燥﹐由心血失散﹐故頭多白屑﹑發脫須落﹔虛燥﹐由腎陰虛涸﹐故小便數﹑咽漧喉腫。此皆燥之因也。﹝《證治匯補》﹞

凡物近火則潤﹐離火則燥﹐猶金之投入烈火而化爲液。故燥證多有反似痿弱之證者﹐熱傷陰血也。﹝張路玉﹞

燥之與濕﹐有霄壤之殊。燥者天之气也﹐濕者地之气也。水流濕﹐火就燥﹐各從其類。春月地气動而濕勝﹐秋月天气肅而燥勝﹐故春分以後之濕﹐秋分以後之燥﹐各司其政。今指秋月之燥爲濕﹐是必指夏月之熱爲寒然後可﹐柰何《內經》病機一十九條﹐獨遺燥气﹐他凡秋傷於燥﹐皆謂秋傷於濕﹐歷代諸賢﹐隨文作解﹐弗察其訛﹐昌特正之。大意謂春傷於風﹐夏傷於暑﹐長夏傷於濕﹐秋傷於燥﹐冬傷於寒。覺六气配四時之旨﹐與五運不相背戾﹐而千古之大疑﹐始一決也。○《病機》云﹕諸澀枯涸﹐幹勁皴揭﹐皆屬於燥。燥金𨿽爲秋令﹐𨿽屬陰經﹐然異於寒濕﹐同於火熱。火熱勝則金衰﹐火熱勝則風熾﹐風能勝濕﹐熱能耗液﹐轉令陽實陰虛﹐故風﹑火﹑熱之气﹐勝於水土而爲燥也。○諸气郁之屬於肺者﹐屬於肺之燥﹐非屬於肺之濕也。苟肺气不燥﹐則諸气稟淸肅之令而周身四達﹐亦胡致郁耶﹖諸痿喘嘔之屬於上者﹐上亦指肺不指心也。若統上焦心肺並言﹐則心病不主痿喘及嘔也。惟肺燥甚﹐則肺葉痿而不用﹐肺气逆而喘鳴﹐食難過膈而嘔出。三者皆燥証之極者也。○肺爲嬌髒﹐寒冷所傷者十之二﹑三﹐火熱所傷者十之七﹑八。寒冷所傷﹐不過裹束其外﹔火熱所傷﹐則更銷爍其中﹐所以爲害倍烈也。然火熱傷肺﹐以致諸气郁﹑諸痿喘嘔而成燥證﹐只因《內經》脫遺燥證﹐後之無識者競以燥治燥﹐恬於操刃﹐曾罔顧陰气之消亡耳。○《經》云﹕心移熱於肺﹐傳爲膈消。肺燥之由來者遠矣﹐苟其人腎水足以上升而交於心﹐則心火下降而交於腎不傳於肺矣﹐心火不傳於肺﹐曾何傷燥之虞哉﹖卽腎水或見不足﹐其腸胃津血足以協濟上供﹐肺亦不致過傷也。若夫中﹑下之澤盡竭﹐而髙源之水猶得措於不傾﹐則必無之事矣。○《陰陽別論》云﹕二陽之病發心脾﹐有不得隱曲﹐男子少精﹐女子不月﹔其傳爲風消﹐其傳爲息賁者﹐死不治。此亦肺燥所由來而未經揭出者。然其始但不利於隱曲之事耳﹐其繼則胃之燥傳入於脾﹐而爲風消﹔大腸之燥傳入於肺﹐而爲息賁。是則胃腸合心脾以共成肺金之燥﹐三髒二腑陰气消亡殆盡﹐尙可救療乎﹖○風熱燥甚﹐怫郁在表﹐而裏气平者﹐善伸數欠﹐經脈拘急﹐或時惡寒﹐或筋惕而搐﹐脈浮數而弦﹔若風熱燥並郁甚於裏﹐則必爲煩滿悶結。故燥有表﹑裏﹑气﹑血之分也。○肝主筋﹐風气自甚﹐燥熱加之﹐則液聚於胸膈﹐不榮於筋脈而筋燥﹐故勁彊緊急而口噤﹐或螈﹑昏冒﹑僵僕也。○燥病必渴﹐而渴之所屬各不同﹐有心肺气厥而渴﹐有肝痺而渴﹐有脾熱而渴﹐有腎熱而渴﹐有胃與大腸熱結而渴﹐有小腸癉熱而渴﹐有因病瘧而渴﹐有原素食肥甘而渴﹐有因醉飲入房而渴﹐有因遠行勞倦遇大熱而渴﹐有因傷害胃幹而渴﹐有因風而渴。五臟部分不同﹐病之所遇各異﹐其爲燥熱亡液則一也。﹝諭嘉言﹞

補編

休治風兮休治燥﹐治得火時風燥了。燥之爲病﹐皆屬燥金之化。然能令金燥者﹐火也。《系辭》云﹕燥萬物者莫乎火。夫金爲陰之主﹐爲水之源﹐而受燥气﹐寒水生化之源竭絕於上﹐而不能灌漑周身﹐榮養百骸﹐色幹而無潤澤皮膚者﹐有自來矣。或大病克犯太過﹐或吐利津液內亡﹐或誤餌金石補陽燥劑﹐皆能偏助陽火而損眞陰。陰中伏火﹐日漸煎熬﹐血液衰耗﹐燥熱轉甚。法宜甘寒滋潤﹐甘能生血﹐寒能勝熱。陰得滋而火殺﹐液得潤而燥除﹐源泉下降﹐精血上榮﹐陰液宣通﹐內神藏而外色澤矣。﹝張子和﹞

肺金被火﹐固已乏气﹐而營竭肝傷﹐血分更增其燥﹐以致虛陽失養﹐郁成枯火﹐火莫能降﹐只隨腥涎濁瘀紊而上攻。凡心肺所貯气血之膈﹐無復潤澤而枯焦也。此際之火﹐旣莫能攻﹐而虛又莫能補﹐故養營保肺﹐首在生津﹐甘涼濡潤﹐無非以補法爲漑法。此《普濟》門中之甘露也。○燥萬物者莫如金﹐金令降﹔滋萬物者莫如木﹐木令升。凡金令之不從其燥者﹐全賴木气之升﹐能致五臟之蒸溽到肺而成津液也。故木气升﹐則五臟之气奉春令而俱升﹔木气降﹐則五臟之气奉秋令而俱降﹐降則五臟之气不得上承﹐自然下蝕。凡土邪陷下而克水﹐火淫寡畏而金﹐皆職於此。金以蒸溽不到﹐而加火淫﹐遂成燥金。津液之源已竭於上﹐周身百骸﹐誰爲之灌漑者﹖是則一燥無不燥矣。降令多﹐升令少﹐而濕熱之邪﹐遂盛於下部而成痿軟。蓋濕熱爲物﹐升則化﹐不升則不化﹐欲救全體之燥﹐須從木令之升﹐但使五臟各有升令之奉﹐則土能生金﹐金能生水﹐水能制火。𨿽其間有補有瀉﹐皆可以此一字爲循環法﹐所謂少陽爲樞者此也。曰淸燥者﹐謂能致津液故也。﹝程郊倩﹞

燥證有外因者﹐六淫之一也﹔有內因者﹐血液之枯也。外因之燥﹐非雨露愆期﹐卽秋日暴烈﹔非南方不毛﹐卽北方風勁﹐气偏陽亢而燥生。從皮毛而入者﹐則肺受之﹐肺受燥气﹐咳嗽咽痛之證見矣﹔從口而入者﹐則胃受之﹐胃受燥气﹐結胸便祕之證見矣。諭嘉言謂﹕秋傷於燥﹐冬生咳嗽。議論發前人之未發﹐而淸燥一方﹐可爲治燥之靈丹。至於結胸﹑便祕﹐世俗多以傷寒混治﹐不知燥則生火﹐津液耗而腸胃幹矣。若內傷之燥﹐本於腎水之虧﹐精血之弱﹐眞陰之涸。在肺則淸肅之令不行﹐咳逆口渴﹐皮聚毛落矣﹔在肝則將軍之性不斂﹐脇痛暴怒﹐筋急拘攣﹔在脾則生血之原不運﹐蓄瘀便結﹐皮膚不澤矣。欲治其燥﹐先貴乎潤﹔欲救其脾﹐先滋乎腎。

誠以腎主水而藏臟腑之精﹐養百骸而爲性命之本。若腎陰充足﹐則四髒可以灌漑﹐燥無自而生也。第水日虧而火日熾﹐決非淸涼之味可療﹐須用六味歸芍湯合生脈散爲主治﹐肺燥則加沙參﹑天冬﹑梨汁之屬﹔肝燥則加丹參﹑棗仁﹑乳汁之屬﹔脾燥則加柏子仁﹑甘蔗汁之屬。此燥病之正治也。倘久病而气因精虛﹐參﹑﹑河車及八味等湯﹐亦宜急投。蓋陽生則陰長﹐气化則血潤﹐此燥病之反治也。𨿽然艸木之枯﹐得雨滋榮﹐人身之燥﹐非血不澤﹐參乳湯救燥病之根﹐活命飲治燥病之原﹐又何必紛紛而他求耶﹖經云﹕諸澀枯涸﹐幹勁皴揭﹐皆屬於燥。又曰﹕燥勝則幹。其爲血液之涸﹐已明效大驗。卽如隔病之枯﹐胃之燥也﹔消病之渴﹐肺之燥也﹔爪甲之焦﹐筋之燥也﹔產後之痙﹐血之燥也﹔而敢謂治燥爲易哉﹖﹝《會心錄》﹞

燥爲漧澀不通之疾﹐內傷外感宜分。外感者﹐由於天時風熱過勝﹐或因深秋偏亢之邪﹐始必傷人上焦气分﹐治以辛涼甘潤肺胃爲先﹐諭氏淸燥救肺湯及玉竹﹑門冬﹑桑葉﹑薄荷﹑梨皮﹑甘艸之類。內傷者﹐乃人之本病精血下奪而成﹐或因偏餌燥劑所致﹐病從下焦陰分先起﹐治以純陰靜藥柔養肝腎爲宜﹐大補地黃丸﹑六味丸之類。要知是證大忌者苦澀﹐最喜者甘柔。若气分失治﹐則延及於血﹔下病失治﹐則槁及乎上。喘咳﹑痿厥﹑三消﹑噎隔﹐根萌總由此致。津液結者﹐必佐辛通之气味﹔精血竭者﹐必藉血肉之滋塡。在表佐風藥而成功﹔在腑以緩通爲要務。古之滋燥養營湯﹑潤腸丸﹑五仁湯﹑瓊玉膏﹑一丹﹑牛羊乳汁等法﹐各有專司也。﹝《臨證指南》﹞

夫燥有臟腑之燥﹐有血脈之燥。燥在上﹐必乘肺經﹐故上逆而咳﹐宜《千金》五味子湯﹔若外內合邪﹐宜《千金》麥門冬湯。燥在下﹐必乘大腸﹐故大便燥結﹐然須分邪實﹑津耗﹑血枯三者爲治﹕邪實者﹐則煩渴躁悶腹脹﹐用通幽湯﹑麻仁丸﹔津耗者﹐屢欲便而不可得圊﹐欲了而不了﹐外用蜜煎導﹔血枯者﹐嘔逆食不下﹐大便燥結如栗﹐用生料六味丸去山萸加生首烏﹑當歸﹑蓯蓉﹑桃仁。燥在血分﹐多見風證﹐木無所畏也。燥本火之餘﹐故以滋燥養營湯治外﹐大補地黃湯治內﹐潤燥養陰爲第一義。火熱亢盛﹐津液耗竭﹐不能榮養百骸﹐手足痿弱﹐不能收持﹐反似濕痺之證﹐養陰藥中必加黃柏以苦堅之﹐如虎潛丸之類。若誤作風治則殆矣。﹝張路玉﹞

風燥一證﹐辧治尢難。蓋燥爲秋气﹐令不獨行﹐必假風寒之威﹐而令乃振﹐病乃發也。然考之於《經》﹐則不曰秋傷於燥﹐而言秋傷於濕﹐何也﹖夫秋令本燥﹐以長夏濕土鬱蒸之餘气漸漬身中﹐隨秋令收斂而伏於肺胃之間﹐直待秋深燥令大行﹐與濕不能兼容﹐至冬而爲咳嗽也。此證有肺燥﹑胃濕兩難分解之勢。古方中惟《千金》麥門冬湯﹑《千金》五味子湯獨得其祕。不知者﹐以爲斂散不分﹑燥潤雜出﹐則又置而不用﹐總未達分解風燥之義耳。諭氏不明濕气內伏燥令外傷之意﹐直云《內經》獨遺長夏傷於濕句﹐致令秋傷於燥誤爲傷濕﹐殊失《內經》精微之奧矣。﹝《傷寒析義》﹞

治風燥莫如養血﹐治燥熱莫如壯水。更有冷燥一證﹐𨿽見便祕燥結﹐實由陰寒過極﹐如陽和之水﹐遇隆冬而成層冰燥裂也。古方有半硫丸之設﹐意深遠矣。﹝馮楚瞻﹞

壯水以制火﹐淸金以潤燥﹐人所共知﹔補脾以生肺﹐資母以益子﹐人所不曉。每見余師治燥用二冬﹑二地爲君﹐加山藥等﹐無不應手而效。﹝方星巖﹞

潤燥﹐以玉竹﹑麥冬﹑沙參爲最﹐地﹑歸不能及也。﹝《三秋病機》﹞

治燥病者﹐補腎水陰寒之虛﹐瀉心火陽熱之實﹐除腸中燥熱之甚﹐濟胃中津液之衰﹐使道路散而不結﹐津液生而不枯﹐气血利而不澀﹐則病日已矣。○凡秋月燥病﹐誤以爲濕治者﹐操刃之事也。從前未明﹐咎猶可諉﹐今明知故犯﹐傷人必多。孽鏡當前﹐悔之無及。○凡治燥病﹐燥在气而治血﹐燥在血而治气﹐燥在表而治裏﹐燥在裏而治表。藥不適病﹐醫之過也。○凡治雜病﹐有兼帶燥證者﹐誤用燥藥﹐轉成其燥﹐因致危困者﹐醫之罪也。○凡治燥病﹐須分肝肺二髒見證﹐肝臟見證﹐治其肺猶可也﹔若肺臟見證﹐反治其肝﹐則坐誤矣﹐醫之罪也。○凡治燥病﹐不深達治燥之旨﹐但用潤劑潤燥﹐𨿽不重傷﹐亦誤時日﹐只名粗工﹐所當戒也。﹝《醫門法律》﹞

脈候

燥有內外諸證﹐不能盡述﹐而脈之微﹑細﹑澀﹑小則一﹐間有虛﹑大﹑數﹑疾﹑浮﹑芤等狀。以意察之﹐重按無有不澀﹑不細﹑不微者﹐則知諸燥之證﹐皆肺金之一气﹐亦不出肺金之一脈也。﹝張路玉﹞

選案

江仲連冒寒發熱﹐兩頷壅腫如升子大﹐臂膊磊塊無數﹐不食不便﹐狂躁發渴﹐診脈浮數無序。醫作傷寒發毒治。予曰﹕誤矣﹐此燥逐風生也。用大劑疏肝益腎湯。五劑腫退﹐便解﹔十劑熱除﹐食進﹔再用補中益气湯加麥冬﹑五味子調理而痊。﹝《己任編》﹞

附方

活命飲

人參二錢﹐鍋焦一兩。

參乳湯

人參一錢﹐人乳一杯。

卷五﹟雜證匯參

溫熱

經義

冬傷於寒﹐春必病溫。○冬不藏精﹐春必病溫﹐○凡病傷寒而成溫者﹐先夏至日爲病溫。○太陽之脈﹐色榮顴骨﹐熱病也。榮未交﹐曰今且得汗﹐待時而已﹔與厥陰脈爭見者﹐死期不過三日﹐其熱病內連腎。少陽之脈﹐色榮頰前﹐熱病也。榮未交﹐曰今且得汗﹐待時而已﹔與少陰脈爭見者﹐死期不過三日。○帝曰﹕有病溫者﹐汗出輒復熱﹐而脈躁疾﹐不爲汗衰﹐狂言不能食﹐病名爲何﹖岐伯曰﹕病名陰陽交﹐交者死也。帝曰﹕願聞其說。岐伯曰﹕人所以汗出者﹐皆生於谷﹐谷生於精。

今邪气交爭於骨肉而得汗者﹐是邪卻而精勝也。精勝﹐則當能食而不復熱。復熱者﹐邪气也。汗者﹐精气也。

今汗出而輒復熱者﹐是邪盛也。不能食者﹐精無俾也。病而畱者﹐其壽可立而傾也。﹝《素問》﹞

熱病不可刺者有九﹕一曰汗不出﹐大顴發赤﹐噦者死﹔二曰泄而腹滿甚者死﹔三曰目不明﹐熱不已者死﹔四曰老人嬰兒﹐熱而腹滿者死﹔五曰汗不出﹐嘔下血者死﹔六曰舌本爛﹐熱不已者死﹐七曰咳而衄﹐汗不出﹐出不至足者死﹔八曰髓熱者死﹔九曰熱而痙者死。﹝《靈樞》﹞

哲言

發熱而渴﹐不惡寒者﹐爲溫病。○發汗已﹐身灼熱者﹐名曰風溫。風溫爲病﹐脈陰陽俱浮﹐自汗出﹐身重多眠睡﹐鼻息必鼾﹐語言難出。若被下者﹐小便不利﹐直視失溲﹔若被火者﹐微發黃色﹐劇如驚癇狀﹐時螈﹔若火燻之﹐一逆尙引日﹐再逆促命期。﹝張仲景﹞

仲景書詳於治傷寒﹐略於治溫﹐以法度俱錯出於治傷寒中耳。後人未解義例﹐故春溫一證﹐漫無成法可師﹐而況觸冒寒邪之病少﹐感發溫气之病多﹔寒病之傷人什之三﹐溫病之傷人什之七。古今缺典﹐莫此爲大。

昌特會《內經》之旨﹐以暢發仲景不宣之奧。厥旨維何﹖《內經》云﹕冬傷於寒﹐春必病溫。此一大例也。

又云﹕冬不藏精﹐春必病溫。此一大例也。旣冬傷於寒﹐又冬不藏精﹐至春月同時病發﹐此一大例也。舉此三例﹐以論溫證﹐而詳其治﹐然後與三陽三陰之例先後合符。蓋冬傷於寒﹐邪藏肌膚﹐卽邪中三陽之謂也﹔冬不藏精﹐邪入陰髒﹐卽邪中三陰之謂也。陽分之邪﹐淺而易療﹔陰分之邪﹐深而難愈。所以病溫之人﹐有發表三﹑五次而外證不除者﹐攻裏三﹑五次而內證不除者﹐以爲在表也﹐又似在裏﹐以爲在裏也﹐又似在表﹐用溫熱則陰立亡﹐用寒涼則陽隨絕。凡傷寒之種種危候﹐溫證皆得有之﹐亦以正虛邪盛﹐不能勝其任耳。至於熱證﹐尢爲什中八﹑九。緣眞陰爲熱邪久耗﹐無以制亢陽而燎原不熄也。以故病溫之人﹐邪退而陰气猶存一綫者﹐方可得生。

然多骨瘦皮幹﹐津枯肉爍﹐經年善調﹐始復未病之體。實緣醫者於此一證﹐茫然不識病之所在﹐用藥不當﹐邪無從解﹐畱連輾轉﹐莫必其命。○冬傷於寒﹐藏於肌膚﹐感春月之溫气而始發。肌膚者﹐陽明胃經之所主也。

陽明經中久郁之熱﹐一旦發出而外達於太陽﹐有略惡寒而卽發熱者﹔有大熱而全不惡寒者﹔有表未除而裏已先實者﹔有邪久住太陽一經者﹔有從陽明而外達於太陽者﹔有從太陽復傳陽明﹐不傳他經者﹔有自三陰傳入胃腑者﹔有從太陽循經徧傳三陰﹐如冬月傷寒之例者。大率太陽﹑陽明二經﹐是邪所蟠據之地。在太陽﹐則寒傷營之證十不一見﹔在陽明﹐則譫語發斑﹐衄血蓄血﹐發黃脾約等熱證每每兼見。而凡發表不遠熱之法﹐適以增溫病之困耳。況於治太陽經之證﹐其法度不與冬月相同。蓋春月風傷衛之證或有之﹐而寒傷營之證則無矣﹔且由陽明而達太陽者﹐多不盡由太陽而陽明少陽也。似此﹐則溫証之分經用法﹐比之傷寒大有不同。而世方屈指云﹕某日某經﹐某日傳經已盡。究竟於受病之經﹐不能摸索以求良治。所謂一盲而引眾盲﹐相將入火坑也。

○人身至冬月﹐陽气潛藏於至陰之中﹐《內經》教人於此時若伏若匿﹐重藏精也。故謂冬不藏精﹐春必病溫。見病所由來﹐爲一定之理﹐必然之事。蓋以精動則關開气泄﹐寒風得入之矣。關屢開﹐气屢泄﹐則寒風屢入之矣。

而腎主閉藏者﹐因是認賊作子﹐賊亦無門可出﹐彌甚相安﹐及至春月﹐地气上升﹐肝木用事﹐肝主疏泄﹐木主風﹐於是吸引腎邪﹐勃勃內動﹐而劫其家寶矣。然邪入旣深﹐不能遽出﹐但覺憒憒無柰。其發熱也﹐全在骨髓之間﹐自覺極熱﹐而捫之反不烙手﹐任行表散﹐汗出而邪不出﹐徒傷津液﹐以取危困。其候比之冬傷於寒一例﹐則倍重矣。○按冬不藏精之例﹐乃《內經》之例﹐非仲景之例也。然觀仲景之論溫證第一條﹐已啟發其端矣。其曰﹕發汗已﹐身灼熱者﹐名曰風溫。

風溫爲病﹐脈陰陽俱浮﹐自汗出﹐身重﹐多眠睡﹐鼻息必鼾﹐語言難出。若被下者﹐小便不利﹐直視失溲﹔若被火者﹐微發黃色﹐劇如驚癇狀﹐時螈﹔若火燻之﹐一逆尙引日﹐再逆促命期。此一段至理﹐千古若明若昧﹐不思旣名溫病﹐卽是時行外感﹐何又汗之﹑下之﹑火之俱爲逆耶﹖蓋熱邪久蓄少陰﹐腎中精水旣爲素傷﹐重加汗﹑下﹑火劫陰之法﹐乃爲逆耳。其自汗出﹐身重﹐多眠睡﹐鼻息鼾﹐語言難者﹐一一皆少陰之本證也。膀胱爲腎之府﹐故少陰證具。若被下﹐則膀胱之陰亦傷﹐而直視失溲者﹐腎精不上榮﹐腎气欲外奪也。若被火劫則陰愈虧﹐而邪愈無制﹐甚則如驚癇狀﹐而時爲螈也。一逆再逆﹐言汗﹑下﹑火之誤﹐可一不可二﹐非汗而又下而又汗之爲再誤也。由此觀之﹐冬不藏精之溫證﹐顯然昭著矣。○按﹕發汗已﹐身灼熱者﹐名曰風溫。此語將冬不藏精之溫證﹐形容殆盡。蓋凡外感之邪﹐發汗已則身熱自退﹔惟風溫之證﹐發汗已身始灼熱者﹐明明始先熱在骨髓﹐發汗已﹐然後透出肌表也。至於風溫二字﹐取義更微﹐與《內經》勞風之義頗同。勞風者﹐勞其腎而生風也。然則冬不藏精之人﹐詎非勞其腎而風先內熾歟﹖故才一發汗﹐卽帶出自汗﹑身重﹑多眠﹑鼻鼾﹑語難諸多腎經之證﹔設不發汗﹐則諸證尙隱伏﹐不盡透出也。夫腎中之風邪內熾﹐而以外感汗﹑下及火攻之法治之﹐豈不促其亡耶﹖後人不知風溫爲何病﹐反謂溫証之外更有風溫﹑濕溫﹑溫毒﹑溫疫。觀其言曰重感於風﹐變爲風溫﹐則是外受之邪﹐與身重﹑鼻鼾﹑多眠﹑少語之故絕不相涉﹐可知是夢中說夢也。客有難昌者曰﹕《內經》論冬傷於寒﹐寒毒藏於肌膚﹐感春月之溫气始發﹐故名曰溫病﹐未嘗言寒毒感藏於骨髓﹐今謂冬不藏精者﹐寒邪藏於骨髓﹐或未盡然耶﹗昌應之曰﹕此正《內經》之言﹐非余之臆說也。黃帝問溫瘧捨於何髒﹖岐伯曰﹕溫瘧得之冬中於風﹐寒气藏於骨髓之中﹐至春則陽气大發﹐邪气不能自出﹐因遇大暑﹐腦髓爍﹐肌肉消﹐腠理發泄﹐或有所用力﹐邪气與汗皆出。此病藏於腎﹐其气先從內出之於外也。如是者﹐陰虛而陽盛﹐陽盛則熱矣﹔衰則气復反入﹐入則陽虛﹐陽虛則寒矣。故先熱而後寒﹐名曰溫瘧。由是觀之﹐溫瘧且然﹐而況於溫病乎﹖○按﹕冬旣傷於寒﹐又不藏精﹐至春月兩邪同發﹐則冬傷於寒者﹐陽分受邪﹐太陽膀胱經主之﹔冬不藏精者﹐陰分受邪﹐少陰腎經主之。與兩感傷寒證中﹐一日太陽受之﹐卽與少陰俱病﹐則頭痛﹑口漧﹑煩滿而渴之例﹐纖毫不差。但傷寒證自外入內﹐轉入轉深﹐故三日傳徧六經﹔溫證自內達外﹐旣從太陽之戶牖而出﹐勢不能傳徧他經﹐表裏只在此二經者爲恆也。所以溫證兩感之例﹐原有可生之理。昌治金鑑一則﹐先以麻黃附子細辛湯汗之﹐次以附子瀉心湯下之﹐兩劑而愈。可見仲景法度森森具列﹐在人之善用也。○按﹕冬傷於寒﹐又不藏精﹐春月病發﹐全似半表半里之證﹐乃以半表半里藥用之﹐病不除而反增﹐所以者何﹖此證乃太陽少陰互爲標本﹐與少陽之半表半里絕不相涉也。

然隨經用藥﹐个中之妙﹐難以言傳。蓋兩經俱病﹐從太陽汗之﹐則動少陰之血﹔從少陰溫之﹐則助太陽之邪。

仲景且謂其兩感於寒者﹐必不免於死﹐況經粗工之手﹐尙有活命之理耶﹖所云治有先後﹐發表攻裏﹐本自不同。此十二字祕訣﹐乃兩感傳心之要﹐卽治溫病萬全之規。聖言煌煌﹐學人苟能參透此關﹐其治兩感之溫證﹐十全八﹑九矣。○按﹕溫熱病亦有先見表證而後傳裏者。蓋溫熱自內達外﹐熱郁腠理﹐不得外泄﹐遂復還裏﹐而成可攻之證﹐非如傷寒從表而始也。傷寒從表而始﹐故誤攻而生變者多﹔溫證未必從表始﹐故攻之亦不爲大逆。然郁熱必從外泄爲易﹐誤攻而引邪深入﹐終非法也。○按﹕溫熱病﹐表證間見﹐而裏病爲多﹐故少有不渴者﹐法當以治裏爲主﹐而解肌兼之﹔亦有治裏而表自解者。其間有誤攻裏而致害者﹐乃春夏暴寒所中之疫證﹐邪純在表﹐未入於裏故也﹐不可與溫熱病同論。○按﹕溫病﹐或有新中風寒者﹐或有表气虛不禁風寒者﹐衛虛則惡風﹐營虛則惡寒﹐又不可因是遂指爲非溫病也。然卽有之﹐亦必微而不甚。除太陽一經﹐則必無之矣。○按﹕溫熱病﹐原無風傷衛﹑寒傷營之例﹐原無取於桂麻二方也。表藥中卽敗毒散﹑參蘇飲等方﹐亦止可用於春令未熱之時﹐若過時而發之﹐尙嫌其藥性之帶溫﹐況於桂﹑麻之辛熱乎﹖然仲景不言桂﹑麻爲不可用者﹐有二說焉﹕一者以剔出桂﹑麻則三陰絕無表藥也﹔一者以桂﹑麻用之不當﹐在冬月已屢致戒﹐春月更可無贅也。後之紛紛訾議桂﹑麻之熱者﹐未嘗計及於冬不藏精之治耳。惟知春夏有不得不用也﹐庶知仲景立方之神哉﹗○按﹕仲景治溫證﹐凡用表法﹐皆用桂枝湯﹐以示微發於不發之意也﹔凡用下法﹐皆用大承气湯﹐以示急下無所疑之意也。不知者﹐鮮不以爲表在所輕﹐而裏在所重。殊大不然。蓋表裏無可軒輊。所以然者﹐只慮熱邪久據陽明﹐胃中津液先傷﹐故當汗﹐惟恐過於汗反重傷其津液﹔當下﹐惟恐不急於下以亟存其津液也。○仲景於冬月太陽中風之證﹐而用桂枝爲例﹐不爲春月之病溫者設也。春月病溫﹐用桂枝勢必佐之以辛涼。而不藏精之溫﹐屬在少陰﹐不得不用桂枝之溫解之﹐以少陰本陰標寒﹐邪入其界﹐非溫不散也。豈惟桂枝﹐甚則麻黃附子在所必用。所貴倍加陰藥以輔之﹐如芍藥﹑地黃﹑豬膽汁之類是也。今人未達此理﹐但知惡藥性之溫﹐槪以羌活﹑柴﹑葛爲表﹐則治太陽而遺少陰﹐屢表而病不除﹐究竟莫可柰何﹐而病者無幸矣。○按﹕傷寒少陰證﹐乃從三陽經傳入者。此證乃少陰與膀胱一臟一腑自受之邪﹐故三陽傳入之例多不合。惟兩感之例﹐一日太陽受之﹐卽與少陰俱病﹐其例吻合。然仲景又不立治法﹐但曰治有先後﹐發表攻裏﹐本自不同。是則一藥之中﹐決無兼治兩經籠統之法矣。而治有先後﹐於義何居﹖昌嘗思之﹐傳經之邪﹐先表後裏﹔直中之邪﹐但先其裏。溫証之邪﹐裏重於表﹔兩感之邪﹐表裏不可預擬﹐惟先其偏重處。假如其人陰水將竭﹐眞陽發露﹐外見種種躁擾之證﹐加以再治太陽之邪﹐頃刻亡陽而死矣。是必先溫其在經之陽﹐兼益其陰﹐以培陽之基﹐然後乃治其太陽之邪﹐猶爲庶幾也。此則與少陰宜溫之例合也。又如其人平素消瘦﹐兼以內郁之邪灼其腎水﹐外見鼻煤﹑舌黑種種枯槁之象﹐加以再治太陽﹐頃刻亡陰而死矣。是必急下以救將絕之水﹐水液旣回﹐然後乃治太陽之邪﹐猶爲庶幾也。此則與少陰宜下之例合也。又如其人邪發於太陽經者﹐極其勢迫﹐大熱惡寒﹐頭疼如劈﹐腰脊﹑頸項彊痛莫移﹐胸髙气喘﹐種種危急﹐溫之則發斑發狂﹐下之則結胸譫語﹐計惟有先從太陽經桂枝之法解之﹐解已﹐然後或溫或下﹐以去其在陰之邪也。此則當用太陽經之表例﹐而與少陰可汗之例略同也。詎非先後攻發之可預擬者耶﹖但兩感傷寒之攻裏﹐單取攻下﹐原不兼溫﹔而兩感溫証之攻裏﹐亡陽之候頗多﹐不得不兼溫與下而並擬之也。此又變例而從病情者也。○神哉﹗仲景之書﹐旣詳不藏精之證﹐又出不藏精之治﹐特未顯然挈示﹐後人不維其義耳。卽如桂枝一湯﹐本爲太陽中風設也﹐而汗﹑下﹑和﹑溫已具於一方之內。至於溫法﹐尢爲獨詳﹐如加附子﹐加人參﹑白術﹑漧薑﹑甘艸﹐加桂心﹑茯苓﹑蜀漆﹑紅花等類﹐豈太陽表證中所宜有乎﹖惟病有不得不先溫經﹐又不得不兼散邪者﹐故以諸多溫經之法隸於桂枝項下﹐一方而兩擅其用﹐與麻黃附子細辛湯同意。凡遇冬不藏精之證﹐表裏之邪交熾﹐陰陽之气素虧者﹐按法用之裕如也。﹝諭嘉言﹞

叔和云﹕從立春節後﹐其中無暴大寒﹐又不冰雪﹐有人壯熱爲病者﹐此屬春時陽气發外﹐冬時伏寒變爲溫病。變字大妙﹐嘉言以爲非﹐予獨以爲確。寒气內伏﹐郁久而發﹐自成熱矣。傷寒﹐寒也﹐暫襲營間﹐不久而爲大熱﹐況遲之又久耶﹖爲熱乃自然之理﹐但不言變不足以教天下也。然何以不言熱而言溫﹖以春行溫令故也。如李明之所云﹕冬傷於寒者﹐冬行春令也。當冬而溫﹐火勝而水虧矣。水旣虧﹐則所勝妄行﹐土有餘也﹔所生受病﹐金不足也﹔所不勝者侮之﹐火太過也。火土合徳﹐濕熱相助﹐故爲溫病。然由明之所言﹐是冬溫而感之卽病者也﹐非伏寒也﹐非變也。不然必無冬溫一證也。而後可旣有冬溫﹐則有是气﹐已有是證矣。由其言以悉冬溫﹐便可垂論不磨。若論春溫﹐不免貽昧千古矣。《經》曰﹕逆冬气﹐則少陰不藏﹐不藏則寒邪得而入之。傷於肌膚﹐伏於骨髓﹐始知冬爲藏精之時。惟逆冬气﹐遂使少陰之經气不閉﹐復遭非時之暖﹐致令開泄﹐忽然嚴寒驟返﹐不免受傷。故受傷者仍是寒邪也。因先被溫令開泄﹐似乎喜寒﹐且所傷不甚﹐故不卽病而潛伏於少陰也。

然所以不病於冬而病於春者﹐因水在冬爲旺時﹐邪伏於經﹐俯首而不敢抗﹐郁久成熱﹔至行春令﹐開發腠理﹐陽气外泄﹐腎水內虧﹐木當生發﹐孰爲鼓舞﹖孰爲滋養﹖生化之源旣絕﹐木何賴以生乎﹖身之所存者溫也﹐故爲溫病。余故以彼論冬時之感溫非是﹐而此論冬月之伏寒最精。○凡溫病之發﹐因暴寒者居多﹔熱病之發﹐兼暑者爲甚。熱病由出之途自陽明﹐溫病由出之途自少陽。𨿽所合之經不一﹐要不離乎陽明少陽者﹐各因時令之气也。○諭嘉言《尙論》溫病云云﹐予謂溫病無陰陽之分。何也﹖冬有溫气﹐先開發人之腠理﹐而寒得以襲之﹐所謂邪之所湊﹐其气必虛。惟不藏精之人而後虛也﹐虛則寒傷其經。經必少陰者﹐以少陰髒本虛也。然所傷原微﹐且冬月寒水當令﹐其權方盛﹐微邪不敢抗衡。但臥榻之側﹐豈容他人鼾睡﹖惟有阻彼生意﹐暗爍精髓﹐至春時彊木長﹐而水不足以供其資﹐始則當春而溫﹐木旺水虧﹐所郁升發﹐火气燔灼﹐病溫而已矣。其所傷者﹐寒也﹔所病者﹐溫也﹔所伏者﹐少陰也﹔所發者﹐少陽也。故病必有陽而無陰﹐藥必用寒而遠熱﹐黃芩湯其主治也。則嘉言之論溫有陰有陽﹐如傷寒三陰經可用辛熱者﹐予曰否。否﹐不然也。○門人問曰﹕傷者寒也﹐何以病溫﹖答曰﹕傷寒非病寒乎﹖何以熱也﹖寒郁營間﹐不一﹑二日而成大熱﹐況伏藏於內者數十日之久耶﹖夫旣邪傷肌肉﹐何以得入少陰﹖蓋惟不藏精﹐則少陰先病﹐故邪傷者﹐少陰也。春屬木﹐則自內發出﹐無論兼太陽﹑陽明﹐總無不由少陽。何也﹖彼少陽行春令也。然旣從少陰矣﹐何仲景專云太陽病﹖蓋太陽與少陰相表裏﹐故以發熱爲太陽也。因不惡寒﹐明無表證﹐則其熱自內出﹐無外邪郁之也。然則仲景復言太少合病者﹐見發熱不惡寒﹐或兼有耳聾脇滿證也﹔言三陽合病者﹐以脈大屬陽明﹐而多眠則熱聚於膽也。不言法者﹐總以黃芩湯爲主治也。乃嘉言復謂有發表三﹑五次﹐而外證不除﹔攻裏三﹑五次﹐而裏證不除﹔以爲在表也﹐又似在裏﹔以爲在裏也﹐又似在表。此與溫疫證感天地人濕气﹑熱气﹑屍气﹐邪入口鼻﹐混淆三焦者相近﹔與春溫全不相涉也。愚故及之﹐以破後學之惑。

○門人復問曰﹕春溫亦間有一﹑二表證乎﹖曰﹕有之。伏气之病﹐𨿽感於冬﹐然安保風之傷人﹐不在伏气將發未發之時乎﹖但兼外感者﹐必先頭痛﹑惡寒而後熱不已﹐此新邪引出舊邪來也﹔或往來寒熱﹐頭痛而嘔﹐稍愈後渾身壯熱爲病者﹐此正气又虛﹐伏發更重也。總之﹐無外證者﹐以黃芩湯爲主治﹔兼外感者﹐必加柴胡﹐或以本經藥輕解﹐必無發汗之理。故仲景云﹕發汗已﹐身灼熱者﹐名曰風溫。謂誤用辛熱之藥﹐旣辛散以劫其陰﹐復增熱以助其陽﹐遂使熱更熾﹐脈俱浮。有如此之危證﹐以及誤下﹑誤火﹐嚴加戒諭者﹐捨黃芩湯﹐別無治法也。﹝周禹載﹞

溫病﹐熱自內出﹐發熱而渴﹐不惡寒﹔風溫﹐內外熱交加之﹐自汗﹑身重﹑多眠諸證。此有輕重﹑死生之分﹐醫者當以有汗﹑無汗爲辧別之大要﹐亦卽以可汗﹑不可汗爲救治之大權。晉﹑唐以還﹐名賢輩出﹐紛紛議論﹐似猶未識溫病與風溫爲何病﹐汪機謂春溫之證有三﹐吳綬謂風溫爲傷寒壞證﹐云岐子謂汗下不愈而過經者爲溫病。此皆叔和更感異气﹐變爲他病﹐當根據壞病而治之之語﹐爲作俑也。夫誤治不愈之病﹐爲壞病也。溫病﹑風溫﹐當春令而發﹐豈是壞病﹖若必待過經不愈﹐始辧其爲溫病﹐則病溫者萬無一生矣。且《內經》所謂溫病﹐卽爲熱病。以身熱言﹐則謂之熱﹔以時令言﹐則謂之溫。故曰﹕凡病傷寒而成溫者﹐先夏至日爲病溫﹔後夏至日爲病暑。王叔和不曰風溫重於溫病﹐而曰暑病熱重於溫。又曰﹕五﹑六月爲寒所折﹐熱病則重。恐暑月所發之熱﹐未必重於春時所發之熱﹔而暑月所冒之寒﹐更未必重於春時所發之熱也。朱奉議曰﹕夏至以前﹐發熱惡寒﹐頭痛體痛﹐脈浮緊者﹐溫病也﹐則是誤以夏至前傷寒爲溫病矣。

李東垣曰﹕冬傷於寒﹐冬行春令也。不寒而溫﹐火勝水虧也。寒水之令﹐復行於春﹐時彊木長﹐故爲溫病。

則是誤以冬傷於溫﹐至春復寒爲溫病矣。奉議又謂﹕風溫治在少陰﹑厥陰﹐不可發汗。此語洵足翼《經》而制風溫六方﹐陶節庵宗之。然惟栝蔞根湯允當耳。其餘葳蕤﹑知母諸湯﹐用葳蕤﹑知母﹑石膏﹑白薇善矣﹐不知何故用麻黃﹑羌活發汗藥﹖又不知何故合用白芷﹑升麻陽明藥﹖又不知何故雜用木香﹑南星辛燥藥﹖豈其欲以風溫與溫病﹑溫疫﹑冬溫數者同治歟﹖若防己湯之用防己﹑白術﹐無乃誤以風溫爲濕溫歟﹖王海藏謂﹕葳蕤湯有麻黃﹐不可用﹐宜用白術湯。然則白術湯果可治風溫歟﹖劉河間以寒藥治熱病﹐爲得《內經》飲寒水﹐乃刺之﹐必寒衣之﹐居止寒處﹐身寒而止之義﹐而於溫病﹑風溫漫無分別。且欲以三十方盡傷寒之變證﹐以一下盡治熱之大法﹐則亦未免粗疏也。龐安常和解﹐因時於夏至前後﹐一以和解爲主﹐頗得治在少陽﹑厥陰之旨。

蓋亦有見於風溫之難治﹐而遷延以需變也﹔而頃刻危亡者﹐則有所不救矣。然則風溫遂不可治乎﹖曰﹕貴辧之早耳﹗治不可逆﹐逆則壞﹐壞則不救矣。《刺熱論》曰﹕病𨿽未發﹐見赤者﹐刺之﹐名曰治未病。又曰﹕熱甚﹐爲五十九刺。仲師之靑龍﹑白虎﹐神矣﹗得此意而推之﹐可以應用於不窮。蓋治溫病﹐宜於發散中重加淸涼﹔治風溫﹐不可於淸涼中重加發散也。﹝程扶生﹞

冬傷於寒﹐春必病溫者﹐重在冬不藏精也。蓋煩勞多欲之人﹐陰精久耗﹐入春則裏气大泄﹐木火內燃﹐燔燎之勢直從裏發。始見必壯熱煩冤﹐口漧舌燥﹐主治以存津液爲第一。黃芩湯堅陰卻邪﹐卽此義也。再者﹐在內之溫邪欲發﹐在外之新邪又加﹐蔥豉湯最爲快捷方式。至於因循貽誤﹐或因气燥津枯﹐或致陰傷液涸﹐挽救諸法﹐如人參白虎湯﹑黃連阿膠湯﹑玉女煎﹑復脈法﹔余則治痙厥以甘藥緩肝﹐昏閉用幽芳開竅﹐熱痰之投溫膽﹐蓄血而論通瘀。○風爲天之陽气﹐溫乃化熱之邪﹐兩陽燻灼﹐先傷上焦﹐種種變幻情狀﹐不外手三陰爲病藪﹐頭脹﹑汗出﹑身熱﹑咳嗽﹐必然並見﹐當與辛涼輕劑淸解爲先﹐大忌辛溫消散﹐劫爍津液。太陰無肅化之權﹐救逆則有蔗汁﹑蘆根﹑玉竹﹑門冬之類﹔若苦寒沈降﹐損傷胃口﹐陽明失循序之司﹐救逆則有復脈﹑建中之類。此證驟變則爲痙厥﹐緩變則爲虛勞﹔主治之方﹐總以甘藥爲要﹐兼寒兼溫﹐在人通變可也。﹝《臨證指南》﹞

溫邪上受﹐首先犯肺﹐逆傳心包。肺主气屬衛﹐心主血屬營。辧營衛气血﹐𨿽與傷寒同﹐若論治法﹐則與傷寒異。蓋傷寒之邪﹐畱戀在表﹐然後化熱入裏﹔溫邪則變熱最速。未傳心包﹐邪尙在肺﹐肺主气﹐其合皮毛﹐初用辛涼輕劑﹐挾風加薄荷﹑牛蒡之屬﹐挾濕加蘆根﹑滑石之流。或透風於熱外﹐或滲濕於熱下﹐不與熱相搏﹐勢必孤矣。不爾﹐風挾溫熱而燥生﹐淸竅必幹﹐水主之气不能上榮﹐兩陽相劫也。濕與溫合﹐蒸鬱而蒙痺於上﹐淸竅爲之壅塞﹐濁邪害淸也。其病有類傷寒﹐但傷寒多變證﹐溫熱𨿽久﹐總在一經不移。○前言辛涼散風﹐甘淡驅濕﹐若病不解﹐是漸欲人營也。營分受熱﹐則血液被劫﹐心神不安﹐夜寤無寐﹐或斑點隱隱﹐卽撤去气藥。如從風熱陷入者﹐用犀角﹑竹葉之屬﹔從濕熱陷入者﹐用犀角﹑花露之品參入涼血淸熱方中。若加煩躁﹑大便不通﹐金汁亦可加入﹔老年或素體寒者﹐以人中黃代之﹐急急透斑爲要。若斑出熱不解者﹐胃津亡也﹐主以甘寒﹐重則如玉女煎﹐輕則如梨皮﹑蔗漿。或其人腎水素虧﹐𨿽未及下焦﹐先自彷徨矣﹐必驗之於舌﹐於甘寒之中加入鹹寒﹐務在先安未受邪之地﹐恐其陷入耳。若其邪始終在气分畱連者﹐可冀其戰汗透邪﹐法宜益胃﹐令邪與汗並﹐熱達腠開﹐邪從汗出。解後胃气空虛﹐當膚冷一晝夜﹐待胃气還﹐自溫暖如常矣。蓋戰汗而解﹐邪退正虛﹐陽從汗泄﹐故漸膚冷。此時宜令病者安臥﹐以待陽气來復﹐旁人勿驚惶呼喚﹐擾其元神。但診其脈﹐若虛軟和緩﹐𨿽倦臥不語﹐汗出膚冷﹐卻非脫證﹔若脈急疾﹐躁擾不臥﹐便爲脫證矣。更有邪盛正虛﹐不能一戰而解﹐停一二日﹐再戰汗出而愈者﹐不可不知。○再論气病有不傳血分﹐而邪畱三焦﹐亦如傷寒中少陽病者。彼則和解表裏之半﹐此則分消上下之勢﹐隨證變法﹐如杏﹑朴﹑苓等﹐或溫膽湯之走泄。因其仍在气分﹐猶可望其戰汗之門戶﹑轉瘧之機括。○大凡看法﹐衛之後方言气﹐營之後方言血。

在衛﹐汗之可也﹔到气﹐才可淸气﹔乍入營分﹐猶可透熱仍轉气分而解﹐如犀角﹑元參﹑羚羊等是也﹔已入於血﹐就恐耗血動血﹐亟須涼血養血﹐如生地﹑丹皮﹑阿膠﹑赤芍等是也。若不循緩急之法﹐慮其動手便錯耳。

且吾吳濕邪害人最廣﹐如面色白者﹐須要顧其陽气﹐濕勝則陽微也﹔法應淸涼﹐用到十分之六七﹐卽不可過﹐恐濕熱一去﹐陽亦微也。面色蒼者﹐須要顧其津液﹐淸涼到十分之六七﹐往往熱減身寒者﹐不可便云虛寒而驟投補劑﹐恐鑪煙𨿽熄﹐灰中有火也。須細察精詳﹐少少與之﹐愼勿直率而往。○又有酒客﹐裏濕素盛﹐外邪入裏﹐與之相搏﹐在陽旺之軀﹐胃濕恆多﹔在陰盛之體﹐脾濕不少。然其化熱則一。熱病救陰猶易﹐通陽最難。救陰不在補血﹐而在養津與汗﹔通陽不在溫﹐而在利小便。○再論三焦之邪﹐不從外解﹐必成裏結。裏結者何在﹖陽明胃與大腸也﹐固須用下法。但傷寒熱邪在裏﹐劫灼津液﹐下之宜猛﹔此多濕邪內搏﹐下之宜輕。傷寒大便溏﹐爲邪已盡﹐不可再下﹔濕溫大便溏﹐爲邪未盡﹐必大便硬﹐不可再攻﹐以矢燥爲無濕矣。再人之體﹐脘在腹上﹐位處於中﹐按之痛﹐或自痛﹐或痞脹﹐當用苦泄﹐以其入腹近也。○婦人病溫﹐與男子同﹐但多胎前產後﹐及經水適來適斷。凡胎前病﹐古人皆用四物加減﹐恐邪害妊也。如熱極﹐用井底泥﹐藍布浸冷﹐覆蓋腹上﹐皆是護胎之意﹐但要看其邪之可解處。

用血膩之藥不靈﹐又當審察﹐不可固執。然須步步保護胎元﹐恐正損邪陷也。至於產後﹐方書謂愼用苦寒﹐恐傷其陰。然亦要辧其邪能從上中解者﹐稍從證用之﹐亦無妨﹐不過勿犯下焦。且屬虛體﹐當如虛怯人病邪而治﹐況產後當血气沸騰之際﹐最多空竇﹐邪易乘虛內陷﹐爲難治也。○再若經水適來適斷﹐邪陷少陽血室﹐仲景立小柴胡湯﹐提出所陷熱邪﹐參﹑棗扶持胃气﹐以衝脈隸屬陽明也。此惟虛者爲合法。若邪熱陷入﹐與血搏結者﹐又當宗陶氏小柴胡去參﹑棗﹐加生地﹑桃仁﹑山楂肉﹑丹皮或犀角等。若本經血結﹐少腹滿痛者﹐則用本方去甘藥加延胡﹑歸尾﹑桃仁之屬﹐气滯加香附﹑陳皮﹑枳殼等。然熱陷血室之證﹐多有譫語如狂﹐與陽明胃熱相似﹐此種病機﹐最須辧別。﹝《指南續刻》﹞

溫病如何﹖《經》曰﹕不惡寒而渴者是也。不惡寒﹐則知其表無寒邪矣﹔曰渴﹐則知其腎水漧枯矣。蓋緣其人內素有火﹐冬時觸冒寒邪﹐惟其有火在內﹐寒邪不能深入﹐伏藏於肌膚﹐自冬至春﹐歷時旣久﹐火爲寒郁﹐腎水煎枯。蓋甲木﹐陽木也﹐藉癸水而生。腎水旣枯﹐至此時彊木旺﹐無爲發生滋潤之本﹐故發熱而渴。

海藏謂新邪喚出舊邪﹐非也。若復有所感﹐表當惡寒矣。予以地黃湯滋其腎水﹐以柴胡舒其木郁﹐隨手而應。

﹝《趙氏醫貫》﹞

《內經》論傷寒而反發熱者﹐有三義﹕有當時卽發者﹐曰人傷於寒﹐則爲病熱也﹔有過時發熱者﹐曰冬傷於寒﹐春必病溫也﹔有隨時易名者﹐曰凡病傷寒而成溫者﹐先夏至日爲病溫﹐後夏至日爲病暑也。夫病溫暑﹐當時卽病者﹐不必論。凡病傷寒而成者﹐𨿽由於冬時之傷寒﹐而根實種於其人之郁火。內經曰﹕藏於精者﹐春不病溫。此明冬傷於寒﹐春必病溫之源。先夏至爲病溫﹐後夏至爲病暑。此明冬不藏精﹐夏亦病溫之故。夫人傷於寒﹐則爲病熱﹐其恆耳。此至春夏而病者﹐以其人腎陽有餘﹐好行淫欲﹐不避寒冷﹐爾時𨿽外傷於寒﹐而陽气足禦﹐但知身著寒﹐而不爲寒所病。然表寒𨿽不得內侵﹐而虛陽亦不得外散﹐乃下陷入陰中﹐故身不知熱﹐而亦不發熱﹐所云陽病者﹐上行極而下也。冬時收藏之令﹐陽不遽發﹐寒愈久而陽愈匿﹐陽日盛而陰愈虛。若寒日少而蓄熱淺﹐則陽火應春气而病溫﹔寒日多而郁熱深﹐則陽火應夏气而病暑。此陰消陽熾﹐從內而達於外也。《內經》之論脈證治法甚詳﹐學人多不得其要領﹐仲景獨挈發熱而渴不惡寒爲提綱﹐洞悉溫病之底蘊﹐證治散見六經。如傷寒發熱﹐不渴﹐服湯已。

渴者﹐是傷寒﹑溫病之關。寒去而熱罷﹐卽傷寒欲解證﹔寒去而熱不解﹐是溫病發見矣。如服桂枝湯大汗出後﹐大煩渴不解﹐脈洪大者﹐卽是溫勢猖獗﹐用白虎加人參﹐預保元气於淸火之時﹐是凡病傷寒而成溫者之正法也。

如服柴胡湯已﹐渴者﹐屬陽明也﹐以法治之。夫柴胡湯有參﹑甘﹑姜﹑棗﹐皆生津之品﹐服已反渴﹐是微寒之劑不足以解溫邪﹐少陽相火直走陽明也﹐是當用白虎加人參法。若柴胡加人參法﹐非其治矣。且溫邪有淺深﹐治法有輕重。如陽明病脈浮發熱﹐渴欲飲水﹐小便不利者﹐豬苓湯主之﹔瘀熱在裏﹐不得越﹐身體發黃﹐渴欲飲水﹐小便不利者﹐茵陳蒿湯主之。少陰病﹐得之二三日﹐口燥咽漧者﹐大承气湯急下之。厥陰病﹐下利欲飲水者﹐白頭翁湯主之。此仲景治溫之大略也。夫溫與暑﹐偶感天气而病者輕﹐因不藏精者其病重﹐此爲自傷。

若再感風土之異气﹐此三气相合而成溫疫也。﹝柯韻伯﹞

《內經》冬不藏精﹐春必病溫一語﹐是指天時﹐非指人事也。試觀天明則日月不明﹐邪害空竅之句﹐意可見矣。夫一日之中﹐晝明而夜晦者﹐卽藏精也﹔一歲之中﹐春生而冬藏者﹐亦藏精也。使人夜不晦﹐入冬不藏﹐人物能無夭札疵乎﹖且冬傷於寒﹐至春而病溫者少﹔冬不藏精﹐至春而病溫者多。蓋寒乃冬令之正气﹐人知畏避﹐故病少﹔若冬陽開泄﹐天暖而雷﹐乃爲淫气﹐人鮮忌憚﹐故病多。管窺如此﹐未識然否﹖﹝方星巖﹞

《經》曰﹕冬傷於寒﹐春必溫病。《雲笈七簽》中攺作冬傷於汗。甚妙﹗蓋言冬時過暖以致汗出﹐則來年必病溫。余細體驗之﹐良然。冬日嚴寒﹐來春並無溫疫﹐以其應春而寒﹐得時令之正故耳。且人傷於寒﹐豈能稽畱在身﹐俟周年而後病耶﹖﹝劉松峯﹞

脈候

熱病已﹐得汗而脈尙躁盛﹐此陰脈之極也﹐死﹔其得汗而脈靜者﹐生。熱病脈尙躁盛﹐而不得汗者﹐此陽脈之極也﹐死﹔脈躁盛﹐得汗靜者﹐生。﹝《靈樞》﹞

溫病之脈﹐行在諸經﹐不知何經之動也﹖各隨其經所在而取之。﹝《難經》﹞

溫熱怫郁﹐自內達外﹐非如傷寒從表而始。不悟此理﹐乃於溫熱病而求浮緊之脈﹐不亦疏乎﹖○寒病傳經﹐故脈日變﹔溫熱不傳經﹐故脈不變。寒病脈浮洪有力者易治﹐芤細無力者難治﹐無脈者不治。溫熱則不然﹐溫有一二部無脈者﹐暑熱有三四部無脈者﹐被火所逼而藏伏耳﹐於病無妨。﹝周禹載﹞

選案

張子春夏月途行受熱﹐延醫服藥二十餘日﹐水漿不入﹐大便不通﹐唇焦舌黑﹐骨立皮幹﹐目合肢冷﹐診脈模糊。此因邪熱燻灼﹐津血已枯﹐形肉已脫﹐亡可立待。貧士旣無力服參﹐若僅以艸木根皮滋養气血﹐何能速生﹖索我枯魚矣。《經》云﹕精不足者﹐補之以味。古人豬膚湯﹑羊肉湯﹐可法也。屬市豬肉四兩﹐粳米三合﹐煮候融化﹐濾汁一碗﹐又取梨汁一杯﹐蜜半杯﹐與米肉汁相間。一晝夜呷盡﹐目微開﹐手足微動﹐喉間微作呻吟。次日﹐其伴求立方。予曰﹕此便是方﹐旣效矣﹐可再行之。卽此養其胃气﹐以生津液﹔濡其燥火﹐以回陰血﹐勿他求也。如是者三日﹐唇舌轉潤﹐退去黑殼一層﹐始開目能言﹐是夜便下燥屎﹐脈稍應指。再與六味湯加減﹐匝月而愈。夫醫者意也﹐《經》云食肉則復﹐又雲谷肉果菜﹐食養盡之﹐醫貴變通﹐不膠於古﹐亦不離於古﹐乃可與言仁術。﹝汪赤崖﹞

附方

辛涼透表治溫熱病邪從皮毛而入﹐初起發熱﹐頭昏﹐口燥﹐肢軟﹐脈浮滑﹐舌淡微苔等證。蘇梗﹑薄荷﹑杏仁﹑桑葉﹑甘艸﹑桔梗﹑橘紅﹑黃卷﹑通艸﹐夾暑濕加滑石﹑香薷﹔咽喉不利加牛蒡。○肺主皮毛﹐邪從皮毛而入﹐故用蘇﹑薄﹑杏﹑桑之辛以解表。病初起卽口燥﹐此內有積熱﹐故用甘﹑桔﹑橘﹑捲以和裏。加通艸者﹐淡瀉通利﹐使郁熱從小便而出﹐亦輕淸分消之法耳。○肺爲嬌髒﹐部位最髙﹐受戕最先﹐宜味淡輕揚﹐少佐微辛﹐正合《經》言肺欲辛之旨。此在上者治其上之法也。若羌﹑防等藥﹐乃發散太陽風寒表邪﹐與此何關﹖《溫熱篇》云﹕誤用辛溫表散﹐是爲重虛其表﹐灼劫津液﹔若加火燻﹐爲再逆促命期矣。

芳香解穢治溫熱病邪從口鼻而入﹐初起發熱頭昏﹐口燥肢軟﹐嘔惡胸滿﹐脈浮滑﹐舌微白苔而兼淡黃等證﹐淡豉﹑蘇梗﹑藿香﹑薄荷﹑郁金﹑橘紅﹑甘艸﹑桔梗﹑通艸﹐引加鮮薑汁。○兼暑濕加滑石﹑香薷﹔咽喉不利加牛蒡。○大腸與肺爲表裏﹐同開竅於鼻﹔胃與脾爲表裏﹐同開竅於口。穢濁傳染﹐口鼻吸受﹐故用芳香輕淡以開泄之。○前方用辛涼﹐此方用芳香﹐皆汗法也。但此汗由於內淸涼而气和暢﹐則陰汁未傷﹐元府開而汗自溢出矣。若辛溫彊汗﹐非徒無益﹐而又害之。○傷寒用姜則煎之﹐取其能散表寒也﹔溫熱則用薑汁﹐惟取其去穢惡﹐不欲其走表也。𨿽同一用姜﹐而其法則異。

淸裏保津治溫熱病邪傷衛而將傷營﹐壯熱頭眩﹐口渴心煩﹐脈滑數﹐舌苔黃白等證﹐葛根﹑薄荷﹑連翹﹑花粉﹑黃卷﹑牛蒡﹑桔梗﹑橘紅﹑通艸﹐引加淡竹葉﹑竹茹。○無汗加紫蘇﹑淡豉﹔兼暑濕加滑石﹑綠豆皮﹔嘔惡加蘆根﹑薑汁。○口渴心煩﹐舌黃脈數﹐熱勢入裏﹐肺津胃汁受灼矣。然猶未至於傷營﹐故仍從气釐淸散之﹐而加滋潤之品﹐以充其化源。

分瀉三焦治溫熱病邪漫延三焦气分﹐時熱時退﹐頭眩耳鳴﹐目痛連耳後﹐煩渴胸滿﹐脈弦數﹐舌苔黃白而干等證﹐桑葉﹑薄荷﹑橘紅﹑花粉﹑枳殼﹑郁金﹑蔞皮﹑連翹﹑茯苓﹑豬苓﹐引加淡竹葉。○無汗加蘇梗﹑香豉﹔嘔惡加半夏﹑薑汁﹔兼暑濕加滑石﹑綠豆皮。○傷寒足少陽膽證也﹐治宜和解表裏﹔溫熱手少陽三焦證也﹐治宜分消上下。治足少陽﹐禁吐﹑汗﹑下﹐亦禁利小便者﹐以膽無出路﹐惟有和之一法耳。此則三焦气分阻閉﹐宜以瀉爲主﹐桑﹑薄﹑橘﹑竹﹑花粉﹐瀉上焦也﹔枳﹑郁﹑蔞﹑連﹐瀉中焦也﹔二苓﹐瀉下焦也。

三焦分消﹐則邪無地容矣。

泄衛透營治溫熱邪已傷營﹐壯熱煩渴﹐筋骨酸痛﹐寢不能寐﹐脈洪數﹐舌絳苔黃而燥等證﹐連翹﹑花粉﹑知母﹑黃芩﹑黑梔﹑白薇﹑丹皮﹑赤芍﹑郁金﹑橘皮﹑銀花﹐引加梨汁﹑蔗漿。○嘔惡加蘆根﹔昏憒加犀角﹑菖蒲﹔口苦耳聾加柴胡﹐轉瘧亦加之。○表邪入裏﹐自肺系漸幹包絡﹐已傷營矣。身痛者﹐熱逼筋骨﹐津液受傷也﹐愼勿認作表邪而投散劑。是方也﹐治以淸涼﹐冀其轉气透表﹐俾邪從汗泄﹐猶可戰汗而解。方內用郁﹑橘﹑銀花者﹐以其熱燻膻中﹐濁蒙淸竅﹐乃涼膈中兼芳香開泄法也。

涼膈瀉心治溫熱邪入心包﹐熱渴﹐昏譫狂亂﹐或舌短語澀﹐口鼻失血﹐或昏憒而不知渴﹐脈洪疾促﹐舌紫苔黃﹐或有斷紋芒刺等證﹐黃芩﹑黃連﹑生地﹑丹皮﹑石膏﹑知母﹑元參﹑黑梔﹑羚角﹑木通﹑金汁﹐引加竹葉心。○虛者加人參﹔口鼻失血﹐加犀角﹐重者加大靑﹔內陷絡閉﹐痙厥螈﹐加至寶丹。○熱人心包﹐淸竅閉錮﹐火旺則水衰﹐故用苦寒之味﹐瀉陽救陰也。

滌腑解毒治溫熱邪入胃腑﹐熱渴﹐腹滿便祕﹐或發狂斑黃﹐肢厥﹐脈洪疾有力﹐舌焦或有斷紋芒刺等證﹐黃芩﹑黃連﹑黃柏﹑石膏﹑黑梔﹑木通﹑大黃﹑金汁﹝如無﹐用人中黃代﹞﹐痞脹加檳榔﹔發狂加吞苦參丸﹔發斑失血加生地﹑犀角﹑桃仁﹔發黃加茵陳。○胃屬土﹐汗出熱甚液幹﹐故便祕﹔水不制火﹐故狂亂﹔熱郁於中﹐而溢於表﹐故發黃﹔熱蘊胃腑﹐透入營中﹐故發斑。不急下之﹐則陰水涸矣。病勢未急﹐不可輕投﹔病勢已急﹐切勿姑息。

以上七方﹐治邪自外入淺深之法。因證用方﹐隨機應變﹐非以日數拘次第也。

表裏雙解治溫熱邪自內出﹐初起寒戰發熱﹐頭痛昏眩﹐煩渴痞滿﹐脈實數﹐舌黃或白如積粉邊絳等證﹐蘇葉﹑杏仁﹑薄荷﹑香豉﹑連翹﹑花粉﹑甘艸﹑橘皮﹑桔梗﹑豬苓﹑通艸﹐嘔惡加薑汁﹔兼暑濕加滑石﹑綠豆﹑香薷﹔咽喉不利加牛蒡。○邪伏膜原﹐久化爲熱﹐因感而發﹐外達肌膚﹐其來也暴。是方蘇﹑薄﹑杏﹑豉以解表﹔連翹﹑花粉以淸裏﹔甘﹑桔﹑橘皮以調中﹔豬苓﹑通艸以分利。內外蘊伏﹐自此廓淸。若誤用辛溫﹐發汗劫津﹐益助火邪﹐貽患匪輕。○或曰﹕初起寒戰﹐非感寒邪﹐何以若是﹖不知此之惡寒﹐由火郁於內﹐熱甚生風﹐衝突元气﹐所以凜凜惡寒如瘧之戰栗﹐非眞寒也。人每因此心疑﹐先投溫散﹐豈知以風扇火﹐更助炎威﹐不能愈疾﹐反益疾矣。

淸腑潤燥治溫熱病邪從膜原入胃﹐壯熱頭眩﹐煩渴痞滿﹐喜冷惡熱﹐脈滑數﹐舌苔黃燥等證﹐黃芩﹑知母﹑連翹﹑花粉﹑黑梔﹑赤芍﹑犀角﹑枳殼﹑香豉﹑郁金﹐引加梨汁﹑蔗漿。○嘔惡加蘆根﹑薑汁﹔大渴加石膏﹔兼暑濕加益元散﹑綠豆皮﹔神憒加白薇﹑銀花﹑菖蒲。○邪由膜原入胃﹐胃有上下兩口﹐虛而善受﹐邪入最易。邪入尙未結實﹐不宜驟攻﹐故用淸解之法﹐以照顧津液﹐冀其戰汗透表。熱蘊則气郁﹐少加辛香以開泄之。

瀉陽救陰治溫熱病邪入腑結實﹐熱渴痞滿﹐便祕狂妄﹐或斑黃肢厥﹐脈洪疾有力﹐舌黑芒刺等證﹐黃芩﹑黃連﹑黃柏﹑石膏﹑大黃﹑枳殼﹑濃朴﹑黑梔﹑木通﹑犀角﹑金汁﹝如無﹐用人中黃代﹞﹐大便燥結加元明粉﹔狂亂兼吞苦參丸﹔發斑失血加生地﹑桃仁﹔內陷昏閉螈加至寶丹。○熱甚液枯﹐故口渴便祕﹔熱結於中﹐故神昏脈疾﹔陽盛而陰失位﹐故四肢厥冷。斯時不攻﹐是猶養虎貽患矣。此方與前滌腑解毒同意﹐攻之餘邪未盡者﹐延之一日﹐又復攻之﹐則邪蕩滌淨矣。或有證固當攻﹐柰元神將憊﹐欲攻不可者﹐須重加人參以駕馭之﹐亦冀挽於萬一﹐不可坐視待斃也。

以上三方﹐治邪自內出之法也。自外入者漸﹐自內出者暴﹐故治法不同。

和陰淸燥治溫熱下後﹐病仍未衰﹐壯熱神昏﹐煩渴脈急﹐舌焦等證﹐生地﹑元參﹑洋參﹑知母﹑麥冬﹑連翹﹑黃芩﹑芍藥﹑黑梔﹑甘艸﹑寒水石﹐引加桂圓﹑大棗。○熱甚昏亂﹐鼻煤﹐加川連﹑犀角﹑黃柏。○溫熱病久﹐表裏皆熱﹐不分臟腑經絡矣。下後正气漸虧﹐陰水幾涸。是方也﹐生地﹑元參淸心腎之火﹔黃芩﹑芍藥淸肝膽之火﹔寒水﹑知母淸脾胃之火﹔麥冬﹑連翹淸肺腸之火﹔更加梔子瀉三焦之火﹐使之曲折下行﹔艸﹑棗﹑參﹑圓和中扶正。此瀉熱潤燥之通劑也。不論病從外入﹐與自內出﹐下後延纏不解者﹐通用此方治之。

苦泄宣通治溫熱邪並中焦﹐胸膈痞滿﹐懊幹惡﹐脈沈實數﹐舌苔黃濁等證﹐濃朴﹑枳殼﹑橘皮﹑半夏﹑蔞仁﹑連翹﹑黃芩﹑郁金﹑茯苓﹑甘艸﹐引加蘆根﹑薑汁。○燥熱加黃連﹔煩渴加花粉﹑知母﹔腹脹加大黃﹑檳榔﹔噎逆加柿蒂﹑刀豆子。○濁穢之气﹐自上而下﹐漫處三焦。此則並陷中脘﹐气阻不宣﹐故痞滿懊。

是方也﹐合小陷胸﹑半夏瀉心二法﹐所以開其鬱結而瀉其熱也。○治傷寒﹐必燥結便祕方可任攻﹔治溫熱則不然。凡中有濕邪﹐便必不結﹐故但見痞滿腹脹﹐卽當下之﹐勿拘燥糞。何也﹖蓋下其熱﹐非攻其結也。

淸中固脫治溫熱邪迫下利﹐煩躁不安﹐垢穢無度﹐甚見膿血﹐脈沈數﹐舌苔焦黃等證﹐黃連﹑阿膠﹑黃芩﹑黃柏﹑黑梔﹑人參﹑茯苓﹑白芍﹑甘艸﹐引加大棗﹑蓮子。○久利膿血﹐加白頭翁﹑地楡﹑烏梅﹐甚者加餘糧﹑石脂。○病在下焦﹐熱迫大腸﹐《經》云暴注下迫者是矣。利甚不止﹐元神欲憊﹐故用寒以淸熱﹐補以保元﹐澀以固脫﹐此救急之法也。

扶胃透汗治溫熱病體虛不能戰汗﹐形倦脈濡等證﹐人參﹝多寡酌用﹐另燉衝藥服﹞。元气素弱之人﹐而患溫熱之候﹐邪欲外出﹐气從中餒﹐不能外達﹐故藉人參大力以助之﹐則邪气一湧而出矣。前人參蘇飲﹑敗毒散﹐此表汗劑中用參也﹔小柴胡湯﹑人參白虎湯﹑竹葉石膏湯﹐是和解劑中用參也﹔黃龍湯﹐是下劑中用參也。

人參之功﹐無往不利﹐世人不知其妙﹐疑而不用﹐或用之不早﹐誠可惜也。諭嘉言《寓意艸》言之甚詳﹐醫者宜究心焉。

養陰扶正治溫熱病久正虛﹐余邪未淸﹐或病愈而神猶昏﹐神淸而熱不退﹐虛煩盜汗﹐脈數無力﹐舌濁未淨等證﹐地黃﹑阿膠﹑人參﹑麥冬﹑五味﹑當歸﹑白芍﹑玉竹﹑茯神﹑丹皮﹑女貞﹐引加竹心葉﹑雞子黃。

○神憒加郁金﹑遠志﹑柏子仁﹔潮熱虛煩﹐加鱉甲﹑靑蒿﹑料豆。○正旺則邪自余。此方滋陰淸補最穩。○溫熱病後﹐先宜滋陰﹐以津液受灼也。若早補陽﹐恐餘熱復熾﹐所謂鑪煙𨿽熄﹐灰中有火也。若眞元大虧﹐則不拘常法。

荷蜜飲退熱如神。荷葉露一杯﹐蜜汁三匙﹐綠豆一兩。綠豆煎湯﹐入露蜜內﹐溫服。

卷五﹟雜證匯參

疫

經義

帝曰﹕余聞五疫之至﹐皆相染易﹐無問大小﹐病狀相似﹐不施救療﹐如何可得不相移易者﹖岐伯曰﹕不相染者﹐正气存內﹐邪不可幹﹐避其毒瓦斯﹐天牝從來﹐復得其往﹐气出於腦﹐卽不幹邪。气出於腦﹐卽室先想心如日﹔將入疫室﹐先想靑气﹐自肝而出﹐左行於東﹐化作林木﹔次想白气﹐自肺而出﹐右行於西﹐化作戈甲﹔次想赤气﹐自心而出﹐南行於上﹐化作焰明﹔次想黑气﹐自腎而出﹐北行於下﹐化作水﹔次想黃气﹐自脾而出﹐存於中央﹐化作土。五气護身之畢﹐以想頭上如北斗之煌煌﹐然後可入疫室。﹝《靈樞》﹞

哲言

疫癘之邪﹐從口鼻而入﹐捨於伏脊之內﹐去表不遠﹐附近於胃﹐乃表裏之分界﹐卽《內經》所謂「橫連膜原」者也。其熱淫不正之气﹐若本气充者﹐邪不易入﹔適有內因﹐便乘外因。感之淺者﹐俟有觸而發﹔感之深者﹐中而卽發。其始陽格於內﹐營衛營運之機阻抑於表﹐遂覺凜凜惡寒﹐甚則四肢厥逆﹐漸至陽气郁極而通﹐厥回而中外皆熱﹐昏昧不爽﹐壯熱自汗。此時邪伏膜原﹐縱使有汗﹐熱不得解﹐必俟邪潰自內達表﹐表裏相通﹐振栗大汗﹐邪方外出。此名戰汗﹐脈靜身涼而愈也。若伏邪未盡﹐必復發熱﹐其熱有輕有重﹐因所感之淺深﹐元气之盛衰也。至於發出﹐方顯變證﹐或從外解﹐或從內陷﹐外解則順﹐內陷則逆﹐更有先後﹑表裏不同。有先表後裏者﹔有先裏後表者﹔有但表不裏者﹔有但裏不表者﹔有表而裏再表者﹔有裏而表再裏者﹔有表裏分傳者﹔有表多於裏者﹔有裏多於表者﹔此爲九傳。從外解者﹐有發斑﹑戰汗﹑自汗﹑盜汗﹑狂汗等證﹔從內陷者﹐有痞悶﹑脹滿﹑腹痛﹑便閉﹑熱結旁流﹑協熱下利﹑嘔吐﹑譫語﹑舌黃黑苔芒刺等證。因證而知變﹐因變而知治﹐此言其略也。或曰﹕子言傷寒與瘟疫有霄壤之隔﹐今用三承气及抵當諸湯﹐皆傷寒方也。旣用其方﹐必同其證﹐子何言之異也﹖曰﹕夫傷寒必有感冒之因﹐或單衣露風﹐或彊力入水﹐或當筵出浴﹐隨覺肌膚粟起﹐繼而四肢拘急﹐惡風惡寒﹐頭痛身疼﹐發熱。脈浮緊﹐無汗﹐爲傷寒﹔浮緩﹐有汗﹐爲傷風。至於瘟疫初起﹐原無感冒之因﹐忽覺寒凜以後﹐但熱而不惡寒。然亦有所觸而發者﹐或饑飽勞碌﹐或焦思气郁﹐皆能觸動其邪。但不因所觸﹐無故自發者居多。且傷寒之邪﹐自毛竅入﹔瘟疫之邪﹐自口鼻入。傷寒感而卽發﹔瘟疫多感久而後發。傷寒感邪在經﹐以經傳經﹔瘟疫感邪在內﹐內溢於經﹐經不自傳。傷寒感發甚暴﹔瘟疫多淹纏二三日﹐或漸加重。傷寒初起﹐以發表爲先﹔瘟疫初起﹐以疏利爲主。傷寒投劑﹐得汗卽解﹔瘟疫發散﹐𨿽汗不解。傷寒投劑﹐可使立汗﹔瘟疫汗解﹐俟其內潰﹐汗出自然﹐不可以期。傷寒解以自汗﹔瘟疫解以戰汗。

傷寒汗解在前﹔瘟疫汗解在後。傷寒發斑﹐則病篤﹔瘟疫發斑﹐則病衰﹔傷寒不傳染﹔瘟疫傳染。各自不同。

其所同者﹐其邪皆能傳胃﹐至是同歸於一﹐故皆用承气輩導邪而出﹐始異而終同也。但傷寒之邪﹐自肌表一逕傳裏﹐如浮雲之過太虛﹐原無根蒂﹐有進無退﹐故下後卽能脫然﹔瘟疫之邪﹐始則匿於膜原﹐根深蒂固﹐發時與營衛並交﹐客邪經由之處﹐營衛未有不被其傷者﹐因其傷故曰潰﹐然不潰則不傳﹐不傳則邪不出﹐邪不出則疾不瘳﹐故瘟疫下後﹐多有不能頓解者。又瘟邪每有表裏分傳者﹐一半向外傳﹐則邪畱於肌肉﹔一半向內傳﹐則邪畱於胃家。邪畱於胃﹐故里气結滯﹔裏气結滯﹐表气因而不通﹐於是肌肉之邪不能卽達於表。下後﹐裏气一通﹐表气亦順﹐向郁肌肉之邪方能盡發於表﹐或斑﹑或汗﹐然後脫然。𨿽曰終同﹐及細較之﹐而終又有不同者矣。○邪之著人﹐如飲酒然﹐凡人醉則脈必洪數﹐气髙身熱﹐面目俱赤﹐常也。及言其變﹐各有不同﹐有醉後妄言妄動者﹔有𨿽沈醉而神思不亂者﹔有醉後應面赤而反白者﹔應委弱而反剛彊者﹔應壯熱而反寒栗者﹔有易醉易醒者﹔有難醉難醒者﹔有呵欠嚏噴者﹔有頭眩眼花者。態度百出﹐總因其气血虛實不同﹐臟腑稟賦各異﹐更兼過飲少飲。考其情狀﹐各自不同﹐至論其醉則一也。但解其酒﹐諸態如失。人受邪气﹐始則晝夜發熱﹐日晡益甚﹐頭疼身痛﹐舌上白苔﹐漸加煩渴﹐常也。及言其變﹐各自不同﹐或純發熱﹔或發熱而兼凜凜﹔或先惡寒而後發熱﹐後漸寒少熱多﹐以至純熱者﹔或晝夜發熱﹔或但潮熱﹐余時熱稍緩者﹔有從外解者﹔有從內傳者﹔有嘔吐噦者﹔有喘嗽者﹔有蛔厥者﹔有浮腫者﹔有黃苔﹑黑苔者﹔有口燥﹑舌裂﹑芒刺紫赤者﹔有鼻如煙煤者﹔有發黃﹑發斑及蓄血﹑吐衄﹑大小便血﹑汗血﹑嗽血﹑齒血者﹔有發頤疙瘩瘡者﹔有首尾能食者﹔有絕谷者﹔有潛消者﹔有無故反復者﹔有愈後飲食勝常者﹔有愈後退爪脫髮者。至論惡證種種﹐因其气血虛實之殊﹐臟腑稟賦之異﹐更兼感重感輕。考其證候﹐各自不同﹐至論受邪則一也。第逐其邪﹐諸證如失。○瘟邪爲病﹐有從戰汗﹑自汗﹑盜汗﹑狂汗而解者﹔有自汗淋漓﹐熱渴反甚﹐終得戰汗方解者﹔有表以汗解﹐裏有餘邪﹐不因他故﹐越三五日前證復發者﹔有無汗竟傳於胃者﹔有胃气壅遏﹐必因下乃得戰汗而解者﹔有發黃因下而愈者﹔有發黃因下而斑出者﹔有竟從發斑而愈者﹔有裏證急﹐𨿽有斑﹐非下不愈者﹔又或男子適逢淫欲﹐或向來下元空虛﹐邪熱乘虛陷於下焦﹐气道不通﹐以致小便閉塞﹐少腹脹滿﹐每至夜發熱者﹔或原有他病﹐一隅之虧﹐邪乘所損而傳者。大抵邪行如水﹐窪處受之﹐傳變不常﹐因人而使。○傷寒陰陽二證﹐方書皆對待言之﹐凡論陽證﹐卽繼陰證﹐讀者以爲陰陽二證﹐世間均有之病﹐所以臨証之際﹐先將陰陽二證存於胸次﹐甚有不辧脈證﹐但窺其人多蓄少艾。或房事後得病﹐便疑爲陰證﹐殊不知瘟病之至﹐𨿽僧尼﹑寡婦﹑室女﹑童男﹑曠夫﹑閹宦﹐皆不得免﹐與房欲何與焉﹖卽使欲後感瘟﹐不過體虛﹐較壯者爲難治耳﹐終是陽證﹐與陰證何與焉﹖瘟疫傳入胃家﹐陽气內郁﹐不能外布﹐卽便四逆。《經》曰﹕厥微熱亦微﹐厥深熱亦深。甚至冷過肘膝﹐脈沈而微﹔劇則通身冰冷﹐脈微欲絕﹐總爲陽厥。夫瘟疫熱病也﹐陰自何來﹖世間豈有陰証之瘟疫乎﹖○凡邪之所客有行伏﹐故治法有難易﹐取效有遲速。所謂行邪者﹐如正傷寒﹐始自太陽﹐或傳陽明﹑少陽﹐或自三陽入胃﹐如行人經由某地﹐本無定處。在經汗解﹐在胃下愈﹐藥到便可獲效。所謂伏邪者﹐瘟疫之邪伏於膜原﹐如鳥棲巢﹐如獸藏穴﹐營衛所不關﹐藥石所不及﹐至其發也﹐邪勢漸張﹐內侵於腑﹐外淫於經﹐諸證漸顯﹐然後可得而治之。方其浸淫之際﹐邪毒尙在膜原﹐此時但可疏利﹐使伏邪易出。邪毒旣離膜原﹐乃觀其變﹐或出表﹐或入裏﹔然後可導邪使去。初發之時﹐毒勢方張﹐莫之能禦﹐不惟不能卽瘳﹐病證且反加重﹐病家更醫﹐醫家不解﹐亦自驚疑。不知先時感受邪甚則病甚﹐邪微則病微﹐病之輕重﹐非關於醫。所以瘟邪方張﹐勢不可遏﹐但使邪毒速離膜原爲貴。治法全在後段工夫﹐識得表﹑裏﹑虛﹑實﹑輕﹑重﹑緩﹑急﹐投劑不瘥﹐可以萬全﹐卽使感之重者﹐按法治之﹐亦無殞命之理。若夫久病枯極﹐酒色耗竭﹐耆耄風燭﹐更加瘟疫﹐自是難支﹐又不可同日而語。○諸竅乃人身之戶牖﹐邪自竅入﹐必由竅出。《經》曰﹕未入於腑者﹐可汗而已﹔已入於腑者﹐可下而已。麻徵君汗﹑吐﹑下三法﹐總是導引其邪從門戶出﹐可爲大綱。瘟疫首尾一屬於熱﹐獨不言淸熱者﹐蓋熱因邪而發﹐但治其邪﹐而熱自已。夫邪之與熱﹐若形影相根據﹐形亡而影未有獨存者。若純用寒涼﹐專務淸熱﹐旣無導引之能﹐焉能使邪從竅而出﹖是忘其本﹐徒治其標﹐何異捕影﹗○瘟邪始結膜原﹐气並爲熱﹐胃本無病﹐及邪傳胃﹐煩渴口燥﹐舌漧苔刺﹐气噴如火﹐心腹痞滿﹐午後潮熱﹐此應下之證也。殊不知熱不自成﹐皆由邪在胃家﹐阻礙正气﹐郁而不通﹐畱積而成。必投承气逐去其邪﹐气行火泄﹐而熱自已。若槪用寒涼﹐何異揚湯止沸﹖今醫好用黃連解毒﹑瀉心等湯﹐熱謂淫所勝﹐治以寒涼﹐反指大黃能泄損元气﹐黃連淸熱﹐更無下泄之患。凡遇熱證﹐大劑與之﹐其病轉劇﹐猶言服黃連熱不能淸﹐數也。不知黃連苦而性滯﹐寒而气燥﹐與大黃𨿽均爲寒藥﹐但大黃走而不守﹐黃連守而不走﹐一燥一潤﹐一通一塞﹐相去甚遠。瘟疫首尾以通行爲治﹐若用黃連﹐反招閉塞之害﹐邪毒何由泄﹖病根何由拔耶﹖○瘟疫可下者﹐約三十餘證﹐不必悉具﹐但見舌黃﹑心腹痞滿﹐便於達原飲中加大黃下之。余邪入胃﹐仍用小承气湯徹其餘毒。大凡客邪貴乎早治﹐乘人气血未亂﹐津液未耗﹐投劑不至掣肘﹐早拔病根爲要。但要量人之虛實﹐度邪之輕重﹐察病之緩急﹐揣邪气離膜原之多寡﹐然後投藥﹐無太過不及之獘﹐勿拘拘於下不厭遲之說。應下之證﹐見下無結糞﹐或以爲下早﹐或以爲不應下之誤﹐殊不知承气本爲逐邪而設﹐非專爲結糞而設也。必俟其糞結﹐血液爲熱所搏﹐變證疊起﹐是猶養虎貽患﹐醫之咎也。

況多有溏糞失下﹐但蒸作極臭如敗醬﹐如藕泥﹐臨死不結者﹐豈徒孜孜糞結而後行哉﹖試觀老人血液衰少﹐多生燥結﹔病後血气未復﹐亦多燥結。所謂不更衣十日﹐無所苦者﹐有何妨害﹖以是知燥結不致損人﹐邪毒之爲殞命也。○疫證心下脹滿﹐乃邪毒傳於胸胃﹐以致升降之气不利﹐因而脹滿﹐實爲客邪累及本气。但得客邪一除﹐本气自然升降﹐脹滿立消﹐所謂一竅通而諸竅皆通﹐向所郁於胸胃之邪﹐由此而下﹐譬若河道阻塞﹐前舟旣行﹐余舟連尾而下矣。若純用破气之品﹐津液愈耗﹐熱結愈固﹐滯气無門而出﹐瘟毒無路而泄﹐乃望其寬胸利膈﹐惑矣。○凡人大勞﹑大欲﹐及大病﹑久病﹐气血兩虛﹐陰陽並竭﹐名爲四損。此際又加疫邪﹐並爲難治。以正气先虧﹐邪气日陷﹐猝難得解。

諺云﹕傷寒偏死下虛人。正謂此也。凡遇此證﹐不可以常法正治﹐當從其損而調之。○病有純虛純實﹐非補卽瀉。設遇旣虛且實者﹐補瀉間用﹐當詳孰先孰後﹐從少從多﹐可緩可急﹐隨證調之。○病有先虛後實者﹐宜先補後瀉﹔先實後虛者﹐宜先瀉後補。所謂先虛後實者﹐或因他病先虧﹐或因年髙體弱﹐或因先有勞倦﹐或因新產下血過多﹐或舊有吐血﹑崩漏等證。瘟疫將發﹐觸動舊疾﹐並宜先補後瀉﹐初投補劑一二帖﹐覺虛證稍退﹐便宜治邪。若補多助邪﹐禍害隨至。所謂先實後虛者﹐瘟邪應下失下﹐血液爲熱搏盡。原邪尙在﹐宜急攻邪﹐邪退六七﹐宜急補正﹐虛回五六﹐愼勿再補﹐多補則邪復起矣。攻後虛證見者﹐方可用補﹐若意度其虛﹐誤用補劑﹐貽害不淺。○有邪不除﹐淹纏日久﹐必至羸。庸醫望之﹐輒用補劑﹐殊不知邪去而正气得通﹐何患虛之不復﹖今投補劑﹐邪气日錮﹐正气日郁﹐轉郁轉熱﹐轉熱轉瘦﹐轉瘦轉補﹐乃至骨立而斃﹐猶言補之不及數也。

終身不悟﹐殺人多矣。○瘟疫﹐熱病也。邪气內郁﹐陽气不得宣布﹐積陽爲火﹐陰血每爲熱搏。解後余焰尙在﹐陰血未復﹐大忌參﹑﹑白術﹐得之反助其壅﹔余邪畱伏﹐不惟目下淹纏﹐日後必變生他證﹐皆驟補之爲害也。

若解後陰枯血燥者﹐宜淸燥養營湯。大抵瘟疫愈後﹐調理之劑投之不當﹐不如節飲食靜養爲上。○向謂傷寒無補法者﹐以傷寒﹑瘟疫均是客邪。彼傷於寒者﹐乃感天地之正气﹐尙嫌其塡實而不可補﹔今瘟疫乃感天地之毒瓦斯﹐補之壅裹其毒﹐則邪火愈熾﹐故誤補尢甚。此言其常也。及言其變﹐則又有應補者﹐或日久失下﹐眞陰受傷﹔或久病先虧﹔或先受大勞﹔或老人枯竭。此類皆當補瀉兼施。設獨瀉而增虛證者﹐急宜峻補﹔補後虛證不退﹐及加變證者危。○孕婦瘟疫﹐設遇下證﹐卽隨證施治﹐毋惑於安胎之說﹐反用補劑﹐致令邪火壅郁﹐熱毒愈熾﹐胎愈不安。惟用承气逐去其邪﹐火毒消弭﹐炎頓轉淸涼﹐人安而胎自固﹐孰謂大黃非安胎之藥乎﹖但宜早而不宜遲﹐若待腹痛如錐﹐腰痛如折﹐胎欲墮矣﹐藥亦無及。或問孕婦而投承气﹐設邪未逐﹐先損其胎﹐柰何﹖予曰﹕結糞﹑瘀熱﹐腸胃間事也﹔胎附於脊﹐腸胃之外﹐子宮內事也。藥先入胃﹐瘀熱旣通﹐胎無熱逼﹐而得所養﹐興利除害於返掌之間﹐何患之有﹖但毒藥治病﹐衰其大半而止﹐愼勿過劑。﹝吳又可﹞

聖王禦世﹐春無愆陽﹐夏無伏陰﹐秋無淒風﹐冬無苦雨﹐乃至民無夭札﹐物無疵癘﹐太和之气﹐彌滿乾坤﹐安有所謂瘟疫哉﹖然而《周禮》儺以逐疫﹐方相氏掌之﹐則瘟疫之由來﹐古有之矣。鄕人儺﹐孔子朝服而致其誠敬﹐蓋以正气充塞其間﹐俾疫气潛消﹐乃位育之實功耳。古人元旦汲淸泉﹐以飲芳香之藥﹔上已采蘭艸﹐以襲芳香之气﹐重滌穢也。張仲景著《傷寒論》﹐欲明冬寒﹑春溫﹑夏秋暑熱之正﹐自不能並入疫病﹐以混常法﹐然至理已畢具於脈法中。叔和不爲細繹﹐究竟所指之疫﹐仍爲傷寒﹑傷溫﹑傷暑熱之正病耳。夫四時不正之气﹐感之者因而致病﹐初不名疫也。因病致死﹐病气﹑屍气混合不正之气﹐斯爲疫矣。所以饑饉兵凶之際﹐疫病盛行﹐大率春夏之交爲甚。蓋溫暑濕熱之气﹐交結互蒸﹐人在其中﹐無隙可避。病者當之﹐魄汗淋漓。一人病气﹐足充一室﹐況於沿門闔境。種種惡穢﹐人受之者﹐親上親下﹐病從其類﹐有必然之勢。如世俗所稱「大頭瘟」者﹐頭面﹑腮頤腫如瓜瓠者是也﹔所稱「蝦蟆瘟」者﹐喉痺失音﹐頸筋脹大者是也﹔所稱「瓜瓤瘟」者﹐胸髙脇起﹐嘔汁如血者是也﹔所稱「疙瘩瘟」者﹐徧身紅腫﹐發塊如癅者是也﹔所稱「絞腸瘟」者﹐腹鳴漧嘔﹐水瀉不通者是也﹔所稱「軟腳瘟」者﹐便淸瀉白﹐足重難移者是也﹔小兒痘瘡尢多。以上疫證﹐不明治法﹐咸委劫運﹐良可傷悼﹗大率溫﹑疫﹑痘﹑疹﹐古昔無傳﹐予幸微窺仲景一斑。其《脈法篇》云﹕寸口脈陰陽俱緊者﹐至臍築湫痛﹐命將難全。凡二百六十九字﹐闡發奧理﹐全非傷寒中所有事﹐乃論疫邪從入之門﹐變病之總。篇中大意﹐謂人之鼻气通於天﹐故陽中霧露之邪者﹐爲淸邪﹐從鼻息而上入於陽﹐入則發熱頭痛﹐項彊頸攣﹐正與俗稱大頭瘟﹑蝦蟆瘟之說符也。人之口气通於地﹐故陰中水土之邪﹐爲飲食濁味﹐從口舌而下入於陰﹐入則其人必先內栗﹐足膝逆冷﹐便溺妄出﹐淸便下重﹐臍築湫痛﹐正與俗稱絞腸瘟﹑軟腳瘟之說符也。然從鼻從口所入之邪﹐必先注於中焦﹐以次分布上下﹐故中焦受邪﹐因而不治則胃中爲濁﹐營衛不通﹐血凝不流﹐其釀變卽俗稱瓜瓤瘟﹑疙瘩瘟等證﹐則又陽毒癰膿﹑陰毒徧身靑紫之類也。此三焦定位之邪也。若三焦邪混爲一﹐內外不通﹐藏气燻蒸﹐上焦怫郁﹐則口爛食齦。衛气前通者﹐因熱作使﹐遊行經絡﹑臟腑﹐則爲癰膿﹔營气前通者﹐因召客邪﹐嚏出聲咽塞﹐熱壅不行﹐則下血如豚肝。然以營衛漸通﹐故非危候。若上焦之陽﹑下焦之陰﹐兩不相接﹐則脾气於中難以獨運﹐斯五液注下﹐下焦不闔﹐而命難全矣。傷寒之邪﹐先行身之背﹐次行身之前﹐次行身之側﹐由外廓而入﹔瘟疫之邪﹐則直行中道﹐流布三焦。上焦爲淸陽﹐故淸邪從之上入﹔下焦爲濁陰﹐故濁邪從之下入﹔中焦爲陰陽交界﹐凡淸濁之邪﹐必從此區分。甚者﹐三焦相混﹐上行極而下﹐下行極而上﹐故聲﹑咽塞﹑口爛﹑食齦者﹐亦復下血如豚肝﹐非定中上不及下﹑中下不及上也。傷寒邪中外廓﹐故一表卽散﹔疫邪行在中道﹐故表之不散。傷寒邪入胃府﹐則腹滿便硬﹐故不可攻下﹔疫邪在三焦﹐散漫不收﹐下之復合﹐此與治傷寒表裏諸法有何干涉﹖治法﹐未病前預飲芳香﹐則邪不能入﹐此爲上也﹔邪旣入﹐則以逐穢爲第一義。上焦如霧﹐升而逐之﹐兼以解毒﹔中焦如漚﹐疏而逐之﹐兼以解毒﹔下焦如瀆﹐決而逐之﹐兼以解毒。營衛旣通﹐乘勢追拔﹐勿令潛滋。或問﹕春﹑夏﹑秋蒸气成疫﹐豈冬溫獨非疫耶﹖余曰﹕冬月過溫﹐腎气不藏﹐感而成病﹐正與不藏精之春溫無異。計此時有春無冬﹐三气卽得交蒸成疫﹐然遇朔風驟發﹐則蒸气化爲烏有矣。是以東南冬月﹐患正傷寒者少﹐患冬溫及痘瘡者多﹔西北則秋冬春皆患正傷寒﹐殊無瘟疫﹑痘瘡之患。此何以故﹖西北土髙地燥﹐卽春夏﹐气難上升﹐何況冬月之凝沍﹔東南土地卑濕﹐爲霧露之區﹐蛇龍之窟﹐其溫熱之气﹐得風以播之﹐尙有可耐﹐設旦暮無風﹐水中之魚﹐衣中之虱﹐且爲飛揚﹐況於人乎﹖蒸气中﹐原雜諸穢﹐益以病气﹑屍气﹐無分老少﹐觸之卽病﹐此時朔風了不可得﹐故其气轉積轉暴﹐𨿽有燻風﹐但能送熱﹐不能解涼。叔和以夏應大熱而反大寒爲疫﹐豈知大寒正疫气消弭之候乎﹖﹝諭嘉言﹞

《說文》云﹕疫者﹐民皆病也﹐厲鬼爲災。《禮記》云﹕孟春之月﹐先王掩骼埋﹐正以是月天气下降﹐地气上升﹐誠恐骼穢惡之气有害人物﹐故掩埋之。蓋以人在气交之中﹐如魚在水﹐一毫渣滓混雜不得。設川澤潑灰﹐池塘入油﹐魚鮮有得生者。人受疫气﹐何以異此﹖﹝林北海﹞

一辧气﹕風寒之气﹐從外入內﹐初病無臭气觸人﹐必待數日傳陽腑証之時﹐亦只作腐气﹐不作屍气。瘟疫之气﹐從中蒸達於外﹐初病卽有臭气觸人﹐輕則盈於牀帳﹐重則蒸然一室﹐且專作屍气﹐不作腐气﹐以人身臟腑气血津液﹐得生气則香﹐得敗气則臭。瘟疫﹐敗气也﹐人受之自臟腑蒸出於肌表﹐气血津液逢蒸而敗﹐因敗而溢﹐溢出有盛衰﹐充塞有遠近也。五行原各有臭气﹕木臊﹑金腥﹑心焦﹑脾香﹑腎腐﹐以臭得其正﹐皆可指而名之。若瘟疫﹐乃天地之雜气﹐非臊﹑腥﹑焦﹑香﹑腐﹐其觸人不可名狀﹐非善者不能辧之。辧之旣明﹐治之毋惑﹐知爲瘟疫﹐而非傷寒﹐則凡於頭痛發熱諸表證﹐不得誤用辛溫發散﹔於舌黃煩渴諸裏證﹐當淸﹑當下者﹐亦不得遲回瞻顧矣。○二辧色﹕風寒主收斂﹐斂則急﹐色多繃急光潔﹔瘟疫主蒸散﹐散則緩﹐色多松緩垢晦。人受蒸气﹐則津液上溢於面﹐頭目之間﹐故多垢滯﹐或如油膩﹐或如煙燻。望之可憎者﹐皆瘟疫之色也。○三辧舌﹕風寒在表﹐舌多無苔﹐卽有白苔﹐亦薄而滑﹐漸傳入裏﹐方由白而黃﹐由黃而燥﹐由燥而黑。瘟疫一見頭痛發熱﹐舌上卽有白苔﹐且濃而不滑﹐或色兼淡黃﹐或粗如積粉﹔若傳經入胃﹐則兼二三色。又有白苔卽燥與至黑不燥者﹐大抵疫邪入胃﹐舌苔頗類風寒﹐以兼濕之故﹐而不作燥耳。惟在表時﹐舌苔白濃﹐異於傷寒。能辧於在表時不用辛溫發散﹐入裏時而用淸涼攻下﹐斯得矣。○四辧神﹕風寒之邪傷人﹐令人心知所苦﹐而神自淸﹐如頭痛﹑寒熱之作﹐皆自知之﹔至傳裏入胃﹐始神昏譫語。緣風寒爲天地正气﹐人气與之乖忤而後成病﹐故其气不昏人神識也。瘟疫初起﹐令人神情異常﹐大槪煩躁者居多﹐或如癡如醉﹐擾亂驚悸﹐問其所苦﹐則不自知﹐間有神淸而能自主者﹐亦多夢寐不安﹐閉目卽有所見﹐此卽譫妄之根。緣瘟疫爲天地邪气﹐中人人病﹐中物物傷﹐故其气專昏人神志也。○五辧脈﹕瘟疫之脈﹐傳變後與風寒頗同﹐初起時與風寒迥異。風寒從皮毛而入﹐一二日脈多浮﹐或兼緊﹑兼緩﹑兼洪而皆浮﹐迨傳入裏﹐始不見浮﹐其至數亦淸楚而不模糊﹔瘟疫從中道而變﹐自裏出表﹐一二日脈多沈﹐迨至裏出表﹐脈始不沈﹐或兼弦﹑兼大而皆不浮﹐其至數則模糊而不淸楚。其初起﹐脈沈遲﹐勿作陰寒斷﹐沈者邪在裏也﹐遲者邪在陰分也。脈象同於陰寒﹐而气色﹑舌苔﹑神情不同。或數而無力﹐亦勿作虛視﹐緣熱蒸气散﹐故脈不能鼓指﹐但當解熱﹐不宜補气。受病之因不同﹐故同脈而異斷也。○時疫兼寒﹐能令病勢增劇﹔兼風﹐反令病勢易解。以寒主凝泣﹐則疫邪內郁﹐郁一分﹐病勢增重一分﹔風主遊揚﹐則疫邪外疏﹐疏一分﹐病勢解散一分。○時疫﹐有似瘧﹑轉瘧﹑兼瘧之不同﹐用藥亦異。似瘧者﹐寒熱往來﹐或一日二三度發﹐或一日一發而無定時。時疫初起多有之。轉瘧者﹐時疫已經汗﹑下﹐余邪不解﹐復作寒熱﹐轉成瘧狀。時疫末路多有之。兼瘧者﹐乃寒暑時疫合病﹐其證寒熱有期﹐瘧證全具﹐但熱多寒少﹐燥渴昏憒。秋令多有之。所以然者﹐因疫邪盤踞膜原﹐欲出表而不能透達﹐欲陷裏而未得空隙﹐故見半表半里之證也。治宜達原飲加柴胡爲主。○時疫與瘧證﹐不甚相遠。

疫乃濕﹑溫二气合病﹐瘧乃風﹑寒﹑暑﹑濕四气合病﹐其邪气之雜而不純﹐相類也。瘧邪橫連膜原﹐時疫亦盤踞膜原﹐其受邪之處﹐亦相類也。但時疫之溫气發﹐則爲亢陽﹐故宜下﹑宜淸之證多﹔瘧之暑气伏﹐則爲郁滯﹐故宜宣﹑宜利之證多。所以疫之初起方用達原飲﹐與瘧之初起方用淸脾飲﹐藥品亦多相類。至其傳變﹐則緩急輕重﹐迥乎不同也。○時疫必得汗下而後解。脾虛者表不能作汗﹐裏不任攻下。或得汗矣﹐而气隨汗脫﹔得下矣﹐而气從下脫。治此者﹐汗勿彊汗﹐發表兼扶元養正﹐人參敗毒散是也﹔下勿輕下﹐攻裏必兼固气生津﹐黃龍湯是也。其外證無大分別﹐惟脈不任按耳。然邪有進退﹐當其病進邪張之時﹐脈亦尋按有力﹐不可泥也﹐必合气色﹑神情﹑脈證相參。如面色萎黃﹐神情倦怠﹐气息微促﹐及心悸耳鳴﹐皆脾虛中气不振之象。○時疫夾脾虛者爲難治﹐夾腎虛者更難。時疫屬熱證﹐腎虛則手足厥冷﹔時疫屬實邪﹐腎虛則眩暈驚悸﹐腰膝痿軟。腎虛之中﹐又當審其陽虛陰虛﹕疫邪必待汗下而後解﹐陽虛者﹐一經汗下﹐則脫絕之證隨見﹔陰虛者﹐一經汗下﹐則枯竭之證隨見﹔必須時時諦察。凡在表時﹐見有腰痛異常﹐小便頻數﹐膝脛痿軟﹐表藥中須加人參﹐陽虛兼杜仲﹐陰虛兼熟地﹐以照顧腎气。若入裏﹐當下必以黃龍湯爲主﹔當淸必以人參白虎湯爲主。或屢淸屢下而熱更甚﹐舌燥無苔或有黑苔愈淸愈長﹐或有燥苔愈下愈燥﹐察其陽明無實邪可據﹐治以六味地黃湯加知﹑柏。所謂寒之不寒﹐責其無水﹐壯水之主﹐以制陽光者﹐此也。倘仍不應﹐或合生脈散滋水之源﹔或合四物湯益血之海。似此熱勢燎原﹐非杯水所能拯救﹐須大作湯液﹐藥味必以兩許﹐湯液必以斗計﹐方有濟耳。﹝戴麟郊﹞

傷寒之邪﹐自表傳裏﹔溫熱之邪﹐自裏達表﹔疫癘之邪﹐自陽明中道隨表裏虛實而發﹐不循經絡傳次﹐故不能一發便盡。﹝《張氏醫通》﹞

瘟疫﹐邪從口鼻而入﹐故多帶陽明證者﹐以手陽明屬大腸﹐與肺爲表裏﹐開竅於鼻﹔足陽明屬胃﹐開竅於口也。其不可治者﹐屬下元虛耳。﹝繆仲淳﹞

傷寒由表入裏﹐故少陽證見則病甚﹔時疫由中出表﹐故少陽證見則病退。斯二者皆以耳聾驗之。○病至少陽卽盡者﹐耳聾而愈﹔病至陽明方盡者﹐發斑而愈﹔病至太陽始盡者﹐自汗﹑狂汗﹑戰汗而愈。﹝《醫參》﹞

瘟疫本卽傷寒﹐無非外邪之病﹐但染時气少長率相似者﹐卽謂之瘟疫。古云﹕瘟疫因春時溫气而發﹐郁熱自內達外﹐初非寒傷於表﹐治法於正傷寒不同。此說固若近理﹐而實有未然。蓋瘟疫若非表證﹐何以必汗而後解﹖故余謂﹕其先受寒邪﹐再觸則發﹐理勢然也。但時有寒熱﹐證有陰陽﹐謂因證因時則可﹐謂非寒傷於表則不可。○古云﹕瘟病在三陽者多﹐三陰者少。然亦不可拘泥﹐若見陰證﹑陰脈﹐是卽三陰病也。宜辧而治之。

○凡治傷寒瘟疫表證﹐初感速宜取汗﹐所謂汗不宜遲也。然取汗之法﹐當察其元气病气之虛實﹕若表證已具﹐而元未太虧者﹐但以辛平之劑﹐散之可也﹔若兼雜證﹐則當察其寒﹑熱﹑溫﹑涼﹐酌宜施治﹔若身𨿽大熱﹐而脈見虛弱者﹐必不易汗﹐此卽當詳察補法﹐酌而治之。倘不知標本﹐而槪行彊散﹐營竭必死。○凡治傷寒瘟疫﹐有宜吐者﹐必其上焦有滯﹐或食﹑或痰結於胸膈﹐而邪不得散者﹐當吐也﹔或寒邪濁气內陷膈間﹐而爲痞爲痛者﹐當吐也。蓋吐中自有發散之意。若中气虛寒﹐脈弱無力﹐及气短虛煩不安者﹐皆不可吐。凡用吐藥﹐中病卽止﹐不必盡劑。○凡治傷寒瘟疫﹐有宜淸利者﹐蓋火實者宜淸﹐气實者宜行﹐食滯者宜消﹐痰盛者宜化﹐皆所謂淸利也。凡此數者﹐滯去則气行﹐而表邪自解。然此宜用於邪實等證﹐而本非虛証之所宜。其有虛中挾實者﹐不妨少爲兼用﹐此中權度﹐自有其宜也。○凡治傷寒瘟疫﹐有宜下者﹐必陽明邪實而祕結腹滿者﹐或元气素彊而胃气素實者﹐方可下之。若大便𨿽數日不行﹐而無脹滿之狀﹐或連日不食﹐而臍腹坦然者﹐此其陽明胃腑本無實邪﹐不可妄下以泄中气。蓋諸誤之害﹐下爲尢甚﹐不可忽也。○凡治傷寒瘟疫﹐有宜溫者﹐爲其寒邪凝滯﹐陽不勝陰﹐非溫不能行﹐非溫不能復也。如寒在經者﹐以邪在表也﹐宜用溫散﹔寒在髒者﹐以陽气虛也﹐或宜溫補﹐或止溫中。然用溫法﹐但察其外𨿽熱而內無熱者﹐便是假熱﹐宜溫不宜涼也﹔病𨿽熱而元气虛者﹐亦是假熱﹐宜溫不宜涼也。眞熱者誰不得而知之﹐惟假熱爲難辧耳。大都實證多眞熱﹐虛證多假熱。眞假不識﹐誤人不淺。○凡治傷寒瘟疫﹐用補之法﹐與用攻用散者不同。蓋攻散所以去實邪﹐其力峻﹐其效速﹐故取效在一二劑之間﹐而此不效﹐必其用之不善也。至若補者﹐所以補虛﹐其力柔﹐其功緩﹐但察其服補無礙﹐或略見相投﹐便是得力﹐輕者二三劑﹐重者十餘劑﹐方得見功。若不知此理﹐但於一二劑間未見速效﹐庸讒起﹐惑亂生﹐全功盡棄矣。﹝張景嶽﹞

古人言「溫」而不言「瘟」﹐特所言之「溫」與「瘟」相同﹐則「溫」「瘟」爲一病也明矣。後人加以﹐「」字﹐變「溫」爲「瘟」﹐是就病之名目而言﹐豈可以「溫」﹑「瘟」爲兩證乎﹖其曰春溫﹑夏溫﹑秋溫﹑冬溫﹐總屬彊立名色﹐其實皆因四時感「瘟」气而成病耳。其曰風溫﹑濕溫﹑溫瘧﹑溫暑者﹐卽瘟病而兼風﹑濕﹑暑﹑瘧也。其曰瘟毒者﹐言瘟病之甚者也。其曰熱病者﹐就瘟病之發於夏者而言也。至於晚發之說﹐更屬不經。夫冬月寒厲之气﹐感之卽病﹐哪容藏於肌膚半年無恙﹐至來歲春夏而始發者乎﹖此必無之理也。至於「疫」字﹐傳以民皆疾解之﹐以其爲病﹐延門闔戶皆同﹐如徭役然。去「彳」加「」﹐不過取其與疾字相關耳。須知疫病所賅甚廣﹐瘟疫者不過疫中之一證耳。此外尙有藏疫﹑雜疫之殊﹐而瘟疫書中﹐卻遺此二條﹐彊分瘟病﹑疫病而各立方施治。及細按其方論﹐漫無差別﹐不可從也。吁﹗「瘟疫」二字﹐尙不明其義意﹐又奚以治瘟疫哉﹖○《景嶽全書》各門講解俱極精詳﹐惟將傷寒﹑瘟疫二證攪作一團﹐未曾分晰。夫瘟疫與傷寒迥乎不同﹐治法亦異﹐何謂溫疫本卽傷寒乎﹖夫旣曰本卽傷寒﹐再立瘟疫一門﹐豈非贅癅乎﹖且旣曰本卽傷寒﹐而又曰染時气而病﹐吾不知先傷於寒而後爲時气所染乎﹖抑染時气而後爲寒所傷乎﹖抑二者並集於一人之身乎﹖總緣傷寒﹑瘟疫﹐原未看淸。猶做文者﹐認題不眞﹐下筆便錯﹐𨿽詞藻絢爛而不中肯綮﹐總屬塵飯土羹。最不敢從者﹐發汗峻補二條。抑知瘟疫豈彊汗之所能解﹐而峻補豈可施於熱毒之人乎﹖惟汗﹑下後﹐或顯虛證﹐或虛人久病而感瘟者﹐補法亦自不可少也。○吳又可之《瘟疫論》﹐世所盛行﹐其中達原飲固爲治瘟疫之良方﹐第言瘟邪浮越於某經者﹐卽加某經之藥﹐止有三陽在表治法。至於邪之傳裏者﹐僅有入陽明胃腑一條﹐三陰略而不及。夫云邪伏膜原﹐自內達外﹐不似傷寒之按次傳經則可﹐若曰邪總不入三陰﹐是將臟腑經絡劃然中斷﹐而人身之營衛﹐扡格而不通矣。每見患瘟疫者﹐腹滿便實﹐自利發黃﹐四肢厥逆﹐非傳入足太陰經乎﹖舌漧口燥﹐咽痛﹐但欲寐﹐非傳入足少陰經乎﹖煩滿囊縮﹐衝逆動搖﹐脇肋諸痛﹐非傳入足厥陰經乎﹖不特此也﹐有患在皮毛而哮喘咳嗽者﹐此邪之入肺也﹔有患在神志而昏冒喜笑者﹐此邪之入心也。

是則五臟六腑﹐瘟邪傳變﹐無所不到﹐謂瘟邪止在三陽經﹐必無是理。﹝《說疫》﹞

疫癘一證﹐邪從口鼻而入﹐直行中道﹐流布三焦﹐非比傷寒六經可表﹑可下。夫疫爲穢濁之气﹐古人所以飲芳香采蘭艸者﹐重滌穢也。及其傳變﹐上行極而下﹐下行極而上﹐是以邪在上焦者爲喉啞﹐爲口糜﹔若逆傳膻中者﹐爲神昏舌絳﹐爲喉痛丹疹。治法﹕淸解之中﹐必佐芳香宣竅逐穢﹐如犀角﹑菖蒲﹑銀花﹑郁金等類﹐兼進至寶丹﹐從表透裏﹐以有靈之物﹐內通心竅﹐搜剔幽隱。若邪入營中﹐三焦相混﹐熱愈結﹐邪愈深者﹐理宜鹹苦大制之法﹐仍恐性速直走在下﹐故用元參﹑金銀花露﹑金汁﹑栝蔞皮輕揚理上﹐所謂仿古法而不泥其法者也。考是證﹐惟張景嶽﹑諭嘉言﹑吳又可論之最詳。然宗張﹑諭二氏﹐恐有遺邪畱患﹐若宗吳氏﹐又恐邪去正傷﹐惟在臨證權衡﹐無盛盛﹐無虛虛而遺人夭殃﹐方不愧爲司命矣。﹝《臨證指南》﹞

認疫若何﹖於聞見中但有兩三人病情相同者﹐便要畱心。畱心若何﹖病有怪怪奇奇﹐不近情理﹐較諸傷寒﹑風溫﹑濕溫﹑溫熱﹑暑等門迥乎大異者﹐卽疫也。脈證不必大涼﹐而服大涼之藥﹐似有害而終無害者﹐卽疫也。脈證可進溫補﹐而投溫補之劑﹐始似安而終不安者﹐卽疫也。○春溫﹑夏熱﹑秋燥﹑冬寒﹐固病之常。若夫疫者﹐穢惡之气﹐互相傳染﹐吳又可論之詳矣。惟吳氏謂從口鼻而入﹐卽踞膜原﹔愚謂旣由口鼻吸受﹐肺爲出入之門戶﹐無有不先犯肺者。疫皆熱毒﹐肺金所畏﹐每見此証之身熱﹐先有憎寒者﹐肺先病也﹔繼而充斥三焦﹐或有徑入心包者。所云厲气﹐無非郁熱。是以諭西昌所講「瘟」「溫」二字﹐未嘗區別﹐蓋亦有見乎此耳。

況所云上焦如霧﹐升逐解毒﹔中焦如漚﹐疏逐解毒﹔下焦如瀆﹐決逐解毒。總不脫一「毒」字者﹐其爲郁熱﹐意在言表矣。更有患此病者﹐縱飲冷水﹐亦能汗解﹐此非熱毒之明驗乎﹖至於疫邪𨿽解﹐而肺蓄餘熱﹐每多咳嗆﹑肌熱﹑自汗等證﹐亦所謂肺先受病而未愈之明徵也。又有大旱之年﹐水涸日烈﹐河水每多熱毒﹐飲其水者﹐多發疫痢﹐以痢門常法治之無效﹐余於治痢方中加以貫眾之苦寒解毒﹐無不應手。此亦熱毒之一驗也。○治疫之法﹐總以「毒」字爲提綱﹐憑他如妖似怪﹐自能體會無疑。君如不信﹐試觀古今治疫之方﹐何莫非以解毒爲主﹖吳又可之專用大黃﹐非解毒乎﹖張路玉之酷喜人中黃﹐而以童便配蔥﹑豉爲起手方﹐非解毒乎﹖葉天士之銀花﹑金汁必同用犀角﹑黃連﹑生甘艸等味﹐十方九用﹐非解毒乎﹖故諭氏有要言不繁﹐觀其旨﹐上中下則有升﹑疏﹑決之異﹐而獨於「解毒」一言﹐疊疊緊接﹐不分彼此﹐豈非反復叮嚀﹐示人眞諦也哉﹖﹝《吳醫匯講》﹞

疫病是天地不正之異气﹐四時皆有﹐能傳染於人﹐以气感召﹐從口鼻而入﹐不比風寒乃天地之正气﹐從皮毛而入﹐不傳染於人者也。又與瘧相似﹐但瘧乃天地暑熱之正气﹐呆在少陽一經﹐寒熱各半﹐不比疫病起始凜凜惡寒﹐繼而大熱﹐晝夜不退。寅卯二時﹐是疫病交關之所﹐此時熱可暫退﹐過此又發大熱矣。疫病亦有間日發寒熱者﹐但發時寒短熱長﹐不呵欠﹐不鼓頷爲異耳。醫家大病﹐槪認作傷寒施治﹐誤謂邪從毛竅而入﹐藥進羌﹑防﹐以散太陽之邪﹐又爲謂少陽﹑陽明二經﹐藥進柴﹑葛﹐以散少陽﹑陽明之邪。不知疫邪從口鼻而入﹐多在膜原﹐表散不惟疫邪不能解﹐反耗津液元气﹐邪反乘虛入裏﹐或傳厥陰﹐人事昏沈﹐而元气敗壞﹐血液耗灼﹐未有不死者矣。余創立救陰解疫毒一方﹐初病卽用﹐意謂先補正气﹐正旺則五內堅固﹐邪無由而入﹔陰回則津液內生﹐邪不攻而自走﹐卽仲景建中湯之意也。且內有甘艸﹑黑豆﹑銀花﹑黃泥之屬﹐解熱毒之邪於扶正之中﹐又何患熱不退而病不痊耶﹖若其人本體素虛﹐救陰不效﹐則從用八味以救陽﹔其人本體脾虛﹐救陰不效﹐則從用補中﹑異功以救土﹐此又法之變也。○厲气之來﹐從鼻而入者﹐則伏於膜原﹔從口而入者﹐則幹於胃腑。其間體實而受邪者﹐有之﹔體虛而受邪者﹐有之﹐本熱而假寒者﹐有之﹔本寒而假熱者﹐有之。非可盡投膏黃﹐純用芩﹑連而專以丹溪﹑河間爲法者也。蓋時疫之初發﹐與傷寒似同而實異﹐時疫之傳﹐與傷寒似異而實同。當其邪在三陽也﹐惡寒壯熱﹐頭痛身痛﹐口渴引飲﹐嘔吐下利﹐脈大而數。達原飲乃驅邪離散直達巢穴之藥﹐白虎﹑承气乃辛涼推蕩淸火逐邪之劑﹐惟壯實之體宜之。倘遇內虛之輩﹐白虎失其過寒﹐承气失其過攻。至於邪陷三陰﹐髒气受敵﹐見證神昏目定﹐撮空撚指﹐譫妄舌黑﹐脈沈細而數﹐種種惡證疊出﹐元气由邪熱而虧﹐胃气由邪熱而耗﹐髒气由邪熱而傷。不知變計﹐徒拘攻下一法﹐虛虛之戒﹐可不愼歟﹖余兄廣期謂﹕疫病乃熱毒爲害﹐治以逐疫解毒爲第一義。因立幹一老人湯一方﹐除疫毒而退熱邪﹐正與諭氏所謂升逐﹑疏逐﹑決逐兼以解毒之意同﹐可稱治疫之聖藥也。﹝《會心錄》﹞

疫邪來路兩條﹐去路三條﹐治法五條盡矣。何爲來路兩條﹖有在天者﹐此非其時而有其气﹐邪從經絡而入﹐則爲頭痛發熱﹑咳嗽發頤﹑大頭之類﹔有在人者﹐此互相傳染﹐邪從口鼻而入﹐則爲憎寒壯熱﹑胸膈滿悶﹑口吐黃涎之類。所謂來路兩條者此也。何爲出路三條﹖在天之疫﹐從經絡而入者﹐宜分寒熱﹐用辛溫﹑辛涼之藥以散邪﹐如香蘇散﹑普濟消毒飲﹐俾其邪仍從經絡而出也﹔在人之疫﹐從口鼻而入者﹐宜芳香之藥以解穢﹐如神術散﹑正气散﹐俾其邪仍從口鼻而出也﹔至於經絡﹑口鼻所受之邪﹐傳入臟腑﹐漸至潮熱譫語﹑腹滿脹痛﹐是毒瓦斯歸內﹐疏通腸胃﹐始解其毒﹐法當下之﹐其大便行者﹐則淸之﹐下後而餘熱不盡者﹐亦淸之。所謂去路三條者此也。何爲治法五條﹖曰發散﹐曰解穢﹐曰淸﹐曰下﹐曰補﹐所謂治法五條者此也。﹝程鐘齡﹞

饑荒多疫﹐气候失和﹐加以飲食失節﹐以身之虛﹐逢天之虛﹐則病作矣。萬曆壬午﹐久旱民饑﹐熱疫流行﹐初起寒熱拘攣﹐次變斑黃﹑狂躁﹐死者相繼。治用人參敗毒散先發其表﹐次用人參柴胡湯以和解。右脈大於左﹐自汗﹐胸腹不脹﹐無表裏證見者﹐治用補中益气湯﹐活者甚多。此中气先因饑餒受虧﹐已屬內傷不足﹐若用正傷寒之法大汗﹑大下﹐豈不殺人﹖○疫病當分天時寒暄﹑燥濕﹐病者虛實﹑安逸﹐因時制宜﹐不可拘泥。如天時久旱﹐燥令流行﹐民多熱疫﹐忌用燥劑﹐治宜解毒潤燥﹔天久淫雨﹐濕令流行﹐民多寒疫﹐忌用潤劑﹐治宜燥濕理脾。﹝《醫學六要》﹞

大饑之後﹐必有大疫。疫邪中人﹐從口鼻而入﹐捨於膜原。方書𨿽有寒疫﹑熱疫兩種﹐而熱疫恆多﹐最爲眞陰之賊。其見證也﹐始則頭眩目脹﹐或痛或不痛﹐腰腿酸軟﹐胸悶口渴﹐或但口漧而不渴﹐微惡寒﹐或有汗﹐或無汗﹔繼則不惡寒﹐而但熱無汗﹐午前熱微﹐午後熱熾。初治用達原飲一二劑﹐感輕者可愈﹐否則壯熱口漧﹑舌黑譫語等證漸見。時師見熱不退﹐頭疼腰酸無汗﹐則曰表未解也﹐三陽經表藥全施﹔見舌黑﹐譫語煩躁﹐則曰裏證急也﹐白虎﹑承气雜進。嗚呼﹗危矣。此證初起﹐用達原飲不解﹐卽當出入於六味飲﹑甘露飲﹑疏肝益腎湯等方﹐大劑與之﹐少加柴胡爲向導。﹝虛者﹐可用人參﹞奏效𨿽遲﹐穩當之至。其有壯盛之人﹐服前藥四﹑五日﹐仍不從內外解者﹐診其脈果沈數有力﹐則於三承气湯中酌其宜而下之﹔下後胸仍不寬﹐用小陷胸湯和之。

若頻用表藥﹐則陰气耗﹔早用下藥﹐則陰液亡﹐汗終不出﹐熱勢更甚。此時急進大劑養陰之品﹐尙可回生﹐否則未有不隕命者。大抵疫病初起之脈﹐不似傷風﹑傷寒之浮緊﹔內卽大熱﹐脈象亦不大數﹔更有一種手足逆冷﹐類傷寒﹑傷風之初起者﹐斷不可妄進熱劑。《經》云﹕熱深厥亦深﹐熱微厥亦微。正謂此也。何以辧之﹖風寒手足冷﹐則必惡風寒﹐甚則戰栗﹐喜近火日﹐引衣被自覆﹔疫證手足𨿽冷﹐絕不畏涼﹐且不樂近衣被﹐試捫其前後心烙手可知矣。但用藥只宜甘寒以養陰退陽﹐勿投苦寒以傷胃气。髙鼓峯云﹕陰气外溢則得汗﹐陰血下潤則便通﹐法不離乎三承气﹐而穩當過之。余遵此以治熱病﹐無不應手﹐卽接治他醫誤藥敗證﹐亦多有生者。

至於用藥之輕重﹐及有兼證變證等事﹐則在臨證時﹐看老﹑少﹑彊﹑弱﹐宜攻﹑宜補﹐酌而用之。圓機之士﹐當不須余之多贅也。﹝郭恕先﹞

脈候

瘟病怫熱在中﹐脈多見於肌肉之分﹐而不甚浮﹔若熱郁少陰﹐則脈沈伏欲絕﹐非陰脈也﹐乃陽邪所閉耳。

○瘟病內外皆熱﹐其脈不洪不數﹐但指下沈伏小急﹐不可誤認虛寒而以溫藥治之﹐益其熱也。所以傷寒多從脈﹐瘟疫多從證。蓋傷寒邪從外入﹐循經傳也﹔瘟病邪從內熾﹐溢於經也。○診瘟病﹐脈洪長滑數者輕﹔重則脈沈﹔甚則閉絕。此辧瘟病脈之要訣。﹝楊栗山﹞

選案

一人病瘟發熱﹐煩渴思飲冷水。醫者以爲凡病須忌生冷﹐病者苦索弗予﹐遂至兩目火迸﹐咽喉焦燥﹐晝夜不寐﹐目中見鬼。乘隙匍匐竅取井水一盆﹐置之枕旁﹐飲一杯﹐頓覺淸涼﹔二杯﹐鬼物潛消﹔三杯﹐咽喉聲出﹔四杯﹐筋骨舒暢﹔飲至六杯﹐不知盞落枕旁﹐竟爾熟睡﹐俄而大汗如雨﹐衣被濕透﹐脫然而愈。蓋因其人瘦而多火﹐始則加之以熱﹐經絡枯燥﹔繼而邪气傳表﹐不能作正汗而解。今得冷凍飲料﹐表裏和潤﹐所謂除獘便是興利矣。○賣卜施幼聲﹐六月患疫﹐口燥舌漧﹐咽喉腫痛﹐心腹脹滿﹐渴思冰水﹐小便赤澀。下證悉備﹐但通身如冰﹐指甲靑黑﹐六脈如絲。醫者不究裏證熱極﹐但引《全生集》以爲陽證但手足厥逆﹐若冷過肘膝﹐便是陰證。今已通身冰冷﹐比之冷過肘膝更甚﹔且陶氏以脈分陰﹑陽二證﹐全在有力﹑無力﹐今脈微欲絕﹐比之無力更甚﹐此陰證而得陰脈之極。其諸陽證﹐竟置不問﹐欲投附子理中湯。予以脈證相參﹐此陽証之最者。蓋因熱極﹐气道壅閉﹐乃至脈微欲絕﹐此脈厥也﹔陽郁則四肢厥逆﹐今陽亢已極﹐以致通身冰冷﹐此體厥也﹔六脈如無者﹐羣龍無首之象﹐證亦危矣。囑其急投承气。疑而不服﹐疊延三醫﹐皆言陰證﹐卜之從陰則吉。竟進理中湯﹐下咽如火﹐煩躁超時而歿。﹝吳又可﹞

胡日度頭面浮腫。醫謂脾虛﹐用六君子湯數劑﹐頭大如桶﹐膊大如斗。有知爲大頭時證者﹐用九味羌活湯﹐口不能言﹐舌枯而縮﹐牙關閉緊﹐湯藥不入﹐自早至午﹐眼翻而厥﹐鼻气如火。出入有聲。予用石膏四兩﹐元參一兩﹐花粉五錢﹐黃芩﹑麥冬﹑荊芥各三錢﹐甘艸﹑茯苓﹑陳皮﹑神曲各一錢。煎成﹐牙抉不開﹐以匙挑灌鼻竅﹐滲入喉中﹐頃滲半甌﹐牙門露隙﹐從牙隙又灌半甌。煎二劑成﹐漸灌漸醒。至一鼓﹐忽舌吐出﹐眾驚取視﹐乃舌上所生之殼﹐中空外實﹔五鼓始知人事﹔三日後﹐腫處幹縐﹐從頭褪下如面釜一具。此後耳﹑鼻﹑唇﹑頤﹑手﹑膊﹐次第大塊而下﹐一如面之形。﹝程華仲﹞

泰和二年四月間﹐民多疫癘。初覺憎寒發熱﹐次傳頭面腫盛﹐目不能開﹐喘促﹐咽喉不利﹐舌漧口燥。俗云﹕大頭天行﹐染之多死。東垣曰﹕身半以上﹐天之气也。邪熱客於心肺之間﹐上攻頭面而爲腫盛。制方名普濟消毒飲﹐服之皆愈﹐人謂仙方。﹝《東垣十書》﹞

洪徳敷女﹐於初冬發熱﹐頭痛﹐胸滿不食。服發散消導藥﹐至第六日﹐身痛腹疼﹐欲圊不得﹐口鼻上唇忽起黑色成片﹐光亮如漆﹐與玳瑁無異﹐醫駭辭去。石頑診之﹐喘汗脈促﹐神气昏憒。𨿽證脈俱危﹐喜其黑色四圍紅暈鮮澤﹐許以可治。先與葛根芩連湯﹐加犀角﹑連翹﹑荊芥﹑防風﹑紫荊﹐以人中黃解其肌表毒邪﹔俟其黑色發透﹐乃以涼膈散加人中黃﹑紫荊皮﹑犀角﹐微下二次﹔又與犀角地黃湯加人中黃調理而安。此證書所不載﹐惟龐安常有「玳瑁瘟」之名﹐而治法未備﹐人罕能識。﹝《張氏醫通》﹞

附方

幹一老人湯料豆﹑金銀花﹑生甘艸﹑鮮黃土。

新制救疫湯料豆﹑綠豆﹑扁豆﹑赤小豆﹑生甘艸﹑金銀花﹑玉竹﹑生首烏﹑當歸﹑丹皮﹑貝母﹑鮮黃土﹑生薑。

卷五﹟雜證匯參

斑疹痧

斑疹

有傷寒發斑﹐有時气發斑﹐有陽毒發斑﹐有溫毒發斑﹐四証之中﹐溫毒爲重。皆因熱邪在表﹐不當下而下之﹐乘虛入胃﹔或熱邪在裏﹐不得疏泄﹐二者皆能發斑。﹝《三因方》﹞

時疫傳染多發斑。大抵汗後熱不淨﹐煩躁脈伏﹐便是發斑之候。斑證吐瀉者吉﹐謂毒瓦斯上下俱出也。﹝《醫學六要》﹞

或朵如錦紋者﹐爲斑﹔隱隱見紅點者﹐爲疹。蓋胃熱失下﹐衝入少陽﹐則助相火而成斑﹔衝入少陰﹐則助君火而成疹。○凡斑疹欲出未出之際﹐宜服升麻葛根湯以透其毒﹐不可便服寒劑以攻其熱﹐又不可發汗﹑攻下虛其表裏之气。如內熱甚﹐加黃連﹑犀角﹑靑黛﹑知母﹑石膏﹑芩﹑柏﹑元參之類﹔若斑勢稍退﹐潮熱譫語﹐不大便﹐可用大柴胡湯﹐或調胃承气湯下之。﹝汪庵﹞

斑證﹐輕如疹子﹐重如錦紋。致病之由﹐𨿽分數種﹐然總因邪毒不解而然。如當汗不汗﹐則表邪不解﹔當下不下﹐則裏邪不解﹔當淸不淸﹐則火盛不解﹔當補不補﹐則無力不解﹔或下之太早﹐則邪陷不解﹔或陽證誤用溫補﹐則陽亢不解﹔或陰證誤用寒涼﹐則陰凝不解。凡邪毒不解﹐則直入陰分﹐郁而成熱﹐乃致液涸血枯﹐斑見肌表。○成無己曰﹕熱則傷血。熱不散則裏實表虛﹐熱邪乘虛出於皮膚而爲斑也。不可發汗﹐重令開泄﹐更增斑斕也。予則以爲不然。蓋凡傷寒之邪﹐本自外而入﹐深入不解﹐則又自內而出﹐此其表裏相乘﹐勢所必至﹐原非表虛證也。但使內外通達﹐則邪必由表而解矣。﹝《景嶽全書》﹞

凡斑疹初見﹐須用紙撚照看胸﹑背﹑兩脇﹐點大而在皮膚之上者爲斑﹔或雲頭隱隱﹐或瑣碎小粒者爲疹。方書謂斑色紅者屬胃熱﹐紫者熱極﹐黑者胃爛。亦必看外證所合﹐方可斷之。然春夏之間﹐濕病俱發斑疹﹐須辧其色。如色淡肢淸﹐口不甚渴﹐脈不洪數﹐非虛斑卽陰斑也。或胸腹微見數點﹐面赤足冷﹐或下利淸谷﹐此陰盛格陽於上也﹐當溫之。若斑色紫點小者﹐心包熱也﹔點大而紫者﹐胃中熱也﹔黑斑而光亮者﹐熱勝毒盛也。𨿽屬不治﹐若其人气血充者﹐或有可救﹔黑而晦者必死﹔黑而隱隱﹐四旁赤色者﹐此火郁內伏﹐大用淸涼透發﹐間有轉紅可救者。夫斑屬血﹐疹屬气﹐斑疹皆是邪气外露之象﹐發出神情淸爽爲外解裏和﹐如斑疹出而神昏者﹐此正不勝邪而內陷﹐或胃津內涸之候也。○斑由失表而致者﹐當求之汗﹔失下而致者﹐必取乎攻。火甚淸之﹐毒甚化之。營气虛者﹐助其虛而和之﹑托之。至於陰斑之說﹐甚少。痧者﹐疹之通稱﹐有頭粒而如粟狀﹔癮者﹐卽疹之屬﹐腫而易癢。須知出要周勻﹐沒宜徐緩。致病不外乎太陰﹑陽明﹐故繆氏專以脾胃論﹐精且切也。治宜辛涼﹑甘寒﹑苦寒﹑鹹寒﹑淡滲等法。﹝葉天士﹞

內傷發斑﹐形如蚊迹﹐多在手足﹐初起無頭痛﹑身熱等證﹐乃勞役過度﹐胃气虛極﹐火遊於外﹐或他證汗﹑下後﹐中气虛乏﹐邪無所歸﹐散於肌表。治宜大建中湯﹐不可妄施涼藥。○陰證發斑﹐點稀色淡﹐如蚊迹狀﹐不似陽斑之紅顯也。良由腎气虛寒﹐陰盛於下﹐迫其無根之火浮游於上。若誤作熱證而用淸涼﹐危殆立至。治宜八味湯﹐陰火收藏﹐而斑自退。﹝《明醫指掌》﹞

蚊迹類斑﹐謬誤認作斑治﹐殺人甚速。辧法先紅後黃者﹐蚊迹也﹔先淡後紅者﹐斑也﹔蚊迹多見於手足﹔斑多見於胸腹。﹝朱丹溪﹞

斑無頭粒﹐如蚊迹﹑蚤痕﹐重者如錦紋﹔疹有頭粒﹐或見或隱。斑發於陽明﹐疹發於太陰。疹之所由﹐乃肺爲熱灼﹐故紅點見於皮毛﹐與濕疹白色而無紅點者不同。蓋疹﹐感病也﹐時行也﹐四時不正之气與膈間素有之火合而灼肺也。或君火﹑相火之所致﹐或寒﹑暖﹑暑﹑濕之气合而爲病。其證寒熱嘔惡﹐目多眵痕﹐耳冷尻冷﹔其脈或沈而數﹐或伏而不起﹐發後始見洪數者是也。再論治法﹐斑爲胃實﹐故見點便忌升提﹐急急淸涼化毒。尢慮胃爛﹐爛則色變紫黑而危。疹爲心包伏熱燻肺而出﹐故首尾但宜淸涼解托﹐涼膈散去硝﹑黃是其主方﹐有表證加荊﹑防﹑前胡之屬。不用羌活者﹐因無太陽證也﹔兼骨節疼痛﹐始可加入。脈大汗多﹐兼陽明證﹐可加葛根﹔往來寒熱﹐兼少陽證﹐可加柴胡。暑令合益元散﹐寒令合香蘇飲。火旺淸之﹐用黃連﹑石膏必兼甘﹑桔﹔末後滋陰﹐甘﹑桔仍不可去。更有要語﹐但有一毫胸次未寬﹐便爲疹毒未透﹔首尾無汗﹐須髮一身水泡﹐膈熱方淸﹔虛者忌﹑術﹐可加人參。

治疹之法如此﹐治斑之法﹐諸書詳盡﹐不必多贅。﹝王協中﹞

斑爲三焦無根之火﹐疹屬心脾濕熱之火﹐其上侵於肺則一也。○赤疹因熱气乘之﹐稍涼則消﹔白疹因寒气折之﹐稍暖則消。似白似赤﹐微黃隱於肌肉之間﹐四肢重著﹐此脾經風熱挾濕也﹐多因沐後感風與汗出解衣而得。﹝《醫學入門》﹞

疹有頭粒﹐或如粟米﹐或如蚊迹﹐或隨出隨沒﹐或沒而又出。又有紅點隱密於皮膚不透出者﹐爲癮疹﹔顆粒顯透於皮膚者﹐爲沙疹。證各不同﹐而初起必兼鼻塞流涕﹐聲重咳嗽﹐頭疼胸悶﹐發熱自汗﹔更有風邪壅肺﹐气急鼻扇﹐咳不能臥。先用潤肺利邪之劑。後變潮熱而頭不疼﹐胸膈已快﹐惟咳嗽气急如故﹐此因本气素虛。

肺邪𨿽解﹐陰虛火旺﹐脈數大者﹐宜滋陰淸肺﹐不可誤投參﹑酸斂。﹝《證治匯補》﹞

丹痧

丹痧一證﹐方書未有詳言﹐余究心是証之所由來﹐不外乎風﹑寒﹑溫﹑熱﹑時厲之气而已。故解表淸熱﹐各有所宜﹐治之得當﹐愈不移時﹐治失其宜﹐禍生反掌﹐無非宜散宜淸之兩途。其證初起﹐凜凜惡寒﹐身熱不甚﹐並有壯熱仍兼憎寒者﹐斯時𨿽咽痛煩渴﹐先須解表透達﹐卽或宜兼淸散﹐總以散字爲重。所謂火郁發之也。苟漫用寒涼﹐則外邪益閉﹐內火益焰﹐咽痛愈劇﹐潰腐日甚矣。不明是理﹐反云如此涼藥﹐尙且火勢勃然﹐不察失散之誤﹐猶謂寒之未及﹐愈涼愈遏﹐以致內陷而斃者有之。或云﹕是證專宜表散。所見亦偏﹐蓋初起寒熱之時﹐散爲先務﹐俾汗暢而丹痧透發﹐若無惡寒等證﹐則外閉之風寒已解﹐內蘊之邪火方張﹐寒涼泄熱﹐是所宜投﹐熱盡而病自愈矣。若仍執辛散之方﹐則火得風而愈熾﹐腫勢反增﹐腐亦滋蔓﹐必至滴水下咽﹐痛如刀割。間有議用淸涼者﹐乃以郁遏誹之﹕炎熱燎原﹐殺人最暴﹐此偏於散之爲害也。彼言散之宜﹐此言散之禍﹔彼言寒之禍﹐此言寒之宜。要於先後次第之間﹐隨機權變﹐斯各中其竅耳。再按﹕此證愈後﹐每有四肢酸痛難以屈伸之狀﹐蓋由火爍陰傷而絡失所養﹐法宜滋陰﹐勿同痺證施治。﹝《吳醫匯講》﹞

白

白一證﹐考古方書無專條論及﹐間有斑疹門中發明一二﹐究未能盡其底蘊。今溫熱證中﹐每多發出如粞如粟﹐色白形尖者﹐謂之白。有初病卽見者﹔有見而卽愈者﹔有見而危殆者﹐有病經日久﹐斑疹已見﹐補瀉已施之後﹐仍然發此而愈者。世俗泛稱時气﹐殊不知致病之由旣異﹐治療之法不同﹐不可不與斑﹑疹詳辧而審處之也。蓋傷寒傳經熱病﹐汗出不徹﹐邪熱轉屬陽明﹐或由經入腑﹐受熱蒸灼﹐營傷血熱不散﹐而裏實表虛﹐熱气乘虛出於膚腠﹐稀如蚊迹﹐稠如錦紋者﹐爲斑﹔時行風熱之气﹐侵入肺虛血熱之體﹐失於淸透﹐傷及手太陰血分﹐乘虛出於皮膚﹐如沙如粟而色紅瑣碎者﹐爲疹。或歲當火運﹐復感時厲之毒﹐卽咽痛而成丹痧及爛喉痧之類﹐爲最劇者也。至於白一證﹐則溫暑病中兼濕爲多。蓋伏气之發﹐本從內出﹐然必因外感﹐及人身素蘊之濕﹐與外觸之邪互相蒸發﹐上甚爲熱。初病治法﹐設不用淸透﹑滲解﹐則肺爲熱傷﹐气從中餒﹐不能振邪外解﹐熱漸陷於營分﹔轉投淸營﹑滋化﹐熱勢稍緩﹐而肺气亦得借以自復﹐所畱之濕﹐仍從上焦气分尋隙而出﹐於是發爲白。以肺主气﹐故多發於肩背﹑胸臆。白爲肺之色﹐光潤爲濕之餘气﹐至此而邪始盡泄也。若其人根本已虛﹐無气蒸達﹐多有延爲衰脫者。故此證以元气未漓﹐色潤晶瑩有神者﹐爲吉﹔枯白乏澤﹐空殼稀散者﹐爲气竭而凶。總以形色之枯潤﹐卜其气液之竭否。大抵此證在春末夏初暑濕之令爲甚﹐秋冬則間有之。要不出乎手經受病﹐仍從手經發泄﹐不比足經之邪可從下解也。夫肺爲主气之髒﹐气旺則邪從外解﹐上泄而病愈﹔气衰則邪正並竭﹐𨿽發必朽白無神而難治。觀《內經》暑與濕同推﹐仲聖痙﹑濕﹑合論﹐益知溫暑證中多夾濕邪﹐更無疑矣。○再有一種白小粒﹐如水晶色者﹐此濕熱傷肺﹐邪𨿽出而气液枯也﹐必得甘藥補之。或未至久延﹐傷及气液﹐及濕郁衛分﹐汗出不徹之故﹐當理气分之邪。若白如枯骨者﹐多凶﹐爲气液竭也。﹝《吳醫匯講》﹞

脈候

凡斑旣出﹐須得脈洪數有力﹐身溫足暖者可治﹔若脈小足冷﹐元气虛弱者難治。﹝周禹載﹞

選案

一人內寒外熱﹐六脈沈細﹐肩背﹑胸脇斑出數點﹐隨出隨隱﹐語言狂亂。乃陽爲陰逼﹐上入於肺﹐傳之皮毛﹐故肌表𨿽熱﹐以手按之﹐須臾冷透如冰。與姜附等藥數劑﹐大汗而愈。﹝許叔微﹞

一人脈虛自汗﹐誤與眞武湯﹐遂至神昏脈伏﹐肌熱灼指。此營熱致斑﹐非陽病陰脈可比。先與白虎加入參湯化其斑﹐復以桃仁承气下之而愈。﹝呂滄州﹞

胡虎臣元气素虛﹐時常感冒﹐予與補中益气湯卽愈。一日﹐發斑徧身﹐兼見焦黑。醫謂陽證誤溫不救。

予曰﹕非也﹐此胃气虛極﹐一身之火遊行於外。與人參五錢﹐黃﹑麥冬各二錢﹐五味﹑花粉﹑丹皮﹑木通﹑元參﹑貝母﹑荊芥各七分﹐服之而愈。﹝程華仲﹞

卷六﹟雜證匯參

中風

經義

風中五臟六腑之兪﹐亦爲臟腑之風﹔各入其門戶所中﹐則爲偏風。○三陽三陰發病﹐爲偏枯痿易﹐四肢不舉。○汗出偏沮﹐使人偏枯。○偏枯﹑痿厥﹐肥貴人﹐髙粱之疾也。○內奪而厥﹐則爲喑痱。○胃脈沈鼓澀﹐胃外鼓大﹐心脈小堅急﹐皆鬲偏枯。男子發左﹐女子發右。不喑舌轉﹐可治﹐三十日起。其從者﹐喑﹐三歲起。

年不滿二十者﹐三歲死。○急虛身中卒至﹐五臟絕閉﹐脈道不通﹐气不往來﹐譬於墮溺﹐不可爲期。﹝《素問》﹞

邪之中於人也﹐無有常。中於陰﹐則澑於腑﹔中於陽﹐則澑於經。○中於面﹐則下陽明﹔中於項﹐則下太陽﹔中於頰﹐則下少陽。其中於膺﹑背﹑兩脇﹐亦中其經。○中於陰者﹐常從臂始﹐其陰皮薄﹐其肉淖澤﹐故俱受於風﹐獨傷其陰。○虛邪客於身半﹐其入深﹐內居營衛﹐營衛稍衰﹐則眞气去﹐邪气獨畱﹐發爲偏枯﹐其邪气淺者﹐脈偏痛。○痱之爲病﹐身無痛者﹐四肢不收﹐智亂不甚﹐其言微知﹐可治﹔甚則不能言﹐不可治也。

○偏枯﹐身偏不用而痛﹐言不變﹐志不亂﹐病在分腠之間。巨鍼取之﹐益其不足﹐損其有餘﹐乃可復也。﹝《靈樞》﹞

哲言

夫風之爲病﹐當半身不遂﹐但臂不遂者﹐此爲痺。脈微而數﹐中風使然。○寸口脈浮而緊﹐緊則爲寒﹐浮則爲虛﹐寒虛相搏﹐邪在皮膚。浮者血虛。絡脈空虛﹐賊邪不瀉﹐或左或右﹐邪气反緩﹐正气卽急﹐正气引邪﹐僻不遂。邪在於絡﹐肌膚不仁﹔邪在於經﹐卽重不勝﹔邪入於腑﹐卽不識人﹔邪入於髒﹐舌卽難言﹐口吐涎。○侯氏黑散﹐治大風四肢煩重﹐心中惡寒不足者。﹝《金匱》﹞

《內經》曰﹕風者﹐百病之長也﹐至其變化﹐乃爲他病。故有偏風﹑腦風﹑目風﹑漏風﹑首風﹑腸風﹑泄風﹐又有肺風﹑心風﹑肝風﹑脾風﹑腎風﹑胃風﹑勞風等證。﹝《醫學正傳》﹞

風中於人﹐曰卒中﹐曰暴僕﹐曰暴喑﹐曰蒙昧﹐曰口眼僻﹐曰手足癱瘓﹐曰不省人事﹐曰言語謇澀﹐曰痰涎壅盛。﹝《古今醫鑑》﹞

卒然僕倒者﹐《經》稱爲擊僕﹐世稱爲卒中﹐乃國中之證也。口眼斜﹐半身不遂﹐《經》稱爲偏枯﹐世稱爲癱瘓及腿風﹐乃中倒後之證也。舌彊不言﹐唇吻不收﹐《經》稱爲痱病﹐世稱爲風懿﹐亦中倒後之證也。

﹝《得效方》﹞

《寶鑑》云﹕凡人初覺大指﹑次指麻木不仁﹐或不用者﹐三年內有中風之疾。宜先服愈風湯﹑天麻丸﹐此治未病之法也。薛己云﹕預防之理﹐當養气血﹑節飲食﹑戒七情﹑遠幃幕可也。若服前方﹐以爲預防﹐適所以招風取中也。﹝《證治準繩》﹞

自古論中風者﹐悉主於外感﹐而劉﹑李諸子﹐則主於內傷。今詳此病﹐蓋因先傷於內﹐而後感於外﹐相兼成病者也。但有標本輕重不同耳。百病皆有因有證﹐因則爲本﹐證則爲標。古論中風者﹐言其證也﹔諸子論中風者﹐言其因也。豈可以一證歧而爲二哉﹖故古人所論外感風邪者﹐未必不由本體虛弱﹐營衛失調之所致﹔諸子所論火盛﹑气虛﹑濕痰者﹐未必絕無風邪外侵之所作。若無風邪外侵﹐則因火﹑因气﹑因濕﹐各爲他證﹐豈有暴僕﹑暴喑﹑口服斜﹑手足不遂﹑昏不識人之候乎﹖治法﹐外感重者﹐宜先祛外邪﹐而後補正气﹔內傷重者﹐宜先補正气﹐而後祛外邪。或以風藥爲君﹐而補藥爲佐使﹔或以補藥爲君﹐而風藥爲佐使。全在活法﹐量標本輕重而治之。﹝《赤水玄珠》﹞

風爲陽邪﹐人身衛外之陽不固﹐陽邪乘陽﹐尢爲易入。卽如偏枯不仁﹐要皆陽气虛餒﹐不能充灌所致。又如中風卒倒﹐其陽虛更審。設非陽虛﹐其人必輕矯便捷﹐何得卒倒耶﹖仲景之謂脈微而數﹐微者﹐指陽之微也﹔數者﹐指風之熾也。所出諸脈﹑諸證﹐字字皆本陽虛爲言。然非仲景之言﹐乃《內經》之言也。《內經》謂﹕天明則日月不明﹐邪害空竅。可見風性善走﹐空竅陽虛﹐則風居空竅﹐漸入腑臟﹐此惟離照當空﹐羣邪始得畢散。若胸中之陽不治﹐風必不出矣。扁鵲謂虢太子屍厥之病曰﹕上有絕陽之絡﹐下有破陰之紐。見五絡之絡於頭者﹐皆爲陽絡﹐而邪阻絕於上﹐其陽之根於陰﹐陰陽相紐之處﹐而正復破散於下﹐故爲是病。古人立言之精若此。仲景以後﹐醫脈斬焉中斷﹐後賢之特起者﹐如河間則主火爲訓﹐是火召風入﹐火爲本﹐風爲標矣﹔東垣則主气爲訓﹐是气召風入﹐气爲本﹐風爲標矣﹔丹溪則主痰爲訓﹐是痰召風入﹐痰爲本﹐風爲標矣。然一人之身﹐每多兼三者而有之﹐曷不曰陽虛邪害空竅爲本﹐而風從外入者﹐必挾身中素有之邪﹐或火﹑或气﹑或痰而爲標耶﹖仲景所重在驅風之中﹐兼塡空竅﹐爲第一義也。空竅一實﹐庶風出而不復入﹐其病瘳矣。古方有候氏黑散深得此意﹐仲景取爲主方﹐後人目睹其方﹐心炫其指﹐詎知仲景所爲心折者﹐原有所本﹐乃遵《內經》久塞其空是良工之語耶﹖○中絡﹐邪止入衛﹐猶在經脈之外﹐故但肌膚不仁﹔中經﹐則邪入於營脈之中﹐骨肉皆失所養﹐故軀殼爲之重著﹐然猶在軀殼之間﹔至入腑入髒﹐則離軀殼而內入﹐邪中深矣。腑邪必歸於胃者﹐胃爲六腑之總司也。風入胃中﹐胃熱必盛﹐蒸其津液﹐結爲痰涎﹐壅塞隧道﹐堵其神气出入之竅﹐故不識人。諸髒受邪至盛﹐必迸入於心﹐而亂其神明﹐神明無主﹐則舌縱難言﹐廉泉開而流涎沫也。○風邪從外入者﹐必軀之使從外出。然挾虛者﹐非補虛則風不出﹔挾火者﹐非淸熱則風不出﹔挾气者﹐非開郁則風不出﹔挾濕者﹐非導濕則風不出﹔挾痰者﹐非豁痰則風不出。河間﹑東垣﹑丹溪各舉一端﹐以互明其治﹐後學不知變通﹐但宗一家爲主治﹐倘一病兼此五者﹐成方果安在哉﹖況不治其所有﹐反治其所無﹐豈不傷人乎﹖○治中風﹐一如治傷寒﹐不但邪在三陽﹐引入三陰﹐爲犯大禁﹐卽邪在太陽﹐引入陽明﹑少陽﹐亦爲犯禁也。故風國中絡﹐卽不可引之入經﹔中經﹐卽不可引之入腑﹔中腑﹐卽不可引之入髒。引邪深入﹐釀患無窮。﹝諭嘉言﹞

人有卒暴僵僕﹐或偏枯﹐或四肢不舉﹐或不知人﹐或死﹐或則不死者﹐世以中風呼之﹐方書以中風治之。

余考之《內經》﹐則曰﹕風之傷人也﹐或爲寒熱﹐或爲寒中﹐或爲熱中﹐或爲癘風﹐或爲偏枯﹐或爲風癇。其卒暴僵僕﹑不知人﹑四肢不舉者﹐並無所論。及觀《千金方》﹐則引岐伯曰﹕中風大法有四﹕一曰偏枯﹐二曰風痱﹐三曰風懿﹐四曰風痺。《金匱》中風篇云云。由是觀之﹐知卒暴僵僕﹑不知人﹑偏枯﹑四肢不舉等證﹐固爲因風而致者矣﹐故用大﹑小續命諸湯散治之。及河間﹑東垣﹑丹溪出﹐所論始與昔人異矣。河間主乎火﹐東垣主乎气﹐丹溪主乎濕﹐反以風爲虛像。以予觀之﹐昔人三子之論﹐皆不可偏廢﹐但三子以相類中風之病﹐視爲眞中風而立論﹐故使後人狐疑耳。殊不知因於風者﹐眞中風也﹔因於火﹑气﹑濕者﹐類中風也。望﹑聞﹑問﹑切之間﹐辧之爲風﹐則從昔人以治之﹔辧之爲火﹑气﹑濕﹐則從三子以治之。如此庶乎析理明而用法當矣。

﹝《趙氏醫貫》﹞

中風有三﹕中腑﹑中髒﹑中血脈也。中腑者﹐中在表也。外有六經之形證﹐治與傷寒同。中髒者﹐中在裏也。其證眩僕昏迷﹐痰如曳鋸﹐治分閉﹑脫二證。閉證﹐切牙握手﹐治當疏通﹔脫證﹐手撒脾絕﹐眼合肝絕﹐口張心絕﹐聲如鼾肺絕﹐遺尿腎絕﹐治當溫補。間有寒痰壅塞﹐介乎閉﹑脫之間﹐不便驟補者﹐用半夏﹑橘紅濃煎﹐以薑汁對衝﹐灌之卽蘇﹐然後按證調之。中血脈者﹐中在經絡之中﹐口眼斜﹐半身不遂﹐方書𨿽有左右之分﹐然總皆血气之虛﹐計惟補益﹐不必泥也。﹝程鐘齡﹞

《機要》云﹕中腑宜汗﹐中髒宜下。此腑﹑髒二字﹐實是指經﹑腑言。腑無汗法﹐入髒亦豈有下法﹖五臟者﹐藏精气而不瀉﹐故滿而不能實﹔六腑者﹐傳化物而不藏﹐故實而不能滿。此髒宜補腑宜通之要旨也。考長沙三百九十七法﹐邪歸中土﹐乃可議下。其少陰急下三條﹐指轉入陽明腑者言﹐仍是土郁奪之之義。如已髒眞失守﹐而復瀉之﹐是虛虛也。古於汗﹑下之法﹐禁例綦嚴﹐豈宜如是之倒行逆施乎﹖觀其論中腑曰脈浮惡風寒﹐則明是中經﹔論中髒曰大便祕結﹐則明是中腑。辧明正誤﹐庶於立言之旨有合云。﹝《吳醫匯講》﹞

風邪中人﹐本皆表證﹐考之《內經》所載諸風﹐皆指外邪爲言﹐並無神魂昏憒﹑直視僵僕﹑口眼斜﹑牙緊言謇﹑失音煩亂﹑搖頭吐沫﹑痰涎壅盛﹑半身不遂﹑癱瘓拘攣﹑抽搐遺尿等說。可見此等證候﹐原非外感風邪﹐總由內傷血气也。夫風自外入者﹐必有表證﹐方可治以疏散。而今之所謂中風者﹐但見卒倒昏迷﹐無論有無表邪﹐有無寒熱﹐及有無筋骨疼痛等證﹐便皆謂之中風﹐誤亦甚矣。𨿽《熱病篇》有偏枯一證﹐曰﹕身偏不用而痛。此以痛痺爲言﹐非今之所謂中風也。《陰陽別論》曰﹕三陰三陽發病﹐爲偏枯痿易﹐四肢不舉。此以經病爲言﹐亦非所謂風也。繼自越人﹑仲景﹐亦皆以外感言風﹐初未嘗以非風言風也。迨至華元化所言五臟之風﹐稍與《內經》不同﹐始有吐沫﹑身直﹑口噤﹑筋急﹑舌彊不能言﹑手足不遂等說。然猶不甚相遠。再自隋唐以來﹐巢氏《病源》﹐孫氏《千金》﹐以至宋元諸家﹐所列風證日多日詳﹐是風非風﹐始混亂莫辧﹐而愈失其眞矣。○風﹐有眞風﹑類風﹐不可不辧。凡風寒之中於外者﹐乃爲風邪﹐如《九宮八風篇》之風占病候﹐《歲露論》之虛風實風﹐《金匱眞言論》之四時風證﹐《風論》之臟腑中風﹐《玉機眞髒論》之風痺﹑風癉﹐《痺論》《賊風篇》之風邪爲痺﹐《瘧論》《歲露論》之瘧生於風﹐《評熱病論》之風厥﹑勞風﹐《骨空論》之大風﹐《熱病篇》之風痙﹐《病能論》之酒風﹐是皆外感風邪之病也。其有不由外感﹐而亦名爲風者﹐如病機所云諸暴彊直﹐皆屬於風﹕諸風掉眩﹐皆屬於肝之類﹐是皆屬風而實非外中之風也。夫旣無所中﹐何謂之屬﹖此以五運之气﹐各有所主﹐如諸濕腫滿﹐皆屬於脾﹔諸寒收引﹐皆屬於腎。是皆以所屬爲言﹐而風之屬於肝者﹐卽此謂也。蓋肝藏血﹐其主風﹐肝病則血病而筋失所養﹐筋病則掉眩彊直之類無所不至。夫中風者﹐眞風也﹔屬風者﹐木邪也。眞風者﹐外感之表證﹔屬風者﹐內傷之裏證﹐卽厥逆內奪之屬也。後世不能明辧﹐遂致方論混傳﹐表裏誤治﹐千古之獘﹐莫此爲甚。○歷代相傳治中風之方﹐皆以續命等湯爲主﹐考其所自﹐則始於《金匱要略》附方中﹐然必宋時校正所增﹐而非仲景本方也。隋唐以來﹐孫氏《千金》乃有小續命﹑大續命﹑西川續命﹑排風等湯﹐後世宗之。夫續命湯以麻黃爲君﹐姜﹑桂並用﹐本發散外邪之佳方也﹔至小續命等湯﹐則復加黃芩以兼桂﹑附﹐𨿽曰相制﹐而水火冰炭﹐道本不同。其他無論﹐獨怪乎河間﹑東垣﹑丹溪三子者﹐旣於中風門皆言此病非風矣﹐而何於本門皆首列小續命湯﹐而附以加減之法﹖何前後之言不相應耶﹖○非風一證﹐實時人所謂中風也。此證多見卒倒昏憒﹐本皆內傷積損而然﹐原非外感所致﹐而古今相傳﹐咸以中風名之﹐其誤甚矣。余欲易去中風二字﹐擬名類風﹐又擬名屬風﹐然類風﹑屬風仍與風字相近﹐故竟以非風名之﹐庶乎使人易曉。○今人之所謂中風者﹐則以《內經》之厥逆悉指爲風﹐延誤至今﹐未有辧者。𨿽丹溪云今世所謂風病﹐大率與痿證混治。此說固亦有之﹐然何不云誤以厥逆爲風也﹖惟徐東臯云痙厥類風﹐言若近之﹐殊亦未善。使果風﹑厥相類﹐則臨是證曰風可也﹐曰厥亦可也﹐疑似未決﹐將從風乎﹖從厥乎﹖不知《經》言風自風﹐厥自厥﹐風之與厥﹐一表一里﹐豈得相類﹖後人不察《經》義﹐悉以厥爲風而從風治﹐以風藥而散厥證﹐所散者非元气乎﹖因致眞气愈傷﹐眞陰愈耗﹐是速其死矣。若知厥非外感﹐與風無涉﹐此名之不可不正﹐而証之不可不辧也。凡非風等證﹐其爲彊直掉眩者﹐皆肝邪風木之化也﹔其爲四肢不用﹐痰涎壅盛者﹐皆胃敗脾虛之候也。然𨿽曰東方之實﹐又豈果肝气之有餘耶﹖正以肝邪之見﹐本由脾腎之虛。使脾胃不虛﹐則肝木𨿽彊﹐必無乘脾之患﹔使腎水不虛﹐則肝木得養﹐又何彊直之虞﹖所謂胃气者﹐卽二十五陽也﹐非獨指陽明爲言也﹔所謂腎水者﹐卽五臟六腑之精也﹐非獨指少陰爲言也。然則眞陽敗者﹐眞髒見﹔眞陰敗者﹐亦眞髒見。所謂眞髒者﹐卽肝邪也﹐卽無胃气也。此卽非風﹑類風病之大本也。○河間曰﹕此非肝木之風﹐亦非外中於風。東垣亦曰﹕此非外來之邪﹐乃本气自病。

夫旣皆曰非風﹐而又皆曰中腑﹑中髒﹐不知所中者爲何物﹐則分明又指爲風矣。夫曰將息失宜﹐又曰气衰所致﹐本皆言其虛也﹐而治法皆用汗下﹐則分明又作實邪矣。名目混亂﹐涇渭不分﹐曰是曰非﹐含糊可否﹐致後學茫然不得其要﹐反滋千古疑竇﹐深可慨也﹗○凡非風卒倒等證﹐無非气脫而然。何也﹖蓋人之死生﹐全由乎气﹐气聚則生﹐气散則死。凡病此者﹐多以素不知愼﹐或七情內傷﹐或酒色過度﹐先傷五臟之眞陰。此致病之本也。

再或內外勞傷﹐復有所觸﹐以損一時之元气﹔或以年力衰邁﹐气血將離﹐則積損爲頹。此發病之因也。蓋其陰虧於前﹐而陽損於後﹐陰陷於下﹐而陽乏於上﹐以致陰陽相失﹐精气不交﹐所以忽而昏憒﹐卒然僕倒。此非陽气暴脫之候乎﹖故其爲病﹐或爲汗出者﹐營衛之气脫也﹔或爲遺尿者﹐命門之气脫也﹔或口開不合者﹐陽明經气之脫也﹔或口角流涎者﹐太陰髒气之脫也﹔或四肢癱軟者﹐肝脾之气敗也﹔或昏倦無知﹐言語不出者﹐神敗於心﹐精敗於腎也。凡此皆衝任气脫﹐形神俱敗而然。故必於中年之後﹐乃有此證。何今人見此﹐無不指爲風痰﹐而治從消散﹖不知風痰實邪爲病﹐何遽暴絕若此﹖且旣暴絕如此﹐尙堪幾多消散﹖人猶不悟﹐良可哀也﹗凡治此證﹐若無痰气阻塞﹐必須大劑參﹑附峻補元气﹐以先其急﹔隨用地黃﹑當歸﹑枸杞之類﹐塡補眞陰﹐以培其本。蓋精卽气之根﹐《經》曰精化爲气﹐捨是他求﹐無實濟矣。﹝張景嶽﹞

竊怪中風一證﹐古法相傳﹐皆謂六淫之邪﹐外風之襲﹐藥投三化﹑續命﹑愈風等湯。後人守定此法﹐豈料指鹿爲馬﹖何醫學之不明而愚昧如是耶﹖卽有識之士﹐以類風辧之﹐以眞風目之。然類風者﹐猶有似於風﹐眞風者﹐則實指爲風﹐不能捨六淫之外﹐而又有所謂風也。今中風之證﹐其果六淫之風乎哉﹖又謂中風﹐須分閉﹑脫兩種﹐閉則有六經之證﹐脫則有五絕之險。夫脫爲五絕之險是矣﹐而閉兼六經之證﹐亦不外仲景《傷寒》之所謂中風﹐脈浮緩﹐自汗出﹐而發熱也。今中風之證﹐其果仲景之所謂中風乎哉﹖蓋外風爲陽邪﹐其中人也﹐必先皮毛而入﹐決不比陰邪不從陽經而直中三陰之速。設中屬外風﹐則當入《傷寒》一門﹐何必於傷寒之外而又立中風之條﹖風邪最輕﹐從無直中傷人之患﹐何中風疾發有頃刻垂絕之危﹖仲景《傷寒》﹐於中風證脈言之極詳﹐何未聞將中病同發明於傷寒中風之內﹖以此辧之﹐則向之所謂風爲眞風﹐謂證兼六經者﹐其何說之辭。

況《經》謂虛邪偏客身半﹐未嘗雲實﹔營衛衰則眞气去﹐明是云虛﹔其言微知可治﹐甚則不能言﹐不可治﹐從根本而驗生死。又何嘗言及外風與六經之形證耶﹖明張景嶽直辟前人之誤﹐斷以非風之名﹐可謂發千古之未發。

柰病家卒不知信﹐醫家卒不知從﹐旁人卒不知解﹐有令人讀是書而不禁三嘆者矣。風自內生﹐屬東方之木气﹐气動便是火﹐火動便是風。分而言之﹐有三者之名﹐合而言之﹐則有一無二之別。且風亦不過气之逆﹑火之熾耳﹐並非气之外別有火﹐火之外別有風也。第此火發於腎﹐虛多而實少﹔此風根於气﹐陰虧而陽弱。是以中証之發﹐大約精血內虧﹐元气內敗者﹐爲此証之旨。虧在陰﹐則虛火無制﹔虧在陽﹐則眞气無根。若証之輕者﹐乃一半精气未敗﹐尙可挽回於萬一﹐蘇後必半身不遂﹐《經》謂偏枯者此也。口眼斜者﹐筋無血養也﹔舌喑不能言者﹐脾腎元虧﹐不能上達舌本也﹔口流涎沫者﹐脾虧不能攝津﹐腎虧不能藏液也﹔口噤不開者﹐陽明之筋虛﹐火灼而勁急﹐眞气寒而拘攣也。治法﹕五絕證見﹐用參附湯﹑參術湯﹑大補丸煎之類﹐以救垂絕﹔偏中證見﹐用地黃飲子﹑八味﹑生脈湯之類﹐以扶餘生。脾腎大虧﹐用六君子湯﹑四君子湯﹑歸脾湯之類﹐以回中焦之穀气﹔肝血大虧﹐用人參養榮湯﹑歸芍地黃湯之類﹐以生肝木之汁。倘內有燥熱﹐風火相煽﹐亦令人暴厥。蓋火之有餘﹐水之不足﹔陽之有餘﹐陰之不足。中年之後﹐始有是證﹔三旬以前﹐從無是患﹔形體丰肥﹐每遭此禍﹔質弱淸﹐僅見此厄。不亦精血虧﹑眞气衰之明驗乎。﹝《會心錄》﹞

類中風者﹐乃眞陰不守﹐水衰火盛﹐風從火出﹐離其故宮﹐飛揚飄越﹐卒然僕倒﹐其人兩腎腰胯及臍下必冰冷如鐵。蓋別病必他髒先病﹐窮到腎經﹐惟中風竟是腎經與命門無形之水火自病。當其發病之際﹐必有一股虛气﹐從兩腎中間上夾脊﹐穿昆侖﹐過泥丸﹐直到命門。命門爲三陰三陽聚處﹐此气一衝﹐三陰三陽之气突然而散﹐遂外不省人事﹐而在五內腑之气亦隨之而去﹐手撒﹑眼合﹑遺尿﹑聲﹑口開等證﹐相隨而來矣。

○每驗小兒驚證﹑產後痙證﹑類中風證﹐悉屬火燥生風。風從內出﹐非自外來﹐所謂風淫末疾也。醫家不知風從火出﹐雜用羌﹑防﹑辛﹑芷﹐劫風燥血﹐則火得風而轉烈﹐陰被燥而必亡。﹝《己任編》﹞

中風之風﹐乃內虛暗風﹐系陰陽兩虛﹐五臟本气自病﹐爲內奪暴厥也。與外來風邪迥別。急者﹐參﹑﹑術﹑附固本爲先﹔緩者﹐順气化痰以治其標﹐補陽養陰以固其本。陰虛甚者偏於陰﹐陽虛甚者偏於陽﹐陰陽兩虛甚者﹐气血峻補。𨿽外有風候之假象﹐不治自愈。○中髒陰寒之證﹐藥宜純陽﹐忌用陰藥。蓋略兼陰藥﹐則陽藥便難見效﹐甚有益令陽亡。試思無陰則陽無以化﹐當此根據希之陽﹐能經陰藥之化乎﹖所以參﹑術﹑﹑附等湯﹐不入地黃﹑當歸者此耳。○有少壯中風不治者﹐男子乃色欲過多﹐下元水虧﹐不能制火﹔女人乃產後﹑經後﹐去血過多﹐不能配气﹐適因忿怒動火﹐气無所附﹐故隨火而發越矣。陰也﹐血也﹐豈不爲陽气之根本乎﹖《經》曰﹕腎气內奪﹐則舌喑足廢。

大槪以气藥治風猶可﹐以風藥治气則不可﹔以血藥治風﹑以气藥治痰均可﹐以風藥治血﹑以痰藥治气均不可也。

﹝《馮氏錦囊》﹞

風爲百病之長﹐證有眞中﹑類中﹑中經絡﹑血脈﹑臟腑之分﹔治有攻風﹑劫痰﹑養血﹑潤燥﹑補气﹑培元之法。蓋眞中之病﹐南少北多。其類中之證﹐河間立論﹕因煩勞則五志過極﹐動火而卒中。東垣立論﹕因元气不足﹐則邪湊之。丹溪云﹕東南气溫多濕﹐由濕生痰﹐痰生熱﹐熱生風。三者皆辯明類中之由也。類者僞也﹐近代不分眞僞﹐每用祛風豁痰﹐虛證實治﹐不啻枘鑿之殊矣。今葉氏發明內風﹐乃身中陽气之變動。肝爲風木之髒﹐因精血衰耗﹐水不涵木﹐木少滋榮﹐故肝陽偏亢﹐內風時起。治以滋液熄風﹐濡養營絡﹐補陰潛陽﹐如虎潛﹑固本﹑復脈之類。若陰陽並損﹐無陰則陽無以化﹐故以溫柔濡潤之通補﹐如地黃飲子﹑還少丹之類。

更有風木過動﹐中土受戕﹐不能禦其所勝﹐如不寐不食﹐衛疏汗泄﹐飲食變痰﹐治以六君﹑玉屏風﹑茯苓飲﹑酸棗仁湯之類。或風陽上僭﹐痰火阻竅﹐神識不淸﹐則有至寶丹芳香宣竅﹐或辛涼淸上痰火。至於審證﹐有體縱不收﹐耳聾目瞀﹐口開眼合﹐撒手遺尿﹐失音鼾睡﹐此本實先撥﹐陰陽樞紐不交﹐與暴脫無異﹐並非外中之風﹐乃純虛證也。故急用大劑參附以回陽﹐恐純剛難受﹐必佐陰藥﹐以挽回萬一。若肢體拘攣﹐半身不遂﹐口眼斜﹐舌彊言謇﹐二便不爽﹐此本體先虛﹐風陽夾痰火壅塞﹐以致營衛脈絡失和。急則先用開關﹐繼則益气養血﹐佐以消痰淸火﹐宣通經隧﹐气充血盈﹐脈絡通利﹐則病可愈。﹝《臨證指南》﹞

風自火出﹐故熱則風生。試觀天道﹐每遇伊芳郁之極﹐則發大風﹐必然之理。故中風之證﹐多生於內熱。若血涼水足﹐風自何生﹖風不必皆由外感﹐常從內生﹐不可不知。

﹝《折肱漫錄》﹞

中風大綱有三﹕曰气衰﹐曰火暴﹐曰痰逆。河間之地黃飲子﹐爲下虛上盛﹐陰火暴逆而設﹔東垣之三生飲﹐爲脾肺气衰﹐痰積於中而設﹔丹溪之星香﹑二陳﹐爲形盛气阻﹐痰盛於外而設。總皆陽虛邪害空竅所致。

肥人多中風者﹐以其气盛於外而歉於內也。肺爲气出入之道﹐人胖气必急﹐急則肺气盛﹐肺金克肝木﹐膽爲肝之腑﹐故痰涎壅盛﹐治法先須理气。○治風之法﹐初當順气﹐久當活血。若不順气遽用烏﹑附﹐若不活血遽用羌﹑防﹐未見其能治也。然順气則可﹐破气﹑瀉气則不可。﹝戴復庵﹞

中風﹐大便必然結燥﹐蓋由痰熱鬱結於中。宜服潤腸丸﹐使大便常潤﹐則風亦易愈。此釜底抽薪之法﹐屢試驗者。﹝汪雙泉﹞

中風自汗﹐小便不利﹐不可利之。旣已自汗﹐則津液外亡﹐小便自少。若復利之﹐使營衛枯竭﹐無以制火﹐則煩熱愈甚。當俟熱退汗止﹐小便自行。○中風多食﹐其因有二﹕一由肝木盛﹐木盛則克脾土﹐脾受敵﹐故求助於食﹐當瀉肝安脾﹔一因脾气盛﹐脾盛則克腎水﹐水虧不能制火﹐故食多﹐宜安土滋水。﹝張潔古﹞

中風多養﹐《經》曰﹕諸養爲虛﹐血不榮於肌腠故也。當服滋補藥以養陰血﹐血和肌潤﹐癢自不作。

﹝薛立齋﹞

中風之證﹐成於跌後者居多。○凡中風﹐不可有呵欠之證﹐有之多死。﹝《見聞錄》﹞

凡治外中於風﹐不辧內挾何邪﹐誤執一家方書﹐冀圖弋獲﹐其失必多﹐醫之過也。○凡風國中經絡﹐不行外散﹐反從內奪﹐引邪深入者﹐醫之過也。○凡治中風﹐四肢不舉﹐不辧虛實﹐妄行補瀉者﹐醫之過也。

﹝《醫門法律》﹞

半身不遂

痱﹐廢也﹐卽偏枯之邪气深者也。痱與偏枯是二疾﹕偏枯﹐身偏痛﹐言不變﹐志不亂﹐邪在分腠之間﹐卽中腑也﹔痱病﹐身無痛﹐手足不遂﹐言喑志亂﹐邪入於裏﹐卽中髒也。﹝《醫學綱目》﹞

偏枯﹐與痿異。偏枯者﹐手足脈道爲邪气阻塞而然﹔痿則陽明虛﹐宗筋縱﹐帶脈不引而然。痱有言變﹑志亂之證﹐痿則無之。蓋痱發於擊僕之暴﹐痿發於怠惰之漸﹐是兩證也。﹝婁全善﹞

《內經》言偏枯者不一﹐曰汗出偏沮﹔曰陽盛陰不足﹔曰胃脈內外大小不一﹔曰心脈小堅急﹔曰腎水虛。

《靈樞》敍偏枯於《熱病篇》中﹐皆不言風﹐皆不言其本於何邪﹐豈非以七情﹑饑飽﹑房室﹐凡能虛其髒气﹐致營衛經脈痺而不通者﹐皆可以言邪耶﹖○四肢不舉﹐有虛有實。陽明虛﹐則宗筋失潤﹐不能束骨而利機關﹔陽明實﹐則腠理致密﹐加以風邪內淫﹐正气自不周流也。﹝諭嘉言﹞

朱丹溪曰﹕半身不遂﹐大率多痰﹐在左屬死血與無血﹐在右屬痰與气虛。其說似乎近理﹐而不知其有不然也。夫人身气血﹐本不相離﹐焉有以左爲血病右爲痰气耶﹖蓋丹溪之意﹐以爲肝屬木而位左﹐肺屬金而位右﹐肺主气也﹔脾屬土而寄位西南﹐故亦在右而脾主濕與痰也。然此以五行方位之序言其理耳﹐豈曰西無木﹐東無金乎﹖且各經皆有左右﹐五臟皆有血气﹐卽如胃之大絡﹐乃出於左乳之下﹐則脾胃之气亦出於左﹐又豈左非脾﹐右非肝﹐左必血病﹐右必痰气乎﹖﹝張景嶽﹞

按﹕半身不遂﹐與四肢不舉大有分別。四肢不舉者﹐有虛有實﹔半身不遂﹐悉作實邪。夫一人之身﹐豈有半邊虛而半邊不虛者乎﹖此證當與口眼斜同看﹐非外感六淫之邪﹐卽內傷痰火死血。﹝《證因脈治》﹞

人之四肢﹐如木之枝榦也﹔人之气血榮養﹐如木之漿水灌漑也。人有半身不遂而遷延不死者﹐如木之根本未壞﹐而一邊之枝榦先萎耳﹔人有形容肥壯﹐忽然倒僕卽斃者﹐如木之根本已絕﹐枝葉𨿽榮﹐猶枯楊生華﹐遇風摧折矣。﹝《趙氏醫貫》﹞

卒僕﹑偏枯之證﹐𨿽有多因﹐未有不因眞气不周而病者﹐故黃爲必用之君藥﹐防風爲必用之臣藥。黃﹐助眞气者也﹔防風﹐載黃﹐助眞气以周於身者也﹐亦有治風之功焉。﹝戴復庵﹞

凡偏枯半身不遂之證﹐𨿽屬痰滯經絡﹐然其原大抵本於气虛。蓋气不營運﹐故痰因之而滯也。治宜重用參﹑大補爲主﹐以行痰藥佐之﹐久服自效。常見此證服參﹑多者﹐遲以歲月﹐必然復舊﹐否則終身不痊。﹝汪雙泉﹞

口眼斜

口目斜者﹐多屬胃土﹐然有筋﹑脈之分焉。《經》云﹕足之陽明﹑手之太陽筋急﹐則口目爲僻急﹐不能卒視﹐此胃土之筋爲斜也。又云﹕胃足陽明之脈﹐挾口環唇﹐所生病者﹐口唇斜﹐此胃土之脈爲斜也。﹝《證治準繩》﹞

口眼斜﹐有筋病﹐有脈病﹐且形骸之病﹐有拘處必有緩處﹐有緩處必有拘處﹐要見病在緩處與拘處﹐明白不得混也。而筋病在拘處﹐脈病在緩處﹐筋病則左以左治﹐右以右治﹔脈病則左以右治﹐右以左治﹐失之則千里矣。大都脈病之斜﹐人皆知之﹐筋病之斜﹐識者鮮矣。﹝盧不遠﹞

七竅﹐惟口目斜﹐而耳鼻獨無此病者﹐何也﹖蓋動則風生﹐靜則風息﹐天地之常理也。考之易象﹐有足相符者﹐震巽主動﹐坤艮主靜﹐動者皆屬木﹐靜者皆屬土。觀卦者﹐視之理也。視者﹐目之用也。目之上綱則眨﹐下綱則不眨﹐故觀卦上巽而下坤。頤卦者﹐養之理也。養者﹐口之用也。口之下頷則嚼﹐上頷則不嚼﹐故頤卦上艮而下震。口目常動﹐故風生焉﹔耳鼻常靜﹐故風息焉。當思目𨿽斜﹐而目之眶未嘗斜﹔口𨿽﹐而口之輔車未嘗﹐此經之受病﹐非竅之受病明矣。﹝《儒門事親》﹞

肝木主風﹐脾濕爲痰﹐風與痰之中人﹐原不分於左右﹐但過損精血﹐左半先虧﹐而右半飲食所生之痰﹐與皮毛所入之風﹐以漸積於空虛之府﹐而驟發始覺耳。風脈勁疾﹐痰脈軟滑。惟勁疾﹐故病則大筋短縮﹐卽舌筋亦短而謇於言﹔小筋弛長﹐故從左而於右﹐從左右﹐卽可知左畔之小筋弛而不張也。若左之筋張﹐則左矣。凡治一偏之病﹐法宜從陰引陽﹐從陽引陰﹐從左引右﹐從右引左。蓋觀樹木之偏枯者﹐將漑其枯者乎﹖抑漑其未枯者使其榮茂﹐而因以條暢其枯者乎﹖﹝諭嘉言﹞

口噤

口噤者﹐足陽明之病也﹐頰車穴主之。蓋陽明經絡﹐挾口環唇﹐循頰車。而諸陽筋脈﹐皆上於頭﹐三陽之筋﹐並絡頷頰﹐夾於口。風寒乘虛而客其經﹐則筋攣急﹐牙關緊﹐因而口噤﹔又有風熱太甚﹐風喜傷肝﹐熱能燥物﹐是以筋燥勁迫﹐因而口噤。此皆實邪爲病﹐中風門之閉證也。若在脫證﹐卽諸陽之气脫去﹐形骸管束無主﹐故口開舌縱不收矣﹝《馮氏錦囊》﹞

不語

喑者﹐不能言也。心脈系舌根﹐脾脈系舌旁﹐肝脈絡舌本﹐少陰之脈循喉嚨挾舌本。四經之脈﹐皆上於舌﹐邪中其經﹐則痰涎閉其脈道﹐舌本不能轉運而爲之喑矣。有喉喑者﹐勞嗽失音﹐喉中聲嘶﹐舌本無患也﹔中風而喑者﹐舌喉俱病﹐音聲不能發於會厭也。蓋心爲聲音之主﹐肺爲聲音之戶﹐腎爲聲音之根。《經》云﹕三焦之气﹐通於喉嚨﹐气弱則不能上通矣。治者能於根本用力﹐則丹田之气自能振作﹐故古人每以獨參湯﹑地黃飲子奏效也。然中風不語之證有六﹕有失音不語者﹔有舌彊不語者﹔有神昏不語者﹔有口噤不語者﹔有舌縱語澀者﹔有舌麻言謇者﹔可不詳歟﹖﹝《馮氏錦囊》﹞

太陰所謂入中爲喑者﹐陽盛已衰﹐故爲喑也。內奪而厥﹐則爲喑痱﹐此腎虛也。少陰不至者厥也。夫腎藏精﹐主下焦﹐地道衝﹑任二脈系焉。二脈與少陰腎之大絡同出腎﹐下起於胞中﹐爲十二經脈之海。衝脈之上行者﹐滲諸陽﹐灌諸經﹔下行者﹐滲諸陽﹐灌諸絡。因腎虛而腎絡與胞絡內絕﹐不通於上﹐則喑﹔腎脈不上循喉嚨挾舌本﹐則不能言﹔二絡不通於下﹐則痱厥矣。﹝《證治準繩》﹞

凡中暑﹑中寒﹑中濕﹑痰厥﹑气厥﹑食厥﹑熱厥﹑虛暈等證﹐皆卒倒不語﹐但中風必有斜﹑搐搦﹑偏枯之證爲異。﹝《醫學入門》﹞

痰

凡非風之多痰者﹐悉由中虛而然。夫痰卽水也﹐其本在腎﹐其標在脾。在腎以水不歸原﹐水泛爲痰也﹔在脾以飲食不化﹐土不制水也。彊壯之人﹐任多飲食﹐則隨食隨化﹐未見爲痰﹔不能食者﹐反能生痰﹐此脾虛不能化食﹐而食卽化痰也。故凡病虛勞者﹐其痰必多﹐病至垂危﹐其痰益甚﹐正以脾气愈虛﹐則食不能化﹐而水液盡爲痰耳。可見病之實痰無幾﹐而痰之宜伐者亦無幾。故治痰者﹐必當溫脾彊腎以治其本﹐使根本漸充﹐則痰將不治而自去矣。○俗云﹕痰在周身﹐爲病莫測。凡癱瘓﹑螈﹑半身不遂等證﹐皆伏痰畱滯而然﹐不去痰滯﹐病何由愈﹖余曰﹕汝知痰之所自乎﹖凡經絡之痰﹐卽津血之所化也﹐使果營衛調和﹐則津自津﹐血自血﹐何痰之有﹖惟是元陽虧損﹐神機耗敗﹐則水中無气﹐津凝血敗﹐皆化爲痰耳。此果痰也﹐果精血也﹐豈精血之外而別有所謂痰者耶﹖若謂痰在經絡﹐非攻不去﹐則必並精血而盡去之可乎﹖否則安有獨攻其痰﹐而精血不損者乎﹖精血復傷﹐元气愈竭﹐隨去隨生﹐痰必愈甚。此治痰者不能盡﹐而所盡者惟元气耳。﹝《景嶽全書》﹞

人參續元气於垂絕﹐附子返眞火於須臾﹐力可回天。方中益以漧薑﹐所謂霹靂者﹐形其力之速也。諭子非之﹐似亦過矣。人之有生﹐全賴一點眞陽﹐病旣急虛暴絕﹐敢不亟援乎﹖世之卒中﹐而以開痰利竅成功者﹐有幾人哉﹖幸而有此洶湧之痰﹐元气尙未盡絕﹐必欲令其與命相根據之痰去盡﹐然後始行補救﹐則不可得之數也。

萬無痰去气存之事也。請問果由痰而致中乎﹖由中而致痰乎﹖因痰爲患而致急虛乎﹖因急虛命絕而致痰上气盡乎﹖常見急虛卒中者﹐二便更疊遺出﹐然則必將曰中尿矣﹑中屎矣。是則急虛卒中﹐及陰寒眞中者﹐非大施溫補﹐無能爲也。但患其勢急驟﹐煎烹猶恐不及﹐術附﹑姜附﹑附﹐皆可備急一時。平素陽虛者﹐卽以肉桂﹑杜仲﹑故紙繼之﹔陰虛者﹐卽以熟地﹑當歸﹑枸杞﹑山萸繼之﹔至於鹿茸﹑河車﹑鹿膠﹑蛤蚧血肉之屬﹐皆可陰陽雙補﹐消息疊進。總以溫補大劑﹐顧其脾腎﹐自然水到渠成。略有疑畏﹐則不可與言至徳至巧也。﹝《醫補》﹞

脈候

寸口脈遲而緩﹐遲則爲寒﹐緩則爲虛。營緩則爲亡血﹐衛緩則爲中風。﹝《金匱》﹞

非風之脈﹐遲緩可生﹐急數弦大者死。﹝張景嶽﹞

中風之脈﹐最忌伏澀不調﹐尢忌堅大急疾。﹝張路玉﹞

選案

唐柳太后病風﹐脈沈欲脫﹐湯藥無及。以黃﹑防風煮湯數十斛﹐置牀下燻之﹐得蘇。更藥而愈。﹝許胤宗﹞

王守道風噤不語﹐以熾炭燒地﹐灑以藥湯﹐置病者於上﹐須臾小蘇。﹝王克明﹞

王用之卒中昏憒﹐口眼斜﹐痰湧脈伏。此眞气虛而風邪所乘。以三生飲一兩﹐加人參一兩﹐煎服卽蘇。

若遺尿手撒﹑口開鼾睡﹐爲不治。用前飲亦有得生者﹐前飲行經絡﹐治寒疾﹐有斬關奪旗之功。然必用人參駕馭其間﹐補助眞气﹐否則不爲無益﹐適足取敗。觀先哲附﹑參附等湯﹐其義可見。﹝薛立齋﹞

徽商汪華泉﹐忽然昏僕﹐遺尿手撒﹐汗出如珠。眾皆以絕證旣見﹐決無生理。余曰﹕手撒脾絕﹐遺尿腎絕﹐法在不治﹐惟大進參附﹐或冀萬一。遂以人參三兩﹐熟附五錢﹐煎濃灌下﹐至晚汗減。復煎人參二兩﹐﹑術﹑附各五錢﹐是夜服盡﹐身體能動。再以參附膏加薑汁﹑竹瀝﹐連進三日﹐神气漸爽﹐調養百日而安。

﹝《醫宗必讀》﹞

附方

治中風口噤方用蘇合香丸﹐或南星﹑冰片末﹐或烏梅肉擦牙。○皂角﹑生半夏末﹐搐鼻。○又用甘艸﹐比中指節數截﹐油浸火炙﹐以物斡開牙關﹐令咬定甘艸﹐可人行十里許時又換一截﹐灌藥極效。

治中風口眼斜方用酒煮桂﹐取汁﹐布浸拓面﹐左拓右﹐右拓左。○又法﹐先燒皂角煙燻之﹐逐去外邪﹔次燒乳香燻之﹐順其血脈。

又方用大鱔魚一條﹐鍼刺頭上血﹐右塗左﹐左塗右﹐正卽洗去。其鱔取血後放之。

卷六﹟雜證匯參

類中

中寒

中寒之證﹐不拘冬夏﹐或外中天地之寒﹐或內傷飲食之冷。元陽旣虛﹐膚腠空豁﹐寒邪直入三陰之經﹐其病驟發﹐非若傷寒之邪循經漸入之緩也。﹝王安道﹞

腎中眞陽﹐得水以濟之﹐畱戀不脫﹐得土以堤之﹐蟄藏不露﹐除施泄之外﹐屹然不動。手足之陽﹐爲之役使﹐流走周身﹐固護腠理而捍衛於外﹔脾中之陽﹐法天之健﹐消化飲食﹐傳布津液而營運於內﹔胸中之陽﹐法日之馭﹐離照當空﹐消除陰噎而宣布於上。此三者丰亨有象﹐腎中眞陽﹐安享太和。惟在外在上在中之陽﹐衰微不振﹐陰气乃始有權。或膚冷不溫﹐漸至肌硬不柔﹐衛外之陽不用矣﹔或飲食不化﹐漸至嘔泄痞脹﹐脾中之陽不用矣﹔或當膺阻礙﹐漸至窒塞不開﹐胸中之陽不用矣。乃取水土所封之陽﹐出而任事﹐頭面得陽而戴赤﹐肌膚得陽而燥﹐脾胃得陽而除中﹐卽不中寒﹐其能久乎﹖○每見病者陰邪橫發﹐上干淸道﹐必顯畏寒腹痛﹑下利上嘔﹑自汗淋漓﹑肉筋惕等證﹐卽忙把住關門﹐行眞武坐鎭之法﹐不使龍雷升騰霄漢﹐其人獲安。倘失此不治﹐頃之﹐濁陰從胸而上入者﹐咽喉腫痺﹐舌脹晴突﹔濁陰從背而上入者﹐頸筋粗大﹐頭項若冰﹐轉盼渾身靑紫而死﹐謂非地气加天之劫厄乎﹖惟是陡進附子﹑漧薑純陽之藥﹐亟驅陰邪下從陰竅而出﹐非與迅掃濁陰之气返還地界同義乎﹖然必盡驅陽隙之陰﹐不使少畱﹐乃得收功再造﹐非與一洗天界余氛﹐俾返沖和同義乎﹖○寒中少陰﹐行其嚴令﹐埋沒微陽﹐肌膚凍栗﹐無汗而喪神守﹐急用附子﹑漧薑加蔥白以散寒﹐加豬膽汁引入陰分。然恐藥力不勝﹐熨蔥﹑灼艾﹐外內協攻﹐乃足破其堅凝。少緩須臾﹐必無及矣。此一難也。○若其人眞陽素擾﹐腠理素疏﹐陰盛於內﹐必逼其陽亡於外﹐魄汗淋漓﹐脊項彊硬﹐用附子﹑漧薑﹑豬膽汁﹐卽不可加蔥艾熨灼﹐恐助其散﹐令气隨汗脫﹐而陽無由內返也。宜撲止其汗﹐陡進前藥﹐隨加固護腠理。不爾﹐恐其陽復越。此二難也。○用附子漧薑﹐勝陰復陽﹐取飛騎突入重圍﹐搴旗樹幟﹐使旣散之陽﹐望幟爭趨﹐頃之復合耳。不知此義者﹐加增藥味﹐和合成湯﹐反牽制其雄入之勢﹐必至迂緩無功。此三難也。○其次﹐前藥中須首加當歸﹑肉桂兼理其營﹐以寒邪中入﹐先傷營血故也。不爾﹐藥偏於衛﹐弗及於營﹐與病卽不相當﹐必非勝算。此四難也。○其次﹐前藥中卽須加人參﹑甘艸﹐調元轉餉﹐收功帷幄。不爾﹐姜附之猛﹐直將犯上無等矣。此五難也。○用前藥二三劑後﹐覺其陽明在躬﹐運動頗輕﹐神情頗悅﹐更加黃﹑白術﹑五味﹑白芍﹐大隊陰陽平補。蓋重陰見﹐浪子初歸﹐斯時搖搖靡定﹐怠緩不爲善後﹐必墮前功。此六難也。○用羣隊之藥﹐以培陰護陽﹐其人卽素有熱痰﹐陽出早已從陰而變寒﹐至此﹐無形之陰寒𨿽散﹐而有形之寒痰阻塞竅隧者﹐無由遽轉爲熱﹐姜﹑附固可勿施﹐其牛黃﹑竹瀝一切寒涼﹐斷不可用。若因其素有熱痰﹐妄投寒劑﹐則陰復用事﹐陽卽躁擾﹐必墮前功。此七難也。○前用平補後﹐已示銷兵放馬﹐偃武崇文之意﹐玆後縱有頑痰畱積經絡﹐但宜甘寒助气開通﹐不宜辛辣助熱壅塞。蓋辛辣始先不得已而用其毒﹐陽旣安堵﹐卽宜休養其陰﹐何得喜功生事﹐轉生他患﹖此八難也。○凡治陰寒暴病﹐恣用淸涼藥者﹐百無一活。醫殺之也。○凡治暴寒病﹐胸無眞見﹐𨿽用辛熱﹐或以漸投﹐或行監制﹐時不待人﹐倏然而逝。醫之罪也。○凡醫起一陰病﹐卽可免一劫厄。其不能起人卒病﹐而求幸免劫厄﹐自不可得。世有藹藹吉人﹐其擇術當何如耶﹖﹝《醫門法律》﹞

薛氏治寒淫於內﹐神脫脈絕﹐藥不能下﹐炒鹽艾附子熨臍﹐以散寒回陽。又以口接气﹐附子作餅﹐熱貼臍間﹐所謂蒸臍法。﹝《己任編》﹞

中暑

暑風者﹐夏月卒倒﹐不省人事者是也。有因火者﹐有因痰者。火﹐君相二火也﹔暑﹐天地二火也﹔痰者﹐人身之痰飲也。因暑气鼓激其痰﹐塞礙心之竅隧﹐以致手足不知動掉而卒倒也。﹝張子和﹞

中暑卒倒如中風者﹐乃暑气鼓激其痰﹐壅塞心包﹐腎水素虧﹐不勝時火燔灼也。其證喘喝而無痰聲。若中風﹐則必手足搐引﹐痰湧喉中﹐甚則聲如曳鋸。以此辧之﹐庶無差誤。﹝張路玉﹞

面垢悶倒﹐昏不知人﹐冷汗自出﹐手足微冷﹐或吐或瀉﹐或喘或渴﹐先以蘇合丸或來復丹研末﹐白湯灌下﹐或研蒜水灌之﹐皆取其通竅也。俟其稍蘇﹐更以香薷﹑扁豆﹑濃朴之屬煎服。

夏令受熱﹐神迷若驚﹐此爲暑厥﹐熱邪閉塞竅隧所致。其邪入絡與中絡同法﹐牛黃丸﹑至寶丹﹐芳香利竅可效。醒後﹐淸涼血分﹐如連翹﹑竹葉﹑元參﹑生地﹑二冬之屬。此證大忌風藥。初病暑熱傷气﹐竹葉石膏湯﹐或淸肺輕劑。大凡熱深厥深﹐四肢厥冷﹐但看面垢齒燥﹐二便不通﹐或瀉不爽﹐勿誤認爲傷寒而用溫藥。

﹝《臨證指南》﹞

中濕

風﹑寒﹑暑﹑濕﹐皆能中人﹐惟濕气積久﹐畱滯關節﹐非如風﹑寒﹑暑之暴也。其證關節重痛﹐浮腫喘滿﹐腹脹煩悶﹐昏不知人﹐其脈沈緩﹐或沈微細。治宜除濕。﹝《證治準繩》﹞

凡治中濕之候﹐卽當固護其陽。若以風藥勝濕﹐是爲操刃﹔卽以溫藥理脾﹐亦爲待斃。醫之罪也。﹝《醫門法律》﹞

中惡

中惡之證﹐因冒犯不正之气﹐忽然手足逆冷﹐肌膚粟起﹐頭面靑黑﹐精神不守﹐或錯言妄語﹐牙緊口噤﹐或頭旋暈倒﹐昏不知人。此是卒厥。客忤﹑飛屍﹑鬼擊﹑弔死問喪﹑入廟登冢﹐多有此病。先以蘇合香丸灌之﹐蘇後再以調气散和平胃散與服。﹝《證治準繩》﹞

中气

中气之證﹐气逆爲病也。蓋七情皆能爲中﹐因怒而中者尢多。大略與中風相似﹐風與气亦自難辧。但風中身溫﹐气中身冷﹔風中多痰涎﹐气中無痰涎﹔風中脈浮應人迎﹐气中脈沈應气口。先以蘇合香丸灌之﹐候醒繼進八味順气散﹑木香調气散﹔余痰未平﹐宜四七湯﹑星香散。若其人體實痰气上逆﹐關格不通﹐或大便結祕者﹐宜三和丸。﹝《證治準繩》﹞

中食

中食之證﹐忽然厥逆昏迷﹐口不能言﹐肢不能舉﹐狀似中風。此因飲食過傷﹑醉飽之後﹐或感風寒﹐或著气惱﹐以致塡塞胸中﹐胃气不行﹐陰陽痞隔﹐升降不通。人多不識﹐誤作中風﹑中气﹐投以祛風行气之藥﹐重傷胃气﹐死可立待。先煎姜鹽湯探吐其食﹐視其風寒尙在者﹐以藿香正气散解之﹔气滯不行者﹐以順气散調之。吐後別無他證﹐只用平胃散加苓﹑夏﹑曲﹑調理。如遇此病﹐須審問明白﹐如是飲食所傷﹐但覺胸膈痞悶﹐吞酸噯腐﹐气口脈緊盛者﹐作食滯治。﹝《證治準繩》﹞

中七情

因喜所傷而卒倒無知者﹐名曰中喜。○因暴怒而卒中者﹐名曰中怒。《經》曰﹕陽气者﹐大怒則形气絕而血菀於上﹐使人薄厥。○因憂思過度而神冒卒倒者﹐名曰中憂。《經》云﹕憂思不樂﹐遂成厥逆。○因思想過度而神昧卒倒者﹐名曰中思。○因悲哀而卒中者﹐名曰中悲。○驟因恐懼而志暴脫﹐神無所根據而昏冒卒倒者﹐名曰中恐。○因驚駭而卒倒者﹐名曰中驚。﹝羅赤誠﹞

選案

一人忽昏暈僕地﹐手足冰冷﹐面色靑慘﹐牙關緊閉。此中惡也。先令以熱尿澆其面﹐尿畢又換一人﹐頻澆四﹑五回﹐抹淨面孔﹐抉開齒縫﹐以甘艸一段﹐令其咬住﹐用姜湯化蘇合丸灌之。醒後﹐再用六君子湯﹐加薑汁以回正气﹔加虎威骨﹑鹿角霜以驅邪祟﹔麝香以開竅辟邪。尋愈。○在湄兄令姐﹐忽昏暈僕地﹐口眼微﹐左手擡不上頭﹐口角交涎。醫作中風治﹐不效。診气口脈盛堅。問初起曾喫冷物否﹖答云﹔某日喫麵冷了﹐便覺腹中不舒﹐次早卽暈倒。問此日腹仍痛否﹖答曰﹕仍痛。余曰﹕此非中風﹐乃食厥也。方用麥芽﹑枳﹑朴﹑陳皮﹑半夏﹑香砂﹑炮姜。在兄問傷食何以口眼斜﹐手不能提﹐與中風無二﹖余曰﹕食塡太陰﹐必生痰涎﹐隨气而升﹐壅塞心包﹐心乃一身之主﹐包絡受傷﹐則周身脈絡俱閉而不流行﹐故五官﹑四肢俱著而爲病也。服藥噯气﹐胸膈頓寬﹐不復昏暈﹐口眼俱正﹐手亦便利如常。﹝吳天士﹞

卷六﹟雜證匯參

虛勞

經義

陽虛則外寒﹐陰虛則內熱。○肝虛﹐則目KTKT無所見﹐耳無所聞﹐善恐﹐如人將捕之。○心虛﹐則胸腹大﹐脇下與腰相引而痛。○脾虛﹐則腹滿腸鳴﹐飧泄﹐食不化。○肺虛﹐則少气不能報息﹐耳聾嗌漧。○腎虛﹐則胸中痛﹐大腹小腹痛﹐淸厥﹐意不樂。﹝《素問》﹞

五臟﹐主藏精者也﹐不可傷﹐傷則失守而陰虛﹐陰虛則無气﹐無气則死矣。○精脫者﹐耳聾﹔气脫者﹐目不明﹔津脫者﹐腠理開﹐汗大泄﹔液脫者﹐骨屬屈伸不利﹐色夭﹐腦髓消﹐脛酸﹐耳數鳴﹔血脫者﹐色白﹐夭然不澤。﹝《靈樞》﹞

一損損於皮毛﹐則皮聚而毛落﹔二損損於血脈﹐血脈虛少﹐不能榮於五臟六腑﹔三損損於肌肉﹐肌肉消瘦﹐飲食不能爲肌膚﹔四損損於筋﹐筋緩不能自收持﹔五損損於骨﹐骨痿不能起於牀。○損其肺者﹐益其气﹔損其心者﹐調其營衛﹔損其脾者﹐調其飲食﹐適其寒溫﹔損其肝者﹐緩其中﹔損其腎者﹐益其精。﹝《難經》﹞

哲言

男子面色薄者﹐主渴及亡血﹔卒喘悸﹐脈浮者﹐裏虛也。○男子脈虛沈弦﹐無寒熱﹐短气裏急﹐小便不利﹐面色白﹐時目瞑兼衄﹐少腹滿﹐此爲勞使之然。○勞之爲病﹐其脈浮大﹐手足煩﹐春夏劇﹐秋冬瘥﹐陰寒精自出﹐酸削不能行。○男子脈浮弱而澀﹐爲無子﹐精气淸冷。○人年五﹑六十﹐其病脈大者﹐痺俠背行﹐若腸鳴﹐馬刀俠癭者﹐皆爲勞得之。○脈沈小遲﹐名脫气。其人疾行則喘喝﹐手足逆寒﹐腹滿﹐甚則溏泄﹐食不消化也。﹝《金匱》﹞

按﹕脈浮者﹐裏虛也。當是衍文。○按﹕陰寒精自出之寒字﹐當是虛字﹐是傳寫之訛。○按﹕若腸鳴三字﹐與上下文不屬﹐必是錯簡﹐當刪之。俠癭之癭字﹐當是瘰字﹐且先勞後瘰﹑先瘰後勞者有之﹐從未見勞癭先後病也﹐當攺之。﹝《醫宗金鑑》﹞

男子之勞﹐起於傷精﹔女子之勞﹐起於經閉﹔童兒之勞﹐得於母胎。﹝《明醫指掌》﹞

腎气虛者﹐脾气必弱﹔脾气弱者﹐腎气必虛。蓋腎爲先天祖气﹐脾爲後天生气﹐而生气必宗於祖气也。﹝《馮氏錦囊》﹞

衛虛則外寒而栗﹐營虛則內熱而咳﹔營虛則咳傷肺而唾腥﹐衛虛則寒入脾而吐涎沫。﹝程扶生﹞

冷勞者﹐由於气血不足﹐臟腑虛寒﹐以致臍下冷痛﹐手足時寒﹐婦人月水失常﹐飲食不消﹐或時嘔吐﹐寒熱﹐骨節酸疼﹐肌膚羸瘦﹐面色萎黃者是也。○熱勞者﹐由於心肺內熱﹐傷於气血﹐以致心神煩躁﹐頰赤頭痛﹐眼澀唇幹﹐口舌生瘡﹐神思昏倦﹐四肢壯熱﹐飲食無味﹐怔忡盜汗﹐肢體酸痛﹐或寒熱往來者是也。當審其所因﹐調補气血﹐其證自減。○骨蒸勞者﹐由於積熱內附骨髓而名﹐其形羸瘦﹐泄利食少﹐肢體無力。傳於腎﹐則盜汗不止﹐腰膝酸痛﹐夢鬼交侵﹔傳於心﹐則心神怯悸﹐頰赤寒熱﹔傳於肺﹐則胸滿短气﹐咳嗽吐痰﹐皮膚甲錯﹔傳於肝﹐則兩目昏暗﹐脇痛忿怒。五臟旣病﹐則難治療。立齋云﹕前證多因經行﹑胎產﹐或飲食﹑七情內傷脾胃所致﹐或病後失調而成。﹝胡愼柔﹞

骨蒸﹐以多汗爲易治﹐气虛血尙未竭也。若干熱無汗﹐爲難治﹐气血內涸不能外通也。﹝張路玉﹞

或問﹕陰虛何以發熱﹖曰﹕凡人晝則气行於陽﹐夜則气行於陰﹐陽入陰則寐者﹐是火歸於水中﹐而成旣濟之象﹐故無病。陰旣虛矣﹐陽入而無陰以制之﹐則陽浮散﹐自內而出﹐身體皆熱﹐其熱自內而生也。﹝《證治準繩》﹞

凡虛損之由﹐無非酒色﹑勞倦﹑七情﹑飲食所致。或先傷其气﹐气傷必及於精﹔或先傷其精﹐精傷必及於气。但精气在人﹐無非謂之陰分﹐蓋陰爲天一之根﹐形質之祖﹐故凡損在形質者﹐總曰陰虛﹐此大目也。若分而言之﹐則有陰中之陰虛者﹐其病爲發熱躁煩﹑頭紅面赤﹑唇漧舌燥﹑咽痛口瘡﹑吐血衄血﹑便血尿血﹑大便燥結﹑小水痛澀等證。有陰中之陽虛者﹐其病爲怯寒憔悴﹑气短神疲﹑頭暈目眩﹑嘔惡食少﹑腹痛飧泄﹑二便不禁等證﹐甚至咳嗽吐痰﹑遺精盜汗﹑气喘聲喑﹑筋骨疼痛﹑心神恍惚﹑肌肉盡削﹑夢與鬼交﹑婦人月閉等證。則無論陰陽﹐凡病至極﹐總由眞陰之敗耳。然眞陰所居﹐惟腎爲主﹐蓋腎爲精血之海﹐而人之生气﹐卽同天地之陽气﹐無非自下而上﹐所以腎爲五臟之本。故腎水虧﹐則肝失所滋而血燥生﹔腎水虧﹐則水不歸源而脾痰起﹔腎水虧﹐則心腎不交而神色敗﹔腎水虧﹐則盜傷肺气而喘嗽頻﹔腎水虧﹐則孤陽無主而虛火熾。凡勞傷等證﹐使非傷及根本﹐何以危篤至此﹖故凡病甚於上者﹐必其竭甚於下也。余故曰﹕虛邪之至﹐害必歸陰﹔五臟之傷﹐窮必及腎。窮而至此﹐吾末如之何也矣﹗○凡損傷元气者﹐本皆虛證﹐古人以虛損﹑勞瘵各分門類﹐病若有異﹐亦所宜辧。蓋虛損之謂﹐或有發見於一證﹐或有困憊於臨時﹐凡在經在髒﹐但傷元气﹐則無非虛損病也。至若勞瘵之有不同者﹐則或以骨蒸﹐或以干嗽﹐甚至吐血吐痰﹐營衛俱敗﹐羸日甚﹐此其積漸有日﹐本末俱竭而然。但虛損之虛﹐有在陰分﹐有在陽分﹐然病未深﹐多宜溫補﹐若勞瘵之虛﹐深在陰中之陰分﹐多有不宜溫補者。然凡治虛證﹐宜溫補者﹐病多易治﹔不宜溫補者﹐病多難治。

比虛勞若乎有異﹐而不知勞瘵之損﹐卽損之深而虛之甚者耳。○虛損﹐顴赤唇紅者﹐陰虛於下﹐逼陽於上也﹔口多漧渴者﹐腎水不足﹐引水自救也﹔音啞聲不出者﹐由腎气之竭﹐蓋聲出於喉而根於腎也﹔气息喘急者﹐陰虛肺槁﹐气無所歸也﹔喉漧咽痛者﹐眞水下虧﹐虛火上浮也﹔不眠恍惚者﹐血不養心﹐神不能藏也﹔時多煩躁者﹐陽中無陰﹐柔不濟剛也﹔易生嗔怒﹐或筋急酸痛者﹐水虧木燥﹐肝失所資也﹔飲食不甘﹐肌肉漸削者﹐脾元失守﹐化機日敗也﹔心下跳動﹐怔忡不息者﹐气不歸精也﹔盜汗不止者﹐有火則陰不能守﹐無火則陽不能固也﹔多痰或如淸水﹐或多白沫者﹐水泛爲痰﹐脾虛不能制水也﹔骨痛如折者﹐腎主骨﹐眞陰敗竭也﹔腰脇痛者﹐肝腎虛也﹔膝下冷者﹐命門衰絕﹐火不歸原也﹔小水黃澀淋瀝者﹐眞陰虧竭﹐气不化水也﹔足心如烙者﹐虛火爍陰﹐湧泉涸竭也。○勞損之病﹐本屬陰虛﹐陰虛必血少﹐指爪爲血之餘﹐故於診候之際﹐但見其指爪漧黃﹐覺有枯槁之色﹐則其發膚營气﹐具在吾目中矣。○似損非損之證﹐惟外感寒邪者乃有之。蓋以外邪初感﹐不爲解散﹐誤作內傷﹐或用淸涼﹐或用淸導﹐以致寒邪伏畱不散﹐而爲寒熱往來﹐或爲潮熱咳嗽﹐證似勞損﹐若用治損之法﹐則滋陰等劑愈以畱邪﹐非損成損矣。余嘗治愈數人﹐皆其證也。欲辧此者﹐但當詳察表裏﹐而審其致病之由。蓋虛損之證﹐必有所因﹐而外感之邪﹐其來則驟。若外證﹐身有疼痛﹐微汗則熱退﹐無汗則復熱﹐或見大聲咳嗽﹐脈𨿽弦緊﹐而不甚數﹐或兼和緩﹐𨿽病至一兩月﹐邪有不解﹐病不退者﹐本非勞損﹐毋誤治也。○虛損旣成﹐不補將何以復﹖有不能服人參﹑熟地及諸補藥者﹐此爲虛不受補﹐何以望生﹖若勞損失血之後﹐嗽不能止﹐而痰多甚者﹐此以脾肺虛極﹐飲食無能化血﹐隨食成痰。此𨿽非血﹐而實血之類也。《經》曰﹕白血出者死。故凡痰之最多最濁者﹐不可治。左右者﹐陰陽之道路。其有不得左右﹐眠難轉側者﹐此其陰陽之气有所偏竭而然﹐多不可治。虛損原無外邪﹐所以病𨿽至困﹐終不憒亂。其有患虛證而譫妄失倫者﹐心臟之敗﹐神去之兆也﹔勞嗽音啞﹐聲不能出﹐或喘急气促者﹐肺臟之敗也﹔勞嗽肌肉盡脫者﹐脾臟之敗也﹔筋爲罷極之本﹐凡病虛損﹐多有筋骨疼痛﹐若痛極不可忍者﹐乃血竭不能榮筋﹐肝臟之敗也﹔勞損旣久﹐再及大便泄瀉﹐不能禁止者﹐腎臟之敗也。﹝張景嶽﹞

虛勞之病﹐皆由內傷。如酒傷肺﹐則濕熱燻蒸﹐肺陰銷爍﹔色傷腎﹐則精室空虛﹐相火無制﹔思慮傷心﹐則血耗而火易上炎﹔勞倦傷脾﹐則熱生而內戕眞陰。惟忿怒傷肝有二﹕鬱怒﹐則肝火內熾而灼血﹔大怒﹐則肝火上升而吐血。此五者皆勞其精血也。○陰虛內熱而成虛勞﹐大約傷於酒色爲多。然有童子未室而患此證者﹐或由先天不足﹐或稟母气陰虛。其師尼﹑寡婦﹑室女﹐气血鬱結﹐以致寒熱如瘧﹐朝涼暮熱﹐飲食不思﹐經期不準﹐或致閉絕而成此病者﹐多由郁火內蒸所致也。○虛勞之證﹐多因腎水眞陰虛極﹐水不攝火﹐火因上炎﹐以致面赤唇紅﹐口鼻出血﹐齒痛齒衄。𨿽亦龍火上僭﹐然與虛陽上浮者不同﹐縱有下部惡寒足冷﹐總由陰虛火升﹐非眞正陽衰而然﹐故其溺必黃赤﹐脈必帶數。設誤用桂﹑附引火歸原之法﹐是抱薪救火﹐上焦愈熱﹐咳喘燥渴益甚﹐咽痛喉爛諸證至矣。○气虛者﹐面白無神﹐言語輕微﹐四肢無力﹐脈來微弱﹔陽虛者﹐體冷畏寒﹐手足逆冷﹐溺淸便溏﹐脈沈小遲。此二者﹐能服參﹑﹐溫補可治﹐斯气虛陽虛之證也。𨿽血脫者﹐亦有補气之法﹐乃指卒暴失血﹐素非血虛之人﹐如新產之類耳。﹝《吳醫匯講》﹞

今醫謂吐血爲虛勞之病﹐大謬。夫吐血有數種﹐大槪咳者成勞﹐不咳者不成勞。間有吐血偶咳者﹐當其吐血之時﹐野狼狽頗甚﹐吐止卽痊﹐皆不成勞。何也﹖其血止則周身無病﹐飲食如故﹐而精神生矣。卽使亡血之後﹐或陰虛內熱﹐或筋骨疼痛﹐皆可服藥而痊。若咳嗽﹐則血止而病仍在﹐日嗽夜嗽﹐痰壅气升﹐多則三年﹐少則一年而死矣。蓋咳嗽不止﹐則腎中之元气震蕩不安﹐肺爲腎之母﹐母病則子亦病故也。又肺爲五臟之華蓋﹐《經》云﹕穀气入胃﹐以傳於肺﹐五臟六腑皆以受气。是則臟腑皆取精於肺﹐肺病﹐則不能輸精於臟腑﹐一年而臟腑皆枯﹐三年而臟腑竭矣﹐故咳嗽爲眞勞不治之疾也。然亦有咳嗽而不死者﹐其嗽有時稍緩﹐飲食起居不變﹐又其人善於調攝﹐間或一發﹐靜養卽愈。此乃百中難得一者也。更有不咳之人﹐血證屢發﹐肝竭肺傷﹐漸變咳嗽﹐久而亦死。此則不善調攝﹐以輕變重也。執此以決血証之死生﹐百不一失矣。﹝徐靈胎﹞

《內經》有所勞倦﹐此言當辧。或勞於力作﹐或勞於思慮﹐或勞於房幃﹐皆勞也。卽勞矣﹐同一形气衰少﹐而所以致勞之因則異。勞於力作者﹐當逸之以安閒﹐而甘其飲食﹐和其气血﹔勞於思慮者﹐當屏思卻慮﹐藥之以養心﹔勞於房幃者﹐當遠房幃﹐滋腎水﹐尢當照顧脾土。﹝《怡堂散記》﹞

腎水旣實﹐則陰精上奉於心肺﹐故東方之木气不實﹐而西方之金气不虛﹐此子能令母實﹐使金得以平木也。

是故水日以盛﹐而火日以虧﹐此陰精所奉於上﹐而令人壽也。若夫腎水一虛﹐則無以制南方之心火﹐故東方實而西方虛﹐其命門與包絡之相火﹐皆挾心火之勢而來侮所不勝之水﹐使水日虧而火日盛﹐此陽精所降於下﹐故令人夭折也。﹝虞天民﹞

近世陰虛火動之疾﹐患者十無一活﹐何也﹖蓋其始也﹐飲食如常﹐起居如故﹐惟痰嗽一二聲﹐自謂無恙﹐諱疾忌醫﹐滋蔓日久﹐倒臥於牀﹐不可復救。余意揆之﹐方疾之始﹐必致謹於三事而後可。三事維何﹖一要遇明醫﹔二要肯服藥﹔三要守禁戒。三事缺一﹐不可治也。﹝《醫鑑》﹞

勞瘵旣久﹐其气必傷﹐不能運化精微﹐痰瘀稽畱﹐變幻生虫。在肝爲毛虫﹐食人筋膜﹔在心爲羽虫﹐食人血脈﹔在脾爲裸虫﹐食人肌肉﹔在肺爲介虫﹐食人膚膏﹔在腎爲鱗虫﹐食人骨髓。﹝《醫學正傳》﹞

傳屍九虫﹐六虫傳代﹐三虫不傳﹐﹑蛔﹑寸白也。六虫所致﹐或五臟種毒而生﹐或親戚習染而傳。大率一旬之中﹐徧行四穴﹐周而復始﹐三日一食﹐五日一退。方其作苦﹐虫之食也﹔退則還穴醉睡﹐一醉五日﹐其病乍靜﹐俟其退醉之時﹐乃可用藥。一虫在身﹐占十二穴﹐六虫共占七十二穴。一月之中﹐上旬十日﹐從心至頭遊四穴﹐虫頭向上﹔中旬十日﹐從心至臍遊四穴﹐虫頭向內﹔下旬十日﹐從臍至足遊四穴﹐虫頭向下。

陽日長雄﹐陰日長雌。食臟腑脂膏﹐其虫色白。五臟六腑一經食損﹐卽皮聚毛脫﹐婦人月信不行﹐血脈皆損﹔七十日後﹐食人血肉﹐其虫黃赤﹐飲食不爲肌膚﹐筋緩不能收持﹔一百二十日外﹐血肉食盡﹐其虫色紫﹐卽食精髓﹐傳於腎中﹐其虫色黑﹐食髓卽骨痿不能起牀。諸虫久則生毛﹐毛色雜花﹐鐘孕五臟五行之气﹐傳之三人﹐卽自能飛﹐傳入腎經﹐不可救治。利藥下虫﹐驗其虫色白﹐可三十日服藥補之﹔其虫黃赤﹐可六十日服藥補之﹔其虫紫黑﹐此病已深﹐可百二十日服藥補之。六十日內﹐治者十得七﹑八﹔八十日內﹐治者十得三﹑四﹔過此已往﹐未知全生。﹝《道徳經》﹞

虛勞﹐糞門生癤﹐名曰瘡。脈不數者﹐尙不可爲﹐況脈數乎﹖蓋肺爲吸門司上﹐大腸爲肛門司下﹐肺與大腸﹐臟腑相通﹐肺爲气之主﹐陽气當升﹐虛則下陷﹐所謂物極則反。今病內熱燔灼﹐肺气久傷﹐故下陷肛門而生瘡﹐肺傷極矣﹐非藥能濟﹐此卽《經》云陷脈爲痿之病也。﹝汪石山﹞

虛勞﹐起於斫喪﹐肝腎過傷﹐多致亡血失精﹐陰竭而死﹔起於鬱結﹐內火灼津﹐多致血結漧咳﹐發癰而死﹔起於藥誤﹐脾胃受病俱多﹐每至飲食減少﹐喘嗽泄瀉而死。若面色不衰﹐肌肉日瘦﹐外如無病﹐內實虛傷﹐俗名桃花疰﹐以陰火乘於陽位﹐不但銷爍陽分之津液﹐而陰分之津液反竭力上供陽火之銷爍﹐故肌肉日削﹐而面色愈加鮮澤也。﹝《張氏醫通》﹞

補編

夫失精家﹐少腹弦急﹐陰頭寒﹐目眩﹐發落﹐脈極虛芤遲﹐爲淸谷亡血失精﹔脈得諸芤動微緊﹐男子失精﹐女子夢交﹐桂枝龍骨牡蠣湯主之。○虛勞裏急﹐悸衄﹐腹中痛﹐夢遺失精﹐四肢酸疼﹐手足煩熱﹐咽漧口燥﹐小建中湯主之。○虛勞裏急﹐諸不足﹐黃建中湯主之。○虛勞腰痛﹐少腹拘急﹐小便不利者﹐八味腎气丸主之。○虛勞﹐虛煩不得眠﹐酸棘仁湯主之。○五勞虛極﹐羸瘦腹滿﹐不能飲食﹐食傷﹐憂傷﹐飲傷﹐房室傷﹐饑傷﹐經絡營衛气傷﹐內有幹血﹐肌膚甲錯﹐兩目黯黑﹐緩中補虛﹐大黃虫丸主之。○虛勞諸不足﹐風气百疾﹐薯蕷丸主之。○千金翼炙甘艸湯﹐治虛勞不足﹐汗出而悶﹐脈結悸﹐行動如常﹐不出百日﹐危急者﹐十一日死。○肘後獺肝散﹐治冷勞。又主鬼疰﹐一門傳染。﹝《金匱》﹞

按﹕緩中補虛四字﹐當在不能飲食之下﹐必傳寫之訛。﹝《醫宗金鑑》﹞

勞瘵主乎陰虛者﹐蓋自子至巳屬陽﹐自午至亥屬陰﹐陰虛則熱在午後子前。寤屬陽﹐寐屬陰﹐陰虛則汗從寐時盜出也。升屬陽﹐降屬陰﹐陰虛則气不降﹐气不降則痰涎上逆﹐而連綿不絕也。脈浮屬陽﹐沈屬陰﹐陰虛則浮之洪大﹐沈之空虛也。此皆陰虛之證﹐主以四物﹑知﹑柏。世醫遵用不效者﹐何哉﹖蓋陰虛火必上炎﹐芎﹑歸气辛味溫﹐非滋降虛火之藥﹐且川芎辛竄﹐尢非虛炎短乏者所宜﹔地黃泥膈﹐亦非胃熱食少痰多者所宜。知﹑柏苦辛大寒﹐𨿽曰滋陰﹐其實燥而耗血﹔𨿽曰降火﹐其實苦先入心﹐久而增气﹐反能助火。至其敗胃﹐所不待言。﹝朱丹溪﹞

勞者勞也﹐勞損其气血之謂也。旣勞損其气血﹐則大虛矣﹐故名虛勞。旣名爲虛爲勞﹐則當補當養﹐不待言矣。柰何近世治此證者﹐若忘其名爲虛勞﹐竟易其名爲火勞﹐絕無補養之功﹐一以淸火爲事﹐且不獨易其名爲火勞﹐更認其證爲實火﹐不但淸火爲事﹐更以降气爲先﹐淸則元參﹑花粉﹑知﹑柏﹐恣用不休﹐且更有芩﹑連者﹔降則桑皮﹑白前﹑蘇子﹑旋復﹐信手輕投﹐且更有用枳殼﹑子者。虛勞必吐血﹐止血則曰茜根﹑小薊﹔虛勞必咳嗽﹐止嗽則曰紫菀﹑百部﹑枇杷葉﹔虛勞必吐痰﹐消痰則曰麥冬﹑貝母﹔虛勞必潮熱﹐退熱則曰靑蒿﹑鱉甲﹑地骨皮﹑銀柴胡。服之至脾損腹脹﹐食少作瀉﹐則以穀芽﹑石斛爲助脾之靈丹﹔服之使肺損气喘﹐不能側臥﹐則以百合﹑沙參爲保肺之神劑。服之無效﹐更多服之﹐多服不惟無效﹐且瀕於危﹐尢令服之不已﹐使气血日虧﹐眞元削盡﹐脈僅一絲﹐气存一息﹐猶曰有火不可補。嗚呼﹗補固不可﹐死獨可乎﹖在丹溪醫學多精到處﹐獨以六味知柏爲治勞之方﹐實足貽禍於後世。然猶未若此日用如許淸降損眞之毒藥也。不知其出自何書﹖得何傳受﹖一見失血﹑咳嗽﹑發熱等證﹐動以此種套藥投之﹐一醫有然﹐更數醫皆然﹐庸流有然﹐卽名醫亦無不然。使患此證者﹐以爲此外更無他法﹐安心守定此藥﹐直服至死而後已。屢死而醫若罔聞﹐終不知變計﹐良可嘆矣﹗余值此證﹐惟是脈已細數﹐形消肉脫﹐兩側不能臥者﹐肝肺損﹐脾腎絕﹐不能復救﹐亦付之無可如何而已。否則相其虛之輕重而補之養之﹐往往得生﹐不可謂非明效大驗矣。而醫者猶必曰有火不可補﹐病患亦自謂有火不可補﹐要知此有火不可補五字﹐便是必死不可救五字。試思世之以淸降治勞者多矣﹐其遠者勿論﹐卽耳目所及者﹐細數之﹐千百人中有一二得生者乎﹖蓋有之矣﹐我未之見也。﹝吳天士﹞

夫人之虛﹐不屬於气﹐卽屬於血﹐五臟六腑莫能外焉。而獨舉脾腎者﹐水爲萬物之元﹐土爲萬物之母﹐二髒安和﹐一身皆治﹐百疾不生。夫脾具土徳﹐脾安則土爲金母﹐金實水源﹐且土不淩水﹐水其安位﹐故脾安則腎愈安﹔腎兼水火﹐腎安則水不挾肝上泛而淩濕土﹐火能益土營運而化精微﹐故腎安則脾愈安。孫思邈云﹕補脾不如補腎。許學士云﹕補腎不如補脾。兩先生深知二髒爲人生之根本﹐有相贊之功能﹐故其說似背﹐而其旨實同也。救腎者﹐必本於陰血﹐血主濡之﹐血屬陰﹐主下降﹐虛則上升﹐當斂而抑之﹐六味丸是也﹔救脾者﹐必本於陽气﹐气主煦之﹐气爲陽﹐主上升﹐虛則下陷﹐當升而舉之﹐補中湯是也。近世治勞﹐專以四物湯加知柏﹐不知秋冬之气非所以生萬物者也。丹溪有言﹕實火可瀉﹐虛火可補。勞証之火﹐虛乎﹖實乎﹖瀉之可乎﹖矯其偏者﹐輒以桂﹑附爲家常茶飯﹐此惟火衰者宜之。若血虛气熱之人﹐能無助火爲害哉﹖大抵虛勞之證﹐疑難不少﹐如補脾保肺﹐法當兼行﹐然脾喜溫燥﹐肺喜淸潤﹐保肺則礙脾﹐補脾則礙肺﹐惟燥熱而甚﹐能食而不瀉者﹐潤肺當急﹐而補脾之藥亦不可缺也。倘虛羸而其食少瀉多﹐𨿽喘嗽不安﹐但以補脾爲急﹐而淸潤之品宜戒矣。脾有生肺之能﹐肺無扶脾之力﹐故補脾之藥尢要於保肺也。又如補腎理脾﹐法當兼行﹐然方欲以甘寒補腎﹐其人食減﹐恐不利於脾﹔方欲以辛溫快脾﹐其人陰傷﹐恐愈耗其水。兩者並衡而較重脾者﹐以脾土上交於心﹐下交於腎故也。若腎大虛﹐而勢困篤者﹐又不可拘﹐隨時活法可耳。又如無陽則陰無以生﹐無陰則陽無以化﹐宜不可偏也。

然東垣曰﹕甘溫能除大熱。又曰﹕血脫補气﹐獨陰不長﹐虛者必補以人參之甘溫﹐陽生陰長之理也。且虛勞受補者可治﹐不受補者不治﹐故葛可久治勞十方﹐用參者七﹔丹溪專主滋陰﹐治勞方案﹐用參者亦十之七。自好古肺熱傷肺﹑節齋服參必死之說印定眼目﹐甘用苦寒﹐直至上嘔下泄﹐猶不悔悟﹐良可悲已﹗不知肺熱脈實者﹐與參誠不相宜﹐若火來乘金﹐脈虛金傷者﹐非參不保。前哲有言曰﹕土旺則金生﹐勿拘拘於保肺﹔水壯則火熄﹐毋汲汲於淸心。可謂洞達《經》旨﹐深窺根本之治者也。﹝李士材﹞

治虛有三本﹕肺﹑脾﹑腎是也。肺爲五臟之天﹐脾爲百骸之母﹐腎爲性命之根﹐治虛之道畢矣。夫東垣論脾胃爲四家之首﹐丹溪法滋陰爲勞証之宗﹐立齋究明補火﹐謂太陽一照﹐陰火自彌。斯三先生皆振古之賢﹐然皆主於一偏﹐而不獲全體之用。是《脾胃論》出於東垣﹐則無獘﹐若執東垣以治者﹐未免以燥劑補土﹐有損於淸肅之金。滋陰之說出於丹溪﹐已有獘﹐若執丹溪以治者﹐全以苦寒降火﹐有礙於中州之化。至於陽常有餘﹐陰常不足﹐此實一偏之見﹐後人沿習成風﹐凡遇陰虛陽亢之疾﹐輒以知柏補腎淸金﹐未能生水﹐而反滅火。夫腎者坎也﹐一陽陷於二陰﹐二陰者眞水也﹐一陽者眞火也。腎中眞水生肝木﹐肝木生心火﹔腎中眞火生脾土﹐脾土生肺金。生人之本﹐從下而起﹐如羲皇之畫卦然。腎臟合水火二气而爲臟腑之根﹐眞水不可滅﹐眞火獨可熄乎﹖然又有執立齋補火之說﹐動用蓯蓉﹑鹿茸﹑桂﹑附等類﹐而罔顧其人之有無郁火郁熱﹐更不慮其曾經傷肺與否﹖夫虛火可補﹐理固誠然﹐如補中益气湯用參﹑﹑術﹑艸之甘溫以除大熱。苟非淸陽下陷﹐猶不敢輕加升﹑柴﹐而辛熱太過之品﹐乃反施之郁火郁熱之證﹐奚啻抱薪救火乎﹖予惟執兩端以用中﹐合三部以平調﹐一曰淸金保肺﹐無犯中州之土。此用丹溪而不泥於丹溪也。一曰培土調中﹐不損至髙之气。此用東垣而不泥於東垣也。一曰金行淸化﹐水自流長﹐乃合金水於一致也。但主脾主腎﹐先賢頗有發明﹐而淸金保肺一著﹐尙未有透達其精微者﹐故予於論肺獨詳。此治勞之三本宜究也。﹝何徳修﹞

虛勞之證﹐《金匱》敍於血痺之下﹐可見勞則必勞其精血也。營血傷﹐則內熱起﹐五心常熱﹐目中生花見火﹐耳內蛙聒蟬鳴﹐乃至飲食不爲肌膚﹐怠惰嗜臥﹐骨軟足酸﹐營行日遲﹐衛行日疾﹐營血爲衛气所迫﹐不能內守﹐而脫出於外﹐或吐或衄﹐或出二陰之竅﹐血出旣多﹐火熱迸入﹐逼迫煎熬﹐漫無休止﹐營血有立盡而已。

更有勞之之極﹐而血痺不行者﹐血不脫於外﹐而但蓄於內﹐蓄之日久﹐周身日走之隧道悉痺不流﹐惟就漧涸﹐皮鮮滑澤﹐面無榮潤﹐於是气之所過﹐血不爲動﹐徒蒸血爲熱﹐或日晡﹐或子午﹐始必幹熱﹐俟熱蒸气散﹐微汗而熱解﹐熱蒸不已﹐瘵病成焉。亦有始因脫血﹐後遂血痺者﹐血虛血少﹐艱於流布﹐發熱致痺尢易易也。

《內經》凡言虛病﹐不及於勞﹐然於大骨枯槁﹐大肉陷下﹐胸中气髙﹐五臟各見危證﹐則固已言之。秦越人始發虛損之論﹐謂虛而感寒﹐則損其陽﹐陽虛則陰盛﹐損則自上而下﹔虛而感熱﹐則損其陰﹐陰虛則陽盛﹐損則自下而上。自上而下者﹐過於胃﹐則不可治﹔自下而上者﹐過於脾﹐則不可治。蓋飲食多﹐自能生血﹐飲食少﹐則血不生﹐血不生則陰不足以配陽﹐勢必五臟齊損。越人歸重脾胃﹐旨哉言矣。至《金匱》之文﹐大意謂精生於谷﹐谷入少而不生其血﹐血自不能化精。《內經》於精不足者﹐必補之以味﹐補以味而節其勞﹐則精貯漸富﹐大命不傾﹐所以垂訓十則﹐皆以無病男子精血兩虛爲言﹐而虛勞之候﹐煥若指掌矣。故血不化精﹐則血痺矣﹐血痺則營虛﹐營虛則發熱﹐熱久則蒸其所瘀之血化而爲虫﹐遂成傳屍瘵證。故狐惑之證﹐聲啞嗄﹐勞瘵之證﹐亦聲啞嗄﹐是則聲啞者﹐气管爲虫所蝕明矣。仲景於男子平人﹐諄諄致戒﹐無非謂營衛之道﹐納谷爲實。居常調營衛﹐以安其谷﹐壽命之本﹐積精自剛﹔居常節嗜欲﹐以生其精﹐至病之甫成﹐脈才見端。

惟恃建中﹑復脈爲主治﹐皆稼穡作甘之善藥﹐一遵精不足者﹐補之以味之旨也。後人諸方﹐千蹊萬徑﹐以治虛勞﹐何反十無一全﹖及其痺不行﹐仲景亟驅其舊﹐生其新﹐幾希於勞瘵將成未成之間﹐誠有一無二之聖法。試觀童子臟腑脆嫩﹐才有寒熱積滯﹐易於結癖成疳﹐待其血痺不行﹐气蒸發熱﹐卽不可爲﹔女子血幹經閉﹐發熱不止﹐勞瘵之候更多﹐待其勢成﹐治之無及。儻能服膺仲景幾先之哲﹐喫力於瘵病將成未成之界﹐其活人之功﹐皆是起白骨而予以全生矣。○虛損病﹐亦有易復難復兩候﹕因病至虛者﹐緩調自復﹔因虛致損者﹐虛上加虛﹐卒難復也。故因病致虛﹐東垣﹑丹溪法在所必用﹔若虛上加虛而至於損﹐元气索然﹐丹溪每用人參膏至十餘斤﹐多有得生者。﹝諭嘉言﹞

虛損傷陰﹐本由五臟﹐𨿽五臟各有所主﹐然證治有可分者﹐有不可分者。如諸气之損﹐其治在肺﹔神明之損﹐其治在心﹔飲食肌肉之損﹐其治在脾﹔諸血筋膜之損﹐其治在肝﹔精髓之損﹐其治在腎。此其可分者也。

然气主於肺﹐而化於精﹔神主於心﹐而化於气﹔肌肉主於脾﹐而土生於火﹔諸血藏於肝﹐而生化於脾胃﹔精髓主於腎﹐而受之於五臟。此其不可分者也。及乎旣甚﹐則標本相傳﹐連及臟腑﹐此又方之不可執也。故凡補虛之法﹐但當明其陰陽升降﹑寒熱溫涼之性﹐精中有气﹑气中有精之因。且凡上焦陽气不足者﹐必下陷於腎﹐當取之至陰之下﹔下焦眞陰不足者﹐多飛越於上﹐可不引之歸原乎﹖治病求本﹐方爲盡善。﹝張景嶽﹞

先天之陽虛﹐補命門﹔後天之陽虛﹐溫胃气。先天之陰虛﹐補腎水﹔後天之陰虛﹐補心肝。○古稱勞役發熱爲勞發者﹐蓋謂辛勞不能收攝﹐以致元陽浮越於外﹐卽東垣所謂內傷也。若一發散﹐不更元陽脫盡﹖若一苦寒﹐不更虛陽頓亡﹖○眞陰不足﹐則孤陽無根據﹐火易浮越﹐故宜甘溫甜靜之劑以養之﹐酸鹹斂納之味以藏之。人但知气有餘便是火﹐不知火有餘卽是气﹐或爲喘滿﹐或爲煩悶。有餘者﹐病气也。病气之有餘﹐正气之不足也。凡飲食之滯气﹐可以利之﹑行之﹑順之﹑理之。若浮越之陽气﹐惟宜導之﹑納之﹑斂之﹑塞之﹐以補爲消。此气乃生身之本﹐非同飲食之滯也。若用順气之藥﹐適足以走泄元气﹔辛燥之藥﹐反足以耗竭津液﹔卽芍﹑歸﹑陳皮之類﹐辛香而潤﹐亦可引動無根之气﹐升越失走之火。其元气旣傷﹐胃气必弱﹐香美之食﹐入口未甘﹐何況異味藥餌﹖𨿽有開胃扶脾之益﹐保無傷脾倒胃之虞﹖故尢宜切忌也。○極虛之證﹐對面人事不淸﹐而戶外之事反能知之﹐及見亡人鬼怪者﹐此皆陽亡之象﹐名曰遊魂。速爲補虛斂納﹐神魂安﹐見聞滅矣。○虛證臨危﹐索肉飯飽食而逝者﹐此脾虛津華竭絕﹐肉食力小﹐不能挽之。蓋脾虛則求助於谷食﹐津涸則求救於脂膏﹐斯時惟濃濃參湯﹐庶乎可挽。

若谷肉之物﹐止塡有迹之空虛﹐焉能補無形之竭絕哉﹖﹝馮楚瞻﹞

歷醫勞瘵﹐多用參苓白術散取效﹐但要知佐使﹑輕重及因時加減。若專用四物湯﹐十死八﹑九﹐此蓋泥於丹溪之言﹐而不知通變者也。勞瘵有因勞苦得之﹐有因色欲得之﹐不可一例而治。或用東垣補中之法﹐或用丹溪滋陰之劑﹐要當隨證酌施。但予用補中者多﹐用滋陰者百中二﹑三耳。﹝吳篁池﹞

常觀勞瘵﹐世人專用補腎藥多誤﹐此病宜以培補脾胃爲主。蓋脾胃旺﹐則能進飲食﹐飲食進﹐則能化生精血﹐久之腎自實矣。不先補脾胃而補腎﹐不知知﹑柏﹑地黃﹑龜版之類﹐安能生精添髓﹖如此治法﹐可謂捨本求末也。○夫火之與气﹐異名同體﹐气之順行無逆者爲气﹐若郁而不伸﹐或血衰不能配气﹐於是積激妄行而成火矣。常觀痰火之證﹐喘急身熱﹐醫用寒涼過甚﹐元气漸衰﹐喘定身涼﹐以爲將愈之候﹐延至五﹑七日﹐忽爾元脫而死。夫喘定者﹐乃元气下陷﹐不能湧上也﹔身涼者﹐乃元气衰竭﹐不能運於肌膚也。凡遇此等證候﹐須防有變﹐速以參﹑補元气藥救之﹐不可輕許爲愈。﹝余傅山﹞

似傷風咳嗽之病﹐誤作外感醫治﹐表散淸涼﹐必成勞瘵。蓋肺虛不能外衛皮毛﹐以致傷風咳嗽﹐宜用溫肺湯﹐固肺气爲主。若用寒涼﹐則肺气益虛﹐肺虛則不能生腎水﹐水枯則相火旺﹐相火旺則骨髓蒸漧﹐勞之所由作也。又有勞病不作瀉者﹐陰虛骨髓皆枯也。善食者﹐胃中火盛﹐非多食壓火不住也。○虛損之病﹐命門火旺﹐腎水不足﹐陽明化燥火﹐肝气卽胃气﹐木燥土幹﹐心火炎上﹐金無養﹐水無生。五火交熾之時﹐若用知柏滋陰降火﹐是猶幹鍋煉紅﹐傾一杯之水﹐擊動火勢﹐立地碎裂矣。若脈帶緩﹐胃气未絕﹐猶可調理﹐用四君加山藥﹐引入脾經﹐單補脾陰﹐脾旺則土生金﹐金生水﹐水升而火自降﹐此隔三之治也。若脈見緊數﹑短數﹑細數者﹐皆不可治。﹝周愼齊﹞

虛損病久﹐皆屬脾虛﹐脾虛則肺先受之﹐肺病不能管攝一身﹐脾病則四肢不用﹐惟以保元气爲主﹐總從脾胃施治﹐勿用血藥﹐縱有火不必去火﹐有痰不必治痰。○損病六脈俱數﹐聲啞口瘡﹐晝夜發熱。《經》云﹕數則脾气虛﹐眞陰虛也。此第三關矣。四君﹑保元投之不應﹐攺用四君加黃﹑山藥﹑蓮肉﹑白芍﹑五味﹑麥冬﹐煎去頭煎﹐服二煎三煎﹐此爲養脾陰祕法。服十餘日﹐發熱漸退﹐口瘡漸好。若用丸劑﹐如參苓白術散﹐亦去頭煎﹐曬榦爲末﹐陳米糊丸。蓋煎去頭煎則燥气盡﹐遂成甘淡之味﹐淡養胃气﹐甘養脾陰。師師相受之語﹐毋輕忽焉。﹝胡愼柔﹞

虛勞兩字﹐世皆籠統言之﹐不知證有不同﹐治有相反。予聞愼柔之教云﹕損病自上而下﹐勞病自下而上。

損病傳脾至腎者不治﹐勞病傳脾至肺者不治。以勞法治損多泄瀉﹐以損法治勞必喘促。如此之涇渭不明﹐懵焉以怯病該之﹐其能免於南轅北轍乎﹖丹溪立相火之論﹐惟以四物滋陰﹐陰陽之義﹐久爲晦塞。立齋出﹐醫學方得一變﹔愼齋再出﹐醫學始得再變﹔至愼柔﹐乃集先賢之法﹐以虛損﹑勞瘵分爲兩門﹐而金篦家始煌然添一炬矣。又《原气論》以先後天分陰陽﹐卽以先後天立治法。竊謂先天固有損者﹐非後天損之無以致病﹐治先天者﹐治後天耳﹐豈能捨後天而治先天乎﹖﹝石瑞章﹞

凡勞瘵病﹐若上焦痰火喘嗽﹐不能臥﹐下焦大便稀溏者﹐多不可治。欲用寒涼潤肺﹐則中焦胃气下陷而益瀉矣﹔欲用甘溫補脾﹐則上焦肺气益燥而愈嗽矣。治上妨下﹐治下妨上﹐有所掣制﹐難於用藥。若只見一截病﹐上喘嗽而大便堅﹐下溏瀉而不嗽喘﹐如此者則可治也。何也﹖大便堅﹐不畏寒涼﹔不嗽喘﹐不忌溫補。

醫得施其技﹐藥得展其能。又常治痰火嗽病﹐醒則少定﹐睡則愈嗽。緣醒則動﹐動則與火爲體而不逆﹐故嗽定﹔睡則靜﹐靜則與火爲敵而拒逆﹐故嗽作。又凡勞瘵﹐常試服得人參者可治﹐服參而嗽喘甚者不可治﹐以上焦火盛故也。﹝汪雙泉﹞

王節齋云﹕凡酒色過度﹐損傷肺腎眞陰者﹐不可過服參﹑﹐服多者死。蓋恐陽旺而陰消也。自此說行﹐而世之治陰虛咳嗽者﹐視參﹑如砒鴆﹐以知﹑柏爲靈丹﹐使患此者百無一生﹐良可悲也﹗蓋病起於房勞﹐眞陰虧損﹐火炎刑金﹐故咳﹐當先以六味湯之類補其眞陰﹐使水升火降﹐隨以參﹑救肺之品補腎之母﹐使金水相生﹐則病易愈矣。世之用寒涼者﹐固不足齒﹐間有知用參﹑者﹐不知先壯水以制火﹐遽投參﹑以補陽﹐反使陽愈旺而金益受傷。此不知先後著也。﹝《趙氏醫貫》﹞

眞陰虛而發熱者﹐十之六﹑七亦與外感無異。火逆衝上﹐則頭脹微痛﹔火熱壅肺﹐則有時鼻塞﹔陰虛陽陷入裏﹐則灑淅惡寒﹔陰虛陽無所附﹐則浮越肌表而發熱。但其發時必在午後﹐先寒後熱﹐熱至寅卯時﹐盜汗出而身涼﹔亦有無寒而但熱者﹐然必見腎虛證狀﹐或兼唇紅顴赤﹐口渴煩躁﹑六脈搏數或虛數無力。

此宜大劑滋陰﹐如保陰﹑六味之屬。若誤爲外感而表之﹐則魄汗淋漓﹐諸虛蜂起矣。○陰水不足﹐肺受火侮﹐津液凝濁﹐不生血而生痰﹐此當潤劑滋陰﹐使上逆之火得返其宅﹐痰自淸矣。○虛勞之可受參﹑者﹐肺必無熱﹐肺脈按之而虛﹐必不數。故有土旺而生金﹐勿拘拘於保肺之說﹐古人每用之而奏功。今則火已爍金而咳矣﹐火蒸津液而化爲痰矣﹐君相亢甚而血隨上逆矣﹐猶引陽生陰長﹐虛火可補之說﹐漫用參﹑﹐因之陽火愈旺﹐金益受傷﹐所以好古有肺熱還傷肺﹑節齋有服參必死之叮嚀也。○《經》云﹕腎者主水﹐受五臟六腑之精而藏之。精藏於此﹐气化於此﹐精卽陰中之水也﹐气卽陰中之火也。故命門之水火﹐爲十二髒之化源﹐火不畏其衰﹐水獨畏其少。所以保陰﹑六味﹑左歸之屬﹐皆甘寒滋水添精之品﹐補陰以配陽﹐正王太僕所謂壯水之主以制陽光﹐丹溪所謂滋其陰則火自降。譬之殘燈火焰﹐添油則焰光自小。然須制大其劑﹐長久服之﹐以陰無速補之法也。○《金匱》論治肝補脾﹐肝虛則用此法﹐此指肝之陽虛而言﹐非指肝之陰虛火旺而言也。肝之陽虛而不能升﹐升則胃乏生發之气﹐脾無健運之力﹐而水無土制﹐腎水之陰寒得以上制心陽﹐周身陰盛陽衰而純乎降令﹐則肺陰之金气盛行﹐肝陽之生气愈病矣。必得補土之陽﹐以制腎水之陰寒﹐則心陽無水以克而火盛﹐火盛則肺金陰气不行﹐不至陰肅降令從右行左﹐以傷發生之气﹐則肝木之陽气自必暢茂條達矣。古方用逍遙散﹐治木郁土中﹐以宣陽气﹐是肝之陽虛而用治肝補脾之法者也。乃後人用以治陰虛火旺之肝病﹐則以升令之太過者﹐而復升之﹐宜其有升無降而至厥逆矣。蓋一陰一陽﹐可不明辧哉﹖其治陰虛火旺之肝病﹐如血虛宜滋水﹐虛則補其母也﹔火旺宜苦泄﹐實則瀉其子也﹔气升上逆則降气﹐以金制木也。其與治肝補脾之法正相反﹐豈可混治耶﹖﹝《吳醫匯講》﹞

損證﹐越人有上損從陽﹑下損從陰之義﹐其於鍼砭莫治者﹐調以甘藥。《金匱》遵之而立建中湯﹐建其中气﹐俾飲食增而脾胃旺﹐充血生精﹐復其眞元之不足﹐但用稼穡作甘之本味﹐而酸﹑辛﹑咸﹑苦在所不用。然但能治上焦陽分之損﹐不足以培下焦眞陰之本也。先生引伸三才﹑固本﹑天眞﹑大造﹑桂枝龍骨牡蠣﹑復脈等湯﹐以及固攝諸方﹐平補足三陰法﹐兼治五臟之虛﹐可爲損証之一助。卽如東垣﹑丹溪輩﹐於損不肯復者﹐每以參﹑術爲主﹐意謂有形精血難復﹐急培無形之气爲要旨﹐亦卽仲景建中諸湯而擴充者也。久虛不復謂之損﹐損極不復謂之勞﹐三者相繼而成也。大凡因煩勞傷气者﹐用治上治中﹐有甘涼補肺胃之淸津﹐柔劑養心脾之營液﹐或甘溫气味創建中宮。因縱欲傷精者﹐當治下而兼治八脈﹐又須知塡補精血﹑精气之分﹐益火﹑滋陰之異﹐或靜攝任陰﹐溫理奇陽。若因他證失調﹐蔓延而致者﹐當認明原委而調之﹐以分其體質之陰陽爲要領﹐上﹑中﹑下見證爲著想﹐傳變至先後天爲生死斷訣。○《經》云﹕勞者溫之。夫勞則形體震動﹐陽气先傷﹐此溫字乃溫養之義﹐非溫熱競進之謂。勞傷久不復元爲損﹐《內經》有損者益之之文﹐益者補益也﹐凡補藥﹐气皆溫﹐味皆甘﹐以培生生初陽﹐是勞損主治法則。﹝《臨證指南》﹞

虛勞有虛而無火者﹐名虛寒﹔虛而有火者﹐名虛火。同一言虛﹐而虛寒虛火實分天壤。治虛寒宜溫補﹐忌滋陰﹔治虛火宜滋陰﹐忌溫補。然虛勞之證﹐後天有形致病者易治﹐先天無形致病者難治。治先天不足之證﹐要分別眞陽虛﹑眞陰虛。眞陽不足者﹐陽虛無火也﹐當補陽﹔眞陰不足者﹐陰虛火旺也﹐當補陰。人身陰陽水火﹐平則生﹐偏則病﹐偏極則死。夫陽虛則陰偏旺﹐陰偏旺則陽愈虛﹐陽至絕﹐則獨陰亦隨之而絕矣﹔陰虛則陽偏旺﹐陽偏旺則陰愈虛﹐陰至絕﹐則孤陽亦隨之而絕矣。有眞陰不足﹐服滋陰藥則變虛寒﹐服溫補藥又變虛火者﹐此陰水旣竭﹐陽火亦虛﹐不耐滋陰之死證也﹔有眞陽不足﹐服溫補藥則變虛火﹐服滋陰藥又變虛寒者﹐此陽火旣竭﹐陰水亦虧﹐不耐溫補之死證也。有虛寒用溫補不變虛火﹐到底虛寒而死者﹐此有陰無陽﹐獨陰不長之死證也﹔有虛火用滋陰不變虛寒﹐到底虛火而死者﹐此獨陽無陰﹐孤陽不生之死證也。以上先天陰陽不足﹐水火偏勝之虛勞也。至若後天勞損之證﹐則有精﹑血﹑气三者之不同﹐然究其實﹐亦惟虛寒﹑虛火兩條。

血虛有火者﹐人皆知之﹐气虛有火者﹐人都忽之。气虛無火者﹐當溫補其气﹔气虛有火者﹐則補气藥中須加淸涼。血虛無火者﹐當補其血﹔血虛有火者﹐則滋陰藥中須加淸火。《內經》云﹕陰虛生內熱。治當壯水之主以制陽光﹐非言虛寒可用溫補者。東垣云﹕虛火可補﹐參﹑之屬。此言後天飲食勞倦﹐虛陽發熱之火﹐非言先天腎虛之火也。世人皆因錯解《內經》勞者溫之﹑形不足者溫之以气﹐誤認溫字爲熱﹐不知形不足者溫之以气﹐但言溫潤和養以培元气﹐非言用溫熱之藥﹔精不足者補之以味﹐但言用滋陰補其陰精﹐非言葷腥濃味也。﹝《證因脈治》﹞

凡虛勞病﹐多有發熱者﹐須辧其因之內外﹑脈之陰陽﹑時之早晚而定其治。若用通套退熱之藥﹐誅伐無過﹐乃至熱久血幹津竭﹐十死不救﹐醫之罪也。○凡虛勞病﹐多有奪血而無汗者﹐若認爲陽實而責其汗﹐必動其血﹐是名下厥上竭﹐醫殺之也。○凡虛勞病﹐最防脾气下澑。若過用寒涼﹐致下利淸谷者﹐醫之罪也。○凡治勞瘵發熱﹐乘其初成﹐胃气尙可勝藥﹐急以峻劑加入人參﹐導血開囊﹐退熱行瘀﹐全生保命。所關甚大﹐遲則其人胃虛气餒﹐羸瘠不堪﹐卽醫良法妙﹐亦何爲哉﹖此非醫罪﹐繩趨尺步﹐昧於行權﹐隱忍不言﹐欲圖僥幸﹐反爲罪也。○凡小兒五疳﹐卽大人五勞﹐幼科知用五疳成方﹐而不知五勞曲折次第﹐初起者﹐治之可以得效﹐胃虛者﹐服之有死而已。蓋膽艸﹑蘆薈﹑胡連﹐極苦大寒﹐兒不能勝耳。大方亦然﹐謂五臟有虛勞﹑實勞﹐恣用苦寒﹐罪莫逃也。○嘗富後貧﹐名曰脫營﹔嘗貴後賤﹐名曰失精。脫營﹑失精﹐非病關格﹐卽病虛勞﹐宜以漸治其气之結﹑血之凝﹐乃至流動充滿﹐成功千日可也。醫不如此﹐用補用淸﹐總不合法﹐身輕骨瘦﹐精神其能久居乎﹖此非醫罪﹐遷延貽誤薄乎云爾﹖﹝《醫門法律》﹞

脈候

夫男子平人﹐脈大爲勞﹐極虛亦爲勞。﹝《金匱》﹞

久病形肉俱脫﹐脈似和緩﹐亦多不治。《經》曰﹕形肉已脫﹐九候𨿽調猶死。﹝《馮氏錦囊》﹞

勞脈﹐或弦或大。大而無力爲陽虛﹐弦而無力爲陰虛。大者易治﹐血气未衰﹐可斂而正也﹔弦者難治﹐气血已耗﹐滋補殊難也。如脈細而數﹑濡而散者﹐皆不治。﹝《證治匯補》﹞

凡脈﹐細數腎虛﹐弦數肝虛﹐短數肺虛﹐散數心虛。此爲病重之脈﹐有胃气則生﹐無胃气則死。﹝周愼齋﹞

虛損之脈﹐無論浮﹑沈﹑大﹑小﹐但漸緩則有生意。若弦甚者﹐病必甚﹔數甚者﹐病必危。若弦細而加緊數﹐百無一生。﹝張景嶽﹞

勞瘵之脈﹐有力可治﹐無力難治。脈大有力﹐是有火也﹔細數無力﹐是無火也。有火﹐則元气𨿽損﹐猶有根基﹐尙可措手﹔無火﹐則元气頹敗﹐根基無存﹐𨿽工巧將何所施哉﹖﹝余傅山﹞

久病﹐脈大﹑小﹑洪﹑細﹑沈﹑浮﹑弦﹑滑﹐或寸浮尺沈﹐或尺浮寸沈﹐但有病脈﹐反屬可治﹔如浮﹑中﹑沈俱和緩﹐體倦者﹐決死。且看其面色光潤﹐此精神皆發於外﹐決難療矣。﹝胡愼柔﹞

病有脈細弱﹐服參﹑愈弱者﹐何也﹖良由火盛銷耗元气﹐服補劑愈助火﹐故脈愈弱﹐而病益增。○病有脈細小不能服參﹑﹐脈浮大反能服之﹐何也﹖思脈者血气之周流也﹐脈細小者﹐血衰气無所附而亦衰矣。

其原由於血衰﹐陰气先損﹐陰損而服陽藥﹐則陰愈損。脈浮大者﹐多陽脈﹐參﹑合證﹐屢試皆然。﹝余午亭﹞

附方

靑囊取虫藥追一切勞虫。啄木鳥一隻﹐朱砂四兩﹐精豬肉四兩。豬肉切作豆大﹐拌和朱砂﹐俟鳥饑時與食﹐擊死﹐鹽泥固﹐濟火﹐埋地一晝夜取出﹐銀器內研末。空心﹐無灰酒入麝香少許調服﹐置病患於帳內﹐四下緊閉﹐用鐵鉗候於口邊﹐虫出鉗入沸油煎之﹐隨進稀粥﹐服嘉禾飲。

大造丸治虛損甚效。紫河車﹑山藥﹐二味爲丸。

試傳屍法用乳香燻病患手﹐仰掌﹐帛覆其上﹐良久手背出毛寸許﹐白黃可治﹐紅者稍難﹐靑黑者死。若燻之無毛者﹐屬尋常虛勞也。又法﹐燒安息香煙﹐病患吸之﹐嗽不止﹐傳屍也。不嗽﹐非也。

又方傳屍鬼疰﹐使人汗漓沈默﹐無處不惡﹐漸頓至死﹐旁傳滅門。急治獺肝一具﹐陰榦取末﹐水調﹐方寸匕﹐日三服。

卷六﹟雜證匯參

血證

經義

中焦受气取汁﹐變化而赤﹐是謂血。○諸血者皆屬於心。○不遠熱﹐則熱至﹐血溢﹑血泄之病生。﹝《素問》﹞

營衛者﹐精气也。血者﹐神气也。血之與气﹐異名同類焉﹐故奪血者無汗﹐奪汗者無血。﹝《靈樞》﹞

哲言

病患胸滿唇痿﹐舌靑口燥﹐但欲漱水不欲咽﹐無寒熱﹐脈微大來遲﹐腹不滿﹐其人言我滿﹐爲有瘀血。

○病者如熱狀﹐煩滿﹐口漧燥而渴﹐其脈反無熱﹐此爲陰伏﹐是瘀血也﹐當下之。﹝《金匱》﹞

涕﹑唾﹑精﹑津﹑汗﹑血﹑液﹐七般靈物總屬陰。﹝《道經》﹞

血之與气﹐異名同類﹐𨿽有陰陽淸濁之分﹐然總由水谷精微所化。其始也﹐混然一區﹐未釐淸濁﹔得脾气之鼓運﹐上蒸於肺而爲气﹔气不耗﹐下歸於腎而爲精﹔精不泄﹐復歸於肝而爲血﹔血不瀉﹐統歸於心﹐得離火之化﹐而爲眞血﹐以奉生身﹐莫貴乎此。﹝張路玉﹞

人身之中﹐气爲衛﹐血爲營。《經》曰﹕營者﹐水谷之精气也﹐調和於五臟﹐灑陳於六腑﹐乃能入於脈也。

生化於心﹐總統於脾﹐藏受於肝﹐宣布於肺﹐施泄於腎﹐灌漑一身。目得之而能視﹐耳得之而能聽﹐手得之而能攝﹐掌得之而能握﹐足得之而能步﹐髒得之而能液﹐腑得之而能气﹐出入升降﹐濡潤宣通﹐靡不由此。飲食日滋﹐故能陽生陰長﹐取汁變化而赤﹐爲血也。注之於脈﹐充則實﹐少則澀﹔生旺則諸經恃其長養﹐衰竭則百脈由此空虛﹔血盛則形盛﹐血弱則形衰。血者難成而易虧﹐可不謹養乎﹖陰气一傷﹐諸變立至﹐妄行於上﹐則吐衄﹔衰涸於中﹐則虛勞﹔妄返於下﹐則便紅﹔移熱膀胱﹐則溺血﹔滲透腸間﹐則爲腸風﹔陰虛陽搏﹐則爲崩中﹔濕蒸熱瘀﹐則爲滯下﹔熱極腐化﹐則爲膿血﹔火極似水﹐色多紫黑﹔熱勝於陰﹐發爲瘡瘍﹔濕滯於血﹐則爲癮疹﹔凝澀於皮膚﹐則爲冷痺﹔蓄之在上﹐則喜忘﹔蓄之在下﹐則如狂﹔跌僕損傷﹐則瘀惡內聚。若分部位﹐身半以上﹐同天之陽﹔身半以下﹐同地之陰。此特舉其所顯之證而言也。﹝《玉機微義》﹞

人身之血﹐內行於脈絡﹐外充於皮毛﹐滲透於肌肉﹐滋養於筋骨﹐故百體平和﹐則運動無礙。若气滯則血滯﹐气逆則血逆﹐得熱則動﹐得寒則凝﹐衰耗則營運不周﹐滲透不徧﹐而外邪易侵矣。﹝孫一奎﹞

血本陰精﹐不宜動也﹐而動則爲病﹔血主營气﹐不宜損也﹐而損則爲病。蓋動者多由於火﹐火盛則逼血妄行﹔損者多由於气﹐气傷則血無以存。故有以七情而動火者﹐有以七情而傷气者﹐有以勞倦﹑色欲而動火者﹐有以勞倦﹑色欲而傷陰者。或外邪不解﹐而熱郁於經﹔或縱飲不節﹐而火動於胃﹔或中气虛寒﹐則不能收攝而注陷於下﹔或陰盛格陽﹐則火不歸原而泛溢於上。是皆動血之因也。故妄行於上﹐則見於七竅﹔流注於下﹐則出於二陰。或壅瘀於經絡﹐則發爲癰疽﹔或鬱結於腸髒﹐則畱爲癥塊﹔或乘風熱﹐則爲斑爲疹﹔或滯陰寒﹐則爲痛爲痺。此皆血病之證也。若七情勞倦不知節﹐潛消暗鑠不知養﹐生意本虧﹐而耗傷弗覺﹐則爲營气之羸﹐爲形體之敝。此以眞陰不足﹐亦無非血病也。﹝張景嶽﹞

血證﹐熱積肺胃者﹐必胸滿脈實﹔大怒气逆者﹐必面靑脈弦。陽虛而血外走者﹐必虛冷惡寒﹔陰虛而火上亢者﹐必喘咳內熱。勞心不能生血者﹐必煩心躁悶﹔勞力不能攝血者﹐必自汗倦怠。鬱結傷脾者﹐則憂恚少食﹔勞傷肺气者﹐則久咳無痰。气虛不統者﹐血必散漫﹔積瘀停蓄者﹐血必成塊。熱郁在上者﹐其血必紫﹔虛炎下起者﹐其血必鮮。感寒泣血者﹐血必黑黯﹔肺臟生癰者﹐血必兼膿。先痰帶血者﹐由於痰火積熱﹔先血兼痰者﹐由於陰虛火猖。飲食飽悶而吐血者﹐必食傷胃脘而不運﹔飲酒過醉而吐血者﹐必酒傷淸道而妄行。○大槪血病於內﹐瘀則易治﹐幹則難醫。血走於外﹐下流爲順﹐上溢爲逆。凡血證﹐身無潮熱者輕﹐身有潮熱者重﹐九竅出血﹐身熱不得臥者死。﹝《證治匯補》﹞

血行淸道出於鼻﹐血行濁道出於口﹔咳血﹑衄血出於肺﹐嘔血出於肝﹐吐血出於胃﹐涎血出於脾﹐咯血出於心﹐唾血出於腎。耳血曰﹐鼻血曰衄﹐膚血曰血汗﹐口鼻俱出曰腦衄﹐九竅皆出曰大衄。便血淸者﹐屬營虛有熱﹔濁者屬熱與濕。色鮮者屬火﹐黑者火之極也。血與泄物並下者﹐屬有積﹐或絡脈傷也。尿血因房勞過度﹐陰虛火動﹐營血妄行﹐血色黑黯﹐面色枯白﹐尺脈沈遲者﹐此下元虛冷﹐所謂陽虛陰必走也。有嘔吐紫黑血者﹐《原病式》云﹕此非冷凝﹐由熱甚銷爍而爲稠濁﹐熱甚則水化制之﹐故色見紫黑也。汗血由大喜傷心﹐喜則气散﹐血隨气行也。下血由气虛腸薄﹐故血滲入而下出也。○嗽出痰內有血者﹐名咳血。其因有二﹕熱壅於肺者易治﹐不過涼之而已﹔久嗽損於肺者難治﹐此已成勞也。痰中帶血絲者﹐此陰虛火動﹐勞傷肺臟也。蓋血𨿽生於心﹐統於脾﹐藏於肝﹐然實宣布於肺。靜則歸經﹐熱則妄行。火傷肺絡﹐血隨咳出者﹐爲咳血﹔吐出多者﹐爲吐血。若喉中常有血腥﹐一咯血卽出﹐或鮮或紫﹐或細屑者﹐謂之咯血﹔若鮮紅隨唾而出者﹐謂之唾血。二者皆出於腎。更有口中津唾﹐皆是紫黑血水﹐如豬血之色﹐晦而不鮮﹐形瘦體熱盜汗者﹐此爲怫郁所致也。然唾血責在下焦﹐蓋陽火煎迫而爲之也。腎主唾﹐足少陰少血多气﹐故其證爲難治。然咯血亦病最重難治者﹐以肺經气多血少。又肺者﹐金象﹐爲淸肅下降之髒﹐金爲火制﹐迫而上行﹐乃爲咯血﹐逆之甚矣。《經》曰﹕上气見血﹐及聞病音﹐謂喘而咯血且咳嗽也。是以吐血﹑衄血﹐血去𨿽多﹐然從肝﹑胃﹑大腸而來﹐三經气血俱多﹐故身涼脈靜無害﹔咳血﹑咯血﹐是從心﹑肺﹑腎而來﹐三經皆气多血少﹐气多則火易升﹐血少則火易熾﹐故漸見脈洪而數﹐身熱咳嗽﹐失血𨿽少﹐多致不起。﹝馮楚瞻﹞

失血或從口鼻﹐或從二便﹐或暴吐卽止﹐或久吐不已﹐或始終鮮紅﹐或到底紫黑。大抵經絡之血﹐與脈絡之血有互相出入之義。如血從口鼻暴出卽止﹐乃脈絡之血﹐非經絡之血﹔若大吐不已﹐自然振動經絡之血也。

血從二便﹐始而絡血﹐久則亦動經血也。始終鮮紅﹐乃是絡血﹔到底紫黑﹐亦是絡中積血﹐或負重所致﹐或斗狠受傷﹐而經絡之瘀血返之於脈絡中也。故脈絡之血﹐易生而易敗也。﹝《醫學階梯》﹞

耳中出血﹐由鬱怒所傷﹐內動少陽風熱﹐致血沸騰﹐上衝淸道﹐有升無降故也。○臍中出血﹐由胃中元陰受傷﹐陰血被火煎熬﹐上下不能轉運﹐有失傳度之令﹐故從胃竅出也。﹝羅赤誠﹞

血汗者﹐汗出而色紅染衣﹐亦謂之紅汗。《內經》以爲少陰所至﹐河間以爲膽受熱而血妄行﹐《本艸》以爲大喜傷心﹐喜則气散﹐而血隨气行。原𨿽不同﹐治之則一。﹝李東垣﹞

補編

气之性﹐善升而易散。育與固﹐養气之妙法。惟靜存守中﹐善養气者矣。血之性﹐善降而易凝。和與溫﹐養血之妙法。惟運動調中﹐善養血者矣。﹝《吳醫匯講》﹞

治實火之血﹐順气爲先﹐气行則血自止﹔治虛火之血﹐養正爲先﹐气壯則血自攝。﹝《醫方集解》﹞

活血必先順气﹐气降而血自流行﹔溫血必先溫气﹐气暖而血自運動﹔養血必先養气﹐气旺而血自滋生。

○脾爲後天之本﹐三陰之首也﹐脾气健﹐則元气旺而陰自固﹔腎爲先天之本﹐三陰之蒂也﹐腎水足﹐則龍火潛而陰自安。故血證有脾虛者﹐當補脾以統其血﹔有腎虛者﹐當壯水以制其陽﹔有腎中陽虛者﹐當益火以引其歸。

能於三法而尋繹之﹐調攝血門﹐思過半矣。○勞傷誤用寒涼﹐則胸滿膈痛﹐血愈郁矣﹔陰火誤用燥熱﹐則血愈枯﹐勞瘵成矣。墜墮閃挫﹐气逆血郁﹐誤行補澀﹐則瘀蓄於胃﹐心下脹滿﹐食入卽吐﹐名曰血逆﹔瘀蓄於脾﹐則腹大膨脹﹐漸成中滿﹐名曰血蠱。﹝《證治匯補》﹞

血證有四﹕曰虛﹑曰瘀﹑曰熱﹑曰寒。治法有五﹕曰補﹑曰下﹑曰破﹑曰涼﹑曰溫。血虛者﹐其證朝涼暮熱﹐手足心熱﹐皮膚甲錯﹐唇白﹐女子則月事前後不調﹐脈細無力﹐法宜補之。血瘀者﹐其證在上則煩躁﹐漱水不欲咽﹐在下則如狂﹐譫語﹐發黃﹐舌黑﹐小腹滿﹐小便長﹐大便黑﹐法宜下之﹔女子則經停腹痛﹐產後小腹脹痛不可按﹐法宜破之。血熱者﹐其證吐﹑衄﹑咳﹑咯﹑溺血﹐午後發熱﹐女子則月事先期而來﹐脈弦而數﹐法宜涼之。血寒者﹐其證麻木疲軟﹐皮膚不澤﹐手足淸冷﹐心腹怕寒﹐腹有塊痛﹐得熱則止﹐女子則月事後期而至﹐脈細而緩﹐法宜溫之。又有吐﹑衄﹑便血﹐久而不止﹐因血不能附气﹐失於歸經者﹐當溫脾﹑腎二經。脾虛不統攝者﹐用姜附以溫中焦﹔腎虛不歸經者﹐用桂附以溫命門。皆溫之之法也。﹝《醫學六要》﹞

凡治血病﹐須明血出何經﹐不可槪曰吐衄多是火載血上﹐錯經妄行﹐過用寒涼。夫火者﹐無形之气也﹐非水可比﹐安能稱載﹖蓋血隨气行﹐气和則血循經﹐气逆則血亂溢。气有餘卽是火。气逆而血妄行﹐兼於火化﹐因此爲甚。《經》曰﹕怒則气逆﹐甚則嘔血。東垣曰﹕血妄行上出於口鼻者﹐皆气逆也。況血得寒則凝﹐得熱則行﹐見黑則止。卽此觀之﹐治血若不調气﹐而純以寒涼是施﹐則血不歸經﹐爲寒所滯﹐𨿽暫止而復來也。且脾統血﹐寒涼傷脾﹐不能約束﹐其變可勝言哉﹖﹝《赤水玄珠》﹞

治血須知其要。血動之由﹐惟火惟气耳。察火者﹐察其有火無火﹔察气者﹐察其气虛气實。知此四者﹐治血之法無餘義矣。○凡火不盛﹐气不逆﹐而血動不止者﹐乃其元陰受損﹐營气失守﹐病在根本而然。《經》曰﹕起居不節﹐用力過度﹐則絡脈傷。陽絡傷﹐則血外溢﹐血外溢則吐衄﹔陰絡傷﹐則血內溢﹐血內溢則後血。此二言者﹐最得損傷失血之源。故凡治損傷﹐無火無气而血不止者﹐不宜妄用寒涼以伐生气﹐又不宜妄用辛燥以動陽气﹐但宜純甘至靜之品﹐培之養之﹐以完固損傷﹐則不待治血而自安矣。○血證治法﹐凡肺病者﹐宜淸降不宜升浮﹔心病者﹐宜養營不宜耗散﹔脾病者﹐宜溫中不宜酸寒﹔肝病者﹐或宜疏利﹐或宜甘緩﹐不宜祕滯﹔腎病者﹐或宜壯水﹐或宜滋陰﹐不宜香燥克伐﹔胃病者﹐或宜大瀉﹐或宜大補﹐當察兼證虛實﹐勿謂陽明證盡可攻也。○治血之藥﹐凡爲君爲臣﹐或宜專用﹐或宜相兼。病有淺深﹐方有輕重。其間參合之妙﹐固由乎人﹐而性用之殊﹐當知其類。○血虛之治﹐有主者﹐宜熟地﹑當歸﹑枸杞之屬﹔血虛之治﹐有佐者﹐宜山藥﹑山萸﹑杜仲﹑棗仁﹑之屬。血有虛而微熱者﹐宜涼補之﹐以生地﹑麥冬﹑芍藥﹑沙參﹑阿膠之屬﹔血有因於气虛者﹐宜補其气﹐以參﹑﹑白術之屬﹔血有因於气實者﹐宜行之降之﹐以靑陳皮﹑枳殼﹑烏藥﹑木香﹑香附之屬﹔血有虛而滯者﹐宜補之活之﹐以當歸﹑牛膝﹑川芎﹑醇酒之屬﹔血有寒滯不化﹐及火不歸原者﹐宜溫之﹐以桂﹑附﹑漧薑之屬﹔血有亂動不安者﹐宜淸之和之﹐以丹皮﹑丹參﹑童便﹑茅根﹑側柏﹑藕汁﹑黑墨之屬﹔血有大熱者﹐宜寒之瀉之﹐以芩﹑連﹑知﹑柏﹑元參﹑梔子﹑石膏﹑龍膽﹑苦參﹑犀角﹑靑黛﹑槐花之屬﹔血有蓄而結者﹐宜破之逐之﹐以桃仁﹑紅花﹑蘇木﹑延胡﹑三稜﹑莪術﹑五靈脂﹑大黃之屬﹔血有陷者﹐宜舉之﹐以升麻﹑柴胡之屬﹔血有燥者﹐宜潤之﹐以酥酪﹑蜂蜜﹑天冬﹑柏子仁﹑蓯蓉﹑當歸之屬﹔血有滑者﹐宜澀之止之﹐以棕灰﹑發灰﹑白芨﹑蒲黃﹑百艸霜﹑五味子﹑烏梅﹑地楡﹑文蛤﹑續斷﹑椿白皮之屬﹔血有澀者﹐宜利之﹐以牛膝﹑車前﹑澤瀉﹑木通﹑瞿麥﹑益母﹑滑石之屬﹔血有病於風濕者﹐宜散之燥之﹐以荊﹑防﹑葛根﹑秦艽﹑蒼白術之屬。○治血之劑﹐古人多以四物湯爲主﹐然亦有宜與不宜者。蓋補血行血無如當歸﹐但當歸之性動而滑﹐凡因火動血者忌之﹐因火而嗽﹐因濕而滑者皆忌之。行血散血無如川芎﹐然川芎之性升而散﹐凡火載血上行者忌之﹐气虛多汗﹐火不歸原者皆忌之。生血涼血無如生地﹐斂血淸血無如芍藥﹐然二物皆涼﹐非陽虛脾弱者所宜﹔脈弱身涼﹐多嘔便溏者﹐皆非宜也。故凡用四物湯以治血者﹐不可不察其宜否之性。○褚氏曰﹕喉有竅﹐咳血殺人﹔腸有竅﹐便血殺人。便血猶可治﹐咳血不可醫。飲溲溺者﹐百不一死﹔服寒涼者﹐百不一生。血𨿽陰類﹐運之者其陽和乎﹖愚謂﹕褚氏之說﹐眞元理之法﹐不可不知。至若溲溺之用﹐則但於邪熱上炎者﹐借以降火﹐是誠善矣。其若傷在脾胃﹐或陽虛陰勝等證﹐則非所宜﹐勿謂百不一死可槪用也。﹝張景嶽﹞

書云﹕气有生血之功﹐補血不如補气。此言陰絡傷﹐血內溢﹐血虛無火之證﹐非言陽絡傷﹐血外溢﹐血虛有火之證也。夫曰陰絡傷﹐血內溢﹐言下泄﹑下脫之血也﹔陽絡傷﹐血外溢﹐言上衝咳血﹑吐血﹑鼻衄﹑牙衄之血也。夫陰絡所傷之血﹐血去則火亦去﹐此血虛無火者也﹔陽絡所傷之血﹐血去則火愈旺﹐此血虛有火者也。故血脫益气之法﹐但可施之於陰絡所傷無火之血﹐難施之於陽絡所傷﹐血去火旺﹐勞瘵骨蒸﹐脈數內熱之人。此等關頭﹐從來差誤。進思血之陰絡﹑陽絡﹐但當分別有火﹑無火﹐亦不必拘於上溢﹑下脫。例如咳血﹑吐血﹐上溢之血也。若其人面色白﹐脈沈遲﹐此陽虛不能攝血也﹐古人有用血脫益气胃藥收功者。又陽明大腸有火而發腸紅便血﹐此下脫之血也﹐古人有用黃柏﹑槐米以治者。總之﹐無論上溢下泄﹐惟審其血去有火者﹐卽爲陽絡所傷之血﹐但宜涼血養血﹔血去無火者﹐卽爲陰絡所傷之血﹐乃可血脫益气也。

﹝《證因脈治》﹞

凡內傷暴吐血者﹐出如湧泉﹐口鼻皆流﹐須臾不救卽死。急用人參一兩爲末﹐入飛羅面一錢﹐新汲水調服﹔或用獨參湯補气。不入血藥何也﹖蓋有形之血不能速生﹐無形之气所當急固﹐無形自能生有形也。若眞陰失守﹐虛陽泛上﹐亦大吐血﹐又須八味地黃湯固其眞陰﹐以引火歸元﹐正不宜用人參。及火旣引歸﹐人參又所不禁。

○凡失血後﹐必大發熱﹐古方當歸補血湯﹐用黃一兩﹐當歸六錢﹐名曰補血﹐而以黃爲君﹐陽旺能生陰血也。不明此理﹐見其大熱﹑六脈洪大﹐誤用發散﹐或以其象白虎湯證﹐誤用白虎﹐立危。○凡治血證﹐前後調理﹐須按三經用藥﹐心生血﹐脾統血﹐肝藏血。歸脾湯﹐三經之方也。遠志﹑棗仁﹐補肝以生心火﹔茯神﹐補心以生脾土﹔參﹑﹑甘艸﹐補脾以固肺气﹔木香者﹐香先入脾﹐總欲使血歸於脾耳﹐有鬱怒傷肝﹐思慮傷脾者尢宜。

﹝《趙氏醫貫》﹞

仲景云﹕誤發少陰汗﹐動其經血者﹐下竭上厥爲難治。不知下竭者﹐陰血竭於下也﹔上厥者﹐陰气逆於上也。蓋气之與血﹐兩相維附﹐气不得血則散而無統﹔血不得气則凝而不流。故陰火動﹐而陰气不得不上奔﹐陰气上奔﹐而陰血不得不從之上溢﹐血旣上溢﹐其隨血之气散於胸中﹐不得復返本位﹐則上厥矣。陰气上逆﹐勢必龍雷之火應之﹐血不盡竭不止也﹐气不盡厥亦不止也。仲景所以斷爲難治者﹐非謂不治也。吾爲大辟其扃﹐則以健脾中之陽气爲第一義。健脾之陽﹐一舉有三善﹕一者脾中之陽气旺﹐如天靑日朗而龍雷之火潛伏也﹔一者脾中之陽气旺﹐而胸中窒塞之陰气如太空不畱纖翳也﹔一者脾中之陽气旺﹐而飲食運化精微﹐復生其下竭之血也。今方書妄引久嗽成勞﹐痰中帶血之陽證﹐不敢用健脾。增咳爲例﹐不思咯血卽有咳嗽﹐不過气逆上厥之咳﹐气下則不咳矣﹐況原無咳嗽者乎﹖古方治龍雷之火﹐每用桂附引火歸元之法﹐然施於暴血之證﹐可暫而不可常。蓋已虧之血﹐恐不能制其悍﹐而未動之血﹐恐不可滋其擾耳。此以崇土爲先﹐土濃則濁陰不升﹐而血患自息。﹝諭嘉言﹞

失血一證﹐名目不一﹐三因之來路宜詳。外因﹐陽邪爲多。蓋陰分先虛﹐易受天之風熱燥火也。至於陰邪爲患﹐不過十中之一二耳。其治法﹐總以手三陰爲要領﹐究其病在心營肺衛如何。內因﹐不出乎嗔怒郁勃之激傷肝臟﹐勞形苦志而耗損心脾﹐及恣情縱欲以戕賊腎臟之眞陰眞陽。又當以足三陰爲要領﹐再審其乘侮制化如何。不內外因者﹐爲飲食之偏好及努力墜墮之傷。治分臟腑經絡之異。要知外因而起者﹐必有感候爲先﹔內因而起者﹐必有裏證可據。大凡理肺衛者﹐用甘涼肅降﹐如沙參﹑麥冬﹑玉竹﹑川斛等類。治心營者﹐以輕淸滋養﹐如生地﹑元參﹑丹參﹑連翹等類。若風淫津涸﹐加以甘寒﹐如蘆根﹑蔗汁之品﹔溫淫火壯﹐參入苦寒﹐如黃芩﹑石膏之品﹔暑逼气分﹐佐滑石﹑荷葉之開解﹔在營﹐與銀花﹑犀角之淸芳﹔秋令選純甘以淸燥﹔冬時益淸補以助藏。凡此爲外因之大略也。所云陰邪爲患者﹐舊有麻黃人參芍藥湯﹐先生有桂枝加減法。內因傷損﹐其治更繁﹐若嗔怒而動及肝陽﹐血隨气逆者﹐用繆氏气爲血帥法﹐如蘇子﹑郁金﹑桑葉﹑丹皮﹑貝母之類也﹔若郁勃日久而傷及肝陰﹐木火內燃陽絡者﹐用柔肝育陰法﹐如膠黃﹑生地﹑麥冬﹑白芍﹑甘艸之類也﹐若煩勞不息而偏損心脾﹐气不攝血者﹐用甘溫培固法﹐如保元湯﹑歸脾湯之類也﹔若縱欲而竭其腎眞﹐或陽亢陰騰﹐或陰傷陽越者﹐有從陰從陽法﹐如靑鉛﹑六味﹑肉桂﹑七味並加童便之類也﹔若精竭海空﹐气泛血湧者﹐急固眞元﹐大補精血﹐如人參﹑枸杞﹑熟地﹑紫石英﹑河車之類也。凡此爲內因之大略也。至於不內外因﹐如煙辛泄肺﹐酒熱戕胃﹐皆能助火動血﹐法有治上治中﹐如葦莖湯﹑甘露飲﹑茅根﹑藕汁等劑﹔墜墮之傷﹐由血瘀而泛者﹐先宜導下﹐後宜通補﹔若努力爲患﹐屬勞傷之根﹐陽動則絡松血溢﹐治與虛損有間﹐滋陰補气﹐最忌凝澀﹐如當歸建中湯﹑旋復花湯﹐取其有循經入絡之能。凡此爲不內外因之大略也。但血之所主司者﹐乃心﹑肝﹑脾三髒﹔血之所生化者﹐莫如陽明胃府。若胃有不和﹐當先治胃。仁齋云﹕一切血證﹐經久不愈﹐每以胃藥收功。有薄味調養胃陰者﹐如麥冬湯及沙參﹑扁豆﹑茯神﹑石斛之類﹔有甘溫創建中陽者﹐如人參建中湯及四君加減之類﹔有滋陰而不礙胃﹐甘守津還者﹐如復脈湯加減之類。其餘補土生金﹑鎭肝益胃﹑補脾疏胃﹑安神理胃﹑腎胃相關等法﹐一遇胃不加餐﹐不饑難運﹐每從此義見長﹐源源生化不息。﹝《臨證指南》﹞

血溢﹑血瀉諸蓄妄證﹐其始也﹐宜以行血破瘀之劑折其銳气﹐而後區別治之。或問失血復下﹐虛何以當﹖答曰﹕血旣妄行﹐迷失故道﹐不去蓄利瘀﹐則以妄爲常﹐曷以禦之﹖且去者自去﹐生者自生﹐何虛之有﹖失血家用下劑﹐蓋施之於蓄妄之初﹔亡血虛家不可下﹐蓋戒之於亡失之後。﹝滑伯仁﹞

凡蓄血有上﹑中﹑下三焦之別﹐血蓄上焦則善忘﹐宜犀角地黃湯﹔血蓄中焦則胸滿身黃﹐漱水不欲咽﹐宜桃仁承气湯﹔血蓄下焦則如狂﹐糞黑﹐小腹硬滿﹐宜抵當湯丸。﹝王好古﹞

凡瘀血之證﹐今人但知閃挫則有瘀血﹐不知有因火載血上行﹐或吐或衄﹐病者自忍而蓄滯於中﹔或因醫藥寒涼﹐而冰凝於內﹔或因憂思過度﹐而致營血郁滯不行﹔或因怒傷﹐血逆上不得越下﹐不歸經而畱積於胸膈之間者。此皆瘀血之因也。亦有跌撲閃挫﹐當時不覺﹐至於气衰之際﹐不時舉發﹐醫見吐血﹐妄爲虛損﹐反用補藥﹐气得其助﹐病𨿽暫緩﹐气日愈衰﹐病日愈深﹐致成窠囊不治矣。○或問痰挾瘀血﹐何以驗之﹖予曰﹕子知有痰挾瘀血﹐不知有瘀血挾痰。如先因傷血﹐血逆則气滯﹐气滯則生痰﹐與血相聚﹐名曰瘀血挾痰。患處按之則痛而不移﹐其證或吐或衄﹐或大便黑﹐其脈輕舉則滑重按則澀。治宜導痰破血﹐先用導痰湯﹐如蒼術﹑香附﹑枳殼﹑白芥子開郁導痰﹔次用芎﹑歸﹑桃仁﹑紅花﹑蘇木﹑丹皮﹑莪術以破其血。若素有郁痰﹐後因血滯﹐與痰相聚﹐名曰痰挾瘀血。患處則痛而少移﹐其證或爲脹悶﹐或爲寒熱﹐其脈輕舉則芤重按則滑。治宜先破其血﹐而後消痰﹐或消痰破血二者兼治。醫或誤補及寒涼之劑﹐致病邪郁久而成窠囊。其窠囊之驗﹐患處則痛而不能轉側﹐或肺膜間偏熱偏腫﹐咳喘痰臭﹐丹溪云﹕痰挾瘀血﹐遂成窠囊者不治。正此謂也。﹝羅赤誠﹞

人有足上毛孔標血如綫﹐流而不止卽死﹐急以熱醋三升﹐以足浸之﹔用人參一兩﹐當歸三兩﹐穿山甲一片炒末﹐參歸湯調服。此證乃酒色不禁所致﹐方書不載﹐此方神效。臍中出血﹐亦是奇證﹐用六味湯加骨碎補飲之卽愈。齒血亦以此方投治。蓋臍﹑齒俱是腎經之位﹐出血皆是腎火外越﹐六味湯滋其水﹐則火自息﹔骨碎補專補骨中之漏也。○舌血如泉者﹐乃心火旺極﹐血不藏也。用六味湯加槐花。○七孔流血者﹐亦腎經虛熱也。

用六味湯加麥冬﹑五味子﹑骨碎補。﹝《石室祕錄》﹞

脈候

安臥脈盛﹐謂之脫血。﹝《素問》﹞

病患面無血色﹐無寒熱﹐脈沈弦者﹐衄﹔浮弱﹐手按之絕者﹐下血﹔煩咳者﹐必吐血。﹝《金匱》﹞

脈得諸濡弱爲亡血﹐芤爲失血﹐澀爲少血﹐牢爲蓄血。沈﹑弱﹑滑﹑小者生﹐實﹑大﹑弦﹑牢者死﹐關尺之脈弦細如循刀刃者死。﹝《證治匯補》﹞

諸見血﹐身熱脈大者難治﹔身涼脈靜者易治。﹝李東垣﹞

選案

劉公遠性愛爆炙﹐又因心境不舒﹐淘飲燒酒﹐脾胃受傷﹐土中火發。始但盜汗怔忡﹐心包合並爲眚﹐久則水竭金衰﹐皮毛孔竅時出紅汗﹐染衣皆赤﹐傳爲怪證。予謂﹕此脾胃陰血與離宮火液相化﹐隨气營運﹐達於腠理﹐與吐血無異。與加減淸心蓮子飲﹐一劑止﹐三劑痊。○李康候久耽聲色﹐頭眩屢日﹐忽發叢中滴血不已﹐醫疑怪證﹐辭去。予謂﹕此腎水枯竭﹐相火無制﹐合五臟虛火相煽﹐而炎於髙巓﹐何怪之有﹖與六味湯加車前﹑牛膝﹑血餘﹐一劑而止。○一婦忿怒莫泄﹐漧嘔不已﹐口中努出血﹐自早至午長如碗大﹐遮滿口外﹐呼吸不通﹐諸醫無措。予令煎黃連濃汁﹐井中浸冷蘸塗﹐飯頃小去大半﹐再入海石少許同煎﹐徐塗徐咽﹐消歸無有。此心火暴激之病也。易用消遙散加丹皮﹑茱萸﹑炒黃連立愈。﹝程華仲﹞

一婦腳肚作癢﹐爬之﹐毛孔內鮮血一綫流出﹐直射四﹑五尺遠﹐樽盛盈樽﹐碗盛盈碗﹐昏暈僕地。余曰﹕此血箭也。令將百艸霜濃敷患處﹐以布縛住﹐與補中益气湯加黃連﹑生地﹑白芍灌下﹐人事漸蘇﹐血止﹐再劑而愈。﹝周禹載﹞

卷六﹟雜證匯參

吐咳血

經義

陽明司天﹐咳不止﹐而白血出者死。○怒則气逆﹐甚則嘔血。﹝《素問》﹞

哲言

夫吐血﹐咳逆上气﹐其脈數而有熱﹐不得臥者死。○酒客咳者﹐必吐血。此因極飲所致。﹝《金匱》﹞

心主血而不能藏﹐夜則復歸於肝﹔肝藏血而不能主﹐晝則聽命於心。心爲君﹐肝爲相﹐君火一動﹐相火從之﹐相火一動﹐六經之火從之﹐火動則血隨以動﹐火升則血隨以升。﹝《明醫指掌》﹞

涎唾中有少血散漫者﹐此腎中相火炎上之血也。若血如紅縷﹐從痰中咳出者﹐此肺絡受熱傷之血也﹔若咳出白血﹐淺紅色似肉似肺者﹐必死。﹝朱丹溪﹞

失血於口者﹐有咽﹑喉之異。蓋上焦出納之門戶﹐惟咽﹑喉二竅而已。咽爲胃之上竅﹐故由於咽者必出於胃﹔喉爲肺之上竅﹐故由於喉者必出於肺。然喉連於肺﹐而實統五臟之淸道﹔咽連於胃﹐而實統六腑之濁道。

此其出於肺者﹐人知病在五臟﹐而不知其出於胃者﹐亦多有由於髒也。《經》曰﹕五臟者﹐皆稟气於胃。胃者﹐五臟之本也。然則五臟之气﹐皆稟於胃﹐而五臟之病﹐獨不及於胃乎﹖今見吐血之證﹐古人云嘔血者出於胃﹐而豈知其亦由於髒也。蓋凡胃火盛而大吐者﹐此本胃家之病﹐無待言也。至若怒則气逆﹐甚則嘔血者﹐亦出於胃﹐此气逆在肝﹐木邪乘胃而然也。又知欲火上炎﹐甚則嘔血者﹐亦出於胃﹐此火發源泉﹐陰邪乘胃而然也。

由此觀之﹐則凡五志之火﹐皆能及胃﹐而血出於咽者﹐豈止胃家之病﹖但咳而出者﹐必出於喉﹐出於喉者﹐當察五臟﹔嘔咯而出者﹐必出於咽﹐出於咽者﹐則五臟六腑皆能及之。且胃以水谷之海﹐爲多气多血之府﹐而實爲衝任血海之源﹐故凡血枯經閉者﹐當求生血之源﹐源在胃也﹔嘔血吐血者﹐當求動血之源﹐源在髒也。○凡咳血﹑嗽血者﹐諸家皆言其出於肺﹔咯血﹑唾血者﹐皆言其出於腎。是豈足以盡之﹖而不知咳﹑嗽﹑咯﹑唾等血﹐無不有關於腎也。何也﹖蓋腎脈從腎上貫肝膈﹐入肺中﹐循喉嚨﹐夾舌本﹐其支者﹐從肺出﹐絡心﹐注胸中。此肺腎相連﹐而病則俱病矣。且血本精類﹐而腎主五液﹐故凡病血者﹐𨿽有五臟之辧﹐然無不由於水虧﹐水虧則火盛﹐火盛則刑金﹐金病則肺燥﹐肺燥則絡傷而嗽血﹐液涸而成痰。此其病標固在肺﹐而病本則在腎也。苟欲捨腎而治血﹐終非治之善者﹐第腎中自有水火﹐水虛本不能滋養﹐火虛尢不能化生﹐有善窺水火之微者﹐則洞垣之目無過是矣。﹝張景嶽﹞

心無血養則生熱﹐熱气燻胸中﹐以致金畏熱而不敢降﹐一呼一吸﹐僅在分寸間作潛伏狀﹐火旣燻蒸於下﹐气復促逼於上﹐凡筋膜間之若津若液﹐皆被火煎成血﹐而隨燥气上升﹐咳﹑吐﹑咯間﹐莫不帶紅。欲求血之不枯﹑液之不竭﹐不可得也。惟宜保定心肺之气﹐取生養於甘涼﹐使液足於上﹐降下蔭及營陰而益水﹐燥熱門中霧露之漑也。○制火者﹐不獨水也﹐血足亦令焰息。血﹐陰類也。陰虛之人﹐水虧不能滋木﹐營血必傷。所以陽火獨治﹐而不得血潤﹐則必吸動腎水以自救﹐無柰滴水不能濟盛火﹐反從火化而升煎成血。咯血云出於腎者此也。﹝程郊倩﹞

吐血一證﹐人惟知气逆血溢﹐火升血泛﹐不知血在臟腑﹐另有膈膜隔定﹐其血不能滲溢。夫膈膜者﹐極薄極脆﹐凡有所傷則破﹐破則血溢於上矣。﹝劉默生﹞

補編

吐血不止者﹐柏葉湯主之。○心气不足﹐吐血﹑衄血﹐瀉心湯主之。﹝《金匱》﹞

按﹕心气不足二字﹐當是有餘二字。若是不足﹐如何用此方治之﹖必是傳寫之訛。﹝《醫宗金鑑》﹞

治吐血有三訣﹕宜行血不宜止血。血不循經絡者﹐气逆上壅也。行血則循經絡﹐不止自止﹔止之則血凝﹐血凝則發熱﹑惡食﹐病日痼矣。宜補肝不宜伐肝。《經》曰﹕五臟者﹐藏精气而不瀉者也。肝藏血﹐吐血者﹐肝失其職也。養肝則肝气平﹐而血有所歸﹔伐肝則肝虛不能藏血﹐血愈不止矣。宜降气不宜降火。气有餘便是火﹐气降則火降﹐火降則气不上升﹐血隨气行而無溢出上竅之患矣。降火必用寒涼﹐反傷胃气﹐胃气傷則脾不能統血﹐血愈不能歸經矣。﹝繆仲淳﹞

《經》曰中焦取汁﹐化而爲赤﹐是謂血。又曰奉心化赤而爲血。是血𨿽生於心藏於肝﹐而實由於中焦水谷之精微化生者也。醫者一見血證﹐便以爲熱﹐槪用淸涼﹐初病火旺者﹐服之亦愈﹔若中气虛弱之人﹐屢發屢服﹐未有不傷脾土者也。脾土一傷﹐絕其化源﹐而不斃者鮮矣。凡痰中帶血﹐或吐一﹑二口不多者﹐乃絡脈之血﹐最易傷人。《經》曰﹕陽絡傷﹐血外溢。若不咳嗽﹐尙可醫治﹔血𨿽止而咳不止﹐𨿽仙莫救。間有生者﹐或富貴有力﹐信任明醫﹐十中可得一﹑二﹔若貧賤之人﹐百無一生。其有大吐數碗﹐乃衝任之血充膚熱肉滲皮毛者也﹐能食無嗽喘證﹐𨿽多無傷﹐調理亦易。頗有自少吐至老者﹐亦有傾盆而來不可遏止﹐一﹑二日卽死者。要之﹐少者﹐經絡之血﹐經絡通臟腑﹐𨿽少最深﹔多者﹐皮膚之血﹐皮膚在外﹐𨿽多亦淺。俗醫以爲多者屬胃血﹐少者屬髒血﹐不知髒者藏也﹐不可以傷。眞藏之血﹐若吐一口﹐不出五日卽死﹐尙奚治焉﹖夫吐血𨿽屬傷陰﹐治宜滋陰養血﹐然亦有陽虛不能攝血而外溢者﹐宜用參﹑苓﹑﹑術補气攝血。若陽虛已極﹐畏寒足冷﹐飲食不進﹐嘔吐泄瀉者﹐急用姜﹑桂﹑附子﹐勿泥吐血屬火﹐而槪用滋陰也。﹝吳仁齋﹞

痰中帶血﹐多屬脾經﹐須分痰血先後施治。先見血而後嗽痰者﹐此相火上炎﹐煎熬成痰﹐治宜降火爲主。

若用消痰之藥﹐則血溢而不止。先痰嗽而後見血者﹐是極熱生痰﹐載血上行﹐治宜消痰爲要。若用止血之藥﹐則痰滯而不行。﹝《證治匯補》﹞

气有餘便是火﹐血隨气上﹐補水則火自降﹐順气則血不逆。阿膠﹑牛膝﹑丹皮﹐補水之藥也﹔蘇子﹑橘紅﹑沈香﹐順气之藥也。童便者﹐引血歸下竅﹐兼有行瘀之能﹔藕汁者﹐達血使無滯﹐而有止澀之力。﹝《原病式》﹞

吐血之後﹐當以胃藥收功。此語最好。予用參苓白術散煎去頭渣﹐服二﹑三渣﹐或爲丸藥﹐亦煎去頭渣﹐甚效。﹝周愼齋﹞

脈候

肺脈搏堅而長﹐當病唾血。○心脈微澀﹐爲血溢。○秋脈不及﹐則令人喘﹐呼吸少气而咳﹐上气見血。﹝《素問》﹞

選案

張芝園性嗜生冷﹐復受寒邪﹐自用消散﹐忽然吐血﹐又用淸涼﹐已瀕於危﹐診脈微遲﹐身涼面白﹐視其血﹐黑而臭。此胃气不能傳化﹐陽虛陰走耳。用木香理中湯﹐霍然。○王周益失血﹐每歲一發﹐服理中湯頗效﹐近發服之無功。予謂﹕血證服理中﹐乃陽虛陰走﹐行濁道而出於胃者。此乃腎陰失守﹐夾肝气而衝於肺﹐肺不能納﹐故犯淸道而咳逆並至也。與生地﹑丹皮﹑歸尾﹑山藥﹑茯苓﹑麥冬﹑五味﹑澤瀉﹐加柴胡少許﹐立安。﹝程華仲﹞

黃湛侯素有失血證﹐晨起陡暴一口﹐傾血一盆﹐喉間气湧﹐神思飄蕩﹐壯熱如蒸﹐頸筋粗勁﹐診脈尺中甚亂。此犯房勞﹐自不用命也。驗血色如太陽之紅﹐謂曰﹕少陰之脈﹐系舌本。少陰者﹐腎也。今腎家之血洶湧而出﹐舌本已硬﹐無法可救﹐不得已用丸藥一服﹐鎭安元气﹐若得气轉丹田﹐尙可緩圖。因煎參湯﹐下黑錫丹三十粒﹐喉間有聲﹐漸下入腹﹐頃之﹐舌柔能言。亟用潤下之劑以繼前藥﹐遂與阿膠一兩﹐溶化﹐分三次﹐半日服盡﹐身熱漸退﹐頸筋漸消﹐進粥與補腎藥﹐多加秋石而愈。﹝諭嘉言﹞

鮑獻書年二十餘﹐每晨洗面﹐口覺血腥﹐吐血三口﹐因延至午後洗面﹐其吐亦然﹐諸醫莫曉其故﹐診脈滑數﹐兩寸特甚。予曰﹕頭面諸陽之會﹐陰虛則陽亢﹐陽亢則血不循經﹐因洗而透下咽喉也。理宜滋陰涼血﹐則陰分不虛﹐陽分不亢﹐陰陽平和﹐血循經絡﹐喉血自無。乃用四物湯加丹皮﹑紅花生血涼血爲君﹐黃柏滋腎爲臣﹐麥冬淸肺爲佐﹐荊芥﹑澤蘭淸頭面爲使﹐少加童便降火。服十劑血減半。或議去紅花﹑丹皮﹑童便﹐血吐如初﹐仍加前味服之而愈。﹝余午亭﹞

一人體素彊﹐年近七旬﹐忽嘔血﹐脈弦彊﹐與淸熱平肝之劑﹐血遂止。一月後﹐胸中泛泛﹐又吐數口﹐服藥又止。一夕吐出肝一塊﹐重兩許﹐再吐如棋子大者五﹑六枚﹐遂困頓不食﹐數日而逝。○一婦久嗽咯血﹐內熱人困﹐病已數月﹐診脈弦數無力。余曰﹕此火盛灼金。夏令火旺﹐與瀉火保金之劑﹐守至秋金得令﹐再望生機。所服人參﹑麥冬﹑丹皮﹑茯苓﹑紫菀﹑百合之類。一日﹐吐出肺兩塊﹐狀如熟豬肺﹐胸中隱痛﹐再用前藥不應而逝。﹝《怡堂散記》﹞

倪孝廉年逾四旬﹐素多思慮傷脾﹐時有嘔吐之證﹐遇勞卽發。余以理陰兼溫胃飲﹐隨飲卽愈。於暑末時﹐因勞心吐泄血如掌大﹐或紫或紅﹐其多可畏。醫云﹕此因勞而火起心脾﹐兼以暑令﹐二火相濟所致。與犀角﹑地黃﹑童便﹑黃連﹑知母﹐服藥兩劑﹐其吐愈甚﹐脈益緊數﹐困憊垂危。其子懇視﹐情勢俱劇﹐乃用人參﹑熟地﹑漧薑﹑炙甘艸大劑與之。初服毫不爲動﹐次服嘔惡稍止﹐復加附子﹑炮姜各二錢﹐人參﹑熟地各一兩﹐白術四錢﹐炙甘艸一錢﹐茯苓二錢﹐黃昏與服﹐竟得大睡﹐四鼓復進﹐嘔止血亦止。遂大加溫補調理而痊。余初用此藥﹐同道見之驚駭莫測﹐及其旣愈﹐乃始心服﹐曰﹕向使不有公在﹐必爲寒涼所斃。夫童便最能動嘔﹐犀角﹑知﹑連最能敗脾。時當二火﹐而證非二火﹐此以勞倦傷脾﹐而脾胃陽虛﹐气不攝血﹐再用寒涼﹐脾必敗矣。

後有數人皆同此證﹐悉用此法活之﹐故並記焉。﹝張景嶽﹞

附方

補膜丸治吐血止後﹐胃膜破損。白芨灰﹑絲綿灰﹑魚膘灰﹐三味等分爲末﹐蜜丸。

治失血方用女人頂發兩許﹐洗淨風漧﹐裝瓦瓶內﹐泥封﹐鍼刺數眼﹐火煉﹐冷透取灰研末﹐每服二錢﹐藕﹑墨﹑童便三汁和勻﹐燉服。

卷六﹟雜證匯參

衄血

經義

陽絡傷﹐血外溢﹐血外溢則衄血。○脾移熱於肝﹐則爲驚衄。﹝《素問》﹞

哲言

師曰﹕尺脈浮﹐目睛暈黃﹐衄未止﹔暈黃去﹐目睛慧了﹐知衄今止。○從春至夏衄者﹐太陽﹔從秋至冬衄者﹐陽明。﹝《金匱》﹞

血從鼻出者﹐謂之鼻衄﹔從汗孔出者﹐謂之肌衄﹔從齒齦出者﹐謂之齒衄﹔從舌出者﹐謂之舌衄﹔從委中出者﹐謂之衄。﹝《醫學入門》﹞

吐血出於胃﹐吐行濁道﹔衄血出於經﹐衄行淸道。喉與咽二者不同也。蓋經者走經之血﹐走而不守﹐隨气而行。火性急速﹐故隨經直犯淸道而出於鼻。其不出於鼻者﹐則夾火淩金﹐滲入肺竅而出於咽﹐爲咳咯也。

胃者守營之血﹐守而不走﹐存於胃中。胃气有傷﹐不能攝血﹐故令人嘔吐﹐從喉而出於口也。﹝《趙氏醫貫》﹞

衄血一證﹐諸家但謂其出於肺﹐蓋以鼻爲肺之竅也。不知鼻爲手足陽明之正經﹐而手足太陽亦皆至鼻﹐故仲景曰﹕太陽病﹐脈浮緊﹐發熱身無汗﹐自衄者愈。此太陽之衄也。《原病式》曰﹕陽熱怫郁於足陽明﹐而上熱則血妄行而爲衄。此陽明之衄也。若以愚見﹐則凡鼻衄之血﹐必自山根以上﹑精明之次而來﹐而精明一穴﹐乃手足太陽﹑足陽明﹑陰陽蹺五脈之會﹐此諸經皆能爲衄也。然行於脊背者﹐無如足太陽爲最﹔行於胸腹者﹐無如足陽明爲最﹔而尢有最者﹐則又惟衝脈爲十二經之血海。衝之上兪﹐出足太陽之大杼﹔衝之下兪﹐會足陽明之气街。故太陽陽明之至﹐而衝脈無不至矣﹔衝脈之至﹐則十二經無不至矣。所以衄之微者﹐不過一經之近﹐而衄之甚者﹐則通身形色盡脫﹐豈特手太陰一經而病至如是耶﹖﹝張景嶽﹞

耳衄者﹐有肝腎二經之殊。不腫不疼者﹐爲少陰之虛﹔暴出疼腫者﹐爲厥陰之火也。眼衄亦屬厥陰﹐以卒視無所見者﹐爲實火﹔常流血淚者﹐乃風熱也。有諸竅血齊湧出者﹐多緣跌撲驟傷﹐或服毒藥所致。若因肝腎疲極﹐五臟內崩而致者﹐多不可治。舌衄﹐乃手厥陰心包之火旺﹐以舌尖破碎者爲虛火﹐脹大滿口者﹐夾龍雷之勢上侮心主也。涎中見血爲唾衄﹐足太陰經气不約也。汗孔出血爲肌衄﹐足陽明經气不固也。﹝《張氏醫通》﹞

補編

衄家不可發汗﹐汗出額上陷﹐脈緊急﹐直視不能﹐不得眠。﹝《金匱》﹞

衄之爲患﹐總由乎火。外因六淫之變化﹐內因五志之掀騰﹐气血錯亂﹐陰陽相乘﹐天人交感之處﹐虛實攸分矣。若風寒壅盛於經﹐陽气郁而迫營者﹐宜參麻黃﹑桂枝証之大意﹔若風溫﹑暑熱怫郁﹐而動血外溢者﹐當用辛涼淸潤等劑﹔若火邪極甚而載血上泛者﹐藥有苦寒﹑鹹寒之分。此外因主治法也。至於煩冗曲運﹐耗及木火之營﹐肝臟厥陽化火風而上灼者﹐甘鹹柔婉﹐理所必需﹔多勞過欲﹐病及天一之眞﹐陽浮引陰血而冒上竅者﹐滋潛濃味﹐法從峻補。血脫則挽回元气﹐格陽則導火歸原。因酒﹐用和陽消毒之劑﹔因努力﹐用培中益下之方。此內因主治法也。﹝《臨證指南》﹞

肺開竅於鼻﹐能爲衄血。然肺經多气少血﹐惟衝任二脈爲血之海﹐附於陽明﹔陽明之經﹐上交鼻額﹐又爲多血少气之鄕。所以火起衝任﹐血流陽明﹐此衄血又屬胃經也。大抵勞傷元气﹐陰虛火動﹐逆於肺而衄者﹐宜涼血益气﹔逆於胃而衄者﹐宜淸胃生脈。如六脈弦細而澀﹐面色枯白不澤者﹐此脫血大虛而挾寒﹐宜甘溫補血﹔如六脈洪大而虛﹐面赤心動善驚者﹐此心火上炎而血溢﹐宜甘寒涼血。有下虛上盛而衄者﹐當辛溫以補命門﹔有上焦積熱而衄者﹐當寒涼以淸心肺。衄後眩暈者﹐用十全大補湯﹔衄流不止者﹐用百艸霜﹐或人中白﹑胎發灰﹑山梔末﹐再以韭根﹑蔥白搗如棗核塞鼻中﹐或用濕紙搭頂門﹐或用大蒜搗貼足心﹐皆法之驗而可試者。﹝《證治匯補》﹞

衄血𨿽多由於火﹐而惟陰虛者爲尢多﹐正以勞損傷陰﹐則水不制火﹐最能動衝任陰分之血。但察其脈之滑實有力﹐及素無傷損者﹐當作火治﹔若脈來洪大無力﹐或弦或芤﹐或細數無神﹐而素多酒色內傷者﹐此皆陰虛之證﹐當專以補陰爲主。若有微火者﹐自當兼淸以治其標﹔若𨿽見虛熱﹐而無眞確陽證﹐則但用甘平之劑溫養眞陰﹐務令陰气完固﹐乃可拔本塞源﹐永無後患。○衄血有格陽證者﹐以陰虧於下﹐而陽浮於上。但察其六脈細微﹐全無熱證﹐或脈見浮虛豁大﹐上熱下寒﹐而衄不止者﹐治宜益火之原﹐古有八味湯﹐余有鎭陰煎﹐其效尢捷。此證不惟內傷有之﹐卽傷寒亦有之﹐然必素多斫喪﹐損及眞陰者﹐乃見此證。○血從齒縫牙齦中出者﹐名爲齒衄﹐此手足陽明二經及足少陰之病。蓋手陽明入下齒中﹐足陽明入上齒中﹐又腎主骨﹐齒者骨之所終也。此𨿽皆爲齒病﹐然血出於經﹐則惟陽明爲最﹐故凡陽明火盛﹐則爲口臭﹐爲牙根腐爛腫痛﹐或血出如湧而齒不動搖。必其人素好肥甘辛熱之物﹐或善飲胃彊者﹐多有此證﹐宜內服抽薪飲﹑淸胃飲﹑淸胃散﹐外以冰玉散敷之﹔陽明實熱﹐便閉不通而齒衄不止者﹐宜調胃承气湯下之。腎水不足﹐口不臭﹐牙不痛﹐但齒搖不堅﹐或微痛不甚﹐而牙縫時多出血者﹐此腎陰不固﹐虛火偶動而然﹐但宜壯腎﹐以六味丸﹑左歸丸主之﹔或陽虛於下﹐而虛火上浮者﹐宜八味丸主之。陰虛有火而病爲齒衄者﹐其證或多燥渴﹐或見消瘦﹐或小水短澀而熱﹐或六脈浮大而豁﹐此𨿽陽明有餘﹐而亦少陰不足﹐宜玉女煎主之﹐然必便實乃可用之。若便滑或脈細惡寒﹐則亦有格陽而然者﹐當以前吐血條中格陽法治之。○舌上無故出血如縷者﹐以心脾腎之脈皆及於舌﹐諸經有火皆能令舌出血﹐用蒲黃炒末敷之﹐或炒槐花末糝之﹐或冰玉散敷之﹐甚者須用湯劑以淸三陰之火。﹝張景嶽﹞

毛竅出血﹐名曰肌衄﹐乃陽气怫郁於內﹐不能敷揚於外﹐以致陰血上乘陽分﹐畱淫腠理﹐不得歸經﹐故從毛竅而出。治宜開郁淸气涼血。若相火內動而乘陰分﹐以致血熱沸騰﹐治宜滋陰降火。前人主乎肺熱﹐以肺主皮毛故也。﹝《馮氏錦囊》﹞

乳脹流血名乳衄﹐起初流血﹐續出黃水﹐黑逍遙散治之。﹝許宣治﹞

選案

侄女十歲﹐因齒動搖﹐以薴麻摘之﹐血出不止﹐以小盆盛之﹐一日夜積十一盆﹐用末藥止其處﹐少頃﹐復從口中吐出﹐身亦不倦﹐亦事之稀覯也。可見人身之血﹐不可測量。診脈洪大有力。以三制將軍末二錢﹐用枳殼湯少加童便調下﹐夜半去黑糞數塊﹐其血頓止。後見一男子﹐齒根出血盈盆﹐一月一發﹐百治不效﹐每發則昏昧。知其人好飲﹐投以前劑而安。又一老嫗患此﹐一發五七日﹐每日血出約有升餘。投以前劑亦安。但所下皆有黑糞﹐是知此疾多由陽明熱盛所致。緣衝任二脈﹐皆附陽明﹐陽明多气多血﹐故發如潮湧。急則治標﹐故投以釜底抽薪之法﹐應手而愈。要知腎虛血出者﹐其血必點滴﹐齒則攸攸而疼﹐必不如此之暴甚。有餘不足﹐最要詳察。﹝孫一奎﹞

一少年患傷寒﹐七日﹐忽爾鼻衄﹐以爲將解之兆﹐自辰至申﹐所衄斗餘﹐鼻息﹑脈息俱已將脫﹐身冷如冰﹐目視俱直﹐而猶涓涓不絕﹐呼吸垂危。其父母號呼求救。余急投鎭陰煎﹐一劑衄止身溫﹐漸次調理而愈。

自後凡治此證﹐無不應響。﹝張景嶽﹞

江蕃仲耳中出血﹐涓涓不止﹐醫以八味湯加黑鉛墜之﹐更甚﹐復與二劑蒲黃止澀之品﹐气促將危。予謂﹕胃爲腎關﹐腎炎血當走胃﹐乃不從胃而從耳者﹐因心包之火引之而然也。心包引腎火而出於耳﹐諸經所過之地﹐其血盡隨之上泛。

桂﹑附淆亂經隧﹐止澀斬犯气機﹐死期迫矣。攺用滋腎淸心之劑﹐兩服而瘥。是知耳亦通於心耳。﹝程華仲﹞

一婦年四十﹐久不乳﹐忽內熱頭昏﹐兩乳作脹﹐以手撚出鮮血﹐醫用逍遙﹑歸脾﹐脹甚﹐血出愈多。診脈弦大﹐此肝熱也。余用生地﹑丹皮﹑白芍﹑靑皮﹑澤蘭﹑車前﹑山梔﹑麥芽﹐三劑平﹐四劑愈。﹝許宣治﹞

附方

治鼻衄法用手指掐太溪穴﹐其血卽止。穴在足裏踝動脈陷處。○又法用麻綫一條﹐兩頭各拴五兩重錫一塊﹐掛在頸後﹐兩頭垂與臍平﹐少頃血卽止。

卷六﹟雜證匯參

便血

經義

陰絡傷﹐血內溢﹐血內溢則後血。○結陰者﹐便血一升﹐再結二升﹐三結三升。﹝《素問》﹞

哲言

邪在五臟﹐則陰脈不和﹐陰脈不和﹐則血畱之。結陰之病﹐以陰气內結﹐不得外行﹐血無所稟﹐滲入腸間﹐故便血也。﹝駱龍吉﹞

純下淸血者﹐風也﹔色如煙塵者﹐濕也﹔色黯者﹐寒也﹔鮮紅者﹐熱也﹔糟粕相混者﹐食積也﹔遇勞頻發者﹐內傷元气也﹔後重便減者﹐濕毒蘊滯也﹔後重便增者﹐脾元下陷也﹔跌傷便黑者﹐瘀也﹔先吐後便者﹐順也。﹝《見聞錄》﹞

腸風﹑髒毒﹑便血﹑腸四者﹐證𨿽相似而各有辧。腸風﹐由邪气外入﹐隨感隨見﹐所下淸血而色鮮﹐必在糞前﹔髒毒﹐由蘊積熱毒﹐久而始見﹐所下濁血而色黯﹐必在糞後﹔便血﹐由濕熱虛風﹐所下之血或淸或濁﹐亦不論糞前糞後﹔腸﹐則客气盛而正气衰﹐所以血與水谷齊出﹐不可不詳審而治。○無故忽然瀉下惡血﹐名曰心絕﹐難治。﹝《仁齋直指》﹞

人身之血﹐有陰有陽。陽血者﹐順气而行﹐循流脈中﹐調和五臟﹐灑陳六腑﹐謂之營血﹔陰血者﹐居於絡脈﹐專守臟腑﹐滋養神气﹐濡潤筋骨。若其髒感內外之邪傷﹐則或循經之陽血﹐至其傷處﹐爲邪所阻﹐漏泄經外﹔或居絡之陰血﹐因著畱之邪辟裂而出﹐則皆滲入腸胃而泄矣。俗見下血﹐率以腸風名之﹐不知風乃六淫中之一耳﹐或風有從腸胃經脈而入客者﹐或肝經風木之邪內乘於腸胃者﹐則可謂之腸風。其他不因風邪﹐而腸胃感受火﹑熱二淫﹐與寒﹑燥﹑濕怫郁其气﹐及飲食用力過度﹐傷其陰絡之血者﹐亦謂之腸風可乎﹖許學士謂﹕下淸血﹐色鮮者﹐腸風也﹔血濁而色黯者﹐髒毒也﹔肛門射如血綫者﹐脈痔也。滑伯仁云﹕腸風﹐則足陽明積熱久而爲風﹐風有以動之也﹔髒毒﹐則足太陰積熱久而生濕﹐從而下流也。風則陽受之﹐濕則陰受之。《三因方》五痔﹑髒毒﹑腸風之辧甚詳。髒毒﹑腸風之血﹐出於腸髒間﹔五痔之血﹐出於肛門蝕孔處。治各不同。

﹝《證治準繩》﹞

腸風下血者何也﹖凡人腸皆有脂裹之﹐脂濃則腸實而安﹐腸中本無血﹐緣有風﹐或有熱﹐以消其脂﹐則腸遂薄﹐而身中之血乃得滲入耳。

便血與腸﹐本非同類。蓋便血者﹐大便多實﹐而血自下也﹔腸者﹐因瀉利而見膿血﹐卽痢疾也。

且便血有夙疾﹐而腸惟新邪﹐尢爲易辧。須詳察大便之燥﹑泄如何﹖庶不致誤。然多酒之人﹐必多溏泄﹐亦多便血﹐又不可因泄而作腸也。○大便下血﹐多由腸胃之火。蓋大腸﹑小腸皆屬於胃﹐但血在便前者﹐其來近﹐或在廣腸﹐或在肛門﹔血在便後者﹐其來遠﹐或在小腸﹐或在於胃。𨿽血之妄行由火者多﹐然有脾胃陽虛而不能統血者﹔有气陷而血亦陷者﹔有便久滑泄而血因以動者﹔有風邪結於陰分而爲便血者。大都有火者多因血熱﹐無火者多因虛滑﹐治者當知虛實之要。﹝張景嶽﹞

補編

下血﹐先便後血﹐此遠血也﹐黃土湯主之。○下血﹐先血後便﹐此近血也﹐赤小豆當歸散主之。﹝《金匱》﹞

下血因火者﹐宜淸熱爲主﹐惟約營煎最佳﹐次則地楡散﹑槐花散。若熱在脾胃小腸之間﹐而火之甚者﹐宜抽薪飲﹔若素以陽髒多火﹐而髒毒下血﹐久不愈者﹐宜防風黃芩丸﹔酒毒淫熱結蓄大腸下血者﹐宜約營煎﹑槐角丸。若但以寒濕下血者﹐宜二術煎﹐或四君子湯﹐或葛花解酲湯。脾胃气虛﹐而大便下血者﹐其血不甚鮮紅﹐或紫或黑﹐此陽敗而然﹐故多無熱證。蓋脾統血﹐脾虛則不能收攝﹔脾化血﹐脾虛則不能運化。是皆血無所主﹐因而脫陷妄行﹐速宜溫補脾胃﹐以壽脾煎﹑理中湯﹑養中煎﹑歸脾湯﹔气陷不舉而血不止者﹐宜補中益气湯﹑舉元煎。○血滑不止者﹐或因病久而滑﹐或因年衰而滑﹐或因气虛而滑﹐或因誤用攻擊以致气陷而滑。凡動血之初﹐多由於火﹐及火邪旣衰﹐而仍不止者﹐非虛卽滑也。凡此皆當以固澀爲主﹐宜勝金丸﹑香梅丸。然血滑不止﹐多由气虛﹐宜以人參湯送之﹐或補中益气湯﹑歸脾湯﹑舉元煎﹑理中湯加烏梅﹑文蛤﹑五味子之類主之。﹝張景嶽﹞

便血一證﹐古有腸風﹑髒毒﹑脈痔之分﹐其見不外乎風淫腸胃﹑濕熱傷脾二義﹐不若《內經》謂陰絡傷及結陰之旨爲精切﹐仲景之先便後血﹑先血後便之文尢簡括也。陰絡卽臟腑隸下之絡﹐結陰是陰不隨陽之徵﹐以先後分別其血之遠近﹐就遠近可決其臟腑之性情﹐庶不致气失統攝﹐血無所歸﹐如漏卮不已耳。肺病致燥澀﹐宜潤宜降﹐如桑麻丸及天冬﹑地黃﹑銀花﹑柿餅之類﹔心病則火燃血沸﹐宜淸宜化﹐如竹葉地黃湯及補心丹之類﹔脾病必濕滑﹐宜燥宜升﹐如茅術理中湯及益气湯之類﹔肝病有風陽痛迫﹐宜柔宜泄﹐如駐車丸及甘酸和緩之劑﹔腎病見形消腰折﹐宜補宜塡﹐如虎潛丸及理陰煎之劑﹔膽逆則木火煽營﹐有桑葉﹑山梔﹑柏子﹑丹皮之淸養﹔大腸爲燥腑﹐每多濕熱風淫﹐如辛涼苦燥之治﹔胃爲水谷之海﹐多气多血之鄕﹐髒病腑病無不兼之﹐宜補宜和﹐應寒應熱﹐難以拘執。若努力損傷者﹐通補爲主﹔膏粱蘊積者﹐淸疏爲宜。痔瘡則滋燥兼投﹐中毒須知寒熱。

餘如黑地黃丸以治脾濕腎燥﹔天眞丸以大補眞气眞精﹔平胃﹑地楡之升降脾胃﹔歸脾之守補心脾﹔斑龍○以溫煦奇督﹔建中之救復生陽﹔枳﹑術之疏補中土﹔禹糧﹑赤脂以堵截陽明﹔五仁湯復從前之腸液﹔養榮法善病後之元虛。此皆祖古方而運以匠心﹐爲後學之津梁也。﹝《臨證指南》﹞

便血下久﹐則渙散無統﹐藥中須兼用烏梅爲妙。蓋烏梅味酸﹐酸以收之﹐如今人染紅用紅花﹐非此不得顏色。○腸風下血﹐用炮姜佐血藥者﹐以血見黑則止﹐亦水火旣濟之理。

脈候

尺脈芤澀﹐關脈微緩﹐俱爲便血。脈小畱連者生﹐數疾浮大者死。右關沈緊﹐是飲食傷脾﹐不能攝血而下走也﹔右寸浮洪﹐是積熱肺經﹐下傳大腸而便血也。﹝《證治匯補》﹞

選案

一人患腸風下血﹐久服四物﹑芩﹑連﹑槐花﹐屢發不止﹐面色萎黃﹐診脈浮緩。此土虛風濕交乘也。治用蒼術﹑茯苓﹑參﹑﹑升﹑柴﹑防風﹐四劑而血止﹐攺用十全大補湯調理而愈。﹝李士材﹞

韓晉度患痛瀉下血﹐或用香連丸﹐遂飲食艱進﹐少腹急結﹐小便癃閉﹐面色萎黃﹐晝夜去血五十餘度﹐脈沈細緊﹐所下之血瘀晦如莧汁。與理中湯加肉桂﹐一劑溺通﹐少腹卽寬﹐再劑血減食進﹐四劑瀉止三﹑四次﹐更與補中益气加炮姜而康。﹝張路玉﹞

附方

治腸風下血方用豬腸一根洗淨﹐裝入炒槐花﹐兩頭綫紮﹐瓦罐醋煮﹐杵丸﹐每服三十丸﹐溫酒送下﹐奇驗。

又方用豆腐漿加醋二﹑三匙﹐空心服之。腐漿淸火﹐醋斂血故耳。

又方用臭椿樹根皮﹑黨參二味﹐等分﹐烘榦研末﹐大棗煮去皮核﹐取肉杵丸﹐每早服三錢﹐開水下﹐治便血日久﹐神效。

卷六﹟雜證匯參

溺血

經義

胞移熱於膀胱﹐則癃﹑溺血。○悲哀太甚﹐則胞絡絕﹐胞絡絕則陽气內動﹐發爲心下崩﹐數溲血也。﹝《素問》﹞

哲言

溺血所出之由有三﹐從溺孔出者二﹐從精孔出者一。﹝張景嶽﹞

溺血全無疼痛﹐血從精竅而出﹐非若血淋莖痛血從溺竅而出也。﹝《證治匯補》﹞

溺血者﹐蓋心主血與小腸合﹐血之流行﹐周徧經絡﹐循環臟腑﹐若熱聚於膀胱﹐血滲入脬﹐故從小便而出也。﹝錢仲陽﹞

《經》云﹕悲哀太甚﹐則胞絡絕﹐陽气內動﹐發爲心下崩﹐數溲血也。又云﹕胞移熱於膀胱﹐則癃﹑溺血。

是溺血未有不本於熱者。陳無擇以爲心腎气結所致﹐不思血𨿽主於心﹐其四髒孰無血以爲養﹖所尿之血﹐豈拘於心腎气結者哉﹖推之五臟﹐凡有損傷妄行之血﹐皆得如心下崩者﹐滲於胞中﹔五臟之熱﹐皆得如膀胱之移熱者﹐傳於下焦。何以言之﹖肺金者﹐腎水之母﹐恃之通調水道﹐下輸膀胱者也。肺有損傷﹐妄行之血若气逆上者﹐旣爲嘔血矣﹐气不逆上﹐如之何不從水道下降入於胞中耶﹖其熱亦直抵腎與膀胱可知也。脾土者﹐勝水之賊邪也。水精不布﹐則壅成濕熱﹐陷下傷於水道﹐腎與膀胱俱受其害﹐害則陰絡傷﹐傷則血散入胞中矣。肝屬陽﹐主生化﹐主疏泄﹐主藏血﹔腎屬陰﹐血閉藏而不固﹐必滲入胞中﹐正與《內經》所謂肝傷血枯﹐時時前後血者類也。大抵溲血﹑淋血﹑便血三者﹐𨿽前後陰所出之竅有不同﹐然於受病則一﹐故治分標本亦一也。維引導佐使﹐各走其鄕者﹐少異耳。﹝《證治準繩》﹞

大便下血不死﹔小便下血多死﹔年過七旬﹐服藥無效。﹝許宣治﹞

補編

溺孔之血﹐其來近者﹐出自膀胱﹐其證溺時必孔道澀痛﹐小水熱赤不利。此多以酒色欲念﹐致動下焦之火而然。常見相火妄動﹐逆而不通者﹐微則淋濁﹐甚則見血。《經》曰﹕胞移熱於膀胱﹐則癃﹑溺血。治宜淸利膀胱之火。○溺孔之血﹐其來遠者﹐出自小腸﹐其證溺孔不痛﹐血隨溺出﹐或痛隱於臍腹﹐或熱見於臟腑。蓋小腸與心爲表裏﹐此丙火气化之原﹐淸濁所由分也。無論焦心勞力﹐濃味酒漿﹐而上中二焦之火﹐凡從淸道以降者﹐必皆由小腸以達膀胱﹐治須隨證察因﹐以淸臟腑致火之原。○精道之血﹐必自精宮血海而出於命門。

蓋腎者主水﹐受五臟六腑之精而藏之。凡勞傷五臟﹐或五志之火﹐致令衝任動血者﹐多從精道而出。何以辧之﹖但辧在小腸者﹐必從溺孔出﹔病在命門者﹐必從精孔出。凡於小腹下﹐精泄處﹐覺酸痛而出者﹐卽是命門之病。

治法與水道不同﹐蓋水道之血宜利﹐精道之血不宜利﹔澀痛不通者宜利﹐血滑不痛者不宜利也。﹝張景嶽﹞

尿血﹐虛者居多﹐有火亦能作痛﹐當與血淋同治。淸之不愈﹐專究乎虛﹐上則主於心脾﹐下則從乎肝腎﹐久則主於八脈。﹝《臨證指南》﹞

溺血治法﹕暴病實火﹐宜甘寒淸火﹔房勞虛損﹐宜滋陰補腎﹔病久中枯﹐非淸心靜養不可治也。﹝《證治匯補》﹞

腎陰虧損﹐下焦結熱﹐血隨溺出﹐用六味湯加牛膝以鎭陽。○溺血日久﹐屢用淸利藥不效﹐補中益气湯加車前良驗。﹝《見聞錄》﹞

脈候

溲血形脫﹐脈小勁者逆也﹐脈搏者亦逆也。﹝《證治準繩》﹞

選案

予治一人溺血﹐二﹑三年一發﹐服補中益气湯加黃柏﹑山梔﹐數劑而止。又治一人尿血成條﹐藥皆不應而逝。﹝許宣治﹞

內弟顧元叔溺血﹐溺孔疼痛﹐周身麻木﹐頭旋眼黑﹐手足心經脈絀急酸麻﹐脈弦細數﹐兩尺搏堅。與生料六味湯加牛膝﹑門冬﹐服之輒效﹐但不時舉發﹐復以六味湯合生脈散﹐用河車熬膏丸服而痊。○一商夏月過飲燒酒﹐溺血﹐服益元散﹑六味湯﹐均不效。予用導赤散﹐三啜而愈。○宋孝先年七十餘﹐溺血點滴澀痛﹐諸藥不效﹐云是壯歲鰥居﹐絕欲太早之故。令以綠豆﹐水浸搗汁﹐微溫﹐日服一碗而愈。煮熟卽不應。﹝《張氏醫通》﹞

卷七﹟雜證匯參

脾胃

經義

脾胃者﹐倉廩之官﹐五味出焉。○平人之常﹐气廩於胃。人無胃气曰逆﹐逆者死。○脾與胃﹐以膜相連耳﹐而能爲之行其津液。○飲食勞倦則傷脾。○脾病者﹐善饑﹐肉痿﹐身重﹐足不收﹐行善﹐腳下痛﹔虛則腹滿﹐腸鳴﹐飧泄﹐食不化。﹝《素問》﹞

人受气於谷﹐谷入於胃﹐以傳於肺﹐五臟六腑﹐皆賴以受气﹔其淸者爲營﹐濁者爲衛。﹝《靈樞》﹞

哲言

胃中元气盛﹐則能食而不傷﹐過時而不饑。脾胃俱旺﹐則能食而肥。脾胃俱虛﹐則不能食而瘦﹔或少食而肥﹐𨿽肥而四肢不舉﹐蓋脾實而邪气盛也。又有善食而瘦者﹐胃伏火邪於气分則能食﹐脾虛則肌肉削﹐卽食也。夫飲食不節則胃病﹐胃病則气短﹐精神少而生熱﹔胃旣病﹐則脾無所稟受﹐故亦從而病焉。形體勞役則脾病﹐脾病則怠惰嗜臥﹐四肢不收﹐大便泄瀉﹔脾旣病﹐則胃不能獨行津液﹐故亦從而病焉。大抵脾胃虛弱﹐陽气不能生長﹐是春夏之令不行﹐五臟之气不生﹐此陰盛陽虛之證。大法云﹕汗之則愈。用辛甘之藥﹐當升當浮﹐使生長之气旺。言其汗者﹐非正發汗也﹐爲助陽也。○《經》言﹕人以胃气爲本。蓋人受水谷之气以生﹐所謂淸气﹑營气﹑衛气﹑春升之气﹐皆胃气之別稱也。夫胃爲水谷之海﹐飲食入胃﹐遊溢精气。上輸於脾﹐脾气散精﹐上歸於肺﹐通調水道﹐下輸膀胱﹐水精四布﹐五經並行﹐合於四時五臟陰陽﹐揆度以爲常也。若飲食失節﹐寒溫不適﹐則脾胃乃傷。喜怒憂恐﹐損耗元气。脾胃旣衰﹐元气不足﹐而心火獨盛。心火者陰火也﹐起於下焦﹐其系系於心﹐心不主令﹐相火代之。相火者﹐下焦包絡之火﹐元气之賊也。火與元气不兩立﹐一勝則一負。脾胃气虛﹐則下流於腎﹐陰火得以乘其土位﹐故气髙而喘﹐身熱而煩﹐其脈洪大而頭痛﹐或渴不止﹐其皮膚不任風寒而生寒熱﹐此皆脾胃之气不足所致也。然與外感風寒之證頗同而實異﹕內傷脾胃﹐乃傷其气﹔外感風寒﹐乃傷其形。傷其外爲有餘﹐有餘者瀉之﹔傷其內爲不足﹐不足者補之。內傷不足﹐苟誤認外感有餘﹐而反瀉之﹐則虛其虛也。

惟當以辛甘溫之劑﹐補其中而升其陽﹐甘寒以瀉其火則愈矣。《經》曰﹕勞者溫之﹐損者溫之。又云﹕甘溫能除大熱。大忌苦寒﹐損其脾胃。﹝李東垣﹞

人以水谷爲本﹐脾胃爲養生之本﹐東垣獨知其義﹐發爲《脾胃論》﹐垂惠後世﹐開導末學之功誠非小矣。

獨怪其論中有矛盾之談﹐如曰﹕飲食失節﹐寒溫不適﹐脾胃乃傷。此因喜怒憂恐﹐損耗元气﹐資助心火﹐心不主令﹐相火代之﹔相火者﹐下焦包絡之火﹐元气之賊也﹔火與元气不兩立﹐火勝則乘其土位﹐所以爲病。若此數語﹐則大見矛盾矣。觀其前條﹐則慮陽气之受傷﹐故曰大忌苦寒之藥。此節又云火勝之爲病﹐更當何法以治之﹖夫元气旣損﹐多見生陽日縮﹐神气日消﹐何以反助心火﹖脾胃屬土﹐得火則生﹐何謂火乘土位﹖且人之元气﹐本貴淸和﹐寒固能病﹐熱亦能病。然熱傷元气﹐而因勞動火者﹐固常有之。若因勞犯寒﹐而寒傷脾胃者﹐尢酷尢甚。第熱證顯而寒證隱﹐故熱證易見﹐而寒證不覺也。眞熱證猶易辧﹐而假熱證尢不易辧也。矧元气屬陽﹐火其類也﹐而熱爲同气﹐邪猶可制﹔陰爲陽賊﹐寒其仇也﹐而生機被伐﹐無不速亡。故《經》云少火生气﹐未聞少寒生气也﹔又云避風如避箭﹐未聞避熱如避箭也。由此觀之﹐則何不曰寒與元气不兩立﹐而反云火與元气不兩立呼﹖再考補中益气等方﹐每用升﹑柴﹐此卽培養春生之意﹔而每用芩﹑連﹐亦卽制火之意。

第以二﹑三分之芩﹑連﹐固未必卽敗陽气﹔而以五﹑七分之參﹑術﹐果卽能斡旋元气呼﹖○脾胃有病﹐自宜治脾胃。然脾爲土髒﹐灌漑四旁﹐是以五臟中皆有脾气﹐而脾胃中﹐亦皆有五臟之气﹐此其互爲相使﹐有可分而不可分者在焉。故善治脾胃者﹐能調五臟﹐卽所以治脾胃也。能治脾胃﹐而使食進胃彊﹐卽所以安五臟也。今人止知參﹑苓﹑枳﹑術﹑山楂﹑麥芽﹑神曲﹑濃朴之類﹐乃爲脾胃之藥﹐而不知風寒濕熱﹐皆能犯脾﹐飲食勞倦﹐皆能傷脾。如﹕風邪勝者﹐宜散之﹔寒邪勝者﹐宜溫之﹔熱邪勝者﹐宜寒之﹔濕邪勝者﹐宜燥之﹔飲食停積者﹐宜行之﹔勞倦內傷者﹐宜補之。然臟腑𨿽分十一﹐而同有陰陽﹐同此血气。矧太陰常多血少气﹐陽明常多血多气﹐使此中之血瘀﹐則承气﹑抵當之類﹐總屬脾胃之藥﹔使此中之血虛﹐則四物﹑五物﹑理陰﹑五福之類﹐又孰非脾胃之藥乎﹖再若五臟之邪﹐皆通脾胃﹐如肝邪之犯脾者﹐肝脾俱實﹐單平肝气可也﹔肝彊脾弱﹐捨肝而救脾可也﹔心邪之犯脾者﹐心火熾盛﹐淸火可也﹔心火不足﹐補火以生土可也。肺邪之犯脾者﹐肺气壅塞﹐當泄肺以蘇脾之滯﹔肺气不足﹐當補肺以防脾之虛。腎邪之犯脾者﹐脾虛則水能反克﹐救脾爲主﹔腎虛則啟閉無權﹐壯腎爲先。至若胃司受納﹐脾主運化﹐若能納而不化﹐此脾虛之兆易見﹔若旣不能納﹐又不能運﹐此脾胃之气俱已大虧﹐卽速用十全大補﹑六味回陽等劑﹐尢恐不及﹐而尙欲楂﹑苓﹑枳﹑術﹐冀爲脾胃之永賴乎﹖是以脾胃受傷﹐但使能去其傷者﹐卽是脾胃之藥。此中理奧機圓﹐誠有非言能盡悉者也。﹝張景嶽﹞

脾胃之論﹐莫詳於東垣。所著補中益气﹑調中益气﹑升陽益胃等湯﹐誠補前人之未備。察其立方之意﹐因以內傷勞倦爲主﹔又因脾乃太陰濕土﹐且胃陽衰者居多﹐故用參﹑以補中﹐二術以燥濕﹐升﹑柴升下陷之淸陽﹐陳皮﹑木香理中宮之气滯﹐脾胃合治﹐用之得宜﹐效誠桴鼓。蓋東垣之法﹐不過詳於治脾﹐略於治胃耳。

後人宗其意﹐竟將脾胃總論﹐卽以治脾之藥籠統治胃。

今觀葉氏書﹐始知脾胃當分析而論。蓋胃屬戊土﹐脾屬己土﹐戊陽己陰﹐陰陽之性有別也。髒宜藏﹐腑宜通﹐臟腑之體用有殊也。若脾陽不足﹐胃有寒濕﹐一臟一腑﹐皆宜於溫燥升運者﹐自當恪遵東垣之法。若脾陽不虧﹐胃有燥火﹐則當遵葉氏養胃陰之法。觀其立論云﹕納食主胃﹐運化主脾﹔脾宜升則健﹐胃宜降則和。又云﹕太陰濕土﹐得陽始運﹐陽明燥土﹐得陰自安﹐以脾喜剛燥﹐胃喜柔潤也。仲景急下存津﹐其治在胃﹔東垣大升陽气﹐其治在脾。此等議論﹐實超出千古。故凡遇稟質木火之體﹐患燥熱之證﹐或病後熱傷津液﹐以致虛痞不食﹐舌絳咽漧﹐煩渴不寐﹐肌燥熱﹐便不通爽﹐此九竅不和﹐都屬胃病﹐豈可以﹑術﹑升﹑柴治之乎﹖所謂胃宜降則和者﹐非辛開苦降﹐亦非苦寒下奪﹐以損胃气﹐不過甘平﹐或甘涼濡潤﹐以養胃陰﹐則津液來復﹐使之通降而已矣。此義卽宗《內經》所謂六腑者﹐傳化物而不藏﹐以通爲用之理也。總之﹐脾胃之病﹐虛實寒熱﹐宜燥宜潤﹐固當詳別﹐其於升降二字﹐尢爲緊要。蓋脾气下陷固病﹐卽不下陷﹐但不健運﹐已病矣。胃气上逆固病﹐卽不上逆﹐但不通降﹐亦病矣。﹝《臨證指南》﹞

東垣治脾胃之法﹐莫精於升降。夫升降之法易知﹐而升降之理難明。《經》曰﹕脾胃者﹐倉廩之官﹐五味出焉。蓋脾主運化﹐其用在於無形﹐其屬土﹐地气上騰﹐然後能載物﹐故健行而不息﹐是脾之宜升也明矣。

胃者﹐水谷之海﹐容受糟粕﹐其主納﹐納則貴下行﹐譬如水之性莫不就下﹐是胃之宜降也又明矣。又曰﹕淸气在下﹐則生飧泄﹔濁气在上﹐則生脹。夫淸气何﹖蓋指脾气而言﹐不然何以在下則飧泄也﹖其濁气何﹖蓋指胃气而言﹐不然何以在上則脹也﹖是非可爲脾升胃降之一確證歟。由此而推﹐如仲聖所立靑龍﹑越脾等方﹐卽謂升脾之淸气也可﹔所立三承气諸方﹐卽謂降胃之濁气也無不可。﹝《吳醫匯講》﹞

陰陽交而天地泰﹐精气合而入身安﹐人身一小天地﹐精气二字從米﹐是精气皆生於米也。故曰﹕得谷者昌﹐失谷者亡。人之所恃以生者﹐精气也﹐衛气也﹐營气也。精气從腎所生﹐衛气從肺所生﹐營气從肝﹑心所生﹐三者之气﹐𨿽各有所自﹐然合而一之﹐則均以脾胃爲本。

《經》曰﹕脾者孤髒﹐以灌四旁。又曰﹕五臟者﹐皆稟气於胃。故古人有補腎不如補脾之論也。﹝《馮氏錦囊》﹞

凡病顚倒難明﹐必從脾胃調理。○淸陽下降﹐則水火不交而成痞﹔心肺爲邪火所迫﹐漸至血枯。《經》云﹕地气上爲云﹐天气下爲雨。人身陽气升騰﹐則气降而爲血﹐故補腎以滋陰﹐不若補脾以升陽。○東垣云﹕補腎不若補脾。論水生木而言﹐試觀江﹑河﹑塘﹑海場﹐未見生木﹔木賴土生﹐土先克水﹐滋生元气﹐則木有生生之意。﹝周愼齋﹞

脾虛少食﹐弗可克伐﹐補之自然能食。東方之仇木宜安﹐恐木實則侮土而厥張。西方之子金宜顧﹐恐子虛則竊母气以自救。至若下焦少火﹐實爲生气之元。中央土虛﹐必須補母。﹝羅謙甫﹞

余於脾胃﹐分別陰陽水火而調之。如不思食﹐此屬陽明胃土受病﹐須補少陰心火﹐歸脾湯補心火以生胃土也。能食不化﹐此屬太陰脾土受病﹐須補少陽相火﹐八味丸補相火以生脾土也。若理中湯用漧薑﹐所以制土中之水也。建中湯用白芍﹐所以制土中之木也。黃湯所以益土之子﹐使其不食母气也。六味丸所以壯水之主也﹐八味丸所以益火之原也。﹝趙養葵﹞

今人只知脾胃虛則當補﹐補之不應﹐則補其母﹐如是足矣。而不知更有妙處﹐補腎是也。脾土克腎水﹐不相爲用﹐如何反補其所勝﹐以滋肝木乎﹖曰﹕不然﹐此其妙正在相克處也。五行以相克爲用﹐今且以水與土言之﹐水不得土﹐何處發生﹖何處安著﹖土不得水﹐卻是一个燥坌物事﹐如何生出萬物來﹖水土相滋﹐動植化生﹐此造化相克之妙。而醫家所以謂脾爲太陰濕土﹐「濕」之一字﹐分明土全賴水爲用也。故曰﹕補脾必先補腎。

至於腎精不足﹐則又須補之以味﹐故古人又謂補腎不若補脾。二言各有妙理﹐不可偏廢也。﹝王宇泰﹞

水者﹐先天之本﹐水旺則陰精充而上奉﹐故可永年﹐則補腎宜急也。土爲後天之本﹐土衰則陽精敗而下陷﹐故當夭折﹐則補脾宜急也。薛立齋深明此義﹐多以六味地黃湯壯水﹐爲奉上之計﹐兼以補中益气湯扶土﹐爲降下之防。○今之明者﹐知保脾矣。然四君之甘溫﹐能守而不能走﹐或以二陳燥濕﹐或以木香破滯﹐或以砂仁醒脾﹐或以神曲去舊生新﹐補而兼之以行﹐則補者方可成功。若不明此﹐而一於補﹐則脾胃濕熱﹐固結不散﹐嘔吐瀉利﹐胸膈飽悶﹐其能免乎﹖﹝查了吾﹞

中州爲元气之母。俗雲气無補法﹐此爲气實者言之。如脾虛正气不行﹐邪著爲病﹐當調理中州﹐復其健運之職﹐則濁气降而痞滿除。如不補气﹐气何由行﹖○補脾胃藥內﹐必用心經藥者﹐以火能生土也﹐故古方用益智仁﹐正合此意。﹝朱丹溪﹞

常見脾虛之人﹐大病之後﹐補以參﹑術則腹脹﹐消以枳﹑朴則便瀉﹐惟用焦術以健脾﹐加丹參以生新血﹐佐雞內金﹑五穀虫﹑砂仁﹑陳皮﹑茯苓﹑麥芽﹑鍋粑粉以化食﹐每每獲效。﹝吳篁池﹞

陰虛火動﹐脾胃衰弱﹔陰者水也﹐脾胃者土也。土𨿽喜燥﹐然太燥則艸木枯槁﹔水𨿽喜潤﹐然太潤則艸木濕爛。是以補脾滋腎之劑﹐務在燥濕得宜耳。○脾虛气短﹐不能以續﹐變作喘促﹐尙用降气定喘之藥﹔脾虛衛气不行﹐變爲浮腫﹐尙用耗气利水之藥﹔脾虛郁滯﹐變作寒熱﹐尙用外感表散之藥﹐虛而益虛﹐眞气盡矣。

﹝諭嘉言﹞

脾旺則飲食運動﹐脾衰則運動遲難。凡人食後神倦欲睡者﹐脾气餒而不能運動故也。﹝《證治匯補》﹞

胃中之陽﹐能化津液以歸肺者﹐全藉脾陰轉輸之力。脾陰不足﹐則胃中之火﹐莫非心火﹐壅而上行﹐生金者從此刑金。脾陰得復﹐胃中之心火自平也。﹝程郊倩﹞

不問陰陽與冷熱﹐先將脾胃與調和。﹝嚴用和﹞

百凡治病﹐胃气實者﹐攻之則去﹐而疾易愈。胃气虛者﹐攻之不去。蓋胃本虛﹐攻之而胃气益弱﹐反不能行其藥力﹐而病所以自如也﹐非藥不能去病也﹐胃气不行藥力故也﹔若峻攻之﹐則元气傷而病益甚﹔若不知機﹐攻盡元气則死矣。如虛熱者﹐服寒涼之藥﹐而熱反盛﹐何也﹖《經》曰﹕服寒而反熱者柰何﹖岐伯曰﹕不味旺﹐是以反也。胃气實者﹐𨿽有病不攻自愈。故中醫用藥﹐亦常效焉。觀夫藜藿常病不藥自愈可知矣。故云﹕治病不察脾胃之虛實﹐不足以爲太醫。﹝《見聞錄》﹞

脈候

脾气傷者﹐脈浮大而無力﹔胃气傷者﹐脈沈弱而難尋﹐此皆不足之脈﹐易於尋按者也。更有脈大﹑飽悶﹐有似食滯﹐此乃脾虛而見假象﹐卽洪大之脈陰必傷﹐堅彊之脈胃必損也。﹝《證治匯補》﹞

附方

八仙糕調理脾胃之仙方。茯苓﹑山藥﹑苡仁﹑蓮子﹑砂仁﹑芡實﹑扁豆﹑穀芽。八味制末﹐加炒陳米一升﹐磨粉和入﹐再加洋糖﹐做成糕樣﹐早晏隨食。

卷七﹟雜證匯參

飲食

經義

人以水谷爲本﹐故人絕水谷則死。○食气入胃﹐散精於肝﹐淫气於筋。食气入胃﹐濁气歸心﹐淫精於脈﹐脈气流經﹐經气歸於肺﹐肺朝百脈﹐輸精於皮毛﹔毛脈合精﹐行气於元腑﹐腑精神明﹐畱於四髒﹐气歸於權衡。

飲入於胃﹐遊溢精气﹐上輸於脾﹐脾气散精﹐上歸於肺﹐通調水道﹐下輸膀胱﹔水精四布﹐五經並行。○食入於陰﹐長气於陽。○飲食自倍﹐腸胃乃傷。

○水谷之邪气感﹐則害於六腑。○胃者﹐水谷之海﹐六腑之大源也。五味入口﹐藏於胃﹐以養五臟气。○五味入胃﹐各歸所喜。故酸先入肝﹐苦先入心﹐甘先入脾﹐辛先入肺﹐鹹先入腎。久而增气﹐物化之常也。气增而久﹐夭之由也。○肝色靑﹐宜食甘﹐粳米﹑牛肉﹑棗﹑葵皆甘。心色赤﹐宜食酸﹐小豆﹑犬肉﹑李﹑韭皆酸。肺色白﹐宜食苦﹐麥﹑羊肉﹑杏﹑薤皆苦。脾色黃﹐宜食鹹﹐大豆﹑豕肉﹑栗﹑藿皆鹹。腎色黑﹐宜食辛﹐黃黍﹑雞肉﹑桃﹑蔥皆辛。辛散﹐酸收﹐甘緩﹐苦堅﹐咸軟。毒藥攻邪﹐五穀爲養﹐五果爲助﹐五畜爲益﹐五菜爲充﹐气味合而服之﹐以補精益气。○辛走气﹐气病無多食辛﹔咸走血﹐血病無多食鹹﹔苦走骨﹐骨病無多食苦﹔甘走肉﹐肉病無多食甘﹔酸走筋﹐筋病無多食酸。○陰之所生﹐本在五味﹔陰之五宮﹐傷在五味。味過於酸﹐肝气以津﹐脾气乃絕﹔味過於鹹﹐大骨气勞﹐短肌﹐心气抑﹔味過於甘﹐心气喘滿﹐色黑﹐腎气不衡﹔味過於苦﹐脾气不濡﹐胃气乃濃﹔味過於辛﹐筋脈沮弛﹐精神乃央。○多食鹹﹐則脈凝泣而變色﹔多食苦﹐則皮槁而毛拔﹔多食辛﹐則筋急而爪枯﹔多食酸﹐則肉胝KT而唇揭﹔多食甘﹐則骨痛而發落。﹝《素問》﹞

帝曰﹕怯士之得酒﹐怒不避勇士者﹐何髒使然﹖少兪曰﹕酒者﹐水谷之精﹐熟谷之液也﹔其气悍﹐其入於胃中則胃脹﹐气上逆滿於胸中﹐肝浮膽橫﹔當是之時﹐固比於勇士﹐气衰則悔﹐名曰酒悖也。﹝《靈樞》﹞

哲言

《經》雲﹕水谷之寒熱感則害於六腑。又云﹕陰气者﹐靜則神藏﹐躁則消亡。飲食自倍﹐腸胃乃傷。此乃渾言之也。分之爲二﹕飲也﹐食也。飲者水也﹐無形也。《經》又云﹕因而大飲則气逆﹐形寒飲冷則傷肺。肺病則爲喘咳﹑爲腫﹑爲瀉﹐輕則發汗﹐利小便﹐使上下分消其濕﹔重而蓄積爲滿者﹐利下之。食者物也﹐有形也。《經》云﹕因而飽食﹐筋脈橫解﹐腸爲痔。又云﹕食傷太陰厥陰﹐气口大於人迎兩三倍者﹐或嘔吐﹑痞滿﹐或下利腸。治分寒熱輕重﹐輕則內消﹐重則除下﹐亦有宜吐者。《經》云﹕在上者因而越之。然不可過劑﹐過則反傷脾胃。蓋先因飲食自傷﹐又加之以藥過﹐脾胃復傷﹐气愈不化﹐食愈難消矣。﹝李東垣﹞

水谷入胃﹐其濁者爲渣滓﹐下出幽門﹐達大小腸而爲糞﹐出於穀道﹔其淸者化而爲气﹐上升於肺﹔其至淸而至精者﹐由肺灌漑乎四體﹐而爲汗液津唾﹐助血脈﹐益气力﹐爲生生不息之運用也﹔其淸中之濁者﹐下入膀胱而爲尿﹐出於小便﹔其未入而在膀胱之外者﹐尙爲濁气﹐旣入而在膀胱之內者﹐卽化爲水也。﹝《醫學正傳》﹞

百谷入胃﹐𨿽酸﹑苦﹑甘﹑辛﹑鹹﹑淡者﹐味必變酸﹐而酸爲木味﹐谷初入胃﹐亦若春生故耳。吾見食入頃而吐者必酸﹐再頃之必苦矣。苦是夏令﹐而味已二變矣。又再之必甘﹐是化成之天也。於玆時﹐淸者爲气﹑爲津﹑爲液﹑爲髓﹑爲血﹐濁者爲便﹑爲溺﹐已判然於其間。得秋味辛散﹐則內外上下﹐各得其所。若不及秋辛者﹐其溲如蜜﹐是失四變矣。若气血各歸其道﹐是得冬藏﹐其味合鹹﹔而汗﹐而血﹐而眵﹐而涕﹐而溲﹐皆咸者﹐是五變其味﹐谷化成始成終者也。《經》謂倉廩之官﹐五味出焉者﹐此之謂乎。﹝盧不遠﹞

傷飲

酒爲水谷之液﹐血亦水谷之液﹔酒入中焦﹐必求同類﹐故直走血分。《經》曰﹕飲酒者﹐衛气先行皮膚﹐先充絡脈﹐此之謂也。然血者神气也﹐血屬陰而性和﹔酒者淫气也﹐酒屬陽而性悍。凡酒入血分﹐血欲靜而酒動之﹐血欲藏而酒逐之﹐故飲酒者﹐身面皆赤﹐此入血之徵﹐亦散血之徵也。○酒本狂藥﹐大損眞陰﹐惟少飲之﹐未必無益﹐多飲之﹐難免無傷﹐而耽飲之﹐則受其害者﹐十之八九焉。且凡人之稟賦﹐髒有陰陽﹐而酒之性質﹐亦有陰陽。蓋酒成於釀﹐其性則熱﹐汁化於水﹐其質則寒。若陰虛者縱飲之﹐則質不足以滋陰﹐而性偏動火﹐故熱者愈熱﹐而病爲吐血﹑衄血﹑便血﹑尿血﹑喘嗽﹑躁煩﹑狂悖等證﹐此酒性傷陰而然也。若陽虛者縱飲之﹐則性不足以扶陽﹐而質畱爲水﹐故寒者愈寒﹐而病爲鼓脹﹑泄瀉﹑腹痛﹑吞酸﹑少食﹑亡陽﹑暴脫等證﹐此酒質傷陽而然也。故縱酒者﹐旣能傷陰﹐尢能傷陽﹐害有如此。﹝張景嶽﹞

夫酒者淸冽之物﹐不隨濁穢下行﹐惟喜滲入者也。滲入之區﹐先從胃入膽﹐膽爲淸淨之腑﹐同气相求﹐然膽之攝受無幾﹔其次從胃入腸﹐膀胱滲之﹐化溺爲多。逮至化溺﹐則所存者﹐酒之餘質﹐其烈性﹐惟膽獨當之。每見善飲者﹐必淺斟緩酌﹐以俟腹中之滲﹐若連飛數觥﹐則傾囊而出耳。﹝諭嘉言﹞

酒者﹐五穀之津液﹐米曲之華英﹐𨿽能益人﹐亦能損人﹐何者﹖酒有大熱大毒。大寒凝海﹐惟酒不冰﹐是其熱也﹔飲之易昏﹐易人本性﹐是其毒也。若避風寒﹐宣血脈﹐消邪气﹐引藥勢﹐無過於酒也。若醉飲過度﹐盆傾斗量﹐毒瓦斯攻心﹐穿腸腐脇﹐神昏志謬﹐目不見人﹐此則喪生之本也。﹝《醫方類聚》﹞

補編

酒者﹐大熱有毒﹐气味俱陽﹐乃無形之物也。若傷之﹐止當發散﹐汗出則愈﹐其次莫如利小便﹐使上下分消其濕。今治酒病﹐用酒癥丸﹐及牽牛﹑大黃下之﹐是無形元气受病﹐反下有形陰血﹐乖誤甚矣。﹝《蘭室祕藏》﹞

治酒病﹐宜發汗。若利小便﹐炎焰不肯下行。故曰﹕火郁則發之﹐以辛溫散之﹐是從其體性也。是知利小便﹐則濕去熱不去。若動大便﹐尢爲疏陋。蓋大便者有形之物﹐酒者無形之物﹐從汗發之﹐是爲近理﹐濕熱俱去。故治以苦溫﹐發其火也﹔佐以苦寒﹐除其濕也。○按酒之爲物﹐气熱而質濕﹐飲之而昏醉易狂者熱也﹐宜以汗去之﹔旣醒則熱去而濕畱﹐止宜利小便而已。二者酌而用之﹐葛花解酲湯備矣。﹝王好古﹞

酒性𨿽熱﹐體同於水。東垣乃謂飲者無形之物﹐此亦不能無疑﹔旣待發汗利小便以去之﹐其可謂無形之物乎﹖﹝朱丹溪﹞

《準繩》書中﹐載有人傷酒發熱﹐治以補劑加葛根﹐猶不禁其散﹐極言雞距子之妙。趙以徳治酒病﹐用雞距子而愈﹐卽此物也。蘇州呼爲「密六曲」﹐徽州呼爲「金鉤子」﹐九月有之。﹝《折肱漫錄》﹞

傷食

食之欲也﹐思鹽梅之狀﹐則輒有所唾﹐而不能禁﹔見盤肴之盛﹐則若有所吞﹐而不能遏。饑思啖牛﹐渴思飲海﹐故欲之於人也如賊﹐人之於欲也如戰。﹝譚子﹞

食物有三化﹕烹煮糜爛日火化﹐細嚼緩咽曰口化﹐蒸變傳送曰胃化。﹝秦西水﹞

宜少毋食多﹐宜饑毋食飽﹐宜遲毋食速﹐宜熱毋食冷﹐宜零毋食頓﹐宜軟毋食硬。此六者﹐調理脾胃之要法也。﹝《馮氏錦囊》﹞

惡食者﹐心下痞悶﹐見食惡食﹐甚則惡聞食臭。不能食者﹐心下不痞滿﹐自不能食。饑不欲食者﹐心下自不嗜食﹐若饑狀。﹝《醫階辧證》﹞

冷食傷血﹐熱食傷气﹐飽食傷胃﹐饑食傷脾﹔著气而食傷肝﹐食而著气傷脾﹔不意食而食傷脾﹐倍於常而食傷腸胃。○人寤食而寐則否者何﹖人目張則衛气出外﹐目閉則衛气入內。衛气出外﹐主一身之動靜云爲﹐而臟腑空虛﹐故須飲食以助之﹔衛气入內﹐則百骸皆逸﹐其气默行於臟腑﹐故不食。是以寤食而寐則否也。﹝《醫參》﹞

食則易饑﹐非火也。蓋脾胃以气爲主﹐气屬陽﹐脾胃之陽已虛﹐又被苦寒之藥﹐以瀉其陽﹐則陽愈虛﹐而內空竭﹐須假穀气以扶助之﹐故易饑而欲食﹐食亦不生饑肉也。《經》曰﹕飲食自倍﹐腸胃乃傷。又曰﹕飲食不爲肌膚。其斯之謂歟﹖﹝汪石山﹞

胃主受納﹐脾司運化﹐故不食皆爲中土受病。然胃之土﹐體陽而用陰﹔脾之土﹐體陰而用陽。胃實則痞滿﹑气脹﹐胃虛則飲食不甘﹔胃熱則饑不能食﹐胃寒則脹滿不食。○夫胃滿則腸虛﹐腸滿則胃虛﹐更實更虛﹐其气乃居。若醉飽過度﹐或感風寒﹐或著气惱﹐以致塡塞胸中﹐胃气不行﹐忽然厥逆昏迷﹐口不能言﹐肢不能舉﹐此名食厥。﹝《張氏醫通》﹞

有胃气則生﹐無胃气則死。故諸病若能食者﹐勢𨿽重尙可挽救﹔不能食者﹐勢𨿽輕必致延劇。然有當禁食與不當禁食之兩途﹕如傷寒邪傳陽明﹐胃有燥熱昏譫者﹔又如幹霍亂之上下不通﹔或正值吐瀉之際﹔或斑痧未透於表﹔或瘟疫邪客膜原﹔或瘧邪交戰之時﹔或六淫之邪﹐充塞彌漫﹐嘔惡痞脹﹔或傷食惡食等證﹐凡此禁其谷食可也。其餘諸證不食者﹐當責之胃陽虛﹑胃陰虛﹐或濕熱阻气﹐或命門火衰。要知淡飲淡粥﹐人皆惡之﹔或辛或咸﹐人所喜也。或其人素好之物﹐亦可酌而投之﹐以醒胃气﹐惟酸膩甜濁不可進。﹝《臨證指南》﹞

補編

下利不欲食者﹐有宿食也﹐當下之。○宿食在上脘﹐當吐之﹐宜瓜蒂散。﹝《金匱》﹞

食在上者吐之。《經》曰﹕上部有脈﹐下部無脈﹐其人當吐不吐者死。蓋陽火之根﹐本於地下﹔陰水之源﹐本於天上﹐故曰水出髙源。食塡悶亂﹐則兩寸必盛﹔源塞流窮﹐則兩尺自絕。吐去上焦之物﹐則金能生水﹐而肝木發生之气﹐亦得暢達耳。○食在中者消之。食旣下膈入胃﹐則不可吐﹐彊吐之亦不能盡出﹔又不宜遽用下藥﹐下早則傷中气﹐而淸純沖和之气﹐並爲之下陷矣。故雜病酒積﹐下早每作痞气﹐當健脾消導爲主。○食在下者下之。如有食積﹐腸腹絞痛﹐手不可按者﹐不得不下。寒積用熱藥下之﹐熱積用寒藥下之。﹝《證治準繩》﹞

凡水谷入胃﹐隨陽道而上升﹐則化液化精﹔隨陰道而下澑﹐只完水完谷。○脾气不健﹐水谷挾冷而塡及太陰﹐非眞實可知。此處邪正分爭擾攘﹐甚而拒關﹐則陰陽之往來於上下者﹐遂驚惶錯亂﹐各抵關而奔還﹐勢使然也。亂實起於中焦﹐故乃撫其中焦﹐但求復我少火之陽﹐不必祛彼冷食之傷﹐以旣傷在食﹐不可更傷以藥﹐此淸淨畫一之治也。○食塡太陰﹐抑遏少陽之气﹐礙其升路﹐則腹之脹痛﹐多連及脇。食塡胃口﹐阻住膻中之气﹐礙其降路﹐則腹之脹痛﹐多連及心。部署𨿽殊﹐總宜酌以卑監之土則溫之﹐惇阜之土則平之。○五味入胃﹐五臟皆爭欲得之﹐所恃爲之作陳平﹐而各歸其所喜。攻使得長養於五臟者﹐胃腸之力也。胃腸一虛﹐卽爲失宰﹐以致所喜非所得﹐所得非所喜﹐口中滋味﹐何由得美﹖稼穡旣不作甘﹐又何由歸形歸化﹐以補精益气歟﹖所以滋味一失﹐寒熱輒生﹐以中气虛寒﹐陽從外徙﹐無有定處故也。意欲招回此陽﹐使得溫裏宣外﹐仍宰厥職﹐則非理中不可。○脾虛不磨﹐由胃陽之不運也。凡陽虛者﹐諸陰皆得湊之﹐冷食之傷﹐陰邪內犯﹐而寒中也。

故散寒行滯﹐燥濕舒脾﹐可以兼施﹐要莫外於溫者爲是也。﹝程郊倩﹞

飲食𨿽入中焦﹐其變化精微﹐實賴少火上蒸。中年之後﹐大病之餘﹐元陽虧損﹐不能熟腐水谷﹐因而衰餒﹐易於停食﹐作痞作痛﹐爲嘔爲瀉﹐宜補火生土。譬之釜底加薪﹐水谷易熟也。﹝《玉機微義》﹞

虛人飲食所傷﹐及外感暴病新愈之後﹐當用六君子湯﹐理胃爲主。內傷勞倦﹐及久病之後﹐當用補中益气湯﹐理脾爲主。理脾則百病不生﹐不理脾則諸病續起。○老人﹑虛人﹐易於傷食﹐或膨脹痞悶﹐或腹滿作瀉﹐當消補兼施﹐宜常服資生丸。○傷食後﹐健脾須用枳術丸﹐合天行健之意。健者動也﹐內有枳實之動﹐能助脾之消磨運動耳。﹝李東垣﹞

夫饑餓不飲食與飲食太過﹐𨿽皆失節﹐然必明其二者之分﹕饑餓胃虛﹐此爲不足﹔飲食停滯﹐此爲有餘。

惟其不足﹐故宜補益﹔惟其有餘﹐故宜消導﹐人之盛衰不同也。又有物滯气傷﹐必須補益消導兼行者﹔亦有物暫滯而气不甚傷﹐宜消導獨行﹐不須補益者﹔亦有旣停滯而復自化﹐不須消導﹐但當補益者。易老枳術丸﹐𨿽曰消導﹐固有補益之意存乎其間。若有形之物﹐非枳術丸所能去﹐則備急丸之屬推逐而去之。觀此則知消導補益之理矣。﹝朱丹溪﹞

當今方家﹐以平胃散出入增減﹐爲調脾胃之準繩。蓋平胃者﹐胃中髙阜﹐則使平之﹐一平卽止﹐不可過劑﹐過劑則反成坎矣。而枳術丸尢甚﹐今人以此丸爲補脾之藥﹐朝服暮餌﹐更益橘﹑半﹑香﹑砂﹐則又甚矣。至若山楂﹑神曲﹑麥芽﹐世常用之﹐山楂能化肉積﹐產婦兒枕痛者﹐煎服立化。不可輕用曲者﹐以米與水在瓷缸中﹐藉曲以釀成酒﹐藉以釀成糖﹔人身脾胃非瓷缸比﹐原有化食之能﹐今食不化﹐其所能者病也﹐只補助其能而自化。﹝《趙氏醫貫》﹞

食塡太陰﹐須健脾胃﹐候胃气轉動﹐自能消化﹔如用克伐﹐非惟無益﹐而元气反耗矣。仲景制理中治中﹐實爲祖方也。﹝王協中﹞

凡飲食不消﹐胸膈脹悶﹐須加行气藥於消導劑中。予常治胸膈痞滯﹐飲食脹悶﹐用白術﹑陳皮﹑枳實﹑楂肉﹐加香﹑砂爲丸﹐服之少頃﹐嘔气數聲﹐胸膈卽寬﹐飲食卽進﹐此皆行气之功。固𨿽傷於熱食﹐須用芩﹑連﹐亦必加香﹑砂方效。不然﹐食方凝結﹐又益以寒涼﹐食安得行﹐气安得化﹐因成脾泄中滿者多矣。﹝余傅山﹞

傷食﹐醫多妄下﹐使淸气下陷﹐則濁气不得下降﹐反生脹。故東垣治以補中益气湯﹐升其下陷之淸气﹐則濁气自降。○俗有以食消食之法﹐以飯肉等所傷之物﹐燒灰爲末﹐用酒或陳皮湯下頗效。此物不甚傷脾﹐可用。有以酒藥燒灰服者﹐又有服生酒藥者﹐最爲峻厲﹐不宜用。﹝《折肱漫錄》﹞

凡消食之藥﹐丸﹑散優於湯液。蓋無形之气﹐以無形散之﹔有形之積﹐以有形消之。﹝許宣治﹞

脈候

脈緊如轉索無常者﹐有宿食也。○脈數而滑﹐實也﹐此有宿食﹐下之愈。﹝《金匱》﹞

傷食﹐脈有滑﹑澀之異。脾虛不能鼓運﹐胃虛不能熟腐﹐故其脈不滑而澀。若人迎緊盛﹐气口滑者﹐停食感冒也。﹝《張氏醫通》﹞

選案

吳成章弟﹐八歲﹐發熱悶亂﹐大便不通﹐醫作感證治。予曰﹕此得之傷食﹐因發散太過﹐遂成虛熱﹐風藥燥血﹐故不便耳。先用六味湯加蓯蓉﹐下黑矢十數枚﹔後用補中益气湯﹐諸證悉除。此傷食妄投發散﹐血燥腸枯﹐所傷之食愈祕而不出也。﹝髙鼓峯﹞

一人病停食﹐醫投消導藥﹐將食逼墜少腹﹐其痛異常﹐便終不出﹐坐則一囊墜下﹐臥則倒入腹中﹐脈沈遲細﹐唇舌灰白﹐用補中益气湯加姜﹑桂﹐便出痛愈。○一兒發熱七晝夜不退﹐昏睡不食﹐幼科看過﹐總不退熱﹐慮其動驚。余視其兒﹐目閉頰紅﹐唇紫舌黃﹐腹硬拒按﹐此火邪由食遏而成﹐淸之則食不化﹐表之徒傷元气﹐方用濃朴﹑枳殼﹑山楂﹑麥芽﹑艸果﹑大黃﹐服藥二時﹐大解三次﹐熱退臥安﹐早起卽索飲食﹐嬉戲如常。﹝吳天士﹞

卷七﹟雜證匯參

噎隔反胃

經義

三陽結﹐謂之隔。○二陽發病﹐其傳爲隔。○隔則閉絕﹐上下不通﹐則暴憂之病也。﹝《素問》﹞

气爲上隔者﹐食飲入而還出﹔虫爲下隔者﹐食時乃出。﹝《靈樞》﹞

哲言

《經》言﹕二陽結謂之消﹔三陽結﹐謂之隔。此傳寫之文互誤也。《經》言熱中﹑消中矣﹐未有不兼數溲者﹐於胃與大腸何與乎﹖至於飲食不下﹐隔塞不通﹐言之屢矣﹐未有及小腸﹑膀胱者﹐故知隔之爲病﹐於三陽無與也。小腸﹑膀胱主液﹐結則液枯竭﹐故急攘水谷之气以自救﹐而液究不生﹐則數溲矣﹐是以消當責之三陽也。胃主納谷﹐大腸主出谷﹔結在胃則不納﹐結在大腸則難出。食入卽吐者﹐病在胃之上口也。食入徐吐者﹐病在胃之下口也。朝食暮吐者﹐病在大腸之上口也。且隔噎垂斃﹐必有大便如羊屎者﹐是大腸結之明證也﹐是以隔當責之二陽也。﹝《醫參》﹞

此病不在外﹐不在內﹐不屬冷﹐不屬熱﹐不是實﹐不是虛﹐多緣憂思恚怒﹐動气傷神﹐動則諸證隨見﹐气靜痰平。手捫之﹐不得疾之所在﹔目視之﹐不知色之所因﹔耳聽之﹐不知音之所發。故鍼灸藥石﹐皆不獲效﹐乃神思間病﹐惟內觀自養可治。﹝張雞峯﹞

噎食一證﹐在《內經》惟曰三陽結謂之隔。三陽者﹐謂大腸﹑小腸﹑膀胱也﹔結謂結熱也。小腸熱結﹐則血脈燥﹔大腸熱結﹐則後不圊﹔膀胱熱結﹐則津液涸。三陽旣結﹐則前後悶塞。下旣不通﹐必反上行﹐此所以噎食不下﹐縱下而復出也。胃爲水谷之海﹐日受其新﹐以易其陳﹐一日一便﹐乃常度也。今病噎者﹐三五七日不便﹐是乖其度也明矣。豈非三陽俱結於下﹐廣腸枯涸﹐所食之物﹐爲咽所拒﹐縱入太倉﹐還出咽嗌﹐此陽火不下﹐推而上行也。《經》曰﹕人迎四盛以上爲格陽。王太僕云﹕陽盛之極﹐故格拒而食不得入。《正理論》云﹕格則吐逆。故隔亦當爲格。後世彊分五噎﹐又分十隔﹐其派旣多﹐其惑滋甚。人之溢食﹐未必遽然﹐或傷酒食﹐或胃熱欲吐﹐或冒風欲吐﹐醫不察本﹐火裏燒姜﹐湯中煮桂﹐若曰溫胃﹐胃本不寒﹐若曰補胃﹐胃本不虛﹐設如傷飲﹐止可逐飲﹐傷食﹐止可逐食﹐豈可言虛﹐便將熱補﹖《素問》三陽熱結分明一句﹐到了難從﹐不過抽薪﹐揚湯止沸﹐愈治愈增﹐歲月彌深﹐爲醫所誤。人言可下﹐退陽養陰﹐張眼吐舌﹐恐傷元气﹐腸宜通暢﹐腸旣不通﹐遂成噎病。或云﹕憂恚气結﹐亦可下乎﹖余曰﹕憂恚盤礡﹐便同大郁﹐倉公下法﹐廢來千年﹐今代劉河間治隔噎﹐用承气三湯﹐獨超元箸。﹝《儒門事親》﹞

噎隔﹑反胃二證﹐丹溪謂其名𨿽不同﹐病出一體﹐然實有不同也。蓋反胃者﹐食猶能入﹐入而反出﹔噎隔者﹐隔塞不通﹐食不得下。食入反出者﹐以陽虛不能化也﹐可補可溫﹐其治猶易﹔食不得下者﹐以气結不能行也﹐或開或助﹐治有兩難﹐此其輕重之有不同也。且反胃多能食﹐噎隔不能食﹐故噎隔之病﹐則病於胸臆上焦﹐而反胃之病﹐則病於中﹑下二焦﹐此其見証之有不同也。所以反胃之治﹐宜益火之原﹐以助化功﹔噎隔之治﹐宜調養心脾﹐以舒結气。此其證旣不同﹐延醫亦當分類也。○噎隔多有便結不通者﹐《經》曰三陽結謂之隔。

子和曰﹕三陽者﹐大腸﹑小腸﹑膀胱也﹔結謂熱結也。三陽旣結﹐則前後閉澀﹐下旣不通﹐必反上行﹐所以噎食不下﹐縱下而復出﹐此陽火不下﹐推而上行也。愚按﹕此說不然。夫結之爲義﹐《內經》原非言熱﹐如曰陰陽結邪﹐多陰少陽﹐曰石水﹔又曰思則气結﹐是豈以結爲熱耶﹖且熱則流通﹐寒則凝結﹔凡霜凝冰結﹐惟寒冽有之﹐而熱則無也。矧《經》言三陽結者﹐止言小腸﹑膀胱﹐與大腸無涉。蓋三陽者太陽也﹐手太陽小腸﹑足太陽膀胱。小腸屬火﹐膀胱屬水﹔火不化則陽气不行﹐而傳導失職﹔水不化則陰气不行﹐而淸濁不分﹐此皆致結之由也。子和不察﹐遂以三陽之結﹐盡言爲熱﹐豈理也哉﹗然人之病結者﹐本非一端﹕气能結﹐血亦能結﹐陽能結﹐陰亦能結﹐余非曰結必皆寒﹐而全無熱也。但陰結陽結﹔證自不同。夫陽結者熱結也﹐因火盛爍陰﹐所以干結﹐此惟表邪傳裏﹐及陽明實熱者乃有之。然熱結者﹐必有煩渴發熱等證﹐洪大滑實等脈﹐最易辧也。若下有結閉﹐而上無熱證﹐此陰結耳。正以命門無火﹐气不化精﹐所以凝結於下﹐而治節不行。

此惟內傷血气﹐敗及眞陰者﹐乃有之也。內傷至此﹐而猶云爲熱﹐豈必使元陽盡去﹐別有生生之道乎﹗○噎隔﹐古人多認爲寒。自河間治用承气﹐子和以三陽之結﹐盡論爲熱。餘味此言﹐不能無惑。蓋噎隔由於枯槁﹐本非實熱﹐承气尙可用乎﹖酒食過多者﹐未必遂成噎隔﹐而隔病又豈皆素熱之人乎﹖丹溪承二子之說﹐辟《局方》之非﹐所敍病原﹐固難縷辧﹐第以此證﹐而力指爲熱﹐能無謬乎﹖且云燥熱之劑﹐隨手得快。夫燥熱旣能奏效﹐豈眞火證乎﹖蓋脾土惡濕﹐故燥之可也﹔火能生土﹐故熱之亦可也。溫燥扶陽﹐此自脾家正治﹐而必欲非之﹐似屬矯矣。又如脾胃淸和能受能運之說﹐此實至理﹐第余之所謂淸和者則不同。蓋丹溪所言者﹐惟恐火之盛﹔余之所言者﹐惟恐陽之衰。請以天人之理証之﹐夫天人之所同賴者﹐惟此陽气而已。故《經》曰﹕天气淸淨﹐光明者也。又曰﹕陽气者﹐若天與日﹐失其所﹐則折壽而不彰﹐故天運當以日光明。由此言之﹐陽气勝則溫暖光明﹐非淸和乎﹖陰气勝﹐則風霾晦瞑﹐非不淸和乎﹖且春夏萬物之盛﹐非陽盛之化乎﹖秋冬萬物之衰﹐非陽衰之兆乎﹖人之飲食﹐朝入口而午化盡﹐午入胃而暮化盡﹐此其中焦之熱﹐亦何異大烹之鼎﹔使朝食而午不饑﹐午食而晚不饑﹐飲食化遲﹐便是陽虧之候。矧乎全不能行﹐全不能化者﹐醫且猶云有火﹐豈必並此化源﹐盡行撲滅而後可﹐亦堪嗟矣﹗○反胃本屬火虛。蓋食入於胃﹐使果胃暖脾彊﹐則無不化﹐何至復出。諸家有謂其有痰者﹐有謂其有熱者﹐不知痰飲之畱﹐正因胃虛﹐而完谷復出﹐豈猶有熱﹖觀王太僕曰﹕內格嘔逆﹐食不得入﹐是有火也﹔病嘔而吐﹐食入反出﹐是無火也。此言誠盡之矣。然無火之由﹐有三焦之辧﹕寒在上焦﹐則多爲惡心欲吐﹐此胃陽虛也﹔寒在中焦﹐則食入不化﹐每至中脘少頃復出﹐此脾陽虛也﹔寒在下焦﹐則朝食暮吐﹐暮食朝吐﹐乃食入幽門﹐丙火不能傳化﹐故久而復出﹐此命陽虛也。使不知病本所在﹐混行猜摸﹐而妄祈奏效﹐所以難也。○凡治噎隔﹐當以脾腎爲主。

蓋脾主運化﹐而脾之大絡布於胸膈﹔腎主津液﹐而腎之气化﹐主乎二陰。故上焦之噎隔﹐其責在脾﹔下焦之閉結﹐其責在腎。治脾者宜從溫養﹐治腎者宜從滋潤﹐捨此二法﹐他無快捷方式矣。○一用溫補以治噎隔﹐人必疑其壅滯﹐而且嫌其迂緩。不知中气敗證﹐此其爲甚﹐使非速救根本﹐則脾气何由再健。設用補而噎塞愈甚﹐必須千方百計﹐務從元气中酌其所宜﹐庶可保全。若用補𨿽未見功﹐但得無礙﹐便是相投。且此病最不易治﹐旣能受補﹐必須多服﹐方得漸效﹐不可性急﹐致疑以自誤也。○治反胃﹐當辧新久﹐及所致之因。或酷飲無度﹐傷於酒濕﹔或縱食生冷﹐敗其眞陽﹔或七情憂鬱﹐竭其中气。無非傷損胃气而然。必以扶助正气﹐健脾養胃爲主。但新病胃气未壞﹐飲食未消﹐則當兼去其滯﹔逆气未調﹐則當兼解其郁。若病久體弱﹐則當專用溫補﹐不可妄行峻利﹐重傷胃气。○反胃多有便閉者﹐此其上出﹐固因下之不通也﹔然下之不通﹐又何非上之不化乎﹖蓋脾胃气虛﹐然後治節不行﹐而無以生血﹐血涸於下﹐所以閉結不通﹐此眞陰枯槁證也。必使血气漸充﹐臟腑漸潤﹐方是救本之治。若徒爲目前之計﹐推之逐之﹐𨿽見暫通﹐而眞陰愈竭矣。﹝張景嶽﹞

噎隔之病﹐气郁居多﹐然亦有陰血不足者﹐以其酒色是耽﹐胃中之火沸騰﹐則肺金先受邪矣﹐金主降令﹐火淩於肺﹐津液成濁﹐況又下竭腎水﹐將何攝伏其火以下行耶﹖《經》曰﹕腎開竅於二陰。陰血旣虧﹐則大便燥結﹐結則下焦閉﹐而气反上衝﹐幽門不通﹐上衝吸門﹐肺主出气﹐腎主納气﹐虛則失司乃職﹐是有陽無陰﹐有升無降也。故守眞﹑子和﹑丹溪﹐皆以火熱爲言﹐戒用剛燥﹐其意深矣。然用藥必假滋潤爲主﹐陰血生則大便潤﹐潤則下焦開﹐開則气降﹐腎司乃職﹐而病尋愈矣。噫﹗用藥之法﹐固爲詳悉﹐然人不能鐵石其心﹐痛斷酒色﹐則𨿽日飲瓊漿﹐亦莫能以致其生也。﹝孫一奎﹞

論噎隔﹐丹溪謂得之七情六淫﹐遂有火熱炎上之化﹐多升少降﹐津液不布﹐積而爲痰爲飲。被劫暫快﹐不久復作﹐前藥再行﹐積成其熱﹐血液衰耗﹐胃脘漧槁。其槁在上﹐近咽之下﹐水飲可行﹐食物難入﹐入亦不多﹐名之曰噎﹔其槁在下﹐與胃相近﹐食𨿽可入﹐良久復出﹐名之曰隔﹐亦曰反胃﹐大便祕少﹐若羊矢然。必外避六淫﹐內節七情﹐飲食自養﹐滋血生津﹐以潤腸胃﹐則金無畏火之炎﹐腎有生水之漸﹐气淸血和﹐則脾气健運﹐而食消傳化矣。此論甚妙﹐但噎隔﹑翻胃﹐分別欠明。余獨喜其「火熱炎上之化﹐腎有生水之漸」二句﹐深中病源。惜其見猶未眞﹐惟以潤血爲主﹐而不直探先天之原﹐立方以四物﹐牛﹑羊乳之類﹐加竹瀝﹑韭汁化痰化瘀﹐皆治標而不治本也。豈知《內經》原無多語﹐惟曰三陽結謂之隔。然而三陽何以致結﹐皆腎之病也。蓋腎主五液﹐又主二便﹐與膀胱爲一臟一腑。腎水旣幹﹐陽火偏盛﹐熬煎津液﹐三陽熱結﹐則前後閉澀﹐下旣不通﹐必反於上﹐直犯淸道﹐上衝吸門﹐所以噎食不下也。何爲水飲可入﹐食物難下﹖蓋食入於陰﹐長气於陽﹐引動胃口之火﹐故難入﹔水者陰類也﹐同气相投﹐故可入。口吐白沫者﹐所飲之水沸而上騰也。糞如羊矢者﹐食入者少﹐腸亦幹小而不寬大也。此證多是年髙得之﹐又必其人不絕色欲。蓋老人天眞已絕﹐只有孤陽﹐故宜養陰爲主。王太僕云﹕食入旣出﹐是無水也﹔食久反出﹐是無火也。無水者壯水之主﹔無火者益火之原。褚侍中云﹕上病療下﹐直須以六味丸料﹐大劑煎飲﹐久服可挽一﹑二。又須絕嗜欲﹐遠房幃﹐薄滋味可也。﹝趙養葵﹞

飲食之際﹐气或阻塞曰噎。心下隔拒﹐或食到膈間﹐不得下行曰隔。良久復出曰翻胃。丹溪合而爲一﹐固爲未盡。《醫貫》竟以噎隔爲上脘漧枯不納食﹐而以嘔吐歸之反胃﹐則亦不盡其理。噎隔亦有食入而吐者﹐但不同於翻胃之每食必出。翻胃只吐原物﹐噎隔則或食﹑或痰﹑或白沫酸水。初病不吐﹐久之屢作﹐或吐糟粕﹐非痰﹑非食﹑非血﹐若醬汁然者﹐此上脘下脘枯槁﹐皆噎隔也。○腸胃最喜潤澤﹐試以羊﹑豕之肚觀之﹐必是滑膩稠粘﹐如液如脂﹐如膏如澤﹐人胃亦如是﹐所謂陰也。隔証之人﹐其腸胃必枯槁﹐絕無滑膩稠粘﹐是胃陰亡也。陰亡地气絕矣﹐地气絕﹐則天气從何處生乎﹖故多死。○治隔證者﹐或以爲胃虛而用溫補﹐或以爲開郁而用香燥﹐必至死而後已。不知此乃關門枯槁﹐腎水不能上達。《經》曰﹕腎乃胃之關。關門不利﹐升降息矣。故腎旺則胃陰充足﹐胃陰充足則思食﹐當用六味加歸﹑芍養之﹔或血燥腸枯﹐有黑矢積疊胃底﹐又當以熟地﹑歸﹑芍﹑桃仁﹑麻仁潤之。如其气血未衰﹐方內加大黃以助藥力﹐大腸潤利﹐胃自開矣。○又有一種便利且溏﹐每食必吐﹐是名翻胃。王太僕云﹕食久反出﹐是無火也﹔八味丸主之。此驗證全在大便﹐如便幹結﹐卽非無火﹐一味滋潤如前法。﹝《己任編》﹞

愚按﹕隔證病在上焦﹐而其原實在下焦。飲食下咽﹐至膈不能直下﹐隨卽吐出﹐乃賁門爲病。血液漧枯﹐胃口收小﹐初病飲食尙可入﹐病久漿粥俱難下。蓋血液枯槁﹐津液不潤﹐凝結頑痰﹐而阻塞胃脘者有之﹔气結不行﹐血滯成瘀﹐而阻塞胃脘者有之。第賁門之槁﹐頑痰之聚﹐瘀血之阻﹐皆由憂思過度則气結﹐气結則施化不行﹐酒色過度則傷陰﹐陰傷則精血耗竭﹐運守失職﹐而脾中之生意枯﹔五液無主﹐而胃中之津液涸﹐虛陽上泛﹐挾衝﹑任二脈﹐直上陽明﹐賁門終日爲火燔燎﹐不槁不已﹐是以隔塞不通﹐食不得入矣。𨿽然﹐隔証之食不得入爲有火﹐與反胃之食久復出爲無火﹐迥乎不同。而隔証之火﹐其根實發乎腎。若腎中水虧﹐不能攝伏陽光﹐而虛火不藏者﹐治宜壯水之主﹐從陰引陽﹐則焰光自斂。若腎中火虧﹐不能生化元气﹐而龍火不歸者﹐治宜益火之原﹐補陽生陰﹐則眞气上升。如是則血液有生動之機﹐賁門有滋養之潤﹐胃司受納﹐而脾司傳化矣。

若劉氏下以鹹寒﹐損胃尢烈。嚴氏分爲五隔﹐惑人失從。不若養血益气﹐以通腸胃﹐補陰助陽﹐以救本原﹐則大便潤而小便通﹐下旣宣通﹐必無上衝賁門之患也。柰何庸工泥於气結不行﹐阻礙道路之故﹐妄投辛香破气﹑化痰淸火之藥﹐謂病生於鬱結﹐而驟開之﹐或得效於頃刻﹐終必至於就斃。余閱歷數十載﹐見年少無此患﹐年老有此證﹐其爲气血之虧﹐水火之弱﹐上焦之枯﹐腸胃之燥﹐已明效大驗。治此者﹐不急求脾腎根本而補救之﹐反從事於開關﹐詭異以爲快捷方式﹐醫亦愚矣﹗﹝《會心錄》﹞

噎隔﹐多因五志過極﹐或縱情嗜欲﹐或恣意酒食﹐以致陽气內結﹐陰血內枯而成。治宜調養心脾﹐以舒結气﹔塡精益血﹐以滋枯燥。反胃﹐乃胃中無陽﹐不能容受食物﹐命門火衰﹐不能燻蒸脾土﹐以致飲食入胃﹐不能運化﹐而爲朝食暮吐﹐暮食朝吐。治宜益火之原﹐以消陰翳﹔補土通陽﹐以溫脾胃。故噎隔反胃﹐各爲立法以治之。其陽气結於上﹐陰液虧於下﹐而爲噎隔者﹐用通陽開痞﹑通補胃府﹐以及進退黃連附子瀉心諸法﹐上熱下寒爲治。其肝陰胃汁枯槁及煩勞陽亢﹐肺胃津衰而成噎隔者﹐用酸甘濟陰﹐及潤燥淸燥爲主。其液虧气滯﹐及陽衰血瘀而成者﹐用理气逐瘀﹐兼通血絡爲主。其胃陽虛﹐及憂鬱痰阻而成者﹐用通補胃腑﹐辛熱開濁﹐以及苦降辛通﹐佐以利痰淸隔爲主。其肝鬱气逆而成者﹐兩通厥陰陽明爲治。其酒熱郁傷肺胃﹐气不降而成者﹐用輕劑淸降﹐及苦辛寒開肺爲治。○是證每因血枯气衰所致﹐凡香燥消澀之藥﹐久在禁內。案中𨿽有一二仿用辛熱﹐而亦必諦審其爲陽微濁踞者。其餘或苦辛泄滯﹐而兼潤養﹔或酸甘化液﹐而直滋淸﹔或鬱悶於气分﹐而推揚穀气﹔或勞傷於血分﹐而宣通淤濁﹐總以調化機關﹐和潤血脈爲主。「陽气結於上﹐陰液衰於下」二語﹐實爲是証之確論也。﹝《臨證指南》﹞

古方治噎隔﹐多以止吐之劑﹐不思﹕吐﹐濕證也﹐宜燥﹔噎隔﹐燥證也﹐宜潤。《經》云﹕三陽結謂之隔。結﹐結熱也﹐熱甚則物幹。凡噎隔﹐不出「胃脘漧槁」四字。槁在上脘﹐水飲可行﹐食物難入﹔槁在下脘﹐食𨿽可入﹐久而復出。胃旣槁矣﹐復以燥藥投之﹐不愈益其燥乎﹖是以大﹑小半夏二湯﹐在噎隔門爲禁劑也。予嘗用啟隔散以開其關﹐佐以四君子湯﹐調理脾胃﹐挾郁者參用逍遙散。𨿽然﹐藥逍遙而人不逍遙﹐亦無益也。張雞峯云﹕此乃神思間病﹐法當內觀靜養。斯言深中病情﹐然其間有挾虫﹑挾血﹑挾痰﹑挾食而爲患者﹐又當按法兼治﹐不可忽也。﹝《醫學心悟》﹞

咽嗌閉塞﹐胸膈滿悶﹐似屬气滯﹔然有服耗气藥過多﹐中气不運而致者﹐又當補气。大便燥熱﹐結如羊矢﹐似屬血熱﹔然有服通利藥過多﹐血液衰竭而致者﹐又當補血。﹝劉宗濃﹞

噎隔﹐古方多以熱劑治之﹐殊不知隔噎之證﹐斷乎無寒。或謂隔噎因於气郁﹐故用辛熱以散之﹔不思气郁者﹐因气虛而郁﹐非實也。气旣因虛而郁﹐郁久成熱﹐若再用辛熱耗气﹐則是虛者益虛﹐熱者益熱﹐其何以爲救治之道哉﹗﹝徐春甫﹞

此証之所以疑難者﹕方欲健脾理痰﹐恐燥劑妨於津液﹔方欲養血生津﹐恐潤劑礙於中州。審其陰傷火旺者﹐當以養血爲亟﹔脾傷陰盛者﹐當以溫補爲先。更有憂恚盤礡﹐火郁閉結﹐神猶未衰﹐脈猶有力﹐當以倉公﹑河間之法下之﹐關扃自通。﹝《醫宗必讀》﹞

古人指噎隔爲津液漧枯﹐故水液可行﹔幹物梗塞﹐爲槁在上焦。愚竊疑之﹐若果津枯﹐何以食才下咽﹐涎隨上湧乎﹖故知膈咽之間﹐交通之气不得降者﹐皆衝脈上行﹐逆气所作也。惟气逆故水液不能居潤下之常﹐隨气而上逆耳。若用潤下之劑﹐豈不反益其逆乎﹖宜六君子湯加減爲是。○大抵噎隔之人﹐體肥痰逆者可治﹐枯津衰者﹐多不可治。○反胃初愈﹐切不可與粥飲。每日與獨參湯﹐少加炒陳米﹐不時煎服﹐旬日後方可小試稀糜。往往卽食飯者﹐多致復病而危。﹝張路玉﹞

三陽結而服潤劑﹐如未吐涎則可﹔若涎湧而食不下﹐潤藥不能潤腸﹐反滋其液﹐是速其斃也。如欲服藥﹐究竟以六君爲是。脾喜燥而惡濕﹐胃液不行﹐腸如何潤﹖○糞如羊矢者﹐爲三陽結﹐治在腸。大便溏而食哽者﹐治在胃。﹝許宣治﹞

過飲熱酒﹐多成隔證﹐今人皆知﹐而所以然之理未達也。蓋隔有二種﹕一者上脘之艱於納﹔一者下脘之艱於出耳。然人之胃中﹐全是一團沖和之气﹐所以上脘淸陽居多﹐不覺其熱﹐下脘濁陰居多﹐不覺其寒。實時令大熱﹐而胃中之气﹐不變爲熱﹐時令大寒﹐而胃中之气﹐不變爲寒﹐气惟沖和。故但能容食﹐不能化食﹐必藉脾中之陽气入胃﹐而運化之機始顯﹐此身中自然之造化也。曲之性﹐極能升騰﹐日飲沸酒不輟﹐勢必將下脘之气﹐轉升於上﹑中二脘﹐而幽門之口﹐閉而不通者有之。且熱酒從喉而入﹐日將上脘泡灼﹐漸有腐熟之象﹐而生气不存﹐窄隘有加﹐止能納水﹐不能納谷者有之。此其所以多成隔證也。﹝諭嘉言﹞

梅核隔者﹐喉中如有物﹐膈間作痛﹐死血居多。治宜昆布﹑當歸﹑桃仁﹑韭汁﹑童便﹐甚者加大黃。有因痰結者﹐宜滌痰丸。《醫鑑》謂或結於咽喉﹐時覺有所妨礙﹐吐之不出﹐咽之不下﹐由於气郁痰結而然者﹐正指此也。然此證總屬有形之物﹐非血卽痰。若气則無形﹐其非梅核隔可知矣。﹝沈金鰲﹞

年滿六旬者難治。糞如羊矢者不治。大吐白沫者不治。胸腹嘈痛如刀割者死。不絕酒色﹐及憂恚者危。﹝《證治匯補》﹞

脈候

血虛者﹐左脈無力。气虛者﹐右脈無力。痰凝者﹐寸關沈滑而大。气滯者﹐寸關沈伏而澀。火气沖逆者﹐脈來數大。瘀血積滯者﹐脈來芤澀。小弱而澀者反胃﹐緊滑而革者噎隔。﹝《證治匯補》﹞

選案

倪慶雲﹐病隔气﹐粒米不入﹐始吐淸水﹐次吐綠水﹐次吐黑水﹐次吐臭水﹐呼吸將絕。余曰﹕盡今一晝夜﹐先服理中湯六劑﹐來早轉方﹐一劑全安。渠家曰﹕病已至此﹐滴水不入﹐安能服藥六劑乎﹖旣有妙方﹐何不卽投﹐必先與理中湯﹐然後乃用﹐何也﹖余曰﹕《金匱》有云﹕病患噫气不除者﹐旋復代赭石湯主之。吾於此病﹐分別用之者有二﹕一者以黑水爲胃底之水﹐臭水爲腸中之水﹐此水且出﹐則胃中之津液久已不存﹐不敢用半夏以燥其胃也。一者以將絕之气﹐止存一絲﹐以代赭墜之﹐恐其立斷。必先以理中分理陰陽﹐使气易於降下﹐然後代赭得以奏。

進藥三劑﹐病者言內气稍接﹐但恐太急﹐俟明日再服﹐後旦轉方爲妥。次早余持前藥一盞﹐勉令服之﹔曰﹕吾卽立地轉方﹐頃刻見效﹐再有何說﹖乃用旋復花一味煎湯﹐調代赭石末二匙與之﹐藥才入口﹐其气已轉入丹田矣。病者因脫衣觸冷復嘔﹐與前藥立止。饑甚食粥六盞﹐復嘔﹐與前藥立止。又因怒復嘔﹐與前藥立止。後不復嘔﹐但困倦之極﹐服補藥二十劑﹐丸藥一斤﹐將息二月﹐始能出戶﹐方悔從前少服理中二劑耳。﹝諭嘉言﹞

羅景思﹐患噎隔三月﹐漸致滴水難入﹐已將入木。予見其目珠尙覺活動﹐不忍坐觀﹐與法制元明粉泡水一匙﹐俟其潤下﹐又進一匙﹐連進數匙﹐喉間有聲﹐自辰至未﹐服下一盞﹐腹內響動﹐少頃二便忽通﹐試與米飲半盞不吐﹐但覺胸腹火熱難過﹐此在先多服溫補諸藥之害。再與黃連﹑生地﹑元參﹑花粉﹑天冬﹑丹皮﹑甘艸﹑銀花二劑﹐胸腹松快﹐食飲無妨。徐以六味加歸﹑芍調理而愈。○項葦庵臬臺請致後﹐偶有怫郁﹐二便不通﹐食不下咽﹐諸醫議虛議實﹐俱莫奏功。余按其胃脈沈伏而實﹐乃曰﹕三陽熱結﹐前後閉塞﹐下旣不通﹐所以噎食不下﹐當用河間法﹐下以承气。醫鹹咋舌。余曰﹕項老先生﹐干系不小﹐諸君若有妙論﹐何不擔承﹖又復默然。項君曰﹕羊叔子豈是鴆人﹐吾當服華仲藥耳。余亦欣然與飲﹐竟獲全安。○王子久﹐患噎隔﹐諸開關法﹐無隙可乘。予用悉尼一枚﹐剖作四稜﹐納入巴豆十二粒﹐皮紙封裹﹐外加泥團煨紅﹐取起剔去巴豆﹐將梨搗汁與飲﹐少頃卽便走气﹐上下寬舒﹐隨以八仙糕粉數分﹐和米飲與之﹐漸漸气回。再與回天飲一服﹐徐又少與糕粉米飲﹐兩日後﹐令啜稀粥﹐調理三月而痊。○劉梅溪﹐始患消渴﹐服地黃湯頗效﹔久而噎塞﹐攺用開郁之劑﹐二證齊甚。吐皆飲食宿物帶痰涎而出﹐饑渴之極﹐毫不能下﹐小便點滴成膏﹐糞如羊矢﹐六脈全無﹐意謂消噎合並﹐當水源涸絕﹐何以痰涎宿穢﹐吐出愈多﹖此必心脾之郁未能暢達耳。以歸脾湯去白術﹑木香﹐加茱萸﹑黃連﹑二冬﹑菖蒲﹐一服吐止脈出。易以回天飲﹐二十服而瘳。﹝程華仲﹞

張文仲﹐患反胃﹐每食羹粥諸物﹐須臾吐出﹐禦醫不能療﹐疲困欲絕。忽一衛士云﹕驢溺極驗。遂服二合﹐止吐一半﹔再服﹐食粥便定。次日奏知宮中﹐五六人患此證者﹐服之俱瘥。此物稍有毒﹐服時不可過多﹐須熱飲之﹐病深者七日效。﹝《本事方》﹞

朱彥眞﹐病酒隔﹐嘔逆不食﹐每日惟飲熱酒一﹑二觥﹐少頃卽作酸嘔出﹐膈間大痛﹐雜治經年不效。良由平昔好飲熱酒所致。此卽丹溪所謂好飲熱酒﹐死血畱於胃口之候。授以人參散﹐方用人參一兩﹐煎成加麝香半分﹐冰片三釐﹐三劑便能進食。蓋冰麝善散胃口之痰與瘀血耳。攺服柏子仁湯﹐半月而安。二方出自云岐﹐人多未識。○秦伯源﹐噎隔嘔逆﹐形神枯槁﹐情志郁抑。門人鄒恆友﹐令用啄木鳥入麝香熬膏﹐時嗅其气﹐以通其結﹔內服逍遙散加香﹑砂﹐以散其郁﹐數劑患除。陳君用噎隔﹐亦用此法治愈。又一農人患噎隔﹐嘔涎如赤豆水﹐此屬血瘀於內﹐方用桂苓飲加當歸﹑桃仁﹑丹皮﹑牛膝﹐用黑糖虫漿調服﹐下溏黑如污泥。蓋農人努力受傷﹐血郁於內﹐但攻其積血﹐嘔逆自已。﹝《張氏醫通》﹞

附方

啟隔散通治噎隔開關之劑﹐屢效。沙參﹑丹參﹑茯苓﹑川貝母﹑杵頭糠﹑郁金﹑砂仁殼﹑荷葉蒂。

治隔气開關方用荔枝一个去核﹐蜒蝣一條﹐將冰片數釐﹐糝蜒蝣上﹐仍將荔枝肉包好﹐放在殼內﹐用綫紮定。令病患含在口中﹐有冷涎水滲出﹐徐徐咽下﹔時許蜒化﹐連殼吐去。服一次可進飲食﹐勿使病者知﹐恐嫌穢也。

又方此證由於腸枯血燥﹐故糞如羊矢者不治。此方生血潤腸最妙。牛乳﹑羊乳﹑人乳。不拘分量﹐可以常服。

元霜用黑鉛一斤﹐烊成薄餅﹐中穿一孔﹐以繩系之。將醋半甕﹐以鉛餅懸甕中﹐離醋寸許﹐甕口用皮紙篛子札緊﹐磚石壓之﹐放陰處。數日取起﹐餅上有霜拭下。每鉛一斤﹐取霜二兩。治噎隔每服五分﹐白湯送下。治痰火咳嗽﹐每服三分。

祕傳隔噎膏效如神丹﹐須心平气和﹐勿求速。人乳﹑牛乳﹑蘆根汁﹑人參汁﹑龍眼肉汁﹑蔗汁﹑梨汁﹑薑汁。七味等分﹐惟薑汁少許﹐隔湯熬成膏﹐微下煉蜜﹐徐徐頻服。

卷七﹟雜證匯參

嘔吐﹝附吐矢﹞

經義

諸痿喘嘔﹐皆屬於上。○諸逆衝上﹐皆屬於火。○太陰所謂食則嘔者﹐物盛滿而上溢﹐故嘔也。○少陽所至﹐爲嘔湧。﹝《素問》﹞

足厥陰肝所生病者﹐胸滿﹐嘔逆。○善嘔﹐嘔有苦﹐長太息﹐邪在膽﹐逆在胃。膽液泄﹐則口苦﹐胃气逆﹐則嘔苦﹐故曰嘔膽。﹝《靈樞》﹞

哲言

食剎則吐﹐謂之嘔。食入則吐﹐謂之暴吐。食已則吐﹐謂之嘔吐。食久則吐﹐謂之反胃。食再則吐﹐謂之翻胃。○嘔者聲與物俱出﹔吐者有物無聲﹔噦者有聲無物。﹝李東垣﹞

惡心者無聲無物﹐但心中兀兀然無柰﹐欲吐不吐﹐欲嘔不嘔﹐𨿽曰惡心﹐實非心經之病﹐皆在胃口上也。﹝《活人書》﹞

身背皆熱﹐肘臂牽痛﹐气逆不續﹐膈間厭悶﹐食入卽嘔﹐名曰漏气。○下焦實熱﹐二便不通﹐气逆不續﹐嘔逆不禁﹐名曰走哺。﹝《準繩》﹞

嘔爲火气炎上﹐特其一耳。有痰隔中焦﹐食不得下者﹔有气逆者﹔有寒气郁於胃口者﹔有食滯胃脘﹐則新食不得下而反出者﹔有胃中有火與痰而嘔者﹔有久病胃虛﹐不納谷者。﹝朱丹溪﹞

胃气不和而嘔吐﹐人所共知。然有胃寒胃熱﹐痰飲宿食﹐及風邪入胃﹐气逆衝上﹐數種之異﹐可不究其所自來哉。﹝楊仁齋﹞

嘔吐一證﹐挾寒則喜熱惡寒﹐肢冷脈小﹔挾熱則喜冷惡熱﹐燥渴脈洪。气滯者脹滿不通﹔痰飲者遇冷卽發。

嘔苦知邪在膽﹔吐酸識火入肝。嘔涎水𨿽屬痰飲﹐尙疑虫證﹔吐酸腐無非食滯﹐更防火患。吐淸水是土之卑監﹔吐綠水是木之發生。黑水從胃底翻出﹔臭水是腸中逆來。﹝《證治匯補》﹞

吐淸水﹐其因有五﹕身受寒气﹐口食生冷而作者﹐胃寒也﹔食少而吐淸水者﹐气虛也﹔食後而吐淸水者﹐宿食也﹔胸膈間轆轆有聲者﹐痰飲也﹔心腹間時時作痛者﹐虫也。宜辧而治之。﹝徐春甫﹞

凡胃虛作嘔者﹐其證不一﹐當知所辧。若胃脘不脹者﹐非實邪也。胸膈不痛者﹐非气逆也。內無熱躁者﹐非火證也。外無寒熱者﹐非表邪也。無食無火﹐而忽爲嘔吐者﹐胃虛也。嘔吐無常﹐而時作時止者﹐胃虛也。

食無所停﹐而聞食則嘔者﹐胃虛也。气無所逆﹐而聞气則嘔者﹐胃虛也。或身背微寒食飲卽嘔者﹐胃虛也。或吞酸噯腐﹐時苦惡心﹐兀兀泛泛﹐冷咽靡定者﹐胃虛也。或因病誤治﹐妄用克伐寒涼﹐本無嘔而致嘔者﹐胃虛也。或朝食暮吐﹐暮食朝吐﹐食入中焦而不化者﹐胃虛也。食入下焦而不化者﹐土母無陽﹐命門虛也。凡此虛證﹐必皆宜補﹐是固然矣。然胃土非火不生﹐非暖不化﹐是土寒者卽土虛也﹐土虛者卽火虛也。故曰脾喜暖而惡寒﹐土惡濕而喜燥。所以東垣《脾胃論》特著溫補之法﹐蓋特爲胃气而設也。﹝張景嶽﹞

補編

病患欲吐者﹐不可下之。○嘔而胸滿者﹐茱萸湯主之。○漧嘔﹐吐涎沫﹐頭痛者﹐茱萸湯主之。○嘔而腸鳴﹐心下痞者﹐半夏瀉心湯主之。○漧嘔而利者﹐黃芩加半夏生薑湯主之○諸嘔吐﹐谷不得下者﹐小半夏湯主之。○嘔吐而病在膈上﹐後思水者解﹐急與之。思水者﹐豬苓散主之。○嘔而脈弱﹐小便復利﹐身有微熱﹐見厥者難治﹐四逆湯主之。○嘔而發熱者﹐小柴胡湯主之。○胃反﹐嘔吐者﹐大半夏湯主之。○胃反﹐吐而渴欲飲水者﹐茯苓澤瀉湯主之。○食已卽吐者﹐大黃甘艸湯主之。○吐後﹐渴飲得水而貪飲者﹐文蛤湯主之。○漧嘔吐逆﹐吐涎沫﹐半夏漧薑散主之。○病患胸中似喘不喘﹐似嘔不嘔﹐似噦不噦﹐徹心中憒憒然無柰者﹐生薑半夏湯主之。﹝《金匱》﹞

吐有三因﹕气﹑積﹑寒也。上焦吐者從於气﹐气者天之陽也。脈浮而洪﹐頭暈不已﹐气上衝胸﹐食已卽吐﹐渴欲飲水﹐當降气和中。中焦吐者從於積﹐有陰有陽﹐气食相假。脈浮而弦﹐胸中痞悶﹐或先痛後吐﹐或先吐後痛﹐當祛積和气。下焦吐者從於寒﹐地道也。脈沈而遲﹐四肢淸冷﹐朝食暮吐﹐暮食朝吐﹐小便淸利﹐大便不通﹐當通其閉塞﹐溫其寒气。﹝張潔古﹞

上焦之吐﹐多由气閉﹐責諸胃陽不能上升也﹐治在溫胃。下焦之吐﹐多由陰逆﹐責諸腎陽不能下鎭也﹐治在納火。﹝程郊倩﹞

仲景云﹕病患欲吐不吐者﹐不可下。又用大黃治食已卽吐﹐何也﹖曰﹕欲吐者﹐其病在上﹐因而越之可也。逆之使下﹐則必抑塞﹐憒亂益甚﹐故禁之。若旣吐矣﹐吐而不已﹐有升無降﹐則當逆而折之﹐引令下行﹐無速於大黃﹐故不禁也。﹝王宇泰﹞

嘔吐而大小便不祕﹐利藥所當忌也。若大小腸﹑膀胱熱結不通﹐上爲嘔吐隔食﹐若不用利藥開通發泄﹐則嘔吐何由止乎﹗古人用三乙承气湯﹐正是此意。○凡嘔家﹐禁服栝蔞﹑桃仁。一切有油之物﹐皆犯胃作吐。﹝朱丹溪﹞

食入卽出﹐是無水也。蓋腎司閉藏之令﹐腎水旣絕﹐則不能納气﹐气不歸原﹐逆於膈上﹐故嘔而食出也﹐宜六味丸。食久反出﹐吐出原物﹐全不化腐﹐此腎陽虛不能溫養脾土也﹐宜八味丸。凡寒在上焦﹐則多爲惡心﹐或泛泛欲吐者﹐此胃陽虛也。水到咽喉卽嘔者﹐乃脾胃本虧﹐機關不利也﹐宜六君子湯加砂仁﹑炮姜。食後冷涎不已﹐隨卽吐出者﹐宜六君子湯加丁香﹑益智仁。○邪在膽經﹐木乘於胃﹐吐逆而膽汁上溢﹐所以嘔苦也﹐宜吳萸﹑黃連﹑茯苓﹑澤瀉﹑生薑。﹝《見聞錄》﹞

又有一種肝火之證﹐嘔而不食﹐所嘔酸水﹑或苦水﹑或靑綠水﹐亦作心痛﹐此是木火鬱結。木郁達之﹐火郁發之﹐用萸﹑連濃煎細呷﹐再服逍遙散﹐愈後以六味丸調理。﹝《趙氏醫貫》﹞

嘔吐用沈香者﹐取其沈重下行﹐使腎納气﹐气不泛上﹐吐自止矣。﹝查了吾﹞

理中湯加胡椒﹐能治胃寒嘔吐﹐胡椒乃胃家藥也﹐若加附子則不驗。﹝方星巖﹞

凡嘔家夾熱者﹐不利於香﹑砂﹑橘﹑半﹐服漧薑黃連黃芩人參湯而晏如。﹝柯韻伯﹞

有嘔吐諸藥不止﹐乃蛔在胸膈﹐見藥則動﹐動則不納﹐藥出而蛔不出。宜於治嘔藥中﹐加入川椒﹐蛔見椒則伏。﹝《證治準繩》﹞

久吐不止﹐用脾胃藥須加姜﹑棗﹐蓋姜﹑棗能和脾胃也。﹝王協中﹞

嘔家聖藥是生薑﹐《千金》之說信矣。气逆作嘔﹐生薑散之。痰水作嘔﹐半夏逐之。然惟治寒嘔則佳﹐若治熱嘔不可無烏梅。﹝《醫鑑》﹞

治嘔吐﹐古方通以半夏﹑生薑爲正劑。獨東垣云﹕生薑止嘔﹐但治表實气壅。若胃虛穀气不行﹐惟當補胃調中﹐推揚穀气。故服小半夏湯不愈者﹐服大半夏湯立愈。若吐而諸藥不效﹐必加鎭重以墜之﹔吐而中气久虛﹐必借谷食以和之。﹝《醫宗必讀》﹞

胃中虛熱﹐穀气久虛而爲嘔吐者﹐但得五穀之陰以和之﹐則嘔吐自止。五穀屬陰﹐其湯皆能止嘔﹐不必用藥。﹝李東垣﹞

凡治胃虛嘔吐﹐最須詳審气味。蓋邪實胃彊者﹐無論气味優劣﹐皆可容受。惟胃虛气弱者﹐則有宜否之辧。

蓋气虛者﹐最畏不堪之气﹐不但腥臊之气不能受﹐卽微香微郁﹐並飲食之气亦不能受。胃弱者﹐最畏不堪之味﹐非惟苦劣之味不能受﹐卽微鹹微苦﹐並五穀正味亦不能受。此胃虛之嘔﹐所以最重气味。使或略有不投﹐則入口便吐。故凡治陽虛嘔吐等證﹐則一切香散鹹酸辛味﹐悉以意測﹔測有不妥﹐切不可用。但補其陽﹐陽回則嘔自止。﹝《景嶽全書》﹞

嘔吐一證﹐《內經》《金匱》論之詳矣。乃後人但以胃火﹑胃寒﹑痰食﹑气滯立論﹐不思胃司納食﹐主乎通降﹐求其所以不降而上逆嘔吐者﹐皆由於肝气沖逆﹐阻胃之降而然也。故《靈樞》云﹕足厥陰肝所生病者﹐胸滿嘔逆。況五行生克﹐木動則必犯土﹐胃病治肝﹐不過隔一之治。試觀安胃丸﹑理中安蛔丸﹐所用椒﹑梅﹐及胃虛客气上逆之旋復﹑代赭﹐此皆胃藥乎﹖抑肝藥乎﹖治法以泄肝安胃爲綱領﹐用藥以苦辛爲主﹐以酸佐之。如肝犯胃﹐而胃陽不衰有火者﹐泄肝則用芩﹑連﹑楝之苦寒。如胃陽衰者﹐稍減苦寒而用苦辛酸熱﹐此其大旨也。若肝陰胃汁皆虛﹐肝風擾胃嘔吐者﹐則以柔劑﹐滋液養胃﹐熄風鎭逆。若胃陽虛﹐濁陰上逆者﹐則用辛熱通之﹐微佐苦降。若但胃陽虛﹐而肝木不甚亢者﹐則專理胃陽﹐稍佐椒﹑梅。若因嘔傷﹐寒郁化熱﹐劫灼胃津者﹐則用溫膽湯加減。若久嘔延及肝腎皆虛﹐沖气上逆者﹐則用溫通柔潤之補下焦。若熱邪內結者﹐則用瀉心法。若肝火衝逆傷肺者﹐則用養金制木﹐滋水制火之劑。總之﹐治胃之法﹐全在溫通。虛則必用人參﹐藥味皆屬和平。治肝之法﹐藥味錯雜﹐或寒熱互用﹐或苦辛酸鹹並投。蓋因厥陰有相火內寄﹐治法不得不然耳。

﹝《臨證指南》﹞

脈候

上部有脈﹐下部無脈﹐其人當吐不吐者死。﹝《難經》﹞

凡嘔吐﹐見歇至脈者﹐不治。

選案

王禦九仲君﹐因驚受病﹐時方晚膳﹐欲吐不出﹐遂絕粒不食﹐向後醇酒膏腴﹐略無阻礙﹐惟穀气毫不可犯﹐犯之輒嘔。吳中名師﹐不識何病﹐各逞臆見﹐補瀉雜陳。兩三月來﹐濕面亦得相安﹐但完谷一試﹐𨿽極糜爛﹐立時返出。偶遇一人言﹕此病非藥可治。令用生鵝血乘熱飲之﹐一服卽效。此𨿽未見方書﹐揆之理無妨礙。遂宰一鵝取血﹐熱飲下咽﹐有聲﹐忍之再三﹐少頃嘔出瘀血升許﹐中有血塊數枚﹐是夜小試稀糜﹐竟不吐出。

其後漸能用飯﹐從少至多﹐無藉湯藥而愈。諦思此病﹐幾不可解﹐胃旣不安稼穡﹐何反勝任血肉之味﹖且飲鵝血﹐何以嘔出宿瘀頓愈﹖因考本艸言鵝性涼﹐利五臟。《千金》云﹕射工毒虫﹐鵝能食之。可知其有祛風﹑殺虫﹑解毒﹑散血之功。故用其血以開其結﹐確有至理。更推其受病之源﹐因驚所致﹐驚則气亂﹐載血上逆﹐而兀兀欲吐﹐若彼時吐出﹐卻無菀積阻逆之患。今胃气阻逆﹐谷神得不困憊乎﹖其血肉可啖者﹐正賴脂膏以利臟腑之气耳。然臟腑之气﹐非谷不安。而安谷全賴乎血﹐血者神气也。故取善消穀气之血﹐乘其生气未離﹐直透關鑰﹐引領宿積之瘀一湧而胸次蕩然﹐眞補中寓瀉之良法也。詳鵝血可以激發胃中宿瘀﹐則生鴨血未爲不可﹐生黃牛血亦未爲不可。總取以血攻血﹐而無峻攻傷胃之虞。﹝張路玉﹞

一產婦病嘔吐﹐勺水不入﹐脈細如絲﹐手足厥冷﹐陽將絕矣。而又水逆﹐柰何﹖乃用人參﹑附子爲末﹐煎陳皮水﹐和陳米汁作丸﹐令含口中﹐俟其自化﹐化已復含。盡一日之久﹐吐覺稍定。再進附子理中湯﹐手足漸溫。第吐不能全止﹐自覺有物﹐從少腹上衝咽喉卽吐﹐此腎气上逆也﹐攺用八味湯加人參而愈。﹝汪廣期﹞

一人患嘔吐﹐諸藥不效﹐但喫井水一口卽止﹐後用白術茯苓湯治愈。此卽《金匱》「嘔吐思水者解﹐急與之」之意也﹐可信先賢之言不誣。﹝婁全善﹞

鄰子十歲﹐從戲臺倒跌而下﹐嘔吐苦水﹐以盆盛之﹐綠如菜汁。余曰﹕此膽倒也。跌翻而下﹐膽汁傾出﹐汁盡死矣。方用溫膽湯加棗仁﹑赭石﹐正其膽腑﹐可名正膽湯﹐一服吐止。憶昔曾見此證﹐不知其治﹐遂不救。

﹝許宣治﹞

附方

止嘔吐方治胃虛嘔吐飲食。用炒陳倉米﹑伏龍肝二味﹐長流水煎服。甚者加人參更效。

附﹕吐矢

吐矢一證﹐古書未載。大約其標在胃﹐其本在腎﹐幽門失開闔之職也。《經》曰﹕飲入於胃﹐遊溢精气﹐上輸於脾﹐脾气散精﹐上歸於肺。食气入胃﹐散精於肝﹐淫气於筋。食气入胃﹐濁气歸心﹐淫精於脈。果淸者上升而營運精微﹐濁者下降而變化糟粕﹐安得穢濁之物﹐直逆幽門﹐反從淸道出哉﹗無如腎水虛﹐則無形之火而衝逆者﹐其常也。無形之火﹐挾有形穢物而衝逆者﹐其變也。諭氏有地气加天之說﹐得毋與此證隱隱有合。

而倒行逆施﹐於理法之所無而病情之所有者﹐其爲幽門關鎖之地爲病﹐胃气虧於中﹐而腎气虧於下者耶。不然隔噎之吐﹐未見吐矢也﹔反胃之吐﹐未見吐矢也﹔脫淤之吐﹐未見吐矢也﹔更有嘔酸苦汁﹐痰飲蛔虫﹐未見吐矢也。玆則陰陽錯亂﹐淸濁混淆﹐爲醫家所不及逆料者。洵爲幽門無權﹐胃液空虛﹐腎火迫之﹐不足以敵其直奔之勢從小腸入胃﹐糟粕隨之﹐已可知矣。治非救胃則救腎﹐非正治則逆治。《經》曰﹕腎者胃之關﹐開竅於二陰。又曰﹕淸陽出上竅﹐濁陰出下竅。必待腎陰回而虛火藏﹐大便通而機關利﹐淸陽升而濁陰降﹐此理之所必然者。﹝《會心錄》﹞

附案

西商趙谷猷﹐患吐糞證﹐醫治三年﹐百藥不效。延予時﹐見其啖面﹐余問﹕吐否﹖曰﹕麵食下咽﹐覺腹中響動﹐食自上而下﹐糞自下而上吐出﹐不勝其苦。檢方皆治气逆墜下之劑。予曰﹕吐證固屬气逆﹐然降下之品﹐僅降其飲食﹐而糞仍自上﹐腸胃中如水車轆轤﹐何時止息﹖世不解腎者胃之關﹐關門不利﹐腎實主之﹔且腎開竅於二陰﹐順气之藥﹐徒耗腎陰﹐惡能有濟。方用熟地﹑山萸﹑五味﹑金櫻﹑芡實鎭其中宮﹐茯苓﹑白術﹑巴戟天﹐肉桂﹑牛膝行其逆气。服二日吐止﹐服二十日不再復矣。﹝程華仲﹞

卷七﹟雜證匯參

吞酸

經義

諸嘔吐酸﹐皆屬於熱。○少陽之勝﹐嘔酸善饑。﹝《素問》﹞

哲言

酸者﹐肝木之味也。由火盛制金﹐不能平木﹐則肝木自甚﹐故爲酸。如飲食熱﹐則易於酸也。或言吐酸爲寒者﹐誤也。又如酒之味苦性熱﹐飲之則令人色赤气粗﹐喜怒如狂﹐煩渴嘔吐﹐皆熱證也。其吐必酸﹐爲熱明矣。﹝劉河間﹞

吐酸之屬於熱者﹐與造酒相似﹐涼則甘﹐熱則酸。﹝朱丹溪﹞

吐酸者﹐甚則酸水浸其心﹐令上下牙酸澀﹐不能相對﹐以辛熱療之必減。酸者收气也﹐西方金旺也。寒水乃金之子﹐子能令母實﹐故用熱劑瀉其子﹐以瀉肺之實。若以病機之法﹐作熱攻之﹐誤矣。雜病醋心﹐濁气不降﹐欲爲中滿﹐寒藥豈能治乎﹖﹝李東垣﹞

凡吞酸盡屬肝木﹐曲直作酸也。河間主熱﹐東垣主寒﹔東垣言其因﹐河間言其化。蓋寒則陽气不舒﹐郁而爲熱﹐熱則酸矣。然亦有不因寒而酸者﹐木气郁甚﹐燻蒸濕土而成也。又有飲食太過﹐胃脘塡塞﹐脾气不運而酸者﹐是怫郁之極﹐濕熱蒸變﹐如酒缸太熱則酸也。然總是木气所致﹐若非木气﹐卽寒﹑卽熱﹑卽飽﹑卽怫郁﹐亦不酸﹐以酸爲木气也。○又有一種﹐飲食入胃﹐卽成酸味﹐此必傷寒久瘧﹐胃陰未復。當以淡味滋養眞陰﹐而後可治也。﹝《己任編》﹞

吐酸﹐諸言爲熱者﹐豈不各有其說。在劉河間則曰﹕如飲食熱則易酸。在戴元禮則曰﹕如谷肉在器﹐熱易爲酸。又有相傳者曰﹕觀之造酒﹐涼作則甘﹐熱作則酸。豈非酸由熱乎﹖諸說如此﹐宛然可信。但凡察病者﹐當察其理﹔察理者﹐當察其眞。卽如飲食之酸由乎熱﹐似近理矣。然食在釜中﹐使能化而不能酸者﹐此以火力彊﹐而速化無畱也。若起置器中﹐必久而後酸﹐此停積而酸﹐非因熱而酸也。嘗見水漿冷積旣久未有不酸者﹐此豈熱耶﹖因不行也。又云﹕造酒者熱作則酸﹐亦似近理。然必於二三日後﹐郁熱不開﹐然後成酸﹐未有熱作及時﹐而遂致酸也。且人之胃气﹐原自大熱﹐所以三餐入胃﹐俱能傾刻消化。若如造酒者﹐必待竟日而後成﹐則日不再餐﹐胃气能無憊乎﹖若必如冷作之不酸﹐方云無火﹐則飲食之化﹐亦須旬日﹐此其胃中陽气不已竭乎﹖是可見胃气本宜暖﹐稍涼不可也。酒甕本宜疏﹐鬱悶不可也。故酒甕之化﹐亦安能如胃气之速﹔而胃气之健﹐又安可同酒甕之遲乎﹖人之飲食入胃﹐惟速化爲貴。若胃中陽气不衰﹐健運如常﹐何酸之有﹖使火力不到﹐則其化必遲﹔食化旣遲﹐則停積不行﹐而爲酸爲腐﹐此酸卽敗之漸也。故凡病吞酸者﹐多見飲食不快﹐漸至中滿﹑痞隔﹑泄瀉等證﹐豈非脾胃陽虛之病﹐而猶認爲火﹐能無誤乎﹖﹝張景嶽﹞

或問﹕吞酸﹐《素問》以爲熱﹐東垣又以爲寒﹐何也﹖曰﹕吐酸與吞酸不同。吐酸者﹐吐出酸水如醋﹐乃平時津液﹐隨上升之气﹐郁而成積﹐積久生熱﹐故從木化﹐遂作酸味﹐非熱而何﹖其有郁積之久﹐不能自湧而出﹐伏於肺胃之間﹐咯不得上﹐咽不得下﹐肌表得風寒﹐則內熱愈郁﹐酸味刺心﹐肌表溫暖﹐腠理開發﹐或得香熱湯丸﹐津液得行﹐亦可暫解﹐非寒而何﹖《素問》言熱﹐言其本也﹔東垣言寒﹐言其末也。但東垣不言外得風寒﹐而作收气立說﹐欲瀉肺金之實﹐未合《經》旨。余嘗治吞酸﹐用連﹑萸各制﹐隨時令爲佐使﹐以蒼術﹑茯苓爲輔﹐湯浸蒸餅爲丸吞之﹐教以淡食自養﹐則病易安。﹝《局方發揮》﹞

吐酸者﹐吐出酸水如醋﹐夾痰居多﹐痰郁水亦郁﹐自成酸矣。一遇上升之气﹐則痰與水並出。蓋未有酸水而無痰者也。治用二陳湯﹐加梔子﹑姜炒黃連﹑蒼白術﹐少加吳萸爲引經。凡治酸必少用吳萸者﹐蓋因其性而折之也。﹝虞天民﹞

肝爲盡陰﹐膽無別竅﹐故胃中水谷﹐一有所積﹐輒遏肝膽之火﹐曲直而不得伸﹐癖以是成﹐熱由此郁。木中有此郁熱之火﹐金畏而不敢平﹐勝我者不能平﹐我勝者不得去﹐濕熱無從宣泄﹐此吐酸之所由來也。法宜寒因熱用﹐於木中瀉去火邪﹐使金無所畏而木可平﹔用熱性引入肝膽﹐使辛有所宣而郁可達。金行從左﹐何木令之不條耶﹖﹝程郊倩﹞

凡積滯中焦﹐久郁成熱﹐因而作酸者﹐此酸之屬於熱也。若客寒犯胃﹐頃刻成酸﹐本無郁熱﹐因寒所化者﹐此酸之屬於寒也。○吞酸𨿽小疾﹐然可暫不可久﹐久而不愈﹐爲噎隔反胃之漸。若脈兩關俱弦者﹐尢宜愼防﹐以木來淩土故耳。﹝《證治匯補》﹞

病轉入胃﹐煎熬津液﹐變成酸汁﹐胃口有如醋甕。胃中之熱﹐有如曲﹐谷飲一入﹐頃刻釀成酢味矣。有時新谷方咽﹐舊谷卽爲迸出﹐若互換者﹔緣新谷芳甘未變﹐胃愛而受之﹐其酸腐之餘﹐自不能畱也。夫人身天眞之气﹐全在胃口﹐今暗從火化﹐津液升騰屑越﹐已非細故。況土曰稼穡﹐作甘者也﹔木曰曲直﹐作酸者也。

甘反作酸﹐木來侮土﹐故驅其酸﹐而反其甘﹐惟有用剛藥一法。剛藥者﹐气味俱雄之藥﹐能變胃而不受胃變者也。但可用剛中之柔﹐不可用柔中之剛﹐如六味加桂﹑附﹐柔中之剛也。於六味作酸藥中﹐入二味止酸藥﹐當乎不當乎﹖剛中之柔﹐如連理湯丸是也。剛非過剛﹐更有柔以濟其剛﹐可收去酸之績矣。﹝諭嘉言﹞

吞酸﹐多屬脾虛木旺。證見面色萎黃﹐胸膈不利。世醫每投淸气化痰之藥﹐多致便瀉食少而危。此證當用六君子湯﹐加炮姜﹑木香﹑吳茱萸。若脾腎俱虛者﹐宜用六君子湯﹐加肉蔻﹑補骨脂。中气虛弱者﹐宜用理中湯﹐加吳茱萸。其有郁火﹐服連理湯不應者﹐宜用補中益气湯﹐加木香﹑炮姜﹐送左金丸。中气虛寒者﹐宜用附子理中湯。﹝薛立齋﹞

脈候

吐酸之脈﹕弦滑爲痰滯於內﹐浮緊爲寒束於外﹔沈遲爲中寒﹐洪數爲火盛。﹝《醫鑑》﹞

選案

方含光﹐患吐酸。醫以平肝降气治之﹐久而飲食亦吐﹐二便漸稀。又以噎隔將成﹐恣用香燥﹐關竅愈塞。

予謂﹕始患吐酸者﹐肝木郁也﹔吐及飲食者﹐肝郁下克脾土也﹔二便漸稀者﹐土虛不能傳化也。初緣腎水枯竭﹐肝木無以滋生﹐釀成鬱悶。是時但與滋腎舒肝之劑﹐亦易爲力﹐柰何用气分重藥﹐益其煎熬耶﹖以回天飲煎進代茶﹐一日便通﹐兩日吐止﹐三日全安。﹝程華仲﹞

吳維師內﹐患胃脘痛﹐體中忽熱忽止﹐覺有气逆左脇上﹐嘔吐酸水﹐飲食俱出。或疑停滯﹐或疑感邪﹐或疑寒凝﹐或疑痰積。診脈弦數﹐重按則濡﹐乃火郁肝血燥耳。與以歸﹑芍﹑地黃﹑柴胡﹑棗仁﹑山藥﹑萸肉﹑丹皮﹑山梔﹑茯苓﹑澤瀉頓安。胃口猶覺劣劣﹐用加味歸脾湯﹐及滋肝補腎丸而愈。○沈孟嘉妻﹐患吞酸膈痛﹐肌肉枯削﹐幾於絕粒﹐診脈細數﹐此肝木乘脾也。先投六君子湯加炮姜﹐覺酸減半。繼用補中益气湯﹐加半夏﹑炮姜﹐酸去膈痛亦除。次用歸脾湯﹐吞八味丸而愈。﹝《己任編》﹞

一人心前作辣﹐醫用滋陰之劑反甚。又云是火﹐服黃連更增腹脹﹐食不過膈﹐吐出則辣稍解﹐小便不利﹐面靑唇黃﹐語輕气乏﹐脈息沈細﹐舌苔色黑﹐此陰寒之極也。其病𨿽在上焦﹐其源由於腎陽下衰﹐不能上蒸脾土﹐而熟腐五穀﹐以致食入不化﹐停塞胃脘﹐故爾作酸﹐終不傳化下行﹐故復吐出。反用黃連寒其脾土﹐安望其能健運乎﹖必須溫養脾土﹐使春陽發舒﹐庶可生物﹐而無寒凝之患。方用桂﹑附﹑炮姜﹑白術﹑茯苓﹑炙甘艸﹑木香﹑陳皮﹑人參﹐服藥四劑﹐食能過膈﹐辣亦減半。去木香加黃﹑熟地﹐服之而愈。﹝吳天士﹞

卷七﹟雜證匯參

呃

經義

胃爲气逆﹐爲噦﹐爲恐。○病深者﹐其聲噦。○若有七診之病﹐其脈候亦敗者死矣﹐必發噦噫。﹝《素問》﹞

帝曰﹕人之噦者﹐何气使然﹖岐伯曰﹕谷入於胃﹐胃气上注於肺。今有故寒气﹐與新穀气﹐俱還入胃﹐新故相亂﹐眞邪相攻﹐气並相逆﹐復出於胃﹐故爲噦。○噦﹐以艸刺鼻﹐令嚏而已﹔無息而疾迎引之﹐立已﹔大驚之﹐亦可已。﹝《靈樞》﹞

哲言

漧嘔卽噦之微﹐噦卽漧嘔之甚。嘔聲輕小而短﹐噦聲重大而長。嘔爲輕﹐噦爲重。﹝《溯洄集》﹞

呃在中焦﹐穀气不運﹐其聲短小﹐得食卽發。呃在下焦﹐眞气不足﹐其聲長大﹐不食亦然。﹝《醫方集解》﹞

噦者﹐呃逆也﹐非咳逆也。咳逆者﹐咳嗽之甚者也﹐非呃逆也。漧嘔者﹐無物之吐﹐卽嘔也﹐非噦也。

噫者﹐飽食之息﹐卽噯气也﹐非咳逆也。○呃由气逆﹐气逆於下﹐則直衝於上﹐無气則無呃﹐無陽亦無呃﹐此病呃之源﹐所以必由於气也。欲得其象﹐不見雨中之雷﹐水中之乎﹖夫陽爲陰蔽﹐所以爲雷而轟轟不已者﹐此火爲雷之本﹐火卽气也。气爲水覆﹐所以爲而不已者﹐此气爲之本﹐气卽陽也。然病在气分﹐本非一端﹐而呃之大要﹐亦惟三者而已﹕一曰寒呃﹐二曰熱呃﹐三曰虛脫之呃。寒呃可溫可散﹐寒去則气自舒﹔熱呃可降可淸﹐火靜而气自平﹔惟虛脫之呃﹐則誠危矣。○凡呃𨿽由气逆﹐然有兼寒者﹐有兼熱者﹐有因食滯而逆者﹐有因气滯而逆者﹐有因中气虛而逆者﹐有因陰气竭而逆者﹐但察其因而治其气﹐自無不愈。若輕易之呃﹐或偶然之呃﹐气順則已﹐本不必治。

惟屢呃爲患及呃之甚者﹐必其气有大逆﹐或脾腎元气大有虧竭而然。然實呃不難治﹐而惟元气敗竭者﹐乃最危之候也。﹝張景嶽﹞

《經》云﹕木敷者﹐其葉發﹔病深者﹐其聲噦。有此二者﹐毒藥不及﹐短鍼無取。觀之呃證﹐誠非細故﹐如气逆﹐及陽明腑實而呃者﹐疏之通之則止﹐爲患尙輕。倘病重﹐腎气衰敗而呃者﹐大非所宜。胃呃短而促﹔腎呃緩而遲﹐以此分別甚明。景嶽雲﹕逆气象陽如雷﹐爲陰蔽而轟轟然。足見治呃﹐又非可純用熱藥耳。﹝《見聞錄》﹞

《經》云﹐噦﹐以艸刺鼻﹐令嚏而已﹔無息而疾迎引之﹐立已﹔大驚之﹐亦可已。詳此三者﹐正治呃逆之妙法。今人用紙撚刺鼻取嚏﹐則呃逆立止。或閉口鼻气﹐使之無息﹐亦立已。或作冤盜賊大驚之﹐亦可已。

此以噦爲呃逆﹐正得《經》旨。謂之噦者﹐呃聲之重也。謂之呃者﹐噦聲之輕也。皆因病聲之輕重而名之也。

呃聲頻密相連者爲實﹐可治。若半時呃一聲者爲虛﹐難治。呃至八九聲﹐气不回者﹔呃逆小便祕澀或腹滿者﹔脈見沈微散者﹔瀉痢後呃逆﹔及傷寒結胸發黃而呃逆者﹐俱難治。﹝婁全善﹞

呃證總屬乎火﹐卽胃寒諸證﹐亦必火爲寒遏而然。若純由乎寒﹐必不相激而逆上矣。﹝余午亭﹞

呃逆﹐須辧寒熱﹐寒熱不辧﹐用藥立斃。凡呃聲有力而連續者﹐𨿽有手足厥逆﹐而大便必堅﹐定屬火熱﹐下之則愈。若胃中無實火﹐何以激搏其聲而衝逆乎﹖其呃聲低怯﹐而不能達於咽喉者﹐𨿽無厥逆﹐定屬虛寒﹐苟非丁﹑附﹐必無生理。若胃中稍有陽气﹐何致音聲餒怯而不振乎﹖設誤以柿蒂﹑蘆根輩治之﹐倉扁不能復圖矣。﹝張石頑﹞

呃逆﹐皆是寒熱二气相搏使然﹐故治亦多用寒熱相兼之劑﹐如丁香﹑柿蒂並投之類。試觀平人冷呃﹐令其思想則止﹐思則脾火气乘﹐而胃气和矣。﹝劉宗濃﹞

凡傷寒熱病﹐陽明胃實﹐過期失下﹐淸气不升﹐濁气不降﹐以致气不宣通而發呃者﹐仲景云﹕噦而腹滿﹐視其前後﹐知何部不利﹐利之卽愈。又有因飲食太多﹐塡塞胸中﹐而气不得升降者﹔又有因痰閉於上﹐火起於下﹐而气不能伸越者﹐此皆實證也﹐宜詳辧而治之。﹝方星巖﹞

呃逆﹐气病也﹐气自臍下直衝﹐上出於口而作聲之謂也。《經》曰﹕諸逆衝上﹐皆屬於火。古人悉以胃弱言之﹐而不及火﹐惟以丁香﹑柿蒂等藥治之﹐未審孰爲降火﹐孰爲補虛。人之陰气根據胃爲養﹐胃土損傷﹐則木來侮之。陰爲火乘﹐不得內守﹐木挾所乘之火﹐直衝淸道而上﹐言胃弱者﹐陰弱也。﹝《丹溪心法》﹞

呃逆﹐古無是名﹐《內經》本謂之噦﹐因其呃呃連聲﹐故今以呃逆名之。然所因不一﹕有胃中虛冷﹐陰凝陽滯而爲呃者﹐當用仲景橘皮湯﹑生薑半夏湯。有胃中虛陽上逆而爲呃者﹐當用仲景橘皮竹茹湯。有中焦脾胃虛寒﹐气逆而爲呃者﹐宜理中湯加丁香﹐或溫胃飲加丁香。有下焦虛寒﹐陽气竭而爲呃者﹐正以元陽無力﹐易爲抑遏﹐不能暢達而然﹐宜景嶽歸气飲﹐或理陰煎加丁香。有食滯而呃者﹐宜加減二陳加山楂﹑烏藥﹐或大和中飲加漧薑﹑木香之屬。先生又謂﹕肺气郁痺﹐及陽虛濁陰上逆﹐亦能爲呃。每以開上焦之痺﹐及理陽驅陰﹐從中調治﹐可補前人之不逮。丹溪謂呃逆屬於肝腎之陰虛者﹐其气從臍下直衝﹐上出於口﹐斷續作聲﹐必由相火炎上﹐挾其沖气﹐乃能逆上爲呃﹐用大補陰丸﹐峻補眞陰﹐承制相火。東垣又謂陰火上衝﹐而吸气不得入﹐胃脈反逆﹐陰中伏陽卽爲呃﹐用滋腎丸以瀉陰中伏熱。二法均爲至當﹐審證參用可也。﹝《臨證指南》﹞

凡修煉家﹐無非欲其气血流通。惟華佗五禽圖﹐差爲不妄﹐有得呃逆證﹐作虎形立止﹐非其驗耶﹖﹝《聊齋誌異》﹞

脈候

火呃脈數有力﹐寒呃脈遲無力﹐痰呃脈滑﹐虛呃脈虛﹐瘀呃脈芤沈澀。﹝《證治匯補》﹞

選案

一人傷寒將愈﹐忽患呃逆﹐百藥無效。偶用皂角末吹鼻﹐得嚏卽止﹔少時又呃﹐又吹又止﹔凡百餘次﹐漸疏而愈。此與《靈樞》艸刺鼻嚏之法恰合。﹝《醫學綱目》﹞

一女因怒致呃﹐發則神昏。視其質實﹐意爲膈上有痰﹐怒气抑鬱﹐痰熱相搏﹐气不得降﹐非吐不可。用參蘆煎飲﹐大吐頑痰而安。蓋女子多郁﹐肝主怒﹐肺主气﹐怒則气上﹐肝木侮肺﹐是以呃逆神昏。痰去﹑气降﹑火平﹐金安其位﹐胃得其和﹐因而疾愈。﹝丹溪﹞

一人呃逆連聲﹐脈來有力﹐因相爭肝木受邪。思金能克木﹐用鐵二斤﹐燒紅水淬﹐飲之卽愈。﹝周愼齋﹞

一人患呃逆﹐諸藥不效﹐或教食靑果﹐其呃遂止。按﹕靑果味酸甘澀﹐本艸言其開胃止呃者﹐亦下气之故也。﹝方星巖﹞

附方

呃證服藥法用箸一雙﹐十字架於碗上﹐麻綫紮緊﹐將藥傾入﹐令病患自持碗﹐於箸架之四空處﹐每空吸藥一口﹐圓轉挨次吸去﹐不要換手﹐良驗。

卷七﹟雜證匯參

三消

經義

二陽結﹐謂之消。○心移寒於肺﹐肺消。肺消者﹐飲一溲二﹐死不治。○心移熱於肺﹐傳爲膈消。○癉成爲消中。﹝《素問》﹞

胃中熱﹐則消穀﹐令人心懸善饑。﹝《靈樞》﹞

哲言

消證有三﹕渴而多飲﹐爲上消﹐肺熱也﹔心移熱於肺﹐傳爲膈消是也。多食善饑﹐爲中消﹐胃熱也﹔癉成爲消中是也。渴而小便數﹐如膏﹐爲下消﹔腎熱而水虧也。○消證以渴爲主﹐而分气血﹐故血分亦有渴者。

淋證以淋爲主﹐而分气血﹐故血分有不渴者。﹝汪庵﹞

消病有三﹕曰消渴﹐曰消中﹐曰消腎。又有五石過度之人﹐眞气旣竭﹐石性獨畱﹐陽道興彊﹐不交精泄﹐謂之彊中。消渴輕也﹐消中甚焉﹐消腎又甚焉﹐若彊中則其斃可待矣。﹝《仁齋直指》﹞

八卦之中﹐離能物﹔五行之中﹐火能焚物﹔六气之中﹐火能消物。故火之爲用﹐燔木則消而爲炭﹐焚土則消而爲伏龍肝﹐煉金則消而爲汁﹐石則消而爲灰﹐煮水則消而爲湯﹐煎海則消而爲鹽﹐幹汞則消而爲粉﹐熬錫則消而爲丹。故澤中之潦﹐涸於炎暉﹔鼎中之水﹐幹於壯火。蓋五臟﹐心爲君火正化﹐腎爲君火對化﹔三焦爲相火正化﹐膽爲相火對化。得其平﹐則烹煉飲食﹐糟粕去焉﹔不得其平﹐則燔灼臟腑﹐津液竭焉。故入水無物不長﹐入火無物不消。夫火甚於上﹐爲膈膜之消﹔甚於中﹐爲腸胃之消﹔甚於下﹐爲膏液之消﹔甚於外﹐爲肌肉之消。上甚不已﹐則消及肺﹔中甚不已﹐則消及脾﹔下甚不已﹐則消及肝腎﹔外甚不已﹐則消及筋骨。四髒消盡﹐則心自焚而死矣。故《素問》有消癉﹑消中﹑消渴﹑風消﹑膈消﹑肺消之說。消之證不同﹐歸之火則一也。消癉者﹐眾消之總名。消中者﹐善饑之通稱。消渴者﹐善飲之同謂。惟風消﹑膈消﹑肺消三說﹐不可不分。風消者﹐二陽之病也。又曰﹕二陽結謂之消。此腸胃之消也。善食而瘦者﹐名曰食﹐此肌肉之消也。膈消者﹐心移熱於肺﹐傳爲膈消﹐此膈膜之消也。肺消者﹐心移寒於肺﹐飲一溲二者死。膈消不爲寒所薄﹐陽气得宣散於外﹐故可治﹔肺消爲寒所薄﹐陽气自潰於中﹐故不可治﹐此消及於肺臟者也。又若脾風傳之腎﹐名曰疝瘕。少腹冤熱而痛﹐出白﹐名曰蠱﹐此膏液之消也。夫消者必渴﹐渴者有三﹕有肥甘之渴﹐有石藥之渴﹐有火燥之渴。肥者令人內熱﹐甘者令人中滿﹐故其气上溢﹐傳爲消渴﹐此肥甘之渴也。夫石藥之气悍﹐適足滋熱﹐與熱气相遇﹐必內傷脾﹐此藥石之渴也。陽明司天﹐四之气﹐嗌漧引飲﹔少陽司天﹐三之气﹐炎暑至﹐民病渴﹔太陽司天﹐甚則渴而飲水﹔少陰之復﹐渴而欲飲﹔少陽之復﹐嗌絡焦槁﹐渴飲水漿﹔又傷寒五日﹐少陰受之﹐口燥舌漧而渴﹔腎熱病者﹐苦渴數飲﹔此皆燥熱之渴也。膏粱之人﹐多肥甘﹑石藥之渴﹔藜藿之人﹐多燥熱之渴﹐二者𨿽殊﹐其實一也。﹝張子和﹞

造化之機﹐水火而已。水火宜平不宜偏﹐宜交不宜分。水爲濕爲寒﹐火爲熱爲燥。火性炎上﹐水性潤下﹐故火宜在下﹐水宜在上﹐則易交也。交爲旣濟﹐不交爲未濟。不交之極﹐則分離而死矣。消渴證不交﹐火偏盛也。水气證不交﹐水偏盛也。制其偏而使之交﹐治之良法也。﹝何伯齋﹞

五臟﹑五志之火﹐皆有眞液以養之﹐故凝聚不動。而眞液猶賴腎之陰精﹐胃之津液﹐交灌不竭。若腎胃之水不繼﹐則五臟之眞陰隨耗﹐五志之火翕然內動﹐上﹑中﹑下三消之病作矣。﹝《見聞錄》﹞

消渴之患﹐常始於微﹐而成於著﹔始於胃﹐而極於肺腎。始如以水沃焦﹐水入猶能消之﹔繼則以水投石﹐水去而石自若。至於飲一溲一﹑飲一溲二﹐則燥火劫其眞陰﹐操立盡之術﹐而勢成矣。○腎者胃之關也。關門不開﹐則水無輸泄﹐而爲腫滿﹔關門不閉﹐則水無底止﹐而爲消渴。﹝諭嘉言﹞

消病之始﹐皆由不節嗜欲﹐不愼喜怒﹐膏粱炮炙﹐酒酪潼乳﹐濕熱之气﹐浸淫燔灼﹐郁成燥熱﹐气不宣平﹐故其傳變之形﹐爲飲水多而小便多﹐曰消渴﹔此胃中津液漧枯﹐不能上榮舌本也。爲善饑多食而渴﹐小便數而消瘦﹐曰消中﹔此胃中熱極﹐所食之物﹐隨火而化也。爲渴而飲水不絕﹐腿消瘦而小便有脂液﹐曰腎消﹔是燥熱並及於胃底﹑大小二腸﹐故脂液凝濁﹐淸濁不能分疏也。三消之證﹐上﹑中可治﹐下消難治﹔飲一溲一猶可治﹐飲一溲二不可治矣。又消久小便作甘者﹐其病爲重﹔更有浮在溺面﹐如豬脂﹐如燭淚者﹐此精不禁﹐而眞元竭矣。大抵水在天地與人身﹐皆有甘有咸﹐甘爲生气﹐鹹爲死气﹐小便本咸而反甘﹐是生气泄也﹐是脾气下陷入於腎也﹐土克水故死。﹝《己任編》﹞

消渴小便甜者﹐醫多不知其故。《洪範》曰﹕稼穡作甘。人之食後﹐滋味皆甜。若腎气彊盛﹐則上蒸化成精气﹐其次爲脂膏﹐又其次爲血肉﹐其餘則爲小便﹐故小便色黃者﹐血之餘气也。鹹者味之正也。若腎气虛冷﹐則無力蒸化﹐穀气盡下而爲小便﹐故味甘而不變﹐其色淸冷﹐則肌膚枯槁也。猶如乳母﹐穀气上泄而爲乳汁﹐其味甜﹔消渴病者﹐穀气下泄而爲小便﹐其味亦甜﹐此皆精气不實於內也。且肺爲五臟之華蓋﹐暖气上蒸則肺潤﹔若下元虛冷﹐則陽气不能上升﹐故肺幹而渴。《易》於否卦言之矣﹐乾上坤下﹐陽無陰不降﹐陰無陽不升﹐上下不交﹐而成痞也。譬如釜中有水﹐以火暖之﹐以版覆之﹐則暖气上騰﹐故版能潤﹔若無火力﹐則水气不能上升﹐版不得潤。火力者﹐腎之彊盛也。常須溫補腎气﹐飲食得火力則潤上﹐可免漧渴之患。﹝許學士﹞

消有陰陽﹐不可不察。如多渴者﹐曰消渴﹔善饑者﹐曰消穀﹔小便淋濁如膏者﹐曰腎消。凡此者﹐多由於火﹐火盛則陰虛﹐是皆陽消之證也。至於陰消之義﹐則未有知之者。

蓋消者消爍也﹐亦消耗也﹐凡陰陽血气之屬﹐日見消失者﹐皆謂之消﹐故不可盡以火證爲言。如《气厥論》曰﹕心移寒於肺﹐爲肺消﹐飲一溲二﹐死不治。此正以元气之衰﹐而金寒水冷﹐故水不化气﹐而气悉化水﹐豈非陽虛之陰證乎﹖又如《邪气臟腑病形篇》言﹕五臟之脈細小者﹐皆爲消癉。豈以細小之脈﹐而爲有餘之陽證乎﹖此《內經》陰消之義﹐固已顯然言之。故凡治消證﹐必當察其脈气病形﹐但見本元虧竭﹐及假火等證﹐必當速救根本﹐以資化源。若但知爲火﹐而專務淸涼﹐未有不敗者矣。﹝張景嶽﹞

凡消病日久﹐能食者﹐末傳腦疽背瘡﹔不能食者﹐末傳中滿鼓脹﹐皆不治之證也。﹝《聖濟總錄》﹞

或問﹕末傳癰疽者何故﹖此火邪勝也﹐其瘡痛甚﹐或潰赤水是也。末傳中滿者何故﹖此上﹑中二消﹐治之太急﹐寒藥傷胃﹐所謂上熱未除﹐中寒復起也。﹝李東垣﹞

消渴宜愼有三﹕一﹑飲酒﹔二﹑房勞﹔三﹑咸食麵食﹐及炙爆之物。能愼此三者﹐𨿽不服藥﹐亦可自愈。

﹝《千金方》﹞

上消心火亢極﹐肺金受囚﹐飲一溲二者死。中消胃陽獨旺﹐脾陰困敗﹐下利而厥﹐食已善饑者死。下消腎陰枯涸﹐邪火煎熬﹐精溺時泄﹐如油如脂者死。﹝《醫學六要》﹞

論治

男子消渴﹐小便反多﹐以飲一斗﹐小便一斗﹐腎气丸主之。○渴欲飲水不止者﹐文蛤散主之。○脈浮﹐小便不利﹐發熱消渴者﹐宜利小便﹐發汗﹐五苓散主之。○小便不利者﹐有水气﹐其人苦渴﹐栝蔞瞿麥丸主之。

○渴欲飲水﹐口漧燥者﹐白虎加人參湯主之。○脈浮發熱﹐渴欲飲水﹐小便不利者﹐豬苓湯主之。﹝《金匱》﹞

治消渴者﹐補腎水陰寒之虛﹐瀉心火陽熱之實﹐除腸胃燥熱之甚﹐濟身中津液之衰﹐使道路散而不結﹐津液生而不枯﹐气血利而不澀﹐則病自已矣。﹝《儒門事親》﹞

癉成爲消中﹐胃熱極深極熾﹐以故能食易饑多渴﹐諸家咸謂宜用承气湯下之﹐不知漸積之熱﹐素蘊之火﹐無取急下﹐下之亦不去﹐徒損腸胃﹐轉增其困耳。然則欲除胃中火熱﹐必如之何而後可﹖昌謂久蒸大黃﹐與甘艸合用﹐則緩急互調﹔與人參合用﹐則攻補兼施﹐庶幾可圖三年之艾。○下消之火﹐水中之火也﹐下之則愈燔﹔中消之火﹐竭澤之火也﹐下之則愈傷﹔上消之火﹐燎原之火也﹐水從天降可滅﹐徒攻腸胃無益。夫地气上爲云﹐然後天气下爲雨﹐地气不上﹐天能雨乎﹖故亟升地气﹐以慰三農﹐與亟升腎气﹐以漑三焦﹐皆事理之必然者耳。﹝諭嘉言﹞

治消之法﹐無分上﹑中﹑下﹐當先治腎爲急。惟六味﹑八味﹐及加減八味丸﹐隨證而服﹐降其心火﹐滋其腎水﹔白虎﹑承气﹐皆非所宜。或問﹕有服地黃湯﹐而渴仍不止者﹐何也﹖曰﹕心肺位近﹐制小其服﹔腎肝位遠﹐制大其服。如上消中消﹐可以用前丸緩治。若下消已極﹐大渴大燥﹐須加減八味丸料一斤﹐納肉桂一兩﹐水煎六﹑七碗﹐恣意冷服﹐熟睡而渴病如失矣。﹝《趙氏醫貫》﹞

三消之證﹐皆燥熱結聚也。大法﹕治上消者﹐宜潤其肺﹐兼淸其胃﹐二冬湯主之﹔治中消者﹐宜淸其胃﹐兼滋其腎﹐生地八物湯主之﹔治下消者﹐宜滋其腎﹐兼補其肺﹐地黃湯﹑生脈散並主之。夫上消淸胃者﹐使胃火不得傷肺也﹔中消滋腎者﹐使相火不得攻胃也﹔下消淸肺者﹐滋上源以生水也。三消之治﹐不必專執本經﹐但滋其化源﹐則病易痊矣。﹝程鐘齡﹞

三消一證﹐古人以上消屬肺﹑中消屬胃﹑下消屬腎﹐而多從火治﹐是固然矣。以餘論之﹐三焦之火﹐多有病本於腎﹐而無不由乎命門者。夫命門爲水火之府﹐凡水虧固能爲消爲渴﹐而火虧亦能爲消爲渴者﹐何也﹖蓋水不濟火﹐則火不歸原﹐故有火遊於肺﹐而爲上消者﹔有火遊於胃﹐而爲中消者﹔有火爍於腎﹐而爲下消者﹐是皆眞陰不足﹐水虧於下之證也。又有陽不化气﹐則水精不布﹐水不得火﹐則有降無升﹐所以直入膀胱﹐而飲一溲二﹐以致泉源不滋﹐天壤枯涸者﹐是皆眞陽不升﹐火消於下之證也。陰虛之消﹐治宜壯水﹐固有言之者﹔陽虛之消﹐謂宜補火﹐則人必不信。不知釜底加薪﹐氤氳徹頂﹐槁禾得雨﹐生意歸巓﹐此無他﹐皆陽气之使然也。余因消證多虛﹐難堪剝削﹐若不求其因﹐而再伐其生气﹐則消者愈消﹐無從復矣。○渴𨿽云火﹐亦有數種當辧﹕如實熱之渴﹐火有餘也﹔亡陰之渴﹐水不足也。故凡大瀉﹑大汗﹑大勞﹑大病﹑新產失血﹑癰疽大潰﹑過食鹹味之後﹐皆能作渴﹐皆由亡陰亡液而然﹐本非熱證﹐不得誤認爲火。總之渴而喜冷﹐脈實便結者﹐固火證也。其有冷凍飲料入腹﹐則滯沃不行﹔或口𨿽作渴﹐而但喜熱飲﹔及脈弱便溏者﹐皆非火證。矧復有口𨿽幹而不欲飲者﹐此幹也﹐非渴也﹐若作渴治﹐能無誤乎﹖治法﹕凡火盛於上者﹐宜淸肺淸胃﹔水虧於下者﹐宜補脾補腎。若陽虛而陰無以生﹐气虛而精無以化者﹐使非水火並濟﹐何益之有﹖﹝張景嶽﹞

三消一證﹐𨿽有上﹑中﹑下之分﹐其實不越陰虧陽亢﹐津涸熱淫而已。考古治法﹐惟仲景之腎气丸﹐助眞火蒸化﹐上升津液﹔《本事方》之神效散﹐取水中鹹寒之物﹐遂其性而治之﹐可謂具通天手眼﹐萬世準繩矣。

如病在中上者﹐膈膜之地﹐而成燎原之場﹐用景嶽玉女煎﹐六味加二冬﹑龜甲﹐一淸陽明之熱以滋少陰﹐一救心肺之陰而顧眞液。如元陽變動而爲消爍者﹐用河間甘露飲﹐生津淸熱﹐潤燥養陰﹐甘緩和陽。至於壯水以制陽光﹐則有六味之補三陰﹐而加車前﹑牛膝﹐導引肝腎。斟酌變通﹐斯誠善矣。﹝《臨證指南》﹞

消渴初起﹐宜養肺淸心﹐久則宜滋腎養脾。蓋五臟之津液﹐皆本乎腎﹐故腎暖則气上升而肺潤﹐腎冷則气不升而肺枯﹐故腎气丸爲消渴之良方。又五臟之精華﹐悉運乎脾﹐脾旺則心腎相交﹐脾健而津液自化﹐故參苓白術散爲收功之神藥。﹝《證治匯補》﹞

治渴必須益血。蓋血卽津液所化﹐津液旣少﹐其血必虛。凡吐血之後﹐必多發渴﹐益知渴病生於血虛也。﹝王宇泰﹞

小便不利而渴﹐內有濕也﹔小便自利而渴﹐內有燥也。濕者泄之﹐燥者潤之。﹝李東垣﹞

有汗而渴者﹐以辛潤之﹔無汗而渴者﹐以苦堅之。﹝朱丹溪﹞

凡治初得消渴﹐不急生津補水﹐降火徹熱﹐用藥無當﹐遷延誤人﹐醫之罪也。○凡治中消病成﹐不急救金﹑水二髒﹐泉之竭矣﹐不云自中﹐醫之罪也。○凡治肺消﹐而以地黃丸治其血分﹔腎消﹐而以白虎湯治其气分﹐執一不通﹐病不能除﹐醫之罪也。○凡消渴少愈﹐不亟回枯澤槁﹐聽其土燥不生﹐致釀瘡疽無救﹐醫之罪也。

○凡治消渴﹐用寒涼太過﹐乃至水勝火湮﹐猶不知反﹐漸成腫滿不救﹐醫之罪也。﹝《醫門法律》﹞

脈候

帝曰﹕消癉虛實何如﹖岐伯曰﹕脈實大﹐病久可治﹔脈懸小堅﹐病久不可治。﹝《素問》﹞

趺陽脈浮而數﹐浮卽爲气﹐數則消穀而大堅﹐气盛則溲數﹐溲數卽堅﹐堅數相搏﹐卽爲消渴。﹝《金匱》﹞

按﹕「而大堅句」不成文。「大」字下﹐當有「便」字﹐當補之。﹝《醫宗金鑑》﹞

胃脈浮數者﹐消穀﹔肺脈滑數者﹐消渴。大率數大者生﹐細微者死﹔沈小者生﹐牢實者死。﹝《證治匯補》﹞

選案

山左周公﹐年逾四旬﹐因案牘積勞致疾﹐神困食減﹐時多恐懼﹐通宵不寐﹐半年有餘﹐上焦無渴﹐不嗜湯水﹐或有少飲﹐則沃然不行﹐然每夜必去溺二﹑三升﹐莫知其所從來﹐且半皆如膏濁﹐羸至極。診脈猶緩﹐肌肉未脫。知其胃气尙存﹐乃定歸脾湯去木香﹐及大補丸煎之屬﹐一以養陽﹐一以養陰﹐出入間服﹐至三百餘劑﹐計用人參二十斤﹐乃得全愈。此神消於上﹑精消於下之證也。可見消有陰陽﹐不得盡言爲火﹐姑記此案爲鑑。﹝張景嶽﹞

朱麟生﹐病消渴﹐後渴少止﹐反加躁急﹐足膝痿弱。予用白茯苓丸加犀角。醫曰﹕腎病而以犀角﹑黃連治心﹐毋乃倒乎﹖予曰﹕腎者胃之關﹐胃熱下傳於腎﹐則關門大開﹐心之陽火﹐得以直降於腎。《經》云﹕陽精所降﹐其人夭。今病者心火爍腎﹐燥不能濡﹐用犀角﹑黃連入腎﹐對治其下降之陽光﹐豈爲倒乎﹖服之果效﹐再更地黃湯加犀角﹐肌澤而起。﹝諭嘉言﹞

卷七﹟雜證匯參

嘈雜

證治總論

嘈雜一證﹐或作或止﹐其爲病也﹐腹中空空﹐若無一物﹐似饑非饑﹐似辣非辣﹐似痛非痛﹐胸膈懊﹐莫可名狀。或得食暫止﹐或食已復嘈﹐或兼惡心﹐而漸見胃脘作痛。此證有火嘈﹐有痰嘈﹐有酸水浸心而嘈。大抵食已卽饑﹐或𨿽食不飽者﹐火嘈也﹐治宜淸火。痰多气滯﹐似饑非饑﹐不喜食者﹐痰嘈也﹐宜兼化痰。酸水浸心而嘈者﹐戚戚膨膨﹐食少無味﹐此脾气虛寒﹐水谷不化也﹐治宜溫胃健脾。又有誤用消伐等藥﹐脾胃虧損﹐血少嘈雜者﹐中虛則煩雜不饑﹐脾弱則食不運化﹐此宜專養脾胃。﹝張景嶽﹞

有因恣食無節﹐蓄積痰飲﹐滯於中宮﹐而爲嘈雜者﹐屬於痰也。有因病後﹐每於夜分﹐心嘈如饑﹐殊難容忍者﹐此陰虛血少﹐或陽气下陷﹐陰火沸騰﹐屬於气血虛而有火也。﹝《證治匯補》﹞

五更嘈者﹐乃思慮傷血所致。﹝朱丹溪﹞

嘈有虛實眞僞﹐其病總在於胃。《經》云﹕飲入於胃﹐遊溢精气﹐上輸於脾。又云﹕脾與胃﹐以膜相連耳﹐而能爲之行其津液。蓋脾屬陰﹐主乎血﹔胃屬陽﹐主乎气。胃易燥﹐全賴脾陰以和之﹔脾易濕﹐必賴胃陽以運之。若脾陰一虛﹐則胃家飲食遊溢之精气﹐全輸於脾﹐不能稍畱津液以自潤﹐則胃過於燥而有火矣。故欲得食以自資﹐稍遲則嘈愈甚﹐得食則嘈暫止。失治則延成便閉﹑三消﹑噎隔等證。治當補脾陰﹐養營血﹐兼補胃陰﹐甘涼濡潤﹐或稍佐微酸﹐此乃脾陰之虛﹐而致胃家之燥也。更有熱病之後﹐胃气𨿽漸復﹐津液尙未充﹐亦有是證﹐但以飲食調之﹐可以自愈。此二種﹐乃爲虛嘈證也。所謂實嘈者﹐年歲壯盛﹐脾胃生發之气﹐與腎陽充旺﹐食易消磨﹐多食易饑而嘈﹐得食卽止﹐此非病也﹐不必服藥。以上皆是眞嘈證也。所云僞者﹐因胃有痰火﹐以致飲食輸化不淸﹐證見惡心﹑吞酸﹑微煩﹑眩暈﹑少寐﹑似饑非饑﹐𨿽飽食亦不能止﹐此乃痰火爲患﹔治宜淸胃﹐稍佐降痰﹐苦寒膩滯之藥﹐不宜多用。又有胃陽衰微﹐積飲內聚﹐淒淒戚戚﹐似酸非酸﹐似辣非辣﹐飲食減少﹐此屬脾胃陽虛﹔治宜溫通﹐仿痰飲門治之。此二種﹐乃似嘈之僞證也。

俗云心嘈者﹐誤也﹔心但有煩而無嘈﹐胃但有嘈而無煩﹐不可不辧明也。﹝《臨證指南》﹞

脈候

嘈雜﹕有痰因火動者﹐脈滑而數﹔有食郁作熱者﹐脈數而大﹔有因濕痰者﹐脈沈而滑﹔有因气郁者﹐脈沈而澀。﹝《證治匯補》﹞

卷七﹟雜證匯參

關格

經義

人迎一盛﹐病在少陽﹐二盛病在太陽﹐三盛病在陽明﹐四盛以上爲格陽。寸口一盛﹐病在厥陰﹐二盛病在少陰﹐三盛病在太陰﹐四盛以上爲關陰。人迎與寸口俱盛﹐四倍以上﹐爲關格。關格之脈羸不能極於天地之精气則死矣。﹝《素問》﹞

五臟不和﹐則九竅不通﹔六腑不和﹐則畱結爲癰。邪在六腑﹐則陽脈不和﹔陽脈不和﹐則气畱之﹔气畱之﹐則陽脈盛矣。邪在五臟﹐則陰脈不和﹔陰脈不和﹐則血畱之﹔血畱之﹐則陰脈盛矣。陰气太盛﹐則陽气不得相榮也﹐故曰格。陽气太盛﹐則陰气不得相榮也﹐故曰關。陰陽俱盛﹐不得相榮也﹐故曰關格。關格者﹐不得盡其命而死矣。○上魚爲溢﹐爲外關內格。入尺爲覆﹐爲內關外格。﹝《難經》﹞

哲言

寸口脈浮而大﹐浮爲虛﹐大爲實﹔在尺爲關﹐在寸爲格﹔關則不得小便﹐格則吐逆。○心脈洪大而長﹐上微頭小者﹐則汗出﹔下微本大者﹐則關格不通﹐不得尿。頭無汗者可治﹐有汗者死。○趺陽脈伏而澀﹐伏則吐逆﹐水谷不化﹐澀則食不得入﹐名曰關格。﹝張仲景﹞

關則不得小便﹐格則吐逆。關者甚熱之气﹐格者甚寒之气。是關者無出之由﹐格者無入之理。寒在胸中﹐遏絕不入﹔熱在下焦﹐塡塞不出。﹝張潔古﹞

關格者﹐謂膈中覺有所礙﹐欲升不升﹐欲降不降﹐欲食不食﹐此爲气之橫格。﹝戴復庵﹞

走哺﹐由下不通﹐濁气上衝﹐而飲食不得入。關格﹐由上下陰陽之气倒置﹐上不得入﹐下不得出。﹝《醫階辧證》﹞

關格一證﹐在《內經》本言脈體﹐以明陰陽離絕之故。自秦越人以尺寸言關格﹐已失本經之意矣。又仲景曰﹕在尺爲關﹐在寸爲格﹔關則不得小便﹐格則吐逆。故後世自叔和﹑東垣以來﹐無不以此相傳﹐而競置關格一證於烏有矣。再至丹溪﹐則曰此證多死。寒在上﹐熱在下﹐脈兩寸俱盛四倍以上﹐法當吐以提其气之橫格。

愚謂兩寸俱盛四倍﹐又安得爲寒在上耶﹖且脈大如此﹐則浮豁無根﹐其虛可知﹐又堪吐乎﹖謬而謬又﹐莫此爲甚﹗夫《內經》云人迎寸口﹐旣非尺寸之謂﹐而曰吐逆者﹐特隔食一證耳﹔曰不得小便者﹐特癃閉一證耳。二證自有本條﹐其與關格何涉﹖數子且然﹐況其他乎﹖○《經》曰﹕人迎四盛以上爲格陽﹔寸口四盛以上爲關陰﹔人迎與寸口俱盛﹐四倍以上﹐爲關格。此關格之證﹐以脈言﹐不以病言也。

今人患此頗多﹐而人多不知﹐但其兩手之脈﹐浮弦數極﹐大至四倍以上者﹐便是此證。其病必虛裏跳動﹐而气喘不已﹔此之喘狀﹐多無咳嗽﹐但覺胸膈舂舂﹐似脹非脹﹐似短非短﹐微勞則喘甚﹐多言亦喘甚﹐甚至徧身振振﹐慌張不定。此必情欲之傷﹐以致元气無根﹐孤陽離劇之候也﹐多不可治。﹝張景嶽﹞

按﹕《內經》所言﹐人迎與寸口俱盛﹐四倍以上爲關格。是以陽經取決於人迎﹐陰經取決於寸口也。越人云﹕上魚爲溢﹐爲外關內格﹔入尺爲覆﹐爲內關外格。仲景亦謂在尺爲關﹐在寸爲格﹔關則不得小便﹐格則吐逆。皆以陽分取決於寸口﹐陰分取決於尺內也。《難經》又言﹕上部有脈﹐下部無脈﹐其人當吐不吐者死﹔仲景又有趺陽脈伏而澀﹐伏則吐逆﹐水谷不化﹐澀則食不得入﹐名曰關格。則知關格之脈證不一也。而馬仲化釋《內經》﹐謂關格之義﹐非隔食﹑癃閉之證。張介賓直將越人﹑仲景之言﹐一槪非之﹐獨執人迎在頸﹐爲陽明之表脈﹐遂詆東垣﹑丹溪皆仍叔和《脈經》左爲人迎﹑右爲气口之謬。嗚呼﹗《內經》固爲聖經﹐確宜遵從﹐而越人﹑仲景之書﹐未嘗不爲聖經也。蓋人迎气口﹐所以分表裏之陰陽﹔寸口尺內﹐所以分上下之陰陽也。人一身表裏上下之气化﹐皆肺所司﹐血脈皆心所主﹐故凡气血之盛衰﹐靡不變見於气口﹐气口實爲肺經之一脈﹐不過分其部位﹐以候他髒之气耳。卽如仲景所指趺陽少陰﹐𨿽主於足﹐然未嘗不於關尺推之﹔則《內經》所言人迎气口﹐候之左右亦無不可也。故釋《內經》之關格﹐但當言是表裏陰陽痞絕之候﹐不當與上吐下閉之關格混同立論則可﹔若言上吐下閉﹐當稱隔食癃閉﹐不得名爲關格則不可。或言關格之證﹐其脈未必皆然則可﹔若言關格之脈﹐必無在尺在寸之分則不可。﹝《張氏醫通》﹞

關格之爲病﹐世多不得其解﹐不知《內經》分人迎﹑寸口﹐其言早已明析。人迎統三陽﹐寸口統三陰﹔統三陽者胃也﹐統三陰者肺也。陽曰格﹐言其阻﹔陰曰關﹐言其閉。經未明言﹐所患何證﹐猶爲難測。仲景爲解曰﹕關則不得小便﹐格則吐逆﹐則明顯易解矣。陽明主納水谷﹐三陽同阻於陽明﹐水谷何由入﹖太陰主調水道﹐三陰同閉於太陰﹐水道何由調﹖治者不從肺胃求責﹐或以爲陽反在下﹐陰反在上﹔或以爲陽格乎陰﹐陰拒乎陽﹔或謂陰陽不交﹐各造其偏﹐均未得諦當也。○關格一證﹐前本仲景之說爲解﹐其實仲景所言﹐但關格中之一病耳。謂吐逆不得小便﹐爲非關格﹐不可也。以爲遂足以盡關格之病﹐亦不可也。陰陽本自貫通﹐關格則陰陽各聚於一區。《內經》言脈不言證﹐其所包者廣可知。故凡陰陽兩不相顧﹐而病多分見者﹐皆關格之類也。○陰病救陰﹐陽病救陽﹐陰陽同病﹐則陰陽同救。陰陽皆病﹐而分見者﹐其將何以措手乎﹖由是言之﹐吐逆不得小便﹐但爲關格之先兆。他如幹霍亂之欲吐不得吐﹐欲瀉不得瀉﹐或一身而寒熱各半﹐或一病而陰陽混淆者﹐皆關格之類﹐而不得爲眞關格。眞關格者﹐無藥可醫﹐不得盡期而死。﹝《醫參》﹞

補編

關格𨿽有數種﹐然總由肝郁爲病﹐以肝主疏泄故也。治用逍遙散﹐加山梔﹑車前以降逆﹐柴胡以升木郁﹐乃和解之意。﹝陳士鐸﹞

關格者﹐暴病也。大小便祕﹐渴飲嘔吐﹐唇燥面赤﹐脈息沈伏﹐此寒從少陰而入﹐陰盛於下﹐逼陽於上。

須以白通湯﹐寒因熱用﹐和人尿﹑豬膽鹹苦之物於溫熱藥中﹐其气相從﹐可去拒格之寒也。服藥脈漸出者生﹐乍出者死。﹝《趙氏醫貫》﹞

《內經》曰﹕病久則傳化﹐上下不並﹐良醫弗爲。此正指關格而言也。不並猶言不交也﹐陽在上者不能下﹐陰在下者不能上﹐則天地不交﹐而運化之機緘窮矣。欲降其陽則陰傷﹐欲升其陰則陽敗﹐故古人立方﹐不治其寒熱﹐而以通達竅者宜之。﹝《見聞錄》﹞

關格所傷﹐根本已甚﹐藥餌固不可廢。如精虛者﹐當補其精﹔气虛者﹐當益其气。然必須遠居別室﹐靜養澄心﹐假以歲月﹐斯可保全。若不絕謝人事﹐但靠藥餌﹐終無濟也。﹝張景嶽﹞

關格之證﹐自《靈》《素》以及《難經》﹑仲景脈法﹐皆深言之﹐然無其方也。後世以無成方根據傍﹐其中元言奧義﹐總不參研﹐空存其名久矣。惟云岐子述其陰陽反背之狀﹐傳其所試九方。其謂陰陽易位﹐病名關格。胸膈以上﹐陽气常在﹐則熱爲主病﹔身半以下﹐陰气常在﹐則寒爲主病。胸中有寒﹐以熱藥治之﹔丹田有熱﹐以寒藥治之。若胸中寒熱兼有﹐以主客之法治之。治主當緩﹐治客當急。此從《傷寒論》胸中有寒﹐丹田有熱立說﹐實非關格本證。所引《內經》運气治主客之法﹐亦屬無據。至於《靈》《素》《難經》《金匱》之文﹐絕不體會﹐所定諸方﹐渾入後人惡劣窠臼。方中小疵﹐雜用二陳﹑五苓﹑枳殼﹑濃朴﹑檳榔﹑木香是也。方中大疵﹐雜用片腦﹑麝香﹑附子﹑皂角﹑牽牛﹑大黃﹑朴硝是也。夫陰陽不交﹐各造其偏﹐而謂陰反在上陽反在下﹐可乎﹖九死一生之證﹐而以霸術劫奪其陰陽﹐可乎﹖仲景之以趺陽爲診者﹐正欲人調其營衛﹐不偏陰偏陽﹐一味沖和無忤﹐聽胃气之自爲敷布﹐得協於平也。豈一蹴所能幾耶﹖故不問其關於何而開﹐格於何而通﹐一惟求之於中﹐握樞而運。治吐逆之格﹐由中而漸透於上﹔治不溲之關﹐由中而漸透於下﹔治格而且關﹐由中而漸透於上下。姑立進退黃連湯一方﹐要未可爲中人道也。○黃連湯者﹐仲景治傷寒之方也﹔以其胃中有邪气﹐阻遏陰陽升降之機﹐而不交於中土﹐於是陰不得升﹐而獨治於下﹐爲下寒﹐腹中痛﹔陽不得降﹐而獨治於上﹐爲胸中熱﹐欲嘔吐﹐與此湯以升降陰陽固然矣。而濕家下之﹐舌上如苔者﹐丹田有熱﹐胸中有寒﹐亦用此湯何耶﹖蓋傷寒分表﹑裏﹑中三治﹐表裏之邪俱盛﹐則從中而和之﹐故有小柴胡之和法。飲入胃中﹐聽胃气之升者﹐帶柴胡出表﹔胃气之降者﹐帶黃芩入裏﹐一和而表裏之邪盡服﹐不相扡格矣。至於丹田胸中之邪﹐則在於上下﹐而不爲表裏﹐卽變柴胡湯爲黃連湯﹐和其上下。飲入胃中﹐亦聽胃气之上下敷布﹐故不問其上熱下寒﹐上寒下熱﹐皆可治之也。夫表裏之邪﹐則用柴胡﹑黃芩﹔上下之邪﹐則用桂枝﹑黃連。表裏之邪﹐則用生薑以散之﹔上下之邪﹐則用漧薑以開之。仲景聖法昭然矣。昌欲進退其上下之法﹐求之於中﹐握樞而運﹐以漸透於上下。

格則吐逆﹐進而用此方爲宜。蓋太陽主開﹐太陽不開﹐則胸間窒塞﹐食不得入﹐入亦復出﹐以桂枝爲太陽經藥﹐和營衛而行陽道﹐故能開之也。至於五志厥陽之火上入﹐桂枝又不可用矣﹐用之則以火濟火﹐頭有汗而陽脫矣。

其關則不得小便﹐退之之法﹐從胃气以透入陰分﹐桂枝亦在所不取。但胃之關門已閉﹐少陰主闔﹐少陰之气不上﹐胃之關門必不開。《經》曰﹕腎气獨沈。又曰﹕腎气不衡。夫眞气之在腎中﹐猶權衡也﹐有權有衡﹐則關門時開時闔。有權無衡﹐則關門有闔無開矣﹐小溲亦何從而出耶﹖是則腎气丸﹐要亦退之之中所有事矣。腎气交於胃﹐則關門開﹐交於心﹐則厥陽之火隨之下伏﹐有不得不用之時矣。○凡治關格病﹐不知批導﹐但冀止嘔利溲﹐亟治其標﹐技窮力竭﹐無益反損﹐醫之罪也。○凡治關格病﹐不參人迎﹑趺陽﹑太衝﹐獨持寸口﹐已屬疏略。若並寸口陰陽之辧懵然﹐醫之罪也。○凡治關格病﹐不辧脈之陽虛陽實﹐陰虛陰實﹐而進退其治﹐肓人適路﹐不辧東西﹐醫之罪也。○凡治關格病﹐不從王道﹐輒投霸術﹐逞己之能﹐促人之死﹐醫之罪也。﹝《醫門法律》﹞

附方

進退黃連湯黃連薑汁炒一錢五分﹑漧薑炮一錢五分﹑人參人乳拌蒸一錢五分﹑桂枝一錢﹑半夏姜制一錢五分﹑大棗二枚。進法﹕用本方六味俱不制﹐水三茶盞﹐煎一盞半﹐溫服。退法﹕不用桂枝﹐黃連減半﹐或加肉桂五分﹐如上逐味制熟﹐煎服法同。

朝服八味丸三錢﹐半饑服煎劑。

資液救焚湯治五志厥陽之火。生地黃取汁二錢﹑麥門冬取汁二錢﹑人參人乳拌蒸一錢五分﹑胡麻仁炒研一錢﹑柏子仁炒七分﹑甘艸炙一錢﹑五味子四分﹑紫石英敲碎一錢﹑阿膠一錢﹑寒水石敲碎一錢﹑滑石敲碎一錢﹑犀角磨汁三分﹑生薑汁三匙。上除四汁﹑阿膠﹐其八味用水四茶杯﹐緩火煎至一杯半﹔去渣﹑入四汁﹑阿膠﹐再煎至膠烊化﹔斟出﹐調牛黃五釐。日中分二﹑三次熱服。空朝先服八味丸三錢。

卷七﹟雜證匯參

郁

經義

諸气郁﹐皆屬於肺。○木郁達之﹐火郁發之﹐土郁奪之﹐金郁泄之﹐水郁折之。然調其气﹐過者折之﹐以其畏也﹐所謂瀉之。﹝《素問》﹞

哲言

流水不腐﹐戶樞不螻﹐動也。形气亦然﹐形不動﹐則精不流﹐精不流﹐則气郁矣。﹝《呂氏》﹞

郁者﹐結聚而不得發越﹐當升者不得升﹐當降者不得降﹐當變化者不得變化﹐所以傳化失常﹐而病作矣。﹝滑伯仁﹞

气血沖和﹐百病不生﹐一有怫郁﹐百病生焉。其因有六﹕曰气﹐曰濕﹐曰熱﹐曰痰﹐曰血﹐曰食。气郁則生濕﹐濕郁則成熱﹐熱郁則成痰﹐痰郁則血不行﹐血郁則食不化﹐六者相因爲病也。○气郁者﹐胸脇疼痛﹐其脈沈澀。濕郁者﹐關節疼痛﹐天陰則發﹐其脈沈細。熱郁者﹐瞀悶煩心﹐小便赤澀﹐其脈沈數。痰郁者﹐動則喘急﹐脈沈而滑。血郁者﹐四肢無力﹐能食便血﹐脈沈而芤。

食郁者﹐噯酸腹滿﹐不能飲食﹐右脈緊盛。或七情之抑鬱﹐或寒熱之交侵﹐或雨濕之浸淫﹐或酒漿之積聚﹐而成郁疾﹔又如熱郁而成痰﹐痰郁而成癖﹐血郁而成瘕﹐食郁而成痞滿﹐此必然之理也。﹝朱丹溪﹞

有本气自郁而生病者﹕心郁則昏昧健忘﹔肝郁則脇脹噯气﹔脾郁則中滿不食﹔肺郁則漧咳無痰﹔腎郁則腰脹淋濁﹐不能久立﹐膽郁則口苦晡熱﹐怔忡不定。﹝《證治匯補》﹞

七情不快﹐郁久成病﹕或爲虛怯﹐或爲噎隔﹐或爲痞滿﹐或爲腹脹﹐或爲脇痛﹔女子則經閉墮胎﹐帶下崩中。可見百病兼郁如此。﹝何伯齋﹞

補編

木郁達之﹐謂吐之令其條達也。火郁發之﹐謂汗之令其疏散也。土郁奪之﹐謂下之令無壅滯也。金郁泄之﹐謂滲泄解表﹐利小便也。水郁折之﹐謂抑之制其衝逆也。﹝王太僕﹞

郁者﹐郁塞不通也。一有所郁﹐通之而已。《經》有五法﹐皆所以通之﹐特其所以通之之法不一也。如條達者﹐木之性也。木性受郁﹐則不能條達矣。枝葉過密﹐而虫轉生﹐因而枯瘁﹐非芟之﹑剔之﹐不順其性也﹐故《經》言達之。達之者﹐伐肝卽所以補肝也。炎上者﹐火之性也﹐火性受郁﹐則不能炎上矣。如嗚灰堆然﹐則火气不升而將熄矣﹐非撥之﹑吹之﹐不順其性也﹐故《經》言發之。發之者﹐升散無取乎逆折也。至於土郁﹐如徑之塞﹐如山之崩﹐而礙往來﹐非畚插除之不可也﹐故《經》言奪之。若夫金郁﹐如鑄鐘及鳴鉦然﹐失於過濃者﹐則無聲﹐必須刮磨﹐然後應律﹐故《經》言泄之。或開肺竅﹐或通汗孔﹐或利水道﹐皆所以泄之也。水性流行﹐本當無郁﹐或堤防阻焉﹐污穢塞焉﹐慮其橫決﹐多其曲折以緩之﹐言分消也。汗﹑下﹑利酌而用之﹐不拘一法也。﹝《醫參》﹞

《內經》「木郁達之」五句﹐治郁之法也﹔「然調其气」一句﹐治郁之餘法也﹔「過者折之」三句﹐調气之餘法也。夫五法者﹐《經》𨿽爲病由五運之郁所致而立﹐然擴而充之﹐則未嘗不可也。且凡病之起﹐多由乎郁﹔郁者﹐滯而不通之義。或因所乘而爲郁﹐或不因所乘﹐而本气自郁﹐皆郁也﹐豈惟五運之變﹐能使然哉﹗木郁達之﹔達者﹐通暢之也。如肝性急﹐怒气逆﹐脇或脹﹐火時上炎﹐治以苦寒辛散而不愈者﹐則用升發之藥﹐加以厥陰報使而從治之。又如久風入中爲飧泄﹐及不因外風之入﹐而淸气在下爲飧泄者﹐則以輕揚之劑﹐舉而散之。此皆達之之法也。王氏謂吐之令其條達﹐爲木郁達之。東垣謂食塞胸中﹐食爲坤土﹐胸爲金位﹐金主殺伐﹐與坤土俱在於上而旺於天﹐金能克木﹐故肝木生發之气﹐伏於地下﹐非木郁而何﹖吐去上焦陰土之物﹐木得舒暢﹐則鬱結去矣﹐此木郁達之也。竊意王氏以吐訓達﹐不能使人無疑。以爲肺金盛而抑制肝木歟﹖則瀉肺气舉肝气可矣﹐不必吐也。以爲脾胃濁气下流﹐而少陽淸气不升歟﹖則益胃升陽可矣﹐不必吐也。𨿽然木郁固有吐之之理﹐今以「吐」字總該「達」字﹐則凡木郁皆當用吐矣﹐其可乎哉﹖至於東垣所謂食塞肺分﹐爲金與土旺於上而克木﹐又不能使人無疑。夫金之克木﹐五行之常道﹐固不待夫物傷而後能也。且旣爲物所傷﹐豈有反旺之理﹖若曰吐去其物﹐以伸木气﹐乃是反爲木郁而施治﹐非爲食傷而施治矣。夫食塞胸中而用吐﹐正《內經》所謂其髙者因而越之之義耳﹐恐不勞引木郁之說以之也。火郁發之﹔發者﹐汗之也﹐升舉之也。如腠理外閉﹐邪熱怫郁﹐則解表取汗以散之。又如龍火郁甚於內﹐非苦寒沈降可治﹐則用升浮之藥﹐佐以甘溫﹐順其性而從治之﹐如升陽散火湯是也。此皆發之之法也。土郁奪之﹔奪者﹐攻下也﹐劫而衰之也。如邪熱入胃﹐用鹹寒之劑﹐以攻去之。又如中滿腹脹﹐濕熱內甚﹐其人壯气實者﹐則攻下之。其或勢盛而不能頓除者﹐則劫奪其勢而使之衰。又如濕熱爲痢﹐有非輕劑可治者﹐則或攻或劫﹐以致其平。此皆奪之之法也。金郁泄之﹔泄者﹐滲泄而利小便也﹐疏通其气也。如肺金爲腎水上源﹐金受火爍﹐其令不行﹐源郁而滲道閉矣﹐宜整肅金化滋以利之。

又如肺气郁﹐胸滿仰息﹐非利肺气不足以疏通之。此皆泄之之法也。王氏謂滲泄解表利小便﹐爲金郁泄之。

夫滲泄利小便﹐固爲泄金郁矣﹐其「解表」二字﹐莫曉其意﹐得非以人之皮毛屬肺﹐其受邪爲金郁﹐而解表爲泄之乎﹖竊謂如此﹐則凡筋病便是木郁﹐肉病便是土郁耶﹖且解表間於滲泄﹑利小便之中﹐是滲泄﹑利小便爲二治矣。若以滲泄爲滋肺生水﹐以利小便爲直治膀胱﹐旣責不在肺﹐何爲金郁乎﹖是亦不通。故予易之曰﹕滲泄而利小便也。水郁折之﹔折者﹐制禦也﹐伐而挫之﹐漸殺其勢也。如腫脹之病﹐水气淫溢﹐而滲道以塞。夫水之所不勝者土也﹐今土气衰弱﹐不能制之﹐故反受其侮﹐治當實其脾土﹐資其運化。俾土可以制水而不敢犯﹐則滲道達而後愈也。或病勢旣旺﹐非上法所能遽制﹐則用滲水之藥﹐以伐而挫之﹔或去菀陳﹑開鬼門﹑潔淨府﹐三治備舉疊用﹐以漸平之。王氏所謂抑之﹐制其衝逆﹐正欲折挫其泛濫之勢也。夫實土者守也﹐泄水者攻也﹐兼三治者﹐廣略而決勝也﹐𨿽俱爲治水之法﹐然不審病之虛實﹑久近﹑淺深﹐雜焉而妄施之﹐其不傾踣者寡矣。且夫五郁之病﹐固有法以治之矣﹐然邪气久客﹐正气必損﹔今邪气𨿽去﹐正气豈能遽平﹖苟不平調正气﹐使各安其位﹐復其常於治郁之餘﹐則猶未足以盡其妙。故又曰﹕然調其气﹐苟調之而其气猶或過而未服﹐則當益其所不勝以制之。如木過者﹐當益金﹐金能制木﹐則木斯服矣。所不勝者﹐所畏者也。故曰﹕過者折之﹐以其畏也。夫制物者﹐物之所欲也﹔制於物者﹐物之所不欲也﹔順其欲則喜﹐逆其欲則惡。今逆之以所惡﹐故曰﹐所謂瀉之。王氏以鹹瀉腎﹑酸瀉肝之類爲說﹐未盡厥旨。﹝王安道﹞

《經》云﹕木郁達之。釋者以達爲宣吐﹔又云﹐用柴胡﹑川芎條達之。愚謂此不過隨文訓釋﹐而於達之之意﹐猶有未盡。夫木郁卽肝郁也。《素問》云﹕治病必求其本。郁証之起﹐必有所因﹐求其所因而治之﹐則郁自解﹔郁解﹐而達自在其中矣。矧木郁之證﹐婦人居多﹐其情性偏執﹔肝病變幻多端﹐總宜從其性﹐適其宜﹐而致中和﹐卽爲達也。彼若吐若升﹐止可以言實﹐未可以言虛。今人柔脆者恆多﹐豈可槪施升吐哉﹖若火土金水四郁﹐古人注釋﹐𨿽於經義未悖﹐然亦止可以言實﹑言外因﹐未可以言虛﹑言內因也。蓋因郁致疾﹐不特外感六淫﹐而於情志爲更多﹐治當求其所因﹐則郁自解﹔郁解﹐則發﹑奪﹑泄﹑折﹐俱在其中矣。因者﹐病之本﹔本之爲言﹐根也﹐源也。﹝《吳醫匯講》﹞

木郁宜達。若气陷不舉者﹐發卽達也﹔气壅不開者﹐奪卽達也﹔气祕不行者﹐泄亦達也﹔气亂不調者﹐折亦達也。火郁當發。若元陽被抑﹐則達非發乎﹖臟腑畱結﹐則奪非發乎﹖膚竅閉塞﹐則泄非發乎﹖津液不化﹐則折非發乎﹖且奪者﹐挽回之謂﹐大實﹐非大攻不足以蕩邪﹔大虛﹐非大補不足以奪命﹐是皆所謂奪也。折者﹐折中之謂﹐火實則陽亢陰虛﹐火虛則气不化水﹐制作隨宜﹐是皆所謂折也。○凡五气之郁﹐則諸病皆有﹐此因病而郁也。至若情志之郁﹐則總由乎心﹐此因郁而病也。第自古言郁者﹐但知解郁順气﹐通作實邪論治﹐玆予辧其三證﹐庶可無誤。蓋一曰怒郁﹐二曰思郁﹐三曰憂鬱。如怒郁者﹐方其大怒气逆之時﹐則實邪在肝﹐多見气滿腹脹﹐所當平也。及其怒後而逆气已去﹐惟中气受傷矣﹐旣無脹滿疼痛等證﹐而或爲倦怠﹐或爲少食﹐此以木邪克土﹐損在脾矣。是可不知培養而仍加消伐﹐則所伐者其誰乎﹖此怒郁之有先後﹐亦有虛實﹐所當辧治者如此。○又若思郁者﹐則惟曠女嫠婦﹐及燈窗困厄﹐積疑任怨者皆有之。思則气結﹐結於心而傷於脾也。及其旣甚﹐則上連肺胃﹐而爲咳喘﹐爲失血﹐爲隔噎﹐爲嘔吐﹔下連肝腎﹐則爲帶濁﹐爲崩淋﹐爲不月﹐爲勞損。

若初病而气結爲滯者﹐宜順宜開﹔久病而損及中气者﹐宜修宜補。然以情病者﹐非情不解﹐其在女子﹐必得順遂而後可釋﹔或以怒勝思﹐亦可暫解。其在男子﹐使非有能屈能伸﹐達觀上智者﹐終不易卻也。○又若憂鬱者﹐多以衣食之累﹐利害之牽﹐及悲憂驚恐而致者。蓋悲則气消﹐憂則气沈﹐必傷脾肺﹔驚則气亂﹐恐則气下﹐必傷肝腎。此其戚戚悠悠﹐精气但有消索﹐神志不振﹐心脾日以耗傷﹐凡此皆陽消之證﹐尙何實邪﹖而再加解散﹐其與鷺鷥腳上割股者﹐何異也﹗﹝張景嶽﹞

東方生木﹐木者生生之气﹐木郁則火亦郁矣。火郁則土郁﹐土郁則金郁﹐金郁則水郁﹐此五行相因﹐自然之理。予以一方治其木郁﹐而諸郁皆愈。一方者何﹖逍遙散是也。方中柴胡﹑薄荷二味最妙﹐蓋木喜風﹐風搖則舒暢。甚者加黃連以治心火﹔吳萸气臊﹐肝之气亦臊﹐同气相求﹐而佐金以制木﹐此左金之所以得名也。然猶未也。一服之後﹐繼用六味地黃湯﹐加柴胡﹑芍藥以滋腎水﹐俾水能生木。逍遙散﹐風以散之也﹔地黃湯﹐雨以潤之也。木火之郁旣舒﹐木不克土﹐土亦滋潤﹐無燥之病﹐金水自相生矣。予謂一法可通五法者如此﹐豈惟是哉﹗推之大之﹐其益無窮。凡寒熱往來﹐似瘧非瘧﹐吐酸嘈雜﹐胸脇痛﹐小腹脹悶﹐黃膽瘟疫﹐疝气飧泄等證﹐皆對証之方也。推而至於傷風﹑傷寒﹑傷濕﹐除直中外﹐凡外感者﹐俱作郁看﹐以逍遙散加減出入﹐無不獲效。如小柴胡湯﹑四逆散﹑羌活湯﹐大同小異﹐然不若此方之附應也。神而明之﹐變而通之﹐存乎人耳﹗﹝《趙氏醫貫》﹞

《內經》論「木郁達之」五句﹐治郁之法最詳。所謂郁者﹐淸气不升﹐濁气不降也。然淸濁升降﹐皆出於肺﹐使太陰失治節之令﹐不惟生气不升﹐收气亦不降﹐上下不交﹐而郁成矣。故《經》云﹕太陰不收﹐肺气焦滿。又云﹕諸气郁﹐皆屬於肺。然肺气之布必由胃气之輸﹐胃气之運必本三焦之化﹐甚至爲痛﹑爲嘔﹑爲脹﹑爲利﹐莫非胃气不宣﹐三焦失職所致。故五郁之中﹐金木尢甚。前人用逍遙散調肝之郁﹐兼淸火滋陰﹔用瀉白散淸肺之郁﹐兼潤燥降逆。要以木郁上衝卽爲火﹐金郁斂澀卽爲燥也。﹝季楚重﹞

郁之爲病﹐非止一端﹕有郁久而生病者﹐有病久而生郁者﹐有誤藥而成郁者。故凡病屬郁﹐古人立越鞠丸以治之。王節齋云﹕气虛者﹐兼用四君﹔血虛者﹐兼用四物﹔挾痰者﹐兼用二陳﹐得其要矣。﹝羅赤誠﹞

郁證﹐多緣於志慮不伸﹐气先受病﹐故越鞠﹑四七﹐始而立也。郁之旣久﹐火邪耗血﹐豈蒼術﹑香附輩能久服乎﹖是逍遙﹑歸脾繼而設也。然郁證多患於婦人﹐《經》謂二陽之病發心脾﹐及思想無窮﹐所願不得﹐皆能致病。爲證不一﹕或發熱頭痛者有之﹐喘嗽气乏者有之﹐經閉不調者有之﹐狂癲失志者有之﹐火炎失血者有之﹐骨蒸勞瘵者有之﹐疽生虫者有之。治法總不離乎逍遙﹑歸脾﹑左金﹑越鞠﹑四七等方﹐參究新久虛實選用。﹝張路玉﹞

歸脾湯﹐治脾而開郁﹔逍遙散﹐治肝而疏郁﹐二方爲治郁妙劑﹐他藥恐消耗元气﹐宜愼用之。﹝《折肱漫錄》﹞

郁證主於開郁﹐開郁不過行气﹐行气則用香燥。然有香燥過多﹐因而竅不潤澤﹐气終不行﹐郁終不開者﹐宜用養血藥以潤其竅﹐利其經﹐香附﹑川芎不足恃也。﹝吳篁池﹞

治郁之法﹐多以調中爲要者﹐蓋脾胃居中﹐心肺在上﹐腎肝處下﹐四髒所受之邪過於中者﹐中先受之。況飲食不節﹐寒暑不調﹐停痰積飲﹐而脾胃亦先受傷﹐所以中焦致郁恆多也。治宜開發運動﹐鼓舞中州﹐則三陰﹑三陽之郁﹐不攻自解矣。﹝《證治匯補》﹞

《經》言五郁之發﹐乃因五運之气太過不及﹐遂有勝復之變。由此觀之﹐天地且有郁﹐況於人乎﹗故六气著人﹐皆能郁而致病。如傷寒之邪郁於營衛﹐暑濕之蘊於三焦﹐疫邪之客於膜原﹐風﹑寒﹑濕三气﹐雜感而成痺證。總之﹐邪不解散卽謂之郁﹐此外感六气而成者也。七情之郁﹐如思傷脾﹑怒傷肝之類﹐其原總由於心﹐情志不遂﹐則郁而成病﹐其證心脾肝膽爲多。治有淸泄上焦郁火﹐或宣暢少陽﹐或開降肺气﹐及通補肝胃﹑泄膽補脾﹑宣通脈絡諸法。若熱郁至陰﹐則用鹹補苦泄。

夫郁則气滯﹐久必化熱﹐熱郁則津液耗而不流﹐升降之機失其常度﹐初傷气分﹐久延血分﹐而爲郁勞沈。用藥以苦辛涼潤宣通﹐不投燥熱斂澀呆補﹐此治療之大法也。且郁則气滯﹐其滯或在形軀﹐或在臟腑﹐必有不舒之證。蓋气本無形﹐郁則气聚﹐似有形而實無質﹐如胸膈似阻﹐心下虛痞﹐脇脹背脹﹐脘悶不食﹐气瘕攻衝﹐筋脈不舒等候。醫家誤認有形之滯﹐破气攻削﹐迨至愈治愈劇﹐轉方又屬呆補﹐此不死於病﹐而死於藥矣。不知情志之郁﹐由於隱曲不伸﹐故气之升降開闔﹐樞機不利﹐𨿽《內經》有泄﹑折﹑達﹑發﹑奪五郁之治﹐猶慮難全。故《疏五過論》有嘗富後貧﹐故貴脫勢﹐總屬難治之例。蓋郁證全在病者能移情易性﹐醫者構思靈巧﹐不重在攻補﹐而在乎用苦泄熱而不損胃﹐用辛理气而不破气﹐用滑潤濡燥澀而不滋膩气機﹐用宣通而不揠苗助長﹐庶幾幸成。若必欲求十全之治﹐則惟道家有言﹐欲要長生﹐先學短死﹐此乃治郁之金丹也。﹝《臨證指南》﹞

諸病久則气滯血凝而成鬱結﹐治之各因其證﹐兼以解郁﹐郁滯一開﹐則气血通暢﹐而諸病自愈矣。今醫治久病﹐每用本病之藥而不效者﹐皆郁之故也。醫不悟此﹐妄變他方﹐愈變愈訛﹐而病劇矣。此郁之治﹐當熟知也。﹝徐春甫﹞

脈候

郁火脈﹐極難看﹐大抵多弦澀凝滯﹐緣火不透發﹐則經脈俱爲所遏﹐故多沈伏不出耳。﹝《己任編》﹞

凡沈細脈﹐人皆以爲寒﹐或見其體弱﹐又誤認爲虛﹐不知郁脈沈細﹐前人已言之矣。﹝方星巖﹞

古人皆以結﹑促爲郁脈﹐使必待此而後爲郁﹐則郁證不多見矣。凡診郁證﹐但見气血不順﹐而脈不平和者﹐皆郁也。﹝張景嶽﹞

郁脈﹐𨿽多沈伏結促﹐不爲患也﹐所慮在牢革弦彊不和耳。

蓋沈﹑伏﹑結﹑促﹐有气可散﹐气通則和。若牢革弦彊﹐則正气先傷﹐無气可散﹐卽從事調補﹐尙難克效﹐況復誤行耗气之藥乎﹗所以郁證得弦彊脈者﹐往往多成虛損也。﹝張路玉﹞

凡抑鬱之病﹐用開郁藥﹐而脈反洪大者﹐可不必慮﹐此病气已開也。﹝羅赤誠﹞

選案

予壯年因憂鬱致疾﹐狀如勞瘵﹐徧服補養諸方﹐其病愈重。後遇一名醫﹐視之曰﹕爾乃郁疾﹐非虛損也。

用越鞠丸治愈。﹝《東陽文集》﹞

一婦無子致郁﹐經不行者三月﹐病患腹痛惡心﹐醫云有孕﹐安胎行气止痛﹐服藥不效。凡未申時卽發寒熱﹐腹中有塊如彈子大者二﹑三十枚﹐翻騰作痛﹐行動水聲漉漉﹐痛極嘔吐酸水﹐吐盡則塊平﹐而寒熱除﹐痛亦不作﹐明日依然。又作瘧治轉劇。予診左弦尺澀﹐右濡弱﹐尺同左。謂曰﹕此郁病也﹐豈有澀脈成孕之理。方以二陳﹑香附﹑山梔﹑撫芎﹑延胡﹑當歸﹑紅花﹐藥進痛止﹐藥止痛發﹐調治一月﹐不能除根。因令就黃古潭先生診視﹐曰﹕此郁火病也﹐其原起於肝膽﹐肝主謀慮﹐膽主決斷﹐謀慮不決則郁生﹐郁生則木盛﹐木盛則淩脾﹐脾傷則不能運化精微而生气血﹐故月水不來﹔金失母養﹐降令不行﹐木寡於畏﹐侮所不勝﹐故直犯淸道而作吐﹐吐後諸證皆減者﹐木升而火熄也。方用黃五錢﹐柴胡三錢﹐白芍二錢﹐甘艸一錢﹐陳皮﹑貝母﹑枳實各五分﹐姜三片﹐一服而寒熱除﹐再服而痛減吐止﹐水聲亦絕。其夫喜曰﹕何神速也﹖復請命於先生﹐曰﹕寒熱者﹐少陽膽也﹔吐酸者﹐厥陰肝也﹔痛而腹塊翻騰者﹐火盛激動其水﹐如鍋中湯泡沸騰也。吐多則肺金愈傷﹐故用黃補肺金爲君﹐使得以制肝木﹔柴胡瀉肝爲臣﹐升發其膽火。《經》曰﹕木郁達之。夫木性上升者也﹐郁則不升﹐故用柴胡升發肝膽之淸气﹐使衝開其鬱結﹔過者折之﹐以其畏也﹐所謂瀉之﹔補肺制肝﹐正謂此也。損其肝者緩其中﹐甘艸緩中爲佐﹔木位之主﹐其瀉以酸﹐白芍於土中瀉木爲佐。病久生郁﹐郁久生涎﹐貝母﹑陳皮﹑枳實﹐開郁逐涎爲使。然後金得其正﹐木得其平﹐土得其安﹐由是病去而愈速。前方用山梔降下之藥﹐火勢正熾﹐豈區區寒涼所能抑哉﹖輕者正治﹐重則從其性而升之﹐治病要識此意。﹝孫一奎﹞

一人久抱憂鬱﹐如癡如呆﹐忽笑忽哭﹐口中喃喃﹐不思飲食﹐家人偶持炭過﹐大喜奪食﹐後遂爲常﹐每日必食斤許﹐醫用化痰淸心之劑無功。予謂郁傷肝木﹐木火自焚﹐漸成焦腐﹐炭爲木燼﹐同類相求。病可治者﹐喜在食則胃气猶存﹐但補心肝之气血﹐而去其痰涎自愈。﹝程仲華﹞

卷八﹟雜證匯參

瘧

經義

夏傷於暑﹐秋爲瘧。○夏暑汗不出者﹐秋成風瘧。﹝《素問》﹞

哲言

牡瘧﹐但寒不熱﹐無汗寒栗﹐頭痛﹐病屬太陽。癉瘧﹐但熱不寒﹐煩熱自汗﹐病屬陽明。風瘧﹐先熱後寒﹐惡風自汗﹐頭痛﹐病屬少陽。濕瘧﹐先寒後熱﹐身重嘔逆﹐病屬太陽。瘧﹐寒熱間日一作﹐或三日一作﹐纏綿不已﹐病屬少陰﹑厥陰。﹝《醫階辧證》﹞

身後爲太陽﹐太陽者﹐膀胱寒水也。身前爲陽明﹐陽明者﹐大腸燥金也。少陽之邪在其中﹐近後膀胱寒水則惡寒﹐近前陽明燥金則發熱﹐故爲寒熱往來也。﹝李東垣﹞

瘧病之寒戰﹐乃內熱將作﹐火衝其气﹐故凜凜而寒﹐非眞冷也﹐不得以熱藥治之。﹝《己任編》﹞

瘧發必有寒有熱﹐有寒熱之往來﹐適在少陽所主之界。偏陰則多寒﹐偏陽則多熱﹐卽其純熱無寒﹐而爲癉瘧﹑溫瘧﹔純寒無熱﹐而爲牡瘧。要皆自少陽而造其極偏﹐補偏救獘﹐亦必返還少陽之界﹐陰陽兩協於和而後愈也。瘧邪如傀儡﹐少陽則提傀儡之綫索﹐操縱進退﹐一惟少陽主張。﹝諭嘉言﹞

凡瘧因於暑﹐人皆知之﹐不知夏令炎熱﹐此自正气之宜﹐而人有畏熱者﹐每多避暑貪涼﹐此因暑受寒﹐所以致瘧。《經》曰﹕夏暑汗不出者﹐秋成風瘧。義可知也。然又惟稟質薄弱﹐或勞倦過傷者﹐尢易感邪﹐此所以受邪有淺深﹐而爲病有輕重。第以病因暑致﹐故曰受暑﹐而不知暑有陰陽﹐瘧惟陰暑爲病耳。至其病變﹐則有爲寒證者﹐有爲熱證者﹐有宜散者﹐有宜斂者﹐有宜溫者﹐有宜淸者﹐其要在標本虛實﹐因證制宜斯盡善矣。其有云傷暑﹐而認暑爲火者﹔有云脾寒﹐而執以爲寒者﹐皆偏見也。○凡瘧發在夏至後秋分前者﹐病在陽分﹐其病淺。發在秋分後冬至前者﹐病在陰分﹐其病深。發在子後午前者﹐此陽分病也﹐易愈。發在午後子前者﹐此陰分病也﹐難愈。○凡瘧自陰漸陽﹐自遲漸早者﹐由重而輕也。自陽漸陰﹐自早漸遲者﹐由輕而重也。凡感邪深者﹐其發必遲﹐必使漸早漸近﹐方是佳兆。故治此疾者﹐春夏爲易﹐秋冬爲難。﹝《景嶽全書》﹞

瘧有一日一發者﹐有間日一發者。昔人謂一日者輕﹐間日者重﹐以爲衛气不勝邪﹐非積二日﹐不能逐出風府也。然有間日一發而輕者﹐則邪微病微﹐必積二日﹐方能與衛气交爭﹐迸出風府﹐不得以重論。○瘧邪與瘟疫相似﹐但疫重而瘧輕耳。﹝《醫參》﹞

諺云﹕少不可弱﹐老不可瘧。蓋少年欲火正旺﹐陰水愈虧﹐老年气血衰微﹐不能任其寒熱淩虐之狀耳。﹝《見聞錄》﹞

或問有瘧發時而脈歇至﹐人事昏譫﹐瘧退則神淸而脈不歇至者﹐何也﹖答曰﹕瘧發之時﹐邪气阻滯﹐則正气不能周流﹐故脈歇至。瘧止邪散﹐正气復﹐則脈舒﹐故如常。瘧發昏譫者﹐由熱甚亂其神明故耳。﹝方星巖﹞

補編

瘧疾有風﹑寒﹑暑﹑濕不同﹐治療有汗﹑吐﹑下各異﹐方術百千﹐不能盡述。獨無痰不成瘧﹐無食不成瘧﹐深得致瘧之因。無汗要有汗﹐散邪爲主﹔有汗要無汗﹐扶正爲主﹐深得治瘧之法。﹝《趙氏醫貫》﹞

瘧病一門﹐《巢氏病原》妄分五臟。後人謂其發明《內經》﹐深信不疑﹐而不知瘧邪不從髒發。《內經》所無之理﹐巢氏臆言之耳。陳無擇三因之說韙矣。乃謂夏傷於暑﹐秋爲瘧者﹐不可專以此論﹐何其甘悖聖言耶﹖至論內因﹐抄襲巢氏心﹑肝﹑脾﹑肺﹑腎五瘧立言﹐仍是巴人下裏之音矣。張子和治瘧﹐喜用汗﹑吐﹑下三法﹐自誇本於長沙。詎知仲景所謂汗下者﹐但從少陽之和法而進退其間﹐不從傷寒之汗下起見也。其可吐者﹐或用瓜蒂﹐或用常山苗﹐各有深義﹐亦豈漫然而吐之耶﹖且子和謂治平之時﹐其民夷靜﹐𨿽用砒石毒藥﹐以熱治熱﹐亦能取效﹐是何言歟﹖至東垣﹑丹溪﹐確遵《內經》夏傷於暑﹐秋必瘧之論﹐多所發明。而謂吳楚閩廣之人﹐患瘧甚多﹐陽气素盛之處﹐其地卑濕﹐長夏之時﹐人多患瘧霍亂瀉痢﹐傷濕熱也﹐此語誠爲聰明絕世矣。然於《內經》之旨﹐尙隔一層。《內經》運气﹐暑與濕同推﹐不分彼此﹐曾何分南北乎﹖且丹溪所論十二經﹐皆能爲病﹐固卽《刺瘧篇》之旨﹐曷不遵《金匱》推足少陽一經爲主﹐坐令多歧亡羊耶。方書俱以溫瘧爲傷寒壞病﹐與風瘧大同﹐此言出於何典﹖至於牡瘧﹐總無其名﹐統括於寒瘧之內﹐誤指寒瘧爲髒寒之極﹐故無熱有寒﹐用姜﹑桂﹑附子溫之。又有更其名爲牝瘧者﹐云久受寒濕﹐陰盛陽虛﹐不能制陰﹐所以寒多不熱﹐淒愴振振﹐亦行溫熱之法﹐直是殺人不轉睫矣。又謂暑瘧卽癉瘧﹐嘔者用縮脾等藥﹐從無有救少陽木火之邪如救焚者﹐適燕而南其指﹐抑何生民之不幸耶﹖○弦數者風發也﹐以飲食消息止之。仲景旣云弦數者多熱矣﹐復申一義云﹐弦數者風發﹐見多熱不已﹐必至於極熱﹐熱極則生風﹐風生則肝木侮土﹐而傳其熱於胃﹐坐耗津液﹐陽愈偏而不返。此未可徒求之於藥也﹐須以飲食消息而止其熾熱﹐卽梨汁﹑蔗漿生津止渴之屬﹐正《內經》風淫於內﹐治以甘寒之旨也。﹝諭嘉言﹞

凡治瘧當知標本﹐有標則治標﹐無標則治本﹐此最爲治瘧之肯綮。蓋標以邪气言﹐本以正气言﹐夫邪正相爭﹐所以病瘧。凡瘧之初起﹐本由邪盛﹐此當治邪﹐固無疑也。若或表散已過﹐久而不愈﹐則於邪正之間﹐有不可不辧矣。蓋有邪者﹐證必猖熾﹐脈必弦緊﹐或頭痛未除﹐或汗出未透。凡屬形證有餘者﹐卽其病𨿽已久﹐亦必有邪未淸﹐但覺有邪﹐猶宜兼標爲治。若汗出已多﹐邪解已透﹐別無實證實脈可據﹐而猶不愈者﹐必由正气全虛﹐或以質弱﹐或以年衰﹐此當專治其本﹐但使元气恢復﹐則無不愈。設或不明標本﹐無論有邪﹑無邪﹐而但知攻瘧﹐則害多矣﹗○治瘧之法﹐若其久而汗多﹐腠理開泄﹐陽不能固者﹐必補斂之。無汗則腠理致密﹐邪不能解﹐必發散之。故曰﹕有汗要無汗﹐扶正爲主。無汗要有汗﹐散邪爲主﹐此大法也。蓋瘧本外邪﹐非汗不解﹐若不知善解其邪﹐而妄用劫劑﹐多致胃气受傷﹐宜以補劑爲主﹐加減取汗。若邪在陰分﹐則下體最難得汗﹐補藥力到﹐自然汗出至足﹐方是佳兆。○凡寒邪之自外入者﹐得汗卽解﹐如傷寒之類是也。而惟瘟瘧之候﹐則病有深淺不同﹐如病瘟者﹐𨿽有大汗﹐而熱仍不退。病瘧者﹐屢發屢汗﹐而瘧猶不止。此其所感者深﹐故不能以一﹑二汗而卽愈﹐或通身如洗而邪猶不能透。若此者﹐但當察其彊弱﹐仍漸次再汗之﹐方得邪解。故不可謂汗後必無邪也﹐此但當以脈之緊與不緊﹐頭身之痛與不痛﹐寒熱之甚與不甚爲辧耳。○古稱治瘧﹐凡將發之時﹐與正發之際﹐愼勿施治﹐必待陰陽並極﹐勢平之後﹐然後治之﹔或於未發之先﹐迎而奪之。此說殊似不然﹐予近治瘧﹐每迎其銳而擊之﹐最捷最效。是可見古法之有不必泥者。﹝《景嶽全書》﹞

瘧由伏邪而成﹐當辧其六气中所傷何气﹐六經中病涉何經﹐若小柴胡專主少陽﹐豈能兼括哉﹖此證春冬間有﹐惟夏秋暑濕爲患者居多。暑必挾濕﹐專傷气分﹐須分別其上焦中焦暑濕二气﹐何者爲重﹖若暑熱重者﹐專究上焦肺臟淸气﹐瘧發必熱重寒微﹐唇舌絳赤﹐煩渴喜飲﹐其脈色自有陽勝之候﹐當宗桂枝白虎﹐及天水散加辛涼之品爲治。若濕邪重者﹐當議中焦脾胃陽气﹐瘧發𨿽熱勢蒸燔﹐然舌必有膩苔﹐渴喜暖湯﹐胸脘痞脹﹐嘔惡﹐其脈色自有陽气不舒之狀﹐當宗正气散及二陳湯去甘艸加杏﹑蔻﹑生薑之類主之。必要陽盛於陰﹐而後配和陽之劑﹐方無貽累。倘證象兩兼﹐則兩法兼之可也。大凡是證﹐若邪輕正不甚虛者﹐寒熱相等﹐而作止有時。若邪重正怯者﹐寒熱模糊﹐來勢必混而不分。邪淺則一日一發﹐稍深則間日一發﹐最深則三日一發﹐古稱爲三陰大瘧﹐以肝脾腎三髒之見證爲要領。其補瀉寒溫﹐亦不離仲景治三陰之法爲根蒂﹐可知陽經輕淺之方﹐治之無益也。所云移早則邪達於陽﹐移晏則邪陷於陰﹐陰陽勝復﹐於此可參。

若久而不已﹐必有他虞。太陰之虛浮脹滿﹐有通補之理中湯﹐開腑之五苓散。少陰之痿弱成勞﹐有滋陰之復脈湯﹐溫養之升奇法。厥陰之厥逆吐蛔﹐及邪結爲瘧母﹐有烏梅丸與鱉甲煎法。又如心經瘧久﹐必動其營﹐則爲煩渴見紅﹐肺經瘧久﹐必傷其津﹐則爲胃祕腸痺﹐一則滋陰爲主﹐一則淸降爲宜。或暑濕格拒三焦﹐而嘔逆不納者﹐宗半夏瀉心法。穢濁蒙蔽膻中﹐而淸靈昧甚者﹐用牛黃淸心丸。心陽暴脫﹐有龍﹑蠣之救逆。胃虛嘔呃﹐有旋復﹑代赭之成方。至於表散和解﹐通陽補气﹐滋陰化營﹐搜邪入絡﹐動藥劫截﹐辛酸兩和﹐營衛並補﹐及陽瘧之後養胃陰﹐陰瘧之後理脾陽等法﹐已全備矣。○治瘧用烏梅﹐以酸泄木安土之意。用常山﹑艸果﹐乃劫其太陰之寒﹐使二邪不相並也。用人參﹑生薑曰露姜飲﹐一以固元﹐一以散邪﹐取通神明去穢惡之气。瘧邪旣久﹐深入血分﹐或結瘧母﹐宜鱉甲煎丸煎方活血通絡。﹝《臨證指南》﹞

少陽證知可解者﹐寒熱日不移時而作﹐邪未退也。若用柴胡而移其時﹐早移於晏﹐晏移於早﹐气移於血﹐血移於气﹐是邪無可容之地﹐知可解也。﹝王好古﹞

瘧者﹐陰陽交爭﹐寒熱互作﹐用藥須半生﹑半熟﹐半冷﹑半熱﹐乃收十全之功。﹝《得效方》﹞

治瘧藥煎好﹐須露一宿服。蓋瘧者暑气爲病﹐暑得露卽解。﹝繆仲淳﹞

瘧病須待熱退身涼﹐方可飲食﹐切勿帶熱飲食﹐恐停積不消﹐而成痞成鼓者有之。﹝《萬病回春》﹞

凡治瘧不求邪之所在﹐輒行大汗﹑大下﹐傷人正气者﹐醫之罪也。○凡用截瘧之法﹐不俟瘧勢稍衰﹐輒求速止者﹐醫之罪也。○凡用吐法﹐妄施惡劣之藥﹐並各種丸藥﹐傷人臟腑者﹐醫之罪也。﹝《醫門法律》﹞

癉瘧

師曰﹕陰气孤絕﹐陽气獨發﹐則熱而少气煩冤﹐手足熱而欲嘔﹐名曰癉瘧。若但熱不寒者﹐邪气內藏於心﹐外舍分肉之間﹐令人銷鑠肌肉。﹝《金匱》﹞

癉瘧一證﹐在《內經》曰﹕肺素有熱﹐气盛於身﹐發則陽气盛﹐陽气盛而不衰﹐故致銷鑠肌肉者﹐命曰癉瘧﹐自與諸瘧不同。治法有三﹕如熱邪內蓄而表邪未解者﹐則當散以辛涼﹔如熱因邪致﹐表𨿽解而火獨盛者﹐則當淸以苦寒﹐此皆治其有餘也。若邪火𨿽盛﹐而气血已衰﹐眞陰自耗者﹐急宜壯水固元﹐若但知瀉火﹐則陰日亡﹐必致不救。﹝《景嶽全書》﹞

溫瘧

溫瘧者﹐其脈如平﹐身無寒﹐但熱﹐骨節疼煩﹐時嘔﹐白虎加桂枝湯主之。﹝《金匱》﹞

《內經》所稱先熱後寒之溫瘧有二﹕一者先傷於風﹐後傷於寒﹐風爲陽邪﹐寒爲陰邪﹐先陽後陰﹐故先熱後寒。此以風寒兩傷營衛之法治之﹐初無難也。其一爲冬感風寒﹐深藏骨髓﹐內捨於腎﹐至春夏時令大熱而始發。其發也﹐瘧邪從腎出之於外而大熱﹐俟其瘧勢外衰﹐復返於腎﹐而陰精與之相持﹐乃始爲寒。設不知壯水之主﹐急救其陰﹐十數發而陰精盡矣﹐陰精盡則眞火自焚﹐灑灑時驚﹐目亂無精﹐頃之死矣。所以傷寒偏死下虛人﹐謂邪入少陰﹐無陰精以禦之也。而溫瘧之慘﹐豈有異哉﹗﹝諭嘉言﹞

溫瘧有三﹐總屬陽盛﹐而淺深之邪不同。仲景所言於《金匱》者﹐溫瘧之一也。《素問》又有溫瘧二證﹐證不同而因亦異。仲景所言者二證﹐但熱不寒之瘧也﹐一曰癉瘧﹐一曰溫瘧。《內經》所言者二證﹐先熱後寒之瘧也﹐俱曰溫瘧﹐此以寒熱之有無﹑先後爲分晰者也。仲景所名癉瘧﹐但熱不寒之熱﹐熱根生於心﹐而熱气捨於分肉﹔至於溫瘧之但熱不寒之熱﹐則不渴﹐陽郁於表之熱﹐故脈如平﹐此二證﹐其熱大分淺深也。《內經》所言之第一種溫瘧﹐其先熱後寒之熱﹐亦如仲景所言之溫瘧﹐不過陽郁於表之熱﹐特寒熱之次序﹐稍變於常瘧耳﹐其發亦以時變﹐而仍不失其常﹐亦熱之淺者也。至《內經》所言第二種之溫瘧﹐則又似同於仲景所言之癉瘧矣。然先熱後寒﹐與癉瘧之但熱不寒又不同。蓋寒熱之見於外不同﹐而積熱生於裏有同耳﹐何以謂之同於癉瘧﹖以仲景所言癉瘧有夙熱﹐而《內經》所言溫瘧﹐亦有夙熱者也。仲景所言夙熱藏於心臟﹐《內經》所言夙熱藏於腎臟也。瘧病原非髒邪﹐以熱在髒爲瘧之根﹐如瘧母在肝臟﹐爲瘧之母﹐俱系於髒﹐而以髒言。而瘧則究非髒病﹐故熱藏於心﹐卽根於心﹔熱藏於腎﹐卽根於腎﹐此俱熱之深者也。○《內經》言溫瘧有二﹐諭氏引以發明《金匱》之未備﹐但未言方出治。予總以白虎湯主之﹐治心火於少陰﹐與治腎火於少陰﹐亦相去不遠也。气虛加人參﹐津亡加生地﹐血虛加歸﹑芍﹐熱甚在心加黃連﹐在腎加黃柏﹐俱不出陽盛救陰之法也。﹝魏荔彤﹞

牝瘧

瘧多寒者﹐名曰牝瘧。蜀漆散主之。﹝《金匱》﹞

瘧多寒者﹐寒多於熱﹐如三七﹑二八之分﹐非純寒無熱也。若純寒無熱﹐則爲陰證﹐而非瘧證矣。﹝諭嘉言﹞

牡者陽物也﹐則牡瘧者﹐亦陽勝陰虧之疾也。陽勝陰虧﹐何不治其陽﹐而以蜀漆散治其濕﹖則其人熱甚於內﹐而素有水飲﹐所謂夏傷於暑者﹐熱也﹔長夏傷於濕者﹐濕也。濕爲水邪﹐必犯心臟﹔心名牡髒﹐爲諸陽之主﹐水邪挾熱干犯於心﹐故名牡瘧。蜀漆﹐吐藥也﹔和漿水以助其吐﹐非益其濕也﹔以雲母﹑龍骨鎭其心﹐驅其邪﹐俱寓治水之義也。此仲景於牡瘧之治﹐明濕邪之浸淫﹐將使熱邪得畱戀﹐去濕正所以去熱也。﹝魏荔彤﹞

牡瘧

癉瘧獨熱﹐溫瘧先熱﹐牧瘧無熱﹐諸瘧皆先寒後熱。﹝《三因方》﹞

邪气內藏於心﹐則但熱而不寒﹐是爲癉瘧。邪气伏藏於腎﹐故多寒而少熱﹐則爲牝瘧。以邪气伏結﹐則陽气不行於外﹐故外寒積聚津液以成痰是以多寒。方用蜀漆和漿水吐之﹐以發越陽气﹔龍骨以固斂陰津﹔雲母性溫而升﹐祛濕運痰。方後有云﹕濕瘧加蜀漆半分。坊本誤作溫瘧﹐大謬。此條本以邪伏髓海﹐謂之牝瘧﹐趙以徳不辧亥豕﹐注爲邪在心而爲牡﹔諭嘉言亦仍其誤而述之﹐非智者之一失歟。﹝張路玉﹞

牝瘧無熱﹐《內經》並無此說。惟《金匱》云﹕瘧多寒者名曰牡瘧﹐亦非全無熱也。果全無熱而止見寒栗﹐此眞寒陽虛證耳﹐安得謂之瘧耶﹖﹝張景嶽﹞

陰瘧

瘧邪入於陰分﹐宜用血藥﹐引出陽分﹐如芎﹑歸﹑紅花﹑升麻之類。其不用別甲﹑首烏者﹐更恐引邪深陷少厥之界耳。﹝方星巖﹞

瘧發在酉時者﹐五發內俱當用香紅飲。方用香附﹑益母艸﹑紅花﹑當歸﹑人參﹑生薑。古人用升提法﹐轉出陽分﹐不過言其理當如是耳。時人執此法﹐愈提則陰愈虛﹐且凡屬夜病﹐若俱要見陽而愈﹐則亦不勝其升提矣。﹝《己任編》﹞

胎瘧

瘧疾一證﹐《內經》詳言之﹐先賢備述之。至於人生初次發瘧﹐名爲胎瘧﹐古人未有發明。患者延纏難愈﹐或變虛咳﹐或變浮腫﹐體實之人亦成瘧母。蓋瘧乃暑邪伏於膜原之間﹐呆在少陽之界﹐不同傷寒﹑溫疫轉裏之險。常發瘧者﹐數發之後﹐邪無所容﹐卽從毛竅熟徑而出。若胎瘧之作﹐隧道少疏通之機﹐毛竅非熟由之路﹐纏綿不已﹐正气受虧﹐正愈虛邪愈陷。予悟此理﹐初發投小柴胡湯加減數劑﹐陰虛者用救陰補元之法﹐陽虛者用溫養元陽之法﹐俱重加人參﹐俾營衛气盛﹐則膜原畱連之邪﹐急走隧道﹐肌腠𨿽非熟徑﹐自有不能不出之勢矣。﹝汪蘊谷﹞

三日瘧

瘧者﹐老瘧也。以其隔三日一發﹐纏綿不去也。﹝婁全善﹞

或問胎瘧之故﹐旣得聞命矣﹐乃三日瘧尢難愈於胎瘧﹐抑又何也﹖余曰﹕膜原之界限﹐宜分陰陽淺深之不同﹔營衛之气血﹐亦分陰陽盛衰之各異。在膜原之淺者﹐陽盛於陰﹐陽盛則正彊而邪弱﹐隨衛气出入而瘧難久畱。在膜原之深者﹐陰盛於陽﹐陰盛則邪勝而正弱﹐居營气之間﹐而瘧多伏藏。所以邪中淺者一日作﹐深者間日作﹐極深者間二日作。汪機云﹕三日一發者﹐非入髒也﹐由气血盛衰而然﹐气血彊健﹐邪無容畱矣。可見邪伏膜原之深界﹐離肌腠之路遠﹐宜陽分助气之藥﹐加血藥引入陰分﹐方可挈起。如是則气血日盛﹐邪不攻而自走也。此證初發﹐用補中益气湯合桂枝湯﹐升其陷於陰經之邪。久發腎陰虛者﹐用六味湯合生脈散﹐補其眞水﹔腎陽虛者﹐用養營湯﹑八味湯﹐補其眞火﹔脾胃虛者﹐用四君子湯﹐或六君子湯﹐補其脾土。總之﹐此證本於根原內空﹐衛陽不密﹐邪有隙而可乘﹐惟重加參﹑術煎湯﹐吞八味丸﹐久服自有神功。血虧者加當歸﹔气弱者加黃﹔陰虛火盛者﹐二母湯吞六味丸﹐陰虛火盛而胃滯者﹐二母湯吞獨何丸﹐治法不外乎是。﹝汪蘊谷﹞

三日瘧﹐邪气入深﹐原非旦夕能愈﹐若在霜降後﹐更難獲瘳。當久服扶正之藥﹐待春分陽气發揚﹐方得全愈。若服劫劑﹐不惟瘧不能止﹐或勞或鼓﹐難免後憂。﹝《名醫類案》﹞

三陰瘧者﹐惟太陰瘧當用理中湯﹐然必加肉桂。若在少陰﹑厥陰﹐非八味地黃湯不效。﹝《趙氏醫貫》﹞

久瘧

久瘧﹐乃屬元气虛寒。蓋气虛則寒﹐血虛則熱﹐胃虛則惡寒﹐脾虛則發熱﹐陰火下流則寒熱交發﹐若誤投淸脾﹑截瘧二飲﹐多致不起。○久瘧諸藥不效﹐以補中益气湯加半夏﹐或用人參一兩﹑煨姜五錢﹐此不截之截﹐一服卽愈。﹝薛立齋﹞

四明治久瘧不愈﹐以養營湯送八味丸﹐仍於湯中加熟附子﹐謂十劑必除。又云﹕久瘧以補中益气湯不效者﹐八味丸有神應。此益火之原以消陰翳也。﹝《己任編》﹞

三陽經瘧

太陽之瘧﹐腰背頭項俱疼﹐先寒後熱﹐熱止汗出。陽明之瘧﹐目痛鼻漧舌燥﹐寒甚乃熱﹐熱甚汗出﹐畏見火日光。少陽之瘧。口苦脇痛而嘔﹐寒熱往來﹐身體解亦。﹝《醫學入門》﹞

三陰經瘧

少陰之瘧﹐寒少熱多﹐嘔甚舌漧口燥﹐欲閉戶獨處。太陰之瘧﹐慘然太息﹐腹滿惡食﹐病至善嘔﹐嘔已乃衰。厥陰之瘧﹐腰痛少腹滿﹐小便數而不利﹐恐懼不定﹐心中悒悒。﹝《仁齋直指》﹞

風瘧

凡瘧皆生於風﹐風瘧者﹐因避暑乘涼﹐汗出當風﹐邪閉毛孔﹐不得泄越而作。所謂夏暑汗不出者﹐秋成風瘧是也。其證煩躁頭疼﹐惡寒自汗﹐先熱後寒﹐治宜發汗。﹝《證治匯補》﹞

寒瘧

柴胡桂姜湯﹐治瘧寒多微有熱﹐或但寒不熱﹐服一劑如神。﹝《金匱》﹞

是證𨿽與牝瘧相類﹐以方藥論之則殊﹐牝瘧邪伏少陰气分﹐此證邪伏少陽血分。夫邪入營血﹐旣無外出之勢﹐而與陽爭﹐所以多寒少熱﹐或但寒無熱也。小柴胡湯本陰陽兩調之方﹐可隨瘧之進退﹐加桂枝﹐漧薑﹐則進而從陽﹐若加栝蔞﹑石膏﹐則退而從陰﹐可類推矣。﹝張路玉﹞

納涼之風寒﹐沐浴之水寒﹐伏於腠中﹐因觸秋涼而發﹐其證腰背頭項疼痛﹐先寒後熱﹐治當溫解。﹝《證治匯補》﹞

暑瘧

暑瘧者﹐其證汗煩喘喝﹐靜則多言﹐體若燔炭﹐熱多寒少﹐治宜淸暑解表。﹝《證治匯補》﹞

濕瘧

外著雨衣﹐內停水濕﹐發則一身盡痛﹐手足沈重﹐嘔逆脹滿﹐名曰濕瘧。治宜解表除濕。﹝《證治匯補》﹞

瘴瘧

瘴瘧者﹐山溪瘴毒﹐濕熱燻蒸﹐邪郁中焦﹐發時迷悶﹐甚則狂妄﹐乍寒乍熱﹐一身沈重﹐不習水土者多患之。治宜正气散。﹝《證治匯補》﹞

疫瘧

一方老幼病皆相似﹐此因天時寒暄不正﹐邪气乘虛襲入所致﹐宜隨時令施治﹐此司天運气之所宜考也。﹝《證治匯補》﹞

鬼瘧

鬼瘧者﹐因卒感屍疰客忤﹐寒熱日作﹐言動異常﹐俗云夜發爲鬼瘧﹐非也。宜卻邪禁厭法﹔或用平胃散加桃仁﹑雄黃。﹝《醫方考》﹞

鬼瘧之說﹐此或以瘧邪亂其神明﹐因致狂言似鬼者有之﹐豈眞鬼祟能爲瘧乎﹖﹝《景嶽全書》﹞

痰瘧

問曰﹕古云無痰不成瘧﹐信乎﹖曰﹕痰之所爲﹐非熱不生﹐其有先傷飲食﹐痰熱內作﹐復挾暑邪。變而爲瘧者有之。無痰不成瘧﹐凡瘧皆由脾虛﹐此二說乃透瘧病之根。《己任編》痰瘧者﹐因夏月多食瓜果油面﹐鬱結成痰。熱多寒少﹐頭疼嘔吐﹐甚則昏迷卒倒﹐寸口脈滑大者吐之﹔關脈弦滑者化之。若胸滿熱多。大便燥實者﹐大柴胡湯下之。﹝《證治匯補》﹞

食瘧

食瘧一名胃瘧﹐因飲食失節﹐饑飽不常﹐穀气乖亂﹐營衛失和。其證寒熱交並﹐惡食吐逆﹐胸滿腹脹﹐食在膈上者吐之﹔食停未化者消之﹔食已消者和之。﹝《證治匯補》﹞

胃瘧旣云飲食饑飽傷胃而成﹐明是內傷﹐然未有不因外邪而單有食瘧者也。﹝張景嶽﹞

勞瘧

柴胡去半夏加栝蔞湯﹐治瘧病發渴者﹐亦治勞瘧。﹝《金匱》﹞

勞瘧其本火甚﹐營衛衰﹐津液竭﹐故並可施此方以治之。﹝諭嘉言﹞

勞役過度﹐營衛空虛。其證發熱惡寒﹐或發於晝﹐或發於夜﹐遇勞便發﹐气虛多汗﹐飲食少進﹐誤作瘧治﹐久必成瘵。﹝《證治匯補》﹞

似瘧

凡三春寒熱如瘧﹐非正瘧也﹐其病在表﹐治宜疏解﹔不可作正瘧用柴胡湯。﹝王協中﹞

秋時晚發﹐感證似瘧﹐當以感証之法治之。﹝《己任編》﹞

似瘧非瘧一證﹐亦惡寒發熱﹐或連日作﹐或間日作﹐而其與瘧分別處﹐惟在乎脈之不弦耳。﹝方星巖﹞

似瘧非瘧之病﹐𨿽有寒熱﹐而時作時止﹐本非瘧類。凡病後﹐或產後﹐或虛損﹐俱有此證。《經》曰﹕陽虛則外寒﹐陰虛則內熱。陰气上入陽中則惡寒﹐陽气下入陰中則發熱。故凡無外邪而病爲寒熱者﹐必屬虛證。

但虛有陰陽之異﹐陽虛者必多寒﹐陰虛者必多熱。陽虛者宜補其陽﹐人所易知﹐惟陰虛之證﹐則不易辧。蓋陰中之水虛者﹐陰虛也﹔陰中之火虛者﹐亦陰虛也。﹝《景嶽全書》﹞

有惡寒發熱﹐與瘧無異﹐面赤如脂﹐口渴不甚﹐吐痰如湧﹐身以上熱如烙﹐膝以下自覺冷﹐此眞陽泛上﹐腎虛之極﹐急以八味湯冷凍飲料﹐繼以人參建中湯調理。○又有一等郁證傷瘧者﹐其寒熱亦與正瘧無異﹐但其人口苦﹑嘔吐﹑面靑﹑脇痛﹑耳鳴﹑脈澀﹐先用逍遙散﹐加茱﹑連﹑貝母﹐繼以六味湯﹐加柴胡芍藥調理。﹝《趙氏醫貫》﹞

瘧母

病瘧以月一日發﹐當以十五日愈﹐設不瘥﹐當月盡解﹐如其不瘥﹐當何如﹖曰﹕此結爲瘕﹐名曰瘧母﹐急治之﹐宜鱉甲煎丸。﹝《金匱》﹞

瘧母者﹐痰挾血食而結爲瘕﹔鱉甲煎丸﹐此《金匱》法也。其有虛人久瘧﹐結成痞積﹐宜芎歸鱉甲飲。

不應﹐脾虛也﹐用補中益气湯加鱉甲。瘧久必有畱滯﹐須加鱉甲消之﹐如無畱滯﹐只宜補益。蓋瘧母緣醫治失宜﹐邪伏肝經脇下致成痞塊﹐不可作癖積治﹐每見急攻﹐多致不救。﹝《張氏醫通》﹞

瘧後變證

瘧後變證﹐惟痢爲急。求其所由﹐有因瘧邪解散不早﹐或解散不暢﹐致陷於裏﹐變而爲痢者﹐法當表裏分治﹐痢愈瘧亦止﹐卽不止﹐其發亦輕。有因瘧時誤下﹐邪陷於內﹐變而爲痢者﹐必兼腹滿腫脹﹐嘔惡不食等證﹐法當逐邪培土﹐亦以痢止爲度﹐二者俱宜補中益气湯加減。其次瘧勞﹐或素有弱證﹐而又患瘧﹐以至舊病更深﹐煎熬日久﹐精神衰耗﹐肌肉消削﹐往來潮熱﹐漸成勞瘵﹐察其何經受病﹐而補益之。其次瘧厥﹐本由气血虧虛﹐調理失宜﹔或因寒而濃衣重被﹐過傷於暖﹔或因熱而單衣露體﹐又感於寒﹐遂成濕厥﹐治當分別寒熱﹐不得混施湯劑。

瘧脫

瘧脫之證﹐魄汗淋漓﹐面色靑黑﹐脈虛浮數﹐按之極虛﹐治非補中益气湯去升﹑柴﹐倍參﹑﹐加白芍﹑五味﹑棗仁不可也。﹝吳天士﹞

厭瘧

厭瘧之法﹐俗多用之。有效﹑有不效﹐人每疑之﹐而其所以然者﹐自有的確之妙﹐人未知也。蓋瘧以邪正相爭﹐勢猶楚漢相持﹐但得一助之者﹐爲楚則楚勝﹐爲漢則漢勝﹐故不論何物﹐皆可用以爲厭。但使由之﹐勿使知之﹐其人恃有所助﹐則膽壯而邪卽敗矣。然惟邪輕日作者可厭﹐而邪深間日者則不能厭。﹝張景嶽﹞

截瘧

瘧用截藥﹐不可太早﹐截早則邪气閉塞而成壞證。又不可太遲﹐截遲則元气衰憊而成怯證﹐當在三﹑四發截之爲好。﹝《萬病回春》﹞

截瘧之法﹐方固不少﹐若以愚見﹐並及治驗﹐則未嘗藉於截也。蓋有邪者邪去則愈﹐若散邪旣透﹐則但收拾元气﹐气復卽愈﹐能於邪正之間﹐得其攻補之宜﹐此截之最善者也。至於截瘧諸方﹐𨿽不可執﹐亦不可無﹐第有效於此﹐而不效於彼者﹐亦以人之气血陰陽﹐各有不同故耳。故凡截藥﹐當察人之彊弱﹐酌而用之﹐庶乎得效。然亦惟輕者易截﹐而重者不易截也。﹝張景嶽﹞

脈候

瘧脈自弦﹐弦數者多熱﹐弦遲者多寒。弦小緊者下之瘥﹐弦遲者可溫之﹐弦緊者可發汗鍼灸也﹐浮大者可吐之﹐弦數者風發也﹐以飲食消息止之。﹝《金匱》﹞

選案

熊丹孚病瘧半年﹐諸藥莫止﹐羸憊殊甚。診曰﹕正極虛矣﹐安可復投瘧門藥乎﹖命取人參二兩﹐配合補中益气湯﹐加熟地﹑五味子﹑山萸﹑山藥濃煎服之﹐頓覺精神壯旺﹐瘧鬼不知逃去無何有之鄕矣。丹孚乃曰﹕昨日猶服常山截瘧飲﹐寒熱益甚﹐先生之術是何神也﹖予笑而不答。﹝程華仲﹞

一女年二十﹐初冬時﹐每日薄暮﹐發寒戰一﹑二時﹐半夜後﹐寒戰益甚﹐屢藥不效。診左關脈沈弦﹐餘皆平弱﹐此牝瘧也。由郁久兼受寒气客於肝臟﹐肝主筋與血﹐寒凝則血脈不和﹐故戰栗而筋脈動搖。《經》云﹕肝病者日晡甚﹐是以薄暮而發也。藥用芎﹑歸﹑白芍﹑天麻﹑醋炒柴胡﹑香附﹑吳萸﹑肉桂﹑炮姜﹐一服卽愈。﹝《醫驗錄》﹞

程結先子病瘧﹐每日辰時大寒﹐午後大熱﹐熱卽厥﹐直視不能出聲﹐頦脫﹐涎湧﹐日流數升﹐至醜時始汗解﹐飲食不進﹐昏冒幾絕。予往視之﹐皆誅伐太過所致也﹐值醫者在﹐予謂此爲何證﹖曰﹕此肝瘧也﹐肝瘧令人色蒼蒼然太息﹐其狀若死。予笑曰﹕據子述經言﹐當得通脈四逆矣﹐何用前藥﹖予誠不識此爲何病﹐但知其虛甚耳﹐請先救人後治病。是夜用人參一兩﹐黃二兩﹐炮姜三錢﹐比曉熟地﹑桂﹑附並進﹐次日辰時瘧不復發。此緣勞役過度﹐寒熱往來﹐醫認爲瘧﹐發散寒涼﹐重虛其虛﹐非峻補气血﹐何由得生﹖○方虎病三陰瘧四年﹐服過人參幾十斤﹐年久病深﹐形肉盡脫﹐飲食不進﹐每覺气從左脇上衝﹐煩亂欲脫﹐重用桂﹑附﹑芍藥﹑地黃﹐養營逐翳。冬至日﹐正發期﹐遂不至。﹝《己任編》﹞

陳眉公三日瘧﹐浹歲未瘥﹐素畏人參。診其脈﹐浮濡沈弱﹐此營衛俱衰﹐故延久不已。謂曰﹕素不服參者﹐天畀之丰也。今不可缺者﹐病魔之久也。試服錢許﹐口有津生﹐腹無煩滿﹐遂以人參一兩﹐首烏一兩﹐煎成入薑汁少許﹐一劑勢減﹐再劑遂截。﹝李士材﹞

有二男子﹐各得瘧三年﹐俱發於寅申巳亥日。一人晝發﹐發於巳而退於申﹔一人夜發﹐發於亥而退於寅。晝發者乃陰中之陽病﹐宜補气解表﹐與小柴胡湯倍人參加白術﹑川芎﹑陳皮。夜發者爲陰中之陰病﹐宜補血疏肝﹐用小柴胡湯合四物湯﹐加靑皮。

各與十帖﹐加姜棗煎﹐於未發前二時﹐每日一帖﹐服至八帖﹐同日得大汗而愈。﹝《醫學正傳》﹞

及門鮑北山患三日瘧﹐經九十日未脫﹐因思左傳齊候遂﹐注云﹕自三日一發至十日一發皆名。考本艸專治瘧﹐莫如葳蕤﹝俗名玉竹﹞﹐每日濃煎三兩﹐分三次服﹐半月斷根。此方傳治多人﹐志之以俾濟世。﹝《醫參》﹞

附方

燮理丸日蝕之時﹐用灰面若干﹐淸水和成﹐對日爲丸﹐曬漧收貯聽用。此陽中有陰﹐陰陽旣分﹐瘧有不愈者乎﹖試剖丸中則空﹐是其驗也。

五方丸瘧來多發﹐邪勢已衰﹐用此截之。靑黛五錢﹑辰砂一錢﹑桂心五錢﹑白凡五錢﹑白芷三錢﹑巴霜三錢﹑黑附子三錢﹑麝香一錢﹑硫黃五錢﹑雄黃三錢。各研爲末﹐用五色紙分包﹐端陽午時﹐按方位擺就﹐焚香一炷﹐取五姓粽搗丸如桐子大﹐辰砂爲衣﹐日中曬漧。瘧發之日﹐早一﹑二時用新綿裹塞鼻內﹐男左女右﹐勿經婦人手。

卷八﹟雜證匯參

腫脹

經義

帝曰﹕其有不從毫毛生﹐而五臟陽已竭也。津液充郭﹐其魄獨居﹐孤精於內﹐气耗於外﹐形不可與衣相保﹐此四極急而動中﹐是气拒於內﹐而形施於外﹐治之柰何﹖岐伯曰﹕平治於權衡﹐去菀陳﹐微動四極﹐溫衣﹐繆刺其處﹐以復其形﹐開鬼門﹐潔淨府﹐精以時服。五陽已布﹐疏滌五臟﹐故精自生﹐形自盛﹐骨肉相保﹐巨气乃平。○腎者至陰也﹐至陰者盛水也﹔肺者太陰也﹐少陰者冬脈也。其本在腎﹐其標在肺﹐皆積水也。○腎何以能聚水而生病﹖腎者胃之關也﹐關門不利﹐故聚水而從其類也。○水病下爲浮腫大腹﹐上爲喘呼﹐不得臥者﹐標本俱病。○不得臥﹐臥則喘者﹐是水气之客也。○頸脈動﹐喘疾咳曰水。目裏微腫﹐如臥蠶起之狀曰水。○陰陽結斜﹐多陰少陽曰石水。○三陰結謂之水。○因於气爲腫﹐四維相代﹐陽气乃竭。○熱勝則腫。○諸濕腫滿﹐皆屬於脾。○諸脹腹大﹐皆屬於熱。

○濁气在上﹐則生脹。○有病心腹滿﹐旦食而不能暮食﹐名爲鼓脹﹐治之以雞矢醴﹐一劑知﹐二劑已。﹝《素問》﹞

膚脹者﹐寒气客於皮膚之間﹐然不堅﹐腹大身盡腫﹐皮濃﹐按其腹而不起﹐腹色不變﹐此其候也。

○鼓脹者﹐身皆大﹐大與膚脹等﹐色蒼黃﹐腹筋起﹐此其候也。○足太陰虛則鼓脹。○脾气實則腹脹。○心脹者﹐煩心短气﹐臥不安。肺脹者﹐虛滿而喘咳。肝脹者﹐脇下滿而痛引少腹。脾脹者﹐善噦﹐四肢煩﹐體重不能勝衣。腎脹者﹐腹滿引背﹐央央然腰髀痛。胃脹者﹐腹滿﹐胃脘痛﹐鼻聞焦臭﹐妨於食﹐大便難。大腸脹者﹐腸鳴而痛濯濯﹐冬日重感於寒﹐則飧泄不化。小腸脹者﹐少腹脹﹐引腰而痛。膀胱脹者﹐少腹滿而气癃。三焦脹者﹐气滿於皮膚中﹐輕輕然不堅。膽脹者﹐脇下痛脹﹐口中苦﹐善太息。﹝《靈樞》﹞

哲言

夫脹與腫﹐內因則各有殊﹐而外形多相似﹐其可辧者﹐如先腹大﹐後四肢腫者爲脹病﹔先頭足腫﹐後腹大者是水也。但腹大而四肢竟不腫者爲脹病﹐臍腹四肢悉腫者是水也。﹝沈金鰲﹞

凡諸實證﹐或六淫外客﹐或飲食內傷﹐陽邪急速﹐其至必暴﹐每成於數日之間。若是虛證﹐或情志多勞﹐或酒色過度﹐日積月累﹐其來有漸﹐每成於經月之後。﹝李士材﹞

問曰﹕腫與脹有辧乎﹖曰﹕腫自腫﹐脹自脹。蓋气血流行。臟腑調和﹐脈絡疏通﹐在外安得作腫﹖在內安得作脹﹖緣其人腎气虛﹐失開闔之權﹔肺气虛﹐失淸肅之令﹔脾气虛﹐失健運之常﹔表气虛﹐外邪易入﹐於是在肌肉則腫生﹐在臟腑則脹生。見於外自知其腫﹐人亦知其腫也﹐發於內自知其脹﹐人不知其脹也。但腫脹多端﹐虛實各異﹐風﹑寒﹑濕﹑熱﹑水﹑虫﹑血﹑食之各種﹐不悉言之﹐何以知所適從哉﹖夫風寒外入之腫﹐則爲實證﹐如頭面之腫﹑發頤之腫﹑牙齦之腫是也。濕熱外入之腫多實﹐而亦有虛證﹐如瘡瘍之腫﹑單腹之腫﹑痛痺之腫是也。若气水虫血之腫﹐則有虛實兩證﹐如目下之腫﹑周身之腫﹑手足之腫﹑腹皮光亮之腫﹑腎囊腎莖之腫﹑腹有靑筋之腫是也﹐治法各以證合脈爲盡善也。然脹與腫迥乎不同﹐腎火衰微﹐中土虛寒﹐脾元不運而脹矣。水不生肝﹐木郁不達﹐兩脇不和而脹矣。陰火灼金﹐肺气郁﹐喘咳壅塞而脹矣。不特此也﹐又有濕熱在脾胃而脹﹐水飲在中脘而脹﹐瘀血在中焦﹐及虫積在腸胃而脹﹐气滯食阻在陽明而脹﹐大小便不通在少腹而脹。外風無脹病﹐而脹病亦不一。大抵腫有形而脹無形﹐脹者腫之漸﹐內傷居多﹔腫者脹之劇﹐外感無與。

內傷有脹而亦有腫﹐外感有腫而卻無脹。醫家務以外腫內脹﹐確認親切﹐則腫自腫﹐而脹自脹﹐不有了然胸中者乎﹗﹝《會心錄》﹞

腫脹病在气分者﹐因气之滯。如气血之逆﹐飲食之逆﹐寒熱風濕之逆﹐气虛不能運化之逆﹐但治節有不行者﹐悉由气分﹐皆能作脹。凡气分之病﹐其色蒼﹐其內堅﹐其脹或連胸脇﹐其痛或及臟腑﹐或倏而浮腫者﹐陽性急速也。或自上及下者﹐陽本乎上也。或通身盡腫者﹐气無不至也。有隨按而起者﹐如按气囊也。然此𨿽皆气分﹐而气病各有不同﹐有气熱而脹者﹐曰諸脹腹大﹐皆屬於熱也﹔有气寒而脹者﹐曰胃中寒則脹﹐曰髒寒生滿病也﹔有气濕而脹者﹐曰諸濕腫滿﹐皆屬於脾也﹔有气虛而脹者﹐元气虛也﹐曰足太陰虛則鼓脹也﹔有气實而脹者﹐邪气實也﹐曰腎气實則脹﹔曰脾气實則腹脹﹔曰胃气實則脹也﹐凡此𨿽皆脹病﹐而治之之要﹐則全在察其虛實。大都陽證多熱﹐熱證多實﹔陰證多寒﹐寒證多虛。先脹於內﹐而後及於外者多實﹐先腫於外﹐而漸及於內﹐或外𨿽腫而內不脹者多虛。小便紅赤﹐大便祕結者多實﹔小便淸白﹐大便稀溏者多虛。脈滑有力者多實﹐弦浮微細者多虛。形色紅黃﹐气息粗長者多實﹔形容憔悴﹐聲音短促者多虛。年靑少壯﹐气道壅塞者多實﹔中衰積勞﹐神疲气怯者多虛。虛實之治﹐反如冰炭﹐若誤用之﹐必致害矣。○病在水分者﹐以陰勝於陽。而肌膚皆腫﹐此與气證﹐本有不同。凡水之爲病﹐其色明潤﹐其皮光薄﹐其腫不速﹐每自下而上﹐按肉如泥﹐腫有分界。蓋陰本於下﹐而浸漬有漸﹐皆水病之證也。觀《水脹篇》言寒气之脹﹐按其腹而不起﹔水腫之病﹐按其腹隨手而起﹐如囊裹水之狀。然以愚見及察之證驗﹐則若與此論相反。蓋凡是水證﹐必按之而不起﹐此其水在肉中﹐如糟如泥﹐按而散之﹐猝不能聚﹐未必如水囊之比。凡隨按隨起者﹐亦惟虛無之气﹐其速乃然﹐故辧當若此也。凡欲辧水气之異者﹐在欲辧其陰陽耳。若病在气分﹐則陽證陰證皆有之﹔若病在水分﹐則多爲陰證。何也﹖蓋水之與气﹐𨿽爲同類﹐但陽旺則气化﹐而水卽爲精﹐陽衰則气不化﹐而精卽爲水。故凡病水者﹐本卽身中之血气﹐但其爲邪爲正﹐總在化與不化耳。水不能化﹐因气之虛﹐豈非陰中無陽乎﹖此水腫之病﹐所以多屬陽虛也。然水主於腎﹐气主於肺﹐水漬於下﹐而气竭於上﹐所以下爲腫滿﹐上爲喘急﹐標本俱病﹐危斯極矣。此當速救本原﹐庶保萬一﹐倘以虛喘爲實邪﹐而猶然泄肺﹐無不敗矣。﹝張景嶽﹞

腫本乎水﹐脹由乎气。腫分陽水﹑陰水﹐外來者爲有餘﹐卽爲陽水﹔內發者爲不足﹐卽爲陰水。若脹病之因更多﹐所脹之位各異﹐或因濕﹑因郁﹑因寒﹑因熱﹑因气﹑因血﹑因痰﹑因積﹑因虫﹐皆可爲脹。或在臟腑﹐在脈絡﹐在皮膚﹐在身之上下表裏﹐皆能作脹。更或始因於寒﹐久郁爲熱﹐或始爲熱中﹐末傳寒中。且脹不必兼腫﹐而腫則必兼脹﹐亦有腫脹同時並至者﹐病形變幻不一。有濕在下者用分利﹔有濕在上中下者用分消﹔有濕而著裏者用五苓散通達膀胱﹔有濕郁兼熱者用半夏瀉心﹐苦辛通降﹔有濕熱气郁積者用雞金散﹐消利並行﹐有气血郁積﹐夾濕熱之邪﹐久畱而不散者﹐用小溫中丸淸理相火﹐健運中州﹔有濕熱與水寒之气交橫﹐气喘溺少﹐通身腫脹者﹐用禹餘糧丸﹐崇土制水﹐暖下瀉濁﹔有寒濕在於气分﹐則用姜﹑附﹔有寒濕入於血分﹐則用桂﹑附﹔有濕上甚爲熱﹐則用麻﹑杏﹑膏﹑苡﹐淸肅上焦之气﹔有濕下著爲痺﹐則用加味活絡﹐宣通下焦之郁。有藉乎薤白栝蔞者﹐滑潤气機之痺結於腹脇也﹔有藉乎制黃﹑歸尾者﹐搜逐血沫之凝澀於經隧也﹔有藉乎玉壺﹑控涎﹑神佑﹑神芎者﹐視其或輕或重之痰飲水積而驅之也﹐此皆未損夫髒气﹐而第在腑之上下﹐膜之表裏者也。若有胃陽虛者﹐參﹑苓必進﹔脾陽衰者﹐術﹑附必投﹔更有傷及腎者﹐則又需加減八味﹑濟生等丸矣。○夏季濕熱鬱蒸﹐脾胃气弱﹐水谷之气不運﹐濕著內蘊爲熱﹐漸至浮腫腹脹﹐小水不利。治之非法﹐水濕久漬﹐逆行犯肺﹐必生咳嗽喘促﹐甚則坐不得臥﹐俯不能仰﹐危期速矣。大凡喘必生脹﹐脹必生喘﹐方書以先喘後脹者治在肺﹐先脹後喘者治在脾。《金匱》有風水﹑皮水﹑石水﹑正水﹑黃汗﹐以分表裏之治。河間有三焦分消﹐子和有磨積逐水﹐皆有奧義。世俗論水濕喘脹之證﹐以開鬼門取汗爲表治。分利小便潔淨府爲里治。又以諸濕腫滿﹐皆屬於脾﹐用健脾燥濕爲穩治﹐治之不效﹐技窮束手矣。不知凡病皆本乎陰陽﹐通表利小便﹐乃宣經气﹐利腑气﹐是陽病治法。暖水髒﹐溫脾腎﹐補陽以驅水﹐是陰病治法。治肺以輕淸開上﹐治脾必佐溫通﹐若陰陽表裏乖違﹐髒眞日漓﹐陰陽不運﹐亦必作脹。治以通陽﹐乃可奏績﹐如《局方》禹餘糧丸。甚至三焦交阻﹐必用分消﹐腸胃窒塞﹐必用下奪﹐但不得與傷寒實熱同例﹐擅投硝﹑黃﹑枳﹑朴﹐擾動陰血。若太陰脾臟﹐飲濕阻气﹐溫補不應﹐欲用下法﹐少少甘遂爲丸可也。﹝《臨證指南》﹞

水腫鼓脹﹐皆因脾虛所致。然水腫輕而鼓脹重者﹐何也﹖蓋水腫則飲食如常﹐鼓脹則飲食不及常﹐治水腫惟補脾導水而已﹐治鼓脹則補脾導水﹐兼以消穀﹐庶乎可也。﹝馮楚瞻﹞

脹滿之病﹐每見用克伐傷損脾腎﹐證變泄瀉喘促而不可救﹐往往用《金匱》腎气丸﹐轉危爲安﹐妙在桂﹑附補脾之母。張三錫加參﹑術﹐活人殊眾。﹝薛立齋﹞

中滿之病﹐原於腎中之火气虛﹐不能行水﹐宜八味丸以補腎中之火﹐則三焦有所稟受﹐腎气不虛而能行水矣。若純是脾虛之證﹐旣以參四君爲主﹐亦須用八味丸兼補命火。蓋脾土非命火不能生﹐此虛則補母之義也。又有一等純是陰虛﹐三焦衝脈之火﹐同逆而上﹐水從火溢﹐上積於肺而爲嗽﹐甚則爲喘呼不得臥﹐散聚於陰絡而爲腫﹐隨五臟之虛﹐入而聚之則爲脹。皆相火泛溢其水而生病也﹐以六味湯加麥冬﹑五味﹐服之有驗。﹝趙養葵﹞

腫滿有寒水侮土者﹐其腫必先由頭面四肢起﹐然後及於腹中﹐此證可以補中益气湯﹐吞《金匱》加減腎气丸。然當治之於早﹐不然水勢衝決﹐土崩岸敗﹐無濟於事。﹝《己任編》﹞

水腫

師曰﹕病有風水﹐有皮水﹐有正水﹐有石水﹐有黃汗。○風水。其脈自浮﹐外證骨節疼痛﹐惡風。○皮水﹐其脈亦浮﹐外證浮腫﹐按之沒指﹐不惡風﹐眞腹如鼓﹐不渴﹐當發其汗。○正水﹐其脈沈遲﹐外證自喘。

○石水﹐其脈自沈﹐外證腹滿﹐不喘。○黃汗﹐其脈沈遲﹐身發熱﹐胸滿﹐四肢頭面腫﹐久不愈﹐必致癰膿。○心水者﹐其身重而少气﹐不得臥﹐煩而躁﹐其人陰腫。○肝水者﹐其腹大﹐不能自轉側﹐脇下腹痛﹐時時津液微生﹐小便續通。○肺水者﹐其身腫﹐小便難﹐時時鴨溏。○脾水者﹐其腹大﹐四肢苦重﹐津液不生﹐但苦少气﹐小便難。○腎水者﹐其腹大﹐臍腫﹐腰痛﹐不得溺﹐陰下濕如牛鼻上汗﹐其足逆冷﹐而反瘦。○諸有水者﹐腰以下腫﹐當利小便﹔腰以上腫﹐當發汗﹐乃愈。○問曰﹕病有血分﹑水分﹐何也﹖師曰﹕經水前斷﹐後病水﹐名曰血分﹐此病難治。先病水﹐後經水斷﹐名曰水分﹐此病易治。何以故﹖去其水﹐其經自下。○風水﹐脈浮身重﹐汗出惡風者﹐防己黃湯主之。○風水﹐惡風﹐一身悉腫﹐脈浮﹐不渴﹐續自汗出﹐無大熱﹐越婢湯主之。○皮水爲病﹐四肢腫﹐水气在皮膚中﹐四肢聶聶動者﹐防己茯苓湯主之。○裏水﹐越婢加術湯主之﹐甘艸麻黃湯亦主之。○問曰﹕黃汗之爲病﹐身體腫﹐發熱﹐汗出而渴﹐狀如風水﹐汗沾衣﹐色正黃﹐如汁﹐脈自沈﹐何從得之﹖師曰﹕以汗出入水中浴﹐水從汗孔入得之﹐宜芍桂酒湯主之。﹝《金匱》﹞

按﹕其人陰腫四字﹐當在腎水條內﹐錯簡在此﹐當移之。○面反瘦之下﹐當補上條其人陰腫四字。○裏水之「裏」字﹐當是「皮」字。豈有裏水﹐而用麻黃之理﹖當攺之。﹝《醫宗金鑑》﹞

風腫者﹐皮粗﹐麻木不仁﹐走注疼痛是也。气腫者﹐皮濃﹐四肢瘦削﹐腹脇脹膨是也。血腫者﹐皮間有血縷赤痕是也。婦人懷妊﹐有气遏水道而腫者﹐飲食無阻﹐旣產自消﹐所謂子腫是也。﹝朱丹溪﹞

皮濃色蒼﹐四肢削瘦﹐胸腹痞滿﹐自上而下者﹐多屬气。皮薄色嫩﹐腫有分界﹐自下而上者﹐多屬水。又按之不成凹而卽起者气也﹔按之成凹不卽起者濕也。﹝《醫學入門》﹞

按﹕水腫有痰阻﹑食積﹑血瘀﹐致淸不升﹐濁不降而成者﹔有濕熱相生﹐隧道阻塞而成者﹔有燥熱衝激﹐祕結不通而成者﹐證屬有餘。有服寒涼傷飲食﹐中气虛衰而成者﹔有大病後﹐正气衰憊而成者﹔有小便不利﹐水液妄行﹐脾莫能制而成者﹐證屬不足。宜分別治之。﹝《醫方集解》﹞

腎气壯﹐則水還於腎﹔腎气虛﹐則水散於皮。﹝華元化﹞

《經》云﹕熱勝則腫者﹐蓋四肢爲諸陽之本﹐陽結於外﹐不得行於陰﹐則邪熱郁於四肢﹐故爲腫也。況邪在六腑﹐則陽脈不和﹐陽脈不和﹐則气畱之﹐以其气畱﹐故而爲腫。﹝《聖濟總錄》﹞

《內經》四維相代﹐陽气乃竭二句。按王太僕注﹐四維爲血肉筋骨。吳鶴臯注﹐四維爲血脈筋骨。以是四者﹐維持一身﹐以注維字之義。馬元臺以血脈筋骨四字未妥﹐因注四維爲四肢。汪庵以王﹑馬二注﹐俱於代字無著﹐因注四維爲四時。諸說不一﹐竊思四維之見素問者屢矣﹐《气交變大論》曰﹕歲土不及﹐四維有埃云潤澤之化。《五常政大論》曰﹕其眚四維。故王注以四維爲東南﹑西南﹑東北﹑西北之位﹐馬元臺﹑吳鶴臯注此二篇之四維﹐亦俱宗王注四隅方位﹐而說是四維當作四隅解。四維相代﹐當作人身之四隅解。蓋言腫之起於前﹑後﹑左﹑右者﹐自此至彼﹐一身盡腫﹐陽气乃壞極而無存矣。四隅盡腫者﹐卽臍突﹐背平﹐缺盆平﹐足心平之類。丹溪以此二句爲衍文﹐此求其說﹐而不得從而爲之辭﹐亦不知爲不知之義也。﹝《吳醫匯講》﹞

病機之切於人身者﹐水火而已矣。水流濕﹐火就燥﹐水柔弱﹐火猛烈﹐水泛溢於表裏﹐火遊行於三焦﹐拯溺救焚﹐可無具以應之乎﹖《經》謂二陽結﹐謂之消。三陰結﹐謂之水。三陰者﹐手足太陰脾肺二髒也。胃爲水谷之海﹐水病莫不本之於胃﹐《經》乃以屬之脾肺者何耶﹖使足太陰脾足以轉輸水精於上﹐手太陰肺足以通調水道於下﹐海不揚波矣。惟脾﹑肺二髒之气﹐結而不行﹐後乃胃中之水日蓄﹐浸灌表裏﹐無所不到也﹐是則脾﹑肺之權﹐可不伸耶﹖然其權尢重於腎﹐腎者胃之關也﹐腎司開闔﹐腎气從陽則開﹐陽太盛則關門大開﹐水直下而爲消。腎气從陰則闔﹐陰太盛則關門常闔﹐水不通而爲腫。《經》又以腎本肺標﹐相輸俱受爲言﹐然則水病以脾肺腎爲三綱矣。於中節目﹐尢難辧晰。《金匱》分五水之名﹐及五臟表裏主病﹐徹底言之﹐後世漫不加察﹐其治水輒宗霸術﹐不能行所無事﹐可謂智乎﹗然水在心之部﹐則郁心火炳明之化﹔水在肝之部﹐則郁肝木發生之化﹔水在肺之部﹐則孤陽竭於外﹐其魄獨居﹔水在脾之部﹐則陰竭於內﹐而谷精不布﹔水在腎之部﹐不但諸陽退伏﹐卽從陽之陰﹐亦且退伏﹐孤陰獨居於下而隔絕也。故胃中之水﹐惟恐其有火﹐有火乃屬消渴﹐末傳中滿之不救。腎中之水﹐惟恐其無火﹐無火則眞陽滅沒﹐而生气內絕。其在心之水﹐遏抑君火﹐若得脾土健運﹐子必救母﹐卽在肝在肺在腎之水﹐脾土一旺﹐水有所制﹐猶不敢於橫發。夫水土平成以神禹爲師﹐醫門欲平水土﹐不師仲景而誰師乎﹖○胃本水谷之海﹐五臟六腑之大源。脾不能散胃之水精於肺﹐而病於中﹔肺不能通調胃之水道於膀胱﹐而病於上﹔腎不能司胃之關門時其輸泄﹐而病於下﹐所以胃中積水﹐浸淫無所底止耳。仲景論水气一門﹐極其精詳﹐惟恐足太陰脾之健運失職﹐手太陰肺之治節不行﹐足少陰腎之關門不開﹐並其腑膀胱之气化不行﹐所用方藥﹐皆不蹈重虛之戒﹐立於無過之地。海藏集仲景治肺癰葶藶大棗瀉肺湯爲例﹐是欲以瀉肺之法﹐爲瀉水之法矣。集仲景治傷寒痞連兩脇﹐雜證支飲在脇之十棗湯爲例﹐是欲以瀉胸脇及膀胱﹐爲瀉水之法矣。何其敢於操刃﹐而借口仲景耶﹖後來依樣葫蘆﹐不傷脾﹐卽瀉肺﹔不瀉肺﹐卽瀉膀胱﹐乃致積水滔天﹐載胥及溺。水病門中﹐成方百道﹐求一救肺气之郁﹐而伸其治節之方﹐無有也。求一救膀胱阻絕﹐而伸其气化之方﹐無有也。○凡禽獸之類﹐有肺者有尿﹐無肺者無尿﹐故水道不利﹐而成腫滿﹐以淸肺爲急。此義前人闡發不到﹐後之以五苓﹑五皮﹑八正等方治水者﹐總之未悟此旨。

至於車水放塘﹐種種劫奪膀胱之劑﹐則殺人之事矣。﹝諭嘉言﹞

水腫乃脾﹑肺﹑腎三髒之病。蓋水爲至陰﹐故其本在脾腎﹐水化於气﹐故其標在肺﹐水惟畏土﹐故其制在脾。今肺虛﹐則气不化精而化水﹔脾虛﹐則土不制水而反克﹔腎虛﹐則水無所主而妄行﹐水不歸經﹐則逆而上泛﹐故傳入於脾﹐則肌肉浮腫﹐傳入於肺﹐則气息喘急。分而言之﹐三髒各有所主﹐合而言之﹐則總由陰勝之害﹐而病本皆歸於腎。腎爲胃關﹐關門不利﹐故聚水而從其類也。然關門何以不利也﹖《經》曰﹕膀胱者﹐州都之官﹐津液藏焉﹐气化則能出矣。夫所謂气化者﹐卽腎中之气也﹐卽陰中之火也。陰中無陽﹐則气不能化﹐所以水道不通﹐溢而爲腫。故凡治腫者﹐必先治水﹐治水者﹐必先治气。若气不能化﹐則水必不利。惟下焦之眞气得行﹐始能傳化﹐惟下焦之眞水得位﹐始能釐淸﹐求古治法﹐惟加減腎气湯﹐誠對証之方也。﹝張景嶽﹞

人之臟腑﹐以脾胃爲主。蓋人之飲食﹐皆入於胃﹐而運以脾﹐猶地之土也。然脾胃能化物與否﹐實由於水﹑火二气﹐非脾土所能也。火盛則脾胃燥﹐水盛則脾胃濕﹐皆不能化物﹐乃生諸病。水腫之證﹐蓋水盛而火不能化也﹐火衰則不能化水﹐故水入於脾胃﹐皆滲入血脈骨肉﹐血亦化水﹐發爲腫脹﹐皆自然之理也。先導其水﹐使水气少減﹐後補其火﹐使二气平和﹐斯病去矣。丹溪謂脾失運化﹐由肝木侮脾﹐乃欲淸心經之火﹐使肺金得令﹐以制肝木﹐則脾土全運化之職﹐水自順道﹐乃不爲腫﹐其詞迂而不切。﹝何伯齋﹞

按劉河間以水腫爲濕熱﹐謂在表有熱宜汗﹐在裏有熱宜下﹐開鬼門﹐潔淨府﹐蓋言有餘之證然也。丹溪以脾虛不能制水﹐治當補中行濕利小便﹐蓋言不足之證然也。若夫滋腎制火之說﹐愚切以爲未當。蓋補腎之藥﹐乃陰滯柔潤﹐適足以滋其濕耳。今治此證﹐但脾虛受濕﹐爲不足所致者﹐宜燥脾土﹐兼利小便。若非气郁﹑飲食﹑濕熱所致者﹐禁不得妄下﹐臨時快利﹐水气復來﹐而無以治之也。﹝劉宗濃﹞

《經》云﹕諸水﹐身半以下腫者﹐當利小便﹔身半以上腫者﹐當發汗。身半以上﹐天气主之﹐身半以下﹐地气主之。天气主之者﹐其在皮也﹐其在皮者﹐故汗而發之。問曰﹕肌肉之外﹐皮膚之裏﹐首足一身皆腫者﹐當作何治﹖答曰﹕亦宜汗之也﹐與身半以上同法。肺心以上俱宜汗﹐中州以下皆宜下﹐如小便利而渴﹐則不宜汗﹐不宜下﹐以其重亡津液故也。﹝王好古﹞

治水之法﹐行其所無事﹐隨表裏寒熱上下﹐因其勢而利導之﹐故宜汗﹑宜下﹑宜滲﹑宜淸﹑宜溫﹑宜燥﹐六者之中﹐變化莫拘。○身有熱者可汗﹐身無熱者可利﹐肌膚痛者可汗﹐溺赤澀者可利﹐腰上腫者可汗﹐腰下腫者可利﹐所謂開鬼門﹐潔淨府﹐上下分消之法也。﹝《證治匯補》﹞

開鬼門﹐麻黃﹑羌活﹑防風﹑柴胡﹑蔥白之屬﹔潔淨府﹐澤瀉﹑木通﹑通艸﹑防己﹑葶藶﹑豬茯苓之屬﹔去菀陳﹐商陸﹑大戟﹑甘遂﹑芫花﹑牽牛之屬﹔宣布五陽﹐桂﹑附﹑幹﹑姜﹑吳茱萸之屬﹔血腫﹐珀琥﹑郁金﹑劉寄奴﹑蘇木之屬。﹝《張氏醫通》﹞

水病﹐其人必眞火衰微﹐不能化生脾土。故水無所攝﹐泛溢於肌肉間﹐治惟助脾益火。而助脾益火之劑﹐最妙是五苓散﹐肉桂以益火﹐火暖則水自流﹔白術以補土﹐土實則水自障﹔二苓﹑澤瀉以引水﹐則水自滲泄﹐無不應手而愈。﹝孫慶曾﹞

治水﹐用柴胡﹑澤瀉﹐一升一降﹐釐淸水道﹐則水無不下矣。﹝徐春圃﹞

腎主水﹐水有眞水﹐有客水﹐腎气溫﹐則客水亦攝而歸眞﹔腎气寒﹐則眞水亦汛而爲客水。客寒必搏之﹐眞武湯從土中殖火﹐使眞水從溫處鎭攝﹐客水自化而歸眞﹐何必行導滲之令﹖﹝程郊倩﹞

肺熱﹐則失其下降之令﹐以致水溢髙原﹐淫於皮膚而爲腫。醫罕明乎此﹐實脾導水﹐皆不能愈。故用麥冬淸肺﹐開其下降之源。粳米益脾﹐培乎生金之母﹐治病必求其本也。﹝吳鶴臯﹞

熱燥傷肺而爲腫者﹐乃絕水之源也﹐當淸肺除燥﹐而水自生﹐梔豉湯加黃芩。若熱在下焦﹐陰消陽气不得化者﹐當益其陰﹐則陽气自化﹐黃柏﹑知母是也。﹝《保命集》﹞

大病後浮腫﹐此系脾虛﹐宜六君子湯。小便不利﹐間進五苓散。脾肺虛弱﹐不能通調水道者﹐宜補中益气湯。﹝周愼齋﹞

有一身之間﹐惟面與腳浮腫﹐早則面甚﹐晚則腳甚。《經》云﹕面腫爲風﹐腳腫爲水﹐乃風濕所致也。然病後元气未復者﹐每多見此證﹐蓋由本气不固﹐故日中行坐﹐則气墜而晚腳腫﹐夜間睡臥﹐則气升而早面浮。

若槪作風濕治﹐益虛其虛矣。﹝馮楚瞻﹞

凡患水腫須忌鹽﹐毫末不得入口。若無以爲味﹐以醋少許調飲食﹐不能忌鹽﹐服藥無效。﹝《得效方》﹞

鼓脹

心脹煩心﹐肝脹脇痛﹐脾脹嘔噦﹐肺脹喘嗽﹐腎脹腰痛﹐膽脹口苦﹐胃脹脘痛﹐大腸脹腸鳴飧瀉﹐小腸脹少腹引腰痛﹐膀胱脹小便癃閉﹐三焦脹气滿皮膚。﹝《醫學入門》﹞

气脹者﹐七情鬱結﹐胸腹滿悶﹔食脹者﹐谷食不化﹐痞滿惡心﹔虫脹者﹐腹痛能食﹐喜喫茶葉泥土﹔積脹者﹐痞塊有形﹐心腹堅硬﹔水脹者﹐停飲腸鳴﹐怔忡喘息﹔瘀脹者﹐跌僕﹐產後大便黑色﹔虛脹者﹐腹軟任按﹐食入倒飽。更有單腹脹者﹐腹大肢瘦﹐此自脹滿旣久﹐气血結聚﹐不能釋散﹐俗名曰蠱﹐其病更重。﹝《證治匯補》﹞

凡治是病﹐必須會通聖經諸條之旨﹐然後能識臟腑之部分形證﹐邪气之所自來。縱是通腹脹滿﹐卒難究竟者﹐亦必有脹甚之部﹐與病先起處﹐卽可知屬何臟腑之气受邪而不行者爲先﹐而後及乎中焦气交之分﹐於是轉運不前﹐壅聚通腹脹滿也。若脾胃受邪﹐便先是胃脘心下痞气起﹐漸積爲通腹脹也。腹屬脾﹐屬脾者﹐則飲食少﹐屬他臟腑者﹐則飲食如常﹐此可驗也。又須分其表裏淺深﹐脹在皮膚孫絡之間者﹐飲食亦如常。脹在腸胃肓膜之間者﹐則飲食減少﹐其气壅塞於五臟﹐則气促急不食而病危矣。是故病在表者易治﹐入腑者難治﹐入髒者不治。更要分別寒熱逆實﹐其臟腑之气本盛﹐被邪气塡塞不行者爲實﹔臟腑之气本不足﹐因邪气所壅者爲虛。實者祛之﹐虛者補之﹐寒者熱之﹐熱者寒之﹐結者散之﹐畱者行之。邪從外入內而盛於中者﹐先治其外﹐而後調其內。陰從下逆上而盛於中者﹐先抑之而後調其中。陽從上降下而盛於中者﹐先舉之亦調其中﹐使陰陽各歸其部。故《內經》治法﹐謂平治權衡﹐去菀陳﹐開鬼門﹐潔淨府﹐宣布五陽﹐巨气乃平﹐此之謂也。俗工不明其道﹐專守下之則脹已一法﹐𨿽得少寬一時﹐然眞气因瀉而脫﹐邪气必復聚成脹﹐遂致不救﹐可勝嘆哉﹗﹝《證治準繩》﹞

鼓證者﹐中空外急似鼓﹐故曰鼓。單復脹滿﹐四肢百體﹐咸無腫形﹐與通身水腫不類。蓋水腫者﹐邪气協陽气遊行一身﹐邪气去而爲汗﹑爲溺﹐則正气復而爲血﹑爲气矣。鼓證﹐則邪毒專攻臟腑﹐陽气滯而不行﹐蓋腫輕而脹重也。或曰﹕鼓證一也﹐何東垣之論主寒﹐河間之論主火﹐丹溪之論主脾虛﹐道豈二乎﹖予曰﹕皆是也﹐其原皆出《內經》﹐但經文會其全﹐三子各言其一也。《經》曰﹕三陰結﹐謂之水。又曰﹕髒寒生滿病。

又曰﹕腹滿脹﹐支鬲脇。下厥上冒﹐過在足太陰陽明。初乃寒濕郁遏﹐久則陽气漸衰﹐陰气獨盛。人身之气﹐熱則流通﹐寒則凝結。凝結則脹滿生焉。故東垣以辛熱散之﹐苦溫泄之﹐淡滲利之﹐上下分消﹐此東垣之論不可廢也。《經》曰﹕諸腹脹大﹐皆屬於熱。故《原病式》云﹕諸腹脹大﹐鼓之如鼓﹐气爲陽﹐陽爲熱﹐气盛則如是也。世言脾虛不能制水﹐似是而實非。夫萬物熱盛則丰隆﹐寒盛則斂縮﹐陽邪猛烈﹐元气從之﹐二陽搏擊於中﹐日新月盛﹐安得不成鼓也﹐此河間之論﹐亦不可廢也。《經》曰﹕諸濕腫滿﹐皆屬於脾。脾具坤靜之徳﹐而有幹健之運﹐苟脾土受傷﹐轉輸失職﹐遂成脹滿。人身以脾土爲本﹐脾不健旺﹐則淸气不升﹐濁气不降﹐濁气在上﹐則生脹﹐此鼓証之所由來也。若中無陽邪﹐宜行大補﹐所謂气虛不補﹐气何由行﹖又淸肺金﹐滋腎水﹐制肝養脾﹐皆至理攸寓﹐此丹溪之論﹐又不可廢也。𨿽然﹐三子之論﹐固合經旨﹐抑有說焉。東垣言鼓證屬寒者多﹐屬熱者少。予謂鼓證屬熱者多﹐屬寒者少。東南之人﹐濕熱爲病﹐十居八﹑九﹐西北之地﹐嚴寒爲病固多﹐然寒主收斂﹐未必能成脹大﹐此以理論之﹐知其熱多寒少也。河間之論固當﹐但其中有燥熱﹐有濕熱﹐若不區別﹐禍如反掌。燥熱爲病﹐則大便閉結﹐小便短澀﹐身熱腹痛﹐悶亂不安﹐一投參﹑﹐則脹滿不數日而成﹐其爲害也速而烈。濕熱爲病﹐大便頻溏﹐小便淸少﹐脈濡體倦﹐嗜臥減食﹐其爲患也緩而深。故治燥熱者﹐淸熱之中少加濡潤。治濕熱者﹐滲利之內少加溫散。燥者潤之﹐濕者燥之﹐各求其屬﹐以合中道。丹溪補脾扶脾之論固確﹐但果飲食所傷﹐頻仍不已﹐上無痰气之阻﹐中無邪熱之畱﹐斯可用補﹖否則﹐有痰者兼消痰﹐有火者兼降火﹐淸補兼施﹐益莫大焉。此外有七情之傷脾﹐如怒傷肝﹐肝克脾﹐脾气不舒﹐必脹於胃﹐名曰勝克。怒乘肺﹐肺气不伸﹐必脹於大腸﹐名曰乘克。又有勞倦之損脾﹐有所遠行﹐形气衰少﹐穀气不盛﹐熱气燻於胸中。又有血積之遏脾﹐或注於胸膈﹐或滯於胃中﹐或郁於少腹﹐皆能抑遏﹐淸气不升﹐濁气不降﹐俗呼血鼓者是也。鼓證重疾﹐每見模糊施治﹐不知通變﹐損人多矣。○鼓脹起於脾气虛損者﹐治當補劑以培其本﹐少加消導以祛其積﹐次當順气以通其滯。挾熱者加淸涼以蕩其邪﹐使淸气上升﹐濁气下降﹐淸者出頭面而入四肢﹐濁者化水液而行前溺﹐則腹日消而神日旺﹐病斯愈矣。如單補過補﹐佐使不明﹐則反滯壅﹐而脹愈甚矣。大抵此證﹐脾𨿽損而無熱以擾之﹐則一補脾而獲效。熱𨿽有而脾未損者﹐則一淸熱而奏功。如二者兼有﹐治彼妨此﹐所以難也。予曾治一人﹐脾气稍損﹐猶能飲食﹐第腹痛暴脹﹐審知爲火﹐以香連丸下之﹐又進白術湯﹐失气甚多﹐脹痛皆愈。一醫曰﹕此脾气大虛﹐非大補則眞元下陷﹐遂與補劑﹐脹痛復作﹐脈反虛小﹐猶曰脈小不補﹐病能瘳乎﹖乃大補之﹐竟致不救。又見一人﹐腹痛且吐﹐予曰﹕此火也﹐與淸涼藥﹐降气和中﹐病尋愈矣。一醫云﹕此眞气大虛﹐非大補不可﹐愈補愈脹﹐頓死。由是觀之﹐治斯病者﹐淸﹑補當適其宜﹐不可執一。所謂气虛者補气﹐血虛者補血﹐食積者消積﹐挾痰者消痰﹐挾熱者淸熱﹐因外寒郁其熱而脹者散其寒﹐因大怒郁其气而脹者散其气﹐蓄血而脹者行其血﹐實者消之﹑下之﹐虛者溫之﹐補之﹐差之毫釐﹐謬以千里。﹝《諸證析疑》﹞

處吾腹者﹐凡中气﹑穀气﹑胃气﹑脾气等﹐皆眞气也。眞气能升能降﹐在吾腹中﹐只作轆轤﹐必不作鼓。

一旦以眞气所駐之地﹐盡爲邪气所著﹐自此而四海閉塞﹐三焦不瀉﹐陰陽气道不通﹐盈中廓外﹐只見鼓不見轆轤。所以然者﹐邪气實故也。實爲何物﹖气也﹑水也﹑瘀也﹑虫也﹐四者有一﹐已屬難容﹐況有一便能樹黨﹐腹中有此﹐何啻四凶。《經》曰﹕中滿者﹐瀉之於內。蓋非幽門外無以安置之故﹐直以瀉之一法﹐爲放流誅殛之地也。﹝程郊倩﹞

脹病與水病﹐非兩病也。水气積而不行﹐必至於脹。脹病亦不外水裹﹑气結﹑血凝﹐而以治水諸法施之﹐百無一愈﹐請一比類爲後學商之。仲景謂水病气分﹐心下堅大如盤邊如旋杯﹐水飲所作。然則脹病豈無血分腹中堅大如盤者乎﹖多血少气﹐豈無左脇堅大如盤者乎﹖多气少血﹐豈無右脇堅大如盤者乎﹖故不病之人﹐凡有瘕積塊痞塊﹐卽是脹病之根﹐日積月累﹐腹大如箕﹐腹大如甕﹐是名單腹脹﹐不似水气散於皮膚面目四肢也。

胸中空曠﹐气食尙可從旁轆轉﹐腹中大小腸膀胱逼處﹐瘀濁占據﹐水不下趨﹐而泛溢無不至矣。《內經》明脹病之旨而無其治。仲景於气分心下堅大如盤者﹐兩出其方﹕一治陰气結於心下﹐用桂枝去芍藥加麻黃附子細辛湯﹔一治陽气結於心下﹐用枳術湯。夫胸中陽位﹐尙分陽气﹑陰气而異其治﹐況腹中至陰之處﹐而可不從陰獨治之乎﹖陰气包裹陰血﹐陰气不散﹐陰血且不露﹐可驅其血乎﹖捨雄入九軍單刀取勝之附子﹐更有何藥可散其陰气﹐破其堅壘乎﹖○從來腫病﹐徧身頭面俱腫﹐尙易治。若只單單腹腫﹐則爲難治﹐此其間有所以然之故﹐不可不辧。盡傳世諸方﹐皆是悍毒攻劫之法﹐傷耗元气﹐虧損脾胃﹐縱取效於一時﹐倘至復腫﹐則更無法可療﹐此其一也。且徧身俱腫者﹐五臟六腑各有見證﹐故瀉肝﹑瀉肺﹑瀉膀胱﹑瀉大小腸之藥﹐間有取效之時。而單單腹腫﹐則中州之地久窒﹐其四運之軸﹐淸者不升﹐濁者不降﹐互相結聚﹐牢不可破﹐實因脾气之衰所致﹐而瀉脾之藥﹐尙敢漫用乎﹖此又其一也。且腫病之可瀉者﹐但可施之西北壯盛﹐及田野農夫之流﹐豈膏粱老少之所能受﹖設謂腫病爲大滿大實﹐必從乎瀉﹐則病後腫與產後腫將亦瀉之耶﹖此又其一也。且古方原載腫病有五不治﹕唇黑傷肝﹐缺盆平傷心﹐臍出傷脾﹐背平傷肺﹐足底平傷腎﹐此五者不可治也。是其立方之意﹐皆非爲不可治之證而設。後人不察槪從攻瀉者何耶﹖惟理脾一法﹐𨿽五臟見不治之證﹐而能治者尙多﹐此又其一也。所以凡用劫奪之藥者﹐其始非不遽消﹐其後攻之不消矣﹐其後再攻之如鐵石矣。

不知者見之﹐方謂何物邪气若此之盛﹐自明者觀之﹐不過爲猛藥所攻。卽以此身之元气﹐轉與此身爲難首﹐實有驅良民爲寇之比﹐所謂赤子盜兵弄於潢池。明乎此﹐則有培養一法﹐補益元气是也。招納一法﹐升舉陽气是也。解散一法﹐開鬼門潔淨府是也。三法俱不言瀉﹐而瀉在其中矣。○治气之原有三﹕一曰肺气﹐肺气淸﹐則周身之气肅然下行也﹔一曰胃气﹐胃气和﹐則胸中之气亦易下行也﹔一曰膀胱之气﹐膀胱之气旺﹐則能吸引胸中之气下行也。《經》曰﹕膀胱者﹐州都之官﹐津液藏焉﹐气化則能出矣。又云﹕上焦如霧﹐言其气之氤氳如霧也。又云﹕膻中者﹐臣使之官。言其能分布胸中之气而下傳也。夫膻中者﹐與上焦胸膈同位﹐膀胱位於腹內﹐膀胱之气化﹐則空洞善容﹐而膻中之气得以下運。若膀胱之气不化﹐則腹已先脹﹐膻中之气安能下達耶﹖然欲膀胱之气化﹐其權在於保腎﹐腎以膀胱爲腑也﹐腎气動必先注於膀胱﹐屢動不已﹐膀胱脹滿﹐勢必逆奔於胸膈﹐其窒塞之狀﹐不可名言。治法補腎水而致充足﹐則精气深藏﹐而膀胱之气脹自消。補膀胱而令气旺﹐則腎邪不蓄﹐而輸化之機自裕。所以然者﹐以腎不補則不能藏﹐膀胱不補則不能瀉。﹝諭嘉言﹞

脹滿之疾﹐穀食不消﹐小便不利﹐腹脹而光﹐空空如鼓﹐俗謂鼓脹﹐不察其致疾之由也。《經》曰﹕脹取三陽﹐三陽者足太陽寒水膀胱經也。又曰﹕下焦溢爲水。又曰﹕膀胱者州都之官﹐津液藏焉﹐气化則能出。

可見小便之不利﹐由於下焦虛寒﹐以致濕气壅遏於膚裏膜外之間﹐不得發越﹐是腫滿之疾﹐起於下元虛寒也。

若非溫補下元﹐則小便何能獨利﹖且夫人之胃如釜甑焉﹐釜底火旺﹐則熱气燻蒸﹐甑炊易熟。若徒有水而無火﹐則無气上升﹐物何由熟﹖卽此可例觀矣。故治脹滿者﹐先宜溫補下元﹐使火盛而濕气蒸發﹐胃中溫暖﹐穀气易化﹐則滿可寬。夫淸升則濁自降﹐濁降則爲小便也﹐小便利﹐脹有不消乎﹖《經》謂地气上爲云﹐天气下爲雨。

今醫一遇此病﹐咸稱諸濕腫滿﹐皆屬於脾﹐輒用通利之劑﹐然服之愈多﹐腫脹愈急﹐將見下元益虛﹐眞气益弱﹐死期且至﹐安望療乎﹖﹝孫一奎﹞

腹脹屬寒者多﹐屬熱者少﹐故治脹每用辛溫散气之藥多效。卽使濕熱作脹﹐亦必賴辛溫以散气﹐气散則脹滿亦寬。惟有火盛陰虛﹐熱乘血分者﹐其腹𨿽脹而不甚大﹐按之益堅﹐小便黃赤﹐大便祕澀﹐其脈數實細小﹐不可誤作濕﹑食治。蓋消導則陰愈傷﹐去濕則津愈涸﹐宜用苦寒之藥﹐如當歸龍薈丸加胡連之屬。﹝張三錫﹞

虛寒脹病而用溫補﹐閱古人調劑必是通法。蓋通陽則濁陰不聚﹐守補恐中焦易鈍。﹝《臨證指南》﹞

脹滿悉屬脾虛﹐運化不及﹐濁气塡塞所致。初起宜以消化舒郁爲先﹐勢甚便澀者微利之﹐弱人患久及一切病後﹐當以參﹑術培補脾气﹐佐以濃朴﹑木香﹑黃連之類。王道無近功﹐須數十服﹐漸可取效﹐常見用霸藥一瀉卽消﹐復起而死﹐悲哉﹗﹝張旰江﹞

單腹脹﹐乃脾虛之甚﹐必用大劑參﹑術﹐佐以陳皮﹑茯苓﹑蒼術﹑濃朴之類。或曰腹已脹矣﹐反用參﹑術何耶﹖曰﹕此《內經》塞因塞用之法。正气虛而不能營運﹐濁气滯塞於中﹐故生脹。今扶助正气使之健運﹐邪無所畱﹐而脹自消矣。﹝朱丹溪﹞

凡胸前作脹痛者﹐皆陽气不達於胸﹐陰气塡塞故也。蓋陽則輕松﹐陰則凝滯。○瘧後變中滿者﹐是藥傷中气﹐邪從半表而入裏也。調理得法﹐腹脹漸消﹐寒熱復作﹐中气旣旺﹐邪無所容﹐復從裏而散於表。﹝周愼齋﹞

假脹者﹐凡人中气充足﹐健運不息﹐何有脹滿之虞﹖若胃虛不能納食﹐則生虛飽。脾虛不能化谷﹐則生倒飽。更有下元虛極無根﹐脫气上乘胸次。蓋腎主納气﹐肺主出气。腎虛不能俱藏﹐則气出而不納﹐肺𨿽司出﹐气奔太迫﹐有出無歸﹐肺亦脹滿。是以胸膈之間脹悶難狀﹐甚有攻刺衝心﹐大痛欲絕﹐此惟以補爲消﹐法從塞因塞用。心脾不足者﹐大補心脾﹐使中气營運則快。腎經虛寒者﹐溫補下元﹐使眞气封藏乃安。倘不如此﹐一味消克順气﹐益令虛气無根據﹐上攻喘促而死。夫气病用气藥而不效者﹐緣气之散者無以收也。﹝《見聞錄》﹞

腹脹气不轉者﹐藥中須加濃朴以破滯气。腹中夯悶者﹐此非脹滿﹐乃气散而不收﹐藥中須加芍藥以收之。

是知气結而脹宜瀉﹐气散而脹宜收。﹝李東垣﹞

蠱脹

脹有鼓蠱之別﹐鼓者中空無物﹐卽气虛中滿之候也﹔蠱者中實有物﹐非虫卽血也。﹝程鐘齡﹞

蠱脹不論气﹑血﹑水﹑痰﹐總必自開一字﹐如寇賊蟠據﹐必根據山傍險﹐方可久聚。﹝諭嘉言﹞

腫蠱二證﹐本不相同﹐用藥亦甚懸遠。腫脹者﹐因有積食﹐有濕熱﹐有稠痰阻滯中宮﹐以致淸气不升﹐濁气不降﹐營衛不得疏暢﹐水道不得通利﹐气遂妄行不循故道﹐水亦妄行不得成溺﹐气水相搏﹐腫脹自此而生。然脾胃元陽猶未衰憊﹐元气猶能旁通四達﹐苟祛其食積﹐淸其濕熱﹐消其痰气﹐內邪一行﹐外腫隨徹﹐而效之臻也捷矣。至若蠱脹﹐先因脾气傷損﹐久漸衰憊﹐胃𨿽少納﹐脾不運化﹐兼有積熱流注於脾胃﹐橫行於中焦﹐正衰邪旺﹐淸濁不分﹐遂成脹滿。此陽气爲邪气所遏﹐不得周流一身﹐而邪气單攻肚腹﹐脹極臍突﹐靑筋暴起﹐糞滑溺赤﹐喘急食阻。斯時將補脾之正气歟﹐正未受益﹐邪熱愈熾﹐而脹猶故。

將淸熱以伐邪歟﹐邪未退位﹐正愈虛弱﹐而脹益增。將淸補兼施歟﹐然益者未見﹐而損者愈損﹐𨿽有盧扁﹐法安施乎﹖故患此證者﹐或脾𨿽損而眞气猶存﹐無流連之邪熱﹐或腹𨿽脹而邪熱未熾﹐尙有可爲之機﹐當主補元﹐稍兼消導﹐淸肺次之﹐气不運者行其气﹐痰積滯者行其痰﹐中和調養﹐庶乎可救。﹝《諸證析疑》﹞

蠱脹﹐另是一證﹐不得混蠱爲鼓﹐乃由脾胃濕熱積滯﹐或內傷瘀血而成。蓋人腹中之長蛔寸白﹐𨿽賴以消食﹐然多卽爲病﹐況如疰疳癆等虫﹐爲類不一﹐皆能使人心腹脹痛﹐治宜補脾健胃﹐兼用消導。或因跌僕閃挫﹐負重努力﹐致血瘀於內而成脹痛者﹐亦宜補脾健胃﹐兼用去瘀生新。蓋蠱者﹐若虫蝕蠱壞之義。而蠱與鼓之脈亦相反﹐蠱脈必實﹐鼓脈必虛。蠱與鼓之形更相異﹐蠱之脹﹐以手按其腹﹐隨手而起﹐以其爲虫血之積而實也﹔鼓之脹﹐以手按其腹﹐凹而不起﹐以其爲气而虛也。﹝沈金鰲﹞

脈候

脈得諸沈者﹐當責有水﹐身體腫重水病﹐脈出者死。﹝《金匱》﹞

鼓脹病﹐得洪大脈﹐是陽病見陽脈﹐爲易治。若得短澀脈﹐是陰病見陰脈﹐爲難治。﹝《見聞錄》﹞

選案

一陶姓友﹐因患傷寒﹐爲醫誤治﹐危在呼吸。予以大劑參﹑附﹑熟地挽回﹐愈後喜飲﹐忽病足股盡腫﹐脹及於腹﹐按之如鼓﹐堅而且硬﹐因前病中气本傷﹐近病又因酒濕過度﹐非腎气湯不可治。連進數服不效﹐計其前後病因﹐本屬脾腎大虛﹐今兼滲利﹐未免減去補力﹐悉去利藥﹐專用參﹑附理陰煎加白術與服﹐三劑足脛漸消﹐二十劑腹脹盡退。自後凡治全虛者﹐悉用此法﹐無一不效﹐可見妙法之中更有妙焉﹐顧在用者之何如耳﹐塞因塞用﹐斯其最也。○一鄰女適經藥鋪﹐見有曬巴豆﹐其父誤爲松子仁﹐以一粒與食﹐嚼而味辣﹐卽忙吐出﹐而已半粒下咽矣。少頃﹐大瀉十餘次﹐次日肚腹通身腫脹﹐絕口不食﹐或謂宜黃連﹑綠豆以解毒﹐四苓﹑五皮以利水。予曰﹕大攻之後﹐豈非大虛﹐能再堪苦寒以敗脾否﹖況水瀉之後﹐尙有何水可利﹖單用獨參湯及溫胃飲以培脾气﹐數劑復元如初。夫旣大瀉﹐何以反脹若是﹖因知大虛大寒而致成腫脹者﹐類多如此。﹝張景嶽﹞

一兒陰囊脹大﹐莖皮光腫如泡﹐醫爲滲濕行气不效。診脈濡緩﹐謂曰﹕脈緩無力﹐气虛也。膀胱者﹐津液之腑﹐气化出焉﹐气虛無能化出﹐治宜升陽補气﹐方用人參爲君﹐﹑術﹑茯苓爲臣﹐牛膝﹑升麻﹑陳皮爲佐﹐甘艸梢爲使﹐服之腫消皮皺而愈。﹝汪石山﹞

一人患水腫經月﹐頭面﹑腹背﹑四肢﹑陰囊無處不腫﹐腹見靑筋﹐膚如熟李﹐脈息沈細﹐服健脾利水藥﹐小便反不利﹐予曰﹕利之不應﹐此風水也。《經》曰﹕汗出逢於風﹐內不得入﹐外不得出﹐客於元府﹐名曰風水。水之不利﹐實由於風﹐風去水自行矣。爲制加味蔥豉湯﹐用淡豉﹑蔥白﹑桂枝﹑橘紅﹑半夏﹑赤苓﹑甘艸。

此患其本在腎﹐其末在肺。豉腎之谷﹐蔥白肺之菜﹐桂枝和營去風﹐二陳宣布痰水﹐不專利水而水自利。﹝許宣治﹞

張序黌母气虛腹脹﹐小便不利﹐兩膝浮腫﹐治以五苓散益甚。予曰﹕髙年豈可恣投分利﹐與六君子湯加車前﹑牛膝而瘥。○筆帖式蘇公如君咽痛﹐下利﹐腳脛浮腫﹐予與附子湯溫其經﹐一劑而愈。後數日﹐咽復腫痛﹐內熱口漧﹐面赤﹐痰涎上壅﹐此腎水虧虛﹐相火無制而然﹐與六味湯加麥冬﹑五味子卽瘥。逾月兩足腫起﹐漸致腹大臍突﹐小便短澀﹐大便燥閉﹐喘嗽吐痰不得臥。此因陰虛三焦火旺﹐合衝脈之火﹐同逆而上﹐水從火溢﹐積於肺而爲嗽﹐散於陰絡而爲腫﹐隨五臟之虛﹐入而聚之而爲脹。仍以前法加車前﹑牛膝﹐兩服全瘳。○王祺永患單腹脹﹐初服破气藥﹐腫與臍平﹐攺服《金匱》腎气湯﹐痰嗽不休。予謂腎气湯用車前﹑牛膝﹐迅速降下﹐何以气反上逆而作痰嗽﹖視其面淡黃中微有紅紋﹐此虫結於血中﹐非下不可。祺永猶豫﹐予謂體𨿽虛怯﹐賊在腹中﹐豈可妄補﹗以逐穢湯與服﹐腹內雷鳴﹐少頃下惡物滿桶﹐更進一劑﹐虫血盡傾。徐以補中益气湯加減調之﹐半月始痊。○孫岱庵下部蓄血﹐腹腫如箕﹐醫用金匱腎气﹐飲食不進﹐眩暈譫言﹐六脈全伏。予下以桃仁承气湯﹐立安。﹝程華仲﹞

徐姓小兒單脹數月﹐百治無功﹐予謂气分不效﹐宜治血分﹐所謂絡瘀則脹也。用歸須﹑桃仁﹑延胡索﹑穿山甲﹑蜣螂﹑虫﹑五靈脂﹑山楂爲丸﹐服之而愈。﹝葉天士﹞

吳生諱震者詰予曰﹕鼓有虫乎﹖予曰﹕有之。《本事方》云﹕臍腹四肢悉腫者爲水。但只腹脹﹐四肢不甚腫者爲蠱。注謂蠱卽鼓也﹐古以蠱鼓同名。且蠱﹐以三虫爲首﹐豈無旨哉。生曰﹐子何敏也﹖予嫂病鼓三年﹐腹大如箕﹐脹痛肢瘦﹐屢醫不瘳。吳俗死用火葬﹐火燒至腹﹐聲響如炮﹐虫從腹中爆出﹐不下千萬﹐大者尺餘﹐腹中復生小虫。虫在人腹﹐蕃息若此﹐曷不令人脹死﹐惜乎諸書未有言及者﹐予聞之恍然﹐然猶未親見其異。

後有王鄕宦子﹐其腹脹大﹐有塊如瓜﹐肢瘦發熱﹐已半年矣。醫以退熱消脹之劑﹐投之脹甚熱熾﹐喉耳俱生瘡。

診其脈則滑數﹐望其唇則紅﹐按其腹則痛﹐又嗜肥甘。予思凡腹痛者﹐唇色必淡﹐當不嗜食﹐今若此﹐得非虫乎﹖投阿魏消積丸﹐下虫數十﹐大者二﹐一紅一黑﹐各長尺餘﹐虫下熱減脹消﹐益信前聞不虛。﹝孫一奎﹞

附方

壯原湯治下焦虛寒﹐中滿腹脹。人參白術茯苓肉桂附子漧薑砂仁陳皮破故紙。

鼓脹奇方用黃牛糞陰榦炒末﹐每服一兩﹐酒煎濾渣﹐三服卽愈。

又方用雄豬肚一个洗淨﹐裝入大蒜頭四兩﹐放沙鍋內﹐河水煮熟﹐不放鹽﹐空心服之甚效。

水鼓方用活鱧魚一尾去鱗腸﹐再用黑礬五分﹐松蘿茶三錢﹐蒜八瓣﹐共入魚腹﹐瓷器中蒸熟﹐令病患喫魚﹐連茶蒜喫更妙。從頭喫起﹐病從頭消﹐從尾喫起﹐病從腳消。

气鼓方用大蝦蟆一隻剖肚﹐塡入砂仁﹐泥裹火﹐去泥研末﹐陳皮湯調服﹐放屁卽愈。

治鼓脹神效方用曬漧豬尿胞一个﹐髙粱燒酒六兩﹐生大黃三錢﹐膽礬三錢﹐共研爲末﹐同裝胞內﹐用綫札口。綿帶系懸項下﹐帖於當臍﹐將布縛住﹐五晝夜一換﹐輕者三个﹐重者六个﹐鼓消而愈。

卷八﹟雜證匯參

痞滿

經義

陰气盛於上﹐則下虛﹐下虛則脹滿。○陰受之則入五臟﹐入五臟則滿閉塞。○髒寒生滿病。○備化之紀﹐其病痞。○卑監之紀﹐其病畱滿痞塞。○惇阜之化﹐其病脹滿。﹝《素問》﹞

哲言

病者腹滿﹐按之不痛爲虛﹐痛者爲實。﹝《金匱》﹞

痞與否同﹐不通泰也。由陰伏陽蓄气血不運而成﹐與脹滿有別﹐惟內覺痞悶﹐而外無脹急之形也。有中气久虛﹐不能運化精微而爲痞者﹔有過服消克﹐不能輸化飲食而爲痞者﹔有濕熱痰气﹐上逆陽位而爲痞者。﹝朱丹溪﹞

凡胸中滿心下滿者﹐皆气也。腹中滿者﹐或燥矢﹐或宿食也。少腹滿者﹐或溺﹔或血停蓄也。淸陽出上竅﹐故上滿者爲气而非物﹔濁陰出下竅﹐故下滿者爲物而非气也。﹝《醫方集解》﹞

上焦如霧﹐霧不散則爲喘滿﹐此出而不納也。中焦如漚﹐漚不利則爲畱飲﹐久爲中滿﹐此上不能納而下不能出也。下焦如瀆﹐瀆不利則爲腫滿﹐此上能納而下不能出也。﹝王好古﹞

胃口之上爲心下﹐居陽部而受气最淸﹐所云上焦如霧者是也。淸處何由凝濁而見痞滿﹖知有所塡也。冷則生气﹐寒則沍血﹐爲痰爲食﹐所塡不一。俱宜溫以豁之﹐先使上焦開發﹐陽气得伸﹐然後導除其下。﹝程郊倩﹞

補編

腹滿不減﹐減不足言﹐當下之。○腹滿時減﹐復如故﹐此爲寒﹐當與溫藥。﹝《金匱》﹞

按此篇無治虛寒腹滿之方﹐當與溫藥之下﹐當有宜濃朴生薑甘艸半夏人參湯主之十四字﹐必是脫簡。閱《傷寒﹟太陰篇》自知﹐當補之。﹝《醫宗金鑑》﹞

虛痞不食﹐大便利﹔實痞能食﹐大便閉。虛痞以芍藥﹑陳皮和之﹔實痞以濃朴﹑枳實消之。﹝《證治匯補》﹞

天地不交而成否﹐此脾之淸气不升而下澑﹐胃之濁气不降而上逆﹐當用補中益气湯加苓﹑澤。蓋升﹑柴從九地之下而升其淸气﹐苓﹑澤從九天之上而降其濁气﹐卽所以交否而爲泰矣。○邪气作痞﹐宜用疏劑。若气不順逆上爲痞﹐此乃虛痞﹐愈疏而痞愈作﹐宜於補劑中微兼疏通﹐不可過用辛香。古人治瀉後膈痞﹐用理中丸﹐卽此意也。○舉世治中滿痞脹﹐不問虛實﹐咸禁甘艸。殊不知古人所謂中滿勿食甘者﹐指實滿而言。若自覺滿而外無腹脹之形者﹐當以甘治之。﹝朱丹溪﹞

時至秋初﹐陽气下墜﹐因夏間之濕熱尙在胸中﹐致有痞滿不寬之證﹐用不換金正气散以去濕。濕去則金淸﹐金淸則降下之令復﹐譬如主人久不在家﹐家中爲污穢所塞﹐掃除污穢以俟主回之意。﹝《愼柔五書》﹞

古方治痞﹐用芩﹑連﹑枳實之苦以泄之﹔濃朴﹑姜﹑夏之辛以散之﹔參﹑術之甘以補之﹔苓﹑瀉之淡以滲之。痞同濕治﹐惟宜上下分消﹐果有內實﹐庶可略與消導。世治痞塞﹐喜行利藥﹐以求速效﹐𨿽臨時通快﹐痞若再作﹐危殆滋甚。○痞滿之病﹐人皆知气之不運也。獨東垣以血病言之﹐謂下多亡陰而損其血﹐此前人所未論及。世之用气藥治痞不效者﹐蓋不知此理耳。﹝劉宗濃﹞

有患下焦虛極﹐上焦痞滿﹐若補其下焦之虛﹐則上焦痞滿益甚﹐若攻其上焦痞滿﹐則下焦之虛復劇﹐不若以疏啟其中而峻補其下﹐法於參﹑術﹑歸﹑藥中﹐佐以陳皮﹑濃朴﹑香砂之類一﹑二味以制之。不可獨攻﹐不可單補﹐不可先攻後補﹐惟應攻補相兼﹐求功歲月﹐乃可萬全。﹝羅赤誠﹞

丹參去瘀生新﹐乃治痞之要藥。﹝《見聞錄》﹞

凡治病傷其胸中正气﹐致令痞塞痺痛者﹐此爲醫咎。自昔通獘﹐限於不知﹐今特著爲戒律﹐不可獲罪於冥冥矣。﹝《醫門法律》﹞

脈候

脹滿脈弦﹐脾制於肝。洪數熱脹﹐遲弱陰寒﹐浮爲虛滿﹐緊則中實﹐浮則可治﹐虛則危急。﹝《脈訣舉要》﹞

卷八﹟雜證匯參

積聚

經義

病脇下滿﹐气逆﹐二﹑三歲不已﹐病名息積。○任脈爲病﹐女子帶下瘕聚。○病有少腹盛﹐上下左右皆有根﹐病名伏梁。裹大膿血﹐居腸胃之外﹐不可治﹐治之每切按之致死。○人有身體髀股皆腫﹐環齊而痛﹐病名伏梁﹐此風根也。

其气溢於大腸而著於肓﹐肓之原在齊下﹐故環齊而痛﹐不可動之﹐動之爲水溺澀之病。○大積大聚﹐其可犯也﹐衰其大半而止﹐過者死。﹝《素問》﹞

積之始生﹐得寒乃生﹐厥乃成積也。寒气上入於腸胃則脹﹐脹則腸外之汁沫迫聚不得散﹐日以成積。﹝《靈樞》﹞

病有積有聚﹐何以別之﹖然積者陰气也﹐聚者陽气也。故陰沈而伏﹐陽浮而動﹐气之所積名曰積﹐气之所聚名曰聚。故積者五臟所生﹐聚者六腑所成。積者陰气也﹐其發有常處﹐其痛不離其部﹐上下有所終始﹐左右有所窮處。聚者陽气也﹐其始發無根本﹐上下無所畱止﹐其痛無常處。○肝之積﹐名曰肥气﹐在左脇下﹐如覆杯﹐有頭足。久不愈﹐令人發咳逆瘧﹐連歲不已。○心之積﹐名曰伏梁﹐起臍上﹐大如臂﹐上至心下。久不愈﹐令人煩心。○脾之積﹐名曰痞气﹐在胃院﹐覆大如盤。久不愈﹐令人四肢不收﹐發黃膽﹐飲食不爲肌膚。

○肺之積﹐名曰息賁﹐在右脇下﹐覆大如杯。久不已﹐令人灑淅寒熱﹐喘咳肺壅。○腎之積﹐名曰奔豚﹐發於少腹﹐上至心下﹐若豚狀﹐或上或下無時。久不已﹐令人喘逆﹐骨痿少气。﹝《難經》﹞

哲言

問曰﹕病有積﹑有聚﹑有穀气﹐何謂也﹖師曰﹕積者髒病也﹐終不移﹔聚者腑病也﹐發作有時﹐輾轉痛移爲可治。○穀气者脇下痛﹐按之則愈﹐復發﹐爲穀气。﹝《金匱》﹞

凡人脾胃虛弱﹐或飲食過常﹐或生冷過度﹐不能克化﹐致成積聚結塊﹐心腹脹滿﹐噫气吞酸﹐面靑肌瘦。

其名有十﹕一曰食積﹐二曰酒積﹐三曰面積﹐四曰肉積﹐五曰魚蟹積﹐六曰果菜積﹐七曰茶積﹐八曰水積﹐九曰血積﹐十曰虫積。﹝《得效方》﹞

癥名有七﹕曰蛇﹑蛟﹑鱉﹑肉﹑發﹑虱﹑米是也。瘕名有八﹕曰靑﹑黃﹑燥﹑血﹑脂﹑狐﹑蛇﹑鱉是也。

病因食物相感而成﹐然瘕比稍輕。又有腸覃﹑石瘕﹑血蠱﹐皆女子之疾﹐種種不同﹐乃痞塊之異名耳。﹝《千金方》﹞

食積腹滿酢心﹐酒積目黃口漧﹐痰積涕唾稠粘﹐涎積咽如曳鋸﹐水積足脛腫滿﹐气積噫气痞塞﹐血積打撲肭瘀。產後不月﹐少腹腰脇有形塊癖積﹐兩刺痛。息賁在右肋下﹐大如覆杯﹐气逆背痛﹐已成形也。息積右脇下滿﹐气逆息難﹐未成形也。﹝《醫學階梯》﹞

者徵也﹐以其腹中堅硬﹐按之應手﹐病形有可徵驗者也﹐多見於臍下。其原由於飲食失節﹐胃衰脾弱﹐邪正相搏﹐牢固不動﹐故名曰。有因臟腑虛弱﹐好食生冷粘滯之物﹐不能克化﹐與髒气相搏﹐結積成塊﹐日漸長大﹐堅固不移﹐謂之食。有因跌僕挫閃﹐气凝血結﹐經絡壅瘀成塊﹐謂之血。瘕者假也﹐腹中𨿽硬﹐聚散無常亦多見於臍下。其原由於起居失宜﹐飲食失節。臟腑之气先虛﹐又復外感風寒﹐與食气停蓄於內﹐結聚成塊﹐推之而動﹐按之而走﹐故名曰瘕。八瘕有名可稽﹐有形可按。一靑瘕﹐聚於左右脇下﹐苦腰下急痛﹐腹中气沖﹐面黃肌腫﹐二便難﹐喜唾涎﹐不能食。二黃瘕﹐左脇下有气﹐牢結不可抑﹐苦腰背引痛﹐少腹常急﹐下引陰中如刺﹐不得小便﹐或溺黃赤﹐時發寒熱。三燥瘕﹐狀如半杯﹐上下腹中不定﹐苦痛連兩脇﹐引心而煩﹐不得太息﹐腰背腫﹐足酸痛﹐遺尿失精﹐便難盜汗﹐妨食嘔吐。四血瘕﹐畱著腸胃之外﹐及少腹間﹐苦橫骨下有積气﹐堅牢如石﹐少腹急痛﹐陰中冷气﹐或背疼不可俯仰。五脂瘕﹐在脂膜間﹐猝難蹤迹﹐苦腰背如刺﹐或左右走﹐腹中切痛﹐少腹沈重﹐身體解﹐大小便血﹐此證婦人患之﹐男子無也。六狐瘕﹐出入少腹﹐或隱或見﹐男爲狐疝﹐女名狐瘕﹐苦陰酸澀﹐小便難﹐少腹痛﹐胸膈腰背上衝而痛﹐甚則有頭足成形者不治。七蛇瘕﹐其形長大﹐在臍上下﹐或左右脇﹐上食心肝﹐苦不得吸气﹐腰背痛﹐難以動作﹐少腹熱﹐引陰攣急﹐小便黃赤﹐股脛時痛。八鱉瘕﹐形大如杯﹐若存若亡﹐苦少腹切痛﹐惡气左右走﹐上下腹中痛﹐腰背亦痛﹐不可以息﹐面目黃黑﹐甚則亦有頭足成形﹐此八瘕之屬也。者懸也﹐懸於腹內﹐近臍左右﹐各有一條筋脈扛起﹐大者如臂﹑如筒﹐小者如指﹑如管。其原皆由陰陽不和﹐常多鬱怒﹐或適當飲食與气纏裹﹐或適受寒冷與气停畱﹐合並成形﹐故名曰。癖者匿也。潛匿兩肋﹐尋摸不見﹐有時而痛﹐始覺有物。其原皆由營衛失調﹐經絡隔﹐飲食無度﹐傷脾傷胃﹐或有所勞倦﹐彊力入房﹐以致精傷血耗﹐邪結不散﹐故名曰癖。痞者閉也﹐痞必有塊﹐在皮裏膜外。其原皆由脾胃虧損﹐食積痰血﹐阻塞气道﹐遂結成形﹐察其形質﹐不能移動者類於﹐能移動者類於瘕。總之積﹑聚﹑﹑瘕﹑﹑癖﹑痞﹐分隸三焦﹐斷難混視。痞﹑癖見於膈間﹐是上焦病。﹑積﹑聚見於腹內﹐是中焦病。﹑瘕見於臍下﹐是下焦病。按證分部﹐方得頭緒。

故積﹑聚﹑﹑癖﹑痞多生於男子﹐﹑瘕多生於女子。七病各有形證不同﹐治當分別。﹝沈金鰲﹞

積聚之病﹐凡飲食血气風寒皆能致之。但積聚當辧﹐積者積壘之謂﹐由漸而成﹔聚者聚散之謂﹐作止不常。由此言之﹐是堅硬不移者﹐本有形也﹐故曰積。或聚或散者﹐本無形也﹐故曰聚。諸有形者﹐或飲食之滯﹐或膿血之畱﹐凡汁沫凝聚﹐旋成塊者﹐皆積之類。其病多在血分﹐血有形而靜也。諸無形者﹐或脹或不脹﹐或痛或不痛﹐凡隨觸隨發﹐時來時往者﹐皆聚之類。其病多在气分﹐气無形而動也。《難經》以積爲陰气﹐聚爲陽气﹐其義卽此。凡無形之聚﹐其散易﹔有形之積﹐其破難。臨此證者﹐但當辧其有形無形﹐在气在血﹐而治法自可得其梗槪矣﹗﹝張景嶽﹞

心火居上﹐腎水居下﹐水能克火﹐以脾土居中﹐制住腎水﹐故不得淩上耳。若土虛不能制水﹐水無所畏﹐自少腹上衝於心﹐來克心火﹐如豚之奔而不可遏﹐故名奔豚。久則痛甚﹐日就羸﹐不可救藥。﹝周愼齋﹞

臍下有動气﹐名曰腎气﹐亦曰奔豚。奔豚﹐腎之積名也。五積中惟奔豚衝心最急。其人素有腎積﹐因傷寒之邪﹐衝突下焦﹐致其發動﹐如江豚之奔衝也。大抵眞气內虛﹐水結不散﹐气與之搏﹐卽發奔豚。𨿽有表裏之證﹐汗下皆不可也。○抑嘗論之﹐醫爲病所困者﹐惟陰虛之難補﹐久積之難除。玉山自倒﹐陰虛之謂也﹔養虎遺患﹐久積之謂也。人之罹此二患者﹐可不俱哉﹗﹝朱丹溪﹞

凡人腹中有塊﹐不問積聚瘕﹐俱爲惡候﹐切勿視爲泛常。若脹滿已成﹐胸腹鼓急﹐𨿽盧扁復生﹐亦莫能救也。﹝《醫學正傳》﹞

補編

壯人無積﹐虛人則有之。由於脾胃怯弱﹐气血兩衰﹐四時有感﹐皆能成積。若遽以磨堅破結之藥治之﹐得藥暫快﹐藥過依然﹐疾未去而人已衰矣。气愈消﹐疾愈大﹐竟何益哉﹗故善治者﹐當先補虛﹐使气血旺﹐其積自消。如滿座皆君子﹐則小人自無容身之地。不問何髒﹐先調其中﹐使能飲食﹐是治其本也。﹝張潔古﹞

腸胃之絡傷﹐則血溢腸外﹐與痰沫相搏﹐復遇外寒﹐凝聚而成積矣。居於皮裏膜外﹐苟非剖腹割腸之技﹐何能滌除﹖但不妨礙飲食﹐惟宜養胃補中。﹝劉河間﹞

大黃﹑巴豆迅利之藥﹐亦必以仗中气營運。人至气絕之後﹐灌以巴﹑黃斤許﹐豈能通利﹖巴﹑黃峻利之最者﹐若無人气以營運﹐則𨿽入腹﹐猶置於紙木器中﹐安然不動。如此一想﹐則痞聚之類﹐可不仗中气以營運乎﹖﹝馮楚瞻﹞

按積之成也﹐正气不足﹐而後邪气踞之。然攻之太急﹐正气傷。初﹑中﹑末之三法﹐不可不講也。初者﹐病邪初起﹐正气尙彊﹐邪气尙淺﹐則任受攻。中者﹐受病漸久﹐邪气較深﹐正气較弱﹐任受且攻且補。末者﹐病根經久﹐邪气侵淩﹐正气消殘﹐則任受補。蓋積之爲義﹐日積月累﹐匪朝伊芳夕﹐所以去之亦當有漸﹐太急則傷正气﹐正傷則不能運化而邪反固矣。余嘗用陰陽攻積丸﹐通治陰﹑陽二積﹐藥品𨿽峻﹐用之有度。

補中數日﹐然後攻伐﹐不問其積去多少﹐又與補中﹐待其神壯而復攻之﹐屢攻屢補﹐以平爲期。《經》曰﹕大積大聚﹐其可犯也﹐衰其大半而止﹐過者死。故去積及半﹐純與甘溫調養﹐使脾土健運﹐則余積不攻自走﹐必欲攻之無餘﹐其不遺人夭殃者鮮矣﹗﹝李士材﹞

積之在髒﹐如陳之在江河。積之在髒﹐多著脂膜曲折之處。陳之在江河﹐多在汀灣洄薄之地﹐遇江河之溢﹐一漂而去﹐積之在髒﹐理亦如之。予先以丸藥驅逐新受之食﹐使無梗塞﹐其碎著之積已離而未下。次以散藥滿胃而下﹐橫江之筏﹐一擁而盡。設未盡者以藥調之。惟堅積不可用此法﹐宜以漸除。《經》曰﹕堅者削之。今人言塊癖是也。○《漢書藝文志》載五苦六辛之說﹐而顏師古輩皆無注解。夫五者﹐五臟也﹔髒者﹐裏也。六者﹐六腑也﹔腑者﹐表也。病在裏者屬陰分﹐宜以苦寒之藥﹐湧之﹑泄之﹔病在表者屬陽分﹐宜以辛溫之劑﹐發之﹑汗之﹐此五苦六辛之意也。思五積﹑六聚﹐用藥亦不外於是。夫五積在髒有常形屬裏﹐宜以苦寒之藥湧之﹑泄之﹔六聚在腑無常形屬表﹐宜以辛溫之藥發之﹑汗之﹐與前五苦六辛之義亦合。﹝《儒門事親》﹞

《難經》分積者陰气也﹐五臟所生﹔聚者陽气也﹐六腑所成。後巢氏另立瘕之名﹐以不動者爲﹐動者爲瘕﹐亦卽積聚之意也。前賢有云﹕積聚者﹐就其肓膜結聚之處﹐以經脈所過部分﹐屬髒者爲陰﹐陰主靜﹐靜則堅而不移﹐屬腑者爲陽﹐陽主動﹐動則移而不定。故著而不移﹐是爲陰邪聚絡﹐大旨以辛溫入血絡治之。可容不移之陰邪者﹐自必無陽動之气以旋運之﹐而必有陰靜之血以倚伏之﹐所以必藉體陰用陽之品﹐方能入陰出陽﹐以施其辛散溫通之力也。又云﹕初爲气結在經﹐久則血傷入絡。輒仗蠕動之物﹐松透病根﹐化裁之妙﹐於古人書引伸觸類而得。昔賢於五積﹑九積治法頗多﹐大略消補兼施﹐並以所惡者攻﹐所喜者誘爾。

﹝《臨證指南》﹞

諸積之成﹐莫不由痰食死血﹐人共知之。詎知痰食死血﹐乃成積之質﹐而非成積之本也。蓋使痰伏其位﹐食化其液﹐血順其經﹐病何由作﹖積何由生﹖惟气郁而濕滯﹐濕郁而熱生﹐熱郁而痰結﹐痰郁而血凝﹐血郁而食不化﹐食郁而積乃成﹐此六者相因致病。古人所以云﹕六郁爲諸積之本也。故當積之未成﹐必先有以解其郁﹐而使當升者升﹐當降者降﹐當變化者變化﹐不致傳化失常﹐治宜六郁湯﹑越鞠丸﹑保和丸﹐斯气血沖和﹐而百疾不作。若積之旣成﹐又當調營養衛﹐扶胃健脾﹐使元气旺﹐而間進以去病之劑﹐從容調理﹐俾其自化﹐然後病去而人不傷。乃今之治積者﹐動議吐﹑下﹐不知吐﹑下只治病之暴者。若積之成﹐其所由來者漸﹐故積之治﹐其所由去者不可不漸也。不然《內經》何但有化積﹑消積﹑磨積之文﹐而並無吐積﹑下積之說。蓋直吐﹑直下﹐皆足以傷胃气而損元气﹐積必不去也。凡病者﹑醫者﹐其皆體念毋忽。○飲食誤中蛇毒﹐致成蛇癖﹐腹內常饑﹐食物卽吐﹐宜赤蜈蚣散。好喫生米成癖﹐嘔吐淸水﹐宜雞矢米煎。食發成癖﹐心腹作痛﹐咽間如有虫行﹐欲得油飲﹐宜香澤油。平時嗜酒而成酒鱉﹔平時多气﹐血凝气滯而成气鱉﹔虛勞痼冷﹐敗血挾痰而成血鱉﹐上侵人咽﹐下蝕人肛﹐或附脇背﹐或隱胸腹﹐宜蕪荑湯。老人小兒癖﹐往來疼痛﹐宜星附丸。以上種種﹐皆積聚之類。﹝沈金鰲﹞

白馬尿治鱉瘕。○杏仁消狗肉積。○胡黃連消果子積。○糯米消杏積。○麝香治水果積。○穿山甲破血積。○山楂肉治血積。○聖齏卽牛倒艸﹐治牛肉積。﹝《見聞錄》﹞

脈候

寸口脈沈而橫﹐曰脇下有積﹐腹中有橫積痛。﹝《素問》﹞

諸積大法﹐脈來細而附骨者乃積也。寸口﹐積在胸中。微出寸口﹐積在喉中。關上﹐積在臍旁。上關上﹐積在心下。微下關﹐積在少腹。尺中﹐積在气沖。脈出左﹐積在左。脈出右﹐積在右。脈兩出﹐積在中央。各以其部處之。﹝《金匱》﹞

駛緊浮牢﹐小而沈實﹐或結或伏﹐爲聚爲積。彊實者生﹐沈小者死。﹝《脈訣》﹞

選案

一男子患一奇證﹐將一年矣。每夜交二更時﹐卽有一股气﹐從小肚衝至臍上﹐漸至胸前。久又漸抵咽喉﹐腹內有物跳動﹐卽不能睡﹐直至五更方平﹐捫之無形﹐日間如常﹐醫皆不知何病。予診兩關尺脈俱沈弦﹐謂曰﹕此奔豚證耳。每至二更而起者﹐二更乃亥時﹐亥屬豬﹐豚卽豬也﹐故至其時則陰气感動。五更陽气回﹐則陰气潛伏﹐豚性本陰柔﹐然有時而奔﹐此气伏於腎臟至陰之中﹐毫無形影﹐突然上衝﹐不可架禦﹐當以純陽之藥禦之。方用肉桂爲君﹐余則胡盧巴﹑茯苓﹑澤瀉﹑熟地﹑山萸﹑附子﹐夜服一劑。其气只衝至臍﹐加重肉桂﹐數服全愈。﹝吳天士﹞

附方

治食瘕方海蜇頭二斤﹑荸薺二斤﹑燒酒二斤。共入砂鍋﹐隔湯煮﹐至蜇化酒幹﹐取荸薺陰漧﹐空心喫五个。

治痞塊方松香二兩﹑阿魏二錢﹑皮硝五錢﹑蓖麻子一兩。共搗成膏﹐照痞形大小﹐攤於布上﹐貼時加麝香五釐﹐痞消則膏自落。

卷八﹟雜證匯參

疸

經義

溺黃赤﹐安臥者﹐曰黃膽。○已食如饑者﹐曰胃疸。○目黃者﹐曰黃膽。﹝《素問》﹞

腎所生病爲黃膽。○身痛而色微黃﹐齒垢黃﹐爪甲上黃﹐黃膽也。﹝《靈樞》﹞

哲言

黃膽之爲病﹐當以十八日爲期﹐治之以十日上瘥﹐反劇爲難治。○疸而渴者﹐其疸難治。疸而不渴者﹐其疸可治。發於陰部﹐其人必嘔﹔陽部﹐其人振寒而發熱也。﹝《金匱》﹞

古有五疸之辧﹕曰黃汗﹐曰黃膽﹐曰谷疸﹐曰酒疸﹐曰女勞疸是也。汗出染衣如柏汁者﹐曰黃汗。身﹑面﹑眼目黃如金色﹐小便黃而無汗者﹐曰黃膽。因飲食傷脾而得者﹐曰谷疸。因酒後傷濕而得者﹐曰酒疸。因色欲傷陰而得者﹐曰女勞疸。𨿽其名目如此﹐然總不出陰﹑陽二證。大都陽證多實﹐陰證多虛﹐虛實弗失﹐得其要矣。﹝張景嶽﹞

漧黃熱勝﹐色黃而明﹐大便燥結。濕黃寒勝﹐色黃而晦﹐大便潤利。﹝《醫學入門》﹞

疸病﹐有陰﹑有陽。陽黃之作﹐濕從火化﹐瘀熱在裏﹐膽熱液泄﹐與胃之濁气共並﹐上不得越﹐下不得泄﹐燻蒸遏郁侵於肺﹐身目俱黃﹐流於膀胱﹐溺色變赤﹐黃如橘色。陽主明﹐治在胃。陰黃之作﹐濕從寒水﹐脾陽不能化熱﹐膽液爲濕所阻。漬於脾﹐浸淫肌肉﹐溢於皮膚﹐色如燻黃。陰主晦﹐治在脾。傷寒發黃﹐﹝《金匱》﹞

黃膽立名𨿽異﹐治法多同。有辧證三十五條﹐出治一十二方。審黃之發與不發﹐在小便之利不利。疸之易治難治﹐在口之渴與不渴。再察其瘀熱入胃之因﹐或因外並﹐或因內發﹐或因食穀﹐或因酣酒﹐或因勞色﹐及隨經蓄血﹐入水黃汗。又有表虛裏虛﹐熱除作噦﹐火劫致黃。病有不一之因﹐治有不紊之法。脈弦脇痛﹐少陽未罷﹐仍主以和。渴飲水漿﹐陽明化燥﹐急當瀉熱。濕在上﹐以辛散﹐以風勝。濕在下﹐以苦泄﹐以淡滲。如狂蓄血﹐勢所必攻。汗後溺白﹐自宜投補。酒客多蘊熱﹐先用淸利﹐後必顧其脾陽。女勞有穢濁﹐始以解毒﹐繼之滑竅﹐終當峻補腎陰。

表虛者實衛﹐裏虛者建中。入水火劫﹐以及治逆變證﹐各立方論。若云寒濕在裏之治﹐陽明篇中惟見一則﹐指人於寒濕中求之。今陰黃一證﹐外不因於六淫﹐內不傷於嗜欲﹐惟寒惟濕﹐譬以卑監之土﹐須暴風日之陽﹐純陰之病﹐療以辛熱無疑矣。考諸家之說﹐丹溪云﹕不必分五疸。總如醬相似﹐爲得治黃之扼要。殊不知是言也﹐以之治陽黃𨿽不中竅﹐不致增劇﹔以之治陰黃﹐下咽則斃﹐何異操刃﹗惟謙甫羅氏具有卓識﹐力辧陰陽﹐遵傷寒寒濕之旨﹐出茵陳四逆之治﹐繼往開來﹐活人有術。諭氏謂陰黃﹐仲景方論亡失﹐無所遵從﹐不意其注《傷寒》《金匱》數千言﹐獨於關鍵明文﹐反爲蒙昧﹐𨿽云智者一失﹐亦未免會心之不遠也。﹝《臨證指南》﹞

仲景茵陳梔子大黃湯﹐治濕熱也。梔子柏皮湯﹐治燥熱也。如苗澇則濕黃﹐苗旱則燥黃。濕則瀉之﹐燥則潤之。﹝王好古﹞

秦艽退黃極妙﹐以其性能退陽明經濕熱邪气也。若無濕熱則恐傷燥﹐又宜愼用。

陽黃

師曰﹕病黃膽﹐發熱煩喘﹐胸滿口燥者﹐以病發時火劫其汗﹐兩熱所得。然黃家所得﹐從濕得之﹐一身盡發熱而黃﹐肚熱﹐熱在裏﹐當下之。○黃膽病﹐茵陳五苓散主之。○黃膽﹐腹滿﹐小便不利而赤﹐自汗出﹐此爲表和裏實﹐當下之﹐宜大黃硝石湯。﹝《金匱》﹞

濕熱鬱蒸發黃﹐其當從下奪﹐亦須仿治傷寒之法﹐裏熱者始可用之。重則用大黃硝石湯﹐蕩滌其濕熱﹐如大承气湯之例。稍輕則用梔子大黃湯﹐淸解而兼下奪﹐如三黃湯之例。更輕則用茵陳蒿湯﹐淸解爲君﹐微加大黃爲使﹐如梔豉湯中加大黃﹐如博棋子大之例。是則汗法固不敢輕用﹐下法亦在所愼施。﹝諭嘉言﹞

陽黃者﹐因濕多成熱﹐熱則生黃﹐此卽濕熱證也。然其人必有身熱煩渴﹐或消穀善饑﹐或小水赤澀﹐或大便祕結﹐其脈必洪滑有力。此證不拘表裏﹐或風濕外感﹐或酒食內傷﹐皆能致之。但察其元气尙彊﹐脾胃無損﹐而濕熱果盛者﹐宜淸火邪﹐利小便﹐濕熱去而黃自退。﹝《景嶽全書》﹞

陰黃

黃膽病﹐小便色不變﹐欲自利﹐腹滿而喘﹐不可除熱﹐熱除必噦﹐噦者﹐小半夏湯主之。﹝《金匱》﹞

黃膽病﹐爲濕熱之所釀矣﹐然有濕多熱少者﹐有濕少熱多者﹐有濕熱全無者﹐不可不察。仲景慮疸病多夾內傷﹐故爾愼用汗﹑吐﹑下之法。其用小建中湯﹐則因男子發黃﹐而小便自利﹐是其裏無濕熱﹐惟以入房數擾其陽﹐致虛陽上泛爲黃耳。故不治其黃﹐但和營衛以收拾其陽﹐聽其黃之自去﹐卽取傷寒建中之法以治之。又有小便本赤黃﹐治之其色微減﹐卽當識其蘊熱原少﹔或大便欲自利﹐腹滿上气喘急﹐卽當識其脾濕原盛。或兼寒藥過當﹐宜急用小半夏湯溫胃燥濕﹐倘更除其熱﹐則無熱可除﹐胃寒起而呃逆矣。○今人但云陽疸色明﹐陰疸色晦﹐此不過气血之分。辧之不淸﹐轉足誤人。如酒疸變黑﹐女勞疸額上黑﹐豈以其黑遂謂陰疸﹐可用附子﹑漧薑乎﹖夫女勞疸﹐眞陽爲血所壅閉﹐尙未大損﹐瘀血一行﹐陽气卽通矣。陰疸則眞陽衰微不振﹐一任濕熱與濁气敗血團結不散﹐必復其陽﹐錮結始開。倘非離照當空﹐幽隱胡由畢達耶﹖﹝諭嘉言﹞

陰黃者﹐全非濕熱﹐總由血气之敗。蓋气不生血﹐所以血敗﹐血不華色﹐所以色敗。凡病黃膽﹐而無陽證陽脈者﹐便是陰黃。必以七情傷髒﹐或勞倦傷形﹐中气大傷﹐脾不化血﹐故脾色自見於外。其人必喜靜惡動﹐喜暗畏明﹐神倦言微﹐或怔忡眩暈﹐畏寒少食﹐或大便不實﹐小便如膏﹐及脈息無力等證﹐悉皆陽虛之候﹐使非速救元气﹐大補脾腎﹐則無復元之理。若但見黃不察脈證﹐遂云濕熱﹐治以瀉火利水﹐則無不斃。﹝《景嶽全書》﹞

下之太過生黃﹐脈沈細遲無力﹐次第用藥﹐至茵陳附子湯而效。﹝《己任編》﹞

勞役形體﹐飲食失節﹐中州變寒生黃﹐只宜理中﹑建中足矣﹐不必用茵陳。﹝王好古﹞

谷疸

谷疸之爲病﹐寒熱不食﹐食卽頭眩﹐心胸不安﹐久久發黃爲谷疸﹐茵陳蒿湯主之。○陽明病﹐脈遲者﹐食難用飽﹐飽則發煩﹐頭眩﹐小便必難﹐此欲作谷疸﹔𨿽下之﹐腹滿如故﹐所以然者﹐脈遲故也。﹝《金匱》﹞

問﹕仲景云﹐谷疸下之﹐腹滿如故﹐何不立一治法﹖余曰﹕必用和法﹐先和其中﹐後乃下之。何以知之﹖仲景云﹕脈遲尙未可攻﹐味一尙字﹐其當攻之旨躍然。《金匱》又云﹕諸黃﹐腹痛而嘔者﹐用小柴胡湯。觀此﹐仍是治傷寒邪髙痛下之法﹐是以知之耳。陳無擇治谷疸﹐用穀芽枳實小柴胡湯﹐差識此意﹐但半消﹑半和﹑半下三法並用﹐漫無先後﹐較諸仲景之絲絲必貫﹐相去遠矣。﹝諭嘉言﹞

酒疸

心中懊而熱﹐不能食﹐時欲吐﹐名曰酒疸。○夫病酒黃膽﹐必小便不利﹐其候心中熱﹐足下熱﹐是其證。○酒黃膽者﹐或無熱﹐靜言了了﹐腹滿欲吐﹐鼻燥。其脈浮者﹐先吐之﹔沈弦者﹐先下之。○酒疸心中熱﹐欲吐者﹐吐之愈。○酒黃膽﹐心中懊或熱痛﹐梔子大黃湯主之。○酒疸下之﹐久久爲黑疸﹐目靑面黑﹐心中如啖蒜齏狀﹐大便正黑﹐皮膚爪之不仁﹐其脈浮弱﹐𨿽黑微黃﹐故知之。﹝《金匱》﹞

《金匱》治酒疸﹐用或吐﹑或下之法﹐言𨿽錯出﹐義實一貫。蓋酒之積熱入於膀胱﹐則气不化﹐小便不利。積於上焦﹐則心中熱。積於下焦﹐則足下熱。其無心中足下熱者﹐則淸言了了﹐而神不昏﹐但見腹滿欲吐鼻燥三證﹐可知其膈上與腹中﹐陰陽交病﹐須分先後治之。當辧脈之浮沈﹐以定吐下之先後。脈浮﹐病在膈上﹐陽分居多﹐先吐上焦﹐而後治其中滿。脈沈弦﹐病在腹中﹐陰分居多﹐先下其中滿﹐而後治其上焦。若但心中熱欲嘔﹐則病全在上焦﹐吐之卽愈。其酒熱內結﹐心神昏亂而作懊﹐及痛楚者﹐則不可不下。但下法劫病﹐不可久用﹐久久下之﹐必脾肺之陽盡傷﹐不能統領其陰血﹐其血日趨於敗而變黑耳。仲景於一酒疸﹐臚列先後次第﹐以盡其治﹐精詳若此。○酒疸之黑﹐與女勞疸之黑﹐殊不相同﹐女勞疸之黑﹐爲腎气所發﹔酒疸之黑﹐乃營血腐敗之色。營者水谷之精气﹐爲濕熱所瘀而不行﹐其光華之色轉爲晦黯﹐心胸嘈雜如啖蒜齏﹐其芳甘之味變爲酸辣﹐乃至肌膚不仁﹐大便正黑﹐脈見浮弱﹐皆肺金治節之气不行而血瘀也。必復肺中淸肅之气﹐乃可驅營中瘀濁之血﹐較女勞疸之難治﹐特一間耳。方書但用白術湯理脾气解酒熱﹐抑何庸陋之甚耶﹗﹝諭嘉言﹞

疸證﹐惟黑疸最劇﹐良由酒後不禁酒濕流入髓髒所致﹐土敗水湮之兆。始病形神未槁﹐尙有濕熱可攻﹐爲治疸之向導。若病久肌膚消爍﹐此眞元告匱﹐不能回榮於竭澤也。﹝張路玉﹞

女勞疸

黃家﹐日晡所發熱﹐而反惡寒﹐此爲女勞得之。膀胱急﹐少腹滿﹐身盡黃﹐額上黑﹐足下熱﹐因作黑疸。

其腹脹如水狀﹐大便必黑﹐時溏﹐此女勞之病﹐非水也。腹滿者難治﹐硝石礬石散主之。○諸黃﹐豬膏發煎主之。﹝《金匱》﹞

硝石礬石散﹐此治女勞疸之要方也﹐從來不解用硝石之義。夫男子血化爲精﹐精動則一身之血俱動。以女勞而傾其精﹐血必繼之。故因女勞而尿血者﹐其血尙行﹐猶易治也。因女勞而成疸者﹐血瘀不行﹐爲難治矣。

非去其膀胱少腹之瘀血﹐萬無生路。在傷寒熱瘀膀胱之證﹐其人下血乃愈。血不下者﹐用抵當湯下之﹐亦因其血之暫結﹐可峻攻也。此女勞疸蓄積之血﹐必匪朝夕﹐峻攻無益﹐但取石藥之悍﹐得以疾趨而下達病所。

硝石鹹寒走血﹐可消逐其熱瘀之血﹔礬石能除錮熱在骨髓﹐用以淸腎及膀胱臟腑之熱﹐並建消瘀除濁之功。○女勞疸﹐額上黑﹐謂身黃加以額黑也。黑爲北方陰晦之色﹐加於南方離明之位﹐此必先有胃熱脾寒之濁气下流入腎﹐益以女勞無度而後成之。其由來自非一日﹐脾中之濁气下趨於腎﹐水土互顯之色﹐但於黃中見黑滯耳。若相火從水中上炎﹐而合於心之君火﹐其勢燎原﹐煙焰之色先透於額﹐乃至微汗亦隨火而出於額﹐心之液且外亡矣。手足心熱﹐內傷皆然。日暮陽明用事﹐陽明主闔﹐收斂一身之濕熱疾趨而下﹐膀胱因而告急。其小便自利﹐大便黑﹐時溏﹐又是膀胱蓄血之驗﹐腹如水狀﹐實非水也﹐正指蓄血而言﹐故不治。○豬膏發煎﹐藉血餘之力﹐引入血分而潤其燥﹐並藉其力開膀胱瘀血﹐利其小水﹐小水一利﹐將濕與熱且俱除矣。《肘後方》云﹕女勞疸﹐身目盡黃﹐發熱惡寒﹐少腹滿﹐小便難﹐以大熱大勞交接﹐入水所致者用此方。蓋女勞疸﹐血瘀膀胱﹐非直入血分之藥﹐必不能開。仲景取用虻虫﹑水蛭﹑礬石﹐無非此義。然虻虫過峻﹐不可以治女勞﹔礬石過燥﹐又不可以治女勞之燥﹐故更立此方以濟之。﹝諭嘉言﹞

表邪發黃

諸病黃家﹐但利其小便﹐假令脈浮﹐當以汗解之﹐宜桂枝加黃湯主之。○諸黃﹐腹痛而嘔者﹐宜柴胡湯。

○瓜蒂湯治諸黃。○千金麻黃醇酒湯治黃膽。﹝《金匱》﹞

仲景治傷寒﹐首用麻黃湯爲表法。今觀《金匱》治黃膽之表﹐主之以桂枝黃湯﹑小柴胡湯﹐附之以《千金》麻黃醇酒湯﹐明示不欲發表之意。故首云﹕諸病黃家﹐但利小便﹐假令脈浮﹐當以汗解之。可見大法當利小便﹐必脈浮始可言表。然疸証之脈﹐多有營衛气虛濕熱乘之而浮﹐故用桂枝黃湯和其營衛﹐用小柴胡湯和其表裏﹐但取和法爲表法﹐而表實發黃之證﹐豈曰無之﹖再取麻黃醇酒湯一方附入﹐讀此而治病之機﹐宛然心目矣。○瓜蒂湯﹐吐藥也。邪在膈上﹐淺而易治﹐用此湯吐去黃水﹐正《內經》因其髙而越之之旨也。然此亦仲景治傷寒之方易爲治疸證﹐但附於後﹐是亦不欲輕用之意也。﹝諭嘉言﹞

表邪發黃者﹐卽傷寒證也。凡傷寒汗不能透﹐而風濕在表者﹐有黃證﹔或表邪不解﹐自表傳裏﹐而濕熱郁於陽明者﹐亦有黃證。表邪未解者﹐必發熱身痛﹐脈浮少汗﹐宜從汗散﹐濕熱內郁者﹐必煩熱多汗﹐脈緩滑﹐宜從分消。﹝《景嶽全書》﹞

疫病發黃

疫病發黃者﹐邪熱在陽明﹐脈數發熱﹐口渴引飲﹐便祕溲赤﹐治宜生首烏﹑黑豆﹑扁豆﹑甘艸﹑鮮黃土﹑石斛﹑麥冬﹑赤苓﹑車前﹑神曲﹑谷茅﹑陳皮之屬﹐解疫毒而救脾胃。俾邪從陽明解﹐而出表爲順也。若其人平日脾腎素虛﹐𨿽邪熱在陽明﹐而脈細無力﹐人倦少神﹐冷汗自出﹐大便不實﹐急救脾腎﹐庶不致內傳厥少﹐而有虛脫之險也。﹝《會心錄》﹞

時行感冒﹐伏暑未解﹐皆能發黃。惟疫癘發黃﹐殺人最急。﹝《醫學入門》﹞

瘀血發黃

瘀血發黃﹐脈必微而沈﹔或沈結﹐不若瘀熱之脈﹐浮滑緊數也。外證必有如狂﹐腹滿﹐小便自利等候﹐宜於蓄血條求之。﹝《己任編》﹞

膽黃

膽黃者﹐凡大驚大恐及鬥毆傷者﹐皆有之。嘗見有虎野狼之驚﹐突然喪膽而病黃者﹐有禍害之慮﹐恐怖不已﹐日漸而病黃者﹐皆因傷膽而然。其證則無火無濕﹐其人則昏沈困倦﹐其色則正黃如染。蓋膽傷則气敗液泄。

《經》曰﹕凡十一臟皆取決於膽。膽傷則生气敗﹐其能生乎﹖所以凡患此者﹐多致不救。﹝張景嶽﹞

郁黃

發黃當從郁治﹐凡物不郁則不黃﹐禁用茵陳五苓﹐當用逍遙散。﹝趙養葵﹞

虛黃

男子黃﹐小便自利﹐當與虛勞小建中湯。﹝《金匱》﹞

虛黃者﹐其證口淡﹐怔忡﹐耳鳴﹐腳軟﹐怠惰無力﹐寒熱微作﹐小便濁澀皮膚𨿽黃﹐而爪甲如常。此勞倦太過﹐血气俱虛﹐不可妄用涼藥﹐惟宜調中培土。若面色靑黃﹐小便自利﹐謂之木乘土﹐又宜培脾抑肝。﹝《證治匯補》﹞

疸證﹐服解利之藥﹐久而不愈﹐皆作虛論﹐宜四君子湯﹐吞八味丸。不可恣行淸利﹐致脾气敗壞﹐腎水枯涸﹐必至危篤。﹝徐東臯﹞

外感之黃﹐熱解而黃自消。內傷之黃﹐虛回而黃始退。外發體實者﹐投淸涼可愈。內發元虧者﹐非補益不痊。﹝《會心錄》﹞

病後黃

諸失血後﹐多令人面黃。蓋人身以血爲榮﹐面色紅潤者。血之榮也。血去則面見黃色﹐譬之竹木﹐春夏葉綠﹐遇秋葉黃﹐潤與燥之別也。○瘧後多黃者﹐脾病色見於面也﹐治宜理脾﹐異功散加黃﹑扁豆。諸病後黃者皆宜﹐然其證身面俱黃﹐不及眼目爲異耳。﹝戴復庵﹞

胃脘久痛變黃﹐乃脾胃大虧﹐若非內蓄瘀血﹐卽中挾痰飲。虛熱者救脾陰爲急﹐虛寒者救胃陽爲先。﹝《會心錄》﹞

黃胖

黃膽與黃胖不同。黃膽﹐眼目皆黃﹐無腫狀﹔黃胖多腫﹐其色黃中帶白﹐眼目如故﹐或洋洋少神。𨿽病根都於脾﹐然黃膽則由脾經濕熱蒸鬱而成﹔黃胖則濕熱未甚﹐多由虫疳與食積所致。其證必吐黃水﹐毛髮皆直﹐或好食生米﹑茶葉﹑土炭爲異。○有種力作之人﹐勞苦過傷成黃胖病﹐俗名脫力黃﹐好食易饑﹐怠惰無力﹐治宜棗礬丸。﹝《見聞錄》﹞

疳黃﹐俗名黃胖。夫黃膽﹐暴病也﹐疳黃﹐宿病也。至有久不愈者﹐𨿽治有棗礬丸﹐然只可施於力作壯實之人﹐若膏粱柔脆﹐未可輕試。﹝《張氏醫通》﹞

脈候

脈沈﹐渴欲飲水﹐小便不利者皆發黃。脈洪大﹐大便利而渴者死。脈微小﹐小便利﹐不渴者生。凡黃家候其寸口﹐近掌無脈﹐口鼻气冷﹐並不可治。凡年壯气實﹐脈滑便堅者易愈。年衰气弱﹐脈虛澀而便利者難痊。﹝《張氏醫通》﹞

選案

一人患脾虛腹脹﹐勞苦夜發潮熱﹐忽渾身面目俱黃﹐用淸利藥﹐夜熱更甚﹐脈堅勁﹐洪大搏指﹐乃革脈也﹐是外有餘而內不足﹐不可作尋常疸證治。蓋黃者脾之本色﹐素患脾虛﹐當健脾輔正﹐況小便多﹐尢非濕熱之證可比。方用人參﹑扁豆﹑山藥﹑陳皮﹑茯苓﹑甘艸﹑煨姜﹐因其夜熱﹐加當歸﹑丹皮﹐平昔服術不安﹐故不用術。初劑熱輕神安﹐各證俱減。續復大熱﹐加人參去半夏﹐服之熱退而腹脹不消﹐此脾虛也。必須用術﹐又恐增脹﹐當補其母﹐則能營運三焦﹐熟腐五穀﹐且行參﹑術之力。遂加桂﹑附﹐覺口有津液﹐飲食知味﹐腹軟大半﹐調理而起。﹝吳天士﹞

女勞疸﹐其原屬於腎水虧虛﹐水虛則土燥﹐故見此枯黑之色﹐惟宜壯水﹐水滋則土不燥。虞天民云﹕女勞疸當作虛勞治。一人患此候﹐以六味湯加歸﹑芍﹑秦艽﹑苡仁﹑麥冬﹐百劑而愈。

孫瞿士疸證﹐醫用五苓﹑茵陳不效﹔攺用溫中﹐病勢危篤。予謂兩目先黃﹐肝木郁也﹔額黑﹐腎水枯也﹔腰腹重痛﹐皆肝腎虛極之候。以六味湯加柴胡﹑當歸﹐四劑知﹐十劑已。﹝程華仲﹞

一人病疸﹐額黑而便白糞﹐醫用八味丸補火生土﹐不應而歿。予思額屬南方離火﹐今見黑色﹐腎水克心火之徵﹐究由土虛不能制水﹐致水邪上溢於心經之部。矢白屬金﹐金爲秋﹐秋主殺故死。按此證﹐乃己土衰弱﹐若能補心之陽﹐庶乎可救。﹝方星巖﹞

備方

黃胖藥紅棗四兩﹑皂礬二兩﹑鍋焦三兩﹑荷葉二兩﹑灰面十二兩。灰面炒黃﹐紅棗煮熟去皮核﹐取肉﹐鍋焦煮爛﹐皂礬﹑荷葉煎汁搗丸﹐每服三錢。

卷八﹟雜證匯參

霍亂

經義

歲土不及民﹐民病飧泄霍亂。○太陰所至爲中滿﹐霍亂吐下。○土郁之發﹐爲嘔吐霍亂。○淸气在陰﹐濁气在陽﹐營气順行﹐衛气逆行﹐淸濁相干﹐亂於腸胃﹐則爲霍亂。﹝《素問》﹞

足太陰厥气上逆則霍亂。﹝《靈樞》﹞

哲言

病有霍亂者何﹖曰﹕嘔吐而利﹐名曰霍亂。﹝張仲景﹞

病有幹霍亂﹑濕霍亂。幹霍亂死者多﹐濕霍亂死者少。蓋吐利則所傷之物得以泄出﹐泄盡則止矣﹐所以死者少。幹霍亂以其上不得吐﹐下不得利﹐則所傷之物不得泄出﹐壅閉正气﹐隔絕陰陽﹐煩擾悶躁﹐喘脹而死者多矣。﹝成無己﹞

上吐下利﹐煩擾躁亂﹐謂之霍亂﹐與但稱吐利者有異。蓋暴於旦夕者爲霍亂﹐可延至數日者爲吐利。○傷寒吐利﹐由邪气所傷。霍亂吐利﹐由飲食所傷。此病多發於夏秋之交﹐寒月亦間有之。昔人云﹕多由伏暑所致﹐未必皆然。大抵濕土爲風木所克﹐故嘔瀉者﹐濕土之變也﹔轉筋者﹐風木之變也。﹝《張氏醫通》﹞

霍亂者﹐以其上吐下瀉﹐反復不定﹐而揮霍撩亂故名。此寒邪傷髒之病也。盡有外受風寒﹐寒气入髒而病者﹔有不愼口腹﹐內傷食飲而病者﹔有傷饑失飽而病者﹔有水土气令寒濕傷脾而病者﹔有旱潦豪雨﹐淸濁相混﹐誤中沙气陰毒而病者﹐總皆寒濕傷脾之證。邪在脾胃﹐則中焦不能容受﹐故從上而出則爲吐﹐從下而出則爲瀉。且凡邪之易受者﹐以其脾气本柔﹐旣吐旣瀉﹐則脾气更虛。故凡治此證者﹐必以和胃健脾爲主。若寒少滯多﹐則但以溫平調之﹔若滯因於寒﹐則非溫熱之劑不能調也。而諸家有言爲火者﹐謂霍亂多在夏秋之間﹐豈得爲寒﹖不知夏秋之交﹐正多髒寒之病。蓋一以盛暑將殺﹐新涼初起﹐天人易气﹐寒之由也。一以酷燥當令﹐生冷不節﹐疾病因時﹐寒之動也。人以夏秋之外熱易見﹐而臟腑之內寒難窺﹐故但知用熱遠熱﹐而不知用寒遠寒﹐多致誤也。○霍亂轉筋﹐甚至牽縮陰丸﹐痛迫少腹﹐最爲危急﹐此足陽明﹑厥陰气血俱傷之候也。觀河間曰轉筋﹐《經》云反戾也。熱气燥灼於筋﹐則攣而痛﹐火主燔灼燥動故也﹔或以爲寒客於筋者﹐誤也。蓋寒𨿽主於收引﹐然止爲厥逆禁固﹐屈伸不便﹐安得爲轉筋乎﹖所謂轉者﹐動也。陽動陰靜﹐熱證明矣。丹溪亦曰﹕轉筋屬於血熱。余謂此言﹐總屬偏見。試以《內經》質之曰﹕經筋之病﹐寒則反折筋急﹐熱則筋弛縱不收﹐此非反折筋急之病乎﹗而何以謂之熱也﹖夫所謂轉者﹐以其堅彊急痛﹐有如扭轉之狀。而河間曰﹐轉者﹐動也。則可謂彊矣。且凡患者必於吐瀉之後乃有此證﹐未聞吐瀉之前而先見轉筋者也。若轉於吐瀉之前而謂之火﹐猶可云因火而病也。旣轉於吐瀉之後﹐則上下皆已火去﹐豈因吐瀉而反生火耶﹖蓋陽明爲臟腑之海﹐主潤宗筋。此證以陽明血气驟損筋急而然﹐本非火也。陳無擇曰﹕轉筋者﹐以陽明養宗筋﹐今暴吐下﹐津液頓亡﹐宗筋失養﹐必致攣急﹐甚則卵縮舌捲﹐此說始爲切當。﹝張景嶽﹞

暑月痙證與霍亂同出一源。風自火生﹐火隨風轉﹐乘入陽明則嘔﹐戕及太陰則瀉﹐是名霍亂。竄入筋中則攣急﹐流入脈絡則反張﹐是名痙。但痙證多厥﹐霍亂少厥。蓋痙證風火閉郁﹐郁則邪勢內熾﹐不免逼亂神明﹐故多厥。霍亂風火外泄﹐泄則邪勢外解﹐不致循經內走﹐故少厥。此痙與霍亂之分別也。然痙證邪滯三焦﹐三焦乃火化﹔風得火而愈煽﹐則逼入膻中而暴厥。霍亂邪走脾胃﹐脾胃乃濕化﹐邪由濕而停畱﹐則淫及諸筋而轉筋。

又痙之攣急﹐乃濕熱生風。霍亂之轉筋﹐乃風來勝濕。總由濕熱與風淆亂淸濁﹐升降失常之故。夫濕多熱少﹐則風入土中而霍亂﹔熱多濕少﹐則風乘三焦而痙厥。厥而不反者死。

胃液漧枯﹐火邪盤踞也。轉筋入腹者死﹐胃液內涸﹐風邪獨勁也。厥證用辛﹐開泄胸中無形之邪也﹔幹霍亂用探吐﹐泄胃中有形之滯也。然泄邪而胃液不上升者﹐熱邪益熾﹔探吐而胃液不四布者﹐風邪更張﹐終成死候﹐不可不知。﹝薛生白﹞

霍亂新定﹐不可卽與谷食。恐中焦未淸﹐反助邪气﹐必待過一﹑二時﹐饑甚方可漸與米飲。若遽進谷食﹐下咽立斃。﹝《證治匯補》﹞

補編

霍亂﹐頭疼發熱﹐身疼痛﹐熱多欲飲水者﹐五苓散主之。寒多不用水者﹐理中丸主之。﹝張仲景﹞

冒暑之霍亂吐瀉﹐以治暑爲主。避暑之霍亂吐瀉﹐以和中溫中爲主。﹝諭嘉言﹞

霍亂﹐乃濕土兼風木爲害﹐治宜疏風散寒﹐利濕降火。邪在上者宜吐﹐以提其气。惟吐利不止﹐元气耗散﹐病勢危篤或大渴喜冷﹐或惡寒逆冷﹐或發熱煩躁﹐欲去衣被﹐此陰盛格陽﹐不可誤認熱證﹐妄投涼藥﹐宜四逆理中湯冷服。﹝《證治匯補》﹞

夏秋感冒﹐吐瀉霍亂﹐六和湯爲要藥。其有身熱煩渴﹐气粗喘悶﹐或吐瀉厥逆躁擾者﹐此傷暑霍亂也﹐宜香薷飲冷服。甚則厥逆少气﹐唇面爪甲皆靑﹐六脈俱伏﹐吐出酸穢﹐瀉下臭惡﹐便溺黃赤者﹐此火伏於厥陰﹐爲熱極似陰之候﹐急作地漿煎竹葉石膏湯﹐誤作寒治必死。○舉世治霍亂﹐不問虛實寒熱﹐槪用藿香正气散。

不知此方專主胃气不和﹐陰陽錯亂﹔或夏秋寒熱交加﹐飲食冷熱並進﹔及水土不服之霍亂﹐固爲合劑。如見厥逆冷汗﹐虛煩喘噦﹐面赤戴陽﹐脈虛細無力者﹐此脾腎俱虛﹐虛陽失守之候﹐猛進理中四逆﹐尙恐不救﹐況堪從事耗气之劑乎﹖○凡夏秋霍亂﹐有一毫口渴﹐卽是伏熱﹐切不可用溫藥。如燥渴﹐小便不利﹐五苓散爲主﹐方中肉桂亦宜酌用。惟泄瀉不渴﹐二便淸利者﹐方可用理中溫之。○幹霍亂者﹐心腹脹痛﹐欲吐不吐﹐欲瀉不瀉﹐煩躁悶亂﹐俗名攪腸沙。此土郁不能發泄﹐火熱內熾﹐陰陽不交之故。或問方書皆言宿食與寒气相搏﹐何以獨指爲火耶﹖曰﹕昏亂躁悶﹐非諸躁狂越之屬火者乎﹖每致急死﹐非暴病暴死之屬火者乎﹖但攻之太過﹐則脾愈虛﹔溫之太過﹐則火愈熾﹔寒之太過﹐則反捍格﹔治須反佐﹐然後火可散耳。古法有鹽煎童便﹐非但用之降火﹐且兼取其行血。又法鹽湯探吐﹐並用鹽塡臍中﹐以艾灸二七壯﹐屢效。﹝《張氏醫通》﹞

夏月不頭痛發熱﹐但少腹疼痛﹐或心腹俱痛﹐不能屈伸﹐醫疑爲陰證﹐不知皆緣暑火流注臟腑。治宜六和湯解之﹔或四苓散加香薷﹑木瓜﹑紫蘇﹑半夏之類和之﹔或正气散或二陳湯加濃朴﹑山梔﹐或炒鹽和滚湯吐之。

大抵此證以吐法爲上﹐若用熱藥﹐去生遠矣。○暑气入腹﹐惡心腹痛﹐上吐下泄﹐泄如水注﹐此暑火暴發﹐升降不利﹐淸濁不分。宜用五苓散或胃苓湯﹐分陰陽﹐去暑气。○更有上下關閉﹐竟不吐瀉者爲幹霍亂。惟心腹絞痛﹐令人立斃急行吐法﹐通則可救。﹝《瘟疫暑熱全書》﹞

肝𨿽主筋﹐而轉筋則因風寒濕熱襲傷脾胃所致。轉筋必起於足腓﹐腓及宗筋﹐皆屬陽明。用木瓜治轉筋者﹐取其理脾以伐肝也。土病則金衰而木盛﹐故用酸以收脾肺之耗散﹐而藉其走筋以平肝邪﹐乃土中瀉木以助金也。﹝李時珍﹞

脈候

脈伏或微澀者霍亂。霍亂脈得洪大者吉﹐虛微遲細者凶。脈見結促代伏者﹐不可便斷爲死。其有吐瀉後﹐陽气已脫﹐或遺尿不語﹐膏汗如珠﹐躁欲入水﹐舌捲囊縮者﹐乃爲死候。﹝《張氏醫通》﹞

附方

治霍亂方用食鹽炒熱絹包﹐令病患仰臥﹐將鹽包放臍上﹐鹽鍋入水一碗煎滚﹐候冷凍飲料下。至臍寒熱合而陰陽和矣。

又方用陰陽水浸汗腳布服之效。○又法地漿飲之卽愈。

霍亂急救方令病患偃臥﹐將膝腕內以手蘸溫水﹐輕輕急拍﹐待紫紅筋見出﹐用瓷鋒刺出血立愈。

治轉筋法男子以手牽其陰﹐女子以手牽其乳﹐皆驗。

卷八﹟雜證匯參

痧脹

哲言

痧者﹐天地間之厲气也。入於气分﹐則毒中於气而作腫作脹﹐入於血分﹐則毒中於血而爲蓄﹑爲瘀。凡遇食積痰火﹐气血卽因之阻滯而不散﹐此痧之所以由來也。故人之壯實者有痧證﹐卽人之虛弱者亦有痧證﹐則痧之發﹐何論人之虛實乎﹖○痧證﹐先吐瀉後心腹絞痛﹐從穢气而發者多。先心腹絞痛後吐瀉﹐從暑气而發者多。

心胸昏悶﹐痰涎膠結﹐從傷暑伏熱而發者多。徧身腫脹﹐疼痛難忍﹐四肢不舉﹐舌彊不言﹐從寒郁爲火毒而發者多。○痧證﹐若昏迷不醒﹐口不能言﹐其心胸煩悶難過之苦﹐將何以辧之﹖宜先觀其唇舌﹔色黑者凶﹐黃者重﹐淡紅者較輕。蓋黃色而知內熱﹐黑色而知熱極﹐淡紅色𨿽熱﹐然用藥不可太冷。○痧痛而絞動者﹐毒壅於气而有積也。痛而不移者﹐毒壅於血而有瘀也。發於上部者﹐毒瓦斯上壅也。纏於下部者﹐毒血下注也。有上吐下瀉者﹐痧气上下衝激也。有煩悶脹者﹐痧气壅塞於心膈也。有惡寒發熱者﹐毒瓦斯遏抑於肌表也。有肢體徧痛者﹐毒血流滯於經絡也。有結滯腸胃者﹐气積血於而爲腫﹑爲脹也。有吐血便血者﹐痧毒壅於血分而爲泛溢也。

有咳嗽喘急者﹐痧毒壅於气分而生痰涎也。有立時悶傷者﹐痧毒攻心也。有腿足痿軟不能掉動者﹐痧毒入於血分而注於下部也。有腰脇俱痛者﹐痧毒阻於血分而有瘀也。有身重不能轉側者﹐痧之毒血壅瘀而不能轉運也。有變成腫毒潰爛者﹐痧血凝滯而攻壞肌膚也。○痧證﹐最忌熱酒熱湯米食諸物﹐飲此則輕者必重﹐重者立斃。亦有喫米食諸物﹐結成痧塊﹐日久變疾難療。○痧證略松﹐胸中覺餓﹐驟食卽復﹐必耐一﹑二日﹐乃可保全。○痧證﹔心胸髙起如饅HT者不治﹔角弓反張者死﹔腰背心胸左右有一點痛者不治﹔脇肋痛者不治﹔四肢腫痛者難治﹔鼻如煙煤者死﹔舌捲囊縮者死﹔昏迷不醒﹐放痧不出﹐服藥不應者死﹔痧塊大痛者死。﹝《痧脹玉衡》﹞

補編

痧證﹐實者犯之﹐固卽以有餘治之﹔而虛者犯之﹐亦當以有餘治之。蓋有餘者非有餘於本﹐原乃有餘於痧毒也。夫人有痧毒﹐如家之遇賊寇也。人有虛實﹐如家之有濃薄也。若賊寇入室﹐豈以家之資薄不驅而出之乎﹖可知家有賊寇﹐必先驅之爲是。人有痧毒﹐亦無不先驅之爲是也。故痧發不論虛實﹐驅毒在所當先﹐溫補必施於收後﹐此痧之所以有實無虛也。○痧者﹐熱毒也。誤飲熱湯﹐則痧筋隱而不見﹐卽筋略見﹐放之血不流﹐刮之痧不出者﹐此熱湯之爲害也。急飲冷水解之﹐然後再放而血流﹐再刮而痧出矣。又有痧毒方發﹐而爲食滯所阻﹐凝結於中﹐放刮不出者﹐此食積之爲害也。當先消食而再放刮。又有痧毒凝滯﹐而於血不流﹐阻於胸腹﹐𨿽放刮有不盡者﹐當先散瘀而後放刮。又有痧毒方發﹐而遇惱怒气逆助脹﹐致放刮難盡者﹐當先順气﹐再行放刮﹐如此則痧毒可漸消矣。○痧气壅遏於中﹐故作痛脹﹐用荊芥﹑防風之類﹐從表而散也﹔用靑皮﹑陳皮之類﹐從中而消也﹔用枳實﹑大黃之類﹐從大便而下也﹔用木通﹑澤瀉之類﹐從小便而行也﹔用山楂﹑卜子之類﹐治其食之阻也﹔用銀花﹑紅花之類﹐治其血之壅也﹔用檳榔﹑蓬術之類﹐治其積之滯也。○痧筋有見﹐有微見﹐有乍隱乍見﹐有伏而不見。痧筋之見者﹐毒入血分居多﹐乍隱乍見者﹐毒入气分居多。微見者﹐毒阻气分居多。

伏而不見者﹐毒結血分居多。夫痧筋之見者﹐人知刺而放之矣。其微見者﹐乃痧毒阻於腸胃﹐致筋不能大顯﹐故𨿽刺而無血﹐卽微有血﹐亦點滴不流﹐治宜通其腸胃﹐則筋自見﹐然後刺放。若乍隱乍見者﹐人知俟其見而放之。至有伏而不見者﹐𨿽欲放而無可放﹐人未有能識其爲痧﹐受其害而不覺。若斯者﹐當從其脈之不合於證而辧之﹐又當察其所發之病在緩﹐所見之證倏而急者﹐卽病與証之不合﹐更可辧也。治法﹕結於血者散其瘀﹐結於食者消其食﹐結於痰者治其痰。則結散之後﹐痧筋自見﹐然後刺放﹐其痧可得而治也。○肌膚痧﹐用油鹽刮之﹐則痧毒不內攻。血肉痧﹐看靑紫筋刺之﹐則毒有所泄。腸胃脾肝腎三陰經絡痧﹐治之須辧經絡臟腑在气在血﹐則痧之攻內者﹐可消可散﹐而絕其病根也。放痧有十﹕一﹑頭頂百會穴﹔一﹑印堂﹔一﹑兩太陽穴﹔一﹑喉中兩旁﹔一﹑舌下兩旁﹔一﹑雙乳﹔一﹑兩手十指頭﹔一﹑兩臂彎﹔一﹑兩足十指頭﹔一﹑兩腿彎。﹝《痧脹玉衡》﹞

嘗考方書﹐從無痧証之名。惟觸犯臭穢而腹痛吐逆﹐俗以瓷器蘸油刮其背脊﹐隨發紅斑者﹐謂之痧。甚則欲吐不吐﹐欲瀉不瀉﹐漧嘔絞痛者﹐曰絞腸痧。近時有感惡毒異气而驟發黑痧﹐其證卒然昏倒﹐腹痛面黑﹐不呼不叫﹐如不急治﹐兩﹑三時卽斃。有微發寒熱﹐腹痛麻瞀嘔惡神昏者﹐或汗出﹐或隱隱發斑者﹐此毒邪發於表也。亦有發卽瀉利厥逆﹐腹脹無脈者﹐此毒邪內伏﹐不能外達也﹐其患最暴。《經》謂邪气入於臟腑﹐𨿽不病而卒死者是也。初覺先將紙撚點淬頭額﹐卽以蕎麥取末三錢﹐溫湯調服卽安。蓋蕎麥能滌腸胃滓穢﹐降气寬胸﹐而治濁滯爲痧毒之專藥。其有毒甚面黑者﹐急於兩膝後委中穴砭出黑血﹐以泄毒邪。蓋驟發之病﹐勿慮其虛﹐非此急奪﹐束手待斃。以此病起於漠北﹐流入中原﹐故以番痧目之。原夫此病﹐與瘴癘相似﹐瘴則觸冒山嵐瘴气﹐此則觸冒惡毒異气。又與時行疫癘不殊﹐但時疫則沿門闔境傳染﹐此則一人驟感﹐死於一日﹑半日之間﹐不似時疫之可以延日也。又與傷寒之伏气相似﹐但伏气熱毒自裏達表﹐此則驟感異气﹐無分表裏臟腑。亦不似中寒暑﹐本虛不勝寒暑之暴也。又與霍亂相似﹐但霍亂是客邪與水谷之气相並﹐此則正气暴逆不能與邪相抗也。又與關格相似﹐但關格是上下不通﹐病純屬裏﹐此則兼有斑痧表證也。大略與臭毒相類﹐然臭毒所觸穢气﹐此則觸冒惡毒﹐較之尢劇。初起昏憒不省﹐脈多沈匿不顯﹐或渾渾不淸﹐勿以腹痛足冷而與溫藥。倘蕎麥一時難得﹐或服之不應﹐卽宜理气爲先﹐如香蘇散加薄荷﹑荊芥﹐辛涼透表。次則辟邪爲要﹐梔豉湯加牛蒡﹑生甘艸解毒和中。

表熱勢甚﹐淸熱爲急﹐黃芩湯加連翹﹑木通分利陰陽。如見煩擾腹脹﹐脈來數疾﹐急投涼膈散﹐則毒從下奪。

若熱劇神昏﹐𨿽合三黃﹐多不可救。若煩渴引飲遺尿﹐速淸陽明﹐白虎湯加蔥﹑豉﹐使毒從表化。若斑點深赤﹐毒在血分者﹐濃煎茺蔚﹐少投生蜜﹐放溫恣服﹐取效最捷﹐以其專下惡血也。或加萊菔汁者﹐取其散血之功也。

以上諸法﹐惟未經誤藥﹐庶可挽回一﹑二。若病家疑信未眞﹐愼毋輕治﹐變生反掌﹐取咎未便。且有誤認傷寒而與發散﹐周身紫如雲而死者﹔亦有誤認麻疹與檉柳櫻桃核湯﹐咽痛失音而死者﹐以其卒犯惡毒異气﹐無以脈診﹐故辧治尢難。近世多用火淬砭刺﹐須知因感惡毒異气而致者﹐此屬外因﹐火淬爲當。因觸臭毒穢气而致者﹐屬不內外因﹐非砭刺不足以奪其勢。然刺之無血﹐不可救也。﹝《張氏醫通》﹞

脈候

凡證類太陽寒熱﹐其脈或長或短﹐時大時小﹐忽有忽無﹐如祟脈者﹐卽爲痧證。﹝《痧證集要》﹞

痧証之脈﹐與他證不同。如傷寒﹑傷風﹐自有傷寒﹑傷風之脈﹔若兼痧證﹐其脈必變﹐病必凶暴。○痧毒阻抑經絡﹐故其脈多沈伏﹐與陰證脈相似﹐一服溫補藥﹐立刻變幻。余嘗見有沈微或伏之脈﹐一似直中三陰﹐設外證稍有不合﹐卽取痧筋驗之﹐有則爲痧﹐無爲陰證﹐施治用藥﹐庶乎不失。俟放痧服藥後﹐經絡通而不阻﹐按其脈便不復如前矣。○痧毒衝激於經絡血肉之分﹐其脈亦有洪數或沈緊﹐或大而無倫﹐或洪實有力﹐種種不一。若脈證不合﹐盒飯審其痧筋有無﹐有則候其放後﹐再診脈之何如﹐以斷病之寒熱虛實。○痧證脈微細者生﹐實大急數者重﹐洪大無倫者凶。一部無脈者輕﹐一手無脈者重﹐兩手無脈者死。六脈無根﹐諸怪脈見﹐放痧服藥不應者死。﹝《痧脹玉衡》﹞

選案

予荊人於初寒時﹐中陰寒痧毒﹐嘔惡﹐胸腹攪痛﹐勢不可當。用鹽湯探吐﹐痛不爲減﹐連吐數次﹐气愈升﹐痛愈劇﹐上塞喉嗌﹐聲不能出﹐水不可入﹐危在頃刻。因憶先年曾得刮痧法﹐擇一瓷碗﹐別用熱湯入香油一﹑二匙﹐將碗口蘸油湯內﹐令其暖滑﹐覆執其碗於病者背心﹐輕輕向下刮之﹐以漸加重﹐碗幹而寒﹐再浸再刮。

良久胸脹漸寬﹐始能出聲﹐頃之腹響﹐大瀉如傾﹐其痛遂減﹐瀉後得睡﹐通身癢極﹐發出疙瘩風餅﹐不計其數。

愈後細窮其義﹐蓋五臟之系﹐咸附於背﹐向下刮之﹐則邪气隨降。凡毒瓦斯上行則逆﹐下行則順。𨿽近有兩臂刮痧之法﹐然毒深病急﹐非刮背不可。至若風餅之由﹐正以寒毒之气充塞﹐表裏經髒俱閉﹐髒气未調﹐則表亦不解﹔表邪未散﹐則髒必不和。此其表裏相關﹐義自如此﹐故治分緩急﹐權衡在人矣。﹝張景嶽﹞

一商初到吳會﹐暢飲酣歌﹐席間霎時不安﹐索姜湯一啜而逝。又有朔客到楓混堂洗澡﹐忽眩暈嘔逆﹐到舟卽斃。繼有醫者飯後寒熱腹痛﹐手足逆冷﹐不終夕而殂。更有文學鄕居到郡作弔﹐歸卽腹痛﹐坐立不安﹐語言不次﹐六脈模糊﹐是夜卽便捐館。又有少年新婚﹐陡然腹痛麻瞀﹐或令飲火酒半甌﹐腹痛轉劇﹐旋增顱脹﹐身發紅點﹐與蘆根汁飲之﹐得吐乃解。後有一人鼻衄口燥﹐胸腹略見紅斑﹐啜童子小便稍安﹐醫與蔥豉濃煎﹐仍入童便﹐得吐汗而痊。﹝《張氏醫通》﹞

附方

防風散痧湯痧證有因於風者﹐此方主之。防風﹑荊芥﹑細辛﹑枳殼﹑陳皮﹑金銀花。

陳皮濃朴湯痧證有因於气阻者﹐此方主之。陳皮﹑濃朴﹑烏藥﹑靑皮﹑山楂。

桃仁紅花湯治痧證血結不散之劑。桃仁﹑紅花﹑蘇木﹑靑皮﹑烏藥﹑獨活﹑白蒺藜。

沈香郁金散治痧气寒凝之劑。沈香﹑郁金﹑木香﹑降香﹑烏藥細辛。共爲細末﹐每服三分﹐砂仁湯調下﹐稍冷服。

冰硼散治痧證咽喉腫痛。冰片﹑硼砂﹑元明粉﹑天竺黃。共研細末﹐吹入喉中。

寶花散治痧之仙劑。郁金﹑細辛﹑降香﹑荊芥。共爲細末﹐每服三匙﹐淸茶調下﹐稍冷服。

急救神方治痧證牙緊目閉﹐喉腫﹐心腹絞痛危候。牙皂﹑細辛﹑防風﹑白芷﹑薄荷﹑半夏﹑陳皮﹑桔梗﹑甘艸﹑木香﹑枯礬﹑雄黃﹑貫眾﹑朱砂。共爲細末裝入瓷瓶。每用三分﹐先吹鼻內﹐再用淡姜湯衝服一錢﹐服後以紅紙撚照心窩﹑背心﹑舌底三處見有紅點﹐用銀鍼挑破。

刺腿彎痧筋法腿彎上下有細筋﹐或紫或紅﹐卽是痧筋。刺之有紫黑毒血出。其腿上大筋不可刺﹐刺亦無血﹐反令人心煩。腿兩彎硬筋不可刺﹐恐令人筋弔臂彎。筋色亦如此辧之﹐至頂心用鍼﹐惟取挑破﹐略見微血﹐以泄沙毒﹐不可直刺﹐指尖刺近指甲﹐令人頭眩。一應刺法﹐不過鍼鋒微入﹐不必深入。

刮痧法背脊頸骨及胸脇兩臂等處﹐用銅錢或刮舌蘸香油刮之。頭額腿上用麻綫蘸香油刮之。大小腹軟肉用食鹽擦之。

擦羊毛痧法其證憎寒壯熱﹐頭身脹痛﹐嘔惡煩悶。先用生薑擦胸背肢體﹐再用靑布蘸熱水頻擦﹐有白毛隨出卽愈。亦有用粽糕擦者。湖北多有此證﹐稱爲羊毛痧。

卷九﹟雜證匯參

痢

經義

帝曰﹕腸便血何如﹖岐伯曰﹕身熱則死﹐寒則生。帝曰﹕腸下白沫何如﹖岐伯曰﹕脈沈則生﹐浮則死。

帝曰﹕腸下膿血何如﹖岐伯曰﹕脈懸絕則死﹐滑大則生。帝曰﹕身不熱﹐脈不懸絕何如﹖岐伯曰﹕滑大者生﹐懸澀者死﹐以髒期之。○脾脈外鼓沈爲腸﹐久自已。肝脈小緩爲腸﹐易治。腎脈小搏沈爲腸下血﹐血溫身熱者死。○心肝亦下血﹐二髒同病者可治。其脈小沈澀爲腸﹐其身熱者死。○陰陽虛﹐腸死。○腎移熱於脾﹐傳爲虛﹐腸死。﹝《素問》﹞

哲言

痢有赤痢﹑白痢﹑赤白痢﹑水谷痢﹑膿血痢﹑噤口痢﹑休息痢﹑風痢﹑寒痢﹑熱痢﹑濕痢﹑气痢﹑虛痢﹑滑痢﹑積痢﹑久痢﹑疫痢﹑虫疰痢﹑五色痢。﹝《東醫寶鑑》﹞

按﹕滯下之證﹐古人多與泄瀉同論﹐至《三因方》始另立條目。夫病有從外感而得者﹐須分六气之異﹐外旣受傷﹐腸胃鬱結﹐隨其寒熱溫涼以調之。有因髒气發動﹐干犯腸胃而得者﹐須察其何髒相兼﹐以平治之。

又有因飲食失節而得者﹐則審其何物所傷﹐以消克之。但病有虛實﹐治有先後。若病气暴至﹐元气壯實﹐積滯膠固者﹐宜下之﹔病久气脫﹐腸胃虛滑者﹐宜溫之澀之。大抵可溫則溫﹐可下則下﹐或解表﹐或利小便﹐分別在裏﹑在表﹑挾風﹑挾熱﹑挾寒等證。膿血赤白﹐有气病﹑血病之分﹔後重裏急﹐有气血虛實之異﹐不可不察。﹝劉宗濃﹞

下痢治法﹕在表者汗之﹔在裏者下之﹔在上者湧之﹔在下者竭之﹔身表熱者疏之﹔小便澀者利之﹔盛者和之去之﹔過者止之。﹝張潔古﹞

凡治痢﹐和血勿傷血﹐調气勿破气。﹝《仁齋直指》﹞

後重宜下﹐腹痛宜和﹐身重宜除濕﹐脈弦宜去風﹐風邪內結宜汗﹐身冷自汗宜溫﹐膿血稠粘宜重劑以竭之。﹝劉河間﹞

河間發明滯下證治﹐尢爲切要。和血則便膿自愈﹐調气則後重自除。二語實盲者之日月﹐聾者之雷霆也。

○或問﹕河間之言滯下﹐似無挾虛挾寒者乎﹖曰﹕泄利之病﹐水谷或化或不化﹐並無裏急後重形狀。若滯下則不然﹐或膿﹑或血﹑或腸垢﹑或無糟粕相混﹐𨿽有痛﹑不痛之異﹐然皆裏急後重﹐逼迫惱人﹐皆實熱證也。近年涉歷﹐亦有虛寒證者﹐如治予從叔婁長官等﹐皆用參﹑術﹑漧薑之類是也。﹝朱丹溪﹞

河間曰﹕夫治諸痢者﹐莫若以辛苦寒藥。苦能燥濕﹐寒能勝熱﹐使气宣平而已。此說相傳至今﹐凡治痢者﹐悉用寒涼﹐皆此說之誤也。毋論其他﹐姑以苦能燥濕一言辧之﹐見大左矣。夫五味之理﹐悉出《內經》。

有曰以苦燥之者﹐蓋言苦之燥者也。河間不察﹐便謂是苦皆燥﹐不知《內經》之言苦者﹐其性有二﹐其用有六。

如曰﹕火生苦。曰﹕其類火﹐其味苦。曰﹕少陽在泉爲苦化﹐少陰在泉爲苦化。曰﹕濕淫於內﹐治以苦熱﹔燥淫於內﹐治以苦溫。是皆言苦之陽也。曰﹕酸苦湧泄爲陰。曰﹕濕司於地﹐熱反勝之﹐治以苦冷。曰﹕濕化於天﹐熱反勝之﹐治以苦寒。是皆言苦之陰也。此其言性之二也。又曰﹕以苦發之﹐以苦燥之﹐以苦溫之﹐以苦堅之﹐以苦泄之﹐以苦下之。此其言用之六也。蓋苦之發者﹐麻黃﹑白芷﹑升﹑柴之屬是也﹔苦之燥者﹐蒼術﹑白術﹑木香﹑補骨脂之屬是也﹔苦之溫者﹐附子﹑漧薑﹑肉桂﹑吳萸之屬是也﹔苦之堅者﹑續斷﹑地楡﹑訶子之屬是也﹔苦之泄者﹐梔﹑柏﹑芩﹑連﹑木通﹑膽艸之屬是也﹔苦之下者﹐大黃﹑芒硝之屬是也。夫气化之道﹐惟陽則燥﹐惟陰則濕﹐豈以沈陰下降如黃連﹑黃柏之屬﹐以至苦大寒之性﹐而猶謂其能燥﹐有是理乎﹖是但知苦燥之一言﹐而不察苦發﹑苦溫﹑苦堅﹑苦泄﹑苦下之五者何也﹖因致後人治痢﹐多不分寒熱虛實﹐動以河間之法﹐及其將危﹐猶云血色如此﹐何敢用溫﹖腹痛如此﹐何敢用補﹖死而無悟﹐深可哀也﹗﹝《景嶽全書》﹞

凡治痢疾﹐一見表證﹐必先解表。若表不解﹐則邪將傳裏﹐難愈。故發熱身疼﹐邪在太陽﹐參蘇飲﹔寒熱往來﹐邪在少陽﹐小柴胡﹔身熱﹑目痛﹑鼻幹﹑不眠﹐邪在陽明﹐葛根湯。必表邪解而後無傳變之患。﹝查了吾﹞

《內經》冬月傷寒﹐已稱病熱。至夏秋﹐熱﹑暑﹑濕三气交蒸﹐互結之熱﹐十倍於冬月矣。外感三气之熱而成下痢﹐必從汗先解其外﹐後調其內。首用辛涼以解表﹐次用苦寒以淸裏。失於表者﹐外邪但從裏出﹐不死不休﹐故𨿽百日之遠﹐仍用逆流挽舟之法﹐引其邪而出之於外﹐則死證可活﹐危證可安祥。《金匱》有云﹕下痢脈反弦﹐發熱身汗者﹐自愈。夫久痢之脈﹐深入陰分﹐沈澀微弱矣。忽然而轉弦脈﹐渾是少陽生發之气﹐非用逆挽﹐何以得此﹖久痢邪入於陰﹐身必不熱。今因逆挽之勢﹐逼其臨時燥熱﹐頃之邪從表出﹐熱自無矣。

久痢陽气下陷﹐皮膚漧澀﹐斷然無汗﹐今以逆挽之法﹐衛外之陽領邪气同還於表而身有汗﹐是以腹中安靜﹐而其病自愈也。又有驟受暑濕之毒﹐水谷傾囊而出﹐一晝夜七﹑八十行﹐大渴引水自救﹐此則腸胃爲熱毒所攻﹐頃刻腐爛﹐更用逆挽之法﹐迂矣﹗遠矣﹗每從《內經》通因通用之法﹐大黃﹑黃連﹑甘艸﹐一晝夜連進三﹑五十杯﹐俟其利渴之勢少緩﹐乃始平調於內﹐更不必挽之於外。蓋其邪如決水轉石﹐乘勢出盡﹐無可挽耳。更有急開支河一法﹐其邪熱之在裏者﹐奔迫於大腸﹐必鬱結於膀胱﹐膀胱熱結﹐則气不化而小溲短赤﹐不用順導﹐而用逆挽﹐仍非計也。淸膀胱之熱﹐令气化行而分消熱勢﹐則甚捷也。仲景謂下利气者﹐當利其小便。非急開支河之謂乎﹖然而水出髙源﹐肺不熱則小溲自行﹐肺與大腸爲表裏﹐大腸之熱﹐皆因肺熱所移﹐尢宜先淸肺之化源。《金匱》有下利肺痛者﹐紫參湯主之﹔气利﹐訶黎勒散主之。

後人疑非仲景之方﹐詎知腸胃有病﹐其所關全在於肺。又可見肺气不通而痛﹐則急通其壅﹐大腸之气墜而逼迫﹐而緩調其適矣。○再按﹕治瘧之法﹐當從少陽而進退其間﹔乃痢疾之表﹐亦當從少陽半表之法﹐緩緩逆挽其下陷之淸气﹐俾身中行春夏之令﹐不致於收降耳。究竟亦是和法﹐全非發汗之意。津液未傷者﹐汗出無妨﹔津液旣傷﹐皮間微微得潤﹐其下陷之气已舉矣。夫豈太陽外感風寒﹐可正發汗之比乎﹖又豈太陽陽明合病下利﹐可用葛根之比乎﹖噫﹗微矣。﹝諭嘉言﹞

痢證古名滯下﹐夏秋暑濕挾積者居多﹐其次則風淫﹑火迫﹑寒侵﹐燥气獨不爲患。至於暑有陰陽﹐必兼乎濕。夫陰暑由於人之陽气先虧﹐加以貪涼喜冷﹐郁折生陽﹐故主於溫﹔陽暑由於天之熱伏﹐阻气化濁﹐則重於淸。但邪之來也﹐似水之流﹐臟腑間一有罅隙﹐則乘虛而著﹐故有在气在血之分﹐傷髒傷腑之異。若表之邪郁﹐而气機下流不息者﹐諭氏論人參敗毒散﹔裏之積壅而寒熱交粘者﹐潔古立芍藥湯。在气分﹐有苦辛調气與辛甘益气等法﹔在血分﹐有酸苦行血及咸柔養血諸方。若表證急﹐從乎三陽﹐有桂枝湯﹑葛根芩連湯﹑小柴胡湯﹔裏勢實﹐專究脾胃﹐有小承气湯﹑溫脾湯。總之﹐治腑以三焦見證爲憑﹐治髒以足三陰爲要領﹐辧其虛實之情﹐酌以通澀之法。是證最難愈者﹐莫如休息痢﹐攻補之法非一。最危險者﹐莫如噤口痢﹐卻有兩端﹕若因暑濕邪充﹐格拒三焦者﹐气機皆逆傳而閉﹐上下之勢﹐渾如兩截﹐治不得其要﹐則邪無出路﹐正立消亡。丹溪立法最髙﹐後世都宗其旨。先生又借用半夏瀉心湯﹐減去守中之品﹐取補以運之﹐辛以開之﹐苦以降之。

又因脾腎之陽素虛﹐陰邪從中而下者﹐先傷太陰﹐繼傷少陰﹐關閘大開﹐痛泄無度﹐戊癸少化火之機﹐命陽無蒸變之力﹐此不饑不食﹐爲嘔爲脹﹐理宜然矣。與邪多積熱之候不同。參之仲景理中湯﹑腎气丸﹐及景嶽理陰煎﹑胃關煎等法﹐又以大劑蓯蓉配入參﹑歸﹑姜﹑附﹑桂﹑制白芍之類﹐較地黃﹑阿膠尢勝﹐與之腸膏竭盡﹐絡脈結澀而痛者﹐堪稱神品。○古賢治痢﹐不外通澀二法﹐大都新痢宜通﹐久痢宜澀。○滯下之滯字﹐非停滯飲食﹐言暑濕內侵﹐腑中流行阻遏而爲滯耳。﹝《臨證指南》﹞

王損庵以種種痢疾﹐總由濕熱入胃。此一句便可悟病形矣。痢疾腹痛﹐必是繞臍以下﹐當小腸之分野﹔小腸無毒﹐則糟粕得循其正﹐𨿽曲而順下無礙﹔惟膿血則不得循其正而不肯下﹐故痛也。小便不利者﹐小腸爲毒邪所迫﹐不能分利﹐故短縮也。噤口者﹐乃毒瓦斯原盛﹐或破藥太過﹐挾傷上中二脘宗气﹐毒邪乘虛而上逆也。

﹝《己任編》﹞

治痢大法﹐始當推蕩﹐久當溫補﹐而尢宜以顧胃气爲主。蓋百病以胃气爲本﹐而於痢爲尢要。故能食者輕﹐不能食者重﹐絕不食者死。是痢之賴於胃气者﹐如此其重矣。○瀉與痢﹐不分兩證﹐混言濕熱而利小便﹐非也。

蓋淡滲功能利水﹐濁流得快﹐則瀉自止。若痢疾乃垢穢之物﹐因於濕熱﹐腸胃怫郁而成﹐出於大腸傳送之道﹐故不宜過用滲利之藥﹐重竭其陽而涸其津液﹐是病降之而藥又降之也。○凡治滯下與滑泄不同。滑泄有可澀之道﹐故古人有用粟殼﹑訶子以止其滑。若滯下﹐本屬濕熱澀滯﹐法宜疏利﹐最忌兜澀。大腸爲肺之腑﹐大腸旣有濕熱畱滯﹐則肺家亦必有郁滯不淸﹐古人用藥﹐每利肺气﹐知其性喜通利﹐淸髒以及腑也。倘誤用兜澀﹐則濕熱無所宣泄﹐肺气不得下行﹐非惟痢疾增劇﹐且恐濕熱燻蒸﹐上干乎肺﹐則脹滿﹑气逆﹑不眠﹑惡食諸證至矣。﹝《馮氏錦囊》﹞

古人治痢﹐多用墜下之品﹐所謂通因通用﹐法非不善。然效者半﹐不效者半。其不效者﹐每至纏綿難愈﹐或嘔逆不食而成敗證。仔細揣摩﹐偶見燭光﹐恍然有得﹐因思火性炎上﹐何以降於腸間而爲痢﹖良由積熱在中﹐或爲風寒所閉﹐生冷所遏﹐致火气不得舒伸﹐逼迫於下。醫者更用下墜之藥﹐則降者愈降﹐而痢愈甚矣。因制治痢散以治痢證初起﹐方用葛根爲君﹐鼓舞胃气上行﹔陳茶﹑苦參爲臣﹐淸濕熱也﹔麥芽﹑山楂爲佐﹐消宿滯也﹔赤芍﹑廣皮爲使﹐所謂行血則便膿自愈﹐調气則後重自除也。惟於腹中脹滿拒按者﹐此有宿食﹐更佐以朴黃丸下之。若日久脾虛﹐食少痢多者﹐五味異功散加白芍﹑香﹑連淸而補之。若气虛下陷者﹐補中益气湯升提之﹔若邪熱穢气塞於胃脘﹐嘔逆不食者﹐開噤散啟之﹔若久痢變爲虛寒﹐肢冷脈微﹐飲食不消者﹐附子理中湯加肉桂溫之。﹝程鐘齡﹞

痢之爲證﹐多本脾腎。脾司倉廩﹐土爲萬物之母﹔腎主蟄藏﹐水爲萬物之原。二髒皆根本之地﹐投治少瘥﹐冤沈幽冥。究其疵誤﹐皆寒熱未明﹐虛實不辧也。晚近不足論﹐卽在前賢﹐頗有偏僻﹐如《局方》與復庵﹐例行辛熱﹔河間與丹溪﹐專用苦寒。何其執而不圓﹐相去天壤耶﹖夫痢起夏秋﹐濕蒸熱郁﹐本乎天也﹔因熱求涼﹐過吞生冷﹐由於人也。气壯而傷於天者﹐郁熱居多﹔气弱而傷於人者﹐陰寒爲甚。濕土寄旺四時﹐或從於火﹐則陽土有餘﹐而濕熱爲病﹐《經》所謂惇阜是也。或從於水則陰土不足﹐而寒濕爲病﹐《經》所謂卑監是也。言熱者遺寒﹐言寒者廢熱﹐豈非立言之過乎﹖至以赤爲熱﹑白爲寒﹐亦非確論。果爾﹐則赤白相兼者﹐豈眞寒熱同病乎﹖必以見證與色脈辧之﹐而後寒熱不淆也。須知寒者必虛﹐熱者必實﹐更以虛實細詳之﹐而寒熱愈明矣。脹滿惡食﹐急痛懼按者﹐實也﹔煩渴引飲﹐喜冷畏熱者﹐熱也。脈彊而實者﹐實也﹔脈數而滑者﹐熱也。外此則靡非虛寒矣。而相似之際﹐尢當審察。如以口渴爲實熱﹐似矣﹔不知凡系瀉痢﹐必亡津液﹐液亡於下﹐則津涸於上﹐安得不渴﹖更當以喜熱﹑喜冷分虛實也。以腹痛爲實熱﹐似矣﹔不知痢出於髒﹐腸胃必傷﹐膿血剝膚﹐安得不痛﹖更當以痛之緩急﹑按之可否﹑髒之陰陽﹑腹之脹與不脹﹑脈之有力無力分虛實也。以小便之黃赤短少爲實熱﹐似矣﹔不知水從痢去﹐溲必不長﹐液以陰亡﹐溺因色變﹐更當以便之熱與不熱﹑液之涸與不涸﹑色之澤與不澤分虛實也。以裏急後重爲實熱﹐似矣﹔不知气陷則倉廩不藏﹐陰亡則門戶不固﹐更當以病之新久﹑質之彊弱﹑脈之盛衰分虛實也。至於治法﹐須求何邪所傷﹖何髒受病﹖如因於濕熱者﹐去其濕熱﹔因於積滯者﹐去其積滯。因於气者調之﹔因於血者和之。新感而實者﹐可以通因通用﹔久病而虛者﹐可以塞因塞用。獨怪世之病痢者﹐十有九虛﹐而醫之治痢者﹐百無一補。气本下陷﹐而再行其气﹐後重不益甚乎﹖中本虛衰﹐而復攻其積﹐元气不愈竭乎﹖濕熱傷血者﹐自宜調血﹐若過行推蕩﹐血不轉傷乎﹖津亡作渴者﹐自宜止泄﹐若但與滲利﹐津不轉耗乎﹖世有庸工﹐專守痛無補法﹐不知因虛而痛者﹐愈攻則愈虛愈痛矣。請以宜補之證悉言之﹕脈來微弱者可補﹔形色虛薄者可補﹔疾後而痢者可補﹔因攻而劇者可補。然而尢有至要者﹐則在脾腎兩髒。如先瀉而後痢者﹐脾傳腎﹐爲賊邪﹐難療﹔先痢而後瀉者﹐腎傳脾﹐爲微邪﹐易醫。是知在脾者病淺﹐在腎者病深。腎爲胃關﹐開竅於二陰﹐未有久痢而腎不損者﹐故治痢不知補腎﹐非其治也。凡四君﹑歸脾﹑十全﹑補中﹐皆補脾虛﹐未嘗不善。若病在火衰﹐土位無母﹐設非桂﹑附大補命門﹐以復腎中之陽﹐以救脾家之母﹐則飲食何由而進﹖門戶何由而固﹖眞元何由而復耶﹖若畏熱不前﹐僅以參﹑術補土﹐多致不起﹐大可傷矣﹗﹝李士材﹞

痢疾一證﹐有四時寒熱之不同。土材先生所說﹐歸重脾腎二經﹔不知脾傳腎﹑腎傳脾﹐乃論五臟相承內傷之痢﹐非論夏秋熱痢之條。旣曰痢起夏秋﹐濕蒸熱郁﹐是論夏秋之痢矣﹐卽當從陽明燥金司令立論而歸重於腸胃﹐不宜牽入脾腎。夏秋之先水瀉後膿血﹐先膿血後水瀉﹐乃腸胃濕熱之證﹐非脾腎相傳之證也。古云﹕大腸受病﹐則气凝注而成白痢﹔小腸受病﹐則血凝注而成赤痢﹔大小腸均受病﹐則赤白相雜。卽《經》曰﹔腸下血﹔腸下白沫﹔腸下膿血。諸條皆以腸字立言﹐則知痢證當以腸字爲主。先生論中﹐脫卻腸字本題﹐而獨重於脾腎。夫脾泄﹑腎泄﹐髒气不足﹐內傷之虛﹐髒證也。夏秋之痢﹐腸胃受邪﹐外感之實﹐腑證也。內傷不足﹐外感有餘﹐二者天壤﹐先生言言牽帶脾腎﹐妄存溫補固澀﹐橫格胸中﹐致有初痢腸胃壅滯﹐熱郁於內﹐反見外寒兼化之象﹐誤認虛寒﹐妄施溫補﹐證重者爲害匪輕﹐證輕者遷延變重。夫治痢﹐過用寒涼克削﹐誠爲不可﹔但補脾﹑補腎﹐乃是後來調理法也。至痢門腹痛一證﹐有積滯壅塞之痛﹐用下藥行之﹔有气郁大腸之痛﹐用苦梗開之﹔有气血不和之痛﹐用芍藥和之。今止舉气郁一條﹐曰以桔梗開之﹐以芍藥爲主﹐不分二味收散不同﹐混敍气郁條內﹐似乎腹痛之痢﹐再無下行之法矣。又云﹕惡寒者﹐加漧薑﹔惡熱者﹐加黃連。夫證有似陰似陽兼化之假象﹐宜詳察脈證﹐未可以惡寒﹑惡熱爲據也。後肛痛一條上云﹕熱流於下﹐用槐花﹑木香。又云﹕挾寒者用理中湯。豈有寒熱夾雜於腸胃間乎﹖夫肛痛初起﹐斷無虛寒﹔痢久見痛﹐方爲气陷﹐然止宜用補中湯升之﹐未可驟用理中湯溫之。蓋因肛痛皆是濕熱下流﹐燥火閉塞。卽痢久﹐亦止宜於補﹐未宜於溫。卽令虛矣﹐未必寒也﹔若虛而兼寒﹐則肛門當不禁而無痛矣。又曰﹕《局方》﹑復庵﹐例用辛熱﹔河間﹑丹溪﹐例用苦寒。何其執而不圓﹖不知夏秋之痢﹐與四時之痢不同。夏秋之痢﹐本於濕熱﹐但有濕淫﹑燥淫之別﹐從治﹑正治之分。

《局方》﹑復庵﹐例用辛溫﹐深恐濕淫於內﹐不行辛散從治﹐而用苦寒正治﹐則寒涼抑遏有邪凝內伏之虞﹐是以用辛散以治寒濕。此宗《內經》濕淫於內﹐治以苦熱﹔濕淫所勝﹐平以苦熱﹔而開濕淫爲痢﹐表證居多之法門也。河間﹑丹溪﹐例用苦寒﹐蓋謂夏秋之痢﹐燥火爲患﹐熱毒壅害腸胃﹐此時若效從治﹐則燥火而遇辛溫﹐腸胃焚爛﹐是以用苦寒宣利以爲正治。此宗《內經》熱淫於內﹐治以鹹寒﹔熱淫所勝﹐治以苦寒﹔而開燥熱爲痢﹐裏證居多之法門也。用溫用寒﹐發表攻裏﹐二法各別。余今較正夏秋之痢﹐當分燥火﹑濕火﹔四時之痢﹐當分外感﹑內傷﹔時行疫痢﹐當分六气﹑歲气。深彰先生之道﹐而全先生之書也。﹝秦皇士﹞

發熱

《內經》言腸便血﹐身熱則死﹐寒則生。此是槪言﹐必須詳其兼證﹐豈無熱生而寒死者乎﹖﹝《心法附余》﹞

帝曰﹕腸便血何如﹖岐伯曰﹕身熱則死﹐寒則生。吳鶴臯注云﹕身熱則血敗﹐而孤陽獨存﹐故死。按﹕腸便血之身熱有三﹕一則表邪下陷於陽明﹐藥中加葛根﹐胃气得升卽愈﹔一則陰盛格陽﹐𨿽爲危候﹐亦有用溫藥而得生者﹔惟陰气已竭之身熱﹐於法不治。鶴臯但注孤陽獨存﹐可知陽陷與格陽不在此例。苟泥吳注﹐幾疑此證惟有孤陽獨存﹐凡身熱者皆死矣。﹝《吳醫匯講》﹞

傷寒厥利發熱﹐與下利發熱迥然不同。傷寒厥利﹐爲虛寒之極﹐所以反能食者則死﹐反發熱者不死。若痢證則能食者不死﹐發熱者多死也。○《內經》云﹕下利發熱者死。此論其常也。仲景云﹕下利手足不逆冷﹐反發熱者不死。此論其暴也。蓋暴病有陽則生﹐無陽則死。故虛寒下利﹐手足不逆冷﹐反發熱者﹐其人髒中眞陽未漓﹐或得溫補藥﹐眞陽隨返﹐皆是美徵。﹝諭嘉言﹞

口渴

瀉痢口渴﹐有眞渴﹐有似渴。眞渴者﹐必好茶飲﹐但以喜熱﹑喜涼﹐卽可辧其寒熱﹔似渴者﹐幹也﹐非渴也﹐口𨿽幹而不欲湯飲﹐則非熱證可知。然瀉痢之證﹐因其水泄於下﹐必津涸於上﹐故不免於渴。渴而欲飲﹐正以內水不足﹐欲得外水以相濟也。諸如此者﹐必當詳審其有火﹑無火﹐若火有餘者自當淸火﹐水不足者自當滋陰﹐是固然矣。然气爲水母﹐其有气虛不能生水者﹐不補其母﹐則水不能生而渴不止也﹔土爲水主﹐其有脾虛不能約水者﹐不彊其主﹐則水不能蓄而渴不止也。使能不治其渴﹐而治其所以渴﹐又何渴病之有﹖﹝張景嶽﹞

膿垢

夏月暑濕之熱﹐客於營衛﹐則成瘡癤﹔入於腸胃﹐則爲瀉痢。痢之紅白﹐如癤之膿血﹐膿血不盡癤不收﹐紅白不盡痢不止。﹝許宣治﹞

痢疾初起﹐便見膿血﹐治宜和血。然气分藥亦不可少。若但見白膿﹐只宜調气﹐不可用血藥﹐引邪入於血分﹐必變膿血也。○凡痢下膿血稠粘﹐發熱煩渴﹐臍下迫痛﹐至夜轉劇者﹐便屬陰虛。急宜救陰爲主﹐如阿膠梅連丸﹑黃連阿膠湯﹑白頭翁加甘艸阿膠湯等方選用。﹝《張氏醫通》﹞

凡泄利無已﹐變作白膿﹐點滴而下﹐用溫脾藥不愈﹐法當溫腎。蓋腎主骨髓﹐白膿者﹐骨髓之異名也。

其證面色微黑﹐骨力羸弱﹐的見腎虛﹐當用故紙﹑當歸﹑木香﹑肉桂﹑漧薑之屬。﹝《仁齋直指》﹞

今人但見痢如膿垢者﹐皆謂之積﹐不知此非糟粕之屬﹐而實附腸著髒之脂膏﹐皆精血之屬也。無論瘦人肥人﹐皆有此脂﹐但肥者脂濃﹐瘦者脂薄﹐未有無脂者也。凡患瀉痢者﹐正以五內受傷﹐脂膏不固﹐故日剝而下。若其髒气稍彊﹐則隨去隨生﹐猶無足慮﹔若髒气旣敗﹐剝削旣盡﹐久瀉久痢﹐則見血水及如屋漏水者﹐使今後醫家﹐但識此爲脂膏﹐而本非積聚﹐則安之固之且不暇﹐而尙敢云攻逐乎﹖﹝《景嶽全書》﹞

五色

濕熱之積﹐幹於血分則赤﹐幹於气分則白﹔赤白兼見﹐气血俱病也。純下淸血者﹐傷風也﹔色如豆汁者﹐傷濕也﹔淡黃挾白者﹐食積也﹔微紅焦黃者﹐熱毒也﹔紫黑血色者﹐瘀血也﹔雜下散血者﹐損傷也﹔如魚腦者﹐脾失運而陳積不腐也﹔如凍膠者﹐腸胃冷而眞液下脫也﹔如白膿者﹐虛而挾熱﹐津液努責而結也﹔如屋漏水塵腐色者﹐元气弱極也﹔如雞肝色者﹐百脈皆傷也。○下痢色黑有三﹕黑而焦色者﹐熱極反見水化也﹔黑而有光如漆者﹐瘀血也﹔黑如塵腐者﹐乃死證耳。﹝《證治匯補》﹞

或言下痢白爲寒者﹐誤也。若果爲寒﹐則不能消穀﹐何由反化爲膿﹖此谷肉果菜﹐熱甚則自然腐化爲水﹔食入腹中﹐熱甚則自然腐化爲膿也。下痢赤白﹐俗言寒熱相兼﹐其說尢誤。豈知水火﹑陰陽﹑寒熱猶權衡也﹐一髙則一下﹐一盛則一衰﹐豈能寒熱俱甚於腸胃之間﹐而同爲痢乎﹖如瘡瘍而出白膿者﹐豈可以白爲寒歟﹖大法下迫窘痛﹐後重裏急﹐小便赤澀﹐皆屬於熱。而下痢白者﹐必多有之﹐然則爲熱明矣。○或以下痢色靑爲寒者﹐亦誤也。傷寒少陰病﹐下痢色純靑者﹐熱在裏也。小兒急驚﹐熱甚﹐利色多靑。痢色黃者脾熱也﹔紅者心火之色也。赤者﹐熱之甚也﹔黑者﹐由火熱亢極反兼水化故也。﹝《原病式》﹞

痢白不可盡歸於熱﹐亦有因於寒者﹐形如凍膠﹑鼻涕﹐此緣多啖生冷﹐脾胃受傷﹐非姜﹑桂辛熱溫之不可。又有痢久气虛﹐始熱末寒﹐或過服冷藥﹐以致脾胃虛寒者﹐亦宜溫之。﹝《醫學統旨》﹞

下痢五色﹐卽膿垢之屬﹐無非血气所化。但白者其來淺﹐附近之脂膏也﹔赤者其來深﹐由脂膏而切膚絡也。下純血者﹐多以血爲熱迫﹐故隨溢隨下﹐此其最深者也。若紫紅紫白者﹐則離位稍久﹐色因以變﹐或未及脈絡﹐此其稍淺者也﹔若紅白相兼者﹐此又其淺深皆及者也。大都純血鮮紅者多熱證﹐以火性急速而下也﹔紫紅紫白者少熱證﹐以陰凝血敗而然也﹔純白者無熱證﹐以髒寒气薄而然也。有無紅而亦因熱者﹐此暴注下迫之類也﹔有紅紫𨿽多而不可言熱者﹐此陰絡受傷之類也。若辧黃黑二色﹐則凡深黃而穢臭者﹐此有熱證﹐亦有寒證。若淺黃色淡不甚臭﹐而或兼腥餿气者﹐此卽不化之類﹐皆寒證也。黑而濃濃大臭者﹐多有火證﹔若靑黑而腥薄者﹐此肝腎腐敗之色也。𨿽五色之辧﹐大約如此﹐然痢之見血者﹐無非陰絡受傷﹐卽或寒或熱﹐但傷絡脈無不見血﹐不可以見血必認爲熱﹐當以脈色﹑形气﹑病因兼而察之﹐庶不致誤。﹝張景嶽﹞

小便

凡瀉痢之證﹐小水必多不利﹐或多黃赤﹐此其寒熱虛實﹐不可不察。凡因於熱者﹐必其熱赤之甚﹐或多澀痛﹐或見鮮血﹔然必上下皆有熱證﹐方是眞熱﹐此宜淸涼治之。若非眞熱﹐則或以中寒而逼陽於下者有之﹔或以亡陽而水虧色變者有之﹔或以下焦陽气不暖而水無以化者有之﹔或以妄用滲利而逼幹汁者亦有之。但察其三焦無火﹐則𨿽黃𨿽澀﹐總皆亡陰亡液﹐不得通以熱論﹐速當培補眞陰﹐乃爲良法。﹝張景嶽﹞

腹痛

凡瀉痢腹痛﹐有實熱者﹐有虛寒者。實熱者﹐或因食積﹐或因火邪。但食積之痛﹐必多脹滿堅硬﹐或痛而拒按﹐此必有所停滯。微者宜行其滯﹐甚者宜瀉而逐之。○火邪之痛﹐必有內熱等證﹐方宜淸利。然邪實於中者﹐必多气逆﹐故凡治痛之法﹐無論是火是食﹐皆當以行气爲先。○虛寒之痛﹐尢所當辧。蓋凡瀉痢之痛﹐多由寒气之在髒也。《經》曰﹕痛者﹐寒气多也。凡人有過食生冷﹐或外受寒气﹐卽能腹痛﹐此可知也。寒在中者﹐治宜溫脾﹔寒在下者﹐治宜溫腎。○再若虛寒刮痛之義﹐人多不知。蓋元气不足於內﹐則𨿽無外受寒邪﹐而中气不暖﹐卽寒證也。且瀉痢不止﹐胃气旣傷﹐膏血切膚﹐安能不痛﹖此其爲痛﹐乃因剝及腸髒而然﹐是以痢因於痛﹐痛因於痢。凡以寒侵腑臟及脈絡受傷﹐血動气滯者﹐皆能爲痛。但察其不實不堅﹐或喜揉按﹐或喜暖熨﹐或胸腹如饑而不欲食﹐或胃脘作嘔而多吞酸﹐但無實熱等證﹐則總屬虛寒﹐安得謂痛必因積﹐痛皆實證耶﹖凡治虛寒之痛者﹐速宜溫養髒气﹐不得再加消伐。但其痛之甚者﹐當於溫補藥中稍加木香以順其气﹐或多加當歸以和其血。若寒在下焦而痛者﹐必加吳茱萸﹔其或痛不至甚﹐則但溫補脾腎﹐使脾腎漸安﹐其痛自止。﹝張景嶽﹞

《機要》云﹕腹痛宜和。和之一字﹐總言之耳。若因气郁不行者﹐宜行气開郁﹔因挾寒者﹐宜理中湯﹔因挾熱者﹐宜黃芩芍藥湯﹔因積滯者﹐宜木香導气湯﹔因血虛者﹐宜當歸芍藥湯﹔因肺金之气郁在大腸之間者﹐宜以苦梗發之。﹝劉宗濃﹞

痢後腹痛﹐以甘﹑芍爲君﹐歸﹑術爲佐。寒加肉桂﹐熱加黃芩。﹝朱丹溪﹞

大孔腫痛

凡病痢疾﹐多有大孔腫痛者﹐其故何也﹖蓋脾胃不和﹐則水谷之气失其正化﹐而濁惡難堪之味出諸孔道﹐此痛楚之不能免也。又若火因瀉陷﹐陽爲陰逐﹐則胃中陽气並逼於下﹐無從解散﹐此腫之所由生也。所以痢多則痛多﹐痢少則痛少﹐痛與不痛﹐亦由气之陷與不陷耳。故無論寒痢﹑熱痢﹐大孔皆能爲痛﹐不得謂痛必由熱也。欲治此者﹐但治其痢﹐痢止則腫痛自止﹐亦如後重之法。自丹溪云﹕大孔痛﹐因熱流於下﹐木香﹑檳榔﹑芩﹑連主之。是但知火能爲腫爲痛﹐焉知元陽之下陷乎﹖後人所宗﹐皆其法也﹐虛寒之輩﹐不能堪此多矣。﹝張景嶽﹞

下痢大孔痛﹐一曰淸之﹐一曰溫之。如久病﹐身冷脈沈小﹐宜溫之﹔如暴病﹐身熱脈浮洪﹐宜淸之。﹝《心法附余》﹞

裏急後重

裏急者﹐窘迫急痛也﹔後重者﹐大腸墜重而下也﹔其證不一。有因火熱者﹐火性急速而燥物也﹔有因气滯者﹐大腸之气壅而不通也﹔有因積滯者﹐腸胃有物結墜也﹔有因气虛者﹐中气下陷不能升也﹔有因血虛者﹐津枯腸燥﹐虛坐努責也。治法﹕熱者淸之滯者調之﹐積者去之﹐气虛者升之﹐血虛者補之。﹝《見聞錄》﹞

後重﹐本因邪壓大腸﹐不能升上而重墜也。用大黃﹑檳榔者﹐乃瀉其所墜之邪也。久痢與通蕩之後﹐而後重仍在者﹐此大腸虛滑不能自收﹐而重用禦米殼﹑訶子﹑五倍子等澀劑﹐收其气而固其滑也。然大腸爲邪壓下之重﹐圊後不減﹔虛滑不收之重﹐圊後隨減﹐以此辧之。﹝朱丹溪﹞

气虛下陷而重者﹐𨿽用收澀之劑﹐仍須以升補藥兼之。﹝《赤水玄珠》﹞

裏急後重﹐病在廣腸最下之處﹐而其病本﹐則不在廣腸﹐而在脾腎。凡熱痢﹑寒痢﹑虛痢皆有之﹐不得盡以爲熱也。蓋中焦有熱﹐則熱邪下迫﹔中焦有寒﹐則寒邪下迫﹔脾腎气虛﹐則气陷下迫﹐但當察其所因﹐治無不愈。然病在廣腸﹐已非食積。蓋食積至此﹐瀉則無畱﹐而所畱者﹐惟下陷之气﹐气本無形﹐故𨿽若欲出而實無所出﹐無所出而又似欲出﹐皆气之使然耳。故河間之用芍藥湯﹐謂行血則便膿自愈﹐調气則後重自除﹐是固然矣。然調气之法﹐如气熱者﹐涼之則調﹔气寒者﹐溫之則調﹔气陷者﹐舉之則調。必使气和﹐乃爲調气行血之法。若但以木香﹑檳榔﹑當歸﹑大黃行血散气之屬﹐謂之調和﹐不知廣腸最遠﹐藥不易達﹐而所行所散者﹐皆中焦之气耳。且气旣下陷﹐而復行之﹑散之﹐則气必更陷﹐其能愈乎﹖矧痢止則後重自止﹐未有痢不愈而後重能愈者乎﹖故凡欲治此者﹐但當以治痢爲主。﹝張景嶽﹞

虛坐努責

凡後重逼迫而得便者﹐爲有物而然。今虛坐努責而不得便﹐知其血虛也。血虛則裏急﹐宜用當歸爲君﹐以生血藥佐之。﹝李東垣﹞

脫肛

初起﹐裏急後重脫肛者﹐此爲邪壓大腸﹐气不宣通而脫下也。宜木香導滯湯﹐內有木香﹑檳榔調其气﹐黃芩淸其熱﹐大黃下其滯﹐歸﹑芍活其血。若已推積調气之後而脫肛者﹐此爲气虛﹐宜補而升之。痢久气血俱虛﹐虛中有寒﹐滑脫不收者﹐宜補中加溫澀之劑﹐如眞人養髒湯之類。有濕熱在大腸﹐因裏急後重而脫肛者﹐宜淸之﹐如地楡芍藥湯之類。﹝《赤水玄珠》﹞

噤口

痢疾不納食﹐或湯藥入口隨卽吐出者﹐俗名噤口。有因邪畱﹐胃气伏而不宣﹐脾气澀而不布﹐故嘔逆而食不得入者﹔有陽气不足﹐胃中宿食因之未消﹐則噫而食卒不下者﹔有肝乘脾胃﹐發嘔﹐飲食不入﹐縱入亦反出者﹔有水飲所停﹐气急而嘔﹐谷不得入者﹔有火气炎熾﹐內格嘔逆而食不得入者﹔有胃气虛冷﹐食入反出者﹔有胃中邪熱﹐不欲食者﹔有脾胃虛弱﹐不欲食者﹔有穢積在下﹐惡气燻蒸而嘔逆﹐食不得入者。當各從其所因以爲治。﹝《證治準繩》﹞

痢疾不納飲食﹐謂之噤口﹐須以脈證辧之。如脾胃不弱﹐頭疼心煩﹐手足溫熱﹐未嘗多服涼藥者﹐此乃毒气上衝心肺﹐所以嘔而不食﹐宜用敗毒散加陳倉米﹑姜﹑棗。若脈微弱﹐或心腹膨脹﹐手足厥冷﹐初病不嘔﹐因服澀藥及寒涼太過﹐以致聞食先嘔者﹐此乃脾胃虛弱﹐宜用山藥一味﹐銼如豆大﹐半炒半生﹐同爲末﹐飯飲調下﹔或參苓白術散亦可。﹝《永鈴類方》﹞

噤口﹐𨿽屬脾虛﹐亦熱閉胸膈所致。用木香失之溫﹐山藥失之閉﹐惟參苓白術散加菖蒲﹐米飲下﹐胸次一開﹐自然思食。﹝汪庵﹞

噤口痢﹐乃胃中濕熱之毒﹐燻蒸淸道﹐以致胃口閉塞﹔亦有誤服澀熱之藥﹐而邪气停於胃口者。用人參﹑石蓮子等分煎服﹐虛熱卽開。黃連苦降﹐不能開提﹐非胃虛所宜﹐不敢取用。﹝諭嘉言﹞

石蓮子﹐眞者絕無。余常以藕汁煮熟﹐稍加糖霜頻服﹐兼進陳米稀糜﹐調其胃气﹐必效。○久痢不食﹐胃气告匱﹐最爲危候。較之初起噤口﹐尙有濁气可破﹐積沫未驅者﹐迥乎不同。非大補胃气﹐不能開之﹐宜獨參湯略加陳皮緩緩調補﹐但得胃气一轉﹐飲食自進。如茯苓之淡滲﹐木香之耗气﹐葛根之行津﹐皆當屏去。﹝《張氏醫通》﹞

噤口﹐乃痢疾危候﹐自古鮮有明辧。觀丹溪云﹕噤口者﹐胃口熱甚故也。用黃連﹑人參煎汁﹐但得一呷﹐下咽便好。人不知此﹐多用溫藥甘味﹐以火濟火﹐以滯益滯也。但不知噤口之辧﹐其義最微﹐豈皆胃口熱甚﹐而總以黃連可治乎﹖蓋噤口者﹐以食不得入﹐𨿽亦有實熱證﹐而惟脾胃虛寒者居多。若因食積胃中者﹐其胸腹必有脹滿﹐或見硬痛﹐此當行滯去積﹐積滯去而食自入。有因火郁胃中者﹐其臟腑必多熾熱﹐或脈見洪數﹐此當瀉邪去熱﹐邪熱去而食自入。凡此者﹐皆以邪蓄於中﹐乃噤口之實證也。然實證無幾﹐而近之病者﹐每察其胃口﹐則多無脹滿﹔察其火邪﹐則亦非實熱﹐但見其有出無入﹐而胃口日窮﹐精神日敗。蓋旣無脹滿﹐本非積也﹔又無眞熱﹐本非火也。無積無火﹐而食不能入﹐其故何也﹖以髒气不能容受也。一由脾气之弱﹐或嘔惡吞酸﹐惡聞食气﹐而泛泛不安﹔或饑不能食﹐而枵枵待困﹐此以中焦不運﹐故食不能入﹐責在脾也。一由腎气之弱﹐故命門不能暖﹐則大腸不能固﹔小腸不能化﹐則胃气不能行﹐此以下焦失守﹐而化源無主﹐責在腎也。欲健中焦﹐非參﹑術﹑漧薑﹑甘艸之屬不可﹔欲實下焦﹐非熟地﹑桂﹑附﹑吳萸之屬不可。脾腎彊而食自入。余之活人於此者﹐不勝紀矣。﹝張景嶽﹞

口瘡

凡痢疾﹐口裏生瘡﹐則腸間亦有瘡﹐猶如傷寒﹑熱病﹐胃爛﹐身則發斑也。蓋熱气內結﹐則瘡生於腸﹔熱气上衝﹐則瘡生於口。然皆胃之虛熱也。胃虛气弱虫動﹐則變成。﹝余迪玆﹞

嘔吐

痢而嘔者﹐胃不和也。有胃火衝逆而嘔者﹔有毒瓦斯上逆而嘔者﹔有胃虛而嘔者﹔有肝旺而嘔者。大率久痢見之爲逆。﹝《證治匯補》﹞

呃逆

呃逆气從下衝上﹐屬火之象。古人悉以胃弱言之﹐殊不知胃弱者﹐陰弱也。滯下之久﹐多見此證﹐乃下多亡陰也。﹝朱丹溪﹞

痢疾口渴﹐多食生冷水果而呃者﹐理中湯加丁香﹑柿蒂。血痢呃逆而渴﹐心煩不得眠﹐小便不通者﹐豬苓湯。白痢呃逆者﹐五苓散。痢後呃逆者﹐多屬胃气敗壞﹐最爲惡候。﹝《張氏醫通》﹞

休息痢

《活人書》云﹕休息痢﹐經年不愈﹐緣初起失於通利﹐致濕熱之邪畱於衝任之間﹐久則气血愈陷﹐淸陽不升﹐故久遠不休﹐只宜調和气血﹐培補脾腎爲主﹔若專事消導﹐非徒無益﹐而又害之矣。此證衝任𨿽病﹐幸與脾胃無礙﹐故飲食如常﹐所以久而不死﹐愼勿疑於積熱未淨﹐不敢用補。蓋經年累月﹐每下皆有膿血﹐豈熱化爲膿可以久延如此乎﹖總因髒气受傷﹐以致脂膏不固﹐隨剝隨下﹐若不安養髒气﹐再以苦寒治痢﹐蕩滌去積﹐則髒气日敗﹐必至於死而後已也。﹝《痢證匯參》﹞

休息痢者﹐愈而又復﹐時作時止﹐積年累月﹐不能斷根。此因始得之時﹐不曾推下﹐或用澀藥太早﹐邪不盡去﹐畱連於腸胃之間而作者﹔或痢後腸胃虛弱﹐復爲飲食所傷而作者。當看其輕重﹐或熱﹑或寒﹐或消導﹑或再爲推下﹐然後以異功散等補劑加收澀之藥。﹝《赤水玄珠》﹞

痢久﹐止而復作者﹐名休息痢。此濕熱伏於腸曲之中﹐最難速止。余用補中益气湯加苓﹑芍﹑木香﹐多驗。﹝許宣治﹞

久痢不瘥﹐津血枯槁﹐肛門澀滯者﹐千金羊脂煎潤以導之。羊脂﹐《本經》專主下利脫肛﹐腹中絞痛﹐世罕知用。﹝《張氏醫通》﹞

桑螵蛸﹐收攝腎气﹐久痢不止﹐用之甚妙。﹝余迪玆﹞

久痢滑泄不禁﹐用蘆稷米澀之。白痢用白﹐紅痢用赤。﹝《見聞錄》﹞

冷積致痢﹐其積日久﹐漸次下墜﹐竟至大腸下口直腸上口交界之處﹐有小曲折隱匿於此﹐爲腸髒最深之處﹐藥所不到之地。

證則乍輕乍重﹐或愈或發﹔便則乍紅乍白﹐或硬或溏﹐總無一定﹐任是神丹﹐分毫無濟。蓋此積不在腹內﹐而在大腸之下﹐諸藥至此﹐性力已過﹐盡成糠﹐安能去此沈匿之積﹖所以多年不愈者﹐由此故也。古方用巴豆丸下之﹐第恐久病正虛﹐未敢輕用﹐今以鴉膽子一味治之﹐至捷至當。﹝《幼幼集成》﹞

疫痢

夏秋疫痢﹐乃是疫毒致病﹐天災流行﹐古人敗毒散最妙。乙酉夏秋多雨﹐後發疫痢﹐惡寒身痛﹐發熱嘔吐﹐病形相似﹐服寒藥多有變證。余酌其方﹐表證甚者﹐用敗毒散﹐佐以蒼﹑朴﹔胸次不寬﹐裏證甚者﹐用平胃散﹐佐以羌﹑獨﹑柴胡﹐隨手取效。此系寒濕之邪﹐傷人肌表﹐侵入腸胃﹐而成疫痢也。丁卯夏秋亢旱﹐沿門闔境﹐下痢赤積﹐腹痛頻作﹐肛門如火﹐積滯難出﹐服香連丸痢勢反加﹐因悟燥火傷血﹐另制當歸大黃湯﹐淸血分之燥火﹐應若桴鼓。此系燥火之邪﹐傷人口鼻﹐直入腸胃﹐而成疫痢也。﹝秦皇士﹞

痢疾一證﹐非六淫之邪所感﹐瓜果生冷所傷﹐而後始有此患也。嘗觀古法﹐相傳謂炎暑大行﹐相火司令﹐酷熱蓄積爲痢﹐醫家皆宗其說﹐不知暑乃六淫之一﹐中暑而發熱者有之﹐受暑而發瘧者有之﹐與痢證毫無關涉。

夫痢證﹐卽疫中濁邪中下﹐名曰渾者是也。邪毒入胃脘之上焦﹐則浮越於肌表而惡寒發熱﹔邪毒中胃脘之下焦﹐而走入大小腸﹐則剝脂膏之膿血而後重裏急。邪毒在肌表﹐由三陽而傳入三陰﹐入裏殺人﹔邪毒在腸髒﹐致惡飲食而敗脾胃﹐絕谷殺人。若下痢而兼寒熱者﹐殺人尢速。蓋天地不正之雜气﹐種種不一﹐而痢證疾速﹐亦雜气所鐘。一人病此﹐人人亦病此﹐始也感受於天﹐繼也傳染於人﹐其爲气所感召﹐已明驗矣。且《經》云「夏傷於暑﹐秋爲瘧。」未見傳染也。「因於暑﹐汗﹐煩則喘喝﹐靜則多言。」未見傳染也。「脈虛身熱﹐得之傷暑。」未見傳染也。而痢疾之傳染﹐益信暑熱之無與。況雜气所著無方﹐所發無定﹐而暑熱則每歲之所必有﹐瓜果每夏之所必熟﹐何值此痢疾不發之年﹐𨿽暑熱酷烈﹐瓜果多食﹐卒未見滯下而廣行耶﹖如此則不辧自明﹐而余謂疫邪作痢之說﹐亦不爲無據矣。此證初治﹐宜用黃金湯﹐解疫毒而救胃气﹔繼用四君湯﹐扶脾土而補元气﹔久則用八味加參湯﹐補眞元而生土气。卽體實受邪﹐於黃金湯中加黃連一味﹐無不捷應。若證見膿血切膚﹐少腹必急痛也﹔赤白刮下脂膏﹐有淺深也﹔裏急後重﹐或寒或熱而下迫﹐或气虛而下陷也﹔口渴引飲﹐或液少而亡陰﹐或胃熱而火熾也。第疫气之來﹐有一無二﹐而人生稟賦不齊﹐虛實寒熱各異。體虛受邪﹐則爲虛痢﹔體實受邪﹐則爲實痢﹔體寒受邪﹐則爲寒痢﹔體熱受邪﹐則爲熱痢。

只緣醫者誤認瓜果暑熱之利害﹐不明疫邪入腸之傷人﹐豈知疫痢之惡﹐能絕人之谷﹐剝人之脂﹐損人之脾﹐傷人之胃﹐耗人之气血。正气爲邪毒敗壞如是﹐而醫尙於香連﹐切切於承气﹐技窮病斃﹐莫可如何也矣。﹝《會心錄》﹞

血痢

熱痢下血者﹐宜涼血活血﹔風邪下陷者宜升提之﹔濕熱傷血者﹐宜利濕淸熱。○血痢久不愈者﹐屬陽虛陰脫﹐用八珍湯加升舉之藥。甚有陣陣自下﹐手足厥冷﹐脈漸微縮﹐此元气欲絕﹐急灸气海﹐用附子理中湯﹐稍遲則死。﹝諭嘉言﹞

血色鮮紅者﹐此屬熱痢﹐宜黃連阿膠湯﹐或白頭翁湯。○血色如瘀﹐服涼藥而下愈多者﹐當作冷痢治﹐宜理中湯﹐或四君子湯加肉果﹑木香。﹝《證治準繩》﹞

古謂下痢純血者死﹐此亦要看兼證﹐及以脈參之﹐未必盡死。予嘗治數人皆生﹐方用佛手散﹐加阿膠﹑秦皮﹑炮姜﹑地黃﹑黃連﹑地楡﹑蒲黃之類﹔或以四物湯擇前所加藥一﹑二味增入﹐不可純用寒涼。﹝《赤水玄珠》﹞

地楡﹐性沈苦寒﹐熱痢下血可用﹐虛寒下痢不可用。﹝《本艸衍義》﹞

血痢色如豬肝﹑如紫艸﹑如莧菜汁者﹐非炮姜不驗。﹝《張氏醫通》﹞

瀉後痢

先瀉後痢﹐曰脾傳腎﹐爲賊邪﹐難愈﹔先痢後瀉﹐曰腎傳脾﹐爲微邪﹐易醫。千古不易法也。以餘論之﹐瀉爲在脾固矣﹐而痢在腎﹐不能無議。瀉固多由於飲食所傷﹐而痢獨非飲食所傷乎﹖飲食停滯﹐濕熱不化﹐遂成稠濁﹐膠於腸胃﹐欲下不下﹐後重裏急﹐明是脾病也﹐而以痢屬腎﹐何謂歟﹖未聞飲食之入﹐不由於脾而由於腎也﹔旣云腎病﹐治痢常用蒼術﹑濃朴﹑黃連﹑木香﹑陳皮﹑白術之屬﹐鮮有用杜仲﹑牛膝﹑熟地者﹐以治腎家之病而乃用脾家之藥﹐其非腎病可知。要知先瀉後痢而難愈者﹐因其脾土先壞﹐而積滯方壅也﹐豈脾傳腎之謂耶﹖先痢後瀉之易愈者﹐以其積滯已盡﹐而脾尙虛也﹐豈腎傳脾之謂耶﹖蓋腎但能藏精﹐不能藏飲食﹐若痢屬腎﹐則飲食皆藏腎矣﹐豈理也哉﹗蓋久痢者腎必虛﹐未有初痢而腎卽虛者。﹝《證治準繩》﹞

瘧後痢

世有瘧後痢者﹐亦有痢後瘧者。夫旣爲瘧後﹐發泄已盡﹐必無暑熱之毒﹐復爲痢疾﹐此是元气下陷﹐脾气不能升舉﹐似痢非痢也。旣爲痢後﹐下多則亡陰﹐气又隨痢散﹐陰陽兩虛﹐陽虛則惡寒﹐陰虛則發熱﹐故寒熱交戰﹐似瘧非瘧也。皆當以虛論﹐俱用補中益气湯加溫補藥﹐其病自愈。﹝《趙氏醫貫》﹞

蟯虫痢

蟯虫痢﹐得於胃弱脾虛﹐濕熱郁遏化虫從穀道中出而癢。治宜烏梅丸﹑黃連犀角散﹔虫盡﹐再用六君子湯加黃連﹑烏梅調補脾胃﹐兼淸濕熱。若一味攻虫﹐愈攻愈劇﹐漫無止期。﹝《張氏醫通》﹞

敗證

下痢純血者﹐死﹔如塵腐色者﹐死﹔如屋漏水者﹐死﹔如魚腦﹑如豬肝者﹐半死半生﹔气短呃逆者﹐死﹔唇若塗朱者﹐死﹔大孔如竹筒者﹐死﹔身熱脈弦者﹐半生半死﹔直腸自下者﹐死﹔久痢忽大下結糞者﹐死。小兒出痘﹐痢者死﹔婦人新產﹐痢者亦死。﹝《證治匯補》﹞

身熱不止﹐口噤不食者死﹔久痢脈代結﹐反驟能食者﹐名曰除中﹐必死。﹝《張氏醫通》﹞

痢疾﹐渴而思酒不治﹔嘔甚作噦不治﹔嘔出長虫亦不治。﹝許宣治﹞

脈候

諸痢疾﹐脈流連細小者生﹐浮數洪大者死。﹝《仁齋直指》﹞

初痢﹐身熱脈浮者﹐可解表﹔身熱脈沈者﹐可攻下。久痢﹐身熱脈虛者﹐正虛可治﹔身熱脈大者﹐邪盛難醫。﹝《證治匯補》﹞

選案

朱孔陽﹐年二十五歲﹐夏月奔走日中﹐暑濕合內郁之火﹐致成痢疾﹐晝夜一﹑二百次﹐但飲水而不進食﹐痛甚﹐肛如火烙﹐躁擾無柰﹐診脈弦緊勁急﹐不爲指撓。謂曰﹕此證一團毒火﹐蘊結腸胃之內﹐其勢如焚﹐若二﹑三日外﹐腸胃朽腐矣。以大黃四兩﹐黃連﹑甘艸各二兩煎服﹐人事稍安﹔少頃仍前躁擾﹐一晝夜服至二十餘碗。次日脈勢稍柔﹐但用急法﹐不用急藥﹐攺用生地﹑麥冬各四兩研汁﹐花粉﹑丹皮﹑赤芍﹑甘艸各一兩﹐煎成和汁﹐大碗咽之。以其來勢暴烈﹐一身津液從之奔竭﹐若待痢止﹐然後生津養血﹐則枯槁一時難回。今脈勢旣減﹐火邪俱退﹐不治痢而痢自止﹐豈可泥潤滯之藥而不用乎﹖○葉茂卿幼男﹐病痢噤口﹐發熱十餘日﹐噦聲不斷﹐診其關脈上湧而無根。謂曰﹕此非噤口﹐乃胃气將絕也。噤口痢者﹐虛熱在胃﹐壅遏不宣﹐故覺其飽而不思食﹐治宜補虛淸熱兩法。此因苦寒藥傷﹐不能容食﹐惟有溫補一法。以理中湯連投二劑﹐不一時﹐痢下十餘行。茂卿恐藥不對證﹐余曰﹕吾意在先救胃气之絕﹐原不治痢﹐卽治痢﹐人之大小腸盤疊腹中甚遠﹐𨿽神丹不能遽變其糞﹐今藉藥方催之速下﹐正爲美事﹐焉可疑之﹖仍與前藥連服兩日﹐人事大轉﹐思食不噦﹐痢勢亦減﹐四日後止便糟粕﹐以補中益气湯調理而安。○浦君藝﹐病痢﹐初起有表邪未散﹐誤用參﹑術固表﹐使邪气深入﹔又誤服黃連涼解﹐大黃推蕩﹐治經月餘﹐胃气不運﹐下痢晝夜百餘行。一夕嘔出從前黃連汁三﹑五碗﹐嘔至二﹑三次﹐胃腸打爲一家﹐幽門﹑闌門洞開無阻﹐不但粥飲直出﹐卽人參濃膏才吞入喉﹐已從腸奔下。急以四君子湯煎調石脂﹑餘糧二末與服﹐痢勢少衰﹐但腹中痛不可忍。君藝曰﹕前此下痢𨿽多﹐然尙不痛﹐服此藥痛增﹐未可再服。余曰﹕此正通則不痛﹐痛則不通之說也。仍以前藥再進﹐勢已大減﹐更倍茯苓﹐十餘劑全安。○周信川﹐年七十餘﹐平素體堅﹐秋月病痢﹐久成休息﹐晝夜十餘行﹐面目浮腫﹐肌膚晦黑﹐診脈沈數有力。謂曰﹕此陽邪陷入陰之證﹐以法治之可愈。用人參敗毒散煎好﹐濃被圍椅坐定﹐置火其下﹐更以布條捲成鵝蛋狀﹐墊塞肛門﹐使內气不得下走﹐然後服藥﹔良久﹐覺皮間津潤﹐再漑以滚湯﹐教令努力忍便﹐不得移身﹐約二時之久﹐病者心躁不可忍﹐令連被臥於牀上﹐是晚止下痢二次﹔攺用補中益气湯﹐一晝夜只下三次﹐不旬日而愈。蓋內陷之邪﹐欲提之轉從表出﹐不施逆流挽舟之法﹐其趨下之勢﹐何所底止哉﹖﹝諭嘉言﹞

太常邊華泉﹐患痢﹐嘔吐不食﹐腹痛後重﹐服下藥腹痛益甚﹐自汗發熱﹐昏憒脈大。余以爲胃气復傷﹐陽气虛寒﹐脫陷也。以參﹑術各一兩﹐炙艸﹑炮姜各三錢﹐升麻一錢﹐一劑而蘇。再用補中益气湯加炮姜﹐二劑而愈。﹝薛立齋﹞

一人陰虛發熱﹐下痢不食﹐郭友三用豬苓湯﹑黃連阿膠湯治痊。二方並非痢門中藥﹐用之輒效者何也﹖曰﹕世患陰虛下痢者頗多﹐古人從未闡發﹐其證未有不發熱﹐不煩渴﹐不畏食﹐不見紅﹐不夜甚者。蓋陰气內亡﹐勢必虛陽外擾﹐故治陰虛之痢﹐涼血者死﹐攻積者死﹐補气者亦死﹔惟淸解熱毒﹐兼滋陰血﹐庶可保全。此仿仲景少陰例中救熱存陰之法﹐與《金匱》治產後下痢虛極﹐用白頭翁加甘艸阿膠湯﹐不殊也。﹝《兼證析義》﹞

馬廚﹐病大發寒熱似瘧﹐痢兼紅白﹐日夜八十餘行﹐腹痛惡心﹐神倦脈大﹐面紅汗淋。病由廚間躁熱﹐多食瓜果﹐晚又過飲禦內﹐寢於檐下﹐次日卽病。𨿽得其情﹐尙未融通一治法﹐沈思得一背水陣﹐用參﹑術﹑石膏﹑滑石各五錢﹐知母﹑炮姜各三錢﹐附子﹑炙甘艸各二錢﹐作一劑付之。囑曰﹕服藥後倘得一睡﹐陰陽和則汗可斂﹐而寒熱嘔惡可止也。明日來言﹐服藥卽睡﹐痢減﹐汗吐全無﹐脈亦斂矣。再用參﹑術﹑石膏﹑白芍﹑滑石各三錢﹐姜﹑桂﹑知母各二錢﹐炙甘艸﹑附子各一錢﹐服後瘧止﹐痢又減半﹐飲食漸進﹐神气漸轉﹔攺用白芍五錢﹐參﹑術﹑滑石各二錢﹐甘艸﹑陳皮﹑姜﹑桂各一錢﹐三劑而痢全止﹐食加就安矣。或問寒熱均投﹐此爲何證﹖而劑何名﹖余曰﹕此滑公所謂混沌湯也。夏傷於暑﹐白虎﹑益元﹐皆解暑之劑。瓜果寒涼傷其中气﹔酒後禦色損其下元。附子理中﹐所以溫中補下。《經》云﹕實者﹐邪气實也。故以白虎﹑益元應之。虛者﹐正气虛也。故以理中應之。若以寒熱均用爲疑﹐則仲景瀉心湯﹐旣用大黃﹑黃連﹐又用漧薑﹑附子﹐何哉﹖蓋假對假﹐眞對眞也。﹝《赤水玄珠》﹞

附方

至聖丹治休息久痢神效﹐並治便血。鴉膽子。此味出閩省雲貴﹐本艸未收。其味至苦﹐去殼取仁﹐用桂圓肉包緊﹐撚如丸藥狀﹐空腹米飲吞下﹐以食壓之。三﹑五歲兒每服二十粒﹐十餘歲者三十粒﹐大人四十九粒﹐兩三服卽愈﹐除根不發。

黃金湯治疫痢。黃土﹑金銀花﹑黑豆﹑生甘艸﹑茯苓﹑扁豆﹑扁豆花﹑穀芽﹑白芍﹑五穀虫﹑生薑。

開噤散治噤口痢。人參﹑黃連﹑茯苓﹑冬瓜仁﹑陳皮﹑丹參﹑石蓮子﹑石菖蒲﹑陳米﹑荷葉蒂。

敷臍方治痢證食入卽嘔。用面作餅﹐炙熟分作二片﹐以一片中心挖空﹐另用木鱉子三个﹐去殼搗爛﹐加麝香少許﹐塡餅空中﹐貼於臍下﹐軟帛系定﹐外用軟鞋底熨之﹐腹中作響﹐喉中有香气﹐卽思食。

又方治痢證胃中火盛﹐飲食不下﹐惡心嘔吐。用海蜇頭浸醬中﹐周時取出﹐洗淨切碎﹐再用藕絲同拌﹐米醋洋糖少許和勻﹐食此惡吐卽止。

卷九﹟雜證匯參

瀉﹝附腸鳴﹞

經義

春傷於風﹐夏生飧泄。○久風爲飧泄。○淸气在下﹐則生飧泄。○脾病者﹐虛則腹滿﹐腸鳴飧泄﹐食不化。

○長夏善病洞泄寒中。○濕勝則濡瀉。○暴注下迫﹐皆屬於熱。○諸病水液﹐澄澈淸冷﹐皆屬於寒。○大腸小腸爲泄。○倉廩不藏者﹐是門戶不要也。﹝《素問》﹞

胃泄﹐飲食不化﹐色黃﹔脾泄﹐腹脹滿泄注﹐食卽嘔吐﹔大腸泄﹐食已窘迫﹐大便色白﹐腸鳴切痛﹔小腸泄﹐溲而便膿血﹐少腹痛﹔大瘕泄﹐裏急後重﹐數至圊而不能便﹐莖中痛。﹝《難經》﹞

哲言

泄證﹐有濕泄﹑濡泄﹑風泄﹑寒泄﹑暑泄﹑火泄﹑熱泄﹑虛泄﹑滑泄﹑飧泄﹑酒泄﹑痰泄﹑食泄﹑積泄﹑脾泄﹑腎泄﹑晨泄﹑暴泄﹑久泄﹑洞泄。﹝《醫學入門》﹞

按﹕泄瀉二字﹐取義有輕重﹐非一證而無分別也。據書有云泄者﹐有云瀉者﹐有云泄瀉者。愚謂﹕糞出少而勢緩者爲泄﹐漏泄之謂也﹔糞大出而勢直下不阻者爲瀉﹐傾瀉之謂也。﹝《醫旨緒餘》﹞

泄者﹐大便溏薄﹔瀉者﹐大便直下﹐略分輕重﹐總屬脾虛。﹝《證治匯補》﹞

暴注下迫﹐食不及化﹐是無水也﹔溏泄日久﹐止發無恆﹐是無火也。﹝王太僕﹞

瀉黃腹痛者﹐濕也﹔瀉白腹痛者﹐寒也﹔痛一陣瀉一陣﹐瀉後澀滯者﹐火也﹔痛一陣瀉一陣﹐瀉後痛減者﹐食也﹔腹中脹痛﹐瀉不減者﹐肝气也﹔腹中絞痛﹐暴瀉煩渴者﹐霍亂也﹔腹中絞痛﹐下無休時﹐去如蟹渤者﹐气食交並也﹔腹中隱痛﹐下如稠飲者﹐痰也。○冷瀉﹐譬之鹽﹐見火則凝﹐冷則復消﹔熱瀉﹐譬之水﹐寒則凝結成冰﹐熱則復化爲水。﹝戴復庵﹞

暴泄﹐肛門迸迫﹐屬火化﹔暴泄﹐肛門不禁﹐屬陰寒﹔久泄﹐肛門不禁﹐屬陽虛。﹝張路玉﹞

濕勝則濡瀉。濕從何得﹖緣脾虛不能布液﹐水谷畱於胃中而化濕也。若注水者﹐邪气暴乘腸胃﹐土制不及﹐則爲注水。﹝程郊倩﹞

脾土彊者﹐自能勝濕﹐無濕則不泄。若土虛不能制濕﹐則風寒與熱皆得幹之而爲病。故曰﹕濕多成五泄。

﹝李士材﹞

脾胃者土也﹐其气沖和﹐以化爲事。今淸濁相干﹐風邪久幹於胃﹐中气不能運化﹐而食物完出。夕食謂之飧﹐食之難化在於夕﹐故謂之飧泄。﹝《聖濟總錄》﹞

完谷不化﹐其因有四﹕曰气虛﹐曰胃寒﹐曰胃火﹐曰胃風。夫气虛胃寒﹐固不能傳化矣。火者﹐火性急速﹐傳運失常﹐卽邪熱不殺谷也。至於胃風者﹐肝風傳脾﹐脾受其克﹐不能變化﹐名爲飧泄﹐乃五泄之一也。﹝《醫統》﹞

瀉屬脾胃﹐人固知之﹐然門戶束要者﹐肝之气也﹔守司於下者﹐腎之气也。若肝腎气實﹐則能約束而不瀉﹔虛則失職﹐而無禁固之權矣。﹝《馮氏錦囊》﹞

泄瀉之本﹐無不由於脾胃。蓋胃爲水谷之海﹐而脾主運化﹐使脾健胃和﹐則水谷腐熟而化气化血以行營衛。

若飲食失節﹐起居不時﹐脾胃受傷﹐則水反爲濕﹐谷反爲滯﹐精華之气不能輸化﹐乃致合污下降﹐而瀉痢作矣。脾彊者﹐滯去卽愈﹔脾弱者﹐因虛易瀉﹐因瀉愈虛。蓋關門不固﹐則气隨瀉去﹐气去則陽衰﹐陽衰則寒從中生﹐固不必外受風寒而始謂之寒也。且陰寒性降﹐下必及腎﹐故瀉多必亡陰﹐謂亡其陰中之陽耳。所以久瀉不愈﹐必自太陰傳於少陰而爲腸﹐豈非降泄之甚﹐而陽气不升﹐髒气不固之病乎﹖○腎泄﹐每於五更或天明時卽洞泄數次﹐有經月連年弗止者﹐或暫愈而復作者﹐或痛或不痛者。蓋腎爲胃關﹐開竅於二陰﹐二便開閉﹐皆腎所主。腎陽不足﹐則命門火衰﹐而陰寒獨盛﹐故於子丑之後﹐陽气未復陰气盛極之時﹐卽令人洞泄不止也。﹝張景嶽﹞

補編

凡瀉皆兼濕﹐初宜分理中焦﹐次則分利下焦﹐繼以風藥燥濕﹐久則升舉元气﹔滑脫不禁﹐然後澀之。其間風勝兼以解表﹐寒勝兼以溫中﹐虛弱補益﹐食積消導﹐濕則淡滲﹐火則淸涼﹐痰則湧吐﹐陷則升提﹐隨證而用﹐不拘次序。﹝《證治匯朴》﹞

治瀉﹐補虛不可純用甘溫﹐太甘則生濕﹔淸熱﹐不可純用苦寒﹐太苦則傷脾﹔兜澀﹐不可太早﹐恐畱滯余邪﹔淡滲﹐不可太多﹐恐津枯陽陷。﹝《見聞錄》﹞

泄瀉治法有九﹕一曰淡滲。使濕從小便而去﹐如農夫治澇﹐導其下流﹐𨿽處卑監﹐不憂巨浸。《經》云﹕治濕不利小便﹐非其治也﹔又云﹕在下者﹐引而竭之是也。一曰升提。气屬於陽﹐性本上升﹐胃气注迫﹐輒爾下陷。升﹑柴﹑羌﹑葛﹐鼓舞胃气上騰﹐如地土淖澤﹐風之卽幹。風藥多燥﹐濕爲土病﹐風能勝濕﹐所謂下者舉之是也。一曰淸涼。熱淫所至﹐暴注下迫。苦寒諸劑﹐用滌燎蒸﹐猶當溽暑之時﹐而商飆倏動則炎如失矣。

所謂熱者淸之是也。一曰疏利。痰凝气滯﹐食積水停﹐皆令人瀉。隨證祛逐﹐勿使稽畱。《經》曰﹕實者瀉之﹔又云﹕通因通用﹐是也。

一曰甘緩。瀉利不已﹐急而下趨﹐愈趨愈下﹐泄何由止﹖甘能緩中﹐善禁急速﹐且稼穡作甘﹐甘爲土味﹐所謂急者緩之﹐是也。一曰酸收。瀉下多日﹐則气散不收﹐無能統攝。酸之一味﹐能助收攝之權﹐《經》云﹕散者收之﹐是也。一曰燥脾。土徳無慚﹐水邪不濫﹐故瀉皆成於土濕﹐濕皆本於脾虛。倉廩得職﹐水谷善分﹐《經》云﹕虛者補之﹐是也。一曰溫腎。腎主二便﹐封藏之本﹐𨿽屬水髒﹐而眞陽寓焉﹔少火生气﹐火爲土母﹐此火一衰﹐何以營運三焦﹑熟腐水谷乎﹖故腎虛者必挾寒﹐脾虛者必補母。《經》云﹕寒者溫之﹐是也。一曰固澀。

注泄日久﹐幽門道滑﹐𨿽投溫補﹐未克奏功﹐須行澀劑﹐則變化不愆﹐揆度合節﹐所謂滑者澀之﹐是也。﹝李士材﹞

泄瀉﹐注下證也。《經》曰﹕濕多成五泄。飧泄之完谷不化﹐濕兼風也﹔溏泄之腸垢污積﹐濕兼熱也﹔騖溏之澄淸溺白﹐濕兼寒也﹔濡泄之身重軟弱﹐濕自勝也﹔滑泄之不能禁固﹐濕勝气脫也。是以胃風湯治有血之飧泄﹐淸六丸療腸垢之熱溏﹔騖溏便淸溺白﹐選用理中治中﹔滑泄脈微气脫﹐急投四柱﹑六柱﹔惟濡泄有虛有實﹐或以胃苓﹐或以術附。至於脾泄﹑胃泄﹑腎泄﹑大腸泄﹑小腸泄﹑大瘕泄﹑痰泄﹑郁泄﹑傷酒傷食泄﹐古法條載甚詳。其急則治標﹐必使因時隨證﹐理固然也。其緩則治本﹐惟知燥脾滲濕﹐義有未盡。蓋脾司坤土﹐本至靜之體﹐而有幹健之用﹐生萬物而役於萬物﹐從水從火﹐爲寒爲熱。歷觀協熱下利者﹐十不得一﹑二﹔從水之寒泄者﹐十常八﹑九。言所當然者﹐主治在脾﹔推所以然者﹐必求之水火。因思人身水火﹐猶權衡也﹐一勝則一負。五泄多濕﹐濕水同气﹐水之盛﹐則火之衰也。於是推少陽爲陽樞﹐相火寄焉﹐風火扇胃而熟腐五穀﹔少陰爲陰樞﹐龍火寓焉﹐燻蒸臟腑而轉輸糟粕。胃之納﹐脾之輸﹐皆火之運也。然非雷藏龍馴﹐何能無燥無濕﹖勢有冒明燎上之眚如果土奠水安﹐從此不泛不濫﹐定無淸气在下之患矣。五泄之治﹐平水火者淸其源﹐崇堤土者塞其流耳。﹝《臨證指南》﹞

凡泄﹐水谷不化﹐謂之飧泄﹐是淸气在下﹐胃气不升﹐古人皆以升浮藥治之。《經》曰﹕濕多成五泄。治濕不利小便﹐非其治也。惟此證不宜此論﹐蓋其病得之於胃气下流﹐淸气不升﹐陽道不行﹐故宜升宜舉﹐不宜利小便。﹝李東垣﹞

風邪傷人﹐必入空竅﹐而空竅惟腸胃爲最。風旣居於腸胃﹐其導引之機﹐如順風揚帆﹐不俟脾之運化﹐食入卽出﹐故飧已卽泄。不知者﹐以爲脾虛﹐完谷不化﹐如長夏洞泄寒中﹔及冬月飧泄之泄﹐反以補脾剛燥之藥﹐助風性之勁﹐有泄無已﹐每至束手無策。倘知從春令治之﹐用桂枝領風邪從肌表而出﹐一﹑二劑可愈。至若秋月傷肺者﹐傷肺之燥也﹐與秋傷於燥﹐冬生咳嗽﹐同是一病。但在肺則咳嗽﹐在大腸則飧泄﹐所謂肺移熱於大腸﹐久爲腸者也。但使肺熱不傳於大腸﹐則飧泄自止﹐惟務止泄﹐以燥益燥者多矣。﹝諭嘉言﹞

臟腑瀉利﹐其證多端。東垣專以補中益气湯升提淸气﹐但未及乎腎泄也。仲景云﹕下利不止﹐醫以理中湯與之﹐利益甚﹐此利在下焦﹐當理下焦則愈。趙以徳云﹕瀉類多端﹐似難執一而治。先師治暴脫頓瀉幾欲絕者﹐急灸气海﹐飲人參膏而愈。治積痰在肺﹐致其所合大腸之气不固者﹐湧出上焦之痰﹐則肺气下降﹐而大腸之虛自復。治憂思太過﹐脾气鬱結而不能升舉﹐陷入下焦而成泄瀉者﹐開其鬱結﹐補其脾胃﹐使穀气升發。治陰虛而腎不能司禁固之權者﹐峻補其腎而愈。因問﹕先生治病何神﹖曰﹕無他﹐圓機活法﹐具在《內經》﹐熟之自得矣。﹝趙養葵﹞

命門無火﹐不能爲中宮蒸腐水谷﹐而濕停在脾﹐先有其瀉料﹐而藏寒在腎﹐誰復司其閉藏﹖故經木气才萌﹐不待疏泄﹐遂成其瀉令。𨿽是木邪干土﹐實腎之脾胃虛也。此際補脾不如補腎﹐四神丸溫能暖腎而使气蒸﹐辛能破滯而使气壯﹐則補腎仍是補脾也。﹝程郊倩﹞

元陰不足而泄瀉者﹐名曰腎瀉。其狀則水谷不分﹐至圊卽去﹐足脛冷﹐少腹下重。但去有常度﹐晝夜或一﹑二次﹐與他証之瀉不同。蓋元陰之气衰弱﹐不能健運其水谷故也。世不知此﹐但見泄瀉﹐槪用參﹑術補之﹐殊不知參﹑術乃補脾胃中陽气之藥﹐況脾屬土而腎屬水﹐腎瀉補脾﹐則土愈勝而水愈虧﹐故腎瀉不可用參﹑術﹐宜以補陰之藥兼山藥﹑芡實﹑茯苓﹑蓮肉﹐其瀉自止。如挾陽气不足而瀉者﹐則不拘於此。﹝羅赤誠﹞

瀉多由於濕﹐惟分利小水最爲上策。此惟酒濕肥甘之輩﹐爲暴泄之病﹐小腹脹滿﹐水道痛急者爲宜。若病久陰虛﹐脈虛气弱﹐口漧﹐渴而不喜冷者﹐不可利也。蓋本非水有餘﹐實因火不足﹔本非水不利﹐實因气不行。

故病不因水而利則亡陰﹔瀉因火虛而利復傷气。倘不察其本﹐則未有不速其危矣。﹝張景嶽﹞

晨瀉﹐空心服藥不效﹐令至晚服卽效。以暖藥一夜在腹﹐可勝陰气也。與酒客濕泄﹐服湯藥不效﹐攺服丸散卽效同意。﹝滑伯仁﹞

治瀉諸藥﹐多作丸子服﹐效速。﹝朱丹溪﹞

脈候

腎脈小甚爲洞瀉﹐脾脈小甚爲泄瀉。﹝《脈經》﹞

選案

一婦得暴注證﹐食粥粥下﹐飲湯湯下﹐服藥藥下﹐物色不變。眾醫議用姜﹑附﹑參﹑。予詰之。答曰﹕完谷不化﹐胃虛明矣。予曰﹕非也。《經》言﹕暴注下迫﹐皆屬於熱。河間謂﹕火性急速﹐不容停畱。仲景謂﹕邪熱不殺谷。公言完谷不化﹐屬之虛寒﹐此則屬之實火﹐用藥一瘥﹐死生反掌。先令以香連丸﹐服之安然﹐飲湯水半鐘亦不下﹐眾始信爲其火。疏方用平胃散﹐加黃連一錢﹑大黃三錢。其家人曰﹕病下而復下之可乎﹖予曰﹕通因通用﹐塞因塞用﹐變通之妙﹐存乎一心﹐試服此藥﹐得效必矣。服後微下二﹑三行﹐食粥一碗﹐繼以白芍湯調理而安。﹝余午亭﹞

一婦患泄瀉﹐醫以脾虛治﹐不效﹔又云是虛且寒﹐用參﹑術﹑姜﹑桂溫之﹐更甚。兩關脈浮而有力。予曰﹕此風漧腸胃也。風性最速﹐故食入卽完谷而出。溫補則風性益烈﹐傳遞更速耳。遂用升麻﹑柴胡﹑桂枝﹑防風﹑蒼術﹑白芍﹑薏仁﹑澤瀉﹑陳皮﹐服之而愈。﹝吳天士﹞

一人痢後久瀉﹐屢進溫中﹑益火﹑健脾﹑固腎之劑不愈。余曰﹕下多亡陰。加白芍﹑阿膠於理脾藥中﹐一服而瘥。﹝餘子敬﹞

一婦瀉下如油﹐以紙撚蘸燃﹐與油無異﹐醫不能療。孫滋九先生令買補中益气湯十劑﹐天王補心丹四兩﹐以煎劑下丸﹐服訖而愈。眾詰所由﹐曰﹕驚則气下﹐大腸傷損所致。此婦必因驚後得此疾也﹐問之果然。此方書所未載。﹝《同壽錄》﹞

附方

虛損泄瀉方治虛損泄瀉﹐諸藥不愈﹐胃虛難受藥者。用陳臘肉﹑骨灰﹑陳米鍋焦﹐共三分﹐炒松花一分﹐米飲糊丸﹐人參湯送下六﹑七十丸。此法活人多矣。

附﹕腸鳴

《內經》腸鳴有五﹕一曰脾虛則腹滿﹐腸鳴飧泄﹐食不化﹐宜枳實理中湯加木香﹔二曰中气不足﹐腸爲之苦鳴﹐宜六君子湯加木香﹔三曰邪在大腸﹐腸中雷鳴﹐气上衝胸﹐宜半夏瀉心湯﹔四曰土郁之發﹐腸鳴而爲數後﹐宜平胃散加半夏﹑木香﹑茯苓﹔五曰少陰在泉﹐熱淫所勝﹐民病腹中腸鳴﹐气上衝胸﹐宜葶藶木香散。○《金匱》云﹕腹中寒气﹐雷鳴切痛﹐胸腹逆滿嘔吐者﹐宜附子粳米湯。○東垣云﹕如胃寒泄瀉腸鳴﹐於升陽除濕湯中加智﹑半夏﹑生薑﹑大棗。○丹溪云﹕腹中鳴者﹐病本於胃﹐乃火激動益其水也。二陳湯加芩﹑連﹑山梔﹔不應﹐用胃苓湯加減。﹝《趙氏醫貫》﹞

卷九﹟雜證匯參

大便

經義

北方黑色﹐入通於腎﹐開竅於二陰。○脈盛﹐身熱﹐腹脹﹐前後不通﹐悶瞀﹐此謂五實。身汗得後利﹐則實者活。○熱气畱於小腸﹐腸中熱﹐癉熱焦渴﹐則堅幹不得出﹐故痛而閉不通也。○陽不勝其陰﹐則五臟气爭﹐九竅不通。﹝《素問》﹞

哲言

一日一便爲順﹐三﹑四日不便爲祕﹐一日便三﹑四次爲利。﹝《醫學入門》﹞

仲景云﹕脈有陽結陰結者﹐何以別之﹖曰其脈浮而數﹐能食不大便者﹐此爲實﹐名曰陽結。其脈沈而遲﹐不能食﹐身體重﹐大便反硬﹐名曰陰結。實祕﹑熱祕﹐卽陽結也。虛祕﹑冷祕﹐卽陰結也。﹝《證治準繩》﹞

實祕者﹐祕物也﹔虛祕者﹐祕气也。﹝張潔古﹞

祕結一證﹐在古方書有虛祕﹑風祕﹑气祕﹑熱祕﹑寒祕﹑濕祕等證﹐東垣又有熱燥﹑風燥﹑陽結﹑陰結之說。立言太煩﹐徒滋疑惑﹐不知此証之當辧者惟二﹐則曰陰結﹑陽結而盡之矣。蓋陽結者﹐邪有餘也﹐宜攻宜瀉﹔陰結者﹐正不足也﹐宜補宜滋。知斯二者﹐卽知其綱領矣。欲究其詳﹐則凡云風祕者﹐蓋風未必能祕﹐但風勝則燥﹐而燥必由於火﹐熱則生風﹐卽陽結也。豈謂因風而宜散乎﹖有雲气閉者﹐蓋气有虛實﹐气實者﹐陽有餘﹐卽陽結也﹔气虛者﹐陽不足﹐卽陰結也。豈謂因气而宜破乎﹖至若熱祕﹑寒祕﹐亦不過陰陽之別名耳。

再若濕祕之說﹐則濕豈能祕﹐但濕之不化﹐由气之不行﹐气之不行﹐卽虛祕也﹐亦陰結也。總之﹐有火者便是陽結﹐無火者便是陰結。以此辧之﹐豈不了然。﹝張景嶽﹞

凡人大便祕結﹐皆由房勞過度﹑飲食失節﹐或恣飲酒漿﹑過食辛熱。飲食之火﹐起於脾胃﹔淫欲之火﹐起於命門﹐以致陰虛而血耗﹐火盛水虧﹐津液不生﹐故傳道失職﹐漸成燥結之證。又有年髙血少﹐津液枯涸﹔或因有所脫血﹐津液暴竭﹔或新產之婦﹐气血虛耗﹐以致腸胃枯澀﹔或體虛之人﹐攝養乖方﹐三焦气澀﹐運化不行﹐而腸胃壅滯﹐遂成祕結。惟當養血滋陰﹐滑澀潤燥﹐不可妄用通利﹐恐傷元气﹐耗散眞陰﹐則祕結愈甚也。

﹝《醫學正傳》﹞

濁气在上﹐則塡實肺气﹐肺不能行降下之令﹐故大便閉。﹝周愼齋﹞

內傷大便不通﹐月餘亦不欲去﹐飲食至多而皆化者﹐以五臟六腑悉皆燥火﹐水谷被火銷爍﹐直待久久﹐脾气漸旺﹐邪气漸衰﹐始成糟粕。須至糟粕欲去而不能﹐可潤大腸以導之。﹝查了吾﹞

陰血外溢則爲汗﹐陰血下潤則便通。﹝《己任編》﹞

凡小便閉而大便通調者﹐或膀胱熱結﹐或水源不淸﹐濕證居多。若大便閉而小便通調者﹐或二腸气滯﹐或津液不流﹐燥證居多。若二便俱閉﹐當先通大便﹐小溲自利。﹝《臨證指南》﹞

補編

少陰不得大便﹐以辛潤之﹔太陰不得大便﹐以苦泄之。陽結者淸之﹐陰結者溫之﹐气滯者疏導之﹐津少者滋潤之。大抵以養血淸熱爲先﹐急攻通下爲次。﹝《證治匯補》﹞

祕結之由﹐除陽明熱結之外﹐則悉由乎腎。蓋腎主二陰而司開闔﹐故大小便不禁者﹐其責在腎。然則不通者﹐獨非腎乎﹖故腎熱者﹐宜涼而滋之﹔腎寒者﹐宜溫而滋之﹔腎虛者﹐宜補而滋之﹔腎漧燥者﹐宜潤而滋之。

《經》曰﹕腎苦燥﹐急食辛以潤之。開腠理﹐致津液﹐通气也。○陽結﹐必因邪火有餘﹐以致津液漧燥。或以飲食之火起於脾﹐酒色之火熾於腎﹐時令之火蓄於髒。凡因暴病年壯气實之人﹐有火證火脈相符者﹐方是陽結﹐治當察其微甚。邪結甚者﹐非攻不可。○陰結有二﹕一以陽虛﹐一以陰虛也。凡下焦陽虛﹐則陽气不行﹐不能傳送而陰凝於下﹐此陽虛而陰結也。下焦陰虛﹐則精血枯燥﹐津液不致而腸髒漧槁﹐此陰虛而陰結也。治陽虛而陰結者﹐但益其火﹐則陰凝自化﹔治陰虛而陰結者﹐但壯其水﹐則涇渭自通。二者欲其速行﹐於前法中各加肉蓯蓉二﹑三錢﹐其效尢速。﹝張景嶽﹞

《經》曰﹕北方黑色﹐入通於腎﹐開竅於二陰。則知大便祕結﹐專責少陰一經。證狀𨿽殊﹐總之津液枯漧﹐一言以蔽之也。分而言之﹐則有胃實﹑胃虛﹑熱祕﹑冷祕﹑風祕﹑气祕之分。胃實祕者﹐善飲食﹐小便赤﹔胃虛祕者﹐不能飲食﹐小便淸利﹔熱祕者﹐面赤身熱﹐六脈數實﹐腸胃脹悶﹐時欲得冷﹔冷祕者﹐面白或黑﹐六脈沈遲﹐小便淸白﹐喜熱惡冷﹔气祕者﹐气不升降﹐穀气不行﹐其人多噫﹔風祕者﹐風搏肺臟﹐傳於大腸。

更有老年津液漧枯﹐婦人產後亡血﹐及發汗利小便﹐病後血气未復﹐皆能祕結。法當補養气血﹐使津液生則便自通﹐誤用硝黃﹐多致不救。若病𨿽屬陰寒﹐而脈實微躁者﹐宜溫藥中略加苦寒以去熱燥﹐或煎理中湯冷服﹔不應﹐宜蜜煎導之。冷祕者﹐醬生薑導之﹔熱祕者﹐豬膽汁導之﹔虛祕者﹐煮豬血髒湯加酥食之﹐血仍潤血﹐髒仍潤髒﹐此妙法也。﹝《醫宗必讀》﹞

東垣云﹕腎主五液﹐津液盛則大便如常。若饑飽勞役﹐損傷胃气﹐及食辛熱濃味﹐而助火邪﹐伏於血中﹐耗散眞陰﹐津液虧少﹐故大腸結燥。又有老年气虛﹐津液衰少而結燥者。腎惡燥﹐急食辛以潤之是也。予嘗法東垣之論﹐不用東垣之方﹐惟用六味丸料﹐兼气虛者內加參﹑﹐此因气虛不能推送﹐血虛不能濡潤故耳。或問﹕何不用四物湯﹖曰﹕四物湯特能補血耳。此是先天津液不足﹐故便難。《經》曰﹕腎主五液。津液皆腎水所化﹐與血何干﹖或又曰﹕如幹結之甚﹐硝黃亦可暫用否﹖曰﹕承气湯用硝﹑黃﹐乃爲傷寒從表入裏﹐寒變爲熱﹐熱入三陰﹐恐腎水漧枯﹐故用硝﹑黃以逐外邪﹐急救腎水。老人﹑虛人及病後人﹐腎水原不足﹐以致漧枯﹐若再用硝﹑黃下之﹐是虛其虛也。今日𨿽取一時之快﹐來日必愈結﹐再下之﹐後日𨿽鐵石亦不能通矣。﹝趙養葵﹞

腸痺﹐較之燥矢堅結欲便不通者稍緩﹐但開降上焦肺气﹐上竅開泄﹐下竅自通矣。若燥矢堅閉﹐則有用三承气﹑潤腸丸﹑通幽湯之類。然傷寒急下之條無幾﹐餘皆六淫之邪病後而成者爲多﹐斯時胃气未復﹐元气已虛﹐下藥難進﹐莫若外用導法爲穩。○按﹕大便不通﹐有血液枯燥者﹐則用養血潤燥﹔若血燥風生者﹐則用辛甘熄風﹐或酸苦入陰﹐如三才﹑五仁﹑通幽等法﹔若血液燥而气亦滯﹐致气血結痺者﹐又當於養陰潤燥劑中酌加行气活血之品﹔若火腑祕結﹐宜苦滑重鎭者﹐用更衣丸﹔老人陽衰風閉﹐用半硫丸﹔腑陽不行﹐則用玉壺丹﹔陽窒陰凝﹐淸濁混淆痞脹者﹐則用來復丹﹔若郁熱阻气﹐則用苦寒泄熱﹐辛以開郁﹐或用三焦通法﹔若濕熱傷气﹐阻遏經腑者﹐則理肺气以開降之。○大便燥結﹐本有承气湯﹑更衣丸下之﹐外用豬膽﹑蜜煎導之﹐可謂無遺蘊矣。

然竟有效有不效者﹐蓋因燥糞未嘗不至肛門﹐柰肛門如錢大﹐燥糞如拳大﹐縱使竭力努掙﹐終不肯出﹐下不得出﹐則上不能食而告危矣。余友教人先以膽汁或蜜煎導之﹐俟糞旣至肛門﹐令病者以中指染油﹐探入肛內﹐將燥糞挖碎而出﹐竟有一次燥糞挖作百餘塊而出者。此法輾轉救人多矣﹐勿嫌穢而棄之。﹝《臨證指南》﹞

大便欲去不去﹐或著而不出﹐气虛﹔了而不了﹐血虛。俱宜補中。裏急後重﹐初起皆屬於熱﹐日久作虛治之。﹝周愼齋﹞

世人但知熱祕﹐不知冷祕。冷祕者﹐冷气凝結﹐津液不通﹐如天寒地凍﹐水結成冰之義﹐治宜八味丸﹑半硫丸溫而通之。﹝張潔古﹞

桃﹑杏仁俱治大便祕﹐當以血气分之。晝則便難行﹐陽气也﹐宜用杏仁﹔夜則便難行﹐陰血也﹐宜用桃仁。

﹝王海藏﹞

古方通大便﹐皆用降气之劑﹐蓋肺气不降﹐則大便難於傳送﹐用杏仁﹑枳殼﹑沈香等是也。老人﹑虛人﹑風人﹐津液少而祕者﹐宜以藥滑之﹐用麻仁﹑芝麻﹑阿膠等是也。

若妄以峻劑逐之﹐則津液走﹐气血耗﹐𨿽暫通而復祕﹐更生他病矣。﹝朱丹溪﹞

有病大小便祕者﹐用通利藥而罔效﹐重加升麻而反通。﹝《醫方集解》﹞

古方治老人燥結﹐多用蓯蓉﹐不知胃气虛者﹐入口卽作嘔吐﹐肥人胃多痰濕﹐尢非所宜。惟命門火衰﹐開闔失職者﹐方爲合劑。然須丸服﹐作湯亦必作吐﹐以其味鹹气濁也。○豬膽導﹐非傷寒邪熱不可輕試。胃气虛者用之﹐往往有呃逆之虞。﹝《張氏醫通》﹞

脈候

便閉脈多沈伏﹐陽結沈數﹐陰結沈遲﹔風燥則浮﹐血燥則洪。老人﹑虛人便祕﹐脈見雀啄者不治。﹝《脈訣》﹞

選案

一儒官初患小便時閉﹐服五苓散﹑八正散不效。醫診尺脈俱無﹐作下元虛涸﹐用八味丸﹐服之三日﹐大便亦閉﹐渴幹煩滿。又用脾約丸﹑潤腸丸﹐小便點滴﹐大便連閉十日﹐腹滿難禁。眾議承气下之﹐微利隨閉﹐更加少腹脹痛。復投舟車丸﹐日利數次﹐裏急後重﹐糞皆赤白﹐如此半月﹐日夜呻吟﹐惟飲米湯盂許。余診兩寸沈伏有力﹐兩關洪緩無力﹐兩尺不見。謂曰﹕關尺無恙﹐病在膈上﹐此思慮气祕病也。進越鞠湯﹐一服噯气連聲﹐再服二便若傾﹐所下皆沈積之物﹐渾身稠汗﹔進姜湯一盞﹐熟睡就榻﹔次早復診﹐六脈和均﹐調理數日全愈。一士夫問曰﹕吾友病﹐眾皆以爲尺脈無根﹐君獨以爲尺脈得體﹔眾皆曰痢疾﹐君獨曰气祕﹔且便閉其病在下﹐用下部藥者近理﹐君反以上部藥取效﹐何也﹖余曰﹕人身之病﹐上下表裏﹐𨿽有不同﹐不過一气爲之流通耳。气之通塞﹐又於脈辧之。今兩尺皆無﹐眾泥《經》文﹐謂如樹之無根矣﹐不知今年己卯﹐燥金司天﹐君火在泉﹐君火不行令﹐兩尺當不應﹐若尺盛於寸﹐則爲反矣。《經》曰﹕尺寸反者死。豈八味丸所能治乎﹖裏急後重﹐赤白相雜﹐似乎滯下﹐但滯下之脈﹐見於兩關﹐今關脈不浮不緊不數﹐明非滯下﹐誤用承气等藥﹐元气更傷﹐而病愈增也。病原由於上焦气祕﹐以至下竅不通。蓋心肺居上﹐兩寸當浮﹐今不浮而沈﹐下手脈沈便知是气﹐气郁不行﹐則升降失職﹐譬如注水之器﹐閉其上竅﹐則下竅不通﹐水安從出﹖乃不治上而專治下﹐攻之愈急﹐則气愈陷﹐二便何由而利耶﹖予用越鞠湯﹐使上竅一通﹐則下竅隨開﹐裏气一順﹐則表气自暢﹐是以周身汗出﹐二便俱利﹐所謂一通百通也。气祕者﹐病之本﹔便閉者﹐病之標。惟治其本﹐故效速也。﹝易思蘭﹞

劉泰來新秋病瘧﹐用藥截住﹐遂覺胸腹脹滿﹐不旬日腹大胸髙﹐上气喘急﹐二便全無﹐食飲不入﹐能坐不能臥﹐能俯不能仰。醫以下藥不應﹐商用大黃二兩作一劑服﹐余駭曰﹕此名何病﹐而敢放膽殺人耶﹖﹗醫曰﹕傷寒腸結下而不通﹐惟有大下一法。余曰﹕世間有不發熱之傷寒乎﹖傷寒發熱﹐津液枯槁﹐腸胃幹結﹐故用下藥以開其結。然有不轉失气不可攻之戒﹐正恐誤治太陰之腹脹也。此因腹中之气散亂不收﹐水津隨气橫決四溢而作脹﹐全是太陰脾气不能統攝所致。一散一結﹐相去天淵﹐再用大黃猛劑大散其气﹐若不脹死﹐定然腹破。

遂以大劑理中湯少加黃連與服﹐疾勢略減。次日﹐病者問藥﹐予曰﹕腹中原是大黃推蕩之泄糞﹐其所以不出者﹐以膀胱脹大﹐腹內難容﹐將大腸撐緊﹐任憑極力努掙﹐無隙可出。看吾以藥通膀胱之气﹐不治大便而大便自至﹐足爲證驗。於是用五苓散本方﹐藥才入喉﹐病者卽索穢桶﹐小便先去﹐大便隨之﹐頃刻泄下半桶。觀者動色﹐競稱華佗再出﹐然亦非心服也。余恨不能分身剖心﹐實無居功之意也。﹝《寓意艸》﹞

吳章成弟﹐發熱悶亂﹐大便不通﹐醫作外感治。予曰﹕此得之傷食﹐因發散太過﹐遂成虛熱。風藥燥血﹐故不便耳。以六味湯加肉蓯蓉飲之﹐下黑矢十數枚﹐諸病悉除。﹝《己任編》﹞

江蕃仲病後便祕﹐醫以潤劑不效﹐攺用元明粉﹑大黃亦不效﹐更服補中升提之劑﹐脹悶難忍。予與熟地﹑元參各二兩﹐麥冬一兩﹐五味子一錢﹐火麻子二錢﹐煎好衝牛乳一碗服之﹐隨手而應。此腎家眞水漧涸﹐不可以有形之陰陽治之也。﹝程華仲﹞

一婦大便燥結﹐小便淋澀﹐半生不娠﹐常服疏導藥則大便通利﹐廢藥則結滯。續得孕四﹑五月﹐醫禁疏導﹐大便爲難﹐圊則努力﹐胎墜者三。又孕四月﹐溲溺結澀﹐自分胎隕﹐乃訪戴人。診脈滑大﹐以其孕不敢陡攻﹐遂以食療之﹐用花碱煮菠菱﹑葵菜﹑車前子苗作茹﹐豬﹑羊血作羹﹐食之半載﹐生子﹐燥病亦愈。﹝張子和﹞

卷九﹟雜證匯參

小便

經義

三焦者﹐決瀆之官﹐水道出焉。○膀胱者﹐州都之官﹐津液藏焉﹐气化則能出矣。○膀胱不利爲癃﹐不約爲遺溺。○水泉不止者﹐是膀胱不藏也。○有癃者一日數十溲﹐此不足也。○督脈起於小腹下骨中央﹐女子入系廷孔﹐生病癃﹑痔﹑遺溺。○胞痺者﹐少腹膀胱按之內痛﹐若沃以湯﹐澀於小便。○脾痺者﹐夜臥則驚﹐多飲數小便。○中气不足﹐溲便爲之變。﹝《素問》﹞

三焦者﹐足少陰﹑太陽之所將﹐實則閉癃﹐虛則遺溺。﹝《靈樞》﹞

哲言

小便祕﹕小水全不出﹐少腹滿﹐膀胱燥也。小便少﹕小水出而不多﹐津液少也。小便難﹕小水點滴難出﹐莖中不痛。小便淋瀝﹕小水點滴而淋瀝﹐或痛。﹝《醫階辧證》﹞

閉者﹐小便不出﹐塞而不通是也﹔癃者﹐罷弱而气不充﹐淋淋瀝瀝﹐點滴而出﹐或澀而疼﹐一日數十次或百次﹐俗名淋病是也。閉是急病﹐癃是緩病。遺溺者﹐睡夢中溺出﹐醒後方知是也﹔不禁者﹐日夜無度﹐頻頻而溺是也。﹝《赤水玄珠》﹞

小便熱則不通﹐冷則不禁。熱甚者閉而絕無﹐熱微者難而僅有。﹝《仁齋直指》﹞

有心腎不交﹐陰陽不通而內關外格者﹔有熱結下焦﹐壅塞胞內而气道澀滯者﹔有肺中伏熱﹐不能生水而气化不施者﹔有脾經濕熱﹐淸气郁滯而濁气不降者﹔有痰涎阻結﹐气道不通者﹔有久病汗多﹐津液枯耗者﹔有肝經恚怒﹐气閉不通者﹔有脾虛气弱﹐通調失宜者。﹝《證治匯補》﹞

不能小便一證﹐非寒結膀胱﹐卽熱逼膀胱﹐辧證全在少腹﹔如不能便而痛者爲熱﹐不痛者爲寒。﹝《己任編》﹞

小腸有气﹐小便脹﹔小腸有血﹐小便澀﹔小腸有熱﹐小便痛。俱禁用補藥﹐蓋气得補而愈脹﹐血得補而愈澀﹐熱得補而愈盛。﹝《醫統》﹞

膀胱𨿽曰津液之腑﹐至於受盛津液﹐則又有脬而居膀胱之中焉。故《內經》曰﹕脬移熱於膀胱。﹝《靈樞》﹞

曰﹕膀胱之脬薄以濡。《類纂》曰﹕膀胱者﹐脬之室也。夫脬之居於膀胱﹐有上口無下口﹐津液旣盛於脬﹐無由自出﹐必因气化而後漸漬浸潤於脬外﹐積於脬下之空處﹐遂爲尿﹐以出於前陰也。若曰脬下無空處﹐則人尿急時﹐至廁安能卽出﹖惟積滯脬下之空處﹐而不可再容﹐故急﹐急則至廁卽出矣。﹝李東垣﹞

气爲水母﹐必太陽之气化﹐而膀胱之溺始出﹐是水道固藉無形之气化﹐不專責有形之州都矣。然水者陰也﹐气者陽也﹐气爲陽之根源﹐而火爲陽之徵兆﹐所以气有餘便成壯火而爲邪熱。壯火上行三焦﹐則傷太陽之气﹔邪熱下入膀胱﹐則涸州都之津。火勝則水虧﹐理固然也。夫五臟之水火皆生於气﹐故少火生气﹐而气卽爲水﹐水精四布﹐下輸膀胱﹐源淸則流潔矣。如壯火食气﹐則化源無藉﹐乃成癃閉﹑淋澀﹑膏淋﹑豆汁﹑砂石﹑膿血﹐而水道爲之不利矣。總由化源之不淸﹐非關決瀆之失職﹐若以八正﹑舟車﹑禹功﹑浚川等劑治之﹐五臟之陰虛﹐太陽之气化絕矣。﹝柯韻伯﹞

《經》曰﹕膀胱者﹐州都之官﹐气化出焉。又曰﹕通調水道﹐下輸膀胱。蓋人身所化之物﹐惟溺爲多﹐以其爲濕蒸之气醞釀而成。若大腸所出﹐則物之渣滓耳﹐非所化也。若腎之精﹐肝之淚﹐肺之涕﹐心之汗﹐則又各乘所感而出﹐非气化所出者也。是以化物獨屬膀胱之溺。余常深察之﹐膀胱一臟﹐不獨化和气爲物而溺出﹐亦化病气爲物而溺出之。凡病气重﹐則小便必澀﹔病气蘇﹐則便溺漸通。人之一身﹐能泄病气﹐無如膀胱也。

膀胱之水泄﹐則脾土實﹐脾土實﹐則肺金淸而心火降﹐百骸自理矣。是故養生則以實脾爲樞﹐治病則疏膀胱爲樞。

癃閉

小便不利有三﹐不可槪論。若津液偏滲於腸胃﹐大便泄瀉而小便澀少者一也﹐治宜分利。若熱搏下焦﹐津液因而不行者二也﹐滲泄則愈。若脾胃气澀﹐不能通利水道下輸膀胱而化者三也﹐可順其气﹐令施化而出。

﹝羅謙甫﹞

治祕之道有三﹕一曰肺燥不能生水﹐故用二苓﹑澤瀉之甘淡以泄肺而生水﹔一曰脾濕不能升精﹐故用白術之苦溫以燥脾而升精﹔一曰膀胱無陽不能化气﹐故用肉桂之辛熱以溫膀胱而化气。使水道通利﹐則上可以止渴﹐中可以去濕﹐下可以泄邪熱也。有眞陰虛者﹐須六味湯以補腎水﹔眞陽虛者﹐須八味丸以補腎火。至於轉胞喘急欲死﹐不問男女孕婦產後﹐急用八味丸料煎飲﹐緩則不救。或疑桂﹑附辛熱﹐不敢輕用﹐豈知腎气虛寒﹐水寒冰凍之義﹐得熱則流通﹐捨此更有何物能直達膀胱﹐而使雪消春水來耶﹖﹝陳來章﹞

熱在上焦气分﹐便閉而渴﹐乃肺中伏熱不能生水﹐膀胱絕其化源﹐宜用淡滲之藥﹐瀉火淸金﹐滋水之化源。熱在下焦血分﹐便閉而不渴﹐乃眞水不足﹐膀胱漧涸﹐無陰則陽無以化﹐宜用苦寒之藥﹐滋腎與膀胱之陰﹐而陽自化﹐小便自通。﹝李東垣﹞

凡癃閉之證﹐其因有四﹐最當辧其虛實。有因火邪結聚小腸膀胱者﹐此以水泉漧涸﹐而气門熱閉不通也。

有因熱居肝腎者﹐則或以敗精﹐或以槁血﹐阻塞水道而不通也。若此者﹐本非無水之證﹐不過壅閉而然。病因有餘﹐可淸可利﹐是皆癃閉之輕證也。惟是气閉之證﹐則爲危候。然气閉之義有二﹕有气實而閉者﹐有气虛而閉者。夫膀胱爲藏水之腑﹐而水之入也由气以化水﹐故有气斯有水﹔水之出也由水以達气﹐故有水始有溺。

《經》曰﹕气化則能出矣。蓋有化而入﹐而後有化而出﹐無化而出﹐必無化而入也﹐是以其入其出﹐皆由气化﹐此卽本《經》气化之義﹐非單以出者言气化也。然則水中有气﹐气卽水也﹔气中有水﹐水卽气也。凡病气虛而閉者﹐必以眞陽下竭﹐元海無根﹐水火不交﹐陰陽痞隔。所以气自气而气不化水﹐水自水而水蓄不行。气不化水﹐則水腑枯竭者有之﹔水蓄不行﹐則浸漬腐敗者有之。气旣不能化﹐而欲彊爲通利﹐果能行乎﹖陰中已無陽﹐而再用苦寒﹐能無甚乎﹖至若气實而閉者﹐不過肝彊气逆﹐移礙膀胱﹐或破其气﹐或通其滯﹐或提其陷而壅者自去。此治實者無難﹐而治虛者必得其化﹐爲不易也。﹝《景嶽全書》﹞

主五液者﹐腎也。腎气虛而受擾﹐則無力以化液﹐而邪火遂乘襲之﹐以致溲少澀滯。標熱𨿽由膀胱﹐本虛實在於腎。宜補腎以益其虛﹐而從溫以化其气﹐則腎源有滋﹐小水自利﹐以此驗腎气之來復也。○水𨿽滲於膀胱﹐而泌別之者小腸也。小腸有熱﹐能移及膀胱﹐小腸爲火腑﹐而本之於心﹐但使心气通﹐則小腸之火自降﹐無熱可移﹐源澄而流自淸也。﹝程郊倩﹞

陰虛小便短少﹐澀滯癃閉﹐不可見有實勢﹐便用利藥﹐此由下焦元陰之气衰弱﹐不能運化故也。宜大補元陰﹐其溺自通。若气虛與痰隔中焦﹐气滯於下及濕熱而然者﹐不在此例。﹝羅赤誠﹞

用補中益气湯﹐小便不利加牛膝。用六味地黃丸﹐小便不利加車前。﹝周愼齋﹞

膀胱者﹐州都之官﹐津液藏焉﹐气化則能出矣。何謂气化﹖津液乃气所化也。蓋飲入於胃﹐遊溢精气﹐上輸於脾﹐脾气散精﹐上歸於肺﹐通調水道﹐下輸膀胱﹐水精四布﹐五經並行。譬之蒸物﹐湯气上燻釜甑﹐遂有液而下滴﹐此脾气燻蒸肺葉﹐所以遂能通調水道而輸膀胱也。故小便不通之證﹐審系气虛而水涸者﹐利之益甚﹐須以大劑人參少佐升麻﹐則陽升陰降﹐地气上爲云﹐天气下爲雨﹐自然通利矣。○丹溪云﹕小便不通﹐有屬气虛﹑血虛﹐有屬實熱﹑痰气閉塞﹐皆宜吐之以提其气﹐气升則水自降。蓋气承載其水者也。气虛用參﹑術﹑升麻等﹐先服後吐﹔血虛用四物湯﹐或芎歸湯﹐先服後吐﹔痰多用二陳湯﹐先服後探吐之﹔痰气閉塞﹐用二陳湯加香附﹑木通﹐先服後探吐之。或問以吐法通小便﹐理將安在﹖曰﹕取其气化而已。﹝《證治準繩》﹞

《經》云﹕至陰虛﹐天气絕﹔至陽盛﹐地气不足。夫腎肝在下﹐地道也﹔心肺在上﹐天道也﹔脾胃居中﹐气交之分也。故天之陽絕而不安於地者﹐則白露不下﹔在上之陽不交於陰﹐則在下之陰無以爲化﹐水道其能出乎﹖此上焦之气化也。仲景曰﹕衛气行﹐則小便宣通。又曰﹕脾病則九竅不通﹐此中焦之气化也。東垣云﹕在下之陰虛﹐在上之陽盛﹐致腎气不化﹐必宣其陽而舉之﹐則陰可得而平也。故丹溪曰﹕吾以吐法通小便﹐譬如滴水之器﹐上竅閉則下竅無以自通﹐必上竅開而下竅之水出焉。然升提止可施於涓滴不通者﹐若溺澀短少﹐或淋漓作痛者﹐非所宜也。由《經》言及諸論觀之﹐未有不主於气化者﹐不審乎此﹐轉行疏利之劑求功﹐多見其不知量也。﹝《張氏醫通》﹞

气虛而小便不通者﹕《經》曰﹕膀胱者﹐津液藏焉﹐气化則能出矣。气虛則不能化﹐故不通也。血虛而小便不通者﹕蓋血卽津液之屬﹐血虛卽津液漧燥而溺道不利﹐故不通也。此與痰气閉結於下者﹐虛實之情不同。丹溪皆用吐法﹐乃急則治其標也。然气虛血虛﹐以虛爲本﹐虛則必補之而後可。夫以參﹑術﹑四物調其眞气而吐之﹐誠可以通其溺﹐而其本之虛﹐豈參﹑術﹑四物頃刻下咽﹐遂能補益之耶﹖吾恐病根猶在﹐不久必復作矣。愚意以爲若果气虛血虛﹐必用補气補血之藥﹐使其气盛而施化﹐血生而津潤﹐其便自通﹐不必探吐可也。果宜吐者﹐必須先吐﹐俟其溺通﹐繼服補劑﹐庶可平復﹐非如痰气閉結者但吐之而可已。此丹溪未盡之意﹐予故表而出之。﹝《醫學統旨》﹞

不禁頻數

《靈樞》言﹕手太陰之別名曰列缺﹐其病虛則欠缺﹐小便遺數。肺爲上焦﹐通調水道﹐下輸膀胱﹐腎上連肺﹐兩髒是子母也﹐母虛子亦虛。東垣云﹕小便遺失﹐肺金虛也。以參﹑補之﹐不愈﹐當責之腎。《經》曰﹕膀胱不約爲遺溺。仲景云﹕下焦不歸則遺溲。蓋下焦在膀胱上口﹐主分別淸濁。下焦不歸﹐其部不能約制溲便﹐故遺溺。大抵天暖衣濃則多汗﹐天冷衣薄則多溺。至於不禁﹐虛寒之甚﹐非八味丸不效﹐如菟絲子丸﹑鹿茸散﹑二气丸﹐俱可選用。﹝《趙氏醫貫》﹞

小便頻數者﹐只是裏气不守﹐頻而復少﹐五液虛而注下﹐此精气﹑津液﹑血脈內奪之病﹐莫謂點滴無多﹐不成臟腑之漏卮也﹐其責不僅玉關。直從十全大補湯﹐補气還神﹐補神還精。固知斷鰲以補地者﹐須是煉石以補天也。﹝程郊倩﹞

人之漩溺﹐藉心腎二气之傳送。蓋心與小腸爲表裏﹐腎與膀胱爲表裏﹐若心腎气衰﹐陽道不運﹐則傳送失度﹐必有遺溺失禁之患﹐治宜溫補下元﹐淸心寡欲。﹝薛立齋﹞

按﹕遺溺﹐遺失也。夢中遺失﹐醒而後覺﹐童稚多有之﹐大人少有也。夫童稚陽气尙微﹐不甚約束﹐好動而魂遊﹐故夜多遺失。古方多用暖藥﹐乃溫養陽气之意。曾見數人﹐二﹑三十歲猶遺失不止﹐後皆無子﹐洵非下元虛寒所至與﹖﹝孫一奎﹞

睡則遺尿﹐責之腎虛。所以嬰兒脬气未固﹐老人下元不足﹐多有此證。在嬰兒挾熱者居多﹐在老人挾寒者居多。治宜大菟絲子丸﹐豬脬煎湯送下。﹝《醫學六要》﹞

熱甚﹐客於足厥陰之經﹐廷孔鬱結﹐則神無所根據﹐故漩溺遺失﹐不能收禁也。﹝《原病式》﹞

凡人患陰虛之病而小便頻數者﹐此由相火暗動故也﹐勿以爲虛寒而用參﹑﹑桂﹑附﹐只宜大補眞陰﹐其便自調。﹝羅赤誠﹞

小便不禁或頻數﹐古方多以爲寒﹐而用溫澀之藥﹐殊不知此證陰虛屬熱者居多。蓋火邪妄動﹐水不得安﹐故不能收禁而頻數也。是以老人多頻數者﹐由於膀胱血少﹐陽火偏旺也。治法宜滋腎之眞陰﹐補膀胱津液爲主﹐佐以收澀之劑﹐六味丸加麥冬﹑五味子之類﹐不可用溫藥也。﹝王節齋﹞

按﹕節齋此論﹐亦是槪言老人下元虛憊﹐气弱不能乘載其水﹐故頻數不禁。必如河間﹑節齋所云﹐癃閉已主於熱﹐不禁又主於熱﹐是無虛寒之證也﹐何古有溫補之法﹐《經》有寒虛之文耶﹖不若以小便頻而淸白長者爲寒﹐頻而黃赤澀者爲熱﹐及脈之洪數﹑有力無力﹑或滑或澀而參驗之﹐始無差誤。○不禁﹐謂無禁約﹐小便多而頻﹐不計徧數也。按﹕《經》雲﹕水泉不止者﹐膀胱不藏也。其證有濕熱﹐有下元虛憊。數而少者爲熱﹐數而多者爲虛﹐老人多有此證。蓋因陽气衰微﹐不能約束。歷見數人﹐卒皆不救﹐由其不能攝養而神气耗散故也。古謂不通爲熱﹐不禁爲寒﹐乃心腎气弱﹐陽道衰冷而傳化失度﹐法當溫補﹐養其神﹐堅其腎﹐神完腎固﹐膀胱气充﹐自可約束矣。﹝《赤水玄珠》﹞

遺溺﹐因上焦虛者﹕宜補肺气﹔下焦虛者﹐宜固膀胱﹔挾寒者﹕壯命門陽气﹐兼以固澀﹐挾熱者﹕補腎膀胱陰血﹐佐以瀉火。﹝《證治匯補》﹞

溺黃赤

小便黃赤﹐有寒﹑熱﹑虛﹑實之別。《經》云﹕諸病水液混濁﹐皆屬於熱。宜黃柏﹑知母治之。此熱證也。

又云﹕尺澀﹐足脛逆冷﹐小便赤。宜服附子四逆湯。此寒證也。又云﹕胃足陽明之脈盛﹐則身已前皆熱﹐消穀善饑﹐溺色黃。宜降胃火。又云﹕肝熱病者﹐小便先黃。宜降肝火。此實證也。又云﹕肺手太陰之脈气虛﹐則肩背痛而寒﹐少气不足以息﹐溺色變。宜補中益气湯以補肺气。冬脈者腎也﹐冬脈不及﹐則令人中淸﹐脊中痛﹐小便變。宜地黃丸以助腎气。此虛證也。﹝《證治準繩》﹞

凡小便﹐人但見其黃﹐便謂是火﹐不知人逢勞倦﹐小水卽黃﹔焦思多慮﹐小水亦黃﹔瀉痢不期﹐小水亦黃﹔酒色傷陰﹐小水亦黃。使非有淋痛熱證相兼﹐不可因黃便謂之火﹐余見逼枯汁斃人者多矣。《經》曰﹕中气不足﹐溲便爲之變。義可知也。﹝張景嶽﹞

脈候

便血則芤﹐數則赤黃﹐實脈癃閉﹐熱在膀胱。﹝《脈訣》﹞

選案

王善夫病小便不通﹐漸成中滿﹐腹堅如石﹐腿裂出水﹐夜不得睡﹐不能飲食。請予延醫﹐歸而至旦不寐﹐因記《素問》云﹕無陽則陰無以生﹐無陰則陽無以化。又云﹕膀胱者﹐州都之官﹐津液藏焉﹐气化則能出。

凡病癃祕﹐是無陰則陽無以化也。此因膏粱積熱﹐損傷腎水﹐火又逆上而爲嘔噦﹐關格之證悉具﹐死在旦夕矣。

遂處大苦寒之劑﹐黃柏﹑知母各一兩﹐桂一錢爲引﹐服藥須臾﹐前陰如刀刺火燒﹐溺如瀑泉﹐腫脹遂消。此證一在上焦气分而渴﹐一在下焦血分而不渴﹐二者之殊﹐至易辧耳。﹝李東垣﹞

馬參政父年八旬﹐初患小便短澀﹐因服藥分利太過﹐遂致閉塞﹐涓滴不出。予以飲食傷其胃气﹐陷於下焦﹐乃用補中益气湯﹐一服小便卽通。因先多服利藥﹐損其腎气﹐遂致通後遺尿不止﹐復用八味丸補其腎气乃已。﹝朱丹溪﹞

姚公懋之室患遺尿﹐醫謂腎虛﹐用補腎之劑﹐三年未效。予與補中益气湯加山藥﹑山萸﹑桑螵蛸﹐四劑全愈。﹝程華仲﹞

葉茂卿乃郎出痘﹐未大成漿﹐其殼甚薄﹔兩月後﹐尙有著肉不脫者﹔一夕腹痛﹐大叫而絕。余取梨汁入溫湯灌之﹐少蘇﹔遂以黃芩二兩煎湯加梨汁與服﹐痛止。令制膏子藥頻服﹐不聽。其後忽肚大無倫﹐一夕痛叫﹐小腸突出臍外五寸﹐交紐各二寸半﹐如竹節壺頂狀﹔莖物絞折長八﹑九寸﹐明亮如燈籠﹐外證從來不經聞見。

余以知之素審﹐仍爲治之﹐以黃芩﹑阿膠二味﹐日進十餘劑﹐三日後始得小水﹐五日後水道淸利﹐臍收腫縮而愈。夫人一身之气﹐全關於肺﹐肺淸則气行﹐肺濁則气壅。肺主皮毛﹐痘不成漿﹐肺熱而津不行也。殼著於肉﹐名曰甲錯﹔甲錯者﹐多生肺癰﹔癰者壅也﹐豈非肺气壅而然與﹖腹痛叫絕者﹐壅之甚也﹐壅甚則並水道亦閉﹐是以其气橫行於臍中﹐而小腸且爲突出。至於外腎弛長﹐尢其剩事矣。吾用黃芩﹑阿膠淸肺之熱﹐潤肺之燥﹐治其源也。气行而壅自通﹐源澄斯流淸矣。緣病已造極中之極﹐惟單味多用﹐可以下行﹐取效捷耳。﹝諭嘉言﹞

一婦少腹腫大如瓜﹐小便祕而不通﹐此轉胞病也。以補中益气湯衝入韭菜汁一小杯﹐服訖﹐令患者橫臥牀上﹐選力婦以患者兩膝彎架於肩上﹐將下體虛空﹐提起搖擺數四﹐俾尿胞倒上﹐徐徐放下﹐去衣不及﹐小便射出﹐熱如湯﹐黑如墨﹐頃刻盈盆﹐腹腫立消。後遇數人﹐皆以此法治愈。

一人小便不通十日﹐服五苓﹑八正等方﹐俱不效﹔仰臥於牀﹐腹大如箕﹐脹痛難當﹐診脈遲而有力。此冷閉也﹐由於風寒冷气﹐結塞下焦﹐畱於膀胱故耳。治用姜﹑附﹑檳榔﹑牛膝﹑枳實﹑靑皮﹑烏藥﹑赤苓﹑車前子﹐藥進片時﹐腹內喧響﹐溲如湧泉﹐腹消而起。

附方

敷臍方治小便不通﹐腹脹如鼓。用大螺一枚﹐鹽半匕﹐搗敷臍下一寸三分﹐以帛縛之卽通。

熨臍方用蔥三斤﹐切碎炒熱﹐布包熨小肚﹐小便立通。分作二包替換。○又炒鹽半斤﹐囊盛熨臍下亦通。

燻洗法治气閉小便不通﹐脹急危殆。用皂角﹑蔥頭﹑王不畱行各數兩﹐煎湯一盆﹐令病者坐浸其中﹐燻洗下體﹐熱气內達﹐壅滯自通。婦人用蔥數莖塞陰中﹐外加燻洗﹐其通尢速。

又法治敗精幹血﹐溺孔結垢﹐阻塞水道﹐小便脹急不通。令病患仰臥﹐用翎筒插入馬口﹐以水銀一﹑二錢灌入﹐以手輕輕導之﹐諸塞皆通。水銀仍隨溺出﹐毫無傷礙。

又法用豬胞一个﹐胞底穿一小孔﹐以翎筒安孔內﹐根底用綫系緊﹐筒口細杖子堵定﹐上用蠟封﹔胞口人气吹滿﹐紮定﹔再用手撚住筒根﹐揭去蠟封﹐將翎筒插馬口內﹐解開根頭﹐撚气透入﹐小便卽出。

卷九﹟雜證匯參

遺精

經義

腎者主水﹐受五臟六腑之精而藏之。五臟盛﹐乃能瀉。○丈夫二八腎气盛﹐天癸至﹐精气溢瀉﹐陰陽和﹐故能有子。○腎者主蟄﹐封藏之本﹐精之處也。﹝《素問》﹞

人始生﹐先成精﹐精成而腦髓生。○故生之來謂之精﹔兩精相搏謂之神﹔隨神往來謂之魂﹔並精而出入者謂之魄。○怵惕思慮則傷神﹔神傷﹐則恐懼流淫而不止。○恐懼不解則傷精﹔精傷﹐則骨酸痿厥﹐精時自下。﹝《靈樞》﹞

哲言

有謂生來之精者﹐先身生之精也。有謂食气入胃﹐散精於五臟者﹔有謂水飲自脾肺輸腎而四布﹐五經並行之精者﹔此水谷日生之精也。然飲食日生之精﹐皆從生來元精之所化﹐而後分布﹐其藏盈溢﹐則輸之於腎﹐腎乃元气之本﹐生成之根﹐以始終化之養之之道也。﹝《證治準繩》﹞

精藏於腎﹐人盡知之﹐至精何以生﹖何以藏﹖何以出﹖則人不知也。夫精﹐卽腎中之脂膏也﹐有長存者﹐有日生者。腎中有藏精之處﹐充滿不缺﹐如井中之水日夜充盈﹐此長存者也﹔其欲動交媾所出之精﹐及有病而滑脫之精﹐乃日生者也。其精旋去旋生﹐不去亦不生﹐猶井中之水﹐日日汲之﹐不見其虧﹐終年不汲﹐不見其溢。《易》云﹕井道不可不革。故受之以革﹐其理然也。曰﹕然則縱欲可無害乎﹖曰﹕是又不然。蓋天下之理﹐總歸自然﹐有腎气盛者﹐多欲無傷﹔腎气衰者﹐自當節養。《左傳》云﹕女不可近乎﹖對曰﹕節之。若縱欲不節﹐如淺狹之井﹐汲之無度﹐則枯竭矣。曰﹕然則彊壯之人﹐絕欲何如﹖曰﹕但必浮火不動﹐陰陽相守則可﹔若浮火日動而彊制之﹐則反有害。蓋精因火動而離其位﹐則必有頭眩﹑目赤﹑身癢﹑腰疼﹑遺泄﹑偏墜等證﹐甚者或發癰疽﹐此彊制之害也。故精之爲物﹐欲動則生﹐不動則不生﹐能自然不動則有益﹐彊制則有害﹐過用則衰竭﹐任其自然而無所勉彊﹐則保精之良法也。﹝徐靈胎﹞

五臟皆有精﹐精者人之本也。然腎爲藏精之都會﹐聽命於心君﹐若能遣欲澄心﹐精气內守﹐陰平陽祕﹐精元固密矣。或縱欲勞神﹐則心腎不交﹐關鍵不固。《經》曰﹕怵惕思慮則傷神﹔神傷﹐則恐懼流淫而不止。又曰﹕腎者主水﹐受五臟六腑之精而藏之。又曰﹕厥气客於陰器﹐則夢接內。柰古今方論﹐皆以遺精爲腎病﹐若與他髒不相干涉﹐不知《內經》言五臟六腑各有精﹐腎則受而藏之。以不夢而自遺者﹐心腎之傷居多﹔夢而後遺者﹐相火之彊爲害。若五臟各得其職﹐則精藏而治﹔苟一臟不得其正﹐甚則必移害心腎之主精者焉。治法﹕因腎病而遺者治其腎﹔由他髒而致者﹐則以他髒與腎兩治之。如心病而遺者﹐血脈空虛﹐本縱不收﹔肺病而遺者﹐皮革毛焦﹐喘急不利﹔脾病而遺者﹐色黃肉消﹐四肢懈惰﹔肝病而遺者﹐色靑而筋痿﹔腎病而遺者﹐色黑而髓空。更當以六脈參詳﹐昭然可辧。﹝《醫宗必讀》﹞

夫精生气﹐气生神﹐精傷則無以生气﹐故瘦弱少气﹔气弱則不能生神﹐故目不明。精不內固﹐水不濟火﹐故遺泄而精愈耗也。然百病皆生於心﹐皆根於腎﹐腎水不升﹐心火不降﹐夢遺所由來也。夫腎水不上﹐則气不固而陰虛﹔心火不下﹐則妄動而相火從之﹔陽旺陰虛﹐則水火不交。《經》曰﹕陰陽離決﹐精气乃絕。此也。

夢遺本心火爲病﹐然肝腎二經之火相挾以成之。蓋心藏神﹐肝藏魂﹐腎藏精。夢中所生﹐卽心之神﹔夢中所見﹐卽肝之魂﹔夢中所泄﹐卽腎之精。心爲君主﹐肝腎爲相﹐夢中神遊﹐則魂化爲形﹐相火翕然鼓之。此精之所以泄也﹐總由心虛不能入腎陰以藏﹐腎虛不能延心气以納﹐心失拱默之徳﹐腎失封藏之功﹐而爲不交不固之患矣。有夢而遺者﹐思想所致﹐心气不足而不攝也﹔無夢而遺者﹐多欲所致﹐腎精滑泄而不固也。有醉飽勞倦﹐淸气不升﹐脾精不運而遺者﹔有腎水不足﹐淫火燻蒸﹐精離其位而遺者﹔有相火旺而脾胃有傷﹐水谷日生之精﹐不得入與元精俱藏而遺者﹔有火炎上而水下趨﹐心腎不交而滑者﹔有年壯气盛﹐久無色欲﹐精滿而溢者﹔有脾虛下陷者﹔有痰火濕熱擾動精腑者。治惟養心滋腎﹐因濕﹑因熱﹑因寒兼而治之﹐更須補其中气﹐以使元气升舉﹐不可輕服澀藥。﹝《馮氏錦囊》﹞

腎主閉藏﹐肝主疏泄﹐二髒皆有相火﹐而其系上屬於心。心﹐君火也﹐爲物所感﹐則易於動﹐心動則相火翕然隨之﹐𨿽不交會﹐精亦暗流而滲漏矣。所以聖人教人收心養心﹐其旨微矣。○或問﹕夜夢交接之理何如﹖曰﹕《靈樞﹟淫邪發夢篇》云﹕厥气客於陰器﹐則夢接內。蓋陰器者﹐宗筋之所系也﹐而足太陰﹑陽明﹑少陰﹑厥陰之筋﹐皆結聚於陰器﹐與衝﹑任﹑督三脈之所會。厥陰主筋﹐故諸筋皆統屬於厥陰也。腎爲陰﹐主藏精﹔肝爲陽﹐主疏泄。陰器乃泄精之竅﹐是故腎之陰虛﹐則精不藏﹔肝之陽彊﹐則气不固。若遇陰邪客於其竅﹐與所彊之陽相感﹐則精脫出而成夢矣。所謂陽彊者﹐非腎臟之眞陽彊也﹐乃肝臟所寄之相火彊耳。曰﹕如子所言﹐夢遺則從肝腎得之乎﹖曰﹕不然。病之初起﹐亦有不在肝腎﹐而在心脾胃之不足者﹐然必傳於肝腎而後精方走也。故精脫之後﹐其气未能卒復﹐未免形體衰憊﹐不比平人接內之後﹐其气一﹑二時便可復也。曰﹕治當何如﹖曰﹕病從他髒而起﹐則以初感病者爲本﹐腎肝聚病處爲標﹔若由腎肝二髒自得者﹐獨治腎肝﹔由陰陽離決﹐水火不交者﹐則旣濟之﹔陰陽不相抱負者﹐則因而和之﹔陽虛者﹐補其气﹔陰虛者﹐補其血﹔陽彊者﹐瀉其火。火有正治反治﹐從多從少﹐隨其攸利。﹝《推求師意》﹞

夢遺有數種﹕有下元虛憊﹐精元不禁者﹔有年壯气盛久曠﹐經絡壅滯者﹔有情欲淫動﹐所願不遂者。如瓶煎湯﹐气盛盈溢者﹔如瓶中湯沸而溢﹐欲動心邪者﹔如瓶傾倒而出﹐虛憊不禁者﹔如瓶有罅而漏。不可一槪用藥。﹝《赤水玄珠》﹞

遺精證狀﹐亦復不同﹕或小便後出多不可禁者﹔或不小便而自出者﹔或莖中痛癢﹐常如欲小便者﹔或睡中無夢﹐流出不自覺者。太抵夜睡自遺者輕﹐晝覺自遺者重。﹝《證治匯補》﹞

遺精之證有九﹕凡有所注戀而夢者﹐此精爲神動也﹐其因在心﹔有欲事不遂而夢者﹐此精失其位也﹐其因在腎﹔有值勞倦卽遺者﹐此筋力不勝﹐肝脾之气弱也﹔有因用心思索過度輒遺者﹐此中气不足﹐心脾之虛陷也﹔有因濕熱下流﹐或相火妄動而遺者﹐此脾腎之火不淸也﹔有無故滑而不禁者﹐此下元之虛﹐肺腎之不固也﹔有素稟不足﹐而精易滑者﹐此先天元气之單薄也﹔有久服冷利等劑﹐以致元气失守而滑泄者﹐此誤藥之所致也﹔有壯年气盛﹐久節房欲而遺者﹐此滿而溢者也。凡此之類﹐是皆遺精之病。

然心主神﹐肺主气﹐脾主濕﹐肝主疏泄﹐腎主閉藏﹐凡此諸病﹐五臟皆有所主﹐治當各求所因。至若滿而溢者﹐則去者自去﹐生者自生﹐勢出自然﹐無足慮也。○因夢而出精者﹐謂之夢遺﹔不因夢而精自出者﹐謂之滑精。夢遺者﹐有情﹐有火﹐有虛﹐有溢﹐有因情動而夢者﹐有因精動而夢者。情動者﹐淸其心﹔精動者﹐固其腎。滑精者﹐無非腎气不守而然﹔若暴滑而兼痛者﹐則當從赤白濁門論治。﹝張景嶽﹞

久病而忽夢遺﹐是濕熱注於膀胱而泄﹐火气得以下行﹐猶爲佳兆。若房勞﹐則心之相火動﹐眞精一泄﹐禍將滔天矣。﹝查了吾﹞

補編

遺精一證﹐不越乎有夢﹑無夢﹑濕熱三者範圍。有夢爲心病﹐無夢爲腎病﹐濕熱爲小腸膀胱病。夫精之藏制𨿽在腎﹐而精之主宰則在心。其精血下注﹐濕熱混淆而遺滑者﹐責任在小腸膀胱﹔其治﹐不外養心益腎﹐塡精固攝﹐淸熱利濕諸法。如腎精虧乏﹐相火易動﹐陰虛陽冒而爲遺精者﹐治用濃味塡精﹐介類潛陽﹐養陰固澀﹔如無夢而腎關不固﹐精竅滑脫者﹐治用桑螵蛸散﹐塡陰固攝及滑澀互施﹔如有夢而遺﹐煩勞過度﹐及脾胃受傷﹐心腎不交﹐上下交損者﹐用歸脾湯﹑妙香散﹑參術膏﹑補心丹等方﹐心脾腎兼治﹔如陰虛不攝﹐濕熱下注而遺滑者﹐用黃柏﹑萆﹑黃連﹑苓﹑澤等味﹐苦泄厥陰鬱熱﹐兼通腑气爲主﹔如下虛上實﹐火風震動﹐脾腎液枯而爲遺滑者﹐用二至﹑百補丸及通攝下焦之法﹔如龍相交熾﹐陰精走泄者﹐用三才封髓丹﹑滋腎丸﹑大補陰丸﹐峻補眞陰﹐承制相火﹐以瀉陰中伏熱爲主﹔又有房勞過度﹐精竭陽虛﹐寐則陽陷而精道不禁﹐隨觸隨泄﹐不夢而遺者﹐當用固精丸﹐升固八脈之气﹔又有膏粱酒肉﹐飲醇濃味﹐脾胃釀成濕熱﹐畱伏陰中而爲夢泄者﹐當用豬肚丸﹐淸其脾胃蘊蓄之濕熱。﹝《臨證指南》﹞

夢遺者﹐治其心﹔精滑者﹐固其精﹔滿而溢者﹐舒其情﹔濁而赤者﹐調其經﹐養其神。心安神定﹐火來坎戶﹐水利離宮﹐水火交養﹐遺濁皆淸。﹝《馮氏錦囊》﹞

遺精之源有三﹕有斫喪太過﹐腎气不藏﹐無夢而遺者﹐當益精以壯火﹐如鹿茸丸﹑安腎丸﹑聚精丸﹑金鎖玉關丸。有勞心太過﹐心腎不交﹐酣臥而遺者﹐當實土以堤水﹐如歸脾湯﹑妙香散﹑遠志丸﹑補中益气湯﹑朱砂安神丸。有思想無窮﹐所願不得﹐妄夢而遺者﹐當瀉火以益水﹐如滋腎丸﹑威喜丸﹑本事豬苓丸﹑淸心蓮子飲。三者其源各異﹐若當淸利而反補澀﹐滋患愈甚﹔當補澀而反淸利﹐陽气愈微﹔當升陽而反滋陰﹐元气愈陷。不可不求其故而爲施治也。﹝陸麗京﹞

《經》曰﹕思想無窮﹐所願不得﹐意淫於外﹐入房太甚﹐宗筋弛縱﹐發爲白淫﹑夢遺等證。昔賢治法有五﹕其一﹐意淫於外者﹐用辰砂﹑磁石﹑龍骨之類﹐鎭墜神之浮游是也。其二﹐思想結成痰飲﹐迷於心竅者﹐許學士用豬苓丸﹐導利其痰是也。其三﹐思想傷陰者﹐潔古用珍珠粉丸﹐降火補陰是也。其四﹐思想傷陽者﹐謙甫用鹿茸﹑蓯蓉﹑菟絲等補陽是也。其五﹐陰陽俱虛者﹐丹溪治一人形瘦便濁夢遺﹐作心虛治﹐用定志丸是也。○遺精﹐治作腎虛﹐補澀罔效﹐不知此因脾胃濕熱所乘﹐飲酒濃味﹐痰火之人﹐多有此疾。腎𨿽藏精﹐其精本於脾胃飲食生化而輸於腎﹐若脾胃受傷﹐濕熱內郁﹐使中气淆而不淸﹐則所輸皆濁气﹐邪火擾動﹐水不得安﹐故令遺滑。治以蒼白二陳﹐加黃柏﹑升﹑柴﹐俾淸升濁降﹐脾胃健運﹐則自止矣。○嘗謂治遺滑以澀劑不能止﹐不若瀉心火﹔瀉心火不能止﹐不若用升陽之劑。非此能止之也﹐舉其气上而不下也。﹝《證治準繩》﹞

童男陽盛﹐情動於中﹐志有所慕而不得遂﹐以致夜夢遺精﹐不可補澀﹐淸心乃安﹐朝服淸心蓮子飲﹐暮服定志丸。﹝龔雲林﹞

夢遺屬郁滯者居多﹐庸醫不知﹐但用固澀﹐愈澀愈郁﹐其病反甚。﹝婁全善﹞

大抵夢遺多是陰虧﹑火气用事﹐苟非確系陽虛﹐桂﹑附助陽之藥愼勿輕用﹔非確系气虛﹐參﹑術益气之味不可漫施。試觀夢遺必在黎明﹐陽气發動之時﹐其爲陰虛陽擾可知矣。﹝《張氏醫通》﹞

脈候

男子脈浮弱而澀﹐爲無子﹐精气淸冷。○夫失精家﹐少腹弦急﹐陰頭寒﹐目眩發落。脈極虛芤遲﹐爲淸谷﹑亡血﹑失精﹔脈得諸芤動緊﹐男子失精﹐女子夢交。﹝《金匱》﹞

選案

一人因勞心太過患夢遺﹐數日一發﹐發過則虛火上炎﹐面赤烘熱﹐手足逆冷﹐終夜不寐﹐服補心腎及澀藥不效。予用黃柏爲君﹐佐以地黃﹑枸杞﹑蓮須﹑膘膠﹑山萸﹑五味子﹑車前﹑麥冬﹐治之而痊。人疑黃柏大寒﹐詎知腎欲堅﹐急食苦以堅之。腎得堅﹐則心經𨿽有火而精自固。○一人患遺精﹐聞婦人聲卽泄﹐瘠瘦欲死。予用遠志爲君﹐蓮須﹑石蓮爲臣﹐龍骨﹑茯神﹑沙苑﹑牡蠣爲佐﹐服藥𨿽止﹐然終不斷﹐於前方內加膘膠一味卽愈。﹝繆仲淳﹞

鄭魯叔攻舉子業﹐四鼓猶不臥﹐遂成此病﹐臥間玉莖但著被與腿﹐便夢交接脫精﹐食減倦怠。此由用心太過﹐二火俱起﹐夜不得睡﹐血不歸肝﹐腎水不足﹐火乘陰虛﹐入客下焦﹐鼓起精房﹐則精不得聚藏﹐因玉莖著物﹐厥气客之﹐故作接內之夢。上用補心安神﹐中用調脾升陽﹐下用益精生陰﹐三月乃痊。﹝《推求師意》﹞

蕭方來子﹐天資聰敏﹐十歲時卽患夢遺﹑盜汗。余用六味丸加龜版﹑龍骨潛藏靈物﹐久服漸止。畢姻後﹐竟以損證早逝。﹝許宣治﹞

一男子病後用心過度﹐遂患夢遺﹐多痰瘦削﹐久服淸心蓮子飲無效。診脈緊澀﹐知其冷藥利水太過﹐致使腎气獨降。初以升提之法﹐升坎水而濟離火﹐降陽气而滋陰血﹔次用鹿膠﹑人乳塡補精血﹐逾月而愈。﹝吳茭山﹞

一人常患夢遺﹐診其關中有動脈如大豆圓﹐此痰凝中焦﹐幸夢遺﹐免致鼓脹。但尺寸俱不起。方用補中益气湯加茯苓﹑半夏﹑菖蒲﹐一升一降之道。﹝查了吾﹞

一人夏感傷寒五﹑六日﹐左寸脈浮緊﹐他部洪數﹐外證頭疼﹑目痛﹐鼻幹口渴﹐體汗寒熱﹐閉目則遺精。

醫曰﹕閉目遺精﹐虛之極也。予思頭痛未止﹐表證未罷﹔目痛鼻幹口渴﹐陽明證也﹔寒熱往來﹐又兼少陽。夢遺在常人則可言虛﹐此系熱甚﹐腎火因之而動耳。遂用柴葛解肌湯加石膏﹐服下精卽不泄﹔再用淸火解熱之藥﹐後用補養以回元气。﹝程星海﹞

夢遺之證﹐患者甚多﹐非必盡因色欲過度﹐大半起於心腎不交。凡人用心太過則火亢﹐火亢則水不升而心腎不交矣。士子讀書過勞﹐功名心急者﹐每有此病。其心一散﹐則水火旣濟而病自愈。先大夫少年極苦此病﹐每臨場則愈頻﹐陽事著物卽遺﹐苦無可柰﹐因將牀席穿孔以臥﹐是科發解﹐夢泄便希﹐登第後則愈希矣。予少年亦苦此﹐迨登第後頓減﹐漸老愈減。益信此病關心﹐不可獨責於腎﹐而心病非藥石所能療也。○予壯年龜頭時有精出﹐初時懼甚﹐以爲人身幾許精血﹐堪此涓涓不絕乎﹖醫之明者﹐慰予無害﹐但毋服澀藥而勿熱補﹐乃用六味丸加沙苑﹑菟絲﹑黃柏﹐將此病付之度外﹐調理兩年而愈。龍﹑礪等藥﹐從未入口。蓋人身气血周流﹐斯得快暢﹐豈可澀之使滯﹖𨿽暫見效﹐貽害實深。予初有懼心﹐及後絕無倦態﹐豈此精與交媾之元精不同﹐故無大害耶﹖﹝《折肱漫錄》﹞

卷九﹟雜證匯參

淋濁

經義

太陰作初气﹐病中熱脹﹐脾受積濕之气﹐小便黃赤﹐甚則淋。

○少陽作二气﹐風火郁於上﹐膽熱﹐其病淋。﹝《素問》﹞

哲言

淋自膀胱﹐出於尿竅﹐或膏或血﹐與尿並出﹐出則無餘。濁爲敗精﹐出自精竅﹐內𨿽大痛﹐而尿自淸﹐或在尿前﹐或在尿後﹐便後尙有餘滴而瀝﹐馬口常濕。以此分別﹐庶知療法。﹝鄭重光﹞

淋有五淋之名﹐濁有精濁之別﹐數者當察气分﹑血分﹑精道﹑水道﹐確從何來。大凡痛則爲淋﹐不痛爲濁。

若心陽亢而下注者﹐利其火腑﹔濕熱甚而不宣者﹐徹其泉源。气陷用升陽之法﹐血淤進化結之方。獨厥陰內患﹐其證最急﹐少腹繞前陰如刺﹐小水點滴難通﹐環陰之脈絡皆痺﹐气化機關已息﹐先生引朱南陽方法﹐兼參李瀕湖意﹐用滑利通陽﹐辛鹹泄急﹐佐以循經入絡之品﹐發前人之所未發。夫便濁之恙﹐只在气虛與濕熱推求﹐實者宣通水道﹐虛者調養中州﹐若虛實兩兼﹐又有益髒通腑之法。精濁者﹐蓋因損傷肝腎﹐有精淤﹑精滑之分﹕精淤者﹐當先理其離宮腐濁﹐繼與補腎﹔精滑者﹐用固補斂攝﹐不應﹐當從眞气調之。景嶽謂理其無形﹐以固有形也。然此證但知治肝治腎﹐而不知有治八脈之妙﹐先生引孫眞人九法﹐升奇陽﹐固精絡﹐使督﹑任有權﹐漏危自己。﹝《臨證指南》﹞

淋病

淋之爲病﹐小便如粟狀﹐小腹弦急﹐痛引臍中。○淋家不可發汗﹐發汗則便血。﹝《金匱》﹞

淋病有五﹕一曰勞淋﹐二曰血淋﹐三曰熱淋﹐四曰气淋﹐五曰石淋。五淋之外﹐又有膏淋﹑沙淋﹑冷淋﹐合爲八也。﹝《東醫寶鑑》﹞

熱在脬中﹐煎熬日積﹐輕則凝如脂膏﹐甚則結如沙石。如湯瓶煎煉日久﹐熬成白碱﹔又如淸水煎湯﹐熱甚沸溢﹐自然混濁。﹝徐春甫﹞

《內經》言淋﹐無非濕與熱而已﹐然有因忿怒﹐气動生火者﹔有因醇酒濃味﹐釀成濕熱者﹔有因房勞﹐陰虛火動者。蓋腎與膀胱爲表裏﹐凡水入小腸﹐則通於胞行於陰而爲溺。若腎气不足﹐熱入膀胱﹐致水道澀而不利﹐或如豆汁膏血。亦有腎虛气弱﹐受寒夾冷者﹐其候必先寒戰而後溲便。然淋有五﹕石﹑膏﹑勞﹑熱﹑血是也。石淋者﹐水爲熱乘﹐如湯瓶久在水中﹐底結白碱﹐便則莖痛裏急﹔膏淋者﹐小便有脂如膏﹐此因腎虛不能制液而下行也﹔勞淋有二﹐因勞倦而作者屬脾虛﹐彊力入房者屬腎虛﹔熱淋者﹐三焦有熱﹐流入於胞﹐溺黃而澀﹔血淋者﹐蓋心主血﹐熱盛搏血﹐失其常道﹐心與小腸爲表裏﹐乃下流而入於胞﹐與便齊出﹐脈必數而有力。若血色黑黯﹐面白脈遲者﹐此屬下元虛冷也﹔若小腹硬滿﹐莖痛欲死者﹐此血淤也。尿而痛者爲血淋﹐不痛爲溺血。又有气淋﹑冷淋﹑虛淋﹑肉淋﹐總不外水火不交﹐心腎气郁﹐遂使陰陽乖舛﹐淸濁相干﹐自淸而濁﹐自柔而堅﹐自無形而有形。要皆一火之化﹐猶水煮爲鹽之義。治宜開郁行滯﹐破血滋陰﹐淸解邪熱﹐調平心火。心淸則小便自利﹐火平則血不妄行﹐切勿誤加補劑﹐蓋气得補則愈脹﹐血得補則愈澀﹐熱得補則愈盛矣。﹝《馮氏錦囊》﹞

淋有虛實﹐不可不辧。如气淋臍下妨悶﹐誠爲气滯﹐法當疏利﹔若气虛不運者﹐又宜補中。血淋腹硬莖痛﹐誠爲死血﹐法當去淤﹔然血虛﹑血冷者﹐又當補腎。惟膏淋有精溺混濁之異﹐非滋陰不效﹔勞淋有脾腎困敗之狀﹐非養正不除。﹝《證治匯補》﹞

淋濁二證﹐時醫好用滲利﹐殊不知淋濁久不愈者﹐多屬陰虛﹐而滲利在所當忌。然又不可早用補澀﹐蓋此証之始﹐未有不因於濕熱下流者﹐補澀太早﹐反閉其邪而病愈甚矣。是以有積年累月不愈者﹐皆由治法失其先後次第故也。﹝《赤水玄珠》﹞

書云﹕淋證不可服補藥﹐气得補而愈脹﹐血得補而愈澀﹐熱得補而愈盛。此言一出﹐人皆以爲治淋閉者﹐不過滲濕﹑淸熱﹑利水而已。殊不知邪气蘊結膀胱者﹐固不可補﹐若气虛則滲泄之令不行﹐必須參﹑補气﹔血虛則不得滋潤流通﹐必須歸﹑地補血。大抵腎虛宜補腎﹐以四物湯加知﹑柏﹐或煎下滋腎丸﹔若气虛於下而不通者﹐宜補而升之。𨿽云升補不可獨用﹐而滲利亦不可獨行﹐須佐使得宜爲要。

況行水難免不泄腎气﹐滲利難免不亡津液﹐果是邪熱蘊結﹐而元气未虛者﹐投之庶可獲效。設施於虛弱之人﹐未見其有成功也。﹝《醫宗粹言》﹞

治淋﹐不可純用寒涼傷血﹐不可純用熱藥助火。蓋寒則堅凝﹐熱則流通﹐均非至當﹐但宜淸上固下爲是。

﹝《醫學入門》﹞

虛淋者﹐腎虛精敗也。童子精未盛而禦女﹐老人陰已痿而思色﹐則精不出而內敗﹐莖中澀痛成淋者﹐惟《金匱》腎气湯可救。若精已竭而復耗之﹐則大小便牽引而痛﹐宜滋化源﹐不可誤用知﹑柏淡滲等劑﹐旣瀉其陽﹐復耗其陰也。﹝薛立齋﹞

淋病主治﹐而用八正﹑釐淸﹑導赤等方﹐因熱濕俱屬無形﹐腑气爲壅﹐取淡滲苦寒﹐濕去熱解﹐腑通病解。

若房勞彊忍精血之傷﹐乃有形敗濁阻於隧道﹐故每溺而痛﹐徒進淸濕熱利小便無用﹐以溺與精同門異路耳。古方用虎杖散者﹐以麝香入絡通血﹐杜牛膝亦開通血中敗濁也。﹝《臨證指南》﹞

淋閉一證﹐《玉機微義》闡述詳盡﹐他如河間之熱﹐羅知悌之寒﹐張潔古分在气在血﹐嚴用和之五淋﹐陳無擇之三因﹐朱彥修之積痰死血﹐劉宗濃之腎虛火熾﹐分門別類﹐惟婦人治法尙略。婦人經未絕年﹐厥陰肝經用事﹐肝主謀慮﹐婦人多郁﹐郁久成火﹐凝滯濁液﹐漸結成粒﹐名曰石淋。治用五苓﹑八正﹐淡滲利竅﹐於病未嘗遠也。不知淡滲皆在天之陽﹐但能利肺气﹐非治有形之陰病也。腎乃肺子﹐淡滲過劑﹐腎气奪矣。陰血日虧﹐郁火日熾﹐無陽則陰無以生﹐無陰則陽無以化﹐淡滲皆泄气而損血﹐血損則竅愈澀﹐病愈劇。當開郁火﹐補陰血﹐兼以導气﹐壯者气行則愈﹐陰血旺﹐气道通﹐病自瘳矣﹐如河涸舟粘﹐縱用力多﹐未若決水之爲易也。

用丹溪牛膝膏﹐加郁金開郁﹑山梔降火﹑生地補陰﹑琥珀導气利竅則愈。﹝孫一奎﹞

婦人血淋﹐多由衝任經脈之病﹐與男子不同。﹝張景嶽﹞

諸淋皆屬於熱﹐𨿽有冷淋﹐蓋千百中之一也。﹝《醫學綱目》﹞

石淋﹐須淸其積熱﹐滌其砂石﹐宜麥冬﹑木通﹑冬葵子﹑滑石﹑車前子﹑連翹﹑瞿麥﹑知母。又加味葵子茯苓散﹐專治石淋之聖藥。○勞淋﹐有脾﹑腎之分﹐勞於脾者﹐宜補中益气湯加車前﹑澤瀉﹔勞於腎者﹐宜六味湯加麥冬﹑五味子。○血淋﹐須看血色分冷熱﹐色鮮紫者爲實熱﹐以生牛膝爲主﹐兼用車前子﹑山梔﹑生地﹑犀角﹑桃仁﹑藕汁﹔血虛而熱者﹐用生地﹑黃芩﹑阿膠﹑柏葉﹔若色淤淡者﹐屬腎與膀胱虛冷也﹐宜六味丸加肉桂﹔若尺脈沈弦而數者﹐必有蓄淤﹐宜犀角地黃湯加紫菀﹑牛膝。燥利耗气之類禁用。○气淋﹐宜沈香﹑肉桂﹑茯苓﹑澤瀉﹐佐以木通﹑瞿麥﹑葵子﹑山梔﹑石韋。實則气滯不通﹐臍下妨悶﹐服利藥不效者﹐沈香降气四磨湯選用。○膏淋﹐精溺俱出﹐小便阻塞﹐欲出不能而痛﹐宜茯苓﹑秋石﹑海金砂﹑澤瀉﹑滑石﹔如不甚痛者﹐須固澀其精﹐宜鹿角霜﹑蓯蓉﹑菟絲﹑蓮須﹑芡實﹑山藥﹔或桑螵蛸﹑菟絲等分﹐蜜丸﹐服後﹐以六味丸合聚精丸調補。○冷淋﹐宜腎气丸加鹿茸。○熱淋﹐煩渴引飲﹐宜導赤散加黃芩﹔躁熱不渴﹐宜滋腎丸﹐或淡竹葉煎湯調辰砂益元散。﹝《張氏醫通》﹞

濁病

溺與精所出之道不同﹐淋證在溺道﹐故《綱目》列之肝膽部﹔濁證在精道﹐故列之膀胱及腎部。今患濁者﹐𨿽便時莖中如刀割火灼﹐而溺自淸﹐惟竅端時有穢物如瘡膿﹑目眵﹐淋漓不斷﹐初與溲溺不相混濫﹐至易辧也。

每見時醫以淋法治之﹐五苓﹑八正雜投而增劇者﹐不可勝數﹐故爲正之。﹝《證治準繩》﹞

小便混濁﹐皆屬於熱。如夏月天熱﹐則水液濁渾﹔冬月天寒﹐則水液淸潔﹐水體淸而火體濁故也。如淸水火煎自濁。﹝劉河間﹞

濁證有赤﹑白之分﹐精﹑溺之辧。赤者多由於火﹐白者寒熱俱有之。由精爲濁者﹐病在心腎﹔由溺爲濁者﹐病在膀胱肝脾。○赤濁一證﹐有溺色之赤﹐有帶血之赤。若見鮮血﹐從溺血治。﹝張景嶽﹞

思慮過度﹐嗜欲無窮﹐心腎不交﹐精元失守﹐而爲赤﹑白二濁。赤爲心虛有熱﹐由思慮得之﹔白爲腎虛有寒﹐由嗜欲得之。﹝朱丹溪﹞

色白如泔﹐或如腐花腐漿﹐而馬口不幹結者﹐爲濕﹔色黃赤而馬口漧掩者﹐爲火。此皆爲濁﹐胃中濕熱下流故也。濁而淸者爲濕﹐痛者濕兼熱也。有溺時結塊阻滯作痛﹐塊中內蓄水泡者﹐此必醉酒使內﹐酒濕乘虛襲入精竅也。﹝《張氏醫通》﹞

精者﹐血之所化。有濁去多精化不及﹐赤未變白﹐故成赤濁﹐此虛之甚也。何以知之﹖有人天癸未至﹐彊力好色﹐所泄半精半血。若溺不赤﹐無他熱證﹐不可以濁赤槪作熱治。﹝戴復庵﹞

脾气上行則運﹐運則爲淸﹔下行則滯﹐滯則成濁。故知白濁之病﹐由脾腎不交﹐土邪乘腎之虛而下澑也。

下溫則上舉﹐不升而自升之法。﹝程郊倩﹞

凡赤白濁﹐治須升提﹐若用利藥﹐決不見效。丹溪謂﹕此胃中濁气﹐滲入膀胱。此言深中病情。﹝汪雙泉﹞

便濁﹐若有血塊窒塞尿管﹐痛難溺出者﹐由於房勞忍精﹐敗精離位﹐變成淤腐﹐少腹堅滿﹐大便祕澀。治宜兩頭尖﹑川楝子﹑韭白﹑小茴﹑桂枝﹑歸尾﹐衝入杜牛膝汁。﹝葉天士﹞

人有交合時﹐忽聞雷轟﹐或值人至﹐精不得泄﹐變爲白濁﹐溺管痛如鍼刺。人以爲腎精內敗﹐不知此乃膽气阻塞之病也。夫膽喜泄﹐十一臟皆取決於膽﹐今膽受驚﹐則諸經之气皆不能外泄﹐所阻之精蓄於膀胱﹐遂變爲濁﹐壅塞而難出也。治當舒其膽气﹐少加導水之味﹐方用竹茹﹑枳實﹑車前子﹑蒼術﹑滑石﹑木通﹑苡仁﹑豬苓﹐名助膽導水湯。﹝陳士鐸﹞

濁乃小病﹐亦有淹纏不愈者﹐皆用藥無紀律故也。今將喫緊要處﹐次第條陳﹐庶初學人有取則焉。大抵此病屬濕熱者爲多﹐始緣中宮不淸﹐以致痰濁下流﹐滲入膀胱。治當審其小便痛與不痛﹐若小便將行而痛者﹐气之滯也﹔行後而痛者﹐气之陷也。若小便頻數而痛﹐此名淋濁﹐治以二陳湯加木通﹑山梔﹑升﹑柴﹔若只濁而不痛﹐治宜燥濕﹐以二陳湯加蒼﹑白術﹑桔梗﹑升麻﹐提之卽愈﹔若久濁不痛爲虛﹐宜補中益气湯﹐虛而下脫者加牡蠣﹑山萸澀之﹔久濁陰虛﹐腰膝酸疼者﹐宜六味丸﹐挾熱者加黃柏﹑知母﹐挾寒者加桂心﹑菟絲﹑巴戟﹐虛甚者加鹿茸。○曾見患白濁者﹐服諸藥不效﹐一味生白果食之卽愈﹐以其專祛濕濁污垢故也。﹝孫一奎﹞

脈候

少陰脈數﹐婦人則陰中生瘡﹐男子則气淋﹔盛大而實者生﹐虛小而澀者死。﹝《張氏醫通》﹞

選案

鄞縣尉耿﹐夢接內﹐患石淋十三年﹐痛不可忍﹐溺下沙石﹐剝剝有聲﹐百治不效。偶得此方﹐一服而愈﹐方用苦杖根洗淨。銼一合﹐以水五合﹐煎一盞﹐去滓﹐服時衝入麝香少許。﹝《本艸綱目》﹞

一人患淋證﹐每溺時必作戰﹐點滴而出﹐用六味湯加鹿角霜治愈。﹝王協中﹞

卷九﹟雜證匯參

陽痿

經義

思想無窮﹐所願不得﹐意淫於外﹐入房太甚﹐宗筋弛縱﹐發爲筋痿﹐及爲白淫。﹝《素問》﹞

足厥陰之筋病﹐陰器不用﹐傷於內則不起﹐傷於寒則陰縮入﹐傷於熱則縱挺不收。○悲哀動中則傷魂﹐魂傷則狂妄不精﹐當人陰縮而攣筋。○恐懼不解則傷精﹐精傷則骨酸痿厥。﹝《靈樞》﹞

哲言

陽痿一證﹐《經》文諄諄言之﹐而後賢諸書並無專論﹐以其事多隱曲﹐難以明言﹐更恐後人復肆彊陽﹐嗜欲無度﹐耗竭精气﹐與其彊而縱欲﹐不若痿而絕欲﹐所以置而不論。往往少年犯此﹐無從調治﹐書曰﹕老年多欲者壽﹐以其陽彊而固也﹐則少年陽痿而夭之義﹐已寓於中矣。能施而節﹐謂之節欲﹔卦數旣終﹐體天道而絕之﹐謂之絕欲﹐是皆得養生之道也。至於少年陽痿﹐乃陽气衰敗﹐陰道消亡﹐欲用而難施﹐有施而難化﹐此其根本旣傷﹐發生難長。然四肢爲身之卒伍﹐卑賤倘有痿痺﹐尙慮根本有傷﹐枝葉先萎﹐必須多方調治。此則更爲宗筋之要領﹐陰陽之交會﹐衝﹑任﹑督三脈所流通﹐水火兩腎之外候﹐生人活命之根本﹐諸經筋脈結聚之總都﹐若不內塡精髓默固眞元﹐徒取外治彊陽之法﹐益竭其內﹐尢非保生良策矣。﹝《馮氏錦囊》﹞

男子陽痿不起﹐多由命門火衰﹐精气虛冷﹔或以七情勞倦﹐損傷陽气﹔亦有濕熱熾盛﹐以致宗筋弛縱而爲痿弱者﹐譬諸暑熱則諸物軟痿。《經》云﹕壯火食气。卽此謂也。然有火無火﹐脈證可別﹐但火衰者十居七﹑八﹐火盛者僅有之耳。○思慮焦勞﹐憂鬱太過者﹐多致陽痿。蓋陰陽總宗筋之會﹐會於气街﹐而陽明爲之長﹐此宗筋爲精血之孔道﹐而精血實宗筋之化源。若以憂思太過﹐抑損心脾﹐則病及陽明﹑衝脈﹐而水穀气血之海必有所虧﹐气血虧而陽道斯不振矣。○驚恐不釋者﹐亦致陽痿。《經》曰﹕恐傷腎。故凡遇大驚卒恐﹐能令人遺失小便﹐卽傷腎之驗。又或陽旺之時﹐忽有驚恐﹐則陽道立痿﹐亦其驗也。﹝《景嶽全書》﹞

少年陽痿﹐有因於失志者﹐但宜舒郁﹐不宜補陽。《經》曰﹕腎爲作彊之官﹐技巧出焉。藏精與志者也。

夫志從士從心﹐志主決定﹐心主思維﹐此作彊之驗也。苟志意不遂﹐則陽气不舒﹔陽气者卽眞火也﹐譬諸極盛之火﹐置於密器之中﹐閉悶其气﹐不得發越﹐則立死而寒矣。此非眞火衰也﹐乃悶郁之故也。宣其抑鬱﹐通其志意﹐則陽气舒而痿自起。﹝王節齋﹞

補編

腎乃坎象﹐水火具焉﹔陰陽交濟﹐伎巧生焉。故有房勞太甚﹐宗筋弛縱﹐發爲陰痿者﹐乃命門火衰﹐譬之嚴冬百卉凋殘也。亦有思想無窮﹐气郁心腎而爲陰痿者﹐乃下焦火郁﹐譬如炎暑而艸木下垂也。火衰者﹐桂附八味丸﹔火郁者﹐知柏六味丸。不可偏認爲火衰也。

失志之人﹐抑鬱傷肝﹐肝木不能疏達﹐亦致陰痿不起﹐宜達郁湯加菖蒲﹑遠志。若精傷陽虛者﹐宜還少丹。

亦有郁火甚而致痿者﹐當用黃柏﹑知母淸火堅腎。﹝沈金鰲﹞

陰莖屬肝之經絡。蓋肝者木也﹐如木得湛露則森立﹐遇酷暑則萎悴。若因肝經濕熱而患者﹐用龍膽瀉肝湯﹐淸肝火導濕熱﹔若因肝經燥熱而患者﹐用六味丸﹐滋腎水養肝血。﹝薛立齋﹞

史國公曰﹕若欲興陽﹐先滋筋力。然筋力之彊﹐出於精血之所養﹐今人不滋補精血﹐而徒以熱藥爲事者﹐猶釜中無水而進火也。惟人參能補無形之气﹐實爲補气壯陽之妙用﹐勝於熱藥多多矣。﹝《馮氏錦囊》﹞

陰痿﹐當責之精衰﹐斫喪太過所致。《經》云﹕足厥陰之筋傷於內則不起。仲景八味丸特妙﹐甚者加人參﹑鹿茸﹐或加巴戟﹑蓯蓉﹑鎖陽﹑枸杞。然亦有郁火甚而致痿者﹐《經》云﹕壯火食气。令服滋腎丸而效。

﹝《張氏醫通》﹞

男子以八爲數﹐年逾六旬而陽事痿者﹐理所當然。若過此猶能生育者﹐此先天稟濃﹐所謂陽常有餘也。若夫少壯及中年患此﹐則有色欲傷及肝腎而致者﹐非峻補眞元不可也。蓋陽气旣傷﹐眞陰必損﹐若純乎剛熱燥澀之補﹐必有偏勝之害﹐每兼血肉溫潤之品從緩調之。亦有因恐懼而得者﹐蓋恐則傷腎﹐恐則气下﹐治宜固腎﹐稍佐升陽。有因思慮煩勞而成者﹐則心﹑脾﹑腎兼治。有郁損生陽者﹐必從膽治。《經》云﹕凡十一臟皆取決於膽。又云﹕少陽爲樞。若得膽气展舒﹐何郁之有﹖更有濕熱爲患者﹐宗筋必弛縱而不堅舉﹐治用苦味堅陰﹐淡滲去濕﹐濕去熱淸﹐而病退矣。又有陽明虛則宗筋縱﹐蓋胃爲水谷之海﹐納食不旺﹐精气必虛﹐況男子外腎﹐其名爲勢﹐若穀气不充﹐欲求其勢之雄壯堅舉﹐不亦難乎﹖治惟通補陽明而已。﹝《臨證指南》﹞

選案

一少年遭恐病﹐似脹非脹﹐似熱非熱﹐絕食而困。余診之曰﹕此恐懼內傷﹐少陽气索﹐而病及心腎﹐大虧證也。遂峻加溫補﹐兼治心脾。愈後形气𨿽健﹐而陽寂不舉。余曰﹕根蒂若斯﹐腎傷已甚﹐非少壯所宜﹐速宜培養心腎﹐庶免他虞。不信﹐未及半載﹐復病而歿。可見恐懼之害如此。﹝《景嶽全書》﹞

卷九﹟雜證匯參

疝

經義

三陽爲病發寒熱﹐其傳爲疝。○脾傳之腎﹐名曰疝瘕。○任脈爲病﹐男子內結七疝。○督脈生病﹐從少腹上衝心而痛﹐不得前後﹐爲衝疝。○邪客於足厥陰之絡﹐令人卒疝暴痛。﹝《素問》﹞

小腸病者﹐少腹痛﹐腰脊控睪而痛﹐時窘之後。○肝所生病爲狐疝。○足陽明之筋病﹐疝﹐腹筋急。○足太陰之筋病﹐陰器紐痛。○足厥陰肝病﹐丈夫疝﹐婦人少腹腫。﹝《靈樞》﹞

哲言

疝必睪丸先痛﹐次連小腹﹐次攻胸脇。小腸气者﹐臍旁釣痛﹐連及腰脊﹔膀胱气者﹐腫脹溺澀﹐手按有聲﹔腎气脹者﹐臍下繞陰撮急引痛﹐或連胯內。三証之發﹐必從腹而下及睪丸﹐有自上而下之象﹔偏墜木腎﹐惟睪丸爲病﹐而無攻衝諸證。○大抵疝疾外遇寒邪﹐必兼頭疼寒熱﹔內郁濕熱﹐必帶陰囊紅腫﹔勞傷肝脾﹐必下血黃瘦﹔勞傷肝腎﹐必腰酸遺溺。上攻而痛者﹐多邪气之衝逆﹔下墜而痛者﹐多元气之下陷。○凡疝久則成積﹐盤附臍之上下左右爲瘕﹐作痛不已﹐或變癖﹐或發奔豚。﹝《證治匯補》﹞

或問﹕疝病﹐古方有以爲小腸气者﹐有以爲膀胱气者﹐惟子和﹑丹溪專主肝言﹐其說不同﹐何以辧之﹖曰﹕小腸气﹐小腸之病﹔膀胱气﹐膀胱之病﹔疝气﹐肝經之病。三者自是不一。昔人以小腸﹑膀胱气爲疝者誤也。殊不知足厥陰經環陰器﹐抵少腹﹐故病此者。其發必睪丸脹痛﹐連及少腹﹐則疝气之系於肝經可知矣。小腸气俗謂之橫弦﹑豎弦﹐繞臍走注﹐少腹攻刺﹐而膀胱气則在毛際之上﹐小腹之分作痛﹐與疝气之有形如瓜﹐有聲如蛙﹐或上於腹﹐或下於囊者不同也。但小腸﹑膀胱因經絡並於厥陰之經﹐所以受病連及於肝﹐則亦下控引睪丸爲痛﹐然止是二經之病﹐不可以爲疝也。﹝《醫學統旨》﹞

按﹕統旨此論﹐不足以盡《經》義。《素問》六經皆有疝﹐故後之言疝者﹐或名小腸气﹐或名膀胱气﹐或名腎冷气﹔張戴人﹑朱丹溪乃獨屬之肝經﹐要之各有所本﹐而肝腎居多耳。按﹕《靈樞經》云﹕邪在小腸﹐連睪系﹐屬脊﹐貫肝肺﹐絡心系﹐气盛則厥逆上衝。大凡邪气襲於人之經也﹐隨各經而名之。襲於腎爲腎气﹐襲於膀胱爲膀胱气﹐襲於小腸爲小腸气。腎與膀胱相爲表裏﹐其气通於外腎﹐系於睪丸﹐此三經與厥陰互相聯系﹐而又俱在下部﹐與衝﹑任﹑督諸脈會也。戴人亦曰﹕腎之穴十﹐而言疝者五。丹溪乃言與腎絕無相干。絕之一字﹐未細考耳。﹝《赤水玄珠》﹞

《經》曰﹕任脈爲病﹐男子內結七疝﹐女子帶下瘕聚。七疝者﹐狐﹑衝﹑﹑厥﹑瘕﹑﹑癃是也。凡內外之邪所感﹐皆能使陰陽不和﹐陰偏勝則寒气沖擊﹐陽偏勝則熱气內壅﹐以致任脈爲病。肝則佐任脈以生化者﹐故疝病原於任而必及於肝。若專主肝而不及任﹐背經旨固非也﹔專主任而不及肝﹐昧乎病之源流﹐亦非也。蓋疝病在中極之下﹐少腹之間﹐總諸陰之會而上於關元﹐無不由任脈爲之﹐以任總諸陰之所聚也。其證或由熱﹐或由寒﹐或由勞﹐或由虛﹐而犯陰傷筋則同﹐故其病皆在陰﹐其傷皆在筋﹐其動爲風﹐其聚如山﹐所以有疝之名也。﹝沈金鰲﹞

《內經》以任脈爲病﹐內結七疝﹐總言病之原也。所云衝﹑狐﹑﹑厥﹑瘕﹑﹑癃﹐分言疝之狀也。

巢氏彊分厥﹑癥﹑寒﹑气﹑盤﹑﹑野狼之七種﹐子和非之﹐及其立論﹐但辧陰器專屬肝病﹐與小腸﹑膀胱﹑腎絕不相干﹐又分寒﹑水﹑筋﹑血﹑气﹑狐﹑之七名﹐此其謬與巢氏無異矣。不知《內經》自有七疝﹐而任脈爲七疝之原﹐若言疝爲筋病﹐皆挾肝邪則可﹐若言止在厥陰﹐不幾與《經》文相反耶﹖大抵寒則多痛﹐熱則多縱﹐濕則腫墜﹐虛者亦然﹐在血分者不移﹐在气分者多動。蓋睪丸有兩﹐左丸屬水司血﹐統納左之血者﹐肝也﹔右丸屬火司气﹐統納右之气者﹐肺也。故諸寒收引﹐則血泣而歸肝﹐下注於左丸﹔諸气郁﹐則濕聚而歸肺﹐下注於右丸。且睪丸所絡之筋﹐非盡由厥陰﹐而太陰﹑陽明之筋亦入絡也。丹溪以疝始於濕熱郁久﹐濕盛濁凝﹐並入血隧﹐流於厥陰﹐肝性急速﹐宜其痛甚﹐此可補前人之未備﹐未可守爲規則也。﹝《醫宗必讀》﹞

疝气病者﹐凡小腹睪丸爲腫爲痛﹐止作無時者﹐皆是也。但疝證不一﹐如《內經》所謂狐疝者﹐以其出入不常也﹔有言疝者﹐以其頑腫不仁也﹔有衝疝者﹐以其自少腹上衝而痛也﹔有厥疝者﹐以結气在陰而气逆爲病也﹔有疝瘕者﹐以少腹冤熱而痛﹐出白﹐一名曰蠱也﹔有六經風疝者﹐如《四時刺逆從論》所言者是也﹔有小腸疝者﹐如《邪气髒府病形》篇所言者是也。凡此七者﹐總皆疝之爲義。然疝病不獨男子有之﹐而婦人亦有之。《經》曰﹕有積气在腹中﹐有厥气﹐名曰厥疝﹐女子同法﹐又曰﹕厥陰所謂疝﹐婦人少腹腫者是也。至衝疝﹑疝瘕之屬﹐亦皆男﹑婦之所同病﹔惟睪丸之病獨在男子﹐今人但言男子之疝﹐而不知婦人之疝﹐殊失之矣。﹝張景嶽﹞

有惡風發熱﹐耳後紅腫脹痛﹐名曰腮。腫痛將退﹐睪丸忽脹﹐似乎偏墜而實非。蓋耳旁乃少陽膽經部位﹐肝膽相爲表裏﹐少陽感受風熱﹐邪遺於肝經也。﹝《馮氏錦囊》﹞

補編

腹痛﹐脈弦而緊﹐弦則衛气不行﹐卽惡寒﹔緊則不欲食﹐邪正相搏﹐卽爲寒疝﹐繞臍痛。若發則白汗出﹐手足厥冷﹐其脈沈緊者﹐大烏頭煎主之。○寒疝﹐腹中痛﹐及脇痛裏急者﹐當歸生薑羊肉湯主之。○寒疝﹐腹中痛﹐逆冷﹐手足不仁。若身疼痛﹐灸﹑刺﹑諸藥不能治﹐抵當烏頭桂枝湯主之。﹝《金匱》﹞

按﹕此條脈重出﹐下條有證無脈。其脈沈緊者之五字﹐當在下條裏急之下。然脈弦而緊﹐是勁急之甚﹐當屬寒疝之重者。其白汗之白字﹐當是自字。下條其脈沈緊﹐是裏痛之脈﹐當屬寒疝之輕者﹐必是傳寫之僞。

○按﹕抵當二字﹐衍文也。﹝《醫宗金鑑》﹞

治疝之法﹐當察所由﹐此𨿽以受寒受濕因而成疝﹐然或以色欲﹐或以勞損﹐或以鬱怒﹐或以飲食酒酪之後﹐不知戒愼﹐致受寒邪﹐則以陰求陰﹐流結於衝﹑任血气之海﹐而下歸陰分﹐遂成諸疝。故其爲病﹐則有遇寒而發者﹔有郁久成熱﹐遇熱而發者﹔有郁則气逆﹐遇鬱怒而發者﹔有濕因寒滯﹐遇濕而發者﹔有疲極傷筋﹐遇勞苦而發者﹔有虛邪在少陰﹑厥陰﹐遇色欲而發者﹔有飲食之濕在陽明﹑太陰﹐遇酒酪而發者。至其久也﹐則正气陷而不舉﹐邪气畱而不去﹐而爲爲木﹐難於愈矣。必當求其所因﹐辧而治之。○治疝當先治气﹐故病名曰疝气﹐非無謂也。但寒有寒气﹔熱有熱气﹐濕有濕气﹐逆有逆气。气在陽分﹐則有气中之气﹔气在陰分﹐則有血中之气。凡气實者﹐必須破气﹔气虛者﹐必須補气。故治疝者﹐於諸證中但當兼用气藥。﹝張景嶽﹞

古人治疝﹐每用五苓散加行气藥多效。蓋豬苓﹑澤瀉﹐分理陰陽﹐和心與小腸之气﹔白術滲腰間濕與死血﹐又助中气以運藥力﹔茯苓淡滲而行膀胱之水﹔肉桂伐肝邪而溫散通行﹔茴香治小腸之气﹔金鈴﹑橘核去膀胱之滯﹔檳榔下气開導﹔少加木通以導小腸之火。疝證未有不因內虛外襲﹐然須先疏其气﹐所謂通則不痛。若驟用補﹐必致攻腹生變。﹝馮楚瞻﹞

諸疝皆屬於肝。肝欲散﹐急食辛以散之。此疾𨿽因虛而得﹐然不可驟補。所謂邪之所湊﹐其气必虛﹔畱而不去﹐其病爲實。故必先滌去所蓄之邪﹐然後議補。﹝《本事方》﹞

按﹕疝證𨿽始爲因虛而得﹐然必邪實迫痛而未下者﹐故當先瀉而後補也。至有虛甚迫痛﹐或上爲嘔逆﹐或下有遺精者﹐此邪實正虛之甚矣﹐而欲不補可乎﹖但恐補之則無益﹐瀉之則正气轉陷﹐幸而獲生者鮮矣。﹝劉宗濃﹞

疝證﹐由肝腎虛而致者居多﹐肝乃腎之子﹐前陰腎之竅﹐欲補其肝﹐能無顧其母乎﹖世執肝無補法之論﹐每逢疝證﹐輒謂肝實﹐過用克伐﹐死者多矣。丹溪云﹕疝有挾虛而發者﹐當以參﹑術爲君﹐疏導藥佐之﹐何嘗無補法哉﹖仲景治寒疝﹐腹痛裏急﹐主以當歸生薑羊肉湯﹐豈非補肝之一效乎﹖予每治疝﹐痛甚﹐气上衝心危急者﹐以八味丸投之立應﹐又補腎之一驗也。﹝《醫論》﹞

疝證﹐多用辛散苦降﹐以解寒熱錯綜之邪。然厥陰一經﹐內藏龍火﹐稍涉辛溫﹐如烏頭﹑桂枝﹑肉桂﹑茴香之類﹐每致濕熱郁遏﹐而爲囊癰腫潰者多矣。﹝張路玉﹞

疝病之本﹐不離乎肝﹐又不越乎寒﹐以肝脈絡於陰器﹐爲至陰之髒﹔足太陽之脈屬腎絡膀胱﹐爲寒水之經。

故仲景所云﹕寒疝﹐腹中痛﹐逆冷﹐手足不仁﹐腹滿﹐脈弦而緊﹐惡寒不欲食﹐繞臍痛﹐及脇痛裏急。是內外皆寒气作主﹐無復界限。其烏頭二方﹐專以破邪治標﹔其當歸羊肉一方﹐專以補虛固本。子和所云﹕疝不離乎肝者﹐以疝病有陰囊腫脹﹐或痛而裏急筋縮﹐或莖中作痛牽引睪丸﹐或少腹攻衝作痛﹐或由號笑忿怒而致﹐此皆肝經脈絡之見證。其金鈴子散一法﹐泄肝散逆﹐以肝主疏泄故也﹔其虎潛丸一法﹐柔緩導引﹐是治肝而顧及於腎也。先生治疝之法﹐其旨以暴疝多寒﹐久疝多熱﹐爲病之大綱。其餘隨證施治﹐如气墜下結者﹐以鹿茸﹑鹿角升陽﹔其脹結有形﹐痛甚於下者﹐宗丹溪通陽泄濁爲治﹔其火腑濕熱鬱結不通者﹐用柔苦制熱﹐反佐辛熱以開血中郁痺﹔其寒濕下墜﹐膀胱之气不和﹐二便不通利者﹐用五苓散加減﹐以通太陽膀胱﹔如濕熱久聚﹐气墜少腹陰囊者﹐用控涎丹﹑浚川丸等﹐逐痺通腑分消﹔如下焦陰陽兩虛者﹐用有情溫通﹐以培生气。﹝《臨證指南》﹞

木腎者﹐心火下降﹐則腎水不患乎不溫﹔眞陽下行﹐則腎水不患乎不和﹐安有所謂木腎者哉﹖夫惟嗜欲內戕﹐腎家虛憊﹐故陰陽不相交﹐水火不相濟﹐而沈寒痼冷凝滯脹大作痛﹐頑痺結硬。不可純用燥熱﹐當溫散﹑溫利以逐其邪﹐邪气內消﹐營衛周流﹐譬如寒谷春回﹐蓋有不疾而速﹐不行而至之妙矣。﹝戴復庵﹞

脈候

黃脈之至也﹐有積气在腹中﹐有厥气﹐名曰厥疝。○腎脈大急沈﹐肝脈大急沈﹐皆爲疝。心脈搏滑急爲心疝﹐肺脈沈搏爲肺疝。三陽急爲瘕﹐三陰急爲疝。﹝《素問》﹞

選案

《衍義》云﹕仲景治寒疝﹐用當歸生薑羊肉湯﹐無不應驗。一婦﹐產當冬月﹐寒入產門﹐腹臍以下脹滿﹐手不欲犯﹐此寒疝也。醫將治以抵當湯﹐謂有瘀血。非其治也。服羊肉湯二劑遂愈。﹝《證治準繩》﹞

卷九﹟雜證匯參

脫肛

經義

魄門亦爲五臟使。﹝《素問》﹞

下極爲魄門。﹝《難經》﹞

哲言

肺與大腸相爲表裏﹐肺實則肛藏﹐肺虛則肛脫。﹝朱丹溪﹞

腸風痔漏﹐久服寒涼﹐坐努下脫﹐瀉痢後重﹐窘迫下脫﹐男子房勞過度﹐產婦用力太早﹐小兒號叫傷气﹐皆有此證。﹝《醫鑑》﹞

肛門爲大腸之使﹐大腸者傳導之官﹐腎者作彊之官。丈夫酒色過度﹐腎虛則泄母气﹐肺虛則大腸無所主﹐故肛脫。﹝《證治準繩》﹞

補編

脫肛一證﹐其因不一﹐有因久痢久瀉﹐脾腎气陷而脫者﹔有因中气虛寒﹐不能收攝而脫者﹔有因酒濕傷脾﹐色欲傷腎而脫者﹔有因腎气本虛﹐關門不固而脫者﹔有因濕熱下墜而脫者。又肛門爲大腸之使﹐大腸受寒受熱﹐皆能脫肛。老人气血已衰﹐小兒气血未旺﹐皆易脫肛。《經》曰﹕下者舉之。徐之才曰﹕澀可去脫。

先生治此證﹐亦不越乎升舉﹑固攝﹑益气三法。如气虛下陷者﹐宗東垣補中益气湯﹐舉陷爲主﹔腎虛不攝者﹐宗仲景禹餘糧石脂丸﹐及熟地﹑五味﹑菟絲輩﹐固攝下焦陰气爲主﹔肝弱气陷﹑脾胃气虛下陷者﹐用攝陰益气﹐酸苦泄熱﹔老年陽气下陷﹐腎眞不攝者﹐又有鹿茸﹑陽起石等﹐升陽固气。汪庵云﹕有气血熱而肛挺出者﹐用芩﹑連﹑槐﹑柏及四物﹑升﹑柴之類。﹝《臨證指南》﹞

治脫肛﹐古人用參﹑﹑歸﹑術﹑甘艸﹑升麻升補之﹐或兼用五味﹑烏梅固澀之﹔外用燻洗收澀之藥﹐則無不愈。凡中气微虛而脫者﹐宜四君子湯﹑五味異功散﹔中寒吐瀉而脫者﹐宜五君子煎﹑溫胃飲﹔瀉痢不止而滑脫者﹐宜胃關煎加烏梅﹑五味﹑文蛤﹑木香以佐之﹔脾虛下陷而脫者﹐宜補中益气湯﹑舉元煎﹔陰虛肝腎不足而下陷者﹐宜補陰益气煎﹔陰中陽虛而脫者﹐宜理陰煎或大補元煎﹔虛中挾火﹐熱赤腫痛者﹐宜用補中益气湯加芩﹑連﹑槐花之類。然必眞有火證火脈﹐方可酌用寒涼。若非實火﹐則大忌苦寒﹐防其沈降敗脾也。若產婦用力太過﹐肛門脫出者﹐宜六物煎加升麻﹐或殿胞煎加人參﹐仍用溫湯洗而收之。若濕熱下墜﹐疼痛脫肛﹐甚者宜抽薪飲﹑大釐淸飲﹐微者約營煎。﹝張景嶽﹞

脫肛有虛有實﹐虛者一努便脫﹐色淡而不甚腫﹐宜補中益气湯﹐陷者舉之﹔實者肛門壅腫﹐努甚脫出﹐色如紫李﹐身熱脈大﹐此爲濕熱下逼﹐宜芩﹑連﹑山梔﹐佐以升提之味。○脫肛不可見風﹑洗冷水﹐犯之則難收。

宜用溫水頻洗﹐軟帛托入﹐再用石橊皮煎水洗之﹐或用熱醋沃新布折坐。﹝許宣治﹞

《本艸》云﹕補可去弱﹐澀可去脫。肛脫甚者﹐旣補之必兼澀之﹐不澀於內﹐亦須澀於外。古方用五倍子末托而上之﹐一次未收﹐至五﹑七次必收﹐並可煎湯入白礬溫洗。○脫肛﹐審系寒證﹐以香附﹑荊芥煎湯洗之﹔熱者﹐以五倍子﹑朴硝煎湯洗之。﹝《證治準繩》﹞

脫肛﹐緋赤腫痛﹐不可用熱湯燻洗﹐尢忌五倍子等酸澀收斂。湯气蒸發﹐則愈腫愈痛。宜熊膽磨水點之﹐或用田螺入冰片少許﹐化水點之﹐或鱉頭燒灰塗之。﹝張路玉﹞

選案

一人裏急後重﹐肛脫紅腫﹐百藥無效﹐乃有虫在肛故也。令刮豬肚垢膩入花椒末拌塗肛上﹐以布袋兜之﹐再用溫湯燻洗﹔少頃﹐肛收﹐袋上小虫不計其數﹐從此疾不復發。﹝《赤水玄珠》﹞

沈長觀腸頭忽出寸許﹐痛苦難忍﹐幹則退落﹐又出又落﹐二十餘日﹐如是者三。外科始稱肛癰﹐繼莫能治。一日赴王士林家求治﹐曰﹕此名截腸病。出夏子益奇方﹐此時尙可爲﹐再出再落﹐不可救矣。令以臀坐浸麻油內﹐飲麻子汁﹐數日而愈。﹝《吳醫匯講》﹞

附方

祕方用鱉一个﹐水煮﹐以湯溫洗患處﹐鱉肉食之﹐骨研末﹐香油調塗﹐安臥片時﹐其肛自收。

卷十﹟雜證匯參

痰

哲言

痰病有十﹕有風痰﹑濕痰﹑熱痰﹑寒痰﹑郁痰﹑气痰﹑食痰﹑酒痰﹑驚痰﹑虛痰﹐其源不一。﹝朱丹溪﹞

痰本津液所化﹐行則爲液﹐聚則爲痰﹔流則爲津﹐止則爲涎。﹝《繩墨》﹞

稠濁爲痰﹐津液凝聚﹔淸稀爲飲﹐水飲畱積。綿纏爲涎﹐風熱津所結﹔淸沫爲沫﹐气虛液不行。﹝《醫階辧證》﹞

痰之熱者﹐如釜上浮漚﹔痰之寒者﹐如溝中水。﹝《醫參》﹞

人自初生﹐以至臨死﹐皆有痰。生於脾﹐聚於胃﹐以人身非痰不能滋潤也。而其爲物﹐則流動不測﹐故其爲害﹐上至巓頂﹐下至湧泉﹐隨气升降﹐周身內外皆到﹐五臟六腑俱有。正如雲霧之在天壤﹐無根柢﹐無歸宿﹐來去無端﹐聚散靡定。火動則生﹐气滯則甚﹐風鼓則湧﹐變怪百端﹐故痰爲諸病之源﹐怪病皆由痰而成也。然天之雲霧﹐陽光一出﹐卽消散無迹﹔人身之痰﹐若元陽壯旺﹐則陰濕不凝﹐而消滅無迹﹐其理固相同也。

熱痰者﹐痰因火盛也。痰卽有形之火﹐火卽無形之痰﹔痰隨火而升降﹐火引痰而橫行﹐變生諸證﹐不可紀極﹔火借气於五臟﹐痰借液於五味﹔气有餘則爲火﹐液有餘則爲痰。﹝汪庵﹞

痰﹐卽人之津液﹐無非水谷之所化。此痰亦旣化之物﹐而非不化之屬也。但化得其正﹐則形體彊﹑營衛充﹐而痰涎本皆血气。若化失其正﹐則臟腑病﹑津液敗﹐而血气卽成痰涎。此亦猶亂世之盜賊﹐何孰非治世之良民。蓋痰涎之化﹐本由水谷﹐使果脾彊胃健﹐則隨食隨化﹐皆成血气﹐焉得畱而爲痰。惟其不能盡化﹐而十畱一﹑二﹐則一﹑二爲痰矣﹔十畱三﹑四﹐則三﹑四爲痰矣﹔甚至畱其七﹑八﹐則但見血气日削﹐而痰涎日多矣。此其故﹐正以元气不能運化﹐愈虛則痰愈盛也。﹝張景嶽﹞

人之气道﹐貴乎調順﹐則津液流通﹐何痰之有﹖若外爲風暑燥濕之侵﹐內爲驚恐憂思之擾﹐飲食勞倦﹐酒色無節﹐營衛不調﹐气血敗濁﹐燻蒸津液﹐痰乃生焉。○昔肥今瘦者﹐痰也﹔眼胞目下如煙燻黑者﹐痰也﹔眼目花黑﹐行動艱難﹐徧身疼痛者﹐痰入骨也﹔面色如土﹐四肢痿痺﹐屈伸不利者﹐風濕挾痰也。﹝《證治匯補》﹞

寒痰淸﹐濕痰白﹐火痰黑﹐熱痰黃﹐老痰膠。○痰證初起﹐停畱中焦﹐頭痛寒熱﹐類外感證﹔久則停於脾肺﹐朝咳夜重﹐類內傷證﹔流注肢節疼痛﹐類風痺證。但痰病胸滿食減﹐肌色如故﹐脈滑不勻爲異。﹝《醫學入門》﹞

熱痰多成煩熱﹔風痰多成癱瘓﹔冷痰多成骨痺﹔濕痰多成倦怠軟弱﹔驚痰多成心痛癲疾﹔飲痰多成脇疼臂痛﹔食積痰多成痞塊痞滿。﹝《赤水玄珠》﹞

痰著不出﹐是無力也。黑痰出於腎﹐中气虛寒﹐腎水泛上也。﹝周愼齋﹞

人身無痰﹐痰者﹐津液所聚也。五穀入於胃﹐其糟粕﹑津液﹑宗气﹐分爲三隧。故宗气積於胸中﹐出於喉嚨﹐以貫心﹑肺而行呼吸焉。營气者﹐泌其津液﹐注之於脈﹐化而爲血﹐以榮四末﹐內注五臟六腑﹐以應刻數焉。衛气者﹐出其悍气之疾﹐而先行於四末﹑分肉﹑皮膚之間而不休者也。晝行於陽﹐夜行於陰﹐常從足少陰之分間﹐行於五臟六腑。實則行﹐虛則聚﹐聚則爲痰﹐散則還爲津液血气﹐初非經絡臟腑之中﹐別有邪气穢物﹐號稱曰痰﹐以爲身害﹐必先去之而後已者也。余幼而喜唾痰﹐愈唾愈多﹐已而戒之﹐每覺喉間梗梗不可耐﹐輒呷白湯數口咯退場門中﹐用舌攪研令碎﹐因而漱之百餘﹐津液滿口﹐卽隨鼻中吸气咽下﹐以意送至丹田﹐默合少頃﹐咽間淸泰矣。如未淸﹐再漱再咽﹐以化盡爲度。方咯出時﹐其味甚鹹﹐漱久則甘﹐世人乃謂淤濁之物﹐無澄而復淸之理﹐何其謬哉﹗吾嘗渡河矣﹐見舟人掬濁流而貯之甕﹐糝入礬末﹐實時澄淸﹐此可以悟治痰之法也。故上焦宗气不足﹐則痰聚胸膈﹐喉間梗梗﹐鼻息喘促﹔中焦營气不足﹐則血液爲痰﹐或壅塞脈道﹐變幻不常﹔下焦衛气不足﹐則勢不悍疾﹐液隨而滯﹐四末分肉之間﹐麻木壅腫。治其本則補之宜先﹔治其標則化之有法。﹝《證治準繩》﹞

液所以養筋﹐血澀不行﹐則痰聚於膈上而手足弱。﹝梅膺祚﹞

痰之爲物﹐隨气升降﹐無處不到﹐爲喘爲嗽﹐爲嘔爲瀉﹐爲眩暈心嘈﹐爲怔忡驚悸﹐爲寒熱腫痛﹐爲痞滿隔塞。或胸脇漉漉如雷鳴﹔或渾身習習如虫行﹔或身中結核﹐不紅不腫﹔或頸項成塊﹐似非﹔或塞於咽喉﹐狀若梅核﹔或出於咯吐﹐形若桃膠﹔或胸臆間如有二气交紐﹔或背心常作一點冰冷﹔或皮間赤腫如火﹔或心下寒痛如冰﹔或一肢腫硬麻木﹔或脇梢癖積成形﹔或骨節刺痛無常﹔或腰腿酸刺無力﹔或吐冷涎﹑綠水﹑黑汁﹔或夢煙火劍戟叢生﹔或大小便膿﹔或關格不通﹔或走馬喉痺﹔或齒痛耳鳴﹔以至勞瘵癲癇﹔失音癱瘓﹐婦人經閉帶下﹔小兒驚風搐搦﹔甚或無端見鬼﹐似祟非祟﹐悉屬痰候。﹝王隱君﹞

人身之病﹐四百有四﹐外不過風﹑寒﹑暑﹑濕﹑燥﹑火六气之淫﹐內不過喜﹑怒﹑憂﹑思﹑驚﹑恐﹑悲七情之傷﹐變見於臟腑﹑經絡﹑皮毛之間而爲病﹐安有所謂怪也﹖庸工不曉病機﹐一遇不識之證﹐輒云怪病多屬痰。況痰非人身之所素有﹐及津液旣病而成痰﹐則亦隨所在經絡而見證﹐豈可借此一語藉爲口實耶﹖○按臟腑津液﹐受病爲痰﹐隨气升降﹐理之常也。若在皮裏膜外及四肢關節曲折之地﹐而臟腑之痰何能流注其所﹖此卽本處津液﹐遇冷遇熱﹐卽凝結成痰而爲病﹐斷非別部之津液﹐受病成痰﹐捨其本位而移於他部者。況气本無形﹐故能無微不達﹐而液隨气運﹐亦可藉气周流。至若津液受病成痰﹐則變爲有形而凝滯﹐焉能隨气周流於至微至密之所耶﹖﹝《馮氏錦囊》﹞

脾爲生痰之原﹐肺爲貯痰之器﹐此無稽之談也。夫脾爲胃行其津液﹐以灌四旁﹐而水精又上輸於肺﹐焉得凝結而爲痰﹖惟腎爲胃關﹐關門不利﹐故水聚而泛爲痰也﹐則當曰腎爲生痰之原。《經》云﹕受谷者濁﹐受气者淸﹐淸陽走五臟﹐濁陰歸六腑。肺爲手太陰﹐獨受諸气之淸﹐而不受有形之濁﹐則何可貯痰﹖惟胃爲水谷之海﹐萬物所歸﹐稍失轉輸之職﹐則濕熱凝結爲痰﹐根據附胃中而不降﹐當曰胃爲貯痰之器。﹝柯韻伯﹞

補編

治痰當知求本﹐則痰無不淸﹐若但知治痰﹐其謬甚矣。凡痰因火動者﹐宜治火爲先﹔痰因寒生者﹐宜溫中爲主。風痰宜散之﹐非辛溫不可﹔濕痰宜燥之﹐非滲利不除。郁痰有虛實﹐郁兼怒者宜抑肝邪﹐郁兼憂者宜培肝肺。飲食之痰﹐亦自不同﹐有因寒者﹐有因熱者﹐有因肥甘過度者﹐有因酒濕傷脾者﹐凡此皆能生痰﹐而其中各有虛實之辧。又如脾虛不能制濕﹐腎虛不能納水﹐皆能生痰﹐此卽寒痰之屬也﹔或以脾陰漧燥而液化爲膠﹐或以金水偏枯而痰本乎血﹐此卽熱痰之屬也。二者﹐痰證中十居八﹑九﹐是皆虛痰之不可攻者也。﹝張景嶽﹞

痰證變幻不一﹐古人不究標本﹐每著消痰方論﹐後人遵其法﹐用之不驗﹐遂稱痰爲怪病。不知痰乃病之標﹐非病之本也﹐善治者治其生痰之源﹐則不消痰而痰自無矣。余詳考之﹐夫痰之生﹐有因外感六气之邪﹐則脾﹑肺﹑胃升降之機失度﹐致飲食輸化不逮而生者﹔有因多食肥甘茶酒而生者﹔有因脾胃陽虛﹐濕濁凝滯而生者﹔有因郁則气火不舒而蒸變者﹔又有腎虛水泛爲痰者﹔更有陰虛勞證﹐龍相之火﹐上炎鑠肺﹐以致痰嗽者。

其餘諸痰﹐皆由濕而生﹐𨿽有風﹑火﹑燥痰之名﹐亦皆因气而化﹐非風﹑火﹑燥自能生痰也。治法﹕惟痰气一時壅閉咽喉﹐不得不暫用豁痰降气之劑以開之﹐餘皆當治其本﹐見痰休治痰之論﹐誠千古之明訓。蓋痰本飲食濕濁所化﹐人豈能禁絕飲食。若專欲消之﹐由於外邪者﹐邪散則痰或可淸﹐如寒痰溫之﹑熱痰淸之﹑濕痰燥之﹑燥痰潤之﹑風痰散之是也。若涉本原者﹐必旋消旋生﹐有至死而痰仍未淸者矣。﹝《臨證指南》﹞

王節齋云﹕熱痰則淸之﹐濕痰則燥之﹐風痰則散之﹐郁痰則開之﹐頑痰則軟之﹐食痰則消之﹐痰在胸膈者吐之﹐痰在腸胃者下之。此爲實人立法也。若肺虛有痰者﹐宜保肺以滋其津液﹔脾虛有痰者﹐宜培脾以化其痰涎﹔腎虛有痰者﹐宜補腎以引其歸藏。○脾﹑肺二家﹐往往病則俱病者﹐因脾爲生痰之源﹐肺爲貯痰之器﹐髒气恆相通也。故外證旣見咳嗽稠痰﹑喉漧鼻燥之肺病﹐又見心倒飽﹑食少瀉多之脾病。此時若以燥藥補脾則礙肺﹐以潤藥利肺則礙脾﹐當斟酌於二者之中﹐揀去苦寒香燥﹐務以平調爲主﹐不必專用淸肺化痰諸藥。蓋脾有生肺之功﹐肺無扶脾之力也。宜異功散﹐加苡仁﹑麥冬﹑石斛﹑桔梗﹑山藥﹑扁豆﹑蓮肉之屬。○痰在人身﹐如木之津﹐如魚之涎﹐徧身上下﹐無處不到。故虛痰上溢者﹐宜補气行痰﹐若過用吐藥﹐則無以滋養經絡﹐變爲腎枯骨痿。﹝《證治匯補》﹞

予平生治病﹐以補中气爲本﹐故每得效。常治痰多之人﹐治痰不效﹐專補中气﹐久之﹐其痰自消。﹝吳篁池﹞

脾土上應乎天﹐本屬濕化﹐水谷津液不行﹐卽停聚而爲痰也。夫人之病痰者﹐十有八﹑九﹐老人不可速降其火﹐虛人不宜盡去其痰﹐攻之太急﹐則病轉劇而致危殆﹐須固元气爲本。﹝崆峒子﹞

凡胸脇脹痛﹑嘔逆惡心﹑時作時止者﹐皆屬於痰。緣宿痰凝滯胸膈﹐已成窠臼﹐漸漸積滿﹐作脹作嘔﹐嘔去痰涎﹐次日胸膈寬舒﹐稍待半月﹐疾又復作﹐纏延歲月﹐不能斷根。若此者將何以治之﹖常聞治頑民﹐必先之以徳化﹐而濟之以刑罰。治病亦然﹐前證必須先補脾﹑腎﹐兼之順气行痰﹐使气血流行﹐痰不凝滯﹐用藥之久﹐方可收功。如脾胃已旺﹐而痰仍不流利﹐謂之頑痰。蓋其積之旣久﹐卒不可除﹐須用倒倉法﹐所謂空其窠穴也。吐後再用補劑﹐仍兼化痰﹐使其不復停畱﹐此治法先後之序。若因循姑息﹐終不能治﹐然不補脾胃而專於攻吐者﹐卒亦不免於死也。○凡用痰藥﹐須加行气藥於其中﹐如木香﹑香附﹑砂仁之類﹐胃气得香味而能行﹐痰涎因气行而不滯。若無行气藥﹐多不見效。寒痰用气藥固然﹐至於熱痰﹐𨿽用芩﹑連﹐亦必以气藥助之﹐所謂從治法也。不然﹐痰已膠固﹐又用涼藥﹐必不營運。常見人以涼藥治熱痰而不效者﹐以其中無气藥爲之響導故耳。蓋人身以气爲本﹐气滯則痰滯﹐气行則痰行﹐昔人謂治痰莫先順气﹐此知其要也。﹝余傅山﹞

人身無倒上之痰﹐天下無逆流之水。故善治痰者﹐不治痰而治气﹐气順﹐則一身之津液亦隨气而順矣。﹝龐安常﹞

王節齋云﹕痰之本﹐水也﹐原於腎﹔痰之動﹐痰也﹐主於脾。古人用二陳湯爲治痰通劑﹐然以之治濕痰﹑寒痰則是矣﹐若夫陰火炎上﹐燻於上焦﹐肺气被郁﹐津液隨气而升﹐凝結成痰﹐腥穢稠濁﹐甚則帶血而出﹐此非中焦寒痰﹑濕痰之比﹐亦非半夏﹑南星之所能治﹐惟用淸气化痰有效。噫﹗節齋論痰﹐而首揭痰之本原於腎﹐可謂發前人之未發。惜乎𨿽啟其端而未竟其說﹐其所制方﹐皆治標之藥。寒涼之品﹐多損脾胃。惟仲景云﹕气虛有痰﹐用腎气丸補而逐之。吳茭山云﹕八味丸治痰之本。此二公眞開後學之﹐濟無窮之夭枉。蓋痰﹐病名也﹐原非人之所有﹐非水泛爲痰﹐則水沸爲痰﹐但當分有火﹑無火之異耳。腎虛不能制水﹐則水不歸原﹐如水逆行﹐泛濫而爲痰﹐是無火也﹐故用八味丸以補腎火。陰虛火動﹐則水沸騰﹐動於腎者﹐猶龍火之出於海﹐龍興而水附﹐動於肝者﹐猶雷火之出於地﹐疾風豪雨﹐水隨波湧而爲痰﹔是有火也﹐故用六味丸以配火﹐此不治痰之標而治痰之本也。然有火﹑無火﹐何以辧之﹖曰﹕無火者純是淸水﹐有火者中有重濁白沫爲別耳。能於腎虛者先用六味﹑八味壯水益火﹐復以四君﹑六君補土制水﹔於脾虛者旣用補中﹑理中﹐又以六味﹑八味制水益母﹐治痰之道庶幾矣。龐安常云﹕有陰水不足﹐陰火上升﹐肺受火侮﹐不得淸肅下行﹐由是津液凝濁﹐生痰不生血者﹐此當以潤劑治之。如門冬﹑地黃﹑枸杞之屬﹐以滋其陰﹐使上逆之火﹐得反其宅﹐則痰自淸矣。投以二陳﹐立見其殆。

更有腎虛不能納气歸原﹐气出而不能納則積﹐積而不散﹐則痰生焉﹐又宜八味丸主之。﹝趙氏《醫貫》﹞

立齋治痰﹐每言腎虛水泛爲痰﹐法當補腎。壬申秋﹐予病咳嗽多痰﹐自知多欲腎虛﹐恪服六味丸﹐月餘竟愈。時師治痰﹐最忌熟地﹐以爲膩膈﹐烏知个中妙理。﹝《折肱漫錄》﹞

腎虛水泛爲痰﹐有用腎气丸﹐屢未得效。因思痰本陰類﹐復用地黃助陰﹐良非所宜﹐當於方中減去地黃﹑山萸﹐加入菖蒲﹑沈香﹐開通其气﹐自效。﹝《張氏醫通》﹞

治痰之法﹕曰驅﹑曰導﹑曰滌﹑曰化﹑曰湧﹑曰理脾﹑曰降火﹑曰行气﹐前人之法﹐不爲不詳。至於窠囊之痰﹐如蜂子之穴於房中﹐如蓮實之嵌於蓬內﹐生長則易﹐剝落則難﹐由其外窄中寬﹐任行驅﹑導﹑滌﹑湧之藥﹐徒傷他髒﹐此實閉拒而不納耳。豈但窠囊之中﹐痰不易除﹐卽肺葉之外﹐膜原之間﹐頑痰膠結多年﹐如樹之有蘿﹐如屋之有遊﹐如石之有苔﹐附托相安﹐倉卒有難於鏟伐者。○痰飲膠結於胸中﹐爲飽﹑爲悶﹑爲頻咳而痰不應﹐總爲脾失其健﹐不爲胃行其津液﹐而飲食卽以生痰﹐漸漬充滿肺竅﹐咳不易出。𨿽以治痰爲急﹐然治痰之藥﹐大率耗气動虛﹐恐痰未出而風先入也。惟是確以甘寒之藥﹐杜風﹑消熱﹑潤燥﹐補虛豁痰﹐乃爲合法。

○驚痰堵塞竅隧﹐肝﹑肺﹑心包絡間﹐無處不有﹐三部脈虛軟無力﹐邪盛正衰﹐不易開散﹐欲用湧劑﹐正如兵家劫營之法﹐安危反掌。欲導之下行﹐竅隧之痰﹐萬不能導﹐徒傷脾气﹐計惟理脾爲先。脾气者﹐人身健運之陽气﹐如天之有日。陰凝四塞者﹐日失其所﹔痰迷不醒者﹐脾失其權﹐理脾則如烈日當空﹐片雲纖翳﹐能掩之乎﹖其理脾之法﹐須藥餌與飲食相參﹐不但滑膩雜食當禁﹐卽飯食粥飲﹐亦須少減﹐則脾气不用以消穀﹐轉用之消痰﹐較藥力萬萬耳。﹝諭嘉言﹞

虛證有痰﹐勿治其痰﹐但治其虛﹐虛者旣復﹐則气血健暢﹐津液流通﹐何痰之有﹖今人乃謂補藥能滯气而生痰﹐此聾聵之言﹐流害無窮。○痰稠而不淸﹐宜用澄之之法﹔散而不收﹐宜用攝之之法﹔下虛上溢﹐宜用復之之法﹔上壅下塞﹐宜用墜之之法。何謂澄﹖如白礬有卻水之性﹐旣能澄濁流﹐豈不足以澄痰乎﹖然不可多用﹔杏仁亦能澄淸﹐水煮爲膏﹐最能引痰下膈﹐此所謂澄之之法也。何謂攝﹖如大腸暴泄脫气﹐及小便頻數者﹐益智仁有安三焦﹑調諸气﹑攝涎唾而固滑脫之妙﹐故醫方每以治多唾者﹐取其辛而能攝﹐非但溫胃寒而已﹐此所謂攝之之法也。何謂復﹖腎間眞气﹐不能上升﹐則水火不交﹐水火不交﹐則气不通而津液不注於腎﹐敗濁而爲痰﹐宜用八味丸﹐地黃﹑山藥﹑山萸以補腎精﹐茯苓﹑澤瀉以利水道﹐桂﹑附以潤腎燥。桂﹑附辛熱﹐何以能潤﹖曰﹕《經》不云乎﹐腎惡燥﹐急食辛以潤之。開腠理﹐致津液﹐通气也﹐此所謂復之之法也。何謂墜﹖痰涎聚於咽膈之間﹐爲嗽﹑爲喘﹑爲噎﹑爲眩﹑爲暈﹐宜用養正丹﹑靈砂丹重劑以引之﹐此所謂墜之之法也。至於寒者熱之﹑熱者寒之﹑微者逆之﹐甚者從之﹑堅者削之﹑客者除之﹑勞者溫之﹑結者散之﹑畱者行之﹑濕者燥之﹑燥者濡之﹑急者緩之﹑損者益之﹑逸者行之﹑驚者平之﹑薄之﹑劫之﹑開之﹑發之﹐尢爲治痰之要法。

﹝《證治準繩》﹞

先哲云﹕脾爲生痰之源﹐治痰不理脾﹑腎﹐非其治也。以脾土虛﹐則淸者難升﹐濁者難降﹐畱中滯膈﹐淤而成痰﹐故治痰當先補脾﹐脾復健運之常而痰自化矣。○脾﹑肺二家之痰﹐不可混治。脾爲濕土﹐喜溫燥而惡寒潤﹐故二術﹑星﹑夏爲要藥﹔肺爲燥金﹐喜涼潤而惡溫燥﹐故二母﹑二冬﹑地黃﹑桔梗爲要藥。二者易治﹐鮮不危困。○更有一種非痰非飲﹐時吐白沫﹐不甚稠粘﹐此脾虛不能約束津液﹐宜用六君子湯加益智仁以攝之。﹝《醫宗必讀》﹞

膈上之痰﹐必須吐之﹐瀉亦不去。○痰在脇下﹐非白芥子不能達﹔痰在皮裏膜外﹐非竹瀝﹑薑汁不能行。

○凡人身中有塊﹐不癢不痛﹐或作麻木﹐名敗痰失道﹐宜隨處用藥消之﹐外用生薑擦之。○喉中有物﹐咯不出﹐咽不下﹐或作刺痛﹐此是郁痰﹐治宜四七湯。○虛人中焦有痰﹐胃气亦賴以養﹐不可盡攻。﹝朱丹溪﹞

旋復﹑半夏作湯﹐調代赭石末﹐治頑痰結於胸膈﹐或涎沫上湧者﹐最佳。挾虛者加人參尢效。﹝柯韻伯﹞

凡熱痰乘風火上入﹐目暗耳鳴﹐多似虛證﹐錯行溫補﹐轉錮其痰﹐永無出路﹐醫之罪也。○凡遇腎虛水泛﹐痰湧气髙喘急之證﹐不補其下﹐反淸其上﹐必致气脫而死﹐醫之罪也。﹝《醫門法律》﹞

脈候

左右關上脈滑大者﹐膈上有痰也。關脈洪者﹐痰隨火動也。關脈伏者﹐痰因气滯也。痰證得澀脈﹐卒難得開﹐必費調理。﹝《證治匯補》﹞

滑脈所主之痰﹐此指隨气流動而不結伏者言。若老痰﹑火痰﹐堅韌膠固﹐結伏於經絡之間﹐礙其流行之道路﹐營運濡滯﹐則脈又澀而不滑也。﹝《四診抉微》﹞

凡痰火病久﹐脈見虛弱﹐用參補劑﹐脈愈細澀﹐甚加气促形倦﹐此何以故﹖蓋脈者﹐血之波瀾也。今痰火病久﹐津液漸衰﹐气藥助陽﹐陰血益竭﹐陽愈旺而陰愈虧﹐脈遂澀促﹐或微或代。醫不察理﹐仍用補陽之劑﹐危亡立至。﹝余午亭﹞

選案

周恆占納寵後﹐頭暈吐痰。予勸以滋腎﹐不信﹐日服化痰行气之劑﹐勢甚危篤。復來延予﹐與地黃﹑枸杞﹑生脈之屬﹐四劑全安。夫人身關鎖在脾腎兩經﹐脾不升气﹐則水化爲痰﹐腎不納气﹐則水泛爲痰。凡痰皆水也﹐導水不尋源可乎﹖﹝程華仲﹞

一人年六旬﹐證患右脇塊腫作痛﹐气壅不能臥﹐醫作腫毒治﹐增劇。予診右脈滑大﹐左脈沈澀﹐曰﹕此非腫毒﹐乃痰火也。右脈滑大者﹐本病也。左脈沈澀者﹐火勝血衰也。腫者﹐痰之所注。痛者﹐火之所激。不得臥者﹐三陽之脈本下行﹐今腸胃熱結於內﹐脈不下行﹐气上奔逆故也。治宜化頑痰﹐散結熱﹐則腫消痛定而臥安矣。先以三黃丸三錢﹐合滚痰丸一錢﹐下其結熱。服後﹐下結糞數十枚﹐夜臥卽安。喜曰﹕藥其神乎﹗予曰﹕未也﹐熱結已深﹐痰注已久﹐非漸祛之﹐不能去根。遂以膽星﹑半夏﹑陳皮﹑海粉﹑白芥﹑香附﹑茯苓﹑竹瀝逐其痰﹐以酒炒芩﹑連﹑薄荷﹑童便淸其熱﹐以松節﹑羌活﹑歸身通其絡活其血。服藥二十劑﹐脇塊腫痛盡消﹐但手與背更易而痛﹐此胸脇之痰已行﹐而流入手背者猶未除耳。仍以控涎丹二十粒﹐下痰涎碗許﹐痛卽止。更以養血健脾﹐少佐滌痰淸熱﹐再服三十劑而康。﹝吳篁池﹞

一富翁滿口痰珠﹐至舌尖則成大泡﹐綿綿不絕。察其脈證﹐知其大熱在胃﹐大寒在肺。先用參附湯一劑﹐保定肺气。少頃﹐以辰砂六一散瀉其胃火而愈。按治是證時﹐藥已屢投不應。值寒夜﹐先生擁鑪火而坐﹐鑪中有炊餅炙熟﹐童子誤滴少水﹐其餅遽發大泡。因悟病機﹐投以前藥﹐立愈。﹝《愼齋三書》﹞

附方

擦舌吐痰方痰在膈上﹐法宜吐之﹐但恐吐藥太迅﹐有傷胃气﹐若平和自然而出﹐無如酸梅艸一方。其艸春生田間﹐葉小色碧味酸﹐銀工常用者是也。采取苗葉﹐洗淨曬榦爲末﹐醋調﹐用新羊毛筆﹐醮藥擦舌根上﹐能吐胸膈之痰。如左脇有痰﹐藥擦舌左﹐右亦如之。倘痰在背﹐藥擦對舌根之上。擦時痰隨而出﹐能除膠固之痰﹐頻用不傷胃气。

卷十﹟雜證匯參

飲

經義

歲土太過﹐飲發中滿食減。○土郁之發﹐爲飲發注下。○太陽司天﹐濕气變物﹐水飲內蓄﹐中滿不食。

○太陰在泉﹐民病飲積。○太陰之勝﹐飲發於中。○太陰所至﹐爲積飲痞隔。○少陰司天﹐四之气﹐民病飲發。

○諸病水液﹐澄澈淸冷﹐皆屬於寒。﹝《素問》﹞

哲言

問曰﹕夫飲有四﹐何謂也﹖師曰﹕有痰飲﹑有懸飲﹑有溢飲﹑有支飲。○問曰﹕四飲何以爲異﹖師曰﹕其人素盛今瘦﹐水走腸間﹐瀝瀝有聲﹐謂之痰飲。○飲後﹐水流在脇下﹐咳唾引痛﹐謂之懸飲。○飲水流行﹐歸於四肢﹐當汗出而不汗出﹐身體疼痛﹐謂之溢飲。○咳逆倚息﹐短气不得臥﹐其形如腫﹐謂之支飲。○夫心下有畱飲﹐其人背寒冷如掌大。○畱飲者﹐脇下痛引缺盆﹐咳嗽則轉甚。○胸中有畱飲﹐其人短气而渴﹐四肢歷節痛。○膈上病痰﹐滿喘咳吐﹐發則寒熱﹐背痛腰疼﹐目泣自出﹐其人振振身劇﹐必有伏飲。○夫病患飲水多﹐必暴喘滿﹐凡食少飲多﹐水停心下﹐甚者則悸﹐微者短气。○水在心﹐心下堅築﹐短气﹐惡水不欲飲﹔水在肺﹐吐涎沫﹐欲飲水﹔水在脾﹐少气身重﹔水在肝﹐脇下支滿﹐嚏而痛﹔水在腎﹐心下悸。﹝《金匱》﹞

按痰飲病者﹐痰爲物化之病﹐而飲爲物不化之病也。飲食入胃﹐胃中陽盛气足﹐則俱爲正气正血﹐灌滋臟腑﹐敷通營衛矣﹐何有於痰飲﹖痰飲者﹐胃陽不足以腐消﹐脾气不足以旋運﹐而痰飲成矣。痰卽食物也﹐入胃而胃冷不足以消之﹐斯化爲痰﹔飲卽水也﹐入胃而脾濕不足以輸之﹐斯畱爲飲。二者𨿽常相附而居﹐而其實所因各異。皆應責之以脾胃虛寒﹐俾有用之飲食﹐成爲害之痰飲。《內經》言飲而不及於痰﹐言痰自仲景始﹐已有痰病之說列於《傷寒論》中﹐復合痰飲而言之於《金匱》。細考其文﹐究以飲爲主﹐而以痰爲附論。

可見痰卽食物﹐𨿽爲病而不必蕩除﹐但能腐化水谷﹐在痰不必專治而自減﹔飲爲水邪﹐有畱伏則最難驅逐﹐勢必分明辧證﹐在水必有專治而後安。此二病合論中﹐又宜存分晰之見﹐不容混其義焉。﹝魏荔彤﹞

飲者﹐蓄水之名﹐自外而入﹔痰者﹐腸胃之液﹐自內而生。其初各別﹐其後同歸﹐故積飲不散﹐亦能變痰﹐是飲爲痰之漸﹐痰爲飲之化。若其外出﹐則飲形淸稀﹐痰形稠濁﹐又不同也。﹝《證治匯補》﹞

水气上逆則嘔﹐停於膈間則痞﹐上干於頭則眩﹐淩心則悸。﹝汪庵﹞

痰飲總爲一證﹐而因則有二﹕痰因於火﹐有熱無寒﹔飲因於濕﹐有熱有寒﹐卽有溫泉無寒火之理也。

○痰飲者﹐水走腸間﹐瀝瀝有聲﹔懸飲者﹐水流脇下﹐咳嗽引痛﹔溢飲者﹐水流行於四肢﹐汗不出而身重﹔支飲者﹐咳逆倚息短气﹐其形如腫。一由胃而下流於腸﹐一由胃而旁流於脇﹐一由胃而外出於四肢﹐一由胃而上入於胸膈。始先不覺﹐日積月累﹐水之精華﹐轉爲混濁﹐於是遂成痰飲。必先團聚於呼吸大气難到之處﹐故由腸而脇而四肢﹐至漸漬於胸膈﹐其勢愈逆矣。痰飲之患﹐未有不從胃而起者矣。○水所蓄聚之區﹐皆名畱飲。畱者﹐畱而不去也。畱飲去而不盡者﹐皆名伏飲。伏者﹐伏而不出也。﹝諭嘉言﹞

補編

病痰飲者﹐當以溫藥和之。○心下有痰飲﹐胸脇支滿﹐目眩﹐苓桂術甘湯主之。○夫短气有微飲﹐當從小便去之﹐苓桂術甘湯主之﹐腎气丸亦主之。○病者脈伏﹐其人欲自利﹐利反快﹐𨿽利﹐心下續堅滿﹐此爲畱飲欲去故也﹐甘遂半夏湯主之。○病懸飲者﹐十棗湯主之。○病溢飲者﹐當發其汗﹐大靑龍湯主之﹐小靑龍湯亦主之。○膈間支飲﹐其人喘滿﹐心下痞堅﹐面色黧黑﹐其脈沈緊﹐得之數十日﹐醫吐下之不愈﹐木防己湯主之。虛者卽愈﹐實者三日復發﹐復與不愈者﹐宜木防己湯去石膏加茯苓芒硝湯主之。○心下有支飲﹐其人苦冒眩﹐澤瀉湯主之。○支飲胸滿者﹐濃朴大黃湯主之。○支飲不得息﹐葶藶大棗瀉肺湯主之。○嘔家本渴﹐渴者爲欲解﹐今反不渴﹐心下有支飲故也﹐小半夏湯主之。○腹滿﹐口舌漧燥﹐此腸間有水气﹐己椒藶黃丸主之。○卒嘔吐﹐心下痞﹐膈間有水﹐眩悸者﹐半夏加茯苓湯主之。○假令瘦人臍下有悸﹐吐涎沫而顚眩﹐此水也﹐五苓散主之。

○《外臺》茯苓飲治水﹐胸中有停痰宿水﹐自吐出水後﹐心胸間虛﹐气滿不能食﹐消痰气令能食。○咳逆倚息不得臥﹐小靑龍湯主之。○先渴後嘔﹐爲水停心下﹐此屬飲家﹐小半夏茯苓湯主之。﹝《金匱》﹞

按﹕「此爲畱飲欲去故也」句﹐當在「利反快」之下﹐必傳寫之訛。○按﹕「支飲胸滿」之「胸」字﹐當是「腹」字﹐若是「胸」字﹐無用承气湯之理﹐當攺之。○按「瘦人」之「瘦」字﹐當是「病」字。「顚眩」之「顚」字﹐當是「巓」字﹐巓者﹐頭也。文義始屬﹐當攺之。﹝《醫宗金鑑》﹞

《金匱》云﹕病痰飲者﹐當以溫藥和之。按痰生於胃寒﹐飲生於脾濕。溫藥者﹐補胃陽﹐燥脾土﹐兼擅其長之劑也。言和之﹐則不專事溫補。卽有行消之品﹐亦槪其例義於溫藥之中﹐方謂之和之﹐而不可謂之補之﹑益之也。蓋痰飲之邪﹐因虛而成﹐而痰亦實物﹐必少有開導﹐總不出「溫藥和之」四字﹐其法盡矣。言攻下者固非﹐專言溫補者﹐亦不達「和之」二字之理。仲景之言﹐一字千金﹐不能易也。﹝魏荔彤﹞

《內經》有積飲之說﹐無痰飲之名。兩漢以前﹐謂之淡飲。仲景始分痰飲﹑懸飲﹑溢飲﹑支飲之義﹐立大小靑龍﹑半夏﹑苓桂術甘﹑腎气等湯﹐以及內飲外飲諸法﹐獨超千古。總之痰飲之作﹐必由元气虧乏及陰盛陽衰而起﹐以致津液凝滯﹐不能輸布﹐畱於胸中。水之淸者﹐悉變爲濁﹐水積陰則爲飲﹐飲凝陽則爲痰。若果眞元充足﹐胃彊脾健﹐則飲食不失其度﹐運行不停其機﹐何痰飲之有﹖故仲景云「病痰飲者﹐當以溫藥和之」。後人不知痰飲之義﹐妄用消痰破气﹐滋塡膩補﹐大傷脾胃﹐堆砌助濁﹐其於仲景治痰飲之法﹐豈不大相乖謬乎﹖然痰與飲𨿽爲同類﹐而實有陰陽之別。

陽盛陰虛﹐則水气凝而爲痰﹔陰盛陽虛﹐則水气溢而爲飲。然而病變不同﹐治法有異。如脾﹑腎陽虛﹐膀胱气化不通者﹐取苓桂術甘湯﹑茯苓飲﹑腎气﹑眞武等法﹐以理陽﹑通陽及固下益腎﹑轉旋運脾爲主。如外寒引動﹐宿飲上逆﹐及膀胱气化不通﹐飲逆肺气不降者﹐以小靑龍合越婢等法﹐開太陽膀胱爲主。如飲邪伏於經絡﹐及中虛濕伏成痰者﹐則有川烏﹑蜀漆之溫經通絡﹐《外臺》茯苓飲去甘艸﹐少佐苦辛淡滲理濕。其飲邪上衝膻中﹐及懸飲流入胃中而爲病者﹐又有姜﹑附﹑南星﹑菖蒲﹑旋復﹑川椒等﹐驅飲開濁﹐辛通陽气。﹝《臨證指南》﹞

痰飲之或畱或伏﹐而用法以治之。由胃而上胸膈心肺之分者﹐驅其所畱之飲還胃﹐下從腸出﹐或上從嘔出﹐其出皆直截痛快﹐而不至於伏匿﹐人咸知之。若由胸膈而外出肌膚﹐其淸者或從汗出﹐其濁者無可出矣﹐必還返於胸膈﹐由胸膈還返於胃﹐乃可入腸而下出。驅之﹐必有伏匿肌膚而不勝驅者。若由胸膈而深藏於背﹐背爲胸之腑﹐更無出路﹐尢必還返胸膈﹐始得趨胃趨腸而順下。豈但驅之不勝驅﹐且有挾背間之狂陽壯火﹐發爲癰毒﹐結如橘囊者﹐伏飲之艱於下出﹐易於釀禍﹐其誰能辧之﹖誰能出之耶﹖○《內經》但曰﹕畱者攻之耳。

仲景於是析義以盡其變﹕無形之气﹐熱結於胃﹐則用調胃承气攻之﹔熱結於腸﹐則用大﹑小承气攻之﹔有形之飲﹐痞結於胸﹐則用陷胸湯攻之﹔痞結於脇﹐則用十棗湯攻之﹔畱結於腸胃之間﹐則用甘遂半夏湯攻之。﹝諭嘉言﹞

痰飲之本﹐皆水也。水入於胃﹐遊溢精气﹐上輸於脾﹐此自陽入陰也。脾气散精﹐上歸於肺﹐此地气上升也。通調水道﹐下輸膀胱﹐是天气下降也。水精四布﹐五經並行﹐是水入於經而血乃行也。若陰陽不和﹐淸濁相干﹐胃气亂於中﹐脾气難於升﹐肺气滯於降﹐而痰飲作矣。除痰者﹐降气淸火治其標﹐補陰利水治其本。滌飲者﹐降气燥濕治其標﹐溫腎利水治其本。﹝柯韻伯﹞

脈候

肝脈軟而散﹐色澤者﹐當病溢飲。﹝《素問》﹞

肺飲不弦﹐但苦喘短气。○支飲﹐亦喘不能臥﹐加短气﹐其脈平也。○脈浮而細滑﹐傷飲。○脈沈者有畱飲。

○咳者﹐其脈弦﹐爲有水。○脈偏弦者﹐飲也。○脈弦數﹐有寒飲﹐冬夏難治。○脈沈而弦者﹐懸飲內痛。○久咳﹐數歲不已﹐其脈弱者可治﹐實大數者死。其脈虛者必苦冒﹐其人本有支飲在胸中故也。﹝《金匱》﹞

按﹕脈弦數之「數」字﹐當是「遲」字﹐始與寒飲理合﹐當攺之。﹝《醫宗金鑑》﹞

選案

微患飲癖三十年。始因夜坐寫文﹐左向伏几﹐是以飲食多墜左邊﹐夜飲又向左臥﹐壯時不覺﹐三五年後﹐覺酒止從左下有聲﹐脇痛食減雜﹐每十餘日﹐必嘔酸水數升﹐暑月止右邊有汗﹐左邊絕無。徧訪名醫﹐間或中病﹐月餘復作。自揣必有囊﹐如水之有科臼﹐不盈科不行。但淸者可行﹐濁者停滯﹐無路決之﹐故積至五七日﹐必嘔而出。脾土惡濕而水則流濕﹐莫若燥脾以去濕﹐崇土以塡科臼﹐乃制蒼術丸﹐服三月而疾除。

﹝許叔微﹞

卷十﹟雜證匯參

咳嗽

經義

黃帝問曰﹕肺之令人咳﹐何也﹖岐伯對曰﹕五臟六腑皆令人咳﹐非獨肺也。帝曰﹕願聞其狀。岐伯曰﹕皮毛者﹐肺之合也。皮毛先受邪气﹐邪气以從其合也。其寒飲食入胃﹐從肺脈上至於肺則肺寒﹐肺寒則外內合邪﹐因而容之﹐則爲肺咳。五臟各以其時受病﹐非其時﹐各傳以與之。○肺咳之狀﹐咳而喘息有音﹐甚則唾血﹔心咳之狀﹐咳則心痛﹐喉仲介介如梗狀﹐甚則咽腫喉痺﹔肝咳之狀﹐咳則兩脇下痛﹐甚則不可以轉﹐轉則兩下滿﹔脾咳之狀﹐咳則右下痛﹐陰陰引肩背﹐甚則不可以動﹐動則咳劇﹔腎咳之狀﹐咳則腰背相引而痛﹐甚則咳涎。帝曰﹕六腑之咳柰何﹖岐伯曰﹕五臟之久咳﹐乃移於六腑。脾咳不已﹐則胃受之﹐胃咳之狀﹐咳而嘔﹐嘔甚則長虫出﹔肝咳不已﹐則膽受之﹐膽咳之狀﹐咳嘔膽汁﹔肺咳不已﹐則大腸受之﹐大腸咳狀﹐咳而遺矢﹔心咳不已﹐則小腸受之﹐小腸咳狀﹐咳而失气﹔腎咳不已﹐則膀胱受之﹐膀胱咳狀﹐咳而遺溺﹔久咳不已﹐則三焦受之﹐三焦咳狀﹐咳而復滿﹐不欲食飲。○秋傷於濕﹐上逆而咳。○秋傷於濕﹐冬生咳嗽。○咳嗽煩冤者﹐是腎气之逆也。○喘咳者﹐是水气並陽明也。○少陰所謂嘔咳上气喘者﹐陰气在下﹐陽气在上﹐諸陽气浮﹐無所根據從﹐故嘔咳上气喘也。○咳嗽上气﹐厥在胸中﹐過在手陽明太陰。﹝《素問》﹞

哲言

咳嗽諸證﹐有風嗽﹑寒嗽﹑濕嗽﹑熱嗽﹑郁嗽﹑勞嗽﹑食積嗽﹑气嗽﹑痰嗽﹑幹嗽﹑血嗽﹑酒嗽﹑久嗽﹑火嗽﹑夜嗽﹑天行嗽。﹝《醫學入門》﹞

咳謂無痰而有聲﹐肺气傷而不淸也。嗽謂無聲而有痰﹐脾濕動而生痰也。咳嗽謂有聲有痰﹐因傷肺气﹐復動脾濕也。﹝《機要》﹞

風寒嗽者﹐鼻塞聲重惡寒﹔火嗽者﹐有聲痰少面赤﹔勞嗽者﹐盜汗出多作寒熱﹔肺脹嗽者﹐動則喘急息重﹔濕嗽者﹐嗽動便有痰聲﹐痰出嗽止。﹝戴復庵﹞

《經》言臟腑皆有咳嗽。嗽屬肺﹐何爲臟腑皆有之﹖蓋咳嗽爲病﹐有自外而入者﹐有自內而發者。風寒暑濕﹐先自皮毛而入﹐皮毛者﹐肺之合﹐故𨿽外邪欲傳髒﹐亦必先從其合而爲嗽﹐此自外而入者也﹔七情鬱結﹐五臟不和﹐則邪火逆上﹐肺爲气出入之道﹐故五臟之邪﹐上蒸於肺而爲嗽﹐此自內而發者也。然風寒暑濕有不爲嗽者﹐蓋所感者重﹐竟傷臟腑﹐不畱於皮毛﹔七情亦有不爲嗽者﹐蓋病尙淺﹐止在本髒﹐未卽上攻。所以傷寒以有嗽爲輕﹐而七情鬱結之嗽﹐久而後見。﹝《張氏醫通》﹞

肺爲華蓋﹐以覆諸髒﹐其二十四空竅﹐虛如蜂窠﹐吸之則滿﹐呼之則虛﹐最喜淸涼﹐不耐煩熱。今心﹑肝﹑脾﹑腎四藏之火熱上炎﹐則隨所吸之气﹐入於竅中﹐則戛戛然而嗽﹐甚至肺葉漧枯﹐不能振舉﹐水精不能四布﹐五經不能並行﹐而成敗證。總緣肺之空竅﹐只受得臟腑中固有元气﹐受不得一分邪气耳。○外感見咳嗽爲輕﹐內傷見咳嗽爲重。﹝《己任編》﹞

咳嗽一證﹐諸家立論太繁﹐以余觀之﹐止惟二證﹕一曰外感﹐一曰內傷﹐而盡之矣。夫外感之咳﹐必由皮毛而入。蓋皮毛爲肺之合﹐而凡外邪襲之﹐則必先入於肺﹐久而不愈﹐自肺而傳於五臟也。內傷之嗽﹐必起於陰分。蓋肺屬燥金﹐爲水之母﹐陰損於下﹐則陽孤於上﹐水涸金枯﹐肺苦於燥﹐肺燥則癢﹐癢則咳不能已也。

總之﹐咳證𨿽多﹐無非肺病﹐而肺之爲病﹐亦無非此二者而已﹐但於二者之中﹐辧陰陽分虛實耳。﹝張景嶽﹞

《內經》﹕「秋傷於濕﹐冬生咳嗽」。此脫文也﹐今特正之。曰﹕夏傷於暑﹐長夏傷於濕﹐秋必瘧。秋傷於燥﹐冬生咳嗽。六气配四時之理﹐燦然明矣。蓋濕者﹐水類也。燥者﹐火類也。濕病必甚於春夏﹐燥病必甚於秋冬。瘧明是暑濕合邪﹐然濕更多於暑﹐何反遺而不言﹖至於咳嗽﹐全是火燥見病﹐何反以爲濕耶﹖﹝諭嘉言﹞

五臟勞咳﹕疲極傷肝﹐咳則左脇引痛﹔勞神傷心﹐咳則咽漧咯血﹔勞力傷脾﹐咳則短气無力﹔叫呼傷肺﹐咳則嘔吐白沫﹐口燥聲嘶﹔房勞傷腎﹐咳則腰背引痛﹐寒熱夜發。

﹝《證治匯補》﹞

先嗽後痢﹐肺虛陽气下陷也﹔先嗽後瘧﹐金衰不能平木也。﹝周愼齋﹞

嗽而復瀉者﹐爲肺移熱於大腸﹐臟腑俱病﹔嗽而發熱不止者﹐爲陰虛火炎。皆難治。﹝《醫方集解》﹞

補編

咳嗽治分四時﹕春气上升﹐潤肺抑肝﹔夏火炎上﹐淸金降火﹔秋濕熱甚﹐淸熱瀉濕﹔冬風寒重﹐解表行痰。﹝《明醫雜著》﹞

咳嗽一證﹐有外感內傷之分﹐陰陽虛實之別。外感之咳﹐因偶受風寒﹐由皮毛而入肺﹐其證頭痛身痛﹐惡寒發熱﹐鼻塞聲重﹐鼻涕气急﹐其脈浮大而緊﹐或弦大而數﹐及素無積勞虛咳之證﹐而忽病咳不已者﹐卽外感之證也。宜用甘桔湯﹐升發肺气﹐使邪從外達﹐疏通肌腠﹐使熱從表散﹐此治外感咳嗽之法也。內傷之咳﹐凡肝腎陰虛於下而木火刑金者﹐其證灑寒潮熱﹐形瘦容減﹐痰多帶血﹐气短喉幹﹐其脈弦大而空﹐或弦細而數﹐及素有酒色勞傷之患﹐而致咳嗽日增者﹐卽內傷勞損陰虧之證也。宜用六味湯﹐補陰斂陽﹐使肺气充實﹐補水保元﹐使虛火歸根﹐此治陰虧咳嗽之法也。又有元陽下虧而水冷金寒者﹐其證畏寒喘促﹐嘔惡泄瀉﹐水泛痰冷﹐腹脹食減﹐其脈細澀而微﹐或浮大而遲﹐及素有下元虛寒之患﹐而漸至咳嗽日甚者﹐卽內傷陽虧勞損之證也。

宜用八味湯﹐溫補眞元﹐使生气上布﹐塡助眞火﹐使陰寒冰消﹐此治陽虧咳嗽之法也。且內傷之咳﹐不獨肺金爲患也﹐《經》謂腎脈從腎上貫肝膈﹐入肺中﹐循喉嚨﹐所以肺金之虛﹐多由腎水之涸﹐而腎與肺又屬子母之髒﹐呼吸相應﹐金水相生﹐苟陰損於下﹐陽孤於上﹐肺苦於燥﹐不咳不已﹐是咳𨿽在肺﹐而根實在腎。柰何近日庸工﹐每遇內傷之咳﹐惟投淸金之藥﹐以爲穩當﹐蓋不知肺受他人之侮﹐我又從而侮之﹐是以治咳而咳愈甚矣。𨿽然﹐更有說焉﹐脾爲倉廩之官﹐後天之本﹐散精與肺﹐有生金之能﹐灌漑四旁﹐有益肺之力。若久咳而滋補無功﹐必須培養脾元﹐補母以及其子。先賢有言﹐補腎不如補脾。誠知肺屬辛金﹐生於己土﹐而歸脾﹑四君之屬所宜急進也。總之﹐外感之咳﹐實中亦有虛﹐宜寓攻於補﹔內傷之咳﹐虛中或挾實﹐宜補水兼淸。外感之咳﹐脈數易治﹐邪退則脈靜﹔內傷之咳﹐脈數難治﹐愈虛則愈數。至於疫後咳嗽﹐熱傷眞陰也﹔瘧痢咳嗽﹐脾胃虧虛也﹔肺癰咳嗽﹐風寒外襲﹐積熱內傷﹐蓄有膿血也﹔肺痿咳嗽﹐金气外泄﹐肺臟內損﹐病劇衰靡也﹔瘡閉咳嗽﹐皮毛之毒﹐內攻肺臟﹐肺受毒害也﹔支飲咳嗽﹐脾胃生痰﹐肺失治節﹐淸肅不行也﹔脹滿咳嗽﹐土不制水﹐浸漬入肺﹐關門不利也﹔哮喘咳嗽﹐內有夙根﹐痰塞肺竅﹐太陰屢困也﹔漧咳無痰﹐气不生精﹐精不化气﹐津液枯涸也。嗽證多端﹐治法各異﹐尢必以補元气爲上策也。﹝《會心錄》﹞

咳爲气逆﹐嗽爲有痰。內傷外感之因甚多﹐不離乎肺臟爲患。若因於風者﹐辛平解之﹔因於寒者﹐辛溫散之﹔因於暑者﹐當與微辛微涼﹐苦降淡滲﹔因於濕者﹐有兼風﹑兼寒﹑兼熱之不同﹐以理肺治胃爲主﹔若因秋燥﹐則諭氏之義最精﹔因於火者﹐以甘寒爲主。至於內因爲病﹐有剛亢之威﹐木扣而金鳴者﹐當淸金制木﹐佐以柔肝入絡﹔若土虛而不生金﹐眞气無所稟攝者﹐有甘涼﹑甘溫二法。又因水虛痰泛﹐元海竭而諸气上衝者﹐則有金水雙收﹐陰陽並補之治﹐或大劑滋塡鎭攝﹐保固先天一气元精。至於飲邪致嗽﹐另有專門﹐兼參可也。

﹝《臨證指南》﹞

外感之嗽﹐與內傷之嗽﹐其所本不同﹐而所治亦異。蓋外感之嗽﹐其來在肺﹐故必由肺以及他髒﹐此肺爲本而他髒爲標也﹔內傷之嗽﹐先因傷他髒﹐故必由他髒以及肺﹐此他髒爲本而肺爲標也。凡治內傷者﹐使不知治他髒而單治肺﹐則眞陰何由以復﹖陰不復則嗽終不愈﹔治外感者﹐使不知治陽而妄治陰﹐則邪气何由以解﹖邪不解則嗽終不停。○外感之嗽﹐其來暴﹔內傷之嗽﹐其來徐。外感之嗽﹐因於寒邪﹔內傷之嗽﹐因於陰虛。外感之嗽﹐可溫可散﹐其治易﹔內傷之嗽﹐宜補宜和﹐其治難。此固其辧也。然或其脈證素弱﹐而忽病外感者有之﹔或其形體素彊﹐而病致內傷者亦有之。此中疑似﹐但於病因脈色中細加詳察﹐自有聲應可證也。○內傷之嗽﹐必皆本於陰分。何爲陰分﹖五臟之精气是也。然五臟皆有精气﹐而又惟腎爲元精之本。肺爲元气之主。故五臟之气分受傷﹐則病必自上而下﹐由肺由脾以極於腎﹔五臟之精分受傷﹐則病必自下而上﹐由腎由脾以極於肺。肺腎俱病﹐則他髒不免矣。所以勞損之嗽﹐最爲難治﹐正以其病在根本而不易爲力也。故欲治上者﹐不在乎上而在乎下﹔欲治下者﹐不在乎下而在乎上。知气中有精﹐精中有气﹐斯可以言虛勞之嗽矣。○一外邪證﹐多有誤認爲勞傷而遂成眞勞者﹐此必其人體气柔弱﹐醫家望之﹐已有成心﹐故見其發熱﹐遂認爲火﹐見其咳嗽﹐遂認爲勞﹐率用滋陰降火等劑。寒邪在表﹐涼藥妄投﹐表裏合邪﹐稽畱不解。俗云﹕傷風不愈變成勞。夫傷風豈能變勞﹐特以庸醫誤治﹐久而不愈﹐不至成勞不已也。○漧咳嗽證﹐在丹溪云乃痰郁火邪在肺中﹐宜用苦梗開之﹐下用補陰降火﹐不已則成勞﹐須用倒倉法﹐此證多因不得志者有之。愚謂此說不然。夫旣云不得志﹐則其憂思內傷﹐豈痰火病乎﹖又豈苦梗倒倉所宜攻乎﹖蓋漧咳嗽者﹐以肺中津液不足枯涸而然。此明系內傷虧損﹐肺腎不交﹐气不生精﹐精不化气﹐所以干澀如此。但其有火﹑無火﹐亦當辧治。若髒平無火者﹐止因肺虛﹐故必先補气﹐自能生精。若髒气微寒者﹐非辛不潤﹐故必先補陽﹐自可生陰。若兼內熱有火者﹐須保眞陰﹐故必先壯水﹐自能制火。若但知消痰開郁﹐將見气愈耗﹐水愈虧﹐未免爲涸轍之鮒矣。﹝張景嶽﹞

一嗽痰卽出者﹐脾濕勝而痰滑也。連嗽十數聲痰不卽出者﹐肺燥勝而痰澀也。嗽而無痰者﹐以甘寒潤其肺。

痰多致嗽者﹐以辛平燥其脾。﹝張路玉﹞

肺胃俱寒﹐郁住皮毛﹐气道不宣﹐則痰內生而作嗽。散寒所以治標﹐溫裏所以治本﹐凡形寒飲冷傷肺者﹐不出二法範圍。若水气射肺而咳者﹐責之膀胱與腎﹐是小靑龍﹑眞武之事也。﹝程郊倩﹞

今人但知肺主皮毛﹐一遇外感風寒﹐槪行溫散﹐不知久則傳裏﹐變爲郁咳﹐遂成勞瘵﹐多由不分內外所因﹐新久之異。夫形寒飲冷﹐新咳痰稠﹐固宜溫散。若气動火炎﹐久咳無痰﹐又當淸熱潤燥﹐溫散在所禁矣。常見勞證每由咳嗽而起﹐治者不究其源﹐印定傷風﹐屢用辛溫﹐卒成不救者有之。﹝《證治匯補》﹞

有肺伏火邪﹐腠理不閉﹐風邪易乘﹐遇感頻發者﹐當兼淸火。若數行解散﹐則重亡津液﹐邪蘊而爲肺癰﹐不可不愼。﹝薛立齋﹞

虛嗽有二﹕日間嗽﹐多吐咯白沫﹐或惡心者﹐爲气虛﹐宜六君湯﹐加款冬花﹑五味子。夜嗽多渴﹐痰不易出﹐或發熱者﹐爲血虛﹐宜六味湯﹐加麥門冬﹑五味子。﹝《馮氏錦囊》﹞

虛火炎上﹐傷肺咳嗽﹐該用熟地黃者﹐先將生地黃代之﹐二﹑三服以淸其肺﹐然後用之。不然﹐則火郁於肺﹐有肺痿之患。﹝羅赤誠﹞

夜嗽日久﹐多屬腎眞虧損﹐火炎水涸﹐津液泛而爲痰﹐須用六味丸加二冬以滋化源。﹝《萬病回春》﹞

肺﹐出气也﹔腎﹐納气也。肺爲气之主﹐腎乃气之根。凡咳嗽暴重﹐引動百骸﹐气從臍下奔逆而上者﹐此腎虛不能納气歸原﹐當以安腎丸主之。毋徒從事於肺﹐此虛則補子之義也。﹝楊仁齋﹞

久嗽﹐有痰者﹐燥脾化痰﹔無痰者﹐淸金降火。蓋外感久則郁熱﹐內傷久則火炎﹐俱須開郁潤燥。七情气逆者﹐順气爲先﹔停水宿食者﹐分導爲要。气血虛者﹐補之斂之﹐不宜妄用澀劑。﹝《醫方集解》﹞

凡病患久嗽聲啞﹐乃是元气不足﹐肺气不滋﹐宜補元气﹐養金潤燥﹐其聲自亮。若虛勞之人﹐則宜滋腎水潤肺金爲本﹐訶子百藥煎收斂以治其標﹐標本兼治﹐此十全也。﹝徐春甫﹞

咳嗽﹐治有斂﹑散二法﹕斂者﹐謂收斂肺气也﹔散者﹐謂解散寒邪也。宜散而斂﹐則將寒邪斂住﹐爲害非輕﹔宜斂而散﹐則走泄正气﹐害亦非小。又如感風咳嗽﹐散後表虛﹐復感寒邪﹐虛邪相乘﹐若欲散風﹐則愈虛其肺﹐若欲收斂﹐則愈滯其邪。當先輕解﹐漸次斂之﹐肺不致虛﹐邪不致滯﹐其嗽自止矣。﹝徐叔拱﹞

頓嗽之證﹐大都肺燥津傷﹐故咳劇痰不易出﹐宜仿淸燥救肺湯大意。其中妙在枇杷葉淸肺降气﹐气下則火降痰順﹐而逆者不逆﹐斯咳漸平矣。此所謂肺苦气上逆﹐急食苦以降之﹐杏仁又在所必需也。﹝方星巖﹞

岐伯𨿽言五臟六腑皆令人咳﹐然其所重﹐全在於肺。蓋皮毛者﹐肺之合也。皮毛先受邪气﹐邪气以從其合﹐其寒飲食入胃﹐從胃脈上至於肺則肺寒﹐肺寒則內外合邪﹐因而客之﹐則爲肺咳。此舉形寒飲冷傷肺之一端﹐以明咳始之因耳。「內外合邪」四字扼要比類之法﹐重在於此。夫形寒者﹐外感風寒也﹔飲冷者﹐內傷飲食也。

風寒無形之邪入內﹐與飲食有形之邪相合﹐畱戀不捨。治之﹐外邪須從外出﹐內邪須從下出﹐然未可表裏並施也。《金匱》五方﹐總不出小靑龍湯爲加減。進而求之暑濕﹐蓋暑濕之外邪內入﹐必與素釀之熱邪相合﹐增其煩咳﹐宜從辛涼解散﹐又當變靑龍爲白虎而兼天水﹑五苓之屬矣。進而求之於火﹐則有君相之合﹐無內外之合﹐以心肺同居膈上﹐心火本易於克制肺金﹐然君火無爲而治﹐恆不自動﹐惟相火從下而上﹐挾君火之威而刑其肺﹐上下合邪﹐爲患最烈。治之亦可從內外合邪之例比擬﹐或引或折﹐以下其火﹐俾不至於燎原耳。於中咳嗽煩冤﹐腎气之逆﹐亦爲上下合邪﹐但濁陰之气﹐上干淸陽﹐爲膈肓遮蔽﹐任其煩冤﹐不能透出﹐亦惟下驅其濁陰而咳自止矣。進而求之於燥﹐或因吐﹑汗而津越於外﹐或因瀉利而陰亡於下﹐或營血衰少﹐不養於筋﹐或精髓耗竭﹐不充於骨﹐乃致肺金日就漧燥﹐火入莫禦﹐咳無止息。此時亟生其津﹐亟養其血﹐亟補其精髓﹐猶可爲也。失此不治﹐轉盼甕干杯罄﹐毛瘁色敝﹐筋急爪枯﹐咳引胸背﹐弔脇疼痛﹐諸气郁﹐諸痿喘嘔﹐種種危候﹐相因而見﹐更有何法可以沃其焦枯耶﹖○風寒外束者﹐華蓋散。遇冷咳發者﹐橘皮半夏湯。○火熱內燔之咳﹐加減瀉白散。

○傷暑之咳﹐自汗脈虛發渴﹐人參白虎湯﹑淸暑益气湯。○傷濕之咳﹐身重脈細痰多﹐五苓散﹑白術湯。濕熱素蘊於中者﹐黃連解毒湯。濕熱素蘊於上者﹐桑皮散。○傷燥之咳﹐痰結气逆血腥﹐杏仁蘿卜子丸﹔淸金潤燥﹐天門冬丸﹑鳳髓湯。○傷腎之咳﹐气逆煩冤﹐牽引腰腹﹐俯仰不得者﹐都气丸。水飲與裏寒合作﹐腹痛下利者﹐眞武湯。○營衛兩虛之咳﹐營虛發熱﹐衛虛惡寒﹐寧肺湯。虛勞之咳﹐五味黃散﹑麥門冬飲。○漧咳無痰﹐火熱內壅﹐首用四物桔梗湯開提之。傷酒熱積者﹐用瓊玉膏滋潤之。色欲過度﹐腎水不升者﹐用八味丸蒸動之。

○內傷之咳﹐治各不同﹕火盛壯水﹐金虛崇土﹐郁甚舒肝﹐气逆理肺﹐食積和中﹐房勞補下。○至於上焦虛寒嘔吐涎沫者﹐用溫肺湯。上﹑中二焦俱虛者﹐用加味理中湯。三焦俱虛者﹐用加味三才湯。○久咳肺痿肺損﹐痰中見血﹐潮熱聲颯者﹐人參養肺湯。久咳宜收澀者﹐人參淸肺湯。○凡治咳﹐不分外感內傷﹐虛實新久﹐襲用淸涼藥﹐少加疏散者﹐因循苟且﹐貽患實深﹐良醫所不爲也。○凡治咳﹐遇陰虛火盛﹐漧燥少痰﹐及痰咯難出者﹐妄用二陳湯﹐轉劫其陰而生大患者﹐醫之罪也。○凡咳而且利﹐上下交徵﹐而罔顧其人中气者﹐十無一起﹐如此死者﹐醫殺之也。○凡邪盛咳頻﹐斷不可用劫澀藥。咳久邪衰﹐其勢不銳﹐方可澀之。誤則傷肺﹐必至咳無休止﹐坐以待斃﹐醫之罪也。○凡屬肺痿﹑肺癰之咳﹐誤作虛勞﹐妄補陰血﹐轉滯其痰﹐因致其人不救者﹐醫之罪也。○凡咳而漸至气髙汗漬﹐宜不俟喘急痰鳴﹐急補其下。若仍治標忘本﹐必至气脫卒亡﹐醫之罪也。

﹝《醫門法律》﹞

脈候

咳嗽須審肺脈虛實。實者﹐浮大有力﹐若沈而滑﹐則痰气盛也。虛者﹐弦大無力﹐若沈細帶數﹐則火郁極也。﹝《醫學入門》﹞

選案

宋徽宗寵妃病痰嗽﹐終夕不寐﹐面浮如盤﹐禦醫李防禦治之不效。忽聞賣嗽藥﹐一文一帖﹐喫了卽得睡。

視其色淺碧﹐試服無他﹐乃取三帖爲一﹐授妃服之﹐是夕嗽止﹐比曉面消。方用蛤粉入靑黛少許﹐淡齏水滴麻油數點﹐每次調服二錢。﹝《本艸綱目》﹞

次霍嬸產後﹐咳嗽發熱﹐喘滿便祕﹐口中水泛﹐心下煎熬﹐血色淡白﹐此腎虛不能攝納﹐血虛不能濡潤也。

醫與人參﹑桔梗﹑貝母益甚。予以六味湯加河車﹑牛膝﹑麥冬﹑五味﹐諸證皆痊。﹝程華仲﹞

一婦體弱﹐咳嗽喘促不能臥﹐已經七日﹐服藥無效﹐脈極數亂﹐綿軟無力。其數亂者﹐乃气喘促之故﹐軟而無力者﹐則脈之眞象也。斷爲肺气虛寒﹐用溫肺湯一劑﹐不喘安臥。再劑全愈。○一人於二月傷風咳嗽起﹐服藥至冬﹐嗽日增劇﹐痰血失音﹐慮成勞證。診脈沈微緩弱﹐右寸更無力。閱方皆天麥冬﹑丹皮﹑地骨皮﹑花粉﹑黑參﹑黃芩﹑貝母﹑枇杷葉﹑旋復花﹑白前﹑桑皮﹑蘇子等項。余曰﹕如此之脈﹐毫無火气﹐柰何猶寒涼不休﹖嗽久肺气不足﹐柰何猶降瀉不已﹖推子受病之初﹐不過風入肺竅﹐開手不用疏利﹐遂用寒潤﹐錮住風邪﹐使不得出﹐是以愈服藥愈增嗽。且肺爲嬌藏﹐畏熱尢畏寒﹐久服寒藥﹐直使金寒水冷﹐致肺成死金而音失矣。

況金之爲物﹐虛則鳴﹐今以寒藥錮其外﹐使寒痰凝結﹐塡塞肺竅﹐虛靈之孔﹐俱被塞實﹐何能出音﹖宜先宣通肺竅﹐使竅開風出﹐再用溫養肺气之法﹐庶幾金復生而音復出也。方用前胡﹑杏仁﹑橘紅﹑細辛﹑蘇梗﹑桔梗﹑甘艸﹑半夏﹑茯苓﹑生薑。服藥一劑﹐是夜嗽減。再與四劑而嗽全愈。後用溫肺湯合六君子湯﹐溫養肺气﹐音亦漸出。﹝吳天士﹞

一人久嗽﹐得藥如水﹐委命待盡。姑乞診之﹐問饑時胸中痛否﹖曰﹕大痛。視其上唇有白點﹐痛發則口角流涎﹐此虫嚙其肺﹐故咳嗽耳。用百部﹑烏梅煎膏與服﹐十日而嗽竟止。家人從淨桶中索得寸白虫數十條﹐自是永不復發。﹝李士材﹞

附方

潤嗽膏治肺燥咳嗽。杏仁去皮四兩﹐柿霜一兩﹐白蜜二兩﹐同研爛蒸透﹐每用三四匙﹐放舌上潤下。此治嗽第一妙方。

周愼齋溫肺湯治肺寒喘嗽。人參﹑旋復花﹑細辛﹑桂心﹑茯苓﹑炙甘艸﹑陳皮﹑半夏﹑桔梗﹑生薑。

吳天士溫肺湯治肺气虛寒﹐咳嗽喘促。人參﹑茯苓﹑橘紅﹑肉桂﹑黃﹑白術﹑炙甘艸﹑半夏﹑炮姜﹑桔梗。

治勞嗽方用雄豬肺一具﹐不見水﹐將肺管朝下﹐掛一宿﹐待血水流去﹐以布揩淨﹐再用川貝母五錢去心﹐京杏仁五錢去皮﹐同研﹐裝入管內﹐綫捆管口﹐淸水煮爛﹐不放鹽。候病患五更醒時﹐將肺一碗與食﹐服二三具卽愈。但不可坐起﹐坐起則肺合﹐開聲則肺亦合。服時﹐病患自以手拍牀沿照會。

又方治勞嗽﹐單煮百合﹐喫法與上同。又煮燕窩一味﹐喫法亦同。

卷十﹟雜證匯參

喘﹝附短气少气﹞

經義

諸痿喘嘔﹐皆屬於上。○故犯賊風虛邪者﹐陽受之﹐陽受之則入六腑﹐入六腑則身熱不時臥﹐上爲喘呼。

○夜行則喘出於腎﹐淫气病肺。有所墮恐﹐喘出於肝﹐淫气害脾。有所驚恐﹐喘出於肺﹐淫气傷心。度水跌僕﹐喘出於腎與骨。○肺﹐手太陰也。是動則病肺脹滿﹐膨膨而喘咳。○肺病者﹐喘咳气逆﹐肩背痛﹐汗出。

○肺之壅﹐喘而兩滿。○腎﹐足少陰也。是動則病饑不欲食﹐咳唾有血﹐喝喝而喘。○腎病者﹐腹大脛腫﹐喘咳﹐身重。○頸脈動﹐喘疾咳﹐曰水。○喘咳者﹐是水气並陽明也。○气有餘則喘咳上气﹐不足則息利少气。

○勞則喘息汗出﹐外內皆越﹐故气耗矣。○陰爭於內﹐陽擾於外﹐魄汗未藏﹐四逆而起﹐起則燻肺﹐使人喘鳴。﹝《素問》﹞

哲言

喘﹐但呼而不能吸﹐出而不納也。哮﹐呼吸不能自由﹐出納畱滯也。短气﹐下气不上續﹐能吸不能呼﹐納而不出也。﹝《醫階辧證》﹞

喘者﹐气爲火所郁而爲痰﹐在肺胃間也。其證有痰逆者﹐有火炎者﹐有陰虛气自少腹而上衝者﹐有气虛而致气短者﹐有水气乘肺者﹐有肺虛挾寒而喘者﹐有肺實挾熱而喘者﹐有驚憂气郁肺脹而喘者﹐有胃絡不和而喘者﹐有腎气虛損而喘者。𨿽然﹐未有不由痰火內郁﹐風寒外束而致也。﹝朱丹溪﹞

喘證﹐有痰喘﹐有气喘﹐有胃虛喘﹐有火炎上喘。痰喘者﹐凡喘便有痰聲。气喘者﹐呼吸急促而無痰聲。

胃虛而喘者﹐擡肩擷肚﹐喘而不休。火炎上而喘者﹐乍進乍退﹐得食則減﹐食已則喘。大槪胃中有實火﹐膈上有稠痰﹐得食入咽﹐墜下其痰﹐喘故卽止﹔稍久﹐食已入胃﹐反助其火﹐痰再升上﹐喘反大作。俗不知此﹐認作胃虛﹐治以燥熱之藥﹐是以火濟火也。﹝戴復庵﹞

气虛發喘者﹐必自汗出。陰虛發喘者﹐疾行則喘甚﹐靜坐則喘息﹐此祕驗也。《金匱》云﹕短气不足以息者﹐實也。此言痰實。《內經》曰﹕言而微﹐終日復言者﹐此气奪也。是言气虛。﹝余午亭﹞

喘證最爲危候﹐治失其要﹐鮮不誤人。欲辧之者﹐亦惟二證而已。所謂二證者﹐一曰實喘﹐一曰虛喘﹐二證相反﹐不可混也。蓋實喘者有邪﹐邪气實也﹔虛喘者無邪﹐元气虛也。實喘者﹐气長而有餘﹔虛喘者﹐气短而不續。實喘者﹐胸脹气粗﹐聲髙息湧﹐澎澎然若不能容﹐惟呼出爲快也﹔虛喘者﹐慌張气怯﹐聲低息短﹐惶惶然若气欲斷﹐提之若不能升﹐吞之若不相及﹐勞動則甚﹐而急促似喘﹐但得引長一息爲快也。此其一爲眞喘﹐一爲似喘。眞喘者﹐其責在肺﹔似喘者﹐其責在腎。何也﹖蓋肺爲气之主﹐腎爲气之根。肺主皮毛而居上焦﹐故邪气犯之﹐則上焦气壅而爲喘。气之壅滯者﹐宜開宜破也。腎主精髓而在下焦﹐若眞陰虧損﹐精不化气﹐則上下不交而爲促。促者﹐斷之基也。气旣短促而再加消散﹐如壓卵矣。且气盛有邪之脈﹐必滑數有力﹔气虛無邪之脈﹐必微弱無神﹐此脈候之不同也。其有外見浮洪﹐或芤大至極﹐而稍按卽無者﹐此無根之脈也。或往來弦甚﹐而極大極數﹐全無和緩者﹐此胃气之敗也。但脈之微弱者﹐眞虛易知﹔脈之浮空弦搏者﹐假實難辧。微弱猶順而易醫﹐浮空最險而多變。若弦彊之甚﹐則爲眞髒﹐眞髒已見﹐不可爲矣。

﹝張景嶽﹞

補編

咳而上气﹐此爲肺脹。其人喘﹐目如脫狀﹐脈浮大者﹐越婢加半夏湯主之。○肺脹﹐咳而上气﹐煩躁而喘﹐脈浮者﹐心下有水﹐小靑龍加石膏湯主之。﹝《金匱》﹞

喘証之因﹐在肺爲實﹐在腎爲虛。實之寒者﹐必挾凝痰宿飲﹐上干阻气﹐如小靑龍﹑桂枝加朴杏之屬也﹔實而熱者﹐不外蘊伏之邪﹐蒸痰化火﹐有麻杏甘膏﹑葦莖之治也。虛者有精傷﹑气脫之分﹐塡精以濃﹑濃之劑﹐必兼鎭攝﹐腎气加沈香﹐都气入靑鉛﹐從陰從陽之異也﹔气脫則根浮﹐吸傷元海﹐危亡可立而待﹐思艸木之無情﹐剛柔所難濟﹐又有人參﹑河車﹑五味﹑石英之屬﹐急續眞元﹐挽回頃刻。更有中气虛餒﹐土不生金而喘者﹐則用人參建中。層次輕重之間。絲絲入扣﹐學人宜深玩而得焉。﹝《臨證指南》﹞

喘者﹐促促气急不能平臥也。外感邪入而爲喘﹐屬肺受風寒﹐其來暴﹐其脈實﹐其人彊壯﹐數日之間﹐忽然气壅喘咳﹐乃肺經受病﹐藥宜甘桔湯加減。此屬實喘也。若內傷作喘﹐其來漸﹐其脈虛﹐其人倦怠﹐或因病後﹐或因咳久﹐而喘促漸甚﹐乃腎元虧損﹐腎气不納而上出於肺﹐肺爲門戶而主气﹐腎气上衝﹐肺不能主﹐出多入少﹐又肺葉脹大﹐不能收斂﹐臥則葉向脊上﹐阻塞气道之路﹐因而喘咳更甚矣。此屬虛喘也﹐治宜大補肺腎之原。第內傷之喘﹐有陰虛陽虛之異﹕如面赤口渴﹐大便祕﹐屬陰虛﹔如面白不渴﹐大便泄﹐手足冷﹐屬陽虛。陰虛者﹐六味湯加麥冬﹑沙參﹑玉竹﹑阿膠﹑童便之屬﹔陽虛者﹐八味湯加人參﹑河車﹑枸﹑菟﹑杜仲﹑鹿膠之屬。然陰虛作喘﹐補陰是矣﹐第陰中有陽﹐若服六味湯不應﹐又宜加人參﹑枸﹑菟﹑杜仲﹑河車﹐取陰陽互根之義也。陽虛作喘﹐補陽是矣﹐第陽中有陰﹐若服八味湯不應﹐又宜加沙參﹑麥冬﹑玉竹﹑童便﹐取陰陽相濟之義也。﹝《會心錄》﹞

實喘之證﹐以邪實在肺也。肺之實邪﹐非風寒卽火邪耳。蓋風寒之邪﹐必受自皮毛﹐所以入肺而爲喘﹔火之熾盛﹐金必受傷﹐故亦病肺而爲喘。治風寒之實喘宜溫散﹐治火熱之實喘宜淸涼。○虛喘之證﹐無非由气虛耳。气虛之喘﹐十居七﹑八﹐但察其外無風邪﹐內無實熱者﹐卽皆虛喘之證。若脾﹑肺气虛者﹐不過在中﹑上二焦﹐化源未虧﹐其病猶淺。若肝腎气虛﹐則病出下焦﹐而本末俱病﹐其病則深﹐速救其根﹐接助眞气﹐庶可回生。○其有久病而加喘者﹐或久服消痰散气等劑而加喘者﹐或上爲喘嗽而下爲泄瀉者﹐或婦人產後亡血﹐營气暴竭﹐孤陽無根據而爲喘者﹐凡此皆爲孤陽絕陰剝極之候﹐均爲難治。﹝張景嶽﹞

《經》云﹕諸痿喘嘔﹐皆屬於上。又云﹕諸逆衝上﹐皆屬於火。故河間敍喘病在於熱條下。華佗云﹕肺气盛爲喘。《活人》云﹕气有餘則喘。後世集證類方﹐不過遵此而已。獨王海藏辧云﹕气盛當認作气衰﹐有餘當認作不足。使肺气果盛與有餘﹐則淸肅下行﹐豈復爲喘﹖以其火入於肺﹐炎鑠眞陰﹐衰與不足而爲喘焉。

所言盛與有餘者﹐非肺气盛也﹐肺中之火盛也。此辧超出前人﹐發千古之精奧。惜乎𨿽啟其端﹐然未竟其火之所由來。愚謂火之有餘﹐水之不足也﹔陽之有餘﹐陰之不足也。凡諸逆衝上之火﹐皆下焦衝任相火出於肝腎者也。腎水虛衰﹐相火偏勝﹐壯火食气﹐銷鑠肺金﹐烏得而不喘耶﹖丹溪云﹕喘有陰虛﹐火自少腹而上﹐宜四物湯加靑黛﹑竹瀝﹑陳皮﹐入童便煎服。如挾痰喘者﹐四物加枳殼﹑半夏﹐補陰以化痰。夫謂陰虛發喘﹐亦發前人之所未發。但如此治法﹐實流獘於後人。蓋陰虛者﹐腎中之眞陰虛也﹐豈陰血之謂乎﹖其火起者﹐下焦龍雷之火也﹐豈寒涼所能降乎﹖其間有有痰者﹐有無痰者。有痰者﹐水挾木火而上也﹐豈竹瀝﹑枳﹑半之能化乎﹖須用六味地黃湯加麥冬﹑五味﹐以壯水之主﹐則水升火降而喘自定矣。○又有一等似火非火﹑似喘非喘者。

《經》曰﹕少陰所謂嘔咳上气喘者﹐陰气在下﹐陽气在上﹐諸陽气浮﹐無所根據歸﹐故上气喘也。又云﹕胃絡不和﹐喘出於陽明之气逆﹔眞元耗損﹐喘出於腎气之上奔。其人平日若無病﹐但覺气喘﹐乃气不歸原也。視其外證﹐肢厥面赤﹐煩躁惡熱﹐乃命門眞元之火離其宮而不歸。察其脈﹐兩寸𨿽浮大而數﹐兩尺則微而無力﹐不知者以其有火也﹐用涼藥淸之﹐以其喘急難禁也﹐佐以四磨之類寬之﹐下咽稍快﹐少頃依然﹐豈知寬一分更耗一分。何也﹖蓋陰虛致喘﹐去死不遠﹐幸幾希一綫﹐牽帶命門之根。善治者﹐能求其緒﹐而以助元接眞鎭墜之藥﹐俾其返本歸原。先以八味丸﹑安腎丸﹑養正丹煎生脈散送下﹐覺气稍定﹐然後以大劑參﹑加故紙﹑阿膠﹑牛膝等﹐以鎭於下。又以八味加河車爲丸﹐日夜遇饑吞服﹐遠房幃﹐絕色欲﹐經年積月﹐方可保全。不守此禁﹐終亦必亡。○有一等火郁之證﹐六脈俱澀﹐甚至沈伏﹐四肢悉寒﹐甚至厥逆﹐气促而喘﹐卻似有餘。然脈不緊數﹐欲作陰虛﹐而按尺鼓指﹐此爲蓄郁已久﹐陽气拂遏﹐不能營運於表﹐以致身冷脈微﹐而悶亂喘急。此時不可以寒藥下之﹐又不可以熱藥投之﹐惟逍遙散合左金丸之類﹐宣散蓄熱﹐得汗而愈。後以六味丸養陰和陽﹐所謂火郁發之﹐木郁達之是也。﹝趙氏《醫貫》﹞

治喘之法﹐眞知其寒者﹐則用靑龍湯等﹔眞知其風者﹐則用防風湯等﹔眞知其暑者﹐則用淸暑益元散等﹔眞知其濕者﹐則用勝濕湯等﹔眞知其火與燥者﹐則用梔連湯等。此皆外感之治法也。若內傷諸喘﹐血虛者四物湯﹐陰精不足地黃丸﹐元气不足參橘煎合四君子湯。﹝《證因脈治》﹞

治喘大法﹐外邪則散之﹐气郁則開之﹐痰則豁之﹐火則淸之﹐停飲者吐之﹐脾虛者溫之。气虛而火入於肺者﹐補气爲先﹔陰虛而火來乘金者﹐壯水爲亟。水寒火不歸經者﹐導龍入海﹔腎虛水邪泛溢者﹐逐水下流。

﹝《證治匯補》﹞

脈候

喘證﹐脈滑手足溫者生﹐脈澀四肢寒者死。脈宜浮遲﹐不宜急數。﹝《脈經》﹞

上气脈數﹐身熱不得臥者死。上气面浮﹐脈浮大者死。右寸脈實而緊﹐爲肺感寒邪。亦有六脈沈伏者﹐並宜發散﹐則熱退喘止。﹝《證治匯補》﹞

選案

楝友昔病脇痛﹐痰湧气喘﹐形瘦﹐脈澀歇至。審其中虛﹐每劑用人參七錢﹐漸加至一兩而愈。又汪如江腹脹气急喘嗽﹐彼畏參不敢用﹐予陰加參三錢﹐一帖喘嗽俱定。卽此二證﹐其他可知。緣痰因气運而行﹐中气旣虛﹐不能健運﹐則痰滯矣。痰滯則肺竅不能流通而喘作矣。故須大補其气﹐肺气實則流通﹐痰因之流利而喘定矣。此治本之法也。﹝吳篁池﹞

一人病喘﹐聲如雷﹐診脈浮數﹐肺部尢鼓指﹐所服皆溫補之劑。謂曰﹕肺有實熱﹐非涼不可。用二冬甘露飲﹐喘定安臥。﹝程華仲﹞

韓順溪內子患喘證月餘﹐服破气寬胸豁痰淸火等藥﹐不效﹐發表利水亦不應。其疾轉急﹐稍動則喘難休息﹐診之六脈細數而面赤戴陽。用大劑六味地黃湯﹐加靑鉛兩許﹐一服而緩﹐二服而止。﹝《張氏醫通》﹞

一商日遊狹斜﹐忽患奇證﹐心胸脹大﹐身汗气喘﹐不能坐臥﹐晝夜惟行步﹐不能暫停﹐兩手虛空浮拍。醫咸不知其證﹐無所措手。予診脈浮而微﹐右寸似無﹐方用人參五錢﹑生薑十片﹐水煎﹐頻頻緩服﹐喘急少安﹐能以就枕。再服遂愈。人以爲奇而問焉﹐予曰﹕人之五臟﹐他髒虛則瘦小而實則丰隆﹐惟肺不然﹐愈虛愈大。

豕畜亦然﹐養之不肥﹐其肺必大。蓋六畜無七情﹐惟有气病﹐以肺主气﹐人之肺亦相類﹐虛則大﹐大則開而不斂﹐所以手拍不能坐臥﹐汗出而喘不休也。人參補肺定喘﹐肺實則收斂而汗自止矣。又問生薑何以用至十大片﹖曰﹕此五行生克之理。方其肺金虛時﹐肝木彊盛﹐肝主筋﹐寡於所畏﹐是以手足動搖。天生五味以養五臟﹐肺屬金喜辛﹐生薑味辛﹐用佐人參﹐引經補肺以制肝耳。﹝程星海﹞

附短气少气

喘與气短不同﹐喘者﹐促促气急﹐喝喝息數﹐張口擡肩﹐搖身擷肚﹔短气者﹐呼吸𨿽數而不能接續﹐似喘而不擡肩﹐似呻吟而無痛楚﹐呼吸𨿽急而無痰聲。宜詳辧之。○愚按﹕喘與短气﹐分則短气是虛﹐喘是實。

然而喘多有不足者﹐短气間有有餘者。新病亦有本虛者﹐不可執論也。﹝《趙氏醫貫》﹞

短气者﹐息促似喘非喘也。少气者﹐气少不足以言也。○短气少气﹐治法亦有異也﹕短气仍有虛﹑有實﹐有補﹑有瀉﹔少气則純不足﹐治惟有補而已。﹝《赤水玄珠》﹞

仲景論短气皆屬飲。《金匱》云﹕夫短气有微飲﹐當從小便去之。又云﹕咳逆倚息﹐短气不得臥﹐其形如腫﹐謂之支飲。又云﹕支飲亦喘而不得臥﹐加短气﹐其脈平也。又云﹕膈上有畱飲﹐其人气短而渴﹐四肢歷節痛。脈沈者有畱飲。又云﹕肺飲不弦﹐但苦喘短气。﹝《證治準繩》﹞

《金匱》云﹕短气有微飲﹐當從小便去之﹐苓桂術甘湯主之﹐腎气丸亦主之。仲景並出二方﹐分呼﹑吸之短而治﹐妙義益彰。呼气之短﹐用苓桂術甘湯以通其陽﹐陽气化則小便能出矣﹔吸气之短﹐用腎气丸以通其陰﹐腎气通則小便之關門利矣。﹝趙以徳﹞

卷十﹟雜證匯參

哮

哲言

哮以聲響言﹐喘以气息言。又喘促而喉中如水雞聲者謂之哮﹐气促而連續不能以息者謂之喘。﹝《醫學正傳》﹞

哮卽痰喘之久而常發者。因內有壅塞之气﹐外有非時之感﹐膈有膠固之痰﹐三者相合﹐閉拒气道﹐搏擊有聲﹐發爲哮病。﹝《證治匯補》﹞

哮與喘相類﹐但不似喘開口出气之多﹐而有呀呷之音。呷者口開﹐呀者口閉﹐開口閉口﹐盡有其聲﹐呷呀二音﹐合成哮字﹐以痰結喉間﹐與气相擊故也。﹝《證治準繩》﹞

哮有夙根﹐遇寒則發﹐或遇勞而發者﹐亦名哮喘。未發時以扶正爲主﹐旣發時以攻邪爲主。扶正須辧陰陽﹐陰虛者補其陰﹐陽虛者補其陽。攻邪者須分微甚﹐或散其風﹐或溫其寒﹐或淸其痰火。然發久者气無不虛﹐宜於消散中酌加溫補﹐或於溫補中量加消散。總須以元气爲念﹐必使元气漸充﹐庶可望其漸愈。若攻之太過﹐未有不日甚而危者。﹝張景嶽﹞

哮與喘微有不同﹐其証之輕重緩急亦異。蓋哮多有兼喘﹐而喘有不兼哮。要知喘証之因﹐若由外邪壅遏而致者﹐邪散則喘自止﹐後不復發﹐此喘証之實者也﹔若因根本有虧﹐腎虛气逆﹐濁陰上衝而喘者﹐此不過一﹑二日之間﹐勢必危篤﹐用藥亦難奏功﹐此喘証之虛者也。若夫哮證﹐亦由初感外邪﹐失於表散﹐邪伏於裏﹐畱於肺兪﹐故頻發頻止﹐淹纏歲月﹐更有痰哮﹑咸哮﹑醋哮﹐過食生冷及幼稚天哮諸證﹐大槪以溫通肺臟﹐下攝腎眞爲主。久發中虛﹐又必補益中气。其辛散苦寒﹐豁痰破气﹐在所不用。此證若得鍼灸之醫﹐按穴灸治﹐尢易除根﹐然難遇其人耳。○宿哮沈痼﹐起病由於寒入背兪﹐內合肺系﹐宿邪阻气阻痰。

病發﹐喘不得臥﹐譬之宵小潛伏裏﹐若不行動犯竊﹐難以彊執。𨿽治當於病發﹐投以搜逐﹐而病去必當養正。

﹝《臨證指南》﹞

哮喘遇冷則發﹐其證有二﹕一者屬中外皆寒﹐治宜參蘇溫肺湯﹔二者屬寒包熱﹐治宜越婢加半夏湯﹐或於未寒時先用承气湯下其熱﹐至冬寒時﹐無熱可包﹐自不發作。﹝《醫學綱目》﹞

別有哮證﹐似喘而非﹐呼吸有聲﹐呀呷不已。良由痰火郁於內﹐風寒束其外﹐或因坐臥寒濕﹐或因酸鹹過食﹐或因積火燻蒸﹐病根深久﹐難以卒除。避風寒﹐節濃味﹐禁用涼劑﹐恐風邪難解﹔禁用熱劑﹐恐痰火易升。

理气疏風﹐勿亡根本﹐爲善治也。﹝《醫宗必讀》﹞

哮喘一證﹐古無良方﹐蓋因其病有痰有火﹐有血虛﹐有眞陰涸竭。若竟消痰淸火﹐病未減而元气日虧。若欲補原﹐又有助火滯痰之害。惟前明易思蘭一方﹐標本兼治﹐深得其情。﹝王協中﹞

選案

文學顧明華﹐十年哮嗽﹐百藥無功。診其兩寸﹐數而澀。余曰﹕澀者﹐痰火風寒﹐久久盤踞﹐根深蒂固矣。

須補養月餘﹐行吐下之法。半年之間﹐凡吐下十次﹐服補藥百餘劑﹐遂愈。更以補中益气湯﹐加雞子﹑秋石爲丸﹐服年許﹐不復發。﹝李士材﹞

附方

治哮喘方立方本旨﹐以二陳治痰﹐梔豉淸火﹐當歸養血﹐熟地滋陰﹐金沸咸能潤下﹐海石咸以消痰﹐重以鎭下。熟地五錢﹐當歸一錢﹐茯苓﹑橘紅﹑半夏﹑金沸艸﹑麥冬各錢半﹐甘艸五分﹐黑山梔一錢﹐淡豆豉一錢﹐海石二錢。

又法治久哮﹐用生薑汁漿布衫背心﹐貼肉穿之﹐易數次﹐甚效。

卷十﹟雜證匯參

喑

經義

帝曰﹕人之卒然憂恚而言無音者﹐何道之塞﹖何气出行﹖使音不彰﹐願聞其方。少師曰﹕咽喉者﹐水谷之道也。喉嚨者﹐气之所以上下者也。會厭者﹐音聲之戶也。口唇者﹐音聲之扇也。舌者﹐音聲之機也。懸雍垂者﹐聲音之關也。頏顙者﹐分气之所泄也。橫骨者﹐神气所使主發舌者也。是故厭小而疾薄﹐則發气疾﹐其開闔利﹐其出气易。其厭大而濃﹐則開闔難﹐其出气遲﹐故重言也。人卒然無音者﹐寒气客於厭﹐則厭不能發﹐發不能下至﹐其開闔不致﹐故無音。﹝《靈樞》﹞

哲言

虛勞音啞者﹐喉喑也﹐由火熱燻灼所致。中風音啞者﹐舌喑也﹐乃風中廉泉或心﹑脾﹑腎之絡﹐以心脈系舌本﹐脾脈絡舌旁﹐腎脈循喉嚨挾舌本故耳。

風中髒者﹐心神昏昧而不能言﹐但噫嘻作聲。風痰者﹐舌本彊硬而不能言。風熱者﹐舌縱大滿口而不能言。

寒中三陰者﹐舌短縮而不能言。內虛者﹐語言蹇澀而不明。勞嗽者﹐眞气損傷﹐不能上通心肺﹐而語聲不出。

亡血者﹐三陰脈虛而不能作聲。叫號失音者﹐風入會厭而不能開闔作聲。咳嗽失音者﹐痰壅肺孔而不能出聲。舌喑者﹐喉中有聲而舌不能轉掉。

喉喑者﹐喉不出聲而舌能轉掉。﹝《醫階辧證》﹞

有內熱痰郁﹐窒塞肺金﹐聲啞不出﹐及久咳气傷而散者﹐此內因也﹔有外受風寒﹐束其內熱﹐嗽而聲啞者﹐此外因也﹔有爭競號叫﹐或歌唱傷气﹐而聲不出者﹐此不內外因也。﹝《三因方》﹞

音聲之發﹐腎主之。腎者﹐水也。水流則有聲﹐常也。或激之鳴則變矣﹐如胃中大熱而譫語是也。水止則無聲﹐如重身九月而喑﹐胞脈閉塞是也。水涸則無聲﹐如腎損失音是也。○室女有無故而喑者﹐月閉也﹐亦胞脈絕也。重身有胞脈絕者﹐月閉亦有胞脈絕者﹐皆瘀血阻塞少陰通舌本之道也。不治則成石瘕﹐可導而下之。﹝《醫參》﹞

方書將失音與不能言合爲一證﹐豈知失音者﹐舌能轉運﹐喉中則寂然無聲也﹔不能言者﹐舌彊不能轉運﹐喉中格格難出﹐其聲自在也。余以無聲解之﹐自難與不能言者混呼矣。﹝《說疫》﹞

人有一生不能言者﹐此肺竅窒塞﹐腎气不能上通於咽﹐如管鑰之固閉其竅﹐不能通呼吸之气也。﹝《見聞錄》﹞

凡五臟之病﹐皆能爲喑。憂思積慮﹐久而致喑者﹐心病也。驚恐憤郁﹐卒然致喑者﹐肝病也。風寒外襲﹐火燥刑金﹐咳嗽而致喑者﹐肺病也。饑飽疲勞﹐致敗中气﹐而喘促爲喑者﹐脾病也。酒色過傷﹐欲火燔灼﹐以致陰虧而盜气於陽﹐精竭而移槁於肺﹐肺燥而嗽﹐嗽久而喑者﹐腎水枯涸也。舌爲心之苗﹐心病則舌不能轉﹐此心爲聲音之主也。聲由气而發﹐肺病則气奪﹐此肺爲聲音之戶也。腎藏精﹐精化气﹐精虛則無气﹐此腎爲聲音之根也。經曰﹕言而微﹐終日乃復言者﹐此气之奪也。而況無聲者乎﹖是知聲音之病﹐𨿽由五臟﹐而實惟心之神﹑肺之气﹑腎之精三者爲之主耳。然人以腎爲根蒂﹐由精化气﹐由气化神﹐使腎气一虧﹐則元陽衰弱﹐所以聲音之標在心﹑肺﹐而聲音之本則在腎。觀之《經》曰﹕陽盛已衰﹐故爲喑也。內奪而厥﹐則爲喑痱。然則腎爲聲音之根﹐信非謬矣。○喑啞之病﹐當知虛實。實者﹐其病在標﹐因竅閉而喑也﹔虛者﹐其病在本﹐因內奪而喑也。竅閉者﹐有風寒之閉﹐外感證也﹔火邪之閉﹐熱乘肺也﹔气逆之閉﹐肝气彊也。風閉者可散而愈﹐火閉者可淸而愈﹐气閉者可順而愈﹐此皆實証之易治也。內奪者﹐有色欲之奪﹐傷其腎也﹔憂思之奪﹐傷其心也﹔驚恐之奪﹐傷其膽也﹔饑餒疲勞之奪﹐傷其脾也。此非各求其屬而大補元气﹐安望其嘶敗者復完﹐而殘損者復振乎﹗此皆虛証之難治也。然猶有難易之辧者﹐則辧其久暫﹐辧其病因﹐乃可悉焉。蓋暫而近者易﹐漸而久者難﹔脈緩而滑者易﹐脈細而數者難﹔素無損傷者易﹐積有勞怯者難﹔數劑卽開者易﹐久藥罔效者難。此外復有號叫歌哭﹐及因熱飲冷﹐暴吸風寒而致喑者﹐乃又其易者也。若是者﹐但知養息﹐則弗藥可愈。﹝張景嶽﹞

夫發聲之本在腎﹐其標在肺。病有虛實﹐由咳嗽而起者居多。或肺有燥火﹐外感寒邪﹐火气郁遏而喑者﹔有肺金燥甚﹐木火上炎﹐咽漧喉痺而喑者﹔有風熱痰涎﹐壅遏肺竅而喑者﹔有嗔怒叫號﹐致傷會厭而喑者﹔亦有龍相之火上炎﹐淩爍肺金﹐久咳而喑者﹔有內奪而厥﹐則爲喑痱﹐此腎虛也。金空則鳴﹐金實則無聲﹐金破碎亦無聲﹐此三言足以該之矣。有邪者﹐肺家實也﹔無邪者﹐久咳損肺﹐金碎無聲也。治法﹕有寒者散寒﹐有火者淸火﹐有風痰者則祛風豁痰。若龍相上炎灼肺者﹐宜金水同治。若暴中之喑﹐屬少陰之虛﹐宜峻補肝腎﹐或兼治痰火。用藥總宜甘潤﹐不宜苦燥。﹝《臨證指南》﹞

失音大都不越於肺﹐然以暴病得之﹐爲邪鬱气逆﹔久病得之﹐津枯血槁。蓋暴喑總是寒包熱邪﹐或本內熱而後受寒﹐或先外感而食寒物﹐並宜辛涼和解﹐稍兼辛溫散之。若咽破聲嘶而痛﹐是火邪遏閉傷肺﹐昔人所謂金實不鳴﹑金破亦不鳴。治用生脈散合六味丸﹐所謂壯水之主﹐以制陽光也。﹝張路玉﹞

風寒之邪﹐客於肺中﹐滯而不發﹐故喑。宜服發散之藥﹐不必治喑。以蘇梗﹑荊芥各二錢﹐研汁﹐入酒半盞和服﹐效。﹝《千金方》﹞

時令病﹐昏冒不能言語﹐承气湯主之。《經》云﹕大腸之脈散舌下。大腸燥結﹐熱气上蒸心肺﹐肺與大腸相表裏﹐以承气湯下去熱結﹐自能言耳。﹝蕭愼齋﹞

大驚入心﹐則敗血頑痰塡塞心竅﹐故喑不能言。治宜蜜陀僧散﹑遠志丸﹑茯神丸。﹝《仁齋直指》﹞

脈候

搏陰爲喑。○心脈搏堅而長﹐當病舌捲不能言。﹝《素問》﹞

選案

一小兒吐瀉利﹐小便過多﹐以致脾虛不欲飲食。治用益黃散﹐服效。數日後﹐忽爾不語﹐知其脾气已復﹐腎气尙虛。投以地黃丸數劑﹐遂能言。於是益信聲音之根出於腎也﹐不誣。﹝錢仲陽﹞

一人力田辛苦﹐饑食驟飽﹐倦臥﹐醒後喑不能言。此勞倦傷脾﹐饑飽傷胃﹐陽明之气遏而不升﹐津液不行﹐賁門壅澀﹐故言語不能出。以補中益气湯與服十劑﹐偶午睡覺﹐通身汗出﹐言語如常。﹝髙鼓峯﹞

卷十﹟雜證匯參

驚恐怔忡

﹝附戰栗顫振﹞

經義

東方靑色﹐入通於肝﹐其病發驚駭。○肝脈驚暴﹐有所驚駭。○肝气虛則恐﹐實則怒。○肝虛則目KTKT無所見﹐耳無所聞﹐善恐﹐如人將捕之。○陽明所謂甚則厥﹐惡人與火﹐聞木音則惕然而驚。○諸病腫﹐疼酸驚駭﹐皆屬於火。○驚則心無所倚﹐神無所歸﹐慮無所定﹐故气亂矣。○憂愁恐懼則傷心。

○心怵惕思慮則傷神﹐神傷則恐懼自失。○腎在志爲恐﹐恐傷腎﹐思勝恐。○恐懼不解則傷精﹐精傷則骨酸痿厥﹐精時自下。○憂恐忿怒則傷气。○恐則精卻﹐卻則上焦閉﹐閉則气還﹐還則下焦脹﹐故气下行矣。﹝《素問》﹞

哲言

驚悸者﹐忽若有驚﹐惕惕然心中不安﹐其動也﹐有時。怔忡者﹐心中惕惕然動搖不靜﹐其作也﹐無時。﹝《醫學正傳》﹞

有觸而心動曰驚。無驚而自動曰悸﹐卽怔忡也。﹝李東垣﹞

恐與驚悸相似而實非也。子和云﹕驚者爲自不知﹐恐者爲自知故也。蓋驚者聞響卽驚﹐恐者心中恍恍然自知﹐如人將捕之狀﹐及不能獨自坐臥﹐須人伴侶﹐或夜須燈照者是也。○臟腑之恐有四﹕一曰腎﹐《經》云﹕在髒爲腎﹐在志爲恐。又云﹕精气並於腎則恐。二曰肝膽﹐《經》云﹕肝藏血﹐血不足則恐。戴人曰﹕膽者﹐敢也﹐驚怕則膽傷矣。蓋肝膽實則怒而勇敢﹐肝膽虛則善恐而不敢也。三曰胃﹐《經》云﹕胃爲恐。四曰心﹐《經》云﹕心怵惕思慮則傷神﹐神傷則恐懼自失。﹝《赤水玄珠》﹞

驚怖﹐卽驚恐怖懼也﹐恐亦懼也﹐於義並同。凡連稱其名以爲提綱者﹐多是一陰一陽對待而言。如喜怒並稱者﹐喜出於心﹐心居於陽﹐怒出於肝﹐肝居於陰﹔志意並稱者﹐志是靜而不移﹐意是動而不定﹐靜則陰也﹐動則陽也﹔驚恐並稱者﹐驚因觸於外事﹐內動其心﹐心動則神搖﹐恐因惑於外事﹐內慊其志﹐志慊則精卻。是故《內經》謂﹕驚則心無所倚﹐神無所歸﹐慮無所定﹐故气亂矣。恐則精卻﹐卻則上焦閉﹐閉則气還﹐還則下焦脹﹐故气下行矣。又謂﹕嘗貴後賤﹐嘗富後貧﹐悲憂內結﹐至於脫營失精﹐病深無气﹐則灑然而驚。此類皆是病從外事觸動內之心神者也。若夫在身之陰陽盛衰而致驚恐者﹐驚是火熱灼動其心﹐心動則神亂﹐神用無方﹐故驚之變態不一﹐隨其所之﹐與五神相應而動。肝藏魂﹐魂不安則驚駭。肺藏魄﹐魄不安則驚躁。脾藏意﹐意不專則驚惑。腎藏志﹐志慊則驚恐。胃𨿽無神﹐然爲五臟之海﹐諸熱歸之﹐則發驚狂﹐聞木音惕然心動也。

恐者﹐是熱傷其腎﹐腎傷則精虛﹐精虛則志不足﹐志本定而不移﹐故恐亦無他狀。《內經》於驚之病邪者﹐有火熱二淫司天在泉勝復之气﹐有各經熱病所致﹐有三陽積並﹐有气並於陽﹐皆爲驚病。故病機統而言曰﹕諸病驚駭﹐皆屬於火也。於恐之病邪者﹐有積气並於腎則恐﹐有血不足則恐﹐有陰陽相搏則恐﹐有胃气熱腎气弱則恐﹐然於肝之驚恐互相作者﹐以其髒气屬陽居陰﹐納血藏魂﹐魂不安則神動﹐神動則驚﹔血不足則志慊﹐志慊則恐。故二者肝臟兼而有之。似此之類﹐於火熱二淫屬感邪之外﹐餘者之驚恐﹐皆因人气之陰陽所動而內生者也。○驚恐二病﹐與內外所因﹐其治法同乎﹖異乎﹖曰﹕驚則安其神﹐恐則定其志﹐治當分陰陽之別﹐何得而同也﹖夫易之爲卦﹐坎離交而後爲旣濟。人以五臟應之﹐心爲離火﹐內陰而外陽。腎爲坎水﹐內陽而外陰。

內者是主﹐外者是用。又內主者五神﹐外用者五气。是故心以神爲主﹐陽爲用﹔腎以志爲主﹐陰爲用。陽則气也火也﹐陰則精也水也。及乎水火旣濟﹐全在陰精上奉﹐以安其神﹔陽气下藏﹐以定其志。不然﹐則神搖於內﹐陽气散於外﹐志惑於中﹐陰精走於下。旣有二髒水火之分﹐治法安得無少異﹖所以驚者先安其神﹐然後散亂之气可斂﹐气斂則陽道行矣。恐者先定其志﹐然後走失之精可固﹐精固則陰气用矣。爲外事驚者﹐𨿽子和氏謂驚者平之﹐平﹐常也﹐使病者時時聞之習熟﹐自然不驚。固是良法﹐不若使其平心易气以先之﹐而後以藥平其陰陽之盛衰﹐則神可安志可定矣。﹝《推求師意》﹞

怔忡之病﹐心胸築築振動﹐惶惶惕惕﹐無時得安者是也。然古無是名﹐其在《內經》則曰﹕胃之大絡﹐名曰虛裏﹐出於左乳下﹐其動應衣﹐宗气泄也。在越人﹑仲景則有動气在上下左右之辧﹐云諸動气皆不可汗下者是也。凡此者﹐卽皆怔忡之類﹐此證惟陰虛勞損之人乃有之。蓋陰虛於下﹐則宗气無根而气不歸原﹐所以在上則浮撼於胸臆﹐在下則振動於臍旁。虛微者動亦微﹐虛甚者動亦甚。凡患此者﹐速宜節欲節勞﹐切戒酒色。凡治此者﹐速宜養气養精﹐滋培根本。若或誤認爲痰火而妄施淸利﹐則速其危矣。

○驚有二證﹕有因病而驚者﹐有因驚而病者。如東方靑色﹐入通於肝﹐其病發驚駭﹐及傷寒陽明證﹐聞木音則惕然而驚之類﹐此則或因歲火之盛﹐或因歲木之衰﹐或因風熱之相搏﹐或因金木之相制﹐是當察其客邪之輕重﹐兼治其標。若因驚而病者﹐如驚則气亂而心無所倚﹐神無所歸﹐慮無所定之類﹐此必於聞見奪气而得之﹐是宜安養心神﹐滋培肝膽﹐當以專扶元气爲主治。此固二者之辧﹐然總之主气彊者不易驚﹐而易驚者必肝膽之不足者也。故𨿽有客邪﹐亦當知先本後標之義。又如驚則气亂﹐恐則气下﹐驚恐𨿽同類﹐而不知恐之傷人尢甚於驚。

何也﹖蓋驚出於暫﹐暫者可復﹔恐積於漸﹐漸者難解。甚至心怯而神傷﹐精卻則陰痿﹐日消月縮﹐不亡不已。

此非大勇大斷﹐必不能拔去病根﹐徒費藥力也。予嘗治暴驚者﹐十愈八﹑九﹐治恐懼者﹐十不得其一﹑二。﹝張景嶽﹞

怔忡大槪屬血虛與痰。有思慮便動者屬虛﹐時作時止者﹐痰因火動也。瘦人多是血虛﹐肥人多是痰飲。時覺心跳者﹐是血少不能養心也。○病因驚而得者﹐驚則神出於捨﹐捨空得液則成痰﹐血气入舍﹐則痰拒其神不得歸焉。﹝朱丹溪﹞

怔忡﹐心血少也。其原起於腎水不足﹐不能上升﹐以致心火不能下降。治宜歸脾湯﹐去木香加麥﹑味﹑枸杞﹐吞都气丸。如挾包絡有餘之火而兼痰者﹐加生地﹑黃連﹑貝母之類以淸之。﹝《己任編》﹞

脈候

寸口脈動而弱﹐動則爲驚﹐弱則爲悸。﹝《金匱》﹞

選案

一女年十餘歲﹐病心悸﹐常若有人捕之﹐欲擗地而無所容﹐母抱於懷﹐婢護於外﹐猶不能安寢。醫者以爲心病﹐用安神丸﹑鎭心丹﹐不效。診脈細弱而緩。謂曰﹕此膽病﹐服溫膽湯而安。﹝汪石山﹞

附戰栗顫振

諸禁鼓栗﹐如喪神守﹐皆屬於火。﹝《素問》﹞

人恐極而戰栗者﹐由恐爲腎志﹐其志過度則傷腎﹐腎水衰﹐則心火自盛而爲戰栗也。如酒性熱﹐飲多則令人戰栗。﹝《原病式》﹞

河間曰﹕戰栗動搖﹐火之象也。或言爲寒者﹐未明變化之道也。此由心火熱甚﹐亢極而戰﹐反兼水化故也。

若據此說﹐則凡見寒戰﹐皆爲火證﹐何以《經》曰﹕陰勝則內寒。又曰﹕陽虛則外寒。又曰﹕陽虛而陰盛﹐外無气﹐故先寒栗也。又曰﹕陽明虛則寒栗鼓頷也。凡此皆屬《經》言﹐而河間悉言爲火﹐其然否可知也。﹝《景嶽全書》﹞

顫振﹐有謂作諸禁鼓栗者﹐非也。諸禁鼓栗﹐乃斗牙戰搖﹐似寒而實熱也。顫振乃兼木气而言﹐惟手足肘前戰動﹐外無凜栗之狀。﹝孫一奎﹞

卷十﹟雜證匯參

健忘

經義

帝曰﹕人之善忘者﹐何气使然﹖岐伯曰﹕上气不足﹐下气有餘﹐腸胃實而心肺虛﹐虛則營衛畱於下﹐久之﹐不以時上﹐故善忘。﹝《靈樞》﹞

哲言

人生气稟不同﹐得气之淸﹐則心之知覺者靈﹔得气之濁﹐則心之知覺者昏。心之靈者﹐無有限量﹐𨿽千百世已往之事﹐一過目則終身記之而不忘﹔心之昏者﹐𨿽無所傷﹐而目前之事﹐亦不能記矣。劉河間謂﹕水淸明﹐火昏濁﹐故上善若水﹐下愚若火﹐此稟質使然。設稟淸濁相混者﹐則不能耐事煩擾﹐煩擾則失其靈而健忘。蓋血與气﹐人之神也。《經》曰﹕靜則神藏﹐躁則消亡。靜乃水之體﹐躁乃火之用。故性靜則心存於中﹐動則心忘於外﹐動不已則忘不已﹐忘不已則存於中者幾希﹐故語後便忘﹐不俟終日。所以老人多忘﹐蓋由役役擾擾﹐紛紜交錯﹐气血之陰﹐於斯將竭。求其淸明﹐則曰寡欲﹐此善治乎火也。苟不以此是務﹐而日以百憂感其心﹐萬事勞其形﹐惟恃刀圭之力﹐以求旦夕之功﹐是謂捨本逐末﹐徇外遺內也﹐豈根本之論哉﹗﹝《推求師意》﹞

人之記性﹐皆在腦中。小兒善忘者﹐腦未滿也。老人健忘者﹐腦漸空也。凡外見一形﹐必有一形畱於腦中﹐人每記憶往事﹐必閉目上瞪而思索之﹐此卽凝神於腦之意也。﹝《見聞錄》﹞

《內經》之論健忘﹐俱責之心腎不交。心不下交於腎﹐濁火亂其神明﹔腎不上交於心﹐精气伏而不用。

火居上則因而爲痰﹐水居下則因而生躁﹐擾擾紜紜﹐昏而不定。故補腎而使之時上﹐養心而使之善下﹐則神气淸明﹐志意常治矣。﹝《醫宗必讀》﹞

健忘者﹐爲事有始無終﹐言談不知首尾。有因精神短少者﹐有因痰者﹐有因腎虛傷志者。《經》曰﹕腎盛怒而不止則傷志﹐喜忘其前言。丹溪曰﹕此證皆由憂思過度﹐所願不遂﹐損其心志﹐以致神捨不淸﹐遇事多忘﹐病在心脾。凡思傷脾﹐故令轉盼遺忘﹐治以歸脾湯﹐調養心脾﹐神安意定﹐其證自除。﹝《馮氏錦囊》﹞

健忘治法﹕心气不足﹐妄有見聞﹐心悸恍惚者﹐《千金》茯神湯。思慮過度﹐病在心脾者﹐歸脾湯。

挾痰者加薑汁﹑竹瀝。精神短少者﹐人參養營湯送遠志丸。痰迷心竅者﹐導痰湯。上虛下熱者﹐天王補心丹。心火不降﹐腎水不升﹐神明不定而健忘者﹐六味丸加五味子﹑遠志。心气不足﹐恍惚多忘者﹐四君子湯去白術﹐加菖蒲﹑遠志﹑朱砂﹐蜜丸服。精神恍惚﹐少睡盜汗﹐怔忡健忘者﹐辰砂妙香散。瘀積善忘如狂者﹐代抵當丸。○因病健忘者﹐精血虧少﹐或爲痰飲瘀血所致﹐可以藥治。若生平健忘﹐乃心竅大疏﹐豈藥石所能療乎﹖故凡開鑿混沌之方﹐悉行裁汰。﹝張路玉﹞

卷十﹟雜證匯參

不寐﹝附欠﹞

經義

不得臥而息有音者﹐是陽明之逆也。足三陽者下行﹐今逆而上行﹐故息有音也。陽明者﹐胃脈也。胃者﹐六腑之海﹐其气亦下行﹐陽明逆不得從其道﹐故不得臥也。下經曰﹕胃不和則臥不安﹐此之謂也。﹝《素問》﹞

帝曰﹕病不得臥者﹐何气使然﹖岐伯曰﹕衛气不得入於陰﹐常畱於陽。畱於陽則陽气滿﹐陽气滿則陽蹺盛﹔不得入於陰則陰气虛﹐故目不瞑矣。○帝曰﹕老人之不夜瞑者﹐何气使然﹖少壯之人不晝瞑者﹐何气使然﹖岐伯曰﹕壯者之气血盛﹐肌肉滑﹐气道通﹐營衛之行不失其常﹐故晝精而夜瞑。老者之气血衰﹐肌肉枯﹐气道澀﹐五臟之气相搏﹐營气衰少﹐衛气內伐﹐故晝不精﹐夜不瞑。﹝《靈樞》﹞

哲言

不寐﹐夜常長寤也。陰虛淸淸不寐﹐痰擾神昏不寐。不瞑﹐夜目不閉也。衛气不入於陰﹐則目不瞑﹔陽邪入於陰﹐煩躁不得瞑。不得臥﹐身不得僕也。水气臥則喘﹐喘故不得臥。臥不安﹐反側不得安臥也。﹝《醫階辧證》﹞

不寐之故﹐大約有五﹕一曰气虛﹐一曰陰虛﹐一曰痰滯﹐一曰水停﹐一曰胃不和。大端𨿽五﹐然虛實寒熱﹐互有不齊﹐神而明之﹐存乎其人耳。﹝《醫宗必讀》﹞

不寐𨿽病有不一﹐然惟知邪﹑正二字則盡之矣。蓋寐本乎陰﹐神其主也﹐神安則寐﹐不安則不寐。其所以不安者﹐一由邪气之擾﹐一由營气之不足耳。有邪者多實證﹐無邪者多虛證。凡如傷寒﹑傷風﹑瘧疾之不寐者﹐此言外邪深入之擾也。如痰﹑如火﹑如寒气水气﹑如飲食忿怒之不寐者﹐此皆內邪滯逆之擾也。此外則凡思慮勞倦﹐驚恐憂疑﹐及別無所累而常多不寐者﹐總屬眞陰精血之不足﹐陰陽不交﹐而神有不安其室耳。知此二者﹐則知所以治矣。○飲濃茶則不寐﹐心有事亦不寐﹐以心气之被伐也。蓋心藏神﹐爲陽气之宅也﹐衛主气﹐司陽气之化也。凡衛气入陰則靜﹐靜則寐﹐正以陽有所歸﹐故神安而寐也。而濃茶以陰寒之性﹐大制元陽﹐陽爲陰抑﹐則神索不安﹐是以不寐也。又心爲事擾則神動﹐神動則不靜﹐是以不寐也。故欲求寐者﹐當養陰中之陽﹐及去靜中之動﹐則得之矣。﹝張景嶽﹞

衛气行陽則寤﹐行陰則寐﹐故寐屬陰而寤屬陽也。不寐由陰气之虛﹐不寤由陽气之困﹐故不寐當養陰﹐而不寤當養陽也。若年髙之人﹐晝反多臥﹐而夜反不寐者﹐此其陰陽反背﹐營衛之行﹐失其常度﹐不可治也。﹝沈朗仲﹞

《內經》槪言衛气不得入於陰而不得臥﹐尙未能盡其心腎神交入陰之至理也。蓋心主血而藏神﹐若元陰不足﹐則不能生血﹐血少則神無所倚矣。夫人之神﹐寤則棲心﹐寐則歸腎﹐故寐者﹐心神歸於腎捨也。心虛則神不能歸舍於腎﹐故不能成寐﹔腎虛則不能藏納心神於捨﹐故寐而不能沈﹐並不能久。是以壯年腎陰彊盛﹐則睡熟而長﹔老年陰气衰弱﹐則睡微而短。且有形之陰水旣虧﹐則無形之相火流灼﹐以致神魂散越﹐睡臥不安。

故不寐﹑健忘兩證﹐𨿽似心病﹐實由於腎虛也。﹝《馮氏錦囊》﹞

熱气伏於裏﹐則喜睡﹔熱气浮於上﹐煩擾陽气﹐故不得眠。亦有心火不降而不眠者﹐此卽陽不交於陰耳。﹝成無己﹞

人臥則血歸於肝﹐气歸於腎。腎開竅於耳﹐故寐而能聞。肝在味爲酸﹐故寤多口酸。然其所以歸腎﹑歸肝者﹐皆胃爲之傳送﹐故胃不和則臥不安。膽熱則肝不受血﹐心腎不交則腎不納气﹐不寐之病所由起也。○腎虛則气趨於腎﹐故但欲寐爲腎病。肝虛則血戀於肝﹐故嗜臥爲肝病。﹝《醫參》﹞

補編

不寐一證﹐責在營衛之偏勝﹐陰陽之離合。醫家於衛气不得入陰之旨而細心體會之﹐則治內虛不寐﹐何難之有﹖夫衛气晝行於陽二十五度而主寤﹐夜行於陰二十五度而主寐。平人夜臥之時﹐呵欠先之者﹐以陽引而升﹐陰引而降﹐陰陽升降﹐然後漸入睡鄕。若肝腎陰虧﹐陽浮於上﹐營衛不交﹐神明之地擾亂不安﹐萬慮紛紜﹐卻之不去﹐由是上者顴赤﹐中則脘脹﹐下則便數﹐坐以待旦﹐欲求其目瞑也得乎﹖又常見初睡之時﹐忽然跳躍﹐似驚而醒﹐醫以爲心虛膽怯﹐孰知不然。何也﹖緣陽升陰降﹐陰陽交合﹐有造化自然之妙。柰營弱衛彊﹐初入之時﹐契合淺而脫離快﹐升者復升﹐降者復降﹐形體之間﹐自不覺如有所墜而復寤矣。明乎此﹐則治陰虛不寐者﹐必須壯水之主﹐以鎭陽光。蓋水壯則火熄﹐心靜則神藏﹐乙癸同源﹐而藏魂之髒﹐亦無相火妄動之患。倘其人本體陽虛﹐虛陽浮越而不寐者﹐又宜歸脾﹑八味﹐陰陽相濟﹐益火之原。蓋陽生則陰長﹐逆治則火藏而心神自安其位耳。至於外感時疫而不寐者﹐乃邪气之耗擾﹔內傷停滯而不寐者﹐乃胃中之乖戾。更有喘咳不休﹐諸痛不止﹐瘧痢不愈而不寐者﹐無非本証之累及﹐但治其受困之由﹐而無有不酣睡者矣。𨿽然﹐治外因者易﹐治內因者難。先君子於陰不維陽不寐一證﹐專用純甘之味﹐加入犀角﹑羚羊﹑龜版﹑虎睛﹑琥珀﹑龍齒﹑珍珠﹐以物之靈而引人之靈﹐兩相感召﹐神有憑根據﹐誠法中之善者也。彼逍遙散之舒肝﹐補心丹之安神﹐溫膽湯之化痰﹐未爲不善﹐是在用之者爲何如耳﹗﹝汪蘊谷﹞

不寐故非一種﹐總是陽不交陰所致。若因外邪而不寐者﹐如傷寒﹑瘧疾等證暴發﹐營衛窒塞﹐升降失常﹐愁楚呻吟﹐日夜難安﹐當速去其邪﹐攘外卽所以安內也。若因裏病而不寐者﹐或焦煩過度而離宮內燃﹐從補心丹及棗仁湯法。或憂勞憤郁而耗損心脾﹐宗養心湯及歸脾湯法。或精不凝神而龍雷震蕩﹐當壯水之主﹐合靜以制動法。或肝血無藏而魂搖神漾﹐有咸補甘緩法。胃病則陽蹺穴滿﹐有半夏秫米湯。膽熱則口苦心煩﹐有溫膽湯及桑葉﹑丹皮﹑山梔輕淸少陽法。營气傷極﹐人參﹑人乳並行。陽浮不攝﹐七味﹑八味可選。餘如因驚宜鎭﹐因怒宜疏。飲食﹑痰火爲實﹐新產﹑病後爲虛。﹝《臨證指南》﹞

不寐有由眞陰虧損﹐孤陽漂浮者﹐此水虧火旺﹐火主乎動﹐气不得安。蓋肺爲上竅﹐居陽分至髙﹐腎爲下竅﹐居陰分最下。肺主气﹐腎藏气﹐旦則上浮於肺而動﹐夜則下入於腎而靜。仙家所謂子藏母胎﹐母隱子宮﹐水中金也。若水虧火旺﹐肺金畏火﹐不納腎水﹐陰陽俱動﹐故不寐。治宜六味丸加知﹑柏之類。有由胃不和者﹐蓋胃气本下行﹐而寐亦從陰而主下﹐今胃气上逆﹐則壅於肺而息有音﹐不得從其陰降之道﹐故亦不寐。藥宜橘紅﹑甘艸﹑石斛﹑茯苓﹑半夏﹑神曲之類。﹝沈金鰲﹞

婦人肥盛﹐多郁不得眠者﹐從鬱結痰火治。大抵膽气宜靜﹐濁气痰火擾之則不眠﹐宜用溫膽湯﹑豬膽汁﹑炒半夏曲﹐加柴胡﹑棗仁﹐立效。○平人不得臥﹐多起於勞心思慮﹐喜怒驚恐。舉世用補心安神藥鮮效。曷知五志不伸﹐往往生痰聚飲﹐飲聚於膽﹐則膽寒肝熱﹐故魂不歸肝而不得臥。《內經》用半夏湯滌其痰飲﹐陰陽通﹐其臥立至。﹝張路玉﹞

凡病後﹑產後不得眠者﹐此皆血气虧虛﹐心脾二髒不足。

𨿽有痰火﹐不可過攻﹐當以補養爲君﹐而略佐淸痰火之藥。其有不因病後而不寐者﹐𨿽屬痰火有餘﹐而處治亦必佐以養血補虛之藥﹐方爲妥當。﹝徐東臯﹞

凡治病者﹐服藥卽得寐﹐此得效之徵也。正以邪居神室﹐臥必不安﹐若藥已對證﹐則一匕入咽﹐羣邪頓退﹐盜賊甫去﹐民卽得安。此其治亂之機﹐判於頃刻﹐藥之效否﹐卽此可知。其有誤治妄投者﹐反以從亂﹐反以助虐﹐必致煩惱懊﹐更增不快。知者見幾﹐當以此預知矣。﹝張景嶽﹞

選案

一人患陰虛火旺﹐徹夜不眠者兩月﹐食廢形削。方用人參﹑棗仁﹑茯神﹑遠志﹑生地﹑當歸﹑五味子﹑麥冬﹐佐以琥珀﹑辰砂﹑金銀器﹐百劑而瘳。此證心經𨿽有火﹐幸未灼肺﹐多服補陰收斂之劑﹐水火自然升降矣。﹝繆仲淳﹞

宛平王中堂﹐患一奇證﹐每寐卽夢持重搬運﹐甚覺困乏而醒﹐睡去﹐其夢如故﹐一夜數十次。醫用參﹑歸﹑棗仁﹑茯神﹑遠志養血安神之藥﹐愈服愈甚。診脈兩寸洪大有力﹐兩關洪大兼弦﹐兩尺洪弦無力﹐知爲藥誤。蓋寐者﹐心神藏納於腎﹐乃水火旣濟之時。心猶人也﹐腎猶捨也﹐今心陰不足﹐腎火獨亢﹐乃遂上炎之性﹐而失下交之象矣。蓋心中之水﹐眞水也﹔腎中之火﹐眞火也。水火互藏其根﹐故心能下交﹐腎能上攝。今心腎已成不交之象﹐復補其心陽﹐愈增其上炎之勢﹐焉能使陽會於陰﹐元神凝聚於內乎﹖乃以重劑八味湯﹐加牛膝﹑五味子﹐用燈心﹑蓮子作引﹐數服而愈。﹝馮楚瞻﹞

一婦不眠兩月﹐眩暈脇痛﹐咳嗽嘔吐。醫謂气血兩虛﹐服補藥不效。診左關脈弦數有力﹐右關弦滑而濡。

斷爲肝火上逆﹐脾有濕痰。蓋脾爲心之子﹐脾有邪則心不能捨於脾﹐謂之母不捨子﹐故不眠。脾中有痰﹐故作暈亦作嘔﹔肝火上逆﹐故作咳作嘔亦作暈。方用半夏﹑陳皮﹑蒼術﹑煨姜﹐燥脾中之濕痰﹔黃連﹑香附﹑竹茹﹑白芍﹐平上逆之肝气。吐痰碗許而愈。﹝吳天士﹞

四明董生﹐病患神志不安﹐每臥覺身在牀而神魂離體﹐驚悸無寐。醫作心病治﹐不效。予診之曰﹕此肝病也。肝虛﹐邪气襲之。肝藏魂者也﹐遊魂爲變。平人肝不受邪﹐臥則魂歸於肝﹐神安而得寐。今肝有邪﹐魂不得歸﹐是以飛揚若離體也。董生欣然曰﹕前此未之聞﹐𨿽未服藥﹐已覺沈去體矣﹐願求良治。處方用珠母爲君﹐龍齒佐之﹐珠母入肝﹐龍齒與肝相類。龍齒﹑虎睛﹐人以爲鎭心之用﹐殊不知龍齒安魂﹐虎晴定魄﹐各從其類也。蓋東方蒼龍﹐木也﹐屬肝而藏魂﹔西方白虎﹐金也﹐屬肺而藏魄。龍能變化﹐故魂遊而不定﹔虎能專靜﹐故魄止而有守。治魄不守者宜虎睛﹐治魂飛揚者宜龍齒。服藥一月而痊。﹝《赤水玄珠》﹞

有人臥則覺身外有身。蓋人臥則魂歸於肝﹐此由肝虛邪襲﹐魂不歸舍﹐名曰離魂。用人參﹑龍齒﹑茯神各一錢﹐煎湯﹐調朱砂末一錢﹐睡時服。三夜後﹐眞者气爽﹐假者化矣。﹝《同壽錄》﹞

附欠

腎爲欠。○胃足陽明之脈﹐是動則病振寒﹐善數伸欠。○二陽一陰發病﹐主驚駭﹐善噫善欠。○瘧之始作也﹐善伸數欠。﹝《素問》﹞

帝曰﹕人之欠者﹐何气使焉﹖岐伯曰﹕衛气晝日行於陽﹐夜半則行於陰。陰者主夜﹐夜主臥。陽者主上﹐陰者主下﹐故陰气積於下﹐陽气未盡﹐陽引而上﹐陰引而下﹐陰陽相引﹐故數欠。﹝《靈樞》﹞

腎病﹐面黑﹐善恐數欠。﹝《難經》﹞

夫中寒家善欠。﹝《金匱》﹞

气乏﹐故欠伸引之。﹝《醫學入門》﹞

《內經》𨿽以欠隸諸陽明﹐然必由少陰經气下郁﹐不能上走陽明﹐胃气因之不舒﹐而頻呼數欠﹐以泄其气﹐舒其經。若少陰气不下郁﹐胃气𨿽泄﹐則但呵而不欠也。﹝張路玉﹞

陽引而上﹐陰引而下﹐寤後之欠然也。若將臥之欠﹐則必陰引而上﹐陽引而下矣。何也﹖肝上而腎居下也。﹝《醫參》﹞

卷十﹟雜證匯參

癲狂癇

經義

邪入於陽則狂。○陰不勝其陽﹐則脈流薄疾﹐並乃狂。○血並於陰﹐气並於陽﹐故爲驚狂。○帝曰﹕足陽明之脈﹐病甚則棄衣而走﹐登髙而歌﹔或至不食數日﹐窬垣上屋﹐所上之處﹐皆非其素所能也。病反能者﹐何也﹖岐伯曰﹕四肢者﹐諸陽之本也。陽盛則四肢實﹐實則能登髙也。帝曰﹕其棄衣而走者﹐何也﹖岐伯曰﹕熱盛於身﹐故棄衣欲走也。帝曰﹕其妄言罵詈不避親疏而歌者﹐何也﹖曰﹕陽盛則使人妄言罵詈不避親疏而歌也。

○帝曰﹕有病怒狂者﹐此病安生﹖岐伯曰﹕生於陽也。陽气者﹐因暴折而難決﹐故善怒也。病名曰陽厥。○帝曰﹕人生而有病癲疾者﹐病名曰何﹖安所得之﹖岐伯曰﹕名爲胎病。此得之在母腹中時﹐其母有所大驚﹐气上而不下﹐精气並居﹐故令子發爲癲疾也。﹝《素問》﹞

重陽者狂﹐重陰者癲。○狂癲之病﹐何以別之﹖曰﹕狂之始發﹐少臥不饑﹐自髙賢也﹐自辧智也﹐自貴倨也﹐妄笑﹐好歌樂﹐妄行不休是也。癲疾始發﹐意不樂﹐僵臥直視﹐其脈三部俱盛是也。﹝《難經》﹞

哲言

陰气衰者爲癲﹐陽气衰者爲狂。﹝《金匱》﹞

《素問》言癲狂而不及癇﹐《靈樞》乃有癇﹑癇厥之名﹐諸書有言癲狂者﹐有言癲癇者﹐有言風癇者﹐有言驚癇者﹐有分癲癇爲二門者﹐迄無定論。要之癲癇狂大相徑庭﹐非名殊而實一之謂也。《靈樞》𨿽編癲狂爲一門﹐而形證兩具﹐取治異途﹐較之於癇﹐又大不侔矣。徐嗣伯云﹕大人曰癲﹐小兒曰癇。亦不然也。《素問》謂癲爲母腹中受驚所致﹐今乃曰小兒無癲可乎﹖癇病大人每每有之﹐婦人尢多。今據經文分辧於後﹕癲者﹐或歌﹑或笑﹑或悲﹑或泣﹐如醉如癡﹐言語有頭無尾﹐穢潔不知﹐積年累月不愈﹐俗呼心風﹐此志願髙碩而不遂所欲者多有之。

狂者﹐病發猖狂剛暴﹐如傷寒陽明實﹐發狂罵詈﹐不避親疏﹐甚則登髙而歌﹐棄衣而走﹐窬垣上屋﹐或與人語所未嘗見之事﹐如有邪祟根據附者是也。癇病﹐發則昏不知人﹐眩僕倒地﹐甚則螈抽掣﹐目睛上視﹐或口眼斜﹐或口作六畜之聲是也。﹝《證治準繩》﹞

癲﹑狂二證﹐皆由情志過度﹐則气傷而火壅﹐熱甚而風生﹐風火相搏﹐痰涎膠固﹐粘著膻中﹐則昏迷而喪其神守。故癲﹑狂皆屬火熾痰壅﹐但有緩急之分耳。

癲﹑狂病本不同﹕狂病之來﹐狂妄以漸﹐而經久難已﹔癲病之至﹐忽然僵僕﹐而時作時止。狂病常醒﹐多怒而暴﹔癲病常昏﹐多倦而靜。由此觀之﹐則其陰陽寒熱﹐自有冰炭之異。《難經》曰﹕重陽者狂﹐重陰者癲。

義可知矣。後世諸家﹐有謂癲狂大槪是熱﹐此未必然﹐其間形气脈气自有可據﹐須辧察陰陽而分治之。﹝張景嶽﹞

癲多喜笑﹐尙知畏懼﹐證屬不足﹔狂多忿怒﹐人莫能制﹐證屬有餘。此病多因驚憂﹐痰血塞於心竅所致。﹝朱丹溪﹞

癲﹐有時人不之覺﹐是癲之輕也﹔狂有時人不及防﹐是狂之驟也。癲病﹐痰火一時忽動﹐陰陽相爭﹐亦若狂之狀﹔狂病﹐痰火經久煎熬﹐神魂迷瞀﹐亦兼癲之狀。﹝《見聞錄》﹞

疑病爲癡﹐口如木而不能言爲呆﹐人事顚倒爲癲﹐三病相似。癡﹐脾病﹔呆﹐肝病﹔癲﹐腎病。三者胥兼心。○癲狂皆痰病也。癲因寒爲虛﹐狂因火爲實。癲病責心腎﹐狂病責肝胃。○有故而倒曰驚﹐無故而倒曰癇﹐皆螈也。癇虛而驚實。﹝《醫參》﹞

癇疾者﹐風痰之故也。風者﹐陽气也。《經》曰﹕陽之气﹐以天地之疾風名之﹐故其發也暴。所以令人僕地者﹐厥气並於上﹐上實下虛﹐淸濁倒置﹐故令人僕地﹐悶亂無知。濁邪干於心臟﹐而神明壅閉也。舌者心之苗﹐而脾之經絡連於舌本﹐陽明之經絡入於上下齒縫中﹐故風邪實於心脾﹐則舌自挺﹐風邪實於陽明﹐則口自噤﹐一挺一噤﹐故令嚼舌吐沫者﹐風熱盛於內也。此風來潮洶之象﹐背反張目上視者﹐風在太陽經也。足太陽之經﹐起於睛明﹐挾脊而下﹐風邪干之﹐則實而勁急﹐故目上視而背反張也。手足搐溺者﹐風屬木﹐肝主筋﹐風熱盛於肝﹐則一身之筋摯﹐故令人手足搐溺也。搐者﹐四肢屈曲之名。搦者﹐十指開握之義也。或作六畜聲者﹐風痰鼓其气竅而聲自變也﹐譬之弄笛﹐六孔閉塞不同﹐而宮商別異是也。﹝吳鶴臯﹞

病癇者﹐涎沫出於口﹐冷汗出於身﹐淸涕出於鼻﹐皆陽蹺﹑陰蹺﹑督﹑衝四脈之邪上行爲病也。此奇邪爲病﹐不系五行﹑陰陽﹑十二經所拘﹐當從督﹑衝﹑二蹺四穴奇邪之法治之。﹝李東垣﹞

癇與痙﹐略同而實異。發時身軟﹐時醒者﹐謂之癇﹔身體彊直﹐反張如弓﹐不時醒者﹐謂之痙。癇病隨其痰之潮作﹐故有時而醒﹔痙比癇爲甚而多挾虛﹐故常昏冒而亡者多矣。﹝劉宗濃﹞

論治

狂病多因於火﹐或謀爲失志﹐或思慮鬱結﹐屈無所伸﹐怒無所泄﹐以致肝膽气逆﹐木火合邪﹐是誠東方之實證也。邪乘於心﹐則爲神魂不守﹔邪乘於胃﹐則爲暴橫剛彊。故當以治火爲先﹐或痰或气﹐察其微甚而兼治之。○癲病多由痰﹑气﹐凡气有所逆﹐痰有所滯﹐皆能壅閉經絡﹐格塞心竅﹐故發則旋暈僵僕﹐口眼相引﹐目睛上視﹐手足搐搦﹐腰脊彊直﹐食頃乃蘇。此其倏病倏已者﹐正由气之倏逆倏順也。故當察痰察气﹐因其甚者而先之。至若火之有無﹐當審脈證而兼治之。○癇證無火者多﹐且復有陰盛陽衰﹐及气血暴脫﹐而絕無痰火气逆者。則凡四君﹑四物﹑八珍﹑十全等湯﹐或漧薑﹑桂﹑附之類﹐皆所必用﹐不得謂癲癇盡屬實邪而槪禁補劑也。若眞陰大損﹐气不歸根﹐而時發難愈者﹐必用河車丸﹐方可奏效。﹝張景嶽﹞

天地一陰陽也﹐陰陽和則天淸地凝﹐一有偏勝﹐遂有非常之變。人身亦一陰陽也﹐陰陽和則神淸志定﹐一有偏勝﹐則有不測之。故《經》曰﹕重陽者狂﹐重陰者癲。癇與癲其原則同也。古人集癲﹑癇﹑狂﹐辧以爲陽並於陰﹐陰並於陽。言乎見證﹕狂則少臥不饑﹐妄言妄笑﹐甚則上屋窬垣﹐其候多躁而常醒﹔癲則或歌或哭﹐如醉如癡﹐甚至不知穢潔﹐其候多靜而常昏﹔癇則發作無時﹐卒然昏僕﹐筋脈螈﹐口中作聲﹐其候經時必止。

推其病因﹕狂由大驚大怒﹐病在肝﹑膽﹑胃經﹐三陽並而上升﹐故火熾則痰湧﹐心竅爲之閉塞﹔癲由積憂積郁﹐病在心﹑脾﹑包絡﹐三陰蔽而不宣﹐故气郁則痰迷﹐神志爲之混淆﹔癇病或由驚恐﹐或由飲食不節﹐或由母腹中受驚﹐以致五內不平﹐經久失調﹐一觸積痰﹐厥气內風﹐猝焉暴逆﹐莫能禁止﹐待其气反然後已。至於主治﹐察形證﹐診脈候﹐以辧虛實。狂之實者﹐以承气﹑白虎直折陽明之火﹐生鐵落飲重制肝膽之邪﹔虛者﹐當壯水以制火﹐二陰煎之類。癲之實者﹐以滚痰丸開痰壅閉﹐淸心丸泄火郁勃﹔虛者﹐養神而通誌﹐歸脾﹑枕中之類。

癇之實者﹐用五癇丸以攻風﹐控涎丸以劫痰﹐龍薈丸以瀉火﹔虛者﹐當補助气血﹐調攝陰陽﹐養營湯﹑河車丸之類。三證治法﹐大旨不越乎此。他如肝風痰火者﹐則苦辛開泄﹔神虛火炎者﹐則淸補並施﹔肝膽厥陽﹐化風旋逆者﹐以極苦之藥折之﹔神志兩虛者﹐用交通心腎法﹔勞神太過者﹐宗靜以生陰意﹐爲斂補鎭攝。醫者惟調理其陰陽﹐不使有所偏勝﹐則郁逆自消﹐而神气得反其常矣。﹝《臨證指南》﹞

《經》云﹕悲哀動中則傷魂﹐魂傷則狂妄不精﹐不精則不正。此悲哀傷魂而狂﹐當用溫藥補魂之傷﹐《本事》驚气丸之類是也。

喜樂無極則傷魄﹐魄傷則狂﹐狂者意不存人。此喜樂傷魄而狂﹐當用涼藥補魄之陰﹐辰砂﹑郁金﹑白礬之類是也。﹝婁全善﹞

五志之火﹐郁而成痰﹐爲癲爲狂﹐宜以人事制之。如喜傷心者﹐以怒解之﹐以恐勝之﹔憂傷肺者﹐以喜勝之﹐以怒解之。﹝《證治準繩》﹞

狂病久而不愈﹐宜分治之。定志膏﹑一醉膏﹑辰砂散。蓋狂病少臥﹐衛气行陽而不行陰﹐故陽盛陰虛﹐令昏其神﹐使之得睡﹐則衛气得入於陰﹐陰得衛塡則不虛﹐陽無衛助則不盛﹐故陰陽和而愈矣。﹝《醫學六要》﹞

癲證等方﹐總不若用六君加減﹐以治痰之本﹔用六味丸不加減﹐以治腎水不足之源﹐爲治癲之祕法。﹝方星巖﹞

《經》云﹕癲疾嘔多涎沫﹐气下泄者不治﹐發如狂者不治。气下泄不治者﹐癲本由邪入於陰﹐陰气閉塞於下而奔逆於上﹐今气下泄﹐將見腎气虛脫故也。發如狂不治者﹐由心之陽不勝其陰气之逆﹐神明散亂﹐陽气暴絕﹐猶燈將滅而復明也。﹝趙以徳﹞

癇證往往生於鬱悶之人﹐多緣病後本虛﹐或復感六淫﹐气虛痰積之故。蓋以腎水本虛﹐不能制火﹐火气上乘﹐痰壅臟腑﹐經脈閉遏﹐故卒然倒僕﹐手足搐搦﹐口目牽掣﹐乃熱盛生風之候。𨿽分五癇﹐要以補腎爲本﹐豁痰爲標﹐隨經見證用藥。﹝張石頑﹞

《千金方》云﹕病先身熱﹐掣驚啼叫喚﹐而後發癇﹐脈浮者﹐爲陽癇﹐病在六腑﹐猶易治也﹔病先身冷﹐不驚掣﹐不啼呼﹐而病時發﹐脈沈者﹐爲陰癇﹐病在五臟﹐爲難治也。劉宗濃謂此論癇之陰陽﹐後世有認爲寒熱者﹐誤也。蓋此疾皆以痰熱所作而得﹐在表而淺爲陽﹐故云易治﹔入裏而深爲陰﹐故曰難治。乃表裏淺深之謂﹐非寒熱之謂也。﹝《赤水玄珠》﹞

癇證日久﹐宜以歸脾湯扶其气血﹐六味丸治其龍雷之火。治癇之源﹐無出於此。﹝《傷寒百問》﹞

病笑不休﹐用鹽赤﹐研﹐入河水煎沸﹐啜之﹐探吐熱痰數升卽愈。《素問》曰﹕神有餘則笑不休。神﹐心火也﹐火得風則焰﹐笑之象也。一婦病此半年﹐張子和用此方治愈。﹝《同壽錄》﹞

脈候

帝曰﹕癲疾何如﹖岐伯曰﹕脈搏大滑﹐久自已﹔脈小堅急﹐死不治。帝曰﹕癲疾之脈﹐虛實何如﹖岐伯曰﹕虛則可治﹐實則死。○心脈滿大﹐癇螈筋攣。○肝脈小急﹐癇螈筋攣。○二陰急爲癇厥。○搏陽爲癲疾。﹝《素問》﹞

心脈緩甚爲狂笑﹐微澀爲癲疾。○肺脈急甚爲癲疾。○腎脈急甚爲骨癲疾。﹝《靈樞》﹞

《素問》通評虛實論﹕癲疾﹐脈搏大滑﹐久自己﹐脈小堅急﹐死不治。按此癲疾之「癲」字﹐當是「狂」字。脈搏大滑﹐陽病得陽脈﹐故自愈﹔脈小堅急﹐陽病得陰脈﹐故死。觀下文卽言癲疾之脈﹐虛則可治﹐實則死。狂與癲證別陰陽﹐合勘益審。﹝《醫參》﹞

選案

某姓少婦病狂四載﹐延余至﹐病者臥牀上﹐甫就診﹐突被反手相掣﹐口出妄言。出謂其夫曰﹕脈𨿽未得﹐而劫奪之際﹐已領料其病情。訊其目珠之赤﹐蓋已三年。每發不必有因﹐惟自禁食﹐登髙歌哭﹐厲聲叫喊﹐晝夜無眠﹐人莫能制﹐諸藥罔效。其發一月﹑十日不一﹐已則如平人﹐惟食飲逾常﹐潮信愆期耳。爲用大陷胸方﹐大黃一兩﹐芒硝﹑甘遂各三錢﹐加甘艸錢許﹐服劑須臾﹐吐瀉交作﹐次日猶能起居。然靜而可診﹐兩脈皆堅銳而數﹐按有胃气﹐因憶《內經》無過犯之旨﹐易以小劑﹐調胃承气繼之。再瀉十餘行﹐口渴思飲﹐進稀粥碗余﹐熟睡一晝夜﹐起坐不支﹐然後以開竅利痰兼安撫藥調養月餘﹐最後以補心丸﹑歸脾丸間用﹐兩月尋愈。詢其前事﹐如夢初覺。﹝曹恆占﹞

西園令弟陶士﹐狂證屢作﹐人莫能制﹐藥不肯飲。予因其愛酒﹐用新葫蘆一枚﹐去瓤﹐入濃酒盞許﹐封固﹐外加面裹﹐水中煮透﹐倒出露一宵﹐飲之大吐﹐病去如失。﹝程華仲﹞

一人得心病﹐狀似癲狂﹐徹夜不寐﹐服藥旬日﹐有用加味逍遙散者﹐有用補心丹者﹐有作痰治用膽星者﹐有作火治用黃連者﹐皆不效。診脈弦大﹐重按無力﹐唇紅面赤。予曰﹕脈大無力﹐非實火也。病由用心過度﹐心火上浮﹐不能下交於腎﹐腎水下虛﹐不能上交於心。法當交通心腎﹐用八仙長壽丸﹐辰砂爲衣﹐早晚各服三錢﹐納心火於腎水之中﹐以成旣濟之象。凡治心腎不交之病﹐每用六味加辰砂爲衣﹐效者甚多。﹝許宣治﹞

相國寺僧患癲疾半年﹐醫皆不效﹐召孫兆療之。孫曰﹕但有咸物﹐盡與食之﹐待渴可來取藥﹐今夜睡著﹐明日便愈。至夜﹐僧果渴﹐與酒一角﹐調藥一服與之﹐再索﹐又與半角﹐遂睡兩晝夜乃覺﹐人事如故。僧謝問其治法﹐曰﹕眾人用藥﹐能安神矣﹐而不能使其神昏得睡﹐此乃《靈苑方》中朱砂酸棗仁乳香散也﹐但人不識用耳。﹝《證治準繩》﹞

一婦因心事拂郁﹐遂得心疾﹐半年服藥不效。診脈沈澀﹐左手更微﹐斷爲血虛之證。《經》曰﹕心藏神﹐肝藏魂﹐心血虛則神不得藏﹐肝血虛則魂無所歸﹐是以神魂不定﹐語言無序﹐或啼或笑。然言語輕微﹐證屬不足﹐非若狂証之屬有餘也。且脈澀無力﹐血虛而气亦虛。夫有形之血﹐必藉無形之气以生﹐則補血尢須補气﹐遂用歸脾湯。初二劑加天竺黃分許﹐微化其痰之標。服後﹐前證不發﹐並制丸藥調理而痊。﹝吳天士﹞

附方

燻鼻法治癲狂最佳﹐亦治產後血暈。用鑪貯炭火﹐時時沃醋﹐以燻其鼻。

又方治痰迷心竅癲狂。用樹根皮焙榦研末﹐每服二錢﹐鮮菖蒲煎水調下﹐吐瀉痰涎卽愈。

辰砂散治諸癲癇。辰砂一兩﹐棗仁半兩微炒﹐乳香半兩。各爲末﹐量患人能飲酒幾何﹐先令恣飲﹐但勿令吐﹐至靜室中﹐以前藥溫酒調作一盞﹐令頓飲。如飲酒素少者﹐但隨量取醉﹐服藥訖﹐便令安臥。病淺者半日至一日﹐病深者二﹑三日﹐不可驚觸使覺﹐待其自醒﹐則神魂定矣。萬一驚寤﹐不可復治。正肅吳公少患心疾﹐服此五日方寤﹐遂瘥。

卷十﹟雜證匯參

厥

經義

黃帝問曰﹕厥之寒熱者﹐何也﹖岐伯對曰﹕陽气衰於下﹐則爲寒厥﹔陰气衰於下﹐則爲熱厥。帝曰﹕熱厥之爲熱也﹐必起於足下者何也﹖岐伯曰﹕陽气起於足五指之表﹐陰脈者﹐集於足下而聚於足心﹐故陽气勝則足下熱也。帝曰﹕寒厥之爲寒也﹐必從五指而上於膝者何也﹖岐伯曰﹕陰气起於五指之裏﹐集於膝下而聚於膝上﹐故陰气勝則從五指至膝上寒。其寒也﹐不從外﹐皆從內也。○陽气者﹐煩勞則張﹐精絕﹐辟積於夏﹐使人煎厥。○陽气者﹐大怒則形气絕而血菀於上﹐使人薄厥。○秋傷於濕﹐上逆而咳﹐發爲痿厥。○脈至如喘﹐名曰暴厥。○血之與气並走於上﹐則爲大厥。○內奪而厥﹐則爲喑痱﹐此腎虛也。少陰不至者﹐厥也。○厥逆連髒則死﹐連經則生。﹝《素問》﹞

邪客於手足少陰太陰足陽明之絡﹐此五絡皆會於耳中﹐上絡左角﹐五絡俱竭﹐令人身脈皆動而神無知也﹐其狀若屍﹐故曰屍厥。﹝《靈樞》﹞

哲言

凡厥者﹐陰陽气不相順接便爲厥。厥者﹐手足逆冷是也。﹝張仲景﹞

人身气血灌注經脈﹐刻刻流行﹐綿綿不絕﹐凡一晝夜當五十度營於身。或外因六淫﹐內因七情﹐气血痰食﹐皆能阻遏營運之機﹐致陰陽二气不相接續而厥作焉。厥而口噤牙閉者﹐實厥也﹔厥而口張自汗者﹐虛厥也。﹝《證治匯補》﹞

厥証之起於足者﹐厥發之始也。甚至卒倒暴厥﹐忽不知人﹐輕則漸蘇﹐重則卽死﹐最爲急候。後世不察﹐但以手足寒熱爲厥﹐又以香港腳爲厥者﹐謬之甚也。𨿽仲景有寒厥﹑熱厥之分﹐亦以手足爲言﹐蓋彼自辧傷寒之寒熱耳﹐實非《內經》之所謂厥也。今人不知厥證﹐而皆指爲中風。夫中風者﹐病多經絡之受傷﹔厥逆者﹐直因精气之內奪。表裏實虛﹐病情當辧。﹝張景嶽﹞

厥有數種﹕有因肝風痰火及龍雷之火上衝而作者﹐有因相火上衝陽明气塞而作者﹐有因膽怯心虛痰火气閉而作者﹐有因元气虛逆而作者﹐有因風寒邪閉而作者。又有屍厥﹑煎厥﹑痿厥﹑食厥﹑痙厥﹑癇厥﹐與夫角弓反張之類﹐最易驚人﹐極難識別﹐須詳審色脈﹐分別施治。大槪以大指掐拳內者重﹐掐拳外者輕﹔脈大浮洪有力者易治﹐脈沈細數急不連貫者難治﹔面靑﹐環口靑﹐唇白﹐鼻孔黑﹐人中弔者危。此論極爲祕要。﹝孫慶曾﹞

陰精衰﹐則火獨治而有熱厥﹔命火衰﹐則水獨治而有寒厥。是二厥皆生於腎﹐以腎爲水火之司也。﹝吳鶴臯﹞

寒厥暴亡﹐與中寒異。蓋中寒之寒﹐乃隨中隨發﹔寒厥之寒﹐乃由寒邪久伏於內﹐復有新寒觸之﹐遂厥而暴亡。故其證狀𨿽皆口噤﹐四肢彊直﹐昏不知人﹐而其原實一爲卽發之病﹐一爲積久觸發之病﹐此其原異。且發時﹐中寒則卒然僵僕﹐人不及防﹔寒厥則先四末逆冷﹐而後昏冒彊直﹐其間少需時候﹐此其病作亦異。且中寒倉卒間一身受邪﹐難分經絡﹔寒厥則邪之所積﹐早入臟腑﹐內陷已深﹐此其病所自發又異。然則「寒厥暴亡」四字﹐謂其因寒致厥而後暴亡﹐非如中寒﹑中暑﹑中惡﹑中气等卒中而亡之暴也。每一病古人立一名﹐夫豈徒哉﹗﹝《見聞錄》﹞

補編

陽厥補陰﹐壯水之主﹔陰厥補陽﹐益火之原。此陰厥﹑陽厥與傷寒之陰﹑陽二厥不同。傷寒陽厥用推陳致新﹐陰厥用附子理中﹐冰炭殊途﹐死生反掌。﹝《趙氏醫貫》﹞

厥者﹐從下逆上之病﹔痙者﹐明其風彊之狀。是證總由血气日偏﹐陰陽一並而成﹐譬如風雷之烈猛﹐郁極而發也。大抵可吐者﹐如痰食塡塞胸中﹐用瓜蒂散及燒鹽探引﹔可淸可折者﹐如厥陽壯火﹐升逆莫制﹐用玉女煎﹑龍薈丸﹔可開可降者﹐如气厥﹑薄厥而形气暴絕﹐有五磨飲及蒲黃酒。穢濁蒙神而昏亂無知者﹐有牛黃至寶及蘇合香丸﹔飛屍卒厥者﹐先宜酒醴引導﹐並施鍼灸。若從虛論﹐如內奪而厥者﹐有地黃飲子之通攝下焦﹔煩勞陽張﹐令人煎厥者﹐有人參固本﹐加入金箔﹑方諸水﹐壯水制火。血厥陽騰絡弗﹐參乎從陰從陽。色厥﹐精脫於下﹐急與大劑挽元﹔腎厥﹐宗許學士之椒附以通陽﹔蛔厥﹐有仲景之安蛔法。陽極用救陰之劑﹐陰極有扶陽之方。是證獨重在肝﹐蓋肝者﹐將軍之官﹐善幹他髒者也。肝气一逆﹐則諸气皆逆﹐气逆則痰生﹐火沸風旋﹐神迷魂蕩﹐無所不至矣。若犯於上者﹐不免淩金爍液﹐有門冬湯及瓊玉膏之補金柔制﹔若犯於中而爲嘔爲脹者﹐用六君去術加木瓜﹑姜﹑芍及附子粳米湯加人參﹐補胃平肝﹔若震及心脾而爲悸爲消者﹐用甘麥大棗合龍﹑蠣﹐緩急重鎭﹔若挾少陽之威而乘巓繞絡者﹐用羚角﹑鉤藤﹑元參﹑連翹﹐熄風淸絡﹔若本髒自病而體用失和者﹐以椒﹑梅﹑桂﹑芍﹐益體宣用﹔若因母髒之虛而擾及子髒之位者﹐用三才配合龜﹑甲﹑磁﹑朱及復脈減辛味復入雞黃﹐安攝子母。至於痿厥之治﹐取血肉介類﹐攺湯爲膏﹐謂其力味重實﹐塡隙止厥最速。﹝《臨證指南》﹞

暴死卒倒﹐其因甚多。如暴僕口噤吐涎﹐體暖脈虛者﹐中風也﹐分辧眞僞施治。如腹痛額黑﹐手足收引﹐脈來沈遲﹐無气以息者﹐中寒也﹐宜理中四逆湯﹐更灸關元。有本質陰虛﹐暑途勞役﹐暴僕昏絕者﹐名曰中暑﹐宜生脈散加香藿。如卒倒有痰聲者﹐名曰痰厥﹐宜六君子湯加竹瀝﹑薑汁。有行立之間暴眩僕絕﹐喉無痰聲﹐身無邪熱者﹐此陰虛而陽暴絕也﹐宜獨參湯。有暴怒卒倒﹐身冷無涎者﹐名曰气厥﹐宜四磨飲。有食後著寒著气而暴死者﹐名曰食厥﹐宜二陳湯探吐之。有大怒載血瘀於心胸而暴死者﹐名曰血厥﹐宜逐瘀行血。有感臭穢瘴毒暴死者﹐名曰中惡﹐宜醋炭燻鼻﹐醒後﹐以藿香正气散調之。或探喪入廟﹐暴絕﹐面赤不語者﹐名曰屍厥﹐亦宜醋炭燻鼻法﹐更服蘇合丸。有傷寒新瘥﹐與婦人交﹐忽患少腹急痛﹐外腎攣縮﹐面黑喘急﹐冷汗自出者﹐名曰脫元﹔有因大吐瀉後﹐卒然肢厥﹐不省人事者﹐名曰脫陽﹐俱急以蔥白縛切﹐安放臍上﹐再以熨斗熨之﹐後灌參附姜湯。又有男女交接而死者﹐有夢中脫泄而死者﹐治照前法﹐遲則不及。○男女涎潮於心﹐卒然中倒﹐扶入暖室端坐﹐作醋炭燻之﹐令醋气入鼻﹐其涎自退。輕者卽醒﹐重者亦知人事﹐不可一點湯水入喉﹐使痰系心包﹐必成廢人。初厥用生半夏或細辛﹑皂角末吹鼻﹐有嚏可治。﹝《證治匯補》﹞

凡中風﹑中气﹑中暑﹑中寒﹑暴厥﹐俱不得妄動以斷其气。《內經》明言﹕气復返則生。若擾亂其气﹐不得復返﹐致夭枉者多矣。﹝汪石山﹞

肝風內煽﹐發厥不省人事﹐重用茯神木治效。此病𨿽屬肝風內煽﹐然必上搏於心﹐心君爲之不安。茯神本治心﹐而中抱之木又屬肝﹐以木制木﹐則風定心安而厥自止。﹝沈金鰲﹞

脈候

寸脈沈大而滑﹐爲痰气食厥諸有餘之證﹔微濡而弦﹐爲陰陽虛厥諸不足之證﹔大小無常爲屍厥﹔沈細無力爲蛔厥。﹝《證治匯補》﹞

選案

扁鵲過虢﹐虢太子死﹐扁鵲至宮門下﹐問中庶子喜方者曰﹕太子何病﹖曰﹕太子病血气不時﹐交錯而不得泄﹐暴發於外﹐則爲中害。精神不能止邪气﹐邪气蓄積而不得泄﹐是以陽緩而陰急﹐故暴蹶而死。扁鵲曰﹕其死何如時﹖曰﹕雞鳴至今。曰﹕收乎﹖曰﹕未也。言﹕臣﹐秦越人也。聞太子不幸而死﹐臣能生之。中庶子曰﹕先生得無誕乎﹖何以言可生也﹖扁鵲曰﹕子以吾言爲不誠﹐試入診太子﹐當聞其耳鳴而鼻張﹐循其兩股以至於陰﹐當尙溫也。

中庶子聞言﹐目眩舌撟。入報虢君﹐出見扁鵲於中闕曰﹕竊聞髙義之日久矣﹐先生過小國﹐幸而舉之﹐偏國寡臣幸甚﹗扁鵲曰﹕若太子病﹐所謂屍蹶者也。乃使弟子子陽﹐厲鍼砥石﹐以取外三陽五會。有間﹐太子蘇。使子豹爲五分之熨﹐以八減之齊和煮之﹐以更熨兩脇下。太子起坐。更適陰陽﹐服湯二旬而復故。故天下盡以扁鵲爲能生死人。﹝《史記》﹞

宋仁宗寵妃﹐食次﹐忽僕倒身冷﹐急召孫尙杜任診視。奏曰﹕此气厥也﹐吐後卽蘇。禦坐良久﹐果蘇。上問﹕因何得此疾﹖對曰﹕貴妃方食暴怒﹐气上與食相並﹐故厥。吐則气通﹐故蘇。﹝《赤水玄珠》﹞

一婦患病六七日﹐時時暈倒﹐口眼微歪﹐胸膈脹痛。診脈左關沈弦﹐右關搏指。詢知因食麵食﹐胸腹脹痛起﹐次日便暈倒﹐至今亦未大便。此食厥也。用枳﹑朴﹑山楂﹑陳皮﹑半夏﹑木香﹑神曲﹑麥芽﹑煨姜﹑大黃﹐使宿食去﹐胸膈舒﹐筋脈通利﹐各證自愈。﹝吳天士﹞

卷十﹟雜證匯參

肝風

經義

諸風掉眩﹐皆屬於肝。○東方生風﹐風生木。﹝《素問》﹞

哲言

《經》云﹕諸風掉眩﹐皆屬於肝。肝主風﹐風主動。脾主四肢﹐四肢者﹐諸陽之本﹐木气鼓之﹐故動﹐所謂風淫末疾也。此證在壯年﹐屬熱極生風﹔若病後﹑老年﹐屬血液衰少﹐不能營養故也。﹝《張氏醫通》﹞

肝爲風木之髒﹐相火內寄﹐體陰用陽﹐其性剛﹐主動主升﹐全賴腎水以涵之﹐血液以濡之﹐肺金淸肅下降之令以平之﹐中宮惇阜之土气以培之﹐則剛勁之質得爲和柔之體﹐遂其條達暢茂之性﹐何病之有﹗倘津液有虧﹐肝陰不足﹐血燥生熱﹐熱則風陽上升﹐竅絡阻塞﹐頭目不淸﹐眩暈跌僕﹐甚則螈痙厥矣。治當緩肝之急以熄風﹐滋腎之液以驅熱﹐如虎潛丸﹑地黃飲子﹑復脈等方﹐是介以潛之﹐酸以收之﹐濃味以塡之﹐或用淸上實下之法。若思慮煩勞﹐身心過動﹐風陽內擾﹐則營熱心悸﹐驚怖不寐﹐脇中動躍。治以酸棗仁湯﹑補心丹﹑枕中丹﹐淸營中之熱﹐佐以斂攝神志。若因動怒郁勃﹐痰火風交熾﹐則有二陳﹑龍薈。風木過動﹐必犯中宮﹐則嘔吐不食﹐法用泄肝安胃﹐或塡補陽明。他如辛甘化風﹑甘酸化陰﹑淸金平木﹐種種治法﹐未能備敍。然肝風一證﹐患者甚多﹐從古無此病名﹐醫每忽略﹐特爲拈出﹐以便後學考核云。○肝爲風木之髒﹐將軍之官﹐性急而動﹐故肝臟之病﹐較之他髒爲多﹐而於婦女尢甚。肝病必犯土﹐是侮其所勝也。本髒見證﹐仲景云﹕厥陰之爲病﹐消渴﹐气上撞心﹐心中疼熱﹐饑不欲食﹐食則吐蛔。又《內經》所載肝病﹐難以盡述。大槪其脈必弦﹐脇或脹或痛﹐偏寒偏熱﹐或先厥後熱。若一犯胃﹐則漧嘔吐酸﹐脘痞不食﹔克脾則腹脹肢麻﹐便或溏或不爽。治法有陰陽虛實之殊。若肝陰胃汁未虧﹐肝陽亢逆犯胃﹐用藥則遠柔用剛﹐泄肝如吳萸﹑椒﹑桂﹐通胃如半夏﹑姜﹑附﹐加益智﹑枳﹑朴等﹐則兼運脾陽。中虛必用人參﹐如大半夏湯﹑附子粳米湯﹑進退黃連﹔瀉心﹑治中﹐溫膽等湯是也。若肝陰胃汁已虛﹐木火熾盛﹐風陽擾胃﹐用藥忌剛用柔。養肝則阿膠﹑生地﹑白芍﹑麻仁﹑木瓜﹐養胃則人參﹑麥冬﹑粳米。至於平治之法﹐則剛柔寒熱兼用﹐烏梅丸﹑安胃丸﹑逍遙散。若四君﹑六君﹑異功﹑戊己﹐則必加泄肝之品。用桑葉﹑丹皮者﹐桑葉輕淸﹐淸泄少陽之气熱﹐丹皮苦辛﹐淸泄肝膽之血熱。用金鈴子散者﹐川楝苦寒﹐直泄肝陽﹐延胡專理气滯血澀之痛。如嘔吐不食﹐脇脹脘痞﹐醫者但認爲脾胃之病﹐不知實由肝邪所致。且世人但知風﹑勞﹑鼓﹑膈爲四大證﹐不知土敗木賊﹐延至不救者多矣。﹝《臨證指南》﹞

卷十﹟雜證匯參

眩暈

經義

徇蒙招尢﹐目瞑耳聾﹐下實上虛﹐過在足少陽﹑厥陰﹐甚則入肝。○木郁之發﹐甚則耳鳴眩轉﹐目不識人﹐善暴僵僕。﹝《素問》﹞

上气不足﹐腦爲之不滿﹐耳爲之苦鳴﹐頭爲之苦傾﹐目爲之眩。﹝《靈樞》﹞

哲言

眩者﹐言視物皆黑﹔暈者﹐言視物皆轉。二者兼有﹐方曰眩暈。若甚而良久方醒者﹐又名鬱冒﹐謂如以物冒其首也。﹝《證治匯補》﹞

眩暈之證﹐《內經》𨿽云皆屬於肝風上攻﹐然體虛之人﹐外感六淫﹐內傷七情﹐皆能眩暈﹐當以脈證別之。風則脈浮有汗﹐項彊不仁﹔寒則脈緊無汗﹐筋攣掣痛﹔暑則脈虛煩悶﹔濕則脈沈吐逆。及其七情所傷﹐遂使髒气不平﹐郁而生涎﹐結而爲飲﹐隨气上逆﹐令人眩暈﹐眉稜骨痛﹐眼不可開﹐寸脈多沈﹐此爲異耳。若疲勞過度﹐吐衄便利﹐婦人崩傷產後﹐去血過多﹐皆令人眩暈﹐當隨其因治之。﹝嚴用和﹞

眩暈之病﹐悉屬肝膽風火。風火屬陽﹐陽主動﹐故目眩而頭暈也。譬如火焰得風﹐則旋轉不已。○有腎陰不足﹐三陽之焰震耀於當前﹐故陰虛之人常若眩暈。目中忽見火如星炮﹐胸隔必多痰﹐暈時眼不能開﹐開則所見之物非斜卽倒。○有中土虛衰﹐下逆之光上浮巓頂﹐發則眩僕嘔吐﹐而五心煩熱。﹝《己任編》﹞

肥白人濕痰滯於上﹐陰火起於下﹐痰挾虛火﹐上衝頭目﹐邪正相煽﹐故忽然眼黑生花﹐所謂無痰不作眩也。

○黑瘦人腎水虛少﹐肝枯木動﹐復挾相火上踞髙巓而作眩暈﹐所謂風勝則地動﹐火得風而焰旋也。﹝朱丹溪﹞

頭痛之病﹐上實證也﹔頭眩之病﹐上虛證也。《內經》分別甚明﹐曰頭痛巓疾﹐下虛上實﹔又曰上實下虛﹐爲厥巓疾。此以邪气在上﹐所以爲痛﹐故曰上實也。至若眩暈之病﹐則曰上气不足﹐又曰上虛則眩﹐未聞言上之實也。而後世諸家﹐有曰結而爲飲﹐隨气上逆者﹔有曰疲勞過度﹐下虛上實者﹔有曰腎不納气﹐使諸气逆奔而上者。卽如丹溪亦曰痰在上﹐火在下。凡此皆言上實也。何與《內經》相反若此﹖噫﹗此後人之不明耳。夫眩暈之證﹐或爲頭重眼黑﹐或爲腦髓旋轉﹐不可以動。求其言實之由﹐不過謂頭重者爲上實。不知頭本不重於往日﹐而惟不勝其重者﹐乃甚於往日耳。上力不勝﹐陽之虛也﹐豈上實乎﹖又何气不歸元及諸气逆奔之有﹖蓋上實者宜降宜抑﹐上虛者最不宜再伐生气。此上實上虛之旨﹐不可不辧。○頭眩有大小之異﹐察之可得虛實之情。

如今人之气稟薄弱者﹐無論少壯﹐或於勞倦酒色之後﹐每有耳鳴如磬﹐或頭眩眼黑﹐倏頃而止者﹐乃常有之事。

至於中年之外﹐多見眩僕卒倒等證﹐亦常有之事。但忽暈忽止者﹐人皆謂之頭暈眼花﹔卒倒而不醒者﹐人必謂之中風中痰﹐不知忽止者﹐以其气血未敗﹐故旋見而旋止﹐卽小中風也﹔卒倒而甚者﹐以其根本旣虧﹐故遽病而難復﹐卽大眩暈也。且必見於中年之外﹐而較之少壯益又可知。於此察之﹐則是風非風﹐是痰非痰﹐而虛實從可悟矣。﹝張景嶽﹞

補編

心下有痰飲﹐胸脇支滿﹐目眩﹐苓桂術甘湯主之。○心下有支飲﹐其人苦眩冒﹐澤瀉湯主之。﹝《金匱》﹞

眩暈一證﹐人皆稱爲上盛下虛﹐而不明言其所以然之故。蓋所謂虛者﹐血與气也﹔所謂實者﹐痰涎風火也。

原病之由﹐有气虛者﹐乃淸气不升﹐或汗多亡陽所致﹐當升補陽气﹔有血虛者﹐乃亡血過多﹐陽無所附而然﹐當益陰補血。此皆不足之證也。有因痰涎郁遏者﹐宜導痰開郁﹐重則吐下﹔有因風火搖動者﹐宜淸上降火。此皆有餘之證也。世有謂气不歸元﹐而用丹藥鎭墜﹐沈香降气﹐蓋香竄散气﹐丹藥助火﹐其不歸之气豈能因此而復耶﹖《經》謂治病求本﹐气之不歸﹐求本用藥則善矣。﹝劉宗濃﹞

丹溪論眩暈曰﹕無痰不作眩﹐𨿽有風者﹐亦必有痰挾气﹐虛者亦宜治痰爲主。若據此論﹐則凡眩暈無非痰證也。何軒岐之言﹐絕不及痰﹐故在丹溪則曰無痰不作眩﹐當以治痰爲主。余則曰﹕無虛不作眩﹐當以治虛爲主。﹝張景嶽﹞

眩暈一證﹐有虛暈﹑火暈﹑痰暈之不同﹐治失其要﹐鮮不誤人。曷言乎虛暈也﹖如縱欲脫血﹐癰潰產後﹐老年精衰諸傷陰者﹐其證面赤口漧﹐煩躁不寐﹐便祕溺赤﹐其脈弦細而數﹐或弦大而數﹐無非精血受虧﹐陰虛爲病。蓋蒂固則眞水閉藏﹐根搖則上虛眩僕﹐此陰虛之暈也。如勞倦費神﹐吐瀉汗多﹐悲哀痛楚諸傷陽者﹐其證面靑神倦﹐畏寒厥冷﹐身面浮气﹐其脈沈細而遲﹐或浮大而空﹐無非元陽被耗﹐气虛爲病。蓋稟濃則眞火歸藏﹐髒虧則气逆上奔﹐此陽虛之暈也。治陰虛者﹐用歸芍六味湯加人參之類﹐壯水之主﹐以生精血﹔治陽虛者﹐用八味養血湯加人參之類﹐益火之原﹐以生元气﹐所謂滋苗者必灌其根也。曷言乎火暈也﹖如房勞則火起於腎﹐暴怒則火起於肝﹐思慮則火起於脾。其證耳鳴目黑﹐上重下輕﹐眩僕卒倒﹐脈象細弱﹐無非動作煩擾﹐虛陽不藏。蓋火藏則淸明內持﹐動擾則掉搖散亂﹐此虛火之暈也。若實火眩暈者﹐人必彊健﹐證必暴發﹐渴必引飲﹐脈必洪數﹐嘔吐酸苦暈稍定﹐飲食寒涼暈稍緩﹐便解燥結暈稍止﹐無非風火相搏﹐實火爲害。蓋有餘則上盛而火炎﹐壅塞則火熾而旋轉﹐此實火之暈也。治虛火者﹐用六味﹑逍遙之屬﹐滋陰以制火﹐舒肝以養脾﹔治實火者﹐宜三黃﹑竹葉﹑石膏之屬﹐淸降以抑火﹐辛涼以瀉熱﹐所謂虛火可補﹐實火可瀉也。曷言乎痰暈也﹖如水沸水泛﹐則痰起於腎﹔風火生涎﹐則痰起於肝﹔濕飲不行﹐則痰起於脾。其證頭重眼花﹐腦轉眩冒﹐倦怠嗜臥﹐食飲不甘﹐脈象緩滑﹐無非疲勞過度﹐虛痰爲虐。蓋淸升則濁陰下走﹐气滯則津液不行﹐此虛痰之暈也。若實痰眩暈者﹐脈證必實﹐積熱在陽明﹐阻塞在經絡﹐郁遏在腸間﹐無非風火結聚﹐積痰生災。蓋液凝則濁陰泛上﹐飲停則火逆上升﹐此實痰之暈也。治虛痰者﹐宜六味﹑八味﹑歸脾之屬﹐補腎之原以治痰之本﹔治實痰者﹐宜二陳﹑芩﹑連﹑滚痰丸之屬﹐冷腸胃之熱以治痰之標。大抵虛暈者十之六﹑七﹐兼痰火者十之二﹑三。且今人气稟薄弱﹐酒色不謹﹐肝腎虧而內傷劇﹐以致眩暈大作。望其容則精神昏倦也﹐聞其聲則語言低微也﹐察其證則自汗喘促也﹐切其脈則懸懸如絲也。當此之時﹐須執定見﹐毋惑多岐﹐參﹑﹑歸﹑術﹐重劑多進﹐庶可轉危爲安。倘病家畏補而生疑﹐醫家見補而妄駁﹐旁人因補而物議﹐以虛證爲實火﹐以參﹑爲砒毒﹐卒中之變至﹐危脫之象見﹐𨿽有智者﹐無如何矣﹗﹝《會心錄》﹞

戴復庵云﹕有眩暈之甚﹐擡頭則屋轉﹐眼生黑花﹐常見有物飛動﹐或見一物爲兩﹐宜《祕旨》正元散﹐加鹿茸﹐兼進養正丹。不效﹐一味鹿茸﹐每服半兩﹐酒煎去滓﹐入麝香少許。緣鹿茸生於頭﹐頭暈而主以鹿茸﹐從其類也。此爲虛寒也。丹溪云﹕眩暈不可當者﹐大黃酒炒爲末﹐茶調下﹐每服一﹑二錢。此爲實熱也。﹝張路玉﹞

《經》云﹕諸風掉眩﹐皆屬於肝。頭爲六陽之首﹐耳目口鼻﹐皆系淸空之竅﹐所患眩暈者﹐非外來之邪﹐乃肝膽之風陽上冒耳﹐甚則有昏厥跌僕之虞。其證有夾痰夾火﹑中虛下虛﹑治膽治胃治肝之分。火盛者﹐用羚羊﹑山梔﹑連翹﹑花粉﹑元參﹑生地﹑丹皮﹑桑葉﹐以淸泄上焦竅絡之熱﹐此先從膽治也。痰多者﹐必理陽明﹐消痰如竹瀝﹑薑汁﹑菖蒲﹑二陳湯之類。中虛則兼用人參﹑《外臺》茯苓飲是也。下虛者必從肝治﹐補腎滋肝﹐育陰潛陽鎭攝。至於天麻﹑鉤藤﹑菊花之屬﹐皆系熄風之品﹐可隨證加入。此證原本肝風﹐當與肝風﹑中風﹑頭風門合而參之。﹝《臨證指南》﹞

脈候

浮而散者爲眩僕。○春脈太過﹐則令人善怒﹐忽忽眩冒而巓疾。﹝《素問》﹞

肝脈溢大主眩。若風浮寒緊﹐濕細暑虛﹐痰弦而滑﹐瘀芤而澀﹐數大火邪﹐濡大虛極。﹝《證治匯補》﹞

選案

劉允功﹐形體魁偉﹐不愼酒色﹐偶因勞怒﹐頭暈僕地﹐痰涎上湧﹐手足麻痺﹐口漧引飲﹐六脈洪數而虛。

余以爲腎經虧損﹐不能納气歸原而爲暈﹐不能攝水歸原而爲痰﹐陽气內虛而麻痺﹐虛火上炎而作渴﹐用補中益气湯合六味丸治愈。﹝薛立齋﹞

吳添官母﹐時多暴怒﹐經行復止﹐气逆上厥﹐如畏舟船﹐動則暈去﹐久臥於牀﹐時若天翻地覆﹐大熱引飲﹐腦如刀劈﹐食少瀉多。余以怒甚則血菀於上﹐而气不返於下者﹐名曰厥巓疾。厥者﹐逆也。巓者﹐髙也。气與血俱逆於髙巓﹐故動輒眩暈也。又以上盛下虛者﹐過在少陽﹐少陽者﹐膽也﹐膽之穴絡於腦﹐鬱怒之火﹐上攻於腦﹐得補而熾﹐其痛如劈。同爲厥巓之疾﹐風火相煽﹐故振搖而熱蒸﹔木土相淩﹐故艱食而多瀉。

於是會《內經》鐵落鎭墜之意﹐以代赭﹑龍膽﹑蘆薈﹑黃連降其上逆之气﹐以蜀漆﹑丹皮﹑赤芍行其上菀之血﹐以牡蠣﹑龍骨﹑五味斂其浮游之神。最要在每劑藥中生入豬膽汁二枚﹐蓋以少陽熱熾﹐膽汁必幹﹐亟以同類之物濟之﹐資其持危扶顚之用。連進十數劑﹐服豬膽二十餘枚﹐熱退身涼﹐食加瀉止﹐始能行步。尙覺身輕不支﹐減去豬膽﹑蘆﹑龍﹐加入參﹑歸﹑姜﹑棗﹐平調而愈。﹝《寓意艸》﹞

一人常頭目眩暈﹐步履不穩﹐寸脈豁大﹐關脈多滑。醫謂老年體虛﹐用補。余曰﹕脈大無力﹐固𨿽屬虛﹐然滑則多痰﹐徒補而不消痰﹐則眩暈不去﹐步履何由而健﹖必須補中兼消。方用六君湯﹐加菊花﹑川芎﹑酒炒黃芩﹐與服十劑﹐證覺減輕。再加歸﹑芍﹐配合丸藥。熟地泥膈﹐肉桂助火﹐皆非所宜。﹝程星海﹞

卷十﹟雜證匯參

汗

經義

陽之汗﹐以天地之雨名之。○在心爲汗。○陽加於陰謂之汗。○陰虛者﹐陽必湊之﹐故少气時熱而汗出也。

○魄汗未藏﹐四逆而起。○汗出偏沮﹐使人偏枯。○人所以汗出者﹐皆生於谷﹐谷生於精。今邪气交爭於骨肉而得汗者﹐是邪卻而精勝也。○飲食飽甚﹐汗出於胃﹔驚而奪精﹐汗出於心﹔持重遠行﹐汗出於腎﹔疾走恐懼﹐汗出於肝﹔搖體勞苦﹐汗出於脾。○炅則腠理開﹐營衛通﹐汗大泄﹐故气泄矣。○勞則喘息汗出﹐內外皆越﹐故气耗矣。○陽气有餘爲身熱無汗﹐陰气有餘爲多汗身寒﹐陰陽有餘則無汗而寒。○腎病者﹐寢汗出﹐憎風。﹝《素問》﹞

哲言

食梅津生﹐食芥淚墮﹐此液之自外奪者也﹔悲則涕生﹐愧則汗發﹐此液之自內致者也。﹝《醫參》﹞

三陽實﹐三陰虛﹐汗不出﹔三陰實﹐三陽虛﹐汗不止。﹝《仁齋直指》﹞

眞气已虧﹐胃中火盛﹐則汗出不休﹔眞气已竭﹐陰火已衰﹐則無汗反躁﹔陰陽俱衰﹐四時無汗﹐其形不久。﹝李東垣﹞

衛气虛則多汗﹐營血虛則無汗。﹝婁全善﹞

陽者﹐衛外而爲固也。陽虛不能衛外﹐故津液不固而汗易泄且畏風也。此與傷風自汗不同。彼責之邪實﹐此責之表虛﹐故補﹑散各異。﹝《醫方集解》﹞

汗出𨿽由衛气不固﹐胃中之津液外泄﹐而實關乎臟腑之蒸發使然。心之陽不能外衛而爲固﹐則自汗出﹐包絡之火蒸發也﹔腎之陰不能退藏於密﹐則盜汗出﹐陰火乘虛蒸發也。﹝《張氏醫通》﹞

腠理之疏密﹐衛實司之﹐故自汗多責之表虛。然《要略》曰﹕腠者﹐三焦通會元眞之處﹔理者﹐五臟六腑之文理也。以此觀之﹐衛外之陽不足﹐皆當責之於中。根於中者﹐命曰神機。故治法不離營衛﹑陰陽﹑中气之間﹐不徒從腠理也。﹝程郊倩﹞

汗出一證﹐有自汗者﹐有盜汗者。自汗者﹐然無時而動作則益甚﹔盜汗者﹐寐中通身汗出﹐覺來漸收。

古云﹕自汗屬陽虛。腠理者﹐衛气之所司也。人以衛气固其表﹐衛气不固﹐則表虛自汗而津液爲之發泄也。治宜實表補陽。盜汗屬陰虛。陰虛陽必湊之﹐故陽蒸陰分則血熱﹐血熱則液泄而爲盜汗也。治宜淸火補陰。然以余觀之﹐則自汗亦有陰虛﹐盜汗亦多陽虛也。如煩勞大熱﹐最多自汗﹐或以飲食之火起於胃﹐勞倦之火起於脾﹐酒色之火起於腎﹐皆能令人自汗。若此者謂非陽盛陰衰而何﹖又若人之寤寐﹐總由衛气之出入﹐衛气者﹐陽气也﹐人於寐時﹐則衛气入於陰分﹐此其時非陽虛於表而何﹖所以自汗﹑盜汗﹐亦各有陰陽之證﹐不得謂自汗必屬陽虛﹐盜汗必屬陰虛也。然則陰陽有異﹐何以辧之﹖曰﹕但察其有火無火﹐則或陰或陽自可知矣。蓋有火而汗出者﹐以火盛灼陰﹐陰虛可知也﹔無火而汗出者﹐以表气不固﹐陽虛可知也。知斯二者﹐則汗出之要無餘義﹐而治法亦可得其綱領矣。○病後多汗﹐若傷寒﹑瘧疾﹐凡系外感寒邪﹐汗出熱退﹐而有汗不卽止者﹐此以表邪初解﹐必由腠理﹐衛气開泄﹐其汗宜然。

卽數日旬日﹐亦自無妨﹐衛气漸實﹐汗必自止﹐無足慮也。若其他雜證﹐本非外感之解﹐而自汗﹑盜汗者﹐乃非所宜﹐不容不治。○汗證有陰陽﹕陽汗者﹐熱汗也﹔陰汗者﹐冷汗也。人但知熱能致汗﹐而不知寒亦致汗。

所謂寒者﹐非曰外寒﹐正以陽气內虛﹐則寒生於中﹐陰中無陽﹐則陰無所主而汗隨气泄。故凡大驚大恐﹐皆能令人汗出﹐是皆陽气頓消﹐眞元失守之兆。至其甚者﹐則如病後產後﹐或吐瀉失血之後﹐必多有汗出者﹐豈非气去而然乎﹖故《經》曰﹕陰勝則身寒﹐汗出﹐身常淸。仲景曰﹕極寒反汗出﹐身必冷如冰。是皆陰汗之謂也。

故凡治陰汗者﹐但當察气虛之微甚。微虛者﹐略扶正气﹐其汗自收﹔甚虛者﹐非速救元气不可。﹝《景嶽全書》﹞

方書多言血與汗異名而同類﹐丹溪因之﹐遂有在內爲血﹐在外爲汗之論﹐似乎血卽是汗﹐汗卽是血矣。奚知血與汗之由來﹐有不可以同類並言者。《經》云﹕心主血﹐血生於心。又云﹕腎主五液﹐入心爲汗。又云﹕汗者﹐心之液。而非曰心之血。血生於心﹐統於脾﹐藏於肝﹐其源則自水谷之精气﹐受於中焦﹐變化取汁﹐調和於五臟﹐灑陳於六腑﹐以奉生身者也。若夫汗則爲人身之津液。因腠理疏豁﹐皮毛不能外護﹐暑﹑濕﹑熱之邪干之﹐則津泄而爲汗﹐是汗乃身中之陽气所化。故《經》曰﹕陽加於陰謂之汗。此可以气言﹐而不可以血類也。且夏天毫竅不密﹐湯水入胃﹐汗卽流溢﹐津液外耗﹐小便短少﹔冬天腠理閉密﹐汗不外溢﹐小便頻多﹐此更可見汗屬津液﹐而非可以血類也更明矣。況人之一身﹐有涕﹑淚﹑涎﹑唾﹑便﹑溺﹐皆屬一水之化﹐而發於九竅之中﹐汗若可以血類之﹐則涕﹑淚﹑涎﹑唾﹑便﹑溺亦可以血言之矣。但心爲君主﹐汗爲心液﹐汗多之害﹐與亡血之害不甚遠耳﹐非若便﹑溺之無大關害也。﹝《馮氏錦囊》﹞

心爲君火﹐脾胃屬土﹐此濕熱相搏爲汗明矣。如甑中燒酒﹐若非湯火燻蒸﹐則不能成汁液。﹝《醫學正傳》﹞

多汗身軟者﹐濕也。心主熱﹐脾主濕﹐濕熱相搏﹐如地之蒸气爲雲﹑雨﹑霧﹑露。﹝《醫學入門》﹞

陽虛自汗必惡寒﹐火熱自汗必躁熱。傷濕自汗﹐困倦身重﹐天陰轉甚﹐聲如甕出﹔傷風自汗﹐頭疼身熱﹐咳嗽煩悶﹐鼻塞流涕﹔傷暑自汗﹐身熱口渴﹐煩躁面垢﹔痰證自汗﹐頭眩嘔逆﹐胸滿吐痰﹔心虛自汗﹐怔忡恍惚﹔肝熱自汗﹐口苦多眠﹔腎虛自汗﹐潮熱咳嗽﹔脾虛自汗﹐倦怠少食。○凡汗出發潤﹐汗出如油﹐汗出如珠﹐汗多喘滿﹐汗雨淋漓﹐皆屬敗證。﹝《證治匯補》﹞

病患汗出臍胸而止者﹐皆險證也。至腰稍可﹐至足方佳。﹝查了吾﹞

補編

汗由血液﹐本乎陰也。《經》曰﹕陽之汗﹐以天地之雨名之。其義可知。然汗發於陰而出於陽﹐此其根本則由陰中之營气﹐而其啟閉則由陽中之衛气。故凡欲疏汗而不知營衛之盛衰﹐欲止汗而不知橐之牝牡﹐吾知其不敗不已也。﹝張景嶽﹞

汗出於心﹐熱之所致﹔汗出於脾﹐濕气上騰﹔汗泄於膚﹐衛气不固。所以淸心則液榮於內而爲血﹔和胃則液周流而不騰﹔實腠理則衛气充而液不泄。知斯三者﹐治汗之能事畢矣。﹝李東垣﹞

元陰之气衰弱﹐亦有自汗之證。蓋陰虛則火動﹐乘於陰位﹐陰精被火煎熬﹐故汗自出也。是猶幹竹以火燃之而有油耳。不可用參﹑補气﹐但補其陰﹐則火自伏而汗自止。若相火乘於陰血而然者﹐宜補陰藥中加知﹑柏。如陰血被濕熱燻蒸而然者﹐用當歸六黃湯。○自汗宜補陽調衛﹐盜汗宜滋陰降火。陽虛冷汗自出者﹐宜補心﹐益火之原﹐以消陰翳也﹔陰虛熱汗盜出者﹐當補腎﹐壯水之主﹐以鎭陽光也。汗乃心之液。陽虛陰必乘﹐故發厥而自汗﹐治用四君子湯加黃﹑肉桂以補陽﹔陰虛陽必湊﹐故發熱而盜汗﹐治用四物湯加黃柏﹑知母以滋陰。○黃﹑白術﹐乃止汗之聖藥。麻黃髮汗﹐根節又能止汗。有用龍骨﹑牡蠣止汗者﹐取其收澀也。有濕勝自汗者﹐須用滲濕之劑﹔有自汗不任風寒者﹐須用逐風之劑﹔有因房勞所致者﹐須用補腎之劑。桂枝湯﹐治外感風邪自汗之劑﹔黃建中湯﹐治外感气虛自汗之劑﹔補中益气湯﹐治傷寒气虛自汗之劑。凡內傷諸證﹐自汗不止者﹐俱用補中益气湯﹐少加附子﹑麻黃根﹑浮小麥﹐效如影響。但升﹑柴須蜜制炒﹐以殺其升發勇悍之性﹐又欲其引參﹑至肌表﹐故不可缺。﹝羅赤誠﹞

陽虛自汗宜補陽﹐然有扶陽而不愈者﹐乃表虛無以外衛也﹐當斂表以實之﹔心虛自汗宜補心﹐然有補心而不愈者﹐乃營虛無以內藏也﹐當養血以調之。汗出於脾﹐濕气盛也﹐當燥之﹐然有補脾燥濕而不愈者﹐乃火气蒸騰也﹐當淸其熱﹔汗出於腎﹐陽加於陰也﹐當淸之﹐然有涼血養血而不愈者﹐乃相火作彊也﹐當滋其陰。肝主疏泄而自汗者﹐當調血淸火﹔胃經气滯而自汗者﹐宜導气通滯。此治雜病自汗之法也。若傷風傷濕而自汗者﹐當解其外﹔溫病熱病而自汗者﹐當淸其中。又非前法並論也。﹝《證治匯補》﹞

六陽之脈﹐上循於頭﹔三陰之經﹐劑頸而還。陰虛陽浮﹐故汗出頭面﹐不能周身。有相火迫其腎水上行心之分野者﹐有陽气失所根據附飛越於髙巓者﹐有寒濕相搏者﹐有瘀血內蓄者﹐有胃熱上蒸者﹐隨證施治。惟關格小便不通而頭汗者難治﹐陽脫而頭汗者不治。﹝《醫統》﹞

傷寒頭汗屬少陽﹐小柴胡湯和之。食滯中宮﹐熱气上蒸﹐亦令頭汗﹐保和丸加薑汁炒川連。○脾胃濕蒸﹐旁達四肢﹐則手足多汗。熱者﹐二陳湯加川連﹑白芍﹔冷者﹐理中湯加烏梅﹔弱者﹐十全大補湯去川芎加五味子。○夏月半身出汗﹐由气血不充﹐內挾痰飲所致﹐偏枯之兆也。《經》云﹕汗出偏沮﹐使人偏枯。十全大補湯﹑養營湯加行經豁痰藥治之。○別處無汗﹐獨心胸一片有汗﹐此思慮傷心所致﹐名曰心汗﹐歸脾湯合生脈散﹑豬心湯煎服。○陰汗屬下焦濕熱﹐龍膽瀉肝湯加風藥一﹑二味﹐風能勝濕故也。若因酒色過度者﹐用六味地黃湯。

﹝《張氏醫通》﹞

余嘗病怔忡﹑盜汗﹐補心腎無功﹐乃加豬心數片引之﹐遺已。藥貴向導﹐不可不審。﹝王宇泰﹞

脈候

尺澀脈滑﹐謂之多汗。﹝《素問》﹞

男子平人脈虛弱細微者﹐善盜汗出。﹝《金匱》﹞

浮而濡者爲汗。在寸爲自汗﹐在尺爲盜汗。﹝《證治匯補》﹞

選案

一婦在產後﹐頭汗甚多﹐診脈𨿽洪而緩。余曰﹕頭汗咸謂亡陽﹐然產後陰虛﹐喜其亡陽﹐與陰齊等﹐可勿藥也。主人疑之﹐更醫峻用溫補﹐乃暴注下瀉﹐完谷不化﹐益認爲陽虛﹐重用參﹑附﹐其瀉愈甚﹐數日之間﹐肌削神困。復診脈洪弦數甚﹐此眞陰竭矣。主人及醫謂﹕溫補尙爾完谷不化﹐豈非陽虛之至乎﹖余曰﹕產後頭汗﹐乃陰虛虛火上蒸﹐孤陽上迫﹐液不祕藏。誤加溫補燥熱之气﹐暴注下趨而爲完谷﹐乃火性急速﹐不及變化﹐更加溫藥迫之﹐焚灼之勢﹐必力窮乃止。《經》曰﹕陰平陽祕﹐精神乃治。今陰气不能和平﹐陽气自難祕密﹐精神離決﹐不待言矣。﹝馮楚瞻﹞

朱禦章弟﹐勞倦發熱﹐上半身自汗如雨﹐三晝夜不止。斂汗方法﹐並無一應。其嶽陸右文邀予﹐診脈浮細沈洪﹐軟弱無力﹐面白無神﹐舌胖嫩白滑。意此必肺气大虛﹐腠理不固。初以黃湯加五味子﹑附子各二錢﹐自子至卯﹐連進三劑﹐其汗如故。思之良久﹐更用蜜炙黃二兩﹐人參五錢﹐白術一兩﹐蜜炙升﹑柴﹑陳皮各一錢﹐歸身﹑炙艸﹑黑姜各二錢﹐白芍﹑五味子﹑附子各三錢﹐大棗五枚﹐一劑而斂。右文曰﹕連服補斂之劑﹐汗俱不止﹐乃用升﹑柴﹑炮姜等﹐辛以散之﹐而汗反止﹐其故何也﹖予曰﹕證本勞傷﹐脾肺中藏之陽陷而不升﹐衛外之陽虛而不固﹐以致陰气不降﹐乘虛外溢﹐故特用升﹑柴以升提下陷之气﹐黑姜以收固衛外之陽﹐使陽得在外而爲陰之衛﹐斯陰得在內而爲陽之守也。後用生金滋水等劑培養而愈。﹝《潛村醫案》﹞

一少年上身汗出﹐三年不愈。用棉花子炒焦泡湯﹐服四﹑五日﹐汗出至足﹐後用歸脾等湯調養而愈。﹝周愼齋﹞

附方

止汗方治汗出不止。用五倍子爲末﹐唾津調貼臍中﹐外用帛縛定﹐過宿卽止。

又方治盜汗﹐用冬桑葉一味﹐焙榦爲末﹐空心米飲下二錢﹐神效。

撲粉法用牡蠣﹑龍骨﹑麻黃根﹑赤石脂等分研末﹐絹包撲之﹐效。

卷十一﹟雜證匯參

面

經義

五七陽明脈衰﹐面始焦。○面腫曰風。○心者﹐生之本﹐神之變也﹔其華在面。﹝《素問》﹞

黃帝問曰﹕首面與身形也﹐屬骨連筋﹐同血合於气耳。天寒則裂地淩冰﹐其卒寒﹐或手足懈惰﹐然其面不衣﹐何也﹖岐伯答曰﹕十二經脈﹐三百六十五絡﹐其血气皆上於面。而皮又濃﹐其肉堅﹐故天气甚寒﹐不能敗之也。○面熱者足陽明病。﹝《靈樞》﹞

人面獨能耐寒者﹐何也﹖然﹐人頭者﹐諸陽之會也。諸陰脈皆至頸而還。獨諸陽脈皆上至頭耳﹐故令面耐寒也。﹝《難經》﹞

哲言

面不畏寒而畏熱﹐血气之所湊也﹔肘膝臀不畏熱而畏寒﹐血气之所不湊也。其血气尢甚者﹐面能並熱不畏。故經以爲其皮獨濃﹐寒暑不能傷也。﹝《醫參》﹞

風邪入皮膚﹐痰飲積腑臟﹐則面黯。脾﹑肺二經風濕搏而爲熱﹐故面生瘡。﹝《張氏醫通》﹞

飲食不節則胃病﹐胃病則气短﹐精神少而生大熱。有時而火上炎﹐獨燎其面。﹝李東垣﹞

凡病患面赤皆屬火。若面紅气盛者﹐此火證無疑也。若顴赤如指﹑如縷而餘地不赤者﹐此陰虛也。仲景曰﹕面赤戴陽者﹐下虛故也。面紅不退者﹐邪盛病進爲難愈。面白者﹐气虛也。白兼淡黃而气不足者﹐失血也。

白而枯者﹐血气俱敗也。靑兼白者﹐陽虛陰勝也。久病面轉黃蒼者﹐此欲愈也。病患面黃潤而微赤者﹐主濕熱。黃兼靑者﹐此木邪犯土﹐不治。面色靑蒼者﹐主痛。病愈而面色如煤不開者﹐終不吉。平人面色如灰塵﹐眼下靑黑者﹐必病重。女人面色靑者﹐必肝彊脾弱﹐多怒少食﹐或經脈不調﹐顴頰鮮紅﹐名帶桃花。此陰中有虛火﹐多淫無子。﹝張景嶽﹞

補編

咳逆倚息不得臥﹐若面熱如醉﹐此爲胃熱上衝﹐燻其面。用桂苓五味甘艸湯加大黃以利之。﹝《金匱》﹞

面痛屬火﹐蓋諸陽皆會於面。火﹐陽類也。心者﹐生之本﹐神之變﹐其華在面。心﹐君火也。暴痛多實﹐久痛多虛﹐髙者抑之﹐郁者開之。血熱者涼血﹐气虛者補气。不可專以苦寒瀉火爲事。﹝《證治準繩》﹞

面腫有虛實﹕腫者爲實﹐浮者爲虛。實腫者﹐或熱﹑或痛﹐乃因風火上炎﹐此以邪之有餘也。脈必緊數﹐證必寒熱。風則散之﹐火則淸之﹐壅滯祕結則通之﹑利之。邪去而腫自消也。○虛浮者﹐無痛﹑無熱﹐而面目浮腫。此或以脾肺陽虛﹐輸化失常﹐或以肝腎陰虛﹐水邪泛溢。然浮而就上﹐其形虛軟者﹐多由乎气﹔腫而就下﹐按而成窩者﹐多由乎水。治气者﹐須從脾肺﹐虛則補之﹐實則順之﹔治水者﹐須從脾腎﹐虛則化之﹐實則瀉之。○凡虛浮在气者﹐𨿽曰气虛﹐然亦有虛實之異。蓋虛而浮者﹐多因於脾。此或以勞倦﹐或以色欲﹐或以瀉痢﹐或以中寒﹐而脈必微弱﹐气必虛餒者是也。虛而腫者﹐多因於胃﹐或水火熾盛而濕熱上浮﹐或縱酒縱食而陽明壅滯。此其脈必滑數﹐證必多熱者是也。虛實旣辧﹐則或補﹑或瀉﹑或利﹑或淸﹐詳酌而爲之治也。﹝張景嶽﹞

面腫曰風﹐兩頰赤腫如沸。酒調消風散﹐或羌﹑防﹑升﹑芷﹑牛蒡﹑蔥﹑豉汗之。○風熱面腫痛﹐升麻湯加白芷﹑連翹﹑薄荷﹑荊芥。○面寒爲陽虛陰寒郁遏所致﹐升麻湯加附子。○面赤爲邪气怫郁在經﹐宜表不宜下。

○面戴陽﹐下虛也。傷寒用四逆湯﹐雜證用地黃飲子。○面白﹑善嚏﹑脈緊者﹐寒也。羌﹑防﹑辛﹑瀉足太陽﹐少加附子以通其脈。○面色忽黑﹐因臭气所衝﹐一味香附末﹐鹽湯下三錢。○面上豆痕或斑﹐蜜陀僧末﹐人乳調敷。﹝《張氏醫通》﹞

選案

一人登廁﹐臭气燻觸﹐滿面黑色﹐月餘不散。相士云﹕必死。孫兆先生教以沈﹑檀香各一兩﹐銼碎﹐安鑪中燒燻帳內﹐令病者瞑坐﹐候香盡方可出帳。明日﹐引鑑照之﹐黑色散矣。﹝《赤水玄珠》﹞

卷十一﹟雜證匯參

腦

經義

腦爲髓之海。髓海有餘﹐則輕勁有力﹐自過其度﹔髓海不足﹐則腦轉耳鳴﹐脛酸眩冒﹐目無所見﹐懈怠安臥。○上气不足﹐腦爲之不滿﹐耳爲之苦鳴﹐頭爲之苦傾﹐目爲之眩。﹝《靈樞》﹞

哲言

腦爲髓海﹐囟以衛之。小兒囟不合者﹐腦未滿也。腦髓純者靈﹐雜者鈍。耳目皆由以稟令﹐故聰明焉。

思則心气上通於囟﹐腦髓實則思易得。過思則心火爍腦﹐頭眩﹑眼花﹑耳鳴之象立見﹐而髓傷矣。髓本精生﹐下通督脈﹐命火溫養則髓益充。縱欲者傷其命門﹐不但無以上溫﹐而且索其下注﹐腦髓幾何﹐能禁命門之取給而不敝乎﹖精不足者﹐補之以味﹐皆上行至腦﹐以爲生化之源﹐安可不爲之珍惜﹖﹝《醫參》﹞

補編

頭腦作痛﹐猶如刀劈﹐動輒眩暈﹐腦後抽掣跳動﹐舉發無時﹐此肝經痰火﹐名曰厥巓疾。厥者﹐逆也。恚怒太過﹐气與血俱逆於髙巓。而膽穴又絡於腦。宜淸痰降火﹐以芩﹑連﹑花粉﹑膽艸﹑大黃﹑蘆薈﹑丹皮﹑赤芍之類﹐調豬膽汁服之。若虛弱人患此﹐宜六味湯﹑逍遙散主之。﹝《證治匯補》﹞

卷十一﹟雜證匯參

須髮眉

﹝附眉稜骨痛﹑毛﹞

經義

女子七歲﹐腎气實﹐齒更發長。五七﹐陽明脈衰﹐面始焦﹐發始墮。○丈夫八歲﹐腎气實﹐發長齒更。五八﹐腎气衰﹐發墮齒枯。○發者血之餘。○腎者主蟄﹐封藏之本﹐精之處也﹐其華在發。○腎之合﹐骨也﹔其榮發也。○多食甘則骨痛而發落。﹝《素問》﹞

帝曰﹕婦人無須者﹐無血气乎﹖岐伯曰﹕衝脈﹑任脈﹐皆起於胞中﹐上循腹裏﹐爲經絡之海。其浮而外者﹐循腹右上行﹐會於咽喉﹐別而絡唇口。血气盛則充膚熱肉﹐血獨盛則澹滲皮膚﹐生毫毛。今婦人之生﹐有餘於气﹐不足於血﹐以其數脫血也。衝任之脈﹐不榮口唇﹐故須不生焉。帝曰﹕士人有傷於陰﹐陰气絕而不起﹐陰不用﹐然其須不去﹐宦者獨去何也﹖岐伯曰﹕宦者去其宗筋﹐傷其衝脈﹐血瀉不復﹐皮膚內結﹐唇口不榮﹐故須不生。帝曰﹕其有天宦者﹐未嘗被傷﹐不脫於血﹐然其須不生﹐其故何也﹖岐伯曰﹕此天之所不足也。其衝任不盛﹐宗筋不成﹐有气無血﹐唇口不榮﹐故須不生。○足陽明之上﹐气血盛則髯美長﹐血少气多則髯短﹐气少血多則髯少﹐血气皆少則髯無﹐兩吻多畫。○足少陽之上﹐血气盛則通髯美長﹐血多气少則通髯美短﹐血少气多則少須﹐血气皆少則無須。○手陽明之上﹐血气盛則髭美。血少气多則髭惡﹐血气皆少則無髭。○手太陽之上﹐血气盛則有多須。○足太陽之上﹐血气盛則美眉﹐眉有毫毛。血多气少則惡眉。

○手少陽之上。血气盛則眉美以長。﹝《靈樞》﹞

哲言

在頭曰發﹐發者﹐拔也﹐拔擢而出也。在目曰眉﹐眉者﹐媚也﹐有媚也。頤下曰須﹐須者﹐秀也﹐物成乃秀﹐人成而須生也。在頰曰髯﹐隨口搖動﹐髯髯然也。口上曰髭﹐髭者﹐姿也﹐爲姿容之美也。﹝《萬病回春》﹞

人身毫毛皆微而發獨盛者﹐何也﹖百脈會於百會﹐血气上行而爲之生發也。血气上行﹐必有所止﹐止而因復下行﹐則發爲之衛。發頻剃而血气不敝者﹐猶山生艸木﹐原以供人之翦伐也。髮剃則復長﹐不剃則長以時定﹐亦與艸木無異也。發長極則末歧﹐末歧則中折﹐艸木之華實似之。白則如艸木就枯﹐生气竭索矣。人之衰老﹐始於發白﹐則气血之上行者無力也。發所以衛頭﹐陽上極而發不能衛﹐故汗出發潤而知其必死也。气血逆則發逆﹐嬰兒病﹐其頭毛皆逆上者死。○眉也者﹐肝之守也。合則眉散﹐怒則眉豎﹐愁則眉蹙﹐喜則眉開﹐癘則眉落﹐壽則眉長﹐勞則眉靑﹐風則眉痛。其穴爲攢竹﹐其骨爲眼眶﹐其下覆也則目瞑。凡毛皆凹生﹐而此獨凸出﹐肝气之外見者也。﹝《醫參》﹞

須髮﹐毛類也﹐無關於病。然一損損於肺﹐則皮聚而毛落。又大風之病﹐令人須眉脫落﹐亦可畏也。聞之血虛者其須髮早白﹐亦見有盛衰之候。人年將至四十﹐不可不預爲計也。大抵發屬心﹑屬火﹐故上生﹔須屬腎﹑屬水﹐故下生﹔眉屬肝﹑屬木﹐故側生。男子腎气外行﹐上爲須﹐下爲勢﹔女子﹑閹人無勢﹐故亦無須。而眉髮無異﹐則知須之屬腎也明矣。﹝《證治合參》﹞

年少發早白落﹐此血熱太過也。世俗止知發者血之餘﹐血衰故耳。豈知血熱而發反不茂﹗肝者﹐木也。火多水少﹐木反不榮﹔火至於頂﹐炎上之甚也。熱病汗後﹐發多脫落﹐豈有寒耶﹖﹝張子和﹞

補編

發黃白﹐七寶美髯丹。○發白須黃﹑發落不生﹑皮毛枯槁﹐俱是營衛气衰﹐黃建中湯下六味丸。○染須法﹕揀好茄棵﹐畱初生第一枚。傍蒂上面﹐挖去一塊﹐嵌入水銀三分﹐仍以挖下者掩上﹑紮好﹐餘花摘去。

久之﹐茄中悉化爲水﹐取貯罐中。以水浸罐之半﹐勿令幹。須梢一沾﹐全須盡黑。﹝《張氏醫通》﹞

附眉稜骨痛

眉稜者﹐目系之所過﹐上屬於腦。外挾風寒﹐內成郁熱﹐上攻頭腦﹐下注目睛﹐則眉稜骨作痛。又有肝火上壅者﹐有風痰上攻者﹐有濕气內郁者﹐有肝經血虛見光則痛者﹐有肝經傷飲晝靜夜劇者。若婦人經行將盡﹐不能安養﹐或以鍼黹勞神﹐致令眉稜骨酸痛者﹐專主益陰養血。﹝《證治匯補》﹞

眉稜骨痛者﹐此肝血失養﹑腎水不榮於骨﹐主三年之內有大風疾至﹐明其根本旣拔而外邪乘襲也。治宜滋補肝腎﹐少佐風藥﹐以使上達。﹝馮楚瞻﹞

附毛

《素問》曰﹕肺主皮毛﹐肺敗則皮毛先絕。可知周身之毛﹐皆肺主之。察其毛色枯潤﹐可以覘肺之病。

然《靈樞》云﹕足陽明之下﹐血气盛則下毛美長至胸﹐血多气少則下毛美短至臍﹐血气皆少則無毛﹐有則稀枯悴﹔足少陽之下﹐血气盛則脛毛美長﹐血多气少則脛毛美短﹐血少气多則毛少﹐气血皆少則無毛﹔手陽明之下﹐血气盛則腋下毛美。各有至理﹐均宜參詳。﹝張仲巖﹞

卷十一﹟雜證匯參

目

經義

諸脈者皆屬於目。○目得血而能視。○肝病者﹐虛則目KTKT無所見。○气脫者目不明。○目內陷者死。瞳子髙者太陽不足﹐戴眼者太陽已絕。﹝《素問》﹞

五臟六腑之精气﹐皆上注於目而爲之睛。精之窠爲眼﹐骨之精爲瞳子﹐筋之精爲黑眼﹐血之精爲絡﹐其窠气之精爲白眼﹐肌肉之精爲約束。裹擷筋骨血气之精而與脈並爲系﹐上屬於腦﹐後出於項中。故邪中於項﹐因逢其身之虛。其入深則隨眼系以入於腦﹐則腦轉。腦轉則引目系急﹐目系急則目眩以轉矣。○精散則視歧。○目外決於面者﹐爲銳﹔在內近鼻者﹐爲內。上爲外﹐下爲內。○足太陽之筋﹐支者爲目上綱﹔足陽明之筋﹐上合於太陽爲目下綱﹔足少陽之筋﹐支者結於目爲外維。﹝《靈樞》﹞

肝气通於目﹐目和則知黑白矣。○脫陰者目盲。﹝《難經》﹞

哲言

人之瞳子黑﹐故晝見夜不見﹐陰與陰合也﹔梟獺之瞳子赤﹐故夜見晝不見﹐陽與陽合也﹔虎﹑豹﹑貓﹑犬﹑驢﹑馬之瞳子黃﹐故晝夜皆見。﹝《眉公祕笈》﹞

目之五輪﹐乃臟腑之精華﹐宗筋之所聚。白珠屬肺﹐曰气輪﹔烏珠屬肝﹐曰風輪﹔兩屬心﹐曰血輪﹔兩胞屬脾﹐曰肉輪﹔瞳神屬腎﹐曰水輪。○乾爲天廓﹐位兩邊白睛中間。震爲雷廓﹐位白睛上截小。兌爲澤廓﹐位白睛下截大。坤爲地廓﹐位上下兩胞。離爲火廓﹐位大小。巽爲風廓﹐位烏珠。艮爲山廓﹐位神光。坎爲水廓﹐位瞳子。○眼昏花者傷气﹐昏暗者傷血。黑花者﹐腎虛也﹔五色花者﹐腎虛客熱也﹔靑花者﹐膽虛也﹔紅花者﹐火盛也﹔散杳者﹐瞳人散大視物杳冥也。﹝《醫學入門》﹞

華元化云﹕目形類丸﹐瞳神居中﹐有神膏﹑神水﹑神光﹑眞血﹑眞气﹑眞精﹐此滋目之源液也。神膏者﹐目內包涵膏液﹐此膏由膽中滲潤精汁積而成者﹐能涵養瞳神﹐衰則有損。神水者﹐先天眞一之气所化﹐目上潤澤之水也。水衰則有火勝燥暴之患﹐水竭則有目輪大小之疾﹐耗澀則有昏眇之危。虧者多﹐盈者少﹐是以世無全精之目。神光者﹐原於命門﹐通於膽﹐發於心﹐火之用事也。火衰則有昏瞑之患﹐火炎則有焚燥之殃。心﹐君主也。通於大﹐故大赤者實火也。命門﹐相火也﹐通於小﹐故小赤者虛火也。眞血者﹐卽肝中升運滋目之血﹐此血非比肌肉間日行之血﹐卽天一所生之水也。眞气者﹐卽目中往來運用之气﹐乃先天眞一發生之元陽也。眞精者﹐乃先天元气所化精汁﹐起於腎﹐施於膽﹐而後及瞳神也。凡此數者﹐一有損﹐目則病矣。大槪目圓而長﹐外有堅殼數重﹐中有淸脆肉包黑稠神膏一函﹐外則白稠神水﹐水外則皆血。膏中一點黑瑩﹐乃腎﹑膽所聚之精華﹐名曰水輪。五輪之中﹐惟瞳神乃照。或曰﹕瞳神﹐水耶﹖气耶﹖膏耶﹖血耶﹖曰﹕非气﹑非血﹑非水﹑非膏﹐乃先天之气所生﹐後天之之气所成﹐陰陽之妙蘊﹐水火之精華。血養水﹐水養膏﹐膏護瞳神。气爲運用﹐神卽維持﹐諭以日月﹐理實同之。﹝《趙氏醫貫》﹞

肝熱則腫﹐心熱則眵﹔火盛則痛﹐水化則淚﹔血虛則酸﹐气虛則澀﹐精竭則昏﹐神竭則黑﹐風勝則癢﹐熱勝則脹﹐濕勝則爛。﹝《繩墨》﹞

凡臟腑之精華﹐皆上注於目。然所以能光燭遠近者﹐陽之用也﹔濟之以令光明不竭者﹐陰之用也。陰陽合徳而爲精明﹐非气血獨能充其力也。蓋气血止爲陰陽之標﹐非可以稱精華。而陰陽實爲血气之本﹐所以能致精華也。陰虧則熱﹐故病目也紅赤暴痛﹑眼珠刺疼﹑夜則更甚﹐然𨿽腫疼不能開目﹐若開目則視物能見﹐豈非陰虛則熱﹐而邪火乘之﹐耗其精華﹐無以爲佐助淸陽之用。可知陰病而陽不病﹐是爲有火者也。陽虛則寒﹐故病目也白翳遮睛﹑珠不甚痛﹑但如靑盲﹐𨿽能開目﹐而視物則不見﹐豈非陽虛則寒﹐而濁陰犯之﹐遂失其如天與日之光而不彰乎﹖此乃陽气自病﹐是爲無火者也。熱者補其眞陰﹐寒者補其眞陽。如是則陰陽復能合徳而爲精明之用矣。請以淺近之理諭之﹐夫燈之能明者﹐火也﹔資其明之用者﹐膏也。有膏無火﹐何以能明﹖有火無膏﹐則燎然猛烈。二者廢一﹐便難以成光明之象矣。所謂火中求水﹐其源不竭﹔水中求火﹐其明不滅。一屬有形﹐一屬無形。惟其無形﹐故能生出有形。蓋造化之理﹐皆生於無也。﹝《馮氏錦囊》﹞

生食五辛﹐乘熱飲食﹐爛頭出血﹐昏夜讀書﹐久處煙火﹐冒涉風霜﹐博奕不休﹐飲酒不已﹐抄寫細字﹐雕鏤細作﹐泣淚過多﹐房室不節﹐夜視星月﹐極目瞻視山川﹑艸木﹐皆喪明之由也。﹝《千金方》﹞

《經》言﹐气脫者﹐目不明。越人言﹕脫陰者目盲。何謂也﹖气脫者﹐暴不明而寂無所見﹔脫陰則以漸而目昏暗。陽迅速而陰遲滯故也。○暗室置物﹐因燈而影生。一燈一影﹐兩燈兩影。無他﹐其光分也。人有兩目﹐而視物惟一﹐竅分而所以注竅之精不分。若精不相合﹐則視一爲二矣。故曰﹕精散則視歧。○人之倒視者﹐何气使然﹖由目精內陷﹐不能上輸於瞳人也。陽燧者﹐鑑之凹然者也﹐其形中深邊淺﹐持以照物﹐無不顚倒。精不上輸於瞳人﹐則與陽燧無異﹐故視物亦倒也。其病有二﹕因阻塞而精不上輸者﹐可吐而愈﹔因精虧而不上輸者﹐非補不愈。﹝《醫參》﹞

東垣曰﹕目能遠視不能近視者﹐陽气不足﹐陰气有餘也。能近視不能遠視者﹐陽气有餘﹐陰气不足也。海藏曰﹕目能遠視﹐責其有火﹔不能近視﹐責其無水。目能近視﹐責其有水﹔不能遠視﹐責其無火。何二子之言相反也﹐豈無是非之辧哉﹖先儒謂金水內明而外暗﹐日火外明而內暗。然內明者利於近﹐外明者利於遠。

故凡不能遠視者﹐必陰勝陽也﹔不能近視者﹐必陽勝陰也。由此言之﹐則海藏是而東垣非矣。愚見則但當言其不足﹐不必言其有餘。不能遠視者﹐陽气不足也﹔不能近視者﹐陰气不足也。豈不明顯﹗若東垣以陰气有餘﹑陽气有餘皆謂之火﹐則凡能視者﹐皆火病也。海藏雲﹕能近視責其有水﹐能遠視責其有火﹐則當責者亦是病也。

此等議論﹐余則未敢服膺。○凡病目者﹐非火有餘則陰不足耳。但辧虛實﹐可盡之矣。蓋紅腫赤痛﹐及少壯暫得之病﹐或因積熱而發者﹐皆屬有餘。其有旣無紅腫﹐又無熱痛﹐而但昏澀﹐或眩暈無光﹐或年及中衰﹐或酒色過度﹐以致羞明黑暗﹑瞻視無力﹑珠痛如摳等證﹐則無非水之不足也。虛者當補﹐實者當瀉﹐此固其辧矣。然實中亦有兼虛者﹐此於腫痛中當察其不足。虛中亦有兼實者﹐又於衰弱內當辧其有餘。虛實殊途﹐自有形气脈色可診可辧也。○眼科有風熱之說﹐凡見火證﹐無論有風﹑無風﹑無不稱爲風熱﹐多從散治。不知風之爲義﹐最當辧析。夫風本陽邪﹐然必有外感﹐方是眞風。因風生熱者﹐風去而火自息﹐此宜散之風也。若本無外感﹐止因內火上炎而爲癢﹑爲痛者﹐人亦稱爲風熱。蓋木屬肝﹐肝主風﹐因熱極而生風者﹐熱去而風自息﹐此不宜散者也。如果風由外感﹐必見表證﹐方可兼散。如無表證﹐但陰火熾上者﹐則風藥皆不可用。𨿽曰亦有芩﹑連淸火﹐然宜升者不宜降﹐宜降者不宜升。若用藥不精﹐而翳膜損明﹐無所不至。○眼目之證﹐當察色以辧虛實。

《經》曰﹕黃赤者多熱气﹐靑白者少熱气。故凡治黃赤者﹐宜淸肝瀉火﹔治靑白者﹐宜壯腎扶陽﹐此固不易之法也。至於目黃一證﹐尢宜辧其虛實﹐不可謂黃者必由熱也。蓋有實熱而黃者﹐有虛寒而黃者。實熱之黃﹐如造曲者然﹐此亦濕熱內蓄﹐鬱蒸而成﹐熱去則黃自退﹐非淸利不可也。若虛寒之黃﹐則猶艸木之調﹐此以元陽日剝﹐津液消索而然。其爲病也﹐旣無有餘之形气﹐又無煩熱之脈證﹐惟因漧涸﹐所以枯黃。其衰已甚﹐使非溫補﹐何以回生﹖不可因其色黃﹐槪認爲熱﹐而再加淸利﹐鮮不危矣。○翳障當分虛實﹐大都外障者﹐多因赤痛而成。赤痛不已﹐則或爲肉﹐或爲瘢HT﹐此皆有餘之證﹐治當內淸其火﹐外磨其障。若內障者﹐外無雲翳而內有蒙蔽。《綱目》謂其有翳在黑睛內遮瞳子而然。《龍木論》又云﹕腦脂流下作翳者﹐足太陽之邪也﹐肝風衝上作翳者﹐足厥陰之邪也。治以鍼法。聞有巧手﹐能用金鍼於黑眼內撥去云翳﹐取效最捷。此𨿽聞之﹐未見其人。又有所謂內障者﹐察其瞳子則本無遮隔﹐惟其珠色靑藍﹐或兼綠色﹐或瞳人散大﹐別無熱壅等證﹐而病目視不明﹐或多見黑花﹐此悉由腎气不足﹐故致瞳子無光﹐若有所障﹐而內實無障也。治當專補腎水﹐气虛者當兼補其气。﹝張景嶽﹞

《經》云﹕五臟六腑之精華﹐皆上注於目。又云﹕目者﹐肝之竅。肝與膽爲表裏﹐肝液﹑膽汁充足﹐目乃能遠視。故無論外感﹑內因﹐皆與肝膽有關系焉。夫六淫之邪﹐惟風﹑火﹑燥居多﹐寒﹑濕亦間有之。內起之證﹐肝﹑膽﹑心﹑腎爲多﹐他髒亦間有之。至於論治﹐則外感之證﹐必有頭痛﹑寒熱﹑鼻塞﹑筋骨酸疼﹐脈見緊數浮洪﹐一切表證﹐方可淸散。內因之證﹐有虛實之殊。實者﹐肝﹑膽之風熱盛也。凡暴赤腫痛﹐脹悶難開﹐翳膜眵淚﹐酸澀作癢﹐皆實證也。當驅風散熱。虛者﹐腎經之水火衰也。凡久病靑盲雀目﹐內障昏﹐五色花翳﹐迎風淚出﹐皆虛候也。治宜壯水益火。若陰血𨿽虧﹐而風熱未淨﹐則審其緩急﹐相參而治。若久服寒涼﹐虛陽轉盛﹐則當補以甘溫﹐從乎反佐。此內治之大法也。若日久失調﹐气血凝滯﹑火熱壅結而爲赤腫腐爛﹑翳膜遮蔽﹐致成外障。譬之鏡受污垢﹐必當濯磨﹐須用點藥。若但服藥﹐必不能愈。至於內障﹐但宜服藥﹐點藥徒傷血气﹐無益有損。更當知目白珠屬陽﹐故晝痛﹐點苦寒藥可效。瞳子黑睛屬陰﹐故夜痛﹐點苦寒藥反劇。

是外治之法﹐亦當以陰陽區別也。更有肝陰虧耗﹐木火上炎﹐眼胞紅腫﹑睛珠刺痛﹑眵淚如膿﹑白晴如努﹑目珠上竄﹑不得寤寐﹐甚則巓腦如破﹐此內發之風﹐宜育陰熄風﹑柔肝滋腎。凡羌﹑防﹑芎﹑等藥﹐皆不可用﹐失治成痼而不可救。﹝《臨證指南》﹞

聖人𨿽言目得血而能視﹐然血亦有太過﹑不及。太過則脈壅塞而發痛﹐不及則目耗竭而失明。熱則血行疾而多﹐寒則血行遲而少。目者﹐肝之外候也﹐在五行屬木。木之爲物﹐太茂則蔽密﹐太衰則枯悴。蔽密則風不疏通﹐故多摧拉﹔枯悴則液不浸潤﹐故無榮華。人之有目﹐如天之有日月也。目之有翳﹐如日月之有雲霧也。

凡云之興﹐未有不因蒸騰而起。隆冬猶然﹐況炎夏乎﹖目不因火則不病。气輪變赤﹐火乘肺也﹔肉輪赤腫﹐火乘脾也﹔黑水神光被翳﹐火乘肝與腎也﹔赤脈貫目﹐火自甚也。能治火者﹐一句可了。在藥﹐則鹹寒吐之﹑下之﹔在鍼﹐則神庭﹑上星﹑囟會﹑前項﹑百會。翳可立退﹐痛可立止﹐昧可立明﹐腫可立消。小兒水在上﹐火在下﹐故目明﹔老人火在上﹐水不足﹐故目昏。《經》曰﹕血實宜決之。虛者補之﹐實者瀉之。﹝張子和﹞

張子和云﹕目不因火則不病﹐能治火者﹐一句可了。余獨補水以配火﹐亦一句可了。﹝趙養葵﹞

內障者﹐不疼不痛﹑無淚無眵﹐細觀如薄霧之形﹐久視如輕煙之狀。飛蠅散亂﹐懸虫虛空﹐日漸月增。腦脂下結於烏輪﹐翳障漸生於黑水。﹝《醫方類聚》﹞

外障易治﹐內障難治﹔暴發者爲表易治﹐久病者爲裏難治。﹝劉河間﹞

羞明有二﹕熱壅則惡熱﹐明光能助邪熱﹐故見明則躁也﹔血虛膽汁少﹐則不能運精華以敵陽光﹐故見明則怯也。○臨診之際﹐不拘傷寒﹑雜證﹐凡見直視﹑上視﹑斜視﹑眼如盲﹑眼小﹑目瞪等候﹐皆系五臟內敗﹐陰陽絕竭而徵於外者﹐必死。﹝林愼庵﹞

雀目乃肝虛之候。蓋木生於亥﹑旺於寅﹑絕於申﹐至於酉戌﹐木气衰甚也。宜補肝腎之不足。﹝《證治匯補》﹞

陽虛則眼楞緊急﹐陰虛則瞳子散大。故東垣治眼楞緊急﹐用參﹑補气爲君﹐佐以辛味疏散之。而忌芍藥﹑五味之類﹐酸收故也。治瞳子散大﹐用地黃補血爲君﹐佐以酸味收斂之。而忌茺蔚﹑靑葙之類﹐辛散故也。﹝婁全善﹞

瞳神反背者﹐因風熱搏擊其珠而斜翻轉側﹐治宜通肝散加全蠍﹑鉤藤。虛則神效黃湯﹑補中益气湯﹐皆可取用。或云﹕反背卽是發白﹐北人聲韻相似也。安有目系內系而能反背之理﹖○倒睫拳毛者﹐由目緊皮縮所致。

久則赤爛﹐神水不淸﹐每多障結﹑澀凝﹑淚出之苦。有拔去﹑翦去者﹐得效𨿽速﹐不知內病未除﹐未幾復倒。

譬之艸木枯槁﹐則枝葉萎垂﹐卽朝摘黃葉﹐暮去枯枝﹐徒傷其本﹐不若培益水土﹐則黃者翠而垂者聳矣。此證內伏火熱﹐而陰气外行﹐當瀉其熱﹐眼皮緩則毛自生﹐翳膜自退。又有用手法板出內瞼向外﹐以三稜鍼出血﹐立愈。﹝《張氏醫通》﹞

凡目赤腫痛者﹐當散濕熱﹔赤而幹痛者﹐當散火毒﹐赤而多淚者﹐當散風邪﹔赤而不痛者﹐當利小便。○眼赤腫痛﹐古方用藥內外不同。在內湯﹑散﹐則用苦寒﹑辛涼以瀉其火﹔在外點﹑洗﹐則用辛熱﹑辛涼以散其邪﹐故點藥莫要於冰片。冰片性大辛熱。故借以拔出火邪而散其熱气也。有用燒酒洗眼﹐或用薑末﹑薑汁點眼者﹐皆此意也。蓋赤眼是火邪內炎﹐上攻於目。內治藥用苦寒﹐是治其本﹐如鍋底之去薪也。然火邪旣客於目﹐從內出外﹐若外用寒涼以阻逆之﹐則火郁內攻﹐不得散矣﹐故點藥用辛熱而洗眼用熱湯﹐是火郁發之﹐從治法也。○人乳點眼﹐久病昏暗者極效。以乳與血同源﹐目得血而能視也。﹝王節齋﹞

凡火眼赤澀﹐以自己小便出時﹐用指接抹眼中﹐日三﹑四次﹐閉目少頃﹐神效。此用眞水滌去邪熱也。﹝《醫學綱目》﹞

選案

鮑鐵匠﹐鐵出鑪﹐一花射入目中﹐痛倒在地。招予視之﹐張其目﹐撥出鐵花﹐大如豆瓣。在黑白珠交界之所﹐瞳人未傷。命取新汲水磨陳墨濃汁頻塗﹐少時痛止安臥﹐次日竟得無恙。或問用墨何意﹖予曰﹕水勝火﹐黑勝紅﹐五行相制之義。﹝許宣治﹞

張石虹老師病目﹐芩﹑連﹑梔﹑柏無往不投﹐兩目收束﹐上皮浮腫蓋下﹐診脈兩尺浮大﹐右關浮軟﹐予曰﹕脾腎俱虛﹐寒藥所誤。用六君加柴胡﹑歸﹑芍﹐六味加柴胡﹑枸杞間服﹐二日全消。﹝程華仲﹞

一人眼睛突出一二寸﹐以新汲水灌漬﹐數易之﹐自入。﹝《同壽錄》﹞

晉範寧目疾﹐就張湛求方。湛戲曰﹕損讀書一﹔減思慮二﹔專內視三﹔簡外觀四﹔宜起晚五﹔宜早眠六。

凡六物﹐熬以神火﹐下以气篩﹐蘊於胸中﹐納諸方寸﹐修之一年﹐近能數其目睫﹐遠視尺箠之影。常服不已﹐洞見垣外矣。𨿽是嘲戲﹐亦奇方也。﹝《本事方》﹞

附方

洗方治赤眼﹑爛弦風。防風﹑歸尾﹑赤芍﹑黃柏﹑蟬蛻﹑膽礬﹐各等分。煎湯燻洗﹐早晚二次。

卷十一﹟雜證匯參

口﹝附唇﹞

經義

中央黃色﹐入通於脾﹐開竅於口。○有病口甘者﹐名曰脾癉。○有病口苦者﹐名曰膽癉。○膀胱移熱於小腸﹐隔腸不便﹐上爲口糜。﹝《素問》﹞

膽液泄則口苦。﹝《靈樞》﹞

脾气通於口﹐口和則知谷味矣。﹝《難經》﹞

哲言

口之味﹕熱勝則苦﹐寒勝則咸﹐宿食則酸﹐煩躁則澀﹐虛則淡﹐癉則甘﹐郁則臭﹐凝滯則生瘡。口之津液﹐通於五臟﹐髒气偏勝﹐則味應於口。﹝《得效方》﹞

口病有瘡﹑有臭﹑有幹﹑有渴﹐爲苦﹑爲酸﹐諸味不同。方書多以口病爲熱證﹐然其中亦有似熱非熱﹐及勞傷無火等證﹐所當察也。○口渴﹑口漧﹐大有不同。蓋渴因燥火有餘﹔幹因津液不足。火有餘者﹐當以實熱論﹔津不足者﹐當以陰虛論。二者不分﹐反同冰炭。○口苦﹑口酸等證﹐在《原病式》則皆指爲熱。謂肝熱則口酸﹐心熱則口苦﹐脾熱則口甘﹐肺熱則口辛﹐腎熱則口咸﹐胃熱則口淡。若據此說﹐則凡口之五味﹐悉屬火證﹐絕無寒病矣。豈不謬哉﹖如口苦者﹐未必盡由心火﹔口淡者﹐未必盡由胃熱。蓋凡思慮勞倦﹑色欲過度者﹐多有口苦﹑舌燥﹑飲食無味之證﹐此其咎不在心脾﹐則在肝腎。心脾虛則肝膽气溢而爲苦﹐肝腎虛則眞陰不足而爲燥。卽如口淡一證﹐凡大勞﹑大瀉﹑大汗﹑大病之後﹐皆能令人口淡無味﹐亦豈皆胃火使然耶﹖凡臨證察其別無火證﹑火脈﹐則不宜妄用寒涼誤治也。○口臭𨿽由胃火﹐而亦有非火之異。蓋胃火之臭﹐其气濁穢﹐必兼口熱﹑口漧﹐及別有陽明火證。若無火證﹑火脈﹐而臭如餿腐酸胖﹐及吞酸噯滯等證﹐亦猶陰濕畱垢之臭﹐自與熱臭不同。是必思慮不遂﹐及脾弱不能化食者多有之。此則一爲陽證﹐宜淸胃火﹔一爲陰證﹐宜調補心脾。

不得謂臭必皆由於熱也。﹝張景嶽﹞

口瘡𨿽由脾熱﹐然分赤﹑白二種。白者肺熱﹐赤者心熱﹐赤白相兼者心肺俱熱﹐不獨脾病也。﹝《證治匯補》﹞

口燥者﹐腎熱也。口噤者﹐風痙也。若病重見唇吻色靑﹐環口黧黑﹐口張气直或如魚口气出不返者﹐皆不治。﹝《傷寒五法》﹞

補編

心熱口苦﹐黃連瀉心湯。肝熱口酸﹐柴胡淸肝湯。脾熱口臭﹐淸胃湯。肺熱口辛﹐瀉白散。腎熱口鹹﹐滋腎丸。謀慮不決﹐膽虛而口苦者﹐用逍遙散爲君﹐柴胡﹑膽艸爲使。

中气不足﹐木乘土位而口苦者﹐用四君子湯爲君﹐芍藥﹑柴胡爲佐。膀胱移熱﹐口爛﹑溺澀者﹐用導赤散專治其下。中土虛寒﹐胃陽浮上者﹐用理中湯溫補其中﹐而上焦自安。下焦火炎者﹐用八味丸溫暖丹田﹐而火焰自熄。﹝《證治匯補》﹞

口瘡一也﹐心經則曰導赤﹐胃經則曰白虎。彼之瘡連及舌﹐此之瘡兼乎唇﹐气分不可與血分同治也。﹝程郊倩﹞

龍雷之火﹐亦能焚焦艸木﹐豈必實熱方使口舌生瘡乎﹖蓋脾胃气衰﹐不能按納﹐下焦陰火﹐得以上乘﹐奔潰腫爛。若一淸胃﹐則中气愈衰﹑陰火愈熾。溫補中﹑下二焦﹐使火有所接引而退舍矣。﹝馮楚瞻﹞

附唇

脾之合肉也﹐其榮唇也。○多食酸﹐則肉胝KT而唇揭。○脾﹑胃﹑大腸﹑小腸﹑三焦﹑膀胱者﹐倉廩之本﹐營之居也。其華在唇四白。﹝《素問》﹞

唇爲飛門。﹝《難經》﹞

唇者﹐肌肉之本﹐脾之華也。故視其唇之色澤﹐可以知病之淺深。色紅者吉﹐色黑者凶﹐赤腫者熱甚也﹐靑黑者冷極也。﹝《傷寒五法》﹞

唇屬於脾﹐經合於胃。脾胃受邪﹐則唇爲之病。風勝則動﹐寒勝則縮﹐燥勝則幹﹐熱勝則裂﹐气郁則生瘡﹐血少則無色﹐脾冷則紫﹐脾敗則黑﹐脾寒則靑﹐脾虛則白﹐脾衰則黃﹐脾實則紅。﹝《繩墨》﹞

濕病則唇腫﹐風病則唇﹐寒病則唇揭﹐熱病則唇皺﹐燥病則唇裂﹐火病則唇癢﹐气病則唇麻﹐血病則唇木。足太陰气絕則唇反﹐足厥陰气絕則唇靑﹑舌捲卵縮。﹝《醫學階梯》﹞

唇口者﹐肉之精﹐脾之竅﹐任﹑督諸脈之所會也。食物從此門飛入﹐內連喉舌﹐外接頤頰﹐管之司在焉。陽明气至則嚙唇﹐腸胃之所動也。故虫蝕髒則上唇生瘡﹐虫蝕肛則下唇生瘡。食酸則反揭﹐土畏木也。與鼻孔同爲竈突﹐中寒則寒﹐中熱則熱﹐如一轍焉。唇紅者血盛﹐唇淡者血虛﹐唇潤者味和﹐唇燥裂者味變。唇口刮白則將死﹐唇口靑黑則立死。生而缺唇者﹐任督二脈不相得也。﹝《醫參》﹞

唇腫皺裂如蠶繭者﹐名曰繭唇。或因七情火動傷血﹐或因心火傳脾﹐或因濃味積熱傷脾。治宜淸胃熱﹑生脾津﹐兼滋腎水。燥潤﹑火降而腫自消。○唇靑有二﹕若唇與爪甲俱靑而煩渴引飲者﹐爲熱伏厥陰﹐宜竹葉石膏湯。若唇靑厥冷﹑畏寒振振欲擗地者﹐爲寒犯少陰﹐宜眞武湯。唇淡爲脫血﹐宜十全大補湯。唇赤中帶黃色者爲脾熱﹐黃芩芍藥湯。唇赤而濃腫者爲胃熱﹐淸胃散。﹝《張氏醫通》﹞

卷十一﹟雜證匯參

舌

經義

少陰之脈﹐貫腎﹑系舌本。﹝《素問》﹞

心气通於舌﹐心和則舌能知五味矣。○足太陰气絕﹐則脈不榮肌肉。唇舌者﹐肌肉之本也。脈不榮則肌肉軟﹐肌肉軟則舌萎。○足厥陰气絕則筋絕。筋者﹐聚於陰器而脈絡於舌本也。故脈弗榮則筋急﹐筋急則引舌與卵﹐故舌捲卵縮。○人之自嚙舌者﹐何气使然﹖此厥逆走上﹐脈气使然也。少陰气至則嚙舌﹐少陽气則嚙頰﹐陽明气至則嚙唇。﹝《靈樞》﹞

哲言

舌爲肉之聚者﹐何也﹖舌𨿽名爲心苗﹐實與脾﹑胃相維系者也。脾﹑胃和則知五味﹐人以手按舌根則脾動胃翻而嘔吐作﹐非樞紐何以相感﹖以舌爲肉之聚﹐𨿽予之創說﹐試驗舌之形質﹐非儼然爲肉之彰彰者耶﹖○五臟之精﹐皆由脾胃而上貫於舌。舌尖屬心﹐舌本屬腎﹐舌中屬脾﹐舌左屬肝﹐舌右屬肺。色白者﹐肺病也﹔靑者﹐肝病也﹔赤者﹐心病也﹔黑者﹐賢病也﹔黃者﹐脾病也。軟滑者虛﹐剛燥者實。不特傷寒﹐卽雜病亦可借以辧之。○足三陰脈皆系舌本﹐而舌捲獨責之肝﹐且其證必與囊縮並見﹐意者舌無骨而有筋爲之絡乎﹖筋急則引舌與卵﹐其理顯然﹐故肝病不可不驗舌。﹝《醫參》﹞

心脈系舌根﹐脾絡系舌傍﹐肝脈絡舌本﹐腎液出舌端。○气虛則麻縱﹐陰火則黯黑﹐濕痰則腫脹﹐郁熱則衄血﹐心火則生瘡﹐脾熱則漧澀﹐胃熱則舌彊﹐肝熱則舌捲﹐肺熱則舌燥而聲啞﹐腎熱則津竭而舌心幹焦。﹝《證治匯補》﹞

赤腫爲熱﹐靑黑爲寒﹐鮮紅爲陰虛火旺﹐淡白爲气虛。﹝《四診抉微》﹞

舌乃心之苗。心主火﹐𨿽其色宜紅﹐然舌上常有淡白苔者﹐此胃气也。不可見其有苔﹐以爲食而消之。若病胃气虛﹑穀气少﹐舌必光而無苔﹐進以粥食而苔漸有者﹐此吉兆也。有滿舌濃苔忽然退去光而燥者﹐此胃气將絕也。有黑如淡黑色潤者﹐此腎水克心火﹐陰盛陽衰也。有舌黑芒刺燥裂者﹐此熱極也。又有舌色大紅而無苔者﹐此君火浮游於外﹐物極則反﹐盛極將衰。如火太旺﹐將化而爲灰之象也﹐宜用附子納火歸原。○舌燥語言不淸﹐因燥而不淸者可治﹔舌潤語言不淸﹐所謂口𨿽欲言﹐舌不能前者﹐死證也。﹝張錫駒﹞

舌者﹐心之苗也。五臟六腑之大主﹐其气通於此﹐其竅開於此。查諸臟腑圖﹐脾﹑肺﹑肝﹑腎無系﹐不根於心﹔核諸經絡考﹐手足陰陽﹐無脈不通於舌。則知經絡臟腑之病﹐不獨傷寒發熱有苔可驗﹐卽凡內﹑外雜證﹐亦無一不呈形著色於其舌。是以驗舌一法﹐臨證者不可不講也。○凡物之理﹕實則其形堅斂﹐其色蒼老﹔虛則其體浮胖﹐其色嬌嫩。而病之見於舌也﹐其形色亦然。故凡病屬實者﹐其舌必堅斂而蒼老﹔病屬虛者﹐其舌必浮胖而嬌嫩。如此分別﹐則虛﹑實﹑眞﹑假﹐𨿽未參證﹑切脈﹐而一目先了然矣。○舌如去膜豬腰子者危。○舌如鏡面者危。○舌糙刺如砂皮﹐而漧枯燥裂者危。○舌斂束如荔枝﹐而絕無津液者危。○舌如火柿者危。○舌如烘糕者危。○舌本彊直﹐轉動不活﹐而語言謇澀者危。○舌起白苔﹐如雪花片者﹐脾冷而閉也﹐不治。○舌竟無苔﹐胃气絕也﹐不治。○舌捲而囊縮者不治。

○有舌同一黑色﹐而一屬寒水侮土者﹐宜用附子理中﹔一屬腎气淩心者﹐宜用人參八味。其治不同﹐何也﹖蓋寒水侮土者﹐系陰盛於內﹐逼陽於外﹐外假熱而內眞寒﹐格陽證也﹐其黑色止聚於舌中﹔腎气淩心者﹐系陰盛於下﹐逼陽於上﹐上假熱而下眞寒﹐戴陽證也﹐其黑色直抵於舌尖﹐然未有不胖且嫩者。漧燥﹑滑潤﹐又在所不拘也。惟是實火證﹐則其形必堅斂﹐色必蒼老﹐而萬無胖嫩者耳。﹝楊乘六﹞

舌黑𨿽云火證﹐然實火﹑虛火﹐皆能爲黑。蓋實熱之黑﹐必兼紅紫漧渴﹐或多芒刺。若沈黑少紅而帶潤滑者﹐卽非實熱。再若六脈細弱﹐形困气倦﹐則爲大虛之候。是必寒水乘心﹐火不歸原。此不救本而但治標﹐則萬無一生矣。﹝張景嶽﹞

舌色灰黑﹐有陰陽之異。若直中陰經者﹐實時舌便灰黑﹐而無積苔也。若熱傳三陰﹐必四﹑五日﹐表證已罷﹐而苔始變灰黑也﹐有在根﹑在尖﹑在中者﹐有渾舌俱灰黑者。大抵傳經熱證﹐見灰黑幹苔者﹐當攻下泄熱﹔若直中陰證﹐見灰黑無苔者﹐當溫經散寒。○舌邊灰黑而中淡紫﹐時時由嚙舌尖爲爽者﹐乃少陰气逆於上﹐非藥可治。﹝《舌鑑》﹞

凡見黑舌﹐問其曾食酸﹑甜﹑咸物﹐則能染成黑色﹐非因病而生也。然染成之黑﹐必潤而不燥﹐刮之卽退爲異。又惟虛寒舌潤能染﹐若實熱舌苔漧燥何能染及耶﹖凡臨診欲視病患舌苔燥潤﹐禁飲湯水﹐飲後則難辧矣。﹝《正義》﹞

感證舌白如刺者﹐此肺病也。生脈散加生地﹑歸﹑芍﹑﹑艸﹑柴﹑芩﹐以生金滋水。○舌黃苔者﹐補中益气湯加芩﹑連。○舌覺轉動不活者﹐防其捲也。逍遙散加黃芩﹑丹皮﹑生地﹐以滋水生肝。○舌色鮮紅者﹐此心經病也。六味飲合生脈散﹐以滋水淸火。○凡內傷外感﹑寒熱之分﹐皆從舌苔顏色爲準。如黑而滑者﹐乃腎水淩心﹐用八味丸﹔枯黑不潤者﹐用六味飲﹐其人必兩顴遊紅﹐一劑戰而汗愈。如灰色﹐指甲刮下無渣滓者﹐方是火證﹐乃芩﹑連之對證也。若腎水淩心﹐誤用芩﹑連﹐舌見人字紋﹐必死。黑而不滑者﹐乃腎水枯漧﹐當急救其陰。凡烈焰近炙則燔手﹐漸髙則愈冷﹐緣冷气乃火逼所致。熱病之舌黑﹐卽此理也。﹝《己任編》﹞

舌見藍色者﹐肺气已絕﹐肝木獨盛﹐來侵土位也。微藍者﹐肺气猶在﹐可生﹔深藍者﹐必死。宜大補肺﹑脾而制肝木。○嘗見有姜黃色舌苔﹐及淡松花色舌苔﹐津潤而冷﹐是皆陽衰土敗之徵﹐必不可治。是又古人所未言及也。﹝林愼庵﹞

凡溫熱病﹐必驗之於舌。或黃﹑或濁﹐可與小陷胸湯或瀉心湯﹐隨證治之。或白不燥﹐或黃白相兼﹐或灰白不渴﹐不可亂投苦泄。其中有外邪未解裏先結者﹐或邪郁未伸﹐或素屬中冷﹐脘中痞滿﹐宜從開泄﹐宣通气滯。如杏﹑蔻﹑橘﹑桔等﹐輕苦微辛﹐具流動之品可耳。○舌黃或濁﹐須要有地之黃﹐若光滑者﹐乃無形濕熱﹐中屬虛像﹐大忌前法。或黃甚如沈香色﹐或如灰黃色﹐或中有斷紋者﹐皆當下之﹐如小承气湯。若未見此色﹐不宜用此法。○黃苔不甚濃而滑者﹐熱未傷津﹐猶可淸熱透表。若𨿽薄而幹者﹐邪𨿽去而津傷也﹐苦重之藥當禁﹐宜甘寒輕劑可也。○再論其熱傳營﹐舌色必絳。初傳絳色中兼黃白者﹐气分邪未盡也﹐泄衛透營﹐兩和可也。純絳鮮澤者﹐包絡受病﹐宜犀角﹑鮮生地﹑連翹﹑郁金﹑菖蒲等。延之數日﹐或平素心虛有痰﹐外熱一陷﹐裏絡就閉﹐非前藥所能開﹐須用牛黃丸﹑至寶丹﹐急開其閉﹐恐其昏厥爲痙也。○舌絳中心幹者﹐乃心胃火燔﹐劫灼津液﹐可加黃連﹑石膏。若煩渴躁熱﹐舌心幹﹑邊紅﹐中心或黃﹑或白者﹐此非血分﹐乃上焦气熱灼津。急用涼膈散﹐散其無形之熱﹐再看其後轉變﹐愼勿用血藥以滋膩難散。舌絳望之若干﹐捫之原有津液﹐此津虧﹐濕熱燻蒸﹐將成濁痰蒙閉心包也。○再有熱傳營血﹐其人素有瘀傷﹑宿血在胸膈中﹐挾熱而搏﹐舌色紫暗﹐捫之則濕﹐加入散血之品﹐如琥珀﹑丹參﹑桃仁﹑丹皮等。不爾﹐瘀血與熱爲伍﹐阻遏正气﹐遂變如狂。若紫而腫大者﹐乃酒毒衝心﹔紫而幹晦者﹐腎﹑肝色泛也﹐難治。○舌絳粘膩﹐似苔非苔者﹐中挾穢濁﹐急加芳香逐之。舌絳抵齒難伸者﹐痰阻舌根﹐有內風也。絳而光亮者﹐胃陰亡也﹐急用甘涼濡潤﹔絳漧而燥者﹐火邪劫營也﹐涼血淸火爲要。舌絳有碎點白﹑黃者﹐防生疳也﹔大紅點者﹐熱毒乘心也﹐用黃連﹑金汁﹔絳而不鮮﹐漧枯而萎者﹐腎陰涸也﹐急以阿膠﹑雞黃﹑地黃﹑天冬等﹐緩恐涸極無救。舌獨中心絳幹者﹐胃熱心營受灼也﹐當於淸胃方中加入淸心之品﹐否則延及於尖﹐爲津幹火盛也。尖絳獨幹者﹐心火上炎也﹐用導赤散瀉其腑。○舌苔白濃而漧燥者﹐胃燥气傷也﹐滋腎藥中加甘艸﹐令甘守津還之意。舌白而薄者﹐外感風寒也﹐當疏散之。若白幹薄者﹐肺津傷也﹐加麥冬﹑花露﹑蘆根汁等輕淸之品﹐爲上者上治之法也。若白苔絳底者﹐濕遏熱伏也﹐當先泄濕透熱﹐防其就幹也﹐勿憂之﹐再從裏透於外﹐則變潤矣。初病舌就幹﹐神不昏者﹐急宜養正﹐微加透邪之藥﹔若神已昏﹐此內潰矣﹐不可救藥。又不拘何色﹐舌上生芒刺者﹐是上焦極熱也。用靑布拭冷薄荷水揩之﹐卽去者輕﹐旋去卽生者險。舌苔不燥﹐自覺悶極者﹐屬脾濕盛也﹔或有傷痕血迹者﹐問曾經搔挖否﹖不可以有血便爲燥證﹐仍從濕治。再有神爽舌脹不能伸出者﹐此脾濕胃熱﹐郁極化風﹐而毒延口也。用大黃磨入藥內﹐則舌脹自消﹐○舌白苔粘膩﹐葉出濁濃涎沫者﹐口必甜味﹐爲脾癉病。乃濕熱气聚﹐與穀气相博﹐土有餘也。盈滿則上泛﹐用省頭艸芳香辛散逐之則退。若舌苔如碱者﹐胃中宿滯﹐挾濁穢郁伏﹐當急開泄﹐否則閉結中焦﹐不能從膜原達出矣。○舌無苔﹐如煙煤隱隱者﹐若不渴肢寒﹐陰病也﹐如口渴煩熱﹐胃燥也。不可攻之﹐燥者甘寒益胃﹐潤者甘溫扶中。○舌黑而滑者﹐水來克火﹐爲陰證﹐當溫之。若見短縮﹐此腎气竭也﹐爲難治。欲救之﹐補腎藥中加人參﹑五味﹐勉希萬一。舌黑而幹者﹐津枯火熾﹐急急瀉南補北。若燥而中心濃者﹐土燥水竭﹐急以鹹苦下之。○舌淡紅﹐或幹而色不榮者﹐是胃津傷而气無以化液也。當用炙甘艸湯﹐不可用寒涼藥。○舌白如粉而滑﹐邊色紫絳者﹐疫病也。邪初入膜原﹐未歸胃腑﹐急急透解﹐莫待傳陷爲險惡之變﹐見此者病必凶。﹝《指南續刻》﹞

舌出不能入﹐用蓖麻子油蘸紙作撚﹐燒煙燻之﹐卽收。﹝《同壽錄》﹞

《正傳》治舌腫大塞口﹐用蒲黃一味﹐頻刷舌上﹐其腫自退。煎藥以黃連一味﹐煎濃汁呷之﹐以瀉心火。﹝《醫學六要》﹞

熱病舌苔焦黑﹐用井水浸生薑擦去﹐蜜調元明粉塗之。﹝孫一奎﹞

舌痛生瘡﹐心火炎盛﹐涼膈散。○風熱口燥﹐舌裂生瘡﹐甘露飲。○舌彊硬如豬脬﹐鍼刺兩邊血出卽消。勿刺中央﹐令血不止。○舌下復生小舌名子舌﹐但脹大而彊名木舌。內用辛涼藥﹐外砭其血﹐卽平。○勞神失睡﹐口舌破者﹐安神養血﹐作心虛治。○舌出不收﹐心經熱甚﹐用珍珠粉﹑冰片﹑人中白末敷之。﹝《張氏醫通》﹞

選案

王生患傷寒﹐舌黑如炭﹐芒刺漧裂﹐身熱便結﹐不渴喜冷﹐脈則無力﹐神則昏沈。醫謂陽證陰脈必死。余察其形气未脫﹐以甘溫﹑壯水等藥以救其本﹐間用涼水以滋其標﹐前後凡用人參﹑熟地各一二斤﹐附﹑桂各數兩﹐冷水一二斗。然後諸證漸退﹐飲食漸進﹐神气俱復﹐但察其舌黑分毫不減﹐心甚疑之。後數日﹐忽舌上脫一黑殼﹐內則新肉燦然﹐始知膚腠焦枯﹐死而復活。使非大爲滋補﹐安望再生﹖﹝張景嶽﹞

潘中建季弟裕靑﹐勞感﹐寒熱時作﹐雜用表藥﹐熱勢轉熾﹐攺用淸火養陰藥﹐熱勢轉甚。舌胎由白而黃﹐由黃而焦﹐幹黑如炭﹐神昏振掉﹐撮空自汗﹐危證集。郡中名手﹐見其熱勢熾甚﹐以爲寒之不寒﹐是無水也﹐投以六味飲﹐不應。見其舌黑焦漧﹐又以爲攻伐太過﹐胃陰漧枯也﹐投以左歸飲﹐又不應。診脈左關﹑尺細緊﹐右寸﹑關大緩﹐舌浮而胖。謂曰﹕證乃陽虛火衰證﹐舌非陰虧火旺舌也。蓋緣陰盛於內﹐而復益之以陰﹐逼其虛陽於皮膚﹑喉﹑舌間﹐故其熱益熾而振掉昏沈﹐其苔益濃而焦漧燥裂耳。若果陰虧火旺﹐則未有六味﹑左歸滋陰猛進﹐而舌反加黑﹑苔反加濃﹑身反加熱者也。夫舌有似實而實虛者﹐審之貴淸﹔苔有似陽而實陰者﹐驗之宜晰。今以其舌之漧燥而責以陰虧﹐苔之焦黑而責以火旺。就常而論﹐誰不云是﹖殊不知﹕陰虧而漧燥者﹐其舌必堅斂﹔火旺而焦黑者﹐其舌必蒼老。萬無干燥焦黑屬陰虛火旺﹐而舌見胖嫩者也。中建大服予論﹐乃擬養營湯﹐用人參五錢﹐加附子三錢。一劑熟睡竟夜﹐翌早舌上干燥焦黑之苔盡脫﹐變爲嫩紅滑潤矣。原方減輕參﹑附﹐連服四劑﹐陽回作汗而愈。○汪柳亭年近六旬﹐病腹脹兼痛﹐飲食不進﹐服藥增甚。診脈洪大滑盛﹐重按有力﹐面色白而帶萎黃﹐舌色靑黃而兼胖滑。醫方皆消導之屬。謂曰﹕若但據脈證﹐則諸方殊得當矣。第面色白上加黃﹐且而萎﹐舌色黃裏見靑﹐且胖而滑﹐證脈皆非實候。此由思慮鬱怒﹐虧損肝脾﹐气血兩虛﹐而髒寒生滿﹐且作痛耳。擬養營湯﹐倍參﹑附煎服。一劑痛脹隨減﹐再劑痛脹全除。繼用補中益气湯加白芍﹐調理如舊。友人陳星川問曰﹕柳亭胸次灑落﹐不知子何所據而責其思慮傷脾﹑鬱怒傷肝耶﹖予曰﹕有諸內必形諸外。肝之志爲怒﹐凡鬱怒用事而肝膽病者﹐其舌必靑。脾之志爲思﹐凡思慮用事而脾胃病者﹐其舌必黃。故知其爲肝脾傷也。星川曰﹕形盛脈大﹐焉知其證屬虛寒乎﹖予曰﹕凡物之理﹕實則堅﹐虛則浮﹐熱則燥﹐寒則濕。

今舌色靑上加黃而胖﹐其爲肝脾之虛無疑﹐而脹非實脹﹑痛非實痛可知矣。胖而兼嫩且滑﹐其爲肝脾之寒無疑﹐而脹爲寒脹﹑痛爲寒痛可知矣。使不有此法﹐則何以陰陽虛實﹐見之悉得其眞﹖補瀉寒溫﹐投之輒神其應哉﹖星川乃大悟曰﹕不服藥爲中醫。﹝楊乘六﹞

黃宛超餌方士金丹。唇舌枯燥﹐醫謂火不歸原﹐用人參桂﹑附﹐喉腫大渴﹐二便艱難﹐不能食寢者七晝夜﹐已備棺衾。邀予診視﹐笑曰﹕何至是哉﹗可一劑愈耳。時間疾者多人﹐咸傾耳側目。予俱罔顧﹐但使治犀角﹑生地﹑元參﹑黃連等藥﹐約重四兩﹐濃煎灌下﹐諸證全失。﹝程華仲﹞

南鄰朱翁﹐年六十餘﹐身熱數日﹐舌根和尖腫至滿口。外科以燔鍼刺其兩旁下廉泉穴﹐病勢轉凶。戴人曰﹕血實宜決之。用鍼磨令鋒極尖﹐輕砭之。日砭八﹑九次﹐出血約一二盞。如此三日﹐漸覺血少﹐痛減腫消。

夫舌者﹐心之外候﹔心主血﹐故血出則愈。又諸痛癢瘡﹐皆屬心火﹐燔鍼艾火﹐殊失此義。﹝《儒門事親》﹞

一婦產後﹐舌出不收。用丹砂敷之﹐暗擲盆盎驚之﹐卽收。

卷十一﹟雜證匯參

齒

經義

女子七歲腎气盛﹐齒更發長。三七﹐腎气平均﹐故眞牙生而長極。○丈夫八歲﹐腎气實﹐發長齒更。三八﹐腎气平均﹐筋骨勁彊﹐故眞牙生而長極。五八﹐腎气衰﹐發墮齒枯。八八則齒髮去。﹝《素問》﹞

天有列星﹐人有牙齒。○齒者﹐骨之所終。○手陽明之脈﹐其支者從缺盆上頸﹐貫頰﹐入下齒中。足陽明之脈﹐下循鼻外﹐入上齒中。﹝《靈樞》﹞

齒爲戶門。﹝《難經》﹞

哲言

齒得咸則堅﹐得甘則蝕﹐得酸則軟﹐得辛﹑苦則若不知。咸益本髒也﹐甘主克制也﹐酸奪母气也﹐辛爲其所自生﹐苦爲其所勝﹐故相安也。○齒先生而牙後生﹐齒薄而牙濃也﹔牙先落而齒後落﹐齒逸而牙勞也。齒爲戶門﹐爲飲食所入之路﹐百物之精皆由此入﹐可不惜與﹖○牙齒得自生後﹐七八月生﹐亦七八歲易﹐旣易而缺﹐卽不復生。所以旣生復易者﹐如艸木之孚甲﹐𨿽艸木所以生而長自落。所以旣易不復生者﹐如艸木之株幹﹐傷一枝則一枝折而不能更發也。來自生後﹐去自生前﹐亦猶艸木之華實耳。﹝《張氏醫通》﹞

齒者腎之標﹐口者脾之竅﹐諸經多會於口。其牙齒乃手﹑足陽明之所過﹐上齦隸於坤土﹐足陽明胃脈之所貫也﹐止而不動﹔下齦嚼動不休﹐手陽明大腸脈之所貫也。手陽明惡寒飲而喜熱﹐足陽明喜寒飲而惡熱﹐故其病不一。牙者腎之標﹐亦喜寒﹐寒則堅牢。熱甚則齒動﹑齦斷而痛﹐故治療不同。﹝李東垣﹞

精完則齒固﹐腎衰則齒豁﹐虛熱則齒動﹐髓溢則齒長。﹝《醫學入門》﹞

腎主骨﹐齒者骨之餘﹐髓之所養。足陽明之支者﹐入於上齒﹔手陽明之支者﹐入於下齒。若骨髓不足﹐陽明脈虛﹐則齒之諸病生矣。陽明實則齒堅牢﹐陽明虛則齒浮動。又有齒痛者﹐乃陽明經有風﹑冷﹑濕﹑熱之邪﹐乘虛而入﹐聚而爲液﹑爲涎﹐與齒間之气血相搏擊而痛也。若熱壅盛則腫而痛也﹐熱不盛則齒齦微腫而根浮也。有虫牙痛者﹐由濕熱生虫﹐蝕其根也。有齒間血出者﹐乃風熱之邪﹐由陽明之支入齒齦﹐搏於血也。

有齒齲者﹐亦風熱之邪入陽明﹐搏於齒齦﹐气血腐化爲膿也。有齒者﹐是虫蝕齒至齦﹐膿爛汁臭也。有齒挺者﹐由風熱傳入齒齦間﹐液沫爲膿﹐气血竭﹐肉齦消﹐故齒根露而挺出也。有齒動搖者﹐由陽明气血虛也。有齒蠹者﹐由骨髓不榮﹐故令牙齒黯黑也。以此而言﹐豈非諸齒病皆因陽明之所致哉﹖﹝《證治準繩》﹞

腎虛牙疼其齒浮﹐血虛牙疼其齒癢﹐火熱牙疼其齒燥﹐虫蝕牙疼其齒黑﹐風熱牙疼其齒腫﹐濕熱牙疼其齒木。﹝《繩墨》﹞

牙痛﹕外冒風熱﹑吸受寒冷者﹐外因也﹔陰虛火動﹑气郁血熱﹑虫蛀者﹐內因也﹔硬物所支﹑打擊所致者﹐不內外因也。﹝陳無擇﹞

牙證不外乎風﹑火﹑虫﹑虛﹐此但言其痛耳。他如牙宣﹑牙菌﹑牙癰﹑穿牙毒﹑骨槽風﹑走馬牙疳之類﹐皆由於濕火熱毒蘊結牙牀。須分上下二齒﹐辧明手﹑足陽明及少陰之異。﹝《臨證指南》﹞

齒牙之痛有三證﹕一曰火﹐二曰虫﹐三曰腎虛。三者不同﹐辧得其眞﹐無難治矣。○古有晨昏叩齒之說﹐𨿽亦可行﹐然而谷谷震動﹐終非善道。余每因勞﹑因酒﹐嘗覺齒有浮突之意﹐但輕輕咬實﹐漸咬漸齊﹐或一﹑二次而根自固。又小解時﹐先咬定牙根而後解﹐則腎气亦賴以攝。非但固精﹐亦能堅齒。﹝張景嶽﹞

今人漱齒﹐每以早晨﹐是倒置也。凡一日飲食之毒﹐積於齒縫﹐當於夜晚刷洗﹐則垢穢盡去﹐齒自不壞。

故云﹕晨漱不如夜漱﹐此善於養齒者。﹝《金丹全書》﹞

唇腫﹑齒焦者死﹐脾﹑腎絕也。○齒變黑者死﹐少陰絕也。○陰陽俱竭﹐其齒如熟小豆者死。﹝扁鵲﹞

補編

濕熱齒痛者﹐承气湯下之。上﹑下牙痛不可忍﹐牽引入腦﹐或喜寒惡熱﹐脈洪數有力者﹐涼膈散。腸熱齒齦脹痛者﹐淸胃散。火郁痛者﹐越鞠丸。腎虛痛者﹐六味湯加骨碎補。虛寒痛者﹐八味湯加骨碎補。風熱痛者﹐羌﹑獨﹑荊﹑防﹑芎﹑辛﹑薄荷﹑生地之類﹐水煎漱咽。風毒及熱壅上攻﹐牙齦痛或齦縫肉出者﹐消風散﹐臨臥漱服。風寒入腦痛者﹐羌活附子湯。﹝薛立齋﹞

凡牙痛必用胡椒﹑蓽茇﹐能散浮熱。監以升麻﹑寒水石﹐佐以薄荷﹑荊芥﹑細辛之類。如用淸涼藥痛反甚者﹐須從治之。﹝《丹溪心法》﹞

凡飲食不潔﹐臭腐之气淹積日久﹐由是熱盛生風﹐風勝生虫﹐蛀食齒中。根有黑點﹐蝕盡一齒﹐又度其餘﹐甚至疳皆其種類。宜淸徹腸胃﹐以治其本﹔擦牙誅虫﹐以理其標。﹝《證治匯補》﹞

牙牀腐爛﹑齒牙脫落﹐謂之』走馬'。此蓋熱毒蘊畜而然﹐大爲凶候。速瀉陽明之火﹐兼服綠豆飲﹔外用冰白散敷之。﹝張景嶽﹞

溫熱病看舌後﹐亦須驗齒。齒爲腎余﹐齦爲胃絡﹐熱邪不燥胃津﹐必耗腎液。且二經之血﹐皆走其地﹐病深動血﹐結瓣於上。陽血色紫如漧漆﹐陰血色黃如豆瓣。陽血若見﹐安胃爲主﹔陰血若見﹐救腎爲要。然豆瓣色者多險。若證不逆﹐尙在可治﹐否則難治。蓋陰下竭﹑陽上厥也。○齒光燥如石者﹐胃熱甚也。若無汗﹑惡寒﹐衛偏勝也﹐辛涼泄胃透汗爲要。若如枯骨色者﹐腎液枯也﹐爲難治。若上半截燥者﹐水不上承﹐心火炎上也﹐急急淸心救水﹐俟枯處轉潤爲妥。○齒者﹐濕熱化風﹐痙病也。切牙者﹐胃熱走絡也。若切牙而脈證皆衰者﹐胃虛無穀气內榮﹐虛則喜實也。舌本不縮而硬﹐牙咬難開者﹐非風痰阻絡﹐卽欲作痙也﹐用酸物擦之卽開﹐酸走筋﹐木泄土故也。○齒垢如灰糕樣者﹐胃气無權﹐津亡﹑濕濁用事﹐多死。○初病齒縫流血痛者﹐胃火衝激也﹔不痛者﹐龍火內燔也。齒焦無垢者死。齒焦有垢者﹐腎熱胃劫也﹐當微下之﹐或玉女煎﹐淸胃救腎可也。﹝《指南續刻》﹞

脈候

齒病﹕尺脈虛大者腎虛﹐洪數者陰火﹔關脈浮弦者風熱﹐洪滑者痰火。﹝《證治匯補》﹞

選案

汪丞相之寵﹐好食濃味。一日熱大作﹐齒間壅出有肉﹐漸大脹滿﹐口不能閉﹐水漿不入。一醫用生地黃汁一碗﹔牙皂角數挺炙熱﹐蘸汁令盡爲末﹐敷壅肉上。隨卽消縮﹐不日而愈。﹝《醫統》﹞

吳東吉之內齒痛﹐醫用辛散不效﹐又用苦寒下之﹐頭暈自汗﹐大渴大喘。予至診曰﹕此腎虛也﹐與八味湯﹐一服痛止。﹝程華仲﹞

附方

出牙虫方用瓦片上置油拌韭子燒煙﹐擱水碗上﹐另用漏升覆之。以蛀牙受漏升口中煙﹐其牙內虫如鍼者﹐皆落水碗中。累效。

哭來笑去散治牙痛神效。用雄黃﹑乳香﹑胡椒﹑麝香﹑蓽茇﹑良姜﹑細辛各等分爲末﹐每用少許﹐吹男左﹑女右鼻中。如牙痛臉腫﹐用紙捲藥末作條﹐蘸香油點著﹐燎牙痛處﹐條燒盡﹐痛卽止。

卷十一﹟雜證匯參

鼻﹝附嚏﹞

經義

西方白色﹐入通於肺﹐開竅於鼻。○五气入鼻﹐藏於心﹑肺。心﹑肺有病﹐而鼻爲之不利也。○膽移熱於腦﹐則辛鼻淵。○脾熱病者鼻先赤。﹝《素問》﹞

鼻者肺之官。○肺气通於鼻﹐肺和則鼻能知香臭矣。○肺病者﹐喘息鼻張。﹝《靈樞》﹞

哲言

鼻者﹐气之門戶也。外感邪气有餘﹐則鼻气粗﹐疾出疾入﹔內傷正气虛敗﹐則鼻气微﹐徐出徐入。鼻孔漧燥﹐乃邪熱在陽明﹐必衄血也。鼻幹如煙煤者﹐陽毒熱深也。鼻黑出冷气者﹐陰毒冷極也。鼻鼾﹐風溫也﹔鼻塞﹐風熱也﹔鼻扇﹐肺絕也。﹝陳養晦﹞

大腸﹐肺之腑也﹔胃﹐五臟之所受气者也。《經》曰﹕九竅不利﹐腸胃之所生﹐鼻主無形者也。《經》曰﹕天气通於肺。又曰﹕喉主天气。設腸胃無痰火積熱﹐則平常上升之气﹐皆淸气也。若腸胃素有痰火積熱﹐則其平常上升之气﹐皆蘊而爲濁矣。金職司降﹐喜淸而惡濁。今受濁气燻蒸﹐壅遏鬱結而爲涎涕。至於痔﹑珠﹑肉之類﹐皆由痰熱積久﹐燥火內燔﹔風寒外束﹐隧道壅塞﹐气之升降﹐被其妨礙。澆培彌濃﹐猶積土而成惇阜也。﹝孫一奎﹞

凡鼽淵久不愈者﹐非心血虧則腎水少。養血則陰生而火降﹐補腎則水升而金淸。又鼻塞久不愈者﹐亦有內傷肺﹑胃﹐淸气不能上升﹐非盡外感也。﹝《醫學入門》﹞

鼻色

鼻頭色靑﹐腹中痛﹐苦冷者死﹔鼻頭色微黑者﹐有水气﹔色黃者﹐胸上有寒﹔色白者﹐亡血也﹔設微赤非時者死。又色靑爲痛﹐色黑爲勞﹐色赤爲風﹐色黃者便難﹐色鮮明者畱飲。﹝《金匱》﹞

鼻扇

病在大腸﹐亦能令人鼻珠扇動﹐迎香脈气使之然也。證實者下之愈﹐不得槪以肺絕疑之。﹝《醫參》﹞

鼻扇有虛實新久之分﹐不可槪爲肺絕。初病鼻扇﹐有邪熱風火壅塞肺气﹐實熱居多﹔久病鼻扇喘汗﹐是爲肺絕﹐不治。﹝林愼庵﹞

鼻塞

東垣曰﹕《經》云﹕西方白色﹐入通於肺﹐開竅於鼻﹐藏精於肺。夫十二經脈﹐三百六十五絡﹐其气血皆上升於面而走空竅。其精陽气上走於目而爲睛﹐其別气走於耳而爲聽﹐其宗气出於鼻而爲嗅。夫陽气﹑宗气者﹐皆胃中生發之气也。若因饑飽勞役﹐損傷脾胃﹐生發之气旣弱﹐則營運之气不能上升﹐邪塞孔竅﹐故鼻不利而不聞香臭也。

宜養胃气﹑實營气﹐陽气﹑宗气上升﹐鼻管則通矣。又《難經》云﹕心主五嗅﹐肺主諸气。鼻者肺竅﹐反聞香臭者﹐何也﹖蓋以竅言之﹐肺也﹔以用言之﹐心也。因衛气失守﹐寒邪客於頭面﹐鼻受之﹔不能爲用﹐是不聞香臭矣。故《經》云﹕心肺有病而鼻爲之不利也。潔古云﹕視聽明而淸涼﹐香臭辧而溫暖是也。治宜先散寒邪﹐後補衛气﹐使心肺之气﹐得以交通﹐則鼻利而聞香臭矣。﹝《赤水玄珠》﹞

夾鼻兩傍﹐穴名迎香。迎香者﹐迎香臭也。手陽明大腸脈也。人有鼻病不聞香臭者﹐病在大腸﹐气不上行﹐徒責之肺無益也。卒病治以通﹐久病治以表。﹝《醫參》﹞

鼻塞不聞香臭﹐或感風寒鼻塞﹐俗皆以爲肺寒而用解表﹑通利辛溫之藥﹐不效。殊不知此是肺經素有火邪﹐火郁甚﹐故遇寒便塞。治當淸肺降火﹐佐以通利。審其平素鼻塞﹐作肺熱治﹔若素無此證﹐偶感風寒﹐而致塞窒流涕﹐作風寒治。﹝王節齋﹞

近世以辛夷治鼻塞不聞香臭﹐無問新﹑久﹑寒﹑熱﹐一槪用之。不知肺胃陽气虛衰﹐不能上透於腦﹐致濁陰上干陽位而窒塞者﹐固宜辛夷之辛香以通達之。若濕熱上蒸﹐蘊釀爲火而窒塞者﹐非山梔之輕淸不能開發也。﹝朱丹溪﹞

鼻淵

《經》云﹕肺和則鼻能知香臭矣。又云﹕膽移熱於腦﹐令人辛鼻淵﹐傳爲衄蔑瞑目。是知初感風寒之邪﹐久則化熱﹐熱郁則气閉而塞矣。治宜開上宣郁﹐如蒼耳散﹑防風通聖散﹑川芎茶調散﹑菊花茶調散等類﹐佐以荷葉邊﹑苦丁茶﹑蔓荊﹑連翹之屬﹐此外感宜辛散也。內熱宜淸涼者﹐用羚角﹑山梔﹑石膏﹑滑石﹑夏枯艸﹑靑菊葉﹑苦丁茶等類﹐苦辛涼散。郁久則當用鹹降滋塡﹐如虎潛減辛﹐再加鎭攝之品。其有精气不足﹐腦髓不固﹐滲下無腥穢之气者﹐此勞怯根萌﹐以天眞丸主之。

﹝《臨證指南》﹞

鼻淵一證﹐總由太陽﹑督脈之火。甚者上連於腦﹐而津津不已﹐故又名爲腦漏。多因酒醴肥甘﹐或火由寒郁﹐以致濕熱上燻﹐津汁溶溢而下﹐離經腐敗而作鮏臭。河間用防風通聖散﹐古法用蒼耳散。余見炎上之火﹐治以辛散有所不宜﹐莫若淸火滋陰﹑髙者抑之之法。○凡鼻淵腦漏﹐𨿽爲熱證﹐然流滲旣久﹐卽火邪已去﹐流亦不止﹐以液道不能扃固也。新病者多由於熱﹐久病者未必盡爲熱證。其有漏泄旣多﹐傷其髓海﹐气虛於上﹐多見頭腦隱痛﹑眩暈不止等證。治非補法不可。﹝張景嶽﹞

古人謂鼻淵一證﹐乃寒凝腦戶﹐太陽濕熱爲病。皆治標而不求其本﹐攻邪而反耗其元﹐於經旨迥乎不合﹐其說可足信歟﹖《經》曰﹕膽移熱於腦﹐則辛鼻淵。明屬內傷﹐與外感無涉。何醫家辛夷﹑蒼耳﹑防﹑芷雜投﹐致輕者重而重者危也。夫腦屬神髒﹐藏精髓而居髙位。鼻爲肺竅﹐司呼吸而聞香臭。淸陽由此而升﹐濁陰無由而上﹐是爲平人。蓋少陽生發之气﹐全賴腎水爲之滋養。腎水虛則膽火無制而上逆於腦﹐腦熱蒸蒸﹐气化濁涕﹐走空竅而出於鼻﹐臭不堪聞。涕愈下則液愈耗﹐液愈耗則陰愈虧。斯時也﹐頭爲之傾矣﹐喉爲之咳矣﹐身爲之熱矣﹐食爲之減矣。而醫者猶曰﹕風未散也﹐表藥不可缺﹔寒未退也﹐辛味不可除。曾不知辛散傷元﹐有升無降﹐有陽無陰。腎肝虛於下﹐肺气虛於上﹐𨿽有盧﹑扁﹐柰之何哉﹖𨿽然﹐膽之火胡爲而入腦也﹖經謂其脈起於目銳﹐上抵頭角﹐下耳後﹐曲折布於腦後﹐脈絡貫通﹐易於感召。惟其虛也﹐則灼腦炙髓﹐隨液下漏﹐治宜戒怒以養陽﹐絕欲以養陰。藥進補水保肺﹐俾水壯火熄﹑木榮金肅﹑膽汁充滿﹐而火自安其位矣。倘脾胃漸虧﹐陽分漸弱﹐又宜變通﹕或脾﹑腎雙補﹐或陰陽兩救﹐庶幾有濟。且腦爲諸陽之會﹐髓爲至精之物﹐鼻屬金气之路。治腦也補在髓﹐治鼻也淸在金。腦滿可以生水而制火﹐金空可以化液而制木。而春升少陽之气﹐與厥陰相爲表裏﹐上屬於腦。如此﹐則《經》謂膽熱所關﹐義亦明矣。﹝《會心錄》﹞

鼻鼽

鼻淵﹑鼻鼽﹐當分寒熱。若涕濃而臭者爲淵﹐屬熱﹐淸涼之藥散之﹔若涕淸而不臭者爲鼽﹐屬寒﹐辛溫之劑調之。﹝張路玉﹞

鼽者﹐鼻出淸涕也。五行之理﹐微則當其本化﹐甚則兼其鬼賊。《易》曰燥萬物者莫乎火。以火煉金﹐熱極而反化爲水。肝熱甚則出淚﹐心熱甚則出汗﹐脾熱甚則出涎﹐肺熱甚則出涕﹐腎熱甚則出唾。凡痰﹑涎﹑涕﹑唾稠濁者﹐皆火熱極甚銷爍致之也。或言鼽爲寒者﹐誤也﹐彼但見鼽嚏鼻窒﹐冒寒則甚﹐遂以爲然。豈知寒傷皮毛則腠理閉密﹐熱气怫郁而病愈甚也。﹝劉河間﹞

鼻

鼻肉﹐因上焦積熱郁久而生。內服淸火利膈之藥﹐宜涼膈散加減﹐須斷酒醴濃味。韓氏云﹕一貴人鼻中肉贅﹐臭不可近﹐痛不可忍。以白礬末加阿魏﹑腦﹑麝少許﹐吹其上﹐頃之﹐化水而消。內服勝濕瀉肺之藥。

此濃味壅熱﹐蒸於肺門﹐如雨霽之地﹐突生芝菌也。按﹕肉鼻痔﹐大同小異。痛極而不下垂者爲肉﹐此血熱勝也﹔鼻痔則有物下垂而不痛﹐乃濕熱勝也。阿魏爲血積之響導﹐白礬爲滌垢之專藥﹐兼腦﹑麝以開竅也。﹝張路玉﹞

鼻

好飲熱酒﹐血熱入肺﹐復被風寒外郁﹐則血凝於內﹑赤見於外﹐而爲鼻。有不好飲而病此者﹐乃肺風熱也。﹝朱丹溪﹞

選案

一人久患鼻淵﹐濁涕腥穢。時逢長夏﹐醫命取艾絨四兩﹐攤作二餅﹐用新瓦兩片﹐烈日曝熱﹐攤艾絨於凹瓦上。先安一枕﹐以額抵之﹐冷則頻易﹐數日病除。此日炙鍼鋒相對﹐腦寒去矣。﹝許宣治﹞

黃介繁令眷﹐鼻中生一紅珠﹐狀如櫻桃﹐垂掛左竅﹐𨿽無痛苦﹐頗礙呼吸。予教用醋﹐日漱數徧﹐其珠自落。旬後﹐鼻出紅毛﹐長一﹑二寸﹐每日數十莖﹐羣目爲怪。此平日多食豬﹑羊血﹐蘊毒胃中﹐燻於肺竅﹐致嚏出血絲﹐隨風成綫耳。與淸解藥而瘥。﹝程華仲﹞

附方

砂散治鼻生肉。用砂五分﹑白礬一錢﹐研末﹐點之卽消。

附嚏

帝曰﹕人之嚏者﹐何气使然﹖岐伯曰﹕太陽之气﹐和利而滿於心﹐出於鼻﹐故爲嚏。﹝《靈樞》﹞

肺外證面白﹑善嚏。﹝《難經》﹞

夫中寒家﹐善欠。其人淸涕出﹐發熱色和者﹐善嚏。﹝《金匱》﹞

欠爲气乏﹐嚏爲气通。○腠理不密實﹐嚏不已。﹝婁全善﹞

嚏者﹐鼻中因癢而气噴作於聲也。鼻爲肺竅﹐癢爲火化﹐心火邪熱﹐幹於陽明﹐發於鼻﹐則癢而嚏也。或以物擾之癢而嚏者﹐癢屬火故也。或視日而嚏者﹐由目爲五臟之精華﹐太陽眞火﹐耀於目﹐心神躁亂﹐而熱發於上﹐則鼻癢而嚏也。傷寒病﹐再經﹐邪衰而嚏者﹐由邪熱已退﹐虛熱爲癢﹐癢則嚏也。或風熱上攻﹐鼻竅壅滯﹐納藥鼻中﹐得嚏則壅滯通而愈也。或有痛處﹐嚏則痛甚不可忍者﹐因嚏气沖結﹐痛不得通利故也。﹝劉河間﹞

癢爲火化﹐外風欲入而內火拒格﹐故發爲嚏。有嚏則風邪隨气而散﹐不能入傷於經﹐是以傷風有嚏爲輕。

﹝《張氏醫通》﹞

卷十一﹟雜證匯參

耳

經義

腎主耳。○南方赤色﹐入通於心﹐開竅於耳。○太陽所謂耳鳴者﹐陽气萬物盛上而躍﹐故耳鳴也。○肺虛則少气不能報息﹐耳聾嗌漧。○肝虛則目KTKT無所見﹐耳無所聞。﹝《素問》﹞

腎气通於耳﹐腎和則耳能聞五音矣。○耳者﹐宗脈之所聚也。故胃中空則宗脈虛﹐虛則下澑﹐脈有所竭者﹐故耳鳴。○精脫者耳聾﹐液脫者耳數鳴。○髓海不足﹐則腦轉耳鳴。﹝《靈樞》﹞

哲言

耳者腎之竅。察耳之好惡﹐知腎之彊弱。腎爲人之根本﹐故耳葉紅潤者生﹔或黃﹑或白﹑或黑﹑或靑而枯者死﹔薄而白﹑薄而黑﹑或焦如炭者﹐皆爲腎敗。若傷寒耳聾﹐寒熱脇痛﹐此屬少陽﹐當和解之。若陰證耳聾﹐舌捲﹑唇靑﹐此屬厥陰﹐爲難治也。﹝《傷寒五法》﹞

腎气充盛則耳聰﹐腎气虛敗則耳聾﹐腎气不足則耳鳴﹐腎气結熱則耳膿。﹝《證治匯補》﹞

耳痛﹑耳鳴﹑耳癢﹑耳膿﹑耳瘡﹐當從少陰正竅﹐分寒﹑熱﹑虛﹑實而治之﹐不可專作火與外邪治。﹝《趙氏醫貫》﹞

腎開竅於耳﹐心寄竅於耳﹐膽脈附於耳。體虛失聰﹐治在心腎﹔邪干竅閉﹐治在膽經。蓋耳爲淸空之竅﹐淸陽交會之所。一受風熱火郁之邪﹐與水衰火亢腎虛气厥者﹐皆能爲患。治法不越通陽﹑鎭陰﹑益腎﹑補心﹑淸膽等法。如溫﹑暑﹑火﹑風侵竅﹐而爲耳聾痛脹者﹐用連翹﹑山梔﹑薄荷﹑竹葉﹑銀花﹐輕可去實之法﹐輕淸泄降。如少陽相火上郁﹐耳聾脹者﹐用荷葉﹑苦丁茶﹑菊葉﹑夏枯艸﹑蔓荊﹑山梔﹑羚角﹑丹皮辛涼味薄之品﹐淸泄少陽郁熱。如心﹑腎兩虧﹐肝陽亢逆﹐與內風上旋蒙竅而爲耳鳴暴聾者﹐用熟地﹑磁石﹑龜甲﹑二冬﹑牛膝﹑秋石﹑山萸﹑白芍味濃質重之藥﹐壯水制陽﹐塡陰鎭逆﹐佐以酸味入陰﹐鹹以和陽。﹝《臨證指南》﹞

耳聾

未持脈時﹐病患叉手自冒心。師因教試令咳而不咳者﹐此必兩耳聾無聞也。所以然者﹐以重發汗﹐虛﹐故如此。﹝張仲景﹞

耳者﹐宗脈之所附。宗脈虛﹐風邪乘之﹐經气痞而不宣﹐是爲風聾。必時有頭痛之證。○十二經絡上絡於耳﹐其陰陽諸證﹐適有交並﹐則髒气逆而爲厥﹐厥气搏於耳﹐是爲厥聾。必時有眩暈之證。○勞役傷其血气﹐淫欲耗其眞元﹐惟悴力疲﹐昏昏憒憒﹐是謂勞聾。將息得宜﹐其聾自輕﹐日就勞傷﹐則爲久聾。﹝《仁齋直指》﹞

新聾多熱﹐少陽﹑陽明火盛也﹔舊聾多虛﹐少陰腎气不足也。○虛聾由漸而成﹐必有兼證可辧﹕如面頰黧黑者﹐精脫﹔少气嗌漧者﹐肺虛﹔目KT善恐者﹐肝虛﹐心神恍惚﹑驚悸煩躁者﹐心虛﹔四肢懶倦﹑眩暈少食者﹐脾虛。﹝《證治匯補》﹞

腎乃水竅。耳能聽聲者﹐水生於金也。肺主气﹐一身之气貫於耳﹐故能聽聲。凡治耳聾﹐必先調气開郁。

﹝《醫學入門》﹞

左耳聾﹐婦人多有之﹐以多忿怒故也﹔右耳聾﹐男子多有之﹐以多色欲故也﹔左右俱聾﹐膏粱之人多有之﹐以多肥甘故也。﹝《醫鑑》﹞

耳中有穴曰聽宮。其形如珠﹐皮膜包裹眞水﹐最不可犯。皮膜一破﹐眞水去而耳立聾。有爲大聲所振而聾者﹐皮膜破也。有時或聾﹑或不聾者﹐心腎不交也。有先耳鳴而後聾者﹐外邪干﹐或腎熱也。惟傷寒少陽證耳聾﹐不關於此。膽脈繞耳葉﹐邪气壅實﹐而聽宮爲其所遮。三焦脈亦入耳﹐亦能挾邪爲病。然總不若聽宮爲耳之主﹐爲心腎會合之所而不可犯也。﹝《張氏醫通》﹞

耳者腎之竅﹐足少陰之所主。人身十二經絡中﹐除足太陽﹑手厥陰﹐其餘十經絡皆入於耳。惟腎開竅於耳﹐故治耳者以腎爲主。或曰﹕心亦開竅於耳﹐何也﹖蓋心竅本在舌﹐以舌無孔竅﹐因寄於耳。此腎爲耳竅之主﹐心爲耳竅之客爾。以五臟開於五部﹐分陰陽言之﹕在腎﹑肝居陰﹐故耳﹑目二竅﹐陰精主之﹔在心﹑脾﹑肺居陽﹐故口﹑鼻﹑舌三竅﹐陽精主之。《靈樞》云﹕腎气通於耳﹐腎和則能聞五音。五臟不和則七竅不通。故凡一經一絡有虛﹑實之气入於耳者﹐皆足以亂其聰明而致於聾聵。此言暴病者也。若夫久聾者﹐於腎亦有虛﹑實之異。

左腎爲陰﹐主精﹔右腎爲陽﹐主气。精不足﹑气有餘﹐則聾爲虛。若其人瘦而色黑﹐筋健骨壯﹐此精气俱有餘﹐固藏閉塞﹐則聾爲實﹐乃壽徵也。又有乍聾者﹐《經》曰﹕不知調和七損八益之道﹐早衰之節也。其年未五十﹐體重﹑耳目不聰明矣﹐是可畏也。其證耳聾面頰黑者﹐爲精脫腎憊﹐安腎丸﹑八味丸﹑蓯蓉丸﹑薯蕷丸﹐選而用之。若腎經虛火﹐面赤口漧﹑痰盛內熱者﹐六味丸主之。至於陽虛者﹐亦有耳聾。《經》曰﹕淸陽出上竅。

今人飲食勞倦﹐脾胃气虛﹐不能上升而下流於腎﹑肝﹐故陽气者閉塞﹐地气者冒明﹐邪害空竅﹐令人耳目不聰明矣。治須補中益气湯。﹝《趙氏醫貫》﹞

陰气走下竅﹐而上入於陽位﹐則有窒塞耳鳴之候。故人當五十以外﹐腎气漸衰於下﹐每每從陽上逆。而腎之竅開於耳﹐耳之聰司於腎。腎主閉髒﹐不欲外泄。因肝木爲子﹐疏泄母气而散於外﹐是以謀慮鬱怒之火一動﹐陰气從之上逆﹐耳竅窒塞不淸。較之聾病﹐一天一淵。聾病者﹐其中另有竅一膜﹐遮蔽外气﹐不得內入﹐故以開竅爲主。至於髙年﹐陰气不自收攝﹐越出上竅之理﹐從無一人言及。不知陰气至上﹐亦隔一竅膜﹐不能越出竅外﹐止於竅中有聲﹐如蛙鼓﹑蚊鑼﹐鼓吹不已。以故外入之聲﹐爲內聲所混﹐聽之不淸。方中大意﹐全以磁石爲主﹐以其重能達下﹐性主下吸﹐又能制肝木之上吸故也。而用地黃﹑龜膠羣陰之藥輔之﹐更用五味子﹑山茱萸之酸收之。令陰气自旺於本宮﹐不上觸於陽竅﹐耳之於聾﹐似谷之受響﹐豈更與人聲相拒﹐難於遠聽耶﹖﹝諭嘉言﹞

耳聾一證﹐諸家所論𨿽悉。然以余之見﹐大都其證有五﹕曰火閉﹑曰气閉﹑曰邪閉﹑曰竅閉﹑曰虛閉。○耳聾之故﹐總因气閉不通。蓋凡火邪﹑風邪﹐皆令气壅﹐壅則閉也﹔怒則气逆﹐逆則閉也﹔竅傷則气窒﹐室則閉也﹔虛則气不充﹐不充則閉也。凡邪盛气逆而閉者﹐實閉也﹔气不足而閉者﹐虛閉也。﹝張景嶽﹞

耳鳴

耳鳴﹐以手按之不鳴或少減者﹐虛也﹔手按之而鳴愈甚者﹐實也。﹝《趙氏醫貫》﹞

凡暴鳴聲大者多實﹐漸鳴聲細者多虛。少壯熱盛者多實﹐中衰無火者多虛。飲酒味濃素多痰火者多實﹐質淸脈細素多勞倦者多虛。耳爲腎竅﹐乃宗脈之所聚。精气調和﹐腎气充足﹐則耳目聰明。若勞傷血气﹐精脫腎憊﹐必至聾聵。故人於中年之後﹐每多耳鳴者﹐是皆陰衰腎虧而然。○凡耳竅或損﹑或塞﹑或震傷﹐以致暴聾或鳴不止者﹐以手中指於耳竅中輕輕按捺﹐隨捺隨放﹐或輕輕搖動﹐以引其气﹐气至則竅自通。﹝張景嶽﹞

耳鳴如蟬﹐或時閉塞﹐作腎虛治不效。殊不知此是痰气上升﹐郁於耳中而爲鳴﹐郁甚則閉塞矣。審其平昔﹐飲酒濃味﹐上焦素有痰火﹐只作淸痰降火治之。若腎虛而鳴者﹐其鳴不甚﹐其人多欲﹐當見勞怯等證。﹝王節齋﹞

耳痛

耳痛如虫走者﹐風也﹔幹痛者﹐風熱也﹔濕痛者﹐風濕也﹔微痛者﹐虛火也。又有耳後攻擊腫痛者﹐少陽經風火也。﹝《證治匯補》﹞

耳癢

尋常耳癢﹐有風﹑有火﹐易於調治。甚有耳癢挑剔出血不能住手﹐此腎虛風毒上攻﹐治宜透冰丹﹔戒酒色濃味。﹝《聖惠方》﹞

耳膿耳

耳間有津液﹐輕則不能爲害。若風熱搏之﹐津液結塞成核﹐能令暴聾﹐謂之耳。○熱气乘虛入耳﹐聚而不散﹐膿水時出﹐謂之膿耳。宜服蔓荊子散﹐外用白礬﹑胭脂﹑麝香爲末吹之。﹝楊仁齋﹞

耳瘡

耳瘡發熱痛﹐屬少陽﹑厥陰風熱﹐用柴胡梔子散。若內熱癢痛﹐屬前二經血虛﹐用當歸川芎散。若寒熱作痛﹐屬肝經風熱﹐用小柴胡湯加山梔﹑川芎。若內熱口漧﹐屬腎經虛火﹐用加味地黃丸。﹝薛立齋﹞

選案

一人耳內時痛﹐痛甚欲死﹐痛止如故。就診於立齋先生﹐六脈皆安﹐非瘡也。話間痛忽作﹐度其有虫。令取貓尿滴耳中﹐﹝將生薑擦貓鼻﹐其尿自出。﹞果出一虫﹐遂不復痛。或用麻油滴之﹐則虫死難出﹔或用炒芝麻枕之﹐虫出不及貓尿之速。﹝《趙氏醫貫》﹞

卷十一﹟雜證匯參

咽喉

經義

喉主天气﹐咽主地气。○肝者﹐中之將也﹐取決於膽。咽爲之使。○一陰一陽結﹐謂之喉痺。○邪客於足少陰之絡﹐令人嗌漧﹐不可內食。﹝《素問》﹞

咽喉者﹐水谷之道也﹔喉嚨者﹐气之所以上下者也。○足少陰所生病者﹐口熱﹑舌漧﹑咽腫﹑上气﹑嗌漧及痛。○喉痺﹐不能言取足陽明﹐能言取手陽明。﹝《靈樞》﹞

哲言

凡《經》言喉痺者﹐謂喉中呼吸不通﹑言語不出﹐天气閉塞也﹔云咽痛﹑嗌痛者﹐謂咽喉不能納唾與食﹐地气閉塞也﹔云喉痺﹑咽嗌痛者﹐謂咽喉俱病﹐天地之气並閉塞也。﹝孫一奎﹞

喉有二管﹕一爲气管﹐一爲食管。食管在前﹐气管在後。人有自刃而不死者﹐傷食管而未傷气管也﹐故食管在前。气管上通於鼻﹐人方食時﹐气無不通﹐非食急未有嗆入气管者。以鼻吸之﹐食急嗆入者﹐仍歸食管﹐故气管在後。﹝《醫參》﹞

喉者﹐候也﹔咽者﹐也。咽接三脘以通胃﹐故以之咽物﹔喉通五臟以系肺﹐故以之候气。气喉谷咽﹐皎然明白。﹝《得效方》﹞

咽與喉﹐會厭與舌﹐四者同在一門﹐其用各異。喉以納气﹐故喉气通於天﹔咽以納食﹐故咽气通於地。會厭管乎其上﹐以司開闔﹐食下則吸而掩﹐气上則呼而出。是以舌抵上﹐則會厭能閉其喉。四者更相爲用﹐缺一則飲食廢而死矣。○熱气上行﹐結薄於喉之兩旁﹐近外腫作﹐以其形似蛾﹐是謂乳蛾﹐有雙﹑單之分。其比乳蛾差小者﹐名曰閉喉。熱結於舌下﹐復生小舌者﹐名曰子舌脹。熱結於舌中﹐舌爲之腫者﹐名曰木舌脹。熱結咽喉﹐腫繞於外﹐且麻且癢﹐腫而大者﹐名曰纏喉風痺。暴發暴死者﹐名曰走馬喉痺。八種之名𨿽詳﹐一言可了﹐曰火。微者以咸軟之﹐甚者以辛散之﹐其最無如砭鍼出血﹐血出則病已。﹝張子和﹞

咽喉之病﹐有單乳蛾﹑雙乳蛾﹑單喉痺﹑雙喉痺﹑纏喉風﹑急喉痺﹑懸雍垂﹑梅核气﹑屍咽﹑谷賊﹑骨鯁﹑咽痛﹑咽瘡。○懸雍生於上﹐𨿽無關於咽喉﹐所以暴腫者﹐亦熱使然也。○屍咽者﹐陰陽不和﹐脾肺風熱﹐毒瓦斯壅盛不通﹐致令屍虫發動﹐上蝕於喉﹐或癢﹑或痛﹐與傷寒狐惑同﹐當參考。○谷賊者﹐谷芒彊澀﹐人誤食之﹐滯於咽門﹐遂令刺肺。若不急治﹐亦能殺人。﹝《仁齋直指》﹞

補編

喉證﹕治實之法﹐先宜發散﹐次宜淸涼﹐或湧導痰涎﹐或鍼刺出血﹔治虛之法﹐須遵《內經》從治之旨﹐徐徐頻與。﹝《醫學正傳》﹞

喉痛治法﹐視火之微甚﹕微則正治﹐甚則反治。撩痰﹑出血﹐隨宜而施﹐或鍼手大指少商出血。若腫達於外﹐必外敷藥。有表證者﹐宜甘﹑桔﹑荊﹑防﹑羌活﹐表而出之。不惡寒者﹐可用酸味吹喉取痰﹐常以鵝翎蘸米醋攪咽中﹐摘出其痰。若乳蛾腫甚者﹐先以小刀就蛾上刺出其血﹐再用牙硝吹點﹐以退火邪。內服如射幹﹑靑黛﹑甘﹑桔﹑梔﹑芩﹑惡實﹑大黃之類﹐以散上焦之熱。外敷如生卜﹑韭根﹑伏龍肝之類。若咽瘡白者多涎﹑赤者多血﹐大率與口瘡同例。用薔薇根皮﹑黃柏﹑靑黛煎含細亦妙。﹝《推求師意》﹞

《經》云﹕一陰一陽結﹐謂之喉痺。一陰者﹐手少陰君火﹐心之脈也﹔一陽者﹐手少陽相火﹐三焦之脈也。夫二經之脈﹐並絡於喉﹐故气熱則內結﹐結甚則腫脹﹐脹甚則痺﹐痺甚則不通而死。卽所謂喉癬﹑喉風﹑喉蛾等類是也。推原十二經﹐惟足太陽別下項﹐其餘皆湊咽喉。然《內經》獨言一陰一陽結爲喉痺者﹐蓋以君﹑相二火獨勝﹐則熱且痛也。歷考咽喉湯方﹐皆用辛散﹑咸軟﹐去風痰﹑解熱毒爲主。如元參升麻湯﹑聖濟透關散﹐及玉鑰匙﹑如聖散﹑普濟消毒飲﹐皆急於治標而緩於治本耳。又考仲景《傷寒論》咽喉生瘡等證﹐每用甘艸﹑桔梗﹐半夏散及湯。一爲少陰水虧﹐不能上濟君火﹐以致咽喉生瘡﹐不能出聲﹐故以半夏之辛滑﹐佐雞子淸利竅通聲﹐使以苦酒入陰﹐劫涎斂瘡。桂枝解肌﹐由經脈而出肌表﹐悉從太陽開發。而半夏治咽痛﹐可無燥津﹑涸液之患也。一爲陰火上結而爲咽痛﹐故用甘艸甘涼泄熱﹐功在緩腎急而救陰液﹐佐以桔梗﹐開提足少陰之熱邪也。若腎液下泄﹐不能上蒸於肺﹐致絡燥而爲咽痛者﹐又有豬膚一法﹐潤燥﹑解熱﹑緩中﹐使其陰陽協和而後愈﹐是固本而兼治標者也。他如風火上郁﹐陰虧脈數而痛者﹐又有辛涼淸上諸法。咽喉緊痺﹐气熱而痛者﹐則淸肺瀉熱。情志郁勃﹐相火上炎而痛者﹐則降气開郁。腎液下虧﹐肝陽上越而痛者﹐宗錢氏六味湯。陰陽交虛﹐龍相上灼而痛者﹐宗仲景豬膚法。﹝《臨證指南》﹞

凡單﹑雙乳蛾﹐若毒未甚﹑膿未成者﹐治之自可消散。若勢甚者﹐必須砭出其血﹐此因其急﹐不得已而用之也。○治喉痺之火﹐與救火同﹐不容少待。《內經》火郁發之。發謂發汗﹐然咽喉中豈能發汗﹖故出血者﹐乃發汗之一端也。○陰虛喉痺﹐其證內熱﹑口渴﹑喉幹﹐或唇紅頰赤﹐痰涎壅盛﹐然必尺脈無神﹐或六脈𨿽數而浮軟無力。是皆腎陰虧損﹐水不制火而然。火甚者﹐宜滋陰八味煎﹑加減一陰煎﹔火微者﹐宜六味地黃湯﹑一陰煎。若因思慮焦勞﹐兼動心火者﹐宜二陰煎。○格陽喉痺﹐由於無根之火﹐客於咽喉而然﹐察其證﹐則上熱下寒﹐全非火象。診其六脈微弱﹐全無滑大之意﹐速用鎭陰煎爲上﹐八味地黃湯次之。○喉癬者﹐凡陰虛勞損之人﹐多有此病。其證滿喉生瘡﹐紅痛﹐久不能愈。此水虧虛火證也﹐宜用前陰虛喉痺之法治之。○瘟毒喉痺﹐乃天行之气。其證咽痛﹑項腫﹐此濕熱壅盛﹐最凶之候。宜淸諸經之火﹐或瀉陽明之熱﹐當察緩急而治之。東垣普濟消毒飲最妙。○凡火壅於上﹐食物之類﹐最宜悉尼漿﹑綠豆飲﹐或蘿卜汁和以淸泉﹐少加元明粉﹐攪勻徐飲﹐旣可消痰﹐亦可淸火。﹝張景嶽﹞

喉痛皆少陰病﹐但有寒﹑熱﹑虛﹑實之分。少陰之火﹐直如奔馬﹐逆衝咽喉﹐鬱結不舒﹐或腫﹑或痛﹐證必內熱﹑口漧﹑面赤﹐痰涎湧上﹐脈數無力。蓋緣腎水虧損﹐相火無制而然。須用六味地黃湯﹐加門冬﹑五味大劑服之。又有元陽虧損﹐無根之火﹐遊行無制﹐客於咽喉者﹐須用八味丸煎湯冷凍飲料﹐引火歸元。此正褚氏所謂上病療下也。人之咽喉如曲突﹐曲突火炎﹐若以水自上灌下﹐突曝烈矣。惟竈牀下以盆水映之﹐上炎卽熄。

此上病療下之一驗也。○又有急喉痺﹐其聲如﹐痰如曳鋸﹐爲肺絕之候﹐速煎獨參湯救之﹐遲則不及。﹝《趙氏醫貫》﹞

喉痛之證﹐挾風火者十居八﹑九。若驟以滋膩酸斂之劑投之﹐百不一生。如辛酉壬戌患喉痛者﹐十人有五﹐不但服溫燥之藥者立斃﹐卽用淸涼藥中少加重濁者﹐尙且不救。余治愈百人﹐皆辛寒淸淡疏散之品。若根據此法﹐無一活矣。﹝《醫貫砭》﹞

凡治喉痺﹐非吐不可。如膽礬﹑石綠之類爲末﹐薄荷汁入醋調﹐以雞翎蘸藥﹐送入喉內﹐徐徐引痰吐出爲佳。﹝《東醫寶鑑》﹞

痺者﹐閉也。咽喉閉結﹐湯藥不通。有形之物﹐已難下咽﹐必取無形之气﹐從鼻而入。用巴豆壓油紙上﹐取油紙撚成條子﹐點燈吹滅﹐以煙燻鼻﹐使口鼻流涎﹐牙關自開。

﹝《名醫類案》﹞

懸雍謂之帝鐘。腫而下垂﹐有長數寸者﹐名帝鐘風。宜用吹藥﹐不可鍼﹐鍼破殺人。﹝《得效方》﹞

咽痛﹐諸藥不效﹐乃鼻中生一紅絲﹐懸一黑泡如櫻﹐垂至咽門用杜牛膝根﹐入醋同搗汁﹐滴鼻內﹐絲斷珠破﹐其痛立已。﹝羅謙甫﹞

凡治鯁法﹐皆以類推。如鸕治魚鯁﹐磁石治鍼鯁﹐發灰治發鯁﹐虎骨治骨鯁﹐各從其類也。﹝《三因方》﹞

獸骨鯁﹐將狗倒弔﹐取涎咽下﹐骨化如神。狗善食骨也。﹝《萬病回春》﹞

誤吞稻﹑麥芒在咽﹐取鵝涎咽之卽下。鵝能食穀也。﹝《醫學綱目》﹞

選案

王子周歲﹐其母以一鐵釘與之玩弄﹐吞入喉間。其父號呼求救﹐余聞啼聲﹐曰﹕釘下咽矣。索方無計﹐乃閱本艸﹐見所載曰﹕鐵畏朴峭。遂用磁石一錢﹐朴硝二錢﹐研末﹐以豬油加蜜﹐調與服之。解物如芋﹐潤滑無稜﹐藥護其外﹐釘在其中。蓋硝非磁石﹐不能使藥附釘﹕磁石非硝﹐不能逐釘速出。非油無以潤﹐非蜜未必服。合是四者﹐則著者著﹐逐者逐﹐潤者潤﹐同功合力﹐裹護而出矣。○王蓬雀患喉痺﹐頭面浮大﹐喉頸粗極﹐气急聲啞﹐咽腫﹐口瘡痛甚﹐坐而不臥者累日矣。脈則細數微弱﹐言則聲微不振﹐所服芩﹑連﹑梔﹑柏。此蓋以傷陰而起﹐復爲寒涼所逼﹐以致寒盛於下﹐格陽於上。水飲難入﹐尢畏煩熱。余曰﹕危哉﹗與鎭陰煎﹐井水浸冷﹐徐徐咽之。過宿﹐頭項腫痛﹐盡消如失。﹝張景嶽﹞

附方

纏喉風救急方咽喉兩旁﹐塊腫如卵﹐气塞痰鳴﹐證在危急。用杜牛膝粗根兩許﹐勿經水﹐搗汁和醋﹐雞毛蘸攪喉中﹐涎出自消。後吹人中白﹑冰片。如牙關緊閉﹐和人乳搗汁﹐滴入鼻內。有用石蓄根﹐和乳搗汁滴鼻﹐效同。

又方京師一醫﹐持祕方治喉痺﹐獲利甚廣。偶爲翁曙公識破。其方惟用拭面肥皂﹐金箔爲衣﹐灌吐稠痰﹐危證立蘇。

又方治喉痺乳蛾。用壁錢窩一个﹐拔病者發一根纏定﹐燈上以銀簪挑燒﹐存性爲末﹐吹患處﹐立消。

卷十一﹟雜證匯參

頭痛

﹝附雷頭風﹑頭響﹑頭搖﹑頭重﹞

經義

故春气者病在頭。○頭痛數歲不已﹐當犯大寒﹐內至骨髓。髓者﹐以腦爲主﹐腦逆故頭痛﹐齒亦痛﹐名曰厥逆。○頭痛巓疾﹐下虛上實﹐過在足少陰﹑巨陽。○心煩頭痛﹐病在膈中﹐過在手巨陽﹑少陰。○頭痛耳鳴﹐九竅不利﹐腸胃之所生。﹝《素問》﹞

眞頭痛﹐頭痛甚﹐腦盡痛﹐手足寒至節﹐死不治。﹝《靈樞》﹞

哲言

頭痛有正頭痛﹑偏頭痛﹑風寒頭痛﹑濕熱頭痛﹑厥逆頭痛﹑痰厥頭痛﹑熱厥頭痛﹑濕厥頭痛﹑气厥頭痛﹑眞頭痛﹑醉後頭痛﹐又有腦風﹑首風﹐炭气燻人﹐亦作頭痛。﹝《東醫寶鑑》﹞

外感頭痛﹐如破如裂﹐無有休歇﹔內傷頭痛﹐其勢稍緩﹐時作時止。﹝《見聞錄》﹞

太陽頭痛﹕惡風寒﹐脈浮緊﹐痛在巓頂﹑兩頭角。少陽頭痛﹕往來寒熱﹐脈弦細﹐痛連耳根。陽明頭痛﹕發熱自汗﹐脈長大﹐痛連目﹑頰﹑齒。太陰頭痛﹕有痰﹐體重﹐脈沈緩。少陰頭痛﹕足寒气逆﹐脈沈細。厥陰頭痛﹕吐痰沫﹐厥冷﹐脈浮緩﹐痛引目系。此六經頭痛﹐兼挾外邪也。﹝《東垣十書》﹞

因風而痛﹐抽掣惡風﹔因暑而痛﹐煩心惡熱﹔因寒而痛﹐細急﹑惡寒﹑戰栗﹔因濕而痛﹐頭重﹐天陰尢甚﹔因痰而痛﹐昏憒欲吐﹔气虛痛﹐遇勞則甚﹐其脈大﹔血虛痛﹐痛連魚尾﹐善驚惕﹐其脈芤。若諸藥不效﹐此督脈爲病。﹝羅謙甫﹞

《內經》云﹕頭痛巓疾﹐下虛上實﹐過在足少陰﹑巨陽﹐甚則入腎。蒙招尢﹐目冥耳聾﹐下實上虛﹐過在足少陽﹑厥陰﹐甚則入肝。按﹕下虛者﹐腎虛也﹐腎虛則頭痛。上虛者﹐肝虛也﹐肝虛則頭暈。蒙者﹐如以物蒙其首﹐招搖不定。目冥﹑耳聾﹐皆暈之狀也。肝虛頭暈﹐腎厥巓痛﹐不同如此。﹝婁全善﹞

頭痛一證﹐病家視其疾微而輕忽之﹐醫家盡認傷寒而妄治之﹐此辧之不可不早也。夫經言外感有頭痛﹐內傷亦有頭痛﹐豈容混治而無所區別﹖第外感頭痛﹐有陽經﹑有陰經。如太陽﹑陽明﹑少陽頭痛﹐屬陽經﹔厥陰頭痛屬陰經。然其初發﹐身必寒熱﹐背必酸痛﹐項必彊痛﹐或目珠額痛﹐或耳聾脇痛﹐其脈必緊數。其厥陰頭痛﹐無熱﹐嘔而吐沫。若素無頭痛之患﹐而忽然暴發﹐痛兼表證﹐及按摩縛束而痛不定者﹐乃外感之頭痛。治在風池﹑風府﹐調其陰陽。汗在表而散在巓﹔淸在陽而溫在陰也。內傷頭痛﹐有陰虛﹐有陽虛。如火升巓頂作痛者﹐必煩躁內熱﹐面赤口渴﹐大便祕結﹐其脈大數而空﹐或細數而弦﹐屬陰虛。如寒衝髓海作痛者﹐必羞明畏寒﹐手足厥冷﹐面多靑慘﹐大便溏泄﹐其脈細遲而微﹐或虛大無力﹐屬陽虛。然其初發﹐身無寒熱﹐神必倦怠﹐食必不甘。若素有頭痛之患﹐而忽然暴發﹐痛無表證﹐及按摩縛束而痛稍緩者﹐乃內傷之頭痛。治在水火二髒﹐調其營衛﹐補眞陰而益元陽﹐病在上而治在下也。夫六腑淸陽之气﹐五臟精華之血﹐皆會於頭﹐爲至淸至髙之處﹐故謂之元首。至尊而不可犯也。苟外因風寒霧露之觸﹐內因痰火濕熱之燻﹐及偏正頭風之證﹐其痛不見殺人於數日之間。而殺人於數日之間者﹐則爲內傷之眞頭痛也。蓋腦爲神髒﹐謂之泥丸宮﹐而精髓藏焉。

人生精气實於下﹐則髓海滿於上。精神內守﹐病安從來﹖無如以酒爲漿﹐以妄爲常﹐以欲竭其精﹐以耗散其眞。致腎陰不足﹐而陰火衝逆﹔腎陽不壯﹐而寒气犯腦。醫者不達其故﹐復溫之﹑散之。夫旣虧在陰矣﹐我又從而溫之﹐不益虧其眞陰乎﹖旣虧在陽矣﹐我又從而散之﹐不愈虧其眞陽乎﹖無怪乎變證蜂起﹐痛極而厥﹐神爲之昏﹐目爲之定﹐牙爲之噤﹐舌爲之黑﹐面爲之戴陽﹐手足爲之抽掣﹐語言爲之妄。斯時眞知其虧在陰也﹐則用六味歸芍湯﹐加人參﹑童便﹐壯水之主﹐以鎭陽光﹔眞知其虧在陽也﹐則用八味養血湯﹐加人參﹑鹿茸﹐益火之原﹐以消陰翳。此證尢惟婦人血海空虛者﹐多有此患﹐安可不以補元爲汲汲耶﹖柰何庸碌之輩﹐不明肝腎爲髓海之原﹐精气爲神藏之根﹖一見頭痛﹐槪以傷寒目之﹐及至病勢危篤﹐尙引傷寒書﹐需待用藥﹐不知病者竟以痛劇而頃刻亡矣﹗夫痛在經者﹐輕而易治﹔痛在髒者﹐重而難療。若頭風害目者﹐肝陰虧則內風動搖﹐邪害空竅﹐痛在經也。頭痛昏憒者﹐腦髒傷則神志失守﹐心火不平﹐痛在髒也。頭痛而痰厥者﹐陽虛則气寒飲聚﹐陰虛則火熾液凝﹐經脈不行﹐陰陽之气不相順接也。頭痛而積熱在陽明﹐實火﹑實痰爲虐﹐脈洪數而有力者﹐則又利於淸涼攻下也。頭痛而紅腫﹑壯熱﹑口渴﹐脈浮數而有力者﹐此大頭天行時熱之邪﹐宜從疫法治也。頭痛而手足寒﹐且靑至節﹐脈懸懸欲絕者﹐此危脫之證。旦發夕死﹐夕發旦死﹐藥亦不能治也。﹝《會心錄》﹞

頭痛當先審久暫﹐次辧表裏。蓋暫痛者必因邪气﹐久痛者必兼元气。以暫痛言之﹐則有表邪者﹐此風寒外襲於經也﹐治宜疏散﹐最忌淸降﹔有裏邪者﹐此三陽之火熾於內也﹐治宜淸降﹐最忌升散。此治邪之法也。其有久痛者﹐則或發﹑或愈。或以表虛者﹐微感則發﹔或以陽勝者﹐微熱則發﹔或以水虧於下﹐而虛火乘之則發﹔或以陽虛於上﹐而陰寒勝之則發。所以暫痛者當重邪气﹐久痛者當重元气﹐此固其大綱也。然亦有暫痛而虛者﹐久痛而實者﹐又當因脈﹑因證而詳辧之。﹝張景嶽﹞

頭爲諸陽之會﹐與厥陰肝脈會於巓。諸陰寒邪不能上逆﹐惟陽气窒塞﹐濁邪得以上據﹐厥陰風火乃能逆上作痛。故頭痛一證﹐皆由淸陽不升﹐火風乘虛上入所致。如陽虛濁邪阻塞﹐气血瘀痺者﹐用虫蟻搜逐血絡﹑宣通陽气。火風變動﹐與暑風邪气上郁者﹐用荷葉﹑苦丁茶﹑蔓荊﹑山梔等﹐輕淸辛散。陰虛陽越者﹐用復脈湯﹑甘麥大棗法﹐加膠﹑芍﹑牡蠣﹐鎭攝益虛﹐和陽熄風。厥陰風木上濁者﹐用首烏﹑柏子仁﹑豆﹑甘菊﹑白芍﹑枸杞輩﹐熄肝風﹑滋腎液。○頭風一證﹐有偏正之分。偏者主乎少陽﹐而風淫火郁爲多。前人立法﹐以柴胡爲要藥﹐無如與之陰虛火浮﹑气升吸短者﹐則厥脫由是而來矣。先生則以桑葉﹑丹﹑梔﹑荷葉輕淸涼泄。久則傷及肝陰﹐參入咸涼柔鎭。所云正者﹐有气虛﹑血虛﹑痰厥﹑腎厥﹑陰傷陽浮﹑火亢邪風之不同。至於肝陰久耗﹐內風日旋﹐厥陽無一息之安﹐痛掣之勢已極﹐惟與復脈之純甘壯水﹐膠﹑黃之柔婉﹐以熄風和陽。﹝《臨證指南》﹞

醫書分頭痛﹑頭風爲二門﹐然同一病也﹐但有新﹑久﹑淺﹑深之分耳。淺而近者名頭痛﹐其痛卒然而至﹐易於解散速安也。深而遠者爲頭風﹐其痛作止不常﹐愈後遇觸復發也。皆當驗其邪所從來而治之。﹝《證治準繩》﹞

頭痛久發﹐多主於痰。然有風毒上攻者﹐有血虛者﹐有气虛者﹐有諸經气滯者﹐有六气外傷者﹐有勞役所傷者。有可吐者﹐有可下者﹐當分虛﹑實﹑寒﹑熱﹑兼﹑變而治之。若夫偏正頭風﹐久而不愈﹐乃內挾痰涎﹐風火郁遏﹐經絡气血壅滯。甚則目昏緊小﹑二便祕澀﹐宜砭出其血﹐以開郁解表。﹝薛立齋﹞

東風生於春﹐病在肝。目爲肝竅﹐肝風動則邪害空竅。有年久頭風﹐便躁﹑目赤﹑眩暈者﹐肺金乘肝﹑气郁血壅而然也。治宜淸上徹下之法。世人不知此理﹐專行苦寒﹐使火無發越﹐上攻於目﹔或專行辛散﹐使血耗火炎﹐上瘀於目。宜乎必害眼也。

﹝《證治匯補》﹞

頭痛有久痛感寒便發﹐外用重綿包裹者﹐此屬郁熱。蓋本熱而標寒也。因其本有郁熱﹐毛竅常開﹐風寒易入﹐束其內火﹐閉逆爲痛。惟瀉火涼血﹐佐以辛涼散表。﹝王綸﹞

頭痛引經藥﹕太陽﹐羌活﹔陽明﹐白芷﹔少陽﹐柴胡﹔太陰﹐蒼術﹔少陰﹐細辛﹔厥陰﹐吳茱萸。○頭痛用羌﹑防﹑川芎﹑升﹑柴﹑細辛﹑本之異者﹐分各經祛風也。用芩﹑連﹑知﹑柏﹑石膏﹑生地之異者﹐分各髒瀉火也。用苓﹑澤者﹐導濕也。用參﹑者﹐補气也。用歸﹑地者﹐養血也。﹝汪庵﹞

白術半夏天麻湯﹐治痰厥頭痛藥也﹔靑空膏﹐治風濕熱頭痛藥也﹔活附子湯﹐治厥陰頭痛藥也。如濕气在頭者﹐以苦吐之﹐不可執方而治。﹝李東垣﹞

痰厥頭痛﹐非半夏不能除﹔頭旋眼黑﹐虛風內作﹐非天麻不能解。平人頭痛﹐屬痰火居多。肥人多是濕痰﹐宜二陳蒼術﹔瘦人多是血虛有火﹐宜酒炒芩﹑連﹑薄荷﹑芎﹑歸﹐巓頂痛加本。﹝《醫學六要》﹞

頭痛不可專泥風藥﹐愈虛其虛﹐使風入於腦﹐永不可拔。亦不可偏於逐火﹐使風火上乘空竅而從眼出﹐如腐之風火相扇而成衣焉。﹝《馮氏錦囊》﹞

凡治頭痛多用辛溫气藥者﹐由風木不得升﹐土寡於畏﹐是以壅塞而痛﹐故用此助肝木﹐散其壅塞也。若疏散太過而痛反甚者﹐又宜酸收以降之。東垣云﹕髙巓之上﹐惟風可到。味之薄者﹐陰中之陽﹐自地升天者也﹐所以頭痛皆用風藥﹐總其大體而言。然患頭痛者﹐血必不足﹐風藥最能燥血﹐故有愈治而愈甚者﹐此其要尢在養血﹐不可不審也。﹝王宇泰﹞

脈候

寸口脈中手短者曰頭痛。○推而下之﹐上而不下﹐頭項痛也。○來疾去徐﹐上實下虛﹐爲厥巓疾。﹝《素問》﹞

寸口緊盛﹐或短﹑或弦﹑或浮﹐皆主頭痛。又浮弦爲風﹐浮洪爲火﹐細濡爲濕﹐滑大爲痰﹐短澀爲虛。﹝《醫鑑》﹞

選案

一婦患頭風﹐𨿽盛暑必以帕蒙首﹐稍見風寒﹐痛不可忍。蓋因腦受風寒﹐气血兩虛﹐气不能升﹐故藥不效。

令病患口含冷水仰臥﹐以薑汁滴入鼻中﹐其痛立止。與補中益气湯﹐加細辛﹑川芎﹑蔓荊子﹑白芍﹐數服而愈。

用薑汁滴入鼻中者﹐開其久郁之風寒也。若寒濕郁痛﹐用蒜汁滴之。火郁頭痛﹐以萊菔汁滴之。左患滴右﹐右患滴左。﹝程文彬﹞

一人病頭痛﹐醫用表散﹑祛痰﹑升陽﹑養陰藥﹐均不效。病年餘矣。偶見有傷食﹐以神曲﹑山楂﹑麥芽作湯﹐試飲一甌﹐頓覺神爽﹐其日卽不痛劇。因頻飲之﹐愈飲愈快﹐沈如失。因知食積中州﹐阻塞淸陽不升﹐亦能令人頭痛。﹝《醫參》﹞

附雷頭風

雷頭風者﹐頭上赤腫﹐核如酸棗狀。先用茶調散吐之﹐次用神芎丸下之﹐後服愈風餅子。甚者用鍼刺出血﹐則愈。﹝張子和﹞

雷頭風者﹐震卦主之。震仰盂﹐予制藥內加荷葉者﹐象震之形﹐其色靑﹐乃比類象形。當煎局方升麻湯主之。治頭面疙瘩﹑憎寒﹑拘急﹑發熱﹐狀如傷寒。﹝《保命集》﹞

按﹕二論以結核疙瘩而用風藥﹐指震爲雷﹐爲譬固美﹐然猶未盡善也。夫此病未有不因於痰火者﹐蓋痰生熱﹐熱生風﹐核塊疙瘩﹐有形可徵。痰火上升﹐壅於气道﹐兼於風化﹐則有聲如雷之響﹐其發如雷之迅速。設如前論﹐盡作風熱治之﹐恐認標而忘其本也。予附一方於後﹐方用僵蠶﹑粉艸﹑半夏﹑連翹﹑片芩﹑陳皮﹑桔梗﹑大黃﹑薄荷﹑白芷﹑天麻﹑礞石爲末﹐水浸餅爲丸﹐臥時茶吞二錢﹐以痰利爲度﹐然後用藥調理。﹝孫一奎﹞

附頭響

頭內如虫蛀響者﹐名天白蟻。多屬於火﹐赤有因痰濕在上者。

丹溪云﹕瘦人皆屬於火﹐宜用薄荷﹑梔子﹑茯苓﹑甘艸﹑細辛﹑川芎﹑黃芩﹑石膏﹑芽茶之類。肥人皆屬濕痰﹐宜用半夏﹑茯苓﹑枳實﹑黃連﹑天麻﹑膽星﹑蒼術﹑黃柏﹑芽茶之類。戴復庵云﹕頭中鳴響﹐有虛﹑有實。實者用涼膈散﹑礞石丸下之﹔虛者非用獨參﹑保元﹑六味﹑八味﹑茸珠丹﹑鹿茸丸等藥調補不可。又方用茶子爲末﹐吹鼻中﹐甚效。蓋響屬火﹐茶子輕淸﹐行淸道﹑散遏伏之火故也。凡治頭風﹐藥中必用茶引﹐卽此可悟。

﹝《張氏醫通》﹞

附頭搖

頭搖者﹐𨿽屬於風﹐實因於火。《經》謂諸風眩掉﹐皆屬肝木。木得風則搖動﹐然乃肝經火盛而生虛風。

故髙年病後辛苦﹐人多犯之。蓋因气血虛而火犯上鼓動也。有小兒病搖頭﹐三年不止﹐以河車入藥而愈。

﹝《馮氏錦囊》﹞

附頭重

頭重者﹐因天之濕淫外著﹐人之濕痰上蒸﹐下之陰气逆上也。夫頭象天﹐其气輕淸。地气重濁﹐陰也﹐濕也。外著內蒸﹐壅蔽淸道﹐致气血不利﹐沈滯輕絡﹐故重。《經》曰﹕因於濕﹐首如裹。東垣云﹕頭重如山﹐濕气在頭也。治用紅豆散﹐鼻內搐之﹐猶物在髙巓﹐必射而取之也。﹝《證治準繩》﹞

卷十一﹟雜證匯參

頸項彊痛

經義

東風生於春﹐病在肝﹐兪在頸項。○諸痙項彊﹐皆屬於濕。﹝《素問》﹞

哲言

太陽病﹐項背彊KTKT。﹝張仲景﹞

頸項彊急之證﹐多由邪客三陽經也。寒搏則筋急﹐風搏則筋弛。左多屬血﹐右多屬痰。○《內經》刺灸項頸痛有二﹕其一取足﹑手太陽﹐治項後痛。《經》云﹕足太陽之脈﹐是動則病項如拔。視虛﹑盛﹑寒﹑熱﹐陷下取之。又云﹕項痛不可仰俯﹐刺足太陽﹔不可以顧﹐刺手太陽。又云﹕大風項頸痛﹐刺風府。又云﹕邪容於足太陽之絡﹐令人頭﹑項﹑肩痛﹐刺足小指爪甲上與肉交者各一﹐立已。其二取足﹑手陽明﹐治頸前痛。

《經》云﹕足陽明之脈﹐所生病者頸腫。又云﹕手陽明之脈﹐是動則病頸腫。皆視盛﹑虛﹑寒﹑熱﹐陷下取之。﹝《證治準繩》﹞

頭痛非是風邪﹐卽是气挫﹐亦有落枕而致者﹐並宜用和气飲。○有由腎虛不能生肝﹐肝虛無以養筋﹐故機關不利者﹐宜用六味地黃丸。﹝戴元禮﹞

卷十一﹟雜證匯參

肩背臂痛

經義

西風生於秋﹐病在肺﹐兪在肩背。○故秋气者﹐病在肩背。○肺病者﹐喘咳逆气﹐肩背痛﹐汗出。○秋脈太過﹐爲病在外﹐則令人逆气﹐背痛慍慍然。○肺手太陰之脈﹐气盛有餘則肩背痛。○風寒﹐汗出气虛則肩背痛﹑惡寒﹑少气不足以息。○歲火太過﹐民病肩背痛。○少陰司天﹐熱淫所勝﹐民病肩﹑背﹑﹑缺盆中痛。○邪在腎﹐則病肩﹑背﹑頸﹑項痛。﹝《素問》﹞

哲言

肘痛引肩﹐不可屈伸﹐寒熱﹐頸項﹑肩背痛﹐臂痛﹐痺不仁﹐天井主之。○肩不可舉﹐不能帶衣﹐淸冷淵主之。○肘﹑臂﹑腕中痛﹐頸腫不可以顧﹐頭項急痛眩﹐淫濼肩胛小指痛﹐前谷主之。○肩痛﹐不可自帶衣﹐臂腕外側痛不舉﹐陽谷主之。○臂不可舉﹐頭項痛﹐咽腫不可咽﹐前谷主之。○肩痛欲折﹐如拔﹐手不能自上下﹐養老主之。○肩背頭痛﹐時眩﹐湧泉主之。﹝《甲乙經》﹞

病患常以手指臂腫動﹐身體者﹐藜蘆甘艸湯主之。﹝《金匱》﹞

肺朝百脈。肺病則不能管攝一身﹐故肺兪爲病﹐卽肩背作痛。又背爲陽明之府﹐陽明有虧﹐不能束筋骨﹑利機關﹐卽肩垂背曲。至於臂﹐經絡交會不一﹐而陽明爲十二經絡之長﹐臂痛赤當責之陽明。但痛有內外兩因﹐虛實迥異﹔治分气血二致﹐通補攸殊。如營虛脈絡失養﹐風動筋急者﹐不受辛寒﹐當仿東垣舒筋湯之意﹐佐以活絡丹。勞倦傷陽﹐脈絡凝塞﹐肩臂作痛者﹐以辛甘爲君﹐佐以循經入絡之品。陽明气衰﹐厥陰風動﹐右肩痛麻者﹐用枸杞﹑歸身﹑黃﹑羚角﹑桑枝﹐爲陽明﹑厥陰營气兩虛主治。血虛風動者﹐因陽明絡虛﹐受肝臟風陽之擾﹐用首烏﹑枸杞﹑歸身﹑胡麻﹑柏子仁﹑蒺藜等味﹐以柔甘爲溫養。失血背痛者﹐其虛亦在陽明之絡﹐用人參﹑歸身﹑棗仁﹑白芍﹑炙艸﹑茯神﹐以塡補陽明。若腎气上逆﹐則督虛爲主病﹐宜用奇經之藥以峻補其陽。至於口鼻吸受寒冷﹐阻鬱气隧﹐痛自胸引及背者﹐宗《內經》諸痛皆寒之義﹐以溫藥兩通气血。更有古法﹐如防風湯散肺兪之風﹐指迷丸治痰流臂痛﹐控涎丹治流痺牽引﹐此皆從實證而治﹐所謂通則不痛也。﹝《臨證指南》﹞

臂痛有六道經絡。究其痛在何經絡﹐以行本經藥行其气血﹐血气通則愈矣。以兩手伸直﹐貼身垂下﹐大指居前﹐小指居後而定之。其臂之前痛者﹐屬陽明經﹐以升麻﹑白芷﹑漧葛行之。後痛者﹐屬太陽經﹐以本﹑羌活行之。外痛者﹐屬少陽經﹐以柴胡行之。內痛者﹐屬厥陰經﹐以柴胡靑﹑皮行之。內前痛者﹐屬太陰經﹐以升麻﹑白芷﹑蔥白行之。

內後痛者﹐屬少陰經﹐以細辛﹑獨活行之。並用鍼灸法﹐視其何經而取之。﹝李東垣﹞

肩背痛﹐不可回顧者﹐此太陽气郁而不行。或脊痛項彊﹐腰似折﹑項似拔者﹐宜通气防風湯。有因濕熱肩背沈重而痛者﹐宜當歸拈痛湯。有因汗出小便數而痛者﹐風熱乘脾﹐脾气郁而肩背痛也﹐當瀉風熱則愈﹐宜升麻柴胡湯。有因痰飲流注肩背作痛者﹐宜星香散﹐或導痰湯。有因腎气不循故道﹐气逆挾背而上﹐致肩背作痛﹐宜和气飲﹐加鹽炒小茴香。有因勞力或看書﹑著棋久坐而致脊背痛者﹐宜補中益气湯﹐或八味湯加黃。背者胸之府﹐肺主气居胸中﹐肺气滯則血脈泣﹐肺气虛則不能營運陽道﹐肺中有痰﹐流注肩背皆作脹疼。○臂爲風寒濕所搏﹐或痰流气滯﹐或因提挈重物﹐皆致臂痛。有腫者﹐有不腫者。因於風寒﹐宜五積散加羌活。因於濕﹐蠲痺湯加蒼術。因於痰﹐導痰湯。因於气﹐烏藥順气散。因提重傷筋﹐劫勞散或和气飲加姜黃﹐蓋姜黃能入臂故也。﹝《赤水玄珠》﹞

脈候

寸口脈中手促上擊者﹐曰肩背痛。﹝《素問》﹞

卷十一﹟雜證匯參

心胃痛

經義

厥心痛﹐與背相控﹐善螈﹐如從後觸其心﹔傴僂者﹐腎心痛也。○腹脹胸滿﹐心痛尢甚﹐胃心痛也。

○如以錐鍼刺其心﹐心痛甚者﹐脾心痛也。○色蒼蒼如死狀﹐終日不得太息﹐肝心痛也。○臥若徒居﹐心痛間﹐動作痛益甚﹐色不變﹐肺心痛也。○眞心痛﹐手足靑至節。心痛甚﹐旦發夕死﹑夕發旦死。﹝《靈樞》﹞

哲言

心寂則痛微﹐心躁則痛甚。百端之起﹐皆自心生。﹝王太僕﹞

諸經心痛﹐心與背相引﹐心痛徹背﹑背痛徹心。諸腑心痛﹐難以俯仰﹐小腹上衝﹐卒不知人﹐嘔吐泄瀉。﹝陳無擇﹞

心包絡痛﹐痛徹背﹐寒熱皆痛。胃痛﹐胃脘當心處痛﹐其因多端。脾痛﹐脾脈絡心﹐痛不下食。胸痛﹐心之兪﹐膽之脈絡﹐痛引背脇。膈痛﹐心胃之間﹐橫滿而痛。﹝《醫階辧證》﹞

《內經》論心痛﹐未有不兼五臟爲病者。獨詳於心﹐而略於胸腹﹐舉一以例其餘也。心爲君主﹐義不受邪﹔受邪則本經自病﹐名眞心痛﹐死不治。然《經》有云﹕邪在心則病心痛﹐喜悲﹐時眩僕。此言包絡受邪﹐在腑不在髒也。又云﹕手少陰之脈﹐動則病嗌漧﹐心痛﹐渴而欲飲。此言包絡受邪﹐在絡不在經也。其絡與腑之受邪﹐皆因怵惕思慮﹐傷神涸血﹐是以受如持虛。而方論復分九種﹕曰飲﹑曰食﹑曰熱﹑曰冷﹑曰气﹑曰血﹑曰悸﹑曰虫﹑曰疰。苟不能徧識病因﹐將何以爲治耶﹖胃屬濕土﹐列處中焦﹐爲水谷之海。五臟六腑十二經脈﹐皆受气於此。壯者邪不能幹﹐弱者著而爲病。偏熱﹑偏寒﹑水停﹑食積﹐皆與眞气相搏而痛。肝木相乘爲賊邪﹐腎寒厥逆爲微邪。挾他髒而見證﹐當與心痛相同。但或滿﹑或脹﹑或嘔吐﹑或不能食﹑或吞酸﹑或大便難﹑或瀉痢﹐面浮而黃﹐本病與客邪必參雜而見也。胸痛卽膈痛﹐其與心痛別者﹕心痛在岐骨陷處﹐胸痛則橫滿胸間也。其與胃脘痛別者﹐胃脘痛在心下﹐胸痛在心上也。《經》曰﹕南風生於夏﹐病在心﹐兪在胸脇。此以胸屬心也。肝虛則胸痛引背脇﹐肝實則胸痛不得轉側。此以胸屬肝也。夫胸中實肺家之分野﹐其言心者﹐以心脈從心系上肺也﹔其言肝者﹐以肝脈貫膈注肺也。﹝李士材﹞

胃痛有食﹑痰﹑死血﹑气﹑寒﹑火﹑中气虛之別﹐方書載列甚明。獨有一種肝膽之火﹐移入於胃。肝藏血﹐血少則肝葉硬不肯下垂﹐肝葉抵胃﹐胃受肝抵﹐得食則滿﹐愈與肝相逼﹐殷殷而痛者﹐久變燥證而成隔矣。﹝《己任編》﹞

補編

心胸中大寒痛﹐嘔不能飲食﹐腹中寒﹐上衝皮起﹐出見有頭足﹐上下痛不可觸近﹐大建中湯主之。○心中寒者﹐其人病心如啖蒜狀。劇者心痛徹背﹑背痛徹心﹐譬如虫疰。其脈浮者﹐自吐乃愈。○心痛徹背﹐背痛徹心﹐烏頭赤石脂圓主之。﹝《金匱》﹞

五臟之滯﹐皆爲心痛。腎心痛者﹐多由陰火上衝。胃心痛者﹐多由停滯。脾心痛者﹐多由寒逆中焦。肝心痛者﹐多由木火之郁﹐病在血分。肺心痛者﹐多由上焦不淸﹐病在气分。知其在气則順之﹐在血則行之﹐郁則開之﹐滯則通之﹐火多實則或散﹑或淸﹐寒多虛則或溫﹑或補。必眞心痛也﹐乃不可治。否則﹐但得其本﹐則必隨手而應也。﹝張路玉﹞

凡心痛乃包絡病﹐不在心也。或因君火衰微﹐大寒觸犯﹐抑或瘀血衝心﹐卒然大痛無聲﹐舌靑气冷﹐汗出不休﹐手足靑冷過節﹐此爲眞心痛。旦發夕死﹐夕發旦死。若不忍坐視﹐或使心經寒散﹐亦可死中求活﹕用豬心湯煎麻黃﹑桂﹑附﹑漧薑。如面無靑色﹐四肢不厥﹐痛亦不至無聲﹐則非眞心痛。或寒﹑痰﹑虫﹑食﹐上干包絡﹐各從其類﹐審脈用藥。﹝沈金鰲﹞

厥心痛一證﹐古人辧論者﹐多且精矣﹗玆不復贅。但厥心痛與胃脘痛﹐情狀似一﹐而證實有別。世人因《內經》胃脘當心而痛一語﹐往往混視。不知厥心痛爲五臟之气厥而入心包絡﹐胃實與焉。則心痛與胃痛﹐不得不各分一門。案中聞雷被驚者﹐用逍遙散去柴胡﹐加鉤藤﹑丹皮治之﹔以其肝陽上逆﹐不容升達﹐爲之養血以平調也。積勞損傷者﹐用歸﹑鹿﹑姜﹑桂﹑桃仁﹑半夏治之﹔以其勞傷血痺﹐無徒破气﹐爲之通絡以和營也。

脾厥心痛者﹐用良姜﹑姜黃﹑茅術﹑丁香﹑艸果﹑濃朴治之﹔以其脾寒气厥﹐病在脈絡﹐爲之辛香以開通也。

重按而痛稍衰者﹐用人參﹑桂枝﹑川椒﹑炙艸﹑白蜜治之﹔以其心營受傷﹐攻劫難施﹐爲之辛甘以化陽也。○陽明乃十二經脈之長﹐其作痛之因甚多。蓋胃者匯也﹐乃衝繁要道﹐爲患最易。習俗辛香溫燥﹐不容一例而施。然其要在初病在經﹐久痛入絡。以經主气﹐絡主血﹐凡气旣久阻﹐血亦應病﹐循行之脈絡自痺﹐而辛香理气﹑辛柔和血之法﹐實爲必然之理。又如飽食痛甚﹐得食痛緩﹐有宜補﹑不宜補之分。寒﹑溫兩法﹐從乎喜暖﹑喜涼﹔滋﹑燥之殊﹐詢其便澀﹑便滑。至於飲停必吞酸﹐食滯當噯腐。厥气無形﹐瘀傷有象。蛔虫動擾﹐痛而吐沫。痰濕壅塞﹐吐而脈滑。

營气兩虛﹐辣動悸。肝陽沖克﹐煩渴嘔逆。陰邪之勢﹐其來必速﹔郁火之患﹐由漸而劇。﹝《臨證指南》﹞

胃脘痛證﹐多有因食﹑因寒﹑因气不順者。然因食﹑因寒﹐亦無不皆關於气。蓋食停則气滯﹐寒畱則气凝。

所以治痛之要﹐但察其果屬實邪﹐皆當以理气爲主。食滯者兼乎消導﹐寒滯者兼乎溫中。﹝張景嶽﹞

胃脘痛大率气﹑食居多﹐不可驟用補劑。蓋補之則气不通而痛愈甚。若曾服攻擊之品﹐屢發屢攻﹐漸至脈大空虛者﹐又當培補。蓋脾得補而气自運﹐痛自緩。此虛實之分也。﹝《證治匯補》﹞

胃與包絡近﹐俗謂之心痛﹐非也。眞心痛則旦發夕死﹐夕發旦死﹐無藥可救者也。蓋陽明中土﹐乃水谷之道路。多气多血﹐運化精微﹐通於脾而灌漑四髒﹐爲後天之本。人生酒色過度﹑七情乖違﹑饑飽不節﹐胃脘因之而痛﹐有寒﹑熱﹑气﹑血﹑痰﹑虫﹑食滯﹑內虛之不同。治𨿽各別﹐然總不外虛﹑實﹑寒﹑熱﹑气﹑血之辧也。夫痛而虛者必喜按﹐痛而實者必拒按。寒者得溫稍定﹐熱者飲冷稍安。中焦寒則气虛不運﹐或生痰飲﹐或蓄瘀血或蛔虫上逆。中焦熱﹐則气阻不行﹐或吐酸味﹐或吐苦汁﹐或食停蛔動。如眞如其爲虛寒痛也﹐則塞因塞用以補之﹔眞知其爲實熱痛也﹐則通因通用以瀉之。虛寒而挾食﹑挾瘀﹑生痰﹑生虫者﹐以溫補藥中消之﹑逐之﹔實熱而挾食﹑挾瘀﹑吐蛔﹑嘔酸者﹐以淸涼藥中攻之﹑伐之。𨿽然﹐胃間受病﹐人所易知﹔肝木淩脾﹐人亦易曉。若男子肝腎虧﹐挾虛火而上逆﹔婦人衝任弱﹐挾肝陽而上升﹐多有胃脘痛證。

醫家不察病原﹐非投辛溫耗气﹐卽用淸涼敗血﹐愈治愈甚。《經》曰﹕衝脈起於气街﹐並少陰之經﹐挾臍上行﹐至胸中而散。任脈起於中極﹐上毛際﹐循腹裏﹐上關元﹐至咽喉。可見胃脘之痛﹐有自下而上﹑由腎而胃﹐勿泥中焦爲病﹐何也﹖衝任二脈與陽明之脈﹐兩相照應。衝任虛則鼓動陽明之火結聚不散﹐而筋脈失榮﹐痛之所由生也。治須塡補眞元﹐以生津液﹔導引元陽﹐以補眞气。又有肝陰久虧﹐肝葉枯燥﹐抵塞胃脘﹐痛不可耐者﹐法宜六味飲乙癸同治﹔參乳湯气血雙救。髙鼓峯之論﹐醫者亦曾聞之乎﹖大抵肝主疏泄﹐郁則木不舒而侮所不勝。腎爲胃關﹐虛則精气耗而累及中土。至於气分有餘之痛﹐延胡﹑香附有奇驗﹔不足之痛﹐人參﹑桂﹑附有殊功。血分有餘之痛﹐桃仁﹑瓦楞可立應﹔不足之痛﹐當歸﹑熟地亦取效。而敢云通則不痛者盡病之情哉﹖丹溪曰﹕諸痛不宜補气。此惟邪實气滯者當避之﹐而曰諸痛皆然﹐吾不信也。﹝《會心錄》﹞

房勞腎虛之人﹐胸膈多有隱痛。此腎虛不能納气﹐气虛不能生血之故。夫气與血﹐猶水也﹐盛則流暢﹐虛則鮮有不滯者。宜破故紙之類補腎﹐地﹑歸之類補血。若作尋常痛治﹐殆矣。﹝戴元禮﹞

凡胃脘痛﹑大便燥結者﹐肝血虛也﹐疏肝益腎湯主之。逍遙散所不能愈者﹐此方妙。﹝髙鼓峯﹞

肝痛一證﹐四明實補胃脘諸痛治法之所未及。予每祖其意﹐以治肝經血少者﹐加味逍遙散加生地。血少而燥者﹐疏肝益腎湯加當歸﹐或左歸飲加柴﹑芍。或滋腎生肝﹐或滋腎淸肝﹐隨證選方﹐無不立應。若從痰火寒食等因求之﹐失之遠矣。﹝楊乘六﹞

脈候

心痛﹐脈沈遲者易治﹔堅大數者難治。﹝《張氏醫通》﹞

選案

一婦人胃脘痛﹐勺水不入﹐寒熱往來。或從火治﹐用芩﹑連梔﹑柏﹔或從寒治﹐用姜﹑桂﹑茱萸。輾轉月餘﹐形體羸瘦﹐六脈弦數﹐幾於斃矣。予曰﹕此肝痛﹐非胃痛也。其病起於鬱結生火﹐陰血受傷﹐肝腎漧枯﹐燥迫成痛。醫復投以苦寒﹑辛熱之劑﹐胃脘重傷﹐其能瘳乎﹖急以滋腎生肝飲與之﹐一晝夜盡三大劑。五鼓熟寐﹐次日痛定。再用加味歸脾湯﹐加麥冬﹑五味﹐十劑而愈。﹝《己任編》﹞

宋徽廟食冰﹐因致胃痛。國醫不效﹐召楊吉老診之﹐主理中湯。上曰﹕服之屢矣。吉老曰﹕所進湯使不同。

陛下之疾﹐得之食冰﹐臣請以冰煎藥。一服而愈﹐此同气相求之義也。﹝吳鶴臯﹞

附方

治心胃痛方用獺肝焙榦爲末﹐酒衝服卽愈。

又方用牡蠣火﹑研粉﹐痛時開水調服數錢﹐立止。

卷十一﹟雜證匯參

腹痛﹝附臍痛﹞

經義

大腸病者﹐腸中切痛而鳴濯濯。冬日重感於寒﹐卽泄﹐當臍而痛。○小腸病者﹐小腹痛﹐腰脊控睪而痛﹐時窘之後。○膀胱病者﹐小腹偏腫而痛﹐以手按之﹐卽欲小便而不得。○邪在脾胃﹐則病肌肉痛。陽气不足﹐陰气有餘﹐則寒中﹐腸鳴腹痛。﹝《靈樞》﹞

哲言

腹痛分爲三部﹕臍以上痛者爲太陰脾﹐當臍痛者爲少陰腎﹐少腹痛者爲厥陰肝﹐及衝﹑任﹑大小腸。

每部各有五賊之變﹐七情之發﹐六气之害﹐五運之邪﹐至紛至搏﹐苟能辧其气﹑血﹑虛﹑實﹑內傷﹑外感而爲之調劑﹐無不切中病情。﹝李士材﹞

腹痛有寒﹐有熱﹐有虛﹐有實﹐有食積﹐有濕痰﹐有死血﹐有虫。大抵胃脘下大腹痛者﹐多屬食積外邪﹔繞臍痛者﹐多屬痰火積熱﹔臍下少腹痛者﹐多屬寒﹐或瘀血﹐或溺澀。﹝《醫方集解》﹞

腹痛乃脾家受病。或受有形而痛﹐或受無形而痛。蓋暴傷飲食﹐則胃脘先痛而後入腹。暴觸怒气﹐則兩脇先痛而後入腹。血積上焦﹐脾火燻蒸﹐則痛從腹而上攻。血積下部﹐胃气下陷﹐則痛從腹而下墜。傷於寒者﹐痛無間斷﹐得熱則緩。傷於熱者﹐痛作有時﹐得寒則減。因饑而痛者﹐過饑卽痛﹐得食則止。因食而痛者﹐多食則痛﹐得便乃安。吞酸腹痛﹐爲痰郁中焦。痞悶腹痛﹐爲气搏中州。火痛﹐腸內雷鳴﹐衝斥無定﹐痛處覺熱﹐心煩口渴。虫痛﹐肚大靑筋﹐饑卽咬﹐痛必吐水﹐痛定能食。气虛痛者﹐痛必喜按﹐呼吸短促。血虛痛者﹐痛如芒刺﹐牽引不已。○腸癰痛者﹐腹重而痛﹐身皮甲錯﹐繞臍生瘡﹐小便如淋。疝痛者﹐大腹脹﹐小腹急﹐下引睪丸上衝而痛。痧痛者﹐或吐或瀉﹐絞痛轉筋。陰毒痛者﹐爪甲靑﹐面唇黑﹐厥逆嘔吐。積聚痛者﹐有形可按。痢疾痛者﹐後重逼迫。婦人腹痛﹐多關經水。胎孕。宜審之。○小腹爲至陰之位﹐厥陰所屬。有沈寒下虛﹐有積熱內郁﹐或忿怒所致。或房勞損傷﹐致中上二焦淸純之气﹐下陷於至陰之地﹐郁久不舒﹐痛連陰器﹐久則元气愈虛﹐不能歸復本位﹐所以痛無休止耳。然肝主疏泄﹐不利峻補﹐總宜調和气血爲主。﹝《證治匯補》﹞

補編

腹中寒气﹐雷鳴切痛﹐胸脇逆滿嘔吐﹔附子粳米湯主之。○痛而閉者﹐濃朴三物湯主之。﹝《金匱》﹞

腹痛非一﹐須知患之無形﹑有形。無形者﹐如寒凝火郁﹐气阻營虛﹐及夏秋暑濕痧穢之類是也。有形者﹐如蓄血食滯﹐瘕﹑蛔﹑疝﹐及偏好成積之類是也。審其痛勢之髙下﹐辧其色脈之衰旺﹐究因何起﹖大都在髒者﹐以肝﹑脾﹑腎爲主﹔在腑者﹐以腸胃爲先。夫髒有賊克之情﹐非比腑病而以通爲用也。此通字勿執攻下之謂。若通陽泄濁者﹐如吳茱萸湯及四逆湯法﹔淸火泄郁者﹐如左金丸及金鈴散法﹔開通气分者﹐如四七湯及五磨飲法﹔宜攻營絡者﹐如山甲﹑桃仁﹑歸須﹑韭根及下瘀血湯法﹔緩而和者﹐如甘芍湯及甘麥大棗湯法﹔柔而通者﹐如蓯蓉﹑柏子﹑肉桂﹑當歸及復脈湯加減法。至於食滯消之﹐蛔擾安之﹐瘕理之﹐內疝平之﹐痧穢之候以芳香解之﹐偏積之類究其原而治之﹐是皆化裁之法也。﹝《臨證指南》﹞

寒滯之痛﹕有內寒者﹐如食寒﹑飲冷之類﹐隨其宜而治之。有外寒者﹐或觸不時之寒邪﹐或犯客令之寒气﹐或受豪雨痧气之陰毒﹐以致心腹攪痛﹐或吐﹑或瀉﹐或不吐瀉而爲幹霍亂等。總由寒气犯髒﹐或在上焦﹐或在中﹑下二焦。凡痛急在上者﹐用吐最妙﹔在中﹑下者﹐俱宜解寒行滯﹐以排气飲爲主﹐甚者宜四逆湯﹑理中湯。

又神香散可解三焦之滯﹐隨證作引送之。○血積腹痛有四﹕傷寒有蓄血證。成無己曰﹕邪气聚於下焦﹐則津液不通﹐血气不行﹐畱滯於下﹐是生脹滿而硬痛也﹐詳《傷寒門》。婦人有蓄血痛證﹐詳《婦人門》。跌打損傷有蓄瘀腹痛證﹐但去其瘀而痛自愈。食郁旣久而胃脘有瘀血作痛者﹐宜生韭飲。○气血虛寒不能營養心脾者﹐最多心腹痛證。然必以積勞﹑積損﹐及憂思不遂者﹐乃有此病。或心﹑脾﹑肝﹑腎﹐气血本虛而犯勞傷﹐或犯寒气及飲食不調者﹐亦有此證。凡虛痛之候﹐每多連綿不止﹐而無急暴之勢﹐或按揉﹑溫熨﹐痛必稍緩。其在心﹑脾﹑胸﹑脇之間者﹐則或爲戚戚﹐或爲HTHT﹐或似非﹐或饑勞更甚﹐或得食稍可﹐或懊無迹﹐莫可名狀。或形色靑黃﹐或脈微气弱﹐是皆虛寒之證。此非甘溫養血﹑補胃和中不可也﹐宜大小營煎﹑理陰煎之類主之。若气虛者必加人參﹐陽衰者必佐以桂﹑附。○下虛腹痛﹐必因虛挾寒﹐或陽虛中寒﹐察無形迹而喜按﹑喜暖者是也。男子則間有之﹐惟女人居多。宜理陰煎主之。若虛中挾滯而血不行者﹐惟決津煎最妙。○火邪熱郁﹐亦有心腹痛之證。然火在上者﹐必煩渴喜冷﹔火在下者﹐必脹祕淋澀。務兼脈證﹐察其眞有火邪﹐方可治以寒涼。

○虫痛證治詳《諸虫門》。○痰飲停滯胸膈﹐亦能作痛。凡胸脇膨悶﹐漉漉有聲﹐或作醋心嘔惡﹐或痛連脇背者﹐皆其證也。治宜淸膈煎﹑二陳湯之類。若郁痰凝結﹐消之不去者﹐非吐法不除。○陰寒腹痛﹐凡男﹑婦有因房室後中寒而痛積者﹐先用蔥﹑姜熱熨臍腹﹐後用理中四逆湯治之。其有痛極至危者﹐須灸气海等穴。﹝張景嶽﹞

腹中寒痛﹐建中湯﹔熱痛﹐黃芩芍藥湯。﹝周愼齋﹞

腹屬坤土﹐久病宜和脾胃。如脈弦急﹐木克土也﹔用建中湯﹐取芍藥味酸﹐於土中瀉木。如脈沈細﹐水侮土也﹔用理中湯﹐取漧薑味辛﹐於土中瀉水。如脈沈緩﹐腹痛自利﹐水谷不化﹔用平胃散﹐取蒼術味苦﹐於土中瀉濕。胃气陷者加升麻﹑柴胡以升之﹐有食積者﹐加山楂﹑麥芽以消之。﹝《醫學入門》﹞

脈候

凡病虛﹑實﹐辧脈皆易﹔惟心腹痛﹐脈多難辧。𨿽滑實有力者多實﹐虛弱無神者多虛﹐此其常也。然暴痛之極﹐每多沈伏﹑細澀﹐最似極虛。不知气爲邪逆﹐則脈道不行﹐因而沈伏。然細察之﹐必有梗梗然弦緊之意﹐此必寒邪阻遏陽气﹐多有是脈。若火邪作痛則不然﹐不得因其細微認爲虛脫。妄用補劑﹐必大誤矣。但當察其形气﹐以見平素之彊弱﹐問其病因﹐以知新病﹑久病。大都暴痛脈忽細伏多實﹐久痛脈本微弱爲虛。﹝張景嶽﹞

選案

方某病腹痛。磊塊起落﹐如波浪然﹐晝輕夜重。醫用辛香理气﹐不驗。診脈浮緩弦小﹐重按似澀。謂曰﹕此血病﹐作气治謬矣。彼謂血則有形﹐今發時𨿽有塊磊﹐然痛減則無迹﹐非气而何﹖不知有形者﹐血積也﹔無形者﹐血滯也。滯視積略輕耳。若作气論﹐則前藥胡不驗﹖用四物湯加稜﹑莪﹑乳香﹑沒藥﹐服之霍然。﹝汪石山﹞

一婦腹痛兩月﹐或以爲寒﹑爲熱﹑爲气﹑爲虛﹑爲食﹑爲虫﹐徧嘗試之﹐其痛轉加。一醫與膏藥如斗﹐滿腹貼之﹐其痛益劇。欲揭去膏藥﹐火熨油調﹐百計不脫。予見其面色蒼黑﹐膚燥若樹皮﹐六脈洪數﹐問其痛何在﹖解衣露腹﹐始知膏藥貼牢之故。叩其不能舉步之由﹐婦曰﹕非力弱不能行﹐乃左腳不可動﹐動卽痛應於心。

予思色脈皆非死候﹐胡治而益劇也﹖此必腸癰﹐左腳莫能舉﹐是其徵矣。與營衛返魂湯四劑﹐加銀花爲君﹐酒水煎服。一帖痛減﹐二帖下臭膿半桶﹐痛全減﹐腹上膏藥自脫。四帖服完﹐婦來詣謝﹐見者皆驚。﹝孫一奎﹞

孫丙章患吐血﹐咳嗽發熱﹐肌減食少﹐怔忡不寐﹐臍右有塊作痛。醫藥不應﹐病勢增劇。診脈左寸芤大﹐右關結滯﹐兩尺洪盛。予曰﹕此思郁傷脾﹐不能統血﹐血虛發熱﹐血燥作痛。其塊必不闊而長﹐不橫而豎﹐形似鐮刀﹐非瘀﹑非痞﹐乃脾也。脾居胃右﹐血盈則潤而軟﹐血少則燥而痛。亟救三陰﹐病尙可痊。用歸脾湯去木香加白芍﹑五味﹐煎送都气丸﹐守服而愈。﹝楊乘六﹞

凡腹痛因食者﹐皆停積中脘﹐然又有食停小腹者。予治一上捨﹐因午刻食麵角﹐至初更食及小腹﹐下至右角間﹐停積不行﹐堅突如拳﹐痛劇莫可名狀。察其明系面積﹐計已入腸﹐此正通則不痛之證。初與木香檳榔丸﹐下二﹑三次﹐其痛如故。因疑藥緩﹐更投神佑丸﹐又不效。余謂此必藥性寒滯不行﹐再投備急丸﹐𨿽連得大瀉﹐而堅痛不減。潛測其由﹐不過因面﹐豈無所以制之﹖今旣逐之不及﹐非借气行之不可。計面毒非大蒜不殺﹐气滯非木香不行﹐滯深道遠﹐非精銳之響導不能達。乃用火酒磨木香﹐令嚼蒜瓣﹐香酒送之。一服痛減﹐三四服後﹐其痛漸止。然小腹之塊﹐後至半年始消。由是知欲消食滯﹐卽巴﹑黃猶不能及﹐而推行气爲先。且知欲食下行之道﹐乃必由小腹下右角而後出於廣腸。

此自古無言及﹐筆之以廣聞見。﹝張景嶽﹞

一牧童秋初病患滿腹脹痛﹐茶水入口卽吐。初服驅暑消食藥﹐不應﹔又進承气湯﹐亦不效。纏綿多日﹐形容枯槁﹐奄奄待斃。或教以爆竹火藥﹐燒酒調敷滿腹﹐只畱肚臍不敷﹐藥幹拭去﹐又重調敷。如此數次﹐大便暢行﹐痛止而愈。﹝《見聞錄》﹞

附臍痛

病患臍腫反出者﹐此爲脾先死。﹝《難經》﹞

臍築湫痛﹐命將難全。﹝張仲景﹞

瘦人繞臍痛﹐必有風冷。穀气不行而反下之﹐其气必衝。﹝《金匱》﹞

臍者﹐齊也﹐言其上下齊也。伸臂指天﹐舒足至地﹐以繩量之﹐則中正當臍。天樞之穴﹐正當臍兩旁各二寸﹐是爲身半也。

夫人之臍也﹐受生之初﹐父母精血﹐凝結成胎。在母腹中﹐母呼兒呼﹐母吸兒吸﹐是一身臍帶﹐如花果在枝而通蒂也。旣生之後﹐從口呼吸﹐臍門自閉。旣長之後﹐外耗精神﹐內傷生冷﹐眞气不得條暢。所以蒸臍固蒂﹐如水灌土培﹐艸木自茂也。﹝《醫學入門》﹞

胃之上口曰賁門﹐胃之下口曰幽門。計胃長二尺六寸﹐則當臍正屬胃之部分。脾之筋脈結於臍﹐胃之筋脈亦挾於臍﹐至腎之筋脈從腰貫脊﹐並不及臍。以大腹﹑少腹屬肝﹑脾﹐猶未盡然。而以臍腹屬腎﹐殊不可解。

然則臍腹究何所屬﹖曰﹕屬胃。胃脾相表裏﹐屬胃仍屬脾也。《難經》曰﹕臍上痛﹐心證也﹔臍下痛﹐腎證也﹔臍右痛﹐肺證也﹔臍左痛﹐肝證也﹔臍之上﹑下﹑左﹑右。《難經》旣分屬心﹑腎﹑肺﹑肝﹐土居中央﹐臍腹非屬脾胃乎﹖腸癰爲病﹐繞臍生瘡﹐或膿從臍出。﹝《東垣十書》﹞

水腫﹐臍突出者死。﹝朱丹溪﹞

附方

營衛返魂湯生首烏﹑當歸﹑赤芍﹑小茴﹑木通﹑甘艸節﹑銀花﹑貝母﹑枳殼﹑白芷水酒煎服。

治陰證腹痛方用雞蛋七枚煮熟﹐銀簪撥開一孔﹐合病患臍上﹐將手護住﹐稍涼卽換﹐蛋完痛止。剖驗蛋黃﹐其色變黑。

驗陰證腹痛法用雞蛋一枚煮熟﹐銀器乘熱插通﹐合病患臍上﹐將手護住。食頃﹐取出銀器驗之﹐如系陰證﹐銀色變黑。

卷十一﹟雜證匯參

脇痛

經義

春脈不及﹐則令人胸痛引背﹐下則兩脇痛。○南風生於夏﹐病在心﹐兪在胸脇。○肝病者﹐兩脇下痛引少腹﹐令人善怒。○心病者﹐胸中痛﹐脇支滿﹐脇下痛。○膽足少陽也﹐是動則病口苦﹐善太息﹐心脇痛不能轉側。﹝《素問》﹞

邪在肝則兩脇中痛。○肝小則髒安﹐無脇下之病﹔肝大則逼胃迫咽﹐苦膈中﹐且脇下痛﹔肝偏傾則脇下痛。

○脾小則髒安﹐脾大則苦湊而痛﹐脾髙則引季脇痛。﹝《靈樞》﹞

哲言

傷寒脇痛屬少陽膽經﹐以脇居少陽之部。雜證脇痛屬厥陰肝經﹐以肝脈布於脇肋。其證有虛﹑實﹑寒﹑熱﹐不可槪論。﹝《臨證指南》﹞

脇痛宜分左右﹑辧虛實。左脇痛者﹐肝受邪也﹔右脇痛者﹐肝邪入肺也﹔左右脇痛者﹐气滯也﹔左右脇注痛有聲者﹐痰飲也﹔左脇下有塊作痛夜甚者﹐死血也﹔右脇下有塊作痛飽悶者﹐食積也。咳嗽引痛﹐喘急發熱者﹐痰結也﹔時作時止﹐暴發痛甚者﹐火郁也﹔滿悶懼按﹐煩躁多怒者﹐肝實也﹔耳目KT聵﹐爪枯善恐者﹐肝虛也﹔隱隱微痛﹐連及腰胯﹐空軟喜按者﹐腎虛也。脇痛﹐咳嗽鮏臭﹐面赤唾痰者﹐肺气傷也﹔脇內支滿﹐目眩﹐前後下血者﹐肝血傷也﹔兩脇拘急﹐腰腿疼痛不能轉側者﹐濕熱郁也﹔胸右近脇一點刺痛﹐內熱咳嗽者﹐肺癰也。﹝《證治匯補》﹞

脇痛病屬肝﹑膽二經﹐以二經之脈皆循脇肋故也。然而心﹑肺﹑脾﹑胃﹑腎與膀胱﹐亦皆有脇痛之病﹐以邪在諸經﹐气逆不解﹐傳及少陽﹐厥陰﹐乃致脇肋疼痛耳。故凡以焦勞憂慮而致脇痛者﹐此心肺所傳也。以飲食勞倦而致脇痛者﹐此脾胃之所傳也。以色欲內傷﹑水道壅閉而致脇痛者﹐此腎與膀胱之所傳也。傳至本經﹐則無非肝﹑膽之病矣。至於忿怒﹑疲勞﹑傷血﹑傷气﹑傷筋﹐或寒邪在半表半里之間﹐此自本經之病。病在本經者﹐直取本經。傳至他經者﹐以拔其所病之本﹐自無不愈。○脇痛﹐諸家有左﹑右﹑血﹑气之辧。謂肝位於左而藏血﹐肺位於右而藏气﹐故病在左者爲血積﹐病在右者爲气郁。脾气亦系於右﹐故濕痰流注者亦在右。若執此說﹐則左豈無气﹖右豈無血﹖食積﹑痰飲﹐豈必無涉於左乎﹖古無是說﹐此後世之謬談﹐不足憑也。然則在气﹑在血﹐何以辧之﹖但察其有形﹑無形﹐可知之矣。蓋血則有形而不移﹐或堅硬而拒按﹔气則流行而無迹﹐或倏聚而倏散。若食積﹑痰飲﹐皆屬有形﹐詳察所因﹐自可識別。且凡屬有形﹐無非由气之滯。但得气行﹐則何聚不散﹖凡治此者﹐無論是血﹑是痰﹐必兼治气爲主。﹝張景嶽﹞

脇痛者﹕瘀血﹐按之痛﹐不按亦痛﹐痛無休息而不膨﹔气痛則時止而膨﹐噯卽寬﹐旋復痛。以此辧驗气血爲妙。﹝《見聞錄》﹞

每驗怒气易動者﹐最多肝痛之證。其左脇骨下痛而有塊﹐扁大如痞﹐實非痞也﹔乃肝葉血燥不下垂故也。

﹝《己任編》﹞

損證﹐脇下常有一點痛不止者﹐名幹脇痛﹐甚危。﹝《醫學入門》﹞

補編

脇下偏痛發熱﹐其脈緊弦﹐此寒也﹔以溫藥下之﹐宜大黃附子湯。﹝《金匱》﹞

按﹕脇下偏痛之偏字﹐當是滿字﹐當攺之。﹝《醫宗金鑑》﹞

脇痛一證﹐不徒責在肝膽﹐而他經亦累及之。有寒﹑熱﹑虛﹑實之不同﹐痰積﹑瘀血之各異。嘗考經旨﹐謂肝脈挾胃﹑絡膽﹐上貫膈﹐布脇肋。膽脈貫膈﹑絡肝﹐循脇裏﹐其直者循胸過季脇。是兩脇之痛﹐皆屬肝膽爲病。內傷不外气﹑血兩端﹐外感責在少陽一經而已。蓋肝爲將軍之官﹐其性暴怒。非怫意交加﹐則憂鬱莫解﹔非酒色耗擾﹐則風寒外襲﹐痛之所由生也。使其人而虛寒也者﹐則五內虧而痛矣﹔使其人而虛熱也者﹐則隧道塞而痛矣﹔使其人而實熱也者﹐或邪气入而痛﹐或郁火發而痛矣。痛在气分者﹐治在气﹕寒者溫之﹑虛者補之﹑熱者淸之﹑實者泄之﹐血藥不宜用也。使其人而血虛也者﹐則肝少血養而痛矣﹔使其人而血熱也者﹐則木火內灼而痛矣﹔使其人而血分實熱也者﹐或邪在半表半里而痛﹐或滿悶懼按多怒而痛矣。痛在血分者﹐治在血。血虛者以血藥補之﹐血熱者以陰藥滋之﹐血實者以苦藥通之﹐气藥不宜用也。更有瘀血內蓄﹐痰飲內聚﹐及肥气﹑痞气﹐皆屬有形之積。非益血則邪不退﹐卽令气寒而得此﹐亦易補陽在先﹐補陰在後﹐陰陽兩補。痰瘀除而積聚消﹐脇痛豈有不愈者哉﹖𨿽然﹐操心者常有此證﹐房勞者每有此患。醫家不明肝腎同原﹑精髓內空﹑相火易上之理﹐一味辛香行气﹐冀其奏功。不知辛能通竅﹐香能耗血﹐肝病不已﹐復傳於肺﹐咳嗽喘促﹐甚至血動﹐斯時有莫可如何者矣。是以初起確認爲肝腎之病﹐宜乙癸合治﹕用六味湯加人乳﹑河車之屬﹐俾水生而木榮﹐母實而子安﹐此正治之法也。倘气因精虛者﹐宜用八味湯加人參﹑河車之屬﹐陰中求陽﹐坎中生火﹐此從治之法也。或謂內傷脇痛﹐逍遙散乃不易之方﹔外感脇痛﹐小柴胡爲必用之藥。二者可以盡病之情乎﹖而猶未也。誠以法之運用無窮﹐方之變化無定。通因通用者﹐治肝邪之有餘﹔塞因塞用者﹐治肝藏之不足。而其間必以拒按﹑喜按﹐探虛實之消息﹔喜溫﹑喜冷﹐驗寒熱之假眞。更宜以脈之大﹑小﹑遲﹑數﹑有力﹑無力爲辯﹐神而明之﹐勿泥也。且脇痛而及他髒者﹐亦有之矣。咳唾鮏臭者﹐肺癰也﹔痛連胃脘﹑嘔吐酸味者﹐木淩脾也﹔痛而寒熱譫語如見鬼狀者﹐婦人熱入血室也。舍气血而何所補救哉﹖蓋甘可緩中﹐則木气條達﹐自然右降而左升﹔和能平怒﹐則疏泄令行﹐漸次气充而血潤﹐脇痛云乎哉﹖﹝《會心錄》﹞

肝之髒在兩脇﹐肝之治在下焦。腎肝居下﹐陰中之陰也。滋水所以養肝﹐腎爲肝之母也。世人治脇痛﹐分左屬血﹑右屬气﹐必用靑皮﹑枳殼破气之藥﹐謂肝得疏泄而病愈。然在初起气實者﹐亦或有效﹐久則非培其母不可。

陽气變化﹐內風乘胃爲嘔﹐攻脇爲痛。肝居左而痛偏熾與右﹐肝木犯土之徵。經旨調肝爲剛髒﹐非柔不和﹐當用鎭陽熄風方法﹐如牡蠣﹑阿膠﹑生地﹑小麥之類。﹝葉天士﹞

內傷脇痛﹐用生香油﹑生蜜各一杯和勻﹐服一﹑二次卽愈。﹝周愼齋﹞

脈候

寸口脈弦者﹐卽脇下拘急而痛﹐其人嗇嗇惡寒也。﹝《金匱》﹞

脇痛﹕脈弦數有力爲肝盛有餘﹔弦數無力爲肝虛有火。弦爲飲﹐沈爲气﹐浮數爲風﹐弦弱爲陽虛﹐沈細爲陰虛。﹝張路玉﹞

選案

余弟於六月途行﹐受熱過勞﹐性躁﹐忽左脇痛﹐皮膚一片紅如碗大﹐發水泡瘡三﹑五點﹐脈數而弦﹐夜重於晝。醫作肝經郁火﹐治以黃連﹑靑皮﹑香附﹑川芎﹑柴胡之類。進藥一服﹐其夜痛極熱增﹐次早皮膚紅大如盤﹐瘡加三十餘粒。又以白礬末井水調敷﹐藥加靑黛﹑龍膽艸。其夜痛苦叫號﹐次早紅及半身﹐瘡增百數。予心不懌﹐載歸詢黃古潭先師。觀脈案藥方。曬曰﹕切脈認藥則審矣﹐制藥訂方則未也。夫用藥如用兵﹐知己知彼﹐百戰百勝。今病勢有燒眉之急﹐累卵之危﹐豈可執尋常瀉肝之法正治耶﹖是謂驅羊搏虎矣。且苦寒愈資其燥﹐故病轉增。水泡瘡發於外者﹐肝郁旣久﹐不得發越﹐侮所不勝﹐故皮腠爲之潰。至於自焚則死矣。訂方﹕以大栝蔞一枚﹐連皮搗爛﹐加甘艸二錢﹑紅花五分﹐戌時進藥﹐少頃得睡﹐至醜時方醒。問之﹐已不痛矣。急煎藥渣與服﹐睡至天明﹐微利一度﹐復睡至辰﹐起視膚紅已釋﹐瘡亦盡斂﹐後亦不服他藥。夫病重三日﹐飲食不進﹐呻吟不輟﹐一劑而愈﹐可謂神矣﹗夫栝蔞味甘寒﹐經云﹔損其肝者緩其中。且其爲物﹐柔而滑潤﹐甘緩潤下。考之本艸﹐栝蔞能治插脇之痛。蓋爲其緩中潤燥﹐以致於流通﹐故痛自止也。﹝孫一奎﹞

一婦患傷寒﹐寒熱脇痛﹐塊堅如石﹐晝夜呻吟﹐診脈弦滑﹐用小柴胡湯去人參﹐加牡蠣﹑靑皮﹑枳殼﹐服藥二劑﹐塊消病愈。﹝程星海﹞

一人脇痛﹐脈右虛﹐左微弦小﹐面色黃。凡久痛必入絡﹐絡主血﹐藥不宜剛。用《金匱》旋復花湯﹐加柏子仁﹑歸須﹑桃仁。﹝葉天士﹞

一人捕魚爲業。起初左肋塊痛﹐續漸痛甚﹐控引背兪﹐諸藥不效。或教取樹嫩枝﹐濃鋪痛處﹐煮大麥仁飯﹐乘熱蓋枝上﹐每日兩次。經年之病﹐數日而愈。﹝《見聞錄》﹞

一人左脇痛﹐後傳於右﹐斷爲不起。按﹕肝有七葉﹐左三﹑右四。其治在左﹐其髒在右﹐痛傳於右﹐邪入髒矣﹐後果死。﹝周愼齋﹞

卷十一﹟雜證匯參

腰腿痛

經義

腰者腎之府﹐轉搖不能﹐腎將憊矣。﹝《素問》﹞

肝﹐足厥陰也﹔是動則病腰痛﹐不可以俯仰。○膀胱﹐足太陽也﹔是動則病衝﹐頭痛﹐目似脫﹐項似拔﹐脊痛﹐腰似折。﹝《靈樞》﹞

哲言

腰痛﹕有腎虛﹑有痰飲﹑有食積﹑有挫閃﹑有瘀血﹑有風﹑有寒﹑有濕﹑有熱﹑有气﹐凡十種。﹝《東醫寶鑑》﹞

兩腰眼橫過處痛﹐乃足少陰﹔連腿痛﹐乃足太陽﹔連脊及項痛﹐亦足太陽﹐連胯痛﹐乃足少陽﹔連膝痛﹐乃足少陰﹑厥陰。﹝《醫階辧證》﹞

腰痛﹕悠悠不止﹐乏力酸軟者﹐房欲傷腎也。HT骨如脫﹐四肢倦怠者﹐勞力傷气也。面黧腰脹﹐不能久立者﹐失志傷心﹐血脈不舒也。腹滿肉痺﹐不能飲食者﹐憂思傷脾﹐胃气不行也。脇腰脹悶﹐筋弛白淫者﹐鬱怒傷肝﹐腎肝同系也。冷痛沈重﹐陰雨則發者﹐濕也。足冷背彊﹐灑淅拘急者﹐寒也。牽連左右﹐腳膝彊急者﹐風也。舉身不能俯仰﹐動搖不能轉側者﹐挫也。有形作痛﹐皮肉靑白者﹐痰也。無形作痛﹐脹滿連腹者﹐气也。

便閉溺赤﹐煩躁口渴者﹐膏粱積熱也。晝輕夜重﹐便黑溺淸者﹐跌損血瘀也。﹝《證治匯補》﹞

腰者﹐肉之要處也﹐筋骨皆遠﹐惟帶脈爲之收束。帶脈墜則腰重﹐帶脈縱則腰腫﹐帶脈敝則腰如折矣。腰者腎之府﹐一點痛爲眞腰痛﹐不可忽視。﹝《醫參》﹞

腎者﹐作彊之官﹐技巧出焉。束骨而利機關﹐從腰膝始。腰胯痛者﹐知技巧無所施﹐而彊者自弱。若寒﹑若濕﹐皆得擊我之弱而客之。彼客我主﹐只須彊下焦之陽﹐勝之以主。主者﹐腎也。﹝程郊倩﹞

補編

虛勞腰痛﹐少腹拘急﹐小便不利者﹐八味腎气丸主之。○腎著之病﹐其人身體重﹐腰中冷﹐如坐水中﹐形如水狀﹔反不渴﹐小便自利﹐飲食如故﹔病屬下焦﹐身勞汗出﹐衣被冷濕﹐久久得之。腰以下冷痛﹐腹重如帶五千錢﹐甘姜苓術湯主之。﹝《金匱》﹞

腰爲腎之府﹐腎與膀胱爲表裏。在經屬太陽﹐在髒屬少陰﹐又爲衝﹑任﹑督﹑帶之要會。凡病腰痛者﹐多由眞陰不足﹐最宜培補腎气爲主。○腰痛﹐虛證十居八九。察其旣無表邪﹐又無濕熱﹐或以年衰﹐或以勞苦﹐或酒色斫喪﹐或七情憂鬱所致者﹐則悉屬虛證。其候﹕色必淡白﹐脈必細微﹐或行立不支而臥息少可﹐或疲倦無力而勞動益甚。凡積而漸至者皆不足﹔暴而痛甚者多有餘。內傷稟弱者皆不足﹔外感邪實者多有餘。治當辧其所因。○丹溪云﹕諸腰痛不可用人參補气﹐補气則痛愈甚﹔不可峻用寒涼﹐得寒則閉遏而痛亦甚。此言皆未當也。蓋凡勞傷虛損而陽不足者﹐多有气虛之證﹐何爲人參不可用﹖又如火聚下焦痛劇而不可忍者﹐速宜淸火﹐何爲寒涼不可用﹖但虛中挾實﹐不宜用參者有之﹔𨿽有火而熱不甚﹐不宜過用寒涼者亦有之。若謂槪不可用﹐豈其然乎﹖﹝《景嶽全書》﹞

腰痛以腎爲主﹐然有內因﹑外因﹑不內外因之別。舊有五辧﹕一曰陽虛不足﹐少陰腎衰﹔二曰風痺﹔三曰勞役傷腎﹔四曰墜墮損傷﹔五曰寢臥濕地。景嶽更增表﹑裏﹑虛﹑實﹑寒﹑熱之論﹐尢爲詳悉。夫內因治法﹕腎陽有虧﹐則益火以消陰翳﹔腎陰內奪﹐則壯水以制陽光。外因治法﹕寒濕傷陽者﹐用苦辛溫以通陽泄濁﹔濕郁生熱者﹐用苦辛以勝濕通腑。不內外因治法﹕勞役傷腎者﹐以先天後天同治﹔墜墮損傷者﹐辧傷之輕重與瘀之有無﹐或通或補。若夫腿足痛﹐外感者惟寒濕﹑濕熱﹑濕痰之流經入絡。《經》云﹕傷於濕者﹐下先受之。

故當以治濕爲主﹐其間佐溫﹑佐淸﹑佐散﹐隨證制方。內傷則不外肝﹑脾﹑腎三者之虛﹐或補中﹐或塡下﹐或養肝﹐隨證施治。﹝《臨證指南》﹞

死血腰痛﹐轉動若錐刀之刺﹐大便色黑﹐日輕夜重﹐宜調營活絡湯。腎虛腰痛﹐不能反側者﹐宜羊腎丸。﹝朱丹溪﹞

腰痛有寒濕﹑傷損之異。腰酸悉屬腎虛﹐惟有峻補。男子用靑娥丸或八味丸加補骨脂﹑杜仲﹐有熱去附子加五味子﹔婦人用六味加杜仲﹑續斷。﹝《張氏醫通》﹞

腿痛﹕有屬濕者﹐脈沈濡或伏﹐兩膝隱隱作痛﹐或麻木作腫﹐徧身沈重﹐天陰益甚。初宜微表﹐後兼分利。

有屬濕熱者﹐脈濡細而數﹐痛自腰胯至足﹐或上或下﹐或腫﹑或紅﹐小便赤澀。宜滲濕淸熱﹐當歸拈痛湯。有屬濕痰流注者﹐脈沈滑或弦﹐腰腿一塊互換作痛﹐惡心頭眩。宜豁痰行气﹐羌獨﹑二術﹑二陳﹐或加減豁痰湯。

有屬陰虛者﹐脈細而數﹐或兩尺洪盛﹐肌體羸瘦﹐足心及脛俱痛﹐不能任地。宜滋陰降火﹐四物湯加知﹑柏﹑牛膝﹑杜仲。有屬陽虛者﹐脈沈而弱﹐或虛大﹐兩足浮腫﹐大便不實﹐小便短少﹐痛不能動﹐乃命門火衰﹐眞陽虛極﹐宜金匱腎气丸。蓋下部道遠﹐非烏附不能達﹔濕痰郁久﹐非烏附不能開。﹝《馮氏錦囊》﹞

環跳穴及腿根徹痛不已﹐外皮如故﹐脈沈數或滑﹐防生附骨疽。乃毒瓦斯附著於骨而成。人多誤爲濕熱﹐及至膿成﹐气血大虧﹐不可救矣﹗不知此證腎虛者多患之﹐因眞气虛弱﹐邪气得以深襲。前人用附子溫補腎气﹐又能行藥勢﹑散寒邪也。﹝薛立齋﹞

脈候

腎脈搏堅而長。其色黃而赤者﹐當病折腰。﹝《素問》﹞

腰病之脈﹕大爲腎虛﹐澀爲瘀血﹐緩爲濕﹐滑爲痰﹐沈緊爲寒﹐浮弦爲風﹐沈實爲閃肭。﹝《證治準繩》﹞

選案

一人體濃﹐酒色內傷﹐腰忽拘攣疼痛﹐口渴多汗﹐診脈弦洪﹐兩尺更甚。治用黃柏﹑元參﹐服之立愈。人問何故﹖曰﹕此相火上炎﹐衝於腰臀﹐黃柏去相火也。拘攣疼痛﹐則气逆不舒﹐火盛﹐溫之不可﹔脈洪﹐補之非宜﹔汗多﹐風藥又不可用。元參性寒走腎﹐退六經之火﹐樞機上下通行﹐拘攣自舒矣。○一人患腰痛﹐醫作腎虛治﹐用山萸﹑杜仲﹑破故紙等藥﹐益甚。予以爲風濕致病﹐攺用羌活﹑蒼術﹑木通﹑防己﹑威靈仙﹑萆﹑牛膝而愈。﹝程星海﹞

一人因墮馬后腰痛不止﹐日輕夜重﹐瘀血諦矣。與四物湯去生地﹐加肉桂﹑桃仁﹑紅花﹑蘇木﹐四服便下黑瘀而痊。﹝《醫學六要》﹞

一老年腰膝久痛﹐牽引少腹﹐兩足不能步履。此奇經二脈爲病﹐方用鹿角霜﹑當歸﹑蓯蓉﹑官桂﹑小茴香﹑柏子仁。﹝葉天士﹞

卷十一﹟雜證匯參

諸痛

經義

寒气客於脈外則脈寒﹐脈寒則縮蜷﹐縮蜷則脈絀急﹐絀急則外引小絡﹐故卒然而痛。得炅則痛立止﹐因重中於寒﹐則痛久矣。○寒气客於經脈之中﹐與炅气相薄則脈滿﹐滿則痛而不可按也。寒气稽畱﹐炅气從上﹐則脈充大而血气亂﹐故痛甚不可按也。○寒气客於腸胃之間﹐膜原之下﹐血不得散﹐小絡急引﹐故痛﹔按之則血气散﹐故按之痛止。○寒气客於俠脊之脈則深﹐按之不能及﹐故按之無益也。○寒气客於衝脈﹐衝脈起於關元﹐隨腹直上。寒气客則脈不通﹐脈不通則气因之﹐故喘動應手矣。○寒气客於背兪之脈則脈泣﹐脈泣則血虛﹐血虛則痛。其兪注於心﹐故相引而痛。按之則熱气至﹐熱气至則痛止矣。○寒气客於厥陰之脈。厥陰之脈者﹐絡陰器﹐系於肝。寒气客於脈中則血泣脈急﹐故脇肋與少腹相引痛矣。○厥气客於陰股﹐寒气上及少腹﹐血泣﹐上下相引﹐故腹痛引陰股。○寒气客於小腸膜原之間﹐絡血之中﹐血泣不得注於大經﹐血气稽畱不得行﹐故宿昔而成積矣。○寒气客於五臟﹐厥逆上泄﹐陰气竭﹐陽气未入﹐故卒然痛死不知人﹐气復反則生矣。○寒气客於腸胃﹐厥逆上出﹐故痛而嘔也。○寒气客於小腸﹐小腸不得成聚﹐故後泄腹痛矣。○熱气畱於小腸﹐腸中痛﹐癉熱焦渴﹐則堅幹不得出﹐故痛而閉不通矣。﹝《素問》﹞

哲言

小腸气﹐繞臍耕起走注痛。膀胱气﹐少腹腫痛不得小便。肝气﹐少腹痛引兩脇。疝气﹐少腹痛引睪丸。

腎气﹐少腹上衝心痛﹐有形卽奔豚。﹝《醫階辧證》﹞

痛有虛﹑實。凡三焦痛證﹐惟食滯﹑寒滯﹑气滯者居多。其有因虫﹑火﹑痰﹑血者﹐皆能作痛。大都暴痛多由前三證﹐久痛多由後四證。但虫痛﹑痰痛﹐多在中焦﹔火痛則三焦俱有﹔血痛多在下焦﹐婦人常有之﹐男子則少也。但察其多滯﹑多逆者﹐方是實證﹔如無﹐則不得以實論也。○痛有寒熱﹐誤認爲害不小。蓋痛因寒者﹐常居八九﹔因熱者﹐十惟一二。觀《內經》舉痛等論可知。蓋寒則凝滯﹐凝滯則气逆﹐气逆則痛脹。熱則流通﹐多不然也。𨿽熱證亦常有痛﹐然必有明辧。如《經》言﹕腸中痛﹐渴熱焦脇﹐則堅幹不得出。閉而不通者﹐此因燥結熱閉﹐然必有煩熱等證﹐最易見也。若但見心腹痛﹐無問有無寒熱﹐便云屬火﹐多用寒涼﹐妄亦甚矣﹗○痛證當辧有形﹑無形。無形者痛在气分。凡气爲脹痛﹐必或脹或止﹐痛無常處﹐气聚則痛而見形﹐气散則平而無迹﹐此無形之痛也﹔但順其气﹐則痛自愈。有形者痛在血分﹐或爲食積。凡血癥﹑食積﹐必痛有常所﹐而脹無休息﹐是有形之痛也。然或食﹑或血﹐察得所因而去之﹐此二者之所當辧也。○痛證有虛﹑實﹐治法有補﹑瀉﹐不可不詳。凡痛而脹閉者多實﹐不脹不閉者多虛。拒按者爲實﹐可按者爲虛。喜寒者多實﹐愛熱者多虛。飽而甚者多實﹐饑而甚者多虛。脈實气粗者多實﹐脈虛气怯者多虛。新痛﹑年壯者多實﹐愈攻愈劇者多虛。痛在經者﹐脈多弦大﹔痛在髒者﹐脈多沈微。必兼脈證而察之﹐則虛實自明。實者可利﹐虛者亦可利乎﹖不當利而利之﹐則爲害不淺。凡治表虛而痛者﹐陽不足也﹐非溫經不可。裏虛而痛者﹐陰不足也﹐非養營不可。上虛而痛者﹐心脾受傷也﹐非補中不可。下虛而痛者﹐脫泄亡陰也﹐非救脾胃﹑溫補命門不可。柰何明似丹溪﹐而亦曰﹕諸痛不可補。局人意見﹐豈良法哉﹖﹝張景嶽﹞

凡沖气攻痛﹐從背而上者﹐系督脈主病﹐治在少陰。從腹而上者﹐系衝﹑任主病﹐治在厥陰。○諸痛之證﹐因於寒者十之七﹑八﹐因於熱者十之二﹑三。欲辧寒熱﹐但審其痛處﹐或喜寒惡熱﹐或喜熱惡寒﹐斯可得其情矣。至於气血虛實之治﹐古人總以一通字立法。但此通字﹐勿誤認爲攻下通利講解。所謂通其气血則不痛是也。

然必辧其在气分與血分之殊﹕在气分者﹐但行其气﹐不必病輕藥重﹐攻動其血﹔在血分者﹐則必兼乎气治﹐所謂气行則血隨之是也。若証之實者﹐气滯血凝﹐通其气而散其血則愈。証之虛者﹐气餒不能充運﹐血衰不能滋榮﹐治當養气補血﹐而兼寓通於補。此乃槪言其大綱耳。若夫諸痛之證﹐頭緒甚繁。內因七情之傷﹐必先臟腑而後達於肌軀﹔外因六气之感﹐必先肌軀而後入於臟腑。其十二經遊行之部位﹐凡調治立方﹐必加引經之藥﹐佐以外治之法﹐如鍼灸﹑砭刺﹐或敷貼﹑熨洗﹐或按摩﹑導引﹐則易奏功。此外更有跌打﹑閃挫﹐陰疽﹑內癰﹐積聚﹑瘕﹑蛔﹑蟯﹑疝﹑痺﹑痧脹﹑中惡諸痛﹐須辧明證端﹐不可混治。大旨則補﹑瀉﹑寒﹑溫﹐惟用辛潤宣通﹐不用酸塞斂澀。然其獨得之奇﹐尢在乎治絡一法。蓋久痛必入於絡﹐絡中气血虛實寒熱﹐稍有畱邪﹐皆能致痛﹐此乃古人所未言及。﹝《臨證指南》﹞

諸痛爲實﹐痛隨利減﹐世俗以利爲下也。假令痛在表者﹐實也﹔在裏者﹐實也﹔在气血者﹐亦實也。故在表者﹐汗之則愈﹔在裏者﹐下之則愈﹔在气血者﹐散之行之則愈。豈可以利爲下乎﹖宜作通字訓則可。﹝《此事難知》﹞

周身气血無不貫通。故古人用鍼通其外﹐由外及內﹐以和气血。用藥通其裏﹐由內及外﹐以和气血。其理一而已矣。至於通則不痛﹑痛則不通﹐蓋指本來原通而今塞者言。或在內﹐或在外﹐一通則不痛﹐宜十二經絡臟腑各隨其處而通之。若通別處﹐則痛處未知﹐而他處反爲掣動矣。﹝《吳醫匯講》﹞

卷十二﹟雜證匯參

痙

經義

諸痙項彊﹐皆屬於濕。○諸暴彊直﹐皆屬於風。○督脈爲病﹐脊彊反折。○肺移熱於腎﹐傳爲柔痙。﹝《素問》﹞

足太陽之筋病﹐脊反折﹐項筋急﹐肩不舉﹐腋支缺盆中紐痛﹐不可左右搖。○足少陰之筋病﹐主癇螈及痙﹐在外者不能俯﹐在內者不能仰。故陽病者﹐腰反折不能俯﹔陰病者﹐不能仰。○經筋之病﹐寒則反折筋急﹔熱則筋弛縱不能收﹐陰痿不用。陽急則反折﹐陰急則俯不伸。○膀胱足太陽也﹐是動則病衝頭痛﹐目似脫﹐項似拔﹐脊痛﹐腰似折﹐髀不可以曲﹐如結﹐如裂﹐是爲踝厥﹐是主筋所生病者。﹝《靈樞》﹞

哲言

太陽病﹐發熱無汗﹐反惡寒者﹐名曰剛痙。○太陽病﹐發熱汗出﹐而不惡寒者﹐名曰柔痙。○太陽病﹐發汗太多﹐因致痙。○夫風病﹐下之則痙﹐復發汗﹐必拘急。○瘡家𨿽身疼痛﹐不可發汗﹐汗出則痙。○病者身熱足寒﹐頸項彊急﹐惡寒﹐時頭熱面赤目赤﹐獨頭動搖﹐卒口噤﹐背反張者﹐痙病也。○太陽病﹐其證備﹐身體彊KTKT然﹐脈反沈遲﹐此爲痙﹐栝蔞桂枝湯主之。○太陽病﹐無汗而小便反少﹐气上衝胸﹐口噤不得語﹐欲作剛痙﹐葛根湯主之。○痙爲病﹐胸滿口噤﹐臥不著席﹐腳攣急﹐必齒﹐可與大承气湯。﹝《金匱》﹞

按反惡寒之反字﹐衍文也。玩痙病之條﹐自知當惡寒。﹝《醫宗金鑑》﹞

夫痙者﹐彊也。《素問》謂諸痙項彊﹐皆屬於濕﹐是病機顓主於濕矣。《千金》推展其義﹐謂太陽中風﹐重感寒濕則變痙。見太陽中風﹐身必多汗。或衣被不更﹐寒濕內襲﹔或重感天時之寒﹐地气之濕﹐因而變痙﹐是合風﹑寒﹑濕三者以論痙也。《金匱》以痙濕名篇﹐又合熱﹑暑﹑濕三者言之。然所謂剛痙﹑柔痙﹐未嘗不兼及風寒。且亦云發汗過多因致痙﹐見夏月人本多汗﹐尢不可過發其汗也。古今言痙之書止此。後世王海藏論痙﹐知宗仲景﹐𨿽識有未充﹐要亦識大之賢矣。《傷寒論》載痙病五條﹐《尙論篇》中已明之。玆復詳《金匱》所增十條﹐其旨已悉。誠以仲景論痙病所舉者﹐太陽一經耳。後之治此病者﹐謂太陽行身之背﹐故頸項彊﹐背反張﹐屬在太陽﹐而用《金匱》桂枝﹑葛根二方﹐茫不應手﹐每歸咎仲景之未備。不思外感六淫之邪﹐由太陽而傳六經﹐乃自然之行度。邪不盡﹐傳卽不已﹐故三陽﹑三陰皆足致痙。仲景之書﹐通身手眼𨿽未明言﹐其引而不發之旨﹐未嘗不躍然心目。如太陽之傳陽明﹐項背KTKT﹐少陽之頸項彊﹐是知三陽皆有痙矣。而三陰豈曰無之﹖海藏謂三陽﹑太陰皆病痙﹐獨不及少陰﹑厥陰﹖然其制附子散﹑桂心白術湯﹑附子防風散﹐意原有在。觀其白術湯下云﹕上解三陽﹐下安太陰﹐一種苦心﹐無非謂傳入少陰﹑厥陰﹐必成死證耳。詎知傳經之邪﹐如風雨之來﹐而畫地以限其不至﹐豈可得乎﹖況足少陰﹑厥陰之痙﹐不死者亦多。《靈樞》謂足少陰之經筋﹐循脊內俠膂上至項﹐與足太陽筋合﹐病主癇螈及痙﹐在外陽病者不能俯﹐在內陰病者不能仰。是則足少陰之髒﹐與足太陽之腑﹐兩相聯系﹐而以不能俯者﹐知爲太陽主外﹔不能仰者﹐知爲少陰主內﹐其辧精矣。《素問》亦謂太陽者﹐一日而主外﹐則二日陽明﹐三日少陽之主外﹐從可識矣。少陰主內﹐則太陰﹑厥陰之主內﹐從可識矣。仲景之所以頭彊﹑脊彊不能俯者﹐指爲太陽之痙﹐原以該三陽也﹔以身蜷﹑足蜷不能仰者﹐指爲少陰之痙﹐以該三陰。實則所謂引而不發﹐躍然心目者也。《素問》謂腎痺者善脹﹐尻以代踵﹐脊以代頭。形容少陰病俯而不能仰之狀更著。海藏謂低頭視下﹐肘膝相構﹐正不能仰之陰病﹐及指爲陽明之痙﹐立言殊有未確。況仲景謂﹕少陰病下利﹐若利自止﹐惡寒蜷臥﹐手足溫者可治。又謂﹕少陰病﹐惡寒而蜷﹐時自煩﹐欲去衣被者可治。言可用溫以治之也。然仲景於太陽證獨見背惡寒者﹐無俟其身蜷﹐早以從陰急溫﹐而預救其不能仰。於少陰證而見口燥咽漧﹐及下利純淸水者﹐無俟背項牽彊﹐早已從陽急下﹐而預救其不能俯。此皆神而明之之事。後代諸賢﹐非不心維其義﹐究莫能口贊一辭。卽如小兒之體脆神怯﹐不耐外感壯熱﹐多成痙病。後世妄以驚風立名﹐鑿說不治外淫之邪﹐反投金石﹑腦﹑麝之藥﹐千中千死而不悟也。又如產婦血捨空虛﹐外風襲入而成痙病﹐輒稱產後驚風﹐妄投湯藥﹐亦千中千死而不悟也。﹝諭嘉言﹞

痙病者﹐風濕合病也。風兼乎濕﹐則爲柔痙﹐以風陽合濕陰而風多﹐爲陽盛之柔病也。風兼乎濕﹐又感乎寒﹐則爲剛痙﹐以風一陽合寒濕二陰﹐爲陰盛之剛病也。陽本剛而陰本柔﹐以反言之﹐乃就其質而言之也。气本乎天﹐故陽剛而陰柔﹔質本乎地﹐故陰剛而陽柔﹐一定之理也。是柔痙固有風﹐而剛痙亦有風﹐無風則非痙病矣。若無風而寒濕相合感人﹐是另有濕痺之證在矣。凡痙病俱見風象﹐無風無痙﹐不容疑焉。○再痙病者﹐三陽經病也。感於身之後﹐太陽所行也﹔感於身之前﹐陽明所行也。以人身之胸背爲陰陽﹐而非以六經分陰陽也。凡言三陰有痙證者﹐非仲景原文所有﹐不敢信也。○再痙病﹐經病﹔非臟腑病也。風濕之邪﹐中於太陽﹐𨿽在衛﹐而脈之外爲濕所濡滯矣﹔風濕挾寒之邪﹐中於太陽﹐𨿽在營﹐而脈之內爲濕所浸淫矣。脈者﹐人之正气﹑正血所行之道路也。雜錯乎邪風﹑邪濕﹑邪寒﹐則脈行之道路﹐必阻塞壅滯﹐而拘急HT攣之證見矣。是病悉在人經絡隧道中爲患耳﹐𨿽與臟腑相屬﹐而究不同於病在臟腑﹐故曰經病也。凡言及臟腑內陰陽虧足者﹐止可推求本原而論之﹐若竟言爲臟腑病﹐非仲景原文所有﹐不敢信也。○再痙病仍終在三陽﹐𨿽有裏證應下之條﹐而並無傳經之痙病也。痙病有戚施終身患之者﹐若言傳經﹐何日爲經盡乎﹖若如所云遞傳三陽三陰﹐亦同傷寒﹐則何經可以支吾病邪至於一生不匱﹖可知爲無據之言也。其裏證應下者﹐乃風寒挾濕﹐郁陽於表﹐而內熱生焉。如太陽外感風寒﹐內郁生熱之義﹐經謂濕上甚爲熱是也。熱甚於裏﹐不容不下。下者﹐下其瘀塞之熱﹐沾滯之濕﹐並與陽明胃腑無涉也。

所以仲景言證﹐全無由臟腑而發者﹐皆就筋絡肢體間示人﹐何得云痙病同於傷寒之傳經﹐動關臟腑乎﹖故有終身爲患之痙病﹐必無經久不匱之傷寒。傷寒傳經之邪入臟腑﹐旦夕不可待﹐豈痙病傳經之邪﹐獨能久延耶﹖此傳經之說﹐不本於仲景﹐尢不可信者也。○或謂痙病無屬於臟腑。然風熱盛而陰必虧﹐寒濕盛而陽亦微﹐不理其臟腑﹐將終從經絡爲治乎﹖答曰﹕陰虧者濟陰﹐陽微者扶陽﹐凡病皆然﹐何獨於痙有異焉﹖獨是濟陰扶陽﹐𨿽屬治臟腑﹐不過從其本治﹐俾治標易爲力耳。若夫標治﹐則仍以驅風寒﹑除濕熱爲義﹐不外用法於經而已。

仲景所以言痙病﹐必就標病定名﹑分證﹐而於臟腑之本未嘗言及﹐是究不可謂痙病爲臟腑之病﹐故仲景終不從臟腑立論也。倘明理者詳審標本之間﹐以痙病爲在經﹑爲標病﹐而治其標﹔以臟腑爲在裏﹑爲本病﹐而治其本。

治其本正所以治其標﹐又何臟腑之不可通言耶。﹝魏荔彤﹞

痙者﹐彊直之名﹐卽秋時燥金之邪﹐入於經筋而爲病也。長夏之時﹐濕熱內淫﹐經筋受病﹐更遇秋金漧燥肅殺之气乘之﹐則頸項彊急矣。邪在表故身熱﹐熱上逼故足寒﹐陽虛邪乘於表故惡寒﹐燥熱之气上逼故頭熱面赤﹐頸項彊急故頭面搖動。陽明之筋脈﹐內結胃口﹐外行胸中﹐過人迎環口﹔太陽之筋脈﹐循項背上頭。燥熱傷陽明﹐則筋脈牽引而口噤不得語﹔燥熱傷太陽﹐則背反張如弓。蓋燥熱之時﹐汗多而表虛﹐故津液少而筋脈易於彊直也。此證世多誤作驚風治之﹐婦人﹑小兒坐此殞命者多矣﹐總緣不識痙病故也。○燥者天之气﹐濕者地之气。燥之與濕﹐天壤懸矣。而《內經》謂諸痙項彊﹐皆屬於濕﹐從其受病之本而言也。夏秋之交﹐本濕而標燥。濕則傷陽明而熱蒸於內﹐燥則傷太陽而熱侵於外。邪逼兩經之界﹐故頸項因而彊急﹐爲濕熱兼燥化之病。《經》曰﹕濕熱不攘﹐大筋短﹐小筋弛長。謂濕熱傷筋也。又曰﹕赫曦之紀﹐上羽其病痙。言熱爲寒抑﹐無汗之痙也。又曰﹕肺移熱於腎﹐傳爲柔痙。言濕蒸於熱﹐有汗之痙也。《千金》謂溫病熱入於腎﹐則爲痙﹔小兒病癇﹐熱甚亦爲痙。惜乎痙之名義詳於聖經﹐後世俱不識爲何病也。﹝程扶生﹞

六气爲病﹐皆能發熱。然寒與濕相因﹐暑與濕相從﹐獨燥與濕相反。濕病多得之地气﹐燥病多得之內因﹐此病因之殊同也。病機十九條燥證獨無﹐若諸痙項彊﹐皆屬於濕﹐愚竊疑之。今本論有痙濕之分﹐又曰﹕太陽病﹐發汗太多﹐因致痙。則痙之屬燥無疑也。夫痙以狀命名﹐因血虛而筋急耳。六气爲患﹐皆足以致痙﹐然不熱則不燥﹐不燥則不成痙矣。六經皆有痙病﹐須審部位以別之。身以後者屬太陽﹐則頭彊急﹐項背KTKT﹐脊彊反張﹐腰似折﹐髀不可以曲﹐如結﹐皆其證也。身之前者屬陽明﹐頭面動搖﹐口噤齒﹐缺盆扭痛﹐腳攣急﹐皆其證也。身之側者屬少陽﹐口眼斜﹐手足牽引﹐兩脇拘急﹐半身不遂﹐皆其證也。若腹內拘急﹐因吐利而四肢拘急者﹐是太陰痙。惡寒蜷臥﹐尻以代踵﹐脊以代頭﹐俯而不能仰者﹐是少陰痙。睪丸上升﹐宗筋下注﹐少腹裏急﹐陰中拘攣﹐膝脛拘急者﹐厥陰痙也。若痙之挾風寒者﹐其證發熱﹑無汗而惡寒﹐气上衝胸而小便少﹐其脈必堅緊﹐其狀必彊直而口噤﹐此得之天气﹐《內經》所云諸暴彊直﹐皆屬於風者是也。其勢勇猛﹐故曰剛痙。病因外來﹐當逐邪而解外。痙有挾本邪而爲患者﹐其邪從內出﹐故發熱﹑汗出而不惡寒﹐其脈則沈遲﹐其狀則項背彊KTKT﹐此得之地气﹐《內經》所云諸痙項彊﹐皆屬於濕者是也。其勢軟弱﹐故名柔痙。病因於內﹐當滋陰以和內。要知屬風之痙﹐不因風而因熱﹔屬濕之痙﹐不因濕而因燥。治風君葛根﹐治濕君栝蔞根者﹐非以治風﹐實以生津﹔非以治濕﹐實以潤燥耳。

夫痙之始也﹐本非正病﹐必夾雜於他証之中。人之病此者﹐世醫但指爲風﹐所以不明其理。善醫者﹐必於他證中審察而預防之。如項彊痛﹐卽痙之一端﹐是太陽之血虛﹐故筋急也。治風寒不惜津液﹐所以發汗太多﹐因致痙者多矣。夫痙本有由來﹐一經妄治﹐卽奇形畢見。項背彊KTKT﹐是痙之徵兆﹐故用葛根﹔身體彊是痙之已著﹐故用栝蔞根﹔臥不著席﹐腳攣急﹐口噤齒﹐是痙之劇甚﹐故用大黃﹑芒硝。無非取多津液之品﹐以滋養陰血。

觀傷寒脈浮自汗﹐心煩惡寒﹐而見腳攣急﹐是痙之勢成。盒飯滋陰存液﹐故與桂枝湯則厥作﹐芍藥甘艸湯其腳卽伸﹐此明驗矣。若譫語者﹐少與調胃承气﹐是又與不著席者與大急气湯﹐同此機彀也。凡痙之爲病﹐因外邪傷筋者少﹐因血虛筋急者多。誤作風治﹐則辛散助陽﹐眞陰愈虛﹔燥劑驅風﹐血液愈涸。故痙得之暴起者少﹐妄治而致者多。虛而不補﹐不死何待﹖非調治營衛﹐未易奏捷也。夫同一濕也﹐濕去燥極則爲痙﹐久畱而著則爲痺﹐痺爲實﹐痙爲虛﹐痙濕異形﹐虛實亦殊。固不得妄以痙屬風﹐亦不得以因於濕而竟視痙爲濕矣。﹝柯韻伯﹞

夫人之筋﹐各隨經絡退出於身。血气內虛﹐外爲風﹑寒﹑濕﹑熱之邪所中則痙。蓋風散气﹐故有汗而不惡寒﹐曰柔痙﹔寒泣血﹐故無汗而惡寒﹐曰剛痙。其因多由亡血﹐筋無所榮﹐故邪得以襲之。所以傷寒汗﹑下過多﹐與夫病瘡及產後致斯疾者﹐槪可知矣。診其脈皆沈伏弦緊﹐但陽緩陰急﹐則久久拘攣﹔陰緩陽急﹐則反張彊直。二證各異﹐不可不別。﹝陳無擇﹞

生生子曰﹕丹溪云﹐當作痙﹐傳寫之誤耳。考之諸書﹐未有能辧之詳確者﹐惟郭雍氏云﹐痙與﹐當是二病。以時發者謂之痙﹐不以時發者謂之﹐似亦未能詳悉。愚按《靈》《素》﹑仲景諸書﹐云﹑云痙﹐字𨿽兩般﹐治多雷同﹐殆亦不必犁而爲二也。大抵乃病之名﹐痙乃病之狀﹐原其有剛﹑柔二種。以病發之時﹐而經筋脈絡僵勁﹐角弓反張﹐故曰痙。痙者﹐勁急也﹐是以其病發之狀而名之也。不然﹐何歷代諸公或以治之方治痙﹐或以治痙之方治﹐諸皆能效。治旣同而不殊﹐證當一而不二。○《經》云﹕肺移熱於腎﹐傳爲柔。古云痙﹐勁切之謂也。仲景《傷寒》書以爲太陽風濕所致﹐亦有兼陽明經者。又謂汗﹑下過多﹐及瘡家發汗過度﹐皆成痙。此指外感之邪﹐原系傷寒家法也。陳無擇﹑張子和諸公云﹕亦有風﹑火﹑痰﹑熱之內因者。謂此病多由亡血﹐筋無所榮﹐故邪得以所襲。丹溪謂比癇爲虛﹐此皆指內傷之證也。觀剛﹑柔二字﹐則亦當有虛﹑實之別。大抵剛者多從外感﹐柔者多從內傷。故治斯疾者﹐但明知從外感而來﹐則用仲景《傷寒》家法﹔若從雜證而來﹐則用無擇﹑丹溪﹑宗濃﹑子和諸家之法。庶幾表裏詳盡﹐始無遺此失彼之患矣。﹝《赤水玄珠》﹞

愚謂痙之爲病﹐彊直反張病也。其病在筋脈﹐筋脈拘急﹐所以反張﹔其病在血液﹐血液枯燥﹐所以筋攣。

觀仲景曰﹕太陽病﹐發汗太多﹐因致痙﹔風病下之則成痙﹔瘡家不可發汗﹐汗之亦成痙。只此數言﹐可見病此者﹐多由誤治之壞證﹐其虛﹑其實﹐可了然矣。自仲景後﹐惟陳無擇能知所因﹐曰﹕多由亡血﹐筋無所榮﹐因而成痙。但惜其言之旣善﹐而復有未善者。曰﹕血气內虛﹐外爲風﹑寒﹑濕﹑熱所中則痙。斯言不無又誤。若其所云﹐則仍是風濕爲邪﹐而虛反次之矣。不知風隨汗散﹐而旣汗之後﹐何復言風﹖濕隨下行﹐而旣下之後﹐何反致濕﹖蓋誤汗者必傷血液﹐誤下者必傷眞陰﹐陰傷則血燥﹐血燥則筋失所滋﹐爲拘爲攣﹐反張彊直之病﹐勢所必至﹐又何待風﹑寒﹑濕﹑熱之相襲﹐而後爲痙耶﹖且仲景所言﹐言不當汗而汗也﹐不當下而下也。旣因誤治而成痙矣﹐豈誤治之外必再受邪而後成痙﹐無邪則無痙哉﹖此言不惟失仲景之意﹐而用持兩端。故凡今人之治此者﹐未有不以散風﹑去濕爲事﹐亦焉知血燥陰虛之證﹐尙能堪此散削否﹖○仲景言痙﹐止屬太陽﹐而不及他經者﹐何也﹖蓋痙必反張﹐其病在背﹐背之經絡﹐惟太陽督脈耳。言太陽﹐則督脈在其中矣。然仲景止言其表﹐未詳其裏。考《經脈篇》曰﹕足少陰之脈﹐貫脊屬賢﹐其直者﹐從腎上貫肝膈。《經筋篇》曰﹕足少陰之筋﹐循脊內挾膂上至項﹐結於枕骨﹐與足太陽之筋合。

又曰﹕足太陽之筋病﹐脊反折﹐項筋急﹔足少陰之筋病﹐主癇螈及痙。陽病者﹐腰反折不能俯﹔陰病者﹐不能仰。由此觀之﹐則痙乃太陽﹑少陰之病也。蓋腎與膀胱爲表裏﹐膀胱爲津液之腑﹐而腎爲藏精之髒。病在二經﹐水虧可知﹐治此當以眞陰爲主。○痙病甚多﹐人多不識。蓋凡以暴病而見反張﹑戴眼﹑口噤﹑拘急之類﹐皆痙病也。觀仲景以汗﹑下爲言﹐謂其誤治亡陰﹐所以然也。常見有不因誤治﹐而凡屬陰虛血少之輩﹐不能榮養筋脈﹐以致拘攣僵僕者﹐皆是此證。如中風之有此者﹐必以年力衰殘﹐陰之敗也﹔產婦之有此者﹐必以去血過多﹐衝任竭也﹔瘡家之有此者﹐必以血隨膿出﹐營气涸也﹔小兒之有此者﹐或以風熱傷陰﹐遂爲急驚﹔或以汗瀉亡陰﹐遂爲慢驚。凡此總屬陰虛之證。蓋精血不虧﹐𨿽有邪干﹐亦斷無筋脈拘急之病﹐而病至堅彊﹐其枯可知。

故治此者﹐當以血气爲主。﹝張景嶽﹞

痙病﹐虛爲本﹐風爲標﹐不可純用風藥。蓋血虛則火旺﹐火旺則風生﹐風勝則燥作。能滋其陰﹐則風自散而燥自潤矣。﹝《醫學入門》﹞

陽气者﹐精則養神﹐柔則養筋。故治气虛筋惕﹐當用參﹑以補之。手得血而能握﹐足得血而能步。故治血虛筋惕﹐當用歸﹑地以潤之。﹝《證治匯補》﹞

濕熱證﹐三﹑四日﹐口噤﹐四肢牽引拘急﹐甚則角弓反張﹐此濕熱侵入經絡脈隧中﹐宜地龍﹑秦艽﹑靈仙﹑滑石﹑絲瓜藤﹑海風藤﹑川連。○濕熱證﹐壯熱口渴﹐舌黃或焦紅﹐發痙﹐神昏﹐譫語或笑﹐邪灼心包﹐營血已耗。宜犀角﹑羚角﹑連翹﹑生地﹑元參﹑鉤藤﹑銀花露﹑鮮菖蒲﹑至寶丹。○濕熱證﹐發痙神昏笑妄﹐脈洪數有力﹐開泄不效﹐濕熱蘊結胸膈﹐宜涼膈散。若大便不通﹐熱邪閉結腸胃﹐宜仿承气微下之例。○或問﹕仲景治痙﹐原有桂枝湯加栝蔞根﹐及葛根湯二方﹐豈宜於古而不宜於今耶﹖今之痙者﹐與厥相連﹐仲景不言及厥﹐豈《金匱》有遺文耶﹖余曰﹕非也。藥因病用﹐病原旣異﹐治法自殊。《傷寒》之痙自外來﹐證屬太陽﹐治以散外邪爲主。濕熱之痙自內出﹐波及太陽﹐治以熄內風爲主。蓋三焦與肝﹑膽同司相火﹐中焦濕熱不解﹐則熱甚於裏。火動則風生﹐而筋攣脈急﹔風煽則火熾﹐而識亂神迷。身中之气﹐隨風火上炎﹐而有升無降﹐常度盡失﹐由是而形若屍厥。正《內經》所謂血之與气﹐並走於上﹐則爲暴厥者是也。外竄經脈則成痙﹐內並膻中則爲厥。痙厥並見﹐正气猶存﹐則气復返而生﹔胃津不支﹐則厥不回而死矣。﹝《濕熱條辧》﹞

脈候

太陽病﹐發熱﹐脈沈而細者﹐名曰痙﹐爲難治。○夫痙脈﹐按之緊如弦﹐直上下行。○若發其汗者﹐寒濕相得﹐其表益虛﹐卽惡寒甚。發其汗已﹐其脈如蛇﹐腹暴脹大者﹐爲欲解。脈如故﹐反伏弦者痙。﹝《金匱》﹞

按腹暴脹大者五字﹐衍文也﹐當刪之。﹝《醫宗金鑑》﹞

卷十二﹟雜證匯參

痿﹝附拘攣﹑癱瘓﹞

經義

帝曰﹕五臟使人痿﹐何也﹖岐伯曰﹕肺主身之皮毛﹐心主身之血脈﹐肝主身之筋膜﹐脾主身之肌肉﹐腎主身之骨髓。故肺熱葉焦﹐則皮毛虛弱急薄﹐著則生痿也。心气熱﹐則下脈厥而上﹐上則下脈虛﹐虛則生脈痿﹐樞折摯﹐脛縱而不任地也。肝气熱﹐則膽泄口苦﹐筋膜幹﹐則筋急而攣﹐發爲筋痿。脾气熱﹐則胃幹而渴﹐肌肉不仁﹐發爲肉痿。腎气熱﹐則腰脊不舉﹐骨枯而髓減﹐發爲骨痿。○帝曰﹕論言治痿者﹐獨取陽明何也﹖岐伯曰﹕陽明者﹐五臟六腑之海﹐主潤宗筋﹐宗筋主束骨而利機關也。衝脈者﹐經脈之海也﹐主滲灌溪谷﹐與陽明合於宗筋﹐陰陽總宗筋之會﹐會於气街﹐而陽明爲之長﹐皆屬於帶脈﹐而絡於督脈。故陽明虛﹐則宗筋縱﹐帶脈不引﹐故足痿不用也。帝曰﹕治之柰何﹖岐伯曰﹕各補其營﹐而通其兪﹐調其虛實﹐和其逆順﹐筋脈骨肉﹐各以其時受气﹐則病已矣。○因於濕﹐首如裹。濕熱不攘﹐大筋短﹐小筋弛長﹐短爲拘﹐弛長爲痿。﹝《素問》﹞

哲言

痿屬肺金之燥化。如深秋燥甚﹐則艸木萎落而不收﹐病之象也。手得血而能握﹐足得血而能步。燥之爲病﹐血液衰少﹐不能通暢﹐故病。然或云﹕筋攣有力則爲實熱﹐筋緩不收則爲虛寒。又謂﹕寒主收引﹐熱主舒緩。而以筋攣爲寒﹐筋緩爲熱﹐皆誤也。筋攣𨿽勢惡而易愈﹐筋緩難以平復。﹝《原病式》﹞

痿之爲狀﹐兩足痿弱﹐不能行用。由於腎水不能勝心火﹐心火上灼肺金﹐金受火制﹐六葉皆焦﹐皮毛虛弱急薄﹐著則生痿也。《經》曰﹕諸痿喘嘔﹐皆屬於上。上者﹐肺金之部分也。痿病無寒﹐治與痺異。痿病不死﹐死者﹐藥之誤也。﹝《儒門事親》﹞

內熱成痿﹐此論病之本也。若有感發﹐必因所挾而致。有濕熱者﹐有濕痰者﹐有气虛者﹐有血虛者﹐有陰虛者﹐有死血者﹐有食積妨礙升降道路者﹐當明辧之。○濕熱痿者﹐因於雨濕浸淫﹐以致邪气蒸脾﹐流於四肢﹐自覺足熱上騰﹐或四肢酸﹐或足指麻木﹐小便赤澀﹐脈來沈濡而數﹐此濕熱在下之故。所謂濕熱不攘﹐大筋短﹐小筋弛長﹐短爲拘﹐弛長爲痿者是也。○濕痰痿者﹐因於肥盛之人﹐血气不能運動其痰﹐以致濕痰內停﹐客於經脈。腰膝麻痺﹐四肢痿弱﹐脈來沈滑﹐此膏粱酒濕之故。所謂土太過﹐令人四肢不舉者是也。

○气虛痿者﹐因於饑餓勞倦﹐脾胃气虛﹐百骸溪谷﹐皆失所養﹐以致宗筋弛縱。凡人病後手足痿弱者﹐皆屬气虛。

所謂脾病不能爲胃行其津液﹐四肢不得稟水穀气﹐故不用者是也。○血虛痿者﹐凡產後及諸失血後﹐面色萎黃﹐手足無力﹐不能行動者是也。○陰虛痿者﹐由於酒色過度﹐下焦陰火燔灼筋骨﹐以致腿膝痿﹐行步艱難﹐脈來澀弱﹐或左大無力。○血瘀痿者﹐或產後惡露流於腰膝﹐或跌撲損傷﹐積血不消﹐四肢因而不運﹐脈澀而芤。

○食積痿者﹐因於飲食太過﹐妨礙道路﹐以致升降失常﹐脾气不得運於四肢﹐手足痿弱﹐或腹膨脹痛﹐惡心噯气﹐右脈沈滑。﹝《證治匯補》﹞

痿証之義﹐內經言之詳矣。觀所列五臟之證﹐皆言爲熱。而五臟之證又總於肺熱葉焦﹐以致金燥水虧﹐乃成痿證。如丹溪之論治﹐誠得之矣。然細察經文﹐又曰﹕悲哀太甚﹐則包絡絕﹐傳爲脈痿。思想無窮﹐所顧不得﹐發爲筋痿。有漸於濕﹐以水爲事﹐發爲肉痿之類﹐則又非盡爲火證。此其有餘不盡之意﹐猶有可知。故因此而生火者有之﹐因此而敗傷元气者亦有之。元气敗傷﹐則精虛不能灌漑﹐血虛不能榮養者﹐亦不少矣。若槪從火論﹐則恐眞陽虧敗﹐及土衰水涸者﹐有不能堪。故當酌寒﹑熱之深淺﹐審虛﹑實之緩急﹐以施治療﹐庶得治痿之全矣。﹝《景嶽全書》﹞

人身有皮毛﹑血脈﹑筋膜﹑肌肉﹑骨髓﹐以成其形﹐內有肝﹑心﹑脾﹑肺﹑腎主之。若喜怒勞倦﹐內藏精血虛耗﹐血脈﹑筋骨﹑肌肉痿弱無力運動﹐致成痿。狀與柔風香港腳相類。然柔風香港腳皆由外因風寒﹐正气與邪气相搏﹐故作腫痛﹐爲邪气之實也。痿由五內不足﹐但足不任身﹐並無痛楚﹐此血气之虛也。﹝陳無擇﹞

痿證若艸木失於培植﹐枝葉枯槁﹐根本猶未大傷。以其不咳嗽﹐不吐血﹐不發寒熱﹐爲異於虛勞耳。故久沾牀褥而形色絕無病狀﹐亦無痛楚麻木。蓋痺證由於三气外傷﹐病在經絡﹑血脈之中﹐气血閉澀者也﹐尙可作有餘治。痿證由於气血不足﹐受病在五臟六腑之中﹐不能充固者也﹐當純從不足治。﹝《馮氏錦囊》﹞

痿證是肺熱葉焦﹐足軟而不任地﹐不酸痛﹐不紅腫﹐與痺證異也。肺气熱則通陽明﹐陽明主宗筋﹐束骨而利機關﹐陽明爲熱所灼﹐而筋脈弛長。痿病之作﹐是陽明之熱﹐肺熱累及之也。下部屬肝腎﹐根由陰虧髓空﹐火逆於肺﹐肺葉焦枯﹐金不生水﹐水益虧﹐火益熾﹐筋爲熱灼﹐未有不痿者也。丹溪有東實西虛﹑瀉南補北之法﹐壯水之主﹐以鎭陽光﹐火歸窟宅﹐金不受刑﹐而陽明亦無肺熱之气乘之﹐宗筋柔和﹐機關可利耳。譬之弓逢暑月而力輕﹐逢寒月而力重﹐人之筋痿﹐亦猶是也。痿手者少﹐痿足者多。痿而不咳﹐尙可延纏歲月﹔痿而咳嗽﹐虛損將成﹐死期近矣。愚更謂痿病之來﹐確在筋脈之間。肺熱葉焦﹐亦是肺葉之脈絡焦枯﹐不是肺臟焦枯。若是肺臟其葉已焦﹐火灼之甚﹐安有足痿在下﹐而肺金不咳嗽者乎﹖尙有十年不咳而其人存者乎﹖《難經》曰﹕一損損於皮毛﹐皮聚而毛落。痿果肺臟葉枯﹐則身中毛髮盡皆敗落矣﹐何今日之痿病獨不然耶﹖﹝《會心錄》﹞

補編

肺金體燥而居上主气﹐畏火者也﹔脾土性濕而居中主四肢﹐畏木者也。火性炎上﹐若嗜欲無節﹐則水失所養﹐火寡於畏而侮所勝﹐肺得火邪而熱矣。木性剛急﹐肺受火熱﹐則金失所養﹐木寡於畏而侮所勝﹐脾得木邪而傷矣。肺熱則不能管攝一身﹐脾傷則四肢不能爲用﹐而諸痿作矣。瀉南方﹐則肺金淸而東方不實﹐何脾傷之有﹖補北方﹐則心火降而西方不虛﹐何肺熱之有﹖陽明實則宗筋潤﹐能束骨而利機關矣。治痿之法﹐無出於此。

○痿證無寒﹐不可用熱藥﹐以灼其陰。痿屬濕熱﹐不可作風治﹐以風藥多燥﹐而血更傷。當以淸金﹑補精﹑養血爲主。﹝朱丹溪﹞

痿證病因﹐𨿽曰不一﹐大都起於陽明。濕熱內蘊﹐則肺受熱乘而日槁﹐脾受濕淫而日溢﹐遂成上枯下濕之候。舉世靡不以腎虛爲事﹐至於陽明濕熱﹐從無齒及之者。或云﹕痿病旣屬濕熱﹐何古方多用辛熱而愈者﹖殊不知濕熱沈滯旣久﹐非借辛熱之力﹐不能開通經隧﹐原非爲腎臟虛寒而設也。若眞陽未衰﹐槪行溫補而不知淸熱滲濕﹐能無反助濕熱之患耶﹖﹝張路玉﹞

濕熱成痿﹐乃不足中之有餘也﹐宜滲泄。若精血枯涸成痿﹐乃不足中之不足也﹐全要峻補。﹝李瀕湖﹞

痿病𨿽分五臟﹐然其本在腎﹐其標在肺。《經》云﹕五臟因肺熱葉焦發爲痿。又曰﹕陽气內伐﹐熱捨於腎﹐水不勝火﹐則骨枯而髓虛﹐故足不任身﹐發爲骨痿。骨痿者﹐生於大熱也。若視爲虛寒﹐而投以附﹑桂﹐多致不救。﹝葉仲堅﹞

眞气﹐所受於天﹐與穀气並而充身者也。故谷入於胃﹐其气脾爲之行於三陽﹐又復行之於三陰﹐是五臟六腑皆稟气於胃﹐而四肢筋骨肌肉﹐皆賴以榮養也。陽明胃气旣虛﹐則臟腑無所稟﹐四肢無所榮﹐機關不利而成痿。《內經》治痿獨取陽明﹐厥有旨哉。丹溪以《難經》瀉南補北之法﹐摘爲治痿之方﹐亦是舉其例爾。若胃口不開﹐飲食少進者﹐不可拘於此例。﹝張三錫﹞

林氏曰﹕《內經》皮﹑肉﹑筋﹑骨﹑脈五痿﹐旣分屬五臟﹐然則獨取陽明﹐只可治脾﹑肺﹑皮﹑肉之痿。

若肝之筋痿﹐心之脈痿﹐腎之骨痿﹐受病不同﹐豈可僅取陽明而已乎﹖故治筋痿宜養其肝﹐脈痿宜益其心﹐骨痿宜滋其腎﹐未可執一而論。《經》云﹕各補其營而通其兪﹐調其虛實云云。可見治痿之法﹐不專於陽明也。﹝《赤水玄珠》﹞

《經》言治痿獨取陽明﹐非謂陽明之虛而補之也。良由火邪伏於胃中﹐則陽明實矣﹐陽明實則飲食日倍﹐形體日肥﹐足反廢而難步。豈陽明气旺﹐但能受食﹐而不能彊筋束骨乎﹖此乃火邪伏於胃中﹐止可殺谷﹐而不能運化精微以生津布液﹐灌漑百骸﹐所謂壯火食气。胃熱消穀善饑﹐故《內經》不言補而言取者﹐取去陽明所伏之火邪﹐則濕熱淸筋骨彊﹐而痿自起矣。凡此皆以實邪爲病立論也。然病名𨿽一﹐而虛實各殊。須知虛者正气虛也﹐實者邪气實也﹐豈有血气充足﹐而筋骨爲之不用乎﹖﹝《馮氏錦囊》﹞

痿痺﹐筋脈短勁﹐肝气內錮﹐須亟講於金伐木榮之道﹐以金伐木﹐而木反榮筋反舒矣。然非金气自壅﹐則木且奉令不暇﹐何敢內拒﹖惟金失其剛﹐轉而爲柔﹐是以木失其柔﹐轉而爲剛。故治此患﹐先以淸金爲第一義也。然淸金又先以淸胃爲第一義﹐不淸其胃﹐則飲酒焉而熱气輸於肺矣﹐濃味焉而濁气輸於肺矣﹐藥力幾何能勝淸金之任哉﹗金不淸﹐如大敵在前﹐主將懦弱﹐已不能望其成功﹐況捨淸金而更加以助火爍金﹐倒行逆施以爲治耶﹖﹝《寓意艸》﹞

經云﹕肺熱葉焦則生痿。又云﹕治痿獨取陽明﹐以及脈痿﹑筋痿﹑肉痿﹑骨痿之論﹐可謂詳審精密矣。

夫痿之旨﹐不外肝﹑腎﹑肺﹑胃四經之證。蓋肝主筋﹐肝傷則四肢不用﹐而筋骨拘攣。腎藏精﹐精血相生﹐精虛則不能灌漑諸末﹐血虛則不能榮養筋骨。肺主气﹐肺虛則髙源化絕﹐水涸則不能濡潤筋骨。陽明爲宗筋之長﹐陽明虛則宗筋縱﹐不能束筋骨以利機關﹐此不能步履﹑痿弱筋縮之證作矣。治痿無一定之法﹐用方無獨執之見。如衝﹑任虛寒而成痿者﹐用通陽攝陰兼實奇脈爲主。濕熱沈著下焦而成痿者﹐用苦辛寒燥爲主。腎陽﹑奇脈兼虛而成痿者﹐用通納八脈﹐收拾散越之陰陽。下焦陰虛及肝腎虛而成痿者﹐用河間飲子﹑虎潛諸法﹐塡納下焦﹐和肝熄風。陽明脈空﹐厥陰風動而成痿者﹐用通攝爲主。肝腎虛﹐兼濕熱蒸灼筋骨而成痿者﹐益下佐以流通脈絡﹐兼淸熱利濕。胃虛窒塞﹐筋骨不利而成痿者﹐流通胃气﹐及通利小腸火腑。胃陽﹑腎督皆虛而成痿者﹐治以兩固中﹑下。陽明虛﹐營絡熱﹐及內風動而成痿者﹐治以淸營熱﹑熄內風。肺熱葉焦而成痿者﹐治以甘寒淸上熱。邪風入絡而成痿者﹐治以解毒宣行。

精血內奪﹐奇脈少气而成痿者﹐治以塡補精髓。﹝《臨證指南》﹞

脈候

痿屬肺熱傳於五臟﹐脈多浮大﹐或尺脈虛弱﹐或緩澀而緊。﹝《證治匯補》﹞

選案

朱修之八年痿廢﹐更醫累百﹐毫末無功。予診六脈有力﹐飲食若常﹐此實熱內蒸﹐心陽獨亢﹐證名脈痿。

用小承气湯﹐下六﹑七行﹐左足便能伸縮。再用大承气湯﹐又下十餘行﹐手可持物。更用黃連﹑黃芩各一斤﹐酒蒸大黃八兩﹐蜜丸﹐日服四錢﹐以人參湯送。一月之內﹐去積滯不可勝數﹐四肢皆能展舒。余曰﹕積滯盡矣﹐煎三才膏十斤﹐服畢應酬如故。○倪君儔四年不能起牀﹐所服寒涼者十之六﹐補腎肝者十之三。診脈大而無力﹐此營衛交虛﹐以十全大補湯加秦艽﹑熟附朝服之﹐夕用八味丸加牛膝﹑杜仲﹑萆﹑虎骨﹑龜版﹑黃柏﹐凡三月而機關利。﹝李士材﹞

附方

補北健行湯治痿證足不任地﹐眞水不足﹐陽明熱灼。生地﹑熟地﹑茯苓﹑丹皮﹑龜版﹑女貞子﹑生苡仁﹑丹參﹑沙參﹑阿膠﹑山藥。

附拘攣

肝气熱﹐則筋膜幹﹐筋急而攣。○寒多則筋攣骨痛。﹝《素問》﹞

大筋短者熱傷﹐血不能養筋﹐故爲攣﹔小筋弛長者濕傷﹐筋不能束骨﹐故爲痿。攣屬肝﹐肝主筋故也。﹝朱丹溪﹞

愚按﹕拘攣屬肝﹐肝主筋。古書有風﹑寒﹑濕﹑熱﹑血虛之不同﹐然總不外亡血﹐筋無榮養﹐則盡之矣。

蓋陰血受傷則血燥﹐血燥則筋失所養﹐爲拘爲攣﹐勢所必至。又何待風﹑寒﹑濕﹑熱相襲耶﹖且精血不虧﹐𨿽有邪干﹐決無筋脈拘急之病。而病至堅彊﹐其枯可知﹐治此必以气血爲主。若有微邪﹐通不必治﹐气血復﹐血脈行﹐邪自不能畱﹐何足慮哉﹖《經》曰﹕精則養神﹐柔則養筋。又曰﹕足受血而能步﹐掌受血而能握﹐指受血而能攝。此之謂也。﹝《會心錄》﹞

拘攣則急多緩少﹐寒多熱少。《經》謂寒則筋攣是也。其治莫如養血溫經﹐使陽气以和柔之﹐陰津以灌漑之。﹝《馮氏錦囊》﹞

附癱瘓

气順血澀則爲癱﹐筋脈拘急也﹔血順气虛則爲瘓﹐擡動不能也。癱者坦也﹐筋脈弛縱﹐坦然不舉﹔瘓者渙也﹐血气散漫﹐渙然不收。本皆血气不足﹐不必以左右分﹐而以濕痰﹑死血論。﹝《馮氏錦囊》﹞

癱瘓𨿽分左右﹐然皆精血不足﹐不能榮養百骸。𨿽云邪之所湊﹐其气必虛。迨夫著而不去﹐亦有濕﹑痰﹑風﹑熱畱而爲實者﹐則去邪養正之間﹐有標有本﹐固宜以法治之也。﹝程郊倩﹞

四肢不舉﹐俗曰癱瘓。《經》謂脾太過﹐則令人四肢不舉。又曰﹕土太過則惇阜。阜﹐髙也﹔惇﹐濃也。

旣濃而髙﹐則令除去。此膏粱之疾﹐其治宜瀉﹐或三化湯﹐或調胃承气湯選用。若脾虛則不用也。《經》謂土不及則卑陷。卑﹐下也﹔陷﹐坑也。四肢皆稟气於胃﹐而不能至經﹐必因於脾乃得稟受。今脾病不能與胃行其津液﹐四肢不得稟水穀气﹐气日以衰﹐脈道不利﹐筋骨肌肉皆無气以生﹐故不用焉。治用十全散加減四物湯。﹝《保命集》﹞

卷十二﹟雜證匯參

痺﹝附麻木﹑癢﹑鶴膝風﹞

經義

黃帝問曰﹕痺之安生﹖岐伯對曰﹕風﹑寒﹑濕三气雜至﹐合而爲痺。風气勝者爲行痺﹔寒气勝者爲痛痺﹔濕气勝者爲著痺也。帝曰﹕其有五者何也﹖岐伯曰﹕以冬遇此爲骨痺﹔以春遇此爲筋痺﹔以夏遇此爲脈痺﹔以至陰遇此爲肌痺﹔以秋遇此爲皮痺。○帝曰﹕痺其時有死者﹐或疼久者﹐或易已者﹐其故何也﹖岐伯曰﹕其入髒者死﹐其畱連筋骨間者疼久﹐其畱皮膚間者易已。○帝曰﹕痺或痛﹑或不痛﹑或不仁﹑或寒﹑或熱﹑或燥﹑或濕﹑其故何也﹖岐伯曰﹕痛者﹐寒气多也﹐有寒故痛也。其不痛不仁者﹐病久入深﹐營衛之行澀﹐經絡時疏﹐故不痛。皮膚不榮﹐故爲不仁。其寒者﹐陽气少﹐陰气多﹐與病相益﹐故寒也。

其熱者﹐陽气多﹐陰气少﹐病气勝﹐陽乘陰﹐故爲痺熱。其多汗而濡者﹐此其逢濕甚也。陽气少﹐陰气盛﹐雨气相感﹐故汗出而濡也。○帝曰﹕夫痺之爲病﹐不痛何也﹖岐伯曰﹕痺在於骨則重﹔在於脈則血凝而不流﹔在於筋則屈不伸﹔在於肉則不仁﹔在於皮則寒。故具此五者﹐則不痛也。凡痺之類﹐逢寒則急﹐逢熱則縱。○臥出而風吹之﹐血凝於膚者爲痺。﹝《素問》﹞

病在陽者命曰風﹔病在陰者命曰痺﹔陰陽俱病命曰風痺。○屈而不伸者﹐其病在筋﹔伸而不屈者﹐其病在骨。﹝《靈樞》﹞

哲言

經熱則痺﹐絡血則痿。○邪中於經則痺﹐邪中於絡則痿。﹝葉天士﹞

痺﹕有痺於分肉者﹔有痺於營衛者﹔有痺於軀殼之內胸脇之間者﹔有痺於气分者﹔有痺於血分者。痺於分肉者﹐則痛痺﹑周痛之類是也﹔痺於營衛者﹐則中風﹑四肢苦煩之類是也﹔痺於軀殼之內胸脇之間者﹐胸痺之類是也﹔痺於气分者﹐黃膽之類是也﹔痺於血分者﹐血痺之類是也。痺𨿽同而痺之所在不同﹐證亦因之迥異﹐不可不察也。○痙病非風不成﹐𨿽有寒亦附於風而已﹔痺病非寒不成﹐𨿽有風亦附於寒而已。﹝魏荔彤﹞

風痺一證﹐卽今人所謂痛風也。蓋痺者﹐閉也﹐以血气爲邪所閉﹐不得通行而病也。如《痺論》曰﹕風气勝者爲行痺。蓋風者善行數變﹐故其爲痺﹐則走注歷節﹐無有定所﹐此陽邪也。

曰﹕寒气勝者爲痛痺。以血气受寒則凝澀畱聚﹐聚則爲痛﹐此陰邪也。曰﹕濕气勝者爲著痺。以血气受濕則濡滯﹐濡滯則肢體沈重而疼痛頑木﹐畱著不移﹐亦陰邪也。凡此三者﹐卽痺之大則也。此外如臟腑之痺﹐𨿽以飲食居處皆能致之﹐然必重感於邪﹐而內連髒气﹐則合而爲痺矣。若辧其輕重﹐則在皮膚者輕﹐在筋骨者甚﹐在臟腑者更甚。若辧其寒熱﹐則多熱者方是陽證﹐無熱者便是陰證。然痺本陰邪﹐惟寒者多而熱者少﹐此則不可不察。○《經》曰﹕風寒濕三气雜至﹐合而爲痺。又曰﹕在陽者命曰風﹐在陰者命曰痺﹐何也﹖蓋三气之合﹐乃專言痺証之所因也。曰在陽爲風﹐在陰爲痺﹐又分言表裏之有殊也。如風之與痺﹐本皆由感邪所致﹐但外有表證﹐而見發熱頭疼等證﹐或得汗卽解者﹐是皆有形之謂﹐此以陽邪在陽分﹐是卽傷寒﹑中風之屬也。故病在陽者命曰風。若旣受寒邪﹐而初無發熱頭疼等證﹐或有汗﹐或無汗﹐而筋骨之痛如故﹐及延綿久不能愈者﹐是皆無形之謂﹐此以陰邪直走陰分﹐卽諸痺之屬也。故病在陰者命曰痺。其或旣有表證﹐而疼痛又不能愈﹐此卽半表半里﹑陰陽俱病之證。故陰陽俱病者﹐命曰風痺。此所以風病在陽而痺病在陰也。然則諸痺者皆在陰分﹐亦總由眞陰衰弱﹐精血虧損﹐故三气得以乘之。《經》曰﹕邪入於陰則痺﹐正謂此也。﹝張景嶽﹞

補編

太陽病﹐骨節疼痛而煩﹐脈沈而細者﹐此名爲濕痺。濕痺之候﹐小便不利﹐大便反快﹐但當利其小便。○血痺病從何得之﹖曰﹕夫尊榮人骨弱肌膚盛﹐重因疲勞汁出﹐臥不時動搖﹐加被微風﹐遂得之。但以脈自微澀﹐在寸口﹑關上小緊﹐宜鍼引陽气﹐令脈和緊去則愈。○血痺陰陽俱微﹐寸口﹑關上微﹐尺中小緊﹐外證身體不仁如風痺狀﹐黃桂枝五物湯主之。﹝《金匱》﹞

治行痺者﹐散風爲主﹐而以除寒祛濕佐之﹐參以補血之劑。所謂治風先治血﹐血行風自滅也。治痛痺者﹐散寒爲主﹐而以疏風燥濕佐之﹐參以補火之劑。所謂熱則流通﹐寒則凝塞﹐通則不痛也。治著痺者﹐燥濕爲主﹐而以祛風散寒佐之﹐參以補脾之劑。蓋土旺則能勝濕﹐而气足自無麻頑也。﹝程鐘齡﹞

痛痺一證﹐肝腎爲病﹐筋脈失於榮養﹐虛火乘於經絡﹐紅腫疼痛。若腫痛而不紅﹐得溫稍定者﹐又屬虛寒也。初起惡寒發熱﹐類於傷寒﹐多腫痛於四肢經絡之間﹐或左右移動﹐或上下遊行﹐脈或大而數﹐或細而數﹐或細而澀﹐或大而空。醫家認作風﹑寒﹑濕三气雜至之說﹐槪以外邪爲治﹐病勢漸增﹐陰液漸耗﹐虛虛之禍﹐不可勝言。蓋風自內動﹐濕熱內生者﹐屬陰虛有火﹐表之﹑淸之﹐證變虛損者居多。寒自內發﹐寒濕內生者﹐屬陽虛無火﹐表之﹑淸之﹐證變中風者居多。卽其人體實﹐果系外邪侵入﹐服表散淸涼之藥痛止腫消﹐亦必用扶脾益血之品以收後效。又有過服熱藥﹐胃中蘊熱日深﹐筋脈不利﹐手足腫痛如錐﹐以陽明主宗筋﹐筋熱則痛﹐歷關節而爲熱痺。證見口渴面赤﹐便祕溺短﹐脈數大有力﹐或洪大有力﹐所謂歷節白虎風證。治宜芩﹑連﹑知﹑柏﹑生地﹑石膏﹑元參之屬﹐淸熱降火。然後熱解筋舒﹐而痛方定。醫家泥於風﹑寒﹑濕三气雜至之說﹐非表散風寒﹐則溫經利濕﹐愈服愈熱。𨿽然﹐《內經》有入髒者死﹐畱連筋骨間者痛久﹐畱皮膚間者易已之旨。足見內生之風﹑寒﹑濕三气﹐鼓舞於經絡之中者﹐恐用攻耗之藥﹐而髒气空虛﹐眞陰欲竭。外入之風﹑寒﹑濕三气﹐鼓舞於經絡之中者﹐恐用攻耗之藥﹐而髒气受敵﹐眞陽欲脫。況痺者﹐閉也。脈絡澀而少宣通之機﹐气血凝而少流動之勢。治法非壯水益陰﹐則補气生陽﹔非亟亟於救肝腎﹐則於培脾胃﹐斯病退而根本不搖。倘泥三气雜至爲必不可畱之邪﹐日從事於攻伐﹐實者安而虛者危矣。﹝《會心錄》﹞

痛痺之證﹐多有晝輕夜重者﹐正陰邪之在陰分也。其有遇風﹑雨﹑陰﹑晦而甚者﹐此陰邪侮陽之寒證也。

或得暖遇熱而甚者﹐此濕熱傷陰之火證也。有火者宜從淸涼﹐有寒者宜從溫熱。

若筋脈拘滯﹐伸縮不利者﹐此血虛﹑血燥之證也﹐非養血養气不可。○治痺之法﹐最宜峻補眞陰﹐使血气流行﹐則寒邪隨去。若過用風濕等藥﹐再傷陰气﹐必反增其病矣。﹝張景嶽﹞

痺者﹐閉而不通之謂。正气爲邪所阻﹐臟腑經絡不能暢達﹐皆由气血虧損﹐腠理疏豁﹐風寒濕三气得以乘虛外襲﹐畱滯於內﹐致濕痰﹑濁血流注凝澀而得之。有衛陽疏﹐風邪入絡而爲痺者﹐治以宣通經脈﹐甘寒去熱。

有經脈受傷陽气不能護持而爲痺者﹐治以溫養通補﹐扶持生气。有暑傷气﹐濕熱入絡而爲痺者﹐用舒通絡脈之劑﹐使淸陽流行。有風濕腫痛而爲痺者﹐用參﹑術益气﹐佐以風藥。有濕熱傷气﹐及濕熱入血絡而爲痺者﹐用固衛陽以卻邪﹐及宣通營絡兼治奇經。有肝陰虛﹐瘧邪入絡而爲痺者﹐治以寒苦滋陰﹐通逐緩攻。有寒濕入絡而爲痺者﹐以微通其陽﹐兼以通補爲治。有气滯熱郁而爲痺者﹐從气分宣通爲治。有肝胃虛滯而爲痺者﹐以兩補厥陰﹑陽明爲治。有風﹑寒﹑濕入下焦經隧而爲痺者﹐用辛溫宣通經气爲主。有肝膽風熱而爲痺者﹐用甘寒和陽﹑宣通脈絡爲主。有血虛絡澀及營虛而爲痺者﹐以養營﹑養血爲主。又有周痺﹑行痺﹑肢痺﹑筋痺﹐及風﹑寒﹑濕三气雜合之痺﹐亦不外乎流暢气血﹐祛邪養正﹐宣通脈絡諸法。﹝《臨證指南》﹞

肩背﹑肢節﹑骨腕﹑筋會之處注痛﹐多屬痰凝气滯。不拘男女﹐取神旺气長者﹐令以口對患處﹐不呵不吸﹐極力努气﹐使气透入﹐覺暖至熱﹐又易一人﹐以愈爲度。腎虛腰痛﹐令掌心摩擦萬徧﹐或令進气於腎兪之穴。

丹田冷者﹐亦摩擦而進气於臍輪﹐其功尢烈。○痿痺疾者﹐偎臥於壯陰之懷﹐久之﹐生气和浹﹐病气潛消。﹝韓飛霞﹞

凡治痺證﹐不明其理﹐以風門通套藥施之者﹐醫之罪也。﹝《醫門法律》﹞

選案

陸文湖﹐兩足麻木﹐自服活血之劑不效﹐攺服攻痰之劑又不效。半載後﹐兩手亦麻﹐左臍下有尺許不知痛癢。余曰﹕此《經》所謂著痺也。脈大無力﹐气血皆損﹐用神效黃湯加茯苓﹑白術﹑當歸﹑地黃﹐十劑有效。更用十全大補湯五十劑始安。﹝李士材﹞

周巡臺太夫人﹐先患手臂不仁﹐次漸足膝無力。服二陳﹑六君百劑﹐兩足不能起立。更服鹿茸﹑虎脛﹑人參﹐疼痛非常。予謂積熱在腸胃﹐治宜用攻。公畏甚。予曰﹕賊在關內﹐不速殲除﹐能安枕乎﹖公攢眉不敢﹐乃之曰﹕予家制有河車大造丸﹐權服半月﹐再攻何如﹖公許諾。私以承气合白虎爲丸與服﹐五日而痛止﹐十日而能行﹐更以回天丸調治三月而愈。○鄭秋田令眷﹐左脛浮腫﹐服苡仁防風湯﹐脛消﹐膝上麻痛﹐嘔吐寒熱。

數日後﹐腿忽腫大﹐其色時黑時紅﹐形如馬面﹐目口鼻俱全﹐敷藥不退。予取舊驛絡頭燒灰﹐和貝母﹑白芥﹑幹馬糞末﹐敷二次而消。內服加減漏蘆湯﹐寒熱亦止﹐攺服八珍湯調理而愈。﹝程華仲﹞

一人年七十外。患尾閭骨痛﹐脈沈遲細澀。其痛在督脈之根﹐督脈屬陽﹐則陽分虛矣。方用鹿角膠以補督派﹐參﹑附溫補下元而宣陽气﹐加歸﹑地﹑枸杞﹑杜仲﹑續斷﹑牛膝﹑五加皮以補髓養血﹐用酒煎以行藥力﹐數服而效。○一老人早起梳洗﹐忽右手自肩膊至指尖其痛非常﹐不能屈伸。醫謂老人血虛﹐餘思血虛痛不應如是之驟﹐亦不至如此之甚。脈浮數而緊﹐乃風寒無疑﹐方用羌﹑防﹑秦艽﹑川芎﹑五加皮﹑桂枝﹑桑枝﹑當歸﹐服二劑痛減﹐手能運動﹐乃去羌活﹐加黃﹐倍當歸﹐再服四劑而愈。﹝吳天士﹞

一人感受風濕﹐得白虎歷節風證﹐偏身抽痛﹐足不履地者三年﹐百治不效。一夕﹐夢人與木通湯。遂以木通二兩﹐長流水煎﹐服後一時許﹐偏身癢甚﹐上體發紅丹如豆大﹐汗出至腰﹐上體便不痛矣。次日如前煎服﹐下體又發紅丹﹐汗出至足﹐通身舒暢。一月後﹐人壯气復﹐步履如初。後治數人皆驗﹐蓋痛則不通﹐通則不痛也。﹝《證治準繩》﹞

湖南一行主人風疾在榻﹐交易寫算﹐尙能應客。一賣藥者在門﹐擁擠多人﹐有礙客商﹐惡之﹐命驅去。賣藥者顧謂曰﹕勿驅我﹐我爲爾起足疾。主人耐之。問足廢幾年﹖曰﹕三年矣。又問痛否﹖曰﹕陰雨時掣痛。令鏟騾蹄底下皮兩許﹐酒洗炙末﹐炙乳香一錢和入﹐分三日酒衝服。三日後﹐能下榻移步﹐再服一料疾愈。江斯荇親見其治﹐問予曰﹕騾蹄治瘋疾﹐書有之乎﹖予曰﹕未之見也。問何以速效﹖予曰﹕騾馬善行去風﹐其力在蹄﹐加乳香﹐借酒力﹐安得不速﹖阿膠﹐騾皮所煎﹐尙能去風﹐況騾蹄乎﹖此𨿽在方書之外﹐實在理法之中﹐錄之以廣見識。﹝許宣治﹞

附麻木

麻﹐猶痺也﹐𨿽不知痛癢﹐尙覺气微流行﹔木則非惟不知痛癢﹐气亦不覺流行。﹝《醫學入門》﹞

麻木﹐因營衛之行澀﹐經絡凝滯所致。多見於手足者﹐以經脈皆起於指端﹐四末行遠﹐气血罕到故也。不可誤作風治。﹝《證治匯補》﹞

麻木爲風﹐三尺童子皆知之。細核則有區別﹐如人久坐亦麻木﹐繩縛之人亦麻木﹐此非有風﹐乃气不行也。

當行其气﹐則麻木自去矣。﹝李東垣﹞

麻是气虛﹐木是濕痰﹑死血。然則曰麻﹑曰木者﹐以不仁中分而爲二也。𨿽然亦有气血俱虛﹐但麻而不木者﹔亦有虛而感濕﹐麻木兼作者﹔又有因虛而感風﹑寒﹑濕三气乘之﹐周身掣痛麻木並作者﹐古方謂之周痺。

治宜先汗後補﹐以類推治。﹝朱丹溪﹞

附癢

諸痛癢瘡﹐皆屬心火。﹝《素問》﹞

痛者陰也﹐癢者陽也。○足厥陰虛則暴癢﹐任脈虛則癢搔。﹝《靈樞》﹞

人近火气者﹐熱微則癢﹐熱甚則痛﹐附近則灼而爲瘡﹐皆火之用也。癢者﹐美疾也﹐故火旺於夏﹐而萬物蕃美也。炙之以火﹐漬之以湯﹐而癢轉甚者﹐熱之所使也。因而癢去者﹐熱令皮膚緩縱﹐腠理疏通﹐陽气得泄﹐熱散而去故也。夏熱膚癢﹐而以冷水沃之不去者﹐寒能收斂﹐腠理閉密﹐陽气鬱結﹐不能散越﹐怫熱內作故也。

癢得爬而解者﹐癢爲火化﹐爬令皮膚辛辣而屬金化﹐辛能散﹐故金化見則火分解矣。或謂痛爲實﹐癢爲虛者﹐非謂虛爲寒也﹐正謂熱之微甚。﹝劉河間﹞

諸癢爲虛﹐血不榮於肌腠﹐所以癢也。當用滋補藥以養陰血﹐血和肌澤﹐癢自不作。﹝《丹溪心法》﹞

附鶴膝風

鶴膝風﹐由於調攝失宜﹐虧損足三陰經﹐風邪乘虛而入﹐以致肌肉日瘦﹐內熱食減﹐肢體攣痛。初起蔥熨可消﹐久則膝大腿細。傷於脾胃者﹐用補中益气湯﹔傷於肝腎者﹐用六味地黃湯﹔若欲作膿或潰後者﹐用十全大補湯﹔若見口漧頭暈﹐並用補中益气湯﹔食少便泄者﹐用六君子湯﹔熱來復去﹐膿水淸稀﹐肌肉不生者﹐用八珍﹑十全大補湯﹔臍腹冷疼﹐腳膝無力﹐頭暈吐痰者﹐用八味丸。﹝薛立齋﹞

鶴膝風﹐卽風寒之痺於膝者也。膝骨日大﹐上下肌肉日漸枯細。且未可治其膝﹐先養其血气﹐俾肌肉漸榮﹐後治其膝可也。此與治偏枯之證大同﹐夫旣偏枯矣﹐急漑其未枯者﹐然後旣枯者得其通暢而復榮。倘不知從气引血﹐從血引气之法﹐但用散風套藥﹐鮮有不全枯而速死者。古方治小兒鶴膝風﹐用六味地黃丸加鹿茸﹑牛膝﹐不治其風﹐其意最善。﹝諭嘉言﹞

附方

再造丸人參一兩﹑白術八錢﹑茯苓一兩﹑甘艸一兩﹑熟地一兩二錢﹑當歸一兩﹑川芎一兩﹑赤芍八錢﹑黃一兩二錢﹑首烏一兩﹑肉桂一兩二錢﹑附子八錢﹑麻黃一兩﹑防風一兩﹑靈仙一兩﹑白芷一兩﹑細辛一兩﹑羌活二兩﹑葛根一兩﹑桑寄生一兩﹑天麻一兩﹑僵蠶一兩﹑乳香一兩﹑沒藥一兩﹑丁香一兩﹑藿香一兩﹑海南香一兩﹑香附八錢﹑靑皮八錢﹑烏藥八錢﹑松香六錢﹑艸蔻仁一兩﹑白蔻仁八錢﹑萆八錢﹑骨碎補一兩﹑元參八錢﹑川連一兩﹐大黃一兩﹑天竺黃一兩﹑紅花八錢﹑姜黃一兩﹑朱砂一兩﹑琥珀一兩﹑血竭八錢﹑膽星一兩﹑蘄蛇四兩﹑龜版一兩﹑虎膝一對﹑犀角八錢﹑穿山甲四兩﹑雄鼠矢一兩﹑牛黃三錢﹑全蠍兩半﹑地龍八錢﹑冰片二錢﹑麝香八錢﹐制末蜜丸﹐每粒重一錢二分﹐金箔爲衣﹐陰漧﹐蠟殼封好。

卷十二﹟雜證匯參

腳气

經義

跛﹐風寒濕之病也。○淸濕襲虛﹐則病起於下。﹝《素問》﹞

脾有邪﹐其气流於兩股﹔腎有邪﹐其气流於兩。﹝《靈樞》﹞

哲言

香港腳自外感得者﹐山嵐雨水或履蹈濕熱之地﹔自內傷得者﹐生冷茶酒及油面濕熱之毒。濕性下流﹐故注於足。濕熱交爭﹐濕勝則憎寒﹐熱勝則壯熱。有兼頭痛諸證﹐狀類傷寒﹐但脛腫掣痛爲異耳。此病忌用補劑及淋洗﹐以濕熱得補增劇也。若香港腳衝心﹐喘息不止﹐嘔吐不休者﹐死。﹝《醫方集解》﹞

經曰﹕諸濕腫滿﹐皆屬於脾。又曰﹕傷於濕者﹐下先受之。蓋脾主四肢﹐足居於下﹐而多受濕﹐濕郁成熱﹐濕熱相搏﹐其痛作矣。古無香港腳之說﹐《內經》名厥﹐兩漢間名緩風﹐宋齊後始謂之香港腳。有從外感而得者﹐有從內傷而致者﹐其爲濕熱之患則一。北方髙燥﹐多飲HT酪及醇酒﹐濕熱之物下流足脛所致。

南方卑下﹐濕气彌滿山澤﹐血气虛弱之人﹐或遇房勞﹐及負重遠行﹐衝冒雨雪﹐寒濕乘虛而襲﹐遂成此證。大抵風﹑寒﹑暑﹑濕之气﹐中於諸陽病在外﹔中於諸陰病在內。自汗走注爲風勝﹔無汗疼痛攣急爲寒勝﹔腫滿重著爲濕勝﹔煩渴熱頑爲暑勝。寒則溫之﹐熱則寒之﹐在表則散之﹐在裏則下之。若大虛气乏﹐間作補湯﹐隨病冷熱而用之﹐勿執不得服補藥之說。﹝《赤水玄珠》﹞

香港腳之說﹐古所無也﹐自晉蘇敬始有此名。然其腫痛麻頑﹐卽《經》之所謂痺也。其縱緩不收﹐卽《經》之所謂痿也。其甚而上衝﹐卽《經》之所謂厥逆也。○香港腳之證﹐其初甚微﹐飲食動作如故﹐或無他疾而忽得之﹐或因病後而漸得之。及其病也﹐則自膝至足﹐或見麻痺冷痛﹐或見痿弱攣急﹐或腫或不腫﹐或日漸枯細﹐或發熱惡寒﹐或如冰冷﹐或如火熱﹐或能食﹐或不能食﹐或有物如指﹐發自腓﹐而气上衝心﹐是皆香港腳之正病也。

其有爲頭痛寒熱﹐或腹痛嘔吐﹐或不欲見明﹐或錯語昏憒﹐是皆香港腳之兼證也。大抵證有緩急﹐緩者其來漸﹐急者其來速。治之若緩﹐气上衝心﹐亦能殺人。○觀《活人書》云﹕凡香港腳服補藥﹐及用湯淋洗者﹐皆所禁也。

此亦一偏之說耳。蓋補有宜禁者﹐以邪壅气實者也﹔淋洗有宜禁者﹐以水濕湯气之宜避者也。如果下部虛寒﹐或以病後﹐或以克伐太過﹐而香港腳不愈者﹐豈尙堪禁補乎﹖又若寒邪﹑濕熱壅結不散﹐而爲腫﹑爲痛者﹐最宜辛香疏散之藥﹐煎湯蒸洗﹐則退邪極速﹐豈禁洗乎﹖惟是濕熱气逆而上衝心腹者﹐不可驟洗﹐恐助升也。此必先降其气﹐俟其毒止在腳﹐再行燻洗﹐自無不利。蓋補以補其弱﹐洗以逐其滯﹐夫何禁之有﹖﹝張景嶽﹞

問曰﹕濕毒中人﹐何偏著於足﹖答曰﹕人之五臟﹐心﹑肺二髒經絡起於手十指﹔肝﹑腎﹑脾三髒經絡起於足十趾。濕毒之气﹐皆起於地﹐足常履之﹐所以中人必先中足。微時不覺﹐痼滯方知﹐○凡香港腳﹐不得一槪以腫爲候。有腫者﹐有不腫者。其有少腹頑痺不仁﹐腳多不腫﹐三﹑五日後令人嘔吐﹐名香港腳衝心。死在旦夕﹐腎水克心火故也。○凡香港腳﹐其人瘦者易治﹐肥者難治。瘦人肉硬﹐肥人肉軟。肉軟則受疾深﹐故難治。

○凡香港腳之疾﹐多由气實而死﹐鮮由气虛而殂﹐不可大補﹐不可大瀉。亦不得畏虛﹐止湯不服也。﹝《千金方》﹞

香港腳之疾﹐自古皆尙疏利﹐爲壅疾故也。然不可太過﹐太過則損傷脾胃﹔又不可不及﹐不及則使壅滯不消。﹝李東垣﹞

濕香港腳者﹐筋脈弛而浮腫﹐或但腫而不上升﹐此屬濕勝﹐宜利濕疏風。幹香港腳者﹐筋脈蜷縮﹐枯細不腫﹐因他病而發﹐有時上衝﹐此屬熱勝﹐宜涼血淸火。﹝《證治匯補》﹞

凡濕熱之气﹐升則化﹐不升則壅。故上實下虛者有香港腳﹐濕從寒受也﹔上虛下實者尢有香港腳﹐熱自濕上也。

所以然者﹐濕爲濁邪﹐中下更遭土淫﹐陷入郁住三焦之火﹐交蒸成壅也。法當堅土淸火﹐降處行升﹐使淸陽出上竅﹐濁陰出下竅﹐釐淸之法﹐莫善於此。﹝程郊淸﹞

香港腳多由傷濕﹐濕郁成熱﹐濕熱相搏﹐而後作也﹐名爲壅疾。治當宣通﹐如羌活導滯湯﹑當歸拈痛湯之類。

而証之虛﹑實﹑寒﹑熱﹑表﹑裏﹑輕﹑重﹐又當分別。黃柏﹑蒼術乃濕熱必用之藥﹔防己能治腰下濕熱腫盛﹔木瓜能治香港腳濕痺﹐入肝舒筋﹔苦參除濕兼去風熱﹔黃芩涼血兼去濕熱﹔白術﹑赤茯﹑豬苓﹑澤瀉﹑肉桂﹑茵陳﹑木通俱滲利濕熱。濕兼風者﹐則用防風﹑羌﹑獨﹑白芷﹑細辛﹔濕兼寒者﹐則用烏﹑附﹑肉桂。考之是疾﹐多是气不流行﹐有所滯而作﹐須用木香﹑檳榔﹑枳殼﹑香附﹑烏藥順行气道。气虛兼用參﹑﹑白術以益其气﹔血虛兼用歸﹑芍﹑川芎﹑熟地以養其血﹔血凝用桃仁﹑紅花﹔消腫用腹皮﹑桑皮﹑乳香﹑沒藥﹔壯筋骨用牛膝﹑杜仲﹑萆﹑虎脛。是知香港腳之治﹐惟散風淸熱﹐調血行气﹐利關節﹐消腫滿爲要也。﹝《醫宗粹言》﹞

足少陰香港腳入腹疼痛﹐上气喘促欲死﹐惟八味丸最佳。陽衰腎虛有寒之人﹐多患此證﹐乃腎乘心﹑水克火也。﹝《醫學六要》﹞

脈候

脈浮弦起於風﹐濡弱起於濕﹐洪數起於熱﹐遲澀起於寒。沈而伏﹐毒在筋骨也﹔指下澀滯不調﹐毒在血分也。夏暑腳膝冷痛﹐其脈陽濡陰弱者﹐濕溫也。﹝《張氏醫通》﹞

選案

有人病足不履地者十年﹐醫莫能治。遇一遊僧曰﹕此疾一藥可愈。因爲入山求得﹐威靈仙也。使服數日卽能步履。﹝《赤水玄珠》﹞

一婦患腿痛不能伸屈﹐遇風寒痛益甚﹐諸藥不應。以活絡丹一丸服之頓減﹐再服而瘳。次年復病﹐仍服一丸卽減大半﹐更服獨活寄生湯而愈。○一男子素有香港腳﹐又患附骨疽作痛﹐服活絡丹一丸﹐二證並瘥。○上捨兪魯用素有疝疾。因患腿痛﹐服活絡丹一丸﹐不惟腿患有效﹐而疝疾亦愈。夫病邪深伏於內﹐非此藥莫能通達。

俗云此藥引風入骨﹐如油入面﹐以致人不敢服。大抵有此病﹐服此藥﹐豈可泥於俗說。﹝《薛氏醫案》﹞

附方

杉木湯柳子濃救死方云﹕夜半得香港腳痛絕﹐腹塊如石﹐昏困且死﹐此湯服之大下﹐塊散气通。方用杉木一節﹑橘葉一升﹝無葉以皮代之﹞﹑大腹檳榔七枚﹝連子捶碎﹞﹑童便三升﹐煮﹐分二服。若一服得快利﹐卽停後服。

五枝湯洗方足上紅腫疼痛者﹐爲濕香港腳。不腫者﹐爲幹香港腳。麻木者﹐爲風。此方均治。柳枝﹑桃枝﹑楮枝﹑桑枝﹑槐枝各等分﹐水煎洗。

卷十二﹟雜證匯參

胸痺

哲言

胸痺與胸痞不同。胸痞有暴寒鬱結於胸者﹔有火郁於中者﹔有寒熱互郁者﹔有气實塡胸而痞者﹔有气衰而成虛痞者﹔有肺胃津液枯澀﹐因燥而痞者﹔有上焦濕濁彌漫而痞者。若夫胸痺﹐但因胸中陽虛不運﹐久而成痺。《內經》未曾詳言﹐惟《金匱》立方俱用辛滑溫通﹐所云﹕寸口脈沈而遲﹐陽微陰弦﹐是知但有寒證而無熱證矣。治法亦惟溫通上焦淸陽爲主。莫與胸痞﹑結胸﹑噎隔﹑痰食等證混治﹐斯得之矣。﹝《臨證指南》﹞

凡遇胸痺﹑心痛﹑短气等證﹐以爲虛而有邪在﹐非虛也﹔以爲實而有邪乘﹐非實也。標本緩急之間﹐神明者顧可缺一不講也耶﹖﹝魏荔彤﹞

胸痺之病﹐喘息咳唾﹐胸背痛﹐短气﹐寸口脈沈而遲﹐關上小緊數﹐栝蔞薤白白酒湯主之。○胸痺不得臥﹐心痛徹背者﹐栝蔞薤白半夏湯主之。○胸痺﹐心中痞气﹐气結在胸﹐胸滿﹐脇下逆搶心﹐枳實薤白桂枝湯主之﹔人參湯亦主之。○胸痺﹐胸中气塞短气﹐茯苓杏仁甘艸湯主之﹔橘枳姜湯亦主之。○胸痺緩急者﹐薏苡仁附子散主之。﹝《金匱》﹞

胸所蘊者﹐氤氳之气﹐此處宜空而不宜實。空者﹐陽气宣也﹔實者﹐陰气著也。氤氳之气﹐一經沸郁﹐而營弗能從﹐則若痰﹑若瘀﹑若气﹑若飲﹐皆刺而痛之之具也。治法有升﹑有降﹑有導﹑有泄之不同﹐總不若此之開郁順气﹐能宣發諸陽而使之開也。﹝程郊倩﹞

胸中陽气﹐如離照當空﹐曠然無外﹐設地气一上﹐則窒塞有加。故知胸痺者﹐陰气上逆之候也。仲景微則用薤白﹑白酒以通其陽﹔甚則用附子﹑漧薑以消其陰。世醫不知胸痺爲何病﹐習用豆蔻﹑木香﹑訶子﹑三稜﹑神曲﹑麥芽等藥﹐坐耗其胸中之陽﹐亦相懸矣。﹝諭嘉言﹞

胸痺三方﹐皆用栝蔞﹑薤白﹐按其治法﹐卻微分三焦。《經》言﹕淫气喘息﹐痺聚在肺。蓋謂妄行之气﹐隨各髒之內因所主而入爲痺。然而病變不同﹐治亦稍異。止就胸痺喘息﹑咳唾﹑胸背痛﹑短气者﹐君以薤白滑利通陽﹐臣以栝蔞潤下通陰﹐佐以白酒熟谷之气上行藥性﹐助其通經活絡﹐而痺自開。若轉結中焦﹐而爲心痛徹背者﹐但加半夏一味﹐和胃而通陰陽。若結於胸脇﹐更加逆气上搶於心﹐非但气結陽微﹐而陰气並上逆矣。薤白湯無足稱也﹐須以枳實﹑濃朴先破其陰气﹐去白酒之醇﹐加桂枝之辛﹐助薤白﹑枯蔞通陽行痺。

脈候

師曰﹕夫脈當取太過不及﹐陽微陰弦﹐卽胸痺而痛﹐所以然者﹐責其極虛也。今陽虛知在上焦﹐所以胸痺心痛者﹐以其陰弦故也。﹝《金匱》﹞

選案

文學錢尊玉﹐胸中不舒者年餘﹐不能自言其狀﹐頗以爲慮。投以薤白栝蔞湯﹐次日云﹕一年之病﹐一劑而頓除﹐抑何神焉﹖不過以仲景之心法爲法耳﹐何神之有﹖﹝諭嘉言﹞

卷十二﹟雜證匯參

肺痺

經義

風者﹐百病之長也。病入舍於肺﹐名曰肺痺﹐發咳上气。○白﹐脈之至也﹐喘而浮。上虛下實﹐驚有積气在胸中﹐喘而虛﹐名曰肺痺﹐寒熱。○肺痺者﹐煩滿﹐喘而嘔。○淫气喘息﹐痺聚在肺。﹝《素問》﹞

哲言

肺爲呼吸之橐﹐位居最髙﹐受臟腑上朝之淸气﹐稟淸肅之體﹐性主乎降。又爲嬌髒﹐不耐邪侵﹐六淫之气一有所著﹐卽能致病。其性惡寒﹑惡熱﹑惡燥﹑惡濕﹐最畏火風﹐邪著則失其淸肅﹐降令遂痺塞不通爽矣。治法﹕因於風者﹐則用薄荷﹑桑葉﹑牛蒡之屬﹔兼寒則用麻黃﹑杏仁之類﹔若溫熱壅遏而痺者﹐則用射幹﹑連翹﹑山梔﹑兜鈴﹑竹葉﹑沙參﹑象貝﹔因濕則用通艸﹑滑石﹑桑皮﹑苡仁﹔因燥則用梨皮﹑蘆根﹑枇杷葉﹑紫菀﹔開气則用蔞皮﹑香豉﹑蘇子﹑桔梗﹑蔻仁。其葦莖湯﹑葶藶大棗湯﹐一切藥品總皆主乎輕浮﹐不用重濁气味。所謂微辛以開之﹐微苦以降之﹐適有合乎輕淸嬌髒之治也。肺主百脈﹐爲病最多﹐肺與大腸爲表裏﹐又與膀胱通气化﹐故二便之通閉﹐肺實有關系焉。﹝《臨證指南》﹞

肺爲淸虛之髒﹐喜通利﹐惡壅塞﹐毫髮不可幹之。今爲濁邪阻閉﹐非淸虛通利之藥不可。古人治此證﹐每用瀉白散獲效。﹝方星巖﹞

卷十二﹟雜證匯參

肺痿肺癰

﹝附肺脹﹑諸內癰﹞

哲言

問曰﹕熱在上焦者﹐因咳爲肺痿。肺痿之病﹐從何得之﹖師曰﹕或從汗出﹐或從嘔吐﹐或從消渴小便利數﹐或從便難﹐又被快藥下利﹐重亡津液﹐故得之。○曰﹕寸口脈數﹐其人咳﹐口中反有濁唾涎沫者何﹖師曰﹕爲肺痿之病。○若口中辟辟燥﹐咳卽胸中隱隱痛﹐脈反滑數﹐此爲肺癰﹐咳唾膿血。○問曰﹕病咳逆﹐脈之何以知爲肺癰﹖當有膿血﹐吐之則死﹐其脈何類﹖師曰﹕寸口脈微而數﹐微則爲風﹐數則爲熱﹐微則汗出﹐數則惡寒。風中於衛﹐呼气不入﹐熱過於營﹐吸而不出。風傷皮毛﹐熱傷血脈。風捨於肺﹐其人則咳﹐口漧喘滿﹐咽燥不渴﹐多唾濁沫﹐時時振寒。熱之所過﹐血爲凝滯﹐蓄結癰膿﹐吐如米粥。始萌可救﹐膿成則死。﹝《金匱》﹞

肺葉如艸木之花葉﹐有熱之痿﹐如日炙之則枯﹔有冷之痿﹐如霜殺之則幹矣。﹝魏荔彤﹞

肺痿一證﹐槪屬津枯液燥﹐多由汗下傷正所致。夫痿者﹐萎也﹐如艸木之萎而不榮﹐爲津亡而气竭也。然致痿之因﹐非止一端。《金匱》云﹕或從汗出﹐或從嘔吐消渴小便利數﹐或從便難﹐又被快藥下之﹐重亡津液﹐故令肺熱幹痿也。肺熱幹痿﹐則淸肅之令不行﹐水精四布失度﹐脾气𨿽散津液﹐上歸於肺﹐而肺不但不能自滋其幹﹐亦不能內灑陳於六腑﹐外輸精於皮毛。其津液畱貯胸中﹐得熱煎熬變爲涎沫﹐侵肺作咳﹐唾之不已。故幹者自幹﹐唾者自唾﹐愈唾愈幹﹐痿病成矣。﹝《臨證指南》﹞

肺痿之形象﹐與肺癰似是而實非。肺痿發在病虛之後﹔肺癰發在無病之初也。肺痿咳白血而吐涎沫﹔肺癰咳臭膿而胸脇痛也。肺痿人肌瘦而神倦﹔肺癰人體實而彊壯也。肺痿病久始灑寒而潮熱﹔肺癰初發則毛聳而惡風也。肺痿脈芤數而無神﹔肺癰脈浮數而有力也。種種脈證﹐不同如是。大約從外因而成肺癰者﹐急宜調治﹐肺𨿽傷而尙可補救﹔從內因而成肺痿者﹐多方培補﹐肺已枯而百法難療。﹝汪蘊谷﹞

補編

肺痿﹐吐涎沫而不咳者﹐其人不渴﹐必遺尿﹐小便數。所以然者﹐以土虛不能制水故也。此名肺中冷﹐必眩﹐多涎唾﹐甘艸漧薑湯以溫之。○咳而上气﹐喉中水雞聲﹐射幹麻黃湯主之。○咳逆上气﹐時時吐濁﹐但坐不得眠﹐皂莢丸主之。○咳而脈浮者﹐濃朴麻黃湯主之。○脈沈者﹐澤漆湯主之。○火逆上气﹐咽喉不利﹐止逆下气者﹐麥門冬湯主之。○肺癰喘不得臥﹐葶藶大棗瀉肺湯主之。○咳而胸滿﹐振寒脈數﹐咽漧不渴﹐時出濁唾鮏臭﹐久久吐膿如米粥者爲肺癰﹐桔梗湯主之。○咳而上气﹐此爲肺脹。其人喘﹐目如脫狀﹐脈浮大者﹐越婢加半夏湯主之。○肺脹﹐咳而上气﹐煩燥而喘。脈浮者﹐心下有水﹐小靑龍加石膏湯主之。

○《外臺》炙甘艸湯﹐治肺痿涎唾多﹐心下溫溫液液者。○《千金》生薑甘艸湯﹐治肺痿咳唾涎沫不止﹐咽燥而渴。○《千金》桂枝去芍藥加皂莢湯﹐治肺痿吐涎沫。○《外臺》桔梗白散﹐治咳而胸滿﹐振寒﹐脈數﹐咽漧不渴﹐時出濁唾鮏臭﹐久久吐膿如米粥者爲肺癰。○《千金》葦莖湯﹐治咳有微熱﹐煩滿﹐胸中甲錯﹐是爲肺癰。﹝《金匱》﹞

師爲肺冷漧燥將致痿者﹐立甘艸漧薑湯一方﹔爲肺熱枯焦將致痿者﹐立麥門冬湯一方﹐皆預治肺痿之法也。

師爲有表邪而肺郁﹐恐成痿與癰者﹐立射幹麻黃湯一法﹔爲無外邪而气上逆﹐恐成癰者﹐立皂莢丸一法﹔爲有外邪而預理其肺者﹐立濃朴麻黃湯一法﹔有外邪而復有內熱者﹐立澤漆湯一法﹐皆預治肺气不令成痿癰之意也。

又爲有外邪而肺脹﹐急立越婢加半夏湯一法﹔有外邪而復有內熱﹐肺脹煩燥者﹐立小靑龍加石膏湯一法﹐亦皆預治肺气不令成癰痿之意也。治者能選擇比屬而用之﹐又何患之可成乎﹖及肺癰已成﹐用葶藶大棗瀉肺湯﹔久久吐膿如米粥﹐用桔梗湯﹐皆不得已之婆心也﹐然已晚矣。觀此﹐知無病不宜預圖﹐況在肺臟元气性命之最關重要者乎﹖愼勿失之東隅而來桑楡之悔也。﹝魏荔彤﹞

肺爲五臟之華蓋﹐位髙質淸﹐內主乎气﹐中主乎音﹐外司皮毛。人生血气充足於內﹐水火互藏其根﹐斯嬌髒無畏火之炎﹐金水有相生之用﹐肺气安得受克而萎弱不振者乎﹖無如先天稟虧﹐復又房勞不愼﹐戕賊眞元﹐根本搖動﹐致腎水虧而相火熾﹐上燻肺金。金被火刑﹐觀其證﹐則咳嗽失血矣﹔寒熱往來矣﹔盜汗側眠矣﹔音啞咽痛矣﹔上嘔下泄矣。切其脈﹐或浮大空數﹔或弦細澀數。病勢至此﹐形體消削﹐咯吐瘀膿﹐色如桃花﹐或如米粥﹐此病劇而變肺痿﹐爲百死一生之候﹐柰之何哉﹖𨿽然病固難救﹐而必欲立法以救之﹐則責在補腎水以鎭陰火﹐生津液以潤肺燥。更宜參﹑﹑河車之屬﹐塡實下元﹐所謂補其肺者益其气﹐補其腎者益其精﹐庶可起垂危於萬一也。○肺癰爲病﹐始萌之時﹐最難認識。醫家誤作風寒﹐見咳治咳﹐用藥不應﹐及醞釀成膿﹐傾囊吐出﹐方知肺內生癰﹐已爲棘手。其證惡寒發熱﹐咳嗽聲重﹐胸膈隱痛﹐鼻塞項彊。气血稽畱日久﹐則鼻流淸涕﹐咳唾膿血﹐腥穢稠濁﹐甚則胸脇脹滿﹐呼吸不利。其脈﹕未潰之先﹐或浮緊而數﹐或洪大而數﹔旣潰之後﹐或芤大而數﹐或弦細而數。初起宜甘桔湯﹑黑豆湯﹐解毒開提﹔已成宜百合固金湯﹐滋水淸金﹔潰後宜六味湯﹐補陰保肺﹐淸肺之熱﹐救肺之气﹐則肺不致焦腐﹐其生乃全。蓋淸一分肺熱﹐則存一分肺气。而淸熱必須散其火結﹐滌其壅遏﹐以分散其勢於大腸﹐令膿血濁沫﹐日漸下移﹐因勢利導﹐乃爲良法。

夫肺爲嬌髒﹐屬太陰而體燥﹐必被火勢之毒內攻﹐致髒傷而膿血外泄。醫家不知益肺之虛﹐救肺之燥﹐生肺之液﹐反恣投燥熱之藥﹐其能堪此虛虛之禍乎﹖﹝《會心錄》﹞

人身之气稟命於肺﹐肺气淸肅則周身之气﹐莫不服從而順行﹔肺气壅濁則周身之气﹐易致橫逆而犯上。肺癰者﹐肺气壅而不通也﹔肺痿者﹐肺气萎而不振也。才見久咳上气﹐先須防此兩證。肺癰由五臟蘊崇之火﹐與胃中停蓄之熱﹐上乘乎肺﹐肺受火熱燻灼﹐卽血爲之凝﹐血凝卽痰爲之裹﹐遂成小癰。所結之形日長﹐則肺日脹﹐而脇骨日昂﹐乃至咳聲頻並﹐濁痰如膠﹐發熱畏寒﹐日晡尢甚﹐面紅鼻燥﹐胸生甲錯。始先卽能辧其脈證屬表﹑屬裏﹐積力開提攻下﹐無不愈者。柰何醫學無傳﹐但知見咳治咳﹐冀以解熱潤燥﹐迨至血化爲膿﹐肺葉朽壞﹐傾囊吐出﹐始識其證﹐十死不救。《金匱》治法最精﹐用力全在未成膿之先。今人施於旣成膿之後﹐其有濟乎﹖肺痿者﹐其積漸已非一日﹐其寒熱不止一端﹐總由胃中津液不輸於肺﹐肺失所養﹐轉枯轉燥﹐然後成之。蓋肺金之生水﹐精華四布者﹐全籍胃土津液之富﹐上供罔缺。醫者不知愛護﹐或腠理素疏﹐無故而大發其汗﹔或中气素餒﹐頻吐以倒傾其囊﹔或腸枯便祕﹐彊利以求其快﹐只此上供之津液﹐坐耗歧途。於是肺火日熾﹐肺熱日深﹐肺中小管日窒﹐咳聲以漸不揚﹐胸中脂膜日幹﹐咳痰難於上出﹐行動數武﹐气卽喘鳴﹐衝擊連聲﹐痰始一應。《金匱》治法﹐非不彰明﹐然混在肺癰一門﹐難解其精意。大要緩而圖之﹐生胃津﹐潤肺燥﹐下逆气﹐開積痰﹐止濁唾﹐補眞气以通肺之小管﹐散火熱以復肺之淸肅。肺癰屬有形之血﹐血結宜驟攻﹔肺痿屬無形之气﹐气傷宜徐理。肺癰爲實﹐誤以肺痿治之﹐是爲實實﹔肺痿爲虛﹐誤以肺癰治之﹐是爲虛虛。

此辧證用藥之大略也。○再論肺痿﹑肺癰之病﹐皆燥病也。肺稟淸肅之令﹐乃金寒水冷之髒。火熱燻灼﹐久久失其淸肅而變爲燥﹐肺中生癰﹐其津液全裹其癰﹐不溢於口﹐故口中辟辟然漧燥。肺熱成痿﹐則津液之上供者﹐悉從燥熱化爲涎沫濁唾。證多不渴﹐較胃中津液盡傷﹐母病累子之痿﹐又大不同。只是津液之上輸者變爲唾沫﹐肺不沾其惠澤耳。若夫痿病﹐津液不能滅火﹐反從火化﹐累年積歲﹐肺葉之間釀成一大火聚﹐以淸涼投之﹐格不入矣。然𨿽格﹐固無害也﹐設以燥投之﹐以火濟火﹐其人有不坐斃者乎﹖半夏﹐燥藥也﹐投入肺中﹐轉增其患﹐自不待言。但淸涼旣不能入﹐惟燥與燥相得﹐乃能入之﹐故用半夏之燥﹐入淸涼生津藥中﹐則不但不燥﹐轉足開燥﹐其濁沫隨逆气下趨﹐久久﹐津液之上輸者不結爲涎沫﹐而肺得沾其漬潤﹐痿斯起矣。人但知半夏能燥津液﹐孰知善用之﹐卽能驅所燥之津液乎﹖此精蘊也。○凡肺痿多不渴。以其不渴﹐漫然不用生津之藥﹐任其肺日枯燥﹐醫之罪也。以其不渴﹐恣用燥熱之藥﹐勢必不救﹐罪加等也。○凡治肺痿﹐奄奄不振﹐故行峻法﹐大驅涎沫﹐圖速效﹐反速斃﹐醫之罪也。○凡治肺癰須與肺痿異治。肺癰爲實﹐肺痿爲虛﹔肺癰爲陽實﹐肺痿爲陰虛。陽實﹐始宜散邪﹐次宜下气﹔陰虛﹐宜補胃津﹐兼潤肺燥。若不辧而誤治﹐醫殺之也。﹝《醫門法律》﹞

脈候

脈數虛者爲肺痿﹐數實爲肺癰。﹝《金匱》﹞

肺癰初起﹐脈不宜數﹐潰後最忌短澀。脈緩滑﹐面白者生﹔脈弦急﹐面赤者死。﹝張石頑﹞

附肺脹

肺脹者﹐動則喘滿﹐气急息重﹐左右不得眠者是也。若痰挾瘀血﹐阻礙气機者﹐宜行血以流動乎气﹐降火以淸利其痰﹐用歸﹑芍﹑桃仁﹑枳殼﹑陳皮﹑栝蔞﹑竹瀝。若風寒郁於肺中﹐不得發越﹐喘咳脹悶者﹐宜發汗以祛邪﹐利肺以順气﹐用麻黃越婢加半夏湯。有停水不化﹐肺气不得下降而脹者﹐其證水入卽吐﹐宜四苓散加葶藶﹑桔梗﹑桑皮。有腎虛水枯﹐肺金不得施化而脹者﹐其證漧咳煩冤﹐宜六味湯加麥冬﹑五味子。他如气散而脹者﹐宜補气﹔气逆而脹者﹐宜降气。又肺脹壅遏不得臥﹐喘急鼻煽者難治。﹝《證治匯補》﹞

附諸內癰

黃帝問曰﹕人病胃脘癰者﹐診當何如﹖岐伯對曰﹕診此者﹐當候胃脈。其脈當沈細﹐沈細者气逆﹐逆者人迎甚盛﹐甚盛則熱。人迎者﹐胃脈也﹐逆而盛﹐則熱聚於胃口而不行﹐故胃脘爲癰也。﹝《素問》﹞

諸浮數脈﹐應當發熱﹐而反灑淅惡寒﹐若有痛處﹐當發其癰。師曰﹕諸癰腫﹐欲知有膿無膿﹐以手掩腫上﹐熱者爲有膿﹐不熱爲無膿。○腸癰之爲病﹐其身甲錯﹐腹皮急﹐按之濡﹐如腫狀﹐腹無積聚﹐身無熱﹐脈數﹐此爲腸內有癰膿﹐薏苡附子敗醬散主之。○腫癰者﹐少腹腫痞﹐按之卽痛如淋﹐小便自調﹐時時發熱﹐自汗出﹐腹惡寒﹐其脈遲緊者﹐膿未成﹐可下之﹐當有血。脈洪數者﹐膿已成﹐不可下也。大黃牡丹湯主之。﹝《金匱》﹞

腹內之癰有數證。有肺癰﹑有肝癰﹑有胃脘癰﹑有小腸癰﹑有大腸癰﹑有膀胱癰。惟肺癰咳吐腥痰﹐人猶易辧。餘者﹐或以爲痞結﹐或以爲瘀血﹐或以爲寒痰﹐或以爲食積﹐醫藥雜投﹐及至成膿﹐治已無及。今先辧明其狀﹐凡痞結瘀血必有所因﹐且由漸而成。寒痰則痛止無定﹐又必另見痰證﹔食積則必有受傷之日﹐便通卽散﹔惟內癰則痛有常所﹐而遷延益甚。

《金匱》云﹕諸脈浮散﹐應當發熱﹐而反淅淅惡寒﹐若有痛處﹐當發其癰。以手按其腫上﹐熱者有膿﹐不熱者無膿。此數句乃內癰之眞諦也。又云﹕腸癰之爲病﹐身甲錯﹐腹皮急﹐按之濡﹐如腫狀﹐腹無積聚﹐無熱是也。

若肝癰則脇內隱痛﹐日久亦吐膿血。小腸癰與大腸癰相似﹐而部位略髙。膀胱癰痛在少腹之下﹐近毛際﹐著皮卽痛﹐小便亦艱而痛。胃脘癰有虛﹑實二種﹕實者易消﹐若成膿﹐必大吐膿血而愈﹔惟虛證則多不治﹐先則胃中痛脹﹐久而心下漸髙﹐其堅如石﹐或有寒熱﹐飲食不進﹐按之尢痛﹐形體枯瘦﹐此乃思慮傷脾之證﹐不待膿成卽死。故凡腹中有一定痛處﹐惡寒倦臥﹐不能食者﹐皆當番察﹐防成內癰。幸毋因循﹐以至久而膿潰﹐自傷其生也。﹝徐靈胎﹞

咳卽胸中隱痛﹐心胸甲錯﹐振寒脈數﹐咽漧不渴﹐時出濁唾鮏臭﹐吐膿如米粥者﹐肺癰也。少腹重﹐按之痛﹐便數似淋﹐汗出惡寒﹐身皮甲錯﹐腹皮繃急如腫狀﹐脈滑數者﹐腸癰也。胃脘隱痛﹐手不可近﹐胃脈沈細﹐人迎逆而盛者﹐胃脘癰也。﹝《證治準繩》﹞

卷十二﹟雜證匯參

諸虫

經義

腸中有虫瘕及蛟﹐皆不可取以小鍼。心腸痛﹐作痛﹐腫聚﹐往來上下行﹐痛有休止﹐腹熱喜渴涎出者﹐是蛟也。以手按聚而堅持之﹐無令得移﹐以大鍼刺之﹐虫不動﹐乃出鍼。○帝曰﹕人之涎下﹐何气使然﹖岐伯曰﹕胃中有熱則虫動﹐虫動則胃緩﹐胃緩則廉泉開﹐故涎下。○中熱則消穀﹐消穀則虫上下作﹐腸胃充郭﹐故胃緩。胃緩則气逆﹐故唾出。﹝《靈樞》﹞

哲言

虫得木气乃生﹐得雨气乃化。故非厥陰風木之气不生﹐非太陰濕土之气不化。﹝張子和﹞

虫由濕熱鬱蒸而生﹐觀之日中有雨﹐則禾節生虫﹐其理明矣。善乎﹗張戴人推言之也。曰﹕水火屬春夏﹐濕土屬季夏﹐水從土化﹐故多虫焉。人患虫積﹐多由饑飽失宜﹐或過餐魚酒酪﹐中脘气虛﹐濕熱失運﹐故生諸虫。小兒最多﹐大人間有其候。心腹痛﹐嘔吐涎沫﹐面色萎黃﹐眼眶鼻下靑黑﹐飲食不進﹐肌肉不生﹐默默欲眠﹐微有寒熱﹐如不早治﹐相生不已。古人云﹕虫長一尺﹐則能害人﹐虫若串貫﹐殺人甚急。﹝《證治準繩》﹞

濕熱生虫﹐譬之溝渠污濁積久不流﹐則諸虫生於其中。﹝《推求師意》﹞

風字從虫﹐虫﹐風化也。濕熱郁久則生虫﹐腐艸爲螢﹐陳麥爲蛾之類。果實外殼完整﹐虫生於內﹐人之腸胃﹐無物不受﹐豈得無虫﹖其猖狂於腸胃﹐爲痛爲嘔﹐爲嗽爲嗜﹐種種煩苦﹐須仗醫藥。至蛔虫乃人之消化搬運者﹐偶爲食傷﹐則或吐出﹐或瀉出﹐和中自安﹐不可攻伐。﹝《醫學六要》﹞

一曰伏虫﹐長四寸許﹐爲羣虫之長。二曰蛔虫﹐長尺許﹐輕則嘔吐腹痛﹐多則貫心殺人。三曰白虫﹐長五寸餘﹐母子相生﹐其形轉大﹐至四五尺則殺人。四曰肉虫﹐狀若爛杏﹐令人煩滿。五曰肺虫﹐其狀如蠶﹐令人咳嗽聲嘶。六曰虫﹐狀如蝦蟆﹐令人嘔吐。七曰弱虫﹐狀如瓜瓣﹐令人多唾。八曰赤虫﹐狀如生肉﹐令人腸鳴。九曰蟯虫﹐狀如菜虫﹐形至微細﹐居洞腸間﹐令人痔痢。又有三尸虫﹐狀如馬尾薄筋﹐根據脾而居﹐有頭尾﹐長三寸。又有勞虫﹑隔噎虫﹑癩虫﹑蠱虫﹑狐惑虫﹐未易枚舉﹐類推而治之可也。﹝《醫統》﹞

虫瘕之證﹐其痛則懊難忍﹐或肚腹腫起而結聚於內﹐或往來上下而行無定處﹐或虫動則痛﹑靜則不痛﹐而有時休止﹐或腹熱喜渴而口涎出者﹐是皆虫瘕之爲患也﹐○虫之爲病﹐人多有之﹐由於化生﹐誠爲莫測。在古書﹐𨿽曰由濕由熱﹐由口腹不節﹐由食飲停積而生﹐是固皆有之矣。然以常見驗之﹐則凡髒彊气盛者﹐未見其有虫﹐正以隨食隨化﹐虫自難存。而虫能爲患者﹐終是髒气之弱﹐行化之遲﹐所以停聚而生耳。然生虫數者之中﹐又惟生冷爲最﹐卽如收藏諸物﹐但著生水﹐或近陰濕﹐則易蛀腐。故凡愛養小兒﹐極當節其水果。至治虫之法﹐𨿽當去虫﹐而欲治其生虫之本﹐以杜其原﹐尢當以溫養脾腎元气爲主。但使髒气陽彊。非惟虫不能畱﹐亦不能生也。予制有溫髒丸方最宜。﹝張景嶽﹞

補編

蛔虫之爲病﹐令人吐涎﹐心痛﹐發作有時﹐毒藥不止﹐甘艸粉蜜湯主之。○蛔厥者﹐烏梅圓主之。﹝《金匱》﹞

吐蛔一證﹐內傷者有熱﹑有寒﹐有虛﹑有實﹐有風木所化﹐有濕熱所生﹐小兒患者最多﹐大人亦復不少。

其證必兼心腹作痛﹐嘔酸痰水。治法﹕熱者淸之﹔寒者溫之﹔虛者補之﹔風木所化者平之﹔濕熱所生者淸利之﹐法固善矣。第物必先腐而後虫生﹐果實熱爲害﹐先暫治標﹐而後求本。若虛熱爲災﹐宜急治本﹐而決無標可求。

否則虫可殺﹐而人獨不可殺耶﹖又有時令吐蛔﹐始得之二﹑三日﹐壯熱如烙﹐口渴喜冷﹐舌苔黃濃而燥﹐厥冷不過肘膝﹐二便祕澀﹐其人彊壯﹐脈洪大﹐或沈數有力者﹐乃邪在陽明﹐胃中熱甚﹐蛔不能容。治宜淸熱逐邪﹐如麥冬﹑丹皮﹑貝母﹑黑豆﹑銀花﹑黃泥﹑黃連之屬﹐此治陽明實熱有餘之吐蛔也。然亦有胃寒之人﹐時令二﹑三日﹐吐蛔﹐在胃而不在厥陰者﹐卽投理中湯治之﹐勿泥胃熱而槪用涼藥也。如至七﹑八日後﹐身體微熱﹐口不渴飲﹐舌苔𨿽黃濃而潤﹐厥冷過於肘膝﹐二便淸利﹐其人體弱﹐或屬老幼﹐脈虛大﹐或細遲無力者﹐乃邪陷厥陰﹐胃中虛冷﹐蛔不能安。治宜溫脾胃﹑補肝腎﹐如理中湯加人參﹑桂﹑附﹑丁香﹑烏梅﹔或八味湯加人參﹑枸﹑菟﹑﹑術﹐此治厥陰虛寒不足之吐蛔也。夫內傷吐蛔﹐責在脾而先責在腎﹔時令吐蛔﹐治在邪而先治在正。若不知此﹐而可謂之善醫乎﹖﹝《會心錄》﹞

虫類𨿽多﹐其原皆由飲食停滯﹐濕熱鬱蒸﹐變化而成。凡面色萎黃﹐飲食不爲肌膚﹐起伏作痛﹐聚散不定﹐痛止卽能飲食者﹐皆有虫積。或從嘔出﹐或從便出﹐治法當觀其微甚。若虫勢驟急者﹐暫爲攻逐﹐如黑醜﹑檳榔﹑大黃﹑胡粉﹑山稜﹑莪術﹐虫去則調其脾胃。緩者用酸苦泄熱燥濕﹐兼以相制相畏之品﹐如川連﹑胡連﹑蘆薈﹑苦楝﹑烏梅﹑川椒﹑雷丸﹑蕪荑﹑使君﹑榧肉﹐脾弱者兼運其脾﹐胃滯者兼消其滯。○吐蛔本屬肝胃之病﹐蓋因厥陰之邪上逆﹐蛔不能安﹐故從上而出也。其因客邪爲病而致吐蛔者﹐𨿽有瀉心湯﹑桂枝黃連湯﹑安胃丸等方﹐然皆不離乎仲景之烏梅丸法﹐以苦辛酸寒熱並用。至於幼稚有吐蛔﹑瀉蛔及諸虫之證﹐治標則有殺虫之方﹔治本則溫補脾胃﹐或佐淸疳熱。前人各有成法﹐不必重贅。﹝《臨證指南》﹞

平時嗜酒﹐血入於酒﹐則爲酒鱉﹔平時多气﹐血凝於气﹐則爲气鱉﹔虛勞痼冷﹐敗血雜痰﹐則爲血鱉﹔搖頭掉尾﹐如虫行止﹐上侵胃脘﹐食人脂膜﹔或附脇背﹔或隱胸腹。惟蕪荑炒煎服之﹐兼養胃益血理中﹐乃可殺之。若徒以雷丸﹑錫灰﹐不能去也。﹝《仁齋直指》﹞

吐蛔﹐有寒﹑有熱﹑有寒熱交錯。寒則手足厥逆﹐吐出之蛔色淡白者﹐理中湯加烏梅﹑蜀椒﹔甚則蛔死而形扁者危矣。熱則蛔色赤而多跳動不已﹐安蛔丸主之。寒熱交錯﹐則病者靜而復時煩﹐得食而嘔﹐蛔聞食臭出﹐烏梅丸主之。大抵吐蛔寒熱交錯者多﹐方中每用川椒﹑黃連﹑烏梅之類。蓋蛔聞酸則靜﹐得苦則安﹐遇辣則伏。﹝薛立齋﹞

如或希奇怪病﹐除痰﹑血外﹐百治不效者﹐卽是虫爲患。視其經絡虛實﹐更參脈證消息治之。○按古方殺虫﹐如雷丸﹑貫眾﹑漧漆﹑蠟虫﹑百部﹑鉛灰﹐皆所常用。有加附子﹑漧薑者﹐壯正气也﹔加苦參﹑黃連者﹐虫得苦則安也﹔加烏梅﹑訶子者﹐虫得酸則伏也﹔加藜蘆﹑瓜蒂者﹐欲其帶虫而吐也﹔加芫花﹑黑醜﹑大黃﹑巴豆者﹐欲其帶虫而下也。又雄黃﹐川椒﹑蛇牀﹑樟腦﹑水銀﹑檳榔治疥虫﹔胡桐淚﹑韭子﹑蟾酥治齲齒虫﹔川槿﹑海桐皮治癬虫﹔靑葙子﹑覆盆葉治九竅虫﹔敗鼓皮﹑桃符版﹑虎糞骨﹑死人枕﹑獺爪﹑鶴骨驅瘵虫。或用東引苦楝根﹑石橊皮煎湯吞藥﹐取其先得天地生長之气﹐以助人身發生之气﹐又性能殺虫﹐皆有至理。﹝《醫學六要》﹞

丹溪云﹕虫頭向下之時﹐必須俟其向上﹐法當行於月半之前也。若虫得食﹐則不食藥﹐亦不能下虫﹐而徒瀉其虛也。故𨿽有方﹐不知其法﹐則亦不效。凡欲下虫﹐必先一日不食而使虫饑﹐次早五更﹐用油煎肉嚼之﹐良久﹐腹內虫聞肉香﹐頭皆向上而欲食﹐乃以雞蛋煎餅和藥﹐嚼而食之。須臾﹐服蔥湯或白水﹐以助藥力下行﹐不萸時而虫俱下。然後以白粥補之﹐隨服補劑調理脾胃﹐而疾可愈。﹝徐東臯﹞

按丹溪所云﹐皆治虫法之善者﹐然此惟緩治之法耳。若虫證甚急﹐安能必待其時乎﹖且以望前﹑望後辧虫頭﹐亦渺茫無據。觀先用香餌而虫頭可引﹐豈非望後之治﹐亦自有法也。﹝張景嶽﹞

脈候

病腹痛有虫﹐其脈何以別之﹖曰﹕腹中痛﹐其脈當沈若弦﹐反洪大﹐故有蛔虫。﹝《金匱》﹞

選案

吳少師得疾數月﹐肌肉消瘦﹐飲食下咽﹐少時腹如攢攻﹐且癢且痛﹐以爲勞瘵。張銳切脈云﹕明早忍饑﹐勿啖一物﹐俟銳來爲計。旦往請﹐選一卒往十里外取黃土一盂﹐而令廚人治面。將午﹐乃得食﹐才放筋﹐取土適至﹐於是溫酒一升﹐投土攪其內﹐出藥百粒﹐進飲之。覺腸胃掣痛﹐幾不堪忍﹐急登混﹐暴下穢惡鬥許﹐有馬蝗千餘﹐宛轉盤結﹐半已困死。吳亦憊甚﹐扶息榻上﹐移時餐粥一器﹐三日而平。始悟去年夏夜中途躁渴﹐命挹澗水﹐甫入口﹐似有物焉﹐欲吐之﹐則徑入喉矣﹐自此遂得病。銳曰﹕虫入滋生﹐常日遇食時﹐則聚丹田間吮咂精血﹐飽則散處﹐苟惟知殺之﹐而不能掃盡﹐無益也。是以請公枵腹以誘之﹐此虫喜酒﹐又久不得土味﹐乘饑畢集﹐故一藥能洗空之耳。﹝《證治準繩》﹞

楊得異疾﹐每發言﹐腹中有聲效之。有道人見而驚曰﹕此應聲虫也。宜讀《本艸》﹐遇虫不應者﹐可取服之。如言讀至雷丸﹐虫無聲﹐服之愈。後一丐者疾同﹐亦服而愈。﹝《齋閒覽》﹞

鄭春元年壯體肥﹐患寸白虫﹐晝夜從大孔出﹐飲食倍常﹐瘦殊甚﹐診脈緊滑。按丹溪云﹕濕熱生虫﹐猶腐艸爲螢之義﹐寄於腸胃﹐爲害不淺。治以化虫丸﹐去虫升許﹐已絕一月矣。間時﹐虫復出﹐思此必有大虫在內﹐不除其根﹐生生不息。病者曰﹕腹中常覺有大物攪之﹐公言其然乎﹖遂以雷丸﹑檳榔﹑鶴虱各三錢﹐苦楝根七錢﹐濃煎﹐上半夜先以砂糖水引虫口向上﹐服藥以五更﹐下小虫百數。再服二渣﹐果下大虫一條﹐約丈餘﹐色靑白相間﹐若蛇狀﹐意謂虫患再可絕矣。越七月﹐小虫又復出﹐仍以前方再服﹐復下一大虫﹐約長七尺許﹐腹內小虫不可數計。自此雄雌二虫俱出﹐飲食如常﹐形體復舊。﹝余午亭﹞

一族兄賣水爲生﹐好酒﹐夏月臥處嘗濕。病寒熱旬日﹐徧身發瘡﹐瘡中生虫﹐癢不可耐。以鍼挑出﹐小者如粟﹐大者如米﹐或令以雞蛋攤餅貼之﹐不能徧及。江藕塘先生命采桑葉一石﹐曬漧﹐鋪於樓板﹐夜臥其上。

桑葉能去風濕﹐虫聞桑香﹐盡皆鉆出。再以黃柏﹑苦參作湯浴之﹐數日而愈。醫者意也﹐此不藥之藥也。○一女十歲﹐脾虛有濕﹐浮腫肚脹﹐服補脾利濕之劑﹐愈而復者再。臍中流出黃水﹐有虫一條﹐長四寸﹐此亦未見之事。究水與虫﹐皆濕熱所生﹐仍用前劑﹐加土炒黃連﹐漸愈後﹐服補脾末藥﹐病不復作。﹝許宣治﹞

一兒偶因飲食不調﹐幼科治用淸火化滯之劑﹐更損胃气﹐反致嘔吐溏瀉﹐遂致吐蛔。初止數條﹐漸至數十﹐成團而出﹐下亦如之﹐羸困至極。予與溫胃飲二劑﹐虫多如故﹐不識何所從來﹐而神化之速一至如此。乃翁切懇先逐此虫﹐虫不盡則病日甚﹐其能生乎﹖予弗之聽﹐但以前藥倍加人參﹐仍加附子﹐服二﹑三劑﹐吐稀瀉止。乃以理陰煎﹑溫胃飲出入間用﹐旬日而虫漸少﹐月餘食進肉生。其翁稱謝﹐問曰﹕小豚之病誠危﹐何以不治虫﹐不治吐瀉﹐而三者俱愈﹖予曰﹕公之所畏者虫也﹐予之所畏者胃气也。且凡逐虫之藥﹐無有不傷胃气﹐向使胃气再傷﹐非惟不能逐虫﹐而命必隨之。但使脾胃日彊﹐則拔去化虫之原﹐而三病同歸一得矣。○一人患心腹痛不可忍﹐百藥不效。但於痛極時用拳捶之﹐痛得少止﹐而旋止旋作﹐莫測其故。忽一僧見之曰﹕余能治也。令病者先食香餌﹐繼進藥丸﹐下一異虫﹐遂愈。此因虫嚼腸髒﹐所以痛極。捶之則五內震動﹐虫亦畏伏﹐不捶則虫得自由﹐所以復作。此亦驗虫奇法﹐故凡見心腹痛證﹐但用揉﹑按﹑重撚而痛得暫止者﹐多有因虫而然也。﹝張景嶽﹞

一人腹如鐵石﹐臍中水出﹐旋變作虫行﹐繞身匝癢﹐撥掃不盡。用蒼術濃煎湯浴之﹐仍以蒼術入麝香少許調服卽愈。﹝《同壽錄》﹞

附方

溫髒丸虫積多由髒气虛寒﹐宜溫健脾胃以杜其源。人參﹑白術﹑當歸﹑芍藥﹑茯苓﹑川椒﹑榧肉﹑使君子﹑漧薑﹑吳萸﹑檳榔。爲末﹐神曲糊丸﹐桐子大。每服五﹑七十丸或百丸﹐饑時白湯下。○髒寒者加制附子。

九味地黃丸治腎疳。熟地﹑山藥﹑萸肉﹑丹皮﹑赤茯苓﹑當歸﹑川芎﹑川楝子﹑使君子。爲丸﹐空心溫酒下。

卷十二﹟雜證匯參

邪祟

經義

帝曰﹕夫子之所言者﹐皆病患之所知也。其毋所遇邪气﹐又毋怵惕之所志﹐卒然而病者﹐其故何也﹖惟有因鬼神之事乎﹖岐伯曰﹕此亦有故﹐邪畱而未發﹐因而志有所惡﹐及有所慕﹐气血內亂﹐兩气相搏﹐其所從來者微﹐視之不見﹐聽之不聞﹐故似鬼神。帝曰﹕其祝而已者﹐其故何也﹖岐伯曰﹕先巫者因知百病之勝﹐先知其病之所從來﹐可祝而已矣。○人虛卽神遊失守﹐鬼神外幹。人病肝虛﹐又遇厥陰司天失守﹐木運不及﹐白屍鬼犯之。人病心虛﹐又遇君相二火司天失守﹐火運不及﹐黑屍鬼犯之。人病脾虛﹐又遇太陰司天失守﹐土運不及﹐靑屍鬼犯之。人病肺虛﹐又遇陽明司天失守﹐金運不及﹐赤屍鬼犯之。人病腎虛﹐又遇太陽司天失守﹐水運不及﹐黃屍鬼犯之。﹝《靈樞》﹞

哲言

按《經》言五鬼幹人﹐其義最詳。蓋天地間萬物萬殊﹐莫非五行之化。人之髒气﹐鬼之幹人﹐亦惟此耳。

故五鬼爲邪﹐各因所勝﹐此相制之理﹐出乎當然者也。至於山野之間﹐幽隱之處﹐鬼魅情形﹐誠有不測﹐若明經義﹐則𨿽千態萬狀﹐只此五行包羅盡之。治之以勝﹐將安遁哉﹖然鬼本無形﹐乃能形見﹐旣覺其無中之有﹐獨不能覺其有中之無乎﹖反之之明﹐在正心以壯气﹐虛明以定神﹐神定彼將自滅矣。天命所在﹐彼亦焉能以非禍加人哉﹖此全神卻鬼之道也。古徳云﹕山鬼之伎倆有限﹐老僧之不見不聞﹐斯言至矣。﹝《類經》﹞

心蔽吉凶者﹐靈鬼攝之﹔心蔽男女者﹐淫鬼攝之﹔心蔽幽憂者﹐沈鬼攝之﹔心蔽放逸者﹐狂鬼攝之﹔心蔽盟詛者﹐奇鬼攝之﹔心蔽藥餌者﹐物鬼攝之。﹝《關尹子》﹞

病患自見五色鬼﹐卽五臟之元神。神不守舍﹐而馳於外﹐實非鬼也﹐詢之旁人不見卽是﹐此乃元气極虛之病。肺虛見白鬼﹐兼見面靑唇靑﹐灑淅寒熱﹐治以參﹑大補肺气自安。舉此他髒可類推矣。﹝《醫學六要》﹞

十疰者﹐气疰﹑勞疰﹑鬼疰﹑冷疰﹑生人疰﹑死人疰﹑屍疰﹑食疰﹑水疰﹑土疰也。五屍者﹐飛屍﹑遁屍﹑沈屍﹑風屍﹑伏屍。皆挾鬼邪之气﹐流注身體﹐令人寒熱淋漓﹐精神錯雜﹐積年累月﹐漸次頓滯﹐以至於死。

死後傷易旁人﹐乃至滅門﹐故號爲屍疰也。﹝《千金方》﹞

《內經》未嘗論及邪祟﹐其言邪气盛則實者﹐乃指六淫之邪耳﹐非世俗所謂神怪也。丹溪云﹕虛病﹑痰病﹐有似邪祟。蓋神旣衰乏﹐邪因而入﹐痰客中焦﹐妨礙升降﹐十二官各失其職﹐而視﹑聽﹑言﹑動﹐皆爲虛妄也。亦有因思想太過﹐以致心神虧損﹐運用精气﹐偏聚一臟﹐是以警惕如癡﹐若中鬼邪者﹐此皆神明搖亂之證也。古人𨿽有祝由一科﹐然皆移精變气之術﹐但可解疑釋惑﹐使心神歸正耳﹐何邪祟之可祛哉﹖𨿽然山谷幽陰﹐時有猿精狐怪﹐或多怨鬼愁魂﹐花木精多爲孽﹐雞犬歲久興妖﹐亦必因虛而入。蓋人之正气虛﹐則精明之气不足以勝其幽潛﹐更必因心而客。蓋邪心起﹐則淫亂之神適足以招其類聚﹔或畏懼深﹐則疑似之念尢足以惑其心靈。乃致面黃肌瘦﹐或奇夢驚心﹐或昏倦嗜臥﹐或語言錯亂﹐或嗜好失常﹐或飲食久絕而神色不變﹐或危篤垂斃而忽爾康彊﹐或妄言禍福而明徵不謬﹐或叫號震系而猛悍非常﹐或兩脈如出兩人﹐或一脈而浮沈不等﹐乍疏乍數﹐乍大乍小。凡遇此證﹐但以補虛安神爲主﹐祛邪逐祟爲佐。有痰吐者之﹑消之﹔有積者下之﹑攻之。禁咒﹑灸法以治其外﹐正言﹑激論以醒其心﹐未有不愈者。若張皇無措﹐純用攻擊﹐不惟不能去病﹐而反有傷元气也。﹝《馮氏錦囊》﹞

補編

傳疰者﹐挾邪精鬼怪之气而作也。《經》云﹕人有逢年月之厄﹐感鬼物之精﹐無處不惡沈默而不能的知所苦﹐積歲漸至委頓。旣往﹐復傳疰於旁人﹐須用通神明﹑去穢惡等劑療之。刳麝犀。驅伐邪惡﹐飛丹煉石﹐引納淸和﹐蓋爲屍疰設也。﹝《仁齋直指》﹞

灸鬼哭穴﹕其穴﹐以兩手大指相並縛定﹐用艾炷於爪甲角騎縫灸之。務令兩甲連肉﹐四處著火﹐方效。或七壯﹑或二七壯。又兩足大指名足鬼眼穴。﹝秦承祖﹞

有山魈﹑木客﹑狐貍﹑虫蛇作祟憑身者﹐用生桐油擦其下體不便處最妙。更有奇法﹐以本人褲子包頭﹐則妖法自去﹐永不再犯。蓋妖原欲盜人之精气﹐然最喜淸潔﹐見人污物包頭﹐則其人之不潔可知﹐故棄之。﹝《石室祕錄》﹞

脈候

凡診祟脈﹐兩手乍長乍短﹐乍密乍疏﹐乍沈乍浮﹐但與病證不相應者﹐皆五屍鬼邪之所爲也。﹝楊仁齋﹞

選案

楊季登次女病。診時手間筋掣肉顫﹐身倦气怯。余曰﹕此大驚大虛之候﹐宜從溫補。遂於補劑中多加茯神﹑棗仁投十餘劑﹐全不對證。因自訐曰﹕非外感也﹐非內傷也﹐虛汗振掉不安﹐能受補藥而病無增減。且處子素無家難﹐其形情渾似喪敗之餘﹐此曷故耶﹖忽而悟曰﹕此必邪祟之病也。問其面色﹐曰時赤﹑時黃。余曰﹕此證確有邪祟附入臟腑﹐吾用神藥可以驅之。季登曰﹕此女每晚睡去﹐口流白沫﹐戰栗而絕﹐以姜湯灌至良久方蘇。挑燈侍寢﹐防之亦不能止。余曰﹕何不早言﹐一劑可愈。乃以犀角﹑羚角﹑龍齒﹑虎威骨﹑牡蠣粉﹑鹿角霜﹑參﹑等藥合末﹐令以羊肉煎汁調服﹐果得安寢﹐竟不再發﹐傳爲神異。余蓋以祟附人身﹐與人之神气交持﹐亦逼處不安﹐無隙可出﹐故用諸多靈物之遺形﹐引以羊肉之﹐俾邪祟轉附骨角﹐移從大便而出﹐仿上古移精變气﹐祝由遺事﹐而交其義耳。﹝《寓意艸》﹞

一婦被妖狐采敗﹐予用修壞鼎之法﹐調理而痊。狐復至﹐與丹砂﹑人參煎湯吞大還丹一兩﹐狐不敢近﹐離牀數尺﹐對婦呼吸有聲。數日後﹐其婦兩眼昏花﹐山根腫起大﹐堅臥不食﹐此狐用步三取法也。再服回天飲而起﹐教以煉回光吐納鵲橋破柱之功﹐狐再度而死﹐令斬狐腦骨﹐燒灰敷腫處卽平。﹝程華仲﹞

一婦證似虛損﹐名醫某診曰﹕無治也。思之再四﹐曰﹕必得新鮮虎頭﹐或可治之。其家覓得﹐復請醫往。

令病患穿單布衣﹐面向壁臥﹐潛將虎口扯開﹐咬住病患背脊﹐任其號哭﹐按之不使脫去﹐窺其力乏﹐始去虎頭﹐隨進扶正補劑﹐飲食調養﹐漸次復元。人問其故﹐答曰﹕此婦爲狐精所憑﹐非藥可治。吾用虎頭者﹐以虎爲獸之王﹐狐之所畏者也。﹝《見聞錄》﹞

附方

經驗辟邪丹治諸惡怪及狐精爲患。人參﹑白術﹑茯神﹑遠志﹑當歸﹑甘艸﹑蒼術﹑桃奴﹑鬼箭羽﹑菖蒲﹑雄黃﹑辰砂﹑金箔﹑麝香。共爲細末﹐酒調米粉糊丸﹐龍眼大﹐金箔爲衣。臥時﹐木香湯化下一丸﹐諸邪回避﹐更以絳紗囊貯數丸懸帳中﹐尢妙。

卷十二﹟雜證匯參

詐病

哲言

師持脈﹐病患欠者﹐無病也。○設令向壁臥﹐聞師到﹐不驚起而盼視﹐若三言三止﹐脈之咽唾者﹐此詐病也。設令脈自和﹐言此病大重﹐當須服吐下藥﹐鍼灸數十﹑百處乃愈。﹝張仲景﹞

病非人之所好﹐何有詐乎﹖蓋或以爭訟﹐或以鬥毆﹐或妻外家相妒﹐或名利相關﹐則人情詐僞出乎其間﹐使不有以燭之﹐則未有不爲其欺者。其治之之法﹐亦爲借其欺而反欺之﹐則眞情自露而假病自瘳矣。此亦醫家所必不可少者。﹝張景嶽﹞

選案

一友所狎之妓﹐忽僕於地﹐吐沫肢冷﹐气息如無。陡見其狀﹐殊爲驚駭。因診气口平和﹐脈不應證﹐意其脈和如此﹐何以證危如此﹖第以初未經識﹐猶不知其爲詐也。沈思久之﹐復診如故﹐豁然省悟﹐豈卽仲景之說乎﹖遂大聲曰﹕此病危矣﹗使非火攻﹐用如棗栗之艾﹐連灸眉心﹑人中﹑小腹﹐必不可活。但火灸尙遲﹐姑先與藥﹐使其能咽﹐咽後有聲則生﹐不灸亦可。彼狡奴聞言﹐竊已驚怖﹐惟恐火艾著身﹐藥到卽咽﹐少頃卽哼出聲而徐起矣。○一相契蓄二外家﹐其一燕姬﹐有母隨之。二姬相競﹐其母助惡﹐撒賴﹐遂厥若死﹐令婢抱坐﹐自暮及旦﹐絕無蘇意。延予入室﹐見其肉濃色黑﹐面靑目瞑﹐手撒息微﹐脈伏若脫﹐亦意其眞危也。斯時欲加溫補﹐慮其逆气未散﹔欲加開導﹐慮其脈之似絕。躊躇未決﹐乃復請診﹐則十指交叉抱腹﹐因疑前番撒手﹐今旣能叉﹐豈他人之所爲乎﹖及著手再診﹐似有相嫌之意﹐拽之不動﹐此更可疑。因出其不意卒猛一扯﹐頓脫有聲﹐力彊且勁﹐由是疑釋﹐謂其將死之人﹐豈猶力有如此﹖思其脈伏﹐或肉濃气滯﹐北人稟賦多有之﹔或兩腋夾緊﹐姦人狡詐亦有之。若面靑息微﹐則怒气使然。識見旣定﹐因聲言其危﹐使聞灸法以恐勝之﹐投藥到咽卽活。次日﹐友詢餘日昨藥果何元妙﹖予曰﹕所祕在言﹐不過借藥爲名耳。可見人情難測﹐使非再診而再察之﹐幾爲所誑矣。○一戚子爲人所毆﹐臥病旬日﹐吐血盈盆﹐喧傳人命。醫見危劇﹐束手防累。予後往視﹐察色無窘苦之意﹔診脈皆和緩如常﹐始疑繼悟﹐潛語之曰﹕他可欺耶﹐予亦可欺耶﹖此爾血耶﹐抑家禽血耶﹖其人愕然﹐遂爲調和而散。○一婦妒外家﹐病劇僵厥﹐切牙瞪目﹐夫驚無措。脈非其病﹐遂用前法治愈。不但爲人造福﹐且可防人之欺﹐紀資倉卒之用。﹝《景嶽全書》﹞

卷十二﹟雜證匯參

補遺

煎厥

陽气者﹐煩勞則張﹐精絕﹐辟積於夏﹐使人煎厥。○少气善怒者﹐陽气不治﹐陽气不治﹐則陽气不得出。

肝气當治而未得﹐故善怒。善怒者﹐名曰煎厥。﹝《素問》﹞

煩勞﹐煩擾也。煩擾乎陽﹐則陽气張大而火炎矣。火炎則水漧﹐故令精絕。是以遷延辟積至於夏月﹐內外皆熱﹐則火益熾而精益虧。孤陽厥逆﹐如煎如熬﹐故曰煎厥。○陽气不治者﹐陽气不舒也。肝气當治而未得者﹐木性不得條達也。肝志怒﹐故善怒煎厥者﹐怒志煎熬厥逆也。﹝吳鶴臯﹞

薄厥

陽气者﹐大怒則形气絕﹐而血菀於上﹐使人薄厥。﹝《素問》﹞

陽气宜於沖和﹐不宜大怒。怒爲肝志﹐肝者﹐藏血之髒﹐故怒則气逆於肝﹐迫血上行﹐而菀積於胸中矣。

搏﹐雷風相搏之搏﹐邪正摩蕩之名﹔厥﹐亦气逆也。﹝吳鶴臯﹞

痤痱

汗出見濕﹐乃生痤痱。○勞汗當風﹐寒薄爲﹐郁乃痤。﹝《素問》﹞

汗方出﹐則元府開﹐濕畱膚腠﹐甚者爲痤﹐微者爲痱。痤﹐癤也﹔痱﹐疹也。﹝《類經》﹞

大僂

陽气者﹐精則養神﹐柔則養筋。開闔不得﹐寒气從之﹐乃生大僂。﹝《素問》﹞

開﹐謂皮腠發泄﹔闔﹐謂元府封密。開闔失宜﹐爲寒所襲﹐則不能柔養乎筋。而筋拘急﹐形容僂俯矣。﹝吳鶴臯﹞

風消

二陽之病發心脾﹐有不得隱曲﹐女子不月﹐其傳爲風消。﹝《素問》﹞

二陽者﹐足陽明胃經也。此病由心脾所發﹐正以女子有不得隱曲之事﹐郁之於心﹐故心不能生血﹐血不能養脾﹐始焉胃有所受﹐脾不能運化﹐繼則胃漸不納受矣﹐故知胃病發於心脾也。由是則水谷衰少﹐無以化精微之气﹐而血脈遂枯﹐月事不能時下矣。血枯气郁而熱生﹐熱極則風生﹐而肌肉消爍﹐故謂之風消。﹝馬元臺﹞

隱曲

太陽之勝﹐凝栗且至﹐非時水冰﹐羽乃後化。痔瘧發﹐寒厥入胃﹐則內生心痛。陰中乃瘍﹐隱曲不利﹐互引陰股﹐筋肉拘苛﹐血脈凝泣﹐絡滿色變﹐或爲血泄。○太陰在泉﹐客勝則足痿下重﹐便溲不時。濕客下焦﹐發而濡瀉﹐及爲腫﹑隱曲之疾。主勝則寒气逆滿﹐食欲不下﹐甚則爲疝。○腎風之狀﹐多汗惡風﹐面龐然浮腫﹐脊痛不能正立﹐其色﹐隱曲不利。○三陰三陽俱搏﹐心腹滿﹐發盡﹐不得隱曲﹐五日死。○二陽之病發心脾﹐有不得隱曲﹐女子不月。﹝《素問》﹞

不得隱曲﹐陽道病也。隱曲二字﹐本經見者凡五﹐皆指陽道爲言﹐以類察之﹐可得其義。﹝《類經》﹞

心掣

一陽發病﹐少气﹑善咳﹑善泄﹐其傳爲心掣。﹝《素問》﹞

心掣﹐心引而動也。心不易受邪﹐在五行爲火。膽與三焦之火旣熾﹐則同气相求﹐必歸於心﹐心引而動﹐名曰心掣。﹝吳鶴臯﹞

結陽

結陽者﹐腫四肢。﹝《素問》﹞

結﹐謂熱結也。外爲陽﹐熱盛則腫﹐而況四肢又爲諸陽之本乎﹖﹝《內經拾遺》﹞

結陰

結陰者﹐便血一升﹐再結二升﹐三結三升。﹝《素問》﹞

結﹐謂熱結也。內爲陰﹐血得熱則行﹐滲入腸間﹐故大便下血﹐結以漸而加﹐則血以漸而甚。﹝《內經拾遺》﹞

厥疝

黃脈之至也﹐大而虛﹐有積气在腹中﹐有厥气﹐名曰厥疝。女子同法﹐得之疾使四肢﹐汗出當風。﹝《素問》﹞

脾色黃﹐黃脈之至﹐猶言脾脈之至也。脾脈之來﹐大而且虛﹐必有積气在於腹﹐有厥逆之气﹐名曰厥疝。

不特男子有之﹐女子診法相同﹐以風气通於肝﹐木盛而克土也。﹝《內經拾遺》﹞

心疝

診得心脈而急﹐病名心疝﹐少腹當有形也。心爲牡髒﹐小腸爲之使﹐故曰少腹當有形也。○心脈搏滑急﹐爲心疝。﹝《素問》﹞

心脈急﹐少腹有形者﹐心不受邪﹐受邪必傳於腑﹐故少腹有形也。心气逆而不順﹐當痛不已。此證當兼心气治﹐不止爲寒所中也。﹝《宣明論》﹞

搏與急﹐皆陰也﹔滑﹐陽也。陽內陰外﹐見於心部﹐則爲心疝。﹝吳鶴臯﹞

解

冬脈太過﹐則令人解。脊脈痛而少气﹐不欲言。○尺脈緩澀﹐謂之解。○足少陽之瘧﹐令人身體解。

寒不甚﹐熱不甚﹐惡見人﹐見人心惕惕然﹐熱多汗出甚。刺足少陽。○刺骨無傷髓﹐髓傷則銷鑠﹐酸﹐體解然不去矣。﹝《素問》﹞

解一證﹐由肝﹑腎二經之虛。蓋肝主筋﹑腎主骨﹐肝虛則筋軟而無力以束周﹐身肌肉皆渙散而若解﹔腎虛則骨痿而不能自彊﹐徧體骨節皆松懈而多﹐故懨懨悒悒。若有不可以爲人﹐並不自知所以爲人者﹐則肝﹑腎二經之虛爲已極矣。﹝沈金鰲﹞

解﹐懈也﹔﹐迹也。謂不耐煩勞形迹困倦也。寒不甚﹐熱不甚者﹐病在半表半里也。見人惕惕然者﹐邪在膽也。少陽爲木火之經﹐故熱多而汗出甚也。○髓爲骨之充﹑精之屬也。精髓受傷﹐故爲漧枯消鑠酸等病。解者﹐懈怠困弱之名﹐陰之虛也。陰虛則气虛﹐气虛則不能舉動﹐是謂不去也。﹝《類經》﹞

蠱

脾傳之腎病﹐名曰疝瘕。少腹冤熱而痛﹐出白﹐一名曰蠱。﹝《素問》﹞

脾受風邪﹐傳於腎經﹐邪熱內爍﹐故其證少腹冤熱而痛。眞精不守﹐故其證溲出白液。病曰蠱者﹐以邪熱內爍﹐眞精不守﹐久而弗治﹐適以喪志也。水之精爲志﹐喪則精從之。《左傳》謂惑以喪志爲蠱者如此。﹝《聖濟總錄》﹞

白淫

思想無窮﹐所願不得﹐意淫於外﹐入房太甚﹐宗筋弛縱﹐發爲筋痿﹐及爲白淫。﹝《素問》﹞

思想無窮﹐所願不得﹐意淫於外﹐則傷脾。入房太甚﹐宗筋弛縱﹐則傷肝。肝傷則無血以養筋﹐故發爲筋痿﹔脾傷則土不足以勝濕﹐故發爲白淫。白淫﹐今之濁帶也。﹝吳鶴臯﹞

螈

腎傳之心病﹐筋脈相引而急﹐病名曰。﹝《素問》﹞

精屬腎﹐筋屬肝﹐脈屬心。精盛則滋育諸筋﹐榮灌諸脈﹐故筋脈和柔。今也風客於腎﹐病蠱出白﹐則精已虧矣。《經》所謂風客淫气精乃亡﹐邪傷肝者如此﹐其筋脈燥急相引而是也。﹝《聖濟總錄》﹞

勞風

勞風發在肺下﹐其爲病也﹐使人彊上冥視﹐唾出若涕﹐惡風而振寒﹐此爲勞風之病。治之柰何﹑以救俯仰﹖巨陽引精者三日﹐中年者五日﹐不精者七日﹐咳出靑黃涕﹐其狀如膿﹐大如彈丸﹐從口中若鼻中出﹐不出則傷肺﹐傷肺則死也。﹝《素問》﹞

風爲百病之長﹐熱爲六气之邪﹐俱易傷人。熱甚則能食气﹐風甚則數變非常。蓋人身之气﹐惟腎生之﹐惟肺主之。气化於精﹐精生於气。肺主皮毛而屬金﹐火爍流金﹐故曰食气。風動火炎﹐爍金尢易﹐所以腠理外幹風邪﹐則肺壅不通﹐髙源先竭﹐矧兼食气之熱耶﹖人知風寒爲害﹐思患預防﹐至若風熱爲患﹐或因熱生風﹐或因風鼓熱﹐人所不防者也。其始不過鼻塞聲重﹐或惡風﹐或不惡風﹐或身熱無汗﹐或漧咳無痰﹐或喉痛頭痛﹐斯時略進甘桔﹑僵蠶﹑牛蒡﹑薄荷等類﹐風熱消化﹐引精咳出稠涕﹐數日自愈。若視爲泛常﹐不向醫藥﹐不愼口腹﹐恣肆房帷﹐直至熱邪內結﹐致成喉痺﹑牙疳者有之﹔熱結巓頂﹐頭風灌目而瞽者有之﹔塡塞陽明少陽﹐糾結聽會而聾者有之﹔由膽移熱於腦﹐而成鼻淵者有之﹔頭面腫﹐五官閉塞﹐致成骨槽風者有之﹔頸項粗大﹐而成蝦蟆瘟者有之﹔結聚不解﹐而爲瘰者有之﹔熱移大腸﹐痔漏者有之。至於風熱相搏﹐結而不化﹐久咳無痰﹐以致動血。醫者見其咳血﹐便云有火﹔見其發熱便云陰虛。不審此火何來﹐陰虛何自﹐非滋陰降火﹐卽保肺斂陰﹐甚至明知其有外因﹐猶必執定奪血毋汗之成竹於胸中﹐不思虛火宜滋﹐賊火亦宜滋乎﹖滋斂無休﹐嗽熱日甚﹐臟腑遞損﹐聲音喑啞﹐肺痿而死﹔膿血雜至﹐胸背隱痛﹐甲錯側臥﹐肺癰而死。俗云﹕傷風不愈變成勞﹐其實醫者有以成之也。世之病勞者﹐眞勞本不多見﹐大率皆由於此。經衣冠文物明言之﹐何不察也﹖按巨陽者﹐卽太陽。皮毛腠理﹐肺之合也。引精者﹐上引津液而爲痰涕也。不精者﹐老弱之人也。大槪少壯之人﹐止須三日﹐便可引精爲痰﹔中年則陰气自半﹐生化日遲﹔若老弱則殆甚耳。治法當於肺下求之﹐不外淸散潤下。溫補之誤猶可修﹐維滋斂之誤絕無可救。﹝曹恆占﹞

陰陽交

有病溫者﹐汗出輒復熱﹐而脈躁疾﹐不爲汗衰﹐狂言不能食﹐病名陰陽交﹐交者死也。﹝《素問》﹞

發熱脈燥﹐病溫之證。汗出而復熱﹐脈躁不爲汗衰﹐則汗非陽邪﹐乃陰液交出於陽耳。而狂言不能食﹐是又陽邪交入於陰﹐是邪益深而正益負﹐故爲死徵也。﹝吳鶴臯﹞

風厥

有病身熱汗出﹐煩滿不爲汗解﹐此爲何病﹖汗出而身熱者﹐風也﹔汗出而煩滿不解者﹐厥也﹐病名曰風厥。

○一陰發病﹐主驚駭背痛﹐善噫善欠﹐名曰風厥。﹝《素問》﹞

風﹐熱邪也﹔厥﹐气上逆也。○一陰﹐謂手厥陰心包﹑足厥陰肝也。心爲火﹑肝爲風﹐風火交作﹐則爲驚駭。心脈出屬心包﹐在膺背之間﹐故背痛。五气所病﹐心爲噫﹐故善噫。欠﹐曲引肢體之名﹐木曲之象也。是皆風火逆而爲患﹐故曰風厥也。﹝吳鶴臯﹞

重彊

脾脈不及﹐則令人九竅不通﹐名曰重彊。﹝《素問》﹞

重彊﹐言邪勝也。﹝吳鶴臯﹞

跛

跛﹐風﹑寒﹑濕之病也。﹝《素問》﹞

足前點步曰﹐一足偏引曰跛﹐此風﹑寒﹑濕三者爲病也。﹝吳鶴臯﹞

痺气

人身非衣寒也﹐中非有寒气也﹐寒從中生者何﹖是人多痺气也。陽气少﹐陰气多﹐故身寒如水中出。﹝《素問》﹞

陽虛生外寒﹐陰盛生內寒﹐人身陰陽偏勝﹐則生寒熱﹐不必外傷於邪气也。痺气內寒者﹐以痺气而血不能運﹐陽虛而陰自勝﹐故血凝泣而脈不通﹐身寒如從水中出也。﹝《聖濟總錄》﹞

骨痺

人有身寒﹐湯火不能熱﹐濃衣不能溫﹐然不凍栗﹐是爲何病﹖是人者﹐素腎气勝﹐以水爲事﹐太陽气衰﹐腎脂枯不長﹐一水不能勝兩火。腎者﹐水也﹐而生於骨﹐腎不生﹐則髓不能滿﹐故寒甚至骨也。所以不能凍栗者﹐肝一陽也﹐心二陽也﹐腎孤髒也﹐一水不能勝二火﹐故不能凍栗。病名曰骨痺﹐是人當攣節也。﹝《素問》﹞

骨者腎之餘﹐髓者精之所充也。腎水流行﹐則水滿而骨彊。迨夫天癸虧而凝澀﹐則腎脂不長。腎脂不長﹐則水涸而气不行﹐骨乃痺而身乃寒也。𨿽寒不爲凍栗者﹐蓋肝﹑心二气爲陽火﹐一水不能勝之﹐特爲骨寒而已。

當攣節者﹐以髓少而筋燥﹐故攣縮而急矣。﹝《聖濟總錄》﹞

肉苛

人之肉苛者﹐𨿽近衣絮﹐猶尙苛也﹐是謂何疾﹖營气虛﹐衛气實也。營气虛則不仁﹔衛气虛則不用﹔營衛俱虛則不仁且不用﹐肉如故也。﹝《素問》﹞

血爲營﹐气爲衛﹐气血流通﹐則肌肉無不仁之疾。及營气虛﹐衛气實﹐則血脈凝澀﹐肉𨿽如故﹐而重爲苛也。﹝《聖濟總錄》﹞

湧水

肺移寒於腎爲湧水。湧水者﹐按腹不堅﹐水气客於大腸﹐疾行則鳴濯濯﹐如囊裹漿水之狀也。﹝《素問》﹞

腎爲肺之子而主水﹐大腸爲肺之腑而爲傳道之官。肺受寒邪﹐則傳於腎﹐腎受寒邪﹐則水閉郁而不流﹐水無所歸﹐則客於大腸而不下。且水性流下﹐今乃客於大腸﹐不得宣通﹐故其湧溢如囊裹漿水也。﹝《聖濟總錄》﹞

口糜

膀胱移熱於小腸﹐隔腸不便﹐上爲口糜。﹝《素問》﹞

小腸之脈﹐循咽﹑下膈﹑抵胃。熱气厥逆﹐膀胱移熱於小腸﹐胃之水谷不得傳輸﹐於是下則祕塞不通﹐上則口瘡糜爛也。大抵腸胃壅熱﹐自必燻蒸於上﹐未可槪用敷病﹐當求其本而治之。﹝《聖濟總錄》﹞

瘕

小腸移熱於大腸﹐爲瘕。﹝《素問》﹞

小腸者﹐受盛之官﹐化物出焉。大腸者﹐傳道之官﹐變化出焉。二者皆以傳化爲事。今也小腸受熱﹐移於大腸﹐則陰气虛而津液耗﹐津液旣耗﹐不能滑利﹐故糟粕內結而爲瘕聚。腸間菀結﹐大便祕澀是也。﹝《聖濟總錄》﹞

食亦

大腸移熱於胃﹐善食而瘦﹐謂之食亦。胃移熱於膽﹐亦曰食亦。﹝《素問》﹞

胃爲水谷之海﹐胃沖和﹐則食飲有節﹐气血盛而膚革充盈。若乃胃受邪熱﹐銷鑠穀气﹐不能變化精血﹐故善食而人瘦也。病名食亦﹐言𨿽能食亦若饑也。胃移熱於膽亦曰食亦﹐以膽爲陽木﹐熱气乘之﹐則鑠土而消穀也。﹝《聖濟總錄》﹞

衄

膽移熱於腦﹐則辛鼻淵﹐傳爲衄瞑目。﹝《素問》﹞

鼻中出血﹐謂之衄。盛者爲衄﹐微者爲。失血旣多﹐目無所養﹐又以移熱灼其陰精﹐故令人瞑目。﹝吳鶴臯﹞

血枯

有病胸脇支滿者﹐妨於食﹐病至則先聞腥臊臭﹐出淸液﹐先唾血﹐四肢淸﹐目眩﹐時時前﹑後血﹐病名血枯。此得之年少時有所大脫血。若醉入房中﹐气竭及傷肝也﹐肝傷﹐故月事衰少不來也。﹝《素問》﹞

婦人血枯經閉﹐此病得之年少時有所大脫血﹐如唾血﹑時時前後血便是。若酒醉入房﹐气因之而竭﹐肝因之而傷﹐故月事衰少不來也。﹝《內經拾遺》﹞

伏梁

病有少腹盛﹐上下左右皆有根﹐病名曰伏梁。裹大膿血﹐居腸胃之外﹐不可治﹐治之每切按之致死。﹝《素問》﹞

根﹐病之所窮止也。伏梁﹐言如潛伏之橋梁﹐爲患深著之名。此與《難經》論伏梁不同﹐彼爲心之積﹐是髒之陰气也﹔此爲聚膿血﹐是陽毒也。﹝吳鶴臯﹞

風成寒中

風气與陽明入胃﹐循脈而上﹐至目內。其人瘦﹐則外泄而寒﹐則寒中而泣出。﹝《素問》﹞

風邪客於胃中﹐陽明之脈﹐起於鼻﹐交中﹐下循鼻外﹐風气循脈至於目內皆。人瘦則腠理開疏﹐風邪投虛而入﹐故津液化而爲目淚泣出也。﹝《聖濟總錄》﹞

風成熱中

風气與陽明入胃﹐循脈而上﹐至目內。其人肥﹐則風气不得外泄﹐則爲熱中而目黃。﹝《素問》﹞

風者﹐陽气也﹐善行而數變。風气客於胃中﹐內不得通﹐外不得泄﹐蒸鬱於中﹐故謂之熱中。然陽明之脈起於鼻﹐交中﹐下循鼻外﹐熱气循入﹐故令人目黃也。﹝《聖濟總錄》﹞

腦風

風气循風府而上﹐則爲腦風。﹝《素問》﹞

傷於風者﹐上先受之﹐故始自陽經。督脈乃陽維之會﹐自風府而上至腦戶。腦戶者﹐督脈﹑足太陽之會也。

又太陽之脈起於目內﹐上交巓﹐上入絡腦﹐今風邪客搏其經﹐稽而不行﹐則腦髓內弱﹐故項背怯寒而腦戶多冷也。﹝《聖濟總錄》﹞

首風

新沐中風﹐則爲首風。﹝《素問》﹞

諸陽之脈皆會於頭﹐新沐皮腠旣疏﹐風邪乘之﹐客於首而病也。﹝《聖濟總錄》﹞

漏風

飲酒中風﹐則爲漏風。漏風之狀﹐或多汗﹐常不可單衣﹐食則汗出﹐甚則身汗喘息﹐惡風﹐衣常濡﹐口漧善渴﹐不能勞事。﹝《素問》﹞

酒所以養陽﹐酒入於胃﹐與穀气相搏﹐熱甚於中。其气悍﹐與陽气俱泄﹐使人腠理虛而中風﹐故多汗惡風﹐不可單衣。其喘息而少气者﹐熱燻於肺﹐風客於皮毛也。口漧善渴者﹐汗出多而亡津液也。懈惰而不能勞事者﹐精气耗竭﹐不能榮其四肢也。謂之漏風者﹐汗出不止﹐若气之漏也。﹝《聖濟總錄》﹞

胃風

胃風之狀﹐頸多汗﹐惡風﹐食飲不下﹐膈塞不通﹐腹善滿﹐失衣則脹﹐食寒則泄﹐診形瘦而腹大。﹝《素問》﹞

胃脈從大迎前下人迎﹐循喉嚨入缺盆。故胃風者﹐令頸多汗。胃主受納水谷﹐胃受風﹐則气上湧﹐故食飲不下﹐膈塞不通。胃脈循腹裏﹐故善滿。失衣則風寒助邪﹐脈益凝澀﹐故令脹。食寒則胃气虛衰﹐不能運化﹐故令泄。胃主肌肉﹐故形瘦。風熱蓄聚於胃﹐故腹大。﹝吳鶴臯﹞

目風眼寒

風入系頭﹐則爲目風眼寒。﹝《素問》﹞

五臟六腑之精气﹐皆上注於目。血气與脈﹐並上屬於腦。今風入系頭﹐則血脈凝泣﹐不能上注於目。又肝主目而惡風﹐目受血而能視﹐今風寒客之﹐故令目風眼寒。﹝《聖濟總錄》﹞

疹筋

人有尺脈數甚﹐筋急而見﹐病名曰疹筋。是人腹必急﹐白色﹑黑色見﹐則病甚。﹝《素問》﹞

尺脈數甚﹐腎水虛也。水不足以養木﹐故身之大筋勁急而見。

疹筋﹐病筋也。腹爲宗筋所徑﹐故腹必急。筋病而見白色﹐金克木也。腎病而見黑色﹐髒气脫也。﹝吳鶴臯﹞

肺疝

肺脈沈搏﹐爲肺疝。﹝《素問》﹞

沈與搏﹐皆陰也。見於肺部﹐則肺气病﹐故爲肺疝。﹝吳鶴臯﹞

風根

人有身體﹑髀﹑股﹑皆腫﹐環臍而痛﹐病名伏梁﹐此風根也。其气溢於大腸﹐而著於肓。肓之原在臍下﹐故環臍而痛也。不可動之﹐動之爲水溺澀之病。﹝《素問》﹞

風毒根於中﹐故環臍而痛。臍爲人身之樞﹐樞病則不能旋斡陰陽之气﹐故身體﹑髀﹑股﹑皆腫。﹝吳鶴臯﹞

附案

一子腹痛三年﹐發則喊叫不可耐﹐遇風則寒熱嘔吐﹐面靑脈弦。余診之曰﹕此風根也。方用桂枝﹑防風﹑柴胡﹑黃﹑白術﹑陳皮﹑半夏﹑白芍﹑甘艸﹑生薑﹐二劑平﹐四劑愈。﹝許宣治﹞

脾癉

有病口甘者﹐名曰脾癉。﹝《素問》﹞

口甘一證﹐《內經》謂之脾癉。此甘非甘美之甘﹐癉卽熱之謂也。人之飲食入胃﹐全賴脾眞以運之﹐命陽以腐之﹐譬猶造酒蒸釀者然。一有不和﹐則肥甘之疾頓發﹐五味精華﹐失其本來之眞味﹐則淫淫之甜味上泛不已也。胸脘必痞﹐口舌必膩﹐不饑不食之由﹐從此至矣。《內經》設一蘭艸湯﹐味辛足以散結﹐气淸足以化濁﹐除陳解郁﹐利水和營﹐爲奇方之祖也。暑濕之候﹐每兼是患﹐以此爲君﹐參以苦辛之勝﹐配合瀉心等法。胃虛谷少之人﹐亦有是證﹐當宗大半夏湯及六君法﹐遠甘益辛可也。○蘭艸卽佩蘭葉﹐俗名省頭艸。婦人插髻中以辟油膩之气﹐形似馬蘭而髙碩﹐气香味辛性涼﹐用以醒脾气﹑滌肥甘也。﹝《臨證指南》﹞

膽癉

有病口苦者﹐名曰膽癉。﹝《素問》﹞

膽爲中正之官﹐淸淨之腑﹐十一臟之所取決﹐咽爲之使﹐主藏而不瀉。今數謀慮而不決﹐則淸淨者濁而擾矣﹐故气上溢而爲口苦也。﹝《聖濟總錄》﹞

控睪

少腹控睪﹐引腰脊﹐上衝心﹐唾出淸水﹐及爲噦噫﹐甚則入心﹐善忘善悲。﹝《素問》﹞

小腸受寒﹐則少腹疼痛﹐控引睪丸﹐牽引腰脊﹐上衝於心﹐唾出淸水﹐及爲噦噫﹐甚則入心﹐善忘善悲﹐有如此者。﹝《內經拾遺》﹞

脫營

嘗貴後賤﹐𨿽不中邪﹐病從內生﹐名曰脫營。﹝《素問》﹞

失營一證﹐《經》謂先富後貧﹐先貴後賤﹐心志屈辱﹐神气不伸﹐而憂煎日切﹐奉養日廉﹐如有此患也。

夫營屬陰血﹐衛屬陽气﹐脈中脈外﹐乃往來之道路﹐故百骸得以榮養﹐經絡得以流通﹐又何至脫營失精﹐而病從內生哉﹖無如稟賦素虛﹐平日以酒爲漿﹐以妄爲常﹐以欲竭其精﹐以耗散其眞﹐而郁火相凝﹐隧痰停結﹐乃成是證。其患多生肩之上下﹐初起微腫﹐皮色不變﹐日久漸大﹐堅硬如石﹐半載一年﹐方生陰痛。或破爛紫斑﹐滲流血水﹔或泛如蓮﹐穢气燻蒸﹐气血衰敗﹐形容瘦削﹐未有不斃者矣。蓋肝主謀慮﹐心主血脈﹐腎主五液。

思慮多則傷肝﹔精神耗則傷心﹔精液少則傷腎。肝傷則筋不榮而腫﹔心傷則血不生而枯﹔腎傷則液不潤而澀。

漫腫無頭﹐發在關節﹐病𨿽在經﹐根實在髒。譬之樹木﹐根搖而枝葉已先萎矣。柰何醫家誤認流痰癰毒﹐藥進淸涼表散﹐愈耗陰血﹐是速其危也。不知流痰之發﹐堅而痛﹐痛而紅﹐紅而腫﹐腫而潰。在陰則平塌不紅﹑不腫﹑不痛﹐數日立斃。失營則堅久隱痛﹐皮色如故﹐數載乃亡。見證不同﹐治法各異。初起宜六味歸芍湯﹐救其根也﹔病久隱痛陰虧者﹐宜左歸生脈湯﹐補其元也﹔陽虧者﹐宜十全大補湯﹐培血气也。﹝《會心錄》﹞

失精

嘗富後貧﹐名曰失精。﹝《素問》﹞

富則膏粱﹐貧則藜藿。先丰後歉﹐髒液不生﹐名曰失精。﹝吳鶴臯﹞

洞

腎脈微緩爲洞。洞者﹐食不化﹐下嗌還出。﹝《靈樞》﹞

還與旋同﹐洞當作。《倉公傳》曰﹕風之狀﹐飲食下嗌輒後之。注謂後如廁也。﹝《內經拾遺》﹞

膈洞

太陰爲開﹐開折則倉廩無所輸﹐膈洞。﹝《靈樞》﹞

開屬太陰﹐主於脾也。輸﹐營運也﹔膈﹐塞也﹔洞者﹐食不化﹐下嗌還出也。﹝《類經》﹞

三焦約

小腹痛腫﹐不得小便﹐邪在三焦約。﹝《靈樞》﹞

三焦者﹐水谷之道路﹐气之所終始也。小腹痛腫﹐小便不利﹐此邪熱在三焦﹐約束而不得行耳。治當疏導三焦﹐分別淸濁。﹝《內經拾遺》﹞

唏

人之唏者﹐何气使然﹖此陰气盛而陽气虛﹐陰气疾而陽气徐﹐陰气盛而陽气絕﹐故爲唏。﹝《靈樞》﹞

唏﹐欷也。《釋義》云﹕悲泣气咽而抽息也。一云﹕泣餘聲。悲憂之气生於陰慘﹐故爲陰盛陽虛之候。﹝《類經》﹞

人之者﹐何气使然﹖胃不實﹐則諸脈虛。諸脈虛﹐則筋脈懈惰。筋脈懈惰﹐則行陰用力﹐气不能復﹐故爲。﹝《靈樞》﹞

卽戰之屬。因寒而戰者﹐謂之寒戰。其有戰不因寒者﹐由气虛耳。胃爲臟腑之海﹐胃不實﹐則諸脈虛﹐故爲戰。﹝《類經》﹞

太息

人之太息者﹐何气使然﹖憂思則心系急﹐心系急則气道約﹐約則不利﹐故太息以伸出之。補手少陰心主﹐足少陽畱之也。﹝《靈樞》﹞

此言人之所以太息而有刺之之法也。人之心皆有系﹐惟憂思則必系緊急﹐而气道約﹐約則出气不利﹐故太息以伸出之。當補手少陰心經﹑手厥陰心包經絡及足少陽膽經﹐皆畱其鍼以補之也。﹝馬元臺﹞

石瘕

石瘕何如﹖石瘕生於胞中﹐寒气客於子門﹐子門閉塞﹐气不得通﹐惡血當瀉不瀉﹐以畱止﹐日以益大﹐狀如懷子﹐月事不以時下﹐皆生於女子﹐可導而下。﹝《靈樞》﹞

膀胱爲津液之腑﹐气化則能出焉。寒气客於子門﹐則气塞而不通﹐血壅而不流﹐以畱止﹐結硬如石﹐是名石瘕。此先气病而後血病﹐故月事不來﹐可宣導而下出者也。﹝羅謙甫﹞

腸覃

腸覃何如﹖寒气客於腸外﹐與衛气相搏﹐气不得榮﹐因有所系﹐癖而內著﹐惡气乃起﹐肉乃生。其始生也﹐大如雞卵﹐稍以益大﹐至其成﹐如懷子之狀﹐久者離歲﹐按之則堅﹐推之則移﹐月事以時下﹐此其候也。﹝《靈樞》﹞

腸者﹐大腸也﹔覃者﹐延也。大腸以傳導爲事﹐肺之腑也。肺主衛﹐衛爲气﹐得炅則泄﹐得冷則凝。今寒气客於大腸﹐故衛气不榮﹐有所系止﹐而結瘕在內貼著﹐延久不已﹐是名腸覃。夫气散則淸﹐气聚則濁﹐結爲瘕聚﹐所以惡气乃起﹐肉乃生。小漸益大﹐而鼓其腹﹐狀如懷子。此气病而血未病﹐故月事不斷﹐應時而下﹐非胎娠也。﹝羅謙甫﹞

卷十三﹟女科原旨

月經

經義

天地溫和﹐則經水安靜。天寒地凍﹐則經水凝泣。天暑地熱﹐則經水沸溢。卒風暴起﹐則經水波湧而隴起。夫邪之入於脈也﹐寒則血凝泣﹐暑則气淖澤。虛邪因而入客﹐亦如經水之得風也。○月事不來者﹐胞脈閉也。

胞脈者﹐屬心而絡於胞中。今气上迫肺﹐心气不得下通﹐故月事不來也。﹝《素問》﹞

衝脈起於胞中﹐出於气街﹐前行於胸﹐後行於背﹐上出頏顙﹐滲灌諸陽﹐下入於足﹐注諸絡爲十二經脈之海。其出入皆少陰經以行﹐故爲血海。﹝《靈樞》﹞

總論

凡看婦人病﹐入門先問經期。﹝寇宗﹞

衝爲血海﹐諸經朝會。男子則運而行之﹐女子則停而止之。營運者﹐無積而不滿﹐動也﹔停止者﹐有積而能滿﹐靜也。不滿者﹐陽也﹐气也﹔能滿者﹐陰也﹐血也。故滿者以時而溢﹐謂之信。男子以气運﹐故陽气應日而舉﹔女子以血滿﹐故陰血應月而下。﹝《馮氏錦囊》﹞

任者妊也﹐屬陰脈之海﹐此人生養之始也。督者都也﹐屬陽脈之海﹐是人陽脈之都綱也。任脈主任一身之陰血。太衝屬陽明﹐爲血之海。故穀气盛﹐則血海滿﹐而月事以時下也。﹝程扶生﹞

飲食五味﹐養髓﹑骨﹑肉﹑血﹑肌膚﹑毛髮。男子爲陽﹐陽中有陰﹐陰數八﹐故一八而陽精升﹐二八而陽精溢。女子爲陰﹐陰中有陽﹐陽數七﹐故一七而陰血升﹐二七而陰血溢。皆飲食五味之實秀也。○女人天癸旣至﹐逾十年無男子合﹐則不調﹐未逾十年思男子合﹐亦不調﹐不調則舊血不出﹐新血誤行﹐或漬而入骨﹐或變而爲腫。後𨿽合而難子。合多則瀝枯虛人﹐產乳眾則血枯殺人。觀其精血﹐思過半矣。○雌鳥牝獸無天癸而成胎者﹐鳥獸精血往來尾間也。﹝《褚氏遺書》﹞

《經》云﹕女子二七天癸至。天癸者﹐陰精也。腎屬水﹐癸亦屬水﹐由先天之气蓄極而生﹐故謂陰精爲天癸。王冰以月事爲天癸者﹐非也。男女之精﹐皆可以天癸稱。今王注以女子之天癸爲血﹐則男子之天癸亦爲血耶﹖男女當交媾之時﹐各有其精。而行經之際﹐方有其血。未聞交媾時可以血言也。至云﹕精開裹血﹑血開裹精者﹐亦非。《靈樞》云兩神相搏﹐合而成形﹐常先身生﹐是謂精者﹐是也。但女子之精﹐以二七而至﹐而其月事﹐亦與此時同其候也。﹝馬元臺﹞

婦人之於血也﹐經水蓄而爲胞胎﹐則蓄者自蓄﹐生者自生。及其產育爲惡露﹐則去者自去﹐生者自生。其醞而爲乳﹐則無復下漏而爲月矣。失血爲妄逆﹐產乳爲常事﹐其去其生﹐則一同也。﹝滑伯仁﹞

女人之經﹐一月一行﹐其常也﹔或先或後﹐或通或塞﹐其病也。有行期只吐血﹑衄血﹐或眼耳出血者﹐是謂倒經﹔有三月一行者﹐是謂居經﹔有一年一行者﹐是謂避年﹔有一生不行而受胎者﹐是謂暗經﹔有受胎之後﹐月月行經﹐而產子者﹐是謂胎盛﹔有受胎數月﹐血忽大下﹐而胎不隕者﹐是謂漏胎。此𨿽以气血有餘不足而言﹐然亦異常矣。﹝李時珍﹞

經水者﹐陰血也。陰必從陽﹐故其色紅﹐稟火色也。血爲气之配﹐气熱則熱﹐气寒則寒﹐气升則升﹐气降則降﹐气凝則凝﹐气滯則滯﹐气淸則淸﹐气濁則濁。成塊者﹐气之凝也﹔將行而痛者﹐气之滯也﹔來後作痛者﹐气血俱虛也﹔色淡者﹐亦虛也﹔錯經妄行者﹐气之亂也﹔紫者﹐气之熱也﹔黑者﹐熱之甚也。人但見其紫黑作痛成塊者﹐率指爲風冷﹐而投溫熱之劑﹐禍不旋踵矣﹗或曰﹕黑﹐北方水色也﹐非冷而何﹖予曰﹕《經》曰亢則害﹐承乃制。熱甚者﹐必兼水化。所以熱則紫﹐甚則黑也。﹝《格致餘論》﹞

婦人經病﹐有月候不調者﹐有月候不通者。然不調不通中﹐有兼疼痛者﹐有兼發熱者﹐此分而四也。細詳之﹕不調中有趲前者﹐有退後者﹐趲前爲熱﹐退後爲虛也。不通中有血枯者﹐有血滯者﹐血滯宜破﹐血枯宜補也。疼痛中有常時作痛者﹐有經前經後作痛者﹐常時與經前爲血積﹐經後爲血虛也。發熱中有常時熱者﹐有經行發熱者﹐常時爲血虛有積﹐經行爲血虛有熱也。是四者之中﹐又分爲八矣。人之气血周流﹐忽有憂思忿怒﹐則鬱結不行。經前產後﹐忽遇飲冷形寒﹐則惡露不淨。此經候不調﹑不通﹑作痛﹑發熱所由作也。大抵气行則血行﹐气止則血止。故治血病﹐以行气爲先。熱則流通﹐寒則凝塞。故治血病﹐以熱藥爲佐。﹝方約之﹞

婦人之病﹐當以經血爲先。而血之所主﹐在古方書皆言心生血﹑肝藏血﹑脾統血。故凡傷心﹑傷脾﹑傷肝者﹐均能爲經脈之病。又曰﹕腎爲陰中之陰﹐腎主閉藏﹔肝爲陰中之陽﹐肝主疏泄。二髒俱有相火﹐其系上屬於心。故心火一動﹐則相火翕然從之﹐多致血不靜而妄行﹐此固一說。然相火動而妄行者有之﹐由火之盛也﹔若中气脫陷﹐及門戶不固而妄行者亦有之﹐此由脾腎之虛﹐不得盡言爲火也。再如气道逆而不行者有之﹐由肝之滯也﹔若精血敗而不行者亦有之﹐此由眞陰之枯竭﹐不得誤以爲滯也。是固心﹑脾﹑肝﹑腎四髒之病﹐而獨於肺臟多不言及﹐不知血之行與不行﹐無不由於气﹐故血脫者當益气﹐血滯者當調气。气主於肺﹐其義可知。

蓋其病之肇端﹐則或由思慮﹐或由鬱怒﹐或以積勞﹐或以六淫飲食﹐多起於心﹑肝﹑肺﹑脾四髒。及其甚也﹐則四髒相移﹐必歸脾腎。蓋陽分日虧﹐則飲食日減﹐而脾气胃气竭矣﹔陰分日虧﹐則精血日涸﹐而衝任腎气竭矣。故予曰﹕陽邪之至﹐害必歸陰﹔五臟之傷﹐窮必及腎。此源流之必然﹐卽治病之要著。﹝張景嶽﹞

調經莫先於去病。若潮熱則血愈耗﹐嘔咳則气上行﹐瀉則津傷於後﹐痛則積結於中。若血滯漬入骨髓﹐便爲骨蒸﹔積瘀與新血相搏﹐則爲疼痛﹔散於四肢﹐則麻木不仁﹔入於血室﹐則寒熱不定。若血水相並﹐脾胃虛弱﹐壅滯不通﹐變爲水腫。﹝李﹞

脾气化液而生血﹐卽水入於經﹐其血乃生之意。此營出中焦也﹐故曰生化之源。脾統血者﹐脾气化液入心而變爲血。故𨿽心之所主﹐亦賴脾气化生。此婦人經血不調﹐必審脾气化生之源﹐而健脾爲調經之要也。﹝武叔卿﹞

或問﹕論調經以滋水爲主﹐不須補血﹐何也﹖曰﹕夭者﹐天一之眞。癸者﹐壬癸之水。月者﹐水之精﹐以一月而盈﹐盈則昃。女人經水以時而下﹐故有子。不以時下﹐或過期﹐或不及﹐皆爲病。所以必須調經﹐調經必須滋水爲主。又問曰﹕同一紅色﹐非血而何﹖曰﹕人若有孕﹐則此水卽以養胎﹐而不月矣。生子﹐則此水卽化爲乳﹐亦不月矣。乳之色﹐白也﹐何謂血乎﹖論其至﹐則血亦水也﹐從乎火化而色赤﹔乳亦水也﹐從乎气化而色白。況至七七而天癸絕﹐其所絕者﹐天癸水也﹔其流行之血﹐不見其枯涸﹐而仍行於經脈皮膚間也。故不須四物補血﹐必以六味滋水。滋水可兼補血﹐補血兼不得滋水﹐何也﹖蓋血乃後天飲食入胃﹐遊溢精气而成。

若經水乃衝任所主。人身中有奇經八脈﹐衝任者奇經之二﹐爲經脈之海﹐上爲乳汁﹐下爲月水。女人獨稟此水以爲生生之原﹐與男子二八之精同气﹐俱從天一之源而來。衝任起於胞中﹐男子藏精﹐女子系胞﹐其間又恃一點命門之火爲之主宰。火旺則紅﹐火衰則淡﹐火太旺則紫﹐火太衰則白。所以滋水更當養火。甚則漧涸不通者﹐𨿽曰火盛﹐實由水虛。亦不宜以苦寒降火﹐只宜補水﹐從天一之源以養之﹐使滿則溢﹐萬無有毒藥可通之理。

此調經之法類如此。﹝趙養葵﹞

婦人屬陰﹐以血爲本﹐而有乳哺月經之耗﹐是以血病者多。夫月經者﹐津液血脈所成。苟營衛調和﹐經候自然應期。苟气血一忤﹐則或先或後﹐多寡不勻﹐或閉絕不行而百病生。必須分因而治﹕如眞水虧敗﹐陽火內熾﹐血海枯竭﹐經絕不通者﹐宜補養陰血﹐則經自行﹔如寒客胞門子戶﹐血泣不通﹐爲瘕之候者﹐宜散寒逐瘀﹐則經自行矣。但血乃气之配﹐其升降﹑寒熱﹑虛實﹐一從乎气。是以气熱則血熱而色紫﹔气寒則血寒而色凝﹔气升則血逆而上出﹔气陷則血隨而下崩。此調經莫先於養血﹐養血莫先於調气也。﹝汪石山﹞

婦人得陰柔之體﹐以血爲本。陰血如水之行地﹐陽气若風之旋天。故風行則動﹐陽暢則血調。此自然之理也。考古方耗气以調經﹐殊失其本。夫太衝者﹐气也。任脈者﹐血也。气升則升﹐气降則降﹐血隨气行。若獨耗其气﹐血無所施﹐正气旣虛﹐邪气必勝﹐而百病生焉。經安調乎﹖況心生血﹐脾統血﹐養其心則血生﹐實其脾則血足。气勝則血行﹐安可獨耗其气﹖此調經之至論也。﹝羅赤誠﹞

女科首重調經。經﹐常也。如潮之有信﹐如月之盈虧﹐不愆其期﹐故曰經水﹐又曰月信。《內經》云﹕太衝脈盛﹐月事以時下。景嶽雲﹕衝爲五臟六腑之海﹐臟腑之血﹐皆歸衝脈。可見衝脈爲月經之本也。然血气之化﹐由於水谷﹐水谷盛則血气亦盛﹐水谷衰則血气亦衰。可見衝脈之血﹐又總由陽明水谷所化﹐而陽明胃气﹐又爲衝脈之本也。《經》曰﹕二陽之病發心脾﹐有不得隱曲﹐女子不月。此𨿽言病發心脾﹐而實重在胃气。因心爲胃之母﹐胃爲脾之腑也。《經》又曰﹕有病胸脇支滿者﹐妨於食﹐病至則先聞腥臊臭﹐出淸液﹐先唾血﹐四肢淸﹐目眩﹐時時前後血﹐病名血枯。此得之年少時有所大脫血﹐若醉入房中﹐气竭肝傷﹐故月事衰少不來也。此段經文﹐全重在「气竭肝傷」四字﹐爲通節之綱旨。《金匱》言調經之法甚詳﹐後世如王節齋﹑薛立齋諸賢﹐論證透徹﹐用方精切﹐俱可以爲程序。今觀葉案﹐奇經八脈﹐固屬扼要﹐其次最重調肝。因女子以肝爲先天﹐陰性凝結﹐易於拂郁﹐郁則气滯﹐而血亦滯。木病必妨土﹐故次重脾胃。余則血虛者養之﹐血熱者涼之﹐血瘀者通之﹐气滯者疏之﹐气弱者補之。誠女科之明鑑。﹝《臨證指南》﹞

經期不調

經行每月一至﹐如潮之信。若每月旣至﹐或三日﹐或四﹑五日卽應止。而復淋漓不斷者﹐非衝任气虛﹐不能約束﹐爲內傷不足﹔卽勞傷气血﹐邪客胞門﹐爲外感有餘。當參以人之彊弱也。○婦人有因病而後致經不調者﹐有因經不調而後生病者。如因病而後經不調﹐當先治病﹐病去則經自調﹔若因經不調而後生病﹐當先調經﹐經調則病自除。﹝蕭愼齋﹞

經以月至﹐常也。其來過與不及﹐皆謂之病。若營血虧損﹐不能滋養百骸﹐則發落面黃﹐羸瘦燥熱。燥气盛則金受邪﹐金受邪則爲咳嗽﹑爲肺癰﹑爲肺痿必矣。但助胃壯气﹐則營血生﹐而經自行。若果因气逆﹐經閉不行﹐當用行气破血之劑。﹝初虞世﹞

丹溪曰﹕先期而至者﹐血熱也﹔後期而至者﹐血虛也。竊謂先期而至﹐有因脾經血燥者﹔有因脾經郁滯者﹔有因肝經怒火者﹔有因血分有熱者﹔有因勞役動火者。過期而至﹐有因脾經血虛者﹔有因肝經血少者﹔有因气虛血弱者。主治之法﹕脾經血燥者﹐加味逍遙散﹔脾經郁滯者﹐加味歸脾湯﹔肝經怒火者﹐加味小柴胡湯﹔血分有熱者﹐加味四物湯﹔勞役動火者﹐補中益气湯。其過期而至﹐若脾經血虛者﹐人參養營湯﹔肝經血少者﹐六味地黃丸﹔气虛血弱者﹐八珍湯。蓋血生於脾﹐故云脾統血。凡血病當用苦甘之劑﹐以助其陽气而生陰血也。

﹝薛立齋﹞

先期而至﹐𨿽曰有火﹐若虛而挾火﹐則所重在虛﹐當以養營安血爲主。然亦有無火而先期者﹐則或補中气﹐或固命門﹐皆不宜過用寒涼也。後期而至﹐本屬血虛﹐然亦有血熱者﹐不得不爲淸補﹔有血逆者﹐不得不爲疏利。總之﹐調經之法﹐但欲得其和平﹐在詳察其脈證耳。若形气脈气俱有餘﹐方可用淸﹑用利。然虛者多﹐實者少。故調經之要﹐貴在補脾胃以資血之源﹐養腎气以安血之室。知斯二者﹐則盡善矣。○經早者當以每月大槪論﹐血熱者當以通身藏象論。勿以素多不調﹐而偶見先期者爲早﹔勿以脈證無火﹐而單見經早者爲熱。○若一月二﹑三至﹐或半月﹑旬日而至者﹐此血气敗亂之證﹐當因其寒熱而調治之﹐不得以經早者業論。﹝張景嶽﹞

經期不通

婦人經水不利下﹐抵當湯主之。○婦人經水閉不利﹐髒堅癖不止﹐中有幹血﹐下白物﹐礬石丸主之。﹝《金匱》﹞

婦人經水不利下﹐言經行不通利快暢下也。乃婦人恆有之病﹐不過活瘀導气﹐調和衝任﹐足以愈之。今曰抵當湯主之。夫抵當重劑﹐文內並無少腹結痛﹑大便黑﹑小便利﹑發狂﹑善忘﹑寒熱等證﹐恐藥重病輕﹐必有殘缺錯簡﹐讀者審之。○髒﹐陰內也﹐不止不去也。經水閉而不通﹐瘀宿血也。陰中堅塊不去﹐血幹凝也。下白物﹐化血成帶也。用礬石丸坐藥治之。此方治下白物﹐若從濕化者可也﹐恐未能攻堅癖﹑幹血也。﹝《醫宗金鑑》﹞

婦人經閉不行﹐有因脾胃久虛﹐形體羸弱﹐气血俱衰﹐以致經水斷絕者﹔有因勞心過度﹐心火上行﹐不得下通胞脈﹐是以月事不來者﹔有因中消﹐胃熱善饑﹐肌肉消瘦﹐津液不升﹐血海枯竭﹐名曰血枯經絕者﹔有因冷客胞門﹐血寒凝泣而不下者﹔有因軀肥﹐脂滿痰多﹐占住血海地位﹐閉塞而不行者﹔有因挾寒挾熱﹐而污血凝滯不行者﹔有因食與濕痰﹐塡塞太陰﹐而經閉作痛者。寒﹑熱﹑虛﹑實﹐迥然不同﹐總不能遁乎脈之遲﹑數﹑有力﹑無力間也。○血枯經閉者﹐指腸胃血少枯燥而言﹐故東垣分三焦論治。蓋上焦﹐心主血也﹐勞心過度﹐陰血隨耗﹐而無以藏之於肝﹐由是血海枯矣。中焦﹐胃爲气血之海﹐胃液不足﹐則穀气不輸。夫血者﹐水谷之精气﹐調和於五臟﹐灑陳於六腑者也。若化源旣絕於中﹐經血自竭於下矣。下焦﹐大腸主津﹐小腸主液﹐若二經津液不足﹐則二便尙然燥澀﹐何能經水營運不竭乎﹖明乎此﹐則以脈診而分上﹑中﹑下所因以調之﹐久則望其轉枯爲澤﹐經自流通矣。﹝《馮氏錦囊》﹞

血枯之與血隔﹐本自不同。蓋隔者﹐阻隔也﹔枯者﹐枯竭也。阻隔者﹐因邪气之隔滯﹐血有所逆也﹔枯竭者﹐因衝任之虧敗﹐源斷其流也。凡婦女病損至旬月半載之後﹐則未有不經閉者﹐正因陰竭﹐所以血枯。枯之爲義﹐無血而然。欲其不枯﹐無如養營。欲以通之﹐無如充之。但使雪消則春水自來﹐血盈則經脈自至。源泉混混﹐孰能阻之﹖柰何今之爲治者﹐不論有滯﹑無滯﹐多兼開導﹐甚則專以通利爲事﹐豈知血滯者可通﹐血枯者不可通也。血旣枯矣﹐而復通之﹐則枯者愈枯﹐其與搾漧汁者何異﹖爲不知「枯」字之義耳。﹝張景嶽﹞

血滯﹑血枯﹐不越虛﹑熱﹑痰﹑气四證而已。血滯亦有虛熱﹐血枯亦有虛熱。故滯者不宜過於宣通﹐通後又須養血益陰﹐使津血流通﹔血枯亦不可峻行補益﹐恐本主無力﹐而辛熱之劑反燥精血矣。﹝葉以濟﹞

婦人女子﹐經脈不行﹐有因脾胃損傷而致者﹐不可便認作經閉蓄血。輕用通經破血之藥﹐須審其脾胃何如。﹝王節齋﹞

室女經閉﹐非先天稟弱﹐血气未充﹐卽是欲男子不得﹐所願不遂﹐思慮傷心﹐抑鬱傷肝﹐以致月閉成病。

故凡寡婦﹑女尼﹐犯經閉者﹐與此同法。○經閉有寒熱。《金匱》主於風冷積寒﹐東垣﹑潔古主於火熱實結﹐是皆指有餘之病也。但寒﹑熱二證﹐宜分內傷﹑外感處治。如心火不降﹐而三焦熱結﹐是血衰火旺﹐陰不配陽﹐故心气不通﹐熱結三焦﹐而經閉不行﹐當益陰滋水﹐以培化源。如積冷血寒﹐凝結胞門﹐而血泣不下﹐是風冷客邪﹐乘虛襲入﹐宜溫經散寒﹐導血下行﹐後用養營之劑爲當。﹝蕭愼齋﹞

人生以血气爲本﹐人病未有不先傷气血者。若室女童男﹐積想過度﹐多致勞損。男子則神色消散﹐女子則月水先閉。蓋憂愁思慮﹐則心傷而血竭。且心病則不能養脾﹐故不嗜食﹔脾虛則金虧﹐故發嗽﹔腎水絕則木气不榮﹐而四肢幹痿﹐故多怒。不可用靑蒿﹑虻虫等涼血行血﹐宜柏子仁丸﹑澤蘭湯﹐益陰血以制虛火也。﹝寇宗﹞

夫經水﹐陰血也﹐屬衝﹑任二脈。其爲患﹐有因脾胃虛﹐不能生血而不行者﹐調而補之﹔有因郁傷脾﹐血耗而不行者﹐解而補之﹔有因胃火﹐血灼而不行者﹐淸而補之﹔有因勞傷﹐心血少而不行者﹐靜而補之﹔有因怒傷肝﹐血澀而不行者﹐和而補之。有因腎水虧﹐不能生血而閉者﹐補脾肺﹔有因肺气虛﹐不能行血而閉者﹐補脾胃。﹝薛立齋﹞

辧血色

凡血色有辧﹐固可以察虛實﹐亦可以察寒熱。若色濃而多者﹐血之盛也﹔色淡而少者﹐血之衰也。此固大槪之易知也。至於紫黑之辧﹐有如冰炭﹐而人多不解﹐但見紫色﹐不分虛實﹐便謂熱甚。不知紫赤鮮紅﹐濃而成片者﹐是皆新血妄行﹐多由熱也﹔若紫而兼黑﹐或散或薄﹐沈黑色敗者﹐多以眞气內損﹐必屬虛寒。或如屋漏水﹐或如腐敗之宿血﹐是皆紫黑之變象也。此肝脾大損﹐陽气大陷﹐當用甘溫﹐如理陰煎﹑理中湯﹑歸脾湯﹑補中湯之類﹐則陷者舉﹐脫者固﹐元气漸復﹐病無不愈。若盡以紫色作熱證﹐則無不隨藥而斃矣。﹝張景嶽﹞

天癸過期

婦人天癸過期﹐而經猶行者﹐其故有三﹕一主於有餘﹐一主於邪傷﹐一主於敗血。敗血卽屬崩漏﹐當以稟賦彊弱參之。﹝蕭愼齊﹞

婦人年過五十而經行不止者﹐作敗血論。﹝李時珍﹞

婦人四旬外﹐經期將斷之年﹐多有漸見阻隔﹐經期不至者﹐此際最宜防察。若果气血和平﹐素無他疾﹐此固漸止而然﹐無足慮也。若素多憂鬱不調之患﹐而見此過期阻隔﹐便有崩決之兆。若隔之淺者﹐其崩尙輕﹔隔之久者﹐其崩必甚。

當預服藥調之﹐否則患滋大也。﹝張景嶽﹞

脈候

凡血气壯盛﹐經絡遏閉﹐其脈滑實。外風冷傷﹐經絡凝澀﹐其脈浮澀。形體憔悴﹐經絡涸竭﹐其脈虛弱。﹝楊仁齋﹞

選案

有婦人生女﹐年十五來診。言十四時﹐經水自下﹐今經反斷﹐何也﹖師曰﹕必夫人年十四時﹐亦經水下﹐所以斷。此爲避年﹐後當自下。此眞气怯﹐稟賦素弱而然﹐宜固眞气﹐使水升火降﹐則五臟調和﹐經脈自通。﹝王叔和﹞

一婦病瘧﹐食少﹐經期不行﹐診兩手無脈﹐時值寒月﹐擬作虛寒治之﹐與四物湯加附子﹑吳萸。復診﹐見其起居如常。驚曰﹕誤矣﹗經不行者﹐非無血也﹐乃痰礙而不行﹔無脈者﹐非血衰也﹐乃積痰生熱﹐結伏而脈不見爾。易作實熱治之﹐用三花神佑丸﹐脈出經通而愈。﹝朱丹溪﹞

一婦﹐經行必先瀉二﹑三日﹐診其脈﹐皆濡弱﹐此脾虛也。脾主血屬濕。經水將動﹐脾血先已流注血海﹐然後下流爲經。脾虛不能營運其濕﹐以參苓白術散服之。月餘﹐經行不瀉矣。﹝汪石山﹞

楊季登女﹐經閉年餘﹐發熱少食﹐肌削多汗﹐而成勞怯。醫見汗多﹐誤爲虛也﹐投以參﹑術﹐其血愈錮。

診時﹐見汗出如蒸籠气水。謂曰﹕此證可療處﹐全在有汗。蓋經血內閉﹐止有從皮毛間透出一路﹐以汗亦血也。

設無汗而不流﹐則皮毛漧槁而死矣。宜用極苦之藥﹐以斂其血入內而下通於衝脈﹐則熱退經行﹐而汗自止﹐非補藥所能效也。於是以龍薈丸﹐日進三次﹐月餘﹐經血略至﹐汗熱稍輕﹐姑減前丸﹐只日進一次。又一月﹐經血大行﹐淋漓五日﹐而諸證全瘳矣。﹝諭嘉言﹞

卷十三﹟女科原旨

求嗣

經義

女子二七而天癸至﹐任脈通﹐太衝脈盛﹐月事以時下﹐故有子。○七七任脈虛﹐太衝脈衰少﹐天癸竭﹐地道不通﹐故形壞而無子也。○丈夫二八腎气盛﹐天癸至﹐精气溢瀉﹐陰陽和﹐故能有子。○八八則五臟皆衰﹐筋骨懈墮﹐天癸盡矣﹐故發鬢白﹐身體重﹐行步不正﹐而無子耳。帝曰﹕有其年已老﹐而有子者﹐何也﹖岐伯曰﹕此其天壽過度﹐气脈常通﹐而腎气有餘也。﹝《素問》﹞

總論

種子之道有四﹕一曰擇地。地者﹐母血是也。二曰養種。種者﹐父精是也。三曰乘時。時者﹐精血交感之會合是也。四曰投虛。虛者﹐去舊生新之初是也。﹝王宇泰﹞

人生子嗣﹐𨿽曰天命﹐豈盡非人事哉﹗有男不能生子者﹐有女不能生子者。男不能生子者有六病﹐女不能生子者有十病。六病維何﹖一精寒﹐二气衰﹐三精少﹐四痰多﹐五相火盛﹐六气郁。精寒者﹐𨿽射入子宮﹐女子胎胞不納﹐故隨受而隨墮矣。气衰者﹐則不能久戰﹐男精已泄﹐女精未交﹐何能生物﹖精少者﹐𨿽能射入﹐而精衰薄﹐故隨入而隨出矣。痰多者﹐濕多也。濕多則精不純。相火盛者﹐過於久戰﹐女精已過﹐男精未施﹐及男精施﹐而女興已寢。气郁者﹐肝气抑塞﹐則懷抱憂愁﹐何能種玉藍田﹑毓麟蘭室﹖故精寒者溫其火﹐气衰者補其气﹐痰多者消其痰﹐火盛者補其水﹐精少者益其精﹐气郁者舒其气﹐則男子無子者可以有子﹐不可徒補其相火也。十病維何﹖一胎胞冷﹐二脾胃寒﹐三帶脈急﹐四肝气郁﹐五痰气盛﹐六相火旺﹐七腎水衰﹐八督任病﹐九膀胱气化不行﹐十气血虛而不能攝。胎胞之脈﹐所以受物者也。暖則生物﹐冷則殺物﹐縱男精射入﹐安能茹之而不吐乎﹖脾胃虛寒者﹐則帶脈必然無力﹐精卽射入﹐胎胞安能勝任乎﹖帶脈宜弛不宜急﹐帶脈急者﹐由於腰臍之不利也。腰臍不利﹐則胎胞無力﹐安能載物乎﹖肝气郁者﹐則心境不舒﹐何能爲歡於牀﹖第痰气盛者﹐婦必肥﹐身肥則下體胖﹐子宮縮入﹐難以受精。相火旺者﹐則過於焚燒﹐焦漧之地﹐苦艸木之難生。腎水衰者﹐則子宮燥涸﹐禾苗無雨露之滋﹐終成萎黃之嘆。任﹑督之間﹐則倘有疝瘕之疾﹐則精不能施﹐因外有所障也。

膀胱與胎胞相近﹐倘气化不行﹐則水濕之气必滲入胎胞﹐而不能受孕矣。女子懷胎﹐必气血足而後能養。气虛則陽衰﹐血虛則陰衰﹐气血雙虛﹐則胎胞下墜﹐不能升舉﹐小產所不能免矣。故胎胞冷者溫之﹐脾胃寒者暖之﹐帶脈急者緩之﹐肝气郁者開之﹐痰气盛者消之﹐相火旺者平之﹐腎水衰者補之﹐任﹑督病者除之﹐膀胱气化不行者助其气化﹐气血虛而不能攝胎者益其气血﹐則女之無子者亦可以有子﹐不可徒治其胎胞也。﹝陳士鐸﹞

天地生物﹐必有之時﹔萬物化生﹐必有樂育之候。貓犬至微將受娠也﹐其雌必狂呼而奔跳﹐以樂育之气﹐觸之不能自止耳﹗凡婦人經行﹐必有一日之候﹐於一時之間﹐气蒸而熱﹐昏而悶﹐有欲交接不可忍之狀﹐此的候也。逆而取之則成丹﹐順而施之則成胎矣。○聚精之道﹕一曰寡欲﹐二曰節勞﹐三曰息怒﹐四曰戒酒﹐五曰愼味。腎爲精之府﹐凡男女交接﹐必擾其腎﹐腎動則精隨之而流﹐外𨿽不泄﹐精已離宮﹐未能堅忍者﹐必有眞精數點﹐隨陽痿而溢出﹐此其驗也﹐故貴乎寡欲。精成於血﹐不獨房室之交損吾之精﹐凡日用損血之事﹐皆當深戒﹕如目勞於視﹐則血以視耗﹔耳勞於聽﹐則血以聽耗﹔心勞於思﹐則血以思耗。隨事節之﹐則血得其養矣﹐故貴乎節勞。主閉藏者腎也﹐司疏泄者肝也﹐二髒皆有相火﹐其系上屬於心。心﹐君火也。怒則傷肝而相火動﹐動則疏泄用事﹐閉藏不得其職﹐𨿽不交合﹐而精亦暗流潛耗矣﹐故貴乎息怒。人身之血﹐各歸其捨則常凝。酒能動血﹐凡人飲酒則面赤﹐是擾其血也。血气旣衰之人﹐數月無房事﹐精始濃而可用。使一夜大醉﹐精隨薄矣﹐故宜戒酒。《經》云﹕精不足﹐補以味。濃濃之味﹐不能生精﹐惟恬淡者能補精耳。萬物皆有眞味﹐不論腥素﹐淡煮得法﹐自有一段沖和恬淡之气﹐益人腸胃。《洪範》論味曰﹕稼穡作甘。世惟五穀得味之正﹐最能養精。如煮粥飯中﹐有濃汁滚作一團者﹐此米之精液所聚﹐最能生精﹐故宜愼味。﹝袁了凡﹞

婦人無子者﹐衝任脈中伏熱也。其原由於眞陰不足﹐陰不足則陽勝而生內熱矣。內熱則營血枯﹐故不孕。

益陰除熱﹐則血旺易孕矣。○肥盛婦人﹐不能受孕者﹐以其身中脂膜滿溢﹐濕痰閉塞子宮﹐而至經事不行﹐可用導痰湯治之。瘦怯婦人﹐不能受孕者﹐以其子宮無血﹐精气不聚故也﹐可用四物湯養陰血之藥。﹝朱丹溪﹞

地之气本重﹐然得天气以包舉之﹐則生機不息。若重陰沍寒之區﹐天日之光不顯﹐則物生實罕。人之體中﹐肌肉丰盛﹐乃血之榮旺﹐極爲美事。但血旺易至气衰﹐久而彌覺其偏也。夫气與血﹐兩相維附﹐何以偏衰﹑偏旺耶﹖蓋气爲主則血流﹐血爲主則气反不流﹐非眞气之衰也﹐气不流有似乎衰耳。故一切補气之藥﹐皆不可用﹐而耗气之藥﹐反有可施。緣气得補則愈錮﹐不若耗之﹐以助其流動之勢﹐久之血仍歸其統握中耳。湖陽公主﹐體肥難產﹐禦醫進瘦胎方﹐而產得順利。蓋肥滿之軀﹐胎處其中﹐全無空隙﹐以故傷胎之藥﹐止能耗其外之血肉﹐而不能耗其內之眞元。此用藥之妙也。﹝諭嘉言﹞

女子血海虛寒而不孕者﹐𨿽宜用暖藥﹐亦有陰虛火旺不能攝受精血者﹐又不可純用辛溫矣。﹝繆仲淳﹞

種子之方﹐本無定軌﹐因人而施﹐各有所宜。故凡寒者宜溫﹐熱者宜涼﹐滑者宜澀﹐虛者宜補﹐去其所偏﹐則陰陽和而生化著矣。今人不知此理﹐但知傳方﹐豈宜於彼者﹐亦宜於此耶﹖卽或偶中﹐而不論宜否﹐徧傳其神﹐竟相制服﹐豈知張冠李戴乎﹖﹝張景嶽﹞

脈候

人身气血﹐各有虛﹑實﹑寒﹑熱之異﹐惟察脈可知。脈不宜太過而數﹐數則爲熱。不宜不及而遲﹐遲則爲寒。不宜太有力而實﹐實者正气虛而火邪乘之﹐所以實也。不宜太無力而虛﹐虛者气血虛也。又有女子﹐气多血少﹐寒熱不調﹐月水違期﹐皆當診脈﹐以活法治之。務使夫婦之脈和平﹐交合有期﹐自能生子。﹝陳楚良﹞

選案

建平王﹐妃姬等皆麗﹐而無子。擇良家未笄女子入禦﹐又無子。問曰﹕求男有道乎﹖澄對曰﹕合男女﹐必當其年。男𨿽十六而精通﹐必三十而娶﹔女𨿽十四而天癸至﹐必二十而嫁。皆欲陰陽完實而後交合﹐則交而孕﹐孕而育﹐育而爲子﹐堅壯彊壽。今未笄之女﹐天癸始至﹐已近男色﹐陰气早泄﹐未完而傷﹐未實而動﹐是以交而不孕﹐孕而不育﹐育而子脆不壽。此王之所以無子也。然婦人有所產皆女者﹐有所產皆男者﹐大王誠能訪求多男婦人﹐有男之道也。王曰﹕善。未再期﹐生六男。﹝《褚氏遺書》﹞

卷十三﹟女科原旨

帶下

經義

任脈爲病﹐男子外結七疝﹐女子帶下瘕聚。﹝《難經》﹞

論證

婦人年五十﹐所病下利﹐數十日不止﹐幕卽發熱﹐少腹裏急﹐腹滿﹐手掌煩熱﹐唇口漧燥﹐何也﹖師曰﹕此病屬帶下。何以故﹖曾經半產﹐瘀血在少腹不去。何以知之﹖其證唇口漧燥﹐故知之。當以溫經湯主之。﹝《金匱》﹞

按﹕所病下利之「利」字﹐當是「血」字﹐文義始屬﹐當攺之。﹝《醫宗金鑑》﹞

帶下有五﹐多因經行產後﹐風入胞門﹐傳於臟腑所致。傷厥陰肝經﹐色如靑泥﹔傷少陰心經﹐色如紅津﹔傷太陰肺經﹐形如白涕﹔傷太陰脾經﹐黃如爛瓜﹔傷少陰腎經﹐黑如血。﹝《婦人良方》﹞

衝﹑任﹑督三脈﹐同起而異行﹐一源而三歧﹐皆絡於帶脈﹐統於纂戶﹐循陰器﹐行廷孔﹑溺孔上端。因他經遺熱於帶脈之間﹐客熱抑鬱﹐血積不流﹐從金之化而爲白﹐隨溲而下﹐是爲白帶。多不痛﹐或有痛者。《經》曰﹕少腹冤熱而痛﹐溲出白液﹐冤者﹐屈滯也。病非本經﹐爲他經冤郁而成。若赤白痢﹐不可曲分寒熱﹐止可分新舊而治之。譬如癰癤﹐始見赤血﹐次潰白膿﹐又豈爲寒者哉﹖痢是熱傳大腸下廣腸﹐帶是熱傳小腸入脬經。

二證皆可同濕熱治法。﹝張子和﹞

帶下由於任脈濕熱郁甚﹐津液溢而爲病。如以火煉金﹐熱甚反兼水化﹐又如六月熱極﹐物反出液而濕潤﹐林木流津。故肝熱則出淚﹐心熱則出汗﹐脾熱則出涎﹐肺熱則出涕﹐腎熱則出唾﹐猶煎湯熱甚則沸溢。俗醫治帶﹐用辛熱藥﹐微者或令鬱結暫開﹐重者反加病劇﹐莫若以辛苦寒藥按法治之。﹝劉河間﹞

帶下者﹐營衛滯气所成也。皆因喜怒憂思﹐產育房勞﹐傷其營衛﹐或挾有濕熱﹐使濁气滲入膀胱﹐故穢白之物﹐如涕下流﹐面色無光﹐腰腿酸痛﹐精神短少。世俗徒知虛寒﹐不知濕熱﹐反用溫補﹐偏助心火﹐心火旣盛﹐陰血漸爍。譬之豬膏﹐烹之則融﹐冷之則凝。濕淫不淸﹐則爲白帶。若熱气燻蒸﹐則爲腥腐之气。法當淸上實下﹐理脾養血﹐而濕熱自解。﹝羅赤誠﹞

帶下者﹐由濕痰流注於帶脈而下濁液﹐故曰帶下。婦女多有之。赤者屬熱﹐兼虛兼火治之﹔白者屬濕﹐兼虛兼痰治之。年久不止﹐補脾腎兼升提治之。大抵瘦人多火﹐肥人多痰﹐最要分辧。白帶﹑白濁﹑白淫三種﹐三者相似﹐而迥然各別。白帶者﹐時常流出淸冷稠粘﹐此下元虛損也﹔白濁者﹐隨小便而來﹐混濁如泔﹐此胃中濁气滲入膀胱也﹔白淫者﹐常在小便之後﹐來亦不多﹐此男精不攝﹐滑而自出也。﹝《臨證指南》﹞

帶由精竅而出﹐如男子夢遺之相同。而淫濁則在溺竅﹐乃濕熱由膀胱而下﹐不可不辧。○淫濁與帶下之不同者﹐蓋白帶出於胞宮﹐精之餘也﹔淫濁出於膀胱﹐水之濁也。𨿽膀胱與腎爲表裏﹐故帶濁之源﹐無非皆出於陰分。然帶由脾腎之虛滑者多﹐淫濁由膀胱之濕熱者多。此其所以有辧也。﹝張景嶽﹞

論治

女子下赤白而不甚稠﹐曰白淫﹐與男子白濁同系於相火﹐如龍雷之擾﹐而不澄淸也。屬足少陰﹑太陰﹐治當淸補。如有滑白稠粘者﹐謂之帶下﹐屬手厥陰﹑少陽。如男子自遺之精﹐原乎心包﹐系乎脊膂﹐絡淫帶脈﹐通於任脈﹐下抵湧泉﹐上至泥丸﹐治宜血肉之劑以培之。時人泥於常套﹐作流痰治﹐以牡蠣﹑龍骨﹑地楡之類澀之﹐和以四物﹐加以升提。殊不知根本損傷﹐以致腐敗而下。彼塞滯不淸之物﹐則益加其滯﹐升提不正之气﹐則愈增加其郁。惟以六龍固本丸﹑十六味保元湯主之。證屬於虛﹐則當補養。其他稱濕﹑稱痰﹐俗謂髒冷。又云白屬气﹐赤屬血。皆泛而不切之言。﹝吳梅坡﹞

婦人憂思鬱怒﹐損傷心脾﹐肝火時發﹐血不歸經﹐所以多患帶疾。蓋肝郁則脾傷﹐脾傷則气陷﹐是脾精不守﹐不能輸爲營血﹐而下白滑之物﹐皆由肝木郁於土中使然。法當開提肝气﹐補助脾元。蓋以白帶多屬气虛﹐故補气健脾﹐爲治法之要領也。若下如米泔而臭穢者﹐此濕熱勝也。亦有脾胃气虛﹐不能制水﹐而濕痰下墜者﹐宜二術﹑黃柏﹑茯苓﹑車前爲主﹐佐以升提。若下如雞子淸者﹐此脾胃虛極也。色必不華﹐足脛必浮﹐腰腿必酸﹐宜五味子﹑八味丸﹐間用調脾養心﹐如歸脾之類。

若陰虛有火者﹐宜六味丸加五味﹑菟絲﹑車前﹑黃柏。叔和云﹕崩中日久爲白帶﹐漏下多時骨髓枯。蓋言崩久气血虛脫耳。此證𨿽有气﹑血﹑寒﹑熱之分﹐總屬气虛下陷之故。﹝繆仲淳﹞

人身帶脈﹐統攝一身無形之水。下焦腎气虛損﹐帶脈漏下﹐白爲气虛﹐赤爲有火﹐治當補腎爲主。脾虛者﹐六君子湯加升麻﹔气虛者﹐補中益气湯﹔肝虛者﹐逍遙散兼六味丸。﹝趙養葵﹞

帶脈總束諸脈﹐如人束帶而前垂也。婦人多鬱怒傷肝﹐肝乘脾﹐土傷生濕﹐濕生熱﹐熱則流通﹐故滑濁之物滲入膀胱﹐從小便而出也。古人作濕寒治﹐用辛溫藥。丹溪作濕熱治﹐用苦寒藥。夫苦寒正治也﹐辛溫從治也。如濕熱怫郁於內﹐腹痛帶下﹐非辛溫從治﹐能開散之乎﹖若少腹不痛﹐止下帶者﹐𨿽有濕熱﹐而气不鬱結﹐則用苦寒治之爲當也。﹝方約之﹞

帶證﹐由外邪風冷濕熱﹑內傷瘀血濕痰﹐皆有餘之病。若東垣以血海將枯﹐津液復亡﹐是原其病在血虛也。仲淳以脾精不守﹐元气下陷﹐是原其病在气虛也。養葵更推原帶脈爲病﹐下焦腎气虛損所致﹐尢爲探本之要。此吳梅坡以十六味保元湯﹑六龍固本丸治帶證﹐蓋有自來矣。﹝蕭愼齋﹞

婦人濁帶﹐其因有六﹕一心旌動搖﹐心火不靜而帶下者﹐當淸火﹐宜朱砂安神丸﹑淸心蓮子飲。若無邪火﹐但心虛而帶下者﹐宜祕元煎﹑人參丸﹑茯菟丸。一欲事過度﹐滑泄不固而帶下者﹐宜祕元煎﹑苓術菟絲丸﹑濟生固精丸。一人事不暢﹐精道逆而爲濁爲帶者﹐初宜威喜丸﹐久宜固陰煎。一濕熱下流﹐而爲濁帶﹐脈數﹐色赤﹐煩渴多熱者﹐宜保陰煎﹑加味逍遙散。若熱甚兼淋而赤者﹐宜龍膽瀉肝湯。一元气虛而帶下者﹐宜壽脾煎﹑七福飲﹑十全大補湯。若陽气虛寒﹐脈微澀﹐腹痛多寒者﹐宜加姜﹑附。一脾腎气虛下陷而帶下者﹐宜歸脾湯﹑補中益气湯。﹝張景嶽﹞

選案

一婦經多帶下者﹐日輕夜重﹐泄瀉無時﹐擬屬下多亡陰﹐治用血藥﹐益甚﹐始悟此病﹐合陽生陰長之治。

夫經多帶下﹐又兼泄瀉﹐皆由陽虛下陷。蓋日則陽旺﹐而得健運之職﹐故輕﹔夜則陰旺﹐而陽不得其職﹐故重。

易以參﹑術助陽﹐服之而效。﹝繆仲淳﹞

一女七歲下白﹐其母疑焉。夜臥因以帛墊身﹐始知其故。予曰﹕女子二七任脈通。今任脈未通﹐帶脈未成﹐何以得此﹖是必脾虛有濕而然。方用白術﹑茯苓﹑山藥﹑苡仁﹑扁豆﹑芡實﹑白芍﹑甘艸﹑陳皮爲末﹐服之而止。嫁後一產而脫﹐體气早虧之過也。﹝許宣治﹞

卷十三﹟女科原旨

崩漏

經義

悲哀太甚﹐則胞絡絕﹐陽气內動﹐發爲心下崩﹐數溲血也。﹝《素問》﹞

論證

崩如山冢崩﹐言其血之橫決莫制也﹔漏如漏卮難塞﹐言其血之漫無關防也。原其致病之由﹕有因衝任不能攝血者﹔有因肝不藏血者﹔有因脾不統血者﹔有因熱在下焦﹐迫血妄行者﹔有因元气大虛﹐不能收斂其血者﹔又有瘀血內阻﹐新血不能歸經而下者。﹝《臨證指南》﹞

崩漏有虛﹑有實﹑有寒﹑有熱。虛者主於血虛﹑气虛﹑陰虛﹑陽虛。實者主於污瘀惡血﹑痰涎郁滯。虛則爲寒﹑爲冷。實則爲火﹑爲熱。○崩本血病﹐而有气虛者﹐血脫气亦脫也。陰陽相維﹐互爲其根。陰血大下﹐陽不能維﹐當以無形之气生有形之血。﹝蕭愼齋﹞

血大至曰崩﹐或淸﹑或濁﹑或純下瘀血。更有崩甚腹痛者﹐人多疑惡血未盡﹔又見血色瘀黑﹐不敢止截。

凡血欲出未出之際﹐停在腹中﹐卽成瘀血。以瘀爲惡﹐又焉知瘀之不爲虛冷者乎﹖○瘀而腹痛﹐血行則痛止﹔崩而腹痛﹐血住則痛止。﹝戴復庵﹞

熱則流通之說﹐俗解大謬。流通者﹐流通於經絡之中﹐非流通使下行也。蓋血隨气行﹐气旺則周流不息﹐血卽隨之而周行於身。故欲止崩漏﹐當使血歸經﹐欲血歸經﹐當先補气。气屬陽﹐得溫暖則陽回气旺﹐故曰熱則流通。若气虛而寒﹐則凝澀矣。凝澀則不能流行周身﹐涓涓不斷﹐而成漏下之證。﹝吳天士﹞

論治

婦人陷經﹐漏下黑不解﹐膠姜湯主之。﹝《金匱》﹞

陷經者﹐謂經血下陷﹐卽今之漏下﹑崩中病也。黑不解﹐不成文。膠姜湯﹐方亦缺。﹝《醫宗金鑑》﹞

臣億等校諸本無膠姜湯方﹐想是妊娠中膠艾湯。﹝魏荔彤﹞

暴崩暴漏﹐宜溫宜補﹔久漏久崩﹐宜淸宜通。﹝《臨證指南》﹞

治崩之法﹕有消逐污血者﹔有寒涼降火者﹔有收澀固脫者﹔有大升大降者﹔有扶脾健胃者﹔有補气補血者﹔有溫暖下焦者。種種不一。﹝蕭愼齋﹞

崩爲急證﹐漏是緩病。崩是大怒傷肝﹐衝動血海﹐或火盛血熱沸騰﹔漏則房勞過度﹐損傷衝任﹐气虛不能約制經血﹐或多火而血不安。崩宜理气降火﹐兼佐升提﹔漏宜滋陰﹐培養气血﹐兼佐制火。﹝李太素﹞

血屬陰﹐靜則循經榮內﹐動則錯經妄行﹐故七情過極﹐則五志亢甚。經血暴下﹐謂之崩中。初用止血﹐以塞其流﹔中用淸血﹐以澄其源﹔末用補血﹐以復其舊。若止塞其流而不澄其源﹐則滔天之勢不可遏﹔若止澄其源而不復其舊﹐則孤陽無所根據。﹝方約之﹞

血崩之證﹐爲衛弱營盛﹐治當扶陽抑陰。然不可峻補其陽﹐恐藥之熱气勝﹐而反助其陽盛也﹔亦不可直抑其陰﹐恐藥之寒气勝﹐而又益其陽虛也。﹝程扶生﹞

崩淋之病﹐有暴崩者﹐有久崩者。暴崩者﹐其來驟﹐其治易﹔久崩者﹐其患深﹐其治難。凡血因崩去﹐勢必漸少﹐少而不止﹐病則爲淋。此由憂思鬱怒﹐先損脾胃﹐次及衝任而然。崩淋旣久﹐眞陰日虧﹐多致寒熱咳嗽﹐脈見弦數豁大。此乃元气虧損﹐陰虛假熱。當用參﹑術﹑歸﹑地甘溫之屬﹐峻培本源﹐但得胃气未敗﹐受補可救。若不能受補﹐而日事淸涼﹐苟延目前﹐終非吉兆。﹝張景嶽﹞

崩中多用止血補血藥不效﹐此陽乘於陰﹐所謂天暑地熱﹐經水沸溢是也。心主血﹐血得熱則行﹐得寒則止。﹝許叔微﹞

血藏於肝﹐肝气不升﹐則熱迫於下﹐血不能藏﹐而趨於下。況厥陰之經脈環陰器﹐廷孔﹑前陰皆屬之。荊芥升肝气﹐香附理脾气﹐條芩除內熱﹐四物養血﹐故能收功。﹝武叔卿﹞

崩證藥多用醋炒者﹐醋能收斂故也。﹝王節齋﹞

脈候

陰虛陽搏﹐謂之崩。﹝《素問》﹞

《經》云﹕陰虛者﹐尺脈虛浮也。陽搏者﹐寸脈弦急也。是爲陰血不足﹐陽邪有餘。﹝武叔卿﹞

卷十三﹟女科原旨

胎前

經義

婦人重身﹐毒之何如﹖有故無殞﹐亦無殞也。﹝《素問》﹞

總論

凡看病婦﹐當先問娠﹐不可倉卒。○凡治病婦﹐不可輕用破气行血之藥﹐恐有娠在疑似間也。﹝張子和﹞

妊娠一月名胎胚﹐足厥陰脈養之﹔二月名始膏﹐足少陽脈養之﹔三月名始胎﹐手心主脈養之﹔四月始成血脈﹐手少陽脈養之﹔五月始成其气﹐足太陰脈養之﹔六月始成其筋﹐足陽明脈養之﹔七月始成其骨﹐手太陰脈養之﹔八月始成膚革﹐手陽明脈養之﹔九月始成毛髮﹐足少陰脈養之﹔十月五臟六腑關節人形皆備。此其大略也。﹝《巢氏病源》﹞

胎有男女﹐則成有遲速。體有陰陽﹐則懷有向背。故男動在三月﹐陽性早也﹔女動在五月﹐陰性遲也。女胎背母而懷﹐故母之腹軟﹔男胎面母而懷﹐故母之腹硬。﹝《景嶽全書》﹞

《舉要》云﹕男腹如箕﹐女腹如釜。蓋男女孕於胞中﹐男面母腹﹐則足膝抵腹﹐下大上小﹐故如箕﹔女面背母﹐則背脊抵腹﹐其形正圓﹐故如釜也。﹝《馮氏錦囊》﹞

胎前爲實﹐象乎坎卦﹔產後爲虛﹐象乎離卦。胎前多熱﹐坎中陽也﹔生後多寒﹐離中陰也。﹝方星巖﹞

惡阻

婦人得平脈﹐陰脈小弱﹐其人渴﹐不能食﹐無寒熱﹐名妊娠﹐桂枝湯主之。○於法六十日﹐當有此證﹐設有醫治逆者﹐卻一月加吐下者﹐則絕之。○妊娠吐嘔不止﹐漧薑人參半夏丸主之。﹝《金匱》﹞

惡阻者﹐謂嘔吐﹑惡心﹑頭眩﹑惡食﹑擇食是也。絕之者﹐謂絕止醫治﹐候其自安也。予嘗治一﹑二妊婦惡阻﹐病嘔吐﹐愈治愈逆﹐因思仲景絕之之旨﹐以炒糯米湯代茶﹐止藥月餘﹐漸安。○《大全》謂半夏動胎。

觀仲景用漧薑人參半夏丸﹐羅謙甫用半夏茯苓湯﹐丹溪用二陳湯加減﹐並治胎前惡阻﹐痰逆嘔吐等證﹐俱效。

予用治惡阻﹐未嘗動胎﹐正《經》云有故無殞是也。﹝婁全善﹞

妊娠之初﹐經脈內閉﹐育養胎息﹐腸胃阻洳﹐散入焦膈。若素有痰飲﹐則飲與血搏﹐食飲輒吐﹐頭目旋暈﹐憎聞食气﹐喜啖酸鹹﹐肢倦困懶﹐多臥少起﹐名曰惡阻。已產之後﹐胞外余血﹐敗瘀流利﹐名曰惡露。蓋惡者﹐不善不淨之義。

阻者﹐阻節之阻。血搏痰飲﹐當漸消之。露者﹐露水之露﹐當急逐之。由是而知胎前曰惡阻﹐產後曰惡露。古人命名之意﹐良有以也。﹝《簡易方》﹞

凡妊二﹑三月﹐嘔逆不食﹐或心中煩悶﹐此乃气血積聚﹐以養胎元。精血內郁﹐穢腐之气上攻於胃﹐是以嘔逆不食﹔血旣養胎﹐心失所榮﹐是以心中煩悶。法當調血散郁﹐用參﹑術﹑甘艸補中气﹐橘紅﹑紫蘇﹑木香﹑生薑散鬱气﹐茯苓﹑麥冬﹑黃芩﹑竹茹淸熱解煩﹐名參橘飲。﹝朱丹溪﹞

惡阻多在三月﹐相火化胎之候。壯火食气﹐上衝胃口﹐食入卽吐。少陰腎水養胎﹐少陽相火益熾﹐須用淸肝滋腎湯﹐卽六味加柴胡﹑白芍。先用逍遙止嘔﹐甚則加茱﹑連。﹝趙養葵﹞

惡阻一證﹐古人以形病而脈不病別之。余謂惡阻無不喜食酸物﹐不若以嗜酸別之﹐更爲明切。亦有妊婦气血調和﹐不患惡阻者﹐亦有𨿽患﹐輕而暫者﹐又不可不知。﹝沈金鰲﹞

婦人懷孕﹐其始證見惡阻﹐而惡阻自《金匱》有「絕之」之法﹐以下巢元方主於气凝血聚﹐陳良甫主於停飲積痰﹐仲景作寒治﹐太無﹑養葵作火論﹐病機可謂詳悉。但胎前無寒﹐產後無熱﹐此常法也。故惡阻嘔吐﹐大抵寒少熱多﹐總屬血壅胎元﹐髒气不能宣通﹐停痰積飲﹐郁熱壅滯﹐變而爲火。故丹溪﹑立齋治以枳殼﹑紫蘇﹑香﹑砂﹐爲降气順气之法。所謂胎前須順气者此也。﹝蕭愼齋﹞

選案

汪姓婦﹐經阻數月﹐發熱嘔吐﹐水漿不入﹐臥牀不起﹐大肉盡脫。凡古方治惡阻者﹐試之殆徧﹐而無一效﹐轉疑非孕。擬用眞武重鎭﹐藥熟瓶破﹐因而中止。然气不相接﹐手足冷﹐形神敗﹐冷汗出﹐已制木矣。診尺中﹐尙有滑意。余曰﹕果眞陽脫胃絕﹐詎有尺滑之理﹖《經》曰﹕食不得入﹐是有火也。吐甚胃傷﹐四肢主脾﹐故作厥耳。且嘔吐一證﹐人惟責之胃﹐不知責之腎﹐而惡阻之病﹐多有衝陽上升而胃不安者﹐尢當求之於腎。爰酌嘉禾飲﹐君以熟地﹐臣以人參﹐佐以粟米﹐使以甘蔗汁﹐緩令呷盡。一日而嘔定﹐凡三月而康﹐腹中生气躍動矣。是冬產一男。﹝汪廣期﹞

胎動不安

妊娠胎動不安者﹐多由衝任血虛﹐受胎不實故也。然有飲酒﹑房室過度﹐損動不安者﹔有忤觸傷僕﹐動而不安者﹔有怒气傷肝﹐或鬱結不舒﹐觸動血脈不安者﹔有過服暖藥﹐並犯禁之藥﹐動而不安者。有因母病而胎動者﹐但治母病﹐其胎自安﹔有因胎不堅固﹐動致母病者﹐但當安胎﹐其母自愈。﹝陳良甫﹞

妊娠胎气不安者﹐證本非一﹐治亦不同。蓋胎气不安﹐必有所因﹕或虛﹑或實﹑或寒﹑或熱﹐皆能爲病。

去其所病﹐便是安胎之法。故安胎之方﹐不可執﹐亦不可泥﹐但當隨證隨經﹐因其病而治之﹐乃爲至善。若謂白術﹑黃芩乃安胎之聖藥﹐執而用之﹐鮮不誤矣。﹝張景嶽﹞

胎前大約以涼血順气爲主﹐而肝﹑脾﹑胃三經﹐尢爲所重。因肝藏血﹐血以護胎﹐肝血失榮﹐胎無以蔭矣﹔肝主升﹐肝气橫逆﹐胎亦上衝矣。胎气系於脾﹐如寄生之托於苞桑﹐女蘿之施於松柏﹐脾虛胎無所附﹐滑墮難免矣。胃爲水谷之海﹐妊婦全賴水谷之精華以養胎﹐如兵家餉道﹐不容一刻緩也。其餘有邪去邪﹐有火去火﹐陰虛淸滋﹐陽虛溫補﹐隨機應變﹐法盡善矣。﹝《臨證指南》﹞

選案

閔介眉甥媳﹐素稟气虛多痰﹐懷妊三月﹐因臘月受寒﹐惡寒不食﹐嘔逆淸血﹐腹痛下墜﹐脈細如絲。與漧薑人參半夏丸﹐二服不應。更與附子理中湯﹐加苓﹑半﹑肉桂﹐調理而安。門人問曰﹕嘗聞桂﹑附﹑半夏﹐孕婦禁服﹐而此並行無礙﹐何也﹖曰﹕舉世皆以黃芩﹑白術爲安胎聖藥﹐桂﹑附爲隕胎峻劑﹐孰知反有安胎妙用哉﹖蓋子气之安危﹐系乎母气之偏勝。若母气多火﹐得芩﹑連則安﹐得桂﹑附則危﹔母气多痰﹐得苓﹑半則安﹐得歸﹑地則危﹔母气多寒﹐得桂﹑附則安﹐得芩﹑連則危。務在調其偏勝﹐適其寒溫。世未有母气逆而胎得安者﹐亦未有母气安而胎反墮者。所以《金匱》有懷妊六﹑七月﹐胎脹﹑腹痛﹑惡寒﹑少腹如扇﹐用附子湯溫其髒者。然認證不眞﹐不得妄行是法。一有差誤﹐禍不旋踵。﹝《張氏醫通》﹞

胎漏

婦人宿有癥病﹐經斷未及三月﹐而得漏下不止﹐胎動在臍上者﹐爲癥痼害。妊娠六月動者﹐前三月經水利時﹐胎也。下血者﹐後斷三月也。所以血不止者﹐其癥不去故也﹐當下其癥﹐桂枝茯苓丸主之。﹝《金匱》﹞

妊娠有漏胎﹑激經之分﹕漏胎無時而下﹐激經有時而至。﹝蕭愼齋﹞

胎動與胎漏皆下血。胎動則腹痛﹐胎漏無腹痛。胎動宜養血﹐胎漏宜淸熱。﹝《女科正宗》﹞

妊婦經血不固者﹐謂此胎漏。然胎漏之由﹐有因胎气者﹐有因病气者。而胎气之由﹐亦有二焉。余嘗診一婦人﹐脈見滑數﹐別無他病﹐問其經事﹐則如常不斷﹐但略少耳。余曰﹕此必妊也。因胎小﹐血盛有餘而然。

後三月外﹐經止﹐果產一男。妊婦多有此類。常見懷胎七﹑八个月而生子者﹐人但以血止爲度﹐謂之不足月。

然其受胎於未止之前﹐至此而足﹐人所不知。﹝《景嶽全書》﹞

妊娠體壯﹐脈息和平﹐飲食如故﹐他無所苦﹐而經時下者﹐乃血气充旺﹐養胎之餘血也。然亦不可使之多﹐宜和血涼血﹐佛手散加黃芩﹑白術。不已﹐加阿膠。若去血過多﹐八珍湯加膠﹑艾。如因怒傷肝而動血﹐佛手散加山梔﹑白芍。﹝薛立齋﹞

胎漏有用糯米﹑薴根者﹐糯米谷味之陰﹐所以補地气之不足也。漏下黃赤爲熱﹐故用薴根以涼之。薴根補陰﹐善能安胎﹐潤燥解熱也。有用阿膠﹑艾葉者﹐阿膠益金固血﹐艾葉助陽上升﹐升則不墮﹐固則不流也。﹝《見聞錄》﹞

傷風

妊娠傷風﹐宜用香蘇飲加蔥﹑豉﹐咳嗽多痰加桔梗﹐或紫蘇飲加蔥﹑豉。蓋風藥皆能傷胎﹐蔥豉湯能安胎气散邪气。﹝《張氏醫通》﹞

傷寒

妊娠傷寒﹐專以淸熱安胎爲主﹐或汗或下﹐各隨表裏所見脈證主治﹐勿犯胎气。﹝萬密齋﹞

有胎而病外感﹐劑中必加四物。是治病保胎要法。﹝《臨證指南》﹞

傷食

妊娠傷食﹐多由脾胃虛弱﹐不能運化所致。蓋胎以脾胃爲主﹐脾胃彊則胎系如懸鐘而不墮。若傷食不化﹐則脾困而胎不能固矣。故凡消食導滯﹐先以補脾健胃爲主﹐則飲食自化。一切峻厲克伐之藥﹐未可浪投。﹝蕭愼齋﹞

瘧疾

妊娠瘧疾﹐致病之原﹐𨿽因風寒暑熱之感﹐亦因气血之虛。寒熱鼓頷﹐戰栗振搖﹐墮胎最易。古人用藥﹐先以安胎爲急﹐但邪不去﹐則胎不安﹐故安胎莫先於去邪。然如常山﹑艸果﹑檳﹑朴之屬﹐未可浪投﹐惟發表中兼補气﹐淸熱中兼養血爲善。﹝蕭愼齋﹞

痢疾

妊娠痢疾﹐有三禁﹑五審。一禁蕩滌腸胃﹐二禁滲利膀胱﹐三禁兜澀气滯。蓋蕩滌則陽气下陷﹐胎气愈墮﹔滲利則陰精脫亡﹐胎失榮養﹔兜澀則濁气壅滯﹐後重轉加。故善治孕婦之痢者﹐宜以調气爲先﹐如鑪冶分金﹐已敗之血﹐則隨之而下﹔未傷之血﹐則統之而安。所謂五審者﹕一審飲食之進與不進。夫下痢乃腸胃受傷﹐若痢𨿽甚﹐而飲食如常者易已﹐故痢以噤口爲最重。在初胃气全盛之時﹐猶不足慮﹔但須理其滯气﹐則飲食自進矣。或初時能食﹐旬候之外反不能食﹐脈息不振﹐此必蕩滌太過﹐胃气受傷所致。亦有過服苦寒破气之藥﹐而致呃逆嘔穢者﹐此爲胃敗危候。惟峻與溫補﹐庶可挽回。二審溲之通與不通。蓋下痢淸濁不分﹐痢頻而小便通利者﹐胎必無虞。或胎壓膀胱而小便不通者﹐名曰轉胞。切忌利水﹐急與升提﹐自效。三審腹之痛與不痛。蓋痢證有寒﹑熱﹑虛﹑實之分。痛有止歇﹐奔迫下墜﹐至圊不及者﹐火也﹔痛自下而攻擊於上者﹐火也﹔痛而脹滿﹐不勝摩按﹐服熱湯而愈痛者﹐火也﹔實也。痛無止歇﹐而無絞刺之狀者﹐寒也﹔痛自上而攻注於下者﹐寒也﹔痛而不滿﹐時喜熱手摩按者﹐寒也﹐虛也。大約初痢脹滿爲實熱﹐久痢痛爲虛寒。卽或初因火起切痛﹐久痢气傷﹐亦必變爲虛寒也。急須溫補﹐切勿利气。四審後之重與不重。

夫下痢後重﹐濁气壅滯故也。開通壅滯﹐必以調气爲主﹐在妊娠尢爲切要。調气則後重自除﹐而胎息自安矣。

初痢後重﹐治宜開其壅滯。久痢後重﹐又當升其陽气﹐陽气升則胃气運﹐胃气運則周身之气悉皆條達﹐而無壅塞之患矣。五審身之熱與不熱。蓋下痢爲裏气受病﹐若見身熱﹐表裏俱困﹐元神將何以恃而得振驅邪之力耶﹖如人迎之脈浮數﹐可先用和營透表之藥﹐分解其勢﹐然後徐徐淸理。若初痢不發熱﹐至數日﹐半月後始發熱﹐脈來漸小﹐或虛大無力者﹐此眞陰內亡﹐虛陽發越於外也。其在平人﹐可用辛溫峻補﹔若在孕婦﹐桂﹑附又難輕用﹐惟藉參﹑術﹑姜﹑萸﹑膠﹑艾之屬。使非大補峻投﹐難望回天之也。﹝《痢證匯參》﹞

妊娠飲食生冷﹐脾胃不能克化﹐致令心腹疼痛。傷血則赤﹐傷气則白﹐血气俱傷則赤白相雜﹐腹內重墜﹐胎气不安﹐此由於脾胃气虛﹐不能升舉而下陷也。治用補中益气湯﹐病退而胎自安。切勿浪投順气行气﹐益增墜下之患。蓋胎系於腎﹐如鐘系於梁﹐若柱不固﹐其梁必撓﹐而鐘豈能獨全乎﹖況似痢非痢者多﹐中气虛則不能上升﹐脾气虛則不能滲濕﹐腎气虛則不能閉藏。愼勿以有形之假滯而傷無形之元气。元气一傷﹐變證百出﹐胎能保乎﹗﹝《馮氏錦囊》﹞

胎前痢疾﹐亦有暑邪﹑濕熱外感致病﹐不可專主飲食生冷爲患。但妊娠痢疾﹐本於脾胃不和﹐因而气血受病。若守河間之法﹐降气後重自除﹐行血便膿自止﹐不知胎前之气果可降乎﹖气降則胎下墜。胎前之血果可行乎﹖血行則胎必墮。莫若用木香以調气﹐當歸以養血﹐此二藥乃胎前痢疾妙品。再以四物湯加白術﹑黃芩爲治。丹溪所謂先托住正气以固其胎﹐而後調气和血。此治妊痢之要法也。﹝蕭愼齋﹞

泄瀉

妊娠泄瀉﹐必原其由﹐大抵不外脾腎﹐二髒虛者居多。夫血統於脾﹐血護胎元則脾陰虛﹐食不運化而作瀉。胎系於腎﹐气弱則命門火衰﹐胎竊其气以擁護﹐腎陽不能上蒸脾土而爲瀉。𨿽其間未嘗無風﹑寒﹑暑﹑濕之外感﹐飲食生冷之內傷﹐而脾腎有虧者﹐其本也。﹝蕭愼齋﹞

霍亂

霍亂者﹐陽明胃經病也。良由妊娠平日五味肥甘﹐腐積成痰﹐七情鬱結﹐气盛爲火﹐停胃中。乍因寒熱之感﹐陰陽相混﹐故令心腹絞痛﹐吐利並作﹐揮霍變亂。吐多傷气﹐利多傷血﹐气血受傷﹐不能養胎。邪气鼓擊﹐而母未有不殞者﹐不可不亟治也。香蘇散加藿香主之。﹝萬密齋﹞

妊娠霍亂﹐吐利絞痛﹐最易傷胎。宜辧其飲食生冷﹐暑﹑濕﹑風﹑寒四气之感﹐隨其邪之所因而治之﹐尢以保胎爲主。﹝蕭愼齋﹞

喘

妊娠气喘﹐有因乍感風寒﹐喘急而不得臥者﹐此客邪勝也。治宜疏散﹐參蘇飲主之。若脾虛四肢無力﹐肺虛不任風寒﹐腎虛腰酸足軟﹐猝然气喘不足以息者﹐此脾肺素虧﹐母虛子亦虛﹐腎气不歸原﹐而上乘於肺也。

治宜生脈散﹑補中益气湯去升﹑柴加沈香﹑補骨脂主之。﹝蕭愼齋﹞

妊婦因火動胎﹐气逆作喘者﹐用條芩﹑香附爲末﹐水調服。﹝朱丹溪﹞

吐血

凡吐血證﹐或七情內傷﹐或六淫外感。而妊娠吐血﹐一主火熱者﹐正以气血護養胎元﹐或有所感﹐則气逆而火上乘也。但火有虛實之分﹐實火當淸熱養血﹐虛火當滋陰補水。﹝蕭愼齋﹞

子嗽

妊娠咳嗽﹐名曰子嗽。其證若風邪傷肺者﹐用金沸艸散﹔火邪克金者﹐用人參平肺散﹔寒邪傷肺者﹐用人參敗毒散﹔脾肺气虛者﹐用六君子湯加桔梗﹔血虛者﹐用四物湯加桔梗﹔腎火上炎者﹐用六味湯加五味子﹔脾肺气虛﹐爲風寒所傷者﹐用補中益气湯加桔梗。蓋肺屬辛金﹐生於己土﹐嗽久不已﹐多因脾虛不能生肺金﹐致腠理不密﹐復感外邪﹔或因肺虛不能生腎水﹐以致陰火上炎。治當壯土金﹐生腎水﹐以安胎爲要。﹝薛立齋﹞

子癇

婦人有孕之後﹐衝任血養胎元﹐以致肝臟少血﹐而木火內動﹐搖搖靡定﹐風象生焉。其證目弔口噤﹐角弓反張﹐流涎昏迷﹐時作時止﹐與內傷之癇象相類。俗醫以爲外入之風﹐眞屬聾。試問風入皮毛﹐則當惡寒發熱﹐何表證未見﹐而厥﹑少之證疊出﹖且無孕安然﹐有胎反病﹐風果如是耶﹖審其病情﹐無非肝腎陰虛﹐陰虛則血燥﹐血燥則筋失所滋﹐彊直反張﹐有似於風﹐而實非風也。卽風亦屬內動之風﹐而非外入之風也。良由胎在母腹﹐陰血愈耗﹐虛火愈熾﹐經脈空而爲火所灼﹐以故精不能養神﹐柔不能養筋﹐而如厥如癲﹐神魂失守。

治法有在陰﹑在陽之別﹕陰虛者養陰﹐陽虛者養陽。庶陰液足而眞气回﹐木火藏而虛風定﹐子安母亦安矣。考古治子癇羚羊角散﹐方內惟羚角入肝舒筋﹐棗仁﹑當歸補肝益血﹐與證相投。其防﹑獨則耗眞元﹐薏仁則下生胎﹐多不合轍﹐未可輕用。﹝《會心錄》﹞

子滿

妊娠有水气﹐身重﹐小便不利﹐灑淅惡寒﹐起則頭眩﹐葵子茯苓散主之。﹝《金匱》﹞

頭面徧身浮腫﹐小水短少者﹐屬水气爲病﹐名曰子腫。自膝至足浮腫﹐小水淸長者﹐屬濕气爲病﹐名曰子气。徧身俱腫﹐腹脹而喘﹐在六﹑七个月時者﹐名曰子帶。但兩腳腫而膚濃者屬濕﹐名曰皺腳。皮薄者屬水﹐名曰脆腳。大凡水之爲病多喘促﹐气之爲病多脹滿﹐喘促屬肺﹐脹滿屬脾。以其人素有水气濕邪﹐故受孕有腫滿之證。兒未成形﹐被水漬其胎﹐每致損壞。成形尙可調治。若在五﹑六月後﹐有是證者﹐多有生育順利。﹝《醫宗金鑑》﹞

妊娠胸滿腹脹﹐小便不通﹐徧身浮腫者﹐用千金鯉魚湯。脾胃虛弱者﹐佐以四君湯。若面目虛浮﹐肢體如水气者﹐用全生白術散。若脾虛濕熱﹐下部作腫者﹐用補中益气湯加茯苓。若飲食失節﹐嘔吐泄瀉者﹐用六君子湯。若腿足發腫﹐喘悶不安﹐或指縫出水者﹐用天仙藤散。﹝薛立齋﹞

子滿有水血相搏者﹐有停水受濕者﹐有經血壅閉者﹐有淸濁不分者﹐總因脾虛不能制水所致。立齋治法﹐不外健脾滲濕﹑順气安胎爲主。若《濟陰》云﹕但瀉气利水則愈。此謬論也。﹝蕭愼齋﹞

子懸

《本事方》云﹕紫蘇飲治妊娠子懸。子懸者﹐濁气舉胎上湊也。胎熱气逆﹐胸膈脹滿﹐非蘇葉﹑陳皮﹑腹皮﹑川芎無以流气﹐非歸﹑芍無以養血。气血旣利﹐其人必虛﹐故以人參﹑甘艸補之。﹝何松庵﹞

子懸之證﹐胎气上逼心胸是也。正以气血壅郁胎元﹐郁久則熱﹐故良甫主於胎熱气逆﹐松庵主於濁气舉胎﹐是以火熱立論爲當。若《大全》以爲寒气冷凍飲料﹐養葵以爲命門火衰﹐然必以人之壯弱﹐脈之遲數爲憑。如稟濃質壯﹐脈來洪數﹐此屬火熱﹔如脾胃素虛﹐脈來遲細﹐此屬虛寒。﹝蕭愼齋﹞

子喑

帝曰﹕人有重身九月而喑﹐此何爲也﹖岐伯曰﹕胞之絡脈絕也。帝曰﹕何以言之﹖岐伯曰﹕胞絡者﹐系於腎﹐少陰之脈﹐貫腎系舌本﹐故不能言。帝曰﹕治之柰何﹖岐伯曰﹕無治也﹐當十月復。﹝《素問》﹞

按喑者﹐謂有言而無聲。故《經》曰﹕不能言。此「不能」二字﹐非絕不語之謂。凡人之音﹐出於喉嚨﹐發於舌本﹐因胎气肥大﹐阻腎上行之經﹐腎脈入肺中﹐循喉嚨﹐系舌本﹐喉者肺之部﹐肺主出聲﹐故其人切切私語﹐有言而人不能聽聞﹐故曰喑。如果腎之脈絡絕﹐則其病不治﹐豈有產後自復之理乎﹖《經》云﹕胞之絡脈絕。此「絕」字當作「阻」字解。﹝張璜﹞

妊娠不語﹐經旨固無治法﹐後人不敢彊立方論﹐獨子和以降心火爲治﹐元臺以補心腎立法。則以胞之絡脈屬於手﹑足少陰二經故也。但產後不語﹐屬敗血之入心。中風舌喑﹐屬痰涎之滯絡。則胎前子喑﹐亦必有所感﹐更當詳證參治﹐以補張﹑馬二公之未盡。﹝蕭愼齋﹞

子煩

煩者﹐心中煩亂不安也。由於受胎之後﹐血熱干心﹐故令人鬱悶撩亂不安。因在妊娠﹐故曰子煩。非子在腹中而煩也。古云﹕四月受少陰君火以養精﹐六月受少陽相火以養气﹐故煩。夫煩固多屬火﹐今胎旣受君相之火以養﹐豈有反令母煩之理﹖若曰母虛而煩﹐則當每月皆然﹐何獨拘於四月﹑六月﹖此說似屬不通。﹝李太素﹞

妊娠煩悶有四證﹕有虛煩﹐有心中煩﹐有胸中煩﹐有子煩﹐俱屬於熱。髒虛而熱气乘心﹐令人煩者名虛煩﹐亦卽心中煩﹔痰飲凝積﹐嘔吐痰沫者﹐名胸中煩﹔血積飲停﹐寒熱相搏﹐致胎不安者﹐名子煩。﹝齊仲甫﹞

火入於肺則煩﹐入於腎則躁。胎系於腎﹐腎水養胎﹐則不足以滋腎中之火﹐火上爍肺﹐則爲煩躁。此金水虧涸之候﹐法當滋其化源﹐淸金壯水爲主。﹝蕭愼齋﹞

子鳴

妊婦腹中臍帶上疙瘩﹐兒含口中﹐因登髙舉臂﹐脫出兒口﹐以此作聲。令妊婦曲腰就地﹐如拾物狀﹐疙瘩仍入兒口﹐卽止。又腹中兒哭﹐用鼠窟土同黃連汁飲之卽止。﹝《產寶百問》﹞

腹內鐘鳴﹐與兒哭同類。故治法無異。立齋云﹕黃連性寒﹐麝香開竅﹐當酌用。﹝蕭愼齋﹞

腹痛

婦人懷妊六﹑七月﹐脈弦﹐發熱﹐其胎愈脹﹐腹痛惡寒﹐少腹如扇。所以然者﹐子髒開故也。當以附子湯溫其髒。○妊娠腹中痛﹐爲胞阻﹐膠艾湯主之。○婦人懷胎﹐腹中痛﹐當歸芍藥散主之。﹝《金匱》﹞

胎前腹痛﹐有風寒客邪﹐痰飲七情﹐爲有餘之病也﹔有气阻﹑气虛﹑血虛﹐爲不足之病也。脾胃气虛而腹痛者﹐用補气調气之法。陰虧血虛而腹痛者﹐用補血溫經之法。臨證審之。﹝蕭愼齋﹞

腰痛

妊娠腰痛﹐最爲緊要。蓋以胞胎系於腰﹐故腰疼酸急﹐胞系欲脫﹐必將產也。卽不然﹐或因勞傷﹐損動其經﹔或因冷气乘襲﹐腹痛引於腰背﹔或因挫閃气滯﹐或因腎元虛損﹔或因怒動肝火﹔或因肝脾气郁﹔或因膀胱風邪乘襲﹔或因血熱血滯。𨿽由來不同﹐若其痛不止﹐多動胎气。大抵治法總以固胎爲主。﹝沈金鰲﹞

脇痛

妊婦脇痛有三﹕哭泣也﹐內傷也﹐惱怒也。不可服行血破气藥﹐宜用童便﹐或紫蘇飲去人參加當歸﹑白芍爲穩。﹝《見聞錄》﹞

尿血

胎漏之血﹐自人門而下﹔尿血之血﹐自尿門而下。妊娠尿血﹐屬胞熱者居多﹐治宜四物湯加發灰﹑山梔﹑阿膠。﹝李﹞

尿血易混於胎漏﹐得李氏一辧﹐已見多晰。但胎漏是無時頻出﹔尿血是心火移於小腸﹐滲入膀胱﹐溺則下﹐不溺則不下。﹝蕭愼齋﹞

轉胞

婦人病﹐飲食如故﹐煩熱不得臥﹐而反倚息者﹐何也﹖師曰﹕此名轉胞﹐不得溺也。以胞系了戾﹐故致此病﹐但利小便則愈﹐宜腎气丸主之。﹝《金匱》﹞

《素問》云女子胞﹐又云胞移熱於膀胱。《靈樞》云衝脈﹑任脈皆起於胞中。此「胞」字皆音「包」﹐以子宮爲言也。《靈樞》又云膀胱之胞薄以懦。此「胞」字音「拋」﹐以溲脬爲言也。蓋音有二﹐而字則相同。

後人不解其意﹐或認膀胱與尿胞爲二物。又因《類纂》則曰﹕膀胱者﹐胞之室。反以子胞與膀胱爲一物﹐其誤甚矣。夫膀胱卽脬﹐脬卽膀胱也。焉得復有一物居於膀胱之內者乎﹖其以子胞與膀胱爲一物者﹐試思轉胞下壓膀胱﹐則小便不通﹐其胞在上﹐而膀胱在下﹐部位各別﹐而非一物更明矣。﹝《馮氏錦囊》﹞

妊婦轉胞﹐不得小便﹐由於中气虛怯﹐不能舉胎﹐胎壓其胞﹐胞系了戾﹐以補中益气湯升舉之。﹝《趙氏醫貫》﹞

轉胞之病﹐孕婦稟受弱者﹐憂悶多者﹐性躁急者﹐食濃味者﹐大率有之。古方皆用滑利疏導藥﹐鮮效。

因思胞爲胎所壓﹐展在一邊﹐以致胞系了戾﹐水道不通也。胎若舉起﹐懸在中央﹐胞系得疏﹐則水道自行矣。

治用參術飲﹐服後﹐隨以指探吐﹐俟其气定﹐又飲又吐﹐小便立通。﹝《丹溪心法》﹞

胎前轉胞﹐多因气虛血少。血少則胎無以養﹐气弱則胎不能舉。下墜壓於膀胱﹐胞爲之轉﹐而溺不出。丹溪𨿽有憂悶﹑性躁﹑濃味諸因﹐其立方處治﹐自探吐推托之外﹐惟以補气血爲主。然有脾肺气虛﹐不能下輸膀胱者﹔有气熱鬱結﹐膀胱津液不利者﹔有金爲火爍﹐肺燥熱甚而不利者。當詳審施治也。﹝蕭愼齋﹞

子淋

子淋與轉胞相類。小便頻數﹐點滴而痛者爲子淋﹔頻數出少不痛者爲轉胞。﹝《證治要訣》﹞

子淋須分二證﹕一則妊母自病﹔一則子爲母病。妊母自病﹐又分二證﹕或服食辛熱﹐因生內熱者﹐或自汗自利﹐津液枯燥者。子爲母病﹐亦分二證﹕或胎气熱壅者﹔或胎形迫塞者。證旣不同﹐治亦有別。熱則淸之﹐燥則潤之﹐壅則通之﹐塞則行之。﹝萬密齋﹞

孕婦小便澀少﹐由於气血聚養胎元﹐不及敷榮滲道﹐遂使膀胱郁熱。當用養血藥以榮滲道﹐加麥冬以滋水源﹐滑石以淸郁滯﹐名安榮散。若月分未多﹐減滑石﹐加石斛﹑山梔。然欲淸膀胱之熱﹐必疏厥陰之气﹐蓋溺竅乃厥陰之部分耳。﹝陳良甫﹞

妊娠小便澀少淋瀝﹐用安榮散。若肝經虛熱﹐用加味逍遙散﹔若服燥劑而小便頻數或不利﹐用生地﹑茯苓﹑知﹑柏﹑芎﹑歸﹑甘艸﹔頻數而色黃赤﹐用四物湯加知母﹑黃柏﹔肺气虛而小便短少﹐用補中益气湯加麥冬﹑五味子﹔熱結膀胱而小便不利﹐用五淋散﹔脾肺燥熱﹐不能生化﹐用黃芩淸肺飲﹔膀胱陰虛﹐陽無所生﹐用滋腎丸﹔膀胱陽虛﹐陰無所化﹐用腎气丸。﹝薛立齋﹞

胎不長養

人受气於有生﹐十二經脈疊相滋養。胎處胞中﹐或有枯萎者﹐由孕婦稟弱﹐陰陽血气偏勝﹐胞胎失於滋養﹐所以枯萎不長也。惟宜資母血气﹐則胎從而有養矣。○妊娠將理無方﹐脾胃失調﹐飲食減少﹐不能行營衛﹑化精微﹑養衝任﹐故令胎弱﹐子气不足。巢元方謂﹕母病療母則胎安是也。能使脾胃調和﹐水谷運化﹐而生气血﹐何慮胎不長乎﹖﹝《聖濟總錄》﹞

胎元本乎血气。胎不長者﹐血气之不足耳。故於受胎之後﹐而漏血不止者有之﹐血不歸胎也﹔婦人中年﹐血气衰敗者有之﹐泉源日涸也﹔婦人多脾胃病者有之﹐倉稟薄則化源虧而衝任窮也﹔婦人多鬱怒者有之﹐肝气逆則血不調而胎失所養也。或血气寒而不長者﹐陽气衰則生气少也﹔或血气熱而不長者﹐火邪盛則眞陰損也。凡諸病此者﹐宜補﹑宜固﹑宜溫﹑宜淸﹐但因其病而隨機應之。或及期﹐或過月﹐胎气漸充﹐自無不長。惟是年邁體衰﹐數在天矣﹐非可以人力爲也。﹝張景嶽﹞

過期不產

問﹕娠婦有按月行經而胎自長者﹐有三﹑五个月間﹐其血大下﹐而胎不墜﹐或及期而分娩﹐或逾月而始生者﹐其理何與﹖曰﹕按月行經﹐而胎自長者﹐名曰盛胎。其婦血气充盛﹐養胎之外﹐其血有餘故也。有數月之胎﹐而血大下者﹐謂之漏胎。因事觸胎﹐動其任脈﹐故血下而不傷子宮也。然孕中失血﹐胎𨿽不墜﹐气血亦虧﹐多致逾月不產。曾見有十二三月﹐或二十餘月而生者﹐俱是血气不足﹐胚胎難長故耳。凡十月之後未產者﹐當服補气血藥以培養之。﹝虞天民﹞

子死腹中

胞衣未下﹐急於胎之未生。子死腹中﹐危於胎之未下。蓋胞衣未下﹐子與母气通其呼吸。若子死腹中﹐胞髒气寒﹐胎血凝沍﹐气不升降。古方多用用行血順气﹐及硝石﹑水銀﹑砂之類。但其胎已死﹐軀形已冷﹐血凝气聚﹐復以寒藥下之﹐不惟無益﹐反害母命者多矣。不知古人立方﹐深於用意。蓋子死之故﹐因有二端﹐用藥寒溫﹐各從其宜。有因孕婦胎漏﹐血盡子死者﹔有因墜墮顚僕﹐內傷子死者﹔有因久病﹐胎萎子死者。以附子湯﹐進三服﹐使胞髒溫暖﹐凝血流動。蓋附子能破寒气墮胎故也。有因傷寒﹑熱病﹑溫瘧﹐胎受邪熱毒瓦斯﹐內外交攻﹐因致胎死﹐畱於胞髒﹐深慮胎受毒瓦斯﹐必然脹大﹐故用朴﹑硝等使胎化爛﹐副以行血順气之藥﹐死胎卽下﹐此立方之至意也。﹝《聖濟總錄》﹞

或因熱病﹐或因顚僕﹐或因驚恐﹐或產時未到﹐驚動太早﹐惡露已盡﹐致胎幹身冷﹐不能自出。但視產婦﹐面赤舌靑﹐子死母活﹔面靑舌赤﹐母死子活﹔面舌俱靑﹐母子俱死。﹝《濟陰綱目》﹞

凡脈三陽俱盛﹐名曰雙軀。若少陰微緊者﹐血卽凝濁﹐經養不周﹐胎卽偏夭﹐其一獨死﹐其一獨生。不去其死﹐害母殃生。《千金》神造散﹐專治雙胎一生一死者﹐用蟹爪以去其死﹐阿膠以安其生﹐甘艸以和藥性﹐立方之意深遠矣。﹝《馮氏錦囊》﹞

選案

顧季掖乃室﹐孕五月下血。醫以人參﹑阿膠固胎﹐身腫气脹﹐血逆上奔﹐結聚於會厭胸膈間﹐食入觸之痛楚﹐旋卽嘔出。更醫﹐咸以爲胎气上逼﹐脾虛作腫﹐而成隔噎﹐用人參之補﹑五味之收﹐延至八月﹐呼吸將絕。

診脈﹐尺部微澀難推﹐肺部洪大無倫﹐其喘聲如曳鋸﹐手臂靑紫腫亮。余曰﹕此證吾視若懸鑑﹐不必明言﹐以滋驚恐。姑以善藥通其下閉上壅可也。季掖必求病名。余曰﹕上壅者﹐以肺脈之洪大﹐合於會厭之結塞﹐知其肺當生癰也﹔下閉者﹐以尺脈之微澀﹐合於肉色之靑腫﹐知其胎已久壞也。善藥者﹐瀉白散加芩﹑桔之苦以開之﹐不用硝﹑黃等厲藥也。服一大劑﹐腹卽努痛。季掖曰﹕產乎﹖余曰﹕肺气開而下行﹐數時閉拒﹐惡穢得出可也﹐奚產之云﹖再進一劑﹐身腫稍退﹐上气稍平﹐下白污如膿數斗﹐裹朽胎而出。旬餘﹐尙去白污﹐並無點血。可知胎朽腹中﹐已近百日﹐蔭胎之血﹐和胎俱化爲膿也。病者胸開進粥﹐神思淸爽。然朽胎𨿽去﹐而穢气充斥﹐周身爲靑腫者未去也﹔胸厭𨿽寬﹐而肺气壅遏﹐爲寒熱﹑咳嗽者未除也。余認眞一﹐以淸肺爲主﹐果獲全瘳。﹝諭嘉言﹞

許裕卿治邵涵貞內子﹐孕十七月不產﹐不敢憑脈﹐問諸情況﹐果孕非病。但云孕五月以後不動﹐心竊訝之。

爲主丹參一味﹐令日服七錢。兩旬餘﹐胎下﹐已死而枯。其胎之死﹐料在五月不動時。經十三月﹐在腹不腐﹐如果實在樹﹐敗者必腐﹐然亦有不腐者﹐則枯胎之理可推也。﹝《張氏醫通》﹞

鬼胎

婦人有鬼胎之說﹐豈虛無之鬼气﹐果能襲入胞宮﹐而遂得成形者乎﹖此不過由本婦之气質﹐或以邪思蓄注﹐血隨气結而不散﹔或以衝任滯逆﹐脈道壅瘀而不行。是皆內因之病﹐必非外來之邪﹐卽血癥﹑气瘕之類耳。當以瘕之法治也。﹝張景嶽﹞

或問﹕婦人懷鬼胎者﹐何也﹖曰﹕晝之所思﹐爲夜之所夢。凡男女之性淫而虛者﹐肝腎相火﹐無時不起﹐故患勞怯之人﹐多夢與鬼交。所謂鬼胎者﹐僞胎也。非實有鬼神交接成胎也。古云﹕思想無窮﹐所願不遂﹐爲白淫﹑白濁﹐流於子宮﹐結爲鬼胎。乃本婦自己之血液淫精﹐結聚成塊﹐胸腹脹滿﹐儼若胎孕耳。﹝虞天民﹞

選案

楊氏女﹐薄暮遊廟﹐見一黃衣﹐神覺心動﹐是夕遂夢與交﹐腹大如孕。伯仁診之﹐曰﹕此鬼胎也。女道其故﹐乃與破血墜胎之藥﹐下如蝌蚪魚目者二升許﹐遂安。此非遇神交乎﹖曰﹕有是事﹐無是理。豈有土木爲形﹐能與人交﹐而有精成胎耶﹖此非神之感於女﹐乃女之感於神耳。﹝《馮氏錦囊》﹞

受胎分男女

男女之合﹐二情交暢﹐陰血先至﹐陽精後衝﹐血開裹精﹐精人爲骨﹐而男形成﹔陽精先入﹐陰血後參﹐精開裹血﹐血入爲本﹐而女形成。﹝《褚氏遺書》﹞

天之徳﹐地之气﹐陰陽至和﹐流薄一體。因气而左動則屬陽﹐陽資之則成男﹔因气而右動則屬陰﹐陰資之則成女。﹝《聖濟經》﹞

經後一﹑二日﹐血海始淨﹐精勝其血﹐感者成男﹔四﹑五日後﹐血脈已旺﹐精不勝血﹐感者成女﹔六﹑七日後﹐𨿽交感亦不成胎。﹝李東垣﹞

《易》云﹕乾道成男﹐坤道成女。夫乾坤者﹐陰陽之性情也。左右者﹐陰陽之道路也。男女者﹐陰陽之儀象也。父精母血﹐因感而會﹐精之泄﹐陽之施也。血能攝精﹐精成其骨﹐此萬物之資始於乾元也。血之行也﹐精不能攝血成其胞﹐此萬物之資生於坤元也。陰陽交媾﹐胚胎始凝﹐胎之所居﹐名曰子宮。一系在下﹐上有兩岐﹐一達於左﹐一達於右。精勝其血﹐則陽爲之主﹐受气於左子宮﹐而男形成﹔精不勝血﹐則陰爲之主﹐受气於右子宮﹐而女形成。孕成而始化胞也。﹝朱丹溪﹞

信褚氏之言﹐則人有精先泄而生男﹐精後泄而生女者。信東垣之言﹐則有經始斷交合生女﹐經久斷交合生男。亦有四﹑五日以前交合無孕﹐八﹑九日以後交合有孕者。兪子本又謂﹕微陽不能射陰﹐弱陰不能攝陽﹐信斯言也。世有羸之夫﹐怯弱之婦﹐屢屢受胎﹔而血气方剛﹐精力過人者﹐往往不育。丹溪專以婦人經水爲主﹐然富貴之家﹐侍外家亦多﹐其中豈無月水如期者﹖大抵父母生子﹐如天地生物。易曰﹕坤道其順乎承天而時行。

知地之生物﹐不過順承乎天﹐則知母之生子﹐亦不過順承乎父。知母之順承乎父﹐則種子者﹐果以婦人爲主乎﹖以男子爲主乎﹖若主男子﹐則不拘老少彊弱﹐康健病患﹐精之易泄難泄﹐只以交感之時﹐百脈齊到爲善耳。若男女之辧﹐不以精血先後爲拘﹐不以經淨幾日爲拘﹐不以夜半前後交感爲拘﹐不以父母彊弱爲拘﹐只以精血百脈齊到者別勝負耳。故精之百脈齊到﹐勝乎血則成男﹔血之百脈齊到﹐勝乎精則成女矣。﹝程鳴謙﹞

《經》云﹕左右者﹐陰陽之道路也。男女者﹐陰陽之儀象也。故陰陽和而萬物生﹐夫婦合而男女形。可見男女之生﹐未有不本於陰陽之理者也。褚澄以精血先後分男女﹐東垣以日數奇偶分男女﹐鳴謙以百脈齊到分男女﹐皆爲理之未確。丹溪議褚﹑李之論爲末融﹐而以易道之乾元資始﹑坤元資生爲證。婁全善嘆爲造極精微﹐發前人之所未發。若以子宮分左右﹐而以兩歧辧男女之說﹐夫子宮爲命門﹐女子系胞﹐形如合缽﹐何嘗兩岐而分左右﹖則是有兩子宮矣。此說爲鑿空無據。《聖濟》以左右陰陽分男女﹐未嘗以子宮有左右之分也。況男女交媾時﹐均有其精﹐何嘗有血﹖褚氏﹑東垣﹑丹溪俱以精血混言﹐幾見男女媾精﹐婦人以血施也。前賢之論多謬﹐故僭辧之。﹝蕭愼齋﹞

脈候

婦人手少陰脈動甚者﹐妊子也。○陰搏陽別﹐謂之有子。○何以知懷子之且生也﹖身有病而無邪脈也。﹝《素問》﹞

《內經》言手少陰脈動甚者謂之有子﹐陰搏陽別謂之有子。曰動﹑曰搏﹐皆有力之象也。而《金匱》復以陰脈小弱﹐其人渴不能食﹐無寒熱者爲妊娠。二說何其相反耶﹖蓋《內經》所云﹐一謂手中之少陰腎脈血聚气盛﹐故脈動﹔一謂陰得胎气而彊﹐故陰脈搏指﹐而陽脈反與之有別。此皆於三月之胎﹐診之始驗。其﹝《金匱》﹞

所云者﹐謂下焦之气血驟爲胎蝕﹐暫似有虧﹐故脈小弱。此惟於兩月左右驗之﹐過此則不然矣。是以下文有於法六十日當有此證句。由是觀之﹐二書似反而實同也。然更以《千金》所云初時尺脈微小﹐呼吸五至﹐三月數之語﹐合而參之﹐斯得圓通之妙焉。﹝《吳醫匯講》﹞

孕之脈數﹐損脈亦數﹐大略相似。然損脈之數﹐多兼弦澀﹔孕脈之數﹐必兼和滑。當於幾微中辧其邪气胃气之異也。○婦人懷孕﹐血畱气聚﹐胞宮內實﹐故脈必滑數倍常﹐此當然也。然有中年受胎﹐及血气羸弱之婦﹐則脈細小不數者亦有之。但於微弱中﹐亦必有隱隱滑動之象﹐此正陰搏陽別之謂也。○辧男女之法﹐自古至今﹐言多矛盾。余以坎離之象定之﹐庶得其要。蓋坎爲天一之卦﹐坎中滿﹐陽在內也﹔離爲地二之卦﹐離中虛﹐陰在內也。得坎象者爲男﹐得離象者爲女。所以男脈多沈實﹐沈實者﹐中滿之象﹔女脈多浮虛﹐浮虛者﹐中虛之象。無論人之老少﹑彊弱﹐脈之部位﹑大小﹐但因象察象﹐無不附應。然尢於兩尺爲最也。○以左右分陰陽﹐則左爲陽﹐右爲陰﹔以尺寸分陰陽﹐則寸爲陽﹐尺爲陰﹔以脈體分陰陽﹐則鼓搏沈實爲陽﹐虛弱浮澀爲陰。諸陽實者爲男﹐諸陰虛者爲女﹐庶爲定論。﹝張景嶽﹞

婦人經水二﹑三月不來﹐診其脈﹐微滑而數﹐略無間斷﹐𨿽身有病﹐而無邪脈﹐卽胎脈也。辧男女法﹐古人咸以左大爲男﹐右大爲女。然多有素稟偏大﹑偏小者。惟寸口滑實爲男﹐尺中滑實爲女﹐最爲要訣。如兩寸俱滑實爲雙男﹐兩尺俱滑實爲二女﹐右尺左寸俱滑實﹐爲一男一女﹐此屢驗也。﹝《張氏醫通》﹞

選案

一婦年逾四旬﹐形色頗實﹐經水不調。診兩手脈皆不應﹐惟右關隱隱微動﹐復細按經渠﹑列缺穴分﹐亦不應。心甚怪之。叩其夫﹐曰﹕前有胎時﹐醫診亦言無脈﹐後服八物湯﹐幸產一子。予曰﹕此由稟賦﹐無足怪焉。

可見天下之事﹐變幻無窮﹐難以理測。《脈經》但道其常﹐今兩手無脈﹐不傷其生﹐又不妨胎﹐豈《脈經》所能論及耶﹖此理之所無﹐事之所有也。﹝汪石山﹞

卷十三﹟女科原旨

墮胎半產

論證

陽施陰化﹐胎孕乃成。血气虛損﹐不能養胎﹐則胎自墮。譬如枝枯則果落﹐藤萎則花墜。又或勞怒動火﹐亦能墮胎。正如風撼其樹﹐人折其枝也。﹝《沈氏尊生書》﹞

胎墮太多﹐气血耗甚﹐胎無滋養﹐故頻墮也。譬之水涸而禾枯﹐土削而木倒。﹝汪石山﹞

妊娠少腹脹墜﹐須防小產之患﹐見紅卽難安矣。枝枯則果落﹐急宜補腎﹔架朽則鐘墮﹐急宜補脾。﹝《見聞錄》﹞

驢馬有孕﹐牡者近身則蹄之﹐名爲護胎﹐所以絕無小產。人之胎系胞中﹐气血養之﹐靜則神藏。若欲火一動﹐則精神走泄﹐火擾其中﹐則胎墮矣。可不愼哉﹗﹝《產寶百問》﹞

凡保胎﹐當養脾胃。脾胃爲倉廩之官﹐臟腑之所稟受﹐胚胎由之以滋養也。胃屬陽明﹐陽明者﹐衝任之長也。﹝《薛氏醫案》﹞

凡妊娠之數見墮胎者﹐必以气血虧損而然。而虧損之由﹐有稟質素弱者﹐有年力衰殘者﹐有憂怒勞苦而困其精力者﹐有色欲不愼而損其生气者。此外如跌撲﹑飲食之類﹐皆能傷其气血。气血有傷﹐而胎可無恙者﹐非先天之完固者不能﹐而常人則未之有也。且胎懷十月﹐經養各有所主﹐所以屢見小產墮胎者﹐多在三﹑五﹑七月之間。下次之墮﹐必如期而然。正以先次傷此一經﹐再值此經﹐則遇闕不能過矣。況腎以系胞﹐而腰爲腎之府﹐故妊婦最忌腰痛﹐痛甚則墜﹐不可不防。○凡小產有遠近﹐其在二﹑三月爲近﹐五﹑六月爲遠。新受而產者其勢輕﹐懷久而產者其勢重﹐此皆人之所知也。至若尢有近者﹐則隨孕隨產矣。蓋胎元始肇﹐一月如珠露﹐二月如桃花﹐三﹑四月而後血脈形體具﹐五﹑六月而後筋骨毛髮生。方其初受﹐不過一滴之元津耳。此其橐正無根據﹐根尙無地﹐鞏之則固﹐決之則流。故凡受胎之後﹐極宜節欲﹐以防泛溢。蓋明產者﹐胎已成形﹐小產必覺﹔暗產者﹐胎仍似水﹐直澑何知﹖﹝張景嶽﹞

論治

婦人妊娠﹐宜常服當歸散主之。○妊娠養胎﹐白術散主之。○婦人有漏下者﹐有半產後因續下血都不絕者﹐有妊娠下血者﹐膠艾湯主之。﹝《金匱》﹞

半產重於大產。蓋大產如果熟自脫﹔小產如生采﹐破其皮殼﹐斷其根蒂﹐豈不重於大產﹖但人輕忽者多。

治法宜補形气﹐生新去瘀。若未足月﹐痛而欲產者﹐補中湯安之﹔若產而血不止者﹐人參黃湯止之﹔若胎气弱而小產者﹐八珍湯固之。﹝薛立齋﹞

墮胎與半產有別。如一﹑二﹑三﹑四月﹐胎未成形而下者﹐名曰墮胎﹔五﹑六﹑七﹑八月﹐胎已成形而下者﹐名曰半產。總屬妊婦气血弱﹐衝任虛﹐以致胎元不固。《千金》保胎丸一方最妙。趙養葵以六味地黃湯加杜仲﹑續斷﹑五味子﹑阿膠﹐爲安胎之聖藥﹐亦傳心之祕典也。○墮胎血出過多者﹐經脈損而衝任之气虛不攝﹐是不足也﹐當大補气血﹐以固其脫。墮胎血凝作痛者﹐外邪乘而敗濁之血閉而不流﹐是有餘也﹐當導瘀消蓄﹐以溫其經。不特墮胎爲然﹐卽產後見是證﹐亦宜以此法治之。﹝蕭愼齋﹞

葉孕三月﹐兢兢自持﹐至期必動。醫家非涼血則固气﹐非升舉則利气﹐百藥不效﹐其胎必墮﹐皆由易於受而易於墮也。究墮之之故﹐果安在哉﹖蓋胎系於脾﹐而根於腎。其屢孕者﹐相火之有餘也﹔屢墮者﹐相火之過旺也﹔屢墮而不先不後者﹐脾土主有信也。繆氏謂三月陽明脈養胎﹐其人脾土素弱﹐而相火搖搖﹐風木侮之﹐無故自落﹐豈尋常意見所能補救者耶﹖必也戒怒以舒肝﹐卻慮以安脾﹐節欲以養腎﹐然後用先君子豬肚丸藥﹐淸相火以實脾土﹐土旺則四髒之气皆旺﹐精自生而气自固﹐不必慮難安易落之胎矣。𨿽然﹐藥宜早服於未孕之先﹐莫遲服於已孕之後﹐所謂未雨綢繆﹐不治已病治未病也。﹝《會心錄》﹞

古人用黃芩安胎﹐是因子气過熱﹐故用苦寒以安之。脾爲一身之津梁﹐主內外諸气﹐而胎息運化之機全賴脾土﹐故用白術以助之。然惟形瘦血熱﹐營行過疾﹐胎動不安者﹐乃爲相宜。若形弱气衰﹐胎常下墜者﹐非人參舉之不安﹔形實气盛﹐胎常不運者﹐非香﹑砂耗之不安﹔血虛火旺﹐腹常急痛者﹐非歸﹑芍養之不安﹔體肥痰盛﹐嘔逆眩暈者﹐非苓﹑半豁之不安。凡此皆治母气之偏勝也。若因風寒所傷而胎不安者﹐則香蘇散﹑蔥豉湯﹐量所宜用﹔伏邪時气﹐尢宜急下。凡此﹐俱安胎要訣。下藥中獨芒硝不可犯。﹝張飛疇﹞

安胎﹑固胎﹑養胎﹐必當察其由來﹐分其胎之所損﹐在气在血﹐何者之虛﹖胎與母病﹐孰先孰後﹖方制君﹑臣﹑佐﹑使﹐各適其宜。豈可守一定之方﹐執而不通耶﹗﹝《推求師意》﹞

脈候

寸口脈弦而大﹐弦則爲減﹐大則爲芤﹐減則爲寒﹐芤則爲虛﹔虛寒相搏﹐此名曰革。婦人則半產漏下。﹝張仲景﹞

附方

豬肚丸人參﹑苦參﹑丹參﹑元參﹑沙參﹑扁豆﹑石斛﹑白芍﹑芡實﹑蓮肉﹑山藥﹑茯苓﹑甘艸﹑鍋焦。

用雄豬肚一具﹐洗淨﹐將藥裝入﹐蒸熟搗爛﹐焙榦爲末﹐蜜丸﹐每早滚湯下五錢。

卷十三﹟女科原旨

臨產

將息

妊娠臨月﹐當安神定慮﹐時常步履﹐不可多睡飽食﹑過飲酒醴。產時不可多人喧鬧。若見漿水﹐腰間痛甚﹐是胎已離經﹐方可用藥催生﹐坐艸。﹝《婦人良方》﹞

保護

冬月天冷﹐產母經血得冷則凝﹐致兒難生。故冬月產者﹐下部不可脫去綿衣坐臥寒處﹐須要房內圍鑪﹐令產母身背向火﹐腰腹腿膝和暖﹐血得熱則流通﹐兒易生也。○夏月產者﹐須要溫涼得所﹐不可恣意取涼﹐傷損胎气﹔房內不可人多﹐熱气逼襲﹐致令產母心煩﹐血熱沸騰﹐而有鬱冒衝暈之患。﹝楊子建﹞

產侯

產候有十﹕一曰正產﹔二曰坐產﹔三曰臥產﹔四曰橫產﹔五曰逆產﹔六曰偏產﹔七曰礙產﹔八曰盤腸產﹔九曰熱產﹔十曰凍產。﹝《婦人良方》﹞

臨產眞言﹕一曰睡﹐二曰忍痛﹔三曰慢臨盆。○孕婦臨月﹐腹痛或作或止者﹐名曰弄胎﹐非正產之候。或腹𨿽痛﹐而腰不甚痛者﹐非正產之候。胎髙未陷下者﹐非正產之候。穀道未挺進者﹐非正產之候。水漿未破﹐血未出者﹐非正產之候。漿血𨿽出﹐而腹不痛者﹐非正產之候。且令扶行熟忍﹐不可坐艸。﹝《達生編》﹞

欲產之時﹐覺腹內轉動﹐當正身仰臥﹐待兒轉身向下。試捏產母手﹐中指中節跳動﹐方與臨盆﹐卽產矣。﹝薛立齋﹞

用力及時

臨產必俟臍腹痛極﹐腰間重痛﹐眼中如火﹐穀道迸急﹐胞水與血俱下﹐脈見離經﹐此時子已出胎﹐產母方可用力。﹝《馮氏錦囊》﹞

或曰﹕大便亦須用力﹐如何生產不用力﹖不知大便呆物﹐必須人力﹔小兒自會轉動﹐不但不必用力﹐而且切忌用力。蓋小兒端坐腹中﹐及至生時﹐垂頭轉身向下。腹中窄狹﹐他人有力難助﹐須聽其自家慢慢轉身﹐逼到產門﹐頭向下﹐腳向上﹐倒懸而出。若兒未轉身﹐早妄用力﹐一逼則腳先出﹐俗贈美名曰﹕腳踏蓮花。或轉身未定﹐早妄用力﹐一逼則橫臥腹中﹐一手先出﹐又名之曰﹕討鹽生。卽或轉身向下﹐未得條直﹐用力過早﹐或左或右﹐偏頂腿骨﹐而不得出。此等獘病﹐皆由時候未到﹐妄自用力故也。然亦非全不用力﹐但用力只須一盞茶時耳。卽如大便﹐未到肛門﹐縱然用力﹐亦不能出﹐況於人乎﹖○臨產﹐小兒力盡﹐不能得出﹐宜令產母安睡﹐使兒在腹亦安睡歇力﹐少刻自生。蓋小兒向下時﹐而大人坐立﹐則倒懸矣﹐豈能久待﹖今大人睡下﹐兒亦睡下﹐有何妨礙﹖或曰﹕倘悶壞柰何﹖曰﹕他在腹中十个月不悶壞﹐今片時乃得悶壞乎﹖○臨產誤用力﹐以致橫生﹑倒產﹐急令產母安睡﹐用大劑加味芎歸湯服之﹐將手足緩緩托入﹐再睡一夜﹐自然順生。﹝《達生編》﹞

穩婆

穩婆須擇老成忠濃﹐預先囑之﹐及至臨盆﹐務令從容鎭靜﹐不得用法催逼。嘗見有穩婆忙冗性急者﹐恐顧此失彼﹐因而勉彊試湯﹐分之掐之﹐逼之使下﹐多致頭身未順﹐而手足先出﹐或橫或倒﹐爲害不小。若未有緊陣﹐不可令其動手。

又或有生息不順及雙胎未下之類﹐但宜穩密安慰﹐不可使產母聞知﹐恐驚則气散﹐愈難生下。又有嘗見姦詭之婦﹐故爲哼訝﹐或輕事重報﹐以顯己能﹐以圖酬謝﹐因致產婦驚疑﹐害尢非細。﹝《景嶽全書》﹞

催生

妊娠胎元完足﹐彌月而產﹐熟落有期﹐非可催也。所謂催生者﹐亦不過助其血气而利導之耳。直待臨期﹐乃可用脫花煎﹑滑胎煎。或經日久﹐產母困倦難生﹐俱宜服滑胎煎﹐以助其气血。其有气虛無力﹐艱於傳送者﹐必用獨參湯﹐接濟其力。皆爲催生要法。若期未至﹐而妄用行气導血等劑﹐以爲催生﹐亦猶摘花苞之萼﹐揠宋人之苗耳。﹝《景嶽全書》﹞

催生大法﹕滑以流通滯澀﹐苦以驅逐閉塞﹐香以開竅逐血﹐气滯者行其气﹐胞漿先破﹐血幹者固其血。

﹝《女科大全》﹞

預備藥餌

花蕊石散﹐治血入胞衣﹐脹大不下﹐或惡露上攻。佛手散治血虛諸證。加味芎歸湯入龜版﹐治交骨不開。

蓖麻子塗足心﹐治胎衣不下。失笑散治惡露腹痛。酥油調滑石塗產門﹐爲滑胎之聖藥。淸魂散治血暈。平胃散入朴硝化死胎。皆臨產要藥﹐宜預備也。若气血虛衰﹐又當以八珍湯﹑十全湯主治。﹝《婦人良方》﹞

臨盆服藥

或問﹕臨盆服藥﹐有益無損否﹖曰﹕安得無損﹖卽以鼠兔二丸合回生丹言之﹐皆世俗臨盆習用之藥也。鼠兔例用香竄﹐產時百脈開解﹐气血旣虛﹐服此益加耗散。兒出而香未消﹐其損多矣。更令毛竅開張﹐招風入內﹐禍不可言。回生丹以大黃﹑紅花爲君﹐其餘亦多消導﹐血已虧而又破之﹐遺患無窮。又問﹕然則總無可用之藥乎﹖曰﹕有。只須加味芎歸湯﹑佛手散二方﹐用之不盡矣。蓋產時全要血足﹐血一足﹐如舟之得水﹐何患不行﹖二方皆大用芎﹑歸﹐使宿血頓去﹐新血驟生﹐且藥味隨地皆有﹐眞正有益無損﹐世人求奇好怪﹐豈不可嘆﹗﹝《達生編》﹞

難產七因

一因安逸。蓋婦人懷胎﹐血以養之﹐气以護之﹐務宜時常行動﹐令其气血周流﹐胞胎自然活動﹐若久坐﹑久臥﹐則气不營運﹐血不流順﹐胎亦呆滯而不活動矣﹐故令產難。常見田野勞苦之婦﹐忽然腹痛﹐立便生產﹐可知。○二因奉養。蓋胎之肥瘦﹐气通於母﹐母之所嗜﹐胎之所養﹐如恣食濃味﹐不知減節﹐故致胎肥難產。

常見糟糠之婦﹐容易生產﹐可知。○三因淫欲。古者婦人懷孕﹐卽居側室﹐不共夫寢﹐以淫欲最所當禁也。蓋胎系胞中﹐全賴气血育養﹐靜則神藏﹐若情欲一動﹐則气血隨耗﹐火擾於中﹐則血气沸騰。三月以前犯之﹐則易動胎。三月以後犯之﹐一則胞濃難產﹐一則胎元漏泄﹐子多肥白不壽﹐更兼瘡毒痘毒﹐疾厄多端。且人與物﹐均稟之气以生﹐然人之生子﹐不能胎胎順﹐个个存﹐而馬﹑牛﹑犬﹑豕﹐胎胎俱易﹐个个無損者﹐何也﹖蓋馬﹑牛﹑犬﹑豕﹐一受胎後﹐則牝牡絕不與交﹐而人受孕﹐不能禁欲﹐矧有縱而無度者也。○四因憂疑。

今人求子之心𨿽切﹐而保胎之計甚疏﹐往往問卜禱神﹐致令產母常懷憂懼﹐心懸气怯﹐是以產難。○五因軟怯。

如少婦初產﹐神气怯弱﹐子戶未開﹐且更腰曲不伸﹐輾轉傾側﹐以致兒不得出。又有中年婦人﹐生育旣多﹐气虛血少﹐生亦艱難。○六因倉皇。有等愚蠢穩婆﹐不審正產﹑弄產﹐但見腹痛﹐遽令努力﹐產婦無主﹐只得聽從﹐因此橫生﹑倒生﹐子母有傷﹐皆由倉皇之失也。○七因虛乏。母當產時﹐兒身未出﹐用力太早﹐及兒欲出﹐母力已乏﹐產戶漧澀﹐故爾產難。速以補血催生湯投之﹐或保產萬全湯亦妙。﹝《馮氏錦囊》﹞

選案

丹溪曰﹕方書瘦胎飲一論﹐爲湖陽公主作也。予族妹苦難產﹐視其形肥﹐而勤於鍼黹。構思旬日﹐悟曰﹕此與湖陽公主相反。

彼奉養之人﹐其气必實﹐耗其气使之和平﹐故易產。今形肥知其气虛﹐久坐知其不運﹐當補其母气﹐則兒健而易產矣。令其有孕至五﹑六月﹐與紫蘇飲加補气藥﹐十數劑﹐得男甚快。按﹕同一難產﹐而有虛實之別﹐補气之方﹐反從瘦胎飲悟出﹐可見讀書不可泥也。﹝《吳醫匯講》﹞

救生三法

一有門戶俱正﹐兒亦露頂而不下者。因兒轉身﹐肚帶攀其肩也﹐名曰礙產。其法﹕令產母仰臥﹐輕輕推兒向上﹐以手中指按定兒肩﹐去其肚帶﹐候兒順正﹐用力送下。○二有生路未正﹐被產母用力一逼﹐令兒偏拄左右腿畔﹐兒頭在產戶不下。但云兒已露頂﹐然非頂也﹐乃額角耳﹐名曰偏產。其法﹕亦令產母仰臥﹐以手輕輕推兒近上﹐扶其頭頂端正﹐用力一逼卽下。○三有頭之後骨偏拄穀道﹐兒乃露額﹐名曰棖後。其法﹕以棉衣裹手﹐急於穀道外旁輕輕推將兒頭令正﹐然後用力逼下。或用膝頭﹐令產母抵住亦可。○三產之難﹐皆由產母曲腰眠臥﹐用力太早所致。三手法﹐非穩婆老練細心者﹐不能爲也。﹝《馮氏錦囊》﹞

胞衣破

胞漿先破﹐惡水來多﹐胎幹不下﹐先與四物湯補血﹐次煎濃蔥湯洗其產戶﹐令气上下通暢﹐更以酥油滑石塗其產門。﹝《女科大全》﹞

未產胞衣先破﹐其因有二﹕有因母質薄弱﹐胞衣不固﹐因兒轉動觸破者﹐此气血之虛也。有因兒身未轉﹐坐艸太早﹐用力太過﹐而胞先破者﹐此舉動之傷也。除服四物﹑八珍並蔥湯洗陰戶外﹐或用黃﹑芎﹑歸數斤釜煎﹐藥气滿室﹐使產母口鼻吸受﹐亦良。﹝《景嶽全書》﹞

交骨不開

交骨不開者﹐陰血虛也。用加味芎歸湯﹐龜屬至陰﹐版則交錯相解﹐故用之。﹝《薛氏醫案》﹞

盤腸生

盤腸生者﹐因產母平日气虛﹐臨時用力努掙﹐渾身气血下注﹐腸隨兒下。一次如此﹐下次路熟﹐又復如此。若能等待瓜熟蒂落﹐何得有此怪異。﹝《達生編》﹞

臨產﹐母腸先出﹐子生而腸未收﹐法宜盛以潔淨漆器﹐濃煎黃湯浸之﹐腸卽收上。又法﹕以蓖麻子四十九粒﹐研爛塗母頭頂﹐腸收急洗去。﹝張景嶽﹞

盤腸生﹐是必產母气血虛弱﹐因而下脫。當用補气血之藥﹐佐以升提﹐則腸自收。大劑參﹑﹑芎﹑歸加升麻主之。有以醋水噴面﹐使婦人驚寒﹐則气提腸縮。然恐驚則气散﹐寒則血凝﹐腸愈難收﹐而致他病。不若用皂角末吹鼻﹐嚏作自上爲穩。﹝李太素﹞

覓鹽生

將產﹐兒手先出者﹐名曰橫生。足先出者﹐名曰倒生。又相傳手出者﹐名曰覓鹽生。此亦有理﹐人未講明。蓋鹽主收斂緊縮﹐又腌螫肌肉疼痛﹐兒手得鹽﹐且痛且縮﹐自然轉身順下。覓鹽之名﹐本於此也。其法﹕如手足先出者﹐急令產母仰臥﹐略以鹽塗手足心﹐仍以香油抹之﹐輕輕送入﹐卽便自轉順生。不可任其久出﹐久則手足靑硬﹐難以送入﹐而子命傷矣。亦不可妄用催生方藥﹐蓋手足之出﹐非藥可治。又切勿誤聽凶婦﹐用刀斷割﹐倘一斷割﹐則子必腹中亂攪﹐而母命傷矣。

胞衣不下

胞衣不下有二﹕有因惡露入衣﹐脹而不出﹔有因元气虧損﹐不能送出。惡露流衣中者﹐腹必脹痛﹐用奪命丹﹐或失笑散﹐以消瘀血﹐緩則不救。元气虛弱﹐不能送出者﹐腹不脹痛﹐用保產無憂散﹐以補固元气﹔或用蓖麻子一兩﹐研膏塗母足心﹐衣下卽洗去。○又法﹕以本婦頭髮﹐攪入喉中﹐使之作嘔﹐則气升血散﹐胞軟自落。凡胞衣不出者多死﹐授以此法甚效。﹝《景嶽全書》﹞

胞衣不下﹐古方用花蕊石散。但恐石藥非腸胃虛者所宜﹐莫若生化﹑萬全二方選而用之。亦有用佛手散﹐加紅花﹑益母﹑香附﹑山楂﹑陳皮﹑牛膝煎成﹐衝童便服﹐更妙。﹝《馮氏錦囊》﹞

胞衣不下﹐總是臨盆過早之故。當產之時﹐骨節開張﹐壯者數日而合﹐怯者彌月方合。今不待其開﹐而彊出之﹐故胎出而骨眼隨閉﹐以致胞衣出不及耳。不必亂藥驚惶﹐可用粗麻綫將臍帶系住﹐又將臍帶雙折﹐再系一道﹐以物墜住﹐再斷臍帶。過三五日﹐其胞自萎縮幹小而下﹐累驗。﹝《達生編》﹞

脈候

欲產之婦脈離經﹐沈細而滑也同名﹐夜半覺痛應分娩﹐來日午候定知生。﹝《脈訣》﹞

《難經》曰﹕一呼脈三至﹐曰離經﹐是陽加於陰也﹔一呼脈一至﹐亦曰離經﹐是陰加於陽也。蓋由胎動於中﹐是以脈亂於外﹐故知其欲產。○沈細而滑﹐乃腎臟本脈之形。腎系胞胎﹐故見此脈者﹐亦與離經同也。﹝《胎產祕書》﹞

欲產之脈曰離經﹐或曰沈細而滑﹐或曰散亂無根﹐皆非的論。離﹐異也﹔經﹐常也。脈異乎常﹐謂之離經。

與本人平日之脈不同﹐與常人平日之脈不同﹐皆是也。﹝《醫參》﹞

卷十三﹟女科原旨

產後

總論

婦人新產有三病﹕一者病痙﹔二者病鬱冒﹔三者大便難。何謂也﹖師曰﹕新產血虛﹐多汗出﹐喜中風﹐故令病痙﹔亡血復汗﹐寒多﹐故令鬱冒﹔亡津液﹐胃燥﹐故大便難。﹝《金匱》﹞

凡診新產婦﹐先審少腹之痛與不痛﹐以徵惡露之有無﹔次審大便之通與不通﹐以徵津液之盛衰﹔再審乳汁之行與不行﹐及乎飲食之多少﹐以徵胃气之充餒。必先審此三者﹐以脈參證﹐以證合脈﹐脈證相符﹐治之必愈。○產後之病有三﹕血虛火動﹐爲煩躁發熱之病﹐一也﹔虛火上載﹐敗血妄行﹐爲頭暈腹痛之病﹐二也﹔脾胃虛弱﹐飲食過傷﹐爲泄瀉痞滿之病﹐三也。﹝《張氏醫通》﹞

凡產後危證﹐莫如三衝﹑三急。三衝者﹐敗血衝肺﹑衝心﹑衝胃也﹔三急者﹐嘔吐﹑泄瀉﹑多汗也。其用藥則有三禁﹕禁佛手散﹐以川芎能發汗也﹔禁四物湯﹐以地黃能作瀉也﹔禁小柴胡湯﹐以黃芩能阻惡露也。﹝張飛疇﹞

治胎產病﹐當從厥陰證論之﹐無犯胃气及上二焦。是爲三禁﹐謂不可汗﹑不可下﹑不可利小便。發汗則同傷寒下早之獘﹔利大便則傷脾﹔利小便則內亡津液。詳諸此說﹐𨿽爲產育之大旨﹐然病變不同﹐倘有是證﹐則不得不用是藥﹐所謂有病則病受之。經常之法﹐固不可不知﹐而應變之權﹐亦不可執也。﹝《保產機要》﹞

產後有二病﹕一曰惡血脹逆﹔二曰元气虛脫。如小腹脹痛﹐惡心﹐發熱﹐此惡血未盡﹐防血脹上心﹐宜破血行血﹔若冷汗作瀉﹐少食懶言﹐防元气虛脫﹐宜大補元气﹐甚者加附子﹐以行參﹑之力﹐使气易於復元。

一屬血之有餘﹐一屬气之不足﹐攻補少差﹐必至危殆。時醫治產後諸病﹐不論有餘不足﹐槪用破血行血之劑﹐千人一律﹐惡血阻逆者獲效﹐元气虛脫者必危。﹝余傅山﹞

或問﹕丹溪云產後當大補气血爲主﹐𨿽有雜證﹐從末治之。又云產後中風﹐不可作中風治而用風藥。然則產後不問諸證﹐悉宜大補气血﹐可乎﹖曰﹕詳「主」「末」二字﹐其義自明。虛而無他證者﹐合宜大補气血﹔或因虛而感冒風寒者﹐補中兼驅風﹔或因脾虛食傷者﹐補中加消導﹔或因惡露未盡者﹐必先逐去瘀血﹐然後用補。《經》曰﹕急則治標﹐緩則治本。主﹑末二字﹐卽標本之意也。○或問﹕產後諸疾﹐古方多用四物湯﹐而丹溪獨謂芍藥酸寒﹐伐生發之气﹐禁而不用﹐何歟﹖曰﹕新產之婦﹐血气俱虛﹐故產後諸病﹐多不利於寒涼﹐惟宜甘溫以助資生之化源也。先哲制四物湯﹐以芎﹑歸之溫﹐佐地﹑芍之寒﹐是寒溫適中﹐爲婦人諸病之妙劑。若用於產後﹐必取芍藥以酒炒﹐去酸寒之性﹐但存生血活血之能。丹溪慮彼俗醫鹵莽﹐不制而用之﹐故特舉其害之由﹐以戒之耳。﹝虞天民﹞

按丹溪云﹕芍藥酸寒﹐大伐生气﹐產後忌之。此言過也。夫芍藥之寒﹐不過於生血藥中稍覺其淸耳﹐非若芩﹑連之大苦大寒可比也。使芍藥猶忌如此﹐則他之更寒者﹐尢爲不可用矣。每見產家過愼﹐或因太暖﹐或因年壯﹐飲食藥餌﹐補之過度﹐以致動火病熱極多。若盡以產後爲虛﹐必須皆補﹐豈盡善哉﹖且芍藥性淸﹐微酸而收﹐最宜於陰气散失之證﹐豈不爲產後要藥乎﹖○產後有不虛證者﹐或其人年少當時﹐或素耐辛勞之質。此輩本無不足﹐一旦受孕﹐腹中參入此物﹐血气壅塞﹐爲脹爲嘔﹐是皆添設有餘。及其旣產﹐所畱得去﹐仍復故吾。常人之產﹐此類極多﹐何虛之有﹖然或內傷外感﹐產後之病﹐難保必無﹐倘有所犯﹐去之卽愈。卽臨盆帶去血气﹐未免暫見耗損﹐然以壅滯之餘﹐不過護胎隨從之物﹐去者當去﹐生者旋生﹐何至是產皆虛也﹖凡此﹐但當因證施治﹐若執云產後必當大補气血﹐則實實之病﹐有所不免矣。○產後有全實證者﹐如外感風寒﹐頭痛身熱﹐便實中滿﹐脈緊數洪大有力者﹐此表邪之實證也﹔又火之盛者﹐必熱渴躁煩﹐便結腹脹﹐舌焦喜飲﹐眼眵尿赤﹐脈見洪滑﹐此內熱之實證也﹔又鬱怒動肝﹐胸脇脹痛﹐大便不利﹐脈弦而滑﹐此气逆之實證也﹔又惡露未盡﹐瘀血上衝﹐腹痛拒按﹐大便難﹐小便利﹐此血逆之實證也﹔又凡富貴之家﹐保護太過﹐或過用參﹑﹐以致气壅﹐或過用糖酒﹐以致內熱﹐此調攝之實證也﹔又或因產過食﹐以致停蓄不散﹐此內傷之實證也。以上諸證﹐姑舉其槪。然旣有表邪﹐則不得不解﹔旣有火邪﹐則不得不淸﹔旣有內傷停滯﹐則不得不爲消導。且人有彊弱﹐產有虛實﹐病有眞假﹐治有逆從﹐不可同日語也。﹝張景嶽﹞

《良方》云﹕產後以去敗血爲先。血滯不快﹐乃成諸病。夫產後元气旣虧﹐營運失度﹐不免瘀血停畱﹐治法必先逐瘀﹐瘀消然後進補。今人治產後諸病﹐不問虛實﹐遽用補劑﹐以致瘀血攻心而死。愼之﹗﹝葉以濟﹞

產後服生化湯加人參﹐須崩暈形脫者宜之。若無此證﹐則不可加。若有血塊痛甚﹐止加紅花﹑肉桂﹐不可遂用補藥。﹝單養賢﹞

血暈

婦人分娩﹐昏冒瞑目﹐因陰血暴亡﹐心神失養。心與包絡﹐君火﹑相火也。得血則安﹐亡血則危。新產昏冒瞑目﹐是陰血暴亡﹐虛火上熾﹐不能鎭撫也。但補其血﹐心得血養﹐神自安矣。﹝李東垣﹞

如敗血入肝﹐惡露上攻﹐皆由瘀血爲患﹐此血暈之屬有餘也﹐治當行血逐瘀﹔若陰血暴亡﹐虛火上升﹐皆由腹中空虛所致﹐此血暈之屬不足也﹐治當滋陰降火。但滋陰不可用地﹑芍﹐降火不可用苦寒。﹝蕭愼齋﹞

產後血暈﹐有虛實之異。實者﹐瘀血之假實也﹔虛者﹐气血之眞虛也。夫血由气化﹐气行則血行﹐气滯則血阻﹐是血隨气而流轉者也。胎下之後﹐陰血暴行﹐气分驟虧﹐失於運動﹐故將下未下之血﹐停蓄成瘀﹐上衝胸腹﹐因而作痛。斯時頭暈眼花﹐劇則人事昏憒﹐牙關不開。外治宜燒漆器﹐或燻醋炭﹔內治宜生化湯﹐或失笑散。休素陰虛者加童便﹐體素陽虛者加肉桂﹐甚者加人參。俗惑用參瘀反不行之說印定眼目﹐以致气陷而脫者多矣﹐此假實之證也。若去血過多﹐气孤無偶﹐察其外證﹐眼合口張﹐面白手撒﹐气出多而入少﹐手足冷而厥逆﹐冷汗自出﹐脈細如絲﹐或浮大無根﹐此腎气不納﹐而肺气不主﹐根本搖搖﹐气虛欲脫之象。治宜血脫益气﹐陽生陰長﹐急用人參兩許﹐而以歸﹑地﹑姜﹑附佐之﹐庶可救垂危於欲絕﹐此眞虛之證也。﹝《會心錄》﹞

敗血上衝

敗血上衝有三﹕或歌舞談笑﹐或怒罵坐臥﹐甚則逾墻上屋者﹐此敗血衝心也﹐多死。治用花蕊石散。如𨿽悶亂﹐不致顚狂者﹐治用失笑散加郁金。若飽悶嘔惡﹐腹滿脹痛者﹐此敗血衝胃也。治用平胃散加姜﹑桂。不應﹐送來復丹。若嘔逆腹脹﹐血化爲水者﹐治用《金匱》下瘀血湯。若面赤﹐嘔逆欲死﹐或喘急者﹐此敗血衝肺也。治用人參蘇木飲﹐甚則加芒硝以蕩滌之。大抵衝心者十難救一﹐衝胃者五死五生﹐衝肺者十全一﹑二。

﹝《張氏醫通》﹞

惡露不淨

凡看產後病﹐須問惡露多少﹑有無﹐此要語也。夫新產惡露﹐屬養胎余血。兒旣產﹐气血旺者﹐惡露隨之而下﹔气血弱者﹐阻礙小腹爲病。上攻則爲血暈﹐蓄瘀則爲兒枕心腹痛﹐及瘕積聚﹐四肢腫滿﹐血鼓諸證。﹝彭用光﹞

前證﹐若肝熱不能生血者﹐用六味丸﹔肝虛不能藏血者﹐用逍遙散﹔脾虛不能攝血者﹐用六君子湯﹔气陷不能統血者﹐用補中益气湯﹔脾經郁熱﹐血不歸源者﹐用加味歸脾湯﹔脾經怒火﹐迫血妄行者﹐用加味四物湯﹔气血兩虛者﹐用十全大補湯﹐肝經風邪﹐其血沸騰者﹐用一味防風丸。﹝薛立齋﹞

產後惡露﹐大約以一月爲期。如不及一月而止者﹐气血虛也﹔如窬一月而淋瀝不絕者﹐非气虛不能攝血﹐卽肝脾二經有虧。《大全》以爲經血虛損﹐是矣。然又主於臟腑挾宿冷所致。夫血得熱則行﹐得冷則凝﹐豈有惡露不絕﹐反爲寒冷致病之理﹖立齋以爲肝脾郁熱怒火﹐此誠善悉病機者也。﹝蕭愼齋﹞

選案

一婦人產後惡露不淨﹐至六﹑七日﹐鮮血奔注﹐發熱口渴﹐脇痛狂叫﹐飲食不進﹐或用四物湯﹐或用山楂﹑靑皮﹑延胡等行血藥﹐卒無一效﹐切脈洪大而數。予曰﹕此惡露未盡﹐畱泊血海﹐新化之血﹐迷失故道﹐不去蓄利瘀﹐則以妄爲常﹐曷以禦之﹖遂用醋制大黃一兩﹑生地黃一兩﹑桃仁泥五錢﹑漧漆三錢。或曰﹕產後大虛﹐藥毋峻否﹖予曰﹕生者自生﹐去者自去﹐何虛之有﹖第急飲之﹐熟寐竟夜。次早﹐下黑血塊數升﹐諸病如失。復用補中益气﹐調理而安。﹝《己任編》﹞

產門不閉

產門不閉者﹐多由血气虛弱﹐不能收攝故也﹐宜十全大補湯。又有初產﹐陰戶腫脹痛而不閉者﹐宜加味逍遙散﹔但腫而不閉者﹐宜補中湯加五味子﹐切忌寒涼之藥。﹝陳良甫﹞

產後諸證﹐總以气血大虛爲治﹐況陰挺下脫﹐玉門不閉乎﹖閱丹溪﹑立齋醫案﹐有產戶下物如手帕者﹐有如合缽者﹐有二歧者﹐有出肉綫者﹐有子宮損落者﹐凡此皆屬气虛血脫之故。其立方處治﹐不過參﹑﹑歸﹑地﹐加以升提收澀﹐臨證神而明之。﹝蕭愼齋﹞

產門不斂﹐用香油數斤﹐燉溫傾入盆內﹐令產婦坐油中一食頃﹐另用皂角末吹鼻取嚏卽收。﹝《丹溪心法》﹞

選案

一婦產後﹐產門不閉﹐垂下肉帶一條﹐約長尺餘﹐腰痛不能轉動。醫疑小腸未收﹐誤用蓖麻子貼頂﹐神昏喘嘔﹐命在須臾。予謂﹐此帶脈下也。與回天飲加白果﹑升麻﹑樗皮﹐服二劑﹐喘定嘔止﹐帶亦收入。再與佛手散加蛤蜊齒末﹐產門始閉。﹝程華仲﹞

一婦產後﹐水道中垂出肉綫一條﹐長三﹑四尺﹐動則病絕。令先服失笑散﹐次用生薑三斤﹐搗爛入香油二斤﹐炒幹爲度﹐用絹兜起肉綫﹐屈盤水道邊﹐以熱姜燻之﹐姜冷再炒。一日卽縮﹐二日收盡﹐服芎歸湯調理而愈。肉綫一斷﹐則不可救。﹝《丹溪心法》﹞

瘀血流注經絡

產後血泄過多﹐气因血耗﹐不能逐瘀下出﹐流注經絡﹐阻塞關節﹐證見惡寒發熱﹐或腫或痛。醫家不明其故﹐槪以風寒蓄滯目之﹐藥非表散﹐卽是消導﹐豈知血因散而益虧﹐气因消而益弱﹐變證危矣。余每遇此證﹐急培其气血﹐俾脈中脈外營衛之气得以通暢流行﹐而在經在絡蓄積之瘀不待攻逐而從外自走。成膿而潰者有之﹐故道而出者有之。若一味逐瘀﹐不救根本﹐未有能生者也。卽體气稍實﹐法宜攻補兼施﹐或先補後攻﹐或先攻後補﹐是在臨証之權衡也。《經》曰﹕營气不從﹐逆於肉理。今瘀血逆於腠理﹐其爲營气不從﹐乃此証之確據乎﹗﹝《會心錄》﹞

中風

產後﹐風續之數十日不解﹐頭微痛﹐惡寒﹐時時有熱﹐心下悶﹐漧嘔﹐汗出﹐𨿽久﹐陽旦證續在耳﹐可與陽旦湯。○產後中風﹐發熱﹐面正赤﹐喘而頭痛﹐竹葉湯主之。﹝《金匱》﹞

陽旦湯﹐爲桂枝湯加附子。人多疑之﹐以爲無所本。試觀此條之用陽旦治風﹐與後條竹葉湯中加附子治風﹐則陽旦湯確爲桂枝湯加附子明矣。無熱之陽虛感風﹐陽旦湯正治也﹔有浮熱而陽虛感風﹐竹葉湯之治也。竹葉湯中且用附子以治風﹐況桂枝湯之義原爲助陽气﹑除邪風之用乎﹖孰謂仲景原文﹐明言因加附子參其間﹐而謂非加附子乃加黃芩也﹖﹝魏荔彤﹞

傷食

凡遇產後發熱﹐須問飲食有無傷積。如見飽悶﹑惡食﹑泄瀉等證﹐作傷食治。若飲食調者﹐方用補血正法。﹝王節齋﹞

類傷寒

產後類傷寒三陽證﹕惡寒﹑發熱﹑頭痛﹐毋認爲太陽證﹔頭痛﹑寒熱﹑脇痛﹐毋認爲少陽證﹔潮熱﹑自汗﹑大便不通﹐毋認爲陽明證。蓋由气血兩虛﹐陰陽不和﹐而類外感。若重發汗﹐則虛虛之禍至矣。產後類傷寒三陰證﹕腹滿嗌漧﹐勿認爲太陰證﹔口燥舌漧而渴﹐勿認爲少陰證﹔汗出﹑譫語﹑便祕﹐勿認爲胃中有燥屎宜下證。凡此數者﹐多由勞倦傷脾﹐運化艱難﹐气血枯竭﹐腸腑燥結﹐乃虛證類實﹐所當補者也。﹝《會心錄》﹞

新產﹐有傷力發熱﹔有去血過多發熱﹔有惡露不淨發熱﹔有三日蒸乳發熱﹔有早起勞動﹐飲食停滯發熱。

狀類傷寒﹐切要仔細詳辧﹐不可輕易發汗。大抵產後气血空虛﹐妄汗則變筋惕肉﹐鬱冒昏迷﹐搐搦便祕﹐其害非輕。﹝吳蒙齋﹞

發熱

產後有外感發熱者。蓋臨盆之際﹐露體用力﹐寒邪乘虛﹐感之最易。證見頭疼身痛﹐憎寒發熱﹐或腰背拘急﹐脈見緊數。然不過隨感隨病﹐略加解散卽痊。勿謂產後不宜表散﹐但當酌其虛實﹐而用得其宜耳。﹝《景嶽全書》﹞

產後血虛﹐陽無所根據﹐浮散於外﹐故多發熱之證。宜四物湯﹐加炮姜之苦溫從治﹐收其浮散之陽﹐使歸於陰。若血气俱虛﹐惡寒發熱﹐煩躁作渴﹐宜十全大補湯。若血虛至夜發熱﹐小腹腰脇作痛﹐宜四物湯加黃﹑肉桂。若面赤作渴﹐宜當歸補血湯。然產後脾胃多虛﹐每有傷食發熱者﹐愼勿作血虛治。﹝《張氏醫通》﹞

產後陰血暴亡﹐必大發熱﹐若以涼藥治之﹐必斃。急用獨參湯﹑或當歸補血湯﹐使無形生出有形﹐陽生陰長之妙。○產後發熱﹐治用參﹑﹑芎﹑歸﹐而以黑姜爲佐者﹐引血藥入气分﹐而生新血耳。○胎前原有陰火﹐產後去血過多﹐見出發熱﹑煩躁﹑汗出等證﹐若根據前法﹐大補气血﹐其證必甚。當用逍遙以淸肝火養肝血。此因血去多﹐肝虛血燥﹐勿泥气血俱虛之論也。﹝趙養葵﹞

產後發熱﹐用藥專以溫補爲主﹐亦非確論。大約產後之熱﹐宜從陽引陰﹐反佐從治者居多。以陰血驟虧﹐狐陽外越﹐非用溫補﹐則虛火不藏﹐所謂甘溫能除大熱者也。倘其人陽有餘陰不足之體﹐泥於甘溫退熱之法﹐姜﹑桂﹑參﹑附多進﹐陰益虧﹐火益熾﹐熱愈不退﹐又宜從陰引陽﹐壯水正治。古人謂﹕芍藥酸寒﹐產後忌用。

景嶽謂﹕陰气散失﹐正當用之。此眞知陰可維陽﹐水可制火者也。總之﹐人生陰陽互根﹐不可偏勝﹐一味溫熱﹐知有陽而不知有陰矣。○產後發熱﹐气血兩虛者居多﹐藥宜甘溫﹔亦有陰虛生熱者﹐藥宜壯水。先君子治產後壯熱發狂﹐用附子一枚﹑人參一兩﹑童便一杯﹐一劑霍然。此甘溫能除大熱也。余治侄女產後陰虛發熱﹐口渴面赤﹐用六味湯加童便﹐一劑成功。此壯水之主﹐以鎭陽光也。﹝《會心錄》﹞

寒熱

寒熱往來﹐𨿽爲少陽經病﹐然於產後見之﹐則屬陰陽兩虛﹐營衛不和。當遵丹溪大補气血爲治﹐非小柴胡可同例也。﹝蕭愼齋﹞

產後有因气血虛弱﹑脾胃虧損而發寒熱者﹐此皆不足之證。《經》云﹕陽虛則惡寒﹐陰虛則發熱。若兼大便不通﹐尢屬气血枯槁﹐切禁發表降火。若寸口脈微﹐爲陽不足﹐陰气上入陽中而惡寒﹐用補中湯加姜﹑棗發越之。若尺部脈弦﹐爲陰不足﹐陽气下陷陰中而發熱﹐用六味丸加肉桂收攝之。﹝《張氏醫通》﹞

頭痛

產後頭痛﹐屬气虛者用補中湯﹔屬血虛者用四物湯﹔气血俱虛者﹐用八珍湯﹔風寒所傷者﹐用補中湯加川芎﹑蔓荊子。﹝《薛氏醫案》﹞

產後頭痛﹐𨿽有風寒﹐而本之血虛者﹐其原也。惟大劑芎﹑歸養血﹐血行則風自滅。﹝蕭愼齋﹞

腹痛

產後腹中痛﹐當歸生薑羊肉湯主之。○產後腹痛﹐煩滿不得臥﹐枳實芍藥散主之﹔假令不愈者﹐此爲腹中有幹血著臍下﹐宜下瘀血湯主之。﹝《金匱》﹞

產後腹痛﹐有虛實之分﹕實者有惡露不淨﹐有幹血瘀滯﹐有食傷裹血﹔虛者有气弱寒阻﹐有血虛空痛。自當審因施治﹐虛者固宜補气補血﹐實者亦未可以峻攻﹐重虛其虛也。﹝蕭愼齋﹞

產後腹痛﹐最當辧察虛實﹕血有畱瘀而痛者﹐實痛也﹔無血而痛者﹐虛痛也。大都痛而且脹﹐或上衝胸脇﹐或拒按而手不可近者﹐皆實痛也。宜行之散之。若無脹滿﹐或喜揉按﹐或喜熱燙﹐或得食稍緩者﹐皆屬虛痛。

不可妄用推逐。○產後多有腹痛﹐摸之亦有塊﹐按之亦拒手﹐古謂兒枕﹐指爲胞中之宿血。此大不然。夫胎胞俱去﹐其血豈能獨畱﹖蓋子宮蓄子旣久﹐忽爾相離﹐血海陡虛﹐所以作痛﹔胞門受傷﹐必致壅腫﹐所以亦若有塊﹐而實非眞塊。

腫旣未消﹐所以亦頗拒按。但宜安養其髒﹐不久卽愈﹐惟殿胞煎最妙。﹝張景嶽﹞

腰痛

胞胎系於腎﹐腰者腎之外候。產後勞傷腎气﹐損動胞絡﹐屬虛者居多。𨿽有風冷滯血﹐亦必兼補眞气爲要。﹝蕭愼齋﹞

脇痛

產後脇痛﹐若肝經血瘀﹐用元胡索散﹔肝經气虛﹐用四君湯加柴胡﹔肝經血虛﹐用四物湯加柴胡﹔腎水不能生肝木﹐用六味丸﹔肺金克制肝木﹐用瀉白散。﹝薛立齋﹞

瘧疾

瘧病在夏秋之交﹐本風﹑寒﹑暑﹑濕四气之感。而產後之瘧﹐𨿽有外邪﹐當從虛治。陽虛則外寒﹐陰虛則內熱﹐陰陽兩虛則寒熱交作。治宜大補气血爲主﹐一切治瘧諸方﹐槪不可施。立齋以補胃气立論﹐誠得治瘧之本。若以艸果飲爲佐﹐則失矣。﹝蕭愼齋﹞

痢疾

產後下利虛極﹐白頭翁加甘艸阿膠湯主之。﹝《金匱》﹞

產後痢疾有三﹕一因胎前患痢﹐產後不止﹐昔人謂七日必死之候。若產婦壯實﹐元气未敗﹐脈有胃气﹐能飲食者﹐宜伏龍肝湯隨證治之。二因產時臍腹受冷﹐飲食不化﹐下痢腹痛﹐或惡露不行者﹐宜理中湯。白多加吳萸﹑木香﹐赤多加當歸﹑肉桂。三因產後誤吞生冷﹐或臨產飲食過飽﹐瀉痢齊作﹐亦宜理中湯﹔間有熱痢後重者﹐宜白頭翁湯加甘艸阿膠淸理之﹔如惡露未淨﹐痢久不止﹐腹痛後重者﹐宜補中湯升舉之。大抵產後下痢﹐惟顧元神﹐調和气血﹐則積滯自下﹐惡露自行。不然﹐較妊娠更難照顧也。﹝《張氏醫通》﹞

泄瀉

產後泄瀉﹐其因有五﹕一因胎前泄利未止﹐產後尢甚﹔一因臨產過傷飲食﹐產後滑脫﹔一因新產驟食肥膩﹐不能克化﹔一因新產煩渴恣飲﹐水谷混亂﹔一因新產失護﹐臟腑受冷。致瀉之由𨿽異﹐一皆中气虛寒﹐傳化失職﹐並宜理中湯爲主。﹝《張氏醫通》﹞

產後泄瀉一證﹐有外因﹐食滯是也﹔有內因﹐脾腎虛是也。夫胎系於脾﹐脾中之气血﹐已爲胎所耗﹐產後脾失健運之常﹐復又食物不愼﹐以致中焦不化﹐而噫气噯腐﹐腹中腸鳴﹐大便下泄矣。體實者﹐用平胃散加減﹐服一﹑二劑﹐不可多進﹔體虛者﹐用長生活命湯﹐百試百效。此治外因者也。若內因傷在脾腎﹐最爲惡證。蓋脾司倉廩﹐爲後天之根本。脾中血虛生火﹐則暴注下迫﹐疾走大腸﹔脾中气虛生寒﹐則營運失職﹐完谷不化。

產後血气內空﹐食飲入胃﹐不能變化精微﹐升淸降濁﹐而時時頻泄﹐未免下多陰亡﹐泄久陽亡之患矣。至於腎爲生气之原﹐火能生土﹐爲人生立命之根蒂。產後去血過多﹐則傷腎中之陰﹐气因血耗﹐則傷腎中之陽。陰虛者火必刑金﹐上逆作咳﹔肺虛者熱移大腸﹐下迫作泄。醫家不知有腎陰虧虛泄瀉之證﹐一味補土﹐未見奏功。

若認夾食﹐更爲庸俗。蓋陽虛泄瀉﹐必命火衰微而眞气不固﹐非如陰虛有火者﹐脈細數﹐面赤口渴爲異也。況陽虛脈必細遲而微﹐或空大而虛﹐面色必慘淡﹐手足必冷而浮腫﹐自有脈證虛寒之眞象可見也。治脾陰虛而有火者﹐嘉禾飲﹔治脾气虛而無火者﹐六君湯﹔治腎虛而有火者﹐六味加人參湯﹔治陽虛而無火者﹐八味加人參湯。

倘服此不應﹐四神丸用參湯吞下﹐再用枯礬﹑附子﹑五倍子﹐研末和面﹐人唾作餅﹐貼於臍中﹐無不立驗。此治內因者也。﹝《會心錄》﹞

產後泄瀉﹐責在脾虛﹐不可用利水藥而致脾腎皆虛。治宜補中益气湯加白芍。如兼發熱口渴者﹐乃陰竭﹐也用六味丸﹐煎六君湯或人參湯下。蓋瀉多則亡陰﹐故兼發熱口渴。然因瀉而熱渴﹐其原由於脾傳腎﹐故用六君﹑參湯下六味丸﹐此標本兼治之義也。﹝髙鼓峯﹞

嘔吐

嘔吐有虛實﹐而產後之嘔吐﹐虛者十居其九。夫產後脾胃必虧﹐虛而熱者﹐則食入卽吐﹔虛而寒者﹐則食久反出。然亦不可拘也。倘其人平素脾胃本虛﹐加之產傷气血﹐脾陰枯而胃陽敗﹐忽然食入卽吐﹐手足冷冷汗出﹐气促不接﹐脈細如絲﹐此乃胃絕之候﹐可遂謂其暴吐爲火乎﹖卽令吐酸﹐𨿽屬有火﹐而產後多責胃寒﹐必須切脈之遲數﹐有力無力﹐然後虛實可分。有火而吐者﹐宜扁豆﹑穀芽﹑沙參﹑丹參﹑石斛﹑陳壁土之類﹔無火而吐者﹐宜人參﹑白術﹑茯苓﹑黑姜﹑肉桂﹑炙甘艸之類。𨿽然﹐腎者胃之關。脾胃之病﹐必推原於腎。腎气壯﹐則水谷入胃﹐散精於肺﹐而變化精微﹔腎气虧﹐則完谷不化﹐陽火衰弱﹐而不生脾土﹐幽門少運動之機﹐下不通而勢必上逆矣。又有腎陽無根﹐內眞寒而外假熱﹐虛火上衝胃口﹐因而嘔吐不休者﹐使非理中湯﹑八味湯重加人參引火歸原﹐而吐未必定也。或謂敗血阻於脾胃﹐不能納水谷而生吐逆﹐此說𨿽亦中病情﹐第敗血之阻﹐亦由元气之虧﹐宜用生化湯﹑二陳湯﹐加人參﹑澤蘭﹑丹參之屬﹐數劑可愈。若用香砂﹑延胡等藥﹐非其治也。大約吐而輕者救在脾﹐吐而重者救在腎。捨此他求﹐豈足謂之善哉﹗﹝《會心錄》﹞

選案

東靑巷汪姓婦﹐產後病嘔吐。醫初以爲食滯也﹐用消食之藥﹐不應。又以爲气滯也﹐用寬中行气之藥﹐亦不應。又以爲中虛也﹐用六君﹑理中之屬﹐俱不應。因請予診。問其中脘若有阻否﹖曰﹕然。惡露早淨否﹖曰﹕然。予曰﹕此蓄瘀爲病﹐故一切止吐之藥不效也。先投生化湯倍黑姜﹐一劑瘀動﹐吐稍定﹔再於湯中加入和胃之品﹐其吐乃止。﹝汪廣期﹞

呃逆

產後呃逆﹐有寒﹑熱﹑虛﹑實之不同。寒者宜丁香﹑姜﹑桂﹔熱者宜柿蒂﹑竹茹﹔虛者宜人參﹑附子﹔實者宜香附﹑橘皮。誤施則有噬臍之悔。﹝薛立齋﹞

《經》云﹕病深者其聲噦。噦﹐卽呃逆也。諸病見之﹐皆爲惡候。況產後犯此﹐有虛無實﹐有寒無熱﹐明矣。立齋必兼熱實論﹐殊謬。然考古方治呃逆﹐有兼敗血蓄瘀﹐用丁香豆蔻散﹐煎桃仁吳茱萸湯下者﹐病機又不可不知。﹝蕭愼齋﹞

咳嗽

產後咳嗽﹐或因陰血被損﹐或因肺气受傷﹐或因陰火上炎﹐或因風寒外感﹐治法不一。若陰血虛者﹐用四物湯加阿膠﹔肺气傷者﹐用四君湯加桔梗﹔陰火上炎者﹐用六味湯加麥冬﹑五味﹔風寒外感者﹐用補中湯加桔梗﹑紫蘇。﹝薛立齋﹞

喘

產後發喘﹐最爲惡候。蓋產後血亡气脫﹐以致呼吸喘急﹐气不接續。𨿽主气之司不斂﹐實气化之源不納﹐根本動搖﹐陽孤無偶﹐非同相火偏勝﹐銷灼肺金之比也。夫肺葉開而生脹﹐臥則頭向後﹐而肺葉貼背﹐礙气道之路﹐故壅塞難容﹔坐則頭向前﹐而肺葉離虛﹐讓气道之路﹐故呼吸稍緩。誠以血海空虛﹐子午不交﹐非大補眞陰﹐塡實下元﹐不能挽回垂絕。第陰血暴脫﹐眞气上越﹐艸木一時難生有形之血﹐不若重進參﹑附﹑歸﹑地﹐及鹿茸﹑河車之屬﹐急生無形之气。且同類有情﹐血肉爲補﹐庶無根之焰漸漸歸原﹐而相傅之官淸肅下行矣。

倘惡露未盡﹐敗血停凝﹐上燻肺金﹐亦令人喘者﹐須進人參生化湯﹐逐瘀於補元之中﹐元气回而瘀血自通矣。

若其人平素原有哮喘之疾﹐因胎下偶受外風﹐舊疾復作者﹐宜金水六君煎主之。《難經》曰﹕呼出心與肺﹐吸入腎與肝。今產後呼出多而吸入少﹐元气無主﹐大補猶恐不回﹐而醫家不悟﹐仍以表散之藥投之﹐是耶非耶﹖﹝《會心錄》﹞

煩渴

血乃周身之津液﹐產婦去血過多﹐陰虛火旺﹐因而煩躁發渴者﹐治宜滋陰降火消瘀﹐加童便爲主。童便味鹹﹐而性就下﹐故能降火消瘀﹐所謂濁陰走下竅是也。﹝蕭愼齋﹞

前證若去血過多﹐虛火上炎者﹐用四物湯﹐入童便﹐加麥冬﹑丹皮﹔胃虛有熱者﹐用竹葉黃湯﹔血虛發熱者﹐用四物湯加麥冬﹑五味﹔血脫煩躁者﹐用當歸補血湯﹔胃气虛弱者﹐用七味白術散。﹝薛立齋﹞

痙

螈者﹐筋脈拘急也﹔者﹐筋脈弛縱也。肝主筋藏血﹐肝气爲陽爲火﹐肝血爲陰爲水。產後螈﹐由於陰血去多﹐陽火獨熾﹐筋失榮養﹐虛極生風。治用八珍湯﹐加丹皮﹑鉤藤﹐以生陰血﹐則風熄火退而愈。若肝經血虛者﹐用逍遙散加鉤藤﹔肝脾兩虛者﹐用四君湯加芎﹑歸﹑丹皮﹑鉤藤。蓋血生於至陰﹐至陰者脾土也。若肌體惡寒﹐脈微細者﹐此爲眞狀﹔若脈浮大﹐發熱煩渴者﹐此爲假象。惟當固本爲主。如搐搦無力﹐戴眼反折﹐汗出如珠者﹐不治。《經》云﹕脾之榮在唇。心之液爲汗。若心脾二髒虛極﹐而唇白多汗者﹐急用參附十全大補湯救之。﹝薛立齋﹞

痙分剛柔﹐虛者十居六﹑七﹐而產後之變痙﹐則無不本於气血大虧者也。當胎下之後﹐血去過多﹐陽孤無根據﹐斯時有類傷寒三陽﹑三陰之證﹐而實不同。醫家不察脈辧證﹐始進表汗﹐繼投攻下﹐亡陰亡陽﹐以致气愈虛而血愈耗﹐筋脈失於榮養﹐燥極生風﹐反張彊直﹐口噤拳攣﹐險證疊出。血液枯涸﹐大傷衝﹑任二脈﹐而督脈在背﹐亦少柔和﹐因而發痙耳。治法責在肝腎﹐陰陽兩救。陰虛者人參六味湯﹐陽虛者十全大補湯﹐大劑投之。俾眞气流轉﹐精血相通﹐筋脈得以滋潤﹐始克有濟。《經》曰﹕陽气者﹐精則養神﹐柔則養筋。產後旣已亡血﹐庸工復認作傷寒之證﹐而誤治之﹐禍可勝言﹖且傷寒汗下過多而有變痙者﹐並宜大補气血爲主﹐則產後之大補气血﹐更無疑矣﹗若不因藥誤﹐初病卽汗出發痙者﹐此乃陽气頓虛﹐腠理不密﹐津液妄泄﹐急用人參養營湯加附子主之。丹溪曰﹕產後不論脈證﹐當以大補气血爲主。若產後之變痙﹐空虛極矣﹐捨大補何所取哉﹗﹝《會心錄》﹞

顫振

產後顫振者﹐乃气血虧虛﹐火盛而生風也。治宜十全大補湯。

如產後半身肉顫汗出者﹐亦宜大補。若不省人事﹐口吐涎沫﹐而顫振或螈者﹐宜補血湯加荊芥穗﹑豆淋酒。

﹝《張氏醫通》﹞

頭汗

產後鬱冒﹐脈微弱﹐但頭汗出。所以然者﹐血虛而厥﹐厥而必冒﹐冒家欲解﹐必大汗出。以血虛下厥﹐孤陽上出﹐故頭汗出。所以產婦喜汗出者﹐亡陰血虛﹐陽气獨盛﹐故當汗出﹐陰陽乃復。﹝《金匱》﹞

《經》云﹕奪血者無汗。汗與血同類。產後去血過多﹐則陰不維陽﹐陰虛而陽無所附﹐周身汗出不止﹐此爲陰陽兩虛﹐有亡陽之患﹐爲危證也。若身無汗﹐但頭有汗﹐頭爲諸陽之會﹐陰血暴亡﹐孤陽上越﹐陰𨿽虛﹐而陽气尙爲有餘﹐此時陰不勝陽﹐故頭汗﹐額上偏多。心火上浮﹐逼陽於外﹐急補其陰﹐而入以斂陽之藥﹐則病自復。故產婦又喜其汗出也。﹝蕭愼齋﹞

有產婦喜汗出﹐爲陰虛﹑血虛者﹐以產後亡陰血虛﹐陽气偏盛﹐是其人平日陽盛陰弱﹐故當汗出﹐陰陽乃復。蓋汗出而陽亦虛﹐陰陽不相偏勝﹐故可謂之復續。此乃陰陽平補﹐可以徐收其效矣。然此汗出﹐乃陰虛陽亢之汗出﹐與陰盛陽衰﹐上冒下厥之但頭汗出者﹐迥不同也。所以產婦喜汗出之汗﹐汗出而陰陽平復﹐正好施治以補益其陰陽。若上冒下厥之但頭汗大出﹐則陽脫於上﹐陰絕於下﹐頃刻不測之危證見矣。顧云此陰虛陽亢之汗出﹐而更滋陰涼血以速其死哉﹗故上冒下厥之汗必大出﹐𨿽解﹐而旋又厥冒如故﹐漸漸厥深冒甚而不救矣。

產婦喜汗出之汗﹐不過微汗而已﹐微汗必數日而陰漸生﹐陽漸和﹐汗漸止。且有不藥而自陰陽平復者﹐豈可並兩證而同日論哉﹗師比屬而言之﹐正示人嚴謹加辧之旨也。先辧之於但頭汗﹐後辧之冒不冒﹑厥不厥﹐後辧之於汗大出不大出﹐而二證判然矣。﹝魏荔彤﹞

狂妄

產後狂言譫語﹐如見鬼神﹐其源不一﹐須辧證治之。一則產後心虛﹐敗血停積﹐上干於心﹐因而狂妄者﹐當於乍見鬼神條求之。二則產後髒虛﹐心神驚悸﹐以致言語錯亂﹐不自知覺者﹐當於驚悸條求之。三則夙有風疾﹐又因產後心虛气弱﹐證見歌哭嗔笑﹐言語亂道﹐腰背彊直者﹐作風痙治﹐當於心經中風條求之。四則產後敗血﹐迷塞心包﹐因而言語顚倒﹐或作暈悶者﹐當於血暈條求之。五則產後感冒風寒﹐惡露不行﹐寒熱如瘧﹐晝日明了﹐暮則譫語﹐如見鬼狀者﹐當作熱入血室論治。﹝《女科大全》﹞

選案

一婦產後六朝發狂﹐持刀殺人。此陰血暴崩﹐肝虛火炎。用澤蘭﹑歸﹑地﹑牛膝﹑茯神﹑遠志﹑棗仁﹑童便治愈。﹝繆仲淳﹞

不語

心者﹐君主之官﹐神明出焉。外應於舌﹐舌者﹐聲之機也。產後心虛﹐多致敗血停蓄﹐上干於心則心竅閉塞﹐神志不明。又心气通於舌﹐心气閉﹐則舌彊不能言。﹝郭稽中﹞

產後不語﹐多因停積敗血﹐閉其心竅﹐以致神志不明﹐治宜淸魂散加蘇木﹑丹參。若心腎气虛﹐而不能通於舌者﹐宜辰砂七珍散﹐或加人參﹑菖蒲。若腎虛風中者﹐宜地黃飲子。肝木太過者﹐宜柴胡淸肝散。脾受木侮者﹐宜六君子湯加柴胡﹑鉤藤。气血俱虛者﹐宜八珍湯加菖蒲﹑遠志。﹝《張氏醫通》﹞

產後不語﹐稽中主於敗血迷心﹐《濟陰》主於胃熱濕痰。皆論病之有餘。其有去血過多﹐陰火上乘﹐鬱冒心神而不語者﹐則屬於虛耳。﹝蕭愼齋﹞

驚悸恍惚

人之所主者﹐心也。心之所主者﹐血也。心血一虛﹐則神气不守﹐驚悸所由來也。治當大補血气爲主。○產後恍惚﹐亦當大補气血。蓋風爲虛極之假象﹐固其本元﹐則諸病自退﹐若專治風﹐是速其危矣。﹝薛立齋﹞

產後恍惚者﹐蓋由心主血﹐血气通於營衛臟腑﹐徧循經絡﹐產後則血气俱傷﹐五臟俱虛﹐營衛不足﹐而爲風邪所乘﹐致令心神恍惚不定。﹝《女科大全》﹞

按產後不語﹐前人有謂敗血入心﹐有謂風邪所乘﹐皆名心風。悉指實邪爲病﹐而不及於虛。然此風從何而來﹐亦未之詳﹐此已立論之失。至若驚悸恍惚﹐自是血虛心气不足所致﹐《大全》所云風邪搏心﹐其言甚戾。

立齋以爲但固本元﹐毋專治風﹐有功來學不小。﹝蕭愼齋﹞

不寐

產後不寐一證﹐由於气血大虧﹐陰不維陽者居多。夫衛气日行於陽則寤﹐夜行於陰則寐。今胎下而血驟脫﹐陽浮於上﹐不入陰而常畱於陽﹐是以達旦不寐﹐煩躁出汗﹐面赤口渴等證疊見。醫家治此﹐法何在哉﹖蓋壯水則火熄而神藏﹐益陰則血足而心安。六味歸芍湯加童便﹑人參﹐無不取效。若心腎不交﹐神志恍惚﹐補心丹加減﹐亦爲合法。倘血去而孤陽浮越﹐營衛偏勝﹐終夜不眠﹐宜歸脾湯﹐或人參養營湯﹐方爲盡善。大抵陰虛不寐﹐陽藥不宜輕投﹔陽虛不寐﹐陰藥豈宜混施﹖必須察脈辧證﹐勿泥呆法也。此外﹐有因血塊痛而不寐者﹐治在血也﹔有兼食滯而不寐者﹐治在食也﹔有兼時疫而不寐者﹐治在疫也﹔有兼瘧痢而不寐者﹐治在瘧痢也。張景嶽雲﹕心藏神﹐爲陽气之宅﹔衛主气﹐司陽气之化。凡衛气入陰則靜﹐靜則寐﹐正以陽有所歸﹐故神安而寐也。故欲求寐者﹐當養陰中之陽﹐及去靜中之動﹐則得之矣。﹝《會心錄》﹞

浮腫

產後浮腫﹐多屬气血兩虧﹐脾胃薄弱﹐營衛不能營運所致。

若云發汗利小便﹐是重竭其津液而益虛其虛矣。豈產後之腫﹐竟作外邪有餘治乎﹖﹝蕭愼齋﹞

前證若因寒水侮土者﹐宜養脾肺﹔因气虛者﹐宜益脾胃﹔因水气者﹐宜補中气。又有產後浮腫而兼喘咳﹐脈沈細無力者﹐此命門火衰﹐脾土虛寒也﹐八味丸主之。﹝薛立齋﹞

蓐癆

產後蓐損寒熱﹐元神不復﹐月事不來﹐先與《千金》當歸芍藥湯﹐後與烏骨雞丸調補。此證多因脾胃虛弱﹐飲食減少而成。當補脾胃﹐進飲食﹐則諸髒有所倚賴﹐病自愈矣。﹝薛立齋﹞

大便祕結

產後去血過多﹐大腸漧涸﹐每至三﹑五日而大便始通者﹐此其常也。必待腹滿欲去不能﹐方用蜜導或醬姜瓜導之。惟膽導禁用﹐以其苦寒﹐誤用每致發呃也。若血虛火燥者﹐用四物湯加鮮何首烏潤下之﹔若气血俱虛者﹐便𨿽數日不通﹐然飲食如常﹐腹中如故﹐只用八珍湯加麻仁﹑熟蜜﹔若多日不解﹐躁悶異常﹐不得已用當歸﹑枳殼﹐亦權宜耳。﹝《張氏醫通》﹞

產後不便﹐固不足慮﹐然產婦急於便﹐必多努責﹐每致玉門不閉﹐子宮下墜﹐治之貴早。○產後便祕者﹐由气虛不能推送﹐血虛不能濡潤也。宜用八珍湯加桃仁﹑杏仁。人知桃仁能破血﹐不知又能利血而滑腸﹔人知杏仁能潤肺﹐不知又能潤腸而利便。若單用八珍﹐恐燥矢未得下﹐乃加二味﹐使之速功。﹝髙鼓峯﹞

大便不通﹐在雜證﹐有陽明實熱之積﹐有腸胃瘀血之阻。而在產後﹐則專責在气血之虛也。夫陰血驟脫﹐气亦驟虧﹐少陰失開闔之司﹐大腸少津液之潤﹐是以祕結不解。醫藥求其暫通﹐取快一時﹐因而重虛其虛﹐元气更傷﹐緩則復祕而變脹滿﹐速則亡陰而致虛脫。夫產後新血未生﹐元气未回﹐幸得後門堅固﹐旬日未解﹐亦自無妨。𨿽有滯澀﹐當從緩治﹐宜用生化湯加人乳﹑蓯蓉﹐以潤枯涸。倘气因血耗﹐傳化失職者﹐宜用八味湯加人參﹑蓯蓉﹐以助眞气。古人有言﹐產後大便日久不通﹐由於血少腸燥﹐參乳湯多服則血旺气順﹐自無便澀之患。

﹝《會心錄》﹞

小便不通

產後小便不通﹐腹脹如鼓﹐緣胎前內積冷气所致。用鹽塡臍中﹐蔥白搗餅安於鹽上﹐以艾灸之﹐熱气入腹卽通。﹝《產乳集》﹞

胎前腸胃本有挾熱﹐產後水血俱下﹐津液益加燥澀﹐故令二便不通。有產婦患此證﹐飲牛乳而利﹐人乳尢善。﹝《女科大全》﹞

溲數

產後小便頻數﹐乃气虛不能制水也﹐用補中湯加車前﹑茯苓﹔若屬膀胱陰虛者﹐用六味湯合生脈散滋其化源。﹝張路玉﹞

遺溺

產後小便有頻數不禁﹑遺尿淋瀝之證。《經》云﹕腎主二便﹐開竅於二陰。產後气血大虛﹐動傷臟腑﹐非肺气虛而不能約制爲遺尿爲不禁﹐卽腎气竭而熱移膀胱爲瀝爲淋。總以補養气血爲主﹐酌加升提固竅。若用滲利疏導﹐是重虛也﹐戒之﹗﹝蕭愼齋﹞

脬破

產後損傷﹐脬破﹐終日小便淋漓﹐用黃絲二兩﹐丹皮﹑白芨﹐人參各一錢煎服。不可作聲﹐作聲則泄气無效﹐名補胞飲。○又用參﹑﹑術﹑艸熬膏﹐豬羊胞煎湯調服﹐月餘胞長自止。﹝張路玉﹞

淋

產時下焦空虛﹐熱气客於脬中﹐虛則小便頻數﹐熱則小便澀痛﹐故謂之淋。又有因產後血虛挾熱﹐熱邪搏血﹐流滲胞中﹐血從小便而出﹐則爲血淋。﹝《女科大全》﹞

小便淋證﹐《三因》云﹕產前當安胎﹐產後當去瘀。二語最爲喫緊。如產前淋﹐由於气虛不化﹐當用參﹑補气安胎﹐不可過用滲利。產後淋﹐由於瘀血阻滯﹐當以瞿麥﹑蒲黃爲要藥。若血虛熱郁﹐當用六味﹑逍遙﹐補陰養血﹐滋其化源﹐佐以導血之藥。﹝蕭愼齋﹞

大小便血

產後旣亡血﹐而二便復有下血之患者﹐此非尋常火熱滲於膀胱歸於大腸可例治也。然非血虛﹐卽气脫之故。

蓋心主血﹐脾統血﹐心虛則小腸不能制而血流﹐脾弱則大腸無所蔭而血下﹐故二便出血﹐當責之心脾二經爲病也。﹝蕭愼齋﹞

產後小便出血﹐因血气虛而熱乘之﹐血得熱則流散﹐滲於胞內﹐故血從小便出。有產婦尿血﹐脇痛少食﹐此肝木乘脾土也。用加味逍遙散﹑補中湯兼服而愈。﹝《女科大全》﹞

血崩

前證﹐若血滯小腹脹滿者﹐用失笑散﹔肝火血妄行者﹐用加味逍遙散﹔脾郁不統血者﹐用加味歸脾湯﹔脾虛不攝血者﹐用補中益气湯﹔濃味積熱傷血者﹐用淸胃散加槐花﹔風熱相搏傷血者﹐用四君湯加防風﹑枳殼。﹝薛立齋﹞

產後已亡血﹐而又有血崩之證者﹐多屬陰虛气脫所致。血脫須益其气﹐純用血藥無濟也。觀薛案有婦人血崩如湧﹐以六君子湯加黑姜治愈﹐得其旨矣。﹝蕭愼齋﹞

乳汁

產婦乳汁不行有二種﹕有因血气盛而壅閉不行者。有因血气少而弱澀不行者。虛當補之﹐用鐘乳粉﹑豬蹄﹑鯽魚之屬﹔盛當疏之﹐用通艸﹑漏蘆﹑土瓜根之屬。﹝陳無擇﹞

前證﹐若因气血虛弱不能生化者﹐宜壯脾胃﹔若因怒動肝火﹐乳腫汁出者﹐宜淸肝火。蓋乳汁乃气血所化﹐若屢產無乳﹐亡津液也﹐當滋化源。﹝薛立齋﹞

婦人以血用事﹐上爲乳汁﹐下爲月水。而血之所化﹐則本於脾胃﹐飲食之精微營運而爲乳爲經。產後脾胃气旺﹐則血旺而乳多﹔脾胃气衰﹐則血減而乳少。此立齋治乳汁以壯脾胃滋化源爲要也。若徒從事通乳之劑﹐是猶求金於乞丐矣。﹝蕭愼齋﹞

未產﹐乳自出者﹐謂之乳泣﹐生子多不育﹔若產婦勞役﹐乳汁湧下者﹐此气虛也﹐獨參湯補之。﹝《女科大全》﹞

月水

婦人衝任之脈﹐爲經絡之海﹐上爲乳汁﹐下爲月水。新產勞傷血气﹐或去血過多及乳子﹐半歲一歲之內經不行者﹐此其常也。若半歲或四﹑五月經便行者﹐此少壯血盛之人也。若產後一﹑二年﹐月經不行無所苦者﹐亦不必慮﹐此气血衰少故也﹐但健脾胃﹐資養气血﹐自然經行。若以藥通之﹐反爲害事。﹝陳良甫﹞

月水不調﹑不通﹐爲婦人要病。至於產後﹐又不可以病言也。夫產後月水不行﹐有因產傷气血者﹐有因自乳血脈上爲乳汁者﹐有因脾胃气虛飲食少進者。良甫一條﹐甚悉病機。至云但健脾胃﹐資气血﹐不必通經﹐尢爲探本之論。﹝蕭愼齋﹞

脈候

胎前之病﹐其脈貴實﹔產後之病﹐其脈貴虛。﹝《濟生產經》﹞

胎前脈洪數﹐旣產而脈仍洪數者﹐死﹔胎前脈細小﹐產後而脈反洪大者﹐多死。﹝朱丹溪﹞

已產﹐气血兩虛﹐脈宜緩滑。緩則舒徐﹐不因气奪而急促﹔滑則流利﹐不因血去而枯澀。均吉。若見實大弦牢之脈﹐非產後所宜。實爲邪﹐實大爲邪進﹐弦爲陰斂﹐牢爲堅著﹐皆逆脈也。﹝潘碩甫﹞

產後陰血驟虧﹐孤陽上越﹐證則發熱﹐脈則數大﹐最爲險候。何也﹖陽浮而陰涸﹐營衛之气疾速﹐致脈反見數大之假象。且胎下之後﹐五內空虛﹐脈細弱者﹐於法所宜﹐是虛證而得虛脈也。脈數大者﹐於法所不合﹐是虛證而得實脈也。景嶽雲﹕陰陽俱虧﹐气血敗亂﹐脈必急數﹐愈數愈虛﹐愈虛愈數。﹝《會心錄》﹞

附方

嘉禾飲人參﹑茯苓﹑山藥﹑陳皮﹑甘艸﹑半夏曲﹑沙參﹑石斛﹑丹參﹑白芍﹑苡仁﹑扁豆﹑蓮子﹑穀芽﹑神曲﹑黑棗。

卷十三﹟女科原旨

雜病

病原

婦人雜病﹐亦血分病也。婦人雜病﹐豈異男子之臟腑經絡乎﹖然不止妊娠產後另立病名﹐而雜病亦分篇者﹐正緣婦人血分之雜病迥不同於男子凡幾﹐故必出此篇之論法。其他雜病﹐同於男子者尙多﹐則可賅於前諸篇之中﹐不必贅及矣。何也﹖婦人妊娠﹐其血在胞養胎﹔產後﹐其血舊者泄盡﹐新者化乳﹐一定之理也。至平居無孕之時﹐血分之枯榮﹐全視乎經行之進退通閉﹐故爲病大半感於經血來去之候。經來血室開﹐經去血室虛﹐開者邪易入﹐虛者邪易乘也。陽邪入而血傷熱﹐則漏下﹔陰邪入而血傷寒﹐則經閉。無不於此肇端焉﹗此婦人雜病﹐必關血分﹐而另立一篇﹐於妊娠﹑產後合爲三大法門也。﹝魏荔彤﹞

論難易

諺云﹕寧治十男子﹐莫治一婦人。此謂婦人之病不易治也。何也﹖不知婦人之病﹐本與男子同﹐而其情則與男子異。蓋以婦人幽居多郁﹐情性偏拗﹐或有懷不能暢遂﹐或有病不可告人﹐或信師巫﹐或畏藥餌﹐故染著堅牢﹐而治之有不易耳。此其情之使然也。然尙有人事之難﹐如黃帝論曰﹕凡治病須察其形气色澤。又曰﹕診病之道﹐觀人勇怯﹑骨肉﹑皮膚。此治病之大則也。今富貴之家﹐居奧室之中﹐處帷幔之內﹐復有以綿帕蒙其手者﹐旣不能行望色之神﹐又不能盡切脈之巧。使脈有弗合﹐未免多問﹐問之覺繁﹐必謂醫學不精。不知問亦非易﹐非醫之善者不能也。望﹑聞﹑問﹑切﹐欲於四者去其三﹐吾恐神醫不神矣。世之通患若此﹐此婦人之治所以不易也。﹝張景嶽﹞

驗手法

婦女深居閨閣﹐密護屏幃﹐不能望見顏色﹐但須驗其手腕之色澤﹐蒼白肥瘠已見一斑。至肌之滑澀﹐理之疏密﹐肉之堅軟﹐筋之粗細﹐骨之大小﹐爪之剛柔﹐指之肥瘦﹐掌之濃薄﹐尺之寒熱﹐及乎動靜之安危﹐气息之微盛﹐更合之以脈﹐參之以證﹐則气血之虛實﹑情性之剛柔﹑形體之勞逸﹑服食之精粗﹑病苦之逆順﹐皆了然心目矣。﹝張路玉﹞

寡婦師尼

宋褚澄療師尼﹑寡婦﹐別制方。蓋此二種寡居﹐獨陰無陽﹐欲心萌而不遂﹐是以陰陽交爭﹐乍寒乍熱﹐形類瘧狀﹐久則爲勞。《史記》載濟北王侍人韓女﹐病腰痛寒熱。倉公診曰﹕病得之欲男子不可得也。何以知之﹖診得肝脈弦出寸口﹐是以知之。蓋男子以精爲主﹐婦人以血爲主。男子精盛則思室﹐婦人血盛則懷胎。厥陰脈弦出寸口﹐則陰盛可知。褚氏之言有謂矣。﹝《東醫寶鑑》﹞

寡婦師尼﹐郁抑成病﹐其證乍寒乍熱﹐面赤心煩﹐自汗體痛﹐肝脈弦出寸口﹐治宜柴胡抑肝湯﹑抑陰地黃丸﹑越鞠丸。﹝《醫方類聚》﹞

熱入血室

婦人中風七﹑八日﹐續得寒熱﹐發作有時﹐經水適斷﹐此爲熱入血室﹐其血必結﹐故使如瘧狀﹐發作有時﹐小柴胡湯主之。○婦人傷寒發熱﹐經水適來﹐晝日明了﹐暮則譫語﹐如見鬼狀﹐此爲熱入血室﹐治之無犯胃气及上二焦﹐必自愈。○婦人中風﹐發熱惡寒﹐經水適來﹐得之七﹑八日﹐熱除﹐脈遲﹐身涼和﹐胸脇滿﹐如結胸狀﹐譫語者﹐此爲熱入血室﹐當刺期門﹐隨其實而取之。○陽明病﹐下血譫語者﹐此爲熱入血室﹐但頭汗出﹐當刺期門﹐隨其實而瀉之﹐然汗出者愈。﹝《金匱》﹞

婦人傷寒﹐有熱入血室之證。血室卽血海﹐衝任之脈所系﹐爲藏精受胎之所。因經行之期﹐而犯傷寒之邪﹐則熱邪乘虛襲入﹐與血相搏。夫肝藏魂﹐血室虛﹐則魂無所根據﹐肝受熱邪﹐則爲譫語﹐爲見鬼﹐肝之魂不能安也。治惟淸熱行血﹐甚則桃仁承气﹐微則生地﹑丹皮﹑桃仁﹑紅花﹑赤芍﹑五靈脂﹑甘艸﹑木通﹑丹參之屬﹐不可拘執小柴胡湯之定例。夫小柴胡一方﹐乃治傷寒邪傳少陽﹐和解表裏之藥﹐非專治熱入血室之藥也。方中𨿽有柴胡發表﹑黃芩退熱﹐然半夏行痰﹐爲血家所忌﹔人參補气﹐非血熱所宜。今人一遇熱入血室之證﹐便用小柴胡湯﹐曰我遵仲景也。豈知仲景第一條云婦人中風﹐寒熱發作有時﹐形如瘧狀。明屬少陽經見證﹐故曰小柴胡湯主之。則小柴胡湯原爲少陽經設也。至後三條﹐但云必自愈﹐云當刺期門﹐又云隨其實而瀉之。並無小柴胡湯主之一語﹐則知小柴胡湯只治少陽如瘧之證﹐非治熱入血室之證也。今人不玩仲景前後原文﹐漫謂婦人熱入血室﹐輒用小柴胡湯﹐豈不可嗤耶﹗凡治婦人熱入血室之病﹐有寒熱發作有時如瘧狀者﹐則小柴胡湯可用也。然須加入桃仁﹑丹皮﹑五靈脂以行其血﹐如無寒熱如瘧之證﹐則小柴胡湯斷不可用。舉世懵懵﹐特表而出之。﹝蕭愼齋﹞

考熱入血室﹐《金匱》有四法﹐今人一遇是證﹐不辧熱入之輕重﹑血室之盈虧﹐遽投小柴胡湯﹐貽害必多。

要之﹐熱甚而血瘀者﹐與桃仁承气及山甲﹑歸尾之屬。血捨空而熱陷者﹐用犀角地黃加丹參﹑木通之屬。表邪未盡者﹐則當合乎和解。熱輕而淸藥過投﹐气機致鈍者﹐不妨借溫通爲使。血結胸﹐有桂枝紅花湯參入海蛤﹑桃仁之治﹔昏狂甚﹐進牛黃膏﹐調入淸气化結之煎﹐復有兩解气血燔蒸之玉女法﹔熱甚陰傷﹐有育陰養气之復脈法。審證制方﹐毋拘乎柴胡一法也。﹝《臨證指南》﹞

咽中炙臠

婦人咽中如有炙臠﹐半夏濃朴湯主之。﹝《金匱》﹞

炙臠﹐譬如幹肉也。《千金》所謂咽中帖帖如有炙肉﹐吐之不出﹐吞之不下者是也。此病不因腸胃﹐故不礙飲食﹑二便﹔不因表邪﹐故無骨痛寒熱。乃气爲積寒所傷﹐不與血和﹐血中之气溢而浮於咽中﹐得水濕之气﹐而凝結難移。婦人血分受寒﹐多積冷結气﹐最易得此病。藥用半夏濃朴湯者﹐半夏降逆﹐濃朴散結﹐生薑﹑茯苓宣至髙之滯而下其濕﹐蘇葉味辛气香﹐色紫性溫﹐能入陰和血。气與血和﹐不復上浮矣。﹝徐忠可﹞

陰吹

胃气下泄﹐陰吹而正喧﹐此穀气之實也﹐膏發煎導之。﹝《金匱》﹞

胃气下泄﹐不由大腸而出濁道﹐乃由小腸而出淸道﹐則气不足而無所收攝也﹐故令下陰作吹﹐而其聲且喧聞於外。此𨿽爲胃中穀气之實﹐而其實胃中正气之衰。治以膏發煎導之﹐無乃令大便气通﹐而胃气縱然下泄﹐必由濁道而出﹐不致亂乾淸道。陰中吹气﹐貽人聽聞之義而已。﹝魏荔彤﹞

陰吹一證﹐古書不多見﹐惟《金匱》云﹕胃气下泄﹐陰吹而正喧﹐此穀气之實也﹐膏發煎導之。夫陰器屬厥陰部位﹐精竅通衝任之脈﹐尿竅通小腸之路﹐气道不從此出﹐安得有聲而喧﹖蓋由肝腎虧於下﹐肺气虧於上﹐致陽明胃气不能鼓舞上行﹐而虧於中﹐下走陰器﹐直入精竅而出﹐豈同大腸失气﹐《經》謂濁陰出下竅者可比耶﹖常見虛損之輩﹐久咳經阻﹐胃气不升﹐往往多有此患。言乎腎﹐則气不攝可知﹔言乎肝﹐則气不平可知﹔言乎肺﹐則气不主可知。是以上咳下吹﹐气竅相通﹐陰器隱隱有聲。足見精血之虧﹐元气之弱﹐根本搖搖矣。夫陽明爲多气多血之海﹐與衝任血海之脈同聲相應﹐下爲經而上爲乳﹐變化取汁﹐血气之實也。喧聞戶外﹐胃气之虛也。魏氏云﹕此𨿽穀气之實﹐其實胃气之衰。斯言極中長沙祕旨。如必謂穀气實﹐而引導濁气從大腸出﹐縱胃气下泄必由濁道﹐而不致亂乾淸道﹐是錯認溺竅爲病也。第胃气下泄前陰之膀胱﹐何異下泄後陰之大腸﹖終無補於病情。且腎主開闔﹐爲生气之原﹔陰气屬肝﹐主疏泄之令。今胃气下走﹐豈尋常之藥可以奏功﹖必須培補肝腎以固肺金﹐生精益血以助眞气。若陽分多虧﹐補中﹑歸脾之屬可投﹔陰分多虧﹐六味﹑左歸之屬可用﹔陰陽兩虧﹐八味﹑右歸之屬可服。耗气敗血之藥﹐非治也。倘不咳而竅有聲者﹐較咳而竅有聲者爲稍輕﹐逍遙﹑六味皆合法也。𨿽然﹐膀胱有下竅而無上口﹐胃气何由下泄﹖其從精竅而來﹐不待辧而自明。男子從無﹐婦人常有﹐無非竅空而妄泄。況穀道後通﹐而前陰之吹者有之﹔穀道後祕﹐而前陰不吹者有之。穀气實﹐胃气安得下泄﹖仲景膏發煎導引之法﹐其說似屬難明。卽令胃气從溺竅下泄﹐小盒飯隨气而共出﹐何吹時惟有聲而無溺﹖則溺竅而來之說﹐更屬無據。要之﹐胃气者﹐乃水谷之精气﹐上輸於脾﹐脾气散精﹐上歸於肺﹐與腎中生气互根。得毋因其人水谷之眞气衰弱﹐而以脂膏益血之品從陰引陽﹐塡補衝任﹐不使气陷於子宮﹐直走精門﹐未可知也。﹝《會心錄》﹞

陰吹﹐乃婦人恆有之疾﹐然多隱忍不言﹐以故方書不載﹐醫不加察。《金匱》明言胃气下泄﹐穀气之實﹐所以腹中喧響﹐則气從前陰吹出﹐第用豬膏發煎之治﹐難於推測。余治一婦﹐經閉三月﹐少腹痛徹心而見前證﹐與失笑散﹐一服﹐瘀血大下﹐遂不復作。又治一婦﹐小產後寒熱腹痛﹐亦見前證﹐與炮黑楂肉﹐黑糖爲丸﹐用伏龍肝水煎獨參湯送下三錢﹐結糞大下。再進﹐瘀血續行﹐前證頓止。始悟豬膏發煎乃爲逐瘀而設也。﹝《張氏醫通》﹞

按﹕「膏發煎導之」五字當是衍文。「此穀气之實也」之下﹐當有「長服訶黎勒丸」之六字。後陰下气﹐謂之气利﹐用訶黎勒散。前陰下气﹐謂之陰吹﹐用訶黎勒丸。文義始屬﹐藥病亦對。蓋訶黎勒丸﹐以訶黎勒固下气之虛﹐以濃朴﹑陳皮平穀气之實﹐亦相允合。﹝《醫宗金鑑》﹞

髒燥

婦人髒燥﹐悲傷欲哭﹐象如神靈所作﹐數欠伸﹐甘麥大棗湯主之。﹝《金匱》﹞

婦人髒燥者﹐無所感觸﹐悲哭無常﹐象如神靈所作﹐乃血虛而津亡﹐髒空而發燥之證也。其爲證﹐又數欠伸﹐師早知其血虛之津亡﹐由於气虛之胃陽亡矣。欠伸者﹐倦怠之象﹐非陽气不足﹑精神不振﹐無此證也。主之以甘麥大棗湯補中益胃之外﹐無他法也。髒燥由於血虛﹐世醫孰不競言滋陰養血﹐抑知陰盛而津愈枯﹐陽衰而陰愈燥﹐師言之固鑿鑿也乎。﹝魏荔彤﹞

交腸

交腸之證﹐大小便易位而出。因醉飽不節﹐大怒不解﹐以致髒气乖亂﹐不循常度。當吐以提其气﹐使闌門得司泌別而淸濁自分﹐宜五苓散﹑調气散各一錢﹐阿膠末一錢﹐白湯調服。﹝《證治準繩》﹞

選案

交腸一證﹐𨿽見於方書﹐而世罕見。詹石匠婦﹐產後五﹑六日﹐惡露不行﹐腹脹喘滿﹐大便從前陰出。緣素嗜煙酒﹐又因產時受驚。余以芎歸湯加莪術﹑肉桂﹑炒山楂﹐一服﹐惡露通﹐小便如常。又陸聖祥女﹐四歲﹐新秋患痢﹐糞出前陰﹐作冷熱不調治﹐與五苓散送香連丸﹐二劑而愈。又錢吉甫女﹐年十三﹐體肥痰盛﹐因鄰居被盜﹐發熱頭痛﹐嘔逆面靑﹐六脈弦促﹐便溺易位。此因驚气亂﹐痰襲竅端﹐與四七湯下滚痰丸﹐開通痰气而安。﹝《證治準繩》﹞

交腸一證﹐大小二便易位而出﹐若交易然。古用五苓治之﹐專爲通前陰而設也。此證閉在後陰﹐二便俱從前陰而出﹐擬之交腸﹐誠似是而實非。況交腸乃暴病驟然而气亂於中﹐此乃久病以漸而血枯於內﹐有毫釐千里之不同。原夫疾之所始﹐始於憂思結而傷脾。脾統血者也﹐脾傷則血不能統攝﹐而錯出下行﹐乃誤認爲崩漏﹐以涼血淸火爲治﹐則脫出轉多。血盡然後气亂﹐气亂然後水谷捨故趨新﹐捨寬趨隘﹐江漢兩渠﹐並歸一路﹐身中爲之大亂。勢必大腸之故道復通﹐乃可撥亂返治。又況水谷由胃入腸﹐另有幽門泌別淸濁﹐今以滲血之故﹐釀爲穀道﹐是幽門辟爲坦徑矣﹐尙可用五苓再辟之乎﹖﹝諭嘉言﹞

一婦患休息痢二年﹐懷孕時﹐猶坐努﹐產後﹐大便自前陰出。予曰﹕大小便並出前陰﹐非腸交也。不自腸癰致病﹐非腸潰也。大便日夜十餘次﹐前出十之七﹐後出十之三﹐是大腸易位﹐而小腸猶故道也。大腸易位者﹐必由臨產用力而就前陰﹐產後不歸穀道﹐輕車熟路﹐久而成慣。欲歸穀道﹐當先實腸﹐腸實則水谷自分﹐多服補中湯﹐大气轉旋﹐糟粕自返本位矣。﹝許宣治﹞

前陰諸疾

婦人陰寒﹐溫中坐藥﹐蛇牀散主之。○少陰脈滑而數﹐陰中生瘡蝕爛者﹐野狼牙湯洗之。﹝《金匱》﹞

婦女患陰瘡者﹐其類不一﹐大約皆由七情郁火﹐損傷肝脾﹐又兼濕熱下注也。亦有月後行房﹐穢濁漬流陰道﹐遂生疳瘡﹐與男子精瘡略同。治用黃丹﹑枯礬﹑蓄﹑本﹑硫磺﹑荊芥﹑蛇牀子﹑蛇殼﹐共爲細末﹐先煎荊芥﹑蛇牀子湯洗拭﹐香油調塗之。○又有陰中KT瘡﹐痛癢如虫行狀﹐膿水淋瀝﹐皆由心神煩郁﹐脾胃虛弱﹐以致血气畱滯。治當補心養胃﹐外以藥洗之﹝宜塌腫湯﹞﹑塞之﹝宜雄黃蛇蛻散﹞。其或生虫﹐癢不可忍﹐用蛇牀子湯洗拭﹐外以藥糝之﹝宜銅綠散﹞﹔或用梓樹皮末﹑枯礬﹑麝香敷之。○又有陰腫﹐因胞絡素虛﹐風邪乘於陰部。若气血虛弱則補之﹝宜補中湯﹞﹔若肝經濕熱則淸之﹝宜龍膽瀉肝湯﹞。或陰戶腫痛不閉﹐寒熱尿澀﹝宜加味逍遙散﹐外用枳橘熨法﹞﹔或腫已消﹐戶仍不閉﹝宜補中湯﹞﹔或陰中作痛﹝宜四物湯加柴胡﹑山梔﹑丹皮﹑龍膽艸﹞﹔或小水淋瀝﹐腹中如有一物﹐攻動脹痛﹝宜逍遙散加柴胡﹑山梔﹑車前子﹞﹔或腫痛潰爛﹝宜逍遙散﹞﹔或腫痛濕癢出水﹝宜歸脾湯加柴胡﹑山梔﹑丹皮﹑白芍﹞。總之﹐陰戶腫痛﹐薛氏謂卽婦人便毒﹐有在小腹兩拗者﹐有在玉門內外者﹐治法不同﹐槪投散血攻毒之藥可乎﹖○又有陰癢﹐《大全》云﹕婦女陰癢者﹐是虫蝕於陰內﹐微則癢﹐重乃痛。此虫屬肝風所化﹐治以淸肝爲主﹝宜柴胡淸肝湯﹑逍遙散﹞。外用藥納陰中﹝宜桃仁泥﹑雄黃末﹑雞肝納陰中﹞。有癢而無虫者﹐或由鬱怒傷於肝脾﹐證兼胸膈不快﹐內熱作渴﹐飲食無味﹐肢體倦怠﹐小水赤澀﹝宜歸脾湯加山梔﹐或逍遙散加山梔﹞。或由脾虛濕熱下注﹝宜歸脾湯加丹皮﹑山梔﹑白芍﹞﹔或由肝脾鬱怒﹐元气虧損﹐兼有濕熱﹝宜參﹑苓﹑歸﹑芍﹑﹑術﹑升﹑柴﹑丹﹑梔﹑車前﹑陳皮﹞。○又有下疽﹐痛癢腐爛生蛆﹐下如柿汁臭穢﹐心中痛﹐悶飽虛煩甚者﹐不治。○又有陰冷﹐由肝經本有濕熱﹐風冷又外乘之。如冷而小腹痞痛﹐小便赤澀﹝宜龍膽瀉肝湯﹞。冷而寒熱﹐經候不調﹝宜加味逍遙散﹞。冷而寒熱﹐體倦食少﹝宜加味四君湯﹞。冷而鬱怒發熱﹐少寐懶食﹝宜加味歸脾湯﹞。冷而口苦﹐脇脹寒熱﹐小便黃澀﹐先淸利濕熱﹝宜龍膽湯﹞﹐再調補气血﹝宜加味逍遙散﹞。冷而便淸腹冷﹐食少便溏﹝宜八味丸﹞。或謂陰冷之證﹐因勞傷子髒﹐風冷客之﹐亦然。○又有陰﹐硬腫如卵﹐痛極難忍﹐皆由濕凝血結﹐宜用攻散之劑。○又有陰吹﹐由胃虛濁气下泄﹐注於陰中﹐喧聲不絕者﹝宜膏發煎﹞。○又有交接出血陰痛﹐乃肝火動而脾不攝血也﹝宜補中湯﹞。若交接陽道違理﹐及他物所傷﹐血淋不止﹝宜釜底墨納之﹞﹔或童女交接﹐血出不止﹝宜發灰﹑靑布灰塗之﹞。○又有陰痔﹐陰中有肉突出﹝宜枳殼末煎湯燻洗﹐將帛包渣納陰中卽消﹞。○又有陰脫﹐由努力太過﹐如脫肛狀﹐逼迫腫痛﹐小便淋瀝﹐急用補托﹝宜當歸黃飲﹞﹔外以藥敷﹝宜硫磺﹑烏賊骨﹑五倍子爲末敷患處卽效﹞。○又有陰挺﹐陰中突出如菌﹐四圍腫痛﹐由肝郁脾虛下陷所致﹝先以補中湯加山梔﹑茯苓﹑車前﹑靑皮以淸肝火﹐升脾气。更以歸脾湯加山梔﹑茯苓﹑川芎調理。外塗藜蘆膏﹞。或陰中挺出一條﹐長尺許﹐痛墜尿澀。﹝《沈氏尊生書》﹞

選案

一婦﹐每臨經必先腰腹脹痛﹐玉門虫出﹐如鼠粘子狀﹐綠色者數十枚﹐後經水隨至。其夫問故﹐予曰﹕厥陰風木生虫。婦人血海﹐屬於厥陰。此風木自盛﹐更兼脾胃濕熱而然。如春夏木盛濕熱之時﹐而生諸虫是也。令以酒煮黃連爲君﹐白術﹑香附爲臣﹐研末粥丸﹐空腹吞之。月餘經至﹐無虫而妊。﹝汪石山﹞

乳疾

乳癰者﹐乳房腫痛﹐數日之外﹐腫而潰﹐稠膿湧出﹐此屬膽胃熱毒﹐气血壅滯所致﹐猶爲易治。乳巖者﹐初起內結小核如棋子﹐不赤不痛﹐積久漸大﹐崩潰形如熟橊﹐內潰深洞﹐血水淋瀝﹐有巖之勢﹐故曰乳巖。此屬脾肺鬱結﹐气虧血損﹐最爲難治。乳癰初起﹐服栝蔞散﹐敷香附餅﹐卽消。如已成膿﹐則以神仙太乙膏貼之﹐膿盡自愈。乳巖初起﹐用加味逍遙散﹑加味歸脾湯﹐二方間服﹐亦可內消。病勢已成﹐𨿽有盧扁﹐亦難爲力。但服前方﹐補養气血﹐亦可延生﹐妄用行气破血﹐速其危也。更有乳卸﹐乳頭拖長一﹑二尺﹐此肝經風熱發泄﹐用小柴胡湯加防風﹑羌活﹐外用羌活﹑防風﹑白蘞燒煙燻之﹐仍以蓖麻子四十九粒﹑麝香一分﹐研塗頂心﹐乳收洗去。此證﹐女人盛怒者多得之。﹝薛立齋﹞

乳者﹐女子十三四歲﹐經水將行﹐或一月二次﹐或過月不行﹐致生此疾。多生於寡薄虛弱之人。每乳上止有一核﹐猶或可治﹔若串成三﹑四个﹐卽難療矣。通用逍遙調經湯。﹝《沈氏尊生書》﹞

妒乳者﹐因無兒飲乳﹐或兒未能飲﹐余乳蓄結作脹﹔或婦人血气方盛﹐乳房作脹﹐以致腫痛﹑憎寒﹑發熱﹔不吮通之﹐必致成癰。若腫不消﹐用麥芽二﹑三兩﹐炒熱煎服﹐立消。﹝《景嶽全書》﹞

吹乳者﹐因母睡著﹐爲兒口气所吹﹐致令乳汁不通﹐蓄積在內﹐腫硬疼痛。亦有不癢不痛﹐腫硬如石者。

若不急治﹐痛甚成膿﹐宜服栝蔞散﹐敷以南星散﹐更以手揉之﹐則散。﹝《女科大全》﹞

選案

一婦產後﹐兩乳長垂過腹﹐痛不可忍﹐名曰乳懸。用芎﹑歸各一斤﹐半用水煎服﹐半銼燒煙﹐令病患吸之。

未愈﹐再作一料。﹝《同壽錄》﹞

卷十四﹟幼科集要

綱領

經義

六歲以下爲小。○吾不能察其幼小。○嬰兒病﹐其頭毛皆逆上者﹐必死。﹝《靈樞》﹞

總論

初生半周至兩歲爲嬰兒﹐三﹑四歲爲孩兒﹐五﹑六歲爲小兒﹐七﹑八歲爲齠齔﹐九歲爲童子﹐十歲爲稚子。﹝《壽世保元》﹞

兒在母腹中感受精气﹐一月胚﹐二月胎﹐三月血脈見﹐四月形體成﹐五月能動﹐六月筋骨成﹐七月毛髮生﹐八月臟腑具﹐九月谷神入胃﹐十月百骸備而生。生後六十日﹐瞳子成﹐能笑語﹐始識人﹔百日任脈成﹐能反復﹔一百八十日﹐尻骨成﹐能獨坐﹔二百一十日掌骨成﹐能匍匐﹔三百日髕骨成﹐能獨立﹔三百六十日膝骨成﹐始能移步。○芽兒出腹﹐筋骨未斂﹐肌肉未成﹐如水上之泡﹐艸頭之露。夫初生一臘之內﹐天地八風之邪豈能遽害﹐良由在胎之時﹐母失愛護﹐或勞動气血相干﹐或坐臥饑飽相犯﹐或酒肉冷熱相制﹐或驚恐血脈相亂﹐蘊毒於內﹐損傷胎元﹐降生之後﹐故有胎熱﹑胎寒﹑胎肥﹑胎怯﹑胎驚﹑胎黃﹐諸病生焉。外因或洗浴﹑拭口﹑斷臍﹑灸囟之不得法﹐或繃抱驚恐﹐乳哺寒溫之乖其宜﹐多致噤口臍風﹐鎖肚不乳等證。病至若此﹐難以治療﹐良可憫也。﹝《千金方》﹞

或問﹕人之生也﹐與憂俱生﹐何處見得﹖予曰﹕落地一聲﹐但聞哭﹐不聞笑﹐非憂而何﹖然則憂之一字﹐在嬰幼已先得之。但憂之小者不爲患﹐其有喪父失母﹑悲哀憂慮而成病者﹔有斷乳思慮而成病者﹔懨懨忽忽﹐心煩啼吵﹐不思乳食﹐而內熱作者是也。至於驚恐﹐小兒最多﹐在母胎時﹐已先有之。喜則笑﹐怒則啼﹐惟喜怒無常﹐不能爲病耳。俗謂小兒無七情﹐此謬談也。﹝許宣治﹞

有謂小兒易虛易實者﹐非也。柔脆不耐病痛﹐固理所當然。然其气水歸乎軀殼﹐病亦在於軀殼﹐無異於成人﹐未嘗易虛也﹐殆藥虛之耳。小兒生機勃如﹐無病則日以長大﹐病果無害﹐生機依然﹐故有似乎易實。然使其不病則長大﹐必有勝於旣病者﹐是易實之說亦非也。小兒如嫩艸木﹐克伐不可﹐補亦不易﹔艸木方萌芽時﹐失水則死﹐傷水亦死﹐惟頻頻澆灌﹐如其量而止爲宜。不特用藥﹐卽乳食皆當知節。○幼科謂小兒純陽﹐當用涼藥。非之者曰﹕是稚陽﹐非純陽也﹐宜補陰以配陽。夫旣曰稚陽﹐則陽亦不足可知﹐而偏於補陰﹐可乎﹖陰陽二气﹐本無偏勝﹐小兒軀殼﹐气水所貫﹐何異於成人﹖其所以異於成人者﹐特气水未充﹐不能免於柔脆耳。

是以治小兒難於成人﹐然亦有易於成人者﹐以其未有人事之斫喪也。病在陽則治陽﹐病在陰則治陰﹐焉用純陽稚陽之紛紜哉﹗﹝《醫參》﹞

有謂小兒純陽之體﹐多宜淸涼﹐此說尢誤。王節齋曰﹕小兒無補腎法。謂男至十六﹐而腎始充滿﹐旣滿之後﹐妄用虧損﹐則可用藥補之。若受胎之時﹐稟之不足﹐則無可補。稟之原足﹐又何待補﹖嗚呼﹗此何說耶﹖夫小兒謂純陽者﹐以其陰气未成﹐卽腎虛也。陰旣不足﹐而不補之﹐陰絕則孤陽亦絕矣。殊不知錢氏六味丸﹐專治小兒﹐以其純陽無陰﹐故取八味丸﹐裁去桂﹑附﹐獨補腎水﹐此義惟薛立齋得之﹐世醫多未悟也。﹝《張氏醫通》﹞

小兒之病﹐古謂啞科﹐以其言語不能通﹐病情不易測﹐故曰﹕寧治十男子﹐莫治一婦人﹔寧治十婦人﹐莫治一小兒。此甚言其難也。然以余較之﹐則三者之中﹐又以小兒爲最易。蓋小兒之病﹐非外感風寒﹐則內傷飲食﹐以至驚風吐瀉﹐及寒熱疳癇之類﹐不過數種。且其髒气淸靈﹐隨撥隨應﹐但能確得其本﹐則一藥可愈。非若男婦損傷﹐積痼癡頑者比﹐余故謂其易也。第人謂其難﹐謂其難辧也。余謂其易﹐謂其易治也。設或辧之不眞﹐則誠難矣﹗然辧之之法﹐亦不過辧其表﹑裏﹑寒﹑熱﹑虛﹑實﹐六者洞然﹐又何難之有﹖故凡外感者﹐必有表證﹐如發熱﹑頭痛﹑拘急﹑無汗﹐或因風搐搦之類是也﹔內傷者﹐必有裏證﹐如吐瀉﹑腹痛﹑脹滿﹑驚疳﹑積聚之類是也﹔熱者必有熱證﹐如熱渴﹑煩躁﹑祕結﹑癰瘍之類是也﹔寒者必有寒證﹐如淸冷﹑吐瀉﹑無熱﹑無煩﹑惡心﹑喜熱之類是也。凡此四者﹐卽表﹑裏﹑寒﹑熱之證﹐極易辧也。然四者之中﹑尢惟虛實二字﹐最爲緊要。蓋有形色之虛實﹐有聲音之虛實﹐有脈息之虛實。如體質彊盛與柔弱者異也﹔形色紅赤與靑白者異也﹔聲音雄壯與短怯者異也﹔脈息滑實與虛細者異也。必內察脈候﹐外觀形气﹐中審病情﹐而精察之﹐又何虛實之難辧哉﹗必其果有實邪﹐果有火證﹐則不得不爲治標。然治標之法﹐宜精簡輕銳﹐適病則已﹐毋犯正气﹐但見虛像﹐便不可妄行攻擊。若見之不眞﹐勿謂姑去其邪﹐諒亦無害。不知兒體柔嫩﹐气血未堅﹐臟腑甚脆﹐略受傷戕﹐萎謝極易﹔近則爲目下之害﹐遠則遺終身之羸。凡此﹐實求本之道﹐誠幼科之肯綮也。○初生兒﹐以手撚其頭﹐摸其頤頷﹐不作聲者﹐爲無病。以指探其口﹐𨿽發聲﹐而從容咂指者﹐其病輕。

若卽發聲不咂指﹐面色靑紅兼紫者﹐此落地受寒也﹐其病重。辧其形色虛實而治之。若牙緊不納乳﹐或硬而不軟﹐其病極重也。此驚邪入足太陽經﹐及足陽明經而然﹐須急治之﹐庶可平復。﹝張景嶽﹞

心主驚﹐實則叫哭﹑發熱﹑飲水而搐﹔虛則因臥而悸。心熱則合面睡﹐或上竄切牙者﹐導赤散主之。心气實而喜仰臥者﹐瀉心湯主之。○肝主風﹐實則面靑﹑目直﹑叫哭﹑壯熱﹑項急﹑頓悶﹔虛則切牙﹑呵欠。肝熱則手循衣領﹐及亂撚物﹐瀉靑丸主之。

壯熱﹑飲水﹑喘悶﹐瀉白散主之。○肝有風則目連札﹐得心熱則發搐﹐或筋脈牽系而直視﹐用瀉靑丸以治肝﹐導赤散以淸心。肝熱則目赤﹐或兼靑發搐者﹐亦用前二藥。風甚則身反張彊直﹐用地黃丸以補腎﹐瀉靑丸以治肝。○脾主困﹐實則身熱引飲﹐用瀉黃散﹔虛則吐瀉生風﹐用異功散。面白腹痛﹐口中气冷﹐不思飲食﹐或吐淸水﹐以益黃散溫補脾虛。呵欠多睡者﹐脾气虛而欲發驚也。○肺主喘﹐實則悶亂﹑气急﹑喘促﹑飲水﹔虛則哽气﹑出气。肺熱則手掐眉目鼻面﹐用甘桔湯主之。肺盛復感風寒﹐則胸滿气急﹐喘嗽上气﹐先用瀉白散﹐以淸肺气﹐後用大靑膏﹐以散風寒。肺臟怯則唇白﹐用阿膠散補之。悶亂气粗﹐喘促哽气者難治﹐肺虛甚也。○腎主虛﹐若胎虛怯﹐神气不足﹐目無睛光﹐面白顱解﹐此皆難育﹐𨿽育不壽﹔或目畏明下竄者﹐蓋骨重而身縮也﹔切牙者﹐腎水虛而不能制心火也﹐皆用地黃丸。﹝錢仲陽﹞

小兒行遲﹑齒遲﹑解顱﹑囟塡﹑囟陷﹑五軟﹑五硬﹑鶴膝﹑腎疳﹑齒豁﹑睛白等證﹐此皆稟受不足﹐治以六味丸加鹿茸。若因精未滿﹐而禦女以通其精﹐多致頭眩﹑作渴﹑多痰﹐或發熱﹑腰酸﹐或自汗﹑盜汗﹐二便澀痛﹐當用六味﹑八味及補中湯加減﹐無不奏效。﹝薛立齋﹞

嬰兒肌肉柔脆﹐不耐風寒﹐臟腑气弱﹐乳汁難化﹐內外二因之病自多。然有非風寒竟致外感﹐不停滯已屬內傷﹐其故何歟﹖嘗思人在气交之中﹐春夏地气之升﹐秋冬天令之降﹐呼出吸入﹐與時消息﹐間有穢濁吸入﹐卽是三焦受邪﹐過膜原直行中道﹐必發熱煩躁。幼醫但執表散﹑消導﹑淸火﹑通便﹐病輕或有幸成﹐病重必然顚覆。錢仲陽云﹕糞履不可近𦇤褓小兒﹐餘言非無據矣。○小兒諸證﹐如發熱無汗﹐煩躁昏譫之頃﹐或戰汗將止之時﹐或吐瀉之後﹐或痙厥漸蘇﹐或便閉適解﹐或灌藥之後﹐正元气與病邪交戰之際﹐若能養得元气一分﹐卽退一分病邪。此際其兒﹐必有昏睡懶言﹐气怯神弱﹐身不轉動之狀﹐正當養其元神﹐冀其邪退正復。乃病家父母﹐偏於此際﹐張惶驚恐﹐因其不語﹐而呼之﹑喚之﹔因其鼾睡﹐而頻叫醒之﹔因其不動﹐而搖之拍之。或因微有昏譫﹐而必詳詰之﹔或急以湯飲進之﹔或屢問其痛癢﹐嘵嘵不已﹐使其無片刻安神。如此必輕變重﹑重變死矣。更有豪富之家﹐延醫數輩﹐問候多人﹐房中聚集﹐互談病情﹐夜則多燃燈燭照之﹐或對之哭泣﹐或信巫不信醫﹐舉家紛擾﹐此非愛之﹐實殺之也。試以大人之病情體之﹐抑好安然寂靜乎﹖抑好喧嘩動擾乎﹖此理槪可知也。﹝《臨證指南》﹞

察色

古稱望而知之謂之神。兒醫號爲啞科﹐脈來駛疾﹐指下難明﹐尢以察色爲要﹐故首敍之。察其面部五色﹐以知病源。人身五體﹐以頭爲首﹐首中有面﹐面中有睛﹐睛中有神。神者﹐目中光彩是也。隱顯橫衝﹐應位而見﹐以應五臟。五色者﹐靑﹑黃﹑赤﹑白﹑黑是也。五臟之色﹕心赤﹐肝靑﹐脾黃﹐肺白﹐腎黑。五臟所主病證﹐蘊於內必形於外﹐故小兒有病﹐先觀其本位形色﹐以論五行生克吉凶。形色若不相應﹐然後聽聲切脈。﹝《證治準繩》﹞

左腮屬肝﹐右腮屬肺﹐額屬心﹐鼻屬脾﹐頤屬腎。靑主驚﹐紅主痰熱﹐黃主食積﹑癖﹐白主泄瀉水谷﹐黑主腎气受傷。﹝《小兒直訣》﹞

望﹑聞﹑問﹑切﹐固醫家之不可少一者也。在大方則然﹐而小兒惟以望爲主﹐問繼之﹐聞則次﹐而切則無矣。《經》云﹕切而知之謂之巧。小兒脈體未全﹐切無可切﹐而巧亦無所用其巧。問而知之謂之工。小兒未言時﹐問之固無可問﹔卽能言時﹐問之多不以實對﹐是問不必問﹐而工亦無所用其工。聞而知之謂之聖。小兒初病時﹐聲音或不失其常﹐至病久而气喪聲失﹐聞無可聞﹐而聖又何見其聖乎﹖吾故以望爲主也。或曰﹕五臟之屬﹐體隱理微﹐望從何處﹖曰﹕體固隱矣﹐而發見於苗竅顏色之間者﹐用無不周﹔理固微矣﹐而昭著於四大五官之外者﹐無一不顯。故病於內﹐必形於外﹐望形審竅﹐自知其病。舌乃心之苗﹐紅紫﹐心熱也﹔腫黑﹐心火極也﹔淡白﹐虛也。鼻準與牙牀﹐乃脾之竅﹐鼻紅燥﹐脾熱也﹔慘黃﹐脾敗也﹔牙牀紅腫﹐熱也﹔破爛﹐胃火也。唇亦脾之竅﹐紅紫﹐熱也﹔淡白﹐虛也﹔黑者﹐脾將絕也。口右扯﹐肝風也﹔左扯﹐脾痰也。鼻孔﹐乃肺之竅﹐漧燥﹐熱也﹔流淸涕﹐寒也。耳與齒﹐乃腎之竅﹐耳鳴﹐气不和也﹔耳膿﹐腎熱也﹔齒如黃豆﹐腎气絕也。目乃肝之竅﹐斜視而睛轉者﹐風也﹔直視而睛不轉者﹐肝气將絕也。﹝夏禹鑄﹞

聽聲

聲以候元气之濃薄﹐卽以審病苦之所在﹐所以古人有隔垣之治也。聲重者﹐傷風﹔聲壯者﹐實熱﹔聲悲者﹐藏燥﹔聲焦者﹐恐怖欲生風候﹔重濁者﹐腸胃有積﹔沈靜者﹐疳積無疑﹔但哭無啼者驚﹔多啼不哭者痛﹔聲輕頻者風癇﹔聲緩無气者吐瀉﹔聲嘶者﹐咳嗽喉痛﹔聲促急者﹐喘迫上气﹔聲遲緩者﹐泄瀉腸鳴。諸如此類﹐皆可聽而知之者也。﹝《證治合參》﹞

看小兒法﹐以聽聲爲先﹐察色爲次。凡聲音淸亮者生﹔有回音者生﹔澀者病散﹔而無出聲者不壽﹔忽然大聲而無病者﹐須細看其身﹐恐有瘡毒﹔泣不出聲者死﹔泣而無淚者死。﹝張景嶽﹞

脈法

凡診小兒﹐旣其言語不通﹐尢當以脈爲主﹐參以形色聲音﹐則萬無一失矣。然小兒之脈﹐非比大人多端﹐但察其彊﹑弱﹑緩﹑急﹐是卽肯綮。蓋彊弱可以見虛實﹐緩急可以見邪正。四者旣明﹐無論諸證﹐隨病合脈﹐左右逢源﹐所遇皆道矣。﹝張景嶽﹞

小兒一歲後﹐可用一指轉側﹐辧其三部脈之弦﹑急﹑浮﹑沈。四﹑五歲後﹐脈七﹑八至而細數者﹐爲平﹔九至者傷﹔十至者困﹔六至﹑五至者﹐爲虛﹑爲寒﹔弦﹑緊爲風癇﹔弦急爲客忤﹔其變蒸者﹐脈必散亂﹔骨間有熱﹐脈則沈數﹔若浮而不調爲鬼祟﹔浮大而數爲風熱﹔伏結爲物聚﹔微細爲疳積爲腹痛﹔浮而洪﹐爲有虫﹔浮而遲﹐爲胃寒。此論脈之大要耳。又當參以三部五脈﹕三部者﹐乃看面上气色﹐虎口脈紋﹐寸口一指脈。

五脈者﹐上按額前﹐下診太衝﹐並前三部﹐謂之五脈。﹝薛鎧﹞

帝曰﹕乳子而病熱﹐脈懸小者何如﹖岐伯曰﹕手足溫則生﹐寒則死。帝曰﹕乳子中風熱﹐喘鳴肩息者﹐脈何如﹖岐伯曰﹕喘鳴肩息者﹐脈實大也。緩則生﹑急則死。此《內經》之旨。聖人立言﹐簡切而總括無餘﹐世人不悟﹐視爲汛常﹐能於此等處著眼﹐則診視之要﹐思過半矣。予之臨證診視﹐每論吉凶﹐則多中者﹐亦不外此。第意之所至﹐口莫能宣。竊詳《經》所謂大﹑小﹑緩﹑急者﹐亦發而不露之意。蓋大﹐卽浮﹑洪類也﹔小﹐卽沈﹑細類也﹔急﹐卽數也﹔緩﹐卽遲也。何若竟易以浮﹑沈﹑遲﹑數之爲得乎﹖再以節庵之有力﹑無力﹐辧其表﹑裏﹑虛﹑實﹐誠診視小兒天然不易之妙訣。﹝陳飛霞﹞

看指紋

小兒形體旣具﹐經脈已全﹐便有脈息可辧。自《水鏡訣》及《全幼心鑑》等書﹐有三歲以上﹐當察虎口﹐寅卯辰﹐風气命﹐三關之說。其中之可取者﹐惟曰﹕脈從寅關起﹐不至卯關者﹐易治﹔若連卯關者﹐難治﹔若寅侵卯﹐卯侵過辰者﹐十不救一。只此數語﹐亦可用辧吉凶。至若紫爲風﹑紅爲寒﹑靑爲驚﹑白爲疳﹐及靑是四足驚﹐赤是水驚﹐黑是人驚﹐黃是雷驚之類﹐豈此一綫之色﹐果能辧悉如此﹐最屬無稽﹐烏足憑也。﹝張景嶽﹞

錢氏看小兒脈紋﹐男左女右﹐取決於虎口之次指﹐未有究其義者﹐予考之《素》《靈》始悟﹐以其屬陽明脈之根始也。陽明之脈﹐起於大指﹑次指之端。陽明多气多血﹐有病則應之﹐小兒純陽之體﹐故卽於此以觀其變也。○小兒脈見虎口﹐亦猶大人脈見寸口也。三關直透者不治。﹝《怡堂散記》﹞

幼科指紋﹐總無正論。有謂不必用者﹐有用而至於怪誕不經﹑誣民惑世者﹐是皆未明紋中之理﹐所以有用不用之殊議也。請以一得之愚﹐聊發其要﹕蓋此指紋﹐與寸關尺實同一脈。按《內經》十二經絡始於手太陰﹐其支者﹐從腕後出次指之端﹐而交於手陽明﹐卽此指紋是也。明如景嶽﹐猶謂此紋爲手陽明經絡﹐不知手太陰經﹐起於中府﹐而終於大拇之少商。手陽明經﹐起於食指之商陽。兩不相值﹐若無此旁支﹐交通營衛﹐不幾令太陰﹑陽明表裏斷絕乎﹖況此脈可診﹐人所不知﹐其遲﹑數﹑代﹑促﹐與太淵無異﹐但脈體差小耳。指紋之法﹐起於宋人錢仲陽﹐以食指分爲三關﹕寅曰風關﹐卯曰气關﹐辰曰命關。其訣謂﹕風輕﹑气重﹑命危。𨿽未必其言悉驗﹐而其義可取。蓋位則自下而上﹐邪則自淺而深﹐證則自輕而重﹐人皆可信。只恨復出詭異之說﹐謬撰驚風門類﹐致後賢多歧亡羊﹐反成疑案。予意仲陽﹐宋之明人﹐以孝見稱﹐豈肯妄言誤世﹗大抵後之俗子﹐假托其名而爲之。惟有識者﹐知其語言鄙俚﹐論證荒唐﹐便能棄置不用。如張景嶽﹑夏禹鑄輩﹐皆謂可不必用。蓋非不用﹐實惡其妄誕不經耳。近世醫家﹐不知眞僞﹐習而行之﹐乃致惑世誣民﹐禍害嬰幼。夫醫事動關生命﹐乃聽無稽之言﹐流傳貽殃﹐是豈其可﹗予𨿽不敏﹐粗知診脈﹐每見幼科指紋之說﹐不勝發豎。請言其要﹕蓋此指紋﹐旣太淵脈之旁支﹐則紋之變易﹐亦卽太淵之變易﹐不必別立異說﹐眩人心目。但當以浮沈分表裏﹐紅紫辧寒熱﹐淡滯定虛實﹐則用之不盡矣。倘捨此不圖﹐妄執僞說﹐臨證不察病原﹐謬指爲人驚﹑畜驚﹐誑惑愚昧﹐予恐盲人翳馬﹐終墮重淵﹐莫之能出矣。﹝《幼幼集成》﹞

看眼

目分五臟﹕黑珠屬肝﹔白珠屬肺。色靑﹐肝風侮肺也﹔淡黃﹐腑有積滯也﹔老黃﹐肺受濕熱也。瞳人屬腎﹐無光彩﹐腎虛也﹔大角屬大腸﹐破爛﹐肺有風也﹔小角屬小腸﹐破爛﹐心有熱也﹔上胞屬脾﹐腫﹐則脾傷也﹔下胞屬胃﹐靑色﹐胃有風也﹔睡而露睛者﹐脾胃虛極也。﹝《幼科鐵鏡》﹞

小兒諸病﹐但見兩目無精光﹐黑睛無運轉﹐目睫無鋒芒﹐如魚眼之狀者﹐不治。或神藏於內﹐外若昏困者﹐無妨。其有病篤而眼中神气不脫者﹐猶可治。眼者﹐臟腑神气之所見﹐神气已脫﹐脈𨿽僅存﹐亦未能保。﹝《壽世保元》﹞

目內赤者心實熱﹔淡紅者心虛熱。靑者肝實熱﹔淡靑者肝虛熱。黃者脾實熱﹔白而混者肺實熱﹔目無精光者腎虛也。﹝《小兒直訣》﹞

驗顱囟

嬰孩周歲以前﹐須驗顱囟﹐與證兼看﹐則補瀉自得﹐吉凶易彰。訣曰﹕顱囟靑筋﹐脈虛不榮﹔顱囟常陷﹐滑泄便便﹔顱囟腫起﹐風痰不止﹔顱囟久冷﹐吐瀉靑靑﹐顱囟虛軟﹐顚癇不免﹐顱囟扁闊﹐暴泄易脫﹔顱囟歪斜﹐風作卽亡﹔顱囟連額﹐驚風易傷﹔顱囟未充﹐怕熱怕寒﹔顱囟緩收﹐胎气不周﹔顱囟動數﹐神气昏弱﹔顱囟寬大﹐受疾恐害﹔顱囟未合﹐筋骨柔弱。﹝《馮氏錦囊》﹞

相壽夭

小兒識悟過人者多夭﹐大則項橐顏回之流。小兒骨格成就威儀﹐回轉遲舒﹐稍費人力雕琢者壽。其預知人意﹐回旋敏速者亦夭﹐大卽楊修孔融之徒。由此觀之﹐壽夭大略可知也。﹝《千金方》﹞

頭者﹐諸陽之會﹐髓之海也。凡兒頭角丰隆﹐髓海足也。背者﹐五臟六腑兪竅皆附於背。脊背平滿﹐臟腑實也。腹者﹐水谷之海。腹皮寬濃﹐水谷盈也。目爲肝竅﹑耳爲腎竅﹑鼻爲肺竅﹑口爲脾竅﹐七竅無闕﹐形象全矣。故知肉實者脾足﹐筋彊者肝足﹐骨堅者腎足﹐不妄言笑者心足﹐不多啼哭者肺足。哭聲連續者肺實﹐不久眠睡者脾實﹐腳健而壯﹐項長而肥﹐囊小而黑者﹐根株固也。肌肉溫潤者﹐營衛和也。腮妍如桃﹐發黑如漆者﹐表气實也。小便淸長﹐大便滋潤者﹐裏气實也。以上皆爲壽相﹐其兒無病易養。○諸陽皆起於頭。顱破項軟者﹐陽衰於上也。諸陰皆起於足。小腳蜷者﹐陰衰於下也。鼻孔漧燥者肺枯﹐唇縮流涎者脾冷。發稀者血衰。項軟者柱折。靑紫之筋﹐散見於面者﹐多病風熱。形枯色灰者表虛。瀉利無時者裏虛。瘡疥啼哭﹐及多笑語者﹐皆陽火妄動之候也。以上皆爲夭相﹐其兒多病難養。﹝陳飛霞﹞

驗二便

古人有以小兒瀉痢﹐糞黃餿臭﹐作胃熱論治﹐此大誤也。蓋飲食入胃﹐化而爲糞﹐則無有不黃﹐無有不臭者﹐豈得以黃臭槪爲熱乎﹖今以大人之糞驗之﹐凡胃彊糞實者﹐深黃蒼老﹐方是正色。若純黃色不蒼﹐則胃中火力便有不到之處。再若淡黃﹐則近白矣﹐近白則半黃之色也。糞色半黃﹐則谷食半化之色也。糞气餿腥﹐則谷食半化之气也。谷食半化﹐則胃中火力盛衰可知。若必待糞靑糞白﹐气味不臭﹐然後爲寒﹐則覺之遲矣。

故但以糞色之淺﹑深﹐糞气之微﹑甚﹐便可別胃气陽和之成色。智者見於未然﹐而況於顯然乎﹖再若小水之色﹐凡大便瀉痢者﹐淸濁旣不分﹐小水必不利。小水不利﹐其色必變﹐卽淸者亦常有之﹐然黃者十居八九。此因瀉亡陰則气不化﹐气不化則水涸﹐水涸則色黃不淸。使非有淋熱痛澀之證﹐而但以黃色便作火治者﹐亦大誤也。

○小兒小便如米泔﹐或溺停少頃﹐變作泔濁者﹐此脾胃濕熱也。凡飲食不節者﹐多有此證。然亦有气虛下陷而然者。若止見溺白﹐而別無煩熱脈證﹐則但節其生冷及甘甜等物﹐不久自愈。不可因其溺白﹐而過用淸利﹐多致傷脾﹐反生吐瀉等證。是皆誤治之害也。﹝張景嶽﹞

小兒瀉出靑色者﹐乃脾土受肝木克制﹐而見本質﹐由其髒气虛寒故也。黃益黃散主之。﹝《得效方》﹞

護養

田婦護兒﹐絕無他疾。譬之樹木﹐生於深山大澤﹐容易合抱。至於異果奇材﹐縱加培養﹐每多不秀實者﹐豈貴賤異哉﹖數見風日﹐則血凝气剛﹐肌肉堅固﹐堪耐風寒﹐以田舍兒較之相似。﹝《萬全方》﹞

小兒初生﹐肌膚未實﹐宜用舊絮護其背﹐不可太暖。更宜數見風日﹐則血气剛彊﹐肌肉致密。若藏於重幃密室﹐則筋骨軟脆﹐不任風寒﹐多易致病。衣服當隨寒熱加減﹐但令背暖爲佳﹐亦勿多令出汗﹐恐表虛﹐風邪易傷。乳哺不宜過飽﹐陳氏所謂﹕忍三分寒﹐喫七分飽﹐頻揉肚﹐少洗澡。要肚暖﹑頭涼﹑心胸涼﹐皆至論也。又須令乳母預愼六淫﹑七情﹑濃味炙爆﹐則乳汁淸和﹐兒不致疾。否則陰陽偏勝﹐血气沸騰﹐乳汁敗壞﹐必生諸病。若屢用藥餌﹐則臟腑陰損﹐多變敗證﹐可不愼歟﹗﹝《保嬰撮要》﹞俗云﹕若要小兒安﹐常帶三分饑與寒。言殊未當。夫欲其帶饑者﹐恐過飽傷脾﹐脾化不及﹐則未有不病。

使飲食調勻﹐節其生冷﹐何病之有﹖奚必帶饑耶﹖欲防未然﹐使其略饑﹐猶庶幾也。至若寒之一字﹐則大有關系矣。《經》云﹕避風如避箭﹐嬰兒血气未成﹐肌膚嫩薄﹐顧可令其帶寒耶﹖兒處腹中﹐裹護最密﹐胞胎初脫﹐極易感邪﹐收生遲慢﹐風寒襲之﹐卽生驚風﹐多致不救。及其稍長﹐每多發熱﹐幼科不識﹐槪呼變蒸﹐或寒傷髒爲吐瀉﹐或寒生熱爲驚疳﹐種種變生﹐多由外感﹐𨿽稟體彊盛﹐不畏風寒者﹐亦所常有。但彊少弱多﹐貧富異質﹐醫家不能察﹐嬰兒不能言﹐病家不能辧﹐徒付之命﹐誠可嘆也。﹝張景嶽﹞

乳哺

小兒乳哺﹐須要得法。乳者﹐奶也﹔哺者﹐食也。乳後不得便與食﹐哺後不得便與乳。小兒脾胃怯弱﹐乳食相並﹐難以克化﹐必成乳癖﹐腹痛作熱﹐疳病從此起也。﹝湯氏﹞

凡乳兒不可過飽﹐飽則溢而成嘔吐。若乳來猛﹐取出挪後再乳。如母欲寐﹐當以臂枕兒﹐令乳與兒頭平。

母欲睡著時﹐卽奪其乳﹐恐塡兒口鼻也。母熱乳兒令變黃﹔母怒乳子令變驚﹔母吐下乳子令虛羸﹔母醉乳子令身熱腹滿。○夏不去熱乳﹐令兒嘔吐﹔冬不去寒乳﹐令兒泄瀉。○夜間乳兒﹐母須起坐﹐抱兒餵之。○每早欲乳﹐皆須捏去宿乳。○乳汁勿投於地﹐虫蟻食之﹐令乳無汁。可沃東壁上佳。﹝《千金方》﹞

兒啼未定﹐气息不調﹐不可乳飲。恐乳停胸膈爲嘔吐也。﹝巢元方﹞

小兒在胎之時﹐衝脈運血以養之。及其產下﹐衝脈載血以乳之。乳爲血化﹐所以兒之脾胃﹐獨與此乳汁相吻合﹐其他則皆非所宜矣。凡小兒一周二歲﹐止可飲之以乳﹐不可以谷食。蓋谷食有形之物﹐堅硬難消﹐兒之脾气未彊﹐不能運化﹐每多因食致病。倘乳少﹐必欲借谷食調養者﹐須以早米炒熟磨粉﹐微入白糖﹐滚湯調服﹐不致停滯。至於肉食﹐尢爲有害。﹝《幼幼集成》﹞

小兒四﹑五歲當斷乳。而不肯斷者﹐宜用畫眉膏。斷乳之後﹐方可漸與肉食﹐則無疳癖之患。﹝《證治準繩》﹞

服藥

小兒气血未充﹐而一生盛衰之基﹐全在幼時﹐此飲食之宜調﹐而藥餌尢當愼也。今世幼科﹐本無確見﹐凡遇一病﹐無論虛實寒熱﹐悉以散風消食﹑淸痰降火﹑行滯利水之劑﹐通套混用﹐謬稱穩當﹐何其誕也﹗夫有是病﹐而用是藥﹐則病受之﹔無是病而用是藥﹐則元气受之。小兒元气幾何﹐能無陰受其損﹐而變生不測耶﹖又有愛子者﹐因其瘦弱爲慮﹐詢之庸流﹐則不云痰火﹐必云食積﹐動以肥兒丸﹑保和丸﹐使之常服。不知肥兒丸﹐苦寒之品﹐最敗元陽﹔保和丸﹐消耗之物﹐極損胃气。謂其肥兒﹐適足瘦兒﹔謂其保和﹐適足違和耳﹗卽如抱龍丸之類﹐亦不宜輕用。嘗見一富翁子﹐每多痰气﹐或時驚叫﹐輒用此丸﹐一投卽愈。彼時以爲神丹﹐長則一無所知。豈非暗損元神所致耶﹖﹝張景嶽﹞

小兒勿輕服藥﹐藥性偏﹐易損萌兒之沖和。○小兒勿多服藥﹐多服耗散眞气﹐非質弱﹐則識愚也。○小兒變蒸﹐可勿服藥﹐變蒸乃古人鑿空之談﹐實無此理。○小兒初生七日﹐可勿服藥。初出母胎﹐元气太和﹐宜全其眞。﹝汪廣期﹞

時下幼科﹐常用金藥。不論內傷﹑外感﹐一見小兒發熱﹐輒與服之﹐以爲驚可預散。不知發熱自有多端﹐退熱亦有多法﹐設非實在驚證﹐則引賊入門﹐纏綿不解﹐變證蜂作。又以爲藥力尙輕﹐更服利驚丹﹑牛黃﹑紫雪等劑﹐速其死亡。

自有幼科以來﹐未有斯藥之獘之甚也。尢可駭者﹐習俗移人﹐病家無論何證﹐醫不以此藥與之﹐卽加嗔怪﹐竟視爲尋常服餌之方﹐悲哉﹗﹝《慈幼筏》﹞

乳下嬰兒有病﹐必調其母﹐母病子病﹐母安子安。兒難服藥﹐當令其母服之﹐藥從乳傳﹐其效便捷。﹝《保嬰撮要》﹞

附方

肥兒丸治食積五疳。黃連﹑蕪荑﹑神曲﹑麥芽等分爲末﹐糊丸桐子大。每服一﹑二十丸﹐白湯下。

利驚丸治急驚。輕粉﹑靑黛各一錢﹑牽牛五錢﹑天竺黃二錢﹑蜜丸小豆大﹐薄荷湯化下。

抱龍丸膽星四兩﹑天竺黃一兩﹑雄黃﹑朱砂各半兩﹑麝香一錢。甘艸膏丸﹐皂莢子大﹐溫水化下。百日﹐一丸分三﹑四次服。

畫眉膏山梔三个﹑雄黃﹑朱砂等分﹑輕粉少許。共爲細末﹐麻油調勻。候兒睡著﹐濃抹兩眉﹐醒來便不思乳。

卷十四﹟幼科集要

初生

斷臍

凡退出所畱臍帶﹐大約六寸﹐長則傷肌。又斷臍不可用刀割﹐蓋鐵器寒冷﹐恐傷生气。只須隔單衣咬斷後﹐將暖气呵七口﹐庶無內弔之疾。﹝《千金方》﹞

斷臍若用剪刀﹐須先置於懷中令暖。﹝《寶鑑》﹞

拭口

小兒初生﹐飲食未開﹐胃气未動﹐是誠淸虛之府﹐此時開口﹐調燮極須得宜。保嬰諸書皆云﹕分娩之時﹐口含血塊﹐啼聲一出﹐隨卽咽下﹐毒伏命門﹐他日發爲驚風﹑痘疹等證。此說固似有理﹐然嬰兒通體﹐無非血气所結﹐而此亦血气之餘﹐何以毒遽如是﹖卽使咽之﹐亦必從便而出﹐何以獨畱爲害﹖無足憑也。惟是形體初成﹐固當爲之淸理。

其法於未啼時﹐用軟帛裹指﹐拭去口中血穢﹐以淸臟腑。此亦初誕之要法﹐不可無也。﹝張景嶽﹞

初生小兒﹐口中血泡﹐幼科有謂當用軟帛拭出﹐以解他時麻痘毒﹐然道家以此爲混元球﹐能補益人精血。

能益他人獨不益本人乎﹖愼不可去也。﹝《醫參》﹞

開口

小兒初誕﹐以甘艸少許﹐沸湯泡淡﹐不宜太甜﹐用軟帛蘸汁﹐徧拭口中﹐去其穢濁。用胡桃肉﹐去皮嚼爛﹐以稀絹包如小棗﹐納兒口中﹐使吮其汁﹐非獨和中﹐且能養髒﹐最佳。○若母气素寒﹐小兒淸弱者﹐只以淡姜湯拭口﹐去胃寒﹐通神明﹐並可免吐瀉之患。拭後﹐仍用胡桃法如前。○一法﹕以牛黃半分﹐同朱砂研勻﹑蜜調﹐如前與吮﹐極能辟邪去穢﹐除熱安神。然必母气多熱﹑小兒肥盛者可用﹐淸弱者不宜用。○古法拭口﹐多用黃連。不知黃連大寒大苦﹐小兒以胃气爲主﹐安得初生卽可以苦劣之气相犯﹐致損胃气﹖他日變嘔﹑變瀉﹐由此而起﹐大非所宜。○古法多用朱砂開口者﹐按陳文中曰﹕小兒初生﹐便服朱砂﹑輕粉﹑黃連﹐欲下胎毒﹐不知此皆傷脾敗陽之藥﹐輕粉下痰損心﹐朱砂下涎損神﹐實者服之軟弱﹐弱者服之易傷﹐反致變生諸病﹐不可不察。﹝張景嶽﹞

小兒初生未啼時﹐以指輕探兒口﹐挖去污血。隨以甘艸湯軟帛裹指﹐蘸拭口中涎沫﹐然後看兒面色﹕若身面俱紅﹐唇舌紫赤﹐知有胎毒﹐用鹽茶以帛蘸洗其口﹐去其粘涎﹐日五﹑六次。蓋兒之胎毒﹐藏於脾胃﹐口中多有粘涎﹐馬牙﹑鵝口﹑重舌﹑木舌﹐皆從此起。每日洗拭﹐則毒隨涎去﹐病從何來﹖倘胎毒重﹐須洗過周歲。

若兒面唇色淡﹐此爲胎寒﹐則不可用鹽茶﹐惟以淡姜湯洗拭﹐日三次。姜能開胃和中﹐最切於時用者。﹝陳飛霞﹞

戒灸

北方﹐誕後三日﹐每用艾灸囟門﹐以免驚風。緣北方地寒﹐故俗灸之以禦寒。善調護者﹐何必令兒受此一番痛苦也﹗今南方亦效之。予見灸後發熱便祕﹐因而驚搐﹐遂致不救。殆無事生事也。詎思南方地熱﹐孕婦又不斷欲﹑食淡﹐胎已受毒﹐加之以灸﹐是以油濟火﹐曷克當之﹖﹝《赤水玄珠》﹞

浴兒

凡浴兒湯﹐須令冷熱調和。冷熱失所令兒驚﹐亦致五臟疾。冬不可久浴﹐久浴則傷寒﹔夏不可久浴﹐久浴則傷熱。數浴背冷則發癇﹐不浴又令兒毛落。﹝《千金方》﹞

兒生三日﹐以桑﹑槐﹑楡﹑桃﹑柳各取嫩枝三寸長者二﹑三十節煎湯﹐看冷熱﹐入豬膽汁二﹑三枚﹐浴之。

○小兒洗浴﹐不可先斷臍帶﹐候洗了方斷﹐不致水濕傷臍﹐可免臍風﹑臍瘡等證。﹝《證治準繩》﹞

三日浴兒﹐俗禮也。倘兒生脆弱﹐遲十日﹑半月﹐擇晴明吉日﹐於無風房內浴之。﹝《赤水玄珠》﹞

剃頭

兒生盈月剃頭﹐須向密室溫暖處剃之。爲其气血未盈﹐寒風易入。剃後﹐用杏仁三枚研細﹐入薄荷三葉﹐再同研﹐將麻油滴三﹑四點﹐合膩粉拌勻﹐擦頭上﹐能避風邪﹐免生瘡﹑癤﹑熱毒。﹝《證治準繩》﹞

卷十四﹟幼科集要

胎證

夢生

小兒初生﹐不能發聲﹐謂之夢生﹐多不知救﹐深爲可憫﹗勿斷臍帶﹐用火炙其胞衣﹐使暖气入兒腹﹐更以熱湯蒸洗臍帶﹐取貓一隻﹐以布袋裹其頭足﹐拿住貓頭﹐向兒耳邊﹐以口嚙貓耳﹐貓叫一聲﹐兒卽醒而開聲。○又有因產難﹐或冒風寒生下﹐兒气欲絕﹐不能啼者﹐亦以前法。

更令父母以口气呵而接之。﹝陳飛霞﹞

不啼

小兒初生气絕﹐不能啼者﹐必是難產或冒寒所致。急以棉絮包抱懷中﹐未可便斷臍帶﹐將胞衣置鑪中燒之﹐仍拈大紙條﹐蘸油點火﹐於臍帶下燻之﹐蓋臍帶連兒﹐燻時則火气由臍入腹﹐更以熱醋湯﹐蕩洗臍帶﹐須臾气回啼哭﹐方可斷臍。○兒生不啼哭﹐不吞乳﹐奄奄如死者﹐急看喉間﹐懸壅﹑上有小泡﹐用指摘破﹐以帛拭去惡血﹐卽能出聲吞乳。﹝《三因方》﹞

不乳

不乳﹐謂初出胞胎﹐不吮乳也。其故有二﹐不可不辧﹕兒生﹐腹中臍糞未下﹐能令小兒腹滿气短﹐嘔吐不乳﹐當用一撚金治之。若因母過食寒涼﹐胎受其气﹐兒必腹痛多啼﹐面色靑白﹐宜勻气散主之﹔若四肢厥逆者﹐理中湯主之。﹝《醫宗金鑑》﹞

眼不開

兒生眼閉呻吟者﹐因受胎熱所致。宜用天竺黃散﹐並與母喫﹐復以竹筒煎湯洗眼。或以熊膽化水洗眼﹐一日七次。﹝《證治準繩》﹞

不小便

兒生不尿者﹐因在胎時﹐母恣食啖﹐熱毒之气﹐流入胎中﹐是以生而臍腹腫脹﹐小便不出。如臍四旁有靑黑色及口撮者﹐卽不可救﹔如未有靑黑色﹐但不飲乳者﹐宜服蔥乳湯﹐貼豆豉膏。﹝《證治準繩》﹞

不大便

俗名鎖肚。由胎中受熱﹐熱毒壅盛﹐結於肛門﹐閉而不通。急令婦人漱口﹐吮咂兒前後心﹐並臍下﹑手足心﹐共七處﹐凡四﹑五次。以輕粉半錢﹐蜜少許﹐溫水化開﹐時時服之﹐以通爲度。

如更不通﹐卽是肛門內合﹐當以物通之。急以金玉簪尖﹐看其的處﹐刺穿作孔﹐以蘇合香丸作挺﹐納入孔中﹐糞出爲快。若肚腹膨脹﹐不乳呻吟﹐一七﹐難望生也。﹝《證治準繩》﹞

噤風

初生兒須防三病﹕一撮口﹔二著噤﹔三臍風。皆急病也﹐著噤尢甚﹐過一臘方免。其候﹕牙關緊急﹐喫乳不穩﹐啼聲漸小﹐口吐涎沫。急看兒上﹐有點子﹐先以指甲輕輕掐破﹐次服定命散﹑辰砂全蠍散﹔如口噤不開﹐服藥不效者﹐用生南星去皮臍研末﹐龍腦少許﹐合和﹐用指蘸生薑汁﹐於大牙根上擦之﹐立開。凡臍風﹑撮口﹑噤風﹐三者𨿽異﹐其受病之原則一也。大抵裏气鬱結﹐壅閉不通﹐並宜煎豆豉汁與喫﹐取下胎毒。﹝《聖惠方》﹞

撮口

外證舌彊唇靑﹐面目黃赤﹐气息喘急﹐啼聲不出﹐飲乳有妨。若口出白沫﹑四肢冷者﹐不可救療﹐其或肚脹靑筋﹐弔卵引痛﹐此皆腸胃鬱結不通所致﹐治貴疏利﹐宜辰砂膏。初生七日後乃免。﹝李仲南﹞

嬰兒胎气挾熱﹐亦因母有邪熱傳染﹐或生下洗浴當風﹐致令啼聲不出﹐乳哺艱難﹐名曰撮口。病在七日之內尢甚﹐急風散主之。﹝張渙﹞

小兒口頻撮者﹐气不和也。蓋唇應乎脾﹐气出於肺﹐脾虛不能生肺﹐故口頻撮。異功散補脾生肺爲良。﹝陳飛霞﹞

初生小兒﹐鵝口﹑撮噤﹐並是出胎客風著顱﹑臍所致。以小艾灸三壯﹐及烙之﹐愈。﹝《顱囪經》﹞

臍風

臍風者﹐謂斷臍之後﹐被水濕風冷所乘﹐侵於臍中﹐流入心脾﹐遂令腹脹臍腫﹐身體重著﹐肢彊﹐多啼不能吮乳﹐甚則發搐。若臍邊靑黑﹐撮口不開﹐是爲內搐﹐不治﹔爪甲黑者﹐卽死﹔其或熱在胸膛﹐伸縮努气﹐亦令臍腫。治宜龍膽湯主之。﹝孫思邈﹞

此證受病之原﹐皆緣胎毒。大槪裏气壅滯﹐總宜取下胎毒爲好﹐不可因循。古方天麻丸﹑定命丹﹑朱銀丸﹐可量與之﹐𨿽危多活。每見臍風﹑撮口﹐七日內見之﹐百難一生。﹝《赤水玄珠》﹞

此證宜先用控痰散吐風痰﹐次用益脾散和脾﹐再用辰砂膏利驚。若手足攣拳﹑口噤不開者﹐不治。﹝《類萃》﹞

兒初生一七日內﹐患臍風撮口﹐百無一效。有一妙法﹐看兒齦上﹐有小泡如粟米狀﹐以溫水蘸綿裹指﹐輕輕擦破﹐不藥神效。﹝《三因方》﹞

古人之論臍風﹐皆謂由於水濕風冷所致。予則以爲古論猶未盡也。蓋臍風有內﹑外二因﹐有可治﹑不可治之別。外因者﹐風濕所傷﹔內因者﹐稟賦之眞陽不足也。凡男子之命陽不足者﹐生子必有臍風。其外因者﹐病發於二﹑三﹑四﹑五日之間﹐病生於六腑﹐故可治﹔內因者﹐必發於六﹑七日之間﹐病生於五臟﹐故不可治。

但看小兒﹐不時噴嚏﹐更多啼哭﹐吮乳口松﹐是眞候也。﹝陳飛霞﹞

垂癰

小兒出胎六七日﹐舌上有物﹐如蘆籜盛水狀者﹐名曰垂癰。以綿纏長鍼﹐畱刃處如粟米大﹐刺令去血。消息一日﹐未消者﹐又刺之﹐三刺自消。有著舌下者﹐名重舌﹔著上者﹐名重﹔著齒齦上者﹐名重齦。皆刺去血。刺後﹐鹽湯洗拭﹐用如聖散﹐或壹字散糝刷。﹝《千金方》﹞

舌證

微露卽收﹐名弄舌﹔伸長收緩﹐名吐舌。弄舌者﹐脾臟有熱﹐致令舌絡牽緊﹐時時伸出﹐用瀉黃散。或飲水者﹐脾胃虛而津液少也﹔兼面黃肌瘦﹐五心煩熱者﹐疳也﹐用胡連丸。大病未已﹐而弄舌者﹐凶。﹝《小兒直訣》﹞

舌腫硬粗大滿口﹐名木舌﹐由風熱盛也。不急治﹐則塞殺人﹐宜服瀉黃散﹑玉露飲﹐以消黃散擦之。有小舌附於舌下﹐名重舌﹐以蒲黃敷之﹐內服當歸連翹湯。蓋舌者心之苗﹐心熱則生瘡破裂﹐肝壅則血出如湧﹐脾閉則白胎如雪。總宜涼散上焦及心﹑肝﹑脾三經邪熱爲主。﹝初虞世﹞

鵝口

兒初生﹐口裏白屑滿舌﹐如鵝之口﹐故名。由在胎受穀气盛﹐心脾熱气燻發於口。治用井花水拭之﹐黃丹出火气﹐糝之。不效﹐煮栗汁﹐以綿纏指拭之。○《簡要》﹕用牙硝細研﹐於舌上糝之﹐日三﹑五度。○《祕錄》﹕用桑皮汁和膩粉敷之。﹝《證治準繩》﹞

臍濕臍瘡臍突

嬰兒臍中腫濕﹐經久不瘥﹐若至百日﹐卽危。宜急治之﹐用枯礬﹑龍骨﹐等分爲末﹐入麝少許﹐揩拭臍幹。

糝藥時﹐切須避風。﹝滑伯仁﹞

絳帛灰敷臍中。○幹蝦蟆﹑牡蠣各一枚﹐燒灰研敷。○破屋上爛艸爲末﹐頻糝﹐效。﹝《證治準繩》﹞

浴兒水入臍中﹐或尿濕繃袍﹐致臍腫爛成瘡。或解脫﹐風襲經絡﹐則成風癇。若臍腫不幹﹐久則發搐。﹝《巢氏病原》﹞

臍突﹐因兒初生洗浴﹐系臍不緊﹐穢水浸入﹐旬日外﹐臍忽光浮如吹﹐治宜白芍藥湯加苡仁﹐另用外消散塗貼﹐自平。﹝曾氏﹞

胎驚

胎驚者﹐其候﹕月內壯熱﹐翻眼握拳﹐噤口切牙﹐身腰彊直。涎潮嘔吐﹐搐掣驚啼﹐腮縮囟開﹐或頰赤﹐或面靑眼合。凡胎風眼合﹐不可誤作慢驚而用溫藥。先宜解散風邪﹐利驚化痰。﹝王肯堂﹞

百日內發搐﹕眞者﹐不過兩﹑三次必死﹔假者﹐頻發不死。眞者﹐內生驚癇﹔假者﹐外傷風冷。﹝錢仲陽﹞

月裏生驚﹐取豬乳研辰砂﹑牛黃各少許﹐調拭口中﹐神效。﹝田氏﹞

如無豬乳﹐以活蚌剖開﹐取水數匙﹐服之卽效。

胎癇

胎癇者﹐因未產前腹中被驚﹐或母食酸鹹過多﹐或爲七情所汨﹐致傷胎气﹐兒生百日內有者是也。發時﹐气逆痰作﹐目上視﹐身反張﹐啼聲不出。先用參蘇飲和解﹐次以不驚丹或琥珀抱龍丸間投。輕者可愈﹐重者難全。﹝曾氏﹞

胎熱

胎熱者﹐因母孕時食熱物過多﹐令兒生下體熱面赤﹐口中气熱﹐焦啼燥渴﹐或二便不通﹐以木通散煎與母服﹐使入於乳﹐兒飲漸解。勿求速效﹐以涼藥攻之﹐致嘔吐而成大患﹐愼之。﹝《壽世保元》﹞

胎寒

胎寒者﹐乳母孕時受寒﹐生下再感外邪﹐令兒面白肢冷﹐大便靑黑﹐口冷腹痛﹐身起寒栗等證﹐宜當歸散治之。﹝《壽世保元》﹞

胎肥

胎肥者﹐生下肌肉肥濃﹐徧身血色紅﹐盈月後﹐漸漸羸瘦﹐目白睛紅﹐五心煩熱﹐大便難﹐時時生涎﹐宜浴體法。﹝《證治準繩》﹞

胎怯

胎怯者﹐生下面無精光﹐肌薄便白﹐身無血色﹐哽气多噦﹐目無神采﹐亦宜浴體法。﹝《證治準繩》﹞

胎黃

胎黃者﹐因乳母受熱而傳於胎﹐兒生徧體面目皆黃﹐狀如金色﹐身上壯熱﹐大便不通﹐小便如梔子汁﹐乳食不思﹐啼哭不止﹐宜地黃湯主之。﹝《壽世保元》﹞

胎赤

胎赤者﹐因孕婦過食辛熱之物﹐以致毒熱凝結﹐蘊於胞中﹐遂令小兒生下頭面肢體赤若丹塗﹐故名胎赤。

當以淸熱解毒湯主之﹔熱盛便祕者﹐蔣氏化毒丹主之。﹝《醫宗金鑑》﹞

無皮

嬰兒生下無皮﹐其證有二﹕或因父母素有楊梅結毒﹐傳染胞胎﹐故生下或上半身赤爛﹐或下半身赤爛﹐甚至色帶紫黑﹔又有因月分未足﹐生育太早﹐徧體浸漬﹐紅嫩而光。二證俱屬惡候。遺毒者﹐內服換肌消毒散﹔外用淸涼膏或鵝黃散敷之。胎元不足者﹐內服當歸飲﹔外用稻米粉撲之。﹝《醫宗金鑑》﹞

小兒初生﹐其身有如湯泡火傷者﹐此皆產母過食膏粱所致也。母服淸胃散﹐兒亦飲數匙。有身無皮膚而不赤者﹐由產母脾气不足也﹐宜用粳米粉敷之﹔若赤發熱者﹐由產母胃中火盛也﹐宜用石膏粉敷之。

《經》云﹕脾主肌肉﹐肺主皮毛。故知病在脾肺也。﹝《證治準繩》﹞

赤遊風

小兒赤遊風證﹐多由胎中毒熱而成﹐或生後過於溫暖﹐毒熱蒸發於外﹐以至皮膚赤熱而腫﹐色若丹塗﹐遊走不定﹐行於徧身﹐故名曰赤遊風。多發於頭面四肢之間﹐若內歸心腹﹐則死。治法當服犀角解毒飲﹔如不愈﹐繼以藍葉散。外用砭法﹐刺出毒血。毒甚者﹐敷以神功散﹔毒輕者﹐不用敷藥。在百日內者﹐小兒忌砭血﹐以其肌肉難任也。須用豬肉貼法﹐或以赤小豆末﹑雞子淸調塗之﹐甚效。﹝《醫宗金鑑》﹞

附方

一撚金大黃﹑人參﹑黑醜﹑白醜﹑檳榔各等分。上爲細末﹐每少許﹐蜜水調服。

勻气散陳皮﹑桔梗各一錢﹐炮姜﹑砂仁﹑炙甘艸各五分﹐木香三分。共爲細末﹐每五分﹐紅棗湯調服。

天竺黃散治驚熱﹑重舌﹑口瘡﹑赤眼等證。天竺黃﹑郁金﹑甘艸﹑牙硝各半兩﹐朱砂一分﹐蟬蛻十四个﹐麝香少許。共爲細末﹐每服半錢﹐蜜湯調下。

蔥乳湯治初生不尿。蔥白三﹑四寸﹐四破之﹐以乳汁半盞煎灌。

豆豉膏黑豆一勺﹐田螺十九个﹐蔥一大把。右搗爛﹐芭蕉汁調﹐貼臍下。

定命散治初生口噤不乳。蟬蛻二十七枚﹐全蠍二十七个。上爲細末﹐入輕粉少許﹐和研﹐乳汁調服一字。

辰砂全蠍散治初生口噤。辰砂半錢﹐全蠍二十个﹐硼砂﹑龍腦﹑麝香各一字。上爲細末﹐乳母唾調﹐塗唇裏齦上﹐或豬乳調少許﹐入口內。

辰砂膏辰砂三錢﹐硼砂﹑牙硝各一錢﹐元明粉二錢﹐珍珠一錢﹐麝香一字。上爲細末﹐用濃油紙包封﹐自然成膏。每一豆許﹐薄荷湯下。月內嬰兒﹐用乳汁調塗奶上﹐令吮下。

急風散蛇蛻皮﹑鉤藤﹑蠍梢﹑朱砂各一分﹐麝香﹑牛黃各半錢。右味研爲細末。每一字﹐取竹瀝同乳汁調下。

龍膽湯治胎驚﹑臍風﹑撮口﹑壯熱。龍膽艸﹑鉤藤﹑柴胡﹑黃芩﹑桔梗﹑赤芍﹑茯苓﹑甘艸各五錢﹐蜣螂﹑大黃各一分。合研細末﹐棗湯調服少許。

天麻丸利驚下痰﹐弔腸﹑鎖肚﹑撮口通用。天麻﹑白附子﹑牙硝﹑全蠍﹑五靈脂各一錢﹐南星二錢﹐輕粉五分﹐巴霜二錢半。糊丸﹐麻子大。每十丸﹐薄荷湯化下。

朱銀丸治胎風﹐壯熱痰盛﹐眼翻口噤﹐取下胎毒。朱砂﹑水銀﹝蒸棗研泥﹞﹑全蠍﹑南星各一錢﹐白附子錢半﹐天漿子﹑蘆薈﹑牛黃各五錢﹐鉛霜五分﹐僵蠶十个﹐冰片一字﹐麝香少許。蜜丸。

控痰散蠍尾﹑銅靑各半錢﹐朱砂一錢﹐膩粉一字﹐麝香少許。上爲細末﹐每一字﹐臘茶調下。

如聖散鉛粉﹑牛黃各一錢﹐朱砂﹑太陰元精各二錢半﹐龍腦五分。前四味研細﹐再入龍腦和勻。每用一字﹐糝兒口中。

一字散朱砂﹑硼砂各錢半﹐龍腦﹑朴硝各一字。上爲細末﹐蜜調少許﹐鵝翎蘸刷口內。

胡連丸治熱疳。胡黃連﹑黃連各五錢﹐朱砂﹑蘆薈﹑麝香各二錢。前三味爲末﹐塡入豬膽內﹐綫紮﹐懸掛銚中﹐水煮數沸﹐取出﹐研入蘆薈﹑麝香﹐飯丸﹐麻子大。每服一﹑二十丸﹐米飲下。

當歸連翹湯當歸﹑連翹﹑白芷各三錢﹐大黃﹑甘艸各一錢。水煎﹐食後服。

玉露飲寒水石五錢﹐石膏六錢﹐生甘艸一錢。上爲細末﹐每三﹑五分及一錢﹐食後溫湯調服。

白芍湯白芍一兩半﹐澤瀉七錢半﹐炙甘艸二錢﹐上肉桂一錢半。上味咀﹐每二錢﹐水煎﹐空心溫服。

外消散治初生臍突。大黃﹑牡蠣各半兩﹐朴硝二錢。前二味銼末﹐入朴硝同杵勻﹔取大田螺一枚﹐水半碗﹐活一宿﹔抄藥末一錢﹐用螺水調塗腫處﹐卽消。其螺放之﹐勿害。

不驚丹治因驚气逆作搐﹐常服疏風順气﹐自不作驚。茯神五錢﹐蠍梢五十尾﹐南星﹑淡豉各五錢﹐枳殼一兩﹐蕪荑二錢。前五味爲末﹐再同蕪荑杵勻﹐醋煮﹐糯米粉糊丸﹐粟谷大。周歲每服三十丸﹐米湯下。

琥珀抱龍丸抱龍之義﹕抱者﹐保也﹔龍者﹐肝也。肝應東方靑龍﹐肝爲母﹐心爲子﹐母安則子安。心藏神﹐肝藏魂﹐神魂旣定﹐驚從何生﹖其藥性平﹐不僭不燥﹐祛風化痰﹐鎭心解熱﹐小兒驚癇諸證宜之。琥珀二錢﹐膽星一兩六錢﹐僵蠶二錢﹐雄黃三錢﹐天竺黃五錢﹐辰砂﹑人參﹑茯苓各三錢﹐鉤藤一兩五錢﹐牛黃五分﹐麝香一錢。上爲細末﹐用甘艸八兩﹐熬膏爲丸﹐每丸重五分﹐金箔爲衣﹐外用黃蠟包之。

木通散治小兒膈熱腑閉﹐諸瘡丹毒﹐母子同服。木通﹑煨大黃﹑生甘艸﹑赤茯苓各一錢﹐羌活﹑山梔子各二錢。上銼碎﹐每用二錢﹐入蘇葉些少﹐水煎﹐不拘時服。

當歸散當歸﹑黃﹑桂心﹑細辛﹑龍骨﹑白芍各二錢。上爲末﹐每一字﹐乳汁調下﹐日三服。

浴體法治胎肥﹑胎熱﹑胎怯。天麻二錢﹐蠍尾﹑朱砂各五分﹐烏梢蛇肉﹝酒浸焙爲末﹞﹑白礬﹑靑黛各三錢﹐麝香一字。上研勻﹐每用三錢﹐水三碗﹐桃枝一握﹐並葉五﹑七个﹐同煎至十沸﹐溫熱浴之﹐勿浴背。

生地黃湯治小兒生下胎黃。生地黃﹑赤芍﹑當歸﹑川芎﹑天花粉﹑豬苓﹑赤苓﹑澤瀉﹑生甘艸﹑茵陳蒿。

引用燈心﹐水煎﹐食前服。

淸熱解毒湯生地﹑黃連﹑連翹﹑赤芍﹑金銀花﹑木通﹑生甘艸﹑薄荷葉。引用燈心﹐水煎服。

蔣氏化毒丹犀角﹑黃連﹑桔梗﹑薄荷葉﹑生大黃﹑生甘艸﹑元參各一兩﹐靑黛五錢。上爲細末﹐煉蜜爲丸﹐重六分。每一丸﹐燈心湯化服。

換肌消毒散生地黃﹑當歸﹑川芎﹑皂角刺﹑赤芍藥﹑連翹﹑甘艸﹑白芷﹑苦參﹑白蘚皮﹑防風﹑金銀花﹑土茯苓。引用燈心﹐水煎服。

淸涼膏鍛石四兩﹝未經水濕成塊者﹞。用水泡之﹐沒指半許﹐露一宿﹐面上有浮起如雲片者﹐輕輕取之﹐微帶淸水﹐視其多寡﹐對小磨香油亦如之﹐以順攪成膏爲度。用雞翎擦之﹐自愈。

鵝黃散黃柏﹑石膏各等分。共研爲細末撲之。濕則幹撲﹐幹則用豬膽調擦。

當歸飲當歸﹑生地黃﹑白芍﹑川芎﹑白蘚皮﹑甘艸﹑人參﹑黃﹑何首烏﹑白蒺藜﹐水煎服。

犀角解毒飲犀角﹑黃連﹑防風﹑荊芥﹑生甘艸﹑生地黃﹑赤芍﹑連翹﹑牛蒡子﹑金銀花。引用燈心﹐水煎服。

藍葉散藍葉五錢﹐黃芩﹑大黃﹑柴胡﹑犀角屑﹑梔子各二錢﹐升麻﹑石膏﹑生甘艸各一錢。上爲粗末﹐每一錢﹐水一小盞﹐煎五分﹐去滓﹐兌竹瀝一酒杯﹐煎三﹑兩沸﹐放溫﹐量兒大小用之。气怯弱者﹐可去大黃。

砭血法治丹毒。口吮毒血﹐各聚一處。用細瓷器擊碎﹐取鋒芒者﹐將箸頭劈開夾住﹐用綫縛定。兩指輕撮箸梢﹐令瓷芒對聚血處。再用箸一根﹐頻擊﹐刺出毒血。砭後﹐毒甚者﹐以神功散敷之﹔毒輕者﹐不可用﹐恐皮膚旣破﹐艸烏能作痛也。如患在頭者﹐不用砭法﹐只宜臥鍼﹐倒挑患處﹐出毒血則愈。

卷十四﹟幼科集要

雜病

變蒸

小兒變蒸﹐古無是說﹐至晉王叔和始言之。繼自隋唐巢氏以來﹐日相傳演﹐其說益繁。然以余觀之﹐則似有未必然者。何也﹖蓋兒胎月足離懷﹐气質𨿽未成實﹐而臟腑已皆完備。旣生之後﹐凡長養之機﹐則如月如苗﹐一息不容有間﹐百骸齊到﹐自當時異而日不同﹐豈復有此先彼後﹐一變生腎﹐二變生膀胱﹐及每變必三十二日之理乎﹖又小兒生病與不病﹐所見所治﹐蓋亦不少。凡屬違和﹐不因外感﹐必以內傷﹐初未聞有無因而病者。

又見保護得宜﹐自生至長﹐毫無疾病﹐𨿽有暗變之說﹐亦不能信。余恐臨證者﹐有執迷之誤﹐故道其愚昧若此。﹝張景嶽﹞

熱

小兒之病﹐惟熱居多。夫熱有潮熱﹑驚熱﹑夜熱﹑餘熱﹑食熱﹑疳熱﹑壯熱﹑煩熱﹑積熱﹑風熱﹑虛熱﹑客熱﹑痰熱﹑寒熱﹑血熱﹑瘡疹熱十六者﹐大同小異。熱之始發﹐必有所因﹐潮熱發歇有時﹐驚熱顚叫恍惚﹐夜熱夕發旦止﹐餘熱寒邪未盡﹐食熱肚腹先發﹐疳熱骨蒸盜汗﹐壯熱一向不止﹐煩熱心躁不安﹐積熱頰赤口瘡﹐風熱汗出身熱﹐虛熱因倦少力﹐客熱來去不定﹐痰熱涎嗽飲水﹐寒熱發如瘧狀﹐血熱辰已發熱﹐瘡疹熱耳鼻尖冷﹐諸證各有所歸﹐其間或有三﹑兩證交互者﹐隨其輕重而治之。﹝楊仁齋﹞

小兒純陽之體﹐不獨火之一字生熱爲患﹐卽風﹑暑﹑燥﹑濕﹐皆從火化﹐故淸涼之劑﹐活幼者多用之而不疑。一見壯熱﹑面赤﹑不惡風﹑無涕淚﹐卽是火證。火郁當發﹐今火旣發﹐何可更散﹖速以涼藥濟之。但當視其在何臟腑經絡﹐气分血分﹐參辧兼證。又當視其兒質之虛實﹐而用甘寒﹑苦寒以降之﹐則熱無不退矣。辧其熱在气分﹐卽瀉火以保元气﹔熱在血分﹐卽瀉火以保陰血。每見病家﹐視苦寒若砒鴆﹐以致火甚之兒﹐气血枯焦﹐頃成不救。更有久熱陰爍之證﹐醫家不知以水濟火﹐習用消散之藥﹐致令元气益傷﹐變成慢驚者﹐不可勝紀。予用養陰益气﹐十中猶救五﹑六。至於風化爲火﹐火靜則風熄﹔暑化爲火﹐火退則暑平。若專事疏解﹐則火勢愈盛﹐而驚作矣。○身熱飲水者﹐熱在內﹔身熱不飲者﹐熱在外。飲多飲冷者﹐爲實熱﹔飲熱而微者﹐爲虛熱。○煩熱者﹐熱在膈間。表邪初入於裏故煩﹐裏實上干心胸亦煩﹐煩之甚則躁。或發表﹑或通裏﹑或瀉心﹑或養陰﹐四者酌而行之。○潮熱自內而發﹐如水之潮﹐應時而至﹐多屬陰虛。與內傷發熱時熱時止者同類。𨿽有外邪﹐亦必由虛而入。《經》所謂邪之所湊﹐其气必虛者是也。故治潮熱﹐不得妄行表散﹐𨿽當和解﹐亦以陰血爲主。用藥之法﹐須於補中益气﹑秦艽扶羸﹑柴胡鱉甲數方﹐酌而用之。○潮熱﹐與陰虛生內熱之熱相似而又不同。陰虛生內熱﹐是人身之陰陽不相濟﹐只宜養陰﹔此則爲六淫之邪內陷﹐必提出六淫之邪而後已。○壯熱之壯字﹐卽《內經》壯火食气之壯字。若不急治﹐則气血受其煎熬﹐害人最速﹐故用藥如救焚。○壯熱無虛﹐皆實證也。六淫之邪﹐惟濕無壯熱證。○壯熱無補法。辧證的確﹐瀉邪以存元气﹐便是補。在表者汗之。體若燔炭﹐汗出而散是矣。在裏者下之﹐急下存陰是矣。如譫言﹑汗﹑渴之有賴於白虎﹐斑﹑狂﹑失血之有賴於犀角地黃﹐皆刻不容緩者也。○書云﹕壯熱者﹐一向熱而不已。非也。熱之甚者爲壯﹐不甚者爲溫。溫熱亦有虛實。虛者﹐正气虛也﹐不能爲壯。實者﹐邪气實也。邪气溫溫不去﹐體澤者屬濕﹐體枯者屬燥。燥火不甚﹐亦溫溫也。在夏令秋初多屬濕﹔秋暮冬初多屬燥。燥濕之辧﹐不可混也。○一向熱而不已﹐有疳積之熱﹐有陰虛之熱。有當補脾﹐有當養陰﹐須分辧施治。○陽邪陷入陰分﹐其熱自陰分而達於陽分﹐與瘧熱相似而實不同。

瘧爲陰陽交爭﹐此爲陽陷於陰﹐故但熱不寒。若獨用表散藥﹐則藥力從陽分而泄﹐與陷入陰分之邪﹐不相會面﹐何由相引而出﹖考孫眞人治風勞﹐有柴前梅連散一方最妙。柴﹑前﹐升散藥也﹐只能走表﹐不能入裏。梅﹑連攝之使入陰分﹐陰分之邪﹐得與柴﹑前會面。柴﹑前本升散之性﹐自應復出之陽﹐陰分之邪﹐得以相引而出。

是梅﹑連爲柴﹑前之向導﹐梅﹑連亦發散藥也。○骨蒸者﹐骨裏蒸蒸然熱出﹐陰虛也。治宜秦艽鱉甲散。鱉甲骨屬﹐用以治骨。○胎熱者﹐得之在母腹中﹐生下便有熱證。輕輕一散﹐托出胎疹﹐是從外而解也﹐吉。若不發疹﹐喉舌上﹐或生瘡腫﹐不能舐乳﹐是熱蘊於內﹐當從內泄﹐少與生大黃。金石藥殺兒甚速。○初生有小熱﹐不可服藥。天之生人﹑生物﹐皆賴此火。無此火﹐何能生﹖更何能長﹖故初生曰赤子。此火一瀉﹐生機敗矣。

惟火甚者當瀉﹐不瀉則能作病。﹝《小兒諸熱辧》﹞

小兒發熱﹐其要有四﹕一則外感﹔二則瘡毒﹔三則痘疹﹔四則疳積。四者之外﹐如飲食﹑驚風﹑陰虛﹑變蒸之類﹐𨿽亦有之﹐然各有其說﹐均當詳辧。○小兒發熱﹐若熱隨汗退者﹐外感證也﹔若汗出熱不退﹐別無癰腫﹐耳後紅筋爍然﹐及眼淚指冷﹐脈緊數者﹐是痘疹也。○小兒飲食內傷﹐本無發熱之證。蓋飲食傷髒﹐則脹痛吐瀉﹐本非肌表之病﹐焉得發熱﹖今人但見小兒發熱﹐多言傷食﹐妄行消導﹐謬亦甚矣﹗其或飲食內傷﹐風寒外感﹐表裏兼病而發熱者﹐亦常有之。然當察其食之有無﹐非可混行消耗也。○小兒疳積發熱﹐此誠飲食內傷所致﹐然必成痞﹑成疳。陽明郁積旣久﹐所以內外俱熱﹐非暴傷飲食者之比﹐亦非肌表發熱者之比。○小兒有陰虛發熱之證﹐名爲童子勞﹐當於虛損門求法治之。○內熱與外熱不同。內熱以五內之火﹐熱由內生﹐病在陰分﹐故內熱者宜淸涼﹐不宜升散﹔升散則內火愈熾﹐火空則發也。外熱以膚腠之邪﹐風寒外襲﹐病在陽分﹔故外熱者宜解散﹐不宜淸降﹔淸降則表熱愈畱﹐外內合邪也。

此外熱﹑內熱之治﹐其不同者有如此。欲分內﹑外之辧﹐則外熱者其至必驟﹐內熱者其來必緩。但察其絕無表證﹐而熱在臟腑﹑七竅﹑三焦﹑二陰﹑筋骨﹑肌肉之間者﹐皆是內熱。但內熱之證﹐亦有虛實。實者宜從正治﹐虛者當從反治。反正之間﹐冰炭之異。○凡嬰兒諸熱﹐有因別證而作者﹐當從所重者而治之。﹝張景嶽﹞

選案

小兒百病﹐先從熱起。有感風熱者﹐則惡風頭痛﹐脈浮嗽嚏。有傷食熱者﹐則手心熱甚﹐噯气吐食。有癖積熱者﹐則頰赤口瘡。有痘疹熱者﹐則耳鼻尖冷﹐兩目含淚﹐耳紋現﹐中指冷。有驚熱者﹐則面靑心悸﹐啼叫恍惚。有疳熱者﹐則形瘦多渴﹐骨蒸盜汗﹐泄瀉肚大。種種不同﹐隨證治之。然疑似之間﹐有古人未傳者。張季明云﹕一兒外感寒熱﹐用發表藥﹐汗出熱退。過日復熱便祕﹐裏未解也﹔服四順飲﹐利行熱退。隔日又熱﹐小便短赤﹐服導赤飲﹐熱退。過三日又熱﹐庸劣無措。診脈已和﹐旣發汗﹑又利便﹐其兒已虛﹐陽無所歸﹐所以發熱。以六神散和其胃气﹐加烏梅酸收﹐陽气歸內自愈。又一兒﹐表裏俱熱﹐頰赤口漧﹐小便赤﹐大便黃﹐用四順飲﹐利動臟腑﹐熱去復熱﹐裏解而表未解也。發散微汗熱去﹐隔日又熱﹐此無他﹐表裏俱虛﹐气不歸元﹐而陽浮於外也﹐以六神散入粳米煎﹐和其胃气﹐陽气歸內﹐身體自涼。此等處最易誤人﹐特揭出以補千古之缺。﹝《慈幼筏》﹞

驚風證治總論

驚有四證八候。四證者﹐驚﹑風﹑痰﹑熱是也。小兒熱盛生痰﹐痰盛生驚﹐驚甚發搐﹐搐甚則牙關緊急而八候生焉。肝主風﹐脾主痰﹐肺作熱﹐心發驚。四證相臨﹐重者先發。○八候者﹐一搐﹑二搦﹑三掣﹑四顫﹑五反﹑六引﹑七竄﹑八視是也。搐者﹐兩手伸縮﹔搦者﹐十指開合﹔掣者﹐肩膊搐掣﹔顫者﹐四體顫動﹔反者﹐身仰向後﹔引者﹐臂若開弓﹔竄者﹐目直似怒﹔視者﹐睛露不活。﹝《仁齋直指》﹞

驚搐﹐一也﹐而有晨夕之分﹐表裏之異。身熱力大者爲急驚﹔身冷力小者爲慢驚﹔僕地作聲﹑醒時吐沫者爲癇﹔頭目仰視者爲天弔﹔角弓反張者爲。治各不同。○搐頻者﹐風在表﹐易治﹐宜發散﹔搐稀者﹐風在髒﹐難治﹐宜補脾。﹝婁全善﹞

小兒驚搐﹐目札﹑目直者﹐乃肝經風熱所致。凡病之新久﹐皆能引動肝風。肝風內動﹐則上入於目﹐故目札﹔若熱入於目﹐牽其筋脈﹐兩俱緊﹐不能轉視﹐故目直也。亦有因飲食停滯中焦﹐淸陽不升﹐濁陰不降﹐肝木生發之气﹐遏而不升﹐致生風者。亦有因吐瀉﹐土敗木侮致生風者。皆不可服驚藥。﹝《張氏醫通》﹞

若口中气熱﹐搐而有力﹐屬形病俱實﹐宜大靑膏以散風邪。若口气不熱﹐搐而無力﹐屬形病俱虛﹐宜異功散以補脾土﹐六味丸以滋肝木﹐鉤藤飲以淸肝火。若因風邪郁熱而變諸證﹐當淸散風熱﹔若外邪旣解﹐而諸證不愈者﹐當實脾土﹑補肺金。若竟治其風﹐恐脾气復傷﹐諸證蜂起矣。﹝薛立齋﹞

小兒驚癇﹐一從虛邪客熱相搏﹐而生其候﹐當補養安和卽愈。加以生冷及消伐太過﹐卽死。﹝《顱囟經》﹞

童幼﹐肌肉﹑筋骨﹑臟腑﹑血脈俱未充長﹐陽則有餘﹐陰則不足﹐不比七尺之軀﹐陰陽交盛也。惟陰不足﹑陽有餘﹐故易生熱﹔熱盛則生痰﹑生風﹑生驚﹐亦所恆有。設當日直以熱﹑痰﹑風﹑驚四字立名﹐則後人不眩﹐乃節去二字﹐以驚字領頭﹐風字煞尾。後人不解﹐遂以爲奇特之病。又以其頭搖手勁﹐而立抽掣之名﹔以其口噤腳攣急﹐而立搐搦之名﹔以其脊彊背反﹐而立角弓反張之名。不知小兒之肌腠未密﹐易於感冒風寒。風寒中人﹐必先中於太陽經﹐太陽之脈﹐起目內﹐上額交巓入腦﹐還出別下項﹐夾脊抵腰中﹐是以病則筋脈牽彊﹐因生出種種不通名目。而用金石藥鎭墜﹐外邪深入臟腑﹐千中千死。間有體堅證輕得愈者﹐又詫爲再造奇功。遂至各守顓門﹐𨿽日殺數兒﹐不自知其罪矣。如方書云﹕小兒八歲以前無傷寒。

不知小兒易於外感﹐易於發熱﹐傷寒獨多。初傳太陽一經﹐早已身彊多汗﹐筋脈牽動﹐人事昏沈﹐湯藥亂投﹐死亡接踵﹐何由見其傳經解散耶﹖又剛痙無汗﹐柔痙有汗。小兒剛痙少﹐柔痙多。世醫見其汗出不止﹐神昏不醒﹐往往以慢驚爲名﹐而用參﹑﹑術﹑附等藥﹐閉其腠理﹐熱邪不得外越﹐亦爲大害﹐但比金石藥爲差減耳。所以凡治小兒之熱﹐但當徹其出表﹐不當固其入裏。仲景原有桂枝法﹐若捨而不用﹐從事東垣內傷爲治﹐毫釐千里﹐最宜詳細。要知吾辟驚風之說﹐非謂絕無驚病也。小兒气怯神弱﹐凡遇異形異聲﹐驟然跌僕﹐皆生驚怖。其候﹕面靑﹑糞靑﹑多煩﹑多哭﹐不比熱邪塞竅﹐神識昏迷﹐對面撞鐘放銃﹐全然不聞者。細詳勘驗﹐自識驚風鑿空之謬。﹝諭嘉言﹞

小兒痙病﹐俗謂驚風。身體柔脆﹐易感風邪﹐固矣。然小兒純陽之體﹐易生內熱﹐使腠理開張﹐風邪乘隙而入﹐則又所以易感風邪之由也。世醫遽投腦﹑麝﹑金石﹐若百服百死﹐竟爲鴆毒﹐豈有尙流傳其方者乎﹖亦必有用之收功者﹐所以世醫不復顧慮也。不知用之而當者﹐乃小兒中實熱之證﹔用之不當者﹐系小兒中虛熱之證。苟不察其虛實而槪與之﹐所以同於鴆毒耳。然小兒風熱在表﹐亦自有驅風散熱治法﹐卽邪熱壅盛於內﹐急爲宣通﹐亦自有大承气湯可與﹐何必以腦﹑麝散其眞气﹐以金石墜其眞陽﹐致起他變乎﹖此世醫言驚風傳方之所以多夭折生命也。苟不爲明其故﹐而但訾議之﹐何以服世醫之談驚風﹑稱傳方者哉﹗﹝魏荔彤﹞

幼科驚證﹐自諭氏以熱﹑痰﹑驚﹑風四字立名﹐大剖從前之訛﹐實爲確論。葉香巖亦宗之﹐然更有未盡者﹐近多冬暖失藏﹐入春寒溫間雜﹐小兒吸受其邪﹐先傷肺經﹐起自寒熱气粗﹐延綿失治﹐漸從包絡內傳上部﹐𨿽有微汗﹐而痰多鼻煽﹑煩躁神蒙﹑病家惶懼﹐輒云變爲驚證﹐動用香開﹐妄投金石﹐以致陰液消亡﹐熱勢愈張﹐正不敵邪﹐肝風陡動﹐漸見肢牽目竄﹐痙閉發厥﹐勢多傾敗。若於病未猖獗之前﹐先以辛涼開肺﹐繼以甘寒化熱﹐佐以潤劑降痰﹐兩候自痊。此蓋溫邪陷入﹐陰液內耗﹐而動肝風﹐實非驚恐致病也。若誤以驚藥治之﹐恐幼稚之銜冤不少﹐故爲之一辧。﹝《吳醫匯講》﹞

驚風二字﹐千古疑域﹐嘉言欲打破人鬼關﹐其實未易能也。蓋因嬰兒傷寒病痙﹐每有反張搐搦之態﹐錢仲陽偶立驚風之名﹐門人繼述不善﹐遂以驚字爲驚嚇之驚﹐風字卽驚字之變文﹐以致幼科書中﹐凡靑爲風者﹐皆曰靑爲驚。謬謂小兒之病﹐悉由驚而生風。誤以傷寒無汗之證爲急驚﹐以傷風自汗之證爲慢驚﹐以脾敗胃傷之證爲慢脾。妄立諸驚名色﹐眩惑後人。是仲陽偶以一字之乖訛﹐而後世受禍如此其烈也﹗至於見證立名﹐更爲舛謬。如小兒傷寒病痙﹐外證有頭項彊﹑背反張﹑目上竄﹐此《金匱》所謂能仰不能俯者﹐屬太陽﹐則稱天弔驚﹔眼目下視﹐卽《金匱》之項背KTKT﹑海藏之低頭下視者﹐屬二陽合病﹐則稱看地驚。更有諸多不通名目﹐莫能枚舉。設人病陽明內實﹐逾垣上屋﹐則將名飛天驚矣﹗陰極發躁﹐欲臥泥水中﹐則將名擗地驚矣﹗荒唐鄙野﹐𨿽奚童﹑爨婢﹐有所不言﹔而醫者公然筆之於書﹐後人見其證皆驚證﹐紋悉驚紋﹐相與依樣葫蘆﹐一倡百和。

不知論證可任其牽彊﹐而治療不容於假借。如傷寒病痙﹐由風﹑寒﹑濕三气合邪﹐病在太陽﹑陽明﹑少陽﹐與心驚﹑肝風﹑脾痰﹑肺熱﹐風中牛馬。若以爲驚風治之﹐則無辜之心﹑肝﹑脾﹑肺﹐枉受剝膚﹐而風﹑寒﹑濕外至之邪﹐然磐石﹐可乎﹖因思幼科以搐掣名驚﹐今卽以搐字易驚字﹐屏去禍害之驚﹐祛除籠統之風﹐總名之曰搐﹐庶不駭人聽聞﹐而又不失病痙之本來面目。復以急驚﹑慢驚﹑慢脾之三異端﹐易爲誤搐﹑類搐﹑非搐之三寶筏。何爲誤搐﹖蓋小兒傷寒最多﹐由醫者治不如法﹐抑遏其邪﹐莫能外解﹐因而壯熱不退﹐遂變爲痙﹐則有搐搦反張之候。與《內經》諸痙項彊﹑諸風掉眩﹑諸寒收引之例相符。歸於誤搐條下﹐俾臨證者﹐知爲傷寒病痙﹐不致有開關鎭驚之害也。

何爲類搐﹖蓋傷暑瘧痢﹐丹毒霍亂﹐容忤中惡﹐其證顯然﹐辧認旣明﹐一藥可愈﹐何至作搐﹖由醫者遷延時日﹐抑遏邪气﹐無所發泄﹐亦有變爲搐者。搐非固有﹐所以謂之類搐。遵《內經》諸熱瞀﹐皆屬於火之例﹐歸於類搐條下。各從本門爲治﹐以免截風定搐之患也。何爲非搐﹖蓋小兒吐瀉病後﹐脾敗胃絕﹐昏睡露睛﹐虛痰來往之證﹐幼科以爲慢脾風﹔更以大驚卒恐﹐神魂離散之證﹐爲急驚風。不知此二證﹐死生呼吸﹐猶敢以驚風稱之耶﹖因體景嶽非風之意﹐竟以非搐名之﹐使後人知此等證候﹐全非風搐﹐而治風﹑治搐之法﹐遠屏三捨﹐庶可保全性命﹐而不致於夭札無辜也。﹝陳飛霞﹞

發搐者﹐幼科之一大證﹐諸書皆以急驚﹑慢驚名之。後世因其名﹐而重視驚字﹐每用金石鎭墜之品以治驚﹐此非其治之誤﹐乃名之不正也。蓋小兒百病﹐皆可生驚。其名則同﹐其實則別。徒習其名﹐而不責其實﹐何以爲治﹖按急驚﹑慢驚之稱﹐非指病者而言﹐實指視者而言也。試詳論之﹕急驚之來﹐先因於風﹐而生痰﹑生熱﹐或熱數日而發﹐或熱一﹑二日而發﹐或發於倉卒之間﹐其來也急而驚人﹐故曰急驚。慢驚多因於吐瀉之後﹐爲土敗木賊之證﹐其來也緩而難治﹐醫家見之﹐無有不驚者﹐故曰慢驚。古云﹕急驚驚爺娘﹐慢驚驚藥王。

又《慢脾論》云﹕若逐風﹐則無風可逐﹐若療驚﹐則無驚可療。卽此二義﹐釋盡驚字之誤。若以急﹑慢驚證﹐指小兒之抽掣﹐則何不曰急筋﹑慢筋乎﹖若以其證﹐因七情之受驚而致﹐然驚𨿽跳動﹐而不致於抽掣。蓋跳動者﹐全身一躍﹐心驚所主也﹔抽掣者﹐手足時搦﹐肝木生風也。以之相較﹐迥然不同。何世俗之治此二證﹐於急驚﹐每不重在驅邪﹐而重在治驚﹔於慢驚﹐又不重在溫補﹐而重在治驚。是皆名之不正﹐有以誤之也。予今爲之正其名﹐而遵錢氏之稱﹐曰發搐。○發搐一證﹐論之已詳﹐猶有未盡其變者。以小兒經絡空虛﹐百病皆能致搐。搐𨿽同而所以致搐者﹐異也。略舉所見數條參之﹕其一﹐百日乳兒﹐初受驚風﹐痰涎入於心包﹐臨時𨿽愈﹐一遇驚風﹐卽涎潮口噤﹐手足抽掣﹐少時痰滑﹐熱生病解而愈。當於未發之前﹐治用橘紅﹑半夏﹑防風﹑僵蠶﹑天麻﹑膽星﹑菖蒲等分﹐或少加牛黃﹑辰砂﹑竹瀝﹑薑汁﹐杵丹﹐淡姜湯化服。透其包絡之痰﹐名透涎丹。痰盡自不更作。若久而失治﹐必成癇證。其一﹐風挾寒邪中於經絡﹐項背彊直﹐腰身反張者﹐名曰剛痙。古用小續命湯﹐予用羌活愈風湯加當歸﹑附子多效。亦有唇口牽動﹐手足微搦﹐漸至瘓癱不收者﹐熱在絡也﹐用愈風湯加梔子﹑羚羊角。此《百問》所謂風挾寒邪卽攣急﹐風挾熱邪卽緩弛之類。亦有長夏先伏暑邪於內﹐而後受風者﹐俗謂之暑風驚。治法﹐若獨淸暑﹐則風不解﹔若專疏風﹐則暑不除。亦用愈風湯去僵﹑蠍加石膏﹐名暑風飲子。輕者一服可定﹐重者亦可少殺其勢。蓋石膏質重能降熱﹐气輕能解肌﹐色白屬金﹐得西方之令﹐金能制木﹐木火交煽﹐此能平之。若伏暑吐瀉而作搐者﹐當與虛風同治﹐不在此例。更有發熱目竄﹐忽然抽掣啼叫者﹐俗名響驚﹐易治。壯熱痰湧﹐抽掣無聲者﹐俗名啞驚﹐難治。發熱抽掣﹐少時掣定﹐神气淸爽﹐能吮乳者﹐名假搐﹐無妨。抽掣𨿽定而神气昏悶者﹐名眞搐﹐難治。○散驚與定驚﹐原是二義。散者疏其邪﹐定者安其神。天麻﹑鉤藤﹐所以散驚﹐勢從外解﹐與柴胡﹑荊﹑防﹐同爲疏散之用﹐肝主驚風是也﹔辰砂﹑琥珀﹐所以定驚﹐質從內鎭﹐與丹參﹑茯神﹐同爲鎭靜之用﹐心藏神是也。須要分辧。﹝許宣治﹞

驚風之要領有二﹕一曰實證﹐一曰虛證﹐而盡之矣。蓋急驚者﹐陽證也﹐實證也。乃肝邪有餘﹐風生熱﹐熱生痰﹐痰熱客於心膈間﹐則風火相搏﹐故其形證急暴﹐是爲急驚。當先治其標﹐後治其本。慢驚者﹐陰證也﹐虛證也。此脾﹑肺俱虛﹐肝邪無制﹐因而侮脾生風﹐無陽之證也。故其形气﹑病气俱不足﹐是爲慢驚。當專顧脾﹑腎以救元气。𨿽二者俱名驚風﹐而虛實之有不同﹐所以急﹑慢之名亦異。凡治此者﹐不可罔顧名思義也。

○小兒驚風﹐肝病也﹐亦脾﹑腎﹑心﹑肺病也。蓋小兒之眞陰未足﹐柔不濟剛﹐故肝邪易動﹔肝邪動﹐則木能生火﹐火能生風﹐風熱相搏﹐則血虛﹔血虛則筋急﹔筋急則爲掉眩反張﹑搐搦彊直之類﹐皆肝木之本病也。至其相移﹐木邪侮土則脾病﹐而爲痰﹑爲吐瀉﹔木盛金衰則肺病﹐而爲喘促﹑爲短气﹔木火上炎則心病﹐而爲驚叫﹑爲煩熱﹔木火傷陰則腎病﹐而爲水涸﹑爲血燥﹑爲漧渴﹑爲汗不出﹑爲搐﹑爲。此五臟驚風之大槪也。

治法﹕一曰風﹐二曰火﹐三曰痰﹐四曰陽虛﹐五曰陰虛。所謂風者﹐以其彊直掉眩﹐皆屬肝木﹐風木同气﹐故云驚風﹐而實非外感之證。今人不明此義﹐但以爲治風必須用散﹐不知外來之風則可散﹐而血燥之風不可散也。

所謂痰火者﹐痰凝則气閉﹐火盛則陰虧﹐此實邪之病本也。若痰因火動﹐則治火爲先﹔火以痰畱﹐則去痰爲主。

凡驚風之實邪﹐惟痰火爲最﹐風則次之。然邪實者易制﹐正敗者必危。蓋陽虛則陰邪不散而元气不復﹐陰虛則營气不行而精血何來﹖所以驚風之重﹐重在虛證。不虛不重﹐不竭不危。治虛之法﹐當辧陰陽。陽虛者﹐宜燥﹑宜剛﹔陰虛者﹐宜濡﹑宜潤。然善治陽者﹐气中自有水﹔善治陰者﹐水中自有气。造化相須之妙﹐旣不可混﹑又不可離者如此。設謂﹕此非小兒之藥﹐此非驚風之藥者﹐豈驚風之病不屬陰陽﹐而小兒之體不由血气乎﹖﹝張景嶽﹞

老醫常言﹕小兒驚搐﹐多是熱證。若驟用驚風藥餌﹐如白附﹑全蠍﹑川烏之類﹐便醫成壞證。只用導赤散加防風﹐連進三服﹐導去心經邪熱﹐其搐卽止。從孫道潤﹐幼患驚搐甚危﹐諸醫療治益困﹐予授是方﹐二服立愈。後常救人﹐人無不效者。恐人忽易﹐故著之。○幼稚欲令驚悸不作﹐在乎腎臟和平。故戴氏曰﹕治驚不若補腎。蓋心屬火﹐火性燥﹐得肝風則煙焰起﹐致生驚悸。補腎則水升火降﹐邪熱無侵﹐𨿽有肝風﹐驚自不作。﹝《證治準繩》﹞

選案

徐彥爲子﹐四歲﹐盛夏發熱﹐驚搐不已﹐腰曲目直﹐小便短赤﹐面無神色。醫作傷寒治﹐不應。予視之﹐曰﹕火燥生風﹐風淫末疾﹐非傷寒也。用滋水淸肝飲一劑﹐汗解﹑便利﹑熱退。予曰﹕瘧至矣﹗翌日果然。攺用異功散加麥冬﹑五味服之而愈。﹝《己任編》﹞

袁仲卿乃郎﹐入水捉彭蜞爲戲﹐偶僕水中﹐家人救出﹐少頃﹐大熱呻吟。醫以鎭驚淸熱丸﹑散與服﹐二日﹐昏迷不醒﹐胸髙頭側﹐气已垂絕﹐脈止蛛絲。謂曰﹕吾從來不懼外証之重﹐但脈已無根﹐不可救矣﹗此兒受病﹐何至此極﹖靜籌其故﹐良久﹐曰﹕得之矣。其父且驚且喜﹐願聞其說。余曰﹕驚風一證﹐乃前人鑿空妄談。小兒受其害者﹐不知幾千百億兆。後見方中行痙書﹐始知昔賢先得我心。此證因驚而得﹐其實跌僕水中﹐感冷濕之气﹐爲外感發熱之病。食在胃中﹐因而不化﹐當比夾食傷寒例﹐用五積散治之。醫者不明﹐以金石寒冷藥鎭墜﹐外邪深入臟腑﹐神識因而不淸。食停胃中﹐得寒涼而不運。所進之藥﹐皆在胃脘之上﹐不能透入﹐轉積轉多﹐以致胸髙而突。宜以理中湯運轉前藥﹐倘得證減脈出﹐然後從傷寒門用藥﹐尙有生理。於是煎理中湯一盞﹐灌入。大爆一口﹐前藥一齊俱出﹐胸突頓平﹑頸亦微硬﹐但脈仍不出﹐人亦不蘇。余曰﹕此食尙未動﹐關竅堵塞之故。再灌前藥﹐熱已漸退。乃從傷寒下例﹐以元明粉化水﹐連灌三次﹐開其大腸燥結﹐夜下黑糞甚多。後以生津藥﹐頻灌而蘇。○沙無翼﹐王生之表兄也。得子甚遲﹐縱啖生冷。一夕吐食暴僵﹐醫以驚風藥治之。渾身壯熱﹐面若裝朱﹐眼弔唇掀﹐下利不計其數。診畢﹐謂曰﹕此慢脾風候也。脾气素傷﹐更以金石藥重傷﹐今已將絕﹐故顯若干危證。本有法可救﹐但須七日方醒。恐信不篤﹐而更醫無識﹐反得諉罪生謗。王生堅請﹐監督其家。於是用烏蠍四君子湯﹐日灌一劑﹐每劑用人參一錢。渠家𨿽暗慌﹐然見面赤退而色轉明潤﹐便瀉止而動移輕活﹐亦自隱忍。至第六晚﹐忽覺手足不定﹐揭去衣被﹐喜吞湯水﹐始詆人參之害。王生張皇﹐任其轉請他醫。

才用牛黃少許﹐從前危證復出。重服理脾藥﹐又五日。方蘇。﹝《寓意艸》﹞

孫自範翁甥孫﹐患慢脾證﹐痰涎湧盛﹐咳嗽身熱﹐肢搐自汗﹐嗜臥露睛﹐撮空手振﹐屢進補脾兼消痰逐風之劑不應。翁商於予﹐予曰﹕此證風自內出﹐本無可逐﹔痰因虛動﹐亦不必消﹔只補脾土﹐諸證自退。但據所示兼證﹐則其面必白﹐眼必散大﹐舌必胖滑﹐頸必軟而頭必垂矣。翁曰﹕誠如所言。固知其虛也﹐乃救虛不應﹐究何故耶﹖予曰﹕證皆屬寒﹐方只救虛﹐使天柱未倒﹐固自附應。然逐風消痰之品﹐尙須削除。今頸軟頭垂﹐天柱已倒﹐虛上加寒﹐捨桂﹑附何以追已去之陽而蘇垂絕之气哉﹖乃寫參附養營湯方與之。囑曰﹕如阻以稚幼純陽無補陽之法﹐則危在旦夕。翁歸﹐取藥煎飲﹐一劑各證悉減﹐三劑全除。次用異功散加煨姜﹑白芍﹐調理而健。﹝《潛村醫案》﹞

一兒病手足搐搦﹐戴人視之曰﹕心火勝也﹐由保護太過所致。令淨掃地﹐以水灑濕﹐抱兒臥於地上﹐良久轉側﹐渾身泥漿皆滿﹐乃取井水洗之﹐卽瘥。﹝張子和﹞

急驚

《經》云﹕驚則傷膽﹐恐則傷腎。大凡可畏之事﹐猝然而至者﹐謂之驚。若從容而至﹐可以宛轉思維者﹐謂之恐。是驚急而恐緩也。夫驚證﹐大人亦有之﹐小兒最多。因其神志未堅﹐膽气未充﹐故每遇稍異之形聲﹐卽陡然而驚矣。驚之所傷﹐由心猝及乎膽﹐由膽卽及乎肝﹐遂致心主君火兼肝膽中相火風木驟然而起。

證見搐搦螈﹐神昏譫妄﹐肢冷厥逆﹐吐乳身熱﹐目竄口噤﹐種種所患﹐無非心﹑肝﹑膽之見證﹐而實毫無外感之風邪。此因外受之驚而動內之木火風也。故但當以一驚字立爲病名﹐斯乃切當。因其內風沸起﹐遂加一風字﹔因病來迅速﹐又加一急字﹐故遂有急驚風之病名。此已屬牽彊附會矣。至於今之混稱爲急驚風者﹐更屬背謬。總因小兒陰气未充﹐外感之風溫﹑風熱﹑風火﹐以及寒邪化熱﹐並燥火諸證﹐最易傷陰﹐陰傷則血不營筋﹐液傷則脈絡滯澀﹐熱盛亦能使內之木火風相繼而起。所見之證﹐與受驚者﹐類亦相同﹐然實非因受驚而起。其所治之法﹐大有區別。如果因驚者﹐治宜安養心神﹑鎭驚定怯﹐甘涼淸內熱﹐柔潤熄肝風﹐或少佐芳香﹐通其竅絡﹐舒其結閉。至於剛熱﹑燥澀﹑表散之藥﹐槪不可用。若無驚而但感外邪者﹐有宜於涼散﹐有宜於溫散﹐有宜於苦寒淸火﹐有宜於甘溫扶陽。或補或瀉﹐自當按六淫之邪而施治﹐與驚字毫無關涉。柰今之醫者﹐每遇非驚之證﹐因不能辧明六气中所傷何气﹐卻定不出病名﹐遂彊將一驚字混入﹐借口漫稱爲急驚風證﹐掩飾欺人。

病家亦酷信之﹐以爲小兒防範難周﹐焉有無驚之理﹖其所訂之方﹐錯雜遊移。不知治驚總以心﹑肝﹑膽爲主。

若治時邪﹐須兼肺﹑胃﹑脾﹑腎﹑三焦﹑營衛﹑經絡而論﹐大不相同也。更有一種稱慢驚風之病名者﹐尢屬怪誕不經﹐必當亟爲駁正。﹝《臨證指南》﹞

小兒風熱驚搐﹐乃常病也。搦時切戒把握手足﹐握持太急﹐气血偏勝﹐必傷其臂。搐時置一竹簟﹐鋪之涼地﹐使兒寢其上﹐待其搐力行徧經絡﹐自止。﹝張子和﹞

小兒驚風發作之際﹐手足動掣﹐當聽其自定。或父母見病勢可畏﹐從而按伏之。豈知筋者﹐肝之合也。臨病發時﹐若按束其手足﹐則筋不舒伸﹐經絡爲風所閉﹐致成驚癱﹑鶴膝﹐變爲廢人。﹝曾氏﹞

慢驚

小兒慢驚﹐或因病後﹑或因吐瀉﹑或因藥餌﹐傷損脾胃﹐以致肢體逆冷﹐口鼻气微﹐手足螈﹐昏睡露睛。此脾虛生風﹐無陽之證也。亦有急驚日久﹐脾損陰消﹐致變慢驚者。婁全善所謂﹕木虛則搐而無力﹐火虛則身寒气冷﹐土虛則吐瀉露睛。若土虛不能生金﹐金虛不能平木﹐木來侮土而致者。宜異功散加歸﹑芍﹑鉤藤﹐以補土平木。若脾土虛寒者﹐宜六君湯加烏頭﹑蠍尾﹔泄瀉加炮姜﹑木香﹔不應﹐急加附子以回陽气。此乃臟腑傳變已極﹐總歸於虛﹐無風可逐﹐無驚可療。若不審其因﹐泛用祛風化痰之劑﹐反促其危。﹝薛立齋﹞

慢驚﹐證見眼睛昏定者重﹐竄視者重﹐四肢厥冷者重﹐汗出如流者亦重﹐口面忽作慘黯色者至重。眼目半開半合﹐乃陰盛傳入髒間﹐陽气虧乏。脾爲至陰﹐次第入脾﹐故稱慢脾風候。○古云﹕病家怕驚不怕瀉﹐醫家怕瀉不怕驚。如泄瀉不止﹐且先治瀉。若更治風﹐則驚愈甚矣。﹝《仁齋直指》﹞

問﹕慢驚言脾而不言胃者﹐何也﹖蓋胃爲腑屬陽﹐脾爲髒屬陰。小兒純陽之體﹐病傳在腑﹐多自愈﹔在髒﹐多難治。故以在腑爲順﹐在髒爲逆。古人所以言脾不言胃也。﹝《證治合參》﹞

凡治慢驚﹐若尙有陽證﹐未可驟行回陽﹐但與截風調胃﹐如蟬蠍散﹑醒脾散。若手足冰冷﹐卽與回陽﹐用烏蠍散。其腦﹑麝﹑銀﹑粉﹑巴﹑硝等藥﹐一切禁斷。﹝《醫學入門》﹞

俗稱慢驚風者﹐不知起於何代﹐遺禍嬰孩﹐不啻萬億。就其所指之病而論﹐如吐瀉兼作﹐气祛神倦﹐虛煩搐搦﹐痰喘不食﹐脈虛無力﹐睡則露睛等證﹐與病名毫不相關。究其所指之病﹐是或由外感未淸﹐或由諸病誤治﹐或由飲食失調﹐或由病後而成﹐以致吐則傷胃﹐瀉則傷脾﹐土衰不能生金﹐中虛木必乘克﹐是皆內傷之病。

治宜急顧本原﹐扶土生金﹐安胃和肝﹐溫養腎陽﹐猶慮弗及。若執慢驚風之名﹐槪用鎭墜之藥﹐或散風淸火﹐豁痰破气﹐其禍可勝言哉﹗蓋是證始因中土已虛﹐風木已動﹐延久見出似驚之狀﹐實非因驚而起。柰何竟以慢驚風名之﹐豈非指鹿爲馬乎﹖要之﹐慢字若以急﹑慢而論﹐則凡病之緩者﹐皆可稱慢﹐惟驚乃屬急證﹐不可以慢字加之﹐更當參東垣﹑立齋﹑景嶽諸法﹐治無遺蘊矣。﹝《臨證指南》﹞

世人動曰慢驚﹐予獨曰慢證。慢字𨿽對急字而言﹐然所以成此證者﹐亦由父母怠慢之故。或有汗多不止者聽之﹐吐瀉不止者聽之﹐以致汗多亡陽﹐吐久傷胃﹐瀉久絕脾而成。此危殆之候﹐何驚之有﹖庸醫見兒眼翻手搐﹐形狀似驚﹐而作驚治﹐是猶兒已落井﹐而復下之以石也。﹝夏禹鑄﹞

暑風驚

眞暑風﹐實證也。暑喜傷心﹐風喜傷肝。余制暑風飲子﹐以羌活﹑防風治風﹐黃連﹑石膏治暑﹐以余藥治兼證﹐酌而行之﹐十生八九。若暑傷脾胃﹐或吐或瀉而後發搐者﹐謂之暑風慢驚﹐虛證也。治之不當﹐十死八﹑九。○吐瀉二者﹐易成慢驚﹐然吐更甚於瀉。止瀉之法﹐可用溫補﹐能受補則生。吐則胃气傷﹐胃气傷則不能宣布津液﹐是以諸藥雜投﹐多無應驗。餘思養胃之法﹐非寒非熱﹐必得生機活潑﹐方轉靈軸﹐因制黃土稻花湯﹐取效甚多﹐時人未之識也。○暑與心合﹐故喜傷心。暑風驚﹐有直中者﹐有由胃熱﹑肝膽熱傳入者。由漸傳入﹐可緩緩用藥淸之。直中之驚﹐一發卽死﹐不可不知。○驚搐方作﹐視其額熱﹑肢熱﹑脈大而微數者﹐易解﹔若額熱﹑肢冷﹐而脈細數之極者﹐皆暴脫之證也。○暑邪入心﹐認證的確﹐卽用淸心之劑﹐黃連有用至五七日者﹐不可一二日不愈便思攺轍。書云﹕髒者藏也。病𨿽難入﹐亦復難出﹐故治法宜守。○暑風驚搐﹐額熱﹑肢熱者﹐可用黃連瀉心收功﹔額熱﹑肢冷者﹐不可用。何也﹖黃連瀉心﹐實瀉脾也。實則瀉其子﹐子旣虧﹐如何瀉得﹖○暑風有纏綿日久﹐人事不省﹐目斜目竄﹐切牙涎湧者﹐爲痰阻心包﹐仍用牛黃﹑膽星﹑竹瀝﹑薑汁﹑菖蒲等透竅之藥﹐兼以淸心。若人事淸爽﹐聲音明亮﹐能食便調者﹐是髒證已罷。但手足彊直﹐或反張﹐或拳曲蹙縮者﹐是大筋爲熱所傷﹐血不營經﹐不必用利痰及入髒藥﹐只宜重養陰血﹐兼以舒筋之味﹐久久自回。○彊直證﹐用養陰藥﹐愈者多﹔緩弛證﹐宜兼健脾﹐苡仁﹑扁豆﹐爲淸暑濕之餘藥。○養陰藥﹐用生地﹑丹皮﹑當歸﹑白芍﹑麥冬﹐加桑寄生﹑羚羊角﹑秦艽﹑鉤藤以舒筋。○暑風驚﹐大槪胎气壯﹐脾土不虧﹐能受淸涼者可治﹔若吐瀉並作﹐額熱肢冷﹐搐不甚者﹐是爲暑風慢驚﹐淸補兩難﹐六君加黃連﹐應藥者生﹐不應者死。﹝《橡村治驗》﹞

睡中驚惕

小兒睡中驚惕﹐多由心腎不足所致。蓋小兒臟腑脆弱﹐易爲驚恐﹐且人之神气﹐寤則行於目﹐寐則棲於腎﹐今心腎旣虛﹐則神气不能攝攝﹐故睡中驚惕。治宜補心湯﹐淸心安神。有因驚嚇而作者﹐驚則動肝﹐故神魂不安﹐治宜抱龍丸﹐豁痰鎭驚。若因食郁生痰而致者﹐治宜健脾化痰﹐加山梔﹑柴胡以淸熱。﹝《張氏醫通》﹞

癇

癇與驚相類。但癇發時﹐僕地作聲﹐醒則吐涎沫﹔驚則不作聲﹐不吐涎沫。﹝婁全善﹞

小兒之癇有三﹕風癇﹑驚癇﹑食癇是也。風癇緣衣暖汗出﹐風因襲入。初時﹐屈指如數物乃作。驚癇起於驚怖﹐大啼乃作。食癇其先不哺乳﹐吐而變熱後發。驚癇按圖灸之﹔風癇治以豬心湯﹔食癇當下乃愈﹐紫霜丸佳。﹝《千金方》﹞

癇﹐小兒之惡候也。蓋小兒血脈未斂﹐骨气未聚﹐或爲風邪所觸﹐或因乳哺失節﹐停結癖積而得之。其候﹕神气怫郁﹐瞪眼直視﹐兩目牽引﹐口噤涎流﹐腹肚脹膨﹐手足搐掣﹐或叫或啞﹐或項背反張﹐腰脊彊直﹐但四體柔弱﹑發而時醒者爲癇。若一身彊硬﹐終日不醒﹐則爲痙矣。﹝楊仁齋﹞

癇病﹐小兒常有之。諸書皆言積驚成癇﹐故有驚風三發便爲癇之語。大槪肝主驚風﹐初作不爲疏解﹐便投金石丸散﹐使邪畱於心包﹑肝﹑膽﹐久而不除﹐生痰生熱﹐觸著便發﹐或目直喊叫﹐搖頭手掣﹐口吐白沫﹐或卒然昏僕﹐或作豬﹑羊﹑雞﹑犬﹑牛吼之聲。世有五癇之名﹐陰陽之別﹐多方雜出﹐愈治愈深。予治此證﹐惟以肝主驚風爲本。得之未久﹐體質旺者﹐用錢氏瀉靑丸去龍膽加橘﹑半﹐以疏豁之﹔病久體弱者﹐用逍遙散加橘﹑半以疏達之﹔搐鼻散不時嚏之﹔兼以調和胃气﹐久久自除。﹝《怡堂散記》﹞

此皆元气不足之證﹐治以紫河車丸爲主﹐而以補藥佐之。設若泛行克伐﹐復傷元气﹐則必不時舉發﹐久而變危。﹝薛立齋﹞

選案

一兒七歲發癇﹐每作先君令飲人乳﹐後發漸疏而輕﹔至十四歲復發﹐服人乳不應。余用紫河車研爛﹐乳調如泥﹐日二﹑三次﹐服至數具而愈。後常用加減八味丸。至二十三歲發而手足厥冷﹐仍用前法﹐佐以十全大補湯而痊。﹝薛立齋﹞

客忤

客忤者﹐小兒神气軟弱﹐忽有非常之物﹐或未經識見之人觸之﹐與兒神气相忤而發病。吐﹑下腹痛﹐面變五色﹐其狀似癇﹐但眼不上插耳。其脈弦急而數﹐失時不治﹐久則難療。﹝《巢氏病源》﹞

物觸

物觸者﹐因小兒所愛之物﹐而彊奪之﹐致令怒生﹐神隨物散﹐不食不言﹐神昏如醉﹐四肢垂有若諸惡證候﹐莫知其故。須詢其父母﹐遂其所欲﹐以藥調理﹐神自安矣。﹝《馮氏錦囊》﹞

啼哭

小兒有驚啼﹑有夜啼﹑有啼。驚啼者﹐由於風邪乘心﹐臟腑生熱﹐熱則精神不定﹐睡臥不安﹐故令兒驚啼。夜啼者﹐髒冷也﹐夜則陰盛﹐陰气相感﹐故令兒夜啼﹔一云有犯觸禁忌﹐亦令兒夜啼。啼者﹐由於腹中痛甚﹐兒身張﹐气蹙而啼也﹔又有胎寒而啼者﹐此兒在胎時已受病也﹐其狀腸胃虛冷﹐不消乳哺﹐腹脹下利﹐顏色靑白﹐而時啼叫是也。﹝《萬全方》﹞

小兒夜啼有四證﹕一曰寒﹔二曰熱﹔三曰重舌﹑口瘡﹔四曰客忤。腹痛面靑﹐口有冷气﹐曲腰而啼者﹐寒也。心躁面赤﹐小便赤﹐口熱腹暖﹐仰身而啼者﹐熱也。吮乳不得﹐口到乳上卽啼﹐急取燈照口﹐若無瘡﹐舌必重也。客忤者﹐見生人忤犯而啼也。各隨證治之。﹝《三因方》﹞

夜啼有二﹕一曰脾寒﹔一曰心熱。夜屬陰﹐勝則脾之寒益盛。脾爲至陰﹐喜溫而惡寒﹐寒則腹中作痛﹐故曲腰而啼﹐得燈火﹐其啼便止。其候面色靑白﹐手足俱冷﹐不思乳食﹐治宜益黃散加鉤藤。若見燈愈啼者﹐此心熱也。心屬火﹐見燈則煩熱內生﹐兩陽相搏﹐故仰身而啼。其候面赤手足俱暖﹐口中气熱﹐治宜導赤散加黃連﹑麥冬。若面色白﹐黑睛少﹐此屬腎气不足。至夜陰虛而啼者治宜六味丸﹔因驚者﹐參客忤驚啼治之。﹝《張氏醫通》﹞

夜啼者﹐脾臟冷而痛也。當與溫中藥。或花火膏主之。﹝《小兒直訣》﹞

小兒肝气未充﹐膽气最怯。凡耳聞驟聲﹐目視驟色﹐怖其神魂﹐醒時受怖﹐則驚惕﹐或振動不定﹐或忽爾啼叫﹐皆神怯不安之證﹐總宜安神養气爲主。﹝張景嶽﹞

初生月內多啼者﹐吉。胎熱﹑胎毒﹑胎驚﹐皆從此散。﹝《醫學入門》﹞

選案

葉時可先生﹐治一兒喪母憂啼﹐心煩不安﹐令服祕旨安神丸﹐以其母所著未浣裏衣覆其身﹐是夕神安而愈。

余治一兒﹐墮池驚駭﹐發熱啼吵。用淸心安神之劑﹐命汲池中水﹐煎藥服之而愈。𨿽曰以意治病﹐亦取其气相感耳。﹝許宣治﹞

疳

一﹑眼靑揉癢是肝疳。二﹑齒焦是骨疳。三﹑毛落鼻幹是肺疳。四﹑皮幹肉裂是筋疳。五﹑發焦黃是血疳。六﹑舌上生瘡是心疳。七﹑愛喫泥土是脾疳。﹝《顱囟經》﹞

五臟疳傷﹐大抵然爾。析而論之﹕曰五疳﹐出虫曰蛔疳﹐曰瘠疳﹐曰腦疳﹐曰幹疳﹐曰疳渴﹐曰疳瀉﹐曰疳痢﹐曰疳腫脹﹐曰疳勞﹐曰無辜疳﹐曰丁奚﹐曰哺露﹐證狀不一。﹝楊仁齋﹞

小兒丁奚﹑哺露﹑客忤﹑無辜﹐四異病也﹔大人陽易﹑陰易﹑百合﹑狐惑﹐四奇病也。﹝王好古﹞

幼科疳疾﹐有丁奚﹑哺露之名﹐𨿽系俗稱﹐卻有意義。丁奚者﹐言奚童枯瘦如丁也﹐主手足枯細言之﹐病在肉﹐脾疳也。哺露者﹐言愈哺之而骨愈露也。主解顱言之﹐病在骨﹐腎疳也。﹝《醫參》﹞

疳者﹐幹也。小兒腸胃柔嫩﹐若乳食失調﹐肥甘不節﹐運化不及﹐停積發熱﹐熱久津幹﹐此因積成疳者。

或五臟偏熱﹐或因病後﹐或醫藥誤下﹐致亡津液﹐脾不輸化﹐積滯不行﹐此因幹致積者也。故五疳不離乎脾胃。

治法﹕胃滯當消﹐脾弱宜補。熱者用苦寒淸火﹐冷者宜辛溫健運。有虫者﹐兼用殺虫之品。虛者各隨本髒﹐補益其母。總宜丸劑緩調﹐不能速功。或用雞肝﹐納入治疳藥燉食﹐最爲有效。﹝《臨證指南》﹞

凡疳在內者﹐則目腫腹脹﹐瀉痢靑白﹐體漸瘦弱﹔疳在外者﹐則鼻下赤爛﹐頻揉鼻耳﹐肢體生瘡。大抵其證𨿽多﹐要不出於五臟﹐而五臟之疳不同﹐當各分辧治之。﹝錢仲陽﹞

疳疾不必分冷﹑熱﹐惟辧其瀉不瀉耳。不瀉者﹐積熱無所發泄﹐故胸腹發熱特甚﹔瀉者﹐積熱有所發泄﹐故胸腹不甚熱。然其疾總由積熱而成﹐方書有冷疳之名﹐謬矣。﹝《慈幼筏》﹞

小兒五疳﹐卽大人五勞。然旣云幹﹑云勞﹐豈非精血敗竭之證乎﹖察前人諸法﹐俱從熱治﹐多用淸涼。

𨿽此證眞熱者固多﹐而元气𨿽敗﹐則假熱者尢多也。其或血气俱損﹐有非大補不可者﹔陰虛假熱﹐脾敗腎虧﹐又有非溫補不可者。貴在臨證酌宜﹐仍當以虛損治法參用﹐庶得盡善。﹝《景嶽全書》﹞

無辜疳證﹐腦後有核如彈丸﹐若不速去﹐當損其命。此核初生﹐軟而不痛﹐中有虫如米粉﹐得熱气日漸長大﹐虫隨血气流散﹐所有停蓄﹐子母相生﹐侵蝕臟腑﹐肌肉作瘡﹐或大便膿血﹐致令兒漸黃瘦﹐頭大發豎﹐手足細弱﹐從玆夭折也。﹝《聖惠方》﹞

無辜﹐鳥名﹐啼時兩頷煽動﹐如瘰之項﹐小兒肝熱目暗﹐頸核累累﹐其狀相類﹐因以爲名。後人穿鑿﹐謂兒衣夜露不收﹐爲無辜鳥羽所落﹐感而成病﹐荒唐之甚。余用逍遙散加減﹐緩緩調理﹐愈者甚多。﹝《怡堂散記》﹞

五遲

五遲者﹐立遲﹑行遲﹑齒遲﹑發遲﹑語遲是也。蓋腎主骨﹐齒者骨之餘﹐發者腎之榮﹐若齒久不生﹐生而不固﹐發久不生﹐生而不黑﹐皆胎弱也。良由父母精血不足﹐腎气虛弱﹐不能榮養而然。若長不能立﹐立而骨軟﹔大不能行﹐行則筋軟﹐皆肝腎气血不充﹐筋骨痿弱之故。有肝血虛﹐筋不榮膝﹐膝蓋不成﹐而手足拳攣者﹔有腎气虛﹐髓不滿骨﹐骨不能用﹐而足脛無力者。並用地黃丸爲主﹐齒遲加骨碎補﹑補骨脂﹔發遲加龜版﹑鹿茸﹑何首烏﹔立遲加鹿茸﹑桂﹑附﹔行遲加牛膝﹑鹿茸﹑五加皮。語遲之因不一﹐有因妊母卒然驚恐﹐邪乘兒心而不能言者﹔有稟父腎气不足而言遲者﹔有乳母五火遺熱﹐閉塞气道者﹔有病後津液內亡﹐會厭漧涸者﹔亦有脾胃虛弱﹐淸气不升而言遲者。邪乘兒心﹐菖蒲丸﹔腎气不足﹐地黃丸加遠志﹔閉塞气道﹐加味逍遙散﹔津液內亡﹐七味白術散﹔脾胃虛弱﹐補中益气湯。若病久或五疳所致者﹐但補養脾胃爲主。﹝《張氏醫通》﹞

小兒二百六十日﹐則膝骨成﹐乃能行﹐期也。有數歲不能行者﹐稟受腎元不足也。夫骨屬腎﹐憑髓所養﹐腎气有虧﹐則不能充髓滿骨﹐故足弱不能行也。復有重幃深閉﹐不見風日﹐或終日懷抱﹐筋骨不舒﹐是以難行者。又有離胎多病﹐肝腎俱虛﹐肝虛則筋弱﹐腎虛則骨柔﹐而不能行者。復有過食肥甘﹐脾胃受傷﹐致成疳證﹐气血日憊﹐而不能行者。隨證調治﹐亦有可復。﹝馮楚瞻﹞

孩兒頭面胸膊肌濃﹐臂脛細瘦﹐行走遲者﹐是小時抱損。

﹝《顱囟經》﹞

五軟五硬

五軟者﹐手﹑腳﹑腰﹑背﹑頸軟是也。五硬者。手﹑腳﹑腰﹑背﹑頸硬是也。五冷者﹐手﹑腳﹑气﹑唇﹑面冷是也。五縮者﹐手﹑腳﹑舌﹑唇﹑陰縮是也。五反者﹐眼﹑唇﹑舌﹑項﹑腳反是也。五緊者﹐咽喉﹑口唇﹑眼睛﹑手足﹑陰囊緊是也。五陷者﹐囟門﹑太陽﹑眼眶﹑胸下﹑肩井陷是也。五腫者﹐手心﹑人中﹑舌頭﹑陰莖﹑膝脛腫是也。五喘者﹐痘瘡﹑驚風﹑吐﹑瀉﹑下利喘是也。五盲者﹐痘瘡﹑驚風﹑久疳﹑久瀉﹑久痢盲是也。不論何病﹐總是惡候。﹝《馮氏錦囊》﹞

頭軟者﹐腎主骨﹐天柱骨弱﹐乃臟腑骨脈皆虛﹐諸陽之气不足﹐足少陰﹑太陽經虛也。手足軟者﹐脾主四肢﹐乃中州之气不足﹐不能營養四肢﹐故肉少皮寬﹐飲食不爲肌膚也。口軟者﹐口爲脾之竅﹐上下齦屬手﹑足陽明﹐陽明主胃﹐脾胃气虛﹐舌不能藏﹐而常舒出也。夫心主血﹐肝主筋﹐脾主肉﹐肺主气﹐腎主骨。此五者﹐皆因所稟五臟之气虛弱﹐不能滋養充達﹐以故骨脈不彊﹐致令肢體痿軟。然其要﹐總歸於胃。蓋胃者﹐水谷之海﹐五臟之本﹐六髒之大源也。治法必先以脾胃爲主﹐俱用補中益气湯﹐以滋化源﹐兼服地黃丸。仍令壯年乳母哺之﹐多能全角。﹝薛立齋﹞

五硬者﹐仰頭吸气﹐難以動搖﹐气壅作痛﹐連於胸膈﹐肢冷而硬﹐此陽气不營於四末也。《經》曰﹕脾主四肢﹐又曰﹕脾主諸陰。今手﹑足冷而硬者﹐獨陰無陽也。此證從肝﹑脾二髒受患﹐治當補脾平肝。﹝《證治準繩》﹞

解顱顱脹囟陷囟塡

小兒有解顱﹑囟不合﹑囟陷﹐三者大同小異。解顱者﹐謂兒年長﹐囟應合不合﹐頭顱開解也。蓋腎主骨﹐腦爲髓海﹐腎气不盛﹐則髓海不足﹐故骨縫開解也。其囟不合與囟陷﹐𨿽因臟腑有熱﹐熱气上衝所致﹐然亦本於腎气不足也。﹝《萬全方》﹞

腎主骨﹐骨气實﹐則腦髓充而囟早合﹔腎气怯﹐則腦髓虛而囟不合。此由父母精血不足﹐宜用地黃丸補之﹔若在乳下﹐當兼補其母﹔更以軟帛緊束其首﹐使其易合。囟塡﹑囟陷﹐亦因所稟腎气不足﹐及乳哺失宜﹐脾胃虧損所致。夫脾主肌肉﹐气逆上衝﹐而爲塡脹﹔元气下陷﹐而爲囟陷。並宜補中益气湯﹑地黃丸及用狗頭骨炙黃爲末﹐以雞子淸調敷囟門﹔亦有因瀉利病後﹐气血虧虛﹐不能上充者﹐亦用前法﹔若手足並冷﹐服前湯未應﹐此虛寒之甚也﹐急加附子﹐緩則不救。﹝薛立齋﹞

顱脹與囟塡不同﹕囟門凸起爲囟塡﹐此屬心經火盛﹐錢氏用瀉心湯。顱脹則頭皮光急﹐額角脹大﹐乃肝腎虛熱上衝﹐治用地黃湯重劑以鎭之。○囟門不合﹐頭骨分開﹐名曰解顱。其兒面﹑目白﹑睛多﹐此由先天不足﹐治宜陰陽雙補﹐六味湯加鹿茸﹑龜版。﹝許宣治﹞

龜背龜胸

龜背者﹐由兒生下﹐風客於脊背﹐入於骨髓﹐治宜小續命湯去附子加防風。龜胸者﹐因肺受風熱﹐攻於胸膈﹐治宜龜胸丸﹐並用龜尿點其骨節﹐多有得愈。若稟受肝腎虛熱者﹐宜用六味丸﹔腎气不足者﹐宜用八味丸﹔背加鹿茸﹐胸加龜甲。治之貴早﹐遲則不驗。﹝《張氏醫通》﹞

予按龜胸有治﹐龜背乃不治之證。前人論治﹐猶有未善。𨿽曰客風入骨﹐坐早勞傷﹐咳嗽肺虛﹐然未窺其病源﹐無非以見在者言之也。凡小兒稟受眞元足者﹐嘗見其赤身裸體﹐當風露坐﹐半周之後﹐坐以座欄﹐從未聞有客風入骨﹐坐早勞傷﹐嗽久而病龜背之說。此證蓋由稟父母精髓不足﹐命陽虧損者多有之。不觀小兒龜背﹐正在命門之間﹐漸次骨節浮露﹐其腰如弓﹐實因骨痿不能支撐之故﹐豈風邪爲患哉﹖前人彊立松蕊丹﹐反用麻黃﹑大黃﹑獨活﹑防風﹐一派攻伐之藥﹐適足以速其殤也。但當以六味加上桂﹑鹿茸﹐救其先天﹐復以六君等﹐扶其胃气﹐或可十中保一。﹝陳飛霞﹞

鶴節

小兒肌肉瘦薄﹐骨節呈露﹐如鶴之膝﹐此先天稟受精髓不充﹐亟以六味丸加鹿茸﹑牛膝治之﹐緩則必成廢疾。﹝《慈幼筏》﹞

天柱骨倒

天柱骨倒小兒﹐有體肥容壯﹐不爲瘦悴。孰知形體過肥﹐中軍愈弱﹐是盛於外﹐而歉於內也。○有因久病之後﹐或泄瀉日久﹐忽然頸項傾側﹐最爲危候﹐速救眞元﹐十全大補湯加鹿茸。○有兒生下頸便軟者﹐胎气不足也。由稟父之腎元虛敗﹐峻補先天﹐其庶幾矣﹐補腎地黃丸與六君子湯﹐間服。○天柱骨倒﹐總系眞陽大敗﹐爲小兒之惡證﹐保救眞元是其大要﹐外以生筋散貼之。﹝《幼幼集成》﹞

病

病者﹐其狀微微下利﹐寒熱往來﹐毛髮猙獰﹐情思不悅。《千金》云﹕者﹐小兒鬼也。子未能行﹐母又有孕﹐令兒羸瘦﹐骨立發稀﹐乃病也。先用紫霜圓下其乳﹐後以益黃散補之﹐令兒斷乳卽安。予謂婦人乳子﹐情意所關﹐腹旣懷孕﹐生气注胎﹐𨿽乳何益﹖《淮南》有言﹕男子藝蘭﹐美而不芳﹔子得乳﹐萎而不澤﹐此眞透達之言。鬼神之說﹐無足爲據﹐速令斷乳爲是。﹝《怡堂散記》﹞

小兒生後﹐其母又娠﹐令兒精神不爽﹐身體痿瘁﹐名爲病。用伏翼燒灰細研﹐以粥飲調下五分﹐日四﹑五次﹔或炙令香﹐熱嚼哺兒﹐亦效。伏翼﹐卽蝙蝠也。﹝《聖惠方》﹞

暖病

諺云﹕若要小兒安﹐常帶三分饑與寒。小兒純陽之體﹐不勝郁遏。每見富貴之家﹐紅鑪密室﹐疊帳重﹐醞釀成病。或睡時母不加意﹐蒙頭蓋覆﹐气不得泄。或系於懷抱﹐外裸重綿﹔內蒸母气﹐以致發熱面赤﹐心煩啼吵。此證旣非外感﹐亦非內傷﹐名曰暖病。醫家察得其情﹐但以輕淸之劑﹐微微散之﹐仍令徐徐撤去過濃衣被﹐則熱證自平。﹝《小兒諸熱辧》﹞

蛀夏

脾爲坤土﹐喜燥惡濕。凡脾胃不足者﹐遇長夏濕溽之令﹐則不能升舉淸陽﹐健運中气。又值少陽相火之時﹐熱傷元气﹐則體惰腳弱﹐嗜臥發熱﹐精神不足﹐食少無味﹐呼吸缺乏﹐視物KTKT﹐小便赤數﹐大便不調﹐名曰蛀夏。此稟賦陰虛﹐元气不足之證。治用補中湯去升﹑柴加黃柏。若血虛者﹐用補血湯﹔气血兩虛者﹐八珍湯﹔肝腎陰虧者﹐地黃丸﹔大便瀉者﹐理中湯。兒病多因母气不調所致﹐當戒怒气﹐調飲食﹐適寒溫﹐則可遠病。﹝薛立齋﹞

夏﹐火令也﹐火旺則金虧﹐故陰虛之人﹐多不耐夏。內熱食減﹐肌膚消爍﹐若虫之蛀物焉。治法當於古方推之﹐熱傷气﹐淸暑益气湯﹐是扶正气以辟暑邪﹔火爍金﹐《千金》參麥湯﹐是保肺金以防火爍﹔水不勝火﹐參麥地黃湯﹐均爲對証之藥。若不明其理﹐專治脾胃﹐脾胃之藥多燥﹐燥則土旺而水愈涸﹐病加甚者有之。此證﹐東垣﹑薛氏皆云稟賦陰虛﹐元气不足﹐令於平時預服地黃丸﹐以杜來歲之患﹐則善矣。﹝《小兒諸熱辧》﹞

睡中切牙

小兒寤寐﹐不時切牙及嚙乳者﹐𨿽多屬驚﹐然所致各有不同。若發熱飲水啼哭者﹐心經實熱也﹐宜瀉心湯﹔若睡困驚悸﹐合目而臥者﹐心經虛熱也﹐宜導赤散﹔若面靑目札﹐項彊煩悶者﹐肝經實熱也﹐宜柴胡淸肝散﹔若手循衣領﹐及亂撚物者﹐肝經虛熱也﹔若發搐目靑面赤者﹐肝經風熱也﹐並宜六味丸。﹝《張氏醫通》﹞

夢中切牙者﹐風熱也。由手﹑足陽明二經積熱生風﹐故令相擊而有聲也。必在夢中者﹐風屬陽﹐動則風行於陽﹐靜則風歸於裏也。○切牙一證﹐惟痘疹見此爲危候﹐余則皆無大害。亦有因病戰栗﹐鼓頜而斗牙者﹐治其本證﹐則自止矣。﹝《幼幼集成》﹞

滯頤

滯頤之病﹐是小兒多涎﹐流出漬於頤間。涎者脾之液﹐脾气虛冷﹐故涎自流﹐不能收制也。﹝《巢氏病源》﹞

按《內經》云﹕舌縱涎下﹐皆屬於熱。而此專屬脾冷﹐亦偏見也。張渙處冷﹑熱各二方﹐爲得之。然以流出爲冷﹐不流出爲熱﹐恐亦未確。﹝《證治準繩》﹞

百嗽

凡乳子百日內有痰嗽者﹐謂之百嗽。或出胎暴受風寒﹐或浴兒爲風所襲﹐或解換褓裳﹐或出懷餵乳﹐而風寒得以乘之﹐此病由外來者。或乳汁過多﹐吞咽不及而嗆者﹐或啼哭未定﹐以乳哺之﹐气逆而嗽者﹐此病由於內生者﹐皆能爲嗽。第汗﹑下之劑﹐難以輕用﹐以其胃气方生﹐不能勝藥故也﹐故曰難醫。予治此證甚多﹐先用荊防敗毒散二小劑﹐母子同服﹔更令乳母忌口﹐以淸其乳﹐𨿽嗽至重﹐不過旬日自愈。﹝《幼幼集成》﹞

汗

小兒元气未充。腠理不密﹐所以極易汗出。故凡飲食過熱﹐衣被過暖﹐皆能致汗。東垣諸公云﹕此是小兒常事﹐不必治之。然汗之根本﹐由於營气﹔汗之啟閉﹐由於衛气。小兒多汗﹐終是衛虛不固。汗出旣多﹐未免營衛血气有所虧損﹐而衰羸之漸﹐未必不由乎此﹐不可不治也。法當益气爲主﹐但使陽气外固﹐則陰液內藏﹐而汗自止矣。﹝張景嶽﹞

虛羸

小兒虛羸﹐因於脾胃不和﹐不能乳食﹐故使肌膚瘦弱﹐或病後脾虛﹐不能運化穀气所致。虛而寒者﹐時時下利﹐唇口淡白﹔虛而熱者﹐身體壯熱﹐肌肉微黃。更當審形色﹐察見證。如面赤多啼﹐心虛也﹔面靑目札﹐肝虛也﹔耳前後或耳下結核﹐肝經虛火也﹔頸間肉裏結核﹐食積虛熱也﹔面黃痞滿﹐脾虛也﹔面白气喘﹐肺虛也﹔目睛多白﹐腎虛也。仍參相勝治之。﹝《張氏醫通》﹞

病後喑

小兒吐瀉及大病後﹐𨿽有聲而不能言﹐此非失音﹐爲腎怯不能上接於陽故也。地黃丸主之。﹝錢仲陽﹞

癇發瘥後不能言者﹐心之聲爲言﹐開竅於口﹐其癇發𨿽止﹐風冷之气﹐猶滯心之絡脈﹐使心气不和﹐其聲不發﹐故不能言也。﹝《巢氏病源》﹞

小兒驚風並退﹐只是聲啞不能言﹐以天南星炮爲末﹐每服一字﹐豬膽汁調下﹐便能言語。﹝《證治準繩》﹞

乳

小兒吐乳﹐𨿽有寒熱之不同﹐然寒者多而熱者少﹐虛者多而實者少﹐總由胃弱而然。但察其形色脈證﹐則虛實﹑寒熱﹐自有可辧。熱者宜加微淸﹔寒者必須溫補。乳子之藥不必多用﹐但擇其要者二﹑三﹑四味﹐可盡其妙﹐如參姜飲﹑異功散之類。若兒小乳多﹐滿而溢者﹐亦是常事﹐乳行則止﹐不必治也。﹝張景嶽﹞

小兒嘔吐﹐有寒﹑有熱﹑有傷食﹐其病總屬於胃。復有溢乳﹑乳﹑嘔噦﹐更有寒熱拒格之證﹐又有虫痛而吐者﹐皆當詳其證而治之。凡治小兒嘔吐﹐先宜節其乳食﹔嘔吐多渴﹐不可與水﹐水入復吐﹐終不能止。必彊忍一﹑二時﹐而後以米湯與之﹐吐自止矣。○初起乳﹐卽當調治。如不已卽成吐﹐吐不已卽成嘔﹐嘔不已卽成噦﹐胃气虛﹐精神脫矣。○凡嘔吐不納藥者﹐最難治療。蓋藥入卽吐﹐安能有功﹐不可彊灌﹐胃口愈吐愈翻。予之治此頗多﹐先將姜湯和土﹐作二泥丸﹐塞其兩鼻﹐使之不聞藥气﹐然後用對証之藥﹐煎好斟出。冷熱得中﹐止服一口﹐停之半時﹐再服一口﹐又停少頃﹐則任服不吐矣。愚人不知﹐明見其吐藥不納﹐偏彊灌之﹐則一吐傾囊﹐又何藥力之可恃乎﹖此法不但幼科﹐方脈亦當識此。﹝《幼幼集成》﹞

吐瀉

小兒吐瀉﹐虛寒者居其八﹑九﹐實熱者十中一﹑二。但察其脈證無火﹐面色靑白﹐气息平緩﹐肢體淸涼﹐或神气疲倦﹐則悉是虛寒﹐不得妄用涼藥。古云﹕脾虛則嘔﹐胃虛則吐。蓋飲食入胃﹐不能運化而吐者﹐此脾气虛弱﹐所以不運也。寒涼入胃﹐惡心而吐者﹐此中焦陽气受傷﹐所以不化也。若邪在中焦﹐則止嘔吐﹔連及下焦﹐則並爲瀉矣。故在中﹑上二焦者﹐宜治脾胃﹔連及下焦者﹐宜調脾腎。若非實熱火邪﹐而妄用寒涼消伐者﹐無有不死。○小兒吐瀉並作者﹐本屬內傷﹐然有因寒气外入﹐內犯髒气而然者﹔有因生冷不愼﹐致傷胃气而然者﹔有因中气本弱﹐飲食失宜而然者。邪傷陽分則爲吐﹔邪傷陰分則爲瀉﹔若吐瀉並作﹐則陰陽俱傷。察其有滯﹑無滯﹐辧其虛﹑實而治之。﹝張景嶽﹞

長夏暑濕當令﹐脾土受病﹐暴感時行之气﹐多有發熱吐瀉者。吐瀉﹐裏證也﹔發熱﹐表證也﹔口渴心煩﹐表裏俱病。黃連香薷飲爲對証之藥﹐一服可平﹐再服可愈。庸俗不明此理﹐例用疏散消食通套之方﹐藥病不合﹐徒傷正气。吐瀉不止﹐精神已困﹐額熱指冷﹐目陷神脫﹐𨿽名暑風﹐實與慢驚同類。更醫有見其額熱口渴﹐暑證猶在﹐而用黃連者﹔有見其發熱指冷﹐表證猶在﹐而用香薷者。不知吐瀉大作﹐胃气暴傷﹐治法與初病不同。

初病正气未傷﹐可服黃連香薷飲﹐故一服而效。及待胃气旣傷而始用﹐是用於不可用之時也。長夏秋初﹐小兒患此者﹐歲歲皆然。予前有參連飲之論﹐又有黃土稻花湯之論﹐皆屬後起之功﹐點破機關﹐莫若黃連香薷飲﹐劈頭一服之爲愈也。﹝《怡堂散記》﹞

選案

余仲兒﹐生於五月﹐本年初秋﹐感寒發熱﹐脈微緊。素知其髒气屬陰﹐不敢淸解﹐與蘇﹑羌﹑芷﹑辛﹑生薑之屬﹐冀散其寒。一劑下咽﹐不惟發熱不退﹐反加大瀉﹐愈瀉愈喘。斯時謂其寒气盛耶﹐何以用溫藥而反瀉﹖謂其火刑金耶﹐豈以淸瀉連日而尙堪寒涼﹖謂其表邪未除耶﹐何以不利於疏散﹖束手無策﹐且見其表裏俱劇﹐大喘垂危﹐又豈輕劑所能挽回﹖乃用人參二錢﹐生薑五片﹐煎汁半盞﹐未敢驟進﹐挑與二﹑三匙。懷之﹐旋走室中﹐察其呼吸進退﹐喘𨿽未減﹐而亦不增。又與三﹑四匙﹐少頃﹐鼻息少舒。遂與半鐘﹐更覺有應。復以人參二錢﹐如前煎湯﹐服完气息遂平﹐大睡﹐瀉止﹐熱亦退矣。所以然者﹐觀其因瀉反喘﹐豈非中虛﹖設有實邪﹐自當喘隨瀉減。紀此﹐以見溫中散寒之功﹐妙有如此。○余季子﹐生甫半周﹐余見新涼日至﹐虞褥之薄﹐恐爲寒侵﹐切囑眷屬保護。不以爲意﹐數日後﹐吐瀉大作。用溫胃﹑和脾﹑理中等劑﹐不效。加人參三錢及姜﹑桂﹑吳萸﹑肉蔻﹐亦不效。至四﹑五日﹐則隨乳隨吐﹐乃用人參五﹑六錢﹐附子﹑姜﹑桂等各一﹑二錢﹐下咽卽吐。所下之乳﹐白潔無气﹐斯時形气危矣。默測其故﹐且度其寒气犯胃﹐而吐瀉不止﹐若捨參﹑姜﹑桂附﹐尙有何術﹖思其胃虛已極﹐藥之气味﹐略有不投﹐則胃不受﹐附子味鹹﹐亦能致嘔﹐必其故也﹐須得甘辣可口﹐庶胃气可安。乃用胡椒三錢﹐煨姜一兩﹐人參二兩﹐分煎聽用。凡用參湯之十﹐椒﹑姜湯之一﹐味微甘辣﹐正得可口。徐與經時﹐皆咽不吐﹐乳藥皆安﹐但瀉仍未止。參盡後﹐忽躁擾呻吟﹐家人皆怨﹐謂嬰兒嬌嫩臟腑﹐何堪此等熱藥﹖是必燒斷肚腸也。余𨿽疑之﹐而不爲亂﹐思此藥若果難堪﹐何午前相安而遽變若此﹖其必數日不食﹐胃气新復﹐倉廩空虛﹐饑甚則然也。旁有預備之粥﹐與一小盞﹐輒鯨吞虎噬﹐又望其餘﹐復與半碗猶然不足﹐又與半碗﹐遂寂然安臥。次日﹐復加制附﹐瀉止全愈。○錢旭陽長郎﹐年兩周。季夏間﹐生冷傷脾﹐先瀉後痢。旭陽善醫﹐知其傷於生冷﹐與參﹑術﹑姜﹑桂等藥﹐瀉痢不愈﹐漸至唇口生瘡。謀之餘曰﹕此兒明爲生冷所傷﹐今不利溫藥﹐柰何﹖余曰﹕此因瀉傷陰﹐兼之辛辣遽入﹐而虛火上炎耳﹗非易附子﹐不能使火歸原。因用二劑﹐口瘡咽腫倍甚﹐見於頭面。又謀之餘曰﹕用藥不投﹐豈眞因濕生熱耶﹖余診之﹐曰﹕上之脈息﹐下之所出﹐皆非眞熱﹐溫之不效﹐𨿽屬可疑﹐然究其所歸﹐寒之則死﹐意者藥猶未及耳﹗旭陽曰﹕尙有一證﹐似屬眞寒﹐今其所飲﹐必欲極熱。余等不能入口﹐彼則安然吞之﹐卽其喉口腫痛﹐所罔顧也。余曰﹕是矣。復增附子及姜﹑桂﹑肉果﹑人參﹑熟地之屬﹐其瀉漸止﹐喉口等證﹐不日全收。疑似之間﹐難辧如此﹐非有確見﹐萬無一生。﹝張景嶽﹞

驚痢

每見驚與痢齊作者﹐竟不能救。間有驚定熱退﹐而後痢作者﹐又在可治之例。又有痢後作驚者﹐此脾土敗壞﹐肝木生風﹐亦不治之證。﹝《怡堂散記》﹞

選案

一兒三歲﹐秋杪﹐驚後患痢﹐日夜百度﹐發熱﹐米粒不進﹐此噤口也。況在驚後﹐勢不可爲﹐不得已﹐用木別子合臍法。超時﹐稍能食粥﹐方用參﹑術﹑苓﹑艸﹑歸﹑芍﹑香﹑連﹐服藥二劑﹐痢減食加。再以石連﹑石脂﹑白頭翁等味出入﹐去參則食少﹐去連則痢多﹐二物竟不能除﹐守服旬日而愈。予所治驚後痢﹐皆不得起﹐不意此子竟得成功。𨿽賴參力﹐亦由驚定而後痢作﹐稍有不同。﹝許宣治﹞

食積

小兒食積﹐多因脾虛﹐乳食不化﹐久而成積。其證夜熱朝涼﹐或寒熱並作﹐腹痛嘔酸﹐喜睡神昏﹐大便酸臭。蓋脾爲至陰之髒﹐故凡脾病者﹐至夜必熱﹐熱而兼寒﹐則又見所勝者侮所不勝矣。食未消者消之﹐食旣消者補之﹐若手足冷﹐喜熱飲者﹐此中州虛寒也﹐宜溫之。大便欲去不去者﹐脾气下陷也﹐宜升之。若夜間或晨瀉者﹐脾腎俱虛也﹐四神丸主之。若手足熱﹐作渴飲水者﹐脾胃實熱也﹐瀉黃散主之。﹝《張氏醫通》﹞

傷風

小兒傷風﹐鼻塞發熱﹐多因乳母鼻吹囟門所致。治宜內服惺惺散﹐外用蔥頭七莖﹐生薑一片﹐細切擂爛﹐攤於紙上﹐掌中合溫﹐貼於囟門﹐其邪卽解。乃去其蔥﹐另用絹緞寸餘﹐塗以麵糊﹐仍貼囟門﹐永可杜患。﹝《張氏醫通》﹞

風痰

風痰一證﹐乳兒最多﹐四時皆有。大槪冬春之交宜溫散﹐荊﹑防﹑甘﹑桔﹑橘﹑半﹑生薑﹑杏仁﹑蘇子之類。夏令宜淸散﹐杏仁﹑牛蒡﹑梔子之類。秋令宜淸潤﹐枳殼﹑栝蔞之類。冬令嚴寒﹐有用麻黃湯而解者。

患爲嬌髒﹐總宜疏解﹐不得妄投丸散。○肺𨿽喜潤﹐然胃中濕痰宜燥。小兒乳膩生痰﹐外證有鼻水多涕淚﹐二陳湯爲治痰總劑﹐合之前胡﹑桔梗﹑荊﹑防﹑蘇子﹑枳殼﹑麥芽﹑杏仁之類﹐或加生薑﹑蔥白。結者散之﹐保赤之善也。﹝許宣治﹞

結胸

結胸一證﹐幼科本無是名﹐由仲景《傷寒論》中﹐有下早表邪入裏則爲結胸﹔亦有熱已入裏﹐失下而成結胸者。病在臍之上﹐滿而拒按﹐此陽明胃腑證也。結有輕﹑重﹐故有大﹑小結胸之辧。若近世幼科之所謂結胸者﹐乃肺中痰熱結聚﹐非胃腑之病也。蓋肺爲五臟華蓋﹐上通於鼻﹐外合皮毛﹐其兒本有痰熱﹐復感風寒﹐肺气外不得通﹐內何由化﹖以致發熱咳嗽﹐痰鳴喘築﹐甚至鼻煽口張﹐面靑目直﹐此皆表气未開故也。予治冬令嚴寒﹐有用麻黃湯而解者﹐有用姜蘇飲而散者﹐三時則用暢肺飲加減﹐一切金石之品﹐槪置不用。故於結之未甚者﹐十保十全。若已經庸手﹐及服過金藥化痰丸等﹐則解散爲艱。胃气彊者﹐尙能旋轉五﹑六。惟肺爲降利之藥所逼﹐鎭墜之性所壓﹐提之不動﹐膠固不開﹐肺旣塡實﹐金頑不靈﹐肝木無制﹐而驚風作矣。醫又不知從肺治﹐更用鎭驚之劑﹐愈遠愈離﹐從無一活。是皆醫家未究結胸之原﹐由於肺气之壅閉。婦女見兒痰甚﹐視丸散爲至寶﹐甘受其誤而不悟﹐良可扼腕﹗﹝許宣治﹞

風溫

風溫者﹐春月受風﹐其气已溫。《經》謂﹕春气者﹐病在頭﹐治在上焦。肺位最髙﹐邪必先傷。此手太陰气分先病﹐失治則入手厥陰心包絡﹐血分亦傷。幼科見其身熱咳嗽﹐不知肺病在上之旨﹐妄投荊﹑防﹑柴﹑葛﹐加入積﹑朴﹑杏﹑蘇﹑卜子﹑楂﹑麥﹑廣皮之屬﹐輒云解肌消食。有見痰喘﹐便用滚痰丸﹐大便數行﹐上熱愈結。幼稚谷少胃薄﹐表裏苦辛化燥﹐胃汁已傷﹐復用苦降丸藥﹐以致脾胃陽和傷極﹐陡變驚癇莫救。○按風溫肺病﹐治在上焦。夫風溫忌汗﹐初病宜用辛涼﹐若雜入消導發散﹐不但與肺病無涉﹐且劫盡胃汁﹐肺乏津液上供﹐頭目淸竅爲熱气燻蒸﹐鼻幹目瞑﹐上竄無淚﹔或熱深肢厥﹐狂躁溺澀﹐胸髙气促﹐皆是肺气不宣化之徵。

斯時若以肺藥少加淸降﹐使藥力不致直趨腸中﹐則上痺可開﹐諸竅自爽。無如庸醫僉云結胸﹐雜用連﹑蔞﹑柴﹑枳﹐苦寒直降﹐致閉塞愈甚﹐告斃甚多。○按此證初時發熱喘嗽﹐首用辛涼﹐淸肅上焦﹐如薄荷﹑連翹﹑牛蒡﹑象貝﹑桑葉﹑沙參﹑梔仁﹑蔞皮﹑花粉之屬。若色蒼熱甚煩渴﹐用石膏﹑竹葉辛寒淸散。若日數漸多﹐邪不得解﹐芩﹑連﹑涼膈亦可選用。倘熱邪逆傳膻中﹐神昏目瞑﹐全無涕淚﹐諸竅欲閉﹐其勢危急﹐必用至寶丹或牛黃丸。若病後餘熱﹐只宜甘寒淸養胃陰足矣。﹝《臨證指南》﹞

夏熱

暑熱一證﹐古人以白虎湯爲主方﹐後賢劉河間謂溫熱時邪﹐當分三焦投藥﹐以苦辛寒爲主﹐若拘六經分證﹐仍是傷寒治法﹐致誤多矣。蓋傷寒外受之寒﹐治從汗解﹔口鼻吸入之寒﹐治當溫裏。論幼稚病暑熱﹐時下不外發散消導﹐加入香薷或六一散。但暑必兼濕﹐暑傷气分﹐濕亦傷气﹐汗則耗气傷陽﹐胃汁受劫﹐變病甚多。發泄司令﹐裏眞自虛。張鳳逵云﹕暑病首用辛涼﹐繼用甘寒﹐再用酸泄酸斂﹐不必用下。可稱要言不煩。﹝《臨證指南》﹞

秋燥

秋深初涼﹐稚年發熱咳嗽﹐證似春月風溫。但溫乃漸熱之稱﹐涼卽漸冷之意。春令爲病﹐猶是冬藏固密之餘﹔秋令感傷﹐恰值夏熱發泄之後。然𨿽體質虛實不同﹐而溫自上受﹐燥自上傷﹐理亦相等﹐均是肺气受病。

世人誤認暴感風寒﹐混投三陽發散﹐津劫燥甚﹐喘急告危。若果暴涼外束﹐身熱痰嗽﹐宜蔥豉湯﹐或蘇梗﹑前胡﹑杏仁﹑枳﹑桔﹐投一﹑二劑亦可。粗工亦知燥熱爲病﹐與瀉白散加芩﹑連之屬﹐不知苦愈助燥﹐必增他變。

當以辛涼甘潤﹐燥气自平。○秋燥一證﹐气分先受﹐治肺爲急。若延纏日久﹐病入血分﹐又非輕浮肺藥可醫。

須審體質證端﹐古謂治病須活潑潑地﹐如盤走珠耳。﹝《臨證指南》﹞

選案

翁姓子﹐生數月﹐證患秋燥﹐潮熱咳嗽如瘧。幼科發散不效﹐忙令禁乳。更醫用瀉白散加芩﹑連﹐晝夜煩熱﹐喘而不咳﹐下利粘膩﹐藥後竟利藥水。余曰﹕稚年以乳食爲命﹐餓則胃虛气餒﹐肺更不爽。乃與玉竹﹑甘艸﹑廣皮﹐竹葉心﹐一劑熱緩。與粳米﹑南棗﹑甘艸﹑沙參二劑﹐與乳並進﹐令其豎抱勿倒﹐三日全愈。﹝《臨證指南》﹞

冬寒

深秋入冬暴冷﹐折傷外感﹐發熱﹐頭痛﹐身痛﹐嘔惡﹐治從太陽。風傷衛﹐用桂枝法﹔寒傷營﹐用麻黃法。

小兒肌疏易汗﹐難任麻﹑桂重表﹐輕則紫蘇﹑防風﹐身痛用羌活﹐然不過一劑。傷風亦肺病爲多﹐前﹑杏﹑枳﹑桔之屬﹐辛勝卽是汗藥。其蔥豉湯﹐乃通用要方。若肢冷寒戰﹐嘔吐自利﹐或身無熱﹐卽從中寒裏證﹐治分三陰。但小兒太陰中寒證多﹐厥陰間有。若冬令應寒﹐气候溫暖﹐當藏反泄致病﹐名曰冬溫。溫爲欲熱之漸﹐非寒證得汗可解。若涉表邪一﹑二﹐裏熱必兼七﹑八。是癮疹﹑丹痧﹐非徒風寒一途。或外受之邪﹐與裏邪相薄﹐亦令郁於經絡﹔或飲醇濃味﹐裏熱熾烈﹐而衛不與營和﹔或不正之气內侵﹐卽有腹痛下利諸證。治法以裏證爲主。稍兼淸散﹐設用辛溫﹐禍不旋踵。﹝《臨證指南》﹞

附方

柴胡梅連散柴胡﹑前胡各三錢﹐胡黃連﹑烏梅各一錢。上咀﹐每一錢﹐童便一盞﹐豬KT1枚﹐豬脊髓一條﹐韭根白半錢﹐同煎﹐不拘時溫服。

暑風飲子治暑風急驚。防風﹑柴胡﹑香薷﹑連翹﹑赤苓﹑半夏﹑鉤藤鉤﹑石膏﹑扁莢葉﹑甘艸。風勝加羌活﹔熱勝﹐舌如楊梅加黃連﹔小便不利加木通﹔人事昏迷加鮮菖蒲。

大靑膏治傷風吐瀉。靑黛﹑天麻各一錢﹐朱砂﹑幹蠍﹑白附子各五分﹐天竺黃﹑烏梢蛇肉各二錢﹐麝香二分。各爲細末﹐蜜和成膏﹐薄荷湯化服﹐每一小豆許。

鉤藤飲人參﹑犀角各五分﹐全蠍﹑天麻各二分﹐甘艸一分﹐鉤藤一錢。

蟬蠍散慢驚﹐陽證尙在﹐宜用此方。蟬蛻二十一个﹐全蠍七个﹐南星一个﹐甘艸二分半﹐爲末﹐每用一錢﹐姜棗水煎服。

醒脾散治脾困昏沈﹐吐瀉不止﹐漸成慢驚。人參﹑白術﹑茯苓﹑甘艸﹑白附子﹑天麻﹑僵蠶﹑木香各五分﹐全蠍二分半。上爲粗末﹐每用二錢﹐姜棗水煎服。

烏蠍散治慢驚純陰證﹐吐瀉不止。人參﹑白術﹑茯苓﹑炙甘艸﹑南星﹑川烏﹑全蠍﹐同銼粗末﹐姜棗水煎服。

黃土稻花湯治暑風吐瀉﹐將成慢驚。黃土一兩﹐稻花一合﹐人參五分﹐陳皮四分﹐半夏五分﹐茯苓七分﹐甘艸二分﹐烏梅肉五分。新汲水﹐攪黃土﹐澄淸煎藥﹔湯熟﹐入稻花﹐再煎數沸﹐溫服。如無稻花﹐以生穀芽代之。

蒿虫丸治急驚神效。朱砂﹑輕粉各一錢。上爲細末﹐取靑蒿節內虫﹐同研﹐丸如麻子大﹐曬漧﹐瓷罐收貯。一歲一丸﹐人乳化服。﹝蒿虫須七月初旬取﹐遲則生翅飛去。﹞

紫霜丸治驚積。代赭石二錢﹐杏仁二十一个﹐巴豆二十一粒。爲末﹐飯丸粟米大﹐每服五﹑七丸﹐煎皂角仁湯下。

豬心湯治小兒癇證。用甘遂末一錢﹐豬心一个﹐批作兩片﹐入甘遂末藥在內﹐綫縛﹐濕紙包裹﹐文武火煨熟﹐取藥細研﹐入辰砂末一錢﹐和勻﹐分作四丸。每服一丸﹐豬心湯化下﹐神效。

紫河車丸治先天不足﹐癇證頻發。紫河車﹝卽小兒胞衣﹞肥濃者一个﹐洗淨﹐重湯蒸爛﹐研入人參﹑當歸末﹐和勻爲丸﹐如芡實大。每服五﹑六丸﹐乳汁化下。

摩藥治小兒客忤。用豆豉數合﹐水拌令濕﹐搗熟﹐丸如雞子大。先摩兒囟頂﹑足心各五﹑六徧﹔再摩心口及臍。摩之食頃﹐破視丸中有細毛爲驗﹐擲丸道中﹐痛卽止。

花火膏治夜啼。燈花一顆。塗乳上﹐命兒吮之。

蟬花散用蟬退下半截爲末﹐一字﹐薄荷湯入酒少許調下﹐其啼卽止。若用上截﹐卽復啼。

布袋丸治小兒丁奚﹑哺露﹑無辜疳。人參﹑白術﹑茯苓﹑甘艸﹑蘆薈各五錢﹐夜明砂﹑使君子﹑蕪荑各二兩﹐共爲末﹐蒸餅糊丸﹐曬漧﹐每粒約重三錢。日用一丸﹐布袋盛之。另切精豬肉二兩﹐同煮汁服﹐肉亦可食。其袋取起﹐懸掛風處﹐一丸可煮數次。

蟾蜍丸治無辜疳。大蟾蜍一枚。先取糞蛆一杓﹐置木桶中﹐以尿浸之﹔卻將蟾蜍跌死﹐投與蛆食一晝夜﹔用布袋盛蛆﹐置急流水中一宿﹐取出﹐瓦上焙榦爲末﹐入麝香一字﹐粳米飯丸麻子大。每服二﹑三十丸﹐米飲下﹐其效如神。

雞肝藥治疳疾。雞肝一具﹐雄黃﹑牛黃各半分。先將雞肝剖開﹐取二黃藥末放於肝內﹐合好﹔再用酒釀半鐘﹐將雞肝浸酒釀內﹐隔湯燉熟﹐曬榦研末﹐調服。或就熱啖食亦可。

七味白術散治小兒吐瀉﹐或病後津液不足﹐口漧作渴。人參﹑白術﹑茯苓﹑炙甘艸﹑木香﹑藿香各一錢﹐漧葛二錢。爲末﹐每服一﹑二錢﹐水煎。

塗囟法用龍骨﹐醋磨濃汁﹐攤靑絹上﹐焙溫﹐緊束頭顱﹐一日一換。

龜背丸麻黃﹑防風﹑獨活﹑前胡﹑當歸﹑大黃﹑枳殼各三錢。爲細末﹐糊丸黍米大。每服十五﹑六丸﹐食後米湯下。

龜胸丸大黃七錢半﹐天冬﹑百合﹑杏仁﹑木通﹑桑白皮﹑甜葶藶﹑朴硝各五錢。爲細末﹐蜜丸綠豆大。

溫水研服五丸﹐量兒大小加減。

溫脾丹治脾冷多涎。丁香﹑木香﹑半夏各一兩﹐白術﹑靑皮﹑漧薑各半兩。搗爲細末﹐蜜丸黍米大。每服十粒﹐米飲下。

金朱丹治脾熱多涎。金箔﹑朱砂﹑半夏﹑南星各一兩﹐茯苓﹑石膏各半兩。細研﹐薑汁和丸黍米大。每服十粒﹐人參湯下。

汪廣期擬方治食積日久。五穀虫﹑鍋焦粉。

又方外感鼻塞﹐咳嗽﹐肺受風邪宜之。前胡﹑杏仁﹑桔梗﹑甘艸。

又方發熱頭痛﹐宜解表。秦艽﹑甘艸﹑菊花﹑生薑。此方寒家得之程敬通先生﹐治西門汪大有家小兒。

風溫湯治春月傷風﹐發熱汗多﹐不可妄散。玉竹﹑料豆﹑甘艸。此方百益先生及先大人常用。

至寶丹犀角﹑朱砂﹑雄黃﹑琥珀﹑水安息香膏﹑玳瑁各一兩﹐龍腦﹑麝香各一錢﹐牛黃五錢﹐金銀箔各十五斤。爲極細末﹐將安息香膏重湯煮﹐入諸藥研和。分作百丸蠟包﹐臨服剖開﹐參湯化下。

牛黃丸牛黃二錢半﹐朱砂﹑郁金﹑丹皮各三錢﹐冰片﹑生甘艸各一錢。蜜丸﹐新汲水化下。

卷十五﹟痘疹精華

痘科綱領

痘原

上古無痘疹﹐周末秦初乃有之。﹝《醫學入門》﹞

痘瘡一證﹐俗曰天瘡。原其所由﹐實由胎毒內蓄﹐而復因時气外觸﹐其毒乃發﹐故傳染相似﹐是亦天行疫癘證也。但考之《內經》﹐則止言瘍疹﹐卽今斑疹之屬也。故自越人﹑仲景﹑元化﹑叔和諸公﹐皆無言及痘﹐可見上古本無是證。而今何以有之﹖愚謂近代之毒﹐必以醇酒五味造作太過﹐較古人之恬淡﹐相去遠矣﹗或者未信餘言﹐第觀藜藿﹑膏粱之家﹐卽有不同。今之北域亦不出痘﹐原其所由﹐實由是耳﹐豈果彼無胎毒邪﹖﹝張景嶽﹞

痘疹之原﹐有論穢毒者﹐有論淫火者﹐有論時行正病者﹐靡有定論。將謂穢毒淫火耶﹖則一歲之中﹐大而郡縣﹐小而村落﹐病者相似﹐而死相繼﹐未必人人若此之甚也。將謂時行正病耶﹖何以自少至老﹐但作一度﹐厥後再無傳染也。蓋父母於子﹐一體而分﹐精血之毒﹐已蓄於陽施陰化之始﹐固不待誕生之頃﹐咽其血而後有也。然則待時而發者﹐胎毒也。或速而危﹐或徐而順﹐或暴而死者﹐气之微甚所使也。發則其毒泄矣。所以終身但作一度﹐後卽有其气﹐不復傳染焉。○痘爲胎毒昭昭矣﹗其間或疏而輕﹐或密而重﹐或重變輕﹐或輕變重﹐變化叵測。是又有說也﹐疏而輕者始終如一﹐密而重者變怪百出。或因父母相傳而然﹐或因疫癘相染而然﹐或因鬼疰相著而然。杳冥恍惚﹐出於聞見思慮之所不及。此與智者道之﹐癡人前不必說夢也。○按痘疹之發﹐顯是天行時气。廛市村落﹐互相傳染﹐輕則俱輕﹐重則俱重。𨿽有異於眾者﹐十之一二而已﹐豈槪謂胎毒哉﹗然疫癘終身不染者﹐比比皆是﹐而痘疹無一人得免﹔疫癘一染之後﹐不能保其不再染﹐而痘疹一發不再發。則胎毒之說﹐又何可盡廢乎﹖至謂淫火穢血﹐古亦有之﹐而何獨無痘疹之患﹖欲以破胎毒之說﹐則又不然﹐天下之無而忽有者﹐多矣。艸有名虞美人者﹐虞美人﹐項王寵姬也﹐爲項王死﹐世哀之﹐爲之歌。對艸倚聲淒慟而艸輒搖﹐艸無情識也。方其未有楚﹐則寵姬亦無﹐況有艸耶﹖一切眾生﹐妄自顚倒而成三界﹐如之﹐又何疑乎痘疹﹖﹝萬密齋﹞

按胎毒之輕重﹐人皆易明﹐若外感之气﹐人莫能曉。夫天地間只有六气﹐气平則爲和﹐气不平則有勝復。

勝復至極﹐則爲厲气﹐爲疫气﹑瘴气﹐更有道途中穢濁气。人若感之﹐不拘老幼俱病。今出痘所感之气﹐則異乎是。此气獨與未泄胎毒之兒兩相感觸﹐未聞痘證盛行之時﹐已出過痘之兒亦染患也。考是气﹐自古迄今﹐從未有人申幫助白確爲何气﹐故前賢於痘證一科﹐因不明其气之源﹐不無偏執之獘。有喜於寒瀉者﹔有喜於溫托者﹔有先用寒瀉﹐而後用溫補者﹔有先用溫托﹐而後用淸解者﹔更有不審兒體之虛實寒熱﹐俱宗費建中《救偏瑣言》﹐每於發熱見點時﹐槪用大黃﹑石膏﹑黃連﹑犀角﹑羚角等﹐不知費氏之書名爲「救偏」﹐乃救慣用熱藥之偏耳。若本不偏﹐而宗其法﹐反至偏矣。嬰兒之命﹐其何以堪﹗﹝《臨證指南》﹞

痘者﹐受胎之始﹐其毒浸浹骨髓﹐一呼一吸﹐久隨气血營運。然𨿽隨之營運﹐終非我之族類﹐其性必異﹐一旦其類來召﹐則搖撼震動﹐離而去之。其去也﹐初與气血一家﹐今與气血各黨﹐邪正不合﹐彼此欲別﹐必與爭戰。戰而气血勝﹐則毒亡而人存﹔戰而毒勝﹐則气血敗﹐毒由是外滅肌膚﹐內戕骨髓﹐而人死矣。

﹝《黃帝逸典》﹞

調護

如天時大寒﹐蓋覆常宜溫暖﹐勿使受寒﹐恐毒瓦斯爲寒所觸﹐而不得出也。如天時大熱﹐不可蓋覆﹐欲宜淸涼﹐勿使客熱與毒相並﹐致增煩躁﹐使瘡潰爛也。如時有迅雷﹑烈風﹑豪雨之變﹐宜謹幃帳﹐添蓋覆﹐多燒辟穢香﹐以辟一時不正之气。○臥處常要無風﹐又要通明﹐切忌幽暗。夜靜不斷燈火﹐不離親人看守﹐恐要飲食﹐一時得具﹐或有痛癢﹐與之撫摩。﹝聞人﹞

布痘如值嚴冬﹐房中多置炭火﹐有回天之能﹔盛暑多盛冰水﹐得淸心之喜。務須四時和暖如春﹐令气血和暢爲妙。﹝《馮氏錦囊》﹞

凡出痘﹐須開窗以通天气﹐居樓下以通地气﹐寬衣帶以通血气。﹝《橡村痘訣》﹞

避穢

痘瘡宜避一切穢惡气及外人入房。遠行勞汗气﹐腋下狐臭气﹐房中淫液气﹐麝香臊羴气﹐婦人經候諸血鮏臭气﹐硫黃蚊煙气﹐廁缸便桶气﹐誤燒頭髮气﹐吹滅燈燭气﹐雞毛魚骨气﹐蔥蒜韭薤气﹐以上皆不可犯。須要時常燒乳香之類。芬芳之气﹐使之常聞﹐則營衛調暢﹐可無倒陷伏等患。﹝李東垣﹞

木得桂則枯﹐雌黃遇胡粉則黑﹐柑得脯則壞﹐物之相畏如此﹐瘡痘之畏穢惡雜气﹐其理亦然。﹝聞人﹞

脈候

凡看痘﹐一見發熱﹐卽當察脈。蓋痘瘡將出﹐未見形迹﹐必先發熱﹐旣見發熱﹐脈必滑數。但見滑數有神﹐而不失和緩者﹐其痘必輕﹔若滑數加倍﹐而猶帶和緩者﹐其痘必重﹔若滑數之甚﹐又兼弦躁﹐或芤急無神﹐而全無和緩者﹐其痘必危。故余於初熱時﹐便能斷其吉凶﹐人多驚服﹐而不知所窺在脈耳。此法但全握小兒之手﹐單以拇指診之﹐亦最易也。﹝張景嶽﹞

看法

用紙撚飽蘸麻油烘漧﹐臨用再蘸其油﹐於燈上略炙﹐照時須將門窗盡閉﹐致令黑暗。欲視其左﹐火移於右﹐欲視其右﹐火移於左﹐上下同法。則痘之多少﹐色之如何﹐可以預見。疹則浮於皮外﹐肉內無根﹔痘則肉內有根。若以日光觀之﹐則難辧矣。﹝《馮氏錦囊》﹞

初熱之時﹐以紅紙撚蘸香油燃火照之﹐驗其生意有無。又以手指摩其兩頰﹐如紅色隨手轉白﹑隨白轉紅﹐謂之血活﹐生意在矣﹔如揩之不白﹐舉之不紅﹐是爲血枯﹐縱疏不治。又看目睛﹐神光然﹐唇舌紅活如常﹐而無焦燥之色﹐乃爲吉證。﹝《證治準繩》﹞

凡看痘﹐須見天光﹐則辧認不瘥﹔暗室燃紙條﹐多恐有誤。抱兒於亮處爲妙。﹝《橡村痘訣》﹞

觀痘不必啟手足﹐但觀頭面。頭面者﹐諸陽之會﹐上應乎天﹐所謂身半以上﹐天气主之是也﹐故以少見爲貴。肢體者﹐下應乎地﹐所謂身半以下﹐地气主之是也﹐𨿽多見無傷。﹝《黃帝逸典》﹞

凡看痘有三要﹕平日間﹐預知出痘輕重﹐一也﹔發熱時﹐知痘出與不出﹐二也﹔見點時﹐辧痘是否﹐三也。

平日脈洪大勻淨者吉﹐弦緊散數者凶﹐手足心及臍尻耳葉熱者凶﹐神气淸者吉﹐神气濁者凶。將來出痘之輕重可知也。發熱時有似寒食驚風﹐醫若誤認寒食治之﹐猶無大害﹐若誤認驚風﹐亂投金石﹐妄攻其裏﹐泄瀉眞元﹐或不見點而死﹐或隨見隨沒而死﹐或成漿後不能收而死。有等痧疹紅活磊落﹐若有根盤﹐看者誤認逆痘﹐抑知痧疹出後﹐必咳嗽痰壅﹐或作瀉鼻衄﹐神思自淸﹐身體自涼﹐與痘迥別。有等水赤痘﹐有大有小﹐有漿有瓣﹐自頂至足﹐紅活可愛﹐看者誤認正痘﹐抑知水赤豆﹐齊起﹐齊漿﹐齊﹐不如正痘之三朝齊﹐五朝漿﹐七朝。

其形色明亮如珠﹐皮薄易縐﹐神思如常﹐與正痘有別。﹝葉杏苑﹞

惡寒無汗﹐頭痛脊彊﹐傷寒之所有﹐痘証之所無。兩眼含淚﹐鼻气出粗﹐睡中微驚﹐耳顴紋見﹐痘証之所有﹐傷寒之所無。﹝徐春沂﹞

部位

諸瘡皆屬心火。心之華在面﹐痘瘡之候﹐但以面之部位占之﹐思過半矣。且痘疹俱屬陽毒﹐諸陽皆聚於面﹐吉凶善惡﹐尢易見也。額屬心火﹐如印堂以上﹐髮際以下﹐橫兩日月角位﹐先見紅點﹐先漿先者﹐此惡候也。

蓋心爲君主﹐毒發於心﹐故先見於其位﹐心危則十二官皆危。左瞼屬肝﹐右瞼屬肺﹐如兩瞼先見紅點﹐磊落者吉﹔如相聚作塊﹐其肉硬腫者死。蓋肝藏魂﹐肺臧魄﹐生意旣絕﹐魂魄將離﹐故不治也。頦屬腎﹐承漿橫抵兩頤﹐先見紅點﹐先發先者吉。此位𨿽屬腎﹐然三陰三陽之脈皆聚於此﹐陰陽和﹐故可治也。鼻屬脾土﹐若準頭先出先者凶。蓋脾屬土﹐四髒稟命於脾﹐毒發於脾土﹐敗則四髒相隨而敗﹐故延綿日久﹐而後斃也。腎之竅在耳﹐心寄竅於耳﹐心腎皆少陰君火也。又少陽相火之脈﹐行於耳之前後﹐凡耳葉先見紅點者凶。蓋君﹑相二火用事﹐燔灼之勢難以撲滅也。惟口唇四圍﹐先出先起先者大吉。蓋陽明之脈﹐夾口環唇﹐胃與大腸主之﹐無物不受故也。﹝翟益都﹞

順逆險

痘疹有順逆者三﹕有時之順逆者﹐春夏陽气發生﹐痘疹爲順也﹔秋冬陽气伏藏﹐痘疹爲逆也。有虛實之順逆者﹐如便閉能食﹐是爲實爲順也﹔如便瀉不食﹐是爲虛爲逆也。有出入之順逆者﹐出者爲順﹐倒陷伏者爲逆也。﹝錢仲陽﹞

痘書云﹕春夏爲順﹐秋冬爲逆。春時之順固不待言﹐秋涼治痘亦多順手。若時當酷暑﹐三分痘便抵十分﹐刻刻防變﹐不可不愼。冬時𨿽似難調﹐猶愈於夏日也。○順逆在天﹐險證在人。順者十中三﹑四﹐逆者十中一﹑二﹐險證居其大半。故於治法﹐須要隨時講論。﹝《痘訣余義》﹞

春夏爲順﹐秋冬爲逆。此亦語其生長收藏之理爾﹐豈有春夏皆順而吉﹐秋冬皆逆而凶者乎﹖如春失奉生﹐夏失奉長﹐則春夏亦逆也﹔秋能養收﹐冬能養藏﹐則秋冬亦順也。惟痘出一般疏密得所﹐不愆其期﹐証之順也﹔痘出夾雜﹐帶斑帶疹﹐稠密無縫﹐常失其期﹐証之逆也。噫﹗春夏爲順﹐秋冬爲逆﹐古人之言﹐豈眞拘拘於時令之說耶﹖蓋春夏﹐發生之令也﹔秋冬﹐殺伐之令也。痘瘡之出﹐起發者﹐得春夏之令﹐所以爲順﹔陷伏者﹐得秋冬之令﹐所以爲逆。其斯之謂歟﹖﹝萬密齋﹞

痘瘡一證﹐順者不必治﹐逆者不能治﹐所當治者惟險證耳。何爲險證﹖如根窠順而部位險﹐部位順而日期險﹐日期順而多寡險﹐多寡順而顏色險﹐顏色順而飲食險﹐飲食順而雜證險﹐雜證順而治療險﹐治療順而觸穢險﹐然猶有最險者﹐則在元气與邪气耳。若邪气𨿽彊﹐元气亦彊者無害﹔若元气一餒﹐邪气𨿽微者亦危。設或犯之而不速治﹐則順者不順﹐而吉者變爲凶矣。凡此數者﹐皆痘中之要領﹐所當察辧也。﹝張景嶽﹞

逆證亦有得生者﹐未可捨之不治也。險證必無死理﹐其有死者﹐醫之過﹐非痘之過也。今有揀順證治之﹐以混俗沽名﹐而棄其險者﹐吾是以惡《金鏡錄》等書分証之言爲不仁也。﹝吳天士﹞

元气

看痘先看元气。痘兒元气非有非無﹐惟心領意會而已。如形色初善﹐而終變惡者﹐元气內竭也﹔形色初惡﹐而終歸善者﹐元气內彊也。元气本也﹐形色末也﹐故善治者必求其本。﹝《慈幼筏》﹞

人知痘藉气血﹐不知痘之所藉尢有超於气血者。蓋元气盛﹐則气血流通﹐而領逐﹐而負載﹐並行祛毒﹐痘必應期而開落。元气一虧﹐則在外者內不續﹐在內者外不固﹐毒肆妄行﹐或出或入﹐而爲外剝內攻矣。調養眞元﹐補益气血﹐誠治痘完策﹐不得已而欲攻他證﹐中病卽止。﹝魏桂巖﹞

气血

治痘以气血爲本﹐猶治國以仁義爲要。蓋气居中﹐君道也﹔血附外﹐臣道也。气正道尊﹐而能圓﹑能領﹑能拘﹑能含﹑能光澤﹑能逐﹑能黃﹑能解﹔血正道順﹐而能附﹑能載﹑能制﹑能斂﹑能紅活。此气血各得其職也。气失其正﹐則爲熱﹑爲陷﹑爲癢塌﹑爲顫﹑爲吐﹑爲瀉﹑爲狂煩﹑爲灰白﹔血失其正﹐則爲寒﹑爲腫﹑爲滯﹑爲譫語﹑爲紫黑。此气血各失其職也。﹝魏桂巖﹞

气有生血之功﹐血無益气之理。故气不可虧﹐虧則陽會不及﹐而圓暈之形不成﹔血不可盈﹐盈則陰乘陽位﹐而倒之禍立至。是以治虛證當補气爲先。蓋气有神而無形﹐補則易充﹔血有形而無神﹐補難速效。況气陽而血陰﹐陰從陽﹐血從气﹐理也。故補气不補血﹐使气盛而充﹐血亦隨之而盛矣。○气過熱則﹐血過熱則斑﹔气不及﹐則頂陷不起﹐血不及則漿毒不附。﹝翁仲仁﹞

气居親上之尊﹐則痘頂尖圓白潤﹔血安親下之分﹐則四圍色暈紅活。若通頂紅色﹐必不能漿﹐八﹑九日癢塌而死。此非血之過﹐由气虧而失其尊﹐故血得妄行﹐而僭居其位耳。大補其气﹐猶或可救﹔誤認血熱﹐以涼治之﹐斃矣。○夫包血成圓者﹐气也。气能拘血制毒﹐則痘暈必光明而紅活。頂陷者气之虛﹐塌陷者气之離。

暈枯者血之虛﹐根散者血之離。圓也暈也﹐气血之所爲也。而所以成圓成暈者﹐气血不得專也。○气血有常﹐但不能盈於常﹐而能虧於常。然亦有時而盈者﹐何也﹖毒壅於气﹐火搏於血耳。斑者血有餘也﹐者气獨盛也。

﹝《慈幼筏》﹞

毒

痘毒在人身﹐無處不有﹐然其發也有次第。自骨髓而達於筋。腎主骨﹐血气壯盛﹐毒盡送出於筋﹐則腎經毒解。自筋達於肌肉。肝主筋﹐气血充足﹐毒盡送出於肌肉﹐則肝經毒解。自肌肉達於血脈。脾主肌肉﹐血气充足﹐毒盡送出於血脈﹐則脾經毒解。自血脈達於皮毛。心主血﹐气血充足﹐毒盡送出於皮毛﹐則心經毒解。自皮毛達於瘡窠。肺主皮毛﹐气血充足﹐毒盡送出於瘡窠﹐則肺經毒解。五臟毒解﹐血化爲膿﹐毒從膿化﹐痂結落﹐而功成矣。若出於筋﹐而少畱於骨髓﹐則壯熱﹑口漧﹑悶亂﹔出於肌肉﹐而少畱於筋﹐則搐搦﹑牽掣﹑紫黑﹑潮熱﹔出於血脈﹐而少畱於肌肉﹐則發癰腫於四肢﹔出於皮毛﹐而少畱於血脈﹐則痘不圓肥﹔出於瘡窠﹐而少畱於皮毛﹐則痂落遲﹐而多麻瘢。﹝翟益都﹞

痘毒與諸瘡毒不同。諸瘡毒未成形﹐可解散內消而愈﹐旣成形﹐而未成膿﹐猶可逐散﹐不成膿而愈。痘毒發自先天﹐應期開落﹐不可內消﹐不能逐散﹐全仗气血送毒歸痘。○痘毒蘊結於臟腑骨肉之間﹐與血气渾成一塊﹐未曾破解﹐有感之後﹐漸漸分離﹐如胎之將產。此「解」字﹐乃分形解體也。故痘出一分﹐毒解一分﹔痘出二分﹐毒解二分﹔痘盡出﹐則毒盡解。特在肌肉之間而未化耳﹐出不齊﹐脹不起﹐膿不化﹐痂不結﹐气血弱也﹐速宜助之。助之者﹐恐膠結難解也。若曰未出﹐可解之不出﹔多出﹐可解之少出﹔將使胎之在腹者﹐可使之不產﹔將產﹐亦可使之不產乎﹗○痘不爲害﹐惟毒爲害。毒盡附於痘中不爲害﹐惟不盡附於痘中則爲害。故無論隨所因而用何劑﹐必少加穿山甲末﹐透其竅而逐之﹐使毒歸於顆粒而後已。又必加白芍斂其血﹐而收其毒﹐使無一分滲漏旁溢﹐治法其庶幾乎﹗○痘未出前﹐升發微汗﹐使毒瓦斯宣通﹐毒出外﹐而內自安也﹔旣出後﹐調气助血﹐使漿路充盈﹐漿始化﹐而毒無不盡也。○毒停肌肉則發腫﹐毒滯皮膚則作臭。肌肉。陽明主之屬土﹔皮膚﹐太陰主之屬金。癰腫土象﹐鮏臭金象﹐各從其類也。﹝《慈幼筏》﹞

人之有痘毒﹐猶石之有火也。毒感則出﹐不感則不出﹐猶石之火﹐擊則見﹐不擊則不見也。人言痘可以稀﹐試抱此石浸之江河千百年﹐取出一擊﹐吾不知果有火否也。﹝朱一麟﹞

人身之火﹐毒也﹐與天時之火遇﹐則天時之火亦並而爲毒。

毒卽火也﹐火卽毒也。有火毒甚而气血不虛者﹐未有气血虛而無火毒者也。故治痘用補法﹐要安頓得毒瓦斯住。

○胎毒輕﹐感時气亦輕﹐故其痘稀﹔胎毒重﹐感時气輕﹐痘𨿽密﹐猶爲可救﹔胎毒輕﹐感時气重﹐解去時疫﹐痘自然順﹔若胎毒本甚﹐兼逢疫癘之气﹐其有能治者鮮矣。○吳氏《痘訣》云﹕气血之分﹐猶淸濁之本乎上下也﹔气血之交﹐猶陰陽之互爲根據附也。當分不分﹐毒結之﹔當交不交﹐毒隔之。知升陽散郁﹐何不分之患﹖知淸熱解毒﹐何不交之憂﹖予師最服此一條﹐但云「結」字﹑「隔」字﹐須要參透。結者﹐散之﹐升陽散郁是已﹔隔字要鉆得通﹐淸熱解毒﹐治法未爲盡善﹐行之旣久﹐始知用太乙保和湯。○痘之生死﹐在毒歸窠與不歸窠。用藥之妙﹐於補瀉之外﹐別有會意。毒歸窠則生﹐不歸窠則死。毒歸窠﹐則點粒圓穩而光壯﹐根盤收緊﹐人事淸爽﹐痘𨿽多無害。毒不歸窠﹐其患有二﹕其一﹐火毒太盛﹐表劑之中未馭淸涼﹐一發無制﹐點粒爲其所爍﹐致成焦萎﹐或點粒匾闊歪斜﹐隙地散而成斑﹐種種惡狀﹐急宜瀉火之中領毒歸窠﹔其一﹐元气本虛﹐火毒又盛﹐弱難制彊﹐不能統攝﹐毒瓦斯散漫﹐或頭面預腫﹐或發紫﹐痘點不長﹐此謂虛中夾毒﹐淸補兩難。予前有太乙保和湯之論﹐寓補益於淸涼活血之中﹐𨿽然合法﹐在四﹑五朝用之者多﹐而三朝出齊﹐根窠不立﹐另有方法﹐名攝毒湯﹐人參﹑當歸﹑生地﹑丹皮﹑桔梗﹑甘艸﹑蒡子﹑連翹﹑紫艸﹑川芎﹑防風﹑梔子﹑腹皮﹑貫眾合爲一劑﹐所謂領毒歸窠者也。○領毒歸窠﹐卽古人松肌透毒之義。虛證欲補﹐一味悶補﹐肌何由透﹖實證欲淸﹐一味呆淸﹐肌必不松。藥之佐使﹐將之先鋒﹐領毒歸窠﹐則非補瀉之力﹐全仗佐使之功也。防風卒伍之職而無專司﹐山楂散結有功而無透力﹐三﹑四朝﹐淸涼劑中﹐領毒歸窠。一部本艸﹐捨腹皮﹑貫眾﹐別無可用之藥。﹝《橡村痘訣》﹞

火

痘﹑疹二證﹐皆言火者是也。然軒岐之火義有三﹕曰太過﹑曰平气﹑曰不及。太過之火﹐是謂赫曦炎烈之气也﹐其毒甚﹐治宜淸解﹔平气之火﹐是謂升明蕃茂之气也﹐其毒平﹐不必治之﹔不及之火﹐是謂伏明屈伏之气也﹐其毒陷﹐治宜培補。此陰中有陽﹐陽中有陰之義﹐亦痘疹萬病之法旨。使不知此﹐尙敢云醫﹗﹝張景嶽﹞

痘之爲用﹐全賴火以成功。釜中無火﹐何由蒸化﹖但火太盛﹐則有食气之患﹐故不得不淸。裏證旣平﹐痘點稍開﹐急宜轉手。若寒涼太過﹐七朝以後﹐多生變證﹐皆涼藥之誤也。﹝《橡村痘訣》﹞

熱

五穀不熱不結﹐痘瘡不熱不徹。但熱太過者眞陰灼﹐不及者眞陽衰。故痘之始終﹐全顧熱之深淺何如耳。﹝《岐黃書》﹞

凡病皆發熱﹐痘亦必發熱。然熱同而所以熱則異。蓋病自外來﹐痘從中出﹔病由中虛﹐痘爲虛中。○見點前後﹐毒與血別﹐動而後定﹐危而後安﹐周行故道﹐乃復招气﹐如妻之招夫歸也。气亦隨親血以衛之﹐如夫之歸顧婦也。故汗出熱退﹐而身涼矣。○所以熱退身涼而見點者﹐上也。毒微而血不虧也。血不虧﹐則不盜气﹐气血相附﹐以待毒化。○見點而後熱退者﹐中也。毒傷血也。血被毒傷﹐必待气充血足﹐斯返舊日之平和。○熱未幾而遽見點者﹐下也。毒盛傷血也。傷甚﹐則血枯不能滋潤夫气﹐气乃無家﹐气旣無家﹐乃罔顧家﹐反助表邪﹐一湧而出﹐則气不衛表﹐門墻崩而遠見室中之物矣。○點齊之後不復熱矣。若仍發熱﹐是毒郁於中﹐而欲重出也。至脹漿時又必發熱。若應熱不熱﹐是气憊而不能蒸毒使之化﹐久之必亡。○時當身涼不熱矣。倘有餘熱﹐是气血大虛﹐須求補益。否則血虛不能招气﹐气爲飛揚﹐不能盡祛其毒而腐於外﹐此時毒旣爲毒﹐不得復與血混﹐气因衰焉﹐毒乃猖狂侵血而爲熱。愼哉﹗熱之發也。○發熱之初﹐淸毒﹐則毒伏於內而不出﹔退火﹐則血凝於中而不流﹔攻發﹐則气傷於外而不徧。是皆不明於病之爲熱﹑痘之爲熱也。辧哉﹗熱之發也。

﹝《黃帝逸典》﹞

痘疹屬陽﹐無熱不成﹐亦無熱不散。所以非熱不能出見﹐非熱不能起發﹐非熱不能化漿﹐非熱不能幹漿。

此痘瘡之終始不能無熱﹐亦不可無熱也。但熱貴其微﹐不宜其甚。蓋熱甚者毒必甚﹐而痘出必重﹔熱微者毒亦微﹐而痘出必輕﹔無熱則不成﹑不化。此熱固痘之常也。凡治痘者﹐不可盡除其熱﹐若必欲盡去之﹐則未有不成陰證而敗者矣。﹝《景嶽全書》﹞

痘證﹐凡出胖貫﹐各欲其身熱一番﹐是其正候。﹝《仁端錄》﹞

痘始終藉熱成功。先三日熱而後出﹐出齊則退﹔漿行又熱﹐漿足則退﹔回漿又熱﹐漿回則退﹔結痂﹑收﹑落痂又熱﹐名曰燒瘢。此皆不宜涼解﹐涼解則气血凝滯﹐痘毒畱中而禍作矣。﹝《慈幼筏》﹞

虛實

凡痘灰白﹐不紅綻﹐不起發﹐出不快﹐昏暗頂陷﹐皆表寒而虛﹔二便淸利﹐身涼﹐手足口气俱冷﹐不渴少食﹐唇白涕淸﹐飲食不化﹐皆裏寒而虛。夫表虛者﹐以補气爲主﹐而補血次之﹔裏虛者﹐於補血之中﹐而兼補气。苟能補气﹐則脾胃自壯﹐胃气隨暢﹐在後必無陷伏之憂﹔旣能補血﹐則气血周流﹐送毒出盡﹐不致凝滯﹐在後必無癢塌之患。凡紅紫﹑幹滯﹑黑陷﹑焦枯者﹐皆表熱而實﹔大便祕結﹐小便赤澀﹐身熱鼻幹﹐唇燥煩渴者﹐皆裏熱而實。如表熱者﹐則宜淸涼解表﹐而分利次之﹔裏熱者﹐則重於解毒﹐而兼淸涼﹐或在二﹑三日之前熱毒盛者﹐微下之。蓋涼血不至紅紫﹐解毒則免黑陷。故表虛不補﹐則成外剝﹔裏虛不補﹐則成內攻。表實過補﹐則不結痂﹔裏實過補﹐則發癰毒。○身發壯熱﹐毛直皮燥﹐睡臥不安﹐腮紅睛赤﹐气粗煩渴﹐腹脹便祕﹐喘急﹐皆實證也。又見嘔吐之證﹐似虛也。然不知熱毒在內不得伸越﹐則上逆攻衝而吐。《經》云諸逆衝上﹐皆屬於火者是也。治從升陽發散。又有泄瀉之證兼見者﹐似虛也。然因熱毒郁盛﹐燻炙脾胃﹐不得外達﹐則毒從下陷﹐尋竅而出。《經》謂暴注下迫者是也。古云﹕未出而瀉者生﹐旣出而瀉者死。治以升提發散﹐引毒外達﹐毒得外解﹐則內泄自止。又有不思飲食﹐書云不思飲食皆屬內虛者是矣。然不知郁熱之證﹐毒瓦斯在內﹐不得升達肌表﹐二便祕結﹐腠理阻塞﹐熱毒壅盛﹐腹脹喘急﹐不思飲食者﹐必然之勢也。治以升提發散﹐引毒達表﹐則熱气有所伸越﹐而臟腑和平﹐飲食自進矣。若誤用丁﹑桂﹑半夏等熱藥於嘔瀉不食之證﹐是以熱攻熱而轉增煩劇﹔用參﹑﹑苓﹑術等補劑於腹脹不食之證﹐則邪得補而愈盛。醫之過也。﹝翁仲仁﹞

問﹕痘以气血爲主﹐气血實﹐气血虛﹐皆有死證。何也﹖予曰﹕實証之死﹐血凝气結﹔虛証之死﹐气離血散。﹝許宣治﹞

凡所言實熱﹑虛寒﹐卽一日之間﹐俄而實熱﹐俄而虛寒﹐須時刻審諦﹐前後的確﹐不可槪拘。﹝《仁端錄》﹞

輕重

一發便出盡者﹐重﹔瘡夾疹者﹐半輕半重也﹔出稀者﹐輕﹔裏外微紅者﹐輕﹔外赤裏黑者﹐微重﹔外白裏黑者﹐大重也﹔瘡端裏黑點如鍼孔者﹐勢劇也﹔靑幹黑陷﹐昏睡汗出﹐煩躁熱渴﹐腹脹啼喘﹐二便不通者﹐困也。﹝錢仲陽﹞

標本

病有標本﹐治有先後。有從標者﹐有從本者﹐有先標後本者﹐有先本後標者﹐有標本兼治者。視其急緩﹐不可膠柱而鼓瑟也。痘瘡之候﹐自人身而言﹐則气血爲本﹐痘瘡爲標﹔自痘瘡而言﹐則痘瘡爲本﹐別證爲標。

如瘡稠密﹐在標之病也﹐視其气之不勻﹐血之不周﹐以勻气活血爲主﹐兼行解毒。此則標本兼治也。若瘡起發﹐气或虛者補其气﹐血或虛者補其血。此緩則治其本也。气血充實﹐瘡或壅遏者﹐單行托裏解毒之劑。此急則治其標也。瘡勢太甚﹐咽喉腫痛者﹐以治咽喉爲主。此急則治其標也。瘡勢太甚﹐自利不止者﹐以治利爲主。此急則治其標也。利久不止﹐漸成壞證﹐救裏發表﹐兼而行之。此亦標本兼治也。先救其裏﹐後攻其表。此則先標後本也。大小便祕﹐煩躁喘呼者﹐急利之。此急則治其標也。瘡勢太甚﹐煩渴不止﹐以解毒爲主﹐兼治其渴。此先本而後標也。凡此之類﹐擴而充之﹐以盡其餘﹐則治不紊矣。﹝《證治準繩》﹞

始終

治痘貴乎愼之於始﹐而慮其所終。發熱之初﹐煩渴便祕﹐腹痛腰疼﹐鼻漧唇燥﹐驚悸譫妄者﹐此毒郁於內﹐防其伏而不出。若吐利不止者﹐防其中气虛弱﹐不能助痘成漿。故熱則解之﹐祕則利之﹐驚則平之﹐吐利則止之。且如初出一點血﹐此春生之令也﹔至於起發﹐此夏長之令也﹔水化爲漿﹐此秋成之令也﹔膿幹結﹐此冬藏之令也。若初出而便含水﹐將發而便戴漿﹐膿未成而便收者﹐此未至而至﹐謂之太過﹐須防陷伏倒﹐宜發表托裏﹐兼與解毒。若應出不出﹐應起不起﹐應灌不灌﹐應收不收者﹐此至而不至﹐謂之不及。此血衰气弱﹐須防無漿斑爛﹐宜補托生漿﹐兼與勻气活血。又如初出而色艷者﹐則必皮嫩﹐嫩則易破﹐須防癢塌﹔相聚成塊者﹐不可謂之疏﹐防有內伏﹔漿水淸稀者﹐𨿽見成痂﹐防後發癰﹔頭面預腫者﹐防其易消而內攻﹔咽痛者﹐須急解之﹐防其失音而挫喉﹔頻更衣者﹐防其倒﹔多水者﹐防其自利﹔目澀淚出者﹐防其膚翳。杜漸防微﹐治未病之良法也。﹝《馮氏錦囊》﹞

形色

嘗觀萬物之生﹐雨甚則爛﹐旱甚則焦﹔生則鮮澤﹐死則枯暗﹔鮮澤則聳拔﹐枯暗則低垂。人情物理﹐何以異哉﹗﹝《黃帝逸典》﹞

夫痘貴乎形色。謂之形者﹐始出尖圓堅濃﹐起壯發榮﹐滋長成漿﹐飽滿充足﹐收斂束完固﹐與水珠光澤者﹐皆正形也。或平或陷者﹐形之變也。是以初出之時﹐隱如蚊蚤之迹﹐空若蠶種之蛻﹐薄如麩片﹐密似鍼頭﹐如熱之痱﹑寒之粟者﹐必不能起發而死﹔若粘聚模糊﹐肌肉虛浮﹐溶軟嫩薄﹐皮膚潰爛者﹐必不能收而死。謂之色者﹐喜鮮明而惡昏暗﹐喜潤澤而惡漧枯﹐喜蒼蠟而惡嬌嫩。紅不欲艷﹐艷則易破﹔白不欲灰﹐灰則難。由紅而白﹐白而黃﹐黃而黑者﹐此色之正也﹔若初出而紫滯﹐起發而灰白者﹐此色之變也。更有根﹑窠﹑腳﹑地四者﹐名𨿽各殊﹐總不離乎形﹑色二字。何謂窠﹖中透而起頂者是也。何謂根﹖外圈而紅者是也。然圈之紅否﹐則其中之虛實﹐與痘毒之淺深可見矣。窠之起否﹐則根之淺深﹐與气血之盈虧可定矣。所謂腳﹑地者﹐亦本乎根窠之圓暈﹐顆粒之稀密也。

夫紅暈之處謂之腳﹐凡顆粒界限分明﹐不散不雜者﹐此痘腳之明淨也。空隙之處謂之地﹐凡顆粒不相連綴者﹐此地面之明淨也。總之﹐根欲其活﹐窠欲其起﹐腳欲其固﹐地欲其寬。四者俱順﹐痘𨿽重而無慮矣。然圓者气之形也﹐气盛則必痘窠圓滿而周淨﹔暈者血之形也﹐血盛則必痘窠光明而紅活。故气虛則頂陷﹐气散則窠塌。

然有气虛極而不塌陷者﹐乃火載之﹐是𨿽圓滿﹐實空殼而如也。血虛則暈淡﹐血憊則暈枯。然有血虛極而猶紅活者﹐乃火上浮﹐是𨿽圓暈﹐實枯槁而不澤也。形色者﹐乃气血之標﹔气血者﹐乃形色之本。訣曰﹕有盤有頂終須貴﹐有頂無盤卻不宜。觀此二語﹐則盤頂固俱屬痘家之緊要﹐而盤更重於頂也。盤者卽根腳之義也﹐頂者卽充足之象也。總而言之﹐痘瘡之始終﹐咸賴乎气血﹐卽根腳亦必藉气血以乘載﹐充足亦必藉气血以營運。

以形色較之﹐只可形平塌而色紅活﹐不可形尖圓而色晦滯﹐所謂只教有色無形﹐休教有形無色也。﹝《馮氏錦囊》﹞

痘者豆也﹐肖其形則生﹐不肖其形則死﹐形之不肖﹐元神竭矣。尖圓而突﹐周淨而松﹐形之有神者也。如麩﹝白色﹞﹑如痱﹝殼空﹞﹑如疥﹝無根窠﹞﹑如蠶種﹝小黑﹞﹑如蛇皮﹝一片﹞﹑如蚊迹﹝血散﹞﹑如蚤斑﹝散根﹞﹑如湯泡﹝皮肉先爛﹞﹑如火刺﹝血幹﹞﹐形之無神者也。形而無神﹐可冀生乎﹖至於色也﹐欲如春花之綴露﹝紅活光潤﹞﹐不欲如秋艸之經霜﹝黑暗漧黃﹞。紅白兩分﹐明潤光活﹐色之有彩者也。如膩粉﹑如枯骨﹑如紅米飯﹑如豬肝色﹐色之無彩者也。形不有神﹐色不見彩﹐生意可知矣。嗚呼﹗神彩其生死之門戶歟﹖○凡形色大惡﹐气不交﹐漿不成﹐似爲死矣。若精明爽朗﹐便食如故﹐而天庭有一﹑二悅目者﹐猶可發毒作臭痘而愈。

何也﹖毒在外﹐不在內也。○見點色白不紅﹐未可便作虛治。若白而無神﹐唇舌淡潤﹐或吐或瀉者﹐眞虛也。

若白而起色﹐唇舌漧紅者﹐非虛也。妄施溫補﹐三日後漸變深紫﹐其誤不淺。﹝《慈幼筏》﹞

痘瘡之發﹐身熱和緩﹐達於表者必輕﹔悶亂煩躁﹐彰於外者必重。色貴潤澤而嫌昏暗﹐貴光彩而嫌枯澀﹐貴淡紅而嫌紫滯﹐貴鮮潔而嫌嬌嫩。形貴圓淨而嫌瑣碎﹐貴髙聳而嫌平塌。皮貴堅實而嫌虛薄。粒貴稀疏而嫌稠密。根窠貴收緊。痘分陰陽﹐見點活動﹐最忌浮腫﹐出要參差﹐血宜歸附。耳後﹑頸項﹑心胸﹐少於他處爲吉﹔眉稜﹑顴額﹐潤而不滯爲佳。色之紅者﹐毒始出也﹔白者﹐毒未解也﹔黃者﹐毒將解也﹔灰白者﹐血衰而气滯也﹔焦褐者﹐气滯而血枯也﹔黑者﹐毒滯而血幹也。如紅變白﹐白變黃者﹐吉﹔紅變紫﹐紫變黑者﹐凶。﹝翁仲仁﹞

鋪紅者﹐一片如胭脂﹐如橘皮﹐此血熱太盛﹐無成功之理。紅者﹐如以紅水著紙﹐漸漸開。翟氏加白芍以收束其根窠﹐甚妙。圈紅者﹐根窠收緊﹐上吉之痘也。淡紅滋潤者吉。幹紅者﹐血熱也﹐紫則熱之甚也﹐夾斑者亦血熱也。血熱之藥﹐上部用紅花﹐下部用歸尾。幹紅則潤之﹐生地﹑當歸之屬﹔色紫熱甚﹐方用紫艸﹑茜根﹐不可紛紛亂用。○凡看色當視兒之皮膚。兒膚本嬌﹐顏色𨿽艷何礙﹖兒質蒼濁﹐𨿽幹紅不澤﹐亦自成膿。

○嬌紅淡而無彩﹐如雨打桃花﹐謂之虛中夾毒﹐八﹑九日必然發癢﹐決難成功。○淡白者﹐血之虛。亦有全無血色者﹐只要點粒圓淨﹐白而不灰﹐參﹑﹑乳酒﹑熟附﹑歸﹑芎﹐亦可醞釀成膿。○色如白飯者﹐自是虛能受補。色如鑪灰﹐則虛中有毒﹐補法中酌兼解毒﹐所以爲難。○色淡紫如茄花者﹐最惡。五﹑六朝擦破﹐不待九朝而成外剝矣。○焦紫如火刺者﹐涼血解毒﹐繼以攻發﹐十中猶有五﹑六得生。○有痘色之外﹐別有一層浮气﹐如花間之霧﹐火上之煙者﹐毒盛也。宜松肌透毒﹐痘起壯而浮气自退。﹝《橡村痘訣》﹞

凡看痘﹐初起要根盤﹐則痘易長綻。倘尖瘦不肥﹐多險。成漿之後﹐務要根盤卽化﹐一綫圈紅緊附﹐頂滿滚圓﹐是爲毒化。若頂陷皮皺﹐根盤黯僵﹐毒與气血交凝。實宜攻﹐虛宜補。○痘頂屬气﹐根盤屬血。气領血載﹐毒得煉化漿。凡體實者多火﹐治以淸涼﹐火解漿成﹐誤補則癰。其气虛血弱﹐色必淡白﹐形不雄偉﹐或頂陷﹐或皮皺﹐內證則惡心﹑少食﹑便溏﹐元气不能勝毒使之外出﹐多有內陷致變者﹐治宜保元湯﹑參歸鹿茸湯﹑木香異功散。若腸滑不禁者﹐用豆蔻丸﹑白術散﹑理中湯多效。﹝葉天士﹞

痘色初見深紅﹐失於解散﹐漸至漧枯黑陷﹐治當涼血退熱。看其微甚﹐或利小便﹐或用解毒。頂𨿽平陷﹐不可專責气虛﹐例用參﹑補劑﹐則气愈盛﹐而血愈幹矣。﹝吳東園﹞

痘之黑者﹐譬之於火﹐活則爲火爲紅﹐死則爲灰爲黑。又气不勝其毒﹐故爲之不充突而陷﹐不紅活而黑耳。

書謂變黑歸腎﹐可笑也。此證牛黃散可治﹐或燒人屎與蜜水服之﹐最妙。﹝《仁端錄》﹞

疏密

痘欲其疏﹐疏則毒少﹔不欲其密﹐密則毒盛。然疏密之分﹐尢有喜忌焉。如頭面欲疏﹐是元首不可犯也﹔頸項欲疏﹐是管不可塞也﹔胸堂欲疏﹐是神明之地﹐心肺之居﹐不可觸也﹔腹背欲疏﹐是臟腑兪募之所附也。

若夫手足﹐則不忌其密矣。謂之疏者﹐非但稀少也﹐卽鋪排磊落﹐大小勻淨﹐亦可以言疏也。故不論疏密﹐而貴論磊落。顆粒分明﹑尖圓緊實﹐𨿽密無妨。謂之密者﹐非必盛多也﹐卽攢聚粘連﹐模糊作塊﹐不分點粒﹐𨿽只數處﹐亦可以言密也。初出紅點才見﹐而表裏熱候便退者﹐此卽可言其疏也。苟見點𨿽少﹐而大熱不解﹐唇口燥裂﹐便祕煩躁﹐此由毒遏於中不能遽出﹐一﹑二日後復出﹐必然稠密﹐是卽初出𨿽少﹐未可言其疏也。○痘有先密後疏者﹐此夾疹夾斑也。初出一片紅點﹐難以分辧﹐至起發後﹐斑疹退去﹐惟痘獨在﹐故先似密而後疏也。有先疏後密者﹐此有順逆。輕者三﹑四次出﹐大小不等﹐故先似疏而後漸密﹐此順證也﹔若初出只面上胸前三﹑五處﹐顆粒模糊﹐根腳腫硬﹐待至起發﹐則一齊湧出﹐故先𨿽疏而後尢密﹐此逆證也。陸續出者﹐正气充足﹐毒瓦斯輕松﹐得以拘束也﹔一齊出者﹐表虛毒盛﹐不能約束﹐任其奔潰也。﹝《馮氏錦囊》﹞

榮枯

夫物濕則潤澤﹐燥則漧枯。榮枯之分﹐血實主之。故血者所以營陰陽﹑濡皮毛﹑流關節者也。瘡本疏者﹐血不在多而易充足。瘡本稠密﹐貴乎血之有餘矣。苟血有餘﹐則經脈流行﹐淪於肌膚﹐浹於皮毛﹐灌漑滋潤﹐肥澤長養﹐自然形色鮮明﹐根窠紅活也。如血不足﹐則經脈壅遏﹐窠囊空虛﹐黑燥而不鮮明也﹐枯萎而不肥澤也﹐皮膚皺揭而啟裂也。《經》曰﹕諸澀枯涸﹐幹勁皺揭﹐皆屬於燥。又曰﹕燥勝則幹。由其人血常不足﹐加以毒火燻灼﹐反兼燥金之化﹐精血並竭﹐是以有此證也。治宜活血養液﹐散熱解毒﹐淸金潤燥﹐則漧涸可回。

其或濕气太過﹐瘡本浸淫﹑潰爛﹑難者﹐此又火極而兼水化也。脾彊則生﹐脾弱則死。﹝《證治準繩》﹞

老嫩

痘瘡喜老而惡嫩。蒼蠟﹑嬌紅﹐色之老嫩也﹔緊實﹑虛浮﹐形之老嫩也﹔濃濁﹑淸淡﹐漿之老嫩也﹔堅濃﹑軟薄﹐痂之老嫩也。然老嫩之故﹐衛气主之。《經》曰﹕衛气者﹐所以溫分肉﹑充皮膚﹑肥腠理﹑司開闔者也。是故衛气彊﹐則收斂禁束﹐制其毒而不得放肆﹐乃色蒼而蠟﹐形緊而實﹐漿濃而濁﹐痂濃而堅﹐自然易壯易﹐𨿽有邪風穢气﹐不能爲害也。如衛气弱﹐則不勝其毒﹐而毒得以恣其猖狂之性﹐乃色嬌而紅﹐形虛而浮﹐漿淸而淡﹐痂軟而薄﹐必然易破難﹐不待邪風穢气﹐而先敗壞矣。﹝《證治準繩》﹞

日數

世俗謂幾日發熱﹐幾日出形﹐幾日起發﹐幾日作漿﹐幾日收﹐此大略之言耳。痘有疏密﹐毒有微甚﹐人有虛實﹐豈可一切拘以日數﹖如瘡本疏者其毒微﹐其人中气實﹐又能食﹐自然易出易﹐固不待於旬日者﹔如瘡本密者其毒盛﹐其人中气實﹐又能食﹐營衛調和﹐內外無諸傷犯﹐至十二﹑三日可以刻期收也。若其人中气虛﹐食少﹐或內外曾有傷犯﹐或遇气候乖變﹐因而難。豈可必拘以日數哉﹗﹝萬密齋﹞

痘之出﹑胖﹑灌﹑﹐各有三日﹐共十二日爲定期。有太過﹐有不及﹐或實熱﹐或虛寒﹐或雜證﹐各宜隨證調治。○凡痘每粒以十二日爲期﹐有先出者﹐有後出者﹐何得限期槪論﹖﹝《仁端錄》﹞

痘之出﹐有熱一﹑二日而卽出者﹐有熱至五﹑六日而始出者﹐則三日見標之說不必拘。有一出便盡者﹐有出至五﹑六日猶未盡者﹐則三日出齊之說不必拘。有至七﹑八日而始灌者﹐有灌至十五﹑六日而未收者﹐則三日灌膿﹐三日收之說又不必拘。莫若以出齊爲出﹐以灌足爲灌﹐以收盡爲﹐隨時應變﹐至穩至當。﹝《橡村痘訣》﹞

飲食

痘瘡之出﹐固賴元气以發之﹐而元气之壯﹐必資乳食以養之。自四﹑五日以至落痂﹐飲食不減﹐二便如常﹐𨿽不起發﹐不紅綻或陷塌﹐用藥得宜﹐可保無虞。使乳食減少﹐兼以泄瀉﹐則元气自此而日衰﹐𨿽無前證﹐日後必至藥亦難效﹐去生遠矣。故四﹑五日前不食者﹐此毒盛於裏﹐猶可治也。六﹑七日後而不能食者﹐雜證百出﹐行漿不實﹐𨿽藥之﹐亦何益哉﹗有稟受壯實﹐又發於五歲之外者﹐又不可以例論也。﹝翁仲仁﹞

痘子不怕稠密﹐只要能食﹐無不全者。人以胃气爲本﹐用藥不可犯胃气。﹝萬密齋﹞

四﹑五朝不食﹐有因唇口腫硬﹐動則裂血畏痛﹐故不食﹐此胃熱甚也。藥用十神解毒湯﹐加黃連﹑石膏﹐外用甘艸石膏水﹐羊毛筆不時掃洗﹐唇口和軟﹐自能食矣。﹝《橡村痘訣》﹞

痘證禁絕葷腥是矣。然亦有富貴之子﹐脾胃賴此以養﹐一旦使之不食﹐則生生之气將何以燻蒸長育乎﹖是又不可以常法論也。﹝《慈幼筏》﹞

卷十五﹟痘疹精華

因期施治

總論

气尊血分者生﹐毒參陽位者死﹝一﹑二日﹞。形圓而體天象﹐色潤而見精華﹝三﹑四日﹞。血气並隆而制毒﹐盈虧雙治見神功﹝五﹑六日﹞。血气勝淫邪之毒﹐乾坤順造化之情﹝七﹑八日﹞。血漸收而毒溢﹐气已滿而神凝﹝八﹑九日﹞。血賴天和而主命﹐气因毒化而成功﹝九﹑十日﹞。邪正明君臣道濟﹐眞元固气血成功﹝十一﹑二日﹞。君道成而臣力效﹐神化全而毒勢平﹝十三﹑四日﹞。脫盡淫邪之火﹐補全造化之功﹝十五﹑六日﹞。﹝華佗﹞

痘十二朝應地支之數﹐在地成形﹐稟母質也。○痘灌滿卽收﹐月盈則蝕之象﹐陰之屬也。○痘十二朝如圍屏十二幅﹐文之一面自有接續﹐畫之一面自春景到冬景﹐缺不得一幅。○痘發如放煙火﹐故事藏在裏面﹐藥綫一著﹐自然根據次而出。﹝《橡村痘訣》﹞

夫痘由中以達外﹐用藥因期而變通。以常言之﹐發熱三日而後見標﹐出齊三日而後起脹﹐蒸長三日而後灌膿﹐漿滿三日而後收。故發熱三日﹐當托裏解表﹐使其易出。亦有气弱而不能出者﹐當微補其气﹐气和則出快。初不可用﹐恐腠理一密﹐則痘難出也。四﹑五﹑六日起發之時﹐以淸涼解毒爲主﹐淸涼則無血熱枯燥之患﹐解毒則無壅滯黑陷之虞。七﹑八﹑九日灌膿之時﹐治法當補气血﹐气血流行﹐而成漿自易也。十至十一﹑二日收之時﹐宜大和气血﹐補脾利水﹐自然結。此特語其常也。蓋常者可必﹐而變者不可必﹐當隨候參詳。

見點之時﹐如痘輕少﹐不可過表﹐在後恐成斑爛﹔或幹紅紫色﹐急宜疏利﹐不然﹐在後必成黑陷。四﹑五日內﹐痘出至足下爲齊﹐苟未盡出﹐於解毒之中宜兼發散。若專於淸涼﹐則痘遲滯不出。七﹑八日間﹐毒未盡解﹐於溫補之中又兼解毒。若偏於溫燥﹐則毒盛不能化漿。十一﹑二日間﹐漿未滿足﹐𨿽當大補气血﹐然須兼解餘毒﹐不然恐有癰毒瘟疤之患。此變通之妙﹐要在隨時制宜。﹝《金鏡錄》﹞

痘期止有一十四日。自見點以至七日之內﹐如花之始蕾也﹐其气日盛﹔如至七日之後﹐則气斂而花謝矣。

故服藥當於七日之前﹐日夜連服﹐毋庸姑息﹐借毒火之營運﹐而充灌成漿自易。若七日之外﹐治之無益矣。蓋痘毒之在血气﹐若糠之在米也﹐惟气血充足﹐運轉迅速﹐如篩米而運轉不停﹐則糠不混於米﹐騰然起聚﹐自作一團。故血气充足而周流﹐則毒不滯於營衛之中﹐自然及時灌膿收﹐決不潰肌損肉﹐惟只將毒瓦斯收注窠囊而已。故善治者﹐於見點之後卽爲補養气血﹐以助營運推出之勢。柰何時醫不知此理﹐僅以毒物攻發。嗟乎﹗以毒攻毒﹐勢難並勝﹐痘固出矣。若夫膿汁收之功﹐又非毒物之所能致。營衛旣虛﹐不爲補益﹐而用毒物峻發﹐戕賊中表﹐毒𨿽浮外﹐中內空虛﹐藥力一緩﹐毒仍內陷﹐其可救乎﹗﹝《馮氏錦囊》﹞

凡痘一﹑二﹑三日欲其出快﹐誰不曰此當表也。然用藥惟柴﹑前﹑川芎﹐引淸陽而達表﹐桔梗能發散而善開提﹐表藥莫妙於荊﹑防﹑羌﹑葛。○發表﹐在二﹑三日可加鼠粘子﹐此藥能透肌﹐又能起胖。要曉羈絆之故﹐屬在何因﹐則去此因之藥宜爲君也。荊芥能行瘀血﹐可加於表藥中。不用防風者﹐以其燥故也﹐亦與濕蒸之意相戾耳。其他燥藥皆可例推。故豬苓﹑澤瀉﹐最爲痘中所惡﹐恐其濕蒸之气下輸﹐而痘漿無由生也。柴胡𨿽善發表﹐然惟身熱甚者爲宜﹐倘身非大熱﹐又不宜輕用。○凡實熱痘證﹐表藥中少加葛根﹐但不如丹參﹑地骨爲妙﹐丹參治痘中遊紅﹐又能行瘀生新﹐丹皮亦然。痘色紅紫者﹐血熱也﹐丹皮﹑丹參妙。地骨去气中之毒﹐實熱證用之。連翹𨿽輕淸散火﹐非芩﹑柏可侔﹐然不如前三物切於血分。葛根惟胃熱發渴所宜﹐他證亦不可泛用。○有逆血者﹐加荊芥﹑丹參﹑丹皮﹑荷鼻。○內熱盛﹐痘紅或紫﹐可加黃芩﹐其丹皮﹑丹參尢不可缺。○大便祕加枳殼﹑前胡。○發表時有食礙者﹐以山楂爲主﹐非但消食﹐未嘗不消痰不行瘀血也。○凡虛寒痘證﹐表藥用撫芎﹑桔﹑橘爲主﹐或加蘇葉亦可﹐禁用鼠粘﹑山楂﹑柴胡等藥。至六日﹐便可加生於前藥中以催漿。次日視之﹐若不甚有漿﹐再加人參﹑山藥﹑蓮肉﹑圓眼﹑當歸等﹐令其血气俱旺﹐灌漿充足﹐收功自易。起先是毒﹐今化爲漿﹐漿旣充足﹐欲其收。此在八﹑九日之期﹐宜以芍藥收之﹑防風燥之﹑茯苓滲之﹑炙結之。此時身有大熱者﹐恐有餘毒﹐兼用鼠粘防之。漿足而不結者﹐多因過補﹐火毒未淸﹐與淸涼解毒自效。﹝《仁端錄》﹞

方書未見點用升麻葛根湯﹐今人不用。伍氏見點忌升麻﹐後人謂葛根表疏亦忌﹐此輕揚升表套藥。若裏證急﹐又須兩解。○伍氏方﹐一﹑二日用羌防透肌湯﹐今人不用﹐惡其辛溫气雄也。一﹑二日壯熱气促﹐煩渴便祕﹐痘粒不發﹐翁仲仁云﹕若非風寒壅遏﹐定是气虛不振。愚謂﹕近世布痘﹐每盛發於君相風木燥金司令。

蓋非火不發﹐火郁發之﹐升陽散火是已。若裏熱甚重﹐煎灼脂液﹐苟非苦寒下奪﹐佐以升表不可。﹝《臨證指南》﹞

初熱

初熱時只有二事﹐惟去邪﹑扶正而已。邪盛則去邪﹐而正气自旺﹔正衰則扶正﹐而邪熱自退。正气盛而痘自發﹐熱爲痘用﹐則不爲害矣。邪熱退﹐而正气不受爍﹐血脈充裕﹐則痘自泰矣。須於此時看明下手﹐遲則無濟於事。﹝吳東園﹞

痘初熱﹐且與輕劑散之。若其家無痘兒﹐鄰里無痘兒﹐醫者不曰傷風﹐必曰傷食﹐那得知其爲痘﹖然痘之行﹐必有所自始。初用藥𨿽與風寒無異﹐亦須辧之﹕如頭痛﹑腹痛﹑嘔吐﹑咳逆等證﹐皆風寒之所有者。至於兩顴﹑耳後之花紋見或可憑﹐手足指冷或可憑﹐耳尻俱冷未足憑。旣服表劑﹐則熱气燻蒸﹐汗出熱減者﹐表邪也﹔汗出而熱不減者﹐痘也。復表之﹐至二﹑三日﹐熱退或未退﹐雜證或減或未減﹐抱兒於亮處﹐從面部頭項﹐及胸背手足﹐細細尋看。如已見點﹐則視兒質之虛實﹑火毒之微甚﹐打算全局﹐以定治法。如未見點﹐則究其阻滯﹐斟酌用藥。○痘初熱﹐但欲其出﹐欲其出無過疏表。疏表之劑﹐天時之寒暑﹐別以溫淸﹔兒質之虛實﹐酌以輕重。若執一定之方不爲區別﹐第一著便瘥。﹝《橡村痘訣》﹞

或曰﹕痘瘡發熱﹐何以能預識其輕重耶﹖曰﹕凡發熱乍進乍退﹐气色明瑩﹐精神如常﹐大小便調﹐能食不渴﹐目淸唇潤﹐此毒輕也﹐痘必稀疏﹐縱出多亦易發易。如壯熱不減﹐气色慘暗﹐精神昏悶﹐大便或祕或瀉﹐不能食﹐目赤唇焦﹐此毒甚也﹐痘必稠密。○或有微熱﹐痘出反密者﹐其人必口渴唇焦﹐小便赤﹐大便祕﹐身𨿽不大熱﹐卻蒸蒸然﹐此毒深熱亦深﹐故表不大熱﹐而裏熱也。○或有熱甚﹐痘出反疏者﹐其人口必不渴﹐唇潤﹐目無赤脈﹐大小便調﹐身𨿽大熱﹐但然﹐此毒淺熱亦淺﹐故表熱裏气和也。﹝萬密齋﹞

初出一﹑二朝

發熱一日卽出痘者大重﹐二日出者亦重﹐微熱三日出者爲輕﹐四﹑五日身涼乃見點者尢輕。自出痘一日至三日方齊﹐凡痘出至足謂之出齊。﹝《醫鑑》﹞

一日便出爲火證﹐火性急速故也。一出便盡爲表虛﹐表虛火甚﹐故易出也。急與淸涼﹐不得再表。○凡易出之痘﹐防焦萎﹐防退縮﹐火甚故易焦﹐火甚則气血受其煎熬﹐故有退縮之患。淸熱養陰﹐是其治法。○有熱至五﹑六日而始出者﹐多是元气不充﹐步步照顧元气﹐方可成功。○痘出一﹑二點﹐或十數點﹐𨿽粗肥光彩﹐有似稀疏﹐但大熱未退﹐或嘔吐腹痛﹐或困倦煩啼﹐皆爲裏證未平。宜羌活飲再表之﹐必有一番大出。○痘初出﹐神先餒﹐卽是虛證。惜得一分元气﹐痘子便受一分之益。發表不用羌活﹐通裏不用硝黃﹐便是惜元气。○凡痘出﹐鼻有涕﹑目有淚﹑口有涎﹑身有汗﹐皆吉。無者凶。○痘以參差爲貴﹐一色大﹑一片細﹐皆凶。○痘色重於形。顏色好﹐𨿽稠密破碎亦可成功﹔顏色不好﹐𨿽點粒圓穩﹐終須生變。○凡痘粒小者易生漿﹐大者難收。闊大之痘﹐早須提防﹐盡攻發﹐毋淸利。○初出熱未退﹐嘔吐者無妨﹐吐中就有發散之義。但不可見虫﹐見虫者多凶。腹痛者只宜行滯﹐不可驟下。泄瀉者或有濕熱﹐或者夾食﹐只宜疏托﹐不必止瀉。○初出渴甚﹐疏托中宜重加石膏﹐煩熱狂叫亦加石膏。○初出熱未退﹐頭痛表實者﹐疏痘飲加羌活﹔火甚者﹐加石膏﹔腰痛者﹐羌活飲子加料豆。○出不快有四證﹕一爲表實﹐一爲裏虛﹐一爲寒邪所迫﹐一爲穢气所觸。表實者﹐羌活散郁湯﹔裏虛者﹐參蘇飲﹔寒邪所迫﹐非麻黃不爲功﹔穢气所觸﹐則焚大黃﹑乳香﹑白芷之屬﹐藥用疏托。﹝《橡村痘訣》﹞

如發熱一﹑二日間﹐痘便一齊湧出者﹐須問其數日前曾有熱否。如數日前﹐曾乍熱乍涼﹐以過期論。惟原未發熱﹐至今才熱便斑見﹐此表虛毒盛﹐腠理不密﹐肌肉不堅﹐不能約束於外﹐使毒瓦斯衝擊﹐故出太驟也。宜用實表之劑﹐可以無癢塌﹑無潰爛。○如發熱至五﹑六日始出者﹐須審其曾有外感內傷否。蓋傷風﹑傷食之熱﹐久而不去﹐則所蘊痘瘡之毒﹐亦能乘間而出﹐不可以過期論。惟無此因﹐一向熱而不出﹐此裏气虛﹐不能驅逐其毒使之卽出﹐而畱伏於臟腑之間﹐先用托裏之劑﹐令其快出﹐次以和中之劑多服之﹐可以無伏陷﹑無倒。﹝萬密齋﹞

周歲以內﹐身小元弱﹐常有熱﹐一日卽出﹐亦有順痘者﹐但須看其神气靜躁﹐熱勢輕重。若見點徐徐而出﹐卽出卽長﹐熱緩安乳﹐便是好證﹔若神气𨿽安﹐熱亦不盛﹐痘點不多﹐形呆色鈍﹐或頭傾足軟﹐或短气如喘﹐或嘔或瀉﹐最多悶證。○初起必三次而出﹐熱止卽齊﹐其增點亦有陸續發出者﹐須看顏色靈活生气變化爲要。

表藥活血疏肌﹐次則涼血解毒﹐實熱便閉者微下之﹐虛弱气怯者﹐忌進疏解寒涼。﹝葉天士﹞

閉

有熱一﹑二日發搐﹐搐定又發﹐神气散亂﹐血脈不定﹐毒無所根據﹐而痘不得出者﹐謂之驚閉﹐非殺其熱勢﹐驚不得定﹐痘何由出﹖但不得驟用苦寒﹐疏痘飲加石膏以鎭之﹐驚自定﹐痘自出。○有熱一﹑二日﹐唇口掀腫﹐大熱煩躁﹐痘點隱隱未出﹐徧身發出紫斑﹐謂之斑閉。疏痘飲加紅花﹑紫艸以活血﹐石膏以殺其熱勢﹐不可驟用犀角地黃湯。便閉二﹑三日者可下之。熱漸退﹐痘漸出者﹐可治。若斑更靑紫﹐痘點不出﹐或如痱子﹐如火刺形﹐大熱煩悶者﹐不治。○痘之最惡﹐莫如閉證。毒閉不出﹐𨿽有技巧﹐無所用其力。閉證多是腰腹痛﹐不大熱﹐見點呆而不活﹐或摸不礙手﹐或唇口掀腫﹐或嘔吐口渴唇裂﹐或舌起黑苔﹐或舌淡如水浸精豬肉﹐或煩躁啼叫﹑悶亂切牙﹐或口鼻出血﹐或身發紫斑﹐或服表藥後已得汗得嚏而痘不出﹐或下後已利而腹痛不止﹐皆閉証之最惡﹐十無一生者也。○治之宜早﹐用升麻葛根湯。羌活散郁湯。冬春之交﹐或肺气不通﹐毛竅不開者﹐麻黃湯﹐外用水楊湯蒸之。夏令火盛﹐用黃土攤臥﹐或以雄鷄合其胸﹐或以大蝦蟆如用雄鷄法。皆提拔閉伏之成驗也。○有一見腰腹痛﹐唇口裂﹐斑見而痘不出者﹐或見一﹑二點闊大無根者﹐急用升麻石膏湯加大黃﹑元明粉﹐表裏雙解﹐痘出再言治法。若表裏旣通﹐而痘猶不礙手﹐胃爛也。或唇裂出血﹐或斑色靑紫﹐或口吐莧汁﹐不終朝而死矣。○辛卯﹐一秋無雨﹐井底見﹐河流斷﹐燥气太甚﹐痘證大行﹐一時多閉伏之證﹐思之恍然有得。蓋痘之始出本於腎。《經》雲﹕雨气通於腎。無雨腎气不通﹐不能送毒出外﹐譬之種子在地﹐非雨露則必不能出土。古人治痘﹐初出只有升提達表一法﹐表旣開而痘不出﹐其咎安在﹖予直以升提之品﹐納入滋水藥中﹐名曰化雨煎﹐所謂因時制宜也。方用生地﹑丹參﹑麥冬﹑料豆﹑柴胡﹑升麻﹑防風﹑荊芥﹑蔥白爲一劑﹐化而裁之存乎變。此可爲知者道也。○諭嘉言見痘證時行﹐令先服六味地黃湯﹐與予所見大略相似。○若因寒气閉者﹐疏痘飲加麻黃﹑紫蘇﹑生薑﹐服後暖覆片時卽效。﹝《橡村痘訣》﹞

伏

痘之爲毒﹐先天無形之火也﹐伏於命門﹐必待歲火相引而始出。歲火太過﹐復有疫癘之气遊行其間﹐先天之火自內而發﹐外爲疫癘之气所掩﹐則爲閉證。閉者﹐疫癘之气閉之也。痘之始出﹐升發爲先﹐服升發之藥﹐表气旣開﹐疫癘之气旣散﹐有痘出而轉順者﹐此兒胎毒本輕﹐所謂解去時疫﹐痘自然順者也。若伏證則不然﹐表气旣開﹐而毒凝然不動﹐與閉相似﹔閉自外乘﹐伏由內結﹐又當分類而治矣。○伏證有四種﹕有腎命之伏﹐有心經之伏﹐有肝膽之伏﹐有胃家之伏。腰痛﹐面靑暗﹐無大熱﹐毒伏在腎﹐一﹑二日死。見點無多﹐身無大熱﹐人事昏悶﹐咋嘴弄舌﹐煩躁不安﹐毒伏在心﹐亦一﹑二日死。或用藥提拔而出﹐喉舌無恙﹐方保性命。若喉舌壅腫﹐食藥難進﹐五﹑六日死。痘未出﹐熱甚驚搐﹐痘出驚定﹐謂之先驚後痘﹐吉﹔若痘見數點﹐顏色慘暗﹐驚搐不定﹐面靑目竄﹐人事不省﹐謂之驚閉﹔毒伏肝膽﹐卽日死。痘毒本甚﹐一齊赴胃﹐胃气爲熱所傷﹐不能送毒出外﹐必發靑紫藍斑﹐胃爛而死﹐多在五﹑六日間。此四種﹐常法治之不效﹐爲定新方救之﹐死中求活﹐用藥速﹐十挽一﹑二。﹝《橡村痘訣》﹞

三﹑四﹑五朝

上工治痘﹐一見定吉凶﹐次則三朝決生死﹐三朝不能決﹐不可與言治矣。○虛中夾毒﹐三﹑四朝最難用藥﹐熱毒務在必淸﹐而元气又不可罔顧。予嘗用黃連﹑石膏﹑犀角﹑地黃﹑紫艸﹑紅花﹑丹皮﹑梔子之類﹐少加人參監之。譬猶用兵﹐須擇膂力過人者﹐慮其鹵莽﹐必以老成監其後﹐俾熱毒化而气血不傷﹐多有成功。此法予師與方搏九先生得之﹐時人不悟也。古人發表有參蘇飲﹑人參羌活散﹐攻裏有黃龍湯﹐和解有小柴胡湯﹐淸胃有人參白虎湯﹐治痢有參連飲﹐皆難於淸解﹐不可用人參而不得不用者﹐援爲治痘比例﹐何獨不可﹖○眞實火證﹐必用淸涼。淸涼之劑不宜早﹐亦不宜遲﹐得力在三﹑四朝﹐三﹑四朝不急淸﹐後𨿽用之﹐痘必不受。譬如禾苗澆灌在初種時﹐若苗旣長成﹐灰糞𨿽加﹐已無及矣。○四﹑五朝﹐痘色光亮者不好﹐枯澀者亦不好﹐不枯不亮之間﹐須要理會得。○痘出三日﹐點至足下爲齊。若繁密﹐點不至足﹐曰無根﹐後必生變。足冷不溫者﹐以蔥艾煎湯洗﹐暖覆片時﹐點漸透者吉。○痘三朝出齊之後﹐當淸與否﹐總以唇舌爲準﹐必須舌漧唇燥﹐二便閉結﹐方可重用淸涼。若唇舌淡潤而無裏證﹐痘𨿽稠密﹐或幹紅紫滯﹐只宜淡劑淸解﹐黃連﹑石膏﹑犀角﹑地黃之類﹐不可浪用。若淸涼太過﹐八﹑九朝多致癢瀉內攻而死。○不但淸劑不宜太過﹐一見唇舌淡潤﹐卽宜早進參﹑﹐合之歸﹑芎﹑甘﹑桔﹑防風﹑僵蠶﹐以導其行漿之路﹐漿成早則毒化易﹐漿遲滯則毒化難。裏無實火﹐浪用淸涼﹐膿安得成﹖膿不成則毒必不化﹐欲不生變﹐其可得乎﹖﹝《橡村痘訣》﹞

翁氏云﹕三日﹑四日﹐痘出當齊﹐點至足心﹐勢方安靜。若幼小之兒﹐气血易周﹐常有未及三日而發齊者。年長之體﹐四日已外﹐猶有增發者﹐痘稀數不盈百﹐不必點至足心。辧明形色﹐身體彊壯﹐痘屬上中﹐方可許其無慮。倘幼小弱質﹐或病後﹐或帶別病﹐而後布痘﹐未可見痘好浪許。﹝葉天士﹞

三﹑四日﹐欲其胖﹐宜用鼠粘子﹐透發痘標﹐又能起胖。僵蠶﹐起胖時妙藥﹐能胖痘﹐又能助漿。夫痘已胖﹐卽欲其成漿﹐此味又能治遊紅痘﹐三﹑四﹑七﹑八日皆可用。○三﹑四日未能發胖﹐行漿藥中可用雞冠血酒乳﹐或恐酒助毒發癢﹐然亦無妨。○穿山甲大能發痘起胖﹐再以僵蠶佐之﹐何慮其不胖乎﹖﹝《仁端錄》﹞

痘至五日﹐內外證平﹐宜該起發退紅。不爾﹐正气必虛﹐方中倍加參﹑﹐爲喚漿法。﹝《慈幼筏》﹞

起脹

痘不起脹﹐其亡速也。起脹之科﹐气至焉﹐血次焉。起脹之由﹐火蒸之﹐水騰之。不此之務﹐而攻發以求脹﹐是揠苗也﹐是猶敝車羸馬﹐而鞭策以求進也。痘一見點﹐則毒分於外﹐气衛其宮﹐血守其中。今气不至﹐不能托毒於外﹐毒得跨迹門墻之內﹐故不起耳。間有起者﹐中空暗薄﹐气至不盛也﹐血次不繼也﹐由於火不足蒸也﹐水不足騰也﹐將息之餘煙﹐欲枯之微澤也﹐不久倒塌而亡。﹝《黃帝逸典》﹞

痘毒未發﹐伏於命門﹐本與气血不曾交會﹐及其發而赴胃﹐胃多气血而主肌肉﹐毒與气血交會於胃﹐而痘乃出。旣交矣﹐毒與气血混而爲一﹐气血之中安肯容毒﹖於是領載而出﹐出而長﹐長而灌﹐及其成功﹐毒旣結而爲疤﹐气血返而歸於吾體﹐一有窒礙﹐則變態百出矣。是以出齊之後﹐未灌之先﹐不存地步﹐何以容受﹖是起脹爲行漿之要道也。醫家於此當求過第二關。○或曰﹕痘之起脹﹐如造蒸餅之上板籠﹐此諭最確。○血熱之痘﹐火盛毒壅﹐气血爲其所爍﹐毒結於中﹐何能起脹﹖急宜涼血解毒﹐毒解則火退﹐火退則气血分﹐而痘自起。○痘以元气爲主﹐起脹者气至也。气虛不能充暢﹐何能起脹﹐急用保元﹐佐以松肌活血﹐則气血自分矣。﹝《橡村痘訣》﹞

凡起脹時色焦紫者﹐毒盛也﹔形大皮薄而起縐紋者﹐毒盛气虛也﹔頂紅滿者﹐血滯也。滯者活之﹐焦者淸之﹐气虛毒盛﹐補而兼解之。但面部有一﹑二悅目可愛﹐用藥當節﹐則枯者潤﹐薄者濃﹐而生意勃然矣。﹝《慈幼筏》﹞

六朝

古人云﹕痘證生於六日之前者易治﹐生於六日之後者難療。則六朝爲痘家生死關頭。順痘至此﹐上部多已行漿﹔卽險證至此﹐亦宜頂白根紅﹐有行漿之勢方可。若至此時﹐气血不分﹐斷無成功之理。○痘六朝叫痛者最吉﹐痛則不敢粘惹﹐痘自完全。癢最可嫌﹐癢之輕者﹐囑其把捉﹐重用鮮鱗攻毒飲﹐漿行則癢變爲痛矣。○六朝以前﹐毒未化而正气虛﹐淸爲主﹐補爲佐﹔六日後﹐毒未化而正气虛﹐補爲主﹐淸爲佐。○痘六朝當灌膿﹐大粒者光壯﹐細碎者幹焦﹐當取大者。大粒者頂陷平塌﹐或枯澀無膿﹐細粒者內有眞漿﹐漸次充滿﹐當取細者。

總宜極力攻發﹐方可收功。○六日以前﹐專看根窠﹐無根窠則必不灌膿﹔六日以後﹐專看膿色﹐無膿色則必難收。先賢歷練之言﹐確不可易。復爲之解曰﹕無根窠要使之收束﹐無膿色要使之融化。气虛者補其气﹐則血自歸附﹔血虛者斂其血﹐則根不散漫﹔火甚者淸其火﹐則血不傷。三法治例﹐各從其是﹐不用通套方子﹐便不爲陳言所困矣。○痘五﹑六朝﹐元气虛弱﹐頂陷不起者﹐古方補中益气湯甚妙。其中參甘艸保元湯也﹐白術助參而固脾土﹐當歸和血而生血﹐升柴能使淸者升﹑陷者起。虛弱痘證﹐用於起壯行漿之期﹐勝於僵蠶﹑角刺多矣。﹝《橡村痘訣》﹞

痘至六日﹐欲其行漿﹐加生﹑圓眼﹑當歸於撫芎﹑桔﹑橘劑中。芎能調气﹐可托裏﹐又與桔﹑橘並力升發﹐嗣後漸加人參﹑山藥﹑蓮肉﹑糯米等﹐令漿足則毒化功收矣。此時尙有未解之火﹐又不可不兼用丹參﹑僵蠶等。眞虛寒證﹐再加桂﹑附亦可。﹝《痘疹元珠》﹞

浮腫

气屬陽﹐血屬陰﹐宜和而不離。痘未起發﹐而頭面先腫者﹐此乃陽火亢盛﹐火性炎上。《經》曰﹕熱盛則腫。以見毒火隨陽上升﹐而陰血不能歸附﹐气血相離之象。若痘起發﹐頭面以漸而腫者﹐此毒瓦斯發越﹐聚於三陽﹐欲作膿血﹐此宜腫也。設當起發﹐而頭面不腫者﹐必痘本磊落﹐毒勢輕淺﹐固𨿽作漿﹐根不粘連﹐所以不腫﹐此佳兆也。如痘本稠密﹐起發宜腫而不腫者﹐此毒伏於內不能發越﹐此正气不足﹐不能勝邪而然也。治法當助正气爲主。如痘稀疏﹐起發不應腫而腫者﹐此感疫毒之气﹐名大頭瘟者是也。治法當兼疫气而治之。大凡瘡腫者﹐直至膿滿結痂﹐毒化而腫消目開者吉﹔若未充足而腫消目開者﹐此正气不足﹐不能化毒成漿﹐名爲倒﹐乃凶兆也。故應腫不腫﹐不應腫而腫﹐應消不消﹐不應消而消﹐皆宜詳察。﹝《痘科類編》﹞

頭面預腫﹐毒不歸窠﹐非大腹皮不爲功。﹝《橡村痘訣》﹞

封合

痘至灌漿﹐則藏伏之毒與精華﹐皆爲逼爍在外﹐所以空竅眼鼻之所﹐津液畱聚而爲封塞也。然必待腫脹灌膿而然﹐乃爲正候。故三﹑四朝不宜封塞者﹐謂毒未外達﹐邪火上炎也﹔若五朝之後又宜封塞者﹐謂气血充灌﹐精華不外馳也。其封塞之所﹐如膠脂光潤者吉﹔如煤幹黑者﹐臟腑燥槁﹐津液枯竭也﹔如膿流溢者﹐毒火內爍﹐精華外泄也﹐並凶。若旣封塞﹐而六﹑七朝卽開者﹐防毒未消﹐有內攻之危。惟痘稀少者﹐不在此例。﹝馮楚瞻﹞

回漿時眼腫不能開者﹐以水濕絹巾﹐拭去膿眵﹐略用手指攀開眼皮﹐透一綫縫﹐則不生翳膜。﹝《醫學入門》﹞

七﹑八朝

痘出七日﹐陰中之陽盡達於外﹐內則空虛﹐如釜中甑內之气﹐陽起一分﹐陰長一分﹐故其漿也﹐宜漸而黃﹐根下血暈﹐宜漸而緊﹐如腺圍定﹐不鋪散﹐不灰黯﹐晝夜不痛楚﹐飲食倍常﹐大便少﹐身熱微微﹐吉兆也﹐反是者逆。至是決死生﹐惟視血暈緊散﹐膿色眞僞耳。眞者寶色光彩﹐僞則色如土黃。緊者气能拘血化毒也﹐散則气虛散而華﹐气將絕矣。血暈全無者死。膿者毒所化也。訣曰﹕六日以後專看膿色。故有膿則生﹐無膿則死。

使或有或無﹐而根腳不紅﹐或連肉灰紅﹐作癢煩躁﹐目封欲開﹐作瀉漧嘔﹐不食少睡﹐此气虛不能拘血化毒也﹐急峻補之。倘此時尙見舌黑有刺﹐生意絕矣﹐不惟不容補﹐卽補之何益﹖﹝程華仲﹞

七﹑八朝﹐面部漿未灌足﹐早結幹紅疤﹐而頭頂不收﹐下部猶灌者﹐無妨﹐但宜攻發﹐不得早用淸利。

○七﹑八朝﹐面部𨿽有眞漿﹐下體純是淸水﹐不切牙﹐不作瀉者﹐參﹑醞釀亦可收功。若切牙泄瀉﹐擦破皮塌不成疤者﹐謂之外剝﹐不治。○七﹑八朝﹐先灌者𨿽收﹐後出者方灌﹐只宜攻發後者﹐不得早用淸利。○痘至八朝﹐音咽忽有痰聲﹐𨿽痘色不變﹐亦要提防﹐九朝气急腹脹﹐恐從此始。﹝《橡村痘訣》﹞

痘至七日﹐當用參﹑等助漿﹐恐於火毒相戾﹐所以六朝以前﹐須預著力淸解﹐使火毒淨盡爲妙。若淸解未淨﹐而淸補並用﹐必致減去參﹑之力﹐所以藥不應手。﹝徐仲光﹞

行漿

漿之不漿﹐脹之不先﹐漿之斯漿﹐脹之而藏。其漿也﹐气血齊盈﹐水火均平﹐毒孤而熟化其根。夫痘之漿﹐毒之化也﹐毒所由化﹐气至而水盈焉﹐水盈而血生焉﹐使不幹焦而成薄膿。气之至焉﹐水足而火行焉﹐火行而毒熟焉﹐能蒸爛其毒而成稠膿。故火不得水不蒸﹐水不得火不騰。漿而不漿﹐不責其毒﹐不責其血﹐惟求其气。漿而不稠﹐毒不盡化﹐溫而扶之。因瀉不稠﹐气下泄也﹐溫扶而升之。漿而不漿﹐恣其補益﹐幸而毒腐﹐眞元憊極﹐气機以息﹐是成板黃﹐主客俱傷﹐不免死亡。

漿已成熟﹐气不能接﹐猶弓開難滿﹐忽下陷而泄﹐目爲之開﹐勢在危急﹐但觀其痘色猶未變﹐半日之間數倍補益﹐生猶可得。大抵痘之生死﹐系於漿之有無﹔漿之有無﹐系於脹之起伏﹔脹之起伏﹐系於身之气血﹔身之气血﹐系於中之水火。水乃後天之形气﹐火乃先天之元气﹐此起脹行漿之微妙也。﹝《黃帝逸典》﹞

行漿自頭面始﹐頭面有洋﹐自能順行而下﹐漸轉黃熟。所謂洋者﹐如玉中之綿﹐水中之云﹐光彩活動﹐二日過肩﹐三日過膝。若頭面𨿽灌﹐而淸淡無洋﹐不過肩者﹐必成外剝﹐不過膝者﹐必有餘毒。○予師口授云﹕看漿必要有洋。凡漿起必要浮胰﹐傘頂看膿﹐痘必要如豆煮熟﹐中心一樣。其言最形容的當。○漿淸多是體虛﹐皮濃而不灰者﹐參﹑﹑乳酒﹑雞汁﹑羊肉之屬釀之﹐自可成膿結。皮薄者﹐擦之卽成外剝﹐泄瀉切牙﹐內攻不能救矣。○灌不起有二證﹕一爲血熱﹐一爲气虛。血熱者毒結而不化﹐急宜涼血解毒﹔气虛者灰白頂陷﹐毒凝不運﹐急宜補气。其他形狀多般﹐總不離此二者。○灌不起﹐體虛者十之七﹐血熱者十之三。或淸或補﹐佐以攻發﹐多有成功。若體虛而夾毒﹐血熱而傷气者﹐淸中補﹐補中淸﹐生死關頭﹐端在乎此。○灌膿時要有鮏气﹐無鮏气必無眞漿﹐急宜攻發。○搶漿者﹐稀痘無之。稠密之痘﹐未至漿期﹐先灌數粒﹐其色黃熟﹐此火毒所迫﹐气血不能主持﹐與傷科未老先白頭同病﹐急宜瀉火。○血漿者﹐火甚也。痘之爲用﹐全賴火以成功﹐火固不可盡瀉﹐然亦不宜太盛﹐溫溫養之﹐則漿成矣。漿者血之變也。火甚則血不及變而卽行﹐故成血漿﹐不急瀉火。有色紫煩悶而告變者﹐瀉火則色淡而漿漸濃﹐亦自成疤而愈。○血漿與紫不同﹕間發者爲紫﹐擦碎則純是淸水﹔胸背腰腹一片紅者爲血漿﹐碎之則是未變膿之血也。○停漿者﹐漿半行而忽止﹐非气血之虛﹐亦毒之結也。由於營衛不和﹐或寒暑之气逆之。速宜斟酌用藥﹐不爾﹐輕則鬼腫發﹐重則內攻矣。﹝《橡村痘訣》﹞

漿行七日﹐腫要過項﹐漿要過胸。腫者﹐毒外出也﹔言過胸者﹐從上下也。至陽物亦要灌﹐乃宗筋之會也。

兩腳不灌不妨。○兩臂亦宜滿﹐不然﹐臨收時必不食而生他變。手臂﹐脾所主也。○珠不在大﹐在乎體之明﹔漿不在足﹐在乎色之正。土黃者﹐黃而無彩也。○灌膿時﹐額上形如湯泡﹐皮肉盡赤而幹﹐此气自盡不能拘血﹐血亦不能附气而制毒﹐必死。諸痘才灌﹐而兩唇先黃硬﹐此毒先入脾﹐失次序矣﹐必死。擦破而瘡痕隱隱有生意﹐此穢觸也﹐勿作死證治。﹝程華仲﹞

看膿之法﹐火照之內外光潤﹐手按之皮薄軟陷者﹐無膿也。火照之而內暗﹐手按之而如鼓者﹐有膿也。○凡灌漿時﹐必認得毒已解盡﹐方可一心溫補。若遇寒證﹐加姜﹑桂亦可。但毒未解盡者﹐須帶丹參輩以淸火﹔僵蠶之妙﹐以其助漿兼解毒也。○痘漿已足﹐卽宜淸涼解毒﹐兼利小水﹐則毒不畱於內﹐從小便泄去﹐而濕潤之气﹐轉而爲燥﹐庶收而餘毒得免。﹝《仁端錄》﹞

漏漿

痘作膿窠之時﹐最要皮濃包裹完固。若膿未成﹐忽然瘡頭有孔﹐其水漏出﹐或結聚成團﹐堆於孔外者﹐或水去囊空而幹黑者﹐俗名漏瘡﹐必死。若膿熟之後﹐囊皮亦熟﹐漿水沸出﹐因而結者﹐此頭額正面之間多有之﹐俗謂堆屎收﹐不可以漏瘡例論。蓋漏瘡膿未成﹐堆屎收膿過熟也。﹝萬密齋﹞

涸漿

涸漿﹐卽空殼之異名。痘形𨿽圓綻﹐而內實空虛﹐未幾則涸極而色變矣。然此固屬气血兩虛﹐殊不知又系火爍金枯之故。蓋火炎而梟毒攻衝﹐則血熱不能化漿矣﹔金燥而腎水枯竭﹐則气陷而成內虛矣。故一見涸機﹐宜急以黃連﹑生地﹑犀角﹑紫艸以淸火毒﹐繼以參﹑﹑歸﹑地培補气血﹐杜燥勢於未萌﹐續眞元於未竭﹐乃克有濟﹐稍一遲緩﹐定難療矣。﹝《馮氏錦囊》﹞

板黃

痘膿成而色黃者﹐中央土之正色也。況漿之化源﹐由於脾胃﹐自宜黃潤光華。故痘漿旣重乎飽滿﹐而尢貴乎膿之黃活﹐此順理也。若陰陽離其正气﹐梟毒肆其殘虐﹐則囊房銷鑠﹐而膿漿之澄灌於中者﹐膩滯牢貼﹐如物之枯萎而黃﹐乃气血不榮於內。是以死澀而不活動﹐幹蠟而不明黃﹐以手按之﹐凝結板實﹐名爲板黃﹐則濕潤之气全無﹐化源之機絕矣。﹝《馮氏錦囊》﹞

九﹑十朝

痘九朝色轉蒼蠟﹐漸次收﹐順痘至此﹐已成功矣。若先期蹭蹬﹐至此內證始平﹐頭面才灌﹐周身根腳不散﹐或微有漿色﹐漸次成膿﹐亦可逾期而愈﹐不必拘守常格﹐執泥朝頭。○癢瀉內攻之證﹐多在九朝死。九朝是其死期﹐非可救之期也。可救之處﹐在六﹑七朝﹐預爲之計﹐早施溫補。十二朝死期之證﹐九朝極力救之﹐十中間有一﹑二得生者。﹝《橡村痘訣》﹞

痘至十日﹐毒解矣﹐膿亦轉黃作蒼蠟矣。元气實者﹐痘必循次而結。如口角與陽物先結者﹐正收也。身漸輕快﹐腫漸消﹐眼漸而欲開﹐飲食倍常﹐二便如故﹐從上至下﹐而逐漸收結﹐痂濃色紅﹐大事畢矣。不然﹐猶未可以爲善。惟結痂時發熱者不必慮﹐乃蒸漿作也。凡一時痂盡落者﹐毒火內爍也﹐急解之。此證必膿未充足。若聲啞煩悶﹐喘促不食﹐死期迫矣。否則亦必發毒而解。○十日而補脾燥濕﹐是言証之常也。若危險之證﹐至此而作膿窠者有之﹐何可不察而槪行淸涼滲濕乎﹖淸涼滲濕﹐膿足毒盡之後隊﹐施之灌膿﹐得無謬乎﹖痘以日程限﹐爲初學計﹐活法在胸﹐何程限可拘﹐當補者補﹐當瀉者瀉﹐不泥於書﹐始足以寄人司命。﹝程華仲﹞

痘至八﹑九﹑旬日﹐外無漿則裏毒不化﹐必嗆啞﹑瘙癢﹑痰潮﹑不食﹑眼開﹐危期速矣。常有忽然連串片片之痘裂水﹐形如松脂桃膠﹐轉眼堆聚﹐變凶轉吉。更有旬朝內外﹐幹板涸如焦鍋底狀﹐毫無生气﹐忽從地角﹑承漿諸處裂縫﹐流出臭水﹐漸升頭額﹐堆腫髙濃若糊臉﹐名曰發臭﹐毒泄卽當補托﹐遲則气脫。﹝葉天士﹞

痘癢

瘙癢而作於灌膿時者﹐凶多吉少。須視其所發﹐觀其所因﹐察其情狀﹐以施治療。視其所發者﹐或發於手足﹐或發於肩背﹐拂之則止﹐禁之則聽者吉﹔若發於正面﹐瘙癢不止﹐皮脫肉漧者凶。觀其所因者﹐或因吐瀉少食﹐脾胃旣弱﹐气血不榮者﹐此虛癢也﹐治宜溫補﹔或因穢惡之气﹐觸動邪火者﹐此暴癢也﹐治宜燻解﹔或因痘瘡已熟﹐邪气盡解﹐正气漸生﹐气血調和﹐火微欲退﹐乃溶溶而癢者﹐此美疾也﹐不須服藥。如無因自生瘙癢者﹐原是惡痘﹐不得善成。察其情狀者﹐如瘙癢之時﹐乍作乍止﹐精神淸爽﹐不自抓搔﹐欲人撫摩者生﹔若抓搔無時﹐神識昏沈﹐搖頭扭項者死。﹝《馮氏錦囊》﹞

痘有灰白癢塌者﹐乃气血虧弱﹐而變爲虛寒也。陽分者﹐气居之地也﹔陰分者﹐血居之地也。陽气弱則陷於陰﹐陰血盛則乘於陽﹐气虛則血進﹐血虛則气淩﹐自然之理也。气虛﹐則爲麻爲癢爲陷﹔血熱﹐則爲漧爲燥爲痛。痘色白者﹐必至於灰慘。灰慘者﹐必至於平伏癢塌。此皆气虛而不起脹﹐血虛而不華色。治法用補中益气合四物湯﹐以補助气血。內有熱者﹐加淸利解毒之藥﹐使血活气行﹐則白可變爲紅矣。苟單補气而不補血﹐則气血燥熱﹐而癢塌愈甚矣。﹝《金鏡錄》﹞

痘癢畢竟屬虛。管HT乃謂有气盛血熱而癢﹐此謬說也。又有謂因血上行﹐血味本鹹﹐腌螫皮肉作癢。似爲近理﹐然灰白之痘﹐不惟气虛﹐而血亦虛﹐豈能上行而腌螫皮肉﹖此說又恐未然。其有穢觸而癢者﹐燒蒼術﹑紅棗﹑黃柏以解之。○表虛之痘﹐膿漿不滿﹐多有癢者﹐不能禁其手搔﹐須令著長袖絹衣﹐紮其袖口﹐不得爪搔爲妙。如無絹衣﹐用絹片裹兒手亦可。﹝《痘疹心法》﹞

癢有二證﹕一則气血不足﹐其癢爲虛﹐四君子湯﹔一則不能食淡﹐火生致癢﹐蟬蛻一物湯。﹝聞人﹞

爬破

木枯則折﹐土燥則裂。痘之囊房不甚充滿﹐則爬破之證所自來矣。但爬破不關要處﹐猶可全活﹔若爬破要所﹐如顴臉頭面﹐是五臟精華之所聚﹐痘毒藉爲囊房﹐猶人之有捨﹐鳥之有巢﹐今囊房旣破﹐毒無棲所﹐況營陰耗竭﹐元气外亡﹐焉得不乘虛而內入耶﹖有效女媧補天之法﹐用紙封固者﹐亦必賴夫脾胃內彊而能食﹐气血未殘而能灌﹐斯有濟耳。﹝《馮氏錦囊》﹞

十一﹑二朝

十二﹑三日﹐有形如火燒煙燻者﹐血不載毒而內攻也。生死看訣﹕音不淸﹐食不入﹐破處漧枯﹐煩亂不寐者﹐死證也﹔音淸能食﹐睡臥安耽﹐爬破淋漓﹐神舒气爽者﹐生證也。又當分虛實治﹕唇舌潔淨﹐則補兼淸解﹔若唇燥舌漧便祕﹐則單淸解﹐繼以平和﹐攻補兩盡矣。﹝《慈幼筏》﹞

十一﹑二日成痂之際﹐極好之痘必有咳嗽﹐或夜暮身熱。《幼科僉》云﹕毒瓦斯未盡﹐槪投苦寒﹐多有胃減廢食﹐釀成痘勞者。痘發自腎臟骨髓之中﹐從內之外﹐毒乃渙釋﹐收疤之時﹐眞气歸裏﹐肺合皮毛﹐處位髙﹐體淸肅﹐從前灌脹成痂﹐蒸迫之气﹐受虧已極﹐气泄爲咳矣。況投利濕下注之藥而結痂﹐上焦已經轉燥﹐若毒仍畱伏﹐焉能收﹖再論幼稚陽常有餘﹐陰未充長﹐布痘至於結痂﹐一身脂液大損﹐陰气告匱可知﹐故暮夜屬陰﹐時爲煩熱者﹐正《內經》云﹕陰虛生內熱也。昔西鄰吳氏女﹐年甫四歲﹐痘系順證﹐漿滿成痂﹐忽發煩躁﹐夜熱不寐﹐晨起安然﹐醫用保元﹑異功﹐熱躁益加﹐更醫以爲毒瓦斯未盡﹐用桑﹑蠶曁涼解藥﹐熱甚而添泄瀉。

余視漿痂形色﹐詢其平日起居﹐用六味湯一服而安。此二條人多忽而不究﹐故辧及之。﹝葉天士﹞

收

非難事﹐難於漿也。漿足則毒化﹐化則毒盡﹐毒盡則矣。重頭面﹐余則輕之﹐漿不及頭面﹐是謂气道乖和﹐陰陽閉塞﹐而失其宜。故痘必以頭面爲主﹐而天庭尢爲頭面之主。蓋气之上也﹐始在於下﹐則成扶搖之勢﹐及至中上﹐則滂沛橫流﹐及頂之微末﹐則緩遊而已。倘中上不橫流﹐微末烏得有餘勁乎﹖不漿而﹐死無論矣。漿淸而﹐與死爲鄰。微稠而﹐須復其斑﹐後必發毒﹐乃可得生。漿稠而﹐可決其生。

漿稠不﹐火沸不停。﹝《黃帝逸典》﹞

收時無雜證﹐方爲正﹔或熱﹐或渴﹐或瀉﹐或痰響﹐或切牙寒戰﹐或煩躁不安﹐皆謂之收不回﹐非正也。○螺螄最上﹔頂露松香﹐皮塌牽連者﹐名雞矢﹐次之﹔漿淸不成者﹐急則內攻﹐緩則發毒。○三﹑五粒中間收一﹑二粒﹐謂之打花焦﹐最吉。○大寒之痘﹐怕出不出﹔大暑之痘﹐慮收不回。暑月陽气盡泄﹐體弱之兒﹐气血有限﹐盡供出長之用﹐至收時無以復續﹐更遭酷暑﹐金水俱傷﹐忽然內陷者有之。此𨿽非醫罪﹐能於漿足之後不減參﹑﹑歸﹑芍﹐更加熟地﹑麥冬﹐庶幾可保。﹝《橡村痘訣》﹞

膿後結痂﹐理之常也。有過期不收﹐徧身潰爛者﹐其因有六﹕有因大便祕結﹐表裏俱實﹐熱气蒸鬱﹐毒气散漫﹐陽气太盛﹐無陰气以斂之而不收者﹐治宜淸涼﹔有因泄瀉裏虛﹐脾胃虧弱﹐元气外散﹐表裏不固﹐陰气太盛﹐無陽气以斂之而不收者﹐治宜溫補﹐有因渴飲多﹐以致水漬於脾﹐濕淫肌肉而不收者﹐治宜滲濕﹔有因天寒失於蓋覆﹐瘡受凍冷﹐血凝毒滯而不收者﹐治宜溫和﹔有因天熱過求溫暖﹐瘡被熱蒸而不收者﹐治宜淸涼﹔有因食少气虛而不收者﹐治宜補脾。大抵痘之成就﹐猶谷之秋成。蓋五穀得陽气以成熟﹐非涼風至則不能結實﹔痘之膿而不焦﹐猶苗之秀而不實﹐治須識其淸涼之義可也。然亦有膿後气血虛耗﹐是以不﹐不可與前同視。﹝《馮氏錦囊》﹞

痘正收時﹐而不﹐非气虛必血熱也。气虛血熱﹐唇舌之紅不紅辧之。亦有時令致然者﹐時寒用溫劑調之﹐時熱用涼劑淸之。○痘至結﹐未有不作气息者﹐帶鮏气者佳﹐口臭者死﹐全無气息﹐有餘毒也﹐須解之。

﹝《慈幼筏》﹞

痘瘡至成膿﹐此收功之時﹐手足常要和暖﹐過熱過寒者變也﹔人事常要安靜﹐煩躁悶亂者變也﹔六腑常要充實﹐忽吐利者變也﹔聲音常要響亮﹐忽喑啞者變也﹔飲食要漸進﹐忽不食反作渴者變也﹔色要蒼蠟﹐形要飽滿﹐忽灰白平塌者變也﹔瘡要安和﹐忽癢痛者變也。或觸風寒﹐或犯禁忌﹐或傷食﹐或誤服湯丸﹐醫者當詳察其所因而治之。﹝《幼幼集成》﹞

痘至十三﹑四日﹐則老而落矣。然猶有老而不落﹐名曰漆面刺肉。身體發熱﹐眼紅面赤﹐心煩口渴者有矣﹔面虛目腫惡心者有矣﹔肉爛身熱﹐口生疳蝕者有矣﹔發毒發疔者有矣﹔眼生白障﹐眼露白睛者有矣﹔痘𨿽平復﹐禍變百出﹐烏得以老而不防乎﹖脫光潔﹐痘若愈矣﹐然猶未也。落而疤白者有矣﹔經月之餘﹐猶發寒熱者有矣。或生流注﹐或生疥癩﹐或狂煩喘渴﹐痂落余證仍生﹐死生未保﹐又可以痂落爲平安哉﹖﹝戴指南﹞

痘出腦後與足相應﹐齊起齊痂﹐人多未知﹐日久腦後不痂不﹐卽恐爲病耳。﹝倪有美﹞

造化之理﹐生於陽者陰成之﹐生於陰者陽成之。故痘瘡收﹐頭自髮際以上﹐陽气獨盛﹐謂之孤陽﹔足自膝以下﹐陰气所聚﹐謂之寡陰。所以諸瘡皆之後﹐惟此二處難﹐乃造化自然之理﹐不可作倒論。﹝《證治準繩》﹞

倒塌陷

未綻一齊黑者﹐爲黑陷﹐已綻而不齊黑者﹐爲將。﹝錢仲陽﹞

痘疹之毒﹐由內而外爲順﹔內而不出曰伏﹔已出復入曰陷﹔不能成漿謂之倒陷﹔不能結痂謂之倒。曰伏﹑曰陷﹑曰倒﹐皆由外而內爲逆。﹝萬密齋﹞

當出不出﹐當脹不脹﹐當灌不灌﹐當不﹐均謂之陷伏倒。○凡痘出胖灌﹐俱以及期爲無恙﹔於中有少退減者﹐名曰陷伏倒﹐最爲惡證。或擬爲寒﹐或擬爲熱﹐未有定論。要知本證灰白頂陷﹐二便淸利﹐飲食不進﹐口鼻气冷﹐體不甚熱﹐脈息沈遲﹐漸漸癢塌者﹐此屬虛寒﹐溫補自愈﹔本證紫色頂突﹐小便赤﹐大便祕﹐飲食易化﹐口鼻气熱﹐身體熱甚﹐舌刺﹐脈數﹐漸漸枯焦陷入者﹐此屬實熱﹐淸解自愈。又在七日以前多屬實熱﹐七日以後多屬虛寒。又有因穢惡觸犯者﹐或燻解﹐或補托﹐俱載時書﹐玆不贅。﹝《仁端錄》﹞

痘証之陷有四﹕有白﹑有紅﹑有灰﹑有黑。魏桂巖皆責气虛﹐後人遂以四者俱當用補﹐誤矣﹗蓋彼之論陷﹐深究其源﹐唇舌滋潤﹐身不壯熱﹐惟色變遷而陷﹐故責之气虛。若唇燥舌苔﹐壯熱燎人﹐焦紫其色﹐而凹陷不起﹐果虛耶﹖抑毒耶﹖補益妄投﹐豈非按圖索驥乎﹖予治不然﹐外實則解之﹐內實則淸之﹑下之﹐內外無證則平調之。不獨治陷痘﹐諸痘皆然。﹝程華仲﹞

陷分五證﹕一則內虛﹐陽气不能外達﹐故致出而復沒﹐或斑點白色﹐或見灰黑倒陷者﹐其人必不乳食﹐或腹脹內寒﹐或手足冷﹐或吐瀉﹐或寒戰切牙﹐皆內虛也。速宜溫中﹐輕則十宣散﹑六气煎﹐甚則十二味異功散﹐外用胡荽酒噴之﹐但得冷者暖﹑陷者起﹑黑者活﹐便是佳兆。○二則毒盛﹐內外燻灼﹐不能盡達於表﹐因而復陷於裏﹐乃致煩熱躁擾﹐气喘妄言﹐或二便不利﹐渴而腹脹﹐皆毒陷也。輕者利小便﹐宜大連翹飲﹑通關散﹐或四順淸涼飲﹔甚者通大便﹐宜承气湯﹐並外用水楊湯浴之﹐但得利後瘡出則佳。○三則外感風寒﹐肌竅閉塞﹐血脈不行﹐必身痛肢厥﹐斑點不長﹐或變紫黑﹐如癮疹者﹐此倒伏也。宜溫肌散表﹐用桂枝葛根湯﹐加麻黃﹑蟬蛻﹔或紫艸飲﹐外用胡荽酒噴之﹐但令溫散寒邪﹐使熱气得行﹐則痘自長矣。○四則或因誤下﹐毒瓦斯入裏而黑陷者﹐先宜六气煎﹐或溫胃飲﹐以培養胃气﹔如表未解者﹐後宜柴葛桂枝湯﹐以疏散於外﹐甚者再加麻黃。○五則房室不潔﹐爲穢惡所觸而黑陷者﹐宜內服紫艸飲﹐外用胡荽酒噴之﹔或用茵陳燻法﹐並用辟邪丹。○服藥後有三驗法﹕陷者復腫﹐漸以成膿一也﹔若原瘡已幹﹐別於空處另出一層﹐起發成膿﹐漸以收者﹐二也﹔亦有不腫不出﹐只變自利﹐下去膿血﹐飲食精神如故者﹐三也。

有者吉﹐無者凶。﹝張景嶽﹞

倒之證﹐𨿽曰毒甚﹐亦是裏虛﹐裏不虛如何倒得入﹖○倒之裏虛﹐非其裏之本虛﹐半由於不當下而早下﹐半由於表熱而誤淸其裏。○塌陷之患亦有二﹕半由於闊大而不能充暢﹐半由於泄瀉而中气下沈。○癢塌之證﹐由漸而頹﹔倒之證﹐突如其來。○倒之證﹐旣曰虛﹐如何黑焦﹖黑焦者﹐毒結也。元气虛﹐不能運化毒瓦斯﹐安得不凝結而成黑焦﹖○塌陷如何不焦﹖塌陷只是虛﹐故不焦﹐不焦故可施溫補。不焦者名曰陷﹐焦者名黑陷﹐總屬裏虛。但白陷宜溫補﹐黑陷宜淸補。○痘本難灌﹐極力攻發﹐惟恐其不足﹐直追到九朝﹑十朝﹐然後淸利﹐故無倒之患﹐但瘟疤而已。﹝《橡村痘訣》﹞

瘟疤潰爛

後瘟疤﹐汁气腥穢﹐餘毒盡泄﹐此佳兆也。若收時﹐徧身漧枯而潮熱者凶。○臭爛之痘﹐毒𨿽外泄﹐亦能內攻﹐必須安臥能食﹐元气不敗者方可。不然﹐猶有遷變。﹝《橡村痘訣》﹞

痘已成膿﹐過期不﹐潰爛膿汁淋漓﹐粘惹疼痛者﹐用敗艸散﹐或蕎麥粉以絹袋盛貯撲之﹐更多布席上襯臥尢佳。﹝《證治準繩》﹞

斑爛

痘瘡膿熟潰爛者﹐常候也﹔若未成膿先卽潰者﹐此名斑爛。由病當發散而不發散﹐則毒瓦斯閉塞﹔不當發散而誤發散﹐則熱毒隨陽气暴出﹐徧身皮肉潰爛。治宜調脾進食﹐安養營衛﹐生肌解毒。解之不至於冷﹐調養不至於熱﹐方爲良法。﹝萬密齋﹞

疤不落

疤不落必是疤濃﹐外𨿽結而中實溏﹐此因多食鮮發之物。無妨﹐淸利收斂﹐自然脫矣。亦有幹結著肉而不落者﹐血分熱也。又宜淸熱養陰﹐以潤澤之。﹝《橡村痘訣》﹞

痘痂日久﹐當脫不脫﹐在於胸背手足﹐無妨。若面上不脫﹐當以百花膏潤之﹐令其速脫﹐遲則漧硬﹐深入肌肉﹐遂成疤痕。然久而不脫者﹐脾胃虛也。治宜人參白術散﹐加黃﹑官桂﹐不可掐剝去﹐恐傷皮膚﹐復灌作瘡﹐反復潰爛﹐其後多成疥癩。﹝萬密齋﹞

疤痕

痘痕赤白﹐各有所因﹐治法亦異。凡痕赤作癢者﹐血虛有熱也﹐用四物加丹皮﹔赤而作痛者﹐餘熱也﹐用四君﹑連翹﹑銀花﹔若發熱便調者﹐脾胃虛熱也﹐用異功散﹔發熱便祕者﹐腸胃內熱也﹐用犀角地黃湯。○疤痕白者﹐屬气虛而血衰也﹐宜固元气爲本﹐參兼變之證治之。服藥漸轉紅活者可治﹐色不轉者不治。𨿽經年之後﹐多患瀉利而死。○凡瘡疤黑暗者﹐恐前未甚作膿﹐收太急﹐倒歸腎也。但察其表裏﹐如壯熱大渴未除﹐煩悶昏睡少食﹐或大便不通﹐或自利者﹐此眞倒歸腎也﹔若身溫爽快﹐飲食漸加﹐大小便調者﹐此瘡疤本色﹐無慮也。﹝《證治準繩》﹞

痘後餘毒

夫痘順證﹐其痘疏﹐其毒微﹐自然易出易﹐而無餘毒﹔險證﹐其痘密﹐其毒盛﹐自然難出難﹐而有餘毒﹔逆證﹐或陷伏﹐或倒﹐幸賴脾胃彊﹐調治早﹐證𨿽得痊﹐餘毒未盡﹐發而爲病﹐多犯疥癰目赤﹐痘毒藉此消除。故凡痂落而口不渴﹐身無熱﹐二便通調﹐腹無痛楚﹐精神漸壯﹐飲食漸加﹐痂疤紅潤者﹐此無餘毒也。若身熱而渴﹐譫語驚搐﹐六脈浮洪﹐腹痛吐瀉﹐或二便祕澀﹐精神昏憒﹐痂疤赤紫﹐肢倦食少者﹐此有餘毒也。審其表裏虛實而治之。然至痘後則內外俱虛﹐最要避寒暑以養其表﹐節飲食以養其裏。倘表裏失調﹐營衛气逆﹐皆可成癰成疽﹐未可專以毒論。毒者﹐陰陽偏勝所致﹐豈眞有形惡劣之謂歟﹖又不可因虛而槪用溫補﹐蓋後原宜淸解餘毒。但不宜太用寒涼﹐蓋气血大虛之後﹐寒多眞寒﹐熱多假熱﹐熱去而寒易起也。至於痘未痂未落之際﹐尢不可過用寒涼﹐蓋未之痘﹐不藉燒疤﹐何自而﹖未落之痂﹐不藉陽和﹐何自而落﹖﹝馮楚瞻﹞

痘瘡旣之後﹐或發癰腫﹐人固知爲餘毒矣。不知气髙而喘息作聲﹐掀胸擡肚者﹐餘毒之在肺也﹔痰涎稠粘﹐切牙戛齒﹐泄瀉口臭者﹐餘毒之在脾胃也﹔盜汗出於胸前﹐向午熱渴者﹐餘毒之在心包也﹔睡中多驚﹐身常發熱者﹐餘毒之在肝也﹐耳葉與尻常熱者﹐餘毒之在腎也﹔眼合不開﹐身腫不消﹐壯熱不淸﹐鬱鬱不樂者﹐諸經皆有餘毒也。﹝翁仲仁﹞

痘後三大證者﹕牙疳﹑鬼腫﹑目疾是也。牙疳十救五﹑六﹔鬼腫十死二﹑三﹔目疾𨿽非死證﹐防有終身之患﹐故稱大證。○牙疳﹐一日齦黑﹐二日齒動﹐三日齒落﹐其來最速﹐故謂之走馬。○牙疳有失下者﹐有失淸者。

大便實﹐少腹堅﹐不思食者爲失下﹔能食而便調者爲失淸。失下者﹐胃有燥矢﹐仍須去之﹔失淸者﹐輕則竹葉石膏湯﹐重則犀角地黃湯。○牙疳在門牙者唇腫﹐在坐牙者腮腫。洗去臭穢﹐吹以敷藥﹐腫消牙不落者易愈﹐牙落腫不消者不治。○牙落無血﹐牙牀如膻豬油者﹐用羊毛筆洗見鮮血﹐然後吹藥。○吹藥用人中白﹑孩兒茶二味﹐箍住牙牀﹐不使展開﹐自能固齒﹐硼砂化瘀消腫﹐冰片領諸藥透骨。𨿽名家各有祕傳﹐總不離此四味。

○牙疳與鬼腫﹐或與目疾齊發﹐先治牙疳﹐莫急於牙疳也。○鬼腫者﹐曲池漫腫﹐或在手﹐或在足﹐或手足齊腫﹐或左右但腫一邊﹐與他處發腫不同。未之前發者﹐一面消腫﹐一面攻痘﹐令其瘟疤﹐則腫可消。若發於後﹐毒無從出﹐安有消理﹖故潰者十之八﹑九﹐間有一﹑二消者﹐猶是毒結之輕也。欲行消散之法﹐須是身熱體壯﹐按之堅而無頭方可﹐內服散結湯﹐外用敷藥。若體虛腫熟﹐卽宜參﹑內托﹐外貼膏藥。○鬼腫與癰疽同﹐色紅而痛者﹐𨿽不能消﹐潰亦易收斂﹐色白而不痛者﹐最主淹纏。○潰一處者易治﹔潰二處者難治﹔手足齊潰﹐膿出不收﹐不可爲矣。○書云﹕毒畱於肝則爲目疾。亦不盡然。有痘在目珠﹐擦破而成障翳者﹔有目開遲﹐閉郁而成障翳者﹔有失解遺熱者﹔有胞腫而目珠無恙者。皆宜一一分治﹐不必早用點藥。○痘在目﹐其灌與﹐亦猶在膚。在膚擦破則爲瘟疤﹐四旁紅腫﹐須以時日﹐多服解毒之藥﹐自能脫而愈。目中擦破﹐亦猶在膚﹐其紅腫有似障翳﹐非障翳也﹐亦宜淸解劑中加羚羊角﹐須以時日﹐自能解散。點洗之品﹐皆非所宜。○紅腫障翳﹐痛澀羞明﹐先宜荊﹑防﹑羌活﹐火郁發之﹐不愈﹐然後服羚角﹑龍膽。○赤澀久不愈者﹐宜滋肝腎﹐蓋目得血而能視也。○痘後潮熱﹐最爲可嫌。

熱退人靜脈平﹐熱來脈浮弦數大﹐有似標邪﹐實非外感﹐惟於養陰藥中兼調胃气﹐可望漸平。若反復變亂﹐胃气益傷﹐陰不能復﹐人漸枯瘦﹐有類疳勞﹐不可治矣。○痘後便血﹐瘀者宜淸﹐鮮者宜養。不急治﹐下多則有暴脫之患。○痘後浮腫﹐與風濕同治﹐則餘毒自散﹐不可早用補劑。痘後鼻癢﹐用黃芩﹑山梔以淸肺﹔齒癢﹐用犀角﹑石膏以淸胃﹔痘後發落﹐熱傷血也﹐宜養陰﹔痘後無故齒落﹐而非牙疳者﹐腎虛也﹐六味地黃丸主之。

○後發癰者﹐何也﹖蓋痘毒之出盡歸瘡窠﹐膿化而毒解﹐斷無發癰之理。設當膿成毒化之時﹐不知松肌透肌之法﹐或過用寒涼﹐毒凝肌肉之內﹐或純用溫補﹐熱遏膚腠之間﹐至收時﹐其兒元气壯﹐不得內攻﹐聚於腠理﹐結而爲癰也。膿未成者散結湯﹐膿已成者內托散。看其部分﹐以加引經。﹝《橡村痘訣》﹞

痂後病目﹐俗謂目中出痘。果痘也﹖胡不見根點成膿而遂結痂﹖古云﹕熱壅於肝則病目。確論也。﹝《慈幼筏》﹞

痘後餘熱不除﹐量其輕重而治之。大熱則利小便﹐小熱則解毒。蓋利其小水﹐使心火有所導引﹐而餘熱自無容畱矣﹔小熱宜解毒者﹐蓋小熱不解﹐恐大熱漸至矣。利小水宜導赤散﹐解毒宜犀角地黃湯。﹝徐東臯﹞

解餘毒藥﹐全以不傷胃气爲主﹐平淡無奇﹐斷不敗事﹐如三豆飲之屬。若金銀花一味﹐本艸稱其解毒不寒﹐余見脾胃虛弱者多服卽瀉﹐伍氏用連翹飲子﹐亦取平和。﹝葉天士﹞

卷十五﹟痘疹精華

證治要略

總論

好痘如塔﹐層層壘札﹔低痘如塌﹐空空蹉壓﹔好痘光艷﹐珠頭桃面﹔險痘坑陷﹐潰囊深爛。﹝華峯道人﹞

凡气虛之痘初發﹐身熱悠悠﹐手足厥冷﹐乍涼乍熱﹐精神倦怠﹐肌肉晃白﹐飲食減少﹐睡臥安靜﹐便淸自調﹐虛證無疑。未見點前﹐用參飲加紫蘇﹑白芷﹑防風﹔見點之後﹐用參飲加川芎﹑桔梗。四日之後﹐重用參飲﹐隨證加減。七﹑八日漿足之後﹐保嬰百補湯﹐調養气血。○凡血熱之痘初發﹐身熱壯盛﹐腮紅臉赤﹐毛焦色枯﹐煩渴飲水﹐日夜啼哭﹐睡臥不安﹐小便赤澀﹐熱證無疑。未出之前﹐升麻葛根湯﹐或升麻流气飲﹔見點之後﹐十神解毒湯爲穩﹔至三﹑四日﹐熱證悉平﹐勢將行漿﹐從太乙保和湯加減﹔八﹑九日漿足之後﹐則有保嬰百補湯調養之。○表熱盛則漧枯﹐表太涼則冰伏。內熱盛則祕結﹐內太涼則泄瀉。气壅盛則腹脹喘滿。

熱毒爲所抑而不得伸越﹐則腹脹狂亂。毒瓦斯彌盛﹐則表裏受重﹐而嬰童難任。是故治痘之法﹐在安表﹑和中﹑勻气﹑透肌﹑解表五者而已。安其表﹐使無干枯冰伏之患﹔和其中﹐使無便結泄瀉之變﹔勻其气﹐使無壅盛喘滿之過﹔透其肌﹐使熱毒得以伸越而達表﹔解其毒﹐使內外有所分消。五者不失﹐則血熱壅遏之證﹐痘𨿽稠密﹐亦不足憂。﹝翁仲仁﹞

一發便密﹐情勢重者合輕其表而涼其內。若已發﹐密重微喘﹐飲水有熱者﹐則祛風藥中微利之。若出不快﹐便淸自調者﹐知其在表不在裏也﹐當微發散。若靑幹黑陷﹐身不大熱﹐二便祕澀者﹐熱在內也﹐當下之。若身大熱﹐表證未罷者﹐則不可下。若痘已出﹐見小熱﹐小便不利者﹐當利之。痘後餘毒未散﹐復有身熱瘡腫者﹐宜解毒。已出未出﹐聲不出者﹐當淸肺。﹝張潔古﹞

痘有別物乎﹖气血中淫邪之毒也。治痘有別法乎﹖消化淫邪之毒﹐衛全其气血也。故未出則分之﹐旣出則拒之﹐旣拒則化之。三者得之﹐而天全矣。﹝《黃帝逸典》﹞

桂巖先生云﹕痘者﹐象其形而名之也。愚謂不獨象形而名﹐卽治痘之法﹐亦猶農家之種豆也。豆之爲物﹐土實則難出﹐土瘠則難長。故實者鋤之﹐瘠者灌沃之﹐不實不瘠﹐惟順其性﹐不使物害之而已。知此則可以語醫矣。今人於痘初起﹐不察虛實寒熱﹐或過用木香散﹑異功散之類﹐則以火濟火﹐致變紫黑﹑倒陷﹑癰毒﹑吐衄者有之﹔或妄用芩﹑連﹑梔﹑柏寒涼之藥﹐則大傷脾胃﹐爲吐﹑爲瀉﹑爲寒戰內陷者有之。故凡治痘之法﹐六日之前不宜溫補﹐亦不宜妄用寒涼。師云﹕凡解毒之內﹐略加溫補﹔溫補之中﹐略加解毒。此不傳之祕訣也。

﹝程晨峯﹞

足熱﹑腮紅﹑大便閉﹑小便赤﹑渴不止﹑上气﹑脈洪數﹐七者不得服熱藥﹐足冷﹑腹虛脹﹑面晃白﹑便淸﹑吐乳﹑目靑﹑脈沈細﹐七者不得服寒藥。﹝呂滄洲﹞

痘證有二﹕一曰血熱毒盛﹔一曰气虛毒盛。气虛而毒不盛者﹐可以徐補。血熱而毒盛者﹐其勢必急。一發熱便口渴﹑面赤﹑气喘﹑狂躁﹑譫語﹔一見點﹐卽宜涼血解毒﹐磨犀角汁多飲之﹐十療四﹑五﹐遲難救矣。又有血熱兼气虛者﹐初發先涼血解毒﹐五﹑六朝後﹐可以並力補气助漿。初時不早涼血﹐則毒不解﹐延至六﹑七朝﹐勢必以參﹑助漿﹐漿必不來﹐反滋毒火。又有血熱毒盛﹐似气虛者﹐初熱放點﹐神思昏亂﹐足冷﹐痘色白﹐如水窠﹐惟有唇腫口渴辧其火證。醫者不察﹐反以气虛治之﹐十無一生。﹝繆仲淳﹞

痘瘡气勻卽出快。故瘡出之時﹐常宜和暖﹐如春三月發生之气﹐則气血和暢﹐自然出快﹐其發透﹐其齊。若偏於熱﹐則壯火食气﹐其气反虛而不能行﹔偏於寒﹐則气凝澀而不得行。﹝張從正﹞

解其火毒﹐恐郁遏而漧枯﹔養其血气﹐欲流行而舒暢。﹝萬密齋﹞

治痘宜解毒﹑和中﹑安表。虛者益之﹐實者損之﹐冷者溫之﹐熱者平之﹐是爲權度。亦如庖人籠蒸之法﹐但欲其松耳。○大槪灰白色者﹑靜者﹐作寒看﹔齊湧者﹑躁者﹐作熱看。﹝朱丹溪﹞

五要﹕一﹑出欲盡﹔二﹑起發透﹔三﹑膿稠滿﹔四﹑收齊﹔五﹑結痂濃。○五善﹕一﹑飲食如常﹔二﹑大小便調﹔三﹑瘡紅活堅實﹔四﹑脈靜身涼﹐手足溫暖﹔五﹑聲音淸亮﹐動止安和。五者不能全得﹐得一﹑二亦吉。○七惡﹕一﹑煩躁悶亂﹐譫妄恍惚﹔二﹑嘔吐泄利﹐飲食不進﹔三﹑黑陷焦枯﹐癢塌破爛﹔四﹑頭面預腫﹐鼻扇肩擡﹐目張唇裂﹔五﹑喉舌潰爛﹐食入卽嘔﹐水入卽嗆﹔六﹑寒戰切牙﹐聲啞色黯﹔七﹑腹脹喘促﹐四肢逆冷。七者不必皆有﹐有一﹑二亦自難爲。○痘之形證有四﹕曰毒壅﹐曰血熱﹐曰气虛﹐曰血虛。又虛實有四﹕表裏虛實是也。見點稠密﹐形不尖松﹐色多慘黯﹐欲出不出者﹐此毒壅也﹔見點深紅﹐漸變紫黑﹐夾疔夾斑者﹐此血熱也﹔頂陷皮薄﹐平塌不振者﹐此气虛也﹔色淡根散﹐或痘色與肉色無異者﹐此血虛也。身微熱而有汗﹐曰表虛﹔壯熱無汗﹐喘促皮焦﹐肌肉痛者﹐表實也。精神疲倦﹐唇舌淡白﹐曰裏虛﹔狂亂气盛﹐渴飲善食﹐唇燥舌黃者﹐裏實也。毒壅血熱﹐同表裏之實﹔气虛血虛﹐同表裏之虛。壅者疏之﹐熱者涼之﹐虛者補之﹐實者瀉之﹐不虛不實﹐平劑調之。𨿽然﹐辧寒﹑熱﹑虛﹑實﹐尢須以舌作綱維。○治痘有四﹐節次勿紊﹐紊則气血顚倒﹐火毒肆虐﹐而諸證蜂作矣。故驚者﹑狂者﹑吐者﹑瀉者﹑斑者﹑疹者﹑腰腹痛者﹑肉腫痘不腫者﹑嗆水挫喉者﹐皆當發不發﹐毒壅三焦所致也﹔焦紫者﹑枯黑者﹑渴者﹑躁者﹑發疔毒者﹑胃爛口臭者﹐皆當淸不淸﹐陽明內熱所致也。當補不補﹐則爲白陷﹑爲泄瀉﹑爲癢塌﹑爲倒﹐外剝內攻﹐中气虛也﹔當滲泄不滲泄﹐則身反壯熱﹐或少食吐瀉﹐或肌肉疤爛﹐何者﹖脾濕內淫也。標離而異﹐本合而同﹐藥當其節﹐變證息矣。○痘有當汗者﹐汗之﹔當汗不汗﹐後必變證。壯熱皮燥﹐喘促面浮﹐可汗也。痘隱隱不出﹐肉腫瘡不腫﹐毒停不成漿﹐或因寒倒﹐皆可汗也。但兼解﹑兼補有殊耳。可淸也﹐可下也﹐舌之黃燥可驗矣﹔可溫也﹐可補也﹐舌之淡潤可驗矣。○治痘之藥不可過。過熱則涸﹐過寒則凝﹐過燥則耗血﹐過潤則滑腸﹐過攻則損眞﹐過補則助邪。○治痘證不治雜證﹐千古祕論也。雜證有日﹐痘證只兩七日之期﹐且痘中之雜證﹐緣失治而作﹐今猶治雜證而不治痘﹐將雜證愈甚而痘愈憊矣。﹝《慈幼筏》﹞

雜證緣痘證而生出者﹐治痘證爲當﹔痘證因雜證而羈絆者﹐理雜證爲良。﹝徐仲光﹞

痘如奕棋﹐變化最多﹐自古至今無同局。治痘之方亦當隨機應變﹐印板方子使不得。○痘之全體﹐無非气﹑血﹑毒三字﹐卽從三字推求。然三字要分得開﹐合得攏﹐分得開是看法﹐合得攏是治法。○痘有三關﹐打得過方算成功。三關者﹐出得出﹑灌得起﹑收得回是也。○灌之機在出﹐之基在灌。未有點不離肉而能灌者﹐未有漿色淸淡而能者。○出不出﹐由乎天﹔灌不起﹐由乎體﹔收不回者﹐醫之罪也。○一見發熱﹐便防其閉﹐莫待煩悶斑見﹐而始覺其閉﹔一見出齊﹐便思其灌﹐莫待灰白紫黑﹐而始愁其不灌﹔一見其灌﹐便思其收﹐莫待塌陷倒﹐而始覺其難收。譬之博奕﹐著著求先﹐則盡善矣。○癢塌是內攻事﹔臭爛是外出事﹔癰腫螺疔﹐是欲攻不得攻﹐欲出不得出事。○癢塌是毒未化事﹔鬼腫是毒化一半事﹔臭爛是毒化已後事﹔癰腫螺疔﹐是毒化未盡事。會得此等境界﹐便識得用藥。蓋气血交則毒化。癢塌是气血不曾交會﹐故不救﹐鬼腫螺疔﹐是旣交會而中阻﹐故爲可治﹔臭爛是旣交會之後﹐火盛毒化﹐气血不能約束﹐只須扶其气血﹐火退自平﹐若能於漿足之時﹐早加白芍以制之﹐則無臭爛之患。○臭痘多在頭面﹐火气從上也﹔灰白先見天庭﹐元气不充也﹔發多在四肢﹐土不勝水也﹔倒先見頸項﹐內攻之門戶也。○用藥之法﹕暑月要表得輕﹑淸得猛﹑轉得快﹔天寒要表得透﹑淸得緩﹑轉得遲。○體實之兒﹐前面表得開﹑下得通﹑淸得透﹐後面便受得補﹔體虛之兒﹐前面淸得艱難﹐後面便補得礙手。○痘之傳染﹐如放花爆﹐藥綫一著﹐勢無停止﹐似無需乎藥力。其所以用藥者﹐開其表﹐使之易發﹔淸其火﹐使無燔爍而損膿﹔補其气血﹐助其出之盡也。翁氏立此三法﹐痘之大體不外乎此。而雜證相干﹐治無定法。﹝《橡村痘訣》﹞

痘疹與傷寒相類﹐頭痛身熱﹐足冷脈數﹐疑似之間﹐只與升麻湯解之﹐痘發未發皆可服﹐但不可疏利。傷寒表邪﹐固不可下﹐痘疹發熱在表﹐尢不可下。世人不察﹐乃云初覺以藥利之﹐宣其毒也。誤矣﹗﹝《活人書》﹞

昔人云痘瘡首尾俱不可下者﹐何也﹖蓋首不可下者﹐言瘡未顯於表﹐下之則不得伸越﹔尾不可下者﹐言瘡已顯於表﹐內無根蒂﹐下之則陷逆故也。又言溫暖蓋覆﹐不令通風﹐以痘未出﹐或身涼惡寒故也。後人執此二語﹐不知天時之所加﹐人身之所盛﹐致誤多矣。噫﹗首尾俱不可下者﹐以其始終臟腑無凝滯也。若有裏證便結者﹐安得不下﹖溫暖不使通風者﹐以其發在冬時。若在夏令﹐痘𨿽未出﹐亦不用此也。﹝王好古﹞

壯熱身疼頭痛﹐不與小汗﹐表何由解﹖大腸久閉﹐毒攻腰脇﹐心腹脹滿﹐不與微利﹐何由釋去﹖﹝龐安常﹞

今之治痘者曰﹕首尾不可汗下。聽者和之曰﹕痘宜溫補﹐汗下不可也。此亦喜補惡攻之遺獘耳﹗殊不知治痘之法﹐莫要於解毒﹐或攻或補﹐務使毒瓦斯得解而已。如其气血和暢﹐營衛流通﹐表裏無邪﹐其出則盡﹐其發則透﹐其收則時﹐非但不可汗下﹐𨿽溫補亦不可用也。設使外感風寒﹐約束皮膚﹐閉密腠理﹐瘡出不快﹐此當汗之﹐令陰陽和﹐營衛通﹐而瘡易出﹐毒得解散可也。苟不汗之﹐則毒無從得出﹐畱伏於內﹐未免閉門畱寇之禍矣。如大熱不退﹐煩渴轉增﹐譫妄昏沈﹐便溺阻塞﹐此毒蓄於腸胃之間﹐與穀气相並﹐宜急下之﹐使臟腑疏通﹐陳滌去可也。苟不下之﹐則藏污蓄毒煎熬於中﹐得無養虎遺患之悔乎﹖故大要曰﹕謹守病機﹐各司其屬。有者求之﹐無者求之。盛者責之﹐虛者責之。疏其血气﹐令其條達﹐而致和平﹐此之謂也。﹝萬密齋﹞

予嘗治痘用四君子湯﹐加黃﹑紫艸多效。間有枯萎而死者﹐思之至忘寢食﹐恍然悟曰﹕白術燥濕﹐茯苓滲利﹐宜漿之不行也。乃減去二味﹐加糯米﹑乳酒﹐名保元湯。﹝汪石山﹞

治痘補虛當辧陰陽﹐尢惟陰分爲重。何也﹖蓋痘從形化﹐本乎精血。凡見點﹑起脹﹑灌漿﹑結痂﹐無非精血所爲﹐𨿽曰气爲之帥﹐而實血爲之主。且痘以陽邪﹐陽盛必傷陰。所以凡治痘者﹐最當重在陰分﹐宜滋潤不宜剛燥。故曰﹕補脾不若補腎﹐養陰所以濟陽。此祕法也。然血气本自互根﹐原不可分而爲兩﹐加參﹑﹑白術﹐𨿽雲气藥﹐若用從血藥﹐則何嘗不補血﹖歸﹑芎﹑地黃﹐𨿽云血藥﹐若用從气藥﹐則何嘗不補气﹖故見气虛者﹐以保元湯﹐而佐以歸﹑地﹔血虛者﹐以四物湯﹐而佐以參﹑。蓋气血本不相離﹐但主輔輕重﹐各有所宜耳。﹝《景嶽全書》﹞

痘出之始﹐兼風寒而發者﹐解散爲主﹔兼傷食而發者﹐消化爲主﹔兼驚恐而發者﹐利驚爲主。有正虛不能逐邪外出者﹐補益而助升發爲主﹔若毒壅盛而不透者﹐發解爲主。有始末兩實者﹐前後淸解﹔始末兩虛者﹐前後溫補。似實而虛者﹐補益爲主﹔似虛而實者﹐解毒爲主。虛證變實者﹐治從實例﹔實證變虛者﹐治從虛例。先天之气足﹐後天之气不足者﹐補中气爲主﹔先天之气不足﹐後天之气足者﹐補元气爲主。﹝朱惠民﹞

升發之妙﹐非僅以提爲升﹑疏爲發﹐疏第可以逐寒邪﹑散風熱﹐提第可以助淸陰﹑發眞气。不惟眞虛﹑眞寒﹑惡火﹑惡毒所不能調濟﹐卽如飲食停滯﹐暑濕穢气﹐孰非阻竅脈而礙气道者﹐其得以兼攝否耶﹖必審其何痘宜疏當不虛其表﹐何痘宜升當不提其毒﹐何痘宜升發並行兩用而兩得其效﹐何痘可以升發無藉卽得以無事爲工﹐何痘宜寬中﹐何痘宜淸徹﹐何痘以不發爲發﹐不以疏爲例﹐何痘以不升爲升﹐不以提爲則。總令气之得以直達﹐不爲毒錮﹐不爲火蝕﹐不爲邪郁﹐不爲穢閉﹐不使窒礙﹐不使消沮﹐得以拘領其毒﹐而出升發之梗槪﹐庶乎其得之矣。得此機關﹐苦寒如芩﹑連﹐辛熱如桂﹑附﹐補塞如參﹑﹐蕩滌如硝﹑黃﹐何莫非升發之劑乎﹖﹝費建中﹞

自有方書治痘以來﹐其時不啻二千年﹐其人不啻數百家﹐然皆詳於已出之後﹐略於未出之前。深言出速而稠密之害﹐不言畱中而不出之殃。不知已出之毒﹐外寇也﹔未出之毒﹐內寇也。出速而稠密者﹐外攻也﹔畱中而不出者﹐內攻也。內寇與外寇勢孰急﹖外攻與內攻禍孰烈﹖故痘已出而死者﹐多在旬日之間﹔痘不出而死者﹐多在六朝之內。徒知禦外寇﹐而不知逐內寇。昔賢之爲計疏也。然其失計安在﹖惟在未出而急於解毒﹐緩於逐毒也。不知未出之毒不可解﹐但當汲汲逐之於外也。余深悟其理﹐而鑑其失﹐徘徊顧慮﹐爲未出以前諸證設法﹐辧其寒﹑熱﹑虛﹑實以施治﹕實熱者﹐宣發其壅滯﹐以逐毒出外﹔虛寒者﹐補助其血气﹐以逐毒出外。一以救前哲之失﹐一以醒後人之迷﹐𨿽軒岐復起﹐不易吾言矣。﹝聶久吾﹞

論痘﹐首推錢仲陽﹑陳文中二家﹐錢用寒涼﹐陳用溫熱﹐確乎相左。丹溪祖錢非陳﹐分解毒﹑和中﹑安表三法﹐以犀角地黃湯爲主方。後之萬氏以脾胃爲主﹐魏氏以保元爲主﹐費建中救偏悉以石膏﹑大黃﹐胡氏輒投汗下。松江東地多宗秦鏡明﹔京口江寧咸推管《保赤》﹔吾蘇悉遵翁仲仁《金鏡錄》。可謂家諭戶曉者。其取長在看﹐不在乎治。看法精確﹐可以前知。後之翟氏﹑聶氏﹐深以气血盈虧﹐解毒化毒﹐分析闡揚錢﹑陳底蘊﹐因分別太多﹐讀者目眩心憒﹐不若翁仲仁芻蕘悅口也。然眼目之功﹐須宗翁氏﹐而匯治講究﹐參之諸家可矣。○自古治痘名家﹐各有精確卓識﹐𨿽各有所偏﹐實所以相濟也。先生治痘﹐寒熱攻補﹐不膠於一見。如毒火深伏﹐气血壅遏者﹐藉芳香以搜逐﹐用紫雪丹﹔气滯血凝﹐毒重火伏者﹐治以酒大黃﹑石膏﹑靑皮﹑桃仁﹑荊芥犀角﹑豬尾血﹔肝肺毒火不宣﹐气血有焦燔之勢者﹐用犀角﹑羚羊﹑紫艸﹑丹皮﹑石膏﹑鮮生地﹔元气不支﹐陽虛毒陷﹐而見灰白濕爛﹐泄瀉嘔惡者﹐用辛香溫煦﹐如陳文中之法﹔气血極虛﹐而漿淸塌癢﹐全無實證相兼者﹐當峻補气血﹐用參歸鹿茸湯﹑坎煦湯﹔气虛﹐莫外乎保元及四君子﹔血虛﹐不離於四物及補血湯。又有气虛血熱者﹐補气之中兼涼血﹔血虛气滯者﹐補血之中佐辛香。用攻法須分部位經絡﹐用補法當辧寒熱燥濕。過淸則有冰伏之慮﹐偏熱則有液涸之虞。夫痘𨿽以形色辧吉凶﹐然內證尢爲緊要。如痘點旣起﹐或不愼風寒﹐則營衛凝澀﹐或縱恣飲食﹐則气機呆鈍﹐以致身熱不食﹐腹膨嘔瀉﹐漿水不行。不究病因﹐但執淸涼膩補﹐常有凶危之變。亦有痘形𨿽重﹐若形神安靜﹐便食如常﹐聲音淸響﹐調理得宜﹐亦可轉危而安。大凡形老而色鮮明者﹐𨿽稠密﹐變幻恆少﹔形嫩而色晦滯者﹐𨿽稀疏﹐變幻恆多。表裏相參﹐審證的確﹐設法處治﹐方無貽誤。至於逆證已見﹐𨿽昔名醫亦莫能救。小兒夭枉者不可勝數﹐邇來幸有種痘一法﹐實可挽回造化﹐此誠補痘科之未備﹐而爲上乘之法也。正痘有先賢諸成法﹐避險有種痘之良方﹐痘證於是乎全矣。

﹝《臨證指南》﹞

疫

痘毒之在人身﹐若子之在母腹﹐當其生時﹐始而腹痛﹐而破胞﹐而倒轉﹐而生﹐皆天地自然之運動﹐初無子害母之理。痘之出﹐始而發熱﹐而見點﹐而蒸長灌膿﹐與生產何異﹖子旣不害母﹐痘豈害人乎哉﹗其害人者﹐相引動之歲气也。歲气之中﹐復有疫气行乎其間﹐歲气亦不害人﹐其害人者疫气也。○痘之死﹐死於疫﹐非死於痘也。人生誰不出痘﹐人之體質﹐自有虛實﹐虛則補﹐實則瀉﹐何致於死﹖惟疫气行乎其間﹐虛證欲補﹐疫气隔之﹐使不受補﹔實證欲攻﹐疫气乘之﹐使不受攻。痘方出﹐疫气掩之﹐使不得出﹔旣出矣﹐當起壯成膿﹐疫气擾之﹐使不成膿﹔旣成膿矣﹐則毒化而出﹐疫气乘之﹐頃成癢塌﹑倒之變。皆疫之爲害也。○疫之爲害﹐一時傳染﹐惟閉證爲甚。一見斑閉證出﹐卽知疫證行矣。

○疫之從鼻入者爲閉﹐肺主皮毛故也﹔從口入者爲斑﹐胃主肌肉故也。口鼻俱感﹐則爲斑閉﹐急宜表裏雙解﹐麻黃石膏湯﹑升麻石膏湯﹑羌活散郁湯入硝﹑黃﹐皆表裏雙解之法。用之不應者﹐只能通表裏﹐不能散疫也。○一見瑣屑隱隱﹐有模糊之勢者﹐必是疫毒壅遏﹐縱然出透﹐必難成漿。○毒﹐主气也﹔疫﹐客气也。疫气有時而乘﹐或乘於出﹐或乘於灌﹐或乘於﹐忽然而變﹐須要識得是疫﹐於應用劑中加解疫之味。○解疫之藥﹐與開表通利之藥﹐宜相輔而行。如蒼術﹑靑蒿﹑白芷﹐則芳香之气與荊﹑防﹑羌活﹑升麻之類﹐和爲開表之用﹔如檳榔﹑犀角﹐則與硝﹑黃﹑石膏﹑生地之類﹐並爲攻裏之用﹔如腹皮﹑貫眾﹑人中黃之類﹐則表裏皆通﹐同爲解疫之用。○天行疫气﹐小兒感之﹐證見大熱煩躁﹐痘點隱隱﹐嘔吐啼叫﹐藥不得入﹐天時亢甚﹐急掘鮮黃土兩石攤地上﹐鋪蒲席﹐臥兒於上﹐神安片時﹐有熱解而痘得出者。又法用雄鷄一隻劈開﹐合兒胸堂﹐窠腳紮定﹐一﹑二時亦有毒解而痘得出者。蓋毒解則胃通﹐胃通則食﹑藥得入﹐此驗過之法﹐便而易行﹐不得已時﹐皆可用也。﹝《橡村痘訣》﹞

痘證﹐先賢立論甚詳﹐但近時气候變遷﹐竟有不同於向日者﹐莫甚於伏毒而爲時癘壅遏。初起寒熱悠悠﹐腰腹並無痛楚﹔兩朝見點﹐亦色潤而形單﹐並非要害之處﹐身熱未解﹐得嚏便通﹐根窠𨿽立﹐不易掀發﹔一到三朝﹐神蒙气喘﹐斑點全無﹐唇不腫﹐口不渴﹐毒伏內攻﹐迅如反掌。𨿽進芳香雙解大劑劫奪﹐一無奏績﹐亦末如之何也已矣。

﹝《吳醫匯講》﹞

夾斑疹丹痧癭

磊磊如雲頭成片者爲丹﹔色淡形浮﹐捫之礙手者爲疹﹔紅紫深入肉中﹐如蚤所咬﹐捫之不礙手者爲斑。莫不由熱而生。更有一片紅紫﹐熱甚啼叫者﹐名赤遊丹﹐又名火丹。皆以其形色而名之也。發於頭面四肢者輕﹐胸腹陰囊者重。此證只宜淸涼﹐不宜過表。予用芩﹑連﹑梔﹑柏取效﹐勢迫者急宜砭之。予嘗治痘初標發熱鼻衄﹐徧身發出紫斑﹐斑多於痘﹐用十神解毒合犀地黃湯﹐連進三日﹐斑退痘起成漿而愈。蓋血熱之斑可治﹐時疫之斑不可治。毒到肌肉之斑可治﹐毒伏在胃之斑不可治也。﹝《橡村痘訣》﹞

書謂紅斑者生﹐紫斑者死﹐黑斑﹑藍斑百不救一。𨿽然﹐亦有紅斑死﹐而紫斑﹑藍斑得生者。夫斑﹐血熱也﹐失於解利則發斑﹐惡痘斑出﹐勢所必然﹐無論顏色皆死。但得天庭疏朗﹐痘形色善﹐又當別論。○先出疹﹐疹收而痘始出﹐曰墊疹﹔疹與痘並出﹐疹收而痘始長﹐曰夾疹﹔痘出有小小顆粒堆於痘上﹐曰罩痘﹔痧痘出皮肉間﹐隱隱有斑點﹐大小不一﹐曰夾斑﹔皮肉間艷色紅赤﹐如雲頭突起成片﹐曰丹毒﹔後痂落疹出﹐曰蓋疹。

種種不同﹐要皆痘毒之浮游散漫於皮膚間者﹐只當於痘中求治法﹐不可與正經麻疹斑毒同科。○初見大小不一﹐有點色如痱者﹐曰夾疹﹔又有一等瑣屑紅點﹐隱隱肉間﹐曰夾痧。治亦同法﹐丹毒亦然。但須正痘悅目﹐方爲痧疹之夾﹐不然是痘也﹐最當別晰。又有痘出數顆﹐面部夾疹﹐徧身圓淨疏朗﹐形色紅活﹐出見兩日而盡沒者﹐莫不驚愕﹐然此疹也﹐非痘也。痘沒必悶亂煩躁﹐此則安靜﹐且正痘顯然﹐故知其爲疹也﹐治以平劑自愈。然未沒時﹐亦難識認。﹝《慈幼筏》﹞

痘出夾疹﹐謂之兩虎蹲欄。蓋痘宜補而不宜瀉﹐瀉則不長養﹔疹宜瀉而不宜補﹐補則多喘逆。然在痘初只宜透托﹐旣可托痘﹐又兼發疹﹐疹出卽解﹐兩安無礙。惟在灌膿之際﹐不可太發﹐宜於助漿劑中去參﹑加入牛蒡﹑桔梗﹑蟬蛻﹑僵蠶等藥助漿﹐兼理肺气﹐肺气旣淸﹐則陽毒自散。至於痘後發者﹐則單治疹可也。又凡先見疹子﹐而夾出如水痘者﹐此是正痘﹐因疹子耗去營血﹐故白似水痘。但與發散疹子﹐疹散而痘自成﹐不可認作水痘。蓋疹子從不夾水痘也。○膚疹者﹐乃熱毒發越而然。出時形如麻狀﹐但色赤成片爲異耳﹐治宜淸涼解毒﹐疹散痘出﹐自必稀朗。又有癮疹者﹐隱隱於皮膚之間﹐發時多癢﹐亦與解毒爲主。更有謂痧者﹐其形如粟﹐尖圓而稍礙指﹐總屬熱毒所發﹐名殊而源一也。○夾丹者﹐血熱也。痘未出時見者﹐宜升提發散﹐用紫艸﹑升麻﹑牛蒡﹑蟬蛻﹑川芎﹑荊﹑防﹑桔梗﹑漧葛之類﹐痘出而丹自沒。過用寒涼﹐痘必冰伏。若痘出三﹑四日間見者﹐則宜涼血解毒﹐用生地﹑牛蒡﹑木通﹑荊芥﹑犀角﹑紫艸之類。然須看其顏色何如﹐紅紫者熱極也﹐白者痰濕也﹐至於靑黑﹐不可爲矣。○夾癭一證﹐多屬痘毒痰結而成﹐或結於項頸﹐或結於耳後﹐或結於腋下。

大者如桃﹐小者如李。初起證候如常﹐次則身烙發渴而變凶危。若痘在三﹑四日而癭作者﹐則毒隨痘泄﹐膿隨痘灌﹐自可無害﹐只宜治痘爲主。倘癭腫將膿﹐而痘隨標﹐癭膿一潰﹐元气澆漓﹐痘焉能灌﹖惟宜培元補托﹐兼與消痰解毒。若在七﹑八之期﹐痘已黃蠟﹐癭潰無妨。但气血重耗之後﹐宜保護元气﹐佐以消痰解毒耳。

﹝《馮氏錦囊》﹞

凡痘發斑﹐實熱者﹐謂之陽斑﹐以犀角﹑黃連﹑生地等治之﹔虛寒者﹐謂之陰斑﹐以參﹑等治之。○川連解毒﹐發斑可用﹐但嫌其枯燥﹐倘證兼便祕者﹐𨿽火毒盛﹐不可妄用。蓋治痢用川連﹐喜其燥濕﹐痘要濕潤﹐何可妄用﹗○發斑用芩﹑連等藥﹐不可過劑﹐若專一寒涼﹐則毒凝滯﹐不出不胖。不可不知。﹝《仁端錄》﹞

水

痘疹發水者﹐乃气有餘﹐血不足之證也。凡痘疹毒盛火熾之時﹐火不能炎上﹐水不得潤下﹐搏激於皮膚之間而爲水。若沸釜焉﹐下之火盛﹐則釜內之水必然發泡。亦有脾虛不能制水﹐以致水溢皮膚而爲水者﹐治當補脾順气﹐而虛自實矣。凡之白者﹐气之虛﹔白而有淸水者﹐气之實﹔紅紫者﹐血之熱。皆熱毒未出﹐而賊邪先爲之害也。气虛者爲空﹐宜補气﹔气實者爲水﹐宜利濕﹔紅紫者爲血﹐宜淸熱。﹝《金鏡錄》﹞

予師曰﹕气熱夾毒則發﹐血熱夾毒則發斑。予曰﹕毒壅於气則發﹐火搏於血則發斑。其理一也。○發斑之痘﹐人知其惡而畏之﹐發之痘﹐病家多不知畏者﹐誤以爲痘起也。治法宜補者多﹐宜淸者少﹐大槪參﹑爲君﹐灰白者以溫佐之﹐紅紫者以淸佐之。○紅紫者﹐是肝火激成﹐劑中加生白芍最妙。﹝許宣治﹞

驚

有熱一﹑二日﹐忽然啼叫﹐目竄手掣﹐如驚搐之狀。但驚風發搐﹐必有痰涎上湧﹐此則無痰涎爲異。只宜托痘﹐痘出而驚自定﹐不得妄用鎭驚之劑﹐以壓其毒。﹝《橡村痘訣》﹞

痘先驚者多吉﹐痘後驚者多凶。何也﹖痘未出之先﹐熱蘊於內﹐故作驚搐﹐痘出驚止﹐而內無凝滯﹐故吉﹔痘出之後﹐气血虛弱﹐復感風寒﹐熱毒反滯﹐又毋敢輕易發散淸利﹐故凶。﹝翁仲仁﹞

小兒初熱﹐卽見驚搐昏迷之狀﹐俗謂驚痘最好﹐此言未必皆然。若頻驚厥﹐最多悶痘。﹝葉天士﹞

驚發痘後﹐書云莫救者﹐是指目閉無神﹐而兼吐瀉﹐唇白肢冷者言也。如痰熱內甚﹐小便閉澀﹐或素有驚疾﹐又當別論。服安神定驚之劑﹐亦自收功。﹝《慈幼筏》﹞

痘至五﹑六朝﹐忽然手足牽縮一團﹐不知者以爲驚搐使然﹐豈知陽明受梟毒之熬鑠﹐而經絡不得營血以滋養故也﹐謂之一把縛﹐須服羚羊散。○此證多見於四﹑五﹑六朝。若見於兩﹑三朝﹐則爲驚搐﹔若見於八﹑九朝﹐則作寒戰治之。﹝《證治準繩》﹞

啼哭

小兒出痘﹐而晝夜啼哭者﹐當辧其虛﹑實﹑表﹑裏而治之。有內未得出﹐或外未得散﹐而啼哭者﹐此毒瓦斯不解之使然也﹔有陽邪火盛﹐紅赤掀突而啼哭者﹐此痘盤疼痛之使然也﹔有心腎本虛﹐邪熱乘陰而啼哭者﹐此或神志不攝﹐或煩熱不安之使然也﹔有飲食不節﹐或偶停滯而啼哭者﹐此胃气不和﹐腹痛腹脹之使然也。知此之由﹐而辧得其眞﹐則內未出者﹐表之托之﹔外未散者﹐解之化之﹔火盛者淸其熱﹔神虛者養其陰。若痘毒本微﹐而無故啼哭者﹐多由飲食內傷﹐或二便祕結﹐去其停滯﹐通其壅閉﹐務令表裏和暢﹐營衛通行﹐則神安而痘善矣。﹝《景嶽全書》﹞

腰痛

痘初腰痛﹐是毒伏於腎而不出﹔痘後腰痛﹐是毒已出外而復歸於腎。故痘中腰痛﹐初時慮其難出﹐後來慮其難成。《經》云﹕痘毒歸腎者死。﹝《仁端錄》﹞

痘瘡發熱而先腰痛者﹐最忌證也。《經》曰﹕腰者腎之府。又曰﹕太陽所至爲腰痛。蓋足太陽膀胱﹐爲十二經之首﹐其脈俠脊循膂絡腎。痘瘡之毒﹐起於右腎之下﹐而循太陽散於諸經﹐自裏達表也。初熱而腰卽痛﹐此邪由膀胱直入於腎﹐關節不利耳。宜解毒以瀉少陰之邪﹐發表以通太陽之經﹐使邪气不得深入﹐則瘡𨿽稠密﹐或可愈也。治若少緩﹐則太陽之邪﹐由表以傳於陽﹔少陰之邪﹐由裏以傳於陰﹔表裏受病﹐陰陽俱傷﹐則營衛之脈不行﹐臟腑之气不通﹐或爲不出﹐或爲癢塌﹐或爲黑陷﹐終莫救矣。更有因腎經虛怯﹐相火內爍﹐眞陰不得勝邪﹐以致腰痛者﹐初宜升發達表﹐俟其出後﹐卽與地黃丸料﹐以防變黑歸腎﹐乃克有濟。此證多因稟賦不足﹐謂之折腰痘。○腰主於腎﹐人之一大關節也。血气流通則安﹐血凝气滯則痛。腎實則屈伸壯﹐腎虛則屈伸難。故腰痛乃痘証之切忌也。初熱而痛者﹐是蘊毒初動﹐火熱亢極﹐腎水虧虛也﹐治宜升發而兼淸解。若痘出漧枯者﹐卽宜養血﹔若腎元大虛而痛者﹐倍加滋陰補腎之劑。否則﹐腎敗毒深﹐必難救矣。然男子成婚破陽之後﹐出痘腰痛者尙可療﹐以其虛於後天也﹔若童子出痘腰痛者﹐多難治﹐乃先天之不足﹐爲眞虛也。﹝《馮氏錦囊》﹞

痘出腰痛﹐最爲惡候。古云解毒以瀉少陰之邪﹐發表以通太陽之經﹐使邪气不得深入﹐痘𨿽稠密﹐或可愈也。此亦可謂知治法矣。予謂瀉少陰之邪﹐則以黑豆爲主﹔通太陽之經﹐則以羌活爲使。○雜證腰痛﹐多不能仰﹐痘出腰痛﹐多不能俯。﹝《痘訣余義》﹞

變黑與腰痛之證﹐俱屬火盛熱極而然。火灼肌膚故色黑﹐火熱亢極﹐腎水枯竭﹐故腰痛。獨不觀夫腰痛而後出者﹐其色漧枯﹐非紅則紫﹐非紫則黑﹐是變黑腰痛之證﹐其屬火也明矣。治必大用淸涼解毒﹐於見點之初斟酌下之﹐可使熱毒得解﹐然後調理气血﹐庶可挽回於萬一。﹝翁仲仁﹞

痘瘡初發腰痛﹐宜以人參敗毒散發之。倘無紫色﹐而用下法﹐必不能救。大抵重發散以透出其毒﹐此誠上策。﹝朱一麟﹞

腹脹腹痛

痘疹腹痛者﹐由毒郁於三陰。臍以上屬太陰﹐當臍屬少陰﹐小腹屬厥陰﹐須分別治之。腹脹者﹐毒聚於腸胃也。治法俱當升發﹐解利痘毒﹐兼分利小便﹐使毒瓦斯上下分消﹐則痛脹自止。故曰痛隨利解﹐脹以利消。亦有乳食停滯不消﹐而致腹脹者﹐當以升發解利藥中加入消食之品﹐所傷之物﹐審其寒熱。又有數日不大便者﹐大便行而痛脹自止﹐未可驟用硝﹑黃也。﹝《金鏡錄》﹞

毒郁痛脹者重﹐傷食痛脹者輕。○傷食腹痛﹐在胃脘及當臍﹔痘出不快而腹痛者﹐在臍之下。﹝許宣治﹞

渴

瘡疹渴者﹐裏熱也。蓋三焦者﹐水谷之道路﹐津液者﹐水谷之精華﹐變化流行﹐以灌漑乎三焦者也。瘡疹之火﹐起之於內﹐銷爍水谷﹐不得以變化津液﹐灌漑臟腑﹐故渴也。又瘡本稠密﹐津液外泄﹐化爲膿漿﹐不能滋養眞气﹐亦渴也。小渴者﹐常病也﹐不須治之﹔大渴者﹐視其虛實﹐以法治之﹐不可以冷水梨瓜等物與食﹐恐損脾胃﹐致生災異。○如發熱時便大渴者﹐熱在裏也﹐葛根解毒湯主之。不止﹐更加黃連以瀉心火之有餘﹔黃柏﹑知母以滋腎水之不足。舌潤則生﹐舌如芒刺則死。蓋舌乃心之苗﹐少陰之脈﹐系於舌本也。如發熱自利而渴者﹐津液不足也﹐黃芩湯加參﹑術﹑麥冬主之。○丹溪云﹕初熱煩躁﹐渴而引飲者﹐急以涼藥解其標。○錢氏云﹕身熱煩渴﹐腹滿而喘﹐大小便澀赤﹐悶亂大吐﹐此當利其小便。﹝《證治準繩》﹞

痘際渴者﹐常也。但有應不應﹐須辧之﹕如在二﹑三朝﹐身熱而渴者﹐此毒郁於裏﹐熱邪燻灼﹐治宜透托﹔如在四朝以後﹐身熱而渴者﹐此津液外泄﹐化爲膿漿﹐治宜補益。此皆應也。惟在痂後﹐則毒化無邪﹐而反渴者﹐則是眞陰消耗﹐火毒反熾﹐此不應也﹐急與滋陰解毒﹐保液生津。渴減者吉﹐否則必變喘脹而危。○凡渴多屬於熱﹐然皆由臟腑津液燥槁所致﹐實非有餘也。至若腹脹而渴﹐或瀉而渴﹐或足冷而渴﹐或驚悸而渴﹐或身溫而渴﹐或身熱面白而渴﹐或寒戰而渴﹐或气急切牙而渴﹐或飲水而轉渴不已﹐以上九證﹐尢非實熱﹐急宜溫補救裏﹐滋養津液。若認爲熱證治之﹐危亡立見。﹝《馮氏錦囊》﹞

痘家自首至尾﹐無有不渴﹐津液外潮故也。勿盡作熱治。﹝《金鏡錄》﹞

便祕

痘疹發熱﹐大便欲潤。若二﹑三日不行﹐宜急利之。恐腸胃不通﹐營衛不行﹐瘡出轉密也。﹝萬密齋﹞

凡祕結當分三部﹕上結宜降气淸涼﹔中結宜行气活血﹔下結宜以蜜導通之。如痘出四﹑五日不大便者﹐乃气血成漿﹐又因血熱﹐不須治之﹐只宜淸涼活血﹐而便自通。﹝翁仲仁﹞

起脹時﹐有數日不大便﹐而煩悶作痛者﹐此毒盛而祕也﹐宜淸毒活血湯去參﹑﹐加牛膝﹐倍紫艸﹑當歸﹐服時入生蜜。若仍不通﹐用豬膽汁滴入穀道中﹐不可用硝﹑黃大下﹐致生變證。﹝《慈幼筏》﹞

古人云﹕凡痘起脹灌膿之際﹐若無內證者﹐任其大便數日不行﹐不可妄下﹐以泄元气。世因以便祕爲貴﹐甚有熱壅之證﹐不特不敢用下﹐反加溫補以禁固之﹐致使熱壅愈加﹐痘毒不得伸越﹐正气不得舒暢﹐變證不測﹐是皆熱壅失治之過也。又宜微下之﹐以泄其壅熱﹐但須審其祕結之因以治之﹐不必重在硝﹑黃﹐有傷元气也。

﹝《馮氏錦囊》﹞

起脹行漿﹐不大便者無妨﹐只見泄瀉死﹐不曾見便結死。﹝《橡村痘訣》﹞

瀉

一﹑二日瀉者﹐多是挾熱﹐只宜疏托﹐不必止瀉。○四﹑五朝泄瀉數行﹐痘色頓減﹐卽當治瀉﹔若痘色可觀﹐只宜升發。○痘起脹時﹐驟瀉不止﹐危在旦夕﹐服異功散不效者﹐急用豆蔻丸﹑白術散止之。若熱毒作瀉﹐用加味四苓散。○痘出七日﹐忽大瀉者﹐气陷也﹐急宜澀之。若漿色正﹐根綫緊繞﹐𨿽瀉無妨﹔漿色不正﹐根盤不化﹐血散不斂﹐毒在內也﹐如命何﹖○九日﹑十日﹐半痂而作瀉者﹐不必慮﹐乃陽气內回﹐非灌漿時比也﹐保嬰加苓﹑術治之。切忌澀劑﹐誤用後﹐必不食而作痢﹐畱邪熱在內故也。﹝《慈幼筏》﹞

瘡疹所忌﹐內虛泄瀉。凡覺腹疼﹐或漉漉響﹐趨小腹者﹐此欲作利﹐九味理中湯治之。不止﹐此開腸洞泄﹐惟澀劑可以收之﹐用豆蔻丸。不止﹐則用眞鴉片配蓮肉粉止之。庸醫每不敢用﹐恐澀住邪气﹐不知澀劑之去滑﹐猶寒劑之去熱﹐熱劑之去寒﹐是謂對証之藥﹐今旣滑瀉不已﹐自當收澀﹐又何疑焉﹖如服澀劑而又不止﹐則根本已撥﹐無能爲矣。《經》曰﹕倉廩不藏者﹐是門戶不要也。《金匱》曰﹕六腑气絕於外者手足寒﹐五臟气絕於內者下利不止。五奪之中﹐此爲最甚。但正气內脫者﹐淹延而死﹔邪气內陷者﹐煩渴而死。﹝《證治準繩》﹞

治瀉投訶子﹑肉蔻以止之﹐兼用白術﹑茯苓以滲濕健脾胃﹐尙宜多用升麻以升提痘毒出表。若獨治瀉﹐恐痘不升發﹐必成倒塌。○气虛痘證﹐或飲食調理失宜﹐致傷脾胃﹐遂成泄瀉。津液下陷﹐虛火上盛必渴﹔元气下陷﹐虛陽上壅﹐下气不續必喘。夫渴與喘﹐實證也﹐起於泄瀉之後﹐斯爲津亡而渴﹐气虛而喘。治渴宜白術散﹔渴瀉不止﹐用異功散﹔治喘宜獨參湯。﹝翁仲仁﹞

吐瀉

痘初吐瀉﹐不可驟止﹐吐乃出熱﹐瀉乃出毒。蓋熱毒壅於胃口﹐火气炎上﹐但宜表痘﹐痘出而吐自止﹐不可用辛燥之藥。蓋暴病非寒﹐況痘本熱毒耶﹖至若痘後漧嘔者﹐是衝任虛火上衝﹐犯於淸道﹐髒敗毒攻之惡候也。宜分陰陽﹐利小便。蓋治漧嘔證﹐當以利小便爲主。﹝《馮氏錦囊》﹞

痘初吐瀉無妨﹐出後忌之﹐起脹尢忌。吐瀉喘渴﹑蛔虫自出﹑直視﹑便下腸垢者死。﹝《醫學入門》﹞

初熱吐利者﹐黃芩加半夏湯。起脹灌膿時﹐吐利並作﹐宜急治之。寒者益黃散﹑理中湯﹔熱者黃芩半夏湯。

後吐瀉﹐亦分冷熱﹕冷者亦宜益黃﹑理中輩﹔熱者四苓散﹑竹葉石膏湯﹑竹茹湯。更審吐利所出之物﹐如吐酸水﹐利下色黃﹐或靑綠﹐其气臭者﹐熱也。若吐淸水﹐利下淸白﹐不臭者﹐寒也﹐未可作熱治。﹝萬密齋﹞

見蛔

痘證三日以前見蛔者﹐因熱毒內攻﹐腸胃不能兼容﹐故蛔出也。若痘色焦紅稠密﹐其證危矣。若痘色明潤稀疏﹐治宜安蛔淸火﹐平胃散加烏梅﹑使君﹑黃連﹑防風。五﹑六日後﹐根窠微紅而蛔出者﹐多因脾虛所致﹐保元湯加姜﹑桂﹑烏梅。十三﹑四日吐出蛔者死﹐便出多者凶。吐出之蛔﹐生者尙可治﹐死者不可治。

○痘後熱毒在胃則吐蛔﹐熱毒在腸則下蛔。若不急治﹐虫無所食﹐則食髒食肛﹐而爲狐惑證矣。○亦有不吐利﹐但聞食气卽吐蛔者﹐此胃虛﹐蛔無所根據﹐爲熱所迫故也﹐必食已易饑﹐治宜理中湯加烏梅﹑川椒﹑黃連。若屬虛寒﹐則不能食。﹝《仁端錄》﹞

咳嗽

肺主气﹐其變動爲咳﹐咳者﹐肺證也。痘疹發熱之初﹐便見咳嗽者﹐肺爲五臟之華蓋﹐瘡疹之火上燻乎肺﹐肺葉焦舉﹐故气逆而咳也。瘡疹旣出﹐其咳更增者﹐此喉嚨有瘡﹐淫淫如癢﹐習習如梗﹐故咳也。瘡疹收後而咳者﹐此衛气弱﹐腠理疏﹐風寒外襲﹐肺气逆而不收﹐故亦咳也。○凡痘出盛咳嗽者﹐此肺中有火﹐或咽喉有瘡作癢也﹐甘桔湯加牛蒡子﹐多服良。﹝《證治準繩》﹞

嗆水

咽以咽物﹐喉以候气。咽居後而通於胃﹐喉居前而通於肺。肺無下竅﹐如橐然﹐能受淸虛之气﹐不受有形之物。喉上有物若懸乳﹐名曰會厭。凡物入口﹐則舌抵上﹐會厭必其喉﹐故水谷但入咽﹐而不入喉。若痘生於會厭﹐則舌彊不利開闔矣。幹物間可入咽﹐水飲或漏入喉﹐所以嗆也﹐湯藥不入﹐故不可治。○其或舌上有瘡﹐爛破疼痛彊硬﹐不能延納水谷﹐亦使水入則嗆﹐食入則吐﹐俟其瘡平則安矣。﹝《證治準繩》﹞

七日以前﹐痘色紅紫而兼此證者﹐乃火气炎上﹐熱毒壅塞故也﹔痘色灰白不起而兼此證者﹐乃气血虛弱﹐肺胃受傷故也。二者俱是逆證。七日以後﹐外痘蒸長﹐而有此證者﹐是內痘亦長﹐故致如此。外痘結痂﹐內痘亦﹐不治自愈。察其毒盛之痘﹐於咽喉漧燥之先﹐用甘桔湯解毒﹐加麥冬﹑栝蔞﹑牛蒡﹑元參﹑荊芥之類﹐淸其气道﹐不使熱毒有犯﹐則可免患。﹝翁仲仁﹞

失音

痘瘡初出﹐聲音洪亮者﹐形病而气不病也﹔未發聲音不出者﹐形不病而气病也﹕旣發聲不出者﹐形气俱病也。○有心火刑肺而失音者﹐肺屬金主聲﹐中有二十四空﹐凡發諸語言者﹐皆空中之气鼓動也。五行金空則鳴﹐實則啞。痘瘡之火起於心﹐上燻於肺﹐肺气脹郁﹐故竅塞而無聲也。以導赤散合甘桔湯加牛蒡子主之。○有痘毒歸腎而失音者﹐《經》曰﹕會厭者﹐音聲之戶也。痘黑陷伏﹐則毒歸於腎﹐邪气客於會厭﹐則厭不能發﹐開闔不利﹐故卒啞也。

○有喉舌潰爛而失音者。咽喉者﹐所以司呼吸﹐發音聲﹐猶管也。毒火上燻﹐咽喉先受﹐賁門﹑會厭﹑舌之位﹐皆痘所聚。初出之時﹐失於調治﹐以致咽喉腫塞﹐管窄狹﹐舌本彊硬﹐呼吸不利﹐音聲不出矣。此上二證﹐治之則難。○若七日以後﹐痘瘡成漿之際﹐而失音者﹐乃气喉有痘﹐初出細小不覺﹐及至肌表之痘成漿﹐喉中之痘亦成漿﹐其毒壅盛﹐管窄狹﹐故出聲不淸﹐而爲咽啞也。大率七日以前失音者﹐並爲逆證﹔七日以後失音者﹐不治自愈。蓋外痘結痂﹐則喉中之痘自痊故也。當用甘桔湯服之於未發之前﹐淸其气道﹐使毒不犯。

此預治之法﹐不可不知。○若痘瘡後而失音者﹐乃餘毒上攻於咽﹐以致腫痛漧澀﹐聲音不出﹐宜甘露飲﹑甘桔防風湯﹑元參升麻湯主之。﹝王好古﹞

寒戰切牙

痘證有寒戰切牙者﹐或謂心火熱甚﹐亢極而戰﹐反兼水化﹐此爲內熱﹔或曰俱屬於寒﹐如嚴冬之气﹐伏陽在內﹐不勝其寒﹐故手足戰栗﹐而齒自動。皆未得其旨也。斯證有先後之序﹐用藥有緩急之宜﹕七日以前寒戰者﹐乃心火亢極﹐上燻肺金﹐而孔竅閉塞﹐故寒戰也﹐當以表熱治之﹔七日以前切牙者﹐乃陽明胃經走上下齒齦﹐邪並陽明﹐故切牙也﹐主胃熱﹐宜淸之﹔七日以後寒戰者﹐乃陰凝於陽﹐陽分虛﹐則陰入气道而作寒戰也﹐宜以气虛治之﹔七日以後切牙者﹐乃陽陷於陰﹐陰分虛﹐則陽入血道而作切牙也﹐主血虛﹐宜補之。是七日前有此證者屬熱而凶﹐七日後有此證者屬虛而有可治﹐須兼痘色﹐辧其吉凶。然二證多發於痘後﹐屬虛無疑﹐𨿽有少熱﹐亦餘熱耳。﹝《金鏡錄》﹞

此證以七日前後分治固是﹐然不若初﹑中﹑末分治爲盒飯。初出﹐面色晃白﹐而寒栗齒動者﹐寒束其表﹐毒不得越﹐溫以散之﹔痘後气虛不振者﹐溫補以建其中。皆不易之法。惟五﹑六﹑七朝﹐漿行未行﹐漿足未足之際﹐而忽見寒戰切牙之證者﹐虛實之分﹐必參之形色而始決。﹝許宣治﹞

汗

痘瘡自汗者﹐以陰中之火自裏達外﹐皮膚爲之緩﹐腠理爲之疏﹐津液流行﹐故多自汗。但得身常潮潤﹐此乃陰陽調和﹐血脈通暢﹐實爲美證。蓋熱隨汗減﹐毒隨汗散﹐邪不能畱﹐則易出易解﹐不必治之。然只宜微汗﹐不宜大汗﹐若汗出過多﹐則气泄衛弱﹐恐難收﹐或爲癢塌寒戰﹐此則速宜固表﹐以斂其汗。又有汗出不止﹐其熱反甚者﹐此邪熱在表﹐陰爲陽擾﹐速宜淸火解毒﹐陽邪退﹐而汗自斂。﹝張景嶽﹞

譫妄

譫妄者﹐妄有聞見﹐而語言無倫也。此由熱盛正虛﹐以故神識不淸。夫言爲心聲﹐心熱則多言﹐睡中呢喃者﹐熱之微也﹔若寤而語言差謬﹐熱則甚矣。亦有胃熱而譫語者﹐但大便必硬﹐數日不更衣方是。○竊謂前證多因初起熱盛﹐失於解利所致。然有因痘毒未盡者﹐有因胃經有熱者﹐有因肺經有熱者﹐有因心脾有熱者﹐凡作渴發熱﹐手足指冷﹐或大便祕結而譫妄者﹐俱內有熱也。○痘初發熱便妄言﹐此爲惡候。蓋毒攻於裏﹐心志昏惑﹐神識不淸而然。○若發熱時無此證﹐因便祕多日始有之﹐此內熱也。先以宣風散解利其熱﹐後以導赤散送下牛黃淸心丸以鎭其神。○如胃中有燥屎﹐三﹑五日未更衣﹐因而譫妄者﹐宜滌腸解毒﹐四順淸涼飲﹑三黃丸。

○如初熱狂亂﹐大便自調者﹐五苓散加辰砂。○如起發成漿欲之時﹐忽然神昏譫妄者﹐此由痘本稠密﹐精血外耗﹐不能養神﹐宜養血瀉火﹐安神丸主之。﹝《證治準繩》﹞

煩躁

煩者擾擾而煩﹐躁者憒憒而躁﹐合而言之﹐煩躁皆熱也。析而分之﹐煩﹐陽也﹐熱之輕﹔躁﹐陰也﹐熱之甚。《難知集》曰﹕火入於肺則煩﹐火入於腎則躁。瘡疹煩躁﹐須宜忌之。若吐利厥逆﹐腹脹喘促而煩躁者﹐昏不知人﹔譫妄狂擾而煩躁者﹐謂之悶亂。皆不治之證。○凡痘瘡盛作之時﹐必令心火有所導引。苟或毒出而未盡﹐遂生煩躁﹐治以黑豆湯磨生犀汁飲之。若津液不足﹐虛煩不得臥者﹐宜酸棗仁湯。○如肺熱而煩者﹐坐臥不安﹐審於何時﹕若初熱便煩者﹐此毒火內郁也﹐用白虎湯加梔子﹔若瘡見猶煩者﹐此毒伏於內未盡出也﹐用消毒飲﹑奪命丹﹐合而服之﹔若瘡出盡猶煩者﹐此內熱也﹐用牛黃淸心丸。﹝《證治準繩》﹞

二﹑三日間痘苗已長﹐日夜煩躁不止﹐防隱處發疔及斑疹等證。○標點𨿽見﹐熱躁愈加﹐細參兼證﹕或爲六气郁遏﹐則從時气治﹔或爲內傷停滯﹐則從裏證治。亦有表裏兩解者﹐亦有下奪者。但下法﹐寒涼之中必兼活血理气﹐防其凝澀冰伏。﹝葉天士﹞

痘出煩悶不安﹐不問痘之輕重﹐先以淸心安神爲主﹐辰砂益元散最妙。神安則痘出﹐未有煩躁不安而毒得解者。﹝許宣治﹞

失血

气爲陽﹐血爲陰。陽主動﹐陰主靜。人身之血﹐不可妄動也。今瘡疹之火﹐燻灼於裏﹐迫血妄行﹐血隨火動﹐陽絡傷則血從上出﹐或衄或嘔﹔陰絡傷則血從下出﹐或溺或便﹔陰陽俱傷﹐則血上下俱出也。諸失血惟從鼻出者可治﹐餘皆死證。有痘瘡潰爛不能收﹐出血不止者﹐亦不可治。﹝萬密齋﹞

所云血之妄行﹐悉皆不治﹐蓋指出多而不止者言耳。若初出時﹐推其所因﹐善爲淸理﹐豈俱無生者耶﹖○若痘瘡赤痛﹐煩熱作渴﹐便衄血者﹐先用犀角地黃湯﹐次用加減大紫艸散﹐去黃加木通。○治諸失血﹐始終以犀角地黃湯加山梔﹑芩﹑連﹑白芍爲主﹔亦有初出時衄血不止﹐用下藥而得效者。﹝張兼善﹞

卷十五﹟痘疹精華

余義

痘類

凡痘瘡緊小充實者﹐名珍珠痘﹐易壯易﹔髙碩飽滿者﹐此名大痘﹐早壯遲收﹔四圍起﹐中心陷者﹐名茱萸痘﹔平扁不突者﹐名蒸餅痘。有凶有吉﹐稀者輕﹐密者重。○痘初出﹐面部胸背手足已見紅點﹐不起發﹐不成漿﹐隨卽收斂﹐若加气促﹑聲啞﹑悶亂者卽死﹐此陷證也。若無此等候﹐名曰試痘﹐五﹑七日後﹐復發熱而出﹐其痘必重。○初出如蚊蚤咬痕﹐三日後反不見者﹐名反關痘﹐五日死。○初出三兩成叢﹐根腳堅硬成塊者﹐此名痘母﹐六﹑七日死。○初出紅腫結硬﹐似癅非癅﹐似癰非癰者﹐亦名痘母﹐三﹑五日死。﹝三證宜眞人解毒湯救之﹞。○初出便成血或水﹐隨卽破壞者﹐此名爛痘﹐二﹑三日死。○起發時﹐中有幹黑者﹐此名鬼痘﹐宜用胭脂油塗之﹐勿使蔓延。若不急治﹐則乍起乍塌﹐當不﹐淹纏而死。○起發時﹐枯燥不潤﹐塌伏不起﹐皮膚皺揭者﹐此名幹痘﹐五﹑六日躁滿喘急而死。○起發時﹐皮嫩易破﹐摸之溫手者﹐此名溫痘﹐六﹑七日癢塌而死。○起發時﹐瘡色嬌艷﹐皮薄光潤者﹐此名嫩痘﹐八﹑九日不能成痂﹐癢塌而死。○灌漿時﹐瘡頭有孔﹐漿水漏者﹐此名漏痘﹐五﹑六日後癢塌而死。○發熱五﹑六日﹐應出不出﹐以燈照之﹐皮膚隱有紅點﹐色脈和平﹐別無逆證﹐忽眩冒汗出者﹐毒從汗解﹐此名冒痘﹐無壅遏之患﹐乃吉兆也。○頭面瘡破﹐服補藥後﹐復腫復灌﹐或徧身無瘡處又出一層者﹐謂之補痘﹐𨿽過期延日﹐若飲食不減﹐不爲大害。○潰爛不﹐臭不可聞者﹐名爲爛痘。亦有收無事者﹐只要胃气不衰﹐飲食如故﹐不作煩躁﹐則爲可治﹐內服八珍湯或四味消毒飲﹐外敷敗艸散。○痘色紅甚﹐而渴飲不止者﹐名曰燥痘﹐治宜犀角地黃湯。○痘有小孔者﹐名曰蛀痘﹐此因表虛﹐腠理不密。失治則大泄元气﹐不起不發。宜保元湯﹐或六气煎﹐加糯米﹑川芎﹑丁香﹐提气灌膿﹐內補其孔﹐孔滿而痘自起。○出齊中有獨紅獨大﹐摸之皮軟不礙手者﹐此爲賊痘。三日外變成水﹐甚至紫黑﹐亦危證也。急用銀鍼挑破﹐胭脂油塗之。﹝《景嶽全書》﹞

蛆痘者﹐假濕熱之气化﹐由膿血而成形﹐夏天患痘﹐成就遲者﹐每多有之。痘𨿽美而勢必惡﹐外用銀鍼挑之﹐桑葉薄荷湯洗之﹐蛆去而癢自止。有謂蛆痘不死者﹐以其梟毒盡發於外也﹔有謂蛆痘必死者﹐如物朽生虫之義也。宜兼証之美惡以驗之。﹝馮楚瞻﹞

痘有至佳者﹐隨出隨長﹐隨長隨灌﹐尖圓紅潤﹐稍見漿而卽﹔又有至奇者﹐隨出隨長﹐隨長卽﹐不見膿汁﹐名爲旱痘。二者俱不必服藥。○疔之結也﹐由熱毒壅盛﹐失於解利﹐內不能入﹐而結於隧道空隙之處。惡痘疔結﹐逆轉順矣。但結在前後心者必死﹐結在耳門喉下者亦死。辧法勿以黑痘作疔。蓋黑痘猶痘也﹔疔則陷入肉中﹐形如螺蓋﹐捏之有核﹐割之不痛。後疔爛﹐七日前後者﹐四聖丹主之。﹝《慈幼筏》﹞

大人痘

大人無輕痘﹐緣其毒之久蓄也。久蓄之毒﹐气之輕者不足以感動﹐必待天行疫癘之年﹐始能相感﹐治與嬰幼大異。嬰幼七情未幹﹐混元未破﹐痘之出﹐一味治痘﹐而且膚薄腠疏﹐自能易出易長。若二十以上爲難﹐三十以上更難﹐其所難者﹐在男則有酒色之傷﹐在女則有經產之患﹐眞元旣破﹐表气復堅﹐痘點繁密﹐有能送毒出外﹐無內陷之憂者鮮矣。治法疏托以後﹐大約男子以滋腎爲先﹐女子以養肝爲本﹐松肌透毒﹐相機而動﹐無使傷我气血﹐則得之矣。﹝《橡村痘訣》﹞

年長出痘﹐男女欲火已動﹐其初卽見膝痛腰酸﹐咽喉窒痛欲閉﹐苦辛寒藥必不效驗﹐宜甘鹹寒滋水制火﹐佐以解毒。六﹑七日來痛勢日緩﹐聶氏有參麥淸補方﹐余每用六味湯加龜膠﹑元參﹑秋石獲效。﹝葉天士﹞

出幼之童﹐嗜欲開﹐血气耗﹐虛火炎蒸﹐或煩或渴﹐或咽痛﹐鼻時出血﹐毒盛不任溫補﹐當是時﹐參麥淸補湯頻服於五﹑六日前﹐猶或可救。若七﹑八日不成膿﹐非參歸鹿茸湯不可。﹝《慈幼筏》﹞

孕婦痘

孕婦出痘﹐始終以安胎爲主﹐不可犯動其胎﹐其初以參蘇飲發之﹐出後安胎散爲佳。﹝萬密齋﹞

孕婦出痘﹐气血虛則胎不安﹐气血熱則胎不安﹐气血滯則胎不安。故安胎散參﹑苓﹑術﹑艸所以補气﹐歸﹑芎﹑芍藥所以養血﹐黃芩所以淸熱﹐香﹑砂﹑紫蘇﹑陳皮﹑大腹皮所以行滯。﹝《醫方考》﹞

治孕婦痘﹐要無失時﹐胎之墮也﹐非血熱﹐必气虛﹐藥投其時﹐皆有安胎之妙。○痘證墮胎﹐審在何時﹕在初出﹐補而升之﹔在起脹﹐補而淸之﹔在行漿﹐則峻補之。又當視其根暈﹐散與不散﹐爲生死證驗。﹝程華仲﹞

孕婦出痘﹐在於初出之時胎落者﹐則血气𨿽虛﹐然熱毒亦因走泄﹐兼之未經起脹灌漿﹐則血气未曾外耗﹐倘痘非險逆﹐加以大補托裏﹐每多可生。至於收之時胎落者﹐則毒已出表﹐亦多無事﹐但重虛而元气易脫﹐宜倍補益耳。若正當起脹灌漿而胎落者﹐則气血衰敗﹐內外兩虛﹐旣不能逐毒以外出﹐則毒必乘虛而內攻﹐爲不救者多矣。﹝《馮氏錦囊》﹞

出痘行經

女人月事﹐時至必行﹐漿行經至﹐險也。痘之成功﹐全藉气血﹐气虛可爲﹐血虛難爲﹐痘不倒陷﹐根暈不散﹐猶可冀生﹐倒陷根散者死。治法﹐養其陽以生其陰。若證屬血熱﹐又有得行經而反吉者。然在見點起脹時﹐非灌膿時所宜也。﹝程華仲﹞

逆證死期

痘之失治﹐必至於死﹐然死之日﹑死之狀何如﹖沈虛明曰﹕郁而不出者﹐三日死﹔出而不齊者﹐六日死﹔不起脹者﹐九日死﹔不灌漿者﹐十二日死。凡內攻之痘﹐皆死於十二日之前﹔不成痂者﹐十五日死。又毒陷於脾者﹐泄瀉而死﹔毒壅於胃者﹐漧枯焦黑而死﹔郁毒未解者﹐喘促而死﹔火毒未解者﹐外剝而死。﹝程華仲﹞

方藥

保元一方﹐痘家立命之根也。小兒气血未充﹐肌膚未實﹐補益之法﹐不可不講﹐故翁氏論痘﹐以此方冠首。

善治者﹐於漿汁欲行之際﹐早知補助之法﹐導其生長之機﹐使漿成毒化﹐气血無虧﹐有何變證。倘熱毒未除﹐佐以淸涼﹐或漿足之後﹐再爲淸解﹐是順理也。今醫不知順理﹐專事倒行﹐無論寒﹑熱﹑虛﹑實﹐執其套法﹐初以升﹑葛﹑荊﹑防﹑羌活之屬虛其表﹐大便稍不利﹐卽以枳實﹑硝﹑黃之屬虛其裏﹐繼以芩﹑連﹑梔子﹑犀角﹑羚羊﹑紫艸﹑紅花﹑生地﹑木通之類﹐以凝澀其气血。气血旣凝﹐毒何由化﹖以致漿汁不行﹐變證百出﹐無可柰何﹐然後以參﹑救之﹐復何益哉﹗要知犀角﹑地黃﹐古人非不用也﹐但用於血熱毒壅之證耳。眞正熱毒之證﹐形色俱盛﹐表裏俱實者﹐十中不過一﹑二﹐認證的確﹐卽應淸涼﹐然亦當照顧元气。要知熱毒𨿽甚﹐非气血無以運化。因思古人取義曰松肌﹑曰透肌﹑曰解毒﹑曰化毒﹑曰蒸壯﹑曰養漿﹐莫非生生之意也。保元可離乎﹖醫者能知以保元治痘﹐則應淸者必不致於過寒﹐應下者必不致於過猛。時存一保元之念﹐則淸之下之﹐面面皆保元也。不知保元之法﹐妄行克伐﹐其罪可勝言哉﹗○時醫治痘﹐動云我遵《金鏡錄》﹐一保元湯且不知用﹐卽或用之﹐亦多雜而不純﹐是不知用補法也。地骨皮消壅熱於筋骨之間﹐且能淸肅臟腑。用羌活散郁﹐而不知用地骨皮﹐是不知用散法也。大腹皮使熱毒從毛竅中出。用十神解毒﹐而不知用腹皮﹐是不知用淸法也。

治痘諸方﹐以此三法爲重﹐此之不講﹐其他尙何說哉﹗○善補者﹐淸卽是補﹐犀角地黃湯﹐養陰補水之劑﹐補水可以勝火﹐補水可以生漿也﹔下亦是補﹐火毒壅閉﹐气爲所食﹐血爲所煎﹐急下存陰也。若但執參﹑而云補﹐陋矣﹗○大黃﹑朴﹑硝之收放﹐人所易知﹔黃連﹑石膏之收放﹐人所難曉。故議下易﹐議淸難。○痘未盡出﹐火勢甚者﹐不得不急淸。石膏可用﹐黃連﹑犀角不可用﹐石膏气輕能解肌故也。○痘未盡出﹐元气虛者﹐人參可用﹐黃不可用﹐黃能固表故也。○或問麻黃與麻痘無涉﹐古人麻痘方中﹐亦有用者﹐何也﹖予曰﹕麻痘正發﹐適感寒邪﹐外束其表﹐何由得出﹖用麻黃以散寒邪﹐寒邪解﹐而麻痘出矣。○不獨麻黃非麻痘之藥﹐卽羌活亦非麻痘之藥。《金鏡錄》羌活散郁湯﹐是去風之藥﹐亦非治痘之藥也。寒邪外束用麻黃﹐風邪外閉用羌活﹐亦猶仲景麻黃﹑桂枝之別也。○或問麻痘初發﹐麻黃﹑羌活俱不可用﹐以何方爲主治﹖予曰﹕升麻葛根湯﹐爲麻痘而設也。麻痘出於臟腑﹐升麻一味﹐能升陽气於至陰之下﹐是爲對証之藥。○痘有熱在表者﹐表熱甚則漧枯﹐荊﹑防﹑蟬蛻﹑地骨﹑紅花之屬是也﹔有熱在裏者﹐裏熱甚則閉結﹐硝﹑黃﹑枳實﹑犀角﹑地黃之屬是也。表虛則癢﹐參﹑劑中引以防風﹔裏虛則瀉﹐參﹑術劑中佐以木香﹑炙甘艸。能如此用藥﹐則功力自專。○熱在气分則發﹐熱在血分則發斑。書云﹕牡丹皮去血中之毒﹐壯熱繁紅爲聖藥﹔地骨皮去气中之毒﹐毛焦熱甚是良工。古人如此分辧﹐世俗何故不曉﹖○气血虧敗之中﹐猶當視其有毒﹑無毒。一味虛而無毒﹐則參﹑﹑歸﹑芍﹑羊肉﹑乳酒不妨並用﹔若虛中夾毒﹐補劑𨿽施﹐亦恐難受。如必欲援救﹐補劑中只加炒黃連數分。凡虛中夾毒之證﹐五﹑六朝早用參﹑﹐劑中必兼解毒。犀角﹑地黃﹑石膏之類﹐切不可用﹐以其不利於癢瀉也。炒黃連解毒而不作瀉﹐且與火微則癢之義相合﹐故可少加。○痘有淸涼太過﹐气血凝滯不行﹐𨿽有小漿﹐路不見充暢者﹐參﹑劑中宜少加溫藥佐之。溫藥中要溫而不辛者﹐予取枸杞一味﹐與歸﹑芍﹑羊肉相合﹐用之得宜﹐每每收效。○便滑﹐筍尖切不可用﹐不但滑利﹐且能耗膿。筍有刮腸篦之名﹐虛證用之﹐後成癢瀉﹐多致不救。○雞汁﹑羊肉﹐皆系助膿神品﹐溫補湯中無濃於此。雞冠血大毒﹐不可用﹐羊腦亦不可用。《綱目》云﹕諸腦皆有毒﹐不可食﹐食之損人。○痘中鮮發﹐助膿之味﹐溫熱者多﹐火毒未淸﹐難受溫補﹐雞汁﹑羊肉之屬﹐輒多敗事。蛤蜊性寒﹐能發毒化漿而不助火﹐若灰白癢瀉之痘﹐不圖溫補﹐而求此﹐殆矣。○予師治痘﹐首尾必加防風﹑山楂﹐或淸或補﹐皆得其利。謂予曰﹕涼藥加疏通之味﹐則不凝滯﹔補藥加疏通之味﹐庶毋壅遏。且更有妙處﹐如防風一味﹐旣能領淸涼藥至表而淸瘡窠之毒﹐又能領气血藥至表而釀瘡窠之膿﹐用藥惟在心靈﹐須令方中有活潑之機﹐才稱妙著。予謂山楂與防風不同﹐防風有生發之機﹐故與參﹑並用皆妙﹔山楂不但於參﹑有礙﹐凡能消膩者﹐必能耗膿﹐六朝後不可輕用﹐如欲調气﹐易木香可也。○予治痘無奇法﹐前半著力在領毒歸窠﹐後半擔心在气血載毒之力竭。領毒歸窠﹐則腹皮﹑貫眾二味宜早﹐加防風一味爲向導﹔載毒之力全在气血﹐气血之助﹐全仗參﹑。○痘家用藥﹐藥味不宜多﹐多則雜﹐如气虛宜參﹑﹐甚則分兩加重﹐一切補气藥無過於此。血虛宜歸﹑芍﹑地黃﹐甚則雞汁﹑羊肉﹑鹿茸﹑臍帶﹐一切補血藥無過於此。气血雙補﹐亦止此數味﹐所加佐使﹐不過一﹑二味﹐及三﹑四味而止。攻發﹐則大桑虫﹑豬尾膏爲正兵﹔淸涼解毒﹐則黃連﹑犀角﹑石膏﹑生地爲最重。所加疏表通利﹐亦不過三﹑四味而止。時輩煎方﹐合之藥引﹐多至二﹑三十味﹐雜而無緒﹐取效難矣。﹝《橡村痘訣》﹞

痘疹﹐形質之病也。形質之本在精血。熟地至靜之性﹐至甘至濃之味﹐實精血形質中第一純濃之藥。凡痘瘡起發﹑灌漿收斂之用﹐以參﹑配之﹐其功乃倍。且得升﹑柴則能發散﹐得桂﹑附則能回陽﹐得參﹑則入气分﹐得歸﹑芍則入血分。今見痘家傷寒家多不用此﹐豈古人之未及耶﹖抑不知四物湯爲何物耶﹖○桑虫﹐亦名桑蠶。不知創自何人﹐用以發痘。今醫以爲奇品﹐竟相傳用。考本艸痘疹諸書﹐皆所不載。審其性質﹐不過爲陰寒濕毒之虫耳。惟其有毒﹐所以亦能發痘﹔惟其寒濕﹐所以最能敗脾。且發痘不從血气﹐而從毒藥﹐痘𨿽起而中則敗矣。此與揠苗者何異﹖矧以濕毒侵脾﹐弱稚何堪﹖故每見多服桑虫者﹐毒發則唇膚俱裂﹐脾敗則泄瀉不止﹐前車旣覆﹐後可鑑矣﹗○凡發痘之藥﹐用本不同。有以毒攻毒而發痘者﹐如穿山甲﹑人牙﹑蟬蛻之屬是也﹔有解毒淸毒而發痘者﹐如紫艸﹑紅花﹑牛蒡﹑犀角﹑木通﹑連翹之屬是也﹔有升提气血而發痘者﹐如芎﹑芷﹑荊芥﹑升麻之屬是也﹔有解散寒邪而發痘者﹐如麻﹑桂﹑柴﹑葛﹑防風﹑紫蘇﹑蔥白之屬是也﹔有行气行滯﹐以通雍塞而發痘者﹐如丁香﹑木香﹑陳皮﹑濃朴﹑山楂﹑大黃之屬是也﹔有益火回陽﹐健脾止瀉而發痘者﹐如桂﹑附﹑漧薑﹑肉蔻之屬是也。凡此﹐孰非發痘之法﹖然但可爲佐﹐必以血气爲主。﹝《景嶽全書》﹞

人參補气生漿﹐虛證用之甚善﹐如火毒未淸﹐妄用之﹐其禍立見﹐務要仔細。黃亦然。有溫補已到﹐漿只不來﹐或半漿難足﹐此系尙欠解毒之故﹐或燒人屎﹐或糞缸岸過研末﹐二味擇一﹐加穿山甲於內﹐或牛黃散亦可。書云﹕斥補法以防過益﹐進淸涼以助結痂。此言漿足不可再用參﹑﹐倘不知此﹐見痘不收﹐愈補愈壞。○黃催漿﹐只宜生用﹐時以蜜炙之。﹝《仁端錄》﹞

凡虫蟻皆攻﹐無血者走气﹐有血者走血﹐飛者升﹐地行者降。○火毒歸肺﹐余遵孫眞人葦莖湯﹐間有效者。﹝葉天士﹞

古人謂痘瘡但見紅點﹐便不可服升麻葛根湯﹐恐發得表虛也。此蓋爲痘疏毒少者言。後人不達立言之旨﹐遽謂凡痘見點﹐俱不可服﹐殊不知升麻葛根湯四味﹐乃發表解毒﹑疏通血气﹑升降陰陽之劑﹐痘出太密﹐正宜服之﹐令陷者升之﹐燥者潤之﹐郁者疏之﹐過者平之﹐陰精不衰﹐而陽毒不亢也。若痘疏毒少者﹐𨿽他藥亦不可服﹐況升麻葛根湯乎﹖﹝萬密齋﹞

放痘

古有種痘良法﹐相傳至今﹐至穩至當。蓋正痘因外感時邪而發﹐種痘則種於無病之時﹐豈非避危就安之妙法乎﹖種法全在好苗。夫苗者﹐卽取他兒種落之痂﹐謂之種苗﹐無時行之气。若自出之痂﹐謂之時苗﹐有時行之气﹐若不辧而用﹐名𨿽爲種﹐實與傳染時痘無異。然種苗要擇痘稀色潤﹐漿濃痂濃﹐光澤尖圓者﹐此气血充足﹐陰陽合徳之上苗也。收貯瓷瓶﹐緊護其口﹐置淸涼處﹐勿觸穢气。其苗在北方﹐天气涼﹐春時一月之內﹐冬月四﹑五十日尙可種。南方气溫﹐夏月四﹑五日﹐春月二十日﹐冬月三十日﹐久則气薄無力﹐恐種不出。欲覓此苗﹐訪有人家種痘﹐向其懇求數粒﹐卽可源源而種。或平日於同道種師老誠者言明﹐彼此互借﹐則苗亦可不斷。近有種師﹐因種苗已斷﹐權取時苗種之﹐往往有種出稠密證重者﹐不知時苗亦必要傳種數兒﹐俱各順當﹐性始平和﹐方與種苗相等。至於種法﹐凡種一兒﹐用痂三﹑四粒放茶杯內﹐滴入淸水數匙﹐指尖攪濕﹐將水傾去﹐用柳木小杵﹐研十數轉﹐如漿糊狀﹐用新棉捏一小團﹐如棗核大﹐長短粗細﹐量兒鼻孔大小﹐棉團不可太松﹐松恐苗气易往外泄﹐將棉團一頭蘸痂糊於上﹐塞兒鼻中﹐男左女右﹐塞勿太進﹐恐兒不適意﹐亦勿太出﹐恐易於脫落﹐須寬緊淺深適中爲妙。塞後勿任兒手拈出﹐若嚏打出﹐仍急塞入。下苗後﹐以六个時辰爲度﹐天熱早取出數刻﹐天寒多畱數刻﹐苗气漸次傳徧五臟﹐至七日或八﹑九日發熱﹐發熱三日而見點矣。將發熱時﹐小兒頸項必髮小塊﹐狀如痰核﹐乃毒瓦斯結聚於此﹐痘發必稀﹐不必醫治﹐痂後漸消。若用時苗種者﹐項中無塊可辧。兒之可種與否﹐須察其體之虛實﹐及有無宿病。調護之法﹐當節飲食﹐適寒溫﹐防驚嚇﹐此皆種師俱各明悉﹐玆不重贅。﹝葉天士﹞

放苗之七日﹐應期發熱而出者﹐爲活動之苗。放而不出者﹐苗性不靈﹐行至半途而止。如自鳴鐘之失時﹐爆竹之不過綫。○曾記程漢昭先生有五不放之說﹕解顱目多白者不放﹔肉虛軟多痰者不放﹔膚枯發黃有疳積者不放﹔鼻孔小者不放﹔未周歲者不放。痘師能避此五種﹐自不致失手矣。○予謂五者之外﹐尢有三不放﹕病後未復元者不放﹔身生瘡疥者不放﹔時痘出處不放。恐時疫傳染﹐內外交攻﹐體難任也。﹝《痘訣余義》﹞

選案

張圓庵侍禦子﹐年十三歲﹐六月南歸﹐感受暑熱﹐躁渴狂煩﹐服天水散不止﹐攺服大順散﹐人事昏沈﹐二便閉塞五日。予與白虎湯﹐用石膏煎汁代茶﹐一晝夜漸覺松快﹐小便稍長﹐從新壯熱。予曰﹕此痘發矣。急與內托淸散﹐仍用石膏爲君﹐閱二日痘始出﹐唇舌燥裂﹐以石膏二十斤﹑黃連一斤煎汁頻進﹐方獲起脹灌膿。前後二十七日﹐計用石膏八十五斤﹐黃連三斤。此種火毒之證﹐世不常有﹐非侍禦公篤信﹐安望生全﹖○黃武功郎﹐五歲出痘﹐下體稠密﹐上截全無。予曰﹕此誤下過也。攺用升發之劑﹐始得漸布於上。適予渡江數日﹐武功聽俗醫﹐恣用芩﹑連﹑犀角﹐八朝無漿﹐遣人迎予﹐與以參﹑內托立起。○吳臯門郎﹐十一歲﹐逆痘變爛﹐收功一月後﹐忽又發痘徧身﹐一日出齊﹐三日灌足﹐第四日一片破爛﹐全無痘形﹐膿水淋漓﹐用松花蕎麥粉﹐愈撲愈甚。予審視曰﹕此原無痘毒﹐乃脾虛濕勝﹐究系從前用麻黃髮爲臭爛﹐元气耗去﹐未用參﹑術調補耳。

內服異功散﹐外以人參末糝之﹐隨糝隨幹﹐內外共享人參一斤五兩﹐至今破處絕無疤痕。○範道生郎﹐十三歲﹐出痘﹐醫用生地﹑羚羊﹑芩﹑連﹑梔﹑柏﹐致淫濕淋漓﹐不能成漿。予謂﹕破爛泄气﹐又當嚴冬﹐再受寒邪﹐更變不測。自手至足﹐俱用皮紙糊密﹐內服參麥淸補湯﹐加茯苓﹑山藥﹐逐節調理﹐回漿後紙漸縐開﹐痂結落。﹝程華仲﹞

方搏九先生﹐治徐氏子﹐三歲出痘﹐兒質本虛﹐皮薄嬌紅﹐四朝卽用參﹑﹐頭面漸腫﹐五﹑六分漿﹐至七朝﹐看守不勤﹐左頰抓破﹐左眼忽開﹐聲音頓啞。方云﹐此抓破气虛發癢也。腫消目開﹐元气泄也﹔音啞者气虛﹐毒欲歸肺也。急宜托住元气﹐淸之卽死。遂以獨參湯頻呷﹐神安片時﹐續進大劑參﹑﹐面復漸腫。方云﹕生則生矣﹐難免發癰。其家尙以音啞爲慮﹐方云﹕勿憂﹐俟其發毒耳。十二朝至足﹐右肩井下毒發如杯﹐五日膿熟﹐視其毒光而軟﹐銀鍼刺之﹐膿射如綫﹐而音頓淸。○程錦堂孫﹐五歲﹐痘出五朝﹐予視其天庭兩頰模糊﹐周身稠密﹐幹紅紫滯﹐中有黑點﹐唇舌焦黑﹐身熱指冷﹐煩躁﹐不食不便﹐此血熱毒壅之證﹐用十神解毒合犀角地黃﹐服藥依然﹐以爲不可治矣。老醫程漢昭視云﹕證是實火﹐在六日前猶可救治。先用燕巢泥研細﹐蔥汁調敷兩太陽及兩乳間﹐以拔其毒﹔煎劑用麻黃﹑芩﹑連﹑黃柏各一錢﹐大黃二錢﹐紫艸三錢﹐犀角﹑羚角另研衝服﹐大便連下數行﹐色如敗醬﹐唇舌稍退﹐能食。予曰﹕內證𨿽減﹐痘已枯萎﹐如何灌膿﹖程云﹕火毒旣解﹐不能灌﹐別有治法。時正嚴寒﹐用銅盆盛水置被內﹐取白石燒紅投水中﹐熱气蒸之。又用蕓香燻之。又用雄鷄去毛腸﹐納芫荽一握﹑濃朴三錢於雞腹﹐煮濃汁頻服﹐間進淸涼活血之劑。

予曰﹕此何解也﹖程雲﹕水气蒸之令其表透﹔蕓香燻之令其膚裂。﹝燕巢﹑白石﹑蕓香等法出《證治準繩》。﹞﹔雄鷄大發﹑濃朴散結﹑芫荽透竅﹐使毒從毛孔透出。膚裂毒出﹐身必流水﹐水流毒化﹐不能灌膿﹐亦可成功。

如法行之﹐果被褥皆濕﹐周身皮脫而愈。予服其治法之妙﹐始見其善治實證﹐或不善治虛證。後又治程錦堂次子﹐年大體虛﹐痘重漿灌不起﹐用羊胎﹑參﹑﹑枸杞﹑淫羊藿同煮濃汁服愈﹐此何等識力也。﹝《橡村痘訣》﹞

予兒生四十日﹐出痘數點﹐身不甚熱﹐看者謂此痘極輕。越二日﹐徧身痘出稠密﹐額面陰囊一片純紅﹐不分顆粒﹐看者又以兒小痘多﹐必不可爲。予見痘色紅活﹐頗能飲乳﹐尙可調治﹐以參﹑﹑甘艸煎濃﹐與乳間服。至六日﹐頭上痘𨿽有漿﹐而間發水﹐肢體多漿少。兒小血气有限﹐猶不足憂﹐獨額面純紅無漿﹐以爲必得有膿﹐毒方可化﹐仍與前藥。至七日﹐額面紅處﹐忽見一二轉黑﹐驚爲變逆﹐察其精神未憊﹐是夜﹐囊亦轉黑﹐悟非惡候﹐乃結痂也。緣兒小血气易於周浹﹐不可拘以常期。九日﹐痂落﹐身復大熱﹐此餘毒欲發癰也﹐以大連翹飲服之﹐熱退﹐紅處痂落﹐膿水未幹﹐以黃柏﹑黃連﹑甘艸﹑地骨皮﹑五倍子末糝愈。陰囊流水﹐用綿繭散糝愈。此極小之兒﹐極多之痘﹐極危之證﹐隨證用藥﹐立起回生。世人遇兒小痘多﹐及純紅水等證﹐卽棄不治﹐不亦誤乎﹗○表弟年十五﹐出痘稠密﹐八﹑九日﹐當灌膿時﹐痘粒陷入成窩﹐醫用木香﹑異功等藥﹐陷伏愈甚。予視其色紅紫﹐體气頗旺。謂曰﹕此非虛弱﹐乃毒盛壅蔽气血﹐是以陷伏不行漿耳。與淸毒活血湯一劑﹐陷伏立起﹐再劑﹐膿漿充滿。﹝久吾﹞

卷十五﹟痘疹精華

疹

名言節錄

疹者﹐痘之末疾也。脾肺二經受病﹐內應手足太陰﹐外合肌肉皮毛﹐猶天地診戾不正之气﹐故曰疹也。

然未痘先疹﹐痘後必復疹﹐惟痘後而疹者﹐方爲正疹。在蘇松曰痧子﹐浙江曰子﹐江右湖廣曰麻﹐山陜曰膚瘡﹑曰糠瘡﹐名殊而證則一。○初熱一日﹐至次日雞鳴時﹐其熱卽止﹐惟覺五心微熱﹐咳嗽﹐流鼻淸涕﹐或腹中作痛﹐飲食漸減﹐到申末酉初﹐其熱復來﹐如此者四日。手按髮際熱甚﹐面熱少減﹐咳嗽連聲﹐腮赤眼淚﹐嚏噴頻發﹐或鼻中血出﹐至第五日﹐其熱不分晝夜。六日早時﹐疹出頤下﹐細細紅點﹐至午時﹐兩手背並腰下及渾身密密俱有。七日普徧掀發﹐鼻涕不流﹐嚏噴不行﹐至晚﹐兩頤顏色漸淡。此驗出疹之要法。○凡疹熱起至收完﹐但看右手一指﹐脈洪大有力﹐𨿽有別證﹐亦不爲害。此定存亡之要訣。○凡疹發熱﹐六日而出﹐此常期也。若用藥太早﹐耗傷元气﹐及至出時﹐或嗽止變喘﹐或出而卽隱﹐或作大瀉﹐或合目而喘﹐此皆用藥太早之過也。治法﹐必待見疹方可徐徐升表﹐然亦有次第。凡藥一劑﹐須分作數次服。蓋疹在皮裏膜外﹐若一劑作一次服﹐藥催太急﹐多致煩躁譫語﹐宜愼。○疹熱五﹑六日﹐勢將出矣﹐病家見醫藥不效﹐醫家見嗽熱不除﹐或作別證治之﹐或又更醫﹐此世俗之大忌﹐因而誤事者不少。○治疹須因時用藥﹕溫暖時月﹐發以辛涼﹐防風解毒湯﹔暄熱時月﹐發以辛寒﹐黃連解毒湯﹔時寒時暖﹐發以辛平﹐升麻葛根湯﹔大寒時月﹐發以辛溫﹐桂枝解毒湯。○凡疹﹐多於耳後項上腰腿先見﹐其頂尖而不長﹐其形小而勻淨﹐色以淡紅爲吉。若色紅甚者﹐兼火化也﹐化斑湯主之﹐白虎湯佐之﹔色白者﹐血不足也﹐治宜養營湯﹔色紫赤﹐漧燥暗晦者﹐火毒熾也﹐滋陰涼血而熱自除﹐所謂養陰退陽之義也﹐先用六一散解之﹐繼進四物湯﹐換生地加柴﹑芩﹑漧葛﹑紅花﹑翹﹑蒡之類﹐外有大靑湯﹑元參解毒湯皆可選用﹔色黑者熱毒極矣﹐爲十死一生之候﹐勿妄施治﹐不得已﹐急用大靑湯解之﹐惟宜燒人糞調服﹐可以轉變﹐服而不效者不治。○疹出一日忽沒者﹐風寒所迫而然﹐不急治之﹐胃爛而死。舌白至唇濕處﹐是其徵也。宜消毒飲﹑升麻湯等發之。○疹證多嘔吐﹐不必治嘔﹐但治其疹﹐而嘔自止﹐況嘔中便有發散之義。○初熱至五日﹐每多腹痛﹐乃大腸火郁之故。勿認傷食﹐消導手揉﹐爲害甚重。○疹出之際﹐不思食者﹐胃爲毒瓦斯所壅故也。

疹盡毒解﹐卽思食矣。不可啖面﹐惟啜稀粥﹐宜少而頻﹐俟其气淸神爽﹐身體不熱﹐漸漸加添﹐庶無他慮。

○凡患麻疹﹐初起至收﹐个个好飲涼水﹐不可禁止﹐宜少與之﹐則毒瓦斯漸解。○生生子曰﹕麻疹咳嗽喘急﹐用痘科大﹑小無比散﹐每服五﹑七分﹐大者一錢﹐卽刻喘定而睡﹐醒後﹐神安气和而愈﹐乃熱毒從小便出也。○疹初忌瀉﹐亦有始終泄瀉不妨者﹐稟之彊弱異也。

疹毒上攻於肺﹐肺與大腸相表裏﹐外應皮毛﹐故多咳嗽﹑泄瀉。得之早者﹐其嗽必減。致變喘逆﹐嗽實喘虛﹐得嗽者出﹐得喘者入﹐合目懶倦﹐其疹時出時沒﹐喉痰胸滿﹐面色變白﹐疹閉不出﹐因而告危。○疹出泄瀉﹐或瀉稀水頻數者﹐有吉有凶﹐要看疹透不透。若徧身稠密紅紫者﹐此乃陽火得泄﹐吉也。疹一發透﹐其瀉自止。

宜用升麻葛根湯。若疹已收﹐瀉猶未止﹐驗其體熱﹐疹必未透﹐前藥加翹﹑蒡﹑黃連﹑木通﹐以分利之。若疹色淡﹐體不熱﹐口不渴﹐大小便利﹐飲食少進﹐此爲凶象﹐乃虛寒之證﹐治當溫補﹐或兼收澀。若火毒未淨﹐喘而泄瀉溺澀者﹐柴芩湯。煩渴作瀉者﹐白虎湯﹑豬苓湯。疹家不忌瀉﹐瀉則陽明之邪熱得解﹐是亦表裏分消之義。○疹出二﹑三日﹐兩鼻俱幹﹐收完時﹐毒瓦斯輕者﹐淸涕卽來﹐就思飲食﹐不必服藥。若淸涕來遲﹐不思食者﹐仍須淸肺解毒。○疹後多嗽﹐餘毒假嗽而散﹐旬日之內﹐尙宜有嗽﹐不可見嗽多而治嗽。○疹後陰血因受煎熬﹐故多虛耗﹐以致身熱不已﹐午後尢甚者﹐治當滋陰淸火﹐養陰退陽。○疹後餘毒入胃﹐久而不散﹐以致牙齦黑爛而成走馬牙疳﹐沿及兩頰浮腫﹐鼻生紅點﹐穿頰破腮﹐缺唇墮鼻﹐聲啞﹐不食﹐而爲崩砂狐惑敗壞之證。○疹後煩熱嘔吐者﹐毒畱肺胃也﹐化斑湯﹑解毒湯。壯熱漧咳﹐便祕煩渴者﹐疹邪不解也﹐三黃丸利之﹐或涼膈散﹑金花丸。虛煩者﹐竹葉石膏湯去半夏加花粉。熱𨿽退﹐渴咳不止者﹐生脈散加甘﹑桔﹑二母﹑花粉。○疹後自利者﹐積熱移於大腸也﹐四苓散加木通﹑芩﹑連﹑白芍﹐或益元散。利下鮮血者﹐白頭翁湯。

此由熱邪內陷故也﹐大忌止澀。○疹後喘嗽痰血者﹐毒畱肺胃也﹐治用芩﹑連﹑山梔﹑元參﹑知母﹑花粉﹑人中黃。○疹後潮熱漧咳﹐便溏食減者﹐中气虛也﹐宜補之﹐六君湯。微微咳嗽者﹐餘毒未淨也﹐淸肺飲﹑消毒飲。疹後咳嗽﹐但淸餘熱﹐消痰壅﹐自愈﹐如貝母﹑甘﹑桔﹑麥冬﹑花粉﹑薄荷﹑元參之屬﹐勿用收斂。○疹後發熱煩躁﹐悶瞀驚悸者﹐陰血衰耗﹐毒乘心肝也﹐宜養血安神﹐四物湯去川芎加麥冬﹑棗仁﹑竹葉﹑燈心﹑甘艸﹑菖蒲﹑茯神﹑黃連﹑辰砂。亦有不應藥而成疳瘵者。○疹後聲啞不出﹐喘渴身熱不退﹐久不愈者﹐此熱毒未盡﹐肺金受克故也﹐淸金降火湯﹑甘桔牛蒡湯﹐加知母﹑元參﹑竹葉﹑花粉﹑麥冬﹑杏仁。○孕婦出疹﹐以安胎淸熱爲主﹐四物湯加味主治﹐或用黃芩一味﹐旣能安胎﹐又能解毒。○熱毒蒸胎﹐胎多受傷﹐而母常無恙者﹐何也﹖蓋疹與痘不同﹐痘宜內實﹐故胎落而母亡﹔疹宜內虛﹐故胎下而母安。然孰若子母兩全之爲愈也。﹝《仁端錄》﹞

按萬氏謂醫用藥太早﹐恐耗元气﹐故必待見點而後施治。及作一次服﹐恐藥催之太急﹐此固其心得之法也。

然以愚見﹐則醫有髙下﹐藥有宜否﹐但使見有確眞﹐發無不當。則於未出之前﹐或解或補﹐必有得預防之力﹐以潛消其毒者﹔旣出之後﹐亦必有善調之方﹐而不致催急者。此在善與不善﹐不嫌早與不早也。○按萬氏治疹諸條﹐皆極詳妥﹐其中惟瀉﹑喘二證﹐則最多疑似。蓋二証之由疹毒﹐固當如其治矣﹐然有不因疹毒﹐或以脾气本弱而過用寒藥﹐或以誤食生冷﹐致傷脾胃而爲泄瀉者。𨿽曰由疹而發﹐然實非疹毒之病﹐但察其別無熱證熱脈﹐而兼色白气餒者﹐便須速救脾气﹐若執謂疹毒﹐則無不危矣。又如气喘一證﹐大有虛實﹐蓋十喘九虛﹐若察其本非火證﹐又非外邪﹐或以大瀉﹐或以大汗而致喘者﹐必皆气脫之候。凡此二者﹐不可不加細察。○按萬氏治疹發表之法﹐極盡隨時制宜之善﹐然發表之義﹐亦最不易﹐如營衛不足﹐而疹有不能出者﹐其證甚多﹐若徒知發之﹐而不知滋之﹐非惟不能發﹐且恐窮其源矣。如傷寒三表之法﹐實亦有關於此。﹝張景嶽﹞

疹𨿽胎毒﹐多帶時行气候﹐暄熱傳染而成。其發與痘相類﹐其變比痘匪輕。先起於陽﹐後歸於陰﹐毒盛於脾﹐熱流於心﹐臟腑之傷﹐肺則尢甚﹐始終之變﹐腎則無證。初則發熱﹐有類傷寒﹐眼胞困倦而難起﹐鼻流淸涕而不幹﹐咳嗽少食﹐煩渴難安﹐斜目視之﹐隱隱皮膚之下﹐輕手摸之﹐磊磊肌肉之間﹐其形若疥﹐其色若丹。出見三日﹐漸沒爲安﹐隨出隨沒﹐喘急須防。根窠若腫兮﹐疹而兼癮。皮膚如赤兮﹐疹尢夾斑。似錦而明﹐不藥可愈﹐如煤而黑﹐百無一安。瘡疹旣出﹐調理甚難。坐臥欲暖﹐飲食宜淡。咳唾涎沫﹐不禁酸鹹。忽生喘急﹐肺受風寒。

心脾火灼﹐口舌生瘡。肺胃蘊熱﹐津液常幹。有此變證﹐治法不同。微汗毒解﹐熱勢少凶﹐二便淸調﹐气行無壅。腠理拂郁兮﹐卽當發散。腸胃祕結兮﹐急與疏通。鼻衄勿憂﹐邪從衄解。自利勿止﹐毒以利松。麻後多痢兮﹐熱毒移於大腸﹐咳嗽喉痛兮﹐痰气滯於心胸。口渴心煩﹐法在生津養血。飲食減少﹐治宜調胃和中。余證無常﹐臨期變通。○疹與痘瘡﹐始似終殊﹐原同證異。痘瘡發於五臟﹐麻疹出於六腑﹐先動陽分﹐而後歸於陰經﹐故標屬陰﹐而本屬陽。其熱也﹐气與血搏﹐故血多虛耗。其治也﹐先發散行气﹐而後滋陰補血。凡動气燥悍之藥﹐皆不可用。○發熱之初﹐憎寒壯熱﹐鼻流淸涕﹐身體疼痛﹐嘔吐泄瀉﹐咳嗽气急﹐腮紅眼赤﹐審是麻候﹐宜服升麻葛根湯表之。得汗則皮膚通暢﹐腠理開豁﹐而疹易出矣。○發熱咳嗽之時﹐旣明麻疹﹐其有出不快者﹐宜用麻黃湯﹑羌活湯﹑消毒飲﹐發散解毒﹔外以芫荽酒糟蒸熱擦之﹐自頭至足爲齊﹐頭面愈多爲佳。○麻疹出後﹐見風沒早﹐未淸爽者﹐宜消毒飲加發散藥﹐𨿽不復出﹐亦尋愈。○疹出三日不沒者﹐乃內有實熱﹐宜四物湯加淸利之藥﹐則熱自解而疹自消。○或熱或退﹐五﹑六日而後出者輕﹔淡紅滋潤﹐頭面勻淨者輕﹔發透三日而漸沒者輕。頭面不出者重﹔紅紫暗燥者重﹔咽喉腫痛不食者重﹔冒風沒早者重﹔移熱大腸變痢者重。黑暗漧枯﹐一出卽沒者不治﹔鼻扇口張﹐目無神者不治﹔鼻靑糞黑者不治﹔气喘心前吸者不治﹔麻後牙疳臭爛者不治。﹝翁仲仁﹞

疹喜淸涼﹐痘喜溫暖﹐人皆知之。然疹初出亦須和暖則易出﹐只要發出得盡﹐則其毒便解。大抵疹出之際﹐𨿽寒勿用桂枝﹔𨿽虛勿用參﹑術﹐𨿽嘔而有痰勿用半夏﹑南星。﹝史演山﹞

麻痘形證大略相似﹐治者每嚴於痘而略於麻﹐不知痘之境寬﹐𨿽見險惡﹐猶可從容圖治﹔麻之境促﹐變生頃刻﹐多不及救﹐故不可不預防也。預防之法﹐在病家﹐坐臥欲暖﹐飲食宜淡﹐二語盡之﹔在醫家﹐愼發表﹐三字盡之。所謂愼發表者﹐其一體實之兒﹐火毒盛甚﹐發之太過﹐熱壅於上﹐多有气粗喘閉者。醫家見其喘閉﹐復以表藥繼之﹐熱不能降﹐焚灼而死。抑思古方升麻葛根湯之用白芍﹐所以和陰也﹔麻黃石膏湯﹐發中有降也。

其一體虛之兒﹐出每遲滯﹐小經發散﹐元气已浮﹐醫者謂出未透﹐更重發之﹐麻𨿽出而陽气盡拔﹐無陰以攝﹐致喘脫者多矣。予用地黃湯﹐加人參納气歸元﹐曾救一﹑二。故凡見體弱之兒﹐顱開面白﹐目無神﹐或瘧痢病後﹐出得遲緩﹐卽當照顧元气﹐不可過行發表。○或問﹕痘出於髒﹐麻出於腑。胃﹐腑也﹐何以痘多胃熱發斑之證﹖肺﹐髒也﹐何以麻多肺閉喘促之證﹖予曰﹕痘出於髒而赴於胃﹐是由髒而之腑﹐胃主肌肉故也。麻出於腑﹐而甚於肺﹐是由腑而之髒﹐肺主皮毛故也。然則痘之出﹐五臟之毒﹐而胃總受之。麻之出﹐六腑之毒﹐而肺總受之。所謂先起於陽者﹐出於六腑也﹔後歸於陰者﹐肺受之也。○麻疹之出﹐不離肺胃兩家﹐喘閉者肺證也﹐煩渴者胃證也。冬月喘閉﹐麻黃﹑杏仁爲救急之藥﹐治之速﹐麻出喘定而解。若夏令出麻﹐麻黃與時不合﹐庸工不識﹐一見喘閉﹐執而用之﹐每多隨藥而死。蓋麻多火證﹐火甚克金﹐夏令金虧﹐天人皆病﹐麻黃萬不能受。冬月之喘閉﹐有面靑唇黯肢冷者﹐故可用麻黃。夏月肺气已虧﹐表气已開﹐斷無寒證。間有肢冷者﹐是陽气虧不能四達也﹐只可荊﹑防﹑甘﹑桔﹐從輕用藥。气虧甚者﹐可加人參﹔火甚者﹐升麻石膏湯。喘定者可治。

○胃熱煩渴者必多汗﹐此純是裏熱﹐卽荊﹑防﹑葛根亦不可輕使﹐升麻石膏湯﹐乃對証之藥﹐合之甘﹑桔﹐則肺胃兩家之熱解矣。喘閉證在一﹑二朝見﹐汗渴證在五﹑六朝見。肺不容邪﹐其變也速。胃能容受﹐其變也遲。○麻之出必先咳嗽﹐不嗽而出非麻也。出而噴嚏者吉﹐肺气通也。○盛夏之令﹐火旺金傷﹐保肺爲上﹐輕輕一散﹐卽宜保肺﹐石膏﹑梨汁二味最妙。○石膏一味﹐爲麻証之至寶。色白屬金﹐味甘微辛﹐升中有降﹐降中有升﹐𨿽爲淸胃之藥﹐實保肺之靈丹也。○刑金之火﹐由胃而來﹐石膏本淸胃之藥﹐而淸肺者是與之去路也。○夏月無麻黃證﹐其有不出者﹐是正气爲熱所傷﹐不能升舉﹐疏托中宜兼益气﹐是予得心之處。○其有富貴之家﹐麻毒本甚﹐更加郁遏太過﹐火甚金傷﹐致生喘促者﹐《經》謂壯火食气是也。急宜瀉火保肺﹐不得再行表散。○亦有貧寒之子﹐破屋當風﹐衣不蔽膝﹐麻毒正出﹐外受寒邪﹐忽生喘促者﹐急宜溫散﹐使表气宣通﹐麻毒得解﹐否則麻閉﹐頃成不救。○前二證﹐一經幫助﹐不難分辧。復有火毒本甚﹐外感寒邪﹐外𨿽寒而中實熱﹐又宜表裏雙解﹐古人有麻黃石膏湯﹐予仿其法﹐全活甚多。

又有火毒本甚﹐父母只知郁遏﹐醫家只知表散﹐內外交熾﹐火極似水﹐反生厥逆之象者﹐書謂熱深厥亦深是也﹐宜白虎湯加黃連。若作寒治﹐殆矣。○治麻有三法﹕一升散﹐一降火﹐一養陰。善用者﹐升散之中﹐卽寓淸涼之意﹔養陰之劑﹐不離生發之機。○麻點隱隱未透﹐發熱咳嗽﹐有涕淚﹐宜升散﹔兩頰不透﹐宜升散﹔發熱肢冷﹐面不赤﹐唇不燥﹐宜升散﹔喘促鼻扇﹐辧得是表邪﹐宜升散﹔泄瀉日五﹑六行﹐宜升散。○麻疹已出﹐壯熱不退﹐宜降火﹔嘔吐煩渴﹐吐出長虫﹐宜降火﹔不食﹐宜降火﹔熱盛爍金而喘﹐宜降火﹔鼻衄﹐宜降火﹔小便不利﹐宜降火﹔喉痛腮腫﹐牙痛口瘡﹐宜降火﹔牙疳臭爛﹐宜降火。○麻疹三﹑四日後﹐大熱不退﹐宜養陰﹔紫點不收﹐宜養陰﹔脈來數大﹐宜養陰﹔夜熱心煩﹐齒﹐宜養陰﹔音啞不淸﹐宜養陰﹔目赤羞明﹐宜養陰﹔身癢便燥﹐宜養陰。○宜升散而不升散﹐重則頃成喘閉﹐輕則餘毒淹纏。宜降火而不降火﹐則肺胃受傷﹐或音啞煩渴﹐或牙疳口瘡。宜養陰而不養陰﹐則午後潮熱﹐肌膚瘦削﹐漸成疳證。○麻出總要表透﹐表一透﹐裏熱𨿽甚﹐淸之可愈﹔表未透﹐毒陷於中﹐門戶一關﹐發表不可﹐養陰又不可﹐多致因循而死。○表透者﹐非皮毛之表﹐要從臟腑透出﹐沒得從容﹐才是表透。

亦有火毒甚﹐外見繁紅﹐沒後猶作牙疳﹑肺癰者﹐或鼻衄下痢者﹐臟腑之毒未透出也。○麻痘之毒﹐由臟腑而出﹐𨿽已到表﹐而根蒂在裏﹐解字從表﹐化字從裏﹐表𨿽解而裏不化﹐其爲後患實多。○肺主皮毛﹐麻𨿽出於六腑﹐必從皮毛而解﹐故不離乎肺。解之不透﹐久咳潮熱﹐累成麻疳。此疳字非疳積之疳﹐因其潮熱肌瘦﹐有似乎疳耳。治宜潤肺爲主﹐辛燥藥用不得。○解表之藥﹐從陽分﹐從气分﹐其效速而易見﹔化毒之藥﹐從陰分﹐從血分﹐其效緩而難成。《金鏡錄》養陰退陽四字﹐治麻之要訣也。○養陰退陽﹐書用四物湯﹐予少時常習用之﹐多不獲效﹐以歸﹑芎辛溫之性爲不合也。因制生地﹑丹皮﹑麥冬﹑赤芍爲麻疹四物湯﹐節節應手。古方不必盡泥﹐師其意可也。○麻後潮熱﹐最爲可嫌﹐發在午後﹐天明退涼﹐退時脈平靜﹐發時脈數大﹐唇紅舌赤而無苔﹐切牙揉鼻人漸瘦﹐每多不治。間有能食者﹐大劑養陰﹐可救一﹑二。○胃爲受毒之壑﹐遺熱甚多﹐其急莫如牙疳。牙疳是失淸之證﹐必須大劑淸裏。若便閉者可下之﹐使熱毒內泄﹐與痘後同治。予前集有勒馬飲﹐甚者加大黃急下之﹐稍遲不但齒落腮穿﹐更有唇鼻皆爛者﹐塗藥不過幫扶而已。○麻後音啞者﹐多由火甚傷金﹐治宜甘﹑桔﹑牛蒡﹑山梔之屬。麻後口瘡﹐治法同牙疳﹐臭爛與痘後同治。往年麻證多不損目﹐邇來有損目者﹐其來甚速﹐二﹑三日間翳膜遮透﹐卽不能治。緣兒本有肝熱﹐更加郁遏﹐或病家不知是火﹐飲以芫荽酒﹐遂令熱毒攻目。速宜淸涼養陰退陽﹐不可再行疏散。○麻後咯吐膿血鮏臭﹐有肺癰者﹐有胃癰者﹐皆肺胃遺毒爲患。

循經而出﹐則爲牙疳﹐著於臟腑﹐則爲癰也。治當辧其在肺在胃。予用甘﹑桔﹑牛蒡﹑銀花﹑料豆﹑枳殼﹑赤芍數味﹐在肺加山梔﹑貝母﹑桑皮﹐在胃加生地﹑花粉﹑木通以佐之。身無大熱者﹐可治。○問﹕牙疳肺癰可治者﹐何也﹖此毒已化而出也。毒化而臟腑不敗者可治﹐臟腑敗者不能治也。﹝《橡村痘訣》﹞

選案

一兒三歲﹐病患瘧痢﹐兩月未痊﹐正气大虧﹐傳染出麻。發熱咳嗽﹐麻點隱隱﹐淡白不見﹐气不足以息﹐目無神﹐四肢冷。予曰﹕麻初見點﹐原無補法﹐但此兒正气大虛﹐又當破格用藥。因以荊﹑防﹑蟬蛻﹑前胡各四分﹐人參﹑升麻﹑甘﹑桔各三分﹐加生薑少許﹐一劑麻透﹐除升麻加牛蒡﹐二劑喘定﹐麻漸退。○張佩西翁孫﹐隆冬出麻﹐發熱嘔吐﹐麻點隱隱不透﹐初用疏托藥﹐嘔吐不止﹐心煩躁渴﹐加石膏五錢﹐吐仍不止﹐共吐長虫一十八條﹐忽然昏厥﹐奄奄欲絕﹐復切其脈﹐滑數有力。緣此子胃火本盛﹐加以紅鑪密室﹐疊障重茵﹐火郁於內﹐則肺胃傷﹐津液竭﹐以致表气不通﹐嘔甚則虫不安﹐故隨嘔而出。其昏悶厥冷者﹐乃壯火食气﹐熱深厥亦深。參之唇舌﹐全是火證﹐病重藥尙輕也。乃用石膏四兩﹐知母﹑黃連﹑山梔﹑花粉各一錢﹐升﹑葛﹑荊﹑防﹑赤芍﹑牛蒡各六分﹐芫荽八分﹐甘艸四分﹐服藥後﹐反令揭去重裘﹐臥未超時﹐火勢盡發﹐壯熱面赤﹐麻出如堆。再劑徧身皆透﹐熱勢漸減﹐藥亦當退﹐乃除荊﹑防﹑芫荽﹑黃連﹐加入連翹﹑木通﹐石膏減半﹐至晚其熱復甚﹐心煩躁渴﹐無可如何﹐復用黃連﹑石膏如前數﹐始得安臥熱平。二﹑三日外﹐麻色焦紫不退﹐知其熱甚傷陰﹐乃用養陰退陽之劑﹐生地五錢﹐丹皮﹑麥冬各三錢﹐桔梗﹑牛蒡﹑梔仁﹑花粉各一錢﹐石膏五錢﹐甘艸五分﹐守過七朝﹐計服過石膏二斤﹐黃連一兩。治麻數十年﹐火証之甚﹐無過於此﹐共當時有慮其昏脫者﹐欲煎獨參湯灌之﹐非予力主淸涼﹐頃成不救。﹝許宣治﹞

卷十六﹟方藥備考

方論

經義

帝曰﹕气有多少﹐病有盛衰﹐治有緩急﹐方有大小。願聞其約﹐柰何﹖岐伯曰﹕气有髙下﹐病有遠近﹐證有中外﹐治有輕重。適其至所爲故也。大要曰﹕君一臣二﹐奇之制也﹔君二臣四﹐偶之制也﹔君二臣三﹐奇之制也﹔君二臣六﹐偶之制也。故曰﹕近者奇之﹐遠者偶之。汗者不以偶﹐下者不以奇。補上治上﹐制以緩﹔補下治下﹐制以急。急則气味濃﹐緩則气味薄。適其至所﹐此之謂也。病所遠而中道气味之者﹐食而過之﹐無越其制度也。是故平气之道﹐近而奇偶﹐制小其服也﹔遠而奇偶﹐制大其服也。大則數少﹐小則數多。多則九之﹐少則二之。奇之不去﹐則偶之﹐是謂重方。偶之不去﹐則反佐以取之。所謂寒熱溫涼﹐反從其病也。○帝曰﹕非調气而得者﹐治之柰何﹖有毒無毒﹐何先何後﹐願聞其道。岐伯曰﹕有毒無毒﹐所治爲主﹐適大小爲制也。帝曰﹕請言其制﹖岐伯曰﹕君一臣二﹐制之小也﹔君一臣三佐五﹐制之中也﹔君一臣三佐九﹐制之大也。

○帝曰﹕方制君臣﹐何謂也﹖岐伯曰﹕主病之謂君﹐佐君之謂臣﹐應臣之謂使。非上下三品之謂也。﹝《素問》﹞

約方﹐猶約囊也。囊滿弗約﹐則輸泄﹔方成弗約﹐則神與弗俱。﹝《靈樞》﹞

總論

方之爲言﹐仿也。仿病而有方也。《素》《難》無方﹐非無方也﹐爲仿爲活法也。漢世才有方﹐爲備於仿也。今時奇方療疾﹐倘果可以發無不中﹐則昔軒﹑岐﹑扁﹑倉神靈之智﹐慈愛之仁﹐豈不及此﹗何不每病只立一方﹐使後人彰明顯著﹐用無不當﹐而乃廣爲昭析﹐多立言詞以累後學﹐紛賾難窮﹐效無十全哉﹗𨿽然﹐方不可泥﹐亦不可遺。

以古方爲規矩﹐合今病而變通。旣詳古論之病情﹐復揣立方之奧旨﹐病同藥異﹐病異藥同。證端蜂起﹐而綫索井然﹔變見多危﹐而執持不亂。誠爲良矣﹗﹝《馮氏錦囊》﹞

醫當論方﹐不當論藥。當就方以論藥﹐不當執藥以論方。﹝《己任編》﹞

醫者﹐意也。如對敵之將﹐操舟之工﹐貴乎臨機應變。方固難於盡用﹐然非方﹐則古人之心弗傳。望洋捕風﹐必有率意而失之者矣。方果可以不用乎﹖𨿽然﹐方固良矣﹐然必熟之《素問》﹐以求其本﹔熟之本艸﹐以究其用﹔熟之診視﹐以察其證﹔熟之治療﹐以通其變。始於用方而終無俟於方。夫然後醫之道成矣。﹝商輅﹞

方有七﹕大﹑小﹑緩﹑急﹑奇﹑偶﹑復是也。張從正曰﹕大方有二﹐有君一臣三佐九之大方﹐病邪不一﹐不可以一﹑二味治者宜之﹔有分兩重而頓服之大方﹐肝腎及下部之病道遠者宜之。小方有二﹐有君一臣二之小方﹐病邪專一﹐可一﹑二味治者宜之﹔有分兩小而頻服之小方﹐心肺及在上之病宜之﹐徐徐細呷是也。劉完素曰﹕肝腎位遠﹐數多則其气緩﹐不能速達於下﹐必大劑而數少﹐取其迅速下行也﹔心肺位近﹐數少則其气急﹐不能升發於上﹐必小劑而數多﹐取其易散而上行也。《經》曰﹕補上治上制以緩﹐補下治下制以急。急則气味濃﹐緩則气味薄。適其病所而中道﹐無越其制度也。王冰曰﹕假如病在腎﹐而心气不足﹐服藥宜急過之﹐不以气味飼心﹐腎藥淩心﹐心復益衰矣。劉完素曰﹕聖人治上不犯下﹔治下不犯上﹔治中上下俱不犯。故曰﹕誅伐無過者﹐命曰大惑。張從正曰﹕緩方有五﹐有甘以緩之之緩方﹐甘艸﹑飴蜜之屬是也﹐病在胸膈﹐取其畱戀也﹔有丸以緩之之緩方﹐比之湯散﹐其行遲慢也﹔有品件眾多之緩方﹐藥聚則遞相拘制﹐不得獨騁其性也﹔有無毒治病之緩方﹐無毒則性純緩也﹔有气味俱薄之緩方﹐气味薄則長於治上﹐及其至下﹐藥力已衰矣。王好古曰﹕治主宜緩﹐緩則治其本也﹔治客宜急﹐急則治其標也。張從正曰﹕急方有四﹐有急病急攻之急方﹐中風﹑關格之病是也﹔有湯散蕩滌之急方﹐下咽易散而行速也﹔有毒藥之急方﹐毒藥能上通下泄﹐以奪病勢也﹔有气味俱濃之急方﹐直趨於下而力不衰也。奇方有二﹐有獨用一物之奇方﹐病在上而近者宜之﹔有藥合陽數﹐一﹑三﹑五﹑七﹑九之奇方﹐宜下不宜汗是也。劉完素曰﹕小承气﹐奇之小者也﹔大承气﹑抵當湯﹐奇之大者也。因其攻下而爲之也。桂枝﹑麻黃﹐偶之小者也﹔葛根﹑靑龍﹐偶之大者也。因其發汗而用之也。偶方之制﹐有兩味相配之偶方﹔有古之二方並用之偶方﹐古謂之復方。皆病在下而遠者宜之。有藥合陰數﹐二﹑四﹑六﹑八﹑十之偶方﹐宜汗不宜下是也。王好古曰﹕奇之不去復以偶﹐偶之不去復以奇﹐故曰復﹔復者﹐再也。王太僕以偶方爲復方﹐七方之中有偶又有復﹐豈非偶乃二方相合﹐復乃數方相合乎﹖﹝《怡堂散記》﹞

許學士云﹕余讀仲景書﹐用仲景法﹐然未嘗守其方﹐乃爲得仲景之心也。﹝李東垣﹞

或問仲景處方﹐藥品甚少﹐及東垣用藥多至二十餘味。丹溪云﹕余每治病﹐用東垣之藥﹐效仲景處方﹐庶品味數少﹐則藥力專精。丹溪何以不法東垣而效仲景耶﹖曰﹕明察藥性﹐莫如東垣﹐蓋所謂聖於醫者也。故在東垣則可多﹐他人而效其多﹐斯亂雜矣。東垣如韓信將兵﹐多多益善﹐丹溪不過能將十萬﹐故不敢效其多。﹝王節齋﹞

仲景立方﹐精而不雜﹐其中以六方爲主﹐諸方從而加減焉。凡汗劑﹐皆本桂枝﹔吐劑﹐皆本梔豉﹔攻劑﹐皆本承气﹔和劑﹐皆本柴胡﹔寒劑﹐皆本瀉心﹔溫劑﹐皆本四逆。混而數之﹐爲一百十三方者﹐未之審也。○仲景方備十劑之法﹕輕可散實﹐麻黃﹑葛根諸湯是已﹔宣可決雍﹐梔豉﹑瓜蒂二方是已﹔通可行滯﹐五苓﹑十棗之屬是已﹔泄可去閉﹐陷胸﹑承气﹑抵當是已﹔滑可去著﹐膽導﹑蜜煎是已﹔澀可固脫﹐赤石脂﹑桃花湯是已﹔補可扶弱﹐附子﹑理中丸是已﹔重可鎭怯﹐禹餘糧﹑代赭石是已﹔濕可潤燥﹐黃連阿膠湯是已﹔燥可去濕﹐麻黃連翹赤小豆湯是已﹔寒能勝熱﹐白虎﹑黃連湯是已﹔熱能制寒﹐白通﹑四逆諸湯是已。○仲景制方﹐隨方立禁﹐使人受其功不蹈其獘也。如用發表藥﹐一服汗者停後服。若脈緊發熱汗不出者﹐不可與桂枝﹔脈微弱汗出惡風者﹐不可服靑龍﹔脈浮發熱無汗表不解者﹐不可與白虎﹔諸亡血虛家﹐不可用瓜蒂﹔病患舊微溏者﹐不可與梔子﹔陽明病汗出多者﹐不可與豬苓﹔外未解其熱不潮者﹐未可與承气﹔嘔家不可與建中。此仲景愼重之心。○仲景用攻﹑下二字﹐不專指大便。凡與桂枝湯欲攻其表﹐此指發汗言﹔表解者乃可攻之﹐指利水言﹔有熱屬髒者攻之﹐指淸火言也。寒濕在裏不可下﹐指利水言﹐以有熱故也。當以湯下之﹐指淸火言也。○六經各有主方﹐而他經有互相通用之妙。如麻﹑桂二湯﹐爲太陽營衛設﹐陽明之病在營衛者亦用之。眞武湯﹐爲少陰水气設﹐太陽之汗後亡陽者亦用之。

四逆湯﹐爲太陰下利淸谷設﹐太陽之脈反沈者亦宜之。五苓散﹐爲太陽消渴水逆設﹐陽明之飲水多者亦宜之。

豬苓湯﹐爲少陰下利設﹐陽明病小便不利者亦宜之。抵當湯﹐爲太陽淤血在裏設﹐陽明之蓄血亦宜之。瓜蒂散﹐爲陽明胸中痞硬設﹐少陰之溫溫欲吐亦宜之。合是證便用是方。方各有經﹐而用不拘﹐是仲景法也。方𨿽有表﹑裏﹑寒﹑熱﹑虛﹑實之不同﹐並無傷寒﹑中風雜証之分別﹐且風﹑寒有兩湯疊用之妙﹐表﹑裏有二方更換之奇。

或以全方取勝﹐或以加減奏功。後人論方不論證﹐故反以仲景方爲難用耳。○桂枝﹐汗劑中第一品也。麻黃之性﹐直透皮毛﹐生薑之性﹐橫散肌肉﹐故桂枝佐麻黃則開元府﹐而逐衛分之邪﹐令無汗者有汗而解﹐故曰發汗。

桂枝率生薑則開腠理﹐而驅營分之邪﹐令有汗者復汗而解﹐故曰解肌。解肌肉之邪﹐正在營分﹐何立三綱者反立麻黃主營﹑桂枝主衛耶﹖麻黃不言解肌﹐而肌未嘗不解。桂枝之解肌﹐正所以發汗。要知麻黃﹑桂枝二湯﹐是發汗分深淺之法﹐不得以解肌與發汗對講。○麻黃﹑桂枝﹐太陽﹑陽明表之表藥﹔瓜蒂﹑梔豉﹐陽明裏之表藥﹔小柴胡﹐少陽半表之全藥。

太陰表藥﹐桂枝湯﹔少陰表藥﹐麻黃附子細辛湯﹔厥陰表藥﹐當歸四逆湯。六經之用表藥﹐爲六經風寒之出路也。○凡治病必分表裏﹐而表裏偏有互呈之證。如麻黃之喘﹐桂枝之自汗﹐大靑龍之煩躁﹐小靑龍之咳﹐皆病在表而夾裏證也。用杏仁以治喘﹐芍藥以止汗﹐石膏以治煩躁﹐五味﹑漧薑以治咳﹐是於表劑中兼治裏也。○麻黃湯﹐於發表中降气﹔桂枝湯﹐於發表中滋陰﹔葛根湯﹐於發表中生津﹔大靑龍湯與麻杏甘膏湯﹑麻翹赤小豆湯﹐於發表中淸火﹔小靑龍湯與五苓散﹐於發表中利水。○葛根與大﹑小靑龍﹐皆合麻﹑桂二方加減。葛根減麻黃之杏仁者﹐以不喘故﹔加葛根者﹐和太陽之津﹐升陽明之液也。大靑龍減桂枝之芍藥者﹐以汗不出故﹔加石膏者﹐以煩躁故也。若小靑龍減麻黃之杏仁﹐桂枝之姜﹑棗﹐旣加細辛﹑漧薑﹑半夏﹑五味﹐而又立加減法﹐神而明之﹐不可勝用矣。○小靑龍治傷寒未解之水气﹐故用溫劑汗而發之﹔十棗湯治中風已解之水气﹐故用寒劑引而竭之。此寒水﹑風水之異治也。小靑龍之水﹐動而不居﹔五苓散之水﹐畱而不行﹔十棗湯之水﹐縱橫不羈﹔大陷胸之水﹐痞硬堅滿﹔眞武湯之水﹐四肢沈重。水气爲患不同﹐所以治法各異。○膀胱主水﹐爲太陽之裏。十棗﹑五苓﹐爲太陽水道之下藥。胃腑主谷﹐爲陽明之裏。三承气爲陽明穀道之下藥。膽腑主气﹐爲少陽之裏。大柴胡爲少陽气分之下藥。三陽實邪之出路也。大腸﹑小腸﹐皆屬於胃。胃家實﹐則二腸俱實矣。

若三分之﹐則調胃承气﹐胃家之下藥﹔小承气﹐小腸之下藥﹔大承气﹐大腸之下藥。戊爲燥土﹐庚爲燥金﹐故加芒硝以潤其燥也。桂枝加大黃﹐太陽轉屬陽明之下藥﹐桂枝加芍藥﹐太陽轉屬太陰之下藥。凡下劑兼表藥﹐以未離於表故也。柴胡加芒硝﹐少陰轉屬陽明之下藥。大柴胡﹐下少陽無形之邪﹔柴胡加芒硝﹐下少陽有形之邪也。桂枝加芍藥﹐下太陰無形之邪﹔三物白散﹐下太陰有形之邪也。四逆散﹐下少陰﹑厥陰無形之邪﹔承气湯﹐下諸經有形之邪也。其間有輕重之分﹕下劑之輕者﹐只用气分﹔下劑之重者﹐兼用血分。酸苦湧泄﹐下劑之輕﹐故芍藥﹑枳實爲輕﹔鹹苦湧泄﹐下劑之重﹐故大黃﹑芒硝爲重。○仲景方﹐每用粥爲佐者﹐以艸木之性各有偏勝﹐惟稼穡作甘﹐爲沖和之味﹐人之精神血气﹐皆賴之以生。故桂枝湯﹐以熱粥發汗﹔理中湯﹐以熱粥溫中﹔白散﹐以熱粥導利﹐復以冷粥止利。神哉﹗今人服大黃後﹐用冷粥止利﹐尙是仲景遺意乎﹖﹝柯韻伯﹞

桂枝﹑麻黃之輩﹐在皮毛者汗而發之也﹔葛根﹑升麻之輩﹐因其輕而揚之也﹔承气﹑陷胸之輩﹐下者引而竭之也﹔瀉心﹑十棗之輩﹐中滿者泄之於內也﹔瓜蒂﹑梔豉之輩﹐髙者因而越之也。此仲景因病制方之法也。

﹝劉河間﹞

小柴胡湯﹐主少陽之半表裏也﹔五苓散﹐分利膀胱之半表裏也﹔理中湯﹐治吐瀉不定﹐上下之半表裏也。

﹝《醫學入門》﹞

古人立方取名﹐非無故而然。顧名思義﹐昔者﹐胡不名之曰湯中﹑湯尾﹐而必名之曰湯頭﹖蓋頭者﹐頭目之意也。能領羣藥直至患所﹐如將之統兵剿賊以逐寇也。柯氏云﹕如大將立旗鼓﹐使人知有所向。如某方之入某經﹐某藥之走某絡﹔某方利於攻策﹐某方善於守法﹔某方其功在補﹐某方得力在瀉﹔某方止宜陸路﹐某方精於水路﹔某方慣使奇法﹐某方可遵正法﹔某方得法用機﹐某方用法使巧﹔某方升而成功﹐某方降而獲效。方法之妙﹐烏可忽視哉﹗夫某方入某經絡者﹐如養心湯之入心﹐固金湯之入肺﹐補中湯之入脾﹐左金丸之入肝﹐固本丸之入腎之類。又如攻劑大﹑小承气之類﹐守劑理中﹑四逆之類﹔補劑十全﹑歸脾之類﹐瀉劑大﹑小柴胡之類﹔陸劑五味異功﹑六君之類﹐水劑五苓﹑八正之類﹔升劑升陽散火之類﹐降劑蘇子降气之類﹔奇劑滋腎丸﹑梔子漧薑湯之類﹐正劑附子﹑理中湯﹑三黃散之類﹔機劑附子熱藥冷探之類﹐巧劑六君湯吞養正丹﹑四物湯吞活絡丹﹑四六君送香連丸之類。李子云﹕用藥之難﹐非順用之難也﹐逆用而與病情恰當之難也。

今之醫師﹐知以寒治熱﹐以熱治寒﹐寒者熱之﹐熱者寒之﹐獨不聞諸《內經》曰﹕通因通用﹐塞因塞用﹐寒因熱用﹐熱因寒用﹐用熱遠熱﹐用寒遠寒耶﹖蓋塞因塞用者﹐若脾虛作脹﹐治以參﹑術﹐脾得補而脹自消也。通因通用者﹐若傷寒挾熱下利﹐或中有燥屎﹐用調胃承气湯乃安﹔滯下不休﹐用芍藥湯通之而愈也﹐寒因熱用者﹐藥本寒也﹐而反佐之以熱﹔熱因寒用者﹐藥本熱也﹐而反佐之以寒﹐俾無拒格之患。所謂必伏其所主﹐而先其所因也。用熱遠熱﹐用寒遠寒者﹐如寒病宜投熱藥﹐熱病宜投寒藥﹐僅使中病而已﹐勿使過焉。過用則反爲傷矣。古人之法﹐妙用如此。柯氏有云﹕方外有方﹐法外有法。誠哉斯言也﹗﹝《醫學階梯》﹞

凡用藥處方﹐最宜通變﹐不可執滯。觀仲景以麻黃湯﹐治太陽經發熱﹑頭痛﹑脈浮﹑無汗之傷寒﹔而陽明病脈浮﹑無汗而喘者亦用之﹔太陽與陽明合病﹐喘而胸滿者亦用之。此麻黃湯之通變也。又如桂枝湯﹐本治太陽經發熱﹑汗出之中風﹔而陽明病﹐如瘧狀﹐日晡發熱﹐脈浮虛﹐宜發汗者亦用之﹔太陽病外證未解﹐脈浮弱﹐當以汗解者亦用之﹔太陰病﹐脈浮可發汗者亦用之﹔厥陰證﹐下利腹脹滿﹐身疼痛﹐宜攻表者亦用之。此桂枝湯之通變也。又如小柴胡湯﹐本治少陽經脇痛漧嘔﹑往來寒熱之傷寒﹔而陽明病﹐潮熱胸脇滿者亦用之﹔陽明中風﹐脈弦浮大﹐腹滿脇痛﹐不得汗﹐身面悉黃﹐潮熱等證亦用之﹔婦人中風﹐續得寒熱﹐經水適斷﹐熱入血室﹐如瘧狀者亦用之。此小柴胡湯之通變也。由此觀之﹐可見仲景之意﹐初未嘗逐經執方﹐而立方之意﹐多有言不能悉者﹐正神不可以言傳也。所以有此法﹐未必有此證。有此證﹐未必有此方。卽仲景再生﹐而欲盡踵其成法﹐吾知其未必皆相合。卽仲景復言﹐而欲盡吐其新方﹐吾知其未必無短長。於戲﹗方烏足以盡變﹐變胡可以定方﹐但使學人能會仲景之意﹐則亦今之仲景也﹐又何必以仲景之方爲拘泥哉﹗余故曰﹕用藥處方﹐最宜通變﹐不當執滯也。𨿽然﹐此通變二字﹐蓋爲不能通變者設﹐而不知斯道之理﹐又自有一定不易之要焉。苟不知要﹐而彊借通變爲譚柄﹐則胡猜亂道﹐妄議經權﹐反大失通變之旨矣。○補方之制﹐補其虛也。凡气虛者宜補其上﹐人參﹑黃之屬是也﹔精虛者宜補其下﹐熟地﹑枸杞之屬是也﹔陽虛者宜補而兼暖﹐桂﹑附﹑漧薑之屬是也﹔陰虛者宜補而兼淸﹐門冬﹑芍藥﹑生地之屬是也。此固陰陽之治辧也。其有气因精而虛者﹐自當補精以化气﹔精因气而虛者﹐自當補气以生精。又有陽失陰而離者﹐不補陰﹐何以收散亡之气﹖水失火而敗者﹐不補火﹐何以蘇垂寂之陰﹖此又陰陽相濟之妙用也。故善補陽者﹐必於陰中求陽﹐則陽得陰助﹐而生化無窮﹔善補陰者﹐必於陽中求陰﹐則陰得陽升﹐而泉源不竭。余故曰﹕以精气分陰陽﹐則陰陽不可離。以寒熱分陰陽﹐則陰陽不可混。此又陰陽邪正之離合也。故凡陽虛多寒者﹐宜補以甘溫﹐而淸潤之品非所宜﹔陰虛多熱者﹐宜補以甘涼﹐而辛燥之類不可用。○和方之制﹐和其不和者也。凡病兼虛者﹐補而和之﹔兼滯者﹐行而和之﹔兼寒者﹐溫而和之﹔兼熱者﹐涼而和之。和之爲義廣矣。亦猶土兼四气﹐其於補瀉溫涼之用﹐無所不及﹐務在調平元气﹐不失中和之爲貴也。故凡陰虛於下﹐而精血虧損者﹐忌利水﹔陰虛於上﹐而肺熱漧咳者﹐忌辛燥﹔陽虛於上者﹐忌消耗﹔陽虛於下者﹐忌沈寒﹔大便溏泄者﹐忌滑利﹔表邪未解者﹐忌收澀﹔气滯者﹐忌閉塞﹔經滯者﹐忌寒凝。凡邪火在上者﹐不宜升﹐火得升而愈熾矣﹔沈寒在下者﹐不宜降﹐陰被降而愈亡矣。諸動者﹐不宜再動。如火動者﹐忌溫暖﹔血動者﹐忌辛香﹔汗動者﹐忌疏散﹔神動者﹐忌耗傷。凡性味之不靜者﹐皆所當愼。其於剛暴更甚者﹐則在不言可知也。諸靜者不宜再靜﹐如沈微細弱者﹐脈之靜也﹔神昏气怯者﹐陽之靜也﹔肌體淸寒者﹐表之靜也﹔口腹畏寒者﹐裏之靜也。凡性味之陰柔者﹐皆所當愼。其於沈寒更甚者﹐又在不言可知也。

夫陽主動﹐以動濟動﹐火上添油也。不焦爛乎﹖陰主靜﹐以靜益靜﹐雪上加霜也。不寂滅乎﹖不知此義﹐又何和劑之足云。○攻方之制﹐攻其實也。凡攻气者﹐攻其聚﹐聚可散也。攻血者﹐攻其淤﹐淤可通也。攻其堅﹐在髒者可破可培﹐在經者可鍼可灸也。攻痰者﹐攻其急﹐眞實者暫宜解標﹐多虛者只宜求本也。但諸病之實有微甚﹐用攻之法分輕重。大實者﹐攻之未及﹐可以再加﹔微實者﹐攻之大過﹐每因致害。凡病在陽者﹐不可攻陰。病在腑者﹐不可攻髒。若此者邪必乘虛內陷﹐所謂引賊入門也。病在陰者﹐勿攻其陽。病在裏者﹐勿攻其表。若此者﹐病必因誤而甚﹐所謂自撤藩蔽也。大都治宜用攻﹐必其邪之甚者也。其若實邪果甚﹐自與攻藥相宜﹐不必雜之補劑。蓋實不嫌攻﹐若但略加甘滯﹐便相牽制。虛不嫌補﹐若但略加消耗﹐便覺相妨。所以寒實者最不喜淸﹐熱實者最不喜暖。然實而誤補﹐不過增病﹐病增者可解﹔虛而誤攻﹐必先脫元﹐元脫者無治矣。

其或虛中有實﹐實中有虛﹐此又當酌其權宜﹐不在急宜攻急宜補之例。𨿽然﹐凡用攻之法﹐所以除凶剪暴也。

然惟必不得已乃可用之﹐若或有疑﹐須加詳愼。蓋攻𨿽去邪﹐無弗傷气﹐受益者四﹐受損者六﹐故攻之一法﹐實自古仁人所深忌者﹐正恐其成之難﹐敗之易耳。○散方之制﹐散表證也。觀仲景太陽證﹐用麻黃湯﹔陽明證﹐用葛根湯﹔少陽證﹐用小柴胡湯。此散表之準繩也。後世宗之﹐而復不能用之﹐在不得其意耳。蓋麻黃之气峻利而勇﹐凡太陽經陰邪在表者﹐寒毒旣深﹐非此不達﹐故制用此方﹐非謂太陽經藥﹐必須麻黃也。設以麻黃治陽明﹑少陽之證﹐亦寒無不散﹐第恐藥方太過﹐反傷其气﹐豈謂某經某藥﹐必不可移易﹐亦不過分其輕重耳。

故如陽明之葛很﹐未有不走太陽﹑少陽者﹔少陽之柴胡﹐亦未有不入太陽﹑陽明者。但用散之法﹐當知性力緩急﹑气味寒溫之辧﹐用得其宜﹐諸經無不妙也。

如麻黃﹑桂枝﹐峻散者也﹔荊﹑防﹑紫蘇﹐平散者也﹔辛﹑芷﹑生薑﹐溫散者也﹔柴﹑葛﹑薄荷﹐涼散者也﹔羌活﹑蒼術﹐能走經去濕而散者也﹔升麻﹑川芎﹐能舉陷上行而散者也。第邪淺者忌峻利﹐气弱者忌雄悍﹐熱多者忌溫燥﹐寒多者忌淸涼。凡熱渴煩燥者喜漧葛﹐而嘔惡者忌之﹔寒熱往來者宜柴胡﹐而泄瀉者忌之﹔寒邪在上者宜升麻﹑川芎﹐而內熱火升者忌之。此性味之宜忌所當辧也。至於相配之法﹐則尢當知要。凡以平兼淸﹐自成涼散﹔以平兼暖﹐亦可溫經。宜大溫者﹐以熱濟熱﹔宜大涼者﹐以寒濟寒。此其運用之權﹐則毫釐進退自有伸縮之妙﹐又何必膠柱刻舟﹐以限無窮之變哉﹗○寒方之制﹐爲淸火也﹐爲除熱也。夫火有陰陽﹐熱分上下。方書咸謂黃連淸心﹐黃芩淸肺﹐石斛﹑芍藥淸脾﹐龍膽淸肝﹐黃柏淸腎。是亦膠柱法也。凡寒涼皆能瀉火﹐豈有涼此而不涼彼者﹐但當分其輕淸重濁﹐性力微甚﹐用得其宜﹐則善矣。夫輕淸者﹐宜以淸上﹔重濁者﹐宜於淸下。性力之濃者﹐能淸大熱﹔性力之緩者﹐能淸微熱。以攻而用者﹐去實郁之熱﹔以利而用者﹐去癃閉之熱﹔以補而用者﹐去陰虛枯燥之熱。然火之甚者﹐在上亦宜重濁﹔火之微者﹐在下亦可輕淸。夫宜涼之熱﹐皆實熱也。實熱在下﹐自宜淸利﹔實熱在上﹐不可升提。蓋火本屬陽﹐宜從陰治﹐從陰者宜降﹐升則反從陽矣。

《經》曰﹕髙者抑之﹐義可知也。外如東垣有升陽散火之法﹐此以表邪生熱者設﹐不得與伏火內炎者並論。

○熱方之制﹐爲除寒也。夫寒之爲病﹐有寒邪犯於肌表者﹐此皆外來之寒﹐人所易知。至於本來之寒﹐生於無形無響之間﹐人之病此者最多﹐人之知此者最少。丹溪曰﹕气有餘﹐便是火。余續之曰﹕气不足﹐便是寒。夫今人之气有餘者﹐能十中之幾﹖其有或因稟受﹐或因喪敗﹐以致陽气不足者﹐多見寒從中生﹐而陽衰之病無所不致。第其由來者漸﹐形見者微﹐當其未覺﹐孰爲之意﹖及其旣甚﹐始知治難。矧庸醫無識﹐每以假熱爲眞火﹐因復斃於無形無響者﹐又不知其幾。故惟髙明之士﹐常以陽衰根本爲憂﹐此熱方之不可不知也。然用熱之法﹐尙有其要。以散兼溫﹐散寒邪也﹔以行兼溫﹐行寒滯也﹔以補兼溫﹐補虛寒也。第多汗者忌姜﹐姜能散也﹔失血者忌桂﹐桂動血也﹔气短怯者忌故紙﹐故紙降气也。凡气香者﹐皆不利於气虛﹔味辛者﹐多不利於血證。是用熱之槪也。至於附子之辧﹐今之用者﹐必待勢不可爲然後用之﹐不知回陽之功﹐當用於陽气將去之際﹐可望挽回。若用於旣去之後﹐死灰不可復然矣。

但附子性悍﹐獨任爲難﹐必得人參﹑熟地﹑炙甘艸之類以制其剛﹐而濟其勇﹐無往不利矣。○固方之制﹐固其泄也。如久嗽爲喘﹐而气泄於上者﹐宜固其肺﹔久遺成淋﹐而精脫於下者﹐宜固其腎。小水不禁者﹐宜固其膀胱﹔大便不禁者﹐宜固其腸髒﹔汗泄不止者﹐宜固其皮毛﹔血泄不止者﹐宜固其營衛。凡因寒而泄者﹐當固之以熱﹔因熱而泄者﹐當固之以寒。總之﹐在上在表者﹐皆宜固气﹔在下在裏者﹐皆宜固精。然虛者可固﹐實者不可固。久者可固﹐暴者不可固。當固不固﹐則滄海亦將竭﹔不當固而固﹐則閉門畱寇也。○因方之制﹐因其可因者也。凡病有相同者﹐皆可按證而用之。如癰毒之起﹐腫可敷也﹔蛇虫之患﹐毒可解也﹔湯火傷其肌膚﹐熱可散也﹔跌打傷其筋骨﹐斷可續也。凡此之類﹐皆因證而可藥者也。然因中有不可因者﹐又在乎證同而因不同耳。蓋人之虛﹑實﹑寒﹑熱﹐各有不齊﹐表﹑裏﹑陰﹑陽﹐治當分類。故有宜於此﹐而不宜於彼者。有同於表﹐而不同於裏者。病𨿽相類﹐不可謂因方之類盡可因之而用也。因之爲用﹐有因標者﹐有因本者﹐勿因此因字﹐而誤認因方之義。﹝《景嶽全書》﹞

凡事最忌耳食﹐所謂道聽而途說也。如治浮火﹐當引火歸元。用八味丸﹐乃指腎臟虛寒﹐火不能納﹐非治實火及別髒之火也。如類中風用地黃飲子﹐乃治少陰純虛之痱證﹐非治風火痰厥之中風也。如暑月用大順散﹐乃治夏日貪涼中寒之證﹐非治暑熱正病也。如大便不通用蘆薈丸﹐乃治廣腸堅結﹐諸藥不效之病﹐非治津液枯燥之證也。近人耳聞有此數方﹐並不細審病因﹐惘然施用﹐受禍必烈。﹝《蘭臺軌範》﹞

凡用方不分君臣佐使﹐頭緒紛雜﹐率意妄施﹐藥與病迥不相當﹐醫之罪也。﹝《醫門法律》﹞

卷十六﹟方藥備考方論

內經方論

內者﹐性命之道﹔經者﹐載道之書。其書乃黃帝與岐伯﹑鬼臾區﹑伯髙﹑少師﹑少兪﹑雷公六臣﹐講求而成。其方髙簡奧妙﹐不易測識。今人罕能用之者。然旣爲古聖之神方﹐自不得不錄之於首。﹝《成方切用》﹞

澤術麋銜散

有病身熱解墮﹐汗出如浴﹐惡風少气﹐病名酒風。治之以澤瀉﹑術各十分﹐麋銜五分﹐合以三指撮﹐爲後飯。﹝《素問》﹞

酒風﹐卽《風論》曰﹕飲酒中風﹐則爲漏風。其傷在脾胃。病身熱懈惰﹐汗出如浴﹐惡風少气。內因酒濕所傷﹐則邪畱肌肉﹔外因風邪傷衛﹐則陽气去﹐腠理疏﹐元府開﹐筋痿弱。是証之所由來也。麋銜祛在表之風﹔澤瀉滲在裏之濕﹔白術助脾胃之气以卻邪。合以三指撮者﹐是爲散﹐欲其緩於中以去病也。後飯者﹐卽仲景云﹕服藥已﹐啜熱稀粥﹐以助藥力也。﹝《古方選注》﹞

蘭艸湯

有病口甘者﹐病名脾癉。此肥美之所發也。肥者﹐令人內熱﹔甘者﹐令人中滿。其气上溢﹐傳爲消渴。治之以蘭﹐除陳气也。﹝《素問》﹞

省頭艸﹐花葉俱香﹐燥濕不變。脾癉是有餘之疾﹐必其人數食甘美而多肥﹐惟此淸蔬﹐可除脾經陳久蘊蓄之熱。蓋其味辛性寒﹐主開結利竅﹐解熱止渴﹐故以一味單行﹐能使肥甘不化之气﹐蕩滌無餘﹐則其性之峻利可知。苟非肥美所發之癉﹐又非所宜也。﹝《古方選注》﹞

雞矢醴

有病心腹滿﹐旦食而不能暮食﹐病名鼓脹。治之柰何﹖治之以雞矢醴﹐一劑知﹐二劑已。﹝《素問》﹞

醴﹐甜酒也。少曲多米﹐釀之一宿而成者佳。雞無前陰﹐溺屎同竅﹐佐以桃仁﹑大黃微利﹐水濕從大便而出。淸酒爲熟谷之气﹐達於皮毛﹐行於脈絡﹐下通水道。雞屎與醴同行﹐復能使水濕從小便而出﹐二便通利﹐腹脹潛消矣。﹝《古方選注》﹞

四烏骨一茹丸

有病胸脇支滿﹐妨於食。病至則先聞臊鮏臭﹐出淸液﹐先唾血﹐四肢淸﹐目眩﹐時時前後血﹐病名血枯。

此得之年少時有所大脫血﹐若醉入房﹐中气竭及傷肝也。肝傷﹐故月事衰少不來也。治之以四烏眉﹐一茹﹐丸以雀卵﹐大如小豆﹐以五丸爲後飯﹐飲以鮑魚汁﹐利腸中。﹝《素問》﹞

烏骨丸﹐皆血肉之品。蓋血枯气去﹐苟非有情之物﹐焉能畱戀气血而使之生長﹖烏魚骨﹐咸溫下行﹐性澀去脫﹐久服令人有子﹐可知其固气益精之功矣。茹鹹酸入肝﹐活血通經﹐疏气行傷。丸以雀卵﹐壯陽益血。藥後卽飯﹐復飲鮑魚汁﹐厭其藥性下行﹐利腸續絕。每用五丸者﹐《經》言脫血入房﹐肝傷由於中气之竭﹐故欲其畱頓中宮﹐仍從脾胃轉輸於下也。﹝《古方選注》﹞

生鐵落飲

有病怒狂者﹐生於陽也。陽气者﹐暴折而難決。病名陽厥﹐奪其食則已。夫食入於陰﹐長气於陽﹐使之服以生鐵落飲者﹐下气疾也。﹝《素問》﹞

厥陽怒狂﹐治之不以藥石者﹐《經》言﹕藥石發癲﹐芳艸發狂。故以生鐵落﹐用水研浸爲飲。蓋鐵之生者﹐气寒味辛﹐其性直行而降﹐下气疾速﹐用其捶出之花﹐遮得外走經絡﹐開結於木火之中﹐則狂怒自已。﹝《古方選注》﹞

熨藥方

黃帝曰﹕刺寒痺內熱柰何﹖伯髙答曰﹕刺布衣者﹐以火淬之。刺大人者﹐以藥熨之。用醇酒二十斤﹐蜀椒一升﹐漧薑一斤﹐桂心一斤﹐凡四種﹐皆咀漬酒中﹐用綿絮一斤﹐細白布四丈﹐並納酒中﹐置酒馬矢中﹐蓋封塗勿使泄。五日五夜﹐出布綿絮﹐曝絮之﹐幹復漬﹐以盡其汁。每漬必其日﹐乃出於﹐並用滓與綿絮﹐復布爲巾﹐長六﹑七尺﹐爲六﹑七巾﹐用生桑炭炙巾﹐以熨寒痺所刺之處﹐令熱入至於病所。寒復炙巾以熨之﹐三十徧而止。汗出以巾拭身﹐亦三十徧而止。起步內中無見風﹐每刺必熨。如此﹐病已矣。﹝《靈樞》﹞

咀者﹐謂碎之如大豆﹐然後煎之﹐取其淸汁也。漬﹐浸也。馬矢中者﹐燃幹馬屎而煨之也。塗﹐鹽泥封固也。﹐周日也。復布爲巾者﹐如今之夾袋﹐所以盛貯綿絮藥滓也。滓﹐也。炙布以生桑炭者﹐桑能利關節﹐除風寒濕痺也。大人血气淸滑﹐故當於未刺之先﹐及旣刺之後﹐但以藥熨﹐則經通汗出﹐而寒痺可除矣。刺後起步於密室中﹐欲其气血行﹐而愼避風寒也。﹝《成方切用》﹞

豕膏

癰發於嗌中﹐名曰猛疽。猛疽不治﹐化爲膿。膿不寫﹐塞咽﹐半日死。其化爲膿者﹐寫則合豕膏冷食﹐三日已。﹝《靈樞》﹞

猛疽﹐言爲害之急也。豕膏﹐卽豬脂之煉淨者也。﹝《成方切用》﹞

翹艸根湯

癰發於脇﹐名曰敗疵。敗疵者﹐女子之病也。灸之。其病大癰膿﹐治之。其中乃有生肉﹐大如赤小豆﹐銼蔥艸根各一升﹐以水一斗六升﹐煮之竭﹐爲取三升﹐則彊飲濃衣﹐坐於釜上﹐令汗出至足﹐已。﹝《靈樞》﹞

﹐芰也。﹐連翹也。二艸之根﹐俱能解毒。馬元臺曰﹕﹐卽今之連翹。﹝《成方切用》﹞

角發酒

邪客於手﹑足少陰﹑太陰﹑足陽明之絡﹐此五絡皆會於耳中﹐上絡左角。五絡俱竭﹐令人身脈皆動﹐而形無知也。其狀若屍﹐名曰屍厥。剃其左角之發方一寸燔治﹐飲以美酒一杯﹐不能飲者﹐灌之立已。﹝《靈樞》﹞

邪客於四髒一腑之絡﹐乃爲屍厥者﹐以心腎爲水火絡﹔肺脾爲天地絡﹔胃爲中土絡。此五絡皆會於耳中﹐上絡左角。若陰陽相離﹐不能交會﹐則身脈動而形無知﹐其狀如屍。當刺五絡之井﹐不已﹐先以竹管吹耳﹐以通五絡之會。再剃其左角之發﹐燔爲血餘﹐入絡化淤﹐飲以美酒﹐使絡气與衛气相通﹐庶陽和厥醒。﹝《古方選注》﹞

半夏秫米湯

厥气客於五臟六腑﹐則衛气獨衛其外﹐行於陽不得入於陰。行於陽則陽气盛﹐陽气盛則陽蹺陷。不得入於陰﹐陰虛故目不瞑。補其不足﹐瀉其有餘﹐調其虛實﹐以通其道﹐而去其邪。飲以半夏湯一劑﹐陰陽已調﹐其臥立至。﹝《靈樞》﹞

治奇經﹐古無藥石之方﹐止有鍼刺之法。今厥客於臟腑﹐衛气獨行於陽﹐陽蹺气盛﹐不得入於陰﹐陰虛故目不瞑。用秫半湯者﹐以藥石不能直入陽蹺﹐故治胃以泄衛气也。半夏辛溫﹐入胃經气分﹔秫﹐糯粟也﹐甘酸入胃經血分。千里水揚之萬徧﹐取其輕揚不助陰邪。炊以葦薪﹐武火也。火沸入藥﹐仍徐炊令減﹐寓升降之法。升以半夏﹐從陽分通衛泄邪﹔降以秫米﹐入陰分通營補虛。陰陽通﹐臥立至。﹝《古方選注》﹞

馬膏生桑桂酒

季春痺﹐治之以馬膏。其急者﹐以白酒和桂以塗﹔其緩者﹐以桑鉤鉤之。卽以生桑灰置之坎中﹐髙下以坐等﹐以膏熨急頰﹐且飲美酒﹐啖美炙肉﹐不飲酒者自彊也。爲之三拊而已。﹝《靈樞》﹞

季春痺者﹐北地之眞中風也。中於陽明之絡﹐卒口僻﹐急者目不合﹐熱則筋縱﹐目不開。以北地風髙气燥﹐非辛散祛風之藥可療﹐外用和陽潤燥塗熨之法﹐馬膏甘辛柔緩﹐以摩其急﹐潤其血脈﹐通其痺。筋弛縱﹐緩不勝收﹐故用桂之辛熱﹐酒之活絡﹐以塗其緩﹐和其營衛﹐通其血絡。以桑鉤鉤之﹐鉤其頰也。坎﹐頰間之坎陷也。生桑灰者﹐采活桑枝炒灰﹐取其性銳力足﹐通節竅﹐祛風痺。髙下以坐等者﹐以桑灰置之坎中﹐務使髙下濃薄相等﹐然後以膏熨急頰﹐令桑性入絡。調勻馬膏﹐舒筋潤痺。三拊者﹐輕手拊拍其三次也。飲以美酒﹐病在上者酒以行之。啖美炙肉﹐助胃气上升於絡也。﹝《古方選注》﹞

小金丹

辰砂二兩﹐雄黃一兩﹐雌黃一兩﹐紫金半兩﹐同入合中。外固﹐了地一尺﹐築地實﹐不用鑪﹐不須藥制﹐火七日﹐候冷﹐取出合子﹐埋藥地中﹐七日取出﹐順日研之三日﹐蜜丸﹐梧子大。每日望東吸日華气一口﹐冰水下一丸﹐和气咽之。服十粒﹐無疫幹也。﹝《素問》﹞

以金箔同藥研之﹐易爲細末﹐順日研之﹐謂左旋也。﹝徐靈胎﹞

按﹕此遺篇之言﹐乃出後人增附﹐法非由古﹐未足深信。﹝《成方切用》﹞

卷十六﹟方藥備考方論

傷寒方論

桂枝湯

桂枝爲仲景羣方之冠﹐乃滋陰和陽﹐解肌發汗﹐調和營衛之總方也。凡中風﹑傷寒﹑雜證﹐脈浮弱﹐汗自出﹐而表不解者﹐咸得而主之。先輩言無汗不得用桂枝者﹐正以湯中有芍藥能止汗也。芍藥之功在於止煩﹐煩止﹐汗亦止。故反煩﹑更煩與心悸而煩者﹐咸賴之。若倍加芍藥﹐卽建中之劑﹐非復發汗之劑矣。是方也﹐用桂枝發汗﹐卽用芍藥止汗﹗生薑之辛﹐佐桂枝以解肌﹔大棗之甘﹐佐芍藥以和裏。桂﹑芍之相須﹐姜﹑棗之相得﹐陽表陰裏﹐並行不悖﹐是剛柔相濟以爲和也。甘艸甘平﹐有安內攘外之能﹐用以調和气血者﹐卽以調和表裏﹐且以調和諸藥矣。而精義又在啜稀熱粥﹐以助藥力﹐蓋穀气內充﹐則邪不復入﹐而啜粥以繼藥之後﹐則余邪不復畱﹐復方之妙用又如此。要知此方專治表虛﹐能解肌以發營中之汗﹐而不能開皮毛之竅以出衛分之邪。故汗不出者是麻黃證﹐脈浮緊者是麻黃脈﹐卽不得與桂枝湯矣。○桂枝不足以勝風﹐先刺風池﹑風府﹐復與桂枝以祛風。燒鍼不足以散寒﹐先灸其核﹐與桂枝加桂以散寒。皆內外夾攻法。又先治其外﹐後治其內之理也。桂枝加芍藥治陽邪下陷﹐桂枝更加桂治陰邪上攻﹐只在一味中加分兩﹐不於本方外求他味﹐不卽不離之妙如此。○服桂枝湯後﹐大汗出﹐而大煩渴﹐是陽陷於裏﹐急當滋陰﹐故用白虎加參以和之。用麻黃湯後﹐汗漏不止﹐是陽亡於外﹐急當扶陽﹐故用桂枝加附以固之。要知發汗之劑﹐用桂枝太過﹐則陽陷於裏﹔用麻黃太過﹐則陽亡於外。因桂枝湯有芍藥而無麻黃﹐故𨿽大汗出而元府仍能自閉﹐但能使陽盛﹐不致亡陽也。○凡寒中人﹐不在營衛﹐卽入腠理。仲景制桂枝湯調和營衛﹐制柴胡湯調和腠理﹐觀六經證外﹐仲景獨出桂枝證﹑柴胡証之稱﹐見二方任重﹐不可拘於經也。惟太陽統諸陽之气﹐六經表證﹐咸屬於太陽﹐故柴胡得與桂枝對待於太陽之部。桂枝本爲太陽風寒設﹐凡六經初感之邪﹐未離營衛者悉宜之。柴胡本爲少陽半表設﹐凡三陽半表之邪﹐逗畱腠理者悉宜之。仲景最重二方﹐所以自爲桂枝證注釋之﹐爲柴胡證注釋之。桂枝有疑似證﹐柴胡亦有疑似證。桂枝有壞病﹐柴胡亦有壞病。桂枝證罷﹐桂枝不中與﹐而隨證治法﹐仍不離桂枝方加減。柴胡證罷﹐柴胡不中與﹐而設法救逆﹐仍不出柴胡方加減。﹝柯韻伯﹞

麻黃湯

麻黃一方﹐與桂枝各半﹐則小發汗﹔加石膏﹑姜﹑棗﹐卽於發表中淸火而除煩躁﹔去桂枝之辛熱﹐加石膏之辛寒﹐則於發表中淸火而定喘﹔君以文蛤﹐卽於發表中祛內外之濕熱﹔加連翹等之苦寒﹐卽於發表中淸火而治黃﹔加附子﹑細辛之大辛熱﹐加附子﹑甘艸之辛甘﹐亦因少陰表裏之微甚﹐並非爲嚴寒之時拘。醫咸謂麻黃不可輕用﹐安知仲景之神化哉﹖○先輩言麻黃湯主治傷寒﹐不治中風﹐似非確論。蓋麻黃湯﹑大靑龍湯﹐治中風之重劑﹔桂枝湯﹑葛根湯﹐治中風之輕劑。傷寒可通用之﹐非主治傷寒之劑也。○麻黃湯證﹐發熱骨節疼﹐卽是風寒兩傷﹐營衛俱病。先輩何故以大靑龍治營衛兩傷﹐麻黃湯治寒傷營而不傷衛﹐桂枝散治風傷衛而不傷營﹐曷不以桂枝証之惡寒﹐麻黃証之惡風﹐一反勘耶﹖要之﹐冬月風寒本同一體﹐故中風﹑傷寒皆惡風﹑惡寒﹐營病衛必病。中風之重者﹐便是傷寒﹔傷寒之淺者﹐便是中風。不必在風寒上細分﹐須當在有汗﹑無汗上著眼耳。﹝柯韻伯﹞

仲景治傷寒﹐無汗用麻黃﹐有汗用桂枝。歷代名醫未有究其精微。嘗繹思之﹐似有一得。云津液爲汗﹐汗卽血也。在營則爲血﹐在衛則爲汗。夫寒傷營﹐營血內澀﹐不能外通於衛﹐衛气閉固﹐津液不行﹐故無汗發熱而憎寒。夫風傷衛﹐衛气外泄﹐不能內護於營﹐營气虛弱﹐津液不固﹐故有汗發熱而惡風。然風寒之邪﹐皆由於皮毛而入﹐皮毛者﹐肺之合也。肺主衛气﹐包羅一身﹐天之象也。是證𨿽屬乎太陽﹐而肺實受邪气﹐證兼面赤怫郁咳嗽﹐以及痰喘胸滿者﹐非肺病乎﹖蓋皮毛外閉﹐則邪熱內攻﹐而肺气郁。故用麻黃﹑甘艸﹐同桂枝引出營分之邪﹐達之肌表﹐佐以杏仁泄肺而利气。是則麻黃湯𨿽太陽發汗重劑﹐實爲發散肺經火郁之藥也。﹝李時珍﹞

葛根湯

葛根爲陽明經藥﹐惟表實裏虛者宜之﹐而胃家實﹐非所宜也。故仲景於陽明經中﹐反不用葛根。若謂其能亡津液而不用﹐則與本艸生津之義背矣。若謂其能大開肌肉﹐何反加於汗出惡風之合病乎﹖有汗﹑無汗﹐下利﹑不下利﹐俱得以葛根主之。是葛根與桂枝﹐同爲解肌和中之劑﹐與麻黃之專於發表者不同。○仲景於陽明經中不用葛根﹐東垣定爲陽明經藥﹐易老云﹕未入陽明者不可便服。豈二老未讀仲景書乎﹖﹝柯韻伯﹞

大靑龍湯

大靑龍証之不明於世者﹐許叔微始之作俑也。其言曰﹕桂枝治中風﹐麻黃治傷寒﹐大靑龍治中風見寒脈﹑傷寒見風脈。三者如鼎立﹐此三大綱所由來也。愚謂先以脈論﹕夫中風脈浮緊﹐傷寒脈浮緩﹐是仲景互文見意處。言中風脈多緩﹐然亦有脈緊者﹔傷寒脈當緊﹐然亦有脈緩者。蓋中風﹑傷寒﹐各有淺深﹐或因人之彊弱而異﹐或因地之髙下﹑時之乖和而殊。證固不可拘﹐脈亦不可執。如陽明中風而脈浮緊﹐太陽傷寒而脈浮緩﹐不可謂脈緊必傷寒﹐脈緩必中風也。按﹕《內經》脈滑曰風﹐則風脈原無定象﹔又盛而緊曰脹﹐則緊脈不專屬傷寒﹔又緩而滑曰熱中﹐則緩脈又不專指中風矣。且陽明中風有脈浮緊者﹐又有脈浮大者﹐必欲以脈浮緩爲中風﹐則二條將屬何證耶﹖今人但以太陽之脈緩自汗﹐脈緊無汗﹐以分風寒別營衛﹐並不知他經皆有中風﹐卽陽明之中風﹐無人談及矣。請以太陽言之﹐太陽篇言中風之脈證有二﹕一曰太陽中風﹐陽浮而陰弱﹐陽浮者熱自發﹐陰弱者汗自出﹐嗇嗇惡寒﹐淅淅惡風﹐翕翕發熱﹐鼻鳴漧嘔者﹐桂枝湯主之。一曰太陽中風﹐脈浮緊﹐發熱惡寒﹐身疼痛﹐不汗出而煩躁者﹐大靑龍湯主之。以二證相較﹕陽浮見寒之輕﹐浮緊見寒之重﹔汗出見寒之輕﹐不汗出見寒之重﹔嗇嗇﹑淅淅見風寒之輕﹐翕翕見發熱之輕﹐發熱惡寒覺寒熱之俱重﹔鼻鳴見風之輕﹐身疼見風之重﹔自汗漧嘔見煩之輕﹐不汗煩躁見煩之重也。

言傷寒之脈證有二﹕一曰太陽病﹐或未發熱﹐或已發熱﹐必惡寒﹑體痛﹑嘔逆﹐脈陰陽俱緊者﹐名曰傷寒。一曰傷寒脈浮﹐自汗出﹐小便數﹐心煩﹐微惡寒﹐腳攣急。以二證相較﹕微惡寒見必惡寒之重﹐體痛覺攣急之輕﹔自汗出﹑小便數﹑心煩﹐見傷寒之輕﹔或未發熱﹐見發熱之難﹔必先嘔逆﹐見傷寒之重﹔脈浮見寒之輕﹐陰陽俱緊見寒之重。中風傷寒﹐各有輕重如此。今人必以傷寒爲重﹐中風爲輕﹐但知分風寒之中傷﹐而不辧風寒之輕重﹐於是有傷寒見風﹑中風見寒之遁辭矣。合觀之﹐則不得以脈緩自汗爲中風定局﹐更不得以脈緊無汗爲傷寒而非中風矣。要知仲景憑脈辧證﹐只審虛實。不論中風﹑傷寒﹐脈之緊﹑緩﹐但於指下有力者爲實﹐脈弱無力者爲虛﹔不出汗而煩躁者爲實﹐汗出多而煩躁者爲虛﹔證在太陽而煩躁者爲實﹐證在少陰而煩躁者爲虛。

實者可服大靑龍﹔虛者便不可服。此最易曉也。要知仲景立方﹐因證而設﹐不專因脈而設。大靑龍湯﹐爲風寒在表而兼熱中者設﹐不專爲無汗而設。故中風而煩躁者可用﹐傷寒而煩躁者亦可用。蓋風寒本是一气﹐故湯劑可以互投。論中有中風﹑傷寒互稱者﹐如大靑龍是也﹔有中風﹑傷寒並提者﹐如小柴胡是也。仲景細審脈證而施治﹐何嘗拘拘於中風﹑傷寒之名是別乎﹖○大靑龍諸證﹐全是麻黃﹐有喘與煩躁之別。喘者﹐是寒郁其气﹐升降不得自如﹐故多用杏仁之苦以降气﹔煩躁是熱傷其气﹐無津不能作汗﹐故特加石膏之甘以生津。○麻黃證﹐熱全在表。桂枝之自汗﹐大靑龍之煩躁﹐皆兼乎裏熱。仲景於表劑中﹐便用寒藥以淸裏。自汗是煩之兆﹐煩是躁之徵。汗出﹐則煩得外泄﹐故不躁﹐宜用微寒酸苦之味以和之﹔汗不出﹐則煩不得泄﹐故躁﹐宜用大寒堅重之品以淸之。夫芍藥﹑石膏﹐是裏藥入表劑中。今人不審表中有裏﹐因生疑畏﹐當用不用﹐至熱並陽明﹐而斑黃狂亂髮矣。仲景於太陽經中﹐用石膏以淸胃火﹐是預保陽明之先著﹔加姜﹑棗以培中土﹐又慮夫轉屬太陰矣。○兩靑龍﹐俱兩解表裏法。大靑龍治裏熱﹐小靑龍治裏寒。故發表之藥同﹐而治裏之藥殊也。○大靑龍之點睛﹐在「無汗煩躁﹐無少陰證」二句。○大靑龍名重劑﹐不特少陰傷寒不可用﹐卽太陽中風亦不可輕用也。脈浮緊﹑汗不出﹐是麻黃證﹐不可與桂枝湯﹐以中有芍藥能止汗也。脈浮弱﹑自汗出﹐是桂枝證﹐不可與大靑龍﹐以中有麻黃﹑石膏故也。﹝柯韻伯﹞

小靑龍湯

小靑龍﹐小柴胡﹐俱是兩解表裏之劑。小靑龍重在裏證﹔小柴胡重在表證。故靑龍加減﹐麻黃可去﹔柴胡加減﹐柴胡獨存。蓋小靑龍重在半里之水﹐小柴胡重在半表之熱也。○小靑龍與小柴胡﹐俱爲樞機之劑﹐故皆設或然證﹐因各立加減法。蓋表證旣去其半﹐則病機偏於向裏。故二方之證多屬裏﹐仲景多用裏藥﹐少用表藥。未離於表﹐故爲解表之小方。然小靑龍主太陽之半表裏﹐尙用麻黃﹑桂枝﹐還重視其表﹔小柴胡主少陽之半表裏﹐只用柴胡﹑生薑﹐但微解其表而已。此緣太﹑少之陽气不同﹐故用表藥之輕重亦異。○小靑龍設或然五證﹐加減法內卽備五方。小柴胡設或然七證﹐卽具加減七方。此仲景法中之法﹐方外之方。○小靑龍與五苓﹐同爲治表不解而心下有水气在。五苓治水之蓄而不行﹐故大利其水﹐而微發其汗﹐是爲水郁折之也﹔小靑龍治水之動而不居﹐故備舉辛溫以散水﹐並用酸苦以安肺﹐培其化源也。﹝柯韻伯﹞

十棗湯

同是心下有水气﹐漧嘔咳喘﹐一用小靑龍湯主之﹐一用十棗湯主之。何也﹖蓋小靑龍發散表邪﹐使水气自毛竅而出﹐乃《內經》所謂開鬼門法也﹔十棗湯驅逐裏邪﹐使水气自大小便而泄﹐乃《內經》所謂潔淨府﹑去陳法也。○昔杜任問孫兆曰﹕十棗湯究竟治甚病﹖孫曰﹕治太陽中風﹐表解裏未和也。杜曰﹕何以知裏未和﹖孫曰﹕頭痛﹐心下痞滿﹐脇下痛﹐漧嘔﹐汗出﹐此知裏未和也。杜曰﹕公但言病證﹐而所以裏未和之故﹐要緊處總未言也。孫曰﹕某嘗於此未決﹐願聽開諭。杜曰﹕裏未和者﹐蓋痰與水气壅於中焦﹐故頭痛﹐漧嘔﹐短气﹐汗出﹐是痰膈也。非十棗不治。但此湯不宜輕用﹐恐損人於倏忽﹐用者愼之﹗﹝諭嘉言﹞

五苓散

傷寒之用五苓﹐允爲太陽寒邪犯本﹐熱在膀胱﹐故以五苓利水瀉熱。然用桂枝者﹐所以宣邪﹐而仍治太陽也。雜証之用五苓﹐特以膀胱之虛﹐寒水爲壅﹐故用肉桂之濃以君之﹐而虛寒之气﹐始得營運宣泄。二証之用稍異﹐不可不辧。﹝羅東逸﹞

欲用五苓發表﹐則熱飲走表﹐桂枝得令也﹔欲利小便﹐則冷凍飲料達下﹐澤瀉得令也。欲吐則溫服﹐復飲熱湯探之﹐豬苓得令也。一方之中﹐無窮妙用如此。﹝《愼齋三書》﹞

五苓原是治水﹐不是治渴。用以散所飲之水﹐而非治煩渴﹑消渴之水也。且五苓重在內煩外熱﹐用桂枝是逐水以除煩﹐不是熱因熱用。是少發汗以解表﹐不是助四苓以利水。其用四苓﹐是行積水畱垢﹐不是疏通水道。

﹝柯韻伯﹞

五苓兼表治法﹐豬苓專里治法。欲邪透表﹐則五苓上消也﹐所謂開鬼門﹔欲邪下滲﹐則豬苓下消也﹐所謂潔淨府。﹝魏荔彤﹞

諸瀉心湯

《內經》曰﹕腰以上爲陽。故三陽俱有心胸之病﹐仲景立瀉心湯以分治三陽。在太陽以生薑爲君者﹐以未經誤下﹐而心下成痞﹐𨿽汗出表解﹐水气猶未散﹐故微寓解肌之義也﹔在陽明用甘艸爲君者﹐以兩番妄下﹐胃中空虛﹐其痞益甚﹐故倍甘艸以建中﹐而緩客邪之上逆﹐是亦從乎中治之法也﹔在少陽用半夏爲君者﹐以誤下而成痞﹐邪已去半表﹐則柴胡湯不中與之﹐又未全入裏﹐則黃芩湯亦不中與之矣。治心下痞﹐按之濡﹐其脈關上浮者﹐用大黃黃連瀉心湯﹔心下痞﹐而復惡寒汗出者﹐用附子瀉心湯。此皆攻實之劑﹐與前三方名𨿽同﹐而法不同矣。○仲景瀉心無定法﹐正气奪﹐則爲虛痞﹐雜用甘補﹑辛散﹑苦泄﹑寒溫之品以和之﹔邪气盛﹐則爲實痞﹐用大寒﹑大熱﹑大苦﹑大辛之味以下之。和有輕重之分﹐下有寒熱之別。

同名瀉心﹐而命劑不同如此。然五方中﹐諸藥味數分兩﹐各有進退加減﹐獨黃連定而不移者﹐以其苦先入心﹐中空外連﹐能疏通諸藥之寒熱﹐故爲瀉心之主劑也。﹝柯韻伯﹞

瀉心本名理中黃連人參湯﹐蓋瀉心療痞﹐正是理中處。當知仲景用理中有寒熱兩法﹕一以扶陽﹐一以益陰也。﹝林億﹞

中虛不能化气﹐則陰逆於下﹐陽格於上﹐此亦邪居半表裏之間。變小柴胡湯爲半夏瀉心湯﹐彼和解於表裏間﹐此和解於上下際。表裏間俱屬陽﹐上下際之下字﹐內兼有陰也。陰逆則陽郁﹐故去柴胡﹐加黃連以解陽邪﹐佐辛溫以破陰逆也。﹝《醫徑句測》﹞

漧薑黃連黃芩人參湯

妄汗後﹐水藥不得入口﹐是爲水逆。妄吐﹑下後﹐食入口卽吐﹐是爲食格。此肺气﹑胃气受傷之別也。入口卽吐﹐不使少畱﹐乃火炎上之象﹐故漧薑黃連黃芩人參湯﹐苦寒倍於辛熱﹐用瀉心之半﹐而不名瀉心者﹐以瀉心湯專爲痞硬之法耳。要知寒熱相結於心下﹐而成痞硬﹔寒熱相阻於心下﹐而成格逆。源同而流異也。﹝柯韻伯﹞

旋復代赭石湯

此方﹐乃瀉心之變劑。以心虛不可復瀉﹐故去芩﹑連﹑漧薑輩苦寒辛熱之品。○旋復﹑半夏作湯﹐調代赭末﹐治頑痰結於胸膈﹐或涎沫上湧者最佳。挾虛者加人參尢效。﹝柯韻伯﹞

旋復代赭湯﹐予每借治反胃噎食﹐气逆不降者﹐神效。﹝周揚俊﹞

昌用此方治反胃多痰﹐气逆並噦者﹐愈千人矣。﹝諭嘉言﹞

桂枝人參新加湯﹑葛根黃芩黃連湯

前方理中加桂枝﹐而冠桂枝於人參之上﹔後方瀉心加葛根﹐而冠葛根於芩﹑連之首。不名理中﹑瀉心者﹐總爲表未解故耳。補中亦能解表﹐涼中亦能散表﹔補中亦能散痞﹐涼中亦能止利。仲景制兩解方﹐神化如此﹗﹝柯韻伯﹞

大﹑小陷胸湯丸

大陷胸湯﹐太陽藥也﹔大陷胸丸﹐陽明藥也﹔小陷胸湯﹐少陽藥也。﹝王海藏﹞

大﹑小靑龍﹐攻太陽之表﹐有水火之分﹔大﹑小陷胸﹐攻太陽之裏﹐有痰飲之別。﹝柯韻伯﹞

按﹕大承气﹐所下者燥屎﹔大陷胸﹐所下者蓄水﹔小陷胸﹐所下者黃涎。﹝《傷寒類方》﹞

桃仁承气湯﹑抵當湯

仲景制大靑龍﹑大柴胡﹑白虎湯﹐治三陽無形之熱結。三承气之熱實﹐是糟粕爲患﹔桃仁﹑抵當之實結﹐是蓄血爲眚。在有形中﹐又有气血之分也。凡仲景用硝﹑黃﹐是蕩熱除穢﹐不是除血。後人專以气分﹑血分對講﹐誤認糟粕爲血﹐竟推大黃爲血分藥﹐不知大黃之芳香﹐所以開脾气而除腐穢﹐故方名承气耳。若不加桃仁﹐豈能破血﹖非加蛭虻﹐何以攻堅﹖是血劑中又分輕重也。凡瘕不散﹐久而成形者﹐皆蓄血所致。今人不求其屬而治之﹐反用三稜等气分之藥﹐重傷元气﹐元气日衰﹐邪气易結。蓋謂槽粕因气行而除﹐淤血因气傷而反堅也。

明知此理﹐則用抵當丸﹐得治瘕及追虫攻毒之效。﹝柯韻伯﹞

桃仁承气﹐治淤血將結之時﹔抵當治淤血已結之後。﹝《傷寒類方》﹞

瓜蒂散﹑梔豉湯

邪在營衛之間﹐惟汗是其出路﹐故立麻黃﹑桂枝二方。邪在胸腹之間﹐惟吐是其出路﹐故立瓜蒂﹑梔豉二方。瓜蒂散主胸中痞硬﹐治在上焦﹔梔豉湯主腹滿而喘﹐治兼中焦。猶麻黃之主皮膚﹐桂枝之主肌肉。瓜蒂散﹐峻劑也﹐猶麻黃之不可輕用﹔梔豉湯﹐輕劑也﹐猶桂枝湯之可更用。故太陽表劑﹐多從桂枝加減﹔陽明表劑﹐多從梔豉加減。陽明用梔豉﹐旣可用之以去邪﹐卽可用之以救逆。今人但知汗爲解表﹐不知吐亦爲解表。知吐中便有發散之說﹐不知所以當吐之義。故於仲景大法﹐取其汗下﹐遺其吐法耳。﹝柯韻伯﹞

瓜蒂﹑梔豉﹐皆吐劑。要知瓜蒂吐痰食宿寒﹔梔豉吐虛煩客熱。如未經汗﹑下﹐邪郁胸膈而痞滿者﹐謂之實﹐宜瓜蒂散﹐此重劑也﹔已經汗﹑吐﹑下﹐邪熱乘虛﹐客於胸中而懊者﹐爲虛煩﹐宜梔豉湯﹐此輕劑也。

﹝《醫方集解》﹞

白虎湯

白虎湯﹐是解胃腑內蒸之熱﹐非治外經之熱也。昔人以石膏辛涼﹐能解利陽明風熱﹐若不佐以麻﹑葛之品﹐何以走外﹖此說似是而實非。蓋陽明在經之邪﹐縱使有大熱﹐而不煩渴﹐自有葛根湯﹑桂枝加葛根等治法﹐並無藉於石膏也。﹝張路玉﹞

夫以石膏一物之微﹐入甘溫隊中則爲靑龍﹔從淸涼同气則爲白虎。惟聖神之哲﹐乃能用之恰當。此龍虎所爲慶風雲之會也。設在表之風寒未除﹐當用靑龍而反用白虎﹔設在裏之熱渴已逼﹐當用白虎而反用靑龍。倒行逆施﹐能不敗乎﹖世傳孫思邈有降龍伏虎之能﹐豈非以仲景之心法爲道法耶﹖﹝諭嘉言﹞

白虎加人參﹐於淸火中益气﹔調胃用甘艸﹐於攻實中慮虛。﹝柯韻伯﹞

三承气湯

諸病皆因於气﹐穢物之不去﹐由於气之不順也。故攻積之劑﹐必用气分之藥。因以承气名湯﹐方分大﹑小﹐有二義焉﹕濃朴倍大黃﹐是气藥爲君﹐名大承气﹔大黃倍濃朴﹐是气藥爲臣﹐名小承气。味多性猛﹐制大其服﹐欲令大泄下也﹐因名曰大﹔味寡性緩﹐制小其服﹐欲微和胃气也﹐因名曰小。且煎法更有妙義﹕大承气用水一斗﹐煮朴﹑枳﹐取五升去滓﹐內大黃再煮﹐取二升﹐納芒硝。何哉﹖蓋生者气銳而先行﹐熟者气純而和緩。仲景欲使芒硝先化燥矢﹐大黃繼通地道﹐而後朴﹑枳除其痞滿。若小承气以三味同煎﹐不分次第。同一大黃﹐而煎法不同。此可見仲景微和之意也。﹝柯韻伯﹞

傷寒邪熱傳裏﹐須看淺深用藥。三焦俱傷﹐則痞﹑滿﹑燥﹑實﹑堅全見﹐宜大承气湯。邪在中焦﹐則有燥﹑實﹑堅三證﹐宜調胃承气湯﹐加甘艸和中﹐去枳﹑朴者﹐恐傷上焦氤氳之气也。邪在上焦﹐則痞而實﹐宜小承气湯﹐去芒硝者﹐恐傷下焦眞陰也。若表證未除﹐裏證又急﹐不得不下者﹐則用大柴胡湯﹐通表裏而緩治之。

大承气最緊﹐小承气次之﹐調胃又次之﹐大柴胡又次之。﹝陶節庵﹞

大﹑小﹑調胃三承气湯﹐必須表證悉罷﹐而發熱﹑惡熱﹑譫語﹑不大便者﹐方可用之。若脈浮緊﹐下之必成結胸﹔若脈浮緩﹐下之必成痞气。以上三法﹐若有所差﹐則有遺害。假令調胃承气證﹐用大承气下之﹐則愈後元气不復﹐以其气藥犯之也﹔大承气證﹐用調胃承气下之﹐則愈後神呆不淸﹐以其气藥無力也﹔小承气證﹐若用芒硝下之﹐則下利不止﹐變成虛矣。三承气之用﹐豈可瘥乎﹖﹝《此事難知》﹞

三承气湯﹐爲寒下之柔劑﹔白散﹑備急丸﹐爲熱下之剛劑﹔附子瀉心湯﹑大黃附子湯﹐爲寒熱互結﹐剛柔並濟之和劑。﹝張路玉﹞

甘艸漧薑湯﹑芍藥甘艸湯

甘艸漧薑湯﹐得理中之半﹐取其守中﹐不須其補中﹔芍藥甘艸湯﹐得桂枝之半﹐用其和裏﹐不許其攻表。﹝柯韻伯﹞

小柴胡湯﹑烏梅丸

小柴胡爲少陽主方﹔烏梅丸爲厥陰主方。二方𨿽不同﹐而寒溫互用﹑攻補兼施之法相合者﹐以臟腑相連﹐經絡相貫﹐風木合气﹐同司相火故也。其中皆用人參﹐補中益气以固本逐邪﹐而他味俱不相襲者﹐因陰陽異位﹐陽宜升發﹐故主以柴胡﹔陰宜收降﹐故主以烏梅。陽主熱﹐故重用寒涼﹔陰主寒﹐故重用辛熱。陽以動爲用﹐故湯以蕩之﹐其證變幻不常﹐故柴胡有加減法﹔陰以靜爲體﹐故丸以緩之﹐其證有定局﹐故烏梅無加減法也。﹝柯韻伯﹞

大﹑小柴胡湯

大﹑小柴胡﹐俱是兩解表裏之劑。大柴胡主降气﹐小柴胡主調气。調气無定法﹐故小柴胡除柴胡﹑甘艸外﹐皆可進退﹔降气有定局﹐故大柴胡無加減法也。﹝柯韻伯﹞

柴胡桂枝湯

柴胡桂枝湯﹐治太陽﹑少陽並病﹐表證𨿽不去而已輕﹐裏證𨿽已見而未甚。故取桂枝之半﹐以解太陽未盡之邪﹔取柴胡之半﹐以解少陽之徵結。爲雙解兩陽之輕劑。﹝柯韻伯﹞

柴胡加芒硝湯

大柴胡湯﹐加大黃﹑枳實﹐乃合用小承气也﹔此加芒硝﹐乃合用調胃承气也。皆少陽﹑陽明同治之方。﹝《傷寒類方》﹞

濃朴生薑半夏甘艸人參湯

太陽汗後脹滿﹐是陽實於裏﹐將轉屬陽明也﹔太陰汗後腹滿﹐是寒實於裏﹐而陽虛於內也。邪气盛則實﹐故用濃﹑朴﹑姜﹑夏散邪而除脹滿﹔正气奪則虛﹐故用人參﹑甘艸補中而益元气。此亦理中之劑歟﹖﹝柯韻伯﹞

理中湯﹑四逆湯

按﹕理中﹑四逆二方﹐在白術﹑附子之別。白術爲中宮培土益气之品﹐附子爲坎宮扶陽生气之劑。故理中只理中州脾胃之虛寒﹔四逆能佐理三焦陰陽之厥逆也。後人加附子於理中﹐名曰附子理中湯﹐不知理中不須附子﹐而附子之功﹐不專在理中矣。蓋脾爲後天﹐腎爲先天。少陰之火﹐所以生太陰之土。脾爲五臟之母﹐少陰更太陰之母。此四逆重於理中也。﹝柯韻伯﹞

四逆﹑理中﹐皆溫熱之劑。而四逆一類﹐總不離漧薑﹐以通陽也﹐治宜下焦﹔理中一類﹐總不離白術﹐以守中也﹐治宜中焦。余藥皆相同﹐而功用迥別。﹝徐靈胎﹞

諸四逆湯

四逆爲太陰主方﹐而諸經可以並用。在太陰﹐固本以逐邪也﹔在少陰﹐溫土以制水也﹔在厥陰﹐和土以生木也﹔在太陽﹐益火以扶陽也。惟陽明胃實﹐少陽相火﹐非所宜耳。○手足厥逆﹐有寒﹑熱﹑表﹑裏之各異。

四逆散﹐解少陰之裏熱﹔當歸四逆湯﹐解厥陰之表寒﹔通脈四逆湯﹐挽少陰眞陽之將亡﹔茯苓四逆湯﹐畱太陰眞陰之欲脫。四方有各經輕﹑重﹑淺﹑深之別也。﹝柯韻伯﹞

四逆湯﹐全從回陽起見﹔四逆散﹐全從和解表裏起見﹔當歸四逆﹐全從養血通脈起見。不欲入辛熱之味﹐恐劫其陰也。蓋少陰髒中﹐重在眞陽﹐陽不回﹐則邪不去﹔厥陰髒中﹐職司藏血﹐血不養﹐則脈不起。卽遇久寒之人﹐亦不用漧薑﹑附子。止用吳萸之走肝者﹐自上而下﹔生薑之辛散者﹐自內達外足矣。﹝周禹載﹞

茯苓四逆湯﹑漧薑附子湯

茯苓四逆﹑漧薑附子二方﹐皆從四逆加減﹐而有救陽﹑救陰之異。茯苓補先天無形之气﹐安虛陽外脫之煩﹐故以爲君﹔人參配茯苓﹐補下焦之元气﹔漧薑配生附﹐回下焦之元陽﹔調以甘艸之甘﹐比四逆爲緩﹐固裏宜緩也。姜﹑附者﹐陽中之陽也。用生附而去甘艸﹐則勢力更猛﹐比四逆爲峻﹐回陽當急也。一去甘艸﹐一加茯苓﹐而緩急自別。加減之妙﹐見用方之神乎﹗﹝柯韻伯﹞

麻附細辛湯﹑麻附甘艸湯

少陰制麻附細辛湯﹐猶太陽之麻黃湯﹐是急汗之峻劑﹔制麻附甘艸湯﹐猶太陽之桂枝湯﹐是緩汗之和劑。

蓋太陽爲陽中之陽而主表﹐其汗易發﹐其邪易散﹐故初用麻黃﹑甘艸﹐而助以桂枝﹔次用桂枝﹑生薑﹐而反佐以芍藥。少陰爲陰中之陰而主裏﹐其汗最不易發﹐其邪最不易散﹐故初用麻黃﹑附子﹐而助以細辛﹔次用麻黃﹑附子﹐而緩以甘艸。然必細審其脈沈而無裏證者﹐可發汗﹐卽知脈沈而證爲在裏者﹐不可發汗矣。此等機關﹐必須看破。﹝柯韻伯﹞

附子湯

附子湯與麻黃附子湯﹐皆治少陰表證﹐而大不同。彼因病從外來﹐表有熱而裏無熱﹐故當溫散﹔此因病自內出﹐表裏俱寒而大虛﹐故當溫補。然彼發熱而用附子﹐此不熱而用芍藥﹐是又陰陽互根之理歟﹖此與眞武湯似同而實異﹕此倍術﹑附﹐去姜而用參﹐全是溫補以壯元陽﹔彼用姜而不用參﹐尙是溫散以逐水气。補散之分歧﹐只在一味之旋轉歟﹖○腎主五液﹐入心爲汗。少陰受病﹐液不上升﹐所以陰不得有汗。仲景治少陰之表﹐於麻黃細辛湯中加附子﹐是升腎液也。若少陰無主﹐水火不和﹐眞陰爲邪所逼﹐則水隨火越﹐故反汗出。仲景治少陰之裏﹐附子湯中任人參﹐是補腎液也。﹝柯韻伯﹞

眞武湯

要知眞武加減﹐與小柴胡不同。小柴胡爲少陽半表之劑﹐只不去柴胡一味﹐便可名柴胡湯﹔眞武以五物成方﹐爲少陰治本之劑﹐去一味便不成眞武。故去姜加參﹐卽名附子湯。於此見制方有陰陽動靜之別也。﹝柯韻伯﹞

按﹕誤服大靑龍湯﹐厥逆﹑筋惕肉者﹐旣有亡陽之逆矣。亡陽卽當用四逆湯以回陽﹐乃置而不用﹐更推重眞武一湯以救之者﹐其義何居﹖蓋眞武乃北方司水之神﹐龍惟藉水可能變化。而水者﹐眞武之所司也。設眞武不與之以水﹐靑龍之不能奮然升天可知矣。故方中用茯苓﹑白術﹑芍藥﹑附子﹐行水收陰﹐醒脾崇土之功﹐多於回陽。名之曰眞武湯﹐乃收拾分馳離絕之陰陽﹐互鎭於少陰北方之位。其所收拾者﹐全要收拾其水﹐使龍潛而不能見也。設有一毫水气上逆﹐龍卽得遂其升騰變化﹐縱獨用附子﹑漧薑以回陽﹐其如魄汗不止何哉﹗厥後﹐晉旌陽祖師﹐以仙術斬蛟﹐捕至蛟龍遁迹之所﹐戒其家勿蓄勺水﹐乃至從硯水中逸去。可見水怪原有尺水丈波之能。向非眞武坐鎭北方﹐天壤間久爲龍蛇之窟矣。卽此推之﹐人身陽根於陰﹐其亡陽之證﹐乃少陰腎中之眞陽飛越耳。眞陽飛越﹐亟須鎭攝歸根﹐陽旣歸根﹐陰必翕然從之。陰從則水不逆矣﹐陰從則陽不孤矣﹐豈更能飛越乎﹖﹝《尙論篇》﹞

黃連阿膠湯

此少陰之瀉心湯也。凡瀉心必藉芩﹑連﹐而道引有陰陽之別。病在三陽﹐胃中不和而心下痞硬者﹐虛則加參﹑甘補之﹔實則加大黃下之。病在少陰﹐而心中煩不得臥者﹐旣不得用參﹑甘以助陽﹐亦不得用大黃以傷胃矣。用連﹑芩以直折心火﹔佐芍藥以收斂神明﹐所以扶陰而抑陽也。然以但欲寐之病情﹐而至於不得臥﹐以微細之病脈﹐而反見心煩﹐非得气血之屬﹐以交合心腎﹐甘平之味﹐以滋陰和陽﹐不能使水升而火降。陰火不歸其部﹐則少陰之熱不除。雞黃稟離宮之火色﹐入通於心﹐可以補心中之血﹐用生者攪和﹐取潤下之義也﹔驢皮稟北方之水色﹐入通於腎﹐可以補坎宮之精﹐濟水內合於心﹐而性急趨下﹐與之相溶而成膠﹐是降火歸原之妙劑也。《經》曰﹕火位之下﹐陰精承之。陰平陽祕﹐精神乃治。斯方之謂歟﹖﹝柯韻伯﹞

豬苓湯

仲景制豬苓一湯﹐以行陽明﹑少陰二經水熱﹐然其旨全在益陰﹐不專利水。蓋傷寒在表﹐最患亡陽﹐而裏虛又患亡陰。亡陰者﹐亡腎中之陰與胃家之津液也。故陰虛之人﹐不但大便不可輕動﹐卽小水亦忌下通。倘陰虛過於滲利﹐津液不致耗竭乎﹖方中阿膠﹐養陰生新去淤﹐於腎中利水﹐卽於腎中養陰﹔滑石甘滑而寒﹐於胃中去熱﹐亦於胃家養陰﹔佐以二苓之淡滲者行之﹐旣疏濁熱﹐而不畱其於壅﹐亦潤眞陰﹐而不苦其枯燥。源淸而流有不淸者乎﹖顧太陽利水用五苓者﹐以太陽職司寒水﹐故急加桂以溫之﹐是暖腎以行水也。陽明﹑少陰之用豬苓者﹐以二經兩關津液﹐特用阿膠﹑滑石以潤之﹐是滋養無形﹐以行有形也。利水𨿽同﹐寒溫迥別﹐惟明者知之。﹝趙羽皇﹞

復脈湯

按﹕此湯﹐仲景用治傷寒邪少虛多﹐脈結代﹐心動悸之之聖方。又名炙甘艸湯。《千金翼》用治虛勞﹐《外臺》用治肺痿﹐在於益肺气之虛﹐潤肺金之燥。至於桂枝辛熱﹐似有不宜。不知桂枝能通營衛致津液﹐營衛通﹐津液致﹐則肺气轉輸﹐濁沫以漸而下﹐尢爲要藥。﹝諭嘉言﹞

建中湯

建中湯﹐所謂中者有二﹕一﹑心中悸而煩。煩則爲熱﹐悸則爲虛﹐是方辛甘以散太陽之熱﹐酸苦以滋少陰之虛﹐是建膻中之宮城也。一﹐腹中急痛。急則爲熱﹐痛則爲虛﹐是方辛以散厥陰之邪﹐甘以緩肝家之急﹐苦以瀉少陽之火﹐酸以致太陰之液﹐是建中州之都會也。若夫中气不足﹐勞倦所傷﹐非風寒外襲者﹐《全匱》加黃以固腠理而護皮毛﹐則亡血失精之證自安﹐此陽密乃固之理也。﹝柯韻伯﹞

建中爲補﹐能補中焦之虛﹐而不能補上下焦之虛﹔調胃爲瀉﹐能瀉中焦之實﹐而不能瀉上下焦之實。云岐子

卷十六﹟方藥備考方論

雜證方論

四君子湯

四君子湯﹐補脾藥也。然得黃則補肺﹐得當歸則補血﹐得山藥則補脾﹐得漧薑則溫中﹐得丁香則溫胃﹐得神曲則去胃中陳腐之气。脾气困倦﹐加木香﹑砂仁之香以醒之﹔丹田火起﹐加地黃之寒以泄之﹔木乘土位﹐加芍藥以補脾陰﹐而瀉土中之木。﹝周愼齋﹞

四物湯

丹溪治陰虛用四物湯﹐亦分陰陽。動者爲陽﹐芎﹑歸是也﹔靜者爲陰﹐地芍是也。血之陰不足﹐𨿽芎﹑歸辛溫亦不可用﹔血之陽不足﹐𨿽姜﹑桂辛熱亦用之。此深得補陰之旨矣。然天地之道﹐陽常有餘﹐陰常不足。人身亦然。故血者﹐難成而易虧﹐況艸木無情﹐安能生血﹖不過以地﹑芍能養五臟之陰﹐芎﹑歸能調營中之气﹐陰陽調和﹐而血自生耳。若夫失血太多﹐气息幾微之際﹐愼勿與之。蓋四物陰類﹐非所以生物者也。當重用參﹑。故曰﹕血脫益气。蓋有形之血﹐不能速生﹔無形之气﹐所當急固。若與四物﹐則芎﹑歸辛竄耗气動血﹐反致气血俱亡矣。﹝《馮氏錦囊》﹞

四物湯﹐隱潛脾胃治法﹐人昧久矣。脾經少血多气﹐當歸﹑地黃生血﹐漑灌脾土﹔土畏賊邪﹐木來克土﹐芍藥能瀉木補脾﹔肝欲散﹐用川芎之辛以散之。豈非制木補土﹐脾胃之藥乎﹖﹝一陽子﹞

四物與桂枝﹑麻黃﹑白虎﹑柴胡﹑理中﹑四逆﹑吳茱萸﹑承气﹑涼膈等方﹐皆可作各半湯。此易老用藥大略也。﹝李時珍﹞

是方乃肝經調血之專劑﹐非心經生血之主方。能補有形之血於平時﹐不能生無形之血於倉卒。能調陰中之血﹐而不能培眞陰之本。爲血分立法﹐不專爲女科套劑也。王好古治婦女﹐不論內傷外感﹐胎前產後﹐隨證加二味於四物中﹐名曰六合。未免任意牽彊。﹝柯韻伯﹞

十全大補湯

伊芳尹十全大補湯中﹐用四君子湯補气﹐加木香不使上焦气滯也﹔用四物湯補血﹐加沈香不使下焦血滯也。

上古气血皆濃﹐故用二香補而兼之以行。若叔季之人﹐气血多虛﹐故東垣以黃代木香﹐更益其气﹔以肉桂代沈香﹐溫暖其血。《經》云﹕虛者十補﹐勿以一瀉。﹝周愼齋﹞

人參養營湯

古人治气虛以四君﹐治血虛以四物﹐治气血俱虛者以八珍﹐更加黃肉桂名十全大補﹐宜乎萬舉萬當也。

然用之有不獲效者﹐何也﹖蓋補气而不用行气之品﹐則气虛之甚者﹐無气以受補﹔補血而仍用行血之物﹐則血虛之甚者﹐無血以流行。故加陳皮以行气﹐而補气者悉得效其力﹔去川芎之行血﹐而補血者因以奏其功。此善治者﹐只一加一減﹐便能轉旋造化之機也。﹝柯韻伯﹞

補中益气湯

是方用以補脾﹐使地道卑而上行也﹔亦可以補心﹑肺﹐損其肺者益其气﹐損其心者調其營衛也﹔亦可以補肝木﹐郁則達之也。惟不宜於腎﹐陰虛於下者不宜升﹐陽虛於下者﹐更不宜升也。﹝柯韻伯﹞

補中益气湯﹐爲淸陽下陷者設﹐非爲下虛者設也。倘人之兩尺虛微者﹐或癸水銷竭﹐或命門火衰﹐若再升提﹐則如大木將搖而撥其本﹐柯韻伯所謂獨不宜於腎也。﹝陸麗京﹞

補中益气湯﹐東垣用治勞倦內傷寒熱等證。𨿽曰爲助陽也﹐非發汗也。然實有不散而散之意。若全無表邪﹐而但中气虧甚者﹐則升﹑柴大非所宜。蓋升﹑柴味兼苦寒﹐性專疏散﹐惟有邪者固可用之﹔使或無邪﹐能不因散而气愈耗乎﹖且凡屬補陽之劑無不能升﹐正以陽主升也。用其升而不用其散﹐斯得補陽之大法。要之﹐能散者﹐斷不能聚﹔能泄者﹐斷不能補。而性味之苦寒﹐斷非扶陽之物。如表不固﹐汗不斂者﹐不可用﹔外無表邪﹐陰虛發熱者﹐不可用﹔陽气無根﹐格陽戴陽者﹐不可用﹔脾﹑肺虛甚﹐气促似喘者﹐不可用﹔命門火衰﹐虛寒泄瀉者﹐不可用﹔水虧火亢﹐吐血衄血者﹐不可用﹔四肢厥逆﹐陽虛欲脫者﹐不可用。總之﹐元气虛極者不可泄﹐陰陽下竭者不可升。今人但知補中益气湯可以補虛﹐不知關系判於舉指之間﹐纖微不可紊誤者﹐正此類也。﹝《景嶽全書》﹞

東垣補中益气湯﹐原爲感證中有內傷一種﹐故立此方﹐以補傷寒書之所未及﹐非補方也。今感證家多不敢用﹐而以爲調理補虛之藥﹐則謬矣。﹝《己任編》﹞

補中益气湯﹐人皆知爲上焦之藥﹐而不知其爲下焦之藥也。以脈右大於左﹐陽陷於陰﹐乃從陰引陽也。六味地黃丸﹐人皆以爲下焦之藥﹐而不知其爲上焦之藥也。以脈寸旺於尺﹐陽亢於上﹐乃從陽引陰也。○補中益气湯若欲下達﹐去升麻﹑柴胡﹐加杜仲﹑牛膝。○脾虛而脈弦者﹐服補中益气湯後必發瘧﹔脾虛而濕勝者﹐服補中益气湯後必患痢。此邪尋出路﹐仍服前湯自愈。○用補中益气湯﹐必用歸脾湯﹐引血歸經﹔用歸脾湯﹐必用參苓白術散﹐使气下達﹔用十全大補湯﹐必用虎潛丸﹐納气歸腎。﹝周愼齋﹞

後天脾土﹐非得先天之气不行。此气因勞下陷﹐淸不升﹐濁不降﹐故用升﹑柴以佐參﹑﹐補益後天中之先天也。

凡脾胃喜甘而惡苦﹔喜補而惡攻﹔喜溫而惡寒﹔喜通而惡滯﹔喜升而惡降﹔喜燥而惡濕﹐此方得之矣。﹝趙養葵﹞

歸脾湯

此方乃嚴用和所造﹐其對證則二陽之病發心脾也。蓋欲補脾﹐則先補心﹔欲補心﹐則先補肝。所謂隔二之治。然往往用之於吐血﹑咳嗽﹑寒熱﹐木香多不合﹐以其香燥﹐反能動肝火而燥津液。予每去之而加白芍﹐以追已散之眞陰。且肺受火刑﹐白術太燥﹐恐反助嗽﹐得芍藥之陰以爲佐﹐亦是妙於配合。如肺腎受傷﹐再加麥冬﹑五味﹔肝腎受傷﹐則芍藥更爲有益。如從怫郁而起﹐則加柴胡﹑丹﹑梔。如非二陽之病至怔忡﹐則去木香加枸杞﹑麥﹑味之屬﹔如夢遺﹐則加五味﹑熟地﹑白芍﹑牡蠣之屬﹔如怔忡而挾包絡有餘之痰火者﹐則加黃連﹑生地﹑貝母以淸之﹔夢遺而挾相火者﹐則加知﹑柏﹑麥冬以淸之。惟脾虛久瀉者﹐方畱木香以醒脾﹔脾虛挾寒者﹐𨿽肉果﹑桂﹑附皆可加也。﹝《己任編》﹞

補中益气與歸脾同出《保元》﹐並加歸﹑術﹐而有升舉胃气﹑滋補脾陰之不同﹕歸脾滋養心脾﹐鼓動少火﹐妙以木香調暢諸气﹐世以木香性燥不用﹐服之多致痞悶﹑或泄瀉減食者﹐以其不能輸化藥力故耳。﹝張路玉﹞

八味丸

生人之稟賦不齊﹐陰陽各有偏勝﹐藥爲補偏救獘而設。六味加桂﹑附﹐治相火不足﹐眞陽衰憊。王冰所謂益火之原以消陰翳﹐尺脈弱者宜之。桂﹑附易知﹑柏名陰八味﹐治陰虛火動﹐骨痿精枯。王冰所謂壯水之主以制陽光﹐尺脈旺者宜之。﹝《怡堂散記》﹞

《金匱》用八味丸治香港腳上入少腹不仁者。香港腳﹐卽陰气﹔少腹不仁﹐卽攻心之漸。故用之以驅逐陰邪也。其虛勞腰痛﹐少腹拘急﹐小便不利﹐則因過勞其腎陰﹐气逆於少腹﹐阻遏膀胱之气化﹐小便不能通利﹐故用之以收攝腎气也。其短气有微飲者﹐飲亦陰類﹐阻其胸中之陽﹐自致短气﹐故用之引飲下出以安胸中也。消渴病﹐飲水一斗﹐小便亦一斗﹐此腎气不能攝水﹐小便恣出﹐源泉有立竭之勢﹐故急用以逆折其水也。夫腎水下趨之消﹐腎气不上升之渴﹐非用此以蟄護封藏﹐蒸動水气﹐曷從治哉﹗﹝諭嘉言﹞

六味丸

仲景八味丸﹐錢仲陽減去桂﹑附﹐以治小兒。以小兒純陽﹐故減桂﹑附。今用通治大方證。○按六味丸有熟地之溫﹐丹皮之涼﹐山藥之澀﹐茯苓之滲﹐山萸之收﹐澤瀉之瀉﹐補腎而兼補脾。有補而必有瀉﹐相和相濟﹐以成平補之功。乃平淡之神奇﹐爲古今不易之良方也。卽有加減﹐或加河車﹐或五味﹑麥冬﹑杜仲﹑牛膝﹐不過一﹑二味極三﹑四味而止。今人或疑澤瀉之瀉而減之﹐多揀本艸補藥﹐恣意加入﹐有補無瀉﹐且客倍於主﹐責成不專﹐而六味之功﹐反退處於虛位﹐失制方之本旨矣。○地黃﹑首烏﹐皆君藥也。故六味丸以地黃爲君﹐七寶丹以首烏爲君﹐各有配合﹐未可同類而共施也。卽有加減﹐當各根據本方隨病而施損益。今人多以首烏加入地黃丸中﹐合兩方爲一方﹐是一藥二君﹐安所適從乎﹖﹝《醫方集解》﹞

腎气丸

按﹕加減腎气丸﹐《濟生》以附子爲君﹐薛新甫用茯苓爲君﹐合之牛膝﹑車前﹐治腰以下之水。然而腎之關門不開﹐必以附子回陽﹐蒸動腎气﹐其關始開﹐胃中積水始下﹐以陽主開故也。關開﹐卽不用茯苓﹑牛膝﹑車前﹐而水亦下﹔關闔﹐則茯苓﹑車前用至無算﹐抑莫如之何矣。用方者﹐將君附子乎﹐抑君茯苓乎﹖﹝諭嘉言﹞

左﹑右歸飲

左歸飲﹐治腎水漧枯﹐虛火上蒸脾胃﹐陰土受虧﹐以致飲食不進﹐大便燥結﹐甚至三陽癃閉﹐將成噎隔﹐治之於早﹐無不愈也。嘗以此方加歸﹑芍﹐治傷寒舌黑唇焦﹐大渴引飲﹐必服攻伐寒涼之藥過多也﹐此方救之。

並治瘧疾而兼燥證﹐熱重寒輕者。○凡命門虛寒等證﹐八味丸治之不愈者﹐宜用右歸飲。﹝《己任編》﹞

聖愈湯

《經》曰﹕陰在內﹐陽之守也﹔陽在外﹐陰之使也。故陽中無陰﹐謂之孤陽﹔陰中無陽﹐謂之死陰。﹝丹溪﹞

曰﹕四物皆陰﹐行天地閉塞之令﹐非長養萬物者也。故四物加知﹑柏﹐久服便能絕孕﹐謂其嫌於無陽耳。此方取參﹑配四物﹐以治陰虛血脫等證。蓋陰陽互爲其根﹐陰虛則陽無所附﹐所以煩熱燥渴﹐而陽亦亡﹔气血相爲表裏﹐血脫則气無所歸﹐所以睡臥不安﹐而气亦脫。然陰虛無驟補之法﹐計在存陽﹔血脫有生血之機﹐必先補气。此陽生陰長﹐血隨气行之理也。故曰﹕陰虛則元气﹐無气則死矣。前輩治陰虛﹐用八珍﹑十全﹐卒不獲效者﹐因甘艸之甘﹐不達下焦﹔白術之燥﹐不利肺腎﹔茯苓滲泄﹐礙乎生升﹔肉桂辛熱﹐動其虛火。此六味皆醇濃和平﹐服之則气血疏通﹐內外調和﹐合於聖度矣。﹝柯韻伯﹞

附﹑術附﹑參附三湯

衛外之陽不固而自汗﹐則用附﹔脾中之陽遏郁而自汗﹐則用術附﹔腎中之陽浮游而自汗﹐則用參附。凡屬陽虛自汗﹐不能捨三方爲治。然三方之用大矣﹗附可以治虛風﹔術附可以治寒濕﹔參附可以壯元陽。若用其所當用﹐功效若神。以黃﹑人參駕馭附子﹐固不足以自恣﹔術𨿽不足以制附﹐然遇陽虛陰盛﹐寒濕沈痼﹐卽生附在所必用﹐何取制伏爲耶﹖﹝諭嘉言﹞

四神丸

瀉利爲腹疾﹐而腹爲三陰之都會。故三陰下利﹐仲景各爲立方以主之﹕太陰有理中﹑四逆﹔厥陰有烏梅﹑白頭翁﹔少陰有桃花﹑眞武﹑豬苓﹑豬膚﹑四逆湯﹑散﹑白通﹑通脈等劑﹐可謂諸法備矣。然只爲一臟立法﹐若三髒相關﹐久畱不痊﹐如子後作瀉一證﹐猶未及也。夫雞鳴至平旦﹐天之陰﹐陰中之陽也。因陽气當至不至﹐故作瀉於黎明﹐其由有四﹕一爲脾虛不能制水﹔一爲腎虛不能行水。故二神丸君補骨脂之辛燥﹐入腎以制水﹔佐肉豆蔻之辛溫﹐入脾以暖土﹔丸以姜﹑棗﹐又辛甘發生諸陽也。一爲命門火衰﹐不能生土﹔一爲少陽气虛﹐無以發陳。故五味子散﹐君五味之酸溫﹐以收坎宮耗散之火﹐使少火生气以培土﹔佐吳萸之辛溫﹐以順肝木欲散之勢﹐爲水气開滋生之路﹐以奉春生也。此四者﹐病因𨿽異﹐而見證則同﹐皆水亢爲害。二神丸是承制之劑﹐五味子散是化生之劑也。二方理不同﹐而用則同。故可互用以助效﹐亦可合用以建功。合爲四神﹐是制生之劑也。制則生化﹐久泄自瘳矣﹐比理中﹑八味二丸較速與﹖﹝柯韻伯﹞

滋腎丸

水爲腎之體﹐火爲腎之用。人知腎中有水﹐始能制火﹐不知腎中有火﹐始能致水耳。蓋天一生水﹐一者﹐陽气也﹐卽火也。气爲水母﹐陽爲陰根﹐必火有所歸﹐斯水有所主。故反佐以桂之甘溫﹐引知﹑柏入腎而奏其效。此相須之殷﹐亦承制之理也。﹝柯韻伯﹞

逍遙散

肝木之所以郁者﹐其說有二﹕一爲土虛不能升木也﹔一爲血少不能養肝也。蓋肝爲木气﹐全賴土以滋培﹐水以灌漑。若中气虛﹐則九地不升﹐而木因之郁﹔陰血少﹐則木無水潤﹐而肝遂以枯。方用白術﹑茯苓者﹐助土徳以升木也﹔當歸﹑芍藥者﹐益營血以養肝也﹔丹皮解熱於中﹔艸﹑梔淸火於下﹔獨柴胡一味﹐一以厥陰報使﹐一以升發諸陽。

《經》云﹕木郁達之﹐柴胡其要矣。﹝趙羽皇﹞

越鞠丸

吳鶴臯曰﹕越鞠者﹐發越鞠郁之謂也。香附開气郁﹔蒼術燥濕郁﹔撫芎調血郁﹔梔子解火郁﹔神曲消食郁。

陳來章曰﹕皆理气也﹐气暢而郁舒矣。﹝《醫方集解》﹞

越鞠之芎﹐卽逍遙之歸﹑芍也﹔越鞠之蒼術﹐卽逍遙之白術也﹔越鞠之神曲﹐卽逍遙之陳皮也﹔越鞠之香附﹐卽逍遙之柴胡也﹔越鞠之梔子﹐卽逍遙之加味也。但越鞠峻﹐而逍遙則和矣﹔越鞠燥﹐而逍遙則潤矣。

﹝《己任編》﹞

平胃散

平胃者﹐欲平治其不平也。此東垣爲胃彊邪實者設。故其性味﹐從辛﹑從燥﹑從苦﹐而能消﹑能散﹐惟有滯有濕有積者宜之。今見方家﹐每以此爲常服健脾之劑﹐動輒用之﹐其誤甚矣﹗﹝張景嶽﹞

《內經》以土運太過曰惇阜﹐其病腹滿﹔不及曰卑監﹐其病畱滿痞塞。張仲景制三承气湯﹐調胃土之惇阜﹔李杲制平胃散﹐平胃土之卑監。培其卑者而使之平﹐非削平之謂。猶溫膽湯用涼劑﹐溫緩而使之和﹐非用溫之謂。後之注本艸者曰﹕惇阜之土﹐宜蒼術以平之﹔卑監之土﹐宜白術以培之。若以濕土爲惇阜﹐將以燥土爲卑監耶﹖不審惇阜屬燥﹐卑監屬濕之義﹐因不知平胃之理矣。﹝柯韻伯﹞

枳術丸

枳術丸﹐以白術爲君﹐脾得其燥所以能健﹔佐以枳實﹐其味苦峻﹐有推墻倒壁之功。此寓攻於守之劑﹐惟脾气不淸而滯勝者宜之。若脾气已虛﹐非所宜也。今人不察﹐相傳爲補脾之藥﹐小兒瘦弱﹐制令常服﹐適足以傷其气﹐助其瘦耳。﹝張景嶽﹞

參苓白術散

參苓白術散中﹐藥味皆滯而不活動﹐得陳皮﹑砂仁﹐則諸藥皆活動而不滯。○服大補藥後﹐調理莫過於參苓白術散﹔服大熱藥後﹐調理莫過於八珍湯。﹝周愼齋﹞

二陳湯

二陳爲治痰之妙劑﹐其於上﹑下﹑左﹑右﹐無所不宜。然止能治痰之標﹐不能治痰之本。痰之本在脾﹑在腎﹐治者詳之。﹝李士材﹞

溫膽湯

膽爲中正之官﹐淸靜之府。喜安謐﹐惡煩擾﹔喜柔和﹐不喜壅郁。蓋東方木徳﹐少陽溫和之气也。若大病後﹐或久病﹐或寒熱甫退﹐胸膈之餘熱未盡﹐致傷少陽和气﹐以故虛煩驚悸者﹐中正之官﹐以蒸而不安也。

熱嘔吐苦者﹐淸靜之府以郁炙而不謐也。痰气上逆者﹐土家濕熱反乘﹐而木不得升也。如是者﹐首當淸熱﹐及解利三焦。三焦平而少陽平﹐三焦正而少陽正。膽家有不淸安而和者乎﹖和﹐卽溫也。溫之者﹐實涼之也。若膽家眞畏寒而怯﹐屬於命門火衰﹐當與乙癸同源而治矣。﹝羅東逸﹞

金水六君煎

二陳湯﹐爲驅痰之通劑。蓋以痰之本﹐水也。茯苓利水以治其本。痰之動﹐濕也。茯苓滲濕以制其動。方中只此一味﹐是治痰正藥。其餘半夏降逆﹐陳皮順气﹐甘艸調中﹐皆取之以爲茯苓之佐使耳。故仲景書﹐凡痰多者俱加茯苓﹐嘔者俱加半夏。古聖不易之法也。景嶽取熟地寒潤﹐當歸辛潤﹐加此二味﹐注爲肺腎虛寒﹐水泛爲痰之劑。不知肺寒﹐非漧薑﹑細辛合用不可﹔腎寒﹐非姜﹑附重用不可。若用歸﹑地之寒濕﹐助其水飲﹐則陰霾四布﹐水勢上淩﹐而气逆咳嗽之病日甚矣。﹝《景嶽新方砭》﹞

防風黃湯

風者﹐百病之長也。邪風之至﹐急如風雨﹐善治者治皮毛﹐故用防風以驅逐表邪。邪之所湊﹐其气必虛﹐故用黃以鼓舞正气。黃得防風﹐其功愈大者﹐一攻一補﹐相須相得之義也。今人治風﹐惟以發散爲定法﹐而禁用參﹑。豈知目盲不能視﹐口噤不能言﹐皆元气不足使然耳。誰知補气可以禦風﹐正勝而邪卻之理耶﹖﹝柯韻伯﹞

升陽益胃湯

按﹕參﹑屬爲補﹐不知君於枳﹑朴中﹐卽爲補中瀉也﹔羌﹑防輩爲散﹐不知佐於參﹑中﹐卽爲補中升也。近世之醫﹐一見羌﹑防輩﹐卽曰發散﹐不可輕用﹐亦不審佐於何藥之中﹐皆因讀書未明﹐不知造化別有妙理耳。﹝《醫宗金鑑》﹞

麻桂飲﹑大溫中飲

此麻黃﹑桂枝二湯之變方也。凡患陰虛傷寒﹐及寒疫﹑陰暑之證﹐身𨿽熾熱﹐時猶畏寒﹐或喜熱湯﹐或兼嘔瀉﹐六脈無力﹐此元陽大虛﹐正不勝邪﹐邪气不能外達﹐溫中自可散寒﹐卽此謂也。○嘗見傷寒之治﹐惟仲景能知溫散﹐如麻﹑桂等湯是也﹔亦知補散﹐如小柴胡之屬是也。至若陽根於陰﹐汗化於液﹐云騰致雨之妙﹐猶所未及。予制此方﹐乃邪從營解第一義也。﹝張景嶽﹞

理陰煎﹑回陽飲

此理中湯之變方也。脾腎虛寒等證﹐宜剛燥者﹐當用理中﹔宜溫潤者﹐當用理陰。凡眞陰不足﹐勞感寒邪﹐不能解散﹐或發熱身痛面赤舌漧﹐或𨿽渴而不喜冷凍飲料﹐或背心肢體畏寒﹐但脈見無力﹐悉是假熱。速用此湯溫補托邪﹐使陰气漸充﹐則汗從陰達﹐而寒邪自散也。○此寒邪溫散弟一方也。惟仲景獨知此義。第仲景之溫散﹐首用麻﹑桂二湯﹔余之溫散﹐首用理陰煎﹑大溫中飲。二方𨿽一從陽分﹐一從陰分﹐其迹若異﹐然一逐於外﹐一托於內﹐而用溫則一也。○本方加附子﹐名附子理陰煎﹔再加人參﹐名六味回陽飲。治命門火衰﹐陰中無陽等證。﹝《景嶽全書》﹞

防風通聖散

防風﹑麻黃﹐解表藥也﹔風熱之在皮膚者﹐得之由汗而泄。荊芥﹑薄荷﹐淸上藥也﹔風熱之在巓頂者﹐得之由鼻而泄。大黃﹑芒硝﹐通利藥也﹔風熱之在腸胃者﹐得之由後而泄。滑石﹑梔子﹐水道藥也﹔風熱之在決瀆者﹐得之由溺而泄。風淫於內﹐肺胃受邪﹐石膏﹑桔梗﹐淸肺胃也。而連翹﹑黃芩﹐又所以祛諸經之遊火。風之爲患﹐肝木主之﹐川芎﹑歸﹑芍﹐和肝血也。而甘艸﹑白術﹐所以和胃气而健脾。守眞長於治火﹐此方之旨﹐詳且悉哉﹗﹝吳鶴臯﹞

敗毒散﹑羌活湯

傷寒二字﹐傷者﹐正气傷於中﹔寒者﹐寒邪客於外。未有外感而內不傷者也。可見人之傷寒﹐悉由元气不固而膚腠之不密也。昔人嘗言傷寒爲汗病﹐則汗法其首重矣。然汗之發也﹐其出自陽﹐其源自陰。故陽虛則營衛不和﹐而汗不能作﹔陰弱則津液枯涸﹐而汗不能滋。但攻其外﹐罔顧其內﹐可乎﹖表汗無如敗毒散﹑羌活湯﹐藥加二活﹑二胡﹑芎﹑蒼﹑辛﹑芷﹐羣隊辛溫﹐非不發散﹐若無人參﹑生地之大力居中﹐則形气素虛者﹐必至亡陽﹔血虛挾熱者﹐必至亡陰矣。是敗毒散之人參﹐與沖和湯之生地﹐人謂其補益之法﹐我知其托裏之法。

蓋補中兼發﹐邪气不致於流連﹔發中帶補﹐眞元不致於耗散。古人制方之妙也。﹝趙羽皇﹞

大順散

此方乃治暑天內傷冷凍飲料之證﹐非治暑也。但甘艸多於諸藥八倍﹐制藥四十二斤﹐止服二錢﹐其意何居﹖其方本不足取。後之庸醫以此治燥火之暑病﹐殺人無算。錄此以證其非。﹝徐靈胎﹞

生脈散

仲景治傷寒﹐有通脈﹑復脈二法。少陰病﹐裏寒外熱﹐下利淸谷﹐脈微欲絕者﹐制通脈四逆湯﹐溫補以扶陽﹔厥陰病﹐外寒內熱﹐心動悸﹐脈結代者﹐制復脈湯﹐涼補以滋陰。同是傷寒﹐同是脈病﹐而寒熱異治者﹐一挽坎陽之外亡﹐一淸相火之內熾也。生脈散﹐本復脈立法。外無寒﹐故不用姜﹑桂之辛散﹔熱傷無形之气﹐未傷有形之血﹐故不用地黃﹑阿膠﹑麻仁﹑大棗﹐且不令其泥膈而滯脈道也。心主脈而苦緩﹐急食酸以收之。故去甘艸而加五味矣。脈資始於腎﹐資生於胃﹐而會於肺。仲景二方重任甘艸者﹐全賴中焦穀气以通之﹑復之﹐非有待於生也。此欲得下焦天癸之元气以生之﹐故不藉甘艸之緩﹐必取五味之酸矣。﹝柯韻伯﹞

此方用治傷暑之後﹐存其津液。庸醫卽以之治暑病﹐誤甚﹗觀方下治證﹐並無一字治暑邪者。此卽於復脈湯內取參﹑麥二味以止汗﹐故復加五味子。近人不論何病﹐每用此方收往邪气﹐殺人無算。﹝徐靈胎﹞

大﹑小甘露飲

此方創自潔古老人。以固本丸爲主﹐而加入他藥。原因胃中濕熱下流歸坎﹐則水源濁泛﹐故見證如此。而立方之意﹐實從救腎起見。淸胃者自淸胃﹐而救原者仍救原。丹溪止言心﹑肺﹑胃﹐未是全論。予每於肝經有郁火者﹐以此方加丹皮﹑山梔﹐去石斛﹑甘艸﹑枇杷葉﹐無不應驗。則知水木同原之義。若原有胃火﹐又挾肝木之勢者﹐竟以原方不減﹐但加丹﹑梔等味﹐亦無不效。至一變而爲小甘露﹐去枇杷葉﹑熟地﹑二冬﹑枳殼﹐而加升麻﹑桔梗﹑梔子﹐則手陽明實證通治之義全見矣。火盛渴甚者加知母﹐走馬疳急者加石膏﹑黃連﹔火蝕旣久﹐元气虛者﹐加人參。眞胃中燥火之神劑也。﹝《己任編》﹞

犀角地黃湯

犀角地黃湯﹐乃衄血之的方。蓋犀﹐水獸也。可以分水﹐可以通天。鼻衄之血﹐從任﹑督而至巓頂﹐入鼻中﹐惟犀角能下入腎水﹐引地黃滋陰之品﹐由督脈而上﹐故爲對證。若陰虛火動﹐吐血與咳咯者﹐可以借用成功。若陽虛及脾胃虛者﹐俱非所宜。﹝趙養葵﹞

導赤散

瀉心湯用黃連以治實邪﹐實邪責木之有餘﹐瀉子以淸母也。導赤散用地黃以治虛邪﹐虛邪責水之不足﹐壯水以制火也。此方涼而能補﹐較之用苦寒伐胃﹐傷其生气者遠矣。﹝季楚重﹞

瀉白散

火熱傷气﹐救肺之治有三﹕傷寒邪熱侮肺﹐用白虎湯除煩﹐此治其標﹔內證虛火爍陰﹐用生脈散益陰﹐此治其本﹔若正气不傷﹐郁火又甚﹐則瀉白散之淸肺調中﹐標本兼治﹐又補二方之不及。﹝季楚重﹞

淸燥救肺湯

諸气郁之屬於肺者﹐屬於肺之燥也。而古今治气郁之方﹐用辛香行气﹐絕無一方治肺之燥者。諸痿喘嘔之屬於上者﹐亦屬於肺之燥也。而古今治法﹐以痿嘔屬陽明﹐以喘屬肺﹐是則嘔與痿屬之中下﹐而惟喘屬上矣。所以亦無一方及於肺之燥也。卽喘之屬於肺者﹐非表卽下﹐非行气卽瀉气﹐間有一二用潤劑者﹐又不得其肯綮。今擬此方名淸燥救肺﹐大約以胃爲主﹐土爲金之母也。天冬﹑知母﹐固能淸金滋水﹐以其苦寒而不用。

至如苦寒降火之藥﹐尢在所忌。蓋肺金自至於燥﹐所存陰气一綫耳。倘更以苦寒下气傷胃﹐其人尙有生理乎﹖﹝諭嘉言﹞

溫肺湯

溫肺湯﹐金浮水升也。細辛﹑五味﹑肉桂﹐皆所以溫腎。腎水溫暖﹐則气上行﹐气卽水中之金﹐是金浮也。所謂雲從地起也。上行之气﹐燻蒸於肺﹐停而爲津液者﹐復化爲水﹐是水升也。所謂水從天降也。○溫肺湯﹐木沈火降也。溫肺則金旺﹐金旺則能平木﹐木有所畏﹐收斂下行﹐是謂木沈。木旣沈﹐火自降矣。﹝周愼齋﹞

人參淸肺湯﹑人參定喘湯﹑人參瀉肺湯

《經》云﹕邪之所湊﹐其气必虛。又肺爲嬌藏﹐其不堪破耗也明矣。自肺熱傷肺之說行﹐曰保肺﹑補肺﹐眾共之﹔曰淸肺﹑瀉肺﹐樂與和之。豈知古人淸肺﹑瀉肺等湯﹐而必皆以人參立名﹐夫亦可曉然於肺气之不可耗﹐而人參之在所必用也。肺體淸而法天﹐下濟而司降令﹐一切混濁不得上干者﹐皆气之健能營運而不息也。若肺气少弛﹐則降下失令﹐混濁之气﹐遂逆上行﹐此爲咳嗽﹑爲喘急﹐肺葉脹舉﹐胸膈緊痛﹐移熱大湯﹐大便艱澀。種種顯有餘之象﹐實種種爲不足之徵。故不問內傷外感﹐爲熱爲寒﹐要以人參保定肺气爲主﹐或骨皮﹑知母﹑阿膠滋之﹔或烏梅﹑五味﹑罌粟殼斂之﹔或半夏曲﹑生薑降之﹔或杏仁﹑桑皮﹑枳殼﹑桔梗利之﹔或梔子﹑黃芩﹑連翹涼之﹔或麻黃﹑薄荷發之﹐大黃下之。總恃人參之大力握樞而運﹐已入之邪易出﹐而將來之邪無從入也。肺邪得隨諸藥以俱出﹐而肺气不隨諸藥以俱出也。然則人參亦何嘗傷肺﹐乃畏而不敢用耶﹖﹝王又原﹞

麥門冬湯

凡肺病﹐有胃气則生﹐無胃气則死。胃气者﹐肺之母气也。本艸有知母之名者﹐謂肺藉其淸涼﹐知淸涼爲肺之母也。有貝母之名者﹐謂肺藉其豁痰﹐知豁痰爲肺之母也。然施於火逆上气﹐咽喉不利之證﹐而屢不應﹐名不稱矣。孰知仲景妙法﹐於麥冬﹑人參﹑甘艸﹑大棗﹑粳米﹐大補中气以生津液隊中﹐又增入半夏辛溫之味﹐以開胃行津而助潤肺。豈特用其利咽下气哉﹗顧其利咽下气﹐非半夏之功﹐實善用半夏之功矣。﹝諭嘉言﹞

地骨皮飲

陰虛者﹐陽往乘之故發熱。當分三陰而治之﹕陽邪乘入太陰脾部﹐當補中益气以升舉之﹐淸陽復位而火自熄也﹔若乘入少陰腎部﹐當六味地黃丸以對待之﹐壯水之主而火自平也﹔乘入厥陰肝部﹐當地骨皮飲以涼補之﹐血有所藏而火自安也。四物湯爲肝家滋陰調血之劑﹐加地骨皮淸志中之火以安腎﹐補其母也﹔加牡丹皮淸神中之火以涼心﹐瀉其子也。二皮涼而不潤﹐但淸肝火﹐不傷脾胃。與四物加知﹑柏之濕潤而苦寒者不同。﹝柯韻伯﹞

更衣丸

胃爲後天之本﹐不及固病﹐太過亦病。然太過復有陽盛﹑陰虛之別焉﹕兩陽合明﹐而胃家實﹐仲景制三承气湯以下之﹔水火不交而津液亡﹐前賢又制更衣丸以潤之。古人入廁必更衣﹐故爲此丸立名。﹝柯韻伯﹞

備急丸

大便不通﹐當分陽結﹑陰結。陽結已有承气﹑更衣之劑﹔陰結又制備急﹑白散之方。然白散治寒結在胸﹐故用桔梗佐巴豆﹐爲吐﹑下兩解法﹔此丸治寒結腸胃﹐故用大黃佐姜﹑巴﹐以直攻其寒。世徒知有溫補之法﹐而不知有溫下之法﹔但講寒虛﹐不議及寒實也。﹝柯韻伯﹞

還魂湯﹐治寒結在胸之表﹐以散無形之邪气也﹔白散治寒結在胸之裏﹐以攻有形之痰飲也﹔備急丸治寒結在腸胃﹐以攻不化之糟粕也。﹝《醫宗金鑑》﹞

大黃虫丸

勞傷之證﹐肌膚甲錯﹐兩目黯黑﹐此內有淤血者也。淤之日久﹐則必發熱﹐熱涸其液﹐則血幹於經隧之閒﹐愈幹愈熱﹐愈熱愈幹﹐而新血皆損。人之充養百骸﹐光華潤澤者﹐止藉此血。血傷則無以沃其膚﹐故甲錯也﹔目得血而能視﹐血枯則無以榮其目﹐故黯黑也。仲景洞見此證﹐補之不可﹐涼之無益﹐而立此方。

《經》曰﹕血主濡之﹐故以地黃爲君﹔堅者削之﹐故以大黃爲臣﹔統血者脾也﹐脾欲緩﹐急食甘以緩之﹔又酸苦湧泄爲陰﹐故以甘﹑芍﹑桃仁爲佐﹔咸走血﹐苦勝血﹐故以干漆之苦﹐四虫之咸爲使。夫濁陰不降﹐則淸陽不升﹔淤血不去﹐則新血不生。今人遇一勞證﹐便用滋陰之藥﹐服而不效﹐坐以待斃﹐術豈止此耶﹖﹝李時珍﹞

卷十六﹟方藥備考

藥略

經義

辛甘發散爲陽﹐酸苦湧泄爲陰。鹹味湧泄爲陰﹐淡味滲泄爲陽。○淸陽出上竅﹐濁陰出下竅﹔淸陽發腠理﹐濁陰走五臟﹔淸陽實四肢﹐濁陰歸六腑。水爲陰﹐火爲陽。陽爲气﹐陰爲味。陰味出下竅﹔陽气出上竅。

味濃者爲陰﹐薄爲陰之陽﹔气濃者爲陽﹐薄爲陽之陰。味濃則泄﹐薄則通﹔气薄則發泄﹐濃則發熱。○大毒治病﹐十去其六﹔常毒治病﹐十去其七﹔小毒治病﹐十去其八﹔無毒治病﹐十去其九。谷肉果菜﹐食養盡之﹐無使過之﹐傷其正也。○肝苦急﹐急食甘以緩之﹔心苦緩﹐急食酸以收之﹔脾苦濕﹐急食苦以燥之﹔肺苦气上逆﹐急食苦以泄之﹔腎苦燥﹐急食辛以潤之。○肝欲散﹐急食辛以散之﹔心欲軟﹐急食鹹以軟之﹔脾欲緩﹐急食甘以緩之﹔肺欲收﹐急食酸以收之﹔腎欲堅﹐急食苦以堅之。﹝《素問》﹞

潤下作咸﹐炎上作苦﹐曲直作酸﹐從革作辛﹐稼穡作甘。○若藥不瞑眩﹐厥疾不瘳。﹝《書經》﹞

醫師掌醫之政令﹐聚毒藥以供醫事。﹝《周禮》﹞

康子饋藥﹐拜而受之。曰﹕某未達﹐不敢嘗。﹝《論語》﹞

猶七年之病﹐求三年之艾也。﹝《孟子》﹞

總論

凡藥輕虛者浮而升﹔重實者沈而降。味薄者升而生﹔气薄者降而收。气濃者浮而長﹔味濃者沈而藏﹔味平者化而成。气濃味薄者浮而升﹔味濃气薄者沈而降。气味俱濃者﹐能浮能沈﹔气味俱薄者﹐可升可降。酸鹹無升﹐辛甘無降。寒無浮﹐熱無沈。此升﹑降﹑浮﹑沈之義也。○凡藥色靑﹐味酸﹑气臊﹐性屬木者﹐皆入足厥陰肝﹑足少陽膽經﹔色赤﹑味苦﹑气焦﹐性屬火者﹐皆入手少陰心﹑手太陽小腸經﹔色黃﹑味甘﹑气香﹐性屬土者﹐皆入足太陰脾﹑足陽明胃經﹔色白﹑味辛﹑气腥﹐性屬金者﹐皆入手太陰肺﹑手陽明大腸經﹔色黑﹑味鹹﹑气腐﹐性屬水者﹐皆入足少陰腎﹑足太陽膀胱經。十二經中﹐惟手厥陰心包﹑手少陽三焦經無所主。其經通於足厥陰﹑少陽。厥陰主血﹐諸藥入肝經血分者﹐並入心包﹔少陽主气﹐諸藥入膽經气分者﹐並入三焦。命門相火﹐散行於膽﹑三焦﹑心包絡﹐故入命門者﹐並入三焦。此諸藥入諸經之部分也。○藥之爲枝者達四肢﹔爲皮者達皮膚﹔爲心﹑爲幹者﹐內行臟腑。質之輕者﹐上入心肺﹔重者﹐下入肝腎。中空者發表﹔內實者攻裏。枯燥者入气分﹔潤澤者入血分。此上﹑下﹑內﹑外﹐各以其類相從也。○藥有相須者﹐同類而不可離也﹔相使者﹐我之佐使也﹔相惡者﹐奪我之能也﹔相畏者﹐受彼之制也﹔相反者﹐兩不可合也﹔相殺者﹐制彼之毒也。此異同之義也。○藥之爲物﹐各有形性气質﹐其入諸經﹐有因形相類者﹕如連翹似心而入心﹔荔枝核似睪丸而入腎。有因性相從者﹕如屬木者入肝﹐屬水者入腎﹔潤者走血﹐燥者走气。有因气相求者﹕如气香入脾﹔气焦入心之類。有因質相同者﹕如藥之頭入頭﹔幹入肢﹔皮入皮。又如紅花﹑蘇木汁似血而入血。自然之理。可以意得也。○藥有以形名者﹐人參﹑狗脊之類是也﹔有以色名者﹐黃連﹑黑參之類是也﹔有以气名者﹐﹑香薷之類是也﹔有以味名者﹐甘艸﹑苦參之類是也﹔有以質名者﹐石膏﹑石脂﹑歸身﹑歸尾之類是也﹔有以時名者﹐夏枯﹑款冬之類是也﹔有以能名者﹐何首烏﹑骨碎補之類是也。○藥之爲用﹐或地道不眞﹐則美惡迥別﹔或市肆飾僞﹐則气味全乖﹔或收采非時﹐則良HT異質﹔或頭尾誤用﹐則呼應不靈﹔或制法不精﹐則功力大減。用者不察﹐則歸咎於藥之罔功。譬之兵不精練﹐思以蕩寇克敵﹐適以覆眾輿屍也。﹝汪庵﹞

凡藥根有上﹑中﹑下﹐人之身半以上則用頭﹔在中則用身﹔身半以下則用梢。藥以頭﹑身﹑梢﹐分爲上﹑中﹑下。用者比類象形也。﹝李東垣﹞

凡艸木之性﹐生者涼﹐而熟者則溫﹔熟者補﹐而生者則瀉。﹝柯韻伯﹞

藥之治病﹐主治者君也﹔輔治者臣也﹔與君相反而相助者﹐佐也﹔引藥至於病所者﹐使也。如治寒用熱﹐則熱藥君也﹔凡溫熱之藥﹐皆輔君也﹐臣也﹔或熱之過甚﹐少用寒藥監制﹐所謂佐也﹔至於病所各有引導﹐使藥與相遇﹐所謂使也。﹝柯韻伯﹞

制劑獨味爲上﹐二味次之﹐多品爲下。酸通骨﹐甘解毒﹐苦去熱﹐咸導下﹐辛發滯。當驗之藥﹐未驗切戒急投﹔大勢旣去﹐餘勢不宜再藥。修而肥者飲劑丰﹔羸而弱者受藥減。用藥如用兵﹐用醫如用將。善用兵者﹐徒有車之功﹔善用藥者﹐姜有桂之效。﹝褚澄﹞

寒熱溫涼﹐有一定之藥﹐無一定之治。入腑入髒﹐或補或攻﹐其气味與性﹐不可不細按也。故有正用﹐亦有反用﹔有獨用﹐又有兼用﹔並有活用﹑借用之不同。如用寒可以治熱﹐反用可以入寒﹔獨用寒而熱可除﹐兼用寒而熱可制。微行消導﹐大可和中。稍藉淸滋﹐自能表汗。三隅反焉﹐而取資無盡矣。﹝《吳醫匯講》﹞

凡藥大有力量者﹐或單服﹐或二﹑三味同服﹐則更見功。若和羣藥﹐則彼此拘制﹐不能獨發﹐功過皆掩。

如緊要之藥四﹑五﹑六味﹐雜入平緩者二﹑三味﹐則緊者俱緩矣。如醇酒加以淡水﹐愈多愈淡﹐此理易明。用藥者豈可謂多多益善乎﹖○凡古人用補陰藥﹐必兼淡滲藥一﹑二味﹐少瀉浮陽之旺气﹐可補金水之不足也。○凡藥皆屬艸木精華﹐必藉人之正气爲倚附﹐方得營運而獲效。如中气餒極﹐𨿽投硝﹑黃不能迅下也﹔營陰枯槁﹐𨿽投羌﹑麻不能得汗也﹔元陽脫盡﹐𨿽投熱藥不覺熱也﹔眞陰耗極﹐𨿽投寒藥不覺寒也﹔正气重傷﹐𨿽投補藥不覺補也。非醫者立見不移﹐病患專心守一﹐焉有日至功成之益哉﹗﹝《馮氏錦囊》﹞

凡藥之補气血者﹐非以藥汁入腹卽爲人血﹑藥气入腹卽爲人气也。不過視此經之空虛﹐引他經之气血注之耳。○陰藥性柔而行緩﹐緩則相續而不絕﹔陽藥性剛而行急﹐急則迅發而無餘。﹝《景嶽新方砭》﹞

夫病有宜補﹐以瀉之之道補之﹔病有宜瀉﹐以補之之道瀉之﹔病有宜寒劑者﹐以熱劑爲響導之兵﹔病有宜熱劑者﹐以寒劑爲類從之引﹔病在上者治下﹔病在下者治上﹔病同也﹐而藥異﹔病異也﹐而藥同。其義至微﹐學人最宜深究。○用藥之忌在乎欲速﹐欲速﹐則寒﹑熱﹑溫﹑涼﹑行﹑散﹑補﹑瀉未免過當﹐功未獲奏﹐害已隨之。夫藥無次序﹐如兵無紀律﹐𨿽有勇將﹐適以勇僨事。又如理絲﹐緩則可淸其緒﹐急則愈堅其結矣。○凡藥苦者﹐直行而泄﹔辛者﹐橫行而散﹔酸者﹐束而收斂﹔咸者﹐止而軟堅。獨是甘之一味﹐可升可降﹐可浮可沈﹐可內可外﹐有和有緩﹐有補有泄。蓋土味作甘﹐土位居中﹐而能兼乎五行也。﹝《雷公炮制》﹞

水味鹹﹐是其性也。北方藏萬物﹐咸所以堅之也。木味酸﹐東方萬物之生﹐酸所以達之也。火味苦﹐南方長養萬物﹐苦所以長養之也。金味辛﹐西方殺傷萬物﹐辛所以殺傷之也。土味甘﹐中央者中和也﹐故甘猶五味﹐以甘爲主也。﹝《白虎通》﹞

陰陽形气俱不足者﹐調以甘藥。甘之一字﹐聖人用意深矣。蓋藥食於人﹐必先脾胃﹐而後五臟得稟其气。

胃气彊﹐則五臟俱盛﹔胃气弱﹐則五臟俱衰。胃屬土而喜甘﹐故中气不足者﹐非甘溫不可。土彊則金旺﹐金旺則水充。此所以土爲萬物之母﹐而陰陽俱虛者﹐必調以甘藥也。𨿽《至眞要大論》所列五味﹐各有補瀉﹐但彼以五行生克之理推衍而言﹐然用之者﹐但當微兼五味﹐而以甘爲主﹐庶足補中。如四气無土气不可﹐五臟無胃气不可。觀《陰陽應象大論》曰﹕形不足者﹐溫之以气﹔精不足者﹐補之以味。故气味之相宜於人者﹐謂之爲補則可。若用苦劣難堪之味﹐而求其能補﹐無是理也。气味攻補之學﹐倘不善於調和﹐則動手便錯﹐此醫家第一著要義。﹝王安道﹞

欲表散者﹐須遠酸寒﹔欲降下者﹐勿兼升散。陽旺者當知忌溫﹔陽衰者沈寒毋犯。上實者忌升﹔下實者忌祕。上虛者忌降﹐下虛者忌泄。諸動者﹐再動卽散﹔諸靜者﹐再靜卽滅。甘勿施於中滿﹔苦勿施於假熱﹔辛勿施於熱燥﹔咸勿施於傷血。酸木最能克土﹐脾气虛者少設。﹝張景嶽﹞

古人用補藥﹐必兼瀉邪﹐邪去則補藥得力。一開一闔﹐此乃微妙。後人不知此理﹐專一於補﹐必致偏勝之害。○升者引之以鹹寒﹐則沈而直達下焦﹔沈者引之以酒﹐則浮而上至巓頂。一物之中﹐有根升梢降﹐生升熟降者。是升降在物﹐亦在人也。﹝李時珍﹞

玉札丹砂﹐赤箭靑芝﹐牛溲馬勃﹐敗鼓之皮﹐俱收並蓄﹐待用無遺者﹐醫師之良也。﹝韓昌黎﹞

宣可去壅﹐生薑﹑橘皮之屬是也﹐通可去滯﹐通艸﹑防己之屬是也﹔補可去弱﹐人參﹑羊肉之屬是也﹔泄可去閉﹐葶藶﹑大黃之屬是也﹔輕可去實﹐麻黃﹑葛根之屬是也﹔重可去怯﹐磁石﹑鐵粉之屬是也﹔滑可去著﹐冬葵子﹑楡白皮之屬是也﹐澀可去脫﹐牡蠣﹑龍骨之屬是也﹔燥可去濕﹐桑白皮﹑赤小豆之屬是也﹔濕可去枯﹐白石英﹑紫石英之屬是也。﹝徐之才﹞

藥有宣﹑通﹑補﹑瀉﹑輕﹑重﹑滑﹑澀﹑燥﹑濕﹐此十劑詳之。惟寒﹑熱二種﹐何獨見遺﹖今補二種以盡厥旨﹕寒可去熱﹐大黃﹑芒硝之屬是也﹔熱可去寒﹐附子﹑官桂之屬是也。﹝王好古﹞

夫澀可去脫﹐然气脫專以气藥﹐血脫專以血藥﹐亦兼气藥者﹐蓋气乃血之帥也。若陽脫者見鬼﹐陰脫者目盲﹐此神脫也﹐當補陽助陰﹐又非澀劑所能效也。﹝馮楚瞻﹞

十八劑﹕輕劑﹑解劑﹑淸劑﹑緩劑﹑寒劑﹑調劑﹑甘劑﹑火劑﹑暑劑﹑淡劑﹑濕劑﹑奪劑﹑補劑﹑平劑﹑榮劑﹑澀劑﹑溫劑﹑和劑﹐是爲十八也。﹝《紺珠經》﹞

凡藥有因其性而爲用者﹔有因其用而爲使者﹔有因其所勝而爲制者﹔有气相同則相求者﹔有气相克則相制者﹔有气有餘而補不足者﹔有气相感則以意相使者﹔有質同而性異者﹔有名異而實同者。故蛇之性竄而引藥﹔蟬之性蛻而退翳﹔虻飲血而用以治血﹔鼠善穿而用以治漏﹕所謂因其性而爲之用者如此。弩牙速產﹐以機發而不括也﹔杵糠下噎﹐以杵築下也。所謂因其用而爲之使者如此。萍不沈水﹐可以勝酒﹔獨活不搖風﹐可以治風。

所謂因其所勝而爲之制者如此。麻﹐木谷而治風﹔豆﹐水谷而治水。所謂气相同則相求者如此。牛﹐土畜﹐乳可以止渴疾﹔豕﹐水畜﹐心可以鎭恍惚。所謂因其气相克則相制也如此。熊肉振羸﹐兔肝明視﹕所謂因其气有餘補不足也如此。鯉之治水﹐騖之利水。所謂因其气相感則以意相使者如此。蜜成於蜂﹐蜜溫而蜂寒﹔油生於麻﹐麻溫而油寒﹐此同質而異性也。靡蕪生於芎﹐蓬生於覆盆﹐此名異而實同也。毛羽之類﹐生於陽而屬於陰﹔鱗介之類﹐生於陰而屬於陽。空靑法木﹐色靑而生肝﹔丹砂法火﹐色赤而主心﹔雲母法金﹐色白而主肺﹔磁石法水﹐色黑而主腎﹔黃石脂法土﹐色黃而主脾。故觸類而長之﹐莫不有自然之理也。﹝《保命集》﹞

萬物之性﹐皆有離合。虎嘯風生﹐龍吟雲起。磁石引鍼﹐琥珀拾芥。漆得蟹而散﹐麻得漆而湧﹐桂得蔥而軟﹐木得桂而枯。戎鹽累卵﹐獺膽分杯。其气相感﹐多如此類。其理不可得而思之。﹝《湯液本艸》﹞

磁石引鍼﹐琥珀拾芥﹐气相感也。磁石不能引憊鍼﹐珀琥不能拾腐芥。物之腐敗﹐生气絕矣﹐故不受。

﹝《譚眞人化書》﹞

蒼術易黴而治濕﹐僵蠶死於風而治風﹐俱是造物妙處。大《易》所謂同气相求﹐《經》云衰之以屬﹐同此理也。﹝《醫參》﹞

五辣﹕蒜辣心﹔姜辣頰﹐蔥辣鼻﹐芥辣眼﹐蓼辣舌。﹝《醫學綱目》﹞

去實熱用大黃﹐無枳實不通﹔溫經用附子﹐無漧薑不熱﹔發表用麻黃﹐無蔥白不發﹔吐痰用瓜蒂﹐無淡豉不湧。竹瀝無薑汁﹐不能行經絡﹔蜜導無皂莢﹐不能通祕結。﹝陶節庵﹞

凡藥皆有毒﹐非止大毒﹑小毒謂之毒﹐𨿽甘艸﹑苦參﹐亦不可不謂之毒。久服必有偏勝。气增而久﹐夭之由也。﹝張子和﹞

古賢治病﹐多用生命以濟危急。𨿽曰賤畜貴人﹐至於愛命﹐人畜一也。殺生求生﹐去生更遠。吾方所以不用生命者﹐良由此也。其虻虫﹑水蛭之屬﹐市有先死者則用之﹐不在此例。﹝《千金方》﹞

《本經》人部惟發一物﹐餘皆出於後世﹐殊非仁心。世稱孫思邈有大功於醫﹐惟以生命治病﹐尙有陰譴﹐況於是乎﹖﹝《醫學入門》﹞

傷寒病﹐有宜用人參入藥者﹐其辧不可不明。蓋人受外感之邪﹐必先發汗以驅之。惟元气旺者﹐外邪始乘藥勢而出。若气弱之人﹐藥𨿽外行﹐气從中餒﹐輕者半出不出﹐畱連爲困﹔重者隨元气縮入﹐發熱無休。所以虛弱之體﹐必用人參數分﹐入表藥中﹐少助元气﹐以爲驅邪之主。使邪气得藥一湧而出﹐全非補養之意也。

卽和解藥中有人參﹐大力居間﹐外邪遇正﹐自不爭而退舍。設無大力者當之﹐而邪气勝正﹐猛悍縱恣﹐安肯聽命和解耶﹖故和解中之用人參﹐不過藉之以得其平﹐亦非偏補之意也。而不知者﹐謂傷寒無補法﹐邪得補彌熾﹐斷不敢用。豈但傷寒一證﹐卽痘疹初發﹐瘧痢初發﹐中風中痰﹐中寒中暑﹐及癰疽產後﹐初時槪不敢用﹐而虛人之遇重病﹐一切可生之機﹐悉置之矣。古方表汗用參蘇飲﹑敗毒散﹔和解用小柴胡湯﹑白虎湯﹑竹葉石膏湯等方﹐皆用人參﹐皆藉參力領出內邪﹐不使久畱﹐乃得速愈。何世俗不察耶﹖每見感入體虛之人﹐大熱呻吟﹐數日間爍盡津液﹐身如枯柴﹐初非不汗之﹐汗之熱不退﹔後非不和之﹑下之﹐和之﹑下之熱亦不退。倘起先藥中用人參數分﹐領藥深入驅邪﹐何至汗下不應耶﹖況古今時勢不同﹐膏粱﹑藜藿異體﹐東垣治內傷兼外感者﹐用補中益气﹐加表藥而散外邪﹐有功千古。傷寒專科﹐從仲景至今﹐方書每用人參﹐何爲今日醫家單除人參不用﹐其治體虛病感﹐百無一活矣。乃不知醫者﹐又交口勸病患不宜服參﹐目睹親族死亡﹐曾不悟旁操鄙見害之也。謹剖心瀝血相告﹐且誓之曰﹕今後有以表和藥內不宜用人參之言誤人者﹐死入犁耕地獄。蓋不當用參而用之殺人者﹐皆是與﹑術﹑當歸﹑漧薑﹑桂﹑附等藥﹐同行溫補之誤所致﹔不與羌﹑獨﹑柴﹑前﹑芎﹑桔﹑芷﹑芩﹑膏﹑半等藥﹐同行汗和之法所致也。汗和藥中兼用人參﹐從古至今﹐不曾傷人性命﹐安得視爲砒鳩﹐固執不思耶﹖﹝《寓意艸》﹞

天下之害人者﹐殺其身﹐未必破其家﹔破其家﹐未必殺其身。先破人之家﹐而後殺其身者﹐人參也。夫人參用之而當﹐實能補元气﹐拯危險﹐然不可謂天下之死人皆能生之也。其爲物﹐气盛力濃﹐不論風﹑寒﹑暑﹑濕﹑痰﹑火﹑郁﹑結﹐皆能補塞。病果邪去正衰﹐用之固宜。或邪微而正憊﹐或邪深而正弱﹐不能逐之於外﹐則於除邪藥中投之以爲驅邪之助﹐自有扶危定傾之功。若不察其有邪無邪﹐是虛是實﹐又佐以純補溫熱之品﹐將邪气補住﹐輕者邪不復出﹐重者卽死矣。夫醫者之所以遇疾卽用人參﹐而病家服之死而無悔者﹐何也﹖蓋愚人之心﹐皆以價貴爲良藥﹐價賤爲劣藥﹔而常人之情﹐無不好補而惡攻﹐故服參而死﹐卽使明知其誤﹐然以爲醫者之力已竭﹐人子之心已盡﹐此命數使然﹐可以無恨﹔若服攻藥而死﹐卽使用藥不誤﹐病實難治﹐而醫者之罪﹐已不可勝誅矣。故人參者﹐乃醫家邀功避罪之聖藥也。病家如此﹐醫家如此﹐而害人無竅矣。更可駭者﹐或以用人參爲冠冕﹐或以用人參爲有力量﹐又因其貴重﹐深信以爲必能挽回造化﹐故毅然用之。孰知人參一用﹐凡病之有邪者卽死﹔其不死者﹐亦終身不得愈矣。其破家之故何也﹖蓋向日之人參不過一﹑二換﹐多者三﹐四換﹐今則其價十倍於前﹐且所服又非一﹑二錢而止。小康之家服二﹑三兩﹐家已蕩然。

夫人情於死生之際﹐何求不得﹐安卹破家乎﹖醫者全不一念﹐輕將人參立方﹐用而不遵﹐在父爲不慈﹐在子爲不孝﹐在夫婦昆弟爲忍心害理。親戚朋友責罰痛罵﹐卽使明知無益﹐姑以此塞責。又有孝子慈父﹐幸其或生﹐竭力謀之﹐遂使貧窶之家﹐病或稍愈﹐一家終身凍餒。若仍不救﹐棺殮俱無﹐賣妻鬻子﹐全家覆敗。醫者誤治﹐殺人可恕﹐而害人破家﹐其惡甚於盜賊﹐可不愼哉﹗吾願天下之人﹐斷不可以人參爲起死回生之藥﹐而必服之。

醫者必審其病實系純虛﹐非參不治﹐服必萬全﹐然後用之。又必量其家業尙可支持﹐不至用參之後﹐死生無靠﹐然後節省用之。一以惜物力﹐一以全人之命﹐一以保人之家。如此存心﹐自然天降之福。若如近日之醫﹐殺人破家於人不知之地﹐恐天之降禍﹐亦在人不知之地也。﹝徐靈胎﹞

藥之治病﹐臨時變通﹐非調補之有賴於丸也。以時行之風痰壅閉﹐理當隨時用藥﹐自制丸散﹐尙不可服﹐而何有於蠟丸﹖蠟丸制於粵東﹐射利者貨之四方﹐愚夫愚婦誤服受害﹐不知凡幾。醫家執而從誤﹐是誠何心﹗孔子云﹕未達不敢嘗。予嘗語送藥之家﹐必系以方﹐若無方之藥﹐有識之士其肯服乎﹖﹝《小兒諸熱辧》﹞

凡用藥太過不及﹐皆非適中。而不及尙可加﹐太過則病去藥存﹐爲害更烈﹐醫之過也。﹝《醫門法律》﹞

藥解

人參之用甚多。其大綱有四﹕一參﹐二參麥﹐三參附﹐四參連。臨證變通﹐用之的當﹐其功未可盡述。

﹝《怡堂散記》﹞

人參之用有三﹕補气也﹔止渴也﹔生津也。補气不必言﹐何爲能生津止渴﹖蓋脾气輸於肺﹐肺气下降﹐津液乃生。猶蒸物然﹐熱气燻蒸﹐旋卽成液。故气不足則渴﹐補其气則津生﹐而渴自止矣。﹝王宇泰﹞

參者﹐參也。與元气爲參贊者也。不特气虛宜用﹐卽血虛亦宜用。內傷宜用﹐外感亦宜用。蓋煩渴由乎火邪﹐得人參而陰津自長﹔腫脹本乎气壅﹐得人參而痞悶全消。以至食不欲入﹐食入反脹﹐或胃反噎隔﹐泄利亡陰﹐灑淅惡寒﹐多汗漏風等證﹐無不賴人參之大力﹐作元气之藩籬。而妄謂肺熱傷肺﹐參能作飽。不知肺虛之冤熱﹐非參莫救﹔脾虛之中滿﹐非參﹑術何由健運﹖此所以功冠羣艸也。﹝趙羽皇﹞

人參得升麻﹐補上焦瀉肺火﹔得茯苓﹐補下焦瀉腎火﹔得麥冬﹐瀉火而生脈﹔得黃﹑甘艸﹐乃甘溫退大熱。○東垣理脾胃﹐瀉陰火﹐交泰丸用人參﹑皂莢﹐是惡而不惡也﹔古方療月閉﹐四物湯加人參﹑五靈脂﹐是畏而不畏也。又療痰在胸膈﹐人參﹑藜蘆同用﹐而取其湧越﹐是激其怒性也﹐非洞奧達權者不能知。﹝汪庵﹞

參﹑﹑甘艸﹐瀉火之聖藥。蓋煩勞則虛而生熱﹐得甘溫以補元气﹐而虛熱自退。故亦謂之瀉。﹝李東垣﹞

人知參﹑能止汗﹐而不知其能發汗。以在表藥隊中﹐則助表藥而解散也。東垣治虛人感冒﹐用補中益气湯﹐卽同此意。﹝陶節庵﹞

補气藥多﹐補血藥亦從而朴气﹔補血藥多﹐補气藥亦從而補血。益气湯𨿽加當歸﹐因勢寡被參﹑所據﹔補血湯黃數倍於當歸﹐亦從當歸所引而補血。﹝汪庵﹞

甘令人滿﹐有甘艸生用爲瀉者﹐以其能引諸藥至於滿所。《經》云﹕以甘補之﹐以甘瀉之。故仲景治痞滿有甘艸瀉心湯。又甘艸得茯苓﹐則不資滿而反瀉滿。○古方用甘艸皆倚爲君﹐必須重用方效。時師每用不過二﹑三分而止﹐不知始自何人﹖相習成風﹐殊屬可笑。﹝汪庵﹞

葉時可先生﹐一日觀釣魚而悟甘艸之用。謂余曰﹕魚竿在手﹐所用者絲與鉤也。投竿於水﹐絲浮鉤沈。腰間必系一泛子﹐畱於水面﹐能使浮者不浮﹐沈者不沈﹐釣者之心﹐視爲準則。是釣魚無需於泛子﹐然非泛子竟不能得魚。藥中之甘艸似之﹐以其味長於甘而守中也。古稱甘艸能和百藥﹐藥畱於胃﹐則從容分布﹐升者循經﹐降者入腑﹐非甘艸所治之病﹐而藥之得力﹐皆賴其停頓之功。無用之用﹐大矣哉﹗﹝《怡堂散記》﹞

或問附子理中﹑調胃承气皆用甘艸﹐如何是調和之意﹖答曰﹕附子理中用甘艸者﹐恐其僭上也﹔調胃承气用甘艸者﹐恐其速下也。非和也﹐皆緩也。小柴胡用甘艸﹐則有調和之意。中不滿而用甘爲之補﹐中滿者而用甘爲之瀉。《經》云﹕以甘補之﹐以甘瀉之﹐以甘緩之。﹝王好古﹞

附子有斬關奪門之勇。引補气藥行十二經﹐以追散失之元陽﹔引補血藥入血分﹐蒸動不足之眞陰﹔引發散藥開腠理﹐以驅在表之風寒﹔引溫暖藥達下焦﹐以逐在裏之寒濕。﹝趙羽皇﹞

熟附配麻黃﹐發中有補。仲景麻黃附子細辛湯﹑麻黃附子甘艸湯是也。生附配漧薑﹐補中有發。仲景漧薑附子湯﹑通脈四逆湯是也。﹝趙以徳﹞

附子用陰藥爲君﹐則惟有回陰制火之力。尙何存辛熱彊陽之性哉﹗故藥云餌者﹐是餌其火之下歸也。古云﹕附子無漧薑不熱之語﹐可進思矣。﹝《馮氏錦囊》﹞

用附子補火﹐必防涸水。如陰虛之人久服補陽之藥﹐則虛陽益熾﹐眞陰愈耗﹐精血日枯﹐气無所附﹐遂成不救者多矣。﹝王好古﹞

桂﹑附除蒸熱﹐硝﹑黃解寒戰。﹝髙鼓峯﹞

人身有气中之陽﹐有血中之陽。气中之陽﹐走而不守﹔血中之陽﹐守而不走。凡藥之气勝者﹐往往補气中之陽﹔質勝者﹐往往補血中之陽。如附子暖血﹐肉桂暖气﹐一定之理也。然气之陽勝﹐則能動血﹔血之陽勝﹐則能益气。又相因之理也。桂﹐气分藥也﹐而其驗則見於血﹐其義不曉然乎﹖﹝徐靈胎﹞

白術旣燥濕﹐而又生津﹐何也﹖蓋脾惡濕﹐濕勝則气不得施化﹐津何由生﹖用白術以除濕﹐气得周流﹐津自生矣。○胸膈逆滿﹐由中气不足而作脹者﹐宜補之﹐而脹自除。《經》云﹕塞因塞用是也。俗醫泥於作飽﹐而不敢用參﹑術﹐不知少用反滋壅﹐多服則宣通﹐補之正所以導之也。﹝汪庵﹞

今人動云白術性燥﹐冤殺白術矣。蓋脾喜燥而惡濕﹐脾旺則燥﹐脾虛則濕。白術補脾﹐濕去則脾旺而燥矣。

非白術之性燥也。且今人動云補陰﹐絕不知眞補陰之法﹐用白術正所以補陰也。脾乃太陰﹐補脾之太陰﹐獨非補陰乎﹖﹝吳天士﹞

地黃產於中州﹐色黃味甘﹐得土气最濃。惟是生者性涼﹐脾陽不足﹐所當愼用﹔熟則性平﹐能補五臟之眞陰﹐尢有益於多血之髒﹐得非脾胃藥耶﹖猶有妙者﹐以之兼散﹐則能發汗﹐以汗化於血也﹔以之兼溫﹐則能回陽﹐以陽生於下也。然陽性速﹐故人參少用﹐亦可成功﹔陰性緩﹐熟地非多﹐難以奏效。有畏其滯膩者﹐何腎气丸用治痰浮﹖有畏其滑濕者﹐何八味丸用醫腎瀉﹖又若制法用薑汁者﹐必中寒兼嘔﹔用砂仁者﹐必脹滿不行﹔用酒者﹐必經絡壅滯。使無此而彊制之﹐是欲用其靜﹐而反亂其性﹐何異蛇足乎﹖﹝張景嶽﹞

當歸之用有三﹕一﹐心經本藥﹔二﹐和血﹔三﹐治諸藥夜甚。凡血病必用之。﹝張潔古﹞

黃麻發汗﹐駛不能禦。根﹑節止汗﹐效如影響。物理不測如此。﹝汪庵﹞

桂枝本營分藥﹐得麻黃﹑生薑﹐則令營气外發而爲汗﹐從辛也﹔得芍藥﹐則收斂營气而止汗﹐從酸也﹔得甘艸則補營气而養血﹐從甘也。﹝柯韻伯﹞

仲景桂枝湯﹐用桂枝者﹐蓋取桂之枝梢細薄者耳。非若肉桂之肉濃也。蓋肉桂濃實﹐治五臟用之者﹐取其鎭重也﹔桂枝輕揚﹐治傷寒用之者﹐取其發散也。今人例用之﹐是以見功者寡矣。﹝《發微論》﹞

按﹕柴胡爲少陽藥﹐因傷寒少陽証之用柴胡湯也。夫邪入少陽﹐將有表邪漸解﹐裏邪漸著之勢。方以柴﹑芩對峙﹐解表淸裏﹐的爲少陽和解之法。而柴胡實未印定少陽藥也。蓋以柴胡之性﹐苦平微寒﹐味薄气升﹐與少陽半表之邪﹐適合其用耳。乃有病在太陽﹐服之太早﹐則引賊入門﹔若病入陰經﹐復服柴胡﹐則重虛其表之說。此恐後人認病未淸﹐模糊混用﹐故設此二端以曉之也。不觀景嶽新方中﹐諸柴胡飲﹑柴芩煎﹑柴胡白虎煎諸方﹐信手拈來﹐頭頭是道﹐是誠知柴胡之用﹐而先得我心之所同然矣。再古方有逍遙散之疏解郁熱﹔歸柴飲之和營散邪﹔補中益气湯之升發淸陽﹐提邪下陷﹔疏肝益腎湯之疏肝淸熱﹐養陰透邪。其妙難於僕數。何至重虛其表乎﹖余於風邪初感之輕證﹐及邪气淹畱表熱不解之久病﹐用之並臻神效。柰何將此有用之良品﹐拘泥成說而畏之﹖卽用亦準之以分數﹐竟至相沿成習﹐不得不爲置辧。﹝《吳醫匯講》﹞

有言治瘧疾不可用柴胡﹐試問之﹕瘧疾不在少陽在何經﹖少陽不用柴胡用何藥﹖不識彼將何以應我。○余治瘧疾用柴胡﹐每以靑蒿佐之。靑蒿得少陽之令最早﹐有芳香之气。﹝《散記續編》﹞

黃芩之退熱﹐乃寒能勝熱﹐折火之本也﹔柴胡之退熱﹐乃苦以發之﹐散火之標也。﹝《直指方》﹞

地骨皮能退內潮﹐人所知也﹔能退外潮﹐人實不知。病或風寒﹐散而未盡﹐潮熱往來﹐非柴﹑葛所能治﹐用地骨皮走表又走裏之藥﹐消其浮游之邪﹐服之未有不愈。﹝朱二允﹞

地骨皮瀉腎火﹐牡丹皮瀉包絡火﹐總治熱在外﹐無汗之骨蒸﹔知母瀉腎火﹐治熱在內﹐有汗之骨蒸。﹝李東垣﹞

古云﹕黃柏無知母﹐故紙無胡桃﹐猶水母之無蝦也。﹝汪庵﹞

後重之用木香﹑檳榔﹐行燥金之郁也﹔癃祕之用知母﹑黃柏﹐散相火之熾也。﹝滑伯仁﹞

肝火逆行﹐上乘脾位﹐用吳萸炒黃連以制之。黃連瀉火﹐吳萸引肝气達下歸於其位﹐所謂木沈則火降也。

﹝周愼齋﹞

熱藥多祕﹐惟硫黃性緩而通﹔冷藥多泄﹐惟黃連濃腸止泄。﹝張潔古﹞

人有眞陽虛衰﹐桂﹑附所不能補者﹐非硫黃不能補之。今人以爲燥毒﹐棄而不用﹐不知硫黃性𨿽燥而疏利﹐與燥澀者不同。本艸稱爲救危妙藥﹐道家以之服食﹐尊之爲金液丹﹐固人所可常服。且硝與黃﹐一陰一陽﹐皆同類之物。今人惟知用硝﹐而不敢用黃﹐可見今人之不逮古人矣。﹝吳鶴臯﹞

硝者﹐消也。朴硝乃至陰之精﹐而乘陽以出﹐其本水也﹐其標火也。遇濕則化爲水﹐遇火則升爲火﹐體最淸而用最變。故丹家重之。﹝徐靈胎﹞

陽起石得火不燃﹐得日而飛﹔硫黃得日無焰﹐得火而發。皆爲火之精﹐而各不同。蓋陽起石稟日之陽气以成﹐天上陽火之精也﹔硫黃稟石之陽气以成﹐地上陰火之精也。所以硫黃能益人身陰火之陽﹐陽起石能益人身陽火之陽也。五行各有陰陽﹐亦可類推。﹝徐靈胎﹞

古人用大黃治虛勞吐衄﹐意甚深微。蓋濁陰不降﹐則淸陽不升﹔淤血不去﹐則新血不生也。﹝李時珍﹞

大黃去積﹐水蕩之也﹔巴豆去積﹐火燎之也。﹝髙鼓峯﹞

淤血入裏﹐吐衄血者﹐犀角地黃湯﹐乃陽明聖藥。如無犀角﹐代以升麻。二藥性味相遠﹐何以爲代﹖蓋以升麻引諸藥同入陽明也。朱二允曰﹕升麻性升﹐犀角性降﹐用犀角止血﹐乃借其下降之气﹐淸心肝之火﹐使血下行歸經耳。倘誤用升麻﹐血隨气升﹐不愈湧出不止乎﹖古方未可蓋泥也。﹝汪庵﹞

黃席有先生云﹕犀角﹑羚角﹐皆能入陽明﹐淸胃熱﹐方書用之﹐未詳其義。人之上齒屬足陽明﹐凡角獸皆無上齒﹐蓋陽明之血脈﹐貫於角而不及齒也。斑狂失血之證﹐皆屬陽明﹐故爲對証之藥。此眞發前人之所未發。﹝許宣治﹞

龜﹑鹿皆靈而壽。龜首常藏向腹﹐能通任脈﹐故取其甲﹐以補心﹑補腎﹑補血﹐以養陰也。鹿首常返向尾﹐能通督脈﹐故取其角﹐以補命﹑補精﹑補气﹐以養陽也。﹝李時珍﹞

月令﹐仲夏月﹐鹿角解﹔仲冬月﹐麋角解。鹿以夏至隕角而應陰﹔麋以冬至隕角而應陽。鹿肉暖﹐以陽爲體﹔麋肉寒﹐以陰爲體。以陰爲體﹐以陽爲末﹔以陽爲體﹐以陰爲末。末者﹐角也。故麋茸補陽﹐利於男子﹔鹿茸補陰﹐利於婦人。王所著甚明﹐今人不惟一槪作男子補精益血之劑﹐而於麋﹑鹿亦不能辧矣。﹝《知新錄》﹞

鹿茸气體全而未發泄﹐故補陽益血之功多﹔鹿角則透發已盡﹐故拓毒消散之功勝。先後遲速之間﹐功效輒異。非明乎造化之機者﹐不能測也。﹝徐靈胎﹞

人身之神屬陽﹐然神非若气血之有形質﹐可補瀉也。故治神爲最難。龍者﹐乘天地之元陽﹐出入而變化不測﹐乃天地之神也。以神治神﹐則气類相感﹐更佑以寒﹑熱﹑溫﹑涼﹑補﹑瀉之法﹐𨿽無形之病﹐不難治矣。﹝徐靈胎﹞

龍齒安魂﹐虎睛定魄。龍屬木主肝﹐肝藏魂也﹔虎屬金主肺﹐肺藏魄也。﹝《衛生寶鑑》﹞

半夏辛散﹐行水气而潤腎燥﹐故《局方》半硫丸﹐用治老人虛祕﹐皆取其潤滑也。俗以半夏﹑南星爲性燥﹐誤矣。濕去則土燥﹐痰涎不生﹐非二物之性燥也。古方用治咽痛喉痺﹐吐血下血。非禁劑也。二物亦能散血﹐故破傷撲打皆主之。惟陰虛勞損﹐則非濕熱之邪﹐而用此利竅行濕之藥﹐是重竭其津液﹐醫之罪也。豈藥之咎哉﹗﹝成無己﹞

小柴胡之用半夏﹐以邪在半表半里﹐則陰陽交爭﹐用半夏和胃而通陰陽也。《靈樞經》用治不眠﹐亦同此意。而仲景治喉痺咽痛及大小便祕﹐皆用半夏﹐取其辛能潤燥﹐又能散也。丹溪謂半夏能使大便潤而小便長﹐今人專以半夏爲除痰之藥﹐稍涉燥證﹐輒不敢用﹐而半夏之功不復見知於世矣。﹝李時珍﹞

肺喜潤﹐潤中亦有分辧。如杏仁﹑蘇子﹐溫而潤者也﹐宜於冬春﹔杏仁﹑牛蒡﹐散而潤者也﹐宜於夏﹔杏仁﹑栝蔞﹐淸而潤者也﹐宜於秋燥。能知此等界限﹐則用藥不難矣。﹝《怡堂散記》﹞

杏仁舉世視爲治嗽之通藥﹐不問虛實渾用﹐然辛溫走肺﹐最不純良﹐耗气動血﹐莫此爲甚。熬黑入大陷胸丸﹐佐甘遂等搜逐結垢﹐性味可知。﹝張路玉﹞

本艸不言梔子能吐﹐仲景用爲吐藥﹐梔子本非吐藥﹐爲邪气在上﹐拒而不納食﹐令上吐﹐則邪因以出﹐所謂其髙者因而越之是也。或用爲利小便藥﹐實非利小便﹐乃淸肺也。肺淸則化行﹐而膀胱津液之府﹐得此气化而出也。﹝王好古﹞

香附一物﹐自王好古言乃婦人要藥﹐由是但治婦人諸病﹐不論虛實﹐無弗用之。不知香附气香味辛性燥﹐惟開郁散气﹐行血導滯﹐乃其所長。若气虛者用之﹐大能泄气﹔血虛者用之﹐大能耗血。如古方之女金丹及香附丸之類﹐惟气實血滯者爲宜。今婦人十有九虛﹐顧可以要藥二字而槪用乎﹖﹝張景嶽﹞

王好古言孫尙用莪術治气短不能接續﹐此短字﹐乃胃中爲積所壅﹐舒气不長﹐似不能接續﹐非中气虛短不能接續也。若不足之短而用此﹐豈不殺人﹗﹝髙鼓峯﹞

按本艸﹐枳殼﹑枳實皆云明目﹐思之不得其解。然目疾方中多用之﹐豈以其破濁气卽能升淸气乎﹖《本經》又言枳實益气﹐想亦同此理也。故濃朴條中亦有益气明目之文。王好古曰﹕枳實佐以參﹑術﹑漧薑則益气﹔佐以硝﹑黃﹑牽牛則破气。此《本經》所以言益气﹐而復言消痞也。﹝汪庵﹞

澤瀉﹐《本經》云久服明目﹔扁鵲云多服昏目﹐何也﹖易老云﹕去脾中宿垢﹐以其味鹹能瀉伏水故也。

瀉伏水﹐去畱垢﹐故明目﹔小便利﹐腎气虛﹐故昏目。﹝王好古﹞

《聖濟》云﹕如何澀劑以通九竅﹖《經疏》云﹕精气充﹐則九竅通利。昂按﹕山萸通九竅﹐古今疑之﹐得《經疏》一言﹐而意旨豁然。始嘆前人識見深遠﹐擴而充之﹐可發醫人之慧悟。﹝汪庵﹞

茯苓﹐淡﹐爲在天之陽也。陽當上行﹐何謂利水而泄下﹖《經》云﹕气之薄者﹐乃陽中之陰。所以茯苓利水而泄下。然而泄下﹐亦不離乎陽之體﹐故入手太陽。麻黃﹐苦﹐爲在地之陰也。陰當下行﹐何謂發汗而升上﹖《經》云﹕味之薄者﹐乃陰中之陽﹐所以麻黃髮汗而升上。然而升上﹐亦不離乎陰之體﹐故入手太陰。附子﹐气之濃者﹐乃陽中之陽。故《經》云﹕發熱。大黃﹐味之濃者﹐乃陰中之陰。故《經》云﹕泄下。粥﹐淡﹐爲陽中之陰﹐所以利小便﹔茶﹐苦﹐爲陰中之陽﹐所以淸頭目。﹝《湯液本艸》﹞

《活人》治胸中痞滿﹐用桔梗﹑枳殼﹐取其通肺利膈下气也。仲景治寒實結胸﹐用桔梗﹑貝母﹑巴豆﹐取其溫中破積也。治肺癰唾膿﹐用桔梗﹑甘艸﹐取其苦辛淸肺﹐甘涼瀉火﹐又能排膿補內漏也。其治少陰證二﹑三日咽痛﹐亦用桔梗﹑甘艸﹐取其苦辛散寒﹐甘平除熱。合而用之﹐能調寒熱也。﹝李時珍﹞

肝屬木﹐當浮而反沈﹔肺屬金﹐當沈而反浮。何也﹖肝實而肺虛也。故石入水則沈﹐而有浮水之石﹔木入水則浮﹐而有沈水之香。虛實之反如此。﹝《席上腐談》﹞

滑石利竅﹐不獨小便也。上能利毛腠之竅﹐下能利精溺之竅。蓋甘淡之味﹐先入於胃﹐滲走經絡﹐遊溢精气﹐上輸於肺﹐下通膀胱。肺主皮毛﹐爲水之上源﹐膀胱司津液﹐气化則能出。故滑石上能發表﹐下利水道﹐爲蕩熱燥濕之劑。發表是蕩上﹑中之熱﹔利水道是蕩中﹑下之熱。發表是燥上﹑中之濕﹔利水道是燥中﹑下之濕。熱散則三焦平而表裏和﹔濕去則闌門通而陰陽利。劉河間之用益元散﹐通治表﹑裏﹑上﹑下諸病﹐蓋是此意。﹝李時珍﹞

香薷﹐乃夏月解表之藥﹐猶冬月之用麻黃﹐气虛者尢不可多服。今人謂能解暑﹐槪用代茶﹐誤矣。﹝李時珍﹞

香薷﹐乃消暑之要藥﹐而方書稱爲散劑﹐俗稱爲夏月禁劑。夏旣禁用﹐則當用於何時﹖此不經之說﹐致令良藥受屈﹐殊可扼腕﹐故辧之。﹝程鐘齡﹞

大豆黃卷﹐本艸載其性曰﹕治濕痺筋攣膝痛﹐五臟不足﹐益气宣胃﹐破婦人惡血﹐除胃中積熱﹐消水气脹滿。卽《金匱》虛勞門薯蕷丸﹐於气血並補方中佐之。後之著方解者﹐有宣發腎气之論﹐亦未謂其發表也。

近來誤作表藥者﹐其故何歟﹖有云馬元儀先生預用麻黃湯浸豆發﹐凡遇應用麻黃者方開豆捲﹐俾病家無所疑懼。後醫不明細底﹐竟認豆捲與豆豉同類﹐公然影射﹐作爲表劑。但肆中豆捲﹐豈亦有麻黃湯浸發者乎﹖豆得水而發﹐或能些微宣濕﹐亦不能爲通用表藥也。若用二﹑三錢之豆捲卽可表汗﹐世人以此爲菜蔬者﹐每食盈簋﹐何不汗至亡陽耶﹖一笑。﹝《吳醫匯講》﹞

黃席有先生謂予曰﹕木通能引邪過界﹐不可輕用。其用處必如心熱之導赤散﹐淋証之八正散﹐痘瘡一﹑二朝之大熱利小便﹐諸疹瘡疥之表气已通而濕熱未泄﹐捨此無用者矣。○麻黃之性﹐通自裏而達於表也﹔木通之性﹐通自上而導之下也。陽分之邪自裏達表﹐自能得汗而解。導之使下﹐必致陷入陰分﹐斷無風從小便而出之理。○驚駭本屬心虛﹐驚則气散﹐不與養心﹐反用木通瀉心﹐多有困憊不救者。傷食誤用木通﹐脾胃寒﹐有增其嘔惡腹痛者﹔吐瀉誤用木通﹐脾胃益傷﹐有累成慢驚者。麻證表未開﹐早用木通﹐兩頰必然不透﹔痘證裏虛﹐誤用木通﹐必致泄瀉HT塌。瘡隱丹閉﹐誤用木通﹐毒必歸腹﹐頃成腹脹。寒邪暴中﹐誤用木通﹐下咽卽斃。

嗚呼﹗本通之害大矣。非木通之害﹐不善用者之害也。﹝《小兒諸熱辧》﹞

王節齋云﹕藥之气味不同﹐如五味子之味濃﹐故東垣方少者五﹑六粒﹐多者十數粒。今醫或用二﹑三錢﹐深以爲非。時師悉遵此法﹐獨王宇泰及繆慕臺用藥﹐五味子甚多﹐治夢遺單煎五味子膏一味﹐服之良效。又種子方﹐以五味﹑蓯蓉各等分丸服﹐則東垣之言﹐似亦不必拘。﹝《折肱漫錄》﹞

夜不食姜者﹐夜主闔而姜主辟也﹔秋不食姜者﹐秋主收而姜主散也。﹝李東垣﹞

姜﹑棗所以和營衛﹐姜能宣通陽气﹐棗能致津液﹐二味並行﹐無汗能發﹐有汗能止﹐古方多用之。大棗﹐北棗也﹐沈重味濃﹐長於補脾。若和營衛之功﹐當以小棗爲上。小棗入水輕浮﹐合之生薑辛甘升陽﹐能至病所。

予邇來所用﹐皆小紅棗也。﹝《怡堂散記》﹞

冬虫夏艸﹐甘平﹐保肺益腎﹐止血化痰﹐止勞嗽。產於雲貴。冬在土中﹐身如老蠶﹐有毛能動﹔至夏則毛出土上﹐連身俱化爲艸。若不取﹐至冬復化爲虫。﹝《本艸從新》﹞

燕窩﹐甘淡平﹐養肺陰﹐化痰止嗽﹐補而能淸﹐爲調理虛勞之聖藥。一切病之由於肺虛者﹐皆可治之。開胃气﹐已勞痢﹐益痘疹。﹝《閩部疏》云﹕燕窩竟不辧是何物﹐漳海邊有之。燕飛渡海﹐翮倦擲置海面﹐浮之若杯﹐身坐其中﹐久復銜飛。《泉南雜記》云﹕閩之遠海近番處﹐有燕毛如金絲﹐臨卵育子時﹐飛近沙汐有石處﹐啄蠶螺食之﹐蠶螺背肉兩肋潔白﹐燕食肉化而肋不化﹐並津液嘔出﹐結窩附石﹐故曰燕窩。《廣東新語》云﹕崖州海島洞穴﹐皆燕所巢﹐大者如烏﹐啖魚輒吐涎沫﹐以備冬月退毛之食。或謂海濱石粉積結如苔﹐燕啄食之﹐吐出爲窩﹐壘壘巖壁間﹐島人以修竿接鏟取之。海粉性寒﹐爲燕所吞吐則暖﹐味鹹爲燕所吞吐則甘﹐其形質盡化﹐故可以消痰開胃云。﹞可入煎藥或單煮服﹐今人用以煮粥﹐或用雞汁煮之﹐𨿽甚可口﹐然亂其本性﹐豈能已疾﹖有與冰糖同煎﹐則甘壅矣。豈能助肺金淸肅下行耶﹖﹝《本艸從新》﹞

土爲萬物之母﹐坤之體﹐脾之用也。用時宜旋取純黃色﹐含生气者爲上。陳土自壞墻坼竈中出﹐和過石灰不堪用。﹝許宣治﹞

近有弔米露法﹐病不能食﹐以之代飯。予見飲者數人﹐病加而谷絕。蓋米露之性﹐一團火气上升而出﹐與燒酒同﹐𨿽無曲﹐其理一也。莫若以熟米作飯﹐再入砂鍋煮爛﹐夏布絞汁﹐純白如膏﹐濃濃和軟﹐不難吞咽﹐沖和之性﹐勝於米露多矣。﹝許宣治﹞

阿芙蓉俗作鴉片﹐前代罕聞﹐近方有用者。云是罌粟花之津液。罌粟結靑苞時﹐午後以鍼刺其外面靑皮三﹑五處﹐次早津出﹐竹刀刮收﹐瓷器陰漧用之。﹝《本艸綱目》﹞

鴉片來自西夷﹐國俗皆裸葬﹐累積百年﹐掘取此土﹐與罌粟花瓣等物雜糅而成。罌粟花瓣本有毒﹐加以死人之血肉﹐食之焉得不死﹖且食之旣久﹐離之愈難。絕之之法以十全大補湯加鴉片灰﹐飲發時服之﹐漸服漸愈。《本艸綱目》但言罌粟花﹐而不及造土之法﹐殆未之見耳。﹝《養生格言》﹞

炮制

炮制十七法﹕曰炮﹑曰﹑曰爆﹑曰炙﹑曰煨﹑曰炒﹑曰﹑曰煉﹑曰制﹑曰度﹑曰飛﹑曰伏﹑曰鎊﹑曰HT﹑曰曬﹑曰曝﹑曰露﹐各盡其宜。﹝《雷公炮制》﹞

凡藥﹐火制四﹕﹑煨﹑炙﹑炒也。水制三﹕浸﹑泡﹑洗也。水火共制二﹕蒸﹕煮也。酒制升提﹔姜制溫散﹔入鹽走腎而軟堅﹔用醋注肝而收斂﹔童便制除劣性而降下﹔米泔制去燥性而和中﹔乳制潤枯生血﹔蜜制甘緩益元﹔陳壁土制籍土气以補中州﹔面煨曲制抑酷性﹐勿傷上膈﹔烏豆甘艸湯漬解毒﹐致令平和。羊酥豬脂塗燒滲骨﹐容易脆斷。去稂者免脹﹐去心者除煩。此制治各有所宜也。﹝汪庵﹞

凡病在頭面及手指皮膚﹐用芩﹑連﹑知﹑柏者﹐須酒炒之﹐借酒力以上騰也﹔病在咽之下臍之上者﹐須酒洗之﹔病在下者生用。○凡藥生升熟降。欲其升降兼行﹐則生熟合用。○大黃須煨﹐恐寒損胃气也﹔烏附須炮﹐以制毒也﹔地黃酒洗亦然。當歸酒浸﹐助發散之意也。﹝《醫學入門》﹞

藥之炮炙有二﹕脾胃藥﹐穀芽﹑神曲﹑﹑術﹑甘艸之類宜炙者﹐脾喜燥﹐火生土﹐借火力而爲用也﹔芩﹑連﹑知﹑柏﹐有宜酒炒者﹐制其苦寒之過﹐借酒力而達表也。漧薑之性﹐秉天地之陽﹐葉已溫矣﹐何待於炮﹖或謂止血之藥多炒黑用﹐如荊芥﹑蒲黃之類皆是。予曰﹕荊芥本血分藥﹐炒黑故能去血分之風而止血﹔蒲黃性澀﹐炒黑亦能止血。血之爲病﹐熱則妄行。炮姜豈容輕試﹖或曰﹕荊芥﹑蒲黃輕浮之性﹐炮姜力猛直達下焦﹐去惡生新﹐能引血藥至气分而生血﹐子何訾之深也﹖予曰﹕大劑四物﹐少加熟附佐之﹐未常不可﹐若必藉炮姜止血﹐吾恐其逼血妄行﹐血海爲之竭矣。○桂﹑附之純陽﹐天之陽也。天之陽﹐陽中必有陰﹐桂之有油卽有陰矣。附子置器中久則器潤﹐卽有陰矣。漧薑𨿽極辛辣﹐其中尙含生气﹐炮之以烈火﹐生气何在﹖○九制之藥﹐大槪利於補﹐不利於攻。地黃﹑首烏爲滋補良藥﹐故宜於蒸曬﹐愈蒸則其液愈透﹐其味愈濃﹐守而不走﹐其力乃純。大黃气味俱濃﹐走而不守﹐气先至而味隨之﹐九蒸則气散﹐气散則所存者渣滓耳﹐故無用也。○天南星味辛性燥﹐慮其過猛﹐故以膽汁之苦寒抑之。一制而陳者良。近世將牛膽汁九制南星﹐藏爲奇貨﹐不思南星之用﹐取其辛以散風﹐燥以祛痰﹐九加膽汁﹐則辛燥之性全失﹐而苦寒純矣。是名以膽汁制南星﹐而實以南星收膽汁。抑思膽汁能治風痰否﹖惟肝膽火盛生痰生風而成顚狂者﹐用爲引經恰合﹐此外無可用之。﹝《怡堂散記》﹞

長沙夫子用阿膠﹐何曾云炒﹖後人畫蛇添足耳。阿膠之用﹐專爲濟水伏流也﹐炒之濟水何在哉﹗﹝《吳醫匯講》﹞

公制龍骨﹐淬爲末﹐藏諸燕腹而後用。述以語人﹐人以爲奇。是不知古人用意故也。蓋龍蛻骨去﹐在地不知其年﹐則與石無異。加之淬﹐豈非死灰乎﹖而龍嗜燕﹐有炙燕燻龍髯﹐能冉冉自動﹐又聞食燕人不可渡海﹐藏之燕腹﹐以回其靈﹐此可想見矣。﹝盧不遠﹞

凡藥須待炮制畢﹐然後稱用﹐不得生稱。濕潤藥須加分兩﹐燥乃稱之。﹝《千金方》﹞

咀﹐古制也。古無鐵刃﹐以口咬細﹐令如麻豆﹐爲粗藥煎之﹐使藥水淸﹐飲於腹中﹐則易升易降。今人以刀銼﹐比咀之易成也。若槪爲細末﹐不釐淸濁矣。散者﹐細末也﹐不循經絡﹐止去胃中及臟腑之積气﹐味濃者白湯調服﹐气味薄者煎之﹐和渣服。丸藥去下部之疾者極大﹐治中焦者次之﹐治上焦者極小。用稠麵糊丸者﹐取其遲化﹐直至下焦也。或酒或醋丸者﹐取其收其散之意也。稀麵糊丸者﹐取其易化也。湯泡蒸餅丸者﹐又易化也。滴水丸者﹐尢易化也。煉蜜丸者﹐取其緩化也。蠟丸者﹐取其難化也。大抵湯者﹐蕩也﹐去大病用之﹔散者﹐散也﹐去急病用之。丸者﹐緩也﹐不能速去之病﹐取緩而治之之意也。﹝李東垣﹞

凡修丸劑﹐須每種各爲細末﹐以末之輕重合之﹐則分兩方準。不然﹐易細者一磨無遺﹐難碎者三復不盡。﹝《雷公炮制》﹞

凡煉蜜先掠去沫﹐令熬微黃試水不散﹐再熬二﹑三沸﹐每蜜一斤﹐加淸水一杯﹐又熬一﹑二沸作丸﹐則收潮气而不成塊。○冬月煉蜜﹐成時加水二杯﹐《衍義》云﹕每蜜一斤﹐只煉得十二兩﹐和藥末要乘極滚和之臼內﹐用力搗千百杵﹐自然軟熟﹐容易作條好丸。○凡湯﹑酒﹑膏中用諸石藥﹐皆細搗之﹐以新絹裹之納中。

《衍義》云﹕石藥入散﹐如鐘乳粉之屬﹐用水研極細﹐以水漂澄﹐方可服耳﹐豈但搗細絹裹耶﹖○凡藥燒灰﹐如十灰散之類﹐勿燒焦枯﹐用器覆存性﹐若成死灰﹐則罔效矣。﹝《廣筆記》﹞

分兩升合

用藥分兩﹐爲君者多﹔臣者次之﹔佐者又次之。藥之於證所主同者則等分。○古之藥劑﹐錙銖分兩﹐與今不同。云一升者﹐卽今之一茶盞也﹔云銖者﹐六銖卽二錢半﹐二十四銖爲一兩也﹔云三兩者﹐卽今之一兩﹔云二兩卽今之六錢半也。﹝李東垣﹞

數乃積小以成大﹐故十粉曰丸﹔一丸如黍﹔十黍爲累﹔十累爲銖﹔兩銖四累爲錢﹔十錢爲兩﹔八銖爲錙﹔三錙爲一兩﹔十六兩爲一斤。﹝《正理論》﹞

凡丸藥云如細麻者﹐卽胡麻也。如黍粟亦然。以十六黍爲一大豆﹔如大麻子者﹐準三細麻也。如胡豆者﹐卽今靑斑豆也。以二大麻子準之。如小豆者﹐卽今赤小豆也。以三大麻子準之。如大豆者﹐以二小豆準之。如梧桐子者﹐以二大豆準之。如彈丸及雞子黃者﹐以十梧子準之。﹝《類證本艸》﹞

凡散藥有云刀圭者﹐有云方寸匕者﹐有云一字者。刀圭者﹐十分方寸匕之一。準方寸匕者﹐作匕方正一寸﹐抄散取不落紙爲度。一撮者四刀圭也﹐十撮爲一勺。一字者卽今之二分半也﹐如一錢有四字之義。﹝《醫宗粹言》﹞

凡云等分者﹐非分兩之分﹐謂諸藥斤兩多少皆同爾。﹝《湯液本艸》﹞

凡言等分者﹐分兩均等無異也﹐補養緩方宜之。若治病急方﹐須分君臣佐使。﹝朱丹溪﹞

賞讀古方每有藥味之下不注分兩﹐而於末一味下﹐注各等分者﹐今人誤認爲一樣分兩﹐余竊不能無疑焉。

夫一方之中﹐必有君﹑臣﹑佐﹑使﹐相爲配合﹐況藥味有濃薄﹐藥質有輕重﹐若分兩相同﹐吾恐駕馭無權﹐難於合轍也。卽如地黃飲子之熟地﹑菖蒲﹐分兩可同等乎﹖天眞丸之杜仲﹑牽牛﹐分兩可同等乎﹖諸如此類﹐不一而足。豈可以各等分爲一樣分兩哉﹗或曰﹕子言是矣﹐然則古人之不爲注定﹐而云各等分者何謂耶﹖余曰﹕各者﹐各別也。古人云﹕用藥如用兵﹐藥有各品﹐猶之將佐偏裨﹐各司厥職也。等者﹐類也。分類得宜﹐如節制之師﹐不致越伍而也。分者﹐大小不齊﹐各有名分也。

惟以等字與上各字連讀﹐其爲各樣分兩﹐意自顯然。今以等字與下分字連讀﹐則有似乎一樣分兩耳。千里之錯﹐失於毫釐。窺先哲之不以分兩明示後人者﹐蓋欲人臨證權衡﹐毋膠柱而鼓瑟也。○古方凡云一兩者﹐以今之七分六釐準之。凡云一升者﹐以今六勺七抄準之。○《千金》云﹕十黍爲一銖﹐六銖爲一分﹐四分爲一兩﹐十六兩爲一斤。此神農秤也。○方寸匕者﹐作匕正方一寸。錢匕者﹐以五銖錢爲之﹐開元錢亦同。皆抄散取不落爲度。

○《千金》論錢匕者﹐以大錢全抄之。半錢匕者﹐則是一錢抄取半邊耳。錢五匕者﹐錢邊五字者﹐以抄之。一錢匕者﹐準今五分六釐。半錢匕者。準今二分八釐。錢五匕者﹐準今一分四釐。○凡丸藥如梧子大者﹐準藥末一分。如彈丸及雞子黃者﹐準藥末一錢。○凡藥有云大升大兩者﹐以神農秤三兩爲一兩﹐藥升三升爲一升。○凡煮湯﹐大略古藥二十兩﹐今一兩五錢﹔用水一斗﹐今七合﹔煮取四升﹐今二合八勺。○張介賓惑於鄭世子之樂書﹐定爲古方一兩﹐今之六錢﹔古方一升﹐今之三合三勺。大謬。李時珍云﹕古之一兩﹐今之一錢﹔古之一升﹐今之二合半。亦非也。以古方參之﹐《肘後方》治消渴﹐以黃連三斤﹐納豬肚中蒸服﹐根據景嶽說是二十八兩八錢矣。豬肚中能容之否﹖又方治中風腹痛﹐用鹽半斤熬水漧﹐著口中﹐飲熱湯二升﹐得吐愈。根據景嶽則四兩八錢﹐能著口中耶﹖並能飲如許熱湯耶﹖○古人疑漢方湯液大劑三十餘兩﹐小劑十餘兩﹐用水六﹑七升﹐煎取二﹑三升﹐並分三服﹐若以古龠量水七升煎﹐今之三十兩未淹得過。又疑散只服方寸刀圭匕﹐丸如梧子大﹐極至三十粒﹐湯此懸絕﹖又疑風引湯一料﹐計五十五兩﹐每用三指撮﹐水三升煮液豈得如三沸﹐去渣溫服一升。觀其煮制﹐每只三指撮﹐未應料劑如此之多﹐一旦考而正之﹐三疑盡釋矣。﹝《吳醫匯講》﹞

今之論古方者。皆以古方分兩太重爲疑﹐以爲古人體濃﹐故用藥宜重。不知此不考古﹐而爲無稽之談也。

古時升斗權衡﹐歷代各有異同。三代至漢﹐較之今日﹐僅十之二。﹝余親見有漢時六升銅量容今之一升二合﹞。

如桂枝湯﹐乃傷寒大劑也。桂枝三兩﹐芍藥三兩﹐甘艸二兩﹐共八兩。二八不過一兩六錢。爲一劑﹐分作三服﹐則一服藥不過今之五錢三分零。他方間有藥品多而加重者﹐亦不過倍之而已。今人用藥必數品各一﹑二錢﹐或三﹑四錢﹐則反用三兩外矣。更有無知妄作﹐用四﹑五兩爲一劑者﹐復有用熟地八兩爲一劑者﹐尢屬不倫。卽用丸﹑散亦然﹐如古方烏梅丸﹐每服如桐子大二十丸﹐今不過四﹑五分。今人服丸藥則用三﹑四錢至七﹑八錢不等矣。古方末藥只用方寸匕﹐不過今之六﹑七分﹐今亦服三﹑四錢矣。古人之用分兩﹐未嘗重於今日﹐而謬說相傳﹐方劑日重﹐卽此一端﹐荒唐若此﹐況其深微者乎﹖﹝徐靈胎﹞

煎藥

病患服藥﹐煎熬制度﹐必令親信人煎﹐銚器滌淨油膩。用新汲水酌量多少﹐慢火煎熬﹐分數濾渣取汁﹐服之無不效。﹝李東垣﹞

凡煎湯藥﹐以主治之君藥先煮數沸﹐後入余藥﹐文火緩熬得所﹐勿揭封蓋﹐連罐取起﹐坐涼水中候溫服之﹐庶气味不泄。若遽乘熱揭封傾出﹐則气泄而性不全矣。煎時不宜烈火﹐其湯騰沸﹐耗蝕速涸﹐藥性未出﹐气味不純﹐人家多有此病﹐而反責藥不效﹐咎將誰歸﹖○凡煎湯藥﹐初欲微火令小沸﹐其水數根據方多少﹐大略藥二十兩﹐用水一斗﹐煮四升﹐以此爲準。然利湯欲生﹐少水而多取汁﹔補湯欲熟﹐多水而少取汁。﹝《醫宗粹言》﹞

煎藥之法﹐最宜深講。藥之效不效﹐全在乎此。夫烹飪失其調度﹐尙能損人﹐況藥之治病﹐可不講乎﹖法載古方﹐種種各殊。

如麻黃湯先煮麻黃去沫﹐然後加余藥同煎﹐此主藥當先煎之法也。而桂枝湯又不必先煎桂枝﹐服藥後須啜熱粥以助藥力﹐此又一法也。如茯苓桂枝甘艸大棗湯﹐則以甘瀾水先煎茯苓。如五苓散則以白飲和服﹐服後又當多飲暖水。小建中湯則先煎五味去渣﹐而後納飴糖。大柴胡湯則煎減半去渣再煎。柴胡加龍骨牡蠣湯則煎藥成而後納大黃。其煎之多寡﹐或煎水減半﹐或十分煎去二﹑三分﹐或止煎一﹑二十沸。煎藥之法﹐不可勝數﹐皆各有意義。大都發散及芳香之藥﹐不宜多煎﹐取其生而疏蕩﹔補益滋膩之藥宜多煎﹐取其熟而停蓄。此其總訣也。

故藥𨿽中病﹐而煎法失度﹐藥必無效。蓋病家之常服藥者﹐或尙能根據法爲之﹐其粗魯貧苦之家﹐安能如法制度﹐是以病難愈也。若今之醫者亦不能知﹐況病家乎﹖﹝徐靈胎﹞

凡湯中用阿膠﹑飴糖﹑芒硝﹐皆須待湯熟去渣﹐內淨汁中煮二﹑三沸﹐俟溶化盡﹐傾盞內服。○凡湯中用完物﹐如漧棗﹑蓮子﹑烏梅﹑決明﹑靑箱﹑蔓荊﹑蘿卜﹑芥﹑蘇﹑韭等子﹐皆劈破研碎入煎﹐方得味出。若不碎﹐如米之在谷﹐𨿽煮之終日﹐米味豈能出哉﹖至若桃﹑杏等仁﹐皆用湯泡﹐去皮尖及雙仁者﹐或搗如泥﹐或炒黃色﹐或生用俱可。○凡用砂仁﹑豆蔻﹑丁香之類﹐皆須打碎﹐遲後入藥﹐煎數沸卽起﹐久煎香气消散﹐是以效少。○凡湯中用犀角﹑羚角﹐槪末如粉﹐臨服內湯中﹐後入藥﹐或磨汁入藥亦通。﹝《廣筆記》﹞

琥珀木體﹐衝服則浮﹔辰砂石質﹐衝服則沈。若加一﹑二分於煎劑﹐不能入胃﹐用之何益﹖凡用必先爲末﹐置器中﹐以蜜調勻﹐然後以湯衝服。用棕﹑發灰亦宜先用蜜調﹐不爾則泛。﹝許宣治﹞

煎藥用水﹐當以藥五錢﹐水一盞半爲率。﹝《活人書》﹞

凡煎藥用水﹐亦各有宜。如治濕腫浮脹﹐而欲使利水道﹐則取長流水﹐以流長源遠﹐其性通達﹐直引四肢之間也。如治二便不通﹐及足脛以下風濕﹐則取急流水﹐以其湍縱峻急﹐性速下也。

如治痰飲郁滯而欲吐發升散﹐則取逆流水﹐以其性逆倒流﹐洄瀾湧決也。如治中气不足﹐則取春雨水﹐有陽道發生之意也。如治下元不足﹐則取井華水﹐蓋淸晨井中天一之气浮結於面﹐有補陰之功也。如治火熱陽證﹐則取雪水﹐大能退熱也。如治傷寒陰證奔豚等疾﹐則取甘瀾水﹐蓋盛之於缸﹐揚過千徧﹐水珠沫液盈溢於面﹐性柔味甘﹐能和气也。如治脾胃虛弱泄瀉不食等證﹐則取池潦水﹐蓋停蓄旣久﹐不流不動﹐殊有土气﹐能助脾元也。如治陰不升﹐陽不降﹐乖隔諸疾﹐則取陰陽水河井各半﹐陰陽相成﹐可升可降﹐而使气平者也。﹝《雷公炮制》﹞

病家各藥各罐﹐勿與他人共享。恐彼煎攻克﹐此煎補益﹐彼煎寒涼﹐此煎溫熱。譬如酒壺泡茶﹐𨿽不醉人﹐難免酒气。﹝《吳醫匯講》﹞

服藥

服藥活法﹐在上不厭頻而少﹔在下不厭頓而多。少服則滋榮於上﹔多服則峻補於下。病在心上者﹐先食而後藥﹔病在心下者﹐先藥而後食。病在四肢者﹐宜饑食而在日﹔病在骨髓者﹐宜飽食而在夜。﹝李東垣﹞

病在上﹐煎藥宜武﹑宜淸﹐服宜緩﹕病在下﹐煎藥宜文﹑宜濃﹐服宜急。﹝張潔古﹞

凡云分再服﹑三服者﹐要視人之彊弱﹐病之輕重﹐爲之進退。增減不必局於方說。又云時﹐周時也。從今旦至明旦﹐亦有止一宿者。○淸熱藥宜涼服﹐如三黃湯之類﹔消暑藥宜冷服﹐如香薷飲之類﹔散寒藥宜熱服﹐如麻黃湯之類﹔溫中藥宜熟而熱﹐補中藥皆然﹔利下藥宜生而溫﹐如承气湯之類。﹝《醫宗粹言》﹞

凡服藥﹐寒藥熱飲﹐熱藥寒飲﹐中和之劑﹐溫而服之。○凡湯溫熱易下﹐冷則嘔湧。﹝《湯液本艸》﹞

病患嘔吐難納藥者﹐須徐徐一匙而下﹐不可太急。﹝《醫學入門》﹞

補肺之藥﹐必須五更初﹐未言語前服﹐蓋人五更肺開﹐才一言語咳唾﹐肺卽合﹐當肺開時靜默進藥﹐功效殊勝。﹝《仁齋直指》﹞

病之愈不愈﹐不但方必中病﹐方𨿽中病﹐而服之不得其法﹐則非特無功﹐而反有害﹐此不可不知也。如發散之劑﹐欲其驅風寒出外﹐必須熱服﹐而暖覆其體﹐令藥气行於營衛﹐熱气周徧﹐挾其風寒﹐而從汗解。若半溫而飲﹐當風坐立﹐或寂然安臥﹐則藥畱腸胃﹐不能得汗﹐風寒無暗消之理﹐而營气反爲風藥傷矣。如通利之藥﹐欲其化滯達下﹐必須空腹頓服﹐使藥性鼓動﹐推其垢濁而從便解。若與飲食雜投﹐則新舊混雜﹐而藥气與食物相亂﹐則气性不專﹐而食積愈頑矣。故《傷寒論》等書﹐服藥之法﹐宜熱宜溫﹐宜涼宜冷﹐宜緩宜急﹐宜多宜少﹐宜早宜晚﹐宜飽宜饑﹐更有宜湯不宜散﹐宜散不宜丸﹐宜膏不宜丸﹐其輕重大小﹐上下表裏﹐各有至理。深思其義﹐必有得於心也。﹝徐靈胎﹞

傷寒﹑傷暑﹑溫﹑涼諸證﹐皆邪气欺正气也。用藥如對敵﹐藥入則邪漸退﹐藥力盡則邪復熾。必一服周時﹐詳勢診脈﹐藥對﹐則日夜連進三﹑五服﹐以邪退病安爲主。此法惟張長沙《傷寒論》﹑孫思邈《千金方》中載之。孫云﹕夏日五夜三服﹐冬日三夜五服﹐必期病退而止。如禦敵者﹐愈驅逐﹐愈精銳﹐蕩平而後班師。﹝周禹載﹞

藥引

湯之有引﹐如舟之有楫。古人用湯﹐必須置引﹐如仲景桂枝湯﹐生薑三兩﹑大棗十二枚﹐與藥等分同用﹐良可取汗。又如東垣補中益气湯﹐亦用姜﹑棗﹐並無發汗之說。乃姜﹑棗少用而力薄﹐故不致漬形以爲汗也。

卽此兩湯類推﹐藥引不可不考。古今湯方莫盡﹐藥引無窮﹐臨機取用﹐各有所宜。如發表用鮮姜﹔溫中用煨姜﹔解脹用姜皮﹔消痰用薑汁。調營益衛用大棗﹔瀉火疏風用紅棗。補气益肺用龍眼﹔瀉火安神用燈心。表皮用蔥葉﹔表肌用蔥白﹔表裏用蔥莖。健脾用湖蓮﹔止痢用石蓮。治風用桑葉﹔治濕用桑枝。固腎用蓮蕊﹔澀精用蓮須。保胎用陳薴根﹔安胎用鮮薴根。抑脾用靑荷葉﹔疏土用枯荷梗。補心用新小麥﹔止汗用浮小麥。淸熱解煩用靑竹葉﹔利水瀉火用淡竹葉。消淤通經用赤糖﹔止痛溫中用飴糖。安中益脾用陳壁土﹔止嘔和胃用新黃土。消淤用藕節﹔止血用側柏葉。

止呃用柿蒂﹔涼大腸用柿霜。消熱痰用竹瀝﹔瀉實火用竹茹。導虛火用童便﹔益眞陰用秋石。延年祛病用松黃﹑松脂﹔去風舒筋用黃松節。定喘用白葵花﹔療痢用赤﹑白扁豆花。壯陽用胡桃﹑蜀椒﹔暖子宮用艾葉。虛煩用粳米﹔熱渴用蘆根。止消用蘭葉﹔定嗽用梨汁。止血用金墨﹔療崩用陳棕。治腸風用石橊皮﹔治紅痢用紅曲。

治白痢用煨姜﹔治赤白帶濁用韭子﹑白果。止嘔﹑定嗽用枇杷葉﹔止鼻衄用白茅花。行淤用百艸霜﹔達生用黃楊腦。探吐用瓜蒂﹔速產用弩牙。下噎用杵糠﹔定喘用鉛汞。療黃用鐵屎﹔鎭心用辰砂。辟邪用雄黃﹔潤腸用松子仁。治疝用荔﹑橘核﹔催漿用筍尖﹑櫻桃萼。拔毒用蒲公英﹔通乳用通艸。發麻用紫背浮萍。治心煩不眠用雞子黃。藥引多端﹐指難徧屈。今以常用之引﹐聊錄數則。舉一反三﹐其惟良工乎﹖﹝《醫學階梯》﹞

時醫藥引中﹐生薑常寫幾片﹐燈心常寫幾根﹐竹葉﹑橘葉常寫幾瓣﹐蔥管﹑荷梗常寫幾寸。余謂片有濃薄﹐根有短長﹐瓣有大小﹐寸有粗細。諸如此類﹐皆須以分兩爲準。﹝《吳醫匯講》﹞

是集編輯﹐始於乾隆五十七年﹐成於道光六年。刪繁補遺﹐數易其稿。所輯古今醫書三百二十餘家﹐經史子集四十餘種。通集計述經義六百五十餘條﹐先哲名論五千餘款﹐選案二百八十四首﹐附方一百九十一道﹐圖五﹑序四﹐自識二﹐凡例十二則。書分一十六卷﹐凡一百三十門﹐五百七十類。鑑閱二十八人﹐校錄二十三人﹐剞劂氏二人﹐工價六百餘金﹐書版八百餘片。道光十年八月開雕﹐十三年三月告竣。共一千五百九十二頁﹐六十五萬四千零七十七字。觀泉氏自識。

跋

徽州以黃山之秀﹐茂林修竹之盛﹐新安江水之利﹐自南宋以來﹐航運日興﹐經濟繁榮﹐手工業發達﹐人文蔚起。迄於明季﹐已成東南重鎭。產品之丰﹐文物之盛﹐字內名邑﹐難與其匹。然。其地缺鹽﹐因而取給於吾邑揚州。時揚地以鹽運關系﹐亦富甲天下﹐故徽﹑揚之來往益密﹐經濟文化交流﹐有唇齒相根據之勢。明季徽人之旅揚者遂多﹐在揚行醫者亦多。

及於明末﹐北都淪亡﹐南都告警﹐將決於揚州一戰。時徽籍流寓吾揚者﹐多登運鹽船返裏避難。無何﹐揚州十日﹐凶渠多鐸屠城﹐居民瀕於絕迹矣。及至亂局敉平﹐首返揚州者﹐多數爲徽人。入淸﹐設安徽會館於南城﹐棟宇之廣﹐甲於眾會館。由是﹐徽俗之影響吾揚者益巨。以言文學藝術與科學技術﹐則關系尢深。幹﹑嘉之際﹐考據學盛興於東南﹐迄今學術界仍以戴﹑段﹑錢﹑王並稱。戴則皖人﹐王則揚人﹐而揚州之汪容甫﹑焦理堂﹑阮蕓臺諸先生﹐又與皖省人士互有影響。在藝術方面﹐揚州八怪之汪士愼﹑羅兩峯先生﹐均新安人﹔而懷寧鄧石如先生﹑涇縣包世臣先生﹐寓揚亦久﹐且對吾揚之書法篆刻﹐影響尢深。吾鄕吳讓之先生傳其法乳﹐後世常鄧﹑包﹑吳並稱﹐形成書法之一巨派。

揚州十日後﹐醫界首返揚城者﹐卽曾經寓揚之徽籍程云來先生。先生於順治間卽輯《醫學分法類編》於吾揚﹐其後之著作﹐若《聖濟總錄纂要》《金匱直解》等﹐又多著筆或刊刻於廣陵。故新安程氏之醫學﹐影響於揚州者至深。云來先生﹐當與《醫述》輯者爲同族。

程杏軒先生﹐歙之飽學士﹐亦名醫也。旣胸羅四部﹐又博極醫書﹐精於考據﹐乃刺取醫藥要言﹐編爲《醫述》。其取捨甚精﹐由博返約。手此一篇﹐可無餘蘊矣。

《醫述》𨿽系輯錄﹐然無一字無來歷﹐無一字無出處。其文本節組略處與原作相較﹐義達眞存﹐使人心折。

𨿽多刺取已刻者﹐亦廣收皖南未刻之稿﹐眾多事後佚失的著錄﹐賴此得以流傳﹐厥功甚偉。東瀛丹波元堅𨿽亦曾有《雜病廣要》之輯﹐然終不若程氏節取之精。故當日此書出後﹐揚地醫家爭相購誦。惜問世不久版卽散失﹐後𨿽復刊於漢上﹐然流傳終不甚廣。學人求之﹐每不易得。

吾家數世研醫﹐每仗此書爲主要參考。丁丑﹐中日戰起﹐揚城告警。鑑庭奉嚴命﹐避地北湖﹐僅攜醫書三部隨行。一爲《本艸綱目》﹐一爲《證治匯補》﹐一卽《醫述》也﹐備此三書﹐足資參考。舉此一例﹐可證此書文獻價值之崇髙矣。

今安徽省衛生廳與安徽科技出版社﹐共謀校點重印此書﹐索跋於予﹐故診縷書之﹐不知有當於命意否。

方今吾道待昌﹐得書不易。文以載道﹐書缺道將失傳﹐故翻印醫籍乃當務之急。若《醫述》乃最切實用之書也。此書一出﹐對醫家參考﹐患者保健﹐均有裨益﹐實爲值得記載之大事﹐故奮筆書後﹐以示稱頌。

辛酉夏日揚州耿鑑庭謹跋於北京頤和園﹐時年六十有七

