

望診遵經淸汪宏

敍

予先君石城翁。諱坤堅。字義彰。讀書之暇。嘗謂予曰。醫之爲道。至精至微。明辧而行之。則可以濟眾。冒昧而施之。適足以殺人。爾學醫有年矣。抑亦知其要否。予起而對曰。昔軒轅氏定本艸。作內經。盧扁雷桐。莫不遵其規矩。漢晉唐宋。鮮能出其範圍。今讀其遺文。會其旨趣。其法門有二。一曰診。一曰治。望聞問切者。

診法也。鍼灸藥石者。治法也。將欲治之。必先診之。非診無以知其病。非診無以知其治也。顧欲知其診之所當然。究其診之所以然。則凡天地古今之理。南北髙下之宜。歲時气候之殊。晝夜陰晴之變。以至賦稟彊弱之不齊。老少居養之各異。莫不著見於四診焉。豈但明乎血气經絡皮肉筋骨。與夫病之五臟六腑。

癥之七情六淫也哉。蓋著乎外者。本乎內。見於彼者。由於此。因端可以竟委。溯流可以窮源。是故寒熱補瀉之法。因診而定。標本先後之理。因診而分。七方十劑八法九鍼。莫不因診而決用捨焉。昔賢所謂明理者。明此理也。辧證者。辧此證也。理不明。則證莫能辧。證不辧。則治莫能分。故治病必須知診。診病必須遵經。予先君曰。入門矣。未入於室也。經文深奧。診法精微。旣已識其大綱。尢當考其細目。愼之哉。窮理盡性之事也。格物致知之功也。身家之所寄托。生死之所相關也。詩云。如切如磋。如琢如磨。勉旃勉旃。余退而志之。恆以自警焉。今著遵經。有感於是。因書篇首。以告後人。

光緒元年三月上浣新安汪宏廣氏書於西安航埠

卷上

診法常以平旦

靈素談醫妙入神。窮源探本在淸晨。時平可辧邪和正。法定能分假與眞。有疾音容俱轉變。無色脈自調勻。常經萬世皆師範。診視須當永奉遵。原夫昧爽方興。天道之陰陽中正。黎明甫啟。人身之志气淸靈。

觀形以驗溫涼。平能合度。察色而瞻動靜。法不離經。斯時也。九候無差。五音悉準。有過易窺。有偏易診。辧三因之虛實。气色分明。察五臟之盛衰。精神平允。見微知著。固能判斷吉凶。原始反終。更足周知生殞。蓋觀日以揣摩。亦援天而指引。由是參病情。稽診法。指下融通。心中浹洽。脈息共形容合論。推究無窮。聲音與气色交參。變通不乏。譬若權衡正直。觀俯仰而較錙銖。亦如尺度均同。計毫釐以分闊狹。況乎因人矩。候气平章。不似日中之溫暖。不同夜半之淸涼。營衛會於脈口。气色見於明堂。有證皆顯。無隱弗彰。經絡均勻。按法眞堪處變。規模宏遠。持平可以爲常。爾乃觀其所由。視其所以。或端本以澄源。或因此而識彼。寒多熱少。分臟腑之盈虧。暮重朝輕。析陰陽之表裏。故察人情。觀日晷。時行則行。時止則止。卽從權而診視。不執其經。然觸類以引伸。難逾厥旨。若夫金烏返照。玉兔騰精。病因時而進退。气隨日以流行。有平脈時脈。有正聲變聲。診或違夫晝夜。治卽昧於重輕。是則望聞問切之方。皆失其正。補瀉迎隨之法。不得其平。於是聖人。著作內經。申明平旦。合四診而同觀。會三才以參看。有爲有守。廣宇內之栽培。無黨無偏。

協時中之條貫。是以徳邁羲農。功髙霄漢。宜其達四海以謳歌。歷千秋而燦爛。不然。何以爲醫學之範圍。

妙化育而參贊。

卷上

望色常宜定靜

平明診法已敷陳。望色還須气息勻。更待伊芳人心志定。聆音察理論精神。扶持當緩緩。言語莫頻頻。坐臥情和洽。寒溫服適均。醫家看視宜恬靜。鄰里瞻觀慢博詢。休談長與短。應辧假和眞。成敗所關。死生攸寄。

脈息豈無隱微。聲音亦有同異。神凝志一。始能融會貫通。理明義精。方可引伸觸類。臟腑之情蘊奧。安可粗心。气色之道精深。不容率意。若乃晨昏昧昧。樓閣蔥蘢。或敷脂粉兮。污其顏色。或居帷幔兮。蔽其形容。

慢言三折其肱。揣摩弗確。卽使十全之技。看視無從。卻愁倉卒又持燈。尢恐奔波多亂目。俗醫治病。還道這气色朦朧。無甚差錯。咦。縱然仿佛分虛實。只在依稀想象中。

卷上

明堂周身部位

欲觀气色。先識明堂。欲察明堂。先知部位。首面上於闕庭。王宮在於下極。五臟次於中央。六腑挾其兩側。

靈樞曰。庭者。首面也。闕上者。咽喉也。闕中者。肺也。下極者。心也。直下者。肝也。肝左者。膽也。下者。脾也。

方下者。胃也。中央者。大腸也。挾大腸者。腎也。當腎者。臍也。面王以上者。小腸也。面王以下者。膀胱子處也。

顴者。肩也。顴後者。臂也。臂下者。手也。目內上者。膺乳也。挾繩而上者。背也。循牙車以下者。股也。中央者。

膝也。膝以下者。脛也。當脛以下者。足也。巨分者。股裏也。巨屈者。膝臏也。此五臟六腑肢節之部也。男女異位。

男子色在面王。爲小腹痛。下爲卵痛。其圜直爲莖痛。髙爲本。下爲首。狐疝陰之屬也。女子在面王。爲膀胱子處之病。散爲痛。摶爲聚。方圓左右。各如其色形。其隨而下至胝爲淫。有潤如膏狀。爲暴食不潔。左爲左。

右爲右。其色有邪。聚散而不端。面色所指者也。此面王之部。男女之分也。所謂明堂者。鼻也。庭者。顏也。闕者。眉間也。面王者。鼻準也。下極者。闕庭之下。兩目之中也。頰外謂之繩。膝蓋謂之臏。口旁大紋爲巨分。頰下曲骨爲巨屈也。色之見於明堂。猶脈之出於气口也。气口者。血脈之大會。明堂者。呼吸之宗气也。气口明堂。其義一也。

卷上

明堂六部提綱

明堂望法。有五臟之分。有六部之辧。六部者。中央臟腑之部爲內。四旁肢節之部爲外。橫分之爲上下。豎分之爲左右也。以內外言之。色見於內部者。其病在內。色見於外部者。其病在外。色從外部走內部者。其病自外走內。色從內部走外部者。其病自內走外。內者重。外者輕。從內走外者。髒傳腑。腑傳表。由重而輕也。從外走內者。表傳腑。腑傳髒。由輕而重也。此內外之辧也。以上下言之。色見於上部者。其病在上。色見於下部者。其病在下。色從下部走上部者。其病自下走上。色從上部走下部者。其病自上走下。上爲陽。下爲陰。陽病者。上行極而下。陰病者。不行極而上。陽病自上走下爲重。自下走上爲輕。陰病自下走上爲重。

自上走下爲輕。此上下之辧也。以左右言之。色見於左部者。其病在左。色見於右部者。其病在右。色從右部走左部者。其病自右走左。色從左部走右部者。其病自左走右。左爲陽。右爲陰。男子左爲逆。右爲從。女子右爲逆。左爲從。男子自左走右爲從。自右走左爲逆。女子自右走左爲從。自左走右爲逆。此左右之辧也。由是而五色交錯。六部合參。則又各有行走。各有逆從。是必察其色之所起。辧其色之所向。以推其順逆。而斷其吉凶焉。然其色之行走。於意云何。蓋其色上銳者。其行上向。其色下銳者。其行下向。在左右如法。而內外亦然矣。此六部之提綱也。岐伯曰。臟腑之在中也。各以次捨。左右上下。各如其度也。其斯之謂歟。

卷上

面貌分應臟腑

旣察明堂之部位。當觀面貌之部位。蓋內經望法。有因明堂而分者。有因面貌而分者。何則。臟腑經絡相通。表裏上下相貫。血气周流。無有間斷。以故气色見於明堂。卽以明堂分臟腑。气色見於面貌。卽以面貌分臟腑。刺熱篇曰。肝熱病者。左頰先赤。肺熱病者。右頰先赤。心熱病者。顏先赤。腎熱病者。頤先赤。脾熱病者。鼻先赤。此熱病之髒部也。熱病從所部而起者。至期而已。言至其气正之時日而愈也。推而論之。則熱病之死生間甚。時日之王相休囚。皆可按法而究焉。然又言少陽之脈色榮頰前。太陽之脈色榮顴骨。則是以頰前爲少陽之部。以顴骨爲太陽之部矣。其曰。榮未交者。是病未傳也。則榮已交者。是病已傳也。視其交於何部。而斷其傳於何經也。設或色見少陽之部。診得少陰之脈。或色見太陽之部。診得厥陰之脈。

此爲陰陽爭見。表裏皆病。所謂兩感者是已。不言陽明者。缺文也。夫陽明之脈起於鼻。絡於目。交中。挾口環唇。下交承漿。卻循頤後下廉。出大迎。循頰車。故其爲病也。身熱目痛。而鼻幹不得臥。如經云。面熱者。

足陽明病。仲景云。陽明病。面合赤色。是皆可爲陽明之診也。更有腹脇膈之分焉。所謂頰下逆顴爲大瘕。

下牙車爲腹滿。顴後爲脇痛。頰上者。膈上也。此皆部位之分。病色之辧也。皮肉血气筋骨。亦各有分部焉。

靈樞曰。色起兩眉薄澤者。病在皮。唇色靑黃赤白黑者。病在肉。營气濡然者。病在血气。目色靑黃赤白黑者。病在筋。耳焦枯受塵垢者。病在骨。蓋以五臟之屬。分五形之部也。若夫風病之診又不同。心風診在口。

其色赤。肝風診在目下。其色靑。肺風診在眉上。其色白。脾風診在鼻上。其色黃。腎風診在肌上。其色黑。凡若此者。務須沈潛反復。融會貫通。病𨿽變出多端。醫者常若可見。庶乎其不瘥矣。至於幼科五臟之部。痘科八卦之位。

蓋因內經諸法。隱其文。彰其義耳。能精乎此。亦可觸類旁通矣。﹝肌上之肌。髙士宗作HT。HT﹑頰肉也。宜從之。﹞

卷上

五官分應五臟

旣知面貌分五臟。當知五官分五臟。何則。天有六气。降生五味。發爲五色。徵爲五聲。淫生六疾。故周禮疾醫。以五味五穀五藥養其病。以五气五聲五色其死生。兩之以九竅之變。參之以九髒之動。是以內經望法。以五色分五行。以五官分五臟。於是乎診於面。則面有五臟之分。診於竅。則竅有五臟之別。蓋無往而非五臟之所屬。亦無往而非五行之所屬也。且五官者。五臟之閱也。經曰。十二經脈。三百六十五絡。其血气皆上於面。而出空竅。其精陽气上出於目而爲睛。其別气走於耳而爲聽。其宗气上出於鼻而爲臭。

其濁气出於味。走唇舌而爲味。鼻者。肺之官也。目者。肝之官也。口唇者。脾之官也。舌者。心之官也。耳者。腎之官也。故肺病者。喘息鼻張。肝病者。靑。脾病者。唇黃。心病者。舌捲短顴赤。腎病者。顴與顏黑。釋之者曰。

鼻白。肺病也。色深白喘而胸滿者。邪實也。色淺白喘而不滿者。正虛也。目靑。肝病也。色深靑者。邪實也。

色淺靑者。正虛也。唇黃。脾病也。色深黃者。邪實也。淺黃者。正虛也。舌赤捲短。心病也。色深赤焦捲者。邪實也。色淺紅滋短者。正虛也。耳黑。腎病也。色深黑者。邪實也。色淺黑者。正虛也。蓋以淺淡爲虛。深濃爲實。因五官以分五臟也。然五官之分。有視形容之法焉。有觀气色之法焉。或因形容分五臟。或因气色分五臟。

則又各有提綱。各有條目。詳述於後。可以參觀。所謂耳目不違心。結諸心形諸色也。夫形色之理。陰陽之道也。陰陽也者。合之。則臟腑經絡。具一陰陽也。分之。則耳目口鼻。各一陰陽也。身體之大。毫髮之微。莫不有形色之理焉。莫不有陰陽之道焉。邵子所謂物物具一太極者。可不引之相發明哉。

卷上

五色分應五臟

旣知五官分五臟。當知五色分五臟。蓋人者。天地之心也。五行之端也。食味別聲。被色而生者也。故經云。

以五色命髒。靑爲肝。赤爲心。黃爲脾。白爲肺。黑爲腎。肝合筋。心合脈。脾合肉。肺合皮。腎合骨。故靑病在筋。

赤病在脈。黃病在肉。白病在皮。黑病在骨。蓋以色應髒。以髒合形也。然或察部以言髒。或察色以言髒。亦猶診脈之法。或以气口寸關尺分五臟。或以弦鉤代毛石分五臟。夫弦鉤代毛石者。五臟之气。見於血脈也。靑赤黃白黑者。五臟之气。見於气色也。五臟之气。見於气色。因以气色分五臟。五臟之气。見於明堂。因以明堂分五臟。此活法也。亦定法也。至若以气色分臟腑。則浮澤爲外。病當屬腑。沈濁爲內。病當屬髒。若更合气色部位分臟腑。則色見於髒部者。其色深濃。當爲髒气有餘之病。其色淺淡。當爲髒气不足之病。

見於腑部者。其色深濃。當爲腑气有餘之病。其色淺淡。當爲腑气不足之病。故以陰陽言。則髒陰也。腑陽也。色見諸陰者。髒病也。見諸陽者。腑病也。察其何部何色。而斷其何髒何腑也。舉凡皮肉血脈筋骨。亦以气色部位分之。矧气色有陰陽。部位有陰陽。臟腑病癥。又各有陰陽。參而伍之。錯而綜之。可以象求。難以數推矣。

卷上

相气十法提綱

大凡望診。先分部位。後觀气色。欲識五色之精微。當知十法之綱領。十法者。浮沈淸濁微甚散摶澤夭是也。何謂浮沈。色顯於皮膚間者。謂之浮。隱於皮膚內者。謂之沈。浮者。病在表。沈者。病在裏。初浮而後沈者。

病自表而之裏。初沈而後浮者。病自裏而之表。此以浮沈分表裏也。何謂淸濁。淸者淸明。其色舒也。濁者濁暗。其色慘也。淸者病在陽。濁者病在陰。自淸而濁。陽病入陰。自濁而淸。陰病轉陽。此以淸濁分陰陽也。

何謂微甚。色淺淡者謂之微。色深濃者謂之甚。微者正气虛。甚者邪气實。自微而甚。則先虛而後實。自甚而微。則先實而後虛。此以微甚分虛實也。何謂散摶。散者疏離。其色開也。摶者壅滯。其色閉也。散者病近將解。摶者病久漸聚。先摶而後散者。病𨿽久而將解。先散而後摶者。病𨿽近而漸聚。此以散摶分久近也。

何謂澤夭。气色滋潤謂之澤。气色枯槁謂之夭。澤者主生。夭者主死。將夭而漸澤者。精神復盛。先澤而漸夭者。血气益衰。此以澤夭分成敗也。蓋十法者。辧其色之气也。五色者。辧其气之色也。气者色之變。色者气之常。气因色而其理始明。色因气而其義乃著。气也色也。分言之。則精微之道顯。合觀之。則病癥之變彰。此气色之提綱也。經曰。相气不微。不知是非。屬意弗去。乃知新故。其是之謂乎。

卷上

望法陰陽總綱

明堂察色。以臟腑部位爲體。以气色診法爲用。故分觀之。可以識其常。合參之。可以通其變。然究其常變。

而原其始終。要不離乎陰陽之旨。蓋陰陽者。天地之道也。萬物之綱紀。變化之父母。生殺之本始。神明之府也。故以五色分言之。靑屬少陽。旺於春。赤屬太陽。旺於夏。白屬少陰。旺於秋。黑屬太陰。旺於冬。黃屬中央土。寄於四季。旺於長夏。以六部分言之。外者上者左者皆爲陽。內者下者右者皆爲陰。以十法分言之。

浮淸甚散澤爲陽。沈濁微摶夭爲陰。於是乎气色兼見。部位互考。則陰陽相錯。陰中有陽。陽中有陰。此陰陽之總綱也。顧陰陽之道。陽淸陰濁。陽升陰降。陽熱陰寒。陽動陰靜。陽外陰內。陽上陰下。陽左陰右。陽道實。陰道虛。陽常有餘。陰常不足。是以色見諸陽者易治。見諸陰者難療。外感陰病見陽色者易治。陽病見陰色者難療。內傷陽病見陰色者易治。陰病見陽色者難療。凡此陰陽之理。旣可合气色部位以相參。亦可合臟腑病癥以相證者也。易傳曰。一陰一陽之謂道。陰陽不測之謂神。內經曰。得神者昌。失神者亡。陰陽變化。一以貫之矣。

卷上

五色相應提綱

嘗考內經望法。以爲五色形於外。五臟應於內。猶根本之與枝葉也。色脈形肉。不得相失也。故有病必有色。內外相襲。如影隨形。如鼓應桴。遠者。司外揣內。近者。司內揣外。五色之見。莫不相輸應焉。何言之。肝屬東方木。通於風气。在時爲春。在竅爲目。在志爲怒。在變動爲語。其藏魂。其脈弦。其聲呼。其音角。其臭臊。其味酸。其液泣。其合筋。其榮爪。其腑膽。其日甲乙。其時寅卯。其經足厥陰。此靑色之應也。心屬南方火。通於暑气。在時爲夏。在竅爲舌。在志爲喜。在變動爲噫。其藏神。其主血。其聲笑。其音徵。其臭焦。其味苦。其液汗。

其合脈。其榮色。其腑小腸。其日丙丁。其時巳午。其經手少陰。其包絡手心主。此赤色之應也。脾屬中央土。

通於濕气。在時爲長夏。在竅爲口。在志爲思。在變動爲吞。其藏意。其脈緩。其聲歌。其音宮。其臭香。其味甘。

其液涎。其合肉。其榮唇。其腑胃。其日戊己。其時辰戌丑未。其經足太陰。此黃色之應也。肺屬西方金。通於燥气。在時爲秋。在竅爲鼻。在志爲悲。在變動爲咳。其藏魄。其主气。其脈毛。其聲哭。其音商。其臭腥。其味辛。

其液涕。其合皮。其榮毛。其腑大腸。其日庚辛。其時申酉。其經手太陰。此白色之應也。腎屬北方水。通於寒气。在時爲冬。在竅爲耳。在志爲恐。在變動爲欠。其藏志。其脈石。其聲呻。其音羽。其臭腐。其味鹹。其液唾。其合骨。其榮發。其腑三焦膀胱。其日壬癸。其時亥子。其經足少陰。此黑色之應也。色之應乎髒者。亦應其腑。

應乎腑者。亦應其經。但當分其部位之內外。察其气色之陰陽。五色之見。莫不相輸應焉。顧應者。常也。不應者。變也。知其常變。則知其生克矣。知其生克。則知其逆從矣。五臟各有病證聲色臭味。當與气口明堂相應焉。其太過不及。相生相克者。皆病也。從外知內。蓋本乎此。

卷上

五色主病提綱

竊思經言。見其色。知其病。命曰明。非特明其色。且明其病也。亦非特明其色。明其病。且明其病之應乎色。

色之主乎病也。何以言之。肝色靑。心色赤。脾色黃。肺色白。腎色黑。肝病者。兩脇下痛引少腹。令人善怒。虛則目KTKT無所見。耳無所聞。善恐。如人將捕之。气逆則頭痛。耳聾不聰。頰腫。心病者。胸中痛。脇支滿。脇下痛。膺背肩胛間痛。兩臂內痛。虛則胸腹大脇下與腰相引而痛。脾病者。身重。善肌肉痿。行善。腳下痛。虛則腹滿。腸鳴飧泄。食不化。肺病者。喘咳逆气。肩背痛。汗出。尻陰股膝髀足皆痛。虛則少气不能報息。

耳聾。嗌漧。腎病者。腹大。脛腫。喘咳。身重。寢汗出。憎風。虛則胸中痛。大腹小腹痛。淸厥。意不樂。此五臟之病證。五色之所主也。肝合膽。心合小腸。脾合胃。肺合大腸。腎合三焦膀胱。膽病者。寒熱。善太息。口苦。嘔宿汁。

心下澹澹。恐人將捕之。小腸病者。小腹痛。腰脊控睪而痛。時窘之後。當耳前熱。若寒甚。若獨肩上熱甚。及手小指次指之間熱。胃病者。腹脹。胃脘當心而痛。上肢兩脇膈咽不通。食飲不下。大腸病者。腸中切痛。

而鳴濯濯。冬日重感於寒。卽泄。當臍而痛。不能久立。三焦病者。腹气滿。小腹尢堅。不得小便窘急。溢則水畱卽爲脹。膀胱病者。小腹偏腫而痛。以手按之。卽欲小便而不得。肩上熱。若脈陷及足小指外廉。及脛踝後皆熱。此六腑之病證。五臟之所合也。析而言之。髒主裏。腑主表。色之沈者病在裏。色之浮者病在表。是臟腑表裏之分也。髒爲陰。腑爲陽。色之濁者病在陰。色之淸者病在陽。是臟腑陰陽之分也。髒有虛實。腑有虛實。色之淺淡者爲虛。色之深濃者爲實。是臟腑虛實之分也。如是而知臟腑之爲病。气色之所主。亦可見其色知其病矣。然而有時相應。有時不相應。何也。蓋臟腑有盛衰。气色有生克。太過則薄所勝而乘所不勝。其不及則所勝妄行。而所生受病。所不勝薄之也。靈樞曰。腎乘心。心先病。腎爲應。色皆如是。是則一隅三反。亦可推測而知。此皆主病之提綱也。﹝善肌肉痿。千金肌作饑。甲乙作苦饑肌肉痿。﹞

卷上

部色主病提綱

旣知气色之主病。當知部色之主病。夫而後可因部位气色之所主。以言臟腑經脈之所病。謹按靈樞經脈篇曰。肺手太陰之脈。是動則病肺脹滿膨膨而喘咳。缺盆中痛。甚則交兩手而瞀。此爲臂厥。是主肺所生病者。咳上气喘渴煩心胸滿。臂內前廉痛厥。掌中熱。气盛有餘。則肩臂痛。風寒汗出。中風。小便數而欠。气虛則肩臂痛寒。少气不足以息。溺色變。爲此諸病。大腸手陽明之脈。是動則病齒痛頸腫。是主津液所生病者。目黃口漧。鼽衄喉痺。肩前痛。大指次指痛不用。气有餘。則當脈所過者熱腫。虛則寒栗不復。

爲此諸病。胃足陽明之脈。是動則病灑灑振寒。善呻數欠。顏黑。病至則惡人與火。聞木聲則惕然而驚。心欲動。獨閉戶塞牖而處。甚則欲上髙而歌。棄衣而走。賁響腹脹。是爲厥。是主血所生病者。瘧狂溫淫。汗出鼽衄。口唇胗。頸腫喉痺。大腹水腫。膝臏腫痛。循膺乳﹑气街﹑股伏兔﹑外廉﹑足跗上皆痛。中指不用。气盛則身以前皆熱。其有餘於胃。則消穀善饑。溺色黃。气不足。則身以前皆寒栗。胃中寒則脹滿。爲此諸病。

脾足太陰之脈。是動則病舌本彊。食則嘔。胃脘痛。腹脹善噫。得後與气。則快然如衰。身體皆重。是主脾所生病者。舌本痛。體不能動搖。食不下。煩心。心下急痛。溏瘕泄。水閉。黃膽。不能臥。彊立。股膝內腫厥。足大趾不用。爲此諸病。心手少陰之脈。是動則病嗌漧。心痛。渴而欲飲。是爲臂厥。是主心所生病者。目黃。脇痛。

臂內後廉痛厥。掌中熱痛。爲此諸病。小腸手太陽之脈。是動則病嗌痛。頷腫。不可以顧。肩似拔。似折。是主液所生病者。耳聾。目黃。頰腫。頸頷肩肘臂外後廉痛。爲此諸病。膀胱足太陽之脈。是動則病衝頭痛。

目似脫。項如拔。脊痛。腰似折。髀不可以曲。如結。如裂。是爲踝厥。是主筋所生病者。痔瘧狂癲疾。頭囟項痛。目黃淚出。鼽衄。項背腰尻腳皆痛。小指不用。爲此諸病。腎足少陰之脈。是動則病饑不欲食。面如漆柴。咳唾則有血。喝喝而喘。坐而欲起。目KTKT如無所見。心如懸若饑狀。气不足則善恐。心惕惕如人將捕之。是爲骨厥。是主腎所生病者。口熱舌漧。咽腫。上气。嗌漧及痛。煩心。心痛。黃膽。腸。脊股內後廉痛。

痿厥嗜臥。足下熱而痛。爲此諸病。心主手厥陰心包絡之脈。是動則病手心熱。臂肘攣急。腋腫。甚則胸脇支滿。心中大動。面赤目黃。喜笑不休。是主脈所生病者。煩心。心痛。掌中熱。爲此諸病。三焦手少陽之脈。是動則病耳聾。渾渾。嗌腫喉痺。是主气所生病者。目銳痛。頰腫。耳後肩肘臂外皆痛。小指次指不用。爲此諸病。膽足少陽之脈。是動則病口苦。善太息。心脇痛不能轉側。甚則面微有塵。體無膏澤。足外反熱。是爲陽厥。是主骨所生病者。頭痛頷痛。目銳痛。缺盆中腫痛。腋下腫。馬刀俠癭。汗出振寒。瘧。胸脇肋髀膝外至脛絕骨外踝前。及諸節皆痛。小指次指不用。爲此諸病。肝足厥陰之脈。是動則病腰痛。不可以俯仰。丈夫疝。婦人少腹腫。甚則嗌漧。面塵脫色。是主肝所生病者。胸滿。嘔逆。飧泄。狐疝。遺溺。閉癃。

爲此諸病。此皆經脈之病也。經脈十二。外絡形骸。內通臟腑。故其爲病。或見於形容。或見於气色。形容有部。气色有部。或因形容知其病。或因气色知其病。是皆主病之謂也。舉痛論曰。五臟六腑。固盡有部。視其五色。黃赤爲熱。白爲寒。靑黑爲痛。此所謂視而可見者也。夫明堂四體面貌五官。與夫經絡之所行。形層之所屬。固盡五臟六腑之部也。明察乎是。言病其庶幾乎。

卷上

四時望法相參

凡觀五色之殊。當審四時之變。經曰。春气在經脈。夏气在孫絡。長夏气在肌肉。秋气在皮膚。冬气在骨髓。

气之內外。旣因乎時。色之浮沈。當因乎气。故可以气之內外。而知其色之浮沈。亦可以色之浮沈。而知其气之內外。然浮沈若是。而气色何如。蓋嘗聞之。天有五行。分時化育。以成萬物。春肝木旺。其色當靑。若甚而浮淸。是謂太過。病在外。微而沈濁。是謂不及。病在內。春以澤爲本。春時色靑。如以縞裹紺。曰平。靑多澤少曰病。但靑無澤如艸滋曰死。夏心火旺。其色當赤。若甚而浮淸。是謂太過。病在外。微而沈濁。是謂不及。

病在內。夏以澤爲本。夏時色赤。如以縞裹朱。曰平。赤多澤少曰病。但赤無澤。如血曰死。長夏脾土旺。其色當黃。若甚而浮淸。是謂太過。病在外。微而沈濁。是謂不及。病在內。長夏以澤爲本。長夏色黃。如以縞裹栝蔞實。曰平。黃多澤少曰病。但黃無澤如枳實曰死。秋肺金旺。其色當白。若甚而浮淸。是謂太過。病在外。

微而沈濁。是謂不及。病在內。秋以澤爲本。秋時色白。如以縞裹紅。曰平。白多澤少曰病。但白無澤如枯骨曰死。冬腎水旺。其色當黑。若甚而浮淸。是謂太過。病在外。微而沈濁。是謂不及。病在內。冬以澤爲本。冬時色黑。如以縞裹紫。曰平。黑多澤少曰病。但黑無澤如煤曰死。凡此四時之色。得其平則不病。不得其平則病者。亦猶脈之太過實彊。病生於外。不及虛微。病生於內也。然當其時而見其色者。常也。非其時而見其色者。變也。變或先時而見。後時而退者。爲太過。後時而見。先時而退者。爲不及。太過則薄所勝而乘所不勝。其不及則所勝妄行。而所生受病。所不勝薄之也。以生克言之。色生時者爲虛邪。時生色者爲實邪。

色克時者爲賊邪。時克色者爲微邪。色時相應者爲正邪。五色之見。可比例而推也。時日支幹。孤虛旺相。

亦可按法而究焉。第病癥有三因。气色有十法。又當參伍以通其變矣。若夫非其時而有其气。如冬應寒而反溫。夏應熱而反涼。或時已至而气未至。或气已至而時未至。或至而太過。或至而不及。气色與之相應者。順時者也。不相應者。逆時者也。此又四時五色之變。其太過不及。可候气而參觀也。夫邪气之客於身也。以勝相加。至其所生而愈。至其所不勝而甚。至於所生而持。自得其位而起。必先定五臟之色脈。乃可言間甚之時。死生之期也。此皆四時之要也。

卷上

四時气色主病

旣知四時之色。須知四時之病。知四時之病。以察四時之色。夫而後可按四時之色。以言四時之病。其病維何。玉機眞藏論曰。春脈如弦。太過則令人善忘。忽忽眩冒而巓疾。其不及則令人胸痛。引背下則兩脇滿。夏脈如鉤。太過則令人身熱。而膚痛爲浸淫。其不及則令人煩心。上見咳唾。下爲气泄。秋脈如浮。太過則令人逆气而背痛慍慍然。其不及則令人喘。呼吸少气而咳。上气見血。下聞病音。冬脈如營。太過則令人解。脊脈痛而少气不欲言。其不及。則令人心懸如病饑。中淸。脊中痛。少腹滿。小便變。脾脈者。中央土。孤髒以灌四旁者也。太過則令人四肢不舉。其不及則令人九竅不通。名曰重彊。此皆四時之病也。

然此四時之病。內經以脈言。而吾以色言者何哉。蓋嘗讀內經而有悟於岐黃之言焉。岐伯曰。夫色脈與尺脈之相應也。如桴鼓影響之相應也。不得相失也。色之變化。以應四時之脈。此上帝之所貴。以合於神明也。黃帝曰。吾得脈之大要。天下至數。五色脈變。揆度奇恆。道在於一。由此觀之。四時气色之生克。亦可以臟腑經脈之病癥比例而推矣。何也。五臟之病。四時之色。推之以五行之理。太過則薄所勝。而乘所不勝。其不及則所勝妄行。而所生受病。所不勝薄之也。設或知病而不知診。或知診而不知病。則𨿽能知診。

𨿽能知病。而究不知診病。卽能知診病。而尙不知治病。而況尙不知診。尙不知病耶。嗚呼。靈素之書。若此其詳也。延醫之法。若此其備也。然而無有乎爾。則亦無有乎爾。﹝善忘之忘。宋林億等較正千金素問。皆云當作怒。今考素問气交變大論。亦作怒。宜從之。﹞

卷上

晝夜陰晴相參

旣講春夏秋冬之異。須知晝夜陰晴之殊。蓋人在气交之中。與气候之相應也。猶影之隨身。猶水之鑑形。

夫是故晝爲陽。衛气日行於陽。夜爲陰。衛气夜行於陰。天溫日陽。則人血淖溢而衛气浮。天寒日陰。則人血凝泣而衛气沈。血气營衛之相應如此。則色之相應可徵矣。何者。脈以應月。色以應日。晝則气行於陽。

色之見也。當光輝而外映。夜則气行於陰。色之見也。當明潤而內含。晴則气熱。熱則气淖澤。淖澤則黃赤。

陰則气寒。寒則血凝泣。凝泣則靑黑。此皆其應也。色之應乎晝夜陰晴者。常也。不應乎晝夜陰晴者。病也。

夫百病多以旦慧﹑晝安﹑夕加﹑夜甚。色當因病之旦慧﹑晝安﹑夕加﹑夜甚也。其或暮輕朝重。夜減晝加。則不在乎衛气。而獨主乎髒气矣。是必以髒气之所不勝時者甚。以其所勝時者起。夫所不勝者。克我者也。所勝者。我克者也。蓋以一日分爲四時。以四時分應五臟。肝日甲乙。其時寅卯。心日丙丁。其時巳午。肺日庚辛。

其時申酉。腎日壬癸。其時亥子。脾日戊己。其時辰戌丑未。以五臟之日時。合五臟之病色。其生克之理。間甚之候。死生之期。胥於是乎推。亦於是乎斷矣。然而一日之內。一時之間。寒暄不齊。雨靡定。則又各有所勝。各有所不勝矣。若夫宮室有冷暖之殊。衣服有寒溫之異。病或因之而重輕。色或因之而損益。𨿽不當以晝夜論。亦皆可作陰晴觀。觸目關心。存乎人矣。

卷上

五方望法相參

夫人之有是身也。資始於天。資生於地。稟精气以成形。藉陰陽而賦命。顧天地有五方之殊。斯气化有五行之異。風土於焉而變。气色由是而分矣。經曰。東方之人多靑。南方之人多赤。西方之人多白。北方之人多黑。中央之人多黃。此相應之謂也。然相應者色之常。不相應者色之變。或常或變。而無過不及者。平色也。或常或變。而有過不及者。病色也。要之天包地外。地在天中。天气勝地气爲順。地气勝天气爲逆。五色之見。或不合乎五方之正色。而合乎四時之平色者。常也。承天而時行地道也。不合乎四時。而與聲音脈癥相生者。病之順者也。不合乎四時。而與聲音脈癥相克者。病之逆者也。五色之變。可比例而參觀也。析而言之。一方之間。一邑之內。地形有髙下。則風气有寒溫。地形有燥濕。則風气有剛柔。風气旣感於中。形色必應於外。是故堅土之人剛。弱土之人柔。壚土之人大。沙土之人細。息土之人美。HT土之人醜。山林之民毛而方。得木气多也。川澤之民黑而津。得水气多也。丘陵之民專而長。得火气多也。墳衍之民皙而瘠。

得金气多也。原隰之民。丰肉而痺。得土气多也。望其容貌。瞻其顏色。近者小異。遠者大異。皆可以風气之寒溫。而知其色脈之常變焉。以色脈之生克。而知其病癥之順逆焉。凡四海之大。十室之小。苟有諸中。必形諸外。準其情。察其理。相其勢。度其時。引而伸之。觸類而長之。風土𨿽變。气色𨿽異。豈能外乎五行哉。散之在理。則有萬殊。統之在道。則無二致矣。

卷上

气質望法相參

夫色之同於眾人者。气候之常。而不同於眾人者。賦稟之變。故夫气質不齊。形色亦異。經曰。木形之人靑。

土形之人黃。火形之人赤。金形之人白。水形之人黑。蓋其賦稟獨盛。故其气色獨著也。然五形之人。其臟腑之盛衰。骨節之大小。筋之粗細。肉之堅脆。皮之濃薄。血之淸濁。气之滑澀。脈之長短。血之多少。經絡之數。營衛之度。又各不齊。擴而充之。則人心之不同。如其面焉。豈僅陰陽五人。五五二十五人而已哉。變化蓋無窮矣。是故聖人視其顏色。黃赤者多熱气。靑白者少熱气。黑色者多血少气。參之四時。合之五行。可以推其生克。斷其吉凶矣。四診心法云。五臟之色。隨五形發見。百歲不變者。主色也。四時之色。隨四時加臨。推遷不常者。客色也。主色人气之所生。客色歲气之所化。歲气勝人气爲順。人气勝歲气爲逆。所謂逆者。春當靑而反白。秋當白而反赤。夏當赤而反黑。冬當黑而反黃。長夏當黃而反靑。可隨時而觀也。夫色之生於心也。體天地。法四時。則陰陽。順人情。豈特一端而已哉。夫各有所當也。

卷上

老少望法相參

夫色之不能一致者。气質之變也。而亦有老少之殊。方其少也。血气盛。肌肉滑。气道通。營衛之行速。及其老也。血气衰。肌肉枯。气道澀。營衛之行遲。夫是故老者之色多憔悴。少者之色多潤澤也。經曰。人生十歲。

五臟始定。血气已通。其气在下。故好走。二十歲。血气始盛。肌肉方長。故好趨。三十歲。五臟大定。肌肉堅固。

血脈盛滿。故好步。四十歲。五臟六腑十二經脈皆大盛。已平定。腠理始疏。榮華頹落。發頗斑白。平盛不搖。

故好坐。五十歲肝气始衰。肝葉始薄。膽汁始減。目始不明。六十歲。心气始衰。善憂悲。血气懈惰。故好臥。七十歲。脾气虛。皮膚枯。八十歲。肺气衰。魂魄離。故言善誤。九十歲。腎气焦。四髒經脈空虛。百歲。五臟皆虛。神气皆去。形骸獨居而終矣。蓋五十以前。五臟相生而日長。五十而後。五臟相減而日消。此天年之常也。然有年已老而體未衰者。有年方壯而形先槁者。𨿽彊弱之不齊。亦盛衰之各異爾。要之盛於中者。必著於外。衰於裏者。必形於表。故望其形色之盛衰。卽可知其臟腑之盛衰。臟腑形色。猶根本之與枝葉也。此老少之同異。可一隅而反三也。

卷上

居養望法相參

形志苦樂不同。气體居養各異。老少彊弱旣講。富貴貧賤須詳。藜藿之家。原難例於肉食。文繡之體。豈可比之布衣。貧賤者。形容枯槁。面貌黧黑。因受酷熱嚴寒之困。富貴者。身體柔脆。肌膚肥白。緣處深閨廣廈之間。此居養之不齊。而气色所由異者也。或謂富貴多虛。其治宜補。貧賤多實。其治宜攻。殊不知道貴融通。虛實勿拘於黑白。法嫌執滯。補瀉宜察其淺深。況乎勞其筋骨。餓其體膚。貧賤恆多空乏。食必大牢。出必乘車。富貴豈少彊盛哉。是故治療之則。必審其因。診視之方。當觀其證。五官面貌。無不變色易容。二便均調。要皆捨標從本。見於面。盎於背。生色根心。察其理。聆其音。誠中形外。用是見微知著。因此識彼。證治本於岐黃。鍼灸循其規矩。湯遵仲景。博采眾方。藥效神農。參觀本艸。此聖人之遺範。實醫士之格言也。

卷上

變色望法相參

望診之法。有天道之殊。有人事之變。故凡欲知病色。必先知常色。欲知常色。必先知常色之變。欲知常色之變。必先知常色變中之變。何則。飲酒者脈滿絡充。故目紅息粗而色赤。肝浮膽橫。故趾髙气揚而色靑。

食入於陰。气長於陽。故飽食者。血華色而益澤。饑則气衰。甚則气少。故腹餒者。色澤減而少气。奔走於風雪中者。寒侵肌表。故色靑而閉塞。奔走於暑日中者。熱襲皮膚。故色赤而浮散。房勞者。精气下泄。故目下色靑。用力者。血气上趨。故面上色赤。久臥傷气。面則壅滯。未睡傷血。色或浮赤。怒則肝气逆。故悻悻然目張毛起而面蒼。愧則心气怯。故赧赧然顏慚汗出而面赤。思則气結於脾。故瞼定而色黃以澀。喜則气發於外。故頤解而色紅且散。悲則气消於內。故五臟皆搖。色澤減而聲以殺。憂則气並於中。故兩眉雙鎖。

色沈滯而气郁以塞。恐懼者。精神蕩憚而不收。故色脫而面白。驚怖者。血气分離而乖亂。故气促而面靑。

此皆常色變中之變。固可因其气色未定而知之。然必待其气色已定而診之。知其常色變中之變。可診其病色變中之變矣。

卷上

望色先知平人

凡欲知病色。必先知平色。蓋平人之色。不浮不沈。不淸不濁。不微不甚。不散不摶。光明潤澤。血華其色也。

五臟生成篇曰。生於心。如以縞裹朱。生於肺。如以縞裹紅。生於肝。如以縞裹紺。生於脾。如以縞裹栝蔞實。

生於腎。如以縞裹紫。此五臟所生之外榮也。夫縞者。白絹也。絹之白。猶膚之白也。絹之光明潤澤。猶膚之光明潤澤也。光明者。神气之著。潤澤者。精血之充。其曰朱。謂其色之正赤也。曰紅。謂其白之間赤也。曰紺。

謂其靑之間赤也。曰栝蔞實。謂其黃之間赤也。曰紫。謂其黑之間赤也。赤者。血色也。縞者。膚色也。其靑赤黃白黑𨿽不同。要皆有血色之赤。以間乎其中焉。膚色之白。以包乎其外焉。惟此朱紅紺紫者。隱於膚之內。而光明潤澤者。顯於膚之外。故曰。如以縞裹。蓋五色之著。欲其間見。不欲其獨呈。欲其合於中。不欲其露於外也。五臟之所生也。四時之所成也。气血華其色。精神彰於面焉。此所謂平人也。平人者何。無病者也。知其平之爲無病。可知其不平之爲病矣。

卷上

色以潤澤爲本

蓋聞博以窮理。約以知要。色脈之變。𨿽有萬殊。理義之旨。初無二致。特不求其本。斯散而無紀矣。何則。靈素論脈。以胃气爲本。望色。以潤澤爲本。凡診脈有胃气者生。無胃气者死。凡望色潤澤者生。沈夭者死。然則色之潤澤。豈非猶脈之胃气乎。經言。靑如翠羽者生。赤如雞冠者生。黃如蟹腹者生。白如豕膏者生。黑如烏羽者生。此五色之見生也。以其血色𨿽變。而猶有潤澤也。靑如艸滋者死。黃如枳實者死。黑如煤者死。赤如血者死。白如枯骨者死。此五色之見死也。以其血色已變。而更無潤澤也。夫潤澤之有無。猶胃气之有無也。蓋脈之胃气。脈之神也。色之潤澤。色之神也。脈貴有神。色亦貴有神也。色脈𨿽殊。其源無二。實決死生之大要。察病癥之先務。因舉一言以蔽之曰。色以潤澤爲本。蓋潤澤者。血气之榮光明者。潤澤之著。有血气卽有潤澤。有潤澤卽有光明也。夫光明潤澤者。气也。靑赤黃白黑者。色也。有气不患無色。

有色不可無气也。合言之。而气色之見不可離。分論之。而气色之辧不可混。何也。脈以胃气爲本。色以潤澤爲本。法異而理同也。

卷上

五色交錯合參

竊謂五色交錯。有分見者焉。有間見者焉。生克於是乎推。吉凶以此而斷。所謂分見者。六部之色。彼此不同也。如靑赤分見。赤黃分見。黃白分見。白黑分見。黑靑分見。此色之相生者也。靑黃分見。黃黑分見。黑赤分見。赤白分見。白靑分見。此色之相克者也。所謂間見者。五色之著。彼此相乘也。如靑赤間見。赤黃間見黃白間見。白黑間見。黑靑間見。此色之相生者也。靑黃間見。黃黑間見。黑赤間見。赤白間見。白靑間見。此色之相克者也。凡相生者順。相克者逆。然皆各有淺深。則亦各有虛實。是必察其澤夭。而後決其成敗。倘色夭不澤。𨿽相生亦難調治。色澤不夭。𨿽相克亦可救療。要在合乎四時。參以十法而明辧之。毋致按圖索驥也可。

卷上

五色十法合參

望診之法。五色交錯。已述於前。十法合參。當講於後。蓋察其气色。分其生克。固知其病之順逆。癥之從違矣。由是參以浮沈之法。則知其病之表裏。參以淸濁之法。則知其病之陰陽。參以微甚之法。則知其病之虛實。參以散摶之法。則知其病之遠近。參以澤夭之法。則知其病之成敗。而又合气色言之。如色赤者。熱也。赤而微者。虛熱也。赤而甚者。實熱也。微赤而浮者。虛熱在表也。微赤而沈者。虛熱在裏也。甚赤而浮者。

實熱在表也。甚赤而沈者。實熱在裏也。若更合淸濁而言。則知其病之臟腑矣。合散摶而言。則知其病之輕重矣。合澤夭而言。則知其病之吉凶矣。而凡五官六部。與夫四時五色。皆可錯綜參觀。夫如是。病之傳變。不亦昭然乎。𨿽然。病情深奧。望法精微。間有隱於此而顯於彼者。其病蓋又有遁情焉。故必參伍於脈癥。錯綜於聲音。察之至精。問之至確。然後決其病焉可也。

卷上

五色六部合參

明堂望法。五色旣可互參。六部亦當合論。試舉陰陽相乘之診爲例。而凡五色六部。仿此類推。假如上部。

陽位也。黑色。陰色也。黑色見於上部。陰乘陽也。下部。陰位也。赤色。陽色也。赤色見於下部。陽乘陰也。陰乘陽位。爲陰盛陽虛。陽乘陰位。爲陽盛陰虛。若陽色見於陽位。爲重陽。陰色見於陰位。爲重陰。中藏經曰。熱發於上。陽中之陽邪也。熱發於下。陰中之陽邪也。寒起於上。陽中之陰邪也。寒起於下。陰中之陰邪也。脈經云。陽乘陰者。腰以下至足熱。腰以上寒。梔子豉湯吐以升之。陰气上爭。心腹滿者死。陰乘陽者。腰以上至頭熱。腰以下寒。桂苓丸利以導之。陽气上爭。得汗者生。此相乘之旨也。然病有表裏。色有浮沈。病有虛實。色有淺深。又當參伍十法。以通其變焉。舉一反三。庶乎可矣。

卷上

气色部位合參

嘗謂診視明堂。察其气色。分其部位。則臟腑之病著。癥候之變明。蓋部位者。體也。气色者。用也。气色見於髒部者。病在髒。見於腑部者。病在腑。見於枝節之部者。病在枝節。由是而觀。有相應者焉。有相乘者焉。合五行而推之。變在其中矣。所謂相應者。如靑爲風。靑見肺部者。風中肺也。靑見心部者。風中心也。靑見脾部者。風中脾也。靑見腎部者。風中腎也。气色部位。皆當相應也。所謂相乘者。如靑屬肝。靑見肺部者。肝乘肺也。靑見心部者。肝乘心也。靑見脾部者。肝乘脾也。靑見腎部者。肝乘腎也。气色部位。皆可相乘也。抑又聞之。本部見本色。淺淡爲不及。深濃爲太過。不得其平。則皆病也。假如鼻者脾之部。黃者脾之色。脾部見黃色。則本經自病。正邪也。若見白色。則子盜母气。虛邪也。若見赤色。則母助子气。實邪也。若見靑色。則彼能克我。賊邪也。若見黑色。則我能克彼。微邪也。太過者屬乎腑。不及者屬乎髒。臟腑相乘。可由是而推矣。

第气色有散摶。則病癥有輕重。气色有澤夭。則病癥有生死。气色有淸濁。則病癥有陰陽。浮沈之表裏不同。微甚之虛實亦異。合之四時。參之四診。變在其中矣。吾故曰。察其气色。分其部位。則臟腑之病著。癥候之變明。明堂如此。面貌亦然。面貌如此。五官亦然。後之學人。仿此而推之可也。

卷上

气色門戶合參

望色之法。部位旣已參觀。門戶亦當合論。蓋明堂察色。以入門戶爲凶。所謂門戶者。闕庭肺門戶。目肝門戶。耳腎門戶。口心脾門戶。若有气色入者皆死。白色見衝眉上。肺有病。入闕庭夏死。黃色見鼻上。脾有病。

入口者春死。靑色見人中。肝有病。入目者秋死。黑色見顴上。腎有病。入耳者。六日死。赤色見頤上。心有病。

入口者冬死。蓋五臟之色。各入本髒門戶。至被克之時。爲死期之日也。然必其色沈夭。則可謂云爾。脈經曰。病患首部。耳目口鼻有黑气起。入於口者。爲入門戶。其病主死。是又以黑色爲死气。以口爲門戶也。扁鵲華佗察聲色要訣云。肝病皮白。肺之日庚辛死。心病目黑。腎之日壬癸死。脾病唇靑。肝之日甲乙死。肺病頰赤目腫。心之日丙丁死。腎病面腫唇黃。脾之日戊己死。又凡病患及健人黑色。若白色起入目及鼻口者。死在三日中。此二節。皆有門戶吉凶之辧。部位生克之分。學人當參之十法。合之四時。庶可知其常變焉。

卷上

色病宜忌合參

嘗謂色分五行。則有生克。色分陰陽。則有宜忌。蓋陽病而見陽色。陰病而見陰色者。宜也。陽病而見陰色。

陰病而見陽色者。忌也。是故邪盛於表。色宜浮淸。反見沈濁者。忌也。气衰於裏。色宜沈濁。反見浮淸者。忌也。身熱煩躁。譫語妄言。其色宜赤。反見肢厥面靑者。忌也。傷寒發汗。若吐若下。其色宜黃。反見熱盛色赤者。忌也。失血脫津液。色宜黃白。反見面色鮮赤者。忌也。下痢便膿血。色宜黃澀。反見身熱面赤者。忌也。麻痘斑疹。諸痛瘡瘍。色皆宜赤。反見靑黑者。忌也。霍亂吐下。諸嘔泄瀉。色皆宜黃。反見靑黯者。忌也。由是而推。一病有一病之宜忌。一癥有一癥之宜忌。凡色病相應者。宜也。相反者。忌也。反之微者。難治。反之甚者。

卽死。然猶有要焉。則在察其澤夭以知成敗。察其浮沈。以知淺深。察其摶散。以知遠近。視色上下。以知病處。積神於心。以知往今。故經曰。相气不微。不知是非。屬意弗去。乃知新故。此之謂也。若夫聲音脈息之宜忌。亦可以相應相反。比例而推焉。

卷上

气色聲音合參

嘗謂形容气色脈病聲音。有時相應。有時不相應。非相應者可憑。而不相應者不可憑也。蓋有常焉。有變焉。因常可識其同。因變可知其異。故四診分觀。則各有所當。四診合論。亦皆有可憑。自其同者言之。診不變。治亦不變。自其異者言之。診無常。治亦無常。然而常變不離五行。異同難逾四診。參而伍之。錯而綜之。

𨿽虛實不齊。臟腑相勝。而生克可推。吉凶可斷焉。試先以气色聲音。合而參之。如肝色靑。其聲呼。其音角。

心色赤。其聲笑。其音徵。脾色黃。其聲歌。其音宮。肺色白。其聲哭。其音商。腎色黑。其聲呻。其音羽。有是气色。

有是聲音。此爲相應。若見其气色。而不聞其聲音。或聞其聲音。而不見其气色。則五臟有盛衰。五行有生克矣。假令望見靑之气色。而不聞角之聲音。反得心之聲音者。木生火也。得腎之聲音者。水生木也。此相生之謂也。得脾之聲音者。木克土也。得肺之聲音者。金克木也。此相克之謂也。五色五音。皆可比例以相參也。然气色有微甚。聲音有盛衰。病癥有虛實。又當因診以通其變矣。要之相生者順。相克者逆。气色克聲音者。其死速。聲音克气色者。其死遲。气色生聲音者。其愈速。聲音生气色者。其愈遲。聲色相應。而無過不及者。平人也。聲色相應。而有過不及者。病患也。腑病多相生。髒病多相克。太過者病在腑。不及者病在髒。臟腑相乘。可由是而推也。此气色聲音合參之旨也。至若病之定名。癥之定候。其中又各有形容。各有宜忌。惟精於病癥諸書。熟於療治諸法。識其常。通其變。胸有成竹。目無全牛。庶可迎刃而解矣。

卷上

气色脈象合參

旣講聲音合參之旨。當明脈象合參之診。靈樞曰。色脈形肉。不得相失。色靑者其脈弦。赤者其脈鉤。黃者其脈代。白者其脈毛。黑者其脈石。見其色而不得其脈。反得其相勝之脈。則死矣。得其相生之脈。則病已矣。夫所謂相勝相生者。何也。脈勝色。色勝脈。謂之相勝。脈生色。色生脈。謂之相生。五色五脈。合之五行生克。可類推也。假令色靑。其脈當弦。今見靑色而不得弦脈。反得毛脈者。脈勝色也。得代脈者。色勝脈也。此相勝之謂也。得石脈者。脈生色也。得鉤脈者。色生脈也。此相生之謂也。脈鑑云。色克脈者其死速。脈克色者其死遲。色生脈者其愈速。脈生色者其愈遲。然以余觀之。五脈有微甚。五色有淺深。五病有虛實。承制之理。由是而窺。剝復之機。由是而測。約而言之。相勝者死。相生者生。相應而無過不及者平。相應而有過不及者病。髒病多相勝。腑病多相生。太過屬乎腑。不及屬乎髒。臟腑相乘。可由是而推也。此皆色脈合參之旨也。

卷上

气色病癥合參

旣講脈象合參之旨。當明病癥合參之診。十六難曰。假令得肝脈。其外證善潔。面靑善怒。其內證臍左有動气。按之牢若痛。其病四肢滿閉。淋溲便難。轉筋。有是者肝也。無是者非也。假令得心脈。其外證面赤口漧善笑。其內證臍上有動气。按之牢若痛。其病煩心。心痛。掌中熱而。有是者心也。無是者非也。假令得脾脈。其外證面黃。善噫。善思。善味。其內證當臍上有動气。按之牢若痛。其病腹脹滿。食不消。體重。節痛。怠惰嗜臥。四肢不收。有是者脾也。無是者非也。假令得肺脈。其外證面白。善嚏。悲愁不樂。欲哭。其內證臍右有動气。按之牢若痛。其病喘咳。灑淅寒熱。有是者肺也。無是者非也。假令得腎脈。其外證面黑。善恐。善欠。

其內證臍下有動气。按之牢若痛。其病逆气。小腹急痛。泄如下重。足脛寒而逆。有是者腎也。無是者非也。

此皆相參之法也。由是而參之五官。五官其應也。參之五體。五體其應也。參之情志形容。聲音臭味。與夫毛髮皮肉。經絡筋骨。皆其應也。蓋應者常也。不應者變也。知其常變。則知其病癥矣。知其病癥。則知其生克矣。假如色靑而得腎證。水生木也。色靑而得心證。木生火也。此相生之謂也。又如色靑而得肺證。金克木也。色靑而得脾證。木克土也。此相克之謂也。凡相生者順。相克者逆。色生病者爲虛邪。病生色者爲實邪。色克病者爲賊邪。病克色者爲微邪。色病相應者爲正邪。太過者病在腑。不及者病在髒。臟腑相乘。可由是而推也。然病癥有三因。气色有十法。又當因診以通其變焉。時日支幹。孤虛旺相。亦可按法而合參矣。由是而參之四時气候有異也。參之五方風土有殊也。參之气質彊弱不齊也。參之老少盛衰不等也。

參之形志苦樂不均也。而況居移气。養移體。合乎七情六淫以爲病。故見於形色。發於聲音。顯於癥候。應於脈息者。遂千變萬化。種種不同。夫千變萬化。種種不同。而究不能出乎四診之範圍者何哉。蓋天以陰陽五行。化生萬物。有諸內。必形諸外。隱於此。必顯於彼。月暈而風。礎潤而雨。一本而萬殊。萬殊而一本也。

卷上

推展望色大意

竊謂脈之理微。色之理愈微。蓋有可以意會。難以言傳者。然病癥不同。气色當異。苟推而廣之。擴而充之。

觸類而長之。則𨿽難以形容者。亦可以擬議焉。如風色當靑。寒色當黑。暑色當赤。濕色當黃。風令脈緩。寒令脈急。暑令脈虛。濕令脈澀。脈緩者。尺之皮膚亦緩。脈急者。尺之皮膚亦急。脈滑者。尺之皮膚亦滑。脈澀者。尺之皮膚亦澀。脈大者。尺之皮膚亦賁而起。脈小者。尺之皮膚亦減而少气。合色脈皮膚而參觀。則風令脈緩者。當色靑而皮膚緩。寒令脈急者。當色黑而皮膚急。暑令脈虛者。當色赤而皮膚減而少气。濕令脈澀者。當色黃而皮膚澀。夫如是而風寒暑濕之色。難以形容者。不亦心解矣乎。不寧惟是。又如喜則气散。怒則气逆。思則气結。恐則气下。悲則气消者。亦可因其气之變。而擬議之也。何也。喜色油然以出。怒色厲然以侮。欲色嫗然以愉。懼色薄然以下。憂悲之色。瞿然以靜也。色者气之華。有諸內必形諸外也。更進而推展之。如經言風寒中於人。使人毫毛畢直。皮膚閉而爲熱。夫皮膚旣閉。則其面色亦閉矣。此可因經言皮膚閉。而知其面色閉。又可因病患面色閉。而知其皮膚閉。卽可因面色閉。皮膚閉。而知其傷於寒也。

傷寒一日。太陽受之。太陽主表。其證頭項痛。腰脊彊。惡寒無汗。夫惡寒無汗。則其皮膚閉也可知。皮膚閉則其面色閉也又可知。此可因惡寒無汗。而知其面色閉。卽可因面色閉而知其惡寒無汗。又可因惡寒無汗而知其頭項痛。腰脊彊。卽可因頭項痛。腰脊彊。惡寒無汗。而知其太陽病。傷於寒矣。傷寒論云。太陽病。或已發熱。或未發熱。必惡寒體痛嘔逆。斯時也。未發熱者。色或慘然而黑。此外寒之色也。已發熱者。色或怫郁而赤。此表熱之色也。若未得汗。其色當閉。若已得汗。其色當開。若將汗未汗。則色當有閉而欲開之象矣。匪直此也。更可因其赤色之微甚。而知其熱之輕重。因其赤色之浮沈。而知其熱之進退。因其赤色之散摶。而知其病之聚散。因其赤色之澤夭。而知其癥之成敗。而凡六部十法。與夫四時五色。莫不可推。傷寒如此。諸病亦然。神而明之。存乎其人。難以筆楮形容矣。

卷上

主病條目大意

色自內而達外。已言其相應矣。醫從外以知內。當講夫主病焉。夫相應之與主病。其義一也。其義一。其用二。如濕病色黃。疸病色黃。脾病色黃。此內外相應之理也。萬殊之所以一本也。然脾病之黃。不同於疸。疸病之黃。不同於濕。此气色主病之分也。一本之所以萬殊也。蓋相應者。言其色之同。主病者。辧其气之異。

夫色之同者。擬議非難。而气之異者。形容不易。故今條目諸篇。惟集古聖先賢所言者。分錄於後。學人不以文害辭。不以辭害意。以意逆志。是爲得之。否則如刻舟求劍。膠柱鼓瑟矣。至若病癥不齊。气色各異。可以象求。難以言盡。然能熟其提綱。識其部位。參伍診法。錯綜病情。𨿽四海之大。百世之遠。萬病之殊。皆可因望而知變。因變而知治。大哉。至哉。範圍天地而不過。曲成萬物而不遺。非岐黃之至聖。其孰能與於斯。

卷上

靑色主病條目

經云。靑黑爲痛。夫靑者。肝膽之色。亦風木之色也。𨿽爲痛爲風。宜以部位診法參觀。然後言其寒熱虛實。

如鼻頭色靑者。腹中痛也。靑黑甚者。痛甚爲攣也。面靑而唇口撮者。疼痛方殷也。鼻頭色靑腹中痛。若冷者。死證也。心痛色蒼蒼如死狀。終日不得太息者。肝心痛也。頭痛頰靑黃。目眩暈不欲閉。身體沈重。兀兀欲吐者。厥陰太陰爲病。痰厥頭痛也。腹痛。尿白。爪甲白。面多靑。喜熱飲。或腹滿下利者。寒痛也。腹中作痛。

面色乍赤乍靑乍白。其痛時作時止。時吐淸水者。虫也。色靑。脈至長而左右彈者。有積气在心下肢。名曰肝痺。得之寒濕。與疝同法。腰痛足淸。頭痛也。靑而閉滯者。痺痛也。環目鼻而靑者。筋骨酸痛也。目間靑脈見者。膽滯掣痛也。面目靑。身痛如被杖。咽喉痛。五日可治。七日不可治者。陰毒之爲病也。煩躁如狂。心腹攪痛。頭旋欲吐。面目靑黑。四肢冷逆者。中砒霜之毒也。中毒。手足面皆靑者。時過救之。恐不及也。靑者。肝病也。色微蒼。嗌漧。善悲。善怒。時憎女子。多汗惡風。目下色靑者。肝風也。風門靑者。風病發搐也。乍赤乍靑者。螈也。面靑吐沫。卒不知人者。癇也。面靑目反視。手足搖者。肝癇也。癇發手足厥冷。偃臥拘急。面靑吐沫。聲音微小。脈沈細者。陰癇也。病發似癲癇。面色靑黃者。食芹得之。蛟龍病也。色蒼而爪枯者。肝熱也。耳前靑者。風也。肝病色靑。手足拘急。脇下苦滿。或時眩冒。其脈弦長者。可治之證也。面靑心悶亂。吐逆嘔沫。脇痛頭眩重。耳不聞人聲。偏枯筋急。曲拳而臥者。肝風發也。色靑蒼白。見於目下。善悲。指爪皆痛。好轉筋者。筋虛傷風。爲肝虛風也。善怒嗌漧。咳則脇下痛。不能轉側。腳下滿痛者。筋實傷熱。爲肝實風也。面目靑黑。卒然喑啞不聲。踞坐不得。四肢緩弱。遺失便利者。肝虛寒。厲風所損也。面靑頰赤者。瘧病寒熱也。

瘧病色蒼蒼然太息者。肝瘧也。先頭重頰痛。顏靑欲嘔身熱。熱爭則腰痛不可以俯仰。腹滿泄。兩頷痛者。

脾熱病也。小兒面靑肉冷。目陷漧嘔。利下如水者。夏月積冷。暴涼加之。而胃气虛弱也。小兒夜啼。面色靑白。手足俱冷。不欲吮乳。曲腰不伸者。脾寒也。兩頰如靑黛者。中惡也。卒然面靑气促者。驚怖也。小兒初生。

眉靑臉赤口撮者。臍風也。小兒上气气逆。面靑喘嗽。晝夜不息者。風冷入肺也。面靑目瞠者。气喘也。小兒面色時靑時白時赤時黑者。險證也。靑遮口角者。必難治也。目下胞靑者。胃寒也。靑而紫者。惡血也。瘀血上衝。中心悶亂。色靑者。死證也。筋痺好悲思。顏色蒼白。四肢痿痺。手足拘攣。伸動縮急。腹中轉痛者。筋虛極也。色靑逆噫。喜恍惚失气。狀似悲泣之後。舌彊咽喉幹。寒熱惡風。不可動。不嗜食。苦眩。善妄言者。脈極也。靑黑慘暗者。陽气虛也。靑白形瘦如柴者。元气衰弱也。靑或兼白者。陽虛陰勝也。脈澀面色靑者。營气不足也。目下色靑者。或多憂驚。或多色欲也。面如塵垢者。少陽病也。咳嗽面靑者。肝乘肺也。面靑奪色者。

久病也。色靑脈弦而細。兩脇下痛。邪气走心下。足脛寒。脇痛引小腹。善轉筋。爪甲枯黑。春瘥秋劇者。肝積之病。男子積疝。女子瘕淋也。婦人面靑者。肝彊脾弱。或多怒少食。或經脈不調也。妊娠右目下靑者。女胎也。妊娠目上靑者。生女又產難也。妊娠溝洫靑者。雙生也。無病而靑色見於天庭者。將病瘟疫也。靑如點染者。晦气時侵也。山根年壽靑者。頻逢疾病也。面靑多言而熱者。陰中之陽邪也。面靑多言而寒者。陰中之陰邪也。面靑不言而寒者死。陰之極也。面靑目黃者。必難治也。靑白色如拇指大。點見於顏頰上者肝病。𨿽少愈。必卒死也。靑黑色如拇指大。點見於顏頰上者脾病。𨿽少愈。必卒死也。靑色橫於正面者。

行屍也。脫色而面蒼蒼然者。陰陽俱脫。表裏相離也。吐瀉目陷。瞼靑如磕傷者。土敗木賊也。靑色繞耳者。

半年損壽也。勞病靑色自髮際接印堂者。死在六十日也。勞病靑色自髮際接印堂至鼻者。死在三十日也。勞病靑色自髮際至鼻及人中者。死在十七日也。滿面色靑者。卽死也。耳聾百節皆縱。目HT系絕。色先靑白。乃死者。少陽終也。痰涎壅極。吞吐不能。呃逆不止。腹脹色靑黑者。脾胃气絕也。眼閉不開。躁急擾亂懊。囊縮。色靑灰白者。肝臟絕也。面靑但欲伏眠。汗出如水不止者。肝絕也。四肢習。唇吻反靑者。肝絕也。面色靑。眼視人不直。數淚出者。肝絕也。眞肝脈至。中外急。如循刀刃。責責然。如按琴瑟弦。色靑不澤。毛折乃死者。脈無胃气。金克木也。脾病色黃體靑。夫溲直視。唇反張。爪甲靑。飲食吐逆。體重節痛。四肢不舉。

其脈當浮大而緩。今反弦急。其色當黃而反靑者。此是木克土。爲大逆。十死不治。是皆靑色之目也。

卷上

赤色主病條目

經云。赤爲熱。夫赤者。心與包絡小腸之色。亦暑熱之色也。然熱有表裏陰陽虛實之辧。色有浮沈淸濁微甚之分。推而言之。則四時六部。亦各不同。如額赤者。上熱也。頤赤者。下熱也。目痛鼻幹面赤者。陽明病也。

面赤如醉者。胃熱也。兩頰微赤。環目鼻而靑者。惡寒發熱也。面色緣緣正赤者。陽气怫郁在表也。頰赤面靑者。寒熱往來也。面赤多言而寒者。陽中之陰邪也。面赤多言而熱者。陽中之陽邪也。面赤而光者。上熱下寒也。面赤而郁者。下熱上寒也。少陰病。不利淸谷。手足厥逆。脈微欲絕。身反不惡寒。其人面色赤者。裏寒外熱也。傷寒太陽病。得之八九日。如瘧狀。發熱惡寒。熱多寒少。面色反有熱色者。未欲解也。面赤不退者。邪盛病進也。面赤漸退者。邪解病退也。脈浮而遲。面赤而戰惕者。六七日當汗出而解。反發熱者瘥遲。

遲爲無陽。不能作汗。其身必癢也。多唾口燥。寸脈沈。尺脈微。手足厥逆。气從小腹上衝胸咽。手足痺。其面翕熱如醉狀。因復下流陰股。小便難。時復冒者。當治其气沖也。陽明病。面合赤色。不可攻之。攻之必發熱。

色黃。小便不利也。先不樂數日乃熱。熱爭則卒心痛。煩悶善嘔。頭痛。面赤無汗者。心熱病也。傷寒下利。脈沈而遲。其人面少赤。身有微熱。下利淸谷者。必鬱冒汗出而解。所以然者。其面戴陽。下虛故也。腸滿善喘咳。面赤身熱。喉咽中如核狀。右寸陽實者。手陽明大腸熱實也。滿面色紅而气盛者。實熱也。面色微赤。或隱或見者。虛熱也。頰上赤靑唇白者。中風也。面赤目上竄者。風中太陽也。色赤身熱自汗口渴。脈虛者。傷暑也。面赤斑斑如錦紋。咽喉痛。吐膿血。五日可治。七日不可治者。陽毒之爲病也。小兒發熱。面赤气粗。涕淚交流。四末獨冷。鼓栗惡寒者。痘疹也。發熱面赤。眼中含淚。指梢冷者。痘也。頭痛身熱。咳嗽噴嚏。呵欠頓悶。鼻流淸涕。面腫腮赤者。疹也。面浮赤。而眼光利射者。狂病也。面赤心下有熱。短气息微者。心癇也。癇發身熱。自汗。仰臥面赤。牙關緊急。啼叫不已。口吐涎沫。脈象洪數者。陽癇也。癇發。吐吞急叫。面色乍紅乍白。

悚惕不安。如人將捕之狀者。驚而致癇也。面翕然赤。熱有汗。胸中煩熱。洗洗惡寒。翕翕發熱者。肝中寒也。小兒夜啼。面赤唇紅。身腹俱熱。小便不利而煩躁者。心熱也。鼻紅燥者。脾熱也。兒生頭面肢體赤若塗丹者。胎赤之病也。咳嗽病。面赤咽漧。痰黃气穢。多帶稠粘。頻頻咳嗽者。熱嗽也。太陽紅黑。面如桃色者。痢疾也。口漧臉赤。五心煩熱。痢不止者。中巴豆之毒也。喜寐不知痛處。面赤如醉。下利膿血。其下部孔稷稷然赤者。瘡也。乍赤乍白乍黑者。狐惑也。顴如塗紅粉者。腰痛也。身熱足寒。頸項彊急。惡寒。時頭熱。面赤。

獨頭搖。卒口噤。背反張者。有汗不惡寒。爲柔痙。無汗反惡寒。爲剛痙也。年壽赤光者。多生膿血也。肝與腎脈並至。其色蒼赤者。當病毀傷也。胃脈搏堅而長。其色赤。當病折髀。其而散者。當病食痺也。癘風面紫發泡者。病在肝也。年壽目堂赤者。疝气也。蘭臺庭畔赤如絲者。遺精白濁也。面色唇舌紫黯者。中毒也。顴上起紅點如火者。男痔瘡。女產厄也。妊娠左目下赤者。男胎也。妊娠無病。身更輕健。其性多喜。面色加紅。

左脈大者。男胎也。妊娠準頭赤者。必產難也。產後發熱。面正赤。喘而頭痛者。中風也。色赤焦絕。善怒嚇。多汗惡風。甚則言不可快。口色赤者。心風也。面赤翕然而熱。悲傷嗔怒。張目呼喚者。心風發也。脈沈而芤。胸滿悸。腹中熱。上下無常處。面赤咽漧。心煩掌中熱。甚則唾血。身螈。夏瘥冬劇者。心積之病也。心病色赤。

心痛短气。手掌煩熱。或啼笑罵詈。悲思愁慮。身熱脈實大而數者。可治之證也。色赤而絡脈溢者。心熱也。

面若塗朱者。心火也。气滿胸中。喘息。面赤者。气海有餘之病也。色赤。脈喘而堅者。有積气在中。時害於食。

名曰心痺。得之外疾。思慮而心虛。故邪從之也。勞倦卽頭面赤而下重。心中痛。自煩發熱。當臍跳。其脈弦者。此爲心臟受傷所致也。顴赤舌捲短者。心病也。赤甚者。血病也。午後色赤如妝者。血虛也。兩顴深赤者。

陰火上乘。虛損勞疾也。兩顴鮮赤。如指如縷者。陰虛也。兩顴鮮赤。或作或止者。戴陽也。兩頰炎赤者。骨蒸勞疰也。赤而索澤者。气虛也。面赤目白。憂恚思慮。心气內索。面色反好者。不過十日死也。中風面赤如妝者。不可治也。面赤目白喘气者。火克金也。虛極面赤。發喘痰多。身熱趺腫。溏泄。脈緊不食者。死證也。人病面上忽見紅點者。多死證也。呼吸不相通。五色不華者。魂之損也。蘢蔥華色者。魂之至也。耳目顴頰皆赤者。死在五日中也。熱病汗不出。大顴發赤。噦者。死證也。赤色出於顴。大如拇指者。病𨿽少愈。必卒死。大气入於臟腑也。肺病赤黑如拇指。點見顏頰上者。病𨿽少愈。必卒死也。神气脫而昏沈不醒。面赤黑者。心絕也。面赤如脂者。心絕也。面赤黑。汗綴如珠者。心絕也。眞心脈至。堅而搏。如循薏苡子。累累然。色赤黑不澤。毛折乃死者。脈無胃气。水克火也。肺病身當有熱。咳嗽短气。唾出膿血。其脈當短澀。今反浮大。其色當白而反赤者。此是火之克金。爲大逆。十死不治。是皆赤色之目也。﹝稷稷然一作搜搜然﹞

卷上

黃色主病條目

經云。黃赤爲風。又云。黃赤爲熱。夫黃者。脾胃之色。亦濕土之色也。六部十法。咸可交推。五色四時。皆當參究者也。如一身盡疼。發熱。身色如燻黃者。濕家之爲病也。面黃發熱。身重體痛者。濕在表也。面黃潤而微者。濕熱也。濕家病。身上疼痛。發熱面黃而喘。頭痛鼻塞而煩。其脈大。自能飲食。腹中和無病。病在頭中寒濕。故鼻塞也。黃而昏滯者。寒濕也。身痛。面色微黃。齒垢黃。爪甲上黃者。黃膽也。黃如梔子者。黃膽也。風濕相搏。食穀卽眩。穀气不消。胃中苦濁。濁气下流。小便不通。陰被其寒。熱流膀胱。身體盡黃者。谷疸也。黃而昏黑者。女勞酒疸也。目靑面黑。心中如啖蒜齏狀。大便正黑。皮膚不仁。其脈浮弱。𨿽黑微黃者。黑疸也。疸病面紅黃。口渴。尿赤色亮。身熱者。陽黃也。疸病口不渴。面色暗黃。身冷如冰者。陰黃也。疸病面黑黃。作渴腹脹者。難治也。兒生徧體面目皆黃。其色如金者。苔黃也。一身面目黃腫。其脈沈。小便不利者。裏水也。唇黃者。脾病也。色萎黃者。脾虛也。鼻端色黃。腠理開。汗大泄。體癢淫淫如鼠走者。肌痺不已。復感於邪。內合於脾也。風气二池如黃土者。脾傷也。色薄微黃。不嗜食。身體怠惰。四肢不欲動。多汗惡風。鼻上色黃者。脾風也。面黃身體不仁。不能行步。飲食失味。夢寐倒錯。與亡人相隨者。脾風發也。面黃腹大。喜痢者。脾癇也。

癇發麵黃腹滿。吐利酸臭。時時發搐者。食癇也。色黃而肉濡動者。脾熱也。面黃目赤。季脇痛滿者。脾熱也。

喜欠善嚏。淸涕出。發熱色黃者。中寒也。黃而兼白者。脾胃虛寒也。黃而兼靑者。脾虛泄瀉也。黃白無澤者。

脾肺气虛也。黃而枯者。胃病虛熱也。黃而色淡者。胃病虛寒也。腹脹食少。精神倦怠。面黃肌瘦者。虛脹也。黃而虛腫食少者。虛極也。色蒼黃。腹筋起。腹脹身皆大。大與膚脹等者。鼓脹也。面黃大便黑。喜忘如狂者。內有蓄血也。凡面黃者。知其大便難也。一黃一白如蟹爪路者。食積也。安臥色黃。脈小而澀者。不嗜食也。小兒面黃腫者。積證也。面色靑黃。肌肉消瘦。皮毛憔悴。眼睛發HT。腹堅且大。靑筋暴露者。疳病之證也。

面色乍黃乍白者。疳積也。面黃羸瘦。毛髮作穗。鼻癢者。腦疳也。脊骨如鋸。拍背如鼓。面黃瘦者。脊疳也。項內有核。便利膿血。羸瘦面黃發熱者。無辜疳也。腹脹筋靑。面色萎黃。毛焦骨立。好食泥土。乳食不消。身有瘡疥者。脾疳也。腹大頭細。黃瘦者。丁奚疳也。身瘦面黃。有瘡疥。或瀉靑黃白色。或如垢膩如爛泥者。疳瀉也。身熱腹大。昏睡面黃。四肢無力。鼻爛汁臭。齒齦生瘡。或下利黑血者。小兒疳。腹中有虫也。面目靑黃。

力乏身痛。唇舌焦漧。眉髮脫落。腹中切痛。或如虫嚙。或如虫行者。虫疰也。腹中塊起。按之不見。腫聚往來。

痛無休止。五更心嘈。牙關彊硬。嘔吐涎沫淸水。面色靑黃。飲食不生肌膚者。虫證也。眼眶鼻下靑黑。面色萎黃。臉有血絲幾條如蟹爪者。亦虫證也。面黃唇白者。虛寒泄瀉也。色深黃者。傷食吐利也。脈弦浮大而短气。腹部滿。脇下及心痛。久按之。气不通。鼻幹。不得汗。嗜臥。一身及面目悉黃。小便難。有潮熱。時時噦。耳前後腫者。陽明中風之證也。面目悉黃。有潮熱者。胃熱也。黃而目窠下微腫者。痰飲也。色黃脈大而虛者。

有積气在腹中。厥疝之證也。色黃而赤。腎脈搏堅而長者。當病折腰。其而散者。當病少血。至令不復也。

脾脈搏堅而長。其色黃。當病少气。其而散。色不澤者。當病足腫。若水狀也。色黃脈浮大而長。心下累累如桃李。腹滿嘔泄腸鳴。四肢重。足脛腫厥。不能臥者。脾積之證。饑則見。飽則減。气與谷爭減也。黃而枯燥者。熱傷津液也。黃而昏暗者。津液耗也。天庭黃赤者。上焦熱也。脈微面色黃者。衛气衰也。寸口脈微而澀。面色靑黃。寒栗咳逆唾腥吐涎沫者。營衛俱微也。鼻頭色黃者。胸上有寒也。鼻色慘黃者。脾敗也。鼻尖靑黃者。其人必淋也。候其鼻準色黃者。知其小便難也。婦人面色如燻黃者。經脈不調也。肥人脈細色黃者。胸上有寒也。小兒初出腹。面目繞鼻口左右悉黃。閉目而啼。聚口撮面。口中漧燥。四肢不能伸縮者。

其血沮敗。肌肉不成。血脈不斂也。黃而膏潤者。膿也。黃而奪色者。久病也。久病色黃能食者。內熱也。傷寒太陽病。汗下後。復加燒鍼。心下痞。胸煩。面色靑黃。膚者難治。色微黃。手尺溫者。易愈也。鼻頭山根亮。目黃者。病有起色也。脈和其人大煩。目重瞼內際黃者。病欲解也。久病面轉黃者。病欲愈也。隱隱微黃者。

病向愈也。諸病之色。如雲徹散者。病將愈。易治也。兩有黃色起者。病方愈也。承漿黃者。不治之病也。口角黃者。脾絕之候也。腎病黃黑色。點如拇指應耳者。必卒死也。熱病喘咳唾血。手足腹腫。面黃。振栗不言者。肺先死。魄與皮毛俱去也。面黃目靑。手亂者。邪風在胃。木克土也。面無精光如土色者。脾絕也。面無精光若土色。不受飲食者。四日死也。口目動作。善驚妄言。色黃。其上下經盛不仁者。陽明終也。病者萎黃。

燥而不渴。胸中煩實。利不止者。脾胃絕也。眞脾脈至。弱而乍疏乍數。色靑黃不澤。毛折乃死者。脈無胃气。

木克土也。腎病手足逆冷。面赤目黃。小便不禁。骨節煩疼。小腹結痛。气沖於心。其脈當沈細而滑。今反浮大。其色當黑而反黃者。此是土之克水。爲大逆。十死不治。是皆黃色之目也。

卷上

白色主病條目

經曰。白爲寒。又曰。少熱气。夫曰寒。則知其陽衰矣。曰少熱气。則知其气少矣。然白者。肺與大腸之色。亦燥金之色也。𨿽爲寒爲虛。當按四時五行辧之。六部十法分之。如面色白者。寒也。面色靑白。鼻尖冷。口气不熱者。亦寒也。面色白甚者。皮不仁也。色然白。時咳短气。多汗惡風者。肺風也。面白。咳逆唾膿血。上气奄然而極者。肺風發也。色白而毛敗者。肺病也。厥心痛。臥若從心間痛。動作痛益甚。色不變者。肺心痛也。

肺病色白。身體大寒無熱。時時咳。其脈微遲者。可治之證也。面白少澤者。气虛也。面白色枯者。血气俱虛也。脈形如循絲累累然。其面白脫色者。恐怖也。脈浮而面色乍赤乍白者。愧也。色白夭然不澤。其脈空虛者。血脫也。白而微靑。或臂多靑脈者。亦血脫也。白而淡黃气不足者。失血也。鼻頭色白者。亡血也。面白無血色者。衄血也。色白不澤。气不足者。奪血奪气。脫津液也。婦人面色黃白如雞皮者。產後奪血也。面無血色。無寒熱。脈沈弦者。衄也。面無血色。無寒熱。脈浮弱。按之絕者。下血也。面無血色。無寒熱。煩咳者。必吐血也。男子面色薄。主渴及亡血。卒喘悸。其脈浮者。裏虛也。白淺淡者。非脫血。卽心不生血也。男子脈虛沈弦。無寒熱。短气裏急。小便不利。面色白。時目瞑兼衄。少腹滿者。此爲勞使之然也。男子面無血色。女子月經不通者。心勞也。淫而奪形。身熱。色夭然白。及後下血。血篤重者。皆逆證也。婦人產難。面無顏色。气欲絕者。血气上搶心也。婦人飲食減少。面無光色。腹中冷痛。經候不調。吸吸少气無力者。勞冷虛損也。崩中面目脫色。唇漧口燥者。虛極乏气也。色白漧燥不澤。飲食不爲肌膚者。脈熱極。血气脫也。色白。脈喘而浮。上虛下實者。有積气在中。喘而虛。名曰肺痺。寒熱。得之醉而使內也。飲食不爲肌膚。咳脫血。色白不澤。

其脈空虛。口唇見赤色者。脈痺不已。復感於邪。內捨於心也。多涕唾而面浮腫气逆者。咳也。上气面浮腫息肩者。咳嗽气逆也。咳嗽病。面色白。痰多淸稀。鼻流淸涕者。嗽寒也。呼吸張口短气者。肺痿吐沫也。而以手按之綿者。气虛有痰也。面上有白點者。虫積也。色白。脈浮而毛。按之辟易。脇下時痛。與背相引。善忘少气。目瞑。皮寒。皮中時痛時癢。如虱緣鍼刺之狀。冬愈夏劇者。肺積之證也。疳勞咳嗽。骨蒸勞熱。盜汗泄瀉。腹硬如石。面色如銀者。不治之證也。癇病面白。色不變者。病在足陽明太陰也。面白少神。手足逆冷者。胃虛泄瀉也。腸鳴腹脹。時復疼痛。所瀉澄澈淸冷。面色淡白。四肢逆冷者。中寒泄瀉也。目上色白者。腹疾也。血少面無色。驚悸盜汗夢遺。甚則心痛咽腫者。曲運神機。心之勞也。肺風之癥。視目下鼻上。兩邊下行至口。色白者。尙可治。若色黃者。爲肺已傷。不可治也。風懿病。眼下及鼻人中左右白者。可治。一黑一赤。

吐沫者。不可治也。面白奪色者。久病也。聲嘶色脫者。癰疽之逆證也。色夭面脫者。不治之證也。白髮印堂。

黃髮口者。亦不治之證也。病患唇面靑黑。及五官起黑色。白如擦殘汗粉之狀者。𨿽不病。亦主卒死也。五色口邊繞循者。死色也。產婦口邊有白色者。死在五七日也。病患面白。直視息肩者。死在一日中也。小腸病。痛劇有定處。喜仰臥舒足。若呃逆脈亂。四肢逆冷。白瘦無神。忽然痛止者。死徵也。戴眼反折螈。其色白。絕汗出者。太陽終也。色灰白。大急大喘。气脫失聲者。肺腎絕也。面白目黑者。肺腎絕也。眞肺脈至。大而虛。如以毛羽中人膚。色白赤不澤。毛折乃死者。脈無胃气。火克金也。肝病胸滿脇脹。善恚怒叫呼。身體有熱。而復惡寒。面白體滑。其脈當弦彊而急。今反短澀。其色當靑而反白者。此是金之克木。爲大逆。十死不治。是皆白色之目也。

卷上

黑色主病條目

經言黑爲痛。又言多血少气。蓋主痛者。言其病。多血少气者。言其常。且黑者。腎與三焦膀胱之色。亦寒水之色也。𨿽主痛主寒。當按其部位。審其病情。推之以四時。辧之以十法。如顴與顏黑者。腎病也。色黑齒槁者。腎熱也。黑色淺淡者。腎病水寒也。黑甚者。在脈則麻痺。在筋則拘攣也。色黑脈沈而急。脊與腰相引痛。

小腹裏急。咽腫傷爛。口漧。善忘。目KTKT。骨中寒者。腎積之證。饑則見。飽則減也。色黑脈堅而大者。有積气在小腹與陰。腎痺之證也。骨痺不已。色黑耳鳴者。復感於邪。內捨於腎也。面腫垢黑。腰脊痛。不能久立。屈伸不利。發墮齒槁。腰背相引而痛。甚則咳唾者。骨極虛寒也。面龐然浮腫。脊痛不能正立。其色。隱曲不利。多汗惡風。肌上色黑者。腎風也。面黑手足不遂。腰痛難以俯仰。骨痺痛者。腎風發也。腎病色黑。其气虛弱。吸吸少气。兩耳苦聾。腰痛。時時失精。飲食減少。膝以下淸。其脈沈滑而遲者。可治之證也。邪熱傷腎。面黑黃。耳色不應者。亦尙可治也。耳鳴面黑。尿赤陰瘡者。腎勞也。面目幹黑。精神不定。不能獨臥。目視不明。

頻頻下淚者。肝勞也。面色黧黑。形瘦耳焦。小便濁而有脂液者。下消也。鼻頭色微黑者。有水气也。色黑目窠下微腫者。水病也。眼下如煙煤者。痰飲也。面色黧黑。其人喘滿。心下痞堅。脈沈緊者。膈間有支飲也。面色慘然靑黑者。中寒也。身冷反躁。欲投井中。唇靑面黑。渴欲飲水。水入則吐。大便自利。脈或伏。或沈細而疾者。傷寒陰盛格陽也。紫濁者。時疫也。慘黑帶紫者。邪气盛也。鼻孔漧燥。黑如煙煤者。陽毒熱深也。鼻出冷气。滑而黑者。陰毒冷極也。陰毒身重背彊。腹中絞痛。咽喉不利。心下堅彊。气不得息。嘔逆。唇靑面黑。四肢厥冷。其脈沈細緊數。身如被打者。毒瓦斯攻心。五六日可治。七日不可治也。黑滯而驚恐不寐者。客邪爲害也。黑如煙煤者。中惡腹痛也。耳前黑者。疝痛也。唇舌面色皆紫黯靑腫者。中毒也。癇發麵黑。直視不搖。

如屍狀者。腎癇也。血脈不榮。顏色憔悴者。心之經病也。面見靑黑斑點者。神气衰也。形枯色灰者。表虛也。

身瘦面晦暗如鉛色。吐出瘀血色黑。胃脘痛。按之更痛而堅。如咬如焚。食時則痛。食後痛止者。癰在上口。

若食時不痛。食後則痛者。癰在下口也。面黑顏黑者。胃病也。小腹滿。額上黑。足下熱者。黑疸也。額上黑。微汗出。手足中熱。薄暮卽發。膀胱急。小便自利者。名曰女勞疸。若腹如水狀。則不治也。額上昏黑面黃者。亦女勞疸也。陰黃面色黧黑。冷汗者。死證也。陽黃黃如煙燻。目暗。唇淸者。死證也。凡黃家。寸口近掌無脈。口鼻冷黑者。皆不可治也。蒼黑而枯槁者。血涸也。血凝目下。狀如豚肝者。寒厥相遂。爲熱所壅也。婦人羸瘦弱甚。肢體煩痛。面目瘀黑。憂恚不樂者。久虛不能食。冷結臍下也。面枯槁而略帶黑者。血質有壞而然也。妊娠色暗不開。忽爾明者。欲產也。乍暗乍明者。產難也。婦人眼眶灰黑者。崩中帶下也。婦人面黑無顏色。皮肉相連。月經失度。小腹弦急或絞痛至心。兩脇腫脹。食不生肌膚者。當病崩中漏下。且腐臭也。腰痛而面色忽紅忽黑者。心腎交爭。難治之證也。病患卒腫。其面蒼黑者。死證也。面靑黑暗。瀉血者。死證也。

病患面黑。兩脇下滿。不能自轉側者。死證也。香港腳衝心。目額皆黑。恍惚譫妄者。水克火。命難全也。腰腳腫。

小便不通。气上喘急。目額皆黑。左尺脈絕者。香港腳入腎之死證也。眞心痛。面黑四肢厥冷者。旦發夕死。夕發旦死也。臍下忽大痛。人中黑者。死色也。破傷風。頭面靑黑。眼小目瞪。身汗如油者。邪入於髒。難治之證也。吐瀉之後。四肢逆冷。面黑气喘。冷汗自出。外腎搐縮。不省人事者。元气不接。脫陽之證也。面黑直視惡風者。死證也。色澤去。面黑如黧者。手少陰气絕。血先死也。髦色不澤。面黑如漆柴者。手少陰气絕。血先死也。脈不通。血不流。發不澤。面黑如漆葉者。血先死。手少陰气絕也。赤黑色。黯點見顏上。

若度年上者。心病少愈。必卒死也。黑色出於庭。大如拇指者。必不病而卒死也。色枯黑。語聲不轉者。心先死。若天中等分。墓色應之。卽死不治也。病患黑气出於天中。下至年上顴上者。

死色也。病患黑色出於額上。髮際下直鼻脊。及兩顴上者。死在五日中也。面黑目白者。腎气內傷也。面黑目靑者。腎气內傷。病因畱積。八日當亡也。黑色橫目三陽者。死在半年間也。面目帶黃黑。連耳左右者。年四旬以上。百日死也。額上黑如霧者。死在百日內也。臉上黑如霧者。

死在七日內也。人中口吻黑繞者。脾腎絕。七日死也。印堂黑暗。耳門黑气入口者。不治之證也。

气黑暗於耳前者。亦不治也。黑掩太陽者。盧醫莫救也。黑如濕灰者。扁鵲不治也。气色搏聚凝滯者。病將進。難治也。平人眼下靑黑。面色如灰塵者。必病也。眼角或靑或黑者。主大病也。

气如煙霧者。病欲纏身也。黑滯漸退者。病欲退也。病愈而面色如煤不開者。終不吉也。面黑齒長而垢。腹脹閉。上下不通者。少陰終也。齒爲暴枯。面爲正黑。目中黃。腰欲折。自汗出如流水者。腎絕之證。四日死也。腹脹閉。不得息。善噫善嘔。嘔則逆。逆則面赤。不逆則上下不通。

面黑皮毛焦者。太陰終也。病患及健人。面忽如馬肝色。望之如靑。近之如黑者。肝腎絕也。形體如煙燻。直視搖頭者。心絕也。鼻如煙煤者。肺絕也。鼻孔黑燥無涕者。肺絕也。環口黧黑者。

腎絕也。環口黧黑。柔汗發黃者。脾絕也。耳葉焦黑者。腎絕也。眞腎脈至。搏而絕。如指彈石。

辟辟然。色黑黃不澤。毛折乃死者。脈無胃气。土克水也。心病煩悶。少气火熱。熱上撞心。嘔咳吐逆。狂語。汗出如珠。身體厥冷。其脈當浮。今反沈濡而滑。其色當赤。而復黑者。此是水之克火。爲大逆。十死不治。是皆黑色之目也。﹝漆柴之柴。千金作葉。齒長而垢之垢。千金作枯。宜從之。﹞

卷上

主病條目附識

嘗謂气色之於癥候也。有有定者。有無定者。主病條目。有定之言也。診法提綱。無定之論也。知主病之有定。而不通乎法。其失也膠。知診法之無定。而不究其病。其失也泛。且主病之言𨿽有定。而合之於法則無定。診法之論𨿽無定。而合之於病則有定。病同者。其法同。病異者。其法異。法者有物有則。無體無方。有定而無定。無定而有定者也。是故以千變萬化之法。察千變萬化之病。病無定。法亦無定。以千變萬化之法。

察千變萬化之證。證有定。法亦有定。夫千變萬化之病。形於外者。固有無定之證。而千變萬化之證。由於中者。實有有定之義。故以病爲有定。而病則因人而無定。以病爲無定。而病則因證而有定。證也者。病之著於形色。發於聲音。顯於癥候。應於脈息者也。證定焉。法斯定矣。後之學人。勿執有定之條目。以測無定之病情。當知無定之病情。必見有定之气色。斯有病卽有證。有證卽有定矣。由是化而裁之。推而行之。則夫主病之條目。增之可也。刪之可也。因而損益之。亦無不可也。𨿽然。病之有色。病之已形者也。色之有象。

色之已見者也。已形已見者。可以言定。未形未見者。不可以言定。況有已定而難於形容。未定而難於擬議者。是以提綱易詳。而條目難盡也。髙明之家。讀書而精究其意義。臨癥而熟察其情形。其所得於觀感之間。語言之外者。抑又深於此矣。神而明之。存乎其人。

余著是書。上卷推而言之。故不厭其詳。下卷約而言之。故不嫌其簡。然詳者當約之以求簡。簡者當推之以求詳。若讀一句只一句。讀一篇只一篇。則詳者近穿鑿。簡者近缺略矣。其自五官以下。條目亦從簡者。蓋提綱已挈其要領。而條目之見於古書者。皆醫所必讀。醫所必閱。缺之於此。欲其求之於彼也。至若所引聖經賢傳。或斷章取義。或互文見意。以爲辭不顚倒。則義有不顯。理不合參。則意有不達。原欲人因是明經。非欲人以是荒經。譬之作文題目。拆開意義自見。不比注解經傳。句不可移。字不可減。且經傳具在。或不以是爲罪乎。

卷下

目分臟腑部位

凡觀气色。當視精明。精明者目也。五臟六腑之精也。營衛魂魄之所常營。神气之所生也。心之使也。肝之官也。宗脈之所聚也。陰陽之所會也。气之淸明者也。靈樞曰。五臟六腑之精气。皆上注於目而爲之精。精之窠爲眼。骨之精爲瞳子。筋之精爲黑眼。血之精爲絡。其窠气之精爲白眼。肌肉之精爲約束。裹擷筋骨血气之精。而與脈並爲系。上屬於腦。後出於項中。夫筋骨血气肌肉者。五臟之所屬也。是故以眼分五臟。

血絡屬心。黑珠屬肝。白珠屬肺。瞳子屬腎。約束屬脾。赤脈從上下者。太陽病。從下上者。陽明病。從外走內者。少陽病。從內始者。陽蹺病。瞳子黑眼。法於陰。白眼赤脈。法於陽。陰陽合傳而精明也。此臟腑之部。陰陽之分也。由是而觀。有形焉。有容焉。有气焉。有色焉。分而論之。所以明其理。合而診之。所以通其變。形也。

容也。气也。色也。無往而非臟腑之徵。亦無往而非陰陽之理也。臟腑陰陽。形容气色。有諸中。形諸外。要皆以神爲本也。寤則神棲於目。寐則神處於心。神也者。視瞻平正。黑白分明。容色精爽。光彩淸瑩。朗朗然。不可須臾離也。神之昭著於目者蓋如此。至若目之五輪。睛之八廓。名𨿽附於羲黃。實則乖夫體用。殊不知眼科診目之法。當遵聖人診目之法。若附會聖人之法以立法。則附會聖人之法卽非法。然則求眼科之法者。其知所以法乎。

卷下

眼目形容提綱

診目形容之法。相士觀人賢否。宜識其常。醫家論病吉凶。當明其變。用是考古參今。刪繁就簡。約而言之。

其大綱有四。以形象察气質。以開闔分陰陽。以目瞼辧虛實。以眼珠決死生。四者旣明。而合之气色。參之病情。庶乎其可見矣。以形象言之。目者。肝之外候也。目大者肝大。目小者肝小。目深者肝堅。目露者肝脆。

目髙者肝髙。目下者肝下。目偏傾者肝偏傾。目端正者肝端正。此形象之變。气質之常也。以開闔言之。

目者。陽證也。瞑目者。陰證也。目不合者。气畱於陽。目不開者。气畱於陰。目綱筋急而不合者。太陽陽明之筋寒。目綱筋縱而不開者。太陽陽明之筋熱。目圓者陽气絕。目小者陰气亡。口眼斜者。陽明中風。口目動作者。陽明將絕。昏睡露睛者。陰陽俱不足也。此開闔之變。陰陽之分也。以目瞼言之。上瞼屬脾。下瞼屬胃。瞼動遲者脾動遲。瞼動速者脾動速。上瞼气壅者。脾衰於內。下瞼微腫者。水聚於中。目胞腫痛者邪气實。目眶陷下者正气虛。此目瞼之變。虛實之辧也。以眼珠言之。目腫脹者爲實。目陷下者爲虛。上視者太陽不足。下視者宗气虧虛。斜視者。少陽已絕。直視者。少陰已終。目轉目運者。陰經之絕證。目HT戴眼者。陽經之死候也。此眼珠之變。死生之異也。蓋察目之形容者。所以辧其臟腑經絡也。觀目之气色者。所以辧其寒熱虛實也。合形容气色以觀之。參聲音脈癥以辧之。分其臟腑經絡。以審其寒熱虛實。庶乎知病之所。而無泛治之虞。不則寒熱虛實𨿽明。而臟腑經絡未達。其猶風馬牛不相及歟。

卷下

眼目气色提綱

凡診眼目。旣察形容。當觀气色。夫目者心之符。肝之竅。五臟六腑之精气也。華色者。其榮也。論疾診尺篇曰。目赤色。病在心。白在肺。靑在肝。黃在脾。黑在腎。黃色不可名者。病在胸中。此以目色分五臟也。由是而觀。有明暗之辧焉。有淸濁之分焉。有淺深之異焉。明則神气充足。暗則神气虧虛。淸者病在陽。濁者病在陰。淺深者。言乎其虛實也。合而論之。則深而淸明者爲太過。淺而濁暗者爲不及。太過者病在外。不及者病在內。察其气色而言臟腑。察其臟腑而言病癥。明暗者言其光彩。淸濁者論其气色。气色淡者謂之淺。

气色濃者謂之深也。以寒熱言之。黃赤者多熱气。靑白者少熱气。以證候言之。黃赤爲風。靑黑爲痛。白爲寒。其聲色臭味情志變動。與夫部位之生克。色病之從違。皆可以面部相應之法。比例而推也。然面目相應者。固可同斷。面目不應者。亦可合觀。蓋應者其常。不應者其變。知其所以變。則知其所以病矣。經曰。精明五色者。气之華也。赤欲如帛裹朱。不欲如赭。白欲如鵝羽。不欲如鹽。靑欲如蒼璧之澤。不欲如藍。黃欲如羅裹雄黃。不欲如黃土。黑欲如重漆色。不欲如地蒼。由此觀之。則目色之欲淸明。不欲濁暗。益可見矣。

夫淸明者。神之著。靈動者。神之用。得神則生。失神則死。神也者。心之精爽也。左傳云。心之精爽。是謂魂魄。

魂魄去之。何以能久。其是之謂乎。﹝地蒼。朝鮮本作地炭。見東醫寶鑑。﹞

卷下

瞼色望法提綱

旣述瞼之形容。當觀瞼之气色。夫瞼者。眼弦也。上爲陽。下爲陰。左爲陽。右爲陰。小在外爲陽。大在內爲陰。察其色之所見。以言其病之所在。脾胃之候也。脈經云。脾之候在瞼。以气色言之。靑屬木。赤屬火。黃屬土。白屬金。黑屬水。此臟腑五行之分也。察其澤夭。以知成敗。察其浮沈。以知淺深。察其淸濁。以知陰陽。

察其微甚。以知虛實。察其散摶。以知遠近。浮淸爲外。沈濁爲內。視气色而言臟腑。審臟腑而言病癥。參之以五色相應之理。其常變可推也。參之以五行生克之理。其順逆可推也。合气色部位而參之。其相乘之理。又可推也。黃赤爲風。靑黑爲痛。白爲寒。皆可比例以相參也。析而觀之。合而斷之。變化無窮矣。聖人之法。所操者約。所及者廣。五官气色。皆當作如是觀也。然經言五色決於明堂。又當參伍以通其變焉。合四診而察之。庶乎其可矣。

卷下

面目望法相參

察目之法。形色旣可參觀。面目亦當合論。經曰。凡相五色之奇脈。面黃目赤。面黃目靑。面黃目白。面黃目黑者。皆不死也。面靑目赤。面赤目白。面靑目黑。面黑目白者。皆死也。蓋不死者。以其有黃色也。死者。以其面無黃色。目亦無黃色也。夫黃者。土色也。猶脈之胃气也。故凡病患。準頭印堂年壽及目瞼。有黃气明潤者。皆爲欲愈之候。扁鵲華佗察聲色祕訣云。病患面目俱等者不死。病患面黃目靑者不死。靑如艸滋死。

病患面黃目赤者不死。赤如血死。病患面黃目白者不死。白如枯骨死。病患面黃目黑者不死。黑如死。病患面黑目靑者不死。病患面靑目白者死。病患面黑目白者不死。病患面白目黑者死。病患面靑目黃者五日死。病患面赤目靑者六日死。病患面黑目白者。八日死。病患面黃目靑者。九日死。病患面赤目白者十日死。此皆相參之法也。詳求扁鵲華佗所謂生死者。面目以貴明潤而忌枯槁也。其與內經有異同者。當以是貫通之。﹝祕訣面目之色。傳寫多誤。今從宋元校正王氏脈經。﹞

卷下

眼目形容條目

凡察目之形容。前已述其提綱。今當集其條目。如開目喜見人者。屬陽。閉目不欲見人者屬陰。目者陽气盛。瞑目者陰气衰。目瞑不得臥者。衛气畱於陽。不得入於陰。目閉不得視者。衛气畱於陰。不得行於陽。

陽病目而動者輕。陰病閉目而靜者重。閉目而渴。心下牢者。脈當得緊實而數。而反得沈濡而微者死也。閉目不欲見人者。脈當得弦急而長。而反得浮澀而短者死也。目瞑耳聾。上虛下實者。過在足少陽厥陰也。彊上瞑視。唾出若涕。惡風而振寒者。勞風也。目不合。卒口僻者。足陽明之筋急也。目不開。卒口僻者。

足陽明之筋縱也。翕翕發熱。形如醉人。腹中煩重。皮目而短气者。脾中風也。眼皮垂下。而不能展上者。因於風濕。將有半身不遂之患也。眼畏光不能開者。眼內發熱也。中風。合眼鼻鼾者。不治之證也。目閉而靑。時小驚者。癇候也。太陽病。脈浮緊。無汗發熱。身疼痛。八九日不解。發煩目瞑。劇者必衄。衄乃解也。視而時瞑。非開目者。衄之常候也。脈浮大上關上。但欲眠睡。目合則汗者。三陽合病也。脈微細。但欲寐者。少陰病也。熱病身重。骨痛耳聾。而好瞑者。病在骨也。目不合者。目气不營。陰蹺病也。目瞑直視。毛焦面黑者。

陰气絕也。目澀欲睡者。肝絕也。厥不知人。目合。爪甲靑者。肝絕也。目正圓者。痙病之死證也。目正圓。手撒。

戴眼者。太陽絕也。病癰疽。眼小。白珠靑黑者。逆證也。昏睡露睛者。脾胃虛極也。口眼斜者。風中經絡也。

瞼澀嗜臥者。脾病也。瞼浮腫者。脾虛不健運也。上瞼腫者。脾气熱也。目下腫者。水在腹也。目下有臥蠶。面目鮮澤。脈伏。消渴者。病水也。目窠下微腫。如新臥起之狀。頸脈動。時咳者。風水也。面目腫大。有熱者。風水也。諸有水者。微腫先見於目下也。眼胞腫。十指頭微腫者。久咳也。眼胞忽陷者。五臟絕也。目眶陷者。陰陽竭絕也。目眶陷。視不見人。眞髒脈見。頃刻而死。若能見人者。至所不勝之日時而死也。眼眶爛者。風也。嬰兒目胞邊赤爛痛癢難睜者。胎中蘊熱。生後上攻也。瘍者。燥火流行而目病也。目赤腫痛者。歲火盛行而目病也。目生翳膜肉者。外障也。黑珠脹起者。肝气郁滯也。疳病白膜遮睛。或瀉血黃瘦者。肝疳也。目腫。腹脹瀉利靑白者。疳在內也。眼珠脫出。或不動。或脫落者。風毒也。癘風目先損者。病在心也。目如脫。喘咳上气者。肺脹也。目如脫狀。虛而滿喘。咳逆倚息。其脈浮大者。亦肺脹之證也。吐瀉。目陷瞼靑者。土敗木賊也。目內陷者。死證也。先不樂。頭重痛。視舉目赤煩心者。癲疾始生也。目不明。上視喜陽者。癇證也。喜反目上視者。亦癇證也。目反。四肢不舉者。膈癇也。上視者。太陽不足也。戴眼螈。色白絕汗出者。太陽終也。

戴眼足不可屈伸者。足太陽气絕也。頭傾視深者。精神將奪也。平人忽然眼垂下視者。壽不永也。視下言徐者。無守气也。目眶陷。目系傾。汗出如珠者。陽絕也。病患目系傾者。七日死也。身熱目時直視。或視不精者。癇候也。瞳子卒大。黑如常者。亦癇候也。目正直視。腹大者。牛癇也。病肺瘧。其人語聲本雄烈。忽爾不亮。

拖气用力。方得出言。呼與語。直視不應者。此肺病聲音之候。勢不久也。目精脫。恍惚者。陰結陽絕之死證也。熱病瞳子靑小。爪枯發墮身澀。齒挺而垢。面濃塵黑。咳而吐血。渴欲數飲。且大滿者。五臟絕也。息肩回視。目亭亭者。二日死也。直視不回。息肩者。一日死也。兩目回回直視。息肩者。心絕。一日死也。息肩回視。心絕者。立死也。直視搖頭者。心絕也。陽反獨畱。形體如煙燻。直視搖頭者。心絕也。狂言。目反直視。溲便遺失者。腎絕也。直視譫語喘滿者死。下利者亦死也。目多直視。視不轉睛者。五臟俱絕也。睛定不轉者。神亡之候也。傷寒吐下後不解。不大便五六日。至十餘日。日晡所發潮熱惡寒。獨語如見鬼狀。若劇者。發則不識人。循衣摸牀。惕而不安。微喘直視。脈弦者生。澀者死。微者。但發熱譫語者。有燥屎也。額上陷。脈緊急。汗出。

直視不能。不得眠者。衄家亡血。復發汗。陰陽俱虛也。目眩轉者。邪入於腦。目系急也。目眩轉者。三陰絕。志先死也。目運者。目系轉。志先死。五陰气俱絕也。口目動作。善驚妄言。色黃。其上下經盛不仁者。陽明終也。耳聾百節皆縱。目HT系絕者。少陽終也。瞳子髙者。太陽不足。戴眼者。太陽已絕。此決死生之要也。至若悲哀動中而泣出者。五臟皆搖也。泣出不止者。液道開也。見風泣下者。風中目也。瘦人泣出者。風中陽明也。喘咳寒熱。背痛腰疼。目泣自出者。膈上痰滿也。目赤熱痛者。流淚則輕。成膿則重也。目視而不見人。

泣出如水不止者。肝絕也。初生赤子。泣而無淚者。死證也。若夫瞳仁。處暗則大。處明則小者。是隔簾舒縮之常。非疾病之變也。其或處暗不大。處明不小。則精神亦病焉。可比例交參也。此目之形容也。

卷下

眼目气色條目

旣述目色之提綱。當集目色之條目。謹按金匱要略云。目色靑爲痛。色黑爲勞。色赤爲風。色黃者便難。色鮮明者有畱飲。此固目色之要略也。然析而論之。又各不同。如白珠色赤者風也。目赤從內始者。陰陽二蹺之病也。目色淡紅者。虛熱也。傷寒厥逆。目脈赤。睛不慧者。熱多厥少也。面赤目脈赤。獨頭搖。卒口噤。

背反張者。痙也。少陽中風。兩耳無所聞。目赤。胸中滿而煩者。不可吐下。則悸而驚也。病者脈數無熱。汗出微煩。默默但欲臥。初得之三四日。目赤如鳩眼。七八日四黑。若能食者。內癰之膿已成也。眼如醉眼而含淚。發熱腮赤。指梢冷者。痘疹也。傷寒目紅者。將發疹瘍之兆也。疳病上攻於眼。時癢赤爛。眼胞腫疼。

白睛起膜。大時流淚。閉目羞明者。眼疳也。白珠色鮮明者。有畱飲也。眼白失色者。膽蒸也。目色及目肉。爪甲俱白者。血虧也。目下有臥蠶。面目鮮澤。脈伏者。病水而消渴也。面赤目白者。憂恚思慮。心气內索也。面黑目白者。腎气內傷。病因畱積也。肝先病。目則爲之無色。肝前死。目則爲之脫精者。神气先衰也。白珠色靑者痛也。面目靑。身痛如被杖。咽喉痛者。陰毒也。面黃目靑者。風入胃。膽气泄也。面目爪甲皆靑。眼生眵淚。搖頭揉目。眼澀難睜。腹大筋靑。羸瘦煩渴。糞靑如苔者。肝疳也。白珠色黃者。小便難也。面赤目黃者。心主所生病也。目黃善笑者。心所生病也。肥人目黃者。風熱在陽明也。傷寒發汗已。身目爲黃者。寒濕在裏不解也。尺脈浮。目睛暈黃者。衄未止也。目暈黃。去而慧了者。知衄今止也。外感目色若赤若黃者。邪已傳裏也。白睛淡黃者。脾虛泄利也。目黃如金者。將發黃也。目黃且濁如煙燻者。黃膽濕甚也。目老黃色者。濕熱也。黃如橘明者。黃膽濕熱也。面黃﹑目黃﹑溺黃﹑齒垢黃﹑爪甲上黃者。黃膽也。目黃白目胞腫者。谷疸也。目淡黃色者。積聚也。目黃靑紫脈芤者。瘀血在胸中也。婦人眉低眼皺。目色微黃。其脈陰搏陽別者。妊子也。病患目黃而大煩。脈不和者。其病爲進。以其邪勝也。黑珠純是黃色者。凶證也。白珠色黑者。勞也。五勞虛極羸瘦。腹滿不能飲食。肌膚甲錯。兩目黯黑者。內有幹血也。目黑頰赤者。痰也。目黑面黃者。四肢痿痺也。面白目黑者。榮華已去。血脈空索也。瞳子內不見黑瑩。或紅紫。或靑白者。血貫瞳仁。目病而人不久也。瞳仁變綠者。綠水灌瞳仁。難治之癥也。瞳黃唇白。面紅中有靑點者。中風之先兆也。瞳仁或微黃。或淡白者。腎虛也。瞳仁或散大。或集小者。皆腎虛也。瞳仁散大。左右不均者。中風極險之證也。病者瞳仁漸散漸大。不能舒縮。視一物見兩形。手足搖顫。面色靑白。身出冷汗。二便遺泄。不省人事者。死證也。瞳仁無光彩。發黃者。腎气不足也。晚視不見。瞳子如金色者。名曰黃風。不治之證也。瞳仁黑減。或停滯不活者。目將壞也。目無精光。牙齒黑者。瘰不治之候也。目無精華者。腎精枯涸也。羸瘦气少無力。身無膏澤。眼無精光。立不能定。身體苦癢者。精極也。眼目靑盲者。精不灌目也。目無神者。壽促之徵也。目無光者。命絕之候也。目光晦暗者。此爲神短。病死之候也。目光淸瑩。了了分明者。此爲神足。不病之候也。若夫寒熱瘰。反其目視之。中有赤脈。上下貫瞳子。見一脈。一歲死。見一脈半。一歲半死。見二脈。二歲死。見二脈半。二歲半死。見三脈。三歲死。其赤脈不下貫瞳子者。可治也。此皆目之气色也。

卷下

望舌診法提綱

蓋聞道原於天。而具於心。心者生之本。形之君。至虛至靈。具眾理而應萬事者也。其竅開於舌。其經通於舌。舌者心之外候也。是以望舌。而可測其臟腑經絡寒熱虛實也。約而言之。大綱有五。一曰形容。二曰气色。三曰苔垢。四曰津液。五曰部位。五者分論。則其體明。五者合觀。則其用達矣。由是察其形容。舌常有刺也。無刺者。气衰也。刺大刺多者。邪气實。刺微刺少者。正气虛。舌常無紋也。有紋者。血衰也。紋少紋淺者。衰之微。紋多紋深者。衰之甚。舌腫者。病在血。舌痿者。病在肉。舌偏斜者。病在經。舌缺陷者。病在髒。舌戰動者。

病在脾。舌縱舌縮者。病在心。舌裂舌爛者。病在脈。舌捲舌短者。心肝之證候。舌彊舌硬者。心脾之病形。弄舌者。太陰之形癥。嚙舌者。少陰之气逆。諸太過者病在外。諸不及者病在內。此皆形容之目也。由是觀其气色。舌赤者。心之正色也。深赤者爲太過。淡紅者爲不及。深而紫者。血分熱。淡而白者。气分寒。深靑者。瘀血疼痛。淡黑者。气血虛寒。深赤而黑者。熱極。淡白而靑者。寒深。諸色淺者正虛。諸色深者邪實。明潤而有血色者生。枯暗而無血色者死。此皆气色之目也。由是視其苔垢。舌常有苔也。無苔者虛也。苔垢薄者。形气不足。苔垢濃者。病气有餘。白苔者病在表。黃苔者病在裏。灰黑苔者。病在少陰。苔色由白而黃。由黃而黑者。病日進。苔色由黑而黃。由黃而白者。病日退。此皆苔垢之目也。由是審其津液。滋潤者其常。滑澀者其變。滑爲寒。寒有上下內外之辧。澀爲熱。熱有表裏虛實之分。此皆津液之目也。由是分其部位。手少陰通舌本。足少陰挾舌本。足厥陰絡舌本。足太陰連舌本。散舌下。舌本在下。舌尖在上。舌中爲內。舌邊爲外。

左病者應在左。右病者應在右。而凡形容之變。气色之殊。與夫苔垢之分。津液之辧。皆可以是推之。此部位之目也。夫然後舉夫五者之大綱。以參究五者之細目以合觀。化而裁之。推而行之。其理無窮。其用不盡矣。𨿽然五者之用。固在通變。而五者之變。又在求神。神也者。靈動精爽。紅活鮮明。得之則生。失之則死。

變化不可離。斯須不可去者也。是又五法之本也。他如諸書之條目。選錄於後篇。學人合五法而察之。參四診而治之。庶乎其不悖矣。

卷下

診舌形容條目

凡察舌之形容。前已述其提綱。今當集其條目。蓋舌者心之苗。心者身之主。故觀舌之形。可診身之病也。

舌有形容。可分臟腑。色有淺深。可辧虛實。然臟腑之病癥。皆有虛實之分。則形容之气色。當有淺深之辧。

諸書謂滿舌黑苔而生大刺。漧燥底紅者。實熱也。舌生芒刺者。結熱甚也。舌上無刺而津潤者。中寒也。舌赤而脹大滿口者。少陰陽明之熱也。舌下腫出如舌者。重舌也。舌忽腫而木硬者。木舌也。舌腫滿口溢出如豬胞。气息不得通。或硬如木石者。血壅气滯也。舌赤而有重舌者。熱入心胞也。舌赤腫滿不得息者。手少陰熱甚而血壅也。舌腫大者。或因熱毒。或因藥毒也。舌紫且腫濃者。酒毒上壅也。耳幹舌腫。下血不止。

腳浮者。六日死。足腫者。九日死。腎絕也。耳幹舌腫。溺血大便赤泄。足腫者。肉絕九日死。胃絕五日死也。舌赤而出血如衄者。熱傷心胞也。聲亂咽嘶。舌痿聲不得前者。厥而脈緊。誤發其汗也。咳止利不休。胸如虫嚙。粥入則出。小便不利。兩脇拘急。喘息爲難。頸背相引。臂則不仁。穀气多入。口𨿽欲言。舌不得前者。除中也。舌紅而痿軟難言者。心脾虛也。心淸語澀。舌軟無力難言者。營衛不足也。腹滿。舌痿黃燥。不得睡者。屬黃家。言其發黃也。舌紅而漧癟不能言者。死證也。舌紅而漧癟能言者。因癥治之。或可救也。病患身寒。口吐涎沫。舌卽難言者。邪入於髒也。舌無苔而黑瘦者。津枯血燥也。舌痿。人中滿。唇反者。足太陰气絕。肉先死也。面目相引。口偏著耳。牙車急。舌不得轉者。風中血脈也。舌偏語澀。口眼斜。手足不遂者。偏風也。舌偏斜者。左癱舌向左。右癱舌向右也。舌形沿邊缺陷如鋸齒者。髒气虛憊。不治之癥也。熱病舌難伸出。伸則頻振。語言不淸者。正气虛弱之險癥也。舌縱涎下。煩者。足少陰之證也。癇病喜揚目吐舌者。羊癇也。

舌出不能收。及不能語者。心絕也。吐舌伸長而收緩。面紅煩躁。口渴溺赤者。心經有熱也。發熱口噤。臨死舌出數寸者。女勞復。陽气虛也。陰陽易。舌出數寸者。死證也。舌出數寸者。產後與中毒。大驚之候也。小兒病舌出不能收者。心气散也。舌本縮。口噤唇靑者。小腸腑寒也。言聲憂懼。舌本卷縮者。木克土也。舌形灰色。漸幹縮者。死證也。舌捲縮如丹。咽唾不得。足踝小腫者。肉絕也。熱病舌赤碎爛如蠶蝕者。少陰證也。舌赤裂而生瘡者。手少陰之邪熱也。舌上生瘡。裂破引唇揭赤者。心臟熱也。口舌生瘡糜爛者。心脾二經之蘊熱也。口舌生瘡咽腫者。膀胱之熱未已也。口舌生瘡者。上焦之熱也。舌黑而中爛者。不治之證也。熱病。

舌本爛。熱不已者。死證也。顴赤。舌捲短者。心病也。舌捲。而煩滿囊縮者。厥陰病也。喉痺舌捲。口漧煩心。心痛。臂內廉痛。不可及頭者。邪客於手少陽之絡也。舌捲不能言者。手少陰之經病也。語聲憂懼。舌本卷縮。

嗔喜無度。悶恍惚脹滿者。脾寒受風也。唇靑舌捲。卵上縮者。足厥陰气絕。筋先死也。中熱嗌漧。善溺心煩。甚則舌捲。卵上縮者。厥陰終也。汗出不流。舌捲黑者。心絕也。吐舌下卷者。死證也。霍亂。舌捲筋縮。卵陰入腹者。難治也。腰痛引膺。目KTKT然。甚則反折不能言者。昌陽之脈。令人腰痛也。熱病舌漧黑而短者。厥陰熱極也。舌本彊。食則嘔者。足太陰之病也。舌彊難言。神气不淸者。中風之證也。舌彊不能言者。手少陰病也。奄忽不知人。喉中噫噫然有聲。舌彊不能言。發其汗。身轉軟者生。汗不出。身直者。七日死。風懿之候也。小兒撮口臍風。舌彊直者。死證也。咽嗌不能言。邪結在舌根者。死證也。膈偏枯。男子發左。女子發右。不喑舌轉者。可治也。舌紅而戰動難言者。心脾虛也。失音不能言者。二日半死。陰陽俱絕也。舌木硬者。厥陰病也。舌紅而彊硬失音者。死候也。弄舌搖頭者。癇候也。舌在口中。時時搖動。唇焦舌漧。煩熱便穢者。名曰弄舌。心脾熱也。小兒面黃肌瘦。弄舌者。疳也。弄舌者。脾臟虛熱也。舌黑爛而頻欲嚙者。必爛至根而死也。

嚙舌者。厥气逆走上。少陰之脈气輩至也。舌色灰黑。時時自欲嚙舌者。少陰气逆之死證也。此皆診法之條目。論舌之形容也。

卷下

診舌气色條目

診舌之法。旣講形容之條目。當集气色之條目。夫舌者心之官。色者心之華。心生血而屬火。色赤而主舌。

是赤者。舌之正色也。故察舌色之變。可知病癥之殊也。舌有赤白靑黑之色。可分臟腑寒熱。色有淺深明暗之辧。可判虛實死生。推而論之。如赤爲熱。赤之淺者。虛熱也。赤之深者。實熱也。靑爲寒。靑之淺者。虛寒也。靑之深者。實寒也。明潤而或赤或靑則生。枯暗而或赤或靑則死。明潤之深者。𨿽病重而可生。枯暗之淺者。𨿽病輕而當死。合之形容。亦可知其臟腑也。諸書謂舌紅紫者。熱也。舌淡白者虛也。舌赤而鮮艷者。

病在血分也。舌中見紅赤點。目色黃。頭汗。小便不利者。將發黃也。舌見紫斑。身體疼痛。惡寒發熱。腮赤者。

將發斑也。舌上赤裂。大渴引飲者。上消之證也。三消病。熱甚飲多。舌紫幹者。病久則發癰疽而死也。舌赤起紫泡者。手少陰之熱證也。舌純紅露黑紋數條。而苔滑者。水乘火位。寒證也。舌淡紅。中見紫黑筋數道者。厥陰之寒證也。舌灰黑無苔。脈沈遲者。直中三陰也。舌無苔垢而色變者。虛也。舌白無苔而明淡。外證熱者。胃虛也。舌白唇白者。或流血過多。或脾有病也。舌白唾血者。脾蒸也。舌上靑黑無刺。而津潤者。中寒也。舌無苔而冷滑者。少陰之寒證也。舌黑少神而潤滑者。虛寒也。舌黑無苔而燥者。津液受傷。虛陽上越也。熱病口漧舌黑者。死證也。舌變棕黑色者。熱病將死也。熱病七八日。其脈微細。小便不利。暴加口燥脈代。舌焦漧黑者。死證也。唇舌紫黯靑腫者。中毒也。舌見純紫色者。酒毒也。唇靑舌黑如豬腰者。九死一生也。舌上無苔。如去油腰子者。亡津液。不治之證也。疳病耳邊有靑脈。舌上有焦點者。不治也。疳渴飲水不止。舌黑者。死證也。舌腫黑者。心火極也。舌見藍色者。微可治。深必死。肺气傷也。妊娠面舌俱帶白者。寒證也。妊娠舌色太赤者。熱入血分。恐胎墮也。產婦面舌俱赤者。母子俱生也。產婦面舌俱靑。口中沫出者。母子俱死也。產婦面赤舌靑者。母活子死也。產婦面靑舌赤。口中沫出者。母死子活也。產婦面舌俱白。證逆色夭者。血气俱虛。亦死證也。產後舌紫黑者。血先死也。病患胸滿。唇痿舌靑口燥。漱水不欲咽。無寒熱。脈微大來遲。腹不滿。其人言我滿者。有瘀血也。若夫跌僕而舌靑黑者。瘀血內蓄也。痘疹而舌靑黑者。疫气內陷也。癰疽而舌靑黑者。毒瓦斯內攻也。中寒而舌靑黑者。邪气入髒也。發斑而舌靑黑者。胃爛也。痢疾而舌靑黑者。胃腐也。赤子初生時。舌如豬肝者。死證也。舌純黑者。無不死也。此皆舌色之條目也。辧其色之明潤枯暗。可判其病之順逆吉凶也。

卷下

診舌苔垢條目

旣述舌色之條目。當集舌苔之條目。夫苔因病生。病以苔著。察色而不觀苔。究難辧其虛實。觀苔而不察色。安能測其盛衰。且三因百病。莫不有苔。則亦莫不可驗。豈特傷寒而已哉。然稽諸古昔。惟傷寒家言之。

以爲傷寒舌上有苔者。必自潤而燥。自滑而澀。由白而黃。由黃而黑。甚至焦漧。或生芒刺。此邪气傳裏。由淺入深之證也。如舌有白沫白涎。頭項彊痛者。太陽病也。白屑滿舌。身熱目痛鼻幹不得臥者。陽明病也。

舌苔白滑。胸脇痛而耳聾。或寒熱往來。口苦咽漧目眩者。少陽病也。舌上白苔。脇下硬滿。不大便而嘔者。

陽明病。柴胡證也。白苔幹濃。惡寒體痛者。表未解也。濕家下早則噦。或胸滿。小便不利。舌上如苔者。以丹田有熱。胸上有寒。渴欲得水。而不能飲。則口燥煩也。心中懊。舌上苔者。邪客胸中也。舌上白苔。煩躁。脈數實。六七日不大便者。其後必便膿血也。舌苔白而濕。濕而濃者。身髮小熱也。如結胸狀。飲食如故。時時下利。寸脈浮。關脈小細沈緊。名曰髒結。舌上白苔滑者。難治也。髒結無陽證。不往來寒熱。其人反靜。舌上苔滑者。不可攻也。苔白而黃者。邪將傳裏也。舌苔中黑。邊白而滑。惡寒脈微弱者。表裏虛寒也。舌苔中見灰黑色兩條。癥見三陰者。邪傳入裏也。兩感一二日。舌苔中黑邊白者。不治之癥也。苔白而舌根俱黑。汗後脈躁者。死證也。舌苔初微黃。次深黃。甚則焦黃。身熱汗自出。不惡寒。反惡熱者。陽明病。胃家實也。舌上黃苔。雙垂夾見。手足然汗出。潮熱譫語者。正陽陽明也。苔黃燥。不大便而潮熱譫語。手足然汗出者。

胃腑實熱也。病者腹滿。按之而痛。舌黃。未下者下之。黃自去也。苔黃而滑。目黃。頭汗出。劑頸而還。小便不利者。身必發黃也。苔黃舌中有斑。體疼發熱。腮赤者。身已發斑也。苔如姜黃色。及松花色。津潤而冷。或腹痛吐利者。陽衰土敗也。苔黃中有小黑點。腹滿嗌漧者。邪傳太陰也。黑暈兩條而中灰色。口燥舌漧者。邪傳少陰也。苔黑舌漧而短。煩滿囊縮者。邪傳厥陰也。舌中苔黑而幹者。邪傳少陰。熱甚津枯也。苔如黑。軟潤而滑者。水克火。寒癥也。苔黃黑。癥見不足者。元气大虧也。舌心焦黑。質地紅活。不大便而潮熱譫語。手足然汗出者。邪並於胃。卽可下也。舌根起黑苔。咽不結者。可治也。舌根起黑苔。咽結者。不可治也。舌根起黑苔。瓣底黑者。必死不治也。兩感一二日。舌見黑苔者。死證也。黑色連地而灰黯無神者。敗證也。妊娠病熱。苔黃而焦。胃家實者。瀉其實所以安其胎也。此集傷寒之論苔者。宜合病癥而察之也。其他舌苔漧澀如雪者。脾熱也。舌苔黃黑。小腹脹痛。小便自利者。有瘀血也。小兒初出腹。舌上有白屑如米。劇者口鼻亦有之。此由胞胎中受穀气盛。所謂鵝口者也。是皆舌苔之條目也。愚謂舌色深赤者。邪气實。舌色淡紅者正气虛。舌深赤。苔薄而滑者。正勝邪。舌淡紅。苔濃而澀者邪勝正。舌深赤而明潤。苔濃而燥澀者。形气病气俱有餘。舌淡紅而枯暗。苔薄而冷滑者。形气病气俱不足也。顧前人獨言其苔。後學當察其色。參之五法。合之四診。則凡黃白灰黑之苔。莫不有寒熱虛實之辧。卽雜病亦有可驗者。非特傷寒而已也。金剛經云。如來常說。汝等比邱。知我說法如筏諭者。法尙應捨。何況非法。然則學斯法者。取其精華。去其糟粕。

胸中有一定法。無一成法。庶幾其有法歟。

卷下

診舌津液條目

旣集舌苔之條目。當集津液之條目。夫腎主津液。內漑臟腑。經系舌本。外應病癥。故察津液之多少。可知腎气之盛衰。察津之滑澀。可知病气之寒熱。由是而言。有因外寒而滑者。有因內寒而滑者。有因虛熱而澀者。有因實熱而澀者。諸書謂舌上白苔而膩滑。咳逆短气者。痰飲也。咳而口中有津液。舌上苔滑者。肺寒也。脈陰陽俱緊。口中气出。唇口漧燥。蜷臥足冷。鼻中涕出。舌上苔滑。勿妄治也。到七八日來。其人微發熱。手足溫者。此爲欲解。到八日以上。反大發熱者。此爲難治。設使惡寒者。必欲嘔也。腹內痛者。必欲利也。

舌上無苔而冷滑。脈微惡寒。身蜷而臥者。少陰中寒也。髒結舌上白苔滑者。難治也。兩臂不舉。舌本燥。善太息。胸中痛。不得轉側。食則吐而汗出者。肝中寒也。舌無苔而漧燥者。腎臟不足。津液虛竭也。舌苔中心黑濃而幹者。謂之焙舌。邪傳少陰。熱甚津枯也。惡寒發熱。而津液如常者。邪在太陽之表也。白苔幹濃。無汗惡寒。身疼痛者。表未解也。熱病五六日。口燥舌漧而渴者。少陰病也。舌漧咽腫。上气嗌漧及痛。煩心心痛者。病在足少陰也。嗌漧口渴。苔不滑而澀者。邪傳厥陰也。津液漧燥。舌上苔者。表邪傳裏也。舌焦唇槁臘漧嗌燥者。腠理閉。汗不出也。傷寒吐下後。七八日不解。時時惡風。大渴。舌上干燥而煩。欲飲水數升者。

熱結在裏。表裏俱熱也。渴欲飲水。口漧舌燥者。熱在裏而耗其津液也。黑刺破裂而漧燥者。熱甚而津涸也。舌灰黑中有幹刺。咽漧口燥者。熱結在少陰也。滿舌黑苔而生大刺。漧燥底紅者。實則可下之證也。傷寒十一日。舌漧已而嚏者。少陰病衰也。下痢舌黃燥而不渴。胸中實。下不止者。死證也。腹滿口漧舌燥者。

腸間有水气也。舌中黑無苔而燥者。津液受傷。虛火用事也。此集諸書之言津液者。愚謂舌色淡紅。苔薄而滑者。內寒也。舌色深赤。苔濃而滑者。外寒也。苔薄而澀。舌淡紅者。虛熱也。苔濃而澀。舌深赤者。實熱也。

然正虛者。邪气有有無之辧。邪實者。正气有盛衰之分。宜合之五法。參之四時。庶不至虛虛實實。損不足而益有餘矣。第察舌之時。病患宜診而後食。則苔之濃薄易分。診而後飲。則苔之滑澀易辧。至於幹黑之舌。又當以蜜拭苔垢。然後視其形色。紅赤者可治。靑黑者不可治。亦望舌之所宜知也。若夫部位之分。或因形色。或因苔垢。或因津液。可以類推。故不復集。

卷下

診口形容提綱

聞之舌以舒捲爲用。口以開闔爲用。各一其陰陽也。且口者脾之竅。心之外戶也。難經七衝門。謂唇爲飛門。齒爲戶門。以其開闔運動。聲音從口出。飲食從口入。四通五達。爲臟腑之衝要也。察之之法。蓋有十焉。

曰張﹑曰噤﹑曰撮﹑曰僻﹑曰振﹑曰動﹑曰頦落﹑曰口嚙。由是分其燥濕。辧其寒熱。其爲病亦可見矣。何言之。張則開而不閉。噤則閉而難開。撮則上下有蹙聚之形。僻則左右有緩急之狀。振者寒栗鼓頷。急急搖振。動者開闔其口。頻頻運動。頦落者似張。而頦不能闔。口嚙者似動。而嚙不頻開。燥由津液之幹。濕屬唾涎之滑。

是故張主虛。噤主實。撮爲邪正交爭。正气衰而邪气勝。僻是經筋相引。急爲正而緩爲邪。振乃陽明之虛。

動緣胃气之絕。頦落者。頰車不收。病在陽明之脈。口嚙者。腎臟將敗。病達胃腑之經。是皆口之形容也。然形容𨿽有燥濕之分。燥濕亦有虛實之辧。故燥𨿽屬熱。濕𨿽屬寒。而上下表裏不同。臟腑陰陽亦異。苟不合之四診。參之五官。則知其燥而不知其所以燥。知其濕而不知其所以濕。將治熱而熱不除。療寒而寒不退。其不倒行逆施也者幾希。若夫口之五色著於唇。口之五味詳於問。又當參伍相證焉。庶乎體益明而用益達矣。他如浸淫瘡。從口流向四肢者可治。從四肢流來入口者不可治。推而論之。卽痘瘡廣瘡。及諸痛瘡瘍。其順逆亦猶是也。

卷下

診口形容條目

旣識口之提綱。當知口之條目。如書云。目瞪口開。兩手舒展。若驚怖之狀者。大驚卒恐。气血分離也。呼吸張口短气者。肺痿吐沫也。癇病張口搖頭馬鳴。欲反折者。馬癇也。肉熱口開舌破。咽塞聲嘶者。心臟實。爲陽毒所侵也。口張生瘡者。小腸傷熱也。發熱惡寒。身重而疼痛。其脈弦細芤遲。小便已。灑灑然毛聳。手足逆冷。小有勞。身卽熱。口前開板齒燥者。太陽中也。脫肉又臥。口欲得張。時時手足靑。目瞑瞳仁痛者。此爲肝臟受傷所致也。肺病言音喘急。短气好唾。熱而狂。閉目悸。言非常所說。口赤而張。飲無時度者。熱傷肺。火克金。不治。若面赤鼻不欹。可治也。中風口開者。心絕也。痙病目瞪口開。神昏不知人者。死證也。病患口張者。三日死也。鼻口虛張短气者。肺絕也。口張但气出不返者。肺絕。三日死也。病患口張開者。心先病也。病患脈絕。口張足腫者。五日死也。口如魚口。不能復閉。气出多不返者。死證也。口如魚口。不能合者。脾絕也。目瞪口呆。勢危者。必絕也。神脫口開。天柱傾欹者。死證也。口噤難言者。風痙也。言遲者。風也。牙關緊急。口闔不得開者。風寒中於陽明也。太陽病。無汗而小便反少。气上衝胸。口噤不得語者。欲作剛痙也。胸滿口噤。臥不著席。腳攣急。必齒者。痙之爲病也。產後發疾口噤。倒悶吐沫。螈。眩冒不知人者。卒中風也。口不能言者。肝風之候也。卒不能語。口噤。手足不遂而彊直者。風痱也。煩悶無知。口沫出。四體角弓。目反上。口噤不得言者。風眩發。大人癲。小兒癇。其實一也。神昏卒倒。口噤不語者。中惡屍疰之候也。傷寒五六日以上不解。口噤不能語。惟欲飲水者。熱在胸中。爲壞傷寒也。諸乘寒。鬱冒不仁。口急不能言。戰而栗者。胃無穀气。脾澀不通也。煩疼口難言者。榮气不足也。病六七日。手足三部脈皆至。大煩而口噤不能言。

其人躁擾者。病邪必欲解也。妊婦項背彊直。筋脈攣急。口噤語澀。昏迷發搐。時作時止者。子癇也。小兒初生。面靑身冷。口噤者。胎寒也。臍風口噤舌大痰壅者。不可治也。面靑口撮者。疼痛也。小兒初生。唇口撮。多啼不能吮乳者。臍風也。小兒初出腹。面目繞鼻口悉黃。閉目聚口撮面而啼。口中漧燥。四肢不能伸縮者。

今人以爲臍風。實則其血沮敗。肌肉不成。血脈不斂也。小兒初生。口撮如囊。吮乳不得。舌彊唇靑。面色黃赤者。卽名之爲撮口也。撮口臍風。唇口收束鎖緊。舌彊直者。死證也。撮口吐白沫。四肢厥冷者。不治之證也。口僻者。足陽明之筋。有寒則急。有熱則緩也。僻不遂者。邪气反緩。正气卽急也。口歪於左者。右邊癱瘓。左臉動肉縮短也。口歪於右者。左邊癱瘓。右臉動肉縮短也。口眼斜者。風中經絡也。口耳爲僻。急不能卒視者。足陽明手太陽之筋急也。口唇疹者。足陽明病也。驚掣悸。語聲寬急混濁。口冒昧好自笑者。心虛寒。厲風傷心也。病先起於毫毛。伸欠乃作寒栗鼓頷。腰脊俱痛。寒去則內外皆熱。頭痛如破。渴欲冷凍飲料者。瘧始發之狀也。瘧而寒栗鼓頷者。陽明虛也。平人口振者。亦陽明虛也。口目動作者。陽明終也。

下頦脫落者。謂之落架風。陽陰之脈。縱緩不收也。小兒睡熟嚙牙者。或腹有虫積。或欲出新牙也。狀如感冒風寒。畏風特甚。時作狗聲。每欲嚙人及衣物。小腹墜脹。小便難者。癲狗咬傷而毒發也。小兒咬爪甲者。

疳病有虫也。小兒嚙齒咬人者。腎絕也。痘癥切牙。甚則脫落者。疫气內陷於腎也。陽明病。口燥但欲漱水。

不欲咽者。必衄血也。傷寒一日。頭痛口漧而煩滿者。巨陽與少陰俱病也。少陰病。自利淸水。色純靑。心下必痛。口漧燥者。急下之證也。少陰病。得之二三日。口燥咽漧者。亦急下之證也。口燥而喘。身運而重。冒而腫脹者。肺中風也。唇口漧燥生瘡者。胃中客熱也。脈自澀。唇口漧燥者。其人不欲飲也。病者如有熱狀。煩滿。口漧燥而渴。脈反無熱者。此爲陰伏。是瘀血也。傷熱气喘。甚則唾血。短乏不欲食。口燥咽漧者。气極也。

熱病七八日。脈微小。溲血。口中幹。一日半死。脈代者。一日死也。熱病不知所痛。耳聾不能自收。口漧。陽熱甚。陰頗有寒者。熱在髓。死不治也。丁腫五六日不瘥。眼中見火。神昏口干心煩者。死證也。嗌漧口中熱如膠者。足少陰之證也。大病瘥後喜唾。久不了了者。胃上有寒也。小兒流涎不已者。脾气虛也。流涎滯頤者。

脾冷也。口中多涎者。上焦寒也。虛滿而咳。善嘔沫者。手太陰厥逆也。人之涎下者。虫動也。吐涎心痛。發作有時者。蛔之爲病也。蛔心痛。心腹中痛。發作腫聚。往來上下行。痛有休止。腹中熱。善涎出者。是蛔咬也。脾脈微急。食飲入而還出。後沃沫者。膈中病也。癇發痰涎壅盛。气促昏倒。口吐痰沫者。痰癇也。喜吐沫者。豬癇也。癲疾嘔多沃沫。气下泄者。皆不治也。發直如麻。口吐沫者。死證也。反胃口中多出沫。沫大出者。死證也。膈噎吐如蟹沫者。脾敗也。心下熱痛。掌中熱。時時善嘔。口中傷爛。左寸脈陰絕者。心虛也。口瘡腐爛者。

心病也。口糜者。膀胱移熱於小腸也。病苦身熱未去。口中生瘡。心中煩滿。汗不出。身重。左寸脈陽實者。手太陽小腸實也。口中生瘡。脹滿不通者。大腸實熱也。口瘡者。邪之出也。口爛蝕齦者。三焦相混。內外不通。

髒气相燻也。此皆口之形容也。

卷下

診唇望法提綱

旣視其口。當察其唇。唇也者。齒之垣也。脾之官也。肌肉之本也。經曰。脾者。諫議之官。知周出焉。其充在肌。

其華在唇。故視唇之好惡。可知脾之吉凶。何則。黃色小理者脾小。粗理者脾大。揭唇者脾髙。唇下縱者脾下。唇堅者脾堅。唇大而不堅者脾脆。唇上下好者脾端正。唇偏舉者脾偏傾。此形容之常也。左病者應在左。右病者應在右。上應乎上。下應乎下。而凡形容之變。气色之殊。皆可以是推之。此部位之分也。按部位而視形容。則唇腫者。病气實。唇痿者。形气虛。唇短縮者。脾傷。唇不收者。脾病。唇爛者。陽明之證。唇反者。太陰之終。唇焦漧者。病在肉。唇枯槁者。病在脾。唇瘡者。邪從外解。唇裂者。毒從內發。唇內生瘡者。腹中有虫。

唇上碎裂者。胃經有熱。唇口僻者。風中陽明之筋。唇口撮者。風入陽明之脈。諸太過者。病在外。諸不及者。

病在內。此皆形容之變也。視形容而觀气色。則唇赤者。常色也。深赤者。爲太過。淡紅者。爲不及。淡白而黑者。寒甚。深赤而黯者。熱深。靑而深者。主痛。靑而淡者。爲寒。唇白者。脾虧。唇黃者。脾病。諸色淺者。正气虛。

諸色深者。邪气實。明潤而有血色者生。枯暗而無血色者死。此皆气色之殊也。夫分形容气色而言之。所以識其常。合形容气色而觀之。所以通其變。然究其常變。而原其始終。體用𨿽殊。莫不以神爲本。夫神也者。

明潤精爽。而有血色者也。得則生。失則死。易傳云。精气爲物。遊魂爲變。是故知鬼神之情狀。其死生之謂乎。

卷下

診唇形容條目

診唇形容。旣已述其提綱。還當集其條目。如唇口俱赤腫者。肌肉熱也。上唇濃大。下唇細小者。腹脹也。唇白而腫者。脾絕也。唇舌皆腫。大便赤泄。溺血。足腫者。九日死。肉絕也。唇腫齒焦黑者。脾腎絕也。唇薄似有笑狀者。內癰之危證也。唇肉縮小。恍似與人笑者。或膈間熱。或腹中痛也。脾傷唇𨿽萎黃。語音若轉者。猶可治也。唇縮流津者。脾冷也。虛勞唇寒齒宣露者。死證也。病苦頭痛。目眩。驚狂。喉痺痛。手臂捲。唇吻不收。

右寸脈陰陽俱實者。手太陰陽明肺與大腸俱實也。唇吻不收。舌不轉失音。耳聾目瞀者。邪中髒也。唇爛而齒牙脫落者。邪伏陽明。發爲牙疳也。唇反黑無紋者。脾敗也。病患唇反人中滿者。三日死也。唇反人中滿。舌痿者。肉先死。足太陰气絕也。病患鼻下平者。胃病也。肌肉不滑澤。肉滿唇反者。肉先死也。唇焦漧者。

病在肌肉也。口苦舌彊。嘔逆酸心。气脹唇焦者。脾勞也。唇焦者。脾蒸也。下唇焦者。小腸蒸也。熱病口燥唇焦者。病在脾也。唇焦枯無澤者。脾熱也。病苦胸中喘。腸鳴虛渴。唇幹目急。善驚泄白。右寸陽虛者。手陽明大腸虛冷也。寸口脈不出。反發其汗。陽脈早索。陰脈不澀。身體反冷。內煩多吐。唇燥小便難。便如爛瓜豚腦者。傷其津液。肺爲之痿也。唇焦肉白。腠理萎瘁者。血滅之證也。病患唇口忽幹者。脾胃內絕也。脾前病。

唇則焦枯無潤。脾前死。唇則幹靑漸縮急。齒噤不開。若天中等分墓色應之者。必死不治也。平人色暗。唇皮幹者。夭壽之徵也。婦人年五十所。病下利數十日不止。暮卽發熱。少腹裏急。腹滿。手掌煩熱。唇口漧燥者。此病屬帶下。曾經半產。瘀血在少腹不去也。皮膚痛。唇舌槁。無汗者。肌寒熱也。唇口瘡者。邪之出也。瘧病唇口生瘡者。邪將解也。唇裂齒齦靑黑。九竅血出者。中莽艸之毒也。唇口舌頭皆破裂。皮肉似湯火起。漸次成膿者。中金蠶之蠱毒也。身髮小。作靑黑色。眼睛聳出。舌上生小刺綻出。口唇破裂。腹膨脹。

爪甲靑黑者。中砒霜之毒也。病患上唇有瘡者。虫蝕其髒也。下唇有瘡者。虫食其肛也。齒齦無色。舌上盡白。甚則唇裏有瘡。四肢沈重。忽忽喜眠者。虫病也。唇上如瘡。面黃肌瘦。腹大者。疳病有蛔虫也。上唇內有瘡如粟。心內懊痛悶。唾血者。此虫在上。蝕其髒也。下唇內生瘡。其人喜眠者。此虫在下。蝕其下部也。口唇動而偏者。風入其脈也。口唇緊小。不能開合。飲食不得者。繭唇也。舌如鍼刺。唇上微麻。口漸收小不能張。甚則腹鳴且脹者。中河豚之毒也。小兒生下五六日。口唇撮聚。不能吮乳者。人以爲臍風也。此皆唇之形容也。

卷下

診唇气色條目

旣集唇形之條目。當集唇色之條目。諸書謂唇紅紫者。熱也。唇赤而吐者。胃熱也。唇色赤黑者。胃中熱也。

上下唇皆赤者。心熱也。上唇赤。下唇白者。心腎不交也。唇色深紅。灑淅寒熱喘咳者。肺之虛熱也。唇紅喉耳生瘡。腹脹痛。身熱。脈滑數者。蛔脹也。久病唇紅者。難治也。唇舌鮮赤。腮紅。發熱。咳嗽噴嚏者。疹也。唇舌鮮赤。腮紅。發熱。眼如醉眼而含淚。指梢冷者。痘也。脈大身熱。不能飲食。舌赤唇紅。喜飲冷水。頻頻下痢者。

噤口痢也。食入卽吐。口渴思冷。嘔吐酸涎。身熱唇紅溺赤者。熱吐也。小兒唇紅濃者。脾胃健。易養也。婦人唇紅濃者。衝脈盛。易產也。唇淡白者。虛也。唇慘白而吐者。胃虛也。唇白食少喘咳者。脾肺气虛也。朝食暮吐。乳食不化。四肢逆冷。面唇色白者。寒吐也。唇色或紅或白。胃口時痛時止。頻嘔淸涎者。虫吐也。齒齦無色。舌上白。煩憒不知痛癢之處。或喜眠。下痢者。虫蝕其肛也。面上白斑。唇紅能食。顏色不常。臉上有蟹爪路者。便有虫也。痛如咬心。時作時止。口吐淸水。人中鼻唇一時靑黑者。虫痛之證也。妊娠唇白者。血不足。

產或難也。唇白而地庫光明者。病可治也。唇白目內白。面瘦而白。四肢腫。或腦痛。脈跳而數者。心虛血不足也。面唇淸白。渴喜熱飲。痢時腸鳴切痛者。此爲寒痢。虛寒之證也。舌赤唇焦。喜飲冷水。腹中窘痛。溺短色赤。頻頻下痢者。此爲熱痢。裏熱之證也。脾疳肚大靑筋。唇口無色。人中平。痢不止者。不治之證也。唇白如枯骨者。死證也。口噤唇靑。舌本縮者。小腸寒也。唇口靑白而黑者。寒也。唇靑額黑者。血气虛怯。爲冷所乘也。卒厥唇口靑者。身冷爲入髒。卽死。身溫汗自出爲入腑。卽愈也。唇口俱靑黑者。冷極也。筋不能轉。

爪甲皆痛。舌捲唇靑。轉筋卵縮。脈疼急。腹中絞痛。或便欲絕。不能飲食者。筋虛極也。笑而伸。伸而反憂。

熱而且狂。悶亂冒昧。言多謬誤者。此心已傷。若口唇正赤可療。靑黃白黑。不可療也。唇靑紫者。胃气虛寒也。唇色黑瘀。目睛凸露。呼吸上逆者。哮喘也。幹霍亂。吐瀉不得。胸腹脹硬。手足冷過腕膝。脈伏喘急。舌捲囊縮。唇靑黑者。死證也。癰疽證。聲嘶色脫。唇鼻靑黑。面目四肢浮腫者。惡候也。唇靑人中反者。三日死也。

病患唇靑體冷。遺尿者。膀胱絕。四日死也。唇黑者。胃先病也。環口黧黑者。脾腎絕也。唇色如漆黑者。脾胃將絕也。水病唇黑者。肝傷不可治也。兩顴昏暗。唇色慘黑者。气不足。血已枯也。唇口靑黑。吐逆。腸腹絞痛不可忍。發狂。七竅迸血。或外腎脹大者。中砒霜之毒也。唇色靑黑者。卽刻身亡也。面靑唇黑。面黑唇靑者。

皆死證也。舉體消瘦。語音沈澀。聲如破鼓。舌彊不轉。而好咽唾。口噤唇黑。四肢不舉。身體極重。便利無度者。脾虛寒甚。則不可治也。此皆唇色之條目也。

卷下

四白望法提綱

旣視其唇。當察唇之四白。四白者。口唇四際之白色也。考之內經。督脈至人中。任脈至承漿。衝脈絡唇口。

足陽明之脈。挾口環唇。手陽明之脈。挾口交人中。經曰。脾胃大腸小腸三焦膀胱者。倉廩之本。營之居也。

其華在唇四白。其充在肌。其味甘。其色黃。此至陰之類。通於土气。故五閱五使篇曰。口唇者。脾之官也。以部位言之。上爲陽。下爲陰。左爲陽。右爲陰。察其色之上下左右。可辧其病之上下左右也。靑赤黃白黑五色。合之五行。應乎五臟也。太過者。病在外。不及者。病在內。腑主乎外。髒主乎內也。於是乎有澤夭之分焉。

所以辧其成敗也。有浮沈淸濁之分焉。所以辧其表裏陰陽也。有微甚散摶之分焉。所以辧其虛實久新也。以五色相應之理推之。其病癥可知也。以五行生克之理推之。其順逆可知也。以气色部位合而推之。

其臟腑相乘之理又可知也。經云。五臟六腑。固盡有部。視其五色。黃赤爲熱。白爲寒。靑黑爲痛。此所謂視而可見者也。千金雲。病患鼻下平者。胃病也。微赤者。病發癰。微黑者有熱。靑者有寒。白者不治。唇黑者胃先病。微燥而渴者可治。不渴者不可治。此皆診色之要也。若合四診而觀之。參四時而辧之。推之無窮。用之不盡矣。

卷下

牙齒望法提綱

蓋聞上曰齒。下曰牙。兩旁曰牙。當中曰齒。然齒者。總謂口中之骨。主嚙者也。家語曰。男子八月生齒。八歲而。女子七月生齒。七歲而。蓋齒者。骨之所終也。經言丈夫八歲齒更。三八眞牙生。七八齒槁。女子七歲齒更。三七眞牙生。七七齒槁。夫齒之爲言。始也。年也。腎之標。骨之餘也。少長別乎此。盛衰見乎此也。

以形言。則齒食多長也。食少者幼也。以色言。則齒色黃者長也。色白者幼也。是皆長幼之常。非疾病之變也。及其病而察其變。則又有提綱焉。一曰形容之變。二曰气色之變。察其滋潤漧燥。可知病之寒熱。察其枯槁明亮。可決病之死生。形容之變者。切牙爲邪入於胃。齒爲風入其經。下齒齲者手陽明。上齒齲者足太陽。長而枯者。骨先絕。脫而落者。癥多凶。气色之變者。齒忽黃。爲腎虛。齒忽黑。爲腎熱。滋潤者。津液猶充。漧燥者。津液已耗。形色枯槁者。精气將竭。形色明亮者。精气未衰。析而言之。互而觀之。合五官。參四診。

而吉凶之辧。虛實之分。了然如指掌矣。若夫牙齦形色。當以腫起爲實。陷下爲虛。深赤爲太過。淡紅爲不及。可與診唇之法。比例而推也。

卷下

牙齒望法條目

旣知牙齒之提綱。當知牙齒之條目。諸書謂雜病切牙者。胃實也。痘癥切牙者。死候也。痘癥切牙齒落者。

無不死也。小兒齒嚼咬人者。腎絕之證也。人之自嚙舌者。厥逆走上。脈气不至也。嚙舌者。少陰气至也。嚙頰者。少陽气至也。嚙唇者。陽明气至也。胸滿口噤。臥不著席。腳攣急。又齒者。痙病也。痙者腰折螈。齒噤也。小兒蝕齒者。疳虫之候也。齒齲者。手陽明絡實。則齲聾之證也。肉濡而卻。齒長而垢。發無潤澤者。

骨先死。少陰絕也。骨枯肉軟。齒長而垢。發無澤者。骨先死。足少陰气絕也。面黑齒長而垢。腹脹閉。上下不通者。少陰終也。腎中風者。其人踞坐而腰痛。視脇下左右。未有黃色如餅粢大者。尙可治。若齒黃赤。鬢髮直。面土色者。不可治也。小兒齒落久不生者。腎气虧也。病患齒黃枯落者。骨絕也。牙黃落者骨絕。十日死也。牙牀腐爛。牙齒脫落者。牙疳之凶候也。齦肉赤爛疼痛。口臭血出。牙枯脫落。穿腮蝕唇者。牙疳也。牙疳穿腮齒落者。難治也。齒如黃豆者。腎气絕也。齒如熟小豆。其脈躁者。陰陽俱竭也。齒垢黃。面目爪甲上黃者。黃膽也。唇腫齒黑者。死證也。唇腫唇黑齒焦者。腫脹之死證也。病患齒忽變黑者。十三日死也。目無精光。齒齦黑者。心肝絕也。色黑而齒槁者。腎熱也。熱病唇焦齒燥者。津液耗也。虛極之病。唇枯齒幹者。死候也。齒爲暴枯。面爲正黑。目中黃。腰欲折。自汗出如流水者。四日死。一曰人中平。八日死。腎絕也。病無所在。

汗注不休。齒本槁痛者。骨寒熱也。骨寒熱。病無所安。汗注不休。齒未槁者可治。齒已槁者不可治。骨厥亦然也。齒黑腰痛。足逆冷者。骨蒸也。至若黃髮兒齒者。壽考之徵也。唇亡齒寒者。衰憊之兆也。牙牀紅腫者。

陽明之病也。牙牀潰爛者。腸胃之證也。重齦病齒。齦腫如水泡者。熱蓄於胃也。小兒面色黧黑。齒齦出血。

口中气臭。足冷如冰。腹痛泄瀉。啼哭不已者。腎疳也。齒齦間津津出血不止者。陽明之經病也。牙肉色白者。非久病血少。卽失血過多也。牙肉之際。有藍迹一綫者。沾染鉛毒也。若服水銀輕粉。亦令牙牀壅腫也。

此皆診齒之目也。

卷下

診鼻望法提綱

天地氤氳。萬物化醇。男女媾精。萬物化生。五官先生鼻。五臟先成精。精乃一身之本。頭爲五體之尊。是以雷公問道。黃帝傳經。五色獨決於明堂。四診先觀其天牝。蓋鼻者。形之始也。气之門戶也。呼吸之間。通乎天地。貫乎經絡。五臟六腑。無不畢達。四體百骸。無不周徧者也。分其部位。則臟腑六部之提綱是已。辧其气色。則陰陽十法之提綱是已。其相乘之理。合之部位可推也。其相應之理。合之气色可推也。肝靑﹑心赤﹑脾黃﹑肺白﹑腎黑。與夫聲音臭味情志脈病。亦無有不可推者。凡諸望法。皆當比例以相參也。金匱要略云。

鼻頭色靑腹中痛。若冷者死。鼻頭色微黑者。有水气。色黃者。胸上有寒。色白者。亡血也。設微赤非時者死。

是宜以四時參之。以十法辧之矣。第色𨿽當辧。形亦宜分。望之之法。又有提綱焉。蓋鼻者。肺之合也。鼻大者。髒气有餘。鼻小者。髒气不足。腫起者。邪气盛。陷下者。正气衰。鼻煽張者肺虛。鼻仰息者肺實。鼻枯槁者。

寒熱之證。鼻蝕爛者。疳瘡之形。鼻竅漧燥者。陽明之經病。鼻柱崩壞者。癘風之敗癥。鼻下紅腫如瘡者。腹中有虫之疳病。鼻流濁涕者。外受風熱。鼻流淸涕者。外感風寒。鼻淵者。腦中熱。故涕下滲。鼻衄者。陽絡傷。

故血外溢。鼻生肉謂之。鼻生粉刺謂之。此皆鼻形之望法也。析而言之。合而觀之。察五官。參四診。

變在其中矣。至於骨部起者壽。骨部陷者夭。故鼻準貴乎丰隆焉。他如气之粗細。息之疾徐。嚏之有無。竅之通塞。當詳各門。容後續述。

卷下

診鼻形容條目

診鼻條目。气色已述明堂之中。形容當集提綱之下。靈樞云。五色之見。各出其色部。部骨陷者。必不免於病。其色部乘襲者。𨿽病甚不死。是亦察色分部之要也。至其形容諸書。以爲喘息鼻張者。肺病也。初病鼻煽者。邪風壅塞肺竅也。引息鼻張。呼吸急促。惕惕悶悶無痰聲者。憂思气郁也。鼻煽喘汗者。肺絕也。鼻煽張者。肺絕也。口鼻虛張短气者。肺絕。三日死也。喘喝胸盈仰息者。肺實也。鼻槁臘不得汗。毛髮焦。皮不可近席者。皮寒熱也。鼻孔忽仰者。死證也。鼻爛者。疳瘡也。身熱目痛身幹。不得臥者。傷寒陽明經之證也。傷寒鼻漧燥者。陽明病將衄血也。陽明病。脈浮發熱。口漧鼻燥。能食者。衄證也。傷寒脈浮。鼻中燥者。必衄血也。鼻孔燥黑如煙煤者。陽毒熱深也。鼻口漧燥。大小便不利者。癇候也。酒癉無熱。靖言了了。腹滿欲吐。鼻燥者。脈浮先吐之。弦先下之也。鼻幹喘促气逆者。气蒸也。鼻孔幹者。肺枯也。鼻漧黑燥者。火克金也。鼻孔黑燥無涕者。肺絕也。鼻柱壞而色敗。皮膚潰而有瘍者。風寒客於脈而不去。發爲癘風也。癘風鼻柱壞者。

骨先死也。癘風鼻梁崩塌。眼弦斷烈。唇翻聲啞者。骨死也。癘風鼻柱崩倒。鼻中生肉者。虫食其肺也。鼻塞涕濁者。風熱也。人之鼻洞涕出不收者。頏顙開分气泄也。中寒家喜欠。其人淸涕出。發熱色和者。善嚏也。欲嚏不能者。此人肚中寒也。鼻塞流淸涕者。邪未解也。鼻塞流淸涕。發熱咳嗽。自汗惡風者。傷風也。痰淸涕淸者。寒未去也。少腹膀胱按之內痛。若沃以湯。澀於小便。上爲淸涕者。胞痺也。鼻流淸涕。呵欠煩悶咳嗽噴嚏。面腫腮赤者。疹也。濁涕下不止者。膽移熱於腦。則辛鼻淵也。口鼻出血不止者。腦衄也。鼻衄發熱。身無汗。口漧鼻燥者。邪气實也。鼻衄面黃白。身無熱。血出多而不止者。正气虛也。衄而不止。脈大者。

逆證也。血外溢而衄者。陽絡傷也。鼻肉者。熱滯於陽明之經絡也。鼻者。寒气之所薄也。小兒頻揉耳鼻者。疳證也。鼻塞赤癢疼痛。浸淫潰爛。下連唇際成瘡。咳嗽气促。毛髮焦枯者。鼻疳也。千金雲。肺前病。

鼻則爲之孔開焦枯。肺先死。鼻則爲之梁折。孔閉靑黑色。若天中等分墓色應之。必死不治。此皆診鼻之條目也。

卷下

診耳望法提綱

旣察其鼻。當觀其耳。耳也者。腎之官也。故察耳之好惡。可知腎之彊弱也。何則。黑色小理者。腎小。粗理者。

腎大。耳髙者腎髙。耳後陷者腎下。耳堅者。腎堅。耳薄不堅者。腎脆。耳好前居牙車者。腎端正。耳偏髙者。腎偏傾。此察耳形之常也。以色言之。有左右之殊。有上下之辧。左爲左。右爲右。上應乎上。下應乎下也。腎之候也。腎主骨。故耳起五色者。病在骨也。黃赤者。多熱气。靑白者。少熱气。黑色者。多血少气。黃赤爲風。靑黑爲痛。白爲寒。屬分五行。亦應乎五臟也。气色之變。可以十法推之。生克之理。可以五行推之。其餘望法。有可比例者。宜察其病。辧其證。而合參之也。若夫耳形之診。當以濃而大者爲形盛。薄而小者爲形虧。腫起者。邪气實。消減者。正气虛。潤澤則吉。枯槁則凶。合之於色。亦可辧其寒熱虛實焉。他如下消則耳葉焦漧。

腸癰則耳葉甲錯。腎前病。耳則爲之焦枯。腎前死。耳則爲之KT黑焦癖。若天中等分墓色應之。必死不治。

是皆主病之目也。痘科尙有觀耳後絡脈之詩。因續四句於其後。其詩曰。耳後紅筋痘必輕。紫筋起處重沈沈。兼靑帶黑尢難治。十个難求三五生。予續之曰。冷暖陰晴色更攺。須將痘證辧分明。望聞問切能參悟。不看紅筋徹底淸。

卷下

眼眉望法提綱

蓋聞精之榮以須。气之榮以眉。眉也者。稟木气而側生者也。以經絡言之。則屬乎手足太陽陽明矣。其有多少疏密粗細長短之殊者。亦由气血有多少。賦稟有淸濁耳。相家知其常。固可察人之賢否。醫家辧其變。亦能測病之死生。道𨿽不同。其揆一也。今求其法。蓋有六焉。眉系傾者。膽將絕。眉衝起者。命將亡。眉睫墮落者。癘風之證。眉毛頻蹙者。疼痛之容。潤澤者。血气足。枯槁者。血气衰也。至若眉中之色。前人亦有言者。其詩曰。黃色入目一年期。黑色從眉繞目悲。若然白色連眉目。知是皮膚肺疾微。眉中若見靑赤黑。遠候還須半年期。近看三五七日內。忽然暴死更無疑。然以余望之。當察澤夭以分成敗。觀淸濁以辧陰陽。

視微甚以知虛實。四診合參。其庶幾乎。

卷下

髭須望法提綱

聞之發屬心。稟火气而上生。須屬腎。稟水气而下生。故男子腎气外行而有須。女子宦人無須。而眉髮不異也。然分部位而言。則唇上曰髭。屬手陽明。頦下曰須。屬足少陰陽明。兩頰曰髯。屬足少陽。其經血气盛。

則美而長。气多血少。則美而短。气少血多。則少而惡。气血俱少。則其處不生。气血俱熱。則黃而赤。气血俱衰。則白而落。察其經絡之部位。可知其經絡之血气矣。然部位𨿽殊。要皆屬於腎。通於經而生於衝任焉。

經曰。衝脈任脈。皆起於胞中。上循背裏。爲經脈之海。其浮而外者。循腹右上行。會於咽喉。別而絡唇口。血气盛則充膚熱肉。血獨盛則滲灌皮膚生毫毛。婦人有餘於气。不足於血。以其數脫血也。衝任之脈不榮口唇。故須不生。宦者去其宗筋。傷其衝脈。血瀉不復。皮膚內結。唇口不榮。故須亦不生。天宦未嘗被傷。不脫於血。而衝任不盛。宗筋不成。有气無血。唇口不榮。故須亦不生。此皆須之常也。如因病而觀之。惟癘風有須眉墮落者。然余謂血气未衰。須色當潤澤。血气已竭。須色當枯槁。其由黑而白。由白而黃者。乃壯老之常。盛衰之變也。至若气有滑澀。血有淸濁。而其須不同者。皆可以經絡部位推測而知也。

卷下

發望法提綱

竊聞腎之華在發。血之榮以發。蓋發者血之餘。血者水之類也。經言女子七歲發長。丈夫八歲發長。五八發墮。八八發去者。蓋腎主腦。腦者髓之海。發者腦之華。腎盛則發長。腎衰則發墮。腦減則發素也。其或年少而發白。年老而發黑者。賦稟不同也。以部位分之。頭上曰髮。耳前曰鬢。中行屬督脈。二行屬太陽。三行屬少陽。頭維額角。足陽明也。曲鬢懸顱。足少陽也。其經血气盛。則美而長。气多血少。則美而短。气少血多。

則少而惡。气血俱少。則其處不生。气血俱熱。則黃而赤。气血俱衰。則白而落。察其經絡之部位。可知其血气之盛衰。其因病而變者。察之又有六法焉。曰逆上。曰衝起。曰直。曰落。曰潤澤。曰枯槁。蓋逆上者。死證也。

衝起者。絕候也。因疳積而發亂者。可療。因气竭而發直漧枯者。不治。病久而發落者。精血虛。病風而發落者。血液燥。潤澤者。血气未竭。故生。枯槁者。血气已竭。故死。善診者。察其發。觀其證。可以知其逆從矣。

若夫發直如麻者。小腸絕。發結如穗者。小兒疳。面無血色。頭髮墮落者。血極之證。面色不變。頭髮逆上者。

癇病之徵。汗出發潤。喘不休者。肺先絕。齒長骨枯。發無澤者。骨先死。此皆診發之目也。

卷下

診頭望法提綱

頭爲五體之尊。百骸之長。自囟至心。如絲相貫不絕。是謂諸陽之會。精神之府。望之之法。可不深求其理哉。按內經陽明之脈行於前。太陽之脈行於後。少陽之脈行於側。厥陰之脈會於巓。督則自背中行而上頭至鼻。任則自腹中行而上頤循面。此皆經絡之行。卽部位之分也。由是以形言之。則骨部皆大者多壽。

骨部皆小者多夭。皮肉腫起者爲實。皮肉陷下者爲虛。囟陷者。腦髓不足而難治。囟腫者。臟腑不調而難療。骨縫不合者。賦稟弱。頭項皆軟者。血气虧。此察頭形之綱領也。以容言之。則仰首者。其病在陽。俯首者。

其病在陰。蹙其額者。頭痛。皺其眉者。心憂。頭項彊直者。邪气實。頭垂傾欹者。正气虛。頭獨動搖者。風也。更有心絕之證。頭難回顧者。寒也。亦屬陽明之經。此察頭容之綱領也。夫如是。視上下以辧其經絡。審左右以究其逆從。合之五官。參之四診。而形容之變。病癥之殊。皆可識常通變矣。至於妊娠四月。欲知男女。遣妊娠面南行。還復呼之。左回首者是男。右回首者是女。亦想當然耳。

卷下

面形分屬五臟

嘗思診面之法。非特明堂五色。面貌五官。可分五臟也。其面形亦有可分者二。一則因形層以分之。如肝合筋。心合脈。脾合肉。肺合皮。腎合骨。筋者肝之部。脈者心之部。肉者脾之部。皮者肺之部。骨者腎之部。推而論之。皮有濃薄澤夭。肉有肥瘦消長。脈有小大遲數。筋有粗細緩急。骨有大小堅脆。太過者爲有餘。不及者爲不足。皆可辧其盛衰虛實焉。此形層之分也。一則因經絡以分之。如督脈自背中行而上頭至鼻。

任脈自腹中行而上頤循面。衝脈榮於唇口。蹺脈會於睛明。聽宮顴之分。手太陽也。眉衝五處之分。足太陽也。迎香禾之分。手陽明也。頰車巨之分。足陽明也。耳門和之分。手少陽也。前關聽會之分。足少陽也。推而論之。腫起者爲實。陷下者爲虛。腫起爲太過。其病在外。陷下爲不及。其病在內。此經絡之分也。由是觸類旁通。卽一指之小。四體之大。其形層經絡。無不皆然。至若因證言病。如諸書所謂大頭瘟。兩目鼻面腫者。陽明。耳前後並額角腫者。少陽。腦後項下腫起者。太陽。面腫曰風。面目腫大。時熱。脈沈滑。中有水气。曰風水。面浮腫。气逆多涕唾。曰咳上气。面浮腫。息肩。脈浮大。曰不治。短气面腫。鼻不聞香。咳嗽唾痰。兩脇脹痛。喘息不定。曰肺勞。面目浮腫。曰陽虛胃冷。面目浮腫至項。曰陽虛气結。病患營衛竭絕。面浮腫。曰死。面腫色蒼黑。曰死。咳嗽羸瘦。脈堅大。曰死。咳嗽脫形發熱。脈小堅急。曰死。肌瘦下脫。形熱不去。曰死。兩腮消瘦縮入。曰胃虛肉絕。外此而痘疹﹑癰疽﹑癘風﹑時疫。其病在頭面者。皆可按部位。分經絡。合之面容。參之面色。以辧其同異。而判其吉凶也。然其中腫起爲實。浮腫爲虛。何也。蓋形之聚散不同。色之澤夭亦異。實者邪气實。虛者正气虛。腫而屬虛者。邪气實而正气虛也。推之於痘疹癰疽。其義一也。

卷下

面容分屬五臟

診面之法。有形焉。有容焉。分而言之。則理明。合而診之。則病著。夫形也者。言乎其體也。容也者。言乎其態也。以形爲體。以態爲用。而五臟之分。五志之辧。可由是而察焉。何者。怒則厲然而目張。喜則油然而頤解。

思則嫗然而瞼定。悲則瞿然而泣出。恐則薄然而气下。怒者肝之容。喜者心之容。思者脾之容。悲者肺之容。恐者腎之容。此面容五臟之分也。怒則气逆。喜則气緩。思則气結。悲則气消。恐則气下。此五臟之分。五志之病也。由是而觀。有太過。有不及。太過者。病在外。不及者。病在內。太過則薄所勝。而乘所不勝。其不及則所勝妄行。而所生受病。所不勝薄之也。然此就太過不及而言。又當隨時以處中焉。中庸云。喜怒哀樂之未發。謂之中。發而皆中節。謂之和。蓋中者無所偏倚。和者無所乖戾。當喜怒而喜怒。當哀樂而哀樂。無病之容也。其或發而不中。則有偏倚。發而失節。卽有乖戾。故經曰。多陽者多喜。多陰者多怒。肝气虛則恐。

實則怒。心气虛則悲。實則笑不休。怒傷肝。悲勝怒。喜傷心。恐勝喜。思傷脾。怒勝思。憂傷肺。喜勝憂。恐傷腎。

思勝恐。蓋以五志之變。合五行而推也。善診者。觀察病患之態。推而極之。補其偏。救其獘。則失中者中。而違和者和矣。

卷下

診腹望法提綱

嘗觀銅人內景諸圖。臍在腹中。胃居臍上。腸居臍下。其中行直行者。任脈也。次於任脈者。足少陰。次於少陰者。足陽明。陽明之旁。足厥陰也。厥陰之旁。足太陰也。若少陽則行於側。太陽則行於背矣。然其分屬臟腑者。又與脈行異。如胸膈之上。心肺之部也。脇肋之間。肝膽之部也。臍上屬胃。臍下屬腸。大腹屬太陰。臍腹屬少陰。少腹屬厥陰。衝任在於中央。腎部主乎季脇。以及左脇屬肝。右屬脾。皆診家所宜究心者。由是而觀。則上下左右不同。前後中外亦異。按其經絡。分其部位。而病癥之殊。治療之辧。亦有確可憑者。如腹大支滿。或上肢兩脇者。屬胃。脇下脹痛。善太息。口苦者。屬膽。腹气滿。少腹尢堅者。屬三焦。少腹偏腫而痛者。屬膀胱。少腹脹。引腰而痛者。屬小腸。腸鳴而痛。飧泄不化者。屬大腸。脹經溲不利者。爲脾。喘而兩滿者。爲肺。腹滿引腰背者。爲腎。脇下滿而痛。引小腹者。爲肝。小腹滿大。上走胃至心者。足厥陰。腹滿大便不利。上走胸嗌者。足少陰。厥而腹滿。響響然者。足太陰。是皆部位上下之分。臟腑經絡之辧也。析而言之。髒病爲積。腑病爲聚。積終不移。聚則轉移。居臍上爲逆。居臍下爲從。皮濃色蒼者。皆屬气。皮薄色澤者。皆屬水。腫起者。爲實。陷下者。爲虛。腹腫脹者。病气有餘。腹消減者。形气不足。腹滿按之痛者。爲實。按之不痛者。爲虛。腹滿時減。復如故者。爲寒。腹滿不減。且燥實者。爲熱。新積痛可移者。易已。積不痛不可移者。

難已。腹脹心窩未滿者。可治。心窩已滿者。不可治。缺盆未平者。可治。缺盆已平者。不可治。筋未靑。漲髙起者。可治。筋已靑。漲髙起者。不可治。從上腫下者。屬气。其邪在外。從下腫上者。屬水。其邪在內。男從身上腫下。女從身下腫上者。易治。男從身下腫上。女從身上腫下者。難治。先起於腹。而後散於四肢者。可治。先起於四肢。而後歸於腹者。難治。旋消旋減者。正勝邪。爲可治。旋消旋起者。正不勝邪。爲不可治。石水起臍以下至小腹。然。上至胃脘者。死不治。久病腹皮甲錯。著於背而成深凹者。腸胃漧癟。亦死不治。是皆診腹之要也。至若按其腹。而不起。腹色不變。爲膚脹。隨手而起。如囊裹水之狀。爲水脹。腫聚往來上下。爲蛔脹。彈之而聲空者。是气。彈之而聲實者。是水。婦人腹皮寬大者。子多。緊急者。子少。妊娠腹形如箕者。是男。腹形如釜者。是女。男胎腹硬。女胎腹軟。如覆杯者則男。如肘頭參差起者。則女。冷者爲死。溫者爲生。若是雙軀。令人摸之。冷在何面。則知死在何處。凡諸診候。能參合而行之。皆確有可憑者焉。

卷下

診背望法提綱

嘗思古聖以背爲陽。腹爲陰。先賢以背爲陰。腹爲陽。豈前後有異。而上下不同歟。然愚謂以體之剛柔言。

則背陽而腹陰。以用之動靜言。則背陰而腹陽。且陽化气。陰成形。是腹背皆可謂之陰。陽在外。陰在內。是腹背皆可謂之陽。陰陽之道。其大無外。其小無內。豈特一端而已哉。夫背者。胸中之府。其中行乃督脈之所行。其第二行挾脊各一寸半。第三行挾脊各三寸者。太陽之所行也。其經脈自上而下。則部位有上下之分。其疾病或左或右。則部位有左右之辧。推而言之。身半以上爲陽。身半以下爲陰。左爲陽。右爲陰。皮膚在外爲陽。筋骨在內爲陰。是故上下標本不同。左右逆從亦異。診之之法。可不精求其理哉。言乎其形。

則腫起者。邪气實。陷下者。正气虛。背髙如龜曰龜背。脊骨如鋸曰脊疳。背爛透膜者。形壞豈能治。背平病水者。肺傷不可療。此形之因病而變者。言乎其容。則脊彊者。病在太陽。反折者。病在督脈。背曲肩隨者。胸中之府將壞。項彊腰折者。背上之經已傷。頸直背彊。稱身回側者。肝實之狀。骨枯髓減。腰脊不舉者。骨痿之形。呼吸搖肩者。心中堅。轉搖不能者。腎將憊。諸反張。大人脊容側手。小兒脊容三指者。不可治。此容之因病而變者。於是合气色以觀其同異。參脈癥而辧其本標。將虛中有實。實中有虛。𨿽變化無窮。而意見有定。庶幾其各當歟。且凡言實者。邪气實也。言虛者。正气虛也。邪气實者。正气有有餘不足。正气虛者。邪气有有餘不足。一切精微法。應作如是觀。非惟診背宜爾也。

卷下

診手望法提綱

四肢爲諸陽之本。脾實主之。然有上下左右內外之分焉。嘗觀經脈篇。手之三陰。從髒走手。手之三陽。從手走頭。陽行於外。陰行於內。陽則自下而上。陰則自上而下。析而言之。左爲陽。右爲陰。上爲陽。下爲陰。手臂之在外者爲陽。在內者爲陰。自肩至肘曰。自肘至腕曰臂。臂下謂之掌。掌下謂之指。其大指曰拇指。

其次指曰食指。內屬太陰。外屬陽明。其中指曰將指。其屈而不伸者。曰無名指。內屬厥陰。外屬少陽。其小者。曰小指。內屬少陰。外屬太陽。此皆經絡之行。卽部位之分也。推而論之。男女有左右逆從之異。經絡有上下標本之殊。病癥有內外淺深之辧。望之之法。可弗深究其理哉。以形言之。則形盛爲有餘。形瘦爲不足。手之壅腫者爲實。手之枯細者爲虛。左右偏枯曰偏風。手指墮落曰癘風。手掌腫無紋。曰陰虛气絕。手背腫至腕。曰陽虛气結。此皆以形言也。以容言之。則彊者。病气實。痿者。形气虛。撒手者。陽气外脫。握手者。

陰邪內伏。手之伸者。病在陽。手之屈者。病在陰。屈不易伸。伸不易屈者。陰陽交合。陰陽俱病也。屈而不伸。

其病在筋。伸而不屈。其病在骨。汗漏不止。四肢微急者。亡陽之證。小腹急痛。手足拘攣者。將死之容。攣急轉筋者。邪气實而傷於寒。弛縱不收者。正气虛而因於熱。螈不定者。筋脈相引而難瘳。振搖不定者。血气俱虧而可療。兩手不舉者。脾實。四肢不收者。脾虛。掣衣揚手者。煩躁猶可解。循衣摸牀者。實熱已難除。

叉手冒心者。血液大虧。交手目瞀者。肺病臂厥。捶胸者。脹悶之狀。拒按者。疼痛之容。手如數物者。風癇。手不欲動者。脾虧。指不用者。屬脈。臂不遂者。爲痺。手足習者。肝絕之形。手足曳者。風懿之狀。此皆以容言也。於是合形容而診之。按經絡而驗之審其寒溫。察其部位。參四診以究同異。分三因而辧本標。病癥之殊。療治之變。庶乎知所適從矣。

卷下

診足望法提綱

嘗考內經。陽气起於足五趾之表。陰气起於足五趾之裏。足之三陽。從頭至足。足之三陰。從足走腹。陽行於外。陰行於內。陽則自上而下。陰則自下而上。析而言之。左爲陽。右爲陰。上爲陽。下爲陰。足之在外者爲陽。在內者爲陰。自臀至膝。曰髀。自膝至踝。曰脛。踝下謂之跗。跗前謂之趾。其大趾。則少陽﹑陽明﹑厥陰﹑太陰之所行。其次趾﹑中趾。則陽明之所行。其次於小趾之次趾。則少陽之所行。其小趾。則太陽。少陰之所行。此皆經絡之辧。部位之分也。望之之法。可弗深究其形容哉。以形言。則形盛爲有餘。形瘦爲不足。脛腫跗腫者。水气之實。脛枯腳小者。脾胃之虛。脛有大小者。腎壅偏枯。股無生肉者。脾虛气竭。足下平滿者。傷腎之絕徵。腳底先穿者。癘風之敗證。十指墮落者。筋死。十趾不用者。經病。兩腿消瘦。曰腎消。獨膝腫大。曰鶴膝。

足腫至踝。曰陽虛气結。腳腫上脛。曰香港腳逆衝。身體羸瘦。獨足腫大者。營衛俱微。足趺壅腫。兩膝如斗者。

胃气欲絕。此皆以形言也。以容言。則屈者爲陰。伸者爲陽。彊者邪气實。痿者形气虛。拘急者。寒邪。縱緩者。

熱疾。螈者。筋脈相引。振掉者。血气俱虛。屈伸不能者。筋將憊。屈伸不利者。腎已虧。屈而不伸者。病在筋。

伸而不屈者。病在骨。陰緩而陽急者。陽蹺病。陽緩而陰急者。陰蹺病。跌蹶能前不能卻者。太陽經之傷。

跛或左而或右者。風寒濕之病。轉筋者。寒邪在筋。掣節者。寒邪在節。足縱而不任地者。大經空虛。足搖而不任身者。骨髓枯減。足不收者。脾气虛。足不舉者。脾气實。揚手擲足者。煩燥。逾垣上屋者。怒狂。筋緩不能行者。肝勞。棄衣而狂走者。胃實。立不能坐。坐不能起者。陰陽交合。陰陽俱病也。此皆以容言也。合形容而視之。審經絡而辧之。驗其足之寒溫。切其脈之動靜。參以四診。究其三因。而病癥之變。標本之殊。亦可知其大略矣。

卷下

毫毛望法提綱

心主身之血脈。肺主身之皮毛。皮毛者。肺之合也。太陰者。肺也。行气溫於皮毛者也。若析而論之。則經絡之行。部位之分。又各有所主。何則。督行於背。任行於腹。手之三陰。從髒走手。手之三陽。從手走頭。足之三陽。從頭走足。足之三陰。從足走腹。陰行於內。陽行於外。視其經絡。分其部位。其經之血气盛。則充膚熱肉。

血獨盛。則滲灌皮膚。生毫毛。彼言十二經之气血多少者。論其常。此言充膚熱肉生毫毛者。察其變。毫毛有長短粗細美惡。由气血有多少淸濁盛衰。是皆因人而異者也。其因病而變。又各不同。毫毛畢直者。風寒外感之證。毫毛折落者。肺臟內絕之形。灑灑然毛聳者。太陽中。灑灑然毛立者。虛邪中人。毛焦者。寒熱在於皮肌。毛悴者。情志傷其臟腑。毛敗者。肺熱而金受火之克。毛枯者。疳病而金乏土之生。此皆診法之略也。由是而觀。當以粗而長者爲血多。細而短者爲血少。聳與直立爲邪實。焦與枯敗爲正虛。悴同折主死。美而澤主生。善診者。察毫毛。觀气色。聽聲音。參脈證。可以知其吉凶矣。若夫毛竅之多寡。或言八萬四千。或言十萬八千。而究竟不知幾萬幾千。卽能知其幾萬幾千。亦何取乎幾萬幾千。夫經絡之曲折。病証之紛紜。古聖述之於前。昔賢驗之於後。𨿽西醫剖視。不能如此其詳。而況鍼穴之微妙。石藥之功能。斷非技巧所能窺者乎。然則今人不逮古聖也遠甚。書曰。事不師古。鮮克有濟。

卷下

腠理望法提綱

聞之津液滲泄之所曰腠。紋理縫會之中曰理。腠者是三焦通會元眞之處。理者是皮膚臟腑之紋理也。

字書謂膚肉之間爲腠理。以其有脈理焉。三說合觀。體用備矣。考之內經。則曰開﹑曰闔﹑曰粗﹑曰細。曰疏﹑曰密。有因天者。有因人者。有因腑而異者。有因病而異者。因天者何。熱則人气在外。皮膚緩。腠理開。汗大泄。

血气減。皮淖澤。寒則人气在中。皮膚致。腠理閉。汗不出。血气彊。肉堅澀。此腠理之開閉。因天之寒暑也。因人者何。膏者其肉淖。而粗理者身寒。細理者身熱。脂者其肉堅。細理者熱。粗理者寒。此腠理之粗細。因人之脂膏也。何謂因腑而異。三焦膀胱者。腠理毫毛其應。密理濃皮者。三焦膀胱濃。粗理薄皮者。三焦膀胱薄。疏腠理者。三焦膀胱緩。皮急而無毫毛者。三焦膀胱急。毫毛美而疏者。三焦膀胱直。稀毫毛者。三焦膀胱結。此腠理之疏密。因腑而異者也。何謂因病而異。陽勝則身熱。腠理閉。喘粗爲之俯仰。汗不出而熱。齒幹以煩冤。腹滿死。能冬不能夏。陰勝則身寒。汗出身常淸。數栗而寒。寒則厥。厥則腹滿死。能夏不能冬。此陰陽更勝之變。病之形能也。然陽病亦有汗出者。陰病亦有不汗出者。其開也衛气虛。其閉也衛气實。是又因證而異。可與診汗之法參觀也。要之。開則有汗。閉則無汗。察腠理之開閉。視汗液之有無一也。此腠理之開閉。因病而異者也。蓋觀粗細與疏密者。欲明其體。而觀開闔之常變者。欲達其用也。且夫腠理之開闔。非腠理之自爲開闔也。有溫分肉。充皮膚。肥腠理。司開闔者焉。蓋衛气也。衛气者。下焦之所出。太陰主其內。太陽主其外者也。陰平陽祕。衛气和矣。衛气和。則分肉解利。皮膚調柔。腠理致密矣。如是而雲開闔。則似開非開。似闔非闔。然非不開也。非不闔也。有時而開。有時而闔。或因寒暑。或因冷暖。或因動靜。非病也。常也。時開則開。時闔則闔者也。設或不當開而開。不當闔而闔。豈得謂之無病哉。合汗而診之。因時而驗之。參證而辧之。知其開闔之常。卽知其開闔之變矣。經曰。謹察衛气。爲百病母。腠理之開闔。衛气之虛實也。開闔虛實。蓋可以忽乎哉。

卷下

尺膚望法提綱

嘗謂從魚際至髙骨。卻行一寸。故謂之寸。從尺澤至髙骨。卻行一尺。故謂之尺。尺膚者。尺澤至髙骨之膚也。蓋气口爲肺之脈。皮膚爲肺之合。脈行膚內。膚在脈外。故視膚而有取乎尺也。其視之之法有六。曰緩﹑曰急﹑曰滑﹑曰澀﹑曰賁而起﹑曰減而少气。夫緩者尺膚縱緩不急也。急者尺膚緊急不緩也。滑則不澀。而有流利之容。澀則不滑。而有蹇滯之貌。賁而起者。沸起之狀。減而少气者。損少之形。蓋緩則爲熱。急則爲寒。

滑屬陽而气淖澤。澀屬陰而血凝泣。賁而起者。太過爲實。減而少气者。不及爲虛。六者合觀。變在其中矣。

經曰。脈急者。尺之皮膚亦急。脈緩者。尺之皮膚亦緩。脈滑者。尺之皮膚亦滑。脈澀者。尺之皮膚亦澀。脈大者。尺之皮膚亦賁而起。脈小者。尺之皮膚亦減而少气。然則色脈皮膚。皆當相應也。合而觀之。亦可推其順逆焉。千金雲。風病則滑。痺病則澀。气血盛。則尺之肉丰盛。气血虛。則尺之肉虧竭。此亦診尺之要也。論疾診尺篇曰。尺膚滑。其淖澤者。風也。尺肉弱者。解。安臥脫肉者。寒熱不治。尺膚滑而澤脂者。風也。尺膚澀者。風痺也。尺膚粗如枯魚之鱗者。水飲也。尺澀脈滑。謂之多汗。尺寒脈細。謂之後泄。尺粗常熱者。謂之熱中。尺堅大。脈小甚少。气有加。立死。是又診尺膚以參脈證。參脈證以決死生矣。至若尺之部位。手之寒溫。因切而知者。容後續述。

卷下

診皮望法提綱

嘗思診尺膚之法。可察皮之滑澀。診腠理之法。可察皮之粗細。然皮不僅觀尺膚。法不僅觀腠理。則夫周身之皮。當講周身之法。而尺膚腠理之診。亦宜比例而觀焉。何則。周身之皮。實由周身之脈以灌漑。周身之脈。當分周身之部以參觀。故經言。欲知皮部。以經脈爲記。夫皮者。肺之合也。筋骨在內爲陰。皮膚在外爲陽也。析而論之。如形充而皮膚寬緩者壽。形充而皮膚緊急者夭。皮與肉相裹則壽。皮與肉不相裹則夭。薄皮弱肉者。不勝時之虛風。濃皮堅肉者。能勝時之虛風。皮虛者寒。皮實者熱。皮膚腫脹者。邪气實。皮膚消減者。正气虛。皮膚腫痛者。病气有餘。皮膚潰爛者。形气不足。皮膚潤澤者。太陰气盛。皮毛枯槁者。太陰气衰。皮毛焦者。手太陰气絕。皮膚著者。足太陰肉絕。皮聚毛落者。肺損。皮枯毛折者。肺絕。皮毛虛弱者。

肺熱葉焦。皮膚頑痺者。癘風皮病。身冷膚硬者。脾不上下。皮膚薄著者。經脈空虛。皮膚不收。肌肉堅聚者。

寒濕之證。皮膚空疏。三焦經絕者。血崩之徵。肌膚甲錯。兩目黯黑者。內有幹血。身皮甲錯。腹中急痛者。內生癰膿。皮膚潰而有瘍者。癘風也。皮膚脫若蛇皮者。癘風也。癘風徧身如癬者。脾病。癘風潰爛無膿者。血死。少年皮生黑斑者。不吉。痘兒頭項皮赤者。多凶。凡腫脹。皮濃色蒼者。皆屬气。皮薄色澤者。皆屬水。諸痛瘡瘍。斑疹麻痘。色赤而紅者順。靑而黑者逆。諸病癥。皮寒而燥者。陽不足。皮熱而燥者。陰不足。身澀而脈滑者死。身滑而脈澀者死。此皆皮部之診也。由是推而言之。則壽夭診於緩急。彊弱診於濃薄。消減腫脹。

以診其虛實。潤澤枯槁。以診其盛衰。八者交參。則診視之法備。而皮膚之變詳。夫如是。按經絡而分內外陰陽。察部位而分上下左右。參伍以觀。錯綜以變。庶乎其有得歟。

卷下

診肉望法提綱

經言肝主身之筋膜。脾主身之肌肉。肉之大會爲谷。肉之小會爲。分肉之間。谷之會。以行營衛。以會大气。聖人於此。不啻三致意焉。且脾胃屬土。其充在肌。故觀肌肉之消長。可知脾胃之盛衰。夫脾者。孤髒以灌四旁者也。胃者。五臟六腑所稟气者也。診脈𨿽以胃气爲本。觀形當以肌肉爲先也。若夫形肉已脫。

九候𨿽調。聖人不曰可生。而曰猶死。則是肌肉之消長。尢關胃气之有無矣。診之之法。其可不講乎。析而言之。如形充而大肉堅而有分者肉堅。肉堅則壽矣。形充而大肉無分理不堅者肉脆。肉脆則夭矣。肥而澤者。血气有餘。肥而不澤者。血有餘。气不足。瘦而無澤者。血气不足。瘦而澤者。血不足。气有餘。肥者耐寒。瘦者耐熱。肉瘦削者脾虛。肉壅腫者脾實。肉蠕動者脾病熱。肉者脾中風。筋惕肉者陽虛。食減肉消者意損。瘦削幹黑者。肉極之證。肉宛弱者。肉痿之徵。肉上粟起者。寒客皮膚。肌膚不仁者。邪入絡脈。肌肉充盛者。形气有餘。肌肉消減者。形气不足。肥人肉如棉絮者。謂之無气。婦人肌若魚鱗者。謂之帶下。骨痛肉枯者。寒勝其熱。爛肉腐肌者。熱勝其寒。疳病形容羸瘦者。癥起腸胃之內。癉瘧肌肉消爍者。邪捨分肉之間。脫肉者死。破者死。大肉陷下。大骨枯槁者皆死。肌肉不滑澤。肉滿唇反者。肉先死。癘風割切不痛者。肉先死。肉痿軟。唇反。人中滿者。肉先死。此皆肌肉之診也。由是約而言之。當以堅脆診壽夭。以肥瘦診血气。以有澤無澤診盛衰。以消減壅腫診虛實。八者交推。則診候之法備。而肌肉之證明。所謂肌者。四肢間附骨之肉也。者。肘膝後如塊之肉也。曰曰谷。則以血之流注。如水之流注。水注川曰。注曰谷也。若夫形盛脈細。少气不足以息者危。形瘦脈大。胸中多气者死。是又合脈以觀之。因癥以辧之。

審其順逆。而判其吉凶矣。大凡診法。皆當錯綜相參。非獨診肌云爾。

卷下

絡脈望法提綱

聞之直行曰經。橫行曰絡。諸脈之浮而外見者。皆絡脈也。絡也者。本經別出之旁支。聯系於他經者也。析而論之。經十二。絡十五。皆辧其行。以分其部。按其部。以診其病焉。經絡論。黃帝問於岐伯曰。夫絡脈之見也。其五色各異。靑黃赤白黑不同。其故何也。岐伯對曰。經有常色。而絡無常變也。言經脈之色有常。絡脈之色無常也。帝曰。經之常色何如。岐伯曰。心赤﹑肺白﹑肝靑﹑脾黃﹑腎黑。亦皆應其經脈之色也。言五臟之經。

應五臟之色也。帝曰。絡之陰陽。亦應其經乎。岐伯曰。陰絡之色應其經。陽絡之色變無常。隨四時而行也。

言陰絡之色應五臟。陽絡之色應四時。陽外而陰內也。其寒多則凝泣。凝泣則靑黑。熱多則淖澤。淖澤則黃赤。此皆常色。謂之無病者。以其變之因乎時。不因乎病。故亦以爲常也。五色具見者。謂之寒熱。以其不應時之寒。不應時之熱。故以爲寒熱也。皮部論曰。其色多靑則痛。多黑則痺。黃赤則熱。白則寒。五色皆見。

則寒熱也。蓋陽絡隨時而行者。變從乎外。天道之常也。因病而見者。變從乎內。人道之變也。合時與病而察之。可知其變中之常。常中之變矣。至於兩跗上脈豎堅陷者。足陽明病。魚絡血者。手陽明病。手魚絡靑者。胃中有寒。魚際絡赤者。胃中有熱。魚際脈黑者。或者癇候。其暴黑者。畱久痺也。其靑短者。少气也。頸脈動。喘疾咳曰水。耳間靑脈起者。爲掣痛。耳後完骨上靑絡盛。臥不靜者。是癇候。臂多惕脈者。謂之脫血。經脈動惕者。久而成痿。驚跳不定者。卽爲脈虛。靑紫之脈。散見於面者。多病風熱。紅赤之脈。散見於腮者。多病痘疹。此皆陰陽之絡。因病而變者。亦宜合時與病而察之也。然愚謂營行脈中。衛行脈外。絡脈之見。皆當有血色以間乎其中焉。變見於左者。應在左。變見於右者。應在右。左右皆見。左右皆病。察其何部何色。

而斷其何髒何腑也。至於絡之形容。亦有粗細浮沈長短緩急之殊焉。推而論之。則絡之粗者。病气有餘。

絡之細者。形气不足。猶脈之大則病進。細則气衰也。絡之浮者病在外。絡之沈者病在內。猶脈之浮爲在表。沈爲在裏也。絡之長者气治。絡之短者气病。猶脈之長則气治。短則气病也。絡之緊急者爲寒。絡之縱緩者爲熱。猶脈之急爲寒。緩爲熱也。於是乎因人大小。而定絡之粗細。因人肥瘦。而定絡之浮沈。相時寒暑。以驗緩急。相時冷暖。以驗短長。八法互觀。合之絡色。參之脈證。庶乎可通其變矣。經曰。凡此十五絡者。

實則必見。虛則必下。其見浮而堅。其見大而明者多血。細而沈者少气。亦此意歟。若夫幼科食指之紋。卽手太陰之絡也。痘科耳後之筋。卽手少陽之絡也。皆可以是參觀者也。

卷下

絡脈主病提綱

絡脈已言其診法矣。然必先知其部。與其病焉。靈樞曰。手太陰之別。名曰列缺。實則手銳掌熱。虛則欠KT。

小便遺數。手少陰之別。名曰通裏。實則支膈。虛則不能言。手心主之別。名曰內關。實則心痛。虛則頭彊。手太陽之別。名曰支正。實則節弛肘廢。虛則生。手陽明之別。名曰偏歷。實則齲聾。虛則齒寒痺膈。手少陽之別。名曰外關。實則肘攣。虛則不收。足太陽之別。名曰飛陽。實則鼽窒。頭背痛。虛則鼽衄。足陽明之別。名曰丰隆。實則癲狂。虛則足不收。脛枯。足少陽之別。名曰光明。實則厥。虛則痿。坐不能起。足太陰之別。名曰公孫。厥气上逆則气亂。實則腸中切痛。虛則鼓脹。足少陰之別。名曰大鐘。气逆則煩悶。實則閉癃。虛則腰痛。足厥陰之別。名曰蠡溝。气逆則腫卒疝。實則挺長。虛則暴癢。任脈之別。名曰尾翳。實則腹皮痛。虛則癢瘙。督脈之別。名曰長彊。實則脊彊。虛則頭重。脾之大絡。名曰大包。實則身盡痛。虛則百節皆縱。凡此十五絡者。實則必見。虛則必下。視之不見。求之上下。人經不同。絡脈異所別也。夫經言虛實者。絡脈之病。

經言名目者。絡脈之部。知其病而察其部。則察其部而知其病矣。經又曰。凡診絡脈。脈色靑則寒且痛。赤則有熱。其暴黑者。畱久痺也。其有赤﹑有黑﹑有靑者。寒熱气也。其靑短者。少气也。是則不但知其虛實。且知其寒熱矣。合前篇觀之。其體用不已備乎。﹝別也之別當作故﹞

卷下

診筋望法提綱

竊聞筋者力也。肉中之力。气之元也。靳固於身形也。其候在目。其主在肝。膝爲之府。爪爲之餘者也。以部位分之。則手之筋行乎手。足之筋行乎足。陽明行於前。太陽行於後。少陽行於側。陰筋行乎身之陰。陽筋行乎身之陽。皆根據經脈而行。可根據經脈而分也。詳觀經筋篇。手陰陽之筋。皆起於手指。陽筋自手而上行於頭面。陰筋自手而上行於胸腹。足陰陽之筋。皆起於足趾。陽筋自足而上行於頭面。陰筋自足而上行於胸腹。其爲病也。皆當其所過者。轉筋支痛。治用燔鍼劫刺。以知爲數。以痛爲輸。蓋燔鍼所以治寒。不燔鍼所以治熱。診候之法。寒則見其筋攣反折。熱則見其弛縱不收。在陽筋則見其不能俯。在陰筋則見其不能仰。見於膝則行走難以屈伸。見於身。則左右難以動搖。損在筋者。筋緩不能自收持。痺在筋者。筋攣不可以行走。筋極肝傷。則腰背相引。難以俯仰。筋死肝絕。則舌卵捲縮。不能展舒。及夫痙癇螈。頹疝陰病。紐痛腫痛。口目僻急。皆可按部位而知經筋也。若望其筋。知其病。惟腫脹有筋起之證。傷寒有筋惕之文。腫脹以靑漲髙起者。爲不可治。則知未靑漲髙起者。猶可治也。傷寒以筋惕爲發汗亡陽所致。則知用溫經益陽之法。當可治也。至於筋澑者。有所疾前。筋屈不能伸。邪气居其間而不反也。疹筋者。尺脈數甚。

筋急而見。其腹必急。白色黑色見。則病甚也。斯二者。亦可望筋而知病也。其他筋﹑筋急﹑筋攣。筋弛。亦有可見。有不可見。然察其病情。按其部位。皆可知其病在何經之筋也。由是合而察之。切而驗之。見而得之。

而經筋之病。庶可知其要矣。

卷下

診骨望法提綱

聞之精神者。天之分。骨骸者。地之分。屬天者。淸而散。屬地者。濁而聚。是故陽化气。陰成形。精神爲陽。骨骸爲陰。且骨者髓之府。髓者骨之充。其候在耳。其主在腎。診之之法。盛則見其筋骨勁彊。衰則見其形容傴僂。骨損則見其骨痿。不能起牀。骨極則見其齒動。不能久立。見於痺。則骨重而難舉。見於病。則肢伸而不屈。其行而振掉。立不能久者。則知骨之將憊。發無潤澤。肉不相親者。則知骨之先亡。及夫頭背腰膝之骨。

得彊則生。失彊則死。此皆骨之形容於外者也。若見其骨。知其病。如靈樞云。顴骨者。骨之本也。顴大則骨大。顴小則骨小。其形充而顴不起者骨小。骨小則夭矣。然則形充而顴起者骨大。骨大當壽矣。千金雲。兒生枕骨不成者。能言而死。尻骨不成者。能倨而死。掌骨不成者。能匍匐而死。踵骨不成者。能行而死。臏骨不成者。能立而死。頭四破不成人。通身軟弱如無骨者。不壽。此亦得彊則生。失彊則死之謂也。若夫經言五色之見。各出其色部。部骨陷者。必不免於病。其色部乘襲者。𨿽病甚不死。則知部骨不陷者。可免於病。

部骨陷而色乘襲者。若病甚則危也。是又合气色骨部而觀之也。他如大骨枯槁。大肉陷下。皆爲死證者。

以其脾腎絕於內。骨肉消於外。枯槁則皮著。骨陷下則肉消盡也。至於賦稟不齊。骨骸有異。又如本藏篇所謂赤色小理者。心小。粗理者。心大。無者。心髙。小短舉者。心下。長者。心堅。弱小以薄者。心脆。直下不舉者。心端正。倚一方者。心偏傾。白色小理者。肺小。粗理者。肺大。巨肩反膺陷喉者。肺髙。合腋張脇者。肺下。好肩背濃者。肺堅。肩背薄者。肺脆。背膺濃者。肺端正。脇偏疏者。肺偏傾。靑色小理者。肝小。粗理者。肝大。廣胸反者。肝髙。合脇兔者。肝下。胸脇好者。肝堅。胸脇弱者。肝脆。膺腹好相得者。肝端正。脇骨偏舉者。肝偏傾。此又骨骸之常也。至若骨之小大多寡。合骨度篇﹑洗冤錄觀之。可知其要。

然非診家之急。故不備錄。

卷下

爪甲望法提綱

竊聞爪之生。發之長。營衛之行。無頃刻止。且爪者。筋之餘。膽之外候也。靈樞曰。膽應爪。爪濃色黃者膽濃。

爪薄色紅者膽薄。爪堅色靑者膽急。爪濡色赤者膽緩。爪直色白無約者膽直。爪惡色黑多紋者膽結。蓋膽者肝之腑。爪者肝之華。故以爪候膽也。然候膽者言其常。而診病者論其變也。其變維何。爪甲靑者多凶。爪甲赤者多熱。爪甲黃者疸病。爪甲白者寒證。爪甲黑者。或因血瘀而痛。或因血凝而死。要之潤則吉。

枯則凶。爪色𨿽殊。其變皆決於此矣。諸書謂痺病骨痛爪枯者。足少陽血气皆少。色蒼爪枯者肝熱。爪甲黑。漧嘔面靑。肢厥冷者病凶。病患爪甲白者不治。爪甲靑者死。爪甲下肉黑者。八日死。手足爪甲靑。呼罵不休者筋絕。九日死。小兒爪甲靑黑。忽作鴉聲者肝絕。小兒咬爪甲者。乳少成疳。心病爲瘧。心煩甚。欲得淸水。反寒多熱不甚。若其人本來心性和雅。今忽獘急。言未竟便住。以手剔腳爪。此人心死。名曰行屍。是皆診爪之目也。能參合而行之。庶無虛虛實實之獘矣。

卷下

診乳望法提綱

診乳之法。內經未言。李梃醫學入門云。女人屬陰。陰極則必自下而上衝。故乳房大而陰戶縮也。男子屬陽。陽極則必自上而下降。故陰莖垂而乳頭縮也。楊士瀛曰。男子以腎爲重。婦人以乳爲重。上下不同。而性命之根則一。診乳之法。觀此亦可心解矣。何也。相書謂婦人乳頭朝上。生子易養。乳頭朝下。生子難養。

以脾胃衝任之有彊弱也。乳大者子多。乳小者子少。以脾胃衝任之有盛衰也。白小低偏者。子息難。以形色虧也。黑大堅硬者。子息好。以形色全也。男胎則左乳先脹硬。女胎則右乳先脹硬。陽從左。陰從右也。婦人受孕。其乳當轉黑。小兒臍風。其乳當結核。有諸中。形諸外也。至於婦人乳中堅硬。不紅不痛者。乳巖也。

乳中腫脹。色紅且痛者。乳癰也。癰者壅也。疽者阻也。六腑有所壅。則爲癰。五臟有所阻。則爲巖也。合色脈而察之。亦診婦人赤子之一助云爾。

卷下

臍府望法提綱

臍之爲言。齊也。以其當兩腎之中。前直神闕。後直命門。而上下齊也。臍也者。人之命蒂也。或謂胎中之息在臍。道家之息在臍。殊不知雞乳而卵中不閉。水脹而臍內不通。況觀於剪臍而帶中血出。懷孕而腹中子鳴。益可知母气通於兒鼻。母血通於兒臍矣。然此特論臍之理。非望臍之法也。望之之法。諸書謂臍大者多壽。臍小者多夭。以臍中爲神闕。相體之本也。婦人臍深者子多。臍淺者子少。以臍內爲子宮。衝任之屬也。人病臍腫反出者。死。以倉廩之本旣竭。飲食之精不輸也。水病臍腫突出者死。以決瀆之令不行。州都之气不化也。積聚腫脹。臍不凸者可治。臍凸者不可治。微則在於臟腑血脈之間。甚則捨於臟腑血脈之外也。懷孕三四月。臍便平滿者。女胎也。懷孕八九月。臍方平滿者。男胎也。女胎背母而懷。男胎面母而懷也。小兒多啼而臍凸者。气逆於內也。小兒撮口而臍黑者。气絕於中也。懷孕之外證。臍色當紅黑。臍風之死候。臍府當靑硬。此謂誠於中。形於外。知微之顯也。膿從臍出。瘡繞臍生。腸癰之候也。任脈循臍而上。

衝脈俠臍而行。又察臍之所宜知者。若合病癥而觀之。亦診家之一助云爾。

卷下

腎囊望法提綱

嘗謂肝脈絡陰器。囊形屬腎臟。故以腎爲名也。然任脈起於會陰之分。督脈絡於合篡之間。是二經亦各有所主焉。察之之法。其惟形色乎。以形言之。囊宜小。紋宜細。小兒囊緊實者。多壽。气勝形也。囊墜下者。多病。形勝气也。傷寒六七日。囊縮者。厥陰病甚。邪气傳入其經也。傷寒十二日。囊縱者。厥陰病衰。邪气傳出其經也。囊脹者謂之疝。任脈爲病也。囊腫者謂之水。關門不利也。陰囊更加腫脹。漸漸潰腐者。病水死徵。

睪丸偏有大小。時時上下者。陰狐疝气。此觀形之法也。以色言之。小兒腎囊緊細色紫者多壽。气血足也。

寬大色白者多疾。气血虧也。陰囊縐黑有弦者易養。形色皆順也。陰囊色赤無紋者難養。形色皆逆也。此察色之法也。合而診之。可通變矣。

卷下

陰莖望法提綱

夫前陰者。宗筋之所聚。太陰陽明之所合也。其精竅通於腎。溺竅通於脬。陰器屬於肝。督脈絡之。帶脈束之。衝任滲灌之。陽明主潤而爲之長。動乎情。宰乎心。而其病則生於房室。診之之法。如經言宗筋縱者。陽明虛。宗筋痿者。肝气弱。縱挺不收者。足厥陰之經傷於熱。縮入不用者。足厥陰之經傷於寒。陽彊則有腎熱彊中之證。陰痿則有魂傷骨極之因。陰气不起者。傷於內。囊莖腫脹者。屬於疝。陰囊及莖俱腫者。水病之死證。陰囊及卵俱縮者。肝經之絕候。疳瘡者。淫穢之毒。腫痛者。濕熱之徵。凡此諸候。當參四診。辧其寒熱虛實。察其輕重淺深。庶可識常通變矣。至於兒生陰物不起。亦爲死證者。豈以賦稟不足。形體未備歟。

特察小兒。宜從望診。故並述之。

卷下

診汗望法提綱

嘗思汗液之有無。由於腠理之開闔。而腠理之開闔。則因衛气之虛實。故經云。陽气有餘。爲身熱無汗。陰气有餘。爲多汗身寒。陰陽俱有餘。則無汗而寒。夫汗者。心之液。在營則爲血。在衛則爲汗者也。若因而診之。有部位之分。有形色之辧。部位者何。在陽經之部者屬乎陽。在陰經之部者屬乎陰。頭額汗出者。病在諸陽。手足汗出者。病在於胃。心窩汗出者。心臟虧虛。陰下汗出者。下焦濕熱。汗出偏沮者。使人偏枯之先兆。汗不至足者。熱病咳衄之危證。此皆部位之分也。形色者何。三陽實。三陰虛者。汗不出。三陰實。三陽虛者。汗不止。有汗身熱者。陽邪在營。無汗身熱者。陰邪在衛。汗出少者爲自和。汗出多者爲太過。風濕髮汗。

微微似欲汗出者。風濕俱去。如水流漓者。病必不除。黃汗者。濕熱之證。白汗者。厥气之徵。紅汗者。气虛之候。小兒初生。汗出如血者。多夭壽。小兒初生。汗出不流者。不成人。汗出如浴者。酒風之候。汗出如油者。命絕之容。汗出如流珠。脈浮者。衛气衰。汗大如貫珠不流者。元气絕。然汗出者。表將解。然汗出者。裏未和。汗出不止者。陽亡於外。奪血無汗者。陰虛於內。此皆形色之分也。若夫時有寒暑。衣有冷暖。

形有動靜。腠理因之而開闔。汗液因之而有無。非病也。常也。其或飲食飽甚。汗出於胃。驚而奪精。汗出於心。持重行遠。汗出於腎。疾走恐懼。汗出於肝。搖體勞苦。汗出於脾。是皆人事之異。非病候之殊也。故善診汗者。必視寒暑。觀冷暖。察動靜。知其汗之常。以審其汗之變。夫而後可按部位。辧形色。以分其表裏。而判其虛實焉。他如熱汗爲陽。冷汗爲陰。宜合體之冷熱而分之。合病之陰陽而辧之。則其診益備。其用益明矣。

卷下

診血望法提綱

嘗思血之爲物也。和調於五臟。灑成於六腑。其色屬火。其形類水。內主於心。外行於營。循環上下。灌漑周流。以應度數。以奉生身。故經曰。血气者。人之神。不可不謹養。若乃將息失宜。嗜欲過度。外感六淫之邪。內動五臟之志。營衛不調。臟腑相勝。有過不及。病斯見焉。彼謂諸見血皆熱證者。是知其屬火。而不知其類水。知其太過。而不知其不及也。析而論之。則出於九竅。曰九竅出血。出於小便曰尿血。曰血淋。出於大便。

曰腸風。曰血痔。從鼻出曰鼻衄。從舌出曰舌衄。從齒齦出曰齒衄。從汗孔出曰肌衄。因嘔而出曰嘔血。因吐而出曰吐血。因咯而出曰咯血。因唾而出曰唾血。因咳而出曰咳血。因嗽而出曰嗽血。凡諸血證。所出不同。所因亦異。而況有毆傷出血。跌僕出血者乎。況有月事逆行。傷寒誤汗者乎。他如外科之瘡瘍出血。

女科之崩漏奪血。以及胎前產後。半產下痢。亦指不勝屈矣。故內經謂諸血皆屬於心則可。丹溪謂諸見血皆熱證。則斷斷不可。且就血而論其形色。亦有可辧。如諸書謂精壯者。血輪多。故色濃而赤。虛弱者。血輪少。故色淡而稀。陽證溢出鮮血。陰證下如豚肝。新血鮮紅。舊血瘀黑。色之鮮紫濃濃者。爲气盛。色之晦暗無光者。爲气衰。風證色靑。寒證色暗。暑證色赤。濕證色如煙煤屋漏。便血淺褐色者已重。深褐色者尢重。褐色變黑者極重。吐血帶痰沫及粉紅色者屬於肺。正赤如朱漆光澤者。屬於心包絡。鮮紫濃濃者屬於脾。靑紫稠濃。或帶血縷。或有結塊者屬於肝。咯吐稀痰。中雜如珠。血無幾。色不鮮者屬於腎。成盤成盞。

多兼水谷痰涎者屬於胃。若從大便出者。多屬大小腸。從小便出者。多屬膀胱腎。此皆因形色而分也。其出於五官四體。又當因經絡而分焉。故經曰。陽絡傷。則血外溢。血外溢。則衄血。陰絡傷。則血內溢。血內溢。

則後血。凡血證。陽證則身熱多渴。陰證則身冷不渴。有潮熱者重。無潮熱者輕。上行多逆。下行多順。若吐出便凝。摸之不粘指者。爲守髒之血。口鼻俱出如湧泉者。爲心肺脈破。則皆不可治也。然予猶有說焉。如吐血先鮮紅而後凝紫。先多而後少。先疾而後徐者。其勢漸減。先凝紫而後鮮紅。先少而後多。先徐而後疾者。其勢漸增。亦皆可以相參也。若夫因气色而病異。因脈證而病異。又當合四診而觀之。此特粗舉隅焉。以明諸見血。非皆熱證也。丹溪謂知其要者。可一言而終。言不可以若是其幾也。何也。不知其要。斯害也已。

卷下

診痰望法提綱

嘗謂虞書記時以鳥獸。月令占候於虫魚。是因天之物以驗天也。內經診病於水液。後世辧證以痰涎。是因人之物以驗人也。蓋天道遠。人道邇。遠取諸物。近取諸身。其事𨿽異。其理則同。而況痰因病生。病以痰著。又事理之至明且顯者乎。間嘗考之於書。以爲痰形稠而濁。飲色稀而淸。寒痰靑。濕痰白。火痰黑。熱痰黃。老痰膠。其滑而易出者。濕痰屬脾。燥而難出者。燥痰屬肺。淸而多泡者。風痰屬肝。堅而成塊者。熱痰屬心。有黑點而多稀者。寒痰屬腎。病新而輕者。淸白稀薄。病久而重者。黃濁稠粘。多唾者胃寒。流涎者脾冷。

舌難言。口吐沫者。邪入於髒。腹時痛。口吐涎者。蛔亂於中。咳唾涎沫。口張气短者。肺痿之證。咳唾膿血。口漧胸痛者。肺癰之徵。其吐如米粥。吐而鮏臭者。皆肺癰之候。形如敗絮。色如煤者。悉老痰之容。此諸書因痰涎之形色。診病之淺深也。或謂痰聲相應爲輕。不相應爲重。由稀而稠者。病日退。由稠而稀者。病日進。因痰嗽而吐血者。多起於外感。因吐血而痰嗽者。多屬乎內傷。亦可因證以相參也。會而觀之。析而論之。則稀者爲飲。稠者爲痰。淸者形气不足。濁者病气有餘。靑白者少熱气。黃赤者多熱气。而凡痰形之變。

痰色之殊。胥於是乎推。亦於是乎斷矣。

卷下

大便望法提綱

莊生言道在屎溺。豈道果在屎溺耶。然就屎溺而言。亦可以見道。道固無不在也。是故諸書論大便。亦因之以診病焉。愚謂屎以得黃色之正者爲中。得幹濕之中者爲常。知其正。則知其偏。知其常。則知其變矣。

設因飲食之殊。而有形色之異。亦其變之常也。診之之法。諸書以爲暴注下迫。皆屬於熱。澄徹淸冷。皆屬於寒。出黃如糜者腸中熱。腸鳴滲泄者腸中寒。濡泄者因於濕。飧泄者傷於風。糞如溏者。泄瀉之病。大腸寒。糞如羊矢者。噎膈之病。大腸枯。如水傾下者屬濕。完谷不化者爲寒。泄利無度者腸絕。下利淸谷者裏寒。自利淸水。色純靑者少陰病。急下之證。行其大便。燥且結者。胃家實。下後之徵。諸下血先便後血爲遠血。先血後便爲近血。從腸中來者。其色紅。從胃中來者。其色黑。白痢者。屬乎气。赤痢者。屬乎血。便色白者。大腸泄。便膿血者。小腸泄。泄靑白者。大腸虛。便腸垢者。大腸實。純下靑水者。風痢。泄如蟹渤者。气痢。黑如豆汁者。濕痢。黃如魚腦者。積痢。白如鼻涕者。虛痢。黑如雞肝者。蠱疰痢。五液注下。痢兼五色者。脾弱之證。穀道不閉。黃汁長流者。腸絕之徵。腹脹泄蛔者。疳脹。糞黑如狂者。蓄血。痢下蛔未死者。胃气未絕。痢下蛔已死者。胃气將絕。臥而遺屎。不知覺者死。病而大便如污泥者死。此皆因便以診病也。然難經以入者爲實出者爲虛。是則便閉者。形气𨿽不足。而病气有餘。便泄者。病气𨿽有餘。而形气不足。故標本病傳論曰。先病而後泄者。治其本。先泄而後生他病者。治其本。小大不利。治其標。小大利。治其本。先小大不利。而後生病者。治其本。病發而有餘。本而標之。先治其本。後治其標。病發而不足。標而本之。先治其標。後治其本。傷寒論因之有急當救裏。急當救表焉。合四診而觀之。標本之分。先後之辧。其如示諸掌乎。

卷下

診溺望法提綱

竊聞春夏气行於外。故汗多而溺少。秋冬气收於內。故汗少而溺多。然有飲水同。飲之時又同。而壯者溺少。老者溺多。何也。蓋壯者如春夏之气。升多而降少。老者如秋冬之气。降多而升少。此其所以異也。知其異。以診其變。則診其變。可知其病焉。診法維何。閉癃者。三焦實。遺溺者。三焦虛。水泉不止者。胱膀不藏也。

得守則生。失守則死。小便不通者。膀胱不利也。頭有汗則死。頭無汗則生。外感小便淸者。知不在裏。仍在表也。外感小便濁者。知其在裏。不在表也。水液混濁。皆屬於熱。澄徹淸冷。皆屬於寒。溲便變者。中气不足。

小便數者。腑气有餘。小便黃者。小腹中有熱。小便白者。小腹中有寒。濁赤而短者。下焦實熱。淸白而長者。

下焦虛寒。溺如黃柏汁者。黃膽猶輕。溺如皂角汁者。黃膽已重。尿變米泔者食滯。溺如脂膏者腎消。溺如血者血淋。溺如膏者膏淋。溺如沙石者石淋。溺有餘瀝者。气淋。病淋者。頻欲小便。痛澀滴瀝。欲去不去。欲止不止也。白淫者。思想無窮。所願不得。意淫於外。入房太甚也。是皆診溺之法也。由是觀之。遺閉者。虛實之徵也。淸濁者。表裏之徵也。赤白者。寒熱之徵也。短長者。邪正之徵也。遺閉淸濁赤白短長交推。則虛實表裏寒熱邪正之變可知。虛實表裏寒熱邪正交推。則遺閉淸濁赤白短長之變可知。他如淋濁消疸諸證。亦舉此而措之耳。

卷下

月經診法提綱

素問曰。女子二七而天癸至。任脈通。太衝脈盛。月事以時下。故有子。七七任脈虛。太衝脈衰少。天癸竭。地道不通。故形壞而無子。蓋天癸者。女子之精。月事者。女子之血。謂血爲月事者。以事應月也。謂血爲月經者。以月爲常也。後人謂先期而至者爲熱。後期而至者爲寒。其實先期有虛實。後期亦有虛實。故先不可偏用寒。後不可偏用熱。而況有先後不定。通閉無常者乎。況有避年居季。逆行暗行。盛胎漏胎者乎。然則就形色而診者。是或一道也。診之之法。諸書以爲根據期消長爲安。血紅不結爲正。來去失時爲弱。色雜而凝爲病。濃而多者血盛。淡而少者血衰。赤而紫者屬熱。淡而紅者屬虛。陷經漏下。黑不解者。治用膠姜。以其下寒也。行經暴下。血去多者。則爲奪血。以其中虛也。鮮紫而成塊成條者。多由血熱。黑敗而或散或摶者。必屬虛寒。成塊者气之滯。疼痛者血之凝。行後作痛者爲虛。將行作痛者爲實。非時血下。淋瀝不止者。

謂之漏下。忽然暴下。傾注不斷者。謂之崩中。至若如屋漏水。如豆汁水者。前人謂其病气實。而屬於濕。吾直以爲形气虛。而感於寒。然必參之脈證。合之形容。以辧其虛實。而判其寒熱焉。若夫五崩之診。王氏脈經以爲白崩者形如涕。赤崩者形如絳津。黃崩者形如爛瓜。靑崩者形如藍色。黑崩者形如血。釋之者曰。五色帶下。傷肝則靑如泥色。傷心則赤如紅津。傷肺則白如鼻涕。傷脾則黃如爛瓜。傷腎則黑如血。

五色各應五臟。五臟俱虛。五色並下。是皆血之爲病也。愚謂帶之爲病屬乎任。經之爲病屬乎衝。而經色之分。又當以紅紫辧寒熱。濃淡分虛實。鮮敗分新久。六法合觀。則紅紫濃淡鮮敗之變。皆可交推以解。而其寒熱虛實新久之變。亦可錯綜而知。第色𨿽屬望。而理不容觀。其將因問而得歟。醫爲司命。尙其毋忽。

卷下

形體周身部位

竊聞人之生也。藉五行而化育。仗四大以成形。是故靈素視形容。觀體態。內則以髒分五行。外則以形合五臟。如肺合皮。脾合肉。心合脈。肝合筋。腎合骨。皮者肺之部。肉者脾之部。脈者心之部。筋者肝之部。骨者腎之部。皆以形體分臟腑也。然臟腑之經絡。營運於形體。則形體之部位。又當分臟腑之經絡。謹按靈樞經脈篇曰。肺手太陰之脈。起於中焦。下絡大腸。還循胃口。上膈。屬肺。從肺系橫出腋下。下循內。行少陰心主之前。下肘中。循臂內。上骨下廉。入寸口。上魚。循魚際。出大指之端。其支者。從腕後直出次指內廉。出其端。大腸手陽明之脈。起於大指次指之端。循指上廉。出合谷兩骨之間。上入兩筋之中。循臂上廉。入肘外廉。上外前廉。上肩出骨之前廉。上出於柱骨之會上。下入缺盆。絡肺。下膈。屬大腸。其支者。從缺盆上頸。貫頰。入下齒中。還出挾口。交人中。左之右。右之左。上挾鼻孔。胃足陽明之脈。起於鼻之交中。旁約太陽之脈。下循鼻外。上入齒中。還出挾口環唇。下交承漿。卻循頤後下廉。出大迎。循頰車。上耳前。過客主人。循髮際。至額顱。其支者。從大迎前下人迎。循喉嚨。入缺盆。下膈。屬胃。絡脾。其直者。從缺盆下乳內廉。下挾臍。入气街中。其支者。起於胃口。下循腹裏。下至气街中。而合以下脾關。抵伏兔。下膝臏中。下循脛外廉。

下足跗。入中趾內間。其支者。下廉三寸。而別下入中趾外間。其支者。別跗上。入大趾間。出其端。脾足太陰之脈。起於大趾之端。循指內側白肉際。過核骨後。上內踝前廉。上內。循脛骨後。交出厥陰之前。上膝股內前廉。入腹。屬脾。絡胃上膈。挾咽。連舌本。散舌下。其支者。復從胃。別上膈。注心中。心手少陰之脈。起於心中。出屬心系。下膈。絡小腸。其支者。從心系上挾咽。系目系。其直者。復從心系卻上肺。下出腋下。下循內後廉。行手太陰心主之後。下肘內。循臂內後廉。抵掌後銳骨之端。入掌內後廉。循小指之內。出其端。小腸手太陽之脈。起於小指之端。循手外側。上腕出踝中。直上循臂骨上廉。出肘內側兩筋之間。上循外後廉。出肩解。繞肩胛。交肩上。入缺盆。絡心。循咽下膈抵胃。屬小腸。其支者。從缺盆。循頸上頰。至目銳。卻入耳中。其支者。別頰上抵鼻。至目內。斜絡於顴。膀胱足太陽之脈。起於目內。上額交巓。其支者。從巓至耳上角。其直者。從巓入絡腦。還出別下項。循肩膊。內挾脊。抵腰中。入循膂。絡腎。屬膀胱。其支者。從腰中下挾脊。貫臀入中。其支者。從膊內左右。別下貫胛。挾脊內過髀樞。循髀外。從後廉。下合中。以下貫內。出外踝之後。循京骨至小指外側。腎足少陰之脈。起於小趾之下。斜趨足心。出於然骨之下。循內踝之後。別入跟中。以上內。出內廉。上股內後廉。貫脊。屬腎絡膀胱。其直者。從腎上貫肝膈。入肺中。循喉嚨。

挾舌本。其支者。從肺出絡心。注胸中。心主手厥陰心包絡之脈。起於胸中。出屬心包絡。下膈歷絡三焦。其支者。循胸中。出脇下腋三寸。上抵腋下。循內。行太陰少陰之間。入肘中。下臂行兩筋之間。入掌中。循中指。出其端。其支者。別掌中。循小指次指出其端。三焦手少陽之脈。起於小指次指之端。上出兩指之間。循手錶腕。出臂外兩骨之間。上貫肘。循外上肩。而交出足少陽之後。入缺盆。布膻中。散絡心包。下膈。循屬三焦。其支者。從膻中上出缺盆。上項系耳後。直上出耳上角。以屈下頰至。其支者。從耳後入耳中。出走耳前。過客主人前。交頰至目銳。膽足少陽之脈。起於目銳。上抵頭角。下耳後。循頸行手少陽之前。至肩上。卻交出手少陽之後。入缺盆。其支者。從耳後入耳中。出走耳前。至目銳後。其支者。別銳。下人迎。

合手少陽。抵於下。加頰車。下頸合缺盆。以下胸中。貫膈絡肝屬膽。循脇裏。出气街。繞毛際。入髀厭中。其直者。從缺盆下腋。循胸過季脇。下合髀厭中。以下循髀陽出膝外廉。下外輔骨之前。直下抵絕骨之端。下出外踝之前。循足跗上入小指次指之間。其支者。別跗上入大指之間。循大指歧骨內。出其端。還爪甲。出三毛。肝足厥陰之脈。起於大趾叢毛之際。上循足跗上廉。去內踝一寸。上踝八寸。交出太陰之後。上內廉。循股陰。入毛中。過陰器。抵小腹。挾胃屬肝絡膽。上貫膈。布脇肋。循喉嚨之後。上入頏顙。連目系。上出額。

與督脈會於巓。其支者。從目系下頰裏。環唇內。其支者。復從肝。別貫膈。上注肺。陰陽相貫。如環無端。其流溢之气。入於奇經。轉相灌漑。奇經凡八脈。陰維﹑陽維﹑陰蹺﹑陽蹺﹑衝也﹑任也﹑督也﹑帶也。陽維起於諸陽之會。

由外踝而上行於衛分。陰維起於諸陰之交。由內踝而上行於營分。所以爲一身之綱維也。陽蹺起於跟中。循外踝而上行於身之左右。陰蹺起於跟中。循內踝而上行於身之左右。所以使機關之蹺捷也。督脈起於會陰。循背而行於身之後。爲陽脈之總督。故曰陽脈之海。任脈起於會陰。循腹而行於身之前。爲陰脈之承任。故曰陰脈之海。衝脈起於會陰。夾臍而行。直衝於上。爲諸脈之衝要。故曰十二經脈之海。帶脈則橫圍於腰。狀如束帶。所以總約諸脈者也。於是乎因經絡以分部位。按部位而知經絡。或以經絡分臟腑。或以形體分臟腑。而凡證候之殊。形容之異。與夫痘疹癰疽一切病患。皆可由是而察焉。黃帝曰。經脈者。所以能決死生。處百病。調虛實。不可不通。諺曰。不熟十二經絡。開口動手便錯。醫寄死生。可不加之意乎。

卷下

身形望法提綱

竊思診形之法。必先知經絡之部位。辧形體之淺深。審其異同。察其常變。其病情乃可測焉。何言之。剛彊者。形气有餘。柔弱者。形气不足。肥者常多血少气。瘦者常多气少血。心肺有邪。其气畱於兩肘。肝有邪。其气畱於兩腋。脾有邪。其气畱於兩髀。腎有邪。其气畱於兩。風勝則動。熱勝則腫。燥勝則幹。寒勝則浮。身彊痛者。邪气有餘。身痿弱者。正气不足。腫起者。邪气實。陷下者。正气虛。上腫曰風。下腫曰水。從上腫下者屬气。其邪在外。從下腫上者屬水。其邪在內。先腫而後痛者。形傷气。先痛而後腫者。气傷形。無形而痛者。

陰之類。有形不痛者。陽之類。無形而痛者。其陽完而陰傷之也。有形不痛者。其陰完而陽傷之也。此皆形之綱領也。善診者。推而極之。變而通之。按形體之淺深。審部位之經絡。合之气色。參之形容。則其病𨿽異。

而其應不窮。夫乃嘆靈素之中多活法。岐黃以後少完醫。否則率意而言。執方而療。欲其絲絲入扣。滴滴歸原也難矣。諺云。取法乎上。僅得其中。若取法乎中。豈不流於下乎。而況學其下焉者乎。

卷下

身容望法提綱

經言察觀病患之態。以知精神魂魄之存亡。然則臨証之際。何可恃其脈息。而不觀夫體態乎。夫體以形言。態以容言。觀其體。察其態。斯病證明而病情著。庶乎指有目。而首有目焉。其態維何。陽證多語。陰候無聲。多語者易治。無聲者難療。罵詈笑歌。其行日夜不休者。狂態也。直視僵僕。其脈陰陽俱盛者。癲態也。厥者。陰陽不足。冒者表裏俱虛。昏沈者。陰陽虧而神气少。恍惚者。津液亡而心血虛。起臥不安。反復顚倒。心中懊者。虛煩之證。衣被不斂。言語善惡。不避親疏者。神亂之徵。僵僕者屬乎陽。病由機關不利。傴僂者屬乎陰。痛爲心腎之。如狂者。血蓄膀胱。熱結未瀉。如醉者。邪侵六腑。閉塞不通。妄言妄見者。邪在於胃。

不識不知者。邪入於腑。默默然不慧者。厥陰之候。兀兀然欲吐者。陽明之形。倚息者。气逆而中不和。懈惰者。腎虛而胃不實。身偏不舉者。病在分腠之間。指偏不用者。病在經絡之內。不可轉側者。足少陽之實。不能動搖者。足少陰之虛。不能自轉側者。風濕相搏之容。不能自收持者。陰陽二維之病。尻以代頭。脊以代踵者。腎痺之證。登髙而歌。棄衣而走者。胃實之形。難以屈伸者。風濕在於骨節。難以俯仰者。水气在於腹中。不能俯者病在陽。不能仰者病在陰。項不可以俯仰者。足太陽之脈。腰不可以俯仰者。足少陽之經。腰不可以行走。項不可顧者。少陽之厥。腰不可以俯仰。項不可顧者。陽明之厥。脊痛腰重。形體不可翻身反覆者。胃絕。毛悴色夭。腰脊不可俯仰屈伸者。志傷。此皆病患之態也。而言其態者。或在實義之中。或在虛神之內。或見於坐臥動作之際。或著於皮肉筋骨之間。善診者。合五官之狀貌。參四體之形容。精乎靈素二書。熟乎軒岐四診。庶可豁然貫通焉。內訓曰。儀式刑之。齊之則聖。下之則賢。否亦不失於從善。誠哉。有智婦人。勝於男子。

卷下

形容望法大綱

蓋聞人之生。气之聚也。形者生之舍。气者生之元。形無气則壞。气無形則散。形气也者。相須而不可離者也。設有偏勝。體態異焉。總而言之。其要有八。曰動﹑曰靜﹑曰彊﹑曰弱﹑曰俯﹑曰仰﹑曰屈﹑曰伸。八法交參。則𨿽行住坐臥之際。作止語默之間。不外乎此。診之之法。以表裏言。則動者﹑彊者﹑仰者﹑伸者﹑爲在表。靜者﹑弱者﹑俯者﹑屈者﹑爲在裏。是容貌表裏之分也。以陰陽言。則動者﹑彊者﹑仰者﹑伸者﹑皆屬陽。靜者﹑弱者﹑俯者﹑屈者﹑皆屬陰。是容貌陰陽之分也。以寒熱分之。則在表屬陽者多熱。在裏屬陰者多寒。是容貌寒熱之分也。以虛實分之。則陽道實。陰道虛。陽常有餘。陰常不足。是容貌虛實之分也。然以表裏陰陽寒熱虛實。八者合觀。將動靜中各有俯仰。彊弱中各有屈伸。而變化無窮。則就動靜彊弱俯仰屈伸八者合觀。將表裏中各有寒熱。陰陽中各有虛實。而變化亦無窮。且夫動靜交相養也。彊弱交相濟也。俯仰屈伸。交相爲用也。得其中。

則之八者。皆不可言病。不得其中。則之八者。皆可言病。然而中無定體。病不易言。蓋天有寒暑。人有陰陽。

體有勞逸。年有老少。寒則多屈。熱則多伸。陰則多俯。陽則多仰。勞則多彊。逸則多弱。少則多動。老則多靜。

而況老少勞逸陰陽寒暑。又皆有動靜彊弱之殊。俯仰屈伸之辧乎。然則天之於寒暑也。人之於陰陽也。

體之於勞逸也。年之於老少也。四者。果能隨時以處中。方可因證而知病。不然。將以常爲變。以變爲常。未識厥中。焉知允執。其不顚倒也者幾希。

卷下

行止動靜提綱

人身一太極也。太極一陰陽也。診法之分動靜。猶太極之分陰陽也。太極動而生陽。靜而生陰。猶人身之動屬乎陽。靜屬乎陰也。動以行言。靜以止言。行有遲速。止有屈伸。猶太極之分兩儀。兩儀之分四象也。由是而剛柔得位。動靜有常。論陰陽則無咎。論身體則無病矣。然而陰陽有偏勝之時。身體有違和之日。故聖人測陰陽於气候。驗病癥於形容。就行而言。則速爲陽。遲爲陰。行之速者。陽之陽。行之遲者。陽之陰。就止而言。則伸爲陽。屈爲陰。止之伸者。陰之陽。止之屈者。陰之陰。陰陽之要。有表裏焉。有臟腑焉。陽入之陰則靜。陰出之陽則怒。重陰者癲。重陽者狂。以寒熱分之。則陽多熱。陰多寒。以虛實分之。則陽道實。陰道虛。

陽經之病。實則見其棄衣而走。虛則見其身重難行。陰經之病。實則見其坐而欲起。虛則見其臥而捲身。

陽主乎動。行之速者。陽有餘。行之遲者。陽不足。陰主乎靜。止之伸者。陰有餘。止之屈者。陰不足。欲動而不能動者。其病在陽。欲靜而不能靜者。其病在陰。乍靜乍亂。水漿不入。形體不仁者。陰陽離散。時動時靜。容止可觀。進退可度者。血气調勻。善診者。觀動靜之常。以審動靜之變。合乎望聞問切。辧其寒熱虛實。化而裁之。推而行之。可謂知陰陽矣。

卷下

診坐望法提綱

嘗思觀形容者。非但欲診之於行。抑且欲診之於坐。苟能心領神會。𨿽一動一靜。莫不有昭著者焉。間嘗驗之於病。見有坐而仰者。坐而伏者。坐而叉手冒心者。坐而以手護腹者。以及坐而下一腳。坐而掉兩手。

或坐而不得眠。或眠而不得坐者。由是稽之於古。則謂坐而仰者肺實。實則胸盈仰息。坐而伏者肺虛。虛則伏而短气。叉手冒心者。汗後血虛。以手護腹者。裏實心痛。其坐而下一腳者。腰痛之貌。坐而掉兩手者。

煩躁之容。但坐不得眠。眠則气逆者。咳嗽肺脹。但眠不耐坐。坐則昏沈者。血奪气虛。其他坐不能起者。陰經之證。立不能坐者。陽病之徵。坐而欲起者。陰气實。坐不欲起者。陽气虛。轉側不能者。痿痺之狀。坐臥不定者。煩躁之形。是皆顯而易見者也。然合五官而察之。合五體而辧之。其坐臥之間。形容之變。竟有難於言傳者矣。是篇舉其一隅。導夫先路。至若聽聲寫形。尙有待於來者。

卷下

診臥望法提綱

在昔聖賢之於望也。不惟欲觀其行止。抑且欲省其衷懷。故𨿽寤寐之間。鑑察之下。亦有診法存焉。蓋嘗以是論之。臥之狀。有多睡者。無睡者。但欲寐者。不得眠者。轉側不能者。起臥不安者。其形又有仰伏舒捲之殊。內外左右之異。稽之於古。以爲多睡者脾虛。無睡者胃實。但欲寐者。少陰之證。不得眠者。陽明之徵。

轉側不能者。風濕相搏。起臥不安者。腹滿心煩。臥不得安者。胃中不和。坐不得臥者。肺中气逆。其睡而仰者屬乎陽。睡而伏者屬乎陰。不得正偃者。胃不和而肺气實。但欲伏眠者。腹中痛而肝气虛。仰而舒足者。

小腸之證。仰而捲足者。腎臟之徵。舒爲陽。捲爲陰。舒而不欲捲者。陽經實熱。捲而不欲舒者。陰經虛寒。睡向內者屬陰。是熱已去而正虛。睡向外者屬陽。是熱未去而邪實。腰痛左臥。捲左足而痛減者。病在左腎。

右臥。捲右足而痛減者。病在右腎。痛在肝者。屬左脇。故左著牀則更痛。痛在脾者。屬右。故右著牀則更痛。病在肺之左者。宜於左。病在肺之右者。宜於右。其肺癰生於左者。右臥則更痛。生於右者。左臥則更痛。

其水病。左半著牀。則左半身愈腫。右半著牀。則右半身愈腫。此皆臥診之大略也。合形狀而觀之。不有可見者乎。若夫因脈證而異。因气色而異。又當參之四診。辧其三因。庶乎標本明而虛實判。不至以不平平之矣。

卷下

身容四法提綱

臨癥之際。已視其形容。觀其坐臥矣。然有法焉。不拘於行住坐臥。難列於俯仰屈伸。屈指而計之。其綱有四。曰KTKT。曰振振。曰戰。曰栗。KTKT者何。項背彊。KTKT然。猶短羽之鳥。欲飛而不能飛也。振振者何。身體動。振振然。若聳悚之容。欲定而不能定也。戰則身爲之搖矣。戰之與振。振輕而戰重也。栗則心爲之戰矣。栗之與戰。戰外而栗內也。故其爲病也。KTKT者太陽實。甚則有臥不著席之形。振振者元气虛。甚則有身欲擗地之狀。戰者其人本虛。邪在外而正與之爭。正勝其邪。故勢順而易解。栗者其气愈微。邪入內而正與之爭。邪勝其正。故勢逆而難瘳。且KTKT者。太陽實。其證有有汗無汗之分。振振者。太陽虛。其證有汗前汗後之辧。戰在外。太陽之所屬也。身溫汗出。邪斯退矣。栗在內。少陰之所主也。身寒肢厥。邪則陷焉。故凡臨癥之際。𨿽分觀以審其常。必合論以通其變。蓋不但不知其法者。不可爲醫。卽知其法而泥於法。或知其法而離於法。亦皆不可爲醫也。經曰。能合色脈。可以萬全。斯誠活法也已。

卷下

意態望法提綱

望診之法。旣觀身體視形容矣。然有時𨿽見於身體之外。實著於意態之間。又當存心省察。以診其病焉。

析而言之。有因人之好惡者。有因時之寒暑者。有因體之寒熱者。何謂因人之好惡。五十一難曰。病有欲得溫者。有欲得寒者。有欲見人者。有欲不見人者。而各不同。病在何臟腑也。然病欲得寒而欲見人者。病在腑也。病欲得溫而不欲見人者。病在髒也。何以言之。腑者陽也。陽病欲得寒。又欲見人。髒者陰也。陰病欲得溫。又欲閉戶獨處。惡聞人聲。故別知臟腑之病也。是蓋以寒熱分陰陽。以陰陽分臟腑也。推之於喜明屬陽者。元气實。喜暗屬陰者。元气虛。以及喜熱飲寒飲。惡熱飲寒飲。可廣其好惡之意也。何謂因時之寒暑。傷寒論曰。夏月盛熱。欲著復衣。冬月盛寒。欲裸其身。所以然者。陽微則惡寒。陰弱則發熱。此醫發其汗。令陽气微。又大下之。令陰气弱。五月之時。陽气在表。胃中虛冷。以陽气內微。不能勝冷。故欲著復衣。十一月之時。陽气在裏。胃中煩熱。以陰气內弱。不能勝熱。故欲裸其身。推之於夏月惡熱者。知其陽气勝。冬月惡寒者。知其陰气勝。以及春秋之惡寒惡熱。喜寒喜熱。可廣其寒暑之意也。何謂因體之寒熱。傷寒論曰。病患身大熱。反欲得近衣被者。熱在皮膚。寒在骨髓也。身大寒。反不欲近衣被者。寒在皮膚。熱在骨髓也。推之於身熱不欲近衣被者。則知骨髓不寒。身寒欲近衣被者。則知骨髓不熱。以及外無寒熱。欲近衣被者。骨髓寒。外無寒熱。不欲近衣被者。骨髓熱。而凡衣多惡熱。衣少畏寒之常。衣少惡熱。衣多惡寒之變。

亦可廣其寒熱之意也。是皆見於意態之間。著於身體之外。可不存心省察。以診其病歟。

醫書汗牛充棟。何須禍棗災梨。然余有不能已於言者。何則。炎黃之書。其旨深遠。漢晉之書。其文缺略。醫家因陋就簡。遂推趨時者爲大名家。病家聞譽卽延。亦信趨時者爲眞實學。自是術愈疏。方愈亂。病不至死。而醫死之。醫不欲誤。而書誤之。安得岐黃復起。明其道以辧其非耶。是用忘其狂瞽。著述遵經。非惟欲醫家以是診病。亦欲病家以是試醫。且不欲醫病之家以是遵我。亦欲醫病之家以是遵經。果爾。則𨿽禍棗災梨。或未必無小補。

