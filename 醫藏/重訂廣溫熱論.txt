

重訂廣溫熱論淸何廉臣

緒言

考上元縣誌﹕戴天章﹐字麟郊﹐邑庠生﹔少師林靑雷﹐習舉子業﹐好學彊記﹐所讀經史﹐能通部逆背﹐如瓶瀉水﹔壯爲文﹐幹祿不足﹐於是求有用之學﹔自天官﹑地理﹑算數﹑射弋﹐以及書﹑畫﹑琴﹑棋之類﹐無不探微極要﹔尢精醫理﹐博覽深思﹐活人無算﹐謝之金﹑揮不受﹐四方淹雅名流至﹐必下榻請教。課諸子﹐督以勤苦力學﹔晚號北山﹐學人稱北山先生。長子瀚﹐字巨川﹔雍正元年﹐癸卯一甲第二人﹐覃恩﹐敕贈文林郎﹑翰林院編修﹔乾隆辛卯﹐孫翼子官禦史﹐再遇覃恩﹐贈如其官。乃孫諫議公祖啟曰﹕先大父北山先生﹐以通儒邃醫學﹐所論著傷寒﹑雜病諸書﹐及咳論注﹑瘧論注﹑廣瘟疫論﹐凡十數種﹔皆先世父雪村先生行楷細字﹐錄存於家。近坊中有瘟疫明辧四卷﹐祖啟購閱之﹐卽先大父存存書屋廣瘟疫論也。𨿽易其名﹐未曾攺竄其文﹐不知何誤刻爲歙縣鄭某之書﹕在先大父固不爭此﹐子孫見之﹐不容不正。因出存存書屋原本﹐較而刻之﹐以糾僞傳﹑而廣先徳。觀此二則﹐想見其爲人﹐惜不得見其全書而卒讀耳﹗己酉春﹐南京濮鳳笙君﹐郵寄廣溫熱論抄本一冊﹐囑予校勘付印﹐余因診務忙﹐任事多﹐日不暇給﹐暫置髙閣﹔嗣爲濮君馳書屢促之﹐不獲已﹐勉承其乏﹐將原書一一瀏覽﹐始知其書卽戴氏廣瘟疫論﹕而陸氏九芝爲之刪訂﹐攺定其名曰廣溫熱論者也。見其論溫熱癥甚精﹐論溫熱病中種種發現之癥尢極明晰﹐洵當今最有實用之書。

故陸氏九芝原序云﹕北山此書﹐以溫熱與傷寒辯﹐條分縷晰﹐逐病疏明﹐傷寒之治﹐不混於溫熱﹔溫熱之治﹐不混於傷寒﹔誠於秦越人四曰熱病﹑五曰溫病之異於二曰傷寒者﹐分疆劃界﹐不得飛越一步矣。然其書明是論溫熱﹐而其書名則曰廣瘟疫﹔篇中或稱疫癘﹐或稱時疫﹐或單稱疫﹐一若自忘其爲論溫熱者。是傷寒之與溫熱﹐北山能辯之﹐而溫熱之與瘟疫﹐北山亦混之矣。余愛其論之精﹐而惜其名之誤﹐乃於凡所稱時行疫癘者﹐悉攺之曰溫熱﹐或曰伏邪。其開首云﹕世之治傷寒者﹐每誤以溫熱治之﹐治溫熱者﹐又誤以傷寒治之。四語則余所綴也﹐有此一提﹐而所以作書之意﹐乃先於捲端揭淸﹕卽爲之攺題曰廣溫熱論。則此書實足爲溫熱病正法眼藏矣﹗其言如此。

然余細玩原書﹐見其於濕溫﹑燥熱二癥﹐言之甚略﹐尙少發明﹐卽用藥選方﹐亦多未盡善處﹐此非餘一人之偏見也。試述陸氏九芝原評曰﹕此書明辧溫熱與傷寒﹐朗若列眉﹐實足爲度世金鍼。而溫熱與瘟疫﹐仍混同無別﹐因爲之攺正其文﹔命兒子潤庠手錄之﹐然屢次刪攺﹐而終不能愜意也。次述邴氏味淸原評曰﹕此書各論﹐均有至理﹔卽當在傷寒論中選方﹐乃見大家作用﹔惜多采後人夾雜之方﹐未免有悖經旨﹐且旣知不可用辛溫﹐而總不出羌活湯﹑敗毒散之範圍﹔將經方辛涼之法棄而不用﹐先生殆亦趨時太甚耳。又次述李氏鶴訪新評曰﹕此書未將風溫﹑濕溫﹑春溫﹑冬溫等釐淸﹐而槪稱時行﹐未免含混﹕至列大靑龍九味羌活﹐沿古治溫病之方﹐則尢疏矣。夫溫熱病﹐熱從內發﹐豈可用大靑龍中麻﹑桂﹐猛發其汗耶﹖若九味羌活湯﹐皆一派辛燥雄烈﹐夾入生地﹐引邪入陰﹐眞雜而不精之方也。

合三說以觀之﹐北山此書﹐𨿽經陸氏刪定﹐而終不能愜心貴當者﹐九芝先生自認之。而列方之純雜互收﹐邴﹑李二家已發其蒙。故余不揣昧﹐爰爲悉心重訂﹔將原書缺者補之﹐訛者刪之﹔更擇古今歷代名醫之良方﹐而爲余所歷驗不爽者﹐補入其間。務使後之閱者﹐知此書專爲伏气溫熱而設﹐非爲新感溫暑而言﹐辧癥精﹑用藥當﹐庶幾與戴氏結撰之精心﹐陸氏刪訂之苦心﹐心心相印﹐永垂久遠﹐而余心始慊。嗚呼﹗莫爲之前﹐𨿽美不彰﹔莫爲之後﹐𨿽盛不傳。世之博雅君子﹐應亦諒我苦衷乎。

黃帝紀元四千六百九年十月望﹐何炳元廉臣識於越中之宣化坊。

第一卷

溫熱總論

世之治傷寒者﹐每誤以溫熱治之﹐而治溫熱者﹐又誤以傷寒治之﹐此辧之不明也。卽明其爲溫熱病矣﹐而又有新感﹑伏气之不同。前哲發明新感溫熱者﹐如葉氏香巖之論溫二十則﹑陳氏平伯之風溫病篇﹑吳氏鞠通之溫病條辧﹑張氏鳳逵之治暑全書﹐立說非不精詳﹐然皆爲新感溫暑而設﹐非爲伏气溫熱而言﹐卽江本載薛生白濕溫病篇﹐亦屬暑濕相搏之一種。他如張石頑傷寒緒論﹑周禹載溫熱暑疫全書﹑陳素中寒溫條辧﹐𨿽辧明伏气溫熱﹐惜皆語焉而不詳。以予所見﹐專論伏气溫熱能各癥精詳者﹐自北山此書始。玆先述其總論﹐存其精而補其缺﹐約十有三。

第一卷

溫熱總論

論溫熱四時皆有﹝添加﹞

溫熱﹐伏气病也﹐通稱伏邪。病之作﹐往往因新感而發﹐所謂新邪引動伏邪也。因風邪引動而發者﹐曰風溫﹐或曰風火。因寒邪引動而發者﹐曰冷溫﹐或曰客寒包火。因暑邪引動而發者﹐曰暑溫﹐或曰暑熱。因濕邪引動而發者﹐曰濕溫﹐或曰濕遏熱伏。若兼穢毒者﹐曰溫毒﹔其癥有二﹕一爲風溫時毒﹐一爲濕溫時毒。此以兼癥別其病名也。其發於春者﹐曰春溫﹐或曰春時晚發。發於夏者﹐曰夏溫﹐或曰熱病。發於秋者﹐曰秋溫﹐或曰秋時晚發﹐或曰伏暑。發於冬者﹐曰冬溫﹐或曰伏暑﹑冬發。此以時令別其病名也。其病萌於春﹐盛於夏﹐極於秋﹐衰於冬﹐間亦有盛發於春冬者﹐然總以盛發於夏秋爲多。

何則﹖春冬空气淸潔﹐輕气多而炭气少﹐故其爲病亦淸邪多而濁邪少。除新感癥外﹐卽有因伏邪而病﹐純熱無寒者﹐但爲溫病而已﹔兼寒者﹐但爲冷溫而已﹔兼風者﹐但爲風溫而已。𨿽間有時行溫毒﹐然亦以風毒居多﹐夏秋空气最濁﹐水土鬱蒸之气﹐每被日光吸引而蒸發﹐發於首夏者曰黴雨蒸﹐發於仲秋者曰桂花蒸﹔其爲病也﹐皆水土穢气雜合而成﹐人但以暑濕賅其病之本﹐貪涼飲冷賅其病之標。而不知夏秋水土鬱蒸﹐濕中有熱﹐熱中有濕﹐濁熱粘膩﹐化生黴菌﹐故謂之濕溫﹐亦謂之濕熱﹐西醫謂之黴毒瓦斯﹔害人最廣﹐變癥最繁﹐較之風溫﹑冷溫﹑暑溫﹑三癥﹐尢多而難治。

英醫合信氏云﹕空气幹熱不傷人﹐惟濕熱最傷人﹐因低窪地土﹐或蘊有死水之潛熱﹐或積有腐爛之艸木﹝此卽水土穢气化生黴菌之原因﹞﹐後得六十度熱表之日光﹐接連曬之﹐其黴毒瓦斯乃勃發。故在東南熱地﹐夏秋之交﹐其毒尢甚﹐可見濕溫﹑濕熱爲有形粘膩之邪﹐西醫不爲無見。嗚呼﹗人在气交之中﹐一身生气﹐終日與穢气相爭戰﹐實則與微生物相爭戰﹐不知不覺中伏許多危險之機﹐可不驚且懼哉﹗

第一卷

溫熱總論

論溫熱五種辧法

一﹑辧气風寒之气﹐從外收斂入內﹐病無蒸气觸人﹐間有作蒸气者﹐必待數日後﹐轉入陽明府癥之時。溫熱及濕溫癥﹐其气從中蒸達於外﹐病卽有蒸气觸人﹐輕則盈於牀帳﹐重則蒸然一室﹐以人身臟腑﹑气血﹑津液﹐得寒气則內斂﹐得火气則上炎。溫熱﹐火气也﹐人受之﹐自臟腑蒸出於肌表。气血津液﹐逢蒸而敗﹐因敗而溢﹐溢出有盛衰﹐充達有遠近﹐非鼻觀精者﹐不能辧之﹔辧之旣明﹐治之毋惑﹐知爲溫熱﹐而非傷寒。則凡於頭痛﹑發熱諸表癥﹐不得誤用辛溫發散﹔於諸裏癥當淸當下者﹐亦不得遲回瞻顧矣。

二﹑辧色風寒主收斂﹐斂則結﹐面色多繃結光而潔﹐溫熱主蒸散﹐散則緩﹐面色多松緩而垢晦。人受蒸气﹐則津液上溢於面﹐頭目之間多垢滯﹐或如油膩﹐或如煙燻﹐望之可憎者﹐皆溫熱之色也。一見此色﹐𨿽頭痛發熱﹐卽不得用辛熱發散﹔一見舌黃煩渴諸裏癥﹐卽宜攻下﹐不可拘於下不厭遲之說。

三﹑辧舌風寒在表﹐舌多無苔﹐卽有白苔﹐亦薄而滑﹔漸傳入裏﹐方由白而黃﹐轉燥而黑。溫熱一見頭痛發熱﹐舌上便有白苔﹐且濃而不滑﹐或色兼淡黃﹐或粗如積粉﹐或兼二三色﹐或白苔卽燥。又有至黑不燥﹐則以兼濕挾痰之故﹕然必按之粗澀﹐或兼有朱點﹐有罅紋﹐不可誤認爲裏寒陰結也。治溫熱者﹐能先於表癥辧之﹐不能辛溫發散﹔一見裏癥﹐卽用淸涼攻下﹐斯得之矣。

四﹑辧神風寒之中人﹐令人心知所苦而神自淸﹐如頭痛寒熱之類﹐皆自知之﹔至傳裏入胃﹐如或有神昏﹑譫語之時。緣風寒爲病﹐其气不昏而神淸。溫熱初起﹐便令人神情異常而不知所苦﹐大槪煩躁者居多﹐甚或如癡如醉﹐攪亂驚悸。及問其何所苦﹐則不自知。卽問有神淸而能自知者﹐亦多夢寐不安﹐閉目若有所見﹐此卽譫語之根也。或亦以始初不急從涼散﹐遷延時日﹐故使然耳。

五﹑辧脈溫熱之脈﹐傳變後與風寒頗同﹐初起時與風寒迥別﹔風寒從皮毛而入﹐一二日脈多浮﹐或兼緊﹑兼緩﹑兼洪﹐無不浮者﹐傳裏始不見浮脈﹐然其至數﹐亦淸楚而不模糊。溫熱從中道而出﹐一二日脈多沈﹐迨自裏出表﹐脈始不沈而數﹐或兼弦﹐或兼大﹐然總不浮﹐其至數則模糊而不淸楚。凡初起脈沈遲﹐勿認作陰癥﹔沈者邪在裏﹐遲者邪在髒也﹐脈象同於陰寒﹐而气色﹑舌苔﹑神情﹐根據前諸法辧之﹐自有不同者。或數而無力﹐亦勿作虛視﹐因其熱蒸气散﹐脈自不能鼓指﹐但當解熱﹐不當補气﹐受病之因各殊﹐故同脈而異斷。

第一卷

溫熱總論

論溫熱與風寒各異

一﹑辧其气之異風主疏泄﹐寒主凝澀﹐二气𨿽有不同﹐然初皆冷而不熱﹐其中人也郁而不宣﹐方其初受在表﹐自宜溫散﹔麻黃湯﹑桂枝湯﹑葛根湯﹑蘇羌飲等方﹐皆散寒之劑﹐非解熱之劑也。溫熱由伏气而成﹐熱而不冷﹐其傷人也﹐立蒸而腐敗﹐初起卽宜涼解﹔梔豉湯﹑葛根芩連湯﹑麻杏石甘湯﹑黃芩湯﹑葳蕤湯﹑六神通解散等方﹐皆解熱之劑﹐非散寒之劑也。以解熱之劑治風寒﹐輕則寒中嘔利﹐重則陽陷厥逆﹔以散寒之劑治溫熱﹐輕則衄渴譫妄﹐重則枯竭亡陰。此气之不可不辧也。

二﹑辧其受之異風寒從表入裏﹐自皮毛而肌腠﹑而筋骨﹑而胸膈胃腸﹐一層漸深一層﹐不能越此入彼﹐故汗不厭早﹐下不厭遲﹐爲散爲和﹐淺深毫不可紊。以其气皆屬冷﹐必待寒化爲熱﹐邪斂入內﹐方可攻下涼解﹐否則虛其裏气﹐反引表邪內陷﹐而成結胸﹑痞﹑痢諸癥。濕溫從膜原而發﹐溫熱從血絡而發﹐先踞膜絡之中﹐必內潰而後變九傳﹐由裏出表﹐𨿽出表而裏未必全無邪戀﹐經過之半表﹐亦未必不爲邪傷﹐故下不厭早﹐汗不厭遲﹐爲和爲解﹐淺深必不可拘。以其气皆屬熱﹐熱能作蒸﹐不必郁變﹐而此蒸卽帶彼熱﹐未出表而誤溫之﹐始則引熱毒燎原﹐而爲斑﹑衄﹑狂﹑喘﹔未傳則傷眞陰﹐爲枯槁﹑沈昏﹑厥逆﹑諸危候矣﹗﹝邴味淸評﹕此論深有見識。﹞

三﹑辧其傳經之異溫熱傳經﹐與風寒不同。風寒從表入裏﹐故必從太陽而陽明﹐而少陽﹐而入胃。若溫熱則邪從中道﹐而或表或裏﹐惟視人何經之彊弱爲傳變。故伏邪之發﹐有先表後裏者﹐有先裏後表者﹐有但裏不表者﹐有表而再表者﹐有裏而再裏者﹐有表裏偏勝者﹐有表裏分傳者﹐有表裏分傳而再分傳者﹐有表裏三焦齊發者﹐此爲九傳。醫必先明九傳之理由﹐而後能治伏邪。試言其要。風寒從表入裏﹐必待漸次閉郁而傳變﹐故在表時不必兼見裏癥﹐入裏後不必復見表癥。溫熱本從裏出表﹐故見表癥時﹐未有不兼見一二里癥者﹐亦未有不兼見一二半表半里癥者。且溫熱屬蒸气﹐表而裏﹐裏而表﹐原是不常﹐有裏癥下之而其邪不盡﹐仍可出表者﹔有譫妄昏沈之後﹐病愈數日﹐復見頭痛發熱﹐復從汗解者。此所謂表而再表﹐風寒必無是也。更有下癥全具﹐用下藥後﹐裏气通而表亦達﹐頭痛發熱﹐得汗而解﹐胸悶心煩﹐暫從疹斑而解﹐移時復見舌黑心悶﹐腹痛譫妄﹐仍待大下而後愈者﹐此所謂裏而再裏﹐風寒必無是也。若夫表裏分傳﹑三焦齊發之癥﹐風寒十無一二﹐溫熱十有六七﹐但據傳經之專﹑雜爲辧。初起專見一經癥者屬風寒﹐初起雜見二三經癥者屬溫熱﹐日久而漸傳者屬風寒﹐一日驟傳一二經或二三經者屬溫熱。則𨿽病有變態﹐而風寒不混於溫熱﹐溫熱不混於風寒﹐施治自無誤矣。

第一卷

溫熱總論

論溫熱伏气與新感不同﹝添加﹞

新感溫熱﹐邪從上受﹐必先由气分陷入血分﹐裏癥皆表癥侵入於內也。伏气溫熱﹐邪從裏發﹐必先由血分轉入气分﹐表癥皆裏癥浮越於外也。新感輕而易治﹐伏气重而難療﹐此其大要也。

謂予不信﹐請述陸氏九芝評孟英之言曰﹕仲景所論溫熱是伏气﹐天士所論溫熱是外感﹐故以溫邪上受﹐首先犯肺﹐逆傳心包十二字揭之篇首﹐以自別異﹐果如其說﹐則所稱溫熱者﹐卽俗所謂小風溫﹑小風熱﹐如目赤﹑頤腫﹑喉梗﹐牙痛之類﹐卻只須辛涼輕劑﹐其病立愈。更述薛瘦吟之言曰﹕凡病內無伏气﹐縱感風﹑寒﹑暑﹑濕之邪﹐病必不重﹐重病皆新邪引發伏邪者也。但伏气有二﹕傷寒伏气﹐卽春溫夏熱病也﹔傷暑伏气﹐卽秋溫冬溫病也。邪伏旣久﹐血气必傷﹐故治法與傷寒﹑傷暑正法大異﹔且其气血亦鈍而不靈﹐故靈其气機﹐淸其血熱﹐爲治伏邪第一要義。第其間所伏之邪﹐有微甚﹑有淺深﹐人之性質﹐有陰陽﹑有彊弱﹐故就中又有輕重之分焉。醫必識得伏气﹐方不至見病治病﹐能握機於病象之先﹐然非熟於亢害承制之理﹐亦豈能測未來之病乎﹖然非謂司天運气也﹐雨寒燠﹐在在畱心﹐久當自悟耳。

由是觀之﹐同一溫熱癥﹐而新感之與伏气病所之淺深不同﹐病情之輕重不同﹐病機之安危不同﹐故其療法亦因之而不同。

第一卷

溫熱總論

論溫熱卽是伏火﹝添加﹞

凡伏气溫熱﹐皆是伏火﹐𨿽其初感受之气有傷寒﹑傷暑之不同﹐而潛伏旣久﹐蘊釀蒸變﹐超時而發﹐無一不同歸火化。中醫所謂伏火癥﹐卽西醫所謂內炎癥也。王秉衡曰﹕風寒暑濕﹐悉能化火﹐血气鬱蒸﹐無不生火﹐所以人之火癥獨多焉。朱心農曰﹕東南方天气多熱﹐地气多濕﹐最多濕溫﹑濕熱之癥﹐正傷寒癥極少﹐卽云冬月多正傷寒癥﹐亦不盡然。歷癥以來﹐恆見大江以南﹐每逢冬令太溫﹐一遇感冒﹐表分𨿽有外寒﹐內則竟多伏火﹐悉以伏火治之﹐絲毫不爽。故魏柳州曰﹕壯火爲萬病之賊。嘉約翰曰﹕炎癥爲百病之源。

中醫西醫﹐其揆一也。𨿽然﹐同一伏火﹐而濕火與燥火﹐判然不同。以治燥火之法治濕火﹐則濕愈遏﹐而熱愈伏﹔勢必爲痞滿﹐爲嘔呃﹐爲形寒熱不揚﹐爲腸鳴泄瀉﹐甚則蒙閉淸竅﹑譫語神昏﹑自汗肢厥﹐或口噤不語﹐或手足拘攣。以治濕火之法治燥火﹐則以燥濟燥﹐猶撥火使揚﹐勢必爲灼熱﹑爲消渴﹑爲熱盛昏狂﹑爲風動痙厥﹐甚則鼻煽音啞﹐舌捲囊縮﹐陰竭陽越﹐內閉外脫。是以對癥發藥﹐必據濕火﹑燥火之現癥爲憑﹐分際自淸﹐誤治自少。

第一卷

溫熱總論

論溫熱卽是伏火﹝添加﹞

試先論濕火之癥治。凡濕火癥﹐發於夏至以前者爲濕溫﹐夏至以後者﹐爲濕熱﹐發於霜降立冬後者爲伏暑挾濕﹔其邪必伏於膜原﹐內經所謂橫連膜原是也。﹝拯華注﹕膜原﹐卽統腹膜空隙之處﹐外通肌膚﹐內近胃腸﹐上連胸膈﹐下包內腎膀胱﹐中有夾縫﹐最易藏邪。邪伏於此﹐癥必胸腹熱甚﹐按之灼手﹐小便黃赤濁熱者﹐職是之故﹐故凡濕熱內伏之邪﹐必由膜原達外。﹞其人中气實﹐而熱重於濕者﹐則發於陽明胃腸﹔中气虛﹐而濕重於熱者﹐則發於太陰肺脾。初起邪在气分﹐當分別濕多熱多。

濕多者﹐濕重於熱也。其病多發於太陰肺脾﹐其舌苔必白膩﹐或白滑而濃﹐或白苔帶灰﹐兼粘膩浮滑﹐或白帶黑點而粘膩﹐或兼黑紋而粘膩﹐甚或舌苔滿布﹐濃如積粉﹐板貼不松。脈息模糊不淸﹐或沈細似伏﹐斷續不勻。神多沈困嗜睡﹐癥必凜凜惡寒。甚而足冷﹐頭目脹痛昏重﹐如裹如蒙﹔身痛不能屈伸﹐身重不能轉側﹐肢節肌肉疼而且煩﹐腿足痛而且酸﹔胸膈痞滿﹐渴不引飲﹐或竟不渴﹔午後寒熱﹐狀若陰虛﹔小便短澀黃熱﹐大便溏而不爽﹐甚或水瀉。治法以輕開肺气爲主。肺主一身之气﹐肺气化﹐則脾濕自化﹐卽有兼邪﹐亦與之俱化。宜用藿朴夏苓湯﹐體輕而味辛淡者治之﹐啟上閘﹐開支河﹐導濕下行﹐以爲出路﹔濕去气通﹐布津於外﹐自然汗解。

若兼神煩而昏者﹐此由濕熱鬱蒸過極﹐內蒙淸竅﹔前辛淡法﹐去蔻仁﹑濃朴﹐加細辛二三分﹐白芥子錢許﹐辛潤行水開閉﹕再加蘆根一二兩﹐滑石四五錢﹐輕淸甘淡﹐泄熱導濕﹐蒙閉卽開﹐屢驗不爽。

若兼大便不利者﹐此由濕阻气滯﹐或夾痰涎﹐前辛淡法﹐去藿朴﹑豆豉﹐重用栝蔞仁﹑薤白﹑小枳實等味﹐或重用紫菀﹑蘇子﹝搗﹞﹑郁李仁等品。此皆味辛質滑﹐流利气機﹐气機一開﹐大便自解﹐卽汗亦自出﹐隨癥均可加入。

其有濕遏熱伏﹐走入肌肉﹐發爲陰黃﹐黃而昏暗﹐如燻黃色﹐而無煩渴熱象﹔或漸次化熱﹐舌苔黃滑﹐口漧而不多飲。其未化火者﹐宜苦辛淡溫法﹐如茵陳胃苓湯﹑茵陳五苓散﹐加除疸丸之類﹔已化火者﹐宜苦辛淡淸法﹐如淸熱滲濕湯﹑黃連溫膽湯﹑藿香左金湯﹐重加茵陳及梔柏﹑絳礬丸之類。若誤以脘痞等癥爲食滯﹐而消之﹑下之﹐則脾陽下陷﹐濕濁內漬﹐轉成洞泄﹑脹滿諸病矣。

其有腹痛痞滿﹐嘔吐不納﹐舌白或黃﹐手捫之糙﹐渴不引飲﹐大便泄瀉﹐小溲不利﹐或赤而短﹐此濕熱內結於脾﹐而成濕霍亂也。如舌苔白膩者﹐宜辛開溫化法﹐如蠶矢湯﹑燃照湯之類﹔舌苔黃滑者﹐宜辛開淸解法﹐如藿香左金湯﹑連朴飲之類﹔夾食加楂﹑曲﹑靑皮之類。總之﹐濕遏熱伏﹐其熱從濕中來﹐只要宣通气分﹐气分濕走﹐熱自止矣。全在初起一二日﹐藿﹑朴﹑豆豉﹐疏中解表﹐使濕邪從皮腠而排泄﹔白蔻﹑四苓﹐芳淡滲濕﹐使濕邪從內腎膀胱而排泄。汗利兼行﹐自然濕開熱透﹐表裏雙解﹐而伏邪自去矣。𨿽然﹐濕熱自內而出﹐恆結於中焦﹐而成痞滿﹐必有痰食錯雜其間﹐前辛淡法中﹐痰郁加星香導痰丸﹐食滯加沈香百消曲﹐又生萊菔汁最妙﹐旣開濕火之郁閉﹐亦消痰食之停畱﹐隨癥均可加入。

熱多者﹐熱重於濕也。其病多發於陽明胃腸﹐熱結在裏﹐由中蒸上。此時气分邪熱﹐郁遏灼津﹐尙未鬱結血分。其舌苔必黃膩﹐舌之邊尖紅紫欠津﹐或底白罩黃﹑混濁不淸﹐或純黃少白﹐或黃色燥刺﹐或苔白底絳﹐或黃中帶黑﹑浮滑粘膩﹐或白苔漸黃而灰黑。伏邪重者﹐苔亦濃而且滿﹐板貼不松﹐脈息數滯不調﹔癥必神煩口渴﹐渴不引飲﹐甚則耳聾漧嘔﹐面色紅黃黑混﹐口气穢濁。余則前論諸癥﹐或現或不現﹐但必胸腹熱滿﹐按之灼手﹐甚或按之作痛。宜用枳實﹑梔﹑豉合小陷胸湯﹐加連翹﹑茵陳之淸芬﹐靑子芩﹝薑水炒﹞﹑木通之苦辛﹐內通外達﹐表裏兩徹﹐使伏邪從汗利而雙解。漸欲化燥﹐渴甚脈大﹐气粗而逆者﹐重加石膏﹑知母﹐淸肺气而滋化源﹔惟蘆根﹑燈心尢宜多用﹝先煎代水﹞﹐輕淸甘淡﹐泄熱化濕﹐下行從膀胱而解﹐外達從白而解﹐或斑疹齊發而解。

至於傳變﹐凡胃家濕熱﹐鬱蒸肺气﹐致肺气不能敷布水精﹐外達下行﹐必見煩渴﹑多汗﹑斑疹﹑停飲﹑發黃等癥。

如熱汗時出﹐大渴引飲﹐輕者用蘆根飲子﹐加花粉﹑知母之類﹔重者用白虎湯﹐加鮮竹葉﹑鮮枇杷葉之類﹐淸肺气﹐泄胃熱﹐虛者加西洋參﹐或珠幾參。蓋濕熱一癥﹐肅肺淸胃﹐如溽暑炎蒸﹐涼風驟起﹐頃刻濕收熱退﹐如登淸涼界中矣。

其有邪走皮膚髮疹﹐邪走肌肉發斑﹐隱隱不現者﹐用杏仁﹑牛蒡﹑木賊艸﹑栝蔞皮﹑川貝﹑銀花﹑連翹﹑鮮竹葉﹑通艸﹑紫艸﹑丹皮之類﹐辛涼開達﹐輕淸透絡。最忌辛燥升散﹐如藿香﹑濃朴﹑半夏﹑升麻﹑柴胡﹑川芎﹑葛根﹑蘇葉﹑荊芥之類。斑疹已出﹐熱重者﹐用白虎湯﹐酌加元參﹑銀花﹑蘆根﹑紫花地丁﹐以解毒而宣化之。

其飲停胸膈者﹐必見胸膈滿痛﹑心煩漧嘔﹑渴欲飲水﹑水入則吐等癥。斯時須辧舌苔﹐如舌苔白膩﹐則屬飲重﹐熱因飲郁而陷﹐宜辛淡化飲﹔辛能行水﹐辛潤又不爍津﹐二陳加芥子最妙。重者加細辛二三分尢妙﹐再加淡滲如滑石﹑通艸﹑茯苓﹑豬苓﹑澤瀉﹑苡仁之類﹐或用五苓散﹐加淸淡如滑石﹑淡竹葉﹑蘆根之類。如飲熱並重﹐濕熱與气液互結﹐舌苔黃膩﹐宜苦辛通降﹐佐以淡滲﹐如小陷胸湯﹐加枳實﹑濃朴﹑浙苓﹑廣皮之類﹐半夏瀉心湯去參﹑艸﹑大棗﹐以薑汁炒芩﹑連代漧薑﹐均加滑石﹑通艸﹑竹瀝﹑薑汁等味﹐淸化濕熱﹑以通利之。便閉者﹐必有粘涎濁飲﹐互結胃腸﹐再加控涎丹四五分﹐以洗滌之。

其有濕熱瘀遏肌肉﹐發爲陽黃﹐黃而鮮明﹐如橘皮色﹐宜苦辛佐淡滲﹐茵陳五苓散加梔柏伐木丸﹐以通泄之。

如濕熱郁遏肝膽經脈﹐耳聾漧嘔者﹐宜用連茹橘半湯﹐加條芩﹑膽艸﹑石菖蒲等﹐苦辛開泄﹔脇痛及欲痙者﹐重加羚角﹑石決明﹑海蛤殼﹑童便等﹐以鹹降之﹐旣能泄肝﹐又能化濕﹐兩不相悖。

卽邪傳心經﹐神昏煩﹐亦須辧舌苔。如舌苔黃膩﹐仍屬气分濕熱﹑內蒙包絡淸竅﹐與前同一病因﹐宜用小陷胸湯﹐合半夏瀉心湯﹐去漧薑﹑大棗﹑參﹑艸﹐加竹瀝﹑薑汁﹔或用昌陽瀉心湯﹐辛潤以達之﹐苦寒以降之﹐淸淡以泄之﹐使濕熱濁邪無地自容﹐其閉自開。極重者﹐再加太乙紫金丹。如昏蒙而厥者﹐可加厥癥返魂丹。

又有神昏煩﹐舌苔黃燥黑燥而有質地﹐此胃腸實邪﹐濁气壅閉。淸气因之亦閉﹐宜小承气湯合小陷胸湯急下其邪﹐以決壅閉。陰虛者﹐加鮮生地﹑元參﹑蘆根﹑鮮冬瓜子等輕利滑利之品﹐滋燥養陰足矣﹔若陰柔滋膩藥多﹐𨿽用大黃﹐亦恐不解﹐是滋陰轉致傷陰也。如舌苔黃濃而滑﹐脈息沈數﹐中脘按之微痛不硬﹐大便不解﹐此粘膩濕熱與有形渣滓相搏﹐按之不硬﹐多敗醬色溏糞﹐宜用小陷胸湯合朴黃丸﹐或枳實導滯丸等﹐緩化而行﹔重者合神芎導水丸或陸氏潤字丸等﹐磨蕩而行。設使大劑攻下﹐走而不守﹐則必宿垢不行﹐反行稀水﹐徒傷正气﹐變成壞癥。

若舌苔黃如沈香色﹐或黃黑而燥﹐脈沈實而小﹐甚者沈微似伏﹐四肢發厥﹐或渴喜熱飲﹐此皆濕熱食滯﹐互結胃腸﹐裏气不通之象﹐酌用三承气湯。當臍及小腹按痛﹐邪在小腸﹕胃脘下口及臍兩旁按痛﹐邪在大腸﹔熱結旁流﹐按之硬痛﹐必有燥矢﹔均宜調胃承气湯﹐鹹苦下之。脘腹均按痛﹐痞滿燥實堅悉具──痞滿爲濕熱气結﹐燥實堅爲燥矢﹐甚則上蒸心包﹐下爍肝腎﹐煩躁譫語﹐舌捲囊縮﹐宜大承气湯加犀﹑連急下之。陰傷者﹐加鮮生地﹑元參﹑知母﹑川柏之類足矣。蓋速下其邪﹐卽所以存津液也。

少腹按痛﹐大便色黑如漆﹐反覺易行﹐若其人喜笑若狂﹐是腸胃蓄血﹐上干包絡﹔小便色黑自利﹐是膀胱蓄血﹔均宜桃仁承气湯急下之﹐或合犀角鮮地黃湯以淸包絡。發黃﹑小便不利﹑腹滿者﹐茵陳蒿湯緩下之。

其間有气虛甚而邪實者﹐宜參黃湯﹐陰虧甚而邪實者﹐宜千金生地黃湯去芒硝﹐或養榮承气湯緩下之。卽虛極不任下者﹐宜用雪羹加鮮生地汁﹑鮮冬瓜汁﹑元參﹑栝蔞仁﹑蜂蜜﹑梨汁﹑稍加薑汁之類﹐咸滑以去著﹐辛潤以淸燥。愼勿當下不下﹐徒用滋膩﹐俾邪無出路﹐轉致傷陰﹔亦勿遲回顧慮﹐致令失下。虛人尢不可失﹐失則邪愈盛﹐正愈衰﹐後卽欲下﹐而不可得矣。

更有濕熱化燥﹐傷及腎陰﹐旦慧夕劇﹐面少華色﹐或邪傷肝之經脈﹐發痙發厥﹐審其有熱無結﹐則又惟有酌用阿膠雞子黃湯﹐養陰熄風而已。

其或病中遺滑﹐濕熱襲入精竅﹐小便澀痛者﹐導赤散合加味虎杖散﹐一面養陰通竅﹐一面化濕泄熱﹐其癥自愈﹐或用豬苓湯合鼠矢散亦效﹐切忌用止澀藥以彊止之。

至於伏暑﹐由夏令吸收之暑气﹐與濕气蘊伏膜原﹐至秋後而發者是也。內經曰﹕夏傷於暑﹐秋必瘧。又曰﹕逆夏气則傷心﹐秋爲瘧﹐奉收者少﹐冬至重病。此卽經論伏暑晚發之明文也。就余所驗﹐發於處暑以後者﹐名曰伏暑﹐病尙易治﹔發於霜降後冬至前者﹐名曰伏暑晚發﹐病最重而難治。其伏邪往往因新邪而發﹐如葉氏云﹕伏暑內發﹐新涼外束。確多是癥。初起惡寒發熱﹐午後較重﹐狀似瘧疾而不分明﹔繼而但熱不寒﹐熱甚於夜﹐惡心胸悶﹐口漧不喜飲﹐至晨得汗﹐身熱稍退﹐而胸腹之熱不除﹐日日如是﹐往往五七候始解﹐治法須辧其舌。

舌苔白膩而濃﹐或中𨿽黃黑﹐而邊仍白滑﹐膜原濕遏熱伏也。宜用新定達原飲﹐加藿香﹑靑蒿﹐達膜原而解外邪。外邪解﹐而熱不罷﹐汗自出﹐不惡寒反惡熱﹐卽伏邪發現矣。苔必轉黃而糙﹐或黃濃而膩。癥必胸腹痞滿﹐按之軟而作痛﹔大便或祕或溏﹐或𨿽解不多﹐或𨿽多而仍覺不爽﹔小便必赤澀﹐或黃濁。此由濁熱粘膩之伏邪與腸中糟粕相搏﹐必積有溏醬糞。宜用加味小陷胸湯加陸氏潤字丸緩通之﹐或加枳實導滯丸緩下之﹐往往服二三錢大解一次﹐再服再解﹐不服不解。如此服五六次﹐行五六次﹐而伏邪始盡。若裏邪已盡﹐而熱仍不退者﹐審其舌無多苔﹐或苔薄而無質地﹐卽邪少虛多﹐陰虛火旺矣﹐則一以育陰養液﹑整肅餘熱爲主﹐如甘露飲去熟地﹐加西洋參﹑蔗漿﹑梨汁之類。若虛甚而神气消索﹐一無實熱現象者﹐甘涼猶不中的﹐宜用甘平溫潤之劑﹐如參麥六味﹑加減復脈之類﹐頻進而墊托之﹔切勿見其無速效﹐而中途易法﹐致今不救。余每見伏邪因中無砥柱﹐內含空虛﹐乘虛內陷﹐得育陰墊托﹐從中下焦血分復還气分﹐於胸腹﹑缺盆﹑肩﹑頸﹑肘﹑臂等部位﹐發白而解﹔若枯白無水﹐則又爲陰涸之象﹐癥多不治。

舌絳幹光﹐或鮮紅起刺﹐癥若悶瞀厥逆﹐日輕夜重﹐煩躁不寧﹐左脈弦數者﹐必邪伏血分﹐深入陰經也﹐病多凶變。挽救之法﹐須審其火重而便通者宜淸﹐石氏犀角地黃湯主之。兼神昏蒙閉者﹐重加瓜霜紫雪丹﹐以宣心腦之絡熱。火重而便閉者宜下﹐拔萃犀角地黃湯主之。兼風動痙厥者﹐重加羚羊角﹑龍膽艸﹑淸童便﹐以熄肝膽之風火。大勢瘥後﹐一以育陰潛陽爲主﹐三甲復脈湯加減﹐或以葉氏加減復脈湯育陰墊托﹐往往有從裏達表﹐舌起白苔﹐伏邪由汗而解。將欲汗時﹐脈必浮緩﹐苔必宣松。汗解後﹐白舌苔有卽退者﹐有遲一二日始退者﹐必得苔淨﹑脈靜﹑身涼﹐舌之兩旁再生薄白新苔﹐方爲邪盡。

如伏暑初起﹐有因秋燥及冬溫時气﹐觸引而發者﹐舌多燥白﹐或望之似潤﹐捫之仍糙﹐癥兼咳吐粘痰﹐胸部串痛﹐唇漧齒燥﹐或咽漧喉痛﹐當先以邵氏熱郁湯﹐辛涼輕潤﹐以宣解上焦之新邪﹐余可仍仿前法酌用之。

至於伏暑兼寒而化瘧﹐挾滯而化痢﹐參看溫熱兼癥療法門可也﹐玆不贅。以上皆濕火癥國中﹐未傳變之大要也﹐余癥詳本書溫熱各論中。

第一卷

溫熱總論

論溫熱卽是伏火﹝添加﹞

次論燥火之癥治。易曰﹕火就燥﹐燥萬物者莫乎火。沈堯峯曰﹕溫熱二癥﹐火气兼燥。薛瘦吟曰﹕溫熱之邪﹐皆從燥化﹐其爲病也﹐多燥而少濕。有熱而無寒﹐故只須以中焦津液爲主﹐而淸解絡熱爲要。由是觀之﹐非特風溫﹑暑溫﹑伏暑﹑溫毒之伏火癥﹐火易就燥﹐卽冷溫﹑濕溫之兼寒兼濕﹐而寒郁之久﹐必從火化。濕郁之極﹐必兼燥化也。其病四時皆有﹐而深秋初冬爲尢甚。其邪必伏於血絡﹐內經所謂內捨於營是也。大凡肝絡郁而相火劫液﹐液結化燥者﹐火盛則發於少陽膽經﹐風動則發於厥陰肝經﹔心絡郁而君火爍陰﹐陰虛化燥者﹐上蒸則發於太陰肺經﹐下爍則發於少陰腎經。而無不累及陽明胃腑者﹐以胃主一身之津液也﹝拯華注﹕西醫云腸胃消化器爲一身之津液路﹞。初起邪在血分﹐當分別實火﹑虛燥。

實火從伏邪入血﹐血郁化火﹐火就燥而來﹐病勢較濕火癥尢急而重﹐用藥必不可輕。如發自少陽膽經者﹐必相火熾而營分大熱﹐首犯胃經血分﹐其舌色必鮮紅起刺﹔或鮮紅而舌根彊硬﹔或純紅而有小黑點﹔或純紅而有深紅星﹐間有紅點如虫碎之狀者﹔或純紅而苔粘有裂紋﹐如人字﹑川字﹑爻字不等﹐或裂紋如直槽者。脈息弦滑而盛躁﹐或右大而左弦數。神多煩躁﹐甚或如醉如狂﹐攪亂驚竄。色必面赤如朱﹐目白均現紅絲。癥必壯熱而渴﹐不惡寒反惡熱﹐目眩耳聾﹐口苦漧嘔﹐胸腹熱甚﹐按之灼手﹐熱汗時出﹔甚或發疹發斑﹐小便短數赤熱﹐大便燥結。治法宜淸解膽火之郁﹐救胃液之燥﹐以預防肝經風動。先用犀地桑丹湯淸營透絡﹐俾伏邪從斑疹而解﹐或從戰汗而解﹔若斑疹及戰汗出後﹐伏火猶熾﹐則用犀連承气湯合更衣丸急下之﹐使伏火從大便而解。亦有火毒內結﹐淸透之而斑疹不顯﹐反從下後而斑疹始發透者。或有透發不應﹐只用淸火解毒﹐如犀羚白虎湯加金汁﹑白頸蚯蚓﹑甘蘿根汁﹐斑疹反大透﹐而伏火始解。解後﹐用千金生地黃煎。淸餘火而復胃液。若虛羸少气﹑气逆欲吐﹐用竹葉石膏湯加鮮竹茹﹑鮮茅根﹑靑蔗漿﹐配薑汁數點﹐和胃气而復淸津。

如發自厥陰肝經者﹐必肝火熾而內風扇動﹐最傷胃家津液﹐其舌色焦紫起刺如楊梅﹐或舌苔兩旁有紅紫點﹐或舌紫而無苔有點﹐或舌紅無苔而膠幹﹐或泛漲而似膠非膠﹐或無液而幹粘帶澀。脈多弦緊搏數﹐神多昏沈蒙閉﹐或如癡如醉﹐屍厥不語。癥必熱深厥深﹐咽漧舌燥﹐頭面動搖﹐口噤齒﹐腿腳攣急﹐時發螈﹔甚或睪丸上升﹐宗筋下注﹐少腹裏急﹐陰中拘攣﹔或腸燥拘急﹐有似硬梗﹐按之痛甚﹐蜷曲難伸﹔衝任脈失營養﹐當臍上下左右﹐按之堅硬﹐動躍震手﹔虛裏穴及心房亦必動躍異常。治法宜急救血液之燥﹐熄風火之亢﹐以預防陰竭陽越。

急用犀羚二鮮湯或滋液救焚湯﹐重加瓜霜紫雪丹﹐先淸其神而熄風﹔繼用龍膽瀉肝湯或平陽淸裏湯﹐鹹苦寒降﹐以瀉火﹔終用阿膠雞子黃湯或三甲復脈湯﹐滋陰液以鎭肝陽。

虛燥從伏邪傷陰﹐陰虛生火﹐火就燥而成。病勢較實火癥似緩實重﹐用藥必貴乎補。如發於太陰肺經者﹐必君火被內風相煽﹐蒸肺津而消胃液。其舌必嫩紅而幹﹐或絳底浮白﹐舌形胖嫩﹐甚或舌苔紅中有白糜點。脈多右浮大無力﹐左弦數無力﹐甚則細勁。神多困倦﹐或反煩躁。癥多頭昏心悸﹐咽漧喉燥﹐气喘咳逆﹔或漧咳無痰﹐卽有稀痰﹐亦粘著喉間﹐咯吐不爽﹔或痰中間有紅絲紅點﹐睡時不能仰臥﹐仰臥卽气逆而咳﹐咳則心下煽動﹐或只能側臥一邊﹐翻身則咳不休﹔朝涼暮熱﹐少气薄力。治法宜淸金制木﹐保肺和胃爲首要﹐如淸燥救肺湯加巖制川貝﹐葛氏保和湯加潤肺悉尼膏之類﹐以潤燥而止咳。若燥回咳減﹐而發熱不休者﹐則以靑蒿鱉甲煎合顧氏淸金散﹐以退陰分伏熱﹐而平其气咳。大勢輕減後﹐當以顧氏保陰煎善其後。

如發自少陰腎經者﹐必君火與眞水不交﹐水愈虧則火愈旺。其舌多嫩紅而燥﹐或舌心𨿽黑無甚苔垢﹐或舌本枯而不甚赤。脈多右大無力﹐左弦細數﹐甚或沈細澀數﹐或浮大革數。神多虛煩﹐甚或驚悸﹐或極疲倦。癥多夢遺精滑﹐或夢與鬼交﹐潮濕盜汗﹐平旦病減﹐午後病增﹐口漧舌燥﹐顴紅唇赤﹐五心煩熱﹐腰足冷﹐甚或骨痿於牀﹐气浮而咳﹐或气喘而促﹐或頭暈咽病﹔大便多祕﹐或反溏滑﹔小便短數﹐溺有餘瀝﹐或精隨溺而帶出。治法宜滋陰潤燥﹐交濟心腎爲首要﹐周氏新加六味湯主之﹐間有可用六味加犀角湯者。若濟君火﹐則加枸杞﹑元參﹔若輸肺金﹐則加生麥散﹔火甚者﹐加黃柏﹑龜板﹐或專用丹溪大補陰丸滋陰潛陽﹐以苦寒培生气而堅陰﹐較六味地黃湯更優﹔如小便淸和﹐無痰气者﹐只須專意滋腎﹐張氏左歸飲多服爲佳。以上皆燥火癥實與虛傳變之大要也﹐余癥亦詳本書溫熱各論中。

總之﹐濕火﹑燥火癥治最要釐淸﹐惟濕去燥來﹑燥又夾濕之際﹐最難調治﹐稍一偏勝﹐則非液涸﹐卽气滯矣﹐臨癥者不可不細參也。

第一卷

溫熱總論

論溫熱本癥療法﹝添加﹞

自吳氏溫病條辧﹑王氏溫熱經緯二書行世﹐而醫家始知傷寒自傷寒﹐溫熱自溫熱﹐然皆言新感溫暑居多﹐而於伏气溫熱之理由﹐尙未發明盡致。玆將歷代前哲言伏气溫熱之因﹑癥﹑脈﹑治﹐一一詳述於後。

黃帝內經曰﹕冬傷於寒﹐春必病溫。尺膚熱甚﹐脈盛躁者﹐其脈盛而滑者﹐病且出也。有病溫者﹐汗出輒復熱﹐而脈躁疾﹐不爲汗衰﹐狂言不能食……病名陰陽交﹐交者死也。故病溫﹐虛甚死。經又曰﹕冬傷於寒﹐春生癉熱。熱病﹐太陽之脈﹐色榮顴骨﹐……與厥陰脈爭見者﹐死期不過三日。少陽之脈﹐色榮頰前﹐……與少陰脈爭見者﹐死期不過三日。熱病三日﹐而气口靜﹐人迎躁者﹐取之諸陽五十九刺。熱病七八日﹐動喘而弦者﹐急刺之。熱病七日八日﹐脈微小﹐病者溲血﹐口中幹﹐一半日而死﹐脈代者一日死。熱病已得汗出﹐而脈尙躁﹐喘且復熱﹐勿刺膚﹐喘甚者死。熱病七日八日﹐脈不躁﹐躁不散數﹐後三日中有汗﹔三日不汗﹐四日死﹔未曾汗者﹐勿腠刺之。熱病不知所痛﹐耳聾不能自收﹐口漧﹐陽熱甚﹐陰頗有寒者﹐熱在骨髓﹐死不可治。熱病已得汗﹐而脈尙躁盛﹐此陰脈之極也﹐死。其得汗而脈靜者生。熱病者﹐脈尙躁甚﹐而不得汗者﹐此陽脈之極也﹐死。脈盛躁﹐得汗而靜者生。凡熱病不可刺者有九﹕一曰汗不出﹐大顴發赤﹐噦者死﹔二曰泄而腹滿甚者死﹕三曰目不明﹐熱不已者死﹔四曰老人嬰兒熱而腹滿者死﹔五曰汗大出﹐嘔﹐下血者死﹔六曰舌本爛﹐熱不已者死﹔七曰咳而衄﹐汗不出﹐出不至足者死﹔八曰髓熱者死﹔九曰熱而痙者死﹐腰折﹑螈﹑齒噤也。此九者﹐不可刺也。當瀉其熱而出其汗﹐實其陰以補其不足﹝廉按﹕此二句實治溫熱之總訣﹞。此軒岐之論溫熱也。

秦越人難經曰﹕濕溫﹑溫病﹑熱病﹐……其所苦各不同。濕溫之脈﹐陽濡而弱﹐陰小而急。溫病之脈﹐行在諸經﹐不知何經之動也﹐各隨其經所在而取之。熱病之脈﹐陰陽俱浮﹐浮之而滑﹐沈之散澀。又曰﹕……熱病在內者﹐取其會之气穴也﹝廉按﹕腑會太倉﹐髒會季脇﹐筋會陽陵泉﹐髓會枕骨﹐血會膈兪﹐骨會大杼﹐脈會太淵﹐气會三焦外一筋直兩乳內﹐此謂八會﹐爲當時治熱病者取穴用鍼之法﹞。此扁鵲之論溫熱也。

張長沙傷寒論﹝張石頑云﹕仲景溫病﹑熱病諸例﹐向來混入傷寒六經例中﹐致使後世有以黃芩白虎湯誤治傷寒者﹐有以黃芩白虎證誤呼傷寒者﹔良由混次不分﹐以致蒙昧千古。今將溫熱諸條﹐另析此篇﹐俾學人知傷寒論自有溫熱癥治也。﹞曰﹕太陽病﹐發熱而渴﹐不惡寒者﹐爲溫病。若發汗已﹐身灼熱者﹐名曰風溫。風溫爲病﹐脈陰陽俱浮﹐自汗出﹐身重﹐多眠睡﹐鼻息必鼾﹐語言難出。若被下者﹐小便不利﹐直視失溲﹔若被火者﹐微發黃色﹐劇則如驚癇﹐時螈﹔若火燻之﹐一逆尙引日﹐再逆促命期。太陽與少陽合病﹐自下利者﹐與黃芩湯﹔若嘔者﹐黃芩加半夏生薑湯主之。陽明病﹐脈浮而緊﹐咽燥口苦﹐腹滿而喘﹐發熱汗出﹐不惡寒﹐反惡熱﹐身重。若發汗則躁﹐心憒憒﹐反譫語﹔若加燒鍼﹐必怵惕煩躁不得眠﹔若下之﹐則胃中空虛﹐客气動膈﹐心中懊﹐舌上苔者﹐梔子豉湯主之。﹝廉按﹕陸氏云﹕心中懊三句﹐語意當在汗下溫鍼之上。﹞若脈浮發熱﹐渴欲飲水﹐小便不利者﹐豬苓湯主之。陽明病﹐汗出多而渴者﹐不可與豬苓湯﹐以汗多胃中燥﹐豬苓湯復利其小便故也。三陽合病﹐脈浮大﹐上關上﹐但欲眠睡﹐目合則汗。三陽合病﹐腹滿身重﹐難以轉側﹐口不仁﹐面垢。譫語遺尿。發汗則譫語﹐下之則額上生汗﹐手足逆冷﹐若自汗出者﹐白虎湯主之。﹝廉按﹕陸氏云﹕白虎湯主之﹐語意在汗下之上。﹞傷寒脈浮滑﹐此表有寒﹐裏有熱﹐白虎湯主之。傷寒﹐脈滑而厥者﹐裏有熱也﹐白虎湯主之。傷寒脈浮﹐發熱無汗﹐其表不解者﹐不可與白虎湯﹔渴欲飲水﹐無表癥者﹐白虎加人參湯主之。

傷寒無大熱﹐口燥渴﹐心煩﹐背微惡寒者﹐白虎加人參湯主之。傷寒﹐若吐若下後﹐七八日不解﹐熱結在裏﹐表裏俱熱﹐時時惡風﹐口渴﹐舌上干燥而煩﹐欲飲水數升者﹐白虎加人參湯主之。服桂枝湯大汗出後﹐大煩渴不解﹐脈洪大者﹐白虎加人參湯主之。﹝以上三陽發溫熱例﹞師曰﹕伏气之病﹐以意候之﹐今月之內﹐欲有伏气﹐假令舊有伏气﹐當須脈之。若脈微弱者﹐當喉中痛似傷﹐非喉痺也﹐病患雲實喉中痛﹐𨿽爾﹐今復下利。

少陰病二三日﹐咽痛者﹐可與甘艸湯﹐不瘥者﹐與桔梗湯。少陰病﹐下利咽痛﹐胸滿心煩者﹐豬膚湯主之。少陰病﹐得之二三日以上﹐心中煩﹐不得臥﹐黃連阿膠湯主之。少陰病﹐下利六七日﹐咳而嘔渴﹐心煩不得眠者﹐豬苓湯主之。少陰病﹐得之二三日﹐口燥咽漧者﹐急下之﹐宜大承湯。﹝以上少陰發溫熱例﹞﹝廉按﹕張石頑曰﹕溫熱自裏達表﹐故三陽合病最多。

發於三陽者易治﹐發於三陰者難治。然發於三陰者﹐必有所因﹐或因冷酒傷脾﹐或因鬱怒傷肝﹐或因色欲傷腎﹐皆元气先傷﹐伏邪乘虛而發﹐設用甘溫調補﹐豈不助邪轉熾﹔若行苦寒峻攻﹐眞元立致消亡﹐𨿽長沙復起﹐恐難爲力矣。﹞濕家﹐其人但頭汗出﹐背彊﹐欲得被復向火﹐若下之早﹐則噦﹐胸滿﹐小便不利﹐舌上如苔者﹐以丹田有熱﹐胸中有寒﹐渴欲得飲﹐而不能飲﹐則口燥煩也。﹝廉按﹕丹田有熱是伏邪﹐胸中有寒是新感寒濕﹐此濕痺之偏於熱者﹐卽是濕遏熱伏之一證。但頭汗出﹐亦是濕熱上蒸﹐惟背彊欲得被復向火﹐確是新感寒濕。

然必兼一身盡痛﹐關節煩疼。若純是寒濕﹐誤下必下利不止而死矣。實因濕未化燥﹐熱未成實﹐醫者下之太早﹐故噦而胸滿﹐小便不利矣。張氏石頑主用黃連湯和解其上下之寒熱﹐卻是濕溫救誤之良法﹐故余仿其例﹐引爲長沙論濕溫之癥。﹞此仲景之論溫熱也。

王氏傷寒例曰﹕冬時嚴寒﹐……中而卽病者﹐名曰傷寒。不卽病者﹐寒毒藏於肌膚﹐至春變爲溫病﹐至夏變爲暑病﹐暑病者﹐熱極重於溫也。是以辛苦之人﹐春夏多溫熱病者﹐皆由冬時觸寒所致﹐非時行之气也。若更感異气﹐變爲他病者﹝廉按﹕異气者﹐謂伏邪將發未發之際﹐又感別異之時气﹐引發伏邪而出也﹞﹐當根據兩感癥病而治之。如脈陰陽俱盛﹐重感於寒者﹐變爲溫瘧﹔陽脈浮滑﹐陰脈濡弱者﹐更遇於風﹐變爲風溫﹔陽脈洪數﹐陰脈實大者﹐更遇溫熱﹐變爲溫毒﹐溫毒爲病最重也﹔陽脈濡弱﹐陰脈弦緊者﹐更遇瘟气﹐變爲溫疫。此叔和之論溫熱也。

巢氏諸病源候論曰﹕……辛苦之人﹐春夏必有溫熱病者﹐皆由其冬時觸冒之所致。有冬月觸冒寒毒﹐伏至春暖始發病者﹔有冬月天時溫暖﹐人感其气﹐未卽發病﹐至春又被積寒所折﹐毒瓦斯不得發泄﹐至夏遇熱﹐溫毒始發者。皆由表裏受邪﹐經絡損傷﹐臟腑俱病也。其候多端﹐姑言其要﹕﹝一﹞溫病發斑候﹕或已發汗吐下﹐而表證未罷﹐毒瓦斯不散﹐故發斑﹔溫毒發出於肌膚﹐斑爛隱疹如錦紋也。

﹝二﹞溫病煩候﹕此由陰气少﹐陽气多﹐故身熱而煩。其毒瓦斯在於心府而煩者﹐則令人悶而欲嘔﹔若其胃內有燥糞而煩者﹐則謬語而繞臍痛也。

﹝三﹞溫病狂言候﹕邪盛則四肢實﹐實則能登髙而歌。熱盛於身﹐故棄衣而走﹕陽盛故妄言罵詈﹐不避親戚﹐大熱徧身﹐狂言而妄聞視也。

﹝四﹞溫病嗽候﹕邪熱客於胸府﹐上焦有熱﹐其人必飲水﹕水停心下﹐則上乘於肺﹐故令嗽。

﹝五﹞溫病嘔候﹕胃中有熱﹐穀气入胃﹐與熱相並﹐气逆則嘔﹔或吐下後﹐飲水多﹐胃虛冷﹐亦爲嘔也。

﹝六﹞溫病噦侯﹕伏熱在胃﹐令人胸滿﹐胸滿則气逆﹐气逆則噦。若大下後﹐胃气虛冷﹐亦令致噦。

﹝七﹞溫病渴候﹕熱气入於腎諼﹐腎臟惡燥﹐熱盛則腎燥﹐腎燥則渴引飲。

﹝八﹞溫病變成黃候﹕發汗不解﹐溫毒瓦斯瘀結在胃﹐小便爲之不利﹐故變成黃。身如金色。

﹝九﹞溫毒咽痛候﹕熱毒在於胸府﹐……上攻咽喉﹐故痛﹐或生瘡。

﹝十﹞溫病毒攻眼候﹕肝開竅於目﹐肝气虛﹐熱毒乘虛上衝於目﹐故赤痛﹐重者生瘡翳也。

﹝十一﹞溫病衄候﹕肺主气而開竅於鼻﹐邪熱傷於心﹐故衄。衄者﹐血從鼻出也。

﹝十二﹞溫病吐血候﹕熱毒入﹐深結於五臟﹐內有瘀血積﹐故吐血。

﹝十三﹞溫病下利候﹕風熱入於腸胃﹐故令洞泄﹔若挾毒﹐則下黃赤汁及膿血。

﹝十四﹞溫病膿血利候﹕熱毒甚者﹐傷於腸胃﹐故下膿血如魚腦﹐或如爛肉汁﹐此由溫毒瓦斯盛故也。

﹝十五﹞溫病大便不通候﹕脾胃有積熱﹐發汗太過﹐則津液少﹐使胃幹﹐結熱在內﹐故大便不通。

﹝十六﹞溫病小便不通候﹕發汗後﹐津液少﹐膀胱有結熱﹐……故小便不通。

﹝十七﹞溫病下部瘡候﹕熱攻腸胃﹐毒瓦斯旣盛﹐穀气漸衰﹐故三虫動作﹐食人五臟﹐故下部生瘡﹐重者肛爛。

﹝十八﹞溫病勞復候﹕爲病新瘥﹐津液未復﹐血气尙虛﹐因勞動早﹐更生於熱﹐熱气還入經絡﹐復成病也。

故凡梳頭洗浴諸勞事等﹐皆須愼之。

﹝十九﹞溫病食復候﹕凡得溫毒病新瘥﹐脾胃尙虛﹐穀气未復﹕若食犬﹑豬﹑羊肉﹐並腸﹑血﹑及肥魚﹑炙脂﹑膩食﹐此必大下利﹐下利則不可復救。又禁食餅餌炙膾﹐棗栗諸生果﹐難消物﹐則不能消化﹐停積在於腸胃﹐便脹滿結實﹐大小便不通﹐因更發熱﹐復成病也。

﹝二十﹞溫病陰陽易候﹕陰陽易病者﹐是男子婦人溫病新瘥﹐未平復而與之交接﹐因得病者﹐名爲陰陽易也。其男子病新瘥﹐未平復﹐而婦人與之交接得病者﹐名陽易﹕其婦人得病𨿽瘥﹐未平復﹐男子與之交接得病者﹐名陰易。……其病之狀﹔身體熱衝胸﹐頭重不舉﹐眼中生瞇﹐四肢拘急﹐小腹痛﹐手足拳﹐皆卽死。其亦有不卽死者﹐病苦小腹裏急﹐熱上衝胸﹐頭重不欲舉﹐百節解離﹐經脈緩弱﹐气血虛﹐骨髓竭﹐便恍恍吸吸﹐气力轉少﹐著牀不能搖動﹐起居仰人﹐或引歲月方死。

﹝二十一﹞溫病交接勞復候﹕病𨿽瘥﹐陰陽未和﹐因早犯房室﹐令人陰腫縮入腹﹐腹痛﹐名爲交接之勞復也。

﹝二十二﹞溫病瘥後諸病候﹕其人先有宿疾﹐或患虛勞風冷﹐積聚寒疝等疾﹐因溫熱病發汗﹑吐﹑下之後﹐熱邪𨿽退﹐而血气損傷﹐腑臟皆虛﹐故因玆而生諸病。

﹝二十三﹞熱病煩候﹕此由陽勝於陰﹐熱气獨盛﹐痞結於髒﹐則三焦隔絕﹐故身熱而煩。

﹝二十四﹞熱病瘡候﹕此由表虛裏實﹐熱气盛則發瘡﹐重者周布徧身﹐若瘡色赤頭白﹐則毒輕﹔色紫黑﹐則毒重。其形如登豆﹐故名登豆瘡。

﹝二十五﹞熱病斑瘡候﹕夫病在表﹐或未發汗﹐或已發汗﹑吐﹑下後﹐表證未解﹐毒瓦斯不散﹐煩熱而渴﹐渴而不能飲﹐表虛裏實﹐故身體發斑如錦紋。

﹝二十六﹞熱病熱瘡候﹕表有風濕與熱气相搏﹐則身體生瘡癢痛而膿汁出﹐甚者一瘥一劇。

﹝二十七﹞熱病口瘡候﹕此由脾臟有熱﹐衝於上焦﹐故口生瘡。

﹝二十八﹞熱病咽喉瘡候﹕上實下虛﹐熱气內盛﹐燻於咽喉﹐故生瘡。

﹝二十九﹞熱病大便不通候﹕病經發汗﹐汗出多﹐則津液少﹐津液少﹐則胃幹﹐結熱在胃﹐故大便不通。

又有腑臟自生於熱者﹐此由三焦痞隔﹐脾胃不和﹐蓄熱在內﹐亦大便不通也。

﹝三十﹞熱病小便不通候﹕熱在膀胱﹐流於小腸﹐熱盛則脾胃幹﹐津液少﹐故小便不通。

﹝三十一﹞熱病下利候﹕熱气攻於腸胃﹐胃虛則下赤黃汁﹐挾毒則成膿血。

﹝三十二﹞熱病候﹕熱气攻於腸胃﹐則穀气衰﹐所以三虫動作﹐食人五臟﹐及下部﹐重者肛爛見腑臟。

﹝三十三﹞熱病毒攻眼候﹕肝開竅於目﹐肝气虛﹐熱毒乘虛則上衝於目﹐重者生瘡翳及赤白膜也。

﹝三十四﹞熱病毒攻手足候﹐人五臟六腑井滎兪﹐皆出於手足指﹐今毒瓦斯從腑臟而出﹐循於經絡﹐攻於手足﹐故手足指皆腫赤痛。

﹝三十五﹞熱病嘔候﹕胃內有熱﹐則穀气不和﹐新谷入胃﹐與熱气相搏﹐胃气不平﹐故嘔。或吐下已後﹐髒虛亦令嘔也。

﹝三十六﹞熱病噦候﹕伏熱在胃﹐則令人胸滿﹐胸滿則气逆﹐气逆則噦。若大下已後﹐飲水多﹐胃內虛冷﹐亦令噦也。

﹝三十七﹞熱病口漧候﹕此由五臟有虛熱﹐脾胃不和﹐津液竭少。故口漧。

﹝三十八﹞熱病衄候﹕心臟傷熱所爲也﹐……肺開竅於鼻﹐邪熱與血气並﹐故衄。衄者﹐血從鼻出也。

﹝三十九﹞熱病勞復候﹕夫熱病新瘥﹐津液未復﹐血气尙虛﹐因勞動早﹐勞則生熱﹐熱气乘虛還入經絡﹐故復病也。

﹝四十﹞熱病後沈滯候﹕凡病新瘥後﹐食豬肉及羊血﹑肥魚﹑脂膩等﹐必大下利﹐醫所不能復治也﹐必至於死。若食餅餌﹑粢飴哺炙膾﹑棗栗諸果物﹐及堅牢難消之物﹐胃气尙虛弱﹐不能消化﹐必結熱復病﹐還以藥下之。此元方之論溫熱也。

孫氏千金方曰﹕風溫之病﹐脈陰陽俱浮﹐汗出體重﹐其息必喘﹐其形狀不仁﹐默默但欲眠﹐下之者﹐則小便難﹔發其汗者﹐必譫語﹔加燒鍼者﹐則耳聾難言﹔但吐下之﹐則遺矢便利﹐如此疾者﹐宜服葳蕤湯。又治溫熱病方十﹕﹝一﹞治肝腑臟溫病﹐陰陽毒﹐頸背雙筋牽﹐先寒後熱﹐腰彊急縮﹐目中生花方。﹝梔子﹑豆豉﹑柴胡﹑鮮生地﹑大靑﹑芒硝﹑白術﹑桂心﹑生薑﹑石膏。﹞

﹝二﹞治肝腑臟溫病﹐陰陽毒﹐先寒後熱﹐頸筋攣牽﹐面目赤黃﹐身中彊直方。﹝元參﹑細辛﹑梔子﹑黃芩﹑升麻﹑芒硝﹑石膏﹑竹葉﹑車前艸。﹞

﹝三﹞治心腑臟溫病﹐陰陽毒﹐戰掉不安﹐驚動方﹐﹝大靑﹑黃芩﹑梔子﹑知母﹑芒硝﹑麻黃﹑元參﹑石膏﹑生葛根﹑生地黃。﹞

﹝四﹞治脾腑臟溫病﹐陰陽毒﹐頭重頸直﹐皮肉痺﹐結核隱起方。﹝大靑﹑羚羊角﹑升麻﹑射幹﹑芒硝﹑梔子﹑寒水石﹑元參。﹞

﹝五﹞治肺腑臟溫病﹐陰陽毒﹐咳嗽連續﹐聲不絕﹐嘔逆方。﹝麻黃﹑梔子﹑紫菀﹑大靑﹑元參﹑葛根﹑桂心﹑甘艸﹑杏仁﹑前胡﹑石膏。﹞

﹝六﹞治腎腑臟溫病﹐身面如刺﹐腰中欲折﹐熱毒內傷方。﹝茵陳﹑梔子﹑芒硝﹑苦參﹑生葛﹑鮮生地﹑石膏﹑蔥白﹑豆豉。﹞

﹝七﹞治溫毒攻胃﹐下黃赤汁﹐及爛肉汁﹐赤滯下﹐伏气腹痛﹐諸熱毒方。﹝梔子﹑豆豉﹑薤白。﹞

﹝八﹞治溫病後勞復﹐或食或飲﹐或動作方。﹝梔子﹑豆豉﹑石膏﹑鼠屎。﹞

﹝九﹞治溫病後﹐食太飽不消﹐勞復脈實者方。﹝梔子﹑豆豉﹑鼠屎﹑大黃。﹞

﹝十﹞治溫病後﹐勞復﹐气欲絕方。﹝麥冬﹑甘艸﹑大棗﹑竹葉﹑粳米。﹞

又曰﹕凡熱病新瘥後﹐食堅實難消之物﹐胃气尙虛弱﹐不能消化﹐必更結熱﹐適以藥下之﹐則胃气虛冷﹐大利難禁﹐不下之必死﹐下之復危﹐皆難救也。熱病及大病之後﹐多坐此死﹐不可不愼也。故凡溫熱病新瘥後﹐但得食糜粥﹐寧少食令饑﹐愼勿飽﹐不得他有所食﹐𨿽思之勿與之也。引日轉久﹐可漸食羊肉白糜若羹汁﹐雉兔鹿肉不可食﹐豬狗肉亦然。又當靜臥﹐愼勿早起梳頭洗面﹐非但體勞。亦不可多言語﹐用心使意勞煩。凡此皆令人勞復。余勞尙可﹐女勞則死﹐當吐舌數寸﹐或吐涎而死。故溫病新瘥﹐未滿百日﹐气力不平復﹐而犯房室﹐名爲陰陽易之病﹐皆難治多死。此思邈之論溫熱也。

王氏外臺祕要曰﹕……溫熱病﹐頭痛﹐骨肉煩疼﹐口燥心悶者……外寒內熱者﹐或已下之﹐餘熱未盡者﹐或熱病自得利﹐有虛熱煩渴者﹐宜服古今錄驗知母解肌湯。或已下及自得下﹐虛熱未歇者﹐除麻黃﹐加知母葛根。病熱未除﹐因而夢泄者﹐除麻黃﹐加白薇﹑人參各二錢﹐則止。冬溫未卽病﹐至春被積寒所折﹐不得發﹐至夏熱﹐其春寒解﹐冬溫毒始發出。肌中斑爛隱疹如錦紋﹐而咳心悶﹐嘔吐淸汁﹐眼赤口瘡﹐下部亦生瘡﹐宜服古今錄驗漏蘆橘皮湯﹐得下爲佳。下後余癥未除﹐更服葛根橘皮湯。溫毒發斑﹐赤斑者五死一生﹐黑斑者十死一生﹐宜服備急黑奴丸。若渴﹐但與水﹐須臾當寒﹐寒訖便汗﹐則解。日移五丈不覺﹐更服一丸。此療六日胸中當大熱﹐口噤﹐名壞病﹐醫所不療﹐服此丸多瘥。若但溫毒發斑﹐宜服肘後黑膏﹐使毒從皮中出﹐則愈。

溫病有熱﹐飲水暴冷而呃者﹐宜服短劇茅根湯﹐枇杷葉飲子亦效﹐茅根橘皮湯尢佳。肺腑臟熱﹐暴气斑點﹐宜服刪繁香豉湯。溫毒病吐下後﹐有餘熱而渴﹐宜服深師芍藥湯。此孫之論溫熱也。

朱氏類證活人書云﹕夏至以前﹐發熱惡寒﹐頭疼身痛﹐其脈浮緊者﹐此名溫病也。病由冬傷於寒﹐伏至夏至以前﹐發爲溫病﹐蓋因春溫暖之气而發也。治法解肌湯最良。熱多者﹐煩渴發熱﹐不惡寒﹐或虛煩﹐並竹葉石膏湯次第服之。脈尺寸俱浮﹐頭疼身熱﹐常自汗出﹐體重﹐其息必喘﹐四肢不收﹐默默但欲眠﹐此名風溫也。其人素傷於風﹐因復傷於熱﹐風熱相薄﹐卽發風溫。主四肢不收﹐頭疼身熱﹐當自汗出不解﹐治在少陰厥陰﹐不可發汗。發汗卽譫言獨語﹐內煩躁擾﹐不得臥﹐若驚癇﹐目亂無精。療之者復發其汗﹐如此死者﹐醫殺之也。治法宜葳蕤湯。若身灼熱者﹐知母漧葛湯﹔渴甚者﹐栝蔞根湯﹔脈浮身重汗出者﹐漢防己湯。兩脛逆冷﹐滿腹滿﹐多汗﹐頭目痛苦﹐妄言﹐此名濕溫也。病由濕熱相薄﹐則發濕溫。其脈陽濡而弱﹐陰小而急﹐治在太陰﹐不可發汗。汗出必不出言﹐耳聾﹐不知痛所在﹐身靑面色變﹐名曰重。如此死者﹐醫殺之也。白虎加蒼術湯主之。初春病患肌肉發斑癮疹如錦紋﹐而咳心悶﹐但嘔淸汁﹐此名溫毒也。溫毒發斑者﹐冬時觸冒疹毒﹐至春始發。病初在表﹐或已發汗吐下﹐而表證未罷﹐毒瓦斯不散﹐故發斑﹐黑膏主之。又有冬月溫暖﹐人感乖戾之气﹐冬未卽病﹐至春或被積寒所折﹐毒瓦斯不得泄﹐至天气暄熱﹐溫毒始發﹐則肌肉斑爛癮疹如錦紋﹐而咳心悶﹐但嘔淸汁﹐葛根橘皮湯主之﹐黃連橘皮湯尢佳。病患先熱後寒﹐尺寸脈俱盛﹐此名溫瘧也﹐白虎加桂枝湯主之。久不愈者﹐服瘧母煎丸﹐當自愈。夏月發熱惡寒﹐頭疼﹐身體肢節痛重﹐其脈洪盛者﹐此名熱病也。病由冬傷於寒﹐因暑气而發爲熱病。治法桂枝石膏湯主之﹐梔子升麻湯亦可選用。此奉議之論溫熱也。

劉河間傷寒六書云﹕有表而熱者﹐謂之表熱﹔無表而熱者﹐謂之裏熱。凡表裏俱熱之癥﹐或半在表﹐或半在裏﹐汗之不可﹐吐之又不可﹐法當和解﹔用涼膈﹑天水二散合服﹐水煎解之。或表熱多﹑裏熱少﹐天水一﹐涼膈半﹔或裏熱多﹑表熱少﹐涼膈一﹐天水半﹐合和解之。若仍不能退其熱者﹐用黃連解毒湯﹐直淸裏熱。熱勢更甚者﹐大柴胡合大承气湯下之﹐雙除表裏之熱﹐大柴胡合三一承气湯亦佳。下癥未全﹐不可下者﹐用白虎湯﹐或知母石膏湯。其癥初起﹐有暴發而爲熱者﹐病在心肺﹐宜用局方雄黃解毒丸。有裏病積熱者﹐病在腎肝﹐宜用局方妙香丸。如上焦熱而煩者﹐宜用牛黃散。但上焦熱﹐無他癥者﹐宜用桔梗湯。中焦有濕熱﹐不能食而熱者﹐脾虛也﹐宜以藿﹑朴﹑白術﹑陳皮之類治之。中焦有實熱﹐能食而熱者﹐胃實也﹐宜以梔子黃芩湯或三黃丸之類治之。

臟腑熱極﹐大便閉結者﹐宜用大黃牽牛散。若病久憔悴﹐寢汗發熱﹐五臟齊損﹐瘦弱虛煩﹐腸下血﹐骨蒸痿弱﹐四肢無力﹐不能運動者﹐此久熱骨蒸也﹐病在下焦肝腎﹐宜養血益陰﹐熱能自退﹐當歸﹑生地合錢氏地黃丸之類。如熱入血室﹐發狂不認人者﹐宜用牛黃膏以宣解之。如陽狂奔走罵詈﹐不避親疏﹐此陽有餘﹐陰不足﹐宜用當歸承气湯下之。若兩脇肋熱﹐或一身夜熱﹐或日晡肌熱者﹐皆爲血熱也﹐四順飲子主之﹐若小便閉而不通﹐臍下狀如復碗﹐痛悶不可忍者﹐乃腸胃漧涸﹐膻中气不下﹐三焦气不化也﹐宜用八正散加沈香﹑木香﹐令气通達﹐小便自通。此守眞之論溫熱也。

李氏此事難知云﹕冬傷於寒﹐春必溫病﹐蓋因房室勞傷與辛苦之人﹐腠理開泄﹐少陰不藏﹐腎水涸竭而得之。無水則春木無以發生﹐故爲溫病。至長夏之時﹐時彊木長﹐因絕水之源﹐無以滋化﹐故爲大熱病也。……邪之所感﹐淺者其病輕而易治﹐深者其病重而難治﹐尢深者其病死而不治。此東垣之論溫熱也。

朱氏脈因證治云﹕因房勞辛苦之過﹐腠理開泄﹐少陰不藏﹐觸冒冬時殺厲之气﹐嚴寒之毒﹐中而卽病﹐曰傷寒。不卽病﹐寒毒藏於肌膚之間﹐至春變爲溫病﹐至夏變爲熱病﹐皆熱不得發泄﹐鬱蒸於內﹐遇感而發﹐𨿽曰傷寒﹐實爲熱病﹐死癥甚多。

﹝一﹞溫病二三日﹐體熱腹滿頭痛﹐飲食如故﹐脈直而疾者﹐八日死。

﹝二﹞溫病四五日﹐頭痛腹滿而吐﹐脈來細勁﹐十二日死。

﹝三﹞溫病八九日﹐頭身不痛﹐目不赤﹐身不變而反利﹐脈來牒牒﹐按之不彈手﹐時大﹐心下堅﹐十七日死。

﹝四﹞溫病汗不出﹐出不至足者死。

﹝五﹞溫病厥汗出﹐腎脈彊急者生﹐虛緩者死。

﹝六﹞溫病下痢﹐腹中痛甚者死。

﹝七﹞熱病七八日﹐不汗躁狂﹐口舌暴燥焦黑﹐脈反細弱﹑或代者死。

﹝八﹞熱病得汗﹐脈躁者死﹐脈轉大者死。

﹝九﹞熱病七八日﹐脈不躁﹐喘不數﹐後三日中有汗﹐不汗者四日死。

﹝十﹞熱病脈澀小疾﹐腹滿膨脹﹐身熱不得大小便死。

﹝十一﹞熱病脈浮大絕﹐喘而短气﹐大衄不止﹐腹中疼死。

﹝十二﹞熱病脈浮洪﹐腸鳴腹滿﹐四肢淸﹐注泄死。

﹝十三﹞熱病脈絕動疾﹐便血﹐奪形肉﹐身熱甚死。

﹝十四﹞熱病脈小疾﹐咳喘眩悸﹐奪形肉﹐身熱死。

﹝十五﹞熱病腹脹﹐便血﹐脈大﹐時時小絕﹐汗出而喘﹐口漧﹐視不見者死。

﹝十六﹞熱病脈轉小﹐身熱甚死。

﹝十七﹞熱病脈轉小﹐身熱甚﹐咳而便血﹐目陷妄言﹐循衣縫﹐躁擾不臥死。

﹝十八﹞熱病嘔血﹐咳而煩滿﹐身黃腹脹﹐泄不止﹐脈絕死。

﹝十九﹞熱病螈﹐狂走不能食﹐腹滿﹐胸痛引腰脊﹐嘔血死。

﹝二十﹞熱病不知所痛﹐不能自收﹐口漧陽熱甚﹐陰頗有寒者死。

﹝二十一﹞熱病在腎﹐口漧渴﹐舌燥黃赤﹐日夜飲水不知﹐腹大脹尙飲﹐目無精光者死。

﹝二十二﹞熱病喘咳唾血﹐手足腹腫﹐面黃﹐振栗不言﹐名肺絕死﹐丁日死﹝後仿此﹞。

﹝二十三﹞熱病頭痛﹐嘔宿汗﹐嘔逆吐血﹐水漿不入口﹐狂妄﹐腹大滿﹐名脾絕死。

﹝二十四﹞熱病煩滿骨痛﹐嗌腫不可咽﹐欲咳不能咳﹐歌笑而哭﹐名心絕死。

﹝二十五﹞熱病僵臥﹐足不安地﹐嘔血﹐血妄行﹐遺屎溺﹐名肝絕死。

﹝二十六﹞熱病喘悸吐逆﹐骨痛短气﹐目視不明﹐汗如珠﹐名腎絕死﹐此丹溪之論溫熱也。

王氏溯洄集云﹕傷寒﹐以病因而爲病名﹕溫病﹑熱病﹐以天時與病形而爲病名。傷寒卽發於天令寒冷之時﹐而寒邪在表﹐閉其腠理﹕故非辛甘溫之劑﹐不足以散之﹐此仲景桂枝﹑麻黃等湯之所以必用也。溫病﹑熱病﹐後發於天令暄熱之時﹐伏熱自內而達於外﹐郁其腠理﹐無寒在表﹐故非辛涼或苦寒或酸苦之劑﹐不足以解之。此仲景桂枝﹑麻黃等湯獨治外者之所以不可用﹐而後人所處水解散﹑大黃湯﹑千金湯﹑防風通聖散之類兼治內外者之所以可用也。夫卽病之傷寒﹐有惡風惡寒之證者﹐風寒在表﹐而表气受傷故也﹔後發之溫病﹑熱病﹐有惡風惡寒之證者﹐重在風寒新中﹐而表气亦受傷故也。若無新中之風寒﹐則無惡風惡寒之證﹐故仲景曰﹕太陽病發熱而渴﹐不惡寒者﹐爲溫病。溫病如此﹐則知熱病亦如此。……且溫病﹑熱病﹐亦有先見表證而後傳裏者。蓋伏熱自內達外﹐熱郁腠理﹐不得外泄﹐遂復還裏而成可攻之證﹐非如傷寒從表而始也。或者不悟此理﹐乃於春夏溫病﹑熱病而求浮緊之脈﹐不亦疏乎﹗殊不知緊爲寒脈﹐有寒邪則見之﹐無寒邪則不見也。其溫病﹑熱病或見緊脈者﹐乃重感不正之暴寒﹐與內傷過度之冷食也。豈其本然哉﹗夫溫病﹑熱病之脈﹐多在肌肉之分而不甚浮﹐且右手反盛於左手者﹐誠由郁熱在內故也。其或左手盛或浮者﹐必有重感之風寒﹐否則非溫病﹑熱病﹐自是暴感風寒之病耳﹗凡溫病﹑熱病﹐若無重感﹐表證𨿽間見﹐而裏病爲多﹐故少有不渴者。斯時也﹐法當治裏熱爲主﹐而解表兼之﹐亦有治裏而表自解者。余每見世人治溫熱病﹐𨿽誤攻其裏﹐亦無大害﹔誤發其表﹐變不可言。此足以明其熱之自內達外矣。其間有誤攻裏而致大害者﹐乃春夏暴寒所中之新感癥﹐邪純在表﹐未入於裏故也﹐不可與溫病﹑熱病同論。……𨿽然﹐傷寒與溫病﹑熱病﹐其攻裏之法﹐若果是以寒除熱﹐固不必求異﹐其發表之法﹐斷不可不異也。若溫病﹑熱病被時行不正之气所發﹐及重感異气而變者﹐則又當觀其何時何气﹐參酌而治﹐尢不可例以仲景卽病傷寒藥通治也。此安道之論溫熱也。

汪氏證治要訣云﹕溫與熱有輕重之分﹐故仲景云﹕若遇溫气﹐則爲溫病﹐更遇溫熱﹐則爲溫毒。熱比溫爲尢重故也。苟但冬傷於寒﹐至春而發﹐不感異气﹐名曰溫病﹐病稍輕。溫病未已﹐更遇溫气﹐變爲溫毒﹔亦可名曰溫病﹐病較重。此伏气之溫病也。又有不因冬月傷寒﹐至春而病溫者﹐此特春溫之气﹐可名曰春溫﹐如冬之傷寒﹐秋之傷濕﹐夏之中暑相同。此新感之溫病也。以此觀之﹐是春之病溫﹐有三種不同﹕有冬傷於寒﹐至春發爲溫病者﹔有溫病未已﹐更遇溫气﹐則爲溫病﹐與重感溫气相雜而爲溫病者﹔有不因冬傷於寒﹐不因更遇溫气﹐只於春時感春溫之气而病者。若此三者﹐皆可名爲溫病﹐不必各立名色﹐只要辧其病源之不同而已。此石山之論溫熱也。

王氏傷寒準繩云﹕從立春節後﹐其中無暴大寒﹐又不冰雪﹐而有人壯熱爲病者﹐此屬春時陽气發於外﹐冬時伏寒﹐變爲溫病。按活人所云﹕溫病有二﹕其用升麻解肌湯者﹐乃正傷寒太陽證﹐惡寒而不渴者﹐特以其發於溫暖之時﹐故謂之溫病爾﹔其用竹葉石膏湯者﹐乃仲景所謂渴不惡寒之溫病也﹐必須細別﹐勿令誤也。然不惡寒而渴之溫病﹐四時皆有之﹐不獨春時而已﹐發汗不解﹐身灼熱者﹐爲風溫。其證脈浮汗自出﹐身重多眠。其病不獨見於春間。脛冷﹐腹滿﹑頭痛﹑渴而熱者﹐爲濕溫。汗少者﹐白虎加蒼術﹔汗多者﹐白虎加桂枝。陽脈洪數﹐陰脈實大者﹐遇溫熱變爲溫毒﹔初春發斑咳嗽﹐其病最重。若無汗者﹐以三黃石膏湯汗之﹔若有自汗者﹐宜人參白虎湯主之﹔煩熱錯語不得眠者﹐白虎黃連解毒湯主之﹔表熱又盛者﹐加葛根﹔若內實大便不通﹐宜三黃瀉心湯下之﹐或大柴胡湯加芒硝下之亦可。若斑出如錦紋者﹐多難治﹐人參化斑湯﹐元參﹑升麻合黑膏﹐大靑四物湯主之。若冬傷於寒﹐至夏而變爲熱病者﹐此則遇時而發﹐自內達表之病﹐俗謂晚發是也﹐又非暴中暑熱新病之可比。但新中暑病脈虛﹐晚發熱病脈盛。此肯堂之論溫熱也。

方氏丹溪心法附余云﹕溫熱之病﹐皆由秋冬之時﹐外感風寒﹐內傷飲食﹐其時天气收藏﹐不能卽發﹐以致气血怫郁﹐變爲積熱。至春夏之際﹐又因外感內傷﹐觸動積熱﹐其時天气升浮﹐故能發出。其熱自內達外﹐初以表裏俱熱﹐宜用涼膈散﹑雙解散之類﹐辛涼之劑﹐兩除表裏之熱。久則表熱微而裏熱甚﹐又宜用大柴胡湯﹑三一承气湯之類﹐苦寒之劑以瀉之﹐則熱退身涼而病自已也。但涼膈﹑雙解﹐治表裏俱實者最妙﹐如初起表虛者多自汗﹐二方中宜去麻黃﹑薄荷﹕裏虛者多泄瀉﹐二方中宜去芒硝﹑大黃。若表裏俱虛﹐而燥熱煩渴者﹐宜用人參白虎湯。今人不諳伏气溫熱之證﹐表裏俱熱。認作卽病傷寒之證﹐表熱裏和。便用麻黃湯﹑桂枝湯﹑五積散﹑聖散子辛溫之劑以發表﹐則內熱愈甚﹐而斑黃狂亂之證起矣﹐或未用辛涼之劑以發表﹐便用承气湯苦寒之劑以攻裏﹐則表熱未去﹐而結胸虛痞之證作矣。故治溫熱病﹐全在初起時辧明發表﹑攻裏之先後﹐方可施治。此古庵之論溫熱也。

自上古以迄前明﹐歷代前哲論溫熱之因﹑癥﹑脈﹑治﹐可謂言之詳明矣﹗柰近今傷寒專家﹐尙不知傷寒自傷寒﹐溫熱自溫熱﹐更不知傷寒自表傳裏﹐溫熱自裏達表之病理﹔凡遇伏气溫熱﹐率稱傷寒﹐辛溫發表﹐雜藥亂投﹐以致輕者重﹐重者危﹐危者莫救。間有明知溫熱﹐首用辛涼淸解﹐或苦辛開泄者﹐反誣其將邪遏進。殊不知溫熱之邪﹐自內而出﹐病本熱結在裏﹐表裏俱熱﹐自宜雙解表﹑中﹑裏三者之熱爲正治﹐何遏之有哉。玆集諸家名論以表彰之﹐俾學人知溫熱本證﹐自有精當之療法矣﹗

第一卷

溫熱總論

論溫熱兼癥療法

溫熱伏邪也。凡言兼者﹐伏邪兼他邪﹐二邪兼發者也﹐治法以伏邪爲重﹐他邪爲輕﹐故略治他邪﹐而新病卽解。約而計之﹐大約有八。

第一卷

溫熱總論

論溫熱兼癥療法

其一兼風﹐病名風溫。初起一二日﹐見癥與伏邪略同﹔惟鼻塞﹑鼻鳴﹑咳嗽﹑淸涕﹐與伏邪異。脈亦多浮﹐而與伏邪之不浮﹑不沈而數者亦異。治法惟葛根蔥白湯最合﹔勢重者﹐防風解毒湯﹑荷杏石甘湯﹑繆氏竹葉石膏湯選用﹕勢輕者﹐桔梗湯﹑加味梔豉湯選用。咳﹐加前胡﹑杏仁﹑蘇子﹔痰多﹐加栝蔞﹑川貝﹑竺黃之類。

大抵伏邪兼寒﹐能令病勢增重﹔兼風反令病勢易解。以寒主凝澀﹐則伏邪內郁﹐郁一分﹐病勢增固一分﹔風主遊揚﹐則伏邪外疏﹐疏一分﹐病勢解散一分。𨿽然﹐溫熱屬伏火﹐一兼風邪﹐風助火勢﹐火假風威﹐病勢最急﹐尢宜速治﹐稍緩則津枯液涸﹐痙厥兼臻﹐醫家病家﹐不可不預防也。

第一卷

溫熱總論

論溫熱兼癥療法

其二兼寒﹐病名冷溫。初起一二日﹐必有頭痛﹑發熱﹑身痛﹐惡寒諸表癥﹐與傷寒頗同﹐而以脈辧則不同。

伏邪多軟數而不浮﹔兼寒則多浮數﹑浮弦﹑浮大﹐甚至有浮緊者。再以癥辧﹐亦多有不同﹐伏邪多汗﹐兼寒則無汗。但受寒者﹐無煩躁﹑口苦﹑口臭癥﹔伏邪兼寒﹐必有煩躁﹑口苦﹑口臭癥也。一遇此等﹐更當辧其受寒與伏邪孰輕孰重。熱重寒輕者﹐煩躁口臭癥多﹐無汗惡寒必少﹐則當以荷杏石甘湯﹑蔥豉白虎湯﹑梔豉芩葛湯選用﹐或六神通解散尢捷。寒重於熱者﹐惡寒無汗必甚﹐煩躁必輕﹐則宜用蘇羌飲﹑蔥豉加葛根湯等﹐先散其外束之新寒﹐若在冬令﹐寒束於外﹐旣無汗惡寒﹐邪郁於內﹐復見煩躁者﹐麻杏石甘湯亦可正用。若挾寒濕﹐九味羌活湯去生地﹐最爲的當。此癥若治寒遺熱﹐必有斑﹑黃﹑狂﹑衄之變﹔治熱遺寒﹐復有嘔﹑利﹑痞﹑厥之憂﹐馴至沈困﹐不可不知。然此皆爲初起一二日言之也﹐若日久則伏邪勃發﹐表寒不能自存而爲熱﹐則惟以治伏邪之法治之而已。

第一卷

溫熱總論

論溫熱兼癥療法

其三兼暑﹐病名暑溫﹐一名暑熱。初起一二日﹐身大熱﹐背微惡寒﹐與傷寒略同。但傷寒先惡寒而後發熱﹐𨿽熱甚亦周身惡寒。暑溫則先發大熱﹐熱極而後背惡寒。繼則但熱無寒﹐口大渴﹐汗大出﹐且必有面垢齒燥﹐心煩懊﹐便閉溺澀﹐或瀉不爽等兼癥。脈則右洪數﹐左脈反小﹐甚則厥深熱深﹐手足逆冷﹐脈滑而厥。治法宜察病勢。勢輕者﹐但先輕宣上焦﹐如桔梗湯加苦杏仁﹑靑蒿露﹐或五葉蘆根湯加西瓜翠衣﹑銀花露之類﹔勢重者﹐必整肅上中二焦﹐如荷杏石甘湯﹑竹葉石膏湯之類﹐甚則三黃石膏湯去麻黃﹔加薄荷﹑靑蒿。若熱深肢厥﹐神識昏迷者﹐熱厥也﹐卽熱气閉塞空竅所致﹐必須辛涼重劑兼芳香開竅﹐如白虎湯加鮮竹葉﹑童桑枝﹐瓜霜紫雪丹之類﹐挾痰者﹐加竹瀝﹑竺黃﹑石菖蒲﹑川貝﹑白薇﹐新定牛黃淸心丸﹐犀珀至寶丹等選用。若肝風內動﹐手足發痙﹐必須熄風淸火﹐涼血透絡﹐如犀羚白虎湯重加桑葉﹑丹皮﹑菊花﹑鉤藤﹑童便等之類。若熱盛爍肺﹐絡仿咯血者﹐必須涼血降火﹐整肅絡熱﹐如白虎湯重加鮮竹茹﹑鮮茅根﹑童便等之類﹔血再不止﹐加鮮生地﹑犀角汁﹐若熱盛傷气﹐脈大而芤者﹐必須淸熱扶气﹐白虎加人參湯主之。若喘喝欲脫﹐汗多脈散者﹐必須斂津益气﹐千金生脈散主之。惟其間挾酒濕食滯﹐肌熱無汗﹐胸膈痞滿者﹐最忌白虎法淸涼寒潤﹐必須苦辛開泄﹕小陷胸加枳實﹐合瀉心法最效﹔間有表見身痛宜參用香薷﹑秦艽﹐裏見腹滿宜參用蒼術﹑濃朴者﹐正不必以寒涼逆折其邪也。𨿽然﹐伏邪兼風﹑兼寒四時皆有﹐至若兼暑一癥﹐惟長夏有之﹐故溫熱癥總以風溫﹑冷溫爲最多。

第一卷

溫熱總論

論溫熱兼癥療法

其四兼濕﹐病名濕溫﹐一名濕熱﹔其五兼燥﹐病名溫燥﹐一名燥熱。其實卽濕火﹑燥火癥也﹐已詳前溫熱卽是伏火篇﹐玆不贅。惟戴氏原論﹕謂伏邪多汗﹐兼暑更多汗﹐則表必虛﹐故發表之味﹐不可妄用。至濕熱最宜分利燥脾﹐木通爲上﹐滑石次之﹐豬苓﹑赤苓﹑澤瀉又次之﹐蓋分利則濕與熱皆從淸道出﹐邪有去路。此論眞足啟迪後學也。

第一卷

溫熱總論

論溫熱兼癥療法

其六兼毒﹐病名溫毒﹐一名熱毒﹐通稱時毒。有風毒﹑穢毒之別。

風毒者﹐卽風溫時毒也﹐癥勢較各種溫熱癥爲尢重。治法當分三種﹕一﹑溫毒腮及發頤初起咽痛喉腫﹐耳前後腫﹐頰腫﹐面正赤﹔或喉不痛﹐但外腫﹕甚則耳聾﹐口噤難開﹐俗名大頭瘟﹑蝦蟆溫者是也。加減普濟消毒飲主之﹐或用代賑普濟散﹐一日五六服﹐或咽下或含漱﹐最效﹔荊防敗毒散加金汁﹐亦妙。外腫處貼水仙膏﹐貼後﹐若皮間有小黃瘡如黍米者﹐不可再敷水仙膏﹐過敷則痛甚而爛﹐須易三黃二香散敷之。若熱毒熾盛﹐神昏譫語者﹐必須淸涼解毒﹐芳香宣竅﹐如伍氏涼血解毒湯﹑費氏淸火解毒湯之類﹐加瓜霜紫雪丹主之。若熱結便閉﹐神昏痙厥者﹐必須大劑涼瀉﹐拔萃犀角地黃湯﹐加金汁﹑元明粉主之﹔下後﹐可用竹葉地黃湯﹐涼血救液。總之﹐此癥凡用疏散﹐須防化燥﹐必佐苦寒甘涼﹐以淸火救津也。凡用淸涼﹐須防冰伏﹐必佐活血疏暢﹐恐凝滯气血也。

二﹑溫毒發斑不因失汗﹑失下﹐初起脈浮沈俱盛﹐壯熱煩躁﹐起臥不安﹐外或頭面紅腫﹐咽喉腫痛﹐吐膿血﹐面赤如錦紋﹐身痛如被杖﹕內則煩悶嘔逆﹐腹痛狂亂﹐躁渴﹐或狂言下利。如是而發斑者﹐點如豆大而圓﹐色必紫黑而顯﹐胸背腰腹俱稠。毒瓦斯彌漫營衛﹐三焦壅閉﹐燔灼气血﹐斯時而任白虎之化斑﹑犀角大靑之解毒﹐邪毒得涼而愈郁﹐反致不救﹔惟下之則內壅一通﹐邪气因有出路﹐斑毒亦從而外解矣。治法惟紫艸承气湯﹑拔萃犀角地黃湯二方合用﹐加金汁﹑皂角刺最效。病勢極重者﹐癥必渾身發臭﹐不省人事﹐口開吹气﹐舌現黑苔黑瓣底﹐必須用十全苦寒救補湯﹐生石膏加重四倍﹐循環急灌﹐一日夜連投多劑﹐病患陸續瀉出極臭之紅黑糞﹐次日舌中黑瓣漸退﹐始漸輕減﹐若下後﹐斑不透﹐犀角大靑湯﹔已透﹔熱不退﹐本湯去升麻﹑黃芩﹐加西洋參﹑鮮生地﹑銀胡﹑地骨皮﹐淸潤之。發斑已盡﹐外熱已退﹐內實不大便﹐間有譫語﹐只須雪羹調葉氏神犀丹﹐以淸泄之。至其辧法﹐發斑紅赤者爲胃熱﹐紫爲胃傷﹐黑爲胃爛也。大抵鮮紅起發者吉﹐𨿽大不妨﹔稠密成片﹐紫色者﹐半死半生﹕雜色靑紫者﹐十死不一生矣﹐惟斑色紫者𨿽爲危候﹐黃連解毒合犀角地黃湯連投數劑﹐亦可十中救二三﹔若斑黑色而下陷者﹐必死。

三﹑溫毒喉痧俗稱爛喉痧。多發於春冬之際﹐不分老幼﹐徧相傳染﹐發則始必惡寒﹐後但壯熱煩渴﹐斑密肌紅﹐宛如錦紋﹐咽喉痛疼腫爛﹐或紅腫而痛﹐或但痛不腫不紅﹐甚則白腐喉爛﹕微者飲食如常﹐甚則胸痞咽阻不能食。脈形弦數﹐或濡數﹐或沈數﹐或沈弦不數﹐或右寸獨大﹐或兩寸並沈﹐或左部兼緊。惟痧有一見卽化者﹐有透後始化者。其癥𨿽一團火熱內熾﹐而表分多風邪外束。醫家見其火熱甚也﹐率投以犀﹑羚﹑芩﹑連﹑梔﹑柏﹑膏﹑知之類﹐寒涼彊遏﹐輒至隱伏昏閉﹐或喉爛廢食﹐延挨不治﹔或便瀉內陷﹐轉眼凶危。

治法﹕初起時﹐急進解肌散表﹐使溫毒外達﹐如劉氏桔梗湯去黃芩﹐加紫艸﹑丹皮﹑栝蔞皮﹑川貝母之類﹐或加減普濟消毒飲去板藍根﹐加紫花地丁﹑野菊葉﹑大靑﹑葦莖之類。若蟬衣﹑葛根﹑皂角刺三味﹐痧點隱約不透者﹐可暫用以透達﹐見痧點後﹐切不可用。如冬天寒甚﹐痧毒因外寒束縛﹐而不得透出者﹐暫用蜜炙麻黃﹐少則三分﹐多至五分﹐但取輕揚之性﹐以達毛竅﹔往往一劑立見﹐見後切勿再用。且喉痧未有無痰涎者﹐方中必加生蘿卜四兩﹑鮮靑果四枚﹐煎湯代水。其次卽當下奪。燎原之勢﹐非杯水所能滅﹐所以僅施淸滋不爲功。下藥首推風化硝﹑生錦紋﹐其次靑瀉葉﹑郁李淨仁﹐又次淡海蟄﹑生蘿卜﹔其方如陳氏四虎飲﹑拔萃犀角地黃湯﹐加元明粉﹑金汁之類﹐最效。其用下之法﹐略如吳又可洽疫之意﹐必大便行過數次﹐脈靜身涼﹐苔轉薄白﹐飲食漸復﹐然後內無畱邪﹐火不復熾矣。然此爲病勢最重者言之。若進解肌散表後﹐表邪已解﹐火熾已盛﹐痧透脈弦﹐喉爛舌絳﹐口渴神煩﹐二便尙通者﹐只須重用淸化﹐如陳氏奪命飲﹑犀羚二鮮湯之類足矣。淸泄餘火﹐諭氏淸燥救肺湯﹑陳氏淸肺飲﹑曹氏桑丹瀉白散三方加減﹔善後調理﹐或養胃陰﹐如葉氏養胃湯之類﹔或和胃气﹐如金匱麥門冬湯之類﹔或淸養肺液﹐如耐修子養陰淸肺湯之類﹔或滋腎涼肝﹐如桑麻六味湯之類﹐對癥酌用可也。

其間外治之法﹐亦足補方藥之不逮﹐今擇外治十要﹐以補其缺。

一﹑要備撐嘴鉗﹕凡牙關緊閉之時﹐若用金鐵之器﹐硬撐其口﹐必傷其齒﹐用烏梅﹑冰片搽擦不開者﹐則必用撐嘴鉗﹐緩緩撐開其口﹐牙環寬而齒不受傷﹐最爲靈妙。

二﹑要備壓舌片﹕凡看喉之際﹐將舌壓住﹐則喉關屬性之形色﹐一目了然。

三﹑要備杏仁核彎刀﹕凡杏仁核腫大﹐勢必漲塞喉關﹐藥食難下﹐必用彎刀於杏仁核上﹐放出膿血﹐喉關寬而藥食可下﹐且無誤傷帝丁之獘﹐較中國喉槍﹑喉刀尢爲便利。

四﹑要備照喉鏡﹕察看喉關之屬性﹐能隱微畢顯﹐以補助目力所不及。

五﹑要備皮膚鍼﹕以便射入血淸﹐急解喉痧之毒﹐奏功最捷﹐此名血淸療法。據上海工部局報告﹐凡治喉痧初起﹐歷試輒驗。

六﹑要提以泄毒﹕用異功散﹝斑蝥四錢﹐去翅足﹐糯米炒黃﹐去米不用﹔血竭﹑沒藥﹑乳香﹑全蠍﹑元參﹑各六分﹐麝香﹑冰片﹑各三分﹐共研細末﹞﹐如蠶豆大﹐放膏藥上﹐貼患處喉外兩旁﹐一周時起﹔夏日貼二三時卽能起﹐不必久貼。起後速卽挑破﹐擠出黃水。倘紫色或深黃色﹐宜用藥貼於之左右﹐仍照前挑看﹐以出淡黃水爲度。再用大蒜頭搗爛﹐如蠶豆大﹐敷經渠穴﹝在大指手腕處﹐寸口動脈陷中﹞﹐男左女右﹐用蜆殼蓋上紮住﹐數時起﹐挑破揩漧﹐以去毒瓦斯。

七﹑要漱喉以去毒涎﹕取鮮土牛膝根葉﹐搗汁一碗﹐重湯燉溫﹐不時漱喉。漱畢﹐卽低頭流去毒涎﹐再漱再流﹐須耐心十餘次﹐毒涎方淨。此品爲治喉聖藥﹐善能消腫散血止痛化痰﹐無論何種喉癥﹐用之皆效﹐以其能去風痰毒涎也。凡喉癥﹐以去風痰毒涎爲第一要義﹐倘紅腫白腐﹐用紫金錠三錢熱水沖化﹐俟冷含漱患處﹐吐出﹐再含再漱。此法不獨能去喉腐﹐且能導吐風痰。

八﹑要吹鼻以通气吐痰﹕凡喉痧﹐肺气無不窒塞﹐首用吹鼻一字散﹝豬牙皂七錢﹐雄黃二錢生研﹐藜蘆末一錢﹐蠍尾七枚﹐共爲細末﹞﹐吹少許入鼻孔﹐卽噴嚏出而吐毒痰。若鼻塞喉閉﹐必用喉閉塞鼻棗。﹝蟾酥七分﹐細辛四分﹐辰砂三分﹐麝香二分五釐﹐冰片二分五釐﹐豬牙皂四分﹐半夏三分﹐辛夷四分﹐巴豆四分去油﹐牛黃二分﹐雄黃四分。研極細末﹐用紅棗切破一頭﹐去核﹐將藥少許納入棗內﹐用綫紮封棗口﹞﹐左痛塞右鼻﹐右痛塞左鼻﹔若小孩鼻小﹐棗不能塞﹐或用棉花包藥紮塞亦可﹐但不能令藥靠肉﹐以免腫爛之患。若喉閉勢重者﹐用兩棗將兩鼻齊塞。治喉痧喉閉﹐气息不通﹐命在垂危者﹐有起死回生之功﹐較之用臥龍丹﹑紫金丹﹑開關各法不能得嚏﹐百無一生者﹐不若此棗一塞﹐痰气漸松﹐人事轉醒﹐洵多神效也。

九﹑要吹喉以解毒去腐﹐退炎止痛﹔首用爛喉去腐藥﹝用杜牛膝根葉汁之曬榦淨末一兩﹐蘇薄荷末五分﹐浣花靑黛五分﹐梅花冰片三分。共研勻﹐瓷瓶密藏﹐不可泄气受潮﹐如潮但可曬漧再研﹐不可火烘﹞﹐以流去毒涎﹐接吹錫類散﹝象牙屑﹑焙珍珠粉各三分﹐飛靑黛六分﹐梅花冰片三釐﹔壁窠二十枚﹐墻上者佳﹔西牛黃﹐人指甲焙﹐男病用女﹐女病用男﹐分別配合﹐各五釐。將各焙黃之藥﹐置地上出火气﹐研極細粉﹐密裝於瓷瓶內﹐勿使泄气。專治爛喉時癥及乳蛾﹑牙疳﹑口舌腐爛。凡屬外淫爲患﹐諸藥不效者﹐吹入患處﹐瀕死可活﹞﹐以去腐止爛。末用珠黃散﹝珍珠粉六分﹐西牛黃三分﹐京川貝﹑龍骨各四分﹐靑果核三枚﹐共研細末﹐瓷瓶密藏﹞﹐以淸餘毒而生肌。

十﹑要刮後頸以散毒﹕於頸窩處﹐搽眞薄荷油少許﹐用錢一文﹐如刮痧樣﹐往下順刮﹐須千餘刮﹐顯出塊點﹐用瓷片鋒刺破﹐卽以蜞口吮出惡血﹔無蜞時﹐則用小吸气筒﹐以吸出之﹐散毒最效。此治喉痧﹑喉痺及各種風火喉癥之第一妙法也。

至若所謂穢毒者﹐卽濕溫時毒也。一名濕溫挾穢﹐又名濕穢。凡夏秋間俗稱痧气﹑痧穢者﹐多屬此癥。初起惡寒﹐繼則純熱﹐頭重脹痛﹐胸脘痞滿﹐惡心欲嘔﹐腹痛悶亂﹐膚熱自汗﹐肌肉煩疼﹐四肢倦怠﹐右脈濡滯﹐舌白或黃。治法𨿽均宜芳香化濁﹐如藿香正气散加減。然當辧其偏於熱重者﹐必兼舌苔黃膩﹐心煩口渴﹐宜用枳﹑桔﹑梔﹑豉﹐合小陷胸湯﹐加靑蒿﹑滑石。偏於濕重者﹐必兼舌苔白膩﹐口粘不渴﹐宜用藿朴二陳湯加佩蘭葉﹑蒼術﹑白檀香﹑白蔻末之類。如膚髮黃豆﹐或如疙瘩塊﹐癢而麻木者﹐此濕毒從皮膚排泄也﹐前方加杜赤小豆﹑土茯苓﹑連翹﹑皂角刺﹐透發之。輕則但發白﹐如水晶色﹐前方合千金葦莖湯﹐輕宣之。如濕毒阻滯筋肉﹐一身盡痛者﹐前方加羌活﹑防風﹑桂枝﹑秦艽﹐疏通絡脈以發散之。如濕毒阻滯胸膈﹐气壅而呃者﹐前方加廣皮﹑淡竹茹﹑公丁香﹑柿蒂﹑沈香汁﹐開降之。如濕毒阻滯淸竅﹐神識如蒙者﹐前方加太乙紫金丹開泄之﹐蘇合香丸亦效。如濕毒挾食﹐阻滯胃腸﹐不饑不食不便者﹐前方加小枳實﹑海南子﹑炒黑丑﹐疏逐之。如濕毒入絡﹐气郁化脹﹐便溏溺澀者﹐前方合二金湯疏泄之﹐薛氏開郁通絡飲合寬膨散﹐奏效尢捷。如濕毒久羈三焦﹐气滯胸痺﹐神昏竅阻﹐少腹硬滿﹐大便不下者﹐此必有濁痰粘涎膠結於內也﹐宜宣淸導濁湯。去寒水石﹐加控涎丹﹑琥珀末﹑鮮石菖蒲﹐開逐之。如濕毒兼誤食生冷﹐寒凝气阻﹐三焦俱閉﹐二便不通者﹐胃苓湯合半硫丸主之。如濕毒因多服苦寒﹐濁滯久畱下焦﹐下注直腸而气閉﹐肛門墜痛﹐胃不喜食﹐舌苔腐白者﹐術附湯合半硫丸挽救之。

第一卷

溫熱總論

論溫熱兼癥療法

其七兼瘧﹕溫熱二病﹐有似瘧﹑轉瘧﹑兼瘧之不同﹐用藥亦有微異。似瘧者﹐乃寒熱往來﹐或一日二三次﹐或一次﹐而時無定也﹕溫熱兼風寒癥﹐初起多有之。轉瘧者﹐溫熱癥﹐譫妄煩渴大劇之後﹐已經大汗﹑大下﹐仍有餘邪不解﹐復作寒熱﹐轉成瘧象也﹐溫熱癥末路多有之。兼瘧之癥﹐乃寒暑時邪合病也﹐其癥寒熱有常期﹐瘧癥全具﹐但熱多寒少﹐且多躁渴擾亂﹐熱勢迅速﹐或更昏憒﹐穢气觸人爲異﹐秋令多有之。溫熱癥所以似瘧者﹐因伏邪盤踞膜原﹐欲出表而不能透達﹐欲陷裏而未得空隙﹐故見半表半里之少陽癥也﹐治法以新定達原飲爲主。溫熱癥所以轉瘧者﹐因汗下後﹐邪气已衰﹐正气來復﹐出與邪爭﹐故在先陽气獨亢﹐有熱無寒者﹐今則以陰液漸回﹐而寒熱相爭矣﹕在先邪气充斥﹐夜燥熱無休止時者﹐今則邪气漸退﹐正气漸復﹐而寒熱發作有時矣。

治法以養正爲主﹐祛邪佐之。補中益气湯﹑炙甘艸湯﹑柴胡四物湯﹑參胡三白湯﹐量余邪之盛衰﹐視陰陽之盈虧﹐酌而用之。至若兼瘧之癥﹐最爲難治﹐吳又可曰﹕瘧疾二三發﹐或七八發﹐忽然晝夜煩熱﹐發渴不惡寒﹐舌上苔刺﹐心腹痞滿﹐飲食不進﹐下癥漸具﹐此伏邪癥現﹐而瘧癥隱也。以伏邪方藥治之則生﹐瘧家方藥治之則劇。治之如法﹐脈靜身涼。每日或間日﹐寒熱復作有常期者﹐伏邪解而瘧邪未盡也﹐仍以瘧法治之。蓋伏邪初起﹐本與瘧病不甚相遠﹐伏邪多濕溫二气相合﹐瘧多風寒暑濕四气相合﹐其邪气之雜而不純﹐橫連膜原﹐原是一路。但伏邪之火气﹐發則爲亢陽﹐故宜淸﹑宜下之癥多﹔瘧之暑气﹐停則爲郁滯﹐故宜宣利之癥多耳﹗所以伏邪初起﹐方用新定達原飲﹐與瘧之主方用淸脾飲﹐藥品亦多相類﹔至其傳變﹐則緩急輕重﹐迥乎不同。善悟者於此而細參之﹐思過半矣。

第一卷

溫熱總論

論溫熱兼癥療法

其八兼痢﹕伏邪本多自利癥﹐表癥初起﹐卽每日解數次稀臭水者是也﹐詳見後自利條下﹔更有春夏之交﹐一得伏邪﹐卽兼下利紅白﹐而裏急後重者﹐名爲兼痢。初起愼勿作痢治﹐蓋痢屬裏癥﹐今見伏邪之發熱﹑頭痛﹐爲表裏俱病﹐先用透伏邪之法解其表﹐表解而裏自和﹐其痢多有不治而愈者。若用治痢之法先淸其裏﹐裏气虛而表邪陷﹐輕者增其煩躁﹑神昏﹐重者遂至嘔逆﹑昏憒而危矣。所以古人於時痢初起﹐專主倉廩湯﹐一意先解其表﹐但加陳倉米以和中。俟表癥解後﹐裏熱癥具﹐方可議淸議下。不但香連﹑承气之類初宜暫緩﹐卽淡滲分利﹐亦宜緩投於表癥未解之先。若表癥已解﹐而裏積未除﹐則宜葛根芩連湯﹐加靑﹑陳﹑楂﹑曲﹐淸消之﹐甚加枳實導滯丸緩攻之﹔中路可用白頭翁湯苦堅之。大凡痢癥夾表﹐先見身熱﹐卽宜緩用苦寒﹑淡滲﹑淸裏之藥﹐用之必增嘔逆﹐此歷驗不爽者﹐不特時行癥兼痢爲然。若溫熱病而兼痢﹐多屬濕熱與積滯﹐互結胃腸﹐治法總以疏利﹑推蕩﹑淸火爲主。惟伏邪火毒太甚﹐驟發卽下純紅﹑純紫惡血﹐或兼見舌燥﹑譫妄諸癥者﹐黃連﹑大黃﹑犀角﹑鮮地﹐又在所急﹐不可拘此論也。

綜而言之﹐以上八條﹐其辧明所以爲溫熱兼癥﹐固已不憚逐類詳審﹐然總以前所列五辧爲主。五者之中﹐必有一二確據﹐方於溫熱門求治﹐否則各按各門施治可也。若反混以時邪治之﹐爲害甚矣﹗

第一卷

溫熱總論

溫熱夾癥療法

溫熱﹐伏邪也。凡言夾者﹐伏邪夾實﹑夾虛﹐二邪夾發者也。如夾痰水﹑食﹑郁﹑蓄血等邪屬實者﹐則以夾邪爲先﹐伏邪爲後﹐蓋淸其夾邪﹐而伏邪始得透發﹐透發方能傳變﹐傳變乃可解利也。如夾脾虛﹑腎虛及諸亡血家癥﹐則以治伏邪爲主﹐養正爲輔﹐蓋邪畱則正益傷﹐故不可養正遺邪也。如夾哮喘﹑心胃痛﹑疝气諸舊病﹐則但治伏邪﹐舊病自已﹐蓋舊病乃新邪所迫而發也。約計之則有十。

一﹑夾痰水飲入於胃﹐經蒸變而稠濁者爲痰﹐未經蒸變而淸稀者爲水﹐痰與水一物也。痰能作熱﹐水能作冷﹐溫熱屬伏火癥﹐故夾痰者更增其熱﹐每見昏眩痞悶﹐右脈滑盛。治法宜桔梗湯加化橘紅﹑栝蔞﹑貝母﹐甚則可加稀涎散先吐膈上之伏痰﹔如痰迷淸竅﹐神昏如迷﹐口吐涎沫﹐胸腹按之不痛者﹐宜加味導痰湯加牛黃淸心丸﹐或昌陽瀉心湯加萬氏牛黃丸。若夾水﹐則脈往往相悖﹐治法亦有不同﹐不可不細辧也。溫熱之脈必數﹐而有水在胸膈﹐其脈多緩﹐甚則遲弦﹐此脈夾水之辧也。溫熱之舌﹐一經傳裏﹐則轉黃﹑轉燥﹑轉黑﹕若有水在胸膈﹐則煩躁﹑譫妄﹑沈昏諸癥具備﹐而舌色白潤﹐間有轉黃﹑轉黑者﹐亦必仍有滑苔﹐或滿舌黃黑﹐半邊夾一二條白色﹐或舌尖舌本俱黃﹐中間夾一段白色﹐此舌夾水之辧也。溫熱胸滿﹐心下硬痛﹐手不可按﹔一有水在胸隔﹐心下𨿽滿痛﹐按之則軟﹐略加揉按﹐漉漉有聲﹐甚則腸下抽痛﹐漧嘔短气﹐或腰重足腫﹐下利溺少﹐此癥夾水之辧也。溫熱癥見夾水脈癥﹐𨿽有表﹐不宜純用辛涼發散﹐純用則表不能解﹐而轉見沈困﹔有裏癥﹐不可早用苦寒﹐早用則必轉加昏憒。此水气郁遏熱邪﹐陽气受困﹐宜於發表淸裏藥中﹐加辛燥利水﹑利气之品﹐以祛水气。迨水气去﹐郁遏發﹐然後議攻﹑議涼﹐則無不效者矣。燥濕﹐則半夏﹑蒼術﹔利水﹐則木通﹑苓﹑澤﹔利气﹐則萊菔子﹑艸果仁﹑靑木香。甚則有可投控涎丹﹑大陷胸湯者。故溫熱𨿽屬伏火﹐往往有投三承气﹑黃芩﹑白虎﹐而偶用溫燥藥收功。遂至訟淸熱之非者﹐不知伏火乃其本气﹐夾雜乃其間气耳﹗二﹑夾食滯溫熱夾食滯者最多﹐而有食塡胸膈﹐食入腸胃之不同。入腸胃則爲陽明積熱癥﹐治法備於三承气湯。惟食在胸膈﹐𨿽癥見惡食﹑吞酸﹑噯气﹑腹滿﹑欲吐不吐﹑嘔逆痞悶﹐而往往有脈沈手足冷者。誤認三陰﹐投以溫劑﹐卻無一毫熱渴﹐而煩躁倍增﹐甚則一二日卽死。蓋膈間爲陰陽升降之路﹐食塡之則气閉﹐气閉則郁熱無所疏泄﹐誤溫則熱愈郁。熱郁於內﹐故外無發熱癥﹔熱郁於下﹐故上無口渴癥。伏邪以出表爲淺﹐入裏爲深﹐此病一溫﹐則逼邪入裏﹐故並至死而不見熱癥也。由前五辧法﹐旣辧得爲溫熱癥矣﹐而遇脈沈手足冷﹐卽當細詢其胸膈﹐若痞塞悶痛﹐卽是夾食。再辧其舌苔白濃﹐而微兼淡黃﹐益爲食塡膈上明證﹐可於桔梗湯中加枳殼﹑靑皮﹑萊菔﹑曲﹐甚則用吐法以宣之﹐外治用連豆散敷之﹐使膈間陽气宣達﹐然後熱癥自見﹐則解表淸裏﹐無或誤矣。

三﹑夾气郁溫熱癥夾气郁者﹐初起時癥悉同﹐而多脈沈﹑手足冷﹑嘔逆﹑胸滿﹐頗類夾食。但夾食爲有物﹐爲實邪﹐舌苔濃白而微黃﹐胸膈滿痛不可按﹐按亦不移。夾气爲無物﹐爲虛邪﹐舌苔白薄﹐胸膈滿痛﹐半軟而可按。先宜宣通其郁﹐然後解表淸裏﹐自無不效。若不舒郁而徒發表﹐則裏气不能外達﹐而難於徹汗﹔遽用淸下﹐則上气不宣﹐多致痞逆。惟於解表藥中加蘇梗﹑靑皮﹑郁金﹑香附之類﹐以宣其气﹐則表易解﹔於淸裏藥中加栝蔞﹑川貝﹐以舒其郁﹐則裏易和。但川貝母𨿽爲舒郁要藥﹐而力薄性緩﹐必用至五錢一兩﹐方能奏效﹐若加四磨飲子則尢捷。

四﹑夾蓄血伏邪傳經之後﹐蓄血最多﹐從治攻裏﹐玆不具論。惟本有內傷停瘀﹐復感伏邪﹐於初起一二日﹐病之表癥悉具﹐而脈或芤或澀﹐頗類陽癥陰脈﹐但須細詢其胸腹﹑脇肋﹑四肢﹐有痛不可按而澀者﹐卽爲蓄血﹔確知其非陽癥見陰脈﹐則是表癥見裏脈矣。治法必兼消瘀﹐紅花﹑桃仁﹑歸尾﹑赤芍﹑元參﹑元胡﹑山楂之類﹐量加一二味﹔重則加炮穿山甲一錢﹐則表邪易解﹐而芤澀之脈亦易起。若誤認芤澀爲陰﹐而投溫劑﹐輕則變劇﹐重則危矣。至於裏癥發現﹐宜用吳氏桃仁承气湯﹐加漧漆﹑炒川連﹐瀉火攻血。其蓄血或從嘔出﹐或從泄出﹐須審其色。紅紫而散者可治﹐色如敗衄﹐而凝結成塊﹐多兼血水﹐此正气已脫﹐邪不能畱也。又或如污泥而粘膩不斷﹐臭穢異常者﹐此津气已敗﹐與濁腐同下也﹐癥多不治。如脇痛﹑少腹痛﹐手不可按﹐甚至昏迷不省﹐少頃復蘇﹐乃瘀血上衝﹐癥名血厥﹐大便或祕或黑﹐輕則香殼散﹐重則代抵當丸﹑拔萃犀角地黃湯﹐加炮穿山甲一錢﹐最破瘀積。若瘀結不散﹐必發熱如狂﹐咳喘嘔逆﹔若發汗太過﹐誤觸瘀血﹐則或嘔或泄﹐或發呃逆。但活血消瘀﹐則嘔泄呃逆自止。

五﹑夾脾虛溫熱較之風寒本爲難治﹐以風寒傳變有次序﹐溫熱傳變無常經﹕風寒表邪﹐一發卽散﹐伏邪散而復集﹐且往復再三﹔風寒傳裏癥﹐一攻卽和﹐伏邪攻而復合﹐有下之又下而不和者﹐此伏邪所以難治也。而脾虛者﹐則更爲難治。蓋溫熱必得汗﹑淸﹑下而後解﹐脾虛者﹐表不能作汗﹐裏不任攻下﹐或得汗矣﹐而气隨汗脫﹔得下矣﹐而气從下脫﹔卽純用淸泄﹐中气亦不克支持﹐往往藥愈涼而邪愈遏。今時習俗﹐尢偏於溫熱傷陰之說﹐不知中气內虛﹑熱郁灼津之理﹐每見苔赤﹐便用大劑淸滋。是濁熱已遏中焦气分﹐又用濁藥﹐兩濁相合﹐逼令邪气深入膏肓﹐深入骨髓﹐遂成錮結不解之勢。又或舌苔黃膩﹐明是中焦气分被濕熱燻蒸﹐法宜苦辛開化﹔乃不用開化﹐而用大劑涼藥﹐如三黃﹑白虎﹑三石﹑玉女煎之類﹐有闔無開﹐亦足逼令邪气深伏。邪伏則脾气不得上升﹐舌苔因之亦伏﹐轉成舌絳無苔。見其舌絳無苔﹐又用犀角地黃﹑淸宮﹑增液諸湯﹐更令邪气深伏。藥愈淸滋﹐舌肉愈燥﹐愈赤愈黑﹐甚至音啞﹑神昏竅閉﹐變在須臾﹐故治此等癥﹐汗不彊汗﹐解表必兼養正﹐如參蘇飲﹑七味蔥白湯之類﹔下勿輕下﹐攻裏必兼顧本﹐如三黃﹑枳術丸﹑黃龍湯之類﹔涼不純涼﹐淸中必兼益气生液﹐如人參白虎湯﹑竹葉石膏湯﹑黃連瀉心湯﹑參胡溫膽湯﹑參胡芍藥湯之類。其外癥似無甚分別﹐惟脈必虛弱﹐不任尋按可據﹔然邪有進退﹐當其邪焰方張﹐𨿽虛而脈亦尋按有力﹐不可泥也﹐又必以神情﹑气色﹑脈癥相參﹐如面色萎黃﹐神情倦怠﹐气息微促﹐皆脾虛中气不振之象。更須通體合參﹐如通體皆有餘實像﹐而獨見一二虛像﹐則虛像反爲喫緊﹔通體俱見虛像﹐而獨見一二實癥﹐則實癥又爲喫緊﹐是故權衡標本爲尢急也。如實癥居標﹐虛癥居本﹐則虛癥爲重﹔如虛癥居標﹐實癥居本﹐則實癥爲重﹐到此虛實關頭﹐苟不精心診察﹐則艸菅人命矣﹗六﹑夾腎虛溫熱癥夾脾虛者﹐爲難治矣﹐夾腎虛者﹐更難治。溫熱屬伏火﹐腎气虛﹐則手足反冷﹔溫熱屬實邪﹐腎气虛﹐則眩暈驚悸﹐腰膝痿軟。腎虛之中﹐又有陰虛﹑陽虛之分。溫熱必待汗﹑下﹑淸而後解﹐陽虛者﹐一經汗﹑下﹑淸﹐則脫絕之癥隨見﹕陰虛者﹐一經汗﹑下﹑淸﹐則枯竭之癥隨見﹐必須時時諦察。凡在表時﹐見腰痛異常﹑小便頻數﹑膝脛冷軟﹑精泄如注﹐當細詢其人之平日﹐如有淋濁﹑遺泄﹑陽痿等癥﹐則當於疏表藥中加人參﹑白芍﹐陽虛兼官桂﹑杜仲﹐陰虛兼元參﹑知母﹐以照顧本元﹐免後來意外之虞。若入裏當下﹐必千金生地黃湯﹑陶氏黃龍加減爲主﹔當淸气分﹐人參白虎湯﹔血分﹐犀角地黃湯加減爲主。或屢淸屢下﹐而熱更甚﹐舌上燥而無苔﹐或有黑苔﹐愈淸而愈長﹐或有燥苔﹐愈下而愈裂者﹐是皆屬於腎陰虛﹐察其陽明無實癥可據﹐卽當治以六味地黃湯﹐熟地攺用生地﹐加知母﹑黃柏﹐或甘露飲。熟地切片﹐泡湯代水煎藥。王太僕所謂寒之不寒﹐責其無水﹐壯水之主﹐以制陽光者﹐此也。再不應﹐則合生脈散﹐以滋水之上源﹐或用黃連阿膠湯﹑小甘露飲﹐滋陰瀉火﹔但似此熱勢燎原﹐非杯水所能救﹐故必大作湯液﹐乃有濟耳。見機若早﹐十救二三﹔涸竭已見﹐十難救一。或更兼脾胃敗癥﹐如嘔呃﹑噦利之類﹐潤藥難任﹐甚或湯藥不下﹐百不救一矣。

七﹑夾諸亡血溫熱癥亡血有三﹕其一﹐未病之先素亡血而陰虛﹐一受伏邪﹐則邪熱乘虛煎熬﹐亡陰最易。用藥解表﹑淸裏﹐必步步照顧營血﹐如七味蔥白湯之用生地﹑麥冬﹐劉氏雙解散之用歸身﹑白芍是也。

其二﹐當病之時﹐忽然吐衄﹐女子崩漏﹐甚至血暈昏厥﹐熱甚危急。病家但知血之可駭﹐醫家亦忽其伏邪﹐惟汲汲於止血。淸涼滋補﹐多至危殆。不知血由邪逼﹐惟當淸其伏邪﹐伏邪解﹐血自止也。惟此癥徐見於伏邪旣盛﹐發熱數日後者易知﹐而猝見於邪郁陰經﹐並無發熱﹑頭痛時者難識﹐但見微惡寒而大作嘔﹐急當如前﹐用五辧法辧之。若舌有白苔﹐卽屬濕溫傷絡﹐當以新定達原飲爲主﹐嘔加竹茹廣皮﹐脹加靑皮﹑大腹皮。舌有黃苔﹐或紫絳色﹐卽屬溫熱傷絡﹐宜用涼膈散加茅根﹑童便﹔血大溢者﹐加大黃﹑黃連﹐但治伏邪﹐血癥自已。若脫血太甚﹐而气欲絕者﹐必用人參﹑麥﹑味以固中气﹐俟伏邪傳變歸經﹐然後按經治之﹐此溫熱癥夾亡血之最危者。

其三﹐伏邪大張之後﹐煩熱躁渴之餘﹐而見亡血癥﹐則又溫熱癥之常態﹐詳後血癥各條。

八﹑夾哮喘哮喘乃肺家所時有﹐本有寒痰﹑熱痰二癥﹐一受溫熱﹐則無非痰火﹐由其濕熱之气﹐從其類而入肺﹐發其哮喘。遇此﹐當行前五辧法。有伏邪﹐但治伏邪﹐而哮喘自除﹔或於治伏邪藥中﹐加栝蔞﹑川貝﹑蘇子﹑白前﹑千金葦莖湯合文蛤散尢捷﹐二邪並解﹐法更精密。若哮喘勢重﹐則白果定喘湯﹑蘇子降气湯二方亦可借用以治標﹔惟麻黃必須蜜炙﹐沈香亦宜磨汁﹐再加生石膏﹑海蛤殼以淸鎭之﹐庶免辛燥劫液之獘。

九﹑夾胃痛溫熱癥有夾胃痛者﹐於其痛時﹐先用前五辧法。若有伏邪見癥﹐但治伏邪可也。𨿽平時因寒而發﹐於此則但治其熱。蓋濕溫伏於膜原﹐溫熱伏於血絡﹐蘊釀蒸變﹐必從火化。伏邪自裏達表﹐而發其胃痛痼疾者﹐多屬熱痛﹐則但於治伏邪藥中﹐加乳香﹑沒藥以止痛﹐延胡﹑桃仁以活絡﹐速使其伏邪透發﹐而胃痛自已。若誤認平常寒胃痛﹐用桂﹑附﹑姜﹑萸﹐必致危殆。

十﹑夾疝气伏邪夾疝﹐其腎囊﹑少腹引痛﹐全是疝癥﹐當如前五辧法。一有伏邪﹐不必治疝﹐但於治伏邪藥中﹐加橘核﹑靑皮﹐而疝自消。若根據常治疝法﹐用吳萸﹑桂﹑附﹑茴香諸燥品﹐輕者變爲囊癰﹐重者變爲呃逆﹐噦厥昏沈﹐而莫救矣。

總而言之﹐溫熱夾癥最多﹐非刻意精別﹐用藥必致差誤。

凡遇有內傷宿病之人﹐更患伏气溫熱﹐不得用峻汗﹑峻攻﹑峻淸之法﹔必參其人之形气盛衰﹐伏邪微甚﹐本病之新久虛實﹐向來之宜寒宜熱﹐宜補宜瀉﹐宜燥宜潤﹐宜降宜升﹐或近日服過何藥之相安不相安﹐其間或夾痰水﹐或夾食滯﹐或夾積瘀﹐或夾气郁﹐或夾气虛﹐或夾血虛﹐或夾陽虛﹐或夾陰虛。務在審癥詳明﹐投劑果決﹐自然隨手克應﹐而無顢頇之獘矣。

第一卷

溫熱總論

溫熱復癥療法

溫熱復癥﹐有復至再三者﹐皆由病患不講衛生﹐病家不知看護所致。每見屢復之後﹐多有釀成四損﹑四不足者。約計其復之病因﹐則有四。

一﹑勞復溫熱瘥後﹐元气未復﹐余邪未淸﹐稍加勞動﹐其熱復作。不必大費气力﹐卽梳洗﹑沐浴﹑多語﹑更衣之類﹐亦能致復。復則諸癥復起﹐惟脈不沈實爲辧。輕者靜養自愈﹐重者必先察其虛實﹐虛則調其營衛﹐和其臟腑﹐待其表裏融和方愈﹔誤用攻下淸涼﹐必致不救﹔安神養血湯主之。實則主以仲景枳實梔豉湯﹐撤表邪而淸裏熱﹕如兼頭痛惡寒﹐加薄荷﹑蔥白﹔如兼寒熱﹐寒多加羌活﹑紫蘇﹐熱多加知母﹑黃芩。一二劑後﹐必復汗而解﹐此屢試屢驗者。不可妄投補益﹐以致閉邪增病。𨿽然﹐勞復之中﹐有气虛勞復﹑陰虛勞復﹑房勞復之分。

气虛勞復者﹕溫熱瘥後﹐余邪未盡﹐止因正气大虛﹐因勞復熱﹐微兼惡寒﹐四肢倦怠﹐無气以動﹐脈虛右大﹐舌潤無苔﹐胸膈寬暢者﹐此眞气虛勞復也。宜補中益气湯甘溫補之﹐惟升﹑柴須蜜炙﹔如兼汗多惡寒﹐歸建中湯最妙。若正气𨿽虛﹐尙有餘熱未淸﹐其人虛羸少气﹐气逆欲嘔者﹐竹葉石膏湯加薑汁主之﹐或陳氏六神湯加銀胡﹑地骨皮亦佳。

陰虛勞復者﹕由溫熱傷陰﹐腎液已虧﹐稍加勞動﹐微挾風寒﹐其病復作﹐癥仍頭痛發熱惡風﹑舌燥口渴﹑六脈浮數無力者﹐此眞陰虛勞復也﹐宜七味蔥白湯﹐淸潤而微汗之﹐或金水六君去半夏﹐用生地﹐加川斛﹑丹皮﹑豆豉﹑蔥白之類﹐滋養陰液以汗之。如兼嘔惡﹐當畱半夏﹐加竹茹以和胃﹔如兼咳嗽﹐加旋復花﹑甜杏仁以降气﹔如兼虛火上冒﹑目赤顴紅﹑大渴煩躁﹑嘔惡不納者﹐亦宜金水六君煎加麥冬﹑代赭之類﹐養陰鎭逆。

房勞復者﹕卽女勞復﹐一名色復。溫熱瘥後﹐气血未充﹐早犯房事﹐則內損眞气﹐外觸邪气而復作也。其癥頭重不舉﹐目中生花﹐腰脇痛﹐小腹裏急絞痛﹐憎寒發熱﹐或陰火上衝﹐頭面烘熱﹐胸中煩悶是也。若卵縮入腹﹐脈離經者死。舌伸出數寸者亦死。治法必用鼠屎湯調下燒散。虛極者﹐宜六味飲加麥冬﹑豆豉﹑梔子煎湯﹐調服燒散﹔虛極熱盛者﹐則用陶氏逍遙湯調服﹔若小腹急痛﹐脈沈足冷﹐則用當歸四逆加吳茱黃湯調服﹐外用吳茱萸五錢﹐食鹽二兩﹐拌炒熱熨小腹。

二﹑食復溫熱瘥後﹐胃气尙虛﹐余邪未盡﹐若納谷太驟﹐則運化不及﹐余邪假食滯而復作。其癥仍發熱頭痛﹐煩悶不納﹐宜枳實梔子豉湯﹐加山楂肉﹑麥芽﹑連翹﹑萊菔汁等涼疏之﹔腹痛不大便者﹐加生錦紋。

若溫病新瘥﹐飲酒者﹐必復熱﹐以酒味辛性熱﹐助其餘邪熱毒故也﹐必兼煩悶漧嘔﹐口燥不納等癥﹐急用川連﹑葛花﹑銀花﹑連翹﹑枳實﹑焦梔﹑烏梅﹑花粉﹑枳子等淸解之。

三﹑自復乃伏邪未盡也。當問前見何癥﹐服何藥而解﹐仍用前藥﹐以滌其餘邪則愈。

四﹑怒復溫熱瘥後﹐因事觸怒﹐怒气傷肝﹐相火暴發﹐因而餘熱復作﹐癥必身熱胸悶﹐心煩懊﹐气逆喘呼﹐甚則脇痛嘔血﹐治法宜蘇子降香湯﹐加桑葉﹑丹皮﹑銀胡﹑地骨皮等﹐平其气以淸泄之。若瘀血結聚﹐少腹急痛者﹐代抵當湯加杜牛膝主之﹐香殼散加延胡索﹑炮穿山甲尢捷。若不語如喑﹐形厥如屍者﹐宜犀角地黃湯加桃仁﹑歸尾﹑赤芍﹑白薇﹐厥癥返魂丹等﹐甘鹹以平之﹐芳香以宣之。𨿽然﹐怒復有大怒﹑鬱怒之分。大怒者﹐其志憤激﹐則气血易於奔迫﹐而無所節制﹐經所謂怒則傷志也。脈多浮弦躁盛﹐癥多失血﹐甚或痛厥。仍用蘇子降香湯﹐加蜜炙延胡﹑醋炒錦紋﹑鹽水炒川連等﹐以降泄之﹔血虛火旺者﹐拔萃犀角地黃湯﹐加白芍﹑白薇﹑童便﹑金汁等﹐以通降之。鬱怒者﹐其志怫戾﹐則气血易於瘀壅﹐而不克寬舒﹐經所謂怒則气逆也。脈多弦澀﹐甚則沈弦搏堅﹐癥多瘕疝﹐久則成癆成蠱。治法﹕瘕疝﹐宜開郁正元散﹑茴香橘核丸等選用﹔成癆﹐宜紫菀散﹑劫癆散﹑顧氏淸金散﹑杜瘵膏等選用﹔成蠱﹐宜當歸活血湯﹑代抵當湯﹑下瘀血湯等選用﹐桃仁承气湯合逍遙散﹐加細辛﹑土狗末﹐奏功尢捷。

第一卷

溫熱總論

溫熱復癥療法

凡大癆﹑大欲﹑大病﹑久病後﹐气血兩虛﹐陰陽並竭﹐卽爲四損﹐復受伏邪﹐正虛則邪入愈深﹐邪深則傳化難出。汗下傷正而正脫﹐補助郁邪而邪錮﹐多不可治﹐當此兩難之際﹐於是乎有補瀉合用之法﹐有先補後瀉之法﹐先瀉後補之法。如人參白虎湯﹑黃龍湯﹑竹葉石膏湯﹐皆補瀉合用之法也﹐先用補劑﹐後施汗下﹐先補後瀉之法也。先用汗下﹐後施補劑﹐先瀉後補之法也。當詢病之來路﹐斟酌施治。尢當審現下之癥﹐若純見熱癥﹐亦不可以疑似之間誤人。大凡周身俱見大實大熱之癥﹐而一二處微見虛像﹐則喫緊照顧其虛﹔周身俱見虛像﹐而一二處獨見實癥﹐則喫緊斡旋其實。此治病之權衡也。若夫汗之而表癥愈增﹐如頭痛﹑身痛更甚之類﹐淸下而裏癥愈增﹐如煩渴﹑痞滿﹑更甚之類﹐則大虛有盛候也﹐急宜補之無疑。旣辧其癥尢當細辧其脈。凡遇脈之浮候盛大者﹐須謹察其沈候有無力處﹔六部脈皆盛者﹐須謹察其一部有獨無力處。果得其一部一候之眞無力﹐便可略其諸部諸候之假有餘。從而施治﹐自有如神之妙。夫旣詢其來路之大槪﹐其察得其輕重之確憑﹐再加之脈理精詳﹐則燭照無遺矣﹗至其損癥之狀甚多﹐當參後四不足條看。

第一卷

溫熱總論

溫熱復癥療法

若四不足與四損﹐亦各不相同。四損由人事﹐四不足由天稟﹔四損在臨時﹐四不足在平素。然四不足亦有由四損而來者﹐不得謂四損外便無不足也。四不足者﹐气﹑血﹑陰﹑陽也。气不足者﹐少气不足以息﹐語言難出也。感邪𨿽重﹐反不成脹滿痞塞。凡遇此癥﹐縱宜宣伐﹐必以養气爲主。血不足者﹐面色萎黃﹐唇口刮白也。

感邪𨿽重﹐面目反無陽色。縱宜攻利﹐必以養血爲主。陽不足者﹐或四肢厥逆﹐或肌體惡寒﹐恆多泄瀉﹐至夜益甚﹐或口鼻冷气。受邪𨿽重﹐反無發熱﹑苔刺﹑煩渴等癥。縱宜攻利淸熱﹐必先之以溫補﹐待其虛回﹐實癥全見﹐然後以治熱之法治之。陰不足者﹐自然五液枯漧﹐肌膚甲惜。感邪𨿽重﹐應汗不汗﹐應厥不厥。縱宜攻利﹐必先之以養陰﹐待其气化津回﹐邪多不治自退﹔設有未退﹐酌用淸利攻之。若早攻之﹐其病益甚。以上四不足﹐合前條四損﹐每見溫熱癥屢復後。兼此虛損癥候者﹐總不可正治其邪﹐必以養正爲要﹐先服養正藥﹐待其實癥悉見﹐方可攻邪。若服攻邪﹐虛癥復見﹐仍當調補其虛。養正以達邪﹐祛邪以安正﹐互相增減﹐疊爲進退﹐必使邪盡去﹐而正不傷﹐方爲善治。

總而言之﹐勞復﹑食復﹑自復﹑怒復四癥﹐實則易治﹐虛則難治﹕一復可治﹐再復不治。以余所驗﹐諸勞多復﹐禦女者死﹔諸食多復﹐犯酒最劇﹔諸气多復﹐大怒尢甚。至於屢復之後﹐已釀成四損﹑四不足者﹐急則一旬半月卽亡﹐緩則遷延時日而斃。卽有醫療得法﹐調養適宜﹐幸或全愈者﹐體亦柔脆﹐最易重感。全在醫者善於勸戒﹐病者自知保重耳﹗

第一卷

溫熱總論

溫熱遺癥療法﹝添加﹞

溫熱二病﹐凡有遺癥者﹐皆由余邪未盡﹐或由失於調理﹐或由不知禁忌所致。今舉其要。約二十有四。

一﹑瘥後發腫溫熱癥大勢已平﹐伏邪已解﹐而面目肢體浮腫者﹐有食滯中宮﹑水停心下﹑气復未歸三種。當分別以施治。食滯中宮者﹐乃病後脾胃大虛﹐不能消穀也。病者胃中猶燥﹐偏欲多食﹐食停心下臍上﹐則水不得上輸於肺﹐肺亦不能通水道於膀胱﹐故溢於肢體而爲腫。其癥以心下臍上有硬處﹐按之則痛爲異﹔小便或利或不利。當用平胃散﹐加枳實﹑山楂﹑麥芽﹑萊菔﹑靑皮﹑神曲爲主﹐硬處消﹐則腫自愈﹔或加苓﹑澤﹐兼利水亦可。水停心下者﹐乃脾虛不能消水也。與食滯異者﹐心腹無硬痛處﹐而小便必不利也。須實脾利水﹐宜白術﹑米仁﹑浙苓皮﹑澤瀉﹑車前﹑木通之類﹐利其小便而愈﹐或苡仁﹑糯米煮粥食亦佳。气復未歸者﹐溫熱大傷陰气之後﹐由陰精損及陽气﹐愈後陽气暴復﹐陰尙虧歉之至。切忌消利。吳又可所謂﹕病後气復血未復﹐气無所歸﹐故暫浮腫﹔不可治腫﹐調其飲食﹐節其勞役﹐靜養自愈﹐吳鞠通則曰﹕余見世人﹐每遇浮腫﹐便與淡滲利小便方法﹐豈不畏津液消亡而成三消證﹐快利津液爲肺癰肺痿證﹐與陰虛咳嗽﹑身熱之癆損證哉。余治是證﹐悉用復脈湯﹐重加甘艸﹐只補其未足之陰﹐以配其已復之陽﹐而腫自消。千治千得﹐無少差謬﹐敢以告後之治溫熱气復者。暑溫﹑濕溫不在此例。至其辧法﹐气腫異於停水﹑食滯者﹕停水身重而小便不利﹐气腫身輕而小便自利﹔食滯腹中有結﹐气腫腹中自和也。

二﹑瘥後皮膚甲錯溫熱愈後﹐身體枯瘦﹐皮膚甲錯者﹐乃熱傷其陰﹐陰液不能滋潤皮膚也。治法以養陰爲主﹐吳氏人參養榮湯﹑淸燥養榮湯酌用﹐葉氏加減復脈湯尢效﹐亦有粥食調理自回者。

三﹑瘥後發瘡溫熱新瘥﹐發瘡者最多﹐乃餘熱淫於肌肉也。若照尋常瘡癥﹐溫托妄施﹐斷不能救﹔惟多服淸涼解毒﹐兼養气血藥自愈。

四﹑瘥後發痿四肢不能動移者﹐熱傷筋脈也。吳氏諸養營湯酌用。輕者﹐粥食調理自愈。

五﹑瘥後發蒸蒸蒸骨熱如癆瘵者﹐乃餘熱畱於陰分也。不可以其羸瘦﹐而遽用虛損門治法﹔必察其六腑有結邪﹐則仍以攻邪爲主﹔次察其筋絡有壅瘀﹐仍以通瘀爲主也﹔次察其气道有痰涎﹐仍以祛其痰涎爲主。

數者俱無﹐方可淸熱。或無邪而陰傷﹐方可純用養陰之藥﹔或分其餘邪之輕重﹐虧損之多少﹐而兼用養陰淸熱藥﹐進退加減以和之更妙。

六﹑瘥後耳聾溫熱癥身涼後﹐尙有耳鳴﹑耳聾等癥者﹐其因有三。一因余邪畱於膽經﹐宜溫膽湯加柴胡﹑菖蒲﹑鉤藤﹑池菊﹑通艸﹑荷葉之類﹐以淸解少陽之郁。二因痰火上升﹐阻閉淸竅﹐其耳亦聾﹐宜導痰湯去半夏﹑南星﹐加栝蔞皮﹑京川貝﹑枇杷葉﹑杜兜鈴﹑通艸﹑鮮石菖蒲之類﹐以輕宣肺气之郁。三因腎虛精脫﹐則耳鳴﹑而聾﹐宜常服耳聾左慈丸或磁朱丸等﹐以滋陰鎭逆。此二癥﹐不關少陽﹐皆禁用柴胡升提。外治惟耳聾神丹﹐絲棉包裹﹐納入耳中多效。

七﹑瘥後發頤俗名遺毒﹐乃餘邪畱滯絡中而成毒也﹐因汗下淸解未盡﹐其邪結於少陽陽明二經。發於兩頤者﹐陽明部位也﹔發於耳之左右者﹐少陽部位也。治法以解毒淸熱﹑活血疏散爲主﹐誤則成膿不出﹐而牙關緊﹐咽喉不利﹐多不能食而死。毒內陷而復舌燥神昏﹐亦死﹔出膿後﹐气虛血脫﹐亦死。故宜早治也。古方以普濟消毒飲爲主﹔發在耳後﹐以柴胡﹑川芎爲主﹔在項下﹐以葛根﹑白芷爲主﹔在項後或巓頂﹐加羌活﹑薄荷。時方以連翹敗毒散爲主﹐如二活﹑荊防﹑連翹﹑赤芍﹑牛蒡﹑桔梗﹑土貝﹑蒺藜﹑薄荷﹑銀花﹑甘艸之類。如元气虛者﹐須兼歸﹑補托﹐潰膿後﹐當大補气血爲主。然發於陽明者易治﹐發於少陽者難治。總之﹐此癥初起﹐速宜消散﹐緩則成膿﹐不可輕補於未潰之前﹐補早則必成膿。尢不可純用寒涼於將發之際﹐恐閉遏而毒不得發﹐故必兼疏散爲要。外治以蔥水時時浴之。

八﹑瘥後額熱凡溫熱癥熱退後﹐獨額熱未除﹐目神似覺呆鈍﹐此胃中余滯未淸﹐額屬陽明﹐故獨熱。

宜淸疏之﹐二陳湯﹐加連翹﹑黃芩﹑山楂﹑神曲之類﹐淸之和之。

九﹑瘥後咳嗽凡溫熱癥熱退之後﹐尙有咳嗽未除﹐此餘熱在肺也。宜滋養肺胃之陰﹐其嗽自止﹐如南沙參﹑麥冬﹑地骨皮﹑知母﹑川貝﹑川斛﹑花粉﹑茯苓﹑甜杏仁﹑桑皮﹑蔗汁﹑梨汁之類﹐或加生地﹑玉竹之類。總之﹐新感風寒﹐而癥見咳嗽﹐其病爲輕﹔以其邪傳入肺﹐肺主皮毛﹐邪從外達也。溫熱多內傷虛癥﹐見咳則重﹔五臟傳乘﹐肺受火刑﹐水源涸竭﹐每多死癥。

十﹑瘥後自汗﹑盜汗𨿽皆屬虛候﹐然溫熱瘥後﹐多由餘熱未淸﹐心陽內熾﹐以致燻蒸燔灼﹐津液外泄而汗出。愼勿驟補峻補。苦堅淸養爲宜。苦堅﹕如當歸六黃湯加減﹐以育陰瀉火固表﹔淸養﹕如西洋參﹑生地﹑麥冬﹑黃連﹑甘艸﹑小麥﹑百合﹑竹葉﹑茯苓﹑蓮子心之類﹐擇而爲劑可也。

十一﹑瘥後驚悸凡溫熱新瘥﹐觸事易驚﹐夢寐不安者﹐餘熱挾痰也。痰與气搏﹐震蕩心宮﹐故驚悸。宜用竹茄﹑黃連﹑石菖蒲﹑半夏﹑膽星﹑梔子﹑知母﹑茯苓﹑旋復花﹑橘紅等﹐淸餘熱而消痰。

十二﹑瘥後怔忡乃水衰火旺﹐心腎不交也﹐宜補水養心﹐朱砂安神丸最妙﹐半夏秫米湯合交泰丸尢捷。

十三﹑瘥後不寐凡溫熱癥熱退之後﹐夜不欲寐者﹐胃不和也﹐溫膽湯加秫米和之。驚悸不寐者﹐心气虛也﹐前方合酸棗仁湯﹐去川芎淸斂之。虛煩不寐者﹐餘火擾動也﹐黃連阿膠湯淸滋之。終夜淸醒﹐目不能瞑﹐或目瞑﹐則驚悸夢惕者﹐余邪內畱肝膽﹐膽气未舒﹐肝魂不安也。宜酒浸郁李仁﹑炒棗仁﹑豬膽皮﹑黃連﹑焦山梔﹑淡竹茹﹑冬桑葉等﹐滑以去著﹐苦以泄熱。

十四﹑瘥後妄言凡溫熱病﹐每有熱退身涼之後﹐其人如癡﹐神思不淸﹐言語謬妄﹐或倦語不思食者﹐此心神虛散不復所致。但當調養气血﹐兼治其心可也。神復﹐妄言自止。吳氏安神養血湯主之﹐薛氏參麥茯神湯亦主之。但痰火余邪﹐內伏包絡﹐亦有此癥﹐當用鮮菖蒲﹑天竺黃﹑川貝母﹑連翹﹑鉤藤﹑丹皮﹑淡竹葉﹑竹茹﹑辰砂之類﹐以涼開熱痰﹐則神自淸而不妄言矣。若猶不應﹐加萬氏牛黃淸心丸淸宣之。如餘熱未淨﹐多言錯語者﹐宜導赤散﹐加麥冬﹑蓮子心﹑朱砂染燈心等﹐熄余焰而淸心神。

十五﹑瘥後語蹇凡溫熱癥熱退之後﹐其舌轉動不靈﹐而語言蹇澀者﹐因心脾腎三經之脈﹐皆縈繞於舌﹐心腎虛則舌不靈動﹔痰阻脾絡﹐肝風內擾﹐則語言蹇澀不淸。總是虛風痰火爲病。宜導痰湯﹐加菊花﹑鉤藤﹑白蒺藜﹑皂角炭﹑石菖蒲﹑薑汁﹑竹瀝等﹐熄虛風而淸痰火。若因痰熱滯於肺絡者﹐宜顧氏淸金散加石菖蒲﹑竹瀝﹐淸肅之﹔如因餘熱耗傷肺陰者﹐宜淸燥救肺湯加巖制川貝﹑雅梨汁﹐淸養之﹔若聲顫無力﹐語不接續﹐似蹇非蹇者﹐陰气大虛﹐元气無根也﹐宜貞元飲合集靈膏峻補之。

十六﹑瘥後昏沈凡溫熱癥新瘥後﹐十餘日或半月漸至昏沈者﹐皆緣發汗未盡﹐余邪在於心胞故也。或兼潮熱﹐或兼寒熱似瘧﹐宜連翹﹑梔子﹑豆豉﹑麥冬﹑菖蒲﹑淡竹葉﹑鉤藤﹑丹參之類﹐淸解之。然有痰火內伏胞絡者﹐亦見昏沈﹐其人終日昏睡不醒﹐或錯語呻吟﹐或獨語如見鬼﹐宜用東白薇﹑天竺黃﹑京川貝﹑廣郁金﹑石菖蒲﹑皂角刺﹑鮮竹葉﹑細芽茶﹑朱砂染燈心﹑厥癥返魂丹等﹐輕淸以開達之﹔甚或萬氏牛黃淸心丸﹑葉氏神犀丹﹐皆可采用。

十七﹑瘥後喜唾卽多吐涎沫是也。審其胃虛而有餘熱者﹐宜用烏梅北棗丸噙化之﹔土虛不能攝水者﹐六君子湯加益智仁攝之。若其稠飲自下焦漾漾而起﹐溢退場門中者﹐此腎气不納﹐濁陰上泛也﹐宜都气飲加胡桃﹑補骨脂以納之﹐或少加淡附片以收之﹐或佐白術以制之。

十八﹑瘥後不食當辧不欲食﹑食亦不化兩端。不欲食者﹐病在胃﹐宜養以甘涼﹐金匱麥門冬湯主之﹐葉氏養胃湯亦主之。食不化﹐病在脾﹐當補以溫運﹐香砂理中湯主之﹐六君子湯亦主之。𨿽然﹐不欲食一癥﹐宜分傷食與停食兩項。傷食者﹐飲食自倍﹐腸胃乃傷﹐病在不及消化。停食﹐不論食之多少。或當食而怒﹐或當食而病﹐在气結而不能化也。治傷食宜偏重於食﹐或吐﹑或下﹑或消。若停食﹐則偏重在气﹐惟理气而兼之以消﹐吐下之法不可用也。醫者須分別治之。

十九﹑瘥後不便凡溫熱癥後﹐大便不行者﹐熱閉﹑虛閉居多﹐風閉﹑气閉者少。熱閉者﹐熱搏津液﹐腸胃燥結﹐及腸胃素有積熱者﹐多有此疾。其癥面赤腹熱﹐大腹脹悶﹐四肢反冷﹐或口舌生瘡是也。大黃飲子最妙﹐三黃枳術丸﹑枳實導滯丸﹑陸氏潤字丸等﹐亦可酌用﹐虛閉有二﹕一陰虛﹐一陽虛也。凡下焦陽虛﹐則陽气不行﹐不能傳送﹐而陰凝於下﹔下焦陰虛﹐則精血枯燥﹐津液不到﹐而腸髒漧槁。治陽虛者﹐但益其火﹐則陰凝自化﹐蓯蓉潤腸丸主之﹔老年者﹐黃湯送服半硫丸。治陰虛者﹐但壯其水﹐則涇渭自通﹐六味地黃湯加淡蓯蓉﹑白蜜主之﹐益血潤腸丸﹑五仁丸等亦效。風閉者﹐風勝則幹也﹐由風熱搏激肺臟﹐傳於大腸﹐津液燥澀﹐傳化則難﹔或其人素有風病者﹐亦多風閉﹕或腸胃積熱﹐久而風從內生﹐亦能成閉。東垣潤腸丸主之﹐加味皂角丸亦主之。气閉者﹐气內滯而污物不行也。

其脈沈﹐其人多噫﹐心腹痞悶﹐脇肋膨脹。若用攻藥通之﹐𨿽或暫通﹐而其閉益甚矣﹕或迫之使通﹐因而下血者。

惟當順气﹐气順則便自通矣。蘇子降气加枳殼﹑杏仁主之﹐重則六磨湯主之。

二十﹑瘥後腹熱凡溫熱癥身大涼﹐獨腹熱未除﹐此脾火內甚也﹐養陰藥中加生白芍自除。但此癥惟伏暑﹑晚發最多﹐多屬腸胃積熱﹐雪羹送服陸氏潤字丸最妙。

二十一﹑瘥後下血凡溫熱新瘥﹐或十日或半月忽然下血者﹐由於伏火未淨﹐熱傷陰絡﹐而血下溢也。

治以淸營﹑涼血﹑和絡之法﹐如生地﹑丹皮﹑地楡﹑川斷﹑槐米﹑白芍﹑苡仁﹑黑荊芥﹑白茅根﹑髒連丸治之﹐自愈。陰虛火旺者﹐髒連六味丸尢捷。

二十二﹑瘥後遺精因火動者多﹐宜淸餘熱﹐固精封髓丹主之﹐三才封髓丹加黃連亦主之。以此癥黃連﹑黃柏二味﹐最是要藥也。

二十三﹑瘥後調理當分補虛﹑淸熱二項。補虛有二法﹕一補脾﹐一補胃。如其人中气虛者﹐病退後﹐必納谷少﹐運化遲﹐或大便不實﹐或惡心吐涎﹐宜六君子加減以和中。形寒畏冷﹐宜黃建中湯溫補之﹐凡此癥脈皆緩大﹐舌皆白嫩可辧。如其人陰分虛者﹐必有餘邪未盡﹐舌燥口渴﹐二便艱澀﹐脈兼微數等癥﹐宜小甘露飲﹑葉氏養胃湯等淸養之。淸熱亦有二法﹕初病時之熱爲實熱﹐宜用苦寒藥淸之﹕大病後之熱爲虛熱﹐宜用甘寒藥淸之。二者有霄壤之殊。凡人身天眞之气﹐全在胃口﹐津液不足﹐卽是虛﹔生津液﹐卽是補虛。故以生津之藥合甘寒瀉熱之藥﹐而治感後之虛熱﹐如麥冬﹑生地﹑丹皮﹑北沙參﹑西洋參﹑鮮石斛﹑梨汁﹑蔗汁﹑竹瀝﹑茅根之類﹐皆爲合法﹔仲景河間主用竹葉石膏湯﹑天水散以淸虛熱﹐亦取甘涼之義也。設誤投參﹑﹑苓﹑術補脾之藥爲補﹐寧不並邪熱而補之乎﹖至於飲食之補﹐但取其气﹐不取其味﹐如五穀之气以養之﹐五菜之气以充之。每食之間﹐便覺津津汗透﹐將身中蘊蓄之邪熱﹐以漸運出於毛孔﹐何其快哉﹗人皆不知此理﹐急於用肥甘之味以補之﹐臨時𨿽精采健旺可喜﹐不思油膩阻滯經絡﹐邪熱不能外出﹐久久充養完固﹐愈無出期矣﹗前哲龐氏安常﹐有鑑於此﹐如所云﹕凡病新瘥﹐只宜先進白稀粥﹐次進濃者﹐又次進糜粥﹐亦須少少與之﹔不得早喫肉食﹐旨哉言乎﹗二十四﹑瘥後禁忌溫熱大病後﹐正气未復﹐凡飲食起居﹐俱不可不愼也。如酒肴﹑甘脆﹑肥鮮﹑生冷等物﹐皆不可犯﹔只宜糜粥自養﹐少食而頻﹐則易運化﹐不可過飽﹐及他有所食﹐𨿽思之勿與也。且其气血必虛﹐凡費心費力﹐過喜過怒﹐多言多動﹐皆可因勞而復病也。因勞而動其旣虛之血气﹐生其未盡之餘熱﹐熱邪退而病瘥﹐熱邪生而病復。凡病皆然﹐溫熱癥爲尢甚﹐病者務宜自重。

第一卷

溫熱總論

論溫熱癥辧似要義

凡病﹐俱以虛﹑實﹑寒﹑熱四字爲大綱﹐溫熱癥何獨不然。

但虛實寒熱之眞者易辧﹐似者難辧。後所列溫熱各論﹑表裏諸癥﹐皆實邪﹑熱邪﹐而實熱中亦有虛寒。前論遺癥中﹐四損﹑四不足﹐皆虛邪寒邪﹐而虛寒中亦有實熱。余於逐條下已細辧之矣。然有實癥似虛﹐虛癥似實﹐熱癥似寒﹐寒癥似熱者﹐尢不可不細辧也。故復通論而詳述之。

所謂實癥似虛者﹐卽以表癥論之﹕頭痛發熱﹐邪在表也﹐其脈當浮﹐癥當無汗﹐而反自汗﹐脈無力﹐用發表藥而身反疼痛﹐則似虛矣。故人惑於多自汗﹐而誤用桂枝湯者有之﹔惑於脈無力﹐而引仲景太陽篇發熱惡寒……脈微弱﹐此無陽也﹐而誤用小建中湯者有之﹕惑於身疼痛﹐而引仲景若不瘥﹐身體疼痛﹐當救其裏﹐誤用四逆湯者有之。不知伏邪之在表﹐其自汗者﹐邪熱自裏蒸出於表﹐非表虛也。其脈無力者﹐熱主散漫﹐散漫則脈軟﹐非比寒主收斂而脈緊也。身體反疼者﹐伏邪自裏而漸出於表﹐非比陽虛不任發表也。此在表之實癥似虛者也。

又以半表半里論之﹕寒熱往來﹐胸脇滿﹐邪在半表半里也﹐其脈當弦﹐其口當渴﹐而脈反沈﹐口不渴﹐則似寒矣。故人惑於脈沈﹐而以胸脇滿爲太陰﹐口不渴爲內寒﹐而誤用理中湯。不知伏邪之半表半里﹐其脈沈者﹐邪伏於膜原﹐而未出表﹐故脈不浮﹐非陽虛也。其不渴者﹐邪未傳變﹐未入胃腑﹐故不能消水﹐非內寒也。此半表半里之熱癥似寒者也。

又以裏癥論之﹕口燥﹑咽漧﹑不得臥﹐邪在裏﹐其脈當洪﹐其身當熱﹐其盒飯結﹐而脈反沈微澀弱﹐身反四肢厥冷﹐大便自利﹐則全似虛寒矣。人惑於脈微澀弱而用參者有之﹐惑於厥逆而用桂附者有之﹐惑於自利而用參術漧薑者有之。不知伏邪在裏﹐其脈沈微澀弱者﹐乃邪熱結於腸胃﹐气不達於營衛也﹔其身反厥冷者﹐邪熱結於裏﹐而不達於外﹐气結於下﹐而不通於上也﹔其自利者﹐乃熱結旁流也。此在裏之實癥似虛﹑熱癥似寒者也。

總之﹐溫熱爲伏火﹐與風寒之寒因大異。故脈癥𨿽有似虛﹑似寒之時﹐而一一辧其爲溫熱癥﹐則屬邪盛﹐而反見虛寒之假象﹐明眼人不當爲其所惑也。

所謂虛癥似實者﹐卽以表癥論之﹕頭痛﹑發熱﹑身疼痛﹑自汗﹑脈浮大﹐邪在表也。而屢用淸涼表散﹐其癥不減者﹐非藥力之不專﹐乃正气不能使藥力達表﹐陰液不能隨陽气作汗也﹐此伏邪在表時虛癥之似實者也。

气虛者加參﹑於表藥中卽汗﹐陰虛者加潤劑於表藥中卽汗﹐若不知其气血之兩虧﹐而宣表不已﹐勢必暴厥而脫。

更以半表半里論之﹕胸脇滿﹑耳聾﹑嘔吐﹑如瘧狀﹐脈弦﹐邪在半表半里也﹐而屢用和解消導﹐其癥更加者﹐非藥力之不到﹐乃中焦脾胃傷而气不運﹐肝陰傷而火更燥也﹐此伏邪在半表半里時虛癥之似實者也。必合四君﹑六君於和解藥中﹐合四物於淸解藥中﹐始能戰汗而解。若更消導淸解不已﹐必至胃气絕而死。

更以裏癥論之﹕舌苔黃黑﹑裂燥﹑芒刺﹐胸﹑腹﹑脇﹑臍硬痛﹐大小便閉﹐六脈數大﹐邪在裏也。而屢用攻利藥﹐或總不得利﹐或利後愈甚﹐乃正气不能傳送腸胃﹐血液不能滋潤腸胃﹐非藥力之不峻也。此伏邪傳裏時虛癥之似實者也。气虛者﹐助胃以資傳送﹐血枯者﹐養陰以借濡滑﹕气行津化﹐方得通利。若不知其虧竭﹐而恣意攻利﹐必昏沈痿頓而死。

總之﹐藥不中病﹐則傷正气。傷其下﹐則正气浮越而上逆﹐傷其中﹐則正气虛散而外越。脈癥𨿽有似實﹑似熱之時﹐而一詢其來路﹐若已治之太過﹐則屬气從內奪﹐正气奪則虛﹐明眼人當不爲其所惑也。

夫一癥而虛實互異﹐用藥稍誤﹐而生死攸分﹐將以何者爲辧癥之把柄乎。曰﹕以開卷所列五辧法辧之﹐則了然矣。而更以曾經誤治﹐與未經誤治﹐辧其伏邪之爲實爲虛﹐爲實中夾虛﹐爲虛中夾實﹐則得其大綱﹐而更得其細目﹔然後似是而非之癥﹐斷不能惑矣。余於各論條下﹐每癥細辧其虛實﹐而此先詳言以通論之者﹐則以散見諸條﹐尙恐忽略﹐故首先總論其喫緊處也。至若寒極似熱﹐則惟傷寒諸癥有之﹐而爲溫熱癥之所絕無﹐故不論及。

第一卷

溫熱總論

論婦人溫熱

婦人病溫熱癥﹐悉與男子同﹔惟當妊娠﹑及經期前後﹐則治法略異﹐以其關乎血室子宮也。玆特先提其要﹐而分病論治。

一﹑妊娠感伏邪必須治之於早﹐則熱不深入而傷胎。當汗當淸之癥﹐固當速治不待言﹔尢以速淸爲首要﹐如黃芩﹑白虎﹑梔豉﹑芩葛等湯皆宜酌用﹐石膏大靑湯尢捷。而當下之癥﹐尢不可遲﹔若因妊娠忌下傷胎之說﹐因循遲誤﹐則胎受熱蒸﹐其胎必墮。故一見裏癥﹐必用拔萃犀角地黃湯速淸下之﹐以安其胎。胎旣因邪不安﹐去邪卽是安胎。但宜加淸養血分藥﹐如生地﹑白芍﹑白薇﹑茅根之類﹐蓋有病則病受之﹐內經所謂有故無殞亦無殞也。於此有歷驗不誣者。若失下而至舌黑腰痛﹐少腹下墜至急﹐左尺脈伏﹐則其胎將死腹中﹐且不止於墮矣﹗此時下亦墮﹐不下亦墮。然下之而胎墮﹐母猶可救十中二三﹕不下則母無生理﹐胎亦不能獨存。同一墮胎﹐而此善於彼﹐況速下而胎未必死乎。當明言於病家而後施治。下藥﹐𨿽犀連承气湯﹑玉燭散﹑拔萃犀角地黃湯等皆可采用﹐惟芒硝當愼﹐以其專主傷胎﹐非大實﹑大熱﹑大燥﹐不可輕試也。

二﹑產後發熱每多苔前伏邪﹐娩後陡發者。其癥不寒﹐兼頭疼鼻塞﹐其脈亦有不卽顯露者。惟舌苔頗有可徵﹐或濃白而膩﹐或黃膩黃燥﹐或有赤點﹐或微苔舌赤。或口苦﹐或口渴﹐或胸悶﹐或溲熱﹐惟胸腹必按之熱甚。此皆溫熱之伏邪內蘊。世人不察﹐仍循俗例﹐飲以薑糖酒﹑生化湯之類﹐每見有釀成鬱冒﹑痙厥﹑大便難三大證者。

蓋血虛則厥﹐陽孤則冒﹐液枯則大便難。鬱冒者﹐則脈多洪大而芤﹔痙者﹑厥者﹐脈則弦數。三者不同﹐其亡血傷津則一﹐葉氏皆謂之肝風內動。余每用阿膠雞子黃湯﹑桑麻六味湯﹑三甲復脈湯﹑加味豬膚湯﹑大小定風珠六方﹐斟酌淺深次第而施治﹐蓋此六方皆能增液﹑潤筋﹑守神故也。若尙未見此三大重癥﹐但病溫熱伏邪者﹐仍宜速去其邪﹐兼護其虛﹔無糧之師﹐貴在速戰﹐又不可拘於產後宜溫不宜涼之說。徐洄溪所謂產後熱盛﹐𨿽犀角﹑石膏對癥亦不禁用者是也。其有敗血乘伏火上攻﹐衝心則喜笑怒罵﹐甚欲逾墻上屋者﹐十難救一﹔衝胃則飽悶嘔惡﹐腹滿脹痛者﹐五死五生﹔衝肺則面赤气喘﹐痰涎壅盛﹐甚則神昏口噤者﹐十全一二。此三證不論虛實﹐急用熱童便灌之。實癥必有腹痛拒按情形﹐輕者用當歸﹑丹參﹑炙艸和血﹐加桃仁﹑童便﹑白薇﹑黑神丸等﹐導瘀下行﹐以鎭衝逆。气血虛極者﹐必兼心虛气短﹑頭眩多汗﹐須於前方加沙參﹑棗仁﹑熟地﹑玉竹滋養之﹔重者用回生丹最妙﹐葉氏神犀丹﹑犀珀至寶丹﹑無極丸亦可參用。亦有不因敗血上衝﹐而神昏譫語﹐甚則癲狂者﹐此屬痰迷﹐沈氏六神湯最效﹐新定牛黃淸心丸亦可用。至於用藥﹐不可過輕﹐須用多備少服法﹐中病卽已。熱勢退而伏邪輕﹐卽復其虛。若畏產後虛怯﹐用藥過輕﹐延至三四日後﹐反不能勝藥矣。

三﹑熱入血室其癥旦明夕昧﹐夜更神昏﹐低聲囈語﹐如見鬼狀﹔甚有當面與言﹐若罔聞知﹐而戶外之事﹐反能聞之見之者。蓋因溫熱爍血﹐血液耗盡﹔肝爲藏血之髒﹐最惡血燥﹐肝血旣燥﹐又加水竭金枯﹐腎水不足以涵濡﹐肺金不足以灌漑﹐肝遂不能自藏其魂﹐而飛揚外越﹐名曰離魂。離魂則出入無時﹐故戶外之事﹐皆能聞且見之也。又有病者自覺己身化作兩人並臥者﹐亦離魂所致。仲景治初病熱入血室﹐嘗用小柴胡湯領邪外出。余嘗以靑蒿易柴胡﹐加生地﹑當歸﹑元參﹑麥冬﹐養血救陰﹐山梔﹑澤瀉﹐導血室之邪下行膀胱﹐以爲出路﹔有瘀少腹按痛者﹐加赤芍﹑桃仁﹑鱉甲﹑龜板﹐化瘀滋陰。但必分經適來因受病而止﹐經適來受病而自行﹐經適斷而受病三種﹐則實與虛自見。如經水適來﹐因熱邪陷入而搏結不行者﹐必有瘀血﹐再察其腰脇及少腹有牽引作痛﹑拒按者﹐必以淸熱消瘀爲治。便通者﹐小柴胡湯去參﹑棗﹐加鮮生地﹑桃仁﹑楂肉﹑丹皮或犀角之類﹔便閉者﹐用桃仁承气湯加穿山甲﹑虫等下之﹐尢須加生地﹑當歸﹑元參﹑麥冬﹐養血滋陰﹐以固其本。如因邪熱傳營﹐逼血妄行﹐致經未當期而至者﹐必有身熱﹑煩躁﹑不臥等證﹐宜淸熱以安營﹐如白虎加生地黃湯﹑羚地淸營湯﹐甚則犀角地黃湯加黃連﹑琥珀﹐皆可隨癥酌用。如經水適斷而受邪者﹐經行已盡﹐則血海空虛﹐邪必乘虛而陷﹐宜養營以淸熱﹔宜生地四物湯去川芎﹐加白薇﹑丹皮﹑桑葉﹑銀胡﹑地骨皮等﹐輕淸濡潤之。若兼心跳肢厥﹐昏厥如屍者﹐四逆散合白薇湯主之。若兼神識如狂者﹐牛黃散最妙。若兼腰脇及少腹滿痛者﹐大柴胡湯加桃仁﹑赤芍﹐逐其血室之邪﹐始愈。若延久不愈﹐上逆心包﹐胸中痺痛﹐卽陶氏所謂血結胸也﹐桂枝紅花湯加海蛤殼﹑桃仁﹐辛潤溫通之。若下結血室﹐少腹脹痛者﹐新加絳復湯﹐再加烏賊骨﹑茜根﹑延胡索﹑川楝子等﹐辛潤通絡以逐之。

如伏邪病發﹐而經水自行者﹐不必治經水﹐但治其伏邪﹐而病自愈。蓋病本未犯血室﹐故經行如常﹐仲景所謂勿犯胃气及上二焦﹐必自愈者﹐正指此﹐非謂總不用藥也。總之﹐婦人溫熱﹐但見晝日明了﹐至夜譫語﹐卽當詢其經期﹐以杜熱入血室之漸。

第一卷

溫熱總論

論小兒溫熱﹝添加﹞

小兒溫熱癥﹐悉與大人同﹐惟時見痙厥﹐類於驚風﹐誤治多死﹐玆特先論其癥治。

一﹑風溫致痙皆由醫者不明風寒﹑風熱﹐見兒頭痛發熱﹐不問何邪﹐槪曰風寒夾食﹐輒與辛燥升散﹐雜以苦溫消導﹐往往陰液被傷﹐肝風內動﹐鼓痰上升﹐血不榮筋﹐筋急拘攣﹐致成痙螈。一見痙螈﹐便稱驚風﹐亂投冰﹑麝﹑金石﹐苦寒悍毒藥﹐以爲開竅鎭驚﹐淸熱祛風﹐家傳祕法﹐家藏丸丹﹐多系如此。又或將驚字誤作筋字之訛﹐挑筋刺血﹐彊推彊拿﹐其在富貴之家﹐釀禍尢速。治法﹕先以辛涼開肺﹐繼以甘寒化熱﹐佐以潤劑降痰﹐尢必辧其輕重。輕者用辛涼輕劑﹐桑菊飲加鉤藤﹑桑枝﹑竹瀝﹑竺黃﹑鮮石菖蒲之類﹔重者用甘寒復鹹寒法﹐如白虎湯加天麻﹑羚角﹑栝蔞﹑川貝之類﹐取效最捷﹐昏厥不語者﹐速加瓜霜紫雪丹開之﹔陰液虧極者﹐必兼色瘁竅幹﹐無涕無淚等癥﹐再加梨汁﹑蔗汁﹑鮮生地﹑鮮石斛﹐甘涼以潤之。

二﹑暑熱致痙癥必面赤齒燥﹐四肢厥冷﹐手足抽搐﹐神昏若驚。輕則吳氏淸絡飲加菊花﹑鉤藤﹔重則犀羚鎭痙湯加瓜霜紫雪丹。神淸以後﹐用竹葉地黃湯﹐淸涼血分﹐以善其後。

三﹑燥火致痙皆由溫熱化燥﹐液涸動風。癥必鼻竅無涕﹐目幹無淚﹐面色枯憔﹐神昏痙厥﹐勢最危急。

速用犀羚白虎湯﹐加瓜霜紫雪丹挽救之﹕或竹葉石膏湯去半夏﹐重加川貝﹑竹瀝﹑竹黃﹑安宮牛黃丸等﹐亦多獲效﹐病減後餘熱﹐或用葉氏養胃湯淸養胃陰﹐或用竹葉地黃湯淸涼血分。此皆似驚非驚﹐爲小兒溫熱癥中之最重者也。

第一卷

溫熱總論

論小兒溫熱﹝添加﹞

其次時﹐一名時痧。發於冬春者多﹐夏秋亦間有之。其病恆發於小兒﹐且易傳染。其癥身熱煩悶﹐咳嗆鼻塞﹐面目有水紅光﹐咽痛气急﹐指尖時冷﹐所見皆肺經癥。因於風熱者輕﹐因於溫毒者重。熱一二日見點者輕﹐三五日見點者重﹔見點要周身勻朗﹐色鮮潤﹐形髙突﹐顆粒分明者爲吉。如初起見點後﹐一日三潮﹐潮則熱勢盛﹐而煩躁加﹐超時方退﹐三日共作九潮﹐痧已齊透﹐然後徐徐回退﹐此爲時之順癥﹐亦爲風熱之輕癥。宜疏風解熱爲先﹐不可驟用寒涼﹐必兼辛散爲要﹐加味翹荷湯主之。若初起壯熱無汗﹐煩躁神蒙﹐見點細碎平塌﹐其色晦滯淡白﹐模糊一片﹐旣出不潮﹐倏然隱沒﹐亦有閉悶而不能發出﹐喘急昏悶者﹐此爲時之逆癥﹐亦爲風熱之險癥。宜急急開達爲要﹐新加麻杏石甘湯主之。

若溫毒時﹐則較風熱爲尢重。其有二三日而方透者﹐有四五日而終未透者﹔或身肢𨿽達而頭面不透﹐咳聲不揚﹐喘逆气粗﹐悶伏危殆者。又有一現卽回﹐旋增喘促﹐狂躁悶亂﹐謂之隱早者。更有痧𨿽外達﹐而紅紫滯﹐或目封﹐或赤﹐譫語神昏﹐便閉腹痛﹐或便泄無度﹐種種熱盛毒深之象﹐多由近來種牛痘盛行﹐胎毒未得盡泄﹐借此溫毒以泄其蘊毒。故以尋常門舊法治之﹐必無濟。宜先以瓜霜紫雪丹芳透於前﹐繼以犀羚﹑芩連﹑丹皮﹑鮮地﹑石膏﹑人中黃﹐大劑淸涼解毒﹐始得轉重爲輕﹐易危爲安。透後﹐痰多﹑气急﹑咳嗽﹐甚則聲啞﹑喉痛者﹐此毒不能盡發﹐郁於气分也。宜千金葦莖湯合陳氏淸肺湯﹐宣通肺气。如伏邪未淸﹐內傷陰分﹐而發熱不止者﹐宜甘涼養陰﹐如沙參﹑地骨皮﹑麥冬﹑玉竹﹑云苓﹑霍斜﹑生地﹑白芍﹑丹皮﹑甘艸之類﹐以救肺胃之陰液。

至與痘辧法﹐凡時之出﹐三日而始盡﹐每日出二次﹐子時出者巳時散﹐午時出者亥時散﹐經三日而出六次﹐出透稠密無縫﹐方爲吉兆﹐痘疹定論所謂喜稠密﹑痘喜疏朗是也。當其發熱之初﹐咳嗽噴嚏﹐鼻流淸涕﹐兩眼胞腫﹐眼淚汪汪﹐面腫腮赤﹐初出頂平﹐卽有淸水﹐但摸不礙指。惟天花痘初出﹐𨿽極細密﹐必頂有寶蓋爲辧。若出時﹐切忌葷腥生冷﹐冒犯風寒﹐皆能使皮膚閉塞﹐溫毒抑鬱而內攻也。余每治時﹐始用防風解毒湯發之﹐繼以繆氏竹葉石膏湯淸之。未透﹐則蘆根﹑葛根﹑茅根爲必用之藥﹔旣透﹐則淸燥救肺湯加減。

凡時癥﹐上﹑中﹑下三焦均受邪侵﹐其出沒有潮數﹐見點三日方齊﹐每日三潮﹐三日九潮﹐潮後漸漸退沒﹐則毒盡透。若未潮足而早回﹐及一出而隱沒太早﹐則邪伏於內﹐咳喘齦爛﹐喉啞咽痛﹐毒火上擾也﹔腹脹赤利﹐邪火下注也﹔身熱神昏欲寐﹐毒閉伏於中也。宜急急提透疹﹐淸熱解毒爲治﹐如犀角﹑連翹﹑牛蒡﹑射幹﹑元參﹑杏仁﹑楂肉﹑人中黃﹑銀花﹐紫艸﹑通艸﹑瓜霜紫雪丹之類﹐必使毒外散﹐方有生機。此等方法﹐恆多奏效﹐特表出之。

第一卷

溫熱總論

論小兒溫熱﹝添加﹞

又次天花﹐除寒濕陰毒外﹐每多因溫毒而發。其癥有順﹑逆﹑險三者之分﹔且其逆癥﹑險癥﹐尢多於順癥。

其順癥之天花痘﹐仍照常發熱三日﹐放標三日﹐起長二日﹐灌漿三日﹐收靨三日﹔始於見形﹐終於結癡﹐凡十四五日之間而已。如一二日初出如粟﹐血點淡紅潤色﹐於口鼻年壽之間先發兩三點﹔二三日﹐根窠圓混﹐气滿血附﹐長髮飽滿﹔四五日﹐大圓光澤﹐大小不一﹔五六日﹐气會血附﹐紅活鮮明﹕六七日﹐气化漿行﹐光潔飽滿﹔七八日﹐气旺血附﹐神全色潤﹔八九日﹐漿足根化﹐而無他證﹔十一二日﹐血盡毒解﹐气調漿足而斂﹔十三四日﹐气血歸本﹐漿老結癡﹔十四五日﹐气血收功﹐痂落瘢明﹕是以不必窮治﹐窮治反凶。

至於逆險之癥﹐必系溫毒熱盛﹐壯火食气﹐气失其運﹐火邪妄行空竅﹔郁遏處則冷﹐衝突處則熱﹐飛殃臟腑﹐種種惡候。如火邪爍肺﹐則鼻煤衄血﹐咽痛聲啞﹔淫於大腸﹐則暴瀉如注﹔逆傳如心﹐則煩躁癲狂﹐弄舌黑刺﹔移於小腸﹐則溺膏溲血﹔肆虐於脾﹐則唇裂肌燥﹐目胞紅腫﹔淫於胃﹐則消渴飲冷﹐口穢噴人﹐順乘於肝﹐則液沸淚熱﹔乘於膽﹐則淚血﹔返於腎﹐則必灑墨塗朱﹐迸裂泡湧﹐空竅失血﹐神昏躁亂。煎熬及此﹐則亦無髒不銷﹐不腑不燥矣﹗似此梟毒烈焰之癥﹐必現惡形﹑惡色﹐一見點而爍津耗液﹐損气涸血﹐諸般肆虐。此種溫毒天花﹐攻解萬不可緩﹐且解緩而攻速﹕更萬不可以涼解姑試之﹐以貽潰臟腑。治法惟費氏必勝湯最力大而效速﹐其次余氏淸溫敗毒飲﹑梁氏十全苦寒救補湯﹐均可酌用。毒勢稍輕者﹐淸涼攻毒散﹐紫艸承气湯亦效。

費建中所謂毒出郁伏而重者﹐重與之攻﹐而輕與之散﹐是也。其間惟陷癥﹑悶癥﹐尢逆而險。若初起痘稠密﹐暈紅紫﹐而頂陷下﹐紫陷也﹐甚則暈腳漧枯﹐中有黑臍﹐而成黑陷。此毒熱熾盛﹐蔽其气﹑凝其血﹐而陷也﹔淸毒活血湯重加犀角﹐倍芩﹑連﹑﹑紫。然當其紫陷時﹐不過一二劑﹐痘立起﹔及至黑陷﹐則受毒已深﹐𨿽用此方﹐必須加三妙血﹐庶可十救一二。惟血陷與紫陷相類﹐但血陷𨿽紅﹐然必淡而不紫﹔紫陷屬熱﹐气粗身熱﹔血陷屬虛﹐气少身涼。其癥不可不辧。紫陷以淸毒活血湯爲主﹔毒在气者﹐宜加洋參﹑石膏以淸之﹔毒在血者﹐宜加犀角﹑大黃﹑地龍﹑豬尾血以破之﹔毒之枯燥劫胃者﹐宜金汁﹑人中黃﹑雞矢白﹐借濁陰之性﹐以制陽毒而攻破之﹐血陷以參桂鹿茸湯爲主﹔倦食﹑手足厥冷﹐加木香﹑丁香﹑肉桂﹔寒戰切牙﹐加肉桂﹐附子﹔泄瀉﹑膿漿難成﹐去歸﹐加炒白術﹑丁香﹑肉桂﹑酒炒白芍﹑煨訶子﹑肉果。

其治亦迥乎不同。

至於悶痘﹐爲痘科第一險癥﹐身熱二三日﹐痘欲出未出﹐或煩悶﹑驚搐﹑譫語﹐皆由毒瓦斯踞內﹐不得出外﹐須審其癥而分別治之。如痘影紅紫﹐聲亮气粗﹐手足熱﹐脈洪數﹐此毒瓦斯壅盛﹐不能驟發﹐而驚搐煩躁著﹐宜費氏淸解散宣之。如痘影形色同前﹐但聲重鼻塞﹐或流涕﹐脈洪數﹐此內毒本盛﹐外爲風邪所束﹐郁滯不得出﹐而驚搐煩躁者﹐宜費氏蘇解散發之。𨿽然﹐悶痘一癥﹐方書但言白悶﹑紫悶﹑緊悶﹐從無辧救之法。因思悶痘者﹐緣毒瓦斯壅蔽﹐悶而不發﹐其癥最急﹐是爲逆中之逆﹔𨿽用紫雪之芳透﹐必勝湯之攻毒﹐亦多不救。然有似悶而非眞悶﹐卽屬悶而緩者﹐是爲險中之逆﹐此閉證也。若能明究其故﹐而開其閉﹐庶可轉危就安。但閉証之由不一﹐有因火毒熾盛而閉者﹐有因痰垢凝塞而閉者﹐有因虫蝕內攻而閉者﹐有因挾食挾血而閉者﹐有因眞元虧極而閉者﹐略舉其要言之﹐如一發熱﹐卽報點如丹﹐身熱如烙﹐漸幹焦紫黑﹐煩躁悶亂﹐唇焦口臭﹐或唇口腫滿﹐是溫毒之火盛也﹔𨿽冬月亦須大劑淸涼攻毒散﹐石膏非數兩不應。或發熱時﹐便頭項不舉﹐痰喘气急﹐或目閉神昏﹐眩暈顚僕﹐悶亂搐搦﹐是溫毒之挾痰也﹔亟當進飛馬金丹﹐使上吐下泄以救之。或一發熱﹐卽煩悶嘔吐﹐舌下常流淸水﹐或時沈默喜唾﹐或時躁擾不寧﹐或腹痛狐疑﹐或頻頻叫喊﹐驗其舌下筋靑﹐或下唇有黑白細點﹐是溫毒之挾虫也﹔宜先與椒梅丸﹐誘入虫口﹐卽以紫艸承气湯下之。或初發時﹐便壯熱神昏﹐腹痛譫語﹐舌刺如芒﹐或气粗便祕﹐狂叫悶亂﹐是溫毒之挾食也﹔急投枳實導滯湯﹐及三承气湯選用。或素因跌撲內傷﹐瘀血阻滯﹐一病溫毒天花﹐卽譫語神昏﹐喘脹衄血者﹐代抵當湯﹑桃仁承气湯選用。或有身無大熱﹐見點細白如﹐气怯無力﹐目閉無神﹐面色及唇﹐反鮮澤嬌艷﹐光彩倍常﹐是气虛無陽﹐肺胃之精華﹐渙散於外也﹔然溫毒天花﹐殊不多見。惟豢養柔脆﹐四損及四不足者﹐間或有之。若非峻用人參一二兩﹐生黃兩許﹐佐以升麻﹑鹿茸﹐續續灌下﹐烏能回元气於無何有之鄕﹐將白陷之天花痘而振起之耶﹗故凡証之屬實而閉者﹐竭力圖之﹐尙可全十之半﹐屬虛而閉者﹐不過十救一二而已。總之﹐自來天花痘諸書﹐皆詳於已出之後﹐略於未出之先﹐深言出速而稠密之危﹐不言畱中而不出之禍。不知已出之毒﹐外寇也﹔未出之毒﹐內寇也﹔出速而稠密者﹐外攻也﹔畱中而不出者﹐內攻也。故天花痘已出而死者﹐多在旬日之外﹕天花痘不出而死者﹐多在六日之內。徒知禦外寇而不知逐內寇﹐皆由諸前哲之爲計疏也。然其失計安在﹐惟在痘未出﹐而急於解毒﹐緩於逐毒也。不知未出之毒不可解﹐但當汲汲逐之出外也。予深悟其理﹐爲未出以前諸癥設法。實熱者﹐宣發其壅滯以逐毒出外﹔虛熱者﹐淸補其气血以逐毒出外。上焦則透而逐之﹐中焦則疏而逐之﹐下焦則攻而逐之﹐總以速祛其毒火而已﹐速祛其毒火有出路而已。此皆小兒溫熱癥中之最重要﹑最繁博者也。其餘可仿大人溫熱各癥例﹐按癥施治﹐但必須減少其劑﹐酌用峻品﹐分數次服﹐以消息之。因小兒多不肯服藥﹐若藥性旣緩﹐分量又輕﹐再不多飲﹐必難奏效矣。

第一卷

溫熱總論

論小兒溫熱﹝添加﹞

惟小兒不能自言病狀﹐辧癥最難﹐玆特舉九種診斷法﹐以爲診察小兒溫熱之一助。

一﹑辧神气凡小兒熱壯者﹐神必昏﹔熱盛者﹐气必粗。若口鼻气粗﹐疾出疾入者﹐是爲實熱﹐邪气有餘也﹔口鼻气微﹐徐出徐入者﹐是爲虛熱﹐正气不足也。總之﹐小兒溫熱﹐神气淸明﹐熱𨿽重可救﹔神气昏憒﹐熱𨿽輕必變。

二﹑辧眉目凡小兒眉底現紅色﹐眼上胞露紫筋﹐眼下胞現靑色﹐皆爲肝熱之現象﹕須防火旺生風﹐風動痙厥之危候。

三﹑辧瞳神凡小兒目瞪神呆﹐卽爲熱聚腦體之徵﹐見此癥者﹐其勢多險。故傷寒論於目不了了﹐睛不和者﹐用大承气湯急下之。蓋熱傷於腦﹐正與此同。若屬痰者﹐必呼吸短促﹐喉有痰聲可辧。

四﹑辧唇齒凡小兒溫熱﹐唇赤而燥﹐卽是下癥。唇腫齒焦﹐亦是熱極﹔唇紅如丹﹐卽發渴候﹔紅甚焦黑﹐其病必危。他如上唇生瘡﹐虫食其髒﹕下唇生瘡﹐虫食其肛。至於齒爲腎之餘﹐齦爲胃之絡﹐溫熱耗腎液者﹐齒色必黃﹐黃如醬瓣﹐宜救腎﹕耗胃津者﹐齦色必紫﹐紫如漧漆﹐宜安胃﹔齒光燥如石者﹐胃熱也﹕枯骨色者﹐腎液枯也﹔若上半截潤者﹐是水不上承﹐爲心火上炎也﹔切牙嚙齒者﹐溫熱化風爲痙病﹔但咬不嚙者﹐熱甚而牙關緊急也。齒垢﹐由腎熱蒸胃﹐濁气所結。其色如灰糕﹐則枯敗而津气俱亡﹐腎胃兩竭﹐爲無治。齒縫流血者﹐胃火衝激則痛﹔如不痛﹐則出於牙根﹐腎火上炎也。齒焦者﹐腎水枯﹔無垢則胃液竭﹐有垢則火𨿽盛而液尙未竭也。齒者﹐眠睡而齒相磨切也﹔血气旣虛﹐而風熱又客於牙車筋脈之間﹐故睡後而邪動﹐引其筋脈﹐故上下齒磨切有聲﹐謂之齒。

五﹑辧鼻年壽在鼻梁﹐爲气之門戶。如赤光外侵﹐肺液已受熱傷﹐則气不流行﹐血必凝滯﹐多有膿血之癥。山根爲胃之脈絡﹐凡小兒溫熱夾食﹐胃气抑鬱﹐每見靑黑之紋﹐橫載於山根。鼻孔爲肺竅﹐漧燥熱也﹐流濁涕亦熱。鼻準屬脾﹐紅燥脾熱﹐慘黃脾敗。鼻色靑﹐主吐乳﹐又主腹中痛﹐若肢冷者多死。鼻色燥黑如煙煤者﹐陽毒熱極也。鼻色赤者﹐主肺熱﹐又主風熱。鼻鼾難言者﹐風溫。鼻鳴漧燥者﹐風燥。

鼻孔扇張﹐出气多﹐入气少者﹐肺絕也﹐不治。𨿽然﹐鼻扇有虛實新久之分﹐不可槪言肺絕。若初病卽鼻扇﹐多由邪熱風火﹐壅塞肺气使然﹔若久病鼻扇喘汗﹐爲肺絕。

六﹑辧手絡卽虎口紋。看法起於滑氏伯仁﹐歌曰﹕小兒三歲下﹐虎口看三關﹐紫熱紅傷寒﹐靑驚白是疳﹐淡紅淡黃者﹐斯爲無病看。又謂﹕紋見下節風關爲輕﹐紋見中節气關爲重﹐紋見上節命關爲危﹐直透三關爲大危。然此說不可盡拘﹐惟手絡不宜暴露﹐是爲要訣﹐以過露爲血燥生風候也。

七﹑辧手足冷凡小兒熱深肢厥﹐肝陽上升﹐太過者﹐則頭熱而足冷。有餘於上﹐不足於下也。縱气上升而過﹐則橫气必收緊﹐故腹熱而手冷﹔有餘於縱﹐不足於橫也。然必其頭獨熱﹐其腹亦獨熱﹐與寒癥異。

八﹑辧糞溺糞如紅醬﹐人皆知爲濕熱之癥候﹔糞色靑﹐人每指爲寒癥之的據。不知一病溫熱﹐多系肝家有火﹐膽汁生多﹐多則瀉出﹐西醫言之頗詳。卽傷寒論內﹐自利淸水﹐色純靑﹐用大承气湯一條﹐亦明指糞靑有熱癥﹔惟其汁粘而穢气重﹐尿亦短少深赤﹐以此爲辧。余則溺紅爲熱﹐黃亦爲熱﹐淡黃色者爲虛熱﹐渾白如米泔者爲濕熱。此八者﹐皆辧小兒溫熱之要訣也。

九﹑按胸腹尢爲幼科之首要。以胸腹者五臟六腑之宮城﹐陰陽气血之發源﹐若欲知其臟腑何如﹐則莫如診胸腹。診法﹐當分上中下三停﹕自胸至膈爲上停﹐自上脘至臍上爲中停﹐自臍至少腹爲了停。先用通診法﹐輕手循撫﹐徧按胸膈至少腹﹐知皮膚之潤燥﹐以辧寒熱﹔中手尋捫問痛不痛者﹐以察食滯之有無﹔重手推按﹐更問痛否﹐以察臟腑之虛實﹐沈積之何如。卽診脈中浮中沈之法也。

次用分診法﹐先診胸膈。凡胸髙起﹐按之气喘者﹐爲肺脹﹐或肺包膜積水﹐或肺气管停痰。膈間髙起者﹐非气聚﹐卽積水也﹐卽是龜胸﹐俗名心突﹐又名雞胸脹﹐皆系此癥。尢宜診左邊虛裏穴﹐若跳動甚者﹐𨿽積熱不可攻伐﹐以其先天不足也。凡虛裏動气有三候﹕淺按便得﹐深按卻不得者﹐气虛之候﹐輕按洪大﹐重按虛細者﹐血虛之候﹕有形而動者﹐積聚之候。故虛裏之動﹐可以辧病機之輕重。按之應手﹐動而不緊﹐緩而不急者﹐宗气積於包絡中也﹐是爲常﹔視之不見﹐按之漸動﹐如應如不應者爲吉﹕若胸中气衰﹐其動髙逾乳﹐至中府雲門者凶﹔若其動洪大而彈手﹐與細按而絕然不應者﹐皆脈之宗气絕也﹐病必凶。總之﹐小兒脈候難憑﹐惟揣虛裏穴﹐確有可據﹐凡虛裏動躍﹐多屬血虛風動之候﹐或陰虛火旺之癥﹐藥宜甘潤鎭攝﹐切忌苦辛消克。

次診上﹑中﹑下三脘。以指按之﹐平而無澀滯者﹐胃中平和而無宿滯也﹔按中脘𨿽痞硬﹐漉漉有聲而不如石者﹐是積水也﹕若痛而拒按﹐必挾食積﹐𨿽熱盛神昏﹐必先苦辛開泄﹐切忌苦寒直降也。診腹之要﹐以臍爲先﹐如臍之上下左右﹐脹大如著﹐動躍震手者﹐衝任脈動也。凡溫熱傷陰﹐陰虛火動之癥﹐多有此候﹐病最難治﹔見於泄瀉痢疾後者﹐病多不治。若小兒素稟母體气郁﹐一病溫熱夾食﹐腸中必有積熱﹐熱盛則衝脈動。動而低者﹐熱毒輕﹐動而髙者﹐熱毒重。兼虛裏亦動甚者死。惟積熱漸下﹐衝任脈動漸微﹐及下淨而衝任脈不動者生。

其次診大腹。脈候有熱﹐而腹候無熱者﹐是表熱而其熱易去也﹔按腹而熱如燒手掌者﹐是伏熱而其熱不易去也。小兒溫熱﹐其輕重難以脈辧﹐而診腹可以決定矣。若心下動而其熱烙手者﹐尢不可忽。若滿腹痛﹐則有食痛﹑瘀痛﹑積水痛之分。食痛者﹐痛在心下及臍上﹐硬痛拒按﹐按之則痛益甚﹔瘀痛者﹐痛在臍旁小腹﹐按痛處則有塊應手﹔積水痛者﹐腹痛牽引兩脇﹐按之則軟﹐漉漉有聲﹐時吐水汁﹐吐則痛減。若水腫脹滿癥﹐由腹按之至臍﹐臍隨手移左右﹐重手按之離乎脊﹐失臍根者必死﹐臍大突者亦死。若繞臍而痛﹐乃燥糞結於腸中﹐欲出不出之候。

至於三指診面法﹐如雲﹕小兒半歲後有病﹐以名﹑中﹑食三指﹐曲按額前﹑眉上﹑髮際之下﹐若三指俱熱﹐是感受風熱﹐鼻塞气粗﹔三指俱冷﹐是感受風寒﹐髒冷吐瀉﹔若食﹑中二指熱﹐是上熱下冷﹔名中二指熱﹐是溫熱夾驚之候﹔食指熱﹐是胸隔气滿﹐乳食不消之類。𨿽歷載幼科諸書﹐但其說有應有不應﹐務須參以上八法﹐及按胸腹諸法﹐以求確當﹐庶免艸菅兒命之誚矣。

第二卷

驗方

梔豉湯焦山梔﹝三錢﹞淡豆豉﹝三錢﹞

葛根芩連湯生葛根﹝錢半﹞靑子芩﹝錢半﹞小川連﹝八分﹞炙艸﹝六分﹞

麻杏石甘湯靑麻黃﹝六分﹞光杏仁﹝三錢﹞生石膏﹝四錢﹞炙艸﹝五分﹞

黃芩湯靑子芩﹝三錢﹞生白芍﹝錢半﹞生甘艸﹝八分﹞紅棗﹝兩枚﹞

葳蕤湯生玉竹﹝錢半﹞石膏﹝三錢﹞靑麻黃﹝五分﹞光杏仁﹝一錢﹞川芎﹝六分﹞靑木香﹝八分﹞

東白薇﹝一錢﹞獨活﹝八分﹞炙艸﹝五分﹞

按﹕此方爲冬溫咳嗽咽漧痰結發熱自利之專藥﹐卽春時伏气發溫更感於風之證亦不出此﹐妙在麻黃配石膏﹐則有分解寒熱互結之功。倘病勢較輕﹐去麻黃﹑石膏﹑獨活﹑川芎﹑杏仁等味﹐加蔥白﹑香豉之類足矣﹕如果熱勢鬱結急須開泄者﹐麻黃﹑石膏又所必需﹐在用方者臨病之權衡耳。

六神通解散靑麻黃﹝五分﹞生石膏﹝五錢﹞杜蒼術﹝八分﹞黃芩﹝錢半﹞飛滑石﹝三錢﹞

生甘艸﹝五分﹞淡香豉﹝三錢﹞蔥白﹝三枚﹞

藿朴夏苓湯杜藿香﹝二錢﹞眞川朴﹝一錢﹞姜半夏﹝錢半﹞赤苓﹝三錢﹞光杏仁﹝三錢﹞

生苡仁﹝四錢﹞白蔻末﹝六分﹞豬苓﹝錢半﹞淡香豉﹝三錢﹞建澤瀉﹝錢半﹞

茵陳胃苓湯杜蒼術﹝一錢﹞眞川朴﹝一錢﹞炒廣皮﹝錢半﹞浙苓﹝三錢﹞生曬術﹝錢半﹞

川桂枝﹝五分﹞建澤瀉﹝錢半﹞豬苓錢半炙甘艸﹝五分﹞先用西茵陳八錢煎湯代水。

茵陳五苓散西茵陳﹝三錢﹞生曬術﹝錢半﹞川桂枝﹝六分﹞浙苓﹝三錢﹞建澤瀉﹝二錢﹞

豬苓﹝二錢﹞

除疸丸阿硫黃﹝三兩﹞淨靑礬﹝一兩﹞以上兩味﹐水泛爲丸﹐姜半夏粉一兩爲衣﹐每服一錢或錢半﹐一日兩次﹐爲治黃膽之第一良方。

淸熱滲濕湯焦川柏﹝錢半﹞制蒼術﹝一錢﹞小川連﹝八分﹞澤瀉﹝錢半﹞生曬術﹝一錢﹞

淡竹葉﹝錢半﹞生甘梢﹝五分﹞赤苓﹝三錢﹞

黃連溫膽湯小川連﹝八分﹞小枳實﹝錢半﹞姜半夏﹝錢半﹞赤苓﹝三錢﹞新會皮﹝錢半﹞生甘艸﹝五分﹞鮮刮淡竹茹五錢煎湯代水。

藿香左金湯杜藿香﹝三錢﹞吳茱萸﹝二分﹞小川連﹝六分﹞廣皮﹝二錢﹞姜半夏﹝錢半﹞炒枳殼﹝錢半﹞炒車前﹝錢半﹞

赤苓﹝三錢﹞六一散﹝四錢﹞細木通﹝一錢﹞建澤瀉﹝二錢﹞豬苓﹝錢半﹞先用鮮刮淡竹茹五錢﹐炒香鮮枇杷葉一兩﹐井水河水各一碗﹐煎至一碗﹐分兩次服﹐服後毋多飲茶﹐多飲茶則連藥吐出﹐不得藥力矣﹐切宜忍耐。

按﹕夏秋霍亂﹐多因濕遏熱伏兼飲食過飽而發﹐亦有觸穢惡而發者﹐此方化滯通痞以止嘔﹐分利小便以止瀉﹐爲夏秋熱霍亂癥正治法﹔惟黃連﹑吳茱萸分兩﹐隨濕熱輕重配合爲要。凡治吐瀉轉筋﹐痞痛鳴腸﹐煩渴吐蛔﹐眶陷失音﹐手足厥冷﹐爪紫﹐脈伏或微者﹐卽用此湯﹐和陰陽﹐治嘔瀉﹐投之輒效。

附加減法舌赤營熱﹐加廣郁金三錢﹐蘇丹參三錢﹐去茱萸半夏﹔熱閉昏煩﹐加行軍散二分﹐鮮石菖蒲汁四匙﹔气沖呃逆﹐加母丁香五分﹐柿蒂三十个﹔脘腹痛甚﹐加炒延胡錢半﹐紫金片四分﹔若轉筋甚﹐加酒炒木瓜錢半﹐生苡仁六錢﹐原方去竹茹﹑枇杷葉﹐用絲瓜絡﹑寬筋艸各一兩煎湯代水﹔若瀉止﹐嘔數日不止﹐加絹包旋復花三錢﹐代赭石四錢﹐原方去二苓﹑滑澤﹑車前﹑木通﹔若渴甚煩熱﹐加生石膏六錢﹐西瓜汁一瓢﹐原方去萸﹑夏﹑藿﹑枳﹑二苓﹑滑﹑通﹔若吐蛔多﹐加烏梅肉五分﹐胡連六分﹐炒川椒二分。

絳礬丸皂礬﹝五錢﹐面裹燒紅﹞杜蒼術﹝五錢﹞眞川朴﹝八錢﹞廣皮﹝六錢﹞炒焦甘艸﹝三錢﹞煮紅棗肉爲小丸﹐姜半夏粉一兩爲衣﹐每服錢半或二錢﹐一日兩次﹐淡姜湯送下。

蠶矢湯晚蠶沙﹝五錢﹞生苡仁﹝四錢﹞大豆捲﹝四錢﹞通艸﹝一錢﹞陳木瓜﹝三錢﹞仙露夏﹝一錢﹞焦山梔﹝錢半﹞

黃芩﹝一錢﹞吳茱萸﹝三分拌炒小川連二錢﹞地漿或陰陽水煎﹐稍涼徐服。

按﹕此方分量﹐悉遵原方﹔專治霍亂轉筋﹐肢冷腹痛﹐口渴煩躁﹐目陷脈伏﹐濕阻熱郁之時行急證。

燃照湯飛滑石﹝四錢﹞眞川朴﹝一錢﹞焦山梔﹝二錢﹞黃芩﹝錢半﹞制半夏﹝一錢﹞淡香豉﹝三錢﹞省頭艸﹝錢半﹞

水煎去滓﹐研衝白蔻仁八分溫服。苔膩而濃濁者﹐去白蔻仁﹐加艸果仁一錢。

連朴飲小川連﹝一錢﹞眞川朴﹝二錢﹞石菖蒲﹝一錢﹞香豉﹝三錢﹞制半夏﹝一錢﹞焦山梔﹝三錢﹞水蘆根二兩煎湯代水。

星香導痰丸制南星﹝三兩﹞制半夏﹝三兩﹞香附子﹝三兩﹞陳皮﹝五兩﹞上四味同研末﹐薑汁皂角膏糊丸﹐梧桐子大﹐每服三錢﹐開水送下。按丹溪翁云﹕此家傳祕方﹐治痰嗽气逆屢驗。

沈香百消曲五靈脂﹝一斤﹞制香附﹝一斤﹞黑醜﹝二兩﹞白醜﹝二兩﹞上沈香﹝一兩﹞制法仿六神曲﹐每塊一錢。

按﹕此曲善能消水消食﹐消痞消痰﹐消气消滯﹐消瘀消痢﹐消蠱消膈﹐並痰迷心竅等癥俱治﹐其功甚捷。

加味枳實梔豉合小陷胸湯小枳實﹝錢半﹞焦山梔﹝三錢﹞淡豆豉﹝三錢﹞連翹﹝三錢﹞栝蔞仁﹝五錢﹞姜半夏﹝二錢﹞

小川連﹝八分﹞條芩﹝二錢﹞西茵陳﹝二錢﹞薑水炒木通﹝一錢﹞先用活水蘆根二兩﹐燈心一錢﹐煎湯代水。

加味蘆根飲子水蘆根﹝二兩﹞鮮竹茹﹝五錢﹞南花粉﹝三錢﹞知母﹝三錢﹞生粳米﹝三錢鮮荷葉包﹞

生薑皮﹝五分﹞

加減白虎湯生石膏﹝八錢﹞白知母﹝四錢﹞生甘艸﹝八分﹞鮮竹葉﹝五十片﹞先用西瓜翠衣四兩﹐鮮枇杷葉一兩去毛淨剪去大筋﹐煎湯代水。

加減銀翹散光杏仁﹝錢半﹞牛蒡子﹝錢半﹞木賊艸﹝八分﹞銀花﹝錢半﹞栝蔞皮﹝錢半﹞川貝母﹝三錢﹞老紫艸﹝三錢﹞

連翹﹝三錢﹞粉丹皮﹝錢半﹞鮮竹葉﹝三十片﹞

加味二陳湯姜半夏﹝三錢﹞浙茯苓﹝四錢﹞北細辛﹝三分﹞廣皮﹝二錢﹞白芥子﹝八分﹞生苡仁﹝六錢﹞飛滑石﹝四錢﹞

豬苓﹝二錢﹞建澤瀉﹝二錢﹞炙甘艸﹝六分﹞先用絲通艸三錢煎湯代水。

加味五苓散生曬術﹝錢半﹞浙茯苓﹝四錢﹞川桂枝﹝六分﹞拌滑石﹝六錢﹞建澤瀉﹝二錢﹞水蘆根﹝一兩﹞淡竹葉﹝錢半﹞

豬苓﹝錢半﹞

加味小陷胸湯栝蔞仁﹝五錢﹞姜半夏﹝二錢﹞小川連﹝一錢﹞枳實﹝二錢﹞眞川朴﹝一錢﹞帶皮苓﹝四錢﹞新會皮﹝二錢﹞

加減半夏瀉心湯姜半夏﹝三錢﹞小川連﹝一錢﹞靑子芩﹝二錢均用薑水炒﹞飛滑石﹝四錢﹞絲通艸﹝錢半﹞淡竹瀝﹝一瓢﹞薑汁﹝四滴﹞

控涎丹白芥子甘遂大戟﹝各一兩﹞研末﹐薑汁糊丸﹐每服十丸﹐重則服三十丸﹐淡姜湯送下。

伐木丸制蒼術﹝一斤﹞黃酒曲﹝二兩同蒼術炒赤色﹞皂礬半斤醋拌曬漧入陽城罐火醋糊丸﹐梧子大﹐每服三四十丸﹐好酒﹑米湯任下﹐日二三服。

按﹕張三丰仙傳方云﹕此治黃腫如土色﹐其效如神。李時珍云﹕絳礬丸不及此方之妙。

加味連茹橘半湯小川連﹝一錢﹞靑子芩﹝二錢﹞龍膽艸﹝一錢﹞廣皮﹝錢半﹞仙露夏﹝錢半﹞鮮石菖蒲根葉﹝錢半﹞

先用鮮竹茹五錢﹐鮮茅根一兩﹐煎湯代水。

加減小陷胸合半夏瀉心湯栝蔞仁﹝五錢﹞仙露夏﹝二錢﹞小川連﹝一錢﹞條芩﹝二錢﹞淡竹瀝﹝一瓢﹞生薑汁﹝四滴﹞

昌陽瀉心湯鮮石菖蒲﹝錢半﹞條芩﹝一錢﹞仙露夏﹝一錢﹞蘇葉﹝四分﹞小川連﹝六分﹞眞川朴﹝八分﹞紫菀﹝三錢﹞

先用鮮竹茹五錢﹐鮮枇杷葉一兩去毛抽筋﹐活水蘆根二兩﹐煎湯代水。

按﹕此方除痰泄熱﹐宣气通津﹔專治暑穢夾痰﹐釀成霍亂﹐胸痞心煩﹐神昏譫語﹐或渴或呃﹐或嘔酸吐苦﹐湯水礙下﹐小便祕澀等癥。

太乙紫金丹山慈菇﹝二兩﹞川文蛤﹝二兩﹞蘇合油﹝兩半﹞大戟﹝兩半﹞白檀香﹝兩半﹞安息香﹝兩半﹞千金霜﹝一兩﹞

琥珀﹝五錢﹞明雄黃﹝五錢﹞當門子﹝三錢﹞梅冰﹝三錢﹞上十一味﹐各研極細﹐再合研勻﹐濃糯米飲杵丸﹐每重錢許﹐外以飛金爲衣。

按﹕薛一瓢先生云﹕此丹比蘇合丸而無熱﹐較至寶丹而不涼﹐兼玉樞丹之解毒﹐備二方之開閉﹔專治霍亂痧脹﹐嵐瘴中惡﹐水土不服﹐喉風中毒﹐蛇犬虫傷﹐五絕暴厥﹐癲狂癰疽﹐鬼胎魘魅﹐及暑濕溫疫之邪﹐彌漫燻蒸﹐神明昏亂﹐危急諸癥。

厥癥返魂丹飛辰砂明雄黃生玳瑁麝香白芥子﹝各二錢半﹞上藥同研如粉﹐於瓷器中熔安息香和丸﹐如綠豆大。

按﹕此丹專治屍厥不語或衝惡不語﹐每服五丸﹐用童便化下。小兒熱風痙厥﹐只服一丸。

承气陷胸湯小枳實﹝錢半﹞眞川朴﹝八分﹞生錦紋﹝三錢﹞川連﹝一錢﹞栝蔞仁﹝六錢﹞仙露夏﹝三錢﹞先用活水蘆根﹐鮮冬瓜子各二兩煎湯代水。陰虛者加鮮生地一兩﹐元參五錢。

小陷胸湯合朴黃丸栝蔞仁﹝六錢﹞仙露夏﹝三錢﹞朴黃丸﹝三錢﹞川連﹝八分﹞上藥煎成﹐用絹篩濾淸服。

朴黃丸眞川朴陳皮﹝各十二兩﹞制錦紋﹝一斤四兩﹞木香﹝四兩﹞上用荷葉水泛爲丸﹐如綠豆大﹐每服三錢﹐開水下﹐小兒二錢。

枳實導滯丸小枳實六神曲﹝各五錢﹞制錦紋﹝一兩﹞小川連﹝三錢﹞靑子芩生曬術﹝各三錢﹞浙茯苓﹝三錢﹞

建澤瀉﹝二錢﹞

神芎導水丸生錦紋靑子芩﹝各二兩﹞炒黑醜飛滑石﹝各四兩﹞小川連蘇薄荷川芎﹝各五錢﹞上爲細末﹐滴水爲丸如小豆大﹐溫水下十丸至十五丸﹐每服加十丸﹐日三服﹐冷水下亦得。

按﹕此丸瀉濕熱﹐消酒食﹐淸頭目﹐利咽喉﹐能令胃腸結滯宣通﹐气和而愈﹐屢用輒效。

陸氏潤字丸酒炒錦紋﹝一兩﹞制半夏前胡山楂肉天花粉廣陳皮白術枳實檳榔﹝各一錢二分五釐﹞

每藥須略炒或曬榦爲末﹐薑汁打神曲爲丸﹐如梧子大﹐每服二三錢。

按﹕此丸善治濕熱食積﹐胸滿不食﹐腹痛便閉及夏秋赤白痢等證﹐最穩最靈﹐方載陸養愚三世醫驗中。

調胃承气湯生錦紋﹝一錢﹞元明粉﹝錢半﹞炙甘艸﹝六分﹞

犀連承气湯白犀角﹝一錢﹞小川連﹝一錢﹞生錦紋﹝三錢﹞

枳實﹝錢半﹞元明粉﹝三錢﹞眞川朴﹝五分﹞

桃仁承气湯原桃仁﹝三錢﹞生錦紋﹝二錢﹞元明粉﹝錢半﹞桂枝﹝三分﹞生甘艸﹝六分﹞

按﹕此湯乃仲景原方﹐吳又可去桂枝﹑甘艸二味﹐加當歸﹑赤芍﹑丹皮各二錢﹐亦名桃仁承气湯﹔吳鞠通去元明粉﹑桂枝﹑甘艸三味﹐加細生地六錢﹐丹皮四錢﹐澤蘭二錢﹐人中白二錢﹐名加減桃仁承气湯﹔同一治蓄血癥﹐涼血通瘀之功﹐較原方尢勝。

犀角地黃湯白犀角﹝一錢﹞鮮生地﹝一兩﹞粉丹皮﹝三錢﹞赤芍﹝二錢﹞

茵陳蒿湯西茵陳﹝五錢﹞焦山梔﹝四錢﹞生錦紋﹝二錢﹞

千金生地黃湯鮮生地﹝二兩﹞生錦紋﹝一錢﹞生甘艸﹝八分﹞紅棗﹝四枚﹞芒硝﹝一錢﹞

養榮承气湯鮮生地﹝一兩﹞油當歸﹝三錢﹞生白芍﹝二錢﹞知母﹝三錢﹞生錦紋﹝一錢﹞小枳實﹝錢半﹞眞川朴﹝五分﹞

雪羹加味煎淡海蜇﹝四兩﹞大荸薺﹝六个﹞鮮地汁﹝二瓢﹞元參﹝三錢﹞栝蔞仁﹝五錢﹞雅梨汁﹝一瓢﹞淨白蜜﹝二匙﹞

薑汁﹝二滴﹞先用鮮冬瓜皮子一个同海蜇﹑荸薺煎湯代水。

阿膠雞子黃湯眞阿膠﹝錢半﹞左牡蠣﹝五錢﹞大生地﹝四錢﹞白芍﹝三錢﹞女貞子﹝三錢﹞黃甘菊﹝二錢﹞雞子黃﹝一枚﹞童便﹝一鐘﹞

按﹕此方甘鹹靜鎭﹐善熄肝風﹔專治肝風上翔﹐頭眩心悸﹐耳鳴躁擾狂厥等癥。

導赤散合加味虎杖散鮮生地﹝一兩﹞淡竹葉﹝錢半﹞生甘梢﹝八分﹞木通﹝一錢﹞杜牛膝﹝一兩﹞

茺蔚子﹝三錢﹞

琥珀末﹝五分﹞麝香﹝一分﹞

豬苓湯合鼠矢散飛滑石﹝四錢﹞眞阿膠﹝一錢﹞建澤瀉﹝二錢﹞

豬苓﹝二錢﹞兩頭尖﹝一錢﹞赤茯苓﹝錢半﹞韭菜白﹝一錢﹞

新定達原飲眞川朴﹝八分﹞花檳榔﹝錢半﹞艸果仁﹝五分﹞枳殼﹝錢半﹞焦山梔﹝三錢﹞淡豆豉﹝三錢﹞靑子芩﹝二錢﹞

桔梗﹝錢半﹞鮮荷葉包六一散﹝三錢﹞知母﹝三錢﹞先用活水蘆根二兩﹐北細辛三分﹐煎湯代水。

加減甘露飲細生地﹝四錢﹞西洋參﹝錢半﹞淡天冬﹝錢半﹞麥冬﹝二錢﹞靑子芩﹝一錢﹞西茵陳﹝錢半﹞雅梨汁﹝一瓢﹞蔗漿﹝一瓢﹞先用炒香鮮枇杷葉一兩﹐鮮茅根二兩﹐煎湯代水。

參麥六味湯潞黨參﹝三錢﹞提麥冬﹝三錢﹞大熟地﹝四錢﹞淮藥﹝二錢﹞山萸肉﹝錢半﹞浙茯苓﹝三錢﹞粉丹皮﹝錢半﹞澤瀉﹝錢半﹞

加減復脈湯炙甘艸﹝六錢﹞大生地﹝六錢﹞生白芍﹝六錢﹞麥冬﹝五錢﹞眞阿膠﹝三錢﹞大麻仁﹝三錢﹞脈虛大欲散者﹐加人參二錢。

石氏犀地湯白犀角﹝一錢﹞鮮生地﹝一兩﹞靑連翹﹝三錢﹞銀花﹝二錢﹞廣郁金﹝三錢﹞雅梨汁﹝一瓢﹞淡竹瀝﹝一瓢﹞

薑汁﹝二滴﹞鮮石菖蒲根葉﹝錢半﹞先用活水蘆根二兩﹐燈心一錢﹐煎湯代水。

按﹕此方涼血開閉﹐泄熱化濕﹐涼而不遏﹐潤而不膩﹐用藥最爲空靈﹔善治邪傳包絡﹐化燥傷陰﹐神昏譫妄﹐舌赤無苔等證﹐屢用輒效。如或不應﹐再用瓜霜紫雪丹﹐或新定牛黃淸心丸﹐透熱宣竅﹐功力尢勝。

瓜霜紫雪丹白犀角羚羊角靑木香上沈香﹝各五錢﹞寒水石石膏靈磁石飛滑石﹝各五兩﹞元參升麻﹝各一兩六錢﹞朱砂﹝五錢﹞生甘艸﹝八錢﹞公丁香﹝二錢﹞麝香﹝一錢二分﹞金箔﹝一兩﹞西瓜硝﹝八錢﹞

冰片﹝三錢﹞制法照局方紫雪。

按﹕此方以西瓜硝八兩爲君﹐又加冰片三錢﹐方載方省庵喉科﹐較局方紫雪尢勝﹔專治邪火毒火﹐穿經入髒﹐狂越躁亂﹐發斑發黃﹐瘴毒疫癘﹐蠱毒鬼魅﹐口瘡香港腳﹐小皂驚癇火痘﹐咽痛喉風﹐重痰核﹐舌疔紫泡等證﹐善能消解﹐其效如神﹐拔萃犀角地黃湯白犀角﹝一錢﹞鮮生地﹝兩半﹞生錦紋﹝三錢﹞川連﹝一錢﹞靑子芩﹝二錢﹞

葉氏加減復脈湯炙甘艸﹝一錢﹞大生地﹝錢半﹞眞阿膠﹝錢半﹞麥冬﹝三錢﹞吉林參﹝五分﹞生苡仁﹝四錢﹞北沙參﹝四錢﹞燕窩﹝一錢﹞枇杷葉﹝三錢去毛蜜炙﹞南棗﹝兩枚﹞咳血加白芨一錢﹐夜熱加地骨皮四錢﹐便溏舌燥去生地。

三甲復脈湯生龜板﹝六錢﹞生鱉甲﹝五錢﹞生牡蠣﹝六錢﹞生地﹝四錢﹞眞阿膠﹝錢半﹞炙甘艸﹝一錢﹞生白芍﹝三錢﹞

麥冬﹝三錢﹞大麻仁﹝三錢﹞

邵氏熱郁湯蘇薄荷﹝八分﹞靑連翹﹝錢半﹞栝蔞皮﹝錢半﹞焦梔﹝三錢﹞廣郁金﹝三錢﹞靑子芩﹝錢半﹞生甘艸﹝六分﹞

桔梗﹝一錢﹞鮮竹葉﹝三十片﹞靑蒿露﹝一兩衝﹞

犀地桑丹湯白犀角﹝八分﹞鮮生地﹝八錢﹞冬桑葉﹝三錢﹞丹皮﹝二錢﹞生山梔﹝三錢﹞靑連翹﹝三錢﹞老紫艸﹝三錢﹞

子芩﹝錢半﹞靑蒿腦﹝錢半﹞元參心﹝二錢﹞池菊花﹝三錢﹞知母﹝三錢﹞先用活水蘆根二兩﹐鮮茅根二兩﹐嫩桑枝一兩﹐鮮竹葉五十片﹐煎湯代水。

更衣丸蘆薈﹝七錢﹞飛辰砂﹝五錢﹞上藥滴酒和丸﹐辰砂爲衣﹐每服二錢﹐代代花五朵泡湯送下。

按﹕此丸專治肝火爍液﹐液枯腸燥﹐大便祕結等癥﹐奏功甚捷。

加味犀羚白虎湯白犀角﹝一錢﹞羚角片﹝錢半﹞生石膏﹝八錢﹞知母﹝四錢﹞生甘艸﹝八分﹞陳倉米﹝三錢﹞荷葉包白頸蚯蚓﹝三支﹞陳金汁﹝一兩﹞甘羅根汁﹝一瓢和勻同衝﹞上藥先將犀羚二味﹐用水四碗﹐煎成二碗﹐代水煎藥。

按﹕此方涼血解毒﹐淸熱存津﹐不特透發斑疹﹐卽火風發痙亦甚效。

千金生地黃煎生玉竹﹝三錢﹞天花粉﹝二錢﹞地骨皮﹝三錢﹞茯神﹝三錢﹞生石膏﹝四錢﹞白知母﹝三錢﹞鮮生地汁麥冬汁﹝各二瓢﹞鮮竹瀝﹝一瓢﹞生薑汁﹝四滴﹞淨白蜜﹝半錢﹞上藥用水兩碗﹐將前六味煎成一碗﹐去滓﹐加地冬等四汁及白蜜﹐再煎數沸﹐冬月煎膏尢妙。

按﹕此方生液涼血﹐淸火撤熱﹐兼擅其長﹔善治積熱煩渴﹐日晡轉劇﹐喘咳面赤﹐能食便祕等癥。若加西洋參錢半﹐乃治虛熱之良劑。

加減竹葉石膏湯西洋參﹝一錢﹞生石膏﹝三錢﹞生甘艸﹝八分﹞麥冬﹝錢半﹞仙露夏﹝一錢﹞靑蔗漿﹝一錢﹞生薑汁﹝兩滴和勻同衝﹞先用鮮刮淡竹茹三錢﹐鮮茅根一兩﹐鮮稻穗三支﹐煎湯代水。

加減犀羚二鮮湯鮮生地﹝一兩﹞鮮金釵﹝三錢﹞生石膏﹝一兩﹞川連﹝一錢﹞甘中黃﹝一錢﹞人中白﹝五分﹞陳金汁﹝一兩﹞元參﹝五錢﹞新銀花﹝三錢﹞靑連翹﹝三錢﹞東白薇﹝五錢﹞池菊﹝三錢﹞先用白犀角一錢﹐羚羊角錢半﹐鮮茅根一兩﹐同石膏用水四碗﹐煎成兩碗﹐去渣﹐再煎前藥至一碗﹐衝入金汁服。

滋液救焚湯白犀角﹝一錢﹞鮮生地﹝一兩﹞玄精石﹝一錢﹞麥冬﹝二錢﹞西洋參﹝錢半﹞大麻仁﹝三錢﹞生甘艸﹝八分﹞

阿膠﹝一錢﹞柏子仁﹝二錢﹞紫石英﹝三錢﹞西牛黃﹝一分調服﹞

龍膽瀉肝湯龍膽艸﹝八分﹞生山梔﹝錢半﹞靑子芩﹝二錢﹞銀胡﹝一錢﹞鮮生地﹝五錢﹞車前子﹝錢半﹞生甘梢﹝八分﹞歸須﹝八分﹞建澤瀉﹝錢半﹞細木通﹝八分﹞

按﹕此方專治脇痛苦﹐耳聾耳腫﹐筋痿陰濕﹐陰癢陰腫﹐血淋溲血等證﹐凡屬肝腎實火者均效。

平陽淸裏湯生石膏﹝六錢﹞生甘艸﹝六分﹞靑子芩﹝錢半﹞知母﹝三錢﹞小川連﹝八分﹞生川柏﹝六分﹞先用白犀角六分﹐羚角一錢﹐煎湯代水。

淸澡救肺湯霜桑葉﹝三錢﹞甜杏仁﹝三錢﹞黑芝麻﹝一錢﹞阿膠﹝八分﹞西洋參﹝一錢﹞生石膏﹝二錢﹞生甘艸﹝八分﹞

麥冬﹝錢半﹞蜜炙枇杷葉﹝三錢﹞痰多加栝蔞仁四錢﹐巖制川貝三分﹔血枯加大生地三錢﹐白木耳五分﹔火旺生風﹐加犀角五分﹐羚角一錢。

巖制川貝川貝母﹝一斤﹞研細末﹐浸以竹瀝三次﹐海粉汁二次﹐再加柿霜三兩二錢﹐春冬加麻黃末一兩六錢﹐夏秋加皂角刺一兩六錢﹐研作成錠﹐每重一錢。

按﹕此藥歷經實驗﹐凡屬肝火爍肺﹐液郁爲痰﹐久嗽不止﹐不拘火痰﹑燥痰﹑粘痰﹑膠痰﹐投無不效﹔惟寒嗽稀痰﹐濕嗽糊痰﹐均不可服。

葛氏保和湯甜杏仁﹝三錢﹞生苡仁﹝三錢﹞眞阿膠﹝八分﹞川貝﹝三錢﹞天花粉﹝二錢﹞炙百部﹝錢半﹞淡天冬﹝一錢﹞

知母﹝二錢﹞杜兜鈴﹝一錢﹞炙甘艸﹝五分﹞薄荷梗﹝五分﹞麥冬﹝二錢﹞款冬花﹝三錢﹞蘇百合﹝一錢﹞

甜桔梗﹝五分﹞紫菀﹝錢半﹞白歸身﹝五分﹞紫蘇旁枝﹝五分﹞

按﹕葛可久原方云﹕此方治癆嗽肺痿﹐服之決效。

附加減法血盛加藕節五个﹐茅根一兩﹐煎湯代水﹔痰盛加栝蔞仁四錢﹐淡竹瀝一瓢﹔喘盛加蘇子八分﹐白前二錢﹔熱盛加生桑皮三錢﹐地骨皮五錢。

潤肺悉尼膏悉尼﹝六十支取汁二十杯﹞生地﹑茅根﹑藕肉﹝各取汁十杯﹞蘿卜﹑麥冬﹝各取汁五杯﹞將六汁煎煉﹐入蜜一斤﹐飴糖八兩﹐薑汁半杯﹐再熬如稀糊﹐卽成膏矣。每服一瓢﹐開水化服﹐一日三次。

靑蒿鱉甲煎靑蒿腦﹝錢半﹞生鱉甲﹝四錢﹞霜桑葉﹝二錢﹞丹皮﹝二錢﹞鮮生地﹝四錢﹞白知母﹝三錢﹞地骨皮﹝五錢﹞

銀胡錢半顧氏淸金散生桑皮﹝三錢﹞地骨皮﹝四錢﹞生甘艸﹝八分﹞麥冬﹝二錢﹞蘇百合﹝三錢﹞款冬花﹝三錢﹞生苡仁﹝五錢﹞

川貝﹝三錢﹞生藕汁﹝一杯﹞淸童便﹝一杯同衝﹞先用枇杷葉一兩去毛淨﹐鮮茅根一兩﹐煎湯代水。

按﹕此方淸肺潤燥﹐降气消痰﹔專治陰虛咳嗽﹐痰中帶血或咳血。顧松園治肺癆初起﹐自制此方﹐隨癥加減﹐屢用輒效。

顧氏保陰煎大熟地﹝四錢﹞大生地﹝三錢﹞淡天冬﹝二錢﹞麥冬﹝三錢﹞生玉竹﹝三錢﹞炙鱉甲﹝四錢﹞炙龜板﹝四錢﹞

山藥﹝三錢﹞浙茯苓﹝三錢﹞淮牛膝﹝二錢﹞龍眼肉﹝十朵﹞骨蒸有汗﹐加地骨皮五錢﹐牡蠣四錢﹔無汗﹐加粉丹皮錢半﹐全靑蒿一錢﹔腰膝痛﹐加甘杞子三錢﹐川杜仲二錢﹔盜汗﹐加炒棗仁三錢﹐五味子三分﹔咳嗽﹐加蘇百合三錢﹐款冬花三錢﹐蜜炙枇杷葉三錢﹔痰多﹐加川貝三錢﹐竹瀝一瓢﹔咳血﹐加藕汁﹑童便各一杯衝﹕食少﹐加炒米仁五錢﹐炒穀芽三錢﹔肺臟無熱﹐右寸脈虛弱無力﹐加髙麗參一錢﹐炙棉錢半。

按﹕此方甘鹹滋腎﹐甘淡養胃﹔專治眞陰虛衰﹐相火熾盛﹐發熱在於午子前後﹐或但皮裏骨蒸﹐五心常熱﹐鼻中漧燥﹐唇紅顴赤﹐口苦舌漧﹐耳鳴目眩﹐腰膝軟﹐四肢無力﹐倦怠思臥﹐大便燥結﹐小便黃赤﹐六脈弦數或虛數無力。若病日久﹐飲食少思﹐大便溏泄﹐午後灑淅發寒﹐少頃發熱﹐熱至雞鳴寅卯時分﹐盜汗出而身涼﹐均以此方加減治之。

新加六味湯一名經驗加味地黃湯大生地﹝三錢﹞大熟地﹝四錢﹞浙茯苓﹝三錢﹞麥冬﹝二錢﹞山萸肉﹝錢半﹞

淮山藥﹝三錢﹞

粉丹皮﹝錢半﹞澤瀉﹝錢半﹞咳嗽﹐加蘇百合三錢﹐蜜炙枇杷葉三錢﹐痰血﹐加梨汁﹑童便各一杯﹔熱盛﹐加生桑皮三錢﹐地骨皮五錢。

六味加犀角湯大熟地﹝四錢﹞山萸肉﹝錢半﹞浙茯苓﹝三錢﹞澤瀉﹝錢半﹞淮山藥﹝三錢﹞粉丹皮﹝錢半﹞白犀角﹝一錢﹞

生脈散別直參﹝錢半﹞原麥冬﹝五錢﹞北五味﹝五分﹞

大補陰丸川柏知母各四兩俱用鹽酒炒熟地炙龜板﹝各六兩﹞共研細末﹐用豬脊髓一條蒸熟﹐煉蜜爲丸﹐每服三錢﹐空心淡鹽湯下。

張氏左歸飲大熟地﹝三錢﹞山萸肉﹝一錢﹞甘杞子﹝二錢﹞山藥﹝錢半﹞粉丹皮﹝錢半﹞炙甘艸﹝一錢﹞肺熱而煩者﹐加辰砂染麥冬二錢﹐女貞子三錢﹔肺熱而咳者﹐加蘇百合二錢﹐川貝母三錢﹔血虛生熱者﹐加阿膠一錢﹐生白芍三錢﹔咳血﹑吐血﹑便血﹐加鮮生地五錢﹐白木耳八分。

黃芩加半夏生薑湯靑子芩﹝二錢﹞生白芍﹝錢半﹞生甘艸﹝五分﹞紅棗﹝兩枚﹞姜半夏﹝錢半﹞鮮生薑﹝兩片﹞

白虎加人參湯生石膏﹝四錢﹞白知母﹝三錢﹞生甘艸﹝八分﹞粳米﹝三錢﹞西洋參﹝錢半﹞

甘艸湯生甘艸炙甘艸﹝各一錢﹞泉水﹑童便各一碗﹐煎取一碗服。

桔梗湯白桔梗﹝錢半﹞生甘艸﹝一錢﹞

豬膚湯豬肉皮﹝一兩刮去白膏﹞白蜜﹝一兩﹞炒米粉﹝五錢﹞

黃連阿膠湯小川連﹝錢半﹞眞阿膠﹝錢半﹞靑子芩﹝一錢﹞白芍﹝一錢﹞雞子黃﹝兩枚﹞

大承气湯生錦紋﹝三錢﹞元明粉﹝三錢﹞小枳實﹝錢半﹞川朴﹝一錢﹞

黃連湯小川連﹝八分﹞姜半夏﹝一錢﹞川桂枝﹝五分﹞漧薑﹝四分﹞潞黨參﹝五分﹞炙甘艸﹝四分﹞大紅棗﹝四枚﹞

千金瀉肝湯生山梔﹝三錢﹞淡香豉﹝二錢﹞鮮生地﹝五錢﹞大靑﹝一錢﹞生石膏﹝六錢﹞元明粉﹝錢半﹞川柴胡﹝六分﹞

桂枝﹝二分﹞

千金淸肝飲生山梔﹝錢半﹞靑子芩﹝三錢﹞生石膏﹝四錢﹞元參﹝二錢﹞元明粉﹝錢半﹞鮮竹葉﹝三十片﹞車前艸﹝兩株﹞

細辛﹝二分﹞

千金淸心湯鮮生地﹝一兩﹞生山梔﹝二錢﹞靑子芩﹝二錢﹞大靑﹝一錢﹞生石膏﹝四錢﹞白知母﹝三錢﹞元明粉﹝一錢﹞

元參﹝錢半﹞

千金淸脾飲羚羊角﹝八分﹞寒水石﹝錢半﹞元明粉﹝一錢﹞大靑﹝一錢﹞焦山梔﹝三錢﹞元參﹝錢半﹞射幹﹝八分﹞

升麻﹝三分﹞

千金淸肺湯靑麻黃﹝五分﹞生石膏﹝四錢﹞光杏仁﹝二錢﹞前胡﹝錢半﹞焦山梔﹝三錢﹞生甘艸﹝五分﹞紫菀﹝錢半﹞

大靑﹝一錢﹞

千金淸腎湯西茵陳﹝二錢﹞焦山梔﹝三錢﹞元明粉﹝一錢﹞苦參﹝五分﹞鮮生地﹝五錢﹞生葛根﹝一錢﹞淡豆豉﹝三錢﹞

石膏﹝四錢﹞鮮蔥白﹝兩枚﹞

千金淸胃飲生山梔﹝三錢﹞淡香豉﹝三錢﹞幹薤白﹝錢半燒酒洗三次搗爛﹞

千金麥冬湯提麥冬﹝三錢﹞炙甘艸﹝一錢﹞生粳米﹝三錢荷葉包煎﹞大紅棗﹝四錢﹞鮮竹葉﹝二十四片﹞

千金梔豉加石膏鼠矢湯焦山梔﹝三錢﹞淡豆豉﹝三錢﹞生石膏﹝六錢﹞兩頭尖﹝五十粒包煎﹞

千金梔豉加鼠矢大黃湯焦山梔﹝三錢﹞淡豆豉﹝三錢﹞生錦紋﹝一錢﹞兩頭尖﹝五十粒包煎﹞

知母解肌湯白知母﹝三錢﹞生石膏﹝六錢﹞生葛根﹝一錢﹞

麻黃﹝五分﹞生甘艸﹝五分﹞

漏蘆橘皮湯漏蘆﹝錢半﹞新會皮﹝錢半﹞光杏仁﹝三錢﹞麻黃﹝五分﹞煨甘遂﹝八分﹞靑子芩﹝二錢﹞

備急黑奴丸﹝補﹞釜底墨﹝一兩﹞梁上塵﹝二兩﹞竈突墨﹝一兩﹞麻黃﹝三兩﹞生錦紋﹝二錢﹞元明粉﹝一兩﹞靑子芩﹝一兩﹞上七味研細﹐用蜜和如彈子大﹐新汲井水磨汁一碗服之。若渴﹐但與井水﹐須臾當寒﹐寒訖便汗則解。

肘後黑膏鮮生地﹝二兩﹞淡豆豉﹝五錢﹞豬板油﹝五錢﹞腰黃﹝三分﹞麝香﹝一分衝﹞

短劇茅根湯鮮茅根﹝一兩﹞生葛根﹝二錢﹞

枇杷葉飲子枇杷葉﹝二兩去毛淨剪去大筋﹞鮮茅根﹝一兩﹞

茅根橘皮湯鮮茅根﹝一兩﹞新會皮﹝三錢﹞生葛根﹝一錢﹞官桂﹝五分﹞

刪繁香豉湯淡香豉﹝三錢﹞生山梔﹝三錢﹞生石膏﹝六錢﹞大靑﹝一錢﹞元明粉﹝錢半﹞升麻﹝一錢﹞蔥白﹝五个﹞

深師芍藥湯生白芍﹝錢半﹞小川連﹝四分﹞靑子芩﹝二錢﹞官桂﹝三分﹞栝蔞仁﹝四錢﹞生甘艸﹝三分﹞

解肌湯生葛根﹝錢半﹞靑子芩﹝二錢﹞生白芍﹝一錢﹞官桂﹝三分﹞靑麻黃﹝三分﹞生甘艸﹝三分﹞

知母漧葛湯白知母﹝三錢﹞生石膏﹝六錢﹞靑子芩﹝二錢﹞防風﹝一錢﹞生玉竹﹝錢半﹞光杏仁﹝二錢﹞廣木香﹝五分﹞

川芎﹝五分﹞制南星﹝八分﹞西潞黨﹝五分﹞炙甘艸﹝二分﹞麻黃﹝四分﹞羌活﹝三分﹞升麻﹝二分﹞生葛根﹝八分﹞

栝蔞根湯栝蔞根﹝三錢﹞生石膏﹝四錢﹞生葛根﹝一錢﹞防風﹝五分﹞南沙參﹝錢半﹞生甘艸﹝五分﹞

漢防己湯漢防己﹝錢半﹞生皮﹝一錢﹞生曬術﹝一錢﹞炙艸﹝三分﹞鮮生薑﹝兩片﹞大紅棗兩﹝枚﹞

白虎加蒼術湯生石膏﹝六錢﹞白知母﹝三錢﹞杜蒼術﹝一錢﹞生甘艸﹝六分﹞生梗米﹝三錢荷葉包﹞

葛根橘皮湯生葛根﹝錢半﹞新會皮﹝二錢﹞光杏仁﹝錢半﹞知母﹝錢半﹞靑子芩﹝錢半﹞生甘艸﹝五分﹞靑麻黃﹝三分﹞

黃連橘皮湯小川連﹝一錢﹞新會皮﹝二錢﹞光杏仁﹝錢半﹞枳實﹝八分﹞生葛根﹝一錢﹞眞川朴﹝八分﹞生甘艸﹝五分﹞

麻黃﹝三分﹞

白虎加桂枝湯生石膏﹝六錢﹞白知母﹝四錢﹞川桂枝﹝八分﹞生甘艸﹝六分﹞生粳米﹝三錢荷葉包﹞

瘧母煎丸鱉甲膠﹝十二分﹞黃芩烏扇鼠婦漧薑大黃肉桂紫葳濃朴﹝各三分﹞葶藶石韋桃仁半夏﹝各二分﹞人參瞿麥﹝各一分﹞牡丹皮芍藥虻虫﹝各五分﹞阿膠蜂窠﹝各四分﹞朴硝﹝十二分﹞柴胡﹝六錢﹞

羌螂﹝六分﹞上藥研細﹐以鱉甲膠化烊搗丸﹐如梧子大。

桂枝石膏揚川桂枝﹝六分﹞生石膏﹝六錢﹞靑子芩﹝二錢﹞升麻﹝三分﹞生山梔﹝二錢﹞白藥子﹝一錢﹞生甘艸﹝五分﹞

葛根﹝五分﹞

梔子升麻湯生山梔﹝二錢﹞生石膏﹝六錢﹞鮮生地﹝六錢﹞升麻﹝五分﹞川柴胡﹝八分﹞

涼膈合天水散元明粉﹝錢半﹞生錦紋﹝一錢﹞靑子芩﹝二錢﹞薄荷﹝一錢﹞焦山梔﹝三錢﹞天水散﹝四錢﹞鮮竹葉﹝三十片﹞

連翹﹝三錢﹞

大柴胡合大承气湯川柴胡﹝八分﹞生錦紋﹝三錢﹞元明粉﹝三錢﹞枳實﹝錢半﹞靑子芩﹝二錢﹞姜半夏﹝錢半﹞

眞川朴﹝一錢﹞赤芍﹝錢半﹞鮮生薑﹝二片﹞大紅棗﹝二枚﹞

大柴胡合三一承气湯川柴胡﹝八分﹞生錦紋﹝二錢﹞元明粉﹝二錢﹞枳實﹝錢半﹞靑子芩﹝二錢﹞姜半夏﹝錢半﹞眞川朴﹝八分﹞赤芍﹝一錢﹞生甘艸﹝六分﹞

知母石膏湯白知母﹝四錢﹞生石膏﹝四錢﹞生甘艸﹝五分﹞

雄黃解毒丸腰黃﹝一兩﹞廣郁金﹝一兩﹞巴霜﹝五錢﹞上藥共研細末﹐先用銀花一兩煎濃湯搗爲丸﹐如桐子大﹐朱砂爲衣﹐再用白蠟擂明﹐每服五七丸﹐淸茶下﹐吐出痰涎立醒。如未吐﹐再服。倘人事昏憒心頭溫者﹐急急研末灌之。

局方妙香丸巴豆霜﹝三分﹞西牛黃﹝三錢﹞頭梅冰﹝一錢﹞麝香﹝一錢﹞輕粉﹝三錢﹞砂﹝五分﹞辰砂﹝九錢﹞

金箔﹝十張﹞上藥研勻﹐煉黃蠟六錢﹐入白蜜三分﹐同煉勻爲丸﹐金箔爲衣﹐每重一分。

按﹕此丸藥力甚大﹐取效甚速﹐輕服一丸﹐重服三丸﹐屢試輒驗﹐姑述其證治如下﹕如治潮熱積熱﹐傷寒結胸發黃﹐狂走躁熱﹐口漧面赤﹐大小便不通﹐大黃炙甘艸湯下三丸﹔毒痢下血﹐黃連湯調輕粉少許下﹕如患酒毒食毒茶毒瓦斯毒﹐風痰伏痞吐逆等癥﹐並用輕粉龍腦米飲下﹔中毒吐血悶亂煩躁欲死者﹐用人乳下立愈﹔小兒百病驚癇﹐涎潮搐搦﹐用龍腦輕粉蜜湯下一丸﹔諸積食積﹐頰赤煩躁﹐睡臥不寧﹐驚哭瀉痢﹐並用金銀薄荷湯下﹔如男婦因病傷寒時疾﹐陰陽气交﹐結伏毒瓦斯﹐胃中喘燥﹐眼赤潮發﹐經七八日至半月日未安﹐醫所不明證候﹐脈息交亂者﹐可服三丸﹐亦可用龍腦輕粉米飲調下﹔如要藥卽行﹐用鍼刺一孔﹐冷水浸少時服之﹐其效更速。

牛黃散焦山梔﹝三錢﹞炒黑醜﹝一錢﹞生錦紋﹝五分﹞廣郁金﹝錢半﹞生甘艸﹝五分﹞

劉氏桔梗湯苦桔梗﹝錢半﹞生甘艸﹝一錢﹞蘇薄荷﹝一錢﹞片芩﹝一錢﹞焦山梔﹝一錢﹞靑連翹﹝二錢﹞鮮竹葉﹝三十片﹞

梔子黃芩湯焦山梔﹝五錢﹞靑子芩﹝三錢﹞

三黃丸靑子芩﹝一兩﹞小川連﹝八錢﹞生錦紋﹝五錢﹞上藥研細﹐水泛爲丸﹐朱砂爲衣﹐輕服錢半至二錢﹐重服三錢至五錢。

大黃牽牛散生錦紋﹝二兩﹞炒黑醜﹝五錢﹞上爲細末﹐每服三錢﹐四肢厥冷﹐用酒調下﹐無厥冷而手足煩熱者﹐蜜湯調下。

歸地六味丸白歸身﹝三兩﹞大生地﹝四兩﹞大熟地﹝四兩﹞萸肉﹝兩半﹞淮山藥﹝三兩﹞浙茯苓﹝三兩﹞粉丹皮﹝兩半﹞澤瀉﹝兩半﹞

牛黃膏西牛黃﹝二錢﹞廣郁金﹝三錢﹞粉丹皮﹝三錢﹞梅冰﹝一錢﹞飛辰砂﹝三錢﹞生甘艸﹝一錢﹞上爲細末﹐用雪水調下一錢。

當歸承气湯全當歸﹝三錢﹞生錦紋﹝三錢﹞元明粉﹝錢半﹞生甘艸﹝五分﹞鮮生薑﹝兩片﹞大紅棗﹝兩枚﹞

四順飲子生錦紋﹝錢半﹞白歸身﹝一錢﹞生甘艸﹝八分﹞白芍﹝一錢﹞

加味八正散生錦紋﹝一錢﹞車前子﹝三錢﹞焦山梔﹝三錢﹞瞿麥﹝三錢﹞飛滑石﹝四錢﹞生甘梢﹝八分﹞細木通﹝一錢﹞

蓄﹝二錢﹞燈心﹝八分﹞沈香汁﹝兩匙﹞木香汁﹝兩匙同衝﹞

水解散焦山梔﹝三錢﹞淡豆豉﹝三錢﹞生葛根﹝錢半﹞大靑﹝錢半﹞鮮生地﹝五錢﹞生石膏﹝四錢﹞風化硝﹝一錢﹞

雪水煎。

按﹕此方辛涼達邪﹐甘鹹救液﹐表裏雙解﹐專淸陽明气血之熱﹔善治伏气溫病﹐天行熱病﹐熱結在裏﹐表裏俱熱﹐陰气先傷﹐陽气獨發等癥﹐最穩而靈。

大黃湯生錦紋﹝錢半﹞小川連﹝一錢﹞生山梔﹝二錢﹞川柏﹝八分﹞淡香豉﹝五錢﹞鮮蔥白﹝三枚﹞

按﹕此方三黃湯之變法﹐能除六經之熱﹔專治伏气溫病﹐天行熱病﹐頭痛壯熱﹐四肢煩疼﹐二便俱祕﹐不得飲食等癥。王氏外臺祕要云﹕此許推然方﹐神良。

防風通聖散防風﹝錢半﹞全當歸﹝五分﹞生白芍﹝五分﹞川芎﹝三分﹞蘇薄荷﹝五分﹞靑連翹﹝五分﹞靑子芩﹝五分﹞

麻黃﹝三分﹞生錦紋﹝三分﹞元明粉﹝三分﹞生石膏﹝五分﹞白術﹝三分﹞荊芥穗﹝五分﹞飛滑石﹝一錢﹞

白桔梗﹝八分﹞生薑﹝一片﹞焦山梔﹝五分﹞生甘艸﹝五分﹞

按﹕此方發表攻裏﹐淸上導下﹐气血兼顧﹐面面周到。河間制此﹐善治四時春溫夏熱﹐秋燥冬寒﹐凡邪在三陽﹐表裏不解者﹐以兩許爲劑﹐加鮮蔥白兩莖﹐淡豆豉三錢﹐煎服之﹐候汗下兼行﹐表裏卽解。形气彊者﹐兩半爲劑﹔形气弱者﹐五錢爲劑。若初服因汗少不解﹐則爲表實﹐倍加麻黃以汗之﹔因便硬不解﹐則爲裏實﹐倍加硝黃以下之﹔連進二服﹐必令汗出下利而解﹐其法甚捷﹐莫不應手取效﹐從無寒中痞結之變。顧松園於本方去麻黃﹑川芎﹑當歸﹑白術﹑生薑等五味﹐加原麥冬五分﹐名加減防風通聖散﹐云表裏三焦﹐分消其勢﹐治伏火初起之良方也。外科以此方治裏有實熱疥瘡滿身者﹐余每加鮮生地﹑白菊花﹑銀花各一兩﹐綠豆一合煎湯代水煎藥﹐飲之殊效。

升麻解肌湯升麻﹝一錢﹞生葛根﹝錢半﹞生白芍﹝一錢﹞生甘艸﹝八分﹞

三黃石膏湯小川連﹝一錢﹞靑子芩﹝二錢﹞生川柏﹝一錢﹞知母﹝錢半﹞生石膏﹝三錢﹞生山梔﹝一錢﹞元參﹝一錢﹞

生甘艸﹝七分﹞

按﹕此方從王氏類方準繩錄出﹔若外臺祕要方﹐無元參﹑知母﹑甘艸三味﹐有淡豆豉三錢﹐麻黃五分﹔一專淸裏﹐一表裏解雙﹐功用不同。顧松園於祕要方去麻黃﹐加知母五錢﹐生甘艸八分﹐蘇薄荷錢半﹐名加減三黃石膏湯﹔專治熱病壯熱無汗﹐煩躁﹐鼻幹面紅﹐目赤唇焦﹐舌漧齒燥﹐大渴飲水﹐狂叫欲走等癥﹐投之輒效。楊玉衡於祕要方中去麻黃﹐加酒炒白僵蠶三錢﹐蟬衣十隻﹐蘇薄荷二錢﹐知母二錢﹐名增損三黃石膏湯﹔云此方內外分消其勢﹐熱郁腠理﹐先見表證爲尢宜。專治溫病主方。表裏三焦大熱﹐五心煩熱﹐兩目如火﹐鼻幹面赤﹐舌黃唇焦﹐身如塗朱﹐燥渴引飲﹐神昏譫語﹐服之皆愈。

白虎合黃連解毒湯生石膏﹝八錢﹞白知母﹝三錢﹞生甘艸﹝八分﹞粳米﹝三錢﹞小川連﹝一錢﹞靑子芩﹝二錢﹞

生山梔﹝三錢﹞川柏﹝八分﹞

三黃瀉心湯生錦紋﹝二錢﹞小川連﹝一錢﹞靑子芩﹝錢半﹞

大柴胡加芒硝湯川柴胡﹝一錢﹞靑子芩﹝二錢﹞姜半夏﹝錢半﹞枳實﹝一錢﹞生錦紋﹝二錢﹞元明粉﹝錢半﹞赤芍﹝一錢﹞生薑﹝兩片﹞大紅棗﹝一枚﹞

人參化斑湯西洋參﹝錢半﹞生石膏﹝三錢﹞生玉竹﹝錢半﹞知母﹝錢半﹞生甘艸﹝五分﹞陳倉米﹝三錢荷葉包﹞

元參升麻合黑膏元參﹝錢半﹞升麻﹝五分﹞生甘艸﹝五分﹞雄黃﹝一分﹞鮮生地﹝一兩搗﹞淡豆豉﹝三錢﹞熟豬油﹝一匙﹞麝香﹝五釐﹞

大靑四物湯大靑葉﹝三錢﹞淡豆豉﹝三錢﹞陳阿膠﹝八分﹞生甘艸﹝六分﹞

涼膈散靑子芩﹝二錢﹞生山梔﹝二錢﹞蘇薄荷﹝二錢﹞連翹﹝二錢﹞生錦紋﹝三錢﹞生甘艸﹝一錢﹞鮮竹葉﹝三十片﹞先用元明粉三錢﹐提淨白蜜一兩﹐煎湯代水。

按﹕局方涼膈散﹐卽調胃承气加疏風淸火之品﹐專瀉上中二焦之火﹔善治心火上盛﹐中焦燥實﹐煩躁口渴﹐目赤頭眩﹐口瘡唇裂﹐吐血衄血﹐大小便祕﹐諸風螈﹐發斑發狂﹐及小兒驚風﹐痘瘡黑陷等癥。楊玉衡於本方加酒炒白僵蠶三錢﹐全蟬衣十二隻﹐廣姜黃七分﹐小川連二錢﹐名加味涼膈散。小便赤數﹐加滑石四錢﹐炒車前二錢﹕胸滿﹐加枳實二錢﹐川朴一錢﹔嘔渴﹐加生石膏六錢﹐知母四錢。

統用提淨生白蜜一兩﹐陳老酒一瓢﹐元明粉三錢﹐鮮竹葉五十片﹐加水四碗﹐煎成兩碗﹐代水煎藥。云﹕凡余治治溫病﹐用增損雙解散及加味涼膈散而愈者﹐不計其數。若大頭瘟﹑瓜瓤瘟等危在旦夕﹐數年來賴以救活者已百餘人﹐眞神方也。丹溪於本方中加小川連一錢﹐名淸心湯﹐專治火郁上焦﹐大熱面赤﹐舌黃唇焦﹐大便不通等癥。河間於本方去硝黃﹐加桔梗錢半﹐名劉氏桔梗湯﹐專治風溫暑風熱郁上焦之癥。余師愚極贊其妙﹐又加生石膏六錢﹐專治熱疫初起之重癥﹐最穩而靈。

葛根蔥白湯生葛根﹝錢半﹞白知母﹝三錢﹞生白芍﹝一錢﹞川芎﹝八分﹞鮮蔥白﹝二枚﹞鮮生薑﹝一片﹞

防風解毒湯防風﹝八分﹞荊芥穗﹝八分﹞生石膏﹝一錢﹞知母﹝八分﹞蘇薄荷﹝七分﹞炒牛蒡﹝一錢﹞靑連翹﹝一錢﹞

通艸﹝八分﹞淡竹葉﹝八分﹞生枳殼﹝七分﹞生甘艸﹝三分﹞桔梗﹝八分﹞

按﹕風溫風毒﹐痧疹初發﹐最忌誤用辛熱﹐驟用寒涼﹔治以此湯﹐辛涼開達﹐宣气疏肺﹐使痧疹發透﹐則毒解矣。

荷杏石甘湯蘇薄荷﹝一錢﹞光杏仁﹝三錢﹞生石膏﹝四錢﹞知母﹝三錢﹞生甘艸﹝六分﹞北細辛﹝三分﹞鮮竹葉﹝三十片﹞

繆氏竹葉石膏湯生石膏﹝五錢﹞蘇薄荷﹝一錢﹞荊芥穗﹝一錢﹞蟬衣﹝一錢﹞炒牛蒡﹝錢半﹞生葛根﹝錢半﹞白知母﹝一錢﹞麥冬﹝一錢﹞生甘艸﹝一錢﹞元參﹝二錢﹞西河柳葉﹝五錢﹞鮮竹葉﹝三十片﹞冬米﹝一撮﹞

按﹕溫毒痧疹﹐熱壅於肺﹐逆傳於心包絡﹐喘咳煩悶﹐躁亂狂越者﹐非西河柳不能解。仲淳用此湯解肌發汗﹐淸營透毒﹐表裏並治﹐最有效力﹐切勿拘執吳鞠通西河柳溫散之說﹐因循貽誤也。

加味梔豉湯焦山梔﹝三錢﹞淡香豉﹝三錢﹞生甘艸﹝六分﹞桔梗﹝一錢﹞生枳殼﹝一錢﹞蘇薄荷﹝一錢﹞枇杷葉﹝三錢﹞蔥白﹝兩枚﹞

蔥豉白虎湯鮮蔥白﹝三枚﹞淡香豉﹝三錢﹞生石膏﹝四錢﹞知母﹝三錢﹞北細辛﹝三分﹞生甘艸﹝五分﹞生粳米﹝三錢荷葉包﹞

梔豉芩葛湯焦山梔﹝三錢﹞淡香豉﹝三錢﹞生葛根﹝錢半﹞片芩﹝一錢﹞小川連﹝三分﹞粉丹皮﹝一錢﹞苦桔梗﹝一錢﹞

生甘艸﹝五分﹞

劉氏蘇羌飲紫蘇葉﹝錢半﹞羌活﹝八分﹞新會皮﹝錢半﹞防風﹝一錢﹞淡香豉﹝三錢﹞鮮生薑﹝一錢﹞鮮蔥白﹝兩枚﹞

按﹕此方純以辛勝﹐卽是汗藥﹔專治深秋入冬﹐暴冷折陽﹐外感風寒﹐頭疼發熱﹐身痛嘔惡等癥﹐一劑卽效。惟傷風證﹐肺病居多﹐宜去羌活﹑生薑﹐加光杏仁二錢﹐前胡錢半﹐桔梗一錢。葉天士治正傷寒癥﹐每用此方﹐以代麻桂二湯。

蔥豉加葛根湯鮮蔥白﹝兩枚﹞淡香豉﹝三錢﹞生葛根﹝錢半﹞冬令惡寒甚而無汗者﹐如服此方不應﹐加靑麻黃五分﹐此王燾外臺法也﹐投之輒效。

九味羌活湯羌活﹝八分﹞防風﹝八分﹞川芎﹝六分﹞白芷﹝八分﹞北細辛﹝三分﹞杜蒼術﹝七分﹞

靑子芩﹝一錢﹞

當歸﹝一錢﹞炙甘艸﹝五分﹞鮮生薑﹝兩片﹞鮮蔥白﹝兩枚﹞

五葉蘆根湯藿香葉﹝一錢﹞薄荷葉﹝一錢﹞佩蘭葉﹝一錢﹞荷葉﹝一錢﹞先用枇杷葉一兩﹐水蘆根一兩鮮冬瓜二兩﹐煎湯代水。

新定牛黃淸心丸西牛黃明雄黃黃連黃芩山梔犀角郁金朱砂﹝各一兩﹞眞珠﹝五錢﹞冰片麝香﹝各二錢五分﹞研末煉蜜丸﹐每重一錢﹐金箔爲衣﹐蠟匱﹐去蠟用。

按﹕此方治熱病邪入心包﹐昏狂譫妄﹐較萬氏牛黃丸力量尢大﹐重癥用此﹐輕癥仍用萬方。

犀珀至寶丹白犀角﹝五錢﹞羚羊角﹝五錢﹞廣郁金﹝三錢﹞琥珀﹝三錢﹞炒川甲﹝二錢﹞連翹心﹝三錢﹞石菖蒲﹝三錢﹞

蟾酥﹝五分﹞飛辰砂﹝五錢﹞眞玳瑁﹝五錢﹞當門子﹝一錢﹞血竭﹝三錢﹞藏紅花﹝五錢﹞桂枝尖﹝二錢﹞

粉丹皮﹝三錢﹞

上藥研細﹐豬心血爲丸﹐金箔爲衣﹐每丸計重五分﹐大人每服一丸﹐小兒每服半丸﹐嬰孩每服半丸之半。

按﹕此丹大劑通瘀﹐直達心竅﹐又能上淸腦絡﹐下降濁陰﹔專治一切時邪內陷血分﹐瘀塞心房﹐不省人事﹐昏厥如屍﹔目瞪口呆﹐四肢厥冷等癥﹐又治婦人熱結血室﹐及產後瘀血衝心﹐小兒痘疹內陷﹐急驚暴厥﹐中風中惡等癥﹐用之得當﹐奏功極速。

加減普濟消毒飲靑連翹﹝錢半﹞蘇薄荷﹝一錢﹞炒牛蒡﹝錢半﹞馬勃﹝四分﹞荊芥穗﹝一錢﹞白僵蠶﹝一錢﹞大靑葉﹝錢半﹞元參﹝一錢﹞新銀花﹝錢半﹞苦桔梗﹝一錢﹞生甘艸﹝八分﹞先用活水蘆根二兩煎湯代水。

代賑普濟散苦桔梗升麻浮萍銀花連翹元參﹝各十兩﹞牛蒡子荊芥穗﹝各八兩﹞蟬衣黃芩大靑葉白僵蠶﹝各六兩﹞蘇薄荷人中黃馬勃射幹制錦紋﹝各四兩﹞上藥各爲粗末﹐秤和勻﹐以滚水煎三五沸﹐去渣熱服。

按﹕此方載在吳鞠通醫案﹐通治風溫溫毒﹐喉痺項腫面腫﹐疹麻痘﹐楊梅瘡毒﹐疙瘩。凡上中二焦及肌腠一切風熱等證﹐外則身熱惡風寒無汗﹐內則懊煩郁﹐咳嗆不寐﹐二便不暢。勢重者﹐晝夜服至十二包﹐至輕者服四包﹐量病增減﹐大人每包五錢﹐小兒減半。如喉痺滴水難下咽者﹐噙一口﹐仰面浸患處﹐少頃有稀涎吐出﹐再噙再吐﹐至四五次﹐喉自能開﹔或絞取汁﹐從鼻孔灌之﹐毒盡則愈。如服至八九次﹐外不怕冷﹐內則大便不通﹐腹中滿痛﹐每包加酒炒大黃一錢﹐牙皂三分﹐研入同煎。

荊防敗毒散加金汁方荊芥穗﹝錢半﹞防風﹝一錢﹞川柴胡﹝八分﹞前胡﹝八分﹞新銀花﹝錢半﹞靑連翹﹝錢半﹞

苦桔梗﹝一錢﹞羌活﹝六分﹞生甘艸﹝六分﹞獨活﹝六分﹞炒牛蒡﹝一錢﹞川芎﹝六分﹞蘇木﹝八分﹞白芷﹝八分﹞漏蘆﹝一錢﹞

歸尾﹝八分﹞堅腫不消﹐加皂角刺八分﹐穿山甲一錢﹔大便燥結﹐加酒制錦紋。

水仙膏水仙花根不拘多少﹐剝去老赤皮與根須﹐入石臼搗如膏﹐敷腫處﹐中畱一孔出熱气﹐幹則易之﹐以肌膚上生黍米大小黃瘡爲度。

三黃二香散小川連﹝一兩﹞生錦紋﹝一兩﹞明乳香﹝五錢﹞川柏﹝一兩﹞淨沒藥﹝五錢﹞上爲極細末﹐初用細茶汁調敷﹐幹則易之﹐繼則用香油調敷。

伍氏涼血解毒湯鮮生地﹝一兩﹞老紫艸﹝三錢﹞靑連翹﹝三錢﹞桔梗﹝錢半﹞白僵蠶﹝錢半﹞藏紅花﹝五分﹞生甘艸﹝六分﹞先用紫花地丁八錢﹐新銀花五錢﹐煎湯代水。血熱﹐加白犀角八分﹐丹皮二錢﹔火盛﹐加羚角錢半﹐生石膏八錢﹐小川連一錢﹔有﹐加金汁一兩﹐元參三錢﹔頭面不起﹐加川芎一錢﹐雞冠血十滴衝﹔咽喉痛﹐加元參三錢﹐山豆根八分﹐射幹錢半﹐西藏橄欖八分﹔狂亂躁擾﹐加瓜霜紫雪丹五分衝﹔毒重血凝﹐加豬尾血十滴﹐梅冰五釐同衝。

費氏淸火解毒湯白犀角﹝一錢﹞生錦紋﹝錢半﹞粉丹皮﹝三錢﹞赤芍﹝錢半﹞老紫艸﹝三錢﹞靑連翹﹝三錢﹞淨楂肉﹝三錢﹞木通﹝一錢﹞小靑皮﹝八分﹞天花粉﹝錢半﹞生石膏﹝八錢﹞紅花﹝五分﹞

拔萃犀角地黃湯加金汁元明粉方白犀角﹝一錢﹞鮮生地﹝一兩﹞生錦紋﹝三錢﹞川連﹝一錢﹞靑子芩﹝三錢﹞

元明粉﹝三錢﹞金汁﹝一兩衝﹞

葉氏竹葉地黃湯鮮生地﹝五錢﹞粉丹皮﹝錢半﹞淡天冬﹝一錢﹞麥冬﹝一錢﹞連翹心﹝五分﹞元參心﹝錢半﹞

鮮捲心竹葉﹝三十片﹞

紫艸承气湯老紫艸﹝三錢﹞生錦紋﹝三錢﹞小枳實﹝錢半﹞川朴﹝六分﹞

十全苦寒救補湯生石膏﹝八錢﹞靑子芩﹝六錢﹞生錦紋﹝三錢﹞川連﹝三錢﹞白犀角﹝二錢﹞眞朴﹝一錢﹞小枳實﹝錢半﹞

芒硝﹝三錢﹞生川柏﹝四錢﹞白知母﹝六錢﹞上藥不拘時刻及劑散﹐頻頻急投﹐以挽回之。

按﹕此方系茂名梁玉瑜傳﹐云﹕余於辛卯七月﹐道出淸江浦﹐見船戶數人﹐同染瘟病﹐渾身發臭﹐不省人事﹐就地醫者﹐俱云不治﹐置之岸上﹐徐俟其死。余目擊心憫﹐故往診視﹐皆口開吹气﹐人事不省﹐舌則黑苔黑瓣底。其親人向余求救﹐不忍袖手﹐卽用此方﹐惟生石膏加重四倍﹐循環急灌﹐一日夜連投多劑﹐病患陸續瀉出極臭之紅黑糞甚多﹐次日卽神識稍淸﹐舌中黑瓣亦漸退﹐復連服數劑﹐三日皆全愈。以一方活四十九人﹐是時該處居民﹐均視余方謂仙方云。

犀角大靑湯白犀角﹝一錢﹞生石膏﹝一兩﹞小川連﹝一錢﹞大靑﹝錢半﹞焦山梔﹝錢半﹞人中黃﹝錢半﹞靑子芩﹝錢半﹞

川柏﹝一錢﹞元參﹝錢半﹞生甘艸﹝五分﹞升麻﹝五分﹞

葉氏神犀丹白犀角﹝六兩磨汁﹞鮮石菖蒲﹝六兩搗汁﹞鮮銀花﹝一斤搗汁﹞鮮生地﹝二斤八兩搗汁﹞

靑連翹﹝十兩﹞人中黃﹝四兩﹞飛靑黛﹝九兩﹞靑子芩﹝六兩﹞淡豆豉﹝八兩﹞元參﹝七兩﹞老紫艸﹝四兩﹞

天花粉﹝四兩﹞上藥各生曬研細﹐切勿見火﹐以各汁和搗爲丸﹐切勿加蜜﹐如難丸﹐可將香豉煮爛﹐每丹重三錢﹐涼開水調服﹐小兒減半。

按﹕此丹由蘇州溫疫盛行﹐告危甚速﹐蘇撫囑葉天士先生撰方救世﹕專治溫熱暑疫﹐耗液傷營﹐痙厥昏譫﹐疹﹐舌色光絳﹐或圓硬﹐或黑苔﹐皆以此丹救之。若初病卽神情躁亂﹐舌赤口漧﹐是熱邪直入營分﹐酷熱之時﹐陰虛之體﹐及新產婦人﹐尢易患此﹐急須用此挽回﹐不可拘泥日數﹐遲疑貽害﹐兼治痘毒重﹐夾帶紫﹐及痘後餘毒﹐口糜目赤﹐神煩螈等癥﹐屢效。

黃連解毒合犀角地黃湯小川連﹝二錢﹞靑子芩﹝錢半﹞焦山梔﹝錢半﹞川柏﹝錢半﹞鮮生地﹝一兩﹞

白犀角﹝一錢﹞

粉丹皮﹝二錢﹞赤芍﹝錢半﹞

陳氏四虎飲白犀角﹝一錢﹞生錦紋﹝三錢﹞生石膏﹝一兩﹞川連﹝錢半﹞鮮生地﹝一兩﹞白知母﹝四錢﹞上靑黛﹝五分﹞

元參﹝三錢﹞蘇馬勃﹝八分﹞先用西藏橄欖一錢﹐生蘿卜四兩﹐煎湯代水。

陳氏奪命飲小川連﹝一錢﹞鮮生地﹝一兩﹞粉丹皮﹝二錢﹞赤芍﹝錢半﹞鮮沙參﹝三錢﹞靑連翹﹝三錢﹞甘中黃﹝錢半﹞

元參﹝三錢﹞上靑黛﹝五分﹞土貝母﹝錢半﹞蘇馬勃﹝五分﹞金汁﹝一兩﹞先用白犀角一錢﹐羚角片錢半﹐生石膏二兩﹐煎湯代水。

犀羚二鮮湯鮮生地﹝一兩﹞鮮沙參﹝四錢﹞焦山梔﹝三錢﹞象貝﹝錢半﹞小川連﹝一錢﹞甘中黃﹝一錢﹞人中白﹝五分﹞

金汁﹝一兩﹞新銀花﹝三錢﹞靑連翹﹝三錢﹞蘇馬勃﹝五分﹞元參﹝三錢﹞先用白犀角一錢﹐羚角片錢半﹐生石膏二兩﹐煎湯代水。

陳氏淸肺飲冬桑葉﹝錢半﹞鮮沙參﹝三錢﹞川貝母﹝三錢﹞廣皮﹝錢半﹞靑連翹﹝錢半﹞苦桔梗﹝一錢﹞生甘艸﹝八分﹞先用羚角一錢﹐鮮枇杷葉一兩去毛抽筋﹐煎湯代水。

桑丹瀉白散冬桑葉﹝二錢﹞生桑皮﹝三錢﹞地骨皮﹝三錢﹞

丹皮﹝二錢﹞光杏仁﹝三錢﹞滁菊花﹝二錢﹞川貝母﹝三錢﹞銀花﹝錢半﹞生甘艸﹝八分﹞

葉氏養胃湯生玉竹﹝三錢﹞生扁豆﹝三錢﹞北沙參﹝三錢﹞麥冬﹝三錢﹞冬桑葉﹝二錢﹞生甘艸﹝一錢﹞

麥門冬湯大麥冬﹝五錢﹞仙露夏﹝三錢﹞潞黨參﹝二錢﹞紅棗﹝四枚﹞炙甘艸﹝一錢﹞生粳米﹝四錢荷葉包﹞

按﹕此方大生津液﹐上輸於肺﹐妙在佐半夏一味以降气﹐從胃中降沖气下行﹐使火不上干之法。或去粳米﹐加白蜜﹐更滋潤。善治燥痰咳嗽﹐及沖气上逆﹐挾痰血而幹肺者﹐皆效。加烏賊骨丸五錢﹐能治婦人气竭肝傷﹐液燥气沖﹐經閉不通者﹐屢驗。

養陰淸肺湯鮮生地﹝一兩﹞北沙參﹝四錢﹞川貝母﹝四錢﹞元參﹝八錢﹞大麥冬﹝六錢﹞生白芍﹝三錢﹞生甘艸﹝二錢﹞

丹皮﹝四錢﹞蘇薄荷﹝二錢﹞喉間腫甚者﹐加生石膏四錢﹔大便燥結﹐數日不通者﹐加靑麟丸二錢﹐元明粉二錢﹔胸下脹悶者﹐加神曲二錢﹐焦山楂二錢﹐小便短赤者﹐加細木通一錢﹐澤瀉二錢﹐知母二錢﹔燥渴者﹐加天冬三錢﹐馬兜鈴一錢﹔面赤身熱﹐或舌苔黃色者﹐加銀花四錢﹐連翹三錢。

桑麻六味湯冬桑葉﹝二錢﹞黑芝麻﹝三錢﹞大熟地﹝四錢﹞萸肉﹝八分﹞浙茯苓﹝三錢﹞淮山藥﹝三錢﹞粉丹皮﹝錢半﹞澤瀉﹝錢半﹞

藿香正气散杜藿香﹝錢半﹞眞川朴﹝一錢﹞姜半夏﹝錢半﹞廣皮﹝錢半﹞帶皮苓﹝三錢﹞生曬術﹝七分﹞苦桔梗﹝八分﹞

白芷﹝一錢﹞紫蘇﹝一錢﹞炙甘艸﹝五分﹞春砂仁﹝八分研衝﹞

藿朴二陳湯杜藿香﹝二錢﹞眞川朴﹝一錢﹞姜半夏﹝錢半﹞廣皮﹝錢半﹞佩蘭葉﹝錢半﹞生苡仁﹝四錢﹞帶皮苓﹝四錢﹞

澤瀉﹝錢半﹞白蔻末﹝八分拌﹞飛滑石﹝六錢﹞紫金片二分開水烊衝千金葦莖湯生苡仁﹝六錢﹞原桃仁﹝三錢﹞冬瓜子﹝五錢﹞葦莖﹝二錢﹞

蘇合香丸蘇合香﹝五錢﹞安息香﹝一兩﹞公丁香﹝一兩﹞沈香﹝一兩﹞靑木香﹝一兩﹞白檀香﹝一兩﹞制香附﹝一兩﹞

蓽茇﹝一兩﹞薰陸香﹝二錢﹞飛朱砂﹝一兩﹞白犀角﹝一兩﹞梅冰﹝二錢﹞當門子﹝二錢﹞上爲細末﹐入安息香膏煉蜜和劑﹐丸如芡實大﹐每四丸﹐空心用沸湯化下﹐溫酒下亦得。

按﹕此辟邪驅穢之聖方﹐專治傳屍骨蒸﹐盤肺痿﹐疰忤鬼气﹐卒心痛﹐霍亂吐瀉﹐時气瘴瘧﹐赤白暴痢﹐瘀血經閉﹐癖疔腫﹐驚癇﹐小兒吐乳﹐大人狐迷等癥。

二金湯焦雞金﹝五錢﹞薄川朴﹝三錢﹞大腹絨﹝三錢﹞豬苓﹝三錢﹞先用海金沙五錢﹐絲通艸三錢﹐煎湯代水。

開郁通絡飲香櫞皮﹝錢半﹞廣郁金﹝三錢﹞炒延胡﹝錢半﹞遠志﹝八分﹞眞新絳﹝錢半﹞陳木瓜﹝錢半﹞蜣螂虫﹝二錢﹞

通艸﹝一錢﹞佛手片﹝五分﹞先用絲瓜絡一枚﹐路路通十枚﹐生苡仁八錢﹐煎湯代水。

按﹕薛瘦吟醫贅云﹕鼓脹證﹐濕邪入絡居多﹐消滯利水﹐徒傷气分﹐焉能奏功﹔用此方出入加減﹐自能奏效。至消滯﹐莫如紅曲﹐雞內金﹔達下﹐莫如車前子﹔降气﹐莫如蘇子﹑川貝。

寬膨散活癩蛤蟆十隻﹐將腹皮剖開﹐用五靈脂﹑砂仁末各半分量﹐墊滿腹中﹐用酒搗黃泥包裹﹐炭火上燥﹐研極細末﹐每服一錢﹐一日三次﹐綠萼梅五分泡湯送下﹔專治气脹气膨﹐小兒疳積腹大﹐婦人胸痞脘痛等癥﹐屢奏捷效。

宣淸導濁湯赤苓﹝五錢﹞豬苓﹝五錢﹞炒香皂莢子﹝錢半﹞先用寒水石六錢﹐晚蠶沙四錢﹐煎湯代水。

加味控涎丹白芥子﹝一兩﹞煨甘遂﹝一兩﹞大戟﹝一兩﹞巴霜﹝一錢﹞炒黑醜﹝二兩﹞炒葶藶﹝一兩﹞芫花﹝五錢﹞

沈香﹝五錢﹞

上藥研細﹐薑汁糊丸﹐金箔爲衣﹐如梧桐子大﹐每服五丸﹐淡姜湯送下。

按﹕此丹名醫危亦林得效方﹐善治積水停飲﹐化脹化膨﹐大效。

胃苓湯合半硫丸方杜蒼術﹝一錢﹞眞川朴﹝一錢﹞炒冬術﹝錢半﹞廣皮﹝錢半﹞安邊桂﹝五分﹞浙茯苓﹝三錢﹞

建澤瀉﹝錢半﹞豬苓﹝錢半﹞炙甘艸﹝一錢﹞半硫丸﹝錢半包煎﹞

術附湯合半硫丸方生茅術﹝三錢﹞濃附塊﹝錢半﹞眞川朴﹝一錢﹞廣皮﹝三錢﹞髙麗參﹝二錢﹞黑炮姜﹝一錢﹞

半硫丸﹝二錢包煎﹞

補中益气湯潞黨參﹝三錢﹞嫩棉﹝二錢﹞江西術﹝錢半﹞炙甘﹝八分﹞白歸身﹝錢半﹞新會皮﹝錢半﹞川柴胡﹝五分﹞

升麻﹝三分﹞

炙甘艸湯一名復脈湯炙甘艸﹝二錢﹞潞黨參﹝錢半﹞大生地﹝八錢﹞麥冬﹝五錢﹞胡麻仁﹝三錢﹞

眞阿膠﹝錢半﹞

川桂枝﹝八分﹞黑棗﹝四枚﹞鮮生薑﹝六分﹞酒水各半煎。

柴胡四物湯川柴胡﹝錢半﹞姜半夏﹝錢半﹞靑子芩﹝錢半﹞川芎﹝五分﹞潞黨參﹝錢半﹞白歸身﹝錢半﹞細生地﹝錢半﹞

白芍﹝一錢﹞炙甘艸﹝五分﹞鮮生薑﹝兩片﹞大紅棗﹝兩枚﹞

參胡三白湯潞黨參﹝二錢﹞川柴胡﹝一錢﹞生於術﹝錢半﹞炙艸﹝六分﹞浙茯苓﹝錢半﹞炒白芍﹝錢半﹞鮮生薑﹝兩片﹞

紅棗﹝四枚﹞

淸脾飲川柴胡﹝錢半﹞靑子芩﹝錢半﹞姜半夏﹝一錢﹞川朴﹝八分﹞艸果仁﹝五分﹞生於術﹝八分﹞小靑皮﹝七分﹞

炙艸﹝六分﹞鮮生薑﹝兩片﹞大紅棗﹝兩枚﹞

倉廩湯西潞黨﹝錢半﹞浙茯苓﹝三錢﹞川柴胡﹝八分﹞前胡﹝八分﹞苦桔梗﹝一錢﹞炙甘艸﹝六分﹞炒枳殼﹝錢半﹞

羌活﹝五分﹞

獨活﹝五分﹞川芎﹝六分﹞鮮生薑﹝兩片﹞

白頭翁湯白頭翁﹝三錢﹞小川連﹝一錢﹞生川柏﹝八分﹞秦皮﹝六分﹞

稀涎散豬牙皂角四條﹐去皮弦子﹐酥炙白礬一兩﹐半生半枯上藥各研細末﹐和入巴霜三分﹐共研極勻﹐每用五分﹐開水一茶鐘調服﹐牙環緊閉者﹐每用一分﹐吹入鼻中卽吐。

按﹕喉科過玉書於原方去巴霜﹐加杜牛膝根汁末一兩﹐白僵蠶五錢﹐其炙牙皂用一兩﹐枯白礬用五錢﹐名加味稀涎散﹐一名導痰開關散﹐治喉證﹐連吹數管﹐吐出稠痰﹐重者吹數次。若中風痰升﹐開水調服錢許﹐令吐痰涎﹐然後續進他藥。又云﹕喉癥之痰﹐多屬風痰﹐稠而難吐﹐且不能化﹐宜先用通關散取嚏﹐以通肺竅﹐再用導痰開關散以去風痰。俾痰毒去盡﹐則證日輕矣。

加味導痰湯制南星﹝一錢﹞小枳實﹝錢半﹞仙露夏﹝三錢﹞赤苓﹝三錢﹞賴橘紅﹝一錢﹞炙甘艸﹝六分﹞滁菊花﹝三錢﹞

鉤藤﹝三錢﹞皂角炭﹝五分﹞石菖蒲﹝錢半﹞鮮竹瀝﹝一瓢﹞薑汁﹝四滴﹞

按﹕此方吳坤安制﹐專治痰阻肺絡﹐肝風內擾爲病。若張路玉加味導痰湯﹐於導痰湯原方﹐加白術﹑黃芩﹑黃連﹑栝蔞仁﹑桔梗﹑竹瀝﹑薑汁等味﹐專治溫熱痰飲﹐眩暈气塞等癥。若陸九芝加味導痰湯﹐於導痰湯原方﹐加蘇子﹑白芥子﹑萊菔子三味﹐專治痰壅气喘﹐胸膈痞滿等癥。又於導痰湯原方﹐加羌活﹑天麻﹑蠍尾﹑雄黃末﹐名十味導痰湯﹐治痰濕上盛﹐頭目不淸等癥。又於導痰湯原方﹐加羌活﹑防風﹑白術﹑薑汁竹瀝﹐名祛風導痰湯﹐專治類中風筋脈顫掉。

牛黃淸心丸西牛黃羚羊角浙茯苓生於術桂枝尖歸須炙甘艸﹝各三錢﹞麝香雄黃﹝各二錢﹞

潞黨參白犀角﹝各五錢﹞梅冰﹝錢半﹞上十二味﹐各取淨末配勻﹐蜜和成劑﹐分作五十丸﹐金箔爲衣﹐待幹蠟護﹐臨用開化沸湯﹑姜湯任下。

按﹕此方張路玉從局方裁定﹐專治气虛血郁﹐痰涎壅盛﹐昏憒不省﹐語言蹇澀﹐不遂﹐一切痰气閉塞等證。

萬氏牛黃丸小川連﹝五錢﹞靑子芩﹝三錢﹞焦山梔﹝三錢﹞辰砂﹝錢半﹞廣郁金﹝三錢﹞西牛黃﹝三分﹞

按﹕諭嘉言曰﹕牛黃淸心丸﹐古有數方﹐其義各別。若治溫邪內陷包絡神昏者﹐惟萬氏之方爲妙﹐調入犀角﹑羚羊角﹑金汁﹑甘中黃﹑連翹﹑薄荷等湯劑中﹐定建奇功。

大陷胸湯煨甘遂﹝一錢﹞生錦紋﹝六分﹞元明粉﹝一錢﹞

連豆散小川連﹝一錢﹞巴豆霜﹝一分﹞上研細末﹐用酒和成餅﹐塡入臍心﹐以艾炷不拘壯數灸其上﹐候腹中有聲爲度﹐灸畢﹐湯浸用帛拭淨﹐恐生瘡。

按﹕此名結胸灸法﹐載在丹溪心法附余﹐善法各種結胸癥﹐張景嶽極贊其妙。

四磨飲子老東參五分﹐臺烏藥一錢﹐海南子一錢﹐沈香﹝一錢﹞上藥用薄荷湯將四味原料磨汁﹐和入開水半湯碗服。

吳氏桃仁承气湯原桃仁﹝三錢﹞生錦紋﹝二錢﹞元明粉﹝錢半﹞歸須﹝錢半﹞粉丹皮﹝二錢﹞赤芍﹝錢半﹞

香殼散制香附﹝三錢﹞炒枳殼﹝二錢﹞藏紅花﹝五分﹞歸尾﹝三錢﹞炒靑皮﹝一錢﹞新會皮﹝一錢﹞臺烏藥﹝一錢﹞

赤芍﹝一錢﹞醋炒莪術﹝一錢﹞炙甘艸﹝五分﹞上藥共研爲散﹐每用五錢﹐水煎去渣﹐衝童便半盞﹐空心溫服。

若癥勢極重﹐加白薇五錢﹐炒延胡錢半﹐炒穿甲一錢﹐用原桃仁五錢﹐靑糖五錢﹐陳酒一瓢﹐加水四碗煎成兩碗﹐代水煎藥。

代抵當丸酒炒錦紋﹝四兩﹞桃仁﹝三十枚﹞炒穿甲醋炒莪術元明粉歸尾細生地﹝各一兩﹞安邊桂﹝三錢﹞上藥研末蜜丸。蓄血在上部者﹐丸如芥子﹐黃昏去枕仰臥﹐以津咽之﹐令停喉以搜逐瘀積﹔在中部食遠﹐下部空心﹐俱丸如梧子﹐百勞水煎湯下之。如血老成積﹐攻之不動﹐去歸﹑地﹐倍蓬術﹑安邊桂。

參蘇飲﹝補﹞潞黨參﹝八分﹞紫蘇葉﹝一錢﹞姜半夏﹝一錢﹞廣皮﹝八分﹞浙茯苓﹝一錢﹞生葛根﹝五分﹞炒枳殼﹝五分﹞

桔梗﹝五分﹞前胡﹝五分﹞炙甘艸﹝三分﹞廣木香﹝三分﹞生薑﹝一片﹞

按﹕本方治虛人感冒﹐偏於气分者﹐若去黨參﹑前胡﹐木香﹐加川芎﹑柴胡﹐名芎蘇散﹐治三時感冒﹐偏於血分者。

三黃枳術丸靑子芩﹝一兩﹞小川連﹝五錢﹞生錦紋﹝八錢﹞神曲白術小枳實新會皮﹝各五錢﹞

鮮荷葉一枚煎水和爲丸。

陶氏黃龍湯生錦紋﹝三錢﹞元明粉﹝二錢﹞眞川朴﹝一錢﹞枳實﹝一錢﹞潞黨參﹝錢半﹞全當歸﹝二錢﹞炙甘艸﹝一錢﹞

生薑﹝兩片﹞大紅棗﹝一顆﹞腸鳴﹐去元明粉﹐加仙露夏錢半﹐浙茯苓錢半﹔血祕﹐去甘艸﹐加原桃仁錢半﹐鮮生地汁兩瓢衝﹔气閉﹐去當歸﹐加油木香八分﹔風祕﹐去紅棗﹐加羌活八分﹔年老气虛﹐去元明粉﹑枳﹑朴﹐大黃減半。

按﹕此方爲失下證﹐循衣撮空﹐虛極熱盛﹐不下必死者立法。

黃連瀉心湯小川連﹝一錢﹞靑子芩﹝二錢﹞黑炮姜﹝五分﹞炙艸﹝五分﹞潞黨參﹝一錢﹞大紅棗﹝兩顆﹞仙露夏﹝一錢﹞

參胡溫膽湯潞黨參﹝錢半﹞川柴胡﹝一錢﹞淡竹茹﹝二錢﹞廣皮﹝錢半﹞仙露夏﹝錢半﹞浙茯苓﹝錢半﹞小枳實﹝錢半﹞

炙艸﹝五分﹞

參胡芍藥湯潞黨參﹝錢半﹞川柴胡﹝一錢﹞生白芍﹝錢半﹞炙艸﹝六分﹞靑子芩﹝一錢﹞大紅棗﹝兩顆﹞

知柏六味湯白知母﹝三錢﹞生川柏﹝一錢﹞細生地﹝四錢﹞萸肉﹝八分﹞浙茯苓﹝錢半﹞淮山藥﹝錢半﹞粉丹皮﹝錢半﹞澤瀉﹝一錢﹞

甘露飲大生地﹝三錢﹞霍石斛﹝三錢﹞淡天冬﹝錢半﹞麥冬﹝二錢﹞生甘艸﹝八分﹞西茵陳﹝一錢﹞靑子芩﹝一錢﹞

枳殼﹝八分﹞枇杷葉﹝三錢﹞先用熟地六錢切絲﹐泡取汁兩碗﹐代水煎藥。

小甘露飲霍石斛﹝二錢﹞西茵陳﹝一錢﹞鮮生地﹝四錢﹞黃芩﹝一錢﹞苦桔梗﹝一錢﹞焦梔子﹝一錢﹞升麻﹝三分﹞

七味蔥白湯淡豆豉﹝三錢﹞生葛根﹝錢半﹞細生地﹝錢半﹞麥冬﹝一錢﹞鮮生薑﹝兩片﹞連須蔥白﹝三枚﹞百勞水四湯碗煎藥。

劉氏雙解散防風桔梗黃芩﹝各一錢﹞荊芥蘇薄荷靑麻黃川芎焦梔連翹大黃芒硝白術甘艸當歸白芍﹝各五分﹞生石膏﹝四錢﹞飛滑石﹝三錢﹞

按﹕楊玉衡曰﹕河間立雙解散﹐解郁散結﹐淸熱導滯﹐以兩解溫病表裏之熱毒﹐以發明溫病與傷寒異治之祕奧﹐其見髙出千古﹔惟麻黃性烈大熱﹐太泄肺气﹐川芎香竄﹐走泄眞元﹐白術气浮﹐塡塞胃口﹐皆非溫病所宜。

故余易以僵蠶﹑蟬衣﹐透邪解毒﹐黃連﹑姜黃﹐淸火通血﹐佐歸﹑芍涼血散郁以退蒸﹐則心肝和而風火自熄矣。因名增損雙解散﹐專治溫毒流注﹐無所不至﹐上干則頭痛目眩耳聾﹐下流則腰痛足腫﹐注於皮膚則疹瘡瘍﹐壅於腸胃則毒利膿血﹐傷於陽明則腮臉腫痛﹐結於太陰則腹滿嘔吐﹐結於少陰則喉痺咽痛﹐結於厥陰則舌捲囊縮等癥﹐投無不效。

千金葦莖合文蛤湯生苡仁﹝六錢﹞原桃仁﹝九粒﹞海蛤殼﹝六錢﹞麻黃﹝五分﹞生石膏﹝四錢﹞光杏仁﹝三錢﹞炙甘艸﹝五分﹞先用葦莖五錢﹐鮮冬瓜子二兩﹐煎湯代水。

白果定喘湯光杏仁﹝三錢﹞眞川朴﹝八分﹞姜半夏﹝錢半﹞麻黃﹝八分﹞款冬花﹝三錢﹞炙桑皮﹝三錢﹞靑子芩﹝錢半﹞

蘇子﹝一錢﹞炙甘艸﹝六分﹞鹽水炒白果﹝七枚﹞

按﹕此方解表淸裏﹐降气豁痰﹐治寒包熱邪﹐哮喘痰嗽﹐遇冷卽發等癥頗效。

蘇子降气湯姜半夏﹝錢半﹞賴橘紅﹝一錢﹞眞川朴﹝八分﹞蘇子﹝二錢﹞沈香片﹝五分﹞炙甘艸﹝一錢﹞全當歸﹝錢半﹞

前胡﹝錢半﹞鮮生薑﹝三片﹞大紅棗﹝兩顆﹞

安神養血湯辰茯神﹝四錢﹞炒棗仁﹝三錢﹞大生地﹝三錢﹞歸身﹝二錢﹞生白芍﹝三錢﹞遠志肉﹝一錢﹞新會皮﹝一錢﹞

桔梗﹝一錢﹞炙甘艸﹝八分﹞

枳實梔豉湯小枳實﹝錢半﹞焦山梔﹝三錢﹞淡豆豉﹝三錢﹞

歸建中湯白歸身﹝二錢﹞炙棉﹝錢半﹞生白芍﹝三錢﹞桂枝﹝六分﹞炙甘艸﹝一錢﹞大麥糖﹝三錢﹞嫩閩姜﹝一錢﹞

紅棗﹝四顆﹞

陳氏六神湯潞黨參﹝三錢﹞江西術﹝錢半﹞浙茯苓﹝二錢﹞炙艸﹝六分﹞淮山藥﹝二錢﹞炒扁豆﹝三錢﹞鮮生薑﹝兩片﹞

紅棗﹝兩枚﹞

按﹕溫病發熱﹐有解表已復熱﹐攻裏熱已復熱﹐利小便愈後復熱﹐養陰滋淸熱亦不除者﹐張季明謂元气無所歸著﹐陽浮則倏熱矣﹐六神湯主之。

金水六君煎白歸身﹝三錢﹞大熟地﹝六錢﹞姜半夏﹝錢半﹞浙苓﹝錢半﹞新會皮﹝錢半﹞炙甘艸﹝八分﹞金橘餅﹝一个﹞

蜜棗﹝兩枚﹞

燒散治男子病﹐襠近陰處剪取一塊﹐燒灰﹐調入藥服﹐或白湯下亦可﹔婦人病﹐取男子襠如前一般。

陶氏逍遙湯潞黨參﹝錢半﹞白歸身﹝三錢﹞細生地﹝三錢﹞

知母﹝錢半﹞燒散﹝一錢﹞生甘梢﹝一錢﹞細木通﹝一錢﹞滑石﹝三錢﹞兩頭尖﹝一錢﹞韭菜根﹝一錢﹞

小靑皮﹝八分﹞先用靑竹皮一兩煎湯代水。

當歸四逆湯全當歸﹝錢半﹞川桂枝﹝八分﹞生白芍﹝一錢﹞甘艸﹝五分﹞北細辛﹝三分﹞絲通艸﹝一錢﹞生薑﹝兩片﹞大棗﹝兩枚﹞

蘇子降香湯炙蘇子﹝錢半﹞紫降香﹝一錢﹞制香附﹝錢半﹞川貝﹝四錢﹞廣郁金﹝三錢﹞焦山梔﹝三錢﹞淡竹茹﹝二錢﹞

白前﹝二錢﹞旋復花﹝三錢包煎﹞蔥須﹝三分衝﹞

開郁正元散白術陳皮靑皮香附山楂海粉桔梗茯苓砂仁延胡麥芽甘艸神曲﹝各五錢﹞

每用一兩﹐生薑三片﹐水煎。

按﹕此散健脾消食﹐化痰理气﹔專治痰飲食積﹐搏結气血而成瘕聚。

茴香橘核丸小茴香﹝五錢﹞炒橘核﹝三兩﹞炒延胡﹝兩半﹞靑皮﹝八錢﹞炒桃仁﹝三兩﹞川楝子﹝兩半﹞兩頭尖﹝五錢﹞

歸須﹝兩半﹞杜牛膝﹝兩半﹞炒穿甲﹝一兩﹞柏子仁﹝三兩﹞蔥白汁搗丸﹐朱砂爲衣﹐每服錢半﹐淡鹽湯送下。

紫菀散紫菀茸潞黨參﹝各二兩﹞麥門冬桔梗茯苓阿膠川貝母﹝各一兩﹞五味子炙甘艸﹝各五錢﹞

上藥爲散﹐每服四五錢﹐水煎去渣服。

劫癆散細生地﹝三錢﹞生白芍﹝三錢﹞白歸身﹝二錢﹞阿膠﹝錢半﹞潞黨參﹝錢半﹞炙棉﹝錢半﹞五味子﹝三分﹞

炙艸﹝一錢﹞仙露夏﹝錢半﹞以上各藥爲散﹐每服三四錢﹐溫湯調下﹐空心服。

杜瘵膏老枇杷葉﹝五十六片刷毛淨綿包濃煎去渣﹞紅蓮子﹝四兩煮熟去衣心連原湯研成膏﹞雅梨汁﹝一飯碗﹞藕節汁﹝一茶杯梨藕渣均與枇杷葉同煎﹞大紅棗﹝八兩煮熟去皮核連原湯研成膏﹞煉白蜜﹝一兩﹞川貝母﹝一兩﹞生苡仁﹝四兩二味並去心煮熟連原湯研成膏﹞同入鍋內熬稠﹐入瓷瓶重湯煮一炷香。每用一匙﹐開水調服﹐日三五次。冬月可多制﹐夏月須逐日制小料。

按﹕此瓊玉膏之變法﹐藥味淸和﹐常服無獘﹔專治骨蒸癆熱﹐腰肢軟﹐羸瘦遺泄。咳痰吐血﹐一切陰虛火動之證。久服免成瘵疾﹐屢收奇效﹐勿以平淡而忽之。

當歸活血湯全當歸﹝三錢﹞川桂枝﹝錢半﹞原桃仁﹝二錢﹞赤芍﹝八分﹞炒枳殼﹝八分﹞黑炮姜﹝四分﹞藏紅花﹝二分﹞

炙艸﹝五分﹞赤茯苓﹝一錢﹞鱉血柴胡﹝八分﹞鮮生地﹝一兩﹐酒浸搗爛﹞上除生地﹐水煎去滓﹐入地黃再煎數沸﹐加陳酒一瓢。服之不應﹐加穿山甲五分﹔又不應﹐加附子三分﹔有實熱難用附子者﹐須與大黃錢許同用。

下瘀血湯原桃仁﹝三錢﹞生錦紋﹝錢半醋酒各半炒﹞虫﹝十隻﹞

桃仁承气合逍遙散加味方原桃仁﹝三錢﹞生錦紋﹝錢半﹞風化硝﹝一錢﹞官桂﹝五分﹞全當歸﹝三錢﹞赤茯苓﹝三錢﹞

生曬術﹝八分﹞赤芍﹝二錢﹞川柴胡﹝五分﹞蘇薄荷﹝四分﹞北細辛﹝三分﹞炙艸﹝五分﹞炒螻蛄﹝十隻研末包煎﹞

加味平胃散杜蒼術﹝八分﹞眞川朴﹝八分﹞新會皮﹝錢半﹞炙艸﹝八分﹞小枳實﹝錢半﹞淨楂肉﹝三錢﹞六和曲﹝三錢﹞

靑皮﹝八分﹞炒麥芽﹝一錢﹞萊菔子﹝錢半拌炒砂仁一錢﹞

苡仁糯米粥生苡仁﹝一兩﹞炒糯米﹝五錢﹞加水兩碗﹐煮成粥服。

人參養榮湯潞黨參﹝三錢﹞炙棉﹝三錢﹞白歸身﹝錢半﹞熟地﹝二錢﹞生曬術﹝錢半﹞浙茯苓﹝錢半﹞生白芍﹝錢半﹞

官桂﹝五分﹞遠志肉﹝八分﹞五味子﹝九粒﹞炒廣皮﹝一錢﹞炙艸﹝八分﹞

淸燥養榮湯白知母﹝三錢﹞天花粉﹝三錢﹞白歸身﹝二錢﹞白芍﹝錢半﹞生地汁﹝二杯﹞新會皮﹝錢半﹞炙甘艸﹝五分﹞

上藥加燈心一帚煎服。

按﹕吳氏養榮湯﹐共有五方﹕一爲本方﹔二爲蔞貝養榮湯﹐卽於本方去生地﹑炙艸﹑新會皮﹐加栝蔞仁四錢﹐川貝三錢﹐蘇子錢半﹐賴橘紅八分﹔三爲柴胡養榮湯﹐卽於本方加柴胡八分﹐靑子芩錢半﹔四爲人參養榮湯﹐卽於本方去花粉﹐加潞黨參二錢﹐麥冬二錢﹐北五味念一粒﹔五爲參附養榮湯﹐卽於本方去花粉﹑知母﹑新會皮﹑炙甘艸﹐加人參一錢﹐淡附片七分﹐淡漧薑一錢。

加味溫膽湯淡竹茹﹝二錢﹞仙露夏﹝二錢﹞浙茯苓﹝三錢﹞廣皮﹝錢半﹞川柴胡﹝五分﹞雙鉤藤﹝錢半﹞池菊花﹝錢半﹞

通艸﹝一錢﹞小枳實﹝錢半﹞炙甘艸﹝六分﹞鮮荷葉﹝一角﹞鮮石菖蒲﹝根葉一錢挫熟生衝﹞

加減導痰湯小枳實﹝錢半﹞浙茯苓﹝三錢﹞新會皮﹝錢半﹞炙艸﹝五分﹞栝蔞皮﹝錢半﹞杜兜鈴﹝一錢﹞川貝母﹝三錢去心對劈﹞鮮石菖蒲﹝根葉搓熟生衝先用枇杷葉一兩去毛抽筋﹐絲通艸三錢﹐煎湯代水。﹞

耳聾左慈丸熟地黃﹝八兩﹞山萸肉淮山藥﹝各四兩﹞丹皮建澤瀉浙茯苓﹝各三兩﹞磁石﹝二兩﹞石菖蒲﹝兩半﹞北五味﹝五錢﹞煉蜜爲丸﹐每服三錢﹐淡鹽湯送下。

磁朱丸磁石﹝二兩﹞飛辰砂﹝一兩﹞六神曲﹝三兩﹞上藥共研細末﹐更以六神曲一兩﹐水和作餅煮浮﹐入前藥煉蜜爲丸﹐每服錢半至三錢﹐淡鹽湯送下。

按﹕柯韻伯云﹕此丸治聾癲狂癇如神。

耳聾神丹一名通耳神丹鼠腦﹝一个﹞靑龍齒﹝一分﹞冰片﹝一分﹞麝香﹝一分﹞朱砂﹝一分﹞明乳香﹝半分﹞樟腦﹝半分﹞上藥各研細末﹐用人乳爲丸﹐如桐子大﹐外用絲綿裹之﹐塞耳深處﹐至不可受而止﹐塞三日取出﹐耳聰﹐永不再聾。

普濟消毒飲川柴胡﹝一錢﹞蘇薄荷﹝一錢﹞炒牛蒡﹝錢半﹞白芷﹝八分﹞板藍根﹝錢半﹞白僵蠶﹝八分﹞蘇馬勃﹝五分﹞

升麻﹝五分﹞小川連﹝三分﹞靑子芩﹝八分均用酒炒﹞廣橘紅﹝八分﹞生甘艸﹝八分﹞白桔梗﹝一錢﹞元參﹝錢半﹞水煎﹐食遠徐服﹐或煉蜜爲丸﹐每重一錢﹐噙化尢妙。

按﹕李東垣制此飲﹐專治大頭天行﹐初覺憎寒體重﹐次傳頭面腫盛﹐口不能開﹐气喘舌燥﹐咽喉不利等證﹐全活甚眾。

連翹敗毒散靑連翹﹝三錢﹞蘇薄荷﹝一錢﹞炒牛蒡﹝錢半﹞荊芥﹝一錢﹞苦桔梗﹝一錢﹞生甘艸﹝八分﹞白蒺藜﹝錢半﹞

銀花﹝二錢﹞羌活﹝八分﹞獨活﹝八分﹞防風﹝八分﹞赤芍﹝錢半﹞象貝母﹝錢半﹞便祕加酒炒生錦紋一錢。

當歸六黃湯全當歸﹝一錢﹞小川連﹝六分﹞靑子芩﹝錢半﹞川柏﹝五分﹞大生地﹝錢半﹞大熟地﹝錢半﹞棉皮﹝二錢﹞

朱砂安神丸飛辰砂小川連﹝各五錢﹞生地黃﹝三錢﹞當歸甘艸﹝各二錢﹞共爲細末﹐酒泡蒸餅丸如麻子大﹐朱砂爲衣﹐每服錢半至三錢﹐淡鹽湯送下。

半夏秫米湯合交泰丸仙露夏﹝三錢﹞北秫米﹝六錢﹞交泰丸﹝七分﹞辰砂﹝五分﹞

交泰丸安邊桂﹝一錢﹞小川連﹝六錢﹞陳酒糊丸﹐朱砂爲衣﹐每服七分﹐淡鹽湯送下。

按﹕韓飛霞制此方﹐善治怔忡不寐﹐能交心神於頃刻。汪春圃合靈樞半夏秫米湯﹐治陰虧陽盛﹐脈左寸浮洪﹐兩尺沈細﹐每日晡後發熱微渴﹐心胸間怔忡如築﹐至晚輒生懊﹐欲罵欲哭﹐晝夜不能寐﹐諸藥不效﹐一劑卽得酣睡﹐毛愼夫仿交泰丸法﹐用北沙參三錢﹐細生地三錢﹐麥冬錢半﹐歸身錢半﹐遠志八分﹐生白芍錢半﹐辰茯神三錢﹐炙甘艸五分﹐川連二分﹐肉桂一分﹐以甘瀾水先煮秫米一兩﹐去渣﹐將湯煎藥﹔治心腎不交﹐晝夜不寐﹐交睡則驚恐非常﹐如墜如脫﹐叫呼不寧﹐時悲時笑等證﹐嘗用之而奏效。余定其方名曰﹕心腎交泰湯。

溫膽合酸棗仁湯仙露夏﹝三錢﹞新會皮﹝錢半﹞炒枳殼﹝一錢﹞知母﹝錢半﹞辰茯神﹝四錢﹞炒棗仁﹝三錢﹞炙甘艸﹝六分﹞先用鮮刮淡竹茹五錢﹐北秫米一兩﹐煎湯代水。

參麥茯神湯﹝補﹞西洋參﹝錢半﹞辰茯神﹝三錢﹞鮮石斛﹝三錢﹞麥冬﹝二錢﹞甜石蓮﹝錢半﹞生穀芽﹝錢半﹞

生甘艸﹝六分﹞木瓜﹝八分﹞

按﹕溫熱諸證﹐經開泄下奪後﹐惡候𨿽平﹐而正亦大傷﹐見證多气液兩虛﹐元神大虧之象﹐故宜淸補﹔若用膩滯陰藥﹐反傷胃气。如其癥中虛泄瀉﹐則宜香砂理中湯﹐守補溫運。同一調補善後﹐最宜釐淸界限。

加味導赤散鮮生地﹝五錢﹞淡竹葉﹝錢半﹞生甘梢﹝八分﹞木通﹝八分﹞原麥冬﹝二錢﹞蓮子心﹝三分﹞辰砂染燈心﹝二十一支﹞

貞元飲大熟地﹝八錢﹞白歸身﹝三錢﹞炙甘艸﹝二錢﹞

按﹕此治燥渴易饑﹐气短似喘﹐呼吸急促﹐提不能升﹐咽不能降﹐气道噎塞﹐勢劇垂危者。常人但知爲气急﹐其病在上﹔而不知元海無根﹐虧損肝腎﹐此子午不交﹐气脫癥也。婦人血海常虧者﹐最多此證﹐宜急用此飲以濟之緩之。

集靈膏天冬麥冬生地熟地﹝各十兩﹞黨參甘杞子﹝各六兩﹞淮牛膝﹝四兩﹞冰糖﹝一斤熬膏﹞

血虛便難﹐加歸身四兩﹔脾弱便溏﹐加白術八兩﹔帶下遺精﹐去牛膝﹐加川柏一兩﹐砂仁一兩﹔大便易滑﹐亦去牛膝﹐加炒扁豆﹑炒苡仁各一斤。

按﹕王孟英曰﹕峻滋肝腎之陰﹐無出此方之右者。凡少年气弱倦怠﹐津液虧少﹐虛火上炎﹐身弱咳嗽者﹐急宜服之。

烏梅北棗丸烏梅肉﹝十个﹞大黑棗﹝五枚﹞俱去核﹐共杵爲泥﹐加煉蜜丸彈子大﹐每用一丸噙化。

六君子湯潞黨參﹝三錢﹞生曬術﹝二錢﹞浙茯苓﹝三錢﹞廣皮﹝一錢﹞姜半夏﹝錢半﹞炙甘艸﹝八分﹞閩姜﹝兩片﹞

大紅棗﹝四枚﹞

加味都气飲大熟地﹝四錢﹞山萸肉﹝一錢﹞浙茯苓﹝三錢﹞淮藥﹝三錢﹞北五味﹝五分﹞補骨脂﹝三錢﹞胡桃肉﹝兩枚鹽水炒﹞粉丹皮﹝一錢﹞建澤瀉﹝錢半﹞淡附片﹝五分﹞

香砂理中湯廣木香﹝八分﹞春砂仁﹝八分﹞潞黨參﹝二錢﹞白術﹝二錢﹞淡漧薑﹝八分﹞炙甘艸﹝八分﹞

大黃飲子生錦紋﹝二錢﹞鮮生地﹝錢半﹞焦山梔﹝錢半﹞枳殼﹝錢半﹞光杏仁﹝錢半﹞靑子芩﹝一錢﹞西洋參﹝七分﹞

升麻﹝五分﹞炙甘艸﹝五分﹞鮮生薑﹝兩片﹞淡香豉﹝一錢﹞烏梅﹝一枚﹞

蓯蓉潤腸丸淡蓯蓉﹝二兩﹞上沈香﹝一兩﹞爲末﹐用麻子仁汁打糊爲丸﹐梧子大﹐每服七十丸﹐空心服。

黃湯嫩棉﹝錢半﹞新會皮﹝錢半﹞麻仁﹝五錢研﹞白蜜﹝一匙﹞

蓯蜜地黃湯淡蓯蓉﹝三錢﹞大熟地﹝四錢﹞山萸肉﹝一錢﹞山藥﹝錢半﹞浙茯苓﹝錢半﹞粉丹皮﹝錢半﹞建澤瀉﹝錢半﹞白蜜﹝一瓢﹞

益血潤腸丸大熟地﹝六兩﹞甜杏仁大麻仁﹝各三兩杵膏炒枳殼﹞賴橘紅﹝各二兩半﹞眞阿膠肉蓯蓉﹝各一兩半﹞

蘇子荊芥﹝各一兩﹞當歸﹝三兩﹞爲末﹐以前三味膏同杵千餘下﹐加煉蜜爲丸﹐如桐子大﹐每服五六十丸﹐空心白湯下。

五仁丸柏子仁﹝半兩﹞松子仁原桃仁甜杏仁郁李淨仁﹝各一兩﹞廣皮﹝四兩﹞先將五仁另研如膏﹐入陳皮末研勻﹐煉蜜丸梧子大﹐每服五十丸﹐空心米飲下。

東垣潤腸丸當歸梢羌活生錦紋﹝各半兩﹞大麻仁原桃仁﹝各一兩﹞上爲丸梧桐子大﹐每服三五十丸﹐白湯下。

加味皂角丸皂角﹝一兩炙去子﹞炒枳殼﹝一兩﹞麻仁甜杏仁﹝各一兩﹞防風廣皮﹝各八錢﹞爲末﹐蜜丸梧桐子大﹐每服七十丸﹐米飲下。

蘇子降气加枳杏湯姜半夏﹝一錢﹞新會皮﹝一錢﹞炙蘇子﹝錢半﹞前胡﹝一錢﹞白歸身﹝一錢﹞眞川朴﹝一錢﹞沈香片﹝五分﹞枳實﹝錢半﹞光杏仁﹝錢半﹞炙甘艸﹝五分﹞鮮生薑﹝兩片﹞

六磨飲子一名六磨湯上沈香廣木香尖檳榔烏藥枳實生錦紋﹝各一錢﹞用開水各磨汁二匙﹐仍和入開水一湯碗服。

髒連丸川連﹝八兩﹞用雄豬直腸一段﹐長一尺二寸﹐洗淨﹐將川連末入內﹐兩頭綫紮緊﹐陳酒二斤半煮幹搗丸﹐每服一錢﹐開水送下。

按﹕景嶽全書﹕治痔漏下血肛門重墜﹐去川連﹐用炒槐米八兩入豬腸內﹐米醋煮爛搗丸﹐名豬髒丸。

余用黑木耳一兩﹐炒槐米兩半﹐川連兩半﹐同入豬腸內﹐用酒醋各半斤煮爛搗丸﹐名加味髒連丸﹐用荸薺﹑紅棗各四顆煎湯送下﹐奏功尢捷。

髒連六味丸川連﹝兩半﹞熟地炭﹝二兩﹞山萸肉炒丹皮白礬﹝一錢嵌柿餅炭各一兩﹞淮藥赤苓澤瀉﹝各五錢﹞同入豬腸內﹐酒二斤煮爛搗丸﹐每服三錢﹐淡鹽湯下。

固精封髓丹黃魚膠﹝一斤﹞蛤粉﹝炒松﹞沙苑子﹝五兩﹞牡蠣粉﹝炒松﹞眞川柏﹝三兩﹞春砂仁﹝一兩﹞炙甘艸﹝七錢﹞

秋石﹝五錢﹞淮山藥﹝一兩﹞半煮爛搗丸﹐淡鹽湯送下三錢。

三才封髓丹潞黨參﹝兩半﹞熟地炭﹝二兩﹞天冬﹝一兩﹞焦川柏﹝三兩﹞春砂仁﹝兩半﹞炙甘艸﹝八錢﹞糯米漿糊丸﹐每服三錢。

黃建中湯嫩棉﹝錢半﹞生白芍﹝三錢﹞川桂枝﹝八分﹞炙艸﹝八分﹞嫩閩姜﹝一錢﹞大麥糖﹝三錢﹞大紅棗﹝四枚﹞

河間天水散一名六一散飛滑石﹝六兩﹞炙甘艸﹝一兩﹞爲細末﹐每服三錢﹐溫水或新汲水調下﹐日三次。

暑濕內侵風寒外襲者﹐淡豆豉三錢﹐蔥白兩个﹐水一盞﹐煮汁調下卽解﹐甚者兩服必愈。催生下乳﹐溫水擂胡麻漿調下﹐並可下死胎﹐解斑蝥毒。加辰砂少許﹐名益元散﹔加黃丹少許﹐名紅玉散﹔加靑黛少許﹐名碧玉散﹔加薄荷葉末少許﹐名雞蘇散。

石膏大靑湯生石膏﹝四錢﹞白知母﹝一錢﹞靑子芩﹝錢半﹞大靑﹝二錢﹞焦山梔﹝二錢﹞前胡﹝錢半﹞鮮蔥白﹝四枚﹞

按﹕此方旣可散熱﹐又能安胎﹐爲妊婦溫熱病之良劑。

玉燭散鮮生地﹝五錢﹞白歸身﹝錢半﹞生白芍﹝三錢﹞川芎﹝六分﹞生錦紋﹝一錢﹞風化硝﹝八分﹞生甘艸﹝六分﹞

生化湯﹝補﹞全當歸﹝三錢﹞原桃仁﹝錢半﹞黑炮姜﹝三分﹞川芎﹝八分﹞炙甘艸﹝六分﹞或加益母艸三錢﹐童便一鐘衝。

加味豬膚湯淨豬膚﹝八錢﹞炒米粉﹝三錢﹞白蜜﹝一瓢﹞童便﹝一瓢同衝﹞松子仁﹝三錢﹞柏子仁﹝三錢﹞先煮豬膚﹑松﹑柏去渣﹐和入三味。

按﹕此方治液枯便難之良劑﹐不僅產後一癥也。

小定風珠生龜板﹝六錢﹞伏淡菜﹝三錢﹞雞子黃﹝一个先放罐底﹞先將三味煎﹐去渣入阿膠再煎﹐膠烊衝童便一杯。

大定風珠大生地﹝三錢﹞生白芍﹝三錢﹞生牡蠣﹝四錢﹞麻仁﹝二錢﹞生龜板﹝四錢﹞生鱉甲﹝四錢﹞炙甘艸﹝二錢﹞

麥冬﹝三錢﹞五味子﹝一錢﹞雞子黃一枚﹐先放罐底﹐先將前藥煎﹐去渣入阿膠再煎﹐膠烊卽傾出﹐分三次服。喘息﹐加吉林參一錢﹔自汗﹐加化龍骨三錢﹐皮二錢﹐淮小麥三錢﹔心悸﹐加辰茯神四錢﹐琥珀末四分衝。

黑神丸一名保產黑神丹陳京墨二錠﹐無根水磨成濃汁﹐傾入瓷盤中曬燥﹐刮下研細﹐每料約用淨墨粉﹝四錢﹞陳百艸霜二錢﹐須近山人家﹐燒各種野艸者佳﹐燒獨種柴艸者勿用﹐必要竈門上積煙﹐切勿誤用鍋底煤。明天麻﹝二錢﹞淮小麥粉﹝二錢﹞赤金箔﹝五十張﹞上藥各研極細﹐稱準分量再研勻﹐卽將淮麥粉一錢打糊爲丸金箔爲衣﹐約重一分﹐外用蠟殼封固﹐癥輕者服一丸﹐重者服二三丸﹐童便一鐘﹐陳酒一瓢研送。

按﹕黑神丸以陳京墨爲主﹐而以消瘀鎭心之藥佐之﹐爲產後安神定魄去瘀生新之要方。凡產後血暈血崩﹐頭痛眼花﹐心神慌亂﹐瘀衝血厥﹐肝風發痙等證﹐用豆淋酒﹝黑大豆五錢炒熱﹐陳酒浸半刻﹐去豆用酒﹞一鐘﹐熱童便一杯﹐調入此丸﹐屢驗如神。

回生丹一名回生保產至寶丹制錦紋﹝二斤﹞蘇木﹝三兩﹞大黑豆﹝三升各煎汁三碗﹞杜紅花﹝三兩煎汁三碗﹞

先將大黃末二斤﹐入淨砂鍋內﹐以好米醋三斤﹐文武火煎﹐以長木箸不住手攪之﹐成膏再加醋三斤熬﹐熬後又加醋三斤﹐次第加畢﹐然後下豆汁三碗再熬﹐次下蘇木汁﹐又次下紅花汁﹐熬成膏後﹐取入瓦盆盛之﹐大黃鍋焦﹐亦鏟下入藥同磨。

髙麗參﹝三兩﹞全當歸制香附川芎茯苓陳酒炒延胡制蒼術炒蒲黃熟地桃仁﹝各一兩﹞羌活白芍山稜淮牛膝化橘紅炙甘艸山萸肉地楡五靈脂﹝各五錢﹞廣木香髙良姜﹝各四錢﹞木瓜炒靑皮炒白術﹝各三錢﹞明乳香淨沒藥﹝各二錢﹞臺烏藥﹝二兩五錢﹞上藥二十七味﹐一方加益母艸二兩﹐冬葵子﹑馬鞭艸各五錢﹐並前黑豆殼共曬榦爲末﹐入石臼內﹐下大黃膏拌勻﹐再下煉蜜一斤﹐共搗千杵﹐取起爲丸﹐每丸重三錢﹐陰漧須二十天﹐可日曬﹐不可火烘﹐待幹後﹐約重二錢零﹐外用蠟殼護之。

按﹕此丹治臨產﹑產後百病之要方。孕婦難產﹐用川芎三分﹐歸須一錢﹐煎湯調下﹔子死腹中﹐藏紅花五分﹐淮牛膝錢半﹐煎湯調下﹔胞衣不出﹐淮牛膝三錢﹐煎湯調下﹔惡露不行﹐藏紅花五分﹐靑糖一錢﹐煎湯調下﹔兒枕塊痛﹐淨楂肉錢半﹐靑糖一錢﹐煎湯調下﹔敗血流經﹐桂枝五分﹐陳酒一杯﹐煎湯調下﹔瘀血不盡﹐益母艸三錢﹐靑糖二錢﹐煎湯調下﹔血迷血暈﹐童便豆淋酒各一杯調下﹔目閉不語﹐鮮石菖蒲葉一錢﹐泡湯調下﹔狂言妄語﹐辰茯神三錢﹐琥珀末三分﹐泡湯調下。若用以催生﹐胞漿已破﹐方可服﹐未破切不可服﹐至要至要。

無極丸生錦紋一斤﹐分作四份﹕一份用童便兩碗﹐食鹽二錢﹐浸一日﹐切曬﹔一份用醇酒一碗﹐浸一日﹐切曬﹐再以巴豆三十五粒同炒﹐豆黃去豆不用﹔一份用杜紅花四兩﹐泡水一碗﹐浸一日﹐切曬﹔一份用當歸四兩﹐入淡醋一碗﹐同浸一日﹐去歸切曬。爲末﹐煉蜜丸梧子大﹐每服五十丸﹐空心溫酒下﹐取下惡物爲驗﹐未下再服。

按﹕此丸武當髙士孫碧雲傳﹐爲通瘀重劑﹔專治婦人經水不通﹐赤白帶下﹐崩漏不止﹐腸風下血﹐五淋﹐產後積血﹐惡露不行﹐發狂譫語﹐瘕腹痛﹐男子五癆七傷﹐小兒骨蒸潮熱等癥﹐其效甚速。

沈氏六神湯賴橘紅﹝一錢﹞杜膽星﹝一錢﹞旋復花﹝三錢絹包煎﹞辰茯神﹝三錢﹞鮮石菖蒲葉﹝一錢﹞

戈制半夏﹝五分﹞

按﹕此湯消痰通絡﹐治產後痰迷﹐神昏譫語﹐惡露不斷﹐甚或半身不遂﹐口眼歪斜﹐舌蹇不語﹐癲狂昏厥等癥極效﹔故產後理血不應﹐六神湯爲要藥。

加減小柴胡湯鱉血柴胡﹝錢半﹞條芩﹝錢半﹞仙露夏﹝錢半﹞

桃仁﹝三錢﹞鮮生地﹝五錢﹞黑犀角﹝八分﹞淨楂肉﹝三錢﹞丹皮﹝二錢﹞炙甘艸﹝六分﹞鮮生薑﹝一片﹞

按﹕小柴胡湯﹐在經主气﹐在髒主血﹐故能治熱入血室。舒馳遠於此方只用柴胡桃仁兩味﹐加當歸﹑靑皮﹑炒穿山甲各二錢﹐羚角﹑萬年霜各三錢﹐黨參﹑紅花各一錢﹐較本方尢力大而效速。

白虎加生地黃湯生石膏﹝四錢﹞白知母﹝三錢﹞生甘艸﹝八分﹞粳米﹝三錢﹞鮮生地﹝一兩﹞熱童便一杯衝羚地淸營湯羚角片﹝錢半﹞鮮生地﹝五錢﹞靑連翹﹝三錢﹞銀花﹝二錢﹞焦山梔﹝三錢﹞生蒲黃﹝錢半﹞生藕汁﹑熱童便各一瓢衝。

加減四物湯鮮生地﹝五錢﹞生白芍﹝三錢﹞東白薇﹝三錢﹞歸身﹝錢半﹞冬桑葉﹝二錢﹞粉丹皮﹝二錢﹞地骨皮﹝三錢﹞

銀胡﹝錢半﹞

四逆散合白薇湯鱉血柴胡﹝錢半﹞赤芍﹝二錢﹞小枳實﹝錢半﹞歸須﹝錢半﹞東白薇﹝五錢﹞西洋參﹝一錢﹞生甘梢﹝八分﹞

絳通﹝一錢﹞

加味大柴胡湯鱉血柴胡﹝錢半﹞醋炒錦紋﹝一錢﹞酒炒靑子芩﹝一錢﹞小枳實﹝錢半﹞姜半夏﹝一錢﹞原桃仁﹝三錢﹞

赤芍﹝二錢﹞鮮生薑﹝一片﹞大紅棗﹝兩枚﹞

加味桂枝紅花湯川桂枝﹝五分﹞藏紅花﹝五分﹞原桃仁﹝三錢﹞炙艸﹝四分﹞海蛤殼﹝五錢﹞鮮生薑﹝二片﹞大紅棗﹝二枚﹞童便﹝一杯﹞

新加絳復湯旋復花﹝三錢包煎﹞眞新絳﹝錢半﹞原桃仁﹝錢半﹞柏子仁﹝三錢﹞靑蔥管﹝五寸切碎衝﹞歸須﹝錢半﹞

烏賊骨﹝三錢﹞炒延胡﹝一錢﹞川楝子﹝一錢﹞茜根﹝八分﹞

新加桑菊飲冬桑葉﹝二錢﹞滁菊花﹝一錢﹞靑連翹﹝錢半﹞

薄荷﹝八分﹞光杏仁﹝二錢﹞苦桔梗﹝一錢﹞生甘艸﹝八分﹞鉤藤﹝錢半﹞天竺黃﹝錢半﹞鮮石菖蒲葉﹝一錢﹞竹瀝五匙同衝先用活水蘆根五錢﹐嫩桑枝一尺﹐煎湯代水。

羚麻白虎湯羚角片﹝一錢﹞明天麻﹝一錢﹞生石膏﹝四錢﹞知母﹝三錢﹞栝蔞仁﹝四錢﹞川貝母﹝三錢﹞生甘艸﹝六分﹞

生粳米﹝三錢鮮荷葉包煎﹞其羚角﹑石膏必須先煎代水。

吳氏淸絡飲鮮銀花﹝二錢﹞絲瓜皮﹝二錢﹞西瓜翠衣﹝二錢﹞鮮竹葉心﹝二錢﹞鮮荷葉邊﹝二錢﹞

犀羚鎭痙湯鮮生地﹝八錢﹞靑連翹﹝三錢﹞元參心﹝二錢﹞銀花﹝二錢﹞滁菊花﹝三錢﹞甘中黃﹝一錢﹞生甘梢﹝六分﹞

蓮心﹝二分﹞先用犀角八分﹐羚角錢半﹐煎湯代水。

犀羚白虎湯生石膏﹝六錢﹞白知母﹝四錢﹞滁菊花﹝三錢﹞鉤藤﹝錢半﹞生甘艸﹝六分﹞生粳米﹝三錢荷葉包煎﹞

先用犀角一錢﹐羚角片錢半﹐煎湯代水。

安宮牛黃丸西牛黃廣郁金白犀角小川連飛辰砂﹝各一兩﹞梅冰麝香﹝各二錢五分﹞眞珠﹝五錢﹞

焦山梔飛雄黃靑子芩﹝各一兩﹞共爲極細末﹐煉蜜爲丸﹐每丸重一錢﹐金箔爲衣﹐蠟護。脈虛者﹐人參湯下﹔實者﹐銀花薄荷湯下﹐每服一丸。兼治飛屍猝厥﹐五癇中惡﹐大人小兒痙厥之因於熱者。大人病重體實者﹐日再服﹐甚至日三服﹔小兒服半丸﹐不知﹐再服半丸。

按﹕安宮牛黃丸最涼﹐瓜霜紫雪丹次之﹐犀珀至寶丹﹑牛黃淸心丸﹑新定牛黃淸心丸﹑萬氏牛黃丸又次之。芳香開竅﹐辛涼透絡﹐主治略同而各有所長﹐臨用對證斟酌可也。

加味翹荷湯靑連翹﹝錢半﹞蘇薄荷﹝錢半﹞炒牛蒡﹝錢半﹞桔梗﹝錢半﹞焦梔皮﹝錢半﹞綠豆皮﹝二錢﹞生甘艸﹝六分﹞

蟬衣﹝十隻﹞葦莖﹝一錢﹞老紫艸﹝錢半﹞

新加麻杏石甘湯炙麻黃﹝八分﹞光杏仁﹝二錢﹞生石膏﹝四錢﹞連翹﹝錢半﹞牛蒡子﹝錢半﹞蘇薄荷﹝八分﹞象貝母﹝錢半﹞枯芩﹝錢半﹞苦桔梗﹝八分﹞生甘艸﹝四分﹞絲通艸﹝一錢﹞先用犀角尖八分﹐活水蘆根一兩﹐煎湯代水。

千金葦莖合陳氏淸肺飲光杏仁﹝三錢﹞生苡仁﹝四錢﹞栝蔞仁﹝四錢﹞川貝﹝三錢﹞冬桑葉﹝錢半﹞

靑連翹﹝錢半﹞

冬瓜子﹝三錢﹞葦莖﹝一錢﹞賴橘紅﹝八分﹞生甘艸﹝八分﹞竹衣紙﹝一錢﹞桔梗﹝八分﹞先用生蘿卜四兩﹐鮮枇杷葉﹝一兩去毛抽筋﹐煎湯代水。﹞

費氏必勝湯生錦紋﹝八分至三錢﹞原桃仁﹝一錢至三錢﹞鮮地龍﹝五支﹞藏紅花﹝五分至八分﹞

小靑皮﹝五分至錢半﹞生葛根﹝一錢﹞荊芥﹝一錢至三錢﹞淨楂肉﹝三錢至五錢﹞細木通﹝一錢﹞

蟬衣﹝一錢至二錢﹞赤芍﹝錢半至二錢﹞先用活水蘆根三兩﹐紫花地丁兩半﹐煎湯代水。

按﹕孫際康治痘說要云﹕梟毒烈焰之痘癥﹐惡形惡色﹐一見點而爍血耗气﹐諸般肆虐。此等之疫痘﹐攻解萬不可緩﹐且解緩而攻速﹐更萬不可以涼解姑試之﹐以貽潰臟腑。費建中制此湯加減﹐其膽極大﹐其心極小。

治見點血凝气滯﹐窠粒不松﹐色滯不活﹐經絡錮蔽﹐諸般痛楚﹐或貫珠攢簇﹐紫暗塊﹐毒火伏而不透者﹐極效。

淸瘟敗毒飲生石膏大劑六兩至八兩﹐中劑二兩至四兩﹐小劑八錢至一兩。鮮生地大劑八錢至一兩﹐中劑四錢至五錢﹐小劑三錢至四錢。烏犀角大劑二錢至四錢﹐中劑二錢至三錢﹐小劑一錢至二錢。眞川連大劑三錢至四錢﹐中劑二錢至三錢﹐小劑一錢至錢半。靑子芩﹝二錢至三錢﹞生山梔﹝三錢至五錢﹞生甘艸﹝八分﹞

靑連翹﹝三錢至六錢﹞白知母﹝三錢至六錢﹞苦桔梗﹝二錢﹞赤芍﹝二錢至三錢﹞粉丹皮﹝二錢至三錢﹞

元參﹝三錢﹞

先用鮮竹葉五十片﹐加水六碗﹐煮石膏數百沸﹐後下諸藥﹐犀角磨汁衝服。頭面腫大﹐加紫花地丁五錢﹐酒浸生錦紋錢半﹔腮頸腫﹐加銀花二錢﹐上靑黛五分﹔紅絲繞目﹐眼光昏瞀﹐加羚角錢半﹐龍膽艸八分﹐滁菊花三錢﹐藏紅花五分﹔耳後腫痛﹐加大靑葉錢半﹐紫花地丁四錢﹔嗒舌弄舌﹐加木通一錢﹐童便一杯衝﹔舌上白點如珍珠﹐加薔薇根五錢﹐金汁一兩衝﹔舌上發疔﹐或紅或紫﹐甚則流膿出血﹐舌上成坑﹐加銀花露﹑金汁各一兩衝﹐外以錫類散或珠黃散摻之﹔舌苔如膩粉﹐言語不淸﹐加梨汁﹑竹瀝﹐西瓜汁﹐蕉根汁各一瓢衝﹔舌衄﹑齒衄﹑鼻衄﹐加鮮茅根五十支﹐陳京墨汁﹑童便各一鐘衝﹔气粗呃逆﹐加鮮竹茹五錢﹐鮮枇杷葉一兩去毛抽筋﹐煎湯代水﹐衝沈香﹑靑皮﹑廣郁金﹑小枳實汁各一匙﹔气喘胸滿﹐去地﹑芍﹑甘﹑桔﹐加栝蔞仁六錢﹐旋復花三錢﹐再用蘿卜淡海蜇各四兩﹐活水蘆根三兩﹐煎湯代水﹔咽喉腫痛﹐加山豆根八分﹐金汁一兩衝﹐再以生蘿卜四兩﹐西藏橄欖二錢﹐安南子五顆﹐煎湯代水﹐外以錫類散吹之﹐吹後嗽口淨﹐以玉霜梅含之﹔筋脈抽惕﹐甚則循衣摸牀撮空﹐加羚角錢半﹐滁菊花三錢﹐龍膽艸八分﹐再以嫩桑枝二兩﹐絲瓜絡一个﹐煎湯代水﹔若气實者宜兼通腑﹐加生錦紋三錢﹐風化硝二錢﹐小枳實二錢﹔血虛者兼養陰﹐加鮮金釵三錢﹐熟地露一兩﹐童便一杯﹐同衝﹔骨節煩疼﹐腰如被杖﹐加黃柏錢半﹐木通一錢﹔口穢噴人﹐加鮮佩蘭錢半﹐野薔薇露﹑金汁各一兩衝﹔裏急後重﹐或下惡垢﹐或下紫血﹐似痢非痢﹐加元明粉四錢﹐靑瀉葉一錢﹐淨白蜜一兩﹐煎湯代水﹔小便混赤短澀﹐甚則血淋﹐加滑石四錢﹐琥珀末四分衝﹐再以鮮茅根五十支﹐鮮車前艸兩株﹐杜牛膝五錢﹐煎湯代水。

按﹕此十二經瀉火之大劑。凡一切溫毒熱疫﹐表裏俱熱﹐狂躁心煩﹐口漧咽痛﹐大熱漧嘔﹐錯語不眠﹐吐血衄血﹐熱甚發﹐頭痛如劈﹐煩亂譫妄﹐身熱肢冷﹐舌刺唇焦﹐上嘔下泄﹐六脈沈細而數。卽用大劑﹔沈而數者﹐卽用中劑﹔浮大而數者﹐卽用小劑。如一出﹐卽加大靑葉二錢﹐少佐升麻四五分﹐引毒外透。此內化外解﹐濁降淸升之法﹐治一得一﹐治十得十。此余師愚疫疹一得之言也。若六脈細數沈伏﹐面色靑慘﹐昏憒如迷﹐四肢逆冷﹐頭汗如雨﹐其痛如劈﹐腹內攪腸﹐欲吐不吐﹐欲泄不泄﹐男則仰臥﹐女則復臥﹐搖頭鼓頷﹐由熱毒深入厥陰血瘀气閉所致﹐此爲悶疫﹐斃不終朝﹐淸瘟敗毒飲﹐不可輕試。治法﹕宜急刺少商﹑曲池﹑委中三穴﹐以泄營分之毒﹐灌以瓜霜紫雪八分至一錢﹐淸透伏邪﹐使其外達﹐更以新加絳復湯﹐加局方來復丹錢半至二錢﹐通其陰絡﹐庶可挽回。

淸涼攻毒散生石膏﹝五錢至一兩﹞小川連﹝一錢至三錢﹞牛蒡子﹝錢半﹞荊芥穗﹝四分﹞

小靑皮﹝七分﹞細木通﹝四分﹞丹皮﹝一錢﹞鮮生地﹝五錢至一兩﹞紫花地丁﹝三錢﹞犀角汁﹝三分衝藏紅花四分﹞酒洗生錦紋﹝一錢﹞燈心艸﹝一分﹞

消毒活血湯老紫艸﹝錢半﹞靑連翹﹝錢半﹞炒牛蒡﹝一錢﹞木通﹝七分﹞鮮生地﹝錢半﹞淨楂肉﹝一錢﹞酒炒靑子芩﹝五分﹞

潞黨參﹝五分﹞生棉﹝錢半﹞酒炒小川連﹝三分﹞當歸須﹝八分﹞苦桔梗﹝六分﹞酒洗赤芍藥﹝五分﹞前胡﹝一錢﹞生甘艸﹝三分﹞

鮮生薑﹝一片﹞

按﹕本方去參﹐名淸毒和血湯﹐治毒滯血凝﹐不能行漿。如形气壯實者﹐去參﹑﹔治痘不如期灌漿﹐板硬漧黃或灰滯黑暗﹐倍紫艸﹑芩﹑連﹐去參﹑﹔治毒熾血凝﹐痘暈紅紫﹐或帶漧枯﹐兼有焦黑者﹐均效。

三妙血白雄鷄冠血豬尾血蚯蚓血各一匙陳酒一鐘衝服。

按﹕雞冠血性溫提漿﹐升表治上﹔豬尾血性動活血﹐入里治下﹐二血有上下表裏之分﹔鮮地龍血﹐性涼活血﹐善通經絡﹐能引諸藥直破惡毒所聚之處。治痘五六朝﹐根赤轉紫而頂有孔﹐如鍼刺﹐如嵌頂﹐必身熱苔黃﹐口渴便祕﹐蓋毒火盛而蔽其气瘀其血﹐漿必不化﹐宜此方合解毒藥﹐如加減普濟消毒飲﹑周氏五味消毒飲之類﹔若痘根色紫﹐甚至轉黑﹐而頂下陷者﹐爲毒陷﹐宜三妙血合紫雪等藥加金汁﹔如身熱便祕﹐頂嵌根紫﹐或發水泡而間有半漿者﹐將無漿之泡挑去﹐用此方入流气敗毒之藥﹐如銀花敗毒散﹑人參敗毒散之類。

周氏五味消毒飲﹝補﹞鮮杜銀花﹝三錢﹞鮮野菊花﹝錢半﹞鮮蒲公英﹝錢半﹞紫花地丁﹝二錢﹞紫貝天葵﹝錢半﹞

參歸鹿茸湯吉林參﹝三錢﹞白歸身﹝一錢﹞炙棉﹝二錢﹞炙甘﹝五分﹞鹿茸血片﹝三分﹞龍眼肉﹝三朵﹞鮮生薑﹝一片﹞上藥煎成﹐衝陳酒一杯。倦食﹐手足厥冷﹐加廣木香八分﹐公丁香﹑安邊桂各三分﹐寒戰切牙﹐加安邊桂二分﹐濃附塊三分﹐酒炒白芍七分﹐煨訶子﹑煨肉果各二分。

按﹕聶久吾制此方﹐大能補气暖血﹔專治痘色淡白﹐气血虛縮﹐不能成膿﹐並灰陷白陷﹐溫服一二劑﹐立刻起漿﹐奏功之捷﹐莫過於此。若嫌鹿茸血片價昂﹐代以鹿角尖一錢亦可﹐如有鹿茸酒﹐更妙。

附制鹿茸酒法﹕邱柳樊曰﹕用二三寸眞茄茸一兩﹐以酒入瓦瓶﹐煮令皮脫﹐取出﹐將酒濾過。其茸之眞膏﹐俱在此酒內﹔再將瓦瓶注酒﹐煮令皮爛﹐逐漸添酒﹐看皮爛時﹐以布濾過﹐其皮揉爛﹐化在酒內﹐其毛去之﹔又將茸內骨﹐酥炙焦爲末﹐將前膏酒皮酒﹐總和一處候用。此制茸酒妙法﹐人多不知﹐一槪炙之﹐其眞膏悉去﹐無效矣。

費氏淸解散荊芥防風川芎連翹木通炒牛蒡﹝各七分﹞生葛根山楂﹝各八分﹞桔梗﹝六分﹞前胡﹝一錢﹞老紫艸靑子芩升麻﹝各五分﹞川連﹝二分﹞甘艸﹝三分﹞

蟬蛻﹝十二隻﹞生薑﹝兩片﹞水煎溫服。

費氏蘇解散荊芥防風川芎細木通蘇葉白芷﹝各七分﹞生葛根山楂﹝各八分﹞桔梗﹝六分﹞

前胡﹝一錢﹞老紫艸連翹心升麻炒牛蒡羌活﹝各五分﹞甘艸﹝二分﹞蟬蛻﹝十二隻﹞生薑﹝三片﹞水煎溫服。

按﹕張遜玉種痘新書云﹕上二方爲初熱見點之要藥﹐痘出齊後莫用。

椒梅丸炒川椒﹝三錢﹞烏梅炭炒川連﹝各一錢爲末﹞飴糖丸如黍米大﹐量兒大小分二三服﹐服後須臾得入虫口。治痘爲虫悶﹐不得發出﹐最效。次與紫艸承气湯下之。

飛馬金丹﹝補﹞巴豆霜廣木香賴橘紅﹝各三錢﹞五靈脂廣郁金生打上雄黃制錦紋﹝各一兩﹞

飛辰砂﹝五錢﹞明乳香淨沒藥山慈菇百艸霜﹝各二錢﹞各秤另研淨末分兩﹐再合研一時許令勻﹐米醋法丸﹐金箔爲衣﹐如綠豆大﹐隔紙曬漧﹐緊貯瓷器﹐置髙燥處。二十歲以上者﹐每服十二丸﹐稟彊者加三丸﹐老幼隨減﹐三兩歲者七丸或五丸﹐七八十歲者九丸﹐溫開水送下﹐半日或一二時許﹐非吐必瀉﹐孕婦遇急癥﹐七丸爲度。

按﹕溫熱伏邪及病霍亂痧脹者﹐臨時每多夾水﹑夾食﹑夾飲﹑蓄血之故﹐與邪互並﹐結於胸脇﹐如食結胸﹑水結胸﹑血結胸﹐每因伏邪與夾邪互結﹐痛不可按﹐或時昏冒﹐因𨿽不同﹐而其結痛拒按﹐閉塞不容喘息之狀則同。若不細察詳問﹐鮮不認爲本病應得之候﹐不先行探吐去之﹐則所受之邪﹐爲其羈畱伏匿﹐不得透達﹐必致夭殤。宜卽與飛馬金丹一服﹐自能隨所結之上下﹐而施其吐下之功﹐得夾邪一解﹐正气自伸﹐按法調治本癥﹐爲較易耳。故此丹治水食痰血寒熱諸邪﹐結於胸膈﹐髙突痛脹﹐不可抑按﹐不得呼吸﹐欲吐不得吐﹐欲瀉不得瀉者。凡外感內傷﹐飛屍猝中﹐暴厥自經﹐跌壓諸癥﹐見有此狀者﹐無論大小均可服之。

枳實導滯湯小枳實﹝錢半﹞制川朴﹝一錢﹞酒洗生錦紋﹝八分﹞仙露夏﹝錢半﹞淨楂肉﹝三錢﹞靑連翹﹝錢半﹞川連﹝四分﹞海南子﹝錢半﹞老紫艸﹝三錢﹞細木通﹝八分﹞炙艸﹝五分﹞

按﹕孫際康曰﹕此等癥昧者最多﹐以急於治痘而忽於裏滯﹐不知胃主肌肉﹐胃不宣化﹐肌肉無自而松﹐卽極力涼解﹐反成冰伏。此方開者開﹐降者降﹐不升發而自升發矣。故治有形之物與無形之毒﹐畱滯於中﹐令气血不能流通者﹐極效。

參茸升湯別直參﹝五錢﹞炙棉﹝一兩﹞鹿茸片﹝三分﹞升麻﹝一錢﹞煎成﹐衝陳酒一杯。

按﹕痘之生死﹐判於漿之有無﹕有漿﹐毒從外散﹐故生﹔無漿﹐毒畱內攻﹐故死。至其膿漿之不成﹐其病有二﹕一毒瓦斯熾盛則血燥而枯﹐一元气虛弱則血寒而縮﹐俱不能運化而成膿﹐膿不成則漿不行﹐而五陷之癥作矣。如痘稠密﹐暈紅紫而頂陷下﹐紫陷也。甚則暈腳漧枯﹐中有黑臍而成黑陷。此毒熱熾盛﹐蔽其气凝其血而陷也。宜急以聶氏淸毒活血湯﹑伍氏涼血解毒湯二方爲主。然當其紫陷時﹐不過一二劑痘立起﹐及至黑陷則受毒已深﹐𨿽用此等大劑﹐亦不過十救一二。又如痘出稠密﹐色淡白﹐根無紅暈而頂陷者﹐白陷也。甚則遲一二日﹐轉爲灰陷。此血气虛寒﹐不能運化毒瓦斯以成漿﹐故陷也。宜乘白陷之時﹐大補气血﹐急以聶氏參歸鹿茸湯﹑張氏參茸升湯爲主﹐連進一二劑﹐猶可望生。又有一種痘﹐顆粒通紅﹐成血泡而不成漿﹐此气虛不能統血﹐血反上居气位﹐治宜參保元湯大補其气﹐气充則毒化而成漿﹐血泡失治﹐則气愈虛而爲血陷﹐治法亦不外此二方。以上五陷之癥辧明﹐則初起泛漿﹑長漿﹑催漿﹑足漿之法﹐可類推矣。

導赤瀉心湯﹝補﹞治熱陷心經神昏﹐及胃熱蒸腦﹐撮空見鬼。小川連﹝一錢﹞靑子芩﹝錢半﹞生山梔﹝錢半﹞

知母﹝錢半﹞西洋參﹝一錢﹞辰茯神﹝二錢﹞益元散﹝三錢﹞麥冬﹝一錢﹞先用犀角八分﹐燈心七分﹐煎湯代水。

加減服蠻煎﹝補﹞治溫熱病舌絳神昏最效。

鮮生地﹝五錢﹞鮮金釵﹝二錢﹞原麥冬﹝一錢﹞知母﹝二錢﹞粉丹皮﹝二錢﹞辰茯神﹝二錢﹞細木通﹝一錢﹞廣皮﹝一錢﹞

鮮石菖蒲葉﹝一錢搓熱衝﹞犀角汁﹝一瓢﹞西黃﹝一分衝﹞

來復丹﹝補﹞治上盛下虛﹐暑濕入絡﹐肢厥神迷﹐便瀉溺澀﹐極效。玄精石倭硫黃牙硝﹝各一兩﹞賴橘紅小靑皮五靈脂﹝各二錢﹞醋糊丸﹐每服二錢或三十丸﹐空心醋湯下﹐善能交通陰陽。

參茸養陽湯﹝增﹞治遺精足痿﹐气促自汗。如嫌茸價太貴﹐易鹿角膠一錢。大山參﹝一錢﹞鹿茸片﹝二分﹞

甘杞子﹝三錢﹞歸身﹝二錢﹞小茴香﹝五分﹞生雄羊內腎﹝一對﹞鹽水炒胡桃肉﹝一枚﹞

按﹕此方柔劑養陽﹐塡精血﹐補督任﹐非桂附剛燥气烈劫陰者比。

第二卷

驗方妙用

溫熱病首用辛涼以解﹐次用苦寒以淸裏﹐終用甘寒以救液﹐此治溫熱本癥國中末之三法也。然有兼癥﹑夾癥﹑復癥﹑遺癥﹐及婦人﹑小兒種種之不同﹐不得不多備方法以施治﹐庶免醫家道少之患。玆特分列八法﹐詳言以發明之﹕

第二卷

驗方妙用

發表法

凡能發汗﹑發﹑發疹﹑發斑﹑發丹﹑發痧﹑發﹑發痘等方﹐皆謂之發表法。溫熱病﹐首貴透解其伏邪﹐而伏邪初發﹐必有著落﹐方著落在皮肉肌腠時﹐非發表則邪無出路﹐故發表法爲治溫熱病之一大法也。其大要不專在乎發汗﹐而在乎開其郁閉﹐宣其气血。郁閉在表﹐辛涼芳淡以發之﹔郁閉在半表半里﹐苦辛和解以發之。陽亢者飲水以濟其液﹐陰虛者生津以潤其燥﹐气滯者宣其气機﹐血凝者通其絡瘀﹔庶幾有者則發﹐有疹斑者則發疹斑﹐有者則發﹐有痘者則發痘﹐必察其表無一毫阻滯﹐始爲發表法之完善﹐此溫熱病發表之法﹐大不同於風寒也。謹述發表驗方﹐臚列於下﹕一﹑溫熱發汗﹐𨿽宜辛涼開達﹔而初起欲其發越﹐必須注重辛散﹐佐以輕淸﹐庶免涼遏之獘。方伏邪傳變出表時﹐輕者亦可得表藥而汗散﹐重者𨿽大劑麻葛羌防亦無汗。但須淸其絡熱﹐宣其气機﹐以治溫熱﹔或開其濕郁﹐達其募原﹐以治濕溫﹔必待伏邪盡發﹐表裏全徹﹐然後或戰汗或狂汗而解。亦有不用表藥而自汗淋漓邪終不解者﹐蓋自汗緣裏熱鬱蒸而出﹐乃邪汗非正汗也﹐仍宜開達其伏邪爲要。風溫風熱﹐如邵氏熱郁湯﹝邵步靑四時病機方﹞﹑梔豉芩葛湯﹝陸久芝不謝方﹞之類﹐濕溫濕熱﹐如連朴飲﹝王孟英霍亂論方﹞﹑新定達原飲﹝樊開周先師驗方﹞之類﹐隨癥酌用可也。至其發汗諸方﹐辛涼輕劑如蔥豉加葛根湯﹝王燾外臺方﹞﹑葛根蔥白湯﹝和劑局方﹞劉氏桔梗湯﹝河間六書方﹞﹑加味梔豉湯﹝樊先師驗方﹞之類﹐辛涼重劑如麻杏石甘湯﹝張仲景傷寒論方﹞千金淸肺湯﹑千金葳蕤湯﹝孫思邈千金方﹞﹑葛根橘皮湯﹝外臺方﹞﹑知母解肌湯﹑知母漧葛湯﹝朱肱活人書方﹞﹑荷杏石甘湯﹝葉天士醫案方﹞﹑加減三黃石膏湯﹝顧松園醫鏡方﹞﹑增損三黃石膏湯﹝楊玉衡寒溫條辧方﹞﹑蔥豉白虎湯﹝趙晴初醫案方﹞

之類﹐此皆辛以散風﹐涼以泄熱﹐爲治溫熱內發風寒外搏之要方。其間有風寒搏束過甚而溫熱伏邪不能外達者﹐則蔥豉加葛根麻黃湯﹝外臺方﹞﹐蘇羌飲﹝劉艸窗廣嗣全書方﹞之類﹐亦可暫用以疏散。亦有風寒遏伏太甚而濕熱伏邪不克外潰者﹐則藿香正气散﹝和劑局方﹞﹑九味羌活湯﹝張潔古方﹞之類﹐正可暫用以開達﹐初不必嫌其辛溫化燥也。其芳淡輕劑如蔥豉湯調天水散﹝河間六書方﹞﹑茵陳五苓散﹝金匱要略方﹞﹑藿朴夏苓湯﹝石芾楠醫原方﹞﹑藿朴二陳湯﹝樊師驗方﹞之類﹐芳淡重劑如六神通解散﹝局方﹞﹑茵陳胃苓湯﹝萬密齋幼科發揮方﹞﹑加味五苓散﹑加味二陳湯﹝石氏醫原方﹞之類﹐此皆芳香辟穢﹐辛淡化濕﹐爲治濕溫濕熱濕重挾穢之初方。若濕開熱透熱重於濕者﹐則宜苦辛開泄﹐治在上中二焦﹐不在發表之例。外此﹐又有不求汗而自汗解者四﹕如裏熱閉甚﹐用三黃瀉心湯﹝傷寒論方﹞﹑許氏大黃湯﹝外臺方﹞﹑大柴胡合大承气湯﹝河間六書方﹞之類﹐以疏通其裏結﹐一不已而再﹐再不已而三﹐直待裏邪逐盡﹐表裏通徹﹐多有戰汗而解者﹐此其一。

又如裏熱燥甚﹐病者思得涼水﹐久而不得﹐忽得痛飲﹐飲盞落枕而汗大出卽解者﹐此其二。又如平素气虛﹐屢用汗藥而不得汗﹐後加人參於解表藥中﹐如參蘇飲﹑人參敗毒散﹝局方﹞之類﹐復杯卽汗者﹐此其三。又如陰虛及奪血液枯之人﹐用純表藥全然無汗﹐後用潤燥生津藥於輕解方中﹐如七味蔥白湯﹝外臺方﹞﹑加減葳蕤湯﹝一名加減蔥豉湯﹐張氏醫通方﹞之類﹐而汗出如水者﹐此其四。謹摘諸汗癥列下﹕發熱惡寒﹐無汗﹐頭項痛﹑背痛﹑肩背痛﹑腰痛﹑膝脛痛﹑周身肢節痛。

二﹑溫熱發﹐每見於夏秋濕溫伏暑之癥﹐春冬風溫兼濕癥亦間有之﹐初由濕郁皮腠汗出不徹之故﹐白如水晶色者多﹐但當輕宣肺气﹐開泄衛分﹐如五葉蘆根湯﹝薛生白濕熱條辧方﹞最穩而靈。若久延而傷及气液﹐白如枯骨樣者多凶﹐急用甘潤藥以滋气液﹐如麥門冬湯﹝金匱要略方﹞﹑淸燥救肺湯﹝諭嘉言新方﹞之類﹐挽回萬一﹐切忌苦燥溫升﹐耗气液而速其斃。謹摘發癥如下。

色白點細﹐形如肌粟﹐摸之觸手而微癢﹐抓破微有水﹐狀如水晶珠而明潤者吉﹔熱勢壯則外見﹐熱勢緩則隱伏﹐出無定期﹐甚至連發三五次﹐若干白如枯骨色者大凶。脈必微弱或細數﹐神倦气怯﹐粘汗自出。

三﹑溫熱發疹﹐紅點髙起﹐與痧一類﹐系孫絡中血熱之病。惟多發於小兒﹐痧疹不拘男婦大小皆有﹐每見於春夏之間﹐發於風溫風熱者十之七八﹐溫毒暑熱者十之二三﹐然亦必夾帶疹。疹𨿽宜見而不宜多見﹐身熱二三日而發者輕﹐四五日而發者重﹐疹雜出者尢重。治𨿽宜疏風散熱爲先﹐亦當辧其風與熱孰輕孰重﹐風重而熱郁者﹐辛散佐以淸透﹐防風解毒湯﹝王晉三古方選注方﹞最當。熱重而風輕者﹐淸透佐以辛散﹐加減銀翹散﹝石氏醫原方﹞﹑加減普濟消毒飲﹝吳鞠通溫病條辧方﹞二方爲妙。若溫毒夾帶疹﹐色赤如丹﹐甚或紫紅﹐胃經血熱上蒸心包也﹐急宜繆氏竹葉石膏湯﹝古方選注方﹞﹐甚則犀角大靑湯﹝邵步靑溫病論方﹞肅淸胃熱﹐涼透血絡﹐使疹發透﹐則溫毒自解。若因循失治﹐則血熱之毒逆傳心包肝絡﹐而變神昏痙厥之危證矣﹐此時急救之法﹐惟有用拔萃犀角地黃湯﹝溫毒論方﹞或犀連承气湯﹝呂震傷寒尋源方﹞涼血攻毒﹐急下存陰而已。謹摘發疹證列下﹕風溫發疹之候﹕瑣碎小粒﹐髙出於膚﹐怕風咳嗽﹐咽阻喉痛﹐胸悶心煩或气喘﹐壯熱無汗。

溫毒發疹之候﹕舌絳如朱﹐夾帶疹﹐疹色紫紅或深紅﹐緊束有根﹐環口燥裂﹐大渴引飲﹐心神煩躁﹐便祕溺澀。

四﹑溫熱發﹐或布於胸腹﹐或現於四肢﹐平而成片﹐與丹一類﹐發於溫毒病最多﹐其次大熱病亦恆見之﹐系經絡血熱之毒﹐竄入肌表而外越。經血熱則色紅﹐熱毒重則色深紅﹐熱毒尢重則色嬌紅﹐艷如胭脂﹐統名紅。絡血熱則色紫﹐名曰紫﹔絡血熱而毒瘀則色黑﹐名曰黑﹔甚則色靑如藍﹐名曰藍。更有雲頭隱隱﹐伏而不現於皮膚者﹐曰伏﹔內發於腸胃咽膈之間﹐肌膚間不得而見者﹐曰內。至若隱隱而微﹐胸腹略見數點而色淡紅者﹐曰陰﹔甚或淡紅似白者﹐曰白﹔統名虛﹐多發於濕熱大病後﹐涼瀉太過﹐經脈血涸﹐元气虛寒之候。故凡見斑﹐首要辧明其形色。如斑一出﹐松浮灑於皮面﹐起發稀朗﹐紅如朱點紙﹐黑如墨塗膚﹐此毒之松活外現者﹐𨿽紫黑成片可生。若形幹而滯﹐或枯而晦﹐稠密成片﹐緊束有根﹐如履透鍼﹐如矢貫的﹐此毒之有根錮結者﹐縱不紫黑靑亦死。凡斑皆胃家血熱﹐色紅而鮮潤者順﹐色紫而晦滯者凶﹐紫黑藍而枯晦者死﹐以其胃爛也。故紅斑九生一死﹐紫斑五死五生﹐黑斑九死一生﹐若雜藍斑黑爛者必死。治法﹕紅斑主涼血透熱﹐輕劑如五味解毒飲加紫艸連翹﹝周澹然溫證指歸方﹞﹑犀地桑丹湯﹝吳坤安感癥寶筏方﹞之類﹐重劑如加味犀羚白虎湯﹝樊師驗方﹞﹑加減犀羚二鮮湯﹝廉臣驗方﹞之類。紫斑主涼血解毒﹐如犀角大靑湯﹝邵氏溫毒病論方﹞﹑小劑淸瘟敗毒飲﹝余師愚疫疹一得方﹞﹑增損雙解散﹝楊玉衡寒溫條辧方﹞之類﹐黑斑藍斑主涼血攻毒﹐如拔萃犀角地黃湯加金汁元明粉﹝溫毒病論方﹞﹑十全苦寒救補湯﹝梁玉瑜舌鑑辧癥方﹞﹑加味涼膈散﹑增損三黃石膏湯加錦紋﹝寒溫條辧方﹞之類。伏斑內斑﹐主宣气涼血﹐解毒透﹐如元參升麻合黑膏﹝王肯堂證治類方﹞﹑犀角大靑湯加紫艸皂角刺﹐甚則淸瘟敗毒飲加紫艸升麻紫雪之類。陰斑白斑﹐主溫補血气﹐如復脈湯﹝傷寒論方﹞﹑人參養榮湯﹝證治類方﹞之類﹔甚則主扶陽暖血﹐如參附養榮湯﹝吳又可溫疫論方﹞﹑歸建中湯﹝葉氏醫案方﹞之類。總之﹐凡見發斑﹐不可專以治﹐須察脈之浮沈﹐病之虛實﹐而分別用藥可也。謹摘發斑癥如下﹕溫毒及大熱病﹐發汗不出﹐或𨿽汗不解﹐發輕重之候﹕面紅目赤﹐汗出津津﹐口燥大渴﹐熱盛胸悶﹐發純紅﹑深紅﹑胭脂紅不等﹐若唇口焦燥﹐舌紫或黃﹐胸膈煩悶﹐嘔惡不納﹐熱壯神昏﹐便祕溺赤﹐徧體紫者重﹔若神昏譫語﹐或不語如屍厥﹐口開吹气﹐臭穢噴人﹐或咯血鼻衄﹐足冷耳聾﹐舌苔焦黑起瓣﹐或見黑暈﹐徧體黑或藍如翠者死。

伏之候﹕表無大熱﹐脈似沈緩﹐神識不淸﹐或鄭聲作笑﹐舌甚灰黑﹐或黃苔而中心黑暈。

內之候﹕口燥目赤﹐手足指冷﹐煩躁气急﹐不欲見火﹐惡聞人聲﹐耳熱面赤﹐或寒噤噴嚏﹐昏不知人﹐譫語帶笑﹐六脈似躁非躁﹐舌紫苔黃﹐或黃膩帶灰。

點隱隱而微﹐色現淡紅﹐甚或白﹐手足逆冷﹐似寐非寐﹐神識乍淸乍昧﹐舌苔淡紅或紫﹐舌形胖嫩圓大﹐或舌苔白滑﹐或黑苔胖滑。以上虛之候。

五﹑溫熱發丹﹐多見於小兒﹐俗名赤遊丹是也﹐與紅一類。丹與皆出於膚﹐平而成片﹐皆裏熱血毒之癥。治法﹕惟大劑涼血解毒乃克勝任﹐參用發諸方可也。至辧法﹕凡有丹痧疹者脘必悶﹐四者之齊與不齊﹐以脘悶之解與未解爲辧﹔且熱必壯﹐四者之解與不解﹐以汗出之透與未透爲辧。

六﹑溫熱發痧﹐由於風溫者則爲時痧﹐亦名風痧﹐俗稱紅斑痧﹐病𨿽傳染而癥輕﹔由於溫毒者則爲疫痧﹐亦名喉痧﹐俗稱爛喉痧﹐病多傳染而癥重。風痧初起﹐必須疏達﹐如荊防敗毒散﹝雷少逸時病論方﹞﹑連翹敗毒散﹝傷寒指掌方﹞二方均加靑松鍼一兩煎湯代水﹐投無不效﹔卽或宜兼淸散﹐總以散字爲重﹐防風解毒湯加靑松鍼最效。切忌驟用寒涼。喉痧初起﹐自須輕散解毒﹐如加減普濟消毒飲﹝溫病條辧方﹞﹐代賑普濟散﹝鞠通醫案方﹞二方最當。迨表分之痧毒發透﹐內蘊之伏火方張﹐勢輕者淸化﹐如陳氏淸肺飲﹑奪命飲﹑犀羚二鮮湯﹝陳繼宣疫痧艸方﹞三方酌用﹔勢重者寒瀉﹐如陳氏四虎飲﹝疫痧艸方﹞﹑拔萃犀角地黃湯加金汁元明粉﹝溫毒病論方﹞二方酌用﹐方能瀉火泄熱﹐熱一盡而病自愈。若仍執辛散之方﹐則火得風而愈熾﹐炎勢燎原﹐殺人最暴。謹摘發痧癥列下﹕風痧之候﹕頭痛怕風﹐身熱惡寒﹐痧現無汗﹐一身筋骨大痛﹐咽阻喉痛而不腐﹐胸痞心煩﹐舌苔白膩。

喉痧國中末之候﹕始惡寒﹐後但壯熱煩渴﹐痧密肌紅宛如錦紋﹐咽喉疼腫﹐或但痛不腫不紅﹐甚則白腐喉爛﹐胸痞咽阻不能食﹐挾濕則舌苔滑膩﹐或渴甚而苔仍白滑﹐或黃滑而膩﹐或黃燥﹐內陷則舌赤或鮮絳﹐神昏譫語﹐灼熱無汗﹐痧隱成片﹐或厥或痙﹐口穢噴人﹐音啞气急﹐鼻煽呃逆者凶。

七﹑溫熱發﹐與痧一類﹐吳地曰痧子﹐浙江曰子﹐恆發於小兒﹐年長亦間有之。由風溫而發者則爲常﹐宜散風解熱爲先﹐加味翹荷湯﹑防風解毒湯﹐二方最良﹐使毒發透卽愈。由溫毒而發者則爲時﹐與治溫毒發疹發痧例同﹐從痧疹中對癥選方可也。惟悶一癥最險﹐宜急急開肺透﹐淸熱解毒﹐如新加麻杏石甘湯﹝感癥寶筏方﹞﹑千金葦莖合陳氏淸肺飲加瓜霜紫雪﹝疫痧艸方﹞﹐速使毒外達﹐方有生機。气液兩虧者﹐陳氏淸肺飲合黑膏加西洋參毛燕﹐淸補而提透之。謹述發癥列下﹕順癥之候﹕身熱煩悶﹐咳嗽鼻塞﹐面目有水紅光﹐咽痛气急﹐指尖時冷﹐出周身勻朗﹐色鮮潤﹐形髙突﹐顆粒分明﹐一二日見點者輕﹐三五日見點者稍重﹔旣出後一日三潮﹐潮則熱盛煩躁﹐超時方退﹐三日九潮﹐已齊透﹐然後徐徐回退。

逆險之候﹕發易隱易回﹐熱壯無汗﹐喘咳胸悶﹐咽痛喉啞﹐齒燥齦爛﹐神昏欲寐﹐或兼腹脹赤痢﹔甚或𨿽外達﹐艷紅紫滯﹐目封赤﹐狂躁悶亂﹐便祕腹痛﹐或便泄無度者凶﹔更或見點細碎平塌﹐色灰滯淡白﹐模糊一片﹐旣出不潮﹐忽然隱默﹐喘急昏悶者死。

八﹑溫熱發痘﹐因風溫而發者多順癥﹐因溫毒而發者多逆癥險癥。其病多發於小兒﹐壯年亦偶有之。

順癥多不必用藥﹐卽有必須用藥者﹐亦必先觀形察色﹐辧別其气血虛實爲首要。如體肥白而嫩﹐聲音微細﹐目少精神﹐痘形多凹而色淡紅者﹐气弱血虛也。宜急急補托﹐以催其起脹灌漿﹐如補中益气湯重用歸﹝李東垣內傷辧惑論方﹞加白雄鷄冠血最良﹐其次參蘇飲加生川芎龍眼肉亦可酌用﹐必察其漿充痘起﹐庶易於結痂收功。又如體蒼瘦而堅實﹐聲音粗壯﹐目有精彩﹐痘有斑暈而色紫黑者﹐气實血滯也。宜宣气活血解肌透毒爲先﹐如荊防敗毒散﹝雷少逸時病論方﹞﹐重用大黑豆﹑杜赤小豆﹑綠豆﹑各一兩﹝名稀痘三豆湯﹐越人扁鵲方﹞煎湯代水最效﹐或聶氏淸解散﹝聶久吾痘門方旨方﹞亦佳。迨痘已發齊﹐膿漿灌足﹐自宜活血淸毒﹐如聶氏淸毒活血湯﹝痘門方旨方﹞﹑伍氏涼血解毒湯﹝葉天士幼科要略方﹞二方酌用可也。若逆癥多陷﹐紫陷以淸毒活血湯重加犀角豬尾血爲主﹐黑陷以費氏必勝湯﹝費建中救偏瑣言方﹞加瓜霜紫雪丹爲主。險癥多悶痘癥﹐紫悶最急﹐癥多毒盛火閉﹐首用瓜霜紫雪丹錢許﹐大劑芳透﹐繼用局方妙香丸三五粒﹐峻劑開達﹐次用費氏必勝湯﹐大劑淸涼攻毒﹐外以鍼刺少商﹑曲池﹑委中﹑三穴﹐以泄血毒﹐庶可十救一二。但悶多夾癥﹐夾食爲食閉﹐夾痰爲痰閉﹐夾瘀爲血閉﹐因夾而閉﹐因閉而悶者甚多﹐急進飛馬金丹﹝沈樾亭驗方傳信方﹞﹐使上吐下瀉﹐開通气道血路﹐得夾邪一解﹐然後察其病勢之輕重﹐對癥發藥。勢輕者但須活血解毒﹐如聶氏淸毒活血湯﹑伍氏涼血解毒湯﹑小劑淸瘟敗毒飲之類。勢重者必須涼血攻毒﹐如淸涼攻毒散﹝王晉三古方選注方﹞﹑費氏必勝湯﹑淸火解毒湯﹝救偏瑣言方﹞之類。惟溫毒挾虫而悶者﹐宜先與椒梅丸誘入虫口﹐繼以紫艸承气湯﹝張氏醫通方﹞下之。更有眞元大虛而悶者﹐宜急以參歸鹿茸湯﹝痘門方旨方﹞﹑參茸升湯﹝張氏醫通方﹞二方挽救之﹐然溫熱病中百不一見。若悶而緩者名曰輕性悶痘﹐火毒內壅﹐聶氏淸解散涼透之﹔風冷外束﹐聶氏蘇解散疏達之。謹述發痘癥列下﹕順癥之候﹕一二日初出如粟痘﹐色淡紅而潤﹐口鼻年壽間先發兩三點﹐二三日根窠圓混長髮飽滿﹐四五日大圓光澤大小不一﹐五六日紅活鮮明﹐六七日光潔飽滿﹐七八日神全色潤﹐八九日漿足根化而無他癥﹐十一二日漿足而斂﹐十三四日漿老結痂﹐十四五日痂落瘢明。

逆險癥之候﹕鼻煤衄血﹐咽痛聲啞﹐煩躁癲狂﹐弄舌黑刺﹐唇裂肌燥﹐目胞紅腫﹐消渴飲冷﹐口穢噴人﹐淚熱出血﹐暴瀉如注溺膏溲血痘則灑墨塗朱迸裂泡湧紫陷﹑黑陷之候﹕痘稠密﹐暈紅紫﹐頂陷下﹐甚則暈腳漧枯﹐中有黑臍而陷﹐气粗身熱﹐神昏躁亂﹐甚或血厥如屍﹐悶亂搐搦。

輕性悶痘之候﹕身熱三日﹐痘欲出不出﹐痘影紅紫﹐聲亮气粗﹐手足心熱﹐驚搐煩躁﹐或聲重鼻塞流涕。

重性悶痘﹐毒盛火閉之候﹕一發熱卽報點如丹﹐身熱如烙﹐痘漸幹焦紫黑﹐煩躁悶亂唇焦口臭﹐或唇口腫滿。

悶痘夾食之候﹕初發時便大熱神昏﹐腹痛譫語﹐舌刺如芒﹐气粗便閉﹐狂叫悶亂。

悶痘夾痰之候﹕發熱時便頭項不舉﹐痰嗽气急﹐目閉神昏﹐眩暈顚僕﹐悶亂搐搦。

悶痘夾瘀之候﹕一發熱見點卽譫語神昏﹐喘脹衄血﹐煩悶躁擾﹐胸痺作痛﹐舌色紫暗。

悶痘夾虫之候﹕一發熱卽煩悶嘔吐﹐舌下常流淸水﹐或時沈默喜唾﹐或時躁擾不寧﹐或腹痛狐疑﹐或頻頻叫喊﹐舌下筋靑﹐或下唇有黑白細點。

重性悶痘﹐眞元虧極之候﹕身熱二三日﹐痘欲出未出﹐一見點細白如﹐身無大熱﹐气怯無力﹐目閉無神﹐面唇反鮮澤嬌艷﹑光彩倍常。

第二卷

驗方妙用

攻裏法

凡能降气﹑蠲痰﹑導滯﹑逐水﹑通瘀﹑退黃﹑下脹﹑追虫等方﹐皆謂之攻裏法。攻裏法者﹐解其在裏之結邪也。結邪爲病﹐所關甚大﹐病之爲痞爲滿﹐爲喘爲腫﹐爲悶爲閉﹐爲痛爲脹﹐直無一不涉於結。如內經所云﹐結陰者便血﹐結陽者腫﹐一陰一陽結謂之喉痺﹐二陽結謂之消﹐三陽結謂之膈﹔與夫傷寒論中﹐小結胸在心下﹐按之則痛﹐大結胸心下痛﹐按之石硬﹐心中結痛﹐心下支結﹐少腹急結﹐熱結在裏﹐熱結膀胱﹐熱入血室﹐其血必結﹐及食結胸﹑水結胸﹑血結胸﹑寒實結胸﹐熱實結胸者﹐不一而足﹐故里病總以解結爲治﹐結一解而病無不去﹐豈但大便閉結﹑大腸膠閉﹑協熱下利﹑熱結旁流四者之邪結在裏而必須攻以解結哉。試述攻裏之方﹐歷陳如下﹕溫熱結邪﹐總屬伏火﹐自宜以苦寒瀉火爲正治。三黃瀉心湯﹝傷寒論方﹞爲主﹐許氏大黃湯﹝外臺方﹞尢效。但必辧其爲毒火宜急下﹐如紫艸承气湯﹑淸涼攻毒散﹝古方選注方﹞﹑費氏必勝湯﹑淸火解毒湯﹝救偏瑣言方﹞﹑陳氏四虎飲﹝疫痧艸﹞﹑十全苦寒救補湯﹝舌鑑辧正方﹞﹑拔萃犀角地黃湯加金汁元明粉﹑﹝溫毒病論方﹞之類﹐對癥酌用。風火宜疏下﹐如局方涼膈散﹑加味涼膈散﹝寒溫條辧方﹞﹑淸心湯﹝丹溪心法方﹞之類。濕火宜緩下﹐如茵陳蒿湯﹝金匱方﹞﹑加味小陷胸湯﹝醫原方﹞﹑小陷胸湯合朴黃丸﹝程國彭醫學心悟方﹞﹑三黃枳術丸﹝東垣脾胃論方﹞﹑神芎導水丸之類。燥火宜潤下﹐如千金生地黃湯﹝孫思邈千金要方﹞﹑養榮承气湯﹝吳又可溫疫論方﹞﹑當歸承气湯﹑四順飲子﹝河間六書方﹞﹑東垣潤腸丸﹑五仁丸﹝尢在涇金匱翼方﹞﹐雪羹加味煎﹝樊師驗方﹞之類。痰火宜降下﹐如小陷胸合加減半夏瀉心湯﹝醫原方﹞﹑承气陷胸湯﹝溫病條辧方﹞﹑漏蘆橘皮湯﹝外臺方﹞﹑牛黃散﹝河間六書方﹞加雪羹﹝古方選注方﹞﹑加味皂角丸﹝金匱翼方﹞﹑涼膈散加葶藶子﹑甘遂﹑白芥子﹑薑汁﹑竹瀝﹝醫通方﹞之類。食積化火宜淸下﹐如枳實導滯湯﹝聶氏驗方﹞﹑枳實導滯丸﹝脾胃論方﹞﹑朴黃丸﹝醫學心悟方﹞﹑陸氏潤字丸﹝陸養愚三世醫驗方﹞之類。瘀血化火宜通下﹐如桃仁承气湯﹑下瘀血湯﹝張仲景方﹞﹑加味大柴胡湯﹝葉天士溫病論方﹞﹑吳氏桃仁承气湯﹝溫疫論方﹞﹑代抵當丸﹝寒溫條辧方﹞﹑無極丸﹝李時珍本艸綱目方﹞﹑回生至寶丹﹝華氏婦科驗方﹞﹑桃仁承气合逍遙散加味之類。水火互結宜導下﹐如大陷胸湯﹝傷寒論方﹞﹑控涎丹﹝和劑局方﹞之類。水火互結而又夾虫者﹐宜導下兼殺虫﹐如加味控涎丹﹝丹波廉夫觀聚方要補方﹞﹑雄黃解毒丸﹝喉科祕旨方﹞之類。此外體虛及久病﹐或屢汗屢淸下﹐下癥𨿽具而不任峻攻﹐如气虛失下者﹐宜潤下兼補气﹐如黃湯﹝金匱翼方﹞﹑補中益气湯加元明粉白蜜﹝髙鼓峯己任編方﹞之類。血虛失下者﹐宜潤下兼益血﹐如玉燭散﹝金鑑婦科心法方﹞﹑益血潤腸丸﹝金匱翼方﹞之類。气血兩虧而又不得不下者﹐宜气血雙補兼以攻下﹐邪正合治﹐陶氏黃龍湯﹝溫疫論方﹞主之﹐三一承气湯加人參﹝醫通方﹞亦主之。陽虛失下者﹐宜溫潤法以代下﹐蓯蓉潤腸丸﹝金匱翼方﹞最當﹐半硫丸﹝和劑局方﹞亦可暫用。陰虛失下者﹐宜滋潤法以代下﹐蓯蜜地黃湯﹝驗方新編方﹞最穩﹐千金生地黃煎﹝千金要方﹞亦效。

次必辧其三焦部位﹕結邪在胸中及肺﹐法宜肺腸合治﹐急降其气以下之﹐如枇杷葉飲子﹝外臺方﹞重加栝蔞皮三錢﹐暢肺寬胸﹐川貝母八錢至一兩﹐解結降气﹐投無不效﹔其次蘇子降气加枳杏湯﹐重則六磨飲子﹝金匱翼方﹞﹑葉氏菀杏湯﹝紫菀八錢﹐光杏仁三錢﹐栝蔞仁五錢﹐廣郁金三錢﹐小枳實錢半﹐苦桔梗一錢﹞之類﹐效亦甚捷。結邪在胸中及心﹐法宜心胃並治﹐涼通其血以下之﹐如千金生地黃湯﹑千金淸心湯﹑拔萃犀角地黃湯﹝溫毒病論方﹞﹑犀連承气湯﹝傷寒尋源方﹞或加紫雪或加牛黃丸之類。結邪在胸膈﹐宜開胸膈以下之﹐輕則加味小陷胸湯﹐重則承气陷胸湯。結邪在胸脇連及右脇肝膽者﹐宜達其膜以下之﹐如大柴胡湯﹝傷寒論方﹞﹑大柴胡合三一承气湯﹝河間六書方﹞﹑千金瀉肝湯﹝千金要方﹞之類﹔或通其絡以下之﹐如四順飲子﹑又可桃仁承气湯﹑費氏淸火解毒湯之類。結邪在胸脘連及左脇脾部者﹐宜疏其气以下之﹐如千金淸脾飲﹑枳實導滯丸﹑三黃枳術丸之類。結邪在臍上胃脘者﹐宜和其中以下之﹐如調胃承气湯﹝傷寒論方﹞﹑三一承气湯﹝河間六書方﹞之類。結邪在當臍及臍下小腸者﹐宜寬其腸以下之﹐如小承气湯﹝傷寒論方﹞﹑小承气湯加黃連﹝感癥寶筏方﹞之類。結邪在胸膈大腹﹐三焦俱結﹐痞滿燥實堅悉具者﹐宜急攻三焦以下之﹐如大承气湯﹝傷寒論方﹞﹑陷胸承气湯﹑陳氏四虎飲﹑十全苦寒救補湯之類。結邪在小腹連及兩腰腎部者﹐宜急淸其腎以下之﹐如千金淸腎湯﹑梔豉加鼠矢大黃湯﹝千金要方﹞﹑加味八正散﹝河間六書方﹞之類。此皆攻裏諸方法之大要也。外治﹕如蜜煎導法﹑豬膽導法﹑灌腸法﹑亦足補助湯飲丸散之不逮。至其攻裏法之輕重緩急﹐總以見癥爲主﹐詳列如下﹕溫熱癥急下之候﹕發熱汗多﹐鼻如煙煤﹐舌漧﹑舌捲﹑舌短﹑舌黑焦燥﹑舌生芒刺﹐齒燥牙宣﹐胸腹滿痛﹐譫語發狂﹐甚或昏厥﹐身冷呃逆﹐大便祕結﹐小便短澀﹐甚或不通﹐手足發痙。

溫熱癥當下之候﹕頭脹痛﹐煩躁﹐譫語﹐多言﹐善忘﹐舌黃苔燥﹐協熱下利﹐或熱結旁流﹐小便短赤。

溫熱癥緩下之候﹕潮熱口渴﹐齒燥﹐腋下汗﹐胸腹熱盛﹐舌黃苔糙﹐大腸膠閉﹐矢气臭﹐小便黃赤。

以上諸癥﹐緩下者不下﹐則必漸重而爲當下癥﹔當下者緩下﹐則必加重而爲急下癥﹔急下者失下﹐則𨿽下之多不通﹐而結熱自下逆上﹐脹滿直至心下﹐上透膈膜﹐至胸滿如石﹐咽喉鋸響﹐目直視反白﹐或睛盲瞳散﹐耳聾﹐九竅不通﹐𨿽有神丹﹐亦莫能救矣。

溫熱癥風火內盛之候﹕大熱無汗﹐目赤頭眩﹐面紅唇焦﹐口瘡唇裂﹐舌苔黃燥﹐大小便祕﹐甚則鼻衄﹑吐血﹐手足發痙﹐發發狂﹐神昏譫語。

溫熱癥燥火燻肺之候﹕咳逆無痰﹐卽有痰亦粘而難出﹐鼻孔幹﹐甚或咽痛喉啞﹐耳鳴如聾﹐胸膈煩悶。

溫熱癥痰火壅肺之候﹝卽涼膈散加味癥﹞﹕痰多咳嗽﹐喉有水雞聲﹐鼻孔扇脹﹐气出入多熱﹐胸膈痞滿﹐喘脹悶亂﹐舌苔芒刺﹐便祕﹐甚或胸腹堅如鐵石﹐脹悶而死。

濕火挾食﹐蘊結胃腸之候﹕發熱自汗﹐胸痞腹滿﹐按之灼手﹐大腸膠閉﹐矢气極臭﹐或下黃黑稠粘﹐少而不爽﹐小便黃赤短澀﹐舌苔黃膩而糙。

毒火內灼上中下三焦之候﹕面目俱赤﹐渴喜涼飲﹐胸腹熱甚﹐堅滿拒按﹐大便閉結﹐小便赤澀﹐神昏肢厥﹐甚則通體皆厥﹐舌苔老黃﹐或焦黑起芒刺﹐或焦苔黑瓣底﹐口開吹气﹐穢濁噴人﹐甚或渾身發臭﹐昏厥如屍﹐舌捲囊縮﹐或口噤齒﹐手足攣急﹐臥不著席。

溫熱癥水火互結之候﹝卽蓄水夾結糞癥﹞﹕口漧不渴﹐從心下至小腹﹐硬滿而痛不可按﹐揉之漉漉有聲﹐胸腹熱盛﹐但頭汗出﹐肌表微熱﹐大便熱結旁流﹐少而不暢﹐或協熱下利﹐𨿽利而重滯難出﹐小便不利﹐甚或癃閉﹐舌苔黃膩而濃。

溫熱癥蓄血化火之候﹕口漧舌燥﹐漱水不欲咽﹐胸中痺痛﹐少腹硬滿﹐甚或脹疼﹐身體重滯﹐腹背拘束不遂﹐發躁如狂﹐譫語善忘﹐小便自利﹔糞𨿽硬﹐大便反易而色黑﹐或大便但下血水﹐見糞者生﹐不見者死﹔舌色紫暗而潤。

總按﹕以上溫熱裏癥﹐以夾痰雜食爲最多﹐蓄水蓄血次之﹔以毒火燥火爲最急而險﹐風火次之﹐濕火又次之。

第二卷

驗方妙用

和解法

凡屬表裏雙解﹐溫涼並用﹐苦辛分消﹐補瀉兼施﹐平其復遺﹐調其气血等方﹐皆謂之和解法﹐和法者﹐雙方並治﹐分解其兼癥夾癥之復方﹐及調理復癥遺癥之小方緩方也。溫熱伏邪﹐初起自內外出﹐每多因新感風寒暑濕而發。惟溫病之發﹐因風寒者居多﹔熱病之發﹐兼暑濕者爲甚。兼風兼暑﹐其性陽﹐其气輕揚﹐伏邪反因而易潰﹔兼寒兼濕﹐其性陰﹐其气抑遏﹐伏邪每滯而難達。故一宜表裏雙解﹐一宜溫涼並用﹐其病每多夾並而傳變﹐如夾食﹑夾痰﹑夾水﹑夾瘀之類﹐與伏邪互並﹐結於胸脇脘腹之膜絡中﹐致伏邪因之鬱結不得透發﹐不透發安能外解。凡用雙解法不效﹐卽當察其所夾爲何物﹐而於雙解法中﹐加入消食消痰消水消瘀等藥﹐效始能捷﹐病始能去﹐故治宜苦辛分消。更有气血兩虛﹐陰陽並虧﹐如吳又可所謂四損四不足者﹐復受溫熱伏邪﹐往往有正气內潰而邪入愈深者﹔亦有陰气先傷而陽气獨發者﹔內經所云病溫虛甚死﹐卽此類也﹐故治宜補瀉兼施。且有病患不講衛生﹐病家不知看護﹐每見勞復﹑食復﹑自復﹑怒復者﹔亦有餘邪未淨﹐或由失於調理﹐或由故犯禁忌﹐而見遺癥疊出者﹔故治宜平其復遺﹐調其气血﹐爲溫熱病中期末期之善後要法。凡此和解之法﹐𨿽名爲和﹐實寓有汗下溫淸消化補益之意﹐此皆和解法之精微神妙變化無窮者也。試歷述其方略﹕一﹑表裏雙解﹐約法有三﹕一爲解肌淸裏﹐如白虎加桂枝湯﹝傷寒論方﹞﹑知母解肌湯﹑葛根橘皮湯﹑三黃石膏湯﹝外臺方﹞﹑石膏大靑湯﹝千金方﹞﹑加減三黃石膏湯﹝顧氏醫鏡方﹞﹑增損三黃石膏湯﹝寒溫條辧方﹞﹑新加麻杏石甘湯﹝感癥寶筏方﹞﹑梔豉芩葛湯﹝陸氏不謝方﹞之類﹔一爲發汗利溺﹐如六神通解散﹝局方﹞﹑涼膈去硝黃合天水散﹑六一蔥豉湯﹝河間六書方﹞﹑五葉蘆根湯﹝濕熱條辧方﹞﹑燃照湯﹝王氏霍亂論方﹞﹑藿朴夏苓湯﹝醫原方﹞﹑新定達原飲﹝樊氏驗方﹞之類﹔一爲發表攻裏﹐如刪繁香豉湯﹑許氏大黃湯﹑備急黑奴丸﹝外臺方﹞﹑涼膈散﹝局方﹞﹑防風通聖散﹑雙解散﹝劉河間方﹞﹑加減防風通聖散﹝顧氏醫鏡方﹞﹑增損雙解散﹑加味涼膈散﹝寒溫條辧方﹞之類﹔輕重不一﹐緩急攸殊﹐臨時對癥酌用可也。以余所驗﹐凡治溫熱病初起﹐不問兼風兼寒﹐脈浮脈緊﹐惡風惡寒﹐而外熱勢盛﹐法當偏重於表者﹐通用雙解散加蔥豉﹐或涼膈散去硝黃加蔥豉﹐以和解內外之熱邪﹐使表裏齊解﹐奏功最捷。若汗後不惡寒但惡熱﹐自汗譫語﹐不大便﹐咽漧腹滿﹐而內熱勢盛﹐法當偏重於裏者﹐急用許氏大黃湯﹐下而和解之﹐或用局方涼膈散﹑加味涼膈散﹐大劑以退其熱﹐毋使熱盛危劇﹐亦妙。汗下後﹐餘熱未盡﹐煩不得眠﹐口漧渴而身微熱者﹐短劇茅根湯﹝外臺方﹞合益元散﹐淸利以和解之﹐甚則用加味導赤散﹝王孟英方﹞其功尢捷。

二﹑溫涼並用﹐之謂和者﹐以寒非溫不散﹐濕非溫不化﹐而熱則非涼不淸﹐火則非涼不瀉也。古今名醫﹕如宋和劑局方主用六神通解散﹐金劉河間主用防風通聖散﹐前淸張路玉主用涼膈合天水散﹐尢在涇主用大黃飲子﹐其方皆發表攻裏﹐宣上導下﹐气血兼顧﹐面面周到﹐使風寒濕熱﹐從表裏三焦一齊通解﹐誠爲和解之捷法﹔然此惟體實證實﹐雜感風寒暑濕者適宜。若但病濕溫濕熱﹐當從三焦分治﹕上焦宜芳淡開泄﹐如五葉蘆根湯﹑加味二陳湯﹑加味五苓散﹑藿朴二陳湯﹑藿朴夏苓湯之類﹔中焦宜苦降辛通﹐如枳實梔豉湯﹑白虎加蒼術湯﹝仲景傷寒論方﹞﹑黃連溫膽湯﹝觀聚方要補方﹞﹑藿香左金湯﹑連朴飲﹝霍亂論方﹞之類﹔下焦宜苦寒淡滲﹐如茵陳五苓散﹝金匱要略方﹞﹑龍膽瀉肝湯﹝局方﹞﹑加味八珍散﹝劉河間方﹞﹑淸熱滲濕湯﹝醫門法律方﹞﹑宣淸導濁湯﹝葉天士醫案方﹞之類。惟素稟陰虛而挾濕熱者﹐膏粱輩每多患此﹐治法與尋常濕熱迥殊。若用風藥勝濕﹐虛火易於僭上﹔淡滲利水﹐陰津易於脫亡﹔專於燥濕﹐必致眞陰耗竭﹔純用滋陰﹐反助痰濕上壅。務使潤燥合宜﹐剛柔協濟﹐輕淸和解﹐始克漸漸奏功﹐如元米煎﹝用炒香江西術錢半﹐第二次米泔水泡術﹐約六句鐘﹐去術煎飲。薛生白方﹞﹑參麥冬瓜湯﹝北沙參五錢﹐原麥冬錢半﹐黃艸川斛三錢﹐炒香枇杷葉三錢﹐鮮冬瓜皮子各一兩﹐煎湯代水﹞﹑加味導赤散﹝王孟英方﹞﹑加減甘露飲之類﹐養陰逐濕﹐兩擅其長。樊師喜用童便四艸湯﹝鮮茅艸根﹑鮮車前艸各一兩﹐鮮三白艸三錢﹐鮮荸薺艸二錢﹐瑩白童便一杯﹐廣郁金磨汁四匙﹐和勻﹐作兩次分衝﹞﹐亦穩而靈。

三﹑苦辛分消﹐亦謂之和解者﹐因溫熱結邪在裏﹐非苦辛開泄﹐不足以解其裏結﹔非分消其夾邪﹐不足以解其伏邪也。其間卻有輕重緩急之分﹕夾邪重而病勢急者﹐當先進飛馬金丹﹝沈樾亭驗方傳信方﹞﹐吐瀉兼施﹐以去其夾邪﹐然後再治溫熱本病。夾邪輕而病勢緩者﹐當察其所夾何邪﹐參用消藥以和解﹐如枳實梔豉湯合陸氏潤字丸﹑小陷胸湯合朴黃丸之分消痰食﹐加味小陷胸湯﹑加減半夏瀉心湯﹑加味連茹橘半湯﹑加味枳實梔豉合小陷胸湯之分消痰火﹐昌陽瀉心湯﹑小陷胸合加減半夏瀉心湯之分消濕熱痰火﹐漏蘆橘皮湯﹑加味小陷胸湯合控涎丹之分消痰水﹐加減小柴胡湯﹑增損小柴胡湯﹑四逆散合白薇湯之分消瘀熱﹐對癥酌用﹐歷驗不爽。

他如沈香百消曲﹐善能消食消痰﹐消水消瘀﹐其功甚捷﹐隨癥均可佐使。惟病後液枯气逆肝火上衝者﹐膏粱輩最多此癥﹐最難消解﹐治以五汁四磨飲﹝西瓜汁﹑甘蔗汁﹑雅梨汁﹑鮮生地汁﹑金汁各一瓢﹐廣郁金﹑廣木香﹑上沈香﹑烏藥各磨汁一茶匙﹐衝入開水一半﹐和勻卽飲。薛生白方﹞最妙﹐以諸汁滋胃液﹐辛香散逆气﹐凡治陰虛气滯者﹐均可仿此用藥以和解之。

四﹑補瀉兼施者﹐因其人平素體虛﹐或宿有內傷﹐復感溫熱伏邪﹐不得不邪正並治﹐標本兼顧﹐於是乎有補瀉合用之法﹐有先瀉後補之法﹐有寓瀉於補之法。如參蘇飲﹑人參敗毒散﹑倉廩湯﹝諭氏醫門法律方﹞之類﹐益气與發表並用﹔七味蔥白湯﹑短劇茅根湯﹝外臺方﹞﹑加減葳蕤湯之類﹐滋陰與解肌並用﹕人參白虎湯﹑竹葉石膏湯﹑加減竹葉石膏湯﹝廉臣驗方﹞之類﹐益气與淸熱並用﹔黃連阿膠湯﹝仲景方﹞﹑千金生地黃煎﹑犀角地黃湯﹝千金要方﹞之類﹐滋陰與瀉火並用﹔水解散﹝外臺方﹞﹑陶氏黃龍湯﹝溫疫論方﹞之類﹐補正與逐邪並用﹔補中益气湯﹑調中益气湯﹝補中益气湯加片芩﹑神曲﹞之類﹐益气與透邪並用﹔三黃積術丸﹑枳實導滯丸﹝東垣方﹞之類﹐益气與消導並用﹔黃湯﹐益气與潤腸並用﹔益血潤腸丸﹐養血與潤下並用﹔養榮承气湯﹐養血與通便並用﹔豬苓湯﹝仲景方﹞﹑加味導赤散﹐滋陰與利溺並用﹔陶氏逍遙湯﹐淸補陰气與通逐敗精並用﹔導赤合加味虎杖散﹑豬苓湯合鼠矢散﹐滋陰利溺與通逐敗精並用。此皆補瀉合用之法也。

又如本病陰虛火旺﹐復感風溫風熱﹐則風助火勢而劫陰愈劇﹐急宜辛涼散風以治標﹐蔥豉湯加童便最穩﹔重則荷杏石甘湯以速祛其邪﹐次用五汁四磨飲﹑千金生地黃煎之類﹐滋陰降火以治本。若復感暑濕濕熱﹐則濕火交煎而陰气愈傷﹐急宜養陰逐濕以治標﹐豬苓湯﹑加味導赤散二方最穩﹔重則童便四艸湯亦可酌用﹐次用參麥冬瓜湯﹑加減甘露飲之類﹐滋陰淸裏以善後。又如本病陽虛气滯﹐復感濕溫濕熱﹐則中气愈郁而濕遏熱伏﹐急宜芳淡泄濕﹐加味二陳湯最當﹐其次加味五苓散﹐亦可參用以透邪﹐次用香砂理苓湯﹝卽香砂理中湯合五苓散﹞疏中益气﹑辛淡化濕以治本﹔茵陳胃苓湯﹐法亦標本兼顧。此皆先瀉後補之法也。若內傷肺癆﹐病當中期之候﹐一遇風溫與濕熱﹐則外感與內傷交灼﹐標邪與本病糾結﹐風則引其喘﹐濕則助其痰﹐熱則增咳而動血﹐若不細加診察﹐每認本病變重﹐仍與蠻補﹐如以術滯其气﹐膠地膩其血﹐甚至白芍五味斂其邪﹐勢急者﹐譬如雙斧伐枯樹﹐立刻傾折﹐勢緩者﹐亦如鼷鼠入牛角﹐愈深入而難出矣。此時急救之法﹐𨿽宜補虛治本爲主﹐亦必兼輕理標癥﹐如葛氏保和湯﹝十藥神書方﹞之用薄荷﹑紫蘇﹐養陰淸肺湯﹝耐修子白喉抉微方﹞之用薄荷﹑桔梗之類﹐皆能輕解風溫﹔又如加減甘露飲﹝樊師驗方﹞之用茵陳﹑芩﹑枳﹐沙參麥冬湯﹝王孟英驗方﹞之重用冬瓜皮﹑子之類﹐皆能淸理濕熱﹔此皆寓瀉於補之法也。總之﹐內傷兼外感﹐其病虛中夾實﹐實中夾虛﹐調治固要輕靈﹐亦必先明本體之气虛血虛﹐或气血並虛﹐精虛神虛﹐或精神並虛﹐繼必辧其爲房勞傷﹑思郁傷﹑醫藥傷﹑飲食傷﹐然後參詳感邪之輕重﹐急則先治標以去邪﹐邪去正自安﹐緩則但治本以養正﹐正足邪乃去。

五﹑平其復遺調其气血者﹐因伏邪之大勢已去而余邪未解﹐卽用小方緩方﹐平治復癥遺癥以和解之﹐戴北山所謂平其亢厲是也。或用發表攻裏消化﹐而小其劑料﹐參以調養﹐或用淸涼補益﹐而變其湯方﹐易以膏散丸丹者皆是﹐方法甚多﹐已詳載總論復癥遺癥篇﹐玆不贅。惟怒復而夙有飲痛﹐胸脹脘悶﹐諸法不效﹐一瓢用千金五香湯﹝千金霜一錢煎湯﹐磨上沈香﹑廣木香﹑母丁香﹑白檀香﹑紫降香各一匙服﹞疊瀉水飲而痊﹐余歷驗不爽﹐故特表彰之。至其見癥﹐表裏三焦﹐寒熱雜發﹐濕火互結﹐食痰水瘀﹐內外夾發﹐气虛血郁﹐血虛气滯﹐變癥多端﹐未能一一曲盡﹐聊陳大要如下﹕寒熱往來﹐盜汗﹐口苦﹐喜嘔﹐咽漧﹐頭眩﹐舌苔白濃﹐微兼淡黃﹐煩渴﹐胸脇滿痛﹐耳聾﹐小便黃﹐嘔吐下利而心下痛﹐口漧舌彊而惡寒﹐大小便閉而寒熱﹐胸膈痞滿而悸﹐二便自利而舌苔粘膩﹐形體虛怯而舌苔滑濃。

以上宜和解之癥﹐引此數端﹐餘可類推﹐方法大備﹐總以對癥發藥爲要。

第二卷

驗方妙用

開透法

凡能芳香開竅﹐辛涼透絡﹐彊壯心機﹐興奮神經等方﹐皆謂之開透法﹐惟一則去實透邪﹐一則補虛提陷爲異耳﹐此爲治溫熱伏邪﹐內陷神昏﹐蒙閉厥脫等危癥之要法﹐急救非此不可。此等危癥﹐𨿽由於心肺包絡及胃肝內腎衝督等之結邪﹐而無不關於腦與腦系﹝腦系﹐西醫曰腦筋﹐東醫曰神經﹞。蓋以腦爲元神之府﹐心爲藏神之髒﹐心之神明﹐所得乎腦而虛靈不昧﹐開智識而省人事﹐具眾理而應萬機。但爲邪熱所蒸﹐痰濕所迷﹐瘀熱所蔽﹐血毒所攻﹐則心靈有時而昏﹐甚至昏狂﹑昏顚﹑昏蒙﹑昏閉﹑昏痙﹑昏厥﹐而全不省人事矣﹔厥而不返﹐亦必內閉而外脫矣。何則﹖人之神在心﹐而心之靈以气﹐苟腦气衰弱﹐肺气虛脫﹐則心臟必麻痺而死﹔故東西醫生理學﹐以心肺腦爲人身三大要經﹐洵精確不磨也。治宜先其所因﹐解其所結﹐補其所虛﹐提其所陷﹐以復心主之神明﹐此開透法之所以出死入生﹐而爲最緊要最珍貴之良法也。試爲臚舉其方略﹕一﹑開竅透絡者﹐葉天士所謂淸絡熱必兼芳香﹐開裏竅以淸神識是也。裏竅卽神所出入之淸竅﹐屬心與腦。因神以心爲宅﹐以囟爲門﹐﹝六書精蘊說﹞而其所出入之竅﹐得以外見者惟目﹐因心脈上連目系﹐而目系上通於腦。故瞳神散大者心神虛散﹐目不了了者腦被火爍﹐目眶陷下者腦气虛脫﹐目瞪直視者腦髓無气﹐瞳神停而不輪﹐舌彊不語者﹐腦與心神气俱脫﹐故昏厥如屍。王淸任醫林攺錯曰﹕腦髓中一時無气﹐不但無靈機﹐必死一時。洵足發明厥閉之精義也。絡者絡脈﹝卽西醫所云回血管﹞﹐有陰絡陽絡之分﹕陽絡卽胃之大絡﹐陰絡卽肺脾心包肝腎衝督之內絡也﹐內絡之間﹐尢多孫絡﹝卽西醫所云微絲血管﹞﹐介於脈絡之間﹐爲交通經絡之細血管。其在臟腑者﹐則以心包絡與肝衝爲最多。以心包主血亦主脈﹐橫通四布﹔肝主藏血﹐亦主四合回管﹐上通腦而後貫督﹔衝爲血海﹐導气而上﹐導血而下﹐麗於胃而通於胞中者也。觀此﹐則邪熱內陷入絡﹐不僅心包一癥﹐卽藥之淸透絡熱者﹐亦各有所主不同﹔然總以犀羚﹑西黃﹑龍腦﹑蟾酥﹑玳瑁﹐西瓜硝等爲最有效用﹐而麝香尢爲開竅透絡壯腦提神之主藥。故凡治邪熱內陷﹐裏絡壅閉﹐堵其神气出入之竅而神識昏迷者﹐不問蒙閉痙厥﹐首推瓜霜紫雪﹝方省庵方﹞﹑犀珀至寶丹﹝廉臣驗方﹞二方爲前鋒﹐安宮牛黃丸﹝鞠通條辧方﹞﹑新定牛黃淸心丸﹝王孟英方﹞﹑局方紫雪﹝醫通更定方﹞次之﹐牛黃膏﹝河間六書方﹞﹑厥癥返魂丹﹝準繩類方﹞又次之﹐而以局方妙香丸﹑局方來復丹爲後勁。總之﹐熱陷神昏﹐必先辧其陷入之淡深﹐別其輕重以定方。如熱初蒸及心之經﹐心煩多言﹐間有糊塗語﹐其邪𨿽陷﹐尙淺而輕﹐但須丹溪淸心湯去硝黃﹐以泄衛透營可也。迨陷入心包﹐妄言妄見﹐疑鬼疑神﹐其邪陷漸深而重﹐先以茶竹燈心湯﹝細芽茶五分﹐捲心竹葉三十片﹐燈心兩小帚﹞調下萬氏牛黃丸一顆至二顆﹐每多奏效。若服後猶不淸醒﹐反昏厥不語﹐全不省人事者﹐則邪熱直陷心臟﹐極深而重﹐急用新定牛黃淸心丸或安宮牛黃丸﹐甚或瓜霜紫雪丹調入石氏犀地湯劑中以開透之﹐猶可十全一二﹔或用加減服蠻煎﹝祝春渠歌方集論方﹞調入厥癥返魂丹四五丸﹐亦可幸全十中之一﹔如或不應﹐必至內閉外脫而斃﹔此熱陷淺深之次第﹐用藥輕重之方法也。然昏沈𨿽系熱深﹐卻有夾痰濁﹑夾濕穢﹑夾胃實﹑夾血結﹑夾毒攻﹑夾衝逆之分﹐而無不關系於神經。其分布於心肺胃三經者﹐卽第十對迷走神經﹐主心肺胃之知覺運動﹐凡結邪在此神經﹐其人知覺卽昏迷﹐卽肝腎衝督﹐亦有交感神經反射之作用。由是推之﹐肺主气﹐气閉而神昏迷者﹐由於痰濁迷漫神經也﹐故曰痰迷﹐亦曰痰厥。治宜先用臥龍丹﹝西黃﹑金箔各四分﹐梅冰﹑荊芥﹑鬧羊花各二錢﹐麝香﹑辰砂各五分﹐豬牙皂角錢半﹐細辛一錢﹐燈心灰二錢五分﹐共研細末﹞搐鼻取嚏﹐以通肺竅﹔次用導痰開關散﹝過玉書治疔匯要方﹞開水調服一錢﹐以吐稠痰﹔若痰𨿽吐而神猶不醒﹐急用犀角三汁飲﹝犀角汁五匙﹐生蘿卜汁半碗﹐梨汁三瓢﹐雪水三煎沸﹐和入三汁卽服﹞調入煉雄丹﹝明雄黃一分﹐牙硝六分﹐研細同入銅勺內﹐微火熔化撥勻﹐俟如水時﹐急濾淸者於碗內﹐俟其將凝﹐卽印成錠﹞三釐或五釐﹐徐徐冷灌﹐一日三服﹐每見有吐出淸痰粘涎數碗而神識全淸﹔終以枇杷葉飲子﹝外臺方﹞調入巖制川貝﹝顧松園方﹞一二方﹐去余痰以整肅肺气﹐或用二陳湯善其後﹔此治痰厥重癥之方法也。若勢輕者﹐加味導痰湯﹝感癥寶筏方﹞亦效。其夾濕穢而神昏迷者﹐由於濕熱鬱蒸過極﹐迷蒙神經也﹐故曰濕蒙。治以芳香辟穢﹐辛淡開閉﹐藿朴夏苓湯去蔻朴﹐加細辛三分﹐白芥子八分﹐蘆根一兩﹐滑石五錢﹐煎湯代水﹐乘熱卽飲﹐蒙閉卽開﹐屢驗不爽﹔甚則調入太乙紫金丹一丸﹐投無不效。

若熱勢稍重者﹐宜以淸涼透熱﹐芳烈宣竅﹐淸芳透邪湯﹝鮮石菖蒲葉錢半﹐澤蘭葉二錢﹑薄荷葉八分﹐靑蒿腦錢半﹐鮮茅根四十支﹐水蘆根一兩﹐解毒萬病丹一錠﹐卽紫金錠加雄黃﹑琥珀各五錢。徐洄溪驗方﹞亦屢投輒驗﹐樊師每用藿朴二陳湯亦屢驗﹐或去本方中紫金片﹐磨衝蘇合香丸一顆﹐尢效。若夾胃實而神昏迷者﹐多屬胃熱蒸腦﹐腦筋起炎﹐神卽昏蒙﹐頭搖目瞪矣﹔延及脊腦筋亦發炎﹐則手足發痙﹐甚則角弓反張矣。蓋胃爲五臟六腑之海﹐其淸气上注於目﹐其悍气上衝於頭﹐循咽喉﹐上走空竅﹐循眼系﹐入絡腦﹐腦爲元神之府﹐所以胃熱蒸腦﹐無不發現神經諸病也﹐此爲溫熱病最多之候﹐方法已詳載攻裏篇﹐玆不贅。其夾血結而神昏迷者﹐蓄血迷亂神經也﹐蓄血在上焦者屬心包絡﹐癥必脈細肢厥﹐胸痺痛厥﹐故曰血結胸。法宜橫開旁達﹐加味桂枝紅花湯﹝葉氏溫病論方﹞﹑四逆散合白薇湯﹝廉臣驗方﹞二方最效﹐甚則調入厥癥返魂丹五粒﹐屢驗﹐蓄血在中焦者屬脾絡﹐癥必脘痛串脇﹐脈澀肢厥﹐脹痛在左脇者居多﹐故名脾脹。和血逐邪湯﹝鱉血柴胡﹑荊芥穗﹑制香附﹑嫩蘇梗﹑秦艽各錢半﹐川朴﹑枳殼各一錢﹐撫芎八分﹐益母艸﹑澤蘭各三錢﹐絳通一錢﹐生薑皮二分。沈月光驗方﹞甚效﹐五枝松鍼湯﹝紫蘇旁枝錢半﹐川桂枝五分﹐樟樹嫩枝﹑桃樹嫩枝各五寸﹐酒炒嫩桑枝二尺﹐靑松鍼八錢煎湯代水。廉臣驗方﹞亦驗﹐重則加鱉甲煎丸﹝張仲景方﹞四五錢﹐或加寬膨散﹝葉氏驗方﹞一錢﹐奏功最捷﹐蓄血在下焦者屬肝絡衝脈﹐癥必左脈弦澀﹐手足厥冷﹐大便溏黑﹐小便自利﹐神昏如狂。治宜宣气解結﹐透絡通瘀﹐葉氏加減小柴胡湯﹝天士論溫二十則方﹞﹑舒氏增損小柴胡湯﹝馳遠傷寒集注方﹞﹑四逆散合白薇湯。三方酌用。延久必變肝脹血蠱﹐治宜開郁通絡﹐如新加絳復湯﹝徐氏醫學舉要方﹞﹑開郁通絡飲﹝薛瘦吟醫贅方﹞﹑開郁正元散﹝金鑑婦科心法方﹞﹑當歸活血湯﹝醫通方﹞﹑代抵當丸﹝寒溫條辧方﹞﹑無極丸﹝本艸綱目方﹞﹑回生至寶丹﹝華氏婦科驗方﹞﹑桃仁承气合逍遙散加味﹝王馥原驗方﹞之類﹐臨時對癥選用可也。若夾毒攻而神昏迷者﹐血毒攻心也﹐名曰血閉﹐其癥有三﹕一爲溫毒爍血﹐血毒攻心﹐法宜峻下﹐已詳前攻裏篇﹔一爲產後結瘀﹐血毒攻心﹐回生至寶丹最靈﹐黑神丸﹝洄溪驗方﹞最穩而效﹔一爲溺毒入血﹐血毒攻心﹐甚或血毒上腦﹐其癥極危﹐急宜通竅開閉﹐利溺逐毒﹐導赤瀉心湯﹝陶節庵傷寒六書方﹞調入犀珀至寶丹﹐或導赤散合加味虎杖散﹝廉臣驗方﹞調入局方來復丹二三錢﹐尙可幸全一二。此皆治實癥之開透法也。若夾衝逆而神昏痙厥者﹐癥屬陰虛火亢﹐法宜鎭攝﹐不在此例。

二﹑彊心提神法﹐爲溫熱病已經汗下淸透後﹐內傷气血精神﹐而其人由倦而漸昏﹐由昏而漸沈﹐乃大虛將脫之危癥﹐急宜彊壯心機﹐興奮神經﹐不得不於開透法中籌一特開生面之峻補提陷法﹐庶幾九死者尙可一生﹐此與普通調補法迥殊。其法有四﹕一爲彊壯心腦﹐如參歸鹿茸湯﹝聶久吾方﹞衝入葡萄酒﹝東西醫用以壯腦提神近已盛行﹞一瓢﹐人參養榮湯﹝和劑局方﹞衝入鹿茸酒一瓢﹐補中益气湯加鹿茸血片三分﹝程祖植醫學新報方﹞之類﹐能治腦气衰弱心神虛散者﹐惟此三方最力大而效速﹐爲急救大虛昏沈之峻劑。

二爲急救陰陽﹐如陶氏回陽急救湯﹝黑附塊﹑安邊桂﹑川姜各五分﹐別直參﹑湖廣術﹑辰茯神各一錢﹐姜半夏﹑炒橘白各七分﹐炙甘艸五分﹐五味子三分﹐麝香三釐衝﹞最妙。凡治溫熱病涼瀉太過﹐克伐元陽而陽虛神散者多效﹐此爲節庵老名醫得意之方﹐妙在參附桂與麝香同用﹐世俗皆知麝香爲散气通竅之藥﹐而不知其實爲壯腦補神之要藥﹐閱過丁氏實驗化學新本艸及曹氏麝香辧者皆深悉之﹐惜吾醫界多茫茫耳。次如馮氏全眞一气湯﹝別直參二錢﹐提麥冬五錢﹐北五味三分﹐大熟地五七錢至一兩﹐江西術三錢﹐淡附片一錢﹐酒蒸懷牛膝二錢﹞亦佳﹐凡治濕熱癥劫傷太甚﹐陰損及陽而神沈不語者頗驗﹐此爲楚瞻錦囊中得意之方﹐功在於一派滋養陰液之中﹐得參附气化﹐俾上能散津於肺﹐下能輸精於腎﹐且附子得牛膝引火下行﹐不爲食气之壯火﹐而爲生气之少火﹐大有云騰致雨之妙﹐故救陰最速。陶馮二方𨿽同爲急救陰陽之良劑﹐而一則注重陽气﹐一則注重陰气﹐臨癥用方時務宜注意。

三爲復脈振神﹐如復脈湯衝入參桂養榮酒一瓢奏功最速﹐其次千金生脈散煎湯衝鹿茸酒一瓢亦靈。二方之效﹐效在酒能提神﹐刺激血液之循環﹐以彊壯心機而復經脈之營運﹐庶幾脈無息止而神亦因之淸醒矣。

四爲開閉固脫﹐其癥有二﹕一內閉而外脫﹐內閉者絡閉﹐外脫者气脫。葉天士云﹕平時心虛有痰﹐外熱一陷﹐裏絡就閉﹐人卽昏厥發痙。若不急開其閉﹐或開閉不得其法﹐必致心气與肺气不相順接﹐而其人膚冷汗出﹐躁擾不臥﹐脈細而急疾﹐便爲气脫之癥矣。此時急救之法﹐急宜開其內閉﹐固其外脫﹐如葉氏加減復脈湯去苡仁﹑枇杷葉﹐加綿皮錢半﹐北五味念粒﹐調入牛黃淸心丸﹔甚則陶氏回陽急救湯﹐調入葉氏神犀丹﹐尙可幸全十中之一二。一外閉而內脫﹐外閉者﹐邪束陽郁之謂也﹔內脫者﹐陽盛陰涸之謂也。多由溫熱病兼風兼寒之候﹐不先祛風散寒以解表﹐早用苦寒直降﹐致表不解而邪陷入內。此時仍以輕揚發表者解其外而外不閉﹐如邵氏熱郁湯﹑五葉蘆根湯之類﹐以撤熱存陰者救其內而內不脫﹐如竹葉石膏湯﹑加減竹葉石膏湯之類﹐皆可酌用以奏功。一方並治﹐如外臺三黃石膏湯﹑楊氏增損三黃石膏湯之類。

若胸腹脹滿﹐痛而拒按﹐大便不通者﹐急宜下之﹐法詳攻裏篇。此皆補虛提陷之法也。與開透法𨿽迥異﹐而用意則同。惟治外閉內脫﹐則不在此例。謹述宜於開透及提陷諸癥如下﹕邪熱初蒸心經之候﹕心神不安﹐睡多夢語﹐醒時自淸﹐甚則心神漸煩而多言﹐然所言皆日用常行之事﹐無糊塗語﹐夜間或有一二譫語﹐然猶淸白語居多﹐舌紅苔粘﹐小便黃赤﹐裏熱重而表熱反輕﹐胸悶不舒。

邪陷心包﹐熱深厥深之候﹕神昏譫語﹐言多妄見妄聞﹐甚至疑鬼疑神﹐人所未見未聞﹐然對而呼之猶省人語﹐舌色絳而尙有粘膩似苔非苔﹐望之若干﹐手捫之尙有津液﹐兩目大小赤﹐唇紅耳聾﹐心中熱痛﹐拒按而軟﹐四肢厥冷﹐指甲靑紫﹐大便溏黑極臭﹐或下鮮血﹐小便黃赤澀痛。

邪熱深入心臟之候﹕神昏不語﹐不省人事﹐如癡如醉﹐形若屍厥﹐面有笑容﹐目瞪直視﹐舌硬或捲短﹐舌苔紅中有黑點黑中有紅點﹐身冷肢厥﹐胸中獨熱按之灼手﹐神气𨿽醒似睡﹐時作鼾睡聲﹐齒齦結瓣﹐紫如漧漆。

按﹕此等見證﹐𨿽髒气將絕之候﹐若囊不縮﹐面不靑﹐息不髙﹐喉顙不直﹐鼻不扇﹐耳不焦﹐不魚目﹐不鴉口﹐尙有一綫生機﹐大劑急救﹐頻頻灌服﹐藥能下咽至胃者﹐猶可幸全十中之一。如目珠不輪﹐瞳神散大﹐舌色淡灰無神﹐遺溺自汗者﹐必死不治。

熱陷痰迷之候﹕終日神昏嗜睡﹐似寐非寐﹐或煩躁狂言﹐或錯語呻吟﹐或獨語如見鬼﹐或喉中有水雞聲﹐不語如屍厥﹐口吐粘涎﹐胸𨿽滿痛﹐按之則軟﹐鼻扇气急﹐舌絳而潤﹐捫之粘膩﹐或舌𨿽欲伸退場門而抵齒難驟伸者﹐甚或悶亂搐搦﹐狀如驚癇。

熱陷濕蒙之候﹕胸膈痞滿﹐心煩懊﹐兩眼欲閉﹐神昏譫語﹐舌苔白滑甚或黃膩﹐小便短澀黃熱﹐大便溏而不爽﹐面色油膩﹐口气穢濁﹐耳聾漧嘔。

熱陷血厥之候﹕神昏如醉﹐呼之卽覺﹐與之言亦知人事﹐若任其自睡而心放﹐卽神昏譫語﹐甚或昏厥不語﹐身重胸痛﹐四肢厥逆﹐糞𨿽硬而大便反易﹐色紫黑﹐小便自利﹐舌色紫暗而潤。

邪熱結瘀﹐血毒攻心之候﹕神昏如狂﹐或如驚癇﹐喜笑怒罵﹐見人欲嚙﹐舌紫而暗﹐口噤難開﹐或手足發痙。

溺毒入血﹐血毒上腦之候﹕頭痛而暈﹐視力蒙﹐耳鳴耳聾﹐惡心嘔吐﹐呼气帶有溺臭﹐間或猝發癲癇狀﹐甚或神昏痙厥不省人事﹐循衣摸牀撮空﹐舌苔起腐﹐間有黑點。

汗下淸消後﹐大虛將脫之候﹕神由倦而漸昏﹐由昏而漸沈﹐或鄭聲錯語﹐或獨語如見鬼﹐聲顫無力﹐語不接續﹐如癡如迷﹐喜向裏睡﹐似寐非寐﹐似寤非寤﹐呼之不應﹔四肢厥冷﹐面色蒼白﹐眼珠現靑白色﹐冷汗自出﹐气少息促﹐二便淸利﹐循衣摸牀撮空﹔舌色淡晦少神﹐或闊大胖嫩﹐或淡紅圓濃。

按﹕延醫以上諸癥﹐不論其脈﹐速用彊壯心腦﹐急救陰陽﹐復脈振神等方﹐對癥發藥﹐庶可幸全一二﹐稍緩則不及救矣。醫家病家﹐幸毋遲疑貽誤。

邪陷正虛﹐內閉外脫之候﹕神昏譫語﹐甚則昏厥發痙﹐不語如屍﹐或妄笑如癡﹐目閉舌彊﹐欲伸而不得伸﹐气短息促﹐揚手躑足﹐躁不得臥﹐手足厥逆﹐冷汗自出﹐在男子則囊縮﹐在婦人則乳縮﹐舌苔焦紫起刺﹐或色絳而胖嫩。

熱深陽郁﹐外閉內脫之候﹕目赤﹐或眼白現紅絲﹐鼻孔幹﹐唇紅燥﹐耳聾心煩﹐渴喜涼飲﹔舌苔黃黑而燥﹐起刺如鋒﹔小便黃赤澀痛﹐大便黃黑稠粘﹐或溏瀉而極臭﹐或下鮮血﹐下時肛門熱痛﹔胸至少腹熱甚﹐按之灼手﹐一身肌表反不發熱﹐𨿽熱亦微﹐惡寒無汗﹐反欲擁被向火﹐甚則四肢厥冷﹐指甲靑紫。

第二卷

驗方妙用

淸涼法

溫熱郁於气分爲伏熱﹐郁於血分爲伏火﹐通稱伏邪﹐熱與火﹐未有不當淸涼者也。當其伏邪外潰在表﹐法宜辛涼開達﹐使熱從表泄﹐則發表法亦淸涼法也。伏邪內結在裏﹐法宜苦寒通降﹐使火從下泄﹐則攻裏法亦淸涼法也。伏邪在半表半里﹐法宜雙方和解﹐使熱從表泄﹐火從裏泄﹐則和解法亦淸涼法也。若在表已得汗而熱不退﹐在裏已下而熱不解﹐在半表裏已和解而熱猶不淨﹐或本來有熱無結﹐則惟以淸涼直折﹐以整肅其火而已﹐故淸涼法可濟發表攻裏和解之不逮﹐四者之用﹐可合而亦可分﹐溫熱病當淸涼者十之六七﹐則淸涼法不可不細講也。凡用淸涼方法﹐必先辧其爲伏熱﹐爲伏火。熱屬气分﹐爲虛而無形﹝俗稱浮游火﹞﹐如盛夏酷暑炎蒸﹐𨿽揮汗淋漓﹐一遇涼風而卽解﹐故人身之熱﹐气淸卽退。至其淸熱之法﹐首用辛涼繼用輕淸者﹐所以淸肅气分之浮熱也。終用甘寒者﹐所以淸滋气分之燥熱也。火屬血分﹐爲實而有物﹝俗稱實火﹞﹐其所附麗者﹐非痰卽滯﹐非滯卽瘀﹐非瘀卽虫﹐但淸其火﹐不去其物﹐何以奏效﹐必視其附麗者爲何物﹐而於淸火諸方加入取消痰滯瘀積虫等藥﹐效始能捷。如燔柴炙炭﹐勢若燎原﹐𨿽沃以水﹐猶有沸騰之恐慌﹐必撤去柴炭而火始熄。

故凡淸火之法﹐𨿽以苦寒直降爲大宗﹐而歷代醫方﹐往往有淸火兼消痰法﹐淸火兼導滯法﹐淸火兼通瘀法﹐淸火兼殺虫法者﹐皆所以淸化火之所附麗者也。若無所附麗之伏火﹐但爲血郁所化者﹐自以淸其絡熱宣其气機爲第一要義。而有時苦寒復甘寒法者﹐甘苦化陰﹐以存胃腸之津液﹐使苦寒不致化燥﹐苦寒復酸寒法者﹐酸苦泄肝﹐善通孫絡之積血﹝會報云﹕酸味﹐能通微絲血管之積血﹞﹐使絡熱轉出气分而解。苦寒復鹹寒法者﹐鹹苦達下﹐一則淸利內腎之溺毒﹐一則淸鎭沖气之上逆﹐一則淸通外腎之敗精也。總而言之﹐凡溫熱病宜於辛涼開達者﹐早用苦寒直降﹐卽爲誤遏﹐冰伏其邪而內陷﹔宜於苦寒直降者﹐但用輕淸甘寒﹐只能淸熱﹐不能退火。

𨿽然﹐火散則爲熱﹐熱聚則爲火﹐火與熱只在聚散之間﹐故淸熱與瀉火﹐可分而亦可合﹔但其先後緩急之間﹐所用方法﹐界限必須釐淸耳。試爲臚舉其方略﹕一﹑辛涼開達﹐其法有二﹕一爲宣气達衛﹐使伏邪從气分而化﹐衛分而解。兼風者透風於熱外﹐劉氏桔梗湯﹑加味梔豉湯二方最靈而穩﹔挾濕者滲濕於熱下﹐五葉蘆根湯﹑藿朴夏苓湯二方亦輕而靈﹔俾風濕不與熱相搏﹐從或汗或而外解﹐則伏熱勢孤﹐自易整肅。一爲透營泄衛﹐使伏邪從營分而透﹐轉气分而解。毒盛者淸營解毒﹐加減銀翹散﹝醫原方﹞最妙﹐羚地淸營湯﹝驗方傳信方﹞﹑犀角大靑湯﹑涼血解毒湯﹑犀地桑丹湯﹝樊師驗方﹞四方亦可選用﹔挾穢者透營辟穢﹐淸芳透邪湯﹝徐洄溪醫案方﹞﹑加味翹荷湯磨衝太乙紫金丹﹐二方最靈﹐卽一起舌絳咽漧﹐甚有脈伏肢冷之假象﹐亦不外此二方加減﹔次與五味消毒飲加紫金片﹐淸解余穢。俾毒與穢從疹斑而解﹐或從戰汗而解。間有邪盛正虛﹐不能一戰而解者﹐法宜益胃透邪﹐七味蔥白湯加西洋參鮮茅根﹐服後停一二日﹐再戰汗而解。但戰汗出後﹐肺气空虛﹐其人𨿽倦臥不語﹐膚冷一晝夜﹐卻非脫癥﹐待气還自溫暖如常矣。余方詳載發表篇﹐參看可也。

二﹑輕淸化气﹐王孟英所謂展气化以輕淸﹐如梔﹑芩﹑蔞﹑葦等味是也。又謂伏气溫病﹐自裏出表﹐先從血分而後達气分﹐初起多舌潤無苔﹐但診其脈﹐軟而或弦﹐或弦而微數﹐口未渴而心煩惡熱﹔夜甚無寐﹐或斑點隱隱﹐卽宜投以淸解營熱之藥﹐迨伏邪從气分而化﹐苔始漸布﹐然後再淸其气分可也。然其气分之所以不淸者﹐濕熱居多﹐痰熱次之﹐病之爲腫爲喘﹐爲痞爲悶﹐爲懊﹐爲咳嗽﹐爲呃逆﹐爲四肢倦懈﹐爲小便黃赤﹐爲便溏不爽﹐皆由於此﹐總以輕淸化气爲首要。其淸气分濕熱﹐如葉氏新加梔豉湯﹝光杏仁十粒﹐生苡仁三錢﹐飛滑石錢半﹐白通艸一錢﹐浙苓皮三錢﹐淡香豉錢半﹐焦梔皮一錢﹐鮮枇杷葉三錢﹞加減蘆根飲﹝活水蘆根一兩﹐光杏仁﹑冬瓜子﹑生苡仁﹑鮮枇杷葉各三錢﹐白蔻仁三分衝﹐以上皆天士驗方﹞﹑蘆根通橘湯﹝活水蘆根一兩﹐川通艸一錢﹐廣橘皮一錢﹐鮮枇杷葉五錢﹐生薑皮五分﹐淡竹茹錢半。此外臺偶方﹞﹑六花葦莖湯﹝旋復花三錢﹐滁菊花錢半﹐川朴花八分﹐豆蔻花﹑佛手花各五分﹐代代花二分﹐葦莖一錢﹐生苡仁﹑冬瓜子各四錢﹐廉臣驗方﹞之類。其輕淸气分痰熱﹐如陳氏淸肺飲﹝疫痧艸方﹞蔞杏橘貝湯﹝栝蔞皮錢半﹐光杏仁三錢﹐蜜炙橘紅一錢﹐川貝母三錢﹐桔梗一錢﹐鮮枇杷葉三錢﹐冬瓜子三錢﹐冬桑葉錢半。葉天士驗方﹞﹑新加桑菊飲﹝廉臣驗方﹞﹑枇杷葉飲子﹝外臺方﹞加巖制川貝﹝顧氏醫鏡方﹞之類。此皆能淸化肺气﹐通調水道﹐下輸膀胱﹐俾气分伏熱﹐上能從咯痰而出﹐下能從小便而出。吳茭山曰﹕凡气中有熱者﹐當用淸涼薄劑。吳鞠通曰﹕治上焦如羽﹐非輕不舉。王孟英曰﹕用藥極輕淸極平淡者﹐取效更捷。

皆屬此類。

三﹑甘寒救液﹐其法有二﹕一爲淸養气液﹐如金匱麥門冬湯﹑千金麥冬湯﹑淸燥救肺湯﹝諭嘉言驗方﹞﹑葉氏養胃湯﹑沙參杏仁湯﹝南沙參﹑甜杏仁﹑川貝各三錢﹐鮮枇杷葉四錢﹐雅梨汁﹑靑蔗漿各一瓢衝﹞﹑潤肺悉尼膏﹝以上皆葉天士驗方﹞﹑參燕麥冬湯﹝吉林參一錢﹐龍芽燕八分﹐麥冬三錢﹐奎冰四錢。江筆花醫鏡方﹞

之類。一爲淸養血液﹐如千金生地黃煎﹑淸燥養榮湯﹝吳氏溫疫論方﹞﹑葉氏竹葉地黃湯﹑葉氏加減復脈湯﹝皆天士驗方﹞﹑顧氏八汁飲﹝甘蔗汁﹑藕汁﹑梨汁﹑蘆根汁﹑西瓜汁﹑鮮生地汁﹑鮮茅根汁各一酒杯﹐鮮荷葉汁三匙。曉瀾驗方﹞之類。此皆溫熱大病後﹐劫傷气津血液﹐善後調養之良方。總之溫熱諸病﹐未經汗下和解而化燥者﹐火盛則燥也﹐當用苦寒淸火爲主﹔已經汗下和解而化燥者﹐液涸則燥也﹐當以甘寒滋燥爲主﹔此其大要也。

四﹑苦寒直降﹐卽葉天士所謂苦寒直淸裏熱也。黃芩湯﹝傷寒論方﹞﹑梔子黃芩湯﹝河間六書方﹞二方最輕﹐黃連解毒湯﹝外臺方﹞較重﹐準繩三黃石膏湯﹝內科準繩類方﹞尢重﹐當察伏火之淺深輕重﹐對證選用。

凡溫熱病之宜於苦寒者﹐切忌早用甘寒﹐蓋因苦寒爲淸﹐甘寒爲滋﹐自時醫以鮮地鮮斛元參麥冬等之淸滋法﹐認作淸泄法﹐於是熱益壯﹐神益昏﹐其獘由甘寒淸滋之藥﹐得大熱煎熬﹐其膏液卽化爲膠涎﹐結於脘中﹐反致伏火不得從裏而淸泄﹐從此爲閉爲厥﹐爲痙爲癲﹐甚則爲內閉外脫﹐變癥蜂起者﹐多由於此。

五﹑淸火兼消痰者﹐因伏火燻蒸津液﹐液郁爲痰﹐故兼用化痰藥以分消之。法宜苦辛開泄﹐如小陷胸湯﹑黃芩加半夏生薑湯﹝皆傷寒論方﹞﹑石膏大靑湯﹝千金方﹞﹑黃連溫膽湯﹝觀聚方要補方﹞﹑連朴飲﹑昌陽瀉心湯﹝王氏霍亂論方﹞﹑加味小陷胸湯﹑加減半夏瀉心湯﹑加味連茹橘半湯﹝皆醫原方﹞之類﹐皆可選用。其法與苦寒淸泄有別﹐淸泄是直降﹐一意整肅伏火﹔開泄是橫疏﹐兼能淸化痰濁﹔分際最宜斟酌。葉天士所謂舌白不燥﹐或黃白相兼﹐或灰白不渴﹐愼不可亂投苦泄﹐𨿽有脘中痞痛﹐宜從苦辛開泄是也。

六﹑淸火兼導滯者﹐因溫熱病最多夾食一癥也。王孟英曰﹕凡治溫熱病必察胸脘﹐如拒按者﹐卽舌絳神昏亦宜開化。其方如枳實導滯湯﹑三黃枳術丸﹑枳實導滯丸﹑陸氏潤字丸之類﹐皆可酌用。梔朴枳實湯﹝仲景方﹞衝生蘿卜汁﹐方亦靈穩。

七﹑淸火兼通瘀者﹐因伏火鬱蒸血液﹐血被煎熬而成瘀﹐或其人素有瘀傷﹐不得不兼通瘀法以分消之。

如黃連解毒合犀角地黃湯﹑加減小柴胡湯﹑增損小柴胡湯﹑四逆散合白薇湯之分消瘀熱﹐皆可對證酌用。此卽葉天士所謂宿血在胸膈中﹐舌色必紫而暗﹐捫之潮濕﹐當加散血之品於淸火法中﹐如琥珀﹑丹參﹑桃仁﹑丹皮等﹐否則瘀血與伏火相搏﹐阻遏正气﹐遂變如狂發狂之癥也。

八﹑淸火兼殺虫者﹐因伏火在胃﹐胃熱如沸﹐蛔動不安﹐因而脘痛煩躁昏亂欲死者﹐名曰蛔厥﹐但淸其胃﹐略兼殺虫之藥﹐蛔厥自愈。淸中安蛔湯﹝薑汁炒川連二錢﹐黃柏錢半﹐枳實二錢﹐烏梅三个﹐川椒三十粒。

傷寒廣要方﹞﹑犀角黃連湯﹝犀角一錢﹐小川連錢半﹐靑木香五分﹐烏梅三个。外臺方﹞二方最效。惟有下癥者﹐宜用三黃瀉心湯加靑木香﹑棗兒檳榔﹑胡連等攻下之。

九﹑淸絡宣气者﹐所以淸其血熱﹐靈其气機﹐使無形者令其轉旋﹐有形者令其流暢也。蓋因溫熱伏邪﹐內捨於營﹐盤踞絡中﹐其血必郁而熱﹐其气亦鈍而不靈﹐凡春夏溫病晚發﹐秋冬伏暑晚發﹐邪伏深沈者﹐類多如此。此卽王孟英所謂邪伏深沈﹐不能一齊外出﹐𨿽治之得法﹐而苔退舌淡之後﹐逾一二日﹐舌復幹絳﹐苔復黃燥﹐正如抽蕉剝繭﹐層出不窮﹐不比外感溫暑﹐由衛及气﹐自營而血也﹐且每見有變爲癰腫者。徐洄溪云﹕凡伏邪畱於隧絡﹐深則入於臟腑骨髓之中﹐無從發泄﹐往往上爲發頤肺癰﹐中爲肝癰痞積﹐下爲腸癰便毒﹐發於皮肉則爲疹瘡瘍﹐畱於關節則爲痛痺拘攣﹐注於足脛則爲鶴膝足痿﹐此等證候﹐皆絡瘀爲之也。精气旺則不發﹐至血气偶虛﹐或有所感觸﹐𨿽數年之久﹐亦有復發者。其病俱屬有形﹐煎丸之力﹐太輕則不能攻邪﹐太重則反傷其正﹐當用外治之法﹐以透毒散瘀﹐內服丸散﹐以消其痰火﹐化其毒涎﹐或從咯吐而出﹐或從二便而出﹐而以輕淸宣透芳香通靈之煎劑﹐以托其未透之伏邪﹐內外之癥皆然﹐醫者均所當知也。觀此二則﹐辧論絡中結邪之病理﹐發明殆盡。但其間用藥最難﹐此等絡瘀之伏火﹐非芩連所能淸﹐非參所能托﹐惟有用輕淸靈通之劑﹐漸漸撥醒其气機﹐宣通其絡瘀﹐庶邪气去而正气不與之俱去﹔若一涉呆鈍﹐則非火閉卽气脫﹐非气脫卽液涸矣﹐選藥制方﹐可不愼之又愼歟。

以余所驗﹐淸宣肺絡﹐首推淸宣瘀熱湯﹝活水蘆筍﹑鮮枇杷葉各一兩﹐旋復花三錢包煎﹐眞新絳一錢﹐靑蔥管二寸﹐廣郁金磨汁四匙衝。常熟曹仁伯醫案驗方﹞最靈﹐其次六花絳復湯﹝滁菊花二錢﹐新銀花錢半﹐藏紅花三分﹐豆蔻花﹑佛手花各五分﹐旋復花三錢﹐眞新絳一錢﹐靑蔥管三寸衝﹞﹑五皮絳復湯﹝白蔻皮六分﹐陳香櫞皮五分﹐雅梨皮三錢﹐丹皮錢半﹐紫荊皮錢半﹐旋復花三錢﹐新絳一錢﹐靑蔥管三寸衝。以上皆廉臣驗方﹞方亦輕穩。惟胸痺气急痰多者﹐宜用蔞薤絳復湯﹝栝蔞皮二錢﹐幹薤白三枚﹐桂枝二分﹐仙半夏錢半﹐浙苓三錢﹐旋復花五錢﹐新絳錢半﹐靑蔥管五寸﹐春砂殼七分。徐守愚醫案驗方﹞。淸宣包絡﹐首推石氏犀地湯﹑加減服蠻煎二方﹐其次晉三犀角地黃湯﹝犀角汁四匙﹐鮮生地汁二瓢﹐同衝﹐靑連翹三錢﹐生甘艸八分。王氏古方選注方﹞﹑加味淸宮湯﹝元參心二錢﹐連翹心一錢﹐竹葉捲心二錢﹐蓮子心五分﹐犀角汁四匙﹐竹瀝﹑梨汁各一瓢﹐鮮石菖蒲汁五匙﹐和勻同衝。吳氏溫病條辧方﹞方亦淸靈。淸宣肝絡﹐首推二仁絳復湯﹝桃仁九粒﹐柏子仁錢半﹐歸須錢半﹐新絳一錢﹐旋復花三錢﹐靑蔥管三寸衝。天士驗方﹞﹑新加絳復湯二方爲主。气滯挾濕者﹐四七絳復湯﹝仙露夏錢半﹐川朴花八分﹐紫蘇旁枝一錢﹐赤苓三錢﹐白前二錢﹐旋復花三錢﹐新絳一錢﹐靑蔥管五寸衝。徐守愚醫案驗方﹞化濕宣絡。血虛气郁者﹐首推四物絳復湯﹝細生地三錢﹐歸須一錢﹐赤芍錢半﹐撫芎五分﹐新絳一錢﹐旋復花三錢﹐靑蔥管三寸衝﹞。其次魚膠絳復湯﹝墨魚骨三錢﹐眞阿膠二錢﹐眞新絳錢半﹐旋復花三錢﹐靑蔥管三寸﹞養血濡絡。或用活血通絡湯﹝歸須三錢﹐川芎錢半﹐酒炒白芍一錢﹐秦艽錢半﹐冬桑葉三錢﹐雞血藤膠一錢﹐廣橘絡二錢。雷少逸時病論方﹞榮筋舒絡。絡傷血溢者﹐羚地淸營湯﹐淸絡止血﹝以上各方均沈樾亭驗方傳信方﹞﹐孫氏五膽墨﹝熊膽汁﹑牛膽汁﹑豬膽汁﹑靑魚膽汁各一分﹐羊膽汁二分﹐當門子五釐﹐陳京墨研粉六錢﹐和搗成錠﹐每重三分﹐金箔爲衣。孫文垣歷驗祕方﹞尢爲神妙﹔又次﹐四汁絳復湯﹝鮮生地汁一瓢﹐生藕汁兩瓢﹐童便五瓢﹐陳京墨汁五匙﹐同衝﹐眞新絳八分﹐旋復花三錢﹐蔥須二分。廉臣驗方﹞亦靈而穩。絡瘀化脹者﹐三虫二甲湯﹝羌螂虫一對﹐靑糖一錢拌炒虫五隻﹐酒炒九香虫三隻﹐生鱉甲五錢﹐炒川甲一錢﹐桃仁錢半﹐蜜炙延胡錢半﹐歸須二錢﹐五靈脂錢半﹐淨楂肉三錢。

葉天士驗方﹞﹑開郁通絡飲二方最靈。絡燥發痙者﹐犀羚鎭痙湯﹝陸定圃驗方﹞﹑羚麻白虎湯﹝邴味淸驗方﹞﹑犀羚白虎湯﹝王孟英驗方﹞三方最效﹐輕則新加桑菊飲亦驗。

若陽邪亢極厥深熱深之候﹐其人昏厥四逆﹐自利醬糞﹐𨿽急當淸絡宣气﹐救逆存陰﹐如羚地淸營湯﹑犀地桑丹湯﹑四汁紫金錠﹝西瓜汁﹑蘆根汁﹑生蘿卜汁各五瓢﹐甘蔗汁一杯﹐紫金錠五分磨汁衝。徐洄溪驗方﹞之類﹐方𨿽神效﹐然須防熱去寒起。每見服後﹐神識𨿽淸而虛煩自利﹐手足仍冷﹐口燥渴飲者﹐卽轉機而用旣濟湯﹝吉林參五分﹐原麥冬錢半﹐生甘艸五分﹐仙露夏一錢﹐淡附片五分﹐鮮竹葉念片﹐荷葉包生粳米三錢。宋玉碩易簡方﹞﹐其應如神。須知陽極似陰﹐其人根气必虛也。甚則有用當歸四逆湯﹝仲景方﹞調入犀珀至寶丹﹝廉臣驗方﹞。或用五枝絳復湯﹝川桂枝五分﹐西河柳嫩枝三錢﹐紫蘇旁枝錢半﹐嫩桑枝二尺﹐桃樹嫩枝一尺﹐眞新絳錢半﹐旋復花三錢﹐靑蔥管五寸﹐沈云臣驗方﹞調入局方來復丹﹐皆能通陰回陽﹐而令神淸厥回者。然一經肢溫陽回﹐卽當易轍﹐不可過劑﹐以耗其精液﹐此爲根气下虛者而設。若根气不虛﹐但因火郁絡中而四逆者﹐治宜仲景四逆散﹝川柴胡八分﹐小枳實錢半﹐赤芍錢半﹐生甘艸五分﹞加雙鉤藤﹑天仙藤﹑絡石藤各三錢﹐嫩桑枝二尺﹐桔梗一錢﹐發越肝絡之伏風﹐使轉出气分而解。又如肢冷甲靑唇黑便祕者﹐當參厥應下之一法﹐治宜仲景大柴胡合絳復湯﹐通泄肝絡之伏邪﹐轉出腸絡而解﹐亦爲正宗治法。惟肝絡血郁﹐延累包絡﹐手足厥陰同病﹐神昏肢冷﹐血厥如屍者﹐宜用通竅活血湯﹝赤芍﹑川芎各一錢﹐桃仁三錢﹐藏紅花五分﹐靑蔥管五寸﹐鮮薑汁二滴﹐紅棗二枚﹐當門子五釐。王勛臣醫林攺錯方﹞調入珠黃散一服﹝珠粉﹑西黃﹑辰砂各二分﹐川貝末六分﹐周澹然溫證指歸方﹞﹐服後每見有咯出紫血及粘涎而神淸厥回者。淸宣腦絡﹐瓜霜紫雪丹﹑濟生羚犀湯﹝羚角一錢﹐犀角八分﹐生石膏四錢﹐生甘艸六分﹐旋復花三錢﹐紫菀﹑前胡各錢半﹐細辛三分。嚴用和濟生方﹞二方最靈﹐其次﹐犀羚鎭痙湯亦有殊功。此皆淸絡宣气之精要者也。余詳開透法中夾血結一節。

十﹑苦寒復甘寒法者﹐陳修園謂之苦甘化陰法﹐吳鞠通謂之甘苦合化陰气法。因伏火爍津耗液﹐或其人素稟液虛﹐𨿽治當苦寒淸火﹐亦必參以甘寒生津﹐此爲淸气血兩燔之正法。輕則如白虎加生地黃湯﹝王孟英方﹞﹑淸燥養榮湯﹝吳又可方﹞﹑加減白虎湯﹝廉臣驗方﹞之類﹐重則如千金生地黃煎﹑準繩三黃石膏湯﹑白虎合黃連解毒湯﹝準繩類方﹞之類。若汗出或疹出後熱仍不解者﹐胃津亡也﹐當以甘寒爲主﹐略參苦泄以堅陰。如白虎加人參湯﹝仲景方﹞﹑人參化湯﹝準繩類方﹞﹑加味蘆根飲子﹝廉臣驗方﹞之類﹐皆可酌用﹐新定五汁飲﹝鮮生地汁﹑鮮金釵汁各三瓢﹐鮮蘆根汁﹑雅梨汁﹑甘蔗汁各二瓢﹐重湯燉溫服。廉臣驗方﹞尢爲靈效﹐此爲甘寒參苦寒法。總之苦寒復甘寒者﹐注重在淸降實火﹐甘寒參苦寒者﹐注重在淸滋虛熱﹐先後虛實之間﹐臨癥制方﹐不可不細辧也。

十一﹑苦寒復酸寒法者﹐苦以淸胃﹐酸以泄肝也。如黃芩湯﹝仲景方﹞之芩﹑芍並用﹐犀角黃連湯﹝外臺方﹞之連﹑梅並用﹐淸中安蛔湯﹝汪琥傷寒論注方﹞之連﹑柏﹑烏梅並用﹐淸毒活血湯﹝聶久吾方﹞之芩﹑連﹑木通與赤芍﹑山楂並用﹐連梅安胃湯﹝川連六分﹐川楝子一錢﹐生白芍錢半﹐烏梅肉三分﹐歸須八分﹐賴橘紅五分﹐炒川椒一分。葉天士驗方﹞之黃連﹑川楝與烏梅﹑白芍並用﹐皆內經所謂酸苦泄熱也。若胃陰已虧者﹐宜用吳氏連梅湯﹝小川連一錢﹐烏梅肉一錢﹐連心麥冬三錢﹐細生地三錢﹐阿膠二錢。鞠通驗方﹞酸苦復甘寒法。若胃陽已虛者﹐宜用王氏安胃湯﹝米炒潞黨參錢半﹐淡漧薑八分﹐小川連五分﹐烏梅肉五分﹐炒枳實八分﹐炒川椒二分。晉三新制驗方﹞酸苦復辛甘法。他如張氏豬髒丸﹝景嶽全書方﹞﹑加味髒連丸﹝廉臣驗方﹞﹐一則槐米與醋同煮﹐一則槐連與醋同煮﹐則爲苦以堅腸﹑酸以泄肝法﹐髒連六味丸則爲酸苦泄熱﹑酸甘化陰法﹐人參烏梅湯﹝西洋參錢半﹐烏梅肉三分﹐木瓜八分﹐炙甘艸五分﹐淮山藥三錢﹐帶心石蓮子一錢。吳氏溫病條辧方﹞則爲酸甘化陰﹑微苦泄熱法。總之同一酸苦泄熱﹐而立法各有不同﹐功用各擅其長﹐臨時對癥選用可也。

十二﹑苦寒復鹹寒法者﹐取其鹹苦達下也。其法有四﹕一淸利內腎溺毒﹐如陳氏奪命飲﹑犀羚二鮮湯﹝皆疫痧艸方﹞效力最大﹔小便飲子﹝童子小便﹑鮮生地汁﹑生藕汁各一杯﹐生川柏浸汁兩瓢。龐安常傷寒總病論方﹞﹑紅白散﹝辰砂一錢﹐人中白﹑元明粉各五分﹐開水泡去渣服。龔居中壽世仙丹方﹞﹑導赤散衝四汁飲﹝細木通錢半﹐生甘梢八分﹐淡竹葉二錢﹐開水一碗﹐煎成衝入﹕鮮生地汁﹑生藕汁﹑鮮茅根汁﹑童便各一杯。廉臣驗方﹞﹑童便四艸湯四方亦屢奏捷效。

一淸鎭沖气上逆﹐資液救焚湯﹝醫門法律方﹞﹑平陽淸裏湯﹝梁氏舌鑑辧正方﹞﹑加減犀羚二鮮湯﹝廉臣驗方﹞三方最有效力﹔黃連阿膠湯﹝仲景方﹞衝入童便一杯﹐三甲白薇湯﹝生鱉甲﹑生打左牡蠣﹑生龜甲心各六錢﹐東白薇五錢﹐西洋參錢半﹐歸須一錢﹐生甘梢八分﹐金銀器各一具煎湯代水。廉臣驗方﹞二方亦極靈驗。

一淸通外腎敗精﹐首推千金梔豉加石膏鼠矢湯﹑陶氏逍遙湯﹝陶節庵傷寒全生集方﹞二方﹐其次導赤散合加味虎杖散﹑豬苓湯合鼠矢散﹝皆廉臣驗方﹞皆可酌用。若子宮蓄有敗精﹐每與血濁互結﹐其癥小腹脹痛﹐牽引腰腹﹐攻刺難忍﹐二便不通﹐不能坐臥﹐立哭呻吟﹐宜急治之﹐緩則自下脹上﹐十死不救﹐急用鼠麝通精丸﹝雄鼠粉﹑王不畱行各一兩﹐炒黑醜﹑五靈脂﹑炒穿甲﹑桃仁各五錢﹐杜牛膝汁粉三錢﹐麝香三分﹐研勻令細﹐生韭汁泛丸﹐如麻子大﹐每服一錢。廉臣驗方﹞一錢或錢半﹐煎牽牛楝實湯﹝炒黑醜三錢﹐鹽水炒川楝子錢半﹐炒穿甲一錢﹐小茴香三分。李瀕湖驗方﹞送下﹐往往一服而減﹐三服而平。

一淸滋任脈陰精﹐丹溪大補陰丸最妙﹐滋腎益陰煎﹝炙龜板﹑大熟地各四錢﹐川柏八分﹐知母二錢﹐生甘梢八分﹐春砂仁六分。金鑑婦科心法方﹞亦靈。他如滋腎六味湯﹝知母錢半﹐川柏六分﹐熟地三錢﹐山萸肉八分﹐丹皮﹑澤瀉﹑赤苓各錢半﹐淮藥四錢﹐炙龜板三錢﹐蒙自桂二分﹐童便一杯衝﹞﹑救陰滋任湯﹝大黑豆三錢﹐熟地二錢﹐麥冬﹑冬桑葉﹑丹皮﹑山藥﹑南沙參各錢半﹐豬脊髓一條﹐靑鹽二分。皆廉臣驗方﹞亦多奏效。

以上一十二節﹐皆述淸涼法之條目﹐至於熱之淺者在營衛﹐以石膏﹑黃芩爲主﹐柴葛爲輔﹔熱之深者在胸膈﹐以花粉﹑知母﹑蔞仁﹑梔子﹑豆豉爲主﹔熱在腸胃者﹐當用下法﹐不用淸法﹐或下法兼淸亦可﹔熱入心包者﹐黃連﹑犀角﹑羚羊角爲主﹔熱直入心臟﹐則難救矣﹐用牛黃猶可十中救一﹐須用至錢許﹐少則無濟﹐非若小兒驚風諸方﹐每用分許﹐卽可有效﹐如戴北山原書云云者。此但言其大要耳。今將當淸涼諸癥﹐詳列於下﹕熱在營衛之候﹕身熱汗自出﹐不惡寒反惡熱﹐身重﹐頭面項紅腫﹐周身紅腫﹐眼白黃﹐目珠脹﹐鼻孔幹﹐唇燥﹐煩躁﹔輕發疹﹐重發丹斑﹔舌苔白而底絳﹐或兩邊白苔而中紅﹔或身熱反減﹐惡熱反甚﹐咳嗽有痰﹐上气喘急﹐口渴或嘔﹐四畔舌色紫絳中見粉白苔。

熱在胸膈﹐气分抑鬱之候﹕咽漧喉痛﹐胸脇滿痛﹐甚或胸前紅腫按之熱甚﹐小便色黃﹔舌苔濃白而糙﹐或黃膩而燥﹐或見朱點﹐或有裂紋﹐或黃白相兼﹐或灰白。

熱陷心包及心﹐血分灼爍之候﹕譫語發狂﹐或沈昏嗜睡﹐或煩擾不寐﹐四肢厥逆﹐指甲靑紫﹐大便溏黑極臭﹐小便赤澀或痛﹐舌絳無苔﹐或舌上略有粘苔﹝余詳開透法諸癥中﹞。

邪熱攻腦﹐或溺毒上腦之候﹕暈厥不語﹐兩手發痙﹐狀如驚癇﹐時﹐頭獨搖﹐甚或遺尿直視﹐筋惕肉﹐循衣摸牀撮空﹐舌苔起腐﹐間有黑點﹐或起黑暈黑瓣。

熱在胃腸之候﹕便血﹐便膿血﹐譫語多言﹐腹滿痛﹐唇裂﹐齒燥﹐舌苔黃燥﹝余詳攻裏法諸癥中﹞。

熱陷肝腎之候﹕日輕夜重﹐朝涼暮熱﹐面少華色﹐口漧消渴﹐气上衝心﹐心中痛熱﹐饑不欲食﹐食則吐蛔﹐四肢厥逆﹐煩躁不寐﹐小便澀痛﹐甚或癃閉﹐腰足冷﹐大便或祕或溏﹐甚或瀉水﹐舌絳無苔﹐幹粘帶澀﹐或紫中兼有黑點。

熱陷衝任之候﹕朝涼暮熱﹐衝任脈動﹐少腹裏急﹐陰中拘攣﹐甚或舌捲囊縮﹐小便澀痛﹐男則遺精腰痛﹐女則帶下如注﹔舌色焦紫起刺如楊梅﹐或舌紫無苔而有點﹐或舌紅無苔而膠幹﹐或舌紅中有白糜點。

第二卷

驗方妙用

溫燥法

溫熱爲伏火癥﹐本不當用溫燥﹐然初起客寒包火﹐搏束過甚﹐致伏邪不能外達﹐不得不暫用溫散法﹐如劉氏蘇羌飲﹑局方芎蘇散之類﹔亦有濕遏熱伏﹐抑鬱太甚﹐致伏邪不能外出﹐不得不暫用辛燥法﹐如藿香正气散﹑九味羌活湯之類﹔一經寒散熱越﹐濕開熱透﹐卽當轉用他法﹐以速淸其伏邪﹐此在表兼寒兼濕之當用溫燥法也。

更有初起夾水气癥﹐在表時不宜純用辛涼發散﹐若純用辛涼﹐則表必不解而轉見沈困﹔有裏癥不可遽用苦寒﹐若早用苦寒﹐則裏熱內陷﹐必轉加昏蒙﹔此水气郁遏伏邪﹐陽气受困﹐宜於發表淸裏藥中加溫燥之品以祛水气﹐如藿香﹑濃朴﹑半夏﹑蒼術﹑艸果﹑豆蔻﹑廣皮﹑赤苓等品﹐皆可對癥酌用﹐迨水气去﹐郁遏開﹐然後議攻議涼﹐則無不效者矣。又有夾冷食傷胃﹐往往有脈沈肢冷者﹐若胸膈痞滿﹐舌苔白濃﹐益爲食塡膈上之明證﹐卽當用溫化燥削﹐如加味平胃散﹝戴北山驗方﹞﹑沈香百消曲﹝道藏方﹞﹑絳礬丸﹝張氏醫通方﹞之類﹐甚則用吐法以宣之﹐如椒鹽湯﹑生蘿卜汁等﹐使膈開而陽气宣達﹐然後伏邪外潰﹐或當解表﹐或當淸裏﹐自無誤治矣。此在裏夾水夾食之當用溫燥法也。此等兼癥夾癥﹐每用溫燥藥見功者﹐遂相訟淸熱瀉火之非﹐歸咎於冰伏涼遏之獘﹐不知溫熱乃其本气﹐兼夾乃其間气也﹐豈可拘執兼癥夾癥之用溫燥法見功﹐遂並其溫熱本癥之當用淸涼而一槪抹煞也耶。更有並無兼癥夾癥﹐而邪深入裏﹐失於攻下﹐而熱深厥深﹐反欲擁被向火﹐凜凜惡寒﹐身冷肢厥﹐而二三處獨見火癥﹐如目大小赤﹐舌苔黃黑燥﹐小便黃赤澀痛﹐大便稀黃極臭﹐或下利鮮血﹐此皆熱深陽郁之象﹐當以溫燥通郁爲主﹐佐以辛涼透熱﹐如新定達原飲﹑加減藿朴夏苓湯之類﹐使裏气通而郁陽發﹐反大熱而煩渴﹐卽轉機而用淸用下﹐以收全功者甚多。至若本系溫熱伏邪﹐因其人平素陽虛﹐或年已衰老﹐醫用發表攻裏太過﹐至汗出不止﹐嘔利俱作﹐四肢微厥﹐脈微惡寒者﹐不得不暫用溫燥扶陽﹐如胃苓湯合半硫丸之溫運脾陽﹐術附湯合半硫丸﹝皆吳氏溫病條辧方﹞之溫固命陽﹔但須知𨿽屬陽虛﹐卻從熱癥來而陰必虧﹐半硫桂附﹐亦不可過用﹐當佐以護陰藥爲妙﹐如歸建中湯﹑參附養榮湯之類﹐皆可酌用。總之此癥溫補略緩及溫補不到必死﹐或過用溫補﹐陽𨿽回而陰竭亦死﹐此處不可不斟酌至當也。又如濕溫濕熱方伏於膜原﹐未經傳變之時﹐胸膈必多痰滯﹐有見其煩躁而過用知膏芩連者﹐有因其作渴而遽用生地麥冬者﹐有病者自認火癥而恣啖冷水西瓜梨薺太早者﹐皆能抑鬱陽气﹐壅閉伏火﹔火遏於中下二焦﹐停痰滯於上焦﹐每見惡寒胸痞﹐甚則煩躁昏譫﹐宜先以宣導痰滯爲主﹐如加味二陳湯﹑藿朴二陳湯﹑吳氏導痰湯﹑三子導痰湯之類﹐痰滯通則伏火之癥發現﹐隨其傳變以施涼解攻利之劑﹐乃有效也。

以上溫補溫化二法﹐非治溫熱正病﹐特救藥誤食誤耳。總之溫熱諸癥中﹐惟濕溫一癥﹐其病情半陰半陽﹐其病原水火互結﹐其病狀反復變遷﹐不可窮極﹐在上焦如傷寒﹐在下焦如內傷﹐在中焦或如外感﹐或如內傷﹐至其變癥則有濕痺﹑水气﹑咳嗽﹑痰飲﹑黃汗﹑黃膽﹑腫脹﹑瘧疾﹑痢疾﹑淋癥﹑帶癥﹑便血﹑疝气﹑痔瘡﹑癰膿等癥﹐其間宜淸涼芳烈者固多﹐宜溫化燥滲者亦不少﹐方法已詳溫熱卽是伏火篇。若夫病後調理﹐凡屬濕溫濕熱當以扶陽爲法﹐溫健胃陽如香砂理中湯﹑六君子湯之類﹐溫升脾陽如補中益气湯﹑參胡三白湯之類。然亦有病後化燥﹐有當用甘涼濡潤者﹐或有用酸甘化陰者﹐全在臨癥者活法機變也。謹述宜溫燥諸癥﹐條列於下﹕溫熱兼寒﹐新涼外束之候﹕頭痛身熱﹐惡寒無汗﹐甚或肩背腰痛﹐或膝脛痛﹐口𨿽不渴﹐間有煩躁口苦﹐便溏不爽﹐小便黃熱﹐舌苔滑白﹐或兩邊白中淡黃。

溫熱兼濕﹐濕遏熱伏之候﹕凜凜惡寒﹐甚或足冷﹐頭目脹痛昏重﹐如裹如蒙﹐身痛不能屈伸﹐身重不能轉側﹐肢節肌肉疼而且煩﹐腿足痛而且酸﹐沈困嗜睡﹐胸膈痞滿﹐渴不引飲﹐或竟不渴﹐午後先寒後熱﹐狀若濕瘧﹔舌苔白膩﹐或白滑而濃﹐或白苔帶灰兼粘膩浮滑﹐或白帶黑點而粘膩﹐或兼黑紋而粘膩﹐甚或舌苔滿布﹐濃如積粉﹐板貼不松。

溫熱夾水﹐停積胸脘之候﹕胸脘滿痛﹐按之則軟﹐略加揉按﹐漉漉有聲﹐甚則腸下抽痛﹐漧嘔短气﹐或腰重足腫﹐下利溺少﹐甚或沈困昏憒﹔舌苔滑白﹐間有轉黃轉黑而胖滑﹐或滿舌黃黑﹐半邊夾一二條白色﹐或舌尖舌本俱黃﹐中間夾一段白色。

溫熱夾冷食﹐塡塞膈脘之候﹕惡食吞酸﹐噯气脹滿﹐欲吐不吐﹐嘔逆痞悶﹐甚或脈沈肢冷﹐舌苔白濃﹐微間淡黃。

溫熱夾虛﹐涼瀉太過之候﹕气少息促﹐聲顫無力﹐語不接續﹐喜向裏睡﹐汗出惡寒﹐嘔利俱作﹐四肢微厥﹐甚或兩足冷甚﹐舌色淡紅圓濃﹐或淡晦少神﹐或舌靑胖嫩。

溫熱夾痰﹐冷遏太過之候﹕頭目昏眩﹐胸膈痞悶﹐按之不痛﹐口吐涎沫。懊煩躁﹐甚或神昏如迷﹐舌苔白滑黃滑不等。

第二卷

驗方妙用

消化法

消者去其壅也﹐化者導其滯也﹐凡人气血所以壅滯者﹐必有所因﹐先其所因而堅者削之﹐此卽消化之法也。

𨿽然﹐凡用消化方藥﹐必須按其部分﹐而君臣佐使﹐駕馭有方﹐使不得移﹐則病處當之﹐不致誅伐無過。不明乎此而妄用克削﹐則病處未消而元气已傷﹐其害不可勝言。況其所以積滯者﹐有食積﹑痰積﹑水積﹑瘀積﹑虫積之不同﹐種種見癥﹐不一而足﹐務在明辧癥候﹐按法而消化之。以余所驗﹐溫熱伏邪﹐臨時每多夾食﹑夾痰﹑夾水﹑夾瘀﹑夾虫之故﹐必爲消化﹐乃得其平。

一﹑消食諸方如加味平胃散﹑沈香百消曲﹑絳礬丸之類﹐皆可酌用﹐而以枳實導滯湯﹐枳實梔豉湯加竹瀝蘿卜汁二方﹐奏功尢速。

二﹑消痰諸方如加味二陳湯﹑藿朴二陳湯﹑加減導滯湯﹑加味小陷胸湯﹑加減半夏瀉心湯﹑雪羹加生蘿卜汁﹑星香導痰丸之類﹐皆可選用﹐而以節齋化痰丸﹝淡天冬﹑靑子芩﹐栝蔞霜﹑靑海粉﹑賴橘紅各一兩﹐苦桔梗﹑制香附﹑靑連翹各五錢﹐上靑黛﹑風化硝各三錢﹐研細加薑汁蜜丸。王節齋名醫雜著方﹞巖制川貝二方﹐效用最繁。若痰塞咽喉﹐可用導痰開關散﹑雄黃解毒丸等吐之。痰壅胸膈﹐則以降痰奔馬湯﹝悉尼汁一杯﹐生薑汁四滴﹐蜂蜜半杯﹐薄荷細末一錢﹐和勻器盛﹐重湯煮一時之久﹐任意與食﹐降痰如奔馬﹐善治痰气壅塞故名。

陳飛霞幼幼集成方﹞調下珍珠滚痰丸﹝半夏五十粒﹐巴豆三十粒去殼﹐同半夏煮﹐待半夏熟爛﹐取出巴豆﹐止用半夏烘漧爲細末﹐米糊爲丸如菜子大﹐朱砂爲衣﹐曬漧﹐用蘿卜汁吞服七丸﹐大人倍之。吳庚生按﹕此方治痰極有效﹐癲癇痰厥及喉閉之屬有痰者均可用。趙恕軒串雅內編方﹞﹐服之立效。痰迷淸竅﹐當以昌陽瀉心湯﹑沈氏六神湯二方﹐隨癥加減﹐癥輕加萬氏牛黃丸及珠黃散等﹐癥重加牛黃淸心丸﹑新定牛黃淸心丸﹑安宮牛黃丸﹑集成太極丸﹝天竺黃﹑杜膽星各五錢﹐酒炒生錦紋二錢﹐直僵蠶三錢﹐麝香﹑梅冰各二分﹐蜜丸如芡實大﹐朱砂爲衣﹐小兒每服一丸﹐大人五丸。陳氏幼幼集成方﹞等宣化之﹐痰積胃腸﹐宜以五仁橘皮湯﹝光杏仁四錢﹐生苡仁﹑栝蔞仁各五錢﹐蔻仁八分拌搗郁李淨仁三錢﹐蜜炙賴橘紅錢半。廉臣驗方﹞﹑加味小陷胸湯爲主﹐酌加節齋化痰丸﹐或集成金粟丹﹝九制杜膽星﹑明天麻﹑明乳香各二兩﹑炒竹節﹑白附子﹑淨全蠍﹑代赭石﹑直僵蠶各一兩﹐赤金箔五十張﹐眞麝香二分﹐梅花冰片三分﹐蜜丸皂角子大﹐貼以金箔﹐每用一丸﹐姜湯化服。

此方比抱龍﹑金液﹑保命﹑至寶﹑定命等方﹐功倍十百﹔善治咳嗽上气﹐喘急不定﹐嗽聲不轉﹐眼翻手搐﹐昏沈不醒等癥﹐一服卽全﹐因九制膽星﹐𨿽眞牛黃莫能及此。惟虛寒之痰﹐無根之气﹐絕脫之證不可用。陳氏幼幼集成方﹞等消逐之。癥勢極重者﹐必用張氏新加涼膈散合礞石滚痰丸﹝靑子芩﹑酒蒸大黃各八兩﹐火硝礞石一兩﹐上沈香五錢﹐水丸﹐量大小用之。王汝言養生主論方﹞﹐消化而峻逐之。痰滯經絡﹐宜以竹瀝五汁飲﹝淡竹瀝一杯﹐生薑汁一匙﹐生蘿卜汁﹑鮮桑枝汁﹑生雅梨汁各三羹瓢﹐荊瀝﹑陳酒各一瓢﹐和勻﹐重湯煮一時之久﹐溫服。廉臣驗方﹞爲主﹐輕加指迷茯苓丸﹝浙茯苓二兩﹐半夏一兩生研澄粉﹐炒枳實半兩﹐風化硝二錢半﹐薑汁和丸如桐子大﹐每服三十丸。徐洄溪蘭臺軌範通治方﹞﹐重加聖濟大活絡丹﹝白花蛇﹑烏梢蛇﹑威靈仙﹑兩頭尖如無可用竹節白附子代之﹐艸烏﹑煨天麻﹑淨全蠍﹑制首烏﹑炙龜板﹑麻黃﹑貫眾﹑炙甘艸﹑羌活﹑官桂﹑藿香﹑烏藥﹑川連﹑熟地﹑酒蒸大黃﹑廣木香﹑沈香﹐以上各二兩﹐細辛﹑赤芍﹑淨沒藥﹑公丁香﹑明乳香﹑白僵蠶﹑姜制南星﹑靑皮﹑骨碎補﹑白豆蔻﹑安息香酒熬﹐黑附塊﹑炒黃芩﹑浙茯苓﹑制香附﹑元參﹑白術﹐以上各一兩﹐防風二兩半﹐葛根﹑炙虎脛骨﹑當歸各一兩半﹐血竭七錢﹐炙地龍﹑犀角﹑麝香﹑松脂各五錢﹐牛黃﹑片腦各一錢半﹐人參三兩﹐共五十味爲末﹐蜜丸如桂圓核大﹐金箔爲衣﹐陳酒送下。徐洄溪蘭臺軌範通治方云﹕頑痰惡風﹐熱毒瘀血﹐入於經絡﹐非此方不能透達﹐凡治肢體大癥必備之藥也。汪謝城方甲云﹕近人所制人參再造丸﹐一名回生再造丸﹐卽此方減去艸烏﹑貫眾﹑黃芩﹑香附﹑骨碎補﹑麝香﹑沒藥﹑乳香八味﹐加入黃﹐琥珀﹑白芷﹑桑寄生﹑川芎﹑濃朴﹑天竺黃﹑艸果﹑紅花﹑穿山甲﹑姜黃﹑萆十二味﹐治證並同﹞﹐宣化而消散之。

三﹑消水諸方分消上焦之積水﹐蔞蘆橘皮湯﹑葉氏加減蘆根飲﹑葉氏新加梔豉湯三方酌用。分消中焦之積水﹐宜以茵陳胃苓湯﹑藿朴胃苓湯二方爲主﹐或加三因控涎丹﹐或加神芎導水丸﹐隨其輕重而選用之。分消下焦之積水﹐茵陳五苓散﹑加味八珍散二方爲主﹔勢重者﹐或用加味控涎丹﹐或合大陷胸湯﹐使積水從二便而逐去之﹐舟車神丸﹝炒黑醜四兩﹐酒炒錦紋二兩﹐煨甘遂﹑煨大戟醋炒芫花﹑炒靑皮﹑廣橘紅各一兩﹐廣木香五分﹐輕粉一錢﹐水法丸。劉河間方﹞﹐尢能捷效。

四﹑淸瘀諸方輕劑﹐如沈香百消曲﹑香殼散﹝醫通方﹞﹑失笑散﹝五靈脂﹑生蒲黃各一兩﹐研末﹐每服二錢至三錢。武氏濟陰綱目方﹞﹑七釐散﹝眞血竭一兩﹐粉口兒茶二錢四分﹐明乳香﹑淨沒藥﹑杜紅花各錢半﹐飛辰砂一錢二分﹐冰﹑麝各一分二釐﹐研細﹐每服七釐。增廣新編驗方﹞﹑九分散﹝明乳香﹑淨沒藥各一兩﹐麻黃﹑燒酒浸馬前子各五錢﹐研細﹐每服九分。新編驗方﹞之類﹐重劑﹐如飛馬金丹﹑無極丸﹑郁金丸﹝廣郁金﹑海南子﹑明乳香﹑淨沒藥﹑飛雄黃﹑朱砂﹑巴霜各四錢﹐合研極勻細﹐米醋飛麵糊爲丸﹐如綠豆大﹐大人每服九十一丸﹐小兒五丸三丸﹐孕婦忌服﹐服時宜先備冷粥﹐見所下旣多而不止者﹐卽飲一二杯止之。見沈樾亭驗方傳信﹞﹑局方聚寶丹﹝廣木香﹑上沈香﹑春砂仁各三錢﹐麝香八分﹐炒延胡﹑明乳香﹑淨沒藥各三錢﹐血竭錢半﹐共研細末﹐糯米粉糊丸﹐彈子大﹐朱砂爲衣﹐顧松園醫鏡方﹞之類﹐皆可隨癥佐入於淸解劑中﹐屢投輒效。尢以童便﹑陳酒﹑生藕汁﹑活虫漿等四味效用最多﹐隨癥均可加入﹐確爲普通消瘀之良藥。至於專門消瘀﹐當分部位﹕消一身經絡之瘀﹐羌防行痺湯﹝羌活﹑防風各一錢﹐威靈仙﹑全當歸各三錢﹐川斷﹑秦艽各二錢﹐明乳香﹑淨沒藥﹑杜紅花各五分﹐先用嫩桑枝三兩﹐靑松鍼一兩﹐煎湯代水。頭痛﹐加白菊花一錢﹐川芎六分﹔背痛﹐加片姜黃八分﹔肩背痛﹐加桔梗錢半﹔腰膝腳痛﹐加淮牛膝﹑川萆各三錢﹔筋絡拘攣﹐加絡石藤﹑羊脛骨各三錢﹔紅腫疼痛﹐加鮮生地五錢﹐酒炒靑子芩錢半。顧氏醫鏡方﹞﹑身痛逐瘀湯﹝羌活﹑秦艽﹑川芎﹑杜紅花﹑制香附各一錢﹐全當歸三錢﹐五靈脂﹑淮牛膝﹑酒炒地龍各二錢﹐原桃仁﹑淨沒藥各錢半﹐炙甘艸一錢。王淸任醫林攺錯方﹞二方最靈。消上焦血府之瘀﹕血府逐瘀湯﹝生枳殼二錢﹐苦桔梗錢半﹐炙甘艸一錢﹐川芎八分﹐全當歸﹑鮮生地各三錢﹐原桃仁﹑赤芍各錢半﹐鱉血柴胡﹑淮牛膝各錢半﹐藏紅花三分。醫林攺錯方﹞﹑加味桂枝紅花湯二方最驗。消中焦膈下之瘀﹐膈下逐瘀湯﹝當歸﹑原桃仁各三錢﹐五靈脂﹑赤芍﹑丹皮﹑烏藥各二錢﹐制香附﹑炒枳殼各錢半﹐蜜炙延胡﹑川芎﹑炙甘艸各一錢﹐藏紅花五分。醫林攺錯方﹞﹑鞠通桃仁承气湯﹑拔萃犀角地黃湯加琥珀﹑五靈脂﹑虫﹑蒲黃等﹐奏功皆捷。消下焦少腹之瘀﹐少腹逐瘀湯﹝當歸尾﹐生蒲黃各三錢﹐五靈脂﹑赤芍﹑淨沒藥各二錢﹐蜜炙延胡﹑川芎﹑官桂各一錢﹐酒炒小茴香七粒﹐黑炮姜二分。醫林攺錯方﹞﹑葉氏加減小柴胡湯﹑舒氏增損小柴胡湯﹑沈氏和血逐邪湯四方選用。

消一身竅隧之瘀﹐通竅活血湯﹑犀珀至寶丹﹑蘇合香丸等﹐皆可酌用。消一身絡脈之瘀﹐已詳淸涼法中淸絡宣气一節﹐用方者參看可也﹐玆不贅。

五﹑消虫積諸方當分安蛔殺虫二法。安蛔﹐如犀角黃連湯﹑淸中安蛔湯﹑連梅安胃湯﹑沈氏椒梅飲炒川椒一分﹐烏梅五枚﹐漧薑二分﹐小川連一錢﹐川楝子三錢﹐水煎﹐檳榔一錢磨汁衝。﹝沈氏驗方傳信方﹞

等選用。如因涼瀉太過﹐確有虛寒現癥者﹐宜用晉三安胃湯﹐甚則仲景烏梅丸﹝烏梅三百个﹐人參六兩﹐當歸四兩﹐黃連一斤﹐黃柏﹑細辛﹑桂枝各六兩﹐漧薑十兩﹐蜀椒四兩﹐淡附片八兩﹐共十味﹐研細末﹐以醋浸烏梅一宿﹐去核蒸之五升米下﹐飯熟搗成泥﹐和藥令相得﹐納臼中﹐與蜜杵二千下﹐丸如桐子大﹐先食飲﹐服十丸﹐日三服﹐稍加至二十丸﹐禁生冷滑物臭食等。傷寒論方﹞。

殺虫﹐輕則檳黃丸﹝棗兒檳榔一兩﹐雄精﹐制綠礬各五錢。爲末﹐飯糊丸﹐如小米大﹐空心服一錢至三錢﹐量人虛實用之﹞﹐重則下虫萬應丸﹝醋制雷丸﹑棗兒檳榔﹑炒黑醜﹑酒炒錦紋﹑廣﹑木香各一兩﹐上沈香五錢﹐共研細末﹐皂莢﹑苦楝根各四兩﹐煎水泛丸﹐綠豆大﹐每服一錢至三錢﹐五更時砂糖湯送下。以上皆顧氏醫鏡方﹞﹑程氏化虫丸﹝蕪荑﹑白雷丸各五錢﹐棗兒檳榔二錢半﹐雄黃錢半﹐廣木香﹑白術﹑陳皮各三錢﹐炒神曲四錢﹐酒炒錦紋五錢﹐以百部二兩熬膏糊丸﹐如桐子大﹐每服錢半﹐米飲下。醫學心悟方﹞﹑山西靑金丹﹝透使君子五十个﹐香墨棗大一塊﹐金銀箔各五張﹐輕粉二錢﹐先研使君子墨令細﹐次箔﹐次粉﹐再加麝香少許﹐合研勻細﹐稀糊爲丸﹐如桐子大﹐陰漧﹐每服一丸至三丸﹐薄荷湯磨下﹐山西一家制售此藥﹐治小兒驚疳積滯風癇之疾﹐日得數十萬錢﹐傳已數世矣﹞﹐皆可酌用。使君子蛋﹝輕粉五釐﹐使君子二枚﹐蔥白半寸﹐合研細﹐擊雞蛋小孔一个﹐入藥封好蒸熟﹐日喫二枚。以上二方見沈氏驗方傳信﹞﹐尢爲靈妙。餘如沈香百消曲﹑更衣丸﹑椒梅丸﹑加味控涎丹等﹐皆有殺虫消積之功。

總而言之﹐不拘食積﹑痰積﹑水積﹑瘀積﹑虫積﹐喬氏陰陽攻積丸﹝吳茱萸﹑炮漧薑﹑官桂﹑炒川烏﹑薑汁炒川連﹑姜半夏﹑浙茯苓﹑炒延胡﹑人參各一兩﹐上沈香﹐眞琥珀各五錢﹐巴豆霜一錢﹐爲末﹐皂角四兩煎汁糊丸﹐綠豆大﹐每服八分﹐加至錢半﹐淡姜湯下。見李士材醫宗必讀﹐喬三餘方﹞﹑祕方化滯丸﹝小川連﹑姜半夏各三錢﹐三稜﹑莪術﹑廣木香各二錢﹐巴霜﹑陳皮﹑丁香各一錢﹐蜜丸﹐每服五分至八分。唐容川血證論方﹞二方最有效力﹐隨癥均可佐入。謹述宜消化諸癥﹐條列於下﹕食滯胃腸之候﹕食積在上﹐胸膈飽悶﹐噯腐吞酸﹔食積在中﹐腹滿硬痛拒按﹔食積在下﹐繞臍硬痛拒按。

痰滯胸脘之候﹕頭目暈眩﹐耳鳴頰赤﹐眼皮及眼下有煙霧灰黑色﹐煩滿膈熱﹐口漧思水﹐吞酸嘈雜﹐二便滯赤﹐甚則神昏如迷﹐口吐涎沫﹐气喘息粗。

水停三焦之候﹕漧嘔吐涎﹐或咳或噎﹐或短气﹐心下𨿽滿痛﹐按之則軟﹐揉之作水聲﹐甚或腰重足腫﹐下利溺少﹐面目兩手腫而且亮。

瘀積三焦之候﹕胸腹脇肋結痛﹐痛有定處而不移﹐轉側若刀錐之刺遇夜則甚﹐甚則神思如狂﹐面色暗黑﹐或吐紫血﹐或便如黑漆。

虫積脘腹之候﹕脘腹痛有休止﹐面白唇紅﹐或唇之上下有白斑點﹐或口吐白沫﹐饑時更甚﹐飽食則安。

第二卷

驗方妙用

補益法

內經云﹕精气奪則虛﹐虛者補之。難經云﹕損其肺者益其气﹐損其心者調其營衛﹐損其脾者調其飲食﹐適其寒溫﹐損其肝者緩其中﹐損其腎者益其精。此用補益法之原理也。溫熱爲伏火癥﹐本不當用補益法。然內經謂冬不藏精﹐春必病溫﹐病溫虛甚死﹐當實其陰以補其不足﹐此卽後賢治四不足與四損者復病溫熱﹐創立先補後瀉﹐先瀉後補﹐補瀉兼施之法之導師也﹐況溫熱諸癥﹐每有屢經汗下淸解不退者﹐必待補益而始痊。此由本體素虛﹐或原素有內傷﹐或爲病藥所殘﹐自當消息其气血陰陽﹐以施補益之法。溫熱𨿽傷陰分血液者居多﹐然亦有涼藥太過而傷陽气者﹐則補血補陰﹐補气補陽﹐又當酌其輕重﹐不可偏廢。凡屢經汗下淸和而煩熱更甚者﹐當補陰血以濟陽﹐所謂寒之不寒責其無水者是也。屢汗下淸和熱退而昏倦痞利不止者﹐當補陽气以培元﹐所謂祛邪必先扶正﹐正足邪自去也。試述淸補﹑溫補﹑調補﹑平補﹑峻補﹑食補諸方法以發明之﹕一﹑淸補卽淸滋法﹐張景嶽所謂阻虛者宜補而兼淸﹐二冬地芍之類是也。陸九芝所謂甘寒爲滋﹐生地石斛以養胃陰是也。如金匱麥門冬湯﹑千金麥冬湯﹑千金生地黃煎﹑葉氏養胃湯﹑竹葉地黃湯﹑吳氏五汁飲﹝悉尼汁﹑荸薺汁﹑蘆根汁﹑麥冬汁﹐藕汁﹐臨時斟酌多少﹐和勻涼服﹐不甚喜涼者重湯燉溫服。溫病條辧方﹞之類﹐爲溫熱病後淸滋津液之良方。惟徐洄溪謂大病後必有畱熱﹐治宜淸養﹐獨推仲景竹葉石膏湯爲善後要方。𨿽然﹐淸滋之法亦當分辧。

如肺胃之陰則津液也﹐惟淸潤之品可以生之﹐如參燕麥冬湯﹑淸燥救肺湯﹑養陰淸肺湯﹑加減甘露飲﹑潤肺悉尼膏﹑景嶽四陰煎﹝細生地三錢﹐麥冬﹑白芍﹑蘇百合﹑北沙參各二錢﹐浙茯苓錢半﹐生甘艸一錢。景嶽新方﹞

三參冬燕湯﹝太子參﹑西洋參各一錢﹐北沙參四錢﹐麥冬二錢﹐光燕條八分﹐靑蔗漿一酒杯﹐建蘭葉三片。樊師驗方﹞﹑程氏月華丸﹝天麥冬﹐生熟地﹐山藥﹑百部﹑北沙參﹑川貝﹑阿膠﹐茯苓﹑獺肝﹑廣三七各五錢﹐冬桑汁葉二兩煎膏﹐將阿膠化入膏內﹐和藥﹐稍加煉蜜爲丸﹐如彈子大﹐每服一丸﹐噙化﹐日三服。程氏醫學心悟方﹞﹑八仙玉液﹝藕汁二杯﹐梨汁﹑蘆根汁﹑蔗汁﹑人乳﹑童便各一杯﹐先將生雞子白三枚﹐白茅根四十支﹐煎取濃汁二杯﹐和入前六汁﹐重湯燉溫服。顧氏醫鏡方﹞之類﹐皆可隨癥選用。

心肝脾腎之陰則血液也﹐淸補心陰﹐如淸燥養榮湯﹑葉氏加減復脈湯﹑王氏小復脈湯﹝原麥冬五錢﹐甘杞子三錢﹐炙甘艸一錢﹐鮮刮淡竹茹三錢﹐南棗兩枚。王孟英新驗方﹞等選用。淸補脾陰﹐如補陰益气煎﹝潞黨參一錢﹐歸身二錢﹐淮山藥﹑熟地炭各三錢﹐新會皮一錢﹐炙甘艸八分﹐升麻二分﹐柴胡三分。景嶽新方﹞﹑參燕異功煎﹝潞黨參一錢﹐光燕條八分﹐生曬術五分﹐浙茯苓一錢﹐炙甘艸﹑新會白各八分。見何書田醫學妙諦﹞﹑參粉甘芍湯﹝西黨參錢半﹐南花粉三錢﹐炙甘艸八分﹐炒白芍錢半。唐容川血證論方﹞之類﹔而愼柔養眞湯﹝西黨參﹑生曬術﹑嫩棉﹑甜石蓮各錢半﹐淮山藥﹑生白芍﹑提麥冬各三錢﹐炙甘艸六分﹐北五味二分。愼柔五書方﹞煎去頭煎﹐止服二三煎﹐取甘淡以養脾﹐深得淸滋脾陰之祕法。淸補肝陰﹐如吳氏小定風珠﹝溫病條辧方﹞﹑加減四物湯﹑四物絳復湯﹑阿膠雞子黃湯﹝均見沈樾亭驗方傳信﹞﹑地骨皮飲﹝地骨皮五錢﹐粉丹皮﹑細生地﹑生白芍各三錢﹐歸身錢半﹐川芎五分。見陳修園時方歌括﹞﹑酒瀝湯﹝焦山梔﹑粉丹皮﹑歸身各錢半﹐生白芍三錢﹐鱉血柴胡八分﹐辰茯神三錢﹐生曬術五分﹐蘇薄荷三分﹐陳酒一匙﹐淡竹瀝一瓢﹐和勻同衝。張氏醫通婦科方﹞等選用﹕而魏氏一貫煎﹝細生地三錢﹐歸身﹑麥冬各錢半﹐北沙參四錢﹐甘杞子一錢﹐川楝子錢半﹐口苦燥者加酒炒川連六分。見魏玉橫續名醫類案﹞柔劑和肝﹐善治胸脘脇痛﹐吞酸吐苦﹐疝气瘕聚﹐一切肝病﹐尢爲淸滋肝陰之良方。淸補內腎之陰﹐如甘露飲﹝宋和劑局方﹞﹑知柏地黃湯﹝戴氏廣溫疫論﹞﹑顧氏保陰煎﹝見松園醫鏡﹞﹑新加六味湯﹝見周小顚三指禪﹞等選用。

腦督外腎之陰﹐則精髓也﹐蓋以腦爲髓海﹐督爲脊髓﹐外腎主藏精﹐非粘膩之物不能塡之。淸補腦腎之陰﹐如六味加犀角湯﹝見陸定圃冷廬醫話﹞桑麻六味湯﹝見何書田醫學妙諦﹞救陰滋任湯﹑淸滋脊髓湯﹝熟地炭﹑炙龜板各四錢﹐鹽水炒川柏八分﹐知母錢半﹐豬脊髓一條﹐甲魚頭一枚﹐煎成﹐衝甜醬油半瓢。均何廉臣驗方﹞

等選用。

總之﹐淸補之法必須淸而不涼﹐滋而不膩﹐時時兼顧脾胃﹐庶足爲病後滋陰之善法。

二﹑溫補之法﹐張景嶽所謂補而兼暖﹐桂附漧薑之屬是也。然亦有辧﹕一胃中之陽﹐後天所生者也﹔一腎中之陽﹐先天所基者也。胃中之陽喜升浮﹐虛則反陷於下﹐再行淸降﹐則生气遏抑不伸﹔腎中之陽貴降納﹐虧則恆浮於上﹐若行升發﹐則眞气消亡立至﹔此陽虛之治有不同也。

溫補胃陽﹐首推理中湯﹝別直參錢半﹐湖廣術錢半﹐炒漧薑八分﹐炙甘艸八分﹞﹑黃建中湯﹝皆仲景方﹞

二方爲主﹐次如養中煎﹝潞黨參三錢﹐浙茯苓二錢﹐炒扁豆二錢﹐炒黃漧薑﹑炒山藥各一錢﹐炙甘艸八分﹞﹑五君子煎﹝西黨參三錢﹐江西術﹐浙茯苓各二錢﹐炒漧薑﹑炙甘艸各一錢﹞﹑聖術煎﹝冬白術五錢﹐炒漧薑﹑蒙自桂各一錢﹐炒廣皮八分﹞﹑苓術二陳煎﹝浙茯苓三錢﹐炒冬術﹑姜半夏各二錢﹐炒廣皮﹑炒漧薑各一錢﹐澤瀉錢半﹐炙甘艸八分。以上皆景嶽方﹞﹑歸建中湯﹝葉天士醫案方﹞之類﹐皆可對癥選用。

溫補腎陽﹐約分二法﹕一爲剛劑回陽﹐其方如四逆湯﹝濃附塊三錢﹐漧薑二錢﹐炙甘艸錢半﹞﹑通脈四逆湯﹝卽前方加蔥白五枚﹞﹑白通湯﹝蔥白四枚﹐漧薑二錢﹐黑附塊三錢﹞﹑白通加豬膽汁湯﹝卽前方加豬膽汁一匙﹐童便一杯衝。以上皆仲景方﹞﹑四味回陽飲﹝別直參﹑炒漧薑﹑黑附塊各二錢﹐炙甘艸錢半。景嶽新方﹞﹑附姜歸桂湯﹝黑附塊﹑炒漧薑﹑全當歸各錢半﹐安邊桂一錢﹐淨白蜜一瓢﹐陳酒一瓢﹐加水同煎。諭嘉言經驗方﹞之類。一爲柔劑養陽﹐其方如六味回陽飲﹝西黨參﹑大熟地各五錢﹐黑炮姜三分﹐淡附片一錢﹐白歸身三錢﹐炙甘艸一錢﹞﹑理陰煎﹝大熟地五錢﹐白歸身三錢﹐炒黃漧薑一錢﹐炙甘艸八分﹐蒙自桂五分﹞﹑鎭陰煎﹝大熟地二兩﹐淮牛膝二錢﹐炙甘艸一錢﹐澤瀉錢半﹐淡附片八分﹐蒙自桂五分﹞﹑胃關煎﹝熟地五錢﹐炒山藥﹑炒扁豆﹑炒冬術各二錢﹐吳茱萸﹑炒漧薑各五分﹐炙甘艸一錢﹞﹑四味散﹝米炒西黨參五錢﹐淡附片﹑炒漧薑各一錢﹐炙甘艸一錢﹐烏梅炭五分﹐共爲細末﹐每服一二錢﹐溫湯調下。以上皆景嶽方﹞﹑全眞一气湯﹝馮氏錦囊方﹞﹑附姜歸桂參甘湯﹝淡附片﹑黑炮姜﹑全當歸﹑官桂各錢半﹐西黨參﹑炙甘艸各二錢﹐鮮生薑兩片﹐大紅棗兩枚﹐淨白蜜一瓢﹐加水同煎。諭嘉言驗方﹞﹑參茸養陽湯﹝葉天士醫案方﹞加味都气飲﹝感證寶筏方﹞之類﹔而金匱腎气丸﹝卽附桂六味丸方﹞尢爲溫補腎陽之祖方。

他如溫補肺陽﹐參保元湯﹝別直參錢半﹐炙綿二錢﹐官桂八分﹐炙甘艸六分。魏桂巖驗方﹞爲主﹐其次參姜飲﹝老東參三錢﹐黑泡姜﹐炙甘艸各五分。景嶽新方﹞﹑觀音應夢散﹝吉林參一錢﹐胡桃肉一枚﹐蜜煨生薑兩片。江筆花醫鏡方﹞﹐亦可對癥酌用。溫補心陽﹐首推人參養榮湯﹝見時方歌括﹞﹐其次參附養榮湯﹝別直參﹑淡漧薑各一錢﹐淡附片八分﹐白歸身﹑熟地炭各二錢﹐酒炒白芍錢半。吳又可溫熱論方﹞亦佳。溫補脾陽﹐首推補中益气湯﹝李東垣脾胃論方﹞﹑六君子湯﹝和劑局方﹞二方爲主﹐壽脾煎﹝別直參一錢﹐炒冬術二錢﹐炒漧薑八分﹐淮山藥二錢﹐炒湘蓮三十粒﹐炒棗仁錢半﹐歸身二錢﹐遠志肉五分﹐炙甘艸五分。景嶽新方﹞方亦純粹。溫補肝陽﹐首推當歸四逆湯﹝仲景方﹞﹐其次暖肝煎﹝當歸﹑甘杞子﹑赤苓各二錢﹐小茴香﹑官桂﹑烏藥﹑沈香各五分﹞﹑五物煎﹝全當歸﹑熟地炭各三錢﹐酒炒白芍二錢﹐川芎一錢﹐蒙自桂五分。以上皆景嶽方﹞﹐方亦精當。

溫補督陽﹐首推龜鹿二仙膠﹝鹿角﹑龜板各十斤﹐甘杞子二十兩﹐西黨參十五兩﹐龍眼肉五兩﹐如法熬膠﹐初服酒化一錢五分﹐漸服三錢。張氏醫通方﹞﹑參茸聚精丸﹝綫魚膠一斤﹐沙苑子五兩﹐西黨參十兩﹐鹿茸片五錢﹐每服八九十丸﹐溫酒下。張路玉婦科方﹞﹐二方最有效力。此皆溫補方法之大要者也。

三﹑調補之法﹐爲虛而不受峻補者設。由溫熱病後﹐气液𨿽虧﹐夾有气郁﹐或夾痰涎﹐或夾瘀血﹐或夾食滯﹐或夾濕濁﹐或夾敗精﹐必兼用對癥療法以調理之﹐古謂病有三虛一實者﹐先治其實﹐後治其虛是也。此爲虛癥夾實﹐其癥大約有三﹕一者濕熱盤踞中焦﹐先以小釐淸飲﹝眞川朴﹑炒枳殼各五分﹐赤苓﹑生苡仁各三錢﹐豬苓﹑澤瀉各錢半。

景嶽新方﹞﹑吳氏四苓湯﹝新會皮錢半﹐茯苓三錢﹐豬苓﹑澤瀉各錢半。吳又可溫疫論方﹞等﹐調脾胃而宣其濕熱。繼則察其气虛者﹐香砂理中湯﹝和劑局方﹞小其劑而調補之。液虛者﹐吳氏五汁飲﹐淸潤法以調補之。

二者肝木橫穿土位﹐當分乘脾犯胃二種﹕乘脾則腹必脹滿﹐大便或溏或不爽﹐用藥宜遠柔用剛﹐四七絳復湯最妙﹐其次逍遙二陳湯﹝枳殼五分拌炒仙居術八分﹐仙半夏﹑浙茯苓各錢半﹐炒橘白﹑歸須﹑赤芍各一錢﹐川柴胡五分﹐蘇薄荷四分﹐炙甘艸二分﹐代代花十朵衝。廉臣驗方﹞亦效。犯胃則惡心漧嘔﹐脘痞脇脹﹐甚或吐酸嘈雜﹐胃痛不食﹐用藥則忌剛喜柔﹐二仁絳復湯合左金丸最效﹐其次連梅安胃湯亦妙。若脾陽已虛气滯失運者﹐則以治中湯﹝麗參須八分﹐焦冬術一錢﹐炒黃漧薑五分﹐炙甘艸三分﹐炒橘白八分﹐醋炒小靑皮三分。

和劑局方﹞﹑六味異功煎﹝卽五君子煎加廣皮一錢。景嶽新方﹞﹐調補脾陽以疏肝。若胃液已虧肝風內擾者﹐則以阿膠雞子黃湯﹑桑丹泄肝湯﹝冬桑葉二錢﹐醋炒丹皮錢半﹐石決明六錢﹐茯神木三錢﹐生白芍四錢﹐東白薇三錢﹐大麥冬二錢﹐鮮石斛三錢﹐木瓜八分﹐童便一鐘衝。廉臣驗方﹞等﹐調補胃陰以柔肝。

三者前醫誤用呆膩﹐閉塞胃气﹐致胃𨿽虛而不受補﹐法當先和胃气﹐和胃二陳煎﹝炒黃漧薑一錢﹐春砂仁五分﹐姜半夏﹑炒廣皮﹑浙茯苓各錢半﹐炙甘艸五分﹞最穩。其次大和中飲﹝炒橘白一錢﹐炒枳實八分﹐春砂仁五分﹐炒山楂二錢﹐炒麥芽一錢﹐眞川朴五分﹐澤瀉錢半。以上皆景嶽新方﹞亦可酌用。𨿽然﹐和胃有陰陽之別﹐寒熱之分﹐胃陽受傷﹐和以橘半姜砂之類﹐固屬正當治法﹔若胃陰受傷﹐則甘涼養胃﹐如金匱麥門冬湯﹑葉氏養胃湯﹑吳氏五汁飲之類﹐略加代代花﹑佛手花﹑豆蔻花﹑建蘭葉﹑炒香枇杷葉等品﹐方合調補胃陰之正法。至於調气解郁﹐莫如制香附﹑廣郁金﹑炒川貝﹔除痰控涎﹐莫如戈制半夏﹑賴橘紅﹑控涎丹﹔祛瘀活血﹐莫如五靈脂﹑生蒲黃﹑原桃仁﹑藏紅花﹔消食導滯﹐莫如楂曲平胃散﹑枳實導滯丸﹔利濕泄濁﹐莫如滑石﹑二苓﹑冬葵子﹑楡白皮﹑佩蘭葉﹑晚蠶沙﹔通逐敗精﹐莫如杜牛膝﹑襠灰﹑兩頭尖﹑韭菜白﹔皆可對癥選用。此皆調補方法之綱要者也。

四﹑平補之法﹐不寒不熱﹐剛柔並濟﹐最爲普通補益之良劑。補气﹐如四君子湯﹝西黨參﹑炒冬術各錢半﹐浙茯苓三錢﹐炙甘艸六分﹞﹔補血﹐如四物湯﹝全當歸錢半﹐大生地三錢﹐生白芍錢半﹐川芎六分。以上皆和劑局方﹞﹔補液﹐如麥門冬湯﹝仲景方﹞﹔气血雙補﹐如八珍湯﹝卽四君子湯合四物湯。和劑局方﹞﹑五福飲﹝西黨參﹑熟地炭各三錢﹐炒白術﹑白歸身各錢半﹐炙甘艸八分。景嶽新方﹞﹑雙和飲﹝生白芍二錢﹐炙黃錢半﹐炙甘艸﹑官桂﹑川芎各七分﹐歸身﹑熟地各一錢﹐生薑兩片﹐大棗兩枚。醫學金鍼方﹞之類﹔气液雙補﹐如參麥飲﹝孫氏千金方﹞﹑參麥茯神湯﹝薛生白驗方﹞﹑參燕異功煎﹝吉林參一錢﹐光燕條一錢﹐湖廣術八分﹐浙茯苓錢半﹐新會白八分﹐炙甘艸五分。何書田驗方﹞之類﹔補精﹐如新加六味湯﹝周小顚三指禪方﹞﹑張氏左歸飲﹝景嶽新方﹞﹑顧氏保陰煎﹝松園醫鏡方﹞﹑聚精方﹝黃魚膠一斤﹐沙苑子五兩﹐爲末蜜丸﹞﹑四味鹿茸丸﹝鹿茸﹑北五味﹑歸身各一兩﹐熟地二兩﹐爲末﹐酒和丸。以上皆張氏醫通方﹞﹑龜頭六味丸﹝龜頭十个﹐熟地八兩﹐山萸肉﹑山藥各四兩﹐茯苓﹑澤瀉﹑丹皮各三兩﹐蜜丸。徐有堂醫案方﹞﹑五子六味丸﹝菟絲子﹑甘杞子﹑沙苑子各二兩﹐五味子﹑車前子各一兩﹐合六味丸一料爲丸。汪朴齋產科心法方﹞﹑九龍丹﹝枸杞子﹑金櫻子﹑蓮須﹑蓮肉﹑芡實﹑山萸肉﹑白歸身﹑熟地﹑茯苓各三兩﹐爲末﹐酒糊丸﹞﹑崔進萃仙丸﹝沙苑子八兩﹐山萸肉﹑芡實﹑蓮須﹑甘杞子各四兩﹐菟絲子﹑覆盆子﹑川斷各二兩﹐金櫻膏二兩﹐同白蜜爲丸﹐每服三錢。以上皆張氏醫通方﹞之類﹔補神﹐如十味補心湯﹝辰茯神八錢﹐炒棗仁﹑歸身各二錢﹐西黨參﹑熟地炭﹑浙茯苓各三錢﹐麥冬二錢﹐遠志一錢﹐制香附三錢﹐龍眼肉五朵。張心在經驗方﹞﹑茯神湯﹝辰茯神四錢﹐炒棗仁﹑生地﹑歸身﹑西黨參各二錢﹐浙茯苓﹑遠志﹑石菖蒲﹑湘蓮各一錢﹐炙甘艸五分。

陳修園醫學實在易方﹞﹑安神養血湯﹝吳又可溫疫論方﹞﹑心腎交泰湯﹝陸定圃冷廬醫話方﹞﹑朱砂安神丸﹝李東垣脾胃論方﹞﹑天王補心丹﹝酸棗仁﹑歸身各一兩﹐生地黃四兩﹐柏子仁﹑麥冬﹑天門冬各一兩﹐遠志五錢﹐五味子一兩﹐浙茯苓﹑人參﹑丹參﹑元參﹑桔梗各五錢﹐煉蜜丸﹐每兩分作十丸﹐金箔爲衣﹐每服一丸﹐燈心湯化下﹐食遠臨臥服﹐或作小丸亦可﹞之類﹔此皆用平和之藥﹐調補气血津液精神之方法也。

五﹑峻補之法﹐蓋因極虛之人﹐垂危之病﹐非大劑湯液不能挽回。程鐘齡所謂嘗用參附煎膏﹐日服數兩﹐而救陽微將脫之癥﹔參麥煎膏﹐服至數兩﹐而救津液將枯之癥﹔隨時處治﹐往往有功是也。亦卽陳心典所謂虛極之候﹐非無情艸木所能補﹐如肉削之極﹐必須諸髓及羊肉膠之類﹐陰中之陰虛極﹐必須龜膠﹑人乳粉﹑牡蠣﹑秋石﹑麋茸之類﹐陰中之陽虛極﹐必須鹿角膠﹑鹿茸﹑海狗腎之類是也。至其峻補之方﹕气血雙補﹐如參歸鹿茸湯﹝聶久吾經驗方﹞﹑十全大補湯﹝黨參﹑白術﹑茯苓各三錢﹐炙甘艸一錢﹐歸身﹑熟地各三錢﹐生白芍二錢﹐川芎錢半﹐黃五錢﹐肉桂五分。和劑局方﹞﹑大補元煎﹝黨參少則一二錢﹐多則一二兩﹐山藥炒二錢﹐熟地少則二三錢﹐多則二三兩﹐杜仲二錢﹐當歸二三錢﹐山萸肉一錢﹐枸杞二三錢﹐炙甘艸一二錢。景嶽新方﹞﹑坎气湯﹝制淨坎气一支﹐吉林參一錢﹐甘杞子三錢﹐熟地八錢﹐人乳一鐘衝。臨證指南集方﹞之類﹔陰陽並補﹐如右歸飲﹝熟地二三錢﹐或加至一二兩﹐山藥炒二錢﹐山萸肉﹑炙艸﹑甘杞子各一錢﹐杜仲二錢﹐肉桂一錢﹐制附子二錢。景嶽新方﹞﹑鹿茸湯﹝別直參錢半﹐鹿茸三分﹐淡附片一錢﹐當歸﹑菟絲子﹑杜仲各三錢﹐小茴香五分﹞﹑肉蓯蓉湯﹝淡蓯蓉三錢﹐淡附子﹑黨參﹑炮漧薑﹑當歸各二錢﹐炒白芍三錢﹞﹑復亨丹﹝倭硫黃十分﹐鹿茸﹑云苓﹑淡蓯蓉各八分﹐杞子﹑歸身﹑小茴﹑萆各六分﹐安南桂﹑吉林參各四分﹐川椒炭三分﹐炙龜板十分﹐益母膏爲丸﹐每服二錢。以上皆溫病條辧方﹞

之類﹔气血陰陽統補﹐如燮理十全膏﹝黨參﹑黃各三兩﹐白術六兩﹐熟地八兩﹐歸身﹑白芍﹑川芎各二兩﹐炙甘艸一兩﹐上八味熬膏﹐將成﹐入鹿角膠四兩﹐龜板膠三兩收之﹐每服五錢至一兩﹐開水沖下。薛生白膏丸擋子方﹞﹑全鹿丸﹝法用中鹿一隻﹐宰好﹐將肚雜洗淨﹐同鹿肉加酒煮熟﹐將肉橫切﹐焙榦爲末﹐取皮同雜﹐仍入原湯煮膏﹐和藥末絞肉﹐炙酥骨末﹐同黨參﹑白術﹑茯苓﹑炙甘艸﹑當歸﹑川芎﹑生地﹑熟地﹑黃﹑天冬﹑麥冬﹑杞子﹑杜仲﹑牛膝﹐山藥﹑芡實﹑菟絲子﹑五味子﹑鎖陽﹑肉蓯蓉﹑破故紙﹑巴戟肉﹑胡蘆巴﹑川續斷﹑覆盆子﹑楮實子﹑秋石﹑陳皮各一斤﹐川椒﹑小茴香﹑沈香﹑靑鹽各半斤﹐法須精制諸藥爲末﹐候鹿膠成就﹐和搗爲丸﹐梧桐子大﹐焙漧﹐用生絹作小袋五十條﹐每袋約盛一斤﹐懸置透風處﹐用盡一袋﹐又取一袋﹐陰濕天須用火烘一二次爲妙﹐每服八九十丸﹐空心臨臥姜湯鹽湯送下﹐冬月酒下﹐能補諸虛百損﹐五勞七傷﹐功效不能盡述﹐惟肥濃痰多之人﹐內蘊濕熱者忌服。景嶽古方﹞﹑香茸八味丸﹝熟地八兩﹐山萸肉﹑山藥各四兩﹐茯苓﹑澤瀉﹑丹皮各三兩﹐沈香一兩﹐鹿茸一具﹐蜜丸﹐每服五七十丸。張氏醫通方﹞之類﹔气血精髓統補﹐如十珍補髓丹﹝豬脊髓﹑羊脊髓﹑各一條﹐甲魚一枚﹐烏骨雞一隻﹐四味制淨﹐去骨存肉﹐用酒一大碗﹐於瓦罐內煮熟擂細﹐再入後藥﹕大山藥五條﹐蓮肉半斤﹐京棗一百枚﹐霜柿一个﹐四味修制淨﹐用井花水一大瓶於沙甕內煮熟擂細﹐與前熟肉一處用慢火熬之﹐卻下黃明膠四兩﹐眞黃蠟三兩﹐上二味逐漸下﹐與前八味和一處搗成膏子﹐和入老東參﹑茅術﹑川朴﹑廣皮﹑知母﹑黃柏各一兩﹐白術兩半﹐茯苓二兩﹐炙甘艸五錢﹐共十兩研末﹐加蜜爲丸﹐每服百丸。葛可久十藥神書方﹞﹑烏骨雞丸﹝烏骨白絲毛雞一隻﹐男雌女雄﹐取嫩長者溺倒﹐泡去毛﹐竹刀剖脇出肫肝﹐去穢﹐畱內金﹐並去腸垢﹐仍入腹內﹐北五味一兩碎﹐熟地四兩﹐如血熱加生地黃二兩﹐上二味入雞腹內﹐用陳酒酒釀童便各二碗﹐水數杯﹐於砂鍋中旋煮旋添﹐糜爛汁盡﹐搗爛焙漧﹐骨用酥炙﹐共爲細末﹐綿黃去皮蜜酒同炙﹑眞於術各三兩﹐白茯苓﹑白歸身﹑炒白芍各二兩﹐上五味預爲粗末﹐同雞肉搗爛焙漧﹐共爲細末﹐入人參三兩﹐虛甚加至六兩﹐牡丹皮二兩﹐川芎一兩﹐上三味各爲細末﹐和前藥中﹐另用幹山藥末六兩打糊﹐眾手丸成﹐曬漧瓷瓶收貯﹐每服三錢﹐開水送下。張氏醫通方﹞﹑加味虎潛丸﹝黃柏﹑知母﹑熟地各三兩﹐龜板四兩﹐白芍﹑當歸﹑牛膝各二兩﹐虎脛骨﹑鎖陽﹑陳皮﹑人參﹑黃﹑杜仲﹑菟絲子﹑茯苓﹑破故紙﹑山藥﹑枸杞各一兩半﹐以豬脊髓蒸熟﹐同煉蜜爲丸﹐如桐子大﹐每服五六十丸﹐淡鹽湯送下。時方歌括方﹞之類﹔滋養血液﹐如集靈膏﹝繆仲淳廣筆記方﹞﹑白鳳膏﹝蓬頭白鴨一隻﹐宰好﹐去毛及腸雜﹐用生﹑熟地﹐天﹑麥冬﹐全靑蒿﹑地骨皮﹑女貞子各四兩﹐冬虫夏艸二兩﹐共入鴨腹中﹐酒水各半﹐煮取濃汁﹐和入鱉甲膏四兩﹐眞阿膠二兩﹐冰糖一斤收膏﹐每服一兩﹐開水沖下。

顧松園醫鏡方﹞﹑滋營養液膏﹝玉竹﹑熟地各一斤﹐女貞子﹑旱蓮艸﹑冬桑葉﹑白池菊﹑黑芝麻﹑歸身﹑白芍﹑大黑豆﹑南燭子﹑辰茯神﹑橘紅各四兩﹐沙苑子﹑炙甘艸各二兩﹐以上十六味﹐煎成濃汁﹐和入眞阿膠﹑煉白蜜各三兩收膏﹐每服八錢﹐開水沖服。薛生白膏丸擋子方﹞﹑龍眼代參膏﹝龍眼肉六兩﹐西洋參一兩﹐冰糖七兩收膏﹐每服一兩﹐開水沖下﹐如欲催生﹐加淮牛膝一兩﹐酒煎一碗﹐衝入代參膏一瓢。王孟英經驗方﹞之類﹔塡補精髓﹐如坤髓膏﹝牛髓粉八兩﹐原支山藥八兩﹐煉白蜜四兩﹐冰糖十兩收膏﹐每服半瓢﹐開水沖下。顧氏醫鏡方﹞﹑塡精兩儀膏﹝牛髓粉﹑豬脊髓﹑羊脊髓﹑麋角膠﹑萸肉﹑芡實﹑湖蓮﹑山藥﹑茯神各四兩﹐五味子﹑金櫻子各三兩﹐黨參﹑熟地各八兩﹐冰糖一斤收膏﹐每服六錢﹐開水沖下。葉天士驗方﹞﹑專翕大生膏﹝龜膠﹑鱉甲膠各四兩﹐眞阿膠八兩﹐黨參﹑熟地各一斤﹐白芍﹑麥冬各八兩﹐沙苑子﹑杞子﹑茯苓﹑湖蓮﹑芡實﹑牡蠣﹑天冬﹑桑寄生各四兩﹐烏骨雞一隻﹐制法照烏骨雞丸﹐十番參﹑南洋鮑魚各六兩﹐羊腰子四對﹐雞子黃五个﹐鹿茸一具﹐豬脊髓四條﹐冰糖一斤﹐收膏﹐每服六錢﹐如欲煉丸﹐以茯苓﹑白芍﹑湖蓮﹑芡實等末爲丸﹐每服二錢﹐漸加至三錢。吳氏溫病條辧方﹞﹑鹿固本丸﹝鹿卽鹿精﹐其法用初生牡鹿三五隻﹐苑囿馴養﹐每日以人參煎湯﹐同一切料艸﹑任其飲食﹐久之﹐以硫黃細末和入﹐從少至多﹐燥則漸減﹐周而復始﹐大約三年之內﹐一旦毛脫筋露﹐气勝陽極﹐別以牝鹿隔囿誘之﹐欲交不得﹐或泄精於外﹐或令其一交﹐卽設法取其精﹐置瓷器內﹐香粘如餳﹐是也﹐配合天﹑麥冬﹐生﹑熟地﹐各八兩﹐別直參四兩﹐以此加煉蜜三分之一﹐同和丸﹐每服二三錢﹐空心淡鹽湯送下﹞﹑異類有情丸﹝鹿角霜﹑炙龜板各三兩六錢﹐鹿茸﹑虎脛骨各二兩四錢﹐研極細﹐煉白蜜入雄豬脊髓九條﹐同杵爲丸﹐每服五﹑七﹑八十丸﹐空心淡鹽湯下。

以上均韓氏醫通方﹞﹑長春廣嗣丸﹝生地八錢﹐萸肉﹑杞子﹑菟絲子﹑淮牛膝﹑杜仲﹑山藥﹑黨參﹑麥冬﹑天冬﹑北五味﹑柏子仁﹑歸身﹑補骨脂﹑巴戟肉﹐淡蓯蓉﹑蓮須﹑覆盆子﹑沙苑子各二兩﹐鹿角膠﹑龜膠﹑虎骨膠﹑黃魚膠各一兩六錢﹐豬脊髓四條﹐黃牛肉一斤﹐海狗腎四條﹐京河車一具﹐雄晚蠶蛾去足翅一兩﹐以上將各藥先研淨末﹐入諸髓膠爲丸﹐桐子大﹐空心淡鹽湯下四錢﹞﹑顧氏回生丸﹝地黃十三兩﹐砂仁制﹐山萸肉曬﹐甘杞子曬﹐菟絲子制﹐牛膝酒蒸曬﹐淮山藥蒸﹐浙茯苓人乳拌蒸曬至加倍重﹐生白芍酒炒﹐蓮肉去心炒﹐提麥冬﹐天門冬共去心炒﹐北五味蜜水拌蒸焙﹐酸棗仁炒﹐桂圓肉炙﹐蓮須﹐黑元參蒸﹐女貞子酒蒸﹐地骨皮以上各四兩﹐龜甲膠﹑鱉甲膠各八兩俱地黃汁溶化﹐鰾膠﹑牡蠣粉拌炒八兩﹐豬脊髓三十條去筋膜杵爛入蜜熬﹐黃牛肉去油十斤熬膏﹐紫河車四具至十具泔水洗淨隔湯煮﹑杵爛幹藥拌曬漧﹐共二十味﹐諸膠髓爲丸﹐如桐子大﹐空心淡鹽湯﹑圓眼湯送下﹐每服三五錢﹐不可間斷。以上皆松園醫鏡方﹞﹑靑囊斑龍丸﹝鹿角膠一兩﹐龜膠﹑鹿角霜﹑柏子仁﹑補骨脂各二兩﹐菟絲子﹑浙茯苓各四兩﹐蜜丸﹐每服三錢﹐淡鹽湯下﹞﹑斑龍二至百補丸﹝鹿角﹑黃精﹑杞子﹑熟地﹑菟絲子﹑金櫻子﹑天門冬﹑麥冬﹑淮牛膝﹑楮實子﹑龍眼肉各四兩﹐熬成膏﹐加入煉蜜﹐調入鹿角霜﹑黨參﹑黃﹑知母﹑萸肉﹑五味子各一兩﹐芡實﹑浙茯苓﹑淮山藥各四兩﹐共研細末﹐杵合爲丸﹐每服三錢﹐淡鹽湯下﹞﹑河車大造丸﹝京河車一具﹐龜板膠﹑兩儀膏各一兩﹐和入天﹑麥冬各一兩﹐牛膝﹑杜仲各二兩﹐黃柏三錢﹐共研細末﹐杵合爲丸﹐每服三錢﹐淡鹽湯下。以上皆臨證指南集方﹞﹑補天大造丸﹝人參二兩﹐黃蜜炙﹐白術陳土蒸﹐各三兩﹐當歸酒蒸﹐棗仁去殼炒﹐遠志去心﹐甘艸水泡炒﹐白芍酒炒﹐山藥乳蒸﹐茯苓乳蒸﹐各一兩五錢﹐枸杞子酒蒸﹐大熟地九蒸曬﹐各四兩﹐京河車一具甘艸水洗﹐鹿角一斤熬膏﹐龜板八兩與鹿角同熬膏﹐以龜鹿膠和藥﹐加煉蜜爲丸﹐每服四錢﹐早晨下。程鐘齡醫學心悟方﹞之類﹔育陰潛陽﹐如三甲復脈湯﹑大定風珠﹝吳鞠通溫病條辧方﹞﹑龜牡八味丸﹝龜板一兩﹐牡蠣粉二兩﹐熟地八兩﹐萸肉﹑淮藥各三兩﹐茯苓四兩﹐胡連二兩﹐眞秋石一兩﹐研末蜜丸﹐每服三錢﹐淡鹽湯下。葉天士醫案方﹞之類﹔滋任納衝﹐如貞元飲﹝景嶽方﹞﹑鉛石鎭衝湯﹝熟地八錢﹐歸身﹑杞子﹑淮牛膝各三錢﹐鹽水炒胡桃肉兩枚﹐坎气一條﹐先用靑鉛﹑紫石英各一兩﹐煎二百餘滚﹐澄取淸湯煎藥﹞﹑六味四磨飲﹝熟地八錢﹐淮藥﹑茯苓各四錢﹐山萸肉﹑澤瀉﹑丹皮各錢半﹐沈香﹑烏藥﹑檳榔﹑枳實各磨汁一匙衝。以上皆兪東扶古今醫案按方﹞﹑加味震靈丹﹝禹糧石﹑赤石脂﹑紫石英﹑代赭石各四兩﹐上四味作小塊﹐入淨鍋中﹐鹽泥封固候幹﹐用炭十斤﹐炭盡爲度﹐入地出火气﹐必得二晝夜﹐研細末﹐乳香二兩﹐沒藥二兩﹐朱砂水飛一兩﹐五靈脂二兩﹐熟地六兩﹐甘杞子四兩﹐龜膠二兩﹐坎气四具﹐共研細末﹐先將膠烊化﹐杵合爲丸﹐如彈子大﹐沈香汁湯化下。顧氏醫鏡方﹞之類﹔此皆峻補方法之確有大效者也。

六﹑食補之法﹐程鐘齡謂藥補不如食補﹐凡病邪未盡﹐元气𨿽虛﹐而不任重補﹐則從容和緩以補之﹐相其機宜﹐循序漸進﹐脈癥相安﹐漸爲減藥﹐谷肉果菜﹐食養盡之﹐以底於平康。顧松園曰﹕白花百合湯﹑麥冬湯淸肺止咳﹐眞柿霜消痰解熱﹐人乳爲補血神品﹐童便乃降火仙丹﹐悉尼生食能淸火﹐蒸熟則滋陰﹐苡仁湯肺熱脾虛服之有益﹐淡蓮子湯﹑芡實粥遺精泄瀉最屬相宜。扁豆紅棗湯專補脾胃﹐龍眼肉湯兼養心脾﹐鰉鱘鰾﹑綫魚膠﹝同豬蹄燕窩海參或雞鴨葷中煮爛飲汁更佳﹞塡精益髓﹐鳳頭白鴨﹑烏骨白雞補陰除熱﹐豬肺蘸白及末﹐保肺止血。以上諸物隨宜恆食﹐此食補方法之大要也。𨿽然﹐食物有寒有熱﹐猶人臟腑有陰有陽﹐髒陽而不得性寒之物以爲之協﹐則髒性益陽矣﹔髒陰而不得性熱之物以爲之濟﹐則髒性益陰矣。髒有陰陽兼見之癥﹐而不用不寒不熱之物以爲調劑﹐則髒性益互雜而不平矣。食之入口﹐等於藥之治病﹐合則於人臟腑有益而可卻病衛生﹐不合則於人臟腑有損而卽增病促死﹐此食治所以見重於方書而與藥物並傳也。

惟食物之種不下數百﹐姑卽日用常食之物以爲辧別﹕如谷食之有面﹑曲﹑蠶豆﹑豆油﹑酒醋﹐是性之至溫者也﹔若蘆稷﹑稻米﹑粳米﹑陳倉米﹑黑豆﹑黃豆﹑白豆﹑豌豆﹑豇豆﹐則稍平矣﹔又若粟米﹑黍稷﹑蕎麥﹑綠豆﹑豆腐﹑豆豉﹑豆醬﹐則性寒矣﹔此谷食之分其寒熱也。

又如瓜菜之有姜﹑蒜﹑蔥﹑韭﹑芹菜﹑胡荽﹑白芥﹑胡蘿卜﹐是性溫者也﹔若山藥﹑薤菜﹑匏瓠﹑南瓜﹐性稍平﹔又若莧菜﹑油菜﹑菠菜﹑菜﹑白苣﹑萵苣﹑黃瓜﹑甜瓜﹑絲瓜﹑冬瓜﹑西瓜﹑醬瓜﹑諸筍﹑芋艿﹑茄子﹐是性寒者也﹔此瓜菜之分其寒熱也。

至於果品﹐如龍眼﹑荔枝﹑大棗﹑飴糖﹑砂糖﹑白糖﹑蓮子﹑葡萄﹑蜂蜜﹑胡桃﹑楊梅﹑木瓜﹑橄欖﹑靑桃﹑李子﹑栗子﹐溫性也﹔榧實﹑黃精﹑枇杷﹑靑梅﹑花生﹐平性也﹔梨子﹑菱角﹑蓮藕﹑橘瓤﹑烏芋﹑百合﹑甘蔗﹑白果﹑柿幹﹑柿霜﹐寒性也﹔但生李性溫﹐則多生痰而助溫﹐生桃性燥﹐則多助熱而生毒﹐此果品之分其寒熱也。

至於禽獸之物﹐如雞肉﹑鴨肉﹑山雉﹑鷓鴣﹑犬肉﹑羊肉﹑牛肉﹑鹿肉﹑鹿筋﹑貓肉﹐是至溫矣﹔燕窩﹑斑鳩﹑雁肉﹑鸛肉﹑鳧肉﹑竹雞﹑豬肉﹐是至平矣﹔兔肉﹑麋肉﹑麋筋﹐是至寒矣﹔但山雉﹑雞肉﹑鷓鴣性𨿽溫﹐而不免有發風壅毒之害﹐豬肉性𨿽平﹐而不免有多食動痰之虞﹐此禽獸之分其寒熱也。

他如魚鱉龜介虫類﹐其在鯽魚﹑鰱魚﹑鰣魚﹑海蝦﹑鱔魚﹐皆溫性也﹔鯉魚﹑鯊魚﹑鮑魚﹑鰍魚﹑紙魚﹑烏賊﹐皆平性也﹔鱧魚﹑鰻魚﹑田蛙﹑螃蟹﹑鱉肉﹑龜肉﹑田螺﹑蛤蜊肉﹐皆寒性也﹔但蝦肉性燥﹐不免動風助火之變﹐鱉蟹性寒有毒﹐不免動气破血之虞﹐此魚鱉介虫之分其寒熱也。再於諸味之中﹐又細分其气辛而葷﹐則性助火散气﹐味重而甘﹐則性助溫生痰﹐體柔而滑﹐則性通腸利便﹐質硬而堅﹐則食之不化﹐烹煉不熟﹐則服之气壅﹐必審其於人之病癥虛實是否相符﹐則於養生之道始得﹐且勝於藥多多矣。

以上皆補益方法之綱要者也。謹述當補益諸癥如下﹕气虛當補之候﹕面色痿白﹐言語輕微﹐四肢無力﹐少气薄力﹐動則气髙而喘﹐或痞滿痰多﹐或飲食難化作酸﹐或頭暈自汗﹐大便泄瀉﹐或咳嗽气短﹐舌苔白嫩﹐或淡紅而潤。

血虛當補之候﹕面白唇淡﹐頭暈目眩﹐睡臥不安﹐五心煩熱作渴﹐神志不寧﹐津液枯竭﹐健忘怔忡﹐腸燥便艱﹐口漧舌燥﹐或口舌生瘡﹐舌苔嫩紅而幹﹐或絳底浮白﹐或舌絳而燥。

陰虛當補之候﹕身體枯瘦﹐耳聾目眩﹐或視物不明﹐神倦多睡﹐腰膝痿軟﹐骨節痛﹐遺精夢泄﹐足後跟痛﹔咯痰味鹹﹐甚或盜汗失血﹐痰帶血絲﹐咳嗽气喘﹔甚或虛火上浮﹐目赤顴紅﹐大渴煩躁﹐舌絳無苔﹐或舌黑燥而無刺﹔服淸涼藥渴不止身熱愈甚﹐或煩熱加重﹔服攻下藥舌苔愈長﹐或芒刺燥裂愈甚﹔用利水藥小便愈不通﹔用疏散藥周身骨節痛不可移動。

陽虛當補之候﹕多冷汗﹐汗出身冷經日不回﹐飲食少思﹐臍腹脹痛﹐小便淸而多﹐大便利淸谷﹐水泛爲痰﹐狀如白沫﹔嘔吐痞滿用淸降開導藥愈甚﹐自利用淸下藥愈甚﹐甚或四肢厥冷﹐腹痛面赤﹐舌淡紅而胖嫩﹐或微白而圓濃。

第二卷

溫熱驗案

溫熱本證醫案

案一﹝載傷寒論廣要﹞元羅太無先生治驗勞役受熱﹐飲食失節﹐損傷脾胃﹐時發煩躁而渴﹐又食冷物過度﹐遂病身體困倦﹐頭痛四肢逆冷﹐嘔吐而心下痞。醫者不審﹐見其四肢逆冷﹐嘔吐心下痞﹐乃用桂末三錢匕﹐熱酒調服﹐仍以綿衣裹之﹐作陰毒傷寒治之﹐汗遂大出﹐汗後﹐卽添口漧舌澀﹐眼白睛紅﹐項彊硬﹐肢體不柔和﹐小便淋赤﹐大便祕澀﹐循衣摸牀﹐如發狂狀﹐問之則言語錯亂﹐視其舌則赤而欲裂﹐朝輕暮劇﹐凡七八日﹐家人輩視爲危殆﹐不望生全。予診其脈六七至﹐知其熱癥明矣﹐遂用大承气湯苦辛大寒之劑﹐服之利下三行﹐折其銳勢﹔翌日以黃連解毒湯大苦寒之劑﹐使徐徐服之﹐以去餘熱﹔三日後﹐病十分中減之五六﹐更與白虎加人參湯瀉熱補气﹐前癥皆退﹔戒以愼起居﹐節飲食﹐月餘平復。

又案﹝載三世醫驗﹞明陸養愚先生治驗史洞庭尊正﹐四月間患頭痛發熱﹐予診其脈﹐洪數見於气口﹐用淸解藥二劑﹐大約柴葛梔芩之類﹐未服﹐而病者之兄唐承尊延一醫來﹐用大靑龍湯二劑﹐病家止服一劑﹐夜間徧身如燒﹐口渴咽漧﹐已有譫語矣。明日唐復延其診﹐又謂非傷寒﹐乃痛風也﹐用羌﹑獨活﹐何首烏﹑牛膝等二劑﹐乃登髙而歌﹐棄衣而走﹐罵詈不避親疏。史家復延予。予至﹐聞欲裸而出﹐令數婦人持之。予謂洞庭曰﹕此陽癥也﹐擾動之益劇﹐宜婉言諭之。

果如予言而止。因先用糖水法灌之﹐其勢便緩﹐隨以白虎加元明粉﹑芩﹑連﹑蔞仁﹑犀角﹐數帖而罵詈始止﹔然猶或妄言﹐知大便久不去也﹔以潤字丸三錢投之﹐夜出燥屎一二十枚﹐而譫語猶未全止﹔復進前湯﹐又以丸藥二錢投之﹐出燥屎數枚﹐溏便少許﹔又三日﹐方思粥飲﹐以淸气養榮湯﹝歸身﹑白芍﹑川芎﹑茯苓﹑木香﹑豆蔻﹑陳皮﹑川連﹞調理之。

吳煦野公子﹐年二十三歲﹐精神極旺﹐三月淸明節館中歸家﹐夜大醉遂有房事﹐五更小解﹐忽臍下作痛﹐腸中雷鳴﹐小便不利﹐明日遂發寒熱頭痛。延醫診脈﹐自告以酒後犯遠歸之戒。醫者疑是陰癥傷寒﹐以理中湯兩劑令一日夜盡服之。第二日嘔逆大作﹐煩躁口渴﹐飲食不進﹐晝夜不臥。延予延醫﹐已第三日矣﹐其脈左弦右洪﹐寸關有力﹐尺部尙和﹐面赤戴陽。予不知其服理中之故﹐出撮柴葛解肌湯﹝柴胡﹑葛根﹑赤芍﹑甘艸﹑黃芩﹑知母﹑川貝﹑生地﹑丹皮﹑石膏﹑淡竹葉﹞二劑。煦野及親友見之大駭﹐因備述遠歸陰虛﹐投理中不減﹐正擬倍加參附。予曰﹕脈癥俱陽﹐縱有房事﹐陰未嘗虛﹐若再用參附﹐恐仙人亦難拯救。予令今夜必服此二劑﹐庶不傳裏。病者自抱心虛﹐止服一劑。明早診視﹐癥尙不劇﹐脈仍洪大﹐並兩尺亦大。予曰﹕熱邪已入腑矣﹐日晡必劇。以白虎湯二劑投之﹐病者尙猶豫未決。予曰﹕今日怕石膏﹐明日大黃也。延挨煎就未服﹐而煩渴躁熱大作﹐且有譫語。煦野公駭之。予曰﹕此勢所必然。連進二服﹐熱略不減﹐於是羣然議用大黃。予曰﹕今日大黃又用不得。仍以前方二劑與之﹐至五更始得少睡﹐早間診視﹐兩尺沈實﹐舌苔已濃﹐攺用小陷胸湯送潤字丸一錢﹐至晚又進一錢﹐夜半出燥屎數十枚﹐熱減泄止﹐大勢始定﹔此後枳實黃連服至數十劑﹐少用滋補﹐卽痞膈飲食不能進﹐調治將二月﹐方得全愈。

又案﹝載張氏醫通﹞淸張路玉先生治驗徐君育﹐素稟陰虛多火﹐且有脾約便血證﹐十月間患冬溫﹐發熱咽痛。裏醫用麻黃杏仁半夏枳橘之屬﹐遂喘逆倚息不得臥﹐聲颯如啞﹐頭面赤熱﹐手足逆冷﹐右手寸關虛大微數﹐此熱傷手太陰气分也。與葳蕤﹑甘艸等藥不應﹐爲制豬膚湯一甌﹐令隔湯頓熱﹐不時挑服﹐三日聲淸﹐終劑而痛如失。

又治鄭墨林室﹐素有便紅﹐懷妊七月﹐正肺气養胎時而患冬溫﹐咳嗽咽痛如刺﹐下血如崩﹐脈較平時反覺小弱而數﹐此熱傷手太陰血分也。與黃連阿膠湯二劑﹐血止後﹐去黃連加葳蕤﹑桔梗﹑人中黃四劑而安。

又案淸吳鞠通先生治驗脈不浮而細數﹐大渴引飲大汗﹐裏不足之熱病也。用玉女煎法﹕知母四錢﹐生石膏一兩﹐桑葉三錢﹐麥冬﹑細生地各五錢﹐粳米一撮﹐甘艸三錢。復診﹕昨用玉女煎法﹐諸癥俱減﹐平素有消渴病﹐用玉女煎﹐大便稀溏加牡蠣﹐一面護陰﹐一面收下﹕牡蠣一兩﹐生石膏五錢﹐炒知母二錢﹐麥冬﹑大生地各五錢﹐炙甘艸三錢﹐粳米一撮﹔終與益胃湯調理而愈。

又案淸王孟英先生治驗姚某﹐年未三旬﹐煙癮甚大﹐適伊芳母病溫而歿﹐勞瘁悲哀之際﹐復病溫邪﹐脇痛筋掣﹐气逆痰多﹐熱壯神昏﹐莖縮自汗﹐醫皆束手。所親徐麗生矚其速孟英診之﹐脈見芤數﹐舌絳無津﹐有陰虛陽越﹐熱熾液枯之險﹔況初發卽爾﹐其根蒂之不堅可知。與犀﹑羚﹑元參﹑知母﹐壯水熄風﹔蓯蓉﹑楝實﹑鼠矢﹑石英﹐潛陽鎭逆﹔沙參﹑麥冬﹑石斛﹑葳蕤﹐益气充津﹔花粉﹑梔子﹑銀花﹑絲瓜絡﹐蠲痰淸熱。一劑知﹐四劑安﹐隨以大劑養陰而愈。

朱惇書令愛病溫﹐醫投溫散﹐服二劑﹐徧身麻﹐月事適來﹐醫進小柴胡湯﹐遂狂妄莫制﹐乞援於孟英。

脈至洪滑弦數﹐目赤苔黃﹐大渴不寐﹐是因溫邪而發﹐所以起病至今﹐時時大汗﹐何必再攻其表﹐汛行爲熱迫於營﹐胡反以姜棗溫之﹐參柴升之﹐宜其燎原而不可遏也。與大劑犀角﹑元參﹑生地﹑石膏﹑知母﹑花粉﹑銀花﹑竹葉﹑貝母﹑白薇﹐以淸衛涼營﹐服後卽眠﹐久而未醒。或疑爲昏沈也﹐屢爲呼喚。病者驚寤﹐卽令家人啟篋易服﹐穿鞋梳頭﹐告別父母﹐云欲往花神廟歸位。人莫能攔﹐舉家痛哭﹐急迓孟英復視脈象。囑其家靜守勿哭﹐仍以前方加重﹐和以竹瀝童便﹐灌下卽安﹐繼用養陰淸熱而愈。

畢方來室﹐患痰嗽礙眠﹐醫與補攝﹐而至涕淚全無﹐耳閉不饑﹐二便澀滯﹐幹嗽無痰﹐气逆自汗。孟英切脈﹐右寸沈滑﹐左手細數而弦﹐乃髙年陰虧﹐溫邪在肺﹐未經淸化﹐率爲補藥所錮﹐宜開其痺而通其胃﹐與蔞﹑薤﹑紫菀﹑兜鈴﹑杏﹑貝﹑冬瓜子﹑甘﹑桔﹑旋﹑茹之劑而安。

許少卿室﹐故醫陳啟東先生之從女也。夏初病溫﹐何新之十進淸解﹐病不略減﹐因邀診於孟英。脈至弦洪豁大﹐左手爲尢﹐大渴大汗﹐能食妄言﹐面赤足冷﹐徹夜不瞑。孟英曰﹕證𨿽屬溫﹐而眞陰素虧﹐久傷思慮﹐心陽外越﹐內風鴟張﹔幸遇明手﹐未投溫散﹐尙可無恐。與龍﹑牡﹑犀﹑珠﹑龜板﹑鱉甲﹑貝母﹑竹瀝﹑竹葉﹑辰砂﹑小麥﹑元參﹑丹參﹑生地﹑麥冬爲大劑投之﹐外以燒鐵淬醋令吸其气﹐蠣粉撲止其汗﹐搗生附子貼於湧泉穴。甫服一劑﹐所親薦胡某往視﹐大斥王議爲非﹐而主透疹之法。病家惑之﹐卽煎胡藥進焉。病者神气昏瞀﹐又易服王藥﹐漸以向愈﹐而陰不易復﹐頻灌甘柔滋鎭﹐月餘始能起榻﹐季夏汛行﹐惟情志不怡﹐易生驚恐﹐與麥﹑參﹑熟地﹑石英﹑茯神﹑龍眼﹑甘﹑麥﹑大棗﹑三甲等藥善其後。

姚令輿室﹐素患喘嗽﹐復病春溫﹐醫知其本元久虧﹐投以溫補﹐痙厥神昏﹐耳聾譫語﹐面赤舌絳﹐痰喘不眠﹐醫皆束手矣。延孟英診之﹐脈猶弦滑﹐曰﹕證𨿽危險﹐生機未絕﹐遽爾輕棄﹐毋乃太忍。與犀角﹑羚羊﹑元參﹑沙參﹑知母﹑花粉﹑石膏﹐以淸熱熄風﹐救陰生液﹐佐蓯蓉﹑石英﹑鱉甲﹑金鈴﹑旋復﹑貝母﹑竹瀝﹐以潛陽鎭逆﹐通絡蠲痰﹐三劑而平。繼去犀羚石膏﹐加生地黃﹐服旬日而愈。

余侄森伯﹐患發熱面赤﹐渴而微汗。孟英視之曰﹕春溫也﹐乘其初犯﹐邪尙在肺﹐是以右寸之脈洪大﹐宜令其下行由腑而出﹐則卽可霍然。投知母﹑花粉﹑冬瓜子﹑桑葉﹑枇杷葉﹑黃芩﹑葦莖﹑梔子等藥﹐果大便連瀉極熱之水二次﹐而脈靜身涼﹐知饑啜粥﹐遂痊。

王皺石廣文令弟﹐患春溫﹐始則譫語發狂﹐連服淸解大劑﹐遂昏沈不語﹐肢冷如冰﹐目閉不開﹐遺溺不飲。

孟英診其脈﹐弦大而緩滑﹐黃膩之苔滿布﹐穢气直噴。投承气湯加銀花﹑石斛﹑黃芩﹑竹茹﹑元參﹑石菖蒲﹐下膠黑矢甚多﹐而神稍淸﹐略進湯飲。次日去硝黃﹐加海蜇﹑萊菔﹑黃連﹑石膏﹐服二劑而戰解肢和﹐苔退進粥﹐不勞餘力而愈。

褚芹香女校書﹐患月愆寒熱﹐醫以爲損﹐輒投溫補﹐馴至腹脹不饑﹐帶淋便閉﹐溲澀而痛。孟英診脈弦勁而數。乃熱伏厥陰﹐誤治而肺亦壅塞也。與淸肅開上之劑﹐吞當歸龍薈丸﹐兩服﹐寒熱不作而知饑﹐旬日諸恙悉安。

張養之﹐己亥九月間﹐患惡寒頭痛﹐自餌溫散﹐不效﹐邀孟英診之。脈極沈重﹐按至骨則弦滑隱然﹐臥曲房密帳之中﹐鑪火重裘﹐尙覺不足以禦寒﹐且涎沫仍吐﹐毫不作渴﹐胸腹無脹悶之苦﹐咳嗽無暫輟之時﹐惟大解堅燥﹐小溲不多﹐口气極重耳。乃謂曰﹕此積熱深錮﹐气機郁而不達﹐非大苦寒以瀉之不可也﹔重用硝黃犀角﹐冀頑邪蘊毒得以通泄下行﹐則周身之气機自然流布矣。養之伏枕恭聽﹐大爲感悟﹐如法服之。越二日﹐大便下如膠漆﹐穢惡之气達於戶外﹐而畏寒卽以降序﹐糜粥日以加增﹐旬日後糞色始正﹐百日後康健勝常。

段春木之室爛喉﹐內外科治之束手。姚雪蕉孝廉薦孟英視之﹐骨瘦如柴﹐肌熱如烙﹐韌痰阻於咽喉﹐不能咯吐﹐須以紙帛攪而曳之﹐患處紅腫白腐﹐齦舌皆糜﹐米飲不沾﹐月事非期而至﹐按其脈﹐左細數﹐右弦滑。

曰﹕此陰虧之體﹐伏火之病﹐失於淸降﹐擾及於營。先以犀角地黃湯﹐淸營分而調妄行之血﹔續與白虎湯加西洋參等﹐肅气道而瀉燎原之火﹔外用錫類散﹐掃痰腐而消惡毒﹔繼投甘潤藥﹐蠲餘熱而充津液。日以向安﹐月餘而起。

廉按﹕溫熱病﹐最怕發熱不退及痙厥昏蒙﹐更有無端而發暈及神淸而忽間以狂言者﹐往往變生不測﹐遇此等證最能惑人﹐不比陽證陰脈陽縮舌捲撮空見鬼者﹐易燭其危也。要訣在辧明虛實﹐辧得眞方可下手。

以余臨證實驗﹐溫熱實癥﹐陽明胃腸病居多﹔溫熱虛癥﹐少陰心腎病居多。前哲兪東扶頗有發明﹐試節述其說曰﹕今之所謂傷寒者﹐大槪皆溫熱病耳。惟傷寒則足經爲主﹐溫熱則手經病多。如風溫之咳嗽鼻鼾﹐熱病之神昏譫語﹐或溏瀉粘垢﹐皆手太陰肺﹑手厥陰心包絡﹑手陽明大腸現證。甚者喉腫肢掣﹐昏蒙如醉﹐躁擾不寧﹐齒焦舌燥﹐發發頤等證﹐其邪分布充斥﹐無復六經可考﹐故不以六經法治耳。就予生平所驗﹐初時兼挾表邪者最多﹐仍宜發散﹐如防﹑葛﹑豉﹑薄﹑牛蒡﹑杏仁﹑滑石﹑連翹等﹐以得汗爲病輕﹐無汗爲病重。如有﹐則參入蟬蛻﹑桔梗﹑蘆根﹑西河柳之類﹔如有痰﹐則參入土貝﹑天虫﹑栝蔞﹑橘紅之類﹐如現陽明證﹐則白虎承气﹔少陽證則小柴胡去參半﹐加花粉﹑知母﹔少陰證﹐則黃連阿膠湯﹑豬苓湯﹑豬膚湯﹔俱宗仲景六經成法有效。但溫熱病之三陰證多死﹐不比傷寒﹔蓋冬不藏精者﹐東垣所謂腎水內竭﹐孰爲滋養也。惟大劑養陰﹐佐以淸熱﹐或可救之。養陰如二地﹑二冬﹑阿膠﹑丹皮﹑元參﹑人乳﹑蔗漿梨汁﹐淸熱如三黃﹑石膏﹑犀角﹑大靑﹑知母﹑蘆根﹑茅根﹑金汁﹑雪水﹑西瓜﹑銀花露﹑絲瓜汁﹐隨其對癥者選用。

第二卷

溫熱驗案

溫熱兼癥醫案

風溫驗案﹝見張氏醫通﹞淸張路玉先生治驗黃以寬﹐風溫十餘日﹐壯熱神昏﹐語言難出﹐自利溏黑﹐舌苔黑燥﹐唇焦鼻煤﹔先前誤用發散消導藥數劑﹐煩渴彌甚。張石頑曰﹕此本伏熱郁發﹐更遇於風﹐遂成風溫。風溫脈气本浮﹐以熱邪久伏少陰﹐從火化發出太陽﹐卽是兩感﹐變患最速。今幸年壯質彊﹐已逾三日六日之期﹐證𨿽危殆﹐良由風藥性升﹐鼓激周身元气皆化爲火﹐傷耗眞陰﹐少陰之脈不能內藏﹐所以反浮。考諸南陽先師﹐原無治法﹐而少陰例中﹐則有救熱存陰承气下之一證﹐可借此以迅掃久伏之邪﹐審其鼻息不鼾﹐知腎水之上源未絕﹐無慮其直視失溲也。時歙醫胡晨敷在坐﹐同議涼膈散加人中黃﹑生地黃﹐服後下溏糞三次﹐舌苔未潤﹐煩渴不減﹐此杯水不能救車薪之火也。更與大劑涼膈﹐大黃加至二兩﹐兼黃連犀角﹐三下方得熱除﹐於是專用生津止渴﹐多服而愈。

又案淸王孟英先生治驗程燮庭乃朗芷香﹐今春病溫﹐而精關不固﹐旬日後﹐陡然莖縮寒顫﹐自問不支。人謂爲虛瘧﹐欲投參附。

孟英曰﹕非瘧也。平日體丰﹐多濃味釀痰﹐是以苔膩不渴﹐善噫易吐﹐而吸受風溫﹐卽以痰濕爲山險﹐乘其陰虧陽擾﹐流入厥陰甚易﹐豈容再投溫補﹐以劫液錮邪而速其痙厥耶。伊芳家以六代單傳﹐父母深憂之﹐堅求良治。

孟英曰﹕予𨿽洞識其癥﹐而病情﹐縱有妙劑﹐難許速功﹐治法稍乖﹐亦防延損﹔倘信吾言﹐當邀顧聽泉會診﹐旣可匡予之不逮﹐卽以杜人之妄議。程深然之。於是王顧熟籌妥治﹐午後﹐進整肅肺胃方﹐以解客邪﹑蠲痰渴而斡樞機﹔早晨﹐投涼腎舒肝法﹐以靖浮越﹑搜隧絡而守關鍵。病果降序﹔柰善生嗔怒﹐易招外感﹐不甘淡泊﹐反復多次﹐每復必莖縮寒顫﹐甚至齒縫見紫血瓣﹐指甲有微紅色﹐溺短而渾黑極臭。孟英曰﹕幸上焦已淸﹐中樞已運﹔亟宜塡腎陰﹐淸肝熱。以西洋參﹑二冬﹑二地﹑蓯蓉﹑花粉﹑知﹑柏﹑連﹑楝﹑斛﹑芍﹑石英﹑牡蠣﹑龜板﹑鱉甲﹑阿膠﹑雞子黃之類﹐相疊爲方﹐大劑連服二十餘帖﹐各恙漸退﹔繼以此藥熬膏晨服﹐午用繆氏資生丸方﹐各品不炒﹐皆生曬爲末﹐竹瀝爲丸﹐枇杷葉湯送下﹐服至入秋﹐始得康健。

王氏七旬有三﹐風溫傷肺﹐頭暈目瞑﹐舌縮無津﹐身痛肢厥﹐口漧不飲﹐昏昧鼻鼾﹐語言難出﹐寸脈大﹐癥屬痰熱阻竅。先淸气分熱邪﹐杏仁﹑象貝﹑羚角﹑花粉﹑嫩桑葉﹑竹茹﹑山梔﹐一服癥減肢和﹔但舌心黑而尖絳﹐乃心胃火燔﹐懼其入營劫液﹐用鮮生地﹑犀角汁﹑元參﹑丹皮﹑麥冬﹑阿膠﹑蔗漿﹑梨汁﹐三服﹐舌潤神蘇﹐身涼脈靜﹔但大便未通﹐不嗜粥飲﹐乃灼熱傷陰﹐津液未復﹐繼與調養胃陰﹐兼佐醒脾﹐旬日霍然。

廉按﹕溫爲伏气﹐風是新感﹐風溫一癥﹐卽葉天士所謂新邪引動伏邪是也。法當辛涼淸解﹐輕劑如劉氏桔梗湯﹑防風解毒湯﹐重劑如繆氏竹葉石膏湯﹑葉氏荷杏石甘湯﹐皆有特效﹔切忌辛溫消散﹐劫鑠津液﹐驟變則爲痙厥﹐緩變則爲肺癆﹐臨癥者切宜愼重。

冷溫驗案淸張路玉先生治驗陸中行室﹐年二十餘﹐臘月中旬﹐患咳嗽﹐挨過半月﹐病熱稍減﹔新正五日﹐復咳倍前﹐自汗體倦﹐咽喉幹痛﹔至元夕﹐忽微惡寒發熱﹐明日轉爲腹痛自利﹐手足逆冷﹐咽痛異常﹐又三日則咳唾膿血。張診其脈﹐輕取微數﹐尋之則仍不數﹐寸口似動而軟﹐尺部略重則無﹐審其脈癥﹐寒熱難分﹐頗似仲景厥陰例中麻黃升麻湯證。蓋始本冬溫﹐所傷原不爲重﹐故咳至半月漸減﹔乃勉力支持歲事﹐過於勞役﹐傷其脾肺之气﹐故咳復甚於前﹔至望夜忽憎寒發熱﹐來日遂自利厥逆者﹐當是病中體疏﹐復感寒邪之故﹔熱邪旣傷於內﹐寒邪復加於外﹐寒閉熱邪﹐不得外散﹐勢必內奔而爲自利﹐致邪傳少陰厥陰﹐而爲咽喉不利唾膿血也。𨿽傷寒大下後與傷熱後自利不同﹐而寒熱錯雜則一。遂與麻黃升麻湯﹐一劑﹐肢體微汗﹐手足溫暖﹐自利卽止﹔明日診之﹐脈亦向和﹔嗣後與異功生脈合服﹐數劑而安。

又案淸雷少逸先生治驗城東章某﹐得春溫時病。前醫不識﹐遂謂傷寒﹐輒用荊防羌獨等藥﹐一劑得汗﹐身熱退淸﹐次劑罔靈﹐復熱如火﹐大渴飲冷﹐其勢如狂﹐更醫治之﹐謂爲火證﹐竟以三黃解毒爲君﹐不但熱勢不平﹐更變神昏。急來商治於予﹐診其脈弦滑有力﹐視其舌黃燥無津。予曰﹕此春溫病也。初起本宜發汗﹐解其在表之寒﹐所以熱從汗解﹔惜乎繼服原方﹐過汗遂化爲燥﹐又加苦寒遏其邪熱﹐以致諸變叢生。當從邪入心包肝風內動治之。急以祛熱宣竅法﹝去心連翹三錢﹐犀角一錢﹐川貝三錢去心﹐鮮石菖蒲一錢﹐加牛黃至寶丹一顆去蠟殼化衝﹞加羚角﹑鉤藤﹐一劑稍定﹐神識亦淸﹔惟津液未回﹐唇舌尙燥﹐原方去至寶菖蒲﹐加入沙參鮮地﹐三劑諸恙咸安。

又案淸朱心農先生治驗人身之气﹐冬令伏藏﹐易於化火﹐當時晴亢過久﹐人病咳喘﹐俗謂客寒包火是也。身熱﹐舌白﹐脇痛﹐咳痰膠濃﹐逾悶逾煩﹐汗出不解﹐先宜開泄﹕麻黃六分﹐杏仁三錢﹐生甘艸五分﹐石膏三錢研細﹐生桑皮二錢﹐苦桔梗一錢﹐川貝母錢半﹐枇杷葉二錢炒。二劑﹐喘熱已減﹐去麻﹑甘﹑膏﹐加蔞皮二錢﹐泡淡黃芩五分﹐馬兜鈴一錢而愈。

寒遏伏熱﹐肺爲邪侵﹐气不通利﹐肺痺喘咳上逆﹐一身气化不行﹐防變肺脹﹐急宜輕開淸降﹕蘇葉五分﹐杏仁二錢﹐栝蔞皮錢半﹐廣郁金磨汁一匙﹐生苡仁二錢﹐桔梗一錢﹐枇杷葉錢半﹐白通艸一錢。三服已效﹐惟咳逆不止﹐仍屬肺气失降﹐原方去苡仁蘇葉﹐加紫菀錢半﹐川貝三錢﹐二劑卽愈。

廉按﹕溫熱伏邪﹐因新寒觸動而發者﹐俗稱冷溫﹐發於春者爲春溫﹐發於冬者爲冬溫﹐俗稱客寒包火﹐皆屬此癥。初起多頭身皆痛﹐寒熱無汗﹐咳嗽口渴﹐舌苔浮白﹐脈息舉之有餘﹐或弦或緊﹐尋之或滑或數。先宜辛溫解表法﹝防風﹑杏仁﹑桔梗各錢半﹐廣皮一錢﹐淡豆豉三錢﹐加蔥白兩枚煎﹞﹔倘或舌苔化燥﹐或黃或焦﹐是溫熱已鑠於胃﹐卽用涼解裏熱法﹝鮮蘆根五錢﹐大豆卷三錢﹐天花粉二錢﹐生石膏四錢﹐生甘艸六分﹞﹔如舌絳齒燥﹐譫語神昏﹐是溫熱深踞陽明營分﹐卽宜淸熱解毒法﹝西洋參﹑大麥冬﹑鮮生地各三錢﹐元參錢半﹐金銀花﹑靑連翹各二錢﹐加綠豆三錢煎服﹞以保其津液﹔如有手足﹐脈來弦數﹐是爲熱極生風﹐卽宜祛熱熄風法﹝大麥冬五錢﹐鮮生地四錢﹐甘菊花二錢﹐羚羊角二錢﹐鉤藤鉤五錢﹐先將羚羊角煎一炷香代水﹐再入諸藥煎服﹞﹔如或昏憒不知人﹐不語如屍厥﹐此溫邪竄入心包﹐卽宜祛熱宣竅法﹝見前﹞﹔冷溫變幻﹐不一而足﹐務在臨機應變﹐此皆前哲雷少逸經驗法也。

濕溫驗案淸葉天士先生治驗濕溫穢濁之气﹐膠結於三焦﹐故脈搏濡滯﹐苔灰邊白﹐气喘脘結﹐周身痛難轉側﹐小溲窒澀而痛﹐老年精气已衰﹐恐有內閉外脫之變。先與辛淡開泄﹕鮮石菖蒲﹑濃朴﹑茯苓皮﹑橘紅﹑白蔻仁﹑光杏仁﹑衝服蘇合香丸一顆。次診﹕濕開熱透﹐气喘身痛俱減﹐惟熱壅脘結﹐溺仍澀痛﹐濕復阻气﹐郁而成病。須知熱自濕中而來﹐徒進淸熱無功﹐仍以宣通气分﹕白蔻仁﹑大腹皮﹑茯苓皮﹑滑石﹑通艸﹑豬苓﹑黃芩。三診﹕脘結溺痛已痊﹐惟吞酸形寒﹐乏陽營運﹐以致寒熱不饑。蓋以濕屬陰晦﹐必傷陽气﹐法當轉旋脾胃﹐與苓姜術桂湯加味﹕浙茯苓﹑淡漧薑﹑生於術﹑川桂枝﹑半貝丸﹑生苡仁﹑炒橘白﹑荷葉拌炒穀芽。四診﹕寒熱瘥﹐食不化﹐中州陽失健運﹐當以溫藥和之﹕益智仁﹑炒穀芽﹑炒廣皮﹑炙甘艸﹑浙茯苓﹑檀香汁﹑半夏曲﹑炒荷葉。此濕重於溫之療法。

濕溫長夏最多﹐其濕蒸之气﹐多由口鼻而入﹐上焦先病﹐漸布中下﹐河間所謂三焦病也﹐治與風寒食積迥異。仲景云﹕濕家不可發汗﹐汗之則痙。濕本陰邪﹐其中人也則傷陽﹐汗則陽易泄越﹐而邪畱不解﹐濕蒸熱郁﹐發現爲黃﹐燻蒸气隧之間﹐正如罨曲之比。斯時病全在气分﹐連翹赤小豆湯﹝連翹﹑赤小豆﹑光杏仁﹑梓白皮﹑生薑﹑甘艸﹑紅棗﹞可以奏效。今經一月﹐邪彌三焦﹐自耳前後左腫及右﹐癰瘍大發。夫癰者壅也﹐不惟气滯﹐血亦阻塞﹐蒸而爲膿﹐谷食不思﹐陡然肉消殆盡﹐胃气索然矣。商治之法﹐補則助壅﹐淸則垂脫﹐前輩成法﹐一無可遵。因思濕熱穢濁﹐結於頭面淸竅﹐議輕可去實之法﹐選芳香气味﹐使胃無所苦﹐或者壅遏得宣﹐少進漿粥﹐便是進步。

經云﹕從上病者治其上。靈樞云﹕上焦如霧。非輕揚芳香之气﹐何以開之﹕靑菊葉﹑荷葉邊﹑金銀花﹑象貝﹑綠豆皮﹑馬兜鈴﹑連翹﹑射幹﹐臨服衝金汁一小杯。次診﹕癰腫痛連背部﹐此屬郁傷气血﹐經脈流行失司﹐已經月餘不痊﹐恐有流注潰膿之憂﹐法當內外兼治﹐治在少陽陽明﹕焦山梔﹑粉丹皮﹑夏枯艸﹑雙鉤藤﹑制香附﹑廣郁金﹑薄荷梗﹑鮮菊葉﹐另用紫金錠磨汁﹑塗敷瘡邊。三診﹑癰潰流膿﹐身熱漸減﹐以辛涼法兼理气血可愈﹕銀花﹑連翹﹑元參﹑丹皮﹑生甘艸﹑靑菊葉﹐犀角解毒丸磨衝。四診﹕癰𨿽愈﹐而胃虛少納﹐不口燥﹐音低气餒﹐此胃中陰气受傷也﹐當與淸養﹕麥冬﹑北沙參﹑生玉竹﹑生扁豆﹑冬桑葉﹑生甘艸﹐臨服入靑蔗漿一杯。

此溫重於濕之療法。

年已二旬﹐夏月咳嗽﹐時帶血出﹐常發寒熱﹐飲食減﹐身漸瘦﹐口不渴﹐行動時或僕地﹐有日輕﹐有日重﹐牙宣齦腫﹐晨起則血膠濃於齒齦上﹐脈細帶數﹐羣以弱證治﹐二地二冬等滋陰藥﹐徧嘗不效﹐此濕溫久郁﹐似乎虛癆也。用蘆根﹑滑石﹑杏仁﹑苡仁﹐通艸﹑鉤藤﹑白豆蔻。囑云﹕服二十帖全愈矣﹔若不滿二十帖﹐後當瘧也。其人服十帖已霍然﹐卽停藥﹐十月中果發瘧﹐仍服前藥而瘧愈。

酒客中虛﹐內伏濕溫﹐口鼻又吸穢濁之气﹐初病頭脹﹐胸痞﹐身痛﹐微汗不解﹐濕溫在膜原內蒸﹐邪從中道斜行﹐兼以鼻受穢濕﹐皆蘊結於气分﹐治以芳香﹐邪气得開﹔柰不分气血﹐偏以消導淸熱攻下﹐致邪混血分成﹐陷入膻中﹐神昏譫妄﹐內閉髒絡﹐外反肢冷大汗﹐勢已危篤。勉以芳透胞絡﹐庶神气稍淸﹐冀其回生﹕至寶丹四顆﹐金汁一杯﹐石菖蒲汁一匙﹐研細和勻﹐重湯溫服。次診﹕凡濕溫穢濁﹐塡塞內竅﹐神識昏迷﹐脹悶欲絕者﹐須以芳香宣竅﹐深入髒絡﹐以開錮閉之邪。前投至寶丹開透法﹐初則神气稍淸﹐繼卽閉目不語﹐昏厥如屍﹐病情危篤若此﹐勉以紫雪丹五分﹐微溫開水調服﹐百中圖一而已。三診﹕疹徧發﹐心胸前後尢多﹐咯出粘涎數口﹐神淸厥回﹔惟頭搖發痙﹐火升煩躁﹐病已牽動肝陽﹐陡動肝風﹐必有風火痰涎之滋擾。治法𨿽當淸營﹐然必熄其風火﹐蠲其痰涎﹐庶險者平危者安矣。若但用滋陰柔肝之法﹐姑息養姦﹐必無澄淸之一日。質以晉三先生﹐以爲何如﹖犀角尖﹑羚角片﹑鮮生地﹑粉丹皮﹑東白薇﹑元參心﹑鮮竹瀝﹑鮮石菖蒲汁﹑金汁二兩﹐萬氏牛黃丸兩顆。四診﹕諸證輕減﹐惟燻灼胃脘﹐逆衝爲嘔﹐舌絡被燻﹐則赤絳如火﹐消渴便阻﹐猶剩事耳﹐似此猶屬暈厥根萌﹐當加愼靜養爲宜。凡治此等癥﹐必兼熄風消痰﹐方有出路﹐一味滋補﹐中病而不能去病﹐不可不知也。與黃連阿膠湯﹝川連﹑阿膠﹑鮮生地﹑生白芍﹑雞子黃﹑川貝﹑滁菊花﹑淡竹瀝﹑童便衝﹞

加減﹐調理以善其後。此濕溫內陷﹐危癥挽救之療法。

濕遏溫邪內迫﹐經水不應期而至﹐淋淋不斷﹐二便不通﹐唇舌俱白﹐不喜冷凍飲料﹐神呆恍惚﹐言語支離﹐診脈細小欲絕。當芒種夏至﹐陽極泄越﹐陰未來復﹐神魂不攝﹐是謂亡陽昏譫﹐最屬危脫之象。擬用仲景救逆法﹐以拯其危﹕人參﹑淡附子﹑川桂枝﹑化龍骨﹑牡蠣﹑炒蜀漆﹑淸炙艸﹑南棗。次診﹕任陰未固﹐衝陽內擾﹐上則咽燥喉痛﹐下則遺溺帶紅﹐陽𨿽初回﹐陰气欲盡﹐難進溫熱之補﹐當以收攝眞陰﹐急固根蒂﹐與參麥散合貞元飲﹕人參﹑麥冬﹑北五味﹑熟地炭﹑白歸身﹑淸炙艸。三診﹕夜寐不安﹐心神煩躁﹐睡時譫語盜汗﹐陰陽尙未交合﹐防有厥脫變幻﹐急急鎭固陰气﹐以冀復元﹕人參﹑辰茯神﹑眞阿膠﹑淮小麥﹑化龍骨﹑牡蠣。四診﹕諸癥俱痊﹐惟胃弱微嘔﹐此陽明气液兩虛也。宜養胃以調本﹕人參﹑麥冬﹑生玉竹﹑淸炙艸﹑南棗﹑生粳米。

據述產育頻多﹐產後兩年﹐經水至今未來﹐此爲病根﹐已屬下元陰虧﹐長夏初患泄瀉﹐必天雨地濕﹐潮霧穢濁﹐气由口鼻吸受﹐原非發散消攻可去﹐只因體質甚薄﹐致濕濁蔓延﹐充布三焦﹐上則咳痰不饑﹐下則二便澀少﹐非表有風寒﹐故無寒熱見證﹐然气分壅塞﹐津化濁痰﹐入夜渴飲﹐胃汁消乏﹐求助於水﹐是本虧標實之病。夫肺位最髙﹐與大腸相表裏﹐淸肅不行﹐小便不利矣。蘆根﹑苡仁﹑通艸﹑茯苓﹑桑葉﹑西瓜翠衣﹐衝入白蔻末。再診﹕前議虛不受補﹐皆因夏令伏邪﹐著於气分。夫肺主一身之气﹐旣因气阻﹐淸肅不行﹐諸經不能流暢﹐三焦悉被其蒙。前言攻邪不效﹐蓋濕熱由吸而受﹐與風寒感冒不同﹐乃氤氳虛空﹐聚則爲殃耳。故取淡滲無味气薄之品﹐僅通其上﹐勿動中下﹐俾虛無傷﹐伏气可去﹐稍佐辛香﹐非燥也﹐仿辟穢之義﹕經霜桑葉﹑鮮枇杷葉﹑茯苓﹑蔻仁﹑苡仁﹑蘆根。此濕溫犯肺之輕癥療法。

又案淸王孟英先生治驗黃純光﹐年七十八歲﹐患濕溫至旬餘﹐脈形歇代﹐呃忒連朝﹐諸醫望而畏之。孟英診曰﹕脈𨿽歇而弦搏有根﹐是得乎天者濃﹐𨿽屬髙年﹐猶爲實像。參以病深聲噦﹐原非小故﹐而二便窒澀﹐苔膩而灰﹐似腑气未宣﹐痰濕熱阻其气化流行之道也。淸宣展布﹐尙可圖焉。何新之韙其議。因以旋復花﹑淡竹茹﹑焦山梔﹑川楝子﹑枇杷葉﹑光杏仁﹑吳茱萸﹑小川連﹑紫菀﹑蔞仁﹑陳海蜇﹑大地栗等爲劑﹐片通艸一兩煎湯煮藥。投匕卽減﹐數服而大吐膠痰﹐連次更衣﹐遂安粥食﹔惟動則嗽逆﹐漸露下虛之象。予西洋參﹑龜板﹑牡蠣﹑蓯蓉﹑石斛﹑牛膝﹑冬虫夏艸﹑石英﹑茯苓﹑當歸等藥而各恙遞安﹐繼加砂仁熟地而起。

翁嘉順之婦弟吳某﹐勞傷之後﹐發熱身黃﹐自以爲脫力也。

孟英察脈軟數﹐是濕溫重證﹐故初起卽黃。亟與淸解﹐大便漸溏﹐小溲甚赤﹐濕熱已得下行﹐其熱卽減。因家住茅家埠﹐吝惜輿金﹐遽邇輟藥。七八日後復熱﹐譫語昏聾﹐抽痙遺溺﹐再懇孟英視之﹐濕熱之邪擾營矣。投元參﹑犀角﹑菖蒲﹑連翹﹑竹茹﹑竹葉﹑銀花﹑石膏﹐泄衛淸營之法﹐佐牛黃丸﹑紫雪丹而瘳。臀皮已塌﹐亟令貼羊皮金﹐不致成瘡而愈。

又案淸周雪樵先生治驗去年七月內人患濕溫﹐初亦不以爲意﹐而內人素性不肯服藥﹐僕亦聽之。至五六日﹐病情忽重﹐其狀惡寒發熱﹐熱髙一百零三度﹐頭痛胸痞﹐渴甚而不能飲﹐數日不食﹐亦不大便﹐苔白膩如粉而濃﹐與以飲食﹐絕不知味﹐口出穢气﹐數尺外卽聞之﹐神思迷糊﹐語無倫次﹐大有垂危之勢。僕乃自制化濁湯﹐以濃朴爲君﹐佐以藿香﹑黃芩﹑前胡﹑腹皮﹑佩蘭﹑枳殼﹑香豉﹑梔仁等﹐而加玉樞丹以降之﹐一劑後﹐熱竟全退﹐神思亦淸。

但苔膩如故﹐大便不行﹐仍不能進食﹐乃以輕瀉藥藥通其大便﹐兼以平胃散法調理之﹐至五六日後﹐食始知味﹐又二三日乃能起。

朱雅南先生之二哲嗣達哉﹐去年秋﹐兄弟夫婦同就學於滬﹐其來也途次感冒﹐復饑飽不節﹐至寓而病濕溫﹐頭暈發熱﹐胸痞作惡﹐吐出痰飲甚多。初以滌飲劑治之﹐熱益重﹐至一百零四度許﹐周身癱瘓﹐口出穢气﹐苔膩如粉﹐神識迷蒙﹐其兄甚焦急。僕仍用化濁湯治之﹐而重加蘇梗。一劑後﹐得大汗甚徹﹐熱竟全退﹐神識亦淸﹔但大便已六七日不行﹐穢气苔色仍如故﹐用前方加減﹐入制大黃三錢下之﹐一劑不知﹐再加大黃二錢﹐又二劑乃得大便﹐穢气頓已﹐食亦漸進。僕曰﹕病已去矣﹐但以飲食善調之自愈﹐不必服藥矣。

今年四月初﹐同鄕汪太史淵若之次子廉卿﹐年四歲﹐亦病濕溫﹐但尙不能自言其苦﹐屢屢驚厥﹐有一次厥去一點鐘許﹐家人意爲死而哭﹐幸復蘇﹐數夕不得眠。邀僕治之﹐見其色慘白﹐其頭倒﹐其神思倦怠﹐喉間咯咯有聲﹐脈滑數﹐知有痰極多﹐按其腹滿而軟﹐曰﹕數日不食﹐不應有此﹐殆有食積。以表候其腋下﹐得一百零二度﹐曰﹕口中之度﹐必零三度許也。其汗則粘膩非常﹐泣而無淚﹐渴且嗜飲﹐然臥時復被﹐不知自去之也﹐知必有表邪。又每以手自按其頭﹐知頭必有痛脹等事。口中亦有穢气﹐數武外卽可嗅而知之。因知亦爲化濁湯之癥﹐亦以此方與之﹐而攺蘇梗爲蘇子﹐用玉樞丹四分。未服藥之前﹐尙驚厥﹐請推拿者推之。始已。服藥數分鐘後﹐忽嘔出膠痰兩大堆﹐約一小鐘許﹐粘濃成塊﹐又數點鐘後﹐得大便一次﹐極臭而多﹐其色黑﹐此夕卽能安臥﹐明日復診﹐則熱退神淸﹐病竟全去﹐以搜捕余邪法治之﹐曰﹕一劑後﹐可不藥矣。次日竟下地行走如常。

廉按﹕濕熱與濕溫似同實異﹐濕熱者﹐先受濕﹐後化熱﹐其來也漸﹔濕溫者﹐先伏溫﹐後受濕﹐其來也暴。

濕熱輕而濕溫重。初起時﹐最要辧明孰輕孰重﹐如濕重於溫者﹐當以吳氏三仁湯﹑周氏化濁湯二方爲主。卽雪樵君云﹕濕溫之病﹐多在胃腸﹐舌苔滑白濃膩者﹐重用川朴爲君﹔口有穢气者﹐玉樞丹亦要藥。其說甚是。如溫重於濕者﹐當以加減藿朴夏苓湯﹑淸芳透邪湯二方爲主。濕與溫並重﹐當以新定達原飲﹑枳實梔豉合小陷胸湯加減﹐或藿香佐金湯亦佳。此治濕溫初起之方法也。其他變癥甚多﹐論中方法畢備﹐對癥酌用可也。今所選之案𨿽少﹐而大致粗備﹐亦足爲後學導夫先路矣。

又按﹕驗方妙用論中﹐添加百八十四方﹐以上統計五百十一方。

