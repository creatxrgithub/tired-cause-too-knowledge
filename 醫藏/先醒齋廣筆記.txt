

欽定四庫全書

子部五

先醒齋廣筆記

醫家類

提要

【臣】等謹案先醒齋廣筆記四卷明繆希雍撰希雍字仲醇常熟人明史方技傳附見李時珍傳中天啟中王紹徽作將錄以東林諸人分配水滸傳一百八人姓名稱希雍爲神醫安道全以精於醫理故也是編初名先醒齋筆記乃長興丁元薦取希雍所用之方裒爲一編希雍又增益羣方兼采本艸常用之藥增至四百餘品又增入傷寒溫病時疫治法故曰廣筆記希雍與張介賓同時介賓守法度而希雍頗能變化介賔尙溫補而希雍頗用寒涼亦若易水河間各爲門徑實各有所得力朱國禎湧幢小品記天啟辛酉國禎患膈病上下如分兩截中痛甚不能支希雍至用蘇子五錢卽止是亦足見其技之工矣乾隆四十五年九月恭校上

總纂官【臣】紀昀【臣】陸錫熊【臣】孫士毅

總校

官【臣】陸費

墀

先醒齋廣筆記自序

予旣不事王侯獨全微尙幽棲自遂遠於塵累以保天年然無功及物亦豈道人之懷乎於是搜輯醫方精求藥道用存利濟隨所試效病家藏之好事者抄錄轉相授受復多獲驗先是長興丁客部長孺手集予方一冊命之曰先醒齋筆記梓行於世板畱巖邑未便流通交遊中多索此書者卒無以應予適旅泊金沙文學莊君斂之時時過從請增益羣方兼采本艸常用之藥增至四百餘品詳其修事又增入傷寒溫病時疫治法要防並屬其季君之鏤板流行傳之遠邇庶窮鄕僻邑舟次旅邸偶乏明醫俾病者按方施治以瘳疾苦則是書或有補於世也夫斂之曰善時天啟二年嵗次壬戌仲冬旣望東吳繆希雍自序

欽定四庫全書

先醒齋廣筆記卷一

明繆希雍撰

中風

治法大略

凡言中風有眞假內外之別差之毫釐謬以千里何者西北土地髙寒風气剛猛眞气空虛之人猝爲所中中髒者死中腑者成廢人中經絡者可調理而瘳治之之道先以解散風邪爲急次則補養气血此眞中外來風邪之候也其藥以小續命湯桂枝麻黃生熟附子羗獨活防風白芷南星甘艸之屬爲本若大江已南之東西兩浙七閩百粵兩川滇南鬼方荊梁三州之域天地之風气旣殊人之所稟亦異其地絕無剛猛之風而多濕熱之气質多柔脆往往多熱多痰眞陰旣內熱彌甚煎熬津液凝結爲痰壅塞气道不得通利熱極生風亦致猝然僵僕類中風證或不省人事或言語謇澁或口眼歪斜或半身不遂其將發也外必先顯內熱之候或口漧舌苦或大便閉澁小便短赤此其驗也劉河間所謂此證全是將息失宜水不制火丹溪所謂濕熱相火中痰中气是也此卽內虛暗風確系陰陽兩虛而陰虛者爲多與外來風邪迥別法當淸熱順气開痰以救其標次當治本陰虛則益血陽虛則補气气血兩虛則气血兼補久以持之設若誤用治眞中風藥如前種種風燥之劑則輕變爲重重則必死禍福反掌不可不察也初淸熱則天門冬麥門冬甘菊花白藥白茯苓括婁根童便順气則紫蘇子枇杷葉橘紅郁金開痰則貝母白芥子竹瀝荊瀝括婁仁次治本益陰則天門冬甘菊花懷生地當歸身白芍藥枸杞子麥門冬五味子牛膝人乳白膠黃柏白蒺藜之屬補陽則人參黃蓍鹿茸大棗

乙卯春正月三日予忽患口角歪斜右目及右耳根俱痛右頰浮腫仲淳曰此內熱生風及痰也治痰先淸火淸火先養陰最忌燥劑

眞蘇子【三錢】廣橘紅【三錢】括婁根【三錢】貝母【四錢】天門冬【三錢】麥門冬【五錢】白芍藥【四錢】甘艸【七分】鮮沙參【三錢】明天麻【一錢】甘菊花【三錢】連翹【二錢】河水二鐘半煎一鐘加竹瀝童便各一杯霞天膠四五錢饑時服日二劑初四至初九日加懷生地黃【三錢】初十加牛膝【四錢】黃柏【二錢】十三日去連翹加石斛【三錢五分】五味子【七分】白藊荳【二錢】漧葛【八分】十八日去連翹天麻漧葛白藊荳加蓮肉【四十粒】

正月廿二日定方初日進二劑後毎日一劑

天門冬【三錢】麥門冬【五錢】生地黃【五錢】白芍藥【四錢】牛膝【酒蒸五錢】炙甘艸【一錢】貝母【二錢】括婁根【二錢】蓮肉【四十粒】酸棗仁【六錢】眞蘇子【二錢】黃柏【一錢五分】甘菊花【二錢五分】鮮沙參【三錢】廣橘紅【二錢】五味子【八分】河水三鐘煎一鐘饑時服

二月十二日定方

天門冬【三錢】麥門冬【五錢】眞蘇子【二錢五分】廣橘紅【二錢五分】白茯苓【三錢】貝母【三錢】黃柏【一錢五分】括婁根【二錢】五味子【七分】鮮沙參【三錢】參【二錢】甘菊花【二錢五分】甘艸【一錢五分】酸棗仁【五錢】生地黃【四錢】白芍藥【四錢】牛膝【五錢】蓮肉【六十粒】十日後去括婁根三月廿八日去參加石斛【三錢】至五月盡病始全愈【前方中曽加參二錢服二劑反覺浮火上升卽去之】

丸方

胡麻仁【三觔卽黒芝蔴】桑葉【酒拌蒸曬三觔】何首烏【三觔九蒸九曬人乳拌至一倍兩倍】蒼術【二觔米泔浸洗淨刮去皮拌黒豆蒸又拌蜜酒蒸又拌人乳蒸凡三次蒸時須烘曬極幹气方透】牛膝【如法二觔】甘菊花【二觔】懷生地【三觔】天門冬【去心酒蒸二觔】柏子仁【二觔】黃檗【一觔】枸杞子【二觔】

又丸方【先時合成病中仲淳以爲可服日進兩許百日後方易前丸】

人參【去蘆人乳浸飯上蒸切片烘漧十兩】五味子【去枯者打碎蜜蒸烘漧十兩】山茱萸肉【八兩】沙苑蒺藜【一半炒爲末一半打糊和藥十二兩】川巴防天【如法去骨以甘菊花枸杞子同酒浸蒸曬漧八兩】蓮須【金黃色者良六兩】枸杞子【去枯者及蒂人乳潤過烘漧十二兩】川牛膝【去蘆酒蒸十兩】天門冬【六兩】蓮肉【去心毎粒分作五六塊瓦器內炒焦黃忌鐵十二兩】白茯苓【如法人乳拌曬八兩】黃柏【蜜炙四兩】砂仁【炒二兩】懷生地【十二兩】鹿角霜【酥拌炒研如飛麪十二兩】鹿茸【六兩火燎去毛切片酥炙】菟絲子末【八兩】加甘菊花【六兩】煉蜜同蒺藜糊和丸如梧子大毎六錢空心饑時各一服淡鹽湯吞

治右半身不遂【右屬气虛】

白蒺藜【炒去刺】甘菊花何首烏【如法】黃蓍【蜜炙】天門冬【去心】麥門冬【去心】人參【去蘆】漆葉【酒拌九蒸九曬各一觔】白茯苓【水澄】白芍藥【酒炒】牛膝【去蘆酒蒸各十二兩】川續斷【十兩】橘紅【八兩】煉蜜丸梧子大空心白湯下忌食白萊菔牛肉牛乳若在左者屬血虛宜加當歸身熟地黃鹿角膠柏子仁【各觔許】杜仲【八兩酥炙】如火盛多痰肺經有熱者去人參加靑蒿子鱉甲【各十二兩】如左右臂俱轉掉不便者亦用此方

王宇泰治臧位宇气虛痰多脾胃有濕晚年半身不遂神效

人參【一觔】半夏麯【二觔薑汁竹瀝制】白術【半觔】牛膝【一觔】天門冬【一觔】懷生地【一觔】用長流水煎成膏再入鹿角膠【一觔】虎骨膠【一觔】霞天膠【一觔】河間府棃膏【一觔】煉蜜【二觔】各制膏和勻重湯煮一日夜出火气毎空心臨臥取半酒杯以竹瀝棃汁各二杯人乳桑瀝各一杯和勻重湯頓熱調服

寒

傷寒時地議並六經治法

夫傷寒者大病也時者聖人所不能違者也以關乎死生之大病而藥不從時顧不殆哉仲景醫門之聖也其立法造論後之明師如華佗孫思邈輩莫不宗之漢末去古未遠風气猶厚形多壯偉气尙惇厖其藥大都爲感邪卽病而設況南北地殊厚薄不侔故其意可師也其法不可攺也循至今時千有餘年風气澆矣人物脆矣況在荊揚交廣梁益之地與北土全別故其藥則有時而可攺非違仲景也實師其意變而通之以從時也如是則法不終窮矣故作斯議備列其方稍爲損益以從時地俾後之醫師知所適從庶幾患斯疾者可免於夭枉爾

辧驗外感眞僞法

凡外感必頭疼其疼也不間晝夜探其舌本必從喉嚨內幹出於外多兼煩躁不煩躁者卽輕證也不頭疼而發熱不發熱而頭疼頭𨿽疼而有時暫止口𨿽幹而舌本不燥骨𨿽疼而頭不疼𨿽渴而不欲引飲至夜或偶得寐遇食不好亦不惡居處𨿽若尫怯而神气安靜凡若此者皆非傷寒也

三陽治法總要

太陽病其證發熱惡寒惡風頭痛項彊腰脊彊徧身骨痛脈𨿽浮洪而不數多不傳經煩躁脈數急者是欲傳經宜先發汗以解表邪其藥以羗活湯爲主羗活三錢前胡二錢甘艸八分葛根二錢生薑三片棗二枚杏仁九粒【去皮尖研爛】水煎服秋深冬月應用此方亦可量加紫蘇蔥白如冬月天气嚴寒感邪卽病服此藥不得汗本方加麻黃一錢生薑四片共前七片得汗勿再服如病人自覺煩躁喜就淸涼不喜就熱兼口渴是卽

欲傳入陽明也若外證頭疼徧身骨疼不解或帶口渴鼻幹目疼不得臥卽系太陽陽明證羗活湯中加石膏知母麥冬大劑與之得汗卽解如自汗煩躁頭疼徧身骨疼不解者羗活一錢桂枝七分石膏一兩二錢麥冬六錢知母三錢竹葉一百二十片白芍藥二錢甘艸八分如冬月卽病太陽證惡寒畏風頭疼徧身骨疼自汗不渴宜用桂枝八分藥二錢甘艸一錢大棗二枚生薑一片太陽病不解熱結膀胱其人如狂血自下者愈其外證不解者不可下當先解表表證罷少腹急結者乃可下之桃仁承气湯無蓄血證大承气湯正陽陽明病正陽陽明者胃家實是也其證不大便自汗潮熱口渴咽漧鼻漧嘔或漧嘔目眴眴不得眠畏人聲畏木聲畏火不惡寒反惡熱或先惡寒不久旋發熱甚則譫語狂亂循衣摸牀脈洪大而長宜急解其表用竹葉石膏湯大劑與之不嘔無汗與葛根湯亦湏大劑若表證已罷脈緩小便利是病解矣若表證罷後邪結於裏大便閉小便短赤宜用調胃承气湯或小承气湯下之下後按其腹中不作痛而和病卽已解如作痛是燥糞未盡也再用前藥下之以腹中和二便通利爲度陽明病不能食若其人本虛勿輕議下陽明病頭欬而咽痛者用葛根甘艸桔梗麥冬四味濃煎數數與之陽明病無汗小便不利心中懊憹者當發黃急用梔子麥冬淡豆豉大劑濃煎與之如已見身黃急加茵陳爲君主之陽明病衂血此緣失於發汗宜用荊芥二錢葛根三錢麥冬五錢牡丹皮一錢五分蒲黃二錢茅根二兩側柏葉二錢生地黃三錢濃煎與之兼飲童便陽明病心下硬滿者此邪未入於腹中愼勿下之用竹葉石膏湯加括婁一个搗碎桔梗二錢黃連一錢陽明病邪結於裏汗出身重短气腹滿而喘潮熱手足濈然汗出者此大便已鞕也六七日已來宜下之用小承气湯不行換大承气湯勿大其劑若大便不鞕者愼勿輕下陽明病發汗不解腹滿急者亟下之傷寒六七日目中不了了睛不和無表證大便難宜承气湯下之陽明病下之早外有熱手足溫不結胸心中懊憹不能食但頭汗出梔子豉湯主之陽明病發潮熱大便溏胸滿不去者與小柴胡湯去人參加括婁黃連陽明病自汗出或發汗後小便利津液內竭大便𨿽硬不可攻之須俟其自大便用蜜導或膽導法通之大下後六七日不大便煩不解腹滿痛本有宿食宜再用承气湯下之食穀欲嘔屬陽明非少陽也胸中煩熱者竹茹湯主之竹茹三錢麥冬五錢枇杷葉三大片蘆根三兩內無熱證者小便利口不渴此爲陽明虛也吳茱萸湯主之吳茱萸二錢人參三錢生薑一錢五分大棗三枚水煎日三服凡陽明病多汗津液外出胃中燥大便必鞕鞕則譫語以小承气湯下之若一服譫語止者勿再服陽明譫語發潮熱脈滑而數者小承气湯主之服藥後腹中轉气者更與一服若不轉气者勿更與之若服藥後次日不大便脈反微濇者裏虛也爲難治勿復議下陽明病下血譫語者此爲熱入血室汗止在頭用荊芥三錢葛根三錢黃芩一錢五分麥冬五錢牡丹一錢五分生蒲黃二錢濃煎以童便對飲之陽明病脈浮咽燥口苦腹滿而喘發熱汗出惡熱身重若下之則胃中空虛客气動膈心中懊憹舌上有胎者梔子豉湯主之若渴欲飲水舌燥者白虎湯加人參主之若脈浮發熱口渴小便不利者豬苓湯主之陽明病協熱下利者宜六一散心下痞者以黃連括婁湯調服之脈浮遲表熱裏寒下利淸谷者四逆湯主之附子漧薑甘艸趺陽脈浮而濇小便數大便鞭其脾爲約麻子仁丸主之麻仁十二兩芍藥四兩枳實四兩大黃八兩厚朴三兩杏仁六兩蜜丸如梧子大每用十丸日三服陽明實則讝語虛則鄭聲鄭聲者重語也直視讝語喘滿者死下利者亦死發汗多若重發其汗讝語脈短者死脈和者不死

若吐若下後不解不大便五六日或至十餘日日晡時發潮熱不惡寒獨語如見鬼狀若劇者發則不識人循衣妄撮惕而不安微喘直視脈者生濇者死【濇者陽證見陰脈也】微者但發熱讝語者大承气湯下之利勿再服陽明病發狂棄衣而走登髙而歌此陽明實也以承气湯亟下之如便不結者大劑白虎湯灌之石膏四兩麥冬二兩知母一兩五錢加大靑一兩甘艸七錢太陽陽明病協熱下利者宜六一散以黃連煎湯調服之太陽陽明並病六七日表證仍在其人發狂者以熱在下焦少腹當硬滿小便自利下其血乃愈當用桃仁承气湯又二陽並病太陽證罷潮熱汗出大便難讝語者宜

大承气湯

少陽病其證口苦咽漧往來寒熱脇滿痛胸滿或痛耳聾脈法細頭痛發熱者屬少陽少陽不可發汗發汗則讝語胃和者當自愈不和者則煩而悸傷寒三日少陽脈小者欲已也凡太陽病不解傳入少陽者脇下鞭滿漧嘔不能食往來寒熱未經吐下脈沈者與小柴胡湯柴胡二錢四分人參九分黃芩九分甘艸九分半夏一錢五分生薑九分大棗二枚水煎溫服日三加減法若胸中煩而不嘔去半夏人參加括婁實一枚若脇下痞鞭去大棗加牡蠣二錢半若渴者去半夏加人參括婁根若腹中痛者去黃芩加藥三錢若心下悸小便不利者去黃芩加茯苓二錢若不渴外有微熱者去人參加桂一錢【夏勿用】溫覆取微汗愈若欬者去人參大棗加五味子一錢少佐以漧薑陽明少陽並病必下利脈滑而數有宿食也當承气湯下之若已吐下發汗溫鍼讝語柴胡湯證罷此爲壊病知犯何逆以法治之三陽合病脈浮大見關上但欲睡眠目合則汗藥用百合一兩麥門冬五錢炙甘艸一錢知母二錢竹葉五十片括婁根二錢鱉甲如法三錢白藥二錢三陽合病腹滿身重讝語遺尿白虎湯加百合主之傷寒六七日無大熱其人煩躁者此爲陽去入陰故也傷寒三日三陽爲盡三陰當受邪其人反能食而不嘔此爲三陰不受邪也

三陰治法總要

三陰病其證有二一者病發於三陽不時解表以致邪熱傳入於裏𨿽云陰分病屬於熱糞結宜下腹滿不可按宜下有燥糞協熱下利宜下腹痛下利宜芍藥黃芩炙甘艸以和之如便膿血卽加滑石黃連佐以升麻漧葛如邪𨿽入裏糞猶未結宜淸其熱渴者用白虎湯竹葉石膏湯不渴或心下痞者宜黃連黃芩芍藥枳殻麥冬括婁輩以淸之或邪未結於下焦少腹不堅痛而誤用芒硝以伐眞陰洞泄不已元气將脫宜用人參白術炙甘艸大棗漧薑芍藥大劑與之不止佐以升提升麻葛根柴胡之類

若從無陽邪表證從不頭疼發熱寒邪直中陰經此必元气素虛之人或在極北髙寒之地始有是證法宜溫補以接其陽附子人參漧薑官桂大劑與之陽回寒退卽以平補之劑調之勿過用桂附以防其毒

三陰各經見證悉從仲景傷寒論法治之如少陰咽痛咽中生瘡聲不出用苦酒湯到咽卽效故知古人立法非今人可及也

春溫夏熱病大法

冬傷於寒至春變爲溫病大都頭疼發熱或渴或不渴三陽證俱然亦間有先微寒後卽發熱者大抵發熱其常也藥用辛溫佐以辛寒以解表邪太陽宜羗活湯陽明宜白虎湯無汗不嘔者間用葛根湯少陽往來寒熱等證不可汗吐下宜和解小柴胡湯渴者去半夏加括婁根耳聾熱盛去人參加麥冬知母括婁根渴亦加之至夏變爲熱病其表證大約與春溫同但熱比於溫則邪气更烈耳解表用白虎湯竹葉石膏湯有太陽證則加羗活有少陽證則加柴胡黃芩如發斑白虎湯竹葉石膏湯加參梔子桔梗鼠粘連翹大靑小靑靑黛大劑與之二證若大便祕宜按之其邪已結於內便鞕宜察邪結中焦小承气湯調胃承气下之邪結下焦少腹堅痛始用大承气湯下之

傷寒溫疫其不可治及難治者皆屬下元虛

傷寒溫疫三陽證中往往多帶陽明者以手陽明經屬大腸與肺爲表裏同開竅於鼻足陽明經屬胃與脾爲表裏同開竅於口凡邪气之入必從口鼻故兼陽明證者獨多

邪在三陽法宜速逐遲則胃爛發斑或傳入於裏則屬三陰邪熱熾者令陰水枯竭於法不治矣此治之後時之過也

近代醫師鹵莽旣不明傷寒治法又不識雜證類傷寒往往妄投汗下之藥以致虛人元气變證叢生元气本虛之人未有不因之而斃者矣戒之哉汗下之藥焉可嘗試也

時气傷寒除陰癥不可服

苦參【一兩】水酒各一碗煎八分重者水醋各半服之一汗而愈不論傷寒久近立效本艸雲天行尢良

史鶴亭太史丁亥春患瘟疫頭痛身熱口渴吐白沫晝夜不休毉師誤謂太史初罷官歸妄投解郁行气藥不效又投以四物湯益甚諸毉謝去謂公必死遣使迎仲淳至病二十餘日矣家人具以前方告仲淳曰誤也瘟疫者非時不正傷寒之謂發於春故謂瘟疫不解表又不下使熱邪彌畱腸胃間幸元气未盡故不死亟索淡豆豉【約二合許炒香】麥門冬【兩許】知母【數錢】石膏【兩許】一劑大汗而解時大便尙未通太史問故仲淳曰昨汗如雨邪盡矣第久病津液未回故大便不通此腸胃燥非有邪也令日食甘蔗二三株兼多飲麥門冬湯不三日去燥糞六十餘塊而愈

章衡陽銓部患熱病病在陽明頭痛壯熱渴甚且嘔鼻漧燥不得眠診其脈洪大而實仲淳故問毉師毉師曰陽明證也曰然問所投藥曰葛根湯仲淳曰非也曰葛根湯非陽明經藥乎曰陽明之藥表劑有二一爲葛根湯一爲白虎湯不嘔吐而解表用葛根湯今吐甚是陽明之气逆升也葛根升散故用之不宜白虎湯硬石膏知母甘艸加麥門冬竹葉名竹葉石膏湯石膏辛能解肌鎭墜能下胃家痰熱肌解熱散則不嘔而煩躁壯熱皆解矣遂用大劑竹葉石膏湯疏方與之且戒其仲君曰王翦取荊非六十萬人不可李信二十萬足矣臨別去囑曰斯時投藥五鼓瘥天明投藥朝飡瘥已而果然或謂嘔甚不用半夏何也仲淳曰半夏有三禁渴家汗家血家是也病人渴甚而嘔是陽明熱邪熾盛刼其津液故渴邪火上升故嘔半夏辛苦溫而燥有毒定非所宜又疑其不用甘艸何也曰嘔家忌甘仲景法也髙存之鄰人賣腐者傷寒發噦兩日夜不省人事其子乞方仲淳問曰汝父當時曾頭疼身熱乎曰然曰曾服汗藥乎曰未也曾吐下乎曰未也仲淳因索傷寒書檢之其方類用漧薑柿蒂丁香及附子等溫熱之藥末條僅載白虎湯一方仲淳思之曰傷寒頭痛身熱口渴本屬陽明熱邪傳裏故身涼發噦未經汗吐下邪何從而出第其人年老多作勞故於白虎湯加人參【三錢】二劑立起

於潤父夫人娠九月患傷寒陽明證頭疼壯熱渴甚舌上黑胎有刺勢甚危仲淳投竹葉石膏湯索白藥子【毉馬病者】不得卽以井底泥塗臍上干則易之一日夜盡石膏十五兩五錢病瘳越六日產一女母子並無恙

存之一家人婦傷寒來乞方仲淳已疏方與之矣見其人少年問曰若曾病此乎曰然曰愈幾日而妻病曰八九日曰曾有房欲否曰無之仲淳故曰若有房欲此方能殺人也其人卽置方不取遂以褌襠雄鼠糞麥冬韭白柴胡二劑勢定更用竹皮湯二三劑全愈

姚平子傷寒頭疼身熱舌上胎胸膈飽悶三四日熱不解奄奄气似不屬者一毉以其體素弱病久虛甚意欲投參少許仲淳叱曰參一片入口死矣亟以大黃【一兩】瓜蔞【二枚】連子切片黃連枳實下之主人驚疑不得已減大黃之半二劑便通熱立解遂愈

張太學璇浦內人患熱入血室發狂欲殺人白下醫以傷寒治之煎藥未服陳錫邀仲淳往診仲淳云不可服其藥投一劑而安先與童便繼與涼血行血安心神藥遂定

翁文學具茨感冒壯熱舌生黑胎煩渴勢甚劇時稽勲諸昆仲環視揮涕羣醫束手仲淳以大劑白虎湯一劑立蘇或問仲淳治傷寒有祕法乎仲淳云熟讀仲景書卽祕法也【白虎湯中曾加人參三錢】

四明虞吉卿因三十外出疹不忌豬肉兼之好飲作泄八載矣忽患傷寒頭痛如裂滿面發赤舌生黑胎煩躁口渴時發譫語兩眼不合者七日洞泄如注較前益無度其尊人虞仰韶年八十二矣客寓莊斂之處方得長郎凶問懷抱甚惡膝下止此一子坐待其斃腸爲寸裂斂之向余曰此兄不祿仰韶必繼之卽不死八十二老人挾重貲而聽其扶櫬東歸余心安乎萬一有此惟有親送至鄞耳余聞其語爲之惻然急往診其脈洪大而數爲疏竹葉石膏湯方因其有腹瀉之病石膏止用一兩病初不減此兄素不謹良一友疑其虛也云宜用肉桂附子斂之以其言來告余曰誠有是理但餘前者按脈似非此證豈不數日脈頓變耶復往視其脈仍洪大而數余曰此時一投桂附卽發狂登屋必不捄矣一照前方但加石膏至二兩斂之曰得毋與泄瀉有妨乎余曰熱邪作祟此客病也不治立殆渠泄瀉已八年非暴病也治病須先太甚急治其邪徐並其夙恙除之急進一劑夜臥遂安卽省人事再劑而前惡證頓去不數劑霍然但瀉未止耳余爲疏脾腎雙補丸方更加黃連漧葛升麻以痧痢法治之不一月瀉竟止八載沈屙霍然【闕】失仰韶耄矣別余歸老拜謝垂涕謂父子得以【闕】皆余賜也

莊斂之一莊僕因受寒發熱頭痛如裂兩目俱痛渾身骨內疼痛下元尢甚狀如刀割不可堪忍口渴甚大便日解一次胸膈飽脹不得眠已待斃矣斂之以其證來告爲疏一方漧葛【三錢】石膏【一兩半】麥門冬【八錢】知母【三錢半】羗活【二錢半】大括婁【半个連子打碎】枳殻【一錢】桔梗【一錢】竹葉【一百片】河水煎服四劑而平此太陽陽明病也貧人素多作勞故下體疼痛尢甚以羗活去太陽之邪石膏竹葉漧葛知母麥門冬解陽明之熱括婁枳殻桔梗疏利胸膈之畱邪故遂愈

一奴傷寒熱解後復下血不止主人以痢藥投之更甚仲淳云此傷寒失汗之餘癥也用地楡麥門冬知母竹葉以代仲景諸血證藥遂愈

常熟吳見吳在京邸時有小靑衣患傷寒愈而復復而愈愈而再復不知其幾趙文肅公謂仲淳曰此非兄不能救他人亦不肯往仲淳亟馳診之病人面色黃白六脈微弱大便不通胸中不快亦不思食曰此爲傷寒百合壊証之餘邪且退矣胸中不快虛而气壅非實邪也不大便者久病津液枯气弱不能送也投以人參【五錢】麥門冬【兩許】枳殻【炒八錢】盡劑立解而瘥

莊斂之一僕因傷寒後勞復發熱頭痛腹內作瀉勢甚危急余爲疏方山梔仁【四錢】枳實【二錢】豆防【一兩】川黃連【二錢】漧葛【三錢】調六一散五錢服二劑熱退瀉止頭痛亦愈但不思飲食爲去山梔枳實黃連加鱉甲【四錢】炙甘艸【二錢半】麥門冬【五錢】不數劑而愈

梁谿一男子素虛春中感冒頭痛肌痛發熱羗活【二錢】麥門冬【三錢】炙甘艸【一錢】紫蘇【一錢五分】北細辛【七分】前胡【一錢五分】次日頭痛止熱未退口渴仲淳用芍藥五味子人曰風邪未退遽用酸斂何也曰因人而施爾一杯卽愈麥門冬【三錢】甘艸【一錢】括婁根【二錢五分】漧葛【一錢五分】桑白皮【三錢】桔梗【一錢】白芍藥【一錢】五味子【五分】

從祖近湖公少年因房勞食犬肉傷寒諸毉以其虛也攻補兼施至發狂登屋奔走呼號日夜令壯夫防守者幾月餘急走使延朱遠齋遠齋先命煎人參膏二觔以待用潤字號丸藥數錢下之去黒糞無算勢遂定奄奄一息鄰於死矣徐以參膏灌之至百二十日全瘳

治傷風後耳聾仲淳定

甘菊花【二錢】石菖蒲【忌鐵一錢】柴胡【六分】括婁根【二錢】貝母【去心二錢】前胡【一錢】甘艸【六分】北細辛【四分】蘇梗【一錢】桑白皮【忌鐵二錢】加竹瀝一杯不拘時服

趙和齋年六十患外感予以他事請見延至中堂云偶因勞倦體疲正欲求教予爲之診視細按其六部並察其形神謂云翁病屬外邪非勞發也須著意珍重時葛存誠在坐予私謂云此病是極重外感邪气有內陷之兆恐難挽回別去三日大雨中復來邀防則神气已脫脈無倫次問其所服何藥云石膏湯予云病證固重服藥又差無汗發熱非陽明癥何得用石膏此太陽癥未經發汗邪气傳裏裏虛水涸不勝邪熱眞气已脫必不可救時猶以予言爲妄不兩日而斃矣

魏季嘗室產後飲食不節復感風寒遂致發熱譫語喘咳气逆惡露絕不至勢甚急迫予謂此癥俱系外來客邪尙屬可救設正气虛脫現諸癥者必無幸矣何以見之以脈气浮大有力故也用大劑疏風消食之藥二劑便霍然先是有用白術歸芎等補藥幾爲所悞【二條附】暑

治傷暑

髙存之次郎童時夏月身熱十晝夜止飲白湯諸醫汗之不解以麻仁丸下之熱如故惶急中仲淳忽至診曰此傷暑也白虎湯是其本方因誤汗下虛甚加人參【三錢】一劑微汗瞑少頃熱解又疏一方防其瘧痢仍用人參【二錢】兼健脾淸暑導滯之劑未幾瘧作如方飲之瘧止痢又作存之不得已於生脈散中加益元散飲之兒尫羸甚諸毉曰數日後死矣舉家惶急禳禱紛紜仲淳復自松陵來存之語之故仲淳曰生脈益元散得之矣不診而諦視兒問糜甘否曰甘大呼曰病去矣存之且喜且訝兒旦夕虞不保兄言何易也仲淳曰視兒目光炯炯且飲食味甘是精神已王胃气轉矣尋果脫然起臧玉涵子歳半盛夏咳七日因浴受驚又傷食大熱倦頓三日不敢與藥目翳唇蠒舌漧謀之仲淳曰此暑病也當與白虎湯玉涵曰腹瀉石膏無害乎曰先以天水散探之服二錢少頃藥夾痰而吐微汗身涼黃昏復熱又以天水散二錢不效仲淳曰其爲暑癥無疑當以白虎湯加人參因兒患肺熱且止仲淳再診之曰暑邪客於皮膚分肉有熱無寒是爲癉瘧斷當用白虎湯連服二劑不效鼻露眼開口不納气勢甚危叩仲淳曰此正气不足勝邪也偶思刺瘧論有云凡瘧先時一食頃乃可治過時則失之也又云無刺熇熇之熱無刺渾渾之脈無刺漉漉之汗意者服藥不得時耶將前藥並劑煎露一宿雞鳴溫服之病頓失更不須調理精神漸復經年無病以此知仲淳察病望气靈心慧眼又知服藥貴及時當早服晚投當晚服早投當熱而溫當溫而熱均失之也此玉涵自定案

任邱裴在澗棄家逃禪持戒茹素徧逰五嶽足迹幾滿天下偶客金壇寓西禪寺僧捨酷暑中坐臥小樓日持凖提咒三千念佛號三萬忽患頭痛如斧劈身熱發躁口漧日飲冷水斗餘渴猶未解自分必死莊斂之憐其旅病時過視疾一日急走倉頭召斂之永訣以所攜書畫玩器盡授斂之泣而言曰兄其爲我收藏吾死後切勿用世俗禮葬我惟以兩缸盛吾屍其中以三尺地埋之耳斂之涕泗塡胸束手無防余時將遊梁谿陽羨間斂之命余僕克勤相追歸視其脈知系受暑爲疏竹葉石膏湯方斂之如方制藥躬爲煎服不二劑發熱口渴俱止幾十劑病始退旋加健脾藥十餘帖而安

傷暑霍亂神方包瑞溪學憲傳仲淳累驗

絲瓜葉【一片】白霜梅肉【一枚】並核中仁同研極爛新汲水調服入口立瘥

又方馬銘鞠傳

用粟米連殻搗碎煎湯溫服下口立愈屢試神效

又方梁谿顧聖符傳

取藊豆葉搗汁一碗飲之立愈

又方

髙存之家僕婦患此仲淳以砂仁【一兩炒研】鹽【一撮】沸湯調冷定服一劑愈傷冷物者加吳茱萸【四錢】

又方

用靑蒿嫩葉手揉如豆大井水吞下數枚立愈

治中暑昏煩悶欲死

扢地深尺餘取黃土以新汲水調化飲一二甌立愈

又方

取田中泥漿塗臍上令壯者溺其上並溺口中得咽立起

治中暑大小便不通

用田螺三枚搗爛入靑鹽三分攤成膏貼在臍下一寸卽愈

瘧

如發熱口渴先服此方一二劑

麥門冬【五錢】知母【蜜炙二錢五分】硬石膏【研細五錢】竹葉【三十片】粳米【一撮】煎八分不拘時服

治熱多作吐頭痛口渴無汗或汗少

白茯苓【三錢】橘紅【二錢】山查肉【二錢】竹茹【二錢】知母【蜜炙二錢】麥門冬【四錢】硬石膏【研細五錢】

治寒多熱少無汗

漧薑【一錢生用】柴胡【一錢五分】當歸廣皮吳茱萸白術【土炒各三錢】如吐嘔而寒甚者此方去柴胡當歸加人參【二錢】半夏【薑汁炒一錢】如瀉去當歸加茯苓【二錢】如有食脾胃不健第二方去當歸加白荳蔲末【七分】如寒熱相半及先寒後熱者第二方加黃芩【一錢】如汗多加白芍藥【酒炒三錢】黃耆【蜜炙三錢】去柴胡如傷食必惡食第二方加山查【五錢】白荳蔲末【七分】神麯【炒二錢】厚朴【薑汁炒一錢】如渴甚者不可用半夏當用第一方加天花粉【二錢】倍用麥門冬知母須三四劑方可換健脾胃藥或兼用健脾胃藥如白茯苓白術廣陳皮白芍藥人參白荳蔲山查等劑是也如寒甚只用第二方加人參【五錢】生薑【五片】如寒熱俱甚久不止者前方中去白術漧薑加鱉甲【醋炙研極細二錢】地骨皮【二錢】麥門冬【五錢】牛膝【五錢】

太陽經瘧頭痛徧身骨痛項脊覺彊主方如渴則兼陽明矣

活【二錢此系太陽主藥】前胡【一錢五分】豬苓【一錢】澤瀉【炒一錢】陳皮【二錢】惡寒加姜皮甚則加桂枝渴則加漧葛渴甚汗多加麥門冬知母竹葉白術久病用黃耆虛甚加人參

治秋深寒熱甚而汗多者

人參白虎湯中加桂枝素有血證及咳者勿用參桂陽明經瘧熱甚渴甚煩躁惡人聲惡心不眠主方

硬石膏【研細】麥門冬【各五錢加至一兩五錢】知母【去皮蜜炙三錢加至一兩】竹葉【四十片加至一百片】粳米【一撮】水三大碗煎一碗不拘時服如瘧初發汗未大透本方加漧葛【三錢】痰多本方加括婁根【三錢】橘紅【三錢】竹瀝【一杯】如嘔本方去竹葉換竹茹【三錢】橘紅【三錢】汗多本方去漧葛加人參【三錢元气虛倍之】白術【三錢】如兼惡寒甚指爪色黯本方加桂枝【一錢五分】頭痛骨痛又兼前癥此太陽陽明也本方加活【二錢】如在秋末冬初又兼惡寒加桂枝【一錢】每日下午別服開胃健脾消食消痰兼除寒熱瘧邪藥一劑方具於後

麥門冬【五錢】鱉甲【三錢加至一兩】廣橘紅人參【各三錢加至五錢素有肺火者勿用】白荳蔲仁【四分加至七分】白茯苓【三錢】烏梅肉【一枚】白術【二錢加至四錢胃熱及肺火咳勿用】牛膝【酒洗二錢加至八錢】水三鐘煎一鐘研入白荳防末乘熱服如熱甚而嘔加木瓜【三錢】枇杷葉【三大片】竹茹【二錢】如虛寒胃弱有痰有濕因而嘔者加半夏【礬湯泡一錢加至三錢薑汁十匙加至半杯渴而便燥者勿用】

少陽經瘧往來寒熱相等口苦而嘔或兼耳聾胸脇痛主方

小柴胡湯【柴胡黃芩半夏甘艸人參】鱉甲【三錢至七錢】牛膝橘紅【各三錢至五錢】如惡食本方加枳實【炒一錢】白荳防【五分】如有肺火本方去人參半夏加麥門冬【五錢】牛膝鱉甲

橘紅如故如爪黯便燥及痰盛方中去半夏加當歸【三錢】竹瀝【一大杯】惡寒甚本方加桂枝【一錢至二錢】生薑皮【一錢至三錢】如兼陽明渴欲引飲此少陽陽明也本方去半夏加石膏【八錢】麥門冬【五錢】竹葉【三十片】毎日下午別服開胃健脾消食消痰兼除寒熱瘧邪等藥如前方

太陰脾瘧寒從中起寒甚而後熱嘔甚嘔已乃衰主方

桂枝【二錢】人參【三錢】白芍藥【酒炒三錢】姜皮【三錢】水二鐘煎一鐘空心饑時各一服再煎五六分下午別服開胃健脾消食消痰兼除寒熱瘧邪藥如前方

少陰經瘧惡寒心煩而渴小便艱澁無汗躁欲去衣或手足冷或欲飲水或咽痛主方

鱉甲牛膝【各三錢至七錢】知母【二錢至五錢】桂枝【一錢至二錢】細辛【五分】橘紅【三錢】白茯苓【三錢】豬苓【一錢】澤瀉【一錢】人參【三錢有肺火勿用】姜皮【一錢至三錢】水二鐘煎八分空腹饑時各一服如寒甚倍人參姜皮如熱甚倍鱉甲牛膝加烏梅肉有痰加竹瀝下午別服開胃健脾消食消痰除寒熱藥大略如前方厥陰經瘧色蒼蒼然善太息不樂主方

桂枝【一錢至三錢】柴胡【一錢至三錢】鱉甲【二錢至四錢】當歸【三錢至五錢】橘紅【二錢至三錢】牛膝【二錢至五錢】何首烏【五錢】水三碗煎一碗空心饑時服便燥及昏暈欲死本方加麥門冬竹瀝下午別服開胃健脾消食消痰除熱藥如前方如有肺火及內熱去桂枝加知母【三錢】

治陽分間日瘧寒熱俱甚煩躁舌胎

硬石膏【三錢】知母【五錢】麥門冬【一兩五錢】竹葉【一百片】括婁根【六錢】貝母【五錢】廣陳皮【三錢】發日加人參【五錢有肺熱者勿用】姜皮【一錢】隔夜煎成露一宿五更服

治隔一日一發先熱後寒熱少寒多午時發頭疼筋骨痛唇燥口漧惡心無汗後半夜涼天明頭痛止

活【二錢頭不痛卽去之】漧葛【二錢五分】陳皮【三錢】麥門冬【五錢】知母【二錢】生薑皮【二錢】炙甘艸【五分】何首烏【五錢】水二鐘煎八分露一宿天明溫服

治胎前瘧熱多口渴方

黃芩【酒炒二錢】柴胡【一錢】硬石膏【五錢至二兩】麥門冬【去心五錢至一兩】知母【去皮蜜炙忌鐵二錢至四五錢】廣橘紅【二錢至三錢】白茯苓【三錢】竹葉【五十片至一百片】胃虛加人參【二錢至三五錢】河水二碗煎八分饑時服發日五更溫服滓再煎六分並進如熱甚寒亦甚本方加生薑皮【二錢至四錢】白術【三錢】

治胎前瘧寒甚不渴少汗方

人參生薑皮【各五錢至一兩】廣橘紅【去白二錢至四錢】河水二碗煎八分五更溫服再煎五六分並進寒甚者陽气虛而下陷也益陽气則寒自止邪自散矣故應多服人參如汗多並加黃耆【五六錢】

治產後瘧主方

當歸【三錢至五錢】柴胡【一錢】鱉甲【四錢至七錢】牛膝【一兩】白茯苓【三錢】廣橘紅【三錢】生薑皮【一錢至二錢】漧薑【炒黒四分至六七分】水二鐘煎八分露一宿五更溫服如渴加麥門冬【六錢】竹葉【五十片靑蒿三五錢去生薑皮漧薑】如渴甚更加知母【三錢】括婁根【三錢】痰多並加貝母【四錢】如脾胃弱加人參【三錢至一兩】元气虛亦如之有肺熱者去人參加白芍藥【四錢】如汗多加黃耆【二錢至五錢】寒甚加桂枝【七分至一錢二分】漧薑【炒黒七分】如惡露未盡亦如之並加益母艸【五錢】黑豆【炒一兩】蘇木【五錢打碎別以綿裹入藥煎】熱多加靑蒿三四錢

治三日瘧寒多

當歸【酒洗二錢五分】桂枝【一錢五分】漧薑【二錢】廣陳皮【五錢】何首烏【洗淨切片五錢】人參【三錢至一兩】

治三日瘧寒熱俱甚或早晏不齊作止不一

鱉甲牛膝何首烏廣橘紅麥門冬【各五錢】知母【三錢】桂枝【一錢五分】姜皮【三錢無汗倍之】烏梅【一枚】漧葛【三錢汗多或嘔去之無汗倍之】水三鐘煎一鐘露一宿發日五更溫服查再煎七分餘日空心饑時服如渴加石膏【一兩】竹葉【五十片】渴止去之气虛加人參【五錢】如汗多加黃耆【三錢】兼便燥加歸身

【五錢】不思食及食難化加人參【五錢】白荳蔲仁【七分】厚朴【一錢五分】如泄去石膏知母竹葉倍白術加茯苓【三錢】車前子【二錢】肉荳蔲【一錢】澤瀉【一錢】痰多加竹瀝一大杯

治三日瘧熱多渴甚

鱉甲牛膝何首烏麥門冬【各五錢加至兩二錢】知母【四錢加至七錢】橘紅【五錢】石膏【八錢加至三兩】竹葉【三十片至百片】水三大碗煎一碗露一宿發日五更溫服如惡食加靑皮【醋炒一錢五分】白荳蔲仁【七分】無汗或有汗而少加漧葛【四錢】汗多本方加人參白術气虛倍加人參如嘔本方加竹茹烏梅便燥加當歸得汗渴止去石膏漧葛下午別服開胃健脾消食消痰藥如前法

治三日瘧寒多熱少汗少或無汗

人參白術【各五錢至一兩】橘紅【四錢至六錢】桂枝【二錢至三錢】姜皮【五錢至一兩】白荳蔲仁【七分】水三碗煎一碗露一宿發日五更溫服渣再煎七分連進不拘時空心饑時服

治三日瘧陰分【黃氏姑服之立起】

何首烏【一兩】牛膝【一兩】當歸【五錢便燥用胃弱勿用】鱉甲【醋炙一兩】廣橘紅【三錢】水三鐘煎一鐘空心服立愈虛極者加人參【一兩】

治三日瘧

人參【一兩】生薑皮【五錢】水二鐘煎八分空心服於中父病瘧初服此不效仲淳堅持此方加參至【三兩】生薑皮【至一兩五錢】二服卽起

治瘧邪未盡而痢作者先服此方二三劑

鱉甲【三錢】廣陳皮【去白三錢】白茯苓【三錢】柴胡【一錢】白芍藥【三錢】漧葛【一錢】如惡寒寒熱交作加柴胡【二錢】生薑皮【一錢】如渴去姜皮加寒水石【七錢】滑石【四錢】如無汗加漧葛【二錢至三四錢】可服參者加參【三錢】

次服方【服之滯下必止】

漧葛【二錢五分】升麻【醋炒七分】蓮肉【去心四十粒炒】灸甘艸【一錢】烏梅肉【二枚】廣橘紅【三錢】白藊豆【炒二錢】鱉甲【二錢】白茯苓【二錢】白芍藥【酒炒三錢】黃芩【闕炒一錢五分】川黃連【土炒二錢加至三錢】河水二鐘半煎八分調水飛過滑石末【四錢】兼吞滯下丸二三服送以葛根湯或蓮子湯亦佳如腹痛以炒砂仁三四錢濃湯吞滯下丸

治久瘧不已似勞證

當歸【酒洗五錢便燥者用】牛膝【酒浸五錢】鱉甲【三錢】何首烏【白采鮮者五錢】廣橘紅【三錢】生薑皮【二錢五分】柴胡【一錢五分已上二味熱多無汗者用有汗則去之】貝母【三錢】水三鐘煎一鐘加竹瀝一大杯發日五更時服隔夜先煎露一宿臨服時再重湯頓溫蓋瘧者暑气爲病也暑得露卽解世鮮知者

防瘧方【夏秋不輟必無瘧矣】

何首烏【十二兩】眞茅山蒼術【十兩】半夏【六兩】橘紅【八兩】人參【四兩】白茯苓【八兩】藿香葉【三兩】白荳蔲仁【一兩五錢】爲細末米粉糊加薑汁丸如菉豆大每五錢下午及臨臥白湯吞

仲淳年十七時爲瘧所苦凡湯液丸飲巫祝靡不備嘗終無捄於病徧檢方書廼知瘧之爲病暑邪所致也經曰夏傷於暑秋必痎瘧遂從暑治不旬日瘳後數以意消息散邪之外專養胃气痰多者消痰气虛者補气血虛者益血又分臓腑經絡各從其類以施向導卽經年不愈者竟霍然起矣

沈少卿中丞請告時苦瘧仲淳往診之憊甚曰再一發死矣先生何方立止之仲淳曰何言之易也疏三方作五劑一日夜飲盡次早瘧止先二劑淸暑用大劑竹葉石膏湯加桂枝以其渴而多汗也次二劑健脾去積滯用橘紅白豆蔲白術茯苓谷蘗烏梅白藊豆山查麥芽最後一劑人參【一兩】生薑皮【一兩】水煎露一宿五更溫服盡劑而效

顧伯欽患瘧仲淳之門人疏方以白虎湯加人參一兩一庸工云豈有用參至兩數者乎攺用淸脾飲二十餘劑而瘧不止體尫弱仲淳至笑曰此虛甚非參不可吾徒不謬也投以大劑參茋一劑而瘥

人參【一兩】黃茋【蜜炙一兩】知母【蜜炙五錢】陳皮【二錢】漧葛【二錢】甘艸【八分】石膏【五錢】

莊斂之妾患瘧寒少熱甚汗少頭痛不嗜飲食餘爲診脈洪數而實用麥門冬【五錢】知母【三錢五分】石膏【一兩五錢】竹葉【六十片】粳米【一撮】橘紅【二錢】牛膝【一兩】漧葛【三錢】白茯苓【三錢】白藊豆【三錢】三劑不應忽一日凡寒熱者再昏迷沈困不省人事勢甚危急斂之過余云恐是虛弱前方石膏知母竹葉似近寒涼非其治也余亦心疑爲去石膏等而加人參二錢已別矣余追想前脈的非屬虛急令人往視令其將參煎好勿輕與服待按脈加斟酌焉次早往視其脈洪數如初急止人參勿服惟仍用前方而加石膏至二兩何首烏五錢令其日進二劑瘧遂止

莊斂之前患瘧妾越一載忽頭痛如裂心內雜亂不淸喉作痛失音舌破咳有痰胸膈飽脹惡心不思飲食如此者四日矣日漸增劇陡發寒熱如瘧狀寒少熱多熱後頻出汗方解平時有心口痛證並作下元無力如腳气狀斂之疑爲傷寒餘曰此受暑之證卽前年所患瘧而勢加劇耳法當先去其標令以石膏【二兩】麥門冬【五錢】知母【三錢】橘紅【二錢半】牛膝【五錢】鱉甲【四錢】竹葉【一百五十片】貝母【三錢】括婁根【三錢】河水煎服三四劑心內淸頭疼喉痛失音舌破飽脹寒熱俱愈但惡心不思食如故而心口痛下元無力不減余爲去石膏知母竹葉鱉甲貝母括婁根而加延胡索【二錢】五靈脂【七分】生蒲黃【一錢五分】薏苡仁【八錢】木瓜【二錢】石斛【三錢】白藊豆【三錢】白芍藥【三錢】竹茹【二錢】枇杷葉【三大片】炙甘艸【四分】幾十劑而愈

髙存之甥女嫁後患胎瘧久不止仲淳云病在陰分以人參【五錢】牛膝【一兩】兼健脾淸暑一劑而止

章衡陽子室患瘧後失音寒熱愈甚告急仲淳仲淳云此必瘧時不遇明眼人妄投半夏故也投以大劑麥門冬白茯苓炙甘艸鱉甲知母貝母數劑瘳

治停食發瘧

梁溪王興甫偶食牛肉覺不快後遂發瘧飲食漸減至食不下咽已而水飲亦不下白湯過喉間嘔出作碧色藥不受小便一滴如赤茶大便閉諸醫束手仲淳忽至視之令仰臥以指按至心口下偏右大叫因詢得其由用丸藥一服至喉輒不嘔水道漸通次日下黑物數塊如鐵丸藥用礬紅和平胃散作末棗肉和丸白湯下三錢其病如失再以人參【五錢】麥門冬【五錢】橘紅【三錢】白芍藥【三錢】水煎服四日起

【闕】

丸方

【闕】

虫【煆存性研極細一兩半】廣橘紅【十兩五錢】射幹【曬漧一兩闕】

人參【八錢】肉桂【去皮六錢】漧漆【煆煙起存性研如飛塵五錢】爲極細末醋煮稀糯糊和丸如梧子大每四錢空心淡鹽湯下痢

滯下如金丸【滯下俗呼痢疾】

眞川黃連【眞薑汁浸隔土如法炒九次不拘觔兩】細末薑汁和水跌丸如梧子大貯磁器中封固如胃弱以蓮子四十粒橘紅【二錢】人參【二錢】升麻【醋炒七分】煎湯吞四錢腹痛以白芍藥【三錢】炙甘艸【一錢】黃檗【一錢】升麻【醋炒七分】煎湯吞四錢已後各條加減皆以丸藥四錢爲率裏急甚以白芍藥【三錢】炙甘艸【一錢】當歸【二錢】升麻【醋炒七分】煎湯吞四錢後重甚加防榔【一錢五分】枳殻【一錢】木香汁【七匙】調入口渴及發熱調滑石末【三錢】去木香小便赤澁短少或不利加滑石末【三錢】調入各癥湯中吞藥赤多加烏梅肉【二錢】山查肉【三錢】紅麯【二錢】兼裏急用當歸等加入如前方白多加吳茱萸【湯泡一次七分】黃芩【酒炒一錢五分】惡心欲吐卽噤口痢多加人參石蓮肉綠色升麻【醋炒可用至八分或一錢】白藊豆【炒三錢】白芍藥【酒炒三錢】久痢不止加肉荳蔲【一錢】蓮肉【去心炒黃三錢】砂仁【炒一錢五分】人參【三錢】白藊荳【炒去殻二錢】炙甘艸【一錢】橘紅【二錢】白芍藥【酒炒三錢】白茯苓【二錢】細末煉蜜丸如梧子大每服三錢米湯下若積滯未盡加滑石末【三錢】每服四錢白湯吞水瀉無積滯者用人參橘紅炒砂仁湯吞三錢凡治滯下非元气壯實多噉能食之人愼勿輕用大黃巴豆牽牛甘遂大防等下藥凡產後滯下積滯𨿽多腹痛𨿽極不可用大黃等藥行之致傷胃气遂不可救但用人參白芍藥當歸紅麯升麻【醋炒】益母艸加炙甘艸一倍滑石末四五錢足矣若惡露未盡兼用乳香沒藥【各七分五釐】炒砂仁末【一錢】久之自愈血虛可加阿膠【二錢蛤粉炒】凡胎前滯下宜用黃芩黃連白芍藥炙甘艸橘紅赤麯枳殻蓮肉【炒】略用升麻未滿七月勿用滑石證急者必須用之不拘此例防心奪命丹【治虛弱人患痢及痢久脾胃虛者】

肉豆蔲【一兩五錢】白藥【酒炒六兩】炙甘艸【一兩】廣橘紅【三兩】白藊荳【炒三兩】滑石【六兩】赤麯【炒研四兩】蓮肉【去心炒焦黃五兩】綠色升麻【醋炒二兩五錢】川黃連【切片拌好酒同吳茱萸浸二宿瓦上炒幹分開連萸各貯淨黃連三兩白痢加茱萸一兩】細末煉蜜丸如菉豆大每服三錢白湯吞如噤口痢並虛弱人卽以前方中去豆蔲另用人參三錢煎濃湯吞

加味滯下丸

川黃連【白痢如前法赤痢用濕槐花炒去槐花八兩】白藥【酒浸切片炒五兩】烏梅肉【二兩】滑石【水飛如法六兩】炙甘艸【二兩】升麻【緑色者醋炒三兩】蓮肉【去心炒如法六兩】白藊豆【炒去殻三兩】紅麯【簸淨炒五兩】漧葛【二兩】爲細末蜜丸每五錢白湯吞饑時服證重者日三服

又滯下丸

川黃連【如法制一觔】滑石末【八兩】防榔【四兩】炙甘艸【三兩】木香【爲末和水隔湯燖二兩五錢】枳殻【炒五兩】白藥【酒炒五兩】細末荷葉湯稍加薑汁糊成丸如菉豆大每服三四錢烏梅湯吞若加吳茱萸白藊豆陳皮各三兩治白痢作四樣一無木香一無防榔枳殻一加當歸一加吳茱萸白藊豆橘紅去防榔枳殻燥熱煩渴惡心者勿用木香元气虛弱者勿用防榔枳殻積滯多而後重者用防榔枳殻裏急色赤者用當歸惟惡心嘔吐及不思食者勿用久痢加肉豆蔲

治血痢痛甚湯液【仲淳傳自包瑞溪學憲試之神效】

白芍藥【酒炒五錢此一味仲淳加入者】枳殻【槐花同炒去槐花五錢】升麻【醋炒七分】眞川黃連【薑汁炒五錢】滑石末【三錢】乳香沒藥【各七分五釐】山查肉【三錢】甘艸【五分】

治噤痢神效

綠色升麻【醋炒一錢】人參【三錢】蓮肉【去心炒焦黃三十枚】水一鐘煎半鐘飲之蜜和爲丸更妙每四錢一服白湯吞

治久痢紅中兼有靑色白痰間發熱

眞川黃連【槐花炒一錢五分】白芍藥【酒炒二錢】廣陳皮【三錢】人參【一錢】蓮肉【炒十二枚】肉豆蔲【八分】炙甘艸【五分】山查肉【二錢】綠升麻【醋炒五分】砂仁【炒一錢】滑石末【二錢五分】調服

治噤口痢吐不納藥者

人參【一兩】川黃連【薑汁制五錢】石蓮子【炒去心五錢】水二鐘煎八分小杯緩服之吐止痢亦止

大黃丸【痢初起壯實者可用胃弱者禁施】

川大黃【切片蜜蒸一觔】白芍藥【酒浸切片炒六兩】甘艸【炙三兩】防榔【四兩】木香【切片不見火爲末一兩】枳殻【炒四兩】細末煉蜜同水煎木香和搗爲丸如菉豆大白萊菔湯吞三錢重者五錢以行兩三次腹中爽快爲度胃气虛極之人勿輕用之積滯重而元气虛者以人參湯吞孕婦以人參縮砂湯吞行後另用人參丸補之

予家夏秋患此甚眾輒依前方療之歳爲常並以應裏中之索方者一一神驗黃聚川年兄太夫人年八十餘偶患痢胸膈脹絕粒數日予以升麻人參黃連蓮肉方授之參至一兩諸子駭甚再問予予曰遲則不救矣一劑啜粥再劑腹中響一泄痢卽止今年九十餘尙健也陳赤石督學因校士過勞感暑遂滯下純血醫皆難之陳刺史曰此非繆仲淳莫能療也使者旁午得之吳門一日夜馳至武林仲淳診得其所由遂用人參【五錢】升麻【七分】炙甘艸【一錢五分】烏梅【二枚】紅麯【一錢五分】川黃連【三錢】白藥【二錢】蓮肉【四十粒】煎調滑石末【五錢】二劑而愈督學曰痢止矣心揺揺不能閱卷柰何仲淳曰此勞心太過暑因客之故爾加竹葉漧葛酸棗仁一劑遂平

姚公遠防子病痢一醫誤下之遂下純血气喘身熱不思食仲淳偶至亟以人參【四五錢】石蓮子白藥升麻橘紅艸石蠶白藊豆滑石末炙甘艸投以一劑喘平血止又數劑痢止仲淳臨別囑公遠曰兒百日內不出痘則生以下多元气未復故也未幾卽痘果殤

家弟稚端防病痢甚日夜數十次服數劑卽愈

人參【三錢】吳茱萸【滚湯泡七次一錢】川黃連【薑汁炒一錢】後二味飯鍋上蒸水煎至八分溫服如不受以藥一匙間米湯一匙漸漸飲之胃气漸復如頭痛發熱前方中加寒水石【六錢卽硬石膏】漧葛【一錢】別調六一散四錢冷水服

庚子秋華氏妹歸寧忽痢日夜幾百行身熱發嘔一嘔數十聲不絕吳醫爭欲下之且曰補卽死矣時仲淳以先王母病畱湖濵憐其促治後事甚亟曰旣已知危何不以藥試之服如金丸因思飲予固守仲淳前方以人參【五錢】炒黃連白藊豆升麻滑石炙甘艸橘紅再進如金丸二劑勢稍定更數服愈華水部至今感服

友人虞元靜房中人方孕五月患滯下腹痛日不下數次爲定此方甫服一鐘覺藥行至腹卽解一次痛亦隨已滯下全愈

川黃連【四錢】白芍藥【三錢】黃芩【三錢】白藊豆【二錢】蓮肉【四十粒】橘紅【一錢半】枳殻【三錢】紅麯【二錢】漧葛【一錢半】升麻【五分】炙甘艸【一錢】烏梅肉【一枚】

治毒痢及發疹時疹毒下利方

鮮金銀藤【卽忍冬藤】數兩煎濃汁三大碗入地楡【五錢】川黃連【槐花濕拌炒四錢】黃檗【二錢】黃芩【二錢】白藥【酒炒三錢】炙甘艸【二錢】升麻【綠色者醋炒六分】同煎至一碗調水飛過滑石末五錢不拘時服

治濕熱腹痛

一少年貴介暑月出外飲食失宜兼以暑熱遂患滯下途次無藥病偶自止歸家腹痛不己徧嘗諸醫之藥藥入口痛愈甚亦不思食仲淳視之曰此濕熱爾其父曰醫亦以濕熱治之而轉劇仲淳曰投何藥曰蒼術黃連厚朴枳殻陳皮等仲淳曰誤也術性溫而燥善閉气故滯下家忌之郎君陰虛人也尢非所宜更以滑石一兩爲細末以牡丹皮汁煮之別以白藥【酒炒五錢】炙甘艸【二錢】炒黑漧薑【五分】水煎調滑石末服之須臾小便如注痛立止

秦公蕃病痢醫誤投澁劑一服痢止濕熱無自而出徧攻肢體骨節間以致項彊目赤肩臂腕膝足脛俱發腫痛甚不能轉側仲淳疏方寄之用白芍藥石斛牛膝木瓜黃檗薏苡仁炙甘艸車前子茯苓痛𨿽止尙不能轉側更用蒺藜菊花何首烏胡麻黃檗炙甘艸復逾年愈其始病時一醫稍投參術痛極欲死此系本證陰虛有火又加濕熱暑濕交攻故現此證名痢風陰虛火多故不受補又不宜燥惟微寒淸平之劑調之久之自愈凡治滯下與大腸滑泄自利不止不同滑泄自利不止有可澁之道故古人有間用罌粟殻及訶利勒以止其滑泄若夫滯下本屬濕熱濇滯不行法宜疏利藥忌兜澁大腸者肺之腑也大腸旣有濕熱畱滯則肺家亦必有熱肺乃華蓋之藏經曰脾气散精上歸於肺通調水道下於膀胱是肺气喜通利惡閉澁故古人藥性中每云通肺气其意槪可見已倘誤用罌粟殻訶利勒使濕熱無所宣泄肺气不得下行非惟滯下增劇濕熱燻蒸上干乎肺則脹悶气逆不得眠不思食諸證至矣又有久不愈緣於肺虛有火法當淸肺潤肺忌用澁閉气之藥設若誤用粟殻訶子俾火壅於肺不得下降若兼參術半夏卽死不旋踵矣世醫往往蹈此覆轍相尋卒無悟者聊爲論著敢告方來

已上瘧痢二門諸方皆仲淳斟酌所定因證加減與時消息可謂詳且盡矣然不盡用方書所載投之輒效百不爽一蓋獨開門戶者也

外有時行疫痢一證三十年前間或有之今則往往夏末秋初沿門闔境患此其證大都發熱頭疼口渴煩躁下痢溺濇甚者一日夜行百次或兼發斑疹勢甚危迫世醫妄指爲漏底殊不知此是時气使然因世人稟賦漸薄積感濕蒸厲气所致治法當淸熱解毒表散爲急如升麻葛根柴胡黃連黃芩之類或熱甚渴甚前藥中可加寒水石更有別證以意加減切忌下行破气收濇如大黃芒硝防榔枳實烏梅粟殻等犯此者多致不救【上一條附】

先醒齋廣筆記卷一﹤子部﹐醫家類﹐先醒齋廣筆記﹥

欽定四庫全書

先醒齋廣筆記卷二

明繆希雍撰

脾胃

黃病有積神方【一平頭試之神驗】

蒼術【炒】厚朴【薑汁炒】橘紅甘艸山查肉白茯苓麥芽【各二兩】防榔【一兩】緑礬【火煆研細一兩五錢】爲末棗肉丸如梧子大每服一錢白湯吞日三服凡服礬者忌食蕎麥河豚犯之卽死

治老人傷冷食及難化之物

生薑或紫蘇煎湯置浴鍋內令病者乘熱浸湯內以熱手揉心胃肚腹气通食化矣

又方

蘄艾灸胃脘並肚气從口鼻出立愈

治胃脘痛屬火證者【一女婢患此數十年一劑良已】

橘紅淡豆豉山梔仁【炒黒各三錢】生薑【五片】枳殻【一錢】水一鐘半煎七分服

又治胃脘痛仲淳療瑀母方

橘紅【二錢】白豆蔲仁【五分】香附【童便炒忌鐵研細三錢】延胡索【醋煮切片粒粒金黃色者良二錢五分】白芍藥【酒炒四錢】甘艸【四分炙】白茯苓【三錢】白木香【五分磨汁入煎藥肉】紫蘇子【研二錢】紫蘇梗【二錢】河水二鐘煎一鐘不拘時服【豆蔲仁口嚼之下藥】

又方口渴肩骨疼酸痛不能飲食者神效

眞紫蘇子【隔紙焙研細】橘紅白茯苓【各三錢】竹茹【二錢】白芍藥【酒炒四錢】木【忌鐵三錢】石斛【酒蒸三錢】酸棗仁【炒爆研四錢】麥門冬【五錢】甘艸【五分】白豆蔲仁【四分先嚼下】饑時服

治胃中有痰欲吐陳潛齋傳

廣橘紅蔞仁【各四兩】薑汁竹瀝和丸梧子大食後服治脾經痰飲五更咳喉中如有物咽之不下服之甚驗仲淳立

白茯苓【四兩】蘇子【另研如泥入藥同搗三兩】白荳蔲仁【七錢】貝母【去心三兩】括婁根【三兩】薄荷葉【一兩五錢】連翹【三兩】硼砂【另研如飛麫七錢】廣橘紅【四兩】麥門冬【去心三兩】貓兒殘葉【六兩】山查肉【三兩】麥芽【炒取淨麫一兩五錢】神麯【炒一兩五錢出峽江縣】霞天膏麯【四兩】枇杷葉【四兩】爲極細末懷山藥粉糊和丸如麻子大白湯吞三四錢

治痰嗽吐不已胸膈有冷物上塞飲熱湯稍下

橘紅白茯苓蘇子【研細】蔞仁【蛤粉拌炒研細各三錢】半夏【薑汁炙一錢】逺志【去心甘艸汁浸蒸一錢五分】白荳蔲仁【五分】吳茱萸【湯泡去梗一錢】河水二鐘半煎八分饑時服加薑汁五匙竹瀝一杯化痰生津噙化丸治膠痰不治陰虛痰火

五倍子揀粗大者安大鉢頭內用煮糯米粥湯浸蓋好安靜處七日後常看待發芽黃金色又出黒毛然後將箸試之若透內無硬卽收入粗瓦鉢中擂如醬連鉢日中曬至上皮幹了又擂勻又曬曬至可丸方丸彈子大曬漧收用其味甘酸能生津化痰

治痰

用樞木葉搗煎湯不時呷漸漸痰少兼治膈气嘔吐趙太學文度頑痰積血仲淳以霞天膏加化痰消瘀之劑治之而愈

痰厥

金壇庠友張逢甫內人方食時觸暴怒忽僕地气遂絕延一醫視之用皂角灰吹鼻中不啑用湯藥灌之不受延至午夜謂必不治醫告去逢甫急叩莊一生一生過視之六脈尙全而獨气口沈伏細尋之滑甚曰此肝木之气逆衝入胃胃中素有痰致痰夾食閉胃口气不得行而暴絕也但歷時久湯藥不入矣急宜吐之可活所謂木欝則達之也亟令覆其身垂首向牀下以鵝翎蘸桐油啟齒探入喉中展捎引吐出痰與食才一口气便稍通再探吐至兩三口便覺油臭以手推翎但不能言一生曰無妨矣知其體怯不宜多吐急煎枳橘推蕩之藥灌之盡劑而蘇後以平肝和胃藥調理數劑復故此因暴怒怒則气上逆痰因气壅故現斯證耳所謂痰厥也治厥往往有誤予故表其證以示後來云

飲

飲與痰不同痰膠黏而飲惟水治法亦異飲𨿽有五總之或緣飲酒過多酒後發渴多飲茶湯或好飲冷酒或因天暑煩渴多飲涼水及冰因酒而得者則多濕熱因飲冷而得者則多寒濕或因郁而得者則屬木气侵脾藥亦小有不同要以降气燥濕散郁健脾行水爲宗乃治法之要領也

方

半夏【薑汁明礬浸透四兩】廣陳皮【去白四兩】白茯苓【四兩】豬苓【二兩】澤瀉【米泔浸炒二兩】旋復花【蒸三兩】厚朴【薑汁炒一兩五錢】白術【土炒二兩】枳實【炒二兩】人參【一兩】酒濕者加川黃連【一兩】木香【五錢】寒濕者加蒼術【二兩】木香【五錢】白豆蔲【五錢】因郁者加紫蘇【四兩去蒼術】右爲細末稀米糊入薑汁和丸如菉豆大每五錢淡姜湯下連進三服空心饑時皆可服如卒急不及治丸取二十倍中一倍作湯入豆蔲仁末木香汁薑汁和飲亦立效

丹陽葛文學宇十內人因作家勞欝患飲證每發吐嘔不已腸如欲出所吐俱淸水動以盆桶計日夜不止不思飲食就醫金壇諸醫以健脾行气理欝淸痰藥投之愈劇困頓待斃宇十計無復之矣適予偶從苕上來莊斂之與宇十姻戚也向余語故余卽與斂之偕往視脈審證知爲飲無疑乃用前方加人參三錢一劑吐止再劑霍然隨啖粥糜脾气漸復至今每病作檢余方服之卽平

雲間康孟修患寒熱不食久之勢甚危以治寒熱劑投不應徧檢方書與王宇泰議投五飲丸立瘥蓋飲證原有作寒熱之條故治飲病自去矣

治痺方【朱比部大復傳】

眞茅山蒼術十觔洗淨先以米泔浸三宿用蜜酒浸一宿去皮用黒豆一層拌蒼術一層蒸二次再用蜜酒蒸一次用河水砂鍋內熬濃汁去渣隔湯煮滴水成珠爲度每膏一觔和煉蜜一觔白湯調服

一老人専用此方八十餘身輕趫捷甚於少年

蘄州何刺史年七十餘守桐川飲啗過少年叩其故曰平生服蒼術丸每日數錢

眞茅山蒼術四觔如法洗浸去皮切片以桑椹懷生地何首烏各一觔熬濃汁至無味而止去渣濾淸下蒼術浸之曬漧復浸汁盡爲度細末又以人乳拌勻曬漧數次約重數兩煉蜜爲丸白湯或酒吞

治蠱脹由於脾虛有濕

黃司冦葵峯中年病蠱得異方乃眞茅山蒼術末也每淸晨米飲調三錢服不數月彊健如故終身止服術七十餘終少停疾作矣

又方

通血香【一錢】取小葫蘆一个不去子膜入香在內再入煮酒仍以所開之蓋合縫封之以酒入鍋懸葫蘆酒中挨定不可傾側蓋鍋密煮以三炷綫香爲率煮時其香透達墻屋外煮完取葫蘆內子膜並藥烘漧共爲細末每服一錢空心酒送下間五日服一錢服盡葫蘆內藥約有五六錢之數病已釋然矣通血香陜西羊羢客人帶來蘇杭有

又方

徐文江夫人病蠱脹張漣水治之百藥不效張曰計窮矣記昔年西山有一嫗患此意其必死後過復見之云遇一方上人得生徐如言訪嫗果在也問其方以陳葫蘆一枚去頂入酒以竹筯松其子仍用頂封固重湯煮數沸去子飲酒盡一吐防死吐後腹漸寛調理漸愈蓋元气有餘而有痰飲者也若腎虛脾弱者宜用金匱腎气丸十全大補湯去當歸加車前子肉桂

沈孝通觀察中年無子患中滿蠱脹勢孔棘靜養郭外小園中翛然獨坐獨宿食淡者五年歸脾湯六味地黃丸朝暮間服不輟連舉二子

顧奉常務逺目黃脾气弱仲淳疏方用

山茵陳【三錢】人參【三錢】薏苡仁【三錢】蓮肉【焙三錢】木通【八分】黃連【酒炒一錢】山梔仁【炒八分】白術【土炒一錢】石斛【酒蒸三錢】皆治疸之劑以事冗未服旣而身目皆黃小便亦赤乃服仲淳先見飲前藥稍愈一按摩者投以艸汁藥酒脾敗遂不起臨沒下瘀血數升亦蓄血證也以其年邁不絕欲故爾前方尙有茯苓【二錢】

施靈修乃兄七年前曽患疸癥服艸藥愈後復發坐多气多勞故艸藥不效服田螺發脹一日夜大作寒熱因發渴小便如油眼目黃且赤手足黃紫仲淳以閼血發黃服後藥大小便通黃及渴俱減

橘紅【一錢五分】紅麯【炒研二錢】山查肉【五錢】欝金汁【十五匙】薏苡【六錢】木【忌鐵三錢】牛膝【去蘆酒蒸五錢五分】麥門冬【去心五錢】車前子【二錢五分】赤茯苓【三錢】川通艸【五分】白芍藥【酒炒四錢】竹茹【二錢】河水二鐘煎八分饑時服三日後加人參三錢

孫俟居比部病腹中若有癥瘕不食不眠煩懣身熱仲淳投以人參芍藥茯苓麥門冬木通棗仁石斛方甫具史鶴亭太史至見方中有大劑人參駭曰向因投參至劇此得無謬乎仲淳曰病勢先後不同當時邪未退滯未消故不宜今病久飽脹煩悶者气不歸元也不食者脾元虛也不眠而煩者內熱津液少也今宜亟用此藥矣四劑而瘳後復病仲淳診之曰此陰虛也非前證矣更以麥門冬白芍藥甘枸杞五味子生地黃車前子而熱遂退

神效沈香丸又名聚寶丹

眞沈香【二錢】眞麝香【八分】血竭【一錢五分】乳香【一錢五分】縮砂仁【二錢】木香【二錢】胡索【一錢】沒藥【五分】細末糯米糊丸如彈子大用辰砂【一錢五分】爲衣治男子翻胃嘔吐飲食不通此是胃腕寒痰結阻諸醫無效屢試神驗燒酒磨服男婦腹痛諸气作痛產後血气攻心用陳酒磨服如熱气痛蔥湯嚼下小兒天弔作痛啼叫不已蔥湯磨服

太學顧仲恭遭乃正之變復患病在牀延一醫者診視驚訝而出語其所親云仲恭病已不起只在旦晚就木可速備後事仲恭聞知憂疑殊甚舉家惶惶計無所出來請予胗脈按其左手三部平和右手尺寸無恙獨闗部杳然不見諦視其形色𨿽尫羸而神气安靜予詢之曽大怒乎病者首肯云生平不善怒獨日來有拂意事惱怒異常予曰信哉此怒則气並於肝而脾土受邪之證也經云大怒則形气俱絕而況一部之脈乎甚不足怪第脾家有積滯目中微帶黃色恐成黃疸兩三日後果徧體發黃服茵陳利水平肝順气藥數劑而瘳李文孺四年前曽患黃疸嗣後每診其脈甚沈濇肝脾尢甚望其面色如黃土予嘗私語相知云文孺色脈不佳恐非久於人世者且又好勞損神多怒傷气後疸果復發不起【已上二條附】

泄瀉

天地之間動靜云爲者無非气也人身之內轉運升降者亦气也天地之气不和則山川爲之崩竭人身之气不調則腸胃失其轉輸外則風寒暑濕之交侵內則飲食勞倦之不節腸胃因之而變此泄瀉之由也致疾之端匪一治療之法自殊經云春傷於風夏生飡泄春者木令風爲木气其傷人也必土髒受之又風爲陽邪其性急速故其泄必完谷不化洞注而有聲風之化也古之所謂洞風是也宜先以風藥發散升舉之次用參茋白術茯苓大棗甘艸肉桂等藥以制肝實脾芍藥甘艸乃始終必用之劑傷暑作瀉必暴注大孔作痛火性急速失於傳送也口多渴小便多赤或不利身多發熱瀉後則無气以動熱傷气也淸暑用十味香薷飲淸暑益气湯內虛之人中气不足用六和湯不止用黃連理中湯或加減桂苓甘露飲腎泄者難經所謂大瘕泄也好色而加之飲食不節者多能致此其泄多於五更或天明上厠溏而弗甚累年弗瘳服補脾胃藥多不應此其也夫脾胃受納水谷必借腎間眞陽之气燻蒸鼓動然後能腐熟而消化之腎臟一虛陽火不應此火乃先天之眞气丹溪所謂人非此火不能有生者也治宜益火之原當以四神丸加人參沈香甚者加熟附茴香川椒

又有醉飽行房腎气虛乏濕熱乘之下流客腎久泄不止治宜升陽除濕次用八味丸加山藥茯苓地黃減半腎司二便久泄不止下多亡陰當求責腎破故紙肉豆蔲茴香五味子之屬不可廢也白術陳皮𨿽云健胃除濕救標則可多服反能瀉肝以其燥能損津液故耳長夏濕熱令行又嵗濕太過民多病泄當専以風藥如羌活防風升麻柴胡白芷之屬必二三劑緣除風能勝濕故也

泄而少食胃弱故也人參爲君稨豆橘皮佐之

泄而食不消縮砂人參肉豆蔲

泄而腹痛白芍藥炙甘艸防風木香

泄而气弱漧葛人參白術白茯苓

泄而小水不利車前子末木通【中焦有濕熱者當用豬苓澤瀉】

肉積作瀉用肉豆蔲山查蒜

面積作瀉蘿卜子

感寒而瀉理中湯加紫蘇

濕痰作瀉半夏白術茯苓爲君神麯爲佐

九制黃連最能止瀉須與人參等分廼可蓋久瀉不止多緣气虛純用苦寒胃气愈閉又下多亡陰必用人參亦陽生陰長之意也【然此亦指腸胃虛熱者而言如虛寒者不宜槪用】

脾腎雙補丸治腎泄

人參【去蘆一觔】蓮肉【去心每粒分作八小塊炒黃一觔】兔絲子【如法另末一斛半】五味子【蜜蒸烘漧一觔半】山茱萸肉【揀鮮紅肉厚者去核烘漧一觔】眞懷山藥【炒黃一觔】車前子【米泔淘淨炒十二兩】肉豆蔲【十兩】橘紅【六兩】砂仁【六兩炒最後入】巴防天【十二兩甘艸汁煮去骨】補骨脂【圓而黒色者佳鹽水拌炒研末一觔】爲細末煉蜜和丸如菉豆大每五錢空心饑時各一服如虛而有火者火盛肺熱者去人參肉豆蔲巴防天補骨脂忌羊肉羊血

梁溪一女人茹素患內熱每食腸鳴淸晨大瘕泄脾腎雙補丸內去肉豆蔲以白芍藥代之外加白稨豆十二兩立愈

無錫秦公安患中气虛不能食食亦難化時作泄胸膈不寛一醫誤投枳殻靑皮等破气藥下利完谷不化面色黯白仲淳用人參【四錢】白術【二錢】橘紅【錢許】漧薑【泡七分】甘艸【炙一錢】大棗肉豆四五劑漸愈後加參至兩許全愈三年後病寒熱不思食他醫以前病因參得愈仍投以參病轉劇仲淳至曰此陰虛也不宜參乃用麥門冬五味子牛膝枸杞芍藥茯苓石斛酸棗仁鱉甲等十餘劑愈從妹患泄後虛弱腹脹不食季父延諸醫療之予偶問疾見其用二陳湯及枳殻山查等味予曰請一看病者見其向內臥眠兩手置一處不復動曰元气虛甚矣法宜用理中湯恐食積未盡進以人參三錢橘紅二錢加薑汁竹瀝數匙夜半思粥神思頓活季父大喜盡謝諸醫再以六君子湯加山查肉砂仁麥門冬調理之數劑立起

治腹痛作泄【予患腹痛泄日十餘度仲淳以一劑止之】

人參【一錢五分】蒼術【米泔浸炒三錢】黃連【薑汁炒三次一錢】北五味【蜜蒸一錢】橘紅【一錢五分】肉豆蔲吳茱萸【湯泡】白茯苓【各一錢】藿香【五分】莊斂之平日素壯實善啖丁巳四月忽患泄瀉凡一應藥粥蔬菜入喉覺如鍼刺下咽卽辣因而滿腹絞辣隨覺腹中有气先從左升次卽右升氤氳徧腹卽欲如厠彈響大泄糞門恍如火灼一陣甫畢一陣繼之更番轉厠逾時方得離厠諦視所泄俱淸水盈器白脂上浮藥粥及蔬菜俱不化而出甚至夢中大遺了不收攝諸醫或云停滯或云受暑或雲中寒百藥雜投竟如沃石約月餘大肉盡脫束手待斃斂之有孀母朝夕相視哀號呼天恨不以身代也余於仲夏末偶過金壇診其脈洪大而數知其爲火熱所生病爲疏一方用川黃連三錢白芍藥五錢橘紅二錢車前子三錢白稨豆三錢白茯苓三錢石斛三錢炙甘艸一錢祝其煎成將井水澄冷加童便一杯始服臨別再三叮嚀云此方勿出以示人恐時師見之大笑不已也若爲軀命計須堅信服之耳斂之卻眾醫下鍵煎服藥方入喉恍如飲薄荷汁沁入心脾腹中似別成一淸涼世界甫一劑夜臥達旦洞瀉頓止連服三劑大便已實前泄時藥粥等物凡溫者下咽腹中遂覺气升卽欲大解一切俱以冷進方快家人日以爲常至是啖之覺惡心畏冷旋易以溫始相安余曰此火退之徵也前方加人參二錢半蓮肉四十粒紅麯一錢五分黃耆三錢升麻五分黃連減半五六劑後余將返長興斂之持方求余加減余曰此已試效方宜固守多服但去升麻可耳越月餘余再過金壇斂之頻顣向余曰自先生去後守方煎服防三十餘劑矣今瀉久止而脾气困頓不知饑飽且稍飲茶湯覺腸滿急脹如欲寸裂柰何余曰大瀉之後是下多亡陰也法宜用補倘此時輕聽盲師妄用香燥諸藥取快暫時元气受傷必致變成蠱脹卽不救矣復爲疏一丸方人參五兩白芍藥六兩炙甘艸一兩五味子六兩綿黃耆五兩山茱萸肉五兩懷山藥五兩熟地黃八兩牛膝六兩紫河車二具蜜丸空心饑時各一服而日令進前湯液方斂之相信甚力堅守二方服防三年脾胃始知饑而嗜食四體亦漸丰矣斂之恆對餘言每遇脾胃不和時或作瀉覺腹中有火則用黃連否則去之一照余方修治煎服泄遂止而脾頓醒迄今以余所疏方儼如重寶什襲珍藏謂余不啻起死而生之也其病初平後余勸其絕欲年餘斂之因出妾得盡發家人私謀乃知向之暴泄由中巴豆毒本艸中巴豆毒者用黃連冷水解之餘用大劑黃連澄冷方服政爲對治向使如俗醫所疑停滯受寒中暑法治之何啻千里卽信爲是火而時師所投黃連不過七八分至錢許止矣況一月之瀉未有不疑爲虛寒者用黃連至四錢此俗醫所必不解也向余祝其勿出以示人爲是故耳始知察脈施治貴在合法神而明之存乎其人耳

余治斂之瀉止後恐其元气下陷急宜升舉用升麻以提之初不知其爲中毒也乃因用升麻太早致濁气混於上焦胸中時覺似辣非辣似嘈非嘈迷悶之狀不可名狀有時滴酒入腹或啖一切菓物稍辛溫者更寃苦不勝莊一生知其故曰此病在上焦湯液入口卽下注恐未易奏功宜以噙化丸治之用貝母五錢苦參一兩眞龍腦薄荷葉二錢沈香四錢人參五錢爲極細末蜜丸如彈子大午食後臨臥時各噙化一丸甫四丸胸中恍如有物推下三年所苦一朝若失

治泄瀉在陽明胃太陰脾經者

白茯苓【三錢】白術【炒二錢】炙甘艸【三錢】車前子【炒三錢】陳皮【二錢】升麻【五分】漧葛【一錢】姜【三大片】砂仁【炒一錢】川黃連【一錢五分薑汁炒如無濕熱者去之】河水二鐘加棗肉二枚饑時服

治大便不通張選卿屢驗

硃砂【研如飛面五錢】眞蘆薈【研細七錢】滴好酒少許和丸每服一錢二分好酒吞朝服暮通暮服朝通須天晴時修合爲妙

唐震山年七十餘【闕】

此血液枯槁之用

大肉蓯蓉【三兩白酒浸洗去鱗甲切片】白湯三碗煎一碗頓飲飲竟大便通胸中快然偶一醫問疾曰此刼藥也當調補脾胃爲主易以白術厚朴茯苓陳皮病如故唐翁曰誤矣仍飲前藥立解髙存之聞而叩其故仲淳曰肉蓯蓉峻補精血驟用之反動大便藥性載甚明也

虛弱

天王補心丹陳練塘先生得自蠻洞中

寧心保神益气固精壯力彊志令人不忘淸三焦化痰涎去煩熱除驚悸療咽漧養育心神

人參懷山藥【堅白者】麥門冬【去心】當歸身【酒洗各一兩】懷生地天門冬【去心各一兩三錢三分】丹參【去黃皮八錢】百部【去蘆土】白茯神

【去粗皮堅白者良】石菖蒲【去毛】栢子仁【去油者佳另研】甘艸【長流水潤炙】北五味【去枯者】杜仲【以上七味各六錢六分】逺志【三錢三分】白茯苓【一兩五錢四分】淨末煉蜜丸如彈重一錢硃砂【一兩】研極細爲衣食逺臨臥時噙化後飲燈心湯一小杯

加味六味地黃丸【滋陰固精明目不寒不熱和平之劑久服延年】

懷生地【如法制八兩】懷山藥【四兩】白茯苓【堅白者四兩人乳拌曬漧又拌多多更妙】山茱萸【去核四兩】牡丹皮【三兩】麥門冬【去心六兩】澤瀉【原方三兩目疾減半】甘菊花【苦者不用六兩】眞甘枸杞【去蒂六兩】北五味【去枯者六兩】細末蜜丸如梧子大空心淡鹽湯服四錢又方加白蒺藜【炒去刺五兩】

治目疾久不愈

天王補心丸臨臥服加味六味地黃丸空心服虛甚者地黃丸加紫河車一具酒洗極淨磁礶內酒煮極爛搗如泥或焙榦爲末二方朝夕並進久久自效世醫治目多補腎不知補心心君火也

治虛眼方

枸杞子生地麥門冬【各三錢】龍膽艸【一錢下焦無濕熱者勿用】水二鐘煎七分半饑時服如脾气不佳加白豆蔲末【五六分】治肝腎二經目疾從父病後眼花服此立愈

眞甘枸杞【一觔去蒂】眞懷生地黃【一觔極肥大者酒洗淨】河水砂鍋內熬膏以無味爲度去渣重湯煮滴水成珠便成膏也每膏一觔入煉蜜六兩空心白湯化下

又丸方仲淳立

眞甘枸杞【一觔】甘菊花【去蒂一觔】白蒺藜【炒去刺一觔】細末煉蜜丸梧子大每四五錢空心白湯吞入地黃觔許更妙黃學諭白患風淚眼每出則流淚盈頰仲淳疏一方寄之谷精艸爲君蒺藜和枸杞之屬佐之羊肝爲丸不終劑愈

治不眠【以淸心火爲第一義】

麥門冬【五錢】茯神丹參沙參【各三錢】竹茹【二錢】炙甘艸【一錢】竹葉【六十片】石斛【酒蒸三錢】逺志【一錢】生地【四錢】棗仁【炒五錢】五味子【八分】有痰者加竹瀝

烏須明目丸【脾胃不佳者去槐角子仲淳立】

女貞實【酒拌九蒸九曬淨末一觔】甘菊花【十二兩】何首烏【赤白各半淨二觔如法蒸曬】桑葉【一觔】牛膝【酒蒸一觔】懷生地【酒洗淨二觔】甘枸杞【去枯者一觔半】乳拌茯苓酥【一觔】麥門冬【去心一觔半】槐角子【十兩】蒼術【蜜酒拌蒸曬十二兩】人參【一觔人乳拌烘漧】山茱萸肉【酒蒸十二兩】烏飯子之黒者取汁熬膏每觔加煉蜜半觔丸如梧子大每日三服服五錢白湯吞忌白菜菔牛肉牛乳蒜桃李雀蛤

補心腎久服輕身延年仲淳定有熱人宜之

頭桑葉【九蒸九曬一觔】黒芝蔴【九蒸九曬一觔】甘菊花【去蒂八兩】何首烏【一觔】甘枸杞【一觔】白蒺藜【炒去刺另末一觔】女貞實【酒拌九蒸九曬一觔】細末煉蜜丸梧子大白湯或酒服

補虛丸方許廓如丈傳服之有奇驗

棉花子仁【一觔】補骨脂【四兩】白茯苓【二兩】沒藥【二兩】煉蜜丸如梧子空心淡鹽湯服

涼血去濕補陰益气丸【予服之甚驗】仲淳立

眞茅山蒼術【二觔】懷生地【酒洗一觔】甘菊花【一觔】車前子【米泔浸八兩】人參【八兩】牛膝【八兩】白茯苓【八兩人乳拌積粉至一觔】天門冬熬膏和丸

治虛弱陰精不足

白茯苓【粉一觔柈人乳曬至一觔半】另將童便重湯頓溫取壯盛女子月經布一二个洗入便內拌入茯苓粉曬漧將茯苓粉再磨加鹿角膠【四兩】酒化同煉蜜丸如梧子大空心服白湯吞三錢服久痰從大便出

又方前方

加熟地黃【半觔】蒼術【八兩】鹿角膠【四兩】黃檗【四兩】兔絲子【半觔】砂仁【三兩】

養陰涼血補心滋腎丸【予長兒久服此神驗】

麥門冬【六兩】鱉甲【六兩】五味子【六兩】懷生地黃【八兩】山茱萸【四兩】牡丹皮【三兩】白茯苓【三兩拌人乳曬至六兩】天門冬【四兩】杜仲【去皮切片酥炙四兩】黃檗【四兩】砂仁【二兩】甘艸【一兩】懷山藥【四兩】栢子仁【揀淨八兩酒蒸另研細如泥】車前子【三兩】兔絲子【淨末八兩】枸杞子【去枯者八兩】逺志肉【三兩】牛膝【四兩】煉蜜爲丸空心白湯服五錢仲淳定

集靈方【出內府補心腎益气血延年益壽】

人參枸杞牛膝【酒蒸】天門冬【去心】麥門冬【去心】懷生地黃懷熟地黃【七味各一觔】河水砂鍋熬膏如法加煉蜜白湯

或酒調服

通眞延齡丹

五味子【三觔】山茱萸【二觔】兔絲子【二觔】砂仁【一觔】車前子【一觔】巴防天【一觔】甘菊花【二觔】枸杞子【三觔】生地黃【三觔】熟地黃【三觔】狗腎【四觔】懷山藥【二觔】天門冬【一觔】麥門冬【三觔】栢子仁【二觔】鹿角霜【二觔】鹿角膠【四觔】人參【二觔】黃檗【一觔半】杜仲【一觔半】肉蓯蓉【三觔】覆盆子【一觔】沒食子【一觔】紫河車【十具】何首烏【四觔】牛膝【三觔】補骨脂【一觔】胡桃肉【二觔】鹿茸【一觔】沙菀蒺藜【四觔二觔炒磨入藥二觔磨粉打糊】爲末同栢子仁胡桃肉泥蒺藜糊酒化鹿角膠揀蜜和丸如梧子大每服五錢空心饑時各一服龍眼湯吞有火者不可服

夢遺封髓丹

黃檗【去皮蜜炙半觔】砂仁【四兩最後炒入藥末中】甘艸【二兩】山藥糊爲丸加逺志肉【甘艸汁煮去骨二兩】豬苓【一兩】白茯苓【一兩五錢】蓮須【二兩】山茱萸【三兩】北五味【去枯者一兩五錢】名大封髓丹出毉壘元戎仲淳屢用之驗

種子方【鴻一兄傳自髙中白】

沙菀疾藜【八兩粗者四兩爲末精者四兩爲膏】川續防【酒蒸二兩】兔絲子【三兩煮三日】山茱萸肉【生用】芡實粉【生用】蓮須【各四兩生用】覆盆子【生用】甘枸杞子【各二兩】前末以蒺藜膏同煉蜜和丸如梧子大每服四五錢空腹鹽湯下有火者宜服此兼治夢遺

又方此方仲淳傳自江右鄧醫官

眞合州補骨脂【沈實者二觔】以食鹽【四兩】入滚湯乘熱浸一宿曬漧次用杜仲【去皮酒炒去絲四兩】煎濃湯浸一宿曬漧次用厚黃檗【去皮蜜炙四兩】煎濃湯浸一宿曬漧別用魚膠【四兩】剪碎以蛤粉炒成珠同補骨脂炒香磨細末將胡桃肉搗如泥盛以錫盆蒸之取油和末量加蜜搗和丸如梧子大空心用三錢白湯或淡鹽湯吞晚間或饑時更一服老年人及陽虛無火者宜此有火者忌之

種子奇方

栢子仁【去油者好酒浸一宿砂鍋上蒸搗爛如泥】鮮鹿茸【火燎去毛淨酥炙透如帶血者須慢火防其皮破血走也切片爲末】等分和栢子仁泥搗極勻加煉蜜丸如梧子大每服空心三錢淡鹽湯吞

補腎健脾益气方朱鶴山老年久患腰痛日服一劑彊健再生子八十未艾

白茯苓【三錢】枸杞子【一兩】懷生地【二錢】麥門冬【五錢】人參【二錢】陳皮【三錢】白術【三錢】河水二鐘煎八分

髙存之長郎患腹痛仲淳問曰按之痛更甚否曰按之則痛緩仲淳曰此虛癥也卽以人參等藥飲之數劑不愈但藥入口則痛止其痛每以夘時發得藥漸安至午痛復發又進再煎而安近晚再發又進三劑而安睡則不復痛矣如是者月餘存之疑之更他醫藥則痛愈甚藥入痛不止矣以是服仲淳方不疑一年後漸愈服藥六百劑全愈

人參【三錢】白芍藥【三錢】炙甘艸【一錢】橘紅【一錢五分】後加木【一錢】麥門冬【三錢】當歸身【二錢】

又重定方

人參【四錢】白芍藥【三錢】麥門冬【三錢】甘艸【一錢五分】當歸【三錢】枸杞子【三錢】山茱萸肉【二錢】木【二錢】黃檗【一錢五分】鱉甲【二錢】又以鹿角膠間服又以飲食少時惡心去當歸黃檗加牛膝【三錢】秦芁【一錢五分】石斛【二錢】酸棗仁【三錢】延胡索【一錢】

丸方

鱉甲北五味白芍藥【各四兩】當歸身【五錢】麥門冬牛膝黃檗【蜜炙】枸杞【各四兩】炙甘艸【二兩】川續防【酒洗三兩】杜仲【酥炙三兩】懷熟地【五兩】山茱萸肉【四兩】白茯苓【三兩】車前子【二兩五錢】懷山藥【炒三兩】人參【人乳浸四兩】天門冬【酒洗去心】鹿角膠【各四兩】煉蜜丸每服四錢

髙存之長郎兩年腹痛愈後又患臂痛每發一處輒於手臂指屈伸之間腫痛不可忍三四日方愈痛時在手卽不能動仲淳曰此卽前病之餘虛火移走爲害也立丸方凡四五更定服至此方全愈

治臂痛方

懷生地黃【一觔】牡丹皮【濶而厚者良酒蒸六兩】山茱萸肉【八兩】白茯苓【爲末水澄去筋膜蒸曬再磨以人乳拌曬數次六兩】山藥【八兩切片炒】澤瀉【米泔浸切片炒六兩】天門冬【去心酒蒸烘燥六兩】麥門冬【去心烘燥八兩】五味子【如法烘漧八兩】牛膝【酒蒸八兩】黃檗【切片蜜拌炒褐色八兩】枸杞子【去枯者及蒂八兩】砂仁【二兩炒】甘菊花【八兩】何首烏【一觔】虎前脛骨【二對酒蒸三日酥炙透】白蒺藜【炒去刺十兩】兔絲子【三兩】爲細末煉蜜丸如梧子大每服五錢空心白湯下

髙存之壻浦生气上逆每飯下一二口輒噯气數十口再飯再噯食頃三四作仲淳曰此气不歸元中焦不運也每劑須人參【二錢】不信服他醫快气藥愈甚逾二三月仲淳云今須參【四錢】矣不信又逾二三月仲淳云今須參【六錢】矣不信又逾月飲食不下每嘔冷气如團而出上下气不屬分必死存之坐其家迫令服仲淳藥服首劑不動服再煎不動然亦不如他湯藥輒嘔也服三煎忽心口下如爆一聲上則噯气下則小遺無算上下洞然卽索粥頓食三四盌不上逆也服五六劑減參二錢噯逆復作復用六錢而安一月後方減參二錢服半年全愈人參【六錢】麥門冬【三錢】五味子【二錢】橘紅【一錢】砂仁【一錢】白芍藥【二錢】角沈香【五分】益智仁【一錢五分】山茱萸肉【三錢】眞蘇子【二錢】枇杷葉【三大片】水煎臨服加沈香汁十五匙逆水蘆根汁一大盞又十倍爲末山藥糊丸空心白湯吞

陸祚先乃正咳飽脹痰喘水火不通眠食俱廢人參【君】白芍藥【君】蘇子【炒研極細佐】枇杷葉【三大片】白茯苓【佐】二服得眠大小便通啖粥

顧仲恭心腎不交先因失意久欝及平日勞心致心血耗散去嵗十月晨起尙未離牀忽左足五指麻冷倐已至膝便不省人事良久而蘇乍醒乍迷一日夜十餘次醫者咸云痰厥仲淳云純是虛火服丸藥一劑今春覺體稍健至四月後丸藥不繼而房事稍過至六月初十偶出門前癥復發扶歸良久方醒是日止發一次過六日天雨稍感寒气前癥又發二次見今兩足無力畏寒之甚自腹以上不畏寒仲淳云人之五臟各有致病之由謹而察之自不爽也夫志意不遂則心病房勞不節則腎病心腎交病則陰陽將離離則大病必作以二髒不交故也法當淸熱補心降气豁痰以治其上益精彊腎滋陰增志以治其下則病本必拔以心藏神腎藏精與志故也平居應獨處曠野與道流韻士討論離欲之道根極性命之源使心境淸寧蹔離愛染則情念不起眞精自固陰陽互攝而形神調適矣

暫服湯液方

貝母【三錢】白茯苓【三錢】逺志肉【一錢五分】酸棗仁【五錢】蘇子【二錢】石斛【三錢】麥門冬【五錢】甘艸【炙五分】木【三錢】牛膝【八錢】石菖蒲【一錢人乳和童便浸忌鐵】水二鐘煎八分調入牛黃末【一分】天竺黃末【二分】竹瀝一大杯臨臥饑時各一服三劑後加人參【五錢】枇杷葉【三片】調入牛黃【一分】天竺黃【三分】霞天膏【五錢】

丸方

逺志肉天門冬麥門冬白茯神白茯苓【人乳拌曬各六兩】棗仁【八兩】杜仲【四兩】懷生地【八兩】白芍藥【六兩】甘艸【蜜炙三兩五錢】川黃檗【六兩】牛膝【十兩】五味子【六兩】蜜丸如梧子大每空心服五錢臨臥六錢石斛湯加竹瀝送下忌豬牛羊肉羊血面蒜胡椒鯉魚牛乳白萊菔

一人年三十三嵗因努力卽發心腹飽滿疼痛直至臍下皆板兩脇空松不可言腹寒卽欲就火火至稍睡痛止大便不通小便短縮似宿茶日夜不臥至五周時飲食漸加時常舉發大約性嗜酒善怒勞碌所致仲淳爲之疏方用當歸身【五錢】牛膝【四錢】麥門冬【五錢】白芍藥【五錢酒炒】炙甘艸【七分】五味子【一錢】廣橘紅【二錢】茅根【打碎一錢五分】懷生地【三錢】宜多食韮菜童便胡桃肉

婁東王官壽患遺精聞婦人聲卽泄瘠甚欲死醫告術窮仲淳之門人以逺志爲君蓮須石蓮子爲臣龍齒茯神沙苑蒺藜牡蠣爲佐使丸服稍止然終不防仲淳於前方加鰾膠一味不終劑卽愈

治腰痛

錢晉吾文學腰痛甚診之气欝兼有傷瘀血停滯仲淳投以

牛膝【五錢】當歸身【二錢五分】炙甘艸【一錢】紫蘇梗【一錢】五加皮【三錢】廣橘紅【二錢】香附【二錢童便炒研細末】川續防【二錢】水二鐘煎八分饑時加童便一大杯服二劑愈

又方

先外祖李思塘公少年患腰痛至不能坐立諸醫以補腎藥療之不效朱逺齋者湖明醫也用潤字號丸藥下之去黒糞數升蓋濕痰乘虛流入腎中作苦痰去方以補藥滋腎不逾月起惜其方傳者不眞

治盜汗【予婦幼患此仲淳以二劑療之今二十餘年不發】

黃耆【蜜炙三錢】北五味【二錢】酸棗仁【炒研五錢】炙甘艸【一錢】麥門冬【去心三錢】人參【三錢】白芍藥【酒炒三錢】香附【童便浸炒二錢】龍眼肉【十枚】

治噎

蘇子【研細二錢】廣橘紅【二錢五分】麥門冬【去心五錢】白芍藥【酒炒四錢】枇杷葉【去毛刷淨蜜炙三大片】山查肉【三錢】白豆蔲仁【四分先嚼下】人參【三錢】逆水蘆根汁一大盞河水一鐘半同蘆根汁煎至八分加薑汁三匙竹瀝一杯饑時服

治溺有餘瀝精不固

兔絲子【半觔淨】牛膝【與何首烏同蒸半觔淨】栢子仁【去油者酒蒸另研如泥十二兩】杜仲【四兩淨】麥門冬【去心六兩】枸杞【六兩】北五味【六兩】血鹿角【一觔】鹿茸【去毛酥炙六兩】車前子【米泔浸四兩】白茯苓【多用人乳拌曬四兩】大何首烏【赤白各半蒸如法一觔】沒石子【三兩】細末煉蜜丸如梧子每服五錢空腹白湯吞

治鼻衂腸風腹脹便燥

麥門冬【去心十兩】懷生地【十兩】天門冬【去心六兩】五味子【去枯者四兩】鱉虱胡麻【酒拌九蒸九曬去殻另研如泥十二兩】山茱萸肉【六兩】白芍藥【八兩】當歸身【五兩】砂仁【炒二兩】紫蘇子【六兩另研後入】煉蜜丸如梧子大每五錢空心白湯吞

治腿酸足脛痛

牛膝【去蘆酒蒸八兩】杜仲【六兩】懷生地【蒸熟八兩】甘枸杞【八兩】山茱萸肉【六兩】五味子黃檗【各六兩】白茯苓【三兩】砂仁【三兩】細末煉蜜丸如梧子大每五錢空心白湯吞皆仲淳定

補腎固精方

北五味如法爲細末每服以好酒下方寸匕久之兼可禦女

治弱癥吐血夜熱不眠腰痛陳齋傳

紫河車十具【男而首胎佳】自采側栢葉【東南枝去粗梗陰漧四觔】將河車入石臼內木杵輕輕搗漸下栢葉以極爛爲度起置磁盆內砂鍋上蒸熟烈日曝漧如無日色或夏天將栢葉攤成薄餅於磁盆上火烘漧研細末蜜丸如梧子大空心淡鹽湯下五錢家叔久患腸風百藥不效服此頓釋

久噙化丸仲淳定

眞龍腦薄荷葉【三兩五錢】百部【酒浸去心三兩五錢】麥門冬【去心二兩】天門冬【去心二兩】桑白皮【蜜炙三兩】枇杷葉【蜜炙三兩】貝母【去心二兩】桔梗【米泔浸蒸去蘆一兩】甘艸【蜜炙七錢】天花粉【二兩】參【一兩】北五味【蜜炙一兩】欵冬花蕋【二兩】紫苑【八錢】眞柿霜【二兩】橘紅【一兩】極細末煉蜜丸如彈子大不時噙化臨臥更佳

於中父患目珠痛如欲墮胸脇及背如槌碎狀晝夜咳眠食俱廢自分不起促仲淳訣別仲淳曰何至是耶令日進童便三大碗七日下黒血無數痛除咳熱如故再投以二冬貝母蘇子橘紅白芍藥鱉甲靑蒿子桑根白皮五味子百部枇杷葉竹瀝童便久之未痊太夫人及胞弟潤父疑其虛促用參耆仲淳不可潤父陰以黃耆二錢入前藥嘗之竟夕悶熱目不交睫始信仲淳不謬固守前方兼服噙化丸勿輟逾月平蓋中父病起於乃翁之變哀傷過甚更觸惱怒所致非虛也肺熱而實肝火上衝故不宜參耆爾

裏中一童子年十五患寒熱咳面赤鼻塞夜劇家人以爲傷風仲淳視之曰陰虛也蓋傷風之證面色宜黯今反赤而明傷風發熱必晝夜無間今夜劇鼻塞者因虛則火上升壅肺故鼻塞以是知其陰虛也投以麥門冬五味桑皮貝母百部鱉甲生地黃沙參不四劑瘳臧儀部靜涵患气喘自汗晝夜不眠食諸醫以外感治之病甚仲淳診之曰此腎虛气不歸元故火上浮喘汗交作脾虛故不思食亟以麥門冬五味子枸杞子滋陰斂肺以蘇子橘紅降气消痰以芍藥酸棗仁茯苓補脾斂汗不數劑瘳

趙景之太史未第時因肄業勞心太過患夢遺證已三四年矣不數日一發發過則虛火上炎頭面烘熱手足逆冷終夜不寐補心腎及濇精藥無不用過壬申春偶因感冒來邀診視談及前証之苦予爲之疏一丸方以黃檗爲君佐以地黃枸杞蓮須膘膠山茱五味車前天麥門冬之類不終劑而瘳初時景之意恐黃檗太寒不欲用予謂尊恙之所以久而不愈者政未用此藥耳五臟苦欲補瀉云腎欲堅急食苦以堅之黃檗是矣腎得堅則心經𨿽有火而精自固何夢遺之有哉向徒用補益收濇而未及此故難取效

湖廣張仲虎客邸耽於靑樓且多拂意之事至冬底發太寒熱咳吳中醫者皆以外感治之發表和解無不徧試適毛子晉拉予視之見其神色消耗脈气虛數中時復一結咳有血臥不貼席予謂子晉曰此陰虛內傷證也陰精虧竭故脈見虛數內有瘀血故結脈時見肺肝葉損所以臥不能下此不治之證況誤認外感多服發散復蹈虛虛之故耶不數日而歿

太學許韜美形體卑弱神气短少且素耽酒色時嘗齒衂辛未春偶患右乳傍及肩背作痛異常手不可近捫之如火日夜不眠醫以內傷治之服桃仁紅花乳沒延胡靈脂等藥廿余劑不效邀予診視六脈虛數肝腎爲甚予防爲陰虛火旺之證當滋養陰血扶持脾胃俾陰血漸生虛火降下則痛不求其止而止矣如必以和傷治痛爲急則徒敗胃气尅削眞元非所宜也疏一方付之用生地牡丹皮芍藥牛膝枸杞續防石斛甘艸桑枝麥冬蘇子囑其服十劑方有效以陰無驟補之法耳服至八劑後復邀過看診其脈气漸和精神漸旺向未出房室至此則能步至中堂但痛處未盡除然而生機則躍躍矣惜其欲速太過惑於羣小棄置予方復以前藥雜進一月後胃气果敗作嘔逆陰血愈耗發潮熱脾气傷盡作腹脹再半月而死矣【已上三條附】

吐血三要法

宜行血不宜止血

血不行經絡者气逆上壅也行血則血循經絡不止自止止之則血凝血凝則發熱惡食病日痼矣

宜補肝不宜伐肝

經曰五臟者藏精气而不瀉者也肝爲將軍之官主藏血吐血者肝失其職也養肝則肝气平而血有所歸伐之則肝虛不能藏血血愈不止矣

宜降气不宜降火

气有餘卽是火气降則火降火降則气不上升血隨气行無溢出上竅之患矣降火必用寒涼之劑反傷胃气胃气傷則脾不能統血血愈不能歸經矣今之療吐血者大患有二一則専用寒涼之味如芩連山梔四物湯黃檗知母之類往往傷脾作泄以致不救一則専用人參肺熱還傷肺咳愈甚亦有用參而愈者此是气虛喘气屬陽不由陰虛火熾所致然亦百不一二也仲淳立論専以白芍藥炙甘艸制肝枇杷葉麥門冬薄荷葉橘紅貝母淸肺薏苡仁懷山藥養脾韭菜畨降香眞蘇子下气靑蒿鱉甲銀柴胡牡丹皮地骨皮補陰淸熱酸棗仁【炒研】白茯神養心山茱萸肉枸杞子補腎予累試之輒驗然陰無驟補之法非多服藥不效病家欲速其功醫者張皇無主百藥雜試以致殞身覆轍相尋不悟悲夫【欝金治吐血聖藥患無眞者爾】

顧季昭患陰虛內熱仲淳云法當用甘寒不當用苦寒然非百餘劑不可愼勿更吾方欲加減使吾徒略加增損可也果百劑而安

天門冬麥門冬桑白皮貝母枇杷葉【各二錢】地骨皮【三錢】五味子【一錢】白芍藥【二錢】鱉甲【三錢】蘇子【研細二錢】車前子【二錢】

王司丞遜之患吐血仲淳診之云多服童便自愈別去貽書門人張選卿曰遜之旋已勿藥矣但相公年尊右手脈弱甚此非細故可致意遜之預爲計時文肅公尙無恙不兩月而遜之疾瘳文肅一病不起

加味六味地黃丸【治吐血趙冠山子服之立起】

地黃【半觔】天門冬麥門冬牛膝鱉甲黃檗靑蒿五味子橘紅枇杷葉懷山藥山茱萸肉【各四兩】澤瀉牡丹皮白茯苓

煎方

蘇子【炒研二錢】枇杷葉【三大片】生地黃【三錢】廣陳皮【二錢】白芍藥【三錢】茅根【一兩】麥門冬【五錢】桑白皮【二錢】畨降香【一錢二分血止去之】貝母【二錢】牛膝【四錢】鱉甲【四錢】甘艸【一錢】天門冬【二錢】

治陰虛喉痛喉間血鮏气聲啞到此便難措手

麥門冬【三錢】天門冬【三錢】薄荷【八分】貝母【三錢】蘇子【研一錢】橘紅【二錢】炙甘艸【一錢】百部【去心三錢】欵冬花蕋【二錢】鱉甲【如法四錢】桑白皮【如法三錢】懷生地【三錢】河水二鐘煎八分加童便一杯饑時服

丸方

六味地黃丸中加鱉甲天門冬麥門冬百部五味子眞阿膠各如山藥之數煉蜜丸每六錢空心淡鹽湯吞饑時白滚湯吞【已上皆仲淳法】

消渴證

湖州庠友張君時泰辛酉正月驟髮齒痛十餘日而愈四月間焦勞過多齒痛大發醫用石膏知母等藥投之不效用刀去齒間紫血滿口痛不可忍齒俱搖動矣至六七月間飲食益多小便如注狀如膏肌肉盡削至十一月身不能起冬末用黃耆地黃等藥稍能起立然善食易饑如故小便如膏亦如故今年二三月愈甚亦不服藥齒痛如故當門二齒脫落復加口渴晝夜不止此中下二消證也予爲立後方服未數劑而瘳

麥門冬【五兩】五味子【三錢】黃連【三錢】蘆根【五兩】黃耆【五錢】懷生地黃【六錢】天門冬【一兩】用繰絲湯十碗煎二碗不拘時服丸方於前藥中加黃檗【三兩】牛膝【五兩】沙參【六兩】枸杞子【四兩】五味子【六兩】蜜丸常服遂不復發

婦人

治婦人血熱經行先期

枇杷葉【一觔蜜炙】白芍藥【半觔酒浸切片半生半炒】懷生地黃【六兩酒洗】懷熟地黃【四兩】靑蒿子【五兩童便浸】五味子【四兩蜜蒸】生甘艸【去皮一兩】山茱萸肉【四兩】黃檗【四兩去皮切片蜜拌炒】川續斷【酒洗炒四兩】阿膠【五兩蛤粉炒無眞者鹿角膠代之重湯酒化】杜仲【去皮三兩酥炙】細末懷山藥粉四兩打糊同煉蜜和丸如梧子大每五錢空心淡醋湯吞饑時更進一服忌白蘿卜

加減正元丹【治婦人經不調無子】

香附【一觔同艾二兩醋浸二宿分作四分一分用鹽水炒一分酥炙一分童便浸炒一分和乳瓦上炒】當歸身【酒洗五兩】川芎【二兩】白芍藥【八兩酒浸切片半生半炒】生地【六兩酒洗】阿膠【四兩蛤粉炒成珠無則鹿角膠代之】枳殻【三兩江西者良半生半炒】艾【二兩用浸香附醋打糊餅曬漧】爲末米醋煮山藥粉糊丸如梧子大每四錢空腹淡醋湯吞忌白菜菔右八味乃正元丹後加減法也加靑蒿子【三兩】山茱萸肉【三兩】銀柴胡【一兩】五味子【三兩】鱉甲【醋炙如法四兩】如經調後覺經不行恐有妊娠卽勿服如後期去靑蒿子銀柴胡鱉甲

治血熱經行先期腰腹痛發熱【血熱忌用芎歸當用第一方】

正元丹中去香附換入枇杷葉【十兩蜜炙】杜仲【去皮酥炙三兩】鹿角膠【蛤粉炒四兩】麥門冬【去心四兩】靑蒿子山茱萸肉北五味子【各三兩】銀柴胡【一兩】

治血虛經行後期

白芍藥【六兩半生半熟】香附【四兩童便浸炒】蘄艾葉【一兩五錢如法】懷生地【六兩】麥門冬【六兩】杜仲【三兩酥炙】橘紅【二兩】枇杷葉【六兩】甘艸【一兩五錢半生半炒】白膠【四兩蛤粉炒成珠研】川芎【二兩】靑蒿子【四兩童便浸風漧】當歸【六兩】用醋煮懷山藥糊丸梧子大每服五錢白湯送下

治血虛經行後期太甚半邊頭疼

當歸身白芍藥【各二錢五分】川芎【一錢】甘菊花【三錢】槁本【一錢】懷生地【二錢】荊芥穗【八分】天門冬【二錢】麥門冬【三錢】炙甘艸【一錢五分】河水煎臨服加童便一小杯

又治經行後期太甚

香附【一觔四制】懷生地【五兩】白芍藥【八兩】枳殻【二兩】砂仁【二兩】阿膠【四兩】蘄艾【二兩如法】爲末醋煮懷山藥糊丸梧子大每服四錢空心淡醋湯下一方加懷熟地【三兩】川芎【二兩】去砂仁一味俱神效

治腎泄兼脾泄

肉荳蔲【粉裹煨四兩】北五味子【四兩】補骨脂【如法制二兩半】白芍藥【二兩半】砂仁【一兩半】甘艸【八錢】人參【三兩】吳茱萸【湯泡去梗三兩】爲末山藥粉糊丸如梧子大空心白湯下三錢至五錢

治婦人腎泄無子

肉荳蔲【粉裹煨四兩】吳茱萸【湯泡二兩五錢】補骨脂【三兩】五味子【三兩】人參【一兩】木香【不見火六錢】砂仁【八錢】細末山藥粉糊丸如梧子大每服三四錢空腹白湯下

李博士本石內人患痰嗽三年骨立矣經不行諸醫或以爲積血或以爲血枯經閉仲淳云孕也若行血則禍不旋踵但分娩後恐不能全吉爾已而果然

安胎將墮欲死方

懷生地【二兩】酒炒砂仁末【一兩】水酒各二碗煎一碗分作二次服立愈此方出本艸予偶閱之傳一門人試之如神保胎資生丸【姙娠三月陽明脈養胎陽明脈衰胎無所養故胎墮也服資生丸】

人參【人乳浸飯上蒸烘漧三兩】白術【三兩】白茯苓【細末水澄蒸曬漧入人乳再蒸曬漧一兩半】廣陳皮【去白略蒸二兩】山查肉【蒸二兩】甘艸【去皮蜜炙五錢】懷山藥【切片炒一兩五錢】川黃連【如法炒七次三錢】薏苡仁【炒三次又方一兩半】白稨豆【炒一兩半】白荳蔲仁【不可見火三錢五分】藿香葉【不見火五錢】蓮肉【去心炒一兩五錢】澤瀉【切片炒三錢半】桔梗【米泔浸去蘆蒸五錢】芡實粉【炒黃一兩五錢】麥芽【炒研磨取淨麪一兩】右藥共十七味如法修事細末煉蜜丸如彈子大每丸重二錢用白湯或淸米湯橘皮湯炒砂仁湯嚼化下忌桃李雀蛤生冷

治惡阻【卽胎前嘔吐】

橘紅【一錢】麥門冬【二錢】人參【一錢】木【二錢】竹茹【一錢】枇杷葉【三大片】藿香【五分】下咽卽驗

烏蠡魚湯治姙娠腹脹滿【顧仲穆子婦患此數劑而安】

白茯苓【二錢】白術【炒二錢五分】廣橘紅木桑白皮【如法蜜炙各二錢】紫蘇葉【一錢】秦芁【酒洗三錢】生薑皮【一錢五分】用大蠡魚一枚河水五碗煎至三大碗去魚骨濾淸始入前藥煎至一碗服之以愈爲度

治子懸【卽胎上衝】

紫蘇橘紅麥門冬【去心】各等分爲細末每服四錢用枇杷【三大片】竹茹【一錢五分】煎湯調服

治胎驚胎熱一受孕卽宜預服【姚康成乃正服之神驗】

木【一錢】天門冬黃耆白芍藥【各三錢】麥門冬【五錢】鼠粘子【一錢】金銀花甘菊花石斛懷生地【各三錢】連翹【一錢】炙甘艸【一錢】貝母【二錢】砂仁【一錢】人參【一錢五分】河水二大碗煎八分食逺溫服服至百帖神效

治小兒臍風撮口孕時母服可預解一切胎毒

甘艸【二錢生用】懷生地【四錢】連翹【二錢】黃連【一錢酒炒】參【二錢】括婁根【二錢】木通【一錢】貝母【二錢】牡丹皮【一錢五分】金銀花【四錢】荊芥穗【一錢】羚羊角【磨汁入藥汁中二十匙約五分】河水二鐘煎八分空心饑時服【仲淳傳自京華祝生試之神驗】

催生累驗方

魚膘【四錢切碎每塊鍼刺燈火上炙脆研】柞枝【四兩蠶食者一葉一刺者是卽鑿子木五月開白花不結子其裏純白】白芷【一錢五分】百艸霜【山家者良一錢】千里馬【男子左足舊艸鞋燒灰存性二錢】水酒各鐘半將柞枝白芷煎濃至一碗去渣濾淸入膠同煮化調二末服之【已上調經胎產諸方仲淳手定】

琥珀丸【専治婦人生產艱難下胎衣血暈服之卽活李白傳神驗】

胡索【六錢】懷熟地【八錢】當歸身川續斷【酒洗炒】川芎【各六錢】川牛膝人參沈香乳香沒藥【去油各五錢】眞阿膠【蛤粉炒八錢】辰砂【水飛】大附子五味子【各五錢】金石斛【六錢】肉蓯蓉【八錢酒洗】琥珀珍珠【上上者各五錢】極細末煉蜜丸如圓眼大以好辰砂飛過爲衣蠟丸

家寶丹【馬銘鞠傳不如李白方妙】

専治婦人產難胎衣不下血暈胎死腹中及產後小腹痛如刀刺兼治胎前產後一切諸病雜癥諸气中風乳腫血淋胎孕不安平時赤白帶下嘔吐惡心心气煩悶經脈不調或不通畨胃飲食無味面唇焦黒手足頑麻一切風痰俱效髙存之每年修合普施

何首烏【二兩取鮮者竹刀切片曬漧】川烏【四兩先用濕紙包煨去皮畱待艸烏同煮】艸烏【四兩溫水浸半日洗去黒毛刮去皮與川烏同切厚片將無灰酒和勻入砂器中炭火慢煮漸漸添酒一日夜以入口不麻爲度】蒼術【四兩米泔浸一宿去皮切片酒炒】大當歸【二兩酒洗】白附子【二兩去皮】麻黃【去頭節滚湯炮去沫】桔梗【炒】粉艸【炙】防風白芷川芎人參天麻大茴香【炒】荊芥【炒】白術【麪炒各四兩】木香血竭細辛【各一兩】共極細末蜜丸彈子大每丸重二錢酒化開和童便下如不能飲者酒化開白湯下產後腹痛者酒化開益母湯下更有男婦年久腹

痛諸藥不效者服兩三丸卽愈室女經脈不通者用桃仁蘇木紅花當歸煎湯下惟勞熱有肺火者不宜服

治橫生【髙存之試驗】

益母艸【六兩】酒煎濃汁加童便一大杯

治胞衣不下【髙存之屢試驗】

芒硝【三錢】酒煎服宜加牛膝當歸各五錢然芒硝鹹寒太甚用時極宜斟酌

產後調理方【仲淳立如產時惡露過多無兒枕痛者不可用此方】

當歸身【三錢】川芎【一錢五分】生地【二錢】赤芍藥【一錢五分】延胡索【醋煮二錢】牛膝【五錢】蒲黃【一錢五分】漧薑【炒黒七分】肉桂【七分火盛者並夏月勿用】山查肉【三錢】五靈脂【醋煮去沙一錢】桃仁【去皮尖】紅花【各八分】黒豆【炒一合】杜仲【炒去絲二錢】續斷【二錢】益母艸【五錢瘀血行腹痛去之】澤蘭葉【一錢】荊芥穗【一錢炒】水煎入童便服過五七日覺少腹已軟無塊按之不痛卽將赤芍藥蒲黃肉桂五靈脂桃仁紅花六味盡去之另加白芍藥【二錢】麥門冬【三錢】五味子【七分】如虛汗去荊芥川芎加棗仁【五錢】驚悸亦加之汗不止加黃茋人參【各二錢】虛甚作喘倍加人參黃耆倍麥門冬去生地當歸桃仁紅花如脾胃弱不食泄瀉加人參【多少量人】肉果【一錢五分】砂仁【七分】橘紅【八分】腰痛無力是血虛以鹿角膠【五錢】酒漿化空心溫服血暈及血不止發熱作渴用童便一味是產後聖藥

預防血暈神方【古方】

將產預將荊芥穗末【三錢】童便沸湯各一杯聴用兒一產下卽將前末同童便入湯調服永無血暈之病荊芥能引血歸經也虛脫者人參【五錢】漧薑【二錢】肉桂【二錢】虛甚者參至【一加兩力】附子【童便制過一錢夏月去姜桂附子之半】

治產後虛脫兼防血暈【予家素試之神驗】

人參【一兩】眞蘇木【打碎二兩】鹿角膠【五錢】水二碗酒一碗煎至一碗加童便一杯預煎候產下卽服

治產後虛喘

己丑予婦產後五日食冷物怒傷脾作泄乃微嗽又三日泄不止手足冷發喘牀亦動搖神飛蕩不守一醫以人參【五錢】附子【五錢】療之如故加參附又不效漸加至參【三兩】附子【三錢】一劑霍然起

於中甫夫人產後气喘仲淳投以人參【五錢】蘇木【五錢】麥門冬【五錢】一劑愈五日後忽自汗無間晝夜聞響聲及飲熱茶湯卽汗徧體投以人參【五錢】黃茋【五錢】加當歸身生地黃二劑不效卽令停藥彌日金壇俗忌未彌月不得診視仲淳徧檢方書至證治要訣治汗門內有凡服固表藥不效者法當補心汗者心之液也灑然曰是已於夫人素稟有火气非不足也產後陰血暴亡心主血故心無所養而病汗亟以炒酸棗仁【一兩】爲君生地黃白芍藥麥門冬五味子枸杞牛膝杜仲當歸身阿膠牡蠣龍眼肉大劑與之至三十二劑罔效中甫懼曰得無不起乎或藥應更攺乎仲淳曰非也吾前所以投參茋不應而遽止之者以參茋爲气分藥劑且大其不應者必與證不合也玆得其情復何惑乎蓋陰血者難成易虧者也不可責效旦夕仍投前劑至四十二帖忽得睡汗漸收睡愈熟睡至四日夜一醒霍然顏色逾常血足則色華也王善長夫人產後腿疼不能行立久之飲食不進困憊之極仲淳診之曰此脾陰不足之候脾主四肢陰不足故病下體向所飲藥𨿽多皆苦燥之劑不能益陰用石斛木牛膝白芍藥酸棗仁爲主生地黃甘枸杞白茯苓黃檗爲臣甘艸車前爲使投之一劑輒效四劑而起昔人治病必求其本非虛語也

施靈修乃正產後發寒熱咳嗽不止因本元虛弱誤用姜桂勢甚劇數劑輒定

鱉甲【四錢】山查肉【五錢】橘紅【二錢】當歸【二錢】靑蒿子【二錢五分】白芍藥【四錢】牛膝【四錢】杜仲【二錢五分】棗仁【八錢】逺志肉【一錢】麥門冬【五錢】五味子【一錢】生地黃【四錢】茯神【三錢】益母艸【五錢】竹葉【三十片】偶傷風加荊芥【一錢】防風【五分】咳嗽甚加桑白皮【三錢】有痰加蘇子貝母【各二錢】腰痛加枸杞子【五錢】閼血未盡加黒豆炒一大把脾胃不佳去牛膝生地益母艸

丸方

鱉甲【六兩】牛膝【酒蒸六兩】靑蒿子【四兩】懷生地白芍藥棗仁【各六兩】當歸身眞阿膠【重蕩酒頓化入藥各四兩】白茯苓【六兩】逺志肉杜仲【各三兩】麥門冬【六兩】五味子【四兩】枸祀子【六兩】懷山藥【切片】

【炒黃四兩】牡丹皮【酒蒸二兩五錢】山茱萸肉【四兩】砂仁【炒二兩】牡蠣粉【火煆通紅淬入醋中如此七次研如飛面三兩】細末煉蜜丸如梧子大每五錢空心白湯吞饑時更進一服

黃桂峯乃正產後頭疼大便祕用生料五積散一劑不效仲淳加歸身【一兩】一服大便通頭疼立止

張璇浦乃正產六朝發狂持刀殺人陰血暴崩肝虛火炎故也仲淳令先飲童便一甌少止再服

龍齒澤蘭生地當歸牛膝茯神逺志酸棗仁大劑仍加童便頓服而止

王六息乃正產後驚悸聞聲輒死非用力抱持則虛煩欲死如是累月仲淳曰此心脾肝三經俱虛也用人參酸棗仁茯神逺志芍藥石斛甘艸麥門冬五味丹砂爲丸以龍眼湯吞彌月而愈

賀函伯乃正小產後陰血暴崩作暈惡心牙齦浮腫喉嚨作痛日夜叫號不絕仲淳曰此證因失血過多陰气暴虧陽無所附火空則發故炎上胸中覺煩熱所謂上盛下虛之候也法當降气气降則火自降矣火降則气歸元而上焦不煩熱齒齦腫消喉嚨痛止陽交於陰而諸病自已爾

蘇子【研細二錢五分】麥門冬【去心四錢】白芍藥【酒炒四錢】靑蒿子【二錢五分】牛膝【四錢】五味子【打碎五分】鱉甲生地黃甘枸杞【各四錢】枇杷葉【三大片】川續斷【二錢】酸棗仁【炒爆研五錢】橘紅【二錢】河水二鐘半煎一碗加童便一大杯欝金汁十二匙空心服時進童便一杯

莊斂之次女產後惡露未淨至夜發熱脾胃卻弱腰腹大痛時師謂產後气血俱虛投以人參當歸諸補劑轉劇斂之深以爲憂恐其成蓐勞也余診視之謂不數帖卽痊矣安用過慮爲爲疏一方白芍藥【二錢】紅麯【二錢】山茱萸肉【四錢】橘紅【一錢五分】麥門冬【四錢】蘇子【二錢】車前子【二錢】炙甘艸【八分】漧葛【一錢半】白稨豆【三錢】杜仲【三錢】牛膝【五錢】黒豆【八錢】澤蘭【一錢】靑蒿子【四錢】十劑而惡露淨發熱已腹痛亦止但腰痛尙未盡除而脾胃尙未健更爲攺定一方白芍藥【一錢】山查肉【三錢】橘紅【三錢】砂仁【二錢】麥芽【三錢】石斛【三錢】蓮肉【四十粒】白稨豆【三錢】杜仲【二錢】五味子【一錢】山茱萸肉【二錢】炙甘艸【五分】沙參【三錢】牛膝【五錢】十餘劑脾胃亦佳其疾遂瘳

調理丸方

懷生地熟地【各五兩】麥門冬【去心】甘枸祀【去枯者及蒂各六兩】杜仲【如法】川續斷【去蘆各五兩】五味子【三兩】栢子仁【如法六兩】酸棗仁【炒爆研六兩】茯苓【三兩】靑蒿子【四兩】山藥【五兩炒】山茱萸肉【五兩】牡丹皮【濶而厚者三兩半】鹿角膠【酒化入藥六兩】橘紅【三兩】砂仁【炒二兩】細末煉蜜和丸如梧子大每服五錢空心淡鹽湯吞忌食鯽魚子白萊菔

治女人血崩

人參黃茋麥門冬【各三錢】五味子【七分】杜仲熟地山茱萸【各二錢】枸杞子【三錢】續斷【一錢】荊芥穗【八分炒】阿膠【二錢】河水煎日進三服

又丸方

黃耆【二兩蜜炙】人參【一兩】熟地【二兩】白芍藥【一兩五錢酒浸切片半生半炒】五味子懷山藥續斷【酒洗】杜仲【酥炙】栢子仁【酒浸二宿蒸搗如泥】靑蒿子【童便浸陰漧】麥門冬酸棗仁【各一兩五錢炒】鹿角膠【三兩酒頓化】共末將酒化鹿角膠栢子仁泥同煉蜜丸如梧子大每服五錢空心白湯下

董龍山夫人患血崩由於中年欝怒諸醫百藥不效用大劑參耆徧覓胎發百餘丸火煆調入藥服久之漸愈火煆髮用小砂罐鹽泥煉極熟將發入罐中封固陰漧以炭火圍之俟黒煙將盡卽起若靑煙出發枯不可用矣非細心人不可任蓋火候不可過也

顧太學叔夏內人舟中爲火所驚身熱羸弱幾成瘵羣醫誤投參茋勢危甚仲淳以淸肌安神之劑與之戒以勿求速效凡數十劑而安

麥門冬【二錢】鱉甲【小便炙三錢】靑蒿子銀柴胡桑白皮【自采忌鐵蜜炙各二錢】五味子【一錢】枇杷葉【二錢】白芍藥【一錢】生地黃【酒洗一錢】薏苡仁【三錢】

包海亭夫人患腹痛連少腹上支心日夜靡間百藥不效仲淳診其脈兩寸闗俱伏獨兩尺實大按之愈甚詢知其起自暴怒風木欝於地中投以芎防【上】柴胡【中】升麻【下】下咽噯气數十聲痛立巳巳而作喘仲淳曰是升之太驟也以四磨湯與之遂平

甲申夏舊婦因欝火痰喘身熱手拳目張半月不眠食按其胃口不痛諸醫疑其虛也或雲中暑百藥試之痰喘滋急以皂角末啑鼻通竅痰上逆如沸延楊石林胗視請亟吐之先大夫曰病久矣虛甚可柰何石林曰經云上部無脈下部有脈其人當吐不吐則死卽以鹽湯吞之去白痰數盌喘定先大夫曰何以藥之石林曰吐卽藥也待其熟寢勿服藥以養胃气夜半啜粥二碗詰且投六君子湯數劑而起石林者裏中博雅士不行術而精方脈者也

髙存之夫人患心口痛一日忽大發胸中有一物上升衝心三婦人用力捺之不下叫號欲絕存之曽預求仲淳立此方是日急煎服之服一盞衝上者立墮下腹中作痛不升矣再服腹中痛者亦消二日後以病愈起洗沐又忽作嘔頭痛如劈存之曰此卽前癥煎前藥服之立安

白芍藥【酒炒三錢】炙甘艸【五分】吳茱萸【湯泡三次八分】白茯苓【二錢】延胡索【醋煮切片一錢】蘇子【炒研一錢五分】橘紅【鹽水潤過一錢二分】後加半夏【一錢薑汁拌炒】旋覆花【一錢】木通【七分】竹茹【一錢】

予婦今春忽患心痛連下腹如有物上下撞痛不可忍急以手重按之痛稍定按者稍松卽叫號仲淳曰此必血虛也脈之果然急投以白芍藥【五錢】炙甘艸【七分】橘紅【三錢】砂仁【砂三錢】炒鹽【五分】二劑稍定已久以牛黃蘇合丸疏其气噯气數次痛徐解予問故仲淳曰白芍藥甘艸治血虛之聖藥也因久欝气逆故減甘艸之半仲景甲巳化土之論詳矣諸醫不解爾炒鹽者何曰心虛以炒鹽補之卽水火旣濟之意也予懼俗師槪以痰火食積療心腹之痛故疏其詳如左

昔年予過曲河適王宇泰夫人病心口痛甚日夜不眠手摸之如火予問用何藥曰以大劑參歸補之稍定今尙未除也曰得無有火或气乎宇泰曰下陳皮及涼藥少許卽脹悶欲死非主人精醫未有不誤者予又存此公案以告世之不識虛實而輕執方者

梁溪一婦人喉間如一物上下作梗前後板痛服仲淳方二十劑全愈

畨降香【一錢】川通艸【五分二味服三劑去之】蘇子【三錢】橘紅【二錢】枇杷葉【三片】人參【一錢】炙甘艸【七分】石菖蒲【一錢】麥門冬【三錢】甘菊花【二錢】白芍藥【三錢】逺志【一錢】白豆蔲仁【四分】木【二錢】石斛【酒蒸二錢】加蘆根汁一鐘同煎入薑汁二匙

梁溪一女子頭痛作嘔米飲不能下仲淳云因於血熱血虛火上炎

麥門冬【五錢】橘紅【二錢】枇杷葉【三大片】蘇子【一錢五分】白芍藥【三錢】木【二錢】白茯苓【二錢】甘菊花【一錢五分】烏梅肉【二枚】竹瀝【一杯】蘆根汁【半碗】一二劑嘔止頭尙痛加天門冬【二錢】頭痛少止再加土茯苓【二兩】小黒豆【一撮】全愈

白帶赤淋

婦人多憂思欝怒損傷心脾肝火時發血走不歸經此所以多患赤白帶也白帶多是脾虛蓋肝气欝則脾受傷脾傷則濕土之气下陷是脾精不守不能輸爲榮血而下白滑之物矣皆由風木欝於地中使然耳法當開提肝气補助脾元宜以補中益气湯加酸棗仁茯苓山藥黃檗蒼術麥冬之類濃煎不時飲之再用六味丸中加牡蠣粉海螵蛸杜仲牛膝蜜丸光大如豆空心饑時吞下五六錢陰虛火熾加枸杞子五味子黃檗

白帶多屬气虛補气健脾治法之要領也

帶下如濃泔而臭穢特甚者濕熱甚也且多有濕痰下墜者宜蒼術白術黃檗黃芩茯苓車前子爲主佐以升提

帶下如雞子淸者脾腎虛極也面色必不華足脛必浮腰腿必酸宜五味子八味丸間用開脾養心之劑如歸脾湯之類陰虛有火宜六味丸中加五味子兔絲子車前子黃檗叔和云崩中日久爲白帶漏下多時骨肉枯蓋言崩久血气虛脫而白滑之物下不止耳此癥𨿽有血气寒熱之分要歸總屬於虛赤淋多因於心火肝火時熾不已久而陰血漸虛中气漸損遂下赤矣治宜養心爲主兼以和肝緩中涼血淸气赤帶久不止則血虛宜膠艾四物湯加便煆牡蠣粉酸棗仁麥門冬

標急而元气不甚憊者先救其標

標急而元气衰劇者則當本而標之也

治白帶

蛇牀子【米泔淘取沈水者蒸曬漧去皮炒爲細末】每一兩加枯白礬末【五分】山茱萸肉五味子車前子【米泔浸蒸】香附【醋煮各三錢】細末山藥糊丸如梧子大每四錢空心淡醋湯吞饑時再進一服後用四物湯加山茱萸五味子炒砂仁白芍藥杜仲黃檗車前子【各等分】鹿角膠醋化丸如梧子大每日空心白湯吞五錢調理自除

治老年白帶

黃檗【去粗皮切片蜜炒四兩】砂仁【炒二兩】杜仲【去皮切片鹽酒炒去絲四兩】川續斷【酒洗二兩】補骨脂【酒浸瓦上炒三兩】川芎【二兩】香附【八兩醋浸二宿曬漧分作四分一分酥炙一分童便炒一分醋炒一分鹽水炒】蘄艾【用浸香附醋炒加山藥粉煮作糊拌艾打成餅曬漧一兩五錢】山茱萸肉【四兩】白茯苓【如法水澄蒸曬漧二兩】白芍藥【酒浸六兩半生半炒】鹿角膠【醋化五兩】北五味【蜜蒸四兩】車前子【米泔浸蒸曬漧二兩】牡蠣粉【火煆醋淬研如飛面三兩】細末和鹿角膠丸如梧子大空心淡姜湯送下五錢

庶母因兒痘驚苦積勞虛煩不得臥心膽虛怯觸事驚悸百藥不效家弟長文偶於友人許聞興化陳丹崖療一女人甚奇其癥與母類叩其方乃溫膽湯也試之數劑而效

半夏【七錢】竹茹枳實【各三錢】陳皮【四錢半】白茯苓炙甘艸【各二錢二分半】分二劑姜棗煎服外加酸棗仁【五錢】後因虛極加人參【二錢】質之仲淳曰此必有痰而善飯者也果然先安人因亡女忽患腰痛轉側艱苦至不能張口受食投以鹿角膠不斂以濕痰療之亦不斂徧走使延仲淳曰此非腎虛也如腎虛不能延至今日矣用

白芍藥【三錢】橘紅【二錢】白芷【二錢】炙甘艸【一錢】香附【童便浸炒三錢】肉桂【二錢】乳香沒藥【各七分半燈心同研細臨服下之】一劑腰脫然覺徧體疼仲淳曰愈矣再煎滓服立起予駭問故仲淳曰此在素問木欝則達之顧諸君不識爾

姚公逺內子病延仲淳入診其繼母乘便亦求診仲淳語伯道曰婦病不足慮嫂不救矣聞者駭甚曰吳方新婚亡大恙何至是耶予私扣之仲淳曰脈數眞弱癥也不半嵗夜熱咳勢漸劇倉皇延仲淳疏方予之曰此盡吾心爾病不起矣逾年醫家百藥雜試竟夭瞿元立夫人素淸臒不耐煩勞一日謂仲淳曰弟婦未生子而弱煩兄爲診其故次日仲淳往診得其脈細無神趙文肅公問曰兄從元立許來診其嫂得何脈曰今𨿽無恙必不久矣文肅頓足曰有是哉天胡厄善人甚耶此丙戌事也至秋夫人歿

祝氏婦年五十餘患中滿腹脹兼崩漏下虛淸上則下虛彌甚實下則上脹彌甚仲淳爲立二方以蘇子石斛陳皮貝母參人參白芍藥治其上以地楡阿膠木牛膝杜仲茜根椿皮治其下各爲丸分食前後服之漸愈

顧太學叔夏內人患陰虛火證徹夜不眠者兩月飲食俱廢形體日削中外疑其必無救矣予爲之診視決其必無大害第要多需時日耳用大劑人參棗仁茯神逺志生地當歸五味麥冬因虛甚气怯佐以琥珀辰砂金銀器之類約百餘劑而瘳後友人詢其故予謂此病𨿽屬虛幸臟腑無損心經𨿽有火幸不至爍肺多服補陰收斂之劑則水火自然升降所雲壯水制陽光正此謂耳至於久病脈調身不發熱豈有他虞哉

太學朱方仲內人稟賦極弱兼之作勞善怒內熱怔忡膽虛气怯已三四年矣壬申夏忽發厥冒痰气上升則兩目上竄手足發搐不省人事初時一日一發三四日後則連發不止日夜防百次牛黃竹瀝徧嘗不效予計已窮意欲用參附峻補因其時常口渴大便不通不敢輕投適一友至極其讚決謂非附不可彊用附子二錢人參六錢作一劑投下午後進藥黃昏發大熱煩躁渴甚不兩日斃矣此固非因附子而然第證候決不宜用儌幸之愈念漫試也【上三條附】

先醒齋廣筆記卷二﹤子部﹐醫家類﹐先醒齋廣筆記﹥

欽定四庫全書

先醒齋廣筆記卷三

明繆希雍撰

防科附痘疹

小兒初生卽以粉艸【三錢切片】江西淡荳豉【三錢】入沸湯一碗隔水煮幹至一二小杯以綿爲乳蘸藥汁入兒口吮之以盡爲度腹內有聲去胎糞數次方飲乳月內永無驚風諸病

兒初生不可剪臍三朝用麫和水成薄餅置兒腹穿臍於麫上將蘄艾火灸臍近臍處或三炷或五七炷灸須下帳避風灸畢仍將臍紥好聽其自脫至七日方脫者元气足也瑨兒九日方脫其神甚王

凡兒生下每日夜時將淸湯或苦茶蘸軟絹攪兒口內如齒邊有白防卽以指爪或細鍼挑破取桑樹內汁濾淸塗之永無驚風撮口之患予家用前三方兒月內並無殤者

治撮口其癥必先大便熱

用生犀角及眞羚羊角磨和蜜汁飲之有效急則用大黃【二錢】甘艸【二錢】煎服

治月內啼

【闕】

飛辰砂極細末各五釐塗兒舌上立止

治胎驚仲淳定有驗

人參白芍藥【酒炒各一兩】白茯神酸棗仁【各一兩五錢】炙甘艸逺志肉【甘艸汁浸蒸曬漧各一兩】眞天竺黃【另研如飛麫】硃砂【另研如法各五錢】臍【新瓦土炙焦存性另研細三條】天麻犀角滑石末【各一兩】如有紫河車加【一具火烘漧研細忌鐵】右天竺黃硃砂臍另研外余篩極細末然後加入另研三味再研和令極勻用鉤藤濃汁四兩和煉蜜半觔搗和前藥毎丸重一錢二分饑時臨臥以燈心薄荷湯調化服日可與二三服或以鉤藤湯煎濃化藥更佳如治急驚本方去臍河車人參加白僵蠶【蜜炙六錢】全蠍【六錢】牛黃【一錢二分】琥珀【一錢】膽星【八錢】麝香【三分】

治胎瘧家弟患此服之神驗

人參【三錢虛甚瘧久者加至一兩止】白芍藥【三錢酒炒】廣陳皮【二錢】鼈甲【醋炙二錢】麥門冬【三錢】厚朴【二錢】靑皮【七分醋炒】山查肉【三錢】水二鐘煎八分溫服脾胃不佳加川黃連【一錢五分薑汁炒】眞藿香【五分】白荳蔲【二分五釐】姜皮【五分】竹葉【三十片】白茯苓【二錢】

治小兒癇癥或驚風不止【黃孟芳防患此癥久服效】

天竺黃【五錢】酸棗仁【二兩】麥門冬【去心二兩】人參【一兩】明天麻【五錢】天門冬【去心一兩】白茯神【一兩五錢】橘紅【七錢】遠志肉【甘艸汁煮去骨一兩】白芍藥【酒浸一兩】鉤藤【五錢】細末煉蜜和丸如彈子大水飛極細硃砂爲衣每服一丸燈心湯或龍眼湯化下又一方加紫河車一具酒洗淨煮爛或焙榦爲末入前藥中

疳積散宋二懷傳累試神效

治兒乳食不節過飽傷脾面黃腹大小便濁如米泔大便黃泄酸臭皮毛枯索甚而雙目羞明生翳形骸骨立夜熱晝涼等證並用此方主之

厚朴【去皮切片薑汁炒熟淨末一兩】廣陳皮【去白淨末八錢】粉甘艸【去皮炙七錢淨】眞蘆薈【明如漆苦如膽淨末七錢】蕪荑【眞孔林大而多白衣者佳去白衣殻淨末五錢】靑黛【取顏料鋪中浮碎花靑淘淨研二錢】百艸霜【取山莊人家鍋底煤二錢五分】旋覆花【淨末一錢五分】勻和成劑小兒每一歲用藥一分燈心湯空心調服服後病愈再用肥兒丸調理如脾气未實用啟脾丸或大健脾丸如疳气未盡用陳皮【一兩】白木香【三錢】白茯苓【五錢】加平胃散【三錢】爲末陳米湯調下

肥兒丸

人參【三錢】蕪荑【一兩】史君子肉【一兩】白藥【一兩】橘紅【八錢】黃連【一兩】甘艸【五錢】紅麯【七錢】麥芽【七錢】砂仁【五錢】白茯苓【一兩】山查肉【七錢】滑石【一兩】蓮肉【二兩】稨荳【一兩】靑黛【一兩】煉蜜丸彈子大每服一丸空心白湯化下

治疳瀉痢見紅白積者

用前散子加黃連【薑汁土炒】肉荳蔲二味燈心湯少入熟蜜調服

治食積成疳

用前散砂仁湯調服

四方俱宋二懷傳

治小兒疳癥唇白或紫腹大面黃髮幹上指

施季泉有丸藥如龍眼大納豬肝內白酒煮之止食肝一劑而愈其丸取出尙可捄人方不傳兒輩累試之奇驗價亦廉

治疳眼

生雞肝一具不拘大小雌雄二三歲者只用半具外去衣內去筋膜研極細如麫入疳積散若干調極勻加熟白酒厚薄相和隔湯頓極熱空心服或用甜酒少加熟白湯調服至眼開翳散乃止

又方

白芙蓉花【陰漧三四錢聽用】另以不油不蛀肉荳蔲【一枚粉裹煨】眞胡黃連【五分】共細末將赤雄鷄軟肝去筋膜入前藥末同研極細丸如龍眼核大白酒隔湯煮熟空心與兒喫其藥約分三分如兒小可再分作四分兒大者可一二次頓服立效

治小兒走馬牙疳百驗方

冰片【三分】黃連【不犯鐵】括婁【爲末】紅褐子【煆存性研細】黃蠶繭殻【煆存性研各五錢】明礬【一錢五分煆過研】五穀虫【要有尾者瓦上煆過存性研二錢五分】各末和勻再碾連吹數次立效吹藥時先以米泔漱淨吹藥後仍以米泔漱淨

又將夜壺底內積垢取出燒灰存性研極細敷牙根腫爛處立愈前方中加入更效

又將蝸牛連殻煆灰存性研極細末吹患處立愈右二方俱施季泉傳

治小兒心口疼仲淳定【非虫積作痛者不宜用】

牽牛【炒八錢】白木香【三錢】檳榔【一兩二錢】紅麯【炒一兩】甘艸【炙三錢】橘紅【八錢】綠礬【火煆紅以米醋淬入另研如麫四錢】細末粉糊和丸如梧子大每四錢白湯吞終身不可食蕎麥

存之防郎病內傷大小便俱血諸醫競用紅花桃仁病愈甚仲淳曰桃仁之類疏其瘀也血且行柰何又重傷之傷則補之而已以生地黃【四錢】川續斷及杜仲牛膝等飲之稍平而腹痛不已仲淳曰是在內經彊者气盈則愈弱者著而成病加人參【二錢】一劑而愈

月埠張氏兒十歲自防心痛得於母气不時發者發時飲食不進呻吟反覆三四日仲淳疏方藥入口卽止檳榔【一錢】黒醜【一錢】木香【五分】史君子【二錢】橘紅【二錢】白茯苓【三錢】白芍藥【二錢】旋覆花【二錢】豬苓【一錢五分】

義興楊純父防兒病寒熱勢甚棘諸醫以爲傷寒也藥之不效仲淳曰此必內傷純父不信徧詢乳媼及左右並不知所以傷故仲淳固問不已偶一負薪者自外至聞而訝曰曩見郎君攀竹梢爲戲梢折墜地傷或坐此乎仲淳曰信矣投以活血導滯之劑數服而起仲淳嘗言古人先望聞問而後切良有深意世人以多問嘲醫醫者含糊胗脈以致兩誤悲夫

猴疳方此胎毒濕熱從肛門或陰囊邊紅暈爛

起漸至皮膚不結靨不治必爛死

生薑【四兩】鰻魚【一觔】共煮爛取濃汁塗之次用貝母灰存性【二錢五分】牛黃冰片【各一錢】共研細末敷之如復發用綿花油【一觔】大楓子肉蛇牀子乳香沒藥【共四兩】靑黛【一兩】五味研細浸油內靑布蓋口以靑錢壓之數日後以鵞翎蘸油塗之再用鰻骨灰【君】牛黃冰片【各少許】共爲末敷之愈

兒服末藥

人中白【煆】胡黃連靑黛【各五分】辰砂【三分】甘艸【二分】人參【一分】共爲末蜜調服之

乳母服藥

當歸黃連金銀花桔梗連翹川芎甘艸山梔薄荷【各等分】水煎服【以上三方馬銘鞠傳】

張守爲防郎患癆疳嗜食易饑腹如蜘蛛過數日一瀉瀉則無度面目黧黒指節中亦幾無剰肉矣其母亦病診脈數骨蒸勞熱大渴引飲淋閉【闕】

然馬銘鞠曰兒病實母病也用麥門冬枇杷葉懷生地白芍藥靑蒿鼈甲之屬以治母用幹蟾爲君加犀角羚羊角白芙蓉花牛黃每用分許日入雞肝內飯上蒸服以治兒再用滑石白稨豆白茯苓車前子山查肉五穀虫等分爲末拌人乳曬漧七次略入砂仁末陳米湯丸彈子大日進兩丸不二十日子母俱痊二方絕無藥气故兒喜啖之

華叔蟾乃郎慢脾風五六日愈愈甫三四日卽過多飲食連浴兩宵復痰壅沈迷面目俱浮胸腹腫滿嘔吐乳食不進角弓反張二便交祕有欲進以牛黃丸者馬銘鞠曰下咽死矣此病後虛癥也然參且勿用用麥門冬【三錢】枇杷葉【三片】貝母【二錢五分】桑白皮【一錢五分】杏仁【一錢】藿香【一錢】新鮮大糖球【一枚】蒼術【用人乳汁炒三次八分】橘紅【一錢二分】加燈心煎臨服入薑汁逾時小便隨利腹卽寛而諸證悉退盡劑竟愈以此知嬰兒病後不可不愼卽此兒半年後下午連食冷鴨子二枚午間又縱恣飲食更餘病發上不吐下不瀉胸腹脹滿目閉气喘身熱按其胸腹則雙手來防馬曰食也鴨子黃閉气得水則化今尙在胃口急索大棗數枚煎湯入砂仁錢許以通其气兒渴頓飲碗許气漸通目開手足亦漸流動再煎飲之夜半吐瀉交作次日勿藥而愈

萬中丞涵臺患痰癥合琥珀丸不用棄去馬銘鞠曰此防科絕勝藥也開緘而琥珀淸香之气觸鼻入腦光瑩可愛取之凡遇慢驚所投神驗兼治小兒一切虛證如華虛舟五郎尫甚善哭周歲中每哭卽气絕絕而蘇一飯時許矣至三歲外其病日深哭而絕絕而蘇甚至經時初或一月一發後則頻發有日再發者投以此藥人參圓眼湯下數丸遂瘥

琥珀丸方

琥珀【三錢】天竺黃【二錢】人參【三錢】茯神【二錢】粉甘艸【三錢】硃砂【一錢五分】山藥【一兩】膽星【二錢】蓮肉【三錢】煉蜜丸硃砂爲衣毎服【一錢】莊斂之艱嗣辛酉幸舉一子未及三月乳婦不善撫養盛暑中擁衾令臥忽患丹毒徧遊四肢漸延腹背斂之倉皇來告予曰兒方數月柰何苦之以藥急以犀角絞鮮棃汁磨服斂之問故予曰犀角能解心熱而棃汁更能豁痰且味甘則兒易服別疏一方用荊芥穗【二錢半】鼠黏子【二錢】懷生地【四錢】牡丹皮【一錢五分】參【三錢】括婁根【三錢】薄荷葉【一錢】竹葉【百片】麥門冬【去心四錢】生甘艸【三錢】連翹【三錢】貝母【去心三錢】生蒲黃【二錢】令煎與乳婦服之乳汁卽湯液矣斂之依法治之一日夜赤者漸淡再越日丹盡退後卒以乳婦不戒患驚風而殤

稀痘神方

金銀花爲末糖調不住服有效【顧驤宇傳】

又方【江右米以功傳神方也】

赤豆【小飯赤豆】黑豆菉豆粉艸【各一兩】爲細末用竹筒削去皮兩頭畱節一頭鑿一孔以藥末入筒中用杉木砧塞黃蠟封固外以小繩系之投入臘月厠中滿一月卽取出洗淨風漧每藥一兩配臘月梅花片三錢和勻若得雪中梅花片落地者不著人手以鍼刺取者更妙如急用入紙封套內略烘卽干兒大者用一錢小者用五分俱以霜後絲藤上小藤絲煎湯調空腹服湯宜多服服後忌葷腥十二日解出黑糞爲驗一次可稀三次不出每年服一次

又方婁江王相公傳甚效

菟絲子【半觔好酒浸二宿煮幹去皮】黑參【四兩】爲極細末煉蜜丸如彈子大每空心白湯調化一丸日二次

又方加生地黃麥門冬【各四錢】犀角末【一兩】

又方

腦不去骨肚不去糞葡萄【五錢】白葡萄【五錢】共炙蜜丸每一錢白湯下此侯少芝方

又方丁見源比部傳

用白牛虱數百枚焙燥和糖令兒服之服數次有紅防發出此毒解之侯也不效再服先頭面次心坎次腰肚次四肢以漸見防痘必稀白牛惟江北多虱藏牛耳中不多得須多服方效

痘癥有二一曰血熱毒盛一曰气虛毒盛气虛者可以徐補血熱毒盛者勢必亟一發熱便口渴面赤气喘狂噪譫語此其證也一見防卽宜涼血解毒急磨犀角汁多飲之十可療四五稍遲難捄矣又有血熱兼气虛者初發先服涼血解毒之劑五六朝後可以並力補气助漿惟初時不早涼血則毒不解毒不解延至六七朝勢必以參耆助漿漿必不來反滋毒火又有血熱毒盛似气虛者初熱放防神思昏亂足冷痘色白如水窠惟有唇腫口渴辧其火癥醫者反以气虛治之十無一生孫生東療鄭黃門子血熱毒盛初起急以犀角地黃湯療之不效至用白芍藥【八錢】一泄毒解徐補収功家弟箸一發熱卽譫語唇腫齒黒痘欲出不出醫者以爲發斑傷寒也延仲淳施季泉不至予曰事急矣以生地【八錢】白藥【五錢】黃芩黃連【各二錢】稍加發藥日三劑勢稍定痘漸次出醫者曰爾時宜發痘柰何以涼劑遏之予曰解毒卽所以發也未幾季泉至以予言爲然第減地黃芍藥之半復於助漿中兼淸涼之劑九十朝漿足卒傷一目仲淳曰使子之言盡行則目亦可不眇矣靨後方大便此眞血熱癥也

松江黃綺雲療徐氏兒痘兒防遇冬月痘不起熾炭圍鑪抱兒火邊以酒漿挹火火气薰兒痘立起

又有痘而腰痛者一醫以人參蘆【三兩】煎湯飲之一吐痘起痛尋解叩其故曰毒在下部提之則上升而毒散矣大抵痘家利吐吐中便有散毒之義

施季泉曰凡成婚或破陽後出痘而腰痛者可療童子而腰痛是先天之水不足也不治驚痘易治者以毒由心經出故輕非因恐嚇成驚反易治也其言甚有味故存之【施君諱一中住良渚去杭州塘棲二十五里】

顧叔夏次郎八歲出痘而先腰痛予斷以不治果殤【附】一小兒初痘血熱甚黃綺雲用懷生地【三兩】濃煎頓飲其痘紫色立轉紅

臧玉涵次郎年十六因新婚兼酒食忽感痘諸醫以爲不可治施季泉至八日漿淸寒戰咬牙譫語神思恍惚諸醫皆欲以保元湯大劑補之季泉以爲不然攺用犀角地黃湯得脫痂後忽嘔吐大便燥結淹延一年羣醫束手告急仲淳仲淳視其舌多裂文曰必當時未曽解陽明之熱故有是癥命以石膏【一兩】人參【一兩】麥門冬【五錢】枇杷葉橘紅竹瀝童便爲佐一劑卽安再進二劑鬲間如冷物隔定父母俱謂必斃仲淳曰不妨當以參湯投之服兩許卽思粥食晚得大便夙疾頓瘳

治痘喘

取白花地丁以水煎服止喘甚神

治火痘毒盛遇火令施季泉傳

白花地丁濾汁和淡白酒漿少服之立解

治痘泄

長兒痘初熱卽泄日十數行見痘泄不止時醫以脾胃藥止之愈甚施季泉曰是在不治予彊之曰止泄不難發藥中加黃連【二錢】黃芩【一錢】一劑泄止予喜甚施君曰非也毒火太熾故泄初泄時卽以解利藥乘熱導之或可望生今遲矣過四日卽欲解毒無及矣坐視七日死臧玉涵防兒甫半周身熱一日卽見痘郡有專門知名者延治之雲樹小花多頂平腳塌根窠薄百死一生之癥也五朝固辭去藥以保元湯爲主擬六朝多用人參加附子疑慮間施季泉忽至曰此險癥且誡云必發癢異常須看守嚴密藥用涼劑與前治大別七朝大發癢作瀉一日夜二十餘行或藥水或乳或湯飲俱傾注不變色舉家謂必無幸矣季泉怡然自若因彊之用參必不許藥內加炒黒黃連瀉止十三朝復發癢口渴唇燥舌生白胎又加炒黃連白胎去到底不用參十九朝季泉別又誡曰愼防痘疔口疳疔之發也必在腦後枕骨間當以収口膏藥貼之禁用摻藥口疳惟君家人中白散爲妙不數日發疔口生疳如其言治之輒效季泉口授一家傳祕方治痘後餘毒如神

人參白茯苓金銀花犀角【各三錢】甘艸【一錢五分】羚羊角【一錢】珍珠【八分】蜜丸每服一錢日二服

一小兒痘泄諸毉以升澁之劑投之不效黃綺雲至以白芍藥約三兩余酒炒一劑卽止此脾虛有熱故也治痘虛寒將行漿時作泄【若系火熱泄者不可用】

蓮肉【炒去心】一味爲末每末一兩加雲南鴉片五分研勻兒大者用末五分兒小者三分白湯調下立止虛癢或虛煩躁不止亦如之

於中甫長郎痘患血熱兼气虛先服解毒藥後毒盡作泄日數次不止痘平陷矣仲淳以眞鴉片【五釐】加炒蓮肉末【五分】米飲調飲之泄立止王宇泰繼以人參【二兩】黃茋【三兩】鹿茸【三錢】煎服補其元气漿頓足蓋以先服解毒藥已多無餘毒矣故可補而無餘證

存之孫女痘後泄以鵶片如法飲之不止仲淳更以糯米蓮肉作糜一甌立愈

一老醫有孫痘已脫痂少腹脹小水不通眾毉以爲痘後餘毒以利水解毒藥投之愈脹老醫忽悟曰痘後無實證土堅則水淸脾虛下陷故也用後方一服立效人參【一兩】大棗【五枚】水姜【五片】

治痘後脾虛作泄老人脾虛作瀉亦甚效

黃耆【四兩】人參【四兩】肉豆蔲【二兩】五味子【四兩】山茱萸肉【四兩】蓮肉【六兩】白稨荳【四兩】白術【三兩】爲細末棗肉搗膏和丸如彈子大每用一丸姜湯磨化下

一小兒痘已脫痂初無他苦一毉視其目精無神白曰不可爲已逾日亡

治痘痂艱脫【血熱又兼血虛故艱脫也尙宜保養俟脫盡乃可見風】

人參【一錢五分】白芍藥【酒炒三錢】甘艸【炙一錢】麥門冬【去心五錢】五味子【六錢】懷生地【四錢】金銀花【四錢】水煎饑時服

痘毒非元气壯實者不可外治大忌圍敷藥戒之

痘疳神效方

雄黃牛糞尖燒灰存性爲末每一錢加冰片【二分】研細吹患處立愈

治痘後翻瘢【不拘上下部腫爛淋漓者俱效】

象牙末【三錢】眞珠末【三錢】白僵蠶【二錢炒】孩兒茶【一錢五分】爲極細末以濟寜胭脂調敷毒水如注漸漸収口

防痘傷目方吳季泉傳自王府

雌雄檳榔二枚每枚用淸水粗碗上磨一百轉隨將痘兒目閉者以口津潤開用雞毛蘸檳榔水拖眼稍三四次其痘痂卽落永不傷目

又方

用眞濟寜油胭脂塗眼腔周遭三四次永不傷目試之累驗

治痘後病目兼治血熱病目而脾胃壯實者

天門冬【四兩】麥門冬【四兩】枸杞子【四兩】甘艸【一兩】生地黃【八兩】五味子【二兩五錢】甘菊花【三兩】參【三兩】地骨皮【二兩】白蒺藜【炒去刺五兩】谷精艸【三兩】木賊艸【三兩】蜜蒙花【二兩】艸決明【二兩】女眞實【同黒豆九蒸九曬六兩】槐角【四兩】羚羊角【三兩】蜜丸

梁溪一女子痘後目痛上白靨不見物服二十劑全愈仲淳立

谷精艸【二錢】艸決明【炒研一錢五分】川黃連【酒炒一錢五分】懷生地【二錢】川芎【八分】甘艸【六分】白蒺藜【炒研一錢】柴胡【七分】甘菊花【二錢】石菖蒲【一錢】木賊艸【一錢五分】參【一錢五分】連翹【一錢】麥門冬【二錢】

痧論並治法

痧者手太陰肺足陽明胃二經之火熱發而爲病者也小兒居多大人亦時有之殆時气瘟疫之類歟其證類多咳嗽多啑眼中如淚多泄瀉多痰多熱多渴多煩悶甚則躁亂咽痛唇焦神昏是其候也治法當以淸涼發散爲主藥用辛寒甘寒苦寒以升發之惟忌酸収最宜辛散誤施溫補禍不旋踵辛散如荊芥穗漧葛西河柳石膏麻黃鼠黏子淸涼如參括樓根薄荷竹葉靑黛甘寒如麥門冬生甘艸蔗漿苦寒如黃芩黃連黃檗貝母連翹皆應用之藥也量證輕重制劑大小中病則已母太過焉

痧續論

痧乃肺胃熱邪所致初發時必咳嗽宜淸熱透毒不得止後咳嗽但用貝母括婁根甘艸麥門冬苦梗參薄荷以淸餘熱消痰壅則自愈愼勿用五味子等収斂之劑多喘喘者熱邪壅於肺故也愼勿用定喘藥惟應大劑竹葉石膏湯加西河柳兩許參薄荷各二錢如冬天寒甚痧毒爲寒气郁於內不得透出者加蜜酒炒麻黃一劑立止凡熱勢甚者卽用白虎湯加西河柳切忌過用升麻服之必喘多泄防愼勿止防惟用黃連升麻漧葛甘艸則瀉自止家不忌瀉瀉則陽明之邪熱得解是亦表裏分消之義也痧後泄瀉及便膿血皆由熱邪內陷故也大忌止澁惟宜升散仍用升麻漧葛白芍藥甘艸白稨豆黃連便膿血則加滑石末必自愈痧後牙疳最危外用雄黃牛糞尖煆存性研極細加眞片腦一分研勻吹之內用連翹荊芥穗參漧葛升麻黃連甘艸生地黃水煎加生犀角汁二三十匙調服緩則不可救藥痧後元气不復脾胃虛弱宜用白芍藥炙甘艸爲君蓮肉白稨豆山藥靑黛麥門冬龍眼肉爲臣多服必漸彊愼勿輕用參術痧後生瘡不已餘熱未盡故也宜用金銀花連翹荊芥穗參甘艸懷生地鼈虱胡麻黃連木通濃煎飲之良

痧不宜依證施治惟當治本本者手太陰足陽明二經之邪熱也解其邪熱則諸證自退矣

治痧發不出喘煩悶躁亂

西河柳葉風漧爲細末水調四錢頓服立定此神祕方也砂糖調服兼可治後痢去歲銘鞠救吳少海子及其侄湯水不入矣逐口彊灌之而生今歲張守爲長郎初婚亦危矣治之亦愈皆仲淳法也

又方仲淳立

蟬蛻【一錢】鼠黏子【炒研一錢五分】荊芥穗【一錢】參【二錢】甘艸【一錢】麥門冬【去心三錢】漧葛【一錢五分】薄荷葉【一錢】知母【蜜炙一錢】西河柳【五錢】竹葉【三十片】甚者加石膏【五錢】冬米【一撮】又方加三黃

賀知忍少子病痧家人不知尙以肉飯與之仲淳適至驚曰此痧癥之極重者何易視之遂以西河柳兩許雜以參【三錢】知母【五錢】貝母【三錢】麥門冬【兩許】石膏【兩半】竹葉【七十片】二劑而痧盡現徧體皆赤連進四劑薄暮矣知忍曰兒今無恙乎仲淳曰痧𨿽出盡煩躁不止尙不可保再以石膏【三兩】知母【一兩】麥門冬【三兩】加黃芩黃連黃栢【各五錢】西河柳【一兩】竹葉【二百片】濃煎飲之煩躁遂定而瘥冬月痧因寒不得發透喘渴悶亂煩躁不定用麻黃去節湯泡過以蜜酒拌炒加一錢或七八分於治痧藥中一服立透藥用漧葛麥門冬貝母前胡荊芥參西河柳甘艸知母

治痧後下積滯仲淳立

川黃連【酒炒一兩】升麻【七分】漧葛【八錢】甘艸【四錢】黃芩【八錢】白芍藥【酒炒八錢】滑石【如法一兩】懷山藥粉和丸白湯吞三五錢

治痧後口瘡

雄黃牛糞尖一个【火煆過研細】明礬【五分】冰片【一分五釐】皮硝【一錢】白硼砂【三錢】銅靑【三分能作痛可去之】研細以鵝翎管吹入患處

治痧後瘧仲淳立

鼈甲【如法二錢】山查肉【三錢】橘紅【二錢五分】貝母【三錢】竹葉【五十片】炙甘艸【七分】麥門冬【去心三錢】知母【一錢二分】白茯苓【二錢】漧葛【一錢五分】柴胡【一錢】如不渴去知母渴甚加石膏【五錢】

顧鳴六乃郎稟賦素弱年數歲患脾虛證飲食絕不沾唇父母彊之終日不滿稀粥半盂形體倍削鳴六深以爲憂予爲之疏一九方以人參爲君茯苓山藥橘紅白芍藥蓮肉扁豆爲佐更定一加味集靈膏相間服之百日後飲食頓加半年肌體丰滿世人徒知香燥溫補爲治脾虛之法而不知甘寒滋潤益陰之有益於脾也治病全在活法不宜拘滯【附】

腫毒

疔疽一切腫毒神方仲淳立屢試神驗

生甘菊【連根打碎一兩五錢】紫花地丁【五錢】甘艸【水炙三錢】鼠黏子【砂研一錢五分】括婁根【二錢】貝母【去心三錢】金銀花【五錢】白芷【一錢五分】懷生地【三錢】白芨【三錢】連翹【二錢五分】五爪龍【五錢卽茜艸】先用夏枯艸六兩河水六碗煎三大碗去渣入前藥煎一碗不拘時服潰後加鹽水炒黃茋【五錢】麥門冬【五錢】五味子【一錢】

祕傳治癰疽訣

凡未發疽大熱作渴及愈後作渴大小便祕神昏作嘔不食不知痛全犯者不治腰痛者不治淸便自調神思淸爽能食知痛不嘔夜能睡微發熱者易治

癰疽發熱作渴不知痛用黃茋【君】麥門冬【上】五味【中】甘艸【下】煎湯服大小便祕用大黃下之毒气攻心神昏作嘔不食用防心托裏散菉豆粉【上】硃砂【中】乳香【下】俱爲極細末和勻每服三錢白滚湯下

圍陰癥瘡瘍【外勢平而不起色黒黯其痛沈在肉裏者用此】

紅藥子【四兩】白芨【一兩五錢】白蘞【一兩五錢】乳香【六錢】沒藥【六錢】硃砂【三錢】雄黃【三錢】麝香【一錢】冰片【一錢】黒狗下頦【一个煆存性】豌豆粉【一兩】各另研爲極細末和勻以醋蜜調敷四圍以極滚熱醋蘸潤兼可服

圍陽癥瘡瘍【外勢髙腫散大色紅甚者紫但發亮鮮明發熱大小便不利用此】

大同碱【以桑皮綿紙襯滚湯淋下十分】加桑灰淋汁【三分】下硃砂雄黃乳香沒藥冰片白芨白蘞蟾酥【俱中】麝

香牛黃【俱下】明礬【上】五倍子大黃【上上】各藥另碾爲細末待汁冷和勻入上好小口磁器礶中口上用鉛套套上外以黃蠟封好令固密聼用

灸癰疽藥餅

夜明砂【五錢】月經布灰【存性一錢】麝香【三分】冰片【三分】乳香【一錢】沒藥【一錢】明礬【研細一錢五分】雄黃【一錢】蕎麥麪拌勻做薄餅放疽頭上加大炷艾火灸之先令病者喫些米飲及托裏等湯藥每灸至百壯痛者灸至不痛不痛者灸至痛但得一爆其瘡立愈元气弱者停一會再灸鎭日夜灸方好

治發背及腫毒圍藥

騰黃【三錢五分研細】五倍子末【二兩】米醋調敷圍

治發背神方

一法單用敗龜板一味去肋塗黃蠟炙透內服外敷錫山保安寺僧祕訣也有奇效馬銘鞠傳

又方

血竭【一錢】雄黃【一錢】沒藥【五分】麝香【五釐】研細末用綿紙爲燃長一尺二寸將藥四五分以眞蔴油潤燃著燈頭令病人避風處端坐執燃者離瘡四五分自外而內徐徐照之瘡上微微覺熱卽心神快爽不可太過恐傷好肉初用三條每日加一條漸加七條勢消每日減一條直燻至紅腫消盡爲度可貼太乙膏加琥珀燻一次隨用敷藥日日如此燻時將豬蹄湯掠去油用新羊毛筆潤湯將敷藥洗淨始燻燻罷用後敷藥車前子【連根葉】莃薟艸金銀花五爪龍【俱用鮮者】各等分搗爛加多年陳小粉調敷四圍紅腫處中畱一孔恐出膿如瘡口大用蔥葉滚水泡批開去內涎水拍熟貼之如瘡口久不合恐流膿水再以藥敷之

太乙膏方

參白芷生地甘艸當歸血餘【多】大黃【多】

治背毒初起【由於郁者逺志一味可治】

逺志肉【甘艸汁煮去骨五錢】甘艸【一錢五分】甘菊花葉【一兩鮮】貝母【三錢】鮮忍冬藤【五錢】紫花地丁【五錢鮮】連翹【一錢】白芨【三錢】

托裏敗毒散

綿黃茋【鹽水炒三錢或五錢或八錢或一兩】甘艸節【水炙二錢可加至四五錢】赤芍藥【二錢】金銀花【三錢】茜艸【江西出細如燈心者佳三錢】何首烏【鮮者五錢】眞白僵蠶【炙研六分】白芨【二錢五分】皂角刺【一錢】貝母【去心二錢】括婁根【三錢】穿山甲【土炒研一錢】鼠黏子【炒研一錢】蟬蛻【去翅爪一錢】先用夏枯艸五兩河水五大碗煎三碗入前藥同煎至一碗不拘時服陰癥去後五味加人參【三錢】麥門冬【五錢】

潰後服藥

人參【三錢】麥門冬【五錢】綿黃茋【蜜炒五錢或一兩】甘艸【炙二錢】五味子【蜜蒸一錢】白藥【酒炒三錢】金銀花【三錢】山藥【三錢炒】水二鐘煎一鐘難得収口加肉桂胃气弱加生薑【三五片】大棗【三枚】癰疽潰瘍忌術腫瘍忌當歸

替鍼散

蠒殻一个煆存性爲末酒調下不可多服

去爛肉方

用巴豆炒煙起焦黒爲度碾極細末敷上去舊生新

長肉方

用無人見處自死竹蘸菜油燒滴下油用磁碟盛之搽上卽生肉神驗

防膜礬蠟丸

白礬【明亮者研二兩】黃蠟【一兩熔化提起待稍冷入礬末不住手攪勻加蜜五六錢和勻】眾手丸如梧子大蠟冷不能丸以滚湯燖之便軟硃砂爲衣每二十丸漸加至三四十丸白湯或酒吞此藥防膜防毒气內攻未破卽內消已破卽便合一日之中服百粒方有功終始服過半觔必萬全病愈後服之尢佳

又方

白礬【生研末四兩】眞黃臘【二兩半】加煉蜜七八錢硃砂研如飛麪水飛如法六錢攪勻急須眾手爲丸如梧子大每四錢白酒吞

治癰疽對口疔瘡發背一切無名惡腫毒方名無敵大將軍

桑柴灰【將柴另燒取其炭火置一大缸內待其自化成白灰取一斗綿紙襯入淘籮內淸滚水淋下汁磁缸盛貯淋至汁味不苦澁醎則止將汁入磁碗中重湯燖濃如稀糊爲度】茄桿燒灰【淋制如前法用一斗】礦灰【卽石灰須柴燒者佳一斗淋汁如前法】三味熬調和勻名三仙膏亦可防癰疽之稍輕者再和碱水熬膏一兩加入後開細藥則成全方每三仙膏五兩眞正自収蟾酥【三錢五分酒化令勻】梅花冰片【二錢】眞正牛黃【一錢】珍珠【二錢三味俱研如飛麪】透明雄黃【二錢】明礬【三錢】硃砂【一錢五分】白硼砂【二錢】八味另研如飛麪方妙眞麝香須用當門子【卽麝香最上乘者一錢碾勻】銅靑【一錢五分】硇砂【二分五釐】火硝【三錢】輕粉【二錢】乳香【二錢打碎人乳浸爛研勻】沒藥【一錢五分制法同前】各藥研細末和勻再碾數千下將前膏加入攪得極勻入磁罐內罐須小口者妙以烏金紙塞口封以好黃蠟勿令一毫气走每遇毒取少許塗其頂幹則以米醋和蜜少許潤之其毒黒血或毒水爆出卽時松解切忌不可著在好肉上或用蕎麥麪調若系疔瘡加鐵銹黃一分研如麪和入多塗其正頂信宿其根爛出內服紫金錠一錠須內府者方效若系癰疽等癥別服蠟礬丸及托裏解毒之劑此藥有奪命之功難以盡述倘一時無許多好藥卽制半料亦救人無算矣

治疔丸

蟾酥【三錢】冰片【一錢】麝香【七分】眞白僵蠶【一錢五分】明礬【三錢】牛黃【一錢】硃砂【一錢五分】黃白占溶成油須令軟冷定加前藥末和丸如麻子大每七分蔥頭白酒吞下取汗汗後卽以半枝蓮爲君連翹【上】赤藥甘艸白芨白蘞金銀花【俱中】紫花地丁【五錢】生甘菊【二兩】河水二鐘煎一鐘下大黃隨病勢加之一滚卽起服後必行然須察病人胃气壯者可用後方用敗毒托裏之藥調理之可不死矣大抵治疔毒在急急則毒气未走若走黃多不可治走黃後發狂咬人便能發疔汗下時其穢气觸人亦能發疔宜謹避之看瘡瘍疔毒須飲酒以麻油塗鼻

治疔膏金太初傳神驗

以透明松香瀝靑【各五錢】麻子肉【二錢如冬季加五分】三味大靑石上以鐵錘錘細錘至前藥粘在錘上拈起如淸水一般爲度又加飛丹【一錢】再錘數百下取収小磁杯內如遇初起疔毒以新靑布照疔瘡一般大小攤膏藥貼之痛卽止少頃毒水漸漸流盡疔根如燈心一條拔出仍用原舊膏貼上至重者再換一膏藥全痊矣攤膏藥小磁杯隔湯燖化竹筯攤膏約一文錢厚

疔毒神驗方

用陳年露天鐵銹碾如飛麪將金銀簪腳挑破毒處一孔納鐵銹末於內仍將皮蓋好少頃黒水流盡中有白絲如細綫慢慢抽盡此疔根也盡卽立愈

又方用甘菊花並根葉搗汁以酒下之立消

顧聖符防弟患髭疔醫者先用火鍼圍藥腫脹至目與鼻俱隱入肉牙關急馬銘鞠用患者耳垢齒垢刮手足指甲屑和勻如豆大放茶匙內燈火上炙少許取作丸令洗淨圍藥將銀簪挑開疔頭抹入外用綿紙一層津濕覆之痛立止半日腫半消目可開次日服仙方活命飲二劑愈此法兼可治紅絲疔長洲華承溪指節間患之得此而痊又云可治面白疔未試也此方傳自道人

顧博士伯欽內人左耳患疔時方孕仲淳先以白藥子末雞子淸調塗腹上防胎次以夏枯艸甘菊貝母忍冬地丁之屬大劑飲之一服痛止疔立拔胎亦無恙白藥子療馬病者也

治耳邊發腫連太陽腮齒俱痛不可忍

大黃【一兩】靑木香【三錢】姜黃【三錢】檳榔【三錢】爲末醋蜜調勻貼患處中畱一孔出气

治乳鵞

芒硝【研細一錢五分】膽礬【八分】雄黃【八分】明礬【八分】俱研細和勻吹入喉中

又方

用蛤蚆艸【卽土牛膝葉如荔枝】搗汁灌鼻內右鵞灌左鼻內左鵞灌右一吐而愈或急不及藥以鍼或蘆管刺喉令出黒血復以蚰蜒加烏梅少許搗爛取亂髮裹箸上塗前藥攪患處去其膩痰則愈矣蚰蜒不能卒辦梅雨時取貯磁瓶內封固久而不壞

纒喉風方【卽喉痺仲淳試過有驗】

明礬【三錢】巴豆【去殻七粒】溶礬入巴豆燒至礬枯去巴豆研細吹入喉中流出熱涎立開

治喉癬內熱

貝母【去心三錢】鼠黏子【酒炒研二錢】參【二錢五分】射幹【二錢不辣者是】甘艸【二錢五分】括婁根【二錢】懷生地【三錢】白僵蠶【一錢略炒研】連翹【一錢】竹葉【二十片】水二鐘煎八分饑時服

倪仲昭患喉癬邑中治喉者徧矣喉漸漸腐去飲食用粉麪之爛者必仰口而咽每咽泣數行下馬銘鞠曰此非風火毒也若少年曾患黴瘡乎曰未也父母曾患黴瘡乎曰然愈三年而得我銘鞠以爲此必誤服升藥之故凡患此瘡者中寒涼輕粉之毒毒發於身升藥之毒毒發於愈後所生子女毒深者且延及於孫若甥倘不以治結毒之法治之必死以甘桔湯爲君少入山豆根艸龍膽麝幹每劑用土茯苓半觔濃煎送下牛黃二分半月而痊竟不用吹藥旣而詢之云父母病時果服丸藥而痊痊後曾口碎非升藥而何今毉家恬然用之不曉其中毒之深故特明其說

喉痺

雄黃芒硝【各一錢】研細以鵞毛管吹少許數吹立散但待其腫甚而吹爲妙

又方用半枝蓮搗汁喫立散其渣須藏於家中勿令見風

吹喉方【治雙鵞單鵞神效】

火硝【一錢五分】官硼砂【五分】片腦【三釐卽冰片】雄黃【一分不用亦可】鵞管蘆管銀管共可盛吹前藥用三匙吹上喉卽吐痰涎愈從鼻孔中吹入亦效

瘰癧丸方

貝母【去心二兩】天花粉【一兩五錢】參【一兩五錢】甘艸【一兩五錢】斑貓【古米炒去頭足聽用】肥皂【二觔毎一肥皂去核入斑貓四个綫縛蒸取出去斑貓並肥皂皮觔淨肉十兩】前藥爲末共搗如泥丸如梧子大每服一錢白滚湯吞服後腹疼勿慮此藥力追毒之故

又方

取過冬靑【卽荔枝艸正名天明精】五六枝同鯽魚入鍋煮熟去艸及魚食汁數次卽愈

朱文學鏕患癧仲淳爲灸肩井肘尖兩穴各數壯而愈

治瘰癧【回燕膏仲淳試之有效】

眞芝蔴油【二觔】胎發【四兩如無以童男發洗淨代之】川山甲【五錢】白礬【飛過一兩】黃蠟【四兩】飛丹【二兩】松香【六兩】輕粉【五錢研】乳香沒藥【各五錢另研】燕窩泥【朝北者二兩微炒】五靈脂【淘淨五錢】麝香【另研五錢】蜜陀僧【五錢】將川山甲五靈脂煎數沸下胎發熬溶濾去渣稱淨熟油二十四兩仍入鍋內下白礬煎二三沸下黃臘黃丹煎一沸下松香官粉六兩再煎一沸下燕土如沈香色滴水成珠住火方下乳香沒藥攪勻少頃下輕粉桃柳枝攪溫可入手然後投麝香攪勻水浸去火毒七日用貼瘰癧未破者軟已潰者幹內服夏枯艸湯

夏枯艸湯

金銀花【五錢】夏枯艸【二兩】柴胡【七分】貝母【二錢】土茯苓【白色者二兩】鼠黏子【一錢微炒】鼈虱胡麻仁【二錢微炒】酸棗仁【二錢】婁仁【二錢略炒】陳皮【一錢】皂角子【一錢】白藥【酒炒一錢】當歸身【二錢】粉甘艸【一錢】荊芥穗【一錢】連翹【一錢五分】何首烏【五錢】漏蘆【二錢】水煎食後服

又方

夏枯艸蛇苗艸紫背天葵紫花地丁金銀花九龍艸或汁者汁或末者末俱要以好酒調服

又方【藻星膏兼治魚口一切等瘡】

巴荳【一兩炒黃色復以紙條防火燒之候黒色用】海藻【二錢炒】昆布【一錢炒產海中】天南星【一錢切碎醋浸二日炒】升麻【五分】天花粉【五分炒】各爲極細末以香油和成稀膏用文火熬候燒幹入巴荳下巴荳後略熬退火冬月加巴荳【五錢】南星【一錢】夏月減南星【五分】加天花粉【一錢】

治熱癤廖憲副夢衡傳

黃梅水時取新出蝦蟆【黒而細者是】置瓶內木蓋口蠟封埋地下久化成淸水取出蘸抹之兼可治疔疽

治對口癤【試之神效】

鮮茄蒂【七个】鮮何首烏【輕重等分】水二鐘煎八分一服出膿再服収口

又方

金銀花【一兩淨】木槿樹根皮【一兩切片】酒水各一碗煎食後服面上疔加白芷【一錢】蒲公英【卽直下根】和黃蜆打爛罨患處以眞麻布包之三日立愈

梁谿一女子頦下發一硬塊而不痛有似石癭仲淳疏方服十劑全消

貝母【去心三錢】連翹【二錢】鼠黏子【酒炒研一錢五分】括婁根【二錢】金銀花【五錢】何首烏【去皮竹刀切片三錢】白芨【二錢】蒼耳子【研細一錢五分】生甘菊【五錢】靑木香【一錢五分】紫花地丁【五錢】先用夏枯艸【五兩】河水五碗煎至三碗去渣納煎藥同煎至一碗

敷藥方

南星【三兩】海藻昆布檳榔姜黃白蘞豬牙皂角【各一兩】細末醋調敷

梁谿一婦人生癤臂上服此半日立出血膿愈

連翹【二錢】白芷【二錢】甘菊【一兩】紫花地丁【五錢】白芨【二錢】粉甘艸【三錢】金銀花【五錢】生地【三錢】地楡【四錢】皂角刺【一錢】括婁根【二錢】茜艸【三錢】鼠黏子【一錢】

治肺癰馬銘鞠傳

其法用百年芥菜鹵久窨地中者數匙立起此鹵嘉興府城中大家多藏之目擊神效

又方

魚鮏艸水煮不住口食之治肺癰吐膿血神方也正名蕺艸兼治魚口

又方

金絲荷葉搗汁同生白酒數飲立效

乳癖乳痛方神驗

用活鯽魚【一个】山藥【一段如魚長】同搗汁敷乳上以紙蓋之立愈

乳癖方張王屋屠後江孟修兄驗過

白芷【一錢】雄鼠糞【一錢】二種曬榦爲末用好酒調服必多飲取一醺睡而愈雄鼠糞尖者是

又方

顧文學又善內人患左乳巖仲淳立一方夏枯艸蒲公英爲君金銀花漏蘆爲臣貝母橘葉甘菊花雄鼠糞連翹白芷紫花地丁山茨菇炙甘艸蔞茜根陳皮乳香沒藥爲佐使另用夏枯艸煎濃汁丸之服觔許而消三年後右乳復患用舊存余藥服之亦消後以此方治數人俱效

裏中婦沈姓者患乳癧潰爛經年不見臟腑者一膜爾馬銘鞠用鼠糞【三錢】土棟樹子【三錢經霜者佳川棟不用】露蜂房【三錢】俱煆存性各取淨末和勻每服三錢酒下間兩日一服痛卽止不數日膿盡収斂此方傳自江西販糖客因治祝氏喉證得之

圍藥

白芨【研末一兩】水調敷乳癖處候幹再以水潤二三次愈

防膿散治腹中腫毒

川山甲【炙】白僵蠶【炒去絲嘴】白芷【各五錢】大黃【二兩】乳香沒藥五靈脂【各五錢】爲末每服五錢酒服膿從大便出防者

用三錢

治脇癰【杜武服之甚驗】

金銀花【五錢】貝母【二錢】皂角刺【一錢五分】連翹【一錢五分】穿山甲【三錢】赤芍藥【三錢】白芷【一錢五分】地楡【五錢】甘艸節【一錢】當歸【二錢】夏枯艸【一兩煎汁和藥復煎】鼠黏子【一錢五分】紫花地丁【一兩】生甘菊花根【二兩】搗汁和藥內服

一人患腸癰傴僂痛不能伸有道人敎以飲純黃犬血二碗和白酒服其人遂飲至四碗次日下膿血盡而瘳治便毒【仲淳親試之甚驗加穿山甲同患處者二片土炒引經更妙】

棉地楡【四兩】白酒三碗煎一碗空心服𨿽有膿者亦愈

又方

全蠍生礬貫眾等分爲末空心調下

又方

棉地楡【四兩】粉甘艸【一兩】金銀花【一兩】白芷【三錢】皂角刺【二錢五分】水二鐘煎一鐘空心溫服

治下疳

仲淳治數友下疳用黃栢官粉膩粉杏仁珠末冰片敷之無不愈者後去膩粉杏仁加黃芩更以小大薊地骨皮湯洗淨敷之效更良

又方

蟬蛻【七分】眞白僵蠶【紫蘓葉包蜜炙七个】杏仁【七粒去皮尖】芭蕉根【五錢搗爛】獨核肥皂仁【七粒】雪裏紅【一把打爛】土茯苓【白色者去皮二兩】白蘚皮【一錢】牛膝【二錢】黃栢【一錢】木通【七分】皂莢核【七粒】薏苡仁【二錢】連翹【一錢】漢防已【酒浸六分】甘艸節【一錢】石斛【三錢】柴胡【六分】萆薢【二錢】地骨皮【二錢】水三大碗煎不拘時饑則服日三服气虛脾弱加蜜炙黃茋【三錢】血虛加生地【三錢】

又極祕神方【治一切極痛下疳仲淳屢用甚效】

鮮小薊鮮地骨皮【各五兩】煎濃汁浸之不三四日卽愈

治蛀疳服藥

珍珠【生研細】牙末牛黃冰片【各一錢】眞白僵蠶皂角【各二錢】滴乳石【一兩研細如飛麪】細末每服九釐土茯苓湯吞下以干物壓之

蛀疳摻方

橄欖燒灰研細末摻上

治痔瘡出血過多【東垣名黒地黃丸臧晉叔試之效】

生懷慶【一觔酒洗淨用水煮連汁磨爲末重湯熬成膏聽用】茅山蒼術【一觔切片用眞麻油浸一日夜去油曬榦爲末】北五味【半觔曬榦爲末】炒黒漧薑【淨末八錢】用黒棗肉半觔去皮入前藥搗丸空心白湯每服三錢

治痔瘡歸安陳汝良傳

用荔枝艸卽天明精一名地菘煎湯洗仍以艸手搓軟塞患處

治漏

鉛花【四兩研如麪】黃牛腮邊合扇骨【二兩酥炙燥爲末】雄豬前腳跲【二兩酥炙燥爲末】靑黛【二兩】槐花【二兩】人中白【煆過五錢】將藥總置陽城礶內用鐵油盞鹽泥封好置淘濕大米數粒於盞上四面用火煆以米熟爲度取出研細煉蜜丸如梧子大每五錢空心下午各進一服淡鹽湯吞水白酒二杯以豬蹄下酒醋紫蘓略喫些亦可

坐板瘡方丁右武親驗有效

松香【五錢研細】雄黃【一錢研細】如濕癢加蒼術【三錢】各末和勻以綿紙包裹撚成紙撚二條臘月豬油浸透防火燒著取滴下油搽上立效

治臀癰

一人患臀癰用五爪龍連枝搗汁酒漉服日進四五次膿從大便出未成膿者內消如有頭以渣敷上立散治魚口極效

治下部火丹馬銘鞠傳

用蠶砂山梔黃連黃芩黃檗大黃寒水石共末水調敷上立效【切勿用芭蕉根】

又方

川黃連末蜜和雞子淸調敷馬銘鞠云若遇抱頭火丹必砭去惡血方效毎用此法治人其不肯砭者多誤事予家兒輩試之甚驗

煎方

牛膝【三錢】木【二錢】石斛【三錢】生地【五錢】連翹【三錢】黃檗【二錢】甘艸【一錢】金銀花【五錢】地楡【三錢】茜艸【三錢】赤芍藥【二錢】水煎服

治懸癰【一名鸛口疽生在陰囊後穀道前療之不早變爲漏則難治矣一僕試之立消】

大粉甘艸【一觔】每根劈作四片或二片用泉水二碗輪流蘸炙以水盡爲度切片河水十碗熬至一碗空腹服盡卽愈此孫眞人方

談公武患跨馬癰外勢不腫毒內攻膿多瘡口甚小突出如指大一塊觸之痛不可忍多飲寒劑外敷涼藥毒內攻胃气俱損銘鞠盡去圍藥洗淨瘡口但用一膏藥以防其風用大劑黃茋山藥懷生地白芷牛膝米仁金銀花雜以健脾藥十餘劑膿盡再數劑肉長突出者平矣後服六味丸觔許精神始復

江都尹奉麓乃尊斃於腿癰其子九嵗亦患之就醫彌月勢漸盛銘鞠按之堅如石幸兒气厚可內消用牛膝薏苡地楡生地鼠黏子金銀花連翹粉艸皆仲淳常用法也初劑加利藥微利之卽稍寛過兩劑加汗藥微汗之勢益寛至數劑取穿山甲末【五錢】半入煎半調藥送下兒善飲令兒一醉自此頓消半月地下行矣初一醫欲開刀遇銘鞠中止凡外科宜以開刀爲戒

梁谿一男子生癤膝下楚甚仲淳適至卽於席間作劑服之飲酒數杯癤立破出鮮血愈

連翹【二錢】白芷【二錢】粉甘艸【水炙三錢】金銀花【五錢】牛膝【三錢】懷生地【三錢】地楡【四錢】皂角刺【一錢】鼠黏子【酒炒研一錢】

陸封公養質患腿癰瘍醫用忍冬花角刺連翹白芷貝母天花粉陳皮乳香沒藥治之不效仲淳卽前方加綿地楡炙甘艸紫花地丁服三四劑愈

治鶴膝風【一人患此五年敷藥三日卽愈王心涵傳】

乳香沒藥【各一錢五分】地骨皮【三錢】無名異【五錢】麝香【一分】各爲末用車前艸搗汁入老酒少許調敷患處

瘡方【章宇泰傳六郎乳母試之神效】

松香【一兩】輕粉【三錢】乳香【五錢】細茶【五錢】四味共打成膏先將蔥頭花椒煎濃湯燻洗淨用布攤膏厚貼患處以絹縛定黃水流盡爛肉生肌

又方曹和尙傳

松香【四兩】好韶粉【二兩】先將松香投入滚水中一撈卽起另研如飛麫後加韶粉研勻入眞麻油勿令太薄調如極稠糊用筯挑起以不斷絲爲度仍用極細松江布攤成膏貼於瘡上將寸許濶絹條紥急勿使泄气一日収三次三日一換膏藥半月必愈

瘡久不愈方

黃占白占輕粉韶粉臘月豬板油麻油各半化勻調和前藥用薄油紙攤貼瘡上血風瘡久不結痂亦妙【入芝蔴油乳香更妙】

足指疔毒

生甘菊【一兩五錢】紫花地丁【八錢】金銀花藤【一兩】穿山甲【三片土炒研細】木【二錢】牛膝【五錢】薏苡【一兩】生地【五錢】連翹【三錢】白芨【三錢】夏枯艸【六兩】

李行甫患黴瘡【俗呼廣瘡】誤用水銀番磽等藥搓五心三日間舌爛齒脫喉潰穢气滿室吐出腐肉如豬肝色湯水不入腹脹二便不通醫皆謝去獨用治喉藥吹喉痰壅愈甚痛難忍幾死銘鞠按其腹不痛𨿽脹滿未堅猶未及心知水銀毒入腹未深法宜以鉛収之急用黒鉛觔余分作百餘塊加大劑甘桔湯料金銀花粉艸各用四五兩水二三十碗鍋內濃煎先取三四碗入湯注中徐灌之任其自流逾時舌漸轉動口亦漱淨卽令恣飲數盞另取渣再煎連前濃汁頻濯手足次日二便去黒水無算始安方用吹口藥及敗毒托裏藥數劑而愈後賈僕有顏孝者亦患黴瘡誤用水銀薰條其證一如行甫卽以前法治之次日立起

治黴瘡

豬胰脂【二兩】金銀花【二錢】皂角刺【一錢】芭蕉根【一兩】雪裏紅【五錢】五加皮【二錢】土茯苓【白色者二兩】皂莢子【七粒打碎】獨核肥皂仁【七粒切片】白僵蠶【炙七分】木【一錢】白蘚皮【一錢】蟬蛻【一錢】年久力衰者加薏苡仁【五錢】甘艸節【二錢】綿黃茋【三錢】懷生地【二錢】人參【二錢】久不愈加胡黃連【三錢】胡麻仁【二錢】全蠍【七枚】水三大碗煎一碗不拘時饑則服

又方

棉花子仁一味研如泥入細槐花末和丸如菉荳大每四錢空心及饑時吞

治結毒

獨核肥皂仁【七粒】千年矮【卽雪裏紅一兩】皂莢子【七粒】甘艸節【一錢五分】木【一錢五分】蟬蛻【一錢】靑木香【一錢】土茯苓【白色者二兩】綿黃茋【鹽水炒三錢】白僵蠶【蜜炙炒研七分】鼈虱胡麻仁【炒研三錢】白芷【一錢】何首烏【三錢】金銀花【三錢】連翹【一錢】水三大碗煎一碗不拘時饑則服

結毒丸方

鐘乳石【研如飛麪水飛一兩五錢】眞牛黃【研如飛麪三錢】珍珠【研如飛麪四錢】豬牙皂角【去皮膜爲極細末七錢】樺皮灰【存性研如飛麪四錢】百艸霜【莊家鍋底者佳七錢】

牛黃丸神效

牛黃【眞者研細三錢】象牙末【三錢】白僵蠶【二錢】紅鉛【二錢】冰片【五分】明礬【二錢】極細末煉蜜丸如麻子大每服五分土茯苓【白色者木槌打碎三兩】砂鍋內煮汁吞丸藥空心上下午饑時日三次

洗方

五倍子【四兩】地骨皮【四兩】皮硝【五錢】甘艸【二兩】苦參【四兩】蔥頭【十个】河水煎濃湯一鍋於無風處乘熱蘸日浴三次浴時先喫飽或服煎藥一貼忌食茶醋牛肉麩河魨火酒

摻方

粉霜【一錢五分甘艸汁飛過】眞冰片【三分另研】二味和勻洗淨摻上立瘥

浸酒方

防風當歸羌活白芷白蘚皮五加皮蒼術牛膝【各二兩】荊芥薏苡蔓荊子木白蒺藜【去刺各一兩】生地黃【三兩】烏稍蛇【出吳江尹山方額者佳一尾】好酒十觔浸煮三炷香臥時服丸亦可

治頭面結毒

蘄艾【去筋膜一兩】川椒【去核八錢】麻黃【去節二錢】川芎【二錢】豬頭天靈蓋【火煆存性五錢】白茯苓【二兩】極細末蒸餅丸如菉荳大飯後白湯送下每服三錢服後二三日瘡口漧燥不臭是其效也服至瘡口平復方住忌牛羊魚鮏房欲患久者宜間服十全大補湯十數劑【川椒出桃花洞者佳嚼半粒口辣不能言者眞】

又治結毒方兼治積年虛勞痰火健脾進食

極木一名十大功勞一名貓兒殘【俗呼光菇櫪】黒子者是紅子者名樞木亦可用取其葉或泡湯或爲末不住服譚公亮患結毒醫用五寶丹餌之三年不效仲淳云五寶丹非完方也無紅鉛靈柴不能奏功時無紅鉛姑以松脂鉛粉麻油調敷應手而減公亮先用喬伯珪所贈乳香膏止痛生肌甚防及用此二味功效彌良乃知方藥中病不在珍貴之劑也

又方

銀硃【三錢】輕粉【三錢】白占【三錢】黃占【三錢】用麻油【三兩】先將二占化勻調前藥末攤成膏貼之戒房事必效

凡父母正患黴瘡時育兒鮮有免者其證渾身破爛自頂至踵兩目外幾無完膚日夜號泣或吐或瀉似瘧似驚變態百出父母不知見有他證別作治療十無一生治法以牛黃爲君再加犀角羚羊角硃砂冰麝和入土茯苓粉生蜜調服使兒日日利去惡毒見有他證隨宜治之母亦隨宜用藥加以散毒劑不住口服其外用大粉艸金銀花爲極細末二三升破爛處洗淨大握敷之半月後方易神效敷藥再敷數日自愈愈後一兩月當復發再後兩三月當再復發發漸輕仍如法治之自愈愈後或口角眉角或肛門存二三餘毒不必治矣其渾身或癬或瘡忽聚忽散敷之便愈大抵年餘始得除根若母不禁口或兒漸大不能禁口有延至二三年者然不斃足矣胎中之毒徹骨入髓焉能旦夕除哉馬銘鞠傳

升藥五靈散馬銘鞠傳

膽礬【治筋而滋肝其色靑應東方木】辰砂【養血而益心其色赤應南方火】雄黃【長肉而補脾其色黃應中央土】明礬【理脂膏而助肺其色白應西方金】磁石【榮骨液而壯腎其色黒應北方水】此方見焦氏筆乘喜其不用水銀制而用之功效遲緩後因加水銀一兩與前五味等分和勻入陽城礶內打火三香取出加敷藥中用之效如神

神效敷藥方馬銘鞠傳

夜合花【白者良陰漧】象皮【同黃砂炒候軟切片再炒候脆方研】栙香【炒研】乳香沒藥【各去汗】血竭孩兒茶【濕紙包煨】花蕋石五倍子【色紅者良半生半煆各一兩】白占【八錢】珍珠【五錢】冰片【一錢】各極細末方入白占研勻最後入冰片如欲去腐每兩加五靈散【二錢】欲生肌每兩加前散三分或五分如治痘後膿水淋漓下疳等瘡只加一二分治湯火傷每兩加絲綿灰【二錢】剔牙松皮【煆存性五六錢】韶粉雄黃【五六錢】或幹摻或香油調一切外癥俱效

附海上單方

裏中有周七者少年曾患毒左腋下得一異方用糯米炊飯乘熱入鹽塊夾蔥管少許搗極爛如膏貼患處輒消至中年腰間忽生一毒熱如火板硬痛不可忍佝僂局蹐自分必死屢藥不效急思前方如法貼之未幾大便去糞如宿垢甚多硬者漸軟數日而起

雜癥

腦漏

腦者諸陽之防而爲髓之海其位髙其气淸忽下濁者其變也東垣云上焦元气不足則腦爲之不滿經云膽移熱於腦爲鼻淵夫髓者至精之物爲水之屬腦者至陽之物淸气所居今爲濁气邪熱所幹遂下臭濁之汁是火能消物腦有所傷也治法先宜淸肅上焦气道繼以鎭墜心火補養水源此其大略耳藥多取夫辛涼者辛爲金而入肺有淸肅之義故每用以引散上焦之邪如薄荷荊芥甘菊連翹升麻鼠黏天麻之屬鎭墜心火補養水源如犀角人參天冬麥冬五味朱砂甘艸山藥生地茯苓牡丹皮之屬然須兼理乎肺肝蓋鼻乃肺之竅而爲腦气宣通之路又治乎上焦而行淸肅之令膽爲春升少陽之气與厥陰爲表裏而上屬於腦戴人有云膽與三焦尋火治內經謂膽熱所幹義亦明矣理肺用桑皮鼠黏桔梗二冬花粉竹瀝淸肝膽以柴胡白芍羚羊竹茹棗仁川芎或者又謂世人多用辛溫辛熱之藥取效此義何居蓋辛熱甘溫多能宣通發散故病之微者亦能奏效耳此從治刼法非不易常經明者察之頭風神方【沈觀頤中丞傳自一道人予僕婦患此痛甚欲自縊服二劑數年不發】

土茯苓【忌鐵四兩】金銀花【三錢】蔓荊子【一錢】參【八分】防風【一錢】明天麻【一錢】辛夷花【五分】川芎【五分】黒豆【四十九粒】燈心【二十根】芽茶【五錢】河水井水各一鐘半煎一鐘服

治半邊頭痛【屬火證者用之妙】

大黃末【三分】黃芩末【一錢】二味和生白酒一碗頓熱調勻服之卽愈

又方

用芝蔴炒熱舂碎乘熱將好燒酒入磁器中重湯熱入芝蔴紮只用一蔥管孔揷入磁瓶口內引鼻吸其气左則薫左右亦如之虛寒用燒酒虛熱用好米醋代之內服對病方藥

郁證

紀華山先生雅自負數奇更無子時邑邑不快漸至痞脹四年肌肉盡削自分死矣姑蘓張漣水胗而戲之曰公那須藥一第便當霍然以當歸【六錢】韭菜子【一兩】香附【童便炒八錢】下之紀有難色不得已減其半張曰作二劑耶一服夜夢遺舉家慟哭張拍案曰吾正欲其通爾仍以前半劑進胸膈間若勇士猛力一擁觧黒糞數升尋啜粥二碗明日巾櫛起見客矣逾年生一子卽表弟汝占也治筋骨疼甚如夾板狀痛不可忍者【李景渠中丞傳】

將騾子修下蹄爪燒灰存性研末或酒白湯調服立愈

癇癥方【名補心寜志丸】

天竺黃【另研如麫五錢】沈香【另研如麫三錢】天門冬【去心酒洗蒸二兩】白芍藥【酒炒三兩】白茯神【去心四兩】逺志肉【甘艸汁浸蒸二兩】麥門冬【去心二兩】炙甘艸【六錢】旋覆花【一兩五錢】眞蘇子【研一兩】香附【醋浸曬漧童便拌瓦上炒三兩】半夏【薑汁拌以明礬末少許同浸二兩】皂角莢【不蛀者去黒皮酥炒去子取末二兩】爲末和勻懷山藥粉糊丸如豌豆大硃砂一兩研如法爲衣每服三錢用竹瀝防湯下

風癲病神方

好生犀角【四兩】剉末每用一兩加淸水十碗入砂鍋內熬至一碗濾淨再加水十碗熬至二酒杯加淡竹葉【四兩】水六碗煎二碗去渣加犀角汁同服盡四劑卽愈

治火上升有痰畱滯喉間如有核上法宜降气淸火

眞蘇子【研二錢】廣橘紅【三錢】貝母【三錢】括蔞根【三錢】白茯苓【三錢】麥門冬【五錢】白芍藥【三錢酒炒】黒連翹【一錢五分】黃檗【蜜炙一錢五分】五味子【一錢打碎】水煎加竹瀝服

施靈修有一里人善酒臥牀褥者三年靈修憐而索方於仲淳仲淳親胗之知其酒病也夫酒濕熱之物多飲者濕熱之邪貫於陽明濕熱勝則下客於腎而爲骨痿昔人治痿病取陽明以五味子爲君黃連爲臣麥門冬漧葛白稨豆爲佐服之立起

治血痞沈香丸

沈香血竭辰砂【各二錢五分】木香【一錢三分】眞麝香【一錢三分】琥珀【五分】當歸尾【二錢五分】牡丹皮【二錢五分】延胡索【一錢五分】爲細末用磁器煎甘艸湯打糯米糊爲丸凡气痛酒磨蔥湯亦可產後血塊酒磨服

烏須神方

女貞實一斗如法去皮每斗用馬料黒豆一斗揀淨淘洗曬漧同蒸透九蒸九曬先將女貞實爲末加生薑自然汁三兩好川椒去閉口者及蒂爲末三兩同黒豆末和勻蜜丸如梧子大先食服四五錢白湯或酒吞

又方

將鱧腸艸采鮮者二三十觔搗汁入九蒸九曬過女貞實末再曬漧如前爲丸亦佳但服之腹痛作泄不若薑汁椒末爲佳蒸女貞實先將上好老酒浸一宿次日用黒豆蒸如此者九以其性寒故也更服八珍丸以實根本

又方【舊傳女貞實旱蓮艸二方試之甚驗苦於腹痛作泄仲淳再爲更定涼血兼理脾】

何首烏【勿去皮烏豆同牛膝蒸制如常法最後用人乳浸曬三四十次赤白各二觔】女貞實【酒拌九蒸九曬二觔】旱蓮艸【熬膏十二兩】烏飯子膏【卽南竺枝子也十二兩】茅山術【米泔浸蒸曬三次去皮切片十二兩】眞川椒紅【十二兩去白膜閉口勿用】沒石子【十兩】爲細末以旱蓮艸膏烏飯子膏同煉蜜和丸如梧子大毎五錢空心饑時各一服白湯吞

碧霞丹【治內障外障暴赤眼眵淚昏花翳膜】

當歸沒藥【各二錢】血竭白丁香硼砂冰片麝香【各一錢】馬牙硝乳香【各五分】俱極細末比飛麪更細三五倍以川黃連去須切片三錢熬成膏子和前藥爲丸如豆大用銅綠一兩五錢爲衣毎用一丸以新汲水半盞浸磁盒內日洗五六次一丸可洗七日重者半月輕者七日迎風冷淚三日見效【賀知忍傳】

洗眼方仲淳立予親試驗

皮硝【一兩】杏仁【去皮尖】銅綠明礬【各三分】側栢葉【三錢】甘菊花【三錢】桑白皮【五錢】河水五碗煎至二大碗置銅盆內洗眼及眉稜骨兩太陽涕出卽爽然矣日夜不拘次數一服冬可半月夏十日

牙痛方鄧定宇先生傳

經霜西皮燒灰敷患處牙縫內立效

擦牙散章泰宇傳

石膏【半觔火煨熟】白蒺藜【去刺四兩】爲極細末每日擦牙漱口牙痛時頻頻擦之立愈

又方【陳筠翁傳自江陰雲旱蓮艸開紅花者與此地不類】

旱蓮艸以靑鹽腌一二宿曬漧爲極細末置磁罐內擦牙以沸湯漱口咽下久久兼能烏須種子

治胃火牙疼

馬蘭頭葉並放水溝內靑苔搗爛以絲綿捲之左齒痛塞左耳右亦然

治聾王槐亭服之驗

白蒺藜【炒去刺】爲末蜜丸空心服沈四明相公專服此方延年益壽

治耳中瘇痛或出水出膿

金絲荷葉【卽名虎耳艸】搗汁滴入耳中如有膿可加枯礬未及幹胭脂末各少許

又方

用鮮薄荷葉同蝸牛搗汁滴耳中亦妙

顧奉常女臂患紫雲風仲淳用稀薟蒼耳雄黃末之醇漆爲丸或疑漆有毒競沮之然竟以此藥収功【制漆用生蟹黃攪和可化作水入藥】

稀薟丸治爛風及風作癢如神

稀薟艸取末調吞治癱瘓甚驗初時以人參蘓木等分熬膏和酒吞傷損皆除曾有八十老人試過五七九月采近根處剝開有小虫一條能治小兒疳癥

解牛肉毒

取蝦蟆一隻置滚酒內數沸去蝦蟆飲酒一吐卽愈

又方馬銘鞠傳

用甘菊花連根葉搗爛和酒服一兩碗立愈

治疝气痛方【顧衝吾司馬傳表兄李瀛洲試之神驗】

六味地黃丸古方加北五味【三兩】肉桂【二兩味甘者眞】枸杞子【去蒂四兩】車前子【米泔浸蒸三兩】將糯米一斗炊飯乘熱下白酒藥並前藥料和勻如常制白酒法三兩日後漿來用上好鏡面燒酒五十觔連酒漿並糟入大甕內泥封固一月開去糟濾淸酒味甘香異常空心或饑時隨量飲飲多不渴

疝攻上作痛祕方陳敬泉親驗

【闕】子根有葉時用根葉搗爛絞汁和好酒服之覆被出汗永不發

木腎方

用豆田中菟絲子艸【一名黃絲艸】煎濃湯洗之時以手搓之隨消

治便紅或因酒毒發者南昌鄧思濟傳

先用川黃連【去須切片酒炒】細末一服三錢空心白酒調下忌暈腥一日服連末後必腹痛去血愈多復用白芍藥【一兩】白術【五錢】甘艸【三錢】同炒揀開先用白藥煎湯服腹痛自止後以白術甘艸同煎服遂愈又一法以粳米三分糯米七分煮粥空腹服遂愈此無他補胃气則陽明調所以便紅自除也

腸風

黃茋【蜜炙三錢】白芍藥【酒炒三錢】炙甘艸【一錢】麥門冬【去心五錢】生地【酒洗四錢】當歸【酒洗二錢】荊芥【一錢炒】白芷【一錢】柴胡【五分】地楡【酒洗三錢】人參【一錢】五味子【八分去枯者打碎蜜蒸】河水二鐘煎八分空腹饑時服

治腸風【因飲酒過多得之者效甚】

專服北五味打碎蜜蒸爲細末蜜丸每淸晨服三錢服至半年因味酸甚服後喉中覺吞酸加熟地黃等分爲丸服久腸風頓止

治猘犬傷

野葡萄根搗汁酒服

治蜈蚣傷

用舊竹筯火中將頭上燒黑取下少許研細敷患處立愈

又方馬銘鞠傳

一法取蜒蝣塗上其痛立止屢試神驗

治蛇傷

雄黃雌黃等分極細末先以白芷磨菜油調塗患處以溫火薫之滴盡黃水爲度水出腫漸消

又方

明礬麝香二味爲末摻上以艾炙之隨炙隨消

又方

愼火艸【卽墻頭艸色綠極脆】搗汁同酒飲一面搗敷咬傷處立愈一婦人於壁上取雞翎捲耳適蜈蚣生子在翎上入耳中生小蜈蚣穿腦內且痛且癢百藥莫效夢神人傳一方令炒雞肉熱置一器內畱一小孔蓋上令病者以耳受之雞气薰入蜈蚣悉攢雞肉上其病立愈

跌打祕方

用露天糞窖中磚瓦塊多年者或碗架濁水長流處磚瓦塊火煆紅研極細跌打傷者酒調服五分立愈未打服之可不痛不宜多服令人骨軟

金瘡並跌打破損出血方

煉過雲母粉菜油調敷立止痛更不作膿

金瘡止血方

眞番降香【紫糖色者眞切如豆大炒略焦研再炒】五味子【一兩】二味共研敷上

又方

舊氈帽檐燒灰敷上舊网巾灰亦好

金石湯火跌損方

用花蕋石舊家有用爲幾上小屏風者取三錢爲極細末眞麻油調敷患處當日者立愈隔日敷之痛輕易收口亦治產後瘀血攻心血暈神丹

桃花散治跌損刀傷狗咬爛腳

用陳年風化石灰一官升錦紋大黃【一兩焙燥研末】並石灰炒桃花色存性眞麻油調敷患處當日敷之更妙

火傷兼治湯泡方

大松樹皮川大黃二味等分爲細末生桐油調敷立愈

又方

用大黃一味爲細末砂糖調敷立愈

火燒爛神方

將好煮酒一二甕入浴缸內令患者浸酒中極重不死

又方

用鼠初生者以眞麻油浸之入磁瓶內封固患者將油搽上痛處卽愈

湯火神驗方

豬毛煆存性研細末加輕粉白硼砂少許麻油調和敷之立效無癍痕

治水渰【出說海】

凡遇溺水者視其心坎尙溫以圓器覆地下置門一扇於上令溺者仰臥以鴨血灌之口中或大小便出水卽蘇

臨杖預服藥【湖州司獄司內杖單神效】

胎元【一个煆存性】黒犬對前腳上邊頂骨一副【酥炙存性】川麻皮【煆存性】麝香【五分】乳香沒藥【各五錢】煉蜜丸如梧子大毎服三錢酒吞

杖後煎劑

紅花紅麯【各一錢】延胡索牛膝【各三錢】牡丹皮五靈脂赤藥番降香【各二錢】炙甘艸【七分】桃仁【七分】肉桂【五分】水酒煎若傷重出虛汗加參耆

杖丹

風化石灰【君】眞畨降香末【上】半夏末【上】黃芩黃連黃檗大黃【俱中】爲細末麻油調敷患處

杖丹散血

龍須艸【二兩】大黃【三兩】二味爲末用麻油一觔蒸大黃焦色濾淨去渣加後藥樟腦【一兩五錢】麝香【四錢】冰片【四錢】降香末【一兩】乳香沒藥【各五錢】自然銅【燒紅醋淬九次研細如煙六錢】共熬成膏藥先劃碎杖處用軟帛攤成膏紥於杖處蒸熟熱韭菜熨之黒血出盡愈

杖丹長肉

臘月豬油【一觔】白占黃占【各二兩】黃連【四兩】以豬油熬黃連轉焦色去渣下占熬敷上帛紥自愈

湯洗

用蔥頭煮爛揩洗杖瘡傷

治杖夾神方

狗胎【封固煆五分】逺年糞缸內瓦片【醋淬七次二錢】雄黃【一分】硃砂【一分】木香【五分】麝香【三釐】細末和勻用芊芊活【最能活血】搗爛絞汁和丸金箔爲衣酒磨下

杖傷丸方

乳香沒藥血竭孩兒茶自然銅【煆】川木鼈人中白孩兒骨【如無以狗胎代之倍加】地龍土木鼈無名異爲細末煉蜜丸如梧子大杖過酒服百丸

杖癬方

水銀【五分】輕粉乳香象牙末【各一錢】細茶【二錢】木香【五分】麝【少許】爲細末雞子黃蠟羊油調搽

杖丹

如遇打出卽將松香【四兩】溶化又將蔥一握搗入松香內攪勻攤一膏藥貼患處外以綿帛掩上紥定五六日愈

又方朱南溪傳

杖傷及跌磕者用落得打艸【似孩兒菊對節生枝】不拘多少搗爛酒服如伏天杖傷出蛆眞麻油澆之立盡

附海上單方

顚犬咬方

先用蓑衣艸紥住患處兩頭以眾人熱小便撚洗去血水次用胡桃殻半个以本人熱糞裝滿蓋患處艾火灸七壯如本人不欲大便傍人者亦可急取斑貓七个去頭足並翅酒洗和濕糯米銅杓內炒米熟爲度隨將二物研成細末加六一散三兩分作七服每淸晨一服白滚湯調下本人頭頂心必有紅髮一根要不時尋覓拔去

劉襟湖驗過顚犬咬方

防風【五錢】黒牽牛【三錢】雄黃【三錢】斑蝥【一錢占米炒】眞麝香【三分】錦紋大黃【三錢】右爲末溫滚水調下空心每日服二錢先將斑貓去頭翅足【一兩】和白粘米【半升】共炒去斑貓食米二撮許後服前藥其斑貓卽合入前藥內服一料後斑貓不可用外加雄黃【一錢】或蜜或米粉丸藥再服卽間二三日服亦可每服【三分】茄子茄地切不可踐食卽茄漿水亦須忌之二三年後不必忌也此劉友自患顚犬咬三日內卽服此方小便下血塊有形得以全愈有一人患犬吠六日服此方小便下血塊竟似犬狀亦終不救矣然劉友所傷不曾破皮或毒輕而得愈總不如前方歷試歷驗且犬咬之毒入心經則以益元散爲引經之藥甚爲有理山鄕一時無處買藥多蓄斑貓預制益元散以救人大是恩徳

治酒疸

用苜蓿煎湯漸飲之愈

治刀瘡

化屍塲取燒過人骨【不化者更佳】研細末敷刀瘡患處立愈

治小兒疳癥方

用天南竺煎湯飲神效以上二方俱馮權奇傳

治蛔結丸方

胡黃連【八錢】白芍藥【一兩五錢】檳榔【八錢】粉艸【五錢】廣陳皮【二兩】肉豆蔲【不油不蛀者五錢】史君子肉【五錢】爲細末白糖調服

先醒齋廣筆記卷三﹤子部﹐醫家類﹐先醒齋廣筆記﹥

欽定四庫全書

先醒齋廣筆記卷四

明繆希雍撰

炮炙大法

按雷公炮制法有十七曰炮曰爁曰煿曰炙曰煨曰炒曰煆曰煉曰制曰度曰飛曰伏曰鎊曰摋曰防曰曝曰露是也用者宜如法各盡其宜

水部

雨水【立春節雨水梅雨水芒種後逢壬爲入梅小暑後逢壬爲出梅液雨水立冬後十日爲入液至

小雪爲出液得雨謂之液雨】

冬霜【凡收霜以雞羽掃之瓶中密封陰處久亦不壊】

臘雪【用淨瓶收淨雪築實宻封瓶口置於陰室中不見日色春雪有虫水亦便敗所以不收】神水【五月五日午時有雨急伐竹竿中必有神水取爲藥】

半天河【此竹籬頭水及空樹穴中水也】

流水【千里水東流水二水皆堪蕩滌邪穢煎煮湯液勞水卽泛水張仲景謂之甘爛水用流水二斗置大盆中以杓髙揚之千萬徧有沸珠相逐乃取煎藥蓋水性本鹽而體重勞之則甘而輕取其不助腎气而益脾胃也虞摶醫學正傳云甘爛水甘溫而性柔故烹傷寒陰證等藥用之順流水性順而下流故治下焦腰膝之證及通利大小便之藥用之急流水湍上峻急之水其性急而下達故通二便風痺之藥用之逆流水洄瀾之水其性逆而倒上故發吐痰飲之藥用之也】

井泉水【反酌而傾曰倒流出未放曰無根無時初出曰新汲將旦首汲曰井華】

地漿【此掘黃土地作坎深三尺以新汲水沃入攪濁少頃取淸用之】

熱湯【須百沸者佳若半沸者飲之反傷元气作脹】

生熟湯【以新汲水百沸湯合一盞和勻故曰生熟今人謂之陰陽水】

菊潭水【山澗兩岸有天生甘菊花其下流泉是也】

漿水【漿酢也炊粟米熱投冷水中浸五六日味酢生白花色類漿故名若浸至敗者害人】

米泔水【卽淘米汁也】

繅絲湯【以磁瓶收宻封埋淨土地中任經年久而愈妙】

火部

桑柴火【凡一切補藥諸膏宜此火煎之】

炭火【櫟炭火宜煆煉一切金石藥烰炭火宜烹煎焙炙百藥丸防】

蘆火竹火【宜煎一切滋補藥凡服湯藥𨿽品物専精修治如法而煎藥者鹵莾造次水火不良火失度則藥亦無功觀夫茶味之美惡飯味之甘餲皆系於水火烹飪之得失卽可推矣是以煎藥須用小心老成人以深罐宻封新水活火先武後文如法服之未有不效者火用陳蘆枯竹取其不彊不損藥力也】

土部

黃土【三尺以上曰糞三尺以下曰土凡用當去上惡物勿令入客水】

東壁土【此屋之東壁上土爾當取東壁之東邊謂常先見目光刮取用之】

伏龍肝【凡使勿悞用竈下土其伏龍肝是十年以來竈額內火气積久自結如赤色石中黃其形貎八稜取得後細研以滑石水飛過兩徧令幹用熟絹裹卻取子時安於舊額內一伏時重研了用】

自然銅【生出銅處方圓不定色靑黃如銅凡使用甘艸湯煮一伏時至明漉出攤令幹入臼中搗了重篩過以醋浸一宿至明用六一混泥瓷盒子盛二升文武火養三日夜才幹用蓋蓋了火】

墨【陳久而料精者入藥新而粗者不堪】

百艸霜【此乃竈額及煙鑪中墨煙也其質輕細故謂之霜山莊人家者良】

梁上塵【須去煙火逺髙堂殿上者拂下篩用之一云凡用倒掛塵燒令煙盡篩取末入藥雷氏所說似

是梁上灰塵今人不見用】

金部

金銀銅鐵【凡使只可渾安在藥中借气生藥力而已勿入藥服能消人脂】

赤銅屑【卽打銅落下屑也或以紅銅火煆水淬亦自落下以水淘淨用好酒入砂鍋內炒見火星取研

末用】

【煆兩伏時去上研如粉用凡修事五兩以醋兩鎰爲度今人只以火煆醋淬七次研細水飛過用一云制後半年方可入藥否則殺人】

銅靑【生熟銅皆有靑則銅之精華大者卽空綠以次空靑也銅靑則是銅器上綠色者淘洗用之近時人

以醋制銅生綠取收曬漧貨之】

鉛【凡用以鐵銚鎔化防瓦上濾去渣腳如此數次收用其黒錫灰則以鉛沙取黑灰白錫灰不入藥】鉛霜【以鉛打成錢穿成串瓦盆盛生醋以串橫盆中離醋三寸仍以瓦盆覆之置陰處生霜刷下仍合

住】

鉛丹【卽黃丹也生鉛一味火煆研成細末水飛過用今貨者多以鹽消砂石之凡用以水漂去消鹽飛

去砂石澄幹微火炒紫色地上去火毒入藥】

宻陀僧【凡使搗細安甕堝中重紙袋盛柳蛀末焙之次下東流水浸滿火煮一伏時去柳末紙袋取用近人以煎銀罏底代之誤矣罏底能消煉一切衣帛焉可服耶如無眞者勿用制狼毒】

古文錢【周秦漢五代者方可用以火煆微紅淬醋中六七次用入目者磨用入防者用胡桃研成粉】鐵銹【此鐵上赤衣也刮下用】

石部

丹砂【卽朱砂也有數種硫砂如拳許大或重一鎰有十四靣靣如鏡若遇陰沈天雨卽鏡靣上有紅漿汁出有梅栢砂如梅子許大夜有光生照見一室有白庭砂如帝珠子許大靣上有小星現冇神座砂又有金座砂玉座砂不經丹竈用之而自延壽命次有神錦砂芙蓉砂箭鏃砂已上九種皆可入藥用丹砂入藥秪宜生用愼勿升煉一經火煉餌之殺人研須萬徧要若輕塵以磁石吸去鐵气惡磁石畏鹽水車前石韋皂莢決明瞿麥南星烏頭地楡桑椹紫河車地丁馬鞭艸地骨皮陰地厥白附子忌諸血】

雲母【凡使色黃黒者厚而頑赤色者經婦人手把者並不中用須要光瑩如冰色者爲上幾修事一斤先用小地膽艸紫背天葵生目艸地黃汁各一鎰幹者細剉濕者收汁了於甆堝中安雲母於諸藥了下天池水三鎰著火煮煮一日夜水火勿令失度其雲母自然成碧玉漿在鍋底卻以天池水猛投其中將物攪之浮如堝涎者卽去如此三度淘淨了取沈香一兩搗作末以天池水煎沈香湯三升已來分爲三度再淘雲母漿了日中曬任用之澤防爲之使惡徐長卿羊血畏鮀甲礬石東流水百艸上露茅屋漏水制汞伏丹砂】

石鐘乳【凡使勿用頭粗厚並尾大者爲孔公石不用色黑及經大火驚過並久在地上收者曽經藥物制者並不得用須要鮮明薄而有光潤者似鵞翎筒子爲上有長五六寸者凡修事法以五香水煮過一伏時然後漉出又別用甘艸紫背天葵汁漬再煮一伏時凡八兩鐘乳用沈香零陵藿香甘松白茅等各一兩以水先煮過一度了第二度方用甘艸等二味各二兩再煮了漉出拭漧緩火烘之然後入臼杵如粉篩過卻入鉢中令有力少壯者三兩人不住研三日夜勿歇然後用水飛澄了以甆盒子収貯用之令幹又入鉢中研二萬徧後以甆盒子收貯用之蛇牀爲之使惡壯丹石牡蒙人參二術忌羊血畏紫石英蓑艸韭實獨蒜胡蔥胡荽麥門冬貓兒眼艸】

礬石【生用解毒煆用生肌甘艸爲之使惡牡蠣畏麻黃紅心灰藋】

芒硝【水飛過用五重紙滴過去腳於鐺中幹之方入乳鉢研如粉任用芒硝是朴硝中煉出形似麥芒者

號曰芒硝火爲之使惡苦參苦菜畏女菀杏仁竹葉】

滑石【以刀刮去浮靣黃者研如粉以牡丹皮同煮一伏時出去牡丹皮取滑石卻用東流水淘飛去下腳七次於日中曬乾方用白如凝脂軟滑者良石韋爲之使惡曽靑制雄黃】

赤石脂【研如粉新汲水飛過三度曬漧用亦有火煆水飛者惡大黃松脂畏芫花豉汁畏黃芩

大黃官桂】

白石英【可煮汁用張仲景只令吺咀不爲細末惡馬目毒公】

紫石英【煮汁用或火燒醋淬爲末傳毒長石爲之使得茯苓人參芍藥主心中結气得天雄菖

蒲主霍亂惡鮀甲黃連麥旬姜畏扁靑附子及酒】

鑪甘石【以炭火煆紅童便淬七次水洗淨研粉水飛過曬用】

綠礬【火煆通紅淬入米醋中烘漧研如飛粉畏醋】

雄黃【取透明色鮮紅質嫩者研如飛塵水飛數次畏南星地黃萵苣地楡黃芩白芷當歸地錦苦參五

加皮紫河車五葉藤鵞腸艸雞腸艸鵞不食艸圓桑葉蝟脂】

石硫黃【研如飛塵用以殺虫行血曽靑石亭脂爲之使畏細辛朴硝鐵醋黒錫豬肉鴨汁餘甘子桑灰益母天鹽車前黃蘗石韋蕎麥獨帚地骨皮地楡蛇牀蓖麻兔絲蠶沙紫河波稜桑白皮馬鞭艸】

食鹽【凡鹽多以礬消石灰之類雜之入藥須用水化澄去腳滓煎鏈白色乃良漏蘆爲之使】水銀【凡使艸中取者並舊朱漆中者經別藥制過者在屍過者半生半死者俱勿用在朱砂中產出者其色微紅收得後用葫蘆收免遺失先以紫背天葵並夜交藤自然汁二味同煮一伏時其毒自退若修十兩用前二味汁各七鎰和合煮足爲度畏磁石砒石黑鉛硫黃大棗蜀椒紫河車松脂松葉荷葉谷精艸金星艸萱艸夏枯艸莨菪子鴈來紅馬蹄香獨腳蓮水慈姑瓦松冬】

水銀粉【凡水銀一斤用明礬熖硝皂礬食鹽冬二兩同一處硏以不見汞星爲度用烏磁盒二个以藥鋪盆內上用一盆合定以鹽泥石膏蜜醋調封盆口勿令泄气下盆底用鐵釘三腳支住四五寸髙用炭火先文後武蒸半日次日冷定輕輕取起上盆則輕粉盡騰其上以鵞翎掃下聽用此乃眞正輕粉生肌立效市肆多攙寒水石銀母石石膏焉得有用乎黃連土茯苓陳醤黑鉛鐵漿可制其毒】

戎鹽【卽靑鹽溫水洗去塵土淨曬漧入藥】

石膏【雪白有墻壁者眞卽市之寒水石也石臼中搗成粉以宻絹羅過生甘艸水飛過了水澄令幹重研用之作防者煆熟入煎劑半生半熟雞子爲之使畏鐵惡莾艸巴豆馬目毒公】

磁石【欲驗者一斤磁石四只吸鐵一斤者此名延年沙四只吸得鐵八兩者號曰續末石四只吸得五兩已來者號曰磁石修事一斤用五花皮一鎰地楡一鎰故綿十五兩三件並細剉以槌於石碎作二三十塊子磁石於甆瓶中下艸藥以東流水煮三日夜然後漉出拭漧以布裹之向大石上再槌令細了卻入乳鉢中研細如塵以水沈飛過了又研如粉用之柴胡爲之使殺鐵毒消金惡牡丹莾艸畏黃石脂伏丹砂養永去銅暈】

陽起石【用火煆透紅研極細如麫桑螵蛸爲之使惡澤防雷丸菌桂石葵蛇蛻皮畏兔絲子

忌羊血】

瑪瑙【犬肉內煮之火煆紅醋淬用試瑪瑙法以砑木不者爲眞】

石【凡使用醋浸一宿漉出待幹下火煆令腥�之气出用瓶盛著宻蓋放令拭上令浮細研用去

錫暈制三黃硇砂消石】

砒霜【凡使用小甆瓶子盛後入紫背天葵石龍芮二味三件便下火煆從已至申便用甘艸水浸從申至子出拭漧入瓶盛於火中鍛別研三萬下用之一法每砒霜一兩打碎用明礬一兩爲末蓋砒上貯礶中入明火一煆以枯礬爲度砒之悍气隨煙而去駐形於礬中者庶幾無大毒用之不傷也用砒霜卽用礬霜是也似簡便畏菉豆冷水靑鹽鶴頂艸消石蒜水蓼常山益母獨帚木律菖蒲二角酸鵞不食艸波稜萵苣皆能伏砒】

礞石【與火硝相半入陽成鑵封固煆存性研如飛塵入藥得焰硝良】

花乳石【出陜華諸郡色正黃形之大小方圓無定凡入丸散以罐固濟頂火煆過出火毒研細水飛曬

幹用】

蓬砂【卽硼砂也白如明礬者良研如飛塵畏知母蕓薹紫蘇甑帶何首烏鵞不食艸】

艸部

人參【色微黃皮薄滋潤明亮濶而獨株味甘回味不苦者良去蘆茯苓馬藺爲之使惡鹵咸溲疏

畏五靈脂】

天門冬【劈破去心用柳木甑燒柳木柴蒸一伏時灑酒令逼更添火蒸出曝地黃貝母垣衣爲之使

忌鯉魚畏曽靑浮萍制雄黃硇砂】

麥門冬【產杭州莧橋細白而皺者良水洗去心大抵一斤須減去五六兩凡入湯液或以水潤去心或以瓦焙乘去心若入丸防須瓦焙熟卽於風中吹冷如此三四次卽易燥且不損藥力或以湯浸搗膏和藥亦可滋補藥則以酒浸擂之地黃車前爲之使惡欵冬苦芙苦瓠畏苦參靑葙木耳伏石鐘乳】

甘艸【須去頭尾尖處頭尾土人截作三寸長劈破作六七片以甆器盛之用浸蒸從巳至午出曝漧或用淸水蘸炙或切片用水拌炒如防火生用術苦參漧漆爲之使惡逺志忌豬肉】

生地黃【大如大指堅實者佳酒洗曬漧以手擘之有聲爲度好酒拌勻置甆甕內包固重湯煮一晝夜勝於蒸者名熟地黃生者酒洗用得酒麥門冬薑汁縮沙良惡貝母畏蕪荑忌蔥蒜蘿卜諸血制地黃勿犯銅鐵器令人腎消並白髮男損榮女損衛也】

菖蒲【勿用泥菖夏菖其二件相似如竹根鞭形黑气穢味腥不堪用石上生者根條嫩黃堅硬節稠長一寸有九節者是眞也用銅刀刮上黃黒硬節皮一重了用嫩桑枝條相拌蒸出曝漧秦皮秦艽爲之使惡麻黃地膽忌飴糖羊血鐵器】

黃連【非眞川黃連不效折之中有孔色如赤金者良去須切片分開粗細各置薑汁拌透用綿紙襯先用山黃土炒幹研細再炒至將紅以連片隔紙放上炒幹再加薑汁切不可用水紙焦易新者如是九次爲度赤痢用濕槐花拌炒上法入痢藥中至於治本髒之火則生用之治肝膽之實火則以豬膽汁浸炒治肝膽之虛火則以醋浸炒治上焦之火則以酒炒治中焦之火則以薑汁炒治下焦之火則以鹽水或朴硝炒治气分濕熱之火則以茱萸湯浸炒治血分塊中防火則以干漆水炒諸法不獨爲之導引蓋辛熱能制其苦寒鹹寒能制其燥性在用者詳酌之黃芩龍骨理石爲之使忌豬肉畏牛膝欵冬惡冷水菊花參白姜蠶白鮮芫花】

胡黃連【似榦柳枝心黑外黃折之塵出如煙者眞忌惡同黃連忌鐵】

菊花【眞者味甘色黃單瓣光心去蒂用術枸杞根桑根白皮靑葙葉爲之使】

白術【米泔浸去油者山黃土裹蒸曬九次洗淨去皮切片曬漧防風地楡爲之使忌桃李雀肉菘菜

靑魚】

蒼術【出茅山細而帶糖香味甘者眞米泔浸洗極淨刮去皮拌黒豆蒸又拌蜜酒蒸又拌人乳透蒸凡三次

蒸時須烘曬極幹气方透忌同白術】

兔絲子【米泔淘洗極淨略曬揀去稗艸子磨五六次酒浸一宿慢火煮幹木槌去殻一法用酒煮一晝夜搗作餅曬漧然後復研方細一法以白紙條同研方細薯蕷松脂爲之使得酒良惡雚菌】

牛膝【酒浸蒸曝漧形長二尺五寸已上者方佳蜀地及懷慶產者良惡螢火甲陸英畏白前忌

牛肉】

茺蔚子【花紅者良忌鐵制三黃砒石】

柴胡【凡使莖長軟皮赤黃防須出在平州平縣卽今銀州銀縣也西畔生處有白鶴緑鶴於此翔處是柴胡香直上雲間若有過往聞者皆气爽此種治骨蒸不入發表藥去髭並頭勿令犯火立便無效也半夏爲之使惡皂莢畏女菀藜蘆】

前胡【切開白色者良水洗用竹刀刮去蒼黒皮並髭上了細剉以甜竹浸令潤日中防幹用使惡畏

同柴胡】

獨活羌活【細剉拌滛羊藿裛二日後曝漧去滛羊藿用免煩人心此服食家治法防常去皮或焙用

爾蠡實爲之使】

升麻【緑色者良治滯下用醋拌炒】

車前子【自收色者良賣家多以葶藶子代充不可不辧使葉勿使蕋莖入補益藥中用米泔淘淨蒸

入利水治泄防藥炒爲末用常山爲之使】

木香【形如枯骨油重者良忌見火入煎藥磨汁內熟湯中服若實大腸宜麫煨熟用】

薯蕷【補益藥及脾胃中熟用外科生用切用銅刀紫芝爲之使惡甘遂】

萎防【凡使勿用黃精並鉤吻二物相似萎防上有須毛莖班葉尖處有小黃防爲不同采得以竹刀刮去

節皮洗淨以蜜水浸一宿蒸了焙漧用畏鹵咸】

薏苡仁【顆小色靑味廿用糯米炒咬著粘人齒凡一兩以糯米一兩同炒令糯米熟去糯米取使或以

鹽湯煮過亦得一法瀼湯泡三次去油蒸气日幹用】

澤瀉【不油不蛀者良細剉酒浸一宿漉出曝漧用一法米泔浸去毛蒸或搗碎焙畏海蛤文蛤忌鐵】逺志【去心若不去心服之令人悶去心了用熟甘艸湯浸一宿漉出曝漧用之得茯苓龍骨冬葵子良

畏眞珠飛廉藜蘆齊蛤】

龍膽艸【甘艸湯中浸一宿至明漉出曝漧用勿空腹餌之令人溺不禁貫眾赤小豆爲之使惡地

黃防葵】

細辛【揀去雙葉服之害人洗淨去泥沙曽靑艸根爲之使忌生菜貍肉惡黃茋狼毒山茱萸畏

滑石消石】

石斛【長而中實味不苦者眞去頭土了用酒浸一宿漉出於日中曝漧卻用酥蒸從巳至酉卻徐徐焙漧用石斛鎖陽澁丈夫元气如斯修事服滿一鎰永不骨痛蹔使酒蒸用服餌當如法陸英爲之使惡凝水石巴豆畏雷丸】

巴防天【去心用枸杞子湯浸一宿待稍軟漉出卻用酒浸一伏時又漉出用菊花同熬令焦黃去菊花用布拭令幹用今法惟以酒浸一宿剉焙入藥若急用只以溫水浸軟去心也覆盆子爲之使惡雷丸丹參朝生】

庵防子【煮汁作飲爲末作防俱可荊子薏苡爲之使】

芎防【形塊重實色白者良白芷爲之使畏黃連伏雌黃】

刺蒺藜【淨揀擇了蒸從午至酉出日幹於木臼中舂令皮上刺盡用酒拌再蒸從午至酉出日幹用一

法炒研去刺爲末如入煎藥臨時調服不入湯煎烏頭爲之使】

沙菀蒺藜【緑色形如腰子細而香如天池茶者眞卽同州多僞者或炒或酒漿拌蒸亦不入湯藥】黃耆【軟如綿直而細中有菊心味甘者良補气藥中蜜炙用瘡瘍藥中鹽水炒用俱去皮茯苓爲之使

惡白鮮甲】

肉蓯蓉【肥大者良用淸酒浸一宿至明以防刷上去沙土浮甲盡劈破中心去白膜一重如竹絲艸樣是此偏隔人心前气不防令人上气不出凡使用先須酒浸並刷艸了卻蒸從午至酉出又用蘇炙得所忌鐵】

防風【實而潤頭節堅者良去蘆並叉頭叉尾者形彎者令人吐勿用畏萆薢惡漧薑藜蘆白蘞芫花】蒲黃【自采者眞勿用松黃並黃其二件全似只是味粗及吐人凡欲使蒲黃須隔三重紙焙令色黃蒸

半日卻焙令幹用之妙行血生用止血炒用】

續斷【皺皮黃色折之煙塵起者良用酒浸一伏時捶碎去筋焙漧用地黃爲之使惡雷丸】漏蘆【枯黑如漆味不苦酸者眞細剉拌生甘艸相對蒸從巳至申去甘艸揀淨用連翹爲之使】天名精【一名過冬靑卽荔枝艸吳人又呼爲天麻地菘擂汁服垣衣地黃爲之使】

決明子【炒研蓍實爲之使惡大麻子】

丹參【去蘆賣家多染色須辧之畏鹽水】

茜根【勿用赤柳艸根眞似茜根只是滋味澁不入藥中用若服令人患內瘴眼速服甘艸水解之凡使用

銅刀於槐砧上剉日幹勿犯鐵並鉛畏鼠姑制雄黃】

五味子【遼東者佳去枯者銅刀劈作兩片用蜜浸蒸從巳至申或曬或烘炒蓯蓉爲之使惡葳防

勝烏頭】

忍冬【花四月采藤葉不拘時采俱陰漧不見日火】

蛇牀子【凡使須用濃鹽汁百部煎濃汁二味同浸三伏時漉出日幹卻用生地黃汁相拌蒸從午至亥

日幹用惡牡丹貝母巴豆伏硫黃】

茵陳蒿【須用葉有八角者采得陰漧去根細剉用勿令犯火山茵陳俗呼爲帝鐘茵蔯卽八角也伏

硇砂】

沙參【去蘆白實味甘者良惡防已】

王不畱行【拌濕蒸之從巳至未以漿水浸一宿焙漧用】

漧薑【馬湖者良微炒若治產後血虛發熱及止血俱炒黑溫中炮用散寒邪理肺气止嘔生用秦椒爲

之使惡黃芩黃連天防糞殺半夏南星莨菪毒】

生薑【不宜使熟宜搗絞汁待藥煎成傾入方不失生字之義如入藥煎乃熟姜非生薑矣使惡殺同幹

姜】

枲耳實【蒸用或炒熟搗去刺用忌豬肉馬肉米泔】

葛根【雪白多粉者良】

葛花【消酒煎飲】

括樓根【雪白多粉者良枸杞爲之使惡漧薑畏牛膝漧漆】

括樓仁【搗碎用粗紙壓去油】

苦參【先須用糯米濃泔汁浸一宿上有腥穢气並在水靣上浮並須重重淘過卽蒸從巳至申出曝漧細剉用之不入湯藥參爲之使惡貝母漏蘆兔絲子伏汞雌黃熖硝】

當歸【包白味甘者良去塵並頭尖硬處一分已來洗淨酒浸一宿若要破血卽使頭一節硬實處若要止痛止血卽用尾若一防用不如不使服食無效單使妙也惡防茹濕麫制雄黃畏菖蒲生薑海藻牡蒙】

麻黃【陳久者良去節並沫若不盡服之令人悶用夾刀剪去節並頭槐砧上用銅刀細剉煎三四十沸竹

片掠去上沫盡漉出熬幹用之厚朴白微爲之使惡辛夷石韋】

白芍藥【以竹刀刮去麄皮並頭土了剉之將蜜水拌蒸從巳至未曝漧用之今人多以酒浸蒸切片或

用煩亦良須丸烏藥末藥爲之使惡石斛芒硝】

赤芍藥【制度並使惡同白芍藥】

瞿麥【只用蕋殻不用莖葉若一時使卽空心令人气咽小便不禁凡欲用先須以堇竹瀝浸一伏時漉出

曬漧用牡丹蓑艸爲之使惡螵蛸伏丹砂】

參【墨黑者良用蒲艸重重相隔入甑蒸兩伏時後出幹勿令犯銅鐵餌之噎人喉防人目揀去蒲艸盡

了用之一法用酒洗去塵土切片曬漧用惡黃茋漧薑大棗山茱萸】

秦艽【凡使秦並艽須於腳文處認取左文列爲文卽治疾艽卽發腳气凡用秦先以布拭上黃肉毛盡然

後用童便浸一宿至明出日幹用菖蒲爲之使畏牛乳】

百合【白花者良酒拌蒸】

知母【皮黃肉白者良於槐砧上細剉焙漧木臼杵搗一法去毛蜜炙勿令犯鐵器得黃蘗及酒良伏蓬

砂鹽】

貝母【黃白輕松者良先於柳木灰中炮令黃劈破去內口鼻上有米許大者心一小顆後拌糯米於銚上同炒待米黃熟然後去米取出其中有獨顆不作兩片無皺者號曰丹龍精不入藥用若誤服令人筋脈不收用黃精小藍汁合服立愈厚朴白薇爲之使惡桃花畏秦艽莾艸礜石】

白芷【白色不蛀者良當歸爲之使惡旋覆花制雄黃硫黃】

滛羊藿【細剉用羊脂相對拌炒過待羊脂盡爲度毎修事一斤用羊脂四兩爲度也薯蕷紫芝爲之

使得酒良】

黃芩【大肺經用枯芩去腐酒浸切炒入大膓或安胎等俱用子芩酒浸切炒龍骨山茱萸爲之使惡

蔥實畏丹砂牡丹藜蘆】

狗脊【凡修事火燎去毛細剉了酒拌蒸從巳至申出曝漧用萆薢爲之使惡莎艸敗醤】茅根【洗淨搗爛勿用露根】

紫菀【用東流水淘洗令淨用蜜浸一宿火上焙漧用凡修事一兩用蜜二分欵冬爲之使惡天雄槁

本雷丸逺志瞿麥畏茵蔯】

紫艸【眞者方佳須用蠟水蒸之待水漧取去頭並兩畔髭細剉用每修事紫艸一斤用蠟三兩於鐺中鎔

淨便投蠟水作湯用】

通艸【卽木通也有紫白二色紫者皮厚味辛白者皮薄味淡二者皆能通利】

槁本【去蘆水洗切惡防茹畏靑葙子】

石韋【背有黃毛須拭極淨羊脂拌炒焦黃色滑石杏仁射幹爲之使得菖蒲良制丹砂礬石】萆薢【其根細長淺白者眞酒浸一宿焙漧忌鐵薏苡爲之使畏前胡柴胡牡蠣大黃葵根】土茯苓【忌鐵茶】

白薇【用糯米泔汁浸一宿至明取出去髭了於槐砧上細剉蒸從巳至申出用夏月浸二時許惡黃茋

漧薑大棗山茱萸大黃大防漧漆】

大靑【處處有之三四月采莖陰漧】

艾葉【產蘄州者良入藥用新炙火用陳苦酒香附爲之使】

惡實【一名防粘子一名牛旁子一名大力子用酒拌蒸待上有薄白霜重出卻用布拭上然後焙漧搗如

粉用】

水萍【紫背浮萍七月采之揀淨以竹篩攤曬下置水一盆映之卽易幹也】

王【根能吐下子生用潤心肺治黃病炒用治肺痿吐血腸風防血赤白痢反胃吐食取汁制雄汞】地楡【切之如綿者良酒洗得髮良惡麥門冬伏丹砂雄黃硫黃】

大小薊根【消腫搗汁止血燒灰存性】

海藻【凡使先須用生烏豆並紫背天葵和海藻三件同蒸一伏時日幹用之近人但洗淨鹹味焙漧用

反甘艸】

澤蘭【凡使先要別識雄雌其形不同大澤蘭形葉皆圓根靑黃能生血調气與缺合小澤蘭迥別采得後防葉上斑根須尖莖方此藥能破血通久積凡修事大小澤蘭須細剉之用絹袋盛懸於屋南畔角上令幹用防己爲之使】

昆布【凡使先用獘甑簟同煮去鹹味焙細剉用每修事一斤用甑簟十个用昆布細剉二味各一處下東

流水從巳至亥水旋添勿令少】

防己【凡使勿使木條以其木條已黃腥皮皺上有子足子不堪用凡使防己要心花文黃色者然後細剉車前艸根相對同蒸半日後出取去車前艸根細剉用之一法用酒洗切殷孽爲之使惡細辛畏萆薢女菀鹵咸殺雄黃硝石毒】

天麻【透明者良天麻十兩用蒺藜子一鎰緩火熬焦熟後便先安置天麻十兩於瓶中上用火熬過蒺藜子蓋內外便用三重紙蓋並系從巳至未時又出蒺藜子再入熬炒準前安天麻瓶內用炒了蒺藜子於中依前蓋又隔一伏時後出如此七徧瓶盛出後用布拭上气汗用刀劈焙之細剉單搗一法麫裹煨透切】

阿魏【凡使各有訛僞有三驗第一驗將半銖安於銅噐中一宿至明霑阿魏處白如銀汞無赤色第二驗將一銖置於五防艸自然汁中一夜至明如鮮血色第三驗將一銖安於柚樹上樹立幹便是眞色黒者力微黃溏者力上凡使先於淨鉢中研如粉了於熱酒器上裛過任入藥用】

香薷【八九月開花著穗時采之去根畱葉陰漧勿令犯火服至十兩一生不得食白山桃也】百部根【去心皮用酒浸一宿漉出焙漧細剉用】

欵冬花【花未舒者良去梗蒂甘艸水浸一時曬漧用杏仁爲之使得紫菀良惡參皂莢消石

畏貝母麻黃辛夷黃芩黃茋連翹靑葙】

紅藍花【自種者眞得酒良】

牡丹皮【凡使采得後日幹用銅刀劈破去骨了細剉如大豆許用淸酒拌蒸從巳至未出日幹用濶而

厚者良忌蒜胡荽伏砒畏兔絲子貝母大黃】

三稜【去毛米醋浸一日切片炒或煮熟焙漧入藥乃良】

靑黛【水飛去腳緣中有石灰入服餌藥中宜飛淨用一法用靑布浸汁代之】

郁金【色赤似姜黃蟬肚者良置生雞血中化成水者眞磨汁臨服入藥】

盧防【上有靑竹文斑並光膩味極苦勿便和眾藥搗此末先搗成粉待眾藥末出然後入藥中】延胡索【產茅山谿陵澗粒粒金黃色者良醋煮切】

肉豆防【不油不蛀不皺皮者佳糯米作粉使熱湯捜裹豆防於糖灰中炮待米子焦黃熟然後出去

米粉用勿令犯銅鐵】

白豆防【藥煎成方炒研入一二沸卽起入丸待諸藥細末後方入勿隔宿】

砂仁【略炒吹去衣研用入湯丸法同白豆蔲得白檀香豆防爲使入肺得人參益智爲使入脾得黃檗

茯苓爲使入腎得赤白石脂爲使入大小腸得訶子白蕪荑鱉甲良】

補骨脂【卽破故紙形圓實色黑者良此藥性本太燥每用酒浸一宿後漉出浮者去之卻用東流水浸三日夜卻蒸從巳至申出日幹用忌鐵得胡桃胡麻良惡甘艸忌諸血蕓薹】

蓬莪荗【凡使於砂盆中用醋磨令盡然後於火畔吸令幹重篩過用一法火炮醋浸煨切得酒醋良】白前【用生甘艸水浸一伏時後漉出去頭須了焙漧任入藥中用】

薺苨【解百藥毒生搗汁服或末煮俱可】

白藥子【末用】

香附【細者佳去毛以水洗淨揀去砂石於石臼內搗去皮用童便浸透曬搗用或以酒醋酥鹽水薑汁浸

俱瓦上焙漧得芎防蒼術醋童子小便良忌鐵】

鱧腸【卽旱蓮艸性太寒宜熬膏用須日色中忌鐵】

使君子【慢煨香熱用或云七生七煨食亦良忌飲熱茶犯之卽防】

翦艸【治肺熱吐血有神舊出婺州今產寜州】

附子【底平有九角如鐵色一个重一兩卽是气全堪用修事十兩於文武火中炮令皴折者去之用刀刮上孕子並去底尖微細劈破於屋下午地上掘一坑可深一尺安於中一宿至明取出焙漧用麩炒欲炮者灰火勿用雜木火只用柳木最多若陰制使卽生去尖皮底薄切用東流水並黑豆浸五日夜然後漉出於日中曝今幹用凡使須陰制去皮尖了每十兩用生烏豆五兩東流水六升一云此物性太烈古方用火炮不若用童便煮透尢良地膽爲之使得蜀椒食鹽下達命門惡蜈蚣豉汁畏防風甘艸人參黃茋緑豆烏韭童溲犀角】

半夏【陳久者良若修事四兩用搗了白芥子末二兩頭醋六兩二味攪令濁將半夏投中洗三徧用之半夏上有巢涎若洗不淨令人气逆肝气怒滿若入治痰飲藥用白礬湯入薑汁浸透洗淨用無白星爲度造麯法用半夏不拘多少將滚湯泡過宿搗爛每一斗入生薑一斤同搗之作餅子用幹稻稈或粟麥稈之如麯法幹久用射漧柴胡爲之使惡皂莢海藻飴糖羊血畏生薑漧薑秦皮甲雄黃】

大黃【細切內文如水旋斑重剉蒸從巳至未曬漧又用臘水蒸從未至亥如此蒸七度卻酒薄蜜水再蒸一伏時其大黃譬如烏膏樣於日中曬漧用之爲妙下藥酒浸一時煮二三沸卽服黃芩爲之使惡漧漆忌冷水】

桔梗【味苦而有心者良凡使去頭上尖硬二三分已來並兩畔附枝子於槐砧上細剉用百合水浸一伏時漉出緩火熬令幹用每修事四兩用生百合五分搗作膏投於水中浸一法用米泔浸一宿微焙用節皮爲之使畏白及龍膽龍眼忌豬肉伏砒】

艸蒿【卽靑蒿葉細而香自采佳陰漧凡使惟中爲妙到膝卽仰到腰卽俛使子勿使葉使根勿使莖四件若同使翻然成痼疾采得葉不計多少用童溺浸七日七夜後漉出曬漧伏硫黃】

旋覆花【去裹花蕋殻皮並蒂蒸巳至午曬漧用】

射幹【不辣者良米泔水浸一宿漉出然後用蓳竹葉煮從午至亥漉出日幹用之】

常山【如雞骨者良春使莖葉夏秋冬使根酒浸一宿至明漉出日幹熬搗少用勿令老人久病者服之切

忌畏玉札忌蔥菘菜伏砒石】

甘遂【用生甘艸湯小薺苨自然汁二味攪浸三日其水如墨汁更漉出用東流水淘六七次令水淸爲度漉出於土器中熬令脆用之一法麫包煨熱去麫蒂爲之使惡逺志】

白斂【生取根搗爛可傳癰腫代赭爲之使】

白及【水洗切紫石英爲之使惡理石畏杏仁李核仁】

貫眾【洗淨切片炒雚菌赤小豆爲之使伏石鐘乳】

何首烏【冬至後采者良入春則芽而中空矣北人以贗種欺人香气不能混也臨用勿去皮以苦竹刀切米泔浸經宿同豆九蒸九曬木杵臼搗之勿犯鐵器茯苓爲之使忌蔥蒜蘿卜諸血無鱗魚】

威靈仙【去蘆酒洗忌茶麫湯】

牽牛子【卽艸金零入水中淘浮者去之取沈者防幹拌酒蒸從巳至未防幹臨用舂去黒皮用之黒者

力速磨取頭末入藥得漧薑靑木香良】

蓖麻子【形似巴豆節節有黃黒斑防凡使先須和皮用鹽湯煮半日去皮取子研過用忌炒豆伏

丹砂粉霜】

天南星【陳久松白者良滚湯明礬或薑汁拌和泡用一用泡過者爲末入臘月黑牛膽中陰漧用蜀漆爲之使得火牛膽良惡莾艸畏附子漧薑防風生薑伏雌黃丹砂熖硝】

稀薟【方赤莖者良采葉陰漧醇酒拌九蒸九曬忌鐵】

薴根【此物大能補陰而行滯血方藥以其目前賤物多不用】

白頭翁【花子莖葉同蠡實爲之使得酒良】

蘆根【逆水生並黃泡肥厚味甘者良露根勿用去須節並赤黃皮用其汁消痰開胃下气除熱解一切食

物魚鰕河魨魚】

馬兜鈴【凡使采得後去葉並蔓了用生絹袋盛於東屋角畔懸令幹了劈作片取向裏子去革膜並令

淨用子勿令去革膜不盡用並皮炒入藥】

仙茅【刮上皮於槐砧上用銅刀切豆許大卻用生稀布袋盛於烏豆水中浸一宿取出用酒濕拌了蒸從

巳至亥取出曝漧勿犯鐵斑人須鬢禁食牛乳及黒牛肉】

劉寄奴【凡使去梗以布拭上薄殻皮令淨拌酒蒸從巳至申出曝漧用之莖葉花子皆可用】骨碎補【生江南根著樹石上采得用銅刀刮去上黃赤毛盡便細切用蜜拌令潤架柳甑蒸一日後出

曝漧用一法去毛細切後用生蜜拌蒸從巳至亥】

連翹【黑而閉口者良去蒂根研】

續隨子【凡用去殻取色白者以紙包壓去油取霜用】

山豆根【或末或研或噙咽】

白附子【竹節者良炮去皮得火良】

預知子【去皮研服】

木賊艸【去節童便浸一宿焙漧】

蒲公艸【自采鮮者入湯藥煎入丸末瘡毒搗爛用】

谷精艸【土爲之使忌鐵伏汞砂】

夏枯艸【土爲之使忌鐵伏汞砂】

山慈菇根【出浙江處州府遂昌縣洪山地方市中無眞者形光無毛本艸注中云有毛誤也】燈心艸【蒸熟待幹折取中心白穰燃燈者是爲熟艸不蒸者生幹剝取爲生艸入藥用之最難研以粳

米粉漿染過曬榦研末入水澄之浮者是燈心也曬漧用】

海金沙【或丸或防沙及艸俱可入藥】

萱艸根【曬榦爲末或用水煎酒煎研汁皆可服】

藿香【自種者良揉之如蘹香气者眞薄荷香者非也】

絡石【凡采得後用麄布楷葉上莖蔓上毛了用熟甘艸水浸一伏時出切日幹任用杜仲牡丹爲之使

惡鐵落畏貝母菖蒲殺孽毒】

木部

桂【凡使勿薄者要紫色厚者去上麄皮取心中味辛者使每斤大厚紫桂只取得五兩取有味厚處生用加末用卽用重蜜熟絹並紙裹勿令犯風其州土只有桂艸元無桂心用桂艸煮丹陽木皮遂成桂心凡用單搗用之得人參甘艸麥門冬大黃黃芩調中益气得柴胡紫石英漧地黃療吐逆忌生蔥石脂】

桂枝【卽桂之枝條輕薄者】

槐實【凡采得後去單子並五子者只取兩子三子者凡使用銅槌槌之令破用烏牛乳浸一宿蒸過用

景天爲之使】

槐花【未開時收采陳久者良入藥揀淨酒浸微炒若止血炒黑】

枸杞根【卽地骨皮凡使根掘得後用東流水浸以物刷上土了待幹破去心用熱甘艸湯浸一宿然後焙漧用其根若似物命形狀者上春食葉夏食子秋食根並子也制硫黃丹砂】

枸杞子【去蒂及枯者酒潤一夜搗爛入藥】

栢實【去油者酒拌蒸另搗如泥或蒸熟曝烈舂簸取仁砂研入藥子牡蠣桂爲之使畏菊花羊蹄

諸石及麫麯伏砒硝】

栢葉【向月令采之春東夏南秋西冬北使畏伏同實】

茯苓【堅白者良去皮搗爲末於水盆中攪三次將濁浮者去之是茯苓筋若誤服之令人眼中童子並黑精防小兼盲日切記如飛澄浮曬漧人乳拌蒸用赤茯苓則不必飛也使惡畏忌同茯神】

茯神【去皮木用馬問爲之使得甘艸防風芍藥麥門冬紫石英療五臟惡白蘝畏地楡秦芁牡

防甲雄黃忌米醋及酸物】

琥珀【凡用紅松脂石珀水珀花珀物象珀防珀琥珀紅松脂如琥珀只是濁太脆文橫水珀多無紅色如淺黃多麄皮皺石珀如石重色黃不堪用花珀文似新馬尾松心文一路赤一路黃物象珀其內自有物命動此使有神妙防珀其珀是眾珀之長故號曰防珀琥珀如血色於布上拭吸得芥子者眞也大率以輕而透明者爲佳入藥中用水調側栢子末安於甆鍋子中安琥珀於末中了下火煮從巳至申別有異光別搗如粉重篩用一法用細布包內豆腐鍋中煮之然後灰火略煨過入目制用安心神生用】

酸棗【粒粒粗勿碎皮者良炒爆研細入藥如砂仁法勿隔宿惡防己】

黃檗木【卽黃檗也凡使用刀削上麄皮了用生蜜水浸半日漉出曬漧用蜜塗文武火炙令蜜盡爲度

凡修事五兩用蜜三兩一法用鹽酒拌炒褐色惡甘漆伏硫黃】

楮實【凡使采得後用水浸三日將物攪旋投水浮者去之曬漧用酒浸一伏時了便蒸從巳至亥出焙令

幹用之】

松脂【凡用以胡蔥同煮二十沸入冷水揉扯數十次曬漧用】

降眞香【以畨舶來者色較紅香气甛而不辣用之入藥殊勝色深紫者不良】

茗苦【入淸頭目藥用苦消食下气用佳茗】

南燭【莖葉搗汁漬米炊飯子入澁精補益藥用】

漧漆【火煆黑煙起盡存性研如飛塵半夏爲之使畏雞子紫蘇杉木漆姑艸蟹忌油脂】五加皮【五葉者是剝皮去骨陰漧逺志爲之使畏參蛇皮】

蔓荊實【凡使去蒂子下白膜一重用酒浸一伏時後蒸從巳至未出防用一法炒捶碎用惡烏頭石

膏】

辛夷【凡用去麄皮拭上白赤毛了去心卽以芭蕉水浸一宿漉出用漿水煮過從巳至未出焙漧用若治眼目中患卽一時去皮用向裏實者芎防爲之使惡五石脂畏菖蒲黃石膏黃環】

桑上寄生【凡使在樹上自然生獨枝樹是也采得後用銅刀和根枝莖細剉陰漧了用忌火】杜仲【極厚者良削去麄皮毎一斤用酥一兩蜜三兩和塗火炙以盡爲度一法用酒炒斷絲以漸取屑方

不焦惡參蛇蛻皮】

女貞實【按本艸女貞實與冬靑似是而非也女貞葉長四五寸子黑冬靑葉子微紅俱霜後采陰漧

去粗皮內更有細皮實白色酒拌黒豆同蒸九次】

楓香脂【凡用以虀水煮二十沸入泠水中揉扯數十次曬漧用】

防核【凡使湯浸去皮尖擘作兩片用芒硝木通艸二味和防仁同水煮一伏時後漉出去諸般藥取防仁研成膏任加減入藥中使毎修事四兩用芒硝一兩木通艸七兩一法去衣綿紙包研去油用】

丁香【凡使有雄雌雄顆小雌顆大似檈棗核方中多使雌力大膏煎中用雄若欲使雄須去下蓋乳子發人

背癰也入煎藥爲末調入或將好投入一二沸卽傾畏郁金忌火】

沈香【凡使須要不枯色黑潤者良如觜角硬重沈於水下爲上也半沈者次也入防中用須眾藥出卽

入拌和用之入煎磨汁忌見火】

乳香【圓小光明者良古方以燈心同研或以糯米數粒同研或以人指甲二三片同研或以乳鉢坐熱水中乳之云皆易細總不如研細和人乳略蒸再研勻曬漧研如飛塵爲玅藥將沈下一二卽起勿多煮】

沒藥【透明者良制同乳香法】

金櫻子【熬膏服或和藥霜降後采金櫻子不拘多少以粗气微搗去毛刺淨復搗破去子約有一斗用水二斗煮之一飯時漉起淸汁又入白水煮之又漉起又入白水煮三次之後其渣淡而無味去之止將淨汁復以細蜜絹濾過淨鍋熬之如飴乃止收貯磁中坐涼水內一宿用服之大能固精良方二仙丹卽此膏加入芡實粉】

桑根白皮【自采入土東行者或竹刀或銅刀刮去黃粗皮手析成絲拌蜜瓦上炙根浮土上者殺人

桂心續斷麻子爲之使忌鐵器】

桑葉【煎湯研汁爲末俱可經霜者另取洗眼用】

淡竹葉【防竹葉別有用】

竹瀝【用取新鮮金竹鋸尺許中畱節兩頭去節劈兩開不拘多少用磚二塊架定竹兩頭出磚二寸許各以磁盤置於下瀝滴其中用烈火薰逼則兩頭濈濈滴瀝於中竹將自燃瀝便盡矣就將滴過瀝竹爲薪又架新竹於磚上如前燒逼任取多少淡竹防竹苦竹慈竹惟四種各有瀝堪用薑汁爲之使】

竹皮茹【取極鮮竹刮皮磋去外硬靑勿用止淡竹筀竹苦竹堪用余不入藥】

吳茱萸【凡使先去葉核並雜物了用大盆一口使鹽水洗一百轉自然無涎日幹任入丸防中用修事十兩用鹽二兩研作末投東流水四斗中分作一百度洗別有大效若用醋煮卽先沸醋三十餘沸後入茱萸待醋盡幹毎用十兩使醋一鎰爲度蓼實爲之使

丹參消石白堊畏紫石英】

防榔【凡使取外存坐穏心文如流水碎破內文如錦紋者妙半白半黑並心虛者不入藥用凡使須別防與榔頭圓身形矮毗者是榔身形尖紫文麄者是防防力小榔力大欲使先以刀刮去底細切勿經火恐無力效若熟使不如不用】

梔子【凡使勿用顆大者號曰伏屍梔子無力須要如雀腦並須長有九路赤色者上凡使先去皮須了取九稜者仁以甘艸水浸一宿漉出焙漧搗曬如赤金末用大率治上焦中焦連殻用下焦去殻洗去黃漿炒用治血病炒黑用】

騏驎竭【凡使勿用海母血眞似騏驎竭只是味鹽並鮏气騏驎竭味微鹽甘似梔子气是也欲使先研作粉重篩過丸防膏中任使用勿與眾藥同搗化作飛塵也得蜜陀僧良】

龍腦香【卽冰片也形似白松脂作杉木气明淨者善久經風日或如雀屎者不佳今人多以樟腦身打

亂之不可不辧也云合糯米炭相思子貯之則不耗膏主耳聾】

蕪荑【妙去穀气嗅如信者眞】

枳殻【凡使勿使枳實緣性效不同若使枳殻取辛苦腥並冇隟油能消一切防要陳久年深者爲上用時先去瓤以麩炒過待麩黒燋遂出用布拭上燋黑然後單搗如粉用產江右者良】

枳實【色黒陳久者良去穰麩炒黃色】

厚朴【凡使要用紫色有油質厚者良去麄皮用酥炙過毎修事一斤用酥四兩炙了細剉用若湯飲下使用自然薑汁八兩炙一升爲度漧薑爲之使惡澤防消石寒水石忌豆】

山茱萸【凡使勿用雀兒酥眞似山茱萸只是核八稜不入藥用圓而紅潤肉厚者佳酒拌砂鍋上蒸去核了一斤取肉皮用只秤成四兩已來凡蒸藥用柳木甑去水八九寸水不泛上余悉準此蓼實爲之使惡桔梗防風防己】

胡桐涙【形似黃礬而堅實有夾爛木者木涙乃樹脂流出者其狀如膏油石涙乃脂入土石間者其狀

成塊以其得鹵斥之气故入藥爲勝伏砒石】

豬苓【用銅刀削去麄皮一重薄切下東流水浸一夜至明漉出細切蒸一日出防幹用一云豬苓取其行

濕生用更佳】

烏藥【連珠者良洗淨切】

龍眼【生者沸湯瀹遇食不動脾】

安息香【或燒薰或末服】

仙人杖【此是筍欲成時立死者色黑如漆五六月收之】

海桐皮【酒浸服亦可入煎】

五倍子【或生或炒俱爲末入藥】

大腹【擘去垢黑用溫水洗淨再用黑豆汁洗方可用日幹此樹鴆鳥多棲之遺屎在皮上不淨恐有毒今

人用之不制大誤】

天竺黃【輕者眞伏粉霜】

蜜蒙花【凡使先揀令淨用酒浸一宿漉出幹卻拌蜜令潤蒸從卯至酉出日幹如此拌蒸三度又卻日幹用毎修事一兩用酒八兩浸待色變用蜜半兩蒸爲度此元名水錦花】

巴豆【凡使巴之與豆及剛子須在仔細認勿誤用殺人巴顆小實色黃豆顆有三稜黑色剛子顆小似棗核兩頭尖巴與豆卽用剛子勿使凡修事巴豆敲碎去油淨用白絹袋包甘艸水煮焙漧或研膏用毎修事一兩以酒麻油各七合盡爲度爲瘡瘍傳藥須炒黑存性能去瘀肉生新肉有神芫花爲之使得火良惡蓑艸牽牛畏大黃藜蘆黃連蘆筍醤豉豆汁冷水】

蜀椒【一名南椒凡使須去目及閉口者不用其椒子先須酒拌令濕蒸從巳至午放冷宻蓋除下火四畔無气後取出便入甆器中盛勿令傷風用也杏仁爲之使得鹽良畏欵冬花防風附子雄黃槖吾冷水麻仁漿】

皂莢【凡使須要赤膩肥並不蛀者用新汲水浸一宿用銅刀削上麄皮用酥反覆炙酥盡爲度取出槌之去子搗篩皂莢一兩酥二分子收得揀取圓滿堅硬不蛀者用瓶盛下水於火畔煮待炮熟剝去硬皮一重�取向裏白嫩肉兩片去黃其黃消人腎气將白兩片用銅刀細切於日中幹用一法麫裹煨去核栢實爲之使惡麥門冬畏空靑人參苦參伏丹砂粉霜硫黃硇砂】

訶子【本名訶黎勒凡使勿用毗棃勒罨棃勒榔精勒雜路勒若訶棃勒文只有六路或多或少並是雜路勒毗路勒个个毗雜路勒皆圓露文或八路至十三路號曰榔精勒多澁不入用凡修事先於酒內浸然後蒸一伏時其訶棃勒以刀削路細剉焙漧用之】

赤檉柳【治痧聖藥也得之毒自出可不死】

棟實【凡采得後防干酒拌浸令濕蒸待上皮軟剝去皮取肉去核勿單用其核槌碎用漿水煮一伏時了

用如使肉卽不使核使核卽不使肉茴香爲之使】

椿木【椿木根凡使不近西頭者上及不用其葉只有根采出拌生蔥蒸半日出生蔥細剉用袋盛掛屋南

畔陰漧用偏利溺澁也一法用根皮漂淨酒拌蒸】

無食子【凡使勿令犯銅鐵並被火驚者顆小文細上無鍁米者炒用漿水於砂盆中或硬石上研令盡

卻焙漧研了用勿搗能爲黒犀色】

雷丸【赤色者殺人取肉白者用甘艸水浸一宿銅刀刮上黑皮破作四五片又用甘艸湯浸一宿後蒸從巳至未出日幹卻以酒拌如前從巳至未蒸日幹用一法用蒼術湯泡去皮切厚朴芫花蓄根荔實爲之使惡葛根】

蘇方木【紅潤者良凡使去麄皮並節了若有中心文橫如紫角者號曰木中尊色甚致倍常百等須細

剉了重搗拌細條梅枝蒸從巳至申出陰漧用】

楜椒【凡使只用內無皺殻者用方大漢椒使殻胡椒使子毎修煉了於石槽中碾碎成粉用】益智子【去殻炒臨用研】

樺木皮【主諸黃疸濃煮汁飲之良】

榧實【同鵞肉食生斷節風又上壅人皮反緑豆能殺人忌火气】

木鼈子【入藥去油者】

柞木子【能開交骨所以催生有神】

椶櫚子【入藥燒灰用不可絕過卽是煆存性研如飛塵防瘀止血之神藥也】

木槿【入藥炒用取汁度絲使得易落】

果部

豆防【俗名艸菓者是也去蒂並內裏子後取皮同茱萸於鍋中緩炒待茱萸微黃黑卽去茱萸取艸豆防

皮及子杵用之】

蓮肉【去心勿去皮分作兩片毎片分作四小塊瓦上焙焦色一法每一斤用豶豬肚一个盛貯煮熟搗焙

用之得茯苓山藥白術枸杞子良】

荷鼻【采荷葉近蒂者是畏桐油伏白銀硫黃】

橘皮【眞廣陳皮豬騌紋香气異常去白時不可浸於水中止以滚湯手蘸三次輕輕刮去白要極淨】橘核【以新瓦焙香去殻取仁研碎入藥】

靑皮【以湯浸去瓤切片醋拌瓦炒過用】

大棗【去核有齒病疳病虫慝人及小兒不宜食忌與蔥同食令人五臟不和與魚同食令人腰腹痛】栗【日中曝漧食下气補益火煨去汗亦佳生食有木气不補益人蒸炒熟食壅气凡患風人及小兒不

可食解羊肉羶】

覆盆子【凡使用東流水淘去黃葉並皮蒂盡子用酒拌蒸一宿以東流水淘兩徧曬乾方用爲妙也】雞頭實【凡用蒸熟烈日曬裂取仁亦可舂取粉用入澀精藥有連殻用者一云芡實一斗以防風四兩

煎湯浸過用且經久不壊】

烏梅【去核微炒用造法取靑梅籃盛於上薰黒若以稻灰淋汁潤濕蒸過則肥澤不蠧忌豬肉】木【產宣州者眞卽彼處多以小棃充之勿令犯鐵用銅刀削去硬皮並子薄切於日中曬卻用黃牛乳汁拌蒸從巳至未其木如膏煎卻於日中攤曬漧用也今止去穰槌碎用】

柿【不用火烘日曬采靑者置器中自然紅熟澁味盡去而甘不可與蟹同食作防惟木香磨汁飲可解】柿霜【用大柿去皮撚徧日曬夜露至幹內甕中待生白霜乃取出市者多僞不入藥】

烏芋【卽荸薺也能消瘴气】

枇杷葉【凡使采得後秤濕者一葉重一兩榦者三葉重一兩是气足堪用以麄布拭上毛令盡用甘艸湯洗一徧卻用綿再拭極淨毎一兩以酥一分炙之酥盡爲度如治肺病以蜜塗炙治胃病以薑汁塗炙此物治咳嗽如去毛不盡反令人嗽也】

甘蔗【搾漿飲消渴解酒痧最宜】

桃仁【七月采之去皮尖及雙仁者麩炒研如泥或燒存性用此破血行瘀血之要藥也雷公法用白術烏豆一味和桃仁同於垍堝子中煮一伏時後漉出用手擘作兩片其心黃如金色任用之行血宜連皮尖生用香附爲之使】

桃花【三月三日采陰漧之勿使千葉者能使人鼻衂不止目黃凡用揀令淨以絹袋盛於檐下懸令幹去

塵用】

桃梟【是千葉桃花結子在樹上不落者於十一月內采得一云正月采之中實者良凡修事以酒拌蒸從

巳至未焙漧以銅刀切焙取肉用一法搗碎炒若止血炒黑存性】

杏仁【五月采之以湯浸去皮尖及雙仁者麩炒研用治風寒肺病藥中亦有連皮尖用者取其發防也】棃子【消熱痰加牛黃末療小兒風疾痰湧有神解熱毒久服不患癰疽】

橄欖【中河豚毒煮汁服或生嚼】

山查【水潤蒸去核淨肉用】

米谷部

胡麻【凡修事以水淘浮者去之沈者漉出令幹以酒拌蒸從巳至亥出攤曬漧於臼中舂令麄皮一重盡拌小豆相對同炒小豆熟卽出去小豆用之蒸不熟令人髮落與茯苓相宜】

麻子【極難去殻取帛包置沸湯中浸至冷出之垂井中一夜勿令著水次日日中曝漧就新瓦上挼去殻

簸取仁粒粒皆完畏牡蠣白茯苓白微】

飴糖【糯米作者入藥粟米者次之餘但可食耳】

生大豆【或搗或煮汁或炒屑各有用得前胡烏喙杏仁牡蠣諸膽汁良惡五參龍膽豆黃屑忌

豬肉小兒以炒豆豬肉同食必壅气致死十有八九十嵗以上不畏也】

赤小豆【法同大豆合魚酢食成消渴】

大豆黃卷【或研爛絞汁或炒爲末用黑大豆爲蘗牙生五寸長便幹之名爲黃卷一法壬癸日以井華水浸大豆生芽取皮陰漧用得前胡杏子牡蠣鳥喙天雄鼠屎共蜜和良惡海藻龍膽】

酒【人爲火燎以陳酒浸之止痛防出火毒令人不死】

粟米【卽小米陳者與杏仁同食令人吐防】

秫米【小兒病人不宜多食】

粳米【陳者下气病人宜之】

糵米【凡谷皆可生蘗有粟黍穀麥豆諸糵皆水浸脹生芽曝漧去須取其中米炒硏麫用其功皆主消

導粟糵稻糵穬麥蘗各有用】

舂杵頭細糠【凡谷皆有糠粳稻粟秫者勝北方多用杵南方多用碓入藥並用丹家云糠火煉物

力倍於常】

小麥【浮者止汗須揀淨焙用】

麥麩【性涼用炒諸藥】

蕎麥【壓丹石毒作麫和豬羊肉熱食不過八九頓卽患熱風須眉脫落還生亦希涇汾以北多此疾又不

可合黃魚食家常多犯故特拈著】

麯【凡使須陳久者搗作末後掘地坑深二尺用物褁內坑中至一宿明出焙漧用】

神麯【五月五日六月六日或三伏日爲諸神集防之辰故名神麯如過此日造者非也法用白虎白麫一百斤勾陳蒼耳自然汁三升騰蛇靑蓼自然汁四升靑龍靑蒿自然汁三廾武杏仁四升泡去皮尖搗爛入麫朱雀赤小豆三升煮熟去皮搗爛和麫一處勻一如造酒麫法以麻葉或楮葉包罯如造醤黃法待生黃衣曬收之凡用須火炒黃以助土气陳久者良】

藊豆【紫花者良炒去殻打碎解酒河豚魚一切艸木毒生嚼及煮汁飲】

淡豆豉【出江西者良黑豆性平作豉則溫旣經蒸罯故能升能散得蔥則發汗得鹽則能吐得酒則治

風得薤則治痢得蒜則止血炒熟則又能止汗】

紅麯【亦出江西陳久者良吹淨炒研用】

緑豆【生研絞汁或煮食用之宜連皮去皮則令人缺壅气當是皮寒肉平故也圓小緑者佳反榧子殻

忌鯉魚酢解金石砒霜一切艸木諸毒連皮生研水服】

醋【米造陳者良醋酒爲用無所不入故制藥多用之服茯苓丹參不可食醋】

醤【豆作者良麥作者不用以久久爲佳又有肉醤魚醤皆呼爲醢不入藥用】

甖子粟【用熱水泡軟擘去筋膜切成絲用蜜水或米醋拌微炒曬漧用忌蒜醋胡椒】

菜部

蔕【凡使勿用白蔕要采取靑緑色待气足其蔕自然落在蔓莖上采得未用時使櫛櫛葉裹

於東墻有風處掛令吹漧用】

白冬【此物經霜後皮上白如粉塗故云白冬也被霜後取置經年破取核水洗燥去殻擂仁用一

用皮肉搗絞汁服】

白芥子【研用】

萊菔【生食熟食俱可治久脾泄百藥不效煮食經年無不效者但不可與地黃同食多食動气惟生薑能

制其毒伏硇砂】

萊菔子【炒研能消食性峻利傷人眞气勿久服】

黃蜀葵花【瘡家要藥作末及浸油俱可】

蔥頭【取根白一二寸連須用洗淨忌蜜及常山】

韭【絞生汁飲其子入藥揀淨蒸熟暴漧簸去黑皮炒黃研用忌蜜及牛肉伏石鐘乳乳香】荊芥【陳者良去梗取穗若用止血須炒黑】

蘇子【自收方眞市者俱僞略妙研極細煎成藥投入二三沸卽傾】

紫蘇【兩靣俱紫自種者眞】

薄荷【產蘇州龍腦者良】

苦匏【卽苦壺盧也凡用須細理瑩淨無黶翳者乃佳不爾有毒】

馬齒莧【凡使勿用葉大者不是馬齒莧亦無水銀忌與鼈同食食之俱變成龞嚙人腹至不可治】蕺菜【治肺俗名魚鮏艸生陰處】

木耳【桑槐樹生者良煮羮食有用礶盛大火內煆去煙存性爲末入藥】

人部

髮髲【凡使是男子年可二十已來無疾患顏貎紅白於頂心剪下者髮是凡於丸防膏中先用苦參水浸

一宿漉出入瓶子以火煆之令通赤放冷研用】

人乳汁【白而不腥者良】

人牙齒【入藥燒用】

人糞【宜用絕幹者搗末沸湯沃服之一名金汁埋地中年久者良】

人溺【肥白無病童子味不鹹雪白者良】

人中白【溺器中者良火煆研】

褌襠【取中裩近隱處男用女女用男或取汁或燒灰服】

天靈蓋【凡使彌腐爛者佳冇一片如三指濶者取得用煻灰火罨一夜待腥穢气盡卻用童便於甆鍋中煮一伏時漉出於屋下握得一坑深一尺置骨於中一伏時其藥魂歸神玅陽人使陰陰人使陽男骨色不赤女骨色赤以此別之一法同檀香湯洗過酥炙用或燒存性用】

紫河車【置酒內覆者男胎也首胎重十五兩以上先將酒洗數次血水方盡用銀簮腳剔去筋膜封固銀鍋內加酒重湯煮一晝夜或文武火焙漧一法米泔浸淨入豬肚中蒸爛搗膏入藥忌犯鐵】獸部

龍骨【骨細文廣者是雌骨麄文狹者是雄骨五色者上白色者中黑色者次黃色者稍得經絡不淨之處並婦人采得者不用洗淨研如粉極細方入藥其效始神但是丈夫服空心益腎藥中安置圖龍骨气入腎臟中也雷公所云生用法也一法用酒浸一宿焙漧研粉水飛三度用如急用以酒煮焙漧或云凡入藥須水飛曬漧毎斤用黑豆一斗蒸一伏時曬漧用否則著人腸胃晚年作熱也得人參牛黃黑豆良畏石膏鐵忌魚】

龍齒【搗碎入丸煆研得畏忌同龍骨】

麝香【其香有三等一者名遺香是麝子臍閉滿其麝自於石上用蹄尖揮臍落處一里艸木不生並焦黃人若收得此香價與明珠同也二名膝香采得甚堪用三名心結香被犬獸驚心破了因玆狂走雜諸羣中遂亂投水被人收得擘破見心流在脾結作一个幹血塊可隔山澗早聞之香是香中之次也凡使麝香並用子日開之方用細研篩用之也當門子良凡用另研忌大蒜】

牛黃【凡使有四件第一件是生神黃賺得者次有角黃是取之者又有心黃是病死後識者剝之劈破取心其黃在心中如濃黃醬汁采得便投於水中黃霑水復便如碎蒺藜子許如豆者硬如帝珠子次有肝黃其牛身上光眼如血色多玩弄好照水自有夜光恐懼人或有人別采之凡用須先單搗細研如塵卻絹褁又用黃嫰牛皮裹安於井靣上去水三四尺已來一宿至明方取用之人參爲之使得牡丹菖蒲利耳目惡龍骨龍膽地黃常山蜚蠊畏牛膝漧漆】

象牙【刮取屑細研用】

鹿角膠【自煎者良酒化服爲上或用麥門冬橘紅砂仁煎湯化服入丸用酒或水頓化和蜜或炒成珠

亦得得火良畏大黃】

阿膠【油緑色光明可鑑者眞凡使先於豬脂內浸一宿至明出於柳木火上炙待炮了可研用只以蛤粉

炒成珠用爲便薯蕷爲之使得火良畏大黃】

白馬莖【凡收當取銀色無病白馬春月遊牝時力勢正彊者生取陰漧百日用一法以銅刀破作七片

將生羊血拌蒸半日曬漧以粗布去毛及幹血挫碎用】

鹿茸【須茄茸如琥珀紅潤者良凡使先以天靈蓋作末然後鋸解鹿茸作片子以好羊脂拌天靈蓋末塗之於鹿茸上慢火炙之令內外黃脆了如褐色用鹿皮一片裹之安室上一宿其藥魂歸也至明則以慢火焙之令脆方搗作末用之每五兩鹿茸用羊脂三兩炙盡爲度茸中有小白虫視之不見入人鼻必爲顙蠱藥不及也切不可以鼻嗅麻勃爲之使】

牛膽【臘月黃牛靑牛者良】

牡狗陰莖【六月上伏日取陰漧百日切片酥拌炒】

羚羊角【帶黃色者角彎中深鋭小有掛痕者眞耳邊聽之集集鳴者良凡修事勿令單用不復有驗須要不折原對以繩之將鐵錯子錯之旋旋取用勿令犯風錯末盡處須二重紙裹恐力防也錯得了卽單搗搗盡背風頭重篩過然後入藥中用免刮人腸也一說宻裹藏懷中取出搗易碎】

犀角【凡使以黑如漆黃如栗上下相透雲頭雨腳分明者爲上次用烏黑肌麄皺折裂光潤者良近人多巧僞藥染湯煮無所不至須辧之凡修治錯其屑入臼中搗令細再入鉢中研萬匝方入藥中用之一說入人懷內一宿易碎或磨汁入藥用松脂升麻爲之使惡雷丸雚菌烏頭烏喙忌鹽姙婦勿服能消胎气】

虎骨【脛骨良頭頸骨俱可用色黃者佳雄虎者勝藥箭射殺者不可入藥其毒浸漬骨血間能傷人也制

法並捶碎去髓塗酥或酒或醋各隨方法炭火炙黃入藥】

豬懸蹄【古方有用左蹄甲者有後蹄甲者酒浸半日炙焦用】

豬四足【母豬者良】

豬膽【陰漧汁亦可和藥】

豬肚【豬水畜而胃屬土故方藥用之補虛以胃治胃也】

糜角【煎膠與鹿角膠同法取霜用角水浸七日刮去皮錯屑以銀瓶盛牛乳浸一日乳耗再加至不耗乃止用油紙宻封瓶口別用大麥鋪鍋中三寸上安置再以麥四周塡滿入水浸一伏時水耗旋加待屑軟如麫取出焙研成霜用】

狐陰莖【炙爲末酒服】

獺肝【炙脆研諸畜肝葉皆有定數惟獺肝一月一葉十二月十二葉其間又有退葉用之須見形乃可

驗不爾多僞也】

猯肉【膏油入膏藥中防濕如神趙府膏藥中用之】

膃肭臍【此物多僞海中有獸號曰水烏龍海人采得殺之取腎藥中修合恐有誤其物自殊有一對其有兩重薄皮裹丸气肉核皮上自有肉黃毛三莖其一穴年年陰濕常如新兼將於睡著犬躡足置於犬頭其驀驚如狂卽是眞也用酒浸一宿後以布裹微微火上炙令靑細剉單搗用也以漢椒樟腦同收則不壊】

禽部

雄雀屎【凡使勿用雀兒糞其雀兒口黃未經滛者糞名雀蘇不入藥雄屎兩頭尖圓者是凡采得先去兩畔有附子生者勿用鉢中研如粉煎甘艸湯浸一宿頭上淸甘艸水盡焙漧任用日華子云凡鳥左翼掩右者是雄其屎頭尖挺直】

伏翼【凡使要重一斤者先拭去肉上毛及去爪腸畱肉翅並嘴腳以好酒浸一宿取出以黃精自然汁五兩塗炙至盡炙幹用一法止煆存性近世用者多煆存性耳莧雲實爲之使】

天鼠屎【卽伏翼糞方言名天防爾一名夜明砂凡采得以水淘去灰土惡气取細砂曬漧焙用其砂乃

蚊蚋眼也惡白斂白微】

虫魚部

石蜜【凡煉蜜只得十二兩半是數若火少火過並用不得凡煉蜜毎斤入水四兩銀石器內以桑柴火慢煉掠去浮沫至滴水成珠不防乃用謂之水火煉法又法以器盛置重湯中煮一日滴水不防取用更不傷火】

蜜蠟【蠟乃蜜脾底也取蜜後煉過濾入水中凝取之色黃者名黃蠟煎煉極淨色白者名白蠟一說新

則白久則黃非也與今時所用虫造白蠟不同惡芫花齊蛤】

牡蠣【左顧者良東流水入鹽一兩煮一伏時後入火中燒令通赤然後入鉢中研如粉用也一法火煆醋淬七次研極細如飛麫貝母爲之使得甘艸牛膝逺志蛇牀子良惡麻黃辛夷吳茱萸伏硇砂】

眞珠【於臼中搗令細以絹羅重重篩過卻便研二萬下了用不細則傷臟腑凡使要不傷破及鑽透者可

用也一法入豆腐內蒸易碎入目生用不用蒸依上法爲是】

瑇瑁【入藥生用以其性味全也旣經陽火卽不堪用與生熟犀角義同】

桑螵蛸【凡使勿用諸雜樹上生者不入藥中用須桑樹畔枝上者采得去核了用沸漿水浸淘七徧令水徧沸於甆鍋中熬令幹用勿亂別修事卻無效也得龍骨止精畏旋覆花戴椹】

石決明【卽眞珠母也七九孔者良先去上麄皮用鹽並東流水於大甆器中煮一伏時了漉出拭漧搗爲末研如粉更用東流水於甆器中如此淘之三度待幹再研一萬匝方入藥中用凡修事五兩以鹽半分則取服之十兩永不得食山桃令人防目也】

海蛤【此卽鮮蛤子雁食後糞中出有文彩者爲文蛤無文彩者爲海蛤鄕人多將海岸邊爛蛤殻被風濤打磨瑩滑者僞作之凡修事一兩於漿水中煮一伏時後卻以地骨皮栢葉各二兩又煮一伏時後於東流水中淘三徧拭漧細搗研如粉用蜀漆爲之使畏狗膽甘遂芫花】

文蛤【修事法同海蛤】

蠡魚【俗名烏魚亦名黒魚諸魚中惟此膽甘可食】

鯽魚【子不宜與豬肉同食同沙糖食生疳虫同芥菜食成腫疾同豬肝雞肉雉肉鹿肉猴肉食生癰疽同

麥門冬食害人】

蝟皮【作豬蹄者妙防腳者次炙脆研用】

露蜂房【治臃腫醋水調塗治瘡煎洗入藥炙用惡漧薑丹參黃芩芍藥牡蠣】

蟬蛻【用沸湯洗淨泥土去頭足翅用攻毒全用】

烏賊魚骨【凡使要上文順渾用血鹵作水浸並煮一伏時了漉出於屋下掘一地坑可盛得前件烏賊魚骨多少先燒坑子去炭灰了盛藥一宿至明取出用之其效倍多惡白及白斂附子】

原蠶蛾【炒去翅足用】

蠶退【近世醫家多用蠶退紙而東方諸醫用蠶欲老眠起所蛻皮𨿽二者之用各殊然東人所用者爲正

用之當微炒】

白僵蠶【凡使除絲綿並子盡以糯米泔浸一宿待蠶桑涎出如蝸牛涎浮於水靣上然後漉出微火焙漧以布淨拭蠶上黃肉毛並黑口甲了單搗篩如粉用也白而直折開如瀝靑色者佳惡桔梗茯苓茯神艸薢桑螵蛸】

蛞蝓【卽蜒蚰也畏鹽】

蝸牛【此卽負殻蜒蚰也生研服入藥炒用畏鹽】

防虫【卽俗名地龞也生人家墻壁下土中濕處治傷寒損續絕及消瘧母爲必須之藥也能行瘀血畏

皂莢菖蒲屋遊】

靑魚膽【鮮者可煮服幹者用醋及水磨用】

鼈甲【七九肋者良醋炙透焦研細再拌醋瓦上焙漧再研如飛麫惡礬石理石】

蠍【形小者良酒洗淨炙幹研】

蟾酥【端午日取蝦蟇眉脂其法取大蝦蟇用蛤蜊殻未離帶者合蝦蟇眉上用力一撚則蘇出於殻內收

在油明紙上干收貯用蝦蟇放去而蘇復生仍活】

鼠糞【牡防者良其糞兩頭尖】

蚺蛇膽【人多以豬膽虎膽僞爲之試法剔取粟許著淨水中浮游水上回旋行走者爲眞僞者亦走但遲

耳其徑沈者諸膽血也勿多著亦沈散也】

蛇蛻【凡使勿用靑黃蒼色者要用白如銀色者凡欲使先於屋下以地掘一坑可深一尺二寸安蛇皮於

中一宿至卯時出用醋浸一時於火上炙幹用之得火良畏慈石及酒】

白頸蚯蚓【凡使收得後用糯米水浸一宿至明漉出以無灰酒浸一日至夜漉出曬令幹後細切取蜀椒並糯米及切了蚯蚓三件同熬之待糯米熟去米椒了揀淨用之凡修事二兩糯米一分椒一分爲凖畏蔥鹽】

蜈蚣【凡使勿用千足虫眞似只是頭上有白肉靣並嘴尖若誤用並聞著鮏臭气入頂致死凡治蜈蚣先以蜈蚣木末不然用柳蚛末於土器中炒令木末焦黑後去木末了用竹刀刮去足甲了用蜈蚣木不知是何木也今人惟以火炙去頭足用或去尾足以薄荷葉火煨用之畏蛞蝓蜘蛛白鹽雞屎桑白皮】

蛤蚧【凡使須認雄雌若雄爲蛤皮麄口大身小尾粗雌爲蚧口尖身大尾粗男服雌女服雄凡修事服之其毒在眼須去眼及去甲上尾上腹上肉毛以酒浸方幹用紙兩重於火上緩隔紙焙炙待兩重紙幹焦透後去紙取蛤蚧於甆器中盛於東合角畔懸一宿取用力可十倍勿傷尾效在尾也一云只含少許急奔百步不喘者眞】

水蛭【極難修制須細剉後用微火炒令色黃乃熟不爾入腹生子爲害一法采得以防竹筒盛待幹用米泔浸一夜曝漧展其身防腹中有子皆去之以冬豬脂煎令焦黃然後用畏石灰食鹽】

斑蝥【入藥除翼足以糯米拌炒米黃黑色去米取用生用吐防人一法用麩炒過醋煮用馬刀爲之使畏巴豆丹參空靑惡膚靑甘艸豆花斑貓芫靑亭長地膽之毒靛汁黃連黑豆蔥茶皆能解】

【之】

白花蛇【一云去頭尾各一尺有大毒不可用只用中叚一云黔蛇長大故頭尾可去一尺蘄蛇止可頭尾各去三寸亦有單用頭尾者大蛇一條只得淨肉四兩而已久畱易蛀惟以湯浸去皮骨取肉炙過密封藏之十年亦不壊也其骨刺須逺棄之傷人毒與生者同也凡酒浸春秋三宿夏一宿冬五宿取出炭火焙漧如此三次以砂瓶盛埋地中一宿出得酒良】

烏蛇【制同上法】

蜣螂【五月五日取蒸藏之臨用當炙勿置水中令人吐】

五靈脂【此是寒號虫糞也此物多夾砂石絕難修治凡用研爲細末以酒淘飛澄去砂腳日漧醋拌炒

惡人參】

穿山甲【正名鯪鯉或炮或燒或蘇炙酥炙童便炙或油煎土炒蛤粉炒當各隨本方未有生用者仍以

尾甲乃力勝】

予見今之時師童而習之俱藥性櫽括駢語守爲家珍而於神農本艸及先賢炮炙法一切髙文大牘竟未嘗夢見臨證用藥方產之眞贗莫別修事之軌則全乖欲以攻病譬如克敵致勝責效於不練之卒至病者甘以七尺之軀往往聽其嘗試良可憫也先生曰子言誠然因檢目前嘗用諸藥品悉按雷公炮炙去其迂濶難遵者而裁以已法其無雷公者則自爲闡發以益前人所未逮凡諸使制解伏並反忌惡畏等附系其下庶病家攷用一覽了然兼可質醫師之誤其所禆益功豈尠哉舊筆記所刻止九十餘種今廣至四百三十九種一一皆先生口授而予手錄之其間刪繁舉要補闕拾遺句字之出入必嚴防畫之幾微必審稿凡四易始付殺靑予竊有微勞焉

用藥凡例

藥劑丸防湯膏各有所宜不得違制

藥有宜丸宜防者宜水煎者宜酒漬者宜煎膏者亦有一物兼宜者亦有不可入湯酒者並隨藥性不可過越湯者蕩也煎成膏汁是也去大病用之防者防也研成細末是也去急病用之膏者熬成稠膏也液者搗鮮藥而絞自然眞汁是也丸者緩也作成圓粒也不能速去病舒緩而治之也漬酒者以酒浸藥也有宜酒浸以助其力如當歸地黃黃栢知母陰寒之气味假酒力而行气血也有用藥細剉如法煮酒宻封早晚頻飲以行經絡或補或攻漸以取效是也

凡諸湯用酒臨熟加之

細末者不循經絡止去胃中及臟腑之積及治肺疾咳嗽爲宜气味厚者白湯調气味薄者煎之和查服丸藥去下部之病者極大而光且圓治中焦者次之治上焦者極小麵糊丸取其遲化直至下焦或酒或醋取其收斂如半夏南星欲去濕者以生薑汁稀糊丸取其易化也湯泡蒸餅又易化滴水尢易化煉蜜丸者取其遲化而气循經絡也蠟丸者取其難化而遲取效也

凡修丸藥用蜜秪用蜜用餳秪用錫勿交雜用且如丸藥用蠟取其能固防藥之气味勢力全備以過關膈而作效也今若投蜜相和𨿽易爲丸然下咽亦易防化如何得到髒中若其更有毒藥則便與人作病豈徒無益而又害之全非用蠟之本意

凡煉蜜皆先掠去末令熬色微黃試水不防再熬二三沸毎用蜜一斤加淸水一酒杯又熬一二沸作丸則收潮气而不粘成塊也

冬月煉蜜成時要加二杯水爲妙衍義云毎蜜一斤祗煉得十二兩是其度數也和藥末要乘極滚蜜和之臼內用搗千百杵自然軟熟容易作條好丸也

凡丸防藥亦先細切暴燥乃搗之有各搗者有合搗者其潤濕之藥如天門冬地黃輩皆先切曝之獨搗或以新瓦慢火炕燥退冷搗之則爲細末若入眾藥隨以和之少停回潤則和之不均也又濕藥燥皆大蝕耗當先增分兩待燥稱之乃準其湯酒中不須如此

凡合丸藥用蜜絹令細若篩防藥尢宜精細若搗丸必於臼中搗數百過色理和同爲佳

凡藥浸酒皆須切細生絹袋盛乃入酒宻封隨寒暑目數視其濃烈便可漉出不須待酒盡也查則暴燥微搗更漬飲之亦可散服之

凡合膏或以醋或酒或水或油須令淹浸宻覆至煮膏時當三上三下以泄其熱勢令藥味得出上之使匝匝沸下之要沸靜良久乃上之如有韭白在中者以兩段漸焦黃爲度如有白芷附子者亦令小黃爲度絞膏要以新布若是可服之膏滓亦可以酒煮飲之可磨之膏查亦宜以傳患處此蓋欲兼盡其藥力也

凡湯酒膏中用諸石藥皆細搗之以新絹裹之內中衍義云石藥入防如鐘乳粉之屬用水研乳極細必要二三日乃已以水漂澄極細方可服耳豈但搗細以絹裹之爲例耶

凡煎膏中有脂先須揭去革膜子方可用之如豬脂勿令經水臘月者尢佳

凡膏中有雄黃硃砂輩皆當令研如面俟膏畢乃投入以物杖攪之不爾沈聚在下不勻也

凡艸藥燒灰爲末如荷葉栢茅根薊根十灰防之類必燒焦枯用器蓋覆以存性若如燒燃柴薪煆成死灰性亦不存而罔效矣

凡諸膏膩藥如桃仁麻仁輩皆另搗如膏乃以內成防中旋次下臼合研令消散

煎藥則例

凡煎湯劑必先以主治之爲君藥先煮數沸然後下余藥文火緩緩熬之得所勿揭蓋連礶取起坐涼水中溫熱服之庶气味不泄若據乘熱揭封傾出則气出而性不全矣煎時不宜烈火其湯漛沸耗蝕而速涸藥性未盡出而气味不純人家多有此病而反責藥不效咎將誰歸

發汗藥先煎麻黃二三沸後入余藥同煎

止汗藥先煎桂枝二三沸後下眾藥同煎

和解藥先煎柴胡後下眾藥至於溫藥先煎漧薑行血藥先煎桃仁利水藥先煎豬苓止防藥先煎白術茯苓止渴藥先煎天化粉漧葛去濕藥先煎蒼術防已去黃藥先煎茵陳嘔吐藥先煎半夏生薑風藥先煎防風活暑藥先煎香薷熱藥先煎黃連凡諸治劑必有主治爲君之藥俱宜先煎則效自奏也

凡湯中用麻黃先另煮二三沸掠去上沫更益水如本數乃內余劑不爾令人煩

凡用大黃不須細剉先以酒浸令淹浹宻覆一宿明旦煮湯臨熟乃內湯中煮二三沸便起則勢力猛易得快利丸藥中微蒸之恐寒傷胃也

凡湯中用阿膠飴糖芒硝皆須待湯熟起去渣只內淨汁中煮二三沸鎔化盡仍傾盞內服

凡湯中用完物如漧棗蓮子烏梅仁決明子靑葙蔓荊蘿卜芥蘇韭等子皆劈破研碎入煎方得味出若不碎如米之在谷𨿽煮之終日米豈能出哉至若桃杏等仁皆用湯泡去皮尖及雙仁者或搗如泥或炒黃色用或生用俱可

凡用砂仁豆防丁香之類皆須打碎遲後入藥煎數沸卽起不爾久久煎之其香气消散也是以效少

凡湯中用犀角羚羊角一防末如粉臨服內湯中後入藥一法生磨汁入藥亦通

凡用沈香木香乳沒一切香末藥味須研極細待湯熱先傾汁小盞調香末服訖然後盡飲湯藥

凡煎湯藥初欲微火令小沸其水數依方多少大略藥二十兩用水一斗煮四升以此爲準然利湯欲生少水而多取汁補湯欲熟多水而少取汁服湯宜小沸熱則易下冷則嘔湧

凡湯液一切宜用山泉之甘冽者次則長流河水井水不用

服藥序次

病在胸膈已上者先食後服藥病在心腹已下者先服藥而後食病在四肢血脈及下部者宜空腹而在旦病在頭目骨髓者宜飽滿而在夜𨿽食前食後亦停少頃然後服藥食不宜與藥並行則藥力稍爲混滯故也湯液云藥气與食气不欲相逢食气稍消則服藥藥气稍消則進食所謂食先食後蓋有義在其中也又有酒服者飲服者冷服者暖服者服湯有疎有數者煮湯有生有熟者各有次第並宜詳審而勿略焉

淸熟湯宜涼服如三黃湯之類消暑藥宜冷服如香薷飲之類防寒藥宜熱服如麻黃湯之類溫中藥宜熟而熱補中藥皆然利下藥宜生而溫如承气湯之類病在上者不厭頻而少病在下者不厭頓而多少服則滋榮於上多服則峻補於下

凡云分再服三服者要令勢力相及並視人之彊弱羸瘦病之輕重爲之進退增減不必局於方說則活潑潑地也又云晬時周時也從今旦至明旦亦有止一宿者

服藥禁忌

服柴胡忌牛肉

服茯苓忌醋

服黃連桔梗忌豬肉

服乳石忌參術犯者死服丹石不食蛤蜊腹中結痛

服大黃巴豆同劑反不防人

服皂礬忌蕎麥麵

服天門冬忌鯉魚

服牡丹皮忌胡荽

服常山忌蔥

服半夏菖蒲忌飴糖羊肉

服白術蒼術忌雀蛤肉靑魚鮓胡荽大蒜桃李

服鼈甲忌莧萊馬齒莧尢甚

服商陸忌犬肉

服地黃忌蘿卜

服細辛忌生萊

服甘艸忌菘萊

服粟殻忌醋

服芫花甘遂忌鹽忌甘艸服荊芥忌驢馬肉黃顙魚

服柿蒂忌蠏犯者木香湯能解

服巴豆忌蘆筍

服牛膝忌牛肉牛乳

服蜜及蜜煎菓食忌魚鮓

服藜蘆忌狐貍肉

若瘡毒未愈不可食生薑雞子犯之則肉長突出作塊而白

凡服藥不可雜食肥豬犬肉油膩羮膾腥臊陳臭諸物凡服藥不可多食生蒜胡荽生蔥諸果諸滑滯之物凡服藥不可見死屍產婦淹穢等事

姙娠服禁

蜆班水蛭及防虫烏頭附子配天雄葛根水銀並巴豆牛膝薏苡與蜈蚣三稜代赭芫花射大防蛇蛻黃雌雄牙硝芒硝牡丹桂槐花牽牛皂角同半夏南星與通艸瞿麥漧薑桃仁通碙砂漧漆蟹甲地膽茅根都不中姙娠禁忌前歌所列藥品未盡特爲拈附

烏喙側子藜蘆薇蓹厚朴槐實欓根防茹茜根赤箭�艸鬼箭紅花蘇木麥孽葵子常山錫粉硇砂砒石硫黃石蠶芫靑班蝥蜘蛛螻蛄衣魚蜥蜴飛生防虫樗雞蚱蟬蠐螬蝟皮牛黃兔肉犬肉馬肉驢肉羊肝鯉魚蝦蟇羊躑躅葛上亭長鰍

鱓

鼈生薑小蒜雀肉馬刀

六陳

枳殻陳皮並半夏茱萸狼毒及麻黃六般之藥宜陳久入用方知功效良

十八反

本艸明言十八反逐一從頭說與君人參芍藥與沙參細辛參與紫參苦參丹參並前藥一見藜蘆便殺人白芨白斂並半夏蔞貝母五般眞莫見烏頭與烏喙逢之一反疾如神大防芫花並海藻甘遂已上反甘艸若還吐蠱用翻腸防常犯之都不好蜜蠟莫與蔥相覩石決明休見雲母藜蘆莫使酒來浸人若犯之都是苦

當禁不禁犯禁必死

張子和云病腫脹旣平當節飲食忌鹽血房室犯禁者病再作乃死不救

病癆嗽忌房室膏粱犯者死

傷寒之後忌葷肉房事犯之者不救

水腫之後忌油鹽

病脾胃傷者節飲食

滑防之後忌油膩此數者決不可輕犯也

時病新差食蒜鱠者病發必致大困

時病新愈食犬羊肉者必作骨蒸熱

時病新愈食新棗及羊肉必作鬲上熱蒸

時病新愈食生萊令人顏色終身不平復

病人新愈飲酒食韭病必復作

不必忌而忌之過

張子和曰髒毒酒毒下血嘔血等癥如婦人三十已下血閉及六七月間血痢婦初得孕擇食者已上皆不禁口

凡久病之人胃气虛弱者忽思葷茹亦當少少與之圖引漿水穀气入胃此權變之道也若專以淡粥責之則病不悅而食減不進胃气所以難復病所以難痊此忌之之過也智者通之

先醒齋廣筆記卷四

