注解傷寒論成無己

序

夫前聖有作﹐後必有繼而述之者﹐則其教乃得著於世矣。醫之道源自炎黃﹐以至神之妙﹐始興經方﹔繼而伊芳尹以元聖之才﹐撰成湯液﹐俾黎庶之疾疚﹐咸遂蠲除﹐使萬代之生靈﹐普蒙拯濟﹔後漢張仲景﹐又廣湯液爲傷寒卒病論十數卷﹐然後醫方大備﹐玆先聖後聖﹐若合符節。至晉太醫令王叔和﹐以仲景之書﹐撰次成敍﹐得爲完秩。﹝醫統本作「帙」﹞昔人以仲景方一部爲眾方之祖﹐蓋能繼述先聖之所作﹐迄今千有餘年﹐不墜於地者﹐又得王氏闡明之力也。傷寒論十卷﹐其言精而奧﹐其法簡而詳﹐非寡聞淺見所能賾究。後𨿽有學人﹐又各自名家﹐未見發明。僕忝醫業﹐自幼䢐老﹐耽味仲景之書五十餘年矣﹐𨿽粗得其門而近升乎堂﹐然未入於室﹐常爲之慊然。昨者﹐解後﹝醫統本作「邂逅」﹞聊攝成公﹐議論該博﹐術業精通﹐而有家學﹐注成傷寒十卷﹐出以示僕﹐其三百九十七法之內﹐分析異同﹐彰明隱奧﹐調陳脈理﹐區別陰陽﹐使表裏以昭然﹐俾汗下而灼見﹔百一十二方之後﹐通明名號之由﹐彰顯藥性之主﹐十劑輕重之攸分﹐七精制用之斯見﹐別气味之所宜﹐明補瀉之所適﹐又皆引內經﹐旁牽眾說﹐方法之辧﹐莫不允當﹐實前賢所未言﹐後學所未識﹐是得仲景之深意者也。昔所謂慊然者﹐今悉達其奧矣﹗親覿其書﹐誠難默默﹐不揆荒蕪﹐聊序其略。

時甲子中秋日洛陽嚴器之序。

傷寒卒病論集

論曰﹕余每覽越人入虢之診﹐望齊侯之色﹐未嘗不慨然嘆其才秀也。怪當今居世之士﹐曾不畱神醫藥﹐精究方術﹐上以療君親之疾﹐下以救貧賤之厄﹐中以保身長全﹐以養其生﹐但競逐榮勢﹐企踵權豪﹐孜孜汲汲﹐惟名利是務﹐崇飾其末﹐忽棄其本﹐華其外﹐而悴其內﹐皮之不存﹐毛將安附焉。卒然遭邪風之气﹐嬰非常之疾﹐患及禍至﹐而方震栗﹐降志屈節﹐欽望巫祝﹐告窮歸天﹐束手受敗﹐賚百年之壽命﹐持至貴之重器﹐委付凡醫﹐恣其所措﹐咄嗟嗚呼﹗厥身已斃﹐神明消滅﹐變爲異物﹐幽潛重泉﹐徒爲啼泣﹐痛夫﹗舉世昏迷﹐莫能覺悟﹐不惜其命﹐若是輕生﹐彼何榮勢之云哉﹗而進不能愛人知人﹐退不能愛身知己﹐遇災值禍﹐身居厄地﹐蒙蒙昧昧﹐蠢若遊魂。哀乎﹗趨世之士﹐馳競浮華﹐不固根本﹐忘軀徇物﹐危若冰谷﹐至於是也。余宗族素多﹐向餘二百﹐建安紀年以來﹐猶未十稔﹐其死亡者﹐三分有二﹐傷寒十居其七。感往昔之淪喪﹐傷橫夭之莫救﹐乃勤求古訓﹐博采眾方﹐撰用素問﹑九卷﹑八十一難﹑陰陽大論﹑胎臚藥錄﹐並平脈辧證﹐爲傷寒雜病論合十六卷﹐𨿽未能盡愈諸病﹐庶可以見病知源﹐若能尋余所集﹐思過半矣。夫天布五行﹐以運萬類﹐人稟五常﹐以有五臟﹐經絡府兪﹐陰陽會通﹐玄冥幽微﹐變化難極﹐自非才髙識妙﹐豈能探其理致哉﹗上古有神農﹑黃帝﹑岐伯﹑伯髙﹑雷公﹑少兪﹑少師﹑仲文﹐中世有長桑﹑扁鵲﹐漢有公乘陽慶及倉公﹐下此以往﹐未之聞也。觀今之醫﹐不念思求經旨﹐以演其所知﹐各承家技﹐終始順舊﹐省疾問病﹐務在口給﹐相對斯須﹐便處湯藥﹐按寸不及尺﹐握手不及足﹐人迎趺陽﹐三部不參﹐動數發息﹐不滿五十﹐短期未知決診﹐九候曾無仿佛﹐明堂闕庭﹐盡不見察﹐所謂窺管而已。夫欲視死別生﹐實爲難矣。

孔子云﹐生而知之者上﹐學則亞之﹐多聞博淺﹐知之次也。余宿尙方術﹐請事斯語。

序

夫傷寒論﹐蓋祖述大聖人之意﹐諸家莫其倫擬﹐故晉﹟皇甫謐序《甲乙鍼經》云﹕伊芳尹以元聖之才﹐撰用神農本艸﹐以爲湯液﹔漢張仲景論廣湯液﹐爲十數卷﹐用之多驗﹔近世太醫令王叔和﹐撰次仲景遺論甚精﹐皆可施用。是仲景本伊芳尹之法﹐伊芳尹本神農之經﹐得不謂祖述大聖人之意乎。張仲景﹐漢書無傳﹐見名醫錄云﹕南陽人﹐名機﹐仲景乃其字也。舉孝廉﹐官至長沙太守。始受術於同郡張伯祖﹐時人言﹐識用精微過其師﹐所著論﹐其言精而奧﹐其法簡而詳﹐非淺聞寡見者所能及。自仲景於今八百餘年﹐惟王叔和能學之﹐其間如葛洪﹑陶景﹑胡洽﹑徐之才﹑孫思邈輩﹐非不才也﹐但各自名家﹐而不能修明之。開寶中﹐節度使髙繼衝﹐曾編錄進上﹐其文理舛錯﹐未嘗考正﹔歷代𨿽藏之書府﹐亦闕於讎校。是使治病之流﹐舉天下無或知者。國家詔儒臣校正醫書﹐臣奇續被其選。以爲百病之急﹐無急於傷寒﹐今先校定張仲景傷寒論十卷﹐總二十二篇﹐證外合三百九十七法﹐除重復﹐定有一百一十二方﹐今請頒行。

太子右贊善大夫臣髙保衡﹑尙書屯田員外郎臣孫奇﹑尙書司封郎中祕閣校理臣林億等謹上。

卷一

辧脈法第一

問曰﹕脈有陰陽者﹐﹝趙本無「者」字﹞何謂也。答曰﹕凡脈大﹑浮﹑數﹑動﹑滑﹐此名陽也﹔脈沈﹑澀﹑弱﹑弦﹑微﹐此名陰也。凡陰病見陽脈者生﹐陽病見陰脈者死。

《內經》曰﹕微妙在脈﹐不可不察。察之有紀﹐從陰陽始。始之有經﹐從五行生。玆首論曰﹕﹝醫統本無「曰」字﹞脈之陰陽者﹐以脈從陰陽始故也。陽脈有五﹐陰脈有五﹐以脈從五行生故也。陽道常饒﹐大﹑浮﹑數﹑動﹑滑五者﹐比之平脈也。有餘﹐故謂之陽。陰道常乏﹐沈﹑澀﹑弱﹑弦﹑微五者﹐比之平脈也。不及﹐故謂之陰。傷寒之爲病﹐邪在表﹐則見陽脈﹔邪在裏﹐則見陰脈。陰病見陽脈而主生者﹐則邪气自裏之表﹐欲汗而解也﹐如厥陰中風﹐脈微浮﹐爲欲愈﹐不浮﹐爲未愈者是也。陽病見陰脈而主死者﹐則邪气自表入裏﹐正虛邪勝﹐如譫言﹑妄語﹑脈沈細者死是也。《金匱要略》曰﹕諸病在外者可治﹐入裏者卽死﹐此之謂也。

問曰﹕脈有陽結陰結者﹐何以別之。答曰﹕其脈浮而數﹐能食﹐不大便者﹐此爲實﹐名曰陽結也。期十七日當劇。其脈沈而遲﹐不能食﹐身體重﹐大便反硬﹐名曰陰結也。期十四日當劇。

結者﹐气偏結固﹐陰陽之气不得而雜之。陰中有陽﹐陽中有陰﹐陰陽相雜以爲和﹐不相雜以爲結。浮數﹐陽脈也﹔能食而不大便﹐裏實也。爲陽气結固﹐陰不得而雜之﹐是名陽結。沈遲﹐陰脈也﹔不能食﹐身體重﹐陰病也﹔陰病見陰脈﹐則當下利﹐今大便硬者﹐爲陰气結固﹐陽不得而雜之﹐是名陰結。論其數者﹐傷寒之病﹐一日太陽﹐二日陽明﹐三日少陽﹐四日太陰﹐五日少陰﹐六日厥陰。至六日爲傳經盡﹐七日當愈。七日不愈者﹐謂之再傳﹝醫統本無「傳」字﹞經。言再傳﹝醫統本無「傳」字﹞經者﹐再自太陽而傳﹐至十二日再至厥陰爲傳經盡﹐十三日當愈。十三日不愈者﹐謂之過經﹐言再傳﹝醫統本無「傳」字﹞過太陽之經﹐亦以次而傳之也。陽結爲火﹐至十七日傳少陰水﹐水能制火﹐火邪解散﹐則愈﹔陰結屬水﹐至十四日傳陽明土﹐土能制水﹐水邪解散﹐則愈。彼邪气結甚﹐水又不能制火﹐土又不能制水﹐故當劇。《內經》曰﹕一候後則病﹐二候後則病甚﹐三候後則病危也。

問曰﹕病有灑淅惡寒而復發熱者﹐何﹖答曰﹕陰脈不足﹐陽往從之﹔陽脈不足﹐陰往乘之。曰﹕何謂陽不足。答曰﹕假令寸口脈微﹐名曰陽不足﹐陰气上入陽中﹐則灑淅惡寒也。曰﹕何謂陰不足。答曰﹕假令﹝趙本無「假令」二字﹞尺脈弱﹐名曰陰不足﹐陽气下陷入陰中﹐則發熱也。

一陰一陽謂之道﹐偏陰偏陽謂之疾。陰偏不足﹐則陽得而從之﹔陽偏不足﹐則陰得而乘之。陽不足﹐則陰气上入陽中﹐爲惡寒者﹐陰勝則寒矣﹔陰不足﹐陽气下陷入陰中﹐爲發熱者﹐陽勝則熱矣。

陽脈浮﹝趙本注﹕「一作微」﹞陰脈弱者﹐則血虛。血虛則筋急也。

陽爲气﹐陰爲血。陽脈浮者﹐衛气彊也﹔陰脈弱者﹐榮血弱也。《難經》曰﹕气主之﹐血主濡之。血虛﹐則不能濡潤筋絡﹐故筋急也。

其脈沈者﹐榮气微也。

《內經》云﹕脈者﹐血之府也。脈實則血實﹐脈虛則血虛﹐此其常也。脈沈者﹐知榮血內微也。

其脈浮﹐而汗出如流珠者﹐衛气衰也。

《鍼經》云﹕衛气者﹐所以溫分肉﹑充皮毛﹑肥腠理﹑司開合者也。脈浮﹐汗出如流珠者﹐腠理不密﹐開合不司﹐爲衛气外衰也。浮主候衛﹐沈主候榮﹐以浮沈別榮衛之衰微﹐理固然矣。

然而衰甚於微﹐所以於榮言微﹐而衛言衰者﹐以其汗出如流珠﹐爲陽气外脫﹐所以衛病甚於榮也。

榮气微者﹐加燒鍼﹐則血流﹝趙本作「畱」﹞不行﹐更發熱而躁煩也。

衛陽也﹐榮陰也。燒鍼益陽而損陰。榮气微者﹐謂陰虛也。《內經》曰﹕陰虛而﹝醫統本作「生」﹞內熱﹐方其內熱﹐又加燒鍼以補陽﹐不惟兩熱相合而榮血不行﹐必更外發然而內躁煩也。

脈﹝趙本注﹕「一云秋脈」﹞藹藹﹐如車蓋者﹐名曰陽結也。

藹藹如車蓋者﹐大而厭厭聶聶也。爲陽气鬱結於外﹐不與陰气和雜也。

脈﹝趙本注﹕「一云夏脈」﹞﹐﹝趙本作﹕「累累」﹞如循長竿者﹐名曰陰結也。

累累如循長竿者﹐連連而彊直也。爲陰气鬱結於內﹐不與陽气和雜也。

脈瞥瞥﹐如羹上肥者﹐陽气微也。

輕浮而陽﹝醫統本作「主」﹞微也。

脈縈縈﹐如蜘蛛絲者﹐陽气﹝趙本注﹕「一云陰气」﹞衰也。

縈縈滯也﹐若縈縈惹惹之不利也。如蜘蛛絲者﹐至細也。微爲陽微﹐細爲陽衰。《脈要》曰﹕微爲气痞﹐是未至於衰。

《內經》曰﹕細則气少﹐以至細爲陽衰宜矣。

脈綿綿﹐如瀉漆之絕者﹐亡其血也。

綿綿者﹐連綿而軟也。如瀉漆之絕者﹐前大而後細也。《正理論》曰﹕天樞開發﹐精移气變﹐陰陽交會﹐胃和脈生﹐脈復生也。陽气前﹝醫統本作「先」﹞至﹐陰气後至﹐則脈前爲陽气﹐後爲陰气。脈來﹐前大後細﹐爲陽气有餘﹐而陰气不足﹐是知亡血。

脈來緩﹐時一止復來者﹐名曰結。脈來數﹐時一止復來者﹐名曰促。﹝趙本注﹕「一作縱」﹞脈﹐陽盛則促﹐陰盛則結﹐此皆病脈。

脈一息四至曰平﹐一息三至曰遲﹐小快於遲曰緩﹐一息六至曰數﹐時有一止者﹐陰陽之气不得相續也。

陽行也速﹐陰行也緩。緩以候陰﹐若陰气勝﹐而陽不能相續﹐則脈來緩而時一止﹔數以候陽﹐若陽气勝﹐而陰不能相續﹐則脈來數而時一止。傷寒有結代之脈﹐動而中止﹐不能自還爲死脈。此結促之脈﹐止是陰陽偏勝﹐而時有一止﹐卽非脫絕而止。云此皆病脈。

陰陽相搏﹐名曰動。陽動則汗出﹐陰動則發熱。形冷﹑惡寒者﹐此三焦傷也。

動﹐爲陰陽相搏﹐方其陰陽相搏而虛者﹐則動。陽動爲陽虛﹐故汗出﹔陰動爲陰虛﹐故發熱也。如不汗出﹐發熱﹐而反形冷﹑惡寒者﹐三焦傷也。三焦者﹐原气之別使﹐主行气於陽。三焦旣傷﹐則陽气不通而微﹐致身冷而惡寒也。《金匱要略》曰﹕陽气不通卽身冷。經曰﹕陽微則惡寒。

若數脈見於關上﹐上下無頭尾﹐如豆大﹐厥厥動搖者﹐名曰動也。

《脈經》云﹕陽出陰入﹐以關爲界。關爲陰陽之中也﹐若數脈見於關上﹐上下無頭尾﹐如豆大﹐厥厥動搖者﹐是陰陽之气相搏也﹐故名曰動。

陽脈浮大而濡﹐陰脈浮大而濡﹐陰脈與陽脈同等者﹐名曰緩也。

陽脈寸口也﹐陰脈尺中也。上下同等﹐無有偏勝者﹐是陰陽之气和緩也﹐非若遲緩之有邪也。陰陽偏勝者爲結﹑爲促﹐陰陽相搏者爲動﹐陰陽气和者爲緩﹐學人不可不知也。

脈浮而緊者﹐名曰弦也。弦者狀如弓弦﹐按之不移也。脈緊﹝趙本作「陰」﹞者﹐如轉索無常也。

《脈經》云﹕弦與緊相類﹐以弦爲虛﹐故𨿽緊如﹝醫統本作「而」﹞弦﹐而按之不移﹐不移則不足也。

經曰﹕弦則爲減﹐以緊爲實﹐是切之如轉索無常而不散。《金匱要略》曰﹕脈緊如轉索無常者﹐有宿食也。

脈弦而大﹐弦則爲減﹐大則爲芤。減則爲寒﹐芤則爲虛。寒虛相搏﹐此名爲革。婦人則半產﹑漏下﹐男子則亡血﹑失精。

弦則爲減﹐減則爲寒。寒者謂陽气少也。大則爲芤﹐芤則爲虛﹐虛者謂血少不足也。﹝熊校記﹕芤則爲虛者﹐汪本虛下增虛字。按注義總釋弦減寒气少﹐大芤虛爲血少﹐非單言寒少气﹑虛少血也。元版上句誤重寒字﹐謂血少不足也。舊鈔與汪本同。按少卽不足﹐於義爲復﹐少字疑誤衍﹞所謂革者﹐言其旣寒且虛﹐則气血攺革﹐不循常度。男子得之﹐爲眞陽減﹐而不能內固﹐故主亡血﹑失精﹔婦人得之﹐爲陰血虛﹐而不能滋養﹐故主半產﹑漏下。

問曰﹕病有戰而汗出﹐因得解者﹐何也﹖答曰﹕脈浮而緊﹐按之反芤﹐此爲本虛﹐故當戰而汗出也。其人本虛﹐是以發戰。以脈浮﹐故當汗出而解也。

浮爲陽﹐緊爲陰﹐芤爲虛。陰陽爭則戰﹐邪气將出﹐邪與正爭﹐其人本虛﹐是以發戰。正气勝則戰﹐戰已復發熱而大汗解也。

若脈浮而數﹐按之不芤﹐此人本不虛﹔若欲自解﹐但汗出耳﹐不發戰也。

浮﹑數﹐陽也。本實陽勝﹐邪不能與正爭﹐故不發戰也。

問曰﹕病有不戰而汗出解者﹐何也﹖答曰﹕脈大而浮數﹐故知不戰汗出而解也。

陽勝則熱﹐陰勝則寒﹐陰陽爭則戰。脈大而浮數皆陽也﹐陽气全勝﹐陰無所爭﹐何戰之有。

問曰﹕病有不戰﹐不汗出而解者﹐何也﹖答曰﹕其脈自微﹐此以曾經﹝趙本無「經」字﹞發汗﹑若吐﹑若下﹑若亡血﹐以內無津液﹐此陰陽自和﹐必自愈﹐故不戰﹑不汗出而解也。

脈微者﹐邪气微也。邪气已微﹐正气又弱﹐脈所以微。旣經發汗﹑吐下﹑亡陽﹑亡血﹐內無津液﹐則不能作汗﹐得陰陽气和而自愈也。

問曰﹕傷寒三日﹐脈浮數而微﹐病患身涼和者﹐何也﹖答曰﹕此爲欲解也。解以夜半。脈浮而解者﹐然汗出也﹔脈數而解者﹐必能食也﹔脈微而解者﹐必大汗出也。

傷寒三日﹐陽去入陰之時﹐病患身熱﹐脈浮數而大﹐邪气傳也﹔若身涼和﹐脈浮數而微者﹐則邪气不傳而欲解也。解以夜半者﹐陽生於子也。脈浮﹐主然汗出而解者﹐邪從外散也﹔脈數﹐主能食而解者﹐胃气和也﹔脈微﹐主大汗出而解者﹐邪气微也。

問曰﹕脈病﹐欲知愈未愈者﹐何以別之﹖答曰﹕寸口﹑關上﹑尺中三處﹐大小﹑浮沈﹑遲數同等﹐𨿽有寒熱不解者﹐此脈陰陽爲和平﹐𨿽劇當愈。

三部脈均等﹐卽正气已和﹐𨿽有餘邪﹐何害之有。立夏﹐﹝趙本立上有「師曰」二字﹞得洪﹝趙本注﹕「一作浮」﹞大脈﹐是其本位。其人病﹐身體苦疼重者﹐須發其汗﹔若明日身不疼不重者﹐不須發汗﹔若汗自出者﹐明日便解矣。何以言之﹐立夏得洪大脈﹐﹝趙本作「立夏脈洪大」﹞是其時脈﹐故使然也。四時仿此。

脈來應時﹐爲正气內固﹐𨿽外感邪气﹐但微自汗出而亦解爾。《內經》曰﹕脈得四時之順者病無他。

問曰﹕凡病欲知何時得﹖何時愈﹖答曰﹕假令夜半得病﹐﹝趙本有「者」字﹞明日日中愈﹔日中得病﹐﹝趙本有「者」字﹞夜半愈。何以言之﹖日中得病﹐夜半愈者﹐以陽得陰則解也。夜半得病﹐明日日中愈者﹐以陰得陽則解也。

日中得病者﹐陽受之﹐夜半得病者﹐陰受之。陽不和﹐得陰則和﹐是解以夜半﹔陰不和﹐得陽則和﹐是解以日中。經曰﹕用陽和陰﹐用陰和陽。

寸口脈浮爲在表﹐沈爲在裏﹐數爲在腑﹐遲爲在髒。假令脈遲﹐此爲在髒也。

經曰﹕諸陽浮數爲乘腑﹐諸陰遲澀爲乘髒。

趺陽脈浮而澀﹐少陰脈如經也﹐﹝趙本醫統本並作「者」﹞其病在脾﹐法當下利。何以知之﹖若脈浮大者﹐气實血虛也。今趺陽脈浮而澀﹐故知脾气不足﹐胃气虛也。以少陰脈弦而浮﹐﹝趙本注﹕「一作沈」﹞

才見此爲調脈﹐故稱如經也。若反滑而數者﹐故知當屎膿也。﹝趙本注﹕「玉函作溺」﹞

趺陽者﹐胃之脈。診得浮而澀者﹐脾胃不足也。浮者﹐以爲气實﹐澀者﹐以爲血虛者﹐此非也。

經曰﹕脈浮而大﹐浮爲气實﹐大爲血虛。若脈浮大﹐當爲气實血虛。今趺陽脈浮而澀﹐浮則胃虛﹐澀則脾寒﹐脾胃虛寒﹐則穀不消﹐而水不別﹐法當下利。少陰腎脈也﹐腎爲肺之子﹐爲肝之母﹐浮爲肺脈﹐弦爲肝脈﹐少陰脈弦而浮﹐爲子母相生﹐故云調脈。若滑而數者﹐則客熱在下焦﹐使血流腐而爲膿﹐故屎膿也。

寸口脈浮而緊﹐浮則爲風﹐緊則爲寒。風則傷衛﹐寒則傷榮。榮衛俱病﹐骨節煩疼﹐當發其汗也。

《脈經》云﹕風傷陽﹐寒傷陰。衛爲陽﹐榮爲陰﹐風爲陽﹐寒爲陰﹐各從其類而傷也。《易》曰﹕水流濕﹑火就燥者﹐是矣﹗衛得風則熱﹐榮得寒則痛。榮衛俱病﹐故致骨節煩疼﹐當與麻黃湯﹐發汗則愈。

趺陽脈遲而緩﹐胃气如經也。趺陽脈浮而數﹐浮則傷胃﹐數則動脾﹐此非本病﹐醫特下之所爲也。榮衛內陷﹐其數先微﹐脈反但浮﹐其人必大便硬﹐气噫而除。何以言之﹖本以數脈動脾﹐其數先微﹐故知脾气不治﹐大便硬﹐气噫而除。今脈反浮﹐其數攺微﹐邪气獨畱﹐心中則饑﹐邪熱不殺谷﹐潮熱發渴﹐數脈當遲緩﹐脈因前後度數如法﹐病者則饑。數脈不時﹐則生惡瘡也。

經﹐常也。趺陽之脈﹐以候脾胃﹐故遲緩之脈爲常。若脈浮數﹐則爲醫妄下﹐傷胃動脾﹐邪气乘虛內陷也。邪在表則見陽脈﹐邪在裏則見陰脈。邪在表之時﹐脈浮而數也﹐因下裏虛﹐榮衛內陷﹐邪客於脾﹐以數則動脾。今數先微﹐則是脾邪先陷於裏也﹐胃虛脾熱﹐津液幹少﹐大便必硬。《鍼經》曰﹕脾病善噫﹐得後出餘气﹐則快然而衰﹐今脾客邪熱﹐故气噫而除。脾能消磨﹝醫統本作「磨消」﹞水谷﹐今邪气獨畱於脾﹐脾气不治﹐心中𨿽饑而不能殺谷也。脾主爲胃行其津液﹐脾爲熱爍﹐故潮熱而發渴也。趺陽之脈﹐本遲而緩﹐因下之後﹐變爲浮﹝醫統本作「浮爲」﹞數﹐榮衛內陷﹐數復攺微﹐是脈因前後度數如法﹐邪熱內陷於脾﹐而心中善饑也。數脈不時者﹐爲數當攺微﹐而復不微﹐如此則是邪气不傳於裏﹐但郁於榮衛之中﹐必出自肌皮﹐爲惡瘡也。

師曰﹕病患脈微而澀者﹐此爲醫所病也。大發其汗﹐又數大下之﹐其人亡血﹐病當惡寒﹐後乃發熱﹐無休止時。夏月盛熱﹐欲著覆衣﹐冬月盛寒﹐欲裸其身﹐所以然者﹐陽微則惡寒﹐陰弱則發熱。此醫發其汗﹐令﹝趙本作「使」﹞陽气微﹐又大下之﹐令陰气弱﹐五月之時﹐陽气在表﹐胃中虛冷﹐以陽气內微﹐不能勝冷﹐故欲著覆衣﹔十一月之時﹐陽气在裏﹐胃中煩熱﹐以陰气內弱﹐不能勝熱﹐故欲裸其身。又陰脈遲澀﹐故知血亡也。﹝趙本作「亡血」﹞

微爲亡陽﹐澀則無血﹐不當汗而彊與汗之者﹐令陽气微﹐陰气上入陽中﹐則惡寒﹐故曰陽微則惡寒。不當下而彊與下之者﹐令陰气弱﹐陽气下陷入陰中﹐則發熱﹐故曰陰弱則發熱。气爲陽﹐血爲陰﹐陽脈以候气﹐陰脈以候血﹐陰脈遲澀﹐爲榮血不足﹐故知亡血。經曰﹕尺脈遲者﹐不可發汗﹐以榮气不足﹐血少故也。

脈浮而大﹐心下反硬﹐有熱屬髒者﹐攻之﹐不令發汗。

浮大之脈﹐當責邪在表﹐若心下反硬者﹐則熱已甚﹐而內結也。有熱屬髒者﹐爲別無虛寒﹐而但見裏熱也。

髒屬陰﹐爲悉在裏﹐故可下之。攻之謂下之也﹐不可謂脈浮大﹐更與發汗。

《病源》曰﹕熱毒瓦斯乘心﹐心下痞滿﹐此爲有實﹐宜速下之。

屬腑者﹐不令溲數。溲數則大便硬﹐汗多則熱愈﹐汗少則便難﹐脈遲尙未可攻。

𨿽心下硬﹐若余無裏證﹐但見表證者﹐爲病在陽﹐謂之屬腑﹐當先解表﹐然後攻痞。溲﹐小便也﹐勿爲飲結﹐而利小便﹐使其溲數﹐大便必硬也。經曰﹕小便數者﹐大便必硬﹐謂走其津液也。汗多﹐則邪气除而熱愈﹐汗少﹐則邪熱不盡﹐又走其津液﹐必便難也。硬家當下﹐設脈遲﹐則未可攻﹐以遲爲不足﹐卽裏气未實故也。

脈浮而洪﹐身汗如油﹐喘而不休﹐水漿不下﹐體形﹝趙本作「形體」﹞不仁﹐乍靜乍亂﹐此爲命絕也。

病有不可治者﹐爲邪气勝於正气也。《內經》曰﹕大則邪至。又曰﹕大則病進。脈浮而洪者﹐邪气勝也﹔身汗如油﹐喘而不休者﹔正气脫也﹔四時以胃气爲本﹐水漿不下者﹐胃气盡也﹔一身以榮衛爲充﹐形體不仁者﹐榮衛絕也﹔不仁爲痛癢俱不知也。《鍼經》曰﹕榮衛不行﹐故爲不仁。爭則亂﹐安則靜﹐乍靜乍亂者﹐正與邪爭﹐正負邪勝也。正气已脫﹐胃气又盡﹐榮衛俱絕﹐邪气獨勝﹐故曰命絕也。

又未知何髒先受其災﹐若汗出發潤﹐喘不休者﹐此爲肺先絕也。

肺﹐爲气之主﹐爲津液之帥。汗出﹑發潤者﹐津脫也﹔喘不休者﹐气脫也。

陽反獨畱﹐形體如煙燻﹐直視搖頭﹐﹝趙本醫統本皆有「者」字﹞此﹝趙本有「爲」字﹞心絕也。

肺主气﹐心主血﹐气爲陽﹐血爲陰。陽反獨畱者﹐則爲身體大熱﹐是血先絕而气獨在也。形體如煙燻者﹐爲身無精華﹐是血絕不榮於身也。心脈俠咽系目﹐直視者﹐心經絕也。頭爲諸陽之會﹐搖頭者﹐陰絕而陽無根也。

唇吻反靑﹐四肢習者﹐此爲肝絕也。

唇吻者﹐脾之候。肝色靑﹐肝絕﹐則眞色見於所勝之部也。四肢者﹐脾所主。肝主筋﹐肝絕則筋脈引急﹐發於所勝之分也。習者﹐爲振動﹐若搐搦﹐手足時時引縮也。

環口黧黑﹐柔汗發黃者﹐此爲脾絕也。

脾主口唇﹐絕則精華去﹐故環口黧黑。柔爲陰﹐柔汗﹐冷汗也。脾胃爲津液之本﹐陽气之宗﹐柔汗發黃者﹐脾絕﹐而陽脫﹐眞色見也。

溲便遺失﹑狂言﹑目反直視者﹐此爲腎絕也。

腎司開合﹐禁固便溺。溲便遺失者﹐腎絕不能約制也。腎藏志﹐狂言者﹐志不守也。《內經》曰﹕狂言者﹐是失志矣。失志者死。《鍼經》曰﹕五臟之精气皆上注於目﹐骨之精爲瞳子﹐目反直視者﹐腎絕﹐則骨之精不榮於瞳子﹐而瞳子不轉也。

又未知何髒陰陽前絕﹐若陽气前絕﹐陰气後竭者﹐其人死﹐身色必靑﹔陰气前絕﹐陽气後竭者﹐其人死﹐身色必赤﹐腋下溫﹐心下熱也。

陽主熱而色赤﹐陰主寒而色靑。其人死也﹐身色靑﹐則陰未離乎體﹐故曰陰气後竭。身色赤﹐腋下溫﹐心下熱﹐則陽未離乎體﹐故曰陽气後竭。《鍼經》云﹕﹝醫統本作「曰」﹞人有兩死而無兩生﹐此之謂也。

寸口脈浮大﹐而醫反下之﹐此爲大逆。浮則無血﹐大則爲寒﹐寒气相搏﹐則爲腸鳴﹐醫乃不知﹐而反飲冷水﹐令汗大出﹐水得寒气﹐冷必相搏﹐其人卽KT。

經云﹕脈浮大﹐應發汗﹐若反下之﹐爲大逆。浮大之脈﹐邪在表也﹐當發其汗﹐若反下之﹐是攻其正气﹐邪气得以深入﹐故爲大逆。浮則無血者﹐下後亡血也﹔大則爲寒者﹐邪气獨在也。

寒邪因裏虛而入﹐寒气相搏﹐乃爲腸鳴﹐醫見脈大﹐以爲有熱﹐飲以冷水﹐欲令水寒勝熱而作大汗﹐裏先虛寒﹐又得冷水﹐水寒相搏﹐使中焦之气澀滯﹐故令KT也。

趺陽脈浮﹐浮則爲虛﹐浮虛相搏﹐故令气KT﹐言胃气虛竭也。脈滑﹐則爲噦。此爲醫咎﹐責虛取實﹐守空迫血。脈浮﹑鼻中燥者﹐必衄也。

趺陽脈浮爲KT﹐脈滑爲噦﹐皆醫之咎﹐責虛取實之過也。《內經》曰﹕陰在內﹐陽之守也﹐陽在外﹐陰之使也。發汗攻陽﹐亡津液﹐而陽气不足者﹐謂之守空。經曰﹕表气微虛﹐裏气不守﹐故使邪中於陰也。陰﹝醫統本作「陽」﹞不爲陰守﹐邪气因得而入之﹐內搏陰血﹐陰失所守﹐血乃妄行﹐未知從何道而出。若脈浮﹑鼻燥者﹐知血必從鼻中出也。

諸脈浮數﹐當發熱﹐而灑淅惡寒﹐若有痛處﹐飲食如常者﹐蓄積有膿也。

浮數之脈﹐主邪在經﹐當發熱﹐而灑淅惡寒﹐病患一身盡痛﹐不欲飲食者﹐傷寒也。若𨿽發熱﹐惡寒而痛﹐偏著一處﹐飲食如常者﹐卽非傷寒﹐是邪气鬱結於經絡之間﹐血气壅遏不通﹐欲蓄聚而成癰膿也。

脈浮而遲﹔面熱赤而戰惕者﹐六七日當汗出而解﹔反發熱者﹐瘥遲。遲爲無陽﹐不能作汗﹐其身必癢也。

脈浮﹐面熱赤者﹐邪气外浮於表也﹔脈遲﹐戰惕者﹐本气不足也。六七日爲﹝醫統本有「邪」字﹞傳經盡﹐當汗出而解之時。若當汗不汗﹐反發熱者﹐爲裏虛津液不多﹐不能作汗﹐旣不汗﹐邪無從出﹐是以瘥遲。發熱爲邪气浮於皮膚﹐必作身癢也﹐經曰﹕以其不能得小汗出﹐故其身必癢也。

寸口脈陰陽俱緊者﹐法當淸邪中於上焦﹐濁邪中於下焦。淸邪中上﹐名曰潔也﹔濁邪中下﹐名曰渾也。陰中於邪﹐必內栗也﹐表气微虛﹐裏气不守﹐故使邪中於陰也。陽中於邪﹐必發熱﹑頭痛﹑項彊﹑頸攣﹑腰痛﹑脛酸﹐所爲陽中霧露之气﹐故曰淸邪中上。濁邪中下﹐陰气爲栗﹐足膝逆冷﹐便溺妄出﹐表气微虛﹐裏气微急﹐三焦相混﹐內外不通﹐上焦怫郁﹐髒气相燻﹐口爛食也。中焦不治﹐胃气上衝﹐脾气不轉﹐胃中爲濁﹐榮衛不通﹐血凝不流。若衛气前通者﹐小便赤黃﹐與熱相搏﹐因熱作使﹐遊於經絡﹐出入臟腑﹐熱气所過﹐則爲癰膿。若陰气前通者﹐陽气厥微﹐陰無所使﹐客气內入﹐嚏而出之﹐聲咽塞﹐寒厥相逐﹐﹝趙本作「追」﹞爲熱所擁﹐血凝自下﹐狀如豚肝﹐陰陽俱厥﹐脾气弧弱﹐五液注下﹐下焦不闔﹐﹝趙本注﹕「一作盍」﹞淸便下重﹐令便數﹑難﹐臍﹝趙本作「齊」﹞築湫痛﹐命將難全。

浮爲陽﹐沈爲陰。陽脈緊﹐則霧露之气中於上焦﹔陰脈緊﹐則寒邪中於下焦。上焦者﹐太陽也。下焦者﹐少陰也。發熱﹑頭痛﹑項彊﹑頸攣﹑腰疼﹑脛酸者﹐霧露之气中於太陽之經也﹔濁邪中下﹐陰气爲栗﹐足脛逆冷﹐便溺妄出者﹐寒邪中於少陰也。因表气微虛﹐邪入而客之﹐又裏气不守﹐邪乘裏弱﹐遂中於陰﹐陰虛遇邪﹐內爲懼栗﹐致气微急矣。《內經》曰﹕陽病者﹐上行極而下﹔陰病者﹐下行極而上。此上焦之邪﹐甚則下幹中焦﹐下焦之邪﹐甚則上干中焦﹐由是三焦混亂也。三焦主持諸气﹐三焦旣相混亂﹐則內外之气﹐俱不得通﹐膻中爲陽气之海﹐气因不得通於內外﹐怫郁於上焦而爲熱﹐與髒相燻﹐口爛食。《內經》曰﹕隔熱不便﹐上爲口糜。中焦爲上下二焦之邪混亂﹐則不得平治﹐中焦在胃之中﹐中焦失治﹐胃气因上衝也。脾﹐坤也﹐坤助胃气﹐消磨﹝醫統本作「磨消」﹞水谷﹐脾气不轉﹐則胃中水谷不得磨消﹐故胃中濁也。《金匱要略》曰﹕穀气不消﹐胃中苦濁。榮者﹐水谷之精气也﹔衛者﹐水谷之悍气也。气不能布散﹐致榮衛不通﹐血凝不流。衛气者﹐陽气也﹔榮血者﹐陰气也。陽主爲熱﹐陰主爲寒。衛气前通者﹐陽气先通而熱气得行也。

《內經》曰﹕膀胱者﹐津液藏焉﹐化則能出。以小便赤黃﹐知衛气前通也。熱气與胃﹝醫統本作「衛」﹞气相搏而行﹐出入臟腑﹐遊於經絡﹐經絡客熱﹐則血凝肉腐﹐而爲癰膿﹐此見其熱气得行。若陰气前通者﹐則不然﹐陽在外爲陰之使﹐因陽气厥微﹐陰無所使﹐遂陰气前通也。《內經》曰﹕陽气者﹐衛外而爲固也﹐陽气厥微﹐則不能衛外﹐寒气因而客之。鼻者﹐肺之候﹐肺主聲﹐寒气內入者﹐客於肺經﹐則嚏而出之﹐聲咽塞。寒者﹐外邪也﹔厥者﹐內邪也。外內之邪合並﹐相逐爲熱﹐則血凝不流。今爲熱所擁﹐使血凝自下﹐如豚肝也。上焦陽气厥﹐下焦陰气厥﹐二气俱厥﹐不相順接﹐則脾气獨弱﹐不能行化气血﹐滋養五臟﹐致五臟俱虛﹐而五液注下。《鍼經》曰﹕五臟不和﹐使液溢而下流於陰。闔﹐合也。淸﹐圊也。下焦气脫而不合﹐故數便而下重。臍爲生气之原﹐臍築湫痛﹐則生气欲絕﹐故曰命將難全。

脈陰陽俱緊者﹐口中气出﹐唇口漧燥﹐蜷臥足冷﹐鼻中涕出﹐舌上苔滑﹐勿妄治也。到七日已﹝趙本作「以」﹞來﹐其人微發熱﹐手足溫者﹐此爲欲解﹔或到八日已﹝趙本作「以」﹞上﹐反大發熱者﹐此爲難治。

設使惡寒者﹐必欲嘔也﹔腹內痛者﹐必欲利也。

脈陰陽俱緊﹐爲表裏客寒。寒爲陰﹐得陽則解。口中气出﹐唇口漧燥者﹐陽气漸復﹐正气方溫也。𨿽爾然而陰未盡散﹐蜷臥足冷﹐鼻中涕出﹐舌上滑苔﹐知陰猶在也。方陰陽未分之時﹐不可妄治﹐以偏陰陽之气。到七日以來﹐其人微發熱﹐手足溫者﹐爲陰气已絕﹐陽气得復﹐是爲欲解。若過七日不解﹐到八日以上﹐反發大熱者﹐爲陰極變熱﹐邪气勝正﹐故云難治。陽脈緊者﹐寒邪發於上焦﹐上焦主外也﹔陰脈緊者﹐寒邪發於下焦﹐下焦主內也。設使惡寒者﹐上焦寒气勝﹐是必欲嘔也﹔復內痛者﹐下焦寒气勝﹐是必欲利也。

脈陰陽俱緊﹐至於吐利﹐其脈獨不解﹐緊去入﹝熊校記﹕緊去人安﹐汪本趙本人作入。按注云﹕緊去則人安﹐以文意求之成本自作人﹐不作入﹞安﹐此爲欲解。若脈遲至六七日﹐不欲食﹐此爲晚發﹐水停故也﹐爲未解﹔食自可者﹐爲欲解。

脈陰陽俱緊﹐爲寒气甚於上下﹐至於吐利之後﹐緊脈不罷者﹐爲其脈獨不解﹐緊去則人安﹐爲欲解。

若脈遲至六七日﹐不欲食者﹐爲吐利後﹐脾胃大虛。《內經》曰﹕飲入於胃﹐遊溢精气﹐上輸於脾﹐脾气散精﹐上歸於肺﹐通調水道﹐下輸膀胱﹐水精四布﹐五經並行。脾胃气彊﹐則能輸散水飲之气﹔若脾胃气虛﹐則水飲內停也。所謂晚發者﹐後來之疾也。若至六七日而欲食者﹐則脾胃已和﹐寒邪已散﹐故云欲解。

病六七日﹐手足三部脈皆至﹐大煩而口噤不能言。其人躁擾者﹐必欲解也。

煩﹐熱也。傳經之時﹐病患身大煩﹐口噤不能言﹐內作躁擾﹐則陰陽爭勝。若手足三部脈皆至﹐爲正气勝﹐邪气微﹐陽气復﹐寒气散﹐必欲解也。

若脈和﹐其人大煩﹐目重﹐瞼內際黃者﹐此爲﹝趙本無「爲」字﹞欲解也。

《脈經》曰﹕病患兩目有黃色起者﹐其病方愈。病以脈爲主﹐若目黃大煩﹐脈不和者﹐邪勝也﹐其病爲進﹔目黃大煩﹐而脈和者﹐爲正气已和﹐故云欲解。

脈浮而數﹐浮爲風﹐數爲虛﹐風爲熱﹐虛爲寒﹐風虛相搏﹐則灑淅惡寒也。

《內經》曰﹕有者爲實﹐無者爲虛。气並則無血﹐血並則無气。風則傷衛﹐數則無血。浮數之脈﹐風邪並於衛﹐衛勝則榮虛也。衛爲陽﹐風搏於衛﹐所以爲熱。榮爲陰﹐榮气虛﹐所以爲寒。風並於衛者﹐發熱﹑惡寒之證具矣。

脈浮而滑﹐浮爲陽﹐滑爲實﹐陽實相搏﹐其脈數疾﹐衛气失度﹐浮滑之脈數疾﹐發熱汗出者﹐此爲不治。

浮爲邪气並於衛﹐而衛气勝﹔滑爲邪气並於榮﹐而榮气實。邪气勝實﹐擁於榮衛﹐則榮衛行速﹐故脈數疾。

一息六至曰數﹐平人脈一息四至﹐衛气行六寸﹐今一息六至﹐則衛气行九寸﹐計過平人之半﹐是脈數疾﹐知衛气失其常度也。浮滑數疾之脈﹐發熱汗出而當解﹐若不解者﹐精气脫也﹐必不可治。經曰﹕脈陰陽俱盛﹐大汗出不解者死。

傷寒咳逆上气﹐其脈散者死。謂其形損故也。

《千金方》云﹕以喘嗽爲咳逆﹐上气者肺病﹐散者心脈﹐是心火刑於肺金也。《內經》曰﹕心之肺謂之死陰﹐死陰之屬﹐不過三日而死﹐以形見其損傷故也。

卷一

平脈法第二

問曰﹔脈有三部﹐陰陽相乘。榮衛血气﹐在人體躬。呼吸出入﹐上下於中﹐因息遊布﹐津液流通。隨時動作﹐效象形容﹐春弦秋浮﹐冬沈夏洪。察色觀脈﹐大小不同﹐一時之間﹐變無經常﹐尺寸參差﹐或短或長。上下乖錯﹐或存或亡。病輒攺易﹐進退低昂。心迷意惑﹐動失紀綱。願爲具陳﹐令得分明。師曰﹕子之所問﹐道之根源。脈有三部﹐尺寸及關。

寸爲上部﹐關爲中部﹐尺爲下部。

榮衛流行﹐不失衡銓。

衡銓者﹐稱也﹐可以稱量輕重。《內經》曰﹕春應中規﹐夏應中矩﹐秋應中衡﹐冬應中權。榮行脈中﹐衛行脈外﹐榮衛與脈相隨﹐上下應四時﹐不失其常度。

腎沈﹑心洪﹑肺浮﹑肝弦﹐此自經常﹐不失銖分。

腎﹐北方水﹐王於冬﹐而脈沈。心﹐南方火﹐王於夏﹐而脈洪。肺﹐西方金﹐王於秋﹐而脈浮。肝﹐東方木﹐王於春﹐而脈弦﹐此爲經常﹐銖分之不差也。

出入升降﹐漏刻周旋﹐水下二﹝趙本作「百」。熊校記﹕水下二刻﹐趙本二作百。按注﹐成本自作二﹐不誤。趙本或別有意也﹞刻﹐一周循環。

人身之脈﹐計長一十六丈二尺﹐一呼脈行三寸﹐一吸脈行三寸﹐一呼一吸爲一息﹐脈行六寸。一日一夜﹐漏水下百刻﹐人一萬三千五百息﹐脈行八百一十丈﹐五十度周於身。則一刻之中﹐人一百三十五息﹐脈行八丈一尺﹐水下二刻。人二百七十息﹐脈行一十六丈二尺﹐一周於身也。脈經之行﹐終而復始﹐若循環之無端也。

當復寸口﹐虛實見焉。

脈經﹝醫統本作「經脈」﹞之始﹐從中焦注於手太陰寸口﹐二百七十息﹐脈行一周身﹐復還至於寸口。寸口爲脈之經始﹐故以診視虛實焉。經曰﹕虛實死生之要﹐皆見於寸口之中。

變化相乘﹐陰陽相干。風則浮虛﹐寒則牢堅﹔沈潛水蓄﹐﹝趙本醫統本皆作「」﹞支飲急弦﹔動則爲痛﹐數則熱煩。

風傷陽﹐故脈浮虛﹔寒傷陰﹐故脈牢堅﹔蓄積於內者﹐謂之水蓄﹐故脈沈潛﹔支散於外者﹐謂之支飲﹐故脈急弦。動則陰陽相搏﹐相搏則痛生焉。數爲陽邪气勝﹐陽勝則熱煩焉。

設有不應﹐知變所緣﹐三部不同﹐病各異端。

脈與病不相應者﹐必緣傳變之所致。三部以候五臟之气﹐隨部察其虛實焉。

太﹝趙本作「大」﹞過可怪﹐不及亦然﹐邪不空見﹐中﹝趙本作「終」﹞必有姦﹐審察表裏﹐三焦別焉﹐知其所捨﹐消息診看﹐料度腑臟﹐獨見若神。爲子條記﹐傳與賢人。

太過﹑不及之脈﹐皆有邪气幹於正气﹐審看在表在裏﹐入腑入髒﹐隨其所捨而治之。

師曰﹕呼吸者﹐脈之頭也。

《難經》曰﹕一呼脈行三寸﹐一吸脈行三寸﹐以脈隨呼吸而行﹐故言脈之頭也。

初持脈﹐來疾去遲﹐此出疾入遲﹐名曰內虛外實也。初持脈﹐來遲去疾﹐此出遲入疾﹐名曰內實外虛也。

外爲陽﹐內爲陰。《內經》曰﹕來者爲陽﹐去者爲陰。是出以候外﹐入以候內。疾爲有餘﹐有餘則實﹔遲爲不足﹐不足則虛。來疾去遲者﹐陽有餘而陰不足﹐故曰內虛外實﹔來遲去疾者﹐陽不足而陰有餘﹐故曰內實外虛。

問曰﹕上工望而知之﹐中工問而知之﹐下工脈而知之﹐願聞其說。師曰﹕病家人請云﹐病患若發熱﹐身體疼﹐病患自臥。師到﹐診其脈﹐沈而遲者﹐知其瘥也。何以知之﹖﹝趙本有「若」字﹞表有病者﹐脈當浮大﹐今脈反沈遲﹐故知愈也。

望以觀其形證﹐問以知其所苦﹐脈以別其表裏。病苦發熱﹑身疼﹐邪在表也﹐當臥不安﹐而脈浮數。今病患自臥﹐而脈沈遲者﹐表邪緩也﹐是有裏脈而無表證﹐則知表邪當愈也。

假令病患云﹐腹內卒痛﹐病患自坐。師到﹐脈之﹐浮而大者﹐知其瘥也。何以知之﹖若裏有病者﹐脈當沈而細﹐今脈浮大﹐故知愈也。

腹痛者﹐裏寒也。痛甚則不能起﹐而脈沈細。今病患自坐﹐而脈浮大者﹐裏寒散也﹐是有表脈而無裏證也。

則知裏邪當愈。是望證﹑問病﹑切脈三者相參而得之﹐可爲十全之醫。《鍼經》曰﹕知一爲上﹐知二爲神﹐知三神且明矣。

師曰﹕病家人來請云﹐病患發熱﹐煩極。明日師到﹐病患向壁臥﹐此熱已去也。設令脈不和﹐處言已愈。

發熱﹑煩極﹐則不能靜臥。今向壁靜臥﹐知熱已去。

設令向壁臥﹐聞師到﹐不驚起而視﹐若三言三止﹐脈之﹐咽唾者﹐此詐病也。設令脈自和﹐處言汝﹝趙本醫統本皆作「此」﹞病大重﹐當須服吐下藥﹐鍼灸數十百處﹐乃愈。

詐病者﹐非善人﹐以言恐之﹐使其畏懼﹐則愈。醫者意也﹐此其是歟﹖師持脈﹐病患欠者﹐無病也。

《鍼經》曰﹕陽引而上﹐陰引而下﹐陰陽相引﹐故欠。陰陽不相引﹐則病﹔陰陽相引則和。是欠者﹐無病也。

脈之﹐呻者﹐病也。

呻﹐爲呻吟之聲﹐身有所苦﹐則然也。

言遲者﹐風也。

風客於中﹐則經絡急﹐舌彊難運用也。

搖頭言者﹐裏痛也。

裏有病﹐欲言﹐則頭爲之戰搖。

行遲者﹐表彊也。

表彊者﹐由筋絡引急﹐而行步不利也。

坐而伏者﹐短气也。

短气者﹐裏不和也﹐故坐而喜伏。

坐而下一腳者﹐腰痛也。

《內經》曰﹕腰者﹐身之大關節也。腰痛﹐爲大關節不利﹐故坐不能正﹐下一腳﹐以緩腰中之痛也。

裏實護腹﹐如懷卵物者﹐心痛也。

心痛﹐則不能伸仰﹐護腹以按其痛。

師曰﹕伏气之病﹐以意候之﹐今月之內﹐欲有伏气。假令舊有伏气﹐當須脈之。若脈微弱者﹐當喉中痛似傷﹐非喉痺也。病患云﹕實咽中痛﹐𨿽爾今復欲下利。

冬時感寒﹐伏藏於經中﹐不卽發者﹐謂之伏气。至春分之時﹐伏寒欲發﹐故云今月之內﹕欲有伏气。

假令伏气已發﹐當須脈之﹐審在何經。得脈微弱者﹐知邪在少陰﹐少陰之脈﹐循喉嚨﹐寒气客之﹐必發咽痛﹔腎司開闔﹐少陰治在下焦﹐寒邪內甚﹐則開闔不治﹐下焦不約﹐必成下利。故云﹕𨿽爾咽痛﹐復欲下利。

問曰﹕人病﹝趙本無「病」字﹞恐怖者﹐其脈何狀﹖師曰﹕脈形如循絲﹐累累然﹐其面白脫色也。

《內經》曰﹕血气者﹐人之神。恐怖者﹐血气不足﹐而神气弱也。脈形似循絲﹐累累然﹐面白脫色者﹐《鍼經》曰﹕血奪者﹐色夭然不澤。其脈空虛﹐是知恐怖﹐爲血气不足。

問曰﹕人不飲﹐其脈何類﹖師曰﹕其脈自澀﹐﹝趙本醫統本皆無「其」字﹞唇口漧燥也。

澀爲陰﹐𨿽主亡津液﹐而唇口漧燥﹐以陰爲主內﹐故不飲也。

問曰﹕人愧者﹐其脈何類﹖師曰﹕脈浮﹐而面色乍白乍赤。

愧者﹐羞也。愧則神气怯弱﹐故脈浮﹐而面色變攺不常也。

問曰﹕經說﹐脈有三菽﹑六菽重者﹐何謂也﹖師曰﹕脈者﹐﹝趙本無「者」字﹞人以指按之﹐如三菽之重者﹐肺气也﹔如六菽之重者﹐心气也﹔如九菽之重者﹐脾气也﹔如十二菽之重者﹐肝气也﹔按之至骨者﹐腎气也。

菽﹐豆也。《難經》曰﹕如三菽之重﹐與皮毛相得者﹐肺部也﹔如六菽之重﹐與血脈相得者﹐心部也﹔如九菽之重﹐與肌肉相得者﹐脾部也﹔如十二菽之重﹐與筋平者﹐肝部也﹔按之至骨﹐舉指來疾者﹐腎部也。各隨所主之分﹐以候髒气。

假令下利﹐寸口﹑關上﹑尺中﹐悉不見脈﹐然尺中時一小見﹐脈再舉頭﹝趙本注﹕「一云按投」﹞者﹐腎气也。若見損脈來至﹐爲難治。

《脈經》曰﹕冷气在胃中﹐故令脈不通。下利不見脈﹐則冷气客於脾胃。今尺中時一小見﹐爲脾虛腎气所乘。脈再舉頭者﹐脾爲腎所乘也。若尺中之脈更或減損﹐爲腎气亦衰﹐脾復勝之﹐鬼賊相刑﹐故云難治。是脾勝不應時也。

問曰﹕脈有相乘﹑有縱﹑有橫﹑有逆﹑有順﹐何﹝趙本有「謂」字﹞也﹖師曰﹕水行乘火﹐金行乘木﹐名曰縱﹔火行乘水﹐木行乘金﹐名曰橫﹔水行乘金﹐火行乘木﹐名曰逆﹔金行乘水﹐木行乘火﹐名曰順也。

金勝木﹐水勝火。縱者﹐言縱任其气﹐乘其所勝﹔橫者﹐言其气橫逆﹐反乘所不勝也。縱橫﹐與恣縱﹑恣橫之義通。水爲金子﹐火爲木子﹐子行乘母﹐其气逆也﹔母行乘子﹐其气順也。

問曰﹕脈有殘賊﹐何謂也﹖師曰﹕脈有弦﹑緊﹑浮﹑滑﹑沈﹑澀﹐此六者﹝趙本作「脈」﹞名曰殘賊﹐能爲諸脈作病也。

爲人病者﹐名曰八邪﹐風寒暑濕傷於外也﹐饑﹑飽﹑勞﹑逸傷於內也。經脈者﹐榮衛也。榮衛者﹐陰陽也。其爲諸經脈作病者﹐必由風寒暑濕﹐傷於榮衛﹐客於陰陽之中﹐風則脈浮﹐寒則脈緊﹐中暑則脈滑﹐中濕則脈澀﹐傷於陰則脈沈﹐傷於陽則脈浮。所以謂之殘賊者﹐傷良曰殘﹐害良曰賊﹐以能傷害正气也。

問曰﹕脈有災怪﹐何謂也﹖師曰﹕假令人病﹐脈得太陽﹐與形證相應﹐因爲作湯。比還送湯如食頃﹐病人乃大吐﹐若下利﹐腹中痛。師曰﹕我前來不見此證﹐今乃變異﹐是名災怪﹔又問曰﹕何緣作此吐利﹖答曰﹕或有舊時服藥﹐今乃發作﹐故名﹝趙本作「爲」﹞災怪耳。

醫以脈證與藥相對而反變異﹐爲其災可怪﹐故名災怪。

問曰﹕東方肝脈﹐其形何似﹖師曰﹕肝者木也﹐名厥陰﹐其脈微弦濡弱而長﹐是肝脈也。肝病自得濡弱者﹐愈也。

《難經》曰﹕春脈弦者﹐肝﹑東方木也﹐萬物始生﹐未有枝葉﹐故脈來濡弱而長﹐故曰弦。是肝之平脈﹐肝病得此脈者﹐爲肝气已和也。

假令得純弦脈者﹐死。何以知之﹖以其脈如弦直﹐﹝趙本有「此」字﹞是肝臟傷﹐故知死也。

純弦者﹐爲如弦直而不軟﹐是中無胃气﹐爲眞髒之脈。《內經》曰﹕死肝脈來﹐急益勁﹐如新張弓弦。

南方心脈﹐其形何似﹖師曰﹕心者火也﹐名少陰﹐其脈洪大而長﹐是心脈也。心病自得洪大者﹐愈也。

心王於夏﹐夏則陽外勝﹐气血淖溢﹐故其脈來洪大而長也。

假令脈來微去大﹐故名反﹐病在裏也。脈來頭小本大者﹐﹝趙本無「者」字﹞故名復﹐病在表也。上微頭小者﹐則汗出﹔下微本大者﹐則爲關格不通﹐不得尿。頭無汗者可治﹐有汗者死。

心脈來盛去衰爲平﹐來微去大﹐是反本脈。《內經》曰﹕大則邪至﹐小則平。微爲正气﹐大爲邪气。來以候表﹐來微則知表和﹔去以候裏﹐去大則知裏病。《內經》曰﹕心脈來不盛去反盛﹐此爲不及﹐病在中。頭小本大者﹐卽前小後大也。小爲正气﹐大爲邪气﹐則邪气先在裏﹐今復還於表﹐故名曰復。不云去而止云來者﹐是知在表。《脈經》曰﹕在上爲表﹐在下爲裏。汗者心之液。上微爲浮之而微﹐頭小爲前小﹐則表中气虛﹐故主汗出。下微﹝醫統本有「爲」字﹞沈之而微﹐本大爲後大﹐沈則在裏﹐大則病進。《內經》曰﹕心爲牡髒﹐小腸爲之使。今邪甚下行﹐格閉小腸﹐使正气不通﹐故不得尿﹐名曰關格。

《脈經》曰﹕陽气上出﹐汗見於頭﹐今關格正气不通﹐加之頭有汗者﹐則陽气不得下通而上脫也。其無汗者﹐𨿽作關格﹐然陽﹝醫統本有「气」字﹞未衰﹐而猶可治。

西方肺脈﹐其形何似﹖師曰﹕肺者金也﹐名太陰﹐其脈毛浮也﹐肺病自得此脈。若得緩遲者﹐皆愈﹔若得數者﹐則劇。何以知之﹖數者南方火﹐火克西方金﹐法當癰腫﹐爲難治也。

輕虛浮曰毛﹐肺之平脈也。緩遲者﹐脾之脈﹐脾爲肺之母﹐以子母相生﹐故云皆愈﹔數者﹐心之脈﹐火克金﹐爲鬼賊相刑﹐故劇。肺主皮毛﹐數則爲熱﹐熱客皮膚﹐畱而不去﹐則爲癰瘍。經曰﹕數脈不時﹐則生惡瘡。

問曰﹕二月得毛浮脈﹐何以處言至秋當死。師曰﹕二月之時﹐脈當濡弱﹐反得毛浮者﹐故知至秋死。二月肝用事﹐肝脈屬木﹐﹝趙本作「肝屬木﹐脈」﹞應濡弱﹐反得毛浮﹝趙本有「脈」字﹞者﹐是肺脈也。肺屬金﹐金來克木﹐故知至秋死。他皆仿此。

當春時反見秋脈﹐爲金气乘木﹐肺來克肝﹐奪王脈而見﹐至秋肺王﹐肝气則絕﹐故知至秋死也。

師曰﹕脈﹐肥人責浮﹐瘦人責沈。肥人當沈﹐今反浮﹔瘦人當浮﹐今反沈﹐故責之。

肥人肌膚濃﹐其脈當沈﹔瘦人肌膚薄﹐其脈當浮。今肥人脈反浮﹐瘦人脈反沈﹐必有邪气相干﹐使脈反常﹐故當責之。

師曰﹕寸脈下不至關﹐爲陽絕﹔尺脈上不至關﹐爲陰絕。此皆不治﹐決死也。若計其餘命死生﹝趙本作﹐「生死」﹞之期﹐期以月節克之也。

《脈經》曰﹕陽生於寸﹐動於尺﹔陰生於尺﹐動於寸。寸脈下不至關者﹐爲陽絕﹐不能下應於尺也﹔尺脈上不至關者﹐爲陰絕﹐不能上應於寸也。《內經》曰﹕陰陽離決﹐精气乃絕。此陰陽偏絕﹐故皆決死。

期以月節克之者﹐謂如陽絕死於春夏﹐陰絕死於秋冬。

師曰﹕脈病患不病﹐名曰行屍﹐以無王气﹐卒眩僕不識人者﹐短命則死。人病脈不病﹐名曰內虛﹐以無谷神﹐𨿽困無苦。

脈者﹐人之根本也。脈病患不病﹐爲根本內絕﹐形𨿽且彊﹐卒然气脫﹐則眩暈僵僕而死﹐不曰行屍而何。

人病脈不病﹐則根本內固﹐形𨿽且羸﹐止內虛爾。谷神者﹐穀气也。穀气旣足﹐自然安矣。《內經》曰﹕形气有餘﹐脈气不足死﹔脈气有餘﹐形气不足生。

問曰﹕翕奄沈﹐名曰滑﹐何謂也﹖﹝趙本有「師曰」二字﹞沈爲純陰﹐翕爲正陽﹐陰陽和合﹐故令脈滑。

關尺自平﹐陽明脈微沈﹐食飲自可。少陰脈微滑﹐滑者緊之浮名也﹐此爲陰實﹐其人必股內汗出﹐陰下濕也。

脈來大而盛﹐聚而沈﹐謂之翕奄沈﹐正如轉珠之狀也。沈爲髒气﹐故曰純陰﹔翕爲腑气﹐故曰正陽。滑者﹐陰陽气不爲偏勝也。關尺自平﹐陽明脈微沈者﹐當陽部見陰脈﹐則陰偏勝而陽不足也。陽明胃脈﹐胃中陰多﹐故食飲自可。少陰脈微滑者﹐當陰部見陽脈﹐則陽偏勝而陰不足也﹐以陽湊陰分﹐故曰陰實。股與陰﹐少陰之部也﹐今陽熱湊陰﹐必燻發津液﹐泄達於外﹐股內汗出而陰下濕也。

問曰﹕曾爲人所難﹐緊脈從何而來。師曰﹕假令亡汗﹑若吐﹐以肺裏寒﹐故令脈緊也。假令咳者﹐坐飲冷水﹐故令脈緊也。假令下利﹐以胃中﹝趙本無「中」字﹞虛冷﹐故令脈緊也。

《金匱要略》曰﹕寒令脈急。經曰﹕諸緊爲寒。

寸口衛气盛﹐名曰髙。

髙者﹐暴狂而肥。《內經》曰﹕陰不勝其陽﹐則脈流薄疾﹐並乃狂。衛爲陽气﹐衛盛而暴狂者﹐陰不勝陽也。《鍼經》曰﹕衛气者﹐所以溫分肉﹑充皮毛﹑肥腠理﹑司開闔者也。衛气盛﹐爲肥者气盛於外也。

榮气盛﹐名曰章。

章者﹐暴澤而光﹐榮者﹐血也﹐榮華於身者也。榮盛故身暴光澤也。

髙章相搏﹐名曰綱。

綱者﹐身筋急脈直﹐榮衛俱盛﹐則筋絡滿急。

衛气弱﹐名曰。

者﹐心中气動迫怯。衛出上焦﹐弱則上虛﹐而心中气動迫怯也。

榮气弱﹐名曰卑。

卑者﹐心中常自羞愧。《鍼經》曰﹕血者﹐神气也。血弱則神弱﹐故常自羞愧。

卑相搏﹐名曰損。

損者﹐五臟六腑之虛也。衛以護陽﹐榮以養陰﹐榮衛俱虛﹐則五臟六腑失於滋養﹐致俱乏气虛也。

衛气和﹐名曰緩。

緩者﹐四肢不能自收。衛气獨和﹐不與榮气相諧﹐則榮病。

《內經》曰﹕目﹝醫統本作「肝」﹞受血而能視﹐足受血而能步﹐掌受血而能握﹐指受血而能攝﹐四肢不收﹐由榮血病﹐不能灌養故也。

榮气和﹐名曰遲。

遲者﹐身體重﹐但欲眠也。榮气獨和﹐不與衛气相諧﹐則衛病﹐身體重而眠。﹝熊校記﹕身體重而眠﹐汪本眠攺眼﹐蓋誤連欲眠者三字爲句也﹞欲眠者﹐衛病而气不敷布也。

遲緩﹝趙本作「緩遲」﹞相搏﹐名曰沈。

沈者﹐腰中直﹐腹內急痛﹐但欲臥﹐不欲行﹐榮气獨和於內﹐衛气獨和於外﹐榮衛不相和諧﹐相搏而爲病。腰中直者﹐衛不利於外也﹔腹內痛者﹐榮不和於內也﹔但欲臥不欲行者﹐榮衛不營也。

寸口脈緩而遲﹐緩則陽气長﹐其色鮮﹐其顏光﹐其聲商﹐毛髮長﹐遲則陰气盛﹐骨髓生﹐血滿﹐肌肉緊薄鮮硬。陰陽相抱﹐榮衛俱行﹐剛柔相搏﹐﹝趙本作「得」﹞名曰彊也。

緩爲胃脈﹐胃合衛气﹐衛溫分肉﹑充皮毛﹑肥腠理﹑司開闔﹐衛和气舒﹐則顏色光潤﹑聲淸﹑毛澤矣。遲爲脾脈﹐脾合榮气﹐榮養骨髓﹐實肌肉﹑濡筋絡﹑利關節﹐榮和血滿﹐則骨正髓生﹐肌肉緊硬矣。陰陽調和﹐二气相抱﹐而不相戾﹐榮衛流通﹐剛柔相得﹐是爲彊壯。

趺陽脈滑而緊﹐滑者胃气實﹐緊者脾气彊。持實擊彊﹐痛還自傷﹐以手把刃﹐坐作瘡也。

趺陽之脈﹐以候脾胃。滑則穀气實﹐是爲胃實﹔緊則陰气勝﹐是爲脾彊。以脾胃一實一彊﹐而相搏擊﹐故令痛也。若一彊一弱相搏﹐則不能作痛。此脾胃兩各彊實相擊﹐腑臟自傷而痛﹐譬若以手把刃而成瘡﹐豈非自貽其害乎。

寸口脈浮而大﹐浮爲虛﹐大爲實。在尺爲關﹐在寸爲格。關則不得小便﹐格則吐逆。

經曰﹕浮爲虛。《內經》曰﹕大則病進。浮則爲正气虛﹐大則爲邪气實。在尺﹐則邪气關閉下焦﹐裏气不得下通﹐故不得小便﹔在寸﹐則邪气格拒上焦﹐使食不得入﹐故吐逆。

趺陽脈伏而澀﹐伏則吐逆﹐水谷不化﹐澀則食不得入﹐名曰關格。

伏則胃气伏而不宣﹐中焦關格﹐正气壅塞﹐故吐逆而水谷不化﹔澀則脾气澀而不布﹐邪气拒於上焦﹐故食不得入。

脈浮而大﹐浮爲風虛﹐大爲气彊﹐風气相搏﹐必成癮﹝趙本作「隱」﹞﹐身體爲癢。癢者名泄風﹐久久爲痂癩。

痂癩者﹐眉少﹑發稀﹐身有幹瘡而醒臭。﹝趙本注﹕身有幹瘡而鮏臭也﹞《內經》曰﹕脈風成厲。﹝醫統本作「成爲癘」﹞

寸口脈弱而遲﹐弱者衛气微﹐遲者榮中寒。榮爲血﹐血寒則發熱﹔衛爲气﹐气微者﹐心內饑﹐饑而虛滿不能食也。

衛爲陽﹐榮爲陰。弱者﹐衛气微﹐陽气不足也﹔遲者﹐榮中寒﹐經中客邪也﹐榮客寒邪﹐搏而發熱也。

陽气內微﹐心內𨿽饑﹐饑而虛滿不能食也。

趺陽脈大而緊者﹐當卽下利﹐爲難治。

大爲虛﹐緊爲寒。胃中虛寒﹐當卽下利﹐下利脈當微小﹐反緊者邪勝也﹐故云難治。經曰﹕下利脈大者﹐爲未止。

寸口脈弱而緩﹐弱者陽气不足﹐緩者胃气有餘。噫而吞酸﹐食卒不下﹐气塡於膈上﹝趙本注﹕「一作下」﹞也。

弱者﹐陽气不足。陽能消穀﹐陽气不足﹐則不能消化谷食。緩者﹐胃气有餘﹐則胃中有未消穀物也﹐故使噫而吞酸﹐食卒不下﹐气塡於膈上也。《金匱要略》曰﹕中焦未和﹐不能消穀﹐故令噫。

趺陽脈緊而浮﹐浮爲气﹐緊爲寒。浮爲腹滿﹐緊爲絞痛。浮緊相搏﹐腸鳴而轉﹐轉卽气動﹐膈气乃下。

少陰脈不出﹐其陰腫大而虛也。

浮爲胃气虛﹐緊爲脾中寒﹐胃虛則滿﹐脾寒則痛﹐虛寒相搏﹐腸鳴而轉﹐轉則膈中之气﹐因而下泄也。

若少陰脈不出﹐則虛寒之气﹐至於下焦﹐結於少陰﹐而聚於陰器﹐不得發泄﹐使﹝醫統本作「故」﹞陰腫大而虛也。

寸口脈微而澀﹐微者衛气不行﹐澀者榮气不逮。榮衛不能相將﹐三焦無所仰﹐身體痺不仁。榮气不足﹐則煩疼﹐口難言﹔衛气虛﹐則惡寒數欠。三焦不歸其部﹐上焦不歸者﹐噫而酢吞﹔中焦不歸者﹐不能消穀引食﹔下焦不歸者﹐則遺溲。

人養三焦者血也﹐護三焦者气也。榮衛俱損﹐不能相將而行﹐三焦無所根據仰﹐身體爲之頑痺而不仁。《內經》曰﹕榮气虛而﹝醫統本作「則」﹞不仁。《鍼經》曰﹕衛气不行﹐則爲不仁。榮爲血﹐血不足則煩疼﹔榮屬心﹐榮弱心虛﹐則口難言。衛爲陽﹐陽微則惡寒﹔衛爲气﹐气虛則數欠。三焦因榮衛不足﹐無所根據仰﹐其气不能歸其部。《金匱要略》曰﹕上焦竭﹐善噫﹔上焦受中焦气﹐中焦未和﹐不能消穀﹐故令噫耳﹔下焦竭﹐卽遺溺失便。以上焦在膈上﹐物未化之分也﹐不歸者不至也﹐上焦之气不至其部﹐則物未能傳化﹐故噫而酢吞。中焦在胃之中﹐主腐熟水谷﹐水谷化則思食﹐中焦之食不歸其部﹐則水谷不化﹐故云不能消穀引食。下焦在膀胱上口﹐主分別淸濁﹐溲﹐小便也﹐下焦不歸其部﹐不能約制溲便﹐故遺溲。

趺陽脈沈而數﹐沈爲實﹐數消穀。緊者﹐病難治。

沈爲實者﹐沈主裏也。數消穀者﹐數爲熱也。緊爲肝脈﹐見於脾部﹐木來克土﹐爲鬼賊相刑﹐故云難治。

寸口脈微而澀﹐微者衛气衰﹐澀者榮气不足。衛气衰﹐面色黃﹔榮气不足﹐面色靑。榮爲根﹐衛爲葉。

榮衛俱微﹐則根葉枯槁﹐而寒栗咳逆﹐唾腥吐涎沫也。

衛爲气﹐面色黃者﹐衛气衰也﹔榮爲血﹐面色靑者﹐榮血衰也。榮行脈中爲根﹐衛行脈外爲葉。榮爲陰﹐衛爲陽﹔榮爲根﹐衛爲葉。根葉俱微﹐則陰陽之气內衰﹐致生寒栗而咳逆﹐唾腥吐涎沫也。

趺陽脈浮而芤﹐浮者衛气衰﹐﹝趙本作「虛」﹞芤者榮气傷﹐其身體瘦﹐肌肉甲錯﹐浮芤相搏﹐宗气衰微﹐﹝趙本作「微衰」﹞四屬斷絕。

經曰﹕衛气盛﹐名曰髙。髙者﹐暴狂而肥。榮气盛﹐名曰章。章者﹐暴澤而光。其身體瘦而不肥者﹐衛气衰也﹔肌肉甲錯而不澤者﹐榮气傷也。宗气者﹐三焦歸气也。四屬者﹐皮肉脂髓也。榮衛衰傷則宗气亦微﹐四屬失所滋養﹐致斷絕矣。

寸口脈微而緩﹐微者衛气疏﹐疏則其膚空﹔緩者胃气實﹐實則谷消而水化也。谷入於胃﹐脈道乃行﹐而﹝趙本作「水」﹞入於經﹐其血乃成。榮盛﹐則其膚必疏﹐三焦絕經﹐名曰血崩。

衛爲陽﹐微爲亡陽。脈微者﹐衛气疏﹐衛溫分肉﹑肥腠理﹐衛气旣疏﹐皮膚不得溫肥﹐則空虛也。經曰﹕緩者胃气有餘﹐有餘爲實﹐故云緩者胃气實。《內經》曰﹕食入於胃﹐淫精於脈。是谷入於胃﹐脈道乃行也。

《鍼經》曰﹕飲而液滲於絡﹐合和於血﹐是水入於經﹐其血乃成也。胃中谷消水化而爲血气﹐今衛疏榮盛﹐是榮气彊而衛气弱也。衛气弱者﹐外則不能固密皮膚而气爲之疏﹐內則不能衛護其血﹐而血爲之崩。經﹐常也。三焦者﹐气之道路。衛气疏﹐則气不循常度﹐三焦絕其常度也。

趺陽脈微而緊﹐緊則爲寒﹐微則爲虛﹐微緊相搏﹐則爲短气。

中虛且寒﹐气自短矣。

少陰脈弱而澀﹐弱者微煩﹐澀者厥逆。

煩者熱也。少陰脈弱者﹐陰虛也。陰虛則發熱﹐以陰部見陽脈非大虛也﹐故生微煩。厥逆者﹐四肢冷也。經曰﹕陰陽不相順接便爲厥﹐厥者手足厥冷是也。少陰脈澀者﹐陰气澀不能與陽相順相接﹐故厥逆也。

趺陽脈不出﹐脾不上下﹐身冷膚硬。

脾胃爲榮衛之根﹐脾能上下﹐則水谷消磨﹐﹝醫統本作「磨消」﹞榮衛之气﹐得以行。脾气虛衰不能上下﹐則榮衛之气不得通營於外﹐故趺陽脈不出。身冷者﹐衛气不溫也。膚硬者﹐榮血不濡也。

少陰脈不至﹐腎气微﹐少精血﹐奔气促迫﹐上入胸膈﹐宗气反聚﹐血結心下﹐陽气退下﹐熱歸陰股﹐與陰相動﹐令身不仁﹐此爲屍厥。當刺期門﹑巨闕。

屍厥者﹐爲其從厥而生﹐形無所知﹐其狀若屍﹐故名屍厥。少陰脈不出﹐則厥气客於腎﹐而腎气微﹐少精血﹐厥气上奔﹐塡塞胸膈﹐壅遏正气﹐使宗气反聚﹐而血結心下。《鍼經》曰﹕五穀入於胃﹐其糟粕﹑津液﹑宗气﹐分爲三隧。宗气積於胸中出於喉嚨﹐以貫心肺﹐而行呼吸。又曰﹕榮气者﹐泌其津液注之於脈﹐化而爲血﹐以營四末。今厥气大甚﹐宗气反聚而不行﹐則絕其呼吸﹐血結心下而不流﹐則四體不仁。陽气爲厥气所擁﹐不能宣發﹐退下至陰股間﹐與陰相動。仁者柔也﹐不仁者﹐言不柔和也﹐爲寒熱痛癢俱不覺知者也。陽气外不爲使﹐內不得通﹐榮衛俱不能行﹐身體不仁﹐狀若屍也。《內經》曰﹕厥气上行﹐滿脈去形﹐刺期門者﹐以通心下結血﹔刺巨闕者﹐以行胸中宗气﹐血气流通﹐厥气退﹐則蘇矣。

寸口脈微﹐尺脈緊﹐其人虛損多汗﹐知陰常在﹐絕不見陽也。

寸微爲亡陽﹐尺緊爲陰勝。陽微陰勝﹐故云虛損。又加之多汗﹐則愈損陽气﹐是陰常在﹐而絕不見陽也。

寸口諸微亡陽﹐諸濡亡血﹐諸弱發熱﹐諸緊爲寒。諸乘寒者﹐則爲厥﹐鬱冒不仁﹐以胃無穀气﹐脾澀不通﹐口急不能言﹐戰而栗也。

衛﹐陽也。微爲衛气微﹐故云亡陽。榮﹐血也。濡爲榮气弱﹐故云亡血。弱爲陰虛﹐虛則發熱。緊爲陰勝﹐故爲寒。諸乘寒者﹐則陰陽俱虛﹐而爲寒邪乘之也。寒乘气虛﹐抑伏陽气不得宣發﹐遂成厥也。鬱冒﹐爲昏冒不知人也。不仁﹐爲彊直而無覺也。爲屍厥焉。以胃無穀气﹐致脾澀不通於上下﹐故使口急﹐不能言。戰者﹐寒在表也﹔栗者﹐寒在裏也。

問曰﹕濡弱何以反適十一頭。師曰﹕五臟六腑相乘故令十一。

濡弱者﹐气血也。往反有十一頭﹐頭者五臟六腑共有十一也。

問曰﹕何以知乘腑﹐何以知乘髒。師曰﹕諸陽浮數爲乘腑﹐諸陰遲澀爲乘髒也。

腑﹐陽也。陽脈見者﹐爲乘腑也。髒﹐陰也。陰脈見者﹐爲乘髒也。

卷二

傷寒例第三

﹝趙本論前有四時八節﹑二十四气﹑七十二候﹑決病法﹞

陰陽大論云﹕春气溫和﹐夏气暑熱﹐秋气淸涼﹐冬气冷﹝趙本作「冰」﹞冽﹐此則四時正气之序也。

春夏爲陽﹐春溫夏熱者﹐﹝醫統本有「以」字﹞陽之動﹐始於溫﹐盛於暑故也。秋冬爲陰﹐秋涼而冬寒者﹐以陰之動﹐始於淸﹐盛於寒故也。

冬時嚴寒﹐萬類深藏﹐君子固密﹐則不傷於寒。觸冒之者﹐乃名傷寒耳。

冬三月純陰用事﹐陽乃伏藏﹐水冰地坼﹐寒气嚴凝﹐當是之時﹐善攝生者﹐出處固密﹐去寒就溫﹐則不傷於寒。其涉寒冷﹐觸冒霜雪爲病者﹐謂之傷寒也。

其傷於四時之气﹐皆能爲病。

春風﹑夏暑﹑秋濕﹑冬寒﹐謂之四時之气。

以傷寒爲毒者﹐以其最成殺厲之气也。

熱爲陽﹐陽主生﹔寒爲陰﹐陰主殺。陰寒爲病﹐最爲肅殺毒厲之气。

中而卽病者﹐名曰傷寒﹔不卽病者﹐寒毒藏於肌膚﹐至春變爲溫病﹐至夏變爲暑病。暑病者﹐熱極重於溫也。

《內經》曰﹕先夏至日爲溫病﹐後夏至日爲暑病。溫暑之病﹐本傷於寒而得之﹐故太﹝熊校記﹕大醫汪本大攺太﹐非﹞醫均謂之傷寒也。

是以辛苦之人﹐春夏多溫熱病﹐﹝趙本有「者」字﹞皆由冬時觸寒所致﹐非時行之气也。凡時行者﹐春時應暖﹐而復﹝趙本作「反」﹞大寒﹔夏時應大﹝趙本無「大」字﹞熱﹐而反大涼﹔秋時應涼﹐而反大熱﹔冬時應寒﹐而反大溫。此非其時而有其气﹐是以一歲之中﹐長幼之病多相似者﹐此則時行之气也。

四時气候不正爲病﹐謂之時行之气。時气所行爲病﹐非暴厲之气﹐感受必同﹐是以一歲之中﹐長幼之病多相似也。

夫欲候知四時正气爲病﹐及時行疫气之法﹐皆當按斗曆占之。

四時正气者﹐春風﹑夏暑﹑秋濕﹑冬寒是也。時行者﹐時行之气是也。溫者﹐冬時感寒﹐至春發者是也。

疫者﹐暴厲之气是也。占前斗建﹐審其時候之寒溫﹐察其邪气之輕重而治之﹐故下文曰﹕九月霜降節後﹐宜漸寒﹐向冬大寒﹐至正月雨水節後﹐宜解也。所以謂之雨水者﹐以冰雪解而爲雨水故也。至驚蟄二月節後﹐气漸和暖﹐向夏大熱﹐至秋便涼。

冬寒﹑春溫﹑夏熱﹑秋涼﹐爲四時之正气也。

從霜降以後﹐至春分以前﹐凡有觸冒霜露﹐體中寒卽病者﹐謂之傷寒也。九月十月﹐寒气尙微﹐爲病則輕﹔十一月十二月﹐寒冽已嚴﹐爲病則重﹔正月二月﹐寒漸將解﹐爲病亦輕。此以冬時不調﹐適有傷寒之人﹐卽爲病也。﹝趙本醫統本「九月十月﹐……卽爲病也」作注﹐非。﹞

此爲四時正气﹐中而卽病者也。

其冬有非節之暖者﹐名曰﹝趙本作「爲」﹞冬溫。冬溫之毒﹐與傷寒大異﹐冬溫復有先後﹐更相重沓﹐亦有輕重﹐爲治不同﹐證如後章。

此爲時行之气﹐前云﹕冬時應寒而反大溫者是也。

從立春﹝醫統本作「秋」﹞節後﹐其中無暴大寒﹐又不冰雪﹐而有人壯熱爲病者﹐此屬春時陽气﹐發於冬時伏寒﹐變爲溫病。

此爲溫病也。《內經》曰﹕冬傷於寒﹐春必病溫。

從春分以後﹐至秋分節前﹐天有暴寒者﹐皆爲時行寒疫也。三月四月﹐或有暴寒﹐其時陽气尙弱﹐爲寒所折﹐病熱猶輕﹔五月六月﹐陽气已盛﹐爲寒所折﹐病熱則重﹔七月八月﹐陽气已衰﹐爲寒所折﹐病熱亦微。其病與溫及暑病相似﹐但治有殊耳。

此爲疫气也。是數者﹐以明前斗曆之法﹐占其隨時气候﹐發病寒熱輕重不同耳。

十五日得一气﹐於四時之中﹐一時有六气﹐四六名爲二十四气也。﹝趙本無「也」字﹞

節气十二﹐中气十二﹐共二十四。《內經》曰﹕五日謂之候﹐三候謂之气﹐六气謂之時﹐四時謂之歲。

然气候亦有應至而﹝趙本作「仍」﹞不至﹐或有未應至而至者﹐或有至而太過者﹐皆成病气也。

疑漏或有至而不去﹐此一句按《金匱要略》曰﹕有未至而至﹐有至而不至﹐有至而不去﹐有至而太過﹐何故也。師曰﹕冬至之後﹐甲子夜半﹐少陽起。少陰﹝醫統本作「陽」﹞之時﹐陽始生﹐天得溫和﹐以未得甲子﹐天因溫和﹐此爲未至而至也﹔以得甲子﹐而天未溫和﹐此爲至而不至也﹔以得甲子﹐﹝醫統本有「而」字﹞天大寒不解﹐此爲至而不去也﹔以得甲子﹐而天溫如盛夏五六月時﹐此爲至而太過也。《內經》曰﹕至而和則平﹐至而甚則病﹐至而反者病﹐至而不至者病﹐未至而至者病。卽是觀之﹐脫漏明矣。

但天地動靜﹐陰陽鼓擊者﹐各正一气耳。

《內經》曰﹕陰陽者﹐天地之道。淸陽爲天﹐動而不息﹔濁陰爲地﹐靜而不移。天地陰陽之气﹐鼓擊而生﹐春夏秋冬﹐寒熱溫涼﹐各正一气也。

是以彼春之暖﹐爲夏之暑﹔彼秋之忿﹐爲冬之怒。

春暖爲夏暑﹐從生而至長也﹔秋忿爲冬怒﹐從肅而至殺也。

是故冬至之後﹐一陽爻升﹐一陰爻降也。夏至之後﹐一陽气下﹐一陰气上也。

十月六爻皆陰﹐坤卦爲用﹐陰極陽來﹐陽生於子。冬至之後﹐一陽爻升﹐一陰爻降﹐於卦爲復﹐言陽气得復也。四月六爻皆陽﹐乾卦爲用﹐陽極陰來﹐陰生於午。夏至之後﹐一陽气下﹐一陰气上﹐於卦爲﹐言陰則﹝醫統本作「得」﹞遇陽也。《內經》曰﹕冬至四十五日﹐陽气微上﹐陰气微下﹔夏至四十五日﹐陰气微上﹐陽气微下。

斯則冬夏二至﹐陰陽合也﹔春秋二分﹐陰陽離也。

陽生於子﹐陰生於午﹐是陰陽相接﹐故曰合。陽退於酉﹐陰退於卯﹐是陰陽相背﹐故曰離。《內經》曰﹕气至之謂至﹐气分之謂分。至則气同﹐分則气異。

陰陽交易﹐人變病焉。

天地陰陽之气﹐旣交錯而不正﹐人所以變病。《內經》曰﹕陰陽相錯而變由生也。

此君子春夏養陽﹐秋冬養陰﹐順天地之剛柔也。

《內經》曰﹕養生者必順於時﹐春夏養陽﹐以涼以寒﹔秋冬養陰﹐以溫以熱。所以然者﹐從其根故也。

小人觸冒﹐必嬰暴疹。須知毒烈之气﹐畱在何經﹐而發何病﹐詳而取之。

不能順四時調養﹐觸冒寒溫者﹐必成暴病。醫者當在意審詳而治之。

是以春傷於風﹐夏必飧泄﹔夏傷於暑﹐春﹝趙本作「秋」﹞必病﹝醫統本作「」﹞瘧﹔秋傷於濕﹐冬必咳嗽﹔冬傷於寒﹐春必病溫。此必然之道﹐可不審明之。

當春之時﹐風气大行。春傷於風﹐風气通於肝﹐肝以春適王﹐風𨿽入之﹐不能卽發﹐至夏肝衰﹐然後始動。風淫末疾﹐則當發於四肢。夏以陽气外盛﹐風不能外發﹐故攻內而爲飧泄。

飧泄者﹐下利米谷不化﹐而色黃。當秋之時﹐濕气大行。秋傷於濕﹐濕則幹於肺﹐肺以秋適王﹐濕𨿽入之﹐不能卽發﹐至冬肺衰﹐然後濕始動也。雨淫腹疾﹐則當發爲下利。冬以陽气內固﹐濕气不能下行﹐故上逆而爲咳嗽。當夏之時﹐暑气大行﹐夏傷於暑﹐夏以陰爲主內﹐暑𨿽入之﹐勢未能動﹐及秋陰出﹐而陽爲內主﹐然後暑動搏陰而爲瘧。者二日一發﹐瘧者一日一發。當冬之時﹐寒气大行﹐冬傷於寒﹐冬以陽爲主內﹐寒𨿽入之﹐勢未能動﹐及春陽出而陰爲內主﹐然後寒動搏陽而爲溫病。

是感冒四時正气爲病必然之道。

傷寒之病﹐逐日淺深﹐以斯方治。

《內經》曰﹕未滿三日者﹐可汗而已﹔其滿三日者﹐可泄而已。

今世人傷寒﹐或始不早治﹐或治不對病﹐或日數久淹﹐困乃告醫。醫人又不根據次第而治之﹐則不中病。皆宜臨時消息制方﹐無不效也。今搜采仲景舊論﹐錄其證候診脈聲色﹐對病眞方﹐有神驗者﹐擬防世急也。

仲景之書﹐逮今千年而顯用於世者﹐王叔和之力也。

又土地溫涼﹐髙下不同﹔物性剛柔﹐餐居亦異。是﹝趙本有「故」字﹞黃帝興四方之問﹐岐伯舉四治之能﹐以訓後賢﹐開其未悟者。臨病之工﹐宜須兩審也。

東方地气溫﹐南方地气熱﹐西方地气涼﹐北方地气寒。西北方髙﹐東南方下。是土地溫涼﹑髙下不同也。東方安居食魚﹐西方陵居華食﹐南方濕處而嗜酸﹐北方野處而食乳。是餐居之異也。東方治宜砭石﹐西方治宜毒藥﹐南方治宜微鍼﹐北方治宜灸。是四方醫治不同也。醫之治病﹐當審其土地所宜。

凡傷於寒﹐則爲病熱﹐熱𨿽甚﹐不死。

《內經》曰﹕風寒客於人﹐使人毫毛畢直﹐皮膚閉而爲熱﹐是傷寒爲病熱也。《鍼經》曰﹕多熱者易已﹐多寒者難已﹐是熱𨿽甚不死。

若兩感於寒而病者﹐必死。

表裏俱病者﹐謂之兩感。

尺寸俱浮者﹐太陽受病也﹐當一二日發。以其脈上連風府﹐故頭項痛﹐腰脊彊。

太陽爲三陽之長﹐其气浮於外﹐故尺寸俱浮﹐是邪气初入皮膚外在表也﹐當一二日發。風府穴名也﹐項中央太陽之脈﹐從巓入絡腦﹐還出別下項﹐是以上連風府。其經循肩膊內俠脊﹑抵腰中﹐故病頭項痛﹑腰脊彊。

尺寸俱長者﹐陽明受病也﹐當二三日發。以其脈俠﹝趙本作「夾」﹞鼻﹑絡於目﹐故身熱﹑目疼﹑鼻幹﹑不得臥。

陽明血气俱多﹐尺寸俱長者﹐邪並陽明﹐而血气淖﹝熊校記﹕而血气HT溢也﹐汪本HT攺淖﹐按HT爲潮正字﹐汪本原誤﹞溢也。太陽受邪不已﹐傳於陽明﹐是當二三日發。其脈俠鼻者﹐陽明脈起於鼻交中﹐絡於目。陽明之脈﹐正上﹐﹝醫統本作「」﹞還出系目系。身熱者﹐陽明主身之肌肉。《鍼經》曰﹕陽明气盛﹐則身以前皆熱﹔目疼鼻幹者﹐經中客邪也﹔不得臥者﹐胃气逆不得從其道也。《內經》曰﹕胃不和﹐則臥不安。

尺寸俱弦者﹐少陽受病也﹐當三四日發。以其脈循脇絡於耳﹐故胸脇痛而耳聾。

《內經》曰﹕陽中之少陽﹐通於春气。春脈弦﹐尺寸俱弦者﹐知少陽受邪也。二三日陽明之邪不已﹐傳於少陽﹐是當三四日發。胸脇痛而耳聾者﹐經壅而不利也。

此三經皆受病﹐未入於腑者﹐可汗而已。

三陽受邪﹐爲病在表﹐法當汗解。然三陽亦有便入腑者﹐入腑則宜下﹐故云未入於腑者﹐可汗而已。

尺寸俱沈細者﹐太陰受病也﹐當四五日發。以其脈布胃中﹐絡於嗌﹐故腹滿而嗌漧。

陽極則陰受之﹐邪傳三陽旣徧﹐次乃傳於陰經。在陽爲在表﹐在陰爲在裏。邪在表則見陽脈﹐邪在裏則見陰脈。陽邪傳陰﹐邪气內陷﹐故太陰受病而脈尺寸俱沈細也。自三陽傳於太陰﹐是當四五日發也。邪入於陰﹐則漸成熱﹐腹滿而嗌漧者﹐脾經壅而成熱也。

尺寸俱沈者﹐少陰受病也﹐當五六日發。以其脈貫腎﹐絡於肺﹐系舌本﹐故口燥舌漧而渴。

少陰腎水也﹐性趣下。少陰受病﹐脈尺寸俱沈也。四五日太陰之邪不已﹐至五六日則傳於少陰也﹐是少陰病當五六日發。人傷於寒﹐則爲病熱﹐謂始爲寒﹐而終成熱也。少陰爲病﹐口燥舌漧而渴﹐邪傳入裏﹐熱气漸深也。

尺寸俱微緩者﹐厥陰受病也﹐當六七日發。以其脈循陰器﹑絡於肝﹐故煩滿而囊縮。

緩者﹐風脈也。厥陰脈微緩者﹐邪傳厥陰﹐熱气已劇﹐近於風也。當六七日發﹐以少陰邪傳於厥陰。煩滿而囊縮者﹐熱气聚於內也。

此三經皆受病﹐已入於腑﹐可下而已。

三陰受邪﹐爲病在裏﹐於法當下。然三陰亦有在經者﹐在經則宜汗﹐故云已入於腑者﹐可下而已。經曰﹕臨病之工﹐宜須兩審。

若兩感於寒者﹐一日太陽受之﹐卽與少陰俱病﹐則頭痛﹑口漧﹑煩滿而渴﹔二日陽明受之﹐卽與太陰俱病﹐則腹滿身熱﹑不欲食﹑譫語﹔三日少陽受之﹐卽與厥陰俱病﹐則耳聾﹐囊縮而厥﹐水漿不入﹐不知人者﹐六日死。若三陰三陽﹑六髒六腑皆受病﹐則榮衛不行﹔腑臟﹝趙本作「臟腑」﹞不通﹐則死矣。

陰陽俱病﹑表裏俱傷者﹐爲兩感。以其陰陽兩感﹐病則兩證俱見。至於傳經﹐則亦陰陽兩經俱傳也。始得一日﹐頭痛者太陽﹐口漧煩滿而渴者少陰﹔至二日則太陽傳於陽明﹐而少陰亦傳於太陰﹐身熱譫語者陽明﹐腹滿不欲食者太陰﹔至三日陽明傳於少陽﹐而太陰又傳於厥陰﹐耳聾者少陽﹐囊縮而厥者厥陰﹐水漿不入﹐不知人者﹐胃气不通也。《內經》曰﹕五臟已傷﹐六腑不通﹐榮衛不行﹐如是之後﹐三日乃死﹐何也﹖岐伯曰﹕陽明者十二經脈之長也﹐其血气盛﹐故云不知人。三日其气乃盡﹐故死矣。謂三日六經俱病﹐榮衛之气﹐不得行於內外﹐腑臟之气不得通於上下﹐至六日腑臟之气俱盡﹐榮衛之气俱絕﹐則死矣。

其不兩感於寒﹐更不傳經﹐不加異气者﹐至七日太陽病衰﹐頭痛少愈也﹔八日陽明病衰﹐身熱少歇也﹔九日少陽病衰﹐耳聾微聞也﹔十日太陰病衰﹐腹減如故﹐則思飲食﹔十一日少陰病衰﹐渴止舌漧﹐已而嚏也﹔十二日厥陰病衰﹐囊縱﹐少腹微下﹐大气皆去﹐病患精神爽慧也。

六日傳徧﹐三陰三陽之气皆和﹐大邪之气皆去﹐病患精神爽慧也。

若過十三日以上不間﹐尺寸﹝趙本作「寸尺」﹞陷者﹐大危。

間者﹐瘳也。十二日傳經盡﹐則當瘳愈。若過十三日以上不瘳﹐尺寸之脈沈陷者﹐卽正气內衰﹐邪气獨勝﹐故云大危。

若更感異气﹐變爲他病者﹐當依舊﹝趙本作「後」﹞壞證病﹝趙本作「病證」﹞而治之。若脈陰陽俱盛﹐重感於寒者﹐變爲﹝趙本作「成」﹞溫瘧。

異气者﹐爲先病未已﹐又感別異之气也。兩邪相合﹐變爲他病﹐脈陰陽俱盛者﹐傷寒之脈也。《難經》曰﹕傷寒之脈﹐陰陽俱盛而緊澀。經曰﹕脈盛身寒﹐得之傷寒﹐則爲前病熱未已﹐再感於寒﹐寒熱相搏﹐變爲溫瘧。

陽脈浮滑﹐陰脈濡弱者﹐更遇於風﹐變爲風溫。

此前熱未歇﹐又感於風者也。《難經》曰﹕中風之脈﹐陽浮而滑﹐陰濡而弱﹐風來乘熱﹐故變風溫。

陽脈洪數﹐陰脈實大者﹐﹝趙本有「更」字﹞遇溫熱﹐變爲溫毒。溫毒爲病最重也。

此前熱未已﹐又感溫熱者也。陽主表﹐陰主裏﹐洪數實大皆熱也﹐兩熱相合﹐變爲溫毒。以其表裏俱熱﹐故爲病最重。

陽脈濡弱﹐陰脈弦緊者﹐更遇溫气﹐變爲溫疫。﹝趙本注﹕「一本作瘧」﹞以此冬傷於寒﹐發爲溫病﹐脈之變證﹐方治如說。

此前熱未已﹐又感溫气者也。溫熱相合﹐變爲溫疫。

凡人有疾﹐不時卽治﹐隱忍冀瘥﹐以成痼疾。

凡覺不佳﹐急須求治﹐苟延時日﹐則邪气入深﹐難可復制。《千金》曰﹕凡有少苦﹐似不如平常﹐卽須早道﹔若隱忍不治﹐冀望自瘥﹐須臾之間﹐以成痼疾﹐此之謂也。

小兒女子﹐益以滋甚。

小兒气血未全﹐女子血室多病﹐凡所受邪﹐易於滋蔓。

時气不和﹐盒飯早言﹐尋其邪由﹐及在腠理﹐以時治之﹐罕有不愈者。

腠理者﹐津液腠泄之所﹐文理縫會之中也。《金匱要略》曰﹕腠者﹐是三焦通會元眞之處﹐爲血气所注﹔理者﹐是皮膚臟腑之文理也。邪客於皮膚﹐則邪气浮淺﹐易爲散發﹐若以時治之﹐罕有不愈者矣。《金匱玉函》曰﹕主﹝醫統本作「生」﹞候長存﹐形色未病﹐未入腠理﹐鍼藥及時﹐服將調節﹐委以良醫﹐病無不愈。

患人忍之﹐數日乃說﹐邪气入髒﹐則難可制﹐此爲家有患﹐備慮之要。

邪在皮膚﹐則外屬陽而易治﹔邪傳入裏﹐則內屬陰而難治。《內經》曰﹕善治者﹐治皮毛﹐其次治肌膚﹐其次治筋脈﹐其次治六腑﹐其次治五臟。治五臟者﹐半死﹐半生也。昔桓侯怠於皮膚之微疾﹐以至骨髓之病﹐家有患者﹐可不備慮。

凡作湯藥﹐不可避晨夜﹐覺病須臾﹐卽宜便治﹐不等早晚﹐則易愈矣。

《千金》曰﹕凡始覺不佳﹐卽須治療﹐迄至於病﹐湯食競進﹐折其毒勢﹐自然而瘥。

若﹝趙本作「如」﹞或瘥遲﹐病卽傳變﹐𨿽欲除治﹐必難爲力。

傳有常也﹐變無常也。傳爲循經而傳﹐此太陽傳陽明是也﹔變爲不常之變﹐如陽證變陰證是也。邪旣傳變﹐病勢深也。《本艸》曰﹕病勢已成﹐可得半愈﹔病勢已過﹐命將難全。

服藥不如方法﹐縱意違師﹐不須治之。

《內經》曰﹕拘於鬼神者﹐不可與言至徳﹔惡於鍼石者﹐不可與言至巧。病不許治者﹐病必不治﹐治之無功矣。

凡傷寒之病﹐多從風寒得之。

凡中風與傷寒爲病﹐自古通謂之傷寒。《千金》曰﹕夫傷寒病者﹐起自風寒﹐入於腠理﹐與精气分爭﹐榮衛偏隔﹐周身不通而病。

始表中風寒﹐入裏則不消矣。

始自皮膚﹐入於經絡﹐傳於臟腑是也。

未有溫覆而當﹐不消散者。

風寒初客於皮膚﹐便投湯藥﹐溫暖發散而當者﹐則無不消散之邪。

不在證治﹐擬欲攻之﹐猶當先解表﹐乃可下之。

先解表而後下之﹐則無復傳之邪也。

若表已解﹐而內不消﹐非大滿﹐猶生寒熱﹐則病不除。

表證𨿽罷﹐裏不至大堅滿者﹐亦未可下之。是邪未收斂成實﹐下之則裏虛而邪復不除﹐猶生寒熱也。

若表已解﹐而內不消﹐大滿大實﹐堅有燥屎﹐自可除下之。𨿽四五日﹐不能爲禍也。

外無表證﹐裏有堅滿﹐爲下證悉具。《外臺》云﹕表和裏病﹐下之則愈。下證旣具﹐則不必拘於日數。

若不宜下﹐而便攻之﹐內虛熱入﹐協熱遂利﹐煩躁諸變﹐不可勝數﹐輕者困篤﹐重者必死矣。

下之不當﹐病輕者﹐證猶變易而難治﹐又矧重者乎。

夫陽盛陰虛﹐汗之則死﹐下之則愈﹔陽虛陰盛﹐汗之則愈﹐下之則死。

表爲陽﹐裏爲陰。陰虛者﹐陽必湊之﹐陽盛之邪﹐乘其裏虛而入於腑者﹐爲陽盛陰虛也。經曰﹕尺脈弱﹐名曰陰不足。陽气下陷入陰中﹐則發熱者是矣。下之﹐除其內熱而愈﹐若反汗之﹐則竭其津液而死。陰脈不足﹐陽往從之﹔陽脈不足﹐陰往乘之。陰邪乘其表虛﹐客於榮衛之中者﹐爲陽虛陰盛也。經曰﹕假令寸口脈微﹐名曰陽不足。陰气上入陽中﹐則灑淅惡寒者是矣。汗之﹐散其表寒則愈﹐若反下之﹐則脫其正气而死。經曰﹕本發汗而復下之﹐此爲逆也。本先下之﹐而反汗之爲逆。

夫如是﹐則神丹安可以誤發﹐甘遂何可以妄攻。虛盛之治﹐相背千里﹐吉凶之機﹐應若影響﹐豈容易哉﹗神丹者﹐發汗之藥也。甘遂者﹐下藥也。若汗下當則吉﹐汗下不當則凶﹐其應如影隨形﹐如附應聲。

況桂枝下咽﹐陽盛則﹝趙本作「卽」﹞斃﹔承气入胃﹐陰盛以亡。

桂枝湯者﹐發汗藥也。承气湯者﹐下藥也。《金匱玉函》曰﹕不當汗而彊與汗之者﹐令人奪其津液﹐枯槁而死﹔不當下而彊與下之者﹐令人開腸洞泄﹐便溺不禁而死。

死生之要﹐在乎須臾﹐視身之盡﹐不暇計日。

投湯不當﹐則災禍立見﹐豈暇計其日數哉。

此陰陽虛實之交錯﹐其候至微﹔發汗吐下之相反﹐其禍至速﹐而醫術淺狹﹐懵然不知病源﹐爲治乃誤﹐使病者殞歿﹐自謂其分﹐至今﹝醫統本作「令」﹞冤魂塞於冥路﹐死屍盈於曠野﹐仁者鑑此﹐豈不痛歟﹗凡兩感病俱作﹐治有先後﹐發表攻裏﹐本自不同﹐而執迷妄﹝趙本作「用」﹞意者﹐乃云神丹﹑甘遂﹐合而飲之﹐且解其表﹐又除其裏﹐言巧似是﹐其理實違。夫智者之舉錯也﹐常審以愼﹔愚者之動作也﹐必果而速。

安危之變﹐豈可詭哉﹗世上之士﹐但務彼翕習之榮﹐而莫見此傾危之敗﹐惟明者﹐居然能護其本﹐近取諸身﹐夫何遠之有焉。

兩感病俱作﹐欲成不治之疾﹐醫者大宜消息﹐審其先後﹐次第而治之﹔若妄意攻治﹐以求速效者﹐必致傾危之敗。

凡發汗溫服﹝趙本作「暖」﹞湯藥﹐其方𨿽言日三服﹐若病劇不解﹐當促其間﹐可半日中盡三服。若與病相阻﹐卽便有所覺。重病﹝趙本作「病重」﹞者﹐一日一夜﹐當時觀之﹐如服一劑﹐病證猶在﹐故當復作本湯服之。至有不肯汗出﹐服三劑乃解﹔若汗不出者﹐死病也。

發汗藥﹐須溫暖服者﹐易爲發散也。日三服者﹐藥勢續也。病勢稍重﹐當促急服之﹐以折盛熱﹐不可拘於本方。設藥病不相對﹐湯入卽便知之﹐如陰多者﹐投以涼藥﹐卽寒逆隨生﹔陽多者﹐飲以溫劑﹐則熱毒卽起﹐是便有所覺。時者﹐周時也﹐一日一夜服湯藥盡劑﹐更看其傳﹐如病證猶在﹐當復作本湯﹐以發其汗﹔若服三劑不解﹐汗不出者﹐邪气大甚﹐湯不能勝﹐必成大疾。《千金》曰﹕熱病脈躁盛而不得汗者﹐此陽脈之極也﹐死。

凡得時气病﹐至五六日﹐而渴欲飲水﹐飲不能多﹐不當與也﹐何者﹖以腹中熱尙少﹐不能消之﹐便更與人作病也。至七八日﹐大渴﹐欲飲水者﹐猶當根據證﹝趙本有「而」字﹞與之。與之常令不足﹐勿極意也。言能﹝醫統本作「欲」﹞飲一斗﹐與五升。若飲而腹滿﹐小便不利﹐若喘若噦﹐不可與之。﹝趙本有「也」字﹞忽然大汗出﹐是爲自愈也。

熱在上焦﹐則爲消渴﹐言熱消津液﹐而上焦漧燥﹐則生渴也。大熱則能消水﹐熱少不能消之﹐若彊飲﹐則停飲變爲諸病。至七八日陽勝气溫﹐向解之時﹐多生大渴也﹐亦須少少與之﹐以潤胃气﹐不可極意飲也。

若飲而腹滿﹐小便不利﹐若喘若噦者﹐爲水飲內停而不散﹐不可更與之。忽然陽气通﹐水气散﹐先發於外﹐作大汗而解。

凡得病﹐反能飲水﹐此爲欲愈之病。其不曉病者﹐但聞病飲水自愈﹐小渴者﹐乃彊與飲之﹐因成其禍﹐不可復數。﹝趙本有「也」字﹞

小渴者﹐爲腹中熱少。若彊與水﹐水飲不消﹐復爲諸飲病也。

凡得病厥﹐脈動數﹐服湯藥更遲﹔脈浮大減小﹔初躁後靜﹐此皆愈證也。

動數之脈﹐邪在陽也﹐湯入而變遲者﹐陽邪愈也。浮大之脈﹐邪在表也﹐而復減小者﹐表邪散也。病初躁亂者﹐邪所煩也﹐湯入而安靜者﹐藥勝病也。是皆爲愈證。

凡治溫病﹐可刺五十九穴。

五十九穴者﹐以瀉諸經之溫熱。《鍼經》曰﹕熱病﹐取之諸陽五十九穴﹐刺﹐以瀉其熱﹐而出其汗﹔實其陰﹐而補其不足。所謂五十九刺﹐兩手內外側各三﹐凡十二﹔五指間各一﹐凡八﹔足亦如是﹔頭入髮際一寸﹐旁三分﹐各三﹐凡六﹔更入發三寸﹐邊五﹐凡十﹔耳前後﹑口下﹐各一﹐項中一穴﹐凡六﹔巓上一﹑囟會一﹑髮際一﹑廉泉一﹑風池二﹑天柱二。又《內經》曰﹕熱兪五十九﹐頭上五行。行五者﹐以瀉諸陽之熱逆也。大杼﹑膺兪﹑缺盆﹑背兪﹐此八者﹐以瀉胸中之熱也﹔气沖﹑﹝熊校記﹕各本同。按素問作气街﹞三里﹑巨虛﹑上下廉﹐此八者﹐以瀉胃中之熱也﹔雲門﹑骨﹑委中﹑髓空﹐此八者﹐以瀉四肢之熱也﹔五臟兪旁五﹐此十者﹐以瀉五臟之熱也。凡此五十九穴者﹐皆熱之左右也。

又身之穴﹐三百六十有五﹐其三十九﹝趙本無「九」字﹞穴﹐灸之有害﹔七十九穴﹐刺之爲災。並中髓也。

穴有三百六十五﹐以應一歲。其灸刺之禁﹐皆肉薄骨解之處﹐血脈虛少之分﹐鍼灸並中髓也。

凡﹝趙本無「凡」字﹞脈四損﹐三日死。平人四息﹐病患脈一至﹐名曰四損。脈五損﹐一日死。平人五息﹐病患脈一至﹐名曰五損。脈六損﹐一時死。平人六息﹐病患脈一至﹐名曰六損。

四髒气絕者﹐脈四損﹔五臟气絕者﹐脈五損﹔五臟六腑俱絕者﹐脈六損。

脈盛身寒﹐得之傷寒﹔脈虛身熱﹐得之傷暑。

《內經》曰﹕脈者﹐血之府也。脈實血實﹐脈虛血虛。寒則傷血﹐邪並於血﹐則血盛而气虛﹐故傷寒者﹐脈盛而身寒。熱則傷气﹐邪並於气﹐則气盛而血虛﹐故傷暑者﹐脈虛而身熱。

脈陰陽俱盛﹐大汗出﹐不解者﹐死。

脈陰陽俱盛﹐當汗出而解﹔若汗出不解﹐則邪气內勝﹐正气外脫﹐故死。《內經》曰﹕汗出﹐而脈尙躁盛者﹐死。《千金》曰﹕熱病已得汗﹐脈尙躁盛﹐此陽脈之極也﹐死。

脈陰陽俱虛﹐熱不止者﹐死。

脈陰陽俱虛者﹐眞气弱也﹔熱不止者﹐邪气勝也。《內經》曰﹕病溫虛甚者﹐死。

脈至乍疏乍數﹝趙本作「乍數乍疏」﹞者﹐死。

爲天眞榮衛之气斷絕也。

脈至如轉索者﹐﹝趙本無「者」字﹞其日死。

爲緊急而不軟﹐是中無胃气﹐故不出其日而死。

譫言妄語﹐身微熱﹐脈浮大﹐手足溫者﹐生。逆冷﹐脈沈細者﹐不過一日﹐死矣。

譫言妄語﹐陽病也。身微熱﹐脈浮大﹐手足溫﹐爲脈病相應﹔若身逆冷﹐脈沈細﹐爲陽病見陰脈﹐脈病不相應﹐故不過一日而死。《難經》曰﹕脈不應病﹐病不應脈﹐是爲死病。

此以前是傷寒熱病證候也。

卷二

辧濕脈證第四

傷寒所致太陽﹐﹝趙本有「病」字﹞﹑濕﹑﹝趙本有「此」字﹞三種﹐宜應別論﹐以爲與傷寒相似﹐故此見之。

﹐當作痙﹐傳寫之誤也。者惡也﹐非彊也。《內經》曰﹕肺移熱於腎﹐傳爲柔。柔爲筋柔而無力﹐痙謂骨痙而不隨。痙者﹐彊也﹐千金以彊直爲痙。經曰﹕頸項彊急﹐口噤背反張者痙。卽是觀之﹐爲痙字明矣。

太陽病﹐發熱無汗﹐反惡寒者﹐名曰剛。

《千金》曰﹕太陽中風﹐重感寒濕﹐則變。太陽病﹐發熱無汗﹐爲表實﹐則不當惡寒﹐今反惡寒者﹐則太陽中風﹐重感於寒﹐爲病也。以表實感寒﹐故名剛。

太陽病﹐發熱汗出﹐﹝趙本有「而」字﹞不惡汗者﹐﹝趙本無「者」字﹞名曰柔。

太陽病﹐發熱汗出爲表虛﹐則當惡寒﹐其不惡寒者﹐爲陽明病。今發熱汗出﹐而不惡寒者﹐非陽明證﹐則是太陽中風﹐重感於濕﹐爲柔也。表虛感濕﹐故曰柔。

太陽病﹐發熱﹐脈沈而細者﹐名曰。

太陽主表﹐太陽病﹐發熱爲表病﹐脈當浮大﹐今脈反沈細﹐旣不愈﹐則太陽中風﹐重感於濕﹐而爲也。

《金匱要略》曰﹕太陽病﹐其證備﹐身體彊﹐KTKT然﹐脈反沈遲﹐此爲﹐栝蔞桂枝湯主之。

太陽病﹐發汗太多﹐因致。

太陽病﹐發汗太多﹐則亡陽。《內經》曰﹕陽气者﹐精則養神﹐柔則養筋。陽微不能養筋﹐則筋脈緊急而成也。

病身熱足寒﹐頸項彊急﹐惡寒﹐時頭熱面赤﹐目脈赤﹐獨頭面﹝趙本注﹕一本無面字﹞搖﹐卒口噤﹐背反張者﹐病也。

太陽中風﹐爲純中風也﹐太陽傷寒﹐爲純傷寒也﹐皆不作。惟是太陽中風﹐重感寒濕﹐乃變爲也。

身熱足寒者﹐寒濕傷下也。時頭熱面赤﹐目脈赤﹐風傷於上也。頭搖者﹐風主動也﹐獨頭搖者﹐頭爲諸陽之會﹐風傷陽也﹐若純傷風者﹐身亦爲之動搖﹐手足爲之搐搦﹐此者內挾寒濕﹐故頭搖也。口噤者﹐寒主急也﹐卒口噤者﹐不常噤也﹐有時而緩﹐若風寒相摶﹐則口噤而不時開﹐此者加之風濕﹐故卒口噤也。

足太陽之脈﹐起於目內﹐上額交巓上﹐其支別者﹐從巓入絡腦﹐還出別下項﹐循肩膊內﹐夾脊抵腰中﹐下貫臀﹐以下至足﹐風寒客於經中﹐則筋脈拘急﹐故頸項彊急而背反張也。

太陽病﹐關節疼痛而煩﹐脈沈而細﹝趙本注﹕「一作緩」﹞者﹐此名濕痺。﹝趙本注﹕「一雲中濕」﹞濕痺之候﹐其人小便不利﹐大便反快﹐但當利其小便。

《金匱要略》曰﹕霧傷皮腠﹐濕流關節﹐疼痛而煩者﹐濕气內流也。濕同水也﹐脈沈而細者﹐水性趣下也。痺﹐痛也。因其關節煩疼﹐而名曰濕痺﹐非香港腳之痺也。《內經》曰﹕濕勝則濡泄。小便不利﹐大便反快者﹐濕气內勝也。但當利其小便﹐以宣泄腹中濕气。古云﹕治濕之病﹐不利小便﹐非其治也。

濕家之爲病﹐一身盡疼﹐發熱﹐身色如似燻黃。

身黃如橘子色者﹐陽明瘀熱也。此身色如似燻黃﹐卽非陽明瘀熱。身黃發熱者﹐梔子柏皮湯主之﹐爲表裏有熱﹐則身不疼痛。此一身盡疼﹐非傷寒客熱也﹐知濕邪在經而使之﹐脾惡濕﹐濕傷﹐則脾病而色見﹐是以身發黃者﹐爲其黃如煙燻﹐非正黃色也。

濕家﹐其人但頭汗出﹐背彊﹐欲得被覆向火﹐若下之﹐早則噦﹐胸滿﹐小便不利﹐舌上如苔者﹐以丹田有熱﹐胸中有寒﹐渴欲得水而不能飲﹐則﹝趙本無「則」字﹞口燥煩也。

濕家﹐有風濕﹑有寒濕﹐此寒濕相搏者也。濕勝則多汗﹐傷寒則無汗﹐寒濕相搏﹐𨿽有汗而不能周身﹐故但頭汗出也。背陽也﹐腹陰也﹐太陽之脈﹐夾脊抵腰﹐太陽客寒濕﹐表气不利﹐而背彊也。裏有邪者﹐外不惡寒﹐表有邪者﹐則惡寒。欲得被覆向火者﹐寒濕在表而惡寒也。若下之早﹐則傷動胃气﹐損其津液﹐故致噦而胸滿﹑小便不利。下後裏虛﹐上焦陽气因虛而陷於下焦﹐爲丹田有熱﹐表中寒乘而入於胸中﹐爲胸上有寒﹐使舌上生白苔滑也。髒燥則欲飲水﹐以胸上客寒濕﹐故不能飲而但口燥煩也。

濕家下之﹐額上汗出﹐微喘﹐小便利﹝趙本注﹕「一云不利」﹞者﹐死。若下利不止者﹐亦死。

濕家發汗則愈。《金匱要略》曰﹕濕家身煩疼﹐可與麻黃加術四兩﹐發其汗爲宜﹔若妄下則大逆。額上汗出而微喘者﹐乃陽气上逆也。小便自利或下利者﹐陰气下流也。陰陽相離﹐故云死矣。《內經》曰﹕陰陽離決﹐精气乃絕。

問曰﹕風濕相搏﹐一身盡疼痛﹐﹝趙本作「病」﹞法當汗出而解﹐值天陰雨不止﹐醫云﹕此可發汗﹐汗之病不愈者﹐何也﹖答曰﹕發其汗﹐汗大出者﹐但風气去﹐濕气在﹐是故不愈也。若治風濕者﹐發其汗﹐但微微似欲汗出﹝趙本作「出汗」﹞者﹐風濕俱去也。

值天陰雨不止﹐明其濕勝也。《內經》曰﹕陽受風气﹐陰受濕气。又曰﹕傷於風者﹐上先受之﹔傷於濕者﹐下先受之。風濕相搏﹐則風在外﹐而濕在內。汗大出者﹐其气暴﹐暴則外邪出﹐而裏邪不能出﹐故風去而濕在。汗微微而出者﹐其气緩﹐緩則內外之邪皆出﹐故風濕俱去也。

濕家病﹐身上疼痛﹐發熱面黃而喘﹐頭痛﹐鼻塞而煩﹐其脈大﹐自能飲食﹐腹中和無病﹐病在頭中寒濕﹐故鼻塞﹐內藥鼻中﹐則愈。

病有淺深﹐證有中外﹐此則濕气淺者也。何以言之﹖濕家不云關節煩疼﹐而云身上疼痛﹐是濕气不流關節而外客肌表也﹔不云發熱身似燻黃﹐復云發熱面黃而喘﹐是濕不漧於脾而薄於上焦也。陰受濕气﹐則濕邪爲深﹐今頭痛﹐鼻塞而煩﹐是濕客於陽﹐而不客於陰也。濕家之脈當沈細﹐爲濕气內流﹐脈大者陽也﹐則濕不內流﹐而外在表也。又以自能飲食﹐胸腹別無滿痞﹐爲腹中和無病﹐知其濕气微淺﹐內藥鼻中﹐以宣泄頭中寒濕。

病者一身盡疼﹐發熱﹐日晡所劇者﹐此名風濕。此病傷於汗出當風﹐或久傷取冷所致也。

一身盡疼者﹐濕也﹔發熱日晡所劇者﹐風也。若汗出當風而得之者﹐則先客濕而後感風﹔若久傷取冷得之者﹐則先傷風而後中濕。可與麻黃杏仁薏苡仁甘艸湯﹐見《金匱要略》中。

太陽中熱者﹐是也。其人汗出惡寒﹐身熱而渴也。

汗出惡寒﹐身熱而不渴者﹐中風也。汗出惡寒﹐身熱而渴者﹐中也。白虎加人參湯主之﹐見《金匱要略》中方。

太陽中者﹐身熱疼重﹐而脈微弱﹐此亦﹝趙本作「以」﹞夏月傷冷水﹐水行皮中所致也。

經曰﹕脈虛身熱﹐得之傷暑。身熱脈微弱者﹐也。身體疼重者﹐水也。夏時暑熱﹐以水灌洗而得之。

一物瓜蒂散主之﹐見《金匱要略》中方。

太陽中者﹐發熱惡寒﹐身重而疼痛﹐其脈弦細芤遲﹐小便已﹐灑灑然毛聳﹐手足逆冷﹐小有勞﹐身卽熱﹐口開﹐前板齒燥。若發汗﹐則惡寒甚﹔加溫鍼﹐則發熱甚﹔數下之﹐則淋甚。

病有在表﹑有在裏者﹐有表裏俱病者。此則表裏俱病者也。發熱惡寒﹐身重疼痛者﹐表中也﹔脈弦細芤遲者﹐中暑脈虛也﹔小便已﹐灑灑然毛聳﹐手足逆冷者﹐太陽經气不足也﹔小有勞﹐身卽熱者﹐謂勞動其陽﹐而卽發也﹔口開﹐前板齒燥者﹐重﹝醫統本作「裏」﹞有熱也。《內經》曰﹕因於暑汗﹐煩則喘喝。口開﹐謂喘喝也﹐以喘喝不止﹐故前板齒漧燥。若發汗以去表邪﹐則外虛陽气﹐故惡寒甚﹔若以溫鍼助陽﹐則火熱內攻﹐故發熱甚﹔若下之﹐以除裏熱則內虛﹐而膀胱燥﹐故淋甚。

卷二

辧太陽病脈證並治法上第五

太陽之爲病﹐脈浮﹐頭項彊痛而惡寒。

經曰﹕尺寸俱浮者﹐太陽受病。太陽受病﹐太陽主表﹐爲諸陽主气。脈浮﹐頭項彊痛而惡寒者﹐太陽表病也。

太陽病﹐發熱﹐汗出﹐惡風﹐脈緩者﹐名爲中風。

風﹐陽也。寒﹐陰也。風則傷衛﹐發熱﹐汗出﹐惡風者﹐衛中風。﹝醫統本有「也」字﹞榮病﹐發熱﹐無汗﹐不惡風而惡寒﹔衛病﹐則發熱﹐汗出﹐不惡寒而惡風。以衛爲陽﹐衛外者也﹐病則不能衛固其外﹐而皮腠疏﹐故汗出而惡風也。傷寒脈緊﹐傷風脈緩者﹐寒性勁急而風性解緩故也。

太陽病﹐或已發熱﹐或未發熱﹐必惡寒﹐體痛﹐嘔逆﹐脈陰陽俱緊者﹐名曰﹝趙本作「爲」﹞傷寒。

經曰﹕凡傷於寒﹐則爲病熱﹐爲寒气客於經中﹐陽經怫結而成熱也。中風卽發熱者﹐風爲陽也。及傷寒云﹐或已發熱﹐或未發熱﹐以寒爲陰邪﹐不能卽熱﹐郁而方變熱也。風則傷衛﹐寒則傷榮﹐衛虛者惡風﹐榮虛者惡寒﹐榮傷寒者﹐必惡寒也。气病者則麻﹐血病者則痛。風令气緩﹐寒令气逆﹐體痛嘔逆者﹐榮中寒也。經曰﹕脈盛身寒﹐得之傷寒﹐脈陰陽俱緊者﹐知其傷寒也。

傷寒一日﹐太陽受之﹐脈若靜者爲不傳﹔頗欲吐。若燥﹝趙本作「躁」﹞煩﹐脈數急者﹐爲傳也。

太陽主表﹐一日則太陽受邪﹐至二日當傳陽明﹐若脈气微而不傳陽明﹐胃經受邪﹐則喜吐﹔寒邪傳裏者﹐則變熱﹐如頗欲吐﹐若煩燥﹐脈急數者﹐爲太陽寒邪變熱﹐傳於陽明也。

傷寒二三日﹐陽明少陽證不見者﹐爲不傳也。

傷寒二三日﹐無陽明少陽證﹐知邪不傳﹐止在太陽經中也。

太陽病﹐發熱而渴﹐不惡寒者﹐爲溫病。

發熱而渴﹐不惡寒者﹐陽明也。此太陽受邪﹐知爲溫病﹐非傷寒也。積溫成熱﹐所以發熱而渴﹐不惡寒也。

若發汗已﹐身灼熱者﹐名曰﹝趙本無「曰」字﹞風溫。風溫爲病﹐脈陰陽俱浮﹐自汗出﹐身重﹐多眠睡﹐鼻息必鼾﹐語言難出。若被下者﹐小便不利﹐直視﹐失溲﹔若被火者﹐微發黃色﹐劇則如驚癇﹐時螈﹔若火燻之﹐一逆尙引日﹐再逆促命期。

傷寒發汗已﹐則身涼﹔若發汗已﹐身灼熱者﹐非傷寒﹐爲風溫也。風傷於上﹐而陽受風气﹐風與溫相合﹐則傷衛。脈陰陽俱浮﹐自汗出者﹐衛受邪也。衛者气也﹐風則傷衛﹐溫則傷气﹐身重﹐多眠睡者﹐衛受風溫而气昏也。鼻息必鼾﹐語言難出者﹐風溫外甚﹐而气擁不利也。若被下者﹐則傷髒气﹐太陽膀胱經也。內經曰﹕膀胱不利爲癃﹐不約爲遺溺。癃者﹐小便不利也。太陽之脈起目內﹔內經曰﹕瞳子髙者﹐太陽不足﹐戴眼者﹐太陽已絕。小便不利﹑直視﹑失溲﹐爲下後竭津液﹐損髒气﹐風溫外勝。經曰﹕欲絕也爲難治。若被火者﹐則火助風溫成熱﹐微者熱瘀而發黃﹔劇者熱甚生風﹐如驚癇而時螈也。先曾被火爲一逆﹐若更以火燻之﹐是再逆也。一逆尙猶延引時日而不愈﹐其再逆者﹐必致危殆﹐故云促命期。

病有發熱惡寒者﹐發於陽也﹔無熱惡寒者﹐發於陰也。發於陽者﹝趙本無「者」字﹞七日愈﹐發於陰者﹝趙本無「者」字﹞六日愈。以陽數七﹐陰數六故也。

陽爲熱也﹐陰爲寒也。發熱而惡寒﹐寒傷陽也﹔無熱而惡寒﹐寒傷陰也。陽法火﹐陰法水。火成數七﹐水成數六。陽病七日愈者﹐火數足也﹔陰病六日愈者﹐水數足也。

太陽病﹐頭痛至七日已﹝趙本作「以」﹞上自愈者﹐以行其經盡故也。若欲作再經者﹐鍼足陽明﹐使經不傳則愈。

傷寒自一日至六日﹐傳三陽三陰經盡﹐至七日當愈。經曰﹕七日太陽病衰﹐頭痛少愈﹔若七日不愈﹐則太陽之邪再傳陽明﹐鍼足陽明爲迎而奪之﹐使經不傳則愈。

太陽病欲解時﹐從巳至未上。

巳爲正陽﹐則陽气得以復也。始於太陽﹐終於厥陰。六經各以三時爲解﹐而太陽從巳至未﹐陽明從申至戌﹐少陽從寅至辰﹔至於太陰﹐從亥至醜﹐少陰從子至寅﹐厥陰從丑至卯者﹐以陽行也速﹐陰行也緩﹐陽主﹝醫統本作「生」﹞於晝。陰主﹝醫統本作「生」﹞於夜。陽三經解時﹐從寅至戌﹐以陽道常饒也﹔陰三經解時﹐從亥至卯﹐以陰道常乏也。《內經》曰﹕陽中之太陽﹐通於夏气﹐則巳午未太陽乘王也。

風家﹐表解而不了了者﹐十二日愈。

中風家﹐發汗解後﹐未全快暢者﹐十二日大邪皆去﹐六經悉和則愈。

病患身大熱﹐反欲得近﹝趙本無「近」字﹞衣者﹐熱在皮膚﹐寒在骨髓也﹔身大寒﹐反不欲近衣者﹐寒在皮膚﹐熱在骨髓也。

皮膚言淺﹐骨髓言深﹔皮膚言外﹐骨髓言內。身熱欲得衣者﹐表熱裏寒也﹔身寒不欲衣者﹐表寒裏熱也。

太陽中風﹐陽浮而陰弱。陽浮者﹐熱自發﹔陰弱者﹐汗自出。嗇嗇惡寒﹐淅淅惡風﹐翕翕發熱﹐鼻鳴漧嘔者﹐桂枝湯主之。

陽以候衛﹐陰以候榮。陽脈浮者﹐衛中風也﹔陰脈弱者﹐榮气弱也。風並於衛﹐則衛實而榮虛﹐故發熱汗自出也。經曰﹕太陽病﹐發熱汗出者﹐此爲榮弱衛彊者是也。嗇嗇者﹐不足也﹐惡寒之貌也。淅淅者﹐灑淅也﹐惡風之貌也。衛虛則惡風﹐榮虛則惡寒﹐榮弱衛彊﹐惡寒復惡風者﹐以自汗出﹐則皮膚緩﹐腠理疏﹐是亦惡風也。翕翕者﹐然而熱也﹐若合羽所覆﹐言熱在表也。鼻鳴漧嘔者﹐風擁而气逆也。與桂枝湯和榮衛而散風邪也。

桂枝湯方

﹕桂枝﹝三兩﹐去皮﹐味辛熱﹐按﹕下藥性﹐趙本無﹐以後並同﹞芍藥﹝三兩。味苦酸﹐微寒﹞甘艸﹝二兩﹐炙﹐味甘平﹞生薑﹝三兩﹐切﹐味辛溫﹞大棗﹝十二枚﹐擘﹐味甘溫﹞

《內經》曰﹕辛甘發散爲陽。桂枝湯﹐辛甘之劑也﹐所以發散風邪。《內經》曰﹕風淫所勝﹐平以辛﹐佐以苦甘﹐以甘緩之﹐以酸收之。是以桂枝爲主﹐芍藥甘艸爲佐也。《內經》曰﹕風淫於內﹐以甘緩之﹐以辛散之。是以生薑大棗爲使也。

上五味﹐咀。﹝趙本有「三味」二字﹞以水七升﹐微火煮取三升﹐去滓﹐適寒溫﹐服一升。服已須臾﹐熱稀粥一升餘﹐以助藥力﹐溫覆令一時許﹐徧身﹐微似有汗者益佳﹐不可令如水流漓﹐病必不除。若一服汗出病瘥﹐停後服﹐不必盡劑﹔若不汗﹐更服﹐根據前法﹔又不汗﹐後服小促HT﹝趙本無「」字﹞其間﹐半日許﹐令三服盡﹔若病重者﹐一日一夜服﹐周時觀之。服一劑盡﹐病證猶在者﹐更作服﹔若汗不出者﹐﹝趙本無「者」字﹞乃服至二三劑。禁生冷﹑粘滑﹑肉面﹑五辛﹑酒酪﹑臭惡等物。

太陽病﹐頭痛發熱﹐汗出惡風者﹐﹝趙本無「者」字﹞桂枝湯主之。

頭痛者﹐太陽也﹔發熱汗出惡風者﹐中風也。與桂枝湯﹐解散風邪。

太陽病﹐項背彊KTKT﹐反汗出惡風者﹐桂枝加葛根湯主之。﹝趙本有「桂枝加葛根湯方」詳見本書卷十﹞

KTKT者﹐伸頸之貌也。動則伸頸﹐搖身而行。項背彊者﹐動則如之。項背KTKT者﹐當無汗﹐反汗出惡風者﹐中風表虛也﹐與桂枝湯以和表﹐加麻黃葛根以祛風﹐且麻黃主表實﹐後葛根湯證云﹕太陽病﹐項背彊KTKT﹐無汗惡風﹐葛根湯主之。藥味正與此方同。其無汗者﹐當用麻黃﹐今自﹝醫統本作「日」。熊校記﹕今日汗出﹐舊鈔作曰﹐是也。汪本作自﹐非﹞汗出﹐恐不加麻黃﹐但加葛根也。

太陽病﹐下之後﹐其气上衝者﹐可與桂枝湯。方用前法。若不上衝者﹐不可﹝趙本作「得」﹞與之。

太陽病屬表﹐而反下之﹐則虛其裏﹐邪欲乘虛傳裏。若气上衝者﹐裏不受邪﹐而气逆上﹐與邪爭也﹐則邪仍在表﹐故當復與桂枝湯解外﹔其气不上衝者﹐裏虛不能與邪爭﹐邪气已傳裏也﹐故不可更與桂枝湯攻表。

太陽病三日﹐已發汗﹐若吐﹐若下﹐若溫鍼﹐仍不解者﹐此爲壞病﹐桂枝不中與﹝趙本有「之」字﹞也。

觀其脈證﹐知犯何逆﹐隨證治之。

太陽病﹐三日中﹐曾經發汗﹑吐下﹑溫鍼﹐虛其正气﹐病仍不解者﹐謂之壞病﹐言爲醫所壞病也。不可復與桂枝湯。審觀脈證﹐知犯何逆﹐而治之逆者﹐隨所逆而救之。

桂枝本爲解肌﹐若其人脈浮緊﹐發熱汗不出者﹐不可與﹝趙本有「之」字﹞也。常須識此﹐勿令誤也。

脈浮﹐發熱﹐汗出惡風者﹐中風也﹐可與桂枝湯解肌﹔脈浮緊﹐發熱﹐不汗﹝醫統本作「汗不」﹞出者﹐傷寒也﹐可與麻黃湯。常須識此﹐勿妄治也。

若酒客病﹐不可與桂枝湯﹐得湯﹝趙本作「之」﹞則嘔﹐以酒客不喜甘故也。

酒客內熱﹐喜辛而惡甘﹐桂枝湯甘﹐酒客得之﹐則中滿而嘔。

喘家作桂枝湯﹐加濃朴杏子佳。﹝醫統本作「仁」﹞

太陽病﹐爲諸陽主气﹐風甚气擁﹐則生喘也。與桂枝湯以散風﹐加濃朴﹑杏仁以降气。

凡服桂枝湯吐者﹐其後必吐膿血也。

內熱者﹐服桂枝湯則吐﹐如酒客之類也。旣亡津液﹐又爲熱所搏﹐其後必吐膿血。吐膿血﹐謂之肺痿。

《金匱要略》曰﹕熱在上焦爲肺痿。謂或從汗或從嘔吐﹐重亡津液﹐故得之。

太陽病﹐發汗﹐遂漏不止﹐其人惡風﹐小便難﹐四肢微急﹐難以屈伸者﹐桂枝加附子湯主之。﹝趙本有「桂枝加附子湯方」詳見本書卷十﹞

太陽病﹐因發汗﹐遂汗漏不止而惡風者﹐爲陽气不足﹐因發汗﹐陽气益虛而皮腠不固也。《內經》曰﹕膀胱者﹐州都之官﹐津液藏焉﹐气化則出。小便難者﹐汗出亡津液﹐陽气虛弱﹐不能施化。四肢者﹐諸陽之本也。四肢微急﹐難以屈伸者﹐亡陽而脫液也。《鍼經》曰﹕液脫者﹐骨屬屈伸不利。與桂枝加附子湯﹐以溫經復陽。

太陽病﹐下之後﹐脈促﹝趙本注﹕「一作縱」﹞胸滿者﹐桂枝去芍藥湯主之。﹝趙本有「桂枝去芍藥湯方」詳見本書卷十﹞若微惡﹝趙本無「惡」字﹞寒者﹐﹝趙本有「桂枝」二字﹞去芍藥方中﹐﹝趙本無方中「二」字﹞加附子湯主之。﹝趙本有「桂枝去芍藥加附子湯方」詳見本書卷十﹞

脈來數﹐時一止復來者﹐名曰促。促爲陽盛﹐則不因下後而脈促者也。此下後脈促﹐不得爲陽盛也。

太陽病下之﹐其脈促不結胸者﹐此爲欲解。此下後脈促而復胸滿﹐則不得爲欲解﹐由下後陽虛﹐表邪漸入而客於胸中也。與桂枝湯以散客邪﹐通行陽气﹐芍藥益陰﹐陽虛者非所宜﹐故去之。陽气已虛﹐若更加之微惡﹝熊校記﹕按論文據趙本無惡字﹐元刊誤衍﹐然注中仍不誤也﹐汪氏反增之以足成其誤﹐非是﹞

寒﹐則必當溫劑以散之﹐故加附子。

太陽病﹐得之八九日﹐如瘧狀﹐發熱惡寒﹐熱多寒少﹐其人不嘔﹐淸便欲自可﹐一日二三度發﹐脈微緩者﹐爲欲愈也。脈微而惡寒者﹐此陰陽俱虛﹐不可更發汗﹑更下﹑更吐也。面色反有熱色者﹐未欲解也﹐以其不能得小汗出﹐身必癢﹐宜桂枝麻黃各半湯。﹝趙本有「桂枝麻黃各半湯方」詳見本書卷十﹞

傷寒八九日﹐則邪傳再經又徧﹐三陽欲傳三陰之時也。傳經次第﹐則﹝醫統本作「前」﹞三日傳徧三陽﹐至四日陽去入陰﹐不入陰者爲欲解﹐其傳陰經﹐第六日傳徧三陰﹐爲傳經盡而當解。其不解傳爲再經者﹐至九日又徧三陽﹐陽不傳陰則解。如瘧﹐發作有時也。寒多者爲病進﹐熱多者爲病退。經曰﹕厥少熱多﹐其病爲愈﹔寒多熱少﹐陽气退故爲進也。今𨿽發熱惡寒﹐而熱多寒少﹐爲陽气進﹐而邪气少也。裏不和者﹐嘔而利﹐今不嘔﹐淸便自調者裏和也。寒熱間日發者﹐邪气深也﹔日一發者﹐邪气復常也﹔日再發者﹐邪气淺也﹔日二三發者﹐邪气微也。《內經》曰﹕大則邪至﹐小則平。言邪甚則脈大﹐邪少則脈微﹐今日數多而脈微緩者﹐是邪气微緩也﹐故云欲愈。脈微而惡寒者﹐表裏俱虛也。陽表也﹐陰裏也。脈微爲裏虛﹐惡寒爲表虛﹐以表裏俱虛﹐故不可更發汗﹑更下﹑更吐也。陰陽俱虛﹐則面色靑白﹐反有熱色者﹐表未解也。熱色爲赤色也。得小汗則和。不得汗﹐則得邪气外散皮膚而爲癢也﹐與桂枝麻黃各半湯﹐小發其汗﹐以除表邪。

太陽病﹐初服桂枝湯﹐反煩不解者﹐先刺風池﹑風府﹐卻與桂枝湯則愈。

煩者﹐熱也。服桂枝湯後﹐當汗出而身涼和﹔若反煩不解者﹐風甚而未能散也。先刺風池﹑風府﹐以通太陽之經﹐而泄風气﹐卻與桂枝湯解散則愈。

服桂枝湯﹐大汗出﹐脈洪大者﹐與桂枝湯如前法﹔若形如﹝趙本作「似」﹞瘧﹐﹝趙本有「一」字﹞日再發者﹐汗出必解﹐宜桂枝二麻黃一湯。﹝趙本有「桂枝二麻黃一湯方」詳見本書卷十﹞

經曰﹕如服一劑﹐病證猶在者﹐故當復作本湯服之。服桂枝湯汗出後﹐脈洪大者﹐病猶在也﹔若形如瘧﹐日再發者﹐邪气客於榮衛之間也。與桂枝二麻黃一湯﹐解散榮衛之邪。

服桂枝湯﹐大汗出後﹐大煩﹐渴不解﹐脈洪大者﹐白虎加人參湯主之。﹝趙本有「白虎加人參湯方」詳見本書卷十﹞

大汗出﹐脈洪大而不渴﹐邪气猶在表也﹐可更與桂枝湯。若大汗出﹐脈洪大﹐而煩渴不解者﹐表裏有熱﹐不可更與桂枝湯。可與白虎加人參湯﹐生津止渴﹐和表散熱。

太陽病﹐發熱惡寒﹐熱多寒少﹐脈微弱者﹐此無陽也﹐不可更﹝趙本醫統本並作「發」﹞汗﹐宜桂枝二越婢一湯方。

桂枝二越婢一湯方﹕桂枝﹝去皮﹞芍藥甘艸﹝各十八銖﹐趙本有「炙」字﹞生薑﹝一兩三錢﹐趙本作「二銖」﹐切﹐醫統本無「切」字﹞大棗﹝四枚﹐擘﹞麻黃﹝十八銖﹐去節﹐趙本無「去節」二字﹞石膏﹝二十四銖﹐碎﹐綿裹﹞

胃爲十二經之主﹐脾治水谷爲卑髒若婢。《內經》曰﹕脾主爲胃行其津液。是湯所以謂之越婢者﹐以發越脾气﹐通行津液。外臺方﹐一名越脾湯﹐卽此義也。

上七味﹐咀。﹝趙本無「咀」二字﹞以五升水﹐﹝趙本作「水五升」﹞煮麻黃一二沸﹐去上沫﹐內諸藥﹐煮取二升﹐去滓﹐溫服一升。本方﹝趙本作「云」﹞當裁爲越婢湯﹑桂枝湯﹐合﹝趙本有「之」字﹞飲一升﹐今合爲一方﹐桂枝二越婢一。﹝趙本作「桂枝湯二分﹐越婢湯一分」。熊校記﹕本方至越婢一﹐按此廿六字﹐語欠明﹐趙本作本云當裁爲越婢湯桂枝湯﹐合之飲一升﹐合今爲一方﹐桂枝湯二分﹐越婢湯一分﹐是趙本文義較完﹐當從訂正。﹞

服桂枝湯﹐或下之﹐仍頭項彊痛﹐翕翕發熱﹐無汗﹐心下滿﹐微痛﹐小便不利者﹐桂枝湯﹝趙本醫統本並無「湯」字﹞去桂﹐加茯苓白術湯主之。﹝趙本有「桂枝去桂加茯苓白術湯方」詳見本書卷十﹞

頭項彊痛﹐翕翕發熱﹐𨿽經汗下﹐爲邪气仍在表也。心下滿﹐微痛﹐小便利者﹐則欲成結胸。今外證未罷﹐無汗﹐小便不利﹐則心下滿﹐微痛﹐爲停飲也。與桂枝湯以解外﹐加茯苓白術利小便行畱飲。

傷寒脈浮﹐自汗出﹐小便數﹐心煩﹐微惡寒﹐腳攣急﹐反與桂枝湯﹐﹝趙本無「湯」字﹐﹞欲攻其表﹐此誤也。得之便厥﹐咽中幹﹐煩燥﹐﹝趙本作「躁」﹞吐逆者﹐作甘艸漧薑湯與之﹐以復其陽。若厥愈﹑足溫者﹐更作芍藥甘艸湯與之﹐其腳卽伸。若胃气不和﹐譫語者﹐少與調胃承气湯。若重發汗﹐復加燒鍼者﹐四逆湯主之。

脈浮﹐自汗出﹐小便數而惡寒者﹐陽气不足也。心煩﹑腳攣急者﹐陰气不足也。陰陽血气俱虛﹐則不可發汗﹐若與桂枝湯攻表﹐則又損陽气﹐故爲誤也。得之便厥﹐咽中幹﹐煩燥吐逆者﹐先作甘艸漧薑湯﹐復其陽气﹐得厥愈足溫﹐乃與芍藥甘艸湯﹐益其陰血﹐則腳脛得伸。陰陽𨿽復﹐其有胃燥﹑譫語﹐少與調胃承气湯微溏﹐以和其胃。重發汗爲亡陽﹐加燒鍼則損陰﹐《內經》曰﹕榮气微者﹐加燒鍼則血不流行﹐重發汗﹐復燒鍼﹐是陰陽之气大虛﹐四逆湯以復陰陽之气。

甘艸漧薑湯方﹕甘艸﹝四兩﹐炙﹐味甘平﹞漧薑﹝二兩﹐炮﹐味辛熱﹞

《內經》曰﹕辛甘發散爲陽﹐甘艸漧薑相合﹐以復陽气。

上咀﹐﹝趙本作「二味」﹞以水三升﹐煮取一升五合﹐去滓﹐分溫再服。

芍藥甘艸湯方﹕白芍藥﹝四兩。味﹐醫統本有「苦」字﹐酸﹐微寒﹞甘艸﹝四兩﹐炙。甘平﹞

芍藥﹐白補而赤瀉﹐白收而赤散也。酸以收之﹐甘以緩之﹐酸甘相合﹐用補陰血。

上二味咀﹐﹝趙本無「咀」二字﹞以水三升﹐煮取一升半﹐﹝趙本作「五合」﹞去滓﹐分溫再服之。﹝趙本無「之」字﹞

調胃承气湯方﹕大黃﹝四兩﹐去皮﹐淸酒浸。趙本作「洗」﹞甘艸﹝二兩﹐炙﹐味甘平﹞芒硝﹝趙本醫統本並作「消」﹐半斤﹐醫統本作「升」﹐味鹹苦﹐大寒﹞

《內經》曰﹕熱淫於內﹐治以鹹寒﹐佐以苦甘。芒硝鹹寒以除熱﹐大黃苦寒以蕩實﹐甘艸甘平﹐助二物﹐推陳而緩中。

上三味咀﹐﹝趙本無「咀」二字﹞以水三升﹐煮取一升﹐去滓﹐內芒硝更上火微煮﹐令沸﹐少少溫服。﹝趙本醫統本並有「之」字﹞

四逆湯方﹕甘艸﹝二兩﹐炙。味甘平﹞漧薑﹝一兩半。味辛熱﹞附子﹝一枚﹐生用﹐去皮﹐破八片。辛﹐大熱﹞

《內經》曰﹕寒淫於內﹐治以甘熱﹔又曰﹕寒淫所勝﹐平以辛熱。甘艸姜附相合﹐爲甘辛大熱之劑﹐乃可發散陰陽之气。

上三味咀﹐﹝趙本無「咀」二字﹞以水三升﹐煮取一升二合﹐去滓﹐分溫再服﹐彊人可大附子一枚﹐漧薑三兩。

問曰﹕證象陽旦﹐按法治之而增劇﹐厥逆﹐咽中幹﹐兩脛拘急而譫語。師曰﹕言夜半手足當溫﹐兩腳當伸﹐後如師言。何以知此﹖答曰﹕寸口脈浮而大﹐浮則﹝趙本無「則」字﹞爲風﹐大則﹝趙本無「則」字﹞

爲虛﹐風則生微熱﹐虛則兩脛攣。病證﹝趙本作「形」﹞象桂枝﹐因加附子參其間﹐增桂令汗出﹐附子溫經﹐亡陽故也。厥逆咽中幹﹐煩燥﹐﹝趙本作「躁」﹞陽明內結﹐譫語﹐煩亂﹐更飲甘艸漧薑湯。夜半陽气還﹐兩足當熱﹐脛尙微拘急﹐重與芍藥甘艸湯﹐爾乃脛伸﹐以承气湯微溏﹐則止其譫語﹐故知病可愈。

陽旦﹐桂枝湯別名也。前證脈浮﹝醫統本作「微」﹞自汗出﹐小便數﹐心煩﹐微惡寒﹐腳攣急﹐與桂枝湯證相似﹐是證象陽旦也。與桂枝湯而增劇﹐得寸口脈浮大﹐浮爲風邪﹐大爲血虛﹐卽於桂枝湯加附子﹐溫經以補虛﹐增桂令汗出以祛風。其有治之之逆而增厥者﹐與甘艸漧薑湯﹐陽復而足溫﹐更與芍藥甘艸湯﹐陰和而脛伸。表邪已解﹐陰陽已復﹐而有陽明內結﹐譫語煩亂﹐少與調胃承气湯﹐微溏泄以和其胃﹐則陰陽之气皆和﹐內外之邪悉去﹐故知病可愈。

卷三

辧太陽病脈證並治法第六

太陽病﹐項背彊KTKT﹐無汗﹐惡風﹐葛根湯主之。

太陽病﹐項背彊KTKT﹐汗出惡風者﹐中風表虛也﹔項背彊KTKT﹐無汗惡風者﹐中風表實也。表虛宜解肌﹐表實宜發汗﹐是以葛根湯發之也。

葛根湯方﹕葛根﹝四兩﹞麻黃﹝三兩﹐去節﹞桂﹝趙本有「枝」字﹐二兩﹐去皮﹞芍藥﹝二兩﹐切。趙本無「切」字﹞甘艸﹝二兩﹐炙﹞生薑﹝三兩﹐切﹞大棗﹝十二枚﹐擘﹞

本艸云﹕輕可去實﹐麻黃葛根之屬是也。此以中風表實﹐故加二物於桂枝湯中也。

上七味咀﹐﹝趙本無「咀」二字﹞以水一斗﹐先煮麻黃葛根﹐減二升﹐去﹝趙本有「白」字﹞沫﹐內諸藥﹐煮取三升﹐去滓﹐溫服一升﹐覆取微似汗﹐不須啜粥﹐﹝趙本無「不須啜粥」一句﹞餘如桂枝法﹐將息及禁忌。﹝趙本有「諸湯皆仿此」五字﹞

太陽與陽明合病者﹐必自下利﹐葛根湯主之。

傷寒有合病﹑有並病﹐本太陽病不解﹐並於陽明者﹐謂之並病。二經俱受邪﹐相合病者﹐謂之合病。合病者﹐邪气甚也。太陽陽明合病者﹐與太陽少陽合病﹑陽明少陽合病﹐皆言必自下利者﹐以邪气並於陰﹐則陰實而陽虛﹔邪气並於陽﹐則陽實而陰虛。寒邪气甚﹐客於二陽﹐二陽方外實而不主裏﹐則裏气虛﹐故必下利﹐與葛根湯﹐以散經中甚邪。

太陽與陽明合病﹐不下利﹐但嘔者﹐葛根加半夏湯主之。

邪气外甚﹐陽不主裏﹐裏气不和﹐气下而不上者﹐但下利而不嘔﹔裏气上逆而不下者﹐但嘔而不下利。

與葛根湯﹐以散其邪﹐加半夏以下逆气。

葛根加半夏湯方﹕葛根﹝四兩﹞麻黃﹝三兩﹐去節﹐湯泡去黃汁﹐焙漧稱﹞生薑﹝三﹐趙本作二﹐兩﹐切﹞甘艸﹝二兩﹐炙﹞芍藥﹝二兩﹞桂枝﹝二兩﹐去皮﹞大棗﹝十二枚﹐擘﹞半夏﹝半斤﹐趙本醫統本並作「升」﹐洗﹞

上八味﹐以水一斗﹐先煮葛根﹑麻黃﹐減二升﹐去白沫﹐內諸藥﹐煮取三升﹐去滓﹐溫服一升﹐覆取微似汗。

太陽病﹐桂枝證﹐醫反下之﹐利遂不止﹐脈促﹝趙本注﹕「一作縱」﹞者﹐表未解也﹔喘而汗出者﹐葛根黃連黃芩﹝趙本作﹕「黃芩黃連」﹞湯主之。

經曰﹕不宜下﹐而便攻之﹐內虛熱入﹐協熱遂利。桂枝證者﹐邪在表也﹐而反下之﹐虛其腸胃﹐爲熱所乘﹐遂利不止。邪在表則見陽脈﹐邪在裏則見陰脈。下利脈微遲﹐邪在裏也。促爲陽盛﹐𨿽下利而脈促者﹐知表未解也。病有汗出而喘者﹐爲自汗出而喘也﹐卽邪气外甚所致。喘而汗出者﹐爲因喘而汗出也﹐卽裏熱气逆所致﹐與葛根黃芩黃連湯﹐散表邪﹑除裏熱。

葛根黃芩黃連湯方﹕﹝趙本芩﹑連互易﹞

葛根﹝半斤﹞甘艸﹝二兩﹐炙。味甘平﹞黃芩﹝二﹐趙本作「三」兩。味苦寒﹞黃連﹝三兩。味苦寒﹞

《內經》曰﹕甘發散爲陽。表未解者﹐散以葛根﹑甘艸之甘苦﹔以堅裏气弱者﹐堅以黃芩﹑黃連之苦。

上四味﹐以水八升﹐先煮葛根﹐減二升﹐內諸藥﹐煮取二升﹐去滓﹐分溫再服。

太陽病﹐頭痛發熱﹐身疼﹐腰痛﹐骨節疼痛﹐惡風﹐無汗而喘者﹐麻黃湯主之。

此太陽傷寒也﹐寒則傷榮﹐頭痛﹐身疼﹐腰痛﹐以至牽連骨節疼痛者﹐太陽經榮血不利也。《內經》曰﹕風寒客於人﹐使人毫毛畢直。皮膚閉而爲熱者﹐寒在表也。風並於衛﹐衛實而榮虛者﹐自汗出而惡風寒也﹔寒並於榮﹐榮實而衛虛者﹐無汗而惡風也。以榮彊衛弱﹐故气逆而喘﹐與麻黃湯以發其汗。

麻黃湯方﹕麻黃﹝三兩﹐去節。味甘溫﹞桂枝﹝二﹐醫統本作三兩﹐去皮。味辛熱﹞甘艸﹝一兩﹐炙。味甘平﹞

杏仁﹝七十个﹐湯﹐趙本無「湯」字﹐去皮尖。味辛溫﹞

《內經》曰﹕寒淫於內﹐治以甘熱﹐佐以苦辛。麻黃﹑甘艸﹐開肌發汗﹐桂枝﹑杏人﹝醫統本作「仁」﹞散寒下气。

上四味﹐以水九升﹐先煮麻黃﹐減二升﹐去上沫﹐內諸藥﹐煮取二升半﹐去滓﹐溫服八合﹐覆取微似汗﹐不須啜粥﹐餘如桂枝法將息。

太陽與陽明合病﹐喘而胸滿者﹐不可下﹐宜麻黃湯主之。﹝趙本無「主之」二字﹞

陽受气於胸中﹐喘而胸滿者﹐陽气不宣發﹐壅而逆也。心下滿﹑腹滿﹐皆爲實﹐當下之。此以爲胸滿﹐非裏實﹐故不可下﹐𨿽有陽明﹐然與太陽合病﹐爲屬表﹐是與麻黃湯發汗。

太陽病﹐十日以去﹐脈浮細而嗜臥者﹐外已解也。設胸滿脇痛者﹐與小柴胡湯。﹝趙本有「小柴胡湯方」詳見本書本卷﹞脈但浮者﹐與麻黃湯。

十日以去﹐向解之時也。脈浮細而嗜臥者﹐表邪已罷也。

病𨿽已利解之﹐若脈但浮而不細者﹐則邪气但在表也﹐與麻黃湯發散之。

太陽中風﹐脈浮緊﹐發熱惡寒﹐身疼痛﹐不汗出而煩躁者﹐大靑龍湯主之。若脈微弱﹐汗出惡風者﹐不可服。﹝趙本有「之」字﹞服之則厥逆﹐筋惕肉﹐此爲逆也。﹝趙本有「大靑龍湯方」五字﹐醫統本作「大靑龍湯主之」﹞

此中風見寒脈也。浮則爲風﹐風則傷衛﹔緊則爲寒﹐寒則傷榮。榮衛俱病﹐故發熱惡寒﹐身疼痛也。風並於衛者﹐爲榮弱衛彊﹔寒並於榮者﹐爲榮彊衛弱。今風寒兩傷﹐則榮衛俱實﹐故不汗出而煩躁也。與大靑龍湯發汗﹐以除榮衛風寒。若脈微弱﹐汗出惡風者﹐爲榮衛俱虛﹐反服靑龍湯﹐則必亡陽﹐或生厥逆﹐筋惕肉﹐此治之逆也。

大靑龍湯方﹕麻黃﹝六兩﹐去節。味甘溫﹞桂枝﹝二兩﹐去皮。味辛熱﹞甘艸﹝二兩﹐炙。味甘平﹞杏人﹝趙本人作「仁」﹐四十个﹐趙本作「枚」﹐去皮尖。味苦﹐甘溫﹞生薑﹝三兩﹐切。味辛溫﹞大棗﹝十二﹐趙本無「二」字﹐枚﹐擘。味甘溫﹞石膏如雞子大﹝碎。味甘﹐微寒﹞

辛甘均爲發散。然風宜辛散﹐寒宜甘發﹐﹝醫統本有「以」字﹞辛甘相合﹐乃能發散榮衛之風寒。麻黃﹑甘艸﹑石膏﹑杏人﹐以發散榮中之寒﹐桂枝﹑姜﹑棗﹐以解除衛中之風。

上七味﹐以水九升﹐先煮麻黃﹐減二升﹐去上沫﹐內諸藥﹐煮取三升﹐去滓﹐溫服一升﹐取微似汗﹐汗出多者﹐溫粉撲﹝趙本醫統本並作「粉」﹞之。一服汗者﹐停後服。﹝趙本有「若復服」三字﹞汗多亡陽﹐遂﹝趙本注﹕「一作逆」﹞虛﹐惡風煩躁﹐不得眠也。

傷寒脈浮緩﹐身不疼﹐但重﹐乍有輕時﹐無少陰證者﹐大靑龍湯發之。

此傷寒見風脈也。傷寒者身疼﹐此以風勝﹐故身不疼﹔中風者身重﹐此以兼風﹐故乍有輕時﹔不發﹝醫統本作「久」﹞厥吐利﹐無少陰裏證者﹐爲風寒外甚也。與大靑龍湯﹐以發散表中風寒。

傷寒表不解﹐心下有水气﹐漧嘔發熱而咳﹐或渴﹐或利﹐或噎﹐或小便不利﹐少腹滿﹐或喘者﹐小靑龍湯主之。

傷寒表不解﹐心下有水飲﹐則水寒相搏﹐肺寒气逆﹐故漧嘔發熱而咳。《鍼經》曰﹕形寒飲冷則傷肺。以其兩寒相感﹐中外皆傷﹐故气逆而上行﹐此之謂也。與小靑龍湯發汗﹑散水。水气內漬﹐則所傳不一﹐故有或爲之證﹐隨證增損﹐以解化之。

小靑龍湯方﹕麻黃﹝三兩﹕去節。味甘溫﹞芍藥﹝三兩。味酸微寒﹞五味子﹝半升。味酸溫﹞漧薑﹝三兩。味辛熱﹞甘艸﹝三兩﹐炙。味甘平﹞桂枝﹝三兩﹐去皮。味辛熱﹞半夏﹝半升﹐湯。趙本無「湯」字﹐洗。

味辛﹐微溫﹞細辛﹝三兩。味辛溫﹞

寒邪在表﹐非甘辛不能散之﹐麻黃﹑桂枝﹑甘艸之辛甘﹐以發散表邪。水停心下而不行﹐則腎气燥﹐《內經》曰﹕腎苦燥﹐急食辛以潤之。漧薑﹑細辛﹑半夏之辛﹐以行水气而潤腎。咳逆而喘﹐則肺气逆﹐《內經》曰﹕肺欲收﹐急食酸以收之。芍藥﹑五味子之酸﹐以收逆气而安肺。

上八味﹐以水一斗﹐先煮麻黃﹐減二升﹐去上沫﹐內諸藥﹐煮取三升﹐去滓﹐溫服一升。

加減法﹕若微利者﹐﹝趙本無「者」字﹞去麻黃加蕘花﹐如﹝趙本有「一」字﹞雞子大﹐﹝趙本醫統本並無「大」字﹞熬令赤色。下利者﹐不可攻其表﹐汗出必脹滿﹐麻黃髮其陽﹐水漬入胃﹐必作利。蕘花下十二水﹐水去利則止。﹝趙本從「下利」以下皆無﹞

若渴者﹐﹝趙本無「者」字﹞去半夏﹐加栝蔞根三兩。辛燥而苦潤﹐半夏辛而燥津液﹐非渴者所宜﹐故去之﹔栝蔞味苦而生津液﹐故加之。﹝趙本從「辛燥」以下皆無﹞

若噎者﹐去麻黃﹐加附子一枚﹐炮。經曰﹕水得寒气﹐冷必相搏﹐其人卽KT。加附子溫散水寒。病患有寒﹐復發汗﹐胃中冷﹐必吐蛔﹐去麻黃惡發汗。﹝趙本從「經曰」以下皆無﹞

若小便不利﹐少腹滿﹐﹝趙本有「者」字﹞去麻黃加茯苓四兩。水蓄下焦不行﹐爲小便不利﹐少腹滿﹐麻黃髮津液於外﹐非所宜也﹔茯苓泄蓄水於下﹐加所當也。﹝趙本從「水蓄」以下皆無﹞

若喘者﹐﹝趙本無「者」字﹞去麻黃﹐加杏人﹝趙本作「仁」﹞半升﹐去皮尖。《金匱要略》曰﹕其人形腫﹐故不內麻黃﹐內杏子。以麻黃髮其陽故也。喘呼形腫﹐水气標本之疾。﹝趙本從「金匱」以下皆無﹞

傷寒﹐心下有水气﹐咳而微喘﹐發熱不渴。服湯已渴者﹐此寒去欲解也。小靑龍湯主之。

咳而微喘者﹐水寒射肺也﹔發熱不渴者﹐表證未罷也。與小靑龍湯發表散水。服湯已渴者﹐裏气溫﹐水气散﹐爲欲解也。

太陽﹝趙本有「桂枝湯方」詳見本書卷二﹞病﹐外證未解﹐脈浮弱者﹐當以汗解﹐宜桂枝湯。

脈浮弱者﹐榮弱衛彊也。

太陽病﹐下之微喘者﹐表未解故也。桂枝加濃朴杏人湯主之。﹝趙本有「桂枝加濃朴杏子湯方」詳見本書卷十﹞

下後大喘﹐則爲裏气太虛﹐邪气傳裏﹐正气將脫也﹔下後微喘﹐則爲裏气上逆﹐邪不能傳裏﹐猶在表也。與桂枝湯以解外﹐加濃朴﹑杏人以下逆气。

太陽病﹐外證未解者﹐﹝趙本無「者」字﹞不可下也﹐下之爲逆。欲解外者﹐宜桂枝湯主之。﹝趙本無「主之」二字﹞

經曰﹕本發汗而復下之爲逆也。若先發汗﹐治不爲逆。

太陽病﹐先發汗不解﹐而復下之﹐脈浮者不愈。浮爲在外﹐而反下之﹐故令不愈。今脈浮﹐故知﹝趙本無「知」字﹞在外﹐當須解外則愈﹐宜桂枝湯主之。﹝趙本無「主之」二字﹞

經曰﹕柴胡湯證具﹐而以他藥下之﹐柴胡湯證仍在者﹐復與柴胡湯。此𨿽已下之不爲逆﹐則其類矣。

太陽病﹐脈浮緊﹐無汗﹐發熱﹐身疼痛﹐八九日不解﹐表證仍在﹐此當發其汗。服藥已﹐微除﹐其人發煩目瞑。劇者必衄﹐衄乃解﹐所以然者﹐陽气重故也。麻黃湯主之。

脈浮緊﹐無汗﹐發熱身疼痛﹐太陽傷寒也﹐𨿽至八九日而表證仍在﹐亦當發其汗﹐旣服溫暖發散湯藥﹐𨿽未作大汗亦微除也。煩者身熱也﹐邪气不爲汗解﹐郁而變熱﹐蒸於經絡﹐發於肌表﹐故生熱煩。肝受血而能視﹐始者﹝醫統本作「寒」﹞气傷榮﹐寒旣變熱﹐則血爲熱搏﹐肝气不治﹐故目瞑也。劇者﹐熱甚於經﹐迫血妄行而爲衄﹐得衄則熱隨血散而解。陽气重者﹐熱气重也。與麻黃湯以解前太陽傷寒之邪也。

太陽病﹐脈浮緊﹐發熱身無汗﹐自衄者愈。

風寒在經﹐不得汗解﹐郁而變熱﹐衄則熱隨血散﹐故云自衄者愈。

二陽並病﹐太陽初得病時﹐發其汗﹐汗先出不徹﹐因轉屬陽明﹐續自微汗出﹐不惡寒。若太陽病證不罷者﹐不可下﹐下之爲逆﹐如此可小發汗。設面色緣緣正赤者﹐陽气怫郁在表﹐當解之﹑燻之﹔若發汗不徹﹐不足言陽气怫郁不得越﹐當汗不汗﹐其人躁煩﹐不知痛處﹐乍在腹中﹐乍在四肢﹐按之不可得﹐其人短气﹐但坐﹐以汗出不徹故也﹐更發汗則愈。何以知汗出不徹﹐以脈澀故知也。

太陽病未解﹐傳並入陽明﹐而太陽證未罷者﹐名曰並病。續自微汗出不惡寒者﹐爲太陽證罷﹐陽明證具也﹐法當下之﹔若太陽證未罷者﹐爲表未解﹐則不可下﹐當小發其汗﹐先解表也。陽明之經循面﹐色緣緣正赤者﹐陽气怫郁在表也﹐當解之﹑燻之﹐以取其汗。若發汗不徹者﹐不足言陽气怫郁﹐止是當汗不汗﹐陽气不得越散﹐邪無從出﹐擁甚於經﹐故燥﹝醫統本作「躁」﹞煩也。邪循經行﹐則痛無常處﹐或在腹中﹐或在四肢﹐按之不可得而短气﹐但責以汗出不徹﹐更發汗則愈。《內經》曰﹕諸過者切之﹐澀者﹐陽气有餘﹐爲身熱無汗。是以脈澀知陽气擁郁而汗出不徹。

脈浮數者﹐法當汗出而愈。若下之﹐身重心悸者﹐不可發汗﹐當自汗出乃解。所以然者﹐尺中脈微﹐此裏虛﹐須表裏實﹐津液自和﹐便自汗出愈。

經曰﹕諸脈浮數﹐當發熱而灑淅惡寒﹐言邪气在表也﹐是當汗出愈。若下之﹐身重心悸者﹐損其津液﹐虛其胃气。若身重心悸而尺脈實者﹐則下後裏虛﹐邪气乘虛傳裏也。今尺脈微﹐身重心悸者﹐知下後裏虛﹐津液不足﹐邪气不傳裏﹐但在表也。然以津液不足﹐則不可發汗﹐須裏气實﹑津液足﹐便自汗出而愈。

脈浮緊者﹐法當身疼痛﹐宜以汗解之。假令尺中遲者﹐不可發汗。何以知之﹝趙本無「之」字﹞然﹖以榮气不足﹐血少故也。

《鍼經》曰﹕奪血者無汗。尺脈遲者﹐爲榮血不足﹐故不可發汗。

脈浮者﹐病在表﹐可發汗﹐宜麻黃湯。

浮爲輕手得之﹐以候皮膚之气。《內經》曰﹕其在皮者汗而發之。

脈浮而數者﹐可發汗﹐宜麻黃湯。

浮則傷衛﹐數則傷榮﹐榮衛受邪﹐爲病在表﹐故當汗散。

病常自汗出者﹐此爲榮气和。榮气和者﹐外不諧﹐以衛气不共榮气和諧﹝趙本作「諧和」﹞故爾。以榮行脈中﹐衛行脈外﹐復發其汗﹐榮衛和則愈﹐宜桂枝湯。

風則傷衛﹐寒則傷榮。衛受風邪而榮不病者﹐爲榮气和也。衛旣客邪﹐則不能與榮气和諧﹐亦不能衛護皮腠﹐是以常自汗出。與桂枝湯解散風邪﹑調和榮衛則愈。

病患髒無他病﹐時發熱﹐自汗出﹐而不愈者﹐此衛气不和也。先其時發汗則愈﹐宜桂枝湯主之。﹝趙本無「主之」二字﹞

髒無他病﹐裏和也。衛气不和表病也。《外臺》云﹕裏和表病﹐汗之則愈。所謂先其時者﹐先其發熱汗出之時﹐發汗則愈。

傷寒脈浮緊﹐不發汗﹐因致衄者﹐麻黃湯主之。

傷寒脈浮緊﹐邪在表也﹐當與麻黃湯發汗﹔若不發汗﹐則邪無從出﹐擁甚於經﹐迫血妄行﹐因致衄也。

傷寒不大便六七日﹐頭痛有熱者﹐與承气湯。其小便淸者﹐﹝趙本注「一云大便靑」﹞知不在裏﹐仍在表也﹐當須發汗﹔若頭痛者必衄﹐宜桂枝湯。

不大便六七日﹐頭痛有熱者﹐故宜當下。若小便淸者﹐知裏無熱﹐則不可下。經曰﹕小便數者﹐大便必硬﹐不更衣十日無所苦也。況此不大便六七日﹐小便淸者﹐不可責邪在裏﹐是仍在表也﹐與桂枝湯以解外。

若頭疼不已﹐爲表不罷﹐郁甚於經﹐迫血妄行﹐上爲衄也。

傷寒發汗﹐﹝趙本有「已」字﹞解半日許﹐復煩﹐脈浮數者﹐可更發汗﹐宜桂枝湯主之。﹝趙本無「主之」二字﹞

煩者﹐熱也。發汗身涼爲已解﹐至半日許﹐身復熱﹐脈浮數者﹐邪不盡也﹐可更發汗﹐與桂枝湯。

凡病若發汗﹑若吐﹑若下﹑若亡﹝趙本有「血亡」二字﹞津液﹐陰陽自和者﹐必自愈。

重亡津液﹐則不能作汗﹐必待陰陽自和﹐乃自愈矣。

大下之後﹐復發汗﹐小便不利者﹐亡津液故也﹐勿治之﹐得小便利﹐必自愈。

因亡津液而小便不利者﹐不可以藥利之﹐俟津液足﹐小便利必自愈也。

下之後﹐復發汗﹐必振寒脈微細。所以然者﹐以內外俱虛故也。

發汗則表虛而亡陽﹔下之則裏虛而亡血﹐振寒者﹐陽气微也﹔脈微細者﹐陰血弱也。

下之後﹐復發汗﹐晝日煩躁﹐不得眠﹐夜而安靜﹐不嘔不渴﹐無表證﹐脈沈微﹐身無大熱者﹐漧薑附子湯主之。

下之虛其裏﹐汗之虛其表﹐旣下﹝醫統本作「裏申」﹞又汗﹐則表裏俱虛。陽主於晝﹐陽欲復﹐虛不勝邪﹐正邪交爭﹐故晝日煩燥﹝醫統本作「躁」﹞不得眠﹔夜陰爲主﹐陽虛不能與之爭﹐是夜則安靜。

不嘔不渴者﹐裏無熱也﹔身無大熱者﹐表無熱也。又無表證而脈沈微﹐知陽气大虛﹐陰寒气勝﹐與漧薑附子湯﹐退陰復陽。

漧薑附子湯方﹕漧薑﹝一兩。味辛熱﹞附子﹝一枚生用﹐去皮﹐破﹐趙本作切﹐八片。味辛熱﹞

《內經》曰﹕寒淫所勝﹐平以辛熱。虛寒大甚﹐是以辛熱劑勝之也。

上二味﹐以水三升﹐煮取一升﹐去滓﹐頓服。

發汗後﹐身疼痛﹐脈沈遲者﹐桂枝加芍藥生薑各一兩人參三兩新加湯主之。﹝趙本有「桂枝加芍藥生薑人參新加湯方」詳見本書卷十﹞

汗後﹐身疼痛﹐邪气未盡也。脈沈遲﹐榮血不足也。經曰﹕其脈沈者﹐榮气微也。又曰﹕遲者﹐榮气不足﹐血少故也。與桂枝湯以解未盡之邪﹐加芍藥﹑生薑﹑人參﹐以益不足之血。

發汗後﹐不可更行桂枝湯。汗出而喘﹐無大熱者﹐可與麻黃杏仁甘艸石膏湯主之。﹝趙本「主之」作「方」﹞

發汗後喘﹐當作桂枝加濃朴杏人湯﹐汗出則喘愈﹐今汗出而喘﹐爲邪气擁甚﹐桂枝湯不能發散﹐故不可更行桂枝湯。汗出而喘有大熱者﹐內熱气甚也﹔無大熱者﹐表邪必甚也。與麻黃杏子﹝醫統本作「人」﹞甘艸石膏湯﹐以散其邪。

麻黃杏人﹝趙本作「仁」﹞甘艸石膏湯方﹕麻黃﹝四兩﹐去節。味甘溫﹞杏人﹝人趙本作仁﹐五十个﹐去皮尖。味甘溫﹞甘艸﹝二兩﹐炙。味甘平﹞石膏﹝半斤﹐碎﹐綿裹。味甘寒﹞

《內經》曰﹕肝苦急﹐急食甘以緩之。風气通於肝﹐風邪外甚﹐故以純甘之劑發之。

上四味﹐以水七升﹐先﹝趙本無「先」字﹞煮麻黃﹐減二升﹐去上沫﹐內諸藥﹐煮取二升﹐去滓﹐溫服一升。本云﹕黃耳。

發汗過多﹐其人叉手自冒心﹐心下悸﹐欲得按者﹐桂枝甘艸湯主之。

發汗過多亡陽也。陽受气於胸中﹐胸中陽气不足﹐故病叉手自冒心。心下悸欲得按者﹐與桂枝甘艸湯﹐以調不足之气。

桂枝甘艸湯方﹕桂枝﹝四兩﹐去皮。味辛熱﹞甘艸﹝二兩﹐炙。味甘平﹞

桂枝之辛﹐走肺而益气﹔甘艸之甘﹐入脾而緩中。

上二味﹐以水三升﹐煮取一升﹐去滓﹐頓服。

發汗後﹐其人臍下悸者﹐欲作奔豚﹐茯苓桂枝甘艸大棗湯主之。

汗者﹐心之液。發汗後﹐臍下悸者﹐心气虛而腎气發動也。腎之積﹐名曰奔豚。發則從少腹上至心下﹐爲腎气逆欲上淩心。今臍下悸爲腎气發動﹐故云欲作奔豚。與茯苓桂枝甘艸大棗湯﹐以降腎气。

茯苓桂枝甘艸大棗湯方﹕茯苓﹝半斤。味甘平﹞甘艸﹝二兩﹐炙。味甘平﹞大棗﹝十五枚﹐擘。味甘平﹞桂枝﹝四兩﹐去皮﹞

茯苓以伐腎邪﹔桂枝能泄奔豚﹔甘艸﹑大棗之甘﹐滋助脾土﹐以平腎气﹔煎用甘爛水者﹐揚之無力﹐取不助腎气也。

上四味﹐以甘爛水一斗﹐先煮茯苓﹐減二升﹐內諸藥﹐煮取三升﹐去滓﹐溫服一升﹐日三服。作甘爛水法﹐取水二斗﹐置大盆內﹐以勺揚之﹐水上有珠子五六千顆相逐﹐取用之。

發汗後﹐腹脹滿者﹐濃朴生薑甘艸半夏人參湯主之。

吐後腹脹與下後腹滿皆爲實﹐言邪气乘虛入裏爲實。發汗後外已解也。腹脹滿知非裏實﹐由脾胃津液不足﹐气澀不通﹐壅而爲滿﹐與此湯和脾胃而降气。

濃朴生薑甘艸半夏人參湯方﹕濃朴﹝半斤﹐去皮﹐炙。味苦溫﹞生薑﹝半斤﹐切。味辛溫﹞半夏﹝半斤﹐趙本醫統本並作「升」﹐洗。味辛平﹞人參﹝一兩。味﹐醫統本有「甘」字﹐溫﹞甘艸﹝二兩﹐炙。味甘平﹞

《內經》曰﹕脾欲緩﹐急食甘以緩之﹐用苦泄之。濃朴之苦﹐以泄腹滿﹔人參﹑甘艸之甘﹐以益脾胃﹔半夏﹑生薑之辛﹐以散滯气。

上五味﹐以水一斗﹐煮取三升﹐去滓﹐溫服一升﹐日三服。

傷寒若吐若下後﹐心下逆滿﹐气上衝胸﹐起則頭眩﹐脈沈緊﹐發汗則動經﹐身爲振振搖者﹐茯苓桂枝白術甘艸湯主之。

吐下後﹐裏虛气。上逆者﹐心下逆滿﹐气上衝胸﹔表虛陽不足﹐起則頭眩﹔脈浮緊﹐爲邪在表﹐當發汗﹔脈沈緊﹐爲邪在裏﹐則不可發汗。發汗則外動經絡﹐損傷陽气﹐陽气外虛﹐則不能主持諸脈﹐身爲振振搖也﹐與此湯以和經益陽。

茯苓桂枝白術甘艸湯方﹕茯苓﹝四兩。味甘平﹞桂枝﹝三兩﹐去皮。味辛熱﹞白術﹝二兩。味苦甘溫﹞甘艸﹝二兩﹐炙。味甘平﹞

陽不足者﹐補之以甘﹐茯苓﹑白術﹐生津液而益陽也。裏气逆者﹐散之以辛﹐桂枝﹑甘艸﹐行陽散气。

上四味﹐以水六升﹐煮取三升﹐去滓﹐分溫三服。

發汗﹐病不解﹐反惡寒者﹐虛故也﹐芍藥甘艸附子湯主之。

發汗病解﹐則不惡寒﹔發汗病不解﹐表實者﹐亦不惡寒。今發汗病且不解﹐又反惡寒者﹐榮衛俱虛也。汗出則榮虛﹐惡寒則衛虛﹐與芍藥甘艸附子湯﹐以補榮衛。

芍藥甘艸附子湯方﹕芍藥﹝三兩。味酸﹐微寒﹞甘艸﹝三兩﹐炙。味甘平﹞附子﹝一枚﹐炮﹐去皮﹐破八片。味辛熱﹞

芍藥之酸﹐收斂津液而益榮﹔附子之辛溫﹐固陽气而補衛﹔甘艸之甘﹐調和辛酸而安正气。

以上﹝趙本作「右」﹞三味﹐以水五升﹐煮取一升五合﹐去滓﹐分溫﹝趙本有「三」字﹞服﹐疑非仲景意。﹝趙本作「方」﹞

發汗若下之﹐病仍不解﹐煩躁者﹐茯苓四逆湯主之。

發汗若下﹐病宜解也﹐若病仍不解﹐則發汗外虛陽气﹐下之內虛陰气﹐陰陽俱虛﹐邪獨不解﹐故生煩躁。與茯苓四逆湯﹐以復陰陽之气。

茯苓四逆湯方﹕茯苓﹝六﹐趙本作「四」兩。味甘平﹞人參﹝一兩。味甘溫﹞甘艸﹝二兩﹐炙。味甘平﹞漧薑﹝一兩半。味辛熱﹞附子﹝一枚﹐生用﹐去皮﹐破八片。味辛熱﹞

四逆湯以補陽﹐加茯苓﹑人參以益陰。

上五味﹐以水五升﹐煮取三升﹐去滓﹐溫服七合﹐日三﹝趙本作「二」﹞服。

發汗後﹐惡寒者﹐虛故也﹔不惡寒﹐但熱者﹐實也。

當和胃气﹐與調胃承气湯。﹝趙本有「調胃承气湯方」詳見本書卷二。又趙本注﹕「玉函云﹐與小承气湯」﹞

汗出而惡寒者﹐表虛也﹔汗出而不惡寒﹐但熱者﹐裏實也。經曰﹕汗出不惡寒者﹐此表解裏未和。與調胃承气湯和胃气。

太陽病﹐發汗後﹐大汗出﹐胃中幹﹐煩躁﹝趙本作「躁」﹞不得眠﹐欲得飲水者﹐少少與飲之﹐令胃气和則愈。若脈浮﹐小便不利﹐微熱消渴者﹐與﹝趙本無「與」字﹞五苓散主之。﹝趙本注﹕「卽豬苓散是」﹞

發汗已解﹐胃中幹﹐煩躁不得眠﹐欲飲水者﹐少少與之﹐胃气得潤則愈。若脈浮者﹐表未解也。飲水多﹐而小便少者﹐謂之消渴﹐裏熱甚實也﹔微熱消渴者﹐熱未成實﹐上焦燥也﹐與五苓散﹐生津液和表裏。

五苓散方﹕豬苓﹝十八銖﹐去皮。味甘平﹞澤瀉﹝一兩六銖半﹐趙本無「半」字﹐味酸鹹﹞茯苓﹝十八銖。味甘平﹞桂﹝趙本有「枝」字﹐半兩﹐去皮。味辛熱﹞白術﹝十八銖。味甘平﹞

淡者一也。口入一而爲甘﹐甘甚而反淡﹐甘緩而淡滲。豬苓﹑白術﹑茯苓三味之甘﹐潤虛燥而利津液﹔鹹味下泄爲陰﹐澤瀉之鹹﹐以泄伏水﹔辛甘發散爲陽﹐桂枝之辛甘﹐以和肌表。

上五味爲末﹐﹝趙本作「搗爲散」﹞以白飲和﹐服方寸匕﹐日三服﹐多飲暖水﹐汗出愈。﹝趙本有「如法將息」四字﹞

發汗已﹐脈浮數﹐煩渴者﹐五苓散主之。

發汗已﹐脈浮數者﹐表邪未盡也﹔煩渴亡津液﹐胃燥也﹐與五苓散和表潤燥。

傷寒汗出而渴者﹐五苓散主之。不渴者﹐茯苓甘艸湯主之。

傷寒汗出而渴者﹐亡津液胃燥﹐邪气漸傳裏也﹐五苓散以和表裏。若汗出不渴者﹐邪气不傳裏﹐但在表而表虛也﹐與茯苓甘艸湯和表合衛。

茯苓甘艸湯方﹕茯苓﹝二兩。味甘平﹞桂枝﹝二兩﹐去皮。味辛熱﹞生薑﹝三兩﹐切。味辛溫﹞甘艸﹝一兩﹐炙。味甘平﹞

茯苓﹑甘艸之甘﹐益津液而和衛﹔桂枝﹑生薑之辛﹐助陽气而解表。

上四味﹐以水四升﹐煮取二升﹐去滓﹐分溫三服。

中風發熱﹐六七日不解而煩﹐有表裏證﹐渴欲飲水﹐水入則吐者﹐名曰水逆。五苓散主之。

中風發熱﹐至六七日﹐則當解﹔若不解煩者﹐邪在表也。渴欲飲水﹐邪傳裏也。裏熱甚則能消﹝熊校記﹕裏熱甚則能水﹐汪本能下增消字。按能讀如耐﹐古書多有之﹐疊見《內經》﹞水﹐水入則不吐﹔裏熱少則不能消水﹐停積不散﹐飲而吐水也。以其因水而吐﹐故名水逆。與五苓散和表裏﹑散停飲。

未持脈時﹐病患手叉自冒心﹐師因教試令咳而不咳者﹐此必兩耳聾無聞也。所以然者﹐以重發汗﹐虛故如此。

發汗多亡陽﹐胸中陽气不足者﹐病患手叉自冒心。師見外證知陽气不足也﹔又試令咳而不卽咳者﹐耳聾也﹐知陽气虛明矣。耳聾者﹐陽气虛﹐精气不得上通於耳故也。

發汗後﹐飲水多﹐必喘﹐以水灌之﹐亦喘。

喘﹐肺疾。飲水多喘者﹐飲冷傷肺也﹔以冷水灌洗而喘者﹐形寒傷肺也。

發汗後﹐水藥不得入口爲逆﹐若更發汗﹐必吐下不止。

發汗後﹐水藥不得入口﹐爲之吐逆。發汗亡陽﹐胃中虛冷也。若更發汗﹐則愈損陽气﹐胃气大虛﹐故吐下不止。

發汗吐下後﹐虛煩不得眠﹔若劇者﹐必反復顚倒﹐心中懊﹐梔子豉湯主之。

發汗吐下後﹐邪熱乘虛客於胸中﹐謂之虛煩者熱也﹐胸中煩熱鬱悶而不得發散者是也。熱﹝醫統本作「無」﹞气伏於裏者﹐則喜睡﹐今熱气浮於上﹐煩擾陽气﹐故不得眠。心惡熱﹐熱甚則必神昏﹐是以劇者反復顚倒而不安﹐心中懊而憒悶。懊者﹐俗謂鶻突是也。《內經》曰﹕其髙者因而越之。

與梔子豉湯以吐胸中之邪。

梔子豉湯方﹕梔子﹝十四枚﹐趙本作个﹐擘。味苦寒﹞香豉﹝四合﹐綿裹。味苦寒﹞

酸苦湧泄爲陰﹐苦以湧吐﹐寒以勝熱﹐梔子豉湯相合﹐吐劑宜矣。

上二味﹐以水四升﹐先煮梔子﹐得二升半﹐內豉﹐煮取一升半﹐去滓﹐分爲二服﹐溫進一服。得吐者﹐止後服。

若少气者﹐梔子甘艸豉湯主之。﹝趙本有「梔子甘艸豉湯方」詳見本書卷十﹞若嘔者﹐梔子生薑豉湯主之。﹝趙本有「梔子生薑豉湯方」詳見本書卷十﹞

少气者﹐熱傷气也﹐加甘艸以益气﹔嘔者﹐熱煩而气逆也﹐加生薑以散气。少气﹐則气爲熱搏散而不收者﹐甘以補之可也﹔嘔﹐則气爲熱搏逆而不散者﹐辛以散之可也。

發汗﹑若下之而煩熱﹐胸中窒者﹐梔子豉湯主之。

陽受气於胸中﹐發汗若下﹐使陽气不足﹐邪熱客於胸中﹐結而不散﹐故煩熱而胸中窒塞﹐與梔子豉湯以吐胸中之邪。

傷寒五六日﹐大下之後﹐身熱不去﹐心中結痛者﹐未欲解也﹐梔子豉湯主之。

傷寒五六日﹐邪气在裏之時﹐若大下後﹐身熱去﹐心胸空者﹐爲欲解。若大下後﹐身熱去而心結痛者﹐結胸也﹔身熱不去﹐心中結痛者﹐虛煩也。結胸爲熱結﹝醫統本作「客」﹞胸中﹐爲實﹐是熱气已收斂於內﹐則外身熱去﹔虛煩爲熱客胸中﹐未結爲實﹐散漫爲煩﹐是以身熱不去。六七日爲欲解之時﹐以熱爲虛煩﹐故云未欲解也。與梔子豉湯以吐除之。

傷寒下後﹐心煩﹑腹滿﹑臥起不安者﹐梔子濃朴湯主之。

下後﹐但腹滿而不心煩﹐卽邪气入裏爲裏實﹔但心煩而不腹滿﹐卽邪气在胸中爲虛煩。旣煩且滿﹐則邪气壅於胸腹之間也。滿則不能坐﹐煩則不能臥﹐故﹝醫統本有「令」字﹞臥起不安。與梔子濃朴湯﹐吐煩泄滿。

梔子濃朴湯方﹕梔子﹝十四枚﹐趙本作个﹐擘。味苦寒﹞濃朴﹝四兩﹐姜炙。趙本作炙﹐去皮﹐苦溫﹞枳實﹝四枚﹐水浸﹐去穣﹐炒。﹐趙本作「炙令黃」﹐味苦寒﹞

酸苦湧泄。梔子之苦﹐以湧虛煩﹔濃朴枳實之苦﹐以泄腹滿。

以上﹝趙本作「右」﹞三味﹐以水三升半﹐煮取一升半﹐去滓﹐分二服。溫進一服﹐得吐者﹐止後服。

傷寒﹐醫以丸藥大下之﹐身熱不去﹐微煩者﹐梔子漧薑湯主之。

丸藥不能除熱﹐但損正气。邪气乘虛畱於胸中而未入深者﹐則身熱不去而微煩﹐與梔子漧薑湯﹐吐煩益正气。

梔子漧薑湯方﹕梔子﹝十四枚﹐趙本作「个」擘。味苦寒﹞漧薑﹝二兩。味辛熱﹞

苦以湧之﹐梔子之苦以吐煩。辛以潤之﹐漧薑之辛以益气。

上二味﹐以水三升半﹐煮取一升半﹐去滓﹐分二服。溫進一服﹐得吐者﹐止後服。

凡用梔子湯﹐病患舊微溏者﹐不可與服之。

病患舊微溏者﹐裏虛而寒在下也﹐𨿽煩則非蘊熱﹐故不可與梔子湯。《內經》曰﹕先泄而後生他病者﹐治其本﹐必且調之﹐後乃治其他病。

太陽病發汗﹐汗出不解﹐其人仍發熱﹐心下悸﹐頭眩﹐身動﹐振振欲擗﹝趙本注﹕「一作僻」﹞地者﹐眞武湯主之。﹝趙本有「眞武湯方」詳見本書卷六﹞

發汗不解仍發熱﹐邪气未解也﹔心下悸﹑頭眩﹑身動﹑振振欲擗地者﹐汗出亡陽也。裏虛爲悸﹐上虛爲眩﹐經虛爲身振振搖﹐與眞武湯主之﹐溫經復陽。

咽喉漧燥者﹐不可發汗。

津液不足也。

淋家不可發汗﹐發汗必便血。

膀胱裏熱則淋﹐反以湯藥發汗﹐亡耗津液﹐增益﹝醫統本作「損」﹞客熱﹐膀胱虛燥﹐必小便血。

瘡家𨿽身疼痛﹐不可發汗﹐發汗則。﹝趙本作「汗出則」﹞

表虛聚熱﹐則生瘡﹐瘡家身疼如傷寒﹐不可發汗﹐發汗則表气愈虛﹐熱勢愈甚﹐生風﹐故變也。

衄家不可發汗﹐汗出必額上陷﹐脈急緊﹐直視不能﹐不得眠。

衄者﹐上焦亡血也。若發汗﹐則上焦津液枯竭﹐經絡漧澀﹐故額上陷﹐脈急緊。諸脈者﹐皆屬於目。筋脈緊急則牽引其目﹐故直視不能。瞬合目也。《鍼經》曰﹕陰气虛則目不瞑﹐亡血爲陰虛﹐是以不得眠也。

亡血家﹐不可發汗﹐發汗則寒栗而振。

《鍼經》曰﹕奪血者無汗﹐奪汗者無血。亡血發汗﹐則陰陽俱虛﹐故寒栗而振搖。

汗家重發汗﹐必恍惚心亂﹐小便已﹐陰疼﹐與禹餘糧丸﹐闕。﹝趙本注﹕「方本闕」﹞

汗者心之液﹐汗家重發汗﹐則心虛恍惚心亂﹔奪汗則無水﹐故小便已﹐陰中疼。

病患有寒﹐復發汗﹐胃中冷﹐必吐蛔。﹝趙本注﹕「一作逆」﹞

病患有寒﹐則當溫散﹐反發汗﹐損陽气﹐胃中冷﹐必吐蛔也。

本發汗而復下之﹐此爲逆也﹔若先發汗﹐治不爲逆。本先下之﹐而反汗之爲逆﹔若先下之﹐治不爲逆。

病在表者﹐汗之爲宜﹐下之爲逆﹔病在裏者﹐下之爲宜﹐汗之爲逆。經曰﹕陽盛陰虛﹐汗之則死﹐下之則愈﹐陽虛陰盛﹐汗之則愈﹐下之則死。

傷寒醫下之﹐續得下利﹐淸谷不止﹐身疼痛者﹐急當救裏﹔後身疼痛﹐淸便自調者﹐急當救表。救裏宜四逆湯﹔救表宜桂枝湯。

傷寒下之﹐續得下利淸谷不止﹐身疼痛者﹐急當救裏者﹐以裏气不足﹐必先救之﹐急與四逆湯。得淸便自調﹐知裏气已和﹐然後急與桂枝湯以救表﹐身疼者﹐表邪也。《內經》曰﹕病發而不足﹐標而本之﹐先治其標﹐後治其本。此以寒爲本也。

病發熱﹐頭痛﹐脈反沈﹐若不瘥﹐身體疼痛﹐當救其裏﹐宜四逆湯。﹝趙本有「四逆湯方」詳見本書卷二﹞

發熱頭痛﹐表病也。脈反沈者﹐裏脈也。經曰﹕表有病者﹐脈當浮大﹔今脈反沈遲﹐故知愈也。見表病而得裏脈則當瘥﹐若不瘥﹐爲內虛寒甚也﹐與四逆湯救其裏。

太陽病﹐先下之﹝趙本無「之」字﹞而不愈﹐因復發汗﹐以此表裏俱虛﹐其人因致冒﹐冒家汗出自愈。

所以然者﹐汗出表和故也。得﹝趙本無「得」字﹞裏未和﹐然後復下之。

冒者﹐郁也﹐下之則裏虛而亡血﹔汗之則表虛而亡陽。表裏俱虛﹐寒气拂﹝醫統本作「怫」﹞郁﹐其人因致冒。《金匱要略》曰﹕亡血復汗﹐寒多﹐故令鬱冒﹐汗出則拂﹝醫統本作「怫」﹞郁之邪得解﹐則冒愈。《金匱要略》曰﹕冒家欲解﹐必大汗出。汗出表和而裏未和者﹐然後復下之。

太陽病未解﹐脈陰陽俱停﹐﹝趙本注﹕「一作微」﹞必先振栗﹐汗出而解。但陽脈微者﹐先汗出而解﹔但陰脈微﹝趙本注﹕「一作尺脈實」﹞者﹐下之而解。若欲下之﹐宜調胃承气湯主之。﹝趙本無「主之」二字﹐又趙本注﹕「一云﹐用大柴胡湯」﹞

脈陰陽俱停無偏勝者﹐陰陽气和也。經曰﹕寸口﹑關上﹑尺中三處﹐大小浮沈遲數同等﹐此脈陰陽爲和平﹐𨿽劇當愈。今﹝醫統本有「脈」字﹞陰陽旣和﹐必先振栗汗出而解。但陽脈微者﹐陽不足而陰有餘也﹐經曰﹕陽虛陰盛﹐汗之則愈。陰脈微者﹐陰不足而陽有餘也﹐經曰﹕陽盛陰虛﹐下之則愈。

太陽病﹐發熱汗出者﹐此爲榮弱衛彊﹐故使汗出﹐欲救邪風者﹐宜桂枝湯。

太陽中風﹐風並於衛﹐則衛實而榮虛。榮者陰也﹐衛者陽也。發熱汗出﹐陰弱陽彊也。《內經》曰﹕陰虛者陽必湊之﹐故少气時熱而汗出﹐與桂枝湯解散風邪﹐調和榮衛。

傷寒五六日﹐中風﹐往來寒熱﹐胸脇苦滿﹐默默﹝趙本作「嘿嘿」﹞不欲飲食﹐心煩喜嘔﹐或胸中煩而不嘔﹐或渴﹐或腹中痛﹐或脇下痞硬﹐或心下悸﹐小便不利﹐或不渴﹐身有微熱﹐或咳者﹐與小柴胡湯主之。﹝趙本無「與」字﹞

病有在表者﹐有在裏者﹐有在表裏之間者。此邪气在表裏之間﹐謂之半表半里證。五六日﹐邪气自表傳裏之時。中風者﹐或傷寒至五六日也。《玉函》曰﹕中風五六日﹐傷寒﹐往來寒熱﹐卽是。或中風﹐或傷寒﹐非是傷寒再中風﹐中風復傷寒也。經曰﹕傷寒中風﹐有柴胡證﹐但見一證﹐便是﹐不必悉具者正是。謂或中風﹑或傷寒也。邪在表則寒﹐邪在裏則熱。今邪在半表半里之間﹐未有定處﹐是以寒熱往來也。邪在表﹐則心腹不滿﹐邪在裏﹐則心腹脹滿。今止言胸脇苦滿﹐知邪气在表裏之間﹐未至於心腹滿﹐言胸脇苦滿﹐知邪气在表裏也。默默﹐靜也。邪在表﹐則呻吟不安﹐邪在裏﹐則煩悶亂。《內經》曰﹕陽入之陰則靜。默默者﹐邪方自表之裏﹐在表裏之間也。邪在表則能食﹐邪在裏則不能食﹐不欲食者﹐邪在表裏之間﹐未至於必不能食也。邪在表﹐則不煩不嘔﹐邪在裏﹐則煩滿而嘔﹐﹝醫統本有「心」字﹞煩喜嘔者﹐邪在表方傳裏也。邪初入裏﹐未有定處﹐則所傳不一﹐故有或爲之證。有柴胡證﹐但見一證便是﹐卽是此或爲之證。

小柴胡湯方﹕柴胡﹝半斤。味苦﹐微寒﹞黃芩﹝三兩。味苦寒﹞人參﹝三兩。味甘溫﹞甘艸﹝三兩﹐趙本有「炙」字。味甘平﹞半夏﹝半升﹐洗。味辛溫﹞生薑﹝三兩﹐切。味辛溫﹞大棗﹝十三﹐趙本醫統本並作「二」﹐枚﹐擘。味甘溫﹞

《內經》曰﹕熱淫於內﹐以苦發之。柴胡﹑黃芩之苦﹐以發傳邪之熱。裏不足者﹐以甘緩之。人參﹑甘艸之甘﹐以緩中和之气。邪半入裏則裏气逆﹐辛以散之﹐半夏以除煩嘔﹔邪半在表﹐則榮衛爭之﹐辛甘解之﹐姜棗以和榮衛。

上七味﹐以水一斗二升﹐煮取六升﹐去滓﹐再煎﹐取三升﹐溫服一升﹐日三服。

後加減法﹕﹝趙本無此四字﹞

若胸中煩而不嘔﹐﹝趙本有「者」字﹞去半夏﹑人參﹐加栝蔞實一枚。

胸中煩而不嘔﹐熱聚而气不逆也。甘者令人中滿﹐方熱聚﹐無用人參之補﹔辛散逆气﹐旣不嘔﹐無用半夏之辛溫。熱宜寒療﹐聚宜苦﹐栝蔞實苦寒﹐以泄胸中蘊熱。

若渴者﹐﹝趙本無「者」字﹞去半夏﹐加人參﹐合前成四兩半﹐栝蔞根四兩。

半夏燥津液﹐非渴者所宜。人參甘而潤﹐栝蔞根苦而涼﹐徹熱生津﹐二物爲當。

若腹中痛者﹐去黃芩﹐加芍藥三兩。

去黃芩惡寒中﹐加芍藥以通壅。

若脇下痞硬﹐去大棗﹐加牡蠣四兩。

甘﹐令人中滿痞者﹐去大棗之甘。咸以軟之﹐痞硬者﹐加牡蠣之咸。

若心下悸﹐小便不利者﹐去黃芩﹐加茯苓四兩。

飲而水蓄不行爲悸﹐小便不利。《內經》曰﹕腎欲堅。急食苦以堅腎﹐則水益堅﹐故去黃芩。淡味滲泄爲陽﹐茯苓甘淡以泄伏水。

若不渴﹐外有微熱者﹐去人參﹐加桂﹝趙本有「枝」字﹞三兩﹐溫覆取﹝趙本無「取」字﹞微汗愈。

不渴者﹐裏和也﹐故去人參。外有微熱﹐表未解也﹐加桂以發汗。

若咳者﹐去人參﹑大棗﹑生薑﹐加五味子半升﹐漧薑二兩。

咳者﹐气逆也。甘則壅气﹐故去人參﹑大棗。《內經》曰﹕肺欲收﹐急食酸以收之。五味子之酸﹐以收逆气。肺寒則咳﹐散以辛熱﹐故易生薑以漧薑之熱也。

血弱气盡﹐腠理開﹐邪气因入﹐與正气相搏﹐結於脇下﹐正邪分爭﹐往來寒熱﹐休作有時﹐默默﹝趙本作「嘿嘿」﹞不欲飲食。臟腑相連﹐其痛必下﹐邪髙痛下﹐故使嘔也。﹝趙本注﹕「一云臟腑相違﹐其病必下﹐脇膈中痛」﹞小柴胡湯主之。

人之气血隨時盛衰﹐當月郭空之時﹐則爲血弱气盡﹐腠理開疏之時也。邪气乘虛﹐傷人則深。《鍼經》曰﹕月郭空﹐則海水東盛﹐人血气虛﹐衛气去﹐形獨居﹐肌肉減﹐皮膚緩﹐腠理開﹐毛髮殘﹐瞧理薄﹐﹝醫統本有「煙」字﹞垢落﹐當是時遇賊風﹐則其入深者是矣。邪因正虛﹐自表之裏﹐而結於脇下﹐與正分爭﹐作往來寒熱。默默不欲飲食﹐此爲自外之內。經絡與臟腑相連﹐气隨經必傳於裏﹐故曰其痛下。痛﹐一作病。邪在上焦爲邪髙﹐邪漸傳裏爲痛下﹐裏气與邪气相搏﹐逆而上行﹐故使嘔也。與小柴胡湯﹐以解半表半里之邪。

服柴胡湯已﹐渴者﹐屬陽明也﹐﹝趙本無「也」字﹞以法治之。

服小柴胡湯﹐表邪已而渴﹐裏邪傳於陽明也﹐以陽明治之。

得病六七日﹐脈遲浮弱﹐惡風寒﹐手足溫﹐醫二三下之﹐不能食﹐而脇下滿痛﹐面目及身黃﹐頸項彊﹐小便難者﹐與柴胡湯。後必下重﹐本渴﹐而飲水﹝趙本作「飲水而嘔者」﹞嘔者﹐柴胡湯不中與也。食穀者噦。

得病六七日﹐脈遲浮弱﹐惡風寒﹐手足溫﹐則邪气在半表半里﹐未爲實﹐反二三下之﹐虛其胃气﹐損其津液﹐邪蘊於裏﹐故不能食而脇下滿痛。胃虛爲熱蒸之﹐燻發於外﹐面目及身悉黃也。頸項彊者﹐表仍未解也。小便難者﹐內亡津液。𨿽本柴胡湯證﹐然以裏虛﹐下焦气澀而小便難﹐若與柴胡湯﹐又走津液﹐後必下重也。不因飲水而嘔者﹐柴胡湯證。若本因飲而嘔者﹐水停心下也。《金匱要略》曰﹕先渴卻嘔者﹐爲水停心下﹐此屬飲家。飲水者﹐水停而嘔﹔食穀者﹐物聚而噦﹐皆非小柴胡湯所宜﹐二者皆柴胡湯之戒﹐不可不識也。

傷寒四五日﹐身熱惡風﹐頸項彊﹐脇下滿﹐手足溫而渴者﹐小柴胡湯主之。

身熱惡風﹐頸項彊者﹐表未解也﹔脇下滿而渴者﹐裏不和也。邪在表則手足通熱﹐邪在裏則手足厥寒﹔今手足溫者﹐知邪在表裏之間也。與小柴胡湯以解表裏之邪。

傷寒﹐陽脈澀﹐陰脈弦﹐法當腹中急痛者﹐﹝趙本無「者」字﹞先與小建中湯﹔不瘥者﹐與小柴胡湯主之。

脈陽澀﹑陰弦﹐而腹中急痛者﹐當作裏有虛寒治之﹐與小建中湯﹐溫中散寒﹔若不瘥者﹐非裏寒也﹐必由邪气自表之裏﹐裏气不利所致﹐與小柴胡湯﹐去黃芩加芍藥﹐以除傳裏之邪。

小建中湯方﹕桂枝﹝三兩﹐去皮。味辛熱﹞甘艸﹝三趙本作「二」兩﹐炙。味甘平﹞大棗﹝十二枚﹐擘。味甘溫﹞芍藥﹝六兩。味酸微寒﹞生薑﹝三兩﹐切。味辛溫﹞膠飴﹝一升。味甘溫﹞

建中者﹐建脾也。《內經》曰﹕脾欲緩﹐急食甘以緩之。膠飴﹑大棗﹑甘艸之甘以緩中也。辛潤散也﹐榮衛不足﹐潤而散之﹐桂枝﹑生薑之辛﹐以行榮衛。酸收也﹑泄也﹐正气虛弱﹐收而行之﹐芍藥之酸﹐以收正气。

上六味﹐以水七升﹐煮取三升﹐去滓﹐內膠﹝趙本無「膠」字﹞飴﹐更上微火﹐消解﹐溫服一升﹐日三服。嘔家不可用建中湯﹐以甜故也。

傷寒中風﹐有柴胡證﹐但見一證便是﹐不必悉具。

柴胡證﹐是邪气在表裏之間也﹐或胸中煩而不嘔﹐或渴﹐或腹中痛﹐或脇下痞硬﹐或心下悸﹐小便不利﹐或不渴﹐身有微熱﹐或咳﹐但見一證﹐便宜與柴胡湯治之﹐不必待其證候全具也。

凡柴胡湯病證而下之﹐若柴胡證不罷者﹐復與柴胡湯﹐必蒸蒸而振﹐卻﹝趙本有「復」字﹞發熱汗出而解。

邪在半表半里之間﹐爲柴胡證﹐卽未作裏實﹐醫便以藥下之﹔若柴胡證仍在者﹐𨿽下之不爲逆﹐可復與柴胡湯以和解之。得湯﹐邪气還表者﹐外作蒸蒸而熱﹐先經下﹐裏虛﹐邪气欲出﹐內則振振然也。正气勝﹑陽气生﹐卻復發熱汗出而解也。

傷寒二三日﹐心中悸而煩者﹐小建中湯主之。

傷寒二三日﹐邪气在表﹐未當傳裏之時﹐心中悸而煩﹐是非邪气搏所致。心悸者﹐气虛也﹔煩者﹐血虛也。以气血內虛﹐與小建中湯先建其裏。

太陽病﹐過經十餘日﹐反二三下之﹐後四五日﹐柴胡證仍在者﹐先與小柴胡湯。﹝趙本無「湯」字﹞嘔不止﹐心下急﹐﹝趙本注﹕「一云﹕嘔止小安」﹞鬱鬱微煩者﹐爲未解也﹐與大柴胡湯下之﹐則愈。

日數過多﹐累經攻下﹐而柴胡證不罷者﹐亦須先與小柴胡湯﹐以解其表。經曰﹕凡柴胡湯疾﹐﹝醫統本作「病」﹞證而下之﹐若柴胡證不罷者﹐復與柴胡者﹐﹝醫統本作「湯」﹞是也。嘔止者﹐表裏和也﹔若嘔不止﹐鬱鬱微煩者﹐裏熱已甚﹐結於胃中也﹐與大柴胡湯下其裏熱則愈。

大柴胡湯方﹕柴胡﹝半斤。味甘平﹞黃芩﹝三兩。味苦寒﹞芍藥﹝三兩。味酸﹐微寒﹞半夏﹝半升﹐洗。味辛溫﹞生薑﹝五兩﹐切。味辛溫﹞枳實﹝四枚﹐炙。味苦寒﹞大棗﹝十二枚﹐擘。醫統本有「味」字﹐甘溫﹞大黃﹝二兩。味苦寒﹐趙本無「大黃」一藥﹞

柴胡﹑黃芩之苦﹐入心而折熱﹔枳實﹑芍藥之酸苦﹐湧泄而扶陰。辛者散也﹐半夏之辛﹐以散逆气﹔辛甘和也﹐姜棗之辛甘﹐以和榮衛。

上八味﹐以水一斗二升﹐煮取六升﹐去滓﹐再煎﹐溫服一升﹐日三服。一方用﹝趙本作「加」﹞大黃二兩。若不加大黃﹐﹝趙本無「大黃」二字﹞恐不爲大柴胡湯也。﹝趙本無「也」字﹞

傷寒十三日不解﹐胸脇滿而嘔﹐日晡所發潮熱﹐已而微利。此本柴胡證﹐下之而﹝趙本作「以」﹞不得利﹐今反利者﹐知醫以丸藥下之﹐﹝趙本有「此」字﹞非其治也。潮熱者實也﹐先宜﹝趙本有「服」字﹞

小柴胡湯以解外﹐後以柴胡加芒硝湯主之。﹝趙本有「柴胡加芒硝湯方」詳見本書卷十﹞

傷寒十三日﹐再傳經盡﹐當解之時也。若不解﹐胸脇滿而嘔者﹐邪气猶在表裏之間﹐此爲柴胡湯證﹔若以柴胡湯下之﹐則更無潮熱自利。醫反以丸藥下之﹐虛其腸胃﹐邪气﹝醫統本作「熱」﹞乘虛入腑﹐日晡所發潮熱﹐熱已而利也。潮熱𨿽爲熱實﹐然胸脇之邪未已﹐故先與小柴胡湯以解外﹐後以柴胡加芒硝以下胃熱。

傷寒十三日不解﹐﹝趙本無「不解」二字﹞過經﹐譫語者﹐以有熱也﹐當以湯下之。若小便利者﹐大便當硬﹐而反下利﹐脈調和者﹐知醫以丸藥下之﹐非其治也。若自下利者﹐脈當微厥﹐今反和者﹐此爲內實也﹐調胃承气湯主之。

傷寒十三日再傳經盡﹐謂之過經。譫語者﹐陽明胃熱也﹐當以諸承气湯下之。若小便利者﹐津液偏滲﹐大盒飯硬﹐反下利者﹐知醫以丸藥下之也。下利﹐脈微而厥者﹐虛寒也﹐今脈調和﹐則非虛寒﹐由腸虛胃熱﹐協熱而利也﹐與調胃承气湯以下胃熱。

太陽病不解﹐熱結膀胱﹐其人如狂﹐血自下﹐下者愈。其外不解者﹐尙未可攻﹐當先解﹝趙本有「其」字﹞

外。外解已﹐但少腹急結者﹐乃可攻之﹐宜桃核承气湯方。﹝趙本注﹕「後云﹕解外宜桂枝湯」﹞

太陽﹐膀胱經也。太陽經邪熱不解﹐隨經入腑﹐爲熱結膀胱﹐其人如狂者﹐爲未至於狂﹐但不寧爾。經曰﹕其人如狂者﹐以熱在下焦﹐太陽多熱﹐熱在膀胱﹐必與血相搏﹐若血不爲蓄﹐爲熱迫之則血自下﹐血下則熱隨血出而愈。若血不下者﹐則血爲熱搏﹐蓄積於下﹐而少腹急結﹐乃可攻之﹐與桃核承气湯﹐下熱散血。《內經》曰﹕從外之內而盛於內者﹐先治其外﹐後調其內。此之謂也。

桃核承气湯方﹕桃人﹝人趙本作仁﹐五十个﹐去皮尖。味甘平﹞桂枝﹝二兩﹐去皮。味辛熱﹞大黃﹝四兩﹞芒硝﹝二兩﹞甘艸﹝二兩﹐炙﹞

甘以緩之﹐辛以散之。少腹急結﹐緩以桃人之甘﹔下焦蓄血﹐散以桂枝辛熱之气﹐﹝醫統本作「桂枝之辛﹐大熱之气」﹞寒以取之。熱甚搏血﹐故加二物於調胃承气湯中也。

上五味﹐以水七升﹐煮取二升半﹐去滓﹐內芒硝﹐更上火微沸。下火﹐先食溫服五合﹐日三服﹐當微利。

傷寒八九日﹐下之﹐胸滿煩驚﹐小便不利﹐譫語﹐一身盡重﹐不可轉側者﹐柴胡加龍骨牡蠣湯主之。

傷寒八九日﹐邪气已成熱﹐而復傳陽經之時﹐下之虛其裏而熱不除。胸滿而煩者﹐陽熱客於胸中也﹔驚者﹐心惡熱而神不守也﹔小便不利者﹔裏虛津液不行也﹔譫語者﹐胃熱也﹔一身盡重不可轉側者﹐陽气內行於裏﹐不營於表也。與柴胡湯以除胸滿而煩﹐加龍骨﹑牡蠣﹑鉛丹﹐收斂神气而鎭驚﹔加茯苓以行津液﹑利小便﹔加大黃以逐胃熱﹑止譫語﹔加桂枝以行陽气而解身重。錯雜之邪﹐斯悉愈矣。

柴胡加龍骨牡蠣湯方﹕半夏﹝二合﹐趙本有半字﹐洗﹞大棗﹝六枚﹐趙本有「擘」字﹞柴胡﹝四兩﹞生薑﹝一兩半﹐趙本有「切」字﹞人參﹝一兩半﹐趙本有黃芩一兩﹞龍骨﹝一兩半﹞鉛丹﹝一兩半﹞桂枝﹝一兩半﹐去皮﹞茯苓﹝一兩半﹞大黃﹝二兩﹞牡蠣﹝一兩半﹐﹐趙本醫統本並作「熬」字﹞

上十一﹝趙本作「二」﹞味﹐以水八升﹐煮取四升﹐內大黃切如棋子﹐更煮一二﹝趙本作「兩」﹞沸﹐去滓﹐溫服一升。﹝趙本句下有「本云﹕柴胡湯﹐今加龍骨等」十字﹞

傷寒腹滿譫語﹐寸口脈浮而緊﹐此肝乘脾也﹐名曰縱﹐刺期門。

腹滿譫語者﹐脾胃疾也。浮而緊者﹐肝脈也。脾病見肝脈﹐木行乘土也。經曰﹕水行乘火﹐木行乘土﹐名曰縱。此其類矣。期門者﹐肝之募﹐刺之以瀉肝經盛气。

傷寒發熱﹐嗇嗇惡寒﹐大渴欲飲水﹐其腹必滿﹐自汗出﹐小便利﹐其病欲解﹐此肝乘肺也﹐名曰橫﹐刺期門。

傷寒發熱﹐嗇嗇惡寒﹐肺病也。大渴欲飲水﹐肝气勝也。《玉函》曰﹕作大渴﹐欲飲酢漿﹐是知肝气勝也。傷寒欲飲水者愈﹐若不愈而腹滿者﹐此肝行乘肺﹐水不得行也。經曰﹕木行乘金﹐名橫﹐刺期門﹐以瀉肝之盛气﹐肝肺气平﹐水散而津液得通﹐外作自汗出﹐內爲小便利而解也。

太陽病二日﹐反躁﹐反﹝趙本作「凡」﹞熨其背﹐而大汗出﹐大熱入胃﹐﹝趙本注「一作二日內燒瓦熨背﹐大汗出﹐火气入胃」﹞胃中水竭﹐躁煩﹐必發譫語﹐十餘日﹐振栗﹑自下利者﹐此爲欲解也。故其汗﹐從腰已﹝趙本作「以」﹞下不得汗﹐欲小便不得﹐反嘔﹐欲失溲﹐足下惡風﹐大便硬﹐小盒飯數而反不數及不多﹐大便已﹐頭卓然而痛﹐其人足心必熱﹐穀气下流故也。

太陽病二日﹐則邪在表﹐不當發躁﹐而反躁者﹐熱气行於裏也。反熨其背而發汗﹐大汗出﹐則胃中漧燥﹐火熱入胃﹐胃中燥熱﹐躁煩而譫語﹐至十餘日﹐振栗﹑自下利者﹐火邪勢微﹐陰气復生﹐津液得復也﹐故爲欲解。火邪去﹐大汗出﹐則愈。若從腰以下不得汗﹐則津液不得下通﹐故欲小便不得﹐熱气上逆而反嘔也。欲失溲﹑足下惡風者﹐气不得通於下而虛也。津液偏滲﹐令大便硬者﹐小盒飯數。經曰﹕小便數者﹐大便必硬也。

此以火熱內燥﹐津液不得下通﹐故小便不數及不多也。若火熱消﹐津液和﹐則結硬之便得潤﹐因自大便也。便已﹐頭卓然而痛者﹐先大便硬﹐則陽气不得下通﹐旣得大便﹐則陽气降下﹐頭中陽虛﹐故卓然而痛。穀气者﹐陽气也。先陽气不通於下之時﹐足下惡風﹐今陽气得下﹐故足心熱也。

太陽病中風﹐以火劫發汗﹐邪風被火熱﹐血气流溢﹐失其常度﹐兩陽相燻灼﹐其身發黃。陽盛則欲衄﹐陰虛則小便難﹐陰陽俱虛竭﹐身體則枯燥。但頭汗出﹐劑頸而還﹐腹滿微喘﹐口漧咽爛﹐或不大便﹐久則譫語﹐甚者至噦﹐手足躁擾﹐撚衣摸牀﹐小便利者﹐其人可治。

風爲陽邪﹐因火熱之气﹐則邪風愈甚﹐迫於血气﹐使血气流溢﹐失其常度。風與火气﹐謂之兩陽。兩陽相燻灼﹐熱發於外﹐必發身黃。若熱搏於經絡爲陽盛外熱﹐迫血上行必衄﹔熱搏於內者﹐爲陰虛內熱﹐必小便難。若熱消血气﹐血气少爲陰陽俱虛﹐血气虛少﹐不能榮於身體﹐爲之枯燥。三陽經絡至頸﹐三陰至胸中而還﹐但頭汗出﹐劑頸而還者﹐熱气炎上﹐搏陽而不搏於陰也。《內經》曰﹕諸脹腹大﹐皆屬於熱。腹滿微喘者﹐熱气內郁也。《內經》曰﹕火气內發﹐上爲口漧咽爛者﹐火熱上燻也。熱气上而不下者﹐則大便不硬。若熱气下入胃﹐消耗津液﹐則大便硬﹐故云或不大便。久則胃中躁﹝醫統本作「燥」﹞熱﹐必發譫語。

《內經》曰﹕病深者﹐其聲噦。火气大甚﹐正气逆亂則噦。《內經》曰﹕四肢者﹐諸陽之本也。陽盛則四肢實﹐火熱大甚﹐故手足躁擾﹐撚衣摸牀﹐擾亂也。小便利者﹐爲火未劇﹐津液未竭而猶可治也。

傷寒脈浮﹐醫以火迫劫之﹐亡陽﹐必驚狂﹐起臥﹝趙本作「臥起」﹞不安者﹐桂枝去芍藥加蜀漆牡蠣龍骨救逆湯主之。

傷寒脈浮﹐責邪在表﹐醫以火劫發汗﹐汗﹝熊校記﹕醫以火劫發汗﹐汗出﹐大出者亡其陽。汪本大上刪「出」字﹐非﹞大出者﹐亡其陽。汗者﹐心之液。亡陽則心气虛﹐心惡熱﹐火邪內迫﹐則心神浮越﹐故驚狂﹐起臥不安﹐與桂枝湯﹐解未盡表邪﹔去芍藥﹐以芍藥益陰﹐非亡陽所宜也﹔火邪錯逆﹐加蜀漆之辛以散之﹔陽气亡脫﹐加龍骨﹑牡蠣之澀以固之。《本艸》云﹕澀可去脫。龍骨﹑牡蠣之屬是也。

桂枝去芍藥加蜀漆龍骨牡蠣﹝趙本作「牡蠣龍骨」﹞救逆湯方﹕桂枝﹝三兩﹐去皮﹞甘艸﹝二兩﹐炙﹞生薑﹝三兩﹐切﹞牡蠣﹝五兩﹐熬。味酸鹹﹞龍骨﹝四兩。味甘平﹞大棗﹝十二枚﹐擘﹞蜀漆﹝三兩﹐洗去腳﹐趙本醫統本並作腥。味辛平﹞

上爲末﹐﹝趙本作「七味」﹞以水一斗二升﹐先煮蜀漆﹐減二升﹐內諸藥﹐煮取三升﹐去滓﹐溫服一升。﹝趙本有「本云﹕桂枝湯﹐今去芍藥﹐加蜀漆牡蠣龍骨」十六字﹞

形作傷寒﹐其脈不弦緊而弱。弱者必渴﹐被火者﹝趙本無「者」字﹞必譫語。弱者發熱﹑脈浮﹐解之當汗出。愈。

形作傷寒﹐謂頭痛身熱也。脈不弦緊﹐則無傷寒表脈也。經曰﹕諸弱發熱﹐則脈弱爲裏熱﹐故云弱者必渴。若被火气﹐兩熱相合﹐搏﹝熊校記﹕傳於胃中﹐汪本傳攺搏﹐非是﹞於胃中。胃中躁煩﹐必發譫語。脈弱發熱者﹐得脈浮﹐爲邪气還表﹐當汗出而解矣。

太陽病﹐以火燻之﹐不得汗﹐其人必躁﹐到經不解﹐必淸血﹐名爲火邪。

此火邪迫血而血下行者也。太陽病用火燻之﹐不得汗﹐則熱無從出。陰虛被火﹐必發躁也。六日傳經盡﹐至七日再到太陽經﹐則熱气當解。若不解﹐熱气迫血下行﹐必淸血淸廁也。

脈浮熱甚﹐﹝趙本有「而」字﹞反灸之﹐此爲實。實以虛治﹐因火而動﹐必咽燥唾血。

此火邪迫血而血上行者也。脈浮﹐熱甚爲表實﹐醫以脈浮爲虛﹐用火灸之﹐因火气動血﹐迫血上行﹐故咽燥唾血。

微數之脈﹐愼不可灸﹐因火爲邪﹐則爲煩逆﹐追虛逐實﹐血散脈中﹐火气𨿽微﹐內攻有力﹐焦骨傷筋﹐血難復也。

微數之脈﹐則爲熱也。灸則除寒﹐不能散熱﹐是愼不可灸也。若反灸之﹐熱因火則甚﹐遂爲煩逆。灸本以追虛﹐而復逐熱爲實﹐熱則傷血﹐又加火气﹐使血散脈中﹐气主煦之﹐血主濡之﹐气血消散﹐不能濡潤筋骨﹐致骨焦筋傷﹐血散而難復也。

脈浮﹐宜以汗解﹐用火灸之﹐邪無從出﹐因火而盛﹐病從腰以下必重而痺﹐名火逆也。

脈浮在表﹐宜以汗解之。醫以火灸取汗而不得汗﹐邪無從出﹐又加火气相助﹐則熱愈甚﹐身半以上﹐同天之陽﹐半身以下﹐同地之陰﹐火性炎上﹐則腰以下陰气獨治﹐故從腰以下必重而痺也。

欲自解者﹐必當先煩﹐﹝趙本有「煩」字﹞乃有汗而解。何以知之﹖脈浮﹐故知汗出解也。﹝趙本無「也」字﹞

煩﹐熱也。邪气還表﹐則爲煩熱﹐汗出而解。以脈浮﹐故爲邪還表也。

燒鍼令其汗﹐鍼處被寒﹐核起而赤者﹐必發奔豚。气從少腹上衝心者﹐灸其核上各一壯﹐與桂枝加桂湯﹐﹝趙本有「桂枝加桂湯方」詳見本書卷十﹞更加桂二兩。﹝趙本有「也」字﹞

燒鍼發汗﹐則損陰血﹐而驚動心气。鍼處被寒﹐气聚而成核。心气因驚而虛﹐腎气乘寒气而動﹐發爲奔豚。《金匱要略》曰﹕病有奔豚﹐從驚發得之。腎气欲上乘心﹐故其气從少腹上衝心也。先灸核上﹐以散其寒﹐與桂枝加桂湯﹐以泄奔豚之气。

火逆﹐下之﹐因燒鍼煩躁者﹐桂枝甘艸龍骨牡蠣湯主之。

先火爲逆﹐復以下除之﹐裏气因虛﹐又加燒鍼﹐裏虛而爲火熱所煩﹐故生煩躁﹐與桂枝甘艸龍骨牡蠣湯以散火邪。

桂枝甘艸龍骨牡蠣湯方﹕桂枝﹝一兩﹐趙本有「去皮」二字﹞甘艸﹝二兩﹐趙本有「炙」字﹞牡蠣﹝二兩﹐熬﹞龍骨﹝二兩﹞

辛甘發散﹐桂枝﹑甘艸之辛甘﹐以發散經中之火邪﹔澀可去脫﹐龍骨﹑牡蠣之澀﹐以收斂浮越之正气。

上爲末﹐﹝趙本作「四味」﹞以水五升﹐煮取二升半﹐去滓﹐溫服八合﹐日三服。

太陽傷寒者﹐加溫鍼﹐必驚也。

寒則傷榮。榮气微者﹐加燒鍼﹐則血畱不行。驚者溫鍼﹐損榮血而動心气。《金匱要略》曰﹕血气少者屬於心。

太陽病﹐當惡寒發熱﹐今自汗出﹐﹝趙本有「反」字﹞不惡寒發熱﹐關上脈細數者﹐以醫吐之過也。

一二日吐之者﹐腹中饑﹐口不能食﹔三四日吐之者﹐不喜糜粥﹐欲食冷食﹐朝食暮吐﹐以醫吐之所致也﹐此爲小逆。

惡寒發熱﹐爲太陽表病﹔自汗出﹐不惡寒發熱者﹐陽明證。本太陽表病﹐醫反吐之﹐傷動胃气﹐表邪乘虛傳於陽明也。以關脈細數﹐知醫吐之所致。病一二日﹐爲表邪尙寒而未成熱﹐吐之則表寒傳於胃中﹐胃中虛寒﹐故腹中饑而口不能食。病三四日﹐則表邪已傳成熱﹐吐之﹐則表熱乘虛入胃﹐胃中虛熱﹐故不喜糜粥﹐欲食冷食﹐朝食暮吐也。朝食暮吐者﹐晨食入胃﹐胃虛不能克化﹐卽知﹐至暮胃气行裏﹐與邪气相搏﹐則胃气反逆﹐而以胃气尙在﹐故止云小逆。

太陽病吐之﹐但太陽病當惡寒﹐今反不惡寒﹐不欲近衣﹐此爲吐之內煩也。

太陽表病﹐醫反吐之﹐傷於胃气﹐邪熱乘虛入胃﹐胃爲邪熱內煩﹐故不惡寒﹐不欲近衣也。

病患脈數﹐數爲熱﹐當消穀引食﹐而反吐者﹐此以發汗﹐令陽气微﹐膈气虛﹐脈乃數也。數爲客熱﹐不能消穀﹐以胃中虛冷﹐故吐也。

陽受气於胸中﹐發汗外虛陽气﹐是令陽气微﹑膈气虛也。數爲熱本﹐熱則合消穀﹐客熱則不能消穀﹐因發汗外損陽气﹐致胃中虛冷﹐故吐也。

太陽病﹐過經十餘日﹐心下溫溫欲吐﹐而胸中痛﹐大便反溏﹐腹微滿﹐鬱鬱微煩。先此時﹐自極吐下者﹐與調胃承气湯。若不爾者﹐不可與。但欲嘔﹐胸中痛﹐微溏者﹐此非柴胡﹝趙本有「湯」字﹞證﹐以嘔故知極吐下也。

心下溫溫欲吐﹐鬱鬱微煩﹐胸中痛﹐當責邪熱客於胸中。大便反溏﹐腹微滿﹐則邪熱已下於胃也。日數𨿽多﹐若不經吐下﹐止是傳邪﹐亦未可下﹐當與柴胡湯﹐以除上中二焦之邪。若曾吐下﹐傷損胃气﹐胃虛則邪乘虛入胃爲實﹐非柴胡湯所能去﹐﹝醫統本有「與」字﹞調胃承气湯下胃熱。以嘔﹐知胃气先曾傷動也。

太陽病六七日﹐表證仍在﹐脈微而沈﹐反不結胸﹐其人發狂者﹐以熱在下焦﹐少腹當硬滿﹐小便自利者﹐下血乃愈。所以然者﹐以太陽隨經﹐瘀熱在裏故也。抵當湯主之。

太陽﹐經也。膀胱﹐腑也。此太陽隨經入腑者也。六七日邪气傳裏之時﹐脈微而沈﹐邪气在裏之脈也。

表證仍在者﹐則邪气猶淺﹐當結於胸中﹔若不結於胸中﹐其人發狂者﹐熱結在膀胱也。經曰﹕熱結膀胱﹐其人如狂。此發狂則熱又深也。少腹硬滿﹐小便不利者﹐爲無血也﹔小便自利者﹐血證諦也﹐與抵當湯以下蓄血。

抵當湯方﹕水蛭﹝三十个﹐熬。味鹹﹐苦寒﹞虻虫﹝三十个﹐熬﹐去翅足。味苦﹐微寒﹞桃人﹝趙本作仁﹐二十个﹐去皮尖。味苦甘﹐平﹞大黃﹝三兩﹐酒浸﹐趙本作洗。味苦寒﹞

苦走血﹐咸勝血﹐虻虫﹑水蛭之鹹苦﹐以除蓄血。甘緩結﹐苦泄熱﹐桃人﹑大黃之苦﹐以下結熱。

上四味爲末﹐﹝趙本無「爲末」二字﹞以水五升﹐煮取三升﹐去滓﹐溫服一升﹐不下再﹝趙本作「更」﹞服。

太陽病﹐身黃脈沈結﹐少腹硬﹐小便不利者﹐爲無血也﹔小便自利﹐其人如狂者﹐血證諦也﹐抵當湯主之。

身黃脈沈結﹐少腹硬﹐小便不利者﹐胃熱發黃也﹐可與茵陳湯。身黃﹐脈沈結﹐少腹硬﹐小便自利﹐其人如狂者﹐非胃中瘀熱﹐爲熱結下焦而爲蓄血也﹐與抵當湯以下蓄血。

傷寒有熱﹐少腹滿﹐應小便不利﹔今反利者﹐爲有血也﹐當下之﹐不可余藥﹐宜抵當丸。

傷寒有熱﹐少腹滿﹐是蓄血於下焦﹔若熱蓄津液不通﹐則小便不利﹐其熱不蓄津液而蓄血不行﹐小便自利者﹐乃爲蓄血﹐當與桃人承气湯﹑抵當湯下之。然此無身黃屎黑﹐又無喜忘發狂﹐是未至於甚﹐故不可余快峻之藥也﹐可與抵當丸﹐小可下之也。

抵當丸方﹕水蛭﹝二十个﹐趙本有「熬」字。味苦寒﹞虻虫﹝二十五个﹐趙本作二十个﹐去翅足﹐熬。味苦﹐微寒﹞桃人﹝人趙本作仁﹐二十个﹐趙本有「五」字﹐去皮尖﹞大黃﹝三兩﹞

上四味﹐杵﹝趙本作「搗」﹞分爲﹝趙本無「爲」字﹞四丸﹐以水一升﹐煮一丸﹐取七合服之﹐時﹐當下血﹔若不下者﹐更服。

太陽病﹐小便利者﹐以飲水多﹐必心下悸。小便少者﹐必苦裏急也。

飲水多而小便自利者﹐則水不內蓄﹐但腹中水多﹐令心下悸。《金匱要略》曰﹕食少飲多﹐水停心下﹐甚者則悸。飲水多而小便不利﹐則水蓄於內而不行﹐必苦裏急也。

卷四

辧太陽病脈證並治法第七

問曰﹕病有結胸﹐有髒結﹐其狀何如﹖答曰﹕按之痛﹐寸脈浮﹐關脈沈﹐名曰結胸也。何謂髒結﹖答曰﹕如結胸狀﹐飲食如故﹐時時下利﹐寸脈浮﹐關脈小細沈緊﹐名曰髒結。舌上白苔滑者﹐難治。

結胸者﹐邪結在胸﹔髒結者﹐邪結在髒。二者皆下後﹐邪气乘虛入裏所致。下後邪气入裏﹐與陽相結者爲結胸﹐以陽受气於胸中故爾﹔與陰相結者﹐爲髒結﹐以陰受之﹐則入五臟故爾。气與宜通而塞﹐故痛。邪結陽分﹐則陰气不得上通﹔邪結陰分﹐則陽气不得下通。是二者﹐皆心下硬痛。寸脈浮﹐關脈沈﹐知邪結在陽也﹔寸脈浮﹐關脈小細沈緊﹐知邪結在陰也。陰結而陽不結﹐𨿽心下結痛﹐飲食亦自如﹐故陰气乘腸虛而下﹐故時時自下利。陰得陽則解﹐髒結得熱證多﹐則易治。舌上白苔滑者﹐邪气結胸中亦寒﹐故云難治。

髒結無陽證﹐不往來寒熱﹐﹝趙本注﹕「一云﹐寒而不熱」﹞其人反靜﹐舌上苔滑者﹐不可攻也。

髒結於法當下﹐無陽證﹐爲表無熱﹔不往來寒熱﹐爲半表半里無熱﹔其人反靜﹐爲裏無熱。經曰﹕舌上如苔者﹐以丹田有熱﹐胸中有寒﹐﹝醫統本有「邪气」二字﹞以表裏皆寒﹐故不可攻。

病發於陽而反下之﹐熱入﹐因作結胸﹔病發於陰而反下之﹐﹝趙本注﹕「一作汗出」﹞因作痞。﹝趙本有「也」字﹞所以成結胸者﹐以下之太早故也。

發熱惡寒者﹐發於陽也﹐而反下之﹐則表中陽邪入裏﹐結於胸中爲結胸﹔無熱惡寒者﹐發於陰也﹐而反下之﹐﹝醫統本有「則」字﹞表中之陰入裏﹐結於心下爲痞。

結胸者﹐項亦彊﹐如柔狀。下之則和﹐宜大陷胸丸方。

結胸病項彊者﹐爲邪結胸中﹐胸膈結滿﹐心下緊實﹐但能仰而不能俯﹐是項彊﹐亦如柔之狀也。與大陷胸丸﹐下結泄滿。

大陷胸丸方﹕大黃﹝半斤。味苦寒﹞葶藶﹝趙本有「子」字。半升﹐熬。味苦寒﹞芒硝﹝半升。味鹹寒﹞杏人﹝趙本作「仁」﹐半升﹐去皮尖﹐熬黑。味苦﹐甘溫﹞

大黃﹑芒硝之苦鹹﹐所以下熱﹔葶藶﹑杏人之苦甘﹐所以泄滿﹔甘遂取其直達﹐白蜜取其潤利﹐皆以下泄滿實物也。

上四味﹐搗篩二味﹐內杏人﹑﹝趙本作「仁」﹞芒硝﹐合研如脂﹐和散﹐取如彈丸一枚﹔別搗甘遂末一錢匕﹐白蜜二合﹐水二升﹐煮取一升﹐溫頓服之﹐一宿乃下﹐如不下更服﹐取下爲效﹐禁如藥法。

結胸證﹐其脈浮大者﹐不可下﹐下之則死。

結胸爲邪結胸中﹐屬上焦之分﹐得寸脈浮﹑關脈沈者﹐爲在裏﹐則可下。若脈浮大﹐心下𨿽結﹐是在表者猶多﹐未全結也﹐下之重虛﹐邪气復結﹐則難可制﹐故云﹕下之則死。

結胸證悉具﹐煩躁者﹐亦死。

結胸證悉具﹐邪結已深也。煩躁者﹐正气散亂也。邪气勝正﹐病者必死。

太陽病﹐脈浮而動數﹐浮則爲風﹐數則爲熱﹐動則爲痛﹐數則爲虛﹐頭痛發熱﹐微盜汗出而反惡寒者﹐表未解也。醫反下之﹐動數變遲﹐膈內拒痛﹐﹝趙本注﹕「一云﹕頭痛卽眩」﹞胃中空虛﹐客气動膈﹐短气躁煩﹐心中懊﹐陽气內陷﹐心下因硬﹐則爲結胸﹐大陷胸湯主之。若不結胸﹐但頭汗出﹐余處無汗﹐劑頸而還﹐小便不利﹐身必發黃也。﹝趙本無「也」字﹞

動數皆陽脈也﹐當責邪在表。睡而汗出者﹐謂之盜汗。爲邪气在半表半里﹐則不惡寒﹐此頭痛發熱﹐微盜汗出反惡寒者﹐表未解也﹐當發其汗。醫反下之﹐虛其胃气﹐表邪乘虛則陷。

邪在表則見陽脈﹐邪在裏則見陰脈﹐邪气內陷﹐動數之脈所以變遲﹐而浮脈獨不變者﹐以邪結胸中﹐上焦陽結﹐脈不得而沈也。客气者﹐外邪乘胃中空虛入裏﹐結於胸膈﹐膈中拒痛者﹐客气動膈也。《金匱要略》曰﹕短气不足以息者﹐實也。短气躁﹝醫統本作「躁」﹞煩﹐心中懊﹐皆邪熱爲實。陽气內陷﹐气不得通於膈﹐壅於心下﹐爲硬滿而痛﹐成結胸也。與大陷胸湯﹐以下結熱。若胃中空虛﹐陽气內陷﹐不結於胸膈﹐下入於胃中者﹐徧身汗出﹐則爲熱越﹐不能發黃﹔若但頭汗出﹐身無汗﹐劑頸而還﹐小便不利者﹐熱不得越﹐必發黃也。

大陷胸湯方﹕大黃﹝六兩﹐去皮。苦寒﹞芒硝﹝一升。鹹寒﹞甘遂﹝一錢﹐趙本醫統本並有「匕」字。苦寒﹞

大黃謂之將軍﹐以苦蕩滌﹔芒硝一名硝石﹐以其咸能軟硬﹐夫間有甘遂以通水也。甘遂若夫間之﹐遂其气﹐可以直達透結﹐陷胸三物爲允。

上三味﹐以水六升﹐先煮大黃﹐取二升﹐去滓﹐內芒硝﹐煮一兩沸﹐內甘遂末﹐溫服一升﹐得快利﹐止後服。

傷寒六七日﹐結胸熱實﹐脈沈而緊﹐心下痛﹐按之石硬者﹐大陷胸湯主之。

病在表而下之﹐熱入因作結胸。此不云下後﹐而云傷寒六七日﹐則是傳裏之實熱也。沈爲在裏﹐緊爲裏實﹐以心下痛﹐按之實硬﹐是以爲結胸﹐與大陷胸湯﹐以下結熱。

傷寒十餘日﹐熱結在裏﹐復往來寒熱者﹐與大柴胡湯。﹝趙本有「大柴胡湯方」詳見本書卷三﹞但結胸無大熱者﹐此爲水結在胸脇也﹐但頭微汗出者﹐大陷胸湯主之。

傷寒十餘日﹐熱結在裏﹐是可下之證﹐復往來寒熱﹐爲正邪分爭﹐未全斂結﹐與大柴胡湯下之。但結胸無大熱者﹐非熱結也﹐是水飲結於胸脇﹐謂之水結胸。周身汗出者﹐是水飲外散﹐則愈﹔若但頭微汗出﹐余處無汗﹐是水飲不得外泄﹐停蓄而不行也﹐與大陷胸湯以逐其水。

太陽病﹐重發汗﹐而復下之﹐不大便五六日﹐舌上燥而渴﹐日晡所小有潮熱﹐﹝趙本注﹕「一云﹕日晡所發心胸大煩」﹞從心下至少腹﹐硬滿而痛﹐不可近者﹐大陷胸湯主之。

重發汗而復下之﹐則內外重亡津液﹐而邪熱內結﹐致不大便五六日﹐舌上燥而渴也。日晡潮熱者屬胃﹐此日晡小有潮熱﹐非但在胃。從心下至少腹﹐硬滿而痛不可近者﹐是一腹之中﹐上下邪气俱甚也﹐與大陷胸湯以下其邪。

小結胸病﹐正在心下﹐按之則痛﹐脈浮滑者﹐小陷胸湯主之。

心下硬痛﹐手不可近者﹐結胸也。正在心下﹐按之則痛﹐是熱气猶淺﹐謂之小結胸。結胸脈沈緊﹐或寸浮關沈﹐今脈浮滑﹐知熱未深結﹐與小陷胸湯﹐以除胸膈上結熱也。

小陷胸湯方﹕黃連﹝一兩。苦寒﹞半夏﹝半升﹐洗。辛溫﹞栝蔞實﹝大者一个﹐趙本作枚。味苦寒﹞

苦以泄之﹐辛以散之﹔黃連栝蔞實﹝醫統本有「之」字﹞苦寒以泄熱﹐半夏之辛以散結。

上三味﹐以水六升﹐先煮栝蔞取三升﹐去滓﹐內諸藥﹐煮取二升﹐去滓﹐分溫三服。

太陽病二三日﹐不能臥﹐但欲起﹐心下必結﹐脈微弱者﹐此本有寒分也。反下之﹐若利止﹐必作結胸﹔未止者﹐四日復下之﹐此作協熱利也。

太陽病﹐二三日﹐邪在表也。不能臥﹑但欲起﹑心下必結者﹐以心下結滿﹐臥則气壅而愈甚﹐故不能臥而但欲起也。心下結滿﹐有水分﹐有寒分﹐有气分﹐今脈微弱﹐知本有寒分。醫見心下結﹐而反下之﹐則太陽表邪乘虛入裏﹐利止則邪气畱結爲結胸﹐利不止﹐至次日復如前下利不止者﹐是邪熱下攻腸胃﹐爲挾熱利也。

太陽病下之﹐其脈促﹐﹝趙本注﹕「一作縱」﹞不結胸者﹐此爲欲解也。脈浮者﹐必結胸也﹔﹝趙本無「也」字﹞脈緊者﹐必咽痛﹔脈弦者﹐必兩脇拘急﹔脈細數者﹐頭痛未止﹔脈沈緊者﹐必欲嘔﹔脈沈滑者﹐協熱利﹔脈浮滑者﹐必下血。

此太陽病下之後﹐邪气傳變。其脈促者﹐爲陽盛﹐下後脈促﹐爲陽勝陰也﹐故不作結胸﹐爲欲解﹔下後脈浮﹐爲上焦陽邪結﹐而爲結胸也﹐經曰﹕結胸者﹐寸脈浮﹐關脈沈。下後脈緊﹐則太陽之邪﹐傳於少陰﹐經曰﹕脈緊者屬少陰。《內經》曰﹕邪客於少陰之絡﹐令人咽﹝醫統本作「嗌」﹞痛﹐不可內食﹐所以脈緊者﹐必咽痛。脈弦則太陽之邪傳於少陽﹐經曰﹕尺寸俱弦者﹐少陽受病也。其脈循脇﹐絡於耳﹐所以脈弦者﹐必兩脇拘急。下後邪气傳裏﹐則頭痛未止﹐脈細數爲邪未傳裏而傷气也﹐細爲气少﹐數爲在表﹐故頭痛未止。脈沈緊﹐則太陽之邪傳於陽明﹐爲裏實也﹐沈爲在裏﹐緊爲裏實﹐陽明裏實﹐故必欲嘔。脈滑則太陽之邪傳於腸胃﹐以滑爲陰气有餘﹐知邪气入裏﹐幹於下焦也﹐沈爲血勝气虛﹐是爲協熱利﹑浮爲气勝血虛﹐是知必下血。經曰﹕不宜下而便攻之﹐諸變不可勝數﹐此之謂也。

病在陽﹐應以汗解之﹐反以冷水之﹐若灌之﹐其熱被卻﹝趙本醫統本並作「劫」﹞不得去﹐彌更益煩﹐肉上粟起﹐意欲飲水﹐反不渴者﹐服文蛤散。若不瘥者﹐與五苓散。

寒實結胸﹐無熱證者﹐與三物小陷胸湯﹐白散亦可服。

病在陽﹐爲邪在表也﹐法當汗出而解﹐反以冷水之﹐灌洗﹐熱被寒水﹐外不得出﹐則反攻其裏。彌更益煩﹐肉上粟起者﹐水寒之气客於皮膚也﹔意欲飲水者﹐裏有熱也﹔反不渴者﹐寒在表也。與文蛤散以散表中水寒之气。若不瘥﹐是水熱相搏﹐欲傳於裏﹐與五苓散發汗以和之。始熱在表﹐因水寒制之﹐不得外泄﹐內攻於裏﹐結於胸膈﹐心下硬痛﹐本是﹝醫統本作「以」﹞水寒伏熱爲實﹐故謂之寒實結胸。無熱證者﹐外無熱﹐而熱悉收斂於裏也﹐與小陷胸湯以下逐之。白散下熱﹐故亦可攻。

文蛤散方﹕文蛤﹝五兩。味鹹寒﹞

鹹走腎邪﹐﹝醫統本作「則」﹞可以勝水气。

上一味﹐爲散﹐以沸湯和一錢﹝趙本作「方寸」﹞匕服﹐湯用五合。﹝趙本有「五苓散方」詳見本書卷三﹞

白散方﹕桔梗﹝三分。味辛苦﹐微溫﹞芭﹝趙本作「巴」﹞豆﹝一分﹐去皮心﹐熬黑﹐研如脂。平。醫統本作「辛」溫﹞貝母﹝三分。味辛苦平﹞

辛散而苦泄。桔梗﹑貝母之苦辛﹐用以下气﹔芭豆之辛﹐用以散實。

上件﹝趙本無「件」字﹞三味爲末﹐﹝趙本醫統本並作「散」﹞內芭﹝趙本作「巴」﹞豆﹐更於臼中杵之﹐以白飲和服。彊人半錢﹐﹝趙本醫統本並有「匕」字﹞羸者減之。病在膈上必吐﹐在膈下必利﹐不利進熱粥一杯﹐利過不止﹐進冷粥一杯。身熱﹐皮粟不解﹐欲引衣自覆者﹐﹝趙本無「者」字﹞若水以﹝趙本作「以水」﹞之﹑洗之﹐益令熱卻﹝趙本作「劫」﹞不得出﹐當汗而不汗﹐則煩。假令汗出已﹐腹中痛﹐與芍藥三兩如上法。

太陽與少陽並病﹐頭項彊痛﹐或眩冒﹐時如結胸﹐心下痞硬者﹐當刺大椎第一間﹐肺兪﹑肝兪﹐愼不可發汗﹐發汗則譫語。脈弦﹐五六﹝趙本無「六」字﹞日﹐譫語不止﹐當刺期門。

太陽之脈﹐絡頭下項。頭項彊痛者﹐太陽表病也。少陽之脈﹐循胸絡脇﹐如結胸心下痞硬者﹐少陽裏病也。

太陽少陽相並爲病﹐不純在表﹐故頭項不但彊痛而或眩冒﹐亦未全入裏﹐故時如結胸﹐心下痞硬﹐此邪在半表半里之間也。刺大椎第一間﹐肺兪﹐以瀉太陽之邪﹔刺肝兪﹐以瀉少陽之邪。邪在表﹐則可發汗﹔邪在半表半里﹐則不可發汗。發汗則亡津液﹐損動胃气。少陽之邪﹐因幹於胃﹐土爲木刑﹐必發譫語。脈弦﹐至五六日傳經盡﹐邪熱去而譫語當止﹔若復不止﹐爲少陽邪熱甚也﹐刺期門﹐以瀉肝膽之气。

婦人中風﹐發熱惡寒﹐經水適來﹐得之七八日﹐熱除而脈遲身涼﹐胸脇下滿﹐如結胸狀﹐譫語者﹐此爲熱入血室也﹐當刺期門﹐隨其實而瀉﹝趙本作「取」﹞之。

中風﹐發熱惡寒﹐表病也。若經水不來﹐表邪傳裏﹐則入腑而不入血室也﹔因經水適來﹐血室空虛﹐至七八日邪气傳裏之時﹐更不入腑﹐乘虛而入於血室。熱除脈遲身涼者﹐邪气內陷而表證罷也。胸脇下滿﹐如結胸狀﹐譫語者﹐熱入血室而裏實。期門者﹐肝之募﹐肝主血﹐刺期門者﹐瀉血室之熱。審看何經气實﹐更隨其實而瀉之。

婦人中風﹐七八日﹐續得寒熱﹐發作有時﹐經水適斷者﹐此爲熱入血室﹐其血必結﹐故使如瘧狀﹐發作有時﹐小柴胡湯主之。﹝趙本有「小柴胡湯方」詳見本書卷三﹞

中風七八日﹐邪气傳裏之時﹐本無寒熱﹐而續得寒熱﹐經水適斷者﹐此爲表邪。乘血室虛﹐入於血室﹐與血相搏而血結不行﹐經水所以斷也。血气與邪分爭﹐致寒熱如瘧而發作有時﹐與小柴胡湯﹐以解傳經之邪。

婦人傷寒發熱﹐經水適來﹐晝日明了﹐暮則譫語﹐如見鬼狀者﹐此爲熱入血室。無犯胃气及上二焦﹐必自愈。

傷寒發熱者﹐寒已成熱也。經水適來﹐則血室虛空﹐﹝醫統本作「空虛」﹞邪熱乘虛入於血室。若晝日譫語﹐爲邪客於腑﹐與陽爭也﹔此晝日明了﹐暮則譫語﹐如見鬼狀﹐是邪不入腑﹐入於血室﹐與陰爭也。陽盛譫語﹐則宜下﹔此熱入血室﹐不可與下藥﹐犯其胃气。熱入血室﹐血結實﹝醫統本作「寒」﹞熱者﹐與小柴胡湯﹐散邪發汗﹔此𨿽熱入血室﹐而不畱結﹐不可與發汗藥﹐犯其上焦。熱入血室﹐胸脇滿如結胸狀者﹐可刺期門﹔此𨿽熱入血室而無滿結﹐不可刺期門﹐犯其中焦。必自愈者﹐以經行則熱隨血去﹐血下也已﹐則邪熱悉除而愈矣。所爲發汗爲犯上焦者﹐發汗則動衛气﹐衛气出上焦故也。刺期門爲犯中焦者﹐刺期門則動榮气﹐榮气出中焦故也。《脈經》曰﹕無犯胃气及上二焦﹐必自愈﹐豈謂藥不謂鍼耶。

傷寒六七日﹐發熱微惡寒﹐肢節煩疼﹐微嘔﹐心下支結﹐外證未去者﹐柴胡加﹝趙本無「加」字﹞桂枝湯主之。﹝趙本有「柴胡桂枝湯方」詳見本書卷十﹞

傷寒六七日﹐邪當傳裏之時。支﹐散也。嘔而心下結者﹐裏證也﹐法當攻裏。發熱微惡寒﹐肢節煩疼﹐爲外證未去﹐不可攻裏﹐與柴胡桂枝湯以和解之。

傷寒五六日﹐已發汗而復下之﹐胸脇滿﹐微結﹐小便不利﹐渴而不嘔﹐但頭汗出﹐往來寒熱心煩者﹐此爲未解也﹐柴胡桂枝榦姜湯主之。

傷寒五六日﹐已經汗下之後﹐則邪當解。今胸脇滿﹐微結﹐小便不利﹐渴而不嘔﹐但頭汗出﹐往來寒熱心煩者﹐卽邪气猶在半表半里之間﹐爲未解也。胸脇滿﹐微結﹐寒熱心煩者﹐邪在半表半里之間也。小便不利而渴者﹐汗下後﹐亡津液內燥也。若熱消津液﹐令小便不利而渴者﹐其人必嘔﹐今渴而不嘔﹐知非裏熱也。傷寒汗出則和﹐今但頭汗出而余處無汗者﹐津液不足而陽虛於上也。與柴胡桂枝榦姜湯﹐以解表裏之邪﹐復津液而助陽也。

柴胡桂枝榦姜湯方﹕柴胡﹝半斤。苦平﹞桂枝﹝三兩﹐去皮。味辛熱﹞漧薑﹝三。醫統本作二兩。味辛熱﹞栝蔞根﹝四兩。

味苦寒﹞黃芩﹝三兩。苦味寒﹞牡蠣﹝三﹐趙本醫統本並作二兩﹐熬。味鹹寒﹞甘艸﹝二兩﹐炙。味甘平﹞

《內經》曰﹕熱淫於內﹐以苦發之。柴胡﹑黃芩之苦﹐以解傳裏之邪﹔辛甘發散爲陽﹐桂枝﹑甘艸之辛甘﹐以散在表之邪﹔咸以軟之﹐牡蠣之咸﹐以消胸脇之滿﹔辛以潤之﹐漧薑之辛﹐以固陽虛之汗﹔津液不足而爲渴﹐苦以堅之﹐栝蔞之苦﹐以生津液。

上七味﹐以水一斗二升﹐煮取六升﹐去滓﹐再煎﹐取三升﹐溫服一升﹐日三服。初服微煩﹐復服汗出﹐便愈。

傷寒五六日﹐頭汗出﹐微惡寒﹐手足冷﹐心下滿﹐口不欲食﹐大便硬﹐脈細者﹐此爲陽微結﹐必有表復有裏也。脈沈﹐亦在裏也。汗出爲陽微﹐假令純陰結﹐不得復有外證﹐悉入在裏﹐此爲半在裏半在外也。脈𨿽沈緊﹐不得爲少陰病﹐所以然者﹐陰不得有汗﹐今頭汗出﹐故知非少陰也﹐可與小柴胡湯。設不了了者﹐得屎而解。

傷寒五六日﹐邪當傳裏之時﹐頭汗出﹐微惡寒者﹐表仍未解也。手足冷﹐心下滿﹐口不欲食﹐大便硬﹐脈細者﹐邪結於裏也。大便硬爲陽結﹐此邪熱𨿽傳於裏﹐然以外帶表邪﹐則熱結猶淺﹐故曰陽微結。脈沈𨿽爲在裏﹐若純陰結﹐則更無頭汗惡寒之表證。諸陰脈皆至頸胸中而還﹐不上循頭﹐今頭汗出﹐知非少陰也。與小柴胡湯﹐以除半表半里之邪。服湯已﹐外證罷﹐而不了了者﹐爲裏熱未除﹐與湯取其微利﹐則愈﹐故云得屎而解。

傷寒五六日﹐嘔而發熱者﹐柴胡湯證具﹐而以他藥下之﹐柴胡證仍在者﹐復與柴胡湯。此𨿽已下之﹐不爲逆﹐必蒸蒸而振﹐卻發熱汗出而解。若心下滿﹐而硬痛者﹐此爲結胸也﹐大陷胸湯主之﹔但滿而不痛者﹐此爲痞﹐柴胡不中與之﹐宜半夏瀉心湯。

傷寒五六日﹐邪在半表半里之時﹔嘔而發熱﹐邪在半表半里之證﹐是爲柴胡證具。以他藥下之﹐柴胡證不罷者﹐不爲逆﹐卻與柴胡湯則愈。若下後﹐邪气傳裏者﹐邪在半表半里﹐則陰陽俱有邪。至於下後﹐邪气傳裏﹐亦有陰陽之異﹐若下後﹐陽邪傳裏者﹐則結於胸中爲結胸﹐以胸中爲陽受气之分﹐與大陷胸湯以下其結﹔陰邪傳裏者﹐則畱於心下爲痞﹐以心下爲陰受气之分﹐與半夏瀉心湯以通其痞。經曰﹕病發於陽而反下之﹐熱入因作結胸﹔病發於陰而反下之﹐因作痞。此之謂也。

半夏瀉心湯方﹕半夏﹝半升。趙本注﹕「一方用半夏一升」﹐洗。味辛平﹞黃芩﹝味苦寒﹞漧薑﹝味辛熱﹞人參﹝以上各三兩。味甘溫﹞黃連﹝一兩。味苦寒﹞大棗﹝十二枚﹐擘。味溫甘。醫統本作甘溫﹞甘艸﹝三兩﹐炙。味甘平﹞

辛入肺而散气﹐半夏之辛﹐以散結气﹔苦入心而泄熱﹐黃芩﹑黃連之苦﹐以瀉﹝醫統本作「泄」﹞痞熱﹔脾欲緩﹐急食甘以緩之﹐人參﹑甘艸﹑大棗之甘﹐以緩之。

上七味﹐以水一斗﹐煮取六升﹐去滓﹐再煮﹐﹝趙本作「煎」﹞取三升﹐溫服一升﹐日三服。

太陽少陽並病﹐而反下之﹐成結胸﹐心下硬﹐下利不止﹐水漿不下﹐其人心煩。

太陽少陽並病﹐爲邪气在半表半里也﹐而反下之﹐二經之邪乘虛而入﹐太陽表邪入裏﹐結於胸中爲結胸﹐心下硬﹔少陽裏邪﹐乘虛下幹腸胃﹐遂利不止。若邪結陰分﹐則飲食如故﹐而爲髒結﹔此爲陽邪內結﹐故水漿不下而心煩。

脈浮而緊﹐而復下之﹐緊反入裏﹐則作痞。按之自濡﹐但气痞耳。

浮而緊﹐浮爲傷陽﹐緊爲傷陰﹐當發其汗﹐而反下之。若浮入裏﹐爲陽邪入裏﹐則作結胸﹔浮不入裏﹐而緊入裏者﹐﹝醫統本有「爲」字﹞陰邪入裏﹐則作痞。

太陽中風﹐下利﹐嘔逆﹐表解者﹐乃可攻之。其人汗出﹐發作有時﹐頭痛﹐心下痞﹐硬滿﹐引脇下痛﹐漧嘔﹐短气﹐汗出﹐不惡寒者﹐此表解裏未和也﹐十棗湯主之。

下利﹐嘔逆﹐裏受邪也。邪在裏者﹐可下﹐亦須待表解者﹐乃可攻之。其人汗出﹐發作有時﹐不惡寒者﹐表已解也﹔頭痛﹐心下痞﹐硬滿﹐引脇下痛﹐漧嘔﹐短气者﹐邪熱內蓄而有伏飲﹐是裏未和也﹐與十棗湯﹐下熱逐飲。

十棗湯方﹕芫花﹝熬。味辛苦。醫統本作「溫」﹞甘遂﹝味苦寒﹞大戟﹝味苦寒﹞大棗﹝十枚﹐擘。味甘溫﹐趙本無大棗一藥﹞

辛以散之﹐芫花之辛﹐以散飲﹔苦以泄之﹐甘遂﹑大戟之苦﹐以泄水。水者﹐腎所主也﹔甘者﹐脾之味也。大棗之甘者﹐益土而勝水。

右上﹝趙本無「上」字﹞三味等分﹐各別搗爲散。以水一升半﹐先煮大棗肥者十枚﹐取八合﹐去滓﹐內藥末。彊人服一錢匕﹐羸人服半錢﹐溫服之﹐平旦服。若下少病不除者﹐明日更服﹐加半錢﹐得快下利後﹐糜粥自養。

太陽病﹐醫發汗﹐遂發熱惡寒﹐因復下之﹐心下痞﹐表裏俱虛﹐陰陽气並竭﹐無陽則陰獨﹐復加燒鍼﹐因胸煩﹐面色靑黃﹐膚者﹐難治﹔今色微黃﹐手足溫者﹐易愈。

太陽病﹐因發汗﹐遂發熱惡寒者﹐外虛陽气﹐邪復不除也﹐因復下之﹐又虛其裏﹐表中虛﹐邪內陷﹐傳於心下爲痞。發汗表虛爲竭陽﹐下之裏虛爲竭陰﹔表證罷爲無陽﹐裏有痞爲陰獨。

又加燒鍼﹐虛不勝火﹐火气內攻﹐致胸煩也。傷寒之病﹐以陽爲主﹐其人面色靑﹐膚肉動者﹐陽气大虛﹐故云難治﹔若面色微黃﹐手足溫者﹐卽陽气得復﹐故云易愈。

心下痞﹐按之濡﹐其脈關上浮者﹐大黃黃連瀉心湯主之。

心下硬﹐按之痛﹐關脈沈者﹐實熱也。心下痞﹐按之濡﹔其脈關上浮者﹐虛熱也﹐大黃黃連湯﹐以導其虛熱。

大黃黃連瀉心湯方﹕大黃﹝二兩。味苦寒﹞黃連﹝一兩。味苦寒﹞

《內經》曰﹕火熱受邪﹐心病生焉。苦入心﹐寒除熱。大黃﹑黃連之苦寒﹐以導瀉心下之虛熱。但以麻沸湯漬服者﹐取其气薄而泄虛熱。

上二味﹐以麻沸湯二升漬之﹐須臾絞去滓﹐分溫再服。

心下痞而復惡寒﹐汗出者﹐附子瀉心湯主之。﹝趙本有「附子瀉心湯方」詳見卷十﹞

心下痞者﹐虛熱內伏也﹔惡寒汗出者﹐陽气外虛也。與瀉心湯攻痞﹐加附子以固陽。

本以下之﹐故心下痞﹐與瀉心湯﹔痞不解﹐其人渴而口燥煩﹐小便不利者﹐五苓散主之。﹝趙本有「一方云﹕忍之﹐一日乃愈」九字﹞

本因下後成痞﹐當與瀉心湯除之﹔若服之痞不解﹐其人渴而口燥煩﹐小便不利者﹐爲水飲內蓄﹐津液不行﹐非熱痞也﹐與五苓散﹐發汗散水則愈。一方﹕忍之﹐一日乃愈者﹐不飲水﹝醫統本無「水」字﹞者﹐外水不入﹐所停之水得行﹐而痞亦愈也。﹝醫統本有「矣」字﹞

傷寒汗出﹐解之後﹐胃中不和﹐心下痞硬﹐幹噫﹐食臭﹐脇下有水气﹐腹中雷鳴下利者﹐生薑瀉心湯主之。

﹝趙本有「生薑瀉心湯方」詳見卷十﹞

胃爲津液之主﹐陽气之根。大汗出後﹐外亡津液﹐胃中空虛﹐客气上逆﹐心下痞硬。《金匱要略》曰﹕中焦气未和﹐不能消穀﹐故令噫。幹噫﹑食臭者﹐胃虛而不殺谷也。脇下有水气﹐腹中雷鳴﹐土弱不能勝水也。與瀉心湯以攻痞﹐加生薑以益胃。

傷寒中風﹐醫反下之﹐其人下利﹐日數十行﹐谷不化﹔腹中雷鳴﹐心下痞硬而滿﹐漧嘔﹐心煩不得安。醫見心下痞﹐謂病不盡﹐復下之﹐其痞益甚﹐此非結熱﹐但以胃中虛﹐客气上逆﹐故使硬也﹐甘艸瀉心湯主之。﹝趙本有「甘艸瀉心湯方」詳見卷十﹞

傷寒中風﹐是傷寒或中風也。邪气在表﹐醫反下之﹐虛其腸胃而气內陷也。下利日數十行﹐谷不化﹐腹中雷鳴者﹐下後裏虛胃弱也。心下痞硬﹐漧嘔心煩﹐不得安者﹐胃中空虛﹐客气上逆也。與瀉心湯以攻表﹐加甘艸以補虛。前以汗後胃虛﹐是外傷陽气﹐故加生薑﹔此以下後胃虛﹐是內損陰气﹐故加甘艸。

傷寒服湯藥﹐下利不止﹐心下痞硬。服瀉心湯已﹐復以他藥下之﹐利不止﹐醫以理中與之﹐利益甚。理中者﹐理中焦﹐此利在下焦﹐赤石脂禹餘糧湯主之。復利﹝趙本無「利」字﹞不止者﹐當利其小便。

傷寒服湯藥下後﹐利不止﹐而心下痞硬者﹐气虛而客气上逆也﹐與瀉心湯攻之則痞已﹐醫復以他藥下之﹐又虛其裏﹐致利不止也。理中丸﹐脾胃虛寒下利者﹐服之愈。此以下焦虛﹐故與之﹐其利益甚。《聖濟經》曰﹕滑則气脫﹐欲其收也。如開腸洞泄﹑便溺遺失﹐澀劑所以收之。此利由下焦不約﹐與赤石脂禹餘糧湯以澀洞泄。下焦主釐淸濁﹐下利者﹐水谷不分也。若服澀劑﹐而利不止﹐當利小便﹐以分其气。

赤石脂禹餘糧湯方﹕赤石脂﹝一斤﹐碎。味甘溫﹞禹﹝趙本禹上有「太一」二字﹞餘糧﹝一斤﹐碎。味甘平﹞

《本艸》云﹕澀可去脫﹐石脂之澀以收斂之﹔重可去怯﹐餘糧之重以鎭固。

以上﹝趙本作「右」﹞二味﹐以水六升﹐煮取二升﹐去滓﹐﹝趙本有「分溫」二字﹞三服。

傷寒吐下後發汗﹐虛煩﹐脈甚微。八九日﹐心下痞硬﹐脇下痛﹐气上衝咽喉﹐眩冒。經脈動惕者﹐久而成痿。

傷寒吐下後發汗﹐則表裏之气俱虛﹐虛煩﹐脈甚微﹐爲正气內虛﹐邪气獨在。至七八日﹐正气當復﹐邪气當罷﹐而心下痞﹐脇下痛﹐气上衝咽喉﹐眩冒者﹐正气內虛而不復﹐邪气畱結而不去。經脈動惕者﹐經絡之气虛極﹐久則熱气還經﹐必成痿弱。

傷寒發汗﹐若吐若下﹐解後﹐心下痞硬﹐噫气不除者﹐旋復代赭石﹝趙本無「石」字﹞湯主之。

大邪𨿽解﹐以曾發汗吐下﹐胃气弱而未和﹐虛气上逆﹐故心下痞硬﹐噫气不除﹐與旋復代赭石湯降虛气而和胃。

旋復代赭石﹝趙本無「石」字﹞湯方﹕旋復花﹝三兩。味鹹溫﹞人參﹝二兩。味甘溫﹞生薑﹝五兩﹐切。味辛溫﹞半夏﹝半升﹐洗。味辛溫﹞代赭石﹝趙本無「石」字﹐一兩。味苦寒﹞大棗﹝十二枚﹐擘。甘溫﹞甘艸﹝三兩﹐炙。味甘平﹞

硬則气堅﹐鹹味可以軟之﹐旋復之咸﹐以軟痞硬。虛﹝醫統本作「怯」﹞則气浮﹐重劑可以鎭之﹐代赭石之重﹐以鎭虛逆。辛者散也﹐生薑﹑半夏之辛﹐以散虛痞。甘者緩也﹐人參﹑甘艸﹑大棗之甘﹐以補胃弱。

上件﹝趙本無「件」字﹞七味﹐以水一斗﹐煮取六升﹐去滓﹐再煎﹐取三升﹐溫服一升﹐日三服。

下後﹐不可更行桂枝湯。若汗出而喘﹐無大熱者﹐可與麻黃杏子甘艸石膏湯。﹝趙本有「麻黃杏子甘艸石膏湯方」詳見卷三﹞

前第三卷

二十六證云﹕發汗後﹐不可更行桂枝湯。汗出而喘﹐無大熱者﹐爲與此證治法同。汗下𨿽殊﹐旣不當損正气則一﹐邪气所傳旣同﹐遂用一法治之。經所謂若發汗﹑若下﹑若吐後﹝醫統本有「者」字﹞是矣。

太陽病﹐外證未除而數下之﹐遂協熱而利。利下不止﹐心下痞硬﹐表裏不解者﹐桂枝人參湯主之。

外證未除而數下之﹐爲重虛其裏﹐邪熱乘虛而入﹐裏虛協熱﹐遂利不止而心下痞。若表解而下利﹐心下痞者﹐可與瀉心湯﹐若不下利﹐表不解而心下痞者﹐可先解表而後攻痞。以表裏不解﹐故與桂枝人參湯和裏解表。

桂枝人參湯方﹕桂枝﹝四兩。趙本有「別切」二字﹐去皮。味辛熱﹞甘艸﹝四兩﹐炙。味甘平﹞白術﹝三兩。味甘平﹞

人參﹝三兩。味甘溫﹞漧薑﹝三兩。味辛熱﹞

表未解者﹐辛以散之﹔裏不足者﹐甘以緩之。此以裏气大虛﹐表裏不解﹐故加桂枝﹑甘艸於理中湯也。

上五味﹐以水九升﹐先煮四味﹐取五升﹐內桂更煮﹐取三升﹐﹝趙本有「去滓」二字﹞溫服一升﹐日再﹑夜一服。

傷寒大下後﹐復發汗﹐心下痞﹐惡寒者﹐表未解也﹐不可攻痞﹐當先解表﹐表解乃可攻痞。解表宜桂枝湯﹐攻痞宜大黃黃連瀉心湯。

大下後﹐復發汗﹐則表裏之邪當悉已。此心下痞而惡寒者﹐表裏之邪俱不解也。因表不解而下之﹐爲心下痞﹐先與桂枝湯解表﹐表解﹐乃與大黃黃連瀉心湯攻痞。《內經》曰﹕從外之內而盛於內者﹐先治其外﹐而後調其內。

傷寒﹐發熱﹐汗出不解﹐心下痞硬﹐嘔吐而下利者﹐大柴胡湯主之。

傷寒發熱﹐寒已成熱也。汗出不解﹐表和而裏病也。吐利﹐心腹濡軟爲裏虛﹔嘔吐而下利﹐心下痞硬者﹐是裏實也﹐與大柴胡湯以下裏熱。

病如桂枝證﹐頭不痛﹐項不彊﹐寸脈微浮﹐胸中痞硬﹐气上衝咽喉﹐﹝趙本作「喉咽」﹞不得息者﹐此爲胸有寒也﹐當吐之﹐宜瓜蒂散。

病如桂枝證﹐爲發熱﹑汗出﹑惡風﹐言邪在表也。頭痛﹑項彊﹐爲桂枝湯證具。若頭不痛﹐項不彊﹐則邪不在表而傳裏也。浮爲在表﹐沈爲在裏。今寸脈微浮﹐則邪不在表﹐亦不在裏﹐而在胸中也。胸中與表相應﹐故知邪在胸中者﹐猶如桂枝證而寸脈微浮也。以胸中痞硬﹐﹝醫統本有「气」字﹞上衝咽喉不得息﹐知寒邪客於胸中而不在表也。《千金》曰﹕气浮上部﹐塡塞心胸﹐﹝醫統本作「胸心」﹞胸中滿者﹐吐之則愈。與瓜蒂散﹐以吐胸中之邪。

瓜蒂散方﹕瓜蒂﹝一分﹐熬黃。味苦寒﹞赤小豆﹝一分。味酸溫﹞

其髙者越之﹐越以瓜蒂﹑豆﹝醫統本作「香」﹞豉之苦﹔在上者湧之﹐以赤小豆之酸。《內經》曰﹕酸苦湧泄爲陰。

上二味﹐各別搗篩﹐爲散已﹐合治之﹐取一錢匕。以香豉一合﹐用熱湯七合﹐煮作稀糜﹐去滓﹐取汁和散﹐溫頓服之。不吐者﹐少少加﹐得快吐乃止。諸亡血虛家﹐不可與瓜蒂散。

病脇下素有痞﹐連在臍旁﹐痛引少腹﹐入陰筋者﹐此名髒結。死。

素有宿昔之積﹐結於脇下爲痞。今因傷寒邪气入裏﹐與宿積相助﹐﹝醫統本作「合」﹞使髒之眞﹝醫統本作「眞之」﹞气﹐結而不通﹐致連在臍旁﹐痛引少腹﹐入陰筋而死。

傷寒病﹐﹝趙本無「病」字﹞若吐﹑若下後﹐七八日不解﹐熱結在裏﹐表裏俱熱﹐時時惡風﹐大渴﹐舌上干燥而煩﹐欲飲水數升者﹐白虎加人參湯主之。﹝趙本有「白虎加人參湯方」詳見卷十﹞

若吐若下後﹐七八日則當解﹐復不解﹐而熱結在裏。表熱者﹐身熱也﹔裏熱者﹐內熱也。本因吐下後﹐邪气乘虛內陷爲結熱﹐若無表熱而純爲裏熱﹐則邪熱結而爲實﹔此以表熱未罷﹐時時惡風。若邪气純在表﹐則惡風無時﹔若邪气純在裏﹐則更不惡風。以時時惡風﹐知表裏俱有熱也。邪熱結而爲實者﹐則無大渴﹔邪熱散漫則渴。今𨿽熱結在裏﹐表裏俱熱﹐未爲結實﹐邪气散漫﹐燻蒸焦膈﹐故大渴﹐舌上干燥而煩﹐欲飲水數升。與白虎加人參湯﹐散熱生津。

傷寒無大熱﹐口燥渴﹐心煩﹐背微惡寒者﹐白虎加人參湯主之。

無大熱者﹐爲身無大熱也。口燥渴心煩者﹐當作陽明病﹔然以背微惡寒﹐爲表未全罷﹐所以屬太陽也。

背爲陽﹐背惡寒口中和者﹐少陰病也﹐當與附子湯﹔今口燥而渴﹐背𨿽惡寒﹐此裏也﹐則惡寒亦不至甚﹐故云微惡寒。與白虎湯和表散熱﹐加人參止渴生津。

傷寒脈浮﹐發熱無汗﹐其表不解者﹐﹝趙本無「者」字﹞不可與白虎湯。渴欲飲水﹐無表證者﹐白虎加人參湯主之。

傷寒脈浮﹐發熱無汗﹐其表不解﹐不渴者﹐宜麻黃湯﹔渴者宜五苓散﹐非白虎所宜。大渴欲水﹐無表證者﹐乃可與白虎加人參湯﹐以散裏熱。臨病之工﹐大宜精別。

太陽少陽並病﹐心下硬﹐頸項彊而眩者﹐當刺大椎﹑肺兪﹑肝兪﹐愼勿下之。

心下痞硬而眩者﹐少陽也﹔頸項彊者﹐太陽也。刺大椎﹑肺兪﹐以瀉太陽之邪﹐以太陽脈下項挾脊故爾﹔肝兪以瀉少陽之邪﹐以膽爲肝之腑故爾。太陽爲在表﹐少陽爲在裏﹐卽是半表半里證。前第五﹝醫統本作「八」﹞

證云﹕不可發汗﹐發汗則譫語。是發汗攻太陽之邪﹐少陽之邪益甚幹胃﹐必發譫語。此云愼勿下之﹐攻少陽之邪﹐太陽之邪乘虛入裏﹐必作結胸。經曰﹕太陽少陽並病﹐而反下之﹐成結胸。

太陽與少陽合病﹐自下利者﹐與黃芩湯﹔若嘔者﹐黃芩加半夏生薑湯主之。

太陽陽明合病﹐自下利爲在表﹐當與葛根湯發汗。陽明少陽合病﹐自下利﹐爲在裏﹐可與承气湯下之。此太陽少陽合病﹐自下利﹐爲在半表半里﹐非汗下所宜﹐故與黃芩湯以和解半表半里之邪。嘔者﹐胃气逆也﹐故加半夏﹑生薑﹐以散逆气。

黃芩湯方﹕黃芩﹝三兩。味苦寒﹞甘艸﹝二兩﹐炙。味甘平﹞芍藥﹝二兩。味酸平﹞大棗﹝十二枚﹐擘。味甘溫﹞

虛而不實者﹐苦以堅之﹐酸以收之﹐黃芩﹑芍藥之苦酸﹐以堅斂腸胃之气。弱而不足者﹐甘以補之﹐甘艸﹑大棗之甘﹐以補固腸胃之弱。

上四味﹐以水一斗﹐煮取三升﹐去滓﹐溫服一升﹐日再夜一服。若嘔者﹐加半夏半升﹐生薑三兩。﹝趙本無若嘔者以下十二字﹐有「黃芩加半夏生薑湯方」詳見卷十﹞

傷寒胸中有熱﹐胃中有邪气﹐腹中痛﹐欲嘔吐者﹐黃連湯主之。

濕家下後﹐舌上如苔者﹐以丹田有熱﹐胸中﹝醫統本作「上」﹞有寒﹐是邪气入裏﹐而爲下熱上寒也﹔此傷寒邪气傳裏﹐而爲下寒上熱也。胃中有邪气﹐使陰陽不交﹐陰不得升﹐而獨治於下﹐爲下寒腹中痛﹔陽不得降而獨治於上﹐爲胸中熱﹐欲嘔吐。與黃連湯﹐升降陰陽之气。

黃連湯方﹕黃連﹝味苦寒﹞甘艸﹝炙。味甘平﹞漧薑﹝味辛熱﹞桂枝﹝去皮﹐各三兩。味辛熱﹞人參﹝二兩。

味甘溫﹞半夏﹝半升﹐洗。味辛。醫統本作甘﹐溫﹞大棗﹝十二枚﹐擘。味甘溫﹞

上熱者﹐泄之以苦﹐黃連之苦以降陽﹔下寒者﹐散之以辛﹐桂﹑姜﹑半夏之辛以升陰﹔脾欲緩﹐急食甘以緩之﹐人參﹑甘艸﹑大棗之甘以益胃。

上七味﹐以水一斗﹐煮取六升﹐去滓﹐溫服一升﹐日三服﹐夜二服。

傷寒八九日﹐風濕相搏﹐身體疼煩﹐不能自轉側﹐不嘔不渴﹐脈浮虛而澀者﹐桂枝附子湯主之。

傷寒與中風家﹐至七八日再經之時﹐則邪气多在裏﹐身必不苦疼痛﹐今日數多﹐復身體疼煩﹐不能自轉側者﹐風濕相搏也。煩者風也﹔身疼不能自轉側者濕也。經曰﹕風則浮虛。《脈經》曰﹕脈來澀者﹐爲病寒濕也。不嘔不渴﹐裏無邪也﹔脈得浮虛而澀﹐身有疼煩﹐知風濕但在經也﹐與桂枝附子湯﹐以散表中風濕。

若其人大便硬﹐﹝趙本注﹕「一云﹕臍下心下硬」﹞小便自利者﹐去桂枝﹝趙本無「枝」字﹞加白術湯主之。

桂﹐發汗走津液。此小便利﹐大便硬爲津液不足﹐去桂加術。

桂枝附子湯方﹕桂枝﹝四兩﹐去皮。味辛熱﹞附子﹝三枚﹐炮﹐去皮﹐破八片﹐趙本無「八片」二字。辛熱﹞

生薑﹝三兩﹐切。味辛溫﹞甘艸﹝二兩﹐炙。味甘溫﹞大棗﹝十二枚﹐擘。味甘溫﹞

風在表者﹐散以桂枝﹑甘艸之辛甘﹔濕在經者﹐逐以附子之辛熱﹔姜﹑棗辛甘行榮衛﹐通津液﹐以和表也。

上五味﹐以水六升﹐煮取二升﹐去滓﹐分溫三服。趙本有去桂加白術湯方云﹕附子﹝三枚﹐炮﹐去皮破﹞白術﹝四兩﹞生薑﹝三兩﹐切﹞甘艸﹝二兩﹐炙﹞大棗﹝十二枚﹐擘﹞

風濕相搏﹐骨節煩疼﹐﹝趙本作「疼煩」﹞掣痛﹐不得屈伸﹐近之則痛劇﹐汗出短气﹐小便不利﹐惡風不欲去衣﹐或身微腫者﹐甘艸附子湯主之。

風則傷衛﹐濕流關節﹐風濕相搏﹐兩邪亂經﹐故骨節疼煩﹐掣痛﹐不得屈伸﹐近之則痛劇也。風勝則衛气不固﹐汗出﹐短气﹐惡風不欲去衣﹐爲風在表﹔濕勝則水气不行﹐小便不利﹐或身微腫﹐爲濕外薄﹝醫統本作「搏」﹞也。與甘艸附子湯﹐散濕固衛气。

甘艸附子湯方﹕甘艸﹝二兩﹐炙。味甘平﹞附子﹝二枚﹐炮﹐去皮破。味辛熱﹞白術﹝二兩。味甘溫﹞桂枝﹝四兩﹐去皮。味辛熱﹞

桂枝﹑甘艸之辛甘﹐發散風邪而固﹝醫統本作「和」﹞衛﹔附子﹑白術之辛甘﹐解濕气而溫經。

上四味﹐以水六升﹐煮取三升﹐去滓﹐溫服一升﹐日三服。初服得微汗則解。能食﹐汗出﹝趙本作「止」﹞

復煩者﹐﹝趙本有「將」字﹞服五合﹐恐一升多者﹐宜服六七合爲妙。﹝趙本醫統本並作「始」﹞

傷寒脈浮滑﹐此﹝趙本有「以」字﹞表有熱﹑裏有寒﹐白虎湯主之。

浮爲在表﹐滑爲在裏。表有熱﹐外有熱也﹔裏有寒﹕有邪气傳裏也。以邪未入腑﹐故止言寒﹐如瓜蒂散證云﹕胸上有寒者是矣。與白虎湯﹐以解內外之邪。

白虎湯方﹕知母﹝六兩。味苦寒﹞石膏﹝一斤﹐碎。味甘寒﹞甘艸﹝二兩﹐趙本有「炙」字。味甘平﹞粳米﹝六合。味甘平﹞

《內經》曰﹕熱淫所勝﹐佐以苦甘。知母﹑石膏之苦甘以散熱﹐熱則傷气。甘以緩之﹐甘艸﹑粳米之甘以益气。

上四味﹐以水一斗﹐煮米熟﹐湯成﹐去滓﹐溫服一升﹐日三服。

傷寒脈結代﹐心動悸﹐炙甘艸湯主之。

結代之脈﹐動而中止能自還者﹐名曰結﹔不能自還者﹐名曰代。由血气虛衰﹐不能相續也。心中悸動﹐知眞气內虛也﹐與炙甘艸湯﹐益虛補血气而復脈。

炙甘艸湯方﹕甘艸﹝四兩﹐炙。味甘平﹞生薑﹝三兩﹐切。味辛溫﹞桂枝﹝三兩﹐去皮。味辛熱﹞人參﹝二兩。

味甘溫﹞生地黃﹝一斤。味甘寒﹞阿膠﹝二兩。味溫甘﹐醫統本作甘溫﹞麥門冬﹝半升﹐去心。味甘平﹞麻子人﹝趙本作「仁」﹐半升。味甘平﹞大棗﹝十二﹐趙本醫統本並作三十﹐枚﹐擘。味甘溫﹞

補可以去弱﹐人參﹑甘艸﹑大棗之甘﹐以補不足之气﹔桂枝﹑生薑之辛﹐以益正气。《聖濟經》曰﹕津耗散爲枯﹐五臟痿弱﹐榮衛涸流﹐溫劑所以潤之。麻人﹑阿膠﹑麥門冬﹑地黃之甘﹐潤經益血﹐復脈通心也。

上九味﹐以淸酒七升﹐水八升﹐先煮八味﹐取三升﹐去滓﹐內膠烊消盡﹐溫服一升﹐日三服﹐一名復脈湯。

脈按之來緩﹐而﹝趙本無「而」字﹞時一止復來者﹐名曰結。又脈來動而中止﹐更來小數﹐中有還者反動﹐名曰結陰也﹔脈來動而中止﹐不能自還﹐因而復動﹐﹝趙本有「者」字﹞名曰代陰也。得此脈者﹐必難治。

結代之脈﹐一爲邪气畱結﹐一爲眞气虛衰。脈來動而中止﹐若能自還﹐更來小數﹐止是邪气畱結﹐名曰結陰﹔若動而中止﹐不能自還﹐因其呼吸﹐陰陽相引復動者﹐是眞气衰極﹐名曰代陰﹐爲難治之脈。經曰﹕脈結者生﹐代者死﹐此之謂也。

卷五

辧陽明病脈證並治法第八

問曰﹕病有太陽陽明﹐有正陽陽明﹐有少陽陽明﹐何謂也﹖答曰﹕太陽陽明者﹐脾約﹝趙本注﹕「一云絡」﹞是也。

陽明胃也。邪自太陽經傳之入腑者﹐謂之太陽陽明。經曰﹕太陽病﹐若吐﹑若下﹑若發汗後﹐微煩﹐小便數﹐大便因硬者﹐與小承气湯﹐卽是太陽陽明脾約病也。

正陽陽明者﹐胃家實﹝趙本注﹕「一作寒」﹞是也。

邪自陽明經傳入腑者﹐謂之正陽陽明。經曰﹕陽明病﹐脈遲﹐𨿽汗出不惡寒﹐其身必重﹐短气﹐腹滿而喘﹐有潮熱者﹐外欲解可攻裏也。手足然汗出者﹐此大便已硬也﹐大承气湯主之﹐卽是正陽陽明胃家實也。

少陽陽明者﹐發汗﹐利小便已﹐胃中燥煩實﹐大便難是也。

邪自少陽經傳之入腑者﹐謂之少陽陽明。經曰﹕傷寒﹐脈弦細﹐頭痛發熱者﹐屬少陽。少陽不可發汗﹐發汗則譫語﹐此屬胃﹐卽是少陽陽明病也。

陽明之爲病﹐胃家實﹝趙本有「是」字﹞也。

邪傳入胃﹐熱毒畱結﹐則胃家爲實。華佗曰﹕熱毒入胃要須下去之﹐不可畱於胃中。是知邪在陽明﹐爲胃家實也。

問曰﹕何緣得陽明病﹖答曰﹕太陽病﹝趙本有「若」字﹞發汗﹑若下﹑若利小便﹐此亡津液﹐胃中漧燥﹐因轉屬陽明﹐不更衣﹐內實﹐大便難者﹐此名陽明也。

本太陽病不解﹐因汗﹑利小便﹐亡津液﹐胃中漧燥﹐太陽之邪入腑﹐轉屬陽明。古人登廁必更衣﹐不更衣者﹐通爲不大便。不更衣﹐則胃中物不得泄﹐故爲內實。胃無津液﹐加之蓄熱﹐大便則難﹐爲陽明裏實也。

問曰﹕陽明病﹐外證云何﹖答曰﹕身熱﹐汗自出﹐不惡寒﹐反惡熱也。

陽明病﹐爲邪入腑也。邪在表﹐則身熱﹐汗出而惡寒﹔邪旣入腑﹐則表證已罷﹐故不惡寒﹐但身熱﹐汗出﹐而惡熱也。

問曰﹕病有得之一日﹐不發熱而惡寒者﹐何也﹖答曰﹕𨿽得之一日﹐惡寒將自罷﹐卽自汗出而惡熱也。

邪客在陽明﹐當發熱而不惡寒﹐今得之一日﹐猶不發熱而惡寒者﹐卽邪未全入腑﹐尙帶表邪﹔若表邪全入﹐則更無惡寒﹐必自汗出而惡熱也。

問曰﹕惡寒何故自罷﹖答曰﹕陽明居中﹐﹝趙本有「主」字﹞土也﹐萬物所歸﹐無所復傳。始𨿽惡寒﹐二日自止﹐此爲陽明病也。

胃爲水谷之海﹐主養四旁。四旁有病﹐皆能傳入於胃。入胃則更不復傳﹐如太陽﹝醫統本有「病」字﹞傳之入胃﹐則更不傳陽明﹔陽明病傳之入胃﹐則更不傳少陽﹔少陽病傳之入胃﹐則更不傳三陰。

本太陽初得病時﹐發其汗﹐汗先出不徹﹐因轉屬陽明也。

傷寒傳經者﹐則一日太陽﹐二日陽明。此太陽傳經﹐故曰轉屬陽明。

傷寒發熱無汗﹐嘔不能食﹐而反汗出然者﹐是轉屬陽明也。

傷寒發熱﹐無汗﹐嘔不能食者﹐太陽受病也﹔若反汗出然者﹐太陽之邪轉屬陽明也。經曰﹕陽明病法多汗。

傷寒三日﹐陽明脈大。

傷寒三日﹐邪傳陽明之時。經曰﹕尺寸俱長者﹐陽明受病﹐當二三日發。陽明气血俱多﹐又邪並於經﹐是以脈大。

傷寒脈浮而緩﹐手足自溫者﹐是爲系在太陰。太陰者﹐身當發黃﹔若小便自利者﹐不能發黃。至七八日大便硬者﹐爲陽明病也。

浮爲陽邪﹐緩爲脾脈。傷寒脈浮緩﹐太陰客熱。邪在三陽﹐則手足熱﹔邪在三陰﹐則手足寒。今手足自溫﹐是知系在太陰也。太陰土也﹐爲邪蒸之﹐則色見於外﹐當發身黃。小便自利者﹐熱不內蓄﹐不能發黃﹐至七八日﹐大便硬者﹐卽太陰之邪入腑﹐轉屬陽明也。

傷寒轉系陽明者﹐其人然微汗出也。

傷寒則無汗﹐陽明法多汗﹐此以傷寒邪轉系陽明﹐故然微汗出。

陽明中風﹐口苦咽漧﹐腹滿微喘﹐發熱惡寒﹐脈浮而緊﹔若下之﹐則腹滿﹑小便難也。

脈浮在表﹐緊爲裏實。陽明中風﹐口苦咽漧﹐腹滿微喘者﹐熱傳於裏也﹔發熱惡寒者﹐表仍未解也。若下之﹐裏邪𨿽去﹐表邪復入於裏﹐又亡津液﹐故使腹滿而小便難。

陽明病﹐若能食﹐名中風﹔不能食﹐名中寒。

陽明病﹐以飲食別受風寒者﹐以胃爲水谷之海﹐風爲陽邪﹐陽﹝醫統本有「邪」字﹞殺谷﹐故中風者能食﹔寒爲陰邪﹐陰邪不殺谷﹐故傷寒者不能食。

陽明病﹐若中寒﹐﹝趙本有「者」字﹞不能食﹐小便不利﹐手足然汗出﹐此欲作固瘕﹐必大便初硬後溏。所以然者﹐以胃中冷﹐水谷不別故也。

陽明中寒不能食者﹐寒不殺谷也。小便不利者﹐津液不化也。陽明病法多汗﹐則周身汗出﹐此手足然而﹝醫統本無「而」字﹞汗出﹐而身無汗者﹐陽明中寒也。固瘕者﹐寒气結積也。胃中寒甚﹐欲畱結而爲固瘕﹐則津液不得通行﹐而大便必硬者﹐若汗出小便不利者﹐爲實也。此以小便不利﹐水谷不別﹐𨿽大便初硬﹐後必溏也。

陽明病﹐﹝趙本有「初」字﹞飲食﹐小便反不利﹐大便自調﹐其人骨節疼﹐翕翕如有熱狀﹐奄然發狂﹐然汗出而解者﹐此水不勝穀气﹐與汗共並﹐脈緊則愈。

陽病客熱﹐初傳入胃﹐胃熱則消穀而欲食。陽明病熱爲實者﹐則小盒飯數﹐大盒飯硬﹐今小便反不利﹐大便自調者﹐熱气散漫﹐不爲實也。欲食﹐則胃中谷多﹐《內經》曰﹕食入於陰﹐長气於陽。谷多則陽气勝﹐熱消津液則水少。經曰﹕水入於經﹐其血乃成﹐水少則陰血弱。《金匱要略》曰﹕陰气不通﹐卽骨疼。其人骨節疼者﹐陰气不足也。熱甚於表者﹐翕翕發熱﹔熱甚於裏者﹐蒸蒸發熱。此熱气散漫﹐不專著於表裏﹐故翕翕如有熱狀。奄﹐忽也。忽然發狂者﹐陰不勝陽也。《內經》曰﹕陰不勝其陽者﹐則脈流薄疾﹐並乃狂。陽明蘊熱爲實者﹐須下之愈﹔熱气散漫﹐不爲實者﹐必待汗出而愈﹐故云然而汗出﹝醫統本作「汗出而」﹞解也。水谷之等者﹐陰陽气平也。水不勝穀气﹐是陰不勝陽也。汗出則陽气衰﹐脈緊則陰气生。陰陽气平﹐兩無偏勝則愈﹐故云與汗共並﹐脈緊則愈。

陽明病欲解時﹐從申至戌上。

四月爲陽﹐土旺於申﹑酉﹑戌向王時﹐是爲欲解。

陽明病﹐不能食﹐攻其熱必噦。所以然者﹐胃中虛冷故也。以其人本虛﹐故﹝趙本無「故」字﹞攻其熱必噦。

不能食﹐胃中本寒﹐攻其熱﹐復虛其胃﹐虛寒相搏﹐故令噦也。經曰﹕關脈弱﹐胃气虛﹐有熱不可大攻之﹐熱去則寒起。此之謂也。

陽明病脈遲﹐食難用飽﹐飽則微煩﹐頭眩﹐必小便難﹐此欲作谷疸﹐𨿽下之﹐腹滿如故。所以然者﹐脈遲故也。

陽明病脈遲﹐則邪方入裏﹐熱未爲實也。食入於陰﹐長气於陽。胃中有熱﹐食難用飽﹐飽則微煩而頭眩者﹐穀气與熱气相搏也。兩熱相合﹐消搏津液﹐必小便難。利者不能發黃﹐言熱得泄也。小便不利﹐則熱不得泄﹐身必發黃。疸﹐黃也。以其發於穀气之熱﹐故名谷疸。熱實者﹐下之則愈﹔脈遲爲熱气未實﹐𨿽下之﹐腹滿亦不減也。經曰﹕脈遲尙未可攻。

陽明病法多汗﹐反無汗﹐其身如虫行皮中狀者﹐此以﹝醫統本作「以此」﹞久虛故也。

胃爲津液之府﹐﹝醫統本作「本」﹞气虛津液少﹐病則反無汗。胃候身之肌肉﹐其身如虫行皮中者﹐知胃气久虛也。

陽明病﹐反無汗﹐而小便利﹐二三日﹐嘔而咳﹐手足厥者﹐必苦頭痛﹔若不咳不嘔﹐手足不厥者﹐頭不痛。﹝趙本注﹕「一云﹕冬陽明」﹞

陽明病法多汗﹐反無汗﹐而小便利者﹐陽明傷寒﹐而寒气內攻也。至二三日﹐嘔咳而肢厥者﹐寒邪發於外也﹐必苦頭痛﹔若不咳不嘔﹐手足不厥者﹐是寒邪但攻裏而不外發﹐其頭亦不痛也。

陽明病﹐但頭眩﹐不惡寒﹐故能食而咳﹐其人必咽﹝趙本作「咽必」﹞痛﹔若不咳者﹐咽不痛。﹝趙本注﹕「一云冬陽明」﹞

陽明病﹐身不重痛﹐但頭眩而不惡寒者﹐陽明中風而風气內攻也。經曰﹕陽明病﹐若能食﹐名中風。風邪攻胃﹐胃气上逆則咳。咽門者﹐胃之系﹐咳甚則咽傷﹐故必咽痛﹔若胃气不逆﹐則不咳﹐其咽亦不痛也。

陽明病無汗﹐小便不利﹐心中懊者﹐身必發黃。

陽明病無汗﹐而小便不利者﹐熱蘊於內而不得越﹔心中懊者﹐熱气鬱蒸﹐欲發於外而爲黃也。

陽明病﹐被火﹐額上微汗出﹐﹝趙本有「而」字﹞小便不利者﹐必發黃。

陽明病則爲內熱﹐被火﹐則火熱相合而甚。若徧身汗出而小便利者﹐熱得泄越不能發黃﹐今額上微汗出﹐而小便不利﹐則熱不得越﹐鬱蒸於胃﹐必發黃也。

陽明病﹐脈浮而緊者﹐必潮熱﹐發作有時。但浮者﹐必盜汗出。

浮爲在經﹐緊者裏實。脈浮而緊者﹐表熱裏實也﹐必潮熱﹐發作有時。若脈但浮而不緊者﹐止是表熱也﹐必盜汗出。盜汗者﹐睡而汗出也。陽明病裏熱者自汗﹐表熱者盜汗。

陽明病﹐口燥﹐但欲漱水不欲咽者﹐此必衄。

陽明之脈起於鼻﹐絡於口。陽明裏熱﹐則渴欲飲水﹐此口燥但欲漱水不欲咽者﹐是熱在經而裏無熱也。陽明气血俱多﹐經中熱甚﹐迫血妄行﹐必作衄也。

陽明病﹐本自汗出﹐醫更重發汗﹐病已瘥﹐尙微煩不了了者﹐此大便必﹝趙本作「此必大便」﹞硬故也。以亡津液﹐胃中漧燥﹐故令大便硬。當問其小便﹐日幾行。若本小便日三四行﹐今日再行﹐故知大便不久出﹔今爲小便數少﹐以津液當還入胃中﹐故知不久必大便也。

先亡津液﹐使大便硬﹐小便數少﹐津液分別﹐大便必自下也。

傷寒嘔多﹐𨿽有陽明證不可攻之。

嘔者﹐熱在上焦﹐未全入腑﹐故不可下。

陽明病﹐心下硬滿者﹐不可攻之。攻之﹐利遂不止者死﹐利止者愈。

陽明病腹滿者﹐爲邪气入腑﹐可下之。心下硬滿﹐則邪气尙淺﹐未全入腑﹐不可便下之。得利止者﹐爲邪气去﹐正气安﹐正气安則愈﹔若因下利不止者﹐爲正气脫而死。

陽明病﹐面合赤色﹐﹝趙本作「色赤」﹞不可攻之﹐必發熱色黃﹐﹝趙本有「者」字﹞小便不利也。

合﹐通也。陽明病面色通赤者﹐熱在經也﹐不可下之。下之虛其胃气﹐耗其津液﹐經中之熱﹐乘虛入胃﹐必發熱色黃﹐小便不利也。

陽明病﹐不吐不下﹐心煩者﹐可與調胃承气湯。﹝趙本有「調胃承气湯方」詳見卷二﹞

吐後心煩﹐謂之內煩﹔下後心煩﹐謂之虛煩。今陽明病不吐不下心煩﹐則﹝醫統本作「卽」﹞是胃有郁熱也﹐與調胃承气湯﹐以下郁熱。

陽明病脈遲﹐𨿽汗出﹐不惡寒者﹐其身必重﹐短气腹滿而喘﹐有潮熱者﹐此外欲解﹐可攻裏也。手足然而﹝趙本無「而」字﹞汗出者﹐此大便已硬也﹐大承气湯主之﹔若汗多微發熱惡寒者﹐外未解也﹐﹝趙本注﹕「一法與桂枝湯」﹞其熱不潮﹐未可與承气湯﹔若腹大滿不通者﹐可與小承气湯﹐微和胃气﹐勿令﹝趙本有「至」字﹞大泄下。

陽明病脈遲﹐若汗出多﹐微發熱惡寒者﹐表未解也﹔若脈遲﹐𨿽汗出而不惡寒者﹐表證罷也。身重﹑短气﹑腹滿而喘﹐有潮熱者﹐熱入腑也。四肢諸陽之本﹐津液足﹐爲熱蒸之﹐則周身汗出﹔津液不足﹐爲熱蒸之﹐其手足然而汗出﹐知大便已硬也﹐與大承气湯﹐以下胃熱。經曰﹕潮熱者﹐實也。其熱不潮﹐是熱未成實﹐故不可便與大承气湯﹐𨿽有腹大滿不通之急﹐亦不可與大承气湯。與小承气湯微和胃气。

大承气湯方﹕大黃﹝四兩﹐酒洗。苦寒﹞濃朴﹝半斤﹐炙﹐去皮。苦溫﹞枳實﹝五枚﹐炙。苦寒﹞芒硝﹝三合。鹹寒﹞

《內經》曰﹕燥淫所勝﹐以苦下之。大黃﹑枳實之苦﹐以潤燥除熱。又曰﹕燥淫於內﹐治以苦溫。濃朴之苦﹐下結燥。又曰﹕熱淫所勝﹐治以鹹寒﹐芒硝之咸﹐以攻蘊熱。

上四味﹐以水一斗﹐先煮二物﹐取五升﹐去滓﹐內大黃﹐﹝趙本有「更」字﹞煮取二升﹐去滓﹐內芒硝﹐更上微火一兩沸﹐分溫再服。得下﹐余勿服。

小承气湯方﹕大黃﹝四兩。趙本有「酒洗」二字﹞濃朴﹝二兩﹐炙﹐去皮。﹞枳實﹝三枚﹐大者﹐炙﹞

大熱結實者﹐與大承气湯﹔小熱微結者﹐與小承气湯。以熱不大甚﹐故於大承气湯去芒硝﹔又以結不至堅﹐故不﹝熊校記﹕故亦減濃朴﹑枳實也﹐汪本亦攺不。按汪以方內仍有枳實﹐故云不減﹐殊不思攺半斤或二兩﹐五枚爲三枚﹐乃所謂減也﹐且以上句文義推之﹐正是亦﹐非不減濃朴﹑枳實也。﹞

以上﹝趙本作「右」﹞三味﹐以水四升﹐煮取一升二合﹐去滓﹐分溫二服。初服湯﹐當更衣﹐不爾者﹐盡飲之﹔若更衣者﹐勿服之。

陽明病﹐潮熱﹐大便微硬者﹐可與大承气湯﹔不硬者﹐不﹝趙本有「可」字﹞與之。若不大便六七日﹐恐有燥屎﹐欲知之法﹐少與小承气湯﹐湯入腹中﹐轉失气者﹐此有燥屎﹐﹝趙本有「也」字﹞乃可攻之﹔若不轉失气者﹐此但初頭硬﹐後必溏﹐不可攻之﹐攻之﹐必脹滿不能食也。欲飲水者﹐與水則噦。其後發熱者﹐必大便復硬而少也﹐以小承气湯和之。不轉失气者﹐愼不可攻也。

潮熱者實﹐得大便微硬者﹐便可攻之﹔若便不硬者﹐則熱未成實﹐𨿽有潮熱亦未可攻。若不大便六七日﹐恐有燥屎﹐當先與小承气湯漬之﹐如有燥屎﹐小承气湯藥勢緩﹐不能宣泄﹐必轉气下失﹔若不轉失气﹐是胃中無燥屎﹐但腸間少硬爾﹐止初頭硬﹐後必溏﹐攻之則虛其胃气﹐致腹脹滿不能食也。胃中漧燥﹐則欲飲水﹐水入胃中﹐虛寒相搏﹐气逆則噦。其後卻發熱者﹐則熱气乘虛還復聚於胃中﹐胃燥得熱﹐必大便復硬﹐而少與小承气湯﹐微利與和之﹐故以重云不轉失气﹐不可攻內﹐愼之至也。

夫實則譫語﹐虛則鄭聲。鄭聲﹝趙本有「者」字﹞重語也。

《內經》曰﹕邪气盛則實﹐精气奪則虛。譫語由邪气盛﹐而神識昏也﹔鄭聲﹐由精气奪而聲不全也。譫語者﹐言語不次也﹔鄭聲者﹐鄭音不正也。《論語》云﹕惡鄭聲之亂雅樂。又曰﹕放鄭聲﹐遠佞人。鄭聲淫﹐佞人殆。言鄭聲不正也。今新瘥气虛﹐人聲轉者﹐是所謂重語者也。若聲重亦聲轉之。

直視譫語﹐喘滿者死。下利者亦死。

直視譫語﹐邪勝也。喘滿爲气上脫﹔下利爲气下脫﹐是皆主死。

發汗多﹐若重發汗者﹐亡其陽﹐譫語脈短者死﹔脈自和者不死。

亡陽胃燥﹐譫語者脈短﹐津液已絕﹐不可復治﹔脈自和﹐爲正气未衰而猶可生也。

傷寒若吐﹑若下後﹐不解﹐不大便五六日﹐上至十餘日﹐日晡所發潮熱﹐不惡寒﹐獨語如見鬼狀。若劇者﹐發則不識人﹐循衣摸牀﹐惕而不安﹐﹝趙本注﹕「一云﹕順衣妄撮﹐怵惕不安」﹞微喘直視﹐脈弦者生﹐澀者死﹐微者但發熱譫語者﹐大承气湯主之。若一服利﹐﹝趙本有「則」字﹞止後服。

若吐﹑若下﹐皆傷胃气﹐不大便五六日上至十餘日者﹐亡津液﹐胃气虛﹐邪熱內結也。陽明王於申酉戌﹐日晡所發潮熱者﹐陽明熱甚也﹔不惡寒者﹐表證罷也。獨語如見鬼狀者﹐陽明內實也﹐以爲熱气有餘。若劇者﹐是熱气甚大也﹐熱大甚於內﹐昏冒正气﹐使不識人﹐至於循衣摸牀﹐惕而不安﹐微喘直視。傷寒陽勝而陰絕者死﹐陰勝而陽絕者死。熱劇者﹐爲陽勝。脈弦爲陰有餘﹐澀爲陰不足。陽熱𨿽劇﹐脈弦﹐知陰未絕而猶可生﹔脈澀則絕陰﹐﹝醫統本作「陰絕」﹞故不可治。其邪熱微而未至於劇者﹐但發熱譫語﹐可與大承气湯﹐以下胃中熱。經曰﹕凡服下藥﹐中病卽止﹐不必盡劑。此以熱未劇﹐故云若一服利﹐則止後服。

陽明病﹐其人多汗﹐以津液外出﹐胃中燥﹐大便必硬﹐硬則譫語﹐小承气湯主之。若一服譫語止﹐﹝趙本有「者」字﹞更莫復服。

亡津液胃燥﹐大便硬而譫語﹐𨿽無大熱內結﹐亦須與小承气湯和其胃气。得一服譫語止﹐則胃燥以潤﹐更莫復與承气湯﹐以本無實熱故也。

陽明病﹐譫語發潮熱﹐脈滑而疾者﹐小承气湯主之。因與承气湯一升﹐腹中轉失﹝趙本無「失」字﹞气者﹐更服一升﹔若不轉失气﹐﹝趙本作「轉气者」﹞勿更與之。明日﹝趙本有「又」字﹞不大便﹐脈反微澀者﹐裏虛也﹐爲難治﹐不可更與承气湯也。

陽明病譫語﹐發潮熱﹐若脈沈實者﹐內實者也﹐則可下﹔若脈滑疾﹐爲裏熱未實﹐則未可下﹐先與小承气湯和之。湯入腹中轉失气者﹐中有燥屎﹐可更與小承气湯一升以除之﹔若不轉失气者﹐是無燥屎﹐不可更與小承气湯。至明日邪气傳時﹐脈得沈實緊牢之類﹐是裏實也﹔反得微澀者﹐裏气大虛也。若大便利後﹐脈微澀者﹐止爲裏虛而猶可﹐此不曾大便﹐脈反微澀﹐是正气內衰﹐爲邪气所勝﹐故云難治。

陽明病﹐譫語有潮熱﹐反不能食者﹐胃中必有燥屎五六枚也。若能食者﹐但硬耳﹐宜大承气湯下之。

譫語潮熱爲胃熱﹐當消穀引食﹔反不能食者﹐胃中有燥屎﹐而胃中實也。若能食者﹐胃中虛熱﹐𨿽硬不得爲有燥屎。雜病虛爲不欲食﹐實爲欲食﹔傷寒則胃實熱甚者﹐不能食﹐胃中虛熱甚者能食﹐與雜病爲異也。﹝醫統本有「與」字﹞大承气湯以下燥屎﹐逐結熱。

陽明病﹐下血譫諸者﹐此爲熱入血室﹔但頭汗出者﹐刺期門﹐隨其實而瀉﹝趙本作「寫」字﹞之﹐然汗出則愈。

陽明病熱入血室﹐迫血下行﹐使下血譫語。陽明病法多汗﹐以奪血者無汗﹐故但頭汗出也。刺期門以散血室之熱﹐隨其實而瀉之﹐以除陽明之邪熱﹐散邪除熱﹐榮衛得通﹐津液得復﹐然汗出而解。

汗﹝趙本注﹕「一作臥」﹞出譫語者﹐以有燥屎在胃中﹐此爲風也﹐須下之﹐﹝趙本作「者」﹞過經乃可下之。下之若早﹐語言必亂﹐以表虛裏實故也。下之則﹝趙本無「則」字﹞愈﹐宜大承气湯。

胃中有燥屎則譫語﹐以汗出爲表未罷﹐故云風也。燥屎在胃則當下﹐以表未和則未可下﹐須過太陽經﹐無表證﹐乃可下之。若下之早﹐燥屎𨿽除﹐則表邪乘虛復陷於裏﹐爲表虛裏實﹐胃虛熱甚﹐語言必亂。與大承气湯﹐卻下胃中邪熱則止。

傷寒四五日﹐脈沈而喘滿。沈爲在裏﹐而反發其汗﹐津液越出﹐大便爲難﹐表虛裏實﹐久則譫語。

邪气入內之時﹐得脈沈而喘滿﹐裏證具也﹐則當下之﹔反發其汗﹐令津液越出﹐胃中漧燥﹐大便必難﹐久則屎燥胃實﹐必發譫語。

三陽合病﹐腹滿身重﹐難以轉側﹐口不仁而﹝趙本無「而」字﹞面垢﹐﹝趙本注﹕「又作枯﹐一云向經」﹞

譫語遺尿。發汗則譫語﹐下之則額上生汗﹐手足逆冷。若自汗出者﹐白虎湯主之。﹝趙本有「白虎湯方」詳見卷四﹞

腹滿身重﹐難以反側﹐口不仁譫語者﹐陽明也。《鍼經》曰﹕少陽病甚則面微塵。此面垢者﹐少陽也﹔遺尿者﹐太陽也。三者以陽明證多﹐故出陽明篇中。三陽合病﹐爲表裏有邪﹐若發汗攻表﹐則燥熱益甚﹐必愈譫語﹔若下之攻裏﹐表熱乘虛內陷﹐必額上汗出﹐手足逆冷﹔其自汗出者﹐三陽經熱甚也。《內經》曰﹕熱則腠理開﹐榮衛通﹐汗大泄﹐與白虎湯﹐以解內外之熱。

二陽並病﹐太陽證罷﹐但發潮熱﹐手足汗出﹐大便難而譫語者﹐下之則愈﹐宜大承气湯。

本太陽病並於陽明﹐名曰並病。太陽證罷﹐是無表證﹔但發潮熱﹐是熱並陽明。一身汗出爲熱越﹐今手足汗出﹐是熱聚於胃也﹐必大便難而譫語。經曰﹕手足然而汗出者﹐必大便已硬也﹐與大承气湯﹐以下胃中實熱。

陽明病﹐脈浮而緊﹐咽燥口苦﹐腹滿而喘﹐發熱汗出﹐不惡寒﹐反惡熱﹐身重。若發汗則躁﹐心憒憒﹐反譫語。若加燒﹝趙本作「溫」﹞鍼﹐必怵惕煩躁﹐不得眠﹔若下之﹐則胃中空虛﹐客气動膈﹐心中懊﹐舌上苔者﹐梔子豉湯主之。﹝趙本有「梔子豉湯方」詳見卷三﹞

脈浮發熱﹐爲邪在表﹔咽燥口苦﹐爲熱在經﹔脈緊腹滿而喘﹐汗出﹐不惡寒﹐反惡熱﹐身重﹐爲邪在裏。

此表裏俱有邪﹐猶當雙﹝醫統本作「和」﹞解之。若發汗攻表﹐表熱𨿽除﹐而內熱益甚﹐故躁而憒憒﹐反譫語。憒憒者﹐心亂。經曰﹕榮气微者﹐加燒鍼則血不行﹐更發熱而躁煩。此表裏有熱﹐若加燒鍼﹐則損動陰气﹐故怵惕煩躁不得眠也﹔若下之﹐裏熱𨿽去﹐則胃中空虛﹐表中客邪之气乘虛陷於上焦﹐煩動於膈﹐使心中懊而不了了也。舌上苔黃者﹐熱气客於胃中﹔舌上苔白﹐知熱气客於胸中﹐與梔子豉湯﹐以吐胸中之邪。

若渴欲飲水﹐口漧舌燥者﹐白虎加人參湯主之。﹝趙本有「白虎加人參湯方」詳見卷十﹞

若下後﹐邪熱客於上焦者爲虛煩﹔此下後﹐邪熱不客於上焦而客於中焦者﹐是爲漧燥煩渴﹐與白虎加人參湯﹐散熱潤燥。

若脈浮發熱﹐渴欲飲水﹐小便不利者﹐豬苓湯主之。

此下後﹐客熱客於下焦者也。邪气自表入裏﹐客於下焦﹐三焦俱帶熱也。脈浮發熱者﹐上焦熱也﹔渴欲飲水者﹐中焦熱也﹔小便不利者﹐邪客下焦﹐津液不得下通也。

與豬苓湯利小便﹐以瀉下焦之熱也。

豬苓湯方﹕豬苓﹝去皮。甘平﹞茯苓﹝甘平﹞阿膠﹝甘平﹞滑石﹝碎。甘寒﹞澤瀉﹝各一兩。甘鹹寒﹞

甘甚而反淡﹐淡味滲泄爲陽﹐豬苓﹑茯苓之甘﹐以行小便﹔鹹味湧泄爲陰﹐澤瀉之鹹﹐以泄伏水﹔滑利竅﹐阿膠﹑滑石之滑﹐以利水道。

上五味﹐以水四升﹐先煮四味﹐取二升﹐去滓﹐內下﹝趙本無「下」字﹞阿膠烊消﹐溫服七合﹐日三服。

陽明病﹐汗出多而渴者﹐不可與豬苓湯﹐以汗多胃中燥﹐豬苓湯復利其小便故也。

《鍼經》曰﹕水谷入於口﹐輸於腸胃﹐其液別爲五﹐天寒衣薄則爲溺﹐天熱衣濃則爲汗﹐是汗溺一液也。

汗多爲津液外泄﹐胃中漧燥﹐故不可與豬苓湯利小便也。

脈浮而遲﹐表熱裏寒﹐下利淸谷者﹐四逆湯主之。﹝趙本有「四逆湯方」詳見卷二﹞

浮爲表熱﹐遲爲裏寒。下利淸谷者﹐裏寒甚也﹐與四逆湯﹐溫裏散寒。

若胃中虛冷﹐不能食者﹐飲水則噦。

噦者﹐咳逆是也。《千金》曰﹕咳逆者﹐噦逆之名。胃中虛冷﹐得水則水寒相搏﹐胃气逆而噦。

脈浮發熱﹐口漧鼻燥﹐能食者則衄。

脈浮發熱﹐口漧鼻燥者﹐熱在經也﹔能食者裏和也。熱甚於經﹐迫血爲衄。胃中虛冷陰勝也﹐水入於經﹐其血乃成﹐飲水者助陰﹐气逆爲噦。發熱口漧陽勝也﹐食入於陰﹐長气於陽﹐能食者助陽﹐血妄爲衄。三者偏陰偏陽之疾也。

陽明病下之﹐其外有熱﹐手足溫﹐不結胸﹐心中懊﹐饑不能食﹐但頭汗出者﹐梔子豉湯主之。

表未罷而下者﹐應邪熱內陷也。熱內陷者﹐則外熱而無手足寒﹔今外有熱而手足溫者﹐熱𨿽內陷﹐然而不深﹐故不作結胸也。心中懊﹐饑不能食者﹐熱客胸中爲虛煩也。熱自胸中燻蒸於上﹐故但頭汗出而身無汗。與梔子豉湯﹐以吐胸中之虛煩。

陽明病﹐發潮熱﹐大便溏﹐小便自可﹐胸脇滿不去者﹐小柴胡湯主之。﹝趙本作「與小柴胡湯」﹐又有「小柴胡湯方」詳見卷三﹞

陽明病潮熱﹐爲胃實﹐大便硬而小便數﹔今大便溏﹐小便自可﹐則胃熱未實﹐而水谷不別也。大便溏者﹐應气降而胸脇滿去﹔今反不去者﹐邪气猶在半表半里之間﹐與小柴胡湯﹐以去表裏之邪。

陽明病﹐脇下硬滿﹐不大便而嘔﹐舌上白苔者﹐可與小柴胡湯。上焦得通﹐津液得下﹐胃气因和﹐身然而汗出解也。﹝趙本作「汗出而解」﹞

陽明病﹐腹滿﹐不大便﹐舌上苔黃者﹐爲邪熱入腑可下﹔若脇下硬滿﹐𨿽不大便而嘔﹐舌上白苔者﹐爲邪未入腑﹐在表裏之間﹐與小柴胡湯以和解之。上焦得通﹐則嘔止﹔津液得下﹐則胃气因和﹐汗出而解。

陽明中風﹐脈弦浮大而短气﹐腹都滿﹐脇下及心痛﹐久按之气不通﹐鼻幹不得汗﹐嗜臥﹐一身及面﹝趙本無「面」字﹞目悉黃﹐小便難﹐有潮熱﹐時時噦﹐耳前後腫﹐刺之小瘥。外不解﹐病過十日﹐脈續浮者﹐與小柴胡湯。

脈但浮﹐無餘證者﹐與麻黃湯﹔若不尿﹐腹滿加噦者﹐不治。﹝趙本有「麻黃湯方」詳見卷三﹞

浮大爲陽﹐風在表也﹔弦則爲陰﹐風在裏也。短气腹滿﹐脇下及心痛﹐風熱壅於腹中而不通也。若寒客於內而痛者﹐按之則寒气散而痛止﹔此以風熱內壅﹐故𨿽久按而气亦不通。陽明病﹐鼻幹不得臥﹐自汗出者﹐邪在表也﹔此鼻幹不得汗而嗜臥者﹐風熱內攻﹐不幹表也。一身面目悉黃﹐小便難﹐有潮熱﹐時時噦者﹐風熱攻於胃也。陽明之脈出大迎﹐循頰車﹐上耳前過客主人﹐熱勝則腫﹐此風熱在經﹐故耳前後腫﹐刺之經气通﹐腫則小瘥。如此者﹐外證罷則可攻。若外證不解﹐𨿽過十日﹐脈續浮者﹐邪气猶在半表半里﹐與小柴胡湯以和解之﹔若其脈但浮而不弦大﹐無諸裏證者﹐是邪但在表也﹐可與麻黃湯以發其汗﹔若不尿腹滿加噦者﹐關格之疾也﹐故云不治﹐《難經》曰﹕關格者﹐不得盡其命而死。

陽明病﹐自汗出﹐若發汗﹐小便自利者﹐此爲津液內竭﹐𨿽硬不可攻之﹐當須自欲大便﹐宜蜜煎導而通之。若土瓜根及與﹝趙本無「與」字﹞大豬膽汁﹐皆可爲導。

津液內竭﹐腸胃漧燥﹐大便因硬﹐此非結熱﹐故不可攻﹐宜以藥外治而導引之。

蜜煎導﹝趙本無「導」字﹞方﹕蜜﹝趙本作「食蜜」﹞七合﹝趙本「七合」作小字﹞一味﹐內銅器中微火煎之﹐稍凝似飴狀﹐﹝趙本作「右一味﹐於銅器內﹐微火煎﹐當須凝如飴狀」﹞攪之勿令焦著﹐欲可丸﹐並手撚作挺﹐令頭銳﹐大如指﹐長二寸許﹐當熱時急作﹐冷則硬。以內穀道中﹐以手急抱﹐欲大便時乃去之。﹝趙本有「疑非仲景意﹐已試甚良」九字﹞

豬膽汁方﹝趙本無此四字﹕﹞

大﹝趙本大上有「又」字﹞豬膽一枚﹐瀉汁﹐和醋少許﹐以灌穀道中﹐﹝趙本作「和少許法醋﹐以灌穀道內」﹞如一食頃﹐當大便出。﹝趙本有「宿食惡物﹐甚效」六字﹞

陽明病脈遲﹐汗出多﹐微惡寒者﹐表未解也﹐可發汗﹐宜桂枝湯。﹝趙本有「桂枝湯方」詳見卷二﹞

陽明病脈遲﹐汗出多﹐當責邪在裏﹐以微惡寒知表未解﹐與桂枝湯和表。

陽明病脈浮﹐無汗而喘者﹐發汗則愈﹐宜麻黃湯。

陽明傷寒表實﹐脈浮﹐無汗而喘也﹐與麻黃湯以發汗。

陽明病﹐發熱汗出﹐﹝趙本有「者」字﹞此爲熱越﹐不能發黃也。但頭汗出﹐身無汗﹐劑頸而還﹐小便不利﹐渴引水漿者﹐此爲瘀熱在裏﹐身必發黃﹐茵陳﹝趙本醫統本並有「蒿」字﹞湯主之。

但頭汗出﹐身無汗﹐劑頸而還者﹐熱不得越也﹔小便不利﹐渴引水漿者﹐熱甚於胃﹐津液內竭也﹔胃爲土而色黃﹐胃爲熱蒸﹐則色奪於外﹐必發黃也。與茵陳湯﹐逐熱退黃。

茵陳蒿湯方﹕茵陳蒿﹝六兩。苦微寒﹞梔子﹝十四枚﹐擘。苦寒﹞大黃﹝二兩﹐去皮。苦寒﹞

小熱之气﹐涼以和之﹔大熱之气﹐寒以取之。茵陳﹑梔子之苦寒﹐以逐胃燥﹔宜下必以苦﹐宜補必以酸。大黃之苦寒﹐以下瘀熱。

上三味﹐以水一斗﹐﹝趙本醫統本並有「二升」二字﹞先煮茵陳﹐減六升﹐內二味﹐煮取三升﹐去滓﹐分溫﹝趙本無「溫」字﹞三服﹐小盒飯利﹐尿如皂角﹝趙本作「莢」﹞汁狀﹐色正赤﹐一宿腹減﹐黃從小便去也。

陽明證﹐其人喜忘者﹐必有蓄血。所以然者﹐本有久瘀血﹐故令喜忘﹐屎𨿽硬﹐大便反易﹐其色必黑﹐﹝趙本有「者」字﹞宜抵當湯下之。﹝趙本有「抵當湯方」詳見卷三﹞

《內經》曰﹕血並於下﹐亂而喜忘﹐此下本有久瘀血﹐所以喜忘也。津液少﹐大便硬﹐以蓄血在內。屎𨿽硬﹐大便反易﹐其色黑也。與抵當湯﹐以下瘀血。

陽明病﹐下之﹐心中懊而煩﹐胃中有燥屎者可攻。腹微滿﹐初頭硬﹐後必溏﹐不可攻之。若有燥屎者﹐宜大承气湯。

下後﹐心中懊而煩者﹐虛煩也﹐當與梔子豉湯。若胃中有燥屎者﹐非虛煩也﹐可與大承气湯下之。其腹微滿﹐初硬後溏﹐是無燥屎﹐此熱不在胃而在上也﹐故不可攻。

病患不大便五六日﹐繞臍痛﹐煩躁﹐發作有時者﹐此有燥屎﹐故使不大便也。

不大便五六﹝醫統本作「六七」﹞日者﹐則大便必結爲燥屎也。胃中燥實﹐﹝醫統本作其﹞气不得下通﹐故繞臍痛﹐煩躁﹐發作有時也。

病患煩熱﹐汗出則解﹐又如瘧狀﹐日晡所發熱者﹐屬陽明也。脈實者宜下之﹔脈浮虛者﹐宜發汗。下之與大承气湯﹐發汗宜桂枝湯。

𨿽得陽明證﹐未可便爲裏實﹐審看脈候﹐以別內外。其脈實者﹐熱已入腑爲實﹐可與大承气湯下之﹔其脈浮虛者﹐是熱未入腑﹐猶在表也﹐可與桂枝湯﹐發汗則愈。

大下後﹐六七日不大便﹐煩不解﹐腹滿痛者﹐此有燥屎也。所以然者﹐本有宿食故也﹐宜大承气湯。

大下之後﹐則胃弱不能消穀﹐至六七日不大便﹐則宿食已結不消﹐故使煩熱不解而腹滿痛﹐是知有燥屎也。與大承气湯以下除之。

病患小便不利﹐大便乍難乍易﹐時有微熱﹐喘冒不能臥者﹐有燥屎也﹐宜大承气湯。

小便利﹐則大便硬﹔此以有燥屎﹐故小便不利﹐而大便乍難乍易。胃熱者﹐發熱﹐喘冒無時及嗜臥也﹔此燥屎在胃﹐故時有微熱﹐喘冒不得臥也﹐與大承气湯以下燥屎。

食穀欲嘔者﹐﹝趙本無「者」字﹞屬陽明也﹐吳茱萸湯主之。得湯反劇者﹐屬上焦也。

上焦主內﹐胃爲之市﹐食穀欲嘔者﹐胃不受也﹐與吳茱萸湯以溫胃气。得湯反劇者﹐上焦不內也﹐以治上焦法治之。

吳茱萸湯方﹕吳茱萸﹝一升﹐洗。辛熱﹞人參﹝三兩。甘溫﹞生薑﹝六兩﹐切。辛溫﹞大棗﹝十二枚﹐擘。甘溫﹞

《內經》曰﹕寒淫於內﹐治以甘熱﹐佐以苦辛。吳茱萸﹑生薑之辛以溫胃﹐人參﹑大棗之甘以緩脾。

上四味﹐以水七升﹐煮取二升﹐去滓﹐溫服七合﹐日三服。

太陽病﹐寸緩﹑關浮﹑尺弱﹐其人發熱汗出﹐復惡寒﹐不嘔﹐但心下痞者﹐此以醫下之也。如其不下者﹐病患不惡寒而渴者﹐此轉屬陽明也。小便數者﹐大便必硬﹐不更衣十日﹐無所苦也。渴欲飲水﹐少少與之﹐但以法救之。渴者﹐宜五苓散。﹝趙本有「五苓散方」詳見卷三﹞

太陽病脈陽浮陰弱﹐爲邪在表﹔今寸緩﹑關浮﹑尺弱﹐邪气漸傳裏﹐則發熱汗出﹐復惡寒者﹐表未解也。傳經之邪入裏﹐裏不和者必嘔﹔此不嘔但心下痞者﹐醫下之早﹐邪气畱於心下也。

如其不下者﹐必漸不惡寒而渴﹐太陽之邪轉屬陽明也。若吐﹑若下﹑若發汗後﹐小便數﹐大便硬者﹐當與小承气湯和之﹔此不因吐下﹑發汗後﹐小便數﹐大便硬﹐若是無滿實﹐𨿽不更衣十日無所苦也﹐候津液還入胃中﹐小便數少﹐大便必自出也。渴欲飲水者﹐少少與之﹐以潤胃气﹐但審邪气所在﹐以法救之。如渴不止﹐與五苓散是也。

脈陽微而汗出少者﹐爲自和﹝趙本注﹕「一作如」﹞也﹔汗出多者﹐爲太過。

脈陽微者﹐邪气少﹐汗出少者爲適當﹐故自和﹔汗出多者﹐反損正气﹐是汗出太過也。

陽脈實﹐因發其汗出多者﹐亦爲太過。太過﹝趙本有「者」字﹞爲陽絕於裏﹐亡津液﹐大便因硬也。

陽脈實者﹐表熱甚也。因發汗﹐熱乘虛蒸﹝醫統本作「」﹞津液外泄﹐致汗出太過。汗出多者﹐亡其陽﹐陽絕於裏﹐腸胃漧燥﹐大便因硬也。

脈浮而芤﹐浮爲陽﹐芤爲陰﹐浮芤相搏﹐胃气生熱﹐其陽則絕。

浮芤相搏﹐陰陽不諧﹐胃气獨治﹐郁而生熱﹐消爍津液﹐其陽爲絕。

趺陽脈浮而澀﹐浮則胃气彊﹐澀則小便數﹐浮澀相搏﹐大便則難﹐﹝趙本作「硬」﹞其脾爲約﹐麻﹝趙本有「子」字﹞仁丸主之。

趺陽者﹐脾胃之脈﹐診浮爲陽﹐知胃气彊﹔澀爲陰﹐知脾爲約。約者﹐儉約之約﹐又約束之約。《內經》曰﹕飲入於胃﹐遊溢精气﹐上輸於脾﹐脾气散精﹐上歸於肺﹐通調水道﹐下輸於膀胱﹐水精四布﹐五經並行﹐是脾主爲胃行其津液者也。今胃彊脾弱﹐約束津液﹐不得四布﹐但輸膀胱﹐致小便數﹐大便難﹐與脾約丸﹐通腸潤燥。

麻﹝趙本有「子」字﹞仁丸方﹕麻子仁﹝二升。甘平﹞芍藥﹝半斤。酸平﹞枳實﹝半斤﹐炙。苦寒﹞大黃﹝一斤﹐去皮。苦寒﹞濃朴﹝一斤。趙本醫統本並作尺﹐炙﹐去皮。苦寒。醫統本作溫﹞杏仁﹝一斤。趙本作升﹐去皮尖﹐熬﹐別作脂。甘溫﹞

《內經》曰﹕脾欲緩﹐急食甘以緩之。麻仁﹑杏仁之甘﹐緩脾而潤燥﹔津液不足﹐以酸收之﹐芍藥之酸﹐以斂津液﹔腸燥胃彊﹐以苦泄之﹐枳實﹑濃朴﹑大黃之苦﹐下燥結而泄胃彊也。

上六味﹐爲末﹐煉蜜爲丸﹐桐子大﹐﹝趙本作「右六味﹐蜜和丸﹐如梧桐子大」﹞飲服十丸﹐日三服﹐漸加﹐以知爲度。

太陽病三日﹐發汗不解﹐蒸蒸發熱者﹐屬胃也﹐調胃承气湯主之。

蒸蒸﹝醫統本作「」﹞者﹐如熱燻蒸﹐﹝醫統本作「燻」﹞言甚熱也。太陽病三日﹐發汗不解﹐則表邪已罷﹐蒸蒸﹝醫統本作「」﹞發熱﹐胃熱爲甚﹐與調胃承气湯下胃熱。

傷寒吐後﹐腹脹滿者﹐與調胃承气湯。

《內經》曰﹕諸脹腹大﹐皆屬於熱。熱在上焦則吐﹐吐後不解﹐復腹脹滿者﹐邪熱入胃也﹐與調胃承气湯下其胃熱。

太陽病﹐若吐﹑若下﹑若發汗﹐﹝趙本有「後」字﹞微煩﹐小便數﹐大便因硬者﹐與小承气湯和之愈。

吐下發汗﹐皆損津液﹐表邪乘虛傳裏。大煩者﹐邪在表也﹔微煩者﹐邪入裏也。小便數﹐大便因硬者﹐其脾爲約也。小承气湯和之愈。

得病二三日﹐脈弱﹐無太陽柴胡證﹐煩躁﹐心下硬﹐至四五日﹐𨿽能食﹐以小承气湯少少與﹐微和之﹐令小安﹐至六日﹐與承气湯一升。若不大便六七日﹐小便少者﹐𨿽不能﹝趙本作「受」﹞食﹐﹝趙本注﹕「一云﹕不大便」﹞但初頭硬﹐後必溏﹐未定成硬﹐攻之必溏﹐須小便利﹐屎定硬﹐乃可攻之﹐宜大承气湯。

《鍼經》曰﹕脈軟者﹐病將下。弱爲陰脈﹐當責邪在裏﹐得病二三日脈弱﹐是日數𨿽淺﹐而邪气已入裏也。無太陽證﹐爲表證已罷﹔無柴胡證﹐爲無半表半里之證。煩躁心下硬者﹐邪气內甚也。胃實熱甚﹐則不能食﹔胃虛熱甚﹐至四五日𨿽能食﹐亦當與小承气湯微和之﹐至六日則熱甚﹐與大承气湯一升。若不大便六七日﹐小便多者﹐爲津液內竭﹐大便必硬﹐則可下之。小便少者﹐則胃中水谷不別﹐必初硬後溏﹐𨿽不能食﹐爲胃實﹐以小便少則未定成硬﹐亦不可攻﹐須小便利﹐屎定硬﹐乃可攻之。

傷寒六七日﹐目中不了了﹐睛不和﹐無表裏證﹐大便難﹐身微熱者﹐此爲實也。急下之﹐宜大承气湯。﹝趙本注﹕「一云﹕大柴胡湯」﹞

《內經》曰﹕諸脈者﹐皆屬於目。傷寒六七日﹐邪气入裏之時﹐目中不了了﹐睛不和者﹐邪熱內甚上燻於目也。無表裏證﹐大便難者﹐裏實也。身大熱者﹐表熱也﹐身微熱者﹐裏熱也。《鍼經》曰﹕熱病目不明﹐熱不已者死。此目中不了了﹐睛不和﹐則證近危惡也﹐須急與大承气湯下之。

陽明﹐﹝趙本醫統本皆有「病」字﹞發熱汗多者﹐急下之﹐宜大承气湯。

邪熱入腑﹐外發熱汗多者﹐熱迫津液將竭﹐急與大承气湯以下其腑熱。

發汗不解﹐腹滿痛者﹐急下之﹐宜大承气湯。

發汗不解﹐邪熱傳入腑﹐而成腹滿痛者﹐傳之迅也﹐是須急下之。

腹滿不減﹐減不足言﹐當下之﹐宜大承气湯。

腹滿不減﹐邪气實也。經曰﹕大滿大實﹐自可除下之。大承气湯﹐下其滿實。若腹滿時減﹐非內實也﹐則不可下。《金匱要略》曰﹕腹滿時減復如故﹐此爲寒﹐當與溫藥。是減不足言也。

陽明少陽合病﹐必下利﹐其脈不負者﹐﹝趙本有「爲」字﹞順也﹔負者﹐失也。互相克賊﹐名爲負也。

脈滑而數者﹐有宿食也﹐當下之﹐宜大承气湯。

陽明土﹐少陽木﹐二經合病﹐气不相和﹐則必下利。少陽脈不勝﹐陽明不負﹐是不相克爲順也﹔若少陽脈勝﹐陽明脈負者﹐是鬼賊相克﹐爲正气失也。《脈經》曰﹕脈滑者﹐爲病食也。又曰﹕滑數則胃气實。下利者﹐脈當微厥﹔今脈滑數﹐知胃有宿食﹐與大承气湯以下除之。

病患無表裏證﹐發熱七八日﹐𨿽脈浮數者﹐可下之。假令已下﹐脈數不解﹐合熱則消穀善﹝趙本醫統本皆作「喜」﹞饑﹐至六七日﹐不大便者﹐有瘀血﹐宜抵當湯。

七八日﹐邪入腑之時﹐病患無表裏證﹐但發熱﹐𨿽脈浮數﹐亦可與大承气湯下之。浮爲熱客於气﹐數爲熱客於血﹐下之﹐邪熱去﹐而浮數之脈﹐俱當解。若下後﹐數脈去而脈但浮﹐則是榮血間熱並於衛气間也﹐當爲邪气獨畱﹐心中則饑﹐邪熱不殺谷﹐潮熱發渴之證。此下之後﹐浮脈去而數不解﹐則是衛气間熱合於榮血間也﹐熱气合並﹐迫血下行﹐胃虛協熱﹐消穀善﹝醫統本作「喜」﹞饑。血至下焦﹐若大便利者﹐下血乃愈。若六七日不大便﹐則血不得行﹐蓄積於下爲瘀血﹐與抵當湯以下去之。

若脈數不解﹐而下不止﹐必協熱而﹝趙本無「而」字﹞便膿血也。

下後﹐脈數不解﹐而不大便者﹐是熱不得泄﹐蓄血於下﹐爲瘀血也。若下後﹐脈數不解而下利不止者﹐爲熱得下泄﹐迫血下行﹐必便膿血。

傷寒﹐發汗已﹐身目爲黃﹐所以然者﹐以寒濕﹝趙本注﹕「一作溫」﹞在裏﹐不解故也。以爲不可下也﹐於寒濕中求之。

《金匱要略》曰﹕黃家所起﹐從濕得之。汗出熱去﹐則不能發黃。發汗已﹐身目爲黃者﹐風气去濕气在也。脾惡濕﹐濕气內著﹐脾色外奪者﹐身目爲黃。若瘀血在裏發黃者﹐則可下﹔此以寒濕在裏﹐故不可下﹐當從寒濕法治之。

傷寒七八日﹐身黃如橘子色﹐小便不利﹐腹微滿者﹐茵陳蒿湯主之。

當熱甚之時﹐身黃如橘子色﹐是熱毒發泄於外。《內經》曰﹕膀胱者﹐津液藏焉﹐气化則能出。小便不利﹐小腹滿者﹐熱气甚於外而津液不得下行也﹐與茵陳湯﹐利小便﹐退黃逐熱。

傷寒身黃發熱者﹐﹝趙本無「者」字﹞梔子柏皮湯主之。

傷寒身黃﹐胃有瘀熱﹐當須下去之﹔此以發熱﹐爲熱未實﹐與梔子柏皮湯解散之。

梔子柏皮湯﹕﹝趙本「梔子上」有「肥」字﹞梔子﹝一十五个。趙本醫統本皆有「擘」字。苦寒﹞甘艸﹝一兩。

趙本有「炙」字。甘平﹞黃柏﹝二兩﹞

上三味﹐以水四升﹐煮取一升半﹐去滓﹐分溫再服。

傷寒瘀熱在裏﹐身必發﹝趙本無「發」字﹞黃﹐麻黃連軺赤小豆湯主之。

濕熱相交﹐民多病癉。癉﹐黃也。傷寒爲寒濕在表﹐發黃爲瘀熱在裏﹐與麻黃連軺赤小豆湯除熱散濕。

麻黃連軺赤小豆湯方﹕麻黃﹝二兩﹐去節。甘溫﹞赤小豆﹝一升。甘平﹞連軺﹝二兩﹐連翹根也。趙本作是。苦寒﹞杏仁﹝四十个﹐去皮尖。甘溫﹞大棗﹝十二枚。趙本醫統本皆有「擘」字。甘溫﹞生梓白皮﹝一升。趙本有「切」字。苦寒﹞生薑﹝二兩﹐切。辛溫﹞甘艸﹝二兩﹐炙。甘平﹞

《內經》曰﹕濕上甚而熱﹐治以苦溫﹐佐以甘辛﹐以汗爲故止。此之謂也。又煎用潦水者﹐亦取其水味薄﹐則不助濕气。

以上﹝趙本醫統本皆作「右」﹞八味﹐以潦水一斗﹐先煮麻黃再沸﹐去上沫﹐內諸藥﹐煮取三升﹐﹝趙本有「去滓」二字﹞分溫三服﹐半日服盡。

卷五

辧少陽病脈證並治法第九

少陽之﹝趙本醫統本皆有「爲」字﹞病﹐口苦﹑咽漧﹑目眩也。

足少陽膽經也。《內經》曰﹕有病口苦者﹐名曰膽癉。《甲乙經》曰﹕膽者中精之府﹐五臟取決於膽﹐咽爲之使。少陽之脈﹐起於目銳。少陽受邪﹐故口苦﹑咽漧﹑目眩。

少陽中風﹐兩耳無所聞﹐目赤﹐胸中滿而煩者﹐不可吐下﹐吐下則悸而驚。

少陽之脈﹐起於目﹐走於耳中﹔其支者﹐下胸中貫膈。風傷气﹐風則爲熱。少陽中風﹐气壅而熱﹐故耳聾﹐目赤﹐胸滿而煩。邪在少陽﹐爲半表半里。以吐除煩﹐吐則傷气﹐气虛者悸﹔以下除滿﹐下則亡血﹐血虛者驚。

傷寒﹐脈弦細﹐頭痛﹐發熱者﹐屬少陽。少陽不可發汗﹐發汗則譫語。此屬胃﹐胃和則愈﹐胃不和﹐則﹝趙本無「則」字﹞煩而悸。﹝趙本注﹕「一云躁」﹞

經曰﹕三部俱弦者﹐少陽受病。脈細者﹐邪漸傳裏﹐𨿽頭痛﹑發熱﹐爲表未解。以邪客少陽﹐爲半在表半在裏﹐則不可發汗﹐發汗亡津液﹐胃中漧燥。少陽之邪﹐因傳入胃﹐必發譫語﹐當與調胃承气湯下之﹐胃和則愈﹔不下﹐則胃爲少陽木邪干之﹐故煩而悸。

本太陽病不解﹐轉入少陽者﹐脇下硬滿﹐漧嘔不能食﹐往來寒熱﹐尙未吐下﹐脈沈緊者﹐與小柴胡湯。﹝趙本有「小柴胡湯方」詳見卷三﹞

太陽轉入少陽﹐是表邪入於裏。脇下硬滿﹐不能食﹐往來寒熱者﹐邪在半表半里之間。若已經吐下﹐脈沈緊者﹐邪陷入腑爲裏實﹔尙未經吐下﹐而脈沈緊爲傳裏﹐𨿽深﹐未全入腑﹐外猶未解也﹐與小柴胡湯以和解之。

若已吐﹑下﹑發汗﹑溫鍼﹐譫語﹐柴胡湯證罷﹐此爲壞病﹐知犯何逆﹐以法治之。

少陽之邪﹐在表裏之間﹐若妄吐﹑下﹑發汗﹑溫鍼﹐損耗津液﹐胃中漧燥﹐木邪干胃﹐必發譫語。若柴胡證不罷者﹐則不爲逆﹔柴胡證罷者﹐壞病也﹐詳其因何治之逆﹐以法救之。

三陽合病﹐脈浮大﹐上關上﹐但欲眠睡﹐目合則汗。

關脈﹐以候少陽之气﹐太陽之脈浮﹐陽明之脈大。脈浮大﹐上關上﹐知三陽合病。膽熱則睡﹐少陰病但欲眠睡﹐目合則無汗﹐以陰不得有汗。但欲眠睡﹐目合則汗﹐知三陽合病﹐膽有熱也。

傷寒六七日﹐無大熱﹐其人躁煩者﹐此爲陽去入陰故也。

表爲陽﹐裏爲陰。邪在表則外有熱。六七日﹐邪气入裏之時﹐外無大熱﹐內有躁煩者﹐表邪傳裏也﹐故曰陽去入陰。

傷寒三日﹐三陽爲盡﹐三陰當受邪。其人反能食而不嘔﹐此爲三陰不受邪也。

傷寒四日﹐表邪傳裏﹐裏不和﹐則不能食而嘔﹔今反能食而不嘔﹐是邪不傳陰﹐但在陽也。

傷寒三日﹐少陽脈小者﹐欲已也。

《內經》曰﹕大則邪至﹐小則平。傷寒三日﹐邪傳少陽﹐脈當弦緊﹔今脈小者﹐邪气微而欲已也。

少陽病﹐欲解時﹐從寅至辰上。

《內經》曰﹕陽中之少陽﹐通於春气。寅﹑卯﹑辰﹐少陽木王之時。

卷六

辧太陰病脈證並治法第十

太陰之爲病﹐腹滿而吐﹐食不下﹐自利益甚﹐時腹自痛。若下之﹐必胸下結硬。

太陰爲病﹐陽邪傳裏也。太陰之脈﹐布胃中﹐邪气壅而爲腹滿。上不得降者﹐嘔吐而食不下﹔下不得升﹝醫統本作「上」﹞者﹐自利益甚﹐時腹自痛。陰寒在內而爲腹痛者﹐則爲常痛﹔此陽邪干裏﹐𨿽痛而亦不常痛﹐但時時腹自痛也。若下之﹐則陰邪畱於胸下爲結硬。經曰﹐病發於陰﹐而反下之﹐因作痞。

太陰中風﹐四肢煩疼﹐陽微陰澀而長者﹐爲欲愈。

太陰﹐脾也﹐主營四末。太陰中風﹐四肢煩疼者﹐風淫末疾也。表邪少則微﹐裏向和則澀而長。長者陽也﹐陰病見陽脈則生﹐以陰得陽則解﹐故云欲愈。

太陰病欲解時﹐從亥至醜上。

脾爲陰土﹐王於丑﹑亥﹑子﹐向陽﹐﹝醫統本作「王」﹞故云﹝醫統本作「爲」﹞解時。

太陰病脈浮者﹐可發汗﹐宜桂枝湯。﹝趙本有「桂枝湯方」詳見卷二﹞

經曰﹕浮爲在表﹐沈爲在裏。太陰病脈浮者﹐邪在經也﹐故當汗散之。

自利不渴者﹐屬太陰﹐以其髒有寒故也﹐當溫之。宜服四逆輩。

自利而渴者﹐屬少陰﹐爲寒在下焦﹔自利不渴者﹐屬太陰﹐爲寒在中焦﹐與四逆等湯﹐以溫其髒。

傷寒脈浮而緩﹐手足自溫者﹐系在太陰。太陰當發身黃﹔若小便自利者﹐不能發黃。至七八日﹐𨿽暴煩﹐下利日十餘行﹐必自止﹐以脾家實﹐腐穢當去故也。

太陰病至七八日﹐大便硬者﹐爲太陰入腑﹐傳於陽明也。今至七八日﹐暴煩﹐下利十餘行者﹐脾家實﹐腐穢去也。下利煩躁者死﹔此以脾气和﹐逐邪下泄﹐故𨿽暴煩﹐下利日十餘行﹐而利必自止。

本太陽病﹐醫反下之﹐因而﹝趙本作「爾」﹞腹滿時痛者﹐屬太陰也﹐桂枝加芍藥湯主之。﹝趙本有「桂枝加芍藥湯方」詳見卷十﹞

表邪未罷﹐醫下之﹐邪因乘虛傳於太陰﹐裏气不和﹐故腹滿時痛﹐與桂枝湯以解表﹐加芍藥以和裏。

大實痛者﹐桂枝加大黃湯主之。﹝趙本有「桂枝加大黃湯方」詳見卷十﹞

大實大滿﹐自可除下之﹐故加大黃以下大實。

太陰爲病脈弱﹐其人續自便利﹐設當行大黃芍藥者﹐宜減之﹐以其人胃气弱﹐易動故也。﹝趙本注﹕「下利者﹐先煎芍藥三沸」﹞

腹滿痛者﹐太陰病也。脈弱﹐其人續自便利﹐則邪𨿽在裏﹐未成大實。欲與大黃﹑芍藥攻滿痛者﹐宜少與之﹐以胃气尙弱﹐易爲動利也。

卷六

辧少陰病脈證並治法第十一

少陰之爲病﹐脈微細﹐但欲寐也。

少陰爲病﹐脈微細﹐爲邪气傳裏深也。衛气行於陽則寤﹐行於陰則寐。邪傳少陰﹐則气行於陰而不行於陽﹐故但欲寐。

少陰病﹐欲吐不吐﹐心煩﹐但欲寐﹐五六日﹐自利而渴者﹐屬少陰也﹐虛故引水自救。若小便色白者﹐少陰病形悉具。小便白者﹐以下焦虛有寒﹐不能制水﹐故令色白也。

欲吐不吐﹐心煩者﹐表邪傳裏也。若腹滿痛﹐則屬太陰﹔此但欲寐﹐則知屬少陰。五六日﹐邪傳少陰之時。自利不渴者﹐寒在中焦﹐屬太陰﹔此自利而渴﹐爲寒在下焦﹐屬少陰。腎虛水燥﹐渴欲引水自救。下焦虛寒﹐不能制水﹐小便色白也。經曰﹕下利欲飲水者﹐以有熱故也。此下利𨿽渴﹐然以小便色白﹐明非裏熱﹐不可不察。

病患脈陰陽俱緊﹐反汗出者﹐亡陽也﹐此屬少陰﹐法當咽痛﹐而復吐利。

脈陰陽俱緊﹐爲少陰傷寒﹐法當無汗﹔反汗出者﹐陽虛不固也﹐故云亡陽。以無陽陰獨﹐是屬少陰。《內經》曰﹕邪客少陰之絡﹐令人嗌痛﹐不可內食。少陰寒甚﹐是當咽痛而復吐利。

少陰病﹐咳而下利譫語者﹐被火气劫故也﹐小便必難﹐以彊責少陰汗也。

咳而下利﹐裏寒而亡津液也﹐反以火劫﹐彊責少陰汗者﹐津液內竭﹐加火气煩之﹐故譫語﹑小便難也。

少陰病﹐脈細沈數﹐病爲在裏﹐不可發汗。

少陰病﹐始得之﹐反發熱脈沈者﹐爲邪在經﹐可與麻黃附子細辛湯發汗。此少陰病﹐脈細沈數﹐爲病在裏﹐故不可發汗。

少陰病﹐脈微﹐不可發汗﹐亡陽故也。陽已虛﹐尺脈弱澀者﹐復不可下之。

脈微爲亡陽表虛﹐不可發汗﹔脈弱澀爲亡陽裏虛﹐復不可下。

少陰病脈緊﹐至七八日﹐自下利﹐脈暴微﹐手足反溫﹐脈緊反去者﹐爲欲解也﹐𨿽煩下利﹐必自愈。

少陰病﹐脈緊者﹐寒甚也。至七八日傳經盡﹐欲解之時﹐自下利﹐脈暴微者﹐寒气得泄也。若陰寒勝正﹐陽虛而泄者﹐則手足厥﹐而脈緊不去﹔今手足反溫﹐脈緊反去﹐知陽气復﹐寒气去﹐故爲欲解。下利煩躁者逆﹔此正勝邪微﹐𨿽煩下利﹐必自止。

少陰病﹐下利﹐若利自止﹐惡寒而蜷臥﹐手足溫者﹐可治。

少陰病下利﹐惡寒﹐蜷臥﹐寒極而陰勝也﹔利自止﹐手足溫者﹐裏和陽气得復﹐故爲可治。

少陰病﹐惡寒而蜷﹐時自煩﹐欲去衣被者可治。

惡寒而蜷﹐陰寒甚也﹔時時自煩﹐欲去衣被﹐爲陽气得復﹐故云可治。

少陰中風﹐脈陽微陰浮者﹐爲欲愈。

少陰中風﹐陽脈當浮﹐而陽脈微者﹐表邪緩也﹔陰脈當沈﹐而陰脈浮者﹐裏气和也。陽中有陰﹐陰中有陽﹐陰陽調和﹐故爲欲愈。

少陰病欲解時﹐從子至寅上。

陽生於子。子爲一陽﹐醜爲二陽﹐寅爲三陽﹐少陰解於此者﹐陰得陽則解也。

少陰病﹐吐利﹐手足不逆冷﹐反發熱者﹐不死。脈不至﹝趙本注﹕「一作足」﹞者﹐灸少陰七壯。

經曰﹕少陰病﹐吐利躁煩四逆者﹐死﹔吐利﹐手足不厥冷者﹐則陽气不衰﹐𨿽反發熱﹐不死。脈不至者﹐吐利﹐暴虛也﹐灸少陰七壯﹐以通其脈。

少陰病﹐八九日﹐一身手足盡熱者﹐以熱在膀胱﹐必便血也。

膀胱﹐太陽也。少陰太陽爲表裏。少陰病至八九日﹐寒邪變熱﹐復傳太陽。太陽爲諸陽主气﹐熱在太陽﹐故一身手足盡熱﹔太陽經多血少气﹐爲熱所乘﹐則血散下行﹐必便血也。

少陰病﹐但厥無汗﹐而彊發之﹐必動其血﹐未知從何道出﹐或從口鼻﹐或從目出﹐﹝趙本有「者」字﹞

是名下厥上竭﹐爲難治。

但厥無汗﹐熱行於裏也﹐而彊發汗﹐虛其經絡﹐熱乘經虛﹐迫血妄行﹐從虛而出﹐或從口鼻﹐或從目出。諸厥者﹐皆屬於下﹐但厥爲下厥﹐血亡於上爲上竭﹐傷气損血﹐邪甚正虛﹐故爲難治。

少陰病﹐惡寒身蜷而利﹐手足逆冷者﹐不治。

《鍼經》曰﹕多熱者易已﹐多寒者難已。此內外寒極﹐純陰無陽﹐故云不治。

少陰病﹐吐利﹐躁煩﹐四逆者死。

吐利者﹐寒甚於裏﹔四逆者﹐寒甚於表。躁煩則陽气欲絕﹐是知死矣。

少陰病﹐下利止而頭眩﹐時時自冒者死。

下利止﹐則水谷竭﹐眩冒則陽气脫﹐故死。

少陰病﹐四逆惡寒而身蜷﹐脈不至﹔不煩而躁者﹐死。﹝趙本注﹕「一作吐利而躁逆者死」﹞

四逆惡寒而身蜷﹐則寒甚。脈不至則眞气絕。煩﹐熱也﹔躁﹐亂也。若憤躁之躁﹐從煩至躁﹐爲熱來有漸則猶可﹔不煩而躁﹐是气欲脫而爭也﹐譬猶燈將減而暴明﹐其能久乎。

少陰病﹐六七日﹐息髙者﹐死。

腎爲生气之源﹐呼吸之門。少陰病六七日不愈而息髙者﹐生气斷絕也。

少陰病﹐脈微細沈﹐但欲臥﹐汗出不煩﹐自欲吐﹐至五六日﹐自利﹐復煩躁﹐不得臥寐者﹐死。

陰气方盛﹐至五六日傳經盡﹐陽气得復則愈﹔反更自利﹐煩躁﹐不得臥寐﹐則正气弱﹐陽不能復﹐病勝髒﹐故死。

少陰病﹐始得之﹐反發熱﹐脈沈者﹐麻黃附子細辛﹝趙本作「細辛附子」﹞湯主之。

少陰病﹐當無熱﹐惡寒﹔反發熱者﹐邪在表也。𨿽脈沈﹐以始得﹐則邪气未深﹐亦當溫劑發汗以散之。

麻黃附子細辛﹝趙本作「細辛附子」﹞湯方﹕麻黃﹝二兩﹐去節。甘熱﹞細辛﹝二兩。辛熱﹞附子﹝一枚﹐炮﹐去皮﹐破八片。辛熱﹞

《內經》曰﹕寒淫於內﹐治以甘熱﹐佐以苦辛﹐以辛潤之。麻黃之甘﹐以解少陰之寒﹔細辛﹑附子之辛﹐以溫少陰之經。

上三味﹐以水一斗﹐先煮麻黃﹐減二升﹐去上沫﹐內﹝趙本醫統本並有「諸」字﹞藥﹐煮取三升﹐去滓﹐溫服一升﹐日三服。

少陰病﹐得之二三日﹐麻黃附子甘艸湯微發汗。以二三日無裏﹝趙本醫統本並無「裏」字﹞證﹐故發微汗也。

二三日﹐邪未深也。旣無吐利厥逆諸裏證﹐則可與麻黃附子甘艸湯﹐微汗以散之。

麻黃附子甘艸湯方﹕麻黃﹝二兩﹐去節﹞甘艸﹝二兩﹐炙﹞附子﹝一枚﹐炮﹐去皮。趙本有「破八片」三字﹞

麻黃﹑甘艸之甘﹐以散表寒﹔附子之辛﹐以溫寒﹝醫統本作「經」﹞气。

上三味﹐以水七升﹐先煮麻黃一兩沸﹐去上沫﹐內諸藥﹐煮取三升﹐去滓﹐溫服一升﹐日三服。

少陰病﹐得之二三日以上﹐心中煩﹐不得臥﹐黃連阿膠湯主之。

《脈經》曰﹕風傷陽﹐寒傷陰。少陰受病﹐則得之於寒﹐二三日以上﹐寒極變熱之時﹐熱煩於內﹐心中煩﹐不得臥也。與黃連阿膠湯﹐扶陰散熱。

黃連阿膠湯方﹕黃連﹝四兩。苦寒﹞黃芩﹝一。趙本作二﹐兩。苦寒﹞芍藥﹝二兩。酸平﹞雞子黃﹝二枚。甘溫﹞

阿膠﹝三兩。趙本注﹕一云三挺。甘溫﹞

陽有餘﹐以苦除之﹐黃芩﹑黃連之苦﹐以除熱﹔陰不足﹐以甘補之﹐雞黃﹑阿膠之甘﹐以補血﹔酸﹐收也﹐泄也﹐芍藥之酸﹐收陰气而泄邪熱。

上五味﹐以水五﹝趙本作「六」﹞升﹐先煮三物﹐取二升﹐去滓﹐內膠烊盡﹐小冷﹐內雞子黃﹐攪令相得﹐溫服七合﹐日三服。

少陰病﹐得之一二日﹐口中和﹐其背惡寒者﹐當灸之﹐附子湯主之。

少陰客熱﹐則口燥舌漧而渴。口中和者﹐不苦不燥﹐是無熱也。背爲陽﹐背惡寒者﹐陽气弱﹐陰气勝也。

經曰﹕無熱惡寒者﹐發於陰也。灸之﹐助陽消陰﹔與附子湯﹐溫經散寒。

附子湯方﹕附子﹝二枚。趙本有「炮」字。破八片﹐去皮。辛熱﹞茯苓﹝三兩。甘平﹞人參﹝二兩。甘溫﹞

白術﹝四兩。甘溫﹞芍藥﹝三兩。酸平﹞

辛以散之﹐附子之辛以散寒﹔甘以緩之﹐茯苓﹑人參﹑白術之甘以補陽﹔酸以收之﹐芍藥之酸以扶陰。

所以然者﹐偏陰偏陽則爲病﹐火欲實﹐水當平之﹐不欲偏勝也。

上五味﹐以水八升﹐煮取三升﹐去滓﹐溫服一升﹐日三服。

少陰病﹐身體痛﹐手足寒﹐骨節痛﹐脈沈者﹐附子湯主之。

少陰腎水而主骨節﹐身體疼痛﹐肢冷﹐脈沈者﹐寒成﹝醫統本作「盛」﹞於陰也。身疼骨痛﹐若脈浮﹐手足熱﹐則可發汗﹔此手足寒﹐脈沈﹐故當與附子湯溫經。

少陰病﹐下利便膿血者﹐桃花湯主之。

陽病下利便膿血者﹐協熱也﹔少陰病下利便膿血者﹐下焦不約而裏寒也。與桃花湯﹐固下散寒。

桃花湯方﹕赤石脂﹝一斤﹐一半全用﹐一半篩末。甘溫﹞漧薑﹝一兩。辛熱﹞粳米﹝一斤。趙本醫統本並作升。甘平﹞

澀可去脫﹐赤石脂之澀﹐以固腸胃﹔辛以散之﹐漧薑之辛﹐以散裏寒﹔粳米之甘以補正气。

上三味﹐以水七升﹐煮米令熟﹐去滓﹐溫服七合﹐內赤石脂末﹐方寸匕﹐日三服。若一服愈﹐余勿服。

少陰病﹐二三日至四五日﹐腹痛﹐小便不利﹐下利不止便膿血者﹐桃花湯主之。

二三日以至四五日﹐寒邪入裏深也。腹痛者﹐裏寒也﹔小便不利者﹐水谷不別也﹔下利不止便膿血者﹐腸胃虛弱下焦不固也。與桃花湯﹐固腸止利也。

少陰病﹐下痢﹝趙本醫統本並作「利」﹞便膿血者﹐可刺。

下焦血气畱聚﹐腐化則爲膿血。刺之﹐以利下焦﹐宣通血气。

少陰病﹐吐利﹐手足厥﹝趙本作「逆」﹞冷﹐煩躁欲死者﹐吳茱萸湯主之。﹝趙本有「吳茱萸湯方」詳見卷五﹞

吐利手足厥冷﹐則陰寒气甚﹔煩躁欲死者﹐陽气內爭。與吳茱萸湯﹐助陽散寒。

少陰病﹐下痢﹐﹝趙本醫統本並作「利」﹞咽痛﹐胸滿心煩者﹐﹝趙本無「者」字﹞豬膚湯主之。

少陰之脈﹐從腎上貫肝膈﹐入肺中﹐則循喉嚨﹔其支別者﹐從肺出﹐絡心注胸中。邪自陽經傳於少陰﹐陰虛客熱﹐下利﹐咽痛﹑胸滿﹑心煩也﹐與豬膚湯﹐調陰散熱。

豬膚湯方﹕豬膚﹝一斤。味甘寒﹞

豬﹐水畜也﹐其气先入腎。少陰客熱﹐是以豬膚解之。加白蜜以潤躁除煩﹐白粉以益气斷利。

上一味﹐以水一斗﹐煮取五升﹐去滓﹐加白蜜一升﹐白粉五合﹐熬香﹐和﹝趙本醫統本並有「令」字﹞

相得﹐溫分六服。

少陰病﹐二三日咽痛者﹐可與甘艸湯﹔不瘥者﹐﹝趙本無「者」字﹞與桔梗湯。

陽邪傳於少陰﹐邪熱爲咽痛﹐服甘艸湯則瘥﹔若寒熱相搏爲咽痛者﹐服甘艸湯﹐若不瘥﹐與桔梗湯﹐以和少陰之气。

甘艸湯方﹕甘艸﹝二兩﹞

上一味﹐以水三升﹐煮取一升半﹐去滓﹐溫服七合﹐日二服。

桔梗湯方﹕桔梗﹝一兩﹐醫統本有「味」字。辛甘﹐微溫﹞甘艸﹝二兩﹐醫統本有「味」字。甘平﹞

桔梗辛溫以散寒﹐甘艸味甘平以除熱﹐甘梗相合﹐以調寒熱。

上二味﹐以水三升﹐煮取一升﹐去滓﹐分溫﹝趙本作「溫分」﹞再服。

少陰病﹐咽中傷生瘡﹐不能語言﹐聲不出者﹐苦酒湯主之。

熱傷於絡﹐則經絡漧燥﹐使咽中傷﹐生瘡﹐不能言語﹐聲不出者﹐與苦酒湯﹐以解絡熱﹐愈咽瘡。

苦酒湯方﹕半夏﹝洗﹐破﹐如棗核大﹐趙本無「大」字﹐十四枚。辛溫﹞雞子﹝一枚﹐去黃﹐內上苦酒著雞子殼中。甘微寒﹞

辛以散之﹐半夏之辛﹐以發聲音﹔﹝醫統本作「音聲」﹞甘以緩之﹐雞子之甘﹐以緩咽痛﹔酸以收之﹐苦酒之酸﹐以斂咽瘡。

上二味﹐內半夏﹐著苦酒中﹐以雞子殼﹐置刀﹝趙本作「環」﹞中﹐安火上﹐令三沸﹐去滓﹐少少含咽之。不瘥﹐更作三劑。

少陰病咽中痛﹐半夏散及湯主之。

甘艸湯﹐主少陰客熱咽痛﹔桔梗湯﹐主少陰寒熱相搏咽痛﹔半夏散及湯﹐主少陰客寒咽痛也。

半夏散及湯方﹕半夏﹝洗。辛溫﹞桂枝﹝去皮。辛熱﹞甘艸﹝炙。甘平。以上各等分﹞

《內經》曰﹕寒淫所勝﹐平以辛熱﹐佐以甘苦。半夏﹑桂枝之辛﹐以散經寒﹔甘艸之甘﹐以緩正气。

以上三味﹐﹝趙本作「右三味等分」﹞各別搗篩已﹐合治之﹐白飲和﹐服方寸匕﹐日三服。若不能散服者﹐以水一升﹐煎七沸﹐內散兩方寸匕﹐更煎﹝趙本作「煮」﹞三沸﹐下火令小冷﹐少少咽之。﹝趙本有「半夏有毒﹐不當散服」二句﹞

少陰病﹐下利﹐白通湯主之。

少陰主水。少陰客寒﹐不能制水﹐故自利也。白通湯溫裏散寒。

白通湯方﹕蔥白﹝四莖。辛溫﹞漧薑﹝一兩。辛熱﹞附子﹝一枚﹐生用。趙本無「用」字﹐去皮﹐破八片。辛熱﹞

《內經》曰﹕腎苦燥﹐急食辛以潤之。蔥白之辛﹐以通陽气﹔姜附之辛﹐以散陰寒。

上三味﹐以水三升﹐煮取一升﹐去滓﹐分溫再服。

少陰病﹐下利脈微者﹐與白通湯﹔利不止﹐厥逆無脈﹐漧嘔煩者﹐白通加豬膽汁湯主之。服湯脈暴出者死﹐微續者生。

少陰病﹐下利﹐脈微﹐爲寒極陰勝﹐與白通湯復陽散寒。服湯利不止﹐厥逆無脈﹐漧嘔煩者﹐寒气太甚﹐內爲格拒﹐陽气逆亂也﹐與白通湯加豬膽汁湯以和之。《內經》曰﹕逆而從之﹐從而逆之。又曰﹕逆者正治﹐從者反治。此之謂也。服湯脈暴出者﹐正气因發泄而脫也﹐故死﹔脈微續者﹐陽气漸復也﹐故生。

白通加豬膽汁﹝趙本醫統本並有「湯」字﹞方﹕蔥白﹝四莖﹞漧薑﹝一兩﹞附子﹝一枚﹐生﹐去皮﹐破八片﹞人尿﹝五合。鹹寒﹞豬膽汁﹝一合。苦寒﹞

《內經》曰﹕若調寒熱之逆﹐冷熱必行﹐則熱物冷服﹐下嗌之後﹐冷體旣消﹐熱性便發﹐由是病气隨愈﹐嘔噦皆除﹐情且不違﹐而致大益。此和人尿﹑豬膽汁鹹苦寒物於白通湯熱劑中﹐要其气相從﹐則可以去格拒之寒也。

以上三﹝趙本作「右五」﹞味﹐以水三升﹐煮取一升﹐去滓﹐內膽汁﹑人尿﹐和令相得﹐分溫再服﹐若無膽亦可用。

少陰病﹐二三日不已﹐至四五日﹐腹痛﹐小便不利﹐四肢沈重疼痛﹐自下利者﹐此爲有水气﹐其人或咳﹐或小便利﹐或下利﹐或嘔者﹐眞武湯主之。

少陰病二三日﹐則邪气猶淺﹐至四五日邪气已深。腎主水﹐腎病不能制水﹐水飲停爲水气。腹痛者﹐寒濕內甚也﹔四肢沈重疼痛﹐寒濕外甚也﹔小便不利﹐自下利者﹐濕勝而水谷不別也。《內經》曰﹕濕勝則濡泄。與眞武湯﹐益陽气散寒濕。

眞武湯方﹕茯苓﹝三兩。甘平﹞芍藥﹝三兩。酸平﹞生薑﹝三兩﹐切。辛溫﹞白術﹝二兩。甘溫﹞

附子﹝一枚﹐炮﹐去皮﹐破八片。辛熱﹞

脾惡濕﹐甘先入脾。茯苓﹑白術之甘﹐以益脾逐水。寒淫所勝﹐平以辛熱﹔濕淫所勝﹐佐以酸平。附子﹑芍藥﹑生薑之酸辛﹐以溫經散濕。

上五味﹐以水八升﹐煮取三升﹐去滓﹐溫服七合﹐日三服。

後加減法﹕﹝趙本無「後加減法」四字﹞

若咳者﹐加五味﹝趙本醫統本並有「子」字﹞半升﹐細辛﹑漧薑各一兩。﹝趙本作「細辛一兩﹐漧薑一兩」﹞

气逆咳者﹐五味子之酸﹐以收逆气。水寒相搏則咳﹐細辛﹑漧薑之辛﹐以散水寒。

若小便利者﹐去茯苓。

小便利﹐則無伏水﹐故去茯苓。

若下利者﹐去芍藥﹐加漧薑二兩。

芍藥之酸泄气﹐漧薑之辛散寒。

若嘔者﹐去附子﹐加生薑﹐足前成﹝趙本作「爲」﹞半斤。

气逆則嘔﹐附子補气﹐生薑散气。《千金》曰﹕嘔家多服生薑。此爲嘔家聖藥。

少陰病﹐下利淸谷﹐裏寒外熱﹐手足厥逆﹐脈微欲絕﹐身反不惡寒﹐其人面赤色﹐﹝趙本作「色赤」﹞

或腹痛﹐或漧嘔﹐或咽痛﹐或利止﹐脈不出者﹐通脈四逆湯主之。

下利淸谷﹐手足厥逆﹐脈微欲絕﹐爲裏寒﹔身熱﹐不惡寒﹐面色赤爲外熱。此陰甚於內﹐格陽於外﹐不相通也﹐與通脈四逆湯﹐散陰通陽。

通脈四逆湯方﹕甘艸﹝二兩﹐炙﹞附子﹝大者一枚﹐生用﹐去皮﹐破八片﹞漧薑﹝三兩﹐彊人可四兩﹞

上三味﹐以水三升﹐煮取一升二合﹐去滓﹐分溫再服。其脈卽出者愈。

面色赤者﹐加蔥九莖。

蔥味辛﹐以通陽气。

腹中痛者﹐去蔥﹐加芍藥二兩。

芍藥之酸﹐通寒利。腹中痛﹐爲气不通也。

嘔者﹐加生薑二兩。

辛以散之﹐嘔爲气不散也。

咽痛者﹐去芍藥﹐加桔梗一兩。

咽中如結﹐加桔梗則能散之。

利止脈不出者﹐去桔梗﹐加人參二兩。﹝趙本有「病皆與方相應者﹐乃服之」十字﹞

利止脈不出者﹐亡血也﹐加人參以補之。經曰﹕脈微而利﹐亡血也。四逆加人參湯主之﹐脈﹝熊校記﹕�病皆與方相應者﹐乃可服之。汪本病上增脈字。按舊鈔本趙本﹐此二句皆屬正文﹐直接加人參二兩句下﹐惟乃下無可字﹐計凡十字﹐並非成氏注語也。元人開版時漏寫﹐隨攺作小字﹐添入夾行﹐特於上空格以區別之﹐初無缺字﹞病皆與方相應者﹐乃可服之。

少陰病﹐四逆﹐其人或咳﹐或悸﹐或小便不利﹐或腹中痛﹐或泄利下重者﹐四逆散主之。

四逆者﹐四肢不溫也。傷寒邪在三陽﹐則手足必熱﹔傳到太陰﹐手足自溫﹔至少陰則邪熱漸深﹐故四肢逆而不溫也﹔及至厥陰﹐則手足厥冷﹐是又甚於逆。四逆散以散傳陰之熱也。

四逆散方﹕甘艸﹝炙。甘平﹞枳實﹝破﹐水漬炙幹。苦寒﹞柴胡﹝苦寒﹞芍藥﹝酸微寒﹞

《內經》曰﹕熱淫於內﹐佐以甘苦﹐以酸收之﹐以苦發之。枳實﹑甘艸之甘苦﹐﹝醫統本作「苦甘」﹞

以泄裏熱﹔芍藥之酸﹐以收陰气﹔柴胡之苦﹐以發表熱。

上四味﹐各十分﹐搗篩﹐白飲和﹐服方寸匕﹐日三服。

咳者﹐加五味子﹑漧薑各五分﹐並主下痢。﹝趙本醫統本並作「利」﹞

肺寒气逆則咳。五味子之酸﹐收逆气﹔漧薑之辛﹐散肺寒。並主下痢者﹐肺與大腸爲表裏﹐上咳下痢﹐治則頗同。

悸者﹐加桂枝五分。

悸者﹐气虛而不能通行﹐心下築築然悸動也。桂﹐猶圭也。

引導陽气﹐若熱﹝熊校記﹕若執以使﹐汪本執攺熱﹐於義不通。按注意﹐言加桂以導陽﹐猶之執圭以爲使﹐故上言桂猶圭也﹐此執字卽根圭字來﹐使讀去聲﹐明桂爲散中之佐使藥﹐主引導也﹞以使。

小便不利者﹐加茯苓五分。

茯苓味甘而淡﹐用以滲泄。

腹中痛者﹐加附子一枚﹐炮令坼。

裏虛遇邪則痛﹐加附子以補虛。

泄利下重者﹐先以水五升﹐煮薤白三升﹐煮取三升﹐去滓﹐以散三方寸匕﹐內湯中﹐煮取一升半﹐分溫再服。

泄利下重者﹐下焦气滯也﹐加薤白以泄气滯。

少陰病﹐下利六七日﹐咳而嘔渴﹐心煩﹐不得眠者﹐豬苓湯主之。﹝趙本有「豬苓湯方」詳見卷五﹞

下利不渴者﹐裏寒也。經曰﹕自利不渴者﹐屬太陰﹐以其髒寒故也。此下利嘔渴﹐知非裏寒﹔心煩不得眠﹐知協熱也。與豬苓湯滲泄小便﹐分別水谷。經曰﹕復不止﹐當利其小便。此之謂歟﹖少陰病﹐得之二三日﹐口燥咽漧者﹐急下之﹐宜大承气湯。﹝趙本有「大承气湯方」詳見卷五﹞

傷寒傳經五六日﹐邪傳少陰﹐則口燥舌漧而渴﹐爲邪漸深也。今少陰病得之二三日﹐邪气未深入之時﹐便作口燥咽漧者﹐是邪熱已甚﹐腎水漧也﹐急與大承气湯下之﹐以全腎也。

少陰病﹐自利淸水﹐色純靑﹐心下必痛﹐口漧燥者﹐急﹝趙本作「可」﹞下之﹐宜大承气湯。﹝趙本注﹕「一法用大柴胡」﹞

少陰﹐腎水也。靑﹐肝色也。自利色靑﹐爲肝邪乘腎。《難經》曰﹕從前來者爲實邪。以腎蘊實邪﹐必心下痛﹐口漧燥也﹐與大承气湯以下實邪。

少陰病﹐六七日﹐腹脹不大便者﹐急下之﹐宜大承气湯。

此少陰入腑也﹐六七日﹐少陰之邪入腑之時﹐陽明內熱壅甚﹐腹滿﹐不大便也。陽明病﹐土勝腎水則幹﹐急與大承气湯下之﹐以救腎水。

少陰病﹐脈沈者﹐急溫之﹐宜四逆湯。﹝趙本有「四逆湯方」詳見卷二﹞

旣吐且利﹐小便復利﹐而大汗出﹐下利淸谷﹐內寒外熱﹐脈微欲絕者﹐不云急溫﹔此少陰病脈沈而云急溫者﹐彼𨿽寒甚﹐然而證已形見於外﹐治之則有成法﹔此初頭脈沈﹐未有形證﹐不知邪气所之﹐將發何病﹐是急與四逆湯溫之。

少陰病﹐飲食入口則吐﹐心中溫溫欲吐﹐復不能吐﹐始得之﹐手足寒﹐脈弦遲者﹐此胸中實﹐不可下也﹐當吐之。若膈上有寒飲﹐漧嘔者﹐不可吐也﹐急﹝趙本作「當」﹞溫之﹐宜四逆湯。

傷寒表邪傳裏﹐至於少陰。少陰之脈﹐從肺出﹐絡心注胸中。邪旣畱於胸中而不散者﹐飲食入口則吐﹐心中溫溫欲吐﹐陽气受於胸中﹐邪旣畱於胸中﹐則陽气不得宣發於外﹐是以始得之﹐手足寒﹐脈弦遲﹐此是胸中實﹐不可下﹐而當吐。其膈上有寒飲﹐亦使人心中溫溫而手足寒﹐吐則物出﹐嘔則物不出﹐吐與嘔別焉。胸中實﹐則吐而物出﹔若膈上有寒飲﹐則但干嘔而不吐也﹐此不可吐﹐可與四逆湯以溫其膈。

少陰病﹐下利﹐脈微澀﹐嘔而汗出﹐必數更衣﹔反少者﹐當溫其上灸之。﹝趙本注﹕「《脈經》云﹕灸厥陰﹐可五十壯」﹞

脈微爲亡陽﹐澀爲亡血。下利嘔而汗出﹐亡陽亡血也。津液不足﹐裏有虛寒﹐必數更衣﹔反少者﹐溫其上﹐以助其陽也﹐灸之以消其陰。

卷六

辧厥陰病脈證並治法第十二

厥陰之爲病﹐消渴﹐气上撞心﹐心中疼熱﹐饑而不欲食﹐食則吐蛔﹐下之利不止。

邪傳厥陰﹐則熱已深也。邪自太陽傳至太陰﹐則腹滿而嗌漧﹐未成渴也﹔邪至少陰者﹐口燥舌漧而渴﹐未成消也﹔至厥陰成消渴者﹐熱甚能消水故也。飲水多而小便少者﹐謂之消渴。

木生於火﹐肝气通心﹐厥陰客熱﹐气上撞心﹐心中疼熱。傷寒六七日﹐厥陰受病之時﹐爲傳經盡﹐則當入腑﹐胃虛客熱﹐饑不欲食﹐蛔在胃中﹐無食則動﹐聞食嗅﹝醫統本作「臭」﹞而出﹐得食吐蛔﹐此熱在厥陰經也。若便下之﹐虛其胃气﹐厥陰木邪相乘﹐必吐下不止。

厥陰中風﹐脈微浮﹐爲欲愈﹔不浮﹐爲未愈。

經曰﹕陰病見陽脈而生﹐浮者陽也。厥陰中風﹐脈微浮﹐爲邪气還表﹐向汗之時﹐故云欲愈。

厥陰病﹐欲解時﹐從寅﹝趙本醫統本並作「丑」﹞至卯上。

厥陰﹐木也﹐王於卯丑寅﹐向王﹐故爲解時。

厥陰病﹐渴欲飲水者﹐少少與之﹐愈。

邪至厥陰﹐爲傳經盡﹐欲汗之時﹐渴欲得水者﹐少少與之﹐胃气得潤則愈。

諸四逆厥者﹐不可下之﹐虛家亦然。

四逆者﹐四肢不溫也。厥者﹐手足冷也。皆陽气少而陰气多﹐故不可下﹐虛家亦然。下之是爲重虛﹐《金匱玉函》曰﹕虛者十補﹐勿一瀉之。

傷寒先厥﹐後發熱而利者﹐必自止。見厥復利。

陰气勝﹐則厥逆而利﹔陽气復﹐則發熱﹐利必自止。見厥﹐則陰气還勝而復利也。

傷寒始發熱﹐六日﹐厥反九日而利。凡厥利者﹐當不能食﹐今反能食者﹐恐爲除中﹐﹝趙本注﹕「一云消中」﹞食以索餅﹐不發熱者﹐知胃气尙在﹐必愈﹐恐暴熱來出而復去也。後三﹝趙本無「三」字﹞日脈之﹐其熱續在者﹐期之旦日夜半愈。所以然者﹐本發熱六日﹐厥反九日﹐復發熱三日﹐並前六日﹐亦爲九日﹐與厥相應﹐故期之旦日夜半愈。後三日脈之而脈數﹐其熱不罷者﹐此爲熱气有餘﹐必發癰膿也。

始發熱﹐邪在表也。至六日﹐邪傳厥陰﹐陰气勝者﹐作厥而利﹐厥反九日﹐陰寒气多﹐當不能食﹐而反能食者﹐恐爲除中。除﹐去也﹔中﹐胃气也。言邪气太甚﹐除去胃气﹐胃欲引食自救﹐故暴能食﹐此欲勝也。食以索餅試之﹐若胃气絕﹐得面則必發熱﹔若不發熱者﹐胃气尙在也。恐是寒極變熱﹐因暴熱來而復去﹐使之能食﹐非除中也。《金匱要略》曰﹕病患素不能食﹐而反暴思之﹐必發熱。後三日脈之﹐其熱續在者﹐陽气勝也﹐期之旦日夜半愈﹔若旦日不愈﹐後三日脈數而熱不罷者﹐爲熱气有餘﹐必發癰膿。經曰﹕數脈不時﹐則生惡瘡。

傷寒脈遲﹐六七日﹐而反與黃芩湯徹其熱。脈遲爲寒﹐今與黃芩湯﹐復除其熱﹐腹中應冷﹐當不能食﹔今反能食﹐此名除中﹐必死。

傷寒脈遲﹐六七日﹐爲寒气已深﹐反與黃芩湯寒藥﹐兩寒相搏﹐腹中當冷﹐冷不消穀﹐則不能食﹔反能食者﹐除中也。四時皆以胃气爲本﹐胃气已絕﹐故云必死。

傷寒先厥後發熱﹐下利必自止﹐而反汗出﹐咽中痛者﹐其喉爲痺。發熱無汗而利必自止﹐若不止﹐必便膿血。便膿血者﹐其喉不痺。

傷寒先厥而利﹐陰寒气勝也。寒極變熱後發熱﹐下利必自止﹐而反汗出﹐咽中痛﹐其喉爲痺者﹐熱气上行也。發熱無汗而利必自止﹐利不止﹐必便膿血者﹐熱气下行也。熱气下而不上﹐其喉亦不痺也。

傷寒一二日﹐至四五日而﹝趙本無「而」字﹞厥者﹐必發熱﹐前熱者﹐後必厥﹐厥深者﹐熱亦深﹐厥微者﹐熱亦微﹐厥應下之﹐而反發汗者﹐必口傷爛赤。

前厥後發熱者﹐寒極生熱也﹔前熱後厥者﹐陽气內陷也﹔厥深熱深﹐厥微熱微﹐隨陽气陷之深淺也。熱之伏深﹐必須下去之﹐反發汗者﹐引熱上行﹐必口傷爛赤。《內經》曰﹕火气內發﹐上爲口糜。

傷寒病﹐厥五日﹐熱亦五日﹐設六日當復厥﹐不厥者﹐自愈。厥終不過五日﹐以熱五日﹐故知自愈。

陰勝則厥﹐陽勝則熱。先厥五日爲陰勝﹐至六日陽復勝﹐熱亦五日﹐後復厥者﹐陰復勝﹔若不厥爲陽全勝﹐故自愈。經曰﹕發熱四日﹐厥反三日﹐復熱四日﹐厥少熱多﹐其病爲愈。

凡厥者﹐陰陽气不相順接﹐便爲厥。厥者﹐手足逆冷﹝趙本有「者」字﹞是也。

手之三陰三陽﹐相接於手十指﹔足之三陰三陽﹐相接於足十趾。陽气內陷﹐陽不與陰相順接﹐故手足爲之厥冷也。

傷寒﹐脈微而厥﹐至七八日﹐膚冷﹐其人躁﹐無暫安時者﹐此爲髒厥﹐非爲﹝趙本無「爲」字﹞蛔厥也。

蛔厥者﹐其人當吐蛔。令﹝《玉函經》作今﹞病者靜﹐而復時煩﹐﹝趙本有「者」字﹞此爲髒寒。蛔上入﹝趙本有「其」字﹞膈﹐故煩﹐須臾復止﹐得食而嘔﹐又煩者﹐蛔聞食臭出﹐其人當﹝趙本作「常」﹞自吐蛔。蛔厥者﹐烏梅丸主之。又主久利方。﹝趙本無「方」字﹞

髒厥者死﹐陽气絕也。蛔厥﹐𨿽厥而煩﹐吐蛔已則靜﹐不若髒厥而躁無暫安時也。病患髒寒胃虛﹐蛔動上膈﹐聞食臭出﹐因而吐蛔﹐與烏梅丸﹐溫髒安虫。

烏梅丸方﹕烏梅﹝三百个。趙本作「枚」。味酸溫﹞細辛﹝六兩。辛熱﹞漧薑﹝十兩。辛熱﹞黃連﹝一斤。

趙本作「十六兩」。苦寒﹞當歸﹝四兩。辛溫﹞附子﹝六兩﹐炮。趙本有「去皮」二字。辛熱﹞蜀椒﹝四兩﹐去子。趙本作「出汗」。醫統本作「去汗」。辛熱﹞桂枝﹝六兩。趙本有「去皮」二字。辛熱﹞

人參﹝六兩。甘溫﹞黃柏﹝六兩。苦寒﹞

肺主气﹐肺欲收﹐急食酸以收之﹐烏梅之酸﹐以收肺气﹔脾欲緩﹐急食甘以緩之﹐人參之甘﹐以緩脾气﹔寒淫於內﹐以辛潤之﹐以苦堅之﹐當歸﹑桂﹑椒﹑細辛之辛﹐以潤內寒﹔寒淫所勝﹐平以辛熱﹐姜﹑附之辛熱﹐以勝寒﹔蛔得甘則動﹐得苦則安﹐黃連﹑黃柏之苦﹐以安蛔。

上十味﹐異搗篩﹐合治之﹐以苦酒漬烏梅一宿﹐去核﹐蒸之五升﹝趙本作「斗」﹞米下﹐飯熟﹐搗成泥﹐和藥令相得﹐內臼中﹐與蜜﹐杵二千下﹐丸如梧桐子大﹐先食飲﹐服十丸﹐日三服﹐稍加至二十丸。禁生冷﹑滑物﹑臭食等。

傷寒﹐熱少厥微﹐指﹝趙本注﹕「一作稍」﹞頭寒﹐默默﹝趙本作「嘿嘿」﹞不欲食﹐煩躁數日﹐小便利﹐色白者﹐此熱除也﹐欲得食﹐其病爲愈﹔若厥而嘔﹐胸脇煩滿者﹐其後必便血。

指頭寒者﹐是厥微熱少也﹔默默不欲食煩躁者﹐邪熱初傳裏也﹔數日之後﹐小便色白﹐裏熱去﹐欲得食﹐爲胃气已和﹐其病爲愈。厥陰之脈﹐挾胃貫膈﹐布脇肋。厥而嘔﹐胸脇煩滿者﹐傳邪之熱﹐甚於裏也。厥陰肝主血﹐後數日熱不去﹐又不得外泄﹐迫血下行﹐必致便血。

病者手足厥冷﹐言我不結胸﹐小腹滿﹐按之痛者﹐此冷結在膀胱關元也。

手足厥不結胸者﹐無熱也﹔小腹滿﹐按之痛﹐下焦冷結也。

傷寒發熱四日﹐厥反三日﹐復熱四日﹐厥少熱多﹐﹝趙本有「者」字﹞其病當愈。四日至七日﹐熱不除者﹐其後﹝趙本無「其後」二字﹞必便膿血。

先熱後厥者﹐陽气邪傳裏也。發熱爲邪气在表。至四日後厥者﹐傳之陰也。後三日復傳陽經﹐則復熱。

厥少則邪微﹐熱多爲陽勝﹐其病爲愈。至七日傳經盡﹐熱除則愈﹔熱不除者﹐爲熱气有餘﹐內搏厥陰之血﹐其後必大便膿血。

傷寒厥四日﹐熱反三日﹐復厥五日﹐其病爲進﹐寒多熱少﹐陽气退﹐故爲進也。

傷寒陰勝者先厥﹐至四日邪傳裏﹐重陰必陽卻﹐熱三日﹐七日傳經盡﹐當愈。若不愈而復厥者﹐傳作再經﹐至四日則當復熱﹔若不復熱﹐至五日厥不除者﹐陰勝於陽﹐其病進也。

傷寒六七日﹐脈微﹐手足厥冷﹐煩躁﹐灸厥陰﹐厥不還者﹐死。

傷寒六七日﹐則正气當復﹐邪气當罷﹐脈浮身熱爲欲解﹔若反脈微而厥﹐則陰勝陽也。煩躁者﹐陽虛而爭也。灸厥陰﹐以復其陽﹔厥不還﹐則陽气已絕﹐不能復正而死。

傷寒發熱﹐下利﹐厥逆﹐躁不得臥者﹐死。

傷寒發熱﹐邪在表也﹔下利厥逆﹐陽气虛也﹔躁不得臥者﹐病勝髒也。故死。

傷寒發熱﹐下利至甚﹐厥不止者﹐死。

《金匱要略》曰﹕六腑气絕於外者﹐手足寒﹔五臟气絕於內者﹐利下不禁。傷寒發熱﹐爲邪气獨甚﹐下利至甚﹐厥不止﹐爲腑臟气絕﹐故死。

傷寒六七日﹐不利﹐便發熱而利﹐其人汗出不止者﹐死。有陰無陽故也。

傷寒至七日﹐爲邪正爭之時﹐正勝則生﹐邪勝則死。始不下利﹐而暴忽發熱﹐下利汗出不止者﹐邪气勝﹐正陽气脫也﹐故死。

傷寒五六日﹐不結胸﹐腹濡﹐脈虛﹐復厥者﹐不可下﹐此爲﹝趙本無「爲」字﹞亡血﹐下之死。

傷寒五六日﹐邪气當作裏實之時。若不結胸﹐而腹濡者﹐裏無熱也﹔脈虛者﹐亡血也﹔復厥者﹐陽气少也。不可下﹐下之爲重虛﹐故死。《金匱玉函》曰﹕虛者重瀉﹐眞气乃絕。

發熱而厥﹐七日﹐下利者﹐爲難治。

發熱而厥﹐邪傳裏也。至七日傳經盡﹐則正气勝邪﹐當汗出而解﹐反下利﹐則邪气勝﹐裏气虛﹐則爲難治。

傷寒脈促﹐﹝趙本注﹕「一作縱」﹞手足厥逆者﹐﹝趙本無「者」字﹞可灸之。

脈促﹐則爲陽虛不相續﹔厥逆﹐則爲陽虛不相接。灸之﹐以助陽气。

傷寒脈滑而厥者﹐裏有熱也﹐﹝趙本無「也」字﹞白虎湯主之。﹝趙本有「白虎湯方」詳見卷四﹞

滑爲陽厥﹐气內陷﹐是裏熱也﹐與白虎湯以散裏熱也。

手足厥寒﹐脈細欲絕者﹐當歸四逆湯主之。

手足厥寒者﹐陽气外虛﹐不溫四末﹔脈細欲絕者﹐陰血內弱﹐脈行不利。與當歸四逆湯﹐助陽生陰也。

當歸四逆湯方﹕當歸﹝三兩。辛溫﹞桂枝﹝三兩。趙本有「去皮」二字。辛熱﹞芍藥﹝三兩。酸寒﹞細辛﹝三兩。

辛熱﹞大棗﹝二十五个。趙本作「枚﹐擘﹐一法十二枚」。甘溫﹞甘艸﹝二兩﹐炙。甘平﹞通艸﹝二兩。甘平﹞

《內經》曰﹕脈者﹐血之府也。諸血者﹐皆屬心。通脈者﹐必先補心益血。苦先入﹝醫統本有「於」字﹞心﹐當歸之苦﹐以助心血﹔心苦緩﹐急食酸以收之﹐芍藥之酸﹐以收心气﹔肝苦急﹐急食甘以緩之﹐大棗﹑甘艸﹑通艸之甘﹐以緩陰血。

上七味﹐以水八升﹐煮取三升﹐去滓﹐溫服一升﹐日三服。

若其人內有久寒者﹐宜當歸四逆加吳茱萸生薑湯主之。﹝趙本無「主之」二字。趙本有「當歸四逆加吳茱萸生薑湯方」詳見卷十﹞

茱萸辛溫﹐以散久寒﹔生薑辛溫﹐以行陽气。

大汗出﹐熱不去﹐內拘急﹐四肢疼﹐又下利﹐厥逆而惡寒者﹐四逆湯主之。﹝趙本有「四逆湯方」詳見卷二﹞

大汗出﹐則熱當去﹔熱反不去者﹐亡陽也。內拘急下利者﹐寒甚於裏。四肢疼﹐厥逆而惡寒者﹐寒甚於表。與四逆湯﹐復陽散寒。

大汗﹐若大下利而厥冷者﹐四逆湯主之。

大汗﹐若大下利﹐內外𨿽殊﹐其亡津液﹑損陽气則一也。陽虛陰勝﹐故生厥逆﹐與四逆湯﹐固陽退陰。

病患手足厥冷﹐脈乍緊者﹐邪結在胸中。心中﹝趙本醫統本並作「下」﹞滿而煩﹐饑不能食者﹐病在胸中﹐當須吐之﹐宜瓜蒂散。﹝趙本有「瓜蒂散方」詳見卷四﹞

手足厥冷者﹐邪气內陷也。脈緊牢者﹐爲實﹔邪气入腑﹐則脈沈。今脈乍緊﹐知邪結在胸中爲實﹐故心下滿而煩﹐胃中無邪則喜饑﹐以病在胸中﹐𨿽饑而不能食﹐與瓜蒂散﹐以吐胸中之邪。

傷寒厥而心下悸者﹐﹝趙本無「者」字﹞宜先治水﹐當服茯苓甘艸湯﹐卻治其厥﹔不爾﹐水漬入胃﹐必作利也。﹝趙本有「茯苓甘艸湯方」詳見卷三﹞

《金匱要略》曰﹕水停心下﹐甚者則悸。厥𨿽寒勝﹐然以心下悸﹐爲水飲內甚﹐先與茯苓甘艸湯﹐治其水﹐而後治其厥﹔若先治厥﹐則水飲浸流入胃﹐必作下利。

傷寒六七日﹐大下後﹐寸脈沈而遲﹐手足厥逆﹐下部脈不至﹐咽喉不利﹐唾膿血﹐泄利不止者﹐爲難治。

麻黃升麻湯主之。

傷寒六七日﹐邪傳厥陰之時。大下之後﹐下焦气虛﹐陽气內陷﹐寸脈遲而手足厥逆﹐下部脈不至。厥陰之脈﹐貫膈上注肺﹐循喉嚨。在厥陰隨經射肺﹐因亡津液﹐遂成肺痿﹐咽喉不利而唾膿血也。《金匱要略》曰﹕肺痿之病﹐從何得之﹐被快藥下利﹐重亡津液﹐故得之。若泄利不止者﹐爲裏气大虛﹐故云難治。與麻黃升麻湯﹐以調肝肺之气。

麻黃升麻湯方﹕麻黃﹝二兩半﹐去節。甘溫﹞升麻﹝一兩一分。甘平﹞當歸﹝一兩一分。辛溫﹞知母﹝苦寒趙本作「十八銖」﹞黃芩﹝苦寒趙本作「十八銖」﹞葳蕤﹝各十八銖。趙本一作菖蒲。甘平﹞石膏﹝碎﹐綿裹。

甘寒。趙本作「六銖」﹞白術﹝甘溫﹞漧薑﹝辛熱趙本作「六銖」﹞芍藥﹝酸平趙本作「六銖」﹞天門冬﹝去心。甘平趙本作「六銖」﹞桂枝﹝辛熱。趙本有「六銖﹐去皮」四字﹞茯苓﹝甘平趙本作「六銖」﹞甘艸﹝炙各六銖甘平趙本無「各」字﹞

《玉函》曰﹕大熱之气﹐寒以取之﹔甚熱之气﹐以汗發之。麻黃﹑升麻之甘﹐以發浮熱﹔正气虛者﹐以辛潤之﹐當歸桂姜之辛以散寒﹔上熱者﹐以苦泄之﹐知母﹑黃芩之苦﹐涼心去熱﹔津液少者﹐以甘潤之﹐茯苓﹑白術之甘﹐緩脾生津﹔肺燥气熱﹐以酸收之﹐以甘緩之﹐芍藥之酸﹐以斂逆气﹐葳蕤﹑﹝醫統本有「天」字﹞門冬﹑石膏﹑甘艸之甘﹐潤肺除熱。

上十四味﹐以水一斗﹐先煮麻黃一兩沸﹐去上沫﹐內諸藥﹐煮取三升﹐去滓﹐分溫三服﹐相去如炊三斗米頃﹐令盡﹐汗出愈。

傷寒四五日﹐腹中痛﹐若轉气下趣少腹者﹐此欲自利也。

傷寒四五日﹐邪气傳裏之時。腹中痛﹐轉气下趣少腹者﹐裏虛遇寒﹐寒气下行﹐欲作自利也。

傷寒本自寒下﹐醫復吐下之﹐寒格﹐更逆吐下﹔若食入口卽吐﹐漧薑黃連黃芩﹝趙本作「黃芩黃連」﹞人參湯主之。

傷寒邪自傳表﹐爲本自寒下﹐醫反吐下﹐損傷正气﹐寒气內爲格拒。經曰﹕格則吐逆。食入口卽吐﹐謂之寒格﹐更復吐下﹐則重虛而死﹐是更逆吐下﹐與漧薑黃連黃芩人參湯以通寒格。

漧薑黃連黃芩﹝趙本作「黃芩黃連」﹞人參湯方﹕漧薑﹝辛熱﹞黃連﹝苦寒﹞黃芩﹝苦寒﹞人參﹝各三兩。甘溫﹞

辛以散之﹐甘以緩之﹐漧薑﹑人參之甘辛﹐以補正气﹔苦以泄之﹐黃連﹑黃芩之苦﹐以通寒格。

上四味﹐以水六升﹐煮取二升﹐去滓﹐分溫再服。

下利﹐有微熱而渴﹐脈弱者﹐今自愈。

下利陰寒之疾﹐反大熱者逆。有微熱而渴﹐裏气方溫也。經曰﹕諸弱發熱﹐脈弱者﹐陽气得復也﹐今必自愈。

下利﹐脈數﹐有微熱汗出﹐今自愈﹔設復緊﹐爲未解。﹝趙本注﹕「一云﹕設脈浮復緊」﹞

下利﹐陰病也。脈數﹐陽脈也。陰病見陽脈者生﹐微熱汗出﹐陽气得通也﹐利必自愈。諸緊爲寒﹐設復脈緊﹐陰气猶勝﹐故云未解。

下利﹐手足厥冷無脈者﹐灸之不溫﹐若脈不還﹐反微喘者﹐死。

下利﹐手足厥逆無脈者﹐陰气獨勝﹐陽气大虛也。灸之﹐陽气復﹐手足溫而脈還﹐爲欲愈﹔若手足不溫﹐脈不還者﹐陽已絕也﹐反微喘者﹐陽气脫也。

少陰負趺陽者﹐爲順也。

少陰腎水﹔趺陽脾土。下利﹐爲腎邪干脾﹐水不勝土﹐則爲微邪﹐故爲順也。

下利﹐寸脈反浮數﹐尺中自澀者﹐必淸膿血。

下利者﹐脈當沈而遲﹐反浮數者﹐裏有熱也。澀爲無血﹐尺中自澀者﹐腸胃血散也﹐隨利下﹐必便膿血。

淸與圊通﹐《脈經》曰﹕淸者廁也。

下利淸谷﹐不可攻表﹐汗出﹐必脹滿。

下利者﹐脾胃虛也。胃爲津液之主﹐發汗亡津液﹐則胃气愈虛﹐必脹滿。

下利﹐脈沈弦者﹐下重也﹔脈大者﹐爲未止﹔脈微弱數者﹐爲欲自止﹐𨿽發熱不死。

沈爲在裏﹐弦爲拘急﹐裏气不足﹐是主下重﹔大則病進﹐此利未止﹔脈微弱數者﹐邪气微而陽气復﹐爲欲自止﹐𨿽發熱止由陽勝﹐非大逆也。

下利﹐脈沈而遲﹐其人面少赤﹐身有微熱﹐下利淸谷者﹐必鬱冒﹐汗出而解﹐病患必微厥。所以然者﹐其面戴陽﹐下虛故也。

下利淸谷﹐脈沈而遲﹐裏有寒也。面少赤﹐身有微熱﹐表未解也。病患微厥﹐《鍼經》曰﹕下虛則厥。

表邪欲解﹐臨汗之時﹐以裏先虛﹐必鬱冒﹐然後汗出而解也。

下利﹐脈數而渴者﹐今自愈﹔設不瘥﹐必淸膿血﹐以有熱故也。

經曰﹕脈數不解﹐而下不止﹐必協熱便膿血也。

下利後脈絕﹐手足厥冷﹐時脈還﹐手足溫者生﹐脈不還者死。

下利後﹐脈絕﹐手足厥冷者﹐無陽也。時﹐周時也。周時厥愈﹐脈出﹐爲陽气復則生﹔若手足不溫﹐脈不還者﹐爲陽气絕則死。

傷寒下利﹐日十餘行﹐脈反實者死。

下利者﹐裏虛也。脈當微弱反實者﹐病勝髒也﹐故死。《難經》曰﹕脈不應病﹐病不應脈﹐是爲死病。

下利淸谷﹐裏寒外熱﹐汗出而厥者﹐通脈四逆湯主之。﹝趙本有「通脈四逆湯方」詳見卷六﹞

下利淸谷﹐爲裏寒﹔身熱不解爲外熱。汗出陽气通行於外﹐則未當厥﹔其汗出而厥者﹐陽气大虛也﹐與通脈四逆湯﹐以固陽气。

熱利下重者﹐白頭翁湯主之。

利則津液少﹐熱則傷气﹐气虛下﹝醫統本作「不」﹞利﹐致後重也。與白頭翁湯﹐散熱濃腸。

白頭翁湯方﹕白頭翁﹝二兩。苦寒﹞黃柏﹝苦寒﹞黃連﹝苦寒﹞秦皮﹝各三兩。苦寒﹞

《內經》曰﹕腎欲堅﹐急食苦以堅之。利則下焦虛﹐是以純苦之劑堅之。

上四味﹐以水七升﹐煮取二升﹐去滓﹐溫服一升﹔不愈﹐更服一升。

下利﹐腹脹滿﹐身體疼痛者﹐先溫其裏﹐乃攻其表。溫裏﹝趙本醫統本並有「宜」字﹞四逆湯﹔攻表﹝趙本醫統本並有「宜」字﹞桂枝湯。﹝趙本云「四逆湯」用前第五方﹐又有「桂枝湯方」詳見卷二﹞

下利腹滿者﹐裏有虛寒﹐先與四逆湯溫裏﹔身疼痛﹐爲表未解﹐利止裏和﹐與桂枝湯攻表。

下利﹐欲飲水者﹐以有熱故也﹐白頭翁湯主之。

自利不渴﹐爲髒寒﹐與四逆﹝醫統本有「湯」字﹞以溫髒﹔下利飲水爲有熱﹐與白頭翁湯以涼中。

下利﹐譫語者﹐有燥屎也﹐宜小承气湯。﹝趙本有「小承气湯方」詳見卷五﹞

經曰﹕實則譫語。有燥屎爲胃實﹐下利爲腸虛﹐與小承气湯以下燥屎。

下利後更煩﹐按之心下濡者﹐爲虛煩也﹐宜梔子豉湯。﹝趙本有「梔子豉湯方」詳見卷三﹞

下利後不煩﹐爲欲解﹔若更煩而心下堅者﹐恐爲谷煩。此煩而心下濡者﹐是邪熱乘虛﹐客於胸中﹐爲虛煩也﹐與梔子豉湯﹐吐之則愈。

嘔家有癰膿者﹐不可治﹐嘔膿盡自愈。

胃脘有癰﹐則嘔而吐膿﹐不可治嘔﹐得膿盡﹐嘔亦﹝醫統本作「卽」﹞自愈。

嘔而脈弱﹐小便復利﹐身有微熱見厥者難治。四逆湯主之。

嘔而脈弱﹐爲邪气傳裏。嘔則气上逆﹐而小盒飯不利﹔小便復利者﹐裏虛也。身有微熱見厥者﹐陰勝陽也﹐爲難治。與四逆湯溫裏助陽。

漧嘔﹐吐涎沫﹐頭痛者﹐吳茱萸湯主之。﹝趙本有「吳茱萸湯方」詳見卷五﹞

漧嘔﹐吐涎沫者﹐裏寒也﹔頭痛者﹐寒气上攻也。與吳茱萸湯溫裏散寒。

嘔而發熱者﹐小柴胡湯主之。﹝趙本有「小柴胡湯方」詳見卷三﹞

經曰﹕嘔而發熱者﹐柴胡證具。

傷寒大吐大下之﹐極虛﹐復極汗出﹝趙本無「出」字﹞者﹐以﹝趙本無「以」字﹞其人外气怫郁﹐復與之水﹐以發其汗﹐因得噦。所以然者﹐胃中寒冷故也。

大吐大下﹐胃气極虛﹐復極發汗﹐又亡陽气。外邪怫郁於表﹐則身熱﹐醫與之水﹐以發其汗﹐胃虛得水﹐虛寒相搏成噦也。

傷寒﹐噦而腹滿﹐視其前後﹐知何部不利﹐利之則﹝趙本作「卽」﹞愈。

噦而腹滿﹐气上而不下也。視其前後部﹐有不利者卽利之﹐以降其气。前部﹐小便也﹔後部﹐﹝醫統本有「者」字﹞大便也。

卷七

辧霍亂病脈證並治法第十三

問曰﹕病有霍亂者何﹖答曰﹕嘔吐而利﹐名曰霍亂。﹝趙本作「此名霍亂」﹞

三焦者﹐水谷之道路。邪在上焦﹐則吐而不利﹔邪在下焦﹐則利而不吐﹔邪在中焦﹐則旣吐且利。以飲食不節﹐寒熱不調﹐淸濁相干﹐陰陽乖隔﹐遂成霍亂。輕者﹐止曰吐利﹔重者﹐揮霍擾亂﹐名曰霍亂。

問曰﹕病發熱﹐頭痛﹐身疼﹐惡寒﹐吐利者﹐此屬何病﹖答曰﹕此名霍亂。﹝趙本有「霍亂」二字﹞

自吐下﹐又利止﹐復更發熱也。

發熱﹐頭痛﹐身疼﹐惡寒者﹐本是傷寒﹐因邪入裏﹐傷於脾胃﹐上吐下利﹐令爲霍亂。利止裏和﹐復更發熱者﹐還是傷寒﹐必汗出而解。

傷寒﹐其脈微澀者﹐本是霍亂﹐今是傷寒﹐卻四五日﹐至陰經上﹐轉入陰必利﹐本嘔下利者﹐不可治也。

欲似大便而反失气﹐仍不利者﹐﹝趙本有「此」字﹞屬陽明也﹐便必硬﹐十三日愈﹐所以然者﹐經盡故也。

微爲亡陽﹐澀爲亡血。傷寒脈微澀﹐則本是霍亂﹐吐利亡陽﹑亡血﹐吐利止﹐傷寒之邪未已﹐還是傷寒﹐卻四五日邪傳陰經之時﹐裏虛遇邪﹐必作自利﹐本嘔者﹐邪甚於上﹐又利者﹐邪甚於下﹐先霍亂裏气大虛﹐又傷寒之邪﹐再傳爲吐利﹐是重虛也﹐故爲不治。若欲似大便﹐而反失气仍不利者﹐利爲虛﹐不利爲實﹐欲大便而反失气﹐裏气熱也﹐此屬陽明﹐便必硬也。十三日愈者﹐傷寒六日﹐傳徧三陰三陽﹐後六日再傳經盡﹐則陰陽之气和﹐大邪之气去而愈也。

下利後﹐當便硬﹐硬則能食者愈﹔今反不能食﹐到後經中﹐頗能食﹐復過一經能食﹐過之一日﹐當愈。不愈者﹐不屬陽明也。

下利後﹐亡津液﹐當便硬。能食爲胃和﹐必自愈﹔不能食者﹐爲未和。到後經中﹐爲復過一經﹐言七日後再經也。頗能食者﹐胃气方和﹐過一日當愈。不愈者﹐暴熱使之能食﹐非陽明气和也。

惡寒脈微﹐而復利﹐利止﹐亡血也﹐四逆加人參湯主之。﹝趙本有「四逆加人參湯方」詳見卷十﹞

惡寒脈微而利者﹐陽虛陰勝也﹐利止則津液內竭﹐故云亡血。《金匱玉函》曰﹕水竭則無血﹐與四逆湯溫經助陽﹐加人參生津液益血。

霍亂﹐頭痛﹐發熱﹐身疼痛﹐熱多欲飲水者﹐五苓散主之﹔寒多不用水者﹐理中丸主之。﹝趙本有「五芩散方」詳見卷三﹞

頭痛發熱﹐則邪自風寒而來。中焦爲寒熱相半之分﹐邪稍髙者﹐居陽分﹐則爲熱﹐熱多欲飲水者﹐與五苓散以散之﹔邪稍下者﹐居陰分﹐則爲寒﹐寒多不用水者﹐與理中丸溫之。

理中丸方﹕人參﹝甘溫﹞甘艸﹝炙。甘平﹞白術﹝甘溫﹞漧薑﹝以上。趙本無此二字。各三兩。辛熱﹞

《內經》曰﹕脾欲緩﹐急食甘以緩之。用甘補之﹐人參﹑白術﹑甘艸之甘﹐以緩脾气調中。寒淫所勝﹐平以辛熱。漧薑之辛﹐以溫胃散寒。

上四味﹐搗篩爲末﹐蜜和丸﹐如雞黃大﹐﹝趙本作「搗篩﹐蜜和爲丸﹐如雞子黃許大」﹞以沸湯數合﹐和一丸﹐研碎﹐溫服之。日三四﹐夜二服﹐腹中未熱﹐益至三四丸﹐然不及湯。湯法﹐以四物根據兩數切﹐用水八升﹐煮取三升﹐去滓﹐溫服一升﹐日三服。

加減法﹕﹝趙本無此三字﹞

若臍上築者﹐腎气動也﹐去術加桂四兩。

脾虛腎气動者﹐臍上築動。《內經》曰﹕甘者﹐令人中滿。術甘壅補﹐桂泄奔豚﹐是相易也。

吐多者﹐去術﹐加生薑三兩。

嘔家不喜甘﹐故去術﹔嘔家多服生薑﹐以辛散之。

下多者﹐還用術﹔悸者﹐加茯苓二兩。

下多者﹐用術以去濕﹔悸加茯苓以導气。

渴欲得水者﹐加術﹐足前成四兩半。

津液不足則渴﹐術甘以緩之。

腹中痛者﹐加人參﹐足前成四兩半。

裏虛則痛﹐加人參以補之。

寒者﹐加漧薑﹐足前成四兩半。

寒淫所勝﹐平以辛熱。

腹滿者﹐去術﹐加附子一枚。服湯後﹐如食頃﹐飲熱粥一升許﹐微自溫﹐勿發揭衣被。

胃虛則气壅腹滿﹐甘令人中滿﹐是去術也﹔附子之辛﹐以補陽散壅。

吐利止而身痛不休者﹐當消息和解其外﹐宜桂枝湯小和之。﹝趙本有「桂枝湯方」詳見卷二﹞

吐利止﹐裏和也﹔身痛不休﹐表未解也。與桂枝湯小和之。《外臺》云﹕裏和表病﹐汗之則愈。

吐利汗出﹐發熱惡寒﹐四肢拘急﹐手足厥冷者﹐四逆湯主之。﹝趙本有「四逆湯方」詳見卷二﹞

上吐下利﹐裏虛汗出﹐發熱惡寒﹐表未解也﹔四肢拘急﹐手足厥冷﹐陽虛陰勝也。與四逆湯助陽退陰。

旣吐且利﹐小便復利而大汗出﹐下利淸谷﹐內寒外熱﹐脈微欲絕者﹐四逆湯主之。

吐利亡津液﹐則小盒飯少﹐小便復利而大汗出﹐津液不禁﹐陽气大虛也。脈微爲亡陽﹐若無外熱﹐但內寒﹐下利淸谷﹐爲純陰﹔此以外熱﹐爲陽未絕﹐猶可與四逆湯救之。

吐已下斷﹐汗出而厥﹐四肢拘急不解﹐脈微欲絕者﹐通脈四逆加豬膽汁﹝趙本無「汁」字﹞湯主之。﹝趙本有「通脈四逆加豬膽湯方」詳見卷十﹞

吐已下斷﹐津液內竭﹐則不當汗出﹐汗出者﹐不當厥﹔今汗出而厥﹐四肢拘急不解﹐脈微欲絕者﹐陽气大虛﹐陰气獨勝也。若純與陽藥﹐恐陰爲格拒﹐或嘔或躁﹐不得復入也﹔與通脈四逆湯加豬膽汁﹐膽苦入心而通脈﹐膽寒補肝而和陰﹐引置陽藥不被格拒。《內經》曰﹕微者逆之﹐甚者從之。此之謂也。

吐利發汗﹐脈平﹐小煩者﹐以新虛不勝穀气故也。

《內經》曰﹕食入於陰﹐長气於陽。新虛不勝穀气﹐是生小煩。

卷七

辧陰陽易瘥後勞復病脈證並治法第十四

傷寒﹐陰陽易之爲病﹐其人身體重﹐少气﹐少腹裏急﹐或引陰中拘攣﹐熱上衝胸﹐頭重不欲舉﹐眼中生花﹐﹝趙本注﹕「一作眵」﹞膝脛拘急者﹐燒散主之。

大病新瘥﹐血气未復﹐餘熱未盡﹐彊合陰陽﹐得病者名曰易。男子病新瘥未平復﹐而婦人與之交﹐得病﹐名曰陽易﹔婦人病新瘥未平腹﹐男子與之交﹐得病﹐名曰陰易。以陰陽相感動﹐其餘毒相染著﹐如換易也。其人病身體重﹐少气者﹐損動眞气也﹔少腹裏急﹐引陰中拘攣﹐膝脛拘急﹐陰气極也﹔熱上衝胸﹐頭重不欲舉﹐眼中生花者﹐感動之毒﹐所易之气﹐燻蒸於上也。與燒散以道陰气。

燒散方﹕上取婦人中近隱處﹐剪燒﹝趙本有「作」字﹞灰﹐以水和服方寸匕﹐日三服。小便卽利﹐陰頭微腫﹐則愈。﹝趙本作「此爲愈矣」﹞婦人病﹐取男子當燒灰。﹝趙本作「男子燒服」﹞

大病瘥後﹐勞復者﹐枳實梔子湯主之。若有宿食者﹐加大黃如博棋子大五六枚。﹝趙本作「內加大黃﹐如博棋子五六枚﹐服之愈」﹞

病有勞復﹐有食復。傷寒新瘥﹐血气未平﹐餘熱未盡﹐早作勞動病者﹐名曰勞復。病熱少愈而彊食之﹐熱有所藏﹐因其穀气畱搏﹐兩陽相合而病者﹐名曰食復。勞復﹐則熱气浮越﹐與枳實梔子豉湯以解之﹔食復﹐則胃有宿積﹐加大黃以下之。

枳實梔子豉湯方﹕枳實﹝三枚﹐炙。苦寒﹞梔子﹝十四枚﹐趙本作个﹐擘。苦寒﹞豉﹝一升﹐綿裹。苦寒﹞

枳實梔子豉湯﹐則應吐劑﹐此云覆令微似汗出者﹐以其熱聚於上﹐苦則吐之﹔熱散於表者﹐苦則發之。

《內經》曰﹕火淫所勝﹐以苦發之。此之謂也。

上三味﹐以淸漿水七升﹐空煮取四升﹐內枳實﹑梔子﹐煮取二升﹐下豉﹐更煮五六沸﹐去滓﹐溫分再服﹐覆令微似汗。

傷寒瘥已﹝趙本作「以」﹞後﹐更發熱者﹐﹝趙本無「者」字﹞小柴胡湯主之。脈浮者﹐以汗解之﹔脈沈實﹝趙本注﹕「一作緊」﹞者﹐以下解之。﹝趙本有「小柴胡湯方」詳見卷三﹞

瘥後餘熱未盡﹐更發熱者﹐與小柴胡湯以和解之。脈浮者﹐熱在表也﹐故以汗解﹔脈沈者﹐熱在裏也﹐故以下解之。

大病瘥後﹐從腰已﹝趙本作「以」﹞下有水气者﹐牡蠣澤瀉散主之。

大病瘥後﹐脾胃气虛﹐不能制約腎水﹐水溢下焦﹐腰以下爲腫也。《金匱要略》曰﹕腰以下腫﹐當利小便。與牡蠣澤瀉散﹐利小便而散水也。

牡蠣澤瀉散方﹕牡蠣﹝熬。咸平﹞澤瀉﹝鹹寒﹞栝蔞根﹝苦寒﹞蜀漆﹝趙本有「暖水」二字﹐洗﹐去腳。趙本醫統本並作腥。辛平﹞葶藶﹝趙本有「子」字。熬。苦寒﹞商陸根﹝熬。辛酸﹐咸平﹞海藻﹝洗去咸﹐以上各等分。鹹寒﹞

鹹味湧泄﹐牡蠣﹑澤瀉﹑海藻之鹹以泄水气。《內經》曰﹕濕淫於內﹐平以苦﹐佐以酸辛﹐以苦泄之。蜀漆﹑葶藶﹑栝蔞﹑商陸之酸辛與苦﹐以導腫濕。

上七味﹐異搗下篩爲散﹐更入﹝趙本作「於」﹞臼中治之﹐白飲和﹐服方寸匕。小便利﹐止後服﹐日三服。﹝趙本作「日三服」﹐在方寸匕下﹞

大病瘥後﹐喜唾﹐久不了了者﹐﹝趙本無「者」字﹞胃﹝趙本作「胸」﹞上有寒﹐當以丸藥溫之﹐宜理中丸。﹝趙本有「理中丸方」詳見卷七﹞

汗後﹐陽气不足﹐胃中虛寒﹐不內津液﹐故喜唾﹐不了了。與理中丸以溫其胃。

傷寒解後﹐虛羸少气﹐气逆欲吐者﹐﹝趙本無「者」字﹞竹葉石膏湯主之。

傷寒解後﹐津液不足而虛羸﹐餘熱未盡﹐熱則傷气﹐故少气﹐气逆欲吐﹐與竹葉石膏湯﹐調胃散熱。

竹葉石膏湯方﹕竹葉﹝二把。辛平﹞石膏﹝一斤。甘寒﹞半夏﹝半升﹐洗。辛溫﹞人參﹝三。趙本作「二」兩。

甘溫﹞甘艸﹝二兩﹐炙。甘平﹞粳米﹝半升。甘微寒﹞麥門冬﹝一升﹐去心。甘平﹞

辛甘發散而除熱﹐竹葉﹑石膏﹑甘艸之甘辛﹐以發散餘熱﹔甘緩脾而益气﹐麥門冬﹑人參﹑粳米之甘﹐以補不足﹔辛者散也﹐气逆者﹐欲其散﹐半夏之辛﹐以散逆气。﹝醫統本作「气逆」﹞

上七味﹐以水一斗﹐煮取六升﹐去滓﹐內粳米﹐煮米熟﹐湯成﹐去米﹐溫服一升﹐日三服。

病患脈已解﹐而日暮微煩﹐以病新瘥﹐人彊與谷﹐脾胃气尙弱﹐不能消穀﹐故令微煩﹐損谷則愈。

陽明王於申酉戌﹐宿食在胃﹐故日暮微煩﹐當小下之﹐以損宿谷。

卷七

辧不可發汗病脈證並治法第十五

夫以爲疾病至急﹐倉卒尋按﹐要者難得﹐故重集諸可與不可方治﹐比之三陰三陽篇中﹐此易見也。又時有不止是三陰三陽﹐出在諸可與不可中也。

諸不可汗﹑不可下﹐病證藥方﹐前三陰三陽篇中﹐經注已具者﹐更不復出﹔其餘無者﹐於此以後經注備見。﹝醫統本作「於此已後﹐復注備見」﹞

脈濡而弱﹐弱反在關﹐濡反在巓﹐微反在上﹐澀反在下。微則陽气不足﹐澀則無血。陽气反微﹐中風汗出而反躁煩。澀則無血﹐厥而且寒。陽微發汗﹐躁不得眠。

寸關爲陽﹐脈當浮盛﹐弱反在關﹐則裏气不及﹔濡反在巓﹐則表气不逮。衛行脈外﹐浮爲在上以候衛﹔微反在上﹐是陽气不足﹔榮行脈中﹐沈爲在下以候榮﹔澀反在下﹐是無血也。陽微不能固外﹐腠理開疏﹐風因客之﹐故令汗出而躁煩﹔無血則陰虛﹐不與陽相順接﹐故厥而且寒﹔陽微無津液﹐則不能作汗﹐若發汗則必亡陽而躁。經曰﹕汗多亡陽﹐遂虛﹐惡風煩躁﹐不得眠也。

動气在右﹐不可發汗﹐發汗則衄而渴﹐心苦煩﹐飲卽吐水。

動气者﹐築築然气動也。在右者﹐在臍之右也。《難經》曰﹕肺內證﹐臍右有動气﹐按之牢若痛。肺气不治﹐正气內虛﹐气動於臍之右也。發汗則動肺气﹐肺主气﹐開竅於鼻﹐气虛則不能衛血﹐血溢妄行﹐隨气出於鼻爲衄。亡津液﹐胃燥﹐則煩渴而心苦煩。肺惡寒﹐飲冷則傷肺﹐故飲卽吐水。

動气在左﹐不可發汗﹐發汗則頭眩﹐汗不止﹐筋惕肉。

《難經》曰﹕肝內證﹐臍左有動气﹐按之牢若痛。肝气不治﹐正气內虛﹐气動於臍之左也。肝爲陰之主﹐發汗﹐汗不止﹐則亡陽外虛﹐故頭眩﹑筋惕肉。《鍼經》曰﹕上虛則眩。

動气在上﹐不可發汗﹐發汗則气上衝﹐正在心端。

《難經》曰﹕心內證﹐臍上有動气﹐按之牢若痛。心气不治﹐正气內虛﹐气動於臍之上也。心爲陽﹐發汗亡陽﹐則愈損心气﹐腎乘心虛﹐欲上淩心﹐故气上衝﹐正在心端。

動气在下﹐不可發汗﹐發汗則無汗﹐心中大煩﹐骨節苦疼﹐目暈﹐惡寒﹐食則反吐﹐谷不得前。

《難經》曰﹕腎內證﹐臍下有動气﹐按之牢若痛。腎气不治﹐正气內虛﹐動气發於臍之下也。腎者主水﹐發汗則無汗者﹐水不足也﹔心中大煩者﹐腎虛不能制心火也﹔骨節苦疼者﹐腎主骨也﹔目暈者﹐腎病則目KTKT如無所見﹔惡寒者﹐腎主寒也﹔食則反吐﹐谷不得前者﹐腎水漧也。

王冰曰﹕病嘔而吐﹐食久反出﹐是無水也。

咽中閉塞﹐不可發汗﹐發汗則吐血﹐气欲﹝趙本作「微」﹞絕﹐手足厥冷﹐欲得蜷臥﹐不能自溫。

咽門者﹐胃之系。胃經不和﹐則咽內不利。發汗攻陽﹐血隨發散而上﹐必吐血也。胃經不和而反攻表﹐則陽虛於外﹐故气欲絕﹐手足冷﹐欲蜷而不能自溫。

諸脈得數動微弱者﹐不可發汗﹐發汗則大便難﹐腹中幹﹐﹝趙本注﹕「一云小便難﹐胞中幹」﹞胃燥而煩﹐其形相象﹐根本異源。

動數之脈﹐爲熱在表﹔微弱之脈﹐爲熱在裏。發汗亡津液﹐則熱气愈甚﹐胃中漧燥﹐故大便難﹐腹中幹﹐胃燥而煩。根本𨿽有表裏之異﹐逆治之後﹐熱傳之則一﹐是以病形相象也。

脈微﹝趙本作「濡」﹞而弱﹐弱反在關﹐濡反在巓﹔弦反在上﹐微反在下。弦爲陽運﹐微爲陰寒。上實下虛﹐意欲得溫。微弦爲虛﹐不可發汗﹐發汗則寒栗﹐不能自還。

弦在上﹐則風傷气﹐風勝者﹐陽爲之運動﹔微在下﹐則寒傷血﹐血傷者﹐裏爲之陰寒。外气拂郁爲上實﹐裏有陰寒爲下虛。表熱裏寒﹐意欲得溫﹐若反發汗﹐亡陽陰獨﹐故寒栗不能自還。

咳者則劇﹐數吐涎沫﹐咽中必幹﹐小便不利﹐心中饑煩﹐時而發﹐其形似瘧﹐有寒無熱﹐虛而寒栗﹐咳而發汗﹐蜷而苦滿﹐腹中復堅。

肺寒气逆﹐咳者則劇﹔吐涎沫﹐亡津液﹐咽中必幹﹐小便不利﹔膈中陽气虛﹐心中饑而煩。一日一夜﹐气大會於肺﹐邪正相擊﹐時而發﹐形如寒瘧﹐但寒無熱﹐虛而寒栗。發汗攻陽﹐則陽气愈虛﹐陰寒愈甚﹐故蜷而苦滿﹐腹中復堅。

厥﹐脈緊﹐不可發汗﹐發汗則聲亂﹑咽嘶﹑舌萎﹑聲不得前。

厥而脈緊﹐則少陰傷寒也﹐法當溫裏﹐而反發汗﹐則損少陰之气。少陰之脈﹐入肺中﹐循喉嚨﹐挾舌本。

腎爲之本﹐肺爲之標﹐本虛則標弱﹐故聲亂﹑咽嘶﹑舌萎﹑聲不得前。

諸逆發汗﹐病微者難瘥﹔劇者言亂﹑目眩者死﹐﹝趙本注﹕「一云﹕譫言目眩睛亂者死」﹞命將難全。

不可發汗而彊發之﹐輕者因發汗重而難瘥﹔重者脫其陰陽之气﹐言亂目眩而死。《難經》曰﹕脫陽者﹐見鬼﹐是此言亂也﹔脫陰者﹐目盲﹐是此目眩也。眩非玄而見玄﹐是近於盲也。

咳而小便利﹐若失小便者﹐不可發汗﹐汗出則四肢厥逆冷。

肺經虛冷﹐上虛不能治下者﹐咳而小便利﹐或失小便。上虛發汗﹐則陽气外亡。四肢者﹐諸陽之本﹐陽虛則不與陰相接﹐故四肢厥逆冷。

傷寒頭痛﹐翕翕發熱﹐形象中風﹐常微汗出自嘔者﹐下之益煩﹐心中﹝趙本無「中」字﹞懊如饑﹔發汗則致﹐身彊﹐難以屈伸﹔﹝趙本作「伸屈」﹞燻之則發黃﹐不得小便﹔灸則發咳唾。

傷寒當無汗﹑惡寒﹐今頭痛﹑發熱﹑微汗出﹐自嘔﹐則傷寒之邪傳而爲熱﹐欲行於裏﹔若反下之﹐邪熱乘虛流於胸中爲虛煩﹐心懊如饑﹔若發汗﹐則虛表﹐熱歸經絡﹐熱甚生風﹐故身彊直而成﹔若燻之﹐則火熱相合﹐消爍津液﹐故小便不利而發黃﹔肺惡火﹐灸則火熱傷肺﹐必發咳嗽而唾膿。

卷七

辧可發汗病脈證並治法第十六

大法﹐春夏宜發汗。

春夏陽气在外﹐邪气亦在外﹐故可發汗。

凡發汗﹐欲令手足俱周﹐時出以﹝趙本作「似」﹞然﹐一時間許﹐亦﹝趙本醫統本並作「益」﹞佳。不可令如水流漓。﹝趙本作「離」﹞若病不解﹐當重發汗。汗多﹝趙本有「者」字﹞必亡陽﹐陽虛﹐不得重發汗也。

汗緩緩出﹐則表裏之邪悉去﹔汗大出﹐則邪气不除﹐但亡陽也。陽虛爲無津液﹐故不可重發汗。

凡服湯發汗﹐中病便止﹐不必盡劑。﹝趙本有「也」字﹞

汗多則亡陽。

凡云可發汗﹐無湯者﹐丸散亦可用﹔要以汗出爲解﹐然不如湯﹐隨證良驗。

《聖濟經》曰﹕湯液主治﹐本乎腠理壅郁。除邪气者﹐於湯爲宜。《金匱玉函》曰﹕水能淨萬物﹐故用湯也。

夫病脈浮大﹐問病者言﹐但便硬爾。﹝趙本作「耳」﹞設利者﹐爲大逆。硬爲實﹐汗出而解。何以故﹖脈浮當以汗解。

經曰﹕脈浮大應發汗﹐醫反下之﹐爲大逆。便硬難﹐𨿽爲裏實﹐亦當先解其外﹐若行利藥﹐是爲大逆。結胸𨿽急﹐脈浮大﹐猶不可下﹐下之卽死﹐況此便難乎。經曰﹕本發汗而復下之﹐此爲逆﹔若先發汗﹐治不爲逆。

下利後﹐身疼痛﹐淸便自調者﹐急當救表﹐宜桂枝湯發汗。

《外臺》云﹕裏和表病﹐汗之則愈。

卷八

辧發汗後病脈證並治法第十七

發汗多﹐亡陽譫語者﹐不可下﹐與柴胡桂枝湯和其榮衛﹐以通津液﹐後自愈。﹝趙本有「柴胡桂枝湯方」詳見卷十﹞

胃爲水谷之海﹐津液之主。發汗多﹐亡津液﹐胃中燥﹐必發譫語﹔此非實熱﹐則不可下﹐與柴胡桂枝湯﹐和其榮衛﹐通行津液﹐津液生﹐則胃潤﹐譫語自止。

此一卷﹐第十七篇

﹐凡三十一證﹐前有詳說。

卷八

辧不可吐第十八

合四證﹐已具太陽篇中。

卷八

辧可吐第十九

大法﹐春宜吐。

春時陽气在上﹐邪气亦在上﹐故宜吐。

凡用吐湯﹐中病卽﹝趙本作「便」﹞止﹐不必盡劑也。

要在適當﹐不欲過也。

按﹕趙本此處有﹕「病如桂枝證﹐頭不痛﹐項不彊﹐寸脈微浮﹐胸中痞硬﹐气上撞咽喉﹐不得息者﹐此爲有寒﹐當吐之。」注﹕「一云﹕此以內有久痰﹐宜吐之。」一條。

病胸上諸實﹐﹝趙本注﹕「一作寒」﹞胸中鬱鬱而痛﹐不能食﹐欲使人按之﹐而反有涎唾﹐下利日十餘行﹐其脈反遲﹐寸口脈微滑﹐此可吐之﹐吐之﹐利則止。

胸上諸實﹐或痰實﹐或熱郁﹐或寒結胸中﹐郁而痛﹐不能食﹐欲使人按之﹐反有涎唾者﹐邪在下﹐按之气下而無涎唾﹐此按之反有涎唾者﹐知邪在胸中。經曰﹕下利脈遲而滑者﹐內實也。今下利日十餘行﹐其脈反遲﹐寸口脈微滑﹐是上實也﹐故可吐之。《玉函》曰﹕上盛不已﹐吐而奪之。

按﹕趙本此處有﹕「少陰病﹐飲食入口則吐﹐心中溫溫﹐欲吐復不能吐者﹐宜吐之。」一條。

宿食﹐在上脘﹝趙本作「管」﹞者﹐當吐之。

宿食在中下脘者﹐則宜下﹔宿食在上脘﹐則當吐。《內經》曰﹕其髙者因而越之﹐其下者引而竭之。

病患手足厥冷﹐﹝趙本作「病手足逆冷」﹞脈乍結﹐以客气在胸中﹔心下滿而煩﹐欲食不能食者﹐病在胸中﹐當吐之。

此與第六卷

厥陰門瓜蒂散證同。彼云﹐脈乍緊﹐此云脈乍結﹐惟此有異。緊爲內實﹐乍緊則實未深﹐是邪在胸中﹔結爲結實﹐乍結則結未深﹐是邪在胸中。所以證治俱同也。

卷九

辧不可下病脈證並治法第二十

脈濡而弱﹐弱反在關﹐濡反在巓﹔微反在上﹐澀反在下。微則陽气不足﹐澀則無血。陽气反微﹐中風﹑汗出而反躁煩﹔澀則無血﹐厥而且寒。陽微﹝趙本有「則」字﹞不可下﹐下之則心下痞硬。

陽微下之﹐陽气已虛﹐陰气內甚﹐故心下痞硬。

動气在右﹐不可下。下之則津液內竭﹐咽燥﹑鼻幹﹑頭眩﹑心悸也。

動气在右﹐肺之動也。下之傷胃動肺﹐津液內竭。咽燥鼻幹者﹐肺屬金主燥也﹔頭眩心悸者﹐肺主气而虛也。

動气在左﹐不可下。下之則腹內拘急﹐食不下﹐動气更劇。𨿽有身熱﹐臥則欲蜷。

動气在左﹐肝之動也。下之損脾而肝气益勝﹐復行於脾﹐故腹內拘急﹐食不下﹐動气更劇也。𨿽有身熱﹐以裏气不足﹐故臥則欲蜷。

動气在上﹐不可下。下之則掌握熱煩﹐身上浮冷﹐熱汗自泄﹐欲得水自灌。

動气在上﹐心之動也。下之則傷胃﹐內動心气。心爲火主熱﹐《鍼經》曰﹕心所生病者﹐掌中熱。肝爲髒中之陰﹐病則𨿽有身熱﹐臥則欲蜷﹐作表熱裏寒也﹔心爲髒中之陽﹐病則身上浮冷﹐熱汗自泄﹐欲得水自灌﹐作表寒裏熱也。二髒陰陽寒熱﹐明可見焉。

動气在下﹐不可下。下之則腹脹滿﹐卒起頭眩﹐食則下淸谷﹐心下痞也。

動气在下﹐腎之動也。下之則傷脾﹐腎气則動﹐腎寒乘脾﹐故有腹滿﹑頭眩﹑下淸谷﹑心下痞之證也。

咽中閉塞﹐不可下。下之則上輕下重﹐水漿不下﹐臥則欲蜷﹐身急痛﹐下利日數十行。

咽中閉塞﹐胃已不和也。下之則閉塞之邪爲上輕﹐復傷胃气爲下重﹐至水漿不下﹐臥則欲蜷﹐身急痛﹐下利日數十行﹐知虛寒也。

諸外實者﹐不可下。下之則發微熱﹐亡脈厥者﹐當臍﹝趙本作「齊」﹞握熱。

外實者﹐表熱也﹐汗之則愈﹐下之爲逆。下後裏虛﹐表熱內陷﹐故發微熱。厥深者﹐熱亦深﹐亡脈厥者﹐則陽气深陷﹐客於下焦﹐故當臍握熱。

諸虛者﹐不可下。下之則大渴﹐求水者易愈﹔惡水者劇。

《金匱玉函》曰﹕虛者十補﹐勿一瀉之。虛家下之爲重虛﹐內竭津液﹐故令大渴。求水者﹐陽气未竭﹐而猶可愈﹔惡水者﹐陽气已竭﹐則難可制。

脈濡而弱﹐弱反在關﹐濡反在巓﹔弦反在上﹐微反在下。弦爲陽運﹐微爲陰寒。上實下虛﹐意欲得溫。

微弦爲虛﹐虛者不可下也。

虛家下之是爲重虛。《難經》曰﹕實實虛虛﹐損不足益有餘。此者﹐是中工所害也。

微則爲咳﹐咳則吐涎﹐下之則咳止﹐而利因不休﹐利不休﹐則胸中如虫嚙﹐粥入則出﹐小便不利﹐兩脇拘急﹐喘息爲難﹐頸背相引﹐臂則不仁﹐極寒反汗出﹐身冷若冰﹐眼睛不慧﹐語言不休﹐而穀气多入﹐此爲除中﹐口𨿽欲言﹐舌不得前。

《內經》曰﹕感於寒﹐則受病。微則爲咳﹐甚則爲泄﹑爲痛。肺感微寒爲咳﹐則脈亦微也。下之﹐气下咳𨿽止﹐而因利不休﹐利不休則奪正气﹐而成危惡。胸中如虫嚙﹐粥入則出﹐小便不利﹐兩脇拘急﹐喘息爲難者﹐裏气損也。頸背相引﹐臂爲不仁﹐極寒反汗出﹐身冷如冰者﹐表气損也。表裏損極﹐至陰陽俱脫﹐眼睛不慧﹐語言不休。《難經》曰﹕脫陽者見鬼﹐脫陰者目盲。陰陽脫者﹐應不能食﹐而谷多入者﹐此爲除中﹐是胃气除去也﹐口𨿽欲言﹐舌不得前﹐气已衰脫﹐不能運也。

脈濡而弱﹐弱反在關﹐濡反在巓﹔浮反在上﹐數反在下。浮爲陽虛﹐數爲無﹝醫統本作「亡」﹞血﹐浮爲虛﹐數爲﹝趙本作「生」﹞熱。浮爲虛﹐自汗出而惡寒﹔數爲痛﹐振寒而﹝趙本作「而寒」﹞栗。微弱在關﹐胸下爲急﹐喘汗而不得呼吸﹐呼吸之中﹐痛在於脇﹐振寒相搏﹐形如瘧狀﹐醫反下之﹐故令脈數﹑發熱﹑狂走見鬼﹐心下爲痞﹐小便淋瀝﹐﹝趙本作「漓」﹞小﹝趙本作「少」﹞腹甚硬﹐小便則尿血也。

弱在關﹐則陰气內弱﹔濡在巓﹐則陽气外弱。浮爲虛﹐浮在上﹐則衛不足也﹐故云陽虛。陽虛不固﹐故腠理汗出﹑惡寒﹔數亦爲虛﹐數在下則榮不及﹐故云亡血。亡血則不能溫潤腑臟﹐脈數而痛﹐振而寒栗。微弱在關﹐邪气傳裏也﹐裏虛遇邪﹐胸下爲急﹐喘而汗出﹐脇下引痛﹐振寒如瘧。此裏邪未實﹐表邪未解﹐醫反下之﹐裏气益虛﹐邪熱內陷﹐故脈數﹑發熱﹑狂走見鬼﹐心下爲痞﹐此熱陷於中焦者也。若熱气深陷﹐則客於下焦﹐使小便淋瀝﹐小腹甚硬﹐小便尿血也。

脈濡而緊﹐濡則胃﹝趙本醫統本並作「衛」﹞气微﹐緊則榮中寒。陽微衛中風﹐發熱而惡寒﹔榮緊胃气冷﹐微嘔心內煩。醫爲﹝趙本作「謂」﹞有大熱﹐解肌而發汗。亡陽虛煩躁﹐心下苦痞堅。表裏俱虛竭﹐卒起而頭眩。客熱在皮膚﹐悵怏不得眠。不知胃气冷﹐緊寒在關元。技巧無所施﹐汲水灌其身。客熱應時罷﹐栗栗而振寒。重被而覆之﹐汗出而冒巓。體惕而又振﹐小便爲微難。寒气因水發﹐淸谷不容間。嘔變反腸出﹐顚倒不得安。手足爲微逆﹐身冷而內煩。遲欲從後救﹐安可復追還。

胃冷榮寒﹐陽微中風﹐發熱惡寒﹐微嘔心煩。醫不溫胃﹐反爲有熱﹐解肌發汗﹐則表虛亡陽﹐煩躁﹐心下痞堅。先裏不足﹐發汗又虛其表﹐表裏俱虛竭﹐卒起頭眩。客熱在表﹐悵怏不得眠。醫不救裏﹐但責表熱﹐汲水灌洗以卻熱﹐客熱易罷﹐裏寒益增﹐栗而振寒。復以重被覆之﹐表虛遂汗出﹐愈使陽气虛也。

巓﹐頂也。顚冒而體振寒﹐﹝醫統本作「頂冒顚體振寒」﹞小便難者﹐亡陽也。寒因水發﹐下爲淸谷﹐上爲嘔吐﹐外有厥逆﹐內爲躁煩﹐顚倒不安﹐𨿽欲拯救不可得也。《本艸》曰﹕病勢已過﹐命將難全。

脈浮而大﹐浮爲气實﹐大爲血虛。血虛爲無陰﹐孤陽獨下陰部者﹐小盒飯赤而難﹐胞中當虛﹐今反小便利﹐而大汗出﹐法應衛家當微﹐今反更實﹐津液四射﹐榮竭血盡﹐幹煩而不得眠﹐血薄肉消﹐而成暴﹝趙本注﹕「一云黑」﹞液。醫復以毒藥攻其胃﹐此爲重虛﹐客陽去有期﹐必下如污泥而死。

衛爲陽﹐榮爲陰。衛气彊實﹐陰血虛弱﹐陽乘陰虛﹐下至陰部。陰部﹐下焦也。陽爲熱則消津液﹐當小便赤而難﹔今反小便利而大汗出者﹐陰气內弱也。經曰﹕陰弱者﹐汗自出。是以衛家不微而反更實﹐榮竭血盡﹐幹煩而不眠﹐血薄則肉消﹐而成暴液者﹐津液四射也。醫反下之﹐又虛其裏﹐是爲重虛﹐孤陽因下而又脫去﹐气血皆竭﹐胃气內盡﹐必下如污泥而死也。

脈數者﹐久數不止﹐止則邪結﹐正气不能復﹐正气卻結於髒﹐故邪气浮之﹐與皮毛相得。脈數者﹐不可下﹐下之則﹝趙本無「則」字﹞必煩利不止。

數爲熱﹐止則邪气結於經絡之間﹐正气不能﹝醫統本作「得」﹞復行於表﹐則卻結於髒﹐邪气獨浮於皮毛。下之虛其裏﹐邪熱乘虛而入﹐裏虛協熱﹐必煩利不止。

脈浮大﹐應發汗﹐醫反下之﹐此爲大逆。﹝趙本有「也」字﹞

浮大屬表﹐故不可下。病欲吐者﹐不可下。

嘔多﹐𨿽有陽明證﹐不可攻之。

爲邪猶在胸中也。

太陽病﹐﹝趙本有「有」字﹞外證未解﹐不可下﹐下之爲逆。

表未解者﹐𨿽有裏證亦不可下﹐當先解外爲順﹔若反下之﹐則爲逆也。經曰﹕本發汗而復下之﹐此爲逆也。若先發汗﹐治不爲逆。

夫病陽多者熱﹐下之則硬。

陽熱證多﹐則津液少﹐下之𨿽除熱﹐復損津液﹐必便難也。或謂陽多者表熱也﹐下之則心下硬。

無陽陰彊﹐大便硬者﹐下之則﹝趙本無「則」字﹞必淸谷腹滿。

無陽者﹐亡津液也﹔陰彊者﹐寒多也。大便硬則爲陰結﹐下之虛胃﹐陰寒內甚﹐必淸谷腹滿。

傷寒發熱﹐頭痛﹐微汗出。發汗﹐則不識人﹔燻之則喘﹐不得小便﹐心腹滿﹔下之則短气﹐小便難﹐頭痛﹐背彊﹔加溫鍼則衄。

傷寒則無汗﹐發熱﹐頭痛﹐微汗出者﹐寒邪變熱﹐欲傳於裏也。發汗則亡陽﹐憎熱﹐故不識人﹔若以火燻之﹐則火熱傷气﹐內消津液﹐結爲裏實﹐故喘﹐不得小便﹐心腹滿﹔若反下之﹐則內虛津液﹐邪欲入裏﹐外動經絡﹐故短气﹐小便難﹐頭痛﹐背彊﹔若加溫鍼﹐益陽增熱﹐必動其血而爲衄也。

傷寒﹐脈陰陽俱緊﹐惡寒發熱﹐則脈欲厥。厥者﹐脈初來大﹐漸漸小﹐更來漸漸大﹐﹝趙本下無「漸」字﹞是其候也。如此者惡寒﹐甚者﹐翕翕汗出﹐喉中痛﹔﹝趙本有「若」字﹞熱多者﹐目赤脈多﹐睛不慧﹐醫復發之﹐咽中則傷﹔若復下之﹐則兩目閉﹐寒多者﹝趙本無「者」字﹞便淸谷﹐熱多者﹝趙本無「者」字﹞便膿血﹔若燻之﹐則身發黃﹔若熨之﹐則咽燥。若小便利者﹐可救之﹔﹝趙本有「若」字﹞

小便難者﹐爲危殆。

脈陰陽俱緊﹐則淸邪中上﹐濁邪中下﹐太陽少陰俱感邪也。惡寒者少陰﹐發熱者太陽﹐脈欲厥者﹐表邪欲傳裏也。惡寒甚者﹐則變熱﹐翕翕汗出﹐喉中痛﹐以少陰之脈循喉嚨故也。熱多者﹐太陽多也﹔目赤脈多者﹐睛不慧﹐以太陽之脈起於目故也。發汗攻陽﹐則少陰之熱因發而上行﹐故咽中傷。若復下之﹐則太陽之邪﹐因虛而內陷﹐故兩目閉。陰邪下行爲寒多﹐必便淸谷﹔陽邪下行爲熱多﹐必便膿血。燻之﹐則火熱甚﹐身必發黃。熨之﹐則火熱輕﹐必爲咽燥。小便利者﹐爲津液未竭﹐猶可救之﹔小便難者﹐津液已絕﹐則難可制而危殆矣。

傷寒發熱﹐口中勃勃气出﹐頭痛﹐目黃﹐衄不可制﹐貪水者必嘔﹐惡水者厥。若下之﹐咽中生瘡﹐假令手足溫者﹐必下重便膿血。頭痛目黃者﹐若下之﹐則兩﹝趙本無「兩」字﹞目閉。貪水者﹐﹝趙本有「若下之其」四字﹞脈必厥﹐其聲嚶﹐咽喉塞﹔若發汗﹐則戰栗﹐陰陽俱虛。惡水者﹐若下之﹐則裏冷不嗜食﹐大便完谷出﹔若發汗﹐則口中傷﹐舌上白苔﹐煩躁﹐﹝趙本醫統本並作「躁」﹞脈數實﹐不大便﹐六七日後﹐必便血﹔若發汗﹐則小便自利也。

傷寒發熱﹐寒變熱也。口中勃勃气出﹐熱客上膈也。頭痛目黃﹐血﹝醫統本作「衄」﹞不可制者﹐熱蒸於上也。《千金》曰﹕無陽卽厥﹐無陰卽嘔。貪水者必嘔﹐則陰虛也﹔惡水者厥﹐則陽虛也。發熱口中勃勃气出者﹐咽中已熱也﹐若下之亡津液﹐則咽中生瘡﹐熱因裏虛而下﹐若熱气內結﹐則手足必厥。設手足溫者﹐熱气不結而下行﹐作協熱利﹐下重便膿血也。頭痛目黃者﹐下之﹐熱气內伏﹐則目閉也。貪水爲陰虛﹐下之又虛其裏﹐陽气內陷﹐故脈厥聲嚶﹐咽喉閉塞。陰虛發汗﹐又虛其陽﹐使陰陽俱虛而戰栗也。惡水爲陽虛﹐下之又虛胃气﹐虛寒內甚﹐故里冷不嗜食。陽虛發汗﹐則上焦虛燥﹐故口中傷爛﹐舌上白苔而煩燥﹝醫統本作「躁」﹞也。經曰﹕脈數不解﹐合熱則消穀喜饑。至六七日不大便者﹐此有瘀血﹐此脈數實﹐不大便六七日﹐熱蓄血於內也。七日之後﹐邪熱漸解﹐迫血下行﹐必便血也。便血發汗﹐陰陽俱虛﹐故小便利。

下利﹐脈大者﹐虛也﹐以其﹝趙本無「其」字﹞彊下之故也。設脈浮革﹐固爾腸鳴者﹐屬當歸四逆湯主之。﹝趙本無「主之」二字﹐有「當歸四逆湯方」詳見卷六﹞

脈大爲虛﹐以未應下而下之﹐利因不休也。浮者﹐按之不足也﹔革者﹐實大而長微弦也。浮爲虛﹐革爲寒﹐寒虛相搏﹐則腸鳴﹐與當歸四逆湯﹐補虛散寒。

卷九

辧可下病脈證並治法第二十一

大法﹐秋宜下。

秋時陽气下行﹐則邪亦在下﹐故宜下。

凡服下藥﹐﹝趙本作「凡可下者」﹞用湯勝丸﹐﹝趙本有「散」字﹞中病卽﹝趙本作「便」﹞止﹐不必盡劑也。

湯之爲言蕩也﹐滌蕩腸胃﹐漑灌臟腑﹐推陳燥結﹐卻熱下寒﹐破散邪疫﹐理導潤澤枯槁﹐悅人皮膚﹐益人血气。水能淨萬物﹐故勝丸散。中病卽止者﹐如承气湯證云﹕若一服﹐利而﹝醫統本作「則」﹞止後服。

又曰﹕若一服﹐譫語止﹐更莫復服。是不盡劑也。

下利﹐三部脈皆平﹐按之心下硬者﹐急下之﹐宜大承气湯。

下利者﹐脈當微厥﹐今反和者﹐此爲內實也。下利三部脈平者﹐已爲實﹐而又按之心下硬者﹐則知邪甚也﹐故宜大承气湯下之。

下利﹐脈遲而滑者﹐內實也。利未欲止﹐當下之﹐宜大承气湯。

經曰﹕脈遲者﹐食幹物得之。《金匱要略》曰﹕滑則穀气實。下利脈遲而滑者﹐胃有宿食也。脾胃傷食﹐不消水谷﹐是致下利者﹐爲內實﹐若但以溫中濃腸之藥﹐利必不﹝醫統本作「未」﹞止﹐可與大承气湯﹐下去宿食﹐利自止矣。

問曰﹕人病有宿食﹐何以別之﹖師曰﹕寸口脈浮而大﹐按之反澀﹐尺中亦微而澀﹐故知有宿食﹐當下之﹐宜大承气湯。

寸以候外﹐尺以候內﹔浮以候表﹐沈以候裏。寸口脈浮大者﹐气實血虛也﹔按之反澀﹐尺中亦微而澀者﹐胃有宿食裏气不和也。與大承气湯﹐以下宿食。

下利﹐不欲食者﹐以有宿食故也﹐當宜﹝趙本無「宜」字﹞下之﹐與﹝趙本作「宜」﹞大承气湯。

傷食則惡食﹐故不欲食﹐如傷風惡風﹑傷寒惡寒之類也。

下利瘥後﹐﹝趙本無「後」字﹞至其年月日﹝趙本有「時」字﹞復發者﹔以病不盡故也﹐當下之﹐宜大承气湯。

乘春﹐則肝先受之﹔乘夏﹐則心先受之﹔乘至陰﹐則脾先受之﹔乘秋﹐則肺先受之。假令春時受病﹐气必傷肝﹐治之難﹝醫統本作「𨿽」﹞愈﹐邪有不盡者﹐至春時元受月日﹐內外相感﹐邪必復動而痛﹝醫統本作「病」﹞也。下利爲腸胃疾﹐宿積不盡﹐故當下去之。

下利﹐脈反滑﹐當有所去﹐下之﹝趙本無「之」字﹞乃愈﹐宜大承气湯。

《脈經》曰﹕滑脈者﹐爲病﹝熊校記﹕脈滑者爲宿食也。汪本宿誤病﹞食也。下利脈滑﹐則內有宿食﹐故云當有所去﹐與大承气湯﹐以下宿食。

病腹中滿痛者﹐此爲實也﹐當下之﹐宜大承气﹝趙本有「大柴胡」三字﹞湯。

《金匱要略》曰﹕病者腹滿﹐按之不痛爲虛﹐痛爲實﹐可下之。腹中滿痛者﹐裏气壅實也﹐故可下之。

傷寒後﹐脈沈沈者﹐內實也﹐下解之﹐﹝趙本作「之解」﹞宜大柴胡湯。

傷寒後﹐爲表已解﹐脈沈爲裏未和﹐與大柴胡湯﹐以下內實。經曰﹕傷寒瘥以後更發熱﹐脈沈實者﹐以下解之。

脈雙弦而遲者﹐必心下硬﹔脈大而緊者﹐陽中有陰也﹐可以﹝趙本無「以」字﹞下之﹐宜大承气湯。

《金匱要略》曰﹕脈雙弦者寒也。經曰﹕遲爲在髒。脈雙弦而遲者﹐陰中伏陽也﹐必心下硬。大則爲陽﹐緊則爲寒﹐脈大而緊者﹐陽中伏陰也﹐與大承气湯以分陰陽。

卷十

辧發汗吐下後病脈證並治法第二十二

此第十卷

﹐第二十二篇

﹐凡四十八證﹐前三陰三陽篇中﹐悉具載之。

捲內音釋﹐上卷已有。

方此以下諸方﹐於隨捲本證下𨿽已有﹐緣止以加減言之﹐未甚明白﹐似於覽者檢閱未便﹐今復校勘﹐備列於後﹕桂枝加葛根湯主之﹝熊校記﹕湯下汪本增主之二字﹞方﹕葛根﹝四兩﹞芍藥﹝二兩﹞甘艸﹝二兩﹞生薑﹝三兩﹐切﹞大棗﹝十二枚﹐擘﹞桂枝﹝二兩﹐去皮﹞麻黃﹝三兩﹐去節﹞

上七﹝醫統本作「六」﹞味﹐以水一斗﹐先煮麻黃﹑﹝醫統本無「麻黃」一味藥﹐醫統本無此二字﹞葛根減二升﹐去上沫﹐內諸藥﹐煮取三升﹐去滓﹐溫服一升﹐覆取微似汗﹐不須啜粥﹐餘如桂枝﹝醫統本有「湯」字﹞法。﹝趙本卷二載此方﹐句下有「將息及禁忌」五字﹞

桂枝加濃朴杏子湯方﹕於桂枝湯方內﹐加濃朴二兩﹐杏仁五十个﹐去皮尖﹐余根據前法。

桂枝加附子湯方﹕於桂枝湯方內﹐加附子一枚﹐炮﹐去皮﹐破八片﹐余根據前法。術附湯方﹐附於此方內﹐去桂枝﹐加白術四兩﹐根據前法。

桂枝去芍藥湯方﹕於桂枝湯方內﹐去芍藥﹐余根據前法。

桂枝去芍藥加附子湯方﹕於桂枝湯方內﹐去芍藥﹐加附子一枚﹐炮﹐去皮﹐破八片﹐余根據前法。

桂枝麻黃各半湯方﹕桂枝﹝一兩﹐十六銖﹐去皮﹞芍藥生薑﹝切﹞甘艸﹝炙﹞麻黃﹝各一兩﹐去節﹞大棗﹝四枚﹐擘﹞杏仁﹝仁醫統本作人﹐二十四个﹐湯浸﹐去皮尖及兩仁。趙本醫統本並作人。者﹞

上七味﹐以水五升﹐先煮麻黃一二沸﹐去上沫﹐內諸藥﹐煮取一升八合﹐去滓﹐溫服六合。

桂枝二麻黃一湯方﹕桂枝﹝一兩十七銖﹐去皮﹞芍藥﹝一兩六銖﹞麻黃﹝十六銖﹐去節﹞生薑﹝一兩六銖﹐切﹞

杏仁﹝仁﹐醫統本作人。十六个﹐去皮尖﹞甘艸﹝一兩二銖﹐炙﹞大棗﹝五枚﹐擘﹞

上七味﹐以水五升﹐先煮麻黃一二沸﹐去上沫﹐內諸藥﹐煮取二升﹐去滓﹐溫服一升﹐日再。

白虎加人參湯方﹕於白虎湯方內﹐加人參三兩﹐余根據白虎湯法。

桂枝去桂加茯苓白術湯方﹕於桂枝湯方內﹐去桂枝﹐加茯苓﹑白術各三兩﹐余根據前法﹐煎服。小便利﹐則愈。

以上九方﹐病證並在第二卷

內。

葛根加半夏湯方﹕於葛根湯方內﹐加入半夏半升﹐余根據葛根湯法。

桂枝加芍藥生薑人參新加湯方﹕於第二卷

桂枝湯方內﹐更加芍藥﹑生薑各一兩﹐人參三兩﹐余根據桂枝湯法服。

梔子甘艸豉湯方﹕於梔子豉湯方內﹐加入甘艸二兩﹐余根據前法。得吐﹐止後服。

梔子生薑豉湯方﹕於梔子豉湯方內﹐加生薑五兩﹐余根據前法。得吐﹐止後服。

柴胡加芒硝湯方﹕於小柴胡湯方內﹐加芒硝六兩﹐余根據前法。服不解﹐更服。

桂枝加桂湯方﹕於第二卷

桂枝湯方內﹐更加桂二兩﹐共五兩﹐余根據前法。

以上六方﹐病證並在第三卷

內。

柴胡桂枝湯方﹕桂枝﹝去皮﹞黃芩人參﹝各一兩半﹞甘艸﹝一兩﹐炙﹞半夏﹝二合半﹞芍藥﹝一兩半﹞

大棗﹝六枚﹐擘﹞生薑﹝一兩半﹐切﹞柴胡﹝四兩﹞

上九味﹐以水七升﹐煮取三升﹐去滓﹐溫服﹐﹝趙本卷四載此方﹐服下有「一升」二字﹞

附子瀉心湯方﹕大黃﹝二兩﹞黃連黃芩﹝各一兩﹞附子﹝一枚﹐炮﹐去皮﹐破﹐別煮取汁﹞

上四味﹐切三味﹐以麻沸湯二升漬之﹐須臾﹐絞去滓﹐內附子汁﹐分溫再服。

生薑瀉心湯方﹕生薑﹝四兩﹐切﹞甘艸﹝三兩﹐炙﹞人參﹝三兩﹞漧薑﹝一兩﹞黃芩﹝三兩﹞半夏﹝半升﹐洗﹞

黃連﹝一兩﹞大棗﹝十二枚。醫統本有「擘」字﹞

上八味﹐以水一斗﹐煮取六升﹐去滓﹐再煎取三升﹐溫服一升﹐日三服。

甘艸瀉心湯方﹕甘艸﹝四兩﹞黃芩﹝三兩﹞漧薑﹝三兩﹞半夏﹝半升﹐洗﹞黃連﹝一兩﹞大棗﹝十二枚﹐擘﹞

上六味﹐以水一斗﹐煮取六升﹐去滓﹐再煎取三升﹐溫服一升﹐日三服。

黃芩加半夏生薑湯方﹕於黃芩湯方內﹐加半夏半升﹐生薑一兩半﹐余根據黃芩湯法服。

以上五方﹐病證並在第四卷

內。

桂枝加大黃湯方﹕桂枝﹝三兩﹐去皮﹞大黃﹝一兩。趙本卷六載此方﹐作「大黃二兩」﹞

芍藥﹝六兩﹞生薑﹝三兩﹐切﹞甘艸﹝二兩﹐炙﹞大棗﹝十二枚﹐擘﹞

上六味﹐以水七升﹐煮取三升﹐去滓﹐溫服一升﹐日三服。

桂枝加芍藥湯方﹕於第二卷

桂枝湯方內﹐更加芍藥三兩﹐隨﹝醫統本作「通」﹞前共六兩﹐余根據桂枝湯法。

四﹝趙本四上有「當歸」二字﹞逆加吳茱萸生薑湯方﹕﹝趙本卷六載此方﹞

當歸﹝二兩﹞芍藥﹝三兩﹞甘艸﹝二兩﹐炙﹞通艸﹝二兩﹞桂枝﹝三兩﹐去皮﹞細辛﹝三兩﹞生薑﹝半斤﹐切﹞大棗﹝二十五枚﹐擘﹞吳茱萸﹝二升﹞

上九味﹐以水六升﹐淸酒六升﹐和煮取五升﹐去滓﹐溫分五服。一方水酒各四升。

以上三方﹐病證並在第六卷

內。

四逆加人參湯方﹕於四逆湯方內﹐加人參一兩﹐余根據四逆湯法服。

四逆加豬膽汁湯方﹕於四逆湯方內﹐加入豬膽汁半合﹐余根據前法服﹔如無豬膽﹐以羊膽代之。

以上二方﹐病證並﹝醫統本作「並」﹞在第七卷

內。

