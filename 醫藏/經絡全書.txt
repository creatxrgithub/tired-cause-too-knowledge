

經絡全書明沈子祿﹑徐師曾

原序

嘉靖末年﹐余友沈君承之﹐手一編見示曰「此﹐予所述《經脈分野》也﹐子深於醫者﹐幸爲我訂而序之。」予謝不能。沈君祈請再三﹐往復不置﹐乃應曰﹕諾。予時方注《禮記》﹐未有以應也。而沈君從計﹐偕士之京師居歲餘﹐竟無所遇而還﹐鬱鬱不得志﹐遂病以死。久之﹐《禮》注脫稿﹐乃受書而卒業焉。其書自巓放趾﹐條析分明﹐一本《內經》及諸大家之說﹐而時參以己見﹐可謂博治﹐君子稱名家矣。惜其引證繁複﹐補益太過﹐則其見托訂正之意﹐良非虛也。昔吳季子掛劍於徐君之墓﹐曰﹕吾已心許之矣﹐況於口諾者乎﹖竊惟先君蚤學斯道﹐洞究大旨﹐予不肖弗克﹐纘承先緒﹐攺而從儒﹐儒幸晚成﹐猶及先君之存﹐旦夕過庭﹐每口授《內經》諸家之論﹐以爲邪客諸脈﹐痰疾乃生。所謂脈者﹐非獨寸關尺之謂也﹐蓋脈之在人身也﹐有經﹑有絡﹑有筋。而經有常奇﹐絡有大小。又各有直﹑有支﹑有正﹑有別﹐有正別﹑諸陰之別﹐皆爲正。而筋亦有直﹑有支﹑有別﹐其傳注之所﹐曰端﹑曰兪﹑曰上﹑曰下﹑曰內﹑曰外﹑曰前﹑曰後﹑曰中﹑曰間﹑曰側﹑曰交﹑曰會﹔傳注之名﹐曰上﹑曰下﹑曰出﹑曰入﹑曰徑﹑曰直﹑曰橫﹑曰邪﹑曰起﹑曰從﹑曰及﹑曰循﹑曰歷﹑曰注﹑曰行﹑曰走﹑曰之﹑曰去﹑曰乘﹑曰過﹑曰還﹑曰絡﹑曰繞﹑曰系﹑曰屬﹑曰結﹑曰合﹑曰交﹑曰貫﹑曰布﹑曰散﹑曰至﹑曰抵﹑曰並﹐曰挾﹑曰別﹑曰約﹑曰究﹑曰兼﹐以別表裏﹐以分虛實﹐以明營衛﹐以測傳變﹐以辧補瀉﹐以審汗下﹐以決死生﹐皆於是乎取之。彼寸﹑關﹑尺者﹐特以候之而已。鍼石灼艾﹐固以此爲要﹐而湯液丸散亦必藉焉。苟不先尋經絡﹐而茫然施治﹐烏能中其肯綮﹐而收萬全之功哉﹖其說蓋與沈君合﹐固知此道淵微﹐惟精研者乃相契也。爰乘稍暇爲之刪校﹐復述樞要﹐以續斯編﹐更名曰《經絡全書》﹐一以酬沈君見托之意﹐一以纘先君不傳之緒﹐一以裨後學搜括之勤。

𨿽間與沈君異同﹐要不失爲忠臣矣﹗死者如可作也﹐吾將質之。

萬曆四年丙子五月望日﹐吳江徐師曾序

凡例

醫學之道﹐以洞視臟腑爲貴﹐非扁鵲有神授也。軒岐之書皆所以教人洞視者﹐後人竟忽焉而莫能察﹐其不至費人也幾希。所幸沈承之先生編爲《經脈分野》﹐而臟腑咸得以洞視矣﹗惜其書迄今將二百年未壽諸梓﹐𨿽有傳寫故得其益者尙寡﹐玆刻之所以不容己也。

沈君之書﹐已經伯魯先生爲訂正矣。伯魯以爲引證繁複﹐故爰加刪校。予得是編﹐竊心喜而朝夕讀之。

是以知其尙未備也﹐因僭加補訂﹐亦經三易稿矣。不謂戊辰冬﹐聞有吳君聘者﹐隱於西郊﹐予慕往就教焉。見予手訂﹐則曰「非沈君之原本乎﹖」乃出其姻親顧君所增訂者示予﹐予不勝擊節先得君心之所同﹐然抑又幸也﹗由是采以所增﹐廣以未備﹐辧以訛﹐刪以復﹐庶可稱《全書》﹐洵爲不易之典也。

伯魯刪校之後﹐復續以《經絡樞要》﹐因名曰﹕《經絡全書》﹐似可謂盡善矣﹗然臟腑﹑經絡及筋﹐有正﹑有別﹑有直﹑有支之類﹐悉加詳注﹐不厭重復﹐務便讀者無遺憾焉。

脈學之晦﹐不徒一髙陽生也﹐編中間有正誤﹐以俟有識者鑑別之。

醫學之書﹐通儒習之者甚罕﹐故魯魚虛虎謬戾﹐玆爲最焉。今𨿽不暇字音句釋﹐其義有極難明者﹐則卽注於本句之下﹐字有不恆見者﹐則卽音於本文之簡端﹐庶令讀者可以無語塞之憂矣。

康熙戊辰臘月﹐無求子尢乘生洲氏識

前編﹟分野

一﹑﹝巓頂﹞

﹝頭頂心也﹞屬足太陽膀胱經﹝《靈樞》曰﹕足太陽之脈﹐起於目內﹐上額交巓。《素問》曰﹕三陽並至如風雨﹐上爲巓疾﹐下爲漏病。又曰﹕三陽者﹐至陽也﹐蓋足太陽之脈﹐上交巓上﹐下屬膀胱﹐故上爲巓疾﹐下爲漏病。且手足三陽﹐皆行於頭﹐陽气親上﹐上實下虛﹐下虛則不固。楊上善曰﹕漏病﹐膀胱漏泄﹐言二便數而不禁守也。張潔古曰﹕巓頂痛﹐非本不能除﹐此足太陽本經藥也﹞。又屬足厥陰肝經﹑督脈之交會﹝《靈樞》曰﹕足厥陰之脈連目系﹐上出額﹐與督脈會於巓。又曰﹕營气上額循巓﹐下項中﹐循脊入﹐是督脈也。《素問》曰﹕督脈與太陽起於目內﹐上額交巓。又曰﹕春脈太過﹐則令善怒﹐忽忽眩冒而巓疾。王海藏曰﹕巨陽從頭走足﹐惟厥陰與督脈會於巓﹐逆而上行。諸陽不得下﹐故令巓痛。錢氏瀉靑丸﹐用羌活﹐以其气雄﹐入太陽也。瀉靑﹐乃足太陽﹑厥陰之藥。注﹕春脈﹐肝脈也。巨陽﹐卽太陽也﹞。又屬手足少陽三焦﹑膽經﹝《靈樞》曰﹕手少陽之正﹐指天﹐別於巓﹐入缺盆﹐下走三焦﹐散於胸中也。又曰﹕足少陽之筋﹐其直者循耳後﹐上額角﹐交巓上﹞。又屬足少陰腎經﹝《素問》曰﹕頭痛巓疾﹐下虛上實﹐過在足少陰﹐巨陽甚﹐則入腎。沈承之曰﹕肺出气﹐腎納气﹐足太陽膀胱乃腎之府﹐腎虛則不能納气歸原﹐反從足太陽﹐溯而上行﹐入額交巓﹐故頭痛也﹞。

前編﹟分野

二﹑﹝頭﹞

屬足太陽膀胱經﹑督脈之交會﹝《靈樞》曰﹕足太陽之脈﹐是動則病﹐衝頭痛﹐目似脫﹐項似拔。《素問》曰﹕傷寒一日﹐巨陽受之﹐故頭痛。七日﹐巨陽病衰﹐頭痛少愈。又曰﹕熱病始於頭首者﹐刺項太陽而汗出止。又曰﹕巨陽之厥﹐則腫首頭重﹐足不能行﹐發爲僕﹞。又屬足陽明胃經。﹝《靈樞》曰﹕足陽明之別﹐循脛骨外廉﹐上絡頭項。又曰﹕胃气上注於肺﹐其悍气上衝頭者﹐循咽﹐上走空竅。《素問》曰﹕陽明所謂客孫脈﹐則頭痛﹑鼻鼽﹑腹腫。婁全善曰﹕病在胃而頭痛者﹐必下之﹐方愈也﹞。又屬足少陽膽經﹝《靈樞》曰﹕厥頭痛﹐頭痛甚﹐耳前後脈湧﹐有熱﹐瀉出其血﹐後取足少陽。李東垣曰﹕頭痛耳鳴﹐气虛頭痛也﹐以人參﹑黃主之。朱丹溪曰﹕東垣靑空膏﹐治少陽頭痛﹞。

又總屬手足三陽經﹑陽維之脈﹝《靈樞》曰﹕手之三陽從手走頭﹐足之三陽從頭走足。又曰﹕頭半寒痛﹐先取手少陽﹑陽明﹐後取足少陽﹑陽明。《素問》曰﹕頭上五行﹐行五者﹐以越諸陽之熱逆也。王啟玄曰﹕三陽之脈﹐盡上放頭。頭者﹐三陽之會也。張子和曰﹕頭痛不止﹐乃三陽受病也。孫景思曰﹕今人頭風﹐亦由陽气虛弱。沈承之曰﹕頭有五行﹐中行前自髮際﹐循頂下項至大椎﹐屬督脈。前髮際上一寸﹐名神庭穴﹐屬足太陽膀胱﹑陽明胃經﹑督脈之會。後髮際上一寸﹐名風府穴﹔五分﹐名啞門穴﹐並屬督脈﹑陽維之會。第二行﹐去中行左右各開一寸五分﹐前後各以髮際爲度﹐屬足太陽膀胱經。第三行﹐左右各直目瞳子上﹐前後亦以髮際爲度﹐屬足太陽膀胱﹑少陽膽經﹑陽維之會﹞。又屬足厥陰肝經﹝《靈樞》曰﹕厥頭痛﹐頭脈痛﹐心悲善泣﹐視頭動脈及甚者﹐刺盡出血﹐後調足厥陰。《素問》曰﹕肝熱病者﹐其逆則頭痛員員﹐脈引衝頭也。又曰﹕徇蒙招尢﹐目眩耳聾﹐下實上虛﹐過在足少陽﹑厥陰。注﹕徇蒙者﹐如以物蒙其首﹐招搖不定﹔目眩耳聾﹐皆暈之狀也﹐此爲肝厥﹐宜鉤藤散。王海藏曰﹕酒浸當歸﹐治諸頭痛。蓋頭痛皆屬肝木﹐故以血藥主之。朱丹溪曰﹕血虛頭痛﹐從魚尾上攻﹐相連頭痛者﹐當歸﹑川芎主之﹐蓋在足太陽﹑足厥陰也﹞。兼屬足少陰腎經﹝《靈樞》曰﹕厥頭痛﹐員員頭重而痛﹐瀉頭上五行﹐先取手少陰﹐後取足少陰。許知可曰﹕肝虛爲上虛﹐虛則頭暈﹔腎虛爲下虛﹐虛則頭痛。李東垣曰﹕有厥逆頭痛者﹐所犯大寒﹐內至骨髓。髓以腦爲主﹐腦逆﹐故令腦痛齒亦痛﹐宜羌活附子湯﹞。又分屬足六經﹝李東垣曰﹕頭痛須用川芎。如不應﹐各加引經藥。太陽川芎﹑陽明白芷﹑少陽柴胡﹑太陰蒼術﹑少陰細辛﹑厥陰吳茱萸。又曰﹕太陽頭痛﹐脈浮緊者﹐川芎﹑羌活﹑麻黃主之。少陽頭痛﹐脈弦細﹐寒熱往來者﹐柴胡﹑黃芩主之。陽明頭痛﹐自汗﹐發熱不惡寒﹐脈浮長者﹐升麻﹑葛根﹑石膏﹑白芷主之。太陰頭痛﹐必有痰﹐體重﹑腹痛﹑爲痰癖﹐蒼術﹑半夏主之。少陰頭痛﹐三陰三陽不流行﹐足寒气逆爲寒厥﹐其脈沈細﹐麻黃附子細辛湯主之。厥陰頭痛﹐或吐痰沫﹐冷厥﹐脈沈緩﹐吳茱萸湯主之﹞。

前編﹟分野

三﹑﹝囟﹞

屬足太陽膀胱經﹑督脈之會﹝囟在額上﹐入髮際二寸﹐囟會穴之分也﹐俗呼爲囟門。《靈樞》曰﹕足太陽所生病者﹐頭囟頂痛也﹞。

前編﹟分野

四﹑﹝額﹞

屬足陽明胃經﹝額者﹐髮際之前﹐闕庭之上也。《靈樞》曰﹕足陽明之脈﹐耳前過客主人﹐循髮際至額顱。張潔古曰﹕白芷﹐治陽明頭痛在額﹐及諸風通用。王海藏曰﹕葛根湯﹐陽明胃經中風仙藥也。若太陽初病﹐未入陽明者﹐不可便服此湯發之﹞。又屬足太陽膀胱﹑厥陰肝經﹑督脈之交會﹝《明堂經》曰﹕神庭一穴﹐在髮際直鼻上﹐督脈與足太陽﹑陽明之會。主治腫气﹐及風癇不識人。灸七壯至百壯﹐禁不可鍼。《靈樞》曰﹕熱病﹐面靑腦痛。手足躁者﹐取之筋﹐索筋於肝也﹞。兼屬手少陰心經﹝《素問》曰﹕心熱病者﹐顏先赤。顏﹐額也。

王海藏曰﹕頭汗出﹐劑頸而還﹐血癥也。額上偏多者屬心部﹐亦血癥也﹞。

前編﹟分野

五﹑﹝頭角﹞

屬足少陽膽經﹝頭角者﹐額之兩旁﹐直耳上突起之骨也。《靈樞》曰﹕足少陽之脈﹐起於目銳﹐上抵頭角。《素問》曰﹕上部天﹐兩額之動脈﹐以候頭角之气。注﹕頭角之气﹐在額兩旁﹐動應於手﹐足少陽脈气所行也。張子和曰﹕額角上痛﹐俗呼偏頭痛者﹐足少陽經也。王叔和所謂「寸脈急而頭痛者」是也。

如痛久不已﹐則令人喪目﹐以三陽受病﹐皆胸中有宿痰所致也。先以茶調散吐之﹐乃服川芎﹑薄荷辛涼淸上之藥﹞。又屬手少陽三焦經﹝《靈樞》曰﹕手少陽之脈﹐耳後直上﹐出耳上角。又曰﹕手少陽之筋﹐其支者﹐循耳前﹐屬目外﹐上乘頷﹐結於角﹞。兼屬足太陽膀胱﹑陽明胃經﹑陽維脈之會﹝《靈樞》曰﹕足太陽之脈﹐其支者﹐從巓至耳上角。沈承之曰﹕直兩耳上﹐屬手足少陽三焦﹑膽經﹑足太陽膀胱經﹐陽維之會。兩耳前角上﹐屬手足少陽三焦﹑膽經﹑足陽明胃經之會。兩耳後角上﹐屬足太陽膀胱﹑少陽膽經之會﹞。

前編﹟分野

六﹑﹝枕骨﹞

屬足太陽膀胱﹑少陰腎經﹑督脈之會﹝《靈樞》曰﹕足太陽之筋﹐其直者結於枕骨。又曰﹕足少陰之筋﹐挾膂上至項﹐結於枕骨﹐與足太陽之筋合﹞。

前編﹟分野

七﹑﹝頒﹞

屬手少陽三焦經﹝頒﹐鬢間也。孟子所稱「頒白者」之頒卽是﹐舊又重出鬢間﹐非。《靈樞》曰﹕手少陽之脈﹐從耳後﹐入耳中﹐出走耳前﹐過客主人﹞。又屬足少陽膽經﹑手太陽小腸經之會﹝《明堂經》曰﹕角孫二穴﹐在耳廓中間﹐開口有空﹐手太陽﹑手足少陽三脈之會也﹞。又足陽明胃經﹝《靈樞》曰﹕足陽明之脈﹐循頰車﹐上耳前﹞。

前編﹟分野

八﹑﹝HT﹞

﹝眉目之間﹐闕庭之部也。徐伯魯曰﹕沈承之注以爲顏者﹐非也﹞屬足太陽膀胱經﹑衝脈﹑督脈之會﹝顧英白曰﹕亦名頏顙。《靈樞》曰﹕闕者﹐眉間也﹔庭者﹐頏也。黑色出於庭﹐大如拇指﹐必不病而卒死。又曰﹕足太陽之筋﹐上頭﹐下顏﹐結於鼻。又曰﹕頏顙者﹐分气之所泄也。故人之鼻洞涕出不收者﹐頏顙不閉﹐分气失也。又曰﹕衝脈上出於頏顙﹐滲諸陽﹐灌諸精﹞。兼屬足厥陰肝經﹝《靈樞》曰﹕足厥陰之脈﹐循喉嚨之後﹐上入頏顙。病甚﹐則嗌漧﹐面塵脫色﹞。

前編﹟分野

九﹑﹝面﹞

統屬足陽明胃經﹝《靈樞》曰﹕邪中於面﹐則下陽明。又曰﹕足陽明有挾鼻入於面者﹐名曰懸顱﹐屬口對﹐入系目本。《素問》曰﹕女子五七﹐陽明脈衰﹐面始焦﹐發始墮﹔丈夫六八﹐陽气衰竭於上﹐面焦﹐發鬢頒白。又曰﹕已食如饑者胃疸﹐面腫曰風﹐蓋陽明胃之脈﹐行於面故爾。又曰﹕陽明之厥﹐面赤而熱﹐妄見而妄言。《中藏》曰﹕胃熱則面赤如醉人。葉氏曰﹕人之面部﹐陽明之所屬也﹐故胃中有熱則面熱﹐升麻湯加黃連﹔胃中有寒則面寒﹐升麻加附子湯。若風熱內盛而上攻﹐令人面目腫﹐或風刺隱疹﹐隨其癥而治之﹞。

又屬手足太陽小腸﹑膀胱經﹝《靈樞》曰﹕手太陽之上﹐血气盛﹐則有多須﹐面多肉以平﹔血气皆少﹐則面瘦惡色。又曰﹕足太陽之上﹐血气和﹐則美色。其肥而澤者﹐血气有餘﹔肥而不澤者﹐气有餘﹐血不足﹔瘦而無澤者﹐气血俱不足﹞。又總屬諸陽經﹝《靈樞》曰﹕諸陽之會﹐皆在於面。中人也﹐方乘虛時﹐及新用力﹐若飲食汗出﹐腠理開而中於邪。又曰﹕十二經脈﹐三百六十五絡﹐其血气皆上於面而走空竅﹔其精陽气上走於目而爲睛﹔其別气走於耳而爲聽﹔其宗气上出於鼻而爲臭﹔其濁气出於胃﹐走唇舌而爲味。其气之精液﹐皆上燻於面﹞。兼屬手少陰心經﹝《靈樞》曰﹕手少陰气絕則脈不通﹐脈不通則血不流﹐血不流則發色不澤﹐故其面色如漆柴者﹐血先死也。

《素問》曰﹕心者﹐生之本﹐神之變也﹐其華在面。又曰﹕心之合﹐脈也﹔其榮﹐色也﹞。又以五色命五臟﹝《靈樞》曰﹕靑爲肝﹐赤爲心﹐白爲肺﹐黃爲脾﹐黑爲腎。又曰﹕色靑者其脈弦也﹐黃者其脈代也﹐白者其脈毛﹐黑者其脈石。見其色而不得其脈﹐反得相勝之脈則死矣。得其相生之脈﹐則病已矣。又曰﹕五色之見也﹐各出其色部﹐部骨陷者﹐必不免於病矣。其色部乘襲者﹐𨿽病甚不死。夫靑黑爲痛﹐黃赤爲熱﹐白爲寒。《素問》曰﹕生於肝﹐如以縞裹紺﹐故靑欲如蒼璧之澤﹐不欲如藍。生於心﹐如以縞裹朱﹐故赤欲如帛裹朱﹔不欲如赭。生於脾﹐如以縞裹栝蔞實﹐故黃欲如羅裹雄黃﹐不欲如黃土。生於肺﹐如以縞裹紅﹐故白欲如鵝羽﹐不欲如碱。生於腎﹐如以縞裹紫﹐故黑欲如重漆色﹐不欲如地蒼。又曰﹕靑如翠羽者生﹐如艸滋者死﹔赤如雞冠者生﹐如血者死﹔黃如蟹腹者生﹐如枳實者死﹔白如豕膏者生﹐如枯骨者死﹔黑如烏羽者生﹐如者死﹞。

前編﹟分野

十﹑﹝眉﹞

屬足太陽膀胱經﹝《靈樞》曰﹕人之嚏者﹐補足太陽﹐榮眉本。又曰﹕足太陽之上﹐血气盛則美眉﹐眉有毫毛﹔血多气少則惡眉。朱丹溪曰﹕眉稜骨痛﹐屬風熱與痰﹐治類頭風﹐白芷﹑酒黃芩爲細末﹐茶調下。徐伯魯曰﹕曾常患此﹐以川芎茶調散治之﹐神效﹞。又屬手太陰肺經﹑足厥陰肝經﹝《靈樞》曰﹕闕中者﹐肺也﹐闕者﹐眉間也。色起兩眉薄皮者﹐病在皮。戴復庵曰﹕有肝經痰飲一癥﹐發則眉梭骨痛﹐眼不可開﹐晝靜夜劇﹐宜導痰飲或芎辛湯去芽茶﹐或二陳湯送靑州白丸子﹐甚效﹞。

前編﹟分野

十一﹑﹝目﹞

統屬足厥陰肝經﹝《靈樞》曰﹕目者肝之官也﹐故肝病者靑。又曰﹕肝气通於目﹐肝和則目能辧五色矣。又曰﹕肝者﹐主爲將﹐使之候外﹐欲知堅固﹐視目大小。又曰﹕五十歲﹐肝气始衰﹐肝葉始薄﹐膽汁始減﹐目始不明。又曰﹕足厥陰之脈﹐連目系﹐上出額﹐其支者﹐從目系下頰。《素問》曰﹕東方靑色﹐入通於肝﹐並竅於目﹐畏淸。注﹕淸﹐冷也。又曰﹕肝受血而能視。喬嶽曰﹕肝絕﹐則目澀欲睡。戴復庵曰﹕赤眼有數種﹐無非血壅肝經所致。宜黑神散﹑消風散等分﹐白湯調﹐食後睡時服﹞。又屬手少陰心經﹝《靈樞》曰﹕目者﹐心使也﹔心者﹐神之舍也﹐故神精亂而不轉﹐卒然見非常處﹐精神魂魄﹐散不相得﹐故惑也。又曰﹕手少陰之脈﹐其支者﹐從心系上挾咽﹐系目系。《素問》曰﹕心者﹐五臟之專精也﹔目﹐其竅也。又曰﹕心火太盛﹐則百脈沸騰﹐血脈逆行﹐邪害孔竅﹐天明則日月不明﹞。又屬足太陰脾經﹑陽明胃經﹝《素問》曰﹕諸有水气﹐微先見於目。水者陰也﹐目下亦陰也﹐腹者至陰之所居﹐故水在腹者﹐必使目下腫也。《靈樞》曰﹕足陽明之筋﹐其直者結於鼻上﹐合於太陽﹐爲目下綱。其病急者﹐目不合﹔熱則筋縱﹐目不開。孫景思曰﹕古人治目病﹐以神曲爲君者﹐蓋目疾多因脾胃有痰﹐浸漬於肝﹐久則昏眩﹐故用神曲以健脾胃﹑消痰飲也。《醫說》曰﹕有人患赤眼腫痛﹐不能飲食﹐診其脈﹐肝盛脾弱。用涼藥以平肝﹐則損脾﹔用溫藥以益脾﹐則肝愈盛而加病﹐何以治之﹖曰﹕當以溫平藥倍加肉桂﹐勿用茶調﹐恐損脾也。肉桂殺肝而益脾﹐故一舉而兩得之。傳曰﹕木得桂而枯也﹞。又屬足太陽膀胱經﹝《靈樞》曰﹕足太陽之本﹐在跟以上五寸中﹐標在兩絡﹐根起於至陰﹐結於命門。命門者﹐目也。又曰﹕太陽之脈﹐其終也﹐戴眼﹐反折。又曰﹕足太陽之筋﹐其支者﹐爲目上綱。《玄珠》曰﹕癥有戴眼者﹐謂睛不轉而仰視也。灸昆侖穴﹐卽隨下不戴﹐穴在兩足外踝骨﹑後跟骨上陷中﹐動脈應手。若灸之﹐仍戴不下者﹐此爲太陽終。故曰﹕太陽之脈﹐其終也﹐戴眼﹞。兼屬足少陽膽經﹝《素問》曰﹕少陽絡者﹐其百節縱﹐目HT絕系。目系絕﹐故目不動而直視也。《靈樞》曰﹕診目痛﹐赤脈從上下者﹐太陽病﹔從下上者﹐陽明病﹔從外走內者﹐少陽病。注﹕診﹐視也﹐非診脈之診也。赤脈﹐乃赤筋在目也﹞。又以五色應五臟﹝《靈樞》曰﹕持其尺﹐察其肉之堅脆﹐大小滑澀﹐寒溫燥濕。因視目之五色﹐以知五臟而決死生。故目赤色者病在心﹐白在肺﹑靑在肝﹑黃在脾﹑黑在腎﹐黃色不可名者﹐病在胸中。錢仲陽曰﹕目內癥﹐赤者心熱﹐導赤散主之﹔淡紅者心虛熱﹐生犀散主之﹔靑者肝熱﹐瀉靑丸主之﹔黃者脾熱﹐瀉黃丸主之﹔無精光者﹐腎虛也﹐地黃丸主之﹞。義統屬諸臟腑﹝《靈樞》曰﹕五臟六腑之精气﹐皆上注於目而爲之精。精之窠爲眼﹐骨之精爲瞳子﹐筋之精爲黑眼﹐血之精爲絡﹐其窠气之精爲白眼﹐肌肉之精爲約束裹纈﹐筋骨血气之精﹐而與脈並爲系﹐上屬於腦﹐後出於項中。故邪中於項﹐因逢其身之虛﹐其入深﹐則隨眼系以入於腦。注﹕精气﹐謂津液也﹞。

前編﹟分野

十二﹑﹝目睛﹞

﹝黑者謂之烏輪﹞屬足厥陰肝經﹝《靈樞》曰﹕筋之精爲黑眼﹐肝則主筋也。又曰﹕瞳子黑眼法於陰﹐白眼赤脈法於陽﹐故陰陽合轉而精明也。婁全善曰﹕夏枯艸治目珠夜疼﹐以苦寒藥點上反甚者﹐神效。蓋白眼疼屬陽﹐及晝則疼甚﹐點苦寒藥則效﹐黑眼疼屬陰﹐及夜則疼甚﹐點苦寒藥則反劇﹞。﹝白睛﹞屬手太陰肺經﹝《靈樞》曰﹕气之精爲白眼。注﹕肺則主气也﹐亦名气輪﹞。

前編﹟分野

十三﹑﹝瞳子﹞

﹝亦謂之瞳人﹞屬足少陰腎經﹝《靈樞》曰﹕骨之精爲瞳子﹐腎則主骨也。又曰﹕五陰气俱絕﹐則目系轉﹐轉則目運。目運者﹐爲志先死﹔志先死﹐則遠一日半死矣。腎所以藏精與志也。又曰﹕足少陰之脈﹐是動則病目KTKT如無所見。又曰﹕反其目視之﹐其中有赤脈﹐上下貫瞳子﹐見一脈一歲死﹔見一脈半﹐一歲半死﹔見二脈﹐二歲死﹔見二脈半﹐二歲半死﹔見三脈﹐三歲死﹔見赤脈不下貫瞳子者﹐可治也﹞。又屬足太陽膀胱經﹝《素問》曰﹕瞳子髙者﹐太陽不足﹐戴眼者﹐太陽已絕﹞。

前編﹟分野

十四﹑﹝目眶﹞

﹝瞼也﹐俗呼爲眼胞﹞屬足太陰脾經﹑陽明胃經﹝《靈樞》曰﹕肉之精爲約束裹纈﹐脾則主肌肉也。又曰﹕人之目窠上微腫﹐如新臥起狀﹐其頸脈動﹐時咳﹐按其手足上﹐而不起者﹐風水膚脹也。

《玄珠》曰﹕上下瞼腫者﹐脾气熱也。一曰﹕脾之候在瞼﹐瞼動則知脾能消化也。脾病﹐則瞼澀嗜臥矣。又曰﹕脾虛則瞼腫。朱丹溪曰﹕陽明經有風熱﹐則爲爛眼眶。沈承之曰﹕直兩目瞳子上﹐接頭之第三行﹐屬手少陽三焦經﹑陽維之會。直目瞳子下七分﹐名承泣穴﹐屬足陽明胃經﹑任脈﹑陰蹺脈之會﹔一寸名四白穴﹐屬足陽明胃經﹞。兼屬手太陰肺經﹝《素問》曰﹕刺眶上陷骨中脈﹐爲漏﹑爲盲。

注﹕眶骨中脈﹐目之系﹐肺之脈也。刺內陷﹐則目系絕﹐故爲目漏。目脈漏﹐則盲也。喬嶽曰﹕肺主眼胞﹐肺絕則眼胞陷﹞。又屬足厥陰肝經﹝《素問》曰﹕肝風之狀﹐診在目下﹐其色靑。注﹕診﹐視也。戴復庵曰﹕眼屬肝﹐有肝虛而痛﹐才見光明﹐則眶骨痛甚者﹐宜生熟地黃丸﹞。

前編﹟分野

十五﹑﹝目內﹞

﹝在內近鼻者﹐亦名爲赤﹐睛明穴之分也﹞屬手少陰心經﹝《靈樞》曰﹕手少陰之正﹐出於面﹐合目內。又曰﹕血之精爲絡其窠﹐心則主血脈也。﹞兼屬手足太陽小腸﹑膀胱經﹐足陽明胃經之合。

﹝《靈樞》曰﹕足之陽明﹑手之太陽筋急﹐則口目爲僻﹐急不能卒視。《素問》曰﹕風气與陽明入胃﹐循脈而上﹐至目內。其人肥﹐則風气不得外泄﹐則爲熱中而目黃﹔人瘦則外泄而寒﹐則爲寒中而泣出。王啟玄曰﹕太陽之脈﹐起於目內﹐太陽絕﹐則目內陷而死。沈承之曰﹕直目內上﹐屬足太陽膀胱經﹔直目內下﹐屬足陽明胃經﹑厥陰肝經之會﹞。又屬二蹺合脈﹝《靈樞》曰﹕陰蹺脈出人迎之前﹐入﹐屬目內﹐合於太陽﹑陽蹺而上行。气並相還﹐則爲濡目﹔气不營則目不合。又曰﹕目中赤痛﹐從內始﹐取之陰蹺。《素問》曰﹕邪客於足陽蹺之脈﹐令人目痛﹐從目始。趙以徳曰﹕陰蹺爲病﹐陽緩而陰急﹔陽蹺爲病﹐陰緩而陽急。二脈皆與交會於目內。陽脈交於陰則目閉﹐陰脈交於陽則目開﹞。

前編﹟分野

十六﹑﹝目銳﹞

﹝目之外決於面者﹞屬手足少陽三焦﹑膽經﹑手太陽小腸經之會﹝《靈樞》曰﹕手少陽所生病者﹐目銳痛。又曰﹕足少陽之筋﹐支者結於目﹐爲外維。其病維筋急﹐從左之右﹐右目不開﹐上過右角﹐左右不開﹐名曰維筋相交。又曰﹕手太陽之筋﹐直者出耳後﹐下結於頷﹐上屬目外。沈承之曰﹕直目銳上﹐屬手足少陽三焦﹑膽經之會﹔直目銳下﹐兼屬手太陽小腸經之交會﹞。兼屬足太陽膀胱經﹑二蹺脈﹝《靈樞》曰﹕足太陽有通項入於腦者﹐正屬目本﹐名曰眼系。頭目苦痛取之﹐在項中兩筋間﹐入腦乃別。陰蹺﹑陽蹺﹐陰陽相交﹐陽入陰﹐陰出陽﹐交於目銳。陽气盛﹐則目﹐陰气盛﹐則瞑目也﹞。

前編﹟分野

十七﹑﹝﹞

﹝鼻山根也﹐俗稱爲鼻梁﹞屬足陽明胃經﹑太陽膀胱經﹑督脈之會﹝《靈樞》曰﹕足陽明之脈﹐起於鼻之交中﹐旁約太陽之脈。《素問》曰﹕膽移熱於腦﹐則辛鼻淵﹐傳爲衄蔑瞑目。注﹕足太陽膀胱之脈﹐起目內﹐上額﹐交巓﹐絡腦。陽明脈起於鼻﹐交中﹐旁約太陽之脈。令腦熱﹐則足太陽遂與陽明之脈俱盛﹐薄於中﹐故鼻辛而酸痛也。鼻淵者﹐濁涕下而不止如水泉也。熱盛則陽絡溢﹐故衄﹐而鼻出污血也﹐又謂之蔑。血出甚﹐則陽明﹑太陽脈衰﹐不能營養於目﹐故目瞑而暗也。宜服防風湯﹞。

前編﹟分野

十八﹑﹝鼻﹞

屬手太陰肺經﹝《素問》曰﹕西方白色﹐入通於肺﹐開竅於鼻﹐畏熱。《靈樞》曰﹕肺病者﹐喘息鼻張。又曰﹕肺气通於鼻﹐肺和﹐則鼻能知香臭矣。喬嶽曰﹕肺絕則無涕﹐鼻孔黑燥。肝逆乘之﹐面色靑。

李東垣曰﹕傷風﹐鼻中气出粗﹐合口不開﹐肺气通於天也。王汝言曰﹕鼻塞不聞香臭﹐但略感風寒﹐不時舉發者﹐世俗皆以爲肺寒﹐而用辛溫之藥。不知肺經素有火邪﹐火郁甚﹐則喜得熱而惡見寒﹐故遇寒便塞也。法宜淸肺降火爲主﹐而佐以通气之劑﹐服之自效。如素無鼻塞之癥﹐一時偶感風寒而致者﹐當作風寒治。沈承之曰﹕其在小兒面部﹐謂之明堂。《靈樞》曰﹕脈見於寸口﹐色見於明堂。明堂者﹐鼻也。明堂廣大者壽﹐小者殆﹐況加疾哉﹖徐伯魯曰﹕按此語﹐卽相家貴隆準之說也。然須視其面部何如﹐每見明堂𨿽小﹐與面相稱者﹐壽可七八十﹐要不可執一論也﹞。又屬手足陽明大腸﹑胃經﹑督脈之交會﹝《靈樞》曰﹕手陽明之脈﹐上挾鼻孔。又曰﹕胃脹者﹐腹滿﹐胃脘痛﹐鼻聞焦香﹐妨於食﹐大便難。《素問》曰﹕傷寒二日﹐陽明受之。陽明主肉﹐其脈挾鼻﹐故鼻幹不得臥。又曰﹕運气陽明所至爲鼽嚏。注﹕鼽﹐鼻窒也。嚏﹐噴涕也。《明堂經》曰﹕素﹐一名面王﹐在鼻柱上端﹐督脈气所發也。劉河間曰﹕傷風於腠理﹐而鼻爲塞者﹐寒能收斂﹐陽气不通暢也。王海藏曰﹕石膏發汗﹐辛寒入手太陰經﹐仲景治傷寒陽明經癥﹐乃用之者﹐何也﹖蓋胃脈行身之前﹐而胸爲胃肺之室﹐邪熱在陽明﹐則肺受火邪﹐故以辛寒以淸肺﹐所以號爲白虎也。沈承之曰﹕挾鼻孔兩旁五分﹐名迎香穴﹐屬手足陽明大腸﹑胃經之會﹔直目瞳子﹐名巨穴﹐屬足陽明胃經﹑陰蹺脈之會﹞。兼屬手少陰心經﹝《素問》曰﹕正气入鼻﹐藏於心肺﹐心肺有病﹐而鼻爲之不利也。李東垣曰﹕鼻本主肺﹐而復能聞香臭者﹑鼻中有心﹐庚金生於己也﹐衛气失守﹐寒邪客於頭面﹐鼻亦受之。

不能爲用﹐是不聞香臭矣﹐麗澤通气湯主之﹞。又屬足太陰脾經﹝《素問》曰﹕脾熱病者鼻先赤﹞。又屬手足太陽小腸﹑膀胱經﹝《靈樞》曰﹕衄而不止﹐血流﹐取足太陽﹔血﹐取手太陽。又曰﹕足太陽之別﹐名曰飛揚﹐去踝七寸﹐別走少陰。實則鼽窒﹐頭背痛﹔虛則鼽衄﹐取之所別也。又曰﹕手太陽之脈﹐其支者﹐別頰﹐上﹐抵鼻。又曰﹕面王以上者﹐小腸也﹔面王以下者﹐膀胱字子處也。男子色在面王﹐爲少腹痛﹐下爲卵痛﹐其圜直爲莖痛﹐髙爲本﹐下爲首﹐狐疝頹陰之屬也。女子色在面王﹐爲膀胱字子處病﹐散爲痛﹐薄爲聚﹐方圓左右﹐各如其形色﹞。

前編﹟分野

十九﹑﹝﹞

﹝也﹐俗呼顴骨﹞屬手足少陽三焦﹑膽經﹝《靈樞》曰﹕手少陽之脈﹐出耳上角﹐以屈下頰至。又曰﹕足少陽之脈﹐其支者合手少陽﹐抵於﹐下加頰車﹞。又屬手足太陽小腸﹑膀胱經之會﹝《靈樞》曰﹕手太陽之脈﹐其支者﹐別頰﹐上﹐抵鼻。又曰﹕足太陽之筋﹐其支者﹐出缺盆﹐斜上出於﹞。又屬手陽明大腸﹑胃經﹝《靈樞》曰﹕手陽明之筋﹐其支者上頰﹐結於。又曰﹕足陽明之筋﹐上挾口﹐合於﹞。

兼屬手少陰心經﹝《靈樞》曰﹕心痛者﹐顴赤。又曰﹕赤色出兩顴大如拇指者﹐病𨿽小愈﹐必卒死。喬嶽曰﹕心絕則虛陽上發﹐面赤如脂。徐伯魯曰﹕如女人以粉敷面﹐以丹敷顴也。夫白者﹐肺之候﹔丹者﹐心之候﹐發明謂之火克金。是從所不勝來者﹐爲賊邪﹐其病不治。注﹕敷﹐與附同﹞。又屬足少陰腎經﹝《靈樞》曰﹕腎病者﹐顴與顏黑。又曰﹕顴骨者﹐骨之本也﹐顴大則骨大﹐顴小則骨小﹞。

前編﹟分野

二十﹑﹝頰﹞

﹝面旁也﹞屬手足少陽三焦﹑膽經﹝《靈樞》曰﹕手少陽所生病者﹐目銳痛﹐頰痛。又曰﹕邪气中於頰﹐則下少陽。又曰﹕少陽气至﹐則嚙頰。《素問》曰﹕少陽之厥﹐則暴聾﹐頰腫而熱。又曰﹕少陽之脈色榮頰﹐前熱病也。注﹕足少陽部在頰。色﹐赤色也。前﹐當根據《甲乙經》作「筋」﹞。又屬手太陽小腸經﹑足陽明胃經之會﹝《靈樞》曰﹕足陽明之筋﹐其支者﹐從頰結於耳前。頰筋有寒則急﹐引頰移。《素問》曰﹕上部地﹐兩頰之動脈﹐以候口齒之气。注云﹕在鼻孔下兩旁﹐近於巨穴之分﹐動應於手﹐足陽明脈气所行也﹞。兼屬手太陰肺經﹑足厥陰肝經﹝《素問》曰﹕肝熱病者﹐左頰先赤﹔肺熱病者﹐右頰先赤。又曰﹕肝病气逆則頰腫。《靈樞》曰﹕足厥陰之脈﹐其支者﹐從目系﹐下頰裏﹞。

前編﹟分野

二十一﹑﹝耳﹞

統屬足少陰腎經﹝《靈樞》曰﹕耳者﹐腎之官也。又曰﹕耳焦枯受塵垢者﹐病在骨。《中藏經》曰﹕腎者精神之舍﹐性命之根﹐外通於耳。《素問》曰﹕腎﹐在竅爲耳。腎和則耳能聞五音矣。又曰﹕腎者﹐主爲外﹐使之遠聽﹐視耳好惡以知其性。故耳好﹐前居牙車者腎端正。注﹕牙車﹐卽頰車穴也﹐在耳下曲頷端陷中。耳偏髙者﹐腎偏傾﹔耳髙者﹐腎髙﹔耳後陷者﹐腎下﹔耳堅者﹐腎堅﹔耳薄不堅者﹐腎脆。《玄珠》曰﹕耳薄而黑或白者﹐腎敗也。羅謙甫曰﹕夫耳卒聾者﹐由腎气虛﹐爲風邪所乘﹐摶於經絡﹐隨其血脈上入耳﹐正邪相摶﹐令卒聾也。腎虛有寒者﹐宜肉蓯蓉丸﹑燒腎散﹔腎虛有熱者﹐宜本事地黃丸﹞。又屬手少陰心經﹑厥陰心主經﹝《素問》曰﹕南方赤色﹐入通於心﹐開竅於耳。《靈樞》曰﹕手心主之正﹐循喉嚨出耳後﹐合少陽。趙以徳曰﹕心在竅爲舌﹐以舌非孔竅﹐因寄竅於耳。腎治內之陰﹔心治外之陽。愚按﹕手心主﹑手三焦之脈﹐皆心脈也。三焦之脈﹐入耳中﹐故心之竅通於耳。凡耳中腫痛之癥﹐皆以心火治之。所謂治其陽也﹞。又屬手少陽三焦經﹝《靈樞》曰﹕手少陽之脈﹐上項系耳後﹐直上出耳上角。其支者﹐從耳後入耳中﹐出走耳前。是動則病耳聾﹐渾渾。又曰﹕手少陽之上﹐血气盛﹐則耳色美﹔血气皆少﹐則耳焦惡色。《素問》曰﹕上部人﹐耳前之動脈﹐以候耳目之气。

注﹕在耳前陷者中﹐動應於手﹐手少陽脈气所行也。又曰﹕一陽獨嘯﹐少陽厥也﹐其終者耳聾。注﹕嘯者﹐耳中鳴如嘯聲也。膽及三焦脈皆入耳﹐故气逆上﹐則耳中鳴﹞。又屬足少陽膽經﹝《靈樞》曰﹕足少陽之脈﹐其支者從耳後入耳中﹐出走耳前。又曰﹕足少陽之本﹐在竅陰之間﹐標在窗蘢之前。窗蘢者﹐耳也。《素問》曰﹕傷寒三日﹐少陽受之﹐則胸脇痛而耳聾﹔九日﹐少陽病衰﹐耳聾微聞。李東垣曰﹕少陽者﹐斜出於耳前後也。愚按此句﹐並證上文﹞。兼屬足厥陰肝經﹝《靈樞》曰﹕邪在肝﹐則兩脇中痛﹐行善掣﹐或時腳腫﹐取耳間靑脈﹐以去其掣。《素問》曰﹕肝病气逆﹐則頭痛﹐耳聾不聰。朱丹溪曰﹕耳聾屬熱﹐少陽﹑厥陰熱多﹐宜開痰﹑散風熱﹐通聖散﹑滚痰丸之類。羅謙甫曰﹕气逆耳聾有三﹐肝與三焦﹑小腸也。治法宜四物湯﹐吞龍薈丸降火﹐及復元通气散調气是也。許培元曰﹕凡耳聾﹐耳中疼﹐皆屬少陽之熱﹐爲易治。若耳聾﹐舌捲﹐唇靑者﹐屬厥陰﹐爲難治也﹞。又屬手足太陽小腸﹑膀胱經﹝《靈樞》曰﹕手太陽之脈﹐循頸出﹐走太陽之前﹐結於耳後完骨。其支者﹐入耳中﹔直者﹐出耳上﹐下結於頷。其病耳中鳴痛﹐又曰﹕手太陽當曲頰﹐所生病者耳聾目黃。又曰﹕足太陽之脈﹐其支者﹐從巓至耳上角。

《素問》曰﹕太陽所謂耳鳴者﹐陽气萬物盛上而躍﹐故耳鳴也﹞。又屬手足陽明大腸﹑胃經﹝《靈樞》曰﹕聾而不痛者﹐取足少陽﹔聾而痛者﹐取手陽明。又曰﹕陽明根於厲兌﹐結於顙大。顙大者﹐鉗耳也。又曰﹕耳者﹐宗脈之所聚也。胃中空則宗脈虛﹐虛則下澑。脈有所竭者﹐故耳鳴。補客主人。《素問》曰﹕頭痛耳聾﹐九竅不利﹐腸胃之所生也。又曰﹕邪客於手陽明之脈﹐令人耳聾﹐時不聞音﹞。又屬手足少陰﹑太陰﹐足陽明五絡之會﹝《素問》曰﹕手足少陰﹑太陰﹐足陽明之五絡﹐皆會於耳中﹐上絡左角。五絡俱竭﹐令人身脈皆動﹐而形無知也﹐其狀若屍﹐或曰屍厥。刺其足大趾內側﹐後刺足心﹐後刺足中趾﹐後刺手大指內側﹐後刺手心主﹑少陰銳骨之端﹐各一立已。不已﹐以竹管吹其兩耳﹐剃其左角之發方一寸﹐燔治﹐飲以美酒一杯。不能飲者﹐灌之立已。王啟玄曰﹕肺太陰之絡﹐會於耳中﹐肺虛則少气﹐不能報息而耳聾﹞。

前編﹟分野

二十二﹑﹝曲頰﹞

﹝面旁也﹐在耳下﹐亦名蕃﹞屬足少陽膽經﹑手陽明大腸之會﹝《靈樞》曰﹕蕃者﹐頰側也﹔蔽者﹐耳門也。又曰﹕足少陽之脈﹐下耳後﹐合手少陽﹐抵於﹐下加頰車。沈承之曰﹕曲頰前寸許﹐屬手陽明大腸﹔曲頰後﹐屬足少陽膽經﹞。又屬手少陽三焦經﹑太陽小腸經﹝《靈樞》曰﹕手少陽之筋﹐上肩﹐走頭﹐合手太陽。其支者﹐當曲頰﹐入系舌本。又曰﹕足少陽在耳下曲頰之後。手少陽出耳後﹐上結完骨之上。

又曰﹕手太陽當曲頰﹞。兼屬足陽明胃經﹝《靈樞》曰﹕足陽明之脈﹐循頤後下廉﹐出大迎﹐循頰車入耳前﹞。

前編﹟分野

二十三﹑﹝頤﹞

﹝頤﹐也﹐亦作頷﹞屬足陽明胃經﹝《靈樞》曰﹕痛﹐刺足陽明曲周動脈﹐見血立已。《素問》曰﹕陽明虛﹐則寒栗鼓頷﹐終則口耳動作。

又曰﹕病上衝喉者﹐治其漸﹐漸者﹐上挾頤也。王啟玄曰﹕陽明之脈﹐漸上頤而環唇﹐故名挾頤爲漸﹐卽大迎穴也。在曲頰下一寸三分﹐骨陷中動脈﹞。又屬手少陽三焦經﹑陽明大腸經﹝《靈樞》曰﹕手少陽之別者﹐上挾咽﹐出頤中。又曰﹕痛﹐刺手陽明﹐與之盛脈出血﹞。兼屬足少陰腎經。﹝《素問》曰﹕腎熱病者﹐頤先赤﹞

前編﹟分野

二十四﹑﹝人中﹞

﹝在鼻下﹐卽水溝穴之分也﹞屬手足陽明大腸﹑胃經﹑督脈之會﹝《靈樞》曰﹕手陽明之脈﹐其支者﹐出挾口﹐交人中﹐左之右﹐右之左﹐上挾鼻孔。又曰﹕足陽明之脈﹐循鼻外﹐入上齒中。沈承之曰﹕挾人中兩旁五分﹐名禾穴﹐屬手陽明經﹞。又屬足太陰脾經﹝《靈樞》曰﹕足太陰气絕者﹐則脈不榮肌肉。唇舌者﹐肌肉之本也。脈不榮﹐則肌肉軟。肌肉軟﹐則舌萎﹐人中滿。人中滿﹐則唇反。唇反者﹐肉先死﹐甲篤乙死﹐木勝土也。《玄珠》曰﹕人中腫者﹐脾絕也﹞。

前編﹟分野

二十五﹑﹝口﹞

﹝吻附﹞統屬足太陰脾經﹝《靈樞》曰﹕脾气通於口。脾和﹐則口能知五穀矣。《素問》曰﹕中央黃色﹐入通於脾﹐開竅於口﹐畏風。李東垣曰﹕傷食﹐口無味﹐涎不納﹐鼻息气勻﹐脾气通於地也﹞。

又屬足陽明胃經﹑陽蹺脈之會﹝《靈樞》曰﹕足陽明之脈﹐循鼻外﹐入上齒中﹐還出挾口﹐環唇﹐下交承漿。

所生病者口唇胗。注﹕胗﹐唇瘍也。又曰﹕足陽明之筋﹐上頸﹐上挾口﹐合於。口有熱﹐則筋弛縱﹐緩不勝收。《素問》曰﹕胃熱則口澹。又日﹐陽明終者﹐口目動作﹐善驚妄言。注﹕口目動作﹐謂目而鼓頷也。

陳良甫曰﹕足陽明之筋﹐上挾於口﹐凡人體虛受風﹐風入於筋﹐其筋偏急不調﹐故令急﹐謂之偏風。滑伯仁曰﹕陽蹺與手陽明會於肩端﹐又與足陽明會於口吻及鼻兩旁。沈承之曰﹕口吻兩旁四分﹐名地倉穴﹐屬手足陽明大腸﹑胃經﹑陽蹺脈之會﹞。

兼屬手少陽小腸經﹝《素問》曰﹕小腸熱﹐則口瘡。又曰﹕膀胱移熱小腸﹐鬲腸不便﹐上爲口糜。注﹕口糜﹐口生瘡而糜爛也﹐卽口疳﹞。又屬足少陽膽經﹝《靈樞》曰﹕足少陽﹐是動則病口苦﹐善太息。注﹕是動者﹐气也﹐詳見後編《營衛篇》。又曰﹕邪在膽﹐逆在胃。膽液泄﹐則口苦﹔胃气逆﹐則嘔苦。《素問》曰﹕肝气熱﹐則膽泄口苦。又曰﹕肝咳不已﹐則膽受之。膽咳之狀﹐咳嘔膽汁。又曰﹕肝者﹐中之將也﹐取決於膽﹐咽爲之使。凡人數謀慮不決﹐則膽虛﹐气上溢﹐則口爲之苦﹐病名膽痺。治之以膽募﹑兪。注﹕膽募﹐日月穴也﹐在兩乳第二肋端﹐期門穴下五分。膽兪﹐臨泣穴也﹐在目上直入髮際五分陷中。朱丹溪曰﹕膽熱口苦﹐謀慮不決。口苦﹐小柴胡湯加麥門冬﹑酸棗仁﹑地骨皮﹑遠志﹞。又以五味辧五臟﹝《素問》曰﹕肝熱﹐則口酸﹔心熱﹐則口苦。口苦﹐又屬膽﹐兼屬肝。脾熱﹐則口甘﹔肺熱﹐則口辛﹔腎熱﹐則口咸。又曰﹕五气之溢﹐名曰脾癉。夫五味入口﹐藏於胃﹐而脾爲之行﹐故其精气津液在脾。凡人數食肥甘﹐肥則令人內熱﹔甘則令人中滿。故其气上溢﹐轉爲消渴。治之以蘭﹐除陳气也。朱丹溪曰﹕以三黃丸治之。《靈樞》曰﹕嗌漧﹐口中熱如膠﹐取足少陰。《素問》又曰﹕足少陰之厥﹐則口漧﹐溺赤。丹溪曰﹕胃虛谷少﹐則所勝腎水之气﹐逆而乘之﹐反爲寒中﹐脾胃虛衰之火﹐被迫炎上﹐作爲口瘡。宜用理中湯加附子以治之﹞。

前編﹟分野

二十六﹑﹝唇﹞

統屬足太陰脾經﹝《素問》曰﹕脾者﹐倉廩之官﹐營之居也﹐其華在唇。《靈樞》曰﹕脾者﹐主爲使之迎糧﹐視唇舌好惡以知吉凶。故唇上下好者﹐脾端正﹐唇偏舉者脾偏傾。揭唇者脾髙。唇下縱者脾下。唇堅者脾堅﹐唇大而不堅者脾脆。脾病者﹐唇黃。

脾絕者﹐唇四腫。《醫說》曰﹕口唇焦枯者﹐脾熱也﹔赤腫者﹐熱甚也﹔靑黑者﹐冷極也﹞。又屬足陽明胃經﹝《靈樞》曰﹕陽明气至則嚙唇。又曰﹕足陽明所生病者﹐口唇胗。注﹕所生病者﹐血也。詳見後編《營衛篇》。《中藏》曰﹕胃中熱﹐則唇黑。唇色紫者﹐胃气虛寒也。沈承之曰﹕上唇挾口﹐屬手陽明大腸經﹐下唇挾口﹐屬足陽明胃經﹞。兼屬手少陰心經﹑太陰肺經﹝《玄珠》曰﹕上下唇皆赤者﹐心熱也﹔上唇赤者﹐心熱也﹔上唇赤﹑下唇白者﹐腎虛而心火不降也。錢仲陽曰﹕肺主唇白﹐白而澤者生﹐白如枯骨者死。凡唇白當補肺。蓋脾者﹐肺之母也﹐子母皆虛﹐不能相營﹐其名曰怯﹐故當補。若深紅色者﹐則當散肺之虛熱也﹞。又屬衝任二脈﹝《靈樞》曰﹕衝任二脈﹐皆起於胞中﹐上循背裏﹐爲經絡之海。其浮而外者﹐循腹右上行﹐會於咽喉﹐別而絡唇口。气血盛﹐則充膚熱肉﹔血獨盛﹐則淡滲皮膚﹐生毫毛。今婦人之生﹐有餘於气﹐不足於血﹐以其數脫血也。衝任之脈﹐不營唇口﹐故須不生焉。愚按此﹐則男子無須﹐亦由血不營於衝任也﹞。

前編﹟分野

二十七﹑﹝齒﹞

﹝附﹞統屬足少陰腎經﹝《靈樞》曰﹕足少陰气絕者﹐則骨枯。少陰者﹐冬脈也﹐伏陰而濡骨髓者也。故骨不濡﹐則肉不能著也。骨肉不相親﹐則肉軟卻﹔肉軟卻﹐則齒長而垢﹐發無澤。發無澤者﹐骨先滅﹐戊篤已死﹐土勝水也。《素問》曰﹕丈夫八歲腎气實﹐發長齒更。五八腎气衰﹐齒槁發墮。又曰﹕腎熱者﹐色黑而齒槁。少陰終者﹐面黑色﹐齒長而垢﹐腹脹閉塞﹐上下不通而終矣。戴復庵曰﹕腎虛牙浮而痛﹐甚則憎寒惡熱﹐全具如欲脫之狀。宜安腎丸﹑八味丸﹑黑錫丹之類﹞。

﹝上﹞﹝﹐齒根肉也。亦作齦﹞屬足陽明胃經。﹝《靈樞》曰﹕足陽明之脈﹐循鼻外﹐入上齒中。《鍼經》曰﹕上齒痛﹐喜寒而惡熱﹐取足陽明之原衝陽穴﹐在兩足跗上五寸﹐骨間陷脈中。丹溪以謂當灸三里穴。

三里者﹐足陽明之合穴也﹐在膝下外側輔骨下三指地﹐離骨外一指許﹐兩筋間宛宛中。又曰﹕足陽明之入徧齒者﹐名曰角孫﹐上齒齲取之。《素問》曰﹕邪客於足陽明之經。令人鼽衄。上齒寒﹐又繆傳引上齒﹐齒唇寒痛﹐視其手背脈血者﹐去之。足陽明中趾爪甲上一。李東垣曰﹕上隸於坤土﹐乃足陽明胃脈之所貫絡也。

止而不動﹐故上牙疼﹐宜升麻散﹞。

﹝下﹞屬手陽明大腸經﹝《靈樞》曰﹕手陽明有入徧齒者﹐名曰大迎﹐下齒齲取之。又曰﹕手陽明之脈﹐其支者貫頰﹐入下齒中。《鍼經》曰﹕下齒痛﹐喜熱而惡寒﹐取手陽明之原合谷穴﹐在兩手大指﹑次指岐骨間陷中。丹溪以爲當灸三間穴。三間者﹐手陽明之兪穴也﹐在兩手大指﹑次指本節後內側骨上縫中﹐赤白肉際。

王啟玄曰﹕手陽明脈﹐貫頰入下齒﹐故手陽明脈中商陽﹑二間﹑三間﹑合谷﹑陽溪﹑偏歷﹑溫澑七穴﹐並主齒痛。李東垣曰﹕下嚼物﹐動而不休﹐手陽明大腸之所貫絡也﹐故下牙疼﹐宜白芷散。張潔古曰﹕秦艽去下牙痛﹐及除本經風濕。薛新甫曰﹕大腸熱而腫痛﹐淸胃散治之﹐重則調胃湯淸之﹞。

前編﹟分野

二十八﹑﹝舌﹞

統屬手少陰心經﹝《靈樞》曰﹕舌者﹐心之官也。故心病者﹐舌捲短﹐顴赤。又曰﹕心气通於舌﹐心和則舌能知味矣。又曰﹕人之自嚙舌者﹐此厥气走上﹐脈气至也。少陰气至則嚙舌。《素問》曰﹕心脈搏堅而長﹐當病舌捲不能言。喬嶽曰﹕心絕﹐則舌不能收﹑及不能語。一曰﹕舌無故常自痺者﹐勿便作風治﹐由心血之不足也﹐理中湯加當歸主之﹞。又屬足太陰脾經﹝《靈樞》曰﹕足太陰之脈﹐上膈挾咽﹐連舌本﹐散舌下。是動則病舌本彊﹐所生病者舌本痛。又曰﹕足太陰之正﹐貫舌中。又曰﹕刺舌下中脈太過﹐血出不止爲。注﹕舌下脈者﹐脾脈也。《素問》曰﹕中央黃色﹐入通於脾﹐故病在舌本。東垣曰﹕舌者﹐心也﹐復能知味﹐是舌中有脾也。孫景思曰﹕舌者﹐心气之所主﹐脾脈之所通。二髒不和﹐風邪中之﹐則舌彊不能言﹔壅熱攻之﹐則舌腫不能轉。更有重舌﹑木舌﹑舌腫出血者﹐皆由心脾二經﹐風熱所乘而然也﹞。兼屬足陽明胃經﹝張雞峯曰﹕脾胃主四肢﹐其脈連舌本﹐而絡於唇口。胃爲水谷之海﹐脾气磨而消之﹐由是水谷之精﹐化爲營衛﹐以養四肢。若起居失節﹐飲食不時﹐則脾胃之气不足﹐而營衛之養不周﹐風邪乘虛而幹之﹐則四肢與唇口俱痺﹐語言蹇澀﹐久久不治﹐變爲痿疾。經云﹕治痿獨取陽明﹐謂足陽明也。治法亦多用脾胃藥﹐少服去風藥則可安矣﹞。又屬手少陽三焦經﹝《靈樞》曰﹕手少陽之筋﹐其支者當曲頰﹐入系舌本﹐其病舌捲。《素問》曰﹕邪客於手少陽之絡﹐令人喉痺舌捲﹐口干心煩﹞。又屬足少陰腎經﹝《靈樞》曰﹕足之少陰﹐上系於舌﹐絡於橫骨﹐終於會厭。又曰﹕舌縱涎下煩﹐取足少陰。《素問》曰﹕刺足少陰脈﹐重虛出血﹐爲舌難以言。又曰﹕傷寒五日﹐少陰受之﹐故口燥舌漧而渴。《玄珠》曰﹕舌之下竅﹐腎之津液所朝也。東垣曰﹕下竅﹐廉泉穴﹐一名舌本﹐在頷下結喉上﹐足少陰也。治舌下腫﹐難言﹐舌縱﹐涎出﹐口噤﹐舌根急縮﹐下食難﹞。又屬足厥陰肝經﹝《靈樞》曰﹕肝者筋之合也﹐筋者聚於陰器﹐而脈絡於舌本。《素問》曰﹕厥陰絡者﹐中熱嗌漧﹐善溺心煩﹐甚則舌捲﹑卵上縮而終矣。沈承之曰﹕舌主五味﹐以營養於身﹐資於脾﹐以分津液於五臟。故心之本脈﹐系於舌根﹔脾之本脈﹐系於舌旁﹔肝脈﹐循陰器﹐絡舌本﹞。

前編﹟分野

二十九﹑﹝﹞

﹝一名地閣﹐卽承漿穴﹞屬足陽明胃經﹑任脈之交﹝《靈樞》曰﹕足陽明之脈﹐環唇下﹐交承漿。又曰﹕墻基卑髙﹐不及其地者﹐不滿三十而死﹔其有因加疾者﹐不及二十歲而死也﹞。又屬足少陰腎經﹝沈承之曰﹕其在小兒面部﹐屬足少陰腎經。《心鑑》曰﹕水性潤下﹐北方之應也﹞。

前編﹟分野

三十﹑﹝項﹞

﹝頸項也﹞屬足太陽膀胱經﹑督脈之交﹝《靈樞》曰﹕足太陽之脈﹐從膂上出於項。邪气中於項﹐則下太陽。又曰﹕頸中央之脈﹐督脈也。《素問》曰﹕邪客於足太陽之絡﹐令人頭項肩痛。又曰﹕太陽所謂彊上引背者﹐陽气太上而爭也。注﹕彊上﹐謂頭項禁彊也。又曰﹕諸痙項彊﹐皆屬於濕。注﹕痙﹐彊急也﹐太陽傷濕。李東垣曰﹕脊痛項彊﹐腰似折﹑項似拔者﹐此足太陽經不通行﹐以羌活勝濕湯主之。《素問》又曰﹕厥頭痛﹐項先痛不可俯仰﹐腰脊爲應﹐先取天柱﹐後取足太陽﹞。又屬足厥陰肝經﹝《靈樞》曰﹕足厥陰之脈﹐循喉嚨之後﹐上入頏顙。《素問》曰﹕東風生於春﹐病在肝﹐兪在頸項。張雞峯曰﹕肝主項背與臂膊﹞。又屬手足少陽三焦﹑膽經﹝《靈樞》曰﹕手少陽之脈﹐其支者出缺盆﹐上項系耳後。又曰﹕足少陽之脈﹐循頸﹐行手少陽之前﹐至肩上。又曰﹕扶突次脈﹐足少陽脈也﹐名曰天牖。暴聾气蒙﹐耳目不明﹐取天牖。沈承之曰﹕挾項兩旁大筋中﹐屬足太陽膀胱經﹔大筋外﹐屬足少陽膽經﹔大筋前﹑耳後﹐屬手少陽三焦經﹞。又屬手足陽明大腸﹑胃經﹝《靈樞》曰﹕手陽明之筋﹐直者從肩上頸。其病肩不舉﹐頸不可左右視。又曰﹕足陽明之別﹐循脛骨外廉﹐上絡頭項。又曰﹕足陽明是動﹐則病齒痛頸腫。李東垣曰﹕瘰繞頸﹐或至耳下曲頰﹐皆由胃經中來﹐以升陽調經湯治之﹞。又屬手太陽小腸經﹝《靈樞》曰﹕手太陽之脈﹐其支者﹐從缺盆循頸上頰。所生病者﹐頰腫﹐頭項痛。又曰﹕項痛不可俯仰﹐刺足太陽﹔不可以顧﹐刺手太陽也。又曰﹕手少陽之筋﹐上肩走頸﹐合手太陽。其病當所過者﹐卽肢轉筋﹞。又屬足少陰腎經﹝《靈樞》曰﹕足少陰之正﹐直者系舌本﹐復出於項﹐合於太陽。王肯堂曰﹕人多有挫閃﹐及久坐失枕﹐而致項彊﹐不可轉移者﹐皆由腎虛不能生肝﹐肝虛無以養筋﹐故機關不利。六味丸主之﹞。

前編﹟分野

三十一﹑﹝咽﹞

﹝嗌也﹐所以咽物者﹐水谷之道﹐在喉嚨後。舊注在喉嚨前者﹐非﹞屬足太陰脾﹑陽明胃經﹝《靈樞》曰﹕足太陰之正﹐上結於咽。《素問》曰﹕咽主地气﹐地气通於嗌﹐足太陰脈布胃中﹐絡於咽﹐故腹滿咽漧。又曰﹕陽明之脈通於心﹐循咽上口﹞。又屬手太陽小腸﹑少陰心經﹝《靈樞》曰﹕手太陽之脈﹐絡心﹐循咽下膈。是動則病嗌痛頷腫﹐不可以顧。又曰﹕手少陰之脈﹐其支者﹐從心系﹐上挾咽。是動則病咽干心痛﹐渴而欲飲。沈承之曰﹕挾咽旁﹐屬手少陰心﹑足太陰脾經之會﹞。又屬足少陰腎經﹝《靈樞》曰﹕足少陰所生病者﹐口熱﹐舌漧﹐咽腫﹐上气﹐嗌漧及痛。《素問》曰﹕邪客於足少陰之絡﹐令人嗌痛﹐不可納食﹐無故善怒﹐气上走賁上。注﹕賁﹐膈也。賁上﹐賁門也。《難經》曰﹕胃爲賁門。又曰﹕嗌中腫﹐不能納唾﹐時不能出唾者﹐刺然骨之前﹐足少陰之絡也。﹞兼屬足厥陰肝經﹑少陽膽經﹝《靈樞》曰﹕足少陽之正﹐別者上挾咽﹐出頤頷中。

《素問》曰﹕肝者中之將也﹐取決於膽﹐咽爲之使。又曰﹕一陰一陽代絕﹐此陰气至心﹐上下無常﹐出入不知﹐咽喉漧燥﹐病在脾土。注﹕一陰﹐厥陰脈﹔一陽﹐少陽脈﹐並木之气也。木克土﹐故咽喉病﹐𨿽在脾土﹐實由肝膽之所爲也。朱丹溪曰﹕手足陰陽合生見證﹐曰咽腫。足少陰﹑厥陰也﹞。

前編﹟分野

三十二﹑﹝喉﹞

﹝所以候气者﹐俗云肺管﹐在咽前。舊謂嚙後者﹐大非﹞屬手太陰肺經﹝《靈樞》曰﹕喉嚨者﹐气之所以上下者也。會厭者﹐音聲之戶也。厭小而疾薄﹐則發聲疾﹐其開闔利﹐其出气易﹔厭大而濃﹐則開闔難﹐其气出遲﹐故重言也。人卒然無音者﹐寒气客於會厭﹐則厭不能發﹐發不能下﹐其開闔不利﹐故無音。

又曰﹕手太陰之正﹐出缺盆﹐循喉嚨。《素問》曰﹕肺主天气﹐天气通於肺﹐謂之肺系。又曰﹕秋脈不及﹐則令人喘。注﹕秋脈﹐肺脈也。又曰﹕呼吸少气而咳﹐上气見血﹐下聞病音﹞。又屬足陽明胃經﹑任脈之會﹝《靈樞》曰﹕足陽明之脈﹐從大迎前下人迎﹐循喉嚨﹐入缺盆。又曰﹕足陽明之別﹐合諸經之气﹐下絡喉嗌。其病气逆﹐則喉痺卒痛﹞。又屬手少陽三焦經﹑陽明大腸經﹝《靈樞》曰﹕手少陽﹐是動則病嗌腫喉痺。又曰﹕手陽明之正﹐上循喉嚨﹐出缺盆。又曰﹕喉痺不能言﹐取足陽明﹔能言﹐取手陽明。《素問》曰﹕邪客於手少陽之絡﹐令人喉痺舌捲﹐口干心煩。又曰﹕二陰一陽結﹐謂之喉痺。注﹕二陰﹐心也﹔一陽﹐三焦也﹐二脈並絡於喉。气熱內結﹐故爲喉痺。又曰﹕手陽明﹑少陽厥逆﹐發喉痺﹐嗌腫﹐痙。朱丹溪曰﹕手足陰陽合生見證﹐曰喉痺。手足陽明﹑手少陽也﹞。兼屬手足少陰心經﹑腎經﹝《靈樞》曰﹕手少陰之正﹐上走喉嚨﹐出於面。又曰﹕足之少陰﹐上系於舌﹐絡於橫骨﹐終於會厭。會厭之脈﹐上絡任脈﹐取之天突﹐其厭乃發也。《素問》曰﹕心咳之狀﹐咳則心痛﹐喉仲介介如哽狀﹐甚則咽腫喉痺也﹞。又屬手足厥陰心包﹑肝經﹝《靈樞》曰﹕手心主之正﹐別循喉嚨﹐出耳後。沈承之曰﹕喉嚨後﹐屬手足厥陰心包﹑肝經﹞。

前編﹟分野

三十三﹑﹝人迎﹞

﹝結喉兩旁動脈﹞屬足陽明胃經﹝人迎﹐在結喉兩旁﹐應手之動脈也﹐又名天五會。《靈樞》曰﹕頸側之動脈﹐人迎。人迎﹐足陽明也﹐在嬰筋之前。又曰﹕人迎﹐此胃气別走於陽明者也﹐故陰陽上下﹐其動也若一。故陽病而陽脈小者爲逆﹐陰病而陰脈大者爲逆。陰陽俱靜﹑俱動﹐若引繩相傾者病。又曰﹕大熱徧身﹐狂而妄見﹑妄聞﹑妄言﹐視足陽明及大絡取之。因令偃臥﹐居其頭前﹐以兩手四指﹐挾按頸動脈﹐久持之﹐捲而切推之﹐下至缺盆中﹐復止如前﹐熱去乃止。此所謂推而散之者也。王啟玄曰﹕胃脘之陽﹐人迎之气也。胃爲水谷之海﹐故候其气而知痛處。其脈之動﹐常左小而右大。左小常以候髒﹐右大常以候腑。龐安常曰﹕察脈之要﹐莫急於人迎﹑气口﹐二脈相應﹐如兩引繩。何謂人迎﹖喉旁取之﹐《內經》所謂別於陽者也。秦越人但取手太陰魚際後一寸九分﹐以配陰陽之數﹐而得關格之脈。然不盡取諸穴﹐不先求喉手引繩之義﹐則杳尺寸陰陽﹑關格之所起矣﹞。又統屬手足六陽經﹝《靈樞》曰﹕人迎一盛﹐病在足少陽﹐一盛而躁﹐病在手少陽﹔人迎二盛﹐病在足太陽﹐二盛而躁﹐病在手太陽﹔人迎三盛﹐病在足陽明﹐三盛而躁﹐病在手陽明﹔人迎四盛﹐且大且數﹐名曰溢陽﹐溢陽爲外格﹐死不治。又曰﹕寸口主中﹐人迎主外﹐兩者相應﹐俱往俱來﹐若引繩大小齊等。春夏人迎微大﹐秋冬寸口微大﹐如是者名曰平人。人病﹐其寸口之脈與人迎之脈大小等﹐及其浮沈等者﹐病難已也。﹞

前編﹟分野

三十四﹑﹝肩端﹞

﹝卽前骨也﹐俗呼爲肩頭﹞屬手陽明大腸經﹑陽維脈之會﹝《靈樞》曰﹕手陽明之筋﹐從肩上頸。又曰﹕手陽明所生病者﹐肩前痛。又曰﹕手陽明之正﹐循膺乳﹐別於肩﹐入柱骨下﹞。

又屬手足少陽三焦﹑膽經﹝《靈樞》曰﹕手少陽之筋﹐繞外廉﹐上肩走交頸﹐合手太陽。又曰﹕手少陽之脈﹐循外上肩﹐而出足少陽之後。又曰﹕足少陽之脈﹐循頸﹐行手少陽之後﹐至肩上﹐卻走手少陽之前﹐入缺盆之中﹞。又屬手足太陽小腸﹑膀胱經﹝《靈樞》曰﹕手太陽之正﹐指地﹐別於肩解﹐入腋走心。又曰﹕手太陽之別﹐上走肘﹐絡肩。實則節弛肘廢﹔虛則生﹐小者如指痂疥﹐取之所別也。又曰﹕足太陽之筋﹐其支者﹐從腋外後廉﹐結於肩﹐其病肩不舉﹞。

前編﹟分野

三十五﹑﹝﹞

﹝肩後骨也﹐亦謂之肩胛﹞屬手足太陽小腸﹑膀胱經之會﹝《靈樞》曰﹕手太陽之脈﹐循外後廉﹐出肩解﹐繞肩胛﹐至肩上。是動則病肩似拔﹐似折。又曰﹕手太陽之筋﹐繞肩胛﹐其病繞肩胛引頸而痛。又曰﹕足太陽之脈﹐循肩膊內﹐挾脊﹐抵腰中。李東垣曰﹐肩背痛不能回顧者﹐此手太陽气郁不行﹐以風藥散之﹞。

又屬手陽明大腸經﹝《靈樞》曰﹕手陽明之筋﹐其支者繞肩胛﹞。

前編﹟分野

三十六﹑﹝﹞

﹝在肩之下﹐肘之上﹞﹝外廉中間﹞屬手少陽三焦經﹝《靈樞》曰﹕手少陽之脈﹐循外﹐上肩。所生病者﹐肘臂外皆痛。又曰﹕手少陽之筋﹐繞外廉﹞。

﹝外前廉﹞屬手陽明大腸經﹐﹝外後廉﹞屬手太陽小腸經。﹝《靈樞》曰﹕手陽明之脈﹐入肘外廉﹐上外前廉。又曰﹕手太陽之脈﹐出肘內側兩筋之間﹐上循外後廉。所生病者﹐肩肘臂外後廉爲痛﹞。

﹝內廉中間﹞屬手厥陰心包經﹐﹝內前廉﹞屬手太陰肺經﹐﹝內後廉﹞屬手少陰心經。﹝《靈樞》曰﹕手厥陰之脈﹐循內﹐行太陰﹑少陰之間。又曰﹕手太陰之脈﹐循內﹐行少陰心主之前。所生病者﹐臂內前廉痛厥。又曰﹕手少陰所生病者﹐臂內後廉痛厥﹞。

前編﹟分野

三十七﹑﹝肘﹞

﹝臂節也﹐在之下﹐臂之上﹞屬手厥陰心包經﹝《靈樞》曰﹕手心主之脈﹐循中指內廉﹐以上至肘內廉﹐入於小筋之下。又曰﹕手心主之筋﹐與太陰之筋﹐並皆結於肘內廉﹞。

﹝內上廉﹞屬手太陰肺經﹐﹝內下廉﹞屬手少陰心經﹝《靈樞》曰﹕手太陰之脈﹐出於寸口﹐而行至於肘內廉﹐入於大筋之下。又曰﹕手少陰之筋﹐上結肘內廉﹐下爲肘网。又曰﹕肺心有邪﹐其气畱於兩肘﹞。

﹝外廉中間﹞屬手少陽三焦經﹝《靈樞》曰﹕手少陽脈﹐出臂外兩骨之間﹐上貫肘。又曰﹕手少陽之筋﹐循臂﹐結於肘。又曰﹕手陽明﹑少陽之大絡﹐起於五指間﹐上合肘中﹞。

﹝外上廉﹞屬手陽明大腸經。﹝外下廉﹞屬手太陽小腸經﹝《靈樞》曰﹕手陽明之脈﹐循臂上廉﹐入肘外廉。

又曰﹕手太陽之筋﹐循臂內廉﹐結於肘內銳骨之後﹐彈之﹐應小指之上。又曰﹕肘所獨熱者﹐腰以上熱﹔手所獨熱者﹐腰以下熱﹔肘前獨熱者﹐膺前熱﹔肘後獨熱者﹐肩背熱﹔臂中獨熱者﹐腰背熱﹔肘後粗以下三四寸熱者﹐腸中有虫。又曰﹕手陽明之筋﹐循臂﹐上結於肘外﹞。

前編﹟分野

三十八﹑﹝臂﹞

﹝肘之下﹐腕之上也﹞﹝外廉中間﹞屬手少陽三焦經﹐﹝外上廉﹞屬手陽明大腸經﹐﹝外下廉﹞屬手太陽小腸經﹝《靈樞》曰﹕病始手臂者﹐先取手陽明而汗出。朱丹溪曰﹕手足陰陽合生見證﹐曰臂外痛﹐手太陽﹑少陽也﹞。

﹝內廉中間﹞屬手厥陰心包經﹐﹝內上廉﹞屬手太陰肺經﹐﹝內下廉﹞屬手少陰心經﹝《靈樞》曰﹕手厥陰之脈﹐下臂﹐行兩筋之間。又曰﹕中於陰者﹐常從臂始。夫臂與﹐其陰皮薄﹐其肉淖澤﹐故俱受於風﹐獨傷其陰﹞。兼屬肝腎二經﹝張雞峯曰﹕臂細無力不任重﹐此肝腎气虛﹐風邪客於營衛﹐使气血不得周養於四肢﹐故有此癥﹐宜專補肝腎﹞。

前編﹟分野

三十九﹑﹝气口﹞

﹝在魚際後﹐當掌後上廉髙骨﹐經渠﹑太淵穴之分也。一曰脈口﹐亦曰寸口﹞屬手太陰肺經﹝《靈樞》曰﹕手太陰之脈﹐循臂內上骨下廉﹐入寸口。又曰﹕手太陽之筋﹐循指上行﹐結於魚後﹐行寸口外也﹐側。又曰﹕肺气從太陰而行之﹐其行以息往來﹐故人一呼脈再動﹐一吸脈亦再動﹐呼吸不已﹐故動而不止。又曰﹕經脈常不可見。其虛實也﹐以气口知之﹐上工知相五色於目﹐有知調尺寸小大﹑緩急滑澀﹐以言所病也。脈急者﹐尺之皮膚亦急﹔脈緩者﹐尺之皮膚亦緩﹔脈小者﹐尺之皮膚亦減而少气﹔脈急者﹐尺之皮膚亦賁而起﹔脈滑者﹐尺之皮膚亦滑﹔脈澀者﹐尺之皮膚亦澀。凡此變者﹐有微有甚﹐故善調尺者﹐不待於寸﹔善調脈者﹐不待於色。能參合而行之者﹐可以爲上工。《素問》曰﹕中部天﹐手太陰也﹐以候脈。注﹕肺脈﹐在掌後寸口中﹐是謂經渠﹐動應於手。又曰﹕脈气流經﹐經气歸於肺﹐肺朝百脈﹐輸精於皮毛。毛脈合精﹐行气於腑﹐腑精神明﹐畱於四髒﹐气歸於權衡。權衡以平﹐气口成寸﹐以決死生。吳艸廬曰﹕兩手寸﹑關﹑尺者﹐手太陰肺經之一脈也。脈行始於肺﹐終於肝﹐而復會於肺。肺爲气出入之門戶﹐故曰气口﹐而爲脈之大會﹐以占一身焉﹞。

又總屬手足六陰經﹝《靈樞》曰﹕脈口一盛﹐痛在足厥陰﹐一盛而躁﹐病在手心主﹔脈口二盛﹐病在足少陰﹐二盛而躁﹐病在手少陰﹔脈口三盛﹐病在足太陰﹐三盛而躁﹐病在手太陰﹔脈口四盛﹐且大且數﹐名曰陰溢。

陰溢爲內關﹐內關不通﹐死不治。又曰﹕人迎與太陰脈口﹐俱盛四倍以上﹐命曰關格。關格者與之短期。又曰﹕平人不病者﹐脈口人迎應四時也。又曰﹕持气口﹑人迎以視其脈﹐脈堅且盛且滑者﹐病日進﹔脈軟者﹐病將下。

諸經實者﹐病三日已。气口候陰﹐人迎候陽也﹞。

前編﹟分野

四十﹑﹝掌銳骨﹞

﹝掌後下廉之踝骨﹐神門穴分也﹝腕附﹞屬手少陰心經﹝《靈樞》曰﹕手少陰之脈﹐循臂內後廉﹐抵掌後銳骨之端。《素問》曰﹕中部人﹐手少陰之經也﹐以候心。注﹕心脈在掌後銳骨之端﹐神門之分﹐動應於手。《靈樞》又曰﹕諸邪之在於心者﹐皆在心之包絡。包絡者﹐心主之脈也﹐故獨無焉。其外經病而髒不病﹐故獨取其經於掌後銳骨之端。沈承之曰﹕祿按外經者﹐手厥陰心包經也。髒不病﹐謂心臟不可病。如少陰﹑厥陰心痛﹐引喉身熱﹐死不可治之類﹐非謂心不病也。《難經》曰﹕假令得心脈﹐其外證面赤﹐口漧﹐善笑﹐其病煩心﹐心痛﹐掌中熱而。有是者﹐心也﹔無是者﹐非也。此數癥﹐皆手厥陰經是動所生病﹐而《難經》置之手少陰經者﹐正謂心主不可病﹐其病皆外經之意也。獨謂少陰無者﹐未詳其義。蓋五臟者有﹐心卽銳骨神門二穴是也﹐今曰﹕無﹐不知何謂﹖姑闕疑以俟。顧英白曰﹕偉按《甲乙經》云﹐少陰八穴﹐其七有治﹐一無治者﹐邪弗能容也﹐故曰﹕無焉。《經》文心主無之說﹐大意止如是耳。前賢豈未見及此耶﹖外經者﹐心臟之經絡也﹐髒則在內﹐經則在外。大凡經絡有病﹐鍼灸皆得以治之。若至眞髒受病﹐則皆爲不可治之證﹐非獨心經然也。心包心主﹐本無二髒﹐彼以厥陰爲少陰之外經者﹐乖謬殊甚﹞。又屬手太陽小腸經之會﹝《靈樞》曰﹕手太陽之脈﹐循手外側﹐上腕出踝中﹞。

前編﹟分野

四十一﹑﹝手掌﹞

﹝手錶附﹞屬手厥陰心包經﹝《靈樞》曰﹕手厥陰之脈﹐循臂兩筋之間﹐入掌中。是動則病手心熱。又曰﹕掌中熱者﹐腹中熱﹔掌中寒者﹐腹中寒﹞。又屬手太陰肺經﹑少陰心經﹝《靈樞》曰﹕手太陰所生病者﹐掌中熱痛。又曰﹕手太陰之別﹐於腕上分肉間﹐並太陰之經﹐直入掌中﹔又曰﹕手少陰之脈﹐抵掌後銳骨之端﹐入掌內後廉。所生病者﹐掌內熱痛﹞。

﹝手錶中間﹞屬手少陽三焦經﹝《靈樞》曰﹕手少陽之脈﹐循手腕錶﹐出臂外兩骨之間﹞。

前編﹟分野

四十二﹑﹝虎口﹞

﹝大指﹑次指岐骨間﹐合谷穴之分也﹞屬手陽明大腸經﹝《靈樞》曰﹕手陽明之脈﹐循指上廉﹐出合谷兩骨之間﹐上入兩筋之中。《素問》曰﹕中部地﹐手陽明也﹐以候胸中之气。注﹕大腸脈﹐在手大指﹑次指岐骨間合谷穴﹐動應於手﹞。又屬手太陰肺經﹝《靈樞》曰﹕手太陰之脈﹐循魚際﹐出大指之端﹔其支者﹐從腕後直出次指內廉﹐出其端﹞。

前編﹟分野

四十三﹑﹝魚﹞

﹝手大指本節後﹐肥肉隆起處﹐魚際穴之分也﹞屬手太陰肺經﹝《靈樞》曰﹕手太陰之脈﹐入寸口上魚。又曰﹕手太陰之別﹐散入於魚際。又曰﹕手太陰之筋﹐循指上行﹐絡於魚後。《素問》曰﹕刺手魚腹﹐內陷爲腫。注﹕手魚腹內﹐肺脈所畱﹐故刺之內陷則爲腫也﹞。又屬手陽明大腸經﹝《靈樞》曰﹐魚絡血者﹐手陽明病。又曰﹕手陽明之下﹐血气盛﹐則手魚肉以溫﹔血气皆少﹐則手瘦以寒﹞。兼屬足陽明胃經﹝《靈樞》曰﹕凡診絡脈﹐脈色靑則寒且痛。赤則有熱。胃中寒﹐手魚之絡多靑矣﹐胃中有熱﹐魚際絡赤﹔其暴黑者﹐畱久痺也。其有赤﹑有黑﹑有靑者﹐寒熱气也。其靑短者﹐少气也。一曰﹕魚上白肉﹐有靑血脈者﹐胃中有寒﹐宜理中湯之類也﹞。

前編﹟分野

四十四﹑﹝指﹞

﹝大指﹞屬手太陰肺經﹝《靈樞》曰﹕手太陰之脈﹐循魚際﹐出大指之端。又曰﹕手太陰之筋﹐起於大指之上。又曰﹕肺出於少商。少商在手大指端內側﹐爲井木﹞。﹝大指次指﹞屬手陽明大腸經﹝卽第二指也﹐一名食指﹐又名鹽指。《靈樞》曰﹕手陽明之脈﹐起於大指次指之端。所生病者﹐大指次指痛不用。又曰﹕手陽明之筋﹐起於大指次指之端﹐結於腕上。又曰﹕大腸出於商陽﹐商陽在大指次指之端﹐爲井金﹞。﹝中指﹞屬手厥陰心包經﹝一名將指。《靈樞》曰﹕手厥陰之脈﹐循中指出其端。其支者﹐別掌中﹐循小指次指出其端。又曰﹕手心主之筋﹐起於中指。又曰﹕心出於中衝。中衝﹐在手中指之端﹐爲井木。顧英白曰﹕心包﹐亦名心主﹐而心脈卽出於中衝﹐則手厥陰之與手少陰﹐同爲心脈無疑也。厥陰脈之支者﹐循小指次指出其端﹐則手少陽之亦爲心脈﹐可知矣。故中衝﹑關衝﹑少衝﹐三指之井穴皆以衝名﹐象火之有三焰也。讀者幸無膠柱而鼓瑟焉﹞。﹝小指次指﹞屬手少陽三焦經﹝卽第四指也﹐今稱無名指。《靈樞》曰﹕手少陽之脈﹐起於小指次指之端。所生病者﹐小指次指不用。又曰﹕手少陽﹐出於關衝﹐在手小指次指之端﹞。﹝小指內廉﹞屬手少陰心經﹝小指﹐又名禁指。《靈樞》曰﹕手少陰之脈﹐循小指之內出其端。又曰﹕手少陰之筋﹐起於小指之內側﹞。﹝小指外廉﹞屬手太陽小腸經﹝《靈樞》曰﹕手太陽之脈﹐起於小指之端。又曰﹕手太陽之筋﹐起於小指之上。又曰﹕小腸﹐出於少澤。少澤﹐小指之端也。沈承之曰﹕小指赤白肉際﹐屬手太陽小腸經﹞。

前編﹟分野

四十五﹑﹝大﹞

﹝項上突起之大塊﹐百勞穴分也﹐又名天柱骨。﹐椎同﹞屬足太陽膀胱經﹑督脈之會﹝《靈樞》曰﹕天牖次脈﹐足太陽也﹐名曰天柱。暴攣癇眩﹐足不任身﹐取天柱。《素問》曰﹕厥頭痛﹐項先痛﹐不可俯仰﹐腰脊爲應﹐先取天柱﹐後取足太陽﹞。兼屬足少陰腎經﹝《靈樞》曰﹕足少陰之脈﹐其直者出於項﹐合太陽。

《脈經》注曰﹕腎絕﹐則天柱骨倒﹞。

前編﹟分野

四十六﹑﹝缺盆﹞

﹝結喉下﹐橫骨陷中是也﹞屬手太陰肺經﹝《靈樞》曰﹕手太陰之筋﹐從腋下出缺盆﹐結前肩﹐上結缺盆﹐下結胸裏。其病成息賁﹐脇急﹐吐血。又曰﹕手太陰﹐是動則病缺盆中痛﹞。又屬陰維﹑任脈之會﹝《靈樞》曰﹕缺盆之中﹐任脈也﹐名曰天突。《明堂經》曰﹕天突一穴﹐在結喉下﹐陷者宛宛中。

是陰維﹑任脈之會。主咳嗽上气﹐肺癰﹐喉口熱瘡﹐不得下食﹞。兼屬手足陽明大腸﹑胃經﹝《靈樞》曰﹕手陽明之脈﹐出於柱骨之會上﹐下入缺盆﹐絡肺﹐下膈入大腸。其支者﹐從缺盆上頸。又曰﹕足陽明之脈﹐循喉嚨﹐入缺盆。又曰﹕足陽明之筋﹐上腹而布﹐至缺盆而結。其病則腹筋急引缺盆及頰﹞。又屬手足少陽三焦﹑膽經﹝《靈樞》曰﹕手少陽之脈﹐上肩﹐而交出足少陽之後﹐入缺盆﹐布膻中。其支者﹐從膻中上出缺盆。又曰﹕足少陽之脈﹐循頸行手少陽之前﹐至肩上﹐卻交出手少陽之後﹐入缺盆。所生病者缺盆中腫痛﹞。又屬手足太陽小腸﹑膀胱經﹝《靈樞》曰﹕手太陽之脈﹐交肩上﹐入缺盆。其支者﹐從缺盆循頸﹐上頰。又曰﹕足太陽之筋﹐其支者腋下入缺盆。其病缺盆中紐痛﹐不可以左右搖﹞。又屬陰蹺脈﹝《靈樞》曰﹕陰蹺脈﹐循胸裏﹐入缺盆﹐上出人迎之前﹞。

前編﹟分野

四十七﹑﹝背﹞

統屬足太陽膀胱經﹝《靈樞》曰﹕足太陽所生病者﹐項背腰尻皆痛。《素問》曰﹕邪客於足太陽之絡﹐令人拘攣背急﹐引脇而痛。又曰﹕巨陽虛﹐則腰背頭項痛。又曰﹕足太陽脈﹐令人腰痛引項脊﹐尻背如重狀。楊上善曰﹕三陽爲經者﹐謂足太陽之脈﹐從目內上頭﹐分爲四道﹐下項﹐並正別脈﹐上下六道﹐以行於背﹐與身爲經﹞。又屬手太陰肺經﹝《靈樞》曰﹕手太陰所生病者﹐气盛有餘﹐則肩背痛﹐風寒汗出﹔气虛﹐則肩背痛寒﹐少气不足以息。又曰﹕巨肩及膺陷喉者肺髙﹐合腋張脇者肺下﹔好肩背濃者肺堅﹐肩背薄者肺脆﹔背膺濃者肺端正﹐脇偏者肺偏傾也。《素問》曰﹕背爲陽﹐陽中之陰肺也。又曰﹕西方白色﹐入通於肺﹐故病在背。又曰﹕秋脈太過﹐則令人逆气﹐而背痛慍慍然。又曰﹕咳嗽喘逆﹐肩背痛﹐汗出。李東垣曰﹕肩背痛﹐風寒汗出﹐中風﹐小便數而少者﹐風熱乘其肺﹐使肺气郁甚也﹐以通气防風湯主之可也﹞。兼屬足少陰腎經﹝《靈樞》曰﹕心痛引背不得息﹐刺足少陰。《素問》邪在腎﹐則病肩背痛﹐取之湧泉﹐昆侖﹐視有血者盡取曰﹕之。

李東垣曰﹕腎气不循故道﹐气逆挾脊而上﹐致肩背作痛﹐宜和气飲﹐加鹽炒小茴香半錢﹑川椒十粒﹞。又屬衝脈﹝《靈樞》曰﹕衝脈起於胞中﹐上循背裏﹐爲經絡之海﹞。又總屬五臟﹝《靈樞》曰﹕五臟之兪﹐出於背者﹐胸中大兪﹐在杼骨之端﹐肺兪在三椎之間﹐心兪在五椎之間﹐膈兪在七椎之間﹐肝兪在九椎之間﹐脾兪在十一椎之間﹐腎兪在十四椎之間﹐皆挾脊相去三寸取。則欲得而驗之﹐按其處﹐應在中而痛解﹐乃其處也。灸之則可﹐刺之則不可。唐太宗曰﹕朕讀《明堂》鍼灸書﹐云人五臟之系﹐咸附於背﹐自今毋得笞囚背。「椎」舊作「」﹐古通用﹞。

前編﹟分野

四十八﹑﹝脊﹞

﹝膂也﹐上自大﹐下至尾端﹐共二十一節﹞屬足少陰腎經﹑督脈之合﹝《靈樞》曰﹕足少陰之脈﹐貫脊屬腎。又曰﹕心痛引腰脊﹐欲嘔﹐取足少陰。又曰﹕督脈之別﹐當肩胛左右﹐別走太陽入貫膂。實則脊彊﹐虛則頭重髙搖之﹐挾脊之有過者﹐取之所別也。《素問》曰﹕足少陰令人腰痛﹐痛引脊內廉。

又曰﹕冬脈太過﹐則令人解﹐脊脈痛而少气不欲言﹔其不及﹐則令人心懸如飲﹐中淸﹐脊中痛﹐少腹滿﹐小便變。冬脈者﹐腎脈也。注﹕太過者﹐來如彈石也。解﹐不可名狀。腎太過﹐則彊不彊﹑弱不弱﹑寒不寒﹑熱不熱﹐解解然﹐不可名也。不及者﹐其去如數﹐淸冷也。又曰﹕腎風之狀﹐多汗惡風﹐面龐然浮腫﹐脊病不能正立。又曰﹕腎瘧者﹐令人灑灑然﹐腰脊痛宛轉。《中藏》曰﹕腎之精微﹐脊與腰相引而痛。饑見飽減﹞。

又屬手太陽小腸經﹝《靈樞》曰﹕小腹控睪﹐引腰脊上衝心﹐在小腸﹐取之育原以散之。李東垣曰﹕凡脊痛項彊﹐不可回顧﹐腰似折﹐項似拔者﹐乃手足太陽癥也﹐當用防風。沈承之曰﹕脊有三行﹐中行自大下至尾端﹐屬督脈﹐又屬足少陰腎經﹔膂二行﹐去中行左右﹐各開一寸五分﹐屬足太陽膀胱經﹑少陽膽經之會﹔膂三行﹐去中行左右各開三寸﹐屬手足太陽小腸﹑膀胱之會﹞。兼屬足太陰脾經﹝《靈樞》曰﹕足太陰之筋﹐其內者著於脊﹐其病脊內痛﹞。

前編﹟分野

四十九﹑﹝胂﹞

﹝挾脊兩旁隴起之肉也﹞屬足太陽膀胱經﹝《靈樞》曰﹕足太陽之脈﹐其支者﹐從內左右別下貫胂﹐挾脊肉﹐過髀樞。《素問》曰﹕腰痛﹐挾脊而痛至頂﹐頭沈沈然﹐目然﹐欲僵僕﹐刺太陽中出血絡﹞。

前編﹟分野

五十﹑﹝胸﹞

﹝膺也﹐又曰臆﹞統屬手少陰心經﹝《靈樞》曰﹕手少陰之脈﹐起於心中﹐出屬心系﹐下膈絡小腸。

又曰﹕手少陰之筋﹐挾乳裏﹐結於胸中﹐其病內急﹐心承伏梁。《素問》曰﹕南風生於夏﹐其髒心﹐兪在胸膈﹐其病內捨膺脇。又曰﹕心病者﹐胸中痛﹐脇支滿﹔虛則胸腹大﹐脇下與腰相引而痛。又曰﹕赤脈之至也﹐喘而堅。診曰﹕有積气在胸中﹐時害於食﹐名曰心痺。得之外疾思慮而心虛﹐故邪從之﹞。又屬手厥陰心包經﹝《靈樞》曰﹕手厥陰之脈﹐起於胸中﹐出屬心包絡﹐下膈歷三焦﹔其支者﹐循胸出脇下。是動則病胸脇支滿﹐心中大動。又曰﹕手心主之別﹐名曰內關﹐去腕二寸﹐出於兩筋之間﹐循經以上﹐絡於心包﹐絡心系。實則心痛﹐虛則爲頭彊﹐取之兩筋間也﹞。又屬足少陰腎經﹝《靈樞》曰﹕足少陰之脈﹐其支者﹐從肺出絡心﹐注胸中。又曰﹕气在腎者﹐止之膺與背兪。《素問》曰﹕邪客於足少陰之絡﹐令人卒心痛﹐暴脹﹐胸脇支滿﹞。又屬手足太陰肺經﹑脾經﹝《靈樞》曰﹕白脈之至也﹐喘而浮﹐上實下虛﹐驚﹐有積气在胸中﹔喘而虛﹐名曰肺痺﹐寒熱﹐得之醉而使內也。《靈樞》曰﹕足太陰之脈﹐其支者﹐從胃別上膈﹐注心中。所生病者煩心﹐心下急痛。

又曰﹕气滿胸中﹐喘息﹐取足太陰﹐大指之端﹐去爪甲如韭葉。寒則畱之﹔熱則疾之﹔气下乃止﹞。兼屬手太陽小腸經﹝《素問》曰﹕心煩頭痛﹐病在膈中﹐過在手巨陽﹑少陰。注﹕巨陽之脈﹐從肩上入缺盆﹐絡心﹐循咽﹐下膈﹐抵胃﹐屬小腸。故心煩頭痛﹐病在膈中也﹞。又屬手足陽明大腸﹑胃經﹝《素問》曰﹕邪客於手陽明之絡﹐令人气滿胸中﹐喘息而支﹐胸中熱。《靈樞》曰﹕足陽明﹐挾喉之動脈也﹐其兪在膺中。又曰﹕胃病者腹脹﹐胃脘當心而痛。一曰﹕陽明所謂胸滿短气者﹐水气在臟腑也。水者陰气也﹐陰气在中﹐故胸痛少气也。輕者五苓散﹐重者用張子和法治之。沈承之曰﹕胸有四行﹐中行自結喉下循鈐骨﹐抵﹐屬任脈﹔膺二行﹐去中行左右﹐各開二寸﹐屬足少陰腎經﹔膺三行﹐去中行左右﹐各開四寸﹐屬足陽明胃經﹔膺四行﹐去中行左右﹐各開六寸﹐屬足太陰脾經﹞。

前編﹟分野

五十一﹑﹝膻中﹞

﹝胸中兩乳之間﹐卽上焦之分也﹞屬手厥陰心包經﹑任脈之會﹝《靈樞》曰﹕膻中者﹐心主之宮城也。又曰﹕膻中者﹐爲气之海﹐其兪上在於柱骨之上下﹐前在於人迎。气海有餘者﹐气滿胸中﹐息面赤﹔气海不足﹐則气少不足以言。《素問》曰﹕任脈者﹐起於中極之下﹐以上毛際﹐循腹裏﹐上關元﹐至咽喉。又曰﹕膻中者﹐臣使之官﹐喜樂出焉。注﹕心主爲君﹐以敷宣教令﹐膻中主气﹐以分布陰陽﹐故官爲臣使也。气適志和﹐則喜樂由生矣﹞。兼屬手少陽三焦經﹝《靈樞》曰﹕營气合少陽上行﹐注膻中﹐散於三焦。

又曰﹕手少陽之脈﹐布膻中﹐散絡心包。其支者﹐從膻中﹐上出缺盆﹞。又屬足厥陰肝經﹝《靈樞》曰﹕厥陰根於大惇﹐結於玉莖﹐絡於膻中﹞。

前編﹟分野

五十二﹑﹝﹞

﹝臆前心蔽骨下尖頭軟骨﹐卽鳩尾穴之分也﹐一名尾翳﹐言象鳩鳥之尾而蔽心也。

如人無蔽骨者﹐可在兩岐骨下﹐增同身寸之一寸﹞屬手少陰心經﹑任脈之會﹝《靈樞》曰﹕五臟六腑﹐心爲之主﹐缺盆爲之道。骨有餘﹐以候。無者心髙﹐小短舉者心下﹔長者心下堅﹐弱小以薄者心脆﹔直下不舉者心端正﹐倚一方者﹐心偏傾也。又曰﹕任脈之別﹐名曰尾翳﹐下鳩尾﹐散於腹。

又曰﹕膏之原﹐出於鳩尾﹐肓之原﹐出於脖﹞。

前編﹟分野

五十三﹑﹝乳﹞

屬足陽明胃經﹝《靈樞》曰﹕足陽明之脈﹐從缺盆下乳內廉。王啟玄曰﹕乳之上下﹐皆足陽明之脈也。《鍼灸經》云﹕乳中二穴當乳﹐足陽明脈气所發。朱丹溪曰﹕胃經見證﹐胸旁過乳痛。《婦人良方》曰﹕乳癰者﹐由乳潼結聚﹐皮薄以澤而成。蓋陽明之脈主血﹐其血又歸厥陰之气﹐血澀不通﹐气結不散﹐故積聚成癰也﹞。又屬足厥陰肝經﹝《乳癰論》曰﹕乳房陽明所經﹐乳頭厥陰所屬。凡乳母不知調養﹐忿怒所逆﹐郁閉所遏﹐濃味所釀﹐以致厥陰之气不行﹐故竅不得通﹔而汁不得出﹐陽明之血沸騰﹐故熱甚而化膿。治法以靑皮疏厥陰之滯﹐以石膏淸陽明之熱﹐以生甘艸節行污濁之血﹐以栝蔞子或加沒藥﹑靑橘葉﹑皂角刺﹑當歸﹑金銀花消腫導毒﹐隨癥消息。然須以少酒佐之﹐加以艾火兩三壯於腫處﹐其效尢捷﹞。兼屬足少陽膽經﹑太陰脾經﹑陰維脈之會。﹝《靈樞》曰﹐足少陽之筋﹐走腋前廉﹐系於膺乳﹐結於缺盆﹐其病季脇痛﹐上引缺盆膺乳。又曰﹕足太陰之筋﹐循腹裏﹐結於肋﹐散於胸中。沈承之曰﹕直乳下三寸五分﹐名期門穴﹐屬足厥陰肝經﹑太陰脾經﹑陰維之會﹔下四寸﹐名日月穴﹐屬足少陽膽經﹑太陰脾經﹑陰維脈之會﹞。

前編﹟分野

五十四﹑﹝虛裏﹞

﹝乳根穴分也﹐俗謂之气眼﹞屬足陽明胃經﹐﹝《甲乙經》曰﹕胃之大絡﹐名曰虛裏﹐貫膈絡肺﹐出於左乳下﹐其動應手﹐脈之宗气也。盛喘數絕者﹐則病在中﹔結而橫﹐有積矣﹔絕不至﹐曰死。

《素問》曰﹕乳之下﹐其動應衣﹐宗气泄也。顧英白曰﹕乳根二穴﹐左右皆有動气﹐經何獨言左乳下﹖蓋舉其動之甚者耳﹐非左動而右不動也。其動應手﹐脈宗气也。《素問》本無二義﹐馬玄臺因仿刻之誤﹐而謂應衣。應衣者﹐言病患肌肉瘦弱﹐其脈動甚﹐而應衣也﹐亦通。始讀《素問》﹐則心竅疑之﹐至讀《甲乙經》而疑遂釋然﹞。兼屬手少陰心經﹝《靈樞》曰﹕五穀入於胃也﹐其糟粕﹑津液﹑宗气分爲三隧﹐故宗气積於胸中﹐出於喉嚨﹐以貫心脈﹐而行呼吸焉。張介賓曰﹕虛裏跳動﹐最爲虛損病本﹐故凡患陰虛勞怯﹐則心下多有跳動﹐及爲驚悸者﹐人但知其心跳﹐而不知爲虛裏之動也。其動微者病尙淺﹐動甚者病則甚。凡患此者﹐常以純甘壯水之劑﹐塡補眞陰﹐活者多矣﹞。

前編﹟分野

五十五﹑﹝腋﹞

﹝臂下脇上際也﹞屬手厥陰心包經﹝《靈樞》曰﹕手厥陰之脈﹐其支者﹐循胸出脇﹐下腋三寸﹐上抵腋下﹐是動則病腋腫。又曰﹕手心主之正別﹐下淵腋三寸﹐入胸中。又曰﹕手心主之筋﹐結腋下。

又曰﹕腋下三寸﹐手心主也﹐其名天池﹞。又屬手太陰肺經﹑少陰心經﹝《靈樞》曰﹕手太陰之脈﹐從肺系橫出腋下。又曰﹕手太陰之正﹐別入淵腋少陰之前。又曰﹕腋下動脈﹐臂太陰也﹐名曰天府。暴癉內逆﹐肝肺相搏﹐血溢鼻口﹐取天府。又曰﹕手少陰之脈﹐從心系卻上肺﹐下出腋下。又曰﹕手少陰之正﹐別入於淵腋兩筋之間﹐屬於心﹞。又屬足厥陰肝經﹑太陰脾之大絡。﹝《靈樞》曰﹕肝有邪﹐其气畱於兩腋。又曰﹕脾之大絡﹐名曰大包﹐出淵腋下三寸﹐布胸脇﹐實則腹盡痛﹐虛則百節盡皆縱。此脈若羅絡之血者皆取之。沈承之曰﹕腋間屬手足厥陰心包﹑肝經﹐腋前屬手太陰肺經﹐腋後屬手少陰之經﹐腋下屬足厥陰肝經﹐下六寸﹐屬足太陰脾之大絡﹞。兼屬手太陽小腸經﹑足少陽膽經﹝《靈樞》曰﹕手太陽之筋﹐結於腋下﹐其病腋下痛。又曰﹕足少陽之脈﹐從缺盆下腋﹐所生病者腋中腫。又曰﹕足少陽之筋﹐從季脇上走腋前廉。朱丹溪曰﹕手足厥陰合生見證﹐曰腋腫﹐手厥陰﹑足少陽也﹞。

前編﹟分野

五十六﹑﹝腹﹞

﹝俗謂之肚﹐中脘穴分﹐卽中焦也﹞

統屬足太陰脾經﹝《靈樞》曰﹕足太陰之脈﹐循膝股內前廉入腹。是動則病腹脹善噫﹐得後與气﹐則快然如衰。又曰﹕太陰終者﹐腹脹閉﹐不得息﹐善噫善嘔﹔嘔則逆﹐逆則面赤﹐不逆則上下不通﹔上下不通則面黑﹐皮毛焦而終矣。又曰﹕足太陰之別﹐名曰公孫﹐去本節之後一寸﹐別走陽明﹐其別者入絡腸胃。厥气上逆則霍亂﹔實則腸中切痛﹐虛則鼓脹﹐取之所別也。又曰﹕腹脹滿﹐食不化﹐腹響響然不能大使﹐取足太陰。《素問》曰﹕陰中之至陰﹐脾也。腹者﹐至陰之所居。又曰﹕脾病內捨心腹﹐外在肌肉四肢。又曰﹕黃脈之至也﹐大而虛﹐有厥气在腹中。厥气﹐名曰疝厥﹐女子同法。得之疾使四肢汗出當風。又曰﹕中气不足﹐謂之脾虛﹐則腹滿腸鳴﹐飧泄﹐食不化。又曰﹕傷寒十日﹐太陰病衰﹐腹減如故﹐則思飲食。又曰﹕太陰之厥﹐則腹滿脹﹐後不利﹐不欲食﹐食則嘔﹐不得臥。又曰﹕脾瘧者﹐令人寒則腹中痛﹐熱則腸中鳴﹐已汗出。

李東垣曰﹕中脘痛者﹐太陰也﹐理中湯或建中湯﹐及艸豆蔻丸之類主之﹞。又屬足陽明胃經﹝《靈樞》曰﹕足陽明之脈﹐其支者起於胃口﹐下循腹裏。所生病者﹐大腹水腫。《素問》曰﹕腹中鳴者﹐病本於胃也。薄脾﹐則煩不能食﹐食不下者﹐胃脘膈也。又曰﹕胃瘧者﹐令人善饑而不能食﹐食而支滿腹大。楊上善曰﹕足陽明脈﹐從鼻起﹐下咽﹐分爲四道﹐並正別脈六道﹐上下行腹﹐綱維於身﹞。兼屬手太陽小腸經﹑少陽三焦經之會。﹝《素問》曰﹕腹暴滿﹐按之不下﹐取手太陽經絡者﹐胃之募也。注﹕胃募﹐中脘穴也﹐居蔽骨與臍之中﹐手太陽小腸﹑足陽明脈所生也﹞。又屬足少陰腎經﹑厥陰肝經﹝《靈樞》曰﹕腹滿﹐大便不利﹐腹大﹐亦上走胸嗌﹐喘息渴渴然﹐取足少陰。又曰﹕足之三陰﹐從足走腹。《素問》曰﹕腎病者﹐腹大脛腫﹐虛則胸中痛﹐大腹﹑小腹痛。又曰﹕肝熱病者﹐小便先黃﹐腹痛多臥﹐身熱﹞。又屬衝脈﹑任脈之會﹝《靈樞》曰﹕衝脈﹑任脈之浮而外者﹐循腹右上行﹐會於咽喉。又曰﹕任脈之別﹐散於腹。實則腹皮痛﹐虛則瘙癢﹐取之所別也。《素問》曰﹕衝脈挾臍上行﹐至胸中而散。故衝脈爲病﹐則逆气裏急也。沈承之曰﹕腹分四行﹐中行臍上五寸﹐名上脘穴﹐屬足陽明胃經﹑手太陽小腸經﹑任脈之會。臍上四寸﹐名中脘穴﹐又謂之上紀﹐屬手太陽小腸經﹑少陽三焦經﹑足陽明胃經﹑任脈之會。臍上二寸﹐名下脘穴﹐屬足太陰脾經﹑任脈之會。第二行去中行左右各開五分﹐屬足少陰腎經﹑衝脈之會。第三行去中行左右各開二寸﹐屬足陽明胃經。第四行去中行左右各開三寸五分﹐屬足太陰脾經﹑陰維脈之會﹞。

前編﹟分野

五十七﹑﹝脇肋﹞

﹝肋者﹐脇之骨﹐脇總而肋分也。舊云無骨曰脇者﹐大誤也﹞統屬足厥陰肝經﹝《靈樞》曰﹕足厥陰之脈﹐貫膈布脇肋。又曰﹕廣胸及者肝髙﹐合脇兔者肝下﹔胸脇好者肝堅﹐脇骨弱者肝脆﹔膺腹好相得者肝端正﹐肋骨偏舉者肝偏傾也。又曰﹕邪在肝﹐則兩脇中痛。《素問》曰﹕其髒肝﹐其病內捨脇。

又曰﹕靑脈之至也﹐長而左右彈﹐有積气在心下支﹐名曰肝痺。得之寒濕﹐與疝同法﹐腰痛﹑足淸﹑頭痛。

又曰﹕肝病頭目眩﹐嘔泄﹐脇支滿。又曰﹕肝脈搏堅而長﹐色不靑﹐當病若搏。因血在脇下﹐令人喘逆。朱丹溪曰﹕脇痛﹐肝火盛﹐木气實。肝火盛﹐以薑汁下當歸龍薈丸以瀉之﹔木气實﹐以川芎﹑蒼術﹑靑皮﹑當歸之類泄之。又曰﹕去滯气﹐用靑皮﹐靑皮乃肝膽二經之藥。人多怒﹐脇下有郁積﹐固宜以此解二經之實。若二經气不足者﹐當先補血﹐少加靑皮可也。戴復庵曰﹕脇痛別無雜癥﹐在左爲肝經受病﹐宜用川芎﹑枳殼﹑甘艸﹔在右爲肝移熱於肺﹐宜用姜黃﹑枳殼﹑桂心﹑甘艸﹞。又屬足少陽膽經﹝《靈樞》曰﹕足少陽之脈﹐其支者循脇裏出气街。是動則病脇痛﹐不能轉側。《素問》曰﹕邪客於足少陽之絡﹐令人脇痛不能息﹐咳而汗出。又曰﹕少陽有餘﹐病筋痺脇滿。又曰﹕傷寒三日﹐少陽受之﹐其脈循脇絡於耳﹐故胸脇痛而耳聾。

李東垣曰﹕兩脇痛﹐刺少陽丘墟。丘墟穴在兩足外踝下﹐微前骨縫陷中﹐乃足少陽經之原穴也﹞。兼屬足太陰脾經﹑太陽膀胱經﹝《靈樞》曰﹕足太陰之筋﹐循腹裏﹐結於肋﹐散於胸中﹐其病兩脇痛引膺中。沈承之曰﹕脇前屬足少陽膽經﹐脇後屬足太陽膀胱經﹞。

前編﹟分野

五十八﹑﹝季脇﹞

﹝脇下也﹞屬足少陽膽經﹝《靈樞》曰﹕足少陽之脈﹐循胸過季脇下。又曰﹕足少陽之別者﹐入季脇之間﹐循胸裏﹐屬膽﹞。又屬足厥陰肝經﹝《靈樞》曰﹕若有所大怒﹐气上而不下﹐積於脇下﹐則傷肝。《素問》曰﹕肝病者﹐兩脇下痛引少腹﹐令人善怒。又曰﹕肝咳之狀﹐咳則兩脇下痛﹐甚則不可以轉﹐轉則兩下滿。《中藏》曰﹕肝虛冷﹐則脇下堅痛﹐目盲臂痛﹐發寒如瘧狀﹐不欲食﹐婦人月水不來﹐气急﹐其脈左關上沈而弱者是也﹞。兼屬手太陰肺經﹝《靈樞》曰﹕手太陰之筋﹐合賁下﹐抵季脇﹐其病息賁脇急﹐吐血﹐治在燔鍼劫刺﹐以知爲數。朱丹溪曰﹕左脇多因畱血作痛﹐右脇悉是痰積作痛。痰气亦有流注於左者﹐然必與血相搏而痛﹐不似右脇之痛無關於血也﹞。又屬五臟之會﹝《難經》曰﹕髒會於季脇。注﹕髒﹐五臟也。季脇﹐章門穴也﹐一名脇。在臍旁左右各九寸﹐直季脇﹐乃足厥陰之穴。帶脈發於此﹐脾之募也。

脾受穀气﹐播敷各髒﹐故髒會於季脇﹐不能食而熱﹐可灸章門。張潔古曰﹕脇痛者肝也﹐身熱而煩者心也﹐體重而滿者脾也。寒熱者肺也﹐足脛寒而逆者腎也﹞。

前編﹟分野

五十九﹑﹝﹞

﹝季脇之下﹐挾脊兩旁空軟處也﹞屬足少陰腎經﹑帶脈之會﹝《靈樞》曰﹕足少陰之正﹐至腎﹐當十四椎出屬帶脈。王太僕曰﹕腎之外當﹞。又屬足少陽膽經﹑太陽膀胱經﹝《靈樞》曰﹕足少陽之筋﹐其直者上乘季脇﹐其病季脇痛。《素問》曰﹕絡季脇﹐引少腹而痛脹﹐刺。穴在肩膊內廉﹐挾第六椎下﹐以手厭之﹐令病患呼之聲﹐則指下動矣﹐此足太陽脈气所發也﹞。

前編﹟分野

六十﹑﹝腰﹞

﹝尻上橫骨也﹞統屬足少陰腎經﹝《靈樞》曰﹕足少陰之別﹐並經上走於心包下﹐外貫腰脊。

其病逆則煩心﹐實則閉癃﹐虛則腰痛。又曰﹕腎盛怒而不止﹐則傷志﹐志傷則善忘其前言﹐腰脊不可以俯仰屈伸﹐毛際色夭﹐死於季夏也。《素問》曰﹕北風生於冬﹐病在腎﹐兪在腰股。又曰﹕腎病內捨腰脊骨髓﹐外在溪谷膝。注﹕﹐腓腸也﹐又曰﹕腎脈搏堅而長﹐其色黃而赤者﹐當病折腰。又曰﹕腎熱病者﹐先腰痛脛酸﹐苦渴數飲﹐身熱﹐腰脊不舉﹐骨枯而髓減﹐發爲骨痿。又曰﹕腎咳之狀﹐咳則腰脊相引而痛。又曰﹕腰者腎之腑﹐轉搖不能﹐腎將憊矣﹐得彊者生﹐失彊者死。又曰﹕因而彊力﹐腎气乃傷﹐髙骨乃壞。注﹕髙骨﹐腰髙之骨也。朱丹溪曰﹕諸經皆貫於腎﹐而絡於腰脊。腎气一虛﹐則凡衝風受濕﹐傷冷蓄熱﹐血澀气滯﹐水積墮傷﹐與夫失志作勞﹐種種腰疼﹐疊見而層出矣。《三因方》云﹕腎著爲病﹐其體重﹐飲食如故﹐小便自利﹐腰以下冷痛﹐如帶五千錢﹐治宜流濕﹐兼用溫散﹐腎著湯主之﹞。又屬足太陽膀胱經﹝《靈樞》曰﹕足太陽之脈﹐挾脊抵腰中。《素問》曰﹕足太陽之瘧﹐令人腰痛頭重﹐寒從背起。李東垣曰﹕太陽气虛﹐則邪客之。邪者﹐風﹑熱﹑寒﹑濕皆然。寒濕多而風熱少﹐又有房勞傷腎而腰痛者﹐此由陽虛不能運動也﹐宜補陽。若膏粱之人﹐久服湯藥﹐醉以入房﹐損其眞陰﹐腎气熱﹐腰脊痛而不能舉﹐久則髓減骨枯﹐此由陰虛生內熱也﹐宜補陰。又曰﹕防風辛溫﹐气味俱薄﹐浮而升陽也。若脊痛項彊﹐不可回顧﹐腰似折﹐項似拔者﹐乃手足太陽癥﹐正宜用之﹞。又屬足厥陰肝經﹝《靈樞》曰﹕足厥陰之脈﹐是動則病腰痛﹐不可以俯仰﹐丈夫疝﹐婦人少腹腫。《素問》曰﹕厥陰之脈﹐令人腰痛﹐腰中如張弓弩弦。朱丹溪曰﹕腰軟者皆腎肝伏熱﹐治宜黃柏﹑防己﹞。兼屬足陽明胃經﹑少陽膽經﹝《靈樞》曰﹕腰痛﹑痛上寒﹐取足太陽﹑陽明﹔痛上熱﹐取足厥陰﹔不可以俯仰﹐取足少陽。《素問》曰﹕少陽令人腰痛﹐如以鍼刺其皮中﹐循循然不可以俯仰﹐不可以顧﹔陽明令人腰痛﹐不可以顧﹐顧如有見者﹐善悲。又曰﹕肉裏之脈﹐令人腰痛不可以咳﹐咳則筋縮急﹐刺肉裏之脈﹐爲二﹐在太陽之外﹐少陽絕骨之後。又曰﹕同陰之脈﹐令人腰痛﹐痛如小錘居其中﹐怫然腫。注﹕同陰﹐足少陽之別絡也﹞。又屬足太陰脾經﹝《素問》曰﹕散脈令人腰痛而熱﹐熱甚甚煩﹐腰下如有橫木居其中﹐甚則遺溲。注﹕散脈﹐足太陰之別脈也﹞。

前編﹟分野

六十一﹑﹝命門﹞

﹝一名精宮﹐在背對臍﹐以竹竿立地量之﹐使無髙下也﹞屬督脈﹝《明堂經》曰﹕命門穴﹐在第十四椎節下間﹐與腎相當﹐伏而取之﹐督脈气所發也。

病五臟熱﹐脈弦急者﹐當灸五十壯﹐老少增損之。如虛寒者﹐灸百壯﹞。又屬足少陰腎經﹝《難經》曰﹕十二經之脈﹐皆系於生气之原﹐生气之原者﹐謂腎間之動气﹐五臟六腑之本﹐三焦之原。呼吸之門也。一名守邪之神。根絕則枝葉枯矣﹐故有寸口脈平而死者﹐生气獨絕於內也。注﹕腎間動气﹐謂命門穴也。顧英白曰﹕命門居兩腎之中﹐故《脈訣》云左爲腎﹐右爲命門﹐非也。不知十二經脈﹐則有心包與三焦﹐而腹中臟腑﹐豈能以兩腎爲二髒者。夫膀胱與腎爲配偶﹐腎二而膀胱一﹐故曰孤之腑﹐後之人不可以憬然而誤歟﹖或又以命門爲子戶﹐則愈謬矣﹗子戶在中極之旁﹐左亦名胞門﹐得毋以命門易心包之故而云然耶﹖可慨甚矣﹗丹田亦名曰命門﹐任脈所發也﹐爲三焦之募﹐故命門專以配三焦。然《脈訣》之命門﹐則必屬督脈焉﹐爲其可以通於腎也﹞。

前編﹟分野

六十二﹑﹝臍﹞

﹝神闕穴之分也﹐又名爲气捨﹞屬任脈﹑衝脈之會﹝《素問》曰﹕任脈者﹐起於少腹﹐直上貫臍中央。又曰﹕衝脈者﹐起於气街﹐並少陰之經。挾臍上行﹐至胸中而散﹞。又屬足少陰腎經﹑太陰脾經﹝《靈樞》曰﹕熱病挾臍急痛﹐胸脇滿﹐取之湧泉。湧泉﹐足少陰之井穴也﹐又曰﹕足太陰之筋﹐上腹﹐結於臍。

李東垣曰﹕臍腹痛﹐少陰也﹐四逆眞武附子湯之類主之。故臍下或大痛﹐人中黑色者﹐不可治。《機要》曰﹕臍下發熱者﹐腎經病也﹐非熟地黃不能除﹐以其能補腎也。《心鑑》曰﹕脾絕者﹐臍突唇反﹞。又屬手足陽明大腸﹑胃經﹝《靈樞》曰﹕足陽明之脈﹐從乳內廉下挾臍﹐入气街中。又曰﹕積著於陽明之筋﹐則挾臍而居﹐飽食則差﹐大饑則益也。又曰﹕胃中熱﹐則消穀﹐令人懸心善饑﹐臍以上皮熱。腸中熱。則出黃如糜﹐臍以下皮寒。胃中寒﹐則腹脹﹔腸中寒﹐則腸鳴飧泄。胃中寒﹐腸中熱﹐則脹而且泄﹔胃中熱﹐腸中寒﹐則疾饑﹐小腹痛脹。《素問》曰﹕人有身體髖股皆腫﹐環臍而痛者﹐病名伏梁﹐此風根也。其气溢於大腸而著於肓﹔肓之原在臍下﹐故環臍而痛。《中藏》曰﹕冬日大腸﹐重感於寒﹐則腹中當臍而痛﹐鳴濯濯﹐不能久立﹐痛已則泄白物﹞兼屬足太陽膀胱經﹑厥陰肝經﹝朱丹溪曰﹕足太陽膀胱經見癥﹐臍反出。沈承之曰﹕挾臍旁左右二寸名天樞穴﹐大腸之募也﹐屬足陽明胃經﹐會手陽明大腸經。臍下三寸﹐名關元穴﹐小腸之募也﹔四寸名中極穴﹐膀胱之募也﹐並屬足三陰脾﹑腎﹑肝經﹑任脈之會﹞。又以動脈分五臟﹝《難經》曰﹕臍左動气屬肝﹐臍右動气屬肺﹐臍上動气屬心﹐臍下動气屬腎﹐當臍動气屬脾。又曰﹕臍上牢若痛﹐心內癥也﹔臍下牢若痛﹐腎內癥也﹔臍右牢若痛﹐肺內癥也﹔臍左牢若痛﹐肝內癥也﹞。

前編﹟分野

六十三﹑﹝少腹﹞

﹝一名小腹﹐卽下焦也﹞屬足厥陰肝經﹑任脈之會﹝《靈樞》曰﹕足厥陰之脈﹐過陰器﹐抵小腹。又曰﹕肝脹者﹐脇下滿﹐而痛引小腹。又曰﹕小腹滿大﹐上走胃至心﹐淅淅身時寒熱﹐小便不利﹐取足厥陰。《素問》曰﹕厥陰之厥﹐則少腹腫痛﹐腹脹﹐涇溲不利。又曰﹕足厥陰之瘧﹐令人腰痛﹐少腹滿﹐小便不利如癃狀。李東垣曰﹕少腹痛﹐厥陰也﹐重則正陽散﹑回陽湯主之﹔輕則當歸四逆湯主之。王海藏曰﹕玄胡索﹐治心气痛﹑少腹痛如神﹐入足厥陰也﹞。又屬手足太陽小腸﹑膀胱經﹝《靈樞》曰﹕小腸脹者﹐小腹脹﹐引腰而痛。膀胱脹者﹐小腹滿而气癃。又曰﹕小腸病者﹐少腹滿痛﹐腰脊控睪而痛﹐時窘之後﹐耳前熱。

若寒甚﹐若肩上熱﹐及手小指次指間熱。膀胱病者﹐小腹偏腫而痛﹐以手按之﹐卽欲小便而不得﹐肩上熱。

又曰﹕小腹痛腫﹐不得小便﹐邪在三焦約。取之太陽大絡﹐視其絡脈﹐與厥陰小絡結而血者。顧英白曰﹕三焦約者﹐卽膀胱也﹐故經又曰﹕三焦病者﹐腹脹滿﹐小腹尢堅﹐不得小便﹐時窘急﹐溢則水澑﹐此皆小腸﹑膀胱病也。蓋小腸者﹐膀胱之源﹔膀胱者﹐小腸之委。而心與小腸﹐實相爲表裏﹐故心包與三焦﹐亦相爲表裏。而膀胱﹑三焦﹐經文時並稱之耳﹐豈別有所謂三焦之腑哉﹞。又屬足少陰腎﹑太陰脾經﹝《素問》﹕黑脈之至也﹐上堅而大﹐有積气在小腹與陰﹐名曰腎痺﹐得之沐浴淸水而臥。注﹕淸﹐冷也。又曰﹕邪客於足太陰之絡﹐令人腰痛﹐引少腹控眇﹐不可以仰息。《靈樞》曰﹕身有所傷﹐血出多﹐及中風寒﹐若有所墮墜﹐四肢懈墮不收﹐名曰體惰﹐取其小腹﹑臍﹑三交結。三交結者﹐陽明﹑太陰也﹞。

前編﹟分野

六十四﹑﹝髖﹞

﹝腰胯骨也﹐亦謂之踝。腰旁挾脊﹐平立陷者中﹐按之有骨機關處﹐動者是也﹞屬足少陽膽經﹝《素問》曰﹕挾髖爲機﹐上爲關。又曰﹕少陽厥逆﹐機關不利﹐腰不可以行﹐項不可以顧。又曰﹕腰痛引少腹控﹐不可以仰﹐刺腰尻交者兩踝胂上﹐以月死生爲數﹞。

前編﹟分野

六十五﹑﹝髀樞﹞

﹝卽髀厭也﹐當環跳穴之分﹐謂之樞者﹐以楗骨轉動﹐如戶之樞也﹐亦曰髀關﹞屬足少陽膽經﹝《素問》曰﹕邪客於足少陽之絡﹐令人畱於樞中﹐痛髀不可舉。朱丹溪曰﹕環跳穴痛﹐防生附骨疽﹞。

又屬足太陽膀胱經﹝《靈樞》曰﹕足太陽之脈﹐挾脊內﹐過髀樞。又曰﹕兩肘兩腋﹐兩髀兩﹐此八虛者﹐皆機關之地﹐眞气之所過﹐血絡之所遊﹐邪气惡血﹐固不得畱住。畱住﹐則傷筋絡﹐骨節機關不得屈伸﹐致病攣也﹞。兼屬足陽明胃經﹝《靈樞》曰﹕足陽明之筋﹐結於髀樞﹐上循脇﹐屬脊。又曰﹕足陽明之脈﹐至气街中而合﹐以下至髀關﹐抵伏兔。顧英白曰﹕髀關一穴﹐是足陽明所發也﹐在髀樞之前廉。竇氏以腹下腿上爲髀樞者﹐原非誤也。若髀樞之別名爲髀關﹐則所謂楗後爲關者耳﹐此止一穴之髀關也。承之但知一穴之髀關﹐而不知髀樞可以名髀關﹐而反以竇氏爲誤也﹐宜矣。舊重出髀關者﹐大非﹞。

前編﹟分野

六十六﹑﹝楗骨﹞

﹝在髀輔骨上﹐腰橫骨下﹐股外之中﹐側立搖動取之﹐筋動應手者是也﹞屬足少陽膽經﹝《素問》曰﹕輔骨上﹐橫骨下爲楗﹐楗上爲機﹐楗後爲關。又曰﹕蹇膝﹐伸不能屈﹐治其楗也﹞。

前編﹟分野

六十七﹑﹝毛際﹞

﹝少腹下﹐陰毛之邊際﹐气街穴之分也﹞屬足少陽膽經﹑厥陰肝經之合﹝《靈樞》曰﹕足少陽之脈﹐繞毛際﹐橫入髀厭中。又曰﹕足厥陰之脈﹐循股陰入毛中。又曰﹕足少陽之正﹐繞髀入毛際﹐合於厥陰。又曰﹕足厥陰之正﹐別跗上﹐上至毛際﹐合於少陽。《素問》曰﹕下部天﹐足厥陰也﹐以候肝。注﹕肝脈在毛際外﹐羊矢下一寸陷中﹐五里穴之分﹐臥而取之﹐動應於手者是也﹞。又屬足少陰腎經﹑衝脈之會﹝《靈樞》曰﹕衝脈與足少陰之大絡﹐起於腎下﹐出於气街﹞。

前編﹟分野

六十八﹑﹝陰器﹞

﹝交骨附﹞男子曰玉莖﹐女子曰玉門﹐門之開合者曰交骨﹐卽小便也。舊重出者非﹞

統屬足厥陰肝經﹝《靈樞》曰﹕足厥陰之筋﹐循陰股﹐結於陰器﹐絡諸筋。其病陰器不用﹐傷於內﹐則不起﹔傷於寒﹐則陰縮入﹔傷於熱﹐則挺縱不收。又曰﹕足厥陰之脈過陰器所﹐生病者﹐遺溺﹑閉癃。《素問》曰﹕厥陰之脈者﹐絡陰器﹐系於肝。《難經》曰﹕假令得肝脈﹐其病四肢滿﹐閉淋﹐溲﹑便難﹐轉筋﹐有是者肝也。李東垣曰﹕腎主大便﹐肝主小便。朱丹溪曰﹕陰莖痛﹐是厥陰經气滯兼熱﹐宜用甘艸梢以緩其气。或問古今方論﹐以澀爲收﹐芍藥本收劑﹐而云利小便﹐何謂也﹖東垣曰﹕芍藥能停諸濕﹐而益津液﹐以此補陰滋濕﹐故小便自行﹐非通利之謂也﹞。

又屬衝﹑任﹑督三脈之會﹝《難經》曰﹕衝﹑任﹑督與厥陰﹐會於曲骨﹐環陰器。《素問》曰﹕督脈者﹐起於少腹以下骨中央﹐女子入系廷孔﹐其孔溺器之端也。男子循莖下至篡﹐與女子等。又曰﹕衝脈者﹐經脈之海也﹐主滲灌溪谷﹐與陽明合於宗筋﹞。又屬足太陽膀胱經﹝《靈樞》曰﹕足三焦者﹐太陽之別也﹐並太陽之正﹐入絡膀胱約下焦。實則閉癃﹐虛則遺溺。《素問》曰﹕膀胱不約爲遺溺﹐水泉不止﹐是膀胱不藏也。不利爲癃﹐小便閉也。《中藏》曰﹕熱入膀胱﹐則其气急而小便黃﹐膀胱寒﹐則小便數而淸白。王海藏曰﹕小便不通﹐宜用滑劑利竅﹐以通水道。滑石入足太陽經﹐爲至燥之劑﹐木通﹑豬苓﹑阿膠﹐皆滑劑也。朱丹溪曰﹕膀胱有熱者﹐宜用黃柏﹑知母之類以瀉之﹞。又屬手太陽小腸經﹝《靈樞》曰﹕手太陽﹐外合於淮水﹐內屬於小腸﹐而水道出焉。朱丹溪曰﹕凡小腸有气則小便脹﹐有血則小便澀﹐有熱則小便痛﹔痛者爲血淋﹐不痛者爲溺血。

陳良甫曰﹕小腸有熱﹐入於脬內﹐熱結甚﹐則小便不通。小便不通﹐則心脇小腹﹐气澀而喘急﹞。又屬足少陰腎經﹝《靈樞》曰﹕足少陰之筋﹐並太陰之筋﹐而上循陰股﹐結於陰器。王海藏曰﹕凡服澤瀉散﹐人未有不小便多者﹐小便旣多﹐腎气安得復實。李東垣曰﹕渴而小便不利者﹐熱在上焦肺分故也﹐宜淸肺散﹑豬苓湯。不渴而小便通者﹐熱閉於下焦﹐腎與膀胱也﹐宜滋腎丸﹑導气除濕湯﹞。兼屬足少陽膽經﹝李東垣曰﹕小便淋溲者﹐邪在少陽﹑厥陰。徐伯魯曰﹕少陽者﹐足少陽膽與足厥陰肝﹐相爲表裏也﹞。又屬手太陰肺經﹝《靈樞》曰﹕手太陰之別﹐名曰列缺﹐其病虛則欠KT﹐小便遺數。《素問》曰﹕飲入於胃﹐遊溢精气﹐上輸於脾﹐脾气散精﹐上歸於肺﹐通調水道﹐下輸膀胱﹐水精四布﹐五經並行﹐合於四時﹐五臟陰陽﹐揆度以爲常也。注﹕水土合化﹐上滋肺金﹐金气通腎﹐故調水道。轉注下焦﹐膀胱稟化﹐以爲溲矣。王海藏曰﹕或用梔子利小便﹐非利小便也﹐以淸肺也。肺气淸而能化﹐膀胱爲津液之腑﹐小便乃得出。李東垣曰﹕小便遺失者﹐肺金虛也﹐宜安臥養气﹐禁勞役﹐以參之類補之。不愈﹐當責有熱﹐加生地﹑黃柏。朱丹溪曰﹕小便不通﹐如因肺燥﹐不能生水﹐則宜淸金﹐此隔二之治﹐用車前子﹑茯苓之類。又曰﹕香薷屬金與水﹐而有徹上徹下之功﹐治水甚捷。肺得之﹐則淸化行﹐而熱自下。又曰﹕一人小便不通﹐脈右寸濡滑﹐此積痰在肺也。肺爲上焦﹐膀胱爲下焦﹐上焦閉﹐則下焦塞﹐如滴水之器﹐必上竅通﹐而後下竅之水出焉。以法大吐之﹐病如失。又曰﹕肺中伏熱﹐水不能生﹐是絕小便之源也﹞。又屬足太陰脾經﹑陽明胃經之合﹝《靈樞》曰﹕足太陰之筋﹐聚於陰器。其病陰器紐痛﹐上引臍。又曰﹕足陽明之筋﹐聚於陰器﹐上腹。其病疝﹐腹筋急。治在燔鍼劫刺﹐以知爲數﹐以痛爲。《素問》曰﹕前陰者﹐宗筋之所聚﹐太陰﹑陽明之所合。又曰﹕陽明者﹐五臟六腑之海﹐主潤宗筋﹐宗筋主束骨而利機關也。朱丹溪曰﹕人因脾濕不運﹐而精不升﹐則肺不能生水﹐而小便不通﹐法宜燥胃健脾。此隔三之治﹐用二術之類。又﹕琥珀屬陽金﹐以燥脾土有功﹐故古方利小便用之。蓋脾能運化﹐則肺自下降﹐而小便可通也。又曰﹕古方有脾約癥﹐謂胃彊脾弱﹐約束津液﹐不得四布﹐但輸膀胱﹐故小便數而大便難﹐於是制脾約丸以下脾之結燥。腸潤結化﹐津液入腎而愈。然旣曰脾約﹐必陰血枯槁﹐內火燔灼﹐熱傷元气。故津燥金虛﹐勢必竊母气以自救﹐由是土受木傷﹐脾失轉輸﹐肺失傳送﹐宜乎大便閉而難﹐小便數而無藏蓄也。理宜滋養陰血﹐使陽火不熾﹐金行淸化﹐脾土精健﹐津液入腎﹐腸潤而通矣。今此丸用之熱盛而气血實﹐與西北方人﹐稟賦壯實者﹐固無不宜﹐若槪用之東南方人﹐與熱𨿽盛而气血不實者﹐𨿽得暫通﹐將見脾愈弱而腸愈燥矣。要之在西北以開結爲主﹐在東南以潤燥爲主﹞。

前編﹟分野

六十九﹑﹝陰囊﹞

﹝莖之垂也﹞屬足厥陰肝經﹝《素問》曰﹕厥陰之脈﹐循陰器而絡於肝﹐故煩滿而囊縮。

張仲景曰﹕傷寒六日﹐厥陰受病﹐故舌捲囊縮。《靈樞》曰﹕厥陰者肝脈也﹐脈弗榮﹐則筋急﹐筋急則引舌與卵﹐故唇靑﹐舌捲﹐卵縮。又曰﹕莖垂者﹐身中之藏﹐陰精之候﹐津液之道。故飲食喜怒不時﹐津液內溢﹐乃下畱於睪﹐血道不通﹐日大不休﹐俯仰不便﹐趨翔不能也﹞。

前編﹟分野

七十﹑﹝睪﹞

﹝陰丸也﹞屬足厥陰肝經﹝《靈樞》曰﹕足厥陰之別﹐循莖上睪﹐結於莖。其病气逆﹐則睪腫卒疝﹐實則挺長﹐虛則暴癢。《素問》曰﹕邪客於足厥陰之絡﹐令人卒疝暴痛。朱丹溪曰﹕疝气者﹐睪丸連小腹急痛也﹐有痛在睪丸者﹐有痛在帶脈下二寸五樞穴旁者﹐或無形無聲﹐或有形如瓜﹐或有聲如蛙者皆是。

此專主肝經﹐與腎經絕無干涉﹐自《素問》而下﹐皆以爲寒也。然寒主收引﹐經絡得寒﹐則引而不行﹐所以作痛。殊不知此癥﹐始於濕熱在經﹐郁而至久﹐又得寒气外束﹐不得疏散﹐故痛。若但作寒論﹐恐爲未備﹐常見蹈水涉水﹐而終身不病此者﹐無熱在內故也。或問厥陰經郁積濕熱﹐何由而致﹖曰﹕大勞則火起於脾﹐醉飽則火起於胃﹐房勞則火起於腎﹐大怒則火起於肝。火積之久﹐子能令母虛﹐濕气便盛﹐濁液凝聚﹐並入血隧﹐流於厥陰。肝爲將軍之官﹐其性急速﹐火性又暴﹐爲寒所束﹐宜其痛之急也﹞。又屬足少陰腎經﹝繆仲淳曰﹕疝爲腎虛﹐寒濕之邪﹐乘虛客之所致﹐丹溪以謂與腎無干﹐未盡然也。但有先因濕邪爲病﹐後成濕熱者﹐藥宜分寒熱先後二途爲得也﹞。

前編﹟分野

七十一﹑﹝﹞

﹝俗呼爲尾骨﹐長彊穴分也﹐一名橛骨﹐亦謂之窮骨﹞屬足太陽膀胱經﹑督脈之會﹝《靈樞》曰﹕督脈之別﹐名曰長彊﹐挾膂上項﹐散頭上。又曰﹕內閉不得溲﹐刺足少陰﹑太陽﹐與上以長鍼﹞。

又屬足少陰腎經。﹝《明堂經》曰﹕長彊一穴﹐在脊端窮骨下宛宛中﹐乃督脈別絡﹐足少陰所結也。沈承之曰﹕脊端﹐屬足少陰腎﹑少陽膽經之結會也﹞。

前編﹟分野

七十二﹑﹝尻﹞

﹝卽臀也﹐尻骨曰八骨。尻骨兩旁﹐各有四骨空﹐名上﹑次﹑中﹑下﹐左右各八穴﹐故曰八骨也﹞屬足太陽膀胱經﹑督脈﹑衝脈之會﹝《靈樞》曰﹕營气合足太陽﹐循脊下尻。又曰﹕足太陽之脈﹐其支者從中下挾脊﹐貫臀﹐入中。所生病者﹐腰﹑尻﹑﹑﹑腳皆痛。《素問》曰﹕督脈之絡別繞臀﹐至少陰與巨陽中絡者合。又曰﹕太陽所謂腫腰痛者﹐注﹕﹐臀肉也。沈承之曰﹕人身有一谷八溪。肉之大會爲谷﹐一谷者﹐臀也。肉之小會爲溪﹐八溪者﹐二肘二膝四腕也。溪谷之間﹐以行營衛﹐以會大气﹑故督脈之絡﹐別繞臀﹐衝脈爲血海﹐主灌滲溪谷。顧英白曰﹕經言肉之大會﹐皆指諸經絡耳﹐經有十二﹐故大谷亦十二﹐孫絡三百六十五﹐除十二經之穴﹐故小溪三百五十三﹐非止一谷八溪也。況經無一谷之文﹐不知承之何據而云此﹞。兼屬足太陰脾經﹝《素問》曰﹕邪客於足太陰之絡﹐令人腰痛﹐引少腹控﹐不可以仰息﹐刺腰尻之解﹐注﹕足太陰之絡﹐從髀合陽明﹐上貫尻骨中﹐與厥陰﹑少陽﹐結於下﹐而循尻骨內入腹﹐故腰痛則引少腹﹐控於中也﹐腰尻骨間曰解是也﹞。又屬足少陰腎經﹑少陽膽經﹝《靈樞》曰﹕腎下則腰尻痛﹐不可以俯仰﹐爲狐疝。腎偏傾﹐則苦腰尻痛也。又曰﹕足少陽之筋﹐前者結於伏兔﹐後者結於尻。其病筋急﹐引髀後﹐轉引尻﹞。

前編﹟分野

七十三﹑﹝魄門﹞

﹝卽肛門也﹐又謂之下極。舊重出大便者非﹞屬手太陰肺經﹝孫景思曰﹕肛門者﹐肺之下口也﹐內通於肺﹐故曰魄門。肺與大腸爲表裏﹐故肺實則大腸熱﹐熱則祕結﹔肺虛則大腸寒﹐寒則脫肛。《素問》曰﹕肺咳不已﹐則大腸受之﹐大腸咳狀﹐咳而遺矢。王海藏曰﹕賁門上主往來﹐魄門下主收閉﹐故肺與大腸爲通道。注﹕賁門﹐胃門也﹞。又屬手陽明大腸經﹝《素問》曰﹕大腸者傳道之官﹐變化出焉。注﹕傳道﹐謂傳不潔之道。變化﹐謂變化物之形。王海藏曰﹕年髙虛人﹐大腸燥結﹐不可過泄者﹐脈浮在气﹐杏仁﹑陳皮主之﹔脈沈在血﹐桃仁﹑陳皮主之。所以俱用陳皮者﹐以手陽明與足太陰﹐俱爲表裏也。朱丹溪曰﹕大腸爲邪墜下之重﹐其重至圊後不減﹔大腸虛滑不收之重﹐其重至圊後隨減﹐以禦米殼等澀劑﹐固其滑﹐收其气﹐用亦愈也﹞。又屬足太陽膀胱經﹝《靈樞》曰﹕足太陽之正﹐別入於中﹐其一道下尻五寸﹐別入於肛。《中藏》曰﹕下焦實熱﹐則小便不通﹐大便難苦重痛﹔虛寒﹐則大小便泄下不止。李東垣曰﹕防己﹐大苦寒純陰﹐泄血中之濕熱﹐通血中之滯塞﹐補陰瀉陽﹐助秋冬﹐瀉春夏之藥也。下焦有濕熱﹐流入十二經﹐以致二陰不通﹐方可審用﹔若上焦濕熱﹐則不可用。陳良甫曰﹕臟腑气實﹐皆生於濕熱﹐隨所停之處而成病。故熱結於大腸﹐則大便不通﹔熱結於小腸﹐則小便不通﹔若大小腸俱熱所結﹐則煩滿﹐而大小便俱不通也﹞。兼屬足少陰腎經﹝《靈樞》曰﹕厥气走喉而不能言﹐手足淸﹐大使不利﹐取足少陰。《素問》曰﹕北方黑色﹐入通於腎﹐開竅於二陰﹐畏濕。王太僕曰﹕腎气化﹐則二陰通﹐二陰﹐則胃塡滿。蓋腎者﹐胃之關也。王海藏曰﹕以在下言之﹐則便溺俱陰﹔以前後言之﹐則前气後血﹕以腎言之﹐則總主大小便難。溺塞閉結﹐俱爲水少。經言﹕熱淫於內﹐治以鹹寒﹐佐以苦辛。

故用芒硝﹑大黃相須爲使。戴復庵曰﹕每日五更初洞瀉者﹐此病在腎分﹐米飲下二神丸﹐或合五味子散﹐名爲四神丸﹐治之尢妙﹞。又屬足太陰脾經﹑陽明胃經﹝《靈樞》曰﹕厥而腹中﹐便溲難﹐取足太陰。《素問》曰﹕倉廩不藏者﹐門戶不要也。注﹕倉廩謂脾胃﹐門戶謂魄門﹐要﹐謂禁要也。王海藏曰﹕汗多﹐胃熱﹐便難﹐三者皆因燥熱而亡津液﹐卽所謂脾約癥也。經云﹕燥者潤之。故張仲景用麻子仁入足太陰﹑手陽明﹐以潤二經之燥﹐腸結可通也。張潔古曰﹕臟腑之祕﹐不可一槪治療。胃實而祕者﹐能飲食﹐小便赤﹐當以麻仁丸主之﹔胃虛不能食﹐小便淸利﹐濃朴湯主之。實者祕物也﹐虛者祕气也。戴復庵曰﹕痢疾﹐古名滯下﹐以气滯成積﹐積以成痢﹐治法當以順气爲先﹐須當開胃﹐故曰無飽死痢疾﹞。又屬足厥陰肝經﹝《靈樞》曰﹕足厥陰所生病者﹐胸滿﹐嘔逆﹐飧泄。又曰﹕陰絡傷﹐則血內溢﹐血內溢﹐則後血。劉河間曰﹕大便澀滯﹐由火盛制金﹐不能平木﹐肝木生風﹐風能勝濕﹐熱能耗液故也﹞。

前編﹟分野

七十四﹑﹝纂間﹞

﹝前陰﹑後陰之間﹐會陰穴分也﹞

屬任脈別絡﹐挾督脈﹑衝脈之會﹝《素問》曰﹕下陰別一。注﹕下陰﹐卽會陰穴也﹐是任脈別絡﹐挾督脈﹑衝脈之會﹐故曰下陰別一也。又曰﹕屏翳兩筋間﹐爲篡內深處﹐卽下極之兪﹐是督脈之起處。又曰﹕督脈之絡﹐循陰器﹐合篡間﹐繞篡後﹞。

前編﹟分野

七十五﹑﹝髀﹞

﹝股外骨也﹞屬足少陽膽經﹝《靈樞》曰﹕足少陽之筋﹐其支者﹐別起外輔骨﹐上走髀。

又曰﹕足少陽之脈﹐過季脇﹐下合髀厭中﹐以下循髀陽﹞。﹝前廉﹞屬足陽明胃經﹝《靈樞》曰﹕足陽明之筋﹐循伏兔上結於髀樞﹐其病轉筋﹐髀前腫。《素問》曰﹕胃脈搏堅而長﹐其色赤﹐當病折髀﹞。﹝後廉﹞屬足太陽膀胱經﹝《靈樞》曰﹕足太陽脈﹐是動則病髀不可以曲﹞。兼屬足太陰脾經﹝《靈樞》曰﹕足太陰之筋﹐循陰股結於髀﹐其病陰股引髀而痛。又曰﹕脾有邪﹐其气畱於兩髀﹞。

前編﹟分野

七十六﹑﹝股﹞

﹝中間﹞﹝髀之內也﹞屬足厥陰肝經﹝《靈樞》曰﹕足厥陰之脈﹐上內廉﹐循股陰﹐入毛際中﹞。﹝前廉﹞屬足太陰脾經﹝後廉﹞屬足少陰腎經﹝《靈樞》曰﹕足太陰之脈﹐循脛骨後﹐交出厥陰之前﹐上膝股內前廉。又曰﹕足少陰之脈﹐出內廉﹐上股內後廉。所生病者﹐股內後廉痛。又曰﹕腎脹者腹滿﹐引背央央然﹐腰痺痛﹞。

前編﹟分野

七十七﹑﹝膝﹞

﹝骸關附﹞﹝股下上﹐相接處也。膝解爲骸關﹞統屬足厥陰肝經﹑少陰腎經﹝《素問》曰﹕厥陰之厥﹐好臥屈膝﹐陰縮腫﹐內熱。李東垣曰﹕腳膝痿軟﹐行步乏力或痛﹐乃肝腎二經伏熱。王海藏曰﹕木瓜入肝﹐故益筋與血﹐病腰腎腳膝無力者不可缺也﹞。又屬足太陰脾經﹑陽明胃經﹝《靈樞》曰﹕足太陰之脈﹐上膝股內前廉﹐入腹。所生病者不能臥﹐彊立﹐股膝內腫厥。又曰﹕足陽明之筋﹐上結於膝之外廉﹞。又屬足少陽膽經﹝《靈樞》曰﹕足少陽之筋﹐循脛外廉﹐結於膝外廉﹐其病膝不可屈伸。《素問》曰﹕少陽腰痛﹐刺成骨之端出血。成骨﹐在膝外廉之骨獨起者﹐夏無見血。沈承之曰﹕膝外廉輔骨﹐屬足少陽膽經﹔外前廉﹐屬足陽明胃經﹔內廉膝曲橫紋頭﹐屬足厥陰肝經﹔內前廉﹐屬足太陰脾經﹞。

前編﹟分野

七十八﹑﹝臏﹞

﹝膝蓋骨也﹐又名爲連骸骨﹞統屬足厥陰肝經﹝《素問》曰﹕刺膝臏﹐出液爲跛。注﹕膝爲筋府﹐筋會於膝中﹐液出筋幹﹐故跛也﹞。﹝內廉﹞屬足太陰脾經。﹝外廉﹞屬足陽明胃經﹝《素問》曰﹕刺散脈﹐在膝前骨肉分間絡外廉束脈﹐爲三。注﹕絡外廉﹐則太陰之絡﹐色靑而見者也。《靈樞》曰﹕足陽明之脈﹐抵伏兔﹐下膝臏中。所生病者﹐膝臏腫痛﹞。

前編﹟分野

七十九﹑﹝﹞

﹝膝之後曲處﹐委中穴分也﹞統屬足少陰腎經﹝《靈樞》曰﹕足少陰之正﹐至中﹐別走太陽而合。又曰﹕腎有邪﹐其气畱於兩。《素問》曰﹕膝痛若別﹐治巨陽﹑少陰滎。注﹕痛而膝如別離者﹐則治足太陽﹑少陰之滎穴。足太陽滎﹐通谷穴也﹔足少陰滎﹐然谷穴也﹞。又屬足太陽膀胱經﹝《靈樞》曰﹕足太陽之筋﹐循跟結於。又曰﹕足太陽之脈﹐是動則病如結。又曰﹕中外廉﹐名曰委陽﹐足太陽絡也。

手少陽經也﹐三焦者﹐足少陽﹑太陽之歷絡﹐太陽之別也﹐上踝五寸﹐別入貫腸﹐出於委陽﹞。兼屬衝脈﹝《靈樞》曰﹕衝脈與少陰之大絡﹐循陰股內廉﹐斜入中﹞。

前編﹟分野

八十﹑﹝﹞

﹝脛骨之近足而細於股內者也﹐亦名之爲骨﹞。﹝內廉﹞屬足太陰脾經﹝《靈樞》曰﹕足太陰之脈﹐循內踝前廉﹐上內﹐循脛骨後﹐交出厥陰之前。

《素問》曰﹕脾脈軟而散﹐色不澤者﹐當病足腫﹐若水狀。又曰﹕太陰厥逆﹐急攣﹐心痛引腹﹞。﹝外廉﹞屬足陽明胃經﹝《靈樞》曰﹕足陽明之脈﹐下循脛外廉。所生病者﹐外廉﹑足跗上皆痛。又曰﹕病始於足脛者﹐先取足陽明而汗出。《素問》曰﹕膝痛連若折﹐治陽明中兪。注﹕陽明兪﹐三里穴也﹐在膝下三寸﹐骨外廉﹐兩筋間宛宛中是穴﹞。

前編﹟分野

八十一﹑﹝﹞

﹝腓腸也﹐俗呼爲足肚﹞﹝內廉﹞屬足少陰腎經﹝《素問》曰﹕腎病﹐內捨腰脊骨髓﹐外在溪谷膝。《靈樞》曰﹕身有五部﹐伏兔一﹐腓二﹐腓者也﹐背三﹐五臟之兪四﹐項五。此五部有癰疽者死﹞。﹝外廉﹞屬足太陽膀胱經﹝《靈樞》曰﹕足太陽之脈﹐循髀外後廉﹐合中﹐以下貫內。是動則病如裂。又曰﹕足太陽之筋﹐其別者結於外。《素問》曰﹕三陽爲病發寒熱﹐下爲癰腫﹐及爲痿厥。注﹕三陽﹐謂太陽。﹐酸疼也。又曰﹕刺腸內陷爲腫。注﹕腸之中﹐足太陽脈也﹐太陽气泄故爲腫﹞。

前編﹟分野

八十二﹑﹝內踝﹞

屬足太陰脾經﹝《靈樞》曰﹕足太陰之脈﹐循大指內側白肉際﹐過核骨後﹐上內踝前廉。

又曰﹕經脈十二者﹐伏行分肉之間﹐深而不見。其常見者﹐足太陰過於內踝之上﹐無所隱故也。諸脈之浮而常見者﹐皆絡脈也﹞。又屬足少陰腎經﹝《靈樞》曰﹕足少陰之本﹐在內踝下上三寸半中。《素問》曰﹕刺少陰於內踝上二﹐春無見血﹐出血太多﹐不可復也。全元起曰﹕內踝之上﹐陰交之出﹐通於膀胱﹐系於腎。腎爲命門﹐有以取之﹐以明吉凶也。﹞又屬足厥陰肝經。﹝《靈樞》曰﹕足厥陰之脈﹐循足跗上廉﹐去內踝一寸﹐上踝八寸﹐交出太陰之後。

沈承之曰﹕內踝骨中央上至腰﹐屬足厥陰肝經﹐上踝骨三寸﹐名三陰交穴。屬足三陰脾﹑腎﹑肝經之交會。內前廉﹐屬足太陰脾經﹔內後廉﹐屬足少陰腎經﹞。又屬陰蹺脈﹑衝脈﹝《靈樞》曰﹕蹺脈者﹐少陰之別﹐起於然骨之後﹐上內踝之上。又曰﹕衝脈並少陰之經。下入內踝之後﹐入足下。《難經》曰﹕陰蹺脈﹐起於跟中﹐循內踝﹐上行至咽喉﹞。

前編﹟分野

八十三﹑﹝外踝﹞

屬足少陽膽經﹝《靈樞》曰﹕足少陽之脈﹐抵絕骨之端﹐下出外踝之前。所生病者﹐外踝前及諸節皆痛。又曰﹕足少陽之筋﹐上結外踝上。又曰﹕足少陽之下﹐血气盛﹐則脛毛美長﹐外踝肥﹔血气皆少﹐則脛無毛﹐外踝瘦無肉。《素問》曰﹕膝痛淫濼脛酸﹐不能久立﹐治少陽之絡﹐在外踝上五寸。注﹕淫濼﹐謂似酸痛而無力也。外踝上五寸﹐乃足少陽之絡﹐光明穴也。沈承之曰﹕手足六經﹐散而爲十二則﹐曰﹕自下臂﹐外廉之中﹐手少陽也﹔外之上廉﹐手陽明也﹔外之下廉﹐手太陽也。自髀下脛﹐外廉之中﹐足少陽也﹔外之前廉﹐足陽明也﹔外之後廉﹐足太陽也。自下臂﹐內廉之中﹐手厥陰也﹔內之上廉﹐手太陰也﹔內之下廉﹐手少陰也。自股下脛﹐內廉之中﹐足厥陰也﹔內之前廉﹐足太陰也﹔內之後廉﹐足太陰也。統而爲六則﹐曰﹕外則三陽主之﹐中曰少陽﹐前曰陽明﹐後曰太陽﹔內則三陰主之﹐中曰厥陰﹐前日太陰﹐後曰少陰。

約而爲三則﹐曰﹕陽明與太陰爲表裏﹐故並居於前﹔太陽與少陰爲表裏﹐故並居於後﹔少陽與厥陰爲表裏﹐故並居於中。在手爲手經﹐在足爲足經。𨿽若不齊﹐而實則一貫﹐學人知此﹐則易曉而不忘矣﹞。又屬陽蹺脈﹝《難經》曰﹕陽蹺脈﹐起於跟中﹐循外踝上行入風池﹞。

前編﹟分野

八十四﹑﹝跗﹞

﹝足面也﹞﹝中間﹞屬足陽明胃經﹝《靈樞》曰﹕足陽明之脈﹐循脛外廉﹐下足跗﹐入中趾內間。又曰﹕兩跗之上﹐脈堅陷者﹐足陽明病﹐此胃脈也。《素問》曰﹕身重難以行者﹐胃脈在足故也。

張三錫曰﹕衝陽穴﹐在足跗上五寸陷中﹐暴厥脈伏者﹐有此可救﹐所謂有胃气者是也﹞。又屬足太陰脾經﹝《素問》曰﹕下部人﹐足太陰也﹐以候脾胃之气。注﹕胃脈在足跗上衝陽之分﹐動應於手﹐以候胃﹐兼候脾。又曰﹕飲食不下﹐舌本彊﹔食則嘔﹐冷泄﹐腹脹﹔溏泄痢﹐水閉﹐病本於脾。衝陽絕﹐死不治也﹞。﹝內廉﹞屬足厥陰肝經﹝《靈樞》曰﹕足厥陰之脈﹐起於大趾叢毛之際﹐上循足跗上廉。又曰﹕陰中之少陽﹐肝也﹐其原出於太衝。太衝﹐足大趾上二寸陷者之中也﹐爲輸。《素問》曰﹕丈夫疝﹐婦人少腹痛﹐目瞇﹐瘍瘡痤癰﹐病本於肝。太衝絕﹐死不治。沈承之曰﹕跗上有太衝穴﹐一名衝陽﹐又名跗陽﹐在兩跗上大趾次趾本節後二寸許﹐尋摸動脈陷中。穴中有脈則生﹐無脈則死。益由此穴乃足厥陰脈之所注﹐肝之輸也﹐足陽明脈之所過﹐胃之原也。肝爲生發之源﹐胃爲五臟之本﹐以其能衝貫百骸﹐營養諸經﹐故謂之衝也。二經相須﹐未有肝死而胃獨生﹐胃絕而肝猶在者。故異經而同穴﹐不必分其孰爲肝﹑孰爲胃也。然須診太溪穴﹐以參決之。顧英白曰﹕太衝爲足厥陰之輸穴﹐衝陽爲足陽明之原穴﹐二穴𨿽相近﹐而實則各異。至於膽經之跗陽﹐又在外踝之上﹐承之乃合而爲一﹐此愚之不能解者也。衝陽本屬胃﹐而兼以候脾之絕者﹐脾與胃相表裏﹐後人何得師心而自用耶﹞。﹝外廉﹞屬足少陽膽經﹝《靈樞》曰﹕足少陽之脈﹐循足跗上﹐入小趾次趾之間﹔其支者﹐別跗上﹐入大趾之間。又曰﹕足少陽之別﹐名曰光明﹐去踝上五寸﹐別走厥陰﹐下絡足跗。實則厥﹐虛則痿﹐坐不能起﹐取之所別也﹞。

又屬衝脈﹝《靈樞》曰﹕衝脈之別者﹐斜入踝﹐出屬跗上﹐入大趾之間﹐注諸絡﹐以溫足脛﹐此脈之常動者也﹞。

前編﹟分野

八十五﹑﹝太溪﹞

屬足少陰腎經﹝《靈樞》曰﹕陰中之太陰﹐腎也﹐其原出於太溪。太溪﹐內踝之後﹐跟骨之上﹐陷者中也。爲輸。《素問》曰﹕下部地﹐足少陰也﹐以候腎。注﹕腎脈在足內踝後﹐跟骨上陷中﹐太溪之分﹐動應於手。又曰﹕陰气不用﹐饑不欲食﹐咳唾則有血數點﹐病本於腎。太溪絕﹐死不治。吳鶴臯曰﹕太溪者﹐腎脈也﹐眞元之气聚於斯。若此脈不衰﹐則元气猶存﹐病𨿽危﹐尙可治也。沈承之曰﹕內踝骨下﹐略近後跟緣上﹐動脈陷者中﹐名太溪穴。此穴有脈則生﹐無脈則死。蓋腎者生气之源﹐十二經之本﹐太溪則其輸穴也。其脈動而不息者﹐眞气充達於一身也。若眞气憊﹐腎气絕﹐則其脈不動而死矣。縱衝陽有脈﹐尢能進食﹐亦主死也﹞。

前編﹟分野

八十六﹑﹝足心﹞

屬足少陰腎經﹝《靈樞》曰﹕足少陰之脈﹐起於小趾之下﹐斜走足心。所生病者﹐足下熱而痛。又曰﹕腎出於湧泉﹐湧泉者足心也﹐爲井木。又曰﹕足少陰之筋﹐其病足下轉筋。《素問》曰﹕陰脈者集於足下﹐而聚於足心﹐故陽气勝﹐則足下熱也。沈承之曰﹕足三陰之脈﹐集於足下﹐足少陰之經﹐聚於足心﹐陽勝則陰虛﹐故足下熱。丹溪曰﹕熱從足下起入腹者﹐虛之極也﹐正所謂陰虛也﹞。

前編﹟分野

八十七﹑﹝踵﹞

﹝足跟也﹞屬足少陰腎經﹝《靈樞》曰﹕足少陰之筋﹐斜走內踝之下﹐結於踵﹐與太陽之筋合。又曰﹕足少陰之別﹐名曰大鐘﹐當踝後繞跟﹐別走太陽。《素問》曰﹕腎痺者善脹﹐尻以代踵﹐脊以代頭。注﹕腎者﹐胃之關也。關不利﹐則胃气不轉﹐故善脹。尻以代踵﹐謂足攣急也﹔脊以代頭﹐謂身曲也。腎气不足而受邪﹐故不能伸展也。﹞又屬足太陽膀胱經。﹝《靈樞》曰﹕足太陽之筋﹐循足外側結於踵﹐又曰﹕足太陽之下﹐血气盛﹐則跟肉滿﹐踵堅﹐气少血多﹐則瘦﹐跟空﹐血气皆少﹐則善轉筋﹐踵下痛﹞。

前編﹟分野

八十八﹑﹝趾﹞

﹝足趾也﹐大趾亦名拇趾﹞﹝內廉﹞屬足太陰脾經﹝《靈樞》曰﹕足太陰之脈﹐起於大趾之端。所生病者﹐足大趾不用。又曰﹕足太陰之筋﹐起於足大趾之端內側﹐其病足大趾支﹐內踝痛。又曰﹕脾出於隱白。隱白者﹐足大趾之端內側﹐爲井木﹞。﹝外廉﹞屬足厥陰肝經﹝《靈樞》曰﹕足厥陰之脈﹐起於大趾叢毛之際。又曰﹕足厥陰之筋﹐其病足大趾支﹐內踝之前痛。又曰﹕肝出於大惇﹐大惇者﹐足大趾之端﹐三毛之中也﹐爲井木﹞。又屬足陽明胃經﹑少陽膽經﹝《靈樞》曰﹕足陽明之脈﹐其支者別跗上﹐入大趾間。又曰﹕足少陽之脈﹐其支者別跗上﹐循大趾岐骨內出其端﹐還貫爪甲﹐出三毛﹞。﹝第二趾﹞屬足陽明胃經﹝第二趾﹐經亦稱大趾之次趾。《靈樞》曰﹕胃出於厲兌。厲兌者﹐足大趾次趾之端也﹐爲井金﹞。﹝中趾﹞屬足陽明胃經﹝《靈樞》曰﹕足陽明之脈﹐循脛外廉﹐下足跗﹐入中趾中間﹔其支者﹐下廉三寸而別﹐下入中趾外間。所生病者﹐外廉﹑足跗上皆痛﹐中趾不用。又曰﹕足陽明之筋﹐起於中三趾﹐結於跗上﹐其病足中趾支﹐脛轉筋﹞。﹝第四趾﹞屬足少陽膽經﹝第四趾﹐經亦稱小趾之次趾。《靈樞》曰﹕足少陽之脈﹐循足跗上﹐入小趾次趾之間。所生病者﹐小趾次趾不用。又曰﹕足少陽之筋﹐起於小趾次趾﹐上結外踝上﹐其病小趾次趾支轉筋﹐引膝外。又曰﹕膽出於竅陰。竅陰者﹐足小趾次趾之端也﹐爲井金﹞。﹝小趾﹞屬足少陰腎經﹝《靈樞》曰﹕足少陰之筋﹐起於小指之下﹐並足太陰之筋﹐卻走內踝之下﹐結於踵﹞。又屬足太陽膀胱經﹝《靈樞》曰﹕足太陽之脈﹐循京骨至小趾外側。所生病者﹐小趾不用。又曰﹕足太陽之筋﹐起於足之小趾﹐上結於踝﹐其病小趾支﹐跟腫痛。又曰﹕膀胱出於至陰。至陰者﹐足小趾之端也﹐爲井金﹞。

後編﹟樞要

原病篇第一

婁全善曰「天以陰陽五行化生萬物﹐人得其气以有生。故血气也﹐上下也﹐虛實也﹐寒熱也﹐皆一陰陽也﹐五臟也﹐六腑也﹐十二經也﹐五運六气也﹐皆一五行也。病態千萬﹐皆不出此。故診病者﹐必先分別血气﹑表裏﹑上下﹑臟腑之分野﹐以知受病之所在﹐次察所病虛實寒熱之邪以治之。務在陰陽不偏傾﹐臟腑不勝負﹐補瀉隨宜﹐適其病所﹐使之安痊。而已爾。」《靈樞》曰﹕夫百病之始生也﹐皆生於風雨﹑寒暑﹑淸濕﹑喜怒。風雨襲虛﹐則病起於上。淸濕襲虛﹐則病起於下。喜怒不節﹐則傷髒﹐髒傷則病起於陰。蓋風雨寒熱﹐無虛則不能獨傷人。是故虛邪之中人也﹐始於皮膚﹐皮膚緩則腠理開﹐開則邪從毛髮入﹐入則抵深﹐深則毛髮立﹐毛髮立則淅然﹐故皮膚痛。畱而不去﹐則傳捨於絡脈﹔在絡之時﹐痛於肌肉﹐其痛之時息﹐大經乃代。畱而不去﹐傳捨於經﹔在經之時﹐灑淅喜驚。畱而不去﹐傳捨於輸﹔在輸之時﹐六經不通四肢﹐則肢節痛﹐腰脊乃彊。畱而不去﹐傳捨於伏衝之脈﹔在伏衝之時﹐體重身痛。畱而不去﹐傳捨於腸胃﹔在腸胃之時﹐賁響腹脹﹐多寒則腸鳴飧泄﹐食不化﹔多熱則溏出糜。

畱而不去﹐傳捨於腸胃之外﹑募原之間。畱著於脈﹐稽畱而不去﹐息而成積。或著孫脈。或著絡脈﹑或著經脈﹑或著輸脈﹑或著於伏衝之脈﹑或著於膂筋﹑或著於腸胃之募原﹐上連於緩筋。其著孫絡之脈而成積者﹐其積往來上下﹐臂手孫絡之居也﹐浮而緩﹐不能句積而止之。故往來移行腸胃之間﹐水溱滲注灌﹐濯濯有音﹐有寒則滿雷引﹐故時切痛。其著於陽明之經﹐則挾臍而居。飽食則益大﹐饑則益小。其著於輸之脈者﹐閉塞不通﹐津液不下﹐孔竅幹壅。其著於伏衝之脈者﹐揣之應手而動﹐發手則熱气下於兩股﹐如湯沃之狀。其著於膂筋﹐在腸後者﹐饑則積見﹐飽則積不見﹐按之不得。其著於腸胃之募原也﹐痛而外連於緩筋﹐飽食則安﹐饑則痛。其著於緩筋也﹐似陽明之積﹐飽食則痛﹐饑則安﹐邪气淫不可勝論。

積之始生也﹐得寒乃生﹐厥乃成積。蓋厥气生足﹐生脛寒﹐脛寒則血脈凝澀﹐血脈凝澀﹐則寒气上入於腸胃﹐入於腸胃則脹﹐脹則腸外之汁沫﹐迫聚不得散﹐日以成積。卒然多食飲﹐則腸滿。起居不節﹐用力過度﹐則絡脈傷。陽絡傷則血外溢﹐血外溢則衄血﹔陰絡傷則血內溢﹐血內溢則後血。腸胃之絡傷﹐則血溢於腸外﹐腸外有寒汁沫﹐與血相搏﹐則並合凝聚﹐不得散﹐而積成矣﹐此病之起於陽者也。其傷髒而起於陰者﹐憂思傷心﹔重寒傷肺﹔憤怒傷肝﹔醉以入房﹐汗出當風﹐傷脾﹔用力過度﹐若入房汗出浴﹐傷腎。此內外三部之所生病者也﹝稍次《百病始生》篇文﹞。

《難經》曰﹕病從後來者爲虛邪﹝謂生我者﹞﹐從前來者爲實邪﹝謂我生者﹞﹐從所不勝來者爲賊邪﹝謂克我者﹞﹐從所勝來者爲微邪﹝謂我克者﹞。自病﹐爲正邪﹝本經自病﹐無他邪相干也﹞。假令心病﹝心經有病﹞﹐中風﹐得之爲虛邪﹝中風者﹐肝木先病﹐木生火﹐是從後來也。火中有木﹐木克土﹐無土則水至矣﹐故爲虛邪﹞。飲食勞倦﹐得之爲實邪﹝飲食勞倦者﹐脾土先病﹐土生於火﹐是從後來也﹐火中有土﹐水不能至﹐則子能制鬼矣﹐故爲實邪﹞。中濕。得之爲賊邪﹝中濕者﹐腎水先病﹐水克火﹐是從所不勝來也。旣不能勝﹐故爲賊邪﹞。傷寒﹐得之爲微邪﹝傷寒者﹐肺金先病﹐火克金﹐是從所勝來也﹐勝則不能爲害﹐故爲微邪﹞。傷暑得之爲正邪﹝傷暑者﹐心火自病﹞。餘仿此﹝稍次《五十難》文﹐末增一句﹞。

《素問》曰﹕諸風掉眩﹐皆屬於肝。諸寒收引﹐皆屬於腎﹝收斂也﹐引急也﹞。諸气郁﹐皆屬於肺﹝﹐滿也。郁﹐奔迫也﹞諸濕腫滿﹐皆屬於脾。諸熱瞀﹐皆屬於火﹝瞀﹐目不明也。﹐筋跳掣也﹞。諸痛癢瘡﹐皆屬於心。固泄﹐皆屬於下﹝厥﹐气逆也。固﹐禁固也。泄﹐不諸厥禁也。下﹐謂下焦肝腎气也﹞。諸痿喘嘔﹐皆屬於上﹝上﹐謂上焦心肺气也﹐肺熱葉焦﹐發爲痿﹞。諸禁鼓栗﹐如喪神守﹐皆屬於火。諸痙項彊﹐皆屬於濕﹝痙﹐彊急也﹐太陽傷熱﹞。諸逆衝上﹐皆屬於火。諸脹腹大﹐皆屬於熱。諸躁狂越﹐皆屬於火。諸暴彊直﹐皆屬於風。﹝陽內郁而陰行於外﹞。諸病有聲﹐鼓之如鼓﹐皆屬於熱﹝上鼓﹐擊也。下鼓﹐如鼓聲也﹞。

諸病腫﹐疼酸驚駭﹐皆屬於火。諸轉反戾﹐水液混濁﹐皆屬於熱﹝反戾﹐筋轉也。水液﹐小便也﹐﹞諸病水液﹐澄徹淸冷﹐皆屬於寒﹝上下所出﹐及吐出溺出也﹞。諸嘔吐酸﹐暴注下迫﹐皆屬於熱。故《大要》曰﹕謹守病機﹐各司其屬。﹝有﹞﹝者﹞﹝求﹞﹝之﹞﹐﹝無﹞﹝者﹞﹝求﹞﹝之﹞﹐﹝盛﹞﹝者﹞﹝責﹞﹝之﹞﹐﹝虛﹞﹝者﹞﹝責﹞﹝之﹞。必先五勝﹐疏其血气﹐令其調達﹐而致和平﹐此之謂也﹝《至眞要大論篇》。此言運气病機也。婁全善曰﹕病機十九條﹐乃察病之要旨也。而有者求之四句﹐又要旨中之要旨。劉河間《原病式》﹐但以十九條立論﹐而遺此四句﹐譬之有舟無操舟之工﹔有兵無將兵之帥﹐不免臨病誤施﹐至人夭折。今僭引經傳而正之。夫諸風屬肝﹐爲陽﹑急驚等病﹐治以涼劑固矣。然燥金勝則肝爲邪攻﹐而病亦化風﹐如陽明司天﹐燥气下臨﹐病掉振之類﹐是爲陰﹑慢驚等病。不以溫劑治之﹐而亦與涼劑可乎﹖諸火屬心﹐爲陽躁語等病﹐治以攻劑固矣。然寒水勝﹐則心爲邪攻﹐而病亦化火熱﹐如歲水太過﹐病躁﹑悸﹑煩心﹑語之類﹐是爲陰躁鄭聲等病﹐不以補劑治之﹐而亦與攻劑可乎﹖諸濕屬脾﹐爲濡泄等病﹐仲景用五苓等劑去濕固矣。然風木勝﹐則脾爲邪攻﹐而病亦化濕﹐如歲木太過﹐病飧泄之類﹐則當用錢氏宣風等劑﹐以去風可也﹐乃亦去濕可乎﹖諸气屬肺﹐爲郁寒喘等病﹐治以熱劑固矣。然火熱勝﹐則肺爲邪攻﹐而病亦化郁。如歲火太過﹐病咳喘之類﹐則當如東垣以涼劑治熱喘可也﹐乃亦用熱劑可乎﹖諸寒屬腎﹐爲屈伸不利等病﹐仲景用烏頭湯等劑固矣。然濕土勝﹐則腎爲邪攻。而病亦化寒。如濕气變病﹐筋脈不利之類﹐則當用東垣復煎散﹑健步丸等劑治之可也﹐乃亦用去寒之劑可乎﹖蓋其在太過﹐而化之病爲盛﹐盛者眞气也。

其在受攻﹐而化之病爲虛﹐虛者假气也。是故有其病化者必求之﹐恐其气之假也。無其病化者﹐亦必求之﹐恐其邪隱於中﹐如寒勝化火之類也。其病之化似盛者﹐必責之﹐恐其盛之未的也﹔其病之化似虛者﹐亦必責之﹐恐其虛之未眞也。病機皆用此四句爲法。庶幾補瀉不差。今河間但以病化有者爲盛﹐無者爲虛﹐不復究其假者虛者﹐殊爲未備。此則智者之一失也﹞。

又曰﹕气實形實﹐气虛形虛﹐此其常也。反此者病﹝气﹐脈气也。形﹐身形也。反﹐謂失其常也﹞。气盛身寒﹐气虛身熱﹐此謂反也。谷盛气盛﹐穀虛气虛﹐此其常也。反此者病﹝營气之道﹐納谷爲實﹞。谷入多而气少﹝胃病不散﹞﹐谷不入而气多﹝腎气外散﹐肺並之也﹞此謂反也。脈實血實﹐脈虛血虛﹐此其常也。反此者病﹝脈者血之府﹞。

脈盛血少﹐脈少血多﹐此謂反也﹝經脈行气﹐絡脈受血﹐經气入絡﹐絡受經气﹐候不相合﹐皆爲反常﹞。﹝增損《刺志論》篇文﹞

又曰﹕五病所發﹕陰病發於骨﹐陽病發於血﹐陰病發於肉。﹝骨肉陰靜﹐故陰气從之。血脈陽動﹐故陽气乘之﹞﹐陽病發於冬﹐陰病發於夏﹝冬陰气盛﹐故陽病發於冬。夏陽气盛﹐故陰病發於夏﹐各隨其少也﹞﹐是謂五發。五邪所亂﹕邪入於陽則狂﹐入於陰則痺﹝邪居陽脈之中﹐則四肢熱盛而爲狂邪。入陰脈之中﹐則六經凝澀不通而爲痺﹞﹐搏陽則爲巓疾﹝巓﹐謂巓頂。邪內搏於陽﹐則脈流﹐故爲上巓之疾。一云﹕諸家解巓作癲﹐陽附陰則癲。又云﹕搏當作傳﹐邪已入陰﹐復傳於陽﹑則爲癲。其說不同﹐今並存之。《難經》曰﹕狂癲之病﹐何以別之﹖夫狂之始發﹐少臥而不饑。自髙賢也﹐自辧智也﹐自貴居也﹐妄笑﹐好歌樂﹐妄行不休者是也。癲之始發﹐意不樂﹐直視僵僕﹐其脈三部﹐陰陽俱盛者是也﹞﹐搏陰則爲﹝邪內搏於陰則脈不流﹐故令不能言。一云﹕搏亦當作傳﹞﹐陽入之陰則靜﹐陰出之陽則怒﹝之﹐往也。一云﹕怒者當作恐﹞﹐是爲五亂。

﹝《宣明五气篇》﹞

又曰﹕年長則求之於腑﹝年之長者﹐甚於味﹐味恣則傷腑﹞﹐年少則求之於經﹝年之少者﹐勞於使﹔勞於使﹐則經中風邪﹞﹐年壯則求之於髒﹝年之壯者﹐過於內﹔過於內﹐則耗散精气﹞。﹝《示從容論篇》﹞

後編﹟樞要

陰陽篇第二

《靈樞》曰﹐內有陰陽﹐外亦有陰陽。在內者﹐五臟爲陰﹐六腑爲陽。在外者﹐筋骨爲陰﹐皮膚爲陽﹝《壽夭剛柔篇》﹞。《素問》曰﹕陽受風气﹐陰受濕气﹐故陰气從足上行至頭﹐而下行循臂至指端﹔陽气從手上行至頭﹐而下行至足。故曰陽病者上行﹐極而下﹔陰病者下行﹐極而上﹝此所謂更逆更從也﹐然此特言其大槪耳。若足太陰脈下行﹐則不與諸陰同矣﹞。﹝《太陰陽明論篇》﹞

李東垣曰﹕凡病晝則增劇﹐夜則安靜者﹐陽病有餘﹐乃气病而血不病也。夜則增劇﹐晝則安靜者﹐陰病有餘﹐乃血病而气不病也。凡熱病晝則發熱﹐夜則安靜者﹐陽气自旺於陽分也。晝則安靜﹐夜則發熱煩躁者﹐陽气下陷入陰中也﹐名曰熱入血室。晝夜皆發熱煩躁者﹐重陽無陰也﹐當亟瀉其陽﹐峻補其陰。凡寒病﹐夜則惡寒﹐晝則安靜者﹐陰血自旺於陰分也。夜則安靜﹐晝則惡寒者﹐陰气上溢於陽中也。晝夜皆惡寒者﹐重陰無陽也。當亟瀉其陰﹐峻補其陽。晝則惡寒﹐夜則煩躁﹐飲食不入﹐名曰陰陽交錯者死矣。

後編﹟樞要

臟腑篇第三

《內經》曰﹕五臟者﹐所以藏精神血气魂魄者也﹐藏而不瀉﹐故滿而不實。六腑者﹐所以化水谷而行津液者也﹐傳而不藏﹐故實而不滿。所以然者﹐水谷入口﹐則胃實而腸虛﹐食下則腸實而胃虛。﹝隱括《靈樞﹟本藏》及《素問﹟五臟別論》兩篇文﹞

《難經》曰﹕髒者﹐陰也﹐陰病欲得溫﹐又欲閉戶獨處﹐惡聞人聲。腑者﹐陽也﹐陽病欲得寒﹐又欲見人。

故以別知臟腑之病﹝陰病寒﹐故欲得熱。陰性好安靜﹐故閉戶獨處﹐惡聞人聲。陽病熱﹐故欲得寒。陽性好爲煩擾﹐故欲見人﹞。髒病者止而不移﹐其病不離其處。腑病者仿佛賁響﹐上下行流﹐居處無常。﹝隱括《五十一﹑五十二難》兩篇文﹞又曰。經有十二﹐今五臟六腑﹐僅得十一﹐其一經﹐則手厥陰心包也﹝手少陰﹐眞心經也。心包經﹐而名心主﹐乃眞心之別脈﹐不與眞心同經﹐蓋眞心爲君火﹐心包爲相火。三焦爲气之父﹐心包爲血之母﹐相爲表裏﹐二者俱有其名﹐而無其形﹐故五臟六腑﹐更加手厥陰心包一經﹐而爲十二也﹞。髒爲有五﹐腑獨有六者﹐謂三焦也﹐其經屬手少陽﹐此外腑也﹝三焦合气於腎﹐腎爲原气之正。三焦爲原气之別﹐主持一身之气﹐有名而無形﹞。然髒亦有六﹐謂腎有兩髒也﹐左爲腎﹐右爲命門。命門者﹐精神之所捨也﹐男子以藏精﹐女子以系胞﹐其气與腎通。﹝增損《三十八﹑三十九難》兩篇文﹞

《素問》曰﹕五臟所主﹕心主血脈﹝壅遏營气﹐應息而動﹞﹐肺主皮毛﹝包裹筋肉﹐間拒諸邪﹞﹐肝主筋膜﹝束絡機關﹐隨神而運﹞﹐脾主肌肉﹝覆藏筋骨﹐通行衛气﹞﹐腎主骨髓﹝張筋化髓﹐幹以立身﹞。五臟所藏﹕心藏神﹝兩精相搏﹐謂之神﹞﹐肺藏魄﹝並精而出入者﹐謂之魄﹞﹐肝藏魂﹝隨神而往來者﹐謂之魂﹞﹐脾藏意﹝心有所憶﹐謂之意﹞﹐腎藏志﹝意之所存﹐謂之志。楊上善云﹕腎有二﹐左爲腎藏志﹐右爲命門藏精﹞。

﹝稍增《宣明五气篇》文﹞

後編﹟樞要

營衛篇第四

《內經》曰﹕人受气於谷﹐谷入於胃。其大气之摶而不行者﹐積於胸中﹐名曰气海﹐是謂宗气。乃傳之肺﹐循喉咽以貫心脈﹐而行呼吸焉。呼則出﹐吸則入﹐天地之精气﹐其大數常出三入一。其精微者﹐先出於胃之兩焦﹝兩焦謂中焦﹑下焦也﹞﹐以漑五臟﹐五臟六腑﹐皆以受气。別出兩行營衛之道﹐故水谷之气﹐精而淸者爲營﹐泌其津液﹐注之經脈﹐化以爲血﹐以榮四末﹐以應刻數焉﹝四末﹐四肢也。刻數﹐一日百刻之數也﹞﹔其悍而濁者爲衛﹐悍疾滑利﹐先行於四末皮膚之中﹐分肉之間﹐燻於肓膜﹐散於胸腹﹐而不入經脈﹝皮膚之中﹐分肉之間﹐謂脈外也。肓膜﹐謂五臟間隔中膜也。以其气浮盛﹐故能布散於胸腹之中﹐空虛之處﹐燻其肓膜﹐令气先通也﹞﹔晝行於陽﹐夜行於陰﹐常從足少陰之分﹐間行於臟腑。故營在脈中﹐衛在脈外﹐周行不休﹐五十而復大會﹐陰陽相貫﹐如環無端。﹝隱括《靈樞﹟營衛生會》《五味》《邪客》《衛气》及《素問﹟痺論》五篇文﹞

《靈樞》曰﹕營行脈中﹐上應二十八宿﹐三十六分。人身行气一周﹐十分身之八﹐二十八宿﹐凡千八分。

气行五十周而脈終﹐終而復始﹐是謂天地之記。故气從太陰出﹐注手陽明﹐上行注足陽明﹔下行至跗﹐上注大指間﹐與太陰合﹔上行抵髀﹐從髀注心中﹐循手少陰出腋﹐下臂注小指﹐合手太陽﹔上行乘腋出﹐內注目內﹐上巓下項﹐合足太陽﹕循脊下尻﹐下行注小趾之端﹐循足心﹐注足少陰﹔上行注腎﹐從腎注心﹐外散於胸中﹔循心主脈﹐出腋下臂﹐出兩筋之間﹐入掌中﹐出中指之端﹐還注小趾次趾之端﹐合手少陽﹐上行注膻中﹐散於三焦﹔從三焦注膽﹐出脇注足少陽﹐下行至跗上﹐復從跗至大趾間﹐合足厥陰﹐上行至肝﹔從肝上注肺﹐上循喉嚨﹐入頏顙之竅﹐究於畜門。其支別者﹐上額循巓下項中﹐循脊入﹐是督脈也﹔絡陰器﹐上過毛中﹐入臍中﹐上循腹裏﹐入缺盆﹐下注肺中﹐復出太陰。此營气之所行也﹝《營气篇》﹞。衛行脈外﹐亦應二十八宿。房至畢爲陽﹐陽主晝﹔昂至尾爲陰﹐陰主夜。故衛气之行﹐晝行於陽二十五周﹐夜行於陰二十五周﹐一日一夜﹐亦五十周於身有奇。故平旦陰盡﹐陽气出於目﹐目張則气上行於頭﹐循項下足太陽﹐循背下至小趾之端﹔其散者﹐別於目銳﹐下手太陽﹐下至手小指之間外側﹔其散者﹐別於目銳﹐下足少陽﹐注小趾次趾之間﹔其散者﹐循手少陽之分側﹐下至小指之間﹔別者至耳前﹐合於頷脈﹐注足陽明﹐以下行至跗上﹐入五趾之間﹔其散者﹐從耳下﹐下手陽明﹐入大指之間﹐入掌中﹔其至於足也﹐入足心﹐出內踝﹐上行陰分﹐復合於目﹐故爲一周。凡二十五周十分身之四﹐陽盡於陰﹐陰受气矣。其始入於陰﹐常從足少陰注於腎﹐腎注於心﹐心注於肺﹐肺注於肝﹐肝注於脾﹐脾復注於腎爲周。亦如行陽之二十五周有奇﹐而復合於目也。﹝婁全善曰﹕陽气出目﹐而下行於手足三陽﹐皆一時分道並注﹐非有先後次第也。《衛行篇》稍加裁節﹐及根據婁本攺定。﹞婁全善曰﹕營气之行﹐自手太陰始﹐至足厥陰終﹐一周於身也。詳其一周於身﹐外至身體四肢﹐內至五臟六腑﹐無不周徧。故其五十周﹐無晝夜陰陽之殊。衛气之行則不然﹐晝但周行於身體四肢之外﹐不入臟腑之內﹐夜但周行於臟腑之內﹐不出身體四肢之外﹐故必五十周﹐至平旦方與營大會於肺手太陰也。

《靈樞》又曰﹕營出於中焦﹐衛出於下焦﹝《營衛生會篇》﹞。又曰﹕營衛者﹐精气也。血者﹐神气也。故血之與气者﹐異名而同類焉﹝同上﹞。《素問》曰﹐太陽常多血少气﹐少陽常少血多气﹐陽明常多气多血﹐少陰常少血多气﹐厥陰常多血少气﹐太陰常多气少血﹐此天之常數也﹝《血气形志篇》﹞。

《難經》曰﹕經言脈有是動﹐有所生病。是動者气也﹐所生病者血也。邪在气﹐气爲是動﹔邪在血﹐血爲所生病。气主之﹐血主濡之也﹝﹐燻蒸也。濡﹐濕潤也。人身經絡﹐气主之而不閉﹐血主濡之而不枯﹐始得周流而不息﹐不不濡則病矣﹞。气畱而不行者﹐气先病也﹔血滯而不濡者﹐血後病也。故先爲是動﹐後所生也﹝邪由外入﹐先气而後血﹐血根據气而升降﹐故气受邪﹐必傳之於血。气畱則寒﹐其脈浮澀﹔血滯則熱﹐其脈沈澀﹞。﹝《二十二難》篇文﹞

後編﹟樞要

經絡篇第五

《素問》曰﹕人有大谷十二分﹝肉之大會爲谷。十二分者。十二經脈之部分也。﹞﹐絡脈十四﹝十二經之絡﹐並任督二脈之絡﹐爲十四也。按《難經》不言任督﹐而言陽蹺﹐陰蹺﹐與王注《素問》不同﹐又並脾之大絡﹐爲十五。意者經以其起自於脾﹐故不及之歟﹞﹐孫絡三百六十五﹝孫絡之脈別經者﹐其血盛而當瀉者﹐亦三百六十五脈﹐並注於絡﹐傳注十二絡脈﹐非獨十四絡也﹞﹐小溪三百五十四﹐各少十二兪也﹝小絡所會﹐謂之小溪﹐本亦三百六十五﹐除十二兪﹐當三百五十三﹐今作四者誤﹞。溪谷之會﹐以行營衛﹐以會大气﹝下會﹐《甲乙經》作捨﹞。﹝合《五臟生成》《徵四失論》《气穴論》三篇文﹞

《靈樞》曰﹕經脈爲裏﹐支而橫者爲絡﹐絡之別者爲孫﹐諸脈之浮而常見者﹐皆絡脈也。不能經大節之間﹐又因絕道而出入復合於皮中﹐故其會皆見於外。經脈伏行分肉之間﹐深而不見﹐其虛實以气口知之。其常見者﹐惟足太陰脾經脈﹐過於外踝之上﹐無所隱耳。﹝隱括《脈度》《經脈》兩篇文。﹞﹝婁全善曰﹕滑伯仁著《十四經絡發揮》﹐釋經脈爲曲﹐絡脈爲直﹔經爲營﹐絡爲衛。故爲手太陰脈﹐其支從腕後出次指端﹐交於手陽明者﹐爲手太陰絡。手陽明脈﹐其支從列缺﹐上挾口鼻﹐交於足陽明者﹐爲手陽明絡。凡十二經之支脈﹐伏行分肉者﹐皆釋爲絡脈﹐與經言絡脈﹐浮而常見﹐必行絕道﹐不經大節﹐及不當數者﹐不同一也。又謂足少陽脈﹐走自銳﹐作三折﹔從目銳至完骨爲一折﹐自完骨至睛明爲一折﹐自睛明至風府爲一折﹐與經言起於目內﹐上抵頭角﹐下耳後﹐不言曲折者不同二也。又謂气行一萬三千五百息﹐脈行八百十丈﹐適當寅時﹐復會於手太陰﹐是以積於胸中﹐呼吸與營周相會之宗气牽合﹐誤作晝行陽﹐夜行陰﹐與營五十周方會之衛气﹐與經但言營衛﹐不及宗气者不同三也。乖舛經義﹐惑亂來學﹐予故表而出之﹞。又曰﹕手之三陰﹐從髒走手﹝太陰從中焦至出大指﹐及次指之端。少陰從心中至出小指之端。厥陰從胸中至出中指之端﹞﹔手之三陽﹐從手走頭﹝陽明從大指次指之端﹐至上挾鼻孔。太陽從小指之端﹐至目內。少陽從小指次指之端﹐至目銳﹞。

足之三陽﹐從頭走足﹝陽明從鼻至入中趾內間。太陽從目內﹐至小趾外側端。少陽從目銳﹐至入小趾次趾間﹞﹐足之三陰﹐從足走腹﹝太陰從大指之端﹐至屬脾絡胃。少陰從足心至屬腎絡膀胱。厥陰從大趾聚毛至屬肝絡膽。足三陰﹐𨿽曰從足走腹﹐然太陰乃復上膈挾咽﹐散舌下﹐少陰復從腎上挾舌本﹔厥陰復上出額﹐與督脈會於巓。兼手太陰﹐從肺系橫出腋下﹔少陰從心系上肺﹐出腋下﹔厥陰從胸出脇﹐上抵腋下。此又秦越人所謂諸陰脈﹐皆至頸胸而還者也。而厥陰則又上出於巓。蓋厥陰﹐陰之盡者﹐也上出於巓﹐示陰無可盡也。猶《易》云﹕碩果不食﹐示陽無可盡也。然《易》之陰陽以气言﹐人身之陰陽以髒象言﹔气無形爲陽﹐髒象有質爲陰。此《易》所以貴陽﹐而醫則陰與陽並重﹞。﹝《逆順肥瘦篇》﹞王太僕曰﹕太陰爲正陰﹐次少者爲少陰﹐又次爲厥陰。厥﹐猶盡也。太陽爲正陽﹐次少者爲少陽﹐又次爲陽明﹐謂合明也。

《素問》又曰﹕三陰三陽﹐各有離合﹝離﹐別離﹐謂各正位於陰陽也。合﹐配合﹐謂表裏而爲臟腑也﹞。

內者爲陰﹐外者爲陽﹐聖人南面而立﹐前曰廣明﹝廣﹐大也。心臟在南﹐故曰廣明﹞﹐後曰太衝﹝衝脈在北﹐謂之太者﹐督脈與衝脈合而盛大也﹞。太衝之地﹐名曰少陰﹝此明太衝脈與足少陰督脈相合而爲表裏也﹞。少陰之上﹐名曰太陽﹝足少陰脈﹐腎臟也﹐起於小趾之下﹐斜趨足心。足太陽脈﹐膀胱腑也﹐循京骨至小趾外側﹐故太陽在少陰之上。太陽者﹐陰中之陽也﹐其根起於至陰﹐結於命門﹞。中身而上屬廣明。廣明之下﹐名曰太陰﹝廣明﹐心臟。其下則足太陰脾臟﹞。太陰之前。名曰陽明﹝足太陰脾脈。起於大趾之端﹐循趾內側白肉際﹐過核骨後﹐上內踝前廉﹐上內﹐循骨之後。足陽明胃脈﹐下膝三寸而別﹐以下入中趾外間。足陽明在太陰之前也。陽明者﹐陰中之陽也﹐其根起於厲兌﹞。厥陰之表﹐名曰少陽﹝足厥陰肝脈﹐起於足大趾聚毛之際﹐上循足跗上廉。足少陽膽脈﹐循足跗上﹐出小趾次趾之端。足少陽在厥陰之表也。少陽者﹐陰中之少陽也﹐其根起於竅陰﹞。是故三陽之離合也﹐太陽爲開﹐陽明爲闔﹐少陽爲樞﹝開﹐司動﹔闔﹐司靜﹔樞﹐司動靜。言气之不等也﹞。三經者﹐不得相失也。搏而勿浮﹐命曰一陽﹝言三陽如一也﹞。中爲陰﹐其衝在下﹐名曰太陰﹝衝脈在脾之下﹐與足少陰之絡﹐皆起於腎下。上者過於胞中﹐是足太陰脾脈﹐在衝上也。太陰者﹐是陰中之陰也﹐其根起於隱白﹞。太陰之後﹐名曰少陰﹝足太陰脾脈﹐起於大趾之端﹐循趾內側﹐及上內踝前廉﹐上內﹐循骨後。足少陰腎脈﹐起於小趾之下﹐斜趨足心﹐出於然骨之下﹐循內踝之後﹐以上內。是少陰在太陰之下也。少陰者﹐陰中之少陰也﹐其根起於湧泉﹞。少陰之前﹐名曰厥陰﹝足少陰腎脈﹐循內踝之後﹐上內廉。足厥陰肝脈﹐循足跗上廉﹐去內踝一寸﹐上踝八寸﹐交出太陰之後﹐上內。

是厥陰在少陰之上也。厥陰者﹐陰之絕陰﹐言陰气至此而盡也﹐其根起於大惇。陰之絕陽﹐兩陰相合﹐故曰陰之絕陽﹞。是故三陰之離合也﹐太陰爲開﹐厥陰爲闔﹐少陰爲樞。三陰者﹐不得相失也﹐搏而勿沈名曰一陰。

﹝隱括《陰陽離合論》篇文﹞

《內經》曰﹕兩陽合明於辰巳﹐陽合則明﹐故曰陽明。辰爲三月﹐主左足之陽明﹔巳爲四月﹐主右足之陽明。兩陰交盡於戌亥﹐陰交則幽﹐故曰厥陰。戌爲九月﹐主右足之厥陰﹐亥爲十月﹐主左足之厥陰。﹝隱括《素問﹟至眞要大論》《靈樞﹑陰陽系日月》兩篇文﹞

《靈樞》又曰﹕從腰以上者﹐手太陰﹝肺經﹞﹐陽明﹝大腸經﹞皆主之﹐從腰以下者﹐足太陰﹝脾經﹞﹑陽明﹝胃經﹞皆主之﹝《終始篇》﹞。《素問》又曰﹕欲之皮部﹐以經脈爲紀者﹐諸經皆然﹝循經脈行止﹐則皮部可知﹐十二經脈皆矣﹞﹐上下同法﹐視其部中有浮絡者﹐皆陽明之絡也﹝上﹐謂手﹔下﹐謂足。後並同﹞。其色多靑則痛﹐多黑則痺﹐黃赤則熱﹐多白則寒﹐五色皆見﹐則寒熱也。

﹝此通言之﹐餘經皆然﹞。絡盛則入客於經。陽主外﹐陰主內。少陽之陽﹐名曰樞持﹝爲樞要﹐以主持之也﹞﹐上下同法﹐視其部中有浮絡者﹐皆少陽之絡也﹐絡盛則入客於經。故在陽者主內﹐在陰者主出﹐以滲於內﹐諸經皆然﹝此申上文陽主外﹐陰主內之意﹐亦通言之也﹐上「內」字﹐讀曰「納」﹐對出而言也。陽絡主外納﹐故主外。陰絡𨿽主出﹐然滲於內﹐故主內﹞。太陽之陽﹐名曰關樞﹝謂關之樞也﹞﹐上下同法﹐視其部中有浮絡者﹐皆太陽之絡也﹐絡盛則入客於經。少陰之陰﹐名曰樞儒﹝儒﹐順也﹐守要而順﹐陰陽開闔之用也。儒﹐《甲乙經》作「」﹞﹐上下同法﹐視其部中有浮絡者﹐皆少陰之絡也﹐絡盛則入客於經﹐其入經也﹐從陽部注於經﹝此陰陽絡所同﹞﹔其出者﹐從陰內注於骨﹝此陰絡所獨著。此句以明上文在陰者主出﹐以滲於內之意。

後並同﹞。心主之陰﹐名曰害肩﹝心包之脈﹐入腋下﹐气不和﹐則妨害肩腋之運動﹞﹐上下同法﹐視其部中有浮絡者﹐皆心主之絡也﹐絡盛則入客於經。太陰之陰﹐名曰關蟄﹝謂關之潛藏者。蟄﹐《甲乙經》作執﹞﹐上下同法。視其部中有浮絡者﹐皆太陰之絡也。絡盛則入客於經。凡十二經絡脈者﹐皮之部也。是故百病之始生也﹐必先於皮毛﹐邪中則腠理開﹐開則入客於絡脈﹐畱而不去﹐傳入於經﹐畱而不去﹐傳入於腑﹐廩於腸胃﹝廩﹐積聚也﹞。邪之始入於皮也﹐溯然起毫毛﹐開腠理﹝溯﹐當作淅﹐寒貌。起﹐豎也﹞其入於絡也﹐則絡脈盛色變。﹝經之常色﹐心赤﹐肺白﹐肝靑﹐脾黃﹐腎黑﹐陰絡之色應其經﹐陽絡之色變無常。變則生痛痺寒熱等病﹐詳見前陽明條﹞﹔其入客於經也﹐則感虛乃陷下﹔其畱於筋骨之間﹐寒多則筋攣骨痛﹐熱多則筋弛骨消﹐肉爍破﹐毛直而敗﹝﹐肘膝後肉如塊者﹞。夫皮者﹐脈之部也﹝脈气隨經行止﹐而皮則部主之﹞﹐邪客於皮則腠理開﹐開則邪入客於絡脈﹐絡脈滿則注於經脈﹐經脈滿則入舍於腑臟也。故皮者有分部﹐不與而生大病也﹝不與﹐當根據《甲乙經》作「不愈」。《皮部論》篇。按此篇本論客感﹐今以其詳於經絡﹐故附於此﹞。

張世賢曰﹕腹屬陰﹐五臟之募﹐皆在腹。肺之募曰中府﹝中府二穴﹐在雲門下一寸﹐乳上三肋間動脈應手陷中﹞﹐心之募曰巨闕﹝巨闕一穴﹐在鳩尾下一寸﹞﹐脾之募曰章門﹐﹝章門二穴﹐在大橫外直臍季脇端﹞﹐肝之募曰期門﹝期門二穴﹐在不容旁一寸五分﹐直兩乳第二肋端﹞﹐腎之募曰京門﹝京門二穴﹐在監骨腰中﹐季脇挾脊﹞。背屬陽﹐五臟之兪皆在背﹝肺兪二穴﹐在三椎下兩旁。心兪二穴﹐在五椎下兩旁。肝兪二穴﹐在九椎下兩旁。脾兪二穴﹐在十一椎下兩旁。腎兪二穴﹐在十四椎下兩旁。俱挾脊各去一寸五分﹞。風寒之邪外入在人之背﹐故陰病行陽。水谷之寒熱﹐感則害人六腑﹐傳於五臟﹐故陽病行陰。陰病行陽﹐當從陽引陰﹐其治在兪﹔陽病行陰﹐當從陰引陽﹐其治在募。

《難經》曰﹕五臟六腑﹐各有井﹑滎﹑輸﹑經﹑合﹐在穴所出爲井﹝井者﹐若水之源也﹞﹐所流爲滎﹝水始出時﹐其流尙微﹐故謂之滎﹞﹐所注爲輸﹝水由上而注下﹐下復承而流之﹐故謂之輸﹞﹐所行爲經﹝水之所行經歷過處﹐故謂之經﹞﹐所入爲合﹝經過於此﹐乃入於臟腑﹐與眾經相會﹐故爲之協議﹞。陽明之陽﹐名曰害蜚﹝蜚﹐生化之物﹐陽極則損生化六腑獨各增置一穴爲六者﹐謂原穴也﹞。蓋臍下腎間動气﹐乃人之生命﹐十二經之根本﹐故名曰原。三焦者﹐原气之別使﹐主通行三气﹐經歷於五臟六腑﹐所止輒爲原﹐然三焦行於諸陽﹐腑爲陽﹐故五臟卽以輸穴爲原﹐而腑獨增置原穴也﹝括《六十六難》《六十八難》兩篇文﹞。

後編﹟樞要

常經篇第六

滑伯仁曰﹕脈有常奇﹐十二經者﹐常脈也。奇經八脈則不拘於常﹐故謂之奇。蓋常經滿溢﹐則流入奇經﹐譬猶聖人田設溝渠以備水潦﹐斯無濫溢之患也。婁全善曰﹕此滑氏據《難經》而言之也。《靈樞》曰﹕督﹑任﹑蹺脈在十二經﹐營气周流十六丈二尺之內﹐與《難經》不同﹐未詳其意﹐姑闕以俟知者。

後編﹟樞要常經篇第六

一﹑﹝肺﹞

﹝肺之爲髒﹐六葉兩耳﹐四垂如蓋﹐附著於脊之第三椎﹐中有二十四空﹐行列分布諸髒淸濁之气﹐爲五臟之華蓋﹞《靈樞》曰﹕手太陰之脈﹐起於中焦﹐下絡大腸﹐還循胃口﹐上膈屬肺﹝起﹐發也。絡﹐繞也。還﹐復也。循﹐洽也。膈﹐心下膈膜也。屬﹐會也﹞﹐從肺系橫出腋下﹐下循內﹝肺系﹐喉嚨也。肩下脇上際曰腋。肩下嫩白肉曰﹞﹐行少陰﹑心主之前﹝心主﹐心包經也。內廉﹐凡有三脈﹐太陰居前﹐少陰居後﹐厥陰居中﹞﹐下肘中﹝臂上下相接處曰肘﹞﹐循臂內﹐上骨下廉﹝下掌上名曰臂﹐臂有上下二骨﹐今太陰脈循臂上骨之下廉也﹞﹐入寸口﹝掌後陷中動脈﹐太淵穴也。寸口中動脈﹐經渠穴也﹞﹐上魚﹝手大指本節後曰魚﹞﹐循魚際﹝魚際﹐穴名﹐散脈中是﹞﹐出大指之端﹝少商穴也﹞﹔其支者﹐從腕後﹐直出次指內廉出其端﹝支者﹐如木之有枝﹐此以正經之外﹐而復有旁通之絡也。臂掌之交曰腕﹐此本經別絡﹐從腕後上側列缺穴﹐直出次指之端﹐交商陽穴而接乎手陽明經也﹞。其別﹐名曰列缺﹐起於腕上分間﹐並太陰之經﹐直入掌中﹐散入於魚際﹝此下卽十五絡穴也。不曰絡而曰別者﹐以本經由此穴而別走鄰經也。手太陰之絡名列缺﹐在腕後一寸五分﹐上側分肉間。太陰自此別走陽明者﹐其太陰本經之脈﹐由此直入掌中﹐散於魚際也。人或有寸﹑關﹑尺三部脈不見﹐自列缺至陽溪見者﹐俗謂之反關脈者是也﹐此經脈虛而絡脈滿﹐《千金翼》曰﹕陽脈逆﹐而反大於气口三倍者是也﹞。其病實則手銳掌熱﹐虛則欠KT﹐小便遺數﹐取之去腕半寸﹐別走陽明也﹝掌後髙骨爲手銳骨﹐實爲邪熱有餘﹐故手銳掌熱。欠KT﹐張口伸腰也﹐虛固肺气不足﹐故爲欠KT。及小便遺而且數﹐通俗文曰﹕體倦則伸﹐志倦則KT也。治此者取列缺。謂實可瀉之﹐虛可補之﹐後諸經皆準此。半寸﹐當作寸半﹐此太陰之絡﹐別走陽明﹐而陽明之絡曰偏歷。亦入太陰﹐以其相爲表裏﹐故互爲注絡以相通也﹐他經皆然﹞。其正別入淵腋﹐少陰之前﹐入走肺﹐散之大腸﹐上出缺盆﹐循喉嚨﹐復合陽明﹐此爲六合﹝此大腸與肺相爲表裏﹐經脈相爲一合也。手陽明之正﹐循胸前膺乳之間﹔其內行者﹐別於肩﹐入柱骨﹐由缺盆下走大腸﹐屬於肺﹐其上者﹐循喉嚨﹐復出缺盆而合於陽明本經﹞。其筋起於大指之上﹐循指上行﹐結於魚後﹐行寸口外側﹝手大指上﹐少商之次也。魚後﹐魚際也。

寸口外側﹐卽列缺之次﹞﹐上循臂﹐結肘中﹐上內廉﹐入腋下﹝上循臂﹐結於肘中尺澤之次﹐上內廉﹐天府之分﹐乃橫入腋下﹐與手少陰之筋合。此皆剛筋也﹞﹐出缺盆﹐結肩前﹝此自腋下﹐上出缺盆﹐行肩上三陽之前﹐而結於肩之前也﹞﹐上結缺盆﹐下結胸裏﹐散貫賁﹐合賁下﹐抵季脇﹝此上行者﹐自腋而上﹐並是三陽之筋﹐上結於缺盆﹔下行者﹐自腋入胸﹐結於胸裏﹐散貫於胃上口賁門之分﹐與手厥陰之筋合﹔下行抵季脇﹐與足少陽﹑厥陰之筋合也﹞。是動則病肺脹滿﹐膨膨而喘咳﹐缺盆中痛﹐甚則交兩手而瞀﹐此爲臂厥。是主肺所生病者﹐咳嗽﹐上气而喘渴﹐煩心﹐胸滿﹐臂內前廉痛﹐掌中熱。气盛有餘﹐則肩背痛﹐風寒﹝寒字疑衍﹞汗出﹐中風﹐小便數而欠﹔虛則肩背痛寒﹐少气不足以息﹐溺色黃變﹐卒遺失無度。盛者﹐寸口大三倍於人迎﹔虛者﹐寸口反小於人迎也。

後編﹟樞要常經篇第六

二﹑﹝大腸﹞

﹝長二丈一尺﹐廣四寸﹐當臍右回十六曲﹞《靈樞》曰﹕手陽明之脈﹐起於大指次指之端﹝商陽穴也﹞﹐循指上廉﹝本節前陷中二間穴﹐本節後陷中三間穴也﹞﹐出合谷兩骨之間﹝合谷﹐穴名﹞﹐上入兩筋之中﹝陽溪穴也﹞﹐循臂上廉﹐入肘外廉﹝曲池穴也﹞﹐上外前廉﹐上肩出骨之前廉﹝外前廉﹐肘﹑五里﹑臂也。肩端骨罅爲骨﹐以上肩﹑巨骨也﹞﹐上出於柱骨之會上﹝肩背之上﹐頸項之根﹐爲天柱骨﹐六陽皆會於督脈之大椎﹐是爲會上﹞﹐下入缺盆﹐絡肺﹐下膈屬大腸﹝自大椎而前﹐入足陽明之缺盆﹐絡於肺中﹐復下膈﹐當臍旁天樞之分。屬於大腸﹐與肺相爲表裏也﹞﹔其支者﹐從缺盆上頸貫頰﹐入下齒中﹝頭莖爲頸。耳下曲處爲頰。頸中之穴﹐天鼎﹑扶突也﹞﹐還出挾口﹐交人中﹐左之右﹐右之左﹐上挾鼻孔﹝人中﹐卽督脈之水溝穴﹐由人中而左右互交﹐上挾鼻孔者﹐自禾以交於迎香穴也。手陽明經止於此﹐乃自山根交承泣穴而接乎足陽明經也﹞。其別﹐名曰偏歷﹐去腕三寸﹐別入太陰﹔其別者﹐上循臂﹐乘肩﹐上曲頰偏齒﹔其別者﹐入耳合於宗脈。實則齲﹑聾﹐虛則齒寒﹑痺隔﹐取之所別也﹝手陽明之絡﹐名偏歷﹐在腕三寸上側間﹐別走手太陰者也。按﹕本經筋脈﹐皆無入耳上目之文﹐惟此別絡有之。宗脈者﹐脈聚於耳目之間者也。齲齒﹐蠹病也﹐此經上曲頰偏齒﹐入耳﹐絡肺﹐下膈﹐故實則爲齒齲耳聾﹐虛則爲齒寒內痺而隔。治此者﹐當取所別之偏歷﹞。其正從手循膺乳﹐別於肩﹐入柱骨﹐下走大腸﹐屬於肺﹐上循喉嚨﹐出缺盆﹐合於陽明﹝大腸與肺相表裏﹐經脈亦爲一合。手陽明之正﹐循胸前膺乳之間﹐其內行者﹐別於肩﹐入柱骨﹐出缺盆﹐下走大腸﹐屬於肺。其上者﹐循喉嚨﹐復出缺盆﹐而合於陽明本經也﹞。其筋起於大指次指之端﹐結於腕﹐上循臂﹐上結於肘外﹐上﹐結於﹝大指次指之端﹐食指尖商陽之次也﹐歷合谷﹐結於腕上陽溪之次﹐循臂上廉﹐又結於肘外肘之次﹐乃上會﹐與足太陽之筋合﹐結於肩﹐此皆剛筋也﹞﹔其支者﹐繞肩胛﹐挾脊﹝此支自肩屈曲後行﹐繞肩胛﹐與手足太陽之筋合﹐兩挾於脊﹞﹔直者﹐從肩上頸﹝此直者﹐自肩行巨骨﹐上頸中天鼎﹑扶突之次﹞﹔其支者﹐上頰﹐結於﹝此支者自頸上頰﹐入下齒中﹐上結於手太陽顴之分﹞﹔直者﹐上出手太陽之前﹐上左角﹐絡頭﹐下右頷﹝此直者﹐自頸出手太陽天窗﹑天容之前﹐行耳前﹐上額左角﹐絡頭﹐以下右頷。此舉左而言﹐則右在其中﹐亦如經脈之左之右﹐右之左也。故右行者﹐亦上額右角﹐交絡於頭﹐下左頷﹐以合於太陽﹑少陽之筋﹞。是動則病齒痛﹐頸腫。是主津液所生病者﹐目黃口漧﹐鼽衄喉痺﹐肩前痛﹐大指次指痛不用。气有餘﹐則當脈所過者熱腫﹐虛則寒栗不復。盛者﹐人迎大三倍於寸口﹔虛者﹐人迎反小於寸口也。

後編﹟樞要常經篇第六

三﹑﹝胃﹞

﹝大一尺五寸﹐紆曲屈伸長二尺六寸﹞《靈樞》曰﹕足陽明之脈﹐起於鼻之交中﹝﹐鼻莖也﹐亦曰山根。交﹐其脈左右互交﹞﹐旁納太陽之脈﹝納﹐入也。足太陽起於目內睛明穴﹐與相並。陽明由此下行﹐故入之也﹞﹐下循鼻外﹐入上齒中﹝鼻外﹐卽承泣﹑四白﹑巨之分﹞﹐還出挾口環唇﹐下交承漿﹝環﹐繞也。承漿﹐任脈穴﹞﹐卻循頤後下廉﹐出大迎﹝腮下爲頷﹐頷中爲頤﹐由地倉以下大迎也﹞﹐循頰車﹐上耳前﹐過客主人﹐循髮際﹐至額顱﹝頰車本經穴﹐在耳下﹐上耳前﹐下關也。客主人﹐足少陽經穴﹐在耳前﹐循髮際以上頭維至額顱﹐會於督脈之神庭。額顱﹐髮際前也﹞﹔其支者﹐循大迎前﹐下人迎﹐循喉嚨﹐入缺盆﹐下膈﹐屬胃絡脾﹝人迎﹑缺盆﹐俱本經穴。屬胃﹐謂諸經之所屬也﹐絡脾﹐胃與脾爲表裏也﹐此支自缺盆入內下膈當上脘﹐中脘之分﹐屬胃絡脾﹞﹔其直者﹐從缺盆下乳內廉﹞直者﹐直下而外行也﹐從缺盆行气戶等穴以至乳中﹑乳根也﹞﹐下挾臍﹝天樞等穴也﹞﹐入气街中﹝自外陵等穴﹐下入气街﹐卽气沖﹐也在毛際兩旁﹐鼠鼷上一寸﹞﹔其支者。起於胃口﹐下循腹裏﹐下至气街中而合﹝胃口﹐胃之下口﹐當下脘之分﹐《難經》謂之幽門者是也。循腹裏﹐過足少陰肓兪之外﹐此卽上文支者之脈﹐由胃下行﹐而與直者復合於气街之中也﹞﹐以下髀關﹐抵伏兔下膝臏中﹝膝蓋曰臏﹞﹐下循脛外廉﹝骨曰脛﹞﹐下足跗﹝足面曰跗﹞﹐入中趾內間﹝髀﹐股也﹐抵﹐至也。髀關﹑伏兔﹐皆膝上穴名。膝脛外廉﹐卽犢鼻﹑三里﹑巨虛等穴之次﹐乃循內庭﹐入中趾內間而出歷兌﹐足陽明經止於此﹞﹔其支者﹐下廉三寸而別﹐下入中趾外間﹔其支者﹐別跗上﹐入大趾間﹐出其端﹝廉﹐上廉。下廉三寸﹐卽丰隆穴也﹐是爲陽明別絡﹐故下入中趾外間。又有支者﹐自跗上衝陽﹐別行入大趾間﹐斜出足厥陰﹐循大趾出其端﹐而接乎足太陰經也﹞。其別﹐名曰丰隆﹐去踝八寸﹐別走太陰﹔其別者﹐循脛骨外廉﹐上絡頭項﹐合諸經之气﹐下絡喉嗌。其病气逆則喉痺瘁﹐實則狂癲﹔虛則足不收﹐脛枯﹐而取之所別也﹝足陽明之絡﹐名丰隆﹐在外踝上八寸﹐別走足太陰者也。此經循喉嚨入缺盆﹐胃爲臟腑之海﹐而喉嗌﹑缺盆﹐爲諸經之孔道﹐故合之也﹞。其正上至髀﹐入於腹裏﹐屬胃散之脾﹐上通於心﹐上循咽﹐出於口﹐上﹝﹐顴也﹞﹐還系目系﹐合於陽明﹝此脾胃二經表裏相爲一合也。足陽明上至髀關﹐其內行者﹐由气街入腹裏﹐屬於胃﹐散於脾﹐上通於心﹐循咽出於口﹐上﹐入承泣之次﹐系目系﹐爲目下网﹐以合於足陽明之本經也﹞。其筋起於中三趾﹐結於跗上﹐斜外上加於輔骨﹐上結於膝外廉﹐直上結於髀樞﹐上循脇屬脊﹝中三趾﹐卽足之中趾﹐厲兌之旁也。結於跗上﹐衝陽之次﹐乃從足面斜行﹐出太陰﹑少陽兩筋之間﹐上輔骨﹐結於膝之外廉﹐直上髀樞﹐行少陽之前﹐循脇後﹐內屬脊﹞﹔其直者﹐上循﹐結於膝﹔其支者﹐結於外輔骨﹐合少陽﹝﹐足脛骨也。其直者﹐自跗循﹐結於膝下外廉三里之次﹐以上膝臏中﹔其支者﹐自前跗上斜外上行﹐結於外輔骨陽陵泉之分﹐與少陽經相合也﹞﹔其直者﹐上循伏兔﹐上結於髀﹐聚於陰器﹐上腹而布﹝此直者由膝臏直上﹐循伏兔髀關之分﹐結於髀中﹐乃上行聚於陰器﹐陰陽總宗筋之會﹐會於气街﹐而陽明爲之長也。

乃自橫骨之分﹐左右挾行﹐循天樞﹑關門等穴而上布於腹﹐此上至頸皆剛筋也﹞﹐至缺盆而結﹐上頸﹐上挾口﹐合於﹝卽也﹞﹐下結於鼻﹐上合於太陽﹐太陽爲目上网﹐陽明爲目下网﹝自缺盆上頸中人迎穴﹐乃循頤頰﹐上挾口吻﹐與陽蹺會於地倉﹐上合於顴﹐下結於鼻旁﹐復上睛明穴﹐合於足太陽。太陽細筋﹐散於目上﹐故爲目上网。陽明細筋﹐散於目下﹐故爲目下网也﹞﹔其支者﹐從頰結於耳前﹝其支者﹐自頤頰間上結於耳前﹐會於足少陽之上關﹑頷厭﹐上至頭維而終也﹞。是動則病灑灑然振寒﹐善伸數欠顏黑﹔病至則惡人與火﹐聞木音則惕然而驚﹐心欲動。獨閉戶塞牖而處﹐甚則欲上髙而歌﹐棄衣而走﹐賁響腹脹﹐是爲厥。是主血所生病者﹐狂瘧濕溫汗出﹐鼽衄﹐口唇疹。頸腫喉痺﹐大腹水腫﹐膝臏腫痛﹐循膺﹑乳﹑气街﹑股﹑伏兔﹑外廉﹑足跗上皆痛﹐中趾不用。气盛則身以前皆熱﹐其有餘於胃﹐則消穀善饑﹐溺色黃﹔不足則身以前皆寒栗﹐胃中寒則脹滿。盛者人迎大三倍於寸口﹐虛者人迎反小於寸口也。

後編﹟樞要常經篇第六

四﹑﹝脾﹞

﹝廣三寸﹐長五寸﹐掩乎太倉﹐附著於脊之第十一椎﹞《靈樞》曰﹕足太陰之脈﹐起於大趾之端﹝隱白穴也﹞﹐循趾內側白肉際﹝大都穴也﹞﹐過核骨後﹝太白穴也﹐核骨在足大趾本節後約二寸﹐內踝骨前約三寸﹐如棗核﹐橫於足內側﹐赤白肉際者是也﹐竇太師指爲孤拐骨者非﹞﹐上內踝前廉﹝商丘穴也﹞。上內循脛骨後﹐交出厥陰之前﹝﹐足肚也﹐亦名腓腸。本經自漏谷上行﹐交出厥陰之前﹐卽地機﹑陰陵泉也﹞﹐上膝股內前廉﹝股﹐大腿也。一曰髀內爲股。前廉﹐上側也﹐當血海﹑箕門之次﹞﹐入腹﹐屬脾絡胃﹝自衝門穴入腹內行﹐脾與胃爲表裏﹐故於中﹑下二脘之分﹐屬脾絡胃也﹞﹐上膈﹐挾咽﹑連舌本﹐散舌下﹝咽以咽物﹐居喉之後﹐自胃脘上行至此﹐連舌本﹐散舌下而終。本﹐猶根也﹞﹔其支者﹐復從胃別上膈﹐注心中﹝足太陰外行者﹐由腹之四行。上府捨﹑腹結等穴﹐散於胸中﹐而止於大包。其內行而支者﹐自胃脘別上膈﹐注心中﹐而接乎手少陰經也﹞。其別﹐名曰公孫﹐去本節之後一寸﹐別走陽明﹔其別者﹐入絡腸胃。厥气上逆則霍亂﹐實則腸中切痛﹐虛則鼓脹﹐取之所別也﹝足太陰之絡﹐名公孫﹐在足大趾本節後一寸﹐別走足陽明者也。

厥气者﹐脾气失調而或寒或熱﹐皆爲厥气逆而上行﹐則爲霍亂﹐本經入腹屬脾絡胃﹐故其病如此。治此者﹐當取所別之公孫也﹞。其正者上至髀﹐合於陽明﹐與別俱行﹐上結於咽﹐貫舌中﹐此爲三合﹝此足太陰之正上股﹐內合於足陽明﹐與別者俱行上咽貫舌。是爲六合之三者也﹞。其大絡者﹐名曰大包﹐出淵腋下三寸﹐布胸脇。

實則身盡痛﹐虛則百節盡皆縱﹐此脈若羅絡之血者﹐皆取脾之大絡脈也﹝脾之大絡﹐名大包﹐在淵腋下三寸﹐布胸脇﹐出九肋間﹐總統陰陽諸絡﹐由脾灌漑五臟者也﹐故其爲病如此。羅絡之血者﹐言此大絡﹐包羅諸絡之血﹐故皆取脾之大絡以去之。大絡﹐卽大包﹞。其筋起於大趾之端內側﹐上結於內踝﹝大趾之端內側﹐隱白穴也﹐循核骨而上結於內踝﹐下商丘之次﹞﹔其直者﹐絡於膝內輔骨﹐上循陰股﹐結於髀﹐聚於陰器﹝絡﹐當作結﹐此自內踝直上﹐結於膝內輔骨陰陵泉之次。股之內側曰陰股﹐結於髀﹐箕門之次也。乃上橫骨兩端﹐與足厥陰會於衝門﹐橫繞曲骨﹐並足少陰﹑陽明之筋﹐而聚於陰器﹐皆剛筋也﹞﹐上腹﹐結於臍﹐循腹裏﹐結於肋﹐散於胸中﹔其內者著於脊﹝其前行者﹐自陰器上腹﹐會手少陰之筋﹐結於臍﹐循腹裏﹐由大橫﹑腹哀之次﹐結於肋﹐乃散爲柔細之筋﹐上行布於胸鄕﹑大包之次。其內行者﹐由陰器宗筋之間﹐並陽明﹑少陰之筋﹐而上著於脊之命門﹞。是動則病舌本彊﹐食則嘔﹐胃脘痛﹐腹脹善噫﹐得後與气則快然如衰﹝如衰﹐脾气通也﹞﹐身體皆重。是主脾所生病者﹐舌本彊﹐體不能動搖﹐食不下﹐煩心﹐心下急痛﹐溏﹑瘕﹑泄﹐水閉﹐黃膽﹐不能臥﹐彊立﹐股膝內腫﹐厥﹐足大趾不用。盛者﹐寸口大三倍於人迎﹔虛者﹐寸口反小於人迎也。

後編﹟樞要常經篇第六

五﹑﹝心﹞

﹝形如未敷蓮花﹐居肺下膈上﹐附著於脊中第五椎﹞《靈樞》曰﹕手少陰之脈﹐起於心中﹝心爲手少陰經﹐故脈發於心中﹞﹐出屬心系﹝心當五椎之下﹐其系有五﹕上系連肺﹐肺下系心﹐心下三系連脾﹑肝﹑腎。故心通五臟之气﹐而爲之主也﹞﹐下膈﹐絡小腸﹝心與小腸爲表裏﹐故下膈﹐當臍上三寸下脘之分﹐絡小腸也﹞﹔其支者﹐從心系﹐上挾咽﹐系目系﹝支者﹐從心系出任脈之外﹐上行挾咽﹐系目系﹐以合於目內﹞﹔其直者﹐復從心系﹐卻上肺﹐下出腋下﹝直者﹐經之正脈也﹐此自前心系復上肺﹐由足少陽淵腋之次出腋下﹐上行極泉穴﹐手少陰經行於外始此﹞﹐下循內後廉﹐行太陰﹑心主之後﹝內後廉﹐靑靈穴也。手之三陰﹐少陰居太陰﹑厥陰後﹞﹐下肘內﹐循臂內後廉﹝少海﹑靈道等穴﹞﹑抵掌後銳骨之端﹝手腕下踝爲銳骨﹐神門穴也﹞﹐入掌內後廉﹝少府穴也﹞﹐循小指之內出其端﹝少衝穴也﹐少陰經止於此﹐乃交小指外側﹐而接乎手太陽經也﹞。其別﹐名曰通裏﹐去腕一寸半﹐別而上行﹐循經入於心中﹐系舌本﹐屬目系。其實則支膈﹐虛則不能言﹐取之掌後一寸﹐別走太陽也﹝手少陰之絡﹐名通裏﹐在腕後一寸陷中﹐別走手太陽者也。此經入心下膈﹐故邪實則支膈﹐謂膈間若有所支而不暢也。其支者上系舌本﹐故虛則不能言﹐當取通裏﹐或補或泄﹐以治之也﹞。其正別入淵腋兩筋之間﹐屬於心﹐上走喉嚨﹐出於面﹐合目內﹐此爲四合也﹝手少陰之正﹐自腋下二寸﹐足少陽淵腋之次﹐行兩筋之間﹐內屬於心﹐與手太陽之腋走心者合﹐乃上行挾於咽﹐出於面﹐合於目內﹐是當與足太陽睛明相會矣﹐此六合之四﹞。其筋起於小指之內側﹝少衝之次﹞﹐結於銳骨﹝神門次也﹞﹐上結肘內廉﹝少海穴也﹞﹐上入腋﹝極泉之穴﹞﹐交太陰﹐挾乳裏﹝交手太陰之筋﹐斜絡挾乳內行。此經自指至腋﹐皆剛筋也﹞﹐結於胸中﹐循臂﹝當作賁﹞﹐下系於臍﹝自乳裏內行﹐結於胸中﹐與三陰之筋合。蓋心主﹑少陰之筋﹐皆與太陰合於賁而下行也﹞。是動則病嗌干心痛﹐渴而欲飲﹐是爲臂厥。是主心所生病者﹐目黃脇痛﹐臂內後廉痛厥﹐掌中熱。盛者寸口大再倍於人迎﹐虛者寸口反小於人迎也。

後編﹟樞要常經篇第六

六﹑﹝小腸﹞

﹝長三丈二尺﹐左回疊積十六曲。胃之下口﹐小腸上口也﹐在臍上二寸﹐水谷於是入焉。再下一寸水分穴﹐則小腸下口也﹐至是泌別淸濁﹐水液入膀胱﹐滓穢入大腸﹞《靈樞》曰﹕手太陽之脈﹐走於小指之端﹝少澤穴也﹞﹐循手外側﹝小指本節前谷穴也﹐本節後陷中後溪穴也﹞﹐上腕﹝臂下﹑掌上節處曰腕。

腕前起骨下陷中腕骨穴也﹐當腕中陷處﹐陽谷穴之次﹞﹐出踝中﹐直上循臂骨下廉﹐出肘內側兩筋之間﹝循臂骨下廉陽谷等穴﹐出肘內側兩骨尖陷中小海穴。此處捺之﹐應於小指之上﹞﹐上循外後廉﹝行手陽明﹑少陽之外﹞﹐出肩解﹐繞肩胛﹐交肩上﹝肩後骨縫曰肩解﹐卽肩貞穴。肩胛﹐卽兪﹑天宗等處也。肩上﹐秉風﹑曲垣等穴也。左右交於兩肩之上﹐會於督脈之大椎。滑氏曰﹕脊兩旁曰膂﹐膂上兩角曰肩解﹐肩解下成片骨曰肩胛﹐卽肩膊也﹞﹐入缺盆﹐絡心﹝自缺盆由胸下行﹐入膻中﹐絡心﹐心與小腸爲表裏也﹞﹐循咽﹐下膈﹐抵胃﹐屬小腸﹝自缺盆之下﹐循咽下膈﹐抵胃﹐下行當臍上二寸之分﹐屬小腸﹐此行於內者﹞﹔其支者﹐從缺盆循頸上頰﹐至目銳﹐卻入耳中﹝其支行於外者﹐出缺盆﹐循頸中之天窗﹐上頰後之天容﹐由顴以入耳中聽宮穴也﹐手太陽經止於此﹞﹔其支者﹐別頰﹐上﹐抵鼻﹐至目內﹐斜絡於顴﹝目下爲。目內角爲內。

顴﹐卽顴骨下顴穴﹐手太陽自此交目內﹐而接乎足太陽經﹞。其別﹐名曰支正﹐上腕﹑五寸﹐內注少陰﹔其別者﹐上走肘﹐絡肩。其正指地﹐別於肩解﹐入腋走心﹐系小腸。其筋起於小指之上﹐結於腕﹐上循臂內廉﹐結於肘內銳骨之後﹐彈之應小指之上﹐入結於腋下﹝手小指上外側﹐少澤穴也﹐上行結於手腕外側腕骨﹑陽谷之次﹐上循臂內側﹐結於肘下銳骨之後小海之次﹐但於肘尖下兩骨罅中﹐以指捺其筋﹐則酸麻應於小指之上是驗﹐又由肘上外廉﹐入結於後腋之下﹐皆剛筋也﹞﹔其支者﹐復走腋後廉﹐上繞肩胛﹐循頸出走太陽之前﹐結於耳後完骨﹝其支者﹐自腋下與足太陽之筋合﹐走腋後廉﹐上繞肩胛﹐行肩外兪﹑肩中兪﹐循頸中天窗之分﹐出走太陽經筋﹐自缺盆出者之前﹐同上結於耳後完骨之次﹞﹔其支者﹐入耳中﹔直者﹐出耳上﹐下結於頷﹐上屬目外﹝此支者﹐自頸上曲牙﹐入耳中聽宮之分﹔其直者﹐上行至耳上﹐會於手少陽角孫之分﹔其前而下者﹐循頤﹐結於頷﹐與手陽明經筋合﹔其前而上者﹐屬目外﹐瞳子之次﹐與手足少陽之筋合也﹞。

是動則病嗌痛頷腫﹐不可回顧﹐肩似拔﹐似折。是主液所生病者﹐耳聾﹐目黃﹐頰腫﹐頸頷肩肘臂外後廉痛。盛者人迎大再倍於寸口﹐虛者人迎反小於寸口也。

後編﹟樞要常經篇第六

七﹑﹝膀胱﹞

﹝重九兩二銖﹐縱橫九寸﹐居腎下之前﹐大腸之側﹐當臍上一寸水分穴之處﹑小腸下口﹐乃膀胱上際也﹐水液由是滲入焉﹞。《靈樞》曰﹕足太陽之脈﹐起於目內﹐上額交巓﹝其脈起於睛明穴﹐由攢竹上額歷曲差﹑五處等穴﹐自絡卻穴左右斜行﹐而交於頂巓之百會﹞﹐其支者﹐從巓至耳上角﹝其支者﹐由百會旁行﹐至耳上角﹐過足少陽之曲鬢﹑率谷﹑天衝﹑浮白﹑竅陰﹑完骨﹐此皆爲足太陽﹑少陽之會﹞﹔其直者﹐從巓入絡腦﹝自百會行通天﹑絡卻﹑玉枕﹐入絡於腦中也﹞﹐還出別下項﹐循肩膊內﹐挾脊抵腰中﹝自腦後復出﹐別下項﹐由天柱而下會於督脈之大椎﹑陶道﹐卻循肩膊內﹐分作四行而下﹐此節言內兩行者﹐挾脊兩旁﹐各相去一寸半﹐自大杼行風門﹐及臟腑諸兪﹐而抵腰中等穴。中行椎骨曰脊。臀骨曰腰﹞﹐入循膂﹐絡腎﹐屬膀胱﹝自腰中入膂絡腎﹐前屬膀胱﹐爲表裏也。挾脊兩旁之肉曰膂﹞﹔其支者﹐從腰中下挾脊﹐貫臀﹐入中﹝從腰中循髖骨下挾脊﹐歷四穴﹐貫臀之會陽﹐下行承扶﹑殷門﹑浮﹑委陽﹐入之委中也。尻旁大骨曰臀。膝後曲處曰﹞﹔其支者﹐從內左右﹐別下貫胛﹐挾脊內﹝此支言肩膊內大杼下﹐外兩行也﹐左右貫胛﹐去脊各三寸別行﹐歷附分﹑魄戶﹑膏肓等穴﹐挾脊下行﹐由秩邊而過髀樞也﹞﹐過髀樞﹐循髀外﹐從後廉下合中﹝過髀樞﹐會於足少陽之環跳﹐循髀外後廉﹐去承扶一寸五分之間﹐下行復與前之入中者相合﹞﹐以下貫內﹐出外踝之後﹐循京骨﹐至小趾外側端﹝貫內者﹐由合陽以下承筋﹑承山等穴也。出外踝之後﹐乃昆侖﹑僕參等穴也。小趾本節後大骨曰京骨﹐而小趾外側之端曰至陰﹐足太陽經穴止此﹐乃交於小趾之下﹐而接於足少陰經也﹞。其別﹐名曰飛揚﹐去踝七寸﹐別走少陰。實則鼽窒﹐頭背痛﹔虛則鼽衄﹐取之所別也﹝足太陽之絡﹐名飛揚﹐在足外踝上七寸﹐別走足少陰者也。此經起於目內﹐絡腦﹐行頭背﹐故其爲病如此。

治此者﹐當取所別之飛揚﹞。其正﹐別入於中﹐其一道下尻五寸﹐別入於肛﹐屬於膀胱﹐散之腎﹐循膂當心入散﹔直者﹐從膂上出於項﹐復屬於太陽﹐此爲一經﹝此膀胱與腎爲表裏﹐故其經脈相爲一合也。足太陽之正﹐入中﹐與少陰合而上行﹐其別一道下尻五寸﹐當承扶之次﹐上入肛門﹐內行腹中﹐屬於膀胱﹐散於腎﹐循膂當心入散﹐上出於項﹐而復屬於本經太陽﹐此內外同爲一經也﹞。其筋起於足小趾﹐上結於踝﹐斜上結於膝﹝足太陽之筋﹐卽其經脈所止之處﹐至陰穴次也。循足跗外側﹐上結於外踝昆侖之分﹐乃斜上附陽而結膝之分。

結﹐聚也﹞﹐其下循足外踝﹐結於踵﹔上循跟﹐結於﹝其下﹐足跗之下也。踵﹐卽足跟之突出者。跟﹐卽踵上之硬筋處﹐乃僕參﹑申脈之分﹐結於之委中穴也﹞﹔其別者﹐結於外﹐上中內廉﹐與中並﹝此卽大筋之旁出者﹐別爲柔軟短筋﹐亦猶木之有枝也。凡言別者﹑支者皆仿此。此支自外踝別行﹐由足肚之下尖處﹐行少陽之後﹐結於之外側絡穴飛揚之分﹐乃上內廉﹐合大筋於委中而一之也﹞﹐上結於臀﹝尾之旁﹐會陽之分也﹞﹐上挾脊上項﹝挾脊背分﹐左右上項﹐會於督脈之陶道﹑大椎﹐此皆附脊之剛筋也﹞﹔其支者﹐別入結於舌本﹝其支者﹐自項別入內行﹐與手少陽之筋結於舌本﹐散舌下。自此以上﹐皆柔軟之筋﹐而散於頭面﹞﹔其直者﹐結於枕骨﹐上頭下顏﹐結於鼻﹝其直﹐自項而上﹐與足少陰之筋合於腦後枕骨間﹐由是而上過於頭﹐前下於顏﹐以結於鼻下之兩旁。額上曰顏也﹞﹔其支者﹐爲目上网﹐下結於﹝网﹐綱維也﹐所以約束目捷﹐司開闔者也。目下曰﹐卽顴也。此支自通頂入腦者下屬目本﹐散於目上﹐爲目上网﹐下行者結於﹐與足少陽之筋合﹞﹐其支者﹐從腋後外廉﹐結於肩﹝又其支者﹐從挾脊循腋後外廉﹐行足少陽之後﹐上至肩﹐會手陽明之筋﹐結於肩﹞﹔其支者﹐入腋下﹐上出缺盆﹐上結於完骨﹝此支後行者﹐從腋後走腋下﹐向前斜出陽明之缺盆﹐乃從耳後直上﹐會手太陽﹑足少陽之筋﹐結於完骨。完骨﹐耳後髙骨也﹞﹔其支者﹐出缺盆﹐斜上出於﹝此支前行者﹐同前缺盆之筋岐出﹐別上頤頷﹐斜行出於﹐與前之下結於者相合也﹞。是動則病衝頭痛﹐目似脫﹐項似拔﹐脊痛﹐腰似折﹐髀不可以曲﹐如結﹐如裂﹐是爲踝厥。是主筋所生病者﹐痔瘧狂癲疾﹐頭囟頂痛﹐目黃﹐淚出鼽衄﹐項背腰尻腳皆痛﹐小指不用。盛者人迎大再倍於寸口﹐虛者人迎反小於寸口也。

後編﹟樞要常經篇第六

八﹑﹝腎﹞

﹝左右各一枚﹐狀如石卵﹐色黑紫﹐當胃下兩旁﹐入脊膂﹐附脊之第十四椎﹐前後與臍平直﹞

《靈樞》曰﹕足少陰之脈﹐起於小趾之下﹐斜走足心﹝湧泉穴也﹞﹐出於然谷之下﹐循內踝之後﹐別入跟中﹝然谷﹐穴名﹐在內踝前起大骨下陷中。內踝後別入跟中﹐卽太溪﹑太鐘等穴﹞﹐以上內﹐出內廉﹝自復澑﹑交信﹐過足太陰之三陰交﹐以上內之築賓﹐出內廉之陰谷﹞﹐上股內後廉﹐貫脊屬腎絡膀胱﹝上股內後廉﹐結於督脈之長彊﹐以貫脊中﹐而後屬於腎﹐前當關元﹑中極之分﹐而絡於膀胱也。滑氏曰﹕由陰谷上股內後廉﹐貫脊﹐會於脊之長彊穴﹐還出於前﹐循橫骨﹑大赫﹑气穴﹑四滿﹑中注﹑肓兪﹐當肓兪之所﹑臍之左右屬腎﹐下臍過關元﹑中極而絡膀胱也﹞﹔其直者﹐從腎上貫肝膈﹐入肺中﹐循喉嚨﹐挾舌本﹝滑氏曰﹕其肓兪屬腎處上行﹐循商曲﹑石關﹑陰都﹑通谷諸穴﹐貫肝﹐上循幽門﹐上膈﹐歷步廊入肺中﹐循神封﹑靈藏﹑中﹑兪府﹐而上循喉嚨﹐並人迎﹐挾舌本而終﹞﹔其支者﹐從肺出絡心﹐注胸中﹝其支者﹐自神藏之次﹐從肺絡心﹐注胸中。

以上兪府諸穴﹐足少陰經止於此﹐而接乎手厥陰也。胸中﹐當兩乳之間﹐亦曰膻中﹞。其別﹐名曰大鐘﹐當踝後繞跟﹐別走太陽﹔其別者﹐並經上走於心包﹐下外貫腰脊。其病气逆則煩悶﹐實則閉癃﹐虛則腰痛﹐取之所別也﹝足少陰之絡﹐名大鐘﹐在足跟後骨上兩筋間﹐別走足太陽者也。言本經從肺出絡心﹐此言上走心包﹐下外貫腰脊﹐故其爲病如此。凡治此當取所別之大鐘也﹞。其正﹐至中﹐別走太陽而合﹐上至腎﹐當十四椎﹐出屬帶脈﹔直者﹐系舌本﹐復出於項﹐合於太陽﹐此爲一合﹐成以諸陰之別﹐皆爲正也﹝此膀胱與腎爲表裏﹐故其經脈相爲一合。足少陰之正﹐自中合於太陽﹐內行上至腎﹐當十四椎旁腎兪之次﹐出屬帶脈﹔其直者﹐上系舌本﹐復出於項﹐合於太陽﹐是爲六合之一。然有表必有裏﹐諸陽之正﹐必成於諸陰之別﹐非旁通交會也﹞。

其筋起於小趾之下﹐並足太陰之筋﹐斜走內踝之下﹐結於踵﹐與太陽之筋合﹐而上結於內輔之下﹝足少陰之筋﹐起小趾下﹐斜趨足心﹔又斜趨內側﹐上然谷﹐並足太陰商丘之次﹐走內踝之下﹐結於跟踵之間﹐與太陽之筋合﹐由踵內側上行﹐結於內輔骨下陰谷之次﹞﹐並太陰之筋而上循陰股﹐結於陰器﹝自內輔骨下﹐並太陰之筋﹐上循陰股﹐上橫骨與太陰﹑厥陰﹑陽明之筋合﹐而結於陰器者﹐皆剛筋也﹞﹐循脊內挾膂上至項﹐結於枕骨﹐與足太陽之筋合﹝自陰器內行﹐由子宮上系腎間﹐並衝脈﹐循脊兩旁﹐挾膂上至項﹐與足太陽之筋合﹐結於枕骨﹐內屬髓海﹞。是動則病饑不欲食﹐面黑如地色﹐咳唾則有血﹐喝喝而喘﹐坐而欲起﹐目如無聽見﹐心如懸若饑狀﹐气不足則善恐﹐心惕惕如人將捕之﹐是謂骨厥。

是主腎所生病者﹐口熱舌漧﹐咽腫上气﹐嗌漧及痛﹐煩心心痛﹐黃膽腸﹐脊臀股內後廉痛﹐痿厥嗜臥﹐足下熱而痛。盛者寸口大再倍於人迎﹐虛者寸口反小於人迎也。

後編﹟樞要常經篇第六

九﹑﹝心包﹞

﹝一名心主﹐以髒象校之﹐在心下橫膜之上﹐豎膜之下﹐與橫膜相粘﹐而黃脂漫裹者﹐心也。

其漫脂之外﹐有細筋膜如絲﹐與心肺相連者﹐心包也。心爲君火﹐心包爲相火﹐代君火行事。以用而言﹐則曰手心主﹔以經而言﹐則曰心包絡﹐一經而二名也﹞《靈樞》曰﹕手厥陰心包絡之脈﹐起於胸中﹐出屬心包﹝心爲五臟六腑之大主﹐諸邪之在心﹐皆在心之包絡。包絡者﹐心主之脈也。胸中﹐當兩乳之間﹐而爲心主之外衛﹞

絡﹐下膈﹐歷絡三焦﹝三焦﹐爲臟腑之外衛﹐諸經皆無歷字﹐獨此有之﹐蓋指上﹑中﹑下而言﹐上卽膻中﹐中卽中脘﹐下卽臍下。故任脈之陰交穴﹐爲三焦募也﹞﹔其支者﹐循胸出脇﹐下腋三寸﹝肋上際爲腋﹐腋下三寸天池也﹐手厥陰經始此﹞﹐上抵腋下﹐循內﹐行太陰﹑少陰之間﹝上抵腋下之天泉﹐循內行太陰﹑少陰之間﹐以手之三陰厥陰在中也﹞﹐入肘中﹐下臂﹐行兩筋之間﹝入肘中﹐曲澤穴也﹐下臂行兩脈之間﹐門﹑間使﹑內關﹑大陵﹞﹐入掌中指﹐循中指﹐出其端﹝入掌中﹐勞宮也。中指端﹐中衝也﹐手厥陰止於此﹞﹐其支者﹐別掌中﹐循小指次指出其端﹝小指之次﹐卽無名指也。其支者﹐自勞宮別行無名指端﹐而接乎手少陽也﹞。

其別﹐名曰內關﹐去腕二寸﹐出於兩筋之間﹐循經以上系於心包﹐絡心系。實則心痛﹐虛則爲頭彊﹐而取之兩筋間也﹝手厥陰之絡﹐名內關﹐在掌後去腕二寸兩筋間﹐別走手少陽者也。此經系心包﹐絡心系﹐又出耳後﹐合少陽完骨之下。病取內關治之﹞。其正﹐別入淵腋三寸﹐入胸中﹐別屬三焦﹐出循喉嚨﹐出耳後﹐合少陽完骨之下﹐此爲五合﹝手厥陰之正﹐其別而內行者﹐與少陰之脈同﹐自腋下三寸。足少陽淵腋之次﹐入胸中﹐屬三焦﹐乃出循喉嚨﹐行於耳後﹐合手﹑足少陽於完骨之下。此乃六合之五也﹞。其筋起於中指﹐與太陰之筋並行﹐結於肘內廉﹝中指端﹐中衝之次也。循指入掌中﹐至掌後大陵之次﹐並手太陰之筋﹐上結於肘內廉曲澤之次﹞﹐上臂陰﹐結腋下﹐下散前後挾脇﹝上臂陰天泉之次﹐由曲腋間﹐並太陰之筋﹐結於腋下﹐當天池之次下行﹐前後布散挾脇﹐聯於手太陰﹑足少陽之筋。此經自掌至腋﹐皆剛筋也﹞﹔其支者﹐入腋﹐散胸中﹐結於臂﹝此支者﹐自天池之分﹐入腋內﹐散於胸中。臂﹐當作賁。蓋此支並太陰之筋﹐入散胸中﹐故同結於賁門也﹞。是動則病手心熱﹐臂肘攣急﹐腋腫﹐甚則胸脇支滿﹐心中大動﹐面赤目黃﹐喜笑不休。是主脈所生病者﹐煩心心痛﹐掌中熱﹐盛者寸口大一倍於人迎﹐虛者寸口反小於人迎也。

後編﹟樞要常經篇第六

十﹑﹝三焦﹞

﹝上焦﹐在心下下膈﹐胃之上口。其治在膻中﹐直兩乳間陷者中。中焦﹐在胃中脘﹐當臍上四寸﹐不上不下﹐其治在臍旁。下焦﹐當膀胱上口﹐其治在臍下一寸。皆水谷之道路﹐气之所終始也﹞《靈樞》曰﹕手少陽之脈﹐起於小指次指之端﹝關衝穴也﹞﹐上出兩指之間﹝卽小指次指之間﹐液門﹑中渚穴也﹞﹐循手錶腕﹝陽池穴也﹞﹐出臂外兩骨之間﹝外關﹑支溝等穴﹞﹐上貫肘﹝天井穴也﹞﹐循外﹐上肩而交出足少陽之後﹝外﹐行手太陽之前﹐手陽明之後﹐歷淸冷淵﹑消爍﹑會﹐上肩﹐過足少陽之肩井﹐自天而交出足少陽之後也﹞﹐入缺盆﹐布膻中﹐散絡心包﹐下膈﹐循屬三焦﹝其內行者﹐入缺盆﹐復由足陽明之外﹐下布膻中﹐散絡心包﹐相爲表裏﹐乃自上焦下膈﹐循中焦下行﹐並足太陽之正入絡膀胱﹐以約下焦﹐故足太陽經委陽穴﹐爲三焦下輔兪也﹞﹔其支者﹐從膻中﹐上出缺盆﹐上項﹐系耳後﹐直上出耳上角﹐以屈下頰至﹝其支行於外者﹐自膻中上行出缺盆﹐循天上項﹐會於督脈之大椎﹐循天牖﹐系耳後之翳風﹑螈脈﹑顱息﹐出耳上角之角孫﹐過足少陽之懸釐﹑頷厭﹐下行耳﹑頰﹐至﹐會於手太陽顴之分﹞﹔其支者﹐從耳後﹑入耳中﹐出走耳前﹐過客主人前交頰﹐至目銳﹝此支從耳後翳風入耳中﹐過手太陽之聽宮﹐出走耳前之耳門﹐過足少陽之客主人。交頰﹐循和﹐上絲竹空﹐至目銳﹐會於瞳子穴﹐手少陽經止於此﹐而接乎足少陽經也﹞。

其別﹐名曰外關﹐去腕二寸﹐外繞臂﹐注胸中﹐合心主。病實則肘攣﹔虛則肘不收﹐而取之所別也﹝手少陽之絡﹐名外關﹐在腕後二寸兩筋間﹐別走手厥陰心主者也。此經繞臂﹐故爲肘攣及不收之病。治此者﹐當取所別之外關﹞。其正﹐指天﹐別於巓﹐入缺盆﹐下走三焦﹐散於胸中也﹝三焦與心主﹐表裏經脈相爲一合。指天者﹐天屬陽﹐運於地之外。手少陽之正﹐上別於巓﹐入缺盆﹐下走三焦﹐散於胸中﹐包羅臟腑之外﹐故曰指天而言也﹞。其筋起於小指次指之端﹐結於腕中﹐循臂結於肘﹐上繞外廉﹐上肩走頸﹐合手太陽﹝小指次指之端﹐無名指關衝穴也﹐上結於手腕之陽池﹐循臂外關﹑支溝之次﹐出臂上兩骨間﹐結於肘﹐自肘上外廉﹐由會行太陽之裏﹑陽明之外﹐上肩﹐走頸中天牖之分﹐與手太陽之筋合此﹐皆剛筋者也﹞﹔其支者﹐當曲頰入系舌本﹝其支者﹐自頸中當曲頰下﹐入系舌本﹐與足太陽之筋合﹞﹔其支者﹐上曲牙﹐循耳前﹐屬目外﹐上乘頷﹐結於角﹝又支者﹐自頰行曲牙﹐會足陽明之筋﹐循耳前上行﹐與手太陽﹑足少陽之筋屈曲交綰﹐而會於耳上之角孫﹐乃屬目外﹐而復會於瞳子之次。頷﹐當作額。蓋此筋自耳前行外﹐與三陽交會﹐上出兩額之左右﹐以結於額之上角也﹞。是動則病耳聾渾渾﹐嗌腫喉痺。是主气所生病者﹐目銳痛﹐頰痛﹐耳後肩肘臂外皆痛﹐小指次指不用。盛者人迎大一倍於寸口﹐虛者人迎反小於寸口也。又曰﹕三焦各有所出﹐上焦出於胃口﹐上並咽﹐以上貫膈﹐而布胸中﹐走腋﹐循太陰之分而行﹐還至陽明﹐上至舌下。足陽明常與營俱行於陽二十五度﹐行於陰亦二十五度﹐一周也﹐故五十度而復會於手太陰。中焦亦並胃中﹐出上焦之後﹐此所受气者泌糟粕﹐蒸津液﹐化其精微﹐上注於肺脈﹐乃化而爲血﹐以奉生身﹐莫貴於此﹐故獨得行於經隧﹐命曰營气。下焦者﹐別回腸﹐注於膀胱而滲入焉。故水谷者﹐常並居於胃中﹐成糟粕﹐而俱下於大腸﹐而成下焦﹐滲而俱下﹐濟泌別汁﹐隨下焦而滲入膀胱焉。《難經》曰﹕上焦主內而不出﹐中焦主腐熟水谷﹐下焦主分別淸濁﹐出而不內﹐以傳導。《素問》曰﹕上焦如霧﹝气也﹞﹐中焦如漚﹝血也﹞﹐下焦如瀆﹝傳導也﹞。張潔古曰﹕霧不利而爲喘滿﹐漚不利而爲畱飲﹐瀆不利而爲腫脹。王海藏曰﹕頭至心爲上焦﹐心至臍爲中焦﹐臍至足爲下焦。三焦有髒而無腑﹐其腑在气街中衝脈是也。

又曰﹕手有三焦﹝不言所在﹞﹐主持乎上﹔足有三焦﹝自臍下膀胱主足﹞﹐主持乎下。右手尺脈爲命門﹐與心包絡脈同診﹐亦有三焦之稱﹐爲命門之火﹐遊行於五臟之間﹐主持乎內﹔三焦通爲一气﹐衛於一身﹐爲外護﹐主持乎外。

後編﹟樞要常經篇第六

十一﹑﹝膽﹞

﹝在肝之短葉間﹐重三兩三銖﹐藏津汁三合﹞《靈樞》曰﹕足少陽之脈﹐起於目銳﹐上抵頭角﹐下耳後﹐循頸行手少陽之前﹐至肩上﹐卻交出手少陽之後﹐入缺盆﹝自目銳﹐由聽會﹑客主人﹐上抵頭角﹐循頷厭﹐下懸顱﹑懸釐﹐從耳上髮際入曲鬢﹑率谷﹐歷手少陽之角孫﹐外折下耳後﹐行天衝﹑浮白﹑竅陰﹑完骨﹔又自完骨外折上行﹐循本神﹐前至陽白﹐復內折上行﹐循臨泣﹑目窗﹑正營﹑承靈﹑腦空﹐由風池而下行﹔自風池循頸﹐過手少陽之天牖﹐行少陽之前﹐下至肩上﹐循肩井﹐復交出手少陽之後﹐過督脈之大椎﹐會於手太陽之秉風﹐而前入於足陽明缺盆之外﹐其支又入耳﹞﹔其支者從耳後﹐入耳中﹐出走耳前﹐至目銳後﹝其支者﹐從耳後顳間﹐過手少陽之翳風﹐入耳中﹐過手太陽之聽宮﹐出走耳前﹐復自聽會至目銳後瞳子之分﹞﹔其支者﹐別銳﹐下大迎﹐合於手少陽﹐抵於﹝其支者﹐別自目外瞳﹐下足陽明大迎之次﹐由手少陽之絲竹空﹑和﹐而下抵於也﹞﹔下加頰車﹐下頸合缺盆﹝其下於足陽明者﹐合於下關﹐乃自頰車下頸﹐循本經之前與前之入缺盆者相合﹐以下胸中﹞以下胸中﹐貫膈﹐絡肝﹐屬膽﹐循脇裏﹐出气街﹐繞毛際﹐橫入髀厭中﹝其內行者﹐由缺盆下胸﹐當手厥陰天池之分貫膈﹐足厥陰期門之分絡肝﹐本經日月之分屬膽﹐而相爲表裏﹐乃循脇裏﹐由足厥陰之章門下行﹐出足陽明之气街﹐繞毛際﹐合於足厥陰﹐以橫入髀厭中之環跳穴也﹞﹔其直者﹐從缺盆下腋﹐循胸﹐過季脇﹐下合髀厭中﹝其直下而行於外者﹐從缺盆下腋﹐循胸﹐歷淵腋﹑輒筋﹑日月﹐過季脇﹐循京門﹑帶脈等穴下行﹐由居入足太陽之上﹑中﹑下﹐下行復與前之入髀厭者相合﹞﹐以下循髀陽﹐出膝外廉﹐下行輔骨之前﹝髀陽﹐髀之外側也。輔骨﹐膝下兩旁髙骨也。由髀陽行太陽﹑陽明之中﹐歷中瀆﹑陽關﹐出膝外廉﹐下行輔骨之前﹐自陽陵泉以下陽交等穴也﹞﹐直下抵絕骨之端﹐下出外踝之前﹐循足跗上﹐入小指次指之間﹝外踝上骨際曰絕骨。絕骨之端﹐陽輔穴也﹐下行懸鐘﹐循足面上之丘墟﹑臨泣等穴﹐乃入小指次指之間﹐至竅陰穴﹐足少陽經止於此﹞﹔其支者﹐別跗上﹐入大指之間﹐循大指岐骨內﹐出其端﹐還貫爪甲﹐出三毛﹝足大指次指本節後骨縫爲岐骨﹐大指爪甲後二節間爲三毛。其支者﹐自足跗上別行入大指﹐循岐骨內﹐出大指端﹐還貫入爪甲﹐出三毛﹐而接乎足厥陰經也﹞。其別﹐名曰光明﹐去踝五寸﹐別走厥陰﹐下絡足跗。實則厥﹐虛則痿﹐坐不能起﹐取之所別也﹝足少陽之絡﹐名光明﹐在外踝上五寸﹐別走足厥陰者也﹐此經下絡足跗。凡痛厥與痿﹐治此者﹐當取所別之光明﹞。其正繞髀入毛際﹐合於厥陰﹔別者﹐入季脇之間﹐循胸裏屬膽﹐散之上肝﹐貫心﹐以上挾咽﹐出頤頷中﹐散於面﹐系目系﹐合少陽於外也﹝此肝﹑膽二經爲表裏﹐經脈相爲一合。

足少陽﹐繞髀陽﹐入毛際﹐與足厥陰合。其內行而別者﹐乃自季脇入胸屬膽﹐散之上肝﹐由肝之上系貫心﹐上挾咽﹐自頤頷中出散於面﹐而上系目系﹐復合少陽本經於目外瞳子也﹞。其筋起於小趾次趾﹐上結外踝﹐上循脛外廉﹐合於膝外廉﹝小趾次趾﹐卽第四趾竅陰之次。外踝﹐丘墟之次。脛外廉﹐外丘﹑陽交之次。膝外廉﹐陽陵泉﹑陽關之次。此皆剛筋也﹞﹔其支者﹐別走外輔骨﹐上走髀﹐前者結於伏兔之上﹐後者結於尻﹝膝下兩旁突出之骨曰輔骨。膝上六寸起肉曰伏兔。尾骨曰尻。此支自外踝骨上走於髀﹐分爲二岐﹐前結陽明之伏兔﹐後結督脈之尻﹐至此剛柔相制﹐所以取臀膝而運樞機也﹞﹔其直者﹐上乘季脇﹐上走腋前廉﹐系於膺乳﹐結於缺盆﹝季脇下兩旁處曰。胸上兩旁髙處曰膺。此直﹐自外輸骨上走於髀﹐由髀樞上行乘﹐循季脇上走腋﹐當手太陰之下﹐出腋前廉﹐橫系於胸乳之分﹐上結於缺盆﹐與手太陰之筋相合﹐皆剛筋也﹞﹔直者﹐上出腋﹐貫缺盆﹐出太陽之前﹐循耳後﹐上額角﹐交巓上﹐下走頷﹐上結於﹝此直者﹐自上走腋處﹐直上出腋﹐貫於缺盆﹐與上之結於缺盆者相合﹐乃行足太陽經筋之前﹐循耳上額角﹐交太陽之筋於巓上﹐復從足陽明頭維之分﹐走耳前﹐下腮頷﹐復結於上也﹞﹔支者﹐結於目爲外維﹝此支者﹐從顴上斜趨結於目外﹐而爲目之外維﹐凡人能左右盼視者﹐正以此筋爲之伸縮也﹞。是動則病口苦﹐善太息﹐心脇痛不能轉側﹐甚則面微有塵﹐體無膏澤﹐足外反熱﹐是爲陽厥。是主骨所生病者﹐頭痛頷痛﹐目銳痛﹐缺盆中腫痛﹐腋下腫﹐馬刀俠癭﹐汗出振寒﹐瘧﹐胸脇肋髀膝外至脛絕骨外踝前及諸節皆痛﹐小指次指不用。盛者人迎大一倍於寸口﹐虛者人迎反小於寸口也。

後編﹟樞要常經篇第六

十二﹑﹝肝﹞

﹝肝之爲髒﹐左三葉﹐右四葉﹐凡七葉。其治在左﹐其髒在右脇右腎之前﹐並胃著脊之第九椎﹞《靈樞》曰﹕足厥陰之脈﹐起於大趾叢毛之際﹝大惇穴也﹞﹐上循足跗上廉﹝大趾間陷中﹐行間穴也。大趾本節後陷中﹐太衝穴也﹞﹐去內踝一寸﹐上踝八寸﹐交出太陰之後﹝內踝前一寸﹐中封穴也﹞﹐上內廉﹝曲泉穴也﹞﹐循股陰﹐入毛中﹐過陰器﹐抵小腹﹐挾胃屬肝絡膽﹝股陰﹐內側也﹐循股內之陰包﹑五里﹑陰廉﹐上會於足太陰之衝門﹑府捨﹐入陰毛中之急脈﹐遂左右相交﹐環繞陰器﹐而會於任脈之曲骨﹐自陰上入小腹﹐會於任脈之中極﹑關元﹐循章門至期門之所﹐挾胃屬肝﹐下足少陽日月之所絡膽﹐而肝膽相爲表裏也﹞﹐上貫膈﹐布脇肋﹝自期門上貫膈﹐行足太陰食竇之外﹐大包之裏﹐散布脇肋﹐上足少陽淵腋﹑手太陰雲門之下﹐足厥陰經穴止於此﹞﹐循喉嚨之後﹐上入頑顙﹐連目系﹐上出額﹐與督脈會於巓﹝頏顙﹐咽顙也。目內深處爲目系。其內行而上者﹐自脇肋間﹐由足陽明人迎之外﹐循喉嚨之後入頏顙﹐行足陽明大迎﹑地倉﹑四白之外﹐內連目系﹐上出足少陽陽白之外﹐臨泣之裏﹐與督脈相會於巓頂之百會穴﹞﹔其支者﹐從目系﹐下頰裏﹐環唇內﹝此支者﹐從前目系之分﹐下行任脈之外﹐本經之裏﹐下頰裏﹐交環於口唇之內﹞﹔其支者﹐復從肝別貫膈﹐上注肺﹝又其支者﹐從前期門屬肝所﹐行足太陰食竇之外﹐本經之裏﹐別貫膈﹐上注於肺﹐下行至中焦﹐挾中脘之分﹐復接於手太陰肺經﹐以盡十二經之一周﹐終而復始也﹞。其別﹐名曰蠡溝﹐去內踝五寸﹐別走少陽﹔其別者﹐循脛上睪﹐結於莖。其病气逆則睪腫卒疝﹔實則挺長﹐虛則暴癢﹐取之所別也﹝足厥陰之絡﹐名蠡溝﹐在足內踝上五寸﹐別走足少陽者也。本經絡陰器﹐上睪結於莖﹐故其所病如此。而治此者﹐當取所別之蠡溝﹞。

其正﹐別跗上﹐上至毛際﹐合於少陽﹐與別俱行﹐此爲二合也﹝足厥陰之正﹐別足跗上內行﹐上至陰毛之際﹐合於足少陽﹐與別者俱行﹐上布脇肋﹐是爲六合之二也﹞。其筋起於大趾之上﹐上結於內踝之前﹝大趾上三毛際﹐大惇之次﹐行跗上與足太陰之筋並行﹐結於內踝前中封之次也﹞﹐上循脛﹐上結內輔之下﹐上循陰股﹐結於陰器﹐絡諸筋﹝由內踝上足脛﹐循三陰交之分﹐上行並足少陰之筋﹐上結於內輔骨下曲泉之次﹐復並太陰之筋﹐上循陰股中五里﹑陰廉之分﹐上急脈﹐結於陰器。陰器者﹐合太陰﹑厥陰﹑陽明﹑少陰之筋﹐以及衝﹑任﹑督三脈皆聚於此﹐故曰宗筋。厥陰屬肝﹐肝主筋﹐故絡諸筋﹐而一之以成健運之用﹞。是動則病腰痛不可以俯仰﹐丈夫頹疝﹐婦人小腹腫﹐甚則嗌漧﹐面塵脫色。是主肝所生病者﹐胸滿嘔逆﹐洞泄狐疝﹐遺溺閉癃。盛者寸口大一倍於人迎﹐虛者寸口反小於人迎也﹝篇內是動﹑所生病皆謂經脈病也﹐若筋病則與此不同﹐散見前編各條﹐此不詳錄。又凡十二經脈﹐病盛則泄之﹐虛則補之﹐熱則疾之﹐寒則畱之﹐陷下則灸之﹐不盛不虛﹐以經取之﹐𨿽亦散見於前。而此復重錄者﹐以其大體所。

欲從一關類﹐故不厭其詳也﹞。

後編﹟樞要奇經篇第七

一﹑﹝督﹞

﹝督之爲言都也﹐行背部之中行﹐爲陽脈之都綱。以其督領諸脈故名。其脈從至頭長四尺五寸﹞《難經》曰﹕督脈起於下極之﹝兩陰兩筋之間爲篡﹐篡內深處爲下極﹐其會陰穴也﹐一名屏翳﹞﹐並於脊裏﹐上至風府﹝指穴在項後﹐入髮際一寸﹐大筋宛宛中﹞﹐入屬於腦﹐上巓﹐循額﹐至鼻柱﹝附足太陽膀胱之脈﹐行抵齦交穴而終﹞。屬陽脈之海﹝自上巓至此十二字﹐滑伯仁所增﹞。爲病脊彊而厥。《素問》曰﹕起於少腹﹝起﹐非初起﹐亦猶任脈﹑衝脈﹐起於胞中﹞﹐以下骨中央﹝下行於腰之橫骨圍之中央也﹞﹐女子入系廷孔﹐其孔﹐溺孔之端也﹐其絡循陰器﹐合篡間﹐繞篡後﹐別繞臀﹝別絡也﹞﹐至少陰與巨陽中絡者﹐合少陰上股內後廉﹐貫脊屬腎﹝足少陰之絡者﹐自股內後廉﹐貫脊屬腎。足太陽絡之外行者﹐循髀樞﹐絡股陽而下﹐其中行者﹐下貫臀﹐至中﹐與外行絡合﹞﹔與太陽起於目內﹐上額交巓上﹐入絡腦﹐還出別下項﹐循肩膊內﹐挾脊抵腰中﹐入循膂絡腎﹝接繞臀而上行﹞﹔其男子循莖下至篡﹐與女子等﹝自與太陽至此﹐皆督脈之別絡也﹞﹔其少腹直上者﹐貫臍中央﹐上貫心入喉﹐上頤環唇﹐上系兩目之下中央﹝自其少腹至此﹐並任脈之行而云﹐是督脈所系﹐則知任脈﹑衝脈﹑督脈名異而同體也﹞。

按﹕《難經》滑氏言直行者﹐《素問》言別絡﹐所以不同﹐任脈仿此。爲病脊彊反折﹝脊彊者﹐五痙之總名﹐其癥卒口噤﹐背反張而。諸藥不已﹐可灸身柱穴﹞。

《靈樞》曰﹕督脈之別﹐名曰長彊﹝按﹕張世賢注《難經》以下極之爲長彊穴﹐則此云別﹐名曰長彊者﹐何也﹖考之《圖經》﹐下極在篡中﹐爲會陰之穴﹐長彊﹐在脊端﹐居會陰之後﹐而東垣亦云﹐督脈出於會陰﹐根於長彊﹐則其爲兩穴明矣。張氏之說非也﹞﹐扶膂上項﹐散頭上﹐下當肩胛左右﹐別走太陽﹐入貫膂。實則脊彊﹐虛則頭重﹐有過者﹐取之所別也。

後編﹟樞要奇經篇第七

二﹑﹝任﹞

﹝任之爲言妊也﹐女子得之妊養也﹐行腹部之中行﹐爲人生養身之本。從胞中上注目﹐亦長四尺五寸﹞《素問》曰﹕任脈起於中極之下﹝中極﹐穴名﹐在臍下四寸。其下則曲骨穴也﹐亦會陰穴之分﹞﹐以上毛際﹐循腹裏上關元﹝關元﹐在臍下三寸﹐附足厥陰肝經﹐爲生化之原﹞﹐至咽喉﹐上頤﹐循面入目﹝循承漿環唇﹐上至齦交分行﹐系兩目下之中央﹐會承泣而終。承漿﹑承泣﹐並穴名﹐承漿在唇下陷中﹐承泣在目下七分﹞。

屬陰脈之海﹝滑伯仁增此句﹞。爲病﹐男子內結七疝﹝內結腹裏﹐若結不通也。七疝者﹐一厥﹑二盤﹑三寒﹑四瘕﹑五附﹐六脈﹑七气也﹞﹐女子帶下瘕聚﹝瘕者﹐假物之形。其名有八﹐蛇瘕﹑脂瘕﹑靑瘕﹑黃瘕﹑燥瘕﹑血瘕﹑狐瘕﹑鱉瘕也。聚者﹐聚而成塊無常處也。瘕聚於腹﹐多因停血所致﹞。

《靈樞》曰﹕任脈之別﹐名曰尾翳﹐下鳩尾﹐散於腹。實則腹皮痛﹐虛則癢搔﹐取之所別也﹝滑伯仁曰﹕督與任一原而二歧﹐督則由會陰而行背﹐任則由會陰而行腹。夫人身之有任督﹐猶天地之有子午。然人身之任督﹐以腹背言﹔天地之子午﹐以南北言﹐可以分可以合者也。分之以見陰陽之不雜﹐而合之以見渾淪之無間也﹐一而二﹐二而一者也。沈承之曰﹕任督二脈﹐上則交於齦交﹐下則會於會陰﹐此二穴者﹐實二脈之樞紐也﹐故修養家﹐以五更漱咽津液﹐蓋取二脈陰陽交會之气也﹞。

後編﹟樞要奇經篇第七

三﹑﹝衝﹞

﹝以其起於气沖故名。婁全善曰﹕衝脈亦行身之前﹐挾任脈兩旁﹐張世賢謂直衝於上者非﹞

《素問》曰﹕衝脈起於气街﹝卽气沖穴也﹐在少腹毛中兩旁各二寸﹞﹐並少陰之經﹝足少陰腎經也﹞。挾臍上行﹐至胸中而散。爲病逆气裏急﹝逆气﹐不上行也。裏急﹐腹脹痛也﹞。《靈樞》曰﹕衝脈者﹐五臟六腑之海也﹐五臟六腑皆稟焉。其上者﹐出於頏顙﹐滲諸陽﹐灌諸精﹔其下者﹐與少陰之大絡﹐起於腎下﹐出於气街﹐循陰股內廉﹐斜入中﹐伏行骨內廉﹝骨﹐脛骨也﹞﹐下至內股之後﹐入足下屬而別﹐斜入踝﹔其下者﹐並於少陰之經﹐滲三陰﹔其前者﹐伏行出屬跗上﹐下入大趾間﹐滲諸絡以爲足脛﹐此脈之常動者也。故別絡結﹐則跗上不動﹐不動則厥﹐厥則寒矣﹝張世賢謂﹕《內經》言衝脈並足少陰之經﹐而《難經》卻言並足陽明之經﹐不同﹐何也﹖蓋足陽明胃經者﹐气沖脈之所發﹔足少陰腎經者﹐气沖脈之所行。一自其所行而言﹐一自其所發而言﹐故不同也。《靈樞》曰﹕任脈﹐衝脈﹐皆起於胞中﹐上循背裏﹐爲經絡之海﹐其浮而外者﹐循腹右上行﹐會於咽喉﹐別而絡唇口﹐血气盛則充膚熱肉﹐血獨盛﹐則澹滲皮膚﹐生毫毛﹞。

後編﹟樞要奇經篇第七

四﹑﹝帶﹞

﹝周如束帶﹐故名﹞《難經》曰﹕帶脈起於季脇﹐回身一周﹝季脇﹐章門穴也﹐一名脇。在臍旁九寸﹐直季脇端﹐脾之募穴也。故潔古以爲太陰所主﹐東垣以爲脾之附經﹞。爲病腹滿﹐腰溶溶如坐水中。

劉河間曰﹕婦人帶下﹐由下焦濕熱太甚﹐津液湧溢﹐從帶脈淋瀝而下也。

後編﹟樞要奇經篇第七

五﹑﹝陽蹺﹞

﹝蹺﹐捷也。兩蹺脈﹐各長八尺﹞《難經》曰﹕陽蹺脈﹐起於根中﹝根﹐足跟也﹞﹐循外踝﹝申脈穴也﹐屬足太陽膀胱經﹞﹐上行入風池﹝穴名﹐在項後髮際陷中﹞。爲病陰緩而陽急﹝陰﹐曰裏。陽﹐曰表。陰緩而陽急﹐裏和而表病也﹐宜汗之﹞。滑伯仁曰﹕陽蹺本足太陽之別﹐合於太陽﹐其气上行﹐與足少陰會於章門之下﹐又與手陽明會於肩端﹐又與手﹑足太陽﹑陽維會於肩﹐從胛骨上廉又與手﹑足陽明會於口吻﹐及鼻兩旁﹐又與任脈﹑足陽明會於目下。

婁全善曰﹕經獨言陰蹺而不及陽蹺﹐脫簡故也。凡陽蹺所會二十二穴﹕﹝申脈﹞﹝足太陽外踝下﹞﹐﹝附陽﹞﹝足太陽外踝上﹞﹐﹝僕參﹞﹝足太陽跟骨上﹞﹐﹝居﹞﹝足少陽章門下﹞﹐﹝肩﹞﹝手陽明肩端﹞﹐﹝巨骨﹞﹝手陽明肩上﹞﹐﹝兪﹞﹝手太陽肩胛上﹞﹐﹝地倉﹞﹝足陽明口吻旁﹞﹐﹝巨﹞﹝足陽明鼻旁﹞﹐﹝承泣﹞﹝足陽明目下﹞﹐﹝睛明﹞﹝足太陽目內﹞。

後編﹟樞要奇經篇第七

六﹑﹝陰蹺﹞

《難經》曰﹕陰蹺脈亦起於跟中﹐循內踝﹝照海穴也﹐屬足少陰腎經﹞上行﹐至咽喉﹐交貫﹑衝脈﹝與衝脈之浮於外者﹐會於咽喉也﹞。爲病陽緩而陰急。《靈樞》曰﹕蹺脈者﹐少陰之別﹝足少陰也﹞﹐起於然骨之後﹝然骨﹐俗呼孤拐骨﹞﹐上內踝之上﹐直上循陰股入陰﹐上循胸裏﹐入缺盆﹐上出人迎之前﹐入﹐屬目內﹐合於太陽﹑陽蹺而上行。气並相還則爲濡目﹝句﹞﹐气不營則目不合﹝張潔古曰﹕肌肉之上﹐陽脈所行﹐通貫六腑﹐主持諸表﹐其名爲陽蹺之絡。肌肉之下﹐陰脈所行﹐通貫五臟﹐主持諸裏﹐其名爲陰蹺之絡﹞。

《靈樞》曰﹕陰蹺之气﹐獨行五臟﹐不榮六腑﹐何也﹖曰﹕气之不得無行也﹐如水之流﹐如日月之不休﹐故陰脈榮其髒﹐陽脈榮其腑﹐如環之無端﹐莫知其紀﹐終而復始。其流溢之气﹐內漑臟腑﹐外濡腠理。又曰﹕蹺脈有陰陽﹐何脈當其數﹖曰﹕男子數其陽﹐女子數其陰﹐當數者爲經﹐不當數者爲絡也﹝愚按﹕人之經脈﹐上下左右前後二十八脈﹐周身十六丈二尺﹐然必合蹺﹑任﹑督三脈計之﹐方得此數。若但十二爲一周﹐則積數少二丈四尺矣。當數﹐謂當十六丈二尺之數也。男子以陽蹺當其數﹐則陽蹺爲經﹐陰蹺爲絡。女子以陰蹺當其數﹐則陰蹺爲經﹐陽蹺爲絡﹞

一云﹕兩足蹺脈各長七尺五寸﹐而陰蹺所生在照海﹐以交信爲﹐陰蹺脈病者取此﹐凡四穴﹕﹝然骨﹞﹝卽然谷之次﹞﹐﹝交信﹞﹝足少陰內踝上﹞﹐﹝照海﹞﹝足少陰內踝下﹐在然谷之後﹞﹐﹝睛明﹞﹝足太陽目內﹞。

後編﹟樞要奇經篇第七

七﹑﹝陽維﹞

﹝維者﹐僅能維持經絡於身﹐盈溢積蓄﹐不能環流灌漑於諸經也﹞《難經》曰﹕陽維脈﹐起於諸陽會﹝諸陽皆會於頭﹐風池﹑風府是也。或曰金門穴者非。蓋風池乃足少陽﹑陽維之會﹐風府乃督脈﹑陽維之會﹐若金門則在足外踝骨下申脈穴下一寸﹐乃足太陽之﹐陽維之別屬也。安得謂之會哉﹞。爲病苦寒熱﹝陽爲衛气主表﹐故病在表而苦寒熱﹞。

張潔古曰﹕陽維﹐七維絡諸陽。凡陽維所會二十四穴﹕﹝金門﹞﹝足太陽外踝下﹞﹐﹝陽交﹞﹝足少陽外踝上﹞﹐﹝兪﹞﹝手太陽肩之後﹞﹐﹝天﹞﹝手少陽缺盆上﹞﹐﹝肩井﹞﹝足少陽肩上﹞﹐﹝陽白﹞﹝足少陽眉之上﹞﹐﹝本神﹞﹝足少陽眉上﹞﹐﹝臨泣﹞﹝足少陽眉上﹞﹐﹝正營﹞﹝足少陽目窗上﹞﹐﹝腦空﹞﹝足少陽枕骨下﹞﹐﹝風池﹞﹝足少陽顳後﹞﹐﹝風府﹞﹝督脈後髮際間﹞﹐﹝啞門﹞﹝督脈風府後﹞。

後編﹟樞要奇經篇第七

八﹑﹝陰維﹞

《難經》曰﹕陰維脈﹐起於諸陰交﹝諸陰皆會於足築賓穴也﹐在內踝上分中﹞。爲病苦心痛﹝陰爲營血﹐心主血﹐故病則心痛﹞。張潔古曰﹕陰維八維絡諸陰﹝《難經》曰﹕陽維維於陽﹐陰維維於陰﹐陰陽不能自相維﹐則悵然失志﹐溶溶不能自收持。溶溶﹐緩慢貌﹞﹐凡陰維脈會十二穴﹕﹝築賓﹞﹝足少陰內踝上﹞﹐﹝腹哀﹞﹝足太陰乳下﹞﹐﹝大橫﹞﹝足太陰腹哀下﹞﹐﹝府捨﹞﹝足太陰少腹下﹞﹐﹝期門﹞﹝足厥陰乳下﹞﹐﹝天突﹞﹝任脈喉下﹞﹐﹝廉泉﹞﹝任脈舌本下﹞。

後編﹟樞要

人迎气口篇第八

﹝人迎﹞診在結喉旁一寸五分﹝經云﹕陰陽之定於喉手者也﹐此卽人迎穴動脈﹐以候外感有餘之癥﹐足陽明胃脈也。越人以左關前一分爲診﹐正當肝膽之分﹐肝膽爲風木之司﹐故曰人迎緊盛傷於風。夫寸關尺三部﹐各占三分﹐共成寸口﹐左陽右陰﹐陽應乎外﹐故以候表焉。今兩存之﹞。

﹝气口﹞﹝一名寸口﹐亦名脈口﹞診在右關前一分﹝脈候內傷不足之癥﹐穴在兩手魚際穴後一寸﹐手太陰肺脈也。此越人不失經旨﹐專取魚後寸口﹐以決死生﹐乃不易之典﹞。

後編﹟樞要

三部篇第九

《素問》曰﹕人有三部﹐有下部﹐有中部﹐有上部﹔部各有三候﹐有天﹑有地﹑有人。上部天﹐兩額之動脈﹝在額兩旁﹐動應於手﹐足少陽膽脈之所行也﹞﹐以候頭角之气﹝以其位在頭角之分也﹞﹔上部地﹐兩頰之動脈﹝在鼻孔下兩旁近於巨之分﹐動應於手﹐足陽明胃脈之所行也﹞﹐以候口齒之气﹝以其位近口齒也﹞﹔上部人﹐耳前之動脈﹝在耳前陷者中﹐動應於手﹐手少陽三焦脈之所行也﹞﹐以候耳目之气﹝以其位當耳前脈﹐抵於目內也﹞。中部天﹐手太陰也﹝謂肺脈也﹐在掌後寸口中﹐是謂經渠﹐動應於手﹞﹐以候肺﹔中部地﹐手陽明也﹝謂大腸脈也﹐在手大指次指岐骨間﹐合谷之分﹐動應於手﹞﹐以候胸中之气﹝腸胃同候也﹞﹔中部人﹐手少陰也﹝謂心脈也﹐在掌後銳骨之端﹐神門之分﹐動應於手﹞﹐以候心。下部天﹐足厥陰也﹝謂肝脈也﹐在毛際外﹐羊矢下一寸半陷中﹐五里之分﹐臥而取之﹐動應於手。女子取太衝﹐在足大趾本節後二寸陷中是也﹞﹐以候肝﹔下部地﹐足少陰也﹝謂腎脈也﹐在足內踝後跟骨上陷中﹐太溪之分﹐動應於手﹞﹐以候腎﹔下部人﹐足太陰也﹝謂脾脈也﹐在魚腹上趨筋間﹐直五里下﹐箕門之分﹐寬足單衣﹐沈取乃得之﹐而動應於手﹞﹐以候脾胃之气﹝脾臟與胃﹐以膜相連﹐故以候脾﹐兼候胃也。候胃气者﹐當取足跗之上衝陽之分穴中﹐動脈乃應手。次第《三部九候論篇》文﹞。

﹝顧英白曰﹕軒岐之所謂三部九候者﹐亦非如後世之謂三部九候也。人有三部﹐部有三候﹐是總人之一身﹐而分爲上中下三部耳﹐豈第以气口之一脈﹐而命爲寸關尺之三部乎﹖一部之間﹐自有天地與人﹐三候之動脈耳﹐豈復以寸關尺之脈﹐而分爲浮中沈之三候乎﹖若後人之說爲是﹐則軒岐之說爲非﹔軒岐之說爲是﹐則後人之說爲非矣﹗故不得不置一喙於其間也。浮之與沈﹐固無庸義矣﹐中則止有浮之中耳﹐奚能有沈之中乎﹖浮而無中﹐固曰無根﹐沈則必無中矣﹐何僅以爲沈脈主裏﹐而無必死之證乎﹖蓋人但知有中正之中﹐而不知有中和之中。經言﹕眞髒脈見者必死。脈無胃气者﹐謂爲眞髒脈也。是除諸怪脈之外﹐皆得謂之有胃气﹐皆得謂之有中脈耳。何棄其彰明較置之經文﹐而反以浮沈與中﹐索摸於不可知之陋習乎﹖此事之不能解者也。況診脈之法﹐或以手測﹐或以目視﹐而非徒事於按也。脈之緩者﹐其皮膚亦緩﹔脈之急者﹐其皮膚亦急﹔脈之滑者﹐其皮膚亦滑﹔脈之澀者﹐其皮膚亦澀﹔脈之大者﹐其皮膚亦賁而起﹔脈之小者﹐其皮膚亦減而少气。聖人恫乃身﹐爰諄諄以詔後世﹐而反置之不講﹐何不智若是耶﹖夫滑脈者﹐可以望﹐可以按﹐均不失夫脈之眞者也。至於澀脈﹐則望之爲甚易﹐按之則甚難﹐何也﹖但視其色之黑而悴者爲澀脈﹐則孩童可以知矣。如必切其﹐沾沙刮竹而爲澀﹐則𨿽有明智﹐若望洋焉。自扁鵲﹑倉公﹑仲景而下﹐沿襲至今﹐訛以傳訛。予嘗締繹經文﹐人迎止隸於喉旁。三部須兼乎首足﹐髒則候之於左手﹐腑則候之於右手﹐寸以候上﹐尺以候下﹐臟腑皆然﹐庶不使有纖毫之疑而容惑於其間也。彼七表八里九道之紛然﹐智又出扁鵲下矣。世多識之﹐故不贅焉﹞。

後編﹟樞要

診脈篇第十

《素問》曰﹕診法常以平旦陰气未動﹐陽气未散﹐飲食未進﹐經脈未盛﹐絡脈調勻﹐气血未亂﹐故乃可診有過之脈﹝過﹐謂脈之異於常候者﹞﹐切脈動靜而視精明﹝精明﹐謂視病患之目﹐舊注指睛明穴者非﹞﹐察五色﹐觀五臟有餘不足﹐六腑彊弱﹐形之盛衰﹐以此參決死生之分﹝《脈要精微論篇》﹞。

王海藏曰﹕凡診必先捫手心手背﹐手心熱則內傷﹐手背熱則外傷。次以脈別之﹐內傷手足不和﹐兩脇俱熱﹐先少陽也﹐從內之外者﹐先有形也﹔外傷一身盡熱﹐先太陽也﹐自外之內者﹐先無形也。人迎﹑气口俱盛﹐或舉按皆實大﹐表發熱而惡寒﹐腹不和而口液﹐此內外兩傷也。

《素問》又曰﹕謹熟陰陽﹐無與眾謀。所謂陰陽者﹐去者爲陰﹐至者爲陽﹔靜者爲陰﹐動者爲陽﹔遲者爲陰﹐數者爲陽﹝《陰陽別論篇》﹞。又曰﹕尺內兩旁﹐則季脇也﹝通兩尺脈而言﹐季脇近腎﹐尺脈主之﹞﹐尺外以候腎﹐尺裏以候腹中﹝裏﹐亦內也。凡言外者﹐皆指臂之外側﹔凡言內者﹐皆指近臂筋。季脇之上﹐腎之分也﹐故以候腎。腎候有二﹐左尺以候腎﹑膀胱﹐右尺以候命門﹑三焦。季脇之內﹐腹之分也﹐故以候腹中﹞。

附上﹐左﹝近手爲上兩關脈﹐在尺之上。左﹐左關脈也﹞外以候肝﹐內以候鬲﹝鬲﹐與膈同﹐賁也﹐肝主賁﹞﹔右﹝右關脈也﹐不言附上者﹐蒙上文﹞外以候胃﹐內以候脾﹝脾居中﹐故以內候之﹐胃爲市﹐故以外候之﹞。

上附上﹐右﹝上﹐謂寸脈﹐又在關之上也。附上﹐卽關也。右﹐右寸脈也﹞外以候肺﹐內以候胸中﹝肺葉垂外﹐故以外候之﹐胸中主气管﹐故以內候之﹞﹔左﹝左寸脈也﹞外以候心﹐內以候膻中﹝心﹐心主﹐鬲中也。膻中﹐上焦也﹐在兩乳間﹞。前以候前﹝上前﹐謂左寸口。下前﹐謂胸之前膺及气海也﹞﹐後以候後﹝上後﹐謂右寸口﹐下後爲胸之後背及气海也﹞。上竟上者﹝竟盡也。上竟上﹐謂至魚際﹞﹐胸喉中事也﹔下竟下者﹝謂盡尺脈動處﹞﹐少腹腰股膝脛足中事也﹝《脈要精微論篇》﹞。婁全善曰﹕《內經》以寸關尺脈候臟腑者﹐止於如此。至《難經》始定寸關尺爲三部﹐浮中沈爲九候云。《難經》曰﹕脈有三部﹐寸﹑關﹑尺也﹐上部法天﹐主胸以上至頭之有疾﹔中部法人﹐主膈以下至臍之有疾﹔下部法地﹐主臍下至足之有疾。部有三候﹐浮中沈也﹐總爲九候﹝括《十八難》篇文﹞。

朱丹溪曰﹕肺主气﹐其脈居右寸﹐脾胃﹑命門﹑三焦各以气爲變化運用﹐故皆附焉。心主血﹐其脈居左寸﹐肝﹑膽﹑腎﹑膀胱﹐皆精血之遂道庫﹐故皆附焉。男子病右脈充於左者﹐有胃气也﹐𨿽重可治。女子病左脈充於右者﹐有胃气也﹐𨿽重可治。反此者虛之甚也。

陳無擇曰﹕左手心部在寸﹐屬手少陰經﹐與小腸手太陽經會﹔肝部在關﹐屬足厥陰經﹐與膽足少陽經合﹔腎部在尺﹐屬足少陰經﹐與膀胱足太陽經合。右手肺部在寸﹐屬手太陰經﹐與大腸手陽明經合﹔脾部在關﹐屬足太陰經﹐與胃足陽明經合﹔腎部在尺﹐屬手厥陰心包絡﹐與三焦手少陽經合。

《難經》又曰﹕脈有三部﹐部有四經﹐手太陰﹑陽明屬金﹐生足太陽﹑少陰水﹐水流下行﹐而不能上﹐故在下部﹔足厥陰﹑少陽屬木﹐生手太陽﹑少陰火﹐火炎上行﹐而不能下﹐故在上部﹕手心主﹑少陽屬火﹐生足太陰﹑陽明土﹐土主中營﹐故在中部﹐此五行子母更相生養者也﹝稍節《十八難》篇文﹞。又曰﹕脈有陰陽﹐呼出心與肺﹐吸入腎與肝﹐呼吸之間﹐脾受谷味﹐其脈在中。浮者﹐陽也。沈者﹐陰也。心肺俱浮﹐何以別之﹖浮而大散者心也﹐浮而澀短者肺也。腎肝俱沈﹐何以別之﹖牢而長者肝也﹐按之濡﹐舉指來實者腎也。脾者中州﹐故其脈在中﹐是陰陽之法也﹝《四難》﹞脈有輕重﹐初持脈如三菽之重﹐與皮毛相胃者﹐肺部也﹝菽﹐大豆也﹞﹔如六菽之重﹐與血脈相得者﹐心部也﹔如九菽之重﹐與筋平者﹐肝部也﹔按之至骨﹐舉指來疾者﹐腎部也﹐是輕重之謂也﹝《五難》﹞。

《素問》又曰﹕諸浮不躁者皆在陽﹐則爲熱﹝病在足陽脈之中﹐陽爲火气﹐故爲熱﹞﹔其有躁者在手﹝病在手陽脈之中﹞。諸細而沈者皆在陰﹐則爲骨痛﹝細沈而躁﹐則病生於手陰脈之中﹐陰主骨﹐故骨痛﹞﹔其有靜者在足﹝靜而不躁者﹐病生於足陰脈之中﹐《脈要精微論篇》﹞。又曰﹕三陽在頭﹐三陰在手﹐所謂一也﹝頭﹐謂人迎脈﹐在結喉兩旁一寸五分。手﹐謂气口脈﹐在手魚際之後一寸。兩者相應﹐俱往俱來﹐若引繩大小齊等﹐名曰平人﹐故謂一也﹞。別於陽者知病忌時﹐別於陰者知死生之期﹝識气定期﹐故知病忌。審明成敗﹐故知死生之期。《陰陽別論篇》﹞。《靈樞曰》﹕气口候陰﹐主中﹐盛堅者﹐傷於食﹐人迎候陽﹐主外﹐盛堅者﹐傷於寒﹝括《四時气》《論禁脈》《五色》三篇文﹞。

《內經》曰﹕人迎一盛﹝一盛﹐謂人迎脈大於寸口脈一倍也。余盛法同﹞病在足少陽﹝膽經﹞﹐一盛而躁病在手少陽﹝三焦經﹞﹔二盛病在足太陽﹝膀胱經﹞﹐二盛而躁病在手太陽﹝小腸經﹞﹔三盛病在足陽明﹝胃經﹞﹐三盛而躁病在手陽明﹝大腸經﹞﹔四盛且大且數﹐名曰溢陽﹐溢陽爲外格﹝四倍以上﹐陽盛之極﹐故格拒吐逆﹐而食不得入﹞。脈口﹝卽寸口﹞一盛﹐病在足厥陰﹝肝經﹞﹐一盛而躁病在手厥陰﹝心包經﹞﹔二盛病在足少陰﹝腎經﹞﹐二盛而躁病在手少陰﹝心經﹞﹔三盛病在足太陰﹝脾經﹞﹐三盛而躁病在手太陰﹝肺經﹞﹔四盛且大且數﹐名曰溢陰﹐溢陰爲內關﹝陰盛之極﹐故關閉而溲不得通也﹞﹐內關不通死不治。人迎與太陰脈口俱盛四倍以上﹐命曰關格﹝脈口﹐亦太陰也﹐手太陰肺脈所行﹞﹐關格之脈贏﹐不能極於天地之精气則死矣﹝贏﹐與盈通。陰陽俱盛﹐盛極則衰而不相營﹐故名曰關格﹐言兼二病也。兼二病則不得盡期而死﹞。﹝合《靈樞﹟終始》《素問﹟六節藏象論》兩篇文﹔龐安常曰﹕察脈之要﹐莫急於人迎﹑寸口﹐二脈相應﹐如兩引繩﹐陰陽均則繩之大小等。凡平人之脈﹐人迎大於春夏﹐寸口大於秋冬。何謂人迎﹖喉旁取之﹐《內經》所謂別於陽者也。秦越人但取手太陰之行度﹐魚際後一寸九分﹐以配陰陽之數﹐而得關格之脈﹐然不盡取之穴之脈﹐不先求喉手引繩之義﹐則昧尺寸﹑陰陽﹑關格之所起矣。夫寸四倍於尺﹐則上魚而爲溢﹔溢者﹐寸倍尺之極也。溢之脈﹐一名外關﹐外關者﹐自關以上外脈也﹔一名內格﹐內格者﹐陰拒陽而外出也﹔一名陰乘之脈﹐陰乘者﹐陰生於寸﹐動於尺。今自關以上溢於魚際﹐而關以後脈伏行是爲陰﹐壯乘陽﹐而陽竭則死﹐脈有是者死矣。此所謂寸口四倍於人迎﹐爲關陰之脈者也。關以後脈當一寸而沈﹐過則尺倍於寸﹐至四倍則入尺而爲覆﹐覆者﹐尺倍寸之極也。覆之脈﹐一名內關﹐內關者﹐自關以下內脈也﹔一名外格﹐外格者﹐陽拒陰而內入也﹔一名陽乘之脈﹐陽乘者﹐陽生於尺﹐動於寸。今自關以下﹐覆入尺澤﹐而關以前﹐脈伏行﹐是爲陽元乘陰﹐而陰竭則死﹐脈有是者死矣。此所謂人迎四倍於寸口﹐爲格陽之脈者也。𨿽然獨覆獨溢﹐則補瀉以生之。尺部一盛﹐瀉足少陽﹐補足厥陰﹔二盛﹐瀉足太陽﹐補足少陰﹔三盛瀉足陽明﹐補足太陰﹐皆二瀉而一補之﹔四盛則三陽極﹐導之以序﹐當進取少陽﹑太陽﹑陽明之穴﹔脈靜者取三陽於足﹐脈數者取三陽於手﹐瀉陽二﹐當補陰一。至寸而反之。且脈有九候者﹐取浮中沈於寸關尺也。越人不取十二經穴﹐但以足少陰﹑陽明二經﹐配合手太陰行度﹐自尺至寸九分之位﹐復分三部﹐部有浮中沈﹐以配天地人。又謂﹕中風木﹐傷寒金﹐溫水熱火。夫溫病起於濕﹐濕則土病﹐土病而諸髒受害﹐其本生於金木水火四髒之變。陽浮陰濡爲風溫﹐陽數陰實爲溫毒﹐陽濡陰急爲濕溫﹐陰陽俱盛爲溫瘧。其治之也﹐風溫取足厥陰木。手少陰火﹐溫毒取手少陽火﹐傷寒取手太陰金﹑手少陰火﹐濕溫取足少陰水。皆能辧其疑似而不亂﹐良由定陰陽於喉手﹐配覆溢於尺寸﹐寓九候於浮中沈﹐分四溫於傷寒﹐此皆越人開其端﹐予則參以《內經》諸篇考究而得其說﹐審而用之﹐順而治之﹐病不能逃矣﹝按﹕《內經》先外關者﹐循外﹑內之序﹐龐氏先內格者﹐順陰陽之義﹐要亦有見﹐而非立異於經也。其未言補瀉之方﹐辧四溫之治﹐尢能發前人所未發﹐學人宜究心焉﹞。《素問》又曰﹕脈有陰陽﹐知陽者知陰﹐知陰者知陽﹐所謂陰者眞髒也﹝五臟屬陰﹐故陰爲眞髒﹞﹐見則爲敗﹐敗必死也﹝肝脈至中外急﹐心脈至堅而搏﹐肺脈至大而虛﹐腎脈至搏而絕﹐脾脈至弱而乍數乍疏﹐皆爲脈見。見則髒敗﹐神去故必死﹞。所謂陽者﹐胃脘之陽也﹝人迎脈气﹞。

別於陽者﹐知病處﹐知病從來﹝據《玉機眞藏論》增此四字﹞﹔別於陰者﹐知死生之期﹝《陰陽別論篇》﹞。

又曰﹕九候之相應也﹐上下若一﹐不得相失。一候後則病﹐二候則病甚﹐三候後則病危。所謂後者﹐應不俱也﹝俱﹐猶同也﹐一也﹞。察九候獨小者病﹐獨大者病﹐獨疾者病﹝疾﹐速也﹐卽數也﹞﹐獨遲者病﹐獨熱者病﹐獨寒者病﹐獨陷下者病﹐形气參伍不調者病。上下左右之脈﹐相應如參舂者病甚﹝參舂﹐謂脈大數而鼓﹐如參舂杵之上下也﹞﹐形盛脈細﹐少气不足以息者危。形瘦脈大胸中多气者死﹐中部之候相減者死﹝減於上下兩部﹐亦是气衰﹞﹐中部乍疏乍數者死﹝气之喪亂也﹞﹐中部之脈𨿽獨調﹐與眾髒相失者死﹝與上下兩部不相應也﹞﹐上下左右相失不可數者死﹝謂一息十至以上也﹞﹐三部九候皆相失者死﹐脈不往來者死﹝精神去也﹞﹐目內陷者死﹝太陽之脈﹐起於目內﹐目內陷者﹐太陽絕也﹞﹐脫骨身不去者死﹝去﹐猶行也﹞﹐形肉已脫﹐九候𨿽調猶死﹐皮膚著者死﹝骨榦枯也﹞。﹝次弟《三部九候論篇》文﹞

張仲景曰﹕寸脈下不至關爲陽絕﹐尺脈上不至關爲陰絕﹐此皆不治決死也﹐若計其餘命死生之期﹐以月節克之﹝陽絕死於春夏﹐陰絕死於秋冬﹐此言其應﹞。

後編﹟樞要

淸濁篇第十一

《靈樞》曰﹕人气有淸濁﹐受气者淸。淸者注陰﹐故上注於肺﹝手太陰﹞﹐其气滑然﹔淸者有濁﹐淸之濁者﹐下行於經﹐內積於海。諸陰皆淸﹐足下走於胃﹝足陽明﹞﹐其气澀然。濁者有淸﹐濁之淸者﹐上出於咽及口。諸陽皆濁﹐手太陽﹝小腸經﹞獨受其濁﹐此爲陽濁獨甚也﹝次第《陰陽淸濁》篇文﹞。

後編﹟樞要

虛實篇第十二

《素問》曰﹕邪气盛則實﹐精气奪則虛。寸脈急而尺緩者﹐經絡皆實也。脈口熱而尺寒者﹐絡虛而經實也﹝脈口﹐卽寸口﹞。尺脈滿﹐脈口寒澀者﹐經虛而絡滿也﹝滿﹐卽實也﹞。大熱病﹐气熱脈滿者﹐重實也﹝气與脈俱實也﹞。脈虛﹝經云﹕脈虛者﹐不象陰也。然气口脈之要會﹐手太陰之動也﹐故不象陰爲脈應﹞﹑气虛﹝經云﹕气虛者無常也。謂膻中气不定也﹐舊注謂寸脈動無常者非﹞﹑尺虛者﹝行步然﹞﹐重虛也﹝括《通評虛實論篇》文﹞。

《難經》曰﹕病有虛實﹐出者爲虛﹐入者爲實﹝從內之外爲出﹐從外之內爲入﹞。言者爲虛﹐不言者爲實﹝言者病而尙能言也﹐不言者病而不能言也﹞。緩者爲虛﹐急者爲實﹝緩急以病勢言﹞。脈有虛實﹐濡者爲虛﹐緊牢者爲實﹝濡者﹐陰金也﹐按之似有﹐舉之若無。緊者﹐陽木也﹐按之有餘﹐舉之甚數﹐狀若洪弦﹐三關通度。牢者﹐陰木也﹐尋之卽無﹐按之卻有﹐沈而有力﹐動而不移﹞。診有虛實﹝診﹐視驗也﹐探病之通稱﹐兼望聞問切而言﹞﹐濡者爲虛﹐牢者爲實﹝濡牢𨿽與脈相類﹐然此所包者廣﹞﹔癢者爲虛﹐痛者爲實﹝气欲通則癢﹐不通則痛﹞﹔外通內快﹐爲外實內虛﹐內痛外快﹐爲內實外虛﹝快﹐爽也﹞﹐此爲三虛﹑三實﹝凡言虛者﹐謂精气奪也﹐實者謂邪气盛也﹞。﹝次第《四十八難》文﹞

《素問》又曰﹕五實死﹐五虛死﹝五﹐五臟也﹞。脈盛﹝心實﹞﹐皮熱﹝肺實﹞﹐腹脹﹝脾實﹞﹐前後不通﹝腎實﹞﹐悶瞀﹝肝實﹞﹐此爲五實﹔脈細﹝心虛﹞﹐皮寒﹝肺虛﹞﹐气少﹝肝虛﹞﹐泄利前後﹝腎虛﹞﹐飲食不入﹝脾虛﹞﹐此謂五虛。然時有生者﹐何也﹖漿粥入胃﹐泄注止﹐則虛者活﹔身汗得﹐後利﹐則實者活﹝稍次《玉機眞藏論篇》文﹞。

後編﹟樞要

客感篇第十三

《素問》曰﹕夫邪之生也﹐或生於陰﹐或生於陽﹐其生於陽者﹐得之風雨寒暑﹐其生於陰者﹐得之飲食居處陰陽喜怒﹝婁全善曰﹕此陰陽以內外言之﹐而總諸陰陽形气之傷。東垣所謂內外傷也﹐寒暑風濕屬陽﹐爲外傷﹔飲食男女喜怒屬陰爲內傷﹞。故喜怒傷气﹐寒暑傷形﹐暴怒傷陰﹐暴喜傷陽﹐寒傷形﹐熱傷气﹐气傷痛﹐形傷腫。故先痛而後腫者﹐气傷形也﹔先腫而後痛者﹐形傷气也﹝婁全善曰﹕卽曰喜怒傷气矣﹐又曰暴怒傷陰﹐暴喜傷陽﹔旣曰寒暑傷形矣﹐又曰寒傷形﹐熱傷气﹐言若矛盾而理則有歸。蓋統而言之﹐喜怒傷人﹐從內出而先發於气﹐寒暑傷人從外入而先著於形。分而言之﹐則怒气從下上而先發於陰﹐喜气從上下而先發於陽﹐寒則人气內藏﹐故寒之傷人先著於形﹐暑則人气外溢﹐故暑之傷人﹐先著於气也。括《調經論》《陰陽應象大論》兩篇文﹞。又曰﹕夫邪之客於形也﹐必先捨於皮毛﹐畱而不去﹐入舍於孫脈﹐畱而不去﹐入舍於絡脈﹐畱而不去﹐入舍於經脈﹐內連五臟﹐散於腸胃﹐陰陽俱感﹐五臟乃傷。此邪之從﹐皮毛而入﹐極於五臟之次也。

如此則治其經焉。亦有入舍於孫絡﹐畱而不去﹐閉塞不通﹐不得入於經﹐流溢於大絡而生奇病者﹝大絡﹐十五絡也﹐病在血絡是爲奇邪﹞。《繆刺論篇》又曰﹕天之邪气﹐感則害人五臟﹔水谷之寒熱﹐感則害於六腑﹝寒傷腸及膽﹐熱傷胃及膀胱﹞﹔地之濕气﹐感則害人皮肉筋脈﹝濕勝則營衛之气不行﹐感則害於皮肉筋脈﹞。故善治者皮毛﹝止於萌也﹞﹐其次治肌膚﹝救其已生﹞﹐其次治筋脈﹝攻其已病﹞﹐其次治六腑﹝治其已甚﹞﹐其次治五臟。

治五臟者﹐半死半生也﹝治其已成﹐病勢已成﹐可得半愈﹞。﹝稍次《陰陽應象大論篇》文﹞

《靈樞》曰﹕邪气之中人也﹐無有常﹐中於陰﹐則澑於腑﹔中於陽﹐則澑於經。蓋身之中於風也﹐不必動髒。故邪入於陰經﹐則其髒气實﹐邪气入而不能客﹐故還之於腑﹝《邪气臟腑病形篇》﹞。又曰﹕身半已上邪中之﹐身半以下濕中之﹝同上《病形篇》﹞。

《素問》又曰﹕犯賊風虛邪者﹐陽受之而入六腑﹐則身熱﹐不時臥﹐上爲喘呼﹐食飲不節﹔起居不時者﹐陰受之而入五臟﹐則塡滿閉塞﹐下爲飧泄﹐久爲腸﹝亦作癖﹐腸爲痔。次第《太陰陽明論篇》﹞。又曰﹕春者﹐天气始開﹐地气始泄﹐凍解冰釋﹐水行經通﹐故人气在脈。夏者﹐經滿气溢﹐入孫絡受血﹐皮膚充實。

長夏者﹐經絡皆盛﹐內溢肌中。秋者﹐天气始收﹐腠理閉塞﹐皮膚引急。冬者蓋藏﹐血气在中﹐內著骨髓﹐通於五臟。是故邪气者﹐常隨四時之气血﹐而入客也﹐至其變化不可爲度﹐然必從其經气﹐辟除其邪﹐除其邪則亂气不生﹝《四時刺逆從論篇》﹞。

後編﹟樞要

傳變篇第十四

《素問》曰﹕夫邪气之客於身也﹐以勝相加﹐至其所不勝而甚﹝傳克我之經﹞﹐至於所生而持﹝傳生我之經。持﹐相持也﹞﹐至其所生而愈﹝傳我生之經﹞﹐自得其位而起﹝居所旺處﹞﹝稍次《藏气法時論篇》﹞。

又曰﹕五臟受气於其所生﹝謂受病气於己之所生者﹞﹐傳之於其所勝﹝謂傳於己之所克者﹞﹐气捨於其所生﹝謂捨於生己者﹞﹐死於其所不勝﹝謂死於克己者﹐分位所傳不順﹐故死﹞。肝受气於心﹐而傳之於脾﹐气捨於腎﹐至肺而死。心受气於脾﹐傳之於肺﹐气捨於肝﹐至腎而死。脾受气於肺﹐傳之於腎﹐气捨於心﹐至肝而死。肺受气於腎﹐傳之於肝﹐气捨於脾﹐至心而死。腎受气於肝﹐傳之於心﹐气捨於肺﹐至脾而死。此皆气之逆行也。故死一日一夜五分之﹐此所以占死生之早暮也﹝朝主甲乙﹐晝主丙丁﹐四季上主戊己﹐脯主庚辛﹐夜主壬癸。如肝死於肺﹐位屬秋﹐庚辛﹐則主脯時死﹐餘仿此﹞。﹝稍次《玉機眞髒論篇》﹞

《難經》曰﹕經言七傳者死﹐謂傳其所勝也﹝七傳者﹐傳數至七也。呂廣曰﹕七﹐當作次﹐謂諸病以次相傳也﹞﹐假令心病傳肺﹐肺傳肝﹐肝傳脾﹐脾傳腎﹐腎傳心﹐一臟不再傷故死﹝此與下文皆以心部爲例﹐心六傳﹐又至心﹐心當再傳於肺﹐肺不肯受﹐是謂一臟不再傷也。傳於所勝﹐謂之賊邪﹐故至死﹞。間髒者生﹐謂傳其所生也﹝間﹐隔也﹐間髒乃母傳於子﹞﹐假令心病傳脾﹐脾傳肺﹐肺傳腎﹐腎傳肝﹐肝傳心﹐是子母相傳﹐周而復始﹐如環無端故生﹝心勝肺﹐今心病不徑傳於肺﹐而傳之於脾﹐是脾隔其所勝矣。脾傳腎﹐今不徑傳於腎﹐而傳之於肺﹐是肺隔其所勝矣。肺傳肝﹐今不徑傳於肝﹐而傳之於腎﹐是腎隔其所勝矣。腎勝心﹐今不徑傳於心﹐而傳之於肝﹐是肝隔其所勝矣。此間二髒而傳也。又如心隔肺而傳肝﹐肝又隔脾而傳腎﹐此間一臟而傳也。

傳其所生謂之虛邪﹐無相勝之害﹐故得生也﹞。髒病難治﹐腑病易治﹐以此故也﹝括《五十三﹑五十四難》兩篇文﹞。

合刻二書後跋

或曰﹕彼何人斯﹐敢操著述乎﹖予驟聆之﹐遂赧然障面而退。因自訟曰﹕謬矣﹐妄矣﹐幾乎將廢書矣﹗旣而此心﹐若終有所未釋﹐復反復閱之﹐不禁喟然嘆曰﹕噫﹐是出前賢往聖﹐精思極論﹐予不過表章發明﹐提其目﹐舉其綱而已﹐豈敢之著作乎﹖爲慨世之徵逐者流﹐不學無術﹐鹵莽應世﹐自軒自岐﹐輕操司命﹐誇浮詞﹐駕髙軒﹐日見其徵徵也﹐日見其逐逐也﹐日持刃以屠﹐而苦不自覺也﹐柰何世皆習焉不察﹐設有叵測﹐惟委於命於乎﹗豈不可痛可哀也哉﹖故每思得晨鐘一振﹐喚醒大地﹐所以奮然有合刻二書之舉﹐不吝變產鳩工﹐竭蹶從事﹐幸邀同志﹐共襄厥成﹐又作如是觀。效二氏福田利益之說﹐以異傳之遐邇﹐如暗室一燈﹐迷津有筏。庶鹵莽者﹐不輕爲人司命﹔乞生者﹐亦令知所鑑別。不抒鄙人拯救之懷﹐上體造物好生之徳﹐則未必無小補﹐云刻旣成﹐復綴數語以見鄙志如此。知我罪我﹐其在斯乎﹗其在斯乎﹗林屋無求子尢乘識

