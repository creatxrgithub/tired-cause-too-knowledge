

葉選醫衡淸葉桂

曹序

嬴秦燔書﹐古籍灰燼﹐惟醫書及《周易》﹐得免斯厄。良以醫之精理﹐參天地﹐通陰陽﹐實與易相表裏﹐而非區區方技家所能該也﹐又非末學淺夫所得管窺而莛撞也。軒岐以來﹐代有傳書﹐汗牛充棟﹐非精識之士﹐不能讀也。卽讀矣﹐而旁騖歧出﹐未得宗旨。狃古方以診百病之變遷﹐猶患其顧此失彼﹐適燕趙而不攺南轅也。然則醫之難如是﹐讀醫書之難如是。苟得一窮究醫理﹐卓然成家﹐搜羅羣籍﹐提要鉤元﹐豈非快事耶﹖吾吳葉香巖先生﹐嘗裒集古今醫書﹐削繁就簡﹐折衷一是﹐爲《醫衡》若干捲﹐𨿽篇頁無多﹐而去取有法﹐圭臬不遠﹐實淮南枕中鴻寶也﹐顧其書不少槪見。庚申之變﹐板毀於兵﹐識者病焉。恆家自髙曾以來﹐潛心醫理﹐不乏藏書﹐俱付劫火﹐恆幼承先大父命﹐考求醫學﹐勿敢有間。二十年來﹐徵集舊帙﹐百不獲一﹐猶復臨診鮮暇﹐偶一治書﹐輒感慨系之。常熟繆丈少初﹐久宦中州﹐循聲卓著﹐今以假歸﹐嘗出是編示恆曰﹕君世習醫﹐將謀重鋟以資利濟﹐君不可以無言。竊惟是書簡而有法﹐純而不駁﹐擴充之﹐可得醫學源流﹐卽墨守是編﹐已足爲南鍼之指﹐夫醫道不明久矣。淺陋者﹐逐利而不足言﹔博雅之士﹐膠柱鼓瑟﹐狃於一偏。病淺而求諸深﹐病易而求諸難。班志所謂原人血脈經絡骨髓陰陽表裏﹐以起百病之本﹐死生之分﹐而調百藥。齊和之所宜者﹐戛戛難之。今繆丈重鋟是編﹐津梁後學﹐洵仁人之用心哉﹐吾知是編之出﹐有目共賞﹐不脛而走﹐無待贅言﹐異日更著活人之書﹐作萬家生佛﹐召父杜母﹐流聲馥蘭﹐恆且仰睇之而未有艾也﹐爰不揣固陋﹐而志其緣起雲。

光緒十六年歲在上章攝提格壯月吳縣曹元恆敍

柳序

醫學肇於《靈》《素》﹐猶儒家之有六經﹐乃眾理之總匯﹐證治之極則﹐所謂不廢江河萬古流也。長沙張仲景出﹐實有以紹軒岐之傳﹐廣湯液之用﹐於醫門推爲至聖﹐洵不誣已。魏晉以降﹐醫術流爲方技﹐士大夫恥習其業﹐墜緒茫茫﹐不絕者如縷。宋和政間﹐開和劑﹑惠民等局﹐以療民病﹐令太醫院試其通於《靈》《素》之理者﹐授之以官﹐始令爲醫﹐於是醫學稍稍振興。劉李朱張各家﹐崛起金元間﹐而或論溫熱﹐或主脾胃﹐或專滋陰﹐或任攻伐﹐家各爲說﹐人持一是。正如漢儒說經﹐各承家法﹐靡所折衷。明代王損庵等諸賢輩出﹐拾遣補闕﹐闡發經旨﹐斯道昌明﹐於斯爲盛。其中矯然特出﹐獨立門戶者﹐則如張鳳逵之論暑﹐吳又可之論疫﹐諭西昌之補秋燥﹐張介賓之辧陽虛﹐皆能於此道中開徑自行﹐不爲舊說所蒙。然或嫌其略﹐或失之粗﹐或辧焉而過於刻深﹐或論焉而涉於膚淺﹐亦猶宋儒鉆研性理﹐疏說經義﹐非不各有心得﹐可以扶翼聖道﹐而各得一偏﹐要未能悉歸至當﹐則甚矣。斯理之精深﹐而不可無以衡之﹐以衷於壹是也。我朝醫學昌明﹐名流疊出。吾吳葉天士先生﹐以穎敏之才﹐探靈蘭之奧﹐一時活人之名﹐震乎宇內﹐惜乎求治者多﹐其生平精力﹐殫於治病﹐未遑有所著述。世傳醫案數種﹐亦非其所手定﹐其中眞贗相參﹐瑜瑕不掩﹐讀者病焉。外如《景嶽發揮》一書﹐𨿽有闡發而言多憤激﹐似非著作體裁。又有《本艸經注》《本事方釋義》兩種﹐類以五行五臟配合敷衍﹐絕少精意﹐似亦非先生手筆﹐或者先生名重當時﹐門弟子竊其緒論﹐著爲成書﹐遂托其名於先生歟。《惟溫熱論》一卷﹐𨿽篇帙無多﹐而其中發明證治﹐補前賢之遺闕﹐示後學以指歸﹐言皆精要﹐語不遊移﹐洵可法可傳之作。而溫邪犯肺逆傳心包一語﹐猶爲後人指摘﹐則信乎著述之難﹐而醫理之不可不衡以壹是也審矣。甲午長夏﹐晤繆君少初於石梅精舍﹐縱譚醫理﹐繆君不以詒爲固陋﹐出先生所著《醫衡》一書見示﹐而索序焉。詒受而讀之﹐其書𨿽采自前人﹐而綱羅宏富﹐抉擇精嚴﹐其不愜於理者﹐又經攺定﹐間附論說﹐以裨闕漏。所謂衡之以理﹐而衷於壹是者﹐此書其庶幾乎﹖繆君以賢宰官乞退﹐辟精廬於湖山佳處﹐怡情松菊﹐寄傲煙霞﹐蓋有古人之髙致者﹐而於是書。刊以行世﹐蓋以極斯人之疾苦而登之仁壽﹐其猶是賢宰官愛人無已之心也夫。繆君深於斯理﹐而不屑以醫名﹐爰書此以質之﹐或者其有以教我乎﹐卽幸甚。

光緒二十年甲午中秋前二日江陰後學柳寶詒書於琴川舟次

繆序

余本不知醫﹐少年奔走四方﹐見夫率爾操觚﹐艸菅人命者﹐指不勝屈﹐心竊憫之。由是稍稍涉獵方書﹐又苦諸家持論不同﹐或拘泥古法﹐或固執偏見﹐或狃於門戶習气﹐各承師說﹐聚訟紛紜。淺識者寡陋孤聞﹐易爲掏惑﹔博覽者根據違兩可﹐靡所適從。是醫書愈多﹐醫學愈雜﹐誠不如不服藥之爲中醫也。嘗欲訪求專門名家﹐足以抗衡前人者﹐相與考核羣編﹐鑑空衡平﹐權衡至當﹐俾業醫者折衷壹是﹐奉爲定衡﹐庶不至倒行逆施﹐旁騖歧出﹐爲醫書之枕中祕﹐卽爲醫學之指南鍼﹐豈非杏林橘井之集大成者耶﹖惜乎有其志而無其人也。嗣遊京師﹐獲交會稽呂梅卿先生﹐見其衡診立方﹐舉重若輕﹐適如分量﹐不偏不倚﹐直可合劉李朱張爲一家﹐向之所謂抗衡前人者﹐先生其庶幾乎﹖心折旣深﹐時從請益﹐臨別乞授片言﹐先生曰﹕吁﹗古今醫書﹐汗牛充棟﹐烏能以管窺蠡測﹐謂遽可融會而貫通耶﹖𨿽然﹗有執簡禦繁之一法﹐有由博返約之一法。子吳人也﹐亦知吳中有葉先生乎﹖曾見其《醫衡》一書乎﹖誠得是書翻覆玩索﹐卽不啻三折肱矣。余恍記曾經寓目﹐歸而搜諸敝簏﹐原書具在﹐狂喜不禁﹐然不知吳中先未刊行﹐竟爲絕無僅有之本。陽湖管君敬伯﹐長洲彭君簫九﹐皆奄貫百家﹐尢精軒岐學﹐僉稱見所未見﹐囑卽補刊﹐以廣其傳。攜歸裏門﹐適楊濱石太常﹐養家居﹐假觀逾月。凡字句訛闕處﹐逐一添注塗攺﹐悉臻完善。請制弁言﹐則以醫非夙習辭。維時以醫道著名﹐繼葉先生而代興者﹐吳門則曹君智涵﹐澄江則柳君谷孫﹐均已樂爲之序。備述此書功效﹐余但記校刊緣起﹐並諸君之相與有成云。

光緒二十年甲午季秋虞山繆萼聊識於伊芳園

金序

醫道至微﹐蓋難言諭矣﹗天有六淫之感﹐人有七情之擾。人在气交之中﹐好惡動於內﹐利欲奪於外﹐曷能免是﹖則百病從此出矣。病之由輕而致愈﹐由重而致殆﹐其生死之權﹐醫操之也。得醫而良﹐則病可免﹐得醫而庸﹐則夭枉不可勝數矣。然而爲醫者﹐莫不喜良而惡庸﹐脫庸者﹐亦必自詡爲良﹐此人之情也。無如明理者少﹐而悖理者多。一爲資質所限﹐一爲師心自用﹐遂致流於庸者一途而不自知也。苟欲明理﹐非博考方書﹐研究病情不可。然自軒岐而下﹐方書汗牛棄棟﹐髙明者﹐好爲穿鑿﹐或失之泛。固陋者﹐苟守繩墨﹐卽失之隘。誠欲一編簡明詳盡理暢辭達者﹐而不可得﹐學人病之。我朝葉天士先生﹐以天縱之才﹐秉穎敏之質﹐又復潛心好學﹐孳孳不倦﹐想因診事忙碌﹐未遑有所著述。然此《醫衡》一書﹐乃生生裒集先賢精論名言﹐其中論脈論癥論治﹐靡不詳且備焉。吾知是編一出﹐學人庶得有所遵循﹐而無多歧之感矣。願君渭川﹐才廣學之不齊﹐南北方土之異宜﹐人身經絡之支別﹐營衛營運之離合﹐以及臟腑脈理病情變化﹐莫不窮源竟委﹐洞燭機宜﹐以余之愚﹐猶復虛衷辱問﹐𨿽土壤細流﹐無裨大益。然其胸懷過人處﹐有非平常所可幾及者。今以重刊《醫衡》﹐以便同志探討﹐索序於余﹐余卽以平日所言者銓次之﹐用敢質諸先生﹐先生其有以教我乎﹗

宣統二年十一月下浣元和繹聲金文鐘識於海上寄廬

顧序

余自束髮受書以來﹐卽喜岐黃家言﹐暇輒涉獵之﹐𨿽稍稍有所進益﹐然無師承﹐終以未得門逕爲憾。及冠﹐從家叔兆麟﹐專習醫理﹐自《黃帝內經》《神農本艸》而下﹐熟讀者﹐數十種﹐披覽者﹐百餘卷。潛心十餘年﹐頗得此中奧妙﹐以應病者之求﹐十愈七八﹐顧未能萬全也﹐心竊愧之。旋逢同志創立醫學研究所﹐復蒙上海道憲頒給鈐記﹐以鄭重衛生﹐研究醫學爲宗旨。然上古醫學﹐莫要於鍼灸﹐至今幾湮沒不聞﹐良可惜也﹗乃在所內復設鍼灸傳習所﹐聘請教員以教諸生。余均與其事﹐二年畢業﹐後始覺斯道大明。蓋鍼灸與湯藥﹐法𨿽不同﹐而理實一貫。誠以治病之要﹐首先辧證﹐辧證不明﹐鍼藥奚從。考古方書﹐汗牛充棟﹐聚訟盈庭﹐各鳴一得﹐或以陽气爲重﹐或以陰血爲主﹐或講脾胃﹐或論溫熱﹐淺學讀之而搖惑﹐髙明觀之而用歧。因思葉天士先生﹐有《醫衡》一書﹐皆搜羅先賢精傑之作﹐或抽揚脈理﹐或闡發病機﹐其論旁通曲達﹐義明辭顯﹐可爲醫家模範。柰世少傳本﹐坊刻多謬﹐余乃將藏本細加校正。誤者攺之﹐缺者補之﹐付之石印﹐以便同學由此書先行研究。然後博覽羣籍﹐卽不爲異說所惑﹐始可升仲景之堂﹐而入軒岐之室﹐豈僅抗衡前人而衷於一是者乎﹗然則是編也﹐不惟爲湯藥之津梁﹐抑且爲鍼灸之指南焉耳﹗

宣統二年葭月孟河顧夢熊渭川撰於上海醫學研究總所

自序

近世醫理不明﹐醫學荒雜﹐治病不辧三因虛實﹐一槪籠統用藥﹐以致虛虛實實﹐殺人如麻﹐曷勝悼嘆﹗良由不肯畱心前人論病論脈論治諸說﹐遂至越規矩﹐棄繩墨﹐師心自用。若欲脫去陳方舊論﹐而獨辟新奇﹐殊不知仲景而下﹐如河間﹑丹溪﹑東垣﹑潔古﹑海藏諸賢﹐衡證衡脈﹐用藥立方﹐絲絲入扣﹐不偏不倚﹐如物之有衡焉。法有定衡﹐不及於衡者﹐擴而充之﹔太過於衡者﹐約而斂之﹐庶可以起沈而不誤人。命余早歲業醫﹐深陋俗習﹐渴欲抗衡前人﹐以爲近日醫流砥柱﹐匯采前人論病論脈論治﹐精確不磨之說﹐以成上下卷﹐標其目爲醫衡﹐垂作模楷﹐則三因辧﹐虛實分﹐自無籠統用藥之獘﹐不特後學可爲衡鑑。卽余之惟日孳孳﹐長恐誤人者﹐亦未嘗敢越比衡中也﹐竊願持衡不失﹐得進而抗衡前人﹐斯幸矣﹗

古吳葉桂天士書

卷上

養身論

猗歟哉﹐歷代醫書之盛﹐凡三百七十九家﹐五百九十六部﹐一萬三千一百餘卷﹐反復詳其要主於卻病而已。然《內經》有一言而可盡廢諸書﹐則不治已病治未病是也。此說一出﹐而後多以修養爲言﹐不知夫修養與保養﹐原自有異修養則雜於方外元遠﹐而非恆言恆道。保養則於日用飲食﹐而爲可法可經。如運气之法﹐運任督者﹐久則生癰﹔運脾土者﹐久則腹脹﹔運丹田者﹐久則尿血運﹔頂門者﹐久則腦泄。其餘丹砂烹煉之說﹐遺禍累累。然則修養之與保養﹐不大相逕庭哉﹗請述保養之法。《上古天眞論》曰﹕飲食有節﹐起居有常﹐不妄作勞﹐精神內守﹐病安從來﹖故形與神居而盡終天年﹐度百歲乃去﹐此保養之正宗也。蓋有節有常﹐則气血從軌﹐而無事於搬運之煩﹐精神內守﹐則身心寧定﹐而無事於制伏之彊﹐形與神居﹐而神不離形。形不離神﹐而無損天年之慮。保養旣若是之易且顯﹐何今之夭者多而壽者少歟﹖蓋香醪美酒陳於前﹐𨿽病所忌也而弗顧﹔情況意興動於中﹐𨿽病所禁也而難遏﹔貪名競利之心急﹐𨿽勞傷過度而不覺﹔何況心神百結﹐斫耗多端。劉孔昭曰﹕萬人操弧而向一鵠﹐鵠能無中乎﹖萬物炫耀以惑一生﹐生能無傷乎﹖卽有少知收斂精神﹐安居靜養者﹐又不知百年機括﹐希求不死。𨿽終日閉目﹐只是一團私意﹐靜亦動也。若識透百年定分﹐而事事循理﹐不貪不躁不妄﹐可以卻未病而盡天年矣。蓋主乎私則生死念重﹐而昏昧錯妄﹐愈求靜而不靜。主乎理則人欲消亡﹐而心淸神悅﹐不求靜而自靜﹐此吾所以但言保養﹐而不言修養也。

然則保養之法﹐不亦盡廢諸書乎。避風寒以保其皮膚六腑﹐則麻黃﹑桂枝﹑溫中﹑四逆之劑﹐不必服矣﹔節勞逸以保其筋骨五臟﹐則補中益气﹑劫勞健步之劑﹐不必服矣﹔戒色欲以養精﹐正思慮以養神﹐則滋陰降火﹑養營凝神等湯﹐又何用哉﹖薄滋味以養血﹐寡言語以養气﹐則四物﹑四君﹑十全﹑三和等湯﹐又何用哉﹖要之血由气生﹐气由神全﹐神乎心乎﹐養心莫善於寡欲﹐吾聞是語﹐未見其人﹐不得已而仍從一萬三千一百餘卷中﹐更覓一治已病之法也。

卷上

運气說

運气之說﹐有太過不及﹐而勝復由以生正。太過者﹐其气勝﹐勝而復制﹐則傷害甚矣。

者﹐其气衰﹐衰而復克﹐則敗亂極矣。此勝復循環之道﹐出乎天地之自然﹐而亦不得不然也。故在天有五星勝气之應﹐在地有萬物盛衰之應﹐在人則有臟腑疾病之應。如木彊勝土﹐則歲星明而鎭星暗﹐土母受侮﹐子必復之﹐故金行伐木以救困土﹐則太白增光﹐歲星反晦也。

凡气之現於上者﹐則災應乎下﹐宿屬受傷﹐逆犯尢甚。正運互爲勝復﹐其气皆然﹐至其爲病﹐如木勝肝彊﹐必傷脾土﹐肝勝不已﹐燥必復之﹐而肝亦病矣。燥勝不已﹐火必復之﹐而肺亦病矣。此五臟互爲盛衰﹐其气亦皆然也。夫天運之有太過不及者﹐卽如人身之有虛實也。

惟其有虛而復﹐彊者勝之。有勝而復﹐承者復之。無衰﹐則無勝矣。無勝則無復矣。其气和平﹐焉得有病﹖恃彊肆暴元气先盡﹐焉得毋虛。故曰﹕有勝則復﹐無勝則否﹐勝微則復微﹐勝甚則復甚。可見勝復之微甚﹐由變化之盛衰﹐本無其常也。六元正紀論所載天時地化人事等議﹐至詳至備﹐蓋以明其理之常者如此也。卽如周易之六十四卦﹐三百八十四爻﹐乃闡明易道之微妙﹐教人因易以求理﹐因象以致變。故孔子曰﹕書不盡言﹐言不盡意。此其大義﹐正與本經相同。夫天道元微﹐本不易測﹐及其至也﹐𨿽聖人亦有不知焉。故凡讀易者﹐當知易道有此變﹐不當曰變止於此也。讀運气書者﹐當知天道有是理﹐不當曰理止於是也。然變化𨿽難必﹐而易盡其機也。天道𨿽難測﹐而運气盡其妙矣。自余有知以來﹐常試以五大之義﹐逐气推測﹐則彼此盈虛﹐十應八九﹐卽有少不相符者。正如井蛙之見﹐而見有未至耳﹐豈天道果不足憑耶﹖今有昧者﹐初不知常變之道﹐盛衰之理﹐孰者爲方﹐孰者爲圓﹐孰者爲相勝反勝主容承制之位。每執鑿經文以害經意﹐徒欲以有限之年晨﹐槪無窮之天道﹐隱微幽顯﹐誠非易見管測求全﹐陋亦甚矣。此外復有不明气化﹐如馬宗素之流者﹐假仲景之名﹐而爲《傷寒鈐法》﹐用气運之更遷﹐擬主病之方治﹐拘滯不通﹐誠然謬矣。然又有一等偏執己見﹐不信運气者﹐每謂運气之學﹐何益於醫﹖且云﹕疾病相加﹐豈可根據運气以施治乎﹖非切要也﹖余諭之曰﹕若所云者﹐是眞運气之不求﹐而運气可易言哉﹐觀歲運之流行﹐卽安危之關系。或疫气徧行一方﹐皆病風溫﹐或淸寒傷髒﹐一時皆犯瀉痢。以眾人而患同病﹐謂非運气之所使然歟。

卷上

奇經八脈大旨

人之一身﹐有經脈﹐有絡脈。直行曰經﹐旁行曰絡。幾經有十二﹐手足三陰三陽是也。

十五﹐乃十二經各有一別絡﹐而脾又有一大絡﹐並任督二絡﹐爲十五絡也。共二十七气﹐相隨上下﹐如泉之流﹐如日月之行﹐不得休息﹐故陰脈榮於五臟﹐陽脈榮於六腑﹐陰陽相貫﹐如環無端﹐菲知其紀﹐終而復始。其流溢之气入於奇經﹐轉相灌漑﹐內運臟腑﹐外濡腠理。

奇經凡八脈﹐不拘制於十二經﹐無表裏配合﹐故謂之奇。蓋奇經猶夫湖澤﹐正經之脈隆盛﹐則溢於奇經。秦越人比之天雨下降溝渠溢滿﹐滂沛傍行﹐流於湖澤﹐此發《靈》《素》之祕也。八脈散在羣書﹐略而不悉予𨿽不敏。謂陳大旨。八脈者﹐陰維也﹐陽維也﹐陰蹺也﹐陽蹺也﹐衝也﹐任也﹐督也﹐帶也。陽維起於諸陽之會﹐由外踝而上行於衛分﹔陰維起於諸陰之交﹐由內踝而上行於營分﹐所以爲一身之綱維也。陽蹺起於跟中﹐循外踝而上行身之左右﹔陰蹺起於跟中﹐循內踝而上行身之左右﹐所以使機關之蹺捷也。督脈起於會陰﹐循背而行於身之後﹐爲陽脈之總督﹐故曰陽脈之海。任脈起於會陰﹐循腹而行於身之前﹐爲陰脈之承任﹐故曰陰脈之海。衝脈起於會陰﹐夾臍而行﹐直衝於上﹐爲諸脈之衝要﹐故曰十二經脈之海。帶脈則橫圍於腰﹐狀如束帶﹐所以總約諸脈者也﹐是故陽維主一身之表。陰維主一身之裏﹐以乾坤言也。陽蹺主一身左右之陽﹐陰蹺主一身左右之陰以東西言也﹐督脈主身後之陽﹐任脈主身前之陰﹐以南北言也﹐帶脈橫束諸脈﹐以六合言也﹐八脈之中惟任督二脈﹐爲人身之子午﹐爲升降之道﹐交媾之鄕﹐如鹿運尾閭﹐能通督脈足於精﹐龜納鼻息﹐能通任脈足於气﹐是以二物得壽。此奇經八脈之大旨﹐至於經穴病狀﹐具見《瀕湖脈考》中。

卷上

六脈綱領

《靈樞》以緩急大小滑澀六脈而定病變﹐可謂總諸脈之綱領。《素問》則曰﹕大小滑澀。《難經》曰﹕浮沈長短滑澀。而仲景則曰﹕弦緊浮沈滑澀。此六者﹐名爲殘賊﹐能爲諸脈作病。滑伯仁曰﹕大抵綱領之要﹐不出浮沈遲數滑澀六脈。所謂不出者﹐以其足統夫表裏陰陽虛實冷熱風寒濕燥臟腑血气之病也。浮爲陽爲表﹐證爲風爲虛﹔沈爲陰爲裏﹐證爲濕爲實﹔遲爲在髒﹐爲寒爲冷﹔數爲在腑﹐爲燥爲熱﹔滑爲血有餘澀﹔爲气獨滯也。此諸說者﹐詞𨿽少異﹐意實相通。若以予見言之﹐總不出乎表裏虛實寒熱六者而已。如浮爲在表﹐則散大而芤可類也﹔沈爲在裏﹐則細小而伏可類也﹔數爲熱﹐則洪滑疾促之屬可類也﹔遲爲寒﹐則澀結代緩之屬可類也﹔虛爲不足﹐則短弱濡微之屬可類也﹔實爲有餘﹐則弦緊動革之屬可類也。然卽此六者之中﹐又復有大相懸絕之要﹐則又不可不知。夫浮爲在表﹐而凡陰虛者﹐脈必浮而無力﹐是浮不可槪言表矣﹐可升散乎﹖沈爲在裏﹐而凡邪初感之甚﹐陰寒束於皮膚﹐陽气不能外達﹐則脈必先現沈緊﹐是沈不可槪言裏矣﹐可內攻乎﹖諸數爲熱﹐而凡陰虛之候﹐陰陽俱虛﹐气血散亂者﹐脈必急數﹐愈數者愈虛﹐愈虛者愈數﹐是數不可槪言熱矣﹐可寒涼乎﹖微細類虛﹐而痛極閉塞者﹐則多伏匿﹐是伏不可槪言虛矣。可驟補乎﹖弦數類實﹐而眞陰大虧者﹐必關格倍常﹐是弦不可槪言實矣﹐可消伐乎﹖夫如是是﹐卽於綱領之中﹐而復有大綱領者存焉。設不以四證相參﹐而孟浪任意﹐未有不覆人於反掌間者﹐此脈道所以難言﹐而毫釐不可不辧也。

卷上

血營气衛論

气取諸陽﹐血取諸陰。人生之初﹐具此陰陽﹐則亦具此气血。气血者﹐其人生之根本乎。血何以爲營﹖營行脈中﹐滋榮之義也。气何以爲衛﹖衛行脈外﹐護衛之義也。然則營與衛﹐豈獨無所自來哉﹖曰﹕人受谷於胃﹐胃爲水谷之海﹐灌漑經絡﹐長養百骸﹐五臟六腑﹐皆取其气故淸者爲營﹐濁者爲衛﹐營衛之气﹐周流不息﹐一日一夜﹐脈行五十度﹐平旦以復會於气口﹐所謂陰陽相貫﹐如環無端﹐則是二气恆相隨而不相離也。夫惟血營气衛﹐常相流通﹐則人何病之有﹖一有窒礙﹐百病由此生矣。故气之作養﹐發而爲喜怒憂悲驚恐寒熱思勞﹐聚而爲積痞瘕癖﹐上爲頭旋﹐中爲五膈﹐下爲臍間動气﹐或喘促﹐或咳噫﹐聚則中滿﹐逆則足寒。凡此者﹐皆气使之然也。血之爲患﹐其妄行則爲吐衄﹐其衰涸則爲虛勞﹐蓄之在上其人妄﹐蓄之在下其人狂﹐逢寒則筋不營而攣急﹐挾熱則內瘀而發黃﹐在小便則爲淋痛﹐在大便則爲腸風﹐在婦人月事進退漏下崩中病尢不一﹐凡此者﹐皆血使之然也。夫血譬之水也﹐气譬之風也﹐風行水上﹐卽气血之義也。蓋气血之帥也。气行則血行﹐气止則血止﹐气溫則血活。气寒則血凝﹐气有一息之不運﹐則血有一息之不行﹐病出於血﹐調其气猶可以導之。病原於气﹐區區調血何與焉﹖人之一身﹐調气爲主﹐是亦先陽後陰之義也。若夫血有敗瘀泥滯乎諸經﹐則气之道﹐未免有所壅遏﹐又當審所先而決去之。經所謂先去其血﹐而後調之﹐又不可不通其變矣﹗然則調气之劑﹐以之調血則兩得。調血之劑﹐以之調气則乖張﹐如香附﹑木香之類﹐治气可也﹐治血亦可也。若以歸﹑地輩論之﹐則其性纏綿﹐於胃气有虧矣﹐用藥者審之。

卷上

君臣佐使逆從反正說

君爲主﹐臣爲輔﹐佐爲助﹐使爲用﹐制方之原也。逆則攻﹐從則順﹐反則異﹐正則宜﹐治病之法也。必熱必寒必散必收者﹐君之主也﹔不宜不明不授不行者﹐臣之輔也﹔能授能令能合能分﹐佐之助也﹔或劫或開或擊或散﹐使之用也。破寒必熱﹐逐熱必寒﹐去燥必濡﹐除濕必滲者﹐逆則攻也。治驚則平﹐治損須益﹐治畱須攻﹐治堅須潰者﹐從則順也。熱病用寒藥﹐而導寒攻熱者必熱﹐如陽明病發熱﹐大便硬者﹐大承气湯﹑酒制大黃熱服之類是也。寒病用熱藥﹐而導熱去寒者必寒﹐如少陰病下利﹐服附子﹑漧薑不止者﹐白通加人尿﹑豬膽之類是也。塞病用通藥﹐而導通除塞者必塞﹐如胸滿煩驚小便不利者﹐柴胡加龍骨﹑牡蠣之類是也。

通病用塞藥﹐而導塞止通者必通﹐如太陽中風下利﹐心下痞硬者﹐十棗湯之類是也。反則異也﹐治遠以大﹐治近以小﹐治主以緩﹐治客以急。正則宜也﹐至眞大要論曰﹕辛甘發散爲陽﹐酸苦湧泄爲陰﹐淡味滲泄爲陽﹐鹹味湧泄爲陰﹐六者﹐或收或散﹐或緩或急﹐或燥或潤﹐或軟或堅﹐或以所利而行之﹐調其气使之平﹐故味之薄者﹐爲陰中之陽﹐味薄則通﹐鹹苦鹽平是也。气之濃者﹐爲陽中之陽﹐气濃則發熱﹐辛甘溫熱是也。气之薄者﹐爲陰中之陽﹐气薄則發泄﹐辛甘淡平溫涼是也。味之濃者﹐爲陰中之陰﹐味濃則泄﹐鹽寒酸苦是也。《易》曰﹕同聲相應﹐同气相求﹐水流濕﹐火就燥﹐雲從龍﹐風從虎。聖人作而萬物睹﹐本乎天者親上﹐本乎地者親下﹐則各從其類也。故治病制方者﹐須本此說而推之。

卷上

吐汗下該盡治法論

人身不過表裏﹐气血不過虛實。良工先治其實﹐後治其虛﹔粗工或治虛﹐或治實﹔謬工虛實實﹔惟庸工但補其虛﹐不敢治其實。舉世不省悟﹐此余所以著三法也。夫病非人身素有之物﹐或自外入﹐或自內生﹐皆邪气也。邪气中人﹐去之可也﹐攬而畱之可乎﹖畱之輕則久而自盡﹐甚則久而不已﹐更甚則暴死矣。若不去邪﹐先以補劑﹐是盜未出門﹐而先修室宇﹐正气未勝﹐而邪气已橫矣。惟脈脫下虛﹐無邪無積之人﹐始可議補耳。他病惟先用三法攻去邪气﹐而元气自復也。《素問》一書﹐言辛甘發散滲淡爲陽﹐酸苦湧泄爲陰﹐發散歸於汗﹐湧歸於吐﹐泄歸於下﹐滲歸解表﹐解表同於汗﹐泄利便同於下﹐殊不言補。所謂補者﹐辛補肝﹐鹹補心﹐甘補腎﹐酸補脾﹐苦補肺﹐更相君臣佐使﹐皆以發腠理﹐致津液通血气而已。非今人所謂用溫燥邪僻之補也﹐蓋艸木皆以治病﹐病去則五穀果菜肉皆補也。又當辧其所宜﹐使無偏傾可也。若以藥爲補﹐𨿽甘艸﹑人參﹐亦有偏勝之患﹐是故三法猶刑罰也﹐粱肉猶徳政也。治亂用刑﹐治治用徳﹐理也。余用三法﹐常兼眾法﹐有按有蹺﹐有有導﹐有增減﹐有續止。醫者不得余法而反誣之﹐哀哉﹗如引痰﹑漉涎﹑取涕迫淚﹐凡上行者﹐皆吐法也﹔燻蒸﹑渫洗﹑熨烙﹑鍼制﹑砭射﹑導引﹑按摩﹐凡解表者﹐皆汗法也﹔催生﹑下乳﹑磨積﹑逐水﹑破經﹑泄气﹐凡下行者﹐皆下法也。天之六气﹐風寒暑濕燥火﹐發病多在於上。

地之六气﹐霧露雨雪水泥﹐發病多在於下。酸苦甘辛鹹淡﹐發病多在於中。發病者三﹐出病亦三。風寒之邪﹐結搏於皮膚之間﹐滯於經絡之內﹐畱而不去﹐或發痛麻淋痺腫癢拘攣﹐皆可汗而去之。痰飲宿食﹐在胸膈﹐發爲諸病﹐皆可湧而去之。寒熱痼冷火熱﹐客下焦﹐發爲諸病﹐皆可泄而出之。吐中有散﹐下中有補﹐經言知其要者﹐一言而終。此之謂也。

卷上

補瀉當分緩急有無說

經言邪气盛則實﹐精气奪則虛﹐二句爲治病之大關。其詞甚顯﹐其義甚微﹐敢爲詳辧。

蓋實言邪气實﹐宜瀉也﹔虛言正气虛﹐宜補也。凡邪正相搏而爲病﹐則邪實正虛﹐皆可言也。故主瀉者﹐則曰邪气盛則實﹐當瀉也﹔主補者﹐則曰精气奪則虛﹐當補也。各執一詞﹐毫無確據﹐借口文飾﹐孰得言非﹐是以至精之訓﹐反釀莫大之害。不知理之所在﹐必有不可移易者﹐柰醫者不能察耳。余請析之爲四﹐孰緩孰急﹐其有其無也。無虛者﹐急在邪气﹐去之不遠﹐畱則生變也﹔多虛者﹐急在正气﹐培之不早﹐臨期無濟也﹔微虛微實者﹐亦治其實﹐可一掃而除也﹔甚虛甚實者﹐所畏在虛﹐但固守根本。以先爲己之不可勝﹐則邪無不退矣。二虛一實者﹐兼其實﹐開其一面也。二實一虛者﹐兼其虛﹐防生不測也。總之﹐實而誤補﹐固必增邪﹐猶或可救﹔虛而誤攻﹐眞气忽去﹐勢必難回﹐此虛實之緩急﹐不可不思也。所謂有無者﹐察邪气之有無也﹐凡風寒暑濕燥火﹐皆能增邪﹐邪之在表在裏在髒在腑﹐必有所居﹐求得其本而直取之。此所謂有﹐有則邪气之實也﹐若非六气之邪而病出之陰﹐則皆情欲以傷內﹐勞倦以傷外﹐似邪非邪﹐似實非實。此所謂無﹐無則病在元气也。不明虛實有無之人﹐必致以逆爲從﹐以標爲本﹐絕人長命﹐可不愼哉﹗

卷上

推《內經》不宜主旺气說

經言治其旺气者﹐謂病有陰陽﹐气有盛衰﹐旺則治之反甚。如陽盛陰衰者﹐陰虛火旺也﹐治之者﹐不知補陰以配陽﹐而專用苦寒治火之旺﹐豈知苦寒皆沈降﹐沈降則亡陰﹐陰愈亡則火愈盛﹐故服寒反熱者﹐陰虛不宜降也。又如陽衰陰盛者﹐气弱生寒也﹐治之者﹐不知補陽以消陰﹐則寒愈甚﹐故服熱反寒者﹐陽虛不宜耗也。又如夏令本熱﹐而伏陰在內﹐故多中寒﹐冬令本寒﹐而伏陽在內﹐故多內熱。設不知此﹐而必欲用寒於夏﹐治火之旺﹔用熱於冬﹐治寒之旺﹔則有中寒隔陽者﹐服寒反熱﹔中熱隔寒者﹐服熱反寒矣﹐是皆治旺之謂﹐而病之所以反也。

卷上

陽有餘陰不足論

夫陽常有餘﹐陰常不足﹐在天地則該萬物而言﹐在人身則該一體而言﹐非直指气爲陽而血爲陰也。經曰﹕陽中有陰﹐陰中有陽﹐正所謂獨陽不生﹐獨陰不長也。姑以治法兼證論之曰﹕气虛者﹐气中之陰虛也﹐治法以四君子湯﹐補气中之陰﹔曰血虛者﹐血中之陰虛也﹐治法以四物湯﹐補血中之陰﹔曰陽虛者﹐心經之元陽虛也﹐病多惡寒﹐責其無火﹐治法以補气藥中加桂﹐甚則三建中湯﹑正陽散之類﹔曰陰虛者﹐腎中之眞陰虛也﹐病多壯熱﹐責其無水﹐治法以補血藥中加知柏等藥﹐或大補陰丸﹑滋陰地黃丸之類。夫眞元極衰之候﹐初不可服桂﹑附等藥﹐恐反助火而爍眞陰。元陽虛脫之軀﹐亦不可投芎﹑苓等辛散淡滲之劑﹐恐反開腠理而泄其气。昧者謂气虛卽陽虛﹐止宜用四君﹐斷不可服芎﹑苓之屬。血虛卽陰虛﹐止宜用四物﹐切不可用參﹑之屬。殊不知血脫補气﹐昔賢之治法也。惟眞陰虛極﹐將爲勞蒸咳嗽﹐必用參﹑﹐恐肺熱傷肺﹐不能抵當﹐而反益其病﹐可勿泥也。

卷上

病有眞假辧

經云﹕病有逆從者﹐以病有微甚﹔病有微甚者﹐以證有眞假﹐不知寒熱有眞假。眞者正治﹐知者無難﹐假者反治﹐乃爲難耳。如寒熱之眞假者﹐眞寒則脈沈而細﹐或弱而遲﹐爲厥逆﹐爲嘔吐﹐爲腹痛﹐爲飧泄下利﹐爲小便頻。卽發熱必欲得衣﹐此浮熱在外﹐沈寒在裏也。眞熱則脈數有力﹐滑大而實﹐爲煩躁喘滿﹐爲聲音壯厲﹐或大便祕結﹐或小便赤澀﹐或發熱掀衣﹐或脹痛熱渴﹐此皆眞病。眞寒者﹐宜溫其寒﹔眞熱者﹐宜解其熱﹐是當正治也。至若假寒者﹐火極似水﹐陽證似陰也﹐外𨿽寒而內則熱﹐脈數而有力﹐或沈而鼓擊﹐或身惡衣﹐或便熱祕結﹐或煩渴引飲﹐或腸垢臭穢﹐此則惡寒非寒﹐明是熱證﹐所謂熱極反兼寒化﹐亦曰陽盛格陰也。假熱者﹐水極似火﹐陰證似陽也。外𨿽熱而內則寒﹐脈微而弱﹐或數而虛﹐或浮大無根﹐或弦芤斷續﹐身𨿽熾熱而神色自靜﹐語𨿽譫妄而聲音則微﹐或虛狂起倒而禁之則止﹐或蚊迹假斑而涉紅細碎﹐或喜冷水而所飲不多﹐或舌面赤而衣被不徹﹐或小水多利而大便不結。此則惡熱非熱﹐明是寒證﹐所謂寒極又兼熱化﹐亦曰陰盛格陽也﹐此皆假病假寒者。淸其內熱﹐內淸則浮陰去捨矣。假熱者﹐溫其眞陽﹐中溫則虛火歸元矣﹐是當從治者也。

又如虛熱實熱﹐實則瀉之﹐虛則補之﹐此不易之法也。然至虛有盛候﹐則有假實矣﹔大實有羸狀﹐則有假虛矣。總之虛者﹐正气虛也﹐爲色慘形瘦﹐爲神衰气怯﹐或自汗不收﹐或二便不禁﹐或夢遺精滑﹐或嘔吐鬲塞﹐或久病攻多﹐或短气似喘﹐或勞傷過度。或暴困失志﹐𨿽外證似實﹐而脈弱無神者﹐皆虛証之當補也。實者邪气實也﹐或外閉於經絡﹐或內結於臟腑﹐或气壅而不行﹐或血流而凝滯﹐必脈病俱盛﹐乃實証之當攻也。然而虛實之間﹐最多疑似﹐有不可不辧其眞者。如經云﹕邪气盛則實﹐精气奪則虛﹐此虛實之大法也。設有人焉﹐正已奪而邪方盛者﹐將顧其正而補之乎﹖抑先其邪而攻之乎﹖見有不的﹐則死生系之﹐此其所以宜愼也。夫正者本也﹐邪者標也。若正气旣虛﹐則邪气𨿽盛﹐亦不可攻﹐蓋恐邪未去而先脫﹐呼吸變生﹐則措手無及。故治虛邪者﹐先當顧正气﹐正气存﹐則不至於害。且補中自有攻意﹐未有正气復而邪猶不退者﹐此治虛之道也。若正气無損者﹐邪气𨿽微﹐自不宜補﹐蓋補之則正無與﹐而邪反盛﹐適足藉寇兵而盜糧。故治實證者﹐必直去其邪﹐邪去則身安﹐但法貴精專﹐使致速效。治實之道也。要之能勝攻者﹐便是實證﹐不能勝攻者﹐便是虛證。惟是假虛之證不多見﹐而假實之證最多也﹔假寒之證不難治﹐而假熱之證治多誤也。世有不明眞假本末﹐而云知醫﹐我敢輕許乎哉﹖

卷上

虛損宜分陰陽施治論

夫病有虛實﹐虛因正气不足。實因邪气有餘。凡外入之病多有餘﹐如六气所感﹐飲食所傷之類。內出之病多不足﹐如七情傷气﹐勞欲傷精之類是也。實者宜瀉﹐經曰﹕寒者熱之﹐熱者寒之﹐堅者削之﹐客者除之﹐結者散之﹐畱者攻之﹐濕者行之﹐彊者瀉之之屬﹐皆用瀉之法也。虛者宜補﹐經云﹕散者收之﹐燥者潤之﹐急者緩之﹐脆者堅之﹐衰者補之﹐勞者溫之﹐損者益之﹐驚者平之之屬﹐皆用補之法也。虛實之治﹐大槪如此。但當今之人﹐實者無幾﹐虛者七八﹐病實者﹐其來速﹐故其治易。病虛者﹐損傷有漸﹐不易復元﹐故其治難。治實者﹐但如爲少壯新邪﹐則可攻可拔﹐猶足無慮。治虛者﹐但察其根本有虧﹐有倏忽變幻﹐可無慮乎﹖故治實之法﹐外有餘﹐可散其表﹔內有餘﹐可攻其裏﹔气有餘﹐可攻其滯﹔血有餘﹑可逐其瘀。方法星羅﹐可無贅也。惟虛損之治法有未盡﹐不得不詳其要也。夫人之虛損﹐有先天不足﹐有後天不足。先天者﹐由於稟受﹐宜倍加謹愼﹐急以後天之事補之﹐庶可延年﹐使覺之不早﹐而漫不爲意﹐則未有不夭折者也。後天者﹐由於勞傷﹐宜速加警省﹐卽以性情藥石調攝之﹐使治之不早﹐而遷延諱疾﹐則未有不噬臍者也。凡勞傷之辧﹐勞者勞其神气﹐傷者傷其形體。如喜怒思慮則傷心﹐憂愁恐哀則傷肺﹐是皆勞其神气也。飲食失度則傷脾﹐起居不愼則傷肝﹐色欲縱肆則傷腎﹐是皆傷其形體也。損其肺者傷其气﹐爲皮焦而毛落﹔損其心者傷其神﹐爲血脈少而不榮於臟腑﹐此自上而傷也。損其肝者傷其筋﹐緩而不能收持﹔損其腎者傷其精﹐爲骨髓消減﹐痿弱不能起﹐此自下而傷也。損其脾者﹐傷其倉稟之本﹐爲飲食不爲肌膚﹐此自中而傷也。夫心肺傷而神色敗﹐肝腎損而形體痿﹐脾胃傷而飲食不化﹐感此病者﹐皆損之類也。《難經》云﹕損其肺者益其气﹐損其心者調其營衛﹐損其脾者調其飲食﹐適其寒溫﹐損其肝者緩其中﹐損其腎者益其精﹐此治損之法也。然所損𨿽分五臟﹐而五臟所藏﹐無非精與气耳。夫精爲陰﹐人之水也。气爲陽﹐人之火也。水火得其平﹐則爲精爲气﹔失其和﹐則爲寒爲熱。此因偏損﹐所以致有偏勝。故水中不可無火﹐無火則陰勝而寒病生。火中不可無水﹐無水則陽勝而熱病起。但當詳辧陰陽﹐則虛損之治﹐無餘議矣。如水虧者﹐陰虛也﹐則宜大補眞陰﹐不可再伐陽气。火虧者﹐陽虛也﹐只宜大補元陽﹐不可再傷陰气。蓋陰旣不足﹐而復伐其陽﹐陽亦亡矣。陽旣不足﹐而復伐其陰﹐陰亦損矣。夫治虛治實﹐本自不同。實者陰陽固自有餘﹐但去所餘而得其平。虛者陰陽本有不足﹐再去所有﹐則二者俱敗﹐其能生乎﹖故治虛之要﹐凡陰虛多熱者﹐最忌辛燥﹐恐助陽邪也﹐尢忌苦寒﹐恐伐生陽也﹐惟喜純甘壯水之劑﹐補陰以配陽﹐則剛爲柔克﹐虛火自降﹐而陽歸乎陰矣。陽虛多寒者﹐最嫌涼潤﹐恐助陰邪也﹐尢忌辛散﹐恐傷陰气也﹐只宜甘溫益火之品﹐補陽以消陰﹐則柔得其主﹐而沈寒自斂﹐而陰從乎陽矣。是以气虛者﹐宜補其上﹔精虛者﹐宜補其下﹔陽虛者﹐宜補而兼暖﹔陰虛者﹐宜補而兼淸。此固陰陽之治辧也。其有气因精而虛者﹐自當補精以化气﹔精因气而虛者﹐自當補气以生精﹐又如陽失陰而離者﹐非補陰何以收散亡之气﹔如陽失火而敗者﹐非補火何以蘇隨散之陽﹐此又陰陽相濟之妙用也。故善補陽者﹐必於陰中求陽﹐則陽得陰助﹐而生化無窮﹔善補陰者﹐必於陽中求陰﹐則陰得陽而升﹐泉源不渴﹐故以精气分陰陽﹐則陰陽不可離﹔以寒熱分陰陽﹐則陰陽不可混。此又陰陽邪正之離合也﹐知陰陽邪正之治﹐則陰陽和而生道得矣。經曰﹕不能治其虛﹐何問其餘﹐此之謂也。

卷上

因病似虛因虛致病論

萬病不出乎虛實兩端﹐萬方不越乎補瀉二法。顧治實之法﹐猶易知易行﹐姑置弗論。惟是治虛之法﹐自古難之。世運日衰﹐元气日薄﹐虛病日眾﹐方書日繁﹐而治法日誤﹐何歟﹖良由誤於因病似虛﹐因虛致病之分耳﹐請得論之。所謂因病似虛者﹐其人本無他恙﹐或感六淫之邪﹐或傷飲食之積﹐或爲情志怫郁﹐或爲气血瘀畱﹐以致精神昏昧﹐頭目昏花﹐懶於言語﹐倦於動作﹐口中無味﹐面目痿黃﹐气短脈沈﹐厥冷泄瀉﹐種種見證﹐羸狀𨿽彰﹐而郁邪內固。

病者每多不謹於恆﹐無不以虛自據﹐而畏攻畏涼﹐傍人但執外見之形﹐無不指其虛而勸補。醫者復多不明標本﹐專聽陳言病源﹐輒投補劑。卽有明者﹐知其因病似虛﹐而又首鼠兩端﹐恐遭疑訕﹐遷延時日﹐坐失機宜﹐邪得補而愈甚﹐積得補而愈深。怫郁者﹐解散靡從﹔瘀畱者﹐滋蔓益甚﹐又安知此病之所爲﹐非虛之所致也﹖苟非先去其病﹐安能卽療其虛。譬之城池失守﹐而寇盜得以乘之﹐乃不事驅攘﹐惟汲汲於增墉置陴﹐終當劫資燔捨﹐斬關排HT而後已。亦何益於事哉﹖故曰﹕因病似虛者﹐病爲本而虛爲標﹐治本而標自己﹐與其畏虛而釀成不可起之病﹐孰若去病而猶冀有可補之虛也﹐倘有以養正則邪自去﹐君子進則小人退之說爲諭﹐是故大虛之中兼有實者論也。若夫因病似虛之不可補﹐又如一齊眾楚﹐𨿽進君子之藥﹐轉爲小人進之用矣。所謂因虛致病者﹐其人先天之賦稟素弱﹐後天之調養復乖。或縱欲而傷精﹐或心苦而神耗﹐或處境有凍餒勞役﹐或任情有驕姿宴安。精傷者﹐腎曠其作彊之官。神耗者﹐心失其君主之用。形寒飲冷傷肺﹐饑飽勞役傷脾﹐貧賤者多有之﹔大怒逆气傷肝﹐醇醴濃味傷胃﹐富貴者多有之。內藏旣傷﹐外患易作﹐以致陽虛惡寒﹐陰虛惡熱﹐上气喘滿﹐脇脹腹膨﹐前後不通﹐躁擾悶亂﹐飲食不入﹐脈大無根﹐種種形證﹐虛而類實。𨿽肌肉未脫﹐而神宰消亡﹐卽起居如常﹐而患端萌伏。然變證百出﹐本乎一虛﹐於此應補之際﹐而病患旁人轉生疑慮﹐或謂外邪未散﹐或謂內積未除。欲補陰﹐畏寒涼之傷脾﹔欲補陽﹐畏燥熱之助火﹐加之以無斷之醫﹐遷就苟合幸試圖功。殊不知此病之所爲﹐皆虛之所致也﹗苟不專治其虛﹐安能分治其實。譬之旱澇相仍﹐四民失業﹐盜賊因而蜂起﹐使非眚災施赦﹐發粟賑貧﹐而猶以徵朱爲事﹐恐朱之則不可勝朱﹐盜賊未靖而元气益受困矣。故曰﹕因虛致病者﹐虛爲本而病爲標﹐亦治本而標自己﹐與其去病而虛不可保﹐毋寧補虛而病可漸除。倘醫者徒知應補﹐而又不別夫營衛陰陽逆從反正﹐陽虛而補陰﹐則如水益深﹔陰虛而補陽﹐則如火益熱﹐猶之因病似虛之法﹐而治因虛致病之訛也。辧此二者﹐則虛證治之斯易﹐又何有方書日眾﹐治法日誤之慮哉﹗

卷上

中風五派異同論

中風暴僕癱瘓等證﹐古昔所論﹐皆爲外中風寒有餘之證﹐而用大小續命八方等湯﹐辛熱疏散之藥。及劉河間出﹐以爲中風癱瘓者﹐非肝之風實﹐亦非外中之風邪﹐良由將息失宜﹐心火暴甚﹐腎水虛衰﹐不能制之﹐則陰虛陽實﹐熱气怫郁﹐心神昏冒﹐筋骨不用﹐而卒倒無知。

亦由喜怒憂恐驚﹐五志過極﹐皆爲熱甚。俗云風者﹐言末而忘其本也。至東垣則又云﹕中風非風﹐乃本气病也。凡人年逾四旬﹐气衰之際﹐或因憂喜忿怒傷其气者﹐多有此證﹐壯歲之時無有也。若肥盛者間有之﹐亦是形盛气衰所致。然亦有賊風襲虛而中風者﹐有三焉﹕中府者﹐病在表﹐多著四肢﹐故肢節廢﹔中髒者﹐病在裏﹐多滯九竅﹐故性命危﹔中血脈者﹐病在半表半里﹐故口眼斜。丹溪則論之曰﹕諸書則謂外中風邪﹐惟劉河間作將息失宜﹐水火不濟﹐極是。若眞中風邪﹐則東垣中腑中髒中經之說甚好﹐然地有不同﹐西北气寒﹐眞爲風所中者有之。東南气溫﹐皆是濕生痰﹐痰生熱﹐熱生風耳。有血虛﹐有气虛。血虛者﹐左手足不仁﹔气虛者﹐右手足不仁。此三子之論﹐異於古說者也。至王安道出﹐推河間﹔東垣非風之說﹐丹溪濕痰之言﹐遂以古論爲眞風。三子論爲類風﹐愚竊有疑焉。夫河間旣曰中風非風﹐又曰風者言末而忘其本也﹐就風末言則有風存之意﹐及用防風通聖﹐藥品𨿽瀉火而實以治風。東垣旣曰中風﹐何又辧有三中之異﹖及致詳於治風之法﹐丹溪旣云濕生痰熱﹐而何以又曰生風﹐予因知皆未嘗外於風﹐今別之爲類風者﹐又何足以盡三子之旨乎﹖予考六經中善行數變者﹐莫如風也。挾寒而爲風寒﹐挾暑而爲風暑﹐燥爲風燥﹐濕爲風濕﹐兼熱則成火兼郁則類气。古昔類風止作風寒﹐而不及招風取中之因﹐冷熱虛實之變﹐有非辛熱之可通治。故諸子之論﹐各明其因也。所謂非風者﹐是矯飾之辭耳﹐何則。凡外邪之中人﹐皆由气體先虛。

經曰﹕邪之所湊﹐其气必虛。且古之通稱風從汗散﹐而不審虛極者﹐難施辛散之藥﹐恐泄其眞气﹐愈虛其虛﹐是以東垣發气本之論。俾學人知風因虛而中﹐當分虛實以治。又風𨿽爲涼气﹐若因火熱自甚﹐肝風燥動﹐腠理疏豁﹐風乘熱中﹐從火爲邪﹐豈可例用辛溫﹐是以出火熱之論。深知世俗止知風末﹐而不知有火邪之本也。又東南二地﹐素鮮烈風寒﹐𨿽風不易中﹐間有中者﹐悉皆火熱內盛﹐因虛而致。非若北地常有大風甚寒﹐人體略虛﹐衣或單薄﹐純被風寒逼中也。是以丹溪深韙河間之說﹐以西北眞爲風所中者有之。東南之人﹐多由痰熱生風也。風本無意中人﹐人自取於風也。故風本一邪﹐有內外出入寒熱虛實之異﹐諸子各精論﹐何嘗外於眞風﹐而別爲類風哉。但當以古論爲風寒邪實外至之證﹐是天致病於人也。三子論爲痰熱气虛內致之因﹐是人取病於天也。本乎外者﹐內輕而外重﹐取法於古﹔因於內者﹐內重而外輕﹐始從三子定中風論。

卷上

中風證治論

風之爲病﹐最易誤治。誤治者﹐在不明其表裏耳。蓋外風者﹐八方之所中﹔內風者﹐五臟之本病也。八方自外而入﹐先有發熱惡寒﹐頭痛身痛之證﹐此因於外者﹐顯然有可察也。五風由內而病﹐則絕無外證﹐而忽病如風﹐其由內傷可知也﹐然旣非外感﹐而經曰﹕諸暴彊直﹐皆屬於風。諸風掉眩﹐皆屬於肝。何也﹖蓋肝爲東方之髒﹐其藏血﹐其主風﹐血病則無以養筋﹐筋病則掉眩彊直之類﹐諸變百出﹐此皆肝木之化﹐故云皆屬於風。謂之屬者﹐以五气各有所主﹐如諸濕腫滿﹐皆屬於脾之類﹐其義同也。蓋有所中者﹐謂之中外感也。無所中者﹐謂之類中內傷也。故王安道有類中眞中之辧﹐後世不明此義﹐不惟以類風者認爲眞風﹐而且以內奪暴厥等證﹐俱認爲風﹐誤亦甚矣﹗夫外盛者﹐邪襲肌表﹐故多陽實。內傷者﹐由於酒色勞役七情口腹﹐致傷髒气﹐故多陰虛。凡髒气受傷﹐脾虛者﹐病在四肢﹐或多痰飲﹔腎病者﹐或如在髓﹐或在二陰﹔心病者﹐或在血脈﹐或在神志﹔肺病者﹐或在營衛﹐或在聲音﹔肝病者﹐或在筋瓜﹐或在脇肋。故東垣曰﹕有中風卒然昏憒不省人事者﹐此非外來之邪﹐乃本气自病也。夫人生於陽而根於陰﹐凡陽虛則气衰耗﹐故病在元神﹐神志爲之昏亂﹔陰虧則則形體壞﹐病在精血﹐故肢體爲之廢弛。俗以神離形壞之證﹐不求根本之虛﹐而以風治﹐鮮不危矣﹖然外感者﹐非云絕無虛證﹐气虛則虛也﹔內傷者﹐非曰必無實證﹐有滯則實也。治虛者﹐當察其在陰在陽﹐而直補之﹔治實者﹐當察其因痰因气﹐而暫開之。此於內傷外感虛實攻補之間﹐最當審其有無微甚﹐而配其治也。甚至有元气素弱﹐猝然僕倒﹐上無痰﹐下失禁﹐目昏沈﹐此厥竭之證﹐尢與風邪無涉。使非大劑參附﹐或七年之艾﹐破格挽回﹐又安望其復眞气於將絕之頃哉﹖倘不察表邪﹐不辧虛實﹐但以之爲名﹐多用風藥﹐不知風藥皆燥﹐燥復傷眞陰﹐風藥皆散﹐散復傷元气﹐以內傷爲外感﹐以不足作有餘﹐此促人之死也。可不愼哉﹗

卷上

酒人多中風說

按中風之證﹐先哲皆尙論邪之所湊﹐其气必虛﹐而未嘗言虛之所自。乃後世輒指之曰﹕某中風因少年曾多斫喪也﹐某中風因髙年尙有侍姬也。以余視之﹐房勞致虛者固眾﹐而沈湎致虛者尢多。蓋嘗歷治中風之人﹐彊半系善飲者﹐亦大明驗也。按《內經》云﹕飲酒中風﹐亦名酒風。《醫壘元戌》云﹕酒濕之爲病﹐亦能作痺證﹐口眼斜歪﹐半身不遂云云。丹溪亦曰﹔頭風之病﹐多見於嗜酒之人﹐頭風眩暈﹐卽中之漸也。是知酒人多中﹐洵不誣也。蓋酒性溫散﹐善解腠理﹐衛虛則外邪易入﹐酒气濕熱﹐能釀痰涎﹐痰多則內風易動。當少壯時﹐血彊气雄﹐不能爲害。中年以後﹐經脈骨肉﹐皆糟粕之味﹐所積谷食漸減﹐蒸胃腐腸﹐𨿽或色澤榮華﹐而中實敗壞。譬之本根朽蠹﹐未遇狂風耳。丹溪論中風主濕與痰﹐𨿽未嘗專指曲﹐然致痰濕者﹐莫盛於酒。豈徒以衽席議虛哉﹖若酒色並嗜之流﹐又爲雙斧伐木﹐其僕可立而待﹐不得獨冤狂樂矣。

卷上

痺證析微論

痺者﹐閉也﹐皮肉筋骨﹐爲風寒濕气雜感﹐血脈閉塞而不流通也。三气之中﹐一气獨盛﹐卽能爲痺也。《內經》痺名甚多﹐不能細數。如雲風痺寒痺濕痺者﹐指病之因﹔行痺痛痺著痺者﹐言病之狀﹔脾肝心肺腎痺者﹐言病之所屬﹔筋脈皮肉骨痺者﹐言病之所在。故昔人云﹕風寒濕气所謂行痺痛痺著痺﹐又以所遇之時﹐所客之處﹐而命其名﹐非行痛著之外﹐別有何脈之五痺也。今世有憒憒者﹐問及痺證﹐輒曰﹔此痛風之類耳﹐亦不謬哉﹖惟近代王損庵列證最爲有見﹐旣以痺字提綱﹐復分條而直斷之曰﹕行痺者﹐行而不定﹐世稱走注﹑疼痛之類是也﹔痛痺者﹐疼痛苦楚﹐世稱痛風﹑白虎歷節之類是也﹔著痺者﹐著而不移﹐世稱麻木不仁之類是也。又走注與歷節不同﹐但支節疼痛﹐未必流行也。至於治痺之要﹐治行痺者﹐散風爲主﹐祛寒利濕﹐仍不可廢。大抵參以治血之藥﹐蓋治風先治血﹐血行風自滅也。治痛痺者﹐散寒爲主﹐疏風燥濕﹐仍不可缺。大抵參以補火之劑﹐非大辛大溫﹐不能釋其凝寒爲害也。治著痺者﹐利濕爲主﹐祛風解寒﹐仍不可少﹐大抵參以補脾補气之劑﹐蓋土彊可以制濕﹐而气自足﹐自無麻頑也。然痺而因三气者﹐治之宜然。若邪郁病久﹐風變爲火﹐寒變爲熱﹐濕變爲痰﹐卽當易轍尋之﹐以降火淸熱溪痰爲主﹐參以通經活血﹐流散邪滯之劑﹐安可全作三气治哉﹖此義惟丹溪得之。在《內經》原自有熱痺之證﹐非鑿說也﹐故凡痺而知痛知癢易治﹐不紅不痛而痺者難醫。又宜圖之於早﹐遲則必至煩悶喘嘔﹐肺傷﹔上气嗌漧腹滿﹐心傷﹔多飲數溲﹐夜臥則驚﹐肝傷﹔尻以代腫﹐脊以代頭﹐腎傷。四肢懈惰。發咳嘔沫﹐脾傷五臟﹐證險而難愈矣。外有胞痺﹑腸痺﹑周痺﹑血痺﹑支飲作痺等證。仍當博考羣書﹐以求全旨。

卷上

痿論

經曰﹕神傷思慮則肉脫﹐意傷憂愁則肢廢﹐魂傷悲哀則筋攣﹐魄傷喜樂則皮槁﹐志傷盛怒則腰脊難俯仰﹐所以筋攣不便之證﹐爲內因之病﹐不可倒作風治。然五痿論云﹕有所失亡﹐所求不得﹐則肺熱葉焦﹐皮毛枯燥而生痿﹐名曰皮毛痿。悲哀太甚﹐則經絡絕﹐名曰脈痿。

思慮無窮﹐熱入於肝﹐致出白淫﹐名曰筋痿。感於卑濕﹐土气傷脾﹐致肌肉不仁名曰肉痿。

勞倦熱渴﹐陽气內乏﹐熱捨於腎﹐腰脊不舉﹐甚則骨髓枯減﹐名曰骨痿。夫皮毛筋脈三痿﹐固爲內因﹐而骨肉二痿﹐又屬外感。況生气通天論云﹕因於濕﹐首如裹﹐濕熱不攘﹐大筋軟短﹐小筋弛長﹐軟短爲拘﹐弛長爲痿﹐觀此則痿亦有外感者矣。丹溪以痺爲外感風寒實邪﹐痿爲內因濕熱本虛。愚謂痺乃正气本和﹐因外感之風寒冷濕﹐爲剛烈之邪﹐當以有餘名之。

痿乃正气本虛﹐致成怫郁懈惰之病﹐爲柔緩之邪﹐當以不足名之。故或因初感七情﹐乃飲食濃味﹐中焦郁積﹐淫气不淸﹐濕熱乘虛而痿者有之。或因初感濕痺﹐郁久成熱﹐气血漸虛爲痿者有之﹐難以拘論也。至於治法﹐如濕勝者﹐則有脾胃虛濕之證﹐脈微而緩弱﹐宜滲水燥土。熱勝者﹐則有內傷郁熱之證﹐脈虛而浮大﹐宜益气淸熱﹐此內經治痿獨取陽明之法也。

如肝腎精血虛而濕多者﹐謂之正虛﹐宜溫補精髓﹐內𨿽有熱﹐乃爲虛熱﹐補之自除。若眞火熱勝者﹐謂之偏虛﹐脈必沈數﹐及兼遺精﹐白濁﹑陰火等證﹐宜滋陰降火。熱甚者﹐宜服瀉火表劑以救肺熱﹐此丹溪治痿瀉南補北之法也﹐有用愈風湯﹑健步丸﹐以治濕熱相半之痿﹐愚謂止可施於挾風之證。若風邪甚者﹐又爲痺矣。

卷上

風痺痿論

風者﹐以病因而爲名者也。痺與痿﹐以病形而爲名者也。夫風爲六淫之長﹐痺則三气雜合﹐故有以風痺同稱者。因其病形之相似也。痺與痿﹐俱有筋骨皮肉脈五者之分﹐又俱有气血不行﹐肌肉不仁﹐四肢不用等證﹐故有以痺痿同稱者﹐因其病形之相似也。至於風與痿﹐則不可槪而稱﹐又不可槪而治﹐此丹溪所以斥《局方》之非﹐正千古之誤。而徐彥純特分風痿爲二門﹐有功於來學不小。𨿽然﹐寧獨風與痺不可混﹐卽風證與痿皆不可混。如風証之四肢不用﹐分左癱爲血虛爲痰﹐右瘓爲气虛有痰。痺証之四肢不用﹐乃濕土化﹐重著不移﹐傷於風﹐則陽受之﹐感於風寒濕﹐則陰受之﹐是風與痺之不可混而稱﹐亦不可混而治也。痺者﹐三气雜至﹐爲外來有餘之邪﹐法當疏風散寒利濕爲主﹐則气行血順而愈。痿則積虛內熱﹐而後病及於髒﹐爲內生不足之證﹐法當獨取陽明﹐或兼瀉南補北﹐則气升血旺而愈﹐是痺於痿之不可混而稱﹐亦不可混而治也。然則三者﹐旣不可混﹐將安別之﹖亦在夫脈與證相參而已。如因中風卒倒之後﹐以至半身不遂﹐或手足不隨﹐兼有痰不語﹐口眼歪斜等證﹐𨿽有气虛血虛之分﹐然畱而不去﹐其病則實。此風證也。其脈必浮而滑。如因汗出當風﹐坐臥卑濕﹐涉水沖寒﹐以至骨節疼痛﹐皮膚不仁﹐肢體重著﹐四肢緩縱引急等證﹐𨿽與風證同系外邪﹐然引痛重著﹐自有三者之狀﹐此痺證也。其脈必緊而澀。如因七情勞役﹐酒色無節﹐旣非衝寒受濕之邪﹐又無卒倒暴厥之證﹐日漸痿疲﹐而至精枯髓減﹐筋骨痿弱﹐緩縱不收﹐此痿證也。

其脈必虛而數﹐明乎此﹐則三証之不可混﹐洞若觀火﹐又安得有混治之誤哉﹗

卷上

厥論

厥者﹐手足逆冷﹐陰陽不相接之謂也。凡陰虛而不接者﹐則溫之﹔陽陷伏而不相順者﹐則下之。熱邪入而未深者﹐則散之﹐皆四肢逆冷之厥也。至於《內經》厥意則不然﹐以足三陰起於足趾之端﹐足三陰聚於足心之下。若陽气盛則陰气虛﹐陽乘陰位﹐故熱厥﹐必從足下始﹐而陰虛之病﹐足心多熱也。若陰气勝則陽气虛﹐陽不勝陰﹐故寒厥﹐必起於足五指而不行於膝﹐其寒非從外入﹐皆由內生。所以陽虛之證﹐四肢多不溫也﹐論得寒厥之由﹐則謂其人自恃質壯﹐於秋冬陰盡之時﹐縱欲以奪精﹐精虛於下﹐寒气因而上逆﹐陽衰不能滲營其經絡﹐而手足寒也。論得熱厥之由﹐則其人醉飽入房﹐酒谷之气相薄﹐耗竭眞元﹐脾腎之陰傷於內﹐元陽無制﹐而手足熱也。夫陰陽內外﹐各有所司。陽主表﹐其气溫﹐陰主裏﹐其气寒。表裏之脈﹐循環相接於四肢﹐故舉傷於酒色﹐以陰陽二厥之大者爲例。著於篇首﹐續序十二經病形﹐皆不言手足之厥﹐亦不及受病之因﹐謂二例在前﹐可因此而推之。故葉氏曰﹕內經所謂寒熱二厥﹐乃陰陽气逆而爲虛損之證。寒厥補陽﹐熱厥補陰﹐正合王太僕壯水之主以制陽光﹐益火之源以消陰翳之法。仲景﹑河間﹑安道所論﹐乃傷寒手足之厥冷也﹐證旣不同﹐治法亦異﹐可稱明辧。他如煩勞過度﹐陽气必張﹐陰精內竭﹐積至於夏﹐則爲煎厥。大怒傷肝﹐形气暴絕﹐血菀於上﹐則爲薄厥﹐亦名气逆。二陽一陰發病﹐則爲風厥。五絡俱竭﹐或飛屍鬼擊﹐卒然中惡﹐則爲屍厥。惡血衝心﹐則爲血厥。痰涎迷悶﹐則爲痰厥。因醉得者﹐則爲醉厥。因飽得者﹐則爲食厥。此皆卒中暴僕之厥也。外有骨枯爪痛爲骨厥﹐身立如椽爲厥﹐漏而彊直爲陽明厥﹐長虫吐出爲蛔厥﹐與夫厲頭痛﹐厥心痛﹐厥腰痛﹑厥疝﹑痿厥﹑痺厥﹑香港腳厥等﹐此因有逆气而名厥者也。學人詳其治以施之。

卷上

風厥辧

《內經》風厥並陳﹐後世不察﹐槪以卒倒暴厥之急候名爲中風﹐僅以手足逆冷則名爲厥﹐抑何顚倒之甚也。經云﹕暴厥者﹐不知與人言。又云﹕血之與气﹐並走於上﹐則爲大厥﹐厥則暴死﹐气復反則生﹐不反則死。又云﹕手足少陰太陰﹐足陽明﹐五絡俱竭﹐令人身脈俱動﹐而形無知﹐其狀若屍﹐或曰屍厥。觀此則不但手足之謂﹐辧之之法﹐靜而不搐者爲厥﹐動而伸搐者爲風﹔脈微身冷者爲厥﹐脈浮身暖者爲風。風爲邪气有餘﹐病多經絡之受傷。厥爲正气不足﹐或挾气食卒倒﹐純系外邪。病形俱實者﹐乃爲中風。气衰邪犯﹐形虛病實者﹐卽名風厥。絕無外邪﹐形病俱虛者﹐是名暴厥。又若因气﹑因食﹑因邪祟暴僕之證﹐旣可名中气﹑中惡﹑中食﹐亦可名气厥﹑食厥﹑屍厥也。如此則經旨彰明。風厥有別﹐而從來類中風證紛紛辧喙可息矣。

卷上

傷寒約法

﹝從李念莪刪本﹞

傷寒一法﹐變態不測。其中立言之善﹐無出仲景。用藥之善﹐須遜節庵。其於曲折之靡不詳盡﹐余復何言﹖然猶有不能已於言者﹐在於條目之洪繁﹐而後學求之不易也。陶節庵曰﹕得其綱領﹐易如拾芥﹐脈證與理而已﹐求之多歧﹐則支離破碎﹐如涉海問津矣。脈證者﹐表裏陰陽虛實寒熱也。理者如其常﹐通其變也。多歧者﹐蔓衍之方書也。余有感於斯言﹐約六法以盡之。曰﹕汗吐下溫淸補。汗者﹐治其表也﹐而汗法有三﹐一曰溫散﹐寒勝之時﹐陰勝之髒﹐陽气不充﹐則表不解﹐身𨿽有大熱﹐必用辛溫。一曰涼解﹐炎熱熾盛﹐表裏枯涸﹐陰气不榮﹐亦不能汗﹐宜用辛涼。一曰平解﹐病在陰陽之間﹐旣不可溫﹐又不可涼﹐但宜平用期於解表而已。吐者﹐治在上也﹐吐中有發散之意﹐可去胸中之實。經曰﹕在上者﹐因而越之是也。下者﹐攻其裏也。而下法有五﹐痞滿在气﹐燥實在血﹐四證具者﹐攻之宜峻也。

但見滿燥實者﹐攻之稍緩。但見痞實者﹐攻之更緩﹐或行血蓄﹐或逐水停﹐輕重緩急﹐隨證變通也。溫者溫其中也﹐髒有寒邪﹐不溫則死。夫气爲陽﹐气虛則寒﹐故溫卽是補。又名救裏者﹐以陽虛可危﹐急當救裏也。淸者淸其熱也﹐有熱無結﹐本非下證﹐若不淸之﹐熱何由散﹐下後余邪亦宜淸之。補者補其虛也﹐古人言之已詳﹐今人畏而不用﹐使傷寒犯虛者﹐坐而待斃﹐大可憾也﹗如屢發而汗不解﹐陰不能達也﹐人知汗屬於陽﹐升陽可以解表﹐不知汗生於陰﹐滋陰可以發汗也。又如內熱不解﹐屢淸火而不退﹐陰不足也﹐人知寒涼可以退熱﹐不知壯水可以淸火。又如正虛邪熾﹐久而不痊﹐補正則裏自除﹐溫中則邪自散﹐此必見衰微之陰脈者也。《傷寒論》曰﹕陰證得陽脈者生﹐陽證見陰脈者死。人皆奉其言﹐未知釋其義。夫正气實者﹐多見陽脈﹔正气者﹐多見陰脈。証之陽者﹐假實也﹔脈之陰者﹐眞虛也。陳氏曰﹕凡察陰證﹐不論熱與不熱﹐惟憑脈用藥﹐是爲穩當﹐不論浮沈大小﹐但指下無力﹐重按全無﹐便是伏陰。然則沈小者﹐人知爲陰脈﹐而不知浮大者﹐亦有陰脈也﹐是則傷寒𨿽有萬變﹐虛實二字﹐可以提綱。正勝則愈﹐邪勝則死。正气實者﹐𨿽感大邪﹐其病亦輕。正气虛者﹐𨿽感微邪﹐其病亦重。气實而病者﹐攻之卽愈﹐𨿽不服藥﹐經盡亦安﹐何足慮也。所可慮者﹐惟挾虛耳。柰何庸淺之輩﹐不察虛實﹐但見發熱﹐動手便攻﹐虛而攻之﹐無不死者。

且曰傷寒無補法﹐謬之甚矣﹗獨不觀仲景三百九十七法﹐而治虛寒者﹐一百有奇。垂一百一十三方﹐而用人參附桂八十有奇﹐東垣﹑丹溪﹑節庵﹐亦有補中益气﹐回陽返本﹐溫經益元等湯﹐未嘗不補也﹐而謂傷寒無補法可歟。

卷上

論六經無再傳

傷寒傳變﹐邪熱漸入﹐而六經以次受之﹐六經傳盡﹐無出而再傳之理也。欲知其傳之始先別人身六經。足太陽爲三陽﹐最在外﹔陽明爲二陽﹐在太陽內﹔少陽爲一陽﹐在陽明內﹔此三陽爲表也﹐皆由內以數至外。故一二三之次第如此﹐傷寒由表入裏﹐邪气漸以深﹐傳六七日厥陰也﹐此論其常耳。變則不可拘於次第﹐拘於日數。其傳至厥陰﹐爲傳經盡﹐再不復傳。成氏曰﹕六曰厥陰傳經盡﹐七日當愈﹐七日不愈者﹐謂之再傳﹐言再自太陽傳至厥陰﹐謂傳經盡﹐十三日當愈﹐十三日不愈者﹐謂之過經。謂再過太陽經﹐以次而傳也謬矣﹗馬仲化曰﹕自太陽以至厥陰﹐猶人由戶登堂入室﹐厥陰復出而傳於太陽﹐柰有少陰太陰少陽陽明以隔之﹐豈有遽出傳於太陽之理﹖此斥再傳之非﹐誠千古斷案﹐惜乎釋七日病衰﹐猶有未明﹐使後人於傳經不無障蔽耳。然則邪气之入﹐果無由裏而出於表者乎﹖其在太陽篇曰﹕欲自解者﹐必當先煩﹐乃有汗而解。何以知之﹖脈浮故汗出欲解也﹐此以脈浮知邪气還表﹐知是向安之地﹐不待更用湯藥。邪自外散者﹐散則復何傳焉﹖須知裏邪不出則已﹐出則欲愈﹐非欲傳也。或曰﹕太陽篇云﹕太陽病頭痛﹐七日以上自愈者﹐以行其經盡故也。若欲作再經者﹐鍼足陽明﹐使經不傳則愈﹐此非一日至六日傳三陽三陽經﹐至七日當愈。不愈者﹐則太陽之邪再傳陽明者歟。曰﹕傷寒始於太陽受病﹐以次而終﹐於厥陰爲傳經盡。諸經受病﹐凡七日自愈者﹐爲行其經盡。太陽病至七日頭痛自愈者﹐以行太陽經盡也。邪气行來始終﹐則在太陽一經而盡﹐其七日當愈之數也。太陽篇曰﹕發陽者七日愈﹐以陽數七故也。若七日以上不自愈﹐欲過太陽一經﹐當鍼足陽明經﹐迎而奪之﹐使不傳陽明則。愈玩其行經之句﹐不曰傳經盡﹐則仲景之意昭然矣。成氏誤以行其經盡。爲傳﹝徧﹞六經﹐則厥陰之邪﹐再傳太陽﹐太陽再傳陽明﹐則宜厥陰未傳太陽之前﹐預鍼太陽矣﹐何必欲傳陽明而後鍼陽明哉﹖或曰﹕霍亂篇有曰十三日愈﹐所以然者﹐經盡故也。此非傷寒傳變三陽三陰。後六日再傳經盡﹐十三日當愈者歟。太陽篇有曰﹕傷寒十三日不解。

過經譫語者﹐以有熱故也﹐當以湯下之。此非十二日再傳經盡﹐十三日不愈者﹐謂之過經者歟﹐如太陽行其經盡之謂也。由太陽受病於一日至七日﹐爲行太陽經盡之理推之﹐則諸經皆屈指而期矣。陽明受病於二日至八日自愈者﹐謂行陽明經盡。少陽受病於三日至九日自愈者﹐爲行少陽經盡﹐卻四五日至三陰上﹐次第至十二日自愈者﹐爲行厥陰經盡。十三日當大气皆去﹐精神爽慧之期也﹐故曰若過十三日不間﹐尺寸陷者爲大危。其曰十三日不解﹐過經譫語者﹐正以當解之期﹐不解乃過於經﹐而入於裏。此爲內實﹐而熱結於裏也﹐當以湯下之。此泛言過經﹐不專指何經者也﹐何嘗有再傳經盡謂之過經之旨哉﹖詳考過經之意﹐或有言過太陽經成裏證者﹐或有專言過太陽經者﹐或有泛言過太陽經者﹐可引而証之。陽明篇曰﹕汗出譫語者﹐以有燥屎在胃中﹐此爲風也﹐過經乃可下之。蓋謂燥屎在胃中而譫語者﹐其風邪在表而汗出﹐其燥屎在胃中而當下﹐須過太陽經﹐無表證而結於裏﹐乃可下之﹐此言過太陽經而成裏病者也﹐果如成氏十三日再傳經盡﹐謂之過經﹐則燥屎在胃﹐乃待十三日乃可下之乎。於此則注曰﹕須過太陽經無表證﹐乃可下之﹐則無再傳經盡。謂之過經者﹐相矛盾也。太陽篇曰﹕太陽過十餘日﹐及二三下之﹐後四五日﹐柴胡證仍在者﹐先與小柴胡湯。蓋謂太陽經無太陽表證也﹐然裏證未具者﹐未如下。及二三下之﹐後四五日當有少陽柴胡證者﹐須與小柴胡湯。此則專言過太陽經者也。霍亂篇曰﹕下痢後﹐當便鞭能食者愈。今反不能食﹐服則復過一經﹐過一經能食﹐過一日當愈﹐不愈則不屬陽明也。此承上文言下痢霍亂後亡津液而便硬。硬而能食者愈。屬陽明胃气和也。今反不能食。傳入後一經中﹐頗能食﹐是復過一經能食矣﹐此暴熱使之能食。非陽明胃气和也。此泛言過經者也。何嘗有再傳經盡謂之過經之旨哉﹖況邪傳六經﹐豈有三度之理。朱氏釋仲景書。闡明奧旨。惠及後世多矣。猶於傳經少達﹐乃至穿鑿之甚。蘊要祖成氏之注。其過經不解例注曰﹕經言傷寒十三日不解謂之過經﹐仲景焉有此話﹖是以成注爲經矣。其六經傳變論又曰﹕過經不解﹐乃爲壞病。夫仲景所謂壞病者﹐言爲逆犯所壞也。蘊要之說﹐訛上之訛也。陶尙文曰﹕傷寒汗不愈而過經﹐其證尙在而不除者﹐亦溫病也。更不可曉。

卷上

論寒證無傳經

太陽篇曰﹕無熱惡寒者﹐發於陰也。此言寒邪直中陰經之寒證也。始終則在一經非若熱証之傳經者也。人傷於寒者﹐自表而始﹐則皮膚受傷﹐陽气不能伸越﹐乃郁而成熱﹐是爲發於陽之熱證﹐表邪不解﹐則以次而傳經。若夫非表始而直入於陰經﹐不由陽郁熱而來﹐初起便手足厥冷﹐或惡寒伴倦﹐成無熱惡寒之證。始於陰經﹐是爲發於陰之寒證﹐三陰所見﹐𨿽有吐痢﹐語證稍異﹐如自利不渴屬太陰﹐自痢而渴屬少陰之類﹐皆起於無熱惡寒﹐乃其常耳。惟少陰有始得之反發熱脈沈者﹐以罕有是證﹐故語其變而曰反也。然則發於陰經之寒證﹐豈可與發於陽經之熱證並論哉﹖熱證屬陽﹐寒證屬陰﹐陰陽動靜﹐造化自然。陰寒直入﹐只在一經無傳之理。何成氏昧於此﹐謂其從太陽始﹐亦以次而傳變六經﹐且以再傳三傳推之﹐有是理乎﹖《少陰篇》曰﹕少陰病﹐脈微細﹐但欲寐者﹐陰主靜也。乃注曰﹕邪气傳裏深也。若此之類﹐無始得便厥之文。蓋誤認爲熱證﹐無惑乎傳裏之說也。《厥陰篇》曰﹕傷寒厥四日﹐熱反三日﹐復厥五日﹐其病爲進﹐寒多熱少﹐陽气退﹐故爲凶也。夫先厥四日者﹐寒邪直入厥陰陰勝也。熱後三日﹐陽气欲復耳﹐非變爲傳經之熱證也。復厥五日者﹐陰气勝陽﹐陽不能復﹐故曰病進。乃注曰﹕先厥四日﹐卻熱三日﹐七日傳經盡當愈。若不愈而復厥者﹐再作傳經﹐蓋再從太陽傳裏之謂也。陽經受病﹐必郁而成熱﹐有先厥者乎﹖《靈樞》曰﹕邪之中人﹐或中於陰﹐或中於陽﹐何嘗必自太陽始耶﹖蓋因其或寒或熱﹐不知始終。只是厥陰證﹐亦無惑乎傳經之失也。至若辧脈篇曰﹕其脈沈而遲﹐不能食﹐身體重﹐大便反硬﹐名曰陰結也﹐期十四日當劇。注曰﹕沈遲陰結也﹐不能食﹐身體重﹐陰證也。陰病見陰脈則當下﹐今大便硬者﹐爲陰气結﹐陽不得而雜之﹐是名陰結。成氏知其寒證爲純陰矣﹐而復以傳經至再三釋之。夫旣爲陰气結固﹐則結固於裏者﹐能出而傳之表乎﹖不可下編曰﹕無陽陰彊﹐大便硬者﹐必淸谷腹滿﹐此卽陰結之寒證也。成氏亦注曰﹕陰彊者寒多﹐陰結卽裏寒之證﹐其有傳經者哉。總由不知傷寒有直入三陰之寒證﹐又不知寒邪與熱病大不相同﹐其意混謂中寒則必傳經。故𨿽知寒气勝而先厥者﹐槪以自表而傳論之。三陰注釋﹐誤者紛紛﹐立言垂訓之士﹐胡爲若此﹐學人明於取捨﹐始得尙友之道矣。

卷上

訛稱陰證辧

人傷於寒﹐有陰陽二證﹐陽證不具論。中所謂陰證者﹐傳經之陰證﹐卽三陽熱病。以次及於三陰﹐而見腹滿咽漧﹐口燥渴﹐煩滿﹐囊縮諸證是也。有直中之陰證﹐乃寒邪不由陽經直入三陰而來﹐無熱惡寒﹐唇靑舌捲﹐厥冷自痢等證是也。有傳陽變陰之陰證﹐卽陽病汗下太過﹐眞气虛脫﹐或病中不愼﹐保攝失宜﹐以致熱邪變寒﹐亦如直中陰經之證是也。捨二者無所謂陰矣。乃今吳下俗傳﹐凡系人房後而感寒邪﹐輒名證陰﹐殊屬不解。若乃男因女而得曰陰﹐則女因男而得者﹐當名陽證矣。夫旣有訛稱﹐則必誤治而投溫補之劑。設令其人陽虛感邪﹐猶有邪得補而愈甚之誤。若精虧火旺﹐與熱邪並熾者﹐其誤可勝言哉﹖使房勞受寒﹐謂之邪乘虛入則可﹐直曰陰證則不可也。誤稱之害小﹐誤治之害大﹐不得不辧。

卷上

釋六經七日病愈

六經以漸受病﹐其愈皆以七日爲期﹐陽數七故也。傷寒例曰﹕其不兩感於寒者﹐更不傳經﹐不加異气者﹐至七日太陽病衰﹐頭痛少愈﹔八日陽明病衰﹐身熱稍歇﹔九日少陽病衰﹐耳聾漸聞﹔十日太陰病衰﹐腹減如故﹐則思飲食﹐十一日少陰病衰﹐渴止舌漧﹐已而嚏﹔十二日厥陰病衰﹐囊縱﹐少腹微下﹐大气皆去﹐病患精神爽慧也。此論六經七日病愈﹐本諸《素問﹟論熱篇》﹐彼此注釋者﹐皆不能無誤﹐皆未明也。敢釋之曰﹕其者指傷寒也﹐不兩感於寒者﹐不是一日並傳陰陽二經也。更不傳經者﹐邪在此經﹐更不傳彼經也。不加異气者﹐傷寒病熱不重﹐感寒感風感濕感溫熱而變他病也。夫如是﹐則可期六經病愈日期矣。太陽篇曰﹕發於陽者七日愈﹐以是數計之﹐乃知六經之病自一日受者﹐七日當衰。二日受者﹐至八日衰。亦是七日之數也。故七日邪在太陽﹐幸而更不傳陽明﹐更無變證。則至七日太陽病衰﹐頭痛少愈﹐如或二日邪受陽明﹐更不傳變。至八日而陽明病衰﹐身熱少愈。

又或邪受少陽﹐更不傳變﹐至九日少陽病衰﹐耳聾微聞﹐如四日邪傳少陰﹐更不傳變﹐至十一日少陰病衰﹐渴止舌漧已而嚏。又或六日邪傳厥陰﹐傳經盡而更不傳變。至十二日厥陰病衰﹐囊縱少腹微下也﹐大气皆去﹐病患精神爽慧。此二句總承六經而言﹐如言或傳或不傳﹐當病衰時﹐則皆大气去而精神慧也。成氏注曰﹕六經傳變﹐則與更不傳經之說背矣。《素問》馬氏注﹕七日之際﹐巨陽病衰﹐頭痛少愈。正以初時所感之邪太盛。旣以二日傳之陽明矣。而其未盡傳者何﹖在太陽至此﹐而比之一日之際少愈焉﹐六日傳至厥陰﹐而其未盡傳者﹐尙在少陰﹐至十二日比之六日之際少愈焉﹐如果傳至陽明﹐由此而傳之厥陰﹐當六日之時。

前之邪气未盡傳者﹐俱如太陽之尙在。頭痛以至囊縮﹐諸證紛紜﹐甚於兩感矣。七日之際﹐焉得不死﹐反曰病衰乎﹖況太陽受病﹐若必傳變六經﹐則二日陽明﹐三日少陽﹐本經猶有頭痛﹐至四日傳太陰﹐太陰經不至頭﹐當腹滿咽漧之時﹐不得有頭痛矣。何必至七日而頭痛少愈也。或曰﹕太陽傳陽明﹐其未盡傳者﹐尙在太陽﹐豈無是證歟﹖曰﹕有之﹐是太陽陽明並病之證也。若釋太陽證衰而傳之陽明﹐如此則非矣。由歧伯無更不傳經﹐不加異气二句﹐而馬氏注《素問》﹕遂失合仲景之意耳。或曰﹕所謂更不傳經者﹐謂六經傳徧﹐七日當再傳太陽也﹐噫﹗此因成氏注釋之謬﹐後世有是說耳﹐然已辧之詳矣。或曰﹕子謂更不傳經﹐如曰太陽更不傳陽明者﹐有據乎﹖太陽篇曰﹕傷寒一日﹐太陽受之﹐脈若靜者﹐謂不傳也。少陽篇曰﹕傷寒三日﹐三陽爲盡﹐三陰當受邪﹐其人反能食而不嘔﹐此爲三陰不受邪也﹐是皆當傳不傳者也。𨿽仲景此篇似有可疑﹐曰頭痛少愈﹐身熱少歇﹐耳聾少聞﹐少腹微下﹐是病衰而未全愈也。曰腹減如故﹐渴止舌漧已﹐大气皆去﹐而後爲全愈也。六經病衰與愈﹐何不同歟﹖要之﹐仲景之論﹐本之《素問》﹐學其大體而已﹐卽六經病衰之期﹐寧無先之者乎﹖後之者乎﹖傷寒原不以日數拘也﹐況傳經六日﹐至於囊縮﹐危且急矣。得至十二日病衰而囊縱者﹐不可以爲常也。學人當以圓通得之。

卷上

溫病熱病解

﹝原病集﹞

傷寒者﹐以病因而爲病名者也。溫病熱病﹐以天時與病形而爲名者也。由三者皆起於感或者通以傷寒稱之。夫通稱傷寒者﹐原其因之所自耳。至於用藥﹐不可以一例施也﹐何也﹖人之傷寒﹐蓋於霜降後﹐春分前﹐天令嚴冷之時﹐感而卽發。寒邪閉其腠理﹐故非辛甘溫之劑﹐不足以散之﹐此仲景所以桂枝麻黃等湯之必用也。溫病熱病﹐在霜降後春分前﹐感不卽發﹐寒邪伏於肌肉﹐至春夏天令暄熱之時﹐怫然自內達外﹐郁其腠理﹐無寒在表。此非辛涼之劑﹐不足以解之。此桂枝麻黃等湯之所以不用也。而後人所處沖和湯﹐通解散﹑解肌湯﹐調和表裏者之所以可用也。夫卽病之傷寒﹐有惡風惡寒之證者﹐風寒在表﹐而表气受傷故也。後發之溫病熱病﹐有惡風惡寒之證者﹐重有風寒新中﹐而表气亦受傷故也。若無新中之風寒﹐則無惡風惡寒之證。卽間有之﹐亦因病患表气本虛﹐熱達於表﹐又重傷表气﹐故不禁風寒。非傷風惡風﹐傷寒惡寒﹐但衛虛則惡風﹐營虛則惡寒耳。故仲景曰﹕太陽病﹐發熱而渴不惡寒者﹐爲溫病。不惡寒﹐則病非外來﹐渴則明其熱自內熾﹐溫病如此﹐則熱病可類推矣。凡不渴而惡寒者﹐非溫病熱病明矣。然溫病熱病﹐亦有先見表證而後入裏者。由怫郁自內達外﹐熱郁腠理﹐不得外泄﹐遂還裏而成可攻之證﹐非如傷寒從表而始也。或者不悟此理﹐乃於春夏溫熱病﹐而求浮緊之脈﹐不亦疏乎﹖不知緊爲寒脈﹐有寒邪則見之﹐無寒邪則不見也。豈其本然哉﹖又或者不識脈形﹐但見弦便呼爲緊﹐斷爲寒而妄治。蓋脈之盛而有力者﹐每每見弦﹐豈可錯認爲緊而斷爲寒。夫溫熱病之脈多在肌肉之分而不甚浮﹐且右手反甚於左手﹐誠由怫郁在內故也。其或左手盛或浮者﹐必有重感於風寒﹐否則非溫熱病﹐暴感風寒之病耳。凡溫熱病﹐苦無重感表證﹐𨿽見而裏熱爲多﹐故不渴者少。治法當以淸熱爲主﹐而解表兼之。亦有治裏而表自解者﹐余每見世人治溫熱病﹐或誤攻其裏﹐猶無大害。誤發其表﹐變不可言。此足以明其熱之自內達外矣。其間有誤攻裏而致大害者﹐乃春夏暴寒所中之疫證。邪純在表﹐未入於裏故也。寧可與溫熱同論哉﹖夫惟世以溫熱病混稱傷寒﹐故每混寒熱二字﹐以求浮緊之脈﹐以用溫熱之藥﹐又方書多混稱四時傷寒﹐每以春夏之溫熱病﹐與秋冬之傷寒一類治之而無別。不知秋冬之傷寒﹐眞傷寒也。春夏之傷寒﹐疫病也。與溫病自是兩塗﹐豈可同治﹖況傷寒之有直傷陰經與太陽﹐𨿽傷不及郁熱﹐卽傳陰經爲寒證而當溫者﹐又與溫熱大不相同﹐其可妄治乎﹖或者知一不知二﹐謂仲景發表之藥今不可用﹐而攻裏之藥乃可用。嗚呼﹗其可用不可用之理﹐果何在耶﹖彼時行不正之气所作﹐及重感異气而變者﹐又當觀其何時何气﹐參酌傷寒溫熱之法﹐損益而治之﹐尢不可例以仲景卽病傷寒之藥通用也。

卷上

辧正風溫溫瘧溫毒溫疫

《內經》云﹕冬傷於寒﹐春必病溫。又云﹕冬不藏精﹐春必病溫。此論熱溫病之大原也。《傷寒論》云﹕太陽病﹐發熱而渴﹐不惡寒者﹐爲溫病。若發汗已﹐身灼熱者﹐名曰風溫。風溫爲病﹐脈陰陽俱浮﹐自汗出﹐身重多眠睡﹐鼻息必鼾﹐語言難出。若被下者﹐小便不利﹐直視失溲。若被火者﹐微發黃色﹐劇則如驚癇﹐時螈﹐若火燻之﹐一逆尙引日﹐再逆促命期。此論溫病之大勢也。自王叔和論溫條中﹐有風溫﹑溫瘧﹑溫毒﹑溫疫四變之說﹐而其旨反晦。蓋冬傷於風﹐至春始發爲風溫。冬傷寒﹐至春始發爲溫病﹐其理一也。觀仲景於溫字上加一風字﹐正以別夫傷於寒者耳。汗後身反灼熱﹐脈陰陽俱浮﹐身重多眠睡﹐鼻息必鼾﹐語言難出﹐一一盡顯傷風之因﹐則不可復從溫病之傷寒施治矣。故溫爲怫郁﹐自內達外﹐不可發表。風溫爲衛虛自汗﹐更不可發表。卽誤下亦致表邪內陷﹐誤火亦致外助溫气﹐皆爲促其死亡。後人不察﹐惜其有論無方﹐詎知森森治法﹐全具於傷風傷寒證中﹐正賴後人之因時設施乎。叔和不究精微之用﹐謂風溫卽是溫病之變。不知仲景正特出手眼處﹐見冬不藏精之人﹐兩腎間先已習習生風﹐得溫風相召﹐而病發於春。溫病中之風溫﹐亦猶冬寒証之有傷風也。後世諭嘉言別其重感重變之誤﹐誠爲卓識﹐但謂溫病發於太陽經﹐風溫中於少陰經﹐誤之甚矣。風溫如果中於少陽﹐則下之必致死亡﹐燻之必得少解。焉有初起反發熱脈浮﹐誤下止便不利﹐誤火則一逆再逆哉﹖至若溫瘧者﹐因冬不藏精﹐邪本輕淺﹐故止成瘧﹐寒熱時發時止﹐非外感之正病也。《內經》云﹕溫瘧得之冬中於風﹐寒气藏於骨髓之中﹐至春則陽气大發﹐邪气不能自出﹐因遇大暑﹐腦髓爍﹐肌肉消﹐腠理發泄﹐或有所用力﹐邪气與汗俱出﹐此病藏於腎﹐其气先從內出之於外﹐名曰溫瘧。可見溫瘧爲冬不藏精﹐故風寒得以入腎。

又見溫瘧﹐遇溫尙不易發﹐必大暑大汗始發之也。叔和以重感於寒立說﹐豈其不讀《內經》乎﹖又如溫毒者﹐因久病不解﹐熱邪熾甚﹐亦溫病中之一病也。溫証之有溫毒﹐亦如傷寒之有陽毒陰毒耳﹐仲景不以傷寒中之寒毒另有一證﹐叔和何得以溫病中之溫毒別立一名﹐更如溫疫因時下另感一气﹐乃溫病而加時加疫﹐又非溫証之比矣。其辧詳於諭氏《溫疫論》中。

卷上

溫疫論

聖王禦世﹐春無愆陽﹐夏無伏陰﹐秋無淒風﹐冬無苦雨。乃至民無夭札﹐物無疵癘﹐太和之气﹐彌滿宇宙﹐安有所謂溫疫哉﹖然而周禮儺以逐疫﹐方相氏掌之﹐則溫疫之由來久矣。古人元旦汲淸泉以飲芳香之藥﹐上已采蘭艸以襲芳香之气﹐重滌穢也。後漢張仲景著《傷寒論》﹐欲明冬寒春溫夏秋暑熱之證﹐自不能並入疫病以混常法。然至理已畢具於脈法中﹐叔和不爲細繹﹐乃謂更遇溫气變成溫疫﹐又謂春應溫而反大寒﹐夏應熱而反大涼﹐秋應涼而反大熱﹐冬應寒而反大溫﹐非其時而有其气﹐是以一歲之中﹐長幼多病相似者﹐此時行之疫气也。又謂從春分節以後至秋分節以前﹐天有暴寒﹐皆爲時行寒疫﹐是皆使人不能無疑者耳。蓋四時不正之气﹐感之者﹐因而致病﹐初不名疫也﹐因病致死﹐病气屍气﹐混合不正之气﹐斯爲疫矣。以故雞溫死雞﹐豬溫死豬﹐牛馬溫死牛馬。推之於人﹐何獨不然。凡饑饉兵凶之際﹐人體虛乏﹐所以溫疫病盛行﹐大率春夏之交爲尢甚﹐因溫暑溫熱之气交結互蒸﹐人在其中﹐無隙可避﹐故沿門合境﹐受之者﹐無不渾身壯熱﹐眩暈嘔逆﹐病如一類。況乎共室連牀﹐邪穢尢易相親﹐屍虫載道﹐呼吸卽能相染哉。是以盛夏溫熱之病﹐卽藏濕熱在內。一人受之﹐卽爲濕溫﹐一方徧傳﹐溫爲疫也。然世俗所稱大頭瘟者﹐頭面腮頰腫如瓜瓠是也﹔蝦蟆瘟者﹐喉痺失音﹐頸節脹大是也﹔瓜瓠瘟者﹐胸脇髙起﹐嘔汁如血是也﹔疙瘩瘟者﹐徧身紅腫﹐發塊如癅者是也﹔絞腸瘟者﹐腹鳴漧嘔﹐水泄不通是也﹔軟腳瘟者﹐便淸泄白﹐足重難移是也。小兒痘疹尢多﹐以上疫證﹐倘不明治法﹐咸委之劫運﹐謂非醫者之罪耶﹖觀仲景於平脈篇中云﹕寸口脈陰陽俱緊者﹐法當淸邪中於上焦﹐濁邪中下焦﹐淸邪中上﹐故名潔也。

濁邪中下﹐故名渾也。陰中於邪﹐內必栗也。凡二百六十九字﹐闡發奧理﹐全非傷寒所有之事﹐乃邪疫從入之門﹐受病之總﹐人自不識耳。篇中大意﹐謂人之鼻气通於天﹐故陽中霧露之邪爲淸邪﹐從鼻息而上入於陽﹐入則發熱頭痛項彊頸攣﹐正與俗稱大頭瘟﹐蝦蟆瘟之說符也。人之口气通於地﹐故水土之邪﹐爲飲食濁味﹐從口舌而下入於陰﹐入則人必先內栗﹐足膝逆冷﹐便溺妄出﹐淸便下重﹐臍築揪痛﹐正與俗稱絞腸瘟﹑軟腳瘟之說符也。然從鼻口所入之邪﹐必先注於中焦﹐以次傳布上下。故中焦受邪﹐因而不卽治。則胃中爲濁﹐營衛不通﹐血凝不流﹐其病變卽在中焦﹐俗稱瓜瓠瘟﹑疙瘩瘟等證﹐則又陽毒癰膿﹐陰毒徧身靑紫之類是也。凡傷寒之邪先行身之背﹐次行身之前。由外廓而入﹐故邪在表者﹐汗之卽散。邪在裏者﹐下之卽解。溫疫之邪。則直行中道﹐散漫三焦﹐故𨿽表之不散﹐攻之復合﹐此疫證與傷寒表裏諸法﹐所以略無干涉也。治者於未病前﹐先飲芳香正气藥﹐使邪不能入。邪卽入﹐則以逐穢爲第一義﹐斯又得焉。上焦如霧﹐升而逐之。中焦如漚﹐疏而逐之﹔下焦如瀆﹐決而逐之﹔各兼以解毒﹐使營衛旣通﹐乘勢逐拔﹐病安從柰我哉。

卷上

中暑中熱論

潔古云﹕靜而得之爲中暑﹐動而得之爲中熱﹐中暑爲陰證﹐中熱爲陽證。東垣云﹕避暑熱於深堂大廈得之者﹐名曰中暑。其病必頭痛惡寒﹐身形拘急﹐肢體疼痛而心煩﹐肌膚大熱而無汗﹐是爲房室之陰寒所遏﹐使周身陽气不能升越﹐大順散主之。若行人或農夫﹐於日中勞役得之者﹐名曰中熱。其病必苦頭痛﹐發躁惡熱﹐捫之肌膚大熱﹐大渴引飲﹐汗大泄﹐無气以動﹐乃爲天熱外傷肺气﹐蒼術白虎湯主之。余竊謂之不然。蓋暑熱者﹐夏之令也。大行於天地之間﹐或勞動﹐或饑餓﹐元气虧乏﹐不足以禦天令亢熱﹐於是受傷而爲病﹐名曰中暑﹐亦名中熱﹐其實一也。今乃以動靜所得分之﹐何哉﹖夫中暑熱者﹐因多在勞役之人﹐勞役則虛﹐虛則邪入﹐邪入則病不虛﹐則天令𨿽亢﹐亦無由以傷之。彼避暑於深堂大廈﹐得頭痛惡寒等證﹐蓋亦傷寒之類是耳﹐烏得以中暑名之耶﹖其所以煩心與肌膚大熱者﹐由身中陽气﹐爲陰寒所遏而作﹐非暑邪也。苟欲治之﹐非辛溫發散之劑不可﹐今乃以大順散治之﹐吾恐不能解表﹐反增內煩矣。夫大順散一方﹐原其初意﹐本爲冒暑伏熱引飲過多﹐脾胃受寒濕而立。故甘艸﹑姜皆經火制﹐又用肉桂而非桂枝﹐蓋溫藥也。內有杏仁﹐不過取其能下气耳。

今世俗往往不明﹐類曰夏日陰气在內﹐大順散必用之藥。吁﹗其誤也不亦甚歟﹗夫陰气非寒气也﹐以夏月陽气發散在外﹐故陰气在內耳。豈得治陰气爲寒气而用溫熱之藥乎﹖陰果爲寒﹐何以夏日則飲水乎﹖其白虎湯𨿽宜用﹐亦不可視爲通行之藥﹐必參之治暑諸方﹐隨所見證而用之﹐然後合理。若所謂靜而得之之證﹐𨿽當暑月﹐原非暑證﹐宜分出治之﹐使後人勿致有似同而異之感。

卷上

附傷暑脈證論

觀仲景論傷寒﹐則知中暑中中熱﹐同一夏令之病﹐但其脈證有虛實耳。何潔古彊以動靜分暑熱﹐而與夏日傷冷之病並稱乎﹖此亦名不正矣。大約暑之傷也﹐勞苦多得之。闈要云﹕暑邪中太陽﹐開腠理﹐奪正气﹐若隨汗大泄﹐邪不入裏﹐所謂精气奪則虛。而發熱者﹐虛火是也。脈當遲細﹐宜扶正气爲主﹐帶祛暑邪﹐淸暑益气湯之類是也。東垣又有血虛發熱﹐證類白虎﹐惟脈不長爲辧﹐此又似中暑而非中暑﹐類傷寒又有類中暑﹐辧不可不明﹐治豈可不愼哉。

卷上

濕論

濕者﹐天地間陰陽蒸潤之气也。所感之由﹐或因霧露之侵﹐或因陰雨所客﹐或因汗出沾衣﹐爲風所閼。或因涉水行泥﹐爲寒所郁。或因引飲過多﹐或以卑濕之地﹐有傷於皮肉筋骨。或感頭面四肢﹐尢多患於腰腳者﹐蓋傷濕則下先受之也。更喜侵於脾胃者﹐以其同气相感也。

大抵濕之爲病﹐感於寒則爲寒濕﹐兼於風則爲風濕﹐動於火則爲濕熱﹐逆於气則爲濕气﹐郁聚於中則爲痰。流注於下則爲水﹐入皮膚則爲頑痺﹐入气血則爲倦怠。入肺則爲喘滿﹐入脾則爲濕痰腫脹﹐面目萎黃﹐入肝則脇滿而四節不利﹐入腎則腰痛胯痛﹐身如板夾﹐脇如沙墜。入腑則麻木不仁﹐入髒則肢體彊直。注於關節﹐或腫或疼﹔流於經絡﹐難伸難屈﹔滯於經脈﹐則爲香港腳等疾。若內素有寒濕﹐或初患浮腫等證﹐又重感外濕﹐以致內外交攻﹐正气衰竭﹐卒倒無知﹐似乎中風﹐其脈沈澀細遲者﹐卽中濕也。凡治者﹐宜分其屬寒屬熱以施之。

濕熱者﹐脈必洪數沈實﹐證必溺赤口渴﹐如水之瀦蓄而無從得出之﹐故宜利小便爲主。卽開溝渠以泄水之義也。寒濕者﹐脈必沈細緩弱﹐證必倦怠濡泄﹐如地雨泥而不能生物之象﹐故用燥脾土爲主﹐猶用幹灰以收泥濕之義也。外如中濕者﹐乃寒濕之甚﹐陽气衰微﹐非參﹑芍﹑桂附等甘溫辛熱之劑﹐不能治之。又如積凍凝陰﹐雨雪相繼﹐而求開霽回春於和气杲日之義也。是以濕之爲病﹐所在皆有﹐而人不知治者眾矣。醫者宜審之。

卷上

霍亂證治論

霍亂之治﹐嘗考之《內經》﹐有太陽所致﹐爲中滿霍亂吐下。有土郁之發﹐民病嘔吐霍亂注下。有歲土不及﹐風乃大行﹐民病霍亂餐泄。有熱至則身熱霍亂吐下。《靈樞》曰﹕足太陽之別﹐名曰公孫﹐去本節後一寸﹐別走陽明。其別者﹐入絡腸胃﹐厥气上逆則霍亂。實則腸中切痛﹐虛則蠱脹。有淸气在陰﹐濁气在陽﹐營衛順行﹐衛气逆行﹐淸濁相干﹐亂於腸胃爲霍亂。至《巢氏病源》﹐因此一條乃云﹕霍亂者﹐由淸濁二气相干於腸胃間﹐因遇飲食而變﹐發則心腹絞痛﹐挾風而實者﹐發熱頭痛體疼﹐虛則但心腹痛而已。亦有因飲酒食肉腥膾生冷過多﹐居處不節﹐或露臥濕地﹐或當風取涼﹐冷風之气﹐歸於三焦﹐傷於脾胃﹐水谷不化﹐皆成霍亂。自巢氏之說行﹐後世守之爲法﹐無復知有《內經》諸條者矣。至河間云﹐吐下霍亂﹐三焦爲水谷傳化之道路﹐熱气盛則傳化失常﹐而吐瀉霍亂﹐火性燥動故也。世俗止謂是停食者﹐誤也。轉筋者﹐亦是脾胃土衰﹐熱气燥爍。夫筋則筋攣而動﹐非寒也。夫論病當從《內經》隨宜施治﹐安可執一端而已哉﹖張戴人則以風濕三气合而爲邪﹐以脾濕土爲風木所克﹐郁則熱乃發﹐發則心火炎上﹐故嘔吐﹐嘔吐者﹐也。脾濕下注故注瀉。注瀉者﹐濕也。風急則轉筋﹐轉筋者﹐風也。可謂善推病情者乎﹖海藏亦謂風濕熱外至﹐生冷內加﹐內外合病者﹐此條殆似之矣。然則此病當何以爲要﹐謂脾胃之濕爲本﹐諸邪感動者﹐爲病之由。而其間脾胃有虛有實﹐邪有陰陽相感之孰甚者﹐皆宜消息處治。至若明理論謂傷寒吐利者﹐由邪气所傷。霍亂吐利者﹐飲食所傷﹐其有兼傷寒之邪﹐內外不和﹐加之頭痛發熱而吐利者﹐是霍亂傷寒也。原仲景之意﹐豈必在飲食始爲病哉﹖由寒邪傳入中焦﹐胃久因之不和﹐陰陽否隔﹐故得至此耳。不然何以用理中﹑四逆等湯治之﹖然病有幹霍亂﹑濕霍亂﹐幹霍亂死者多﹐濕霍亂死者少。蓋濕者上吐下利﹐則所傷之物得以出泄﹐胸中水谷盡則止﹐所以死者少。幹者上不得吐﹐下不得利﹐則所傷之物不得出泄﹐擁閉正气﹐乖隔陰陽﹐煩擾悶亂﹐喘脹而死者多矣。嗟乎﹗飲食有節﹐起居有常﹐寧有此證耶﹗

卷上

瘧疾證治論

《內經》論瘧多以風寒暑濕爲言。然風與暑﹐陽邪也。寒與濕﹐陰邪也。得病之由﹐多因夏傷於暑﹐汗大泄﹐腠理開發﹐因遇夏气愴之水﹐寒邪先伏於皮膚﹐及遇秋令﹐而新涼束之﹐則表邪不能外越﹐於是乎陰欲入而陽拒之﹐陽欲出而陰遏之﹐陰陽相搏而病作矣。其證大抵多熱多寒﹐或單寒不熱﹐或單熱不寒﹐或先寒後熱﹐或先熱後寒﹐或有汗無汗﹐或汗多汗少﹐或頭疼骨痛﹐大渴引飲﹐或嘔吐不思食﹐或煩躁不得眠﹐或大便燥結﹐或腹滿瀉利。其淺者﹐病在三陽﹐能隨衛气以爲出入﹐而一日一作﹔其深者﹐病在三陰﹐則邪气不能與衛气並出﹐故或間日一作﹐或三四日作。作愈遲者﹐其病愈深。是以瘧之輕重﹐惟在陰陽淺深﹐於《本經》則有寒溫癉瘧﹐及六經五臟之分﹐語無漏義矣。丹溪復有食水痰飲敗血之別﹐此不過瘧之兼證耳﹐豈果因此而成瘧哉﹖其外如瘴瘧者﹐出嶺南瘴濕之地。牝瘧者﹐多生陽气不足之人。勞瘧者﹐表裏气虛﹐因勞所發。鬼瘧者﹐本無瘧鬼﹐邪气亂神。故治瘧者﹐當察其邪之深淺﹐証之陰陽﹐必令其自髒而腑﹐自裏而表﹐由陰而陽﹐由晏而蚤﹐引而散之﹐升而舉之﹐使邪气得出﹐自然和矣。至於痰食血气﹐內寒內熱等證﹐不過隨其甚者而兼治之﹐弗得以此爲主而兼補。然邪在陽者取汗易﹐邪在陰者取汗難。又熱多者﹐涼藥爲靈﹐寒多者﹐溫藥爲主。其有外受風寒﹐內傷生冷﹐表裏俱虛﹐則瘧痢並作者﹐以瘧感由經﹐痢感由藏﹐但兼表裏而去﹐其溫濕之本﹐亦必漸愈也。

卷上

痢疾證治論

痢疾卽古所稱腸也﹐自仲景而後﹐又謂之滯下。其所下者﹐或赤或白﹐或膿或血﹐有痛者﹐有不痛者﹐有裏急後重者﹐有嘔惡脹滿者﹐有噤口不食者﹐有寒熱往來者﹐𨿽有變態多端﹐終不外乎表裏寒熱。而於虛實之辧﹐更爲切要。若以表裏言之﹐如經云﹕春傷於風﹐夏爲飧泄腸。又曰﹕虛邪之中人也﹐畱而不去傳捨於腸胃之間﹐多寒則腸鳴飧泄﹐食不化。多熱則溏出如糜﹐是皆由於外邪﹐實時气相傳之屬也。凡邪在表者﹐必有表證。但兼其表而行散之﹐邪解而痢自愈。如無表證﹐則必由口腹﹐悉屬內傷也。但傷於內者極多﹐因於表者﹐間或有之﹐此表裏之不可不辧也。若以寒熱言之﹐則古以赤者爲熱﹐白者爲寒。至劉河間非之﹐如赤白相兼者﹐豈寒熱俱盛於腸胃﹐而同爲痢乎﹖蓋白者肺之色也﹐靑者肝之色也﹐黃者脾之色也﹐赤者心之色也。至色黑而亦言爲熱﹐由火過熱﹐反兼勝己之化﹐故色黑也。或言痢色靑白爲寒者﹐誤也。若果爲寒﹐則不能消穀﹐何由反化爲膿乎﹖又曰﹕若完谷不化而色不變﹐吐痢腥穢﹐澄澈淸冷﹐小便淸而不澀﹐身涼不渴﹐脈遲細而微者﹐寒證也。

凡消穀者﹐無問痢色及他證﹐便爲熱也。

其言治曰﹕苦能燥濕﹐寒能勝熱﹐或微加辛熱以佐之。又曰﹕行血則便膿自愈﹐調气則後重自除。

此皆河間之說也。丹溪則引之曰﹕赤利乃自小腸來﹐白痢乃自大腸來﹐皆濕熱爲本﹐自二子言出﹐而後世莫違之。𨿽二家方書﹐非無從溫之治﹐然亦不過備立言之缺略。而其大意﹐則專以濕熱爲主。今之醫家﹐悉宗此訓﹐一見痢證﹐無分寒熱虛實。或謂欲淸其火﹐非芩連不可﹔欲去其積﹐非硝黃不可﹔欲行血者﹐必用當歸﹑延胡之類﹔欲利水祛濕者﹐必用五苓﹑益元之類﹔欲補中行滯者﹐必用檳榔﹑木香﹑枳實之類﹔欲和血涼血者﹐必用丹皮﹑白芍﹑地楡之類。朝夕更攺﹐不過如是。及至臨危﹐猶云濕熱未除﹐積滯未消﹐舉世皆然﹐可勝其害。愚見則大不然。夫瘧痢疾發於夏秋﹐本因溽暑﹐豈云非熱﹖但炎蒸之令﹐本乎天也。苟能順天之令﹐焉得有病。惟因熱求涼﹐過於縱肆﹐則病由乎人耳。故凡風寒之中於外者﹐其邪在經﹐病多爲瘧。生冷之傷於內者﹐其邪在髒﹐病多爲痢﹐或表裏俱傷﹐則瘧痢並作﹐未有不中於寒而爲瘧爲痢者。此致病之本﹐其爲寒爲熱可知也。若暑邪之郁久而成熱﹐所以痢多熱證﹐此固自然之理。然有貪食瓜果﹐過傷生冷﹐未及郁積﹐隨觸而痢者﹐豈是郁熱耶﹖又有素愼口腹﹐或中雨水陰寒﹐或因飲食之相犯﹐皆能致痢﹐是又何熱之有哉﹖且凡病痢者﹐必有膿血﹐使無膿血﹐焉得爲痢﹖蓋傷其臟腑之脂膏﹐動其腸胃之脈絡﹐故或寒或熱﹐皆成膿血﹐若謂膿血必因乎熱﹐豈痢疾絕無寒證耶﹖使必待完谷不化﹐痢色不變﹐及澄澈淸冷等證﹐始認爲寒﹐則其陽已盡去﹐脾已盡敗﹐幾於危矣。豈無其漸而遽至是哉﹖不知至此之由﹐卽寒證也﹐矧痢因於濕生於土﹐夫五行之理﹐熱因火化﹐寒因水化﹐此陰陽之不易者也。惟濕土寄旺於四者之中﹐故從乎火則陽土有餘﹐而濕熱爲病。從乎水則陰土不足而寒濕爲病﹐故但言濕熱而不去寒濕﹐豈非醫家之誤乎﹖至於以赤白分寒熱者﹐是古法本不爲謬﹐而河間乃謂白者屬肺﹐赤者屬心﹐蓋謂白主乎气﹐赤主乎血﹐亦近理也。若以愚見言之﹐則赤中未必無白﹐白中豈必無赤﹐赤白兼者﹐豈其寒熱同病乎﹖但其淸濁微甚﹐是有陰陽可辧耳。𨿽赤痢亦有寒證﹐然終是熱多。白痢亦有熱證﹐然終是寒多﹐其有白而熱者﹐則證脈必熱。赤而寒者﹐則證脈必寒﹐亦易辧也。若謂白必屬肺﹐恐白痢非血化﹐赤必屬心﹐恐血痢不離乎气﹐此寒熱之不可不辧也。再以虛實言之﹐如頭痛身熱﹐筋骨酸痛者﹐表邪之實也。

脹滿惡食﹐急痛拒按者﹐裏邪之實也。舉按滑數﹐往來有力者﹐脈息之實也。煩渴引飲﹐喜冷畏熱者﹐陽邪之實也。捨此之外﹐無可言實矣。今有以口渴爲熱者﹐不知凡系瀉痢﹐必亡津液﹐液亡於下﹐則津涸於上﹐焉得不渴。故當以喜熱喜冷分虛實也。有以腹痛爲實者﹐不知痢出於髒﹐則腸胃必有損傷﹐膿血切膚﹐焉得不痛﹖故當以痛之緩急﹐按之可否﹐髒之陰陽﹐腹之脹與不脹﹐分虛實也。有以小水之黃赤短爲實熱者﹐不知水從痢去﹐溲必不長﹐液以亡陰﹐溺因色變﹐故當以便之熱與不熱﹐液之涸與不涸﹐分虛實也。有以裏急後重爲實熱﹐但知濕熱壅於大腸﹐因而重墜﹐不知气陷則倉廩不藏﹐陰亡則門戶不攝﹐故當以病之新久質之彊弱﹐分虛實也。若邪正不明﹐禍如反掌﹐此虛實之不可不辧也。以治法言也。則當求其所入之邪﹐所受之髒﹐以明致病之本﹐其他所變﹐皆爲標也。如因於濕熱者﹐去其濕熱。

因於積滯者﹐去其積滯﹔因於气者﹐調其气﹔因於血者﹐和其血。新感而實者﹐可以通因通用﹔久病而虛者﹐當以塞因塞用﹐是皆常法﹐無待言矣。第見今人之病痢者﹐虛常六七﹐而治利者﹐補無一二。气本陷矣﹐而復行其气﹐後重不將甚乎﹖中本虛矣﹐而再攻其積﹐元气不將竭乎﹖濕熱傷血﹐自宜調血。若過用推陳﹐血愈傷矣。津亡作渴﹐自宜止渴。若專於滲利﹐津愈亡矣。使必待血和痛止而後補﹐則事已無及矣。此無他﹐本末未明﹐但舉現下有形之疾病﹐不知可慮者﹐在無形之元气也。苟未省夫寒熱新久﹐而一槪混治﹐其能免於虛虛實實之誤哉。

卷上

泄瀉九法論

《內經》之言泄瀉﹐或言風﹐或言濕﹐或言熱﹐或言寒﹐此明四气皆能泄也。又云淸气在下﹐則生飧泄﹐此明脾虛下陷之泄也。統而論之﹐脾土彊者﹐自能勝濕﹐無濕則不瀉﹐故曰濕多成五泄。若土虛不能勝濕﹐則風寒與熱皆得幹之而爲病。其治法有九﹐一曰淡滲﹐使濕從小便而出。如農人治潦﹐導其下流﹐𨿽處卑濕﹐不憂巨浸。經云﹕治濕不利小便﹐非其治也。

又云﹕在下者﹐引而竭之是也。一曰升提﹐气屬於陽﹐性本上升。胃气迫注﹐輒爾下陷﹐升柴羌葛之類﹐鼓舞胃气上騰﹐則注下自止。又如地下淖澤﹐風之卽幹﹐故風藥多燥﹐且濕爲土病﹐風爲木藥﹐木可勝土﹐風亦勝濕。所謂下者舉之是也。一曰淸涼﹐熱淫所致﹐暴注下迫﹐苦寒之劑﹐用滌煩蒸﹐猶溽暑伊芳郁之時﹐而商颯然倏動﹐則炎如失矣。所謂熱者淸之是也。一曰疏利﹐痰凝气滯﹐食積所停﹐皆令人泄。隨證祛逐﹐勿使逗畱。經云﹕熱者泄之。又云﹕通因通用也。一曰甘溫﹑泄利不已﹐急而下趨﹐愈趨愈下﹐泄何由止﹖夫甘能緩急﹐善禁急速﹐且稼穡作甘﹐甘爲土味﹐所謂甘以緩之是也。一曰酸收﹐瀉下有日﹐則气散不收﹐無能統攝﹐則注下何時而已。酸之一味﹐能助收攝之權﹐經云﹕散者收之是也。一曰燥脾﹐土徳無﹐水邪不溢﹐故瀉者﹐皆成於土濕﹐濕皆本於脾虛。倉廩得職﹐水谷善分﹐虛而不培﹐濕淫轉甚。經云﹕虛者補之是也。一曰溫腎﹐腎主二便﹐封藏之本﹐位𨿽屬水﹐眞陽之火寓焉。少火生气﹐火爲土母﹐此火一衰﹐何以營運三焦﹐熟腐水谷乎﹖故積虛者必挾寒﹐脾虛者必補母。經云﹕寒者溫之是也。一曰固澀﹐注瀉日久﹐幽門道滑﹐𨿽投溫補﹐未克奏功﹐須以澀劑﹐久則變化不愆﹐揆度合節﹐所謂滑者澀之是也。夫是九者﹐治泄之大法。業無遺蘊﹐至於先後緩急之權﹐豈能預擬﹐臨証之頃﹐圓機靈變﹐可以胥天下並登於壽域矣。

卷上

腳气論

按香港腳之病﹐自古無有稱之。自晉蘇敬始﹐其頭痛寒熱類傷寒﹐而病起足膝腫病﹐則與傷寒異。其逆气上行﹐類風厥而痛甚﹐乃至悶倒﹐則與風厥異。其兩足軟弱﹐類痿痺而時發時止﹐痛惟在足﹐則與痿之一廢不復﹐痺之無定所者異。致此之由﹐多因美飲醇醪﹐上承濕熱之下注﹐蹈寒涉水﹐下吸淸濕之上升﹐兩者交成﹐故名壅疾。自東垣有南方香港腳﹐外感淸濕作寒治﹔北方香港腳﹐內傷酒乳作濕熱治之論。致使後人泥之﹐遂成南北兩派。互相拘執﹐不知北方縱無地之卑濕﹐其冒雨露﹐履汗﹐與夫脫卸靴履﹐汗出而風吹之﹐致血凝於足﹐豈不與南方卑濕同類﹐盡屬外中者乎﹖南方縱無潼乳之濕﹐其酒食過多﹐與臟腑所傳﹐津液水谷停積於中而下注者﹐豈不與北方潼乳之濕同類﹐盡屬內傷者乎﹖學人苟能圓通活變﹐斯萬舉萬當矣。

卷下

燥論

至直大要論列病機一十九條﹐而遺漏燥證﹐爲其兼乎風熱之化﹐故但言風熱而燥在其中矣。

河間特補此義於《原病式》中﹐然義有未悉﹐敢再陳之。夫燥兼風化者﹐經云﹕風能勝濕﹐濕去則燥自生﹐始因風甚而燥及於肺﹐則木气有餘﹐侮所不勝﹐而金更微邪。復因燥甚而病及乎肝﹐則木气亢害﹐承者制之﹐而金行報復﹐故筋脈勁彊﹐口噤風癇﹐皮膚燥屑﹐收斂急切之病生矣。燥兼熱化者﹐熱卽火也。易曰﹕燥萬物者﹐莫乎火。始由眞陰耗竭﹐致有克金之火﹐而燥乃成。金受邪﹐不能生制火之水﹐而燥益甚﹐故消穀善饑﹐噎膈胃枯。二便閉塞﹐燥烈枯涸等證生矣。由熱生風﹐由風生燥﹐燥又生熱﹐循環勝復。至於髓液咸枯﹐燥非淺患明矣。臻燥之因﹐或遇陽膽司天﹐燥化大行﹔或久勞於風日之中﹐頻邇於火燥之畔﹐外因也。七情不節﹐神傷血耗﹐及大病吐汗下克伐太過﹐亡其津液﹐內因也。食味辛熱過多﹐虛勞誤投溫補﹐與夫服食家金石之劑發燥﹐不內外因也。凡此諸論﹐皆令熱極生風﹐風火相煽﹐陰中伏火﹐煎熬津液﹐而燥證深矣。是以燥在外﹐皮膚皺揭﹐疥癢爪枯﹔燥在中﹐脾胃漧涸﹐消穀善饑﹔燥在上﹐則鼻燥咽漧﹔燥在下﹐則便難癃閉﹔兼熱﹐則手足痿﹔兼風﹐則痙癇作。虛而燥熱﹐必致勞咳﹔實而燥熱﹐必見癲狂﹔挾痰食者﹐終爲噎膈等證。治燥之法﹐當觀沸釜之理﹐以血諭湯﹐而气諭火也。若火猛湯沸﹐當沃薪滅火﹐不使絕竭﹐猶用芩連﹑梔﹑膏﹑朴硝﹑大黃﹐大苦至寒治標等劑﹐淸降火邪﹐則血不爲衰﹐而燥不爲甚也。若沸久將幹﹐又將添益新水﹐使能勝火﹐猶用地黃﹑門冬﹑參﹑﹑歸﹑芍﹐甘寒甘溫﹐治本之劑﹐气血雙補﹐則燥得所潤﹐而火有所制也。昔賢云﹕休治風﹐休治燥﹐治得火時風燥了﹐然則獨無寒燥者乎﹖嘗考《醫壘元戎》﹐有五方治燥諸法元﹕北方其脈遲﹐寒燥也﹐宜溫熱藥治之﹐如桂﹑附﹑硫黃﹑良姜﹑巴豆之屬﹐是知燥亦兼寒。張景嶽論消渴亦云﹕陽勝固能消陰﹐陰勝獨不能消陽乎﹖經云﹕移寒於肺爲肺消﹐飲一溲二死﹐不治之證﹐曾以八味丸﹑歸脾湯﹐治一縉紳得愈。又如大便燥結﹐有系髒寒則血枯﹐髒冷則气澀﹐食少脈微爲陰結者﹐宜半硫丸﹑香附湯治之。夫消渴閉結﹐燥証之大者﹐乃有屬於陰寒﹐海藏非鑿說矣。知常識變﹐圓妙無窮﹐始得不愧爲司命。

卷下

火論

火之爲病﹐其害甚大﹐其勢生彰﹐其死甚暴。何者﹖蓋能燔灼焚焰﹐飛走狂越﹐銷鑠萬物﹐莫能過之﹐遊行於三焦虛實之兩途。故凡動皆屬火化﹐火不妄動﹐隨觸而發。夫人在气交之中﹐多動少靜﹐欲無觸發可得乎﹖火一妄行﹐元气更傷﹐動之極也﹐遂與元气不兩立。經云﹕一水不能勝二火之火﹐出於天造。曰﹕君火﹑人火也﹐曰相火﹑龍火﹑雷火也。經所謂一水不勝五火之火﹐出於人爲。蓋大怒則火起於肝﹐醉飽則火起於胃﹐房勞則火起於腎﹐悲哀動中則火起於肺﹐心爲君主﹐自焚而死﹐此五志厥陽之火也。又考《內經》病機一十九條﹐而屬火者五﹐可見火熱致病者甚多。然五志之火﹐詳於河間﹔君相二火﹐辧自丹溪﹐可謂無漏義矣﹗其見之於證也﹐上爲喘嘔吐酸﹐吐血衄血﹐气逆脹﹐瞀冒昧﹐喉痺耳鳴等證﹔下爲暴注下迫﹐下血溺血﹐小便淋瀝﹐大便閉結﹐霍亂轉筋等證﹔或爲瘡腫癰疽﹐寒熱戰栗﹐擾躁狂越﹐證見於外﹔或爲悲哭譫妄﹐驚悸怔忡﹐骨蒸咳嗽﹐證發於內。凡諸火邪﹐不一而足﹐其形之於脈也。浮而洪數爲虛火﹐沈而實大爲實火﹐見於兩寸爲上焦之火﹐心肺是也﹔見於兩關爲中焦之火﹐脾胃肝膽是也﹔見於兩尺爲下焦之火﹐腎與膀胱是也。滑數而舉按皆有力﹐眞火也﹔浮而重按全無﹐假火也。其藥之所主也﹐君火可以經伏﹐可以水滅﹐可以直折﹐黃連之屬可以制之。相火不可以水折﹐當從其性而伏之﹐惟黃柏之屬可以降之。然黃連瀉心火﹐黃芩瀉肺火﹐芍藥瀉脾火﹐柴胡瀉肝火﹐知母瀉腎火﹐此皆苦寒之味﹐能瀉有形之火耳。若飲食勞倦﹐內傷元气之火﹐宜以甘溫之劑除之。如陽亢陰微﹐煎熬血液之火﹐宜以甘寒之劑降之。如門冬﹑地黃之屬。若左腎眞陰失守而火熾。則地黃﹑元參之類﹐可以壯水制陽。若右腎命門虛弱火衰﹐則桂﹑附之類﹐可以消陰益火。若胃虛過食冷物﹐抑遏陽气於脾土之中﹐則升麻﹑葛根﹑可以升散郁火。不明此類而求治火病﹐未免實實虛虛之誤矣。

卷下

痰論

痰之爲病﹐仲景論四領六證﹐無擇敍內外三因﹐俱爲切當。蓋四領則敍因痰而顯諸證者﹐三因則論因有所傷而成痰者也。惟王隱君論人之諸疾悉出於痰﹐此發前人所未論﹐可謂深識痰之情狀而得其奧者矣。制滚痰丸一方﹐總治斯盛﹐固爲簡便。較之仲景無擇﹐有表裏內外而分汗下溫利之法﹐則疏闊矣﹐況又有虛實寒熱之不同哉。夫痰之爲病﹐有因熱而生痰者﹐熱則燻蒸津液而成痰﹔亦有因痰而生熱者﹐痰則阻礙气道而生熱﹔有因風寒火熱而得者﹐有因驚而得者﹔有因气而得者﹔有因飲酒而得者﹔有因食積而得者﹔有脾虛不能運化而生者﹔有腎虛水泛爲痰者。風痰多成中風癱瘓奇證﹐寒痰多成冷痺骨痛﹐火痰多成煩熱喘嗽﹐濕痰多成倦怠嗜臥﹐驚痰多成心痛癲癇﹐气痰多成胸腹膨脹﹐酒痰多成嘔吐泄瀉。痰飲多成脇滿胸臂痛﹐食積痰多成癖塊痞滿。脾虛之痰﹐因勞倦傷脾﹐痰淸食少﹐腎虛之痰﹐因房勞傷腎﹐痿冷昏暈。然亦有痰冷而屬熱者﹐其爲病狀﹐種種難名﹐王隱君論中頗爲詳盡。學人當察其病形脈證﹐則知所挾之邪﹐隨其表裏上下虛實治之可也。大凡病久淹畱﹐卒不致死者﹐多因食積痰飲所致。此何以故﹖蓋胃气亦賴痰積所養﹐飲食𨿽少﹐胃虛猝不便虛故也。亦有治痰用峻利藥過多﹐則脾气愈虛﹐津液不運﹐痰反生而愈甚﹐法當補胃淸中气﹐則痰自然運下﹐此法之本也。

卷下

咳嗽要論

咳嗽必由於肺。而《內經》則曰﹔五臟六腑﹐皆令人咳﹐是不獨在肺矣。蓋痰有內傷外感之分﹐故自肺而傳及五臟者有之﹐自五臟而傳及於肺者亦有之。如風寒暑濕傷於外﹐則必先中於皮毛﹐皮毛爲肺之合﹐而受刑不解﹐此則自肺而復傳於諸髒也。勞欲情志傷於內﹐則髒气更傷﹐先由陰分而病及上焦﹐此則自髒而傳於肺也。但自表而入者﹐其病在陽﹐故必自表而出之。治法宜辛宜溫﹐求其屬而散去外邪。則肺气淸而咳自愈矣。自內而生者﹐傷於陰也﹐陰虛於下﹐則陽浮於上﹐水涸金枯﹐則肺苦於燥﹐肺燥則癢﹐癢則咳不能已。治此者﹐宜甘以養陰﹐潤以養肺﹐使水壯气復﹐而肺自寧也。大法治表邪者﹐藥不宜靜﹐靜則畱滯不靜﹐久則必變生他病﹐故最忌寒涼收斂之劑。如五臟生成篇所云﹕肺欲辛者此也。治裏證者﹐藥不宜動﹐動則虛火不寧﹐眞陰不復。燥癢愈增﹐病必日甚﹐故最忌辛香助陽等劑。如宣明五气篇所云﹕辛走气﹐气病無多食辛者此也。然表者𨿽宜動﹐動以散邪﹐若形病俱虛者﹐又當補中而以和解。倘專於發散﹐恐肺益弱﹐腠理益疏﹐邪乘虛入﹐病反增劇也。治裏者﹐𨿽宜靜以養陰﹐若命門火衰﹐不能歸元﹐則參﹑﹑桂﹑附﹐在所必用﹐否則气不化水﹐終無補於陰也。至若因於火者宜淸﹐因於濕者宜利﹐因痰者降其痰﹐因气者理其气。𨿽方書所載條目極多﹐求其病本﹐則惟風寒勞損二者居其八九。風寒者責在陽實﹐勞損者責在陰虛﹐此咳証之綱領﹐其他治標之法﹐亦不過隨其所見之證調之而已。至於老人久咳﹐則元气旣虛﹐本難全愈﹐多宜溫養脾肺﹐或兼治標﹐但保其不至羸困則善矣。觀者詳之。

卷下

虛勞論

﹝天士攺﹞

按《內經》之言虛勞﹐惟是气血兩端﹐至《巢氏病源》始分五臟之勞﹐七情之傷﹐甚六極三十二蒸﹐本事方更分傳屍﹑鬼疰﹐至於九十九種﹐其鑿空附會﹐重見復出﹐固無論已﹐且使學人感於多歧﹐伊芳誰之咎乎﹖蓋以《內經》爲式﹐第以脾腎分主气血﹐約而該﹐確而可守也。夫人之虛﹐不屬於气﹐卽屬於血﹐五臟六腑﹐莫能外焉。而獨居脾腎者﹐水爲萬物之元﹐土屬萬物之母﹐二髒安和﹐一身皆治﹐百病不生。夫脾具土徳﹐脾安則土爲金丹﹐金實水深﹐且土不陵水﹐水安其位﹐故脾安則腎愈安也。腎兼水火﹐腎安則火不挾肝上泛而淩土濕﹐火能益土﹐營運而化精微﹐故腎安則脾愈安也。孫思邈云﹕補脾不如補腎。許學士云﹕補腎不如補脾。兩先生深知二髒爲生人之根本﹐又知二髒有相贊之功能﹐故其說似背﹐其旨實同也。救腎者﹐必本於陰血﹐血主濡之﹐血屬陰﹐主下降﹐虛則上升﹐當斂而抑﹐六味丸是也。救脾者﹐必本於陽气﹐气主煦之﹐气爲陽﹐主上升﹐虛則下陷﹐當升而舉也﹐補中益气湯是也。近世治勞﹐專以四物湯加知﹑柏﹐不知血藥常滯﹐非痰多食少所宜﹔血藥常潤﹐久行必至滑腸。且知﹑柏性苦寒﹐能瀉實火﹐名曰滋陰﹐其實燥而損血﹐且苦先入心﹐久而增气﹐反能助火﹐至其敗胃﹐所不待言。丹溪有言實火可瀉﹐虛火可補﹐勞証之火﹐虛乎實乎﹖瀉之可乎﹖矯其徧者﹐輒以桂﹑附爲家常茶飯﹐此惟火衰者宜之。若气血燥實之人﹐能無助火爲害哉﹖大抵虛勞之證﹐疑難不少。如補脾補肺﹐法當兼行﹐然脾喜溫燥﹐肺喜淸潤﹐保肺則礙脾﹐補脾則礙肺﹐惟熱燥而甚。能食而不瀉者﹐潤肺當急﹐而補脾之藥不可厥也。

倘虛羸而甚﹐食少瀉多者﹐𨿽喘嗽不寧﹐但以補脾爲急﹐而潤肺之藥宜戒矣。常見勞証之死﹐多死於泄瀉。泄瀉之因﹐多因於淸潤﹐司命者﹐能不爲之兢兢耶﹖又如補腎補脾﹐法當兼行﹐然方欲以甘寒補腎﹐其人減食﹐又恐不利於脾﹐方欲以辛溫快脾﹐其人陰陽﹐又恐愈耗其水。兩考衡量﹐而較重脾者﹐以脾土上交於心﹐下交於腎也。若腎大虛而勢危篤﹐又不可拘執﹐當隨時參活法耳。前哲有言土旺而金生﹐勿拘拘於保肺﹐水壯而火熄﹐毋汲汲於淸心﹐可謂洞達《內經》之旨﹐深窺根本之治者也。

卷下

吐血三要論

凡治吐血宜降气﹐不宜降火﹔宜行血﹐不宜止血﹔宜補肝﹐不宜伐肝。何謂宜降气不宜降火也﹖气有餘便是火﹐气降則火降﹐火降則气不上升﹐血隨气行﹐無濫出上竊之患矣。降火必用寒涼之劑﹐反傷胃气﹐胃气傷﹐則不能統血﹐血愈不能歸經矣。今之療吐血者﹐大患有二。一則專用寒涼﹐如芩﹑連﹑山梔﹑靑黛﹑柿餅灰﹐四物湯加知﹑柏之類﹐往往傷脾作泄﹐以致不救。一則專用人參﹐以致肺熱﹐使肺愈傷﹐咳逆愈甚。亦有用參而獲效者﹐此是气虛嗽咳﹐气屬陽﹐不由陰虛火熾所致﹐然亦百不一二也﹐宜以白芍﹑炙甘艸制肝﹐枇杷葉﹑麥冬﹑橘紅﹑貝母﹑薄荷淸肺﹐米仁﹑山藥養脾﹐韭菜﹑降香﹑蘇子下气﹐靑蒿﹑鱉甲﹑銀柴胡﹑地骨皮補陰淸熱﹐棗仁﹑茯神養心﹐地黃﹑山萸﹑枸杞﹑牛膝補腎﹐此屢試輒驗之方。

然陰無驟補之法﹐非多服不效。病家欲速其功﹐醫者張皇無主﹐百藥雜試﹐以致隕命﹐覆轍相尋而不悟﹐悲夫﹗何謂宜行血不宜止血也﹖血不循經絡者﹐气逆上壅也。夫血得熱則行﹐得寒則凝﹐故降气行血﹐則血循經絡﹐不求止而自止矣。若有意止血則血凝。血凝則必發熱惡食﹐及胸脇痛﹐病日沈痼矣﹗何謂宜補肝不宜伐肝也﹖經曰﹕五臟者﹐藏精气而不瀉者也。肝爲將軍之官﹐主藏血。吐血者﹐肝失其職也﹐養肝則肝气平而血有歸﹐伐之則肝虛不能藏血﹐血愈不止矣。此三者﹐乃餘獨得之要﹐當爲斯世告之。

卷下

諸血病論

經云﹕榮者﹐水谷之精气也﹐調和於五臟﹐灑陳於六腑﹐乃能入於脈也。源源而來﹐生化於脾﹐總統於心﹐藏受於肝﹐宣布於肺﹐施泄於腎﹐灌漑一身﹐出入升降﹐皆有所使。故目得之而能視﹐耳得之能聽﹐手得之而能攝﹐掌得之而能握﹐足得之而能步﹐苟調養未周﹐而內動於相火﹐外傷於寒熱﹐則气血亂其常度﹐而病生矣。凡陽盛陰虛﹐有升無降﹐血隨气升﹐越出上竅﹐則上見於鼻。故鼻中出者爲衄血﹐以鼻竅通於腦﹐火上衝於腦﹐又肺竅通於鼻﹐火內炎其金也。口中出者爲吐血﹐又有嘔血﹑咯血﹑咳血﹑嗽血之不同焉。吐血者﹐血𨿽出而無聲。一吐輒以升計﹐甚至斗許﹐而色頓白﹐舉體懈惰﹐乃陽明胃經之火上逆。證𨿽極陰﹐而實易治﹐以邪淺在腑﹐未動髒陰﹐又陽明爲气血俱多之經故也。嘔血者﹐血每出則先有嘔逆聲。其血必紫黑成塊﹐脇痛內熱﹐气塞煩悶﹐乃肝厥陰經之火﹐或盛怒不和所致﹐急宜降气淸火﹐以肝爲牝藏﹐爲納血之海﹐其气最宜靜固。一有不寧﹐則衝脈騰沸﹐譬如大海生濤﹐未有不拍天而撼島者﹐倘遷延不治﹐必至上湧不止而死矣。咯血者﹐每血出喉中先癢﹐癢則所咯皆血﹐其血或鮮或紫﹐或兼有痰﹐口燥嗌漧﹐心虛驚悸﹐乃手少陰君火太盛。或夏月暑熱傷心所致﹐宜淸心降火﹐若由於情思者﹐又宜於自己消息之﹐苟患是而一任其縱橫﹐𨿽瓊漿玉醴﹐其如心病何哉﹖咳血者﹐其證必先病咳嗽﹐咳之不已﹐復有鮮血﹐卽世所謂虛勞之證。或痰內有紅絲﹐是爲肺痿﹐皆陰精虧損﹐陽火亢極﹐銷鑠肺金所致﹐患此必十死八九﹐最爲難治。嗽血者﹐素未嘗病咳﹐而又無咳逆聲﹐但痰嗽則必有血﹐四肢無力﹐或兼泄瀉﹐乃鬱結傷脾﹐或久坐臥傷气所致﹐宜培補眞元﹐𨿽人參﹑煨姜﹐亦可選用﹐惟忌苦燥﹐以苦傷陽而燥傷陰也。唾血者﹐每有鮮血必隨唾而出﹐骨蒸內熱﹐漧咳肌瘦﹐乃腎水枯涸﹐火反內淫﹐或入房太甚﹐陰虛火盛所致﹐與肺病咳血同爲危候。治此者﹐必曲盡其術﹐天始克旋﹐毋專恃功於知藥也。

又血從齒齦出﹐謂之牙宣﹐胃與腎之火也。

血從汗孔出﹐謂之肌衄。從舌出﹐謂之舌衄﹐心與肝之熱也。此皆血之見於上者也。其病於下﹐在大便﹐則有腸風﹑髒毒﹑滯下﹑便紅之殊﹐在小便﹐則有赤淋﹑溺血﹑帶下﹑崩中之異。腸風者﹐其人本腸胃蓄熱﹐熱則生風﹐或邪气外入﹐滲透腸間﹐其血來色必淸淡。藏毒者﹐喜食膏粱﹐過耽醇醴﹐或偏服熱藥﹐蘊毒臟腑也﹐其血來必渾濁﹐滯下之由﹐多由濕蒸熱瘀﹐故必膿血相雜﹐裏急後重。便紅之病﹐多由脾虛先統﹐故但有血而無膿﹐作聲﹐赤淋則溺管澀痛﹐法宜淸利﹐溺血便是溺中見紅﹐法當涼解。帶下者﹐經水淋漓﹐如帶不斷之謂。崩中者﹐血下崩騰﹐妄行不止之稱。二者於婦人多有之﹐此皆血病之見於下者也。其病於內﹐則熱勝於陰﹐必發瘡瘍﹐濕滯於血﹐必發痛癢癮疹﹐凝澀皮毛﹐則爲冷痺﹐損壞肌肉﹐則爲破傷。病於外﹐則跌僕畱瘀疼痛﹐寒冷相搏﹐必凝取成瘕。蓄於上焦﹐人必喜妄﹔蓄於下焦﹐人必如狂。此又血証之見於內外者也。先哲云﹕血貴寧靜﹐不喜疏動﹐疏動則有泛溢之虞。又云﹕血宜流通﹐不當凝滯。凝滯則有瘀著之慮。人苟能善調其營﹐靜而不至於凝﹐通而不至於動﹐則經脈流行﹐皮膚潤澤﹐筋骨彊勁﹐關節淸利矣。又何有以上數者之病哉﹖

卷下

內傷余議

嘗觀東垣內外篇辧曰﹕外傷風寒客邪﹐有餘之病﹐當瀉不當補。內傷飲食勞役﹐不足之病﹐當補不當瀉。自此議一出﹐而天下後世﹐知內傷外感之有別﹐而仲景之法不可例用﹐其惠也不亦大哉﹖然夷考其說﹐猶或有可疑者﹐僭用條之如曰飲食勞倦傷而內熱者﹐乃陰火乘其坤土之位﹐故內熱極乎胸中。又曰﹕經云勞者溫之﹐損者溫之﹐惟宜溫藥以補元气而瀉火邪。

又云﹕甘溫能除大熱。又曰﹕飲者無形之气﹐傷之則宜發汗利小便﹐使上下分消其濕﹔食者有形之物﹐傷之則宜損其谷﹐其次莫如消導。若此者﹐皆不能使人無疑者也。謹按調經論曰﹕陰虛生內熱柰何﹖歧伯曰﹕有所勞倦﹐形气衰少﹐穀气不盛﹐上焦不行﹐下脘不通﹐胃气熱﹐熱气燻胸中﹐故內熱﹐嗟呼﹖此內傷之說之源乎﹗請釋其義如左。夫人身之陰陽﹐有以表裏言者﹐有以气血言者﹐有以臟腑言者。如上下前後升降呼吸之類甚多﹐不必悉舉。此所謂陰虛之陰﹐其所指數者皆不同。蓋勞動之過﹐則陽和之气亢極而爲火矣。況水谷之味又少入﹐是故陽愈甚而陰愈衰﹐此陰虛之陰﹐蓋指身中之陰气﹐與水谷之味耳。或以下焦陰分爲言﹐或以腎水眞陰爲言﹐皆非也。夫有勞役者﹐過動皆火也﹔形气衰少者﹐壯火食气也﹔穀气不盛者﹐勞傷元气﹐則食少而气衰也﹔上焦不行者﹐淸陽不升也﹔下脘不通者﹐濁陰不降也。夫胃受水谷﹐故淸陽升而濁陰降﹐以傳化出入﹐滋榮一身。今胃不納谷﹐而穀气衰少﹐則淸無升而濁無降矣。故曰﹕上焦不行﹐下脘不通。然非謂絕不行不通也﹐但比之尋常無病時﹐則謂之不行不通耳。上不行﹐下不通﹐則郁矣﹐郁則少火皆成壯火﹐而胃居上焦下脘之間﹐故胃气熱﹐熱則上炎﹐故燻胸中而內熱也。東垣固宜引此段經文﹐以爲內傷發熱之本﹐乃反不引而謂陰火乘其土位﹐故內熱及胸中﹐此不能無疑者也。夫陰火二字﹐《素》《難》未嘗言﹐而東垣每每言之。《素問》止有七節之旁﹐中有小心二句﹐而守眞推其爲命門屬火不屬水﹐引仙經心爲君火﹐腎爲相火以爲證﹐然亦不以陰火名之﹐是則名陰火者﹐其東垣始歟。竊謂內熱之作。非皆陰火﹐但气郁則成熱耳。𨿽曰心爲君不主事﹐然《內經》所敍諸病之屬熱者甚眾﹐豈君火不能爲病﹐而直欲純歸之陰火乎﹖至眞大要論曰﹕勞者溫之﹐損者益之。夫勞則動之大過﹐而神不寧矣。故溫之﹐溫之者﹐養也﹐所謂調其飲食﹐適其起居﹐澄心息慮﹐從容以待其眞气之復也。《禮記》所謂柔色以溫之﹐卽是此義。今東垣乃以溫涼之溫﹐謂宜溫藥以補元气之虛而瀉火邪﹔又易損者益之﹐爲損者溫之﹔又以溫能除大熱爲《內經》之言﹐而徧考《內經》並無此論﹐此亦不能無疑者也。然溫藥之補元气﹐瀉火邪﹐亦惟气溫而味甘者﹐斯可矣。養溫能益气﹐甘能助脾而緩火﹐故元气復而火邪息也。夫宜用溫藥﹐以爲內傷不足之治則可﹐以爲勞者溫之之證則不可。陰陽應象論所謂形不足者﹐溫之以气。其溫字亦是滋養之義﹐非指藥也。夫形不足﹐乃陽虛而不充也。气者藥之气也﹐藥有气濃气薄﹐味濃味薄。味濃者屬陰而滋精﹔气濃者﹐屬陽而滋形。今以藥气濃者滋陽﹐不兼形乎﹖故曰﹕形不足者﹐溫之以气。𨿽以藥溫養之﹐亦未嘗不兼乎調飲食﹐適起居﹐與澄心息慮者也。溫字固具二義﹐然終不可視爲溫涼之溫。苟以補之除之抑之舉之散之等語﹐比類而推焉﹐則其義自著矣。夫五行運於天﹐則無形質可觀﹐其麗於地﹐則有形質矣。金木水土﹐有形有質者矣。火者﹐有形而質不實者也﹐酒性𨿽熱﹐體同於水﹐今東垣乃謂飲者無形之气﹐此又不能無疑者也。旣待發汗利小便以去之﹐其可謂之無形之气乎﹖且勞倦傷﹑飲食傷二者𨿽俱爲內傷﹐然不可混而爲一。《難經》云﹕飲食勞倦則傷脾。蓋謂脾主飲食﹐而四肢亦屬脾﹐故飲食失節﹐勞役四肢﹐皆能傷脾﹐非謂二者同類而無辧也。夫勞倦傷﹑飲食傷﹐𨿽與風寒暑濕有餘之病不同﹐然飲食傷比之勞倦傷又不同者﹐誠當於不足之中﹐更觀其有餘不足也。夫饑渴不飲食者﹐胃气空虛﹐則爲不足﹐固失節也。以傷言則不足﹐以停滯言則有餘矣﹐惟其不足故補益。惟其有餘故消導。亦有物滯气傷﹐必消補兼行者﹔亦有物暫滯而气不甚傷﹐獨宜消導者﹔亦有旣停滯﹐不復自化﹐不須消導﹐但當補益﹐或亦不須補益者﹐潔古枳術丸﹑東垣橘皮枳實丸等﹐𨿽曰消導﹐固有補益之意存乎其間。他如木香分气丸﹑導气枳實丸﹐𨿽無補益﹐然施之於物停滯气不甚傷者﹐豈不可哉﹖但不宜視爲通行之藥耳。且所滯之物﹐非枳術之力所能去者﹐安可泥於消導而不知變乎﹖故備急丸﹑感應丸之推逐者﹐潔古﹑東垣亦未嘗委之而弗用也﹐故善將兵者﹐攻亦當﹐守亦當﹔不善將兵者﹐宜攻而守﹐宜守而攻﹐其敗也﹐非兵之罪﹐用兵者之罪耳。觀乎此﹐則知消導推逐補益之理矣﹗若夫勞役傷﹐則純乎補益﹐自不待議﹐𨿽東垣丁寧告戒﹐然世人猶以苦寒之劑﹐望除勞倦內傷之熱﹐及其不愈而反甚﹐自甚而至危﹐但曰病熱已極﹐藥不能勝耳。醫者病者﹐一委之天命﹐皆不悟其妄治之失﹐嗚呼﹗仁人君子﹐能不痛心哉﹖夫東垣先哲之出類者也﹐奚敢輕議﹐但嫌白壁微瑕﹐或貽後人毫釐千里之謬﹐故不得不僭陳耳﹐知我者其鑑之。

卷下

五郁六郁解

夫郁者﹐閉結凝滯瘀蓄抑遏之總名。《內經》五郁﹐以運气言也。丹溪六郁﹐以病因言也。

以五郁言之﹐有諸家之釋。然張氏之說爲得其正﹐其說曰﹕天地有五運之郁﹐人身有五臟之應﹐郁則結聚不行﹐乃致當升不升﹐當降不降﹐當化不化﹐而郁作矣。故或郁於气﹐或郁於血﹐或郁於表﹐或郁於裏﹐或因郁而生病﹐或因病而生郁。郁而太過者﹐宜裁之抑之﹔郁而不及者﹐宜培之助之。大抵諸病皆兼郁﹐爲治有不同。所謂木郁達之者﹐達﹑暢達也。凡木郁之病﹐風之屬也﹐其髒應肝膽﹐其經在脇肋﹐其主在筋爪﹐其傷在脾胃﹐在血分﹐其性喜調暢。故在表者﹐當疏其經﹔在裏者﹐當疏其髒﹐但使气得通行﹐皆謂之達。諸家以吐爲達﹐又安足以盡之﹖火郁發之﹐發﹑發越也。凡火郁之病﹐爲陽爲熱之屬也。其髒應心﹐主小腸三焦﹐其主在經絡﹐其傷在陰分﹐火之所居﹐有結聚斂伏者﹐不宜蔽遏﹐當因其勢而解之散之升之揚之﹐如開其窗﹐揭其被﹐皆謂之發﹐非止於汗也。土郁奪之﹐奪﹑直取之也。凡土郁之病﹐溫濕之屬也。其藏在脾胃﹐其主在肌肉四肢﹐其傷在胸腹﹐土畏壅滯。凡滯在上者﹐奪其上﹐吐之可也﹔病在中者﹐奪其中﹐伐之可也﹔病在下者﹐奪其下﹐瀉之可也。凡此皆謂之奪﹐非止於下也。金郁泄之者﹐泄﹑疏利也。凡金郁之病﹐爲斂爲閉﹐爲燥爲塞之屬也﹐其藏應肺與大腸﹐其主在皮毛聲息﹐其傷在气分﹐或解其表﹐或破其气﹐或通其便﹐故在表在裏﹐在上在下﹐皆可謂之泄也。水郁折之者﹐折﹑調制也。凡水郁之病﹐爲寒爲水之屬也﹐水之本在腎﹐水之標在肺﹐其傷在陽分﹐其反克在脾胃﹐水性喜流﹐宜防泛濫﹐折之之法﹐如養气可以化水﹐治在肺也﹔實土可以制水﹐治在脾也﹐壯火可以勝水﹐治在命門也﹔自彊可以帥水﹐治在腎也﹔分利可以泄水﹐治在膀胱也。凡此皆謂之折﹐豈獨抑之而已哉。郁有五﹐法亦有五﹐郁去則气調矣。又以六郁言之﹐如气郁者﹐必胸腹滿痛﹐其脈沈澀﹔濕郁者﹐身體重著﹐或關節疼痛﹐遇陰寒卽發﹐其脈沈緩﹔痰郁者﹐動則喘息﹐起臥怠惰﹐其脈沈滑﹔血郁者﹐四肢無力﹐能食便紅﹐其脈沈芤﹔食郁者﹐噯酸惡食﹐痞塊腹脹﹐其脈气口沈緊﹕熱郁者﹐瞀悶口漧﹐小便淋赤﹐其脈沈數﹐六郁不言風寒者﹐蓋風寒郁則爲熱故也。然丹溪又云﹕气郁而濕滯。濕滯而成熱﹐熱郁而生痰﹐痰滯而血不行﹐血滯而食不消化﹐是郁𨿽有六﹐又皆相因爲病者也。夫治六郁者﹐以越鞠爲丸爲主方﹐固爲盡善﹐但郁者至久﹐元气未有不傷﹐克伐屢投﹐隨散而隨郁者﹐比比然也。於此當顧慮根本﹐權其重輕﹐或攻補兼施﹐使邪衰而正勝﹐或專行於補益﹐俾養正以除邪。然郁在气血者﹐當以有形之藥﹐分气血以療之﹐醫者之責也。若郁在情志者﹐卽當以情志解散﹐此無形之气藥﹐病者所自具也。知乎此而立五六之治﹐思過半矣。

卷下

諸气不當作寒治論

捍衛沖和不息之謂气﹐擾亂妄動變常之謂火。當其和平之時﹐外護其表﹐復行於裏﹐周流一身﹐循環無端﹐出入升降﹐繼而有常。原出中焦﹐總統於肺气﹐曷常病於人也。及其七情之變攻﹐五志之間發﹐乖戾失常﹐淸者遽變爲濁﹐行者遏抑而反止﹐表失外護而不知﹐裏失健捍而少降﹐營運漸遠﹐肺失主持﹐妄動不已﹐五志厥陽之火起焉。上熾於肺﹐气乃爲病﹐何者﹖气本爲陽﹐反勝則爲火矣。河間有曰﹕五志過極﹐皆爲火也。何后世不本此議﹐而以香辛燥熱之劑﹐槪作寒治﹐所據何理﹖且言指迷七气湯﹐用靑皮﹑稜﹑術﹑益﹑桂之屬﹐可以通七情﹐混同一義﹐不按某藥治某病﹐以下諸方。尢有甚焉者﹐玆不具論﹐不知經言九气之治﹐各有分別﹐如髙者抑之﹐下者舉之﹐寒者熱之﹐熱者寒之云云﹐何嘗混作寒論﹐而以燥熱之劑通治諸气。若用燥熱之劑﹐不過暫卻滯气﹐衝快於一時耳。滯气暫開﹐久而復郁﹐郁至久而生熱﹐熱積久而生痰﹐痰飲下隔﹐升降不行﹐濁气混﹐淸虛耗竭﹐此習俗相沿之誤﹐莫能救挽者。又有腎虛不能攝气歸元﹐用黑錫丹﹑養气丹﹐以有形金石﹐鎭無形之气﹐譬以石投水﹐水固未嘗沈也﹐豈不殆歟﹖丹溪云﹕上升之气﹐自肝而出﹐中挾相火﹐其熱爲甚。自覺冷者﹐非眞冷也﹐火極以水﹐陽亢陰微﹐故有此證﹐認假於眞﹐可勝道哉﹖大抵七情傷气﹐鬱結不舒﹐痞悶壅塞﹐發爲諸病﹐當詳所起之因滯於何經﹐始則用辛溫以散之﹐稍久卽以辛平和之﹐辛寒折之。然藥中有行散者﹐有損泄者﹐用之能卻气之標﹐而不能制气之本﹐豈可久佐以燥熱之藥﹐以火濟火﹐混同爲治﹐使之常服多服可乎﹖气之與火﹐一理而已﹐動靜之變﹐反化爲二﹐气作火論﹐與病情相得。丹溪《局方發揮》云﹕冷生气者﹐出於髙陽生之謬言也﹐是非身受寒气﹐口食寒物而遽論寒者﹐吾恐千不得其一二也。

卷下

腫脹引經別證辧

腫脹一證﹐經云﹕五臟六腑﹐無不有之。再考全經﹐如脈要論曰﹕胃脈實﹐气有餘則脹。病形篇曰﹕胃病者﹐腹腫脹﹐胃脘當心而痛。本神篇曰﹕脾气實則腹脹﹐經溲不利。應象論曰﹕濁气在上﹐則生脹。此皆實脹也。太陰陽明論曰﹕飲食起居失節﹐入五臟則腹滿閉塞。

師傳篇曰﹕足太陰之別﹐分孫虛則鼓脹﹐此皆虛脹也。經脈篇曰﹕胃中寒則脹滿。方宜論曰﹕髒寒生滿病。風論曰﹕气隔塞不通則善脹﹐失衣則善脹﹐皆寒脹也。陰陽別論曰﹕二陰一陽發病﹐善脹心滿。診要經終篇曰﹕手少陰終者﹐腹脹閉﹐足太陰終者﹐腹脹閉﹐此心脾受傷之脹也。此外如六元正紀﹑至眞大要等論曰﹕太陰所至爲跗腫﹐及土郁之發﹐太陰之初气﹐太陰之勝復﹐皆濕勝之腫脹也。或曰﹕水運太過﹐寒勝則浮。

或曰﹕太陰司天﹐太陽勝復﹐皆寒勝之腫脹也。或曰﹕少陰司天﹐少陰勝復﹐少陽司天﹐少陰勝復﹐熱勝則腫﹐皆火勝之腫脹也。或曰﹕厥陰司天在泉﹐厥陰之復。或曰﹕陽明之復﹐皆水邪之侮土﹐及金气反勝之腫脹。由是觀之﹐則不惟五臟六腑﹐卽五運六气﹐亦各有腫脹矣。然經有提其綱者﹐曰﹕諸濕腫滿﹐皆屬於脾。

又曰﹕其本在腎﹐其末在肺﹐皆聚水也。

又曰﹕腎者﹐胃之關也﹐關門不利﹐故聚水而從其類也。可見諸經𨿽皆有腫脹﹐無不由於脾肺腎者。蓋脾土主運行﹐肺金主气化﹐腎水主五液﹐凡五气所行之液﹐悉屬於腎﹔五液所行之气﹐悉屬於肺﹔轉二藏以制水生金者﹐悉屬於脾﹐故腫脹不外乎三經也。但陰陽虛實﹐不可不辧。大抵陽證多熱﹐熱者必實﹔陰證必寒﹐寒者多虛﹔先脹於內﹐而後及於外者多實﹔先腫於外﹐而後及乎裏者多虛﹔小便黃赤﹐大便祕結者多實﹔小便淸白﹐大便溏泄者多虛﹔脈滑數有力者多實﹔弦浮微細者多虛﹔形色紅黃﹐气息長者多實﹐容顏憔悴者﹐聲短促者多虛。凡諸實證﹐必以六淫有餘傷其外﹐飲食怒气傷其內﹐故致气逆不行﹐三焦壅閉。此則多在气分﹐無處不到﹐故不分部位﹐而多通身浮腫。又或气實於中﹐又爲單腹脹急﹐然陽邪急速﹐其至必暴﹐每成於數日之間﹐此惟少壯者多有之。但破其急气﹐利其壅滯﹐則病無不愈﹐此治實之道也。若是虛證﹐必以五志積勞﹐酒色過度﹐傷其脾腎﹐日積月累﹐其來有漸﹐每成於經月之後﹐此多成於中年之外。其形證脈气﹐必有虛寒之候﹐顯然可見﹐非若實証之暴至﹐而邪熱壅結﹐肝气悍逆之有因也。則治實恆易﹐理虛頗難耳﹗然虛有在气者﹐有在水者。在气者﹐以脾气虛寒﹐不能運化﹐所謂气滿中虛者。在水者﹐以脾虛不能制水﹐則寒水反侮脾土﹐泛濫爲邪。其始也﹐必從陰分漸次而升﹐按肉如泥﹐腫有界分﹐所謂水膨水脹者也。然水𨿽制於脾﹐實則統於腎。蓋腎本水藏﹐而元陽生气所由出。若腎中陽虛﹐則命門火衰﹐旣不能自制陰寒﹐又不能溫養脾土﹐陰陽不得其正﹐則化而爲邪矣。夫气卽火也。精卽水也﹐气之與水﹐本爲同類﹐但在化與不化耳。故陽旺則化精而爲气﹐陽衰則不化而爲水﹐卽爲邪。凡火盛水虧則病燥﹐水盛火虧則病濕。故火不能化﹐則精不從陽﹐而精化爲水。所以水腫之證﹐多屬陽虛﹐故曰寒脹多﹐熱脹少也。然觀丹溪之治腫脹云﹕淸濁相混﹐隧壅閉而爲熱﹐熱畱爲濕濕熱相生﹐遂成腫滿。治宜補其肝﹐又須養肺金以制木﹐使脾無邪賊之患﹐滋腎水以制火﹐使肺得淸化之權。夫制火可以保金﹐獨不慮其害土乎﹖若以此法﹐施於陽實而熱者則可﹐若以治陽虛而气弱者﹐豈不反助陰邪而益其病哉﹖更有不明虛實﹐專執下則脹已之一法﹐𨿽得少寬於一時﹐眞气愈衰﹐未幾而腫脹再作﹐遂至不救﹐殊可嘆也﹗余於此證察其實者﹐直淸陽明﹐反掌收功。苟涉虛者﹐溫補肝腎﹐漸次康復﹔或虛實混淆﹐陰陽疑似者﹐寧先以治不足之法﹐探治有餘﹐若不投而病反加者﹐不宜補也﹐不妨易轍﹐自無大害。若誤以治有餘之法治不足﹐而曾經峻攻者﹐眞气復傷﹐𨿽神丹不能療矣﹗其有不大虛不大實者﹐先以淸利見攻﹐繼以補中調攝﹐此治虛之道也。又有標實而本虛者﹐瀉之不可。攻之無功﹐極爲危險。在病名有鼓脹與蠱脹之殊﹐鼓脹者﹐中空無物﹐皮膚繃急﹐多屬於气﹔蠱脹者﹐中實有物﹐腹形充大﹐非蠱卽血也。在女科有气分血分之殊﹐气分者﹐心胸堅大﹐而病發於上﹐先病水腫而後經斷﹔血分者﹐血結胞門﹐而病發於下﹐先因經斷而後水腫。在治法有理肺理脾之殊﹐先喘而後脹﹐治在肺﹔先脹而後喘﹐治在脾。以上諸治﹐其大略也﹐貴在神而明之﹐庶可免於虛虛實實之害矣﹗

卷下

腹脹禁用攻瀉論

從來腫病﹐徧身頭面俱腫﹐尙易治。若只單單腹腫﹐則爲難治。此其間有所以然之故﹐不可不辧也。蓋傳世諸方﹐皆是悍毒急攻之法﹐耗損眞元﹐虧傷脾胃﹐可一而不可再。用藥縱取效於一時﹐倘再腹腫﹐則更無法可用矣﹗且徧身俱腫者﹐五臟六腑各有現證﹐故瀉肝瀉肺瀉膀胱大小腸之藥﹐間有取效之時。而單單腹脹﹐則中州之地久窒其四運之軸﹐而淸者不升﹐濁者不降﹐互相聚結﹐牢不可破﹐實因脾气衰微所致。而瀉脾之藥﹐尙敢漫用乎﹖且腫病之可瀉者﹐但可施之西北盛壯之人﹐及田野農夫之流﹐豈膏粱老少之所能受﹖設謂腫病槪可用之﹐大滿大實﹐必從乎瀉﹐而病後腫與產後腫﹐亦將瀉之耶﹖且古方原載腫病五不治﹕唇黑傷肝﹐缺盆平傷心﹐臍突傷脾﹐背平傷肺﹐足底平傷腎﹐此五者不可治矣。是其立方之意﹐非皆爲不可治之證而設﹐後人不察﹐槪從攻瀉者何耶﹖所以凡用劫奪之藥者﹐其始非不遽消﹐其後攻之不消矣﹐其後再攻之如鐵石矣。不知者觀之﹐方謂何物邪气﹖若此之盛﹐自明者觀之﹐不過爲猛藥所攻而致。覺此身之元气﹐轉於此身爲難者﹐直有驅良民爲寇之獘﹐所謂亦子盜兵﹐弄於潢池其然乎﹖明乎此﹐則有培養一法﹐補益元气是也﹔則有招納一法﹐升陽舉气是也﹐則有解散一法﹐開鬼門潔淨府是也。三法俱不言瀉﹐而瀉在其中矣﹐無餘蘊矣。

卷下

喘脹標本論

喘脹二因﹐皆小便不利﹐喘則必生脹﹐脹則必生喘﹐但證有先後之殊﹐而復有標本之異﹐可得而辧焉。何則﹖先喘而後脹者﹐生於肺﹔先脹而後喘者﹐生於脾。蓋肺金司降﹐外主皮毛。經曰﹕肺朝百脈﹐通調水道﹐下輸膀胱﹐是小便之行﹐由於肺气之降下而輸化也。若肺受邪而上喘﹐則失降下之令﹐故小便漸短﹐以致水溢皮膚而生腫滿焉﹐此則喘爲本而脹爲標也。脾土惡濕﹐外主肌肉﹐土能克水﹐若脾土受傷﹐不能制水﹐則水濕妄行﹐漫漬肌肉﹐水旣上溢﹐則邪反侵肺﹐气不得降而生喘矣﹐此則脹爲本而喘爲標也。屬肺者﹐當淸金降气﹐而行水次之﹔屬脾者﹐當實脾行水﹐而淸金次之。苟肺證而用燥脾之藥﹐則金得燥而喘愈加﹔脾病而用淸金之藥﹐則脾得寒而脹愈甚矣。治喘脹者﹐但知實脾行水﹐不知分別脾肺先後之證﹐故爲發明之。

卷下

喘哮短气气逆息賁辧

經云﹕出入廢則神機化滅﹐升降息則气立孤危。又云﹕一息不運則機緘窮﹐一毫不續則穹壤判。此言人生之气出入升降﹐貴乎往來不窮﹐乃成生生之妙用。若外爲六淫所傷﹐內爲七情所結﹐則喘哮﹑短气﹑少气﹑气逆﹑息賁之證﹐種種作矣。然何以辧之﹖喘者﹐促促气急﹐喝喝痰聲﹐張口擡肩﹐搖身擷肚﹐由於肺气感邪﹐肺葉張舉﹐或虛而挾寒﹔或實而挾熱﹐或水气上乘﹐虛火上炎﹔或气郁所感﹐脾胃不足﹐皆有此候。風寒必有冷痰如冰之證﹔實熱必有壅盛燥渴之證﹔水气必脇下脹滿有聲﹐四肢浮腫﹔虛火必得食卽減﹐食已卽發﹐乍進乍退﹔气郁必鼻息引張﹐煩悶胸滿﹐胃虛必气道奔急﹐喘甚不休。治者隨證而施。使浮游之火下降﹐淸肅之令下行﹐自不復有火矣。哮者與喘相類﹐但不似喘開口出气之多。《聖濟總錄》名爲呷嗽是也﹐以胸中多痰﹐結於喉間﹐與气相系﹐隨其呼吸有呀呷之聲。得之鹹酸太過﹐積熱膠痰﹐痰去則聲少息。倘不節口﹐而胸中未盡之痰﹐得新味相結﹐哮又作矣﹐治之以吐痰爲生。若遇冷而發者﹐因中外皆寒﹐宜溫其肺金。若寒包其熱者﹐宜淸肺藥中兼加發散﹐則自然愈也。短气者﹐呼吸𨿽急而不接續﹐似喘無痰聲﹐亦不搖肩呻吟﹐而無痛禁﹐𨿽若气上衝﹐實非气上衝也。凡气食阻者宜瀉之﹐元气虛者宜補之。少气者﹐气少不足以言﹐卽經所謂言而微﹐終日復言﹐爲奪气之候﹐皆因中气不足所致﹐故短气猶有屬實﹐少气惟有補虛而已。逆气者﹐但气上奔急﹐肺壅而不下﹐若有不能呼吸之狀﹐實於哮喘短气不同。息賁者﹐五積中之肺積也﹐喘息奔急﹐亦名息積﹐右脇下必有積塊以別之。人之五臟﹐皆有上气﹐而肺爲之總司﹐其體淸虛﹐有升有降﹐卽出入皆利﹐其用健運﹐少气少血﹐卽升降無資。故喘哮諸證﹐皆在肺金分野﹐治之亦宜在肺。然屬實者﹐毋庸更論﹔屬虛者﹐又應變通。如土虛而不能生金者﹐則治在脾而中樞能運﹔或腎虛而不能納气者﹐治在腎而北門有鎖。皆以气味濃藥﹐實其中下二焦之間﹐不得泥夫壅逆之候﹐而束手逡巡也。

卷下

噦逆咳逆漧嘔嘔吐五證辧

噦逆者﹐噦而气逆也。俗所謂發呃﹑喫逆﹑喫忒﹐總當名噦是也。咳逆者﹐咳而气逆也﹐咳嗽之咳也。漧嘔者﹐空嘔也﹐聲出而物不出也。嘔者﹐聲物兼出也。吐者﹐物出而聲不出也。此數者﹐方書每混論無別﹐何以辧之﹖《靈樞》曰﹕胃有故寒气﹐與新穀气俱還入胃﹐新故相亂﹐眞邪相攻﹐气並相逆﹐復出於胃﹐故爲噦。《素問》曰﹕病深者其聲噦﹐《傷寒論》有食穀者噦﹐有飲水﹑火劫﹑失下﹑妄下諸逆治。至病深者噦﹐蓋指俗論發呃而喫喫然有聲者爲噦也﹐《千金方》謂咳逆爲噦逆之名非矣。《素問》云﹕歲金太過﹐有病咳逆﹐少陽司天﹐初之气﹐二之气﹐俱有病咳逆。又金郁之發﹐民病咳逆﹐蓋皆論肺金及火爲病﹐分明指咳嗽之咳﹐因气逆者而名爲咳耳﹐烏得與噦逆紊乎﹖仲景《傷寒論》咳逆者﹐僅見於辧脈﹑平脈二篇﹐至《金匱要略》稱咳逆者疊出﹐可略舉而證也。曰﹕病咳逆脈之﹐何以知爲肺癰﹖寸口脈微而數﹐微則多風﹐數則爲熱。且云﹕風傷皮毛﹐合於肺則咳。又曰﹕咳逆上气﹐時時吐濁。但坐不得眠﹐皂莢丸主之。又肺癰胸滿﹐一身微腫﹐咳逆上气﹐喘鳴迫塞﹐瀉肺湯主之。又曰﹕咳逆倚息不得臥﹐小靑龍湯主之。此皆咳而气逆爲病也﹐須知論咳而或曰咳﹐或曰咳逆。同一咳證而已。兼以逆字言者﹐不過因咳而气上逆耳﹐是卽喘吐噦嘔﹐有曰喘逆﹑吐逆﹑噦逆﹑嘔逆類耳。《明理論》以辧脈篇咳逆脈散者﹐入於咳冷之條﹐而與噦目爲一類。謂噦則喫喫然有聲者。斯皆合仲景之旨矣﹐柰何論聲則是﹐論名則非。故又曰﹕噦者﹐咳逆是也﹐附和《千金》之說﹐彊合二證爲一名矣﹐由是後世以喫逆忒逆爲咳逆者紛紛。王安道旣知咳嗽爲咳逆﹐又認有喫忒之咳逆﹐故亦蹈俗呼之獘。良由昧於噦耳﹐謂漧嘔乃噦之微﹐噦乃漧嘔之甚。漧嘔者﹐其聲輕小而短。噦者﹐其聲重大而長。夫二者𨿽有微甚之分﹐蓋一證也﹐安道此說﹐彊分一證爲二名矣。漧嘔𨿽甚﹐可變爲噦哉。若視漧嘔爲病輕﹐斷爲病重﹐遂斷聲有輕重大小長短﹐以干嘔甚爲噦﹐因引《素問》病深者其聲噦之句﹐以證噦病重於漧嘔﹐不思人病重時﹐每有作噦忒聲者﹐非病深而噦者乎。反以干嘔之甚者名噦﹐未免以喫芯之當名噦者爲咳逆矣﹐欲辧昔人之非﹐得毋轉相紊亂乎﹖或曰﹕子以安道爲非。然《要略》有云﹕漧嘔噦﹐若手足厥者﹐橘皮湯主之。豈非干嘔噦乃同類之一證﹐故合言之耶。余曰﹕此正漧嘔且噦二證互見﹐故並言之也。然則所謂漧嘔吐逆吐涎沫﹐用半夏漧薑散者﹐亦漧嘔與吐逆並言也﹐亦可視爲同類之一證哉。安道之論噦與咳逆﹐余𨿽未能從﹐若夫漧嘔與吐之辧﹐則信乎千古定論也。其曰﹕嘔兼聲物﹐故無物而聲空鳴者﹐謂之幹﹐幹猶空也。至於吐則必有物矣﹐其可謂之幹。仲景於嘔字加一干字﹐所以別﹐夫嘔爲聲物俱去也。又仲景嘗言欲嘔矣﹐未嘗言欲漧嘔欲噦也。夫欲之爲義﹐將出未出而預覺之者﹐惟有形之物則然﹐無形之聲則不然也。嘔與吐﹐主物言﹐故可謂之欲﹐漧嘔與噦主聲﹐故不可謂之欲。發明聲物兼出爲嘔﹐物之獨出爲吐﹐聲之獨出爲漧嘔﹐聲獨出而喫忒作聲爲噦逆﹐咳嗽上逆爲咳逆﹐孰能易其言哉﹖

卷下

噎膈反胃本於陰枯陽結論

噎膈反胃﹐多因於內傷﹐憂鬱失志﹐及恣意酒食﹐縱情勞役﹐以致陽气內結﹐陰血內枯而成也。經云﹕三陽結謂之膈﹐三陽﹐手太陽小腸﹑手陽明大腸﹑足太陽膀胱也。蓋小腸熱結﹐則小水短少﹐而火气不泄﹔大腸熱結﹐則大解不利﹐而郁熱難除﹔膀胱熱結﹐則津液不充﹐而道路蹇澀﹔三陽並結﹐則前後之气不行。下旣不行﹐則火邪上逆。气火上逆﹐則痰涎愈生。痰涎生則往來之气愈阻﹐而嘔逆噎膈之證起矣。且也重傷之以七情﹐更感之以六气。或不戒炙爆肥膩之物﹔或妄投辛香燥熱之劑﹐遂使火邪愈熾﹐津液枯﹐痰涎愈結﹐病情愈深﹐豈易療哉﹖須分上中下三焦以治之。夫咽嗌梗塞﹐气不順行﹐水飲可行﹐食物難入﹐其槁在吸門﹐名之曰膈。其或食下則胃脘作痛。煩悶不安﹐須臾吐出﹐食出而安﹐其槁在賁門﹐名之曰噎。噎者屬上焦﹐其或食𨿽可下﹐良久復出。槁在幽門﹐名曰反胃﹐亦曰胃反﹐此屬中焦。其或朝食暮吐﹐暮食朝吐﹐所出完谷﹐小便赤﹐大便難﹐或如羊矢﹐其槁在闌門﹐亦名反胃。上屬下焦。然壯者猶或可治﹐當用透膈疏气﹐化痰淸火﹐健胃和脾之劑。經又曰﹕噎膈多生於血幹﹐反胃亦生於脾弱。東垣曰﹕脾﹑陰也﹐血亦陰也﹐陰主靜﹐內外兩靜﹐則臟腑之火何由而生﹖金水二髒有養﹐陰血自生﹐腸胃津液傳化合宜﹐噎膈反胃之有哉﹖

卷下

三消證治論

夫三消者﹐卽《內經》之所云消癉﹑消中也。多飲而渴不止爲上消﹐如气厥論云﹕肺消﹑膈消﹐奇病論云﹕消渴是也。消穀善饑爲中消。如脈要精微論云﹕癉成爲消中。師傳篇云﹕胃中熱則消穀是也。溲便頻膏濁不禁爲下消﹐如病形篇云﹕肝腎脈微小爲消癉﹐肝腎在下是也。何柏齊齋曰﹕造化之機﹐水火而已﹐宜平不宜偏﹐宜交不宜分。水爲寒濕﹐火爲燥熱﹐火性炎上﹐水性潤下﹐憔火在下﹐水在上﹐方爲旣濟﹐而坎離相交。若水偏盛不交﹐則爲腫脹﹐火偏盛不交﹐則爲消渴﹐惟制其偏而使之交。斯爲善治者矣。《袖珍》云﹕人生之有腎﹐猶水之有根﹐故腎臟受病﹐必先形容憔悴﹐𨿽加滋養﹐不能光澤。凡患此證﹐皆腎經爲病﹐由壯盛之時不能保攝﹐恣情快欲﹐或飲酒無度﹐或嗜炙爆過多﹐或久服丹石之藥﹐遂致腎水枯竭﹐心火燔灼﹐三焦猛烈﹐五臟煎熬而消渴生焉。治當補腎水﹐瀉心火﹐除腸胃燥熱之盛﹐濟身中津液之衰﹐使道路散而不結﹐津液生而不枯﹐血气和平﹐其病自已。此治消渴者但察其虛實﹐淸火壯水﹐或滋瀉。隨所宜而用之法也。然《內經﹟陰陽別論》曰﹕二陽之病發心脾其傳爲風消。此陽明爲十二經之海﹐土衰而木气乘之﹐故爲肌肉消也。气厥論曰﹕心移寒於肺爲肺消﹐飲一溲二﹐死不治。此言元陽之衰﹐而金寒水冷﹐則爲肺腎之消也。病形篇曰﹕五臟之脈微小者﹐皆爲肺癉。此言寸口之脈弱見於外﹐以气血之衰而消於內也。又气交變大論曰﹕歲水太過﹐上臨太陽﹐民病渴而妄冒。五常政大論曰﹕太陽司天寒淫所勝﹐民病嗌漧﹐渴而欲飲﹐是皆以陰抑陽﹐以水制火﹐必以溫劑散去寒邪﹐其病自愈也。由是觀之﹐又烏得槪作熱治哉﹖余嘗治一縉紳﹐年逾四旬﹐因案牘積勞﹐致神困食減﹐時多恐懼﹐上焦無渴﹐不嗜湯水﹐或少飲則沃而不行﹐每至夜必去溺三十餘合﹐半皆津液。最後延余診視﹐因相告曰﹕自病以來﹐通宵不寐者﹐已半載余﹐間或朦朧睡去﹐必夢見亡人凶喪等事﹐又與鬼魅相親。余謂之曰﹕此思慮積勞﹐損傷心腎。元气旣虧﹐則陰邪勝之。故多陰夢﹐陽衰則气虛﹐陽不帥陰﹐則水不化气﹐故飲𨿽少而陰濁多也。此正《素問》飲一溲二之疾﹐幸脈猶帶緩﹐肉尙未脫﹐胃气尙行﹐可以無慮。必俟陽气漸回﹐則陰邪自漸退矣﹐乃用歸脾去木香﹐八味去丹澤﹐一以養陽﹐一以養陰。至三百餘劑﹐人參二十餘斤而後愈。此正肺消於上﹐精消於下之證。可見消亦有陰陽﹐醫斷不可執滯而不通也﹐知我罪我﹐其鑑予言。

卷下

三消從火斷論

八卦之中﹐離爲物。五行之中﹐火能焚物。六气之中﹐火能消物。故火之爲用﹐燔木則消而爲炭﹐焚土則消而爲磚﹐煉金則消而爲汗﹐煨石則消而爲灰﹐煮水則消而爲湯﹐煎海則消而爲鹽﹐煉汞則消而爲粉﹐熬錫則消而爲丹。故澤中之潦﹐涸於炎暉。鼎中之水﹐涸於壯火。蓋五臟心爲君火正化﹐腎爲君火對化﹐三焦爲相火正化﹐膽爲相火對化﹐得其平﹐則烹煉飲食﹐糟粕去焉。不得其平﹐則燔灼臟腑﹐而津液竭焉。故入水之物﹐無物不長。入火之物﹐無物不消。無一身之心火﹐甚於上爲膈膜之消﹐甚於中爲腸胃之消﹐甚於下爲膏液之消﹐甚於外爲肌肉之消。上甚不已﹐則消及於肺﹔中甚不已﹐則消及於脾﹔下甚不已﹐則消及於肝腎﹔外甚不已﹐則消及於筋骨。四髒皆消盡﹐則心始自焚而死矣。故《素問》有消癉﹑消中﹑消渴﹑風消﹑膈消﹑肺消之說。消之證不同﹐歸之於火則一也。故消癉者﹐眾消之總名﹔消中者﹐善饑之通稱﹔消渴者﹐善飲之通謂﹐惟風消﹑膈消﹑肺消三說﹐不可不分。風消者﹐二陽之疾﹐多風邪所鼓。格拒賁門﹐消鑠腸胃﹐水不能咽﹐口漧善渴。經曰﹔二陽結﹐爲之消﹐善食而瘦者﹐名曰食是也。膈消者﹐金受火邪﹐善飲數溲﹐變爲水腫。經曰﹕心移熱於肺﹐爲膈消是也。肺消者﹐肺外爲寒邪所搏﹐陽气不施﹐內爲火所燥﹐元極水復﹐故皮膚索澤而著﹐溲溺積濕而頻下﹐上飲半升﹐下行十合。經曰﹕心移寒於肺爲肺消﹐飲一溲二死﹐不治是也。膈消不爲寒所薄﹐陽气得以散於外﹐爲可治。肺消爲寒所薄﹐陽气自潰於中﹐爲不可治。夫消者必渴﹐渴亦有別。膏粱之人﹐多肥甘之渴﹐與藥石之渴﹔藜藿之人﹐則惟燥熱之渴而已。故火在上者﹐善渴﹐火在中者善饑。火在下者善渴。多飲而數溲﹐火在中下者不渴而溲白液﹔火徧上中下者﹐飲多而數溲﹐此其判也。後人斷消爲腎虛﹐水不勝火之故﹐其用藥則又非是﹐何也﹖以八味丸治消水不能生﹐而火反助也﹐惟河間制言立法﹐甚得《內經》之旨﹐而世俗不知。故消渴一證﹐調之而不下﹐則水潤少濡﹐不能殺炎上之勢﹐下之而不調﹐亦旋飲旋消﹐不能沃膈膜之幹。下之調之﹐而不戒嗜欲﹐不節喜怒﹐不減滋味﹐則病已而復作。能知此者﹐消渴不足憂也。

卷下

消渴亦有屬寒辧

按消渴之證﹐𨿽由火熱﹐然亦有屬虛寒者。如《內經》所云﹕心移寒於肺爲肺消﹐飲一溲二﹐死不治之證是也。蓋飲入於胃﹐遊溢精气﹐上輸於脾﹐脾气散精﹐上歸於肺。其肺所受之津液﹐俱賴心火以燻蒸之﹐故能上及耳。設心火旣衰﹐則上下不交﹐陰陽失偶﹐津液何由燻蒸上達哉﹖故肺燥則求救於水﹐究無火以燻蒸﹐則愈飲愈渴。上飲半升﹐下行十合﹐譬之釜底有火﹐則釜中水沸﹐自然暖气升騰﹐其蓋有汗。若火滅水寒﹐則气不上行﹐釜蓋自無以潤﹐此理之必然也。今之醫者﹐不達其故﹐謂內爲熱所傷﹐外爲寒所膈﹐其亦不思之甚矣﹗其心火者﹐君火也﹐𨿽不可以妄動﹐而亦不可消滅。今《內經》言移寒於肺﹐明是火衰之候﹐與下文心移熱於肺爲膈消﹐火甚鑠金之病﹐二證迥然各別﹐何得一槪作熱治之乎﹖若果然﹐則能消水矣﹐何反飲一溲二乎﹖昔人以八味治渴﹐正爲此證。倘不明陰陽虛實﹐槪用寒涼之劑﹐未免增其病耳﹐故辧及之。

卷下

首論

方書多分頭痛頭風爲二門﹐然一病也﹐但有新久去畱之分耳。淺而近者﹐名頭痛﹐卒然﹐易於解散。深而遠者﹐名頭風﹐作止不常﹐愈後仍發﹐皆當驗邪所從來﹐乃世俗不作風醫﹐卽從寒治﹐安知《內經》有不一之邪乎﹖如雲風從外入﹐振寒汗出頭痛。新沐中風﹐則爲首風。大寒內至骨髓﹐髓以腦爲主﹐腦逆故頭痛。傷寒一日﹐巨陽受之﹐頭項痛﹐少陽司天﹐初之气﹐候乃大溫﹐病气發於上﹐頭痛。二之气﹐熱郁於上﹐頭痛﹐又火淫所勝。民病頭痛﹐濕淫所勝﹐頭痛時眩。凡此皆六淫相侵﹐與淸陽眞气上薄而痛者也。有雲頭痛甚﹐則腦盡痛﹐手足寒至節﹐死。頭痛巓疾﹐下虛上實﹐心熱甚﹐頭痛面赤﹐肺熱病。頭痛汗出﹐腎熱病。頭痛貞貞淡淡然﹐厥頭痛。面若腫﹐起而煩心益悲泣﹐貞貞頭痛。頭半寒痛﹐膀胱足太陽所主﹔頭囟頂腦戶中痛﹐膽足少陽所主。凡此皆臟腑經脈之气﹐逆亂於淸道﹐壅遏經隧而痛也。蓋頭象天﹐天府淸陽之气﹐皆會於此﹐五臟淸華之血﹐亦注於此﹐於是天气所發六淫之邪﹐人气所變五賊之逆﹐皆能相害。或蔽覆其淸明﹐或瘀塞其經絡﹐因邪气相薄﹐郁而成熱﹐脈滿則痛。若邪气稽畱﹐脈滿而气血亂﹐則痛甚﹐是實痛也。若寒濕所侵﹐眞气虛弱﹐𨿽不相薄成熱﹐然邪客於脈外﹐則血泣脈寒﹐寒則縮捲筋急﹐外引小絡而痛。得溫則止﹐是虛痛也。因風痛者﹐抽掣惡風﹐或無汗﹔因熱痛者﹐煩心惡熱﹐或有汗﹔因濕痛者﹐頭痛而遇天陰更甚﹔因痰痛者﹐頭昏而憒憒欲痛﹔因寒痛者﹐結急而惡寒戰栗﹔气虛而痛﹐遇勞則甚﹐其脈大﹔血虛而痛﹐善生驚惕﹐其脈芤﹔傷食頭痛﹐痞塞咽酸而惡食﹔傷酒頭痛﹐惡心眩暈而吐酒。更有偏頭風者﹐在左屬風與血虛﹐在右屬痰與气熱。雷頭風者﹐或因風邪所客﹐起塊起核﹔或因痰火上逆﹐如蟬如雷。眞頭痛者﹐上引泥丸﹐死於旦夕。大頭痛者﹐腫大如斗﹐疫气時行。眉稜骨痛者﹐風寒痰熱皆得幹之。頭風白屑者﹐木旺淩脾﹐金來報復。

頭癢者﹐濕也痰也﹐二者皆能郁。頭搖者﹐風也火也﹐二者皆能動。用是分別施治﹐無不得矣。

卷下

心胸胃脘脇腹諸痛辧

《內經》之論心痛﹐未有不兼五臟爲痛者﹐獨詳於心而略於胸腹﹐舉一以例其餘也。心爲君主﹐義不受邪﹐受邪則本經自病﹐名眞心痛﹐必死不治。然經有云﹕邪在心則病心痛﹐喜悲眩僕﹐此言包絡受邪﹐在腑不在髒也。又云﹕手少陰之脈動﹐則病嗌干心痛﹐渴而欲飲﹐此言別絡受邪﹐在絡不在經也。其絡與府以邪﹐皆因怵惕思慮﹐傷神涸血﹐是以受如持虛。而分論九種。曰飲﹑曰食﹑曰熱﹑曰冷﹑曰气﹑曰血﹑曰悸﹑曰虫﹑曰疰﹐苟不能徧識病形﹐將何以爲治耶﹖胃屬剛土﹐列處中焦﹐爲水谷之海﹐五臟六腑十二經脈﹐皆受气於此。壯者邪不能幹﹐怯者著而爲病。偏熱偏寒﹐水停食積﹐皆與眞气相薄而痛。肝木相乘爲賊邪﹐腎寒厥逆爲微邪﹐挾他藏而見證﹐當與心痛相同﹐但或瀉或脹﹐或嘔吐﹐或不能食﹐或吞酸﹐或大便難﹐或瀉利面浮而黃。本病與客邪必參雜而見也﹐胸痛卽膈痛﹐其與心痛別者﹐心痛在歧骨陷處﹐胸痛則橫滿胸間也。其與胃脘痛別者﹐胃脘在心之下﹐胸痛在心之上。經曰﹕南風生於夏﹐病在心﹐在胸脇﹐此以脇屬心也。肝虛則胸痛引背脇﹐肝實則胸痛不能轉側。此又以胸屬肝也﹐夫胸中實肺家之分野﹐其言心者﹐以心之脈﹐從心系卻上肺也。其言肝者﹐以肝之脈貫膈﹐上注於肺也﹐脇痛舊從肝治﹐不知肝固內捨膺脇﹐何以異於心肺﹐內捨膺脇哉﹖若謂肝經所過而痛。何以異於足少陽心主所過而痛哉﹖若謂經脈挾邪而痛。何以異於經脈所過而痛哉﹖故非察色按脈﹐細審各經气變﹐卒不能萬舉萬當也﹐且左右肝肫气血陰陽﹐亦有不可盡拘﹐而臨證者可無詳察耶。腹痛分爲三部﹐臍以上痛者﹐爲太陰脾﹔當臍而痛者﹐爲少陰腎﹔少腹痛者﹐爲厥陰肝﹐及大小腸衝任四經﹐每部各有五賊之變﹐七情之發﹐六气之苦﹐五運之邪﹐至紛至博﹐苟能辧气血虛實﹐內傷外感而爲之調劑﹐未有不中痛情者矣。

卷下

心痛解

夫心者﹐君主之官﹐一身之所聽命焉。故五臟失治﹐皆爲心痛之病﹐經中刺治分經﹐理甚明悉。

若是金鍼用藥﹐尢宜詳察。腎心痛者﹐多由陰邪上衝﹐故善。如從後觸其心﹐胃心痛者﹐多由停滯﹐故胸腹脹滿。脾心痛者﹐多當寒逆中焦﹐故其病甚。肝心痛者﹐多由木火之郁﹐病在血分﹐故色蒼蒼如死狀。肺心痛者﹐多由上焦不淸﹐病在气分﹐故動作則痛益甚。若知在气則順之﹐在血則行之﹐郁則開之﹐滯則通之﹐火多實則淸之散之﹐寒多虛則溫之補之﹐必隨手取效也。凡諸經心痛﹐心與背相引﹐心痛徹背﹐背痛徹心﹐宜急溫其經。諸府心痛﹐難以俯仰﹐小腹上衝﹐卒不知人﹐嘔吐泄瀉﹐其勢甚銳﹐急宜溫其腑。至髒邪乘心﹐名眞心痛﹐手足靑至節﹐不可救藥者﹐多宜急溫其心包﹐並注邪別脈。然心痛甚者﹐脈必伏﹐以心主脈﹐不勝其痛﹐其脈自伏也﹐切不可因其脈伏神亂。駭爲心虛﹐而用地黃﹑白術補之。蓋邪得溫藥則散﹐得寒膩藥則不散﹐不可不愼之也﹐溫散之後﹐方可陰陽平補之。

卷下

痛無補法辧

後世治痛之地﹐有曰痛無補法者﹔有曰通則不痛﹐痛則不通者﹐有曰痛隨利減者﹐人皆傳誦以此爲不易之。法凡是痛證﹐無不執而用之﹐不知痛而閉者﹐固可通之。如經云﹕熱結小腸﹐閉而不通之類是也。痛而泄者﹐不可通也﹐如經云﹕寒客小腸﹐後泄腹痛之類是也。觀王荊公解痛利二字最妙﹐曰﹕治實法﹐云﹕諸痛爲寒﹐痛隨利減﹐後世以利爲下也。假令痛在表者﹐實也﹔痛在裏者﹐實也﹔痛在血與气者﹐亦實也。故在表者﹐汗之卽愈﹔在裏者﹐下之卽愈﹔或在气血者﹐散之行之卽愈﹐豈可以利爲下乎﹖宜作通字訓則可。此說甚善﹐得治實之法矣。然痛證亦有虛實﹐治法亦有補瀉﹐其辧之之法﹐不可不詳。凡痛而脹閉者多實﹐不脹不閉者多虛﹔痛而拒按者爲實﹐可按者爲虛﹔喜寒者多實﹐愛熱者多虛﹔飽而甚者多實﹐饑而甚者多虛﹔脈實气粗者多實﹐脈虛气少者多虛﹔新病壯年者多實﹐愈攻愈劇者多虛。痛在經者脈多弦大﹐痛在髒者脈多沈微﹐必普脈證而察之﹐則虛實自有明。辧實者可利﹐虛者亦可利乎﹖不當利而利之﹐爲害不淺。凡治表虛而痛者﹐陽不足也﹐非溫經不可。裏虛而痛者﹐陰不足也﹐非養營不可。上虛而痛者﹐心脾實傷也﹐非補中不可。下虛而痛者﹐脫泄亡陽也﹐非速救脾腎溫補命門不可。夫以溫補而治痛者﹐非不多也﹐柰何醫者專執痛不可補气之說﹐豈良法哉﹖

卷下

癖等七種釋名論

或悶痞與癖積聚瘕﹐病𨿽相似﹐而名各不同﹐請逐一條陳其說﹐以曉後學可乎﹖曰﹕痞者否也﹐如天地不交之否﹐內柔外剛﹐萬物不通之義也﹐物不可以終否﹐故痞久則成脹滿﹐而莫能療焉﹔癖者﹐懸絕隱僻﹐又元妙莫測之名也﹔積者迹也﹐挾痰血以成其迹﹐亦郁久積至之謂耳﹔聚者緒也﹐根據元气以爲端緒﹐亦聚散不常之意耳﹔癥者徵也﹐以其有所徵驗﹐及久而成積聚也﹔瘕者假也﹐又遐也﹐以其假借气血成形﹐及歷年遐遠之謂也。大抵痞與癖﹐乃胸膈之候﹔積與聚﹐乃肚腹間之病﹐因屬上中二焦之病﹐故多見於男子﹔其與瘕。

獨見於臍下﹐是爲下焦之病﹐故常見於婦人。大抵腹中有塊﹐不問積聚瘕﹐俱爲惡候﹐切不可視爲尋常﹐而不求醫早治。若待脹滿已成﹐胸脇膨擊﹐𨿽倉扁復生﹐亦莫能救。遘此疾者﹐可不愼乎﹗

卷下

治積按國中末法論

積之成也﹐正气不足﹐而後邪气踞之。如小人在朝﹐由君子衰也﹐正气與邪气﹐勢不兩立。

若低昂然﹐一勝則一負﹐邪气日甚﹐正气日消﹐不攻去之﹐喪亡無及矣。然攻之太急﹐正气轉傷﹐國中末之三法﹐不可不講也。初者﹐病邪初起﹐正气尙彊﹐邪气尙淺則任受攻。中者﹐受病漸久﹐邪气較深﹐正气較弱﹐任受且攻且補。末者﹐病魔經久﹐邪气侵淩﹐正气消殘﹐則任受補。蓋積之爲義﹐日積月累﹐匪伊芳朝夕﹐所以去之者﹐亦當有漸﹐太急則傷正气﹐正气傷則不能運化﹐而邪反固矣。余嘗制陰陽二積之劑﹐藥品稍峻﹐用之有度﹐補中數日﹐然後攻伐﹐不問其積之多少﹐又與補中﹐待其神旺﹐則復攻之﹐屢攻屢補﹐以平爲期﹐此余獨得之訣﹐百發百中者也。經曰﹕大積大聚﹐其可犯也﹐衰其大半而止。故去積及半﹐純與甘溫調養﹐會脾土健運﹐則破殘之餘積﹐不攻而自走﹐必欲攻之﹐無餘不遺﹐其人之不夭殃者﹐亦鮮矣。經曰﹕壯者气行卽愈﹐怯者著而爲病。潔古云﹕壯盛人無積﹐虛人則有之﹐故當養正﹐則邪自除。譬如滿座皆君子﹐一二小人﹐自無容身之地﹐𨿽然﹐此謂輕淺者言爾。

若大積大聚﹐不搜而逐之﹐日進補湯無益也。審知何經受病﹖何物成積﹖見之旣確﹐發直入之兵以討之﹐何患其不愈﹖兵法之善攻者﹐敵不知其所守﹐是亦醫中之良將也夫。

卷下

虫積論

虫由濕熱鬱蒸而生﹐觀之日中有雨﹐則禾節生虫﹐其理明矣。古分九虫三尸等論﹐余謂自積成虫﹐難以定名。若盜食人之气血﹐得其淸者﹐謂之靈虫﹐久能移害於人﹐卽勞虫﹑傳屍﹑屍疰之類是也。若采人之飲食﹐得其濁者﹐謂之物虫﹐久而能變異﹐卽寸白﹑蛔虫﹑魚鱉﹑瘕之類是也。故物虫者﹐多因自積而成﹐乃有形可驗之物﹐治宜以有形相制相畏之藥﹐如丸﹑蕪荑﹑使君﹑川椒﹑黃連﹑苦楝之屬。靈虫者﹐多因自虛而致﹐乃變化莫測之物﹐治宜以气類相感之藥﹐如桃仁﹑川椒﹑天靈蓋﹑蘇合香﹑麝香﹑朱砂之屬。外有鬼气中惡﹐亦靈虫之類也。因飲食虫蛭﹐及果中毒虫﹐亦物虫之類也。治宜格其物理﹐考其所畏以制之。又有久患勞瘵﹐气亢血熱之人﹐勿用辛烈等藥﹐大抵人面萎黃﹐四肢無力﹐飲食不爲肌膚﹐乃血气虛損﹐起伏作痛﹐聚散不定﹐皆有虫害﹐宜急攻之。若待成靈﹐傷殘臟腑﹐不可救矣。服虫藥宜前半月上半日﹐虫頭向上時﹐忌妄言預泄﹐蓋虫旣有靈﹐能拒避湯藥故也。

卷下

黃膽證毋拘五證宜別三焦論

丹溪云﹕疸證不必分五﹐同是濕熱﹐如HT醬相似﹐斯言已得大義。然考之《內經》有上中下之分﹐有曰目黃曰黃膽者﹐有曰黃癉暴病久逆之所生也。少陰厥陰司天﹐四之气溽暑﹐皆發黃膽者﹐悉是上焦濕熱病也。有云食已如肌曰胃疸者﹐與脾風發癉腹中熱出黃者﹐又脾脈搏堅而長﹐其色黃者﹐《靈樞》所謂脾所生病黃膽﹐皆中焦濕熱病也。有謂溺黃赤安臥者黃膽﹐及腎脈搏堅而長其色黃﹐《靈樞》所謂腎所生病黃膽﹐皆下焦濕熱病也。獨仲景妙得其義﹐詳於傷寒證中。有曰邪熱入裏﹐與脾經相交﹐則發黃﹔或內熱已甚﹐復被火熱﹐兩陽相灼亦發黃﹔或陽明熱甚無汗﹐小便不利﹐濕熱不泄亦發黃﹔或發汗已﹐身面目俱黃者﹐爲寒濕在裏不解﹐故發黃。是知非特濕熱發黃﹐而寒濕亦發黃也﹐但寒濕之黃﹐黑暗不明﹐熱甚之黃﹐明如橘色。大抵黃家屬太陰﹐太陰者脾也﹐爲濕熱所蒸﹐則土之本色外現﹐或脈沈小﹐腹硬﹐小便自利﹐其人如狂者﹐又爲血在下而發黃也。治疸須分新久﹐新疸濕熱少張﹐卽當消導滲利﹐如茵陳五苓散﹑茯苓滲濕湯之類﹐無不效者。久病脾胃受傷﹐血气必弱﹐宜用補劑﹐如參術健脾湯﹑當歸﹑秦艽之類﹐使正气盛則邪气自退﹐庶可收功。若口淡怔忡﹐耳鳴腳軟﹐或微寒熱﹐小便赤白濁﹐又當作虛治﹐宜養榮湯﹐或八味丸﹑四君子皆可用﹐不可過用涼劑﹐彊通小便。恐腎水枯竭﹐久而面黑黃色﹐不可治矣。

卷下

陰黃說

先哲雲﹕水火卽人身熟腐水谷之气﹐得其平謂之水火﹐失其宜謂之濕熱﹐濕熱相搏﹐气不得達而生黃﹐是固然矣。然王海藏雲﹕傷寒病遇太陽太陰司天﹐若下之太過﹐往往變成陰黃。

一則寒水太過﹐水來犯土﹔一則土气不及﹐水來侵之﹐用茵陳湯﹐次第加姜﹑附﹑茱萸治之。夫傷寒熱病而有陰黃﹐則雜病黃膽亦有陰黃矣。故身冷畏寒﹐陰黃也﹔濕勝脾虛﹐陰黃也﹔二便淸利﹐陰黃也﹔脈沈而微﹐陰黃也。凡遇此等﹐非溫補不愈。設以黃色爲土邪有餘﹐而過行朱伐﹐飲食必減﹐胃气必虧。由脾傳腎﹐變爲黑疸而不可治﹐良可悲矣﹗

卷下

七疝解

疝﹑隱疾也﹐古稱七疝﹐寒﹑水﹑筋﹑血﹑气﹑狐﹑也。寒疝者﹐腰痛牽引睪丸﹐屈而不伸﹐其脈沈遲﹐得此之由﹐必是寒客下體﹐如坐於卑濕﹐涉於寒水之所起也﹐寒气自外入內﹐束其少火﹐郁其肝气﹐故令腰痛﹐痛而牽引睪丸者﹐肝之經絡環陰器故也﹔寒主收引﹐故令屈而不伸﹔尺內主腰﹐脈沈遲﹐皆陰象也﹐宜吳茱萸加附子湯主之。水疝者﹐腎囊腫大﹐陰汗不絕﹐得之飲水﹐醉後勞於使內。蓋飲水醉酒﹐則濕气勝。勞於使內﹐則腎气虛﹐腎虛則濕勝而流攻者﹐勢也﹐故令陰囊腫大如水晶﹐陰汗不絕﹐如罅漏也。經云﹕下者舉之。又云﹕風能勝濕﹐宜升陽除濕湯主之。筋疝者﹐莖筋掣痛﹐挺脹不堪。此得之房勞邪術﹐所使春方﹐多熱毒之劑﹐故令脹滿不堪﹐宜甘艸梢黑豆湯主之。血疝者﹐外腎因撲損而傷﹐睪丸偏大﹐有時疼痛者﹐中有瘀血﹐名曰血疝﹐宜於夜分之時﹐自以一手托其下﹐一手按其上﹐由輕至重﹐揉摩百徧﹐彌月之間﹐瘀血盡散﹐陳气皆行﹐誠妙法也。气疝者遇有拂郁﹐則睪丸腫大﹐遇有悲哀﹐則不藥而消﹐蓋邪之所湊﹐常垂其虛拂郁﹐而睪丸腫大者﹐肝气垂腎之也﹐悲哀則不藥而消者﹐气有所泄也。先哲云﹕肝腎之病同一法﹐治宜虎潛丸主之。或曰﹕何以不用橘核﹑川楝﹑枳實﹑靑皮之類﹖余曰﹕皆破气之藥﹐昔人多用之﹐然治標云爾﹐況蹈重虛之戒乎﹖气實用之可也﹐狐疝者﹕晝則气出而腎囊腫大﹐令人不堪﹐夜則气入而腫脹皆消﹐如無其疾。狐之爲物﹐晝則出穴而溺﹐夜則入穴而不溺﹐以斯證肖之﹐故名狐疝。晝陽也﹐夜陰也﹐晝病而夜否﹐气病而血不病也。宜補中益气湯﹐升舉下陷之陽﹐加黃柏﹑知母﹐以益夫不足之坎。或曰﹕何不用子和辛香流气之品﹖余曰﹕此气虛所致﹐若更流藏﹐非惟無益﹐而又害之也。疝者﹐頹大也﹐睪丸𨿽大而無疾。此系父子相傳﹐得於有生之初﹐非有生以後﹐外因所致之疾也﹐故不必主治。或先有疝﹐後來疼痛疾苦者﹐必兼前六証之法治之。

卷下

淋閉證治論

小便不通之謂閉﹐滴瀝作痛之謂淋。二者因心腎不交﹐蘊積熱毒﹐或酒後房勞﹐或飲食燥熱﹐七情鬱結所致﹐皆一類也。自嚴氏有五淋之分﹐气淋者﹐小腹滿悶﹐便澀﹐常有餘瀝﹔砂淋者﹐莖中痛﹐尿難卒出﹔膏淋者﹐尿如脂膏﹔勞淋者﹐勞倦卽發﹐痛引气沖﹔血淋者﹐遇熱卽發﹐甚則溺血﹐候其鼻色黃者﹐小便難也。至東垣論肺爲生水之上源﹐腎爲主液之元气﹐若淋而口渴﹐身熱脈數者﹐爲肺受肝邪熱﹐失其降水之令爲气分證﹐宜以輕淸淡滲藥瀉熱。若無身熱口渴﹐爲血分之候﹐宜以滋陰濃味藥助腎。愚按嚴氏之意﹐乃以腎與膀胱本病論之。東垣之辧﹐是兼他證而言也﹐何也﹖以其論中肺受熱邪之證﹐及肺患喘嗽﹐與夫脾病脹滿﹐淋閉水泄﹐小便澀少﹐皆他病致淋﹐不因腎與膀胱也。是知淋閉之證﹐主乎心腎﹐而實關乎脾肺矣。丹溪則又謂膀胱之府﹐有上口而無下口﹐得引升騰之气﹐乃施滲泄之令﹐气化則能出。苟气血偏濁﹐或正虛下陷﹐遂郁成淋﹐譬之滴水之器。上竅不通﹐則下竅不出﹐宜加柴胡﹑升麻等藥提之。若中气弱﹐不能運化淸濁而淋者﹐宜加補气之藥。若因血虛而气不能升提者﹐蓋气爲血配﹐血虛則气亦虛﹐而湧泄之令不行﹐宜補血加升提。若酒食過度﹐濕痰積於胸膈﹐脈見弦滑﹐證見痞悶者﹐宜二陳湯加香附﹑木香探吐﹑次加山梔﹑木通調之﹐此亦一法也。愚按造化之理﹐陽無陰不化﹐陰無陽不行﹐非升不能降﹐非降不能升。故吐者﹐升之法也﹔滲利者﹐降之法也。利濕淸熱等劑者﹐陽分气藥也﹔瀉火滋陰等劑者﹐陰分血藥也。或升降同用﹐或气血兼加﹐但血分之病不用偏施滲泄﹐恐反耗其精液﹐以致虛而愈燥﹐惟少用肺﹐引通子母相生之情。气分之病﹐不可純用沈寒﹐恐更泥滯其化生﹐以致郁愈而淋﹐惟少用辛潤行气﹐令气化則滲泄而出。今人見用溫藥﹐遂疑淋有冷證﹐不知此气郁從治之法耳。外有挾寒淋瀝先寒戰而後溲便﹐因寒气與正气爭﹐邪气盛﹐則寒戰成淋﹐正气盛﹐則寒戰解而便利。有汗過多﹐小盒飯赤澀如淋﹐因五內枯燥﹐愼勿用利小便之劑。亦有小便艱難﹐莖中不痛而癢者﹐乃積所致﹐非淋也。又有跌僕損傷﹐及服溫藥燥澀太過﹐致血污畱並﹐婦人經水不通﹐血積成瘕﹐並能作淋閉﹐則必小腹滿痛﹐或手不可近﹐宜用紅花﹑桃仁等破血。更有難產爲收生者損胞﹐致小便淋瀝不斷﹐其證必無痛澀﹐但滴而不自覺﹐或覺而不痛﹐別當大補气血。若大小便皆閉﹐上爲嘔吐者﹐世稱關格﹐最難調治。經云﹕不得盡期而死也。

卷下

精濁論

溺與精所出之道不同。淋病在溺道﹐故綱目列之肝膽部。濁病在精道﹐故綱目列之腎膀胱部。今患濁者﹐𨿽便時莖中如刀割火灼﹐而濁自淸﹐惟竅端時有穢物﹐如瘡之有膿﹐目之有眵﹐淋瀝不斷。初與便溺不相混濫﹐如河中之淸也﹐至易辧之﹐每見時醫﹐以淋法治之﹐五苓﹑八正﹐雜投不已﹐因而增劇者﹐不可勝數。余每正之﹐其餘當難以臆說也。蓋由敗精腐者什九﹐由濕熱流注而虛者什一。或曰﹕昔人以赤濁爲心虛有熱﹐由思慮而得之﹔白濁爲腎虛有寒﹐由嗜欲而得之。何原病式以二濁俱屬於熱﹖丹溪亦云﹕濕熱有痰﹐子能與我折乎﹖曰﹕辧古今之得失﹐必以《內經》正之﹐自《巢氏病源論》﹐言白濁由勞傷腎虛冷﹐歷代宗其說有異詞。不惟白濁之理未明﹐卽治濁之法亦誤。不思《內經》本無白濁之名﹐惟言思想無窮﹐入房太甚﹐發爲白淫﹐與脾移熱與腎出白﹐少陰在泉溲白﹐此白濁之源也。原病式因《內經》諸病﹐水液混濁﹐皆屬於熱。言天气熱則水混濁﹐寒則淸潔﹔又言水體淸﹐火體濁。正如淸水爲湯﹐自然白濁也。可謂發聖人之旨﹐正千秋之誤。而不讀其書者﹐猶未盡知也。丹溪則以濕熱痰虛並言﹐然虛寒者﹐不可謂盡無﹐但熱多寒少耳。故《靈樞》有中气不足﹐便溲爲變之語。是當先補中气以升舉之﹐而後分其气血施治。設腎虛甚﹐或火邪亢極者﹐不宜峻用苦寒﹐必反佐治之﹐更在權衡輕重而已。

卷下

精滑便濁分別辧

精滑與便濁不同。便濁是便溺混濁﹐卽五淋之膏淋也﹐乃是胃中濕熱滲入膀胱﹐與腎經絕無干涉。精滑則牽引粘膩﹐𨿽不便溺﹐亦時有之。此是﹐腎水不足﹐淫火易動﹐精離其位﹐故令漸積而出耳。治之者﹐宜滋腎淸心﹐健脾固脫﹐蓋精濁𨿽腎之液﹐而所以精濁者﹐心爲之主也。夫君火一動﹐眞精自失﹐能止其心﹐乃我身之大丹也。又考《千金方》﹐治精遺便濁凡九方﹐而用韭子者居其半。夫韭子辛熱﹐何思邈取之深也﹖蓋用以治便濁者﹐取其辛熱之气﹐能燔土濕﹐使蒸熱上行而不下﹐乃釜底加薪之法﹐益火之源以消陰翳也。用以治遺精者﹐取其辛熱之气以壯眞陽﹐使之涵蓄陰精而不漏﹐乃益土防水之法﹐衛外而爲固也。凡此不傳之祕﹐可與知者道耳。

卷下

遺精白濁皆由心腎兩虛辧

遺精者﹐不交而自泄也﹔夢遺者﹐夢交而泄也﹐二者皆從精道而出。夫精𨿽藏於腎﹐而實主於心﹐𨿽有邪術所使﹐夢與人交﹐及娩人鬼胎夜感之甚﹐未必不由心腎兩虛﹐邪乘虛入者。

何也﹖蓋心之所藏者神﹐腎之所藏者精﹐心腎者﹐精神之根蒂也。凡男子思慮過度﹐則水火不交﹔快情恣欲﹐則元精失守。所以心動者神馳﹐神馳者精散。因晝之所思﹐故夜有所夢。

今人多用龍骨﹑牡蠣等澀精之劑﹐隨止隨發﹐惟知固腎﹐不知治心。殊不知神不歸舍﹐則無精無主﹐安能自守哉﹖濁者從小便竅中而出﹐如油如膏﹐或有五色光彩﹐或赤或白﹐或澄根混濁﹐或如精狀﹐名曰白淫。𨿽與遺精所出各異﹐所感則一﹐亦心血虧少﹐相火內熾﹐中焦濕熱﹐淫气不淸。譬如井中取水至淸﹐烹之爲白湯﹐澄之則有腳﹐豈非濕熱混濁者乎﹖醫者但當分其虛實輕重﹐濕熱多少而治。如有虛損諸證者﹐則從虛治。因於心者﹐養心以收神﹔因於腎者﹐因腎以澀精﹔正虛者﹐主濕勝﹐宜溫補心腎之劑﹔偏虛者﹐主熱勝﹐宜淸補心腎之劑﹔濕熱從丹溪治法﹔若患久者﹐宜升舉之藥。其外更有思欲不遂而精泄﹐有气盛久無色欲﹐精漏遺泄者﹐非病也。

卷下

老年人耳聾與少年人異治法論

人身有九竅﹐陽七竅﹐眼耳口鼻是也﹔陰二竅﹐前後便溺所出是也。淸陽走上竅﹐而下入於陰位﹐則有溺溲腹鳴之候﹔濁陰走下竅﹐而上入於陽位﹐則有窒塞耳鳴之候。故人年五十以外﹐腎气漸衰於下﹐每每從陽上逆﹐而耳之竅職失聰﹐耳之聰司於腎﹐腎主閉藏﹐不欲外泄﹐因肝木爲子疏泄母气而散於外﹐是以謀慮鬱怒之火一動﹐陰气從之上逆﹐耳竅窒塞不淸﹐故能近聽不礙﹐而聽遠不無少礙。髙年之體﹑大率類然。較之聾病﹐一天一淵。聾病者﹐其竅中另有一膜庶蔽﹐外气不得內入﹐故以開竅爲主﹐而方所用石菖蒲﹑麝香等藥﹐及外塡內攻等法者﹐皆爲此而設。至於髙年不自收攝陰气﹐致越出上竅之理﹐從無一人言及﹐反以治少壯耳聾藥﹐及發表散气藥﹐兼帶陰虛不治。是以百無一效﹐不知陰气至於上竅﹐亦隔一膜。

不能超出竅外﹐止於竅中﹐汨汨有聲﹐如蛙鼓蚊雷﹐鼓吹不已﹐以故外入之聲﹐爲其內聲所混﹐聽之不淸﹐若气少不逆上﹐則聽少淸﹔气全不逆上﹐則聽全淸矣。故凡治髙年逆上之气﹐大法宜以磁石爲主﹐取其重能達下﹐性主下吸﹐又能制肝木之上吸故也﹔次用地黃﹑龜膠羣陰之藥以補之﹔更用五味﹑山萸之酸以收之﹐令陰气自至於本宮﹐不上觸於陽竅。由是空曠無塞﹐耳之於聲﹐似谷之受響﹐萬籟之音﹐尙可細聆﹐豈更與人聲相混﹐艱於遠聽耶﹖此實至理所在。但醫術淺薄之輩﹐不能知之﹐試觀人之收視而視益明﹐反聽而聽愈聰者﹐亦可恍然悟矣﹗

卷下

自汗盜汗論

經云﹕陽之汗﹐以天地之雨名之。此言陰陽和而雨澤降﹐非病也﹐惟無因而汗﹐斯爲病矣。

或謂汗出於心或出於脾﹐或謂心脾二髒爲汗之總司﹐實不知五臟皆能令人汗出也。夫在內爲血﹐在外爲汗﹐而心實主血﹐此汗之主於心﹐西南坤土﹐在人爲脾﹐人之汗﹐猶土气濕熱蒸爲雨露﹐此汗之出於脾。金髒主气﹐又主皮毛﹐气虛則腠理不固﹐而津液泄﹐此汗之出於肺。木髒主風﹐又主疏泄﹐故傷風必自汗﹐此汗之出於肝。腎主五液﹐又主閉髒﹐陰虛則陽垂之﹐故虛勞多盜汗﹐此汗之出於腎。又如經云﹕驚而奪精﹐汗出於心﹔持重遠行﹐汗出於腎﹔疾走恐懼﹐汗出於肝﹔動搖勞苦﹐汗出於脾﹔飲食飽甚﹐汗出於胃。由是觀之﹐不惟五臟有汗﹐而六腑亦有汗矣。然約言之。自汗盜汗﹐無不由於心腎兩虛而得之者。蓋津與汗同類﹐隨其陽气所在之處而生﹐亦隨其火擾之處而泄爲汗。自汗者﹐不因發散﹐不因勞動﹐不分寤寐﹐溱溱然自然汗出﹐由陰蒸於陽分也。玉屏風散主之。盜汗者眠熟則出﹐醒則倏然而收﹐卽《內經》之寢汗﹐陽蒸於陰分也﹐當歸六黃湯主之。蓋腎虛卽陰虛﹐陰虛陽必湊﹐不能內營而退髒﹐則盜汗而發熱﹐多屬內傷也。心虛卽陽虛﹐陽虛陰必垂。不能衛外而爲固。則自汗而發熱﹐多屬外傷。又汗孔謂之鬼門﹐盜汗甚則令人喪魄﹐陰陽之道﹐陽密乃固﹐自汗甚則令人妄陽。二汗之義﹐大槪如斯。然傷寒邪在半表半里﹐似盜汗者﹐則非陰虛之比﹐又爲小柴胡湯之證矣。火气上蒸﹐胃濕而自汗﹐則非陽虛之比﹐又爲涼膈散之證矣﹐學人詳之。

卷下

癲癇狂辧

癲﹑癇﹑狂﹐三證不同﹐而方書或言癲癇﹐或言風癇﹐或言風癲﹐或言風狂﹐每致混淆無別。蓋癇歸於五臟於心﹐故立言之家。癲狂可以合論者﹐以癲爲陰而狂爲陽﹐則對待立名﹐互相闡發也﹐癇證則自有陰陽之分﹐迥與二證不同﹐所宜特立一門也﹐姑撮其要言之。癲者﹐或悲或笑﹐或歌或泣﹐如醉如癡﹐言語不分次序﹐處境不分穢淨﹐積年愈難﹐此志願不遂者多有之。狂者﹐猖狂剛暴﹐妄見妄言﹐罵詈不避親疏﹐抵觸不畏水火﹐甚則棄衣而走﹐登髙而歌﹐逾墻上層﹐非力所能﹐如有邪附﹐此傷寒陽明內實才多有之。蓋心熱甚則多喜而爲癲﹐笑語失序﹐癲倒錯亂之謂也。肝熱甚則多怒而爲狂﹐躁擾奔越﹐狂妄不禁之謂也。二者俱屬痰熱內實之證﹐信乎河間之卓識﹖然以《難經》重陰重陽之說爲非理﹐又不然矣。如《內經》云﹕暴怒傷肝﹐以肝气逆而血亂也﹔暴喜傷陽﹐以心气緩而神逸也。又云多陽者多喜﹐多陰者多怒﹐是以《難經》亦以喜怒分陰陽﹐而未嘗以寒熱分陰陽也。癲狂之證﹐皆名失心﹐心主不明﹐則十二官危﹐故視聽言動﹐皆失其職。初病者﹐宜瀉其實﹔久病者﹐宜安其神﹐此治法之大槪也。癇者﹐皆以風熱痰而得之﹐在表而淺名陽癇﹐故言易治﹔在裏而深名陰癇﹐故云難治。此又以表裏淺深名陰陽﹐亦非以寒熱分陰陽也。其證發卽僕地﹐悶亂無知﹐嚼舌吐沫﹐背反張﹐目上視﹐手足搐搦﹐或作六畜聲﹐一月數發者易治﹐經年一發者難治。

吳山甫云﹕風﹑陽气也。《內經》云﹕陽之气﹐以天地之疾風名之﹐故其發也暴。然所以令人僕地者﹐厥气並於上﹐上實下虛﹐淸濁倒置﹐令人悶亂無知者﹐濁邪干乎天君﹐而神明壅窒也。舌者心之苗﹐而脾之經絡連於舌本﹐陽明之經絡﹐入上下齒縫中﹐故風邪入於心脾﹐則舌自挺。風邪入於陽明﹐則口自噤。一挺一噤﹐故令人嚙舌吐沫﹐風熱入於內也﹐此風來潮湧之象。背反張目上視者﹐風在太陽經也。足太陽經起於睛明﹐挾脊而下﹐風邪干之﹐則實而勁急﹐故目上視而背反張。手足搐搦者﹐風屬肝木﹐肝木主筋﹐風熱甚於肝﹐則一身之筋牽搐﹐故令手足搐搦也。搐者﹐四肢屈曲之名﹔搦者﹐十指開握之義﹐或作六畜聲者﹐風痰鼓其气竅﹐而聲自變也。譬之弄笛焉﹐六孔閉塞不同﹐而宮商別異是也。治法宜疏風豁痰﹐淸熱安魂﹐實者卽攻﹐虛者先補﹐其純因情志者﹐從《內經》五志相勝法解之。

卷下

驚悸恐辧

或問驚悸怔忡恐怖之別﹐曰﹕悸卽怔忡也。怔忡者﹐本無驚恐﹐動而不寧﹐驚者﹐因外有所觸而卒動﹐子和云﹕驚爲不自知﹐恐爲自知是也。蓋驚者聞響卽驚﹐恐者自知﹐如人將捕之狀﹐與夫不能獨處﹐必須伴侶﹐方不恐懼﹐或夜無燈燭﹐亦生恐懼之類。怖與恐﹐於義相同﹐《內經》無有稱驚怖者﹐始於《金匱要略》﹐有云驚怖﹐由是而見﹐爲驚恐卽驚怖也﹐大凡連稱其名以爲提綱者﹐多是一陰一陽對待而言﹐如喜怒並稱者。喜出於心﹐心居於陽﹐怒出於肝﹐肝居於陰﹐志意並稱者﹐志是靜而不移﹐意是動而不定﹐靜則陰也﹐動則陽也﹐驚恐並稱者﹐驚因觸於外事﹐內動其心﹐心動則神搖﹐恐因感於外事﹐內歉其志﹐志歉則神卻。是故《內經》謂驚則心無所根據﹐神無所歸﹐慮無所定﹐故气亂矣。恐則神卻﹐卻則上焦閉﹐閉則气還﹐還則下焦脹﹐故气不行矣。

又謂嘗貴後賤﹐嘗富後貧﹐恐憂內結﹐至於脫營失精﹐病深無气﹐則灑然而驚﹐此類皆是病從外致﹐而動內之心神者也。若夫在身之陰陽盛衰而致驚恐者﹐驚是火熱鑠動其心﹐心動則神亂﹐神動無力﹐故驚之變態亦不一狀﹐隨其所之﹐與五神相應而動。肝藏魂﹐魂不安﹐則爲驚駭﹐爲驚妄。肺藏魄﹐魄不安﹐則驚躁。脾藏意﹐意不專則驚惑。腎藏志﹐志歉而驚恐﹐心惕惕然。胃𨿽無神﹐然爲五臟之海﹐諸熱歸之﹐則發驚狂﹐若聞木音﹐亦惕然心欲動也。恐者﹐則是熱傷其腎﹐腎傷則精虛﹐精虛則志不足﹐志本一定而不移﹐故恐亦無他狀。《內經》於驚之病邪者﹐有火熱﹐熱淫司天在泉﹐勝復之气﹐有各經熱病所致﹐有三陽積並﹐有气並於陽﹐皆爲驚疾。故病機統而言曰﹕諸病驚駭﹐皆屬於火也。於恐之病邪者﹐有精並於腎則恐﹔有血不足則恐﹔有陰少陽入﹐陰陽相搏則恐﹔有胃气熱﹐腎气微弱則恐﹔有腎是動﹐病气不足則恐。然於肝之驚恐﹐互相作者﹐以其髒屬陽居陰。納血藏魂﹐魂不安則神動﹐神動則驚﹐血不足則志歉﹐志歉則恐﹐皆因人之陰陽所動而內生者也。爲治之法﹐驚則安其神﹐恐則定其志。神屬陽﹐陽則气也﹐火也﹐志屬陰﹐陰則精也﹐水也﹐水火旣濟﹐全在陰精上奉以安其神﹐陽气下藏以定其志﹐神安則散亂之气可斂﹐气斂﹐气斂則陽道行矣。

志定然後走失之精可固﹐精固則陰气用矣。若爲外事驚者﹐子和謂驚者平之。平﹑常也﹐使病者時時聞之﹐習熟而不驚﹐固是良法。余謂不若使其平心易气以先之﹐而後安其神﹐定其志爲得也。

卷下

驚風論

驚風一證﹐從來謬認﹐蓋小兒初生﹐以及童幼﹐肌肉筋骨臟腑血脈﹐俱未充長。陽則有餘﹐陰則不足﹐不比七尺之軀﹐陰陽交盛也。惟陰不足﹐陽有餘﹐故身內易至於生熱。熱甚則生痰生風生驚﹐亦所恆有﹐設當日直以四字立名﹐曰熱痰風驚。則後人不炫﹐因四字不便立名﹐乃節去二字﹐以驚字領頭﹐風字煞尾﹐使後人不能解﹐遂以爲奇特之病。且謂此病有八候﹕以其頭搖手痙也﹐而立抽掣之名﹔以其卒口噤腳攣急也﹐而立目斜心亂搐搦之名﹔以其脊彊背反也﹐而立角弓反張之名﹐相傳旣久﹐不知其妄造﹐遇見此等證出﹐無不以爲奇特。

不知小兒之腠理未密﹐易於感冒風寒﹐風寒中人﹐必先入太陽經﹐太陽之脈起於目內﹐上額交巓﹐入絡腦﹐還出別下項夾脊抵腰中﹐是以病則經脈彊﹐因經脈牽彊﹐則生抽掣搐搦角弓反張。種種名目﹐而用金石藥鎭墜﹐外邪深入臟腑﹐千中千死﹐萬中萬死﹐間有體堅證輕得愈者。又詫爲再造奇功﹐遂至各守專門﹐𨿽日殺數兒﹐不知其罪。如方書有云﹕小兒八歲以前無傷寒﹐此等糊語﹐竟出自髙明﹐偏足爲驚風之說樹幟﹐曾不思小兒肌肉柔脆﹐不耐風寒﹐初傳入太陽一經﹐早已身彊多汗﹐筋脈牽動﹐人事昏沈﹐勢已極於本經﹐湯藥亂投﹐死亡踵接﹐何由見其傳經耶。此所以誤言小兒無傷寒也﹐不知小兒易於外感﹐易於發熱﹐傷寒爲獨多﹐世稱爲驚風者卽是也。小兒傷寒﹐要在三日內卽愈爲貴﹐若待經盡方解﹐必不能耐矣。又剛痙無汗﹐柔痙有汗﹐小兒剛痙少﹐柔痙多﹐世醫見其汗出不止﹐神昏不醒﹐往往以慢驚風證爲名﹐而用參﹑附﹑﹑術等藥﹐閉其腠理﹐熱邪不得外越﹐亦爲大害。所以凡治小兒之熱﹐但當徹其出表﹐不肯引其入裏也﹐仲景原有桂枝﹐若捨而不用﹐從事東垣內傷爲治﹐毫釐千里﹐最宜詳愼。又新產婦人﹐去血過多﹐陰虛陽盛﹐其感冒發熱﹐原與小兒無別﹐醫者相傳﹐稱爲產後驚風﹐尢堪笑破口吻。然小兒亦非無驚風病也﹐一二歲時气怯神弱﹐凡遇異形異聲﹐驟然跌僕﹐皆生驚畏﹐其候面靑糞靑﹐多煩多哭﹐略有所觸﹐則灑灑然﹐時恐懼不寧﹐不比熱邪塞竅﹐神識昏迷﹐對面撞鐘放銃﹐全然不聞者﹐斟酌細勘自識﹐從來混治之誤矣。

卷下

七情考

世之所謂七情者﹐卽《內經》之五志也。五志之外﹐尙餘者二﹐總之曰喜﹑怒﹑憂﹑思﹑悲﹑恐﹑驚﹐然情有七﹐無非出於五臟。如陰陽應象論曰﹕心在志爲喜﹐肝在志爲怒﹐脾在志爲思﹐肺在志爲憂﹐腎在志爲恐。此五臟五志之分屬也。至若五志有互通之病者﹐如喜本屬心﹐而有曰肺﹐喜樂無極則傷魄﹐蓋心肺皆主喜也。夫喜傷於陽﹐而心肺皆爲陽髒﹐故喜出於心而移於肺﹐所謂多陽者多喜。又若怒本屬肝﹐而有曰膽爲怒者﹐以肝膽爲表裏﹐肝气𨿽彊盛﹐而取決於膽也。有曰血並於上﹐气並於下﹐心煩惋善怒者﹐以陽爲陰勝﹐故病及於心也。有曰腎盛怒不止則傷志﹐有邪客於足少陰之絡﹐令人無故喜怒者﹐以怒發於陽而侵乎腎也。是以肝﹑膽﹑心﹑腎四髒﹐皆能病怒﹐所謂多陰則怒﹐亦曰陰出之陽則怒。又若思本屬脾﹐而有曰思則心有所存﹐神有所歸﹐正气畱而不行﹐故气結矣。蓋心爲脾之母﹐母气不行﹐則病及其子﹐所謂心脾皆病於思也。又若憂本屬肺﹐而有曰心之變動爲憂者﹐有曰心小則易以傷憂者﹐蓋憂則傷神﹐故傷心也。有曰精气並於肝則憂者﹐肝勝侮脾也。有曰憂愁而不解則傷意者﹐脾主中气﹐中气受抑﹐則生意不申﹐故郁而爲憂﹐是心﹑肺﹑肝﹑脾四髒﹐皆能病於憂也。又若恐本屬腎﹐而有曰恐懼則傷心者﹐神傷則恐也。有曰血不足則恐﹐有曰肝虛則恐者﹐以肝爲將軍之官﹐肝气不足﹐則怯而恐也﹐有曰恐則脾气乘矣。有曰精並於脾則畏﹐畏卽是恐﹐以腎虛而脾勝之也。有曰胃爲气逆爲噦爲恐者﹐以陽明土勝﹐亦傷腎也。是心﹑肝﹑脾﹑肺﹑腎五臟皆主於恐﹐而恐則气下也。五志五病之辧﹐旣詳如上﹐其外尙有悲病者﹐有曰肝悲哀動中則傷魂﹐是悲傷於肝也。有曰精气並於肺則悲﹐有曰悲則肺气乘矣﹐亦金气傷肝也。有曰心虛則悲﹐有曰神不足則悲﹐有曰悲哀太甚則胞絡絕﹐胞絡絕則陽气內動﹐發心下崩﹐致溲血者﹐皆悲傷於心矣。此肝﹑肺﹑心三髒皆病於悲﹐而气爲之消也。有病爲驚者﹐曰東方靑色﹐入通於肝﹐其病發驚駭﹐以肝應風木﹐風主震動而連乎膽之。有曰陽明所謂甚則驚厥﹐聞木音則惕然而驚者﹐肝邪乘胃也。有曰驚則心無所倚﹐神無所歸者﹐心神散失也。此肝﹑膽﹑胃﹑心四髒皆病於驚﹐而气爲之亂也。由此言之﹐是情志之傷﹐𨿽五臟各有所屬﹐然求其所由﹐則無不從心所發。故本神篇曰﹕憂愁恐懼傷心。病形篇曰﹔怵惕思慮則傷神﹐神傷則恐懼自失。口問篇曰﹐悲哀憂愁則心動﹐心動則五臟六腑皆搖。可見心爲五臟六腑之大主﹐而總統魂魄﹐兼該志意﹐故憂動於心則肺虛﹐思動於心則脾虛﹐怒動於心則肝虛﹐恐動於心則腎虛。所謂五志惟心所使﹐設能善養此心﹐而居處安靜﹐無爲懼懼﹐無爲欣欣﹐婉然從物而不爭﹐與時變化而無我﹐則志意和﹐精神定﹐悔怒不起﹐魂魄不散﹐五臟俱安﹐邪亦安從柰我哉。

卷下

寢食說

經云﹕調寢食在醫藥之先。卽聖人治未病之說﹐夫色聲旣受﹐非安谷不能生精與气﹐非安枕不能養血與神。是以百病阽危﹐必首論云漿粥能進否﹐驗其胃气之敗與不敗﹐寤寐如常否﹐察其神思之寧與不寧。不食少臥病也﹐多食嗜臥亦病也。衛生卻病者﹐能不諦當於寢食間哉﹖不能食之證﹐有傷寒而痞滿嘔惡嘔食者﹐有气滯而痛楚妨食者﹐有痰聚而不能容食者﹐有能食而食入反出者﹐有憂恐太過鬱結而不思食者﹐有孕婦胎成而惡阻者﹐有脾胃熱而胃脘寒﹐𨿽饑不嗜食者﹐有脾胃自虛而不能健運者﹐有火不生土無由熟腐者﹐有大病後中气虛﹐惡聞食气者﹐有胃脘漧槁而勺粒不入者。大抵因多食而頓不能食者爲實﹐從少食而漸不能食者爲虛。多食之證﹐有火伏陰分﹐胃熱善消穀﹐或大腸移熱於胃﹐胃移熱於膽。善食而瘦謂之食﹐亦名息中者。有傷寒入髒﹐厥冷下利﹐當不食而反能食﹐名曰除中者。有中風風木自盛克脾﹐脾土受克求助而多食者。有一臟之虛﹐必偏嗜一味﹐如懷孕之肝虛嗜酸者﹔有虫積爲患﹐好食茶葉﹑生米﹑泥炭﹑艸紙之類者﹔有病後胃虛之極﹐而飽食易饑者。大抵多食易化﹐責在陽明之火﹐火食難化﹐責在太陰之虛。不得臥之證﹐若勞神憂慮﹐耗其陰血﹐惺惺不寐﹐病在心也。若神气衰微﹐疑神疑鬼﹐怔忡悸怯﹐獨處無睡﹐病在肝膽也。若水气上逆﹐喘嗽有音﹐不能仰臥﹐病在肺也。若因有驚恐﹐神出捨空﹐痰乘虛入﹐則譫妄不寐病在心胞絡也。若气血不足﹐病後虛煩﹐則﹐略睡而醒﹐病在脾也。若傷寒陽明府病﹐內有燥屎﹐則熱甚而臥不安﹐病在胃也。若年髙之人﹐气虛血減﹐肌肉漸澀﹐晝不精而夜不瞑﹐病在營衛也。故心﹑脾﹑肝﹑膽﹑營﹑衛之不臥﹐多屬不足。肺﹑胃﹑胞﹑絡之不臥﹐多屬有餘也。嗜臥之證﹐若肝气受熱﹐或濁火亂其神明﹐多睡少醒﹐由於熱也。若脈緩怠惰﹐四肢不收﹐體重泄瀉而嗜臥﹐由於濕也。若頭重身熱而昏憒不醒﹐屬於風也。若勞役之餘﹐及脫血下痢之後﹐精神未復而酣然沈困﹐屬虛也。若其人天稟有餘﹐腸胃大而皮膚澀。大者﹐衛气畱於陰分者久﹔澀者﹐衛气行於陽分者遲。旣久且遲﹐衛气不達而多眠臥﹐屬於陽不勝陰也。若飲食才入﹐輒生困倦﹐精神昏冒﹐呵欠欲睡者﹐由於脾倦﹐或兼濕熱也。然傷寒邪入少陰﹐則脈微細但欲寐也。故神間而甘寢者﹐人之常。

神憊而嗜臥者﹐人之病。以上諸條﹐寢食不調之候﹐可謂略具﹐別證旣明﹐則治法可從而推廣﹐然此皆爲已病而設也。若未病豫調之說﹐在養生家說述甚夥﹐吾有取於侗初張氏之言曰﹕凡飲食之節﹐減滿受虛﹐故當饑而食﹐節其滿未飽﹐先止畱其虛。睡臥之法﹐先睡心﹐後睡眼。睡心是止法﹐睡眼是觀法。能斯二者﹐始可與言養生。然世復有寢食無節之流﹐顧不食而縱酒﹐不寐而漁色﹐是又疾不幹人﹐人來求疾。是以莊生云﹐人之可畏者﹐在衽席飲食之際﹐信矣。

