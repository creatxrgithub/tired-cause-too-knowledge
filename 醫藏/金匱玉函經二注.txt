

金匱玉函經二注周揚俊

葉序

自來學醫者。多講求傷寒。而雜病則略之。蓋傷寒分經論證。蹊徑了然。非若雜病之門類繁賾。博綜爲難也。不思仲景氏祖經方而集其大成。傷寒論中一百十三方。皆自雜病方中檢入。故無不可以治雜病。其專治雜病之方。則惟金匱要略一書。神而明之。足以推闡無餘。顧傷寒論。自成無己﹑韓和﹑龐安時以來。注釋論辧。代不乏人。厥後吾吳周君禹載。匯爲三注。學人益有所鉆仰尙已。

金匱有國朝徐彬論注。𨿽云明顯。要未若宋趙以徳之明且詳也。乃周禹載又爲之補其未備。暢其欲言。名曰補注。合衍義而成書。爲金匱玉函經二注。嘉惠後學可謂仲聖之功臣。惜其書風行未廣。

原版旋毀於火。致使學人不能家置一編。良足慨矣。今春餘友春泉。見余案頭葉氏醫案存眞。及馬元儀方案。慫恿付梓。因論及此。爲嘆息者久之。訪購抄本。苦多魯魚之訛。復爲徧求初印原本。

相與昕夕校讎。醵資重刊。公諸當世。醫林不朽之業也。功豈在周氏下哉。旣已藥觀厥成。而積思頓釋。故志其簡端如此。

道光十二年壬辰仲冬旣望長洲葉萬靑。

陳序

漢﹑張仲景醫理最精。以傷寒一門。爲病中最要。旣爲傷寒論以明治法。復爲金匱玉函經以爲治雜癥之矩。岐伯﹑秦越人後一人而已。後之注者。以宋趙君以徳衍義爲最精。國朝周揚後又爲之補注於本書。益加融貫仲景之書。如四子六經。而兩君之注。則髙密之訓詁。紫陽之集義也。康熙二十六年。楚撫丁思孔。梓於楚南。迄今百四十餘年。世鮮傳本。吳門李君淸俊。

名醫也。於古人載籍。無所不窺。治癥神效。卽得此本。思以公諸當世。因爲重付諸剞劂。余之識君也。

在嘉慶丙子。適病後左足短二寸。不能著地。君治之兩月而痊。至今將二十年。步履如少壯。道光戊子。余扶病重至漢上。邀君同行。君爲人施診。應手立愈。爲余制藥施人。亦皆靈驗。漢上人至今稱之。蓋君之造詣淵微。立心誠篤所致。今刊此書。猶前志也。昔余弟鴻慶。亦深於醫。與君最契。重刊傷寒活人書。未竟而殂。君議爲竟之。俾與此書並行於朋友之際。所云篤矣。余素不習醫。近以學道。從事三尼。醫世功訣。讀金碧龍虎靈寶畢法諸書。稍知養生之理。因兼讀素問難經傷寒論及是書以相印證。

知醫家之要。盡此四書之中。君嘗謂是書醫可通仙。並謂余因學仙而通醫理。余謂醫與仙皆非余所及。其理則固能言之矣。趙君不著裏籍。金匱要略又云明人。君因欲去序中宋字。余謂舊本不宜輕攺。且其文筆醇濃。語多非近儒明人所及。朴學之士。潛徳隱曜。不必以史乘失載爲疑也。

若夫道家之書。如心印經云。上藥三品。神與气精。胎息經云。若欲長生。神气相注。南華經云。

無視無聽。抱神以靜。神將守形。乃可以長生。黃庭經云。寸田尺宅可治生。閉子精門可長活。

皆身心性命之圭旨。苟能守而行之。風濕寒暑。皆不能侵。畱形住世不難。又何雜病之足慮乎。

以質李君。知餘言之不誣也。

道光癸巳八月錢塘陳文述序於吳門妙香天室

自序

嘗思事不師古。其法不立。師古而不師聖人。其理不精。聖人每於禮樂教養之外。

凡可以愛護施民者。無所不至。視人疾痛。如在乃身。故仲景旣著傷寒論垂萬世法。而復出其心思。著金匱玉函經爲雜證矩範。使天下後世有志此者。於此啟悟。

以拯濟斯人。固聖人無已之心。不易之學也。後之學人。若東垣之脾胃。河間之溫熱。丹溪之濕熱。王安道之統論。易思蘭之發明。薛立齋之虛弱。莫不各擅其長。要皆得力於此。今之學人。能稱述諸家。而不知朔流窮源。上稽聖訓。積數十年之敏悟。爲百尺竿頭之進步。終爲淺寡而已矣。然則要略爲雜病方圓之至也。爲方不多。立論殊少。其間推測病由。如六淫之气。七情之感。腑臟之傷。及湯丸之補泄。气味之緩急。罔不畢備。有志之士。苟得其二三。已足名世。及觀從來注釋諸家。未能久讀其書。豈能心知其意。又何從闡發其理。邇者程公云來﹑徐公忠可。各有疏注行世。已足發揮底蘊。表彰絕業。獨趙以徳先生衍義。理明學博。意周慮審。本軒岐諸論。相爲映照。合體用應變。互爲參酌。庶幾大道之明也。惜乎未有梓本。讀者甚少。更有遺編。注遞頗缺。余購之二十餘載。未得全璧。因不揣疏陋。擬爲補注。又大半采嘉言之議。融會成之。而續貂之誚。知不免也。倘海內君子。有志以斯道自任者。如脈訣﹑藥性賦﹑回春入門等書。決不可讀。幸勉力於聖論。無自安於苟且。

康熙二十六年秋月吳門周揚俊識於星沙寓中

卷一

臟腑經絡先後病脈證第一

﹝論十三首方一首脈證二條﹞

問曰。上工治未病。何也。師曰。夫治未病者。見肝之病。知肝傳脾。當先實脾。四季脾旺不受邪。

卽勿補之。中工不曉相傳。見肝之病。不解實脾。惟治肝也。夫肝之病。補用酸。助用焦苦。益用甘味之藥調之。

酸入肝。焦苦入心。甘入脾。脾能傷腎。腎气微弱。則水不行。水不行。則心火气盛。心火气盛。則傷肺。

肺被傷。則金气不行。金气不行。則肝气盛。肝气盛。則肝自愈。此治肝補脾之要妙也。肝虛則用此法。實則不可用之。經曰。虛虛實實。補不足。損有餘。是其義也。余髒準此。

﹝衍義﹞經謂五臟相傳者。又是髒气因邪並之。邪正相合。發動則有餘。故得傳於不勝也。今乃云肝虛。虛證知其傳脾。然肝虛必弱。弱則必爲所勝者克。奚能傳於不勝也。藏气法時論曰。肝欲補。急食辛以補之。欲瀉。以酸瀉之。今云肝虛之病。補用酸。又奚爲與內經相反也。試嘗思之。

金匱首篇之所敍者。由人稟五行气味以成形。形成則聲色漸著。於是四者。日行變化於身形之中。

未嘗斯須離也。故列於篇首。以爲治病之規範。此條特明於味者耳。夫陰陽者。在天爲風﹑寒﹑濕﹑熱﹑燥﹑火之气。在地成水﹑火﹑金﹑土﹑木之形。在人化辛﹑酸﹑咸﹑苦﹑甘之味。是故人之五臟。從五行生數。配其奇偶。互成體用。天一生水。在體爲精。在气爲寒。地二生火。在體爲神。在气爲熱。精與神配。寒與熱配。二者形之始著。自合一奇偶也。天三生木。在體爲魂。在气爲風。地四生金。

在體爲魄。在气爲燥。魂與魄合。風與燥配。居形生成之中。亦合奇偶。然生物者气也。成之者味也。

以奇生則成而偶。以偶生則成而奇。寒之气堅。故其味可用鹹以。熱之气。故其味可用苦以堅。

風之气散。故其味可用酸以收。燥之气收。故其味可用辛以散。土兼四時。行無定位。無專性。陰陽沖气之所生。故其味甘以緩。洪範亦曰。稼穡作甘味之成者爲體。气之成者爲用。有諸體而形諸用。故肝木者必收之而後可散。非收則體不立。非散則用不行。

遂致體用之偏之气。皆足以傳於不勝也。偏於體不足者必補。酸以收之。偏於用不足者必補。辛以散之。故補體者必瀉其用。補用者卽瀉其體。因知內經云辛補。爲其用也。仲景云酸補。爲其體也。

然仲景之言。亦出內經。內經謂風生木。木生酸。酸生肝。豈非酸乃肝之本味。以本味補本體。不待言而可知。故正言時論補瀉其用之行變化者。亦不可以爲仲景相反也。又雲弱水壯火。使金气不行。

則肝气自愈者。水乃木之母。火乃木之子。此卽母能令子虛。子能令母實之義。由子克退鬼賊故也。然不止一法。又有所謂虛則補其母。實則瀉其子。二者之法。常對待而立。爲五行逆順而設。逆行則相勝。

順行則相生。治相勝者。則當弱水旺火。治相生者。則當益水瀉火。水能生木。於木虛者。

盒飯補水。水盛則木得受其所生矣。於木實者。盒飯瀉火。火退則金气來制。而木平矣。仲景謂肝虛用此。實則不用者。意則在是。觀夫內經治勝復之气於旣復之後。兩气皆虛。必補養安全而平定之。使余之气自歸。其所屬。少之气自安其所居。初勝之際。其气爲實。則瀉其有餘。由是以言。仲景此條之意。又未必不似於斯也。

夫人秉五常。因風气而生長。風气𨿽能生萬物。亦能害萬物。如水能浮舟。亦能覆舟。若五臟元眞通暢。人卽安和。客气邪風。中人多死。千般難。不越三條。一者經絡受邪。入臟腑。爲內所因也。二者四肢九竅。血脈相傳。壅塞不通。爲皮膚所中也。三者房室金刃虫獸所傷。以此詳之。病由都盡。若人能養愼。不令邪風漧忤經絡。適中經絡。未流傳腑臟。卽醫治之。四肢才覺重滯。卽導引吐納。鍼灸膏摩。勿令九竅閉塞。更能無犯王法。禽獸災傷。房室勿令竭乏。服食節其冷熱。苦辛酸甘。不遣形體有衰。病則無由入其腠理。腠者。是三焦通會元眞之處。爲血气所注。理者。是皮膚臟腑之紋理也。

﹝衍義﹞此條舉生身之气而言。所謂五常者。五行經常之气也。上應列宿。在地成像。名曰剛柔。金﹑木﹑水﹑火﹑土也。在天無質。名曰陰陽。風寒﹑濕熱﹑燥火也。人在气交中。秉地之剛柔。以成五臟百骸之形。秉天地之陰陽。以成六經之气。形气合一。神機發用。駕行穀气。出入內外。同乎天度。升降浮沈。應夫四時。主宰於身形之中者。謂之元眞。其外感者。皆客气也。主客之气。各有正不正。主气正則不受邪。

不正則邪乘之。客气正則助其生長。不正則害之。主气不正者。由七情動中。服食不節。房欲過度。金刃虫獸。傷其气血。盡足以虛之。客气之不正者。由气運興衰。八風不常。盡足以虛之。客气傷人。或謂風寒濕熱燥火。但有徳化。政令行於時。和則化。乖則變。變則眚。豈獨風能生能害於物哉。今仲景止言風而不及五气。何也。曰陰陽在天地間。有是气。則有是理。人秉是气。卽以爲命。受是理。卽以爲性。若仁者乃風木之理。風木乃仁之气。先儒且言仁者。天地生物之心。

兼統五常之性。其風木者。亦天地生物號令之首。必兼統五常之气。五气莫不待其鼓動以行變化。故內經曰。之化之變。風之來也。大抵醫之獨言風。猶儒之專言仁也。內經又曰。八風發邪以爲經風。觸五臟。靈樞曰。虛邪不能獨傷人。必因身形之虛而後客之。

又云。風寒傷人。自經絡傳入經脈肌肉筋骨。內經五內。仲景所謂人能愼養。不令邪中。爲內外所因者。

蓋取諸此以分表裏者也。非後世分三因之內因也。語同而理異。三因之內因。由七情房室。虛其元眞。

以致經絡臟腑之气。自相克伐者也。

﹝補注﹞此條首言元眞通暢。人卽安和。末言病則無由入其腠理。蓋重陽气以固其陰也。

問曰。病患有气色見於面部。願聞其說。師曰。鼻頭色靑腹中痛。苦冷者死。﹝一云腹中冷苦痛者死﹞

鼻頭色微黑者。有金气。色黃者。胸上有寒。色白者。亡血也。設微赤非其時者死。其目正圓者。

痙不治。又色靑爲痛。色黑爲勞。色赤爲風。色黃者便難。色鮮明者有畱飲。

﹝衍義﹞靑者。肝之色。肝苦急。急則痛。苦冷者。是厥陰挾其腎水爲寒。寒極則陽亡。

陽亡則死。微黑者腎之色也。腎屬水。水停則色微黑而不照。若照者是水勝火而血死。黃者脾之色。脾主土。輸穀气於上焦。以化榮衛。今胸中有寒。穀气不化。郁爲胃熱。顯出其黃色。黃爲中焦蓄熱。今不謂中焦熱。而爲胸中有寒者。乃指其致病之本而言也。白者肺之色。肺主上焦。以行榮衛。榮之色充則面華。不充則面白。知其亡血也。赤爲火色。若非火令之時。加於白色之上。是火重來克金也。故死。目通於肝。眼皮屬之脾。其肺金不能制木。風木得以自盛。反勝脾肺。是故風急則眼皮斂澀。

目爲之正圓。甚則筋彊肉重而成痙。痙由木賊土敗。故亦不治。𨿽然。色不可一例取。則又云靑爲痛者。與正文義同。

黑爲勞者。房勞也。入房太盛。竭精無度。情火熾而腎水乏。則又與水气之黑異矣。此屬之火也。火之色𨿽赤。

然是火發於腎水之中。故不赤而反黑。其黑必枯燥。不似水气之黑。黑而光澤者也。赤爲風者。由熱生風。

子令母實故也。黃爲便難者。以中焦熱燥其液。腸胃不潤。是以便難。然是黃色必枯而不澤。所以又謂若鮮明者爲畱飲。畱飲以津液不行。滯其穀气。化熱致黃也。𨿽然。同此論也。及考夫內經。其五色又有從觀於面。察於目。謂面黃目靑。面黃目赤。面黃目白。面黃目黑。皆不死。又謂靑如翠羽。赤如雞冠。黃如蟹腹。白如豕膏。黑如烏羽者。是生色也。靑如艸滋。赤如血。黃如枳實。黑如煤。白如枯骨。

是死色也。又有從五臟分部顏頰鼻頤者。如刺熱篇謂赤色是也。由是推之。五臟善惡之色。更必有隨其气。

顯露其色。各於其所司目唇鼻竅之內外者。蓋仲景欲明望色知病之道。故舉此略耳。

師曰。病患語聲寂然。喜驚呼者。骨節間病。語聲喑喑然。不徹者。心膈間病。語聲啾啾然。細而長者頭中病。

﹝衍義﹞此條舉聽五行之病聲而言。所謂寂然者。欲語而默默處也。夫陰靜而陽躁。此病在厥陰。故好寂然也。厥陰在志爲驚。在聲爲呼。在體爲筋。筋束關節。所以厥陰之病善驚。在聲爲呼。則知其病在骨節也。喑喑然不徹者。聲出不揚也。蓋肺主气。膈乃肺之部。

宗气行呼吸入出升降於是焉。語聲之不徹。則知其气不得升。是心膈之有病也。啾啾者。聲小啾喞也。細而長者。其气起自下焦從陰則細。道遠則長。蓋是巨陽主气。少陰與之爲表裏。巨陽有邪。

則少陰上從而逆於巓。腎在聲爲呻。陽主躁。故呻吟之聲。從陽變而爲啾喞細長也。巨陽脈在頭。

是頭中病。亦仲景特發聽聲察病之一法耳。若更推而廣之。則五音之宮﹑商﹑角徵﹑羽。五聲之歌﹑哭﹑笑﹑呻﹑吟之變。皆可求五臟表裏虛實之病。五气之邪。尢醫者之當要也。

師曰。息搖肩者。心中堅。息引胸中。上气者咳。息張口短气者。肺痿唾沫。

﹝衍義﹞息者。呼气出粗。類微喘而有聲也。呼出心與肺。今火乘肺。故呼气奔促而爲息也。搖肩者。肩隨息气搖動。以火主動故也。其心之經脈掣引也。因心中有堅實之邪。不得和於經脈。故經脈抽掣搖動。息引胸中上气咳者。胸中。脈所主也。宗气之所在。火炎於肺。則肺收降之令不行。反就燥而爲固澀堅勁。气道不利。所以上气出於胸中者則咳也。息張口短气。肺痿唾沫。此又火炎於肺之甚者。收降淸肅之气亡。惟從火出。故張口不合也。宗气亦衰而息短矣。津液不布。從火而爲沫唾矣。

此仲景因呼息以爲察病之法。與後條吸對言以舉端耳。然息病屬於內外者。豈止此而已。動搖與息相應者。又寧獨在肩而已。豈無陰虛以火動者焉。如內經謂乳子中風熱。喘鳴息肩者。脈實大也。緩則生。

急則死。是又在脈別者也。

師曰。吸而微數。其病在中焦。實也。當下之卽愈。虛者不治。在上焦者其吸促。在下焦者其吸遠。此皆難治。呼吸動搖振振者不治。

﹝衍義﹞谷之精气。乃分三隧。淸者化榮。濁者化衛。其一爲宗气。畱胸中以行呼吸焉。呼吸固資於宗气。然必自陰陽合辟而爲之機。於是呼出者。心肺主之。吸入者。腎肝主之。

心肺陽也。腎肝陰也。若中焦有邪實。則阻其升降。宗气因之不盛於上。吸气因之不達於下。中道卽還。宗气不盛則吸微。中道卽還則往來速。速則數。故吸而微數。瀉中焦實。則升降行而吸卽平矣。

不因中焦實。卽是腎肝之陰虛。根本不固。其气輕浮上走。脫陰之陽。宗气亦衰。若此者死日有期。尙可治乎。然則上焦固是主乎呼。下焦固是主乎吸。若陰陽之配合。則又未始有相離者。故上焦亦得而候其吸焉。而心肺之道近。其眞陰之虛者。則從陽火而升不入乎下。故吸促。肝腎之道遠。其元陽之衰者。則因於陰邪所伏。卒難升上。故其吸遠。此屬眞陰元陽之病。皆難以治。若夫人身之筋骨血肉脈絡。皆藉陰气之所成。生气無所克。然後得以鎭靜而爲化生之宇。今陰气憊矣。生气索矣。器宇亦空矣。惟呼吸之气往來於其中。故振振動搖不自禁也。若此者。卽內經所謂出入廢則神機化滅是也。故鍼藥無及矣。

師曰。寸口脈動者。因其旺時而動。假令肝旺色靑。四時各隨其色。肝色靑而反色白。非其時色脈皆當病。

﹝衍義﹞內經有謂五臟之脈。春弦夏鉤。秋毛冬石。彊則爲太過。弱則爲不足。四時皆以胃气爲本。有胃气曰平。胃少曰病。無胃曰死。有胃而反見所勝之髒脈。甚者今病。微者至其所勝之時病。又謂五臟之色。在旺時見者。春蒼。夏赤。長夏黃。秋白。冬黑。所主外榮之常者。白當肺當皮。赤當心當脈。黃當脾當肉。靑當肝當筋。黑當腎當骨。五色微診。可以目察。能合脈色。可以萬全。其內經之言如此。斯論殆將本於是之節文也。

問曰。有未至而至。有至而不至。有至而不去。有至而太過。何謂也。師曰。冬至之後。

甲子夜半少陽起。少陽之時陽始生。天得溫和。以未得甲子。天因溫和。此爲未至而至也。以得甲子而天未溫和。此謂至而不至也。以得甲子而天大寒不解。此謂至而不去也。以得甲子而天溫如盛夏五六月時。此謂至而太過也。

﹝衍義﹞夫斗建子月中辰。卽冬至節也。節陽至。一之气卽至。故律管飛灰。候於是日。今仲景乃云。冬至後甲子夜半候以至未至者。何歟。殆以天干地支所合節至之日。便名甲子。非直待其眞甲子日至以候气也。不然。假如乙丑丙寅日冬至。兩月後方是甲子。

其時始候之乎。考之內經。候气至不至。有謂四時者。有謂五運者。有謂六气者。發明詳矣。至四時。

則曰天以六六爲節。地以九九制會。六甲終歲三百六十日法也。五日爲一候。三候爲一气。六气爲一時。四時爲一歲。而各從其治主焉。求其气之至也。皆從春始。未至而至。此爲太過。則薄所不勝乘所勝也。命曰气淫。至而不至。此爲不及則所勝妄行而所生受病。所不勝薄之也。命曰气迫。然在脈應春弦夏鉤秋毛冬石。太過者病在外。不及者病在內。在五運相襲﹐而皆治之。終期之日﹐陽年先天而至當歲之運﹐則气太過﹐陰年後天而至當歲之運。則气不及。與其年和。則非太過不及而平。與司天地气不和。

則勝而報復。復則郁發待時而作。作則風濕燥熱火寒之气。非常而暴。在六气則曰六气之勝。淸气大來。燥之勝也。風木受邪。肝病生焉。熱气大來。火之勝也。燥金受邪。肺病生焉之類。在脈應則曰厥陰之至弦。少陰之至鉤。少陽之至大而浮。太陰之至沈。陽明之至短而澀。太陽之至大而長。至而和則平。至而甚則病。至而反者病。至而不至者病。未至而至者病。陰陽易者危。然候六气之應。常以正月朔旦平明視之。觀其位而知其所在。而其至則從運之先天後天也。由是觀之。仲景言四時之定法者。若遇气運加臨主位。則必將奉天政之寒溫。𨿽與四時气有反者。難爲逆時也。候同也。且經曰。

主勝逆。客勝從。又曰。必先歲气。毋伐天和。此又不在獨守四時之气。而參之以運气者矣。

師曰。病患脈浮者在前。其病在表。浮者在後。其病在裏。腰痛背彊。不能行。必短气而極也。

﹝衍義﹞脈浮爲虛。關前屬陽。主表。關後屬陰。主裏。所謂表者。以足太陽言也。裏者。

以足少陰言也。一腑一臟。是其表裏所合。其太陽經自足從背至項腰者。腎府也。是故表病則背彊不能行。裏病則腰痛短气而極少。𨿽然。寸尺脈浮。非一經一病之可盡。今獨出此病。何也。大抵用表裏而言病。必舉太陽腎爲例。蓋太陽是諸陽之屬。凡受邪必自此始。腎是治內之主事。書獨言此例以推之。

問曰。經云厥陽獨行。何謂也。師曰。此爲有陽無陰。故稱厥陽。

上言陽虛。此言亡陰。

﹝衍義﹞厥者。猶極也。獨行無陰與配也。王冰注內經一水不勝五火。謂五臟厥陽也。經又謂六陽並至。謂之至陽。又云。至陽盛。地气不足。由是觀之。火卽陽也。至陽。卽厥陽也。獨行。獨並至也。皆是陰不足而陽盛之極者也。

問曰。寸脈沈大而滑。沈則爲實。滑則爲气。實气相搏。厥气入髒卽死。入腑卽愈。此爲卒厥。何謂也。師曰。唇口靑。身冷。爲入髒。卽死。如身和。汗自出。爲入腑。卽愈。

﹝衍義﹞沈﹑陰象也。滑﹑陽象也。陰主血。陽主气。邪在於血則血實。邪在於气則气實。

故血實者脈沈。气實者脈滑。邪盛者脈大。五臟治內屬陰。主藏精宅神。今血气並其邪而入。堵塞於髒。身之精气不行。神機化滅。升降出入之道皆絕。榮絕則唇口靑。靈樞曰。是厥陰气絕則唇靑。夫六腑治外屬陽。主傳用水谷之气。充乎內外者也。今血气並邪入於腑。腑陽動不比髒之陰靜。靜者得其邪。則因而堵塞不行。動者邪𨿽入。終不能久閉其气道。何則。爲在內之神機應乎外。主養榮衛之气。則散行於表而身和。和則腠理開。邪散而汗自出。榮衛之气行。故愈矣。

此仲景舉陰陽臟腑之大端如此。至若厥病多由。難以槪論。內經曰。血气並走於上。則爲大厥暴死者。其上非膻中三焦之府者乎。而乃以气反則愈。不反則死。又如邪客五絡。狀若屍厥者。以通脈絡爲治。非頭面諸脈證爲難槪論也。

問曰。脈脫入髒卽死。入腑卽愈。何謂也。師曰。非爲一病。百病皆然。譬如浸淫瘡。從口起流向四肢者可治。從四肢流來入口者。不可治。病在外者可治。入裏者卽死。

﹝衍義﹞脫者去也。經派乃臟腑之隧道。爲邪气所逼。故絕气脫去其脈而入於內。

五臟陰也。六腑陽也。陰主死而陽主生。所以入髒卽死。入腑卽愈而可治。非惟臟腑之陰陽然也。凡內外陰陽之邪毒出入表裏者。皆然也。

問曰。陽病十八。何謂也。師曰。頭痛項腰脊臂腳掣痛。陰病十八。何謂也。師曰。咳上气喘噦咽腸鳴脹滿心痛拘急。五臟病各有十八。合爲九十病。人又有六微。微有十八病。合爲一百八病。五勞七傷六極。婦人三十六病。不在其中。淸邪居上。濁邪居下。大邪中表。小邪中裏。之邪。從口入者。宿食也。五邪中人。各有法度。風中於前。寒中於暮。濕傷於下。霧傷於上。風令脈浮。寒令脈緊。霧傷皮腠。濕流關節。食傷脾胃。極寒傷經。極熱傷絡。

﹝補注﹞此總內經所著之病。而爲之分陰陽。悉表裏。合上下內外以立言。庶幾經絡明。腑臟著。所因顯。不致散而難稽也。如三陽在外。病頭痛等六證。則各有所行之經。各顯本經之證。三而六之。非十八乎。而三陰之在裏者亦然。五臟各有十八。合計爲九十病。其爲病則於靈樞論心脈爲螈。班班可考矣。若六腑則何如。腑居內而實合於經者也。故言腑者取諸合。如胃合三里。大腸合巨虛上廉。小腸合巨虛下廉。三焦合委陽。膀胱合委中央。膽合陽陵泉。故邪之在腑者合外於經。其受患爲淺。而欲散不難。不若五臟之深且甚焉。故曰微也。其爲病。

內經有分屬。仲景括爲一百八病。蓋因腑之六以爲數也。凡此共二百三十四病。統內外而言之也。乃專爲內因者。如所謂五勞。卽視久傷血等云云也。夫行立坐臥。俱不可彊。乃至久者。必迫於所不得已也。

其爲傷孰甚焉。然後知人之有體。固有以用之也。不用則體爲不運。然使過於用。則體亦太勞而失所養矣。

若七傷。則太飽傷脾等云云也。夫五臟各有所司。苟無以節之。或貪於可欲之事。或任其性气之偏。皆足害其和。而況形爲外之气侵。志爲內之情動乎。至極者。又各極其偏之謂也。气血也。肌肉也。筋骨也。精神也。相均始爲無獘。設有過則必有不及者矣。婦人三十六病。瘕居十二謂月不應期。而所下之物不一色也。夫婦人爲陰。其痛屬腰半以下居多者。以衝督任三脈之病。有九痛也。七害五傷三因。各詳於經。共爲三十六病焉。然則人之病也。邪有以中之也。明乎所中之邪。則此邪非彼邪。從可識矣。人之一身。上下表裏盡之矣。而所謂淸濁大小邪者。一爲霧露。一爲地濁。本天者親上。本地者親下。百病之長。傷人之陽。肅殺之气。傷人之陰者是也。從口入者爲內傷。亦足使人發熱腹痛。喘嘔脹滿。不去其陳而致新。不足以爲功。然邪之本於外中者。因乎六气。乃仲景以爲五邪。

如風寒濕霧熱。而遺燥之一气。豈非以風寒與火。皆足以成燥。則燥本非一致。

而其情已兼三气之內歟。夫風之傷人。三時俱有。若寒必於冬。故雲暮。其脈證詳於傷寒論中矣。而仲景復詳於此者。以其統論病之陰陽。不可不言天地之陰陽。

分論人之五臟。不可不言所淫之五邪。蓋五气之勝在天地。五行之不足在人也。故曰邪之所湊。其气必虛也。

問曰。病有急當救裏救表者。何謂也。師曰。病醫下之。續得下利淸谷不止。身體疼痛者。急當救裏。後身體疼痛。淸便自調者。急當救表也。

﹝補注﹞先表後裏者。不易之法也。乃有救裏先於表者。豈無謂乎。答曰。攻表者。正以裏爲急也。邪在表。苟不根據法治之。將延遲時日。勢必內入而大患。醫乃不明此理。下之或早或重。遂使下利淸谷。至於不止。則裏已急矣。表證𨿽在。法當救裏。裏和而表未解。仍當救表。此亦一定之法也。然仲景何以不言所以救之之法耶。而四逆以佐正。桂枝以退邪。已詳於太陽篇中矣。

大病痼疾。加以卒病。當先治其卒病。後乃治其痼疾也。

﹝補注﹞痼疾。謂病已沈痼。非旦夕可取效者。卒病。謂卒然而來。新感而可取效於旦夕者。乘其所入未深。急去其邪。不使稽畱而爲患也。且痼疾之人。正气素虛。

邪尢易傳。設多瞻顧。致令兩邪相合。爲患不淺。故仲景立言於此。使後之學人。知所先後也。

問曰。五臟病各有得者愈。五臟病各有所惡。各隨其所不喜者爲病。病者素不應食。而反暴思之。必發熱也。﹝婁全善作暴食之﹞

﹝補注﹞五臟配五味。理之正也。言理之自然。而見其性焉。卽以見其情焉。何也。如仲景言髒之各得者。得其性之近也。內經則言欲。非以其情乎。仲景言所惡。亦以其性也。而復云不喜。亦卽內經之所云苦。非以其情乎。然則五臟旣各有性。

則惟遂其性而情始洽焉。斯病者愈矣。使拂其性而所惡乘之。則情抑而爲病。

固其常也。𨿽然。肝欲酸。喜其收也。又云肝欲辛。又喜其散。五臟皆然。豈其欲本有相反者耶。殊不知木曰曲直。曲直作酸。酸以固其體也。木喜條達。實近於散辛以益其用也。天下無體不立。無用不生。體用得而自和矣。論如肝惡風。木性不喜動也。而木又自足生風。風性急。木失其養。足以生之。故又云肝苦急也。苦急而肝病矣。經謂急食甘以緩之。則病可愈。假使忽思食苦。是反得子助。而气爲有餘。則發熱可必。他髒如之。故五味得其平。則足以相養。而無偏勝之患。四時合於正。則各以相生。而無不足之虞。此在人之善調之也。

夫諸病在髒。欲攻之。當隨其所得而攻之。如渴者。與豬苓湯。餘皆仿此。

﹝衍義﹞此槪言諸病在髒之屬裏者。治法有下之﹑泄之﹑奪之﹑消之﹑溫之﹑寒之﹑和以平之。各量輕重。從宜施治。務去其邪。以要其正。故引渴病以比類之。而是証之用豬苓湯。

見卷十三消渴證中。

卷二

痙濕病脈證第二

﹝論一首脈證十二條方十一首﹞

太陽病。發熱無汗。反惡寒者。名曰剛痙。

﹝補注﹞此論痙病也。非傷寒也。非寒而何得以太陽目之。以其頭痛腰脊痛。與太陽傷營不異。故以太陽定之。然旣曰太陽。又何以名痙。其角弓反張。正內經之所謂痙也。痙亦爲寒因。故寒郁而熱。气閉皮毛。汗無由出。全是傷營本證。所異者。止是不惡熱而反惡寒爾。其所以反惡寒者。何也。因其人先傷於濕。後復感寒。兩陰相合則寒。𨿽發熱。終爲濕气挾持。經絡筋節之間。閉而不宣。一身之陽。

郁抑而不外越。故身卽熱。而情則惡寒也。又濕在筋節。則寒爲所持。遂流連而不得去。正气阻滯。邪气獨畱。又安望其屈伸如故。轉運無礙乎。角弓反張。有由來也。名曰剛者。寒气堅勁。性使然也。後諸名家。惟王海藏得之。以擴仲景之意。

謂三陽太陰皆病痙。項背反張屬太陽。若低頭視小。手足牽引。肘膝相構。陽明痙也。若一目或左右斜視。並一手一足搐搦者。少陽痙也。若發熱腹痛脈沈細者。太陰也。此論固善矣。惜其不及少陰厥陰。以全三陰之痙。豈二髒之經。不爲內外之彊﹐有類於太陰者乎。且靈樞曰足少陰之筋。循脊內。挾脊上至項。與足太陽筋合。其病在此。爲主癇螈及痙。在外陽病者。不能俯。在內陰病者。

不能仰。此非少陰之病痙者乎。況厥陰肝臟主筋。又豈有風寒過甚。猶不自傷其筋。以致其筋短者耶。是可觸而悟矣。

太陽病。發熱汗出而不惡寒。名曰柔痙。

﹝衍義﹞是癥亦出傷寒論中。注謂太陽病。發熱汗出爲表虛。則當惡寒。其不惡寒者。爲陽明病。今發熱汗出而不惡寒者。非陽明癥。則是太陽中風。重感於濕。爲柔痙也。表虛感濕。故曰柔痙。卽上條所引內經爲表裏兼濕內攻。大筋短。小筋弛長之痙也。所謂柔痙者。非不彊也。但剛痙彊而有力。柔痙彊而無力爲異爾。

太陽病。發熱脈沈而細者。名曰痙。爲難治。

﹝衍義﹞此條嘗出傷寒論痙病篇。彼不言難治。於是成無己止注其重感於濕。意殆以沈而細。系寒濕之本脈。故不言其難治。設不因寒濕之邪。而沈細見於太陽發熱之表病。則是陽病見陰脈。誠爲難矣。若朱奉議以痙病脈盡沈遲弦細者非也。如脈經云。脈沈細。名曰陽中之陰。少气。陰气不通爲痙。病發熱者。殆與此無少異爾。

﹝補注﹞太陽﹑陽經也。發熱﹑陽證也。何以知爲痙。以有或剛或柔之證見也。脈沈與細陰脈也。沈爲少陰本脈。而復不能鼓之使顯。乃有如絲者來去其間。則是無陽中又屬陰虛矣。何也。惟無陽令沈。無陰因細也。陽癥陰脈。豈易治乎。嘉言爲難治。初非不治。比類而觀。則仲景少陰例中。原有麻黃附子細辛湯之法。余以爲不可也。蓋始得之。反發熱脈沈者。以脈沈是本。而發熱爲標。是少陰兼太陽之表。猶易爲力也。若夫太陽顯少陰之脈。有不難爲功者乎。況較少陰更多一細乎。𨿽然。後條太陽病。脈亦沈細。何以不云難治。以有濕也。濕不但細宜。卽沈並宜矣。然則又何以知其病之非濕乎。濕必流於關節。今關節無疼痛。故知之太陽病。發汗太多。因致痙。

﹝衍義﹞成無己注傷寒論。謂發汗太多則亡陽。陽气者。精則養神。柔則養筋。陽微不能養。則筋脈緊急而成痙。𨿽然。發汗之陽。陽亡寒起。致緊急而爲痙。固也。然發汗復爲痙者。難以緊急槪言。發汗必用辛熱之劑。汗𨿽出。熱不爲汗解。反得辛熱之劑以助之。熱愈甚而拘攣其筋脈亦有之。又如傷寒論中有云。傷寒頭痛。翕翕發熱。形象中風。常微汗出。自嘔者。不可發汗。發汗則成痙。身彊難以屈伸。注云。傷寒當無汗惡寒。今頭痛發熱。微汗自嘔。則傷寒之邪傳而爲熱。欲行於裏。若發汗則虛其表。熱歸經絡。熱甚風生。故身彊直爲痙。

夫風病。下之則痙。復發汗。必拘急。

﹝補注﹞筋者肝之合。脈者心之合。風內應於肝。外應於筋。熱內應於心。外應於脈。

是故風病而成熱者。其邪气卽以應筋脈。若更下之。則虛其陰。復汗之。則虛其陽。陰虛則榮血微。筋無養而成痙。陽虛則衛气衰。脈無養而拘急。

瘡家𨿽身疼痛。不可發汗。汗出則痙。

﹝衍義﹞此條亦見傷寒注。謂表虛聚熱則生瘡。瘡家身疼如傷寒。不可發汗。發汗則表愈虛。熱愈甚。虛熱生風。故變痙也。𨿽然瘡已。以其熱從腠理開。汗出而散之可也。

病者身熱足寒。頸項彊急。惡寒。時頭熱面赤。目赤。獨頭動搖。卒口噤。背反張者。痙病也。若發其汗者。寒濕相搏。其表益虛。卽惡寒甚。發其汗已。其脈如蛇。﹝一云其脈滄滄﹞

﹝衍義﹞傷寒注曰太陽中風。重感寒濕。乃變爲痙也。身熱足寒者。寒濕傷下。時頭熱面赤目赤。風傷於上也。頭搖者。風主動也。獨頭搖者。頭爲諸陽之會。風傷陽也。若純傷風者。則一身盡動搖。手足搐搦。此皆內挾寒濕。故頭搖也。口噤者。寒主急也。卒口噤者。不常噤也。有時而緩。若風寒相搏。則口噤而不時開。此皆加之風濕。故卒口噤也。風寒客於足太陽。故筋脈拘急。頭項彊背反張也。此癥出傷寒論中。其衍文者。無發其汗以後二十五字。

愚按金匱有此。則所重者。正在此二十五字矣。豈可無以注之乎。故謂痙病之發其汗者。誤也。誤則陽气徒虛。而邪不復出。且反以動其濕而濕不去。兩相搏聚。蒂固根深。遂使衛气更虛。較之未汗前之惡寒。爲尢甚矣。試言其脈。則因誤汗。逼令眞陽脫入濕中。所以形容其如蛇也。言脫出之陽。本疾急親上。輕矯若龍。爲濕气所紐。則遲滯如蛇之象。盡力奔迸。究竟不能奮飛矣。此脈之至變。義之至精者也。

暴腹脹大者。爲欲解。脈如故。反伏弦者痙。

﹝衍義﹞肝在五行爲木。在六气爲風。所勝之者燥金。不勝之者爲濕土。若金旺則木受制而郁矣。木郁必發。發則從火。過其所不勝之中土。故脾土得木火而腹爲暴脹大。如內經所謂厥陰在泉者腹脹。與諸腹脹大皆屬於熱者同類也。是故以腹之暴脹。因知木之郁於脾者也。已出之脾而木气行矣。火與俱而燥金之气退矣。金退木行。故曰欲解。解則其脈行。應脈大。今不浮大而如故。反伏弦者。則是風猶郁在肝而自病。其所合之筋脈已成痙矣。此條暴脹之先。不見敍癥。遽曰欲解。必有所解之病在也。

夫痙脈。按之緊如弦。直上下行。﹝一作築築而弦﹞

﹝衍義﹞痙病由風寒互爲之。重感於邪。寒脈則緊。風脈則弦。是本脈也。脈經謂直上下行者。督脈也。見之則大人癲。小兒癇。二者盡爲背反張。由督脈與太陽合。

行於脊裏相引而急。故顯出督脈之象也。今痙彊無異於癲癇之背反張者。是亦相干於督脈。而見其上下行之象矣。

痙病有灸瘡。難治。

﹝衍義﹞痙病有風熱。燥急其筋骨。不當復灸以火。且助火深入。風熱得之。愈固而不散。所以難治。

脈經云。痙家其脈伏堅。直上下。

﹝衍義﹞內經謂脈沈而堅。病在中。今所伏非沈者歟。堅非如腎之彈石者歟。此兩條出脈不出癥。殆爲前條明其表。此見其病在內外。如內經之柔痙骨彊之類也。

太陽病。其癥備。身體彊KTKT﹝音如﹞然。脈反沈遲。此爲痙。栝蔞桂枝湯主之。

栝蔞桂枝湯方栝蔞根﹝二兩﹞桂枝﹝三兩﹞芍藥﹝三兩﹞甘艸﹝三兩﹞生薑﹝三兩﹞大棗﹝十三枚﹞

上六味。以水九升。煮取三升。分溫三服。取微汗。汗不出。食頃。啜熱粥發之。

﹝衍義﹞謂太陽病。其癥備。是何癥之備也。大抵太陽經脈。自足上行。循背至頭項。

此是其所過之部。而爲之狀者。皆是其癥也。考之傷寒論。有謂太陽病。項背彊KTKT然。反汗出惡風者。桂枝加葛根湯主之。亦是其一也。正與此同。而少異者。

彼以汗出惡風。其脈必浮。此言脈沈遲。必汗不出。不出則亦不惡風。故不加葛根而加栝蔞根。俱是益津和血養筋之劑。彼之KTKT然。項背彊。𨿽未至於痙。然經脈已拘急。不利於運動。故用葛根之甘行陽。從表分衛中以生津液。和其經脈。沈遲。汗必不出。不出則亦不惡風。則是病在表之榮血分。榮血陰也。其體沈。

其行遲。所以脈應其象。外息於寸口。內不養於筋經。故痙彊之病作焉。所以栝蔞根味苦入陰。用以生榮血。益陰分津液。養其筋經者爲君。桂枝之辛以散。芍藥之酸以收。一陰一陽。在裏在表者爲臣。甘艸﹑姜﹑棗合辛甘之味。行脾之津液。

而和榮衛者爲使。立方之旨。其在斯歟。

太陽病。無汗而小便反少。气上衝胸。口噤不能語。欲作剛痙。葛根湯主之。

葛根湯方葛根﹝四兩﹞麻黃﹝三兩去節﹞桂﹝二兩去皮﹞芍藥﹝二兩﹞

甘艸﹝二兩炙﹞生薑﹝三兩﹞大棗﹝十二枚﹞

上七味。咀。以水一斗。先煮麻黃﹑葛根減二升。去沫。內諸藥。煮取三升。去滓。溫服一升。覆取微似汗。不須啜粥。餘如桂枝湯法將息及禁忌。

﹝衍義﹞按傷寒論中有太陽病。項背彊KTKT。無汗惡風。葛根湯主之。注曰。輕可去實。以中寒表實。故加麻黃葛根以祛風。桂枝湯以和表也。今以小便反少。气上衝胸。口噤不能語。欲作剛痙者。亦用之何也。蓋太陽欲入傳陽明。然陽明不受邪。故气逆上衝胸。而陽明筋脈內結胃口。外行胸中。過人迎。環唇口。以其經多气多血。胸中肺部也。上焦主分布津液。行水道今太陽與陽明熱並胸中。故水道不行則小便少。津液不布則無汗。人迎在結喉兩旁。近會厭發聲機關之處。

由陽明所過筋脈。遇所並之熱。遂攣急牽引。以口噤不能語。欲作剛痙。胸中近表。論其在上。則屬太陽。論其居前。則屬陽明。宜乎是方治其兩經之病也。何以言之。蓋葛根本陽明經藥。能生津出汗。行小便。解肌。易老云。太陽初病。未入陽明。不可便服葛根。是引賊破家也。又云。用此以斷太陽之路。卽是開發陽明經气。以卻太陽傳入之邪也。故仲景治太陽﹑陽明合病。桂枝湯加麻黃﹑葛根也|痙爲病。﹝一本痙字上有剛字﹞胸滿口噤。臥不著席。腳攣急。必齒。可與大承气湯。

大承气湯方大黃﹝四兩酒洗﹞濃朴﹝半斤炙去皮﹞枳實﹝五枚炙﹞芒硝﹝三合﹞

上四味。以水一斗。先煮二物。取五升。去滓。內大黃。煮取二升。去滓。內芒硝。更上火。微一二沸。分溫再服。得下。止服。

﹝衍義﹞此傳陽明風熱之深者也。無己謂傷寒癥。以陽明入腑。腹滿者下之。而胸滿者未深入。猶帶表邪。所郁陽气不宣故爾。非汗卽吐。然而未論及此痙病之胸滿也。胸滿豈可一槪而言帶表乎。有表則屬表。有裏則屬裏。若此背不著席。

齒與項肩彊口噤之屬表者不同。由熱入甚深之所致。故此言胸滿。亦熱之極也。況風熱燥爍津液。陰血消亡。至於下焦屬陰之筋脈皆攣急矣。然其熱入深者。非苦寒鹹下之。不足以除其熱。救其陰。夫傷寒病螈者。以熱生風而搐。

尙爲難治。況此甚於搐者。非下之不能療也。然亦有不治者。若靈樞熱而痙者死。腰折螈齒也。

太陽病。關節疼痛而煩。脈沈而細者。﹝一作緩﹞此名濕痺。﹝玉函雲中濕﹞濕痺之候。小便不利。

大便反快。但當利其小便。

﹝衍義﹞此癥出傷寒論注雲。霧傷皮腠。濕流關節。疼痛而煩者。濕气內流也。濕同水也。脈沈而細者。水性趨下也。痺痛也。因其關節煩疼而名曰濕痺。非香港腳之痺也。內經曰。濕勝則濡泄小便不利。大便反快者。濕气內郁勝也。但當利其小便。以宣泄腹中濕气。故云治濕不利小便。非其治也。𨿽然。大抵此爲小便通陽气。行水道。今爲濕气內勝。陽气被郁。故小便不利。利之則陽气行。𨿽在關節之濕。亦得宣泄矣。設小便利已。而關節之痺不去。必又自表治之。

濕家之爲病。一身盡疼。﹝一云疼煩﹞發熱。身色如燻黃也。

﹝衍義﹞此癥見傷寒注曰。色黃如橘子色者。陽明瘀熱也。此身色似燻黃。卽非陽明瘀熱者。梔子柏皮主之。爲表裏有熱。則身不疼痛。此一身盡痛。非傷寒客熱也。知濕邪在經而使之。脾惡濕。濕傷。則脾病而色見。是以身發黃者。爲色黃如煙燻。非正黃色也。

濕家。其人但頭汗出。背彊。欲得被覆向火。若下之早則噦。或胸滿。小便不利。﹝一云利﹞

舌上如苔者。以丹田有熱。胸中有寒。渴欲得飲而不能飲。則口燥煩也。

﹝衍義﹞按傷寒論成無己注曰。濕家有風濕。有寒濕。此寒濕相搏者也。濕勝則多汗。傷寒則無汗。寒濕相搏。𨿽有汗而不能周身。故但頭汗出也。背﹑陽也。腹﹑陰也。

太陽之脈。挾脊抵腰。太陽客寒濕。表气不利而背彊也。裏有邪者。外不惡寒。表有邪者。則惡寒。欲得被覆向火者。寒濕在表而惡寒也。若下之早。則傷動胃气。

損其津液。故致噦而胸滿小便不利。下後裏虛。上焦陽气因虛而陷於下焦。爲丹田有熱。表中寒乘。而入於胸中。胸中有寒。故使舌上生白苔滑。藏燥則欲飲水。以胸中客寒濕故不能飲。而但口燥煩也。

濕家下之。額上汗出。微喘。小便利﹝一云不利﹞者死。若下利不止者亦死。

﹝衍義﹞傷寒論注曰。本是後條濕家身煩疼。可與麻黃加術四兩發其汗。妄下之。

因致此逆。蓋逆則眞陽自上越。陰自下脫。其額上汗出微喘者。陽之越。小便利與下利不止者。陰之脫也。陰陽離決。必死之兆也。自此而推之。下之𨿽額上汗出微喘。若大小便不利者。是陰气不退。而陽之根猶在也。下之𨿽大小便利。若額上無汗出與喘。是陽气不越。而陰之根猶在也。則非離決。可以隨其虛而救之。

風濕相搏。一身盡疼痛。法當汗出而解。值天陰雨不止。醫云。此可發汗。汗之病不愈者。何也。蓋發其汗。汗大出者。但風气去。濕气在。是故不愈也。若治風濕者。發其汗。但微微似欲汗出者。風濕俱去也。

﹝衍義﹞按傷寒論注是條。曰。值天陰雨不止。明其濕勝也。內經曰。陽受風寒。陰受濕气。又云。傷於風者。上先受之。傷於濕者。下先受之。風濕相搏。則風在外而濕在內。汗大出者。其气暴。暴則外邪出而裏邪不能出。故風去而濕在。汗微微而出者。其气緩。緩則內外之邪皆出。故風濕俱去也。

濕家病。身疼。發熱。面黃而喘。頭痛。鼻塞而煩。其脈大。自能飲食。腹中和無病。病在頭中寒濕。故鼻塞。內藥鼻中則愈。﹝脈經云病患喘而無濕家病以下至而喘十三字﹞

﹝衍義﹞按傷寒論是條。注曰。病有淺深。癥有內外。此則濕气淺者也。何以言之。濕家不云關節煩疼。而云身上疼痛。是濕气不流關節。而外客肌表也。不云發熱身似燻黃。復云發熱面黃而喘。是濕不漧於脾。而薄於上焦也。陰受濕气。則濕邪爲深。今頭痛鼻塞而煩。是濕邪客於陽而不客於陰也。濕家之脈沈細。爲濕內流。今脈大者。是濕不內流而在表也。又以自能飲食。胸腹別無滿痞。爲腹中和無病。知其濕气微。但內藥鼻中。以宣通頭中寒濕。是注其理明且盡矣。若夫脈經之無身上疼痛十三字。豈無其說乎。頭痛鼻塞。其痛在頭。身上疼痛發熱。

其病在經脈。內藥鼻中者。爲去頭中寒濕。故減十三字爾。然則三陽經皆上於頭。太陽與陽明。俱到鼻。今頭上寒濕。而鼻爲之塞也。則二經脈皆不通。郁而發熱。身無疼痛。內藥鼻中。頭上之濕散。則二陽之經脈行。而病可盡愈矣。

濕家身煩疼。可與麻黃加術湯發其汗。愼不可以火攻之。

麻黃加術湯方麻黃﹝二兩去節﹞桂枝﹝二兩去皮﹞甘艸﹝一兩炙﹞杏仁﹝七十个去皮尖﹞白術﹝四兩﹞

上五味。以水九升。先煮麻黃減二升。去上沫。內諸藥。煮取二升半。去滓。溫服八合。覆取微似汗。

﹝衍義﹞此爲气濕之邪。蓋邪者濕與寒合。故令人身疼。大法。表實成熱。則可發汗。

無熱是陽气尙微。汗之恐虛其表。今是癥𨿽不云發熱。而煩已生。煩由熱也。所以服藥不敢大發其汗。且濕亦非暴汗可散。故用麻黃湯治寒。加術去濕。使其微汗爾。然濕邪在表者。惟可汗之。不可火攻。火攻則增其熱。必有發痙之變。所以戒人愼之。

病者一身盡疼。發熱。日晡所劇者。名風濕。此病傷於汗出當風。或久傷取冷水所致也。可與麻黃杏仁薏苡甘艸湯。

麻黃杏仁薏苡甘艸湯方麻黃﹝去節半兩湯泡﹞甘艸﹝一兩炙﹞薏苡仁﹝半兩﹞杏仁﹝十个去皮尖炒﹞

上銼麻豆大。每服四錢。水一盞半。煮八分。去滓。溫服。有微汗避風。

﹝衍義﹞按傷寒論注曰。身盡疼痛。濕也。發熱日晡所劇者。風也。若汗出當風而得之者。則先客熱而後感風。若久傷取冷得之者。則先傷風而後中濕。注文若是。

其謂日晡所劇爲風者。則義未了。予按內經太陰陽明論曰。太陰陽明爲表裏。

脾胃脈也。外合肌肉。故陽受風气。陰受濕气。所以風濕客之。則一身肌內盡痛。

夫陽气者。一日而主外。平旦陽气生。屬少陽。日中陽气隆。屬太陽。日西气門內閉。屬陽明。是故陽明之气。主乎申酉。所以日晡所劇也。方用麻黃治寒濕取汗爲主。杏仁利气。薏苡仁除風熱濕痺爲臣。甘艸和脾胃解肌肉爲使。

風濕。脈浮身重。汗出惡風者。防己黃湯主之。

防己黃湯方防己﹝一兩﹞甘艸﹝半兩炒﹞白術﹝七錢五分﹞黃﹝一兩一分去蘆﹞

上銼麻豆大。每抄五錢匕。生薑四片。大棗一枚。水盞半。煎八分。去滓。溫服。良久再服。喘者加麻黃半兩。胃中不和者。加芍藥三分。气上衝者。加桂枝三分。下有陳寒者。加細辛三分。服後當如虫行皮中。從腰下如冰。後坐被上。

又以一被繞腰下。溫令微汗瘥。

﹝衍義﹞此癥風濕。皆從表受之。其病在外。故脈浮汗出。凡身重有肌肉痿而重者。

有骨痿而重者。此之身重。乃風濕在表。故不作疼。虛其衛气而濕著爲身重。由是以黃實衛。甘艸佐之。防己去濕。白術佐之。然則風濕二邪。獨無散風之藥何耶。蓋汗多知其風已不畱。以表虛而風出入乎其間。因之惡風爾。惟實其衛。

正气壯則風自退。此不治而治者也。若其有喘者。濕中兼寒也。則加麻黃以散之。若風內應肝木。傷其胃中不和者。則加芍藥以瀉之。芍藥味酸。能自土中瀉木。若气上衝者。則加桂枝以散其逆。若下有陳寒者。謂下焦肝腎之分。則加細辛以溫之。細辛散裏之表藥也。服後云云者。方中令作一段。然考之當在下有陳寒加細辛之後。連爲一段。何則細辛佐防己去寒濕。黃實表。表尙全實。則濕不退。所以皮中如虫行。表實未全。則陽气未周。於是從腰以下。其陳寒者猶得如冰。必以被令溫。助接其陽。使之微汗。

傷寒八九日。風濕相搏。身體疼煩。不能自轉側。不嘔不渴。脈浮虛而澀者。桂枝附子湯主之。若大便堅。小便自利者。去桂加白術湯主之。

桂枝附子湯方桂枝﹝四兩去皮﹞生薑﹝三兩切﹞附子﹝三枚炮去皮破八片﹞甘艸﹝二兩炙﹞大棗﹝十二枚擘﹞

上五味以水三升。煮取一升。去渣分溫三服。

白術附子湯方白術﹝二兩﹞附子﹝一枚半炮去皮﹞甘艸﹝一兩炙﹞生薑﹝一兩半切﹞大棗﹝六枚﹞

上五味。以水三升。煮取一升。去滓。分溫三服。一服覺身痺。半日許再服。三服都盡。其人如狀。勿怪。卽是術附並走皮中。逐水气未得除故爾。

﹝衍義﹞按是癥亦出傷寒論。其注曰。傷寒與中風。至八九日。邪气多在裏。必不苦疼痛。今日數多。復身體疼煩不能自轉側者。風濕相搏也。煩者風也。身疼不能自轉側者濕也。脈浮虛爲風。澀爲寒濕也。不渴不嘔。裏無邪也。風濕俱在經也。

與桂枝附子湯。以桂枝散表之風。附子逐經中之濕。小便利。大便堅。爲津液之不足。桂枝發汗。走津液。故去之而加白術。𨿽然。自病而察藥。自藥而察病。因知身之不能自轉側者。非惟濕邪所致也。亦爲陽气不充。筋脈無養。故動之不能也。欲去陽气不充之濕者。必以辛熱气味之藥。則可補其陽而逐其濕。與治傷寒同法。是癥之用附子者殆此歟。於是𨿽大便堅而不爲微結者亦用之。如後條身疼不能屈伸。用附子甘艸湯治者。亦此意。不然身疼脈浮。爲病在經。又不言其有汗。必取汗而解。乃云其服藥如者。得非陽虛不勝夫邪藥之相逐而然歟。

﹝補注﹞傷寒至八九日。亦云久矣。旣不傳經。復不入腑者。因風濕持之也。所顯外癥煩疼者。風也。不能轉側者。濕也。不嘔不渴者。無裏癥也。其脈浮虛而澀。正與相應。然後知風濕之邪在肌肉。而不在筋節。故以桂枝表之。不發熱爲陽气素虛。故以附子逐濕。兩相綰合。自不能畱矣。然在經曰。傷於濕者。必小便不利。大便反快。今其人與此相反者。知膀胱之气化無傷。而胃腑之津液已耗也。又安取於桂枝之散布乎。加白術者。所以安胃也。然白術性燥。仲景何以復燥其結耶。殊不知內已結者。邪入必易。況外無熱癥。必濕多風少可知矣。設濕气內入。

將有初硬後溏之慮。故用術艸以和中气。仍姜附以驅外邪。略轉易間。便是因人而施之大道也。然則人病何常。精神不等。仲景又何能逐一以相告耶。

風濕相搏。骨節疼煩掣痛。不得屈伸。近之則痛劇。汗出短气。小便不利。惡風不欲去衣。或身微腫者。甘艸附子湯主之。

甘艸附子湯方甘艸﹝二兩炙﹞附子﹝二枚炮去皮﹞白術﹝二兩﹞桂枝﹝四兩去皮﹞

上四味。以水六升。煮取三升。去滓。溫服一升。日三服。初服得微汗則解。食。汗出復煩者。服五合。恐一升多者。服六七合爲妙。

﹝衍義﹞此亦出傷寒論。其注曰。風則傷衛。濕流關節。風濕相搏。而邪亂經。故骨節疼煩掣痛。不得屈伸。近之則痛劇也。風勝則衛气不固。汗出短气。惡風不欲去衣爲在表。濕勝則水气不行。小便不利。或身微腫。爲濕外薄也。此湯散濕溫經固衛。觀夫此方與前意同。但此不用姜棗。爲汗出更不發之。白術以去濕取汗。益短气也。

﹝補注﹞此條方是風行於皮毛關節之間。濕流於腠理筋骨之際。阻遏正气。不令宣通。遂致痛不可近。不得屈伸。此其徵也。汗出短气。惡風不欲去衣。邪風襲入而中衛之正气俱虛也。小便不利。身微腫者。中外爲濕所持。而膀胱之化不行也。安得不以甘術和中。桂附去邪耶。然此癥較前條更重。且裏已受傷。曷爲反減去附子耶。前條風濕尙在外。在外者利其速去。此條風濕半入裏。入裏者妙在緩攻。仲景正恐附子多則性猛且急。骨節之竅未必驟開。風濕之邪豈能托出。徒使汗大出而邪不盡爾。君甘艸者。欲其緩也。和中之力短。戀藥之用長也。

此仲景所以前條用附子三枚者。分三服。此條只二枚者。初服五合。恐一升爲多。宜服六七合。全是不欲盡劑之意。學人於仲景書有未解。卽於本文中求之。自得矣。

太陽中。發熱惡寒。身重而疼痛。其脈弦細芤遲。小便已。灑灑然毛聳。手足逆冷。

小有勞。身卽熱。口開前板齒燥。若發其汗。則惡寒甚。加溫鍼。則發熱甚。數下之。則淋甚。

﹝衍義﹞按是癥亦出傷寒論。其注曰。病有在表。有在裏。有表裏俱病者。發熱惡寒身重疼痛者。表中也。脈弦細芤遲者。中暑脈虛也。小便已。灑灑毛聳。手足逆冷者。太陽經气不足也。小有勞。身卽熱者。謂勞其陽气而卽發也。口開前板齒燥者。裏有濕也。口開爲喘喝也。以喘喝不止。故前板齒漧燥。若發汗以去表邪。則外虛陽气。故惡寒甚。若以溫鍼助陽。則火熱內攻。故發熱甚。若下之以除裏熱。則內虛而膀胱燥。故淋甚。注𨿽已解過治之失。於當救之道則未明。予嘗思之。此癥屬陰陽俱虛。脈弦細者。陽虛也。芤遲者。陰虛也。所以溫鍼復損其陰汗之復傷其陽。此癥惟宜甘藥補正。以解其熱爾。卽靈樞所謂陰陽俱不足。補陽則陰竭。補陰則陽脫。可將以甘藥。不可飲以剛劑。

太陽中熱者。是也。汗出惡寒。身熱而渴。白虎加人參湯主之。

白虎加人參湯方知母﹝六兩﹞石膏﹝一斤碎﹞甘艸﹝一兩﹞粳米﹝六合﹞人參﹝三兩﹞

上五味。以水一斗。煮米熟湯成。去滓。溫服一升。日三服。

﹝衍義﹞此癥亦出傷寒論。其注云。汗出惡寒身熱而不渴者。中風也。汗出惡寒而渴者。中也。然而未有明其至理者。蓋此但言中風初得表癥。與自汗出身熱惡寒相似。獨以渴不渴爲辧爾。吁豈謂中風終無渴者耶。若傷寒中風。則皆有背微寒。與時時惡風而渴者矣。亦以白虎人參湯治之乎。夫此癥汗出惡寒。身熱而渴。豈不與彼證所同者哉。蓋此證爲令火之气酷其金。肺主气者也。肺傷則衛气虛。然太陽膀胱。屬水主表。肺金之子也。母虛而子亦不足。衛虛表不足。

由是汗出身熱惡寒。內經曰。心移熱於肺。傳爲膈消。膈消則渴也。皆相火傷脈之所致。此可知其要在救肺也。石膏𨿽能除三焦火熱。然仲景名白虎者。爲石膏功獨多於淸肺。退肺中之火。是用爲君。知母亦就肺中瀉心火。滋水之源。人參生津。益所傷之气而爲臣。粳米﹑甘艸補土。以資金爲佐也。

太陽中。身熱疼重。而脈微弱。此以夏月傷冷水。水行皮中所致也。一物瓜蒂湯主之。

一物瓜蒂湯方瓜蒂﹝二十个﹞

上銼。以水一升。煮取五合。去滓。頓服。

﹝衍義﹞此證嘗見傷寒注云。脈虛身熱。得之傷暑。身熱脈微弱者。也。身體疼痛者。

水也。夏得暑熱。以水灌洗而得之。一物瓜蒂散服之。嘗觀仲景病。惟出三證。豈偶然哉。舉其端。將爲後世準繩。一者明其表裏俱虛。一者言其中表之熱。而此言外邪郁令火而成中也。若是邪郁令火。比類而推其因。殆有不可勝言者焉。如取風涼者。感霧濕者。食生冷者。素有積熱者。陰血素虛不勝夫熱者。宿邪感動者。處陰地者。凡是之因。皆足以郁其令火。爲中之病。或輕或重。

或表或裏。或虛或實。隨證發現若論其治邪退熱。較量權衡。又可一言盡哉。諸集類方論。徒多其證。聚其方。未有明言其脈證屬於何因。害於何經用何藥爲君以治之。苟不潛心於仲景書者。吾未信其泛然從方論者。果切於病情乎。瓜蒂本艸謂其主胸腹邪气。皆吐下之。此以夏傷冷水。水行皮中。而皮中者。豈非屬表。何乃用是藥去胸中之水乎。蓋內經有形寒飲冷則傷肺。況皮乃肺之所合。內外相應。且瓜蒂又治四肢浮腫下水。而冷水之在皮中者。不惟灌洗得散。

而飲冷停水者。亦得散於皮中。故兩者皆得而用之。嘉言合論治。用白虎加人參湯瓜蒂湯二方。

﹝補注﹞金匱治病。只出二方。一者白虎加人參湯。專治其熱。以夏月之熱淫。必僭而犯上。傷其肺金。耗其津液。用之以救肺金。存津液也。孫思邈之生脈散。李東垣之淸暑益气湯。亦旣祖之矣。一者瓜蒂散。專治其濕。以夏月之濕淫。上甚爲熱。亦先傷其肺金。故外漬之水。得以聚於皮間。皮者。肺之合也。用以搐其胸中之水。或吐或瀉而出。則肺气得以不壅。而皮間之水。得以下趨也。何後人但宗仲景五苓散爲例。如河間之通苓散。子和之桂苓甘露湯。非不得導濕消暑之意。求其引伸瓜蒂湯之制。以治上焦濕熱而淸肺金。則絕無一方矣。抑知無形之熱。傷其肺金。則用白虎加人參湯救之。有形之濕。傷其肺金。則用瓜蒂湯救之。各有所主也。

卷三

百合狐惑陰陽毒病證治第三

﹝論一首證三條方十二首﹞

論曰。百合病者。百脈一宗。悉致其病也。意欲食。復不能食。常默默然。欲臥不能臥。

欲行不能行。飲食或有美時。或有不用。聞食臭時。如寒無寒。如熱無熱。口苦。小便赤。諸藥不能治。得藥則劇吐利。如有神靈者。身形如和。其脈微數。每溺時頭痛者。

六十日乃愈。若溺時頭不痛。淅然者。四十日愈。若溺快然。但頭眩者。二十日愈。其證或未病而預見。或病四五日而出。或病二十日。或一月微見者。各隨證治之。

百合病。發汗後者。百合知母湯主之。

百合知母湯方百合﹝七枚擘﹞知母﹝三錢切﹞

上先以水洗百合漬一宿。當白沫出。去其水。更以泉水二升。煎取一升。去滓。別以泉水二升煎知母。取一升。去滓。後合和煎。取一升五合。分溫再服。

百合病下之後者。滑石代赭湯主之。

滑石代赭湯方百合﹝七枚擘﹞滑石﹝三兩碎綿裹﹞代赭石﹝如彈丸大一枚碎綿裹﹞

上先以水洗百合。漬一宿。當白沫出。去其水。更以泉水二升。煎取一升。去滓。別以泉水二升。煎滑石﹑代赭取一升。去滓。後合和。重煎。取一升五合。分溫服。

百合病吐之後者。百合雞子湯主之。

百合雞子湯方百合﹝七枚擘﹞雞子黃﹝一枚﹞

上先以水洗百合。漬一宿。當白沫出。去其水。更以泉水二升。煎取一升。去滓。內雞子黃攪勻。煎五分。溫服。

百合病。不經吐下發汗。病形如初者。百合地黃湯主之。

百合地黃湯方百合﹝七枚擘﹞生地黃﹝一升﹞

上以水洗百合漬一宿。當白沫出。去其水。更以泉水二升。煎取一升。去滓。內地黃汁。煎取一升五合。分溫再服。中病。勿更服。大便常如漆。

百合病。一月不解。變成渴者。百合洗方主之。

百合洗方上以百合一升。以水一斗。漬之一宿。以洗身。洗已。食煮餅。勿以鹽豉也。

百合病。渴不瘥者。栝蔞牡蠣散主之。

栝蔞牡蠣散方栝蔞根牡蠣﹝熬等分﹞

上爲細末。飲服方寸匕。日三服。

百合病。變發熱者﹝一作發寒熱﹞百合滑石散主之。

百合滑石散方百合﹝一兩炙﹞滑石﹝三兩﹞

上爲散。飲服方寸匕。日三服。當微利者。止服。熱則除。

﹝衍義﹞所謂百脈一宗。悉致其病者。然則經脈十二。絡脈十五。此云百脈。果何脈歟。蓋脈者血之府。卽是血行於脈。灌漑表裏。聯系兪會。徧布形體。言其百者。舉夫數之眾多也。猶言百骸爾。且又脈之循行。與天地合度。應水漏百刻。是故脈之流行者。各有定位。因之而爲百脈亦宜矣。又何其一宗而悉致病耶。蓋盡歸於手心主也。手心主者。主血主脈。而心又爲火之主。心君也。君不用事而手心主代之。由是手心主得專行一身陰血之生化。因號之爲母气。百脈皆宗之。若火淫則熱。熱蓄不散則積。積則毒生而傷其血。熱毒之血流於脈。本因母气之淫邪。是故百脈一宗。悉致其病也。考之內經。有解證。與此百合證無少異。解旣屬之熱中無血。百合豈非亦是熱中無血者乎。請試逐病論之。血屬陰。陰者腎水之所主。內經曰。腎虛則饑不欲食。故欲食復不能食也。陰虛者惡煩。所以常默默也。衛气者。夜行陰則寐。今衛气因陰虛不得降。故欲臥而不得臥也。

足得血則能步。血旣病。於是欲行不能行也。飲食者。由血气運化而後安。脾屬血而喜香。血時和則食美。時不和則聞食臭也。气陽而血陰。若气盛則熱。气衰則寒。今病在血。不幹於气。所以𨿽如寒而無寒。𨿽如熱而無熱也。血气和合則流通。不和則塞。塞則熱。上熱爲口苦。下熱爲便赤也。藥𨿽治病。然必藉胃气以行之。若毒血在脾胃經絡。而閉塞之。藥𨿽入。亦莫行也。胃弱不安於藥者。得藥則反劇吐利。有如鬼神之爲祟也。病不在皮肉筋骨。則身如和。惟熱在於血而血虛。故脈微數也。脈之微數。陰之虛也。陰虛則腎虛。腎與膀胱爲表裏。腎虛則膀胱不得引精於腎而亦虛。膀胱之使下入會陰。上至巓。爲諸陽主气。今溺而膀胱之脈。爲气下泄。輕則不能舉之於上而上虛。上虛則淅然。頭眩重虛。气逆上於巓。而爲頭痛。以此之輕重。則可知愈日之遠近也。夫病有定所。則可言定期。今以百脈之痛。流轉無定處。故其証之發現。亦無定期。或未病而見。或數日一月而見。用是以察其病之表裏淺深。出見形狀。如下文之陰陽見者。隨證而救之。故以所列方觀之。日華子謂百合安心定膽。益志五臟。爲能補陰也。治產後血眩暈。爲能去血中熱也。除痞滿。利大小便。爲能導滌血之瘀塞也。而是證用之爲主。蓋可見瘀積者矣。若汗之而失者。是涸其上焦津液。而上焦陽也。陽宜體輕之藥。故用知母佐以救之。知母瀉火。生津液。潤心肺。若下之而失者。則損其陰。瘀血下積。而下焦陰也。陰宜鎭重之劑。故用滑石﹑代赭佐以救之。滑石開結利竅。代赭除脈中風痺瘀血。若吐而失者。則損上中二焦之血。用雞子黃補血。佐以救之。若不經吐下發汗。未有所治之失。病形得如初者。但佐之生地黃汁。補血涼血。涼則熱毒消。補則新血生。蘊積者行。而自大便出。如黑漆矣。其一月不解。百脈壅塞。津液不化而成渴者。故用百合洗。則一身之脈。皆得通暢而津液行。其渴自止。勿食鹽豉。以味鹹而凝血。且走之也。若渴不瘥。是中無津液。則以栝蔞牡蠣主之。若變發熱者。乃因脈塞郁而成熱。以硝石通利。佐之滑石性涼。又可治熱血之積塞者。自微利而出。故熱除矣。夫百合病。自見金匱要略。後諸方書。皆不收。獨朱奉議收之。謂傷寒變成斯疾。此乃病由之一端爾。竊嘗思之。是病多從心主。或因情欲不遂。或因離絕菀結。或憂惶煎迫。致二火郁之所成。百脈旣病。故百體皆不安。所以見不一之病狀。自今觀之。諸方書不收百合病。乃有勞瘵之名。殆將以百合病與勞瘵同形狀。或瘀血積於脈亦同。因而不收。但並其方而棄之。深爲可惜。於脈病救之二法遂不明於世矣。

百合病。見於陰者。以陽法救之。見於陽者。以陰法救之。見陽攻陰。復發其汗。此爲逆。見陰攻陽。乃復下之。此亦爲逆。

﹝衍義﹞傷寒治法。有謂陽盛陰虛。汗之則死。下之則愈。陰盛陽虛。汗之則愈。下之則死。今百合病。所云見於陰者。以陽法救之。見於陽者。以陰法救之。與傷寒之語意。大同而小異。何則。在彼直言其盛。所以行汗下之法。此但言其見以救之。

則是無汗下之宜施。何以知其然。所敍百合病。皆持兩端。欲臥不臥。欲食不食。

如寒無寒。如熱無熱。爲其脈行表裏之病。但當救之。非如傷寒陽气之變。見於內外。必行汗下者也。設用傷寒法。見病在表輒汗。入裏輒下。𨿽表裏不逆。然亦傷之。是以前條用方救之是也。其後所結汗下之逆者。爲反表裏汗下之逆者也。

狐惑之爲病。狀如傷寒。默默欲眠。目不得閉。臥起不安。蝕於喉爲惑。蝕於陰爲狐。

不欲飲食。惡聞食臭。其面目。乍黑乍赤乍白。蝕於上部則聲喝。﹝一作嗄﹞甘艸瀉心湯主之。

甘艸瀉心湯方甘艸﹝四兩﹞黃芩人參漧薑﹝各三兩﹞

黃連﹝一兩﹞大棗﹝十二枚﹞半夏﹝半升﹞

上七味。水一斗。煮取六升。去滓再煎。溫服一升。日三服。

﹝衍義﹞狐惑病。謂虫蝕上下也。世謂風中有虫。凡虫自風生固矣。然風陽也。獨陽不生。必有所憑而後化。蓋因濕熱久停。蒸腐气血而成瘀濁。於是風化所腐爲虫矣。設風不由濕熱。而從寒涼者。肅殺之气。縱然腐物。虫亦不化也。由是知此病也。虫生於濕熱敗气瘀血之中。其來漸矣。遇極乃發。非若傷寒一日而暴病者也。病發默默欲眠。目不得閉。臥起欠安者。皆五臟久受濕熱。傷其陰精。衛不內入。神不內寧故也。更不欲食。惡聞食臭者。倉廩之府傷也。其面乍赤乍黑乍白者。由五臟不足。更爲衰旺。疊見其色也。其虫者。從濕熱之極。所發之處而蝕之。蝕上部者。內損心肺。外傷咽喉。肺者气之主。咽喉聲音之戶。由是其聲嗄矣。

故用甘艸瀉心湯主之。治其濕熱。分利其陰陽。而黃連非惟治心脾熱也。而亦治虫。後世方論謂是證。或初得。狀似傷寒。或因傷寒所變也。然皆虫證也。又謂傷寒病。腹內熱。飲食少。腸胃空虛。而虫不安。故隨所食上下部。而病名孤惑也。

以此二或字觀之。則非獨傷寒變是證。凡熱病皆得生虫也。

蝕於下部則咽漧苦參湯洗之。

﹝衍義﹞虫蝕下部則咽漧者。下部腎之所在。任脈附焉。腎﹑水也。濕熱甚於下。則虫蝕於上。而腎水受傷。經脈乏水以資之。挾濕熱逆而燥其咽嗌。故用苦參湯洗。

苦參能除熱毒。療下部。因以洗之。𨿽然。此治之外者爾。若究其源。病則自內而外出。豈獨治其標而已哉。試用上部服瀉心湯者觀之。則下部亦必有可服之藥。自下部用洗法者觀之。則上部咽喉。亦必有可治之理。此仲景特互發之爾。不然。何后世方論有服下部藥者。與內食五臟者乎。

蝕於肛者。雄黃散燻之。

雄黃一味爲末。筒瓦二枚合之。燒向肛燻之。

脈經云。病患或從呼吸。上蝕其咽。或從下焦。蝕其肛陰。蝕上爲惑。蝕下爲狐。狐惑病者。豬苓散主之。

﹝衍義﹞蝕於肛。濕熱在下。二陰𨿽皆主於腎。然肝脈循於肛。肛又爲大腸之門戶。

大腸﹑金也。濕熱傷之。則木來侮。是以虫蝕於此焉。雄黃本主瘡殺虫。又有治風之義。故用燻之。注引脈經豬苓散主之者。亦分別濕熱爾。

病者脈數。無熱微煩。默默但欲臥。汗出。初得之三四日。目赤如鳩眼。七八日目四﹝一本此有黃字﹞黑。若能食者。膿已成也。赤小豆當歸散主之。

赤小豆當歸散方赤小豆﹝三升浸令芽出曝漧﹞當歸﹝十兩﹞

上二味。杵爲散。漿水服方寸匕。日三服。

﹝衍義﹞凡脈數則發熱而煩。此熱在血。不在榮衛。故不發熱。但微煩爾。汗出者。以血病不與衛和。血病則惡煩。故欲默。衛不和則陽陷。故欲臥。腠理因開而津液泄也。三四日目赤如鳩眼者。熱血循脈炎上。注見於目也。七八日四黑者。其血凝蓄。則色變成黑也。若能食膿已成者。濕熱之邪散漫。則毒血流。傷其中和之气不淸。故不能食。若能食。可知其毒血已結成膿。胃气無擾。故能食也。用赤豆﹑當歸治者。其赤小豆能消熱毒。散惡血。除煩排膿。補血脈。用之爲君。當歸補血生新去陳爲佐。漿水味酸。解熱療煩。入血爲輔使也。

陽毒之爲病。面赤斑斑如錦紋。咽喉痛。吐膿血。五日可治。七日不可治。升麻鱉甲湯主之。

陰毒之爲病。面目靑。身痛如被杖。咽喉痛。五日可治。七日不可治。升麻鱉甲湯去雄黃﹑蜀椒主之。

升麻鱉甲湯方升麻﹝二兩﹞當歸﹝一兩﹞蜀椒﹝炒去汗一兩﹞甘艸﹝二兩﹞鱉甲﹝手指大一片炙﹞

雄黃﹝半兩研﹞

上六味。以水四升。煮取一升。頓服之。老小再服取汗。肘後千金方。陽毒用升麻湯無鱉甲。有桂。陰毒用甘艸湯。無雄黃。

﹝衍義﹞按古方書謂陽毒者。陽气獨盛。陰气暴衰。內外皆陽。故成陽毒。謂陰毒者。

陰气獨盛。陽气暴衰。內外皆陰。故成陰毒。二者或傷寒初得。便爲是證。或服藥後變而成之。陽毒盡治以寒涼。陰毒盡治以溫熱。藥劑如冰炭之異。何乃仲景用一方治之乎。𨿽曰陰毒。去雄黃﹑蜀椒。則是反去其溫熱者矣。且注曰肘後千金方。陽毒用升麻湯。無鱉甲。有桂。陰毒用甘艸湯。無雄黃。豈非皆是熱毒之傷於陰陽二經絡耶。在陽經絡。則面赤斑斑如錦紋。吐膿血。在陰經絡。則面靑身如被杖。此皆陰陽水火動靜之本象如此。豈是寒熱之邪乎。嘗以升麻﹑鱉甲之藥考之。本艸謂升麻能解時气毒厲。諸毒攻咽喉痛。與熱毒成膿。開壅閉。療發斑。當歸能破惡血。養新血。補五臟肌膚。甘艸和中。利血脈。緩急止痛。調藥奏功。

鱉甲去惡血。雄黃破骨節積聚。避鬼邪惡气。骨蒸熱極。蜀椒通血脈。調關節。逐肌骨皮膚死肌。去畱結破血。治天行時气。諸藥所能者如此。卽此觀之。仲景於陰陽二毒之證。總用一方。蓋可見矣。病形𨿽由陰陽發證。論邪則一屬熱毒與血病也。所以不分表裏。俱以升麻解熱毒爲君。當歸和血爲臣。餘者佐之而已。

但雄黃﹑蜀椒。理陽气藥也。故病在陰者去之。如肘後千金。陽毒去鱉甲有桂枝者。鱉﹑水族。乃陰中之陽。不如桂枝能調陽絡之血。陰毒不去蜀椒者。蜀椒亦陰中之陽。非若雄黃陽中之陽。故畱之以治陰也。方旨如此而已。所謂五日可治。

七日不可治者。五日乃土之生數。熱未極也。尙可以治。七日爲火之成數。熱之極。陰陽消滅。不可治矣。其邪比之傷寒。加之以毒。故傷寒至七日猶得再經。而此至七日。不惟滅其陰。且火極亦自滅矣。

卷四

瘧病脈證並治第四

﹝證二條方六首﹞

師曰。瘧脈自弦。弦數者多熱。弦遲者多寒。弦小緊者下之瘥。弦遲者可溫之。弦緊者可發汗鍼灸也。浮大者可吐之。弦數者風發也。以飲食消息止之。

﹝衍義﹞今觀此篇。𨿽未盡內經諸篇論瘧之詳。然亦取其一二立方以明其治。此條敍脈。固亦未盡瘧脈之變。然舉其自弦。則自之一字。已該其脈之要。何則。弦者。少陽甲木之象也。瘧邪客於榮气之間。與衛气合而病作。寒熱者。正隸少陽半表半里之分。所以少陽爲瘧之舍。故弦乃瘧疾之本脈也。於是少陽引邪退而就陰。陰則寒。寒則遲。進而就陽。陽則熱。熱則數。寒用溫而熱用涼可知矣。此明表裏進退。乘其虛實而調之者也。復言小緊與弦緊汗下之者。此又明表裏之有實邪而攻之者也。浮大者。以明病不在表裏而在上者也。非若內經之謂瘧脈大虛者。斯因其浮而用吐也。弦數風發者。非前多熱之所云。乃更論其熱之變。而木從火則風生。風得火則旺。旺則克土。火發木淫。必先實脾。實脾莫如資以飲食消息寒涼之味以止之。此乃明其病在中者也。仲景凡一言一字皆立準繩。學人詳之。

嘉言云。卽梨汁蔗漿。生津止渴之屬。

病瘧以月一日發。當以十五日愈設不瘥。當月盡解。如其不瘥當云何。師曰。此結爲瘕。名曰瘧母。急治之。宜鱉甲煎丸。

鱉甲煎丸方鱉甲﹝十一分炙﹞烏扇﹝三分燒﹞黃芩﹝三分﹞柴胡﹝六分﹞鼠婦﹝三分熬﹞

漧薑﹝三分﹞大黃﹝三分﹞芍藥﹝五分﹞桂枝﹝三分﹞葶藶﹝一分熬﹞石韋﹝三分去毛﹞濃朴﹝三分﹞

牡丹皮﹝五分﹞瞿麥﹝二分﹞紫葳﹝三分﹞半夏﹝一分﹞

人參﹝一分﹞虫﹝五分熬﹞阿膠﹝三分炙﹞蜂窠﹝四分炙﹞

赤硝﹝十二分﹞蜣﹝六分熬﹞桃仁﹝二分﹞

上二十三味爲末。取竈下灰一斗。淸酒一斛五斗。浸灰。候酒盡一半。著鱉甲於中。煮令泛爛如膠漆。絞取汁。內諸藥。煎爲丸。如梧子大。空心服七丸。日三服。

千金方用鱉甲十二片。又有海藻三分。大戟一分。虫五分。無鼠婦﹑赤硝二味。以鱉甲煎和諸藥爲丸。

﹝衍義﹞內經云。天度者。所以制日月之行也。气數者。所以紀化生之用也。五日爲一候。三候爲一气。然人之三陰三陽。上奉之而爲之應焉。是瘧有發於月一日者。至十五日則一气終。人气亦更。故瘧气隨變而散。設有未愈。則至月盡又歷第二气。終其天之月。以應人之血。月再生魄。血亦更新。邪當從其更新而解矣。

若又不愈。則是榮气內著。不得流行與日月度數相應。而肝藏血。血並其邪歸之於肝。是以瘧母多結左脇下。由是用柴胡行气。鱉甲破血爲君。餘二十一味。

佐之行血﹑補血﹑散結﹑導滯而已。𨿽然。天人气候之相應者。大法如是。然人之稟質有彊弱。邪中有重輕。質弱邪重。𨿽不內結瘧母。亦至連月者有之。質彊邪輕。

不待一候卽瘥者。亦有之。然仲景此論。補內經未言耳。﹝二錢五分爲一分﹞

師曰。陰气孤絕。陽气獨發。則熱而少气煩冤。手足熱而欲嘔。名曰癉瘧。若但熱不寒者。邪气內藏於心。外舍分肉之間。令人消爍肌肉。

﹝衍義﹞內經云。但熱而不寒者。陰气先絕。陽气獨發。則熱而少气煩冤。手足熱而欲嘔。名曰癉瘧。又云。肺素有熱。气盛於身。因又用力。風寒舍於分肉之間而發。

發則陽气盛。盛而不衰。其气不及於陰。故但熱而不寒。气內藏於心。而外舍於分肉之間。令人消爍肌肉。故命曰癉瘧。此二者。一爲先傷於風。一爲肺素有熱。

所感之邪𨿽不一。然病是陽盛。又內經之陽盛逢風。兩陽相得而陰气虛少。少水不能制盛火。而陽獨治。此熱如火。當爍肉也。由是觀之。瘧之寒熱更作。因陰陽之气。互爲爭並。若陰衰少。則離絕眞陽。先自退處。不與之並。而陽亦不並於陰。故陽獨發。但熱而已。此總論二者之癉瘧。其少气煩冤。肺主气。肺受火抑故也。手足熱者。陽主四肢。陽盛則四肢熱也。欲嘔者。火邪上衝。胃气逆也。內藏於心者。心乃五臟陽火之主。故陽盛則直隸而藏之。外舍分肉之間也。消爍肌肉者。消萬物者莫甚於火。火甚則肌肉爍矣。然此條固無治法。自後條除溫瘧者觀之。亦可治此癉瘧也。何則。白虎湯。退熱藥也。分肉四肢。肉屬脾胃。非切於其所捨者乎。又瀉肺火。非救其少气煩冤者乎。設其別有兼證。豈不可推加桂之例以加別藥乎。仲景於此。𨿽不言方治。蓋可知矣。凡立一法。則足以比類用之。𨿽然。自其陰气孤絕一語觀之。又足有可論者。夫陰陽之在身者。血與气也。水與火也。內屬乎心與腎也。而寒本於陰。熱本於陽以寒治熱。固可退陽而回陰也。然治病有輕重。豈一法而盡哉。小熱之气。涼以取之。大熱之气。瀉之於內。或反佐以取之。取之不衰。求其屬以衰之。謂壯水之主。以消陽光也。

溫瘧者。其脈如平。身無寒。但熱。骨節疼痛。時嘔。白虎加桂枝湯主之。

白虎加桂枝湯方知母﹝六兩﹞甘艸﹝二兩炙﹞石膏﹝半斤﹞粳米﹝二合﹞桂枝﹝去皮三兩﹞

上銼末。每五錢。水一盞半。煎至八分。去滓。溫服汗出愈。

﹝衍義﹞內經名溫瘧。亦有二。一者謂先傷風。後傷寒。風﹑陽也。故先熱後寒。一者爲冬感風寒。藏於骨髓之中。至春夏邪與汗出。故病藏於腎。先從內出之外。寒則气復反入。是亦先熱後寒。二者之溫瘧。則皆有陰陽往來寒熱之證。而此之無寒但熱。亦謂之溫瘧。似與內經不侔。然繹其義。一皆以邪瘧爲重而名之。夫陰不與陽爭。故無寒。骨節皆痺。不與陽通。則疼痛。火气上逆則時嘔。用白虎治其陽盛也。加桂療骨節痺痛。通血脈。散瘧邪。和陰陽以取汗也。

瘧多寒者。名曰牡瘧。蜀漆散主之。

蜀漆散方蜀漆﹝洗去腥﹞雲母﹝燒二日夜﹞龍骨﹝等分﹞

上三味。杵爲散。未發前以漿水服半錢匕。溫瘧加蜀漆半分。臨發時服一錢匕。﹝一方雲母作雲實﹞

﹝衍義﹞心者牡髒也。邪在心而成瘧。故曰牡瘧。何以言之。心肺居上。陽也。而心乃陽中之陽。今邪气結伏心下。則心虛。內經曰。心虛者熱收於內。則陽气不行於外。故外寒。積聚津液以成痰。是以牡瘧反多寒也。用蜀漆和漿水以吐所結痰邪。龍骨以療气伏心下者。雲母安髒補虛。以除內收之熱。若夫溫瘧亦用是。少加蜀漆治者。亦爲邪气結伏在心下。致傷气而不入於陰。反獨盛在外。以成熱而不寒。故亦以此去其所結也。

牡蠣湯治牡瘧方牡蠣﹝四兩熬﹞麻黃﹝去節四兩﹞甘艸﹝二兩﹞蜀漆﹝三兩﹞

上四味。以水八升。先煮蜀漆﹑麻黃。去上沫。得六升。內諸藥。煮取二升。溫服一升。若吐則勿更服。

﹝衍義﹞此與前牡瘧名同。故治亦同。略以有初感寒邪爲異。牡蠣者。能軟堅消結。

除滯血。今更佐之蜀漆。以理心下所結之邪。而甘艸佐麻黃。非獨散寒。且可發越陽气而通於外。陽通結去。其病卽瘥。

柴胡去半夏加栝蔞湯治瘧病發渴者。亦治勞瘧。

柴胡﹝八兩﹞人參黃芩甘艸﹝各三兩﹞栝蔞根﹝四兩﹞生薑﹝二兩﹞大棗﹝十二枚﹞

上七味。以水一斗二升。煮取六升。去滓。再煎。取三升。溫服一升。日三服。

嘉言云。渴𨿽陽明津竭。而所以致陽明津竭者。全是少陽之邪。故卽小柴胡去半夏加栝蔞也。

﹝衍義﹞內經謂渴者刺足少陽。此證胃土被木火之傷。則津液涸而燥渴。故用柴胡﹑黃芩治木火。人參﹑甘艸補胃。栝蔞生津益燥。姜棗發越榮衛。若勞瘧由木火盛。榮衛衰。津液竭者。亦治以此。

柴胡桂姜湯治瘧寒多。微有熱。或但寒不熱。服一劑如神。

柴胡﹝半斤﹞桂枝﹝三兩去皮﹞漧薑﹝二兩﹞栝蔞根﹝四兩﹞

黃芩﹝三兩﹞牡蠣﹝二兩熬﹞甘艸﹝二兩炙﹞

上七味。以水一斗二升。煮取六升。去滓。再煎。取三升。溫服一升。日三服。初服微煩。復服。汗出便愈。

﹝衍義﹞是瘧也。以寒多言之。若與牡瘧相類。以藥論之。則非也。牡瘧邪客心下。此風寒濕痺於肌表。肌表行陽以溫分肉。痺則陽气不得通於外。遂郁伏於榮血之間。半表半里之分也。陽化气熱。血滯成瘀。著於其處。遇衛气行陽二十五度及之則病作。其邪之入榮者。旣無外出之勢。而榮之素痺者。亦不出而與陽爭。

故少熱或無熱也。是用柴胡爲君。發其郁伏之陽。佐以桂枝﹑漧薑。散其肌表之痺。栝蔞根﹑牡蠣爲臣。除畱熱。消瘀血。佐以黃芩助柴胡。治半表裏。甘艸以和諸藥。調陰陽也。得汗則痺邪散。血熱行而病瘥耳。

卷四

瘧疾總論

﹝揚俊﹞謂人之瘧證。由外邪之入。每伏於半表半里。入而與陰爭則寒。出而與陽爭則熱。故寒熱往來主少陽。謂兼他經證則有之。謂全不涉少陽。則無是理也。

仲景曰。脈自弦。正以或數或遲。或小緊。或浮大。皆未可定。要必兼弦。弦爲少陽脈也。夫邪犯少陽。與衛气並居。衛實晝行於陽。夜行於陰。故邪得陽而外出。得陰而內搏。內外相搏。是以日作。若气之舍深。內搏於陰。陽气獨發。陰气內著。陰與陽爭不得出。是以間日而作也。然則偏陰多寒。偏陽多熱。其純熱無寒而爲癉爲溫。純寒無熱而爲牡。莫不自少陽而造其極偏。補偏救獘。必從少陽之界。

使邪去而陰陽適歸於和而後愈也。蓋補救之道。非藥不可。乃仲景復云。弦數者風發。以飲食消息之。抑又何耶。數爲熱。熱極則風生。勢必肝木侮土而傳以不勝。遂坐耗胃家之津。陽愈偏而不復。是未可徒求之藥也。須以飲食消息而止其熱。卽梨汁﹑蔗漿。生津止渴之屬。正內經謂風淫於內。治以甘寒之旨耳。不然。其熱之移於胃者。必上燻心肺。少气煩冤而心肺病。手心熱。欲嘔。而胃亦自病。人豈能堪之耶。故知消息以止入胃之邪。眞聖法也。然仲景之法。亦不越內經。經謂瘧脈緩大虛。便宜用藥。又謂虛者不宜用鍼。以甘藥調之。卽此意也。夫溫瘧其脈平。無寒但熱。骨節疼煩。時嘔。白虎加桂枝。如內經言溫瘧有二。俱先熱後寒。非但熱不寒。有似癉瘧而實不同也。癉瘧兩陽合邪。上燻心肺。肺主气者。少气煩冤。則心主脈者。陽盛脈促。津虧脈代。從可推矣。溫瘧脈如平人。則邪未合而津未傷。其所以但熱而不寒者。以其人素有癉气。榮衛不調。故瘧之發於陽。不入於陰。卽入而陰不受。所以骨節煩疼。時嘔。邪气捍格之狀。有如此者。

惟用桂枝加於白虎中。旣有以去陽邪。復有以通榮衛。斯陰陽和。血脈通。得汗而愈矣。然桂枝陽藥也。何以用於只熱不寒之證。不知用白虎以大淸气分之熱。卽少加桂枝以通榮衛。未爲不可也。至若內經所稱先熱後寒之溫瘧。一者先傷於風。後傷於寒。發時先陽後陰。故先熱後寒也。其一爲冬感風寒。深藏骨髓。內捨於腎至春夏時令。大熱而始發。邪從腎出之於外。俟熱勢少衰。復返於腎。而陰精與之相持。乃始爲寒。設不知壯水之主。以急救其陰。十數發而陰盡矣。若多寒者曰牡瘧。非純寒無熱也。多寒者。如十分之中七八分也。夫邪伏於心下。適在膻中心包之位。心爲陽。陽邪從之。則心經虛。曰心虛者。熱收於內。旣收其邪。不易外出。此寒多之一因也。邪入心包。君主之官震恐。周身津液悉力內助。遂使所受之邪。爲外圍而不得出。又多寒之一因也。心爲牡髒。故以名瘧。

治用蜀漆散。和漿水吐其心下結伏之邪。則內陷之邪與之俱出。一舉而蕩逐無餘矣。夫蜀漆常山苗也。常山善吐。何故不卽用之。而必取意於其苗者何居。

苗性輕揚。入重陽之界。引拔其邪。合之龍骨鎭心寧神。蠲除伏气。雲母安髒補虛。媚玆君主。仲景煉石補天之功也。乃溫瘧亦用此方。更加蜀漆。以取快吐者。

正以一吐則結伏之邪盡開。而周身之癉者通。榮衛並可借以無忤。是又以吐法爲和法者也。豈牡與溫證有相反。而必以方爲異處耶。卽如仲景治瘧病發渴。謂亦治勞瘧。乃出柴胡去半夏加栝蔞方。明系小柴胡湯。渴者加栝蔞根。去半夏。爲一定之法。蓋以弦爲少陽之脈。寒熱不外半表半里。故渴𨿽陽明津竭。

而所以致陽明津竭者。全是少陽之邪。且內經刺法篇云。渴者。取之少陽。非以其木火之勢劫奪胃津而然耶。夫瘧邪進退於少陽。亦卽以此方進退以施其巧。誠如趙先生所注藥性。故曰亦可以治勞瘧也。假如寒多微有熱者。又或但寒少頃而不熱者。又主柴胡桂姜湯。且云服之如神。觀其證或有似於牡瘧。而微甚則大不同。故仲景不立論。且云如神。知其邪之輕且淺矣。誠以衛卽表也。

榮卽裏也。胸中之陽散行於分肉之間。今因邪气痺之。則外衛之陽反郁伏於內守之陰。而血之痺者。愈結而不散。遇衛气之行陽而病發。則其邪之入榮。旣無外出之勢。而榮之素痺者。亦不出而與陽爭。所以多寒少熱。或但寒無熱。有如此也。小柴胡湯本隨邪之進退以爲進退者。加桂枝﹑漧薑。則進而從陽。痺著之邪。可以開已。況加牡蠣以攻其堅。以破其結。陰陽不可豁然而汗解乎。故曰服一劑如神也。然則加芩連之寒。以退而從陰。不又可於玆悟耶。余本仲景之義。並集嘉言之議。合而爲論。以爲善治瘧者一助云爾。

卷五

中風歷節病脈證治第五

﹝論一首脈證三條方十二首﹞

夫風之爲病。當半身不遂。或但臂不遂者。此爲痺。脈微而數。中風使然。

﹝衍義﹞此證半身不遂者。偏風所中也。但臂不遂者。風邪上受也。風之所客。凝澀榮衛。經脈不行。分肉筋骨俱不利。故曰此爲痺。衛者。水谷之悍气。陽也。溫分肉。

肥腠理。循行脈外。佐其動也。滑利充溢。榮者。水谷之精气。陰也。循脈中。應刻而動。沈動翕徐。今因風著爲痺。榮遂攺微。衛遂變量。故脈微數也。此卽內經風論謂風各入其門戶所中者之一證耳。其餘散於各篇。不言風而病偏枯者。則不可勝數。或得之汗出偏沮。或得之陽盛陰不足。或胃脈內外大小不一。或心脈小堅急。或腎水虛者。靈樞亦敍於熱病篇中。皆能致偏枯喑痱之病。觀夫經旨不言其邪。惟從陰陽髒气有餘不足之故。豈無深旨。是六淫七情飲食起居房勞。凡能傷其陰陽髒气之虛。致榮衛經脈痺而不能周流於身者。皆其邪也。不可一言而盡指之故耳。劉河間因不以此證列於風類。而乃入火類。曰中風癱瘓者。非謂肝木之風實甚。亦非外中於風。良由將息失宜。而心火暴甚。腎水虛衰。不能制之。而熱气拂郁。心神昏冒。筋骨不用。卒倒無知也。或卽不死。發過而偏枯者。由經絡左右雙行而熱。鬱結气血。不能宣通。若一例得通則否者。痺而癱瘓也。此論發前人所未發。觀是書者。尢宜兼通焉。

寸口脈浮而緊。緊則爲寒。浮則爲虛。寒虛相搏。邪在皮膚。浮者血虛。絡脈空虛。賊邪不瀉。或左或右。邪气反緩。正气卽急。正气引邪。僻不遂。邪在於絡。肌膚不仁。

邪在於經。卽重不勝。邪入於腑。卽不識人。邪入於髒。舌卽難言。口吐涎沫。

﹝衍義﹞內經有謂十二經絡脈者。皮之部也。百病之生。必先於皮毛。邪中之。腠理開。開則邪入。客於經絡。畱而不去。傳入於經。畱而不去。傳入於腑。稟於腸胃。仲景今言是病。卽此之謂也。絡脈。蓋經脈行气。皆在皮部。絡脈浮近於皮膚。故善惡之色見於外。經脈伏行於隧道。故善惡之脈。朝於寸口而後見。絡脈不自動。

隨經脈而動。此由絡脈之血空虛。所以脈見得也。寒邪之气緊束。故浮緊之脈。

並見於寸口。絡脈從經脈。左右雙行。當邪入之時不治。至於其邪隨絡脈流行。

邪所在之側。則血虛。虛則經气緩。邪所不在之側。則血和。和則經气行如度而急。緩急牽引。故口緩僻不遂。邪在於絡。其衛气循於皮膚之中。分肉之間者。

與之相遇。則不榮於肌膚。故肌膚不仁。邪在於經。則榮气之行澀。內不養於骨。

則骨重。外不滋於肉。則身重而不勝。仲景所謂入腑入髒者。腑六髒五。果何屬也。意卽內經之所謂稟於胃者也。夫胃者土也。水谷之海。十二經皆受气於胃。

胃者六腑之總司。多气多血者也。心者神明之宅。五臟之主。由是諸腑經絡受邪。變气則歸於胃。胃得之則熱甚。津液壅溢爲痰涎。閉塞隧道。榮衛不行。胃之支。別脈上絡於心者。並塞其神气出入之竅。故不識人也。諸髒受邪。極而變者。

亦必歸於心。於是心得邪。則神散而樞機息。舌者心之竅。機息則舌縱。廉泉開。

舌縱。則難以言。廉泉開。則口流涎。此是俗所宗之說也。

侯氏黑散治大風。四肢煩重。心中惡寒不足者。﹝外臺治風癲﹞

菊花﹝四十分﹞白術﹝十分﹞細辛﹝三分﹞茯苓﹝三分﹞

牡蠣﹝三分﹞桔梗﹝八分﹞防風﹝十分﹞人參﹝三分﹞

礬石﹝三分﹞黃芩﹝五分﹞當歸﹝三分﹞漧薑﹝三分﹞芎﹝三分﹞桂枝﹝三分﹞

上十四味。杵爲散。酒服方寸匕。日一服。初服二十日。溫酒調服。禁一切魚肉大蒜。常宜冷食。六十日止。卽藥積在腹中不下也。熱食卽下矣。冷食能助藥力。

﹝衍義﹞心主血。陽髒也。榮衛不布。內無所養。則心中惡寒。不足生焉。是以菊花爲君。治風兼治濕。治風以防風佐。治濕以白術佐。桔梗亦能治風痺。通膈气。舟楫諸藥。細辛﹑桂枝助防風。礬石茯苓助白術。黃芩﹑漧薑﹑牡蠣。開利內外寒熱痺气。

參﹑歸更與漧薑﹑牡蠣。治心中惡寒不足者。初治欲開其痺著。則用溫酒以行藥勢。禁諸熱物。宜冷食者。爲礬石能固澀諸藥。助其久效。而礬石性得冷卽止。得熱卽下故也。

寸口脈遲而緩。遲則爲寒。緩則爲虛。榮緩則爲亡血。衛緩則爲中風。邪气中經。則身癢而癮疹。心气不足。邪气入中。則胸滿而短气。

﹝衍義﹞天道乾健而坤靜順。人道亦應之。气健而血順也。血气和平。然後脈不緩不急。不遲不數。日行百刻。以周於身而朝寸口。是以候寸口以求其虛實。遲則知陽气之不能健運。緩則知榮气之應刻不逮。榮气不逮則亡血。衛气不運。因而中風。經虛邪入。榮衛不布於皮膚。血凝津滯。發爲身癢癮疹。然疹有赤白。不獨屬風也。原屬津凝血滯。治與濕同。且榮衛不健。與邪混郁於胸中。則害其宗气之布息。故胸滿而短气也。

風引湯除熱癱癇。

大黃漧薑龍骨﹝各四兩﹞桂枝﹝三兩﹞甘艸牡蠣﹝各二兩﹞

寒水石滑石赤石脂白石脂紫石英石膏﹝各六兩﹞

上十二味。杵粗篩。以韋囊盛之。取三指。提井花水三升。煮三沸。溫服一升。

治大人風引。少小驚癇螈。日發數十次難療等證。熱邪以除。巢氏云。香港腳宜風引。

﹝衍義﹞風者外司厥陰。內屬肝木。上隸手經。下隸足經。中見少陽相火。所以風自內發者。由火熱而生也。風生必害中土。土主四肢。土病則四末不用。聚液成痰。

癱瘓者。以風邪挾痰於四肢故也。癇者。以風熱急其筋脈。內應於心主故也。由是二者。盡可用此湯治之。首用大黃之寒走而不止者瀉之。俾火退風息。凝痰掃去矣。復用漧薑之熱止而不走者。何哉。前哲有云。大黃之推陳致新。如將軍之戡定禍亂。然使將無監軍。兵無向導。能獨成其功乎。夫一陰一陽之爲道。故寒與熱相濟。行與止相須。然後寒者不慘。熱者不酷。行者不疾。止者不停。所以大黃逐熱行滯。以通榮衛而利關節。則必以漧薑安之。桂枝導之。佐大黃之達四肢臟腑而不肆其峻快。不然。將從諸藥石而下走矣。桂枝又散風木。漧薑又能治血。祛風濕痺。去風毒痺。二者因得以相制爲使。猶慮漧薑之熱中。更以石膏﹑滑石制之。稟淸肅之金性。以制木救土。瀉陽明肺熱。解肌肉風痺也。陰水不足。火因妄動而生風。滿招損。自役其心。精神不守。非鎭重之劑。則不能安其神。

益其水。故以寒水石補陰水。紫石英﹑白石脂﹑赤石脂﹑牡蠣﹑龍骨斂精神。定魂魄。固根本也。

防己地黃湯治病如狂狀。妄行。獨語不休。無寒熱。其脈浮。

防己﹝一分﹞桂枝﹝三分﹞防風﹝三分﹞甘艸﹝一分﹞

上四味。以酒一杯。漬之一宿。絞取汁。生地黃二斤。咀蒸之。如斗米飯久。以銅器盛其汁。更絞地黃汁。和分再服。

﹝衍義﹞狂走譫語有熱。脈長者則陽明。若此無寒熱。其脈浮者。非其證也。然脈浮者。血虛從邪。並於陽而然也。內經曰。邪入於陽則狂。此狂者。謂五臟陰血虛乏。

魂魄不淸。昏動而然也。桂枝﹑防風﹑防己﹑甘艸。酒浸其汁。用是輕淸。歸之於陽。以散其邪。用生地黃之涼血補陰。熟蒸以歸五臟。益精養神也。蓋藥生則散表。熟則補衰。此煎煮法也。又降陰法也。陰之不降者。須少升以提其陽。然後降之。方可下。不然則气之相並。不得分解矣。

頭風摩散方大附子﹝一枚炮﹞鹽﹝等分﹞

上二味。爲散沐了。以方寸匕摩上。令藥力行。

﹝衍義﹞頭者諸陽之所會。太陽爲之長。若風寒濕客之。諸陽不得流通。與邪壅塞於巓而作痛。故用附子性之走者。於疾處散其邪。以鹽味之潤下。從太陽膀胱水性者佐之。用以引諸藥下降。則壅通而病愈矣。

寸口脈沈而弱。沈卽主骨。弱卽主筋。沈卽爲腎。弱卽爲肝。汗出入水中。如水傷心。

歷節黃汗出。故曰歷節。

﹝衍義﹞腎主水。骨與之合。水性下。故脈沈者。病在骨也。肝藏血。筋與之合。血性濡。

血虛則脈弱。故脈弱者病在筋也。心主汗。汗出入水。其汗爲水所主。心气不得越。因而傷之。水汗相搏。聚以成濕。濕成則內應於脾。脾﹑土也。土克腎水。是以濕傷其骨。關節者。骨之所湊。筋之所束。故濕獨善流關節。以克其所勝。侮其不勝。

然水汗所郁之濕。久變爲熱。濕熱相蒸。濕屬土。土色黃。是以歷節發出黃汗也。

趺陽脈浮而滑。滑則穀气實。浮則汗自出。

﹝衍義﹞趺陽胃脈屬土。土濕所化也。脈經謂浮滑爲有宿食。此𨿽非宿食之谷。然滑乃陽盛也。內經曰。食入於胃。長气於陽。是乃飲食肥美所長之陽。成其濕熱之气。宜乎亦得稱以谷也。脈浮汗自出者。內經曰。汗者谷之精气。今谷之盛陽。

出之於表。浮爲衛虛。不能固腠理。因自汗出也。

少陰脈浮而弱。弱則血不足。浮則爲風。風血相搏。卽疼痛如掣。盛人脈澀小。短气。

自汗出。歷節疼。不可屈伸。此皆飲酒汗出當風所致。

﹝衍義﹞少陰脈者。太衝腎脈也。腎脈本沈。因飲食當風使之浮。浮則腎傷。腎屬陰。

主血。傷必不足而脈弱也。肥人本多气多血。其脈充盛。今反澀。由其血不足也。

小者气衰也。由飲酒所致。蓋因酒濕熱有毒。飲之過則傷衛傷榮。迫津爲汗。汗出當風。乘虛入客。與衛相干。則短气自汗出。入傷筋骨。則歷節疼痛。不可屈伸。

諸肢節疼痛。身體羸。腳腫如脫。頭眩短气。溫溫欲吐。桂枝芍藥知母湯主之。

桂枝芍藥知母湯方桂枝﹝四兩﹞芍藥﹝三兩﹞甘艸﹝二兩﹞麻黃﹝二兩﹞

生薑﹝五兩﹞白術﹝五兩﹞知母﹝四兩﹞防風﹝四兩﹞附子﹝二兩炮﹞

上九味。以水七升。煮取二升。溫服七合。日三服。

﹝衍義﹞此風寒濕痺其榮衛。三焦之病。頭眩短气。上焦痺也。諸肢節疼痛。身體羸。筋骨痺。韻書以爲火。以羸爲筋結也。然濕多則腫。寒多則痛。風多則動。故用桂枝治風。麻黃治寒。白術治濕。防風佐桂。附子佐麻黃﹑白術。其芍藥﹑生薑﹑甘艸。亦和發其榮衛。如桂枝湯例也。知母治腳腫。引諸藥祛邪益气力。附子行藥勢爲開痺大劑。然分兩多而水少。恐分其服而非一劑也。三因方云。每服四錢。

味酸則傷筋。筋傷則緩。名曰泄。咸則傷骨。骨傷則痿。名曰枯。枯泄相搏。名曰斷泄。榮气不通。衛不獨行。榮衛俱微。三焦無所禦。四屬斷絕。身體羸瘦。獨足腫大。黃汗出。脛冷。假令發熱。便爲歷節也。

﹝衍義﹞內經云。味過於酸。肝气以津。味過於鹹。大骨气勞。短肌以津。蓋謂津液不仁而內溢。短肌。謂走血而肌縮。大骨气勞。謂鹹入骨走血。髓無養也。由是知此之謂泄。卽溢也。津液不溢。蓄而成濕。筋得濕。則弛長而緩。故名爲泄。髓無血也。

咸多傷骨。因致痿而爲枯。血走。絕而不流。謂之斷。濕勝謂之泄。血不流則榮不通。

榮與衛相將。榮不通。則衛不獨行也。三焦形體。皆藉血以養。血亡則三焦無所根據。四屬者。皮肉脂髓也。無血以滋。則身體羸瘦。獨有所蓄之濕。下流傷腎。腎主下焦。故腳腫大。濕勝則多汗。脾色黃。濕本於脾。故黃汗出。腎虛而陽不下降。

則脛冷。假令陰虛濕郁變熱。則濕不泄而流於筋骨關節也。夫仲景誠善於立言者矣。卽歷節一證。各分其因。以水。以酒。以天气。此又以飲食之味。然獨出治天气一方。人或怪其不具。噫。方可具哉。病有不常。體有彊弱。時有寒暑。已出之方。猶自爲準繩而已。又焉可執而不變也。若能求經气。辧邪正。明藥性。亦何患其有證而無方歟。

病歷節不可屈伸。疼痛。烏頭湯主之。

烏頭湯方治香港腳疼痛不可屈伸。

麻黃芍藥黃﹝各三兩﹞甘艸﹝炙﹞

川烏﹝五枚咀以蜜二升煎取一升卽出烏頭﹞

上五味咀。四味以水三升。煮取一升。去滓。內蜜煎中更煎之。服七合。不知。盡服之。

﹝衍義﹞此湯槪治歷節不可屈伸疼痛。於方下又復言治香港腳疼痛。必仲景書歷節條下有方。而無藥石。見香港腳中方名同而有藥。集書者遂兩出之。且二病皆因風寒傷於筋。麻黃開玄府。通腠理。散寒邪。解气痺。芍藥以理血痺。甘艸通經脈而和藥。黃益衛气。气壯則邪退。烏頭善走。入肝筋逐風寒。蜜煎以緩其性。

使之畱連筋骨。以利其屈伸。且蜜之潤。又可益血養筋。並制烏頭燥熱之毒也。

礬石湯治香港腳衝心。

礬石﹝二兩﹞

上一味。以漿水一斗五升。煎三五沸。浸腳良。

﹝衍義﹞腳心病者。古人謂感水濕之邪。卽內經痿痺厥逆證也。東垣有飲乳酪之說。予思足六經起於足五趾間。若天之六淫。飲食寒熱勞逸之气。凡畱滯於下者。皆足以致其腫痺不仁。屈伸不利。气逆上衝也。豈獨水濕之邪。白礬味酸澀性燥。可去濕消腫。收斂逆气。然香港腳衝心。水克火也。豈細故哉。

附方古今錄驗續命湯治中風痱。身體不能自收。口不能言。冒昧不知痛處。或拘急不得轉側。

麻黃桂枝當歸人參石膏漧薑甘艸﹝各三兩﹞芎﹝一兩五錢﹞杏仁﹝四十枚﹞

上九味。以水一斗。煮取四升。溫服一升。當小汗。薄覆脊。憑幾坐。汗出則愈。不汗更服。勿當風。並治咳逆上气。不得臥。面目浮腫。

﹝衍義﹞痱病者。榮衛气血不養於內外。故身體不用。機關不利。精神不治。然是證。

有虛有實。虛者。自飲食房勞七情得之。內經謂內奪而厥。則爲喑痱是也。實者。

是風寒暑濕感之。虛以實治。則气血愈散。此方乃治實邪也。故麻黃爲君。佐漧薑開寒痺。石膏解風痺。當歸和血。人參益气。芎行血散風也。其並治咳逆上气面浮者。亦爲風寒所致也。

千金三黃湯治中風手足拘急。百節疼痛。煩熱。心亂惡寒。經日不欲飲食。

麻黃﹝五分﹞獨活﹝四分﹞細辛﹝二分﹞黃﹝二分﹞黃芩﹝三分﹞

上五味。以水六升。煮取二升。分溫三服。一服小汗。二服大汗。心熱加大黃二分。腹滿加枳實一枚。气逆加人參三分。悸加牡蠣三分。渴加栝蔞根三分。先有寒。加附子一枚。

近效方術附湯治風虛頭重眩。苦極不知食味。暖肌補中益精气。

白術﹝二兩﹞附子﹝一枚半炮去皮﹞甘艸﹝一兩炙﹞

上三味銼。每五錢匕姜五片。棗一枚。水盞半。煎七分。去滓溫服。

崔氏八味丸治香港腳上入少腹不仁。

漧地黃﹝八兩﹞山茱萸薯蕷﹝各四兩﹞澤瀉茯苓牡丹皮﹝各三兩﹞肉桂附子﹝炮各一兩﹞

上八味末之。煉蜜和丸梧子大。酒下十五丸。日再服。

千金方越婢加術湯治肉極。熱則身體津脫。腠理開。汗大泄。屬風气。下焦腳弱。

麻黃﹝六兩﹞石膏﹝半斤﹞生薑﹝二兩﹞甘艸﹝二兩﹞白術﹝四兩﹞大棗﹝十五枚﹞

上六味。以水六升。先煮麻黃去上沫。內諸藥。煮服三升。分溫三服。惡風。加附子一枚炮。

卷六

血痺虛勞病脈證治第六

﹝論一首脈證九條方九首﹞

問曰。血痺病。從何得之。師曰。夫尊榮人。骨弱肌膚盛。重困疲勞。汗出。臥不時動搖。

加被微風。遂得之。但以脈自微澀。在寸口關上小緊。宜鍼引陽气。今脈和。緊去則愈。

﹝補注﹞陽所以統夫陰者也。統陰則血必隨气行矣。乃經言血痺。而不言气。何哉。

不知血之痺。由於气之傷也。經曰。入於脈則血凝而不流。夫所以不流者。气爲邪阻也。然邪之足以傷者。必因於作勞。則衛气不能固外。而後邪得以入之。故仲景發其不流之故。以明得病之由。言天下惟尊榮人。爲形樂志苦。形樂。故肌膚盛。志苦。故骨弱。骨弱則不耐勞。肌盛則气不固。稍有勞困。汗易出也。夫汗者。

血之液也。衛不固。斯汗出。汗出斯陽气虛。𨿽微風且得以襲之。則血爲之痺。故一見脈微。則知其陽之不足。一見脈澀。則知其陰之多阻。此血痺之本脈也。而其邪入之處。則自形其小緊。小爲正气拘抑之象。緊爲寒邪入中之徵。然仲景明言微風。何以反得寒脈耶。蓋邪隨血脈上下。阻滯汁沫。未有不痛者。故痛爲脈緊也。鍼以泄之。引陽外出。則邪去而正自伸也。否則終於痺也。然則固外之陽。所重惜也。富貴者能知陽气素不自彊。則不敢作勞。卽不獲已而勞。或亦有以知節而不至於汗出。汗出矣。不致臥後動搖。又何致虛風痺血耶。仲景言虛勞。乃以血痺發其先。良有以也。

血痺陰陽俱微。寸口關上微。尺中小緊。外證身體不仁。如風痺狀。黃桂枝五物湯主之。

黃桂枝五物湯方黃﹝三兩﹞桂枝﹝三兩去皮﹞芍藥﹝三兩﹞生薑﹝三兩﹞大棗﹝十二枚﹞

上五味。以水六升。煮取二升。去滓。溫服七合。日三服。

﹝補注﹞此條是由上條旣痺之後。未能鍼引以愈。遂令寸口微者。今則陰陽俱微。

且寸關俱微矣。且尺中小緊矣。夫小緊旣見於尺。則邪之入也。愈深。而愈不得出何也。正虛之處。便是容邪之處也。脈經內外謂之陰陽。上下亦謂之陰陽。今尺旣小緊。則微屬內外也明矣。若言證以不仁槪之。蓋身爲我身。則體爲我體。

而或爲疼痛。或爲麻木。每與我相阻。其爲不仁甚矣。故以風痺象之。非眞風痺也。經曰。風寒濕三者合而成痺。然何以單言風痺也。邪有兼中。人之受者必有所偏。如多於風者。則其痛流行不常。淫於四末。蓋血以養筋。血不通行。則筋節爲之阻塞。且血藏於肝。肝爲腎子。腎旣受邪。則血無不壅滯。於是以黃固衛。

芍藥養榮。桂枝調和榮衛。托實表裏。驅邪外出。佐以生薑宣胃。大棗益脾。豈非至當不易者乎。

夫男子平人。脈大爲勞。極虛亦爲勞。

﹝補注﹞虛勞爲不足之病。則必爲不足之脈也。經云。煩勞則張。精絕。正以勞則陽气外張。舉之有餘也。然其餘也。旣非內蘊之充。又豈外邪之助。以是大爲勞也。

至問脈之重虛。對以上虛尺虛。言上下皆虛也。又云。脈虛者。不象陰也。不似手太陰之充盛也。故極虛者亦云勞。然則大者固爲勞力饑飽。而極虛者則不免於房勞矣。

男子面色薄者。主渴及亡血。卒喘悸脈浮者。裏虛也。

﹝補注﹞此仲景出望之法以教人也。經曰。心者生之本。神之變。其華在面。而其充在血脈。故手少陰爲君主之官。神明出焉。然使憂愁思慮。則足以傷之。夫神傷則體弱。體弱則所生者不足。自未能榮於色矣。蓋心所以生血。而色者。神之旗也。陰血旣少。則津液自枯。故主渴也。渴必引水以自救。而渴不復爲水止。則飲多而停於心下。阻其呼吸之隧而爲喘。失其君火之司而爲悸。所不免也。若此者脈必浮。豈非所生之血。不足鼓其脈於外乎。心所以合脈者也。於是知其心气之虛於裏焉也。

男子脈虛沈弦。無寒熱。短气裏急。小便不利。面色白。時目瞑。兼衄。少腹滿。此爲勞使之然。

﹝補注﹞人之身以陽气爲主。惟作勞則動傷元气。故於此先言脈。並言證。以見男子之陽虛也。夫虛者。勞之本脈也。舉按不實之中。而復見少厥二陰之象。則其爲內傷陽气何如。而陽虛者必惡寒。內傷者多發熱。故脈經云。假令寸口脈微。

名曰陽不足。陰气上入陽中。則灑淅惡寒也。假令尺脈弱。名曰陰不足。陽气下陷入陰中。則發熱也。今三部同等。已非上入下陷之候。則其無寒熱可知。然膻中者。气之海也。谷之精气。濁者化衛。而一爲宗气。行胸中以司呼吸。於是呼出者心肺主之。吸入者腎肝主之。心肺陽也。腎肝陰也。夫以舉按豁然之脈。而只見其有陰無陽。是中之宗气不能爲之資。斯呼者無以壯其出。而吸者不能深其入。遂令升降無力。而短气不足以息也。中州之气旣虛。使水穀未能消腐。而淸气不能上升。則腎陽未旺。肝气下乘。故頻圊而裏急。膀胱爲州都之官。气不化而水道不出。至如經謂十二經脈。三百六十五絡。皆上於面。然肺爲气之總司。若气虛則肺亦虛。故面𨿽諸陽之會。而色獨如金也。且陰气盛則目瞑。今陽衰。有不爲之目瞑者乎。兼衄者。陽絡傷則血外溢而爲衄也。少腹滿者。因小便不利也。此爲勞傷元气。所以至此。然則仲景卽不言治法。自當調以甘藥。培中土以益元陽。不待言矣若捨黃建中。又何以爲法耶。

勞之爲病。其脈浮大。手足煩。春夏劇。秋冬瘥。陰寒精自出。酸削不能行。

﹝補注﹞夫脈之大有二。一曰大爲實。一曰大則爲芤。芤則爲虛。今屬之於勞。則所傷在元气。而無血以和之也。然傷者在气而何損於血也。經曰。陽生則陰長。故無陽則陰無以生。無陰則陽無以化。舉按之間。但覺其大。而非有力於去來也。

然何以他脈不兼見。夫惟不兼見。故盛於外者。非由於素養之得宜。只因營衛之气。滿於中焦。致火不生土而太陰病。故手足煩者。脾屬四肢也。經曰。煩勞則張。精絕。辟積於夏。使人煎厥。故逢收藏之時而稍瘥。不似春夏之散見也。經曰。

彊力舉重則傷腎。又曰。腎者精之處也。其充在骨。夫旣眞陽不能守。而陰精有不外遺者乎。酸削不能行。亦所必至也。

夫失精家。少腹弦急。陰頭寒。目眩。發落。脈極虛芤遲。爲淸谷。亡血失精。脈得諸芤動微緊。男子失精。女子夢交。桂枝龍骨牡蠣湯主之。

桂枝龍骨牡蠣湯方桂枝﹝一兩﹞芍藥﹝一兩﹞甘艸﹝二兩炙﹞生薑﹝一兩﹞

大棗﹝十二枚﹞龍骨﹝三兩﹞牡蠣﹝三兩﹞

上七味。以水七升。煮取三升。分溫三服。

﹝補注﹞經曰。腎主水。受五臟六腑之精而藏之。又曰。厥气接於陰器。則夢接內。蓋陰器。宗筋之所系也。而脾胃肝膽之筋亦皆聚焉。故厥陰主筋。則諸筋統於肝也。腎爲陰。主藏精。肝爲陽。主疏泄。故腎之陰虛。則精不藏。肝之陽彊。則气不固。

若遇陰邪客之。與所彊之陽相感。則或夢或不夢。而精脫矣。是腎虛則無有不虛者也。膀胱與腎爲表裏。故少腹弦急爲陰結。而气不化者可知。水不生木。則血不養筋。致宗筋憊而陰頭寒。以致虛風生則目眩。血不會則發脫。種種虛狀。

悉本諸此。而其脈則爲虛爲芤爲遲。可想而知也。夫陽虛則水谷不化。陰虛則亡血失精。故芤爲陰虛。復陰陽相搏而爲動。微則陽微。又微緊相搏而爲邪。皆脈經所云至虛者也。然則男子失精。女子夢交。何能已哉。此病之原。皆起於腎之不固。遂令三焦皆底於極虛矣。斯於法必以固精爲主治也。於是以桂枝和榮衛。芍藥收陰。生薑散寒。甘艸﹑膠﹑棗益脾補气。更用龍骨以澀其陽。牡蠣以澀其陰。庶腎肝旣固。榮衛調和。而諸證自愈爾。

男子脈浮弱而澀。爲無子。精气淸冷。﹝此條一本在夫失精家之前﹞

﹝補注﹞浮﹑爲陽脈也。舉之有。按之無也。乃於舉之時未見其力。則浮兼弱矣。浮弱。

陽气之虛也。若澀。陰脈也。爲陰血不足。脈經曰。榮爲根。衛爲葉。榮衛俱微。則枝葉枯槁。是生气微矣。又何能必其有子乎。正以精气之淸冷也。其在詩曰。洌彼下泉。浸彼苞稂。謂傷其生也。

男子平人。脈虛弱細微者。善盜汗也。

﹝補注﹞虛弱細微。絕不見陽。陽虛甚矣。經云。陰气有餘。身寒多汗。然所謂有餘者。

非誠余也。卽陽之不足言之也。故肺主气。又合皮毛。司腠理。惟陽气衰。則衛不固而自汗出。邪在於內。則元府不閉。而汗從腑臟出。邪在於外。則腠理不致。而汗從經絡出。臟腑之陰捍格。衛气浮散於外。無所根據從。則汗出衛虛。水穀气散脫者汗自出。此皆不因動作而自出之汗也。至盜汗則陽衰因衛虛。而所虛之衛行於陰。當目瞑之時。無气以庇之。故腠開而汗。若一覺則行陽之气。復散於表而汗止矣。故曰盜汗也。夫至盜汗。而其虛可勝道哉。

人年五六十。其病脈大者。痺挾背行。苦腸鳴。馬刀俠癭者。皆爲勞得之。

﹝補注﹞人生五十始衰。六十天癸竭。則已精少腎衰矣。使復有動作。遂令陽虛而邪得以客之。痺太陽經道。蓋太陽行於背者也。經謂陽气者。精以養神。柔以養筋。開闔不得。寒气從之。乃生大僂。故病痺挾背行也。又云。中气不足。腸爲之苦鳴。至陷脈爲。畱連肉腠。爲馬刀俠癭。癭者。卽瘰也。以其形長如蛤。爲馬刀。

或在耳前後。連及頤頷頭下。或下連缺盆。以及胸脇。皆謂之馬刀。此手足少陽經主之也。總以動作忿怒。憂忿气郁過甚。而爲風邪內腠。故其脈則大而舉按不實。其因則勞而元气不足。仲景言之。恐後人復疑爲有餘而誤攻其邪耳。

脈沈小遲。名脫气。其人疾行則喘喝。手足逆寒。腹滿。甚則溏泄。食不消化也。

﹝補注﹞人之所以運動無苦。四體溫和。食入自化者。皆吾身之眞陽爲之也。故陽固則流行於脈中者。各安其部。而無陽衰陰見之象。今沈。少陰脈也。以其所處之位至下也。若寸關皆見。則各腑臟之陽何在乎。況其兼者。曰小曰遲。脈經云。

小者气血俱少。又云遲爲榮中寒。彼此俱陰。絕不見陽。則其气已大泄矣。故名脫也。夫尺虛之人。行走然。象其步履之不正也。而況於气脫者乎。故行稍疾上喘喝。𨿽曰呼出心肺。吸入腎肝。自非宗气行其呼吸。則升降出入。且無以安於自然矣。況勉彊以動其气乎。是故人之陽。盛於中焦者也。脾之陽不固。則四肢上逆而冷矣。且脾之陽。又原於下焦者也。腎之眞陽大虛。則不足以消腐水谷。爲腹滿。爲溏泄。正未有已也。

脈弦而大。弦則爲減。大則爲芤。減則爲寒。芤則爲虛。寒虛相搏。此名爲革。婦人則半產漏下。男子則亡血失精。

﹝補注﹞傷寒論中有此條。方中行先生注。寒言陽气減損而不足。芤言陰血衰竭而空虛。革言革易常度也。婦人陰血充足而能化。則得坤順之常。半產漏下。則不足以言坤之資生矣。男子陽精充盛而能化。則得幹健之常。亡血失精。則不足以言幹之資始矣。故天地之大徳曰生。男不足以言資始。女不足以言資生。

則人道大壞。故曰革也。一說革讀亟。變而促迫也。亦通。

愚按﹑禮曰。夫子之病革矣。不可以變。卽音亟也。

虛勞裏急。悸衄。腹中痛。夢失精。四肢疼。手足煩熱。咽漧口燥。小建中湯主之。

小建中湯方芍藥﹝六兩﹞桂枝﹝三兩去皮﹞甘艸﹝三兩炙﹞生薑﹝三兩﹞

大棗﹝十二枚﹞膠飴﹝一升﹞

上六味。以水七升。煮取三升。去滓。內膠飴。更上微火消解。溫服一升。日三服。嘔家不可用建中湯。以甜故也。

﹝補注﹞經云。形气不足。病气不足。此陰陽俱不足也。不可刺之。刺之爲重虛。蓋气不足者。如中气不健。頻欲更衣。心下悸。或陽明內熱而血外溢。或腹中痛。或夢接內而遺。種種悉气之不足爲之也。形不足者。卽如四肢不但不彊健而疼。

甚至手足煩熱。津液少而漧燥。種種皆形之不足爲之也。經謂不可刺。以重虛者。宜補之以甘藥。此其意惟仲景遵之。培中央以灌輸腑臟百脈。主以小建中。正稼穡作甘之意也。

然觀此證。則腎虛爲多。水虧當壯水之主。以鎭陽光。火衰則益火之源。以消陰翳。獨仲景不屑於此。而惟以樹立中气爲第一義者何居。聖人曰。精﹑穀气也。可見腎爲藏精之處。伎巧出焉。苟非有五穀之養。五味之調。則亦從何而生。然經又曰。精不足者。補之以味。假使胃不能納。脾不能運。又如之何。故聖人以建中主治。使中州之土。已壞復起。將飲食入胃者。遊溢精气。上輸於脾。

脾气散精。上歸於肺。如經所云者。則五臟百脈自裕矣。豈但已病乎哉。

虛勞裏急諸不足。黃建中湯主之。

黃建中湯方黃﹝三兩﹞桂枝﹝三兩﹞芍藥﹝六兩﹞甘艸﹝三兩﹞

生薑﹝三兩﹞膠飴﹝一升﹞大棗﹝十一枚﹞

上七味。用水七升。煮取三升。去滓。溫服一升。日三服。

﹝補注﹞不足之證不一。未有不因於气虛者。夫陽生陰長。气苟不充。則日就於損矣。故曰衛气者。所以溫分肉。充皮膚。肥腠理。司開闔者也。開闔損其常度。則裏急見焉。於是爲証之不足者。且不可以槪述矣。主以黃建中。正於補益中土者。兼足以托實肌表矣。

虛勞腰痛。少腹拘急。小便不利者。八味腎气丸主之。

八味腎气丸方漧地黃﹝八兩﹞薯蕷﹝四兩﹞山茱萸﹝四兩﹞澤瀉﹝三兩﹞

茯苓﹝三兩﹞丹皮﹝三兩﹞桂枝﹝一兩﹞附子﹝一兩炮﹞

上八味。爲末。煉蜜和丸。梧子大。火酒下十五丸。加至二十五丸。日再服。

﹝補注﹞腰者腎之府。腰痛爲腎气之虛寒可知矣。惟虛寒。故少腹拘急。而膀胱之气亦不化也。苟非益火以助眞陽。以消陰翳。恐無以生土。而水得泛溢。不至上淩君火不止矣。主以八味。固補益先天之至要者也。

虛勞諸不足。風气百疾。薯蕷丸主之。

薯蕷丸方﹝二錢五分爲一分﹞

薯蕷﹝二十分﹞當歸桂枝榦地黃曲豆黃卷﹝各十分﹞甘艸﹝二十八分﹞

芎麥門冬芍藥白術杏仁﹝各六分﹞人參﹝十分﹞柴胡桔梗茯苓﹝各五分﹞

阿膠﹝七分﹞漧薑﹝三分﹞白蘞﹝二分﹞防風﹝六分﹞大棗﹝百枚爲膏﹞

二十一味末之。煉蜜和丸。如彈子大。空腹酒服一丸。一百丸爲劑。

﹝補注﹞虛勞不足之證。最易生風。倘不爲調攝。必致火气日見不足。則所以善行數變者。不益流連而不息耶。故於手足太陰少陰上下分補。不仍以中土爲主。

務令三焦並益。榮衛和諧。而諸風自息矣。如桂枝﹑柴胡﹑防風。借以固表升陽。爲力頗多。非謂以此驅風。轉燥津液也。

虛勞。虛煩不得眠。酸棗仁湯主之。

酸棗仁湯方酸棗仁﹝二升﹞甘艸﹝一兩﹞知母﹝二兩﹞茯苓﹝二兩﹞芎﹝二兩﹞

上五味。以水八升。煮酸棗仁得六升。內諸藥。煮取三升。分溫三服。

﹝補注﹞按嘉言論此方云。素問謂陽气者。煩勞則張。精絕。辟積於夏。使人煎厥。可見虛勞虛煩。爲心腎不交之病。腎水不上交於心火。心火無制。故煩而不得眠。

不獨夏月爲然矣。方用棗仁爲君。而兼知母之滋腎爲佐。茯苓﹑甘艸調和其間。

芎入血分而解心火之燥煩也。

五勞虛極羸瘦。腹滿不能飲食。食傷﹑憂傷﹑飲傷﹑房室傷﹑饑傷﹑勞傷﹑經絡榮衛气傷。

內有幹血。肌膚甲錯。兩目黯黑。緩中補虛。大黃虫丸主之。

大黃虫丸方大黃﹝十分蒸﹞黃芩﹝二兩﹞甘艸﹝三兩﹞桃仁﹝一升﹞

杏仁﹝一升﹞芍藥﹝四兩﹞漧地黃﹝十兩﹞漧漆﹝一兩﹞

虻虫﹝一升﹞水蛭﹝百枚﹞蠐螬﹝一升﹞虫﹝一升﹞

上十二味。蜜丸。小豆大。酒飲服五丸。日三服。

﹝補注﹞嘉言云。七傷。金匱明謂食傷﹑憂傷﹑飲傷﹑房室傷﹑饑傷﹑勞傷﹑經絡營衛气傷﹑及房勞傷。但居其一。後人不知何見。謂七者陰寒﹑陰痿﹑裏急﹑精速﹑精少﹑陰下濕﹑精滑﹑小便苦數。臨事不舉。似乎專主腎傷爲言。豈有五勞分主五臟。而七傷獨主一臟之理。𨿽人身恣逞傷腎者恆多。要不可爲一定之名也。故虛勞證。凡本之內傷者。有此七者之分。而虛勞發熱。未有不由瘀血者。若無內傷。則營衛運行。不失其次。瘀從何起。是必飲食起居。過時失節。營衛凝泣。先成內傷。然後隨其气所阻塞之處。血爲瘀積。積之久。牢不可拔。新生之血。不得周灌。與日俱積。

其人尙有生理乎。仲景施活人手眼。以潤劑潤其血之幹。以蠕動啖血之物。行死血。名之曰緩中補血。豈非以行血去瘀。爲安中補虛上著乎。然此特世稱幹血勞之良法也。血結在內。手足脈相失者宜之。兼入瓊玉膏潤補之藥同用尢妙。試爲細參其證。肌膚甲錯。面目黯黑。及羸瘦不能飲食。全是營血瘀積胃中。

而發見於肌膚面目。所以五臟失中土之灌漑而虛極也。此與五臟之本病不同。故可用其方而導其胃中之血。以內谷而通流營衛耳。許州陳大夫傳仲景百勞丸方云。治一切勞瘵積滯。不經藥壞證者。宜服。大夫其長於謀國者歟。方用當歸﹑乳香﹑沒藥各一錢。虻虫十四个。人參二錢。水蛭十四个。桃仁十四个。浸去皮尖爲細末。煉蜜丸如桐子大。都作一服可百丸。五更用百勞水下。取惡物爲度。服白粥十日。百勞水卽甘瀾水。以杓揚百徧者也。

卷七

肺痿肺癰咳嗽上气病脈證治第七

﹝論三首脈證四條方十五首﹞

﹝補注﹞嘉言云。金匱於肺痿﹑肺癰二證。則徹土綢繆。治之於早。然先從脈辧其數虛數實。欲從口辧其吐沫漧燥。然更出一捷要之法。謂咳嗽之初。卽見上气喘急者。乃外受風寒所致。其脈必浮。宜從越婢加半夏之法。及小靑龍加石膏之法。亟爲表散。不爾卽是肺癰﹑肺痿之始基。故以咳嗽上气病證。同敍於肺癰﹑肺痿之下。而另立痰飲咳嗽本門。原有深意。見咳而至於上气。卽是肺中壅塞。逼迫難安。尙何等待。不急散邪下气以淸其肺乎。然亦分表裏虛實爲治。不當誤施。轉增其困矣。

再論肺癰﹑肺痿之病。皆燥病也。肺稟淸肅之令。乃金寒水冷之髒。火熱燻灼。久久失其淸肅而變爲燥。肺中生癰。其津液全裹其癰。不溢於口。故口中辟辟然漧燥。肺熱成痿。則津液之上供者。悉從燥熱化爲涎沫濁唾。證多不渴。較胃中津液盡傷。母病累子之痿。又大不同。只是津液之上輸者。變爲唾沫。肺不沾其惠澤爾。若夫痿病。津液不能滅火。反從火化。累年積歲。肺葉之間。釀成一大火聚。以淸涼投之。捍格不入矣。然𨿽捍格。固無害也。設以燥熱投之。以火濟火。其人有不坐斃者乎。半夏燥藥也。投入肺中。轉增其患。自不待言。但淸涼旣不能入。惟燥與燥相得。乃能入之。故用半夏之燥。入淸涼生津藥中。則不但不燥。轉足開燥。其濁沫隨逆气下趨。久久津液之上輸者。不結爲涎沫。而肺得沾其漬潤。痿斯起矣。人但知半夏能燥津液。孰知善用之。卽能驅所燥之津液乎。此精蘊也。

總按肺爲嬌髒。肺气素爲形寒飲冷而受傷。久久出汗過多而不瘥。气餒不振。

卽爲肺痿。其風傷皮毛。無傷血脈。風熱相搏。气血稽畱。遂爲肺癰﹑肺痿多涎沫。

乃至便下濁沫。肺癰膿血。乃至便下膿積。凡胃彊能食而下傳者。皆不死也。夫血熱則肉敗。營衛不行。必將爲膿。是以金匱以通行營衛爲第一義。欲治其子。

先健其母。胃中津液。尢貴足以上供而無絕乏。後世諸方。錯出不一。不明大意。

今閱金匱十五方。固已用之不盡矣。

問曰。熱在上焦者。因咳爲肺痿。肺痿之病。從何得之。師曰。或從汗出。或從嘔吐。或從消渴。小便利數。或從便難。又被快藥下利。重亡津液。故得之。曰寸口脈數。其人咳。口中反有濁唾涎沫者何。師曰。爲肺痿之病。若口中辟辟燥。咳卽胸中隱隱痛。

脈反滑數。此爲肺癰。咳唾膿血。脈數虛者爲肺痿。數實者爲肺癰。

﹝補注﹞按嘉言云。人身之气。稟命於肺。肺气淸肅。則周身之气。莫不服從而順行。

肺气壅濁。則周身之气。易致橫逆而犯上。故肺癰者。肺气壅而不通也。肺痿者。

肺气痿而不振也。才見久咳。先須防此兩證。肺癰由五臟蘊崇之火。與胃中停蓄之熱。上乘乎肺。肺受火熱燻灼。血爲之凝。痰爲之裹。遂成小癰。所結之形漸長。則肺日脹而脇骨日昂。乃至咳聲頻並。痰濁如膠。發熱畏寒。日晡尢甚。面紅鼻燥。胸生甲錯。始先卽能辧其脈證。屬表屬裏。極力開提攻下。無不愈者。迨至血化爲膿。肺葉朽壞。傾囊吐出。始識其證。十死不救。嗟無及矣。間有癰小气壯。

胃彊善食。其膿不從口出。或順趨肛門。或旁穿脇肋。仍可得生。然不過十中二三耳。仲景治法最精。用力開提於未成膿之先。今人施於旣成膿之後。其有濟乎。肺痿者。其積漸已非一日。其寒熱不止一端。總由胃中津液不輸於肺。失其所養。轉枯轉燥。然後成之。蓋肺金之生水。精華四布者。全藉胃。土津液之富。上供罔缺。但胃中津液暗傷之竇最多。粗工不知愛護。或腠理素疏。無故而大發其汗。或中气素餒。頻吐以傾倒其囊。或痺或消中。飲水而渴不解。泉竭自中。或腸枯便祕。彊利以求其快。漏卮難繼。只此上供之津液。坐耗歧途。於是肺火日熾。肺熱日深。肺中小管日窒。咳聲以漸不揚。胸中脂膜日幹。咳痰艱於上出。行動數武。气卽喘鳴。衝擊連聲。痰始一應。金匱治法。貴得其精意。大要緩而圖之。

生胃津。潤肺燥。下逆气。開積痰。止濁唾。補眞气。以通肺之小管。散火熱。以復肺之淸肅。如半身痿廢。及手足痿軟。治之得法。亦能復起。而肺近在胸中。呼吸所關。可不置力乎。肺癰屬在有形之血。血結宜驟攻。肺痿屬在無形之气。气傷宜徐理。故癰爲實。誤以肺痿治之。是爲實實。痿爲虛。誤以肺癰治之。是爲虛虛。此辧證用藥之大略也。然兩手寸口之脈。原爲手太陰肺脈。此云寸口脈數。云滑數。云數實數虛。皆指左右三部統言。非如气口獨主右關之上也。其人咳。口中反有濁唾涎沫。頃之徧地者爲肺痿。言咳而口中不漧燥也。若咳而口中辟辟燥。則是肺已結癰。火熱之毒。出現於口。咳聲上下。觸動其癰。胸中卽隱隱而痛。

其脈必見滑數有力。正邪气方盛之徵也。數虛數實之脈。以之分別肺痿肺癰。

是則肺痿當補。肺癰當瀉明矣。

問曰。病咳逆。脈之何以知此爲肺癰。當有膿血。吐之則死。其脈何類。師曰。寸口脈微而數。微則爲風。數則爲熱。微則汗出。數則惡寒。風中於衛。呼气不入。熱過於榮。

吸而不出。風傷皮毛。熱傷血脈。風捨於肺。其人則咳。口漧喘滿。咽燥不渴。多唾濁沫。時時振寒。熱之所過。血爲之凝滯。蓄結癰膿。吐如米粥。始萌可救。膿成則死。

﹝補注﹞按嘉言云。肺癰之脈。旣云滑數。此復云微數者。非脈之有不同也。滑數者。

已成之脈。微數者。初起之因也。初起左右三部脈微。知其衛中於風而自汗。左右三部脈數。

知爲榮吸其熱而畏寒。然風初入衛。尙隨呼气而出。不能深入。所傷者不過在於皮毛。皮毛者肺之合也。風由所合以漸捨於肺兪。而咳唾振寒。

玆時從外入者。從外出之易易者。若夫熱過於榮。卽隨吸气所入。不出而傷其血脈矣。衛中之風。得榮中之熱。畱戀固結於肺葉之間。乃致血爲凝滯。以漸結爲癰膿。是則有形之敗濁。必從瀉法而下驅之。使其邪毒隨驅下移。入胃入腹入腸。再一驅。卽盡去不畱矣。安在始萌不救。聽其膿成而腐敗耶。

上气。面浮腫。肩息。其脈浮大不治。又加利尢甚。

﹝補注﹞肺爲气之總司。主呼吸者也。今云上气至於面浮腫。至爲肩息。是其肺气壅逆。而肩爲動搖矣。何也。肺之所畏者。火也。設中焦邪實。阻其升降。而炎上之性。有加無已。則所呼之气。邪有以助之。而所吸之气不復下達。遂使出入息肩矣。加以脈浮大。火勢方張。本體旣衰。而邪削更甚。又何法可令其內還而下趨乎。故不治也。然猶有可圖者。庶幾中土尙培。生气未絕耳。若加利爲尢甚也。

上气喘而燥者。屬肺脹。欲作風水發汗則愈。

﹝補注﹞同一上气也。此則作喘而不息肩者。正以皮毛乃肺之合。爲邪所蔽。遂令肺气不得外達。故寒傷營者。亦作喘也。彼燥陰也。上气何以復燥。肺气旣塞。遂令下流不化。水旣不化。又令木气不疏。此皆以母病而兼及於子也。一發其汗。

則塞者得以外通矣。逆者得以下達矣。故曰愈也。

肺痿。吐涎沫而不咳者。其人不渴。必遺尿。小便數。所以然者。以上虛不能制下故也。此爲肺中冷。必眩。多涎唾。甘艸漧薑湯以溫之。若服湯已。渴者。屬消渴。

甘艸漧薑湯方甘艸﹝四兩炙﹞漧薑﹝二兩炮﹞

上二味。以水三升。煮取一升五合。去滓。分溫再服。

﹝補注﹞嘉言云肺熱。則膀胱之气化亦熱。小便必赤澀而不能多。若肺痿之候。但吐涎沫而不咳。復不渴。反遺尿而小便數者。何其與本病相反也。必其人上虛不能制下。以故小便無所收攝爾。此爲肺中冷。陰气上巓。侮其陽气。故必眩。陰寒之气。凝滯津液。故多涎唾。若始先不渴。服溫藥卽轉渴者。明是消渴飲一溲二之證。更當消息之矣。

愚按﹕肺寒。上虛也。便數。下虛也。聖人只溫其中。豈非以補其母。則子自安。總司之地溫。而膀胱亦溫。下泉無洌彼之患矣。

咳而上气。喉中水雞聲。射幹麻黃湯主之。

射幹麻黃湯方射幹﹝三兩﹞麻黃﹝四兩﹞生薑﹝四兩﹞細辛﹝三兩﹞

紫菀﹝三兩﹞款冬花﹝三兩﹞五味子﹝半升﹞大棗﹝七枚﹞半夏﹝半升洗﹞

上九味。以水一斗二升。先煮麻黃二沸。去上沫。內諸藥。煮取三升。分溫三服。

﹝補注﹞嘉言云。上气聲如水雞。明系痰阻其气爾。阻之務在去之。而仲景不專於去痰者。以肺受風寒。主气之司。已爲邪困而不能自持。莫若主於發表。而佐以潤燥下气開痰四法。聚於一方內。以分解其邪。不使之合。此因證定藥之大法也。

咳逆上气。時時唾濁。但坐不得眠。皂莢丸主之。

皂莢丸方皂莢﹝八兩刮去皮用酥炙﹞

上一味末之。蜜丸如梧子大。以棗膏和湯服三丸。日三夜一服。

﹝補注﹞經謂上气者。陰气在下。陽气在上。諸陽气浮。無所根據從也。今咳逆上气。是濁气上干。淸虛之位。反爲濁陰所據。故𨿽時時唾。而濁不爲唾減也。皂莢性能驅濁。其刺又能攻堅。且得直達患處。用意神巧。誠不可思議者。嘉言云。大熱之毒。聚結於肺。表之溫之。曾不少應。堅而不可攻者。用此丸豆大三粒。朝三服。暮一服。吞適病所。如棘鍼徧刺。四面還攻。如是多日。庶幾無堅不入。聿成蕩滌之功。不可以藥之微賤而少之也。胸中手不可入。卽謂爲代鍼丸可矣。

咳而脈浮者。濃朴麻黃湯主之。

濃朴麻黃湯方濃朴﹝五兩﹞麻黃﹝四兩﹞石膏﹝如雞子大﹞杏仁﹝半升﹞

半夏﹝半升﹞漧薑﹝二兩﹞細辛﹝二兩﹞小麥﹝一升﹞五味子﹝半升﹞

上九味。以水一斗二升。先煮小麥熟。去滓。內諸藥。煮取三升。溫服一升。日三服。

﹝補注﹞嘉言云。若但咳而脈浮。則外邪居多。全以散邪爲主。用法卽於小靑龍湯中去桂枝﹑芍藥﹑甘艸﹑加濃朴﹑石膏﹑小麥。仍從肺病起見。所以桂枝之熱。芍藥之收。甘艸之緩。槪示不用。而加濃朴以下其气。石膏以淸熱。小麥引入胃中。助其升發之气。一舉而表解脈和。於以置力於本病。然後破竹之勢可成爾。一經裁酌。直使小靑龍載肺病騰空而去。神哉。

咳而脈沈者。澤漆湯主之。

澤漆湯方半夏﹝半升﹞紫參﹝五兩一作紫菀﹞澤漆﹝三升以東流水五斗煮取一斗五升﹞生薑﹝五兩﹞

白前﹝五兩﹞甘艸﹝三兩﹞黃芩﹝三兩﹞人參﹝三兩﹞桂枝﹝三兩﹞

上九味。咀。內澤漆汁中。煮取五升。溫服五合。至夜盡。

﹝補注﹞浮爲在表。沈爲在裏。表裏二字。與傷寒之表裏大殊。表者邪在衛。卽肺之表也。裏者邪在榮。卽肺之裏也。熱過於榮。吸而不出。其血必結。血結則痰气必爲外裹。故用澤漆之破血爲君。加入開痰下气。淸熱和榮諸藥。俾堅壘一空。元气不損。制方之妙若此。

火逆上气。咽喉不利。止逆下气者。麥門冬湯主之。

麥門冬湯方麥冬﹝七升﹞半夏﹝一升﹞人參﹝二兩﹞甘艸﹝二兩﹞粳米﹝三合﹞大棗﹝十二枚﹞

上六味。以水一斗八升。煮取六升。溫服一升。日三。夜一服。

﹝補注﹞嘉言云。胃中津液枯燥。虛火上炎之證。治本之良法也。夫用降火之藥而火反升。用寒涼之藥而熱轉熾者。徒知與火熱相爭。未思及必不可得之數。不惟無益。而反害之。凡肺病有胃气則生。無胃气卽死。胃气者。肺之母气也。本艸有知母之名者。謂肺藉其淸涼。知淸涼爲肺之母也。有貝母之名者。謂肺藉其豁痰。實豁痰爲肺之母也。然屢施於火逆上气。咽喉不利之證而屢不應。名不稱矣。孰知仲景有此妙法。於麥冬﹑人參﹑甘艸﹑粳米大補中气。大生津液隊中。增入半夏之辛溫一味。其利咽下气。非半夏之功。實善用半夏之功。擅古今未有之奇矣。

肺癰喘不得臥。葶藶大棗瀉肺湯主之。

葶藶大棗瀉肺湯方葶藶﹝熬令色黃搗丸如彈子大﹞大棗﹝十二枚﹞

上先以水三升煮棗。取二升。去棗。內葶藶。煮取一升。頓服。

﹝補注﹞此治肺癰喫緊之方也。肺中生癰。不瀉何待。恐日久癰膿已成。瀉之無益。

日久肺气已索。瀉之轉傷。惟血結而膿未成。當急以瀉肺之法奪之。況喘不得臥。不云甚乎。

咳而胸滿振寒。脈數。咽漧不渴。時濁唾鮏臭。久久吐膿如米粥者。爲肺癰。桔梗湯主之。

桔梗湯方桔梗﹝一兩﹞甘艸﹝一兩﹞

上二味。以水三升。煮取一升。分溫再服。

又方﹝此方系宋人所增並錄之以備用﹞

桔梗貝母當歸栝蔞仁枳殼薏苡仁桑白皮百合﹝各一錢五分﹞

五味子葶藶地骨皮甘艸節知母防己黃杏仁﹝各五分用淸水煎服﹞

﹝補注﹞肺癰由熱結而成。其濁唾鮏臭。因熱瘀而致。故咳而胸滿。是肺不利也。振寒。陰鬱於裏也。咽漧不渴。阻滯津液也。彼邪熱搏聚。固結難散之勢。用桔梗開之以散其毒。甘艸解之以消其毒。庶幾可圖。無使滋蔓。卽至久久吐膿之時。亦仍可用此湯者。一以桔梗可開之使下行。亦可托之俾吐出。一以甘艸可以長血肉。更可以益金母也。

咳而上气。此爲肺脹。其人喘。目如脫狀。脈浮大者。越婢加半夏湯主之。

越婢加半夏湯方麻黃﹝六兩﹞石膏﹝半斤﹞生薑﹝三兩﹞大棗﹝十五枚﹞甘艸﹝二兩﹞半夏﹝半升﹞

上六味。以水六升。先煮麻黃去上沫。內諸藥。煮取三升。分溫三服。

﹝補注﹞咳而上气。則其气之有衝而不下可知矣。其咳之相連而不已可知矣。此皆屬肺之脹使之也。邪入於肺則气壅。肺壅則欲不喘不可得。惟喘極故目如脫。所以狀脹與喘之至也。脈浮邪也。兼大則邪實。而所以遺害於肺。正未有已。

故必以辛熱發之。亦兼以甘寒佐之。使久合之邪。渙然冰釋。豈不快乎。然久蓄之飲。何由得泄。故特加半夏於越婢湯中。一定之法也。

肺脹。咳而上气。煩躁而喘。脈浮者。心下有水。小靑龍加石膏湯主之。

小靑龍湯加石膏湯方麻黃﹝三兩﹞細辛﹝三兩﹞芍藥﹝三兩﹞漧薑﹝三兩﹞

甘艸﹝三兩﹞桂枝﹝三兩﹞五味子﹝半升﹞半夏﹝半升﹞石膏﹝二兩﹞

上九味。以水一斗。先煮麻黃減二升。去上沫。內諸藥。煮取三升。去滓。彊人服一升。羸者減之。日三服。小兒服四合。

﹝補注﹞此條證與上條無異。所異者加躁。脈但浮爾。然前條躁者欲作風水。此條躁者心下有水。可見躁爲陰躁。而水爲陰之至也。君主之地。水气上淩。豈細故耶。故前方於麻黃以杏仁易石膏。加姜﹑棗。發散之力微且緩。此於麻桂藥中加石膏。其力轉猛。然監以芍藥﹑五味﹑漧薑。其勢下趨水道。不至過汗也。然後知小靑龍亦能翻江倒海。引水潛藏。不若大靑龍之騰雲致雨也。夫越婢湯有石膏﹑半夏。小靑龍方有半夏。無石膏。觀二方所加之意。全重此二物協力建功。石膏淸熱。藉辛溫亦能豁痰。半夏豁痰。藉辛涼亦能淸熱。不然石膏可無慮。半夏不在所禁乎。仲景加減一味。已見因心化裁矣。

肺癰胸滿脹。一身面目浮腫。鼻塞淸涕出。不聞香臭。酸辛。咳逆上气。喘鳴迫塞。葶藶大棗瀉肺湯主之。

﹝補注﹞經云。是動則病肺脹滿。膨膨然而喘咳。胃气不升。大腸之气亦不降。則鼻塞不聞香臭。遂使周身腫浮。有種種之證也。然此表證尙多。豈可專瀉。不知肺癰始因邪由外入。及其成癰。則證復自內顯出。故論其常。當升散開提者。且未可下奪。論其亟當下奪者。倘牽制於外。反昧膿成則死之大戒。安得不審所輕重哉。

卷八

奔豚气病脈證治第八

﹝論二首方三首﹞

師曰。病有奔豚。有吐膿。有驚怖。有火邪。此四部病。皆從驚發得之。

﹝補注﹞此仲景言奔豚之始本於驚。故並及他病之亦因於驚者。夫奔豚。水獸也。

奔豚證。腎病也。經曰。東方肝木病。發驚駭。夫肝爲火之母。故肝病。則不足以生君火。而所勝者侮之也。肝爲水之子。故肝病。則必至於擾腎水。而所生者顧之也。厥陰髒爲藏血之地。驚則气凝。气凝則血滯。故厥陰篇有嘔家癰膿。膿盡自愈也。陽明土本畏木者也。木得邪助。下克斯土。故傳而爲驚怖。所以經謂見肝之病。當先實脾也。至肝病已不得水之滋養。必熱甚生風。故火熾而未得熄焉。

要之皆因於驚。而隨人之所虛以致病焉耳。

師曰。奔豚病從少腹起。上衝咽喉。發作欲死。復還止。皆從驚恐得之。

﹝補注﹞夫驚者。實有可畏觸於我也。因其可畏而惴惴焉恐。惕惕焉懼。則曰恐。故驚則傷心。恐則傷腎。腎爲作彊之官。受傷則邪气斯盛。心爲神明之出。受傷則正气以衰。水本克火者也。於是腎邪欲上淩心。斯從少腹而上衝咽喉也。何也夫少陰脈循喉嚨。因其所系之經。而上衝殊便。縱使土可制水。乃由驚病肝。則木气足以勝土。且因驚病心。則火气又不足以生土。然則水气之止。亦其勢衰而復還耳。豈誠陽明太陰足以堤防之耶。

奔豚。气上衝胸。腹痛。往來寒熱。奔豚湯主之。

奔豚湯方甘艸芎當歸﹝各二兩﹞半夏﹝四兩﹞黃芩﹝二兩﹞生葛﹝五兩﹞芍藥﹝二兩﹞生薑﹝四兩﹞甘李根白皮﹝一升﹞

上九味。以水二斗。煮取五升。溫服一升。日三。夜一服。

﹝補注﹞气上衝胸。較衝咽喉稍緩。然腹痛。明系木來乘土。若往來寒熱。少陽本病。

以厥陰與少陽相表裏也。故以作甘者益土爲制水。半夏﹑生薑消散積滯。以辛溫去寒。以苦寒解熱。當歸益營。芍藥止痛。凡發於驚者。皆以本湯主治。卽以病名湯。

發汗後。燒鍼令其汗。鍼處被寒。核起而赤者。必發奔豚。气從少腹上至心。灸其核上各一壯。與桂枝加桂湯主之。

桂枝加桂湯方桂枝﹝五兩去皮﹞芍藥﹝三兩﹞生薑﹝三兩﹞甘艸﹝二兩炙﹞大棗﹝十二枚﹞

上五味。以水七升。微火煮。取三升。去滓。溫服一升。

﹝補注﹞奔豚。北方腎邪也。燒鍼令汗。縱不合法。與少陰何與而作奔豚。蓋太陽相與表裏也。鍼處被寒。核起而赤。吾知前此之邪未散。而後此之邪復入矣。惟桂能伐腎邪。所以用桂加入桂枝湯中。一以外解風邪。一以內泄陰气也。各灸核上者。因寒而腫。惟灸消之也。

發汗後。臍下悸者。欲作奔豚。茯苓桂枝甘艸大棗湯主之。

茯苓桂枝甘艸大棗湯方茯苓﹝半斤﹞甘艸﹝二兩炙﹞大棗﹝十五枚﹞桂枝﹝四兩﹞

上四味。以甘瀾水一斗。先煮茯苓減二升。內諸藥。煮取三升。去滓。溫服一升。日三服。

﹝補注﹞汗本心之液。發汗而臍下痛悸者。心气虛而腎气動也。腎邪欲上淩心。故臍下先悸。取用茯苓直趨腎界以泄其水气。故眞武湯以此爲君。尙能攝外散之水。坐收北方。況於少陰藏中欲作未作者耶。

甘瀾水法。取水二斗。置大盆內。以杓揚之。水上有珠子五六千顆相逐。取用之。

卷九

胸痺心痛短气病脈證治第九

﹝論一首脈證六條方九首﹞

師曰。夫脈當取太過不及。陽微陰弦。卽胸痺而痛。所以然者。責其極虛也。今陽虛知在上焦。所以胸痺心痛者。以其陰弦故也。

﹝補注﹞痺者痞而不通也。經云。通則不痛。故惟痛爲痺。而所以爲痺者。邪入之。

其所以爲邪入者。正先虛也。故曰。脈取太過不及。不及爲陽微。太過卽陰弦。陽虛故邪痺於胸。陰盛故心痛。仲景已自申說甚明。乃知此證。總因陽虛。故陰得以乘之。設或不弦。則陽𨿽虛而陰不上干可知也。然胸痺有微甚之不同。則爲治因亦異。微者但通上焦不足之陽。甚者且驅其下焦厥逆之陰。通陽者。以薤白﹑白酒﹑半夏﹑桂枝﹑人參﹑杏仁之屬。不但苦寒不入。卽淸涼盡屏。蓋以陽通陽。陰分之藥不得預也。甚者用附子﹑烏頭﹑蜀椒大辛熱。以驅下焦之陰。惟陰退而陽可以漸復耳。可不畱意乎。

平人無寒熱。短气不足以息者。實也。

﹝補注﹞陽不足。則陰上入而爲寒。陰不足。則陽下陷而爲熱。陰陽未嘗偏勝。故無寒熱如平人。然短气不足以息者。是邪痺於中。而滯其升降之气。不可信其中虛而輒補之。以蹈實實之戒也。

胸痺之病。喘息咳唾。胸背痛。短气。寸口脈沈而遲。關上小緊數。栝蔞薤白白酒湯主之。

栝蔞薤白白酒湯方栝蔞實﹝一枚搗﹞薤白﹝半升﹞白酒﹝七升﹞

上三味。同煮取二升。分溫再服。

﹝補注﹞寒濁之邪。滯於上焦。則阻其上下往來之气。塞其前後陰陽之位。遂令爲喘息。爲咳唾。爲痛。爲短气也。陰寒凝泣。陽气不復自舒。故沈遲見於寸口。理自然也。乃小緊數復顯於關上者何耶。邪之所聚。自見小緊。而陰寒所積。正足以遏抑陽气。故反形數。然陽遏則從而通之。栝蔞實最足開結豁痰。得薤白﹑白酒佐之。旣辛散而復下達。則所痺之陽自通矣。

胸痺不得臥。心痛徹背者。栝蔞薤白半夏湯主之。

栝蔞薤白半夏湯方栝蔞實﹝一枚搗﹞薤白﹝三兩﹞半夏﹝半升﹞白酒﹝一斗﹞

上四味。同煮。取四升。溫服一升。日一服。

﹝補注﹞胸痺痺在气。气在上焦。故卽不言脈。而與上條無異。卽證亦不甚相異也。

所異者。止不得臥耳。經云。晝行於陽則寤。夜行於陰則寐。然則不得臥。以气之行於陽而不行於陰故也。經以小半夏湯覆杯卽臥。非半夏爲得寐藥也。特以艸生於夏。夏半爲一陰初生。由陽入陰。使气歸於肝。而血亦入焉。故於本湯增此一味。而能事畢矣。可不謂神乎。

胸痺。心中痞气。气結在胸。胸滿。脇下逆搶心。枳實薤白桂枝湯主之。人參湯亦主之。

枳實薤白桂枝湯方枳實﹝四枚﹞濃朴﹝四兩﹞薤白﹝半升﹞桂枝﹝一兩﹞栝蔞﹝一枚搗﹞

上五味。以水五升。先煮枳實﹑濃朴。取二升。去滓。內諸藥。煮數沸。分溫三服。

人參湯方人參白術甘艸漧薑﹝各三兩﹞

上四味。以水八升。煮取三升。溫服一升。日三服。

﹝補注﹞同一病也。一用通痞去滿之藥。一用辛散補中之味。全不相謀。謂治一證。

豈仲景自爲矛盾耶。不知證有久暫。病有虛實也。假如气果有滯。上焦痞滿。下气亦上逆。不得不於通痺藥中加降气消滿。調和榮衛之藥也。若夫病久而中气大虛。宗气不利。時時滿。或從脇下搶心。不用甘溫。必不足以益中州之气。不用辛散。且不足以破凝滯之陰。气足而淸者自升。濁者自降。將結去而搶消矣。又何痺之有焉。

胸痺。胸中气塞短气。茯苓杏仁甘艸湯主之。橘枳姜湯亦主之。

茯苓杏仁甘艸湯方茯苓﹝三兩﹞杏仁﹝五十粒﹞甘艸﹝一兩﹞

上三味。以水一斗。煮取五升。溫服一升。日三服。不瘥再服。

橘枳姜湯方橘皮﹝一斤﹞枳實﹝三兩﹞生薑﹝半斤﹞

上三味。以水五升。煮取二升。分溫再服。

﹝補注﹞胸痺旣有虛實。又有輕重。故痺之重者。必徹背徹心者也。輕者不然。然而何以亦言痺。以其气塞而不舒。短而弗暢也。然一屬手太陰肺。肺有飲。則气每壅而不利。故以茯苓逐水。杏仁散結。用之當矣。又何取於甘艸。蓋以短气則中土不足也。土爲金之母也。一屬足陽明胃。胃中實。故君橘皮以理气。枳實以消滿。且使積滯去而機竅通。更加生薑之辛。無處不宣。靡有遏抑。庶邪去而正自快。此同一實證中。而又有臟腑之別也。

胸痺緩急者。薏苡附子散主之。

薏苡仁﹝十五兩﹞大附子﹝十枚炮﹞

上二味。杵爲散。服方寸匕。日三服。

﹝補注﹞胸痺緩急者。痺之急證也。寒飲上聚心膈。使陽气不達。危急爲何如乎。故取薏苡逐水爲君。附子之辛熱爲佐。驅除寒結。席捲而下。又烏能不勝任而愉快耶。

心中痞。諸逆心懸痛。桂枝生薑枳實湯主之。

桂枝生薑枳實湯方桂枝﹝三兩﹞生薑﹝三兩﹞枳實﹝五枚﹞

上三味。以水六升。煮取三升。分溫三服。

﹝補注﹞枳實﹑生薑。原以治气塞。況於痞乎。故較前條稍減輕分兩。使痞者下其气以開之。懸痛屬飲者。得生薑以散之。旣足建功矣。乃去橘皮而用桂枝者。以所逆非一。或腎气上衝。正未可知。桂伐腎邪。正其能事。不但調和榮衛。爲去痞臣也。

心痛徹背。背痛徹心。烏頭赤石脂丸主之。

烏頭赤石脂丸方烏頭﹝一分炮﹞赤石脂﹝一兩﹞蜀椒﹝一兩﹞附子﹝半兩炮﹞漧薑﹝一兩﹞

上五味末之。蜜丸如梧子大。先食服一丸。日三服。不知。稍加服。

﹝補注﹞心痛徹背。背痛徹心。乃陰寒之气厥逆而上干者。橫格於胸背經脈之間。

牽連痛楚。亂其气血。紊其疆界。此而用气分諸藥。則轉益其痛。勢必危殆。仲景用蜀椒烏頭。一派辛辣。以溫散其陰邪。然恐胸背旣亂之气難安。而卽於溫藥隊中。取用漧薑之泥。赤石脂之澀。以塡塞厥气所橫衝之新隊。俾胸之气自行於胸。背之气自行於背。各不相犯。其患乃除。此煉石補天之精義也。今人知有溫气﹑補气﹑行气﹑散气諸法矣。亦知有堵塞邪气攻衝之竇。令胸背陰陽二气並行不悖者哉。

九痛丸治九種心痛。﹝非仲景方﹞

附子﹝二兩炮﹞生野狼牙﹝一兩炙香﹞巴豆﹝一兩去皮心熬研如脂﹞

人參漧薑吳茱萸﹝各一兩﹞

上六味末之。煉蜜丸如梧子大。酒下。彊人初服三丸。日三服。弱者二丸。

﹝補注﹞丸以九名。能治九種心痛。吾不知其治何者爲九也。且兼治卒中惡腹脹痛。口不能言。又治連年積冷。流注心胸痛。並冷衝上气。落馬墮車血疾等。皆主之。由此言之。則知熱以去冷。辛以開郁。降以治逆。香以散結。甘以補正。毒以攻毒。萃羣力於一方。合諸毒而罔顧。用力少而成功多者。正以君主之地。無使竊發。故無禮於側。鷹逐之。況於胞絡受害。不啻震驚輦轂者乎。此寧速無寧緩者也。然則火痛亦可治歟。曰可。何也。此從治之法也。觀落馬墮車以及血疾。則皆因傷而滯。或素有瘀。所痛卽不關於心者。無不可治也明矣。

卷十

腹滿寒疝宿食病脈證治第十

﹝論一首脈證十六條方十二首﹞

趺陽脈微弦。法當腹滿。不滿者。必便難。兩疼痛。此虛寒從下上也。當以溫藥服之。

﹝補注﹞嘉言云。趺陽脾胃之脈。而見微弦。爲厥陰肝木所侵。侮其陰气橫聚於腹。

法當脹滿有加。設其不滿。陰邪必轉攻而上。決無輕散之理。蓋陰邪旣聚。不溫必不散。陰邪不散。其陰竅必不通。故知其便必難。勢必逆攻兩而致疼痛。較腹滿更進一步也。虛寒之气從下而上。由腹而。才見一斑。亟以溫藥服之。俾陰气仍從陰竅走散。而不至上攻則善矣。

﹝衍義﹞仲景所謂此虛寒自下上也。當以溫藥服之。包舉陰病證治。了無剩義。蓋寒從下上。正地气加天之始。用溫則上者下。聚者散。直捷通快。一言而終。故卒病論𨿽亡。其可意會者。未嘗不宛在也。

愚按﹕趺陽爲足陽明胃。在跗上五寸間。夫府陽也。土本大。今微弦。陰脈也。脈微者本虛。必有乘之者矣。故兼木脈。克賊隨之。中州之气衰。安能淸升而濁降乎。

腹滿必至。理自然也。設不滿。則眞陽旣不足以生土。是命門大虛。而膀胱之气亦不化。何者。胃固司腎之開闔者也。便旣難。則兩不但拘急而疼痛矣。總之。

腎气一衰。不傳於胃。必傳膀胱。故曰虛寒自下上也。然則捨溫法何以爲治乎。

吾知腹滿者必附子理中。便難者八味丸。甚者四逆湯。仲景卽不出湯。而意已躍然言外。

病者腹滿。按之不痛爲虛。痛者爲實。可下之。舌黃未下者。下之黃自去。

﹝補注﹞夫腹滿。亦有屬實。實則非虛寒也明矣。豈槪以溫藥治之乎。故有試之之法。痛與不痛。虛實較然矣。蓋胃實必熱。熱蒸必舌黃。黃﹑土色也。下其實熱。黃不自已乎。有此一辯。並虛者愈審已。

病者萎黃。躁而不渴。胸中寒實。而利不止者死。

﹝補注﹞嘉言云。萎黃乃中州土敗之象。躁而不渴。乃陰盛陽微之象。胸中寒實。乃堅冰凝沍之象。加以下利不止。此時卽極力溫之。無能濟矣。蓋堅在胸而瘕在腹。堅處拒藥不納。勢必轉趨其瘕。而奔迫無度。徒促其髒气之絕耳。孰謂虛寒下利。可不乘其胸中陽气未漓。陰寒未實。早爲溫之也乎。

﹝衍義﹞此論寒證亦有實者。實者何。邪實也。蓋惟正虛而邪實也。虛屬眞陽虛。本腎。實屬胃家實。因寒。夫惟無火。不能消腐。故多滯多泄也。言其形則萎黃。證則躁而不渴。何也。躁爲陰躁。不渴則正陰凝之象也。嗟乎。陽不生則寒不去。寒不去則利又何能止耶。

腹滿時減復如故。此爲寒。當與溫藥。

﹝補注﹞曰時減。非竟不滿也。若不滿。則病已愈矣。不復如故矣。今則不然。時或稍可。乃復如故。則非實滿可知也。實則未有或減者也。故斷斷爲寒。寒無不溫。虛無不補。此正法也。

寸口脈弦者。卽脇下拘急而痛。其人嗇嗇惡寒也。

﹝補注﹞前旣言寒疝矣。此則言其脈與證也。夫弦。陰脈也。上見寸口。已非若發榮滋長之木。合旺於春者比矣。故拘急而痛。應在脇下。脇下者。肝之幕也。爲寒所持。冷冽之气。自不舒容。寒常在。則惡亦不已也。試觀其人。知內气之餒矣。

夫中寒家喜欠。其人淸涕出。發熱。色和者善嚏。

﹝補注﹞惡寒數欠。衛气虛也。衛旣不固。則寒易乘而中气自餒。故喜欠。然則肺主皮毛。外受邪而肺气有不傷者乎。淸涕之出。勢所必至也。若夫陽气稍復。則寒邪自衰。而陰凝之色亦自此而消解。邪之出亦從肺開。故經曰已而嚏。

中寒。其人下利。以裏虛也。欲嚏不能。此人肚中寒。

﹝補注﹞寒之所中。不外陰陽兩經。然寒卽中陰。亦曰經耳。何以卽利。以陰經循乎裏也。然寒又何以卽中陰經。以陽气大衰。邪卽中裏。故雲裏虛也。裏虛下利。陽气不能上升。故欲嚏而未能。乃知陰寒內凝。陽气未復。不若前條之所傷者。在皮毛間也。

夫瘦人繞臍痛。必有風冷。穀气不行。而反下之。其气必衝。不衝者。心下則痞也。

﹝補注﹞臍位乎陰。繞之而痛。必有所而不通者。況瘦人則榮气素薄者乎。或風或冷。其有襲之者矣。風冷旣入。則必陽不盛。陽旣不盛。孰爲消腐水谷。治之者必以辛溫之味。鼓散其邪。庶幾可已。乃反以寒藥下之。則其邪必不服。猶之太陽反下。其气上衝也。經謂气上衝胸。邪在大腸。若不上衝。則其邪尙在於胃。經又謂客气上逆而心下痞也。

病腹滿。發熱十日。脈浮而數。飲食如故。濃朴七物湯主之。

濃朴七物湯方濃朴﹝半斤﹞甘艸﹝三兩﹞大黃﹝三兩﹞枳實﹝五枚﹞

桂枝﹝二兩﹞生薑﹝五兩﹞大棗﹝十枚﹞

上七味。以水一斗。煮取四升。溫服八合。日三服。嘔者。加半夏五合。下利去大黃。寒多者。加生薑至半斤。

﹝補注﹞此有裏復有表之證也。腹滿而能飲食。亦熱邪殺谷之義。發熱脈浮數。此表邪正熾之時。故以小承气治其裏。桂枝去芍藥以解其表。內外兩解。渙然冰釋。卽大柴胡湯之意也。以表見太陽。故用桂枝耳。

腹中寒气。雷鳴切痛。胸脇逆滿嘔吐。附子梗米湯主之。

附子粳米湯方附子﹝一枚炮﹞粳米﹝半升﹞半夏﹝半升﹞甘艸﹝一兩﹞大棗﹝十枚﹞

上五味。以水八升。煮米熟湯成。去滓。溫服一升。日三服。

﹝補注﹞嘉言云。腹中陰寒。奔迫上攻胸脇。以及於胃而增嘔逆。頃之胃气空虛。邪無所隔。徹入陽位則殆矣。是其除患之機。所重全在胃气。乘其邪初犯胃。尙自能食。而用附子粳米之法。溫飽其胃。胃气溫飽。則土濃而邪難上越。胸脇逆滿之濁陰。得溫無敢畱戀。必還從下竅而出。曠然無餘。此持危扶顚之手眼也。

愚按﹕人之生。陽气爲之耳。陽气生於下焦。盛於中而會於上。豈得復有寒乘之。

於是陰陽通。淸濁分。而上下因以位。由是淸气上升。遂不致於下陷。濁气下降。

亦不至於上僭也。若使腹中有寒。則入者已不化。承者已不生。又何能生克不瘥。腑臟相安乎。於是爲雷鳴。爲切痛。爲胸脇間逆滿勢必至於嘔吐不已者。無他。地气之寒爲之也。試觀气寒者。於天時則爲嚴寒。於王事則爲兵刑。去生不幾遠乎。故聖人以附子回陽湯。陽回而寒气去矣。以半夏散滿。滿散而嘔吐止矣。

若論養胃。何如粳米。安脾何如甘味。此言痛之因於寒。寒則未有不本於虛者也。

痛而閉者。濃朴三物湯主之。

濃朴三物湯方濃朴﹝八兩﹞大黃﹝四兩﹞枳實﹝五枚﹞

上三味。以水一斗二升。先煮二味。取五升。內大黃。煮取三升。溫服一升。以利爲度。

﹝補注﹞此又言痛之實證也。閉者气已滯也。塞也。經曰。通因塞用。此之謂也。於是以小承气通之。乃易其名爲三物湯者。蓋小承君大黃以一倍。三物湯君濃朴以一倍者。知承气之行。行在中下也。三物之行。因其閉在中上也。繹此可啟悟於無窮矣。

按之心下滿痛者。此爲實也。當下之。宜大柴胡湯。

大柴胡湯方柴胡﹝半斤﹞半夏﹝半斤洗﹞黃芩芍藥﹝各三兩﹞

生薑﹝五兩﹞枳實﹝四枚炙﹞大棗﹝十二枚﹞大黃﹝二兩﹞

上八味。以水一斗二升。煮取六升。去滓。再煎。溫服一升。日三服。

﹝補注﹞心下者。胸也。滿且痛。不屬有形乎。故曰實。實則當去。然何取於大柴胡湯。

柴胡。表藥也。非有外邪。無取兩解。乃必出於此者。正以實則必滿。按則必痛。以至內發熱。津液耗而元气下陷。勢所必至也。故仲景以柴胡升淸陽爲主治。而散滿者。去熱者。收陰者。下結者。各有分治。且兼姜棗以益脾液。取意豈淺鮮哉。

腹滿不減。減不足言。當須下之。宜大承气湯。

大承气湯方大黃﹝四兩酒洗﹞濃朴﹝半斤去皮炙﹞枳實﹝五枚炙﹞芒硝﹝三合﹞

上四味。以水一斗。先煮二物。取五升。去滓。內大黃。煮取二升。去滓。內芒硝。更上火。微煮一二沸。分溫再服。得下余勿服。

﹝補注﹞大承气。大下藥也。在傷寒入腑。每每愼戒。何宿食而遽可用乎。觀上腹滿不減。減不足言二句。吾知必用下。如大柴胡等而不爲稍減。須大下之。不可觀望以坐耗胃家津液耳。

心胸中大寒。痛嘔。不能飲食。腹中寒。上衝皮起。出見有頭足。上下痛不可觸近。大建中湯主之。

大建中湯方蜀椒﹝二合﹞漧薑﹝四兩﹞人參﹝二兩﹞

上三味。以水四升。煮取二升。去滓。內膠飴一升。微火煎取一升半。分溫再服。如一炊頃。可飲粥二升。後更服。當一日食糜。溫服之。

﹝補注﹞上中二焦所以受寒邪者。皆由於中气素虛也。虛則陽气不布。而所積者爲寒飲。所衝者爲寒气。所濕者有影無形。爲寒痛。故取辛熱之品以散其邪。甘溫之味以培其土。則中州已圮而復立矣。故名曰大建中。

脇下偏痛。發熱。其脈緊弦。此寒也。以溫藥下之。宜大黃附子湯。

大黃附子湯方大黃﹝三兩﹞附子﹝三枚炮﹞細辛﹝二兩﹞

上三味。以水五升。煮取二升。分溫三服。若彊人煮取二升半。分溫三服。服後如人行四五里進一服。

﹝補注﹞此寒邪之在中下二焦也。脇下屬厥陰之部分。於此偏痛。必有所積。積而至於發熱。其爲實可知也。乃視其脈不滑數而緊弦。洵爲陰脈。果是陰邪結於陰位矣。且緊屬痛。固因寒而痛。弦爲實。亦因寒而實。故非下則實不去。非溫則寒不開。然肝腎同一治也。厥陰之實。系少陰之寒而實。苟不大用附子之熱。可獨用大黃之寒乎。入細辛者。通少陰之經气也。以寒實於內而逼陽於外也。或裏有寒。表有熱。俱未可定也。仲景於附子瀉心湯中。旣用三黃。復用附子。以畏寒汗出。陽气之虛在於外也。此大黃附子湯。陰气之結深於內也。然則痞證用三黃。固正治之法。偏痛用大黃。豈非從治之法乎。合觀之。知有至理存焉矣。

寒气厥逆。赤丸主之。

赤丸方烏頭﹝二兩炮﹞茯苓﹝四兩﹞細辛﹝一兩千金作人參﹞半夏﹝四兩洗﹞

上四味末之。內眞朱砂爲色。煉蜜爲丸。如麻子大。先食飲酒下三丸。日再。夜一服。不知。稍增。以知爲度。

﹝補注﹞寒气厥逆。下傳於上。明系君火旣衰。而腎家之眞陽亦不足。故上逆者。兼有水泛以淩君火之意。爲害不淺。況陰霾僭乘。濁流爲患。於是以大熱大猛之力。始有補天浴日之量。兼用攝水气。通陽气。散陰气。而不敢後也。然猶恐寒逆特甚。復以朱砂之赤色者。可以鎭君火。性重者。可以墜濁陰。名曰赤丸。殆畏水寒之侮火也。

腹痛。脈弦而緊。弦則衛气不行。卽惡熱。緊則不欲食。邪正相搏。卽爲寒疝。寒疝繞臍痛。若發則自汗出。手足厥冷。其脈沈緊者。大烏頭煎主之。

大烏頭煎方烏頭﹝大者五枚熬去皮不咀﹞

上以水三升。煮取一升。去滓。內蜜二升。煎令水气盡。取二升。彊人服七合。弱人服五合。不瘥。明日更服。不可一日再服。

﹝補注﹞寒入旣深。則陽气而爲痛。陰气內凝。無沖和之度。使衛外者不固而不耐寒。中髒者旣虛而不欲食。於是邪正兩不服。搏結於臍之偏旁而爲疝也。所積旣久。有所觸動。卽復發作。然必自汗者何也。傷寒中衛。則不能有汗。謂邪自外入。蔽其气也。若寒之在腹者。則自不令陽固乎外矣。又必手足厥冷者何也。

寒邪中陰。則必至於厥逆。謂陰气內深。遏其陽也。況痛並繞臍。則脾屬四肢。而眞陽大衰矣。非用大熱大力。何以建驅除之功。於是思天下之熱且雄猛者。莫過烏頭。更非多用不可也。佐以蜜者。熱則必燥。益之以潤也。

寒疝。腹中痛。及脇痛裏急者。當歸生薑羊肉湯主之。

當歸生薑羊肉湯方當歸﹝三兩﹞生薑﹝五兩﹞羊肉﹝一斤﹞

上三味。以水八升。煮取三升。溫服七合。日三服。若寒多者。加生薑成一斤。痛多而嘔者。加橘皮二兩。白術一兩。加生薑者。亦加水五升。煮取三升二合服之。

﹝補注﹞疝主寒气入裏。腹與脇。不言定左右也。故但言衝脈者爲非。何者。衝爲肝之幕。但言衝。豈疝必偏於左而不屬於右耶。故不分指之。卽是統言之。乃以當歸走血。生薑散邪。羊肉補中。有發屢試屢驗。亦已神矣。

寒疝腹中痛。逆冷。手足不仁。若身疼痛。灸刺諸藥不能治。抵當烏頭桂枝湯主之。

抵當烏頭桂枝湯方用烏頭一味。以蜜二斤。煎減半。去滓。以桂枝湯五合解之。得一升後。初服二合。

不知。卽服三合。又不知。復加至五合。其知者如醉狀。得吐者爲中病。

﹝補注﹞寒气非烏頭不治。此則全以蜜熬。熬成卽膏矣。乃復以桂枝湯解之者。正以桂枝主手足也。況味甘正以扶脾。蜜與桂合。又得建中之意歟。以逆冷不仁身痛。及諸治不效者。似皆中州之憊爲之也。

其脈數而緊。乃弦。狀如弓弦。按之不移。脈數弦者。當下其寒。脈緊大而遲者。必心下堅。脈大而緊者。陽中有陰也。可下之。

﹝補注﹞夫曰疝气。則寒者特气凝而不化。非誠有積滯於其間也。𨿽然气旣凝。則血必滯。熱則流通。寒必結聚。理之常也。假如因寒而有聚者。於法不得不去。又於何知之。故聖人反復以言脈也。脈者血气之會也。有虛有實。殆必見焉。故數緊乃弦狀。至按而不移。其爲寒也。不得謂之虛矣。夫數者陽也。弦者陰也。緊且遲陰也。大則陽也。大旣陽也。緊又陰也。疝爲陰脈合矣。而又兼見陽。是必有滯。

故曰可下。然所下者何。曰下其寒。曰陽中有陰。已出手眼矣。其卽以溫藥下之之義乎。

問曰。人病有宿食。何以別之。師曰。寸口脈浮而大。按之反澀。尺中亦微而澀。故知有宿食。大承气湯主之。

﹝補注﹞寸口。卽气口也。宿食停滯。關與寸浮大有力。是不待言。若按之反澀。知中有所傷。阻抑中气。不得宣越。遂令尺中亦微澀。所滯之物。原已深重。設不大下。

所傷不亦多乎。然余觀傷寒下例。用大承气。非試不敢漫投。甚以不可輕攻爲戒。何至宿食更無顧忌耶。蓋旣無外感。則不致有結胸痞痛之變證可知也。且有惡食不大便。或實滿之裏證可知也。又何憚而不爲此。

脈數而滑者實也。此有宿食。下之愈。宜大承气湯。

﹝補注﹞數爲在腑。食積於胃而爲熱。故顯數。遂使各部顯有餘之象。乃兼滑。苟不急下。其爲熱耗津液何限乎。

下利。不欲食者。有宿食也。當下之。宜大承气湯。

﹝補注﹞不欲食。言傷食惡食也。脾土受傷不能健運。豈能去故而新是謀乎。蓋言受病未幾。而利數旁流。𨿽下利而積聚未消也。苟久利之後。中州敗壞。致不能食者。卽欲溫補。尙恐難救。豈可反用承气。讀者當於下利不欲食句著眼。始知下利爲宿食。不欲食亦止因宿食也。

宿食在上脘。當吐之。宜瓜蒂散。

瓜蒂散方瓜蒂﹝一分熬黃﹞赤小豆﹝一分煮﹞

上二味。各別搗篩爲散已。合治之。取一錢匕。以香豉一合。用熟湯七合。煮作稀糜。去滓。取汁和溫服。頓服之。不吐者。少少加。得快吐乃止。諸亡血虛家。不可與之。

﹝補注﹞食旣云宿。決非上脘。旣非上脘。何以用吐。今言上脘。又言宿食。則必有痰載物。不使得下。則爲喘爲滿。不能具見。故一吐而痰與食俱出矣。

脈緊如轉索無常者。有宿食也。

﹝補注﹞緊至於轉索無常。此胃气垂絕之象。亦已危矣。又或停滯冷物。遂令胃气不復發越耳。

脈緊頭痛。風寒。腹中有宿食不化也。

﹝補注﹞傷食者不頭痛。今頭痛。故知或風或寒。乃浮緊又寒脈也。若但緊不浮。則知腹有所滯。𨿽兼外邪。因不見浮。治之者須知內傷外感。用藥自有分寸。而不急於下也明矣。

卷十一

五臟風寒積聚病脈證治第十一

﹝論二首脈證十七條方三首﹞

肺中風者。口燥而喘。身運而重。冒而腫脹。

﹝衍義﹞肺者。手太陰燥金。與足太陰同爲濕化。內主音聲。外合皮毛。屬上焦陰部。

行營衛。在五行生克。畏火克木。今爲風中之。夫風者。內應肝木之气。得火反侮所不勝之金。然木之子。火也。火必隨木而至。風能勝濕。熱能燥液。故爲口燥。風火皆陽。二者合。則搖動不寧。動於肺。則燥其所液之濕。鼓其音聲。有出難入。而作喘鳴。動於榮衛。鼓其脈絡肌肉。則身運作腫脹。𨿽然。此特風中於肺。失其運用之一證耳。若內經所論肺風者。多汗﹑惡寒﹑色白﹑時咳﹑晝瘥﹑暮劇。是又敍其邪在肺作病狀如是。各立一義以爲例耳。然後人自此而推。皆可得之。其在髒在捨在經絡。凡所見之病。不患其不備也。余髒皆然。

肺中寒。吐濁涕。

﹝衍義﹞肺者。陰也。居陽部。故曰陰中之陽。謂之嬌髒。惡熱復惡寒。過熱則傷所稟之陰。過寒則傷所部之陽。爲相傳之官。布气化液。行諸內外。陽傷則气耗。陰傷則液衰。今寒中之。則气液蓄於胸。而成濁飲。唾出於口。蓄於經脈。乃成濁涕。流出於鼻。以鼻是肺臟呼吸之門也。

肺死髒。浮之虛。按之弱如蔥葉。下無根者死。

﹝衍義﹞肺金主秋。當下四十五日後。陰气微上。陽气微下之時。內經論其平脈曰。

气來輕虛以浮。來急去散。又曰。微毛而有胃气。又曰。厭厭聶聶。如落楡葉狀。其陰陽微上下之象如此。又曰。死脈則爲眞肺脈至。大而虛。如毛羽中人膚。又曰。

來如物之浮。如風吹毛。又曰。但毛無胃。則是陽气不下。陰气不上。盛陽當變陰而不變。旣不收斂。又不和緩。惟浮。欲死可知已。因火克金而陰亡。內經謂其不過三日死。正與此同。蓋陰者陽之根。浮者有之。沈者亦有之。根壯而後枝葉茂。

敍平脈惟貴輕虛以浮。非全無沈者。但浮沈皆止三菽之重耳。不欲其如石之沈也。今浮之虛。按之又弱如蔥葉。於三菽其有幾哉。越人曰。肝與肺有生熟浮沈之異。生浮則熟沈。生沈則熟浮。蓋陽極生陰。陰極生陽。更始體用之气在二髒。故二髒之形亦如之。緣肺居陽部。故體輕浮。主气以象陽。陽極變陰。故用收斂以象陰。肝居陰部。故體重沈。藏血以象陰。陰極變陽。故用升發以象陽。浮沈正此耳。五臟陰陽。各具一體用。不可不察。

肝中風者。頭目。兩脇痛。行常傴。令人嗜甘。

﹝衍義﹞五气在天爲風。在地爲木。在髒爲肝。與筋合。肝之筋與經脈。皆出足大趾之端。過股內。上循兩脇。出胸中。至於巓。今中於風則動搖。上者爲頭目。風甚則亢。亢則害。承乃制。兼金之體。於是血液皆衰。經絡盡從收斂而急束。故兩脇痛。不能俯仰。傴而行。經曰。肝苦急。急食甘以緩之。故令嗜甘也。若內經肝風之狀。多汗惡風。善悲。色蒼。嗌漧。善怒。時憎女子。此又並其髒之體用而言也。

肝中寒者。兩臂不舉。舌本燥。喜太息。胸中痛。不得轉側。食則吐而汗出也。﹝千金雲時盜汗出咳食已吐其汁﹞

﹝衍義﹞肝者。陰之陽。其气溫和。啟陳舒榮而魂居之。並神出入。所畏者金也。金性涼。其气收斂肅殺。故克之。令更中寒。金乃水之母。母必從子而至。以害其木。凝泣气血。生化失職。不榮於上之筋脈。則兩臂不舉矣。

肝死髒。浮之弱。按之如索不來。或曲如蛇行者死。

﹝補注﹞曷言死髒。已無生气也。肝屬木應濡。是弱猶爲本脈。然但浮之弱。旣非長竿末梢之循矣。及按之曰如索。則弦緊俱見。曰不來。則脈有來去。乃陰陽往復之理。今但去。是直上下而無胃气也。否則眞气將散。出入勉彊。有委而不前。屈且難伸之狀。故曲如蛇行也。嗚呼。木之生也。有鼓動條達。發榮柔婉之妙。其死也。非彊直而不復。卽矯曲而不遂。木曰曲直。所以始之終之也。

肝著。其人當蹈其胸上。先未苦時。但欲飲熱。旋復花湯主之。

旋復花湯方旋復花﹝三兩﹞蔥﹝十四莖﹞新絳﹝少許﹞

上三味。以水三升。煮取一升。頓服。

﹝補注﹞肝主疏泄。言其用也。倘郁抑不舒。勢必下乘中土。土必弱而時滿。气必結而不開。故喜人之按之揉之也。肝气之弱。言著之心胸之間也。先欲飲熱者。木汲在水。喜其生已。熱則能行。樂其散結。以此消息。病情斯得矣。故以旋復爲君。

主結气脇下滿。消胸上痰。而以蔥通陽气也。使徒治肝气而不及血。似與所著不宣。故取有色無質者。能入藏血之地而不著耳。

心中風者。翕翕發熱。不能起。心中饑。食卽嘔吐。

﹝補注﹞心爲君主。胞絡衛焉。邪豈得以干之乎。然則心中風者。殆胞絡受邪也。風爲陽邪。善行數變。而所傷在君火之地。兩熱相合。勢必外蒸。傷寒言翕翕爲溫熱而不至於大熱也。夫君火之官受困。則四肢自不能起。而蘊熱於內。懸懸如饑狀。乃痰飲蓄聚上脘。初非胃虛也。食又何能下乎。是不至嘔吐不止也。

心中寒者。其人苦病心。如啖蒜狀。劇者心痛徹背。背痛徹心。譬如蠱注。其脈浮者。自吐乃愈。

﹝補注﹞心主散。寒入而火郁矣。郁則气旣不舒。而津液聚爲濁飲。故其苦病如啖蒜者。正形容心中懊不得舒坦。若爲辛濁所傷也。至甚者。正以陰凝之邪。襲於陽部。阻其升降。前後不通。亦猶胸痺之痛。徹背徹心。比如虫之蠱注。其狀更有甚於啖蒜者矣。其脈浮者。邪在上也。因髙越之。使所結之飲上湧。則所受之邪亦外出矣。蓋吐中自有發散之義也。

心傷者。其人勞倦。卽頭面赤而下重。心中痛而自煩。發熱。當臍跳。其脈弦。此爲心臟傷所致也。

﹝衍義﹞內經曰。心者。君主之官。神明出焉。主明則下安。否則十二官危矣。形乃大傷。主不明則十二官危。況所安之宅乎。仲景謂心傷者。心之神因七情所傷也。

蓋神乃气之主帥。气乃神之從卒。懵亂則神遷。遷則髒眞之气應之而亂。久則衰。衰則心傷矣。心旣傷而復加之勞役。髒之眞陰不能持守其火。而火亂動。動則上炎。其頭目卽發赤。髒眞從火炎。不從下行。而陰獨在下。故重。心虛則腎水乘之。內作。心痛而煩。外作。經絡之陰不得入與髒通。故發熱。心脈絡於小腸。火气不行。伏鼓而動作。故當臍跳。仲景以弦脈爲陰爲虛。今見於心之陰髒。皆因心傷。所以得是脈也。

心死髒。浮之實如丸豆。按之益躁疾者死。

﹝衍義﹞內經心脈如鉤。但鉤無胃曰死。心脈來前曲後居。如操帶鉤。又云。脈至堅而搏。如循薏苡子。累累然乃死。心死脈不可一气言。心臟气來。象𨿽不一。陰陽之道。未之或異。何也。心脈主夏。陽气盛極於陰始生之時。極而不能生陰者死。

陰極而反勝其陽者死。以陰靜。往來候之而已。來者候其陽。去者候其陰。來盛而去衰如鉤。終乏雍容和緩气象。其能久而不死乎。和平之鉤者。則前曲後居之反也。所以如操帶鉤。無胃气故也。陰陽生化。從守其髒。若薏苡子短數而動。

又能無死乎。動如麻豆。殆與薏苡子象同。蓋躁疾者。气脫亡陰也。故主死。

邪哭。使魂魄不安者。血气少也。血气少者屬於心。心气虛者。其人則畏合目欲眠。

夢遠行而精神離散。魂魄妄行。陰气衰者爲癲。陽气衰者爲狂。

﹝衍義﹞神之所任物而不亂者。由气血維持而養之以靜也。若气血衰少。則神失所養而不寧。並神出入者謂之魂。守神之舍者謂之魄。神不寧則悲。悲則魂魄不安矣。心與目內外相關。目開則神存於中而應事。目合則神散於外而妄行。

故畏合目。經云。陽盛則夢飛。陰盛則夢墜。今以虛不以盛。故夢遠而不飛墜耳。

所言癲狂。非陰陽上下相並之病。乃獨持心臟。分气血。陰陽相傾也。蓋陰在內。

爲陽之守。陽在外。爲陰之衛。若陰气衰。陽气並於內。神亦入於陰。故癲。癲病者。

神與聲皆閉藏而不發。若陽气衰。陰气並於外。神亦出於陽。故狂。狂病者。神與聲皆散亂而妄動也。

脾中風者。翕翕發熱。形如醉人。腹中煩重。皮目而短气。

﹝衍義﹞風陽邪也。內應肝。在心臟者。尙有翕翕發熱。況屬脾土。是賊邪乎。故外掣其皮。目。內亂其意。如醉人。而腹中煩也。脾受賊邪。气力散解。故重而短气。

且內經脾風者。身體怠惰。四肢不欲動。當不止腹中煩重而已。

脾死髒。浮之大堅。按之如覆杯。潔潔狀如搖者死。

﹝衍義﹞內經死脾脈至。脈來堅銳。如雀之啄。如鳥之距。狀其獨陰獨陽而不柔和也。如屋之漏狀。其動止之不常也。如水之流。狀其去之無節也。如弱而乍數乍疏。狀其進退無度也。今浮之大堅。非類鳥啄乎。按之如覆杯。非類鳥距乎。潔潔如搖者。非類屋漏與乍數乍疏乎。

趺陽脈浮而澀。浮則胃气彊。澀則小便數。浮澀相搏。大便則堅。其脾爲約。麻子仁丸主之。

麻子仁丸方麻仁﹝二升﹞芍藥﹝半斤﹞枳實﹝半斤﹞大黃﹝一斤﹞

濃朴﹝一尺﹞杏仁﹝一升去皮尖﹞

上末之。煉蜜丸。如梧子大。飲服十丸。日三。以知爲度。

﹝補注﹞趺陽脈。土也。浮爲陽。澀爲陰。故浮之見陽。沈之見陰也。夫陽有餘。則胃气彊。陰不足。則太陰不固。故小便數。然則脾正爲胃行津液者也。髒澀而不能約束水津。則畱於胃者甚少。而胃自失所潤。然則胃之不潤。脾爲之也。故曰爲約於是以大黃﹑枳實去實。先以麻仁潤燥。芍藥養陰。且用濃朴佐杏仁以利肺气。兼補益陰气之用。斯得之矣。

腎著之病。其人身體重。腰中冷。如坐水中。形如水狀。反不渴。小便自利。飲食如故。

病屬下焦。身勞汗出。衣裏冷濕。久久得之。腰以下冷痛。腹重如帶五千錢。甘姜苓術湯主之。

甘姜苓術湯方白術﹝二兩﹞甘艸﹝二兩﹞漧薑﹝四兩﹞茯苓﹝四兩﹞

上四味。以水五升。煮三升。去滓。分溫三服。腰卽溫。

﹝補注﹞腎爲水髒。而眞陽伏焉。腎著之病。腎气本衰。故水火俱虛。而後濕气得以著之。何也。水與水爲類。故易召也。其人身重。濕也。腰如坐冷水。有水狀。濕气勝也。不渴者。陽明未嘗熱也。小便利。膀胱未嘗病也。飲食如故。中焦亦不病也。故曰病在下焦。而又申明所致病之由。言身勞則陽气張而汗出。濕入則陰气久而不散。以致冷痛腹重有如彼也。然論病固下焦癥也。而立方皆中焦藥。豈無故哉。人之陽气。原於下而盛於中。今因中州無恙之時。再一濃培脾土。使土旺可以制濕。陽壯足以發越。故取漧薑之辛熱。茯苓之淡滲。加於補中味內。三服可令腰溫。全不及下焦藥者。恐補腎則反助水益火。無由去濕也。仲景明言下焦。藥反出中焦者。不令人想見微旨耶。

腎死髒。浮之堅按之亂如轉丸。益下入尺中者死。

﹝衍義﹞內經死腎脈來。發如奪索。辟辟如彈石。又謂搏而絕。如指彈石。辟辟然。是皆無胃气而天眞之陽已亡。惟眞髒之殘陰。隨呼吸而動。單見本髒之象耳。浮以候外。外陽也。堅者。猶彈石奪索。乃眞陰出於陽也。按以候裏。裏﹑陰也。動則爲陽。亂動如轉丸。乃眞陽將脫。動無倫序。不能去來。惟系息於其中。若益入尺。是陰陽離決。死兆彰彰矣。

問曰。三焦竭者。上焦竭。善噫。何也。師曰。上焦受中焦气未和。不能消穀。故能噫耳。

下焦竭。卽遺溺失便。其气不和。不能自禁制。不須治。久則愈。

﹝衍義﹞竭者涸也。上焦屬心肺。一陰一陽之部。肺主气。心主血。以行榮衛。爲气爲血。有一衰弱。則榮衛不能相持而行。上焦之化政竭矣。𨿽中焦受穀气。亦不消散。而聚於胸中。必待噫而出之。下焦屬肝腎。亦是一陰一陽之部。腎主閉藏。肝主疏泄。其气不和。則榮不能內守。衛亦不能外固。下焦如瀆。气化之政竭矣。故小便不禁而遺溺也。久而榮衛和。則自愈。嘗考傷寒論脈法中云。寸口脈微而澀。微者衛气不行。澀者榮气不逮。榮衛不能相將。三焦無所仰。不歸其部。上焦不歸者。噫而吞酸。中焦不歸者。不能消穀引食。下焦不歸者。則遺溺。正此之謂。

出於上焦。而中焦亦噫也。內經以督脈所生病爲遺溺。靈樞以肝所生病爲遺溺。則遺溺亦不惟此已。

師曰。熱在上焦者。因咳爲肺痿。熱在中焦者。則爲堅。熱在下焦者。則尿血。亦令淋閉不通。大腸有寒者。多溏。有熱者。便腸垢。小腸有寒者。其人下重便血。有熱者必痔。

﹝衍義﹞熱在上焦爲肺痿。義同肺痿條。然中焦爲堅滿。亦與脾約同義。熱在下焦尿血及淋閉者。三焦下輸。入絡膀胱。卽與內經胞移熱於膀胱爲癃溺意同。蓋膀胱爲州都之官。气化而溺出焉。熱在血。則血滲入膀胱。尿而出之。熱在气。气郁成燥。水液因凝。故小便赤而淋閉不通。𨿽淋閉屬气郁。亦有屬血者。气病溺色白。血病溺色赤。爲熱在下焦。下焦固不獨膀胱。若腎若肝若小腸。皆居下焦。

各能積熱。如胞之移熱膀胱者。入則必自其竅出之。亦有不因下焦而溺血者。

如內經悲哀太過。陽气內動。發則心下崩數溲血之類。病名有標本。急治標。緩治本。凡遇是證。未可獨以下焦熱一語。而更不求其所來。溏者大腸寒。則陽衰不能堅實糟粕。故屎薄少結。而中如屎也。腸垢者。大腸屬金主液。有熱則就燥。郁滯其液。澀而不行。積爲腸垢。若膿若血。頻並窘迫。故重下而不徹。亦有垢不因大腸移熱而生者。小腸後重下血。正與內經所謂結陰下血相類。小腸屬火。爲心之腑。心主血。小腸寒。則陽不得越。因郁爲下重。血亦不入於脈。隨其所郁而便下。然亦有便血因火熱而溢者。不惟小腸而已。小腸有熱痔者。小腸從臍下入大腸肛門。由肛門總爲大小腸出入之門戶也。然大腸筋脈橫解者亦爲痔。督脈生病者。亦作痔。仲景舉小腸寒熱病中。因心及之耳。

問曰。病有積。有聚。有气。何謂也。師曰。積者。髒病也。終不移。聚者。腑病也。發作有時。輾轉痛移。爲可治。气者。脇下痛。按之則愈。復發爲气。諸積大法。脈來細而附骨者。乃積也。寸口。積在胸中。微出寸口。積在喉中。關上。積在臍旁。上關上。積在心下。微下關。積在少腹。尺中。積在气沖。脈出左。積在左。脈出右。積在右。脈兩出。積在中央。各以其部處之。

﹝衍義﹞仲景立積聚之名。蓋以髒者陰也。腑者陽也。陽動而陰靜。髒主血。髒病則血凝。凝故不移。而名曰積。腑主气。腑病則气停。停則終必動而名曰聚。气者。

卽首章之邪。從口入。宿食之气也。脇下脾之幕。章門穴是其處。凡飲食入胃。輸精於脾。脾若不勝其气之所宜者。則不布於三陰而積之於幕。故按之則所積之气開。而痛暫愈。後集則又痛。是名气。蓋飲食之气味。各有所喜入之髒。寧無從其所入之處而病者乎。故脇下痛。亦非獨气也。懸飲亦痛。寒邪泣血在肝亦痛。但按之散與不散爲異耳。𨿽然。寒气之客於小絡者。按之暖。其痛亦愈。及考內經靈樞。有積瘕而無聚。仲景去瘕而名聚。內經不分積瘕動靜。仲景分屬之。靈樞有著筋經之動靜。仲景不言及。巢氏又增之爲四。曰積﹑曰聚﹑曰﹑瘕。積聚。臟腑虛弱。受風邪搏气之所致也。瘕由飲食不消。聚結漸長所致。

盤牢不移者也。可以推移者瘕也。陳無擇遂以積聚气結者屬肺。瘕血結者屬肝。更有五臟相傳之積。此與仲景所名又不同矣。內經靈樞以風寒飲食七情。俱爲積瘕之邪。巢氏陳氏分之如此。仲景獨以動靜立名。又不關內經靈樞。巢氏或因仲景不言其邪。遂有四者之名。陳氏又從而立肺肝之名。名愈分而理愈不明。名以人立。固從時遷可也。邪可遷乎哉。內經靈樞。未常以風寒不病血。飲食不病气。而乃紛紛若是。古之然耶。今之然耶。

卷十二

痰飲咳嗽病脈證治第十二

﹝論一首脈證二十一條方十九首﹞

問曰。夫飲有四。何謂也。師曰。有痰飲。有懸飲。有溢飲。有支飲。問曰。四飲何以爲異。

師曰。其人素盛。今瘦。水走腸間。瀝瀝有聲。謂之痰飲。飲後水流在脇下。咳吐引痛。

謂之懸飲。飲水流行。歸於四肢。當汗出而不汗出。身體疼重。謂之溢飲。咳逆倚息。

气短不得臥。其形如腫。謂之支飲。

﹝衍義﹞水性走下。而髙原之水。流入於川。川入於海。塞其川。則洪水泛溢。而人之飲水亦若是。內經曰。飲入於胃。遊溢精气。上輸於脾。脾气散精。上歸於肺。通調水道。下輸膀胱。水精四布。五經並行。今所飲之水。或因脾土壅塞而不行。或因肺气澀滯而不通。以致流溢。隨處停積。水入腸間者。大腸屬金主气。小腸屬火。

水與火气相搏。气火皆動。故水入不得流走腸間。瀝瀝有聲。是名痰飲。然腸胃與肌膚爲合。素受水谷之气。長養而肥盛。今爲水所病。故肌肉消瘦也。水入脇下者。屬足少陽經。少陽經脈從缺盆下胸中。循脇裏。過季脇之部分。其經多气。

屬相火。今爲水所積。其气不利。從火上逆胸中。遂爲咳吐。弔引脇下痛。是名懸飲。水泛溢於表。表陽也。流入四肢者。四肢爲諸陽之本。十二經脈之所起。水至其處。若不勝其表之陽。則水散當爲汗出。今不汗。是陽不勝水。反被阻礙經脈榮衛之行。故身體疼重。是名溢飲。水流入腸間。宗气不利。陽不得升。陰不得降。

呼吸之息。與水迎逆於其間。遂作咳逆倚息。短气不得臥。榮衛皆不利。故形如腫也。是名支飲。

水在心。心下堅築。短气。惡水不欲飲。

﹝衍義﹞心屬火。火﹑陽也。陽主動。腎屬水。水﹑陰也。陰主靜。靜則堅。今水在心下。水克火。水守於外。故堅。火內郁不寧。故築築然動而短气。水旣外停。故惡水不欲飲也。

水在肺。吐涎沫。欲飲水。

﹝衍義﹞仲景凡出病候。隨其髒气變動而言之。不拘定於何邪也。如吐涎沫。屬肺臟。在肺痿證中者。上焦有熱者。肺虛冷者。皆吐涎沫。今水在肺亦然。蓋肺主气。

行榮衛。布津液。諸邪傷之。皆足以閉塞气道。故榮衛不行。津液不布。气停液聚。

變成涎沫而吐出之。若咳若渴者。亦肺候也。皆無冷熱之分。但邪與气相擊則咳。不擊則不咳。津液充其玄府則不渴。燥之則渴。隨所變而出其病。亦不止於是也。而在他證。方後更立加減法。便見仲景之意。

水在脾。少气身重。

﹝衍義﹞脾居中焦。與胃爲表裏。受谷化精。輸於五臟百骸。脾實則中气彊盛。體質彊健。今水在脾而脾病矣。中虛則少气。肌肉不得所養。惟受水气。水陰也。故身重。

水在肝。脇下支滿。嚏而痛。

﹝衍義﹞肝有兩葉。布在脇下。經脈亦循於是。與少陽膽爲表裏。今水客於肝。表裏气停。故支滿。嚏者。气噴出也。少陽屬火。火郁則有時而發。邪𨿽發動。不得布散。

惟上衝於鼻額。故作嚏。弔引脇下所結而痛。原病式曰。嚏以鼻癢而作聲。鼻爲肺竅。癢爲火化。火幹陽明。癢爲嚏也。

水在腎。心下悸。

﹝衍義﹞心屬火而宅神。畏水者也。今水在腎。腎水愈盛。上乘於心。火气內郁。神靈不安。故作悸動。築築然懼也。

夫心下有畱飲。其人背寒冷如掌大。

﹝衍義﹞心之兪出於背。背﹑陽也。心有畱飲。則火气不行。惟是寒飲注其兪。出於背。

寒冷如掌大。論其兪之處。明其背之非盡寒也。

畱飲者。脇下痛引缺盆。咳嗽則輒已。﹝一作轉甚﹞

﹝衍義﹞脇下爲厥陰之支絡。循胸出脇下。足厥陰脈布脇肋。而缺盆是三陽俱入。

然獨足少陽從缺盆過季脇。飲畱脇下。阻礙厥陰少陽之經絡。不得疏通。肝苦急。气不通故痛。

少陽上引缺盆。故咳嗽則气攻衝。其所結者通。而痛輒已。﹝一作轉甚﹞如上條咳而痛同也。

胸中有畱飲。其人短气而渴。四肢歷節痛。脈沈者。有畱飲。

﹝衍義﹞胸中者。肺部也。肺主气以朝百脈。治節出焉。飲畱胸中。宗气呼吸。惟以布息。故短气。气不布。則津液不化而膈燥。是以渴也。足厥陰肝臟主筋。束骨而利關節。其經脈上貫於膈。而膽之經亦下胸中貫膈。夫飲者。卽濕也。其濕喜流關節。從經脈流而入之。作四肢歷節痛。畱飲。水類也。所以脈亦沈也。

膈上病痰滿喘咳吐。發則寒熱。背痛腰疼。目泣自出。其人振振身劇。必伏飲。

﹝衍義﹞膈上表分也。病痰滿喘咳。乃在表之三陽。皆郁而不伸。極則化火。衝動膈上之痰吐發。然膈間之伏飲。則畱而不出。因其不出。則三陽之气𨿽動。尙被伏飲所抑。足太陽經屈而不伸。乃作寒熱。腰背疼痛。其經上至目內。故目泣自出。足少陽經气。屬風火之化。被抑不散。並於陽明。屬在肌肉之分。故振振身而劇也。是條首以痰言。末以飲言。二者有陰陽水火之分。痰從火而上。熬成而濁。故名曰痰。飲由水濕畱積不散而淸。故名曰飲。亦是五行水淸火濁之義。

夫病患飲水多。必暴喘滿。凡食少飲多。水停心下。甚者則悸。微者短气。脈雙弦者寒也。皆大下後裏虛。脈偏弦者飲也。

﹝衍義﹞飲水多畱於膈。膈气不行則喘滿。食少胃气虛。復多飲。胃土不能運水。水停心下。心火畏水。甚則神不安。爲怔忡驚悸。微者陽獨郁。而爲短气。夫脈弦者。

爲虛爲水。若兩寸皆弦。則是大下之後。陽气虛寒所致。若偏見弦。則是積水之處也。

肺飲不弦。但苦喘短气。

﹝衍義﹞脈弦爲水爲飲。今肺飲而曰不弦。何也。水積則弦。未積則不弦。非謂肺飲盡不弦也。此言飲水未積。猶得害其陽。𨿽不爲他病。亦適成其苦喘短气也。

支飲亦喘。而不能臥。加短气。其脈平也。

﹝行義﹞脈平當無病。何以有病而反平也。正與上條不弦意同。明其𨿽有支飲。而飲尙不畱伏。

不停積。以其在上焦。未及胸中。不傷經脈。故脈平。然終礙其陰陽升降。故喘不能臥短气耳。

病痰飲者。當以溫藥和之。

﹝衍義﹞痰飲由水停也。得寒則聚。得溫則行。況水行從乎气。溫藥能發越陽气。開腠理。通水道也。

心下有痰飲。胸脇支滿。目眩。苓桂術甘湯主之。

苓桂術甘湯方茯苓﹝四兩﹞桂枝白術﹝各三兩﹞甘艸﹝二兩﹞

上四味。以水六升。煮取三升。分溫三服。小便則利。

﹝衍義﹞心胞絡循脇出胸下。靈樞曰。胞絡是動。則胸脇支滿。此痰飲積其處而爲病也。

目者心之使。心有痰水。精不上注於目。故眩。本艸茯苓能治痰水。伐腎邪。痰﹑水類也。治水必自小便出之。然其水淡滲手太陰。引入膀胱。故用爲君。桂枝乃手少陰經藥。能調陽气。開經絡。況痰水得溫則行。用之爲臣。白術除風眩燥痰水。除脹滿。以佐茯苓。然中滿勿食甘。用甘艸何也。蓋桂枝之辛。得甘則佐其發散。和其熱而使不僭也。復益土以制水。甘艸有茯苓。則不支滿而反滲泄。本艸曰。甘艸能下气。除煩滿也。

夫短气有微飲。當從小便去之。苓桂術甘湯主之。﹝方見上﹞腎气丸亦主之。﹝方見婦人雜病中﹞

﹝衍義﹞微飲而短气。由飲水停蓄。致三焦之气升降呼吸不前也。二方各有所主。

苓桂術甘湯主飲在陽。呼气之短。腎气丸主飲在陰。吸气之短。蓋呼者出心肺。

吸者出腎肝。茯苓入手太陰。桂枝入手少陰。皆輕淸之劑。治其陽也。地黃入足少陰。山萸入足厥陰。皆重濁之劑。治其陰也。一證二方。豈無故哉。

病者脈伏。其人欲自利。利反快。𨿽利。心下續堅滿。此爲畱飲欲去故也。甘遂半夏湯主之。

甘遂半夏湯方甘遂﹝大者三枚﹞半夏﹝十二枚﹞芍藥﹝五枚﹞甘艸﹝如指大一枚炙﹞

上四味。以水二升。煮取半升。去滓。以蜜半升和藥汁。煎取八合。頓服之。

﹝衍義﹞仲景嘗謂天樞開發。胃和脈生。今畱飲之堵塞中焦。以致天眞不得流通。胃气不得轉輸。脈隱伏而不顯。

畱飲必自利。自利而反快者。中焦所塞暫通也。通而復積。續堅滿。必更用藥盡逐之。然欲直達其積飲。莫若甘遂快利。

用之爲君。欲和脾胃。除心下堅。又必以半夏佐之。然芍藥停濕。何畱飲用之乎。甘艸相反甘遂。何一方兼用之。蓋芍藥之酸。以其畱飲下行。甘遂泄之。本艸謂其獨去水气也。甘艸緩甘遂之性。使不急速。徘徊逐其所畱。入蜜亦此意也。

然心下者。脾胃部也。脾胃屬土。土由木郁其中而成堅滿。非甘艸不能補土。非芍藥不能伐木。又可佐半夏和胃消堅也。雷公炮炙法。有甘艸湯浸甘遂者矣。

脈浮而細滑。傷飲。

﹝衍義﹞脈之大小。皆從气血虛實變見者也。傷於飲。則气虛而脈浮。血虛而脈細。

陽火被郁。則微熱而脈滑也。

脈弦數。有寒飲。冬夏難治。

﹝衍義﹞此言其脈邪之不相應也。寒飲反見數脈。數是內經有用熱遠熱。有用寒遠寒之戒。在夏用熱藥治飲。則數脈愈增。在冬用寒藥治熱。則寒飲愈盛。皆伐天和。所以在冬夏難也。在春秋。或可適其寒溫而消息之。

脈沈而弦者。懸飲內痛。病懸飲者。十棗湯主之。

十棗湯方芫花﹝熬﹞甘遂大戟﹝各等分﹞

上三味搗篩。以水一升五合。先煮肥大棗十枚。取八合去滓。內藥末。彊人服一錢匕。羸人服半錢。平旦溫服之。不下者。明日更加半錢。得快下後。糜粥自養。

﹝衍義﹞脈沈病在裏也。凡弦者爲痛爲飲爲癖。懸飲結積在內作痛。故脈見沈弦。

此條言病脈而不言藥。後出一條。言藥而不言病脈。可知懸飲之痛。不止上條。

傷寒中懸飲。亦用是湯。則知十棗湯之治懸飲之證最多也。故將下條粘連上條。成注謂芫花之辛以散飲。甘遂﹑大戟之苦以泄水。大棗之甘以益脾而勝水也。

病溢飲者。當發其汗。大靑龍湯主之。小靑龍湯亦主之。

大靑龍湯方麻黃﹝六兩去節﹞桂枝﹝二兩去皮﹞甘艸﹝二兩炙﹞杏仁﹝四十个去皮尖﹞

生薑﹝三兩﹞大棗﹝十二枚﹞石膏﹝如雞子大碎﹞

上七味。以水九升。先煮麻黃減二升。去上沫。內諸藥。煮取三升。去滓。溫服一升。

取微似汗。汗多者。溫粉粉之。

小靑龍湯方麻黃﹝去節三兩﹞芍藥﹝三兩﹞漧薑﹝三兩﹞五味子﹝半升﹞

甘艸﹝三兩炙﹞細辛﹝三兩﹞桂枝﹝去皮三兩﹞半夏﹝半升湯洗﹞

上八味。以水一斗。先煮麻黃減二升。去上沫。內諸藥。煮取三升。去滓。溫服一升。

﹝衍義﹞傷寒論寒邪傷榮。麻黃湯。風邪傷衛。桂枝湯。風寒兩傷榮衛者。大靑龍湯。

稍迫心肺證。小靑龍湯。今溢飲亦是榮衛兩傷治之。何也。出方不出證。又何也。

蓋溢飲之證。已見首篇。故不重出。水飲溢出於表。榮衛盡爲不利。猶傷寒榮衛兩傷。故必發汗以散水。而後榮衛行。經脈行。則四肢之水亦消矣。

膈間支飲。其人喘滿。心下痞堅。面色黧黑。其脈沈緊。得之數十日。醫吐下之不愈。

木防己湯主之。虛者卽愈。實者三日復發。復與不愈者。宜木防己湯。去石膏。加茯苓芒硝湯主之。

木防己湯方木防己﹝三兩﹞石膏﹝十二枚雞子大﹞桂枝﹝二兩﹞人參﹝四兩﹞

上四味。以水六升。煮取二升。分溫再服。

木防己加茯苓芒硝湯方木防己﹝三兩﹞桂枝﹝三兩﹞人參﹝四兩﹞芒硝﹝三合﹞茯苓﹝四兩﹞

上五味。以水六升。煮取二升。去滓。內芒硝。再微煎。分溫再服。微利則愈。

﹝衍義﹞心肺在膈上。肺主气。心主血。今支飲在膈間。气血皆不通利。气爲陽主動。

血爲陰主靜。气不利。則與水同逆於肺而爲喘滿。血不利。則與水雜揉。結於心下而爲痞堅。腎气上應水飲。腎气之色黑。血凝之色亦黑。故黧黑之色亦見於面也。脈沈爲水。緊爲寒。非別有寒邪。卽水气之寒也。醫𨿽以吐下之法治。然藥不切於病。故不愈。用木防己者。味辛溫。能散畱飲結气。又主肺气喘滿。所以用爲主治。石膏味辛甘微寒。主心下逆气。淸肺定喘。人參味甘溫。治喘。破堅積。消痰飲。補心肺气不足。皆爲防己之佐。桂枝味辛熱。通血脈。開結气。且支飲得溫則行。又宣導諸藥。用之爲使。若邪之淺。在气分多而虛者。服之卽愈。若邪客之深。在血分多而實者。則愈後必再發。故石膏是陽中之治气者則去之。加芒硝味鹹寒。陰分藥也。治痰實結。賴之去堅消血癖。茯苓伐腎邪。治心下堅滿。佐芒硝則行水之力益倍。

心下有支飲。其人苦冒眩。澤瀉湯主之。

澤瀉湯方澤瀉﹝五兩﹞白術﹝二兩﹞

上二味。以水二升。煮取一升。分溫再服。

﹝衍義﹞明理論。眩爲眼黑。冒爲昏冒。傷寒之冒眩。以陽虛。中風亦有眩冒。乃風之旋動也。原病式以昏冒。由气熱衝心也。目暗黑。亦火熱之气郁。二論曰虛曰風曰火。各一其說。三者相因。未始相離。風火不由陽虛。則不旋動。陽虛不由風火。

則不冒眩。蓋傷寒者以寒覆其陽。陽郁化火。火動風生故也。

﹝衍義﹞風火之動。散亂其陽。則陽虛。濕飲者。亦如傷寒之義。𨿽然。陽虛風火所致。

然必各治其所主。寒者治寒。濕者治濕。察三者之輕重。以藥佐之。此乃支飲之在心者。阻其陽之升降。郁而不行。上不充於頭目。久則化火。火動風生而作眩暈。故苦冒眩也。利小便以泄去支飲。和其中焦。則陽自升而風火自息矣。澤瀉能開胃關。去伏水。泄支飲。從小便出之。佐以白術和中益气。燥濕息風。藥不在品味之多。惟要中病耳。

支飲胸滿者。濃朴大黃湯主之。

濃朴大黃湯方濃朴﹝一尺﹞大黃﹝六兩﹞枳實﹝四枚﹞

上三味。以水五升。煮取二升。分溫再服。

﹝衍義﹞凡仲景方。多一味。減一藥。與分兩之更重輕。則易其名。異其治。有如轉丸者。若此三味加芒硝。則謂之大承气。治內熱腹實滿之甚。無芒硝。則謂之小承气。治內熱之微甚。濃朴多。則謂之濃朴三物湯。治熱痛而閉。今三味以大黃多。

名濃朴大黃湯。上三湯皆治實熱而用之。此支飲胸滿。何亦以是治之。倘胸滿之外。復有熱蓄之病。變遷不一。在上在下。通宜利之耶。胸滿者下之。然此水飲也。不有熱證。況胸滿未爲心下實堅。且胸中痞硬。脈浮。气上衝咽喉者。則半表半里和解之。至有醫誤下。爲心下硬痛。名結胸者。以大陷胸湯下之。不甚痛。猶不可下。以小陷胸利之。今支飲之胸滿。遽用治中焦實熱之重劑乎。是必有說。姑闕之。

支飲不得息。葶藶大棗瀉肺湯主之。﹝方見肺癰中﹞

﹝衍義﹞支飲畱結。气塞胸中。故不得息。葶藶能治結利飲。大棗通肺气補中。此𨿽與肺癰異。而方相通者。蓋支飲之與气。未嘗相離。支飲以津液所聚。气行則液行。气停則液聚而气亦結。气陽也。結亦化熱。所以與肺癰熱結者同治。

嘔家本渴。渴者爲欲解。今反不渴心下有支飲故也。小半夏湯主之。

小半夏湯方半夏﹝一升﹞生薑﹝半斤﹞

上二味。以水七升。煮取一升半。分溫再服。

﹝衍義﹞嘔家爲有痰飲動中而欲出也。飲去盡而欲解矣。反不渴。是積飲所畱。由气不暢。結聚津液而成耳。半夏之味辛。其性燥。辛可散結。燥可勝濕。用生薑以制其悍。孫眞人云生薑嘔家之聖藥。嘔爲气逆不散。故用生薑以散之。

腹滿。口舌漧燥。此腸間有水气。己椒藶黃丸主之。

己椒藶黃丸方防己椒目葶藶﹝熬﹞大黃﹝各一兩﹞

上四味。末之。蜜丸如梧子大。先食飲服一丸。日三服。稍增。口中有津液。渴者。加芒硝半兩。

﹝衍義﹞肺與大腸合爲表裏。肺本通調水道。下輸膀胱。今不輸膀胱。僅從其合。積於腸間。水積則金气不宣。郁成熱爲腹滿。津液遂不上行。以成口燥舌漧。用防己﹑椒目﹑葶藶。皆能利水行積聚結气。而葶藶尢能利小腸。然腸胃受水谷之气。若邪實腹滿者。非輕劑所能治。必加芒硝以瀉之。

卒嘔吐。心下痞。膈間有水。眩悸者。半夏加茯苓湯主之。

小半夏加茯苓湯方半夏﹝一升﹞生薑﹝半斤﹞茯苓﹝三兩一法四兩﹞

上三味。以水七升。煮取一升五合。分溫再服。

﹝衍義﹞心下痞。膈間有水。眩悸者。陽气必不宣散也。經云以辛散之。半夏﹑生薑皆味辛。本艸。半夏可治膈上痰。心下堅嘔逆者。眩亦上焦陽气虛。不能升發。所以半夏﹑生薑並治之。悸則心受水淩。非半夏可獨治。必加茯苓去水。下腎逆以安神。神安則悸愈也。

假令瘦人臍下有悸。吐涎沫而癲眩。此水也。五苓散主之。

五苓散方澤瀉﹝一兩一分﹞豬苓﹝三分去皮﹞茯苓﹝五分﹞白術﹝三分﹞桂﹝二分去皮﹞

上五味爲末。白飲服方寸匕。日三服。多飲暖水。汗出愈。

﹝衍義﹞人瘦有稟形。有因病瘦者。金土水形之人肥。火木形之人瘦。今云瘦人者。

必非病瘦。乃親形也。朱丹溪云。肥人多虛。瘦人多熱。蓋肥人由气不充於形。故虛多。瘦人由气實。故熱多。肥人不耐熱者。爲熱復傷气。瘦人不耐寒者。爲寒復傷形。各損其不足故也。巢氏病源。爲邪入於陰則癲。瘦人火木之盛。爲水邪抑鬱在陰。不得升發。鼓於臍下作悸。及至郁發。轉入於陽。與正气相擊。在頭爲眩。

在筋脈爲癲。爲神昏。腎液上逆。爲涎沫吐出。故用五苓治之。茯苓味甘淡。滲泄水飲內蓄。故爲君。豬苓味甘平。用爲臣。白術味甘溫。脾惡濕。水飲內蓄。則脾气不治。益脾勝濕。故爲佐。澤瀉味鹹寒爲陰。泄瀉導溺。必以咸爲助。故爲使。桂枝辛熱。腎惡燥。

水蓄不利。則腎气燥。以辛潤之。故亦爲使。多飲暖水。令汗出愈者。以辛散水气。外泄得汗而解也。

附方外臺茯苓飲治心胸中有停痰宿水。自吐出水後。心胸間虛。气滿而不能食。消痰气。令能食。

茯苓﹝三兩﹞人參﹝三兩﹞白術﹝三兩﹞枳實﹝二兩﹞橘皮﹝二兩半﹞生薑﹝三兩﹞

上六味。以水六升。煮取一升八合。分溫三服。如人行八九里進之。

﹝衍義﹞此由上中二焦气弱。水飲入胃。脾不能轉歸於肺。肺不能通調水道。以致停積爲痰爲水。吐之則下气因而上逆。積於心胸。是謂虛。气滿不能食。先當補益中气。以人參白術下逆气。行停水。以茯苓逐積消气滿。以枳實調諸气。開脾胃。而宣揚推布。發散凝滯。賴陳皮﹑生薑爲使也。

咳家。其脈弦。爲有水。十棗湯主之。﹝方見上﹞

﹝衍義﹞脈經以弦爲水气。爲厥逆。爲寒。爲飲。風脈亦弦。若咳者。如水气。如厥逆。如寒。如風。皆能致咳。

欲於弦脈而分諸邪。不亦難乎。設或水邪之弦稍異。果何象乎。前條懸飲者沈弦。別論支飲者急弦。二者有沈急之不同。

而咳脈之弦。豈一字可盡。仲景嘗論水蓄之脈曰沈潛。今謂爲水。其弦將仿佛有沈潛之象乎。將有沈急之象乎。凡遇是證是脈。必察色聞聲。問所苦。灼然合脈之水象。然後用是方下之。獨據脈。恐難憑也。

夫有支飲家。咳煩。胸中痛者。不卒死。至一百日。或一歲。宜十棗湯﹝方見上﹞

﹝衍義﹞心肺在上。主胸中。陽也。支飲乃水類屬陰。今支飲上入於陽。動肺則咳。動心則煩。搏擊膈气則痛。若陽虛不禁其陰之所逼者。則榮衛絕而神亡。爲之卒死矣。不卒死猶延歲月。則其陽不甚虛。乃水入於肺。子乘於母所致也。

久咳數歲。其脈弱者可治。實大數者死。其脈虛者。必苦冒。其人本有支飲在胸中故也。治屬飲家。

﹝衍義﹞三脈固爲支飲之咳。然諸邪之病。皆不越此。內經曰。久病脈弱者生。實大者死。又脈大則病進。蓋弱脈邪气衰。實大邪气盛。久病者正气已虛。邪气亦衰。

𨿽重可治。若邪盛加之脈數。火復刑金。豈不死乎。其脈虛苦冒者。蓋胸中乃發越陽气之地。支飲停積。阻其陽气。不得升於上。又不得充於下與陰接。惟從支飲浮泛眩亂。頭淸道。故苦冒也。治其飲。則陽气行而可愈矣。

咳逆倚息不得臥。小靑龍湯主之。﹝方見上﹞

靑龍湯下已。多唾口燥。寸脈沈。尺脈微。手足厥逆。气從小腹上衝胸咽。手足痺。其面翕熱如醉狀。因復下流陰股。小便難。時復冒者。與茯苓桂枝五味甘艸湯。治其气沖。

桂苓五味甘艸湯方茯苓﹝四兩﹞桂枝﹝四兩去皮﹞甘艸﹝三兩炙﹞五味子﹝半升﹞

上四味。以水八升。煮取三升。去滓。分溫三服。

沖气卽低。而反更咳。胸滿者。用桂苓五味甘艸湯去桂。加漧薑﹑細辛以治其咳滿。

苓甘五味姜辛湯方茯苓﹝四兩﹞甘艸﹝三兩﹞細辛﹝三兩﹞漧薑﹝三兩﹞五味﹝半升﹞

上五味。以水八升。煮取三升。去滓。溫服半升。日三服。

咳滿卽止。而更復渴。沖气復發者。以細辛﹑漧薑爲熱藥故也。服之當遂渴。而渴反止者。爲支飲也。支飲者。法當冒。冒者必嘔。嘔者復內半夏。以去其水。

苓甘五味姜辛半夏湯方茯苓﹝四兩﹞甘艸﹝二兩﹞細辛﹝二兩﹞漧薑﹝二兩﹞五味﹝半升﹞半夏﹝半升﹞

上六味。以水八升。煮取三升。去滓。溫服半升。日三服。

水去嘔止。其人形腫者。加杏仁主之。其證應內麻黃。以其人遂痺故不內之。若逆而內之者必厥。所以然者。以其人血虛。麻黃髮其陽故也。

苓甘五味加姜辛半夏杏仁湯方茯苓﹝四兩﹞甘艸﹝三兩﹞五味﹝半升﹞漧薑﹝三兩﹞

細辛﹝三兩﹞半夏﹝半升﹞杏仁﹝半升去皮尖﹞

上七味。以水七升。煮取三升。去滓。溫服半升。日三服。

若面熱如醉。此爲胃熱上衝燻其面。加大黃以利之。

苓甘五味加姜辛半杏大黃湯方茯苓﹝四兩﹞甘艸﹝三兩﹞五味﹝半升﹞漧薑﹝三兩﹞

細辛﹝三兩﹞半夏﹝半升﹞杏仁﹝半升﹞大黃﹝三兩﹞

上八味。以水一斗。煮取三升。去滓。溫服半升。日三服。

﹝衍義﹞此首篇支飲之病也。以飲水。水性寒下。應於腎。腎气上逆入肺。肺爲之不利。肺主行榮衛。肺不利則榮衛受病。猶外感風寒。心中有水證也。故亦用小靑龍湯治。服後未已。爲水停未散。故多唾。津液未行。故口燥。水在膈上。則陽气衰。

寸口脈沈。麻黃髮陽。則陰血虛。故尺脈微。尺脈微則腎气不得固守於下。衝任二脈相挾。從小腹衝逆而起矣。夫衝任二脈。與腎之大絡。同起腎下。出胞中。主血海。衝脈上行者至胸。下行者至足少陰。入陰股。下抵足上。是動則厥逆。任脈至咽喉。上頤循面。故气沖咽胸。榮衛之行澀。經絡時疏不通。手足不仁而痺。

其面翕然如醉狀。因復下流陰股。小便難。水在膈間。因火衝逆。陽气不得輸上。

故時復冒也。內經曰。諸逆衝上。皆屬於火。又曰。衝脈爲病。气逆裏急。故用桂苓五味甘艸湯。先治沖气與腎燥。桂味辛熱。散水寒之逆。開腠理。致津液以潤之。

茯苓﹑甘艸行津液。滲蓄水。利小便。伐腎邪。爲臣。甘艸味甘溫。補中土。制腎气之逆。五味酸平以收肺气。內經曰。肺欲收。急食酸以收之。服此湯。沖气卽止。因水在膈不散。故再變。而更咳胸滿。卽用前方去桂加漧薑﹑細辛。散其未消之水寒。

通行津液。服湯後咳滿卽止。三變而更復渴。沖气復發。以細辛﹑漧薑乃熱藥。服之當遂渴。反不渴。支飲之水。蓄積胸中故也。支飲在上。阻遏陽气。不布於頭目。

故冒。且沖气更逆。必從火炎而嘔也。仍用前湯加半夏。去水止嘔。服後水去嘔止。四變水散行出表。表气不利。其人形腫。當用麻黃髮汗散水。以其人遂痺。且血虛。麻黃髮其陽。逆而內之必厥。故不內。但加杏仁。杏仁微苦溫。腎气上逆者。

得之則降下。在表衛气得之。則利於行。故腫可消也。服後五變。因胃有熱。循脈上衝於面。熱如醉。加大黃以泄胃熱。蓋支飲證。其變始終不離小靑龍之加減。足爲萬世法也。

先渴後嘔。爲水停心下。此屬飲家。小半夏茯苓湯主之。﹝方見上﹞

﹝補注﹞云渴未有不飲水者。渴飲水。則渴爲水解。而水亦爲渴消矣。乃復作嘔者何哉爲水不爲渴消。而且不得下歸於胃。下趨膀胱。致停於心下也。𨿽然。就下性也。水又何以停。因上脘本有痰飲。阻抑上升之津。故先爲渴。然後知先能爲上阻者。亦卽後能下阻者也。心下去上未遠。爲淸華之位。豈得容水少刻。勢必嘔出。故仍以小半夏茯苓湯主之也。

卷十三

消渴小便不利淋病脈證治第十三

﹝脈證九條方六首﹞

厥陰之爲病。消渴。气上衝心。心中疼熱。饑而不欲食。食卽吐蝤。下之不肯止。

﹝衍義﹞是癥傷寒傳厥陰癥中。但曰吐蝤。下之利不止。此曰食卽吐。下不止。豈食入便至於利下不止乎。成注曰。邪傳厥陰。則熱已深也。邪自太陽傳至太陰。止咽漧。未成渴。傳少陰。止口燥舌漧而渴。未成消。傳至厥陰。熱甚。多飲水。乃成消渴也。飲水多而小便少。謂之消渴。火生於木。厥陰客熱。气上衝心。心中疼熱。傷寒至厥陰受病。時爲傳經盡當入腑。胃虛熱客。饑不飲食。蝤在胃中。無食則動。

聞食臭卽出。得食吐蝤。此熱在厥陰經。若便下之。虛其胃气。厥陰木邪相乘。必吐下不止。傷寒雜癥病起之由𨿽異。至成六气之熱邪則一。五臟傳來之熱。與色欲勞役飲食之熱。客於厥陰。其熱皆無異也。

寸口脈浮而遲。浮卽爲虛。遲卽爲勞。虛則胃气不足。勞則榮气竭。趺陽脈浮而數。

浮卽爲气。數卽消穀而大堅。﹝一作緊﹞气盛則溲數。溲數則堅。堅數相搏。卽爲消渴。

﹝衍義﹞內經云。有所勞倦。形气衰少。穀气不盛。上焦不行。胃气熱。熱气燻胸中。故內熱。寸口爲上焦。趺陽候中焦。寸口遲爲勞者。卽勞役致傷也。勞卽陽气退下。

穀气不得升舉。以充上焦。上焦主行榮衛。穀气不充。則衛虛而脈浮。榮竭而脈遲。蓋穀气不輸於上下。壅而盛於中。數則消穀者。壅盛之气。郁而爲熱。卽消穀。

數卽熱也。大堅者。水谷𨿽入。不化津液。中焦遂燥。堅卽燥也。內經所謂味過於苦。脾气不濡。胃气乃濃。中焦熱甚。火性疾速。水谷不得畱停。下入膀胱而溲水去。其內卽燥而又熱。卽爲消渴。近世謂消中也。

男子消渴。小便反多。以飲一斗。小便一斗。腎气丸主之﹝方見婦人雜病中﹞

﹝衍義﹞醫云。女子陰物也。晦淫則生內熱惑蠱之疾。仲景獨稱男子。倘亦此意。

腎者主水主志。藏精以施化。若惑女色以喪志。則泄精無度。火扇不已。所主之水所藏之精無幾矣。水無幾。何以敵相火。精無幾。何以承君火。二火烏得不熾而爲內熱惑蠱之病耶。二火熾。則肺金傷。肺金傷。則气燥液竭。內外腠理因之漧澀而思飲也。且腎乃胃之關。通調水道。肺病則水不復上歸下輸。腎病則不復關鍵。不能調布五經。豈不飲一斗而出一斗乎。用八味補腎之精。散其本也。

不避桂附之熱。爲非辛不能開腠理。致五臟精輸之於腎。與其施化四布以潤燥也。每恨古今論消渴者。多集其癥。而不舉其所自者有之。舉其端而不明其源者有之。仲景因當時失第六卷

論六气之詳。故只就金气而言病。不及乎火。

惟張子和論君相二火。可補仲景之未備。相火遊行五臟間。火主動。動之和者。

則助本髒气生化之用。動之不和者。卽爲害之大也。妄動之火勢盛。必挾本髒气同起。當時髒气。有虛有實。有陰有陽。主气主血。升降浮沈。各一體用。是故治火之中。必當先審髒气。虛則補之。實則瀉之。在陽則調其气。在陰則理其血。當升而反降者。必舉之。當降而反升者。必抑之。須兼五行金木水火土之性。從而治之。使無捍格之患。則火有所歸宿而安矣。腎气丸內有桂附。治消渴恐有水未生而火反盛之患。不思內經王注。火自腎起。爲龍火。當以火逐火。則火了滅。

以水治之。則火愈熾。如是則桂附亦可從治者矣。

脈浮。小便不利。微熱消渴。宜利小便發汗。五苓散主之。

﹝衍義﹞傷寒論太陽病。發汗後。大汗出。胃中幹。煩躁不得眠。欲得飲水者。少少與之。令胃气和則愈。若脈浮。小便不利。微熱消渴者。五苓散主之。注曰。若脈浮者。

表未解也。飲水多而小便少者。謂之消渴。裏熱甚。實也。微熱消渴者。熱未成實。

上焦燥也。與是藥生津液。和表裏。

渴欲飲水。水入則吐者。名曰水逆。五苓散主之。﹝方見上﹞

﹝衍義﹞傷寒論中風發熱。六七日不解而煩。有表裏癥。渴欲飲水。水入吐。名曰水逆。注曰。六七日發熱不解。煩者。邪在表也。渴欲飲水。邪傳裏也。裏熱甚。則能消水。水入則不吐。裏熱少。則不能消水。停積不散。飲而吐也。與此藥和表裏。散停水。

渴欲飲水不止者。文蛤散主之。

文蛤散方文蛤﹝五兩﹞

上一味。杵爲散。以沸湯五合。和服方寸匕。

﹝衍義﹞文蛤散治傷寒冷水若灌。其熱不去。肉上粟起。意欲飲。反不渴者。此治表之水寒。今不言表。而曰飲不止。屬裏者亦用之。何也。嘗考本艸。文蛤﹑海蛤。治浮腫。利膀胱。下小便。則知內外之水。皆可用之。其味鹹冷。鹹冷本於水。則可益水。其性潤下。潤下則可行水。合咸冷潤下。則可退火。治熱証之渴飲不止。由腎水衰少。不能制盛火之炎燥而渴。今益水治火。一味兩得之。內經曰。心移熱於肺。傳爲膈消者。尢宜以鹹味。切於入心也。

淋之爲病。小便如粟狀。小腹弦急。痛引臍中。

﹝衍義﹞淋如粟狀者。因脾胃不足。流濁下入胞中。而膀胱屬水。濕濁下流。土克之也。土克則水气不行。郁化爲熱。煎熬胞中。濁結如粟之水。則胞之下系。與溺竅皆滯澀不利。且厥陰之脈。循陰器。主疏泄。胞澀不利。則厥陰之气亦不利。故攻克於膀胱之分。作急痛引臍中。臍中者。兩腎間。膀胱上口也。巢氏病源云。膀胱有熱者。水澀淋澀。小腹弦急。痛引臍中。蓋本此耳。

趺陽脈數。胃中有熱。卽消穀引食。大便必堅。小便則數。

﹝衍義﹞消萬物者莫甚於火。胃有熱卽消穀。消穀則饑。饑則引食。食𨿽入。以火燥其玄府。水津不布。下入膀胱。腸胃津液不生。故大便堅。膀胱內熱。則損腎陰。陰虛則水不得固藏。故數數出之。巢氏病源云。腎虛則小便數也。

淋家不可發汗。發汗必便血。

﹝衍義﹞淋者。膀胱與腎病熱也。腎屬於陰。陰血已不足。若更發汗。則動其榮。榮動則血泄矣。

小便不利者。有水气。其人苦渴。栝蔞瞿麥丸主之。

栝蔞瞿麥丸方栝蔞根﹝二兩﹞茯苓﹝三兩﹞薯蕷﹝三兩﹞附子﹝一枚炮﹞瞿麥﹝一兩﹞

上五味。末之。煉蜜丸梧子大。飲服三丸。日三服。不知。增至七八丸。以小便利。腹中溫爲知。

﹝衍義﹞內經云。肺者。通調水道。下輸膀胱。又謂膀胱藏津液。气化出之。益肺气通於膀胱。上通則下行。下塞則上閉。若塞若閉。或有其一。卽气不化。气不化。則水不行而積矣。水積則津液不生而胃中燥。故苦渴。用栝蔞根生津液。薯蕷以彊肺陰。佐以茯苓治水。自上滲下。瞿麥逐膀胱癃結之水。然欲散水積之寒。通開陰道。使上下相化。又必附子善走者爲使。服之小便利。腹中溫爲度。若水積冷而方用之。否則不必用也。

小便不利。蒲灰散主之。滑石白魚散。茯苓戎鹽湯。並主之。

蒲灰散方蒲灰﹝七分﹞滑石﹝三分﹞

上二味。杵爲散。飲服方寸匕。日三服。

滑石白魚散方滑石﹝二分﹞亂髮﹝二分燒﹞白魚﹝二分﹞

上三味。杵爲散。飲服半錢匕。日三服。

茯苓戎鹽湯方茯苓﹝半斤﹞白術﹝二兩﹞戎鹽﹝彈丸大一枚﹞

上三味。以水四升。煮減半。去滓。溫服七合。日三服。

﹝衍義﹞小便不利。爲膀胱气不化也。气不化。由陰陽不和。陰陽有上下。下焦之陰陽。肝爲陽。腎爲陰。腎亦有陰陽。左爲陽。右爲陰。膀胱亦有陰陽。气爲陽。血爲陰。

一有不和。气卽不化。自三分觀之。悉爲膀胱血病澀滯。致气不化而小便不利也。蒲灰﹑滑石者。本艸謂其利小便。消瘀血。蒲灰治瘀血爲君。滑石利竅爲佐。亂髮﹑滑石﹑白魚者。發乃血之餘。能消瘀血。通關便。本艸治婦人小便不利。又治婦人無故溺血。白魚去水气。理血脈。可見皆血劑也。茯苓戎鹽者。卽北海鹽。膀胱乃水之海。以气相從。故鹹味潤下。佐茯苓利小便。然鹽亦能走血。白術亦利腰臍間血。故亦治血也。三方亦有輕重。亂髮爲重。蒲灰次之。戎鹽又次之。

渴欲飲水。口漧舌燥者。白虎加人參湯主之﹝方見中中﹞

﹝衍義﹞傷寒論陽明脈浮而緊。咽燥口苦。發熱汗出。不惡寒。反惡熱。身重云云。若渴欲飲水。口漧舌燥者。白虎加人參湯主之。成注以苦下之。熱客中焦。是謂漧燥煩渴。凡病屬陰陽。熱甚在表裏之間者。卽可用之。陽明爲水谷之海。气血俱盛。熱易歸之。傷寒雜病飲食之熱。與夫五邪之相傳。俱客之耳。

脈浮發熱。渴欲飲水。小便不利者。豬苓湯主之。

豬苓湯方豬苓﹝去皮﹞茯苓阿膠滑石澤瀉﹝各一兩﹞

上五味。以水四升。先煮四味。取二升去滓。內膠烊消。溫服七合。日三服。

﹝衍義﹞前條有脈浮小便不利。微熱消渴。用五苓散利小便取汗。利小便與此證無異。何藥之不同也。前條太陽證發汗。復大汗出。胃中幹。欲得飲水。少少與之。

令胃中和卽愈。脈若浮。小便不利。微熱消渴者。與五苓散。此乃陽明證咽喉燥。

發熱汗出身重。下後若脈浮發熱。渴欲飲水。小便不利者。豬苓湯。脈浮同也。而有太陽陽明之異。熱同也。而有微甚之異。邪客入裏同也。而有上焦下焦之異。

邪本太陽。入客上焦。所以宜取汗利小便。邪本陽明。𨿽脈浮發熱。然已經下之。

其熱入客下焦。津液不得下通。而小便不利矣。惟用茯苓﹑豬苓﹑澤瀉。滲泄其過飲所停之水。滑石利竅。阿膠者。成注謂其功同滑石。不思此證。旣不可發汗。下之又耗其气血。必用參。手太陰足少陰藥。補其不足。助其气化而出小便也。

須參之。

卷十四

水气病脈證第十四

﹝論七首脈證五條方九首﹞

師曰。病有風水。有皮水。有正水。有石水。有黃汗。風水其脈自浮。外證骨節疼痛。惡風。皮水其脈亦浮。外證腫。按之沒指。不惡風。其腹如鼓。不渴。當發其汗。正水其脈沈遲。外證自喘。石水其脈自沈。外證腹滿不喘。黃汗其脈沈遲。身發熱。胸滿。四肢頭面腫。久不愈。必致癰膿。

﹝衍義﹞風水者。腎本屬水。因風而水積也。內經大奇病論曰。並浮爲風水。注以浮脈爲風水。脈浮下焦。主水風搏於下。故曰風水。水熱穴論曰。腎至陰。勇而勞甚。

則腎汗出。逢於風。內不入於臟腑。外不越於肌膚。客於玄府。行於皮裏。傳爲腫。本之於腎。名曰風水。評熱病論曰。腎風。面龐然壅害於言。不當刺而刺。後五日。其气必至。至必少气時熱。熱從胸背上至頭。汗出。手熱。口漧。小便黃。目下腫。腹中鳴。身重。難以轉側。月事不來。煩不能正偃。正偃則咳。名曰風水。今只言外證骨節痛惡風。不言腫。腎外合於骨。水則病骨。肝外合於筋。風則筋束。關節。故骨節痛。脈浮惡風者。知其風水之證在表耳。皮水者。皮膚腫也。靈樞曰。

腹脹者。寒气客於皮膚間。然不堅。腹大身盡腫。皮濃。按其腹。而不起。腹色不變。巢氏病源。則以皮水者。腹如故而不渴。與靈樞異。蓋肺主气以行榮衛。

外合皮毛。皮毛病甚。則肺气郁。榮衛停滯不行。然肺气之滿。異於他邪。气𨿽成水。終本輕淸。故然不堅。按之沒指。腹亦而不起。玄府閉塞而不惡風。

郁火燥其液而不渴。當發其汗。散皮毛之邪。外气通而郁解矣。此開鬼門也。正水者腎主水。腎經之水自病也。內經曰。腎者胃之關。關不利。故聚水成病。上下溢於皮膚。腫脹大。上爲喘呼不得臥。標本俱病也。石水者。乃水積小腹。胞內堅滿如石。內經曰。陰陽結邪。陰多陽少。名曰石水。又曰。腎肝並沈爲石水。注曰。

肝脈入陰。內貫小腹。腎脈貫脊中。絡膀胱。兩髒並藏。气燻衝脈。自腎下入於胞。

今水不行。故堅而結。然腎主水。水冬冰。水宗於腎。腎象水而沈。名曰石水。因水積胞內。下從足手少陰上逆於肺而爲喘。巢氏病源石水者。引兩脇下脹痛。或上至胃脘則死。看來上條𨿽同爲石水。與此條少異。此偏於腎气多。腎爲陰。陰主靜。故病只在下而不動。彼則偏於肝气多。肝爲陽。主動。故上行克胃脘也。黃汗者病水。身黃汗出如柏汁。自後條諸證各有所致。其因不一。大抵黃色屬土。

由陽明胃熱。故色見於外。今之發熱胸滿。四肢頭面腫者。正屬足陽明經脈之證也。熱久在肌肉。故化癰膿。若巢氏云。疸水因脾胃有熱。流於膀胱。小便澀而身面大黃。腹滿如水狀。此亦黃汗之一也。

脈浮而洪。浮則爲風。洪則爲气。風气相搏。風彊則爲癮疹。身體爲癢。癢者爲泄風。

久爲痂癩。气彊則爲水。難以俯仰。風气相擊。身體洪腫。汗出乃愈。惡風則虛。此爲風水。不惡風者。小便通利。上焦有寒。其口多涎。此爲黃汗。

﹝衍義﹞風者外感之風也。气者榮衛之气也。風乃陽邪。從上受之。故脈浮。榮衛得風而熱。故脈洪。洪﹑大也。內經曰。脈大則病進。由邪之盛耳。榮行脈中主血。衛行脈外主气。風彊者。風得熱而彊也。風熱入搏於衛。客於皮裏。气滯郁聚而風鼓之爲癮疹。火復助風。腠理開。毫毛搖。則身體癢。癢爲泄風。內經曰。諸痛瘡瘍。皆屬於火。又曰。風气外在腠理。則爲泄風。久之不解。風入分肉間。相搏於脈之內外。气道澀而不利。與衛相搏。則肌肉而瘡出。風入脈中。內攻榮血。風气合熱而血壞。遂爲痂癩也。內經曰。風气與太陽俱入。行諸脈兪。散於分肉之間。

與衛气相干。其道不行。使肌肉之而有瘍。又曰。脈風成厲。厲卽癩也。所謂气彊者。衛因熱則怫郁。停而不行。气水同類。气停則水生。所聚之液血皆化水也。不惟榮衛不能和。筋骨肌肉郁熱之邪。且禁固。難俯仰也。至於風气復行相擊。榮衛之熱與水。皆散溢於肌表。而爲洪腫。及風气兩解。則水散衛行。汗出乃愈。惡風者。不敵於風。與水同爲汗散而表虛。因名風水。不惡風者。衛气不從汗散。外得固腠理。則不惡而得固上焦。則小便通利。所謂上焦有寒者。因風邪在上焦。非眞有寒冷也。如傷寒證邪客上焦。則中焦之穀气。不得上輸於肺。郁爲內熱。津液凝積爲胃熱。熱則廉泉開。廉泉者。津液之道也。開則發。涎出流於唇口。此黃汗由身倦浮腫。胃熱發出土色也。

寸口脈沈滑者。中有水气。面目腫大。有熱。名曰風水。視人之目窠上。微擁如蠶新臥起狀。其頸脈動。時時咳。按手足上。陷而不起者。風水。

﹝衍義﹞內經脈沈曰水。脈滑曰風。面腫曰風。目腫如新臥起之狀曰水。頸脈動喘咳曰水。又腎風者。面龐然。少气時熱。其有腫者。亦曰本於腎。名風水。皆出內經也。

太陽病。脈浮而緊。法當骨節疼痛。反不疼。身體反重而酸。其人不渴。汗出卽愈。此爲風水。惡寒者。此爲極虛。發汗得之。渴而不惡寒者。此爲皮水。身腫而冷。狀如周痺。胸中窒。不能食。反聚痛。暮躁不得眠。此爲黃汗。骨節痛。咳而喘。不渴者。此爲肺脹。其狀如腫。發汗則愈。然諸病此者。渴而下利。小便數者。皆不可發汗。

﹝衍義﹞傷寒論。脈浮而緊者。爲風寒。風傷衛。寒傷榮。榮衛俱病也。榮衛者。胃之穀气所化。從手太陽所出。循行表裏。在外則榮筋骨。溫皮肉。在內則貫五臟。絡六腑。故浮沈變脈。皆見於寸口。此條首言太陽病脈緊爲太陽屬表。榮衛所受風水。隨在諸經四屬。隸於太陽之表者。分出六等。於肝臟所合。則骨節痛。若風水挾木克土。脾合肌肉。則肌肉不利。骨節反不痛。身體重而酸。內經曰。土不及。則體重而筋肉酸也。因不渴則可發汗。汗則邪散乃愈。此由風勝水也。亦名風水。其汗皆生於气。气生於精。精气若不足。輒發其汗。風水未散。而榮衛之精。先從汗散。遂致虛極。不能溫腠理。故惡寒也。若發汗辛熱之味。上衝於肺。亡其津液。則肺燥而渴。榮衛不虛。則不惡寒。風水之邪。從肺虛風入。並於所合之皮毛。

遂爲皮水。皮水久不解。榮衛與邪並。外不得溫分肉。至於身腫冷。狀如周痺。內窒胸膈。脾胃气郁成熱。故不能食。胃熱復上。與外入之水寒相擊。故痛聚胸中。

暮躁不得眠也。脾土之色發於外。是爲黃汗。若骨節疼痛而腫者。是腎之候也。咳而喘者。是肺之候也。二病俱見。由腎脈上貫肝入肺。乃標本俱病。言脾脹。

恐肺字之誤。靈樞曰。肺是動病則肺脹滿。膨膨而喘。咳是也。然病𨿽更攺不動。

盡屬在表。故浮緊之脈。皆得汗之但渴與下利小便數亡津液者。不可汗耳。

裏水者。一身面目黃腫。其脈沈。小便不利。故令病水。假如小便自利。此亡津液。故令渴也。越婢加術湯主之。﹝方見中風﹞

﹝衍義﹞內經三陰結謂之水。三陰乃脾肺少陰腎也。蓋胃爲五臟六腑之海。十二經皆受气焉。脾爲之行津液者。臟腑經絡。必因脾。乃得稟水穀气。今脾之陰不與胃之陽和。則陰气結伏。津液凝聚不行。而關門閉矣。關閉則小便不利。不利則水積。積則溢。面目一身。水從脾气所結。不與胃和。遂從土色發黃腫。結自三陰。故曰裏水。其脈沈也。如小便自利。則中上焦之津液。從三陰降下而亡。故渴也。是湯見後。

趺陽脈當伏。今反緊。本自有寒疝瘕。腹中痛。醫反下之。下之卽胸滿短气。

﹝衍義﹞趺陽脈當伏者。非趺陽胃气之本脈也。爲水蓄於下。其气伏。故脈亦伏。脈法曰。伏者爲水。急者爲疝瘕。小腹痛。脈當伏而反緊。知其初有寒疝瘕痛。先病者治其本。先當溫其疝瘕。治寒救陽而後行。可也。若反下之。是重虛在上之陽。

陽气不布化。而成胸滿短气也。

趺陽脈當伏。今反數。本自有熱。消穀。小便數。今反不利。此欲作水。

﹝衍義﹞此與上條一寒一熱。互舉其因。此爲熱消穀。不能上化精微。熱濁下流。致膀胱不化。小便蓄成積水。故脈不伏而從熱反數也。

寸口脈浮而遲。浮脈則熱。遲脈則潛。熱潛相搏。名曰沈。趺陽浮脈而數。脈浮卽熱。

數脈卽止。熱止相搏。名曰伏。沈伏相搏。名曰水。沈則絡脈虛。伏則小便難。虛難相搏。水走皮膚。卽爲水矣。

﹝衍義﹞寸口﹑趺陽合診者何。寸口者。肺脈所過。趺陽者。胃之所過。候脾肺合病。必是二處也。寸口脈浮而遲。浮脈卽熱者何。浮爲衛。衛爲陽。衛不與榮和。其陽獨在脈外。故浮脈卽熱矣。遲脈卽潛者何。遲爲榮。榮﹑陰也。榮不從衛。匿行脈中。陰行遲。故遲脈卽潛矣。熱潛相搏。名曰沈者何。脈者气藏也。榮衛之出陽入陰。乃皆肺臟主之。故百脈朝之也。今榮衛不和。熱潛之邪相搏而至。則肺臟之气不得布。故結而沈矣。趺陽脈浮而數。浮脈卽熱者何。脾土中焦。與胃爲表裏。脾﹑陰也。胃﹑陽也。脾與胃行津液化血者也。胃經之陽。不與脾經之陰合。失陰之陽獨在表。故脈浮卽熱矣。數脈卽止者何。脈者血之府。血陰也。血實則脈實。陰失則脈緩。今脾經之陰血虛不足。脈被气促而數。數則陰血不得周流於脈。故脈數卽止矣。熱止相搏。名曰伏者何。藏之於經。表裏相資者也。髒在裏。以藉經脈之運動。今二經以熱止之邪相搏。名曰水者何。脾肺。手足太陰經之髒也。夫陽爲火。陰爲水。今手足兩太陰持。所結沈伏之陰相搏。故化爲水矣。內經曰。三陰結爲水也。沈則絡脈虛者何。肺合皮毛。絡脈之在皮膚者。因肺气沈。不發於外。榮血又潛。不入於內。絡脈虛矣。伏則小便難者何。小便以通行津液。今脾气復不爲胃行津液。則津液不入膀胱。故小便難矣。虛難相搏。水走皮膚。卽爲水者何。

小便難則水積。積則溢。溢則乘絡脈之虛。而走注於皮膚。故水病矣。在內經則曰。三陰結謂之水。仲景則舉經絡榮衛之變而條析之。以核病之源。察脈論證。其可不究心而消息之乎。

寸口脈弦而緊。弦則衛气不行。緊卽惡寒。水不沾流。走於腸間。

﹝衍義﹞脈弦爲水。緊爲寒。衛气喜溫而惡寒。水寒則衛气無以溫分肉。肥腠理。故惡寒也。然肺者榮衛之主。通調水道。下輸膀胱。气化出溺。今衛气不行。卽肺之治節不行。治節不行。則輸化之職廢。故不得沾流水道。反走腸間。腸﹑大腸也。大腸與肺合。若上條之走皮膚。皮膚亦肺所主。二者對出。以明肺之不調。則隨其所屬而爲病耳。

少陰脈緊而沈。緊則爲痛。沈則爲水。小便卽難。脈得諸沈。當責有水。身體腫重。水病脈出者死。

﹝衍義﹞脈可一法取之乎。不可也。此脈沈有水。脈出爲死者。是脈不可出而浮大也。試以气彊爲水者觀之。非脈之浮大者乎。而風水皮水脈皆浮。懷孕婦病水亦浮。水病豈獨取沈脈爲例哉。此條之論。蓋獨爲少陰病水耳。少陰者。至陰盛水也。合四時主冬。故脈沈。水之象當然也。少陰經气當然也。當沈。故不可出。出則少陰經气外絕。死之徵矣。凡言浮沈遲數之脈。爲其各有所由。故不可以一法取之也。𨿽然。腎臟獨病。其水則沈。兼風則不沈。所爲出者。非獨爲浮也。爲經气離出其髒。沈之亦無有也。

夫水病患。目下有臥蠶。面目鮮澤。脈伏。其人消渴。病水。腹大。小便不利。其脈沈絕者有水。可下之。

﹝衍義﹞內經色澤者。病溢飲。溢飲者。渴而多飲。易入肌皮腸胃之外。注云。是血虛中濕。又曰。水﹑陰也。目下亦陰也。腹者至陰之所居也。故水在腹。便目下腫也。靈樞曰。水始起也。目下微腫如蠶。如新臥起之狀。其人初由水谷不化津液。以成消渴。必多飲。多飲則水積。水積則气道不宣。故脈浮矣。所積之水。溢於腸胃之郭。則腹大。三焦之气不化。則小便難。若脈沈絕者。知其水積在內已甚。脈气不發故也。必下其水。乃可愈。

問曰。病下利後。渴飲水。小便不利。腹滿陰腫者。何也。答曰。此法當病水。若小便自利。及汗出者。自當愈。

﹝衍義﹞下利血虛液少。故渴。渴而暴飲。水停不散。故小便不利。溢於內外。以成腫滿。故小便利而汗出。則所停之水行。而腫滿愈矣。

心水者。其身重而少气。不得臥。煩而躁。其人陰腫。

﹝衍義﹞心﹑君火也。其气蕃茂。遇寒水則屈伏。今水客於心。火气郁蕃。不得發於分肉。則身重。不充盛於气海。則少气。煩熱內作。則躁而不得眠也。火气不舒。其味從郁所化而過於苦。水積於外。其味從濕所化而過於咸。鹹味歸陰。苦乃從咸潤下。入於胞囊。故陰腫也。如病腎水者。止以鹹滲泄。但陰下濕而已。此因苦與咸相合。苦性堅。因火與水相搏。所以鹹味不得滲泄。而結爲陰腫矣。

肝水者。其腹大。不能自轉側。脇下腹痛。時時津液微生。小便續通。

﹝衍義﹞足厥陰之脈。過陰器。抵少腹。挾胃﹑屬肝﹑絡膽﹑布脇肋。今客於經。傷其生發之气。肝臟之陽。故病如此。然肝在下。主疏泄。𨿽受水郁。終有時而津可微生。則小便得以暫通也。

肺水者。其身腫。小便難。時時鴨溏。

﹝衍義﹞肺主皮毛。行榮衛。與大腸合。今有水病。是榮泣衛停。其魄獨居。陽竭於外。

則水充滿皮膚。肺本通水道。下輸膀胱。爲尿溺。今旣不通。水不得自小便出。反從其合。與糟粕混。成鴨溏也。

脾水者。其腹大。四肢苦重。津液不生。但苦少气。小便難。

﹝衍義﹞脾居中及四肢。與胃合。爲其脈自足入腹。屬脾絡胃。爲陰髒也。中主藏物。

今水在脾。而脾胃之气不行。蓄積於中。故腹大。四肢不得並水谷。故苦重。谷精不布。故津液不生。胃之賁門不化。則宗气虛而少气。胃之幽關不通。則水積而小便難。

腎水者。其腹大。臍腫。腰痛。不得溺。陰下濕如牛鼻上汗。其足逆冷。面反瘦。

﹝衍義﹞足少陰之脈。起足心。循內踝。貫脊屬腎。絡膀胱。爲胃之關。今水在腎。關門不利。故聚水。而爲腹大臍腫腰痛不得溺也。夫腎爲水之海。然水在海者。其味必咸。鹹必滲走囊外。濕如牛鼻上汗也。咸水之病作。則心火必退而衰微。惟孤陰而已。故逆冷也。心火退伏。則榮衛諸陽盡退。不榮於上。而脾胃谷精亦不循脈上於面皮。故瘦也。

師曰。諸有水者。腰以下腫。當利小便。腰以上腫。當發汗乃愈。

﹝衍義﹞分腰上下爲便利發汗何也。蓋身半以上。天之分。陽也。身半以下。地之分。

陰也。而身之腠理行天分之陽。小便通地分之陰。故水停於天者。開腠理而水從汗散。水停於地者。決其出關而水自出矣。卽內經開鬼門潔淨府法也。

師曰。寸口脈沈而遲。沈則爲水。遲則爲寒。寒水相搏。趺陽脈伏。水谷不化。脾气衰則溏。胃气衰則身腫。少陽脈卑﹝音怯﹞少陰脈細。男子則小便不利。婦人則經水不通。經爲血。血不利。則爲水。名曰血分。

﹝衍義﹞仲景脈法。寸口多與趺陽合。何也。蓋寸口屬肺。手太陰之所過。肺朝百脈。

十二經各以其時來見於寸口。脾胃二經出在右關。胃乃水谷之海。五臟皆稟气於胃。則胃又五臟之本。所以經脈尢爲諸經之要領也。邪或幹於胃者。必再就趺陽診之。趺陽。足跗上衝陽。胃脈之源也。此條寸口沈爲水遲爲寒者。非外入之邪。卽脾胃衝脈二海之病。因水谷之陽不布。則五陽虛竭。虛竭則生寒。下焦血海之陰不生化。則陰內結。內結則生水。水寒相搏。十二經脈盡從所稟。而變見於寸口也。脾與胃爲表裏。脾气衰。則不能與胃行其津液。致淸濁不分於裏。而爲溏。胃气衰。則不能行气於三陽。致陽道不行於表。則身體分肉皆腫。

二經旣不利。則趺陽之脈伏矣。邪在血海。血海者。衝脈所主。衝脈與腎之大絡。

同出腎下。男女天癸之盛衰皆系焉。內經曰。腎爲作彊之官。伎巧出焉。自越人以兩腎分左右。右腎爲男子藏精施化。女子系胞成孕。則衝任正隸其所用之脈也。王叔和分兩腎於左右尺部。皆以足少陰經屬之。其表之腑。亦並以膀胱足太陽配之。但在左尺足太陽下注一說。與三焦爲表裏。嘗考其由。出自靈樞。

謂足三焦下輸出於委陽。太陽之別也。手少陰經也。並太陽之正入絡膀胱。約下焦。實則癃閉。又曰。三焦者。中瀆之腑。水道出焉。膀胱是孤腑也。今以邪搏血海。血海屬右腎之藏。三焦是其腑。是以男女亦必從陰陽气血表裏而分。在女則是其陰。血海者病。在男則是其陽。三焦者病。衝脈非大經十二之數。附見於足少陰脈者。是故男子少陽脈革。爲三焦气不化。气不化。則小便不利。婦人少陰脈細。則經水不通。經爲血。血不利。則爲水。名爲血分。𨿽然。小便不利。因水者。

不獨由於气。亦或有因血所致。如前用蒲黃散等方治血。槪可見也。

問曰。病者苦水。面目身體四肢皆腫。小便不利。脈之不言水。反言胸中痛。气上衝咽。狀如炙肉。當微咳喘。審如師言。其脈何類。師曰。寸口脈沈而緊。沈爲水。緊爲寒。

沈緊相搏。結在關元。始時當微。年盛不覺。陽衰之後。榮衛相干。陽損陰盛。結寒微動。腎气上衝。咽喉塞噎。脇下結痛。醫以爲畱飲而大下之。气擊不去。其病不除。後重吐之。胃家虛煩。咽燥欲飲水。小便不利。水谷不化。面目手足浮腫。又與葶藶丸下水。當時如小瘥。食飲過度。腫復如前。胸脇苦痛。象若奔豚。其水揚溢。則浮咳喘逆。當先攻擊沖气令止。乃治咳。咳止。其喘自瘥。先治新病。病當在後。

﹝衍義﹞此水病。脈之不言水。反言胸中痛等病。當時記其說者以爲異。非異也。是從色脈言耳。脈沈爲水。緊爲寒爲痛。水寒屬於腎。足少陰脈。自腎上貫肝膈。入肺中。循喉嚨。其支者從肺出絡心。注胸中。凡腎气上逆。必衝脈與之並行。因作沖气。從其脈所過。隨處與正气相擊而爲病耳。要知其病始由關元。夫五臟六腑。在內有彊弱榮悴。盡見於面部。分五官五色以辧之。關元是下紀足三陰任脈所會。寒結關元。其腎部之色。必微枯而黑。知是久痺之證。非一日也。及陽衰之後。榮衛失常。陰陽反作。寒結之邪。衝腎气而上。故作此證。醫不治其沖气。反吐下之。遂損其胃。致水谷不化。斯津液不行。而渴欲飲水。小便不利也。由是揚溢於面目四肢。浮腫並至。沖气乘虛愈擊。更有象若奔豚喘咳之狀。必先治其沖气之本。沖气止。腎气平。則諸證自瘥。未瘥者。當補陽瀉陰。行水扶胃。疏通關元之久痺。次第施治焉耳。

風水脈浮。身重。汗出惡風者。防己黃湯主之。腹痛者加芍藥。﹝方見濕病﹞

﹝衍義﹞脈浮表也。汗出惡風。表之虛也。身重。水客分肉也。防己療風腫水腫。通腠理。黃溫分肉。補衛虛。白術治皮風止汗。甘艸和藥益土。生薑﹑大棗辛甘發散。

腹痛者。陰陽气塞。不得升降。故加芍藥收陰。

風水惡風。一身悉腫。脈浮不渴。續自汗出。無大熱。越婢湯主之。

越婢湯方麻黃﹝六兩﹞石膏﹝半斤﹞生薑﹝三兩﹞大棗﹝十二枚﹞甘艸﹝二兩﹞

上五味。以水六升。先煮麻黃。去上沫。內諸藥。煮取三升。分溫三服。惡風者。加附子一枚炮。風水者。加白術四兩。﹝古今錄驗﹞

﹝衍義﹞榮﹑陰也。水亦陰也。衛﹑陽也。風亦陽也。各從其類。水寒則傷榮。風熱則傷衛。

脾乃榮之本。胃乃衛之源。榮傷。胃卽應而病。脾病。則陰自結。不與胃和以行其津液。胃病。

則陽自壅。不與脾和以輸其穀气。而榮衛不得受水谷之精悍。故气自削。不肥腠理惡風。不充分肉皮膚。惟邪自布。故一身悉腫。其脈浮者。卽首章水風脈浮是也。續自汗出者。爲風有時開其腠理也。無大熱者。只因風熱在衛。

而衛自不成其熱也。不渴者。以內無積熱。外無大汗。其津液不耗。故不渴也。用越婢湯主之。與前條所謂裏水脈沈者相反。何亦用是方治之乎。蓋裏水爲脾之三陰結而化水。不得升發。故用是湯發之。此證表虛惡風續自汗出者。亦欲發中焦之穀气。以輸榮衛。東垣云。上气不足。推而揚之。是二證𨿽有表裏之分。

皆當發越脾气。以一湯治。或曰。麻黃能調血脈。開毛孔皮膚。散水寒。石膏解肌退風熱。今不言藥。而云發越脾气以愈病。何也。曰仲景命方。如靑龍﹑白虎。各有所持。豈越婢而漫然。天人萬物。气皆相貫。邪之感人。必客同類。當假物之同類者以祛之。則用力少而成功多。非惟祛之而已。且能發越脾气。無一味相間。豈非仲景有意於名方哉。夫五臟各一其陰陽。獨脾胃居中而兩屬之。脾主陰而胃主陽。自流利者言之。土固五行之一。自生成者言之。則四气皆因土而後成故萬物生於土。死亦歸於土。然土不獨成四气。土亦從四維而後成。不惟火生而已。故四气有水之陰。卽應於脾。風熱之陽。卽應於胃。飲食五味寒熱。凡入於脾胃者亦然。一有相干。則脾气不和。胃气不淸。而水谷不化其精微。以榮營衛而實陰陽也。然甘者土之本位。脾气不淸。淸以甘寒。要而行之。必走經脈。要而合之。必通經隧。經隧者。臟腑相通之別脈也。是故麻黃之甘熱。自陰血走手足太陰經達於皮膚。行气於三陰。以去陰寒之邪。石膏之甘寒。自气分出走手足陽明經。達於肌肉。行气於三陽。以去風熱之邪。用其味之甘以入土。用其气之寒熱以和陰陽。用其性之善走以發越脾气。更以甘艸和中。調其寒熱緩急。二藥相合。協以成功。必以大棗補脾中之血。生薑之辛。益胃中之气。惡風者陽虛故加附子以入陽。風水者。則加白術以散皮膚間風水之气。發谷精以宣榮衛。

與麻黃﹑石膏爲使。引其入土也。越婢之名。不亦宜乎。

皮水爲病。四肢腫。水气在皮膚中。四肢聶聶動者。防己茯苓湯主之。

防己茯苓湯方防己﹝三兩﹞黃﹝三兩﹞桂枝﹝三兩﹞茯苓﹝六兩﹞甘艸﹝二兩﹞

上五味。以水六升。煮取二升。分溫三服。

﹝衍義﹞此證與風水脈浮。用防己黃同。而有淺深之異。風水者。脈浮在表。土气不發。用白術﹑姜﹑棗發之。此乃皮水郁其榮衛。手太陰不宣。金郁者泄之。水停者以淡滲。故用茯苓易白術。榮衛不得宣行者。散以辛甘。故用桂枝﹑甘艸以易姜﹑棗。內經云。肉蠕動。名曰微風。以四肢聶聶動者。爲風在榮衛。觸於經絡而動。故桂枝﹑甘艸亦得治之也。

裏水。越婢加術湯主之。甘艸麻黃湯亦主之。

越婢加術湯方﹝方見上內加白術四兩﹞

甘艸麻黃湯方甘艸﹝二兩﹞麻黃﹝四兩﹞

上二味。以水五升。先煮麻黃。去上沫。內甘艸。煮取三升。溫服一升。重覆汗出。不汗再服。愼風寒。

﹝衍義﹞此條但言裏水。不敍脈證。與前條裏水用湯俱同。何兩出之。將亦有異乎。

前條裏水證。只就身腫。小便不利。亡津液而渴者。大抵一經之病。隨其气化所變。難以一二數。其經之邪無明。其變不可詳。惟在方中佐使之損益何如耳。

水之爲病。其脈沈小。屬少陰。浮者爲風無水。虛脹者爲气水。發其汗則已。脈沈者。

宜麻黃附子湯。浮者宜杏子湯。

麻黃附子湯方麻黃﹝三兩﹞甘艸﹝二兩﹞附子﹝一枚炮﹞

上三味。以水七升。先煮麻黃去沫。內諸藥。煮取二升半。溫服八分。日三服。

杏子湯方﹝缺恐卽麻黃杏仁甘艸石膏湯﹞

﹝衍義﹞少陰主水其性寒。此條皆少陰證也。非獨脈沈小者屬之。但因其從風出於表。水不內積。故曰無水。若不因風。只是腎脈上入於肺而虛脹者。則名曰气水。然腎水風水。已有治法。獨气水分脈浮沈。發其汗。由少陽水寒之邪。其本尙在於裏。陰未變故用麻黃散水。附子治寒。脈浮者。其水已從腎上逆於肺之標。

居於陽矣。變而不寒。於是用杏子湯。就肺中下逆气。注謂未見其湯。恐卽麻黃杏子石膏甘艸湯。皆發汗散水者。獨附子﹑杏仁分表裏耳。

厥而皮水者。蒲灰散主之。﹝方見消渴中﹞

﹝衍義﹞此病水不言病形之狀。惟言止用蒲灰散。何也。大抵此證與首章同。然彼以發汗。此得之於厥。故治法不同。厥者逆也。由少陰經腎气逆上入肺。肺與皮毛合。故逆气溢出經絡。經絡之血泣。與腎气合。化而爲水。充滿於皮膚。故曰皮水。用蒲黃消經絡之滯。利小便爲君。滑石開竅通水。通以佐之。小便利則水下行。逆气降。與首章皮水二條。有气血虛實之不同。只此可見仲景隨機應用之治矣。

問曰。黃汗之爲病。身體腫。﹝一作重﹞發熱。汗出。而渴。狀如風水。汗沾衣。色正黃如柏汁。

脈自沈。何從得之。師曰。以汗出。入水中浴。水從汗孔入得之。宜芍桂酒湯主之。

黃芍藥桂枝苦酒湯方黃﹝五兩﹞芍藥﹝三兩﹞桂枝﹝三兩﹞

上三味。以苦酒一升。水七升相和。煮取三升。溫服一升。當心煩。服至六七日乃解。若心煩不解者。以苦酒阻故也。﹝一方用美酒醯代苦酒﹞

﹝衍義﹞汗本津也。津泄則衛虛。水血同類。陰也。水入則榮寒。寒則气郁。郁則發熱。

水熱相搏於分肉。則身腫。榮出中焦。榮之郁熱。內蓄於脾。則津液不行而渴。衛虛。腠理不固。則汗出。脾土發熱。則黃色見於面如柏汁也。所以補衛爲要。黃益气。入皮毛。肥腠理。退熱止汗之功尢切。故爲君。桂枝理血。入榮散寒。通血脈。

解肌肉。用之調榮以和衛。故爲臣。榮气因邪所阻。不利於行。芍藥能收陰气。故佐桂枝。一陰一陽以利其榮。苦酒醋也。用之使引入血分以散滯。注一方用美酒。美酒性熱入心。可以致煩。醋但刺心而不煩。未審孰是。

黃汗之病。兩脛自冷。假令發熱。此屬歷節。食已汗出。又身常暮臥盜汗出者。此榮气也。若汗出已。反發熱者。久久其身必甲錯。發熱不止者。必生惡瘡。若身重汗出已。輒輕者。久久必身。卽胸中痛。又從腰以上必汗出。下無汗。腰髖弛痛。如有物在皮中狀。劇者不能食。身疼重。煩躁。小便不利。此爲黃汗。桂枝加黃湯主之。

桂枝加黃湯方桂枝﹝二兩﹞芍藥﹝二兩﹞甘艸﹝二兩﹞生薑﹝三兩﹞大棗﹝十二枚﹞黃﹝二兩﹞

上六味。以水八升。煮取三升。溫服一升。須臾飲熱稀粥一升餘。以助藥力。溫覆取微汗。若不汗。更服。

﹝衍義﹞黃汗病。由陰陽水火不旣濟。陰陽者。榮衛之主。榮衛者。陰陽之用。陰陽不旣濟。而榮衛亦不循行上下。陽火獨壅於上。爲黃汗。陰水獨積於下。致兩脛冷。

設陽火熱甚。及肌肉則發熱。陰水寒及筋骨。則歷節痛。若起居飲食過節之勞。

必傷脾胃。將榮衛不充於腠理。而食入所長之陽。卽與勞气相搏。散出爲汗。又或日暮气門不閉。其津液常泄爲盜汗也。凡汗出必當熱解。今汗已反發熱者。

是邪气勝而津液亡也。斯肌肉無以潤澤。久久必枯澀而甲錯。發熱不已。其熱逆於肉裏。乃生惡瘡。若邪正相搏於分肉間。則身重。汗出已。𨿽身重輒輕。然正气又從汗散而虛。榮衛衰微。脈絡皆空。久久邪气熱生風火。動於分肉脈絡間。

必作身。卽胸中痛者。由胸中屬肺金主气。行營衛之部。气海在焉。卽虛之气。

不勝風火之擊。是以痛也。又從腰以上必汗出者。腰以上陽也。陽與榮衛俱虛。

腠理不密。故津液被風火泄出也。腰以下陰也。爲孤陰痺於下。故無汗。所以腰髖弛痛。如有物在皮中狀者。卽內經所謂痛痺逢寒之類也。劇則不能食。身疼煩躁。小便不利者。爲榮衛甚虛。穀气不充。不能食。榮衛不充於分肉。故身疼重。胃中虛。熱上注心中作煩躁。小便不利者。因津液從汗出故也。

師曰。寸口脈遲而澀。遲則爲寒。澀爲血不足。趺陽脈微而遲。微則爲气。遲則爲寒。

寒气不足。則手足逆冷。手足逆冷。則榮衛不利。榮衛不利。則腹滿脇鳴相逐。气轉膀胱。榮衛俱勞。陽气不通。卽身冷。陰气不通。卽骨疼。陽前通。則惡寒。陰前通。則痺不仁。陰陽相得。其气乃行。大气一轉。其气乃散。實則失气。虛則遺溺。名曰气分。

﹝衍義﹞人之血气榮衛。皆主於谷。谷入於胃。化爲精微。脾與胃以膜相連。主四肢。

脾輸穀气於三陰。胃輸穀气於三陽。六經皆起於手足。故內外悉藉穀气溫養之也。寸口以候榮衛。趺陽以候脾胃。脾胃之脈虛寒。則手足不得稟水穀气。故逆冷也。手足逆冷。則榮衛之營運於陰陽六經者皆不利。榮衛不利。則逆冷之气。入積於中而不瀉。不瀉則內之溫气去。寒獨畱。寒獨畱。則宗气不行而腹滿。

脾之幕在季脇章門。寒气入於幕。止當少陽經脈所過。且少陽爲樞。主十二官行气之使。少陽之腑。三焦也。旣不得行升發之气於三焦以化榮衛。必引畱幕之寒。相逐於三焦之下輸。下輸屬膀胱也。

當其時。衛微營衰。衛气不得行其陽於表。卽身冷。營气不得行其陰於裏。卽痛。陽𨿽暫得前通。身冷不能卽溫。斯惡寒也。陰旣前通。痛應少愈。然營气未與衛之陽合。孤陰獨至。故痺而不仁。必從膻中气海之宗气通轉。然後陰陽和。榮衛布。邪气乃從下焦而散也。下焦者。中瀆之官。水道出焉。前後二竅皆屬之。前竅屬陽。後竅屬陰。陽道實。則前竅固。邪從後竅失气而出陽道虛。則從前竅遺尿而去矣。爲大气一轉而邪散。故曰气分。

气分。心下堅大如盤。邊如旋杯。水飲所作。桂枝去芍藥加麻黃細辛附子湯主之。

桂枝去芍加麻黃細辛附子湯方桂枝﹝三兩﹞生薑﹝三兩﹞甘艸﹝二兩﹞大棗﹝十二枚﹞

麻黃﹝二兩﹞細辛﹝二兩﹞附子﹝一枚炮﹞

上七味。以水七升。煮麻黃。去上沫。內諸藥。煮取二升。分溫三服。當汗出。如虫行皮中卽愈。

是癥與上條所敍不同。名气分卽同。與下條亦同。

心下堅大如盤。邊如旋杯。水飲所作。枳術湯主之。

枳術湯方枳實﹝七枚﹞白術﹝二兩﹞

上二味。以水五升。煮取三升。分溫三服。腹中。卽當散也。

﹝衍義﹞心下。胃土脘也。胃气弱。則所飲之水。入而不消。痞結而堅。必彊其胃。乃可消痞。白術健脾彊胃。枳實善消心下痞。逐停水。散滯血。

附方外臺防己黃湯。治風水。脈浮爲在表。其人或頭汗出。表無他病。病者但下重。

從腰以上爲和。腰以下爲腫及陰。難以屈伸。﹝方見風濕中﹞

頭汗者風。腰以下腫者。水甚於風。故表無他病。當治腰下爲要。然是湯前條治風水在表。此可治風水在下之病。何也。考本艸防己療風水腫。手腳攣急。李東垣亦以治腰下及足濕熱腫甚。脈浮頭汗。𨿽曰表無他病。然與表同。故可通治。

卷十五

黃膽病脈證並治第十五

﹝論二首脈證十四條方七首﹞

寸口脈浮而緩。浮則爲風。緩則爲痺。痺非中風。四肢苦煩。脾色必黃。瘀熱以行。

﹝衍義﹞脾胃者。主四肢。合肌肉。其色黃。其气化濕。其性痞著。其脈遲緩。所畏風木。

風者。善行數變。若中風而風獨行者。開則泄皮毛而出汗。閉則熱肌肉以悶亂。

今風與濕相搏則成痺。所以痺之風則不能中。風之善行數變。內郁爲瘀。熱郁極。乃發風。風性動。挾脾胃之積熱以行。從而走四肢。欲散不散。爲之苦煩。出肌膚。爲之色黃。緣風所致。故脈浮。因取痺。故脈緩也。

趺陽脈緊而數。數則爲熱。熱則消穀。緊則爲寒。食則爲滿。尺脈浮則傷腎。趺陽脈緊則傷脾。風寒相搏。食穀卽眩。穀气不消。胃中苦濁。濁气下流。小便不通。陰被其寒。熱流膀胱。身體盡黃。名曰谷疸。

額上黑。微汗出。手足中熱。薄暮卽發。膀胱急。小便自利。名曰女勞疸。腹如水狀。不治。

﹝衍義﹞谷疸癥。趺陽脈緊數者。何寒而致緊。何熱而致數。尺浮何爲傷腎。趺陽緊何爲傷脾。風從何生。不詳其源。莫知其所治矣。蓋天之六气。感人臟腑而應於脈診。因以數爲熱。緊爲寒矣。然人臟腑气化。亦有風寒濕熱燥火。與天气同其名。寒熱濕溫涼同其性。陰陽表裏同其情。浮沈遲數同其病。將何以別天與人之气乎。天气從八風之變。邪自外入。人气從七情食色勞役之傷。邪自內出。谷疸由髒气所化之淫邪爲病。非天气也。蓋脾胃之土有陰陽。脾陰而胃陽。陰陽離決。二气不合。則胃獨聚其陽以成熱。爲病消穀。脾獨聚其陰以成寒。爲腹滿。

於是寒熱見緊數之脈。而緊又爲之傷脾者。乃肝木挾腎寒乘虛克土。故曰風寒相搏。食入於胃。長气於陽。肝木之風。得陽則動。故食穀則頭目眩暈也。腎屬水。藏精。實則脈沈。虛則脈浮。而精生於谷。谷不化。則精不生。精不生。則腎無所受。虛而反受下流之脾邪。故曰尺浮傷腎。又曰陰被其寒。陰謂腎。寒謂脾也。此穀气不化。所積之瘀濁。屬於脾之寒者。不流則傷腎。屬於胃之熱者。下流則傷膀胱。由是小便不通。身體盡黃。生於胃熱食穀之濁。故曰谷疸。陳無擇謂是癥用苦參丸方。苦參用龍膽除胃中伏熱。本艸以二藥能益肝膽。平胃气。以豬膽爲使。此退胃之木火。用大麥者。五穀之長。脾胃所宜。將苦參龍膽入脾土也。本艸又曰破冷气去腹滿。此療脾陰寒結。

﹝衍義﹞女勞疸。惟言額上黑。不言身黃。簡文也。後人𨿽曰交接水中所致。特其一端耳。然以此連谷疸之後。必胃先有穀气之濁熱。下傷於腎而後黑。黑疸因黃而發也。二髒並病。安得不交見其色乎。蓋胃陽明也。陽明與宗筋合於气街。飲食入內。宗筋通用。陰精泄脫。而陽明之濕熱。乘虛下流於腎之中。腎中之火。亦乘陽明。上下交馳。胃土發越而色黃。相火入炎水中而色黑。二髒並病。故二色並見。其黑色先見於額者。膀胱脈上巓交鼻額。火性炎上。故腎火從膀胱上越。

額爲神庭。屬心部。心﹑火之主也。心腎子午同化。足經之火。炎就手經。亦必出於額。額﹑火之巓也。心主汗。火越於此。汗亦出此。所以額黑微汗也。手足心熱者。手心乃包絡滎穴。足心乃腎之井穴。心腎火盛則應之。薄暮卽發。膀胱急。小便自利。乃陽明主闔。日暮陽明收斂。濕熱下流。膀胱之气𨿽滿急。其气降。故小便自利。若濕熱火郁甚。腎水之气不行。停積於腹。脹如水狀者。則腎衰矣。故難治。

此以气受病者言之。若血病而黑。則如下條女勞疸云。

心中懊而熱。不能食。時欲吐。名曰酒疸。

﹝衍義﹞此飲之過當所致也。酒爲五穀所致。醞而成。濕熱有毒。其气歸心。味歸脾胃。胃陽主升。脾陰主降。胃得之。則熱甚。脾得之。則陰傷。陰傷則不能降。不降則所飲停而不去。气燻於心。心神不寧。而作懊。气痞中焦。故不能食。蓄極乃發。故時欲嘔而爲疸也。

陽明病脈遲者。食難用飽。飽則發煩頭眩。小便必難。此欲作谷疸。𨿽下之。腹滿如故。所以然者。脈遲故也。

﹝衍義﹞傷寒陽明證注。陽明病脈遲。邪方入裏。熱未爲實。食入於胃。長气於陽。胃中有熱。食難飽。飽則微煩而目眩者。穀气與熱气相擊。兩熱合。消搏津液。若小便利者。不發黃。熱得泄也。小便不利。則熱不得泄。身必發黃。以其發於穀气之熱。故名谷疸。熱實者下之。脈遲爲熱气未實。𨿽下之。腹滿亦不減也。經曰。脈遲。尙未可攻。且脈遲不但爲熱未實。脈經曰。關脈遲滯而弱者。無胃气而有熱。則胃虛而脈遲。尢不可攻也。

夫病酒黃膽。必小便不利。其候心中熱。足下熱。是其證也。

﹝衍義﹞酒爲濕熱之最。膀胱者。淸淨之府。津液藏焉。气化所出。若過於酒。傷其气化。小便必難。積气於中。則心熱。流於腎則足下熱。積成瘀熱。發於外而爲黃膽也。

酒黃膽者。或無熱。淸言了了。腹滿欲吐。鼻燥。其脈浮者。先吐之。沈弦者。先下之。

﹝衍義﹞酒入胃而不傷心。則無心熱。故神不昏而其言淸朗也。不傷腎。則無足熱。

但酒停於膈。欲吐。陽明气郁。成腹滿。陽明脈上入額中作鼻燥。脈浮者。在膈上。

積多在陽。先吐上焦。而後治其中滿。沈弦者。在膈下。積多在陰。先下其中滿。而後治其上焦也。

酒疸。心中熱。欲嘔者。吐之愈。

酒停胃上脘。則心中熱而後嘔。必吐之乃愈。

酒疸。下之。久久爲黑疸。目靑面黑。心中如啖蒜齏狀。大便正黑。皮膚爪之不仁。其脈浮弱。𨿽黑微黃。故知之。

﹝衍義﹞酒疸之黑。非女勞疸之黑也。女勞之黑。腎气所發也。酒疸之黑。敗血之黑也。因酒之濕。熱傷脾胃。脾胃不利。陽气不化。陰血不運。若更下之。久久則運化之用愈耗矣。气耗血積。故腐瘀濁色。越肌面爲黑。味變於心。咽作嘈雜。心辣如啖蒜齏狀。榮血衰而行於皮膚。爪之不仁。輸於大腸。便如黑漆。其目靑與脈浮弦。皆血病也。

師曰。病黃膽。發熱煩喘。胸滿口燥者。以病發時。火劫其汗。兩熱相得。然黃家所得。

從濕得之。一身盡發熱而黃。肚熱。熱在裏。當下之。

﹝衍義﹞黃膽必由濕熱所發。濕有天地之濕。有人气之濕。有飲食之濕。三者皆內應脾胃。郁而成熱。郁極乃發。則一身熱。而土之黃色。出見於表。爲黃膽也。此證先因外感濕邪。大法。濕宜緩取微汗。久久乃解。今因火劫其汗。汗縱出而濕不去。火熱反與內之郁熱相並。客於足陽明經。故發熱煩喘胸滿。熱仍在。故燥。此際宜寒涼之劑。如肚熱入腑。則當下之矣。

脈沈。渴欲飲水。小便不利者。皆發黃。

﹝衍義﹞大抵黃膽。俱屬太陽陽明。熱蒸其土而然也。而陽明又屬金。金得火則郁燥渴。燥與濕熱相搏。則津液不化。故上焦渴而欲飲。下焦約而小便難。上下不通。郁極而發於皮膚。故作黃。此條在裏之熱甚。故脈沈。傷寒論陽明病。有發熱頭汗出。身無汗。渴飲水漿。小便不利者。茵陳湯主之。

黃膽之病。當以十八日爲期。治之十日以上瘥。反劇者難治。

疸而渴者。其疸難治。疸而不渴者。其疸可治。發於陰部。其人必嘔。發於陽部。其人振寒而發熱也。

﹝衍義﹞疸卽癉也。單陽而無陰。濕熱甚。脾胃之津液乏竭無陰。熱蒸不已。孤陽能獨生乎。內經曰。剛其剛。陰气破散。陽气消亡。其難治爲此。若不渴。則陰气猶存。

故可治。陰部者。脾太陰也。陽部者。胃陽明也。熱甚於裏則嘔。熱在於表。則發熱振寒。靈樞曰。脾是動者嘔。陽明是靜者。灑灑振寒也。傷寒發黃渴。亦茵陳湯主之。

谷疸之爲病。寒熱不食。食卽頭眩。心胸不安。久久發黃爲谷疸。茵陳蒿湯主之。

茵陳蒿湯方茵陳蒿﹝六兩﹞梔子﹝十四枚炒﹞大黃﹝三兩﹞

上三味。以水一斗。先煮茵陳。減六升。內二味。煮取三升。去滓。分溫三服。小盒飯利。尿如皂角汁狀。色正赤。一宿腹減。黃從小便去也。

﹝衍義﹞此湯治陽明瘀熱在裏。身黃發熱。但頭汗出。身無汗。劑頸而還。小便不利。

渴飲水漿者。又傷寒七八日。身黃如橘子色。小便不利。腹微滿者。今又治是證。

三者盡屬裏熱。但務去其邪。病狀之異弗論矣。此寒熱不在表。脾胃內熱。達於外而成肌膚寒熱者。亦不能食。靈樞曰。肌膚熱者。取三陽於下。補足太陰。以出其汗。皆因脾胃熱。故不解其表。而遽治其裏也。蓋茵陳湯治熱結髮黃。佐梔子去胃熱。通小便。更以大黃爲使。蕩滌之。𨿽然。治疸不可不分輕重。如梔子柏皮湯。解身熱發黃內熱之未實者。麻黃連翹赤小豆湯。治表寒濕。內有瘀熱而黃者。大黃硝石湯。下內熱之實者。梔子大黃湯次之。茵陳蒿湯又次之。又必究其受病之因有同異。旣病之人有勞逸。若得之膏粱食肥者。气滯血壅。得之先貴後賤。前富後貧。與脫勢慚愧。離愁憂患者。𨿽皆郁積成熱。气血失損。不可與食肥者同治。若始終貧賤。不近水冒雨。卽殘羹冷汁。久臥濕地。多挾寒濕。致陰雨乖隔而病。又可與上二者同治乎。故攻邪同。而先後調治。亦不可不審也。

腹滿。舌痿黃。躁不得臥。屬黃家。﹝一作身痿﹞

﹝衍義﹞瘀熱內積爲腹滿。外連肌表成痿黃。身熱气煩。血少榮微。夜不入陰。故不睡。屬黃家者。以其𨿽不似黃膽之黃。亦由積漸所致也。黃膽之黃深。實熱之黃。

痿黃之黃淺。虛熱之黃。若舌痿黃燥者。亦有說。心脾脈絡舌上下。凡舌本黃燥卽是內熱。況舌痿乎。濕熱結積。𨿽不行肌表。然已見於舌。卽屬黃家也。

黃家。日晡所發熱。而反惡寒。此爲女勞得之。膀胱急。少腹滿。身盡黃。額上黑。足下熱。因作黑疸。其腹脹如水狀。大便必黑。時溏。此女勞之病。非水也。腹滿者難治。硝石礬石散主之。

硝石礬石散方硝石礬石﹝燒等分﹞

上二味爲散。以大麥粥汁。和服方寸匕。日三服。病隨大小便去。小便正黃。大便正黑。是候也。

﹝衍義﹞腎者。陰之主也。爲五臟之根。血盡屬之。血𨿽化於中土。生之於心。藏之於肝。若腎陰病。則中土莫得而化。心莫得而生。肝莫得而藏。榮衛莫得而行。其血敗矣。將與濕熱凝瘀於腸胃之間。腎屬水。其味鹹。其性寒。故治之之藥。必用鹹寒。補其不足之水。瀉其所客之熱。蕩滌腸胃。推陳致新。用硝石爲君。本艸礬石能除固熱在骨髓者。骨與腎合。亦必能治腎熱可知也。大麥粥汁爲之使。引入腸胃。下泄鬱气。大便屬陰。瘀血由是而出。其色黑。小便屬陽。熱液從是而利。其色黃也。

酒疸病心中懊。或熱痛。梔子大黃湯主之。

梔子大黃湯方梔子﹝十四枚﹞大黃﹝一兩﹞枳實﹝五枚﹞香豉﹝一升﹞

上四味。以水六升。煮取三升。分溫三服。

﹝衍義﹞酒熱內結。心神昏亂。作懊。甚則熱痛。梔子﹑香豉。皆能治心中懊。大黃蕩滌實熱。枳實破結逐停。去宿積也。傷寒論陽明病無汗。小便不利。心中懊者。身必發黃。是知熱甚於內者。皆能成是病。非獨酒也。

諸病黃家。但利其小便。假令脈浮。當以汗解之。宜桂枝加黃湯主之。

﹝衍義﹞黃家大約從水濕得之。經𨿽云。治濕不利小便。非其治也。然脈浮者。濕不在裏而在表。表熱乘虛入裏。亦作癃閉。故須以脈別之。汗解攻下。各有所宜也。

而攻下之法。旣有淺深輕重。利小便與發汗之方。何獨不然乎。是方所主。惟和榮衛。非有發汗峻劑。必表之虛者用之。連翹赤小豆湯。又是裏之虛者用之。利小便亦然。是宜知其大略也。

諸黃。豬膏發煎主之。

附方豬膏﹝半斤﹞亂髮﹝如雞子大三枚﹞

上二味。和膏發中共煎。發消藥成。分再服。病從小便出。

﹝衍義﹞此但言諸黃無他證。必將謂證有變態。不可悉數。及方云女勞疸。身目盡黃。發熱惡寒。小腹滿。小便難。以大熱大寒。女勞交接。從而入水所致。用是湯。又云。五疸。身體四肢微腫。胸滿。不得汗。汗出如黃柏汁。由大汗出。入水所致。豬脂一味服。傷寒類略亦云男子女人黃膽。飲食不消。胃中脹熱生黃衣。胃中有燥屎使然。豬脂煎服則愈。因明此方。乃治血燥者也。諸黃所感之邪。與所變之髒𨿽不同。然至郁成濕熱。則悉幹於脾胃。胃之陽明經。更屬於肺金。金主燥。若濕熱勝。則愈變枯澀。血愈耗幹。故諸黃起於血燥者。皆得用之。考之本艸。豬脂利血脈。解風熱。潤肺痿熱毒。五疸身腫不得臥者。非燥之在上歟。胃中黃衣幹屎。

非燥之在中歟。小腹滿。小便難。非燥之在下歟。三焦之燥。皆將豬脂潤之。而燥在下。小便難者。又須亂髮消瘀。開關格。利水道。故用爲佐。此與前條硝石礬石散。同治膀胱小腹滿之血病。然一以除熱去瘀。一以潤燥。礬石之性燥走血。安可治血燥乎。又太陽證。身盡黃。脈沈結。小便自利。其人如狂者。血證諦也。抵當湯主之。乃重劑也。此則治血燥之輕劑也。

黃膽病。茵陳五苓散主之。

茵陳五苓散方茵陳蒿末﹝十分﹞五苓散﹝五分﹞

上二味和。先食飲方寸匕。日三服。

﹝衍義﹞此亦治黃膽。不言他證。與豬膚髮煎並出者。彼以燥在血。此以燥在气也。

夫病得之汗出入水。何以成燥。曰濕熱相紐而不解。則肺金治節之政不行。津液不布而成燥也。燥郁之久。濕熱蒸爲黃膽矣。本艸茵陳治熱結黃膽。小便不利。故主之也。燥因熱勝。梔子柏皮湯。因濕郁。茵陳五苓散。然非徒治濕而已。亦潤劑也。桂枝開腠理。致津液通气。白術茯苓生津。皆可潤燥也。古人論黃膽。有濕黃。有熱黃。濕黃者。色如燻黃。熱黃者。色如橘子色。更有陽黃。有陰黃。陽黃者。

大黃佐茵陳。陰黃者。附子佐茵陳。此用五苓散佐者。因濕熱郁成燥也明矣。

黃膽腹滿。小便不利而赤。自汗出。此爲表和裏實。當下之。宜大黃硝石湯。

大黃硝石湯方大黃硝石黃柏﹝各四兩﹞梔子﹝十五枚﹞

上四味。以水六升。煮取二升。去滓。內硝。更煮。取一升。頓服。

﹝衍義﹞邪熱內結。成腹滿。自汗。大黃﹑硝石。蕩而去之。膀胱內熱。致小便不利而赤。

黃柏﹑梔子。涼以行之。此下黃膽重劑也。

黃膽病。小便色不變。欲自利。腹滿而喘。不可除熱。熱除必噦。噦者。小半夏湯主之。

﹝衍義﹞小便不變。欲自利者。內有濕。飲積而熱未盛也。脾太陰濕甚。土气不化則滿。脾濕動肺則喘。有似支飲之狀者。故不可除其熱。熱除則胃中反寒。寒气上逆爲噦矣。半夏﹑生薑。能散逆去濕。消痰止噦。此湯用在除熱之後。非治未除熱之前者也。

諸黃。腹滿而嘔者。宜柴胡湯。

柴胡湯方柴胡﹝半斤﹞半夏﹝半升﹞人參甘艸黃芩﹝各三兩﹞大棗﹝十二枚﹞生薑﹝三兩切﹞

上六味。以水六升。煮取三升。分溫服。日三服。

﹝衍義﹞邪正相擊。在裏則腹滿气逆。在上則嘔。上猶表也。故屬半表半里。小柴胡湯主之。柴胡﹑黃芩除裏熱。半夏散裏逆。人參﹑甘艸補正緩邪。生薑大棗和榮衛。

合表裏。調陰陽也。又必隨證加減。法在傷寒論小柴胡湯後。

男子黃。小便自利。當與虛勞小建中湯。

﹝衍義﹞雜病中虛。致脾胃不化。濕熱蓄積而爲黃。𨿽小便不利。亦當補瀉兼施。男子黃者。必由入內虛熱而致也。反見小便自利。爲中下無實熱。惟虛陽浮沈爲黃耳。故與治虛勞之劑補正气。正气旺。則榮衛陰陽和而黃自愈矣。

﹝補注﹞傷寒論中云。小便利者。不能發黃。以熱從小便去故也。今便利而黃自若。

則其黃亦必色淡气虛。非誠有大熱也。故從補。不然。便卽利矣。黃胡爲乎來哉。

與瘀血在脾者不侔也。與熱積膀胱者不侔也。此明系虛黃上泛。從中下二焦虛得之。然仲景微示房勞之意。而仍補中焦者。正以黃終歸土色也。

瓜蒂散古方多用此治黃。或作散。或吹鼻。皆取黃水爲效。此治水飲郁熱在膈上者。何也。蓋瓜蒂吐劑也。內經曰。在上者。因而越之。仲景云。濕家身上疼而黃。內藥鼻中。是亦邪淺之故也。

附方千金麻黃醇酒湯方麻黃﹝一把去節綿裹﹞美酒﹝五升﹞

上二味。煮取半升。頓服。取小汗。春月用水煮。

卷十六

驚悸吐衄下血胸滿瘀血第十六

﹝脈證十二條方五首﹞

寸口脈動而弱。動卽爲驚。弱則爲悸。

﹝衍義﹞心者。君主之官。神明出焉。不役形。不勞心。則精气全而神明安其宅。苟有所傷。則气虛而脈動。動則心悸神惕。精虛則脈弱。弱則怔忡恐悸。蓋驚自外物觸入而動。屬陽。陽變則脈動。悸自內恐而生。屬陰。陰耗則脈弱。是病宜和平之劑。補其精气。鎭其神靈。尢當處之以靜也。

師曰。尺脈浮。目睛暈黃。衄未止。暈黃去。目睛慧了。知衄今止。

﹝衍義﹞尺以候腎。屬水。土克之。則合相火。逼其陰血從膀胱而升。故脈浮也。腎之精上榮瞳子。膀胱之脈上額中而作衄。故暈黃退而血亦降。所以知衄止也。明理論。腎主陰。血統屬之。傷寒衄者。責邪在表。經絡熱盛壅出。雜病衄者。責邪在裏也。心主血。肝藏血。肺主气。開竅於鼻。血得熱則散。隨气上逆。從鼻中出。則爲衄。此云尺浮。不云寸口浮。知爲腎虛血逆。非外邪也。

又曰。從春至夏。衄者太陽。從秋至冬。衄者陽明。

﹝衍義﹞內經太陽爲開。陽明爲合。春夏气主發生。以開者應之。故邪气逼血從升發衝出。秋冬主收藏。以合者應之。故邪郁內極而後發出。衄爲陽盛。獨不言少陽。以太陽陽明二經。皆上交額中故也。

衄家不可發汗。汗出必額上陷。脈緊急。直視不能。不得眠。

﹝衍義﹞足太陽經主表。上巓入額。貫目睛。衄在上。絡脈之血已脫。若更發汗。是重竭津液。津液竭則脈枯。故額上陷。脈緊急。牽引其目。視不能合也。無血陰虛。故不得眠。然亦有當汗。傷寒論云。脈浮緊。不發汗。因致衄者。宜麻黃湯。又云。太陽病。脈浮緊。發熱身無汗。自衄者愈。經中之邪散。不待桂枝麻黃髮之也。明理論衄者但頭汗出。無汗及汗出不至足者死。

病患面無血色。無寒熱。脈沈弦者衄。脈浮弱。手按之絕者下血。煩咳者必吐血。

﹝衍義﹞面色者。血之華也。血充則華鮮。若有寒熱。則損其血。致面無色也。今無寒熱。則自上下去血而然矣。夫脈浮以候陽。沈以候陰。只見沈弦。浮之絕不見者。

是無陽也。無陽知血之上脫。脈止見浮弱。按之絕無者。是無陰也。無陰知血之下脫。煩咳吐血者。心以血安其神。若火擾亂。則血湧神煩。上動於膈則咳。所湧之血。因咳而上越也。然則沈之無浮。浮之無沈。何便見脫血之證乎。以其面無色而脈弦弱也。衄血陽固脫矣。然陰亦損。所以浮之亦弱。經曰。弱者血虛。脈者血之府。宜其脫血之處則無脈。血損之處則脈弦弱也。

夫吐血。咳逆上气其脈數而有熱。不得臥者死。

﹝衍義﹞此金水之髒不足故也。外不足則火浮焰。浮焰則金傷。夫陰血之安養於內者。腎水主之。水虛不能安靜。被火逼逐而血溢出矣。血出則陽光益熾。有升無降。炎爍肺金。金受其害。因咳逆而上气。金水子母也。子衰不能救母。母亦受害。不能生子。二者之陰。有絕而無復。脈動身熱。陽獨勝也。不能臥。陰已絕也。陰絕。陽豈獨生乎。故曰死也。若得臥者。如內經於司天與陽明厥逆諸條。悉有喘咳身熱嘔吐血等證。未常言死。蓋陰未絕也。

夫酒客咳者。必致吐血。此因極飲過度所致也。

﹝衍義﹞酒性太熱。客焉不散。則肝气不淸。胃气不守。亂於胸中。中焦之血。不布於經絡。聚而洶洶。因熱射肺爲咳。從其咳逆之气溢出也。此傷胃致吐血者。

寸口脈弦而大。弦則爲減。大則爲芤。減則爲寒。芤則爲虛。寒虛相擊。此名曰革。婦人則半產漏下。男子則亡血。

﹝衍義﹞成無己謂減爲寒者。謂陽气少也。芤爲虛者。謂陰血少也。所謂革者。旣寒且虛。則气虛血乖。不循常度。男子得之爲眞陽衰而不能內固。故主亡血。女子得之爲陰血虛而不能滋養。故主半產漏下。此條出第二卷

婦人證有旋復花湯。

亡血不可發其表。汗出則寒栗而振。

﹝衍義﹞亡血則已傷榮。不可發汗以傷衛。若汗則榮衛兩傷。榮行脈中。衛行脈外。

榮虛則經脈空而爲之振。衛虛則不溫腠理而寒栗。

﹝補注﹞傷寒云亡血。卽亡陰也。陰亡則陽气孤而無偶。才一發汗。其陽必從汗盡越。所以寒栗有加。陰陽兩竭也。大法宜小建中湯。

病患胸滿唇痿。舌靑口燥。但欲漱水不欲咽。無寒熱。脈微大來遲。腹不滿。其人言胸滿。爲有瘀血。

﹝衍義﹞是證瘀血。何邪致之耶。內經有墮恐惡血畱內。腹中滿脹。不得前後。又謂大怒則血菀於上。是知內外諸邪。凡有所搏積而不行者。卽爲瘀血也。唇者脾之外候。舌者心之苗。脾脈散舌下。胃脈環口旁。心主血。脾養血。積則津液不布。

是以唇痿舌靑也。口燥但欲漱水不欲咽者。熱不在內。故但欲漱以潤其燥耳。

脈大爲熱。遲爲寒。今無寒熱之病而微大者。乃气並於上。故胸滿也。遲者血積膈下也。積在陰經之隧道。不似气積於陽之盲膜。然陽道顯。陰道隱。气在盲膜者。則壅脹顯於外。血積隧道。惟閉塞而已。故腹不滿。因閉塞。自覺其滿。所以知瘀血使然也。

病者如熱狀。煩滿。口漧燥而渴。其脈反無熱。此爲陰伏。是瘀血也。當下之。

﹝衍義﹞血﹑陰也。配於陽。神得之以安。气得之以和。咽得之以潤。經脈得之以行。身形之中。不須臾離也。今因血積。神無以養則煩。气無以和則滿。口無以潤則燥。

腸胃無以澤則渴。是皆陽失所配。榮衛不行。津液不化。而爲是病也。非陽之自彊而生熱者。故曰如熱狀。

火邪者。桂枝去芍藥加蜀漆牡蠣龍骨救逆湯主之。

桂枝去芍藥加蜀漆牡蠣龍骨救逆湯方桂枝﹝去皮三兩﹞甘艸﹝二兩炙﹞生薑﹝三兩﹞蜀漆﹝三兩洗去腥﹞

龍骨﹝四兩﹞牡蠣﹝五兩熬﹞大棗﹝十二枚﹞

﹝衍義﹞此但言火邪。不言何證。考之卽傷寒證脈浮。醫以火逼劫之亡陽。必驚狂起臥不安者。成無己注是方曰。汗者心之液。亡陽則心气虛。心惡熱。邪內迫則心神浮越。故驚狂臥起不安。與桂枝湯解未盡表邪。芍藥益陰。非亡陽所宜。故去之。火邪錯逆。加蜀漆之辛以散之。陽气亡脫。加龍骨牡蠣之澀以固之。

心下悸者。半夏麻黃丸主之。

半夏麻黃丸方半夏麻黃上二味。末之。煉蜜和丸。如小豆大。飲服三丸。日三服。

﹝衍義﹞悸者。心中惕惕然動。怔仲而不安也。悸有三種。傷寒有正气虛而悸者。又有汗下後。正气內虛。邪气交擊而悸者。病邪不同。治法亦異。正气虛者。小建中湯。四逆散加桂治之。飲水多而悸者。心屬火而惡水。不自安而悸也。汗下後正气內虛。邪气交擊而悸者。與气虛而悸又甚焉。治宜鎭固。或化散之。皆須定其气浮也。原病式又謂是病。皆屬水衰熱旺。風火燥動於中。故怔忡也。若驚悸亦以火藥劫金。不能平木。風火相搏而然。欲究心悸之邪。則非一言可盡也。或因形寒飲冷得之。夫心主脈。寒傷榮則脈不利。飲冷則水停。水停則中气不宣。脈不利。由是心火郁而致動。用麻黃以散榮中寒。半夏以散心下水耳。首論以脈弱爲悸。而用此湯治者。其脈必不弱。非弦卽緊。豈脈弱心气不足者。猶得用此藥乎。

吐血不止者。柏葉湯主之。

柏葉湯方柏葉漧薑﹝各三兩﹞艾﹝三把﹞

上三味。以水五升。取馬通汁一升。合煎取一升。分溫再服。

﹝衍義﹞夫水者。遇寒則沈潛於下。遇風則波濤於上。人身之血。與水無異也。得寒之和。則居經脈。內養五臟。得寒之凜冽者。則凝而不流。積而不散。得熱之和者。

則營運經脈。外充九竅。得熱之甚者。風自火狂。則波濤洶起。由是觀之。吐衄者。風火也。

下血。先便後血。此遠血也。黃土湯主之。

黃土湯方漧地黃黃芩附子﹝一兩﹞阿膠白術甘艸﹝各三兩﹞竈下黃土﹝半斤﹞

上七味。以水八升。煮取三升。分溫三服。

﹝衍義﹞腸胃者。陽明二經也。陽明主合。气本收斂。血上者爲逆。下者爲順。以下血者言之。胃居大腸之上。若聚於胃。必先便後血。去肛門遠。故曰遠血。若聚大腸。

去肛門近。故曰近血。𨿽腸胃同爲一經。然胃屬土。所主受納轉輸。大腸屬金。所主傳送。而土則喜溫惡濕。金則喜寒惡熱。二者非惟遠近之殊。其喜惡亦異。治遠血者。黃土湯主之。然則血聚於胃者。何也。蓋血從中焦聽化。上行於榮。以配於衛。榮衛之流連變化。實胃土所資也。胃與脾爲表裏。胃虛不能行气於三陽。

脾虛不能行津於三陰。气日以衰。脈道不利。或痺而不通於血中。積隨其逆而出。或嘔或吐。或衄或泄也。若欲崇土以求類。莫如黃土。黃者。土之正色。更以火燒之。火乃土之母。其得毋燥而不濕。血就溫化。則所積者消。所溢者止。阿膠益血。以牛是土畜。亦是取物類。地黃補血。取其象類。甘艸﹑白術。養血補胃和平。取其味類。甘艸緩附子之熱。使不僭上。是方之藥。不惟治遠血而已。亦可治久吐血。胃虛脈遲細者。增減用之。蓋胃之陽不化者。非附子之善走。不能通諸經脈散血積也。脾之陰不理者。非黃芩之苦。不能堅其陰以固其血之走也。黃芩又制黃土﹑附子之熱。不令其過。故以二藥爲使。

下血先血後便。此近血也。赤小豆當歸散主之。

﹝衍義﹞此出大腸。故先血後便。以濕熱之毒蘊結。不入於經。滲於腸中而下。赤小豆能行水濕。解熱毒。梅師方皆用此一味治下血。況有當歸破宿養新。以名義觀之。血當有所歸。則不妄行矣。

心气不足。吐血衄血。瀉心湯主之。

瀉心湯方黃連黃芩﹝各一兩﹞大黃﹝二兩﹞

上三味。以水三升。煮取一升。頓服之。

﹝衍義﹞心者屬火。主血。心气不足者。非心火之不足。乃眞陽之不足也。眞陽不足。

則火熱甚而心不能養血。血從熱溢爲吐衄。大黃﹑黃芩。本艸治血閉吐衄者用之。而傷寒家以瀉心湯之苦寒。瀉心下之痞熱。是知此證以血由心熱而溢。瀉其心之熱。而血自安矣。如麻黃﹑桂枝治衄。寒邪郁其經脈。化熱迫成衄也。故散寒邪。寒邪散則熱解。熱解則血不被迫而自安矣。此用瀉心湯。正其義也。若濟眾方用大黃治衄血。更有生地汁。則是治熱涼血。亦瀉心湯類耳。

卷十七

嘔吐噦下利病脈證第十七

﹝論一首脈證二十七條方二十三首﹞

夫嘔家有癰膿。不可治嘔。膿盡自愈。

﹝衍義﹞上卷肺癰證。必先咳而久久吐膿如米粥。桔梗湯白散皆主之。而此不言癰之所在。知其非肺癰可知。經曰。熱聚於胃口而不行。胃脘爲壅。胃脘屬陽明經。陽明气逆則嘔。故膿不自咳出。從嘔而出。膿亦不似肺癰之如米粥者也。出胃脘。從濕化而聚結。若如結痰蛤肉者。謂不可治。不必治其嘔。嘔自膿之瘀。燻蒸穀气。故嘔。若膿出則嘔自愈。夫癰之在胃脘上口者則然。若過半中。在肺之下者。膿則不從嘔出。而從大便出矣。

先嘔卻渴者。此爲欲解。先渴卻嘔者。爲水停心下。此屬飲家。嘔家本渴。今反不渴者。以心下有支飲故也。此屬支飲。

﹝衍義﹞傷寒言嘔多有因。因熱因寒因水因飲。皆屬胃家病。此獨以水飲者。分三節言之。初一段先嘔卻渴者。爲飲而嘔。嘔則飲去。飲去則陽气回。津液猶未布。

故渴耳。𨿽渴。終以邪去正回而必解也。第二段先渴卻嘔者。卽前痰飲條中。小半夏茯苓湯主之。第三段本渴。今反不渴。亦痰飲條中。小半夏茯苓湯主之。

問曰。病患脈數。數爲熱。當消穀引食。而反吐者何也。師曰。以發其汗。令陽微。膈气虛。脈乃數。數爲客熱。不能消穀。胃中虛冷故也。脈弦者虛也。胃气無餘。朝食暮吐。

變爲胃反。寒在於上。醫反下。今脈反弦。故名曰虛。

﹝衍義﹞凡脈以候病。陽盛則數。陰盛則遲。今言陽微而脈數。數而復胃中冷。其理安在。蓋脈病不可以槪論也。此數由藥之遺熱所客。胃中冷。由陽不足而致。何也。中焦者陰陽之界。汗劑必用辛溫發散。不當汗而汗。損其中脘陽分。致令陽微。膈气虛。藥之遺熱。從陰分而變。遂成數脈。古云客熱。非陽盛也。𨿽有客熱。胃中之陽气不足。故曰胃中虛冷也。醫反以寒劑瀉之。復損陰分之陽。故脈變弦。

上下之陽俱不足。𨿽當日暮行陰之時。陽亦不能入於下。則糟粕不能輸。大小腸不能輸將。亦不能安於中。必吐而復出也。故曰胃气無餘。朝入而暮吐也。

寸口脈微而數。微則無气。無气則榮虛。榮虛則血不足。血不足則胸中冷。

﹝衍義﹞此條敍脈不敍證何也。上條以脈數爲客熱。此獨言气血虛又何也。亦承上條而言也。上條以汗下之過而致病脈之若是。此條以上焦榮衛之不逮。亦致反胃之證。故不復敍。惟言脈之本象。陽脈動而健。陰脈靜而翕。兩者和合。不剛不柔。不疾不遲。今微而數。微乃失陽之象。數乃失陰之體。奚止客熱而已。胸中。榮衛之海。榮衛虛而不充於中。故胸中冷矣。夫榮衛之气。出入臟腑。健運周身。本生於穀。復消其谷。榮衛非谷不實。谷非榮衛不化。所以胸中冷者。亦必致胃不納谷也。王冰釋內經曰。食入反出。是無火也。𨿽然謂之冷。當以正气不足論之。正气者。陰陽之精。非寒非熱。沖和純粹。不宜以之爲冷。與寒邪同治。若以熱治寒。不惟反助客熱。且復耗其气。損其陽矣。所謂客熱者。不獨以上條藥之所遺。若五臟厥陽之火。乘克於中土者。皆足以客之。況多得於七情郁發之所致歟。夫膏粱之變。皆足成客熱。安可復投之以熱乎。吁世人治是病。非丁﹑附則姜﹑桂。孰知正气果何如則復也哉。

趺陽脈浮而澀。浮則爲虛。澀則傷脾。脾傷則不能磨。朝食暮吐。暮食朝吐。宿谷不化。名曰胃反。脈緊而澀。其病難治。

﹝衍義﹞趺陽者。胃脈之所過。故候胃脈必於是焉。脾與胃以膜相連。皆屬於土。土有陰陽。胃爲陽土。脾爲陰土。陽主气。主動。陰主血。主靜。今謂脾傷不能磨。何哉。

此陰陽互爲體用之義也。蓋陽參於陰。則陰能動而不爲凝結。陰參於陽。則陽能固而不爲飛揚。斯脾動則脈不澀。胃固則脈不浮。若浮則胃家虛。而谷不能腐熟。澀則脾血傷。而穀不得消磨。所以在朝當陽時食入者。至暮行陰時反出。

在暮當陰時食入者。至陽時亦出。以其兩虛不能參合。莫得轉輸於大小腸也。

河間云。趺陽脈緊爲難治。胃之上脘血亡。則並膈間皆澀不利。食不下入。脾統血。血亡。並大小腸皆枯。而糟粕不化。食𨿽入。必反出也。

病患欲吐者。不可下之。

﹝衍義﹞欲吐。以其邪在陽也。若下。不惟逆其治陽。又反傷其無過之陰。豈獨反胃而已。其爲害可勝言哉。

噦而腹滿。視其前後。知何部不利。利之則愈。

﹝補注﹞噦者。無物有聲之謂也。腹滿爲實。實則气上逆而作噦。故必審其證。視其前後何部以利之。則滿去而噦自止矣。

嘔而胸滿者。茱萸湯主之。

茱萸湯方吳茱萸﹝一升洗﹞人參﹝三兩﹞生薑﹝六兩﹞大棗﹝十二枚﹞

上四味以水五升。煮取三升。溫服一升。日三服。

﹝衍義﹞傷寒以是方治食穀欲嘔陽明證。以中焦反寒也。吳茱萸能治內寒降逆。

人參補益陽气。大棗緩脾。生薑發越胃气。且散逆止嘔。逆气降。胃之陽行。則腹痛消矣。此脾臟陰盛逆胃。與夫腎肝下焦之寒。上逆於中焦而致者。卽用是方治之。若不於中焦。其髒久寒者。則以本髒藥化之。如厥陰手足厥冷。脈細欲絕。

內有久寒者。於當歸四逆加吳茱萸﹑生薑是也。

漧嘔吐涎沫。頭痛者茱萸湯主之。

﹝衍義﹞此證傷寒厥陰證中。成注漧嘔吐涎沫者。裏寒是也。頭痛者。寒气上攻也。

用是溫裏散寒。與上條嘔而腹滿者。病異藥同。蓋同是厥陰乘於土故也。

嘔而腸鳴。心下痞者。半夏瀉心湯主之。

半夏瀉心湯方半夏﹝半升﹞黃連﹝一兩﹞人參﹝三兩﹞漧薑甘艸﹝各三兩﹞黃芩﹝三兩﹞大棗﹝十二枚﹞

上七味。以水六升。煮取三升。溫服一升。日三服。

﹝衍義﹞傷寒論。嘔而心下痞者。有屬半表半里。亦有屬裏。半表半里者。瀉心湯治屬裏者。則以十棗湯大柴胡湯。如心下痞。腹中鳴。有水气不利。則以生薑瀉心湯治。有下利完谷不化。則以甘艸瀉心湯治。治痞惡寒汗出者。用附子。關上脈浮者。用大黃。心下痞又不獨瀉心湯治。或用解表。或用和裏。或吐或下。或調虛气。隨所宜而施治。自今觀之。是證由陰陽不分。塞而不通。畱結心下爲痞。於是胃中空虛。客气上逆爲嘔。下走則爲腸鳴。故用是湯分陰陽。水升火降。而畱者去。虛者實。成注。是方連﹑芩之苦寒入心。以降陽而升陰也。半夏﹑漧薑之辛熱。以走气而分陰行陽也。甘艸﹑參﹑棗之甘溫。補中而交陰陽。通上下也。

漧嘔而利者。黃芩加半夏生薑湯主之。

黃芩加半夏生薑湯方黃芩﹝三兩﹞甘艸芍藥﹝各二兩﹞半夏﹝半升﹞生薑﹝三兩﹞大棗﹝十二枚﹞

上六味。水六升。煮取三升。溫服一升。日三服。

﹝衍義﹞傷寒論。太陽與少陽合病自下利。若嘔。有黃芩加半夏生薑湯主之。成注。

太陽陽明合病。自下利。爲在表。與葛根湯發汗。陽明少陽合病自下利。爲在裏。

可與承气湯下之。太陽少陽合病。爲半表半里。則以是湯和解之。論方藥主治。

則曰黃芩之苦。芍藥之酸。以斂腸胃之气。甘艸﹑大棗之甘。以補腸胃之弱。半夏﹑生薑散逆也。

諸嘔吐。谷不得下者。小半夏湯主之。

﹝衍義﹞嘔吐谷不得下者。有寒有熱不可槪論也。屬熱者。王冰所謂谷不得入。是有火也。此則非寒非熱。由中焦停飲气結而逆。故用小半夏湯。

嘔吐而病在膈上。後思水者解。急與之。思水者。豬苓散主之。

豬苓散方豬苓茯苓白術﹝各等分﹞

上三味。杵爲散。飲服方寸匕。日三服。

﹝衍義﹞傷寒論。太陽病。發汗後。胃中幹。欲得水者。少少與之。令胃中和則愈。若小便不利。微熱消渴者。不可與。以汗多胃中燥。豬苓湯復利其小便故也。蓋嘔吐猶汗之走津液。膈上猶表也。何用藥不同。蓋二方以邪內連下焦。故不用澤瀉﹑滑石﹑阿膠﹑豬苓之味淡。從膈上肺部滲其積飲。又防水入停腹。白術和中益津。

使水精四布。去故就新。奚必味多。但用之得其當爾。

嘔而脈弱。小便復利。身有微熱。見厥者難治。四逆湯主之。

四逆湯方附子﹝一枚生用﹞漧薑﹝一兩半﹞甘艸﹝二兩炙﹞

上三味。以水三升。煮取一升二合。去滓。分溫再服。彊人可大附子一枚。漧薑三兩。

﹝衍義﹞谷入於胃。長養於陽。脈道乃行。今胃不安於谷。以致嘔。故其气不充於脈。

則脈弱。下焦虛。則小便自利。迫陽於表則微熱。經脈虛則寒厥。夫陽者。一身之主。內外三焦虛寒如此。誠難治矣。苟有可回之意。必以四逆回陽卻陰也。

嘔而發熱者。小柴胡湯主之。

﹝衍義﹞傷寒論。出太陽證。又出厥陰證。小柴胡湯。本少陽半表半里藥也。何爲太陽厥陰亦治之。蓋太陽傳裏而未盡入。厥陰受傳而未盡受。二者俱在半表半里之間。故嘔而發熱。病同方亦同也。自此而言。病之半表半里。豈獨傷寒有哉。

故更集要略。

胃反嘔吐者。大半夏湯主之。

大半夏湯方半夏﹝二升洗﹞人參﹝三兩﹞白蜜﹝一升﹞

右三味。以水一斗二升。和蜜揚之二百四十徧。煮取二升半。分溫再服。

﹝衍義﹞陽明燥金也。與太陰濕土爲合。腑臟不和。則濕自內聚。爲痰爲飲。燥自外款。爲胃脘癰。玄府漧涸。而胃之上脘尢燥。故食難入。𨿽食亦反出也。半夏解濕飲之聚結。分陰陽。散气逆。人參補正。蜜潤燥。以揚水之者。內經云。淸上補下。治之以緩。水性走下。故揚以緩之。佐蜜以潤上脘之燥也。

食已卽吐者。大黃甘艸湯主之。

大黃甘艸湯方大黃﹝四兩﹞甘艸﹝一兩﹞

上二味。以水三升。煮取一升。分溫再服。

論曰。胃气生熱。其陽則絕。蓋胃彊則與脾陰相絕。絕則無轉運之機。故食入卽吐也。用大黃瀉大熱。甘艸和中耳。

王宇泰先生曰。病患欲吐者。不可下之。又用大黃﹑甘艸。治食已卽吐何也。曰欲吐者。其病在上。因而越之可也。而逆之使下。則必抑塞憤亂而益以甚。故禁之。

若旣已吐矣。吐而不已。有升無降。則當逆而折之。引令下行。無速於大黃。故取之也。

胃反吐而渴欲飲水者。茯苓澤瀉湯主之。

茯苓澤瀉湯方茯苓﹝半斤﹞澤瀉﹝四兩﹞白術﹝三兩﹞甘艸﹝二兩﹞桂枝﹝二兩﹞生薑﹝四兩﹞

上六味。以水一斗。煮取三升。內澤瀉再煮。去滓。二升半。溫服八合。日三服。

﹝衍義﹞胃反吐。津液竭而渴矣。斯欲飲水以潤之。更無小便不利。而用此湯何哉。

蓋陽絕者。水𨿽入而不散於脈。何以滋潤表寒解其燥郁乎。惟茯苓之淡行其上。澤瀉之鹹行其下。白術﹑甘艸之甘和其中。桂枝﹑生薑之辛通其气。用布水精於諸經。開陽存陰。而洽榮衛也。

吐後渴欲得水而貪飲者。文蛤湯主之。兼主微風脈緊頭痛。

文蛤湯方文蛤﹝五兩﹞麻黃甘艸生薑﹝各三兩﹞石膏﹝五兩﹞杏仁﹝五十枚﹞大棗﹝十二枚﹞

上七味。以水六升。煮取二升。溫服一升。汗出卽愈。

﹝衍義﹞是湯卽大靑龍去桂枝蓋文蛤也。大靑龍主發散風寒兩受。此證初無外邪而用之何哉。夫天地之气。人之飲食之气。分之𨿽殊。合之總屬風寒濕熱之气化耳。足太陽膀胱。本寒水之經也。先因胃熱而吐。用竭其津。遂渴欲飲水。飲多則水气內凝。其寒外應。而腠理閉矣。故將文蛤散水寒。麻黃﹑杏仁開腠理。利肺气。甘艸﹑姜﹑棗發榮衛。石膏解肌表內外之郁熱也。而又謂主微風脈緊頭痛者何。蓋風熱循膀胱。上入巓。覆其淸陽。則爲頭痛。而腎邪亦從而泛溢。故同一主治也。

漧嘔吐逆。吐涎沫。半夏漧薑散主之。

半夏漧薑散方半夏漧薑﹝等分﹞

上二味杵爲散。取方寸匕。漿水一升半。煮取七合。頓服之。

﹝衍義﹞漧嘔吐涎沫者。由客邪逆於肺。肺主收引。津液不布。遂聚爲涎沫也。用半夏漧薑之辛熱。溫中燥濕。漿水之寒。收而行之。以下其逆。則其病自愈矣。

病患胸中似喘不喘。似嘔不嘔。似噦不噦。徹心中憒憒然無柰者。生薑半夏湯主之。

生薑半夏湯方生薑汁﹝一升﹞半夏﹝半升﹞

上二味。以水三升。煮半夏取二升。內生薑。煮取一升半。小冷。分四服。日三夜一。嘔止停後服。

﹝衍義﹞夫陽受气於胸中。布气息爲呼吸。胸中心肺之分。淸气之道也。陰邪閉之。

則阻其呼吸往來。令气或促或搏或逆。有似喘嘔與噦也。且心捨神者也。聚飲停痰。則神不寧。故徹心憒憒然無柰也。用半夏之辛溫燥其濕飲。生薑之辛熱散寒折逆。則陽得以布。气得以調。斯病可愈耳。○按此方與小半夏湯相同。而取意少別。小半夏湯宣陽明之气上達。故用半夏爲君。生薑爲佐。半夏湯通陽明之經。故用薑汁爲君。半夏爲佐。取其行於經絡。故用汁也。

漧嘔噦。若手足厥者。橘皮湯主之。

橘皮湯方橘皮﹝四兩﹞生薑﹝半斤﹞

上二味。以水七升。煮取三升。溫服一升。下咽卽愈。

噦逆者。橘皮竹茹湯主之。

橘皮竹茹湯方橘皮﹝二升﹞竹茹﹝二升﹞大棗﹝三十枚﹞生薑﹝半斤﹞甘艸﹝五兩﹞人參﹝一兩﹞

上六味。以水一斗。煮取三升。溫服一升。日三服。

﹝衍義﹞中焦者。脾胃也。土虛則在下之木得以乘之。而穀气因之不宣。變爲噦逆。

用橘皮理中气而升降之。人參﹑甘艸。補土之不足。生薑﹑大棗。宣發穀气。更散其逆。竹茹性涼。得金之正。用之以降膽木之風熱耳。

夫六腑气絕於外者。手足寒。上气腳縮。五臟气絕於內者。利不禁。下甚者。手足不仁。

﹝衍義﹞六腑主表爲陽。五臟主裏爲陰。陽爲衛。陰爲榮。六腑絕。衛先不行於外。故手足寒。陽主升﹑在息爲呼。外絕則气上出。出而不返。則下絕。下絕則筋急。故腳蜷縮也。五臟絕。榮先不行於內。則陰气去。大便屬陰。故下利不禁。甚則血離於外。故手足不仁。

下利脈沈弦者下重。脈大者爲未止。脈微弱數者。爲欲自止。𨿽發熱不死。

﹝衍義﹞仲景傷寒論厥陰證中注云。沈爲在裏。弦爲拘急。裏气不足主下重。脈大則病進。爲利未止。脈弱數者。邪气微而陽气復。爲欲自止。𨿽發熱。正由陽勝。非邪逆也。成注如此。然弱陰不敵所回之陽。發熱甚者。亦必治之。但不死而已。恐亦不宜大熱。內經曰。下利發熱者死。𨿽然。不惟厥陰。少陰下利亦然。傷寒論謂脈緊下利。脈暴微。手足溫。利自愈。又謂下利手足不逆冷。反發熱者不死。是皆少陰下利者說也。非滯下之利。滯下則多熱。若更發熱。必難治。

下利手足厥冷。無脈者。灸之不溫。若脈不還。反微喘者死。少陰負趺陽者爲順也。

﹝衍義﹞手足諸陽之本。十二經脈之所由起也。論曰。脈者血之府。气主煦之。血主濡之。是气司脈之動息。血充脈之形體也。血不自至。必气以運之。气卽陽也。火也。若陰寒之气盛。則陽火之气衰。不能布散通於經脈。津液亦不行。聚而下利。

所以脈無而手足冷矣。若殘陽尙根於中。未竭於髒者。則以艾灸接引孤宿之火。布散經脈。手足溫則生。其陽已絕於髒。止息呼吸之息。用艾灸之。無根之陽。

反從艾火上炎。奔迫爲喘而脫矣。故死。夫趺陽胃脈。土也。少陰腎脈。水也。負者。

克也。若少陰受負於趺陽。是後天之陽尙存。陰寒猶可回也。仲景謂下利脈不出者屬少陰。灸少陰穴。此𨿽不言所灸之處。系厥陰證中。則必當灸厥陰之穴也。

下利有微熱而渴。脈弱者令自愈。

﹝衍義﹞此條亦在厥陰證中。以上條發熱下利觀之。若同而異。以脈弱數爲陽復而陽勝。惟言不死耳。此脈獨弱。乃陰退陽復。在表作微熱。在裏作渴。終不與熱甚更勝者同。故曰自愈。𨿽然。病在乎審察毫釐。不惟熱有微甚。渴亦不可一途論也。如少陰傷寒五六日。自利而渴。小便白者。則爲腎虛。引水自救。病之變端。豈一言可盡乎。

下利脈數。有微熱汗出。令自愈。設脈緊。爲未解。

﹝衍義﹞厥陰證中。注謂下利陰證也。脈數陽病也。陰病見陽脈者生。微熱汗出。陰气得通也。

𨿽然。本經亦自有陰陽退復之義。何也。內經曰。厥陰之下。中見少陰厥陰者。兩陰交盡而陽乃復。

陰是其本。陽是其標。從本則寒。從標則熱。所以厥陰不治標本。從乎中治。此下利者。是其本之陰寒過也。微熱是其標之陽火復也。復則內之陰邪。從而之表。發熱汗出而散。散則標本和。

不治自愈。設脈緊。爲寒勝。故未解。

下利脈數而渴者。令自愈。設不瘥。必圊膿血。以有熱故也。

﹝衍義﹞仲景少陰證中下利便膿血者。悉屬虛寒。以桃花湯主治。畱聚者刺之。此厥陰圊膿血者何。蓋爲脈數而有熱也。少陰桃花主者。脈必不數也。此數非先有熱。初因陰盛而後陽復勝之。故數。脈數而渴。令自愈。以陽復而可退其陰寒也。更不瘥。則是復之過。更勝其陰。逐陽熱而圊膿血也。非若上條微熱而渴。脈弱者。脈弱則熱不甚。不甚則不能更勝。惟與陰和而已。脈數下利又不止。故成協熱也。

下利脈反弦。發熱身汗者自愈。

﹝衍義﹞此脈初不弦。後乃弦。故曰脈反弦。弦者。必輕虛。春脈也。見少陽之气升發矣。陽气久爲陰寒所覆。下陷聚液成利。一旦得升發之。攻其陰邪。從而之表。發汗而散。故利自愈。與上條脈數微熱汗出不同。其自表而解之義則同也。

下利气者。當利其小便。

﹝衍義﹞下利气者。气與邪俱下也。由气不化。以致水谷不分。並於下焦而成利。然陰前通則陽气行。气行則水谷分而利止矣。

下利寸脈反浮數。尺中自澀者。必圊膿血。

﹝衍義﹞此證傷寒厥陰篇中云。寸以候陽。尺以候陰。陽爲气。陰爲血。下利本屬陰寒之病。當脈沈。今反寸脈浮數。

則是陽盛於上。而下不與陰和。陰血也。血不得與气和。則不榮經。不藏於肝。則散入腸胃。故尺脈澀。血積爲膿也。

須用利而出之。

下利淸谷。不可攻其表。汗出必脹滿。

﹝衍義﹞成注下利者。屬胃虛也。胃爲津液之府。發汗亡液。故胃愈虛。必脹滿。固也。

何仲景不敍陽明太陽病中。而敍於厥陰證。蓋有說焉。淸谷非飧泄歟。內經曰。

淸气在下。則生飧泄。淸陽之气。卽蒼天之气。自肝木而生。少陽主生气者也。其气當升發於上。若反入於下。則穀气升轉不得舉矣。故食入則完出。淸陽下陷。卽少陽伏於厥陰之中。今不從厥陰起其少陽。乃反攻無辜之表。彊發胃中穀气之津液。故虛其胃而作脹滿也。

﹝補辯﹞厥陰下利。與竟下利有別。何以名厥陰。以邪傳是經耳。經何以下利。以厥陰經𨿽非藏。由裏行。故厥陰必下利也。厥陰下利。有本經現證。何謂不敍於太陽陽明病中。如二陽經亦有下利。此爲協熱。乃先救裏之說在。何先生亦昧此。

下利脈沈而遲。其人面少赤。身有微熱。下利淸谷者。必鬱冒汗出而解。病患必微厥。所以然者。其面戴陽。下虛故也。

﹝衍義﹞成注。下利淸谷。脈沈而遲。裏有寒也。面少赤。身有微熱。表未解也。病患以下虛漸厥。表邪欲解。臨汗之時。以裏气先虛。必鬱冒然後汗出而解。以余觀之。

仲景敍六經形證。未嘗不由表而入裏。豈可便以身微熱爲表邪未解乎。寧知不因邪入厥陰也。厥陰气化爲裏寒。格陽於外而然也。裏寒則下利淸谷。必微厥。陽格於外。則身微熱。格於上則面赤。故曰面戴陽而下虛。下虛者。爲下無陽也。然陽欲復。必深入與陰爭。陰𨿽不得拒格。然猶散走發其陽。而陽不得宣通。

怫熱神昏。故爲鬱冒。鬱冒然後陽勝。而陰出爲汗矣。

下利後脈絕。手足厥冷。時脈還。手足溫者生。脈不還者死。

﹝衍義﹞亦在厥陰證中。脈者气血之候。下利脈絕。不惟無陽。亦且無陰。气血養神者也。气血亡。其脈亦絕。時復還。手足溫。此可見气血暫息耳。故生。脈不還。則亡矣。故死。所謂生者非不治自生。救其气血。止其利也。如前條無脈而厥。灸之者。亦是治之而生。又少陰下利淸谷。手足厥逆。脈微欲絕者。以通脈四逆治。利止脈不出。

加人參補正。以救其亡血。病有二經之異。然厥而無脈則一。此證利止。手足溫。脈還。始可治。

下利腹脹滿。身體疼痛者。先溫其裏。乃攻其表。溫裏宜四逆湯。攻表宜桂枝湯。

﹝衍義﹞出厥陰證中。蓋內有虛寒。故下利腹脹滿。表邪未解。故身體疼痛。以下利爲重。先治其裏。後治其表者。若傷寒論。太陽證。以醫下之。續得下利淸谷身疼痛者。當先以四逆治其裏。淸便自調。然後以桂枝救其表。卽此意。

下利三部脈皆平。按之心下堅者。急下之。宜大承气湯。

﹝衍義﹞傷寒論。堅作硬。注曰。下利脈當微。今反和者。此爲內實也。下利三部脈平。

此非和平之平。气下泄矣。或有宿食寒熱結於中焦。故硬則邪甚也。宜大承气下之。

下利脈遲而滑者。實也。利未欲止。急下之。宜大承气湯。

﹝行義﹞成注。脈遲者。食幹物得之。滑者穀气實。脾胃不消水谷。以致下利者。與大承气去宿食。利自止矣。

下利脈反滑者。當有所去。下乃愈。宜大承气湯。

﹝衍義﹞下利﹑虛證也。脈滑﹑實證也。以下利而反見滑脈者。當有所去也。上章以內實而阻經气。故兼遲。此乃滑動而欲去。故惟見滑。然皆有形之實證。故並用大承气。

下利已瘥。至其年月日時復發者。以病不盡故也。當下之。宜大承气湯。

﹝衍義﹞因四時之气所感而爲積者。必有所合之髒蓄之。病下利已。去不盡。非其時。則所感之髒气不旺。故積伏而不動。再遇其時。則乘旺而動。動則下利自作。腸胃病積聚不盡。故當下之。

下利譫語者。有燥屎也。小承气湯主之。

﹝衍義﹞傷寒論。凡譫語燥屎。悉在陽明。此獨出厥陰病。成注譫語燥屎爲胃實。下利爲腸虛。不言厥陰之由何也。嘗考陽明證無下利論。惟與少陽合病者有之。

少陽木克土而下利也。若自利。則爲陽陷下。必死。然則傷寒以陽明無下利者。

陽明乃兩陽合明屬熱。其手經更屬之燥金。經主合。於是燥熱易於閉結。津液易於耗竭。更遇邪熱入腑。熱甚爲譫語。燥甚爲屎結。故陽明無下利病也。今下利多出厥陰者。乃兩陰交盡之極而復升。如邪熱傳入於陰。屈而未得伸者。遂從其陰降而爲下利矣。故下利證多少陰厥陰也。蓋陽明燥金屈其木。不得升。

遂爲厥陰下利之證。厥陰盡而變升者。又是蒼天之气淸淨。淸气貴乎發越。內經淸气在下。則飧泄也。在傷寒邪熱所傳言之。陽明無下利證。若經气可屬者言之。則陽明病下利亦多矣。陽明與太陰爲表裏。盡屬於濕。經曰。濕勝則濡泄。

陽明又屬燥金。一臟一腑。亦常更勝。太陰勝則內外俱濕。故身重而瀉。陽明勝則燥熱郁甚。亦宜有燥屎焉。不必外之傳熱而後有也。故宜下。豈獨傷寒已哉。

下利便膿血者。桃花湯主之。

桃花湯方赤石脂﹝一斤半篩半銼﹞漧薑﹝一兩﹞粳米﹝一升﹞

上三味。以水七升。煮米熟去渣。內方寸匕。日三服。一服愈。止後服。

﹝衍義﹞此少陰證。少陰腎水也。腎寒則水盛。與血相搏。滲入腸間。積久化腐。遂成便膿。成注。下焦不約而裏寒。用赤石脂寸匕。日三服。一服愈。卽止。澀以固腸胃虛脫。漧薑散寒。粳米補胃。然赤石脂在血理血。在水理水。在脫則固。在澀則行。

所以知其行泣也。本艸用治難產。胎衣不下。漧薑非惟散寒。且能益寒止血。欲諸藥入腸胃。必粳米引之也。𨿽然。有不可固者。如雲便膿血者可利。利非行气血乎。然气血欲行者不可溫。溫者不可行。二者實相反。仲景兩出之。後人不可不審也。若成注陽明下利便膿血者。協熱也。豈陰經病盡屬髒寒。而不有其邪熱蓄之者乎。病邪相乘。不可一言窮矣。仲景不過互相舉例。以俟後人之消息處治耳。

熱利下重者。白頭翁湯主之。

白頭翁湯方白頭翁﹝二兩﹞黃連黃柏秦皮﹝各三兩﹞

上四味。以水七升。煮取三升。去滓。溫服一升。不愈再服。

﹝衍義﹞此亦厥陰證中。成注。熱傷气。气虛不利。則後重。下焦虛。以絕苦之味堅之。

𨿽然。後重不可槪論。前條有下利沈弦者。下重。爲气虛寒不能升舉也。然亦有熱傷爲气滯閉塞者。有血虛者。有血泣者。大孔痛亦然。不獨气虛不能升也。大率皆固燥气外郁束斂所致。劉河間謂下利。由燥郁腸胃之外。濕聚腸胃之內。

又謂血行則糞自止。气行則後重除。解燥郁必分寒熱之微甚。熱微用辛溫以行气。熱甚用苦寒以治熱。張子和歌曰。休治風。休治燥。治得火時風燥了。血虛補之。泣者行之。血調則气和。气和則郁解。用苦寒以治燥。寧獨堅其下焦之虛乎。要略。於下利一證。獨引傷寒少陰厥陰二論爲多。然其論中又先指何經。今則去其經與各部所病之原。將謂傷寒有傳變之故。雜病則不問其傳否。隨所病處而云故耳。產後下利虛極。亦用白頭翁湯者。可槪見矣。

下利後更煩。按之心下濡者。爲虛煩也。梔子豉湯主之。

梔子豉湯方梔子﹝十四枚炒﹞香豉﹝四合綿裹﹞

上二味。以水四升。先煮梔子湯二升半。內豉。煮取一升半。去滓。分二服。進一服。得吐則止。

﹝衍義﹞傷寒論。太陽病。用藥下後而虛煩者。仍敍太陽證中。此必自下利虛煩。不由他故。注故敍厥陰證中。𨿽有二經之異。然熱乘虛入客。病煩則一。皆用梔豉湯之苦。吐其客熱也。

下利淸谷。裏寒外熱。汗出而厥者。通脈四逆湯主之。

通脈四逆湯方甘艸﹝二兩﹞漧薑﹝三兩﹞附子﹝一枚生用﹞蔥白﹝四莖﹞

上四味。以水三升。煮取一升二合。去滓。分溫再服。

﹝衍義﹞裏寒外熱。格陽於外也。陽不得內和。故下利淸谷。陰不得外和。故發身熱。

凡汗出於陰。陽气和則熱解。此出於相格。故熱不去而陽气反虛。不能布於手足。而厥不止者死。發熱汗不止者亦死。此二證兼之。猶可治者。爲其厥未至陽絕。汗未至陰脫也。方見解明理論矣。然尙有可言者。附子之熱。走而不止。通行經脈。自裏達表。以至手足。汗止治厥也。漧薑之熱。止而不走。內守腑臟。消穀養正。溫補中气。以和陰陽。解其拒格。更調二藥之走止。合適其用也。

下利肺痛。紫參湯主之。

紫參湯方紫參﹝半斤﹞甘艸﹝三兩﹞

上二味。以水五升。先煮紫參取二升。內甘艸。煮取一升半。分溫三服。

﹝衍義﹞下利。腸胃病也。乃云肺病何哉。此大腸與肺合故也。大抵腸中積聚。則肺气不行。肺有所積。大腸亦不固。二害互爲病。大腸病。而气塞於肺者痛。肺有積者亦痛。痛必通用。紫參。本艸謂主心腹積聚。療腸胃中熱積。九竅可通。大小腸可利。逐其陳。

開其道。佐以甘艸。和其中外。气通則愈。積去則利止。注云非仲景方。以紫參非仲景常用也。

气利。訶黎勒散主之。

訶黎勒方訶黎勒﹝十枚煨﹞

上一味爲散。粥飲和﹐頓服。

﹝衍義﹞治病有輕重。前言气利。惟通小便。此乃通大便。蓋气結處。陰陽不同。舉此二者爲例。六經皆得結而爲利。各有陰陽也。訶黎勒有通有澀。通以下涎。消宿食。破結气。澀以固腸脫。佐以粥飲引腸胃。更補虛也。

卷十八

瘡癰腸癰浸淫病脈證並治第十八

﹝論一首脈證三條方五首﹞

諸浮數脈。應發熱而反灑淅惡寒。若有痛處。當發其癰。

﹝補注﹞病之將發。脈必兆之。夫浮數﹑陽也。熱也。浮數兼見。爲陽中之陽。是其熱必盡顯於外矣。而反灑淅惡寒。證實不應何哉。必其血有凝滯。气不得越。如經所謂榮气不從。逆於肉理。乃生癰腫。陽气有餘。榮气不行。乃發爲癰是也。況其身已有痛處乎。夫脈之見者陽也。其將發而痛者亦屬陽。故曰當癰。

師曰。諸癰腫。欲知有膿無膿。以手掩腫上。熱者爲有膿。不熱者爲無膿。

﹝補注﹞邪客經絡。則血必至於泣。泣則衛气歸之。不得反復。於是寒郁則化熱。熱勝則肉腐而爲膿。欲知成膿與否。以手掩其上。熱則透出。否則未也。師之所以教知者。蓋已成欲其潰。未成托之起也。

腸癰之病。其身錯甲。腹皮急。按之濡。如腫狀。腹無積聚。身無熱。脈數。此爲腸內有癰膿。薏苡附子敗醬散主之。

薏苡附子敗醬散方薏苡仁﹝十分﹞附子﹝二分﹞敗醬﹝五分﹞

上三味。杵爲末。取方寸匕。以水二升頓服。小盒飯下。

﹝補注﹞血積於內。然後錯甲於外。經所言也。腸癰何故亦然耶。癰成於內。血泣而不流也。惟不流。气亦滯。遂使腹皮如腫。按之仍濡。𨿽其患在腸胃間。究非腹有積聚也。外無熱而見數脈者。其爲癰膿在裏可知矣。然大腸與肺相表裏。腑病而或上移於髒。正可虞也。故以保肺而下走者。使不上乘。附子辛散。以逐結。敗醬苦寒。以祛毒而排膿。務令膿化爲水。仍從水道而出。將血病解而气亦開。抑何神乎。

腸癰者。少腹腫痞。按之卽痛如淋。小便自調。時時發熱。自汗出。復惡寒。其脈遲緊者。膿未成可下之。當有血。脈洪數者。膿已成。不可下也。大黃牡丹湯主之。

大黃牡丹湯方大黃﹝四兩﹞牡丹皮﹝一兩﹞桃仁﹝五十个﹞瓜子﹝半升﹞芒硝﹝三合﹞

上五味。以水六升。煮取一升。去滓。內芒硝。再煎沸。頓服。有膿當下。如無膿。當下血。

﹝補注﹞腸癰而少腹不可按。陽邪下結。部位牽引也。按之如淋。形容痛狀。情所必至。夫血病而气不病。故小便自調。然陽邪已盛。衛气斯虛。遂發熱汗出而畏寒也。癰證如是。治之者。須以膿成未成爲異。欲知之法。捨脈無由。脈遲緊。知未熟。

爲血瘀於內。勿使成膿。下之須早。非桃仁承气湯乎。脈若洪數者。則已成矣。豈復有瘀可下。此大黃丹皮以滌熱排膿。勢所必用也。然內經曰。腸癰爲病不可驚。驚則腸斷而死。故患此者。坐臥轉側。理宜徐緩。少飲稀粥。毋失調養斯善。

問曰。寸口脈微而澀。法當亡血。若汗出。設不汗者云何。答曰。若身有瘡。被刀斧所傷。亡血故也。

﹝補注﹞微則陽虛。澀爲血虛。定理也。故澀則亡血。陽微當汗出。若不汗者云何。知汗爲血液。故汗多尙亡陽。況去血乎。然則驟爲刀斧傷者。陰去而陽亦隨衰。陽𨿽衰而不能復汗者。亡血故也。

病金瘡。王不畱行散主之。

王不畱行散方王不畱行﹝十分八月八日采取﹞蒴細葉﹝十分七月七日采﹞

桑東南根白皮﹝十分三月三日采﹞川椒﹝三分除目及閉口者去汗﹞

甘艸﹝十八分﹞黃芩﹝二分﹞漧薑﹝二分﹞濃朴﹝二分﹞芍藥﹝二分﹞

上九味。桑根皮以上三味。燒灰存性。勿令灰過。各別杵篩。合治之爲散。服方寸匕。小瘡卽粉之。大瘡但服之。產後亦可服。如風寒。桑東根勿取之。前三物皆陰漧百日。

浸淫瘡。從口流向四肢者可治。從四肢流來入口者不可治。

﹝衍義﹞從口向四肢。由上及下。由內及外。散也。火熱散則易消。反聚則難治。因久久愈熱也。經云。夏脈太過。令人膚痛爲浸淫。蓋夏脈洪大。心主火。脈主心也。故曰。三部洪數心家熱。舌上生瘡唇破裂。然必非其時有其气則然。若立夏得洪大脈。又非所論可知矣。

浸淫瘡。黃連粉主之。﹝方未見﹞

﹝衍義﹞黃連瀉手少陰之火。火去而气血自復矣。

卷十九

趺蹶手指臂腫轉筋陰狐疝蛔虫病脈證第十九

﹝皆系筋病故匯爲篇論一首脈證一條方五首﹞

師曰。病趺蹶。其人但能前。不能卻。刺入二寸。此太陽經傷也。

﹝補注﹞名承筋。在上股起肉處。腳跟上七寸。之中陷者是。法不可刺。或刺轉深。遂傷其經。以致能前而不能卻。此仲景自注已詳。

病患常以手指臂腫動。其人身體者。藜蘆甘艸湯主之。

﹝補注﹞凡動皆屬風。而腫屬濕。故肝木主風。血虛則風生。气虛則濕襲。手臂腫且動。知其血不足之養筋。陽亦不能以自固。而身體之。勢不得已矣。豈非有痰气在筋節間乎。夫見於外者。未有不因於內者也。窺仲景有吐之法。惜乎方缺焉耳。

轉筋之爲病。其人臂腳直。脈上下行。微弦。轉筋入腹者。雞屎白散主之。

雞屎白散雞屎白一味爲散。取方寸匕。以水六合。和溫服。

﹝補注﹞轉筋者。脾胃土衰。肝木自盛。風火燥爍於筋。則筋攣而痛。故風气甚急。則肝血失養。筋失其柔和之性。乖其屈伸之節。故臂腳直。至脈直上下行者。乃督衝之爲病。何者。督脈循陰器。陰器者。宗筋所主也。衝脈爲肝之幕。肝木多風。則衝亦病矣。若微弦則轉入於內。爲病較重。因以雞屎白投之。其肝邪外出耳。

陰狐疝气者。偏有小大。時時上下。蜘蛛散主之。

蜘蛛散方蜘蛛﹝十四枚熬焦﹞桂枝﹝半兩﹞

二味爲散。取八分一匕飲和服。日再服。蜜丸亦可。

﹝衍義﹞厥陰之筋病也。狐﹑陰獸。善變化而藏。睪丸上下。有若狐之出入無時也。足厥陰之筋。上循陰股。結於陰器。筋結。故偏有大小。气病。故時時上下也。蜘蛛布网取物。其絲右繞。從外而內。大風不壞。得幹金旋轉之義。故主治風木之妖狐。

配桂枝以宣散厥陰之气結。

問曰。病腹痛有虫。其脈何以別之。師曰。腹中痛。其脈當沈。若弦。反洪大。故有蛔虫。

﹝衍義﹞腹痛。中焦濕土之爲病也。腹爲陰。痛爲陰類。故脈當沈。若脈弦。是見厥陰風木之象矣。反洪大者。風木盛而生火。風木之邪。賊傷中土。濕熱不攘則生虫。

故曰諸虫皆生於風也。東方生風。在地爲木。在體爲筋。在髒爲肝。風傷筋。此因風傷而生虫。故虫乃厥陰肝筋之爲病也。是以傷寒蛔厥。在厥陰篇內。此章蛔痛。列於筋病篇中。

蛔虫之爲病。令人吐涎。心痛。發作有時。毒藥不止。甘艸粉蜜湯主之。

甘艸粉蜜湯方甘艸﹝二兩﹞胡粉﹝一兩﹞白蜜﹝四兩﹞

上三味。以水三升。先煮甘艸。取二升去滓。內粉蜜攪令和。煎如薄粥。溫服一升。瘥卽止。

﹝衍義﹞夫飲食入胃。胃中有熱。則虫動。虫動則胃緩。胃緩則廉泉開。故吐涎。蛔上入膈。故心痛。蛔聞食臭出。得飲則安。故發作有時也。毒藥不止者。蛔惡之不食也。蛔喜甘。故用甘艸蜜之甘。隨所欲而攻之。胡粉甘寒。主殺三虫。蛔得甘則頭向上而喜食。食之卽死。此反佐以取之也。

蛔厥者。當吐蛔。今病者靜而復時煩。此爲髒寒。蛔上入膈。故煩。須臾復止。得食而嘔。又煩者。蛔聞臭出。其人當自吐蛔。

﹝衍義﹞蛔厥者。病蛔而手足厥冷也。蛔厥者當吐蛔。病者靜而復時煩。此因肝臟寒而蛔上入膈。故煩。蓋言蛔生於肝。因髒寒而上入於膈也。須臾復止。得食而嘔。又煩者。此蛔聞食臭而出於胃。故其人常自吐蛔。蓋言蛔因風而生於肝。髒寒則上入膈。聞食臭則出於胃也。

蛔厥者。烏梅丸主之。

烏梅丸方烏梅﹝三百个﹞細辛﹝六兩﹞漧薑﹝十兩﹞黃連﹝一斤﹞附子﹝六兩炮﹞川椒﹝四兩去汗﹞當歸﹝四兩﹞桂枝﹝去皮﹞人參黃柏﹝各六兩﹞

上十味。異搗篩。合治之。以苦酒漬烏梅一宿。去核蒸之。五升米下飯熟。搗成泥。

和藥令相得。內臼中與蜜杵二千下。丸如梧子大。先食飲服十丸。日三服。稍加至二十丸。禁生冷滑臭等物。

﹝衍義﹞烏梅味酸入肝。梅得先春之气。主助生陽而殺陰類。細辛發少陽之初陽。

以助厥陰之化。當歸啟少陰之血液。以資肝臟所藏之榮。黃連配蜀椒。助心火以殺蛔。益子气也。附子配黃柏。資腎气以回厥。助母气也。漧薑佐人參。補中焦而止嘔。桂枝制風木。疏肝郁。陰陽和而厥逆回。風邪散而气血足。治蛔厥之法備已。蛔之化生。有若蜒蚰。生長極速。

卷二十

婦人妊娠病脈證治第二十

﹝證三條方九首﹞

師曰。婦人得平脈。陰脈小弱。其人渴不能食。無寒熱。名妊娠。桂枝湯主之。於法六十日當有此證。設有醫治逆者。卻一月。加吐下者。則絕之。

﹝衍義﹞婦人平脈者。言其無病脈也。陰脈小弱。其榮气不足耳。凡感邪而榮气不足者。則必惡寒發熱。不妨於食。今無寒熱。妨於食。是知妊娠矣。妊娠者。血聚气搏。經水不行。至六十日始凝成胎。斯時也。气血化於下。榮气不足。衛不獨行。壅突中焦而不能食。津液少布。其人渴。用桂枝湯益榮和衛。設有醫以他治。則更一月當化。若加吐下。復損其榮。土亦失其養育。條芩﹑白術可也。芎﹑歸可也。參﹑可也。但要益榮生津。和中下二焦而已。

婦人宿有病。經斷未及三月。而得漏下不止。胎動在臍上者。爲痼害。

﹝衍義﹞宿有痼內結。及至血聚成胎。而病發動。气淫於衝任。由是養胚之血。

不得停畱。遂漏不止。痼下迫其胎動於臍上。故曰痼害也。凡成胎妊者。一月血始聚。二月始胚。三月始胎。胎成始能動。今六月動者。前三月經水利時。胎下血者。未成也。後斷三月。始胚以成胎。方能動。若血下不止。而乘故也。必當去其。內經曰。有故無殞。亦無殞也。去則胎安也。桂枝﹑桃仁﹑丹皮﹑芍藥。能去惡血。茯苓亦利腰臍間血。卽是破血。然有散有緩有收有滲。結者散以桂枝之辛。肝藏血。血蓄者肝急。緩以桃仁﹑丹皮之甘。陰气之發動者。收以芍藥之酸。惡血旣破。佐以茯苓之淡滲。利而行之。

妊娠六月動者。前三月經水利時。胎下血者。後斷三月不血也。所以血不止者。其不去故也。當下其。桂枝茯苓丸主之。

桂枝茯苓丸方桂枝茯苓牡丹桃仁﹝去皮尖熬﹞芍藥﹝各等分﹞

上五味。末之。煉蜜丸如兔屎大。每日食前服一丸。不知。加至三丸。

﹝衍義﹞此復申明胎成三月而後動也。上章以經斷三月而漏下不止。然胎已成。

故𨿽漏下。而胎動於上也。此章以六月動者。以前三月經水利時而成胎。胎𨿽成而血時下。至後三月始斷而不血。是以妊娠六月而胎始動。蓋前三月因下血而胎失養。前三月與後三月之血。下不止者。以其不去故也。當下其。此丸主之。

婦人懷妊六七月。脈弦發熱。其胎愈脹。腹痛惡寒者。少腹如扇。其所以然者。子髒開故也。當以附子湯溫其髒。

﹝衍義﹞妊至六七月筋骨堅彊之時。若其脈弦。弦爲虛。爲寒。內格其陽於外而發熱。陰寒內逆而作脹。腹痛惡寒者。其內無陽。故子髒開。少腹如扇也。用附子湯復返其陽。以溫其髒。

師曰。婦人有漏下者。有半產後。因續下血都不絕者。有妊娠下血者。假令妊娠腹中痛。爲胞阻。膠艾湯主之。

膠艾湯方阿膠﹝二兩﹞艾葉﹝三兩﹞甘艸﹝二兩﹞當歸﹝三兩﹞

芎﹝二兩﹞芍藥﹝四兩﹞漧地黃﹝六兩﹞

上七味。以水五升。淸酒三升合煮。取三升去滓。內膠消盡。溫服一升。日三服。不瘥。更作。

﹝衍義﹞經水與結胎。皆衝任也。衝任乃腎用事者也。腎屬坎。坎者時與離會。則血滿經水行。猶月之稟日光爲盈虧也。精有所施。心神內應。血卽是從。故丁壬合而坎離交。二气凝結。變化胎矣。然持守其陰陽交合。長養成胎者。皆坤土資之也。陰陽抱負。則坤土堤防。故不漏。若宿有瘀濁客於衝任。則陰自結而不得與陽交合。故有半產漏下不絕也。若妊娠胞阻者。爲陽精內成胎。陰血外養胞。

負坤土失其堤防。用此方皆治之。芎﹑歸辛溫。宣通其陽血。芍藥味酸寒。宣通其陰血。阿膠之甘溫。內經曰。肺合外皮毛。皮毛生於腎水。東垣謂其入於太陰足少陰厥陰。嘗思在身气化成形。金石艸木之藥。終不如血肉之資養同類者以養之。此方用阿膠安胎補血。塞其漏泄宜矣。甘艸和陰陽。通血脈。緩中解急。其气內入。開利陰血之結。而通於陽。地黃猶是補腎血之君藥也。調經止崩。安胎養血。妙理無出此方。然加減又必從宜。若脈遲緩。陰勝於陽。則加漧薑﹑官桂。若數大。則宜加黃芩。

婦人懷妊。腹中痛。當歸芍藥散主之。

當歸芍藥散方當歸﹝三兩﹞芍藥﹝一斤﹞茯苓﹝四兩﹞白術﹝四兩﹞澤瀉﹝半斤﹞芎﹝三兩﹞

上六味。杵爲散。取方寸匕。酒和。日三服。

﹝衍義﹞此與胞阻痛者不同。因脾土爲木邪所克。穀气不舉。濁淫下流。以塞搏陰血而痛也。用芍藥多他藥數倍以瀉肝木。利陰塞。以與芎歸補血止痛。又佐茯苓滲濕以降於小便也。白術益脾燥濕。茯﹑澤行其所積。從小便出。蓋內外六淫。皆能傷胎成痛。不但濕而已也。

妊娠嘔吐不止。漧薑人參半夏丸主之。

漧薑人參半夏丸方漧薑人參﹝各一兩﹞半夏﹝二兩﹞

上三味。末之。以生薑汁和丸。如梧子大。飲服十三丸。日三服。

﹝衍義﹞此卽後世所謂惡阻病也。先因脾胃虛弱。津液畱滯。蓄爲痰飲。至妊二月之後。胚化成胎。濁气上衝。中焦不勝其逆。痰飲遂湧。嘔吐而已。中寒乃起。故用漧薑止寒。人參補虛。半夏生薑治痰散逆也。

妊娠小便難。飲食如故。當歸貝母苦參丸主之。

當歸貝母苦參丸方當歸貝母苦參﹝各四兩﹞

上三味。末之。煉蜜丸。如小豆大。飲服三丸。加至十丸。

﹝衍義﹞小便難者。膀胱熱郁。气結成燥。病在下焦。不在中焦。所以飲食如故。用當歸和血潤燥。本艸貝母治熱淋。以仲景陷胸湯觀之。乃治肺金燥郁之劑肺是腎水之母。水之燥郁。由母气不化也。貝母非治熱。郁解則熱散。非淡滲利水也。

其結通則水行。苦參長於治熱。利竅逐水。佐貝母入行膀胱以除熱結也。

妊娠有水气。身重。小便不利。灑淅惡寒。起卽頭眩。葵子茯苓散主之。

葵子茯苓散方葵子﹝一斤﹞茯苓﹝三兩﹞

上二味。杵爲散。飲服方寸匕。日三服。小便利則愈。

婦人妊娠。宜常服。當歸散主之。

當歸散方當歸黃芩芍藥芎﹝各一斤﹞白術﹝半斤﹞

上五味。杵爲散。酒飲服方寸匕。日再服。妊娠常服。卽易產。胎無苦疾。產後百病悉主之。

﹝衍義﹞內經陰搏陽別。謂之有子。尺脈搏擊者。由子宮之气血相搏。而形於脈也。

精畱血裹。陰陽紐合也。動搏則變化。而變化生於動。若靜而不動。則不生不化。

是以妊娠之血不可以靜。靜則凝。凝則泣。泣則虧少而虛。皆不得與化胎之火相合。要其胎孕生化。必脈動搏。故調之者。先和陰陽。利其气血。常服養胎之藥。

非惟安胎易產。且免產後諸病。芎﹑歸﹑芍藥之安胎補血。白術之用有三。一者益胃。致安气以養胎。二者胎系於腎。腎惡燥。能燥濕而生津。三者皆致中焦所化之新血。去腰臍間之陳瘀。至若胎外之血。因寒濕滯者。皆解之。黃芩減壯火而反於少火。則可以生气。與脾土濕熱來傷。及開血之瘀閉。故爲常服之劑。然當以脈之遲數虛弱加減之。有病可服。否則不必也。藥者。但宜攻邪扶正。不比米谷。性味偏而不正。不可久服。內經曰。味之所入。各歸所喜攻。气增而久。夭之由也。

妊娠養胎。白術散主之。

白術散方白術芎蜀椒﹝三分出汗﹞牡蠣﹝四分﹞

上四味。杵爲散。酒服一錢匕。日三服。夜一服。但苦痛。加芍藥。心下痛。倍加川芎。

心煩吐痛。不能飲食。加細辛一兩。半夏大者二十枚。服之後。更以醋漿水服之。

若嘔。以醋漿水服之。復不解者。小麥汁服之。已後渴者。大麥粥服之。病𨿽愈。服之勿置。

﹝衍義﹞四味。本艸皆謂能去血而養胎。何也。蓋血聚而後成胎。少遇邪則所聚之血。時宿而不運。反類瘀惡。必生新開陳。然後胎可養也。養胎不惟在血。而胎系於腎。養之又在於胃。所以補其腎。調其胃。補腎﹑固其精也。調胃和其中也。用術調胃。蜀椒開痺。痺開則陽精至。牡蠣治崩。崩止則陰精固。川芎下入血海。運動胎气。破舊生新。或陰血不利。肝木爲害。在內抑屈而痛者。瀉以芍藥之酸通其陰。設衝逆而痛者。則欲以芎之辛溫。宣通其陽。或挾瘀惡之气。上逆於胃而患吐。煩不能食者。用細辛溫中。去痰下气。半夏治心下急痛。和胃進食。止吐逆。

若嘔而不止者。由肝木不務徳。捨己而忘。用小麥飲。養其本气以安之。又且平胃下气止煩。一舉兩得。大麥主消渴益气調中。故中气不足而渴者用之。

婦人傷胎。懷身腹滿。不得小便。從腰以下重。如有水气狀。懷身七月。太陰當養不養。此心气實。當刺瀉勞宮及關元。小便微利則愈。

﹝衍義﹞內經諸腹脹大。皆屬於熱。諸濕腫滿。皆屬於脾。三焦病者。腹滿不得便。溢則爲水。心﹑上焦也。而不下行於腎。腎下焦也。不得上和於心。脾﹑中焦也。心之熱獨炎於上。腎不得和。則太陰上下不交。穀气無所輸。不得養其胎而成閉塞。上閉不通。則濕熱並而爲腹滿。下關不利。則腰以下如水狀。刺勞宮。心气行矣。刺關元。腎气化矣。手足少陰交。則小便利矣。便利。則中焦之滿。下焦之重。皆愈矣。

卷二十一

婦人產後病脈證治第二十一

﹝論一首脈證六條方八首﹞

問曰。新產婦人。有三病。一者病痙。二者病鬱冒。三者大便難。何謂也。師曰。新產血虛。多汗出。喜中風。故令病痙。亡血復汗。寒多。故令鬱冒。亡津液胃燥。故大便難。

﹝補注﹞陰與陽。固相資者也。故曰陽生陰長。又曰陽根於陰。夫血陰也。汗爲血液。

則亦爲陰。假如血去多。則汗亦少矣。乃偏易出者何哉。血大虛。則衛外之陽因而不固。必多汗而腠理疏也。疏則邪易入之。血旣不足以養脈。乃風入又足以燥其血液。故令病痙。若汗多者亡陽。陽亡必畏寒。寒多遂令鬱冒。至若陰气旣虛。津液必少。胃中燥結。大便轉難。容或有之。然三者總因血虛所至。乃若不明其理而復出汗下。未有不至於危亡者。故聖人先以新產血虛立言。使後世之工。卽出於中才以下。亦必從養陰起見也已。

產婦鬱冒。其脈微弱。不能食。大便反堅。但頭汗出。所以然者。血虛而厥。厥而必冒。

冒家欲解。必大汗出。以血虛下厥。孤陽上出。故頭汗出。所以產婦喜汗出者。亡陰血虛。陽气獨盛。故當汗出。陰陽乃復。大便堅。嘔不能食。小柴胡湯主之。

﹝補注﹞產婦脈證極虛種種者。其理可得而晰言之也。婦人主血。重在衝脈。衝者。

肝幕也。血去旣多。邪中特易。邪入則必逆冷畏寒。由於遏抑。是血气虧於中。陰邪冒於外。卒難解也。而其所以難解者。正以血虛不能作汗。而非汗復不解。故欲解者。必大汗出。而後邪始退。正始越也。此言周身之汗者也。亦有血虛下厥。

而陽气孤而無偶。遂上升而汗亦出。則其汗又頭以下不得汗也。總由血虛陰亡。其陽獨盛。汗出之後。邪退正和矣。然其津液一傷於血去。復傷於汗多。安得大便不堅乎。假使大便堅而復有嘔不能食之證。仍是表邪未去。抑或血室受邪也。小柴胡湯爲正治之法矣。

病解能食。七八日更發熱者。此爲胃實。大承气湯主之。

﹝補注﹞邪去則不歸於府。自能食也。七八日更發熱。明系食滯於胃。脾虛不能運之。能不急下以救其津液乎。然大虛者。當小作湯。要在臨證斟酌爾。

產後腹中痛。當歸生薑羊肉湯主之。並治腹中寒疝。虛勞不足。

﹝補注﹞產後本虛。則寒易入。今腹中爲肝之幕。爲脾之統。痛非正虛而邪實耶。此湯原治寒疝。取以治產後。未常不可。卽以治虛勞。又誰曰不宜。

產後腹痛。煩滿不得臥。枳實芍藥散主之。

枳實芍藥散方枳實﹝燒令黑勿太過﹞芍藥﹝等分﹞

上二味爲散。服方寸匕。日三服。並主癰膿。以麥粥下之。

﹝衍義﹞仲景凡治腹痛。多用芍藥。何也。以其能治气血積聚。宣行腑臟。通則痛止也。陰气之散亂成痛。用此收之也。以其能治血痺之痛也。以其能緩中而止急痛也。本艸謂主邪气腹痛。故多用之。蓋五气之邪。莫如厥逆。肝木之性急暴。一有不平。則曲直作痛。又肝爲藏血之海。瘀積則海不淸。而肝木之气塞矣。東方震木。出於純陰。則振起發生。若出於散亂之陰。則肝本之气旺矣。木彊直。更值邪气。則肝木與搏擊矣。由此三者而言。芍藥所治。皆肝木也。𨿽曰治之而亦補之。木之味酸。芍藥亦酸。故云補也。枳實炒黑。入血破瘀。麥粥補血脈也。

師曰。產婦腹痛。法當以枳實芍藥散。假令不愈者。此爲腹中有幹血著臍下。宜下瘀血湯主之。亦主經水不利。

下瘀血湯方大黃﹝三兩﹞桃仁﹝二十枚﹞虫﹝二十熬去足﹞

上三味末之。煉蜜爲四丸。以酒一升。煎一丸。取八合服之。瘀血下如豚肝。

﹝衍義﹞血之漧燥凝著者。非潤燥蕩滌。不能去也。芍藥﹑枳實不能治。須用大黃蕩逐之。桃仁潤燥。緩中破結。虫下血。用蜜補不足。止痛和藥。緩大黃之急。尢爲潤也。與抵當同類。但少緩爾。

產後七八日。無太陽證。少腹堅痛。此惡露不盡。不大便。煩燥發熱。切脈微實。再倍發熱。日晡時煩躁者。不食。食則譫語。至夜卽愈。宜大承气湯主之。熱在裏。結在膀胱也。

﹝衍義﹞太陽爲表。膀胱爲裏。七八日表證入裏。故曰無太陽證。惡露已爲病气所郁。不能盡去。邪因入裏。與惡露相搏擊。在膀胱而小腹堅痛。下焦熱極。故不大便。煩躁發熱。更切其脈微實。再倍發熱。日晡時煩躁。此邪又攻於胃。胃熱則不食。食入則穀气之熱更助。兩熱相並。故譫語。至夜愈。此產後血虛。邪易入血室。

入血室。則夜如見鬼狀。言此以明其不在血室。而在膀胱與胃。故用大承气湯。

產後風。續續數十日不解。頭微痛。惡寒。時時有熱。心下悶。漧嘔。汗出𨿽久。陽旦證續在爾。可與陽旦湯。﹝卽桂枝湯加黃芩﹞

﹝衍義﹞傷寒病。太陽證。頭痛發熱。汗出惡風者。桂枝湯主之。又太陽病。八九日不解者。表證仍在。當發其汗。此治傷寒法。凡產後感於風寒諸證。皆不越其規矩。

舉此條與上文承气爲表裏之例耳。東垣治勞役飲食所傷挾外感者。亦名兩感。必顧胃气。大全良方。謂新產去血。津液枯竭。如有時气之類。當發其汗。決不可用麻黃。取汗無取過多。活人書婦人諸病。皆用四物。與所見證如陽旦之類。各隨所感而消息之。

產後中風發熱。面正赤。喘而頭痛。竹葉湯主之。

竹葉湯方竹葉﹝一把﹞葛根﹝三兩﹞防風桔梗桂枝人參甘艸﹝各一兩﹞附子﹝一枚炮﹞

大棗﹝十五枚﹞生薑﹝五兩﹞

上十味。以水一斗。煮取二升半。分溫三服。溫覆使汗出。

頸項彊。用大附子一枚。破之如豆大。﹝該是入字﹞前藥揚去沫。嘔者。加半夏半升洗。

﹝衍義﹞此證太陽上行至頭表。陽脈過膈上循於面。二經合病。故如是。竹葉湯亦桂枝湯變化者。仲景凡治二經合病。多加葛根。爲陽明解肌藥也。防風佐桂主二經之風。竹葉主气上喘。桔梗佐竹葉利之。人參亦治喘。甘艸和中。生薑﹑大棗行穀气。發榮衛。穀气行。榮衛和。則上下交濟而汗出解矣。附子恐是後所加。治頭項彊耳。頸項彊。邪在太陽有禁。固其筋脈不得屈伸。故用附子溫經散寒濕。

以佐葛根。若邪在胸中而嘔。加半夏治之。

婦人乳中虛。煩亂嘔逆。安中益气。竹皮大丸主之。

竹皮大丸方生竹茹﹝二分﹞石膏﹝二分﹞桂枝﹝一分﹞甘艸﹝七分﹞白薇﹝一分﹞

上五味。末之。棗肉和丸。如彈子大。飲服一丸。日三。夜二服。有熱者倍白薇。煩喘者加柏實一分。

﹝衍義﹞婦人以陰血上爲乳汁。必藉穀气精微以成之。然乳房居胃上。陽明經脈之所過。乳汁去多。則陰血乏而胃中益虛。陰乏則火撓而神昏亂。胃虛則嘔逆。

用甘艸瀉心火安中益气。石膏療煩亂。竹皮主嘔逆。桂枝利榮气。通血脈。又宣導諸藥。使無捍格之患。柏實。本艸主恍惚虛煩。安五臟。益气。煩喘者。爲心中虛火動肺。故以柏實兩安之。

產後下利虛極。白頭翁加甘艸阿膠湯主之。

白頭翁加甘艸阿膠湯方白頭翁﹝二兩﹞秦皮﹝三兩﹞黃連﹝三兩﹞黃柏﹝三兩﹞甘艸﹝二兩﹞阿膠﹝二兩﹞

上六味。以水七升。煮取二升半。內膠令消盡。分溫三服。

﹝衍義﹞傷寒厥陰證不利重者。白頭翁湯。四味盡苦寒以治熱。苦以堅腸胃。此產後气血兩虛。因加阿膠補气血而止利。甘艸緩中通血脈。然下利。血滯也。夫人之血行則利自止。甘艸尢爲要藥。此方豈獨治產後哉。

卷二十二

婦人雜病脈證並治第二十二

﹝論一首脈證合十四條方十四首﹞

婦人中風。七八日續來寒熱。發作有時。經水適斷。此爲熱入血室。其血必結。故使如瘧狀。發作有時。小柴胡湯主之。

﹝衍義﹞此下四條。皆出傷寒論中。成注。七八日邪气入裏之時。本無寒熱而續得寒熱。經水適斷者。爲表邪乘虛入於血室。相搏而血結不行。經水所以斷也。血气與邪分爭。致寒熱如瘧。而發作有時。與小柴胡以解傳經之邪。

婦人傷寒發熱。經水適來。晝日明了。暮則譫語。如見鬼狀者。此爲熱入血室。治之無犯胃气及上二焦必自愈。

﹝衍義﹞成注。傷寒發熱者。寒已成熱也。經水適來。則血室空虛。熱乘虛入血室。若邪入胃。邪客於腑而爭也。

暮則譫語。如見鬼狀。是邪不入腑。

入於血室。而陰爭也。陽盛譫語則宜下。此熱入血室。不可與下藥。犯其胃气。熱入血室。血結寒熱者。與小柴胡湯。散邪發汗。熱入血室。胸膈滿。如結胸狀者。可刺期門穴。此𨿽入而無滿結。故不可刺。必自愈者。

以經行則熱隨血去。血下已。則邪熱悉除而愈矣。發汗爲犯上焦者。發汗則動衛气。衛气出上焦也。刺期門爲犯中焦者。刺期門則動榮气。榮气出中焦也。

婦人中風。發熱惡寒。經水適來。得之七八日。熱除脈遲。身涼和。胸脇滿如結胸狀。譫語者。此爲熱入血室也。當刺期門。隨其實而瀉之。

﹝衍義﹞中風發熱惡寒。表病也。若經水不來。表邪傳裏則入腑。而不入血室也。經水適來。血室空虛。至七八日。邪傳裏之時。更不入腑。乘虛而入於血室。熱除脈遲。身涼者。邪气內陷。而表證罷也。胸脇下滿。如結胸狀。譫語者。熱入血室而裏實。期門者。肝之幕。肝主血。刺期門者。瀉血室之熱。審何經气實。更隨其實而瀉之。

陽明病。下血譫語者。此爲熱入血室。但頭汗出。當刺期門。隨其實而瀉之。然汗出則愈。

﹝衍義﹞陽明病。熱入血室。迫血下行。下血譫語。陽明法當汗。以奪血者無汗。故但頭汗出也。刺期門以散血室之熱。隨其實而瀉之。以除陽明之邪。熱散邪除。榮衛得通。津液得復。然汗出而解。明理論。衝是血室。婦人則隨經而入。男子由陽明而傳也。

婦人咽中痛。如有炙臠。半夏濃朴湯主之。

半夏濃朴湯方千金作胸滿。心下堅。咽中帖帖如有炙肉。吐之不出。吞之不下。

半夏﹝一升﹞濃朴﹝三兩﹞茯苓﹝四兩﹞生薑﹝五兩﹞蘇葉﹝二兩﹞

上五味。以水七升。煮取四升。分溫四服。日三服。夜一服。

﹝衍義﹞上焦陽也。衛气所治。貴通利而惡閉郁。郁則津液不行而積爲涎。膽以咽爲使。膽主決斷。气屬相火。

遇七情至而不決。則火亦郁而不發。不發則焰不達。

不達則气如咽。與痰涎結聚胸中。故若炙臠。千金之病證𨿽異。然亦以此而致也。用半夏等藥。散郁化痰而已。

婦人髒燥。﹝一作躁﹞喜悲傷欲哭。象如神靈所作。數欠伸。甘麥大棗湯主之。

甘麥大棗湯方甘艸﹝三兩﹞小麥﹝一升﹞大棗﹝十枚﹞

上三味。以水六升。煮取三升。分溫三服。亦補脾气。

﹝衍義﹞內經以肺之聲爲哭。又曰。並於肺則悲。靈樞曰。悲哀動中則傷魂。此證因肝虛肺並。傷其魂而然也。蓋肝陽髒也。肺陰髒也。陽舒而陰慘。肝木發生之气。

不勝肅殺之邪。並之。屈而不勝。生化之火被抑。擾亂於下。故發爲髒躁。變爲悲哭。所藏之魂。不得並神出入。遂致妄亂。象如神憑。木气被抑而不前。筋骨拘束而不舒。故數作欠伸。然治相並之邪。必安之和之。用小麥養肝气止躁。甘艸﹑大棗之甘。以緩气之苦急。躁止急緩。則髒安而悲哭愈。然又曰亦補脾气者。乃肝病先實脾。不惟畏其傳。且脾實而肺得母气以安。庶不離位過中而復下並矣。

婦人吐涎沫。醫反下之。心下痞滿。當先治其吐涎沫。小靑龍湯主之。涎沫止。乃治痞。瀉心湯主之。

﹝衍義﹞傷寒論表不解。心下有水气者。用小靑龍湯解表散水也。又曰表未解。醫反下之。陽邪內陷。實則結胸。虛則心下痞。由此觀之。吐涎沫者。蓋由水气之爲病。因反下之爲痞。吐涎沫仍在。故先以小靑龍治涎沫。然後以瀉心湯除心下之熱痞也。

婦人之病。因虛積冷結气。爲諸經水斷絕。至有歷年。血寒。積結胞門。寒傷經絡。凝堅在上。嘔吐涎唾。久成肺癰。形體損分。在中盤結。繞臍寒疝。或兩脇疼痛。與髒相連或結熱中。痛在關元。脈數無瘡。肌若魚鱗。時著男子。非只女身。在下來多。經候不勻。令陰掣痛。少腹惡寒。或引腰脊。下根气街。气沖急痛。膝脛疼煩。奄忽眩冒。狀如厥癲。或有憂慘。悲傷多嗔。此皆帶下。非有鬼神。久則羸瘦。脈虛多寒。三十六病。千變萬端。審脈陰陽虛實緊弦。行其鍼藥。治危得安。其𨿽同病。脈各異源。子當辧記。勿謂不然。

﹝衍義﹞陰陽之運動。有上下。有中外。有歸宿。有倡順。得其道。則變化萬象。各司其用。若乖其宜。則隨所適而爲病。然二者之病。則以陽爲主。由陽主動用以施化者也。而陰者惟虛其體以受之生育而已。若夫邪气在陰。則凝結堅實。實則陽不得入而施化。致生諸病不可窮已。仲景敍是數證。冷積下焦。以見變易無窮也。所謂經水斷絕。胞門寒傷。令陰掣痛。少腹惡寒。或引腰脊。下根气街。气沖急痛。膝脛疼煩。皆由陰結下焦。陽不得入。隨所著衝任之脈而爲病也。嘔吐涎沫。

久成肺癰者。必陰結在少陰經。其經上連於肺。水因溢上爲涎沫。久迫上焦之陽。蓄以成肺癰也。繞臍寒疝。或兩脇疼痛。與髒相連者。臍在人身正中面。四髒應之。其四髒則應於上下左右。蓋是生气所出之原。五臟皆於此受之。今爲冷邪凝結。生發之气絕少。正邪相擊而作寒疝。臍間冷結。連及兩脇。少陽發生之分。並爲疼痛。故曰與髒相連也。或結熱中。病在關元者。乃小腸火之幕也。足三陰任脈之所會。足三陰任脈。盡爲積冷於小腸。火气不折。爲郁熱在中。冷熱相搏。故痛在關元。脈數無瘡。肌若魚鱗者。陰不化血。無以輸化生肌。滋潤於外。徒是孤陽行脈。燥消皮毛耳。奄然眩冒。狀如厥癲者。衝任督陰蹺之脈波突而逆。

陽亂於上。所以如屍厥癲癇。或憂慘悲傷。倘多嗔者。此在下腎肝臟陰結。而陽不得入。精泄不固。下泄爲帶。魂不舒。志不寧故耳。非鬼神使之也。陰由冷積。榮血內結。不與衛和。內外成病。求之於陰陽交變之道。不可一言而盡。仲景敍其證。復敍爲三十六病。千變萬端。同脈異證。恐後人膠柱鼓瑟。而不由於陰陽變易之道也。

問曰。婦人年五十所。病下利。數十日不止。暮卽發熱。少腹裏急。腹滿。手掌煩熱。唇口漧燥。何也。師曰。此病屬帶下。何以故。曾經半產。瘀血在少腹不去。何以知之。其證唇口漧燥。故知之。當以溫經湯主之。

溫經湯方吳茱萸﹝三兩﹞當歸芎芍藥桂枝人參阿膠生薑丹皮甘艸﹝各二兩﹞半夏﹝半升﹞麥冬﹝一升去心﹞

上十二味。以水一斗。煮取三升。分溫三服。亦止婦人少腹寒。久不受胎。兼治崩中去血。或月水來過多。及至期不來。

﹝衍義﹞下利不止。病屬帶下。何也。婦人二七天癸至。任脈通。太衝脈盛。月事以時下。七七太衝脈衰。天癸竭。地道不通。經水遂止。今年五十。經絕。胞門閉塞。衝任脈不復。輸泄之時。所積於血。自胞門化爲帶下。無所從出。大便屬陰。故就大便而下利矣。考大全良方集。是方出千金。治女人曾經小產。或帶下三十六病。以或字分爲二。金匱以帶下屬半產瘀血。豈帶下三十六病。無濕熱之實邪。而盡屬於瘀血虛寒哉。蓋爲帶脈居身形之半。凡十二經絡並奇經八脈。各挾寒熱之邪。過而傷之。動其衝任。則气血爲之不化。心腎爲之不交。變成赤白漏下。治之必察始感何邪。何經受害。爲虛爲發何狀。脈見何象。令在寒暑隨宜。以權變治之可也。豈槪云三十六病。盡切是方乎。終不若仲景之有原委。而可爲後世法也。蓋小產是胞脈已虛。不能生新推陳。致血瘀積在下。而生發之气。起於下焦。固藏之政。亦司下焦。下焦瘀積在下。而旣結於陰。則上焦之陽不入矣。遂成少腹裏急。腹滿。四藏失政。則五液時下。其陽至暮。當行於陰而不得入。獨浮於上。爲發熱。爲掌上熱。爲唇口漧燥。故必開痺破陰結。引陽行下。皆吳茱萸主之。

益新推陳。又芎歸爲臣。丹皮佐之。然推陳藥固多。獨用丹皮者。易老謂其能治神志不足。血積胞中。心腎不交。非直達其處者。不能通其神志之气。用半夏以解寒熱之結。阿膠﹑人參補气血之不足。麥冬助丹皮。引心气入陰。又治客熱唇口漧燥。桂枝﹑生薑發達生化之气。甘艸益元气。和諸藥。婦人小腹寒不受胎者。

崩中去血。皆因虛寒結陰而陽不得入耳。盡可治之。設有脈沈數。而陽乘陰者。

亦爲帶下不成孕。崩中去血等證。又烏可用是治之。必須脈辧也。

帶下經水不利。少腹滿痛。經一月再見者。土瓜根散主之。

土瓜根散方陰腫亦治之。

土瓜根芍藥桂枝虫﹝各二兩﹞

上四味。杵爲散。酒服方寸匕。日三服。

﹝衍義﹞此亦因瘀血而病者。經水卽不利。一月再見之不同。皆衝任瘀血之病。土瓜根者。能通月水。消瘀血。生津液。津生則化血也。芍藥主邪气腹痛。除血痺。開陰寒。桂枝通血脈。引陽气。虫破血積。以消行之。非獨血積衝任者有是證。肝藏血。主化生之气。與衝任同病。而脈循陰器。任督脈亦結陰下。故皆用是湯治之。腫非惟男子之睪丸。婦人之陰戶亦有之。多在產時瘀血。流入作痛。下墜出戶也。

寸口脈弦而大。弦則爲減。大則爲芤。減則爲寒。芤則爲虛。寒虛相搏。此名曰革。婦人則半產漏下。旋復花湯主之。﹝方見十一卷﹞

﹝衍義﹞本文之注見前方藥。本艸謂旋復花主結气。脇下滿。通血脈。去髒家熱。蔥管亦主寒熱。安胎。除肝邪。且更能主血。新絳疑是緋帛也。凡系帛皆理血。血色紅。用絳尢切於活血。肝爲藏血。主生化。故衝任之脈成月事。及胞胎者。皆統屬之。三味入肝理血。除邪散結。豈非以气陽也。血陰也。气少則無陽。無陽則寒。血虛則無陰。無陰則熱。兩虛相搏。以害其肝之生化歟。所以用是湯。先解其結聚之邪也。而溫補其虛寒者。必另有法矣。

婦人陷經漏下黑不解。膠姜湯注之。﹝方缺﹞

﹝衍義﹞气倡而血從。則百脈流動。以候其天癸。苛有邪以阻之。則血不從其气而自陷於血海。血海者。腎主之。腎寒水也。色黑。是以漏下黑矣。猶內經所云結陰下血也。方𨿽不全見。膠艾二物亦足治之。艾火皮膚灸之。尙能內入。況服之而不自陽引入於陰乎。姜以散其陰。開通腠理。致津液行气也。

婦人少腹滿如惇狀。小便微難而不渴。生﹝恐是經字﹞後者。此爲水與血俱結在血室也。

大黃甘遂湯主之。

大黃甘遂湯方大黃﹝四兩﹞甘遂﹝二兩﹞阿膠﹝二兩﹞

上三味。以水三升。煮取一升。頓服之。其血當下。

﹝衍義﹞內經謂水入經。其血乃成。則血由水化。今乃言血與水並何哉。嘗思水有淸濁。淸則入經化血。濁則爲溺爲唾。苟因气之濁亂者入之。則不能化血而爲血害。其淸者。初𨿽爲水而色白。至於坎離之變。從火化而變赤。如月之稟日光爲盈虧。與陽隨動。流轉上下。行諸經脈。與水性異矣。水性惟能潤下。苟下流不通。必注於澤。所以水失其道。入於肌表者。作身腫。入於筋骨者。作肢節腫。此入於血室。故作少腹如惇狀。然血室𨿽與膀胱異道。膀胱是行水之府。水蓄血室。

气有相感也。故膀胱之气亦不化。而小便微難矣。若小便自如而少腹如惇者。

則不謂之水並。當是他邪血積可知矣。用甘遂取其直達水停之處。大黃蕩瘀血。阿膠引爲血室向導。且補其不足也。

婦入經水不利下。抵當湯主之。

抵當湯方﹝亦治男子膀胱滿急有瘀血者﹞

水蛭﹝三十个熬﹞虻虫﹝三十枚熬去翅足﹞桃仁﹝二十个去皮尖﹞大黃﹝三兩酒浸﹞

上四味。爲末。以水五升。煮取三升。去滓。溫服一升。

﹝衍義﹞傷寒論陽明證。其人喜忘者。必有蓄血。大便黑色。抵當湯主之。發熱下之不解。六七日不大便者。有瘀血。亦宜是湯。傷寒有熱。少腹滿。應小便不利。今反利者。爲有血也。宜抵當丸。三者有病狀而後立方。今只雲經水不利下。豈遂血蓄不通而非虛損耶。此必有蓄血情狀。而出是方也。

婦人經水閉不利。髒堅癖不止。中有幹血。下白物。礬石丸主之。

礬石丸方礬石﹝三分燒﹞杏仁﹝一分﹞

上二味。末之。煉蜜和丸。如棗核大。五內中。劇者再內之。

﹝衍義﹞子宮血積。不與气和。故新血不至。遂成幹血。堅癖外連於戶。津液不行。化爲白物。是用礬石消堅癖。破幹血。杏仁利气開閉。潤髒之燥。蜜以佐之。內子戶。

藥气可直達於子宮矣。設幹血在衝任之海者。必服藥以下之。內之不能去也。

婦人六十二種風。及腹中血气刺痛。紅藍花酒主之。

紅藍花酒方紅藍花﹝一兩﹞

上一味。以酒一大升。煎減半。頓服一半。未止再服。

﹝衍義﹞注疑非仲景方。傷寒論一部。以風寒二邪。必復言其傳變。然後出方。乃云六十二種風。盡以一藥治之。寧無寒熱虛實上下表裏之異。其非仲景法明矣。

𨿽然。原其立方之旨。將謂婦人以血爲主。一月一瀉。然後和平。若風邪與血凝搏。或不輸血海。以阻其月事。或不流轉經絡。以閉其榮衛。或內觸臟腑。以違其和。因隨取止。遂有不一之病。所以治之。惟有破血通經。用紅花酒。則血開气行。而風亦散矣。

婦人腹中諸疾痛。當歸芍藥散主之。

﹝衍義﹞此腹痛者。由中气脾土不能升。陰陽二气乖離。肝木乘克而作痛。故用是湯補中伐木。通行陰陽也。

婦人腹中痛。小建中湯主之。

問曰。婦人病飲食如故。煩熱不得臥。而反倚息者。何也。師曰。此名轉胞。不得溺也。

以胞系了戾。故致此病。但利小便則愈。宜腎气丸主之。

﹝衍義﹞此方在虛勞中。治腰痛小便不利。小腹拘急。此亦用之何也。蓋因腎虛用之。若飲而短气者。亦用此利小便。則可見其轉胞之病。爲胞居膀胱之室。因下焦气衰。惟內水濕在中。不得气化而出。遂致鼓急其胞。因轉筋不正。了戾其溺之宗。水旣不出。經气遂逆。上衝於肺。肺所主之榮衛。不得入於陰。蓄積於上。故煩熱不得臥而倚息也。用此補腎則气化。气化則水行。水行則邪者降而愈矣。

然轉胞之病。豈盡由下焦腎虛致耶。或中焦气虛土濕。下干害其胞。與上焦肺气壅塞。不化於下焦。或胎重壓其胞。或忍溺入房。皆足成此病。必求所因以治之也。

婦人陰寒。溫中坐藥蛇牀子散主之。

蛇牀子散方蛇牀子仁上一味。末之。以白粉少許。和合相得。如棗大。綿裹內之。自然溫。﹝白粉卽米粉藉之以和合也﹞

﹝衍義﹞風寒入陰戶。痺而或冷。或用蛇牀以起其陰分之陽。陽彊則痺開而溫矣。

少陰脈滑而數者。陰中卽生瘡。陰中蝕瘡爛者。野狼牙湯洗之。

野狼牙湯方野狼牙﹝三兩﹞

上一味﹐以水四升。煮取半升。以綿纏箸如繭。浸湯瀝陰中。日四徧。

﹝衍義﹞少陰脈滑。陰中血熱也。濕熱積陰戶。生瘡。甚則虫出蝕爛。野狼牙味苦酸鹹。

主邪熱气殺虫。後人瘡藥多用之。

胃气下泄。陰吹而正喧。此穀气之實也。膏發煎導之。

﹝衍義﹞陽明脈屬於宗筋。會於气街。若陽明不能升發穀气上行。變爲濁邪。反泄下利。子宮受抑。气不上通。故從陰戶作聲而吹出。豬脂補下焦。生血潤腠理。亂髮通關格。腠理開。關格通。則中焦各得升降而气歸故道已。

補方

苦參湯方﹝治狐惑蝕於下部咽漧洗之要略目錄云龐氏方二注同﹞

苦參﹝半斤﹞槐白皮﹝四兩﹞野狼牙根﹝四兩﹞

桂枝湯方桂枝﹝三兩去皮﹞芍藥﹝三兩﹞甘艸﹝二兩炙﹞生薑﹝三兩切﹞大棗﹝十二枚擘﹞

上五味。以水七升。微火煮。取三升。去滓。適寒溫服一升。服已。須臾啜稀粥一升餘。以助藥力。

小承气湯方大黃﹝四兩去皮﹞濃朴﹝二兩炙去皮﹞枳實﹝三枚炙﹞

上三味。以水四升。煮取一升二合。去滓。分溫三服。

附子湯方附子﹝二枚生用去皮﹞茯苓﹝三兩﹞白芍﹝三兩﹞人參﹝二兩﹞

白術﹝四兩﹞

上五味。以水八升。煮取三升。去滓。溫服一升。日三服。

以上四方。二注有目缺方。

天雄散方﹝要略眉詮諭先生曰治上焦陽虛﹞

天雄﹝三兩炮﹞白術﹝八兩﹞桂枝﹝六兩﹞龍骨﹝三兩﹞

上四味。杵爲散。酒服半錢匕。日三服。不知。稍增之。

千金翼炙甘艸湯方治虛勞不足。汗出而悶。脈結悸。行動如常。不出百日。危急者十一日死。

甘艸﹝四兩炙﹞桂枝﹝三兩﹞生薑﹝三兩﹞麥冬﹝半升﹞麻仁﹝半升﹞人參﹝二兩﹞阿膠﹝二兩﹞大棗﹝三十枚﹞生地黃﹝一斤﹞

上九味。以酒七升。水八升。先煮八味。取三升去滓。內膠消盡。溫服一升。日三服。

肘後獺肝散方治冷勞。又主鬼疰。一同相染。

獺肝﹝一具﹞

炙榦末之。水服方寸匕。日三服。

千金甘艸湯方﹝要略注曰治肺痿之熱由於虛不可直攻﹞

甘艸上一味。以水三升。煮減半。分溫三服。

千金生薑甘艸湯方治肺痿咳唾。涎沫不止。咽燥而渴。

生薑﹝五兩﹞人參﹝三兩﹞甘艸﹝四兩﹞大棗﹝十五枚﹞

上四味。以水七升。煮取三升。分溫三服。

千金桂枝去芍藥加皂莢湯方生薑﹝二兩﹞甘艸﹝二兩﹞大棗﹝十枚﹞皂莢﹝一枚去皮炙焦﹞

上五味。以水七升。微微火煮。取三升。分溫三服。

外臺桔梗白散方治咳而胸滿。振寒脈數。咽漧不渴。時出濁唾鮏臭。久久吐膿如米粥者爲肺癰。

桔梗﹝三分﹞貝母﹝三分﹞巴豆﹝一分去皮熬研如脂﹞

上三味爲散。彊人飲服半錢匕。羸者減之。病在膈上者吐膿。在膈下者瀉出。若下多不止。飲冷水一杯則定。

千金葦莖湯方治咳有微熱煩滿。胸中甲錯。是爲肺癰。

葦莖﹝二升﹞薏苡仁﹝半升﹞桃仁﹝五十粒﹞瓜瓣﹝半升﹞

上四味。以水一斗。先煮葦莖得五升。去滓。內諸藥。煮取二升。服一升。再服當吐如膿。

外臺柴胡桂枝湯方治心腹卒中痛者。

柴胡﹝四兩﹞黃芩﹝一兩半﹞人參﹝一兩半﹞半夏﹝六枚﹞大棗﹝六枚﹞生薑﹝一兩半﹞桂枝﹝一兩半﹞芍藥﹝一兩﹞甘艸﹝一兩﹞

上九味。以水六升。煮取三升。溫服一升。日三服。

外臺走馬湯方治中惡。心痛腹脹。大便不通。

巴豆﹝二枚去皮心熬﹞杏仁﹝二枚﹞

上二味。以綿纏槌令碎。熱湯二合。撚取白汁飲之。當下。老小量之。通治飛屍鬼擊病。

外臺黃芩湯方治漧嘔下利。

黃芩﹝三兩﹞人參﹝三兩﹞漧薑﹝三兩﹞桂枝﹝一兩﹞大棗﹝十二枚﹞半夏﹝半升﹞

上六味。以水七升。煮取三升。分溫三服。

排膿散方枳實﹝十六枚﹞芍藥﹝六分﹞桔梗﹝二分﹞

上三味。杵爲散。取雞子黃一枚。以藥散與雞黃相等。揉和令相得。飲和服之。日一服。

排膿湯方﹝要略注曰以上兩方槪治瘡癰不能散者不獨爲腸癰腫癰設也﹞

甘艸﹝二兩﹞桔梗﹝三兩﹞生薑﹝一兩﹞大棗﹝十枚﹞

上四味。以水三升。煮取一升。溫服五合。日再服。

千金三物黃芩湯方治婦人在艸蓐自發露得風。四肢苦煩熱不痛者。此湯主之。

黃芩﹝一兩﹞苦參﹝二兩﹞漧地黃﹝四兩﹞

上三味。以水六升。煮取二升。溫服一升。多吐下虫。

千金內補當歸建中湯方治婦人產後。虛羸不足。腹中刺痛不止。吸吸少气。或苦少腹中急。摩痛引腰背。

不能食飲。產後一月。日得服四五劑爲善。令人彊壯宜。

當歸﹝四兩﹞桂枝﹝三兩﹞芍藥﹝六兩﹞生薑﹝三兩﹞甘艸﹝二兩﹞大棗﹝十二枚﹞

上六味。以水一斗煮取三升。分溫三服。一日令盡。若大虛加飴糖六兩。湯成內之。於火上暖令飴消。若去血過多崩傷。內衄不止。加地黃六兩。阿膠二兩。合八味。湯成內阿膠。若無當歸。以芎代之。若無生薑。以漧薑代之。

小兒疳虫蝕齒方雄黃葶藶上二味末之。取臘日豬脂熔。以槐枝綿裹頭四五枚。蘸藥烙之。

以上十六方。從要略第六卷

至第二十二卷

補入。

附補苦參湯方﹝此要略中所載與其目錄龐氏方異不知何出今亦附補﹞

苦參﹝一升﹞

以水一斗。煎取七升。去滓。燻洗。日三服。

