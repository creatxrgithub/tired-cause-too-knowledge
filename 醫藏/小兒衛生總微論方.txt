

小兒衛生總微論方宋佚名

蕭序

唐孫眞人著千金要方。謂生民之道。莫不以養小爲大。若無小卒不成大。故孫氏方先小兒而後丈夫耆老。實崇本之義。譬夫良苗嘉植。初生之日。不克培其根本。去其蝥賊。鮮有不夭折者。卽幸而長成。其華實亦必不茂。則小兒科之急需講求。洵醫林之先務也。惟小兒气質微弱。有病每不能自爲陳說。故醫家目爲啞科。最不易治。習是科者。必先於天時之寒暖。地勢之髙下﹑以及人身十二經脈之環周。奇經八脈之起止。三百六十五穴之部位。平日了然於心。臨證復察色聽聲。反復推求。始能洞悉病情。而不致僨事。故尙書謂保民如保赤子。良以保民者。必周知民間之疾苦。所惡勿施。所好與聚。而民始治。猶保赤者。必誠求赤子之隱曲。時其饑飽。適其寒溫。而赤子始安。余以輇材。奉命巡閱兩湖。督理軍務。兼長民政。夙夜只懼。不憚博訪諏諮。期舉閭閻之疾苦。掃除而廓淸之。爲吾鄕父老昆弟謀樂利而策安全。顧箕畢之好惡不同。一人之耳目有限。往往事與願違。力不從心者。時或不免。至此始恧然於保民之難。愈憬然於保赤之不易。適吾宗北承孝廉倦遊回鄂。攜有手校小兒衛生總微論方二十卷。余素稔小兒科之難。而善本尢不易得。

因捐資付梓。復商之北承孝廉。重加讎校。以免魯魚帝虎。貽誤將來。庶幾保民之願。𨿽未盡償於目前。而保赤之心。

尙幸流傳於後世。至此書爲醫學之寶笈。幼科之金鍼。前人序論。言之綦詳。玆不贅述。

歲次甲子首夏兩湖巡閱使督理軍務兼湖北省長黃岡蕭耀南衡山敍於武昌節署

範序

保幼大全者。予同寅朱君時佐之所以壽世者也。其論理至精至密。其制方至詳至備。蓋自人之成形。以至成童。纖悉之證。莫不畢具。惜乎著之者失名耳。相傳謂得之古冢中。𨿽未必然。而用之療疾。靡有不效。誠天地間一奇書也。

朱君攜至宣城。謀與李令宗仁。繡梓以傳於四方。且請予序諸首。予惟傳曰。如保赤子。赤子甚不易保也。而是書亦未易得之。得之者不私於一家一邑。而欲傳之於四方。且將以及後世。使凡赤子。皆得所以保之之道。而安然於長大壽考之域。二君子之用心。不亦公且溥矣乎。夫保赤子。卽所以保民也。使保民者。眞能如保赤子。而民有未安者。吾未之信也。是爲序。

弘治二年己酉秋七月望日賜進士出身中順大夫直隸寧國府知府天臺範吉以貞書

朱序

保幼大全。卽小兒衛生總微論方之別名也。以其制方著論。詳審精密。故復名之曰保幼大全。予素頗有志於濟物。

見醫家書。每喜蓄之。揮使鄭君和。精於小兒醫者也。與予友善。予扣其所以精於醫之故。乃出是書焉。予閱是書之異於尋常也。又扣其所以得之之故。則曰相傳農人得之於古冢中。於是求以錄之。鄭君無難色。遂以全集授予﹑錄而珍藏諸笥者有年矣。間遇小兒疾。按方試之。往往得奇驗。一日。偕宣城令李君宗仁詢民瘼。會於公所。語及是書。宗仁又樂於濟物者也。卽取而刊之。以廣其傳。不數月而成。噫。予竊祿明時。無補於吾民久矣。使一二孩提之童。得因是書而濟萬分之一於危迫倉卒之際。予之素心。寧不亦少慰乎。若其爲術之髙下。明者當自得之。蓋不待予言者。姑序其所自云。

弘治己酉中秋旦京闈戊子鄕貢進士寧國府通判世族濟南朱臣時佐書

何序

余先君有小兒衛生總微論方二十卷。家藏甚久。今六十餘載矣。不知作者爲誰。博加搜訪。未嘗聞此書之流播也。

自嬰孩初育以至成童。所謂保衛其生。總括精微。視古今方書極爲詳盡。仁哉。著書者之心也。宗族親舊間。幼稚有疾。

余每口傳指授。效如影響。又取其可以通用於大人者。增湯劑而用之。尢爲神異。豈此書不言之妙。有待於余而發耶。

烏可掩爲一家之實。而不與人共之。於是集二三同志。訂正其謄寫之舛。鋟於行在太醫局。以廣其傳。得此者敬而用之。

當知餘言不繆。或未免畫蛇添足之譏。不暇顧矣。吁。齊魯大臣。史失其名。恨不得詳其人也。

嘉定丙午立春日和安大夫特差判太醫局何大任序

卷一

醫工論

凡爲醫之道。必先正己。然後正物。正己者。謂能明理以盡術也。正物者。謂能用藥以對病也。如此。然後事必濟而功必著矣。若不能正己。則豈能正物﹐不能正物。則豈能愈疾。今冠於篇首。以勸學人。

凡爲醫者。性存溫雅。志必謙恭。動須禮節。舉止和柔。無自妄尊。不可矯飾。廣收方論。

博通義理。明運气。曉陰陽。善診切。精察視。辧眞僞。分寒熱。審標本。識輕重。疾小不可言大。事易不可云難。貧富用心皆一。貴賤使藥無別。苟能如此。於道幾希。反是者。爲生靈之巨寇。

凡爲醫者。遇有請召。不擇髙下。遠近必赴。如到其家。須先問曾請未。會請師卽問曾進是何湯藥。已未經下。乃可得知虛實也。如已曾經下。卽虛矣。更可消息參詳。則無誤矣。又治小兒之法。必明南北稟受之殊。必察土地寒溫之異。不可一同施治。古人最爲愼耳。

卷一

稟受論

人稟父母精血化生。故內經有曰。陽施陰化。謂之有子。聖濟經言。方其受授之初。一月血凝。二月胚胎兆。三月陽神爲魂。四月陰靈爲魄。五月五行分五臟。六月六律定六腑。七月七精開竅。八月八景具全。九月气足象成。十月百神集備。至日滿而生也。﹝又云。一月如珠露。二月若桃花。三月形象成。四月男女分。五月腑臟具。六月筋骨全。七月魂生而動左。八月魄長而動右。九月三轉身。十月足而生。此未知其所出。﹞其始有謂之妊者。以其陽始而陰任之也。有謂之胚者。以其未成爲器而猶坯也。有謂之胞者。以其已爲正陽而陰包之也。有謂之胎者。以食於母而爲口頤也。有謂之娠者。以其有時而動也。有謂之懷者。以其有身而根據也。原夫此象者。皆陽始陰任在有形之先。次由五行而後化成也。故曰。陰陽具而五行立矣。且陰之所任者。

壬也。一陽壬兆。則人乃肇生。命門主生气之原。精所藏焉。壬﹑陽水也。合丁之陰火而生丙。故有命門。然後生心。

心主血。神所藏焉。丙之陽火。合辛之陰金而生庚。故有心然後有肺。肺主皮毛。魄所藏焉。庚﹑陽金也。合乙之陰木而生甲。故有肺然後生肝。肝主筋。魂所藏焉。甲爲陽木。合己之陰土而生戊。故有肝然後生脾。脾生肉。意所藏焉。

戊爲陽土。合癸之陰水而生壬。故有脾然後生腎。腎主骨。志所藏焉。故腎與命門一也。此陰陽五行。夫婦生化。自然之理也。人之賦稟。自受气至胎化。自成形至生養。亦皆由焉。

卷一

初生論

兒才生出母腹中。急當舉之。便以綿絮包裹。抱大人懷溫暖。𨿽暑月。亦不可遽去綿絮。須漸漸減去之。蓋乍出母腹中。不可令冒寒也。又急以綿裹手指。揩拭兒口眼中及周遭穢血。皆令盡淨。不可令入口眼也。若舉遲。失於包裹。

則令兒中寒。若穢血得入口眼。則令兒生病。﹝其證候方論並在後﹞

卷一

回气論

兒才生出母腹中。哭聲遲者。急以蔥白細鞭其背。呼父小名。卽啼。又兒才生下。气欲絕。不能啼者。必是難產或冒寒所致。急以綿絮包裹其兒。頓放大人懷中溫暖。若已包裹。須更添之。令極溫暖。且未得斷臍。將胞衣置灰火上燒之。仍撚大紙。卻盛蘸油點著。於臍帶上往來徧燎之。以臍帶連臍。得火气由臍入腹故也。更以熱醋湯捋洗臍帶。須臾則气回啼哭。然後如常洗浴斷臍。此法甚良。救者甚多。

卷一

洗浴論

兒才生下。須先洗浴。以滌蕩污穢。然後乃可斷臍也。若先斷臍。則浴水入臍而爲臍瘡等病。及浴水須入藥預先煎下。以瓶貯頓。臨時炊暖用之。不犯生水卽佳。並以後浴之。亦用藥煎湯。今具煎湯用藥下項。

用豬膽汁湯浴兒。則不患瘡癬。皮膚滑澤。用金銀虎骨丹砂煎湯。則辟邪惡。去驚。﹝單用虎骨亦得﹞用李葉切半升煎湯。則解肌熱。去溫壯。用白芷二兩。苦參三兩。銼碎煎湯。則去諸風。用蒴蔥白胡麻葉白芷本蛇牀子煎湯。退熱。

用苦參黃連豬膽白芨杉葉柏葉楓葉煎湯。去風。

用大麻仁零陵香丁香桑葚本煎湯。治諸瘡。

用金銀桃奴雄黃丹砂煎湯。則辟邪除驚。

用益母艸煎湯。治疥癬諸瘡。

凡煎湯。每用水一斗。入藥煎至七升。去滓。適寒溫用之。冬不可太熱。夏不可令冷。須調停得宜。乃可用之。

兒自生之後。須根據時洗浴。以去垢污。又不可數數。若都不洗浴。則皮皴毛落。多生瘡疥。凡洗浴時。於背上則微微少用水。余處任意。卽不可極淋其背。亦不可久坐水中。則引驚作病。切須愼之。如常能根據法用之。令兒體滑舒暢。血脈通流。及長少病。無不驗也。

卷一

斷臍論

兒生下。須當以時斷臍。若不以時斷臍者。則令臍汁不漧而生寒。爲臍風之由。斷臍之法。當隔單衣。以牙咬斷之。

將暖气連呵七徧。若用刀斷之。須用剪刀。先納懷中暖透。然後方用。不得便用冷刀。多致傷臍生病。宜切戒之。其斷臍帶。當令長至足趺。或云當長六寸。若太短則傷髒。令兒腹中不調。若太長則傷肌。令兒皮枯鱗起。才斷臍訖。須用烙臍餅子安臍帶上。燒三壯。炷如麥大。若兒未啼。灸至五七壯。灸了。上用封臍散封裹之。法須捶治帛子令柔軟。用方四寸許。上置新綿濃半寸。及上置藥末。適緊慢以封之。如不備其藥。卽用極細熟艾一塊。置於上封之。但不令封帛緊急。急則令兒吐。又須常切照顧。勿令濕著及𦇤中。亦不可令兒尿濕。恐坐瘡腫及引風也。

烙臍餅子

豆豉黃蠟﹝各一分﹞麝香﹝少許﹞

上以豆豉爲細末。入麝研勻。熔蠟和劑。看大小。撚作餅用。

封臍散

雄鼠糞﹝七枚兩頭尖者是﹞漧薑﹝棗大﹞甑帶﹝雞子許三味同燒灰﹞綿灰﹝半兩別燒稱﹞緋帛灰﹝別燒稱半分﹞胡粉﹝三錢炒黃﹞麝香﹝少許﹞

上同研極細末。每用半錢至一錢。敷臍上封之。永不患臍瘡腫。如已因風濕患瘡腫者。看臍帶落與未落。根據此用藥便瘥。

兒已封裹臍了。一切如法。得數日許。忽然怒啼。似衣中有刺者。此乃臍燥。還刺其腹故也。當與解之。易去故帛藥物。更換裹之。如無此證。亦於十日許解視。換時須避風冷。若遇冬月。左右置火。於溫暖處換之。至於尋常換衣用粉。亦當如是。若失於照顧。致傷臍患者。具方於後。

治小兒初生。臍未落時。腫痛水出。取故緋絹燒灰。研細末敷之。

治小兒臍中汁出不止。赤腫。以白石脂爲細末。炒令微暖敷之。日三四次。

治小兒臍瘡以甑帶燒灰。研細末。豬膏和敷。或以桑白皮汁敷乳上。吮兒飲。

又方

以東壁上土敷之。治歷年不瘥者。伏龍肝亦得。

又方

以當歸爲細末敷之。久不瘥者。用之神效。

治赤腫或膿血淸水出者以馬齒莧葉燒灰。研末敷之。或以露蜂房燒末敷之。

又方

以干蚵火爲灰。研末傅之佳。

又方

以黃柏爲細末敷之。治久不瘥者。

治小兒臍赤腫杏仁半兩。豬頰車骨中髓七錢半。先研杏仁極爛。和髓敷之。一方研杏仁如脂。和髓中膏敷。

治小兒因剪臍。傷外風。致臍瘡久不幹。白礬。白龍骨。等分。同研爲細末敷之。少少用。如無兩味。但得一味亦可。

又方

以綿燒灰。研爲細末敷之。新舊皆可。

胡粉散

治小兒臍瘡。濕不瘥。若至百日卽危極。

胡粉﹝一錢細研﹞漧薑﹝燒灰一錢細研﹞白石脂﹝燒存性稱一錢細研﹞

上同爲細末。每用一字。或半錢敷上。

凡小兒患臍瘡未愈。不可乳令大飽。大飽則令兒臍風。

卷一

相視壽夭論

兒生下。洗浴斷臍之後。當視其壽命長短。成人不成人。

兒生。身不收者死。兒生。魚口者死。兒生。股間無生肉者死。兒生。汗血者死。兒生。頤下破者死。兒生。囊下白或赤者皆死。兒生。陰不起者死。兒生。身如凝血。若無皮者死。兒生。臍小者不壽。兒生。聲絕而復揚急者不壽。

兒初生。目自開者不成人。兒初生。頭四破者不成人。兒初生。啼聲散者不成人。兒初生。身軟如無骨者不成人。

兒初生。啼聲深者不成人。兒初生。頭毛不周匝不成人。兒初生。汗出不流不成人。兒初生。小便凝如脂膏者不成人。兒初生。常搖手足者不成人。兒初生。枕骨不成。能言而死。兒生。膝骨不成。能倨而死。﹝一云尻骨﹞兒初生。掌骨不成。扶伏而死。兒生。踵骨不成。能行而死。兒生。臏骨不成。能立而死。兒初生。陰大而與身色同者成人。兒初生。臍中無血者成人。兒初生。啼聲相連延屬者壽。兒初生。卵下縫通達而黑者壽。兒初生。身體鮮白而長大者壽。

卷一

初生服藥論

兒初生。出母腹。揩拭口眼淨。洗浴了。斷臍畢。包訖。且未得與乳。當用好甘艸一中指節許。擘碎。以水三蜆殼。煎二蜆殼。以綿纏指。蘸與兒吮之。若吐出惡汁爲佳。若服二蜆殼不吐。卽無穢物。不須更服也。此法不問兒虛實壯怯。皆須服之。次看形色。若面色紅潤。啼聲響快者。用擘破黃連。以湯浸取濃汁。調朱砂末。抹兒口中。打盡腹中舊糞。方可與乳。又法。以汞粉半錢。旋旋吮兒。良久。臍糞乃下爲佳。故聖濟經云。凡兒初生。惡血未納者。拭以綿指。吞而在胸膈者。吐以甘艸。入而在腹內者。利以黃連汞粉。皆所以革污穢也。次用好朱砂一大豆許。細研水飛。煉蜜一蜆殼。看稀稠和膏。分三劑。每用一劑。乳汁化。時時滴兒口中。三日內服盡卽止。姚和眾云。成煉朱砂。能溫腸胃。壯血气也。一日只可一豆許。分三次用。勿得過也。次用眞牛黃一大豆許。細研。以煉蜜酸棗大。和成膏。每用一大豆許。乳汁化下。時時滴兒口中。姚和眾云。能去驚。辟邪惡之气。若兒形色不實。怯弱者。不宜服之。如胎熱。或身體色赤黃者。宜多服。此法在三日外也。

卷一

中寒論

兒才生。畢遲。或斷臍晚者。令見冒冷。故寒中之也。又先斷臍。後洗浴。則水气得入之。或洗時水气所幹。亦爲中寒之候。其證腹中絞痛。夭矯啼呼。面靑黑。尿淸白。當以當歸末爲粉。著於絮上。灸而熨臍腹。日日頻熨。至啼止臍幹爲度。仍不可灸令大熱。恐引驚也。

卷一

初生不乳論

初生洗浴斷臍包。革穢污。下臍糞都了。經日不飲乳。及不小便者。此因難產。或包裹舉遲。中寒。或被風邪微幹。傷動藏气所致。有此候者。多爲撮口。治不可稍緩。

通關散

治初生兒不飲乳。及不小便。以石銀器中貯奶汁二合。入四破蔥白一寸。煎取一合。注子分灌之。服盡立效。

卷一

臍風撮口論

兒自初生。至七日內外。忽然面靑。啼聲不出。口撮唇緊。不能哺乳。口靑色。吐白沫。四肢逆冷。乃臍風撮口之證也。此由兒初生剪臍。不定傷動。或風濕所乘。其輕則病在皮膚。而爲臍瘡不瘥。其重則病入腑臟。而爲臍風撮口。

亦如大人因破傷而感風。則牙關噤而口撮。不能入食。身硬。四肢厥逆。與此候頗同。故謂之臍風撮口。乃最惡之病也。千金有曰。小兒忽患臍風撮口者。百無一活。皆坐視而斃。良可憫惻。有一法極驗。但世罕有知者。凡遇其患。則看兒齒齦上有小泡子如米狀。急以溫水蘸熟綿子。裹手指。輕輕擦破。卽便口開而安。

又法。視小兒口中上下齦間。若有白色如豆大許。便以指甲於當中掐之。自外達內。令匝至。微有血出亦不妨。又於白處兩邊盡頭。亦根據此掐令內外气斷。不必直破入指甲矣。恐太甚則傷兒。此二法相類。子母祕錄云。於掐破處以蜈蚣末敷之。大良。及有治方集之後。

治小兒斷臍之後。不愼照管。致風濕所乘。令兒不能乳哺。名曰臍風。宜速療之。不久則爲撮口也。

當歸﹝去須半兩洗焙﹞天漿子﹝去殼三个微炒﹞亂髮﹝一錢燒灰﹞

上爲細末。入麝香一字許。時時敷臍。

又方黃柏﹝銼﹞釜下墨煤亂髮﹝燒灰存性﹞

上各等分。同爲細末。用一字或半錢敷之。

金兩黃散

治小兒臍瘡不瘥。因風傳變。欲爲撮口。或爲發癇者。

川黃連﹝去須一分爲末﹞胡粉﹝一錢研﹞龍骨﹝一錢紅研﹞

上同爲細末。每用少許敷之。時時用。

定命散

治小兒剪臍中風。唇靑撮口。吐白沫。四肢冷。

赤足蜈蚣﹝半條酒炙令幹﹞川烏頭尖﹝三个生﹞麝香﹝少許﹞

上爲末。入麝研勻。每服半字。煎金銀薄荷湯調灌。

治小兒初生撮口蛇蛻皮﹝一分微炒﹞鉤藤﹝一分﹞幹蠍梢﹝一分以上先細末﹞朱砂﹝一分別研水飛﹞麝香﹝半錢別研﹞眞牛黃﹝半錢別研﹞

上同研細。拌勻再研。每服一字。取竹瀝一二點。同乳汁調灌下。一方只蛇蛻朱砂麝香各一分。每用半字。

津調塗口中。日五七次。

又方

以鹽豉置臍上灸之。

又方

以夜合花枝濃煎汁。拭口並洗。

又方

於兒口傍。先刺令見血。碎雀甕﹝卽天漿子﹞汁塗之。

又方

生搗鼠婦。並雀甕汁相和。調塗抹口中。漸漸乳。得效。鼠婦乃濕生虫也。

卷一

胎中病論

兒自生下。至一臘前後有病者。多是未生之前。在母胎妊之時。母食毒物。胎有所感。至生下之後。毒瓦斯發而爲病。

又有母於妊娠之時。失於固養。气形勿充。疾因之。故聖濟經言。病生於中者。與生俱生也。今敍於後。

梗舌

兒才生出母腹。因與揩拭口中惡物。便仔細看兒口中。如有皮膜。似蘆葦管中之膜。裹定兒舌。或連舌根者。此名梗舌。乃胎毒所攻而生。或母於妊娠時。愛食飛禽之物。感而所致。便須急以指甲刺破剝去之。揩拭血淨。用燒白礬灰細末。敷半綠豆許。若不摘去。則梗其舌而不能語。令兒啞也。及日數多。亦不能去也。

气閉

兒初生一二日間。有大小便不通。腹脹滿而欲絕者。此胎毒之气郁閉所致也。便急令一婦人。用溫水先漱口了。後吸咂兒前後心。並臍下及手足心。共七處。各五七次。以赤紅色爲度。須臾气散。則自通矣。

不卽爾。無生意也。有此候。用此法。可謂再生。

鵝口

兒自初生。至七日內外。因胎毒上攻。於舌上生白屑如米。連口兩角。生黃瘡。及舌下有膜。如石橊子大。令兒聲不發者。名曰鵝口。

保命散

治小兒鵝口白礬﹝一分燒﹞馬牙硝﹝半兩研細﹞朱砂﹝一分研細水飛幹﹞

上同研勻細末。每用一字。取白鵝糞。以水攪取汁調之。先以手指纏亂髮。揩拭兒舌上口角頰中。去垢穢淨。然後用藥敷之令徧。纏發揩時。以井花水沾用。或以綿纏指頭。沾栗汁用。

治小兒鵝口不能乳。以馬牙硝研細。徧摻舌上下兩頰口角內外患處。日三四次。

又方

以桑白皮汁。和胡粉敷之。

又方

以雞中黃皮燒灰研細。乳和敷之。

又方

以白鵝矢汁灌口中。

又方

以黍米汁敷之。

又方

以全蠍七枚。先用薄荷汁浸過。後用薄荷七葉裹之。文武火炮過。焙令幹。研末。更入黃丹。同研勻細。

熟蜜和爲膏。敷病處。

垂癰

兒自初生。至七日內外。因胎毒上攻。血气不斂。兒口中上連喉舌。生物如蘆籜盛水之狀。或作。在懸雍之前。塞其气路不通。令兒危殆。名曰垂癰。又兒生下卽死者。多此病也。人少知之。當急視之。

凡遇是病。便以指甲摘破。或以綿纏長鍼。畱尖如粟米許刺之。令兒气泄則活。其破。則出靑黃血水。便用帛子拭。及用鹽湯蘸帛榐揩令淨。若入喉。卽傷兒。愼之愼之。如一刺復作者。再刺。

如聖散

治垂癰。

鉛霜﹝一分研細﹞眞牛黃﹝一分研細﹞太陰玄精石﹝一分研細﹞朱砂﹝一分研細水飛日幹﹞

上件再同研勻。入白龍腦細末半錢相和。每用抄一字至半錢。摻兒口中。

重﹝重齦童舌﹞兒初生。至七日內外。因胎毒上攻於兒口中。若發於上作腫。作兩重之狀。名曰重。

若發於上下齒齦兩傍。腫如壘齦者。名曰重齦。若發於舌上腫起。初更生一小舌者。名曰重舌。腫悶作痛。令兒多啼。不能哺乳而妨礙。

治重重齦以蛇蛻皮燒灰。研細末敷之。

又方

治如前。以生蒲黃末敷之。

烏骨散

治重舌腫悶。妨礙吮乳。

烏骨﹝一兩﹞幹蜣螂﹝半兩燒灰﹞蒲黃﹝半兩研﹞枯白礬灰﹝一兩研﹞

上和研如粉。每用半錢。以雞子黃調塗腫上。咽津不妨。

又方

治如前。以蛇蛻皮爲末。幹撚敷舌下患處。不一時便消。不能飲乳者。用之得能飲。或以雞羽蘸淳醋。榐藥掠舌下。

又方

以木蘭皮長一尺。廣四寸。削去粗皮。以醋一升。瀆之取汁。注患處。

又方

以伏龍肝研細末。牛蒡汁調敷。或以衣魚﹝卽蠹魚﹞塗舌上。

又方

以馬牙硝末塗舌下。日三。

又方

以三家屠肉。切如指大。以摩舌上。

又方

以黃丹豆許。納管中。吹舌下。

又方

以蒲黃敷之。不過三次。瘥。一方。微炒。以紙鋪地上。出火毒。研羅細末。先用溫水蘸帛裹指。輕輕掠。後摻藥。

又方

以桑白皮煮濃汁。塗乳上吮兒。

治重舌妨悶欲死以亂髮燒灰。研細末。以敷舌下。頻頻用。或燒簸箕皮敷上。

又方

治如前。以鹿角炙。適溫熱熨之。或如米粒大。安舌下。

又方

以小豆煮汁。和鹿角灰敷之。日三。或以赤小豆末。醋和敷舌上。

又方

以露蜂房燒灰。研細末。醋和膏敷之。

蓐瘡

兒自初生。至七日內外。因胎毒攻發。身生瘡者。名曰蓐瘡。謂在產艸上生瘡也。

治蓐瘡以黃連爲細末。先用生麻油塗盞子內。將黃連末徧摻油上。倒合在銚三腳子上。下用艾葉火燻令極幹。刮聚。再入生油膩粉各少許。和膏敷之。

又方

以澤蘭心細嚼敷之。

又方

以葵根燒灰敷之。

治小兒初生三日。頭面生瘡緣起。身體壯熱。多啼。

升麻柴胡﹝去苗﹞石膏﹝各一分﹞甘艸當歸﹝去須各半兩﹞

上爲咀。每服一錢。水半盞。煎至二分。去滓。時時與。量兒大小加之。

治小兒初生。蓐中生熱瘡。以雞子五枚敲破。去白。只取黃。又以亂髮如雞子黃許。二味相和。銚子中煎熬。取汁塗之。更用苦參末敷之。甚奇。劉禹錫云。頃在武陵生子。蓐內便有熱瘡。發於臂腿。蔓延半身。初用他藥無益。狀候至重。晝夜啼號不乳。因閱本艸有云。亂髮合雞子黃煎消爲水。療小兒驚熱下痢。注云。去痰熱百病。又雞子。本艸云。療熱瘡。因用之。立效如神。煎法。雞子黃亂髮初入銚煎時甚幹。少頃發焦。遂有液出。

旋取置一瓷碗中。以液盡爲度。

口噤

兒自初生。至七日內外。忽口噤。不能乳。腹急多啼。下靑黑糞。或口生瘡如米。名曰口噤。此證牙關急而口噤。與撮口相似。然撮口證面色靑。啼聲不出。口吐白沫。此口噤證。面色赤而多啼。口不吐白沫。所以異也。此緣兒在母腹中時。爲風熱傷胎所致。故聖濟經曰。風熱傷胎。生而口噤也。千金雲。赤者爲心噤。白者爲肺噤。

立聖散

治初生兒口噤不開。不收乳。

幹蜘蛛﹝一个去足口取新竹瀝入蜆殼中浸一宿炙焦爲末﹞幹蠍梢﹝七个爲末﹞膩粉﹝一錢﹞

上同研勻細末。每服一字。乳汁調﹐滴兒口中﹐時時用。

又方

以鹿角粉大豆末等分研細。乳和。塗乳上。令兒吮服。

又方

以生甘艸一分細銼。水一盞。煎至六分。去滓放溫。分數次。灌兒口中。令吐出痰涎穢物。後取豬乳汁點兒口中。瘥。亦治撮口。

又方

以眞牛黃少許研細。淡竹瀝調一字灌之。次以豬乳滴口中。

又方

以赤足蜈蚣去足。炙黃爲末。以豬乳調半錢。分三四次溫灌之。一方用雀甕不開口者五枚。燒灰研細末。飲調服一字。

又方

以白僵蠶二枚爲末。蜜和。敷兒口內。如無。以原蠶蛾二枚。炙黃代之。亦治撮口。

又方

以雀矢白。水和丸麻子大。乳服二丸。雞矢白亦佳。

又方

雞矢白棗大。綿裹。水五合。煮二沸。分服。

治小兒口噤體熱以靑竹茹三兩。醋一升。煎取三分之一。溫分數服。

治小兒口噤。牙關不開。以天南星一个煨熟。急用紙封角。莫令透气。卻以紙裹。近上尖處。翦一竅子雞頭大。令熱气出。於鼻孔中燻之。牙關立開。亦治撮口。

啼

兒自初生以來。身色靑白。無血色。好啼哭。晝夜不止。身體仰而。夜則甚。腹滿不乳。大便靑白。晝夜啼。諸藥不效者。此名啼。乃兒未生以前。在胎胞中時爲風冷傷所致。故聖濟經曰。風冷傷胎。生而啼。千金有云。小兒有胎寒。則腹痛啼。時時吐。或腹中如雞子黃。按之如水聲便沒。沒而復出。不急治。多變爲癇。

養髒湯

治小兒胎寒啼。

當歸﹝去蘆一兩﹞沈香丁香白術桂心川芎﹝各半兩﹞

上爲細末。每服一錢。水一盞。姜二片。煎半盞。去滓。滴兒口中。

治小兒忽患腹痛。夭矯汗出者。亦胎寒也。以梨葉煮濃汁七合。分三四次服。出千金。

又方

以當歸爲末。每用一小豆許。乳汁調下。日二夜一。病兒大。添之。

又方

以柏子仁爲末。每服一錢半。溫水調下。

礬石丸

治小兒胎寒啼。發癇。以馬齒礬。火半日爲末。棗肉和丸黍米大。每服一丸。乳汁送下。量兒大小增損。以瘥爲度。有痰亦去。神良。兼治腹脹不嗜食。大便靑黃色。

血癖

﹝又名胎積﹞

兒未生之前。在母腹中。藉母經血以滋養焉。至生下時。須拭去口中惡血。及用藥下盡兒腹中穢血之糞。

方才飼乳。若於生時。揩拭兒口中惡血不淨。吞咽入腹。或腹中舊有穢糞。不曾下之。或下之不盡。因而成癖。

故名曰血癖。又名曰胎積。至生下百日內外。兒生頭瘡。眼目赤澀。小便如血。口中气急。身體紫色。腹脹躁煩。多啼不乳。

胎積丸

治小兒血癖。

白丁香﹝二十一个﹞輕粉﹝半錢﹞滑石﹝半錢﹞乳香﹝半錢﹞巴豆﹝三十个鍼串燈上燒焦微存性﹞

上爲末。糊丸黍米大。每一二丸。看虛實大小與服。煎柳心七个。湯放溫送下。連一二服。糞下惡物是效。

亦令乳母服和气藥調養飼兒。若兒服藥後吐不止。大便不通。面黑气喘者死。

胎赤眼

兒自生下。至開眼以後。眼兩及瞼眶赤爛。名曰胎赤眼。此因兒生時稍難。畱滯時久。或不愼照顧。致惡血入於兒眼。又或生下時。揩拭兒眼邊惡血不盡。亦令入兒眼。漬以生是病。不急治之。則至長不瘥。

二金散

治小兒胎赤眼。

黃連﹝去須一錢﹞黃柏﹝一錢﹞

上先爲粗末。用奶汁同浸一宿。焙漧收之。每用少許。以新綿裹荊芥湯浸之。放溫。時時頻洗。

胎驚

兒在母腹。未生之前。因有所驚。胎內感之。至生下百日以來。兒心神不寧。睡臥不醒。壯熱躁煩。啼哭無時。上視發搐。面靑腰直。撮口縮腮。糞靑黃水者。此名胎驚。方論著於驚疾門之中。

胎怯

兒自生下以來。面無精光。肌肉脆薄。大便白水。身無血色。時時哽气多噦。目黑睛少。羸多哭。此胎怯也。宜天麻浴湯治之。

胎肥

兒生下肌肉濃。徧身血色紅潤。至盈月以後。漸漸肌瘦。目白睛粉紅色。五心熱。大便難。時時生涎。此胎肥也。更看父母肥瘦。肥不可生瘦。瘦不可生肥。治亦天麻浴湯。

胎熱

兒生下有血气。時叫哭。身壯熱。如淡茶色。目赤。大便黃赤。糞稠。急食乳。此胎熱也。治亦宜天麻浴湯。

天麻浴湯

治小兒胎怯胎肥胎熱等諸疾。

天麻﹝二錢﹞蠍尾﹝去毒爲末﹞朱砂末白礬末﹝各半錢﹞麝香﹝一字﹞烏蛇肉﹝酒浸去皮焙榦爲末﹞

靑黛末﹝各三錢﹞

上爲末勻。每服三錢。水三碗。桃枝葉五七條。煎十數沸。帶熱浴之。勿得浴背。湯須適溫熱用。

治小兒胎熱。或乳母飲食粗惡辛苦。乳汁不起。兒色如淡茶黃色。瘦瘠不爲肌膚。四肢痿繚戾。服之充悅健壯。

芍藥﹝二兩半﹞柴胡﹝去苗二兩半﹞鰲甲茯苓﹝去黑皮各一兩半﹞人參﹝去蘆﹞大黃﹝各一兩﹞

甘艸漧薑﹝各半兩如熱卽用枳實﹞

上爲末。煉蜜和丸大豆大。百日至一歲兒服一丸。乳服。日二。量兒大小增減。

卷一胎中病論

諸不治病

胎內十二證

一﹑雙瞽。二﹑只眇。三﹑駢拇。四﹑六指。五﹑體殘。六﹑肢廢。七﹑獨腎。八﹑喑啞。九﹑缺唇。十﹑社老。十一﹑攣拳。十二﹑侏儒。

胎外十二證

一﹑睛凸。二﹑近睹。三﹑鼻。四﹑耳反。五﹑結喉。六﹑項癭。七﹑舌短。八﹑節彈。九﹑龜胸。十﹑駝背。十一﹑膝並。十二﹑交脛。

六指

兒生下六指者。外科以利刀截一指。外貼生油膏。往往有不見痕迹者。

缺唇

兒生下缺唇。亦能彌縫。然不能掩其痕。十二病中。惟是二種僅有手段。昔人之不能。而後人得之。千載之後。必有治今人不治之病者。

卷二

五气論

兒自胎孕以至生成。皆稟五行而分五臟。故自五气以生五態。而各不同。聖濟經言。五行孕秀有異宜。

五態委保有殊气。沖和均賦。體性潛異者。蓋母气胎育。有盛衰之虛實。故其子生也。有剛柔之勇怯。又經云。

心气虛而語晚。肝气微而行遲。脾气弱而肉瘠。腎气怯而解顱。如此之類。悉皆是矣。然五臟之气。稟受殊異。

其於怯弱者。聖人亦有方藥以補養之矣。

心

心气盛者。則伶俐。早言笑。形神淸而多發。心气怯者。則性癡而遲語。發久不生。生則不黑。心主血。發爲血之餘。怯則久不生也。心系舌之本。怯則語遲也。

治小兒生下無發。以鯽魚燒灰末。和醬敷之。卽生。

巨勝丹

治小兒發久不生。

當歸﹝去蘆一兩﹞生漧地黃﹝去苗土一兩﹞芍藥﹝一兩以上並爲末﹞巨勝﹝一合別研﹞胡粉﹝半兩別研﹞

上同研勻細。煉蜜和丸黍米大。每服十粒。煎黑豆湯下。兼化塗頭上。量大小用。

又方

以楸葉中心子杵爛。絞汁塗之。

又方

以羊屎燒灰。淋汁。同豉汁洗之。三日一次。不過十次。卽生。

又方

治血熱。發薄不生。以桃柳煎湯。入豬膽汁和。沐頭。發自生。

菖蒲丸

治小兒心气不足。從小至數歲不能言。

石菖蒲﹝二錢﹞人參﹝去蘆焙半兩﹞丹參﹝去蘆一錢﹞天門冬﹝去心焙一兩﹞麥門冬﹝去心焙一兩﹞

赤石脂﹝三錢﹞

上同爲細末。煉蜜丸綠豆大。溫水下五七丸。至十餘丸。量大小增損。日三。久服取效爲度。無時。

又方

治同前。

菖蒲﹝一兩一寸九節者良﹞遠志﹝甘艸水煮去心一兩﹞桂心﹝一兩﹞黃﹝半兩﹞

人參﹝去蘆半兩﹞黃連﹝去須半兩﹞酸棗仁﹝湯浸去皮半兩﹞

上爲細末。煉蜜和丸。如雞頭實大。每服一二粒。煎生薑湯化下。無時。

灸法灸心兪三壯。灸兩足踝三壯。

又方

治五六歲不語。此心气不足。舌本無力。不能發轉故也。一云。風冷傷於少陰。以赤小豆爲末。酒和塗舌上。神效。以社壇余胙酒。與少許飲。

肝

肝气盛者。則蹺健而早行立。肝气怯者。則長不能行而腳細﹐名曰鶴膝。肝主筋。怯則筋弱。故長不能行也。又或眉久不生。眉屬肝。肝气不榮。故眉久不生也。何以知眉屬肝。且五臟皆有毛。其發屬心。心爲火。

火性炎上。故發生上槍也。須屬腎。腎爲水。水性潤下。故須生下順也。是以女人皆無外腎。故無須也。毛屬肺。肺在五臟之上而主外。故毛生皮膚之外也。眼睫屬脾。眼輪亦屬脾。脾在右偏。故睫斜生眼輪之上也。眉屬肝。肝在左偏。故眉斜生眼睫之上也。左爲上。右爲下。所以眉在上而睫在下也。

麝茸丹

治小兒從小至數歲不能行。大驗。

麝香﹝研﹞茄茸﹝酥塗炙黃﹞生漧地黃﹝去苗土焙﹞虎脛骨﹝酥塗炙黃﹞當歸﹝去蘆洗焙﹞黃﹝銼各半兩﹞

上爲細末。用羊髓二兩。煮爛。和丸黍米大。每服十丸。磨沈香湯送下。乳前。日三服。

羚羊角丸

治同前。

羚羊角﹝用尖細節密者銼取末﹞虎脛骨﹝敲破塗酥炙黃﹞生漧地黃﹝去苗土焙﹞酸棗仁﹝去皮炒過秤﹞

白茯苓﹝去黑皮各半兩﹞桂﹝去粗皮不得見火﹞防風﹝去蘆切焙﹞當歸﹝去蘆切焙﹞黃﹝切焙各一分﹞

上爲細末。煉蜜和劑。每用一子大。食前溫水化下。日三。兒大者加之。

又方

以五加皮爲末。飲服之。

灸法小兒自小至五歲。不能行者。灸兩足踝各三壯。

又灸法小兒鶴膝腳細。不能行者。灸膝眼三壯。

治小兒生下無眉毛。欲得生者。以七月中采烏麻花。不拘多少。陰榦爲末。以生烏麻油浸。每夜敷之。

赤芝散

治小兒眉毛眼睫。因癬退不生。名乳頰癬。

野油花﹝旋復花是﹞赤箭﹝天麻苗﹞防風﹝去蘆各等分﹞

上爲細末。先洗癬淨幹。以好油調塗之。後服烏犀丸。

烏犀丸

犀角末﹝一錢﹞豬牙皂角末﹝二錢﹞榦蟾末﹝三錢﹞龍腦﹝少許﹞

上爲細末。熊膽汁和丸綠豆大。每服一丸。溫水下。量兒大小加減。

脾

脾气盛者。肌肉濃而色紫。耐壯而乳多。脾气怯。則肌虛而喜汗。汗多則肉瘠。脾主肌肉。怯則肌虛。虛則榮衛衰。故汗多而肉瘠也。

丁香散

治小兒脾怯多汗。

陳皮﹝一兩﹞靑皮﹝去穣﹞訶子肉﹝去核﹞甘艸﹝各半兩﹞丁香﹝二錢﹞

上爲細末。每服二錢。水一盞。煎六分。食前溫服。兒小分之。

香瓜丸

治小兒喜汗。

大黃瓜﹝黃色出種子者﹞川大黃﹝濕紙裹煨至紙焦﹞胡黃連柴胡﹝去蘆﹞靑皮﹝去嚷﹞鱉甲﹝醋炙黃﹞黃柏﹝去粗皮﹞蘆薈上藥各等分。瓜用一个。先將黃瓜割頂去瓤。以諸藥爲細末。塡瓜內至滿。卻將頂蓋口。杖子簽定。慢火內煨熟。取藥並瓜研之。如皮研不爛則去之。幹後入麵糊。和丸綠豆大。每服三二丸。乳後冷漿水下。兒大加之。

粉身法

黃連﹝去須﹞牡蠣﹝火﹞貝母﹝各七錢﹞

上爲細末。以米粉一升。同研勻。粉身。與丁香散同用。

肺

肺气盛者。肌膚瑩白滑膩。發細黑淺。肺气怯則肌膚粗敗。若無皮而血凝。故寶鑑亦名血凝。孫眞人言。小兒出腹。肌肉猶是血也。漸漸堅化。肺主皮膚。肺气不充則血沮敗。不成肌膚。故若無皮毛而血凝。面目繞鼻口悉黃﹐閉目撮面。口中漧燥。四肢不能伸縮。哭無聲。不吮乳。此皮毛不斂也。多是不育。千金治以龍膽湯。

﹝方具於後﹞

治初生兒血凝。皮肉不斂。哭無聲。不吮乳。以胡粉研細。酒和塗之。幹卽再。

又方

以白僵蠶爲末。煎湯。適寒溫浴之。

灸法初生兒血凝。以臍四邊各去臍半寸。並鳩尾下。五處各灸三壯。

腎

腎气盛者。囟小而合早。牙齒早生。腎气怯者。解顱而囟不合。牙久不生。生則不固。面慘。目睛多白。腎主骨髓。腦爲髓海。怯則腦髓不成。故囟解而不能結也。解顱不瘥。而百病交攻。極難將護。此最爲大病矣。又腎主骨。牙乃骨之餘。怯則牙久不生也。

玉乳丹

治小兒解顱。

鐘乳粉﹝根據法煉者半兩﹞熟漧地黃﹝根據法蒸者半兩﹞柏子仁﹝半兩﹞

當歸﹝去蘆半兩﹞防風﹝去蘆分銼﹞補骨脂﹝一分揀淨微炒﹞或加黃茯苓亦得。

上爲細末。入鐘乳粉柏子仁拌勻。煉蜜和丸黍米大。每服十丸。煎茴香湯送下。乳後。

又方

治同前。

細辛﹝去苗﹞桂心﹝各半兩﹞漧薑﹝七錢半﹞

上爲細末。以乳汁和敷縫上。幹卽復敷。兒面赤卽愈。

又方

以蛇蛻皮炒焦爲末。用豬頰車骨中髓。調敷縫上。日三。一方只用豬頰髓。

又方

以驢蹄燒灰。研細末。生油和敷縫上。以瘥爲度。

治小兒囟不合生蟹足骨半兩。白蘞半兩。爲細末。以乳汁和貼縫上。

又方

以龜甲煮湯。適寒溫漬之。不得用黑者。

治小兒囟不合。鼻塞不通。以大天南星微炮去皮。爲細末。淡醋調。攤緋帛子上貼之。仍炙手熱。頻熨立效。

治小兒囟不合。囟腫囟陷並主之。

蛇蛻皮﹝半兩燒灰細研﹞防風﹝去蘆﹞白芨大黃﹝濕紙裹煨紙焦各一分﹞

上爲細末。入靑黛一分。同研極勻。每用半錢。用豬膽汁調勻。將紙一片。按大小長短。翦一紙花子。攤藥在上。仍於四邊各畱少白紙。用淡醋糊塗徧。以貼病上。不住以溫水潤動。一伏時換。一方以防風一兩半。柏子仁白芨各一兩。爲末。乳汁和敷囟上。十日知。二十日愈。日一易之。

又法治小兒解顱。囟不合。作頭巾與裹。遮護之。久而自合。千金雲。良法也。

治小兒齒久不生以雄鼠屎三十枚。日一枚拭齒斷。卽生。其屎兩角尖者。乃雄鼠屎也。一云。用雌鼠屎。兩頭圓者。

又方

以黑豆三十粒。於牛糞火內燒令煙盡。細研。入麝香少許。再研勻細。用鍼挑不生齒處。令血出。以藥末揩上。不得見風。忌醋。多年不生者。用之極效。

又方

以尿坑中竹木。正旦刮屑塗之。卽生。

卷二

乳母論

兒生自乳養者。一切不論。若令乳母乳養者。必擇其人。若有宿疾。狐臭癭。上气喘嗽。疥癬頭瘡。龜胸駝背。

鼻緊唇。癡聾喑啞。顚狂驚癇。癰疽等疾。並不可令乳兒也。

凡乳母乃血气化爲乳汁。則吾性善惡。悉由血气所生。應喜怒飲食。一切禁忌並宜戒愼。若縱性恣意。因而乳兒。

則令兒感生疾病也。若房勞乳兒。則令兒瘦瘁。交脛不能行。若醉以乳兒。則令兒身熱腹滿。若蓄熱乳兒。則令兒變黃。

不能食。若怒作乳兒。則令兒驚狂上气。若吐下乳兒。則令兒虛羸气弱。是皆所忌也。

凡每乳兒。乳母當先以手按散其熱。然後與兒吮之。若乳汁湧。恐兒咽乳不及。慮防嗆噎。則輒奪之。令兒少息。

又復與之。如是數反則可也。又當視兒饑飽節度。一日之中﹐知幾乳而足量以爲常。每於早晨。若有宿乳。須當撚去。

若夏月不去熱乳。令兒吐。冬月不去寒乳。令兒咳痢。又若兒大喜之後。不可便乳。令兒驚癇。若兒大哭之後。不可便與乳。令兒吐瀉。又乳兒不可太飽。恐停滯不化。若太飽。則以空乳令吮則消。

凡每乳兒。乳母當以臂枕兒頭。令兒口與乳齊。乃乳之。不可用膊。卽太髙。令兒飲乳不快。多致兒噎。又乳母欲寐。則奪去其乳。恐睡著不覺。被乳塡沃口鼻。別生其他事。又且不知兒饑飽也。

凡兒生六十日。目瞳子成。能識人。百日。任脈反復。一百八十日。尻骨成。能獨坐。二百日。掌骨成。能匍匐。

三百日。臏骨成。能獨立。三百六十日﹐膝骨成。能移步。乳母常須根據時按節。續續教引。使兒能會。此是定法也。卽不得常常抱持。過時都不教引。致令兒筋骨弛墮。又恐成腰腳之疾也。

卷二

愼護論

凡乳母愼護養兒。乳哺欲其有節。𦇤褓欲其有宜。達其饑飽。察其彊弱。適其薄。循其寒燠。蓋自有道。不可不知也。

凡兒自初生至盈月。宜常常時取豬乳汁滴兒口中。令咽。最爲佳妙。又以珍珠末一大豆許。用蜜一蜆殼和之。分三次或四次。每十日內外與一次。塗兒口中。安心神。鎭魂魄。

凡兒生肌肉未成。不可與暖濃新綿之衣。當與故絮帛薄衣。若與新綿濃暖﹐則蒸燠生熱。筋骨緩弱。故聖濟經云。

𦇤褓者衣欲舊帛。綿欲故絮。非乃惡於新燠。亦資父母之餘气。以致養焉。

凡乳母。若遇天和無風之時。當抱兒在日中嬉戲。使數見風日。則血凝气剛。肌肉硬密。堪耐風寒。若藏幃帳之內。

重衣溫暖。譬如陰地艸木。不見風日。則脆軟不任。易爲傷損。故聖濟經言。重衣溫濃。幃帳周密。宜與減損。甚則傷皮膚。害血脈。是生多疾也。

凡兒常令薄衣﹐𨿽冬月。但令著兩夾衣。及衲衣之類﹐若極寒。卽漸加舊絮衣。人家多務愛惜。乃以新綿濃衣。溫養過宜。適以爲害。薄衣之法。當從秋習之﹐若至來春稍暖。須漸減其衣。不可便行卒減﹐恐令兒傷中風寒。

凡兒於冬月。須著帽項之衣。夏月須著背褡。及於當脊。更襯綴一重。以防風寒所幹。謂諸髒之兪。皆在於背故也。

又常令乳母。每日三時。摸兒項後筋兩轅之間。名曰風池。若熱。卽須熨之。令微汗則愈。諺云。戒養小兒。愼護風池者是也。

凡兒於春時。不可覆頭裹足。致陽气不得出泄。則發熱矣。

凡兒常當看覷消息。無令身體有汗。若汗出則致腠理虛。而以受風寒。晝夜寤寐。皆當愼之。須審天气冷暖。衣服濃薄。

凡兒於暑月。時常令在涼處。勿禁水漿。但少少與之。惟是不宜多與。

凡兒不可抱於檐下洗浴。又不可當風解脫。恐爲寒幹。又啼哭未斷。不可與乳。冒冷衝寒。不可哺飼。恐爲食傷。

又不可近神佛之前。驢馬之畔。又不可令兒見怪異之物。及各門異戶不相識之人。恐爲客忤。

凡兒生三日之外。當與少哺。姚和眾云。以粟米煮粥。飲研如乳汁。每日與半蜆殼許。以助谷神。導達腸胃。孫眞人云。以粳米飲。七日外與三大豆許。愼不可雜與藥喫。巢氏云。兒生滿三十日後。當哺少物。如二棗核許。至五十日。

如櫻桃許。至百日。如大棗許。若乳少。當以意增之。不可多與。恐不能勝。別生病矣。若乳多。不消哺食者。亦須少少與之。以壯腸胃。兒大。稍稍增之。當有常劑。聖濟經亦云。兒生三日用飲。過三日用哺。哺之以賴殼气也。哺之多少。量日爲則。如是則五臟得養。而胃气壯矣。今之養小兒者。多務愛惜過當。往往至二三歲。尙未與食。致脾胃虛弱。

體力怯軟。平生多病。若在半年之後。宜煮陳米稀粥與之。十月以後。漸與稠粥爛飯。以助中气。則自然易養少病。惟忌生冷油膩葷茹甜物。

凡小兒乳哺。旣有常劑。若忽爾卻乳哺少者。此是腹中少有不和也。盒飯與微微下之。若都不肯食。但飲少乳者。

此傷重。要下之。不可不下也。若不與下。則生寒熱。或爲吐痢。及爲癖積。脈大者發癇。皆不早治之由也。孫眞人亦曰。小兒寒熱。亦當下之。乃瘥。又小兒乳哺。不能無痰癖也。常當節適之。若稍不進乳食。便以微藥克化。紫圓最妙。

﹝方在後﹞不得行藥轉痢。又不得爲無事而遷延。致病大卽難治爾。小兒微患。便與微下。則損不甚而易愈矣。若於春夏之時有疾。﹝千金雲。立夏後﹞切不可妄行吐下。及微疾亦不可亂行鍼灸。蓋鍼灸傷經絡。吐下損腑臟故也。若誤行轉瀉。則使下焦虛而上焦熱。變成大病也。故巢氏有言。小兒春夏。自非甚病。決定不可吐下者是也。

卷二

食忌論

凡小兒有不可食之物。不可不知。今具於後。

小兒不可多食栗子。令兒气弱行遲。熱食則气壅。

小兒不可食蕨菜。令兒立則無力。久不能行。小兒不可食芡。令兒不能行。

小兒不可食黍米雞肉胡瓜。令兒腹中生虫。經驗方云。小兒未斷乳。食雞肉。令小兒腹中生蛔虫。

小兒不可食越瓜。令兒發痼疾。

小兒不可食麥。令兒發落。﹝麥是蕎麥也﹞

小兒不可食鳧茨。令兒臍下痛。

小兒不可食鱘魚。令兒生癥癖。

小兒不可食炒豆豬肉。令生气壅致死。

卷二

大小論

經言六歲以上者爲小兒。十八以上者爲少年。據此之言。則十八以下者。皆爲小兒也。此乃古之所論爾。以今時校之。則時世相異。理或未當。且禮云。男子三十曰壯有室。又曰。男子三十而娶。是古之男子。皆三十以上方娶。故十八以下。得爲小兒之稱。今之時則不然。男不過十五而娶。至十八已有生一二子者。豈得爲小兒也。以今時言之。當以十四以下爲小兒治。其十五以上者。天癸已行。婚冠旣就。則爲大人治耳。

卷二

諸般色澤紋證論

經云。小兒六歲已還者。經所不載。有病難治。無承據之事也。詳之。此謂嬰兒未能言者。有病則無由問其所苦。故無承據也。若能言者。必能問之。小兒豈有六歲尙不能言者哉。其不能言者。惟一二歲兒也。故先賢言嬰兒未能言者。最爲幼小。有病則肌膚未全。寸關不辧。變蒸交互。气血細微。若憑診切。實難明曉。惟在觀其形色。參其證候。乃知病之所在者矣。其觀視之法。須要安神定志。勿令情意惑亂。不得於兒哭斷之時。睡起之際。則色不正矣。須於辰時之後。巳時之前。夏卽未熱。冬卽未溫。外色不雜。內气閒雅。乃可向明而觀察之也。聖濟經曰。通識之士。必察剛柔勇怯。視其盛衰虛實。適以寒溫。平以陰陽。病之輕重緩急。隨證以治之。不必蔽於難治也。諸所論繁紊。難以執據。今采其當者。

敍而次之。

卷二諸般色澤紋證論

諸色澤候

面上五臟部分色

左頰主肝。右頰主肺。額上主心。鼻上主脾。﹝一云唇口﹞頤上主腎。色靑爲風。色赤爲熱。色黃爲食。色白爲气。色黑爲寒也。

面上五臟四時色

經言五臟之色。皆外榮於面。故死生疾病系焉。肝主春。其色靑。心主夏。其色赤。脾主長夏。其色黃。肺主秋。其色白。腎主冬。其色黑。是謂五臟之色。隨四時各榮於面也。其色不深不淺。應常光潤者。爲平和也。若色重深者。其髒實。淺淡者。其髒虛。

面上五臟生死色

經曰。滋榮者。其色生。靑如翠羽。赤如雞冠。黃如蟹腹。白如豕膏。黑如烏羽。枯夭者。其色死。靑如艸玆。赤如血。黃如枳實。白如枯骨。黑如炱煤。

面上五臟部分相乘色

肝色靑者本色也。赤者心乘肝也。黃者脾乘肝也。白者肺乘肝也。黑者腎乘肝也。

心色赤者本色也。靑者肝乘心也。黃者脾乘心也。白者肺乘心也。黑者腎乘心也。脾色黃者本色也。靑者肝乘脾也。赤者心乘脾也。黑者腎乘脾也。白者肺乘脾也。肺色白者本色也。靑者肝乘肺也。赤者心乘肺也。黃者脾乘肺也。黑者腎乘肺也。腎色黑者本色也。靑者肝乘腎也。赤者心乘腎也。黃者脾乘腎也。白者肺乘腎也。

面上五臟四時相乘色

經言靑赤見於春。赤黃見於夏。黃白見於長夏。白黑見於秋。黑靑見於冬。是謂五臟之生。五行相繼也。爲病輕。若肝色見靑白。心色見赤黑。脾色見黃靑。肺色見白赤。腎色見黑黃。是謂眞藏之色。五行相克也。爲病重。

面目死生色

內經曰。凡病面黃目靑。面黃目赤。面黃目白。面黃目黑者。皆不死。聖濟經云。脾眞爲本。

而面黃必生者。以眞气外榮故也。若面靑目赤。面靑目白。面靑目黑。面黑目白。面赤目靑者。皆死。謂無脾色外榮。而眞气已絕故也。

鼻上色

聖濟經曰。鼻端靑爲腹冷。黑爲水气。白爲無血。黃爲胸寒。赤爲有風。鮮明爲畱飲。

目內色

赤者心熱。淡紅者虛熱。靑者肝熱。淺淡者肝虛。黃者脾熱。無精色腎虛。

金匱死色

凡小兒病者。有黑色滿面。或繞口入口。或延眉繞目。或暗人中者。皆死。有靑色延面。連目入耳者死。目無精光。眼中有物。如橫紅鍼者死。

外臺死色

凡小兒病者。面上有靑黑色。如紗蓋定。從髮際至印堂者。不以疾狀淺深。六十日死。至鼻柱者。

一月死。至人中者。十日死。滿面者。卽日死。

卷二諸般色澤紋證論

諸處紋狀候

耳後完骨上。有靑脈如綫三兩路。臥不靜者。此癇疾候。當刺。掐破令血出。以爲小治。若目腫破者。死候也。

手大指後。白肉魚際之上﹐有筋絡色靑黑者。胃中有寒。赤黃者有熱。赤靑黑雜者寒熱。若靑而小短者少气。

叉手處。手大指第二指之間虎口上。有筋脈如綫。看其顏色曲直。以決其病。若紋直者是驚。曲者是傷。沈隱爲風。

曲外有冷。曲內爲食。

﹝歌曰﹞虎口靑紋直。情知四足驚。黑色元因水。赤乃火飛禽。淡紅人驚發。灣紫有傷尋。外冷內爲食。沈隱定風生。長大疾須重。短小得安平。但看叉手處。病候驗虛眞。

第一指上仄三節。名曰三關。小兒從男左女右看之。有八般筋脈紋狀。以驗其病。名曰八片錦。最下一節。名爲气關。有紋過者。病才覺重。諸病旣生。則气不調順。故名气關也。第二節

。名爲風關。有紋過者。須髮驚風。漸加困重。

故名風關也。第三節

。名爲命關。有紋過者。則病極而命危殆。故名命關也。

圖魚刺形。主初驚。在气關。主壯熱吐瀉。在風關。主初驚才發。在命關。驚極難治。

﹝歌曰﹞形如魚刺是初驚。徧體如湯面色靑。吐瀉躁煩如似此。通腸和气便惺惺。

垂鍼形。主瀉痢。在气關。主傷冷吐瀉。在風關。瀉傳驚風。在命關。驚傳慢驚風極候。

﹝歌曰﹞形如懸鍼瀉痢多。發驚身熱定違和。此病若變驚風慢。命關已度是沈。

水字形。主肺驚。在气關。涎痰咳嗽虛積。在風關。發驚喘哽涎。在命關。困不治。

﹝歌曰﹞形如水字肺家驚。虛積相傳面色靑。鬲上有涎須與治。命關若過更無寧。

乙字形。又曰中曲。主食驚。在气關。主食傷吐痢。在風關。傳變風。乙形屬肝。肝刑於脾。在命關。傳慢脾風。不治。

﹝歌曰﹞形如乙曲病因肝。眼慢驚啼螈偏。冷積爲傷傳變此。慢脾風已度三關。

去蛇形。主內實外虛。來蛇形。主外實內虛。蛇中卷形。內外俱虛。此數樣皆曲虫。又曰曲蛇。在气關。主疳積。在風關。主勞帶驚。在命關。不治。

﹝歌曰﹞形如蛇曲病因深。脾積疳勞又帶驚。未過二關宜早治。若過三關更莫論。

長者弓形。短者環形。主疳積。在气關。吐逆疳熱。喫泥土。在風關。疳極羸瘦。在命關。不治。

﹝歌曰﹞形如環弓疳气黃。好食泥土是尋常。此病早求良醫治。三關已到命飛揚。

亂紋形。主虫痛。在气關。主气不和。有虫積。食諸生物。在風關。主虫咬心腹痛。在命關。病困極難治。

﹝歌曰﹞紋亂縱橫虫上尋。曉夜啼號不可禁。神佛求徧都無應。安虫取積得康寧。

珠形死候。此候不拘三關上下。見者皆爲死候。

﹝歌曰﹞流珠死候不須醫。便是沈莫療之。三關若見都休望。安排後事更無疑。

﹝諸紋總歌﹞魚刺初驚候。懸鍼瀉痢多。水紋驚肺積。乙樣是肝訛。曲虫驚疳病。環弓一論過。亂紋虫咬甚。流珠病已。

卷二五臟主病論

諸形證候

肝臟

肝主風。肝病實。則目直叫哭。呵欠頓悶項急。﹝治當瀉之﹞肝病虛。切牙多欠。口中气熱。

則外生風。口中气溫。則內生風。﹝治當補之﹞肝熱則衣撚物。熱甚則目直視不搐。風主動。又風淫末疾。熱卽風動於四末。故手衣撚物也。熱入於目。牽其筋脈。則兩俱緊。不能轉視。故目直也。﹝治當瀉其心肝﹞肝有風則目連札。風甚則身反折彊直不搐。凡病新久皆引風。風動上於頭目。目屬肝。風入於目。則目上下左右如風之吹。不輕不重。兒不能任。故目連札也。風甚則風入於筋脈。筋脈緊急。故身反彊直也。﹝治當瀉肝補腎﹞肝有熱有風。甚則皆兼驚證。不搐者。謂未得心熱故也。若心熱乘於肝。則子母俱有實熱。風火相搏。而乃發搐。其抽掣之勢。如風蕩火也。﹝治在驚疾門之中﹞若肝熱衣撚物。壯熱飲食喘悶者。肺乘之也。﹝治當瀉肺﹞肝於四時。冬相春王。夏衰秋絕。若在春肝王之時。﹝早晨亦同﹞反見肺病乘肝者。是肺彊肝怯也。﹝治當瀉肺補其腎。今肝虛補腎者。母能令子實也。甚則宜補其肝。或子母俱補﹞輕者肺病退則愈。重者目中淡靑。必發驚。若更有赤者。當發搐也。謂怯則目淡靑色。有心熱則赤。故當發搐。肝虛實皆主風。若外感生者。則呵欠頓悶。口中气熱。﹝治當發散﹞若能食飲水不止者。當微下之。余不可下也。

心臟

心主驚。心病實。則叫哭發熱飲水。惕跳上竄發搐。﹝治當瀉之﹞心病虛。則臥而悸動不安。

手足搖縱。﹝治當補之﹞心病虛實皆主搖。心實則喜仰臥。謂心气實則气上行澀。若合面臥。气則不通快。故喜仰臥。使气得上下通也。﹝治當瀉之﹞心熱則視其口中气溫。或合面臥而就冷。及上竄切牙也。謂心熱則胸亦熱。兒𨿽不能言。有就冷之意。故合面臥也。﹝治當瀉熱﹞若邪熱乘心。則爲驚啼。﹝治當安神﹞心於四時。春相夏王。秋衰冬絕。若在夏心王之時。﹝日中亦同﹞反見腎病乘心者。是腎彊心弱也。﹝治當補其肝心。瀉其膀胱。今腎彊而瀉膀胱者。謂腎主虛而無實。瀉其膀胱之府。則髒不得盛也﹞輕者腎病退則愈。重者悸動不已。當發搐也。

脾臟

脾主困。脾病實。則困睡身熱。飲水能食。﹝治當下之﹞脾病虛。則身溫四肢冷。吐瀉生風。

﹝治當補之﹞脾寒者夜啼。脾屬陰冷。卽夜間發痛。故兒啼哭。﹝治當溫中﹞脾熱者弄舌。脾熱則舌絡緊。故時時舒吐也。或時飲水。熱則津液少故也。﹝治當分解其熱﹞不可用涼藥下之。醫者多疑其飲水爲熱。

便以涼藥下之。加面黃肌瘦。五心煩熱。則爲疳也。﹝治在疳疾門中﹞若不因脾熱。大病未已。弄舌者凶也。又脾藏冷熱皆主吐瀉困倦。若吐乳色黃者傷熱。吐乳色靑者傷冷。四時之間。秋冬春三時皆冷多。惟夏暑時有熱多。

胃

胃熱者。若吐瀉昏睡。露睛者虛熱也。若吐瀉昏睡。不露睛者實熱也。胃久虛熱。多生疸病。胃冷者。

若吐痰白沫綠水。不食腹痛。或瀉靑白痢。谷不化者。胃虛冷也。若胃虛怯有汗者。但上至項。下至臍也。若面白。目無精光。口頻撮。口中气冷。不思食者。胃不和也。又小兒筋骨未成。血脈未全。自小多啼哭者。胃啼也。脾胃二者。腑臟表裏。人之司命。故同病也。脾於四時。王在四旁。

﹝謂四季月﹞若於王時。反見他藏病乘脾者。是脾弱也。﹝如春季三月木位土王之時。見肺來乘之。秋九月金位土王之時。見肝來乘之之類是也。他仿之。治當補弱爲彊。隨證治之﹞輕者所乘之藏病退則愈。重者面目赤黃。脾怯也。

肺臟

肺主喘。肺病實。則身溫悶亂。气促喘急。﹝治當瀉之﹞肺病虛。則身熱哽气。長出气。﹝治當補之﹞肺熱則手掐眉目鼻面。甚則吐稠涎。及咯血者。久則肺虛。﹝治當補之﹞若虛熱則唇深紅色。﹝治當解熱﹞若實則涎痰潮吐。﹝治宜下涎﹞肺气盛而熱。又復有風冷者。則胸滿短气悶亂。喘嗽上气。﹝當先治肺。後散風冷﹞若肺只傷風者。不胸滿也。﹝但只散風﹞又肺有虛實寒熱咳嗽者。並於咳嗽門論之。

肺於四時。夏相秋王。冬衰春絕。若在秋肺王之時。﹝日時同﹞反見肝病來乘肺者。是肝彊肺怯也。肺怯則唇色白。若病而悶亂气粗。喘促气哽者難治。爲肺虛損也。唇白謂肺脾病久也。脾爲肺之母。母子皆虛。不能相營也。故名曰怯。﹝治當補脾肺而瀉其肝也﹞輕者肝病退則愈。重者唇白枯者死。白澤者吉。

腎臟

腎主虛。腎病無實。惟斑瘡。腎實則變黑陷。余無實病。腎病虛。則身冷無精光。畏明。體骨重。

蓋腎气不足。則下竄而骨重。

惟欲墜於下而縮身也。又腎屬水。陰也。虛則畏明。若因他病致腎虛者非也。又腎虛者。謂本怯。由胎气不成。

精神不足。目中白睛多。面白無光。多解顱。此皆難養。縱長不過八八之數。若恣色欲。多不及四十而亡也。

﹝治並當補之﹞腎於四時。秋相冬王。春衰夏絕。若在冬腎王之時。﹝夜半同﹞反見心病來乘腎者。是心彊腎弱也。﹝治當瀉心而補腎﹞輕者心病退則愈。重者下竄不語。腎怯虛也。凡病必視其新久虛實。假令肺病又見肝證。若切牙多欠者則易治。調肝虛不能乘肺也。若目直叫哭。項急頓悶者則難治。謂肺病久則虛。肝彊而實。反勝其肺也。虛則補其母。實則瀉其子。又病必視其五臟衰王時候。參其相乘勝負虛實。其順易治。微邪是也。逆者難治。賊邪是也。五臟相反。隨證治之。

凡病先虛。或已經下之。有合下之者。必先實其母。後下其子也。假如肺虛而痰實。此可下之證。當先益其脾。後乃瀉肺也。諸病仿此。

凡病有熱者。或疏利解化之後。無虛證者。勿得用溫補之。若用之。熱必隨生。

卷二五臟主病論

諸死絕候

喬嶽五臟絕歌

﹝心臟﹞吐瀉變爲痢。血黑渴難當。﹝心主血。心絕則血色變黑。虛燥而發渴﹞肌瘦難行坐。虛舌不縮藏。﹝心主舌。絕則不能收﹞兩臉如脂赤。﹝痢久則面當無色。今面色反如脂者。心絕則虛陽上發也﹞無語口生瘡。﹝心主舌。絕則不能語﹞若向夏中得。更莫細思量。﹝肝臟﹞眼目時時澀。渾身似醉人。頻頻只要睡。心煩又多嗔。﹝肝主目。絕則不能開。故澀而只要睡。又肝主筋力。絕則如醉人。不能舉也。又肝主怒。絕則多怒不止也﹞唇白眼胞腫。狂躁足啼聲。東方應此候。病則不宜春。﹝脾臟﹞面色黃時好。不可見相傳。體弱憎寒甚。虫行覓食餐。﹝脾主肢體。絕則體弱。又脾絕則腎逆乘之。故發熱憎寒。

脾絕則胃熱。故虫不安而上吐出﹞喫乳唇無力。齒露蓋時難。﹝脾主唇。絕則不能收掩其齒。又不能吮乳﹞眼傾休下藥。﹝眼眶屬脾。絕則傾陷﹞免更住人間。﹝肺臟﹞肺候應白色。莫使見絕形。鼻靑孔燥黑。腹脹眼胞傾。﹝肺主鼻。絕則肝逆乘之而色靑。又肺絕則無涕。故孔黑燥也。肺主眼胞。絕則陷之﹞項直喘气急。胸凸沒回聲。﹝肺主气。絕則喘急項直。以引气也。气絕則胸中滿凸。但有出气而無回气也﹞秋間逢此候。四方別托生。﹝腎臟﹞冷汗時時有。

尿多夜裏驚。﹝腎絕則陰陽相離。故冷汗出而小便不禁。精者神之舍。絕則精神離。故夜裏多驚。腎屬陰。夜亦屬陰故也﹞徧身生粟疥。手足冷如冰。﹝陽盡不能充暖故也﹞項倒頭難舉。面黑沒精神。﹝腎絕則天柱骨倒。面目皆黑。無精神也﹞此候應壬癸。冬得殞其身。

王叔和死證歌

眼上赤脈。下貫瞳人。囟門腫起。兼及作坑。鼻漧黑燥。肚大靑筋。目多直視。都不轉睛。

指甲黑色。忽作鴉鳴。虛舌退場門。嚙齒咬人。魚口气急。啼不作聲。蛔虫旣出。必是死形。用藥速急。十無一生。

錢乙死證

瀉不定。精神好。大渴不定。止之又渴。吹鼻不噴。病重口漧不睡。時气唇上靑黑點。頰深赤如塗胭脂。鼻孔開張。喘急不定。面有五色。不常不澤。

諸般死證

病困汗出。如珠不流。頭毛上逆。唇口枯漧。口鼻冷气。頭足相抵。臥正如縛。四肢垂。手足掌冷。

通眞子死候歌

囟陷唇幹目直視。口中冷气臥如癡。身形彊直手足軟。掌冷頭低盡莫醫。

卷三

變蒸論

小兒在母腹中。胎化十月而生。則皮膚筋骨腑臟气血𨿽已全具。而未充備。故有變蒸者。是長神智。堅骨脈也。變者易也。蒸者熱也。每經一次之後。則兒骨脈气血稍彊。精神性情特異。是以聖濟經言。嬰孺始生。有變蒸者。以體具未充。精神未壯。尙資陰陽之气。水火之濟。甄陶以成。非道之自然。以變爲常者哉。故兒自生。

每三十二日一次者。以人兩手十指。每指三節。共骨三十段。又兩掌骨。共三十二段。足亦如之。以應之也。太倉公曰。气入內支長機骨於十變者。乃是也。聖濟經又曰。變者上气。蒸者體熱。上气者。則以五臟攺易。而皆上朝藏眞。髙於肺也。體熱者。

則以血脈敷榮。陽方外固。爲陰使也。故變蒸畢而形气成就是也。亦由萬物之生。非陰陽气蘊熱蒸。無以榮變也。兒自生三十二日。爲第一變者屬腎。又三十二日再變且蒸者屬膀胱。腎與膀胱爲表裏。共六十四日也。其變則耳與KT骨皆冷者。腎爲水。水數一。故爲變蒸之始也。又三十二日爲第三變屬心。又三十二日爲第四變且蒸屬小腸。心與小腸爲表裏。共一百二十八日也。其變則汗出而微驚者。心爲火。火數二。故爲變蒸之次二也。又三十二日爲第五變屬肝。又三十二日爲第六變且蒸屬膽。肝與膽爲表裏。共一百九十二日也。其變則目不開而赤者。肝爲木。木數三。故變蒸之次三也。又三十二日爲第七變屬肺。又三十二日爲第八變且蒸屬大腸。

肺與大腸爲表裏。共二百五十八日也。其變則皮膚熱。或汗或不汗者。肺屬金。金數四。故爲變蒸之次四也。又三十二日爲第九變屬脾。又三十二日爲第十變屬胃。脾與胃爲表裏。共三百二十日也。其變則不食腹痛而吐乳者。脾爲土。土數五。故爲變蒸之次五也。後又六十四日復一大蒸。四次積二百五十六日。大蒸畢。凡五百七十六日。大小蒸變量足。其血脈充榮。則手受血而能握。足受血而能步。此亦手足之應也。其變蒸之候。體熱微驚。耳冷KT冷。上唇頭有白泡起。若魚目珠子。脈亂或汗或不汗。不欲食。食則輒吐。目白者重。目赤黑者。微閉而不開。至變蒸了。自然明矣。其輕者五日而衰。重者十日而衰。或先期五日。或後之五日。或十日之中。熱乃除耳。若熱甚違日不歇。不得驚動。勿令旁邊人多而語雜。不可妄行灸刺。但少與紫丸微利之。則熱便止矣。

或用孫眞人肘後黑散子粉香散調治亦可。惟不可余治。若傷寒時行溫病。及驚熱溫壯等候。𨿽與變蒸頗皆相似。

耳熱KT熱。唇上無白泡珠。乃爲他病。各從其證爲治。若以變蒸內有寒。加之寒熱交爭。臍腹夭矯。啼不止者。

熨之則愈。

卷三

變蒸賦

看病嬰兒。先明四時。旣有變蒸之狀。還如溫壯之推。寒熱初來﹐愼一七而方退。周期未滿。當四八以重期。原夫魂魄將成。筋骸始榮。開舒腠理。通徹奇經。運用而陰陽以正。往來而血气初平。頓覺精神嬰嬰。全然有異。未知蒸變一一。子細須明。肝者幹也。東方所屬。爲木象之三數。發形證於兩目。渾身壯熱。令瞳子以無輝。徧體昏沈。爲神魂而未足。四數於金。二由在火。咳嗽頻頻。汗珠顆顆。兩日間嚏噴仍加。數夜裏虛驚又可。暗增骨髓。學反復以番身。漸長性情。畏傍人而戀我。脾土五呼。腎水一稱。穀气暗引。精志時增。乳哺甘甜。KT骨成而獨坐戲。經絡流利。掌骨具而匍匐能。次後筋脈之稍更。膝踝之漸變。气血先榮於四肢。光彩遂滋於滿面。亭亭立猶未穩。嘍嘍語尙聲顫。手足受血。移步行而堪憐。耳目通神。意智生而可羨。斯由呼吸以定。肌體乃濃。兩气而外陽內陰。一息而入鼻退場門。期來應節。自然腑臟充盈。將養乖宜。致得風邪甚有。於是發豎無潤。乳吐口。珠起丹唇。冷浸KT耳。或腸鳴而微利。或驚啼而勿喜。經云。蒸卽蒸血肉之堅。變卽變形神之正矣。

卷三

變蒸方治

紫丸

治小兒身熱。變蒸不解。及溫壯傷寒。乳哺失節。宿滯痰癖。腹滿吐。便利不調等疾。亦治食癇。先寒後熱。

代赭石﹝火﹐醋淬十次﹞赤石脂﹝各一兩﹞巴豆﹝三十个﹐去皮心油﹞杏仁﹝五十粒﹐去皮尖﹞

上前二味爲細末。下二味搗成膏。相和更杵二千下相得。若硬。入少蜜。同杵作劑。密器中收之。三十日兒。服麻子許分丸。乳汁送下。候食頃之後。方與少乳。勿得多與。至日中當小利。卽熱除。若未除。明旦更一服。百日兒。小豆許。以此準量加減。夏月多熱。喜令發疹。每二三十日。輒一服甚佳。

黑散子

治嬰小身熱。變蒸不解。及挾時行溫病。

麻黃﹝去根節﹐二分﹞大黃﹝一分﹞杏仁﹝一分去皮﹐二分和皮用﹞

上都燒存性。爲細末。每服一字。或半錢。量大小加減。以水半銀盞。煎少許。須抱兒於暖溫避風處。連進二三服。取微汗。候身涼。以粉香散撲之。一方只炒黑用。

粉香散

蚌粉﹝不以多少研極細﹐水飛過﹞麝香﹝少許﹐研﹞

上勻末。用綿裹撲粉兒身。如已涼。胃气未和。不快美乳。服觀音散。方在後。

熨法

治小兒變蒸。內有寒加之。發寒熱交爭。臍腹夭矯而痛。啼不止。竈中灰食鹽二味。量其相等和勻。炒令熱。以重帛裹。適溫熱熨兒。仍不可太熱。恐驚烙兒也。

以上凡兒於變蒸之內。若遇身熱脈亂。汗不出。不欲乳食。乳食後輒吐者。必審其日數。度是變蒸之時者。

𨿽有是證。無所苦也。

陳知軍云。小兒變蒸。但以四君子湯加茯神與服。其方白術人參茯苓茯神各半兩。甘艸炙三錢。同末。薄荷湯下。調一錢。愼不可余治。及服驚藥。恐冷傷胃气也。

卷三

脈理論

凡兒稟受。臟腑气血。榮衛形體。𨿽有生皆全。然於未語之前。變蒸之際。則血气未充。膚革未固。筋骨未堅。脈狀未成。若有病也。難爲診切。又難訪問。以是賢聖言嬰小之病難治者。以無承據也。故立其觀視形色之法焉。兒自生。積五百七十六日。大小變蒸數畢。則气血榮。精神異。筋骨壯。脈理全。然後方可診切。又能言問也。或以謂小兒之陰。與壯老不同者。是不達延醫之大體也。凡脈之長短遲速。在因形以別之。不必拘於至數。經言小兒脈多雀斗。要以三部爲主。其脈小數小細者平也。諸家所言甚眾。今擇其當者具之。孫眞人云。小兒之脈。固難分表裏。今撮其要者。不出數條。其總目歌曰。小兒有病須憑脈。一指三關定其息。﹝小兒臂短。難以布其三指以分三關也。以一指診之﹞浮洪風熱數爲驚。虛冷沈遲實有積。

浮脈爲風。秋得之曰平。余時得之。主傷風寒。頭疼壯熱。或夜熱晝涼。咳嗽嚏噴。鼻塞淸涕。嘔逆不食。

﹝歌曰﹞浮爲風兮秋日平。余中風寒頭目疼。壯气夜極鼻淸涕。嚏噴咳嗽吐食頻。

洪脈爲熱。夏得之曰平。余時得之。主風熱壅盛。身體溫壯。瘡瘍血泄。

﹝歌曰﹞洪爲應候夏時和。余須發熱壯溫多。風壅作驚或瘡腫。有時泄下血滂沱。

數脈爲驚。春得之曰平。余時得之。主驚風抽掣。脈數小者。多睡惕跳。直視怕怖。盜汗非時。切牙吐舌。微吐喘息。脈數大者。一兩日間。必發搐搦也。

﹝歌曰﹞數爲驚候春日長。余時小數睡驚揚。喘息直視舌頻吐。大數潮搐發沈殃。

沈遲爲虛冷。冬得之曰平。余時得之。主脾胃虛弱。泄瀉滑腸脫肛。吐痢不止。日漸羸。以成脾困。或作疳勞。

﹝歌曰﹞沈遲之脈冬日安。余時脾胃弱虛言。泄瀉滑腸肛脫出。吐痢羸瘦變疳。

實脈爲積滯。四時得之。皆主食傷積聚。面黃腹脹。發焦煩渴。吐腹痛。

﹝歌曰﹞實脈含傷積滯言。壯熱腹脹發毛幹。吐痢肚疼或爲癖。四時無異一般看。

實鑑四時脈。謂者弦夏洪。秋浮冬沈。四季緩。各推其王相表裏以察病。假令春得弦而浮者。病在表在府。

爲陽爲順。病則易治。若得弦而沈者。病在裏在藏。爲陰爲逆。病則難治。余時仿之。

王氏脈歌

小兒乳後輒吐逆。更兼脈亂無憂慮。弦急之時被寒纏。脈緩卽是不消乳。緊急細快亦少苦。虛濡邪气驚風助。痢下宣腸急痛時。浮大之脈歸泉路。

脈經曰。小兒之脈快疾。一息七八至曰平。不及曰損。太過曰至。

通眞子歌

小兒三歲至五歲。呼吸須將八至看。九至不安十至困。短長大小有邪干。

又曰

小兒脈緊是風癇。沈脈須知乳化難。腹痛緊弦牢實祕。沈數有熱在骨間。

死證脈

脈來三動而止不見者死。脈來速如弓弦硬直者死。脈來瞥然不見者死。

﹝歌曰﹞三動而止不來凶。速硬如弦勁在弓。瞥然至而反不見。皆爲死脈定由宗。

諸般病脈

脈弦者爲風寒。弦數者爲瘧。脈急者爲气不和。或爲客忤。脈緊者爲痛。緊數者驚癇。脈浮者爲風。浮緊者驚風。浮大者傷寒。浮虛者盜汗。浮數者風熱。脈伏者爲气滯。脈緩脈細者皆爲冷。爲乳不化。脈虛脈濡者。爲虛弱。爲驚。虛濡者慢驚風。虛緊者伏熱﹐脈沈重者爲有積。沈數者骨間冷。﹝一云骨間熱﹞沈遲者虛冷。沈緩者傷食。脈牢緊者癖聚。牢實者腸祕。

心脈滿大。肝脈小急者驚癇。心脈數小者疳淋。數急者熱。寸口脈直上直下者爲驚。寸口脈大小脈不勻。亂者變蒸。左手寸口無脈。心痛中熱。嘔逆口瘡。或咳嗽。喉中哽聲。頭汗出而熱。此乳母食冷以乳兒所作也。又脈亂者吐逆。右手寸口無脈。胸滿短气。吐逆噫噦。喉中響。此乳母抱兒衝冒風寒所作也。凡脈如雀啄而緊者風癇。

凡脈大小不根據部次者惡候。

凡小兒脈快。呼吸八至曰平。九至曰病。十至曰困。

凡小兒脈虛者病亦虛。輕手得也。脈實者病亦實。重手得也。故急驚脈促急。慢驚脈虛微。

卷三

諸身熱論

凡小兒有病。皆須身熱。其證不一。今條而具之。

小兒於某時間發熱。過時卽退。至來日根據時發熱。﹝晝夜同﹞此爲潮熱。欲發驚也。

小兒身熱。但一向壯熱不已者。此爲壯熱。甚則發驚也。

小兒身熱。但溫而不甚壯熱。此爲溫熱。

小兒身熱。口中气熱。叫哭無時。呵欠頓悶。面目靑色。此爲風熱。甚亦發驚。

小兒身熱。飲水悸惕。手足搖動。上視弄舌。印內靑筋見。掌中赤。怕物生涎。此爲驚熱。

小兒身熱。面赤時久不退。睡覺顚叫。气急發渴。胸髙熱壅。此爲積熱。與壯熱相似。但胸髙涎壅爲異。乃臟腑積蘊熱毒。三焦鬲脘壅滯也。又搖頭頂硬者。亦三焦鬲脘壅也。以上皆甚則發搐。﹝治在驚癇門中﹞

小兒身體發熱。气促鼻塞。淸涕嚏噴。寒毛立。眼淚出。或出痰水。此爲傷寒。﹝治在傷寒門中﹞

小兒身熱。時發時退。退但肚熱。或夜發熟﹐面黃腹脹吐瀉。乳食不化。糞酸臭異常。此爲食傷。﹝治在傷食門中﹞

小兒夜發熱。曉卽如故。多涎喜睡。此肺虛發熱也。此與食傷夜發熱相似。須要識之。況二證余候各皆不同。食傷者可下。肺虛者不可下。下之則失津液。發渴引飲。昔錢乙治朱監簿子五歲。

夜發熱。曉卽如故。眾醫作熱。以涼藥解之不愈。其候多涎喜睡。又以藥下其涎。病益甚。至五六日。大引飲。請乙治之。乙曰不可下。乃取白術散煎湯三升。使任意取足服。朱曰。飲多不作瀉否。乙曰。無生水不能作瀉。縱痢亦不足怪。但不可下耳。朱又曰。先治何病。乙曰。止瀉治痰。退熱淸神。皆此藥也。服盡。又作兩次與服﹐其子不渴無痰。又投阿膠散二服而安。是此證也。錢乙方本集載之。小兒每早食後發熱。至夜則涼。此爲血熱。﹝治方在後﹞

小兒身熱。形瘦多渴。飲食不爲肌肉。此爲疳熱。﹝治在疳門中﹞

小兒血气旺盛。發渴引飲。大便黃堅。小便赤少。四肢身體翕然而熱。此爲胃實熱也。﹝治宜下之﹞

小兒身熱微驚。耳冷KT冷。上唇頭有白泡起。如魚目珠子。或汗或不汗。此爲變蒸。﹝治在變蒸門中﹞

小兒身熱。昏睡驚悸。喜嚏噴。耳KT冷。此爲瘡疹候。﹝治在瘡疹門中﹞此與食傷變蒸相似。傷寒耳KT皆熱。變蒸唇上有白疣泡珠子爲異。

小兒身熱者。更有內外。在內者多飲水得之。在外者多因風寒得之。錢氏有云。小兒身熱飲水者熱在內。

身熱不飲水者熱在外。此大槪之驗也。在內者宜下之。在外者宜散之。若小兒積蘊內外。感傷表裏。渾身俱熱。

頰赤口漧。小便赤。大便焦黃少者。先以四順淸涼飲子。利動臟腑。熱卽退矣。旣而復熱者。是裏熱已解。而表熱未除。復以惺惺散。或紅綿散加麻黃。微發其汗。表熱乃去。旣去又復發熱者。世醫盡不能曉。再下再表。

皆爲不可。誤傷多矣。此表裏俱虛。气不歸元。陽浮於外。所以再發熱也。但以六神散和其胃气。則收陽歸內。身便涼矣。

閻孝忠論小兒壯熱。傷風溫疫。傷寒風熱。瘡疹傷食。率皆相似。未能辧認之間。但與升麻葛根湯惺惺散小柴胡湯服之。甚驗。蓋此數藥通治之。不致誤也。惟傷食者。則大便酸臭。乳不化。畏食或吐。宜與微下之。

孫眞人論小兒內外气盛。眠時小驚。或微覺傷風傷食。又慮變蒸身熱者。但以紫丸。﹝方已在前變蒸門中﹞

或龍膽湯爲治。此二藥無所不療。𨿽微利動。以減盛气。亦不虛人。小兒糞黃而臭者。此腹中有伏熱也。宜服龍膽湯。若糞白而酸臭者。此挾寒不消也。宜服紫丸。但少與。令內俏。甚者小增。令微稀溏。皆須節乳哺一兩日。令胃气平和。若不節。則病易復。復則復下。傷其胃气。令腹脹滿。若至再三下之。則過傷矣。

卷三

身熱方治

勝金散

治小兒潮熱溫壯。

雄黃﹝一錢﹐水飛﹞白附子﹝半錢﹞甘艸﹝半兩﹐炙﹞芍藥﹝半兩﹐水煮十沸﹐焙漧﹞南星﹝半兩﹐炮﹞荊芥穗﹝一分﹞

上爲末。每服半錢。水一小盞。入薄荷三葉。煎至五分盞。去滓溫服。無時。

金花散

治小兒潮熱發燥。

川大黃﹝一兩﹞秦艽﹝去蘆﹐半兩﹞

上爲末。每服一字。或半錢。水一小盞。入靑蒿三兩葉。蔥白二寸同煎。至五分盞。去滓溫服。若變骨蒸勞气。用童子小便浸靑蒿蔥白煎藥。

秦艽散

治小兒潮熱。減食蒸瘦。

秦艽﹝去蘆﹐切﹐焙﹞甘艸﹝炙﹐各一兩﹞幹貓兒薄荷葉﹝半兩﹐切。焙。蕭注云。或云此薄荷。貓喜食之。故名﹞

上爲末。每服一二錢。水一中盞。煎至五分盞。去滓。食後溫服。

地骨皮散

治小兒虛熱潮作。亦治溫壯。及解傷寒。

知母柴胡﹝去蘆﹞甘艸﹝炙﹞半夏﹝湯洗七次﹐切焙﹞人參﹝去蘆頭﹞地骨皮﹝去骨﹞赤茯苓﹝去黑皮﹐各等分﹞

上爲末。每服二錢。水一盞。生薑五片。煎至六分。去滓。食後溫服。量大小加減。

涼肌丸

治小兒溫壯身熱。臉赤煩渴燥悶。

龍膽艸﹝去蘆﹐二兩﹞玄參﹝去蘆﹐一兩﹞當歸﹝去蘆﹐洗淨﹐一兩﹞

上爲細末。煉蜜和丸綠豆大。每服二十丸。竹葉湯下。兒大增之。無時。

牛黃膏

治小兒溫壯風熱。

寒水石﹝四兩﹐出火毒﹞雄黃﹝一兩﹐水飛﹞山梔子仁﹝一錢半﹞甘艸﹝一分炙﹞牙硝﹝一兩﹞

鉛白霜﹝半兩﹞

上爲細末。入麝香少許。煉蜜和旋。取皂子許。薄荷水化下。乳食後。

克效散

治小兒溫壯風熱。睡臥不穩。咳嗽喘急。

龍腦薄荷葉﹝二兩﹐薄荷之一種﹞白僵蠶﹝去絲嘴﹐半兩﹐微炒﹞玄胡索﹝去皮﹐半兩﹞

上爲末。每服半錢。或一錢。蜜湯調下。無時。

鎭心丹

治小兒風熱驚熱。眠睡不安。此胡禦帶祕方。許宣贊傳。

鐵粉﹝一分﹞蛇黃﹝一兩﹐醋淬七次﹞代赭石﹝半兩﹐醋淬十次﹞馬屁勃﹝半兩﹞麝香﹝一分﹐另研﹞

上爲細末。入煉蜜糊丸。如小豆大。每服一粒。磨剪刀水化下。食後。亦治驚癇發搐。

梨汁粥

治小兒風熱昏塞。燥悶不食。以鵝梨三枚切碎。以水二升。煮取汁一升。去滓。入粳米一合。煮粥食之。

龍齒散

治小兒驚熱如火。亦治溫壯。以龍齒爲末。調服。或以爛龍角研濃汁。服一二合。

人參牛黃散

治如前。以人參牛黃等分爲末。以薄荷水調下最佳。

又方

治如前。以竹瀝二合。溫之。分三四服。無卽刮竹茹。以醋煎溫服。

靑金丹

治小兒積熱啼叫。三焦壅滯。

靑黛﹝四兩﹞甘艸﹝二兩生末﹞蟬殼﹝去足﹐一兩末﹞麝香﹝一錢﹐研﹞辰砂﹝一分﹐研﹐水飛﹞牛黃﹝別研﹞腦子﹝各三銖﹞龍齒末﹝半兩﹞天竺黃﹝半兩﹞

上爲細末。以飴糖和丸雞頭大。每一粒分四服。溫水化下。無時。

犀角丸

治小兒積熱痰實。三焦蘊毒。及風熱面赤。大小便祕澀。

生犀末﹝一分﹞人參﹝去蘆﹐半兩﹞黃連﹝去須﹐一兩﹞枳實﹝去穣﹐半兩﹐炒﹞檳榔﹝半兩﹞

大黃﹝二兩酒浸。切片以巴豆一百个﹐去皮﹐貼在大黃上紙裹飯上蒸三次﹐切碎﹐炒黃焦﹐去巴豆﹐只用大黃﹞

上爲細末。煉蜜和丸。如麻子大。每服一二十丸。臨臥時熟水下。未利加丸數。疏導極穩。

四順飲子

治小兒諸熱。

地骨皮﹝去骨﹞防風﹝去蘆﹐並叉枝﹞山梔子﹝去殼取仁﹞連翹﹝各等分﹞

上爲細末。每用一錢或二錢。水一小盞。入燈心竹葉少許。煎至五分盞。放冷服。無時。

甘露散

治小兒諸熱。

牙硝﹝一分﹞龍腦薄荷葉﹝一兩﹞大黃﹝半兩﹞甘艸﹝半兩﹐炙﹞芎﹝一分﹞雄黃﹝一分﹐水飛﹞

上爲末。每服半錢。蜜水調下。無時。

牛黃散

治小兒諸熱煩躁。取郁金大者。濕紙裹。慢火煨熟爲末。入牛黃少許。冷水調下。大者一錢。小者半錢。無時。治小兒身熱不痊。以熟湯研郁李仁。如杏酪。一日服二合。

又方

以雞卵一枚。和白蜜服之。

小兒於立夏之後。有病身熱者。愼勿妄爲吐下。但以除熱湯浴之。除熱粉粉之。赤膏摩塗之。出千金。

除熱湯

以白芷根苗苦參等分爲粗散。用淸漿水煎。更入鹽少許。以浴兒。浴畢用粉粉之。

又方

白芷苦參秦皮煎湯。或無眾藥。但得一味煮湯皆可。

又方

切李葉一升。水七升。煎至五升。適溫暖用之澡浴。或只用楮葉亦可。

涼肌粉

以白芷﹑楓葉﹑本﹑苦參﹑黃連等分爲細末。每用三錢。以蛤粉二大塊。同研勻細。入生絹袋子。每浴了。以撲身徧。令勻。亦治夏月伏。徧身生赤痱子。用之極妙。

赤膏

丹參雷丸芒硝戎鹽大黃﹝各三兩﹞

上切碎。用苦酒半升。浸四物一宿。以煉成豬脂一斤煎。三上三下。去滓。入芒硝成膏。每用以摩心下。及塗臍中。

豬膽丸

治小兒血熱。早食後發熱。至晚則涼。

胡黃連宣黃連﹝去須﹐各半兩﹞赤芍藥﹝一兩﹞

上爲細末。以豬膽汁和成劑。卻入在膽皮中。懸銚上。用漿水煮。勿令漿水入。煮熟取出。丸如綠豆大。每服三十丸。米飲湯下。食後臨臥日三。有生瘰癘一證。亦早食後身熱。頗相似。但以鼻衄泄瀉。宜審辧之。

牛黃膏

治小兒疳熱引飲。亦治傷風溫壯。

雄黃﹝研﹐水飛﹞甘艸末川甜硝﹝各一分﹞郁金末﹝一錢﹞腦子﹝一錢﹐研﹞寒水石﹝生一兩﹐飛研﹞綠豆粉﹝半兩﹞

上同爲細末。煉蜜和成膏。每用半皂子大。薄荷湯化下。食後。

四順淸涼飲子

治小兒裏熱。頭昏頰赤。口內熱。小便赤。大便少。要微挨動臟腑卽安。又治睡臥不寧。五心煩熱。四肢抽掣。及乳哺不節。並寒溫失度。熱久連綿。欲發驚癇。目赤口瘡。瘡疹餘毒。

大黃﹝濕紙裹煨熟﹐一方生用﹞當歸﹝去須﹐洗﹞赤芍藥甘艸﹝炙﹐各等分﹞

上爲末。三歲上兒每服一錢。水一盞。煎至七分盞。分二服。更量大小加減。食後溫服。

惺惺散

治小兒外熱。要微發汗卽愈。良方名桔梗散。治小兒風熱。及傷寒時气。瘡疹發熱。

桔梗﹝去蘆﹞細辛﹝去苗﹞人參﹝去蘆﹞甘艸﹝炙﹞白茯苓﹝去黑皮﹞栝蔞根白術﹝各等分﹞

上爲細末。每服一錢。水一小盞。入薄荷三葉。同煎至六分。去滓溫服。凡傷寒溫壯。變蒸瘡疹未辧。皆可服。

紅綿散

治小兒風濕體熱。頭目不淸。

白僵蠶﹝去絲嘴﹐二兩﹐炒﹞天麻﹝一兩﹞天南星﹝二兩﹐薄切片子﹐油焙黃﹞蘇木節﹝二兩半﹐別研﹞

上爲細末。每服一錢。水一小盞。入綿少許。同煎至五分盞。去滓溫服。若傷風有表證發熱者。於本方中入去節麻黃半錢同煎。若有裏熱。心躁煩渴者。入滑石末半錢同煎。

六神散

治小兒發熱。已經汗下仍熱者。

人參﹝去須﹞白茯苓﹝去黑皮﹞幹山藥白術甘艸﹝炙﹞白扁豆上爲細末。每服一錢。水一小盞。入棗一枚擘破。生薑三片同煎。至五分盞。通口服。此藥用處甚多。治胃冷加附子。治風證加天麻。治諸痢加罌粟殼。若服之熱猶未退。更與銀白散治之。

銀白散

幹山藥白術白茯苓﹝去黑皮﹐各半兩﹞知母人參﹝去蘆﹞白扁豆甘艸﹝炙﹞升麻﹝各一分﹞

上爲細末。每服一錢。水一小盞。棗一枚同煎。至五分盞。溫服。無時。

升麻葛根湯

治小兒溫壯驚風。及傷寒身體發熱。或作瘡疹。於初身熱未辧之間。並宜服此。

漧葛﹝細銼﹞升麻芍藥甘艸﹝炙﹐各等分﹞

上爲粗末。每服二錢。水一小盞。煎至五分盞。去滓。溫服。無時。

小柴胡湯

治如前。

柴胡﹝去苗﹐二兩﹞黃芩人參﹝去蘆﹐各三分﹞半夏﹝六錢一字湯浸七次﹞甘艸﹝三分炙﹞

上爲粗末。每服二錢。入生薑三片。棗一枚。水一小盞同煎。至五分盞。去滓溫服。無時。

龍膽湯

治小兒自出腹來。血气實盛。發熱不歇。及食不消。變蒸不解。客忤鬼气。溫壯寒熱。並諸驚癇。悉皆主之。

龍膽﹝去蘆﹞鉤藤柴胡﹝去苗﹞黃芩桔梗﹝去蘆﹞芍藥茯神﹝去木﹞甘艸﹝炙﹐各一分﹞

蜣﹝二个﹐去翅足﹐炙焦﹞大黃﹝一分﹐銼碎微炒。﹞千金﹝一兩。疑太多﹞

上爲粗末。每服一錢。水一小盞。煎至五分。去滓溫服。無時。

粉方

治嬰小壯熱。未能服藥者。

寒水石芒硝滑石石膏赤石脂靑木香大黃甘艸黃芩防風﹝去蘆叉枝﹞芎麻黃根﹝各等分﹞

上爲末。每用藥末三合。入牡蠣粉一升。細蛤粉亦可。相和再羅細。用以粉兒。日二次。

桔梗散

治小兒風熱溫壯。或傷寒時气。瘡疹未發。並宜服之。仍兼小黑膏服尢善。

桔梗﹝去蘆﹞細辛﹝去苗﹞人參﹝去蘆﹞栝蔞根白術甘艸川芎白茯苓﹝去黑皮﹐各等分﹞

上爲末。每服二錢。水一盞。入生薑三片。薄荷三葉同煎。至七分盞。三歲以下兒作四服。無時。

小黑膏

川烏南星﹝各一枚﹐大者﹞

上入一小瓶子內。用濕紙密搭封口。慢火燒之。候火滅取出。削取中心所存白處。如皂子大用之。須燒數枚。擇中度者方用爲末。次入薄荷葉玄參末各五錢。研勻。煉蜜和成劑。每用旋HT豆許丸之。蔥白湯下。頻頻服。若筋脈或緩或急。加乳香同蔥白湯下之。

治小兒發熱極甚。因伏畱心經。昏冒不省。或誤服熱藥。蓄熱所致。用之神效。以生梅花腦子半字或一字。取新殺豬心中血一兩滴。同研作一丸。新汲水少許化下。大良。未省。卽再服一粒。

治小兒驚熱。以水磨犀角汁服之。

薄荷散

治小兒風熱溫壯。及傷寒傷風。瘡疹未辧之間。皆可服之。

薄荷葉藿香葉﹝去土﹞荊芥穗甘松﹝去土﹞白芷防風﹝去蘆並叉枝﹞川芎桔梗﹝去蘆﹞

白僵蠶﹝去絲嘴﹞甘艸﹝炙﹞本﹝去土﹐各一兩﹞細辛﹝去苗﹐半兩﹞

上爲末。每服一錢。茶調溫服。亦治大人風气不順。頭面風等疾。大能淸利頭目。止昏眩。聰明耳目。

卷四驚癇論

欲發搐

小兒驚癇者。世俗之總名。須分輕重也﹐輕者但身熱面赤。睡眠不安。悸惕上竄。不發搖者。此名驚也。重者上視身彊。手足拳。發搐者。此名癇也。其發搐之病﹐最爲重大。必有因漸。亦有將發之候。以明之也。養小兒之家。若能辧之。求治於未發之前。不惟易愈。又不至於危殆。今集欲發搐候下項。

目上視喜惕者。欲發搐也。身熱項彊。常汗出者。欲發搐也。手足喜振掉者。欲發搐也。搖頭弄舌者。欲發搐也。喜欠目直面靑者。欲發搐也。潮熱或壯熱不歇者。欲發搐也。睡中時笑。或狂語言。手足搖動者。欲發搐也。鼻中燥。大便小便不利者。欲發搐也。發上逆。啼。面暗色不變者。欲發搐也。身熱吐喘粗者。欲發搐也。噫气下而妄怒者。欲發搐也。鼻口靑。喜忪悸者。欲發搐也。切牙甚者。欲發搐也。目直色赤或靑者。欲發搐也。瞳子卒大異常者。欲發搐也。面色靑黃。上竄气急者。欲發搐也。眼斜視者。欲發搐也。咽乳不和或噎乳。唇舌緊者。欲發搐也。涎盛膈壅。呀呷有聲者。欲發搐也。臥而不安。身熱不乳。數惕跳者。欲發搐也。

體熱口中气亦熱。面目靑。呵欠頓悶者。欲發搐也。掌中赤。印內靑筋見。怕物生涎者。欲發搐也。吐痢不止。

厥痛時起者。欲發搐也。唇口頰腮靑。手足心皆熱喜冷者。欲發搐也。目癡昏悶。撮口吐舌者。欲發搐也。身熱小便難。或目直視。或視不精。皆欲發搐也。

孫眞人曰。小兒眠睡不穩。或身熱之時。見有諸小驚之證。輒紫丸微下之。減其盛气。令終不病癇發搐也。

月用一次甚佳。﹝方已在前變蒸門中﹞

卷四驚癇論

已發搐

發搐之候。世俗所說者多矣。有言一證屬一臟。一證屬一腑。喬嶽歌曰。小兒驚候有多般。不顯根源見病難。睡裏切牙驚入腎。非時弔眼病歸肝。夜啼到曉元因肺。唇白面靑一般看。前後心煩四肢熱。面紅如火向心間。漧嘔喫水脾驚患。脈微气喘一同言。漢東王氏言。非時弔眼驚入肝。睡後切牙驚入腎。夜啼到曉驚入小腸。

面靑乍白驚入膽。气喘喫水驚入肺。面紅臉赤驚入心。五心煩熱驚入脾。喉中鋸響驚入大腸。漧嘔無時驚入胃。

睡中啼哭驚入三焦。如此之類。言至百種。叢脞無據。何以爲治。又有言驚發三次爲癇者。第一次發﹐兩太陽左右靑脈朝眼。第二次發。山根靑脈見。第三次發。眼下瞼連金匱靑脈見。又言發搐面赤。指內靑紋見者爲癇。又云耳後完骨上靑脈如綫者爲癇。

此等之論。亦爲臆說。大抵不發搐者爲驚。發搐者爲癇也。千金論癇證。大體只分三種。一曰風癇。因解脫衣袂。觸冒風邪而作。其證先屈指如數乃發。口中气熱。呵欠頓悶。手足搖動。治當發散。二曰驚癇。猛聞大聲。或撲僕驚怖而作。其證先叫啼乃發。心神不寧。不可下之。下之內虛。則病益盛。治當安神去熱。三曰食癇。因乳哺失節。或有積而作癖。其證先不乳而吐。先寒後熱乃發。其證身體或溫或熱。多睡喜唾。吐逆腹脹。故小兒有癖積。脈大者必發癇。治當下之。此三種內。風驚二癇。時時有之。食癇者十中無一。下之便愈。

詳此三種。𨿽諸病皆能變溫。莫不緣於風驚食之所作也。又內經有云。五臟主五畜。其間發重者。各見其象。肝爲犬癇。目直視。身反折。手拳犬鳴。心爲馬癇。張口搖頭。背彊硬馬叫。﹝一云。心爲羊癇。目瞪吐舌羊叫﹞

脾爲牛癇。目癡腹滿牛叫。肺爲雞癇。搖頭反折。手縱搐搦雞叫。腎爲豬癇。目橫身直如屍。吐沫豬叫。以上論癇發者。乃諸書精要也。然不若錢乙所論發搐者。乃心肝二髒爲病也。其理有據而妙。肝主風。心主火。風火相加。發而爲搐。前論小兒諸病。新久皆能變癇發搐者。以人有病。則飲食退減。脾胃不旺。肝必淩之。引動肝風。肝又主掣。若不得心火。則不能發搐。又人有病。則气血錯亂。心神不寧。引動心火。心又主驚。若不得肝風。亦不得發搐也。須肝心二髒相爲子母。俱有實熱。風火相搏。驚掣相持。乃能發搐。其狀亦如風之蕩火。焰熾然也。故肝心二髒爲病之源。余藏𨿽不正主。亦有相乘兼見之證。及所發亦有其時。假如錢論潮熱變發搐。在早晨寅卯辰時有。此肝用事之時也。身體壯熱。目上視。手足搖動。口生熱涎。項頸彊急。此肝旺也。錢治補腎瀉肝。是謂補其母而瀉其子也。發搐在日中巳午未時者。此心用事之時也。心惕目上。白睛赤色。牙關緊急。口內涎生。手足搖動。此心旺也。錢治瀉心。心熱退則肝母亦不能旺。是謂子能令母虛也。發搐在日晚申酉戌時者。此肺用事之時也。目微斜視。不甚搐而喘。身熱睡露睛。手足冷。大便黃水。錢治瀉其肝心。而補其脾。

發搐者心肝實爲病之源。故瀉之。手足冷。大便黃水者。脾虛候也。故補之。發搐在夜間亥子丑時者。此腎用事之時也。不甚搐。眠臥不穩﹐身體溫壯。目睛緊斜。喉中有涎。大便銀褐色。乳食不消。多昏不納津液。錢治但瀉其心而補其脾。且心肝二髒爲病之源。今獨瀉其心。而不瀉其肝者。此本因潮熱所作。發在腎用事之時。是腎虛心熱極也。故但瀉其心。熱退則肝亦平矣。若更瀉肝。則腎轉虛矣。其大便銀褐色。乳食不消。不納津液﹐皆脾衰之證。故補其脾也。以上四髒。分主十二時。脾臟爲兼見之證。此潮熱發搐。治則惟瀉心肝者。蓋二髒俱實。爲病之源故也。其肺臟有虛實之證。見虛則補。見實則瀉。況發搐是心火旺所作。而肺金實證亦罕。惟偏搐者有之外。腎臟但主虛而無實。見其虛則補之。內經有云。虛則補其母。實則瀉其子。先補其母。後瀉其子。子能令母虛。母能令子實。錢乙論此發搐原由。爲治次第。乃謂得聖人之經旨深意也。可謂出羣拔萃矣。今更以錢論三事參之。一者發搐逆順。二者發搐陰陽。三者發搐眞假。及各於逐項之下。以錢治法爲證。後學之士。將此三事。參推五臟。審別形候。察其虛實。觀以時刻。根據法爲治。則小兒發搐之病。無以外也。

卷四驚癇論

發搐逆順

男發左搐。或手大指屈外。或目左視無聲者順也。若發右搐。或手大指屈內。或目右視有聲者逆也。女發右搐。或手大指屈內。或目右視無聲者順也。若發左搐。或手大指屈外。或目左視有聲者逆也。順者相勝也。左肝爲木。右肺爲金。一負一勝﹐故無聲也。逆者戰也。二髒俱實。木金相擊。故有聲也。順者易治。逆者難治。

男逆稍易。女逆極難。更當參其發時。以補瀉爲治。昔錢乙治李寺丞子三歲。發搐自卯至巳。目右視。大叫哭。

乙見曰。逆也。男爲陽。本發左視無聲則順。右視有聲則逆。所以然者。左肝木也。右肺金也。逆則二髒相戰。

金木相擊。而有聲也。治乃瀉彊補弱。假令女發搐。目左視。是肺來勝肝。肝不能任。故叫哭也。當瀉其肺。後治其心。續治其肝。若病在秋。﹝日西時同﹞肺兼旺位。當大瀉其肺。若病在春。﹝早晨時同﹞此肝旺之時。尙不能勝肺。是肺彊而肝大弱也。當補其肝腎。大瀉其肺。若男發搐目右視。是肝來勝肺而叫哭。當瀉其肝心。若病在春夏。﹝早晨日中時同﹞肝心旺時。當大瀉其肝。若病在秋。

﹝日晡時同﹞

此肺旺之時。尙不能勝肝。是肝彊而肺極虛也。當補其肺。大瀉其肝。所以言目反視者。乃肝主目也。凡搐則是風熱相搏於內。風屬肝。故引見於目也。今此病男反女。故稍易治於女也。先瀉其肺。不悶亂。以知肺病退也。

後補其腎。續治其肝心。五日而愈。乙又治徐氏子三歲。每日西發搐。身微熱。目微斜露睛。四肢冷而喘。大便微黃。請乙與一李醫同治。乙問李曰。病搐何如。以何藥治之。李對不當。乙曰。搐者心肝實也。身微熱者。日西肺用事之時。肺主身溫。今且熱者。肺虛也。目微斜露睛者。肝肺相乘勝也。四肢冷者。脾虛也。肺若虛甚。

則脾母亦弱。木气乘之。四肢卽冷。治當先補脾肺。得脾虛證退。然後治其心肝。九日乃愈。此亦逆搐。肝肺相乘。目斜者必當右視也。今舉此以明逆順爲治之法爾。

卷四驚癇論

發搐陰陽﹝附天弔慢脾風﹞

小兒發搐。爲急慢驚者。古書無有。惟曰陰癇陽癇。所謂急慢驚者。乃後世名之也。以陽動而速。故陽搐曰急驚。陰靜而緩。故陰搐曰慢驚。此陰陽驚癇發搐之別也。陽搐者。身大熱。面赤引飲。口中气熱。大小便赤黃。眼上視連札。手足搐急。牙關緊噤。項背彊直。涎潮響。此因心熱極則生風。風屬肝。心肝子母。風火搏熾。動而發搐也。及其發定。則了然如故。此陽盛陰虛。治當利驚以除風熱。不可與巴豆藥大下之。恐蓄虛熱不消。

小兒痰壅積熱於心。因聞大聲。或誤驚觸。則動而發搐。若熱極者。𨿽不因聞聲驚觸。亦自發搐。小兒本實者。多此候也。

天弔

﹝陽搐﹞小兒心膈壅滯。涎盛熱積。不得宣通。或因母飲酒食肉無度。致煩毒之气。流入於乳。

因以乳兒。令兒宿滯不消。熱毒乘心。發爲驚搐。眼目翻騰。壯熱不休。甚者爪甲皆靑。狀若神祟。俗謂之天弔。此非天能弔人。以其眼弔上視。故取意名之。況小兒發搐。未有不眼上者。實亦陽搐之候也。治宜去涎熱。

昔錢乙治廣親宅七太尉弟八使者發陽搐。自寅至午。於未發前。錢乙見其目直視而腮赤。此心肝俱熱。更坐石杌子就冷。此熱甚也。又肌體素肥而本實。其脈急促。發搐自寅至午。皆心肝用事之時。治乃瀉其心肝。而補其腎。病遂得愈。此亦瀉彊補弱也﹐陰搐者。身溫面白。手足似搐不搐。

但時時螈。昏昏似睡。而無精神。眼露睛微微上視。或胃痛而啼作鴉聲。或不能啼哭。唇口白色。脈沈弱。此因大病之後。或吐瀉過甚。致脾胃虛損而生風。荏苒乃成。此陰盛陽虛。治當補其脾胃。瀉去肝風。小兒虛弱。𨿽不因吐瀉取轉。直發陰搐者亦有之。本怯者多此候也。

慢脾風

﹝陰搐﹞小兒因傷風冷。或病吐瀉。醫以溫藥補之不已。復用涼藥治之又不已。本謂傷於風冷。醫亂治之。致脾虛而內不能散。外不能解。至十餘日。其證昏睡露睛。大便不聚而瀉。此脾虛風入。風在脾胃之間。故大便不聚而瀉。時螈。身體四肢口鼻中气皆冷。小兒亦有因驚所傳。或諸病久變。見此證者。皆因脾胃虛怯。而生風所爲也。故俗謂慢脾風矣。實乃陰搐之危候。治當去脾間風。風退痢止。以補脾胃。昔錢乙治王氏子病吐瀉。他醫以藥下之。至虛變陰搐。其候睡露睛。手足螈而身冷。乙見曰。此慢驚也。與藥以實脾胃。卽開目身溫。王疑其子不大小便。又令他醫以藥利之。而復身冷。尙欲令乙利小便。乙曰。不當利。利之必身冷。王曰。已身冷矣。乙曰。不能食而胃中虛。若利大小便。使脾腎俱虛。當閉目身冷卽死。今此兒幸胎气實而難衰。乙復補脾胃。則微能飲食。所以然者。謂利大小便。脾胃虛寒。當補脾而不可別攻也。後不語。他醫作失音治。乙曰。旣失音。何開目而能飲食。又牙不噤而口不緊。他醫不能曉。乙曰。此因用淸藥利小便。致脾腎俱虛。今脾已實。腎尙虛故也﹐遂以藥補腎。及根據法爲治。半月能言。一月而痊。

卷四驚癇論

發搐眞假

眞者。兒在母胎中時。血气未全。精神未備。則動靜喘息。莫不隨母。母調適乖宜。喜怒失常。或聞大聲。

或有擊觸。母驚動於外。兒胎感於內。至生下百日以來。因有所犯。引動其疾。則身熱吐。心神不寧。睡臥昏騰。躁啼無時。面靑腰直。手足搐搦。口撮腮縮。目瞪气冷。或眼閉膠生。或瀉靑黃水。是胎癇也。是五內感病。發爲眞搐。然亦發稀而難治。不過三兩次必死矣。假者。兒生出母腹。百日以來。肌膚嫩怯。血气軟弱。被外風傷之。入客於內。每遇則兒不能任。故發搐搦。口中气熱。呵欠嚏噴。此風癇之候。重者亦不呵欠嚏噴。與胎癇相似。然發頻者輕。輕則易歇故也。治當發散。昔錢乙治李司戶孫。生百日來發搐。日三五次。請眾醫治。或作熱天弔。或作胎驚。或作驚癇。治皆無應。後請乙治。乙曰。嬰兒初生。

肌骨嫩怯。被風傷之。兒不能任。故發搐也。然頻發者輕。以客風在內。每遇不任。卽搐輕則易歇。故發頻也。搐稀者。是五內發病。不可救也。乙用微劑以散風邪。兼塗囟浴法。治之乃愈。仍不可多服。蓋兒至小。易爲虛實。多卽生熱。止一服而已。兼用塗。無不效。以上錢乙所用方。並本集載之。

卷四驚癇論

驚癇雜論

凡小兒急驚。𨿽搐甚不用忙擾。亦不足畏。慢驚𨿽微搐切當救。乃危候也。方搐之時。但與扶持。愼勿擒捉。蓋風气方盛。恐流入筋脈。致手足曲戾不隨。或成拘攣。

凡小兒急驚。閻孝忠云。當其搐勢減。與鎭心治熱藥一二服。如麝香丸抱龍丸辰砂丸紫雪之類。候驚勢已定。用藥下其痰熱。如麝香丸軟金丹桃枝丸之類。如此則心神安寧卽愈。

凡小兒慢驚。若因吐瀉。已成虛損者。閻孝忠云。當與速生胃气。以理中丸。並研金液丹末。煎生薑米粥調灌之。多服乃效。候胃气生。手足漸暖。四肢猶然螈。卽減金液丹一二分。增靑州白丸子一二分同研。如上服。漸漸以意減金液丹。加白丸子。兼用異功散羌活膏鉤藤飲之類調理。頻頻與粥。𨿽至危者。往往死中得生。

凡小兒急慢驚。陰陽異證。切宜辧而治之。急驚合用涼藥。慢驚合用溫藥。世人多用一藥。不能分別。誤小兒多矣。殊不知藥性自有溫涼。豈可泛用。初虞世謂治陰陽癇。寒溫藥性。當於方中用時增損。則無失矣。又閻孝忠言。慢驚藥中宜去龍腦。縱須合用。必以溫藥爲佐。或少少用之。惟涼故也。

凡小兒於天陰雷發聲之時。必掩塞其耳。或作雜聲以亂之。恐猛聞大聲而發搐。

凡小兒發搐。時醒而身軟者爲癇。若發搐不時醒。身硬者爲。﹝又名曰痙﹞乃中風之候。﹝論在中風門﹞

凡小兒驚癇泄瀉等諸病。煩渴者皆津液內耗也。不問陰陽。煎錢氏白術散。使任意取足飲之。彌多彌好。

凡小兒驚癇藥中。能不用水銀輕粉者尢佳。如不得已而用之。僅去其疾卽止。蓋小兒腸胃易損。亦傷口齒。

今所集之方。多不用銀﹑粉。如須用之者。當根據此酌量減損。

凡小兒欲生瘡疹。有發搐者。當從瘡疹爲治。余諸病有與驚癇相兼。可以一方爲治者。根據法用之。若不可以一方爲治者。則各用所主藥。相兼治之。

凡小兒驚。蜣爲治第一。世醫多不學。未見有用者。若用之。須擇不傷水者。傷水卽不堪用。去其頭翅足。炙令焦。乃入藥。

凡小兒吐瀉後。精神困頓。多睡。不喫乳食。四肢逆冷。欲變成癇者。以神曲爲末。入腦麝各少許。溫水調服。若已成癇。哭如鴉聲。面色靑黃。手足螈。咽中不利。更入朱砂同末服之。若變癇滑利者。以曲末。蜜丸如雞頭大。溫水化下。

又一方。曲末一兩。琥珀甘艸各二錢。朱砂雄黃各一分。同末。蜜丸如雞頭大。名太乙丹。治小兒百病。

卷五驚癇方治

治驚欲發搐方

定心膏

治諸熱。安心神。截驚癇欲發。

生葛根﹝取汁半合﹐如無生者漧葛細銼﹐水浸一宿﹐慢火熬取汁﹞竹瀝﹝半合﹐根據法旋取﹞大麻仁﹝一分三味﹐同研﹞綠豆粉﹝一兩別研﹞朱砂﹝半兩﹐研飛﹞牛黃﹝一錢﹐研﹞麝香﹝一錢﹐研﹞

上同和如稀粥。更入少綠豆粉。相拌得所。石臼中杵三二百下成膏。丸雞頭子大。

每服一丸。煎人參湯化下。量大小增損。用無時。

琥珀丹

治如前。

琥珀﹝一兩﹐研﹞白僵蠶﹝去絲嘴﹐炒﹐半兩﹞臘月牛膽制天南星﹝一兩﹞天麻﹝一兩﹞白附子﹝半兩﹞香白芷﹝半兩﹐以上先爲細末﹞朱砂﹝一兩﹐研﹐水飛﹞龍腦﹝一錢﹐研﹞

上拌勻。煉蜜丸。如雞頭子大。每服一丸。煎人參薄荷湯化下。量大小增減。用無時。

生葛飲子

治熱極不已。欲發驚癇。

生葛汁﹝一合﹞竹瀝﹝一合﹞牛黃﹝如杏仁許﹐別研﹞

上相和。每服半合。量大小與之。無時。

鉤藤飲子

治發熱時時戴眼。口吐涎沫。欲發癇搐。

鉤藤﹝半兩﹞蚱蟬﹝七枚﹐去翅足﹐微炒﹞人參﹝去蘆﹐一分﹞黃芩﹝一分﹞大黃﹝一分﹞

上粗末。每服一錢。水一盞。煎至六分。入竹瀝半合。再慢煎數沸。下牛黃一小豆許。細研入之。攪勻放溫。量大小與服。得微汗爲妙。乳母忌蒜面炙爆之物。

治小兒心胸積熱毛焦。睡中狂語。欲發驚。朱砂半兩研。

水飛。牛黃六分。同研如粉。每服一錢。磨犀角水調服。量大小與之。無時。治小兒熱盛。夜後狂語。欲發驚。

以竹瀝。一歲兒連夜飲二合。少少頻與。兒大以意加之。無時。

參苓散

治小兒忽作驚狀。目上視。手足彊。未可服驚藥。宜先與此服之。

人參﹝去蘆﹞茯苓﹝去黑皮﹐各半兩﹞甘艸﹝一分﹐炙﹞

上爲末。每服一錢。溫湯調下。食空服。

茯神散

治小兒煩熱心悸。手足搖動。欲發驚癇。

茯神﹝去心內木﹞龍齒﹝研細﹞牛黃﹝別研﹞犀角屑﹝各半兩﹞寒水石﹝一兩﹞石膏﹝研飛﹐一兩﹞川大黃﹝一錢﹞

上爲粗末。每服一錢。水一盞。煎五分。去滓。入竹瀝半合。更煎一二沸。量大小與服。無時。

又方

治如前。

茯神﹝去心內木﹞龍齒﹝研﹞升麻甘艸﹝炙半﹞寒水石石膏﹝研飛﹞麥門冬﹝去心﹞

上爲末。每服一錢。水一盞。煎至五分。去滓。入竹瀝半合。更煎一二沸。量大小與服。無時。

辰砂金箔散

治小兒心膈邪熱。神志不寧。悸惕煩渴。睡臥不穩。弄舌嚙齒。痰實咳逆。咽嗌不利。發驚欲癇。

辰砂﹝七錢﹐研﹞桔梗﹝去蘆﹐五錢﹞人參﹝去蘆﹐三錢﹞白茯苓﹝去皮﹐三錢﹞蛤粉﹝八錢﹞

牙硝﹝枯三錢﹐研﹞甘艸﹝二錢半炙﹞腦子﹝半字﹞金箔﹝二片﹞

上爲細末。百日以下兒用半字至一字。薄荷水調膏塗舌上。令自咽。百日上兒或大便澀者。蜜湯調一字與服。一歲上者半錢。咽喉腫痛。口舌生瘡者。以少許摻病處。咽津必效。

牛黃散

淸心涼膈。截驚癇欲發已發。

牛黃﹝半兩﹐細研﹞朱砂﹝一分﹐研﹐水飛﹞麝香﹝一分別研﹞蠍梢﹝一分末﹞天竺黃﹝一分﹐研﹞鉤藤﹝一枚末﹞

上同拌研勻。每用一字。新汲水調下。無時。

雌黃丸

治眼直惡聲。嚼舌吐沫。欲發驚癇。

雌黃﹝一兩﹐研﹐水飛﹞黃丹﹝一兩﹐微炒﹞麝香﹝一錢﹐研﹞

上同研細。用牛乳半升。熬成膏和劑。丸綠豆大。每服三丸。溫水下。日三。如無牛乳。用羊乳亦得。

急風膏

利胸膈。淸心神。截欲發已發驚癇。

朱砂﹝半兩﹐研﹐水飛﹞天漿子﹝十四个﹐微炒﹐取虫去殼爲末﹞膩粉﹝一錢﹐研﹞

靑黛﹝一分﹐研﹞幹全蠍﹝十四枚﹐爲末﹞

上拌研勻細。入龍腦細末半錢。再同研勻。用軟飯劑成膏。丸皂子大。每服一粒。煎人參荊芥湯化下。無時。

消驚膏

治小兒風熱涎盛。截除驚癇。安鎭心神。定寧搐搦。利膈脘。去壅滯。

龍腦﹝半錢﹞朱砂﹝研﹐水飛﹞天南星白附子﹝生末﹞天麻﹝末﹞蠍梢﹝末﹞半夏﹝湯洗淨﹐生爲末﹐各二錢﹞水銀﹝結砂子﹞膩粉﹝各一錢﹞

上同勻細。用石腦油盞內重湯煮過。搜和藥末爲劑。丸如黑豆大。每服一二丸。薄荷湯化下。更量大小加減。服無時。

神效朱砂丸

治小兒溫壯。驚風積熱。一切壅滯。能化痰淸神。利膈消驚截搐。

朱砂﹝研細﹐水飛﹞膩粉﹝各一分﹞連六金箔﹝七片﹞幹蠍﹝十个﹐全者﹞天麻﹝一分﹞白附子﹝一分﹐炮﹞半夏﹝湯洗七次﹐去滑焙漧﹐一分﹞白僵蠶﹝炒去絲嘴﹐一分﹞

上同爲細末研勻。煮棗肉和如小豆大。每服二丸。煎荊芥薄荷湯化下。無時。

剪刀股丸

治小兒驚風欲發﹐未見的證。但先服一丸。無不消退。用之常驗。

五靈脂﹝去砂石﹐一分﹞幹蠍﹝緊小全者﹞龍腦﹝別研﹐半錢﹞牛黃﹝別研細﹐一分﹞幹蟾﹝淨洗﹐去五臟四足﹐慢火炙令黃色﹐一分﹞蛇黃﹝火醋淬七次﹐別研如粉﹐半兩﹞白僵蠶﹝直者去絲嘴畢﹐微炒用﹞天竺黃﹝別研﹐半兩﹞朱砂﹝研一錢﹐水飛﹞麝香﹝別研﹐半錢﹞

上順手研令極細。糊丸櫻桃大。每服一丸。金銀薄荷湯。以剪刀股研化服之。三歲下者﹐只半丸﹐無時。

卷五驚癇方治

治風癇方

蜣螂散

治小兒風癇發搐。

幹蜣螂﹝三分﹐微炒﹞天麻﹝半兩﹞防葵﹝半兩﹞蠍梢﹝一分﹞威靈仙﹝半兩﹐洗焙﹐以上先爲末﹞川芒硝天竺黃﹝各一分﹐二味同研細﹞

上同拌勻爲散。每服一字或半錢。乳香湯調下。量大小加減與服。無時。

麻黃蠍梢散

治如前。

麻黃﹝去根節﹐半兩﹞蠍梢﹝十四个﹞

上將二味碎之。用薄荷葉裹徧﹐外更用紙裹了。於水蘸濕。慢火中煨紙及葉幹透。取出爲末。每服半錢。金銀薄荷湯調下。無時。

芎犀散

治風癇多困不省。

川芎犀角散獨活﹝去蘆﹐各半兩﹞蠍梢人參天麻﹝各半兩﹞

上爲細末。每服半錢﹐溫酒調下。無時。

蔥湯丸

治風癇發搐﹐痰盛壅熱。

天南星﹝炮裂爲末﹐炒﹐一錢﹞蠍梢﹝一分﹐微炒﹞半夏﹝一分﹐湯洗七次﹞寒水石﹝熟爲末﹐一分﹞朱砂﹝半錢﹐水飛﹞僵蠶﹝炒去絲嘴﹐一分﹞

上爲細末。麵糊丸綠豆大。燒蔥白泡湯送下三五丸。量大小加減。無時。

人參化風膏

治風癇發搐。涕咳無時。

天麻﹝一兩﹐酒浸﹞全蠍﹝十四个﹐微炒﹞僵蠶﹝去絲嘴﹐微炒﹞人參﹝去蘆﹞川芎白附子﹝各半兩﹞羌活﹝去蘆﹞獨活﹝去蘆﹞防風﹝去蘆﹐並叉枝﹐各一分﹞

上爲細末。煉蜜丸如皂子大。每服一丸。荊芥湯化下。量大小與之。無時。

治小兒風癇

以鱉甲去裙。炙黃杵末。每服一錢。乳汁調服之。或以蜜和丸。如小豆大。服之亦可。無時。

雞蘇散

治小兒風癇。雞蘇木賊荊芥各等分。爲細末。以茶淸調下半錢或一字。無時。

皂莢煎丸

治如前。

肥嫩不皂角﹝十鋌﹐去皮稜﹐以水二大碗﹐汁去滓淨盡﹐將汁熬成膏﹐別頓。蕭注云。凡虫所食之物曰。不﹑謂未經虫食也﹞虢丹﹝不拘多少﹐於熨斗內簇熟﹐炭火至炭過﹐吹去其灰﹞

上研虢丹爲細末。量其所用。入皂莢膏和劑。丸綠豆大。每服五七丸。溫湯送下。乳食前。

橊梅散

治如前。以大石橊一枚。割頂去子。剜作甕。入全蠍五个在內。卻以頂蓋之。紙筋捶黃泥封裹了。先用微火炙幹。漸加大火通赤。良久去火。放冷去泥。取其中焦者。細研爲散。每服半錢。

乳調下。搐者服之便定。不會服者灌之。兒稍大。用防風湯調下。無時。

大靑膏

治風癇發搐。

靑黛﹝一分﹐研﹞麝香﹝一字﹐別研﹞天麻﹝末一分﹞白附子﹝生末﹐錢半﹞蠍尾﹝去毒﹐一錢﹞

朱砂﹝半錢﹐研﹐水飛﹞烏蛇肉﹝酒浸一宿﹐去骨焙取末﹐一錢半﹞天竺黃﹝五分﹞

上爲細末和勻。生蜜調膏。每用。月中兒粳米大。百日兒半皂子大。一歲兒一皂子。同牛黃膏溫薄荷水化開一處服之。五歲上者﹐同甘露散一處服之。

牛黃膏

雄黃﹝小棗大一塊﹐用獨蒜﹑蘿卜根同醋一大盞煮至醋盡爲度﹞甘艸﹝三錢末﹞川甜硝﹝三錢﹞朱砂末﹝半錢﹐別研﹐水飛﹞龍腦﹝一字﹞寒水石﹝五錢末﹐並炒﹞

上爲細末研勻。蜜和劑。溫薄荷水化。如前法服之。無時。

甘露散

﹝一名玉露散﹞

寒水石﹝半兩﹐嫩而帶靑中有細紋者是﹞石膏﹝半兩﹐堅白有墻壁者是﹞生甘艸﹝一分﹞

上同爲細末。每服一字或半錢。溫湯調下。食後。

卷五驚癇方治

治驚癇方

蟬殼散

治驚癇熱盛發搐。

蟬殼﹝去土﹐半兩﹐飛炒﹞人參﹝去蘆﹐半兩﹞黃芩﹝一分﹞茯神﹝一分﹞升麻﹝一分以上細末﹞

牛黃﹝一分﹐別研﹞天竺黃﹝一錢﹐研﹞牡蠣粉﹝一分﹐研﹞

上同勻細。每用半錢。煎荊芥薄荷湯調服。無時。

鎭心膏

治驚癇發搐。熱盛悶亂。

遠志﹝甘艸水煮﹐去心﹐一兩﹞防己﹝半兩﹞茯神﹝去心內木﹐半兩﹞人參﹝去蘆﹐半兩﹞大黃﹝半兩微炮﹐以上細末﹞辰砂﹝研飛﹐一兩﹞雄黃﹝一分﹐研﹐水飛﹞金箔﹝三十片﹐細研﹞銀箔﹝三十片細研﹞龍腦﹝一錢﹐細研﹞

上拌勻。煉蜜和膏。每服一皂子。薄荷湯化下。無時。

金銀丹

治驚癇發搐。安神定志﹐解煩熱。化痰涎。

羌活﹝去蘆﹞人參﹝去蘆﹞茯苓川芎山藥南星蛇黃﹝火﹐醋淬七次﹐別研﹐各一兩﹞蜈蚣﹝三分﹐炙﹞腦子﹝一錢﹞乳香﹝一分﹞全蠍﹝一分﹞雄黃﹝水飛﹐一分﹞蟬殼﹝去土﹞僵蠶﹝炒去絲嘴﹞鐵粉﹝各半兩﹞麝香﹝一錢﹞朱砂﹝半兩爲衣﹞

上爲細末。麵糊和丸。作二三等丸子。隨大小量丸數服。無時。

安神湯

治驚癇搐搦。精神傷動。心意不寧。

白茯苓﹝一兩﹞白蘚皮﹝一兩﹞菖蒲﹝一兩﹐九節者﹞人參﹝去蘆一兩﹞遠志﹝甘艸水煮去心﹐一兩﹞石膏﹝半兩﹐研﹞甘艸﹝一分﹞犀角末﹝一分﹞

上爲細末。每服一錢。水一盞。去心麥門冬少許。煎至五分。去滓放溫。時時與服。

鎭驚丸

治驚癇發搐。中焦壅熱痰盛。

茯神﹝去皮及心內木﹞人參﹝去蘆﹞防葵鐵粉﹝研﹞朱砂﹝研﹐水飛﹐各半兩﹞雄黃﹝研﹐水飛﹞犀角屑龍齒﹝別研﹞

大黃﹝蒸各一分﹞牛黃﹝研﹞龍腦﹝研﹐各一分﹞金銀箔﹝各三十片﹞

上爲細末。煉蜜和丸小雞頭大。每服半丸或一丸。薄荷湯化服。量大小加減。無時。

卷五驚癇方治

治食癇方﹝千金用紫丸方具前變蒸門中﹞

眞珠丸

治食癇發搐。

滑石末﹝三錢﹞輕粉﹝三錢﹞幹蠍﹝七个﹞南星末﹝一錢﹞巴豆﹝四十个﹐去皮膜出油盡用﹞半夏曲末﹝二錢﹞麝香﹝少許﹞

上爲末。蒸餅和丸綠豆大。一歲下者一丸。上者二丸。蔥湯下。乳食前。

散

治食癇發搐。身熱。眼上視。

幹蠍白附子朱砂﹝各一錢﹐研﹐水飛﹞膩粉﹝半錢﹞巴豆﹝二十四个﹐去皮膜出油﹐一云不出油研﹞天漿子﹝三个﹐去殼﹞麝香﹝一字﹞

上同研細。每用一字。薄荷湯調下。量大小虛實加減。乳食前。

大靑丸

治食癇發搐。及有驚積。﹝許宣贊方﹞

靑黛﹝炒﹐五錢﹞蜈蚣﹝一對﹐全者微炒﹞蠍﹝二十一个﹐全者微炒﹞巴豆﹝二十一个﹐去皮心膜出油盡用﹞

上爲末。用鵝梨汁煎。綠豆粉作糊。和丸豌豆大。每服一丸。酒一匙。水一匙。薄荷汁少許。同化下。食癇或急驚發搐。服之立效。乳食前。

銀湯丸

治如前。

天南星﹝醋煮透切﹐焙榦爲末﹐炒﹐一錢匕﹞棘岡子﹝十四个﹐去殼﹞蠍梢﹝十四个﹞巴豆﹝十四个﹐去皮心出油盡﹞雄黃末﹝炒一錢匕﹞朱砂﹝五分﹞

上爲細末。煎薄荷湯調面作糊。丸如黍米大。每服五丸。煎金銀湯下。乳食前。更量大小加減。

妙聖丹

治食癇發搐。利胸膈。

蠍梢﹝四十九个﹐微炒﹞木香﹝一分﹞代赭﹝火醋淬十次﹐一分﹞牙硝﹝一分﹞大黃﹝一分﹐炮﹐以上先爲末﹞膩粉﹝半分﹐研﹞朱砂﹝半兩﹐研﹐水飛﹞麝香﹝半錢﹐別研﹞腦子﹝半錢﹐研﹞

巴豆﹝七个﹐去皮心紙裹出盡油﹞

上爲細末。滴水和丸黍米大。每服三五丸。沈香湯下。乳食前。

蟾酥丹

治食癇毒盛。湯藥不下。

蟾酥﹝一分﹞眞珠末﹝一分﹞甘遂﹝一分﹐慢火煨黃﹞牡蠣粉﹝一分﹞犀角末﹝一分﹞巴豆﹝七个﹐去皮心出油盡﹞杏仁﹝一分﹐麩炒去皮尖﹐細研﹞麝香﹝一分﹐研﹞

上拌研勻。細糯米飯和丸黍米大。每服三丸。煎荊芥湯放溫送下。量大小加減。乳食前。

靈朱丸

治食癇乳食不消。心腹壅滯。四肢抽掣。

五靈脂﹝去砂石﹞朱砂﹝研水飛﹐各一分﹞巴豆﹝五枚﹐去皮心研紙裹去油﹞

上同研細如粉。燒粟米飯和丸黃米大。一二歲兒。溫水下二丸。取或痢或吐效。更在量大小加減服之。乳食前。

三癇丹

治癇證發。未能分辧。皆可治之。

黑錫﹝一兩﹐水銀半兩﹐二味同結沙子研極細﹞蠍梢﹝半兩﹞木香﹝半兩﹞天南星﹝半兩﹐炮裂﹞

僵蠶﹝去絲嘴﹐半兩炒黃﹞人參﹝去蘆﹐半兩﹞半夏﹝半兩﹐湯洗七次﹞防風﹝去蘆﹐並叉枝半兩﹞

上爲細末。石腦油半盞。研極細。入麝香一錢。腦子半錢。各研細。與眾藥末拌勻。棗肉和丸黍米大。每服三五丸至十丸。煎荊芥薄荷湯下。無時。

卷五驚癇方治

治五臟五畜癇方

治肝病犬癇

伏日取犬齒。水磨汁服。

又方

取犬頷骨爲末服。

治心病羊癇

三月三日。取羊齒。水磨汁服。又云心病馬癇。取馬齒。水磨汁服。

又方

取馬毛燒灰爲末。水服。一云馬蹄。

治脾病牛癇

取牛齒。水磨服。烏牛齒最佳。

又方

取白牛屎中豆服之。

又方

燒蹄末服。

又方

取牛鼻中木。燒灰服。

治肺病雞癇

取白雞腦。水調服。

治腎病豬癇

五月五日。取豬齒。水磨汁服。

又方

取豬乳服。

五色丸

治五臟五種癇並主。

朱砂﹝半兩﹐研﹐水飛﹞水銀﹝一分﹞雄黃﹝二兩﹐研﹐水飛﹞眞珠末﹝一兩﹐令研極細﹞

鉛﹝三兩﹐同水銀熬﹞

上爲末。煉蜜和丸麻子大。每服三四丸。煎金銀薄荷湯化下。無時。

露蜂房散

治五種癇搐發。口吐涎沫。

露蜂房﹝一兩﹐洗淨﹐焙漧﹞石菖蒲﹝一兩九節者良﹞桂心﹝半兩﹞遠志﹝甘艸水煮﹐去心半兩﹞人參﹝去蘆﹐半兩﹞牛黃﹝一分﹐研﹞杏仁﹝湯浸麩﹐炒去皮尖研﹐一分﹞朱砂﹝一分﹐研﹐水飛﹞

上同爲細末。每用半錢。麝香湯調下。無時。

卷五驚癇方治

治偏搐方

雙劍金

治驚癇偏搐。

赤足蜈蚣﹝一條﹞紫色大螳螂﹝一个﹞

上曬至幹。以利刀當脊分切作兩畔。各逐左右。別研爲細末﹐不得交錯。各用貼子盛之。於貼子上號記左右。遇其患者。每用一字許。鼻內任搐之。左治左。右治右。俱搐者。任右則右住。任左則左住。左右任皆住。

雙金散

治如前。

上以蜈蚣一條大者。去頭足尾。用眞酥塗。慢火上炙黃。置枯。子。面南用快竹刀子當脊縫中分剖作兩半。用兩貼子號記左右字。不得交差。差則誤矣。又以麝香一錢。亦分左右兩處。先將左分一半在左字貼內。與蜈蚣同研作細末。卻入左字貼內盛訖。次將右分一半。入在右邊貼內。與蜈蚣同研作細末。卻入右字貼內盛訖。不得相犯。每遇病者。眼睛弔上。止見白睛。搐搦不省。不能出聲者。用細葦筒子置藥少許在中。隨搐者左右鼻孔中吹之。用藥不可多。若眼弔全未下。卽添些少。以意度量。其眼隨手便下。搐亦便止。餘同上法。二方相犯。

保壽散

治驚癇偏搐。

雄黃﹝研細﹐水飛﹞茯苓﹝去黑皮﹞人參﹝去蘆﹐各一分﹞朱砂﹝半兩﹐研飛﹞牙硝﹝一錢﹞

上爲末細勻。每用半錢。熟水調下。一歲用一字。無時。

卷五驚癇方治

治陽搐急驚方

軟紅膏

治急驚潮搐涎盛。

天南星﹝一兩﹐生爲末﹞朱砂﹝半兩﹐研﹐水飛﹞水銀﹝一分﹐用眞石腦油半盞﹐同研細﹞幹蠍梢﹝四十九个﹐爲細末﹞

上拌勻。入腦麝各一錢。再研棗肉和劑。入石臼中杵三五百下。丸如皂子大。每服一丸。煎薄荷湯化下。

神驗。無時。

朱粉丹

﹝又名鶴頂丹﹞

治急驚壯熱。吐涎發搐。

朱砂﹝半兩﹐研﹐水飛﹞膩粉﹝一分﹞蠍梢﹝半兩﹐微炒﹞巴豆﹝七个﹐去心皮膜出油盡用。

一方只用五个﹞

上爲細末。糊丸黍米大。每服三兩丸。煎桃仁湯下。一方無巴豆。但作散。每服半錢。湯使如前。無時。

百靈丸

治急驚。化涎定搐。

黑鉛﹝一分﹞水銀﹝一分﹐二味同結砂子﹞天南星﹝一分﹐炮裂﹞白附子﹝一分炮裂﹞幹蠍﹝一分﹐微炒﹞天麻﹝一分﹞蟬殼﹝去土﹐一分微炒﹞麝香﹝一錢﹐研﹞牛黃﹝一分﹐研﹞

上爲末勻細。糯米飯和丸黍米大。溫酒下三丸。量大小加減。服無時。

天漿子丸

治急驚發搐。

天漿子﹝十四个﹐有虫者去殼﹞牛黃﹝一分﹐別研﹞麝香﹝一錢﹐研﹞白附子﹝一錢﹐炮裂﹞犀角末﹝一分﹞半夏﹝一分﹐湯洗七次﹞蟾酥﹝一錢﹞豬膽﹝一个﹞

上爲細末。入豬膽汁和劑。如汁少。入少麵糊丸黍米大。每服三五丸。薄荷湯下。無時。

朱砂散

治如前。

朱砂﹝一分﹐研﹐水飛﹞膩粉﹝半錢﹞麝香﹝半錢﹐研﹞蘆薈﹝二錢﹐別研﹞胡黃連﹝一錢﹞

蠍梢﹝七个﹞白附子﹝二錢﹞金箔﹝七片﹞僵蠶﹝十个﹐去絲嘴炒﹞赤足蜈蚣﹝一條﹐炙﹞甘艸﹝二錢﹐炙﹞

上爲細末。二歲上兒半錢。以下者一字。金銀薄荷湯調下。三歲上者一錢。如口噤不開。灌入鼻中﹕無時。

白金散

治如前。

天南星﹝一兩﹐大者四破之﹞朴硝﹝兩半﹞白礬﹝一錢﹞甘艸﹝半兩﹞

上爲粗末。用水五盞。慢火一處煮。水盡爲度。焙漧爲細末。入朱砂末一錢拌勻。每用半錢。煎金銀薄荷湯。放溫調下。無時。

七寶牛黃丸

治急驚目睛上視。手足發搐。

朱砂﹝水飛﹞粉霜﹝別研﹞輕粉雄黃﹝研﹐水飛﹐各一錢﹞牛黃﹝半錢﹐別研﹞腦子﹝一字﹐研﹞麝香﹝一字研﹞

上爲細末。糯米粥和丸小豆大。二歲下兒半丸。以上者一丸。金銀薄荷湯磨化服之。月內兒一丸分四服。百日者分三服。看兒大小壯怯。及病勢輕重。以意加減。無時。

水銀丸

治急驚。痰壅發搐。悶亂口噤。

水銀﹝一分﹐入棗肉少許﹐同研至星盡﹞膩粉﹝一分﹐研﹞南星﹝一分﹐炮裂﹞幹蠍﹝一分﹐微炒﹞

上爲末。再用棗肉和丸黍米大。每服五七丸。乳香湯下。量大小加減。無時。

小朱砂丸

治急驚發搐痰壅。

朱砂﹝一分﹐研﹐水飛﹞巴豆﹝三十个﹐去心皮膜出油令盡﹞半夏﹝湯洗七次﹐焙榦爲末﹐炒二次二錢﹞杏仁﹝五个﹐熱灰內炮過﹐湯浸去皮尖﹐炒黃﹞

上爲細末。麵糊和丸綠豆大。二歲兒一丸。荊芥薄荷湯下。三歲加一丸。五歲者三丸。如有驚在內者。利動至病盡。藥丸乃出。如無驚者。藥不下也。甚妙而穩。乳食前。

至聖膏

治急驚發搐。手拳緊。多睡啼叫。煩熱膈實。

朱砂﹝一分﹐水飛﹞天南星﹝臘月牛膽制用﹐半兩﹞鐵粉﹝一分﹐水研﹞

蠍梢﹝十四个﹞續隨子﹝去皮﹐四十九个﹞腦麝﹝各少許﹞

上爲細末。煉蜜和丸綠豆大。薄荷溫湯化下一丸。如涎多加輕粉半錢。更量大小加減。無時。

牛黃散

治急驚搐搦壯熱。膈壅痰盛。

幹全蠍﹝七个﹞巴豆﹝二枚﹐去皮﹞輕粉﹝半錢﹞雄黃﹝二錢﹐水飛﹞川郁金﹝一分﹐銼用皂莢半鋌揉汁煮過炒至幹用﹞朱砂﹝一錢﹐水飛﹞

上爲細末。入腦麝各少許。每用一字。薄荷湯下。或得吐瀉。或得睡汗﹐皆愈。如牙關噤。卽先用藥摻開。

然後服之。開噤方在後。

散

治急驚風潮搐。以全蠍中緊實者。去尾尖上毒。炒焦爲末。每服一錢。

濃煎防風湯調下。予相識王宣教﹝諱循理﹞一子病驚搐。得此方治安。渠恐再發。遂與常服之。妙選同與烏蛇散服之。尢佳。

四聖散

治一歲至六歲兒。急驚潮搐。

天漿子﹝一枚﹐去殼﹞朱砂﹝二豆許﹐研﹐水飛﹞全蠍﹝一枚﹞麝香﹝一小豆大﹞

上同研膏。每服少許。薄荷溫水化下。無時。治小兒卒得急癇。鉤藤。甘艸炙。各半兩。銼碎。以水五合。

煮取二合。分八服。日五夜三。治急驚風搐痰盛。

天漿子﹝三个﹐去殼生用﹞幹蠍﹝七枚﹐生用﹞朱砂﹝一錢﹐水飛﹞

上同爲末。軟飯和丸粟米大。每服二丸。荊芥湯下。不計時。更量大小加減。

又方

治如前。以全蠍一枚。薄荷四葉裹合。火上炙。令薄荷葉焦。同研細末。分作四服。溫湯調下。

亦治大人風涎。只作一服。無時。治急驚發癇。迷悶不省。嚼舌仰目螈。

以眞牛黃一大豆許。研細和蜜水服之。

以犀角末半錢。溫水二合分服。

以眞熊膽二大豆許。以乳汁或竹瀝服之。能去心中涎。卽愈。

以虎睛研末。以水調灌之。量大小與。一方用一豆許。炙榦研末。豬乳三合和之。綿纏蘸浸。與兒吮之。頻頻。以多爲佳。治小兒卒驚。似有痛處。而不知疾狀。以刺雄鷄冠血。滴少許。入兒口中。

治小兒初發驚搐。壯熱痰壅。嘔吐不止。

蠍﹝一枚炙焦﹞麻黃﹝一尺﹐不去節﹞薄荷﹝四葉炙焦﹞

上爲細末。量大小用藥。以水六分。煎一呷溫服。

牛黃膏

治驚風邪熱。痰盛膈壅。時發潮搐。痰嗽不時。上視切牙。服之退驚化涎。涼膈鎭心。祛邪止嗽。美進乳食。

牛黃﹝別研﹞人參﹝去蘆﹐各一錢﹞甘艸﹝炙﹐二錢﹞牙硝﹝枯﹞朱砂﹝研﹐水飛﹐各半錢﹞雄黃﹝一錢半﹐水飛﹞蛤粉﹝三錢半﹞金箔﹝一片﹞銀箔﹝一片﹞龍腦﹝少許﹞

上爲細末。煉蜜和劑。每九錢重。分作一十丸。以金箔爲衣。每服一丸。溫薄荷水化下。乳後。

卷五驚癇方治

治天弔方

治孩童天弔癇搐。以東行桑根取汁與服。亦能敷鵝口瘡。

保生丸

治天弔搐搦壯熱。臟腑壅滯。

蠍﹝五枚﹐生﹞天南星﹝一枚﹐炮裂﹞巴豆﹝七枚﹐去皮心﹞

上於淸明時初夜。將藥露北極下一宿。明旦杵羅爲末。以豉四十九粒。口含不語。津潤至脫去皮。研爛和丸黍米大。隨年丸數。溫水下。乳食前。

備急塗頂法

治天弔。

川烏末﹝一錢生﹞蕓苔子末﹝三錢生﹞

上用新汲水調塗。貼頂上。立驗。一方。用稀糊調塗囟上。

一字散

治天弔眼上。能退風爽神。

大天南星﹝半兩﹐微炮裂﹞蟬殼﹝去土一分﹐微炒﹞幹蠍﹝一分﹞僵蠶﹝去絲嘴﹐一分﹞

上爲細末。次入蕎麥麵一分。用酸石橊一个。去穣子畱殼。將諸藥入在內。鹽泥封裹。於竈內慢火燒至泥漧燥爲度。取出。再研極細。每服一字。溫酒調下。無時。

蠹魚膏

治天弔目睛上視。手足唇口搐掣。以壁魚兒幹者十个。濕者五个。用乳汁相和研爛。再入乳汁少許灌之。

琥珀散

治天弔驚風發搐。

琥珀﹝末一分﹞眞珠﹝末一分﹞朱砂﹝末半分﹞鉛霜﹝半分﹞赤芍藥﹝末一分半﹞

上拌勻。每服一字。煎金銀薄荷湯調下。無時。

僵蠶散

治天弔目上視發搐。

白僵蠶﹝去絲嘴炒﹐半兩﹞馬牙硝﹝半兩﹞郁金﹝半兩﹞幹蠍﹝半兩﹞

上爲末。每服一字。乳汁調下。急者服半錢。無時。

卷五驚癇方治

治陰搐慢驚方﹝附慢脾風﹞

犀角散

治吐瀉變慢驚。發螈。

犀角屑﹝一錢﹞白術﹝二兩﹐水煮﹞甘艸﹝半兩﹐炙﹞橘皮﹝半兩﹐去白﹞

上爲細末﹐每服半錢。水一盞。入金銀薄荷煎至七分。溫服。連進三服。無時。

銀白散

治吐瀉生風。發慢驚螈。此藥滌涎醒脾去風。用大天南星一个。重一兩者。換酒浸七伏時取出。置新瓦上。周遭以炭火炙令漧裂。頓於地上。去火毒。用瓷器合之。候冷取出。杵羅爲末。次入朱砂細末一分拌勻。每服半錢。荊芥湯調下。早晨午前各一。

靑金膏

治因吐瀉變慢驚螈。

烏蛇肉﹝一分﹐酒浸一宿﹐焙漧﹞蠍梢﹝一分﹞天麻﹝一分﹞白附子﹝一分﹞大附子﹝一分﹐炮裂﹐去皮臍﹞靑黛﹝一分﹐研﹞麝香﹝一錢﹐研﹞天竺黃﹝一錢﹞

上爲細末。入研藥拌勻。煉蜜和膏。丸皂子大。煎人參薄荷湯化下。量大小與服。無時。

睡驚丸

治慢驚身熱。螈昏憒。

朱砂﹝末﹐一錢﹐水飛﹞香墨﹝末﹐一錢﹞靑黛﹝一錢末﹞蘆薈﹝末一錢﹞膩粉﹝一錢﹞龍腦﹝半錢﹐別研﹞使君子﹝二个﹐去殼爲末﹞

上拌勻細。寒食麵作糊。和丸桐子大。薄荷湯化下一丸。無時。

附子散

治慢驚身冷。螈昏困。﹝保生名辰砂散﹞

大附子﹝一枚﹐重九錢﹐上者生用﹐去皮臍﹞天南星﹝二錢﹐生用﹞半夏﹝沸湯洗七次用﹐二錢﹞白附子﹝一錢半﹞朱砂﹝二錢﹐研﹐水飛﹞麝香﹝一錢﹐研﹞

上爲末同勻。每服一字。薄荷湯調下。無時。

羌活膏

治脾胃虛而生風。或因吐痢。或取轉過度。發爲慢驚。

羌活﹝去蘆﹞川芎人參﹝去蘆﹞白附子﹝炮﹞赤茯苓﹝去皮﹐各半兩﹞天麻﹝一兩﹞僵蠶﹝去絲嘴﹐酒浸炒黃﹐一分﹞幹蠍﹝去毒炒﹐一分﹞附子﹝炒去皮臍﹐二錢﹞白花蛇﹝酒浸肉﹐焙漧﹐秤一分﹞防風﹝去蘆﹐並叉枝﹐二錢﹞牛黃﹝研﹐一錢半﹞麻黃﹝去根節﹞肉豆蔻﹝面裹煨﹞藿香葉﹝去土﹞沈香雞舌香﹝母丁香也﹞木香﹝各二錢﹞眞珠﹝末研﹞麝香﹝各一錢半﹞輕粉﹝一字研﹞

腦子﹝半字研﹞雄黃﹝研水飛﹞辰砂﹝研﹐水飛﹐各二錢半﹞

上爲細末同勻。煉蜜和劑。旋丸如大豆許。每服一丸。薄荷湯或去心麥門冬湯下一二丸。量大小加減。服之無時。若急驚者。勿服此藥。性溫故也。

溫白丸

治脾困瘦弱。或因吐瀉。或久病成慢驚。身冷螈。

天麻﹝半兩﹞僵蠶﹝去絲嘴炒﹐一分﹞白附子﹝生一分﹞幹蠍﹝一分﹐去毒﹞天南星﹝湯洗七次﹐銼碎﹐一分﹞

上爲細末。以湯調食麵作糊。丸綠豆大。圓了。頓寒食麵中養七日畢。取而用之。若急用。末足日數亦可用。每服五七丸至一二十丸。量大小加減。生薑米飲下。空心服。看病勢漸加丸數。多與服妙。

鉤藤飲子

治陰癇多昏睡。手足冷。時螈。直視不乳。

鉤藤鉤子﹝三分﹞僵蠶﹝去絲嘴炒﹞川芎甘艸﹝炙﹞蟬殼﹝去土﹐並頭翅足炙﹞蛇蛻﹝炙黃焦﹐各一分﹞蜣螂﹝三个﹐去頭翅足﹐炙黃﹞

上爲末。每用二錢。水一盞。生薑五片。煎至七分。去滓。量大小與服。小者分三四次與服。不會服卽灌之。若審是陰癇的當。用藥末二錢。入炮過附子碎。用指面許。根據前煎之。溫服。日三夜一。急驚不用附子。服之無時。

七聖丸

治陰癇體虛。羸瘦多困。

烏蛇﹝酒浸軟﹐去皮骨只取肉用﹞蠍梢白僵蠶﹝炒去絲嘴﹞靑黛白附子﹝各一分﹞蜣螂﹝五个﹐去頭翅足炙令焦﹞蟾酥﹝二皂子大﹞

上爲細末。煉蜜丸桐子大。如遇病者。先以半丸。湯泡薄荷水化開。灌兒鼻中。如得嚏則可醫。以金銀湯化下一丸。日二三。服之無時。若灌藥不嚏。難治。

天漿子散

治陰癇昏困多睡。時時螈。

天漿子﹝三个去殼用虫﹞白僵蠶﹝三个微炒﹞幹全蠍﹝三个微炒﹞

上爲細末。每服一字。煎去根節麻黃湯調下。日三。得汗出爲效。服之無時。

七神丹

治陰癇面靑口噤。喉內涎吼。手足螈搐搦。

朱砂﹝研水飛﹞牛黃﹝研﹞羌活﹝去蘆各一分﹞天南星﹝半兩炮裂﹞麝香﹝一錢研﹞蠍尾﹝炒﹞僵蠶﹝去絲嘴炒各七个﹞

上爲細末。以熟棗肉和丸綠豆大。薄荷湯下二三丸。兒小化服亦得。無時。

天南星煎丸

治陰癇慢驚螈。

天南星﹝一兩﹐細銼﹐水二盞﹐慢火熬至半盞﹐去滓再煎成膏﹞白附子﹝半兩﹐炮裂﹞天麻﹝一兩﹞幹蠍﹝一兩﹞

上下三味爲細末。入膏和丸綠豆大。三歲兒二丸。五歲兒三丸。薄荷湯送下。日二服。無時。

五靈脂丸

治如前。

五靈脂﹝去砂石﹞白附子﹝生﹞天南星﹝生﹞幹蠍﹝生﹞蟬殼﹝去土﹐生﹐各一兩﹞

上爲細末。用醋二盞。先以藥末一兩同熬成膏。入余藥。和丸綠豆大。未盈月兒以乳汁化下一丸。二歲下二丸。大者以意加之。金銀薄荷湯化下。服畢。鼻上汗出是效。無時。

蜆殼膏

治如前。以螻蛄一个。去頭翅足。入麝香輕粉各黃米許。同研極細。以新水少許就之。用蜆殼灌之。立效。

必救丹

治如前。

赤足蜈蚣﹝一條﹐去頭足﹞蠍梢﹝七个﹞生犀尖﹝銼末﹐一錢﹞染坯﹝半錢﹞朱砂﹝半錢﹐研﹐水飛﹞麝香﹝一字﹞

上爲細末。煎豬脂油丸黍米大。每服三五丸。用大金散下。無時。

大金散

辰砂﹝水飛﹐五錢﹞眞鐵粉﹝一錢﹞輕粉﹝一錢﹞金箔﹝一大片﹞

上爲細末。分作九服﹐如遇患者。將一服分二處。每一半。用童子小便並酒共半盞。煎三四沸。放冷。調藥一半。送下必救丹。如行五里許。再一服。約半日後。便下驚痰惡積便安。如已經取轉虛者。卽用井花水調大金散。下必救丹。須認是慢驚者。方可與服。立見其效。气𨿽絕。心頭溫者。灌下藥。卽醒。

薰陸香丸

治虛風慢驚。發搐螈。安神魂。定心气。

血竭﹝半兩﹐細研﹞乳香﹝一分﹐別研﹞

上研細。於火上炙熔爲丸。如幹。卽入少許水和。如酸棗核大。每服一丸。薄荷酒化下。兼治婦人產後血暈。不省人事。無時。

如神散

治如前。﹝焦大官人方﹞

蜈蚣﹝一條﹐全者酒炙黃﹞蠍﹝十四个﹐全者微炒﹞辰砂﹝一錢﹐水飛﹞

上爲細末。百日兒一字。荊芥湯調下。漸大。以意加之。無時。

天雄膏

治如前。

赤頭蜈蚣﹝一條﹐日曬漧卻用好酒半盞﹐滴潤炙令脆﹞天雄﹝一錢﹐慢火存性﹐研﹞白附子﹝一錢﹐切焙﹞

朱砂﹝半錢﹐研﹐水飛﹞細辛﹝去苗一錢﹞輕粉﹝半錢﹞雄黃﹝半錢﹐水飛﹞白術﹝一錢﹐焙﹞郁金﹝一錢﹞

半夏﹝一錢﹐洗淨﹐生薑汁浸一宿﹐又洗切焙漧﹞

上爲細末。入腦麝各少許。煉蜜和丸雞頭子大。薄荷湯化下一丸。無時。

塗囟法

治陰癇慢驚。以天南星洗十徧。爲細末。用生薑自然汁煮糊。調塗囟頂上。

妙聖散

治慢驚久不瘥。兩手螈。抽掣不定。

赤足蜈蚣﹝一條﹐蔥汁浸一日﹐焙漧﹞艸烏頭尖﹝十四个﹐薄荷生薑自然汁浸一伏時﹐焙漧同爲末﹞

麝香﹝一錢﹐研﹞龍腦﹝半錢﹐研﹞

上拌勻。每用半字。以小葦筒吹入兒兩鼻孔中。候兩手定時。方可兼服別藥。

天麻鉤藤湯

治因吐痢。脾胃虛而生風。變慢驚。

鉤藤﹝三分﹞天麻蟬殼﹝去土﹞防風﹝去蘆﹐並叉枝切﹞人參﹝去蘆﹞麻黃﹝去根節﹞僵蠶﹝去絲嘴炒黃﹞蠍尾﹝去毒炒﹐各半兩﹞甘艸﹝炙﹞芎﹝各一分﹞麝香﹝一錢﹐研﹞

上同爲細末。每用二錢﹐水一盞。煎至六分。量大小與服。如冷多面靑唇白。四肢冷。入附子末半錢。無時。

喝起散

治因吐瀉生風。變慢驚。或作慢脾風。

半夏﹝一兩﹐湯洗七次爲末﹞生薑﹝四兩﹐研﹐取汁和半夏末拌作餅﹐如稀入少面﹞朱砂﹝水飛﹞滑石白礬﹝生各一分﹞沒石子﹝三个﹞

上爲細末。每服一字。煎冬瓜湯調下。如一服醒。便止後服。無時。

生銀散

治慢驚乍靜乍動。手足螈。時發時止。

生銀末﹝半錢﹐細研﹞蛇黃﹝三分﹐﹐醋淬七次﹞黑鉛﹝一錢水磨﹞天南星﹝七錢﹐炮﹞磁石﹝一錢﹐﹐醋淬十次﹞鐵華粉﹝二錢﹞朱砂﹝一錢﹐水飛﹞麝香﹝一錢﹞

上爲細末。每服一字。煎犀角屑湯調下。如見沈困者。用薄荷乳汁調下。汗出爲效。

治陰癇者。多用性溫熱之藥。有至癇證已退未退之間。卻生熱證。或反爲急驚者甚多。凡治病必當先問病者之家。所患幾日。因何得之。曾服何藥。如此詳審。若服熱藥太過。可用解毒藥治之。無不效者。

豆捲散

治陰癇慢驚。服溫熱藥太多。而卻生熱證。反爲急驚。

大豆黃卷﹝水浸黑豆生芽是也﹐曬漧時用﹞貫眾板藍根甘艸﹝炙﹐各一兩﹞

上同爲細末。每服半錢或一錢。白水煎。放冷服。甚者用藥三錢。漿水入油數滴煎之。又治吐虫。無時。

龍腦散

治如前。

大黃﹝蒸過﹞半夏﹝湯洗﹐滑淨﹐薄切﹐用薑汁浸一日﹐焙漧炒用﹞甘艸﹝炙﹞金星石銀星石寒水石禹餘糧石﹝火﹐醋淬﹞不灰木﹝火﹞靑蛤粉﹝卽靑黛也﹞

上等分爲末。入龍腦一字再研。新水調下一字或半錢。量大小加減。此舊方也。錢乙入甘松兩枝。藿香末一錢。金牙石一分。卻減大黃一半。服之無時。

銀白散

治慢脾驚風危困者。

天南星末﹝生薑自然汁和劑撚作餅子﹐炙黃﹞白附子末﹝薄荷自然汁和劑撚作餅子﹐炙黃﹞

上同爲細末。每服半錢或一錢。煎冬瓜子湯調下。

羌活膏

治慢驚及脾風。身體冷。四肢硬。危急將不救者。

羌活﹝去蘆﹞獨活﹝去蘆並土﹞人參﹝去蘆﹞茯苓﹝去皮﹞防風﹝去蘆並叉枝﹞桂﹝去粗皮﹐先爲末﹐各一錢﹞幹蠍﹝一錢﹐酒浸炒研﹞水銀﹝半錢﹞硫黃﹝半錢與水銀同研如泥後入﹞麝香﹝一字研﹞

上先研硫黃。次入麝香水銀。研至無星極細。又入諸藥末拌勻。煉蜜和膏。丸皂子大。薄荷湯化下。保生治胃虛吐瀉生風。羌活天麻防風各半兩。人參茯苓蠍桂各一分。朱砂水銀硫黃各一分。服之無時。

大天南星散

治吐瀉。或服轉藥過度。脾虛生風爲慢驚。或作脾風。危急之候。以天南星一枚。重八九錢至一兩者。先撅一地坑。深三寸許。用炭火五斤。燒通赤。去火。入好酒半盞在內。然後入天南星。卻用炭火三兩條蓋卻坑子。候天南星微裂。取出銼碎。再炒令勻熟。不可稍生。放冷爲細末。每服一字或半錢。濃煎生薑防風湯調下。

無時。

又方

治如前。

梓州濃朴﹝去粗皮生薑制﹐一兩﹐細銼﹞半夏﹝一錢﹐湯洗七次﹐生薑汁浸半日﹐候幹用﹞

上用米泔三升。同浸一百刻。周一伏時。以水盡爲度。如至百刻水未盡。加少火熬幹。去濃朴。只用半夏爲細末。每服半字或一字。薄荷湯化下。無時。

辰砂膏

治陰癇搐掣昏困。傳爲脾風。以大附子一枚。重六七錢上。微炮去皮臍。於頂頭剜﹐一竅子。入粉霜砂各半錢。卻用取下附子末塡滿。於火上燒存性。次用天南星半兩炮裂。蠍梢一分。羌活去節一分。朱砂研半兩。

同爲細末。煉蜜和丸雞頭子大。每服一丸。麝香薄荷湯。入酒三兩滴化服。無時。

丙丁散

﹝丙日作曲﹐丁日制藥﹞

天南星烏蛇肉﹝酒浸去骨﹐各三錢﹞天麻麻黃﹝去根節﹐各半錢﹞大附子﹝一枚重半兩﹐上者炮裂﹐去皮臍﹞全蠍﹝一錢半﹞白附子﹝三錢半﹞白僵蠶﹝去絲嘴﹐四錢﹞

上爲末。以水一升浸三日。濾去其滓。用寒食麵一袋和勻。踏作曲。楮葉罨七日取出。以紙袋盛弔起。十四日可用。

遇小兒吐瀉。精神昏困。多睡不乳。四肢逆冷。欲發慢驚者。以曲一兩爲末。入腦子末一字。每服半錢或一錢。溫水調下。若已發慢驚者。此五臟俱虛。皆受其病。心主血。病則血亂。肺主气。病則气並。肝主筋。病則抽掣。脾主困。病則昏困。腎主寒。病則身冷。故病者血亂气並。四肢抽掣。吐瀉昏困。唇口色白。身體冰冷。神情忪悸。面靑喉響。哭如鴉聲。將上件已成藥。更入朱砂末一錢半。當拌勻。服根據上法。若慢驚吐痢。傳爲脾風者。用曲末一兩。朱砂末一錢半。拌勻。煉蜜和丸雞頭大。名丙丁膏。溫水化下。又別以曲末一兩。朱砂末雄黃末各抄一錢。琥珀末甘艸末各抄二錢。拌勻。煉蜜丸雞頭大。名太乙丹。治小兒百病。此方陳易簡家藏。服之無時。

閻孝忠云。小兒吐瀉。脾胃虛而生風。以爲慢驚。或傳成脾風。大便不聚。至虛損危憊者。當速生胃气。宜與理中丸。並研金液丹作末。煎生薑米飲調灌之。多服乃效。服至二三兩無害。候胃气漸生。手足漸暖。陰退。

四肢猶然螈。卽減金液丹一二分。卻用靑州白丸子一二分。同研。如上法與服。以意詳之。漸減金液丹。加白丸子。兼用異功散﹝此乃溫中正气。治虛吐瀉藥方。具吐瀉門﹞羌活膏溫白丸鉤藤飲子之類。﹝方並具前﹞根據此治之。仍頓與粥食。𨿽至危殆。往往死中得生。十有七八。予於嶽太尉處得一方。稱自王運使所傳。治小兒急慢驚風。吐瀉不止。危不可治者。名爲安胃丸。與上相似。大同而小異。

好靑州白丸子﹝三十粒﹞好金液丹﹝三十粒﹞全蠍﹝一枚﹐去刺﹞麝香﹝少許﹞

上同研爲細末。以糯米飯和丸黍米大。每服三二十丸。煎蘿卜糯米湯下。無時。

麝香牛黃丸

治小兒急慢驚風。慢脾風。

牛黃﹝一錢﹞麝香﹝一錢﹐研﹞蠍梢﹝一錢生﹞乳香﹝一錢﹐研﹞沒藥﹝一錢﹐研﹞蜈蚣﹝一條﹐酥炙﹞花蛇肉﹝去骨﹐一錢﹐酒浸一宿﹞天南星﹝二錢半炮﹞艸烏﹝二錢半﹐炮去皮﹞天麻﹝二錢半﹐銼研﹞防風﹝去苗﹐並叉枝二錢半﹞雄黃﹝半錢﹐研﹐水飛﹞朱砂﹝八錢﹐研﹞

上爲細末。酒糊和劑。如皂子大。一歲至三歲兒每服一丸。研細煎金銀薄荷湯調下。七歲至十歲服二丸至三丸。煎人參湯調下。慢驚風細研三丸灌下。大有神效。無時。

麝香餅子

治小兒吐瀉之後。脾虛生風。目睛斜視。背脊彊硬。手足螈。及治心肺中風。昏塞不省。﹝此方與前方相犯而小異﹞

川烏﹝炮去皮臍﹐一分﹞天南星﹝炮﹐一分﹞白花蛇﹝酒浸一宿﹐去皮骨取肉﹐焙漧﹐用一分﹞蠍梢﹝一分﹞蜈蚣﹝一條﹐去頭足以上先爲細末﹞朱砂﹝半分﹐研﹐水飛﹞麝香﹝一分﹞乳香﹝半分﹐研﹞鐵粉﹝半分﹐研﹞牛黃﹝半分﹐研﹞

上爲末。同勻細。酒糊丸如雞頭大。捏作餅子。每服一二餅。煎人參薄荷湯化下。

聖脾散

治慢脾風。

香附子﹝炒去皮毛﹐一合﹞小黑豆﹝一合﹐炒﹞甘艸﹝半分﹞

上爲細末。每服半錢。飯飲調下。無時。

急慢驚通用

治小兒急慢驚風。聲已不出。危殆。命在須臾者。男左女右。屈中指在手心橫紋當中點炷。及與乳頭上同時下灸。

壯如麥粒。甚者不過三壯。聲同卽止。此灸法。王運使傳。妙。

天麻膏

治小兒急慢驚風。及慢脾風。搐搦螈。昏塞牙噤。一切惡候。及吐瀉等疾。

全蠍﹝一分﹞牛黃﹝一錢﹐研﹞白附子﹝四錢﹞天麻﹝二錢﹞雄黃﹝四錢﹐研﹐水飛﹞訶子﹝去核﹐六錢﹞白術﹝二錢﹞藿香葉﹝去土﹐四錢﹞白豆蔻仁﹝三錢﹞縮砂仁﹝三錢﹞白僵蠶﹝去絲嘴﹐四錢﹐炒﹞

上爲細末。煉蜜丸如雞頭大。每服一丸。煎薄荷湯化下。甚者兩丸。泄瀉者煎冬瓜子湯下。嘔吐者煎丁香湯化下。並不拘時候。更量大小。臨時加減。亦看病之輕重用藥。則無失矣。

牛黃丸

治急慢驚。發歇不止。

牛黃﹝研﹞天竺黃﹝研﹞犀角屑胡黃連﹝各半兩﹞芎人參﹝去蘆﹞白茯苓丁香鉤藤龍齒﹝研各一分﹞麝香﹝一錢研﹞腦子﹝半錢研﹞

上爲細末。煉蜜和綠豆大。每服三丸。粥飲下。無時。

黑神丸

治急慢驚。

膩粉﹝一錢﹐研﹞香墨﹝一錢﹞白面﹝一錢﹞蘆薈﹝一錢﹞

牛黃﹝別研﹞靑黛使君子﹝去殼﹐面裹煨熟用﹐各半錢﹞腦子﹝一字﹞麝香﹝一字﹞

上爲末。糊丸桐子大。每服半丸。薄荷水下。要利動。服一丸。楚州小醫王鑑。因此藥致富。甚保惜之。未嘗傳人。

予得之。乃睡驚丸小異耳。治驚極效。垂死一服。立瘥。無時。

靑金丹

治如前。

雄黃末﹝一錢﹞朱砂末﹝一錢﹞鐵粉﹝二錢﹞乳香末﹝一錢﹞南星末﹝二錢﹞蠍﹝微炒﹐二錢﹞輕粉靑黛﹝各三錢﹞麝香﹝一字﹞花頭蛇﹝一條﹐酒浸一宿﹐取肉焙﹞

上爲末。以梨汁和劑。分三等丸之。黍米麻子綠豆大。量大小與之一丸。薄荷水送下。煎金銀湯亦得。無梨汁用薄荷汁。無時。

雄朱丹

治如前。雄黃水飛。朱砂水飛等分。爲細末。用白項曲一條。放藥中令纏濕。以竹篦子刮下。丸如芥子大。每服三丸。金銀薄荷湯下。其曲卻須放了。不可壞死。服之無時。

軟金丹

﹝又名聖力丹﹞

治小兒急慢驚風。三癇螈。頭項動搖。目睛上視。或牽斜偏搐。背脊彊直。或反折如弓。口噤牙緊。或屈指如數。

或溫壯連綿。或服涼藥過多。內生虛風。或因傷寒變搐發渴。或因吐利生風爲癇。一切諸證。乳食不進。昏冒不省。凡此急候。服之皆愈。但不喘急者。此藥必效。如已喘急者。更須審詳虛實。若涎實者。同水銀丸化此藥服之。二藥引化驚涎。則潮搐立止。虛者但只服此藥。卽便放下眼來。如小涎熱風熱。有諸驚證。服之便瘥。更無變動。又治大人卒中風病。涎潮不省。此藥神聖救人。不可具載。

牛黃﹝別研﹞丹砂﹝研﹐水飛﹞雄黃﹝研﹐水飛﹞生犀﹝銼末細研﹞天麻僵蠶﹝去絲嘴﹞半夏﹝湯洗七次爲曲﹞蟬殼﹝去土﹐湯洗淨焙﹞南木香使君子﹝取肉﹐各一分﹞肉豆蔻﹝面裹﹐煨﹞香墨﹝各一分半﹞天南星﹝炮裂﹞白附子﹝炮裂﹐各一錢﹞膩粉﹝一錢﹞水銀﹝三錢半﹐用黑鉛三錢半﹐準七錢結砂子用半兩﹞白花蛇烏蛇﹝二蛇取項後粗處肉各一兩﹐酒浸一宿﹐去皮骨曝漧﹐不見火﹞螺靑﹝一兩二錢﹞麝香﹝一錢﹐研﹞龍腦﹝半錢﹐研﹞附子﹝一枚﹐炮裂去皮臍﹐虛者用之﹞蜈蚣﹝中者二條生用﹐須赤足佳﹞全蠍﹝三十个﹞天漿虫﹝二十五个﹐去殼﹞大檳榔﹝二枚﹞

丁香﹝一錢半﹞蟾酥﹝三皂子大﹞金箔銀箔﹝各十五片﹞

上爲末。逐件旋入。研之細勻。用不皂莢一鋌。刮去皮弦。以好酒半斤。浸一宿。揉取汁。去滓。入石腦油三錢。銀器屬性武火煎十數沸放冷。別煉蜜少許﹐投內和諸藥得所。大者丸棗大。

小者皂子大。別以金銀箔爲衣。每服一丸。金銀薄荷湯化下。涎實者用水銀丸化下。小兒量大小與。大有神驗。水銀丸具譚氏方也。服之無時。

奪命大靑金丹

治小兒諸驚。此東京西瓦內出瓷馬兒栗家方。

天竺黃﹝一斤末﹞墨﹝二鋌﹐不計大小亦不得使盡﹞麝香﹝一錢﹐研﹞朱砂﹝一錢﹐研﹐水飛﹞

水銀﹝半兩﹞錫﹝半兩﹞

上於銚內先熔錫化。入水銀結砂子。乳缽內研開。次入諸藥末研勻細。方用濃墨水和丸彈子大。以灰頓盆內鋪紙。於紙上布藥幹。十歲兒一粒。分三四服。七八歲兒作四服。五六歲兒分六服。三四歲兒分十服。一二歲兒分十六服。新生百兒分三十服。並微利。常服者須隔旬日服一服。小兒風熱發癇。潮搐涎盛嗽喘。並臨時加減。如吐瀉後生風。服亦不妨。此藥性溫。宜少服。並用湯化下。如煎湯不可犯鐵器。入口如聖。服之無時。

治急慢驚發搐乳香半兩研。甘遂一錢。同研細。每服半錢。乳香小便調下妙。

又方

治如前。

蠍梢﹝二十一个﹞朱砂﹝一皂子許水飛﹞麝香﹝一豌豆許﹞

上同爲末。每服一字或半錢。用赤小豆拌勻。薄荷溫酒調下。無時。

定命丹

治急慢驚風。弔眼撮口。搐搦不定。壯熱困重。

蟾酥﹝一錢﹐幹者酒浸一宿﹞幹蠍﹝七枚﹐全者﹞南星末﹝一分﹞白附子末﹝半錢﹞靑黛﹝半錢﹐研別爲衣﹞麝香﹝少許﹞

上勻細末。粟米粥和丸綠豆大。別以靑黛爲衣。每服一丸。荊芥薄荷場下。服藥後困睡無疑。凡病者先化半丸點鼻中。得噴者必效。如新生兒用膩粉二撚。生油一滴。新水半茶腳。化一丸服之。取下胎中所受病。更無諸驚邪熱。服之無時。

麝香餅子

治如前。

烏頭蛇﹝一對﹐酒浸一宿﹐取肉﹞蠍梢﹝半兩﹞白附子﹝一兩﹐炮﹞天南星﹝一兩﹐炮﹞白僵蠶﹝一兩﹐炒去絲嘴﹞乳香﹝半兩﹐研﹞朱砂﹝一兩﹐研﹐水飛﹞天漿子﹝四十九个﹐去殼。﹞

麝香﹝一錢﹐研﹞金箔﹝十片﹞

上爲細末。煉蜜和丸桐子大。捏扁作餅子。用金銀荊芥湯化服。大小加減。無時。此便是除風膏。若以麥飯和丸。便是麥飯膏。此黑孩兒柏防禦眞方也。

如聖散

治如前。

白附子﹝二錢﹞僵蠶﹝炒去絲嘴﹐一錢﹞全蠍﹝二錢﹐中者用面炒去足﹐畱身尾甲﹞人參﹝去蘆﹐二錢﹞艸烏﹝半兩﹐炮去皮﹞牙硝﹝二錢﹞丁香﹝一錢﹐不見火﹞膩粉﹝半錢﹞天竺黃﹝一錢﹞天南星﹝米泔浸一宿﹐焙漧秤二錢﹞龍齒﹝二錢﹞郁金﹝一錢﹞腦麝﹝各少許﹞

上爲細末。十歲下兒半錢。以上者一錢。冷薄荷湯調下。如兒驚結。大小便不通。連進二三服。無時。

南星湯

治如前。以大天南星一枚。重四錢者。細研爲末。用漿水一碗。冬瓜子四十九粒。同煎至一盞。去滓。取淸汁半盞。分三服。病愈。以四君子湯補之。一方。每用南星末一錢上下。以水半盞。漿水半盞。或齏汁亦得。入生薑三片。冬瓜子數粒。煎至半盞以下。分二服。尢治慢驚。服之無時。

南朱膏

治如前。以大天南星二兩爲末。用臘月黃牛膽取汁和之。卻入膽中。如膽汁少許。量可用之。窨幹爲細末。

入朱砂末一錢。麝香少許。煎甘艸膏子和劑。丸雞頭子大。每一歲半丸。熟水化下。量大小加減。如一膽盛南星末不盡。用二膽亦得。服之無時。

朱金湯

治如前。以代赭石火醋淬十次。爲細末。水飛過。日中曬漧。每服半錢或一錢。煎眞金湯調下。量大小與之。連進三服。兒腳脛上有赤點出者。不可治也。服無時。

如聖靑金丹

治忽發身熱吐逆。變急慢驚潮搐。

龍腦﹝一錢﹐研﹞麝香﹝研﹞膩粉﹝研﹐各一分﹞白面﹝三錢﹞香墨﹝一錢半爲末﹞靑黛﹝二錢﹐研﹞使君子﹝去殼﹐二个﹐面裹慢火煨熟爲末﹞金箔銀箔﹝各五片﹞

上細勻末。滴水丸雞頭子大。慢驚用冷薄荷湯化下一丸。須臾便睡。睡覺立愈。更服三兩服。急驚化下半丸。下涎一合以來。神效。無時。

滚涎膏

治慢驚風。潮搐無時。

龍腦﹝一字﹞朱砂﹝一錢半末﹞蓬砂末﹝三錢﹞馬牙硝﹝五錢﹞鉛霜﹝二錢﹞水銀﹝二錢﹐結砂子﹞牛黃﹝一字﹞麝香﹝一字﹞

上同研。自然成膏。丸楊梅核大。梨汁化下一丸。量大小加減。無時。

牛黃丸

治急慢驚。發搐痰壅。及吐瀉生風。

牛黃﹝一錢﹞牛膽制天南星末﹝一錢﹞滴乳香末﹝一錢﹐研﹞人參﹝去蘆﹐一分﹞天麻﹝一分﹐去苗﹞防風﹝去蘆叉枝﹐一分﹞白僵蠶﹝炒去絲嘴﹐一分﹞茯神﹝去心內木﹐一分﹞朱砂﹝三錢﹐研﹐水飛﹞麝香﹝一分﹞全蠍﹝一分﹞腦子﹝少許﹞

上爲細末。煉蜜和丸雞頭實大。荊芥薄荷湯化下一丸。相宜加減。無時。

罷搐丸

治急慢驚發搐。牙關噤。身反張。

水銀﹝二錢﹐黑鉛二錢﹐同水銀結砂子﹞天麻﹝半兩﹐去苗﹞花蛇肉﹝酒浸﹐炙取肉半兩﹞人參﹝去蘆﹐半兩﹞天南星﹝半兩﹐炮﹞白附子﹝半兩﹞幹蠍﹝半兩﹐去毒﹞朱砂﹝半兩﹐水飛﹞靑黛﹝一分﹞

腦子麝香﹝各少許﹞

上爲細末。石腦油研和。丸小麻子大。每服一丸。薄荷湯化下。無時。

虎睛丸

治急慢驚搐。涎熱多睡。及諸惡證。

虎睛﹝一對碎切﹐酒浸一宿﹐焙漧﹞通明天麻﹝半兩﹞白茯神﹝去心內木﹐半兩﹞白附子﹝一分﹞

天漿子﹝五十个﹐炒黃去殼﹞使君子﹝一百个﹐去殼﹐切碎﹐焙漧﹞朱砂﹝二兩﹐水飛﹞全蠍﹝半兩﹐去毒﹞牛黃﹝半兩﹞天南星﹝一兩二錢﹐慢火炮裂﹞京墨﹝半兩燒過﹞靑黛﹝半兩﹞麝香輕粉﹝各一分﹞

上同勻細末。酒糊丸桐子大。每服一丸。薄荷湯化下。有急病加作二三丸。極妙。無時。

烏蛇散

治急慢驚。搐如弓。危困難治。療之者。此方主之。

烏蛇肉﹝酒浸去皮骨﹐三錢﹞赤足蜈蚣﹝二條﹐去頭足醋浸炙黃﹞全蠍﹝二錢﹐去毒﹞天麻﹝半兩﹞

白茯苓﹝半兩﹞黑附子﹝半兩﹐炮裂去皮臍﹞白附子﹝一分﹐炮﹞麝香﹝少許﹞

上爲細末。每服半錢。用舊斷井索煎湯調下。其效如神。如急用。無斷井索。煎荊芥湯代之。無時。

卷五驚癇方治

治胎癇發搐眞假方

虎睛丸

治自生蓐內至百日以來。壯熱驚搐。凡發在百日內者。𨿽發搐眞假相似。然發頻者。多是外風傷之也。

虎睛﹝一對﹐酒浸微炙取二个﹞牛黃﹝一分﹐別研﹞朱砂﹝一分﹐研水飛﹞雄黃﹝一分﹐研水飛﹞

麝香﹝一分﹐研﹞

上爲細末。煉蜜和丸綠豆大。以乳汁研化三五丸。

烏金膏

治胎癇發搐頻並。

烏蛇﹝一條﹐水浸去皮骨﹐只取肉別用﹐酒浸一宿﹐焙漧﹞蠶紙﹝一張﹐燒灰﹞蟬殼﹝去土﹐半兩﹞

全蠍﹝半兩﹐上先爲末﹞朱砂﹝半兩﹐研飛﹞麝香﹝半錢﹐研﹞腦子﹝半錢﹐研﹞金箔﹝三十片﹐細研﹞

上拌勻。煉蜜和膏。丸皂子大。當每服一粒。煎人參薄荷湯化下。服無時。

牛黃丸

治自生至百日以來。五臟多熱。而發驚搐。

牛黃﹝一分﹐令研﹞龍腦﹝一分﹞黃芩末﹝半兩﹞朱砂﹝半兩﹐研飛﹞幹蠍﹝一分﹞犀角末﹝半兩﹞

上同研如粉。粟米飯和丸麻子大﹐溫水化一丸與服。無時。

羌活膏

治胎癇發搐。昏困不省。

羌活﹝去蘆﹐一兩﹞烏蛇肉﹝一兩﹐酒浸一宿﹐焙漧﹞獨活﹝去蘆﹐一兩﹞天麻﹝半兩﹞全蠍﹝半兩﹐去毒﹞白僵蠶﹝去絲嘴﹐半兩﹐炒﹞人參﹝去蘆﹐半兩﹞

上爲細末。煉蜜和膏。每服一皂子大。麝香荊芥湯化下。無時。

銀朱丹

治如前。

幹蠍﹝一分﹐微炒﹞天漿子﹝一分﹐微炒去殼﹞朱砂﹝半兩﹐研飛﹞牛黃﹝一錢﹐研﹞露蜂房﹝一分﹐微炒爲細末﹞水銀﹝一分﹐用黑錫一分結砂子﹞麝香﹝半錢﹞

上同拌勻。麵糊和丸黍米大。每服三五丸。金銀薄荷湯化下。兒小。乳汁化下亦得。無時。

甲灰丸

治生下便喜多驚。剪父母兩手爪甲燒灰研細。麵糊和丸麻子大。井花水化下一丸。無時。

生摩膏

治新生兒肌膚幼弱。爲風邪所中。身體壯熱。手足驚掣。

甘艸防風﹝去蘆﹐並叉枝﹐各一兩﹞白術﹝二十銖﹞雷丸﹝二錢半﹞桔梗﹝去蘆﹐二十銖﹞

上咀。以豬肪脂一斤。煎油入藥﹐微火上煎之良久。視稠濁得所。膏成乃去滓。丸如彈子大。每服一粒。

炙手摩兒百徧。寒者更熱。熱者更寒。小兒無病。早起常以摩囟上。及手足心。甚辟風寒之邪。

朱砂散

治一臘至月內兒發驚。轉爲慢驚。

朱砂﹝一分﹐研﹐水飛﹞牛黃﹝一分﹐別研﹞麝香﹝一錢﹞幹蠍﹝十四个﹐微炒﹞天漿子﹝十四个﹐水炒色黃﹐去殼取虫用﹞

上各研細。一處再研極細散。每服半錢。乳汁調抹兒口中。以乳汁送下。無時。

保生散

治新生兒胎驚。此在母胎中時。因有所驚乃感。至生下百日之內。心神不寧。睡臥不醒。壯熱躁煩。啼哭無時。面靑赤。腰直身冷。搐縮口撮。或糞靑黃水。

胡黃連﹝半兩﹐水煮﹞蓬砂﹝研﹞鐵粉輕粉﹝各一錢﹞

上爲末。每服一字。薄荷乳汁調下。服之無時。服藥後。有靑赤物下是效。如無。隔日服琥珀丸。

琥珀丸

幹全蠍﹝二枚﹞琥珀﹝另研﹞鐵粉﹝炒﹐各二錢﹞輕粉南星﹝炮﹞白附子﹝炮﹐各一錢﹞龍腦半錢﹐研﹞

上爲末。酒糊和丸黍米大。薄荷溫湯下一二丸。如服此藥。眼反牙噤如魚口者。乃死候也。服之無時。

治嬰小初生未盈月。驚著似中風欲死者。此方主之。以好朱砂。用新汲水磨濃汁。塗五心上。神驗。

治嬰小新生中風以麝香一分。驢前背交脊上會中毛。拔取手指大許一把。以乳汁和令得所。於銅器中。慢火炒令焦燥。與麝香同研如粉。每服一字。乳汁調下。日三服。

卷六驚癇別論

驚癇切牙

小兒驚癇發搐。有切牙不休。及未發﹑發過時亦常切牙者。予在行朝。有李統制一子。病證如是。遂請眾醫詢治。有言是驚入於腎者。此乃喬嶽漢東王先生歌中睡裏切牙驚入腎之句。其意謂牙爲骨。骨入腎。故以言之。

此常流無據語也。古書無有。亦無驚入腎之理。果用藥無驗。今詳校其證。特爲明之。乃足陽明之病也。足陽明爲胃之經。起鼻交額。循鼻外。入上齒中。還出俠口。環唇。下交承漿。過頤後。出大迎。循頰車。且發搐爲風。風屬木。胃屬土。木能刑土。是以牙齒受風則癢。頰車邪干則緊。故使切牙不休。以緩頰車之急。以解牙齒之癢也。﹝治當去胃中風﹞

卷六驚癇別論

暗癇

暗癇其病似驚癇。又似中風病。遇其發時。則暗地急。至令人僵僕。心神昏塞。志意迷悶。气亂不省。手足彈撥。戰掉搐搦。喉中涎響。或吐痰沫。或作吼叫。其脈三部陰陽俱盛。每發遠則終日或半日。近則一兩時辰。發過便起。卻如不病之人。俗呼謂之癇病。稍輕者謂之暗風。古人又云。小者發則爲驚。大者發則爲癇。小者气血怯嫩。發卽難當而傷多。大者气血壯盛。發卽易任而失少。

卷六驚癇別論

驚癇余證

小兒驚癇搐搦。至發定之後。有諸餘證不退者。𨿽大勢已罷。而病本尙在。或服冷熱藥過多。或汗下之失宜。故癇搐難退。而有餘證也。

卷六驚癇別論

驚癇兼別病

小兒病久發搐。則五臟俱虛。並受其病。故發則血亂﹝心气並肺﹞搐搦。﹝肝﹞昏困﹝脾﹞體冷。﹝腎﹞又有因虛而別病兼發。或別病而因帶驚癇。或有一方兼治之者。並采而具之。

卷六驚癇別論

治驚癇切牙方

蟬花散

治驚風切牙。並夜咳嗽。

蟬花﹝和殼﹐去土﹞僵蠶﹝去絲嘴﹐直者酒浸炒熟﹞甘艸﹝各一分﹞玄胡索﹝去皮﹐半分﹞

上爲細末﹐一歲上兒一字。至三四歲者半分。煎蟬殼﹝去土﹞湯調下。無時。

小鎭心丸

治諸驚切牙不寧。大便色靑。

朱砂﹝水飛﹞鐵粉京墨﹝各一兩﹞腦子麝香﹝各一字﹞

上爲細末。陳米飯和丸綠豆大。每服二三丸。荊芥湯化下。無時。

治暗癇方

眞熊膽﹝半兩﹐研﹞生天南星﹝末半兩﹞粉霜﹝一分﹞朱砂﹝半兩﹐研飛﹞雄黃﹝半兩﹐水磨﹞

腦子﹝半錢﹐研﹞麝香﹝一錢﹐研﹞

上勻研細。用豬膽汁和丸粟米大。每服五七丸至十五丸。金銀薄荷湯下。無時。

神烏散

治暗風癇極妙。

﹝歌曰﹞臘月烏鴉一个全。半兩朱砂口內塡。麻纏烏嘴安瓶內。﹝用瓶藏盛﹞鹽泥固濟火中安。﹝窨幹火﹞

黃昏上火天明住。﹝用木炭一稱半﹞取出篩羅爲末研。每服一錢麝酒下。﹝一日三服﹞服之十日定須痊。

又方

方名同。治同前。

渾黑老鴉﹝一个全者﹞胡桃﹝七枚﹞蒼耳心子﹝七个﹞

上用一藏瓶。入逐藥味在內。鹽泥固濟。木炭火煙盡爲度。取出研細。每服一錢。空心熱酒調下。如患疝气腎腫。陰囊偏墜。更入新生孩兒胎衣一副同燒。亦根據上法。蔥椒熱酒調下。看大小加減。

異聖散

治癇病日發數次。諸藥不能瘥。

豬蹄甲﹝不拘多少淨洗﹐去帶毛處銼碎於鍋內炒﹐令煙盡取出於地上濃鋪紙薄攤其藥以盆蓋之﹐候三日﹐出火毒畢爲細末﹞金星石銀星石靑礞石﹝各半斤﹐三石同入一合內﹐以馬糞和泥固濟曬漧﹐先用熟火漸漸燒之﹐次添炭火令通赤﹐取出。仍先令掘一地坑﹐深一尺取藥合在地坑內﹐用土蓋埋二日﹐出火毒爲細末﹞

上用豬蹄甲末二兩。石末一兩半。再研勻細。入生麻油半兩。再研極勻。每服半錢。以漿水研百徧調下。空心食前服。小者減之。

日應丹

治癇病連年不瘥。

黑錫硫黃水銀鐵粉﹝各一兩﹞金箔銀箔﹝各三十片﹞

上先將錫於鐵銚內熔化。次入水銀。不住手攪令勻。次入硫黃諸藥。同炒攪勻。離火再炒良久。都傾出。用紙襯地上。頓一宿。出火毒訖。再研令勻細。以熟軟粟米飯和丸綠豆大。每服五七粒。煎人參湯送下。無時。

接生如聖丸

治癇病暗風。年深不瘥。

赤石脂﹝二兩﹞硝石﹝半兩﹞白礬﹝枯過一分﹞

上爲細末。糯米粥和丸綠豆大。每服十丸十五丸。溫水送下。食後。日三服。如日一次發者。服半月卽愈。

啄木散

治多年癇病。

臘月啄木鳥一个。用無灰酒三升。先以瓦罐子一个﹐底鋪荊芥穗葉濃一寸。上頓啄木鳥。又用荊芥穗葉蓋一寸濃。傾酒在內。仍用紙封合。鹽泥固濟。炭之。候酒幹靑煙出爲度。去火放冷。只取。啄木鳥研爲末。次入下項藥。

石膏﹝二兩﹐研﹞鐵粉﹝用漿水半升﹐煮盡研細末用﹐一兩﹞朱砂﹝一分﹐研﹐水飛﹞附子﹝一兩﹐正生者炮裂去皮臍﹞麝香﹝一分研﹞腦子﹝一錢﹐研﹞

上同勻細末。每服一錢。先令病患呷溫水二兩口。以溫酒一盞。先少許調藥飲之。余酒送之。服畢便就枕睡少時。臨發時一服。候一兩日更服一次。每兩日一服。不過十服卽愈。予有一親姓王。患病十餘年。發卽涎潮。

手足僵蜷。顚僕不省。服此藥百服而愈。小兒可減服。

又方

取芭蕉自然汁。時時呷一兩口。甚者服及五升必愈。前有親姓王。同服此得效。二者恐不可並廢。此亦治驚癇搐搦。邵通直云。加麝香尢妙。

卷六驚癇別論

治諸癇通用方

開關散

治諸癇潮發。牙關緊急。口噤不開。不能進藥。

蟾酥﹝一小片﹞鉛白霜﹝一字﹞

上研令極細。用烏梅肉蘸藥。於兩口角揩擦良久乃開。以進別藥。

蠍梢散

治如前。

蠍梢﹝七个﹞朴硝﹝一錢﹞

上同研細。每用一字或半錢揩牙。須臾卽牙關口噤自開。然後進別藥。

定命丹

治諸癇發搐壯熱。昏塞不省。

蠍﹝七个﹐微炒﹞天南星﹝炮裂爲末﹐一分﹞白附子﹝炮過爲末﹐半分﹞靑黛﹝半錢研﹞蟾酥﹝一錢﹐幹者酒浸一宿﹞麝香﹝一字研﹞

上爲細末。粟米粥和丸綠豆大。別以靑黛爲衣。新生兒用細粉一撚。油兩滴。新汲水一蜆殼。化藥一米粒許與服。盒飯汞粉取下胎中舊糞。則驚熱諸疾不生。若患驚癇困重者。用荊芥薄荷湯化下一丸。得困睡無疑。至覺乃愈。但有患者。先化下一丸。滴入鼻中。得嚏者爲必瘥。不嚏者難治。

人參茯神湯

治諸癇發搐。精神昏憒。

羚羊角屑人參﹝去蘆﹞茯神﹝銼去心木以上。各一兩﹞天門冬﹝去心﹞白蘚皮﹝以上﹐各半兩﹞

天竺黃甘艸﹝各一分﹞

上爲末。每服一錢。水一盞。入姜二片。薄荷三葉。同煎半盞。去滓溫服。無時。

鐵粉丹

治諸癇搐搦。包絡有涎。胸膈不利。

鐵粉﹝一兩﹐研﹞朱砂﹝半兩﹐研飛﹞牛黃﹝一分﹐研﹞幹蟾﹝一隻﹐生薑自然汁浸一時﹐炙焦爲末﹞蠍梢﹝七个﹞

上爲細末。糯米飯爲丸黍米大。每服三五丸。煎人參湯下。無時。

大驚丸

治諸癇發搐。神志昏亂。痰涎壅塞。

雄黃﹝研飛﹐一錢﹞靑礞石﹝火﹐研﹐一錢﹞鐵粉﹝二錢半﹞朱砂﹝研飛﹐三錢﹞蛇黃﹝火﹐醋淬九次研飛﹐二錢﹞蝦蟆灰﹝一錢半﹞

上研勻。以水浸飪餅和丸桐子大。每服一丸。煎薄荷水。磨剪刀股化下。日二三。此藥治驚化涎。不用銀粉﹐服之則無他苦。不拘時候。

睡驚丸

治諸驚癇搐搦。痰壅昏憒。咽膈不利。

鐵粉﹝研末重羅﹞茯苓蛇黃﹝火﹐赤米醋淬七次﹐將醋煮幹爲度﹞使君子肉天南星﹝研爲粉﹐以薄荷汁和爲餅炙幹﹞

上各秤八錢末。入金銀箔各一十片。麝香一錢。腦子半錢。拌研勻細。糯米稀糊丸皂子大。朱砂爲衣。每用。五歲上兒一丸。分二服。三歲下兒分三四服。並薄荷湯磨下。無時。

豬膽半夏丸

治諸般癇搐。以半夏一兩。湯洗七徧。用豬膽三个。取汁浸半夏於瓷器中。日曬漧。切片焙燥爲細末。生薑自然汁煮麵和丸桐子大。每服五七丸至十丸。煎麥門冬熟水下。食後臨臥各一服。忌動風毒物。其效如神。

天麻防風丸

治一切諸癇。抽掣搐撚。精神昏憒。痰涎不利。及風溫邪熱等疾。

天麻防風﹝去蘆並叉枝﹞人參﹝去蘆﹐一兩﹞幹蠍白僵蠶﹝去絲嘴並炒﹐各半兩﹞朱砂﹝水飛﹞

雄黃﹝各研﹞甘艸﹝炙﹐各一分﹞牛黃麝香﹝各研﹐各一錢﹞

上爲細末。煉蜜和丸桐子大。每服一二丸﹐薄荷湯化下。無時。

神聖辰砂南星丹

諸癇發搐。服之曾經大效。以天南星四十九个。一般大者。於五月五日。取活蠍四十九个。與南星同頓在一瓦器中盛之。用鹽泥固濟外邊周密。弔於淨室中。至臘日取出。揀天南星曾被蠍蜇者用之。曾經蜇者有小竅子爲驗。其不曾經蠍蜇者不用。將可用南星。以酒浸一宿焙漧。杵爲末。次用好辰砂一分。眞牛黃麝香龍腦各一錢。

研細。一處拌勻。生薑汁和丸桐子大。每服一二粒。煎人參薄荷湯化下。無時。

散

治諸癇經驗。以三十枚全者。用一大石橊割開頂上。取去穣子。作一甕子。入在內。卻以割下頂子蓋之。紙筋黃泥固濟。濃半指許。初近火炙。漸至幹。入火燒令通赤。良久放冷。取其中焦黑者。細研爲散。每服一字。乳汁調下。兒稍大用半錢。防風湯下。無時。

白金散

治諸癇潮發。不省困重。

白僵蠶﹝去絲嘴﹐直好者半兩﹐湯洗焙黃爲末﹞天竺黃﹝一分﹐細研﹞眞牛黃﹝一錢﹐別研﹞麝香﹝研﹞龍腦﹝研﹐各半錢﹞

上拌研勻細。每服半錢。生薑自然汁調灌服。無時。

神授至聖保命丹

治一切驚癇風中風。並胎驚內弔。腹肚堅硬。夜啼發熱。急慢驚風。惡候困重。上視搐掣。角弓反張。倒僕不省。昏憒悶亂等疾。

全蠍﹝十四个﹐靑色者﹞朱砂﹝水飛﹐二錢﹐好者﹞麝香﹝半錢﹞防風﹝去蘆並叉枝﹐一錢﹞金箔﹝十片研﹞天麻﹝二錢﹞白僵蠶﹝去絲嘴直者一錢﹞白附子﹝二錢﹐好者﹞天南星﹝一錢﹞蟬殼﹝去土泥﹐二錢﹞

上爲細末。粳米飯和丸櫻桃大。以朱砂爲衣。初生兒半丸。周兒一丸。乳汁或薄荷水化下。三五歲有急候者用二丸。五七歲至十歲常服只一丸。此藥性平溫。不冷不熱。大能鎭心神。退驚癇。安魂定魄。祛風逐邪。化涎消痰。甚有神效。世之名醫。固多妙藥。如或未得此方。請試合一料。驗之方知。子細養小之家。能自合之。

庶不爲銀粉藥所誤。兼緩急亦可救人。服之無時。

靑金定命丹

治諸驚癇抽掣螈等疾。

水銀﹝研膏﹞辰砂﹝水飛﹞全蠍﹝小者﹞天南星﹝生﹞犀角屑﹝各八分﹞天麻白附子﹝燒存性﹞白僵蠶﹝去絲嘴﹐直者各一兩﹞靑黛﹝半兩﹞麝香﹝二錢﹞

上同爲細末。先用煮熟棗肉與水銀研膏。至無星爲度。然後和藥末。如硬。更入棗肉。候得所。卽丸如雞頭大。每服一丸。薄荷溫湯下。無時。

卷六驚癇別論

治驚癇後余證方

延壽散

治癇搐止後。再被驚者。仍要發搐。

雞舌香﹝一錢﹞黃﹝一分﹐蜜炙黃﹞辰砂﹝二錢﹐水飛﹞五靈脂﹝去砂石﹐半錢﹞

上爲細末。嬰小用一字。二三歲半錢。四五歲一錢。糯米飲調下。無時。

回魂散

治癇搐瘥後。多吐逆腹脹。气急不食。及罷驚之後。一切虛候皆主之。

人參﹝去蘆﹞茯苓﹝去黑皮﹞甘艸白僵蠶﹝去絲嘴﹞朱砂﹝水飛﹐各一分﹞白附子﹝一錢半炮﹞全蠍﹝一錢﹞蟬殼﹝去土淨洗﹐去足二十个﹞

上爲細末。每服半錢或一錢。煎冬瓜子薄荷淸米飲調下。量兒大小與之。乳食前。

仙烏豆

治因發驚癇之後。心神失守而癡。虢丹二兩。晉礬二兩。同爲末。入一合子盛。先用蛤粉封口縫。後以鹽泥固濟。炭火通赤。放冷取出研末。以水一斗。黑豆五升。同藥末於鍋中煮至水盡爲度。曬漧。任意與食。服無時。

通關散

治驚癇退後。只是聲啞不能言。以天南星炮裂爲細末。嬰小半字一字。二三歲至四五歲兒半錢。六七歲兒一錢。豬膽汁調服。咽下便能言語。昔錢乙治王氏子。慢驚退後不語。他醫作失音治之。不瘥。乙曰。旣失音。

何開目而能食飲。又牙不噤而口不緊也。諸醫皆不曉。乙曰。此前患驚癇時。曾用淸藥利大小便。致脾腎俱虛。

今補脾實而治驚已退。腎尙虛怯。不能上接於陽故也。遂以地黃丸補。數日能言。其方本集載之。

天茄散

治驚癇退後。筋脈不舒。不能行步。或因汗出驚退。而汗出不通所致。

茄種﹝見霜者半兩﹐切碎焙漧﹞附子﹝半兩﹐炮裂去皮臍﹞羌活﹝去蘆﹐一分焙﹞

上爲末。二三歲兒一字。五七歲半錢。七八歲一錢。麝香酒調下。日三。疾愈止服。不拘時候。

卷六驚癇別論

治驚癇兼別病方

麝香餅子

治慢驚因虛。而風邪又從背兪襲之。入傷心肺之經。爲相合之病成慢驚。本証之外。更加胸滿短气。冒悶不省。汗出無時。﹝外但心肺中風者。具中風門中﹞

川烏頭﹝半兩﹐炮去皮臍﹞天南星﹝半兩﹐炮﹞白花蛇﹝酒浸一宿﹐去皮骨焙漧﹐半兩﹞幹蠍梢﹝半兩﹞赤頭蜈蚣﹝二條酒浸酥炙黃以上先爲末﹞麝香﹝半兩﹞乳香﹝一分研﹞朱砂﹝一分研飛﹞鐵粉﹝一分研﹞牛黃﹝一分研﹞

上同拌研勻細。酒糊丸雞頭實大。撚扁。每服一餅。人參薄荷湯化下。

烏梢丹

治如前。

烏梢蛇﹝水浸去皮骨二兩﹞天漿子﹝二十一个微炒去殼﹞天麻﹝一兩﹞防風﹝去蘆並叉枝一兩銼﹞天南星﹝一兩微炮﹞幹全蠍﹝一兩去毒﹞白附子﹝一兩炮﹞

大附子﹝一枚炮裂去皮臍﹞半夏﹝一兩湯洗七次﹞人參﹝去蘆一兩﹞

上件一處。好酒浸三宿。取出。焙漧爲細末。次用水磨雄黃一兩。辰砂一兩。同研細。水飛焙漧。麝香二錢。龍腦一錢。各研細。與上件同拌勻。糯米飯和丸黍米大。每服五七粒至十粒十五粒。量大小加減。金銀薄荷湯送下。神驗。不拘時候。

漧漆蕪荑散

治諸般虫證。傳帶驚癇。嚙齒直視上竄。叫呼搐搦。漸成危急。

漧漆﹝杵碎炒令煙盡卽止﹞白蕪荑﹝去皮各等分﹞

上爲末。每小者一字。大者一錢。米飲調下。日三。量大小加減。以瘥爲度。乳食前。

絳朱丹

治驚癇涎痰。咳嗽喘滿。

南星﹝二兩炮﹞半夏﹝三兩湯洗七次去滑﹞白礬﹝枯過秤一兩半﹞滑石﹝二兩火通赤﹞鉛霜﹝半兩研﹞

上爲末。糊丸麻子大。朱砂爲衣。每服十丸。生薑湯送下。乳食前。

緩息湯

治虛而生風。發搐喘滿。﹝此慢驚候﹞

桑白皮﹝三兩﹞白茯苓﹝去黑皮二兩﹞白僵蠶﹝去絲嘴一兩﹞杏仁﹝去皮尖炒黃別研二兩後入﹞甘艸﹝半兩炙﹞人參﹝去蘆半兩﹞桔梗﹝去蘆一兩半﹞白術﹝一兩﹞

陳皮﹝一兩去白﹞

上爲末。每服一錢。水一盞。入生薑三片。同煎至六分。去滓放溫。時時呷之。此黑孩兒柏防禦方也。服之便定。

靑金丹

治諸癇諸疳諸虫瀉痢等疾。

靑黛﹝二分研﹞雄黃﹝二分研﹞朱砂﹝二分研﹞胡黃連﹝二分﹞膩粉熊膽﹝溫水化﹞蘆薈﹝各一分﹞白附子腦子麝香﹝各半字﹞蟾酥﹝一皂子大﹞水銀﹝皂子大一塊﹐朱砂研無星﹞

上爲末同勻。用豬膽汁熬過。浸少蒸餅和丸黃米大。一歲兒二丸。量大小增減。如諸癇潮搐。先以一丸。

溫水化破。滴鼻中令嚏。弔眼者自下。搐搦亦定。更用薄荷湯化下一二服。如變蒸寒熱。亦薄荷湯化下。諸般瀉痢。米飲下。諸疳。粥飲下。疳虫蛔咬。苦楝子湯下。疳蝕口瘡鼻爛。乳汁研塗。疳眼雀目。白羊子肝一片。竹刀批開。研藥作末。摻在肝片內。麻纏。米泔煮熟。空心服。乳母常忌魚大蒜雞鴨豬肉。

如聖靑金丹

治一切風癇搐搦。及寒熱腹痛。諸虫五疳八痢。肚大腳細。泄瀉無時。天弔胎驚。暗風癇病。熱疳口瘡等疾。悉能主之。

靑黛﹝半兩﹞瓜蒂﹝一分﹞朱砂﹝一分﹐水飛﹞輕粉﹝一分﹞蟬殼﹝去土﹐三个﹞雄黃﹝一分﹐水飛﹞蘆薈﹝一分﹞胡黃連﹝一分﹞熊膽﹝一分﹐化開﹞麝香﹝少許﹞

上爲末勻細。用豬膽汁和丸桐子大。瓷合貯之。諸般驚癇風疾。搐搦上視。溫水化一丸。滴鼻中。嚏噴立效。更用薄荷水化下一丸。久患泄瀉。腹脹肚大。腳細諸疳。米飲化下。餘同前方。

麝香丸

治諸癇諸疳等疾。

龍膽艸﹝去蘆﹞胡黃連﹝去須﹐各半兩﹞木香蟬殼﹝去土﹐一分﹞瓜蒂龍腦麝香牛黃﹝各一錢﹞

上爲末勻細。豬膽汁和丸。作兩等丸。大者如綠豆。小者如黍米。治疳眼。用豬肝湯下五七丸至一二十丸。

量大小用藥增減。疳渴者。豬肉湯下。驚癇發搐上視。薄荷湯下。更研一丸。滴鼻中。牙疳鼻疳口瘡。研末敷之。虫痛。煎苦楝湯或白蕪荑湯下。百日內兒大小便不通。水研封臍中。諸虫證加漧漆麝香各少許。入生油一兩。滴溫水化下。驚疳或祕或瀉。淸米飲下。病急者研碎服之。病緩者浸化服之。若極虛慢驚者。不得與服。急驚痰熱。尢宜服之。

奪命丹

治一切諸般驚風天弔。暗風癇病。胎驚發搐上視。身直背彊。及治五疳肌瘦羸瘠。肚大腳細。發稀饞渴。又治便利膿血。水谷不化。洞泄下注。並溫壯身熱。口瘡煩躁。叫啼等疾。

朱砂﹝半錢研﹐水飛﹞麝香﹝研﹞麒麟竭﹝研﹐各半錢﹞牛黃﹝研﹞龍腦﹝研﹞沒藥﹝研﹞熊膽﹝研﹞粉霜﹝一錢﹐研﹞靑黛﹝三錢﹐研﹞使君子﹝十个﹐去殼﹐面裹煨熟爲末﹞

上相和。再研勻細。取井花水滴水爲丸。如豌豆大。每服一粒。以薄荷自然汁半蜆殼許化開。入溫湯半茶腳調勻服之。若諸疳瀉利不止。或驚熱涎盛。弔眼發搐者。以三丸化下。更量大小加減。

治諸驚癇客忤以麝香當門子一粒。好朱砂一塊。如當門子大。同研極細。溫熟水調下。未能服者灌之。

治驚癇夜啼以仙人杖。安兒身邊令睡。﹝仙人杖。乃筍欲成竹時立死者﹞

卷六

中風論

小兒血气柔弱。肌肉薄。若寒溫失度。則膚腠開而爲風邪所中。始著兪穴而行經脈。次隨血气而入腑臟。

從其所著。卽生病焉。其入腑臟者。惟心肺二髒居膈膜之上。空隙之處。又兪穴亦在於上。故風乃易中。而有患者。其狀昏困不省。手足抽掣。心胸滿。气短多汗。此尢爲急。大抵其餘腑臟。皆居膈膜之下。疊實之處。又兪穴亦在於下。故風乃難中。而無患者。其入於經脈者。爲病甚多。今采其有患者具之。

風痙者﹝一云風﹞風邪傷中陽經也。或因解脫。或臍瘡未合。爲風所傷。皆令發痙。其狀口噤不開。項背身體彊直。耳中策策而痛。一向昏憒不省。其脈如弦。直上下也。𨿽與驚癇相似。然發而時醒身軟者。驚癇也。若發不時醒。身硬彊直者。風痙也。其卒然身痙者死。

風角弓反張者。亦由風傷陽經也。故令腰背反折。不能俯屈。如角弓之狀。此亦頗似痙病。然痙病身體彊直。此病身體反折。所以異也。

風口噤者。手三陽之筋入絡頷頰。足陽明之筋上夾於口。風邪中於諸陽之筋。使機關攣急不利。故使口噤不能開也。診其脈遲者生。

風拘攣及不遂者。風邪寒熱入於經絡。搏於筋脈。筋脈受邪。冷則四肢拘攣。熱則緩縱不遂也。診其脈。脈急細如弦者。筋急拘攣也。若脾脈緩弱者。四肢不遂也。

風口眼斜者。由風邪入於頷頰之筋。其脈偏急。故令口眼斜。目不能平視。語不能正也。診其脈浮而遲者可治。又云。夜臥當耳有隙。因風入耳。亦令人口也。

風不省者。由風邪先中於陰。病發於五臟。其狀奄忽不知人事。喉中噫噫有聲。舌彊不能言。汗出身軟。

眼下鼻兩邊人中左右有色白。可治。若一黑一赤吐沫者。難治。汗不出體直者死。

卷六中風論

治心肺中風方

半金散

治心肺中風。昏困不省。心胸滿悶。抽掣短气。汗出不休。

烏蛇肉﹝酒浸去皮骨﹐焙﹐一兩﹞天麻﹝一兩﹞全蠍﹝去毒﹐一兩炒﹞僵蠶﹝去絲嘴炒﹐一兩爲末﹞

朱砂﹝半兩﹐研飛﹞龍腦﹝一錢研﹞

上爲末。拌勻細。每服半錢。溫湯調下。無時。

比聖丹

治如前。

幹全蠍﹝去毒﹐一兩﹐微炒﹞羌活﹝去蘆﹐半兩﹞白附子﹝半兩﹞天南星﹝半兩生﹞黑附子﹝一枚重半兩上﹐炮裂去皮臍﹞

上爲細末。入膩粉一錢。研勻。煉蜜和丸綠豆大。每服五七粒。荊芥湯下。無時。

白花蛇散

治心肺中風。聲不能出。

白花蛇﹝腰以上者酒浸﹐去皮骨炙黃﹐一兩﹞羚羊角屑﹝一兩﹞桂心﹝一兩﹞菖蒲﹝一寸九節者一兩﹞人參﹝去蘆﹐一兩﹞川烏頭﹝半兩﹐炮裂去皮臍秤﹞

上爲細末。每服一字或半錢。麝香荊芥湯調下。並二三服。無時。

卷六中風論

治風痙方

通聖散

治中風痙病。口噤體彊。耳中策痛。發昏憒。不時醒。

蠍尾﹝二十一个﹐去毒﹞晚蠶蛾﹝十四个﹞天漿子﹝去殼﹐十四个﹞白附子﹝半兩以上爲末﹞朱砂﹝一分﹐研飛﹞麝香﹝一錢﹐研﹞

上拌研勻。每服一字或半錢。薄荷湯入酒兩滴調下。

天南星膏

治如前。

天南星﹝一兩爲細末﹐酒調慢火熬成膏﹞赤頭蜈蚣﹝半兩酥炙﹞全蠍﹝半兩﹞烏蛇肉﹝酒浸去皮骨﹐半兩以上先爲末﹞朱砂﹝一兩﹐水飛﹞牛黃﹝一分﹐研﹞麝香﹝一分﹐研﹞

上同勻細。入南星膏和劑。石臼中杵膏。軟硬得所爲度。每服一皂子大﹐薄荷自然汁。入酒一滴同化。服之無時。

卷六中風論

二證同治方

烏犀煎

治心肺中風。及風痙病。

烏犀屑﹝一兩﹞天南星﹝半兩﹐微炮﹞白附子﹝半兩﹐炮﹞天麻﹝半兩﹞白花蛇﹝酒浸去皮骨﹐炙黃﹐半兩﹞蠍梢﹝半兩﹐去毒﹞

上爲細末。用無灰酒兩大盞。銀器中同熬成膏。每用皂子許。麝香湯化下。無時。

奪命散

治如前。

幹蛇頭﹝一个﹐酒浸炙黃﹐取肉﹞赤頭蜈蚣﹝一條﹐酥炙黃﹞幹全蠍﹝去毒﹐一分﹞麻黃﹝去根節﹐一分﹞艸烏頭﹝一个﹐去皮尖炒黃﹐以上爲末﹞朱砂﹝一分﹐研﹞牛黃﹝一分﹐研﹞龍腦﹝一錢﹐研﹞

上拌勻細。每服一字。溫酒調下。無時。

烏蛇散

治如前。及治風角弓反張。並一切諸風之病。

烏蛇肉﹝一兩生﹞石菖蒲﹝一兩﹐九節者良﹞天麻﹝半兩﹞全蠍﹝半兩﹐去毒﹞僵蠶﹝炒去絲嘴﹐半兩﹞附子﹝一枚﹐半兩者裂去皮臍﹞羌活﹝去蘆﹐半兩﹞人參﹝去蘆﹐半兩﹞半夏﹝一分﹐湯洗切片炒黃﹞白附子﹝一分﹐炮﹞

上爲粗末。每二錢。水二盞。生薑十片。薄荷五葉。同煎至一盞。濾去滓。放溫。時時滴口中。

卷六中風論

治中風角弓反張方

歸魂散

治中風腰背反折。如角弓之狀。

蠍梢﹝一錢半炒﹞赤足蜈蚣﹝半條﹐酥炙﹞水銀粉﹝一字﹞川烏頭尖﹝二个﹐炒令深黃色﹞白花蛇肉﹝酒浸取炙黃﹐秤一錢﹞天南星﹝切碎﹐生薑自然汁浸一宿﹐焙漧秤半錢﹞腦子﹝一字﹞麝香﹝一字﹞

上勻細末。三歲下兒一字。上至四五歲兒半錢。金銀薄荷湯調下。量大小虛實加減。無時。

水銀丸

治如前。

水銀蛇黃﹝燒赤米醋淬七次﹞輕粉﹝三錢﹞雄黃﹝研﹐水飛﹐各一錢﹞生犀末﹝半錢﹞

上同爲末勻。以靑州棗肉和丸大豆大。一歲兒蜜水化一丸。無時。

卷六中風論

治中風口噤方

石膏湯

治中風口噤。頷頰緊急。冥冥如醉。

石膏獨活﹝去蘆﹞川升麻﹝各一兩﹞麻黃﹝去根節﹞桂枝赤芍藥防風﹝去蘆並叉枝﹞細辛﹝去苗﹐各半兩﹞甘艸﹝一分﹞

上爲末。每服一大錢。水一盞。入薄荷竹葉各數片。煎至五分。去滓溫服。無時。

羌活紫湯

治中風口噤。身體彊直。以羌活一兩。去蘆頭銼碎。酒三升。浸一宿。用黑豆一升。淨淘。炒煙出。乘熱就鍋中以酒藥沃之。放溫去滓。每服一注子灌之。日二三服。無時。

雀矢丸

治中風口噤。聲音不出。飲食不下。取雄雀糞研末。糊丸麻子大。飲下三二丸﹐薄荷湯亦得。大良。雀矢白亦佳。

又方

治口噤頷急。風中陽經。以白棘燒灰研爲末。水調一錢匕服。

又方

治卒口噤不開。以附子末。蘆管吹入口中。甚良。

治牙噤不開以天南星一枚煨熟。乘熱用紙封裹。不令透气。仍於上尖處剪一雞頭大竅子。透气於鼻中。立開。

卷六中風論

治中風拘攣不遂方

獨活黃湯

治中風四肢拘攣。

獨活黃酸棗仁﹝湯浸一次﹐各一兩﹞麻黃﹝去根節﹞羚羊角屑桑白皮﹝銼﹞肉桂﹝去粗皮﹞

芎﹝各半兩﹞

上爲細末。每服一大錢。水一盞。入生薑薄荷各三片。煎至五分。去滓溫服無時。

赤箭湯

治中風半身不遂。

赤箭﹝一兩﹞僵蠶﹝去絲嘴﹐微炒半兩﹞白附子﹝半兩﹞獨活﹝去蘆﹐半兩﹞

麻黃﹝去根節﹞白花蛇﹝酒浸去皮骨﹐各半兩﹞杏仁﹝三十个﹐麩炒去皮尖﹐研後入﹞

上同爲末。每服一錢。水八分。煎入石橊皮少許。煎至五分。溫服無時。

卷六中風論

治中風口眼斜方

防己湯

治中風口眼斜。視不能平。語不能正。

漢防己川升麻天麻川芎﹝各一兩﹞桂心羚羊角屑麻黃﹝去根節﹐各半兩﹞

上爲細末。用杏仁一分。湯浸去皮尖。炒黃研細拌勻。每服一錢。水一盞。入生薑三片。薄荷三片。同煎至五分。去滓稍熱。時時與服。

二聖散

專治中風口眼斜。

蟬殼﹝去土一兩﹐五月五日取東南枝上者﹞寒食麵﹝一兩﹞

上同研勻細。每用半錢。以釅醋調攤薄紙上。如膏藥花子。貼患處。左斜貼右。右斜貼左。如口正。急以水洗去之。

全蠍散

治中風口眼斜。語言不正。手足偏廢不舉。

全蠍﹝去毒炒﹞僵蠶﹝去絲嘴直者炒﹞川芎黃芩大天南星﹝湯洗七次﹐去皮臍切焙﹞甘艸﹝炙﹞

桂﹝不見火﹞赤芍藥麻黃﹝去根節﹐各三錢﹞天麻﹝六錢﹞

上爲粗末。每服二錢。水一盞。生薑七片。煎至六分。溫服無時。

朱砂丸

治中風口眼斜。筋急牽引。

朱砂﹝半兩﹐研飛﹞幹蠍﹝微炒﹞天麻白附子﹝炮﹞牛黃白僵蠶﹝去絲嘴微炒﹞漧薑﹝炮銼﹞

麝香﹝研﹐各一分﹞

上爲細末拌勻。軟粳米飯和丸黍米大。每服三錢。乳汁送下。日三服﹐無時。

又方

方名同。治同前。

朱砂﹝研﹐水飛﹞幹蠍﹝去毒﹐微炒﹞僵蠶﹝去絲嘴﹐微炒﹞天南星﹝炮制﹐各半兩﹞白附子﹝一分﹞

上爲細末。糊丸綠豆大。一歲兒一丸。薄荷湯下。隨數加之。無時。

卷六中風論

治風不省方

槐子煎

治中風困不省。

槐子﹝微炒﹞白僵蠶﹝去絲嘴﹐微炒﹞防風﹝去蘆﹞白附子﹝炮﹐各一兩﹞漧薑﹝炮﹞麻黃﹝去根節﹞半夏﹝湯洗七次﹐各半兩爲末熬膏﹞朱砂﹝半兩﹐研﹞牛黃﹝一分﹐研﹞麝香﹝一分﹞金箔﹝二十片﹐研﹐後入﹞

上用好醋兩大盞。與前藥慢火熬成膏。次入後藥和勻成劑。丸綠豆大。每服五丸。溫酒送下。量大小加減。

牙關噤者。斡灌之。

急風散

治如前。

白附子﹝四枚﹐大者去尖生用﹞全蠍﹝去毒﹐五枚炙﹞天南星﹝一个﹐銼炙深黃色﹞半夏﹝十个﹐湯洗七次﹐去滑盡﹞天麻﹝一分﹞膩粉﹝半錢﹞

上爲細末。每以一錢。分四服。薄荷酒調下。立效。能治一切諸風。更量大小與之。

愈風湯

治如前。

香附子﹝炒揉去毛﹞川芎羌活﹝去蘆﹐各等分﹞

上爲細末。每服一錢。水半盞。入酒兩滴。同煎至七分。溫服。急者湯酒調服。

卷七

傷寒論

經曰。傷寒有五。有中風。有熱病。有溫病。有中濕。有傷寒。其所苦各不同。此五者配入五气。隨四時爲病。故春風夏熱秋濕冬寒中溫。而傷寒則居一焉。﹝其細論在傷寒類證集中﹞其四時之病。皆謂之傷寒者。乃總槪之名也。內熱病者。乃盛暑之時。炎熱之气中人爲病也。又名曰中。濕病者。乃雨露霜霧。煙嵐水漬。濕气中人爲病也。小兒無此二病。謂小兒不治家事。未有辦。早臥晚起﹐不致衝冒故也。外傷風傷寒溫病。小兒有此三病。謂嚴寒厲風溫气﹐無所不至。小兒肌肉脆軟。气血柔弱。易爲傷之故也。是三病者。其證其脈。不可診切。兒稍大者。可切脈而別之。傷風之脈。陽浮而陰弱也。傷寒之脈。陰陽俱盛而緊澀也。溫病之脈。行在諸經。未知何經之動。隨其經之所在而取之也。若嬰小未能診切者。但看其形候耳。

傷風者。乃四時八方爲厲之風傷人。其候昏睡呵欠頓悶。口中气熱。或自汗惡風發熱。鼻鳴漧嘔。熱多寒少。面光而不慘。手足皆熱。煩躁。治當發散。有飲水者。有能食者。有不能食者。其飲水能食者。可微下之。

余不可下也。

傷寒者。乃冬時嚴寒之气傷人。入於腠理。當是之時。壯者气行而已。怯者則著而爲病。其卽發者爲傷寒。

至春發者爲溫病。﹝一云。在夏至之前。非時行溫气之病﹞夏發者爲熱病。﹝一云。在夏至之後。非中之熱病﹞其候面赤。渾身壯熱。頭痛體疼。鼻塞聲重。淸涕咳嗽。寒毛立。气促急。或嘔吐白水。寒多熱少。面色慘而不舒。手足指末微冷。不煩躁而惡寒。﹝傷風者。不惡寒而惡風。傷寒者。不惡風而惡寒。其惡風者。當風而乃憎寒也。其惡寒者。𨿽不當風而亦自憎寒也。以此別之﹞治者若脈洪盛。身體壯熱。頭痛面赤。四肢暖者爲陽證。宜汗之。若脈微細。身冷不甚﹐頭痛體疼。面靑四肢冷者爲陰證。宜溫之。

溫病者。四時之間。非節候邪气傷人。如春應溫而反寒。夏應熱而反冷。秋應涼而反熱。冬應寒而反溫。言此時通行此气爲病。無少長略同。故名天行時气。又名時行溫病。其候頭痛身重。壯熱體疼。與傷寒相似。但臨時看其脈與其證。屬何經受病。隨經而分別之。以爲治也。以上三病。通以傷寒爲治。邪在外者。解之汗之。邪在內者。溫之下之。當隨證按法而行之。錢乙言傷寒男體重面黃。女喘急面赤。各憎寒。口中气熱。呵欠頓悶項急。此乃不分傷風傷寒而槪言之也。況傷風傷寒。證候傳變多端。自有專經可憑。孫眞人云。治小兒與大人無異。惟減用湯劑極少耳。更有傷風寒而兼食者。俗呼謂之夾食傷寒也。其候壯熱煩渴。鼻塞聲重。四肢困倦。眼黃腹中脹痛。涎唾嘔逆。或呵欠頓悶。治者不先攻所傷。但先解表。候表解然後下之。則病與食自然去也。若罔顧其表。便以藥攻之。多致結痞也。又有因失饑而食寒飲冷。傷於脾胃。而中風寒。其候胸膈不快。腹脹而痛。面色唇口皆靑。手足逆冷。脈沈細者。此寒傷於脾。病屬太陰。庸工不識。以爲胸膈不快。妄用鍼灸。或便投藥。則胸膈愈不快而吐利。只一兩日間。便致危殆。此不明之誤。非其治也。所謂傷寒。本經藥證甚多。難以具述。今采其小兒常所患者之方。

及有所兼見之證。略爲條敍。傷風寒手足冷。身熱。面赤頭痛者。此脾怯也。

宜先和脾。然後發散。傷風寒自利者。脾虛也。宜先補脾。然後發散。未瘥者先調順其中。有下證者微下之。有驚者退之。

傷風寒腹脹而喘者。脾虛也。宜先補脾。去脹定喘。候喘定。然後發散。

傷風寒得下後。大勢已退。而餘熱未解者。是下之太過。胃虛而熱乘之故也。胃中虛熱者。飲水無多。當生胃中津液。津液得生。則熱與渴皆止矣。﹝以上錢乙論。其治方本集載之﹞

傷風寒其熱在外者爲表病。若未入於裏而下之太早。裏虛气逆。熱結胸中。堅硬而痛者。此爲結胸。但若硬滿而不痛者。此爲痞气。若因飲水得者。則爲水結。若三四日外熱入於裏。則腹滿痛﹐內實有燥糞者。當下之。

若熱入大腸。則爲大便祕澀不通。若熱入小腸。則爲小便難澀不通。熱入大小腸。則爲大小便不通。熱入脾胃。

脾胃屬土。候於肌肉。熱盛蘊蒸於外則爲發黃。熱燻於心胸則爲煩躁﹐津液耗減者。則爲發渴。熱上衝咽喉口舌者。則生瘡腫疼痛。有血泄者。血得熱則流溢妄行。從鼻出者。則爲衄血。從口出者。則吐血。從大便出者。

則便血。從小便出者。則遺血。若壯熱未汗。躁喘鼻鳴。因衄一升數合而熱得歇者。病則解矣。若出至二三升者。危矣。若熱毒積滿於內。不得時下。致毒乘瘀血。則煩盛發狂。若郁塞昏冒悶亂者。死。若胃有寒气相搏。則嘔咳逆。若肺有寒相搏。則咳嗽气急。若气怯者。傳變入陰。則四肢厥逆。面靑體冷。下利淸谷。並當隨證施治。

錢乙論傷風傷寒瘡疹傷食壯熱昏睡。一皆相似。若倉卒未能辧認之間。但與升麻葛根湯惺惺散小柴胡湯。此數藥通治。甚驗。

聖惠方云。嬰孩傷寒。不可用性燥藥發汗。燥加腑臟。熱極傷心。則厥逆而難治。又不可用性熱藥。乃助陽。陽極則陰爭。四肢汗出如油。手足或冷或熱。多致發狂。顚癇搐搦。爲難治。又不可用性寒藥。寒則陽受其冷。則寒熱相擊。一向叫啼不睡。使熱上衝於腦。則頭骨縫開爲難治。予流落錢塘。就館於親家蘇伯正防禦家。伯正以醫治傷寒名聞。予常觀其用藥次第。

若小兒傷寒壯熱。頭痛體疼。脈大鼻塞聲重。嚏咳呵欠。惡風憎寒。病在表可汗者。用銀白散。熱多者甘露散。

有食飲宿滯。脾胃不和者。以安胃丸間服。胸膈不快者。以香殼散間服。煩渴飲水。或作寒熱者。苓砂散間服。

有驚者。天麻防風丸人參化風膏。涎盛咳嗽者。小珍珠丸。如此施治。隨手得愈者。十有八九。餘一二者。乃病久傳深。或已成壞證。方才請召。亦根據法調治。乃得痊可。其所用之藥。多非古方。性不燥熱。率皆溫平。是謂達南北之異地。識寒熱之所宜。深通古人治病之大體也。予盡得其方。今於諸方共敍於後。

銀白散

治傷寒壯熱。頭痛體疼脈大。解表發汗。夾驚者皆可服。以熟寒水石半斤。研極細。入炒熟黃丹一錢半研勻。如淡卽添入些小﹐以紅粉色爲度。每服一錢。生薑湯調下。未能飲者。稠調抹口中。以乳汁送下。無時。

甘露散

治傷寒壯熱。頭疼體痛。解表發汗。及熱多者。以好滑石二兩研細。入甘艸末半兩拌勻。每服一錢。以濃煎蘿卜湯調下。一方更有防風半兩爲末。同研勻。滑石可用桂府白色者妙。

安胃丸

乃化滯丹小丸子也。

香殼散

治傷寒心胸滿悶不快。以橘皮洗去穣。爲細末。每服一錢。生薑湯調下。乳食前。

苓砂散

治傷風寒溫熱﹐表裏未解。頭痛發熱。口燥咽漧。煩渴引飲。或水入卽吐。小便不利。或作寒熱。及汗出表解。

而煩燥不止。以五苓散半兩。入朱砂細末一錢。同研勻。每服一小錢。米飲調服。無時。

天麻防風丸

人參化風膏﹝上二方俱具驚癇門﹞

小珍珠丸

治風壅痰實。利咽膈。除咳嗽。止煩熱。淸頭目。

半夏﹝湯洗七次﹐焙榦爲末﹐一兩﹞白礬﹝燒汁盡研末﹐一兩﹞寒水石﹝通赤出火毒研﹐一兩﹞

上拌勻研細。麵糊和丸。黃米麻子綠豆三等丸子。每服五七丸至十丸。溫生薑湯下。食後量大小加減與服。

歡喜散

治傷風寒。發熱頭痛。無汗惡風。或溫熱鼻塞淸涕。淚出嚏噴。

防風﹝去蘆並叉枝﹞人參﹝去蘆﹞甘艸﹝炙﹞天麻﹝去蘆﹞前胡﹝去蘆﹐各二錢半﹞細辛﹝去苗﹞柴胡﹝去蘆﹐各一錢半﹞白茯苓﹝去黑皮﹞桔梗﹝去蘆﹐各二錢﹞枳殼﹝去穣麩﹐炒二錢半﹞

川芎﹝三錢﹞

上爲細末。每三歲以上抄一錢。水六分。薄荷兩葉。同煎三兩沸。通口服無時。

紅綿散

治傷風寒。及夾驚。取汗。

麻黃﹝去根節﹞全蠍﹝炒﹞大黃﹝紙裹煨熟﹐切﹐焙﹞甘艸﹝炙﹞白附子蘇木﹝銼炒﹞天麻﹝生各一分﹞

上爲細末。一歲下兒服一字。以上兒半錢。四五歲一錢。水一小盞。以綿少許。裹藥煎之。至綿紅色卽去綿。溫服。

坯煎散

治傷風寒。夾驚潮發。頭痛體熱。咳嗽。手足冷。

麻黃﹝去根節半兩﹞人參﹝去蘆﹞茯苓白僵蠶﹝去絲嘴﹞全蠍天麻白附子甘艸﹝炙各一分﹞朱砂﹝二錢研﹞川烏﹝炮去皮尖一錢半﹞

上爲末。每服半錢至一錢。水五分。入坯子胭脂一豆大。薄荷兩葉。蔥白一寸。同煎至四分。放溫服。不拘時。

千金丸

治傷寒夾風夾驚夾食。取微利。

朱砂﹝末一錢﹞全蠍﹝七个末﹞白丁香﹝七个末﹞膩粉﹝一錢﹞麝香﹝半錢﹞

上爲末勻。白飯和丸蘿卜子大。薄荷湯下。一歲兒三丸。量大小加減。無時。

茯苓散

治傷寒數日。胸膈不利。調中養胃。

赤茯苓﹝一兩﹞陳皮﹝三分﹞桔梗﹝去蘆一兩﹞甘艸﹝炙半兩﹞

上爲末。每服一錢。水六分。入生薑二片。煎至四分。溫服無時。

枳實散

治傷寒已汗未汗。卒胸膈痞痛。以枳實麩炒黃爲末。每服一錢或半錢。米飲調下。無時。

竹瀝治傷寒數日。煩躁不解。以竹瀝新汲水各半茶腳和勻。服無時。

眞珠散

治傷寒口漧。心神煩躁。

眞珠﹝末研﹞龍腦﹝研﹞牛黃﹝研﹐各半錢﹞栝蔞根茯神﹝去心內木﹞朱砂﹝研﹐各一分﹞

牙硝寒水石﹝﹐半分﹞

上爲末勻。每服半錢。蜜水調下。無時。

秦艽煎

治傷寒心神煩躁。口漧煩渴。以秦艽半兩。去蘆細銼。用牛乳半盞。煎至六分。去滓放溫。分三四服。無時。

藕汁蜜

治傷寒煩渴。以生藕搗取汁半茶腳許。入蜜一錢。調勻服。無時。

葛根湯

治傷寒發熱煩渴。

葛根人參﹝去蘆﹐各半兩﹞麥門冬﹝去心﹞白伏苓甘艸﹝炙﹞澤瀉﹝各一分﹞

上爲末。每服半錢或一錢。水半盞。薄荷兩葉。煎至四分。去滓溫服無時。

百合散

治傷寒腹中滿痛。以百合半兩。炒黃爲末。每服半錢或一字。米飲調下。無時。

黃芩散

治傷寒五六日。大便不通。熱燥悶亂。

黃芩枳殼﹝去穣麩炒﹞大黃大腹子﹝各半兩﹞

上爲粗末。每服一錢。水半盞。煎至四分。去滓服。不拘時。

犀角散

治如前。

犀角屑川大黃﹝炮﹞柴胡﹝去苗﹐各半兩﹞人參﹝去蘆﹐一分﹞朴硝甘艸﹝各半分﹞

上爲末。每服半錢。水五分。入棗一个。煎至四分。去滓溫服。量大小加減。

石燕散

治傷寒小便不通。小腹脹滿。以石燕火爲末。蔥白湯調下一字。以通爲度。無時。

又方

以萱艸根煎湯。調五苓散服之。乳食前。

葛根汁

治傷寒衄血不止。以生葛根汁一小盞。分三四服卽止。無時。

立應散

治如前。

蒲黃漧葛根末石橊花﹝焙榦末﹐各一分﹞

上爲細末。每服半錢或一字。生地黃汁調下。並二三服止。無時。

又方

以黃藥爲末。每服半錢或一字。新汲水調下。無時。

金汁蜜

治傷寒衄血。數日不止。

生地黃汁﹝小半盞﹞白蜜﹝小半盞﹞蒲黃﹝半兩﹞

上和勻。微暖過。每服半茶腳許。無時。

神白散

治傷寒吐血衄血咯血。大小便利血。槐花一分微炒。蛤粉半兩。同爲細末。每服一錢或半錢。煎柳枝湯放溫調下。如修合不及。但以柳枝爲末。新水調下亦可。

香墨丸

治傷寒衄血。兒小不能服散藥者。以好細墨爲末。雞子淸和丸黍米大。每五七丸。飲下或灌之。

地黃汁

治傷寒吐血。心胸不利。煩渴不已。以生地黃杵絞取汁。量大小與之。亦治衄血。

麥門冬湯

治傷寒咳嗽喘急。

麥門冬﹝去心﹞款冬花﹝去枝梗﹞人參﹝去蘆﹞紫菀﹝洗焙﹐各一兩﹞桂心﹝半兩﹞甘艸﹝一分﹞

上爲末。後入杏仁二十枚。麩炒去皮尖。研細拌勻。每服一錢。水一盞。生薑二片。煎至六分。去滓溫服無時。

一撚金散

治傷寒風熱咳嗽。

白僵蠶﹝去絲嘴﹐一錢﹞甘艸﹝半兩﹐炙﹞延胡索﹝去皮﹐一分﹞

上爲細末。每服一撚。齏汁調下。無時。

潤肺散

治傷寒鼻塞。涎壅咳嗽。肺气不利。語聲不出。

麻黃﹝去根節﹞人參﹝去蘆﹐各一兩﹞杏仁﹝麩炒去皮尖﹞貝母﹝去心麩炒黃﹐各一兩﹞甘艸﹝炙﹐半兩﹞陳皮﹝去白﹐一分半﹞桔梗﹝去蘆﹐一分﹞阿膠﹝蛤粉炒如珠子大用一分﹞

上爲末。每服一錢。水八分。煎至六分。去滓溫服無時。

赤芍藥散

治傷寒陽證咳逆。以赤芍藥沸湯浸七徧。每徧以瓦盆蓋少時。數足取出。炒燥爲末。每服一錢。豆豉三粒。

生薑一片。水七分。煎至五分。放溫服。無時。

蓽良湯

治傷寒寒多咳逆。蓽澄茄良姜各等分。爲末。每服一錢。水六分。煎數沸。入醋少許攪勻。帶熱服。

苓砂膏

治傷寒脈數。熱入胃嘔吐。

澤瀉﹝二兩半﹞桂﹝去皮﹐一兩﹞豬苓﹝去皮﹞赤茯苓﹝去皮﹞白術﹝去蘆﹐各一兩半﹞

上爲末。煉蜜和膏雞頭大。每服一丸。生薑自然汁化破與服﹐只末用便是五苓散。

亦治發熱煩渴飲水。水入卽吐。或小便不利。瘀熱在裏發黃。濃煎茵陳蒿湯調下。余病飲調。

四味人參湯

治傷寒脈遲。胃冷嘔吐。

漧薑﹝炮﹞黃芩黃連﹝去須﹞人參﹝去蘆﹐各等分﹞

上爲粗末。每服一錢。水六分。煎至四分。去滓溫服無時。

附子姜朴丸

治傷寒寒多。嘔吐。手足厥冷。

附子﹝炮去皮臍﹐半兩﹞漧薑﹝一分﹐炮﹞濃朴﹝去粗皮﹐生薑制﹐一分﹞

上爲末。糊丸麻子大。每服五七丸。米飲下。無時。

半夏湯

治傷寒嘔逆。不下乳食。以半夏半兩。湯洗七次去滑。生薑一兩。同銼碎焙漧。每服一錢。水一盞。煎至五分。去滓。時時與服。無時。

蘆根飲子

治傷寒幹。及反胃嘔吐。

生蘆根﹝切碎﹞靑竹茹﹝各二合﹞糯米﹝半合﹞生薑﹝半兩﹞

上咀。先以水一升。煮千里鞋底。取半升。澄淸。下藥再煮。取二三合。隨意服。量大小加減。

小半夏湯

治傷寒幹欲死。半夏生薑各一兩。咀。以水一大盞。入藥煎。畱半盞。去滓。分數服。

三黃散

治傷寒發黃。

川大黃﹝半兩﹐銼微炒﹞黃芩﹝一分﹞黃連﹝去須﹐一分﹞

上爲末。每服半錢。水六分。煎半。去滓溫服無時。

大麥苗汁

治如前。取大麥苗搗爛絞汁與服。小麥苗亦得。

人參柴胡飲子

治體虛傷於寒邪。渾身壯熱。頭目昏重。項背拘急。肢體疼痛。幹噦嘔逆。或作寒熱。發歇無時。煩渴不食。

人參﹝去蘆﹞柴胡﹝去苗﹞白術白茯苓靑皮﹝去穣﹞桔梗﹝去蘆﹞麥門冬﹝去心﹞川芎白芍藥甘艸﹝炙﹞桑白皮升麻﹝各等分﹞

上爲末。每服一錢或二錢。水一盞。烏梅一个。煎至六分。量大小分服。無時。

治傷寒時气。頭痛不可忍。以朴硝研細末。生油調塗頂上。

治傷寒毒攻手足痛者。以羊桃汁。雜鹽豉汁漬之。

黑龍散

治小兒傷寒在表。服冷藥。寒伏於中。危困不得汗。

麻黃﹝去根節﹐三分﹞竹茹﹝一分﹞蘇木﹝一分﹞蠍梢﹝二十一个﹞烏龍土﹝一分﹐乃火團也﹞

上爲末。每服半錢﹐水五分。煎至三分。溫服無時。

雞白調散

治傷寒傷風。發寒熱似瘧。久不瘥。漸變骨間蒸熱。

朱砂﹝水飛﹞白礬﹝枯﹞鐵華粉粉霜鉛白霜﹝各一錢﹞輕粉白附子﹝各二錢﹞蠍梢﹝六个﹞

龍腦麝香﹝各少許﹞

上爲末。每服半錢。入雞子白井花水共約一茶腳。調勻服。無時。

茵陳散

治傷寒發黃不可下。

茵陳﹝一兩﹞白術﹝半兩﹞甘艸﹝半兩﹞

上爲散。每服半錢。沸湯調下。小便不利者。加茯苓一兩。

絳雪丹

治傷寒五六日。發黃。小便不利。煩躁熱悶。飲水煩躁不解。

朱砂﹝半兩﹐水飛﹞硝石﹝二兩﹐研﹞龍腦﹝少許﹞

上同研勻細。白米飯和丸雞頭子大。沙糖水化下。量大小服。

商陸散

治傷寒咽喉腫痛。以商陸根切碎。杵爛炒熟。用手帕子裹之。熨腫處。冷卽易之。

甘桔湯

治傷寒咽喉妨腫。

桔梗﹝去蘆﹐一兩﹐米泔浸一宿焙漧用﹞甘艸﹝二兩炒﹞

上爲末。每二錢。水一盞。煎六分。放溫冷。細細呷服。

黃柏蜜

治傷寒熱毒。口舌生瘡赤爛。以黃柏去粗皮。用蜜漬一宿。微煎過。含之。咽汁勿絕。或以黃柏爲末。同煎膏含之。量多少。

黃芩湯

治傷寒口舌諸病。舌黃舌黑。舌腫舌裂。舌上生芒刺。舌上出血皆治。

黃芩﹝三錢﹞赤芍藥﹝二錢﹞甘艸﹝二錢﹐炙﹞

上咀。每二錢水一盞。煎至六分。去滓溫服﹐亦主鼻衄。

勝金餅子

治傷寒結胸气痞。並主之。

大黃﹝半兩﹞枳殼﹝去穣麩炒黃淨﹐一兩﹞

上爲細末。煉蜜和劑。捏作餅子。如小錢大。結胸者用芒硝半錢﹐同生薑水化半餅或一餅服之。痞气者煎陳皮湯化下。無時。

生熟散

治傷寒結胸硬痛。以艸烏頭二个。一生一炮。同爲末。生薑自然汁和勻爲丸。如雞頭子大。每一丸用蜜湯化下。

芫花熨法治傷寒因飲水。心下結痞硬痛。名水結。以芫花醋拌勻。慢火炒熟。用綿裹熨之。冷卽易。再炒用。以效爲度。

藍靛治傷寒熱毒乘心。神志冒悶。煩躁昏亂。以藍靛一字或半錢。新水調下。

苦參酒治傷寒熱毒結在胸膈。六七日望死。以苦參半兩銼碎。用酒一盞。煎至半盞。去滓放溫。分三四服。連並服之。須臾吐出苦膽汁。立愈。

黃連湯

治傷寒熱入腸胃。下痢膿血。

黃連﹝去須微炒﹐二兩﹞黃柏﹝一兩﹐銼微炒﹞阿膠﹝一兩﹐蛤粉炒﹞梔子仁﹝半兩﹞

上爲粗末。每服一二錢。水六分。煎至四分。去滓溫服。無時。

梔子仁湯

治傷寒熱毒攻於腸胃。下赤汁或如爛肉鴨肝。壯熱腹痛。

梔子仁﹝二十一个﹞豉﹝二合﹞薤白﹝一握切﹞

上以水二大盞。同煎至一盞。去滓。量大小分作數服。無時。

烏仙散

治陰證傷寒。四肢厥逆。以川烏不拘多少。童子小便浸。不計日數。直至浸脫皮時。用水淨洗切碎。曬至八分幹。便以紙袋盛弔於當風處。用時旋取爲末。臘茶調下半錢。量大小及病勢與之。

燒附散

治傷寒陰盛隔陽。身冷厥逆。脈沈細。而煩躁體冷。以大附子一枚半兩者。入急火燒。微存中心二三分。取出。用瓷器合蓋放冷爲末。更入臘茶末一大錢。同研勻細。每服半錢。水一小盞。蜜少許。同煎半盞。去滓溫服。服訖須臾。躁止得睡。汗出而解。又一方。燒附末每一字或半錢。酒調下。頻服取汗出。瘥。小兒本怯者。

最宜服。

茱萸熨法

治傷寒陰證厥逆。以茱萸半升。酒和勻濕。用絹袋二枚盛。蒸令熱甚。以熨腳心。冷卽易之。候气通暢勻暖。卽止。

牛蒡根汁

治傷寒汗後。餘熱不退。煩躁發渴。四肢無力。不能食。以牛蒡根杵爛。絞取汁服。看大小多少與之。

玉女散

治傷寒汗後。潮熱日發。諸藥不效。以川烏一兩。火炮去皮臍。爲細末。每服一錢或半錢。水一盞半。入生薑七片。棗一枚。煎至四分。溫服無時。

傷寒之病。傳變證候甚多。予嘗編傷寒類證論方。亦頗詳備。今集小兒傷寒截方。如或有證候未盡者。請照類證。根據法爲治耳。

卷八

瘡疹論

瘡疹之候。古今皆云大率與傷寒相似。然亦有小異也。其初覺之時。頭痛體重。面赤气粗。壯熱多睡。驚悸呵欠。頓悶咳嗽。嘔逆嚏噴。此皆同也。其瘡疹者。不惡寒而惡熱。面色與四肢俱赤。眼睛黃。手足厥。唇紅。

耳尖冷。KT骨冷。小便赤。大便祕。其脈三部皆洪數絕大不定。是其候也。此小異耳。傷寒者宜發散解之。瘡疹者宜溫平處方﹐惟不可妄發妄下。又不可令受風冷。其瘡疹乃兒在母胎中之時。食母血穢。滋養兒五臟之气。至生下以後。其毒不拘何時。須當出矣。惟年小者。皮膚嫩軟。瘡出快易。﹝謂數歲以下者﹞若長大者。皮膚濃硬。瘡出艱難。﹝謂數歲以上者﹞然小兒所蓄胎中穢毒。因中寒溫﹐蘊發生熱。三日以上。熱運入皮膚。始如蚊蚤咬成赤點。或如沙粟癮疹風HT之類。漸漸出而作瘡也。前人言瘡疹有表裏證。其瘡皮濃。如赤根白頭。漸加赤腫有膿。瘥遲者謂之大痘。此謂裏證。發於髒也。其瘡皮薄。如水泡。破卽易幹者。謂之水痘。此爲表證。發於府也。此言𨿽簡。然未盡善。此但言膿水泡二種。外斑疹又不知屬何所主也。不若錢之所論。其瘡出有五名。

以屬五臟之液。其狀有五象。以屬五臟之色。肝爲水泡主淚。以淚出淸如水。其色靑而大。肺爲膿主涕。以涕出濁如膿。其色白而大﹐心爲斑主血。其色赤而稍大。脾爲疹主裹血。其色黃赤而小。腎爲倒。其色黑。﹝細說在後﹞諸髒內惟涕淚出多。故水泡膿皆大。血營於內。所出不多。故斑子疹子皆小也。又病水泡膿者。涕淚俱少。以液從瘡出故也。譬如泡中容水。水去則泡瘦矣。凡瘡疹初欲出之時。則五臟證皆見。以熱並動於五臟也。及至已出時。乃得歸一臟者。以一臟受穢多而毒瓦斯盛也。亦有兩證三證同出者。所受同而並發也。﹝細說在後﹞昔錢乙治睦親宅十太尉疹子。與眾醫坐上問曰。疹未出何屬。一曰胃熱。一曰傷寒不退。一曰在母腹中時有毒。乙曰。若言胃熱。何乍涼乍熱。若言傷寒不退。七日之外。則爲再經。何證不相應。若言母腹中之毒。今發屬何髒。皆無以對。乙復曰。兒在母胎中。至六七月已成形。食母腹中穢液。入兒五臟。至十月卽穢液滿胃。至生時。兒口中猶有不潔。產母以物拭淸。又以黃連汞粉下其臍糞之穢。此母穢液不潔。餘气在兒髒中。因遇寒溫邪气相搏。而發熱出成瘡疹也。未出欲作之時。熱動五臟。則五臟之證皆見。呵欠頓悶者肝也。時發驚悸者心也。乍涼乍熱。手足冷者脾也。面頰赤。咳嗽嚏噴者肺也。惟腎無證。以其腎在腑下。不能食其胃液。其候平者。但KT冷耳冷者是也。

KT耳俱屬於腎。居北方。主冷故也。瘡旣出則歸一臟。肝爲水泡。肺爲膿。心爲斑。脾爲疹。腎𨿽無證。其候惡者。瘡變倒而黑陷。則歸腎也。此由不愼風冷內虛所致。瘡黑陷KT耳反熱者逆也。今十太尉疹子無他證。當用平和藥爲治。用抱龍丸數服而愈。其方在本集載之。

凡瘡疹欲出者。身必發熱。其發亦自有時。隨髒所主。如早晨發熱不已爲水泡。日午發熱不已爲斑。晡時發熱不已爲疹。日晚發熱不已爲膿。發熱三日以上。熱運入皮膚卽出也。其熱重者瘡亦重。其熱輕者瘡亦輕。方其身熱瘡未出之時。須審認證候子細。不可有誤。誤則爲害大矣。且瘡疹欲作之時皆身熱。熱則瘡亦未出。熱至三四日乃歇。瘡方出也。若腹痛者。是腹中先出。眼澀者。是眼中先出。咽喉口舌痛者。嘴先出也。若三日以後不出。或出不快。熱畱膚腠之間故也。當以藥微發之。止可服升麻葛根湯抱龍丸之類。

藥平平者。或兒身不甚熱者。與少胡荽酒飲之。此微發不出。卽加藥發之。旣發之後。出不多。脈平無他證者。

卽是瘡本稀也。不可更發。若不能審察病勢輕重。但務多以熱藥發之。則熱藥燻蒸。瘡出轉難。別生熱證。大小便不通。更以藥下之。便致危殆。此誤之甚矣。若瘡欲發之時。有大熱甚者。只可與利小便。如覺熱極毒盛。服常藥不可及者。宜微與利之。以減其毒。不可大利。須是子細。常與看覷。𨿽夜間亦不住用燈觀照。若未有赤紅點子出時。乃可與微利。若已有出者。則不可利也。錢乙有曰。身熱煩渴。腹滿而喘。大小便祕澀。面赤悶亂。大吐者。當利小便。不瘥者。微導痢之。此亦瘡疹未出之前。有此熱濕之證。解而不減。乃可與微利之。張渙亦曰。

瘡疹未出。脈洪數甚大不定。而小便赤。大便祕者。此證正宜疏利。渙頻年在禁中及在外治此證甚多。皆獲安愈。亦與上證並同者也。若紅點未出之前。無此熱實之證者。亦不可利。朱肱曰。傷寒身熱在表。固不可下。

瘡疹身熱在表。亦不可下。蓋傷寒與瘡疹一體之病。是以傷寒證中有出瘡疹之候也。世人不學。妄云瘡疹初覺未出時。宜先利。其毒已出者。不可利。若出已定。膿血太盛者。亦可與利。此皆非也。大抵瘡疹首尾皆不可下。此言甚善。醫者當務從之。若能審察瘡疹於未出之前﹐別無熱毒之證者。不可與下。有熱毒之證。輕者與利小便。重者利小便不減。方可與微下。若已出者。愼不可下。至出足已定。亦未可與下。須直候瘡痂焦落。

美飲食。能舉動之後。方可與解餘毒藥下之。亦不可用藥過多。如此則無誤矣。是以瘡疹變黑陷者。多因誤投冷藥。妄亂下之。及不愼風冷。乳食不飽。內虛脾弱所致也。故兒病瘡疹。不得令受風冷。冬月必在暖處。夏月𨿽不可壅遏。亦須避其風涼。在涼蔭處則可。又當頻頻餵飼乳食。常令飽足。無令饑餒。今俗輩多禁食餌。殊不知饑則內虛。脾胃气弱。別生他證也。且瘡疹欲發之時。身必壯熱。二三日漸涼。瘡方始出。其出快。瘡紅肥。脈浮大而數者。毒瓦斯出也。若瘡出多。卻身熱疼痛者。是內熱外瘡之所作。至出盡則涼也。庸工不明。見身熱疼痛。以爲熱盛。便投涼藥。致身反涼而瘡出不快。變黑倒陷。脈沈細壞亂。到此病家方覺。醫者拱手。

如是夭傷。誠可哀惜。昔倉公扁鵲論小兒疾證。湯藥有可服不可服之別。宜先順陰陽。次調榮衛。然後方利臟腑。古聖立言垂法。爲後世逆治之戒。豈可忽諸。故眾病之中。憔瘡疹切忌妄下爲最。昔錢乙治睦親宅一大王兒疹子。始用一李醫。以藥妄下之。其疹稠密。乃召乙。乙見大驚曰。若非轉下。則爲逆病也。

王曰。已下之。乙曰。疹始出。未有他證。不可下。但用平和之藥。頻與乳食。不受風冷可也。如三日外。出不快者。當根據次發之。有大熱者。當利小便。如瘡痂起能食者。微利一兩行卽止。今先下早。瘡未盡出而稠密已盛。爲難治。此誤也。縱𨿽得安。其病有三。一者疥。二者癰。三者赤目。李不能治。經三日黑陷。復召乙。乙曰。幸不發寒。未致困也。蓋瘡黑者歸腎。腎旺勝脾。土不能制水。脾虛寒戰。則難治也。今未發寒。乃用藥瀉膀胱之腑。腑若不實。則腎之髒自不盛也。乃得安愈。或曰。何不瀉腎。以腎主虛。而不受瀉。若二服不效。加寒則死矣。乙之治方。本集載之。

凡瘡疹欲作。有發驚搐搦者。以疹瘡由熱所生。心主熱而爲驚。又熱則生風。風屬肝。心肝二髒風火相搏。

故發驚搐也。輕者瘡出熱去則自愈。重者亦當瀉其心肝之盛也。又有因驚而發瘡疹者。驚本亦由熱作。治當退熱定驚。庸工不明。更以熱藥發之。致發熱入表。表熱而斑出也。昔錢乙治四王宮五大尉。因墜秋千。發驚搐搦。

前醫以熱藥發散。不愈。召乙。乙曰。本乃急驚。後生大熱。初當合用利驚藥治之。今發散乃逆也。乙用藥退解之。至三日肌膚尙熱。乙曰。更二日不愈。必發瘡疹。蓋熱不能出也。後二日果瘡疹出。以藥治之。七日愈。其錢乙治方。本集載之。

凡瘡疹出有輕重逆順。輕重者。若只出一般。或出作數次者輕。若三兩般同出。或一次便出盡者重。出稀者輕。出密者重。裏紅外肥者輕。外黑裏赤者重。裏外俱黑者大重。瘡端裏有黑點如鍼孔者。勢劇也。靑幹紫陷。

昏睡汗出不止。煩躁熱渴。腹滿而喘。大小便不通者。困也。逆順者。先發膿。後發疹子者順。先發水。後發疹子者逆。先發膿。後發水泡多者順。少者逆。先發水泡。後發斑子多者逆。少者順。先發疹子。後發斑子順。先出疹子斑子者。後必更出水泡膿。先出水泡膿者。後必不出疹子斑子。蓋以水泡膿重而毒瓦斯出甚。

斑子疹子輕而毒瓦斯出微。甚者必帶了微者也。微者不帶甚者故也。予家有數小兒。皆先出疹子。次出水泡。次出膿。共三次而已。其先出疹子者。或恐有斑子兼出。以斑疹相似。此兩般乃子母之藏。故又輕重順逆更看時月。大抵瘡疹之病。在表屬陽。出則爲順。不出則爲逆。春夏病之則順。秋冬病之則逆。又冬月腎旺寒冷之時。病者多歸腎而變黑也。又當辧春膿。夏黑。秋斑子。冬疹子者。亦不順也。病𨿽重。瘡紅肥猶當十活四五。若黑陷者。無問何時。十難救一。其候寒戰牙噤。或身腫瘡黑紫者。急以藥瀉膀胱之府。以減腎气而救之。若服藥後身熱气溫。欲飲水者可治。以脾气生而勝腎。寒冷去而溫熱生也。若服藥之後。

惡寒不已。身冷汗出。耳KT反熱者。死候也。以腎大旺。脾虛不能制也。

凡瘡疹出多。稠密徧身。其勢太甚。兒甚苦之。及變黑倒不出者。急以豬血腦子救之。沈存中侍郎有方。

治瘡疹欲發。及伏陷危困者。取臘月豬血。瓶盛。掛風中令幹。每用半棗大。加生龍腦豆許。溫酒下。甚效。予家有小女病傷寒。但腰痛。晝夜號哭。手足厥冷。日加昏困。形證極惡。予疑是倒發瘡子。先不蓄此藥。急令就屠家處買少生豬血。時盛暑。血已敗惡。無可柰何。遂多以龍腦和而灌之。一服遂得少睡。須臾一身瘡點出。獲安。不爾幾死。

凡瘡疹若黑陷而忽瀉。便膿血。並痂皮者。此卻爲順也。如水谷乳食不化者逆也。何以然。且瘡黑屬腎。今脾气本壯。或舊服補脾藥。脾气得實。腎𨿽用事。脾能制之。今𨿽入腹。爲膿血及痂皮得出。是脾彊腎退。卽出而安也。若瀉米谷。乳食不化者。是脾虛不能制腎。則自泄也。此必難治。

凡瘡疹若嬰小及乳下兒病者。不可與稚一等爲治。妄施湯藥。小者宜少少服藥。惟忌多服。服則反爲累也。

又令母愼口。又不可令兒失饑。避其風冷。及用藥調理乳母爲佳。若斷乳兒患者。亦當審其輕重大小用藥﹐如至八九歲以上。至十歲外者。方可施藥也。

凡瘡疹兒病大盛。徧身潰爛。膿血沾粘衣衾。睡臥不得。及有瘡成片段無皮。或作竇穴。痘癰膿血多。盛者用臘月黃牛糞。日幹燒灰。鋪一寸許濃。令在上臥之。及摻其瘡潰無皮之處。卽愈。一方用黑牛糞燒灰敷。亦得。

凡瘡疹兒病面上有者。才膿出。急以眞酥潤之。頻潤爲佳。才有痂。便揭去更潤之。縱𨿽揭損。有少血亦不妨。但以酥或面油塗潤之。若不潤及揭遲。則瘡痂漧硬不落。有礙肉生。卽隱成瘢子也。此理昭然。人多不曉。反謂揭早成瘢。甚誤也。

凡瘡疹切忌雜人。恐有汗气狐臭觸之。又不可令兒聞穢惡臭物也。故左右不可闕於胡荽。以胡荽能禦汗气。及辟諸惡气故也。家有數兒。一兒旣患。余兒次皆及之。盒飯爲備以防之。以穢气轉相傳染也。兒能食者。可時與少葡萄食之。蓋能利小便。及取惡穢出快之義也。

凡瘡疹兒患者。切不可洗面。恐生水入眼。卽損眼也。若初欲發時。驗得的當。急以胭脂或藥塗兒面目周遭。令瘡不上面入眼也。若瘡入眼者。是毒瓦斯入於肝經。上衝於目。若瘡初出時。覺眼腫痛。便與時時開眼看之。睛上無瘡。卽不妨矣。若有瘡。須服藥治之。睛破者無柰也。若瘡幹以後。無故眼腫痛者。是餘毒不盡所攻也。又瘡疼已發﹐及或入眼。切要愼口。止可食粥及鯽魚靑魚鵪子。余魚及豬羊等物皆不可食。最忌者雞卵鴨子。食之卽目盲﹐漫若卵白之狀。

凡瘡疹兒病出盡。至痂焦落。身已涼。喜飲食。能起動者。以淸涼飲子濃煎。量大小與服。微痢一兩行。去其餘毒卽安。無後病也。若不下。則後恐發熱爲腫腮鼻衄下痢。世人不用此法者。於此數證。或不能免也。

凡瘡疹治療之法。初覺之時。身熱未出。證候未明。未能辧認者。與升麻葛根湯消毒散服。若熱二三日。證候已明者。則塗面目。辟穢气。若出快。別無他證者。平和藥調之。出不快者發之。出太盛者散之﹐變黑者救之。又毒攻咽喉口舌。則腫痛生瘡。毒衝心胸者。則煩渴躁悶。毒入大小腸。則大小便不通。或遺瀉下血。毒攻肝經。則目生障。瘡生於睛。則損瞳人。以至滅瘡瘢。退餘熱。一切諸候。皆隨證用藥。其乳下兒患者。可令乳母同服其藥。則病得易愈。

升麻葛根湯

治瘡疹初覺未出。身熱不能辧認。恐是傷寒驚風。變蒸溫壯。疑惑之間。皆可與服。

升麻葛根芍藥甘艸﹝炙各等分﹞

上爲粗末。每二歲上兒用二錢。水一盞。煎至六分。去渣溫服。

無時。

消毒散

治瘡疹已未出皆可服。未出卽消毒。已出卽減。

牛蒡子﹝二兩炒紙襯﹞甘艸﹝半兩銼炒﹞荊芥穗﹝一分﹞

上爲粗末。每服一大錢。水一盞。煎至五分。去滓溫服。下痢者不可與服。若咽喉腫痛者。尢宜服之。一方。更有防風一兩。荊芥穗亦一兩。此千金方。

紫艸飲子

治如前。以紫艸二兩細銼。用百沸湯一大盞沃之。

化毒湯

治如前。﹝本方治瘡疹欲出。渾身壯熱。情意不佳。不思飲食。服之卽內消。已出。十解六七。全出者。當日須三服。立效﹞

嫩紫艸﹝去粗梗﹞升麻甘艸﹝炙各半兩﹞

上銼如麻豆。以水二盞。糯米五十粒。同煎至一大盞。去滓放溫。量大小。

三四次與服。一方。瘡疹未出。服之內消。已出減輕。全出卽當日焦痂。三服立效。

人參散

治瘡疹才覺出便服。令稀少輕可。

人參白術貫眾甘艸﹝炙﹞羌活﹝去蘆各等分﹞

上爲細末。每服一錢。水一盞。煎至六分。去渣溫服。無時。

紫艸如聖湯

治瘡疹才初出。便急與服之。令減毒輕可。乳兒與乳母兼服之。斷乳令自服。

紫艸﹝去粗梗二兩﹞陳橘皮﹝去白焙漧一兩﹞

上爲末。每服一大錢。水一盞。入蔥白二寸。煎至六分。去渣溫服。無時。

臘胭脂瘡疹才初出。便用塗眼周遭。以防瘡子入眼也。左右悉塗之。

黃柏膏

﹝又名護目膏﹞

瘡疹才出。急用以塗面﹐從耳前眼眶邊濃塗之。以防瘡子入眼。及面作瘢痕。能早用。卽能護目。及面上不生。若用遲。縱出亦少。塗畢後。可用胡荽酒噴發。

黃柏﹝一兩去粗皮一方用蜜炙一方只銼碎用﹞新綠豆﹝一兩揀淨一方用一兩半﹞甘艸﹝半兩生一方用四兩分兩少者出妙選更有紅藍花一兩分兩多者出錢氏只三味董汲方同﹞

上爲細末。用好生芝麻油調爲膏。從耳前眼外及腮面塗之。日三五次。

胡荽酒

以胡荽四兩細切。用酒三盞煎沸。沃胡荽。便以物合之。勿令透气。候冷。濾取胡荽焙漧。以紅絹袋子盛之。縫合。令乳母並兒帶之。其酒吸一兩口。從兒項下噴﹐及肩背胸腹四肢令徧。不得噴頭面。余酒與乳母飲之爲佳。能令瘡出快速。妙選不論及噴。餘皆並同。又於兒左右常令多多頻帶胡荽。能辟污穢之气故也。

鼠粘子湯

治瘡初生。才作赤點。毒瓦斯未得透皮膚出作瘡。恐出不快。而微發之。

鼠粘子﹝二兩炒香﹞荊芥穗﹝一兩﹞甘艸﹝半兩炙﹞防風﹝去蘆並叉枝﹞

上爲末。每服二錢。沸湯調服。及利喉膈。化涎止嗽。一方只鼠粘子一兩。甘艸半兩爲末。每服二錢。水一盞。煎至八分。去渣溫服。無時。

紫艸散

治如前。鉤藤鉤子紫艸茸等分。爲細末。每服一字或半錢。溫酒調下。無時。此先微用藥發之。經夕未出。

加藥發之。

必勝散

治瘡疹出。未能徧勻。服之能透肌解毒。以牛蒡子。不限多少。炒令香熟。爲細末。每服一錢。入荊芥二穗。水一盞。煎至七分。放溫服。無時。

龍腦膏子

治瘡疹未透。心煩狂躁。气喘妄語。或如見鬼。以生龍腦半錢研細。旋滴豬心血和丸雞頭肉大。每服一丸。煎紫艸湯化下。少時心神煩躁便定。得睡。瘡子已發得透了。自然根據常法取安。此方亦治黑陷倒者。如用以溫酒化下。

又方

只用豬血一橡斗許。腦子一小塊。研細。酒少許和服之。極有神效之驗。此沈存中所用之方也。

安斑散

治瘡疹出快肥紅。平調之。

川升麻赤茯苓綿黃羌活﹝去蘆各一兩﹞人參﹝去蘆﹞枳殼﹝去穣麩炒﹞桔梗﹝去蘆﹞甘艸﹝各半兩﹞

上爲細末。每服一大錢。水一小盞。入紫艸薄荷各少許。煎至五分。去滓溫服。無時。

快斑散

此方治病如前。

貫眾﹝一兩揀洗淨焙漧﹞赤芍藥﹝一兩﹞甘艸﹝半兩﹞川升麻﹝半兩﹞枳殼﹝麩炒去穣半兩﹞

上爲末。每服一錢。水一小盞。入竹葉七片。煎至五分。去滓溫服。無時。其效如神。

抱龍丸

治如前。天南星爲末。用臘月牛膽汁和成劑。再釀蔭百日而幹四兩。如無。只以漿水或新水浸天南星三日。

候透軟。煮三五沸取出。乘軟去皮臍。只取白軟者。薄切焙漧。炒黃色爲末。用八兩﹐以甘艸二兩半擘破。水二碗浸一宿。慢火煮至半碗。去渣。旋旋灑入天南星末內。慢慢研之。令甘艸水盡。次入於余藥。

天竺黃﹝一兩﹞雄黃﹝一分研飛﹞辰砂﹝半兩研飛﹞麝香﹝半兩研﹞

上同勻末。煮甘艸膏子和丸皂子大。溫水化服。百日兒一丸。分三四服。五歲兒一丸。若用臘月中雪水煮甘艸和藥。尢佳。此藥治傷風傷寒。溫疫風熱。痰實咳嗽。驚風潮搐。蠱毒中毒溫壯。

及室女白帶。錢乙治瘡疹出快紅肥。只以此藥平調。最好。

短劇犀角地黃湯

治瘡疹太甚。解散之。

赤芍藥﹝一分半﹞生地黃﹝四兩﹞牡丹皮﹝去心半兩﹞犀角屑﹝半兩無卽以升麻代﹞

上爲粗末。每服二錢。水一小盞。煎至六分。去渣溫服。有大熱如狂者。加黃芩半兩。更量大小與服。

木香湯

治瘡疹太盛煩痛。

靑木香﹝一兩﹞丁香薰陸香白礬﹝各半兩﹞麝香﹝二錢﹞

上爲粗末。每服二錢。水一小盞。煎至六分。去渣溫服。熱盛者。加犀角屑半兩。輕者去白礬。大效。

豬膽醋

治瘡疹內發盛者。醋四兩。大豬膽一个。取汁用。合煎三四沸。每半合上下。量大小與之。日四五服。無時。

萊菔汁

治瘡疹出不快。以開花蘿卜煎汁。時時與飲。

紫艸茸汁

治如前。以紫艸茸水煎汁服。

活血散

治如前。以白芍藥爲末。每服半錢。或一字。溫酒調下。如只欲止痛者。溫熟水調下。無時。

蟬蛻飲子

治如前。以蟬蛻十枚。去泥土。洗淨碎之。用水三大盞。煎至八分。去渣分二服。出不快者。帶熱服之。若出多。要消退者。放冷服之。神效。

四聖散

治瘡疹出不快。小便赤澀。心腹脹滿。一切惡疾。亦治倒。

紫艸茸﹝一兩﹞木通﹝細銼四兩﹞枳殼﹝麩炒去穣四兩﹞黃﹝炙銼半兩﹞甘艸﹝半兩﹞

上爲末。每服二錢。水一盞。煎至六分。去滓放溫。時時呷之。

川芎升麻湯

治瘡疹已出。未能勻徧。或毒瓦斯壅遏。𨿽出不快。此藥禦風透肌。發瘡甚效。

川芎川升麻當歸﹝去蘆洗淨﹞白芍藥﹝各半兩﹞

上爲粗末。每服一錢。水七分盞。煎至五分。去渣溫服。不拘時候。

解毒湯

治臟腑蘊熱。積毒發泄。斑瘡稠密。膿血大盛。狂躁發渴。咽嗌不利。徧身潰爛。苦無全膚。不能轉側。

疼痛不任。

生地黃﹝四兩﹞犀角屑白芍藥牡丹皮﹝去心各半兩﹞

上爲粗末。每服一錢。水七分盞。煎至五分。去渣放溫服之。

黑龍散

治小兒瘡疹才發。服冷藥伏。三日間危篤。急進此藥。

麻黃﹝去根節三分﹞竹茹﹝一分﹞蠍梢﹝二十一个﹞蘇木﹝一分﹞烏龍土﹝一分乃火團也﹞

上爲細末。每服半錢。水五分。煎至三分。溫服。

白虎化斑湯

治瘡疹赤黑。出不快。毒盛煩躁。或云白虎湯。有爲大人藥者。殊不知孫眞人言。大人小兒爲治不別。但用藥多少耳。

石膏﹝四兩捶碎﹞知母﹝一兩半銼﹞甘艸﹝炙三分﹞人參﹝去蘆半兩﹞

上爲末。每服二錢。水一盞。入粳米二十粒。同煎至半盞。去渣溫服。小兒量大小分減。初春深秋。冬月寒時。加棗煎服。並乳母兼服。大妙。斷乳兒只自服。

神通散

治瘡疹倒。伏陷不出。毒瓦斯稍輕。大小便通利者。

地龍﹝緊者去土微炒一兩﹞朱砂﹝一兩別研﹞生漧地黃﹝一兩以上先爲末﹞

上同拌勻。每服一字。煎胡荽酒少許。同溫湯調下。無時。

如聖散

治瘡疹已生。反倒內陷。舌縮。啼聲不出。腹脹肚急。一切惡證。用蛇蛻皮。於燈焰燒。先用碗一隻在下。才燒焰絕。放在碗內。急用碗一隻覆之。不令透气。良久揭開。細研爲末。每服一字或半錢。用藿香湯調下。若變紅活時。則用牛蒡子炒熟爲細末。每服二錢。水一盞。煎至六分。放冷澄淸。以匙抄淸汁。頻頻與服。能滋潤咽喉肺經。大解瘡毒。

七神散

治瘡疹毒瓦斯內攻。黑紫倒陷伏。危惡之候。

臘月豬血﹝新瓦罐盛密封至滲泣幹秤一兩。余血依舊封收之以備再合要用﹞牙硝﹝一兩﹞硼砂牛黃麝香龍腦﹝各一錢細研別入﹞

上拌勻研細。以瓷盒貯之。每二歲兒用一錢。新水調服。痢下惡物。瘡子紅活爲度。又一方。更有朱砂細末一錢。余並同。名救生散。治如上。甚者不過再服。神驗無比。又一方。無硼砂。卻有膩粉朱砂各一錢。同研勻。名無比散。小豬尾上血三五滴相拌。小者一字。乳汁調抹口中。大者半錢。新水調下。余並同。

宣毒膏

治如前。曾經大效。神妙。

朱砂﹝一兩研水飛﹞乳香﹝一兩研﹞甘艸﹝細末半兩﹞牙硝﹝半兩研﹞麝香﹝一分研﹞生龍腦﹝一分研﹞

上於臘月八日。取豬尾後刺血一升。用新瓦盆盛。入諸藥。同拌攪勻。以一寬大舊竹筒。底畱一節。都入在內。用紙數重密蓋。緊系封合。卻於筒口邊通一竅子。以麻索系垂在大糞坑屋梁上。至淸明日取出曝漧。更入龍麝各一錢。研細勻。滴水和丸皂子大。每服一丸。煎人參湯化下。若毒盛。瘡子倒變黑。服之則紅活而長。

豬血腦子

治瘡疹黑紫。倒不出。生龍腦一字細研。豬尾上取血半蛤蜊殼。二味相和。以帛子裹薄荷揉汁半合。調上件藥勻。於湯中燙溫。作一服飲之。神驗。

又方

取小豬兒尾尖血三五滴。研生龍腦末少許。新水調下。治如前。又一方。治瘡疹黑惡候。醫所不治者。用豬第二番血淸半合。酒半合。研龍腦細末少許。和攪令勻。服之。利一兩行。十救十人。大驗。小者量與。又一方。治瘡疹發。心間有熱。或誤服熱藥。致蓄熱在心。昏冒不省人事。瘡子黑。用新殺豬心一个。

取心中血。以生龍腦一字。同研合作一丸。新汲水化下。未省者再服。又一方。治瘡疹黑倒陷。於臘日收生豬血。新瓦瓶中密封。候自然滲泣至幹。每用半錢許。研散。入麝香少許。同勻細。新水調下。其瘡變紅便出。以上數方。皆與沈存中龍腦膏相似。少有異爾。並經大驗。今俱錄之。

人齒散

治瘡疹黑。發搐危困。以人牙齒三五枚。炙令黃。一方存性研爲末。入麝香少許。每半錢。溫酒少許調下。﹝一方用乳香湯調下﹞沈存中言。屢見人用之效。

白母丁散

治如前。以白丁香爲末。入麝少許。研勻。每服一字。米飲調下﹐無時。

桃膠湯

治如前。以桃膠煎湯。飲之大效。一方以水熬成膏。溫酒調下。無時。

又方

治如前。以黑狗一隻。牢系住。不與物喫一兩日。候腸中舊糞盡。與生粟米喫。候粟米糞下。於活水中淨淘。只畱化不盡米。曝漧收之。每用二錢。再淘淨。研爲細末。入麝香少許。新水調下。頃刻間瘡變紅活。

百祥丸

﹝一名南陽丸﹞

以紅牙大戟。不拘多少陰漧。漿煮軟去骨。日中曝漧。復納汁中煮汁盡。焙榦爲末。水和丸粟米大。每服一二十丸。研赤脂麻湯送下。無時。吐痢是效。

牛李膏

﹝又名必勝膏﹞

以牛李子不拘多少。須於九月後取之。乃野生道邊。至秋結實。黑子成穗。九月後乃得成熟者。气全故也。

爛研。絹濾取汁。於石銀器中熬成膏。可丸時秤。每膏二兩。入研細麝香末半錢和勻。丸桐子大。每二歲兒一丸。或丸作皂子大。量大小分減用。以漿水煎杏膠湯化下。凡瘡疹黑紫倒者。不過再服。當取下惡血。或如魚子惡物。其瘡黑陷於皮下者。卽紅大而出。

百祥丸牛李膏。錢乙用此二藥。治瘡疹惡候﹐見於皮膚之下不出。或出而不長。反變黑紫。倒內陷。一切危急。用百祥丸以瀉膀胱之府。減腎气不旺。用牛李膏爲治。則病得從順也。董汲云。汲小年自病此幾殆。父母已不忍睨。服此牛李膏得安然。此方得於世甚久。

惟收得不知早晚。故無效。今以收得。並載之。

金液丹

保生方論小兒瘡疹。誤服涼藥太過。身冷瘡陷。不紅活。脈沈細者。急投金液丹麻子大一二百粒。或有可生之意。至兒困極。則無及矣。﹝方在和劑集中﹞

調肝散

治瘡疹平調肝經。使毒瓦斯通流。瘡不入眼。

生犀角﹝鎊屑一分﹞艸龍膽﹝去蘆半分﹞黃﹝半兩炙銼﹞甘艸﹝一分炒﹞大黃﹝一分炒過﹞

桑白皮﹝一分炙銼﹞鉤藤鉤子﹝一分﹞麻黃﹝一分去根節﹞石膏﹝半兩研﹞栝蔞實﹝半兩去皮﹞

上爲散。每服二錢。水一盞。煎至五分。去滓溫服。無時。

兔肝丸

治瘡疹入眼。初覺眼腫痛。便時時看之。若睛上無瘡。卽無害。若有時。須先服淸涼飲子。每日食後一服。

取微利以去其毒。然後服此藥並下方。𨿽有赤白障膜遮交其睛。但瞳子不破陷者。皆可治。

黃柏﹝一兩去皮﹞蒼術﹝半兩米泔水浸一日﹞石決明﹝一兩生﹞

上爲細末。煮兔肝爛搗。和丸綠豆大。每服三十丸。米泔水送下。食後臨臥時服。

龍蛤散

﹝與前藥服﹞

龍膽艸去蘆。蛤粉等分。爲細末。每服二錢。豬肝半兩。薄批摻藥在中。以綫纏定。用米泔於銀石沙銚內炭火慢慢煮。至肝熟爲度。食後少頃食之。以汁送下。日三。須先以淸涼飲子利動。方服此二藥。必效。

煎柿散

﹝又名通聖散﹞

治瘡疹入眼。

谷精艸﹝去根﹞白菊花﹝無節用甘菊﹞綠豆皮﹝各一分﹞

上爲細末。每服一錢。用柿子一个。粟米泔一盞。同煎至水盡﹐取柿子喫之。日三。一月驗。一云。淺者五七日效。重者半月日效。

仙靈脾散

治瘡疹入眼。仙靈脾威靈仙去蘆等分。爲細末。每服半錢。米湯調下。食後。

珍珠散

治瘡疹入眼。膜赤痛羞明。栝蔞根一兩。蛇蛻皮全者炙焦一錢。爲末。用羊子肝一葉。批開去筋膜。摻藥末二錢。麻綫纏定。米泔煮熟。任意食之。乳兒未能食者。以肝研爛。和丸黃米大。生米泔下十丸。乳頭餵亦可。日三。令乳母兼食之佳。

浮萍散

治瘡疹入眼。痛楚不忍。恐傷其目。以浮萍艸陰榦爲末。每服一二錢。用羊子肝半片。入盆子內。以竹杖子刺碎爛。投水半合。絞取肝汁。調藥服之。食後。不甚者。一服便瘥。若目已傷者。十服瘥。

蛇蛻散

治瘡疹入眼。膜侵睛成珠子。

馬勃﹝一兩﹞皂莢子﹝十四个﹞蛇蛻皮﹝全者一條﹞

上入一小罐子內。泥封燒。不得出煙。燒存性。研爲末。溫水調下。食後。

仙術散

治瘡疹入眼。生障膜丁子。先用朱砂水銀粉各一錢。粉霜三錢。一處拌勻。入一小砂鍋子內盛訖。新盞一隻蓋口。黃土泥縫。炭火燒赤。少時取出。放冷收之。如左眼有病。卽取藥一豆大。綿裹塞左耳中。右眼有病。塞右耳中。然後服此仙術散。

紫蘇﹝一兩﹞蒼術﹝米泔浸一宿焙二兩﹞谷精艸﹝去根一兩﹞靑蛤粉﹝一兩﹞

上爲末。每用豬肝一片批開。摻藥三錢在內。麻縷纏定。米泔熟煮。先於气上燻眼。然後食之。

煮肝散

治瘡疹入眼。諸藥不效。

靑葙子決明子車前子密蒙花﹝各等分﹞

上爲細末。用羊子肝。竹刀薄批開。摻藥二錢在內。荷葉裹。麻縷縛定。石器內煮熟。任意喫。

如聖湯

治瘡疹毒攻咽喉腫痛。

桔梗﹝去蘆一兩﹞甘艸﹝一兩﹞牛蒡子﹝一兩炒﹞麥門冬﹝去心一兩﹞

上爲末。每服二錢。沸湯點。細細呷。入竹葉煎之。更妙﹐食後。

治斑瘡入眼夜明砂半兩。木香半兩。淡竹葉半兩。爲細末。每服半錢或一錢。井水調下。食後。

紫雪

治瘡疹毒攻咽喉腫痛。水漿難下。﹝方載於和劑集中﹞

通關散

治瘡疹心經有熱。煩躁發渴。口舌生瘡。及大小便不通。

大黃瞿麥木通山梔子仁滑石甘艸﹝各半兩﹞地扁竹﹝一兩﹞車前子﹝半兩﹞

上爲細末。每服一錢。水半盞。入紫艸少許。同煎三兩沸。放冷溫服。乳食前。

甘露飲

治瘡疹已發﹐熱毒上衝。牙斷宣腫。不能嚼物。並乳母可俱服之。

生漧地黃﹝切焙﹞熟漧地黃﹝切﹞天門冬﹝去心﹞麥門冬﹝去心﹞枇杷葉﹝去毛﹞黃芩﹝去心﹞

石斛﹝去根﹞甘艸﹝炙﹞枳實﹝麩炒去穣﹞山茵陳葉﹝去土各一兩。﹞

上爲末。每服二錢。水一盞。煎至七分。去滓溫服。無時。

靑黛

治瘡疹熱盛。心神煩躁。以靑黛細研。每半錢。溫磨刀水調下。日三。

敗毒散

治如前。

白芍藥甘艸﹝炙﹞雄黃﹝醋煮水飛各一分﹞

上爲末。每服一字或半錢。蜜水調下。無時。

牛黃散

治瘡疹毒瓦斯入胃。便血日夜無度。腹痛啼哭。郁金一兩。牛黃一錢。共研勻細。每二歲兒半錢。漿水半盞。

煎至三分。和滓溫服。日二。

升麻湯

治瘡疹已愈。餘毒未解。瘡痂𨿽落。瘢色黯慘。或凹凸肉起。宜用此滅瘢消毒。以川升麻不限多少。細銼。

水一大盞。煎至七分。取汁。以綿蘸。洗拭瘡瘢。

靑金散

治瘡疹愈而瘢不消。

白蒺藜﹝半兩﹞山梔子﹝半兩﹞靑黛﹝半兩研﹞膩粉﹝一錢研﹞

上拌勻。每用少許。生麻油調塗瘢上。

又方

治瘡疹瘢子。以密陀僧細研爲末。水調夜塗。明旦洗之。

又方

以眞玉時時磨瘡疹瘢子。久則平滑。

淸涼飲子

治瘡疹後解去餘毒。

大黃﹝濕紙裹煨﹞當歸赤芍藥甘艸﹝炙各等分﹞

上咀。每服一錢。水一大盞。入薄荷兩葉。同煎至半盞。去滓溫服。食後。更看虛實。以意分減。

神朱散

治瘡疹後解去餘毒。

赤小豆﹝二錢炒﹞槐花﹝二錢炒﹞麝﹝少許﹞

上爲細末。每服半錢或一字。溫酒調下。臨臥只一服。微利之。

卷九

吐瀉論﹝附﹞

小兒吐瀉者﹐皆由脾胃虛弱。乳哺不調。風寒暑濕。邪干於正之所致也。其證不一。今條敍之。

吐逆自生下便吐者。此是兒初生之時。拭掠口中穢血不盡。因咽入喉故也。

吐逆胸膈滿悶气急者。此因兒啼哭未定。气息未勻。乳母忽遽以乳飼之。兒气尙逆。乳不得下。停滯於胸膈之間。因更飲乳。前後相沓。气不宣通。故气逆而乳隨出之爲吐也。宜調其气而止吐。古書亦曰。大哭之後食乳者。多成吐瀉也。

吐逆腹脹喘息。乳不化。夾靑水。面靑唇白者。此因乳母冒寒取涼。食冷凍飲料寒。致冷气入乳。變壞其汁。

而不撚去。仍以飼兒。或能食者﹐因以冷物飼之。其冷乳冷食入腹。與气相搏。傷於脾胃。則气逆而吐也。其證若此。宜溫胃止吐調气。若傷重有停滯者。以穩藥磨化。不可快下。恐脾胃愈虛而生風也。凡風冷變壞之乳。當撚去之。暫斷乳兒。令乳母服藥溫腹。然後飼兒。若不撚去。非只令兒吐逆。腸胃虛者。冷因得入。亦不利也。

吐逆身熱。吐奶成片子者。胃有熱也。此因乳母冒熱。或因飲酒。熱入其乳。變壞其汁。而不撚出。仍以飼兒。或兒乘熱哺啜。致熱气入胃。與气相搏。致气逆而吐也。其證若此。如久有積熱者。必四肢生瘡。多渴而面黃。宜微下之。虛者以穩藥磨化。後調其气。

吐逆身熱。鼻靑呵欠頓悶。口中气熱﹐夜間發躁者。此傷風吐也。因解脫失宜。風冷襲之。搏於血气。故身熱呵欠頓悶。口中气熱也。气不得順。故逆而作吐也。宜調气止吐。發散風冷。

吐逆唇黑。面黃多啼。有痰吐气臭者。此脾胃有傷也。宜先下之。後調其气。

吐逆早晚發熱﹐睡臥不安者。此驚吐也。心熱則生驚。故睡臥不安。而神不寧也﹐心神不寧。則气血逆亂而吐也。宜與鎭驚去熱止吐。

吐逆面白無精光。口中气冷。口頻撮。不思乳食。吐水者。胃气不和也。宜補脾胃。

吐逆痰涎色黃。稠粘上壅者。胃熱也。若吐痰涎白淥。或吐沫者。胃虛冷也。熱者宜微利之。冷者宜溫補之。

吐逆痰涎及有血者。此肺熱也。久則肺虛成痿。昔錢乙治段齋郎子四歲。身熱吐痰。嗽數日而咯血。他醫以桔梗湯防己丸治之不愈。涎上攻。吐喘不止。遂請乙治。乙下褊銀丸一大服。復以補肺湯補脾散爲治。乙曰。

此子咯血。肺虛也。肺𨿽咯血。有熱故也。久則虛痿﹐今涎上潮而吐。當下其涎。若不吐涎。則爲甚便。蓋吐涎能虛。又生驚也。痰實上次。亦能發搐。根據法只宜先下痰而後補脾肺。必涎止而吐愈。爲順治也。若先補肺爲逆耳。乙所用藥方。本集載之。此所謂識病之輕重先後爲治也。

者。比吐逆異也。吐者乃邪搏胃气。逆而上行。谷不能傳化。隨气出也。者但气逆而欲吐。吐則谷無所出。故俗謂漧嘔也。者乃兒因吮乳汁過多。胃滿而上溢出也。故俗呼謂之噫奶。當便與空乳令吮。卽定。

若頻久吮之。亦能爲病。

卷九吐瀉論﹝附﹞

瀉論

瀉色白者。冷瀉也。此由小兒腸胃虛弱。因解脫風冷幹之。或因食寒飲冷。入於腸胃。冷气相搏。爲下痢也。其色白面白。或腹痛者。並宜調中。若又傷風冷。前後重沓。冷甚則瀉不止。而爲泄注也。

瀉色赤者。熱瀉也。此由小兒腸胃本挾虛熱。而風冷乘之。入於腸胃之間。熱气相搏。而爲痢下。故其色赤也。宜微下之。以導其熱。後調其气。

瀉色乍赤乍白。或水或谷者。此冷熱瀉也。由小兒腸胃先因有冷。而復傷熱。或先有其熱。而復傷冷。腸胃宿虛。冷熱交攻。而爲痢下。宜調其冷熱。和養其气。

瀉色黃赤紅黑者。皆熱也。赤黑者有毒。並微下之。然後調气。

瀉色靑。發熱有時。睡臥不安者。此驚瀉也。小兒糞黃。脾胃土之本色也。色靑者。肝木爲風。肝木來刑脾土。宜早治之。不爾。則變脾風。而發螈。則難治也。所謂糞靑者。須才便下。便色靑是也。若初下時黃。良久乃靑者非也。小兒安者皆然。不可認爲靑糞也。若瀉靑色白。谷不化者。此謂冷也。宜溫補脾胃。發散風冷。

瀉釀下色赤白。腹大。上靑筋見。發稀饒啼。或喫泥土。時有蛔虫。此疳瀉也。宜止瀉退疳。﹝治方具於疳門之下﹞。

瀉多日。唇口及糞色皆白。糞頗多者。久因成冷。脾胃衰困。恐變脾風發癇。宜以藥防備而溫養。

補助脾胃。

瀉於暑熱時多患者。謂時熱及飲食皆冷故也。不傷於熱。必傷於冷。若傷熱伏暑而瀉者。則心藏煩熱。必小便不利。淸濁不分。瀉色赤黃。宜利小便。解暑熱。若小便快而瀉者。冷瀉也。色必靑白。谷不化。宜溫脾胃止瀉。

瀉者不可急以熱藥止之。多變爲痢而下膿血也。當審察冷熱證候。詳度緩急施治也。

卷九吐瀉論﹝附﹞

吐瀉

吐瀉多病於春夏秋三時。惟冬時絕少者。蓋吐瀉皆因脾胃虛冷熱所致。以冬時陽气在內。多食溫暖。少飲水漿故也。設有患者。必因傷於乳食也。若春時病吐瀉者。多因於風。夏時病者多因於熱。秋時病者多因於冷。凡治吐瀉者。必當參其時候。觀其形證。察其溫涼寒熱。如此則無誤矣。

卷九吐瀉論﹝附﹞

傷風吐瀉

傷風吐瀉。身溫。乍涼乍熱。呵欠頓悶多睡。口中气粗而熱。大便黃白色。嘔吐乳食不消。時咳嗽。宜散風補肺。如先已曾經下。或無下證。愼不可下也。此由脾肺受寒。不能入脾也。更有五臟兼見之證。發散者。化大靑膏服之。補脾者。後服益黃散。此錢乙所用藥也。方在本集。

傷風吐瀉。身熱多睡。能乳。呵欠頓悶。口中气熱。飲水不止。吐痰。大便黃水。此爲胃虛。熱渴吐瀉也。

當生胃中津液。以止其渴。錢乙用白術煎湯服之。然後發散風冷。亦用大靑膏。又云。吐瀉昏睡露睛者。胃虛熱也。吐瀉昏睡不露睛者。胃實熱也。

傷風吐瀉。身涼吐沫。瀉靑白色。呵欠悶亂。不渴。哽气長出。昏睡露睛。此傷風荏苒輕怯。因成吐瀉。當先補脾。錢乙先用益黃散。後發散其風。用大靑膏。此二病於春冬多也。

卷九吐瀉論﹝附﹞

傷食吐瀉

吐瀉乳食不化。其吐及糞。皆有酸臭气者。此傷食吐瀉也。凡吐乳瀉黃赤者。傷熱乳食也。若吐乳瀉靑白者。傷冷乳食也。並宜微下之。後和胃气。虛者以緩化滯藥漸磨化之。

吐瀉在初生三日內。壯熱不乳。大便乳不消化。或白色者。是傷乳。當微與下。後和胃气。虛者以緩化滯藥漸磨化之。

吐瀉在初生三日以上至十日。身溫涼。不思乳。大便靑白。乳不消化。此上實下虛也。更有五臟兼見證。瀉其所實者。而補其脾胃虛者也。

吐瀉有兼藏證者。兼肺則睡露睛喘气。兼心則驚悸飲水。兼脾則困倦饒睡。﹝吐瀉乃脾胃之本病﹞兼肝則呵欠頓悶。兼腎則不語畏明。

昔錢乙治馮承務子五歲。吐瀉壯熱。不思食。乙見兒目中黑睛少。白睛多。面色白。乙曰。此子必多病。

面色白者。神怯也。黑睛少者。腎虛也。本怯而虛。故多病也。縱長成。必肌膚不壯。不耐寒暑。易虛易實。

脾胃亦怯。更不可縱於酒欲。若不保養。不過壯年也。面上常無精神光澤。如婦人之失血也。今吐瀉不食。壯熱者。微有傷食也。又虛怯則不可下。下之虛。入肺則嗽。入心則驚。入脾則困倦。入腎則加虛。但當以藥磨化之。爲微有食傷也。若重傷則須下之。不下則成癖也。若實食在內。乃可下也。下畢補脾必愈。隨其虛實。無不效者。乙所用藥。其方在本集載之。

卷九吐瀉論﹝附﹞

冷熱吐瀉

吐瀉在五月中以後。身壯熱者。此熱也。小兒臟腑中十分中九分熱。此因傷熱乳。或胃熱入內。吐乳不消。

瀉深赤色。宜與解熱。錢乙用玉露散。

吐瀉在六月中以後。身大溫而似熱。臟腑中六分熱。四分冷也。

嘔吐乳食不消。瀉色黃多白少似褐。或食乳。或不食乳。宜少補脾。而大解熱。錢乙少用益黃散。多用玉露散。

更宜審察冷熱。如兒大熱。瀉色赤黃者。此熱多。根據五月中後治之。昔錢乙治廣親北宅四大王宮五太尉。六月中吐瀉。米谷不化。眾醫用溫藥。一日而加喘吐不定。乙曰。當用涼藥治之。謂傷熱在內也。眾醫皆言吐瀉多而米谷不化。當補脾胃。何得用涼藥。王信眾醫。又用補脾溫藥。乙曰。不可服。此三日外必腹滿身熱。飲水吐逆。三日外一如所言。謂六月熱甚。伏入腹中。而令引飲。熱傷脾胃。卽大吐瀉。他醫又行溫藥。卽上焦亦熱。故喘而引飲。三日當死。眾醫不能治。復召乙。乙見有熱證。以白虎湯三服。更以白餅子下之。一日減藥二分。二三日又與白虎湯二服。四日用石膏湯。及旋復麥門冬黃芩腦子牛黃天竺黃茯苓。以朱砂爲衣。竹葉湯下五丸。熱退而愈。乙所用方。本集載之。

吐瀉在七月中以後。身溫。臟腑中三分熱。七分冷也。不能食乳多。似睡。悶亂。哽气長出。昏睡露睛。唇白。多而不渴。錢乙於食前令多服補脾益黃散。於食後少服解熱玉露散。更宜相度冷熱。若身大溫。瀉後黃者。根據六月中以後爲治也。昔錢乙治廣親七大尉七歲吐瀉。是時七月。其證全不食而昏睡。睡覺而悶亂。哽气漧嘔。大便或有或無不渴。眾醫疑睡。作驚治之不愈。乙曰。當先補脾而後退熱。與使君子丸補脾。石膏湯退熱。

次日以水銀硫黃二物末之。生薑水調下一字。乙曰。凡吐瀉。五月內九分下而一分補。八月內十分補而無一分下。此皆是脾虛瀉。醫妄治之。至於虛損。下之卽死。故只當補脾。若以使君子丸恐緩。已又畱溫胃益脾藥止之。有一李醫問曰。何食而噦。乙曰。脾虛不能食。津液少卽逆。又曰。何瀉靑褐水。乙曰。腸胃至虛。冷極故也。乙治而愈。其方本集載之。

吐瀉在八月中以後。身冷。無陽也。不能食乳。幹瀉靑褐水。錢乙只用益黃散補脾。不可下。

吐瀉所論冷熱時月。此錢乙以中原之地言也。今較之江浙。則气候不同。今江浙之地。二三月尙寒。四五月溫暖。六月入伏之後才熱。七月熱盛。八月熱尙未退。𨿽冬月晴多便暖。𨿽夏月陰多便寒。不可槪以中原冷熱時候。便爲定論。經所謂東西南北之異地。溫涼寒熱之異宜。況每歲寒熱。自隨時令早晚。難以拘定月日也。候之者乘其至也。謂至其熱則從熱治。至其溫則從溫治。至其寒則從寒治。至其涼則從涼治。此乃隨四時之气。各適其宜。

吐瀉於夏秋大熱之時。伏暑傷冷。則心藏煩躁。小便不利。淸濁不分。陰陽二气相干。名曰气亂。亂於腸胃之間。名曰霍亂。其證乘熱傷冷。气逆而喘。腹脇脹滿。身熱脈亂。頭痛體疼。如傷寒之狀。上卽大吐。下卽大瀉。重者四肢厥冷。腳脛轉筋。法當調順其气。分別淸濁。升降陰陽。若只伏暑吐瀉者。則小便不利。其證𨿽與上證稍同而輕。非霍亂比。瀉色赤黃。此但只名伏暑吐瀉。不爲霍亂也。治霍亂吐瀉。若熱多而渴者。五苓散。

寒多不渴。而心腹身體疼痛。及煩躁渴不能飲者。可服理中湯。寒甚腹痛轉筋。四肢拘急者。理中湯加附子。汗出惡寒。手足厥冷。下利淸谷。內寒外熱。脈微欲絕者。並四逆湯。以上諸證。並可與香薷散服之。以他藥不能療此證也。治伏暑吐瀉。若小便不利。與五苓散利小便。及與香薷散解伏暑。坯蓮散救生丹止吐。

吐瀉不拘何時。則令脾胃虛弱。多致生風。而爲脾風慢驚也。以脾土衰而肝木來刑故爾。當先補脾胃。不令困弱。則風不生。而病易愈也。

吐瀉已定未定煩渴者。皆津液內耗也。不問新久。宜煎錢乙白術散。使滿意取足飲之。多卽愈好。不爾卽津液內耗。而引飲不止。內生其熱。外邪相干。則證變百端。以成他病。漸至危困也。

卷十吐瀉方治

治吐方

木瓜丸

治自生下便有吐證。此因初生時。拭掠口中穢液不盡所致。

幹木瓜末麝香膩粉木香末檳榔末﹝各一字﹞

上研勻。麵糊和丸。粟米大每服一二丸。甘艸水下。無時服。

塌气丸

治啼哭未定。便令食乳。气逆停滯。心胸滿悶。气急吐逆。

巴豆﹝三个去皮分爲十片﹞胡椒﹝十个﹞丁香﹝十个﹞靑橘﹝十个湯浸一宿不去穣每个入巴豆一片胡椒一个丁香一个以麻縷纏之餘並同﹞

上用釅米醋一碗。煮藥至醋盡爲度。取出細切焙漧。同爲細末。粟米糊和丸粟米大。每一二歲兒三二丸。三四歲兒四五丸。飲下。日三服。此藥利胸膈。然後復進觀音散一二服補气。食前。

和胃膏

治哭啼飲乳。气逆噎塞。及胃虛气不升降。胸膈痞滿。吐逆不時。

人參﹝去蘆﹞藿香葉﹝去土﹞水銀枇杷葉﹝先炙去毛生薑汁塗炙令香熟﹞白茯苓﹝各一兩﹞甘艸﹝炙半兩﹞肉豆蔻﹝面裹煨熟﹞硫黃﹝研細入鐵銚同水銀一處拌勻於火上炒不住手研如泥放冷各半兩﹞

上同爲末。次將硫黃水銀炒勻入之。再研勻細。煉蜜和膏。每一歲兒桐子許。生薑棗湯化下。量大小加減。

亦治人番胃。服一皂子許。

白附子丸

治傷風冷吐逆。及治糞靑下瀉。

白附子﹝一分末﹞蠍梢﹝一分研﹞舶上硫黃﹝半兩研細﹞

上先將半夏半兩。湯洗淨。生爲末。生薑自然汁和劑。撚作餅子。小錢大。沸湯內煮至熟。取出研成膏。

入三味藥末和之。如幹。添少湯。丸蘿卜子大。每服二三十丸。米湯或乳汁送下。無時。

羌活膏

治傷風吐逆。亦能截癇定瀉。

羌活﹝去蘆﹞獨活﹝去蘆﹞人參﹝去蘆﹞白茯苓防風﹝去蘆並叉枝﹞肉桂﹝去粗皮不見火﹞全蠍﹝炒各一分﹞硫黃﹝三錢﹞水銀﹝一錢與硫黃同研靑色至不見水銀星子爲度﹞

上同爲細末。煉蜜和膏。每用量大小。旋HT。嬰孩大豆許。三二歲雞頭大。五七歲兒龍眼大。並薄荷水化下。

托養丸

治傷食吐逆。心胸滿悶。陰陽痞。手足厥冷。煩熱躁悶。

硫黃水銀﹝各半兩同研細不見星﹞附子﹝半兩炮去皮臍﹞木香﹝半兩﹞當歸﹝去蘆洗淨半兩切焙﹞

大黃﹝一兩濕紙煨熟﹞

上爲細末。煉蜜和丸櫻桃大。每服一粒。生薑湯化下。無時。

朱砂丸

治驚吐不止。

朱砂乳香﹝各一錢﹞半夏﹝二十一个洗淨七次薑汁浸一宿切焙﹞

上同爲細末。薑汁糊丸黃米大。每服五七丸。乳香湯下。無時。

紫霜丸

治如前。朱砂五分。杏仁三十粒。去皮尖炒黃。同研細。糊丸麻子大。每服五七丸。桃心湯下。乳食前。

三香丹

治挾驚吐逆不止。

藿香葉﹝去土﹞丁香﹝各半兩﹞麝香﹝當門子半錢研﹞膩粉﹝半分研﹞半夏﹝一錢湯浸七次焙漧﹞

龍腦﹝半錢研﹞

上爲末拌勻。生薑自然汁糊和丸黍米大。每服十丸。人參薄荷湯送下。無時。

四季散

治驚吐及番胃。諸藥不效者。服之立驗。以好硫黃半兩。研細。入水銀一分。同再研至無星。如墨煤色。再用一錢或半錢。以生薑自然汁同酒各半同煎。用少許調藥。空心服之。服畢覆臥。當自汗出乃愈。

集香散

治脾胃不和。气虛吐逆不食。漸成羸瘦。

丁香沈香木香白術藿香葉﹝去土﹞制濃朴﹝各半兩﹞白茯苓白豆蔻﹝各一分﹞

上爲細末。入麝香少許拌勻。以水半升。蜜四兩。大棗十五个。生薑十五片。於銀器內慢火熬成膏。去姜棗不用。以膏和藥丸如皂子大。於當風處窨幹。每服一丸。米飲化下。量兒大小加減。乳食前。

人參白術散

治胃气不和吐逆。不思乳食。亦治霍亂吐逆。

濃朴﹝去粗皮生薑制二兩﹞人參﹝去蘆﹞白術半夏﹝湯洗七次﹞陳皮﹝去白各一兩﹞

上爲細末。每服一錢。水一小盞。生薑二片。煎至六分。去滓溫服。

人參藿香散

治脾胃不和。吐逆不定。

人參﹝去蘆一兩塗薑汁微炙﹞藿香葉﹝去土半兩﹞白術﹝銼炒﹞丁香良姜枇杷葉﹝去毛薑汁炙令香熟﹞甘艸﹝各一分炙﹞

上爲細末。每服一錢。水一小盞。入木瓜一片。煎至五分。溫服無時。去滓通口服。

藿香散

治脾胃气不和吐逆。心腹脹滿。

藿香葉﹝去土﹞半夏曲甘艸﹝炙各一兩﹞陳皮﹝去白﹞濃朴﹝去粗皮姜制各二兩﹞人參﹝去蘆﹞

白術﹝各半兩﹞

上爲細末。每服半錢或一錢。水一小盞。生薑三片。煎至六分。

去滓溫服。無時。

萬安丹

治胃虛傷冷吐逆。

半夏﹝一分湯洗七次焙漧﹞白術﹝一分﹞附子﹝一个炮制去皮臍﹞硫黃﹝一分研﹞朱砂﹝半兩研飛﹞

上前三味。先爲末。入研藥拌勻。生薑汁和丸黍米大。每服十粒。米飲下。乳食前。

聖石散

治如前。經驗。

礞石﹝四兩炭火燒一伏時﹞不灰石﹝二兩炭火燒一伏時﹞母丁香﹝一兩﹞木香﹝一兩﹞人參﹝去蘆一兩﹞白茯苓﹝一兩﹞半夏﹝半兩湯洗七次焙漧﹞眞陽起石﹝半兩先同上爲末﹞阿魏﹝湯化去砂石以曲和成餅焙漧一錢﹞巴豆杏仁﹝各十四个並連皮燈上燒作炭略存性﹞

上同勻細。湯泡蒸餅細丸荔枝子大。每服一粒。水一大盞。入姜皂子大。掰破同煎。至五分放溫。時時服之。煎藥須用銀石器。

濃朴散

治胃冷气逆。吐不思食。

白茯苓﹝一兩五錢﹞肉豆蔻﹝面裹煨半兩﹞濃朴﹝去皮生薑制一兩﹞枇杷葉﹝炙去毛一錢﹞

上爲細末。每服一錢。水一小盞。生薑二片。煎至六分。去滓空心溫服。無時。

人參膏

治脾胃虛冷。乳食不化。吐逆連並。不喜乳食。

人參﹝去蘆﹞滑石藿香葉﹝去土半兩﹞丁香﹝一分﹞甘艸﹝二錢炙﹞朱砂﹝一錢五分研水飛﹞

上爲末。煉蜜和膏。每用皂子大。米飲化下。無時。

楠皮湯

治胃冷吐逆。正气。以楠木皮煎湯汁服之。

溫脾散

治寒濕吐逆。

濃朴﹝去皮塗薑汁炙令香熟一兩﹞丁香白術漧薑﹝各半兩焙﹞肉桂﹝一分﹞

上爲細末。每服一錢。煎人參湯調下。無時。

香參湯

治寒痰吐逆。

丁香藿香葉﹝去土﹞丁皮人參﹝去蘆﹞白茯苓﹝各一兩﹞靑皮﹝去穣﹞木香甘艸﹝炙各半兩﹞

上爲末。每服一錢。水一小盞。生薑二片。煎至五分。去滓溫服。無時。

三黃散

治傷熱吐逆。

五靈脂大黃雄黃﹝各等分研水飛﹞

上爲細末。每服一字。磨刀水調下。無時。治熱吐尢佳。

槐花散

治熱吐不止。

皂角﹝去皮燒煙盡﹞白礬﹝枯﹞槐花﹝炒﹞甘艸﹝炙各等分﹞

上爲細末。每服一錢。白湯調服。無時。

丁香益胃湯

治胃虛挾熱。吐逆不止。

丁香人參﹝去蘆各一兩﹞桂﹝去皮﹞大黃﹝炮黑黃色﹞訶黎勒皮﹝一分﹞

上爲細末。每服一錢。水一小盞。生薑二片。煎至五分。去滓溫服。無時。

人參桂姜湯

治熱气不調吐逆。腹滿脹痛。

人參﹝去蘆三分﹞桂﹝去皮﹞良姜﹝各一兩﹞甘艸﹝半兩炙﹞

上爲細末。每服一錢。水一小盞。生薑三片。煎至六分。溫服無時。

白術湯

治吐逆熱煩而渴。津液燥少。

白術漧葛根人參﹝去蘆各一兩﹞木香藿香葉﹝去土﹞白茯苓甘艸﹝炙各半兩﹞

上爲細末。每服一錢。水一小盞。生薑三片。煎至六分。去滓溫服。或用生沸湯調下。無時。

香朴散

治冷熱吐逆。調順其气。

濃朴﹝去皮姜制一兩﹞人參﹝去蘆一兩﹞丁香﹝半兩﹞麥門冬﹝去心半兩﹞

上爲細末。每服一錢。水一小盞。入生薑二片。棗一个。同煎至五分。去滓溫服。無時。

坯蓮丸

治一切冷熱。吐逆不止。

半夏﹝一兩湯浸洗七次捶碎﹞胡椒﹝一分二味同炒紫黑色﹞丁香﹝四十九个﹞蓮子心﹝一百个﹞

上爲末。姜糊和丸菜子大。每服三二十丸。煎坯子﹝卽坯子胭脂。見卷七。﹞

石蓮湯送下。無時。

淸膈飲子

治伏暑吐逆。

淡竹葉﹝一兩去枝梗只取葉焙漧﹞香薷﹝一兩﹞檀香﹝半兩﹞人參﹝去蘆半兩﹞半夏﹝半兩湯洗七次焙漧﹞白茯苓﹝半兩﹞甘艸﹝半兩﹞白粳米﹝一合﹞

上爲粗末。每服一錢。水一小盞。煎至六分。去滓溫服。時時加熟水服。

燈蒼丸

治伏暑吐逆。頭目痛。四肢厥冷。煩躁不解。

半夏﹝二兩姜制﹞硫黃﹝一兩﹞白善土﹝一兩﹞

上爲末。滴水和丸大豆大。每用一二丸。以鍼穿於燈上燎過。吐逆者鹽艾湯下。煩躁者生薑湯下。四肢冷者熱酒下。頭痛者臘茶下。兒小者服一丸。

雙金丸

治霍亂吐逆不止。又治番胃及沈積。赤白惡痢。

五靈脂﹝去砂石二兩五錢研﹞揀丁香﹝一錢爲末﹞巴豆﹝半兩去殼並心皮細研入上二味和勻﹞

上以棗肉和丸黃米大。每用量大小虛實加減。二歲上五七丸。三歲上十丸。煎丁香藿香湯放冷送下。服藥畢。須候兩時辰。不得與乳食。候大便過一兩次。服補藥四聖丸。如吐後躁熱。心間煩悶。服四順飲子。此三藥乃一宗也。兒本壯。食傷積滯者。宜服。虛者更宜斟酌。

四聖丸

白豆蔻肉豆蔻﹝面裹煨去油﹞艸豆蔻﹝去皮﹞漧薑﹝炮﹞良姜藿香葉﹝去土﹞丁香枝杖﹝各等分﹞

上爲末。醋糊和丸綠豆大。每服三十丸。煎人參或白術湯下。如止瀉。米飲下。無時。

四順飲子

地骨皮﹝去骨盡﹞防風﹝去蘆並叉枝﹞山梔仁連翹﹝去膈各等分﹞

上爲末。每服二三錢。水一盞。生薑三片﹐煎至五分。去滓臨臥溫服。如大便祕澀。煎燈心竹葉湯放冷服。

亦治諸熱。心胸煩躁懊悶。

乳吮散

治嬰兒吐乳不定。枇杷葉一分。去毛炙焦黃色。母丁香一分。爲末。每服少許或半字一字。塗乳上吮兒。

便止。

馬通汁

治嬰兒吐乳黃色。以新馬糞一塊絞汁。量大小分減灌之。

葛根粉

治小兒吐逆壯熱。不下食。以葛根粉二大錢。水二合調勻。瀉入沙羅中。側轉令徧。如蕩粉皮法。重湯內煮令熟。以糜飲相和食之。亦治癇。

白魚灰散

治百日內兒。涎壅吐乳。以書中白魚七枚。燒灰研細。乳汁調一字與服。或敷在乳上吮之。

丁香散

治胃虛气逆。嘔吐不定。霍亂不安。精神困弱。

丁香﹝一分﹞人參﹝半兩﹞藿香葉﹝去土一分﹞

上爲末。每服一錢。水半盞。煎三五沸。入乳汁三五滴。更煎一兩沸。帶熱服。無時。頻頻服效。

聖白丸

治小兒吐逆。

半夏﹝半兩湯洗十次竹刀切作片子焙令幹﹞丁香﹝半兩﹞

上於木臼中同杵爲末。生薑自然汁和丸麻子大。每服十丸十五丸﹐溫湯送下。無時。

白術散

治小兒吐逆。或加喘促。

白術﹝二兩﹞幹山藥白茯苓﹝各一兩﹞人參﹝去蘆﹞木香白扁豆﹝炮﹞藿香﹝去土各半兩﹞

甘艸﹝一分炙﹞

上爲末。每服一錢。紫蘇湯下。喘者陳皮湯下。無時。

附子散

治小兒虛風呵欠。吐逆涎盛。

白附子﹝炮﹞南星﹝炮各半兩﹞黑附子﹝炮去皮臍一分﹞

上爲末。每服一錢。水一小盞。生薑二片同煎。仍不住手攪。煎至半小盞。分三服。量大小與。甚效。

滑石散

治胃熱吐奶食。白滑石白善土好者等分。爲末研勻。每服半錢。蔥白煎米飲調下。

坯蓮散

治一切吐逆及煩渴。

枇杷葉﹝大者五片洗刷去毛盡塗蜜炙焦黃色﹞麥門冬﹝去心一分﹞紫蘇葉﹝四十九葉﹞丁香﹝一百粒﹞石蓮心﹝一百个﹞藿香葉﹝去土半兩﹞甘艸﹝一分炙﹞

上爲末。每服半錢。煎坯子胭脂石蓮湯調下。無時。

白茅散

治吐逆不定。

丁香花桑葉人參﹝去蘆﹞藿香葉﹝去土﹞白茅根﹝銼各一分﹞

上爲散。每服一錢。水一小盞。煎至五分。去滓。量大小分服。無時。

白附散

治小兒吐逆不定﹐虛風喘急。白附子藿香葉去土等分。爲細末。每服半錢或一錢。米飲調下。無時。

油滴散

治小兒胃气虛冷。痰盛吐逆。半夏大者十四枚。生。胡椒四十九枚。爲粗末。每服半錢。水一小盞。入生油七滴。煎至五分。去滓服。無時。

二白銼散

治小兒膈上痰壅。吐逆不食。漸生驚候。胸中滿塞。咽嗌不利。大天南星一个。炮裂出火毒。大半夏四个。湯洗七次去滑。並銼作塊子。以水一大盞半。入生薑七片。慢火煎至一呷服之。入冬瓜子同煎更妙。

五香半夏丸

治小兒膈滿。气不升降。吐逆痰壅﹐或作咳嗽。

沈香麝香丁香木香﹝各一分﹞藿香葉﹝去土半兩﹞半夏﹝湯洗七次薑汁拌炒黃三兩﹞肉豆蔻﹝面裹煨去淨油﹞人參﹝去蘆﹞陳皮﹝去白各一分﹞

上爲細末﹐薑汁糊丸黃米大。每服三十丸。生薑湯下。乳後。

定吐香銀丸

治小兒脾胃气弱。挾於風寒。嘔。亦治便靑泄痢。

丁香漧葛﹝各一兩﹞半夏﹝湯洗七次切焙﹞水銀﹝後入各半兩﹞

上前三味先爲末。入水銀研勻。生薑汁和丸麻子大。每服三五丸至十數丸。量兒大小與服。藿香湯下。無時。

龍虎救生丹

治一切吐逆。不下食。

水銀﹝半兩﹞硫黃﹝一兩二味同研細至無星爲度﹞丁香﹝半兩﹞半夏曲﹝一兩﹞人參﹝去蘆一分﹞

天南星﹝半兩炮﹞白附子﹝一分炮炙﹞

上爲末。生薑汁煮糊和丸蘿卜子大。每服一二十丸。煎藿香湯下。伏熱吐者。煎蓮子心湯下。量大小服。又治妊婦阻病。立效。

枇杷葉湯

治一切吐逆煩渴。

枇杷葉﹝一兩拭去毛盡炙微黃﹞丁香﹝半兩﹞人參﹝去蘆半兩﹞甘艸﹝炙﹞白茯苓﹝各半兩﹞

上爲細末。每服半錢。煎紫蘇湯調下。無時。

定命丹

治一切吐逆不止。巴豆十个去油。丁香一兩。炒黑色。爲細末。以煮酒蠟就劑﹐旋丸如綠豆大。每服三五丸。米飲湯下。腹脹。皂兒湯下。夜啼。朱砂湯下。兒本壯實者。有積食宜服。

五倍子散

治吐逆不定。以五倍子二个﹐一生一熟。甘艸一寸。用濕紙裹煨。同爲細末。每服半錢。米泔調下。立瘥。

壁錢湯

治如前。以壁錢窠煎湯飲之。一方用二七个。其虫似蜘蛛。作白幕如錢於壁上。土人呼爲壁繭。

麻仁子治如前。﹝此李諫議方。嘗用極妙﹞以麻子仁二兩杵爛。熬以水。研取汁。入鹽少許服之。立效。

丁香散

治如前。

丁香藿香﹝去土﹞代赭石﹝火醋淬不計徧數以易碎爲度﹞甘艸﹝炙各一分﹞

上爲末。每服半錢。煎薄荷湯下。如吐瀉。更與木香白術散同服。方具於治瀉門中。

生薑湯

治吐逆。百藥不瘥。以生薑一兩。細銼米豆大。將七合。於銀器煎取四合。空腹旋呷。大者和滓服。

羊糞酒

治無故吐逆酸水不止。或三五口。食後如此。以羊糞十顆。好酒二合。煎取一合頓服。未愈再服。更量大小加減。

卷十吐瀉方治

治方

羊乳治。漧嘔煩熱。以羊乳一升。煎至減半。分五服。無羊乳。只牛乳亦得。小者減之。一方與生薑汁合煎。牛乳二合。薑汁一合。銀器中慢火煎五七沸。一歲兒服半合。

鹿角粉治如前。以鹿角粉大豆末等分相和。乳汁塗上。令兒吮服之。

枇杷葉汁

治如前。以枇杷葉拭去毛淨。煮汁飲之。亦治咳嗽。

玉眞散

白術﹝半兩﹞半夏﹝七个湯洗七次爲末生薑汁制﹞胡椒﹝半錢﹞

上爲末。每用半字。以水一呷調下。大者一字。

消乳丸

治飲乳過多。吐奶瓣不消。好令常服。

丁香木香靑皮﹝去穣炒黃﹞肉豆蔻﹝面裹煨﹞牽牛子﹝炒黃各半兩﹞

上爲末。滴水丸鍼頭大。每服三五丸。乳上沾吮服。

糞飲

治乳不止。取田中曲糞一兩研末。空心米飲調下半錢匕。一二服立效。兒小減服。

蘆虫湯

治飲乳吐不入腹。取蘆中虫二枚。煮汁飲之。須破蘆取。虫似小蠶。

卷十吐瀉方治

治瀉方

粟煎湯

治腸胃受風寒。下瀉不止。身體壯熱。

白術當歸﹝去蘆燒焙﹞川芎人參﹝去蘆﹞肉桂﹝去粗皮﹞芍藥﹝各一兩﹞

上爲末。每服一錢。水一盞。入姜三片。粟米半匙。煎至米熟。去滓溫服。

惺腥散

治傷風挾驚。下瀉日久。脾困不食。及恐作脾風發癇。

天麻﹝半錢﹞全蠍﹝半錢炒﹞糯米﹝一錢微炒﹞甘艸﹝一錢炙﹞木香﹝一錢炮﹞白扁豆﹝一錢炮﹞山藥﹝一錢焙﹞茯苓﹝一錢微炒﹞人參﹝一錢微炒﹞

上爲末。嬰孩一字。二三歲上兒半錢。水半銀盞以下。棗半个。煎三五沸溫服。

白附子丸羌活膏皆治傷風或驚。泄瀉不止。方已具於吐門之下。

人參生犀散

治風寒驚悸痰嗽。服尋常藥卽瀉。

前胡﹝去蘆八錢﹞桔梗﹝去蘆半兩﹞人參﹝去蘆三兩﹞甘艸﹝炙黃二錢﹞杏仁﹝去皮尖五錢末﹞

上前四味爲末。後入杏仁拌勻。細羅羅過。每服二大錢。水一盞。同煎至八分。去渣溫服。無時。

訶子湯

治傷冷瀉不止。

訶黎勒皮人參﹝去蘆﹞木香白茯苓﹝各一兩﹞甘艸﹝炙﹞陳皮﹝湯浸去白各半兩﹞

上爲末。每服一錢。水一小盞。入生薑二片。煎至五分。溫服無時。

訶黎豆蔻丹

治如前。

訶黎勒皮艸豆蔻﹝各一兩﹞白術漧薑﹝炮﹞川黃連﹝去須﹞當歸﹝去蘆洗焙各半兩﹞

上爲細末。粟米飯和丸黍米大。每服十粒。湯飲下。無時。

肉豆蔻散

治胃寒下瀉。肉豆蔻面裹煨。白枯礬各一兩。爲末。溫米飲調下一錢。或半錢。空心服。

益脾散

治脾胃傷冷。泄瀉腹痛。全不入食。

陳皮﹝一兩去白﹞靑皮﹝去穣半兩﹞訶子肉﹝半兩﹞甘艸﹝銼炒半兩﹞丁香﹝二錢﹞幹山藥﹝二兩﹞

上爲細末。每服一大錢。水一小盞。生薑三片。棗一个。煎至六分。去滓溫服。與益兒丸間服甚妙。

川椒丸

治夏月傷濕冷。泄瀉不止。

川椒﹝一兩去目並閉口者不用揀淨慢火炒香熟爲度﹞肉豆蔻﹝面裹煨半兩﹞

上爲細末。粳米飯和丸黍米大。每服十粒。米飲下。無時。

柏葉治瀉泄洞下。以柏葉煮汁服之。或焙榦作末。煎服。

烏姜丸

治脾虛泄瀉。不入食。

生薑﹝二兩切棋子大﹞黃連﹝去須二兩銼豆大二味同炒紫黑色﹞肉豆蔻﹝二十五个每个入丁香二个共五十个在內訖別用生薑研爛取汁和面裹煨。熟和面﹐研之﹞

上同爲細末。滴水和丸芥子大。每二三十丸。棗湯下。乳食前。

龍香散

治腸胃虛弱。滑泄無度。腹痛腸鳴。或疳瀉不止。

當歸﹝去蘆淨洗﹞龍骨﹝﹞赤石脂烏魚骨白術香白芷人參﹝去蘆各等分﹞

上爲細末。每服半錢至一錢。溫米飲調下。乳食前。

如聖散

治傷熱生風。聚瀉不定。或時驚悸。睡臥不寧。

板藍根﹝肥者二兩麩炒令黃色﹞丁香﹝半兩﹞甘艸﹝一兩炮﹞乳石﹝兩半﹞井泉石﹝一兩半﹞

上爲細末。每服半錢。米飲調下。並服三服。立效。如驚風。薄荷湯調下。

治小兒水谷不調以枳實面炒黃杵末。米飲服半錢匕。二歲下兒一錢匕。量大小加減服。

溫脾散

治瀉泄食不化。

蒼術﹝半兩米泔浸一宿去黑皮炒﹞甘艸﹝炙﹞濃朴﹝去粗皮生薑制﹞訶子﹝炮﹞木香漧薑﹝炮﹞

茯苓人參﹝去蘆﹞桔梗﹝去蘆各一錢﹞

上爲末。每服一字或半錢﹐米飲調下。食不化者紫蘇鹽湯調。瀉不止者木瓜湯調下。乳食前。

二和丸

治瀉不止。黃連去須一兩。南木香一兩。二物各半生半炒。爲末。醋糊和丸綠豆大。每服三四十丸。米飲下。乳食前。

還肌散

治洞瀉聚瀉疳瀉等。肌膚瘦弱。乳食不進。

肉豆蔻﹝一个﹞訶子﹝三个去核﹞沒石子﹝一个三味各用大麥麵裹慢火煨黃熟勿令煙出﹞

上爲細末。每服半錢。米飲調下。如人行五里久。再一服。須用陳米飲下。神效。

和中散

治痰逆胃虛泄瀉。

白術陳皮﹝去白﹞濃朴﹝去粗皮生薑制﹞甘艸﹝炙各等分﹞

上爲細末。每服一錢。水一小盞。生薑三片。棗一个。同煎至六分溫服。一方更有藿香葉減半。

附子散

治胃寒泄瀉不止。以半兩附子一枚。炮裂去皮臍。爲細末。每服一錢。水一盞。鹽半錢。煎至五分溫服。亦治洞泄。乳食前服。

赤石脂丸

治泄瀉虛滑無度。赤石脂漧薑炮等分。爲末。糊丸麻子大﹐每服一二十丸。米飲下。空心服。

豆蔻丸

治泄瀉。米谷不化。

肉豆蔻﹝面裹煨一兩﹞木香靑皮﹝去穣炒黃半兩﹞黑牽牛﹝一分微炒﹞

上爲細末。滴水和丸黍米大。每服十丸。生薑米飲下。乳食前。

建胃散

治泄瀉身熱煩渴。

濃朴﹝去粗皮生薑制一兩﹞川黃連﹝去須一兩﹞白術肉豆蔻﹝面裹煨一兩﹞縮砂仁﹝半兩﹞漧薑﹝半兩炮﹞木香﹝半兩﹞

上爲細末。每服一錢。水一小盞。入生薑粟米各少許。煎至五分。去滓溫服。無時。

順胃丹

治泄瀉虫煩腹痛。

白術良姜漧漆﹝炒煙盡﹞肉桂﹝各一兩﹞肉豆蔻﹝面裹煨半兩﹞

上爲細末。麵糊和丸黍米大。每服十粒。米飲下。乳食前。

建中丹

治泄瀉腹痛多啼。

胡椒蓬莪術﹝煨﹞全蠍﹝各一錢﹞肉豆蔻﹝面裹煨半兩﹞

上爲細末。麵糊和丸黍米大。每服十粒。米飲下。乳食前。

茱萸散

治脾胃弱。食不消。泄瀉無度。

吳茱萸﹝揀淨半兩用鹽二錢水一盞煮之如此換水煮十四次各至水盡徧數足曬漧﹐炒令紫黑色﹞甘艸﹝一兩半炙﹞陳皮﹝去白二兩炒令香熟﹞

上爲細末。每服一錢或半錢。沸湯點服。無時。

乳香豆蔻丸

治泄瀉不已。腸中有惡气故爾。用肉豆蔻一枚。研分兩半。中間剜開。安乳香一皂子大在內相合。以綫紮定。和白面裹如胡桃大。煨熟爲末。陳米飯和丸綠豆大。每服二十丸。陳米飲下。空心食前。

香礬丹

治泄瀉浸久不瘥。

白礬﹝一兩慢火燒枯研成粉﹞木香﹝一兩﹞訶黎勒皮﹝半兩微炒﹞酸石橊皮﹝半兩炒黑﹞

上爲細末。煉蜜和丸黍米大。每服十粒。粥飲下。乳食前。

二白丸

治泄瀉滑數不止。白石脂白龍骨等分。爲末。滴水和丸黍米大。每服三五丸。紫蘇木瓜湯下。無時。

溫白丸

治久患泄瀉。脾虛不進飲食。或食訖仍前瀉下。米谷不化。

白術﹝一分米泔浸一時切焙漧﹞半夏﹝一錢半湯浸洗七次﹞丁香﹝半錢炒﹞

上爲細末。生薑自然汁糊丸。黍米大。每半歲兒三丸。三五歲兒五七丸。淡生薑湯下。早晚各一。

沒石子丸

治泄瀉白濁。及滑腸腹痛。亦治疳痢。

木香黃連﹝去須各一分﹞沒石子﹝一个﹞肉豆蔻﹝二个面裹煨﹞訶子肉﹝三个﹞

上爲細末。飯和丸。麻子大。米飲下。量大小加減與之。無時。

銀白散

治脾胃不和。泄瀉不止。不思飲食。身體煩熱。

人參﹝去蘆﹞白茯苓白扁豆﹝炒熟﹞甘艸﹝炙﹞白術﹝炒各一分。﹞

罌粟米﹝微炒二錢別研﹞

上爲末同勻。每服半錢或一錢。紫蘇湯調下。無時。

漧薑散

治水瀉無度。以漧薑末。粥飲調下半錢或一字。量大小與。

椒紅丸

治如前。以椒二兩。去目。用醋二升。煮至醋盡。焙榦爲末。

糊丸綠豆大。瓷盒收之。每服十丸十五丸。米飲下。一方治嬰小水瀉奶疳。以椒一分。去目爲末﹐酥調少少敷腦上。日三。

烏藥散

治乳母冷熱不調。變壞乳汁不好。兒因飲之。心腹時痛。下瀉如水。

香附子﹝研揀白者﹞良姜赤芍藥天臺烏藥﹝各等分﹞

上爲細末。每服一錢。水一盞。煎至六分溫服。心腹痛者。入酒少許同煎。只水瀉者。米飲調下。量大小與服。

白石脂散

治水瀉形羸。不勝大湯藥。以白石脂半兩。研如粉。和白粥。空心與服。

柏皮丸

治熱瀉。以黃柏削去粗皮。焙杵爲末。用薄米飲和丸粟米大。每服十丸。米飲下。食前。

淸胃散

治挾熱下瀉頻數。

川楝子﹝去核﹞黃柏﹝炙﹞地楡﹝炙﹞當歸﹝去須洗焙﹞黃連﹝去須炒﹞

上各半兩爲細末。每服一錢。水一小盞。煎至六分。溫服無時。

香石散

治伏熱中暑。煩躁發渴泄瀉。小便不利。

丁香滑石舶上硫黃白芍藥甘艸﹝各等分﹞

上爲末。每服一錢。米飲調下。亦治吐瀉無時。

分水車前散

治暑月傷熱暴瀉。小水不分。以車前子爲末。米飲調下半錢或一錢。量大小加減。

白術膏

治暑月中熱瀉泄。小便不利。腹滿气痞。

白術﹝半兩﹞白茯苓人參﹝去蘆﹞滑石﹝各一分﹞澤瀉﹝半兩﹞

上爲末。煉蜜和膏。每用一皂子大。米飲化下。無時。

香連散

治伏暑泄瀉。淸濁不分。

木香川黃連﹝去須各一兩﹞人參﹝去蘆﹞濃朴﹝去粗皮生薑制各半兩﹞

上爲細末。每服半錢或一錢。米飲調下。乳食前。

艸節湯

治冷熱不調下瀉。胡黃連半兩。綿姜一兩炮熟。爲細末。每服半錢。艸節湯調下。食前。

樗根散

治水瀉裏急後重頻數。

樗根皮﹝一兩﹞枳殼﹝半兩炒﹞甘艸﹝一分炙﹞

上爲末。每服半錢或一錢。粥飲調下。立止。無時。

濃朴散

治洞瀉注下。

訶黎勒皮﹝一兩炒﹞濃朴﹝去粗皮生薑制一兩﹞肉豆蔻﹝面裹煨一兩﹞白術﹝半兩﹞漧薑﹝半兩﹞

上爲細末。每服一錢。水一小盞。入生薑粟米各少許。同煎至五分。去滓溫服。食前。

香蟾散

治如前。於五月五日。取蟾一隻。燒末。飲調一錢服之。兒小量減。食前。

阿膠丹

治洞瀉暴注。

眞阿膠﹝一兩粉炒﹞漧薑﹝一兩炮﹞芍藥﹝半兩﹞當歸﹝去蘆半兩﹞川黃連﹝去須半兩﹞肉豆蔻﹝面裹煨半兩﹞

上爲細末。煉蜜和丸黍米大。每服十粒。粟米飲下。食前。

助胃丹

治洞注不止。手足冷。

附子﹝一枚重半兩炮裂去皮臍﹞硫黃﹝半兩﹞漧薑﹝半兩﹞肉豆蔻﹝面裹煨半兩﹞肉桂﹝半兩﹞

白術﹝半兩﹞

上爲細末。麵糊爲丸黍米大。每服十粒。米飲下。食前。亦治瀉脫危困。

火輪散

治虛滑洞瀉注下。日夜無度。

附子﹝一枚半兩者炮裂去皮臍﹞肉豆蔻﹝半兩面裹煨﹞良姜﹝一錢半﹞

上爲末。每服一字或半錢。陳米飲調下。乳食前。

木香散

亦治冷熱不調下瀉。

木香黃柏﹝蜜炙各一兩﹞人參﹝去蘆﹞縮砂仁﹝各一兩﹞

上爲細末。每服半錢。米飲調下。亦治痢。

豆蔻香連丸

治寒熱失宜。陰陽不調。泄瀉無度。腹痛腸鳴。

黃連﹝去須三分炒﹞肉豆蔻﹝面裹煨﹞南木香﹝各一分﹞

上爲細末。粟米飯和丸粟米大。每服二三十丸。米飲下。日夜四五服。量大小與之如聖。

小香連丸

治冷熱不調。水谷滑腸。泄瀉腹痛。脾胃不和。乳食不化。皆治之。

木香訶子肉﹝各一分﹞黃連﹝去須半兩炒﹞

上爲細末。飯和丸。綠豆大。每服一二十丸。米飲下。乳食前。一方。加肉豆蔻三个。甘艸一分。同爲末。每服半錢。飲調下。名香連散。

石橊汁

治瀉下五色。以酸石橊五个。同穣殼搗爛。絞取汁。每服半合。量大小與之。

四色丸

治瀉靑色。硫黃濃朴去粗皮。生薑制。各等分爲細末。糊丸黍米大。每服十五丸。米飲下。無時。

木香白術散

治下瀉色靑如涎。或如白沫。

木香白術陳皮﹝去白﹞丁香﹝各一分﹞麥﹝炒黃半兩﹞

上爲末。每服半錢或一錢。水半盞。煎至三分溫服。如吐瀉。與前丁香散兼服。﹝在吐門﹞

六神散

治瀉多日。糞色與唇口皆白。因成虛困。亦治洞瀉吐痢泄瀉。

人參﹝去蘆﹞白茯苓幹山藥白術白扁豆甘艸﹝炙﹞

上各等分爲細末。每服一錢。水一小盞。生薑二片。棗一个。煎至六分。通口服。此藥用處甚多。調气和脾胃大良。如治冷瀉。用末二錢匕。附子末一錢匕煎之。分三四服。量大小與之。又治風證加天麻。治痢加罌粟殼。吐瀉者服之。以助胃气。防變癇病。

豆蔻丸

治傷乳食﹐脾胃不和。泄瀉無度。

木香﹝一分﹞肉豆蔻﹝面裹煨一个﹞艸豆蔻檳榔靑皮﹝去穣﹞陳皮﹝去白各一分﹞京三稜﹝一兩炮銼﹞

上爲細末。麵糊和丸綠豆大。每服五七丸。姜湯下。無時。

黃連茱萸散

治傷乳食下瀉。

黃連﹝去須一兩﹞吳茱萸﹝揀去枝梗半兩﹞漧薑﹝二錢﹞巴豆﹝肥大者一个去皮﹞

上銼細。同炒至焦黃。去巴豆不用。外爲細末。每服一錢。煎陳米飲調下。日三。乳食前。

緩中丸

治有傷泄瀉。

神曲﹝炒黃﹞訶子皮﹝炮各半兩﹞吳茱萸﹝揀淨炒黑色二兩﹞

上爲末。煉蜜和丸麻子大。每服三二十九。棗湯下。無時。

回陽散

治下瀉虛極。或因服轉藥瀉脫。四肢逆冷。目瞪項彊。大便不禁。心胸煩悶。不能乳食。

附子﹝大者一个炮去皮臍﹞天南星﹝大者一个炮過爲末生薑汁和作餅焙漧﹞木香﹝一分﹞人參﹝去蘆一分﹞硫黃﹝一分﹞朱砂﹝一錢﹞麝香﹝少許﹞

上爲細末。艾湯調半錢。乳食前服。

艾黃熨法治瀉脫困乏危篤。

篦麻﹝七个去殼研如泥﹞熟艾﹝半兩﹞硫黃﹝研末二錢﹞

上拌勻。於臍上先鋪紙。敷藥在上。又用紙鋪襯稍濃。用熨斗適溫涼熨之。不可令熨斗大熱。以臍內響爲度。

吐瀉方

閻孝忠曰。凡小兒吐瀉。多因寒冷。當溫補之。余每用理中丸以溫其中。五苓散以導逆。﹝五苓治小兒尢妙。逆者吐也﹞連與數服。兼與異功散正气。溫藥調理之。往往便愈。若已虛損。當速生其胃气。與理中丸。並研金液丹末。煎生薑米飲調灌之。惟多服乃效。服至二三兩無害。得胃气生。手足漸暖。仍頻與粥。𨿽至危者。往往死中得生。十有八九。金液丹治小兒吐瀉虛極最妙。沈存中論金液丹。親見小兒吐痢劇。气已絕。服之得活者數人。眞不妄也。須多服方驗。若因吐瀉生風。身冷螈。變慢驚者。論在於驚門具之。﹝其理中丸五苓散金液丹方。並在和劑集載之﹞。

異功散

治吐瀉虛冷病。先與數服正气。能溫中和气進食。

人參﹝去蘆﹞茯苓﹝去皮﹞白術甘艸﹝炙﹞陳皮﹝各等分﹞

上爲細末。每服二錢。水一盞。生薑五片。棗二枚。同煎至七分。通口服。無時。

參苓散

治傷風冷。脾胃不調。一切吐瀉。

人參﹝去蘆﹞茯苓白附子羌活﹝去蘆﹞白術﹝各一分﹞肉桂犀角﹝鎊屑﹞藿香﹝去土﹞

川芎芍藥甘艸﹝各一錢﹞

上爲細末。每用半錢。金銀薄荷湯調下。無時。

圃參散

治脾胃虛弱。气不調順。傷於風冷。一切吐瀉。手足厥冷。

人參﹝去蘆二兩﹞白術﹝一兩﹞白扁豆﹝炒一兩﹞罌粟米﹝四兩別研﹞山藥﹝三兩﹞陳粟米﹝三兩用生薑自然汁浸三宿取出曝漧﹞白茯苓﹝一兩去皮﹞木香﹝三分﹞川芎﹝一兩半﹞烏藥﹝一兩半銼碎﹞甘艸﹝三兩炙﹞濃朴﹝去粗皮生薑制二兩﹞白芷﹝一兩﹞

上爲細末。每服一錢。水一小盞。生薑三片。棗一枚。去核同煎至半盞。溫服。空心食前。

和中散

治三焦不調。停寒膈上。吐瀉不定。

藿香﹝去土﹞白豆蔻人參﹝去蘆各一兩﹞木香丁香漧薑﹝炮﹞濃朴﹝去皮生薑制各半兩﹞甘艸﹝一分﹞

上爲細末。每服一錢。水一小盞。入生薑三片。煎至六分。溫服無時。

益中湯

治脾胃不和。傷冷吐瀉。

丁香﹝半兩﹞艸豆蔻﹝去皮三个炒﹞人參﹝去蘆半兩﹞靑皮﹝去穣半兩﹞桂心﹝一分﹞訶黎勒﹝去核一分﹞

上爲細末。嬰孩一字。二三歲半錢。五六歲一錢。煎木瓜紫蘇湯調下。日夜溫服。無時。

沈香散

治脾胃不和。吐瀉不進乳食。

沈香﹝一分﹞丁香﹝一錢炒﹞木香﹝五分炮﹞桂心﹝五分不見火﹞甘艸﹝一錢炙﹞茯苓﹝一分﹞

藿香﹝去土一錢﹞

法如前方用。

觀音散

治如前。

人參﹝去蘆﹞甘艸﹝炙﹞白扁豆﹝炒﹞石蓮肉﹝去心各一分﹞茯苓﹝一錢半﹞白芷黃﹝捶碎塗蜜炒﹞木香﹝炮各一錢﹞神曲﹝二錢﹞

上爲細末。每服一錢。水半盞。棗半个。煎三兩沸溫服。無時。

人參散

治如前。

人參茯苓石蓮肉﹝去心各一分﹞甘艸﹝二錢炙﹞黃﹝半兩蜜炙﹞

上爲細末。每服一錢。水半盞。棗半个。煎三兩沸溫服。無時。

白術散

治胃气虛弱。吐瀉發渴。

白術人參﹝去蘆﹞木香白茯苓藿香葉﹝去土﹞甘艸﹝炙各一錢﹞漧葛﹝二分﹞

上爲末。每服一錢。水一小盞。煎至六分。溫服無時。

半夏湯

治脾胃虛寒吐瀉。及有冷痰等疾。

半夏﹝好者一兩湯浸洗七次切焙漧﹞陳粟米﹝三分無卽用陳粳米亦得﹞

上咀。每服三錢。水一大盞。入生薑七片。煎至四分。溫服無時。

張渙七香丸

治吐瀉不進乳。心腹脹滿。小便不利。

靑皮﹝浸去穣秤一半生一半炒用一兩﹞肉豆蔻﹝半兩面裹煨令香熟﹞牽牛﹝一兩炒﹞

上爲末。糊丸麻子大。每服二三十丸。生薑米飲下。無時。

治嬰小吐瀉。亂髮半兩燒。鹿角一分末。同研細。米飲服一錢。日三。

治嬰小吐瀉。以特豬屎燒爲末。水調汁。少與服。

丁香安胃丸

治小兒胃虛。气逆嘔吐。泄瀉煩渴欲飲。精神昏困。

肉桂﹝半兩﹞丁皮藿香﹝去土﹞滑石茯苓﹝各一兩﹞

上爲細末。煉蜜和丸雞頭大。每服一丸。溫湯化下。無時。

溫中丸

治胃寒瀉白。腹痛腸鳴。吐酸綠水。不思乳食。

人參﹝去蘆﹞甘艸﹝炙﹞白術﹝各一兩﹞

上爲末。薑汁糊丸綠豆大。米飲下。一二十丸。無時。

糯米湯

治吐瀉不止。

糯米﹝一百粒﹞木香黃連﹝去須三味銼碎如米﹞

上同炒至米焦黃。去木香黃連不用。只以米爲末。後用枇杷葉去毛淨。焙干等分爲末和勻。白湯調半錢。無時。

進食丸

治傷飽乳食不消。壯熱腹痛脹滿。吐無度。

木香枳殼﹝麩炒去穣﹞當歸﹝去須洗焙﹞代赭石﹝火醋淬不計徧數以易碎爲度別研﹞朱砂﹝研飛各半兩﹞巴豆霜﹝一分﹞

上爲末。糊丸黍米大。一歲兒一丸。溫水下。無時。

不二丸

治傷食吐瀉不止。

巴豆﹝三十粒去皮心膜研別用好黃連半兩水浸濃汁染紙二張裹巴豆壓去油﹞朱砂﹝研末一錢水飛﹞寒食餅﹝一錢炒﹞

上同研細。滴水和丸綠豆大。新水磨化一丸。服無時。

感應丸

治脾胃虛怯。乳食過度。吐瀉身熱腹滿。

肉豆蔻仁﹝四个面裹煨﹞丁香末﹝三錢﹞川薑末﹝二錢﹞木香﹝三錢﹞百艸霜﹝四分﹞杏仁﹝二十八个去皮尖別研取霜﹞巴豆﹝十四个去皮膜出油盡取霜﹞黃蠟﹝二兩熔濾滓卻入好酒同煮半時放冷凝﹞

上同爲細末研勻。先熔煉蠟和藥成膏。恐硬時更入油少許。每用旋丸如黍米大。溫水下三四粒。乳食前。

豆蔻散

治伏暑傷熱。吐瀉煩渴。腹脹小便少。

硫黃﹝一分﹞白滑石﹝三分﹞丁香白豆蔻﹝面裹煨各半分﹞

上爲細末。每服一字或半錢。米飲調下。無時。

藿香散

治伏暑冷熱不調。吐瀉不止。

藿香﹝去土﹞白芷丁香縮砂仁﹝各等分﹞

上爲末。每服半錢。沸湯點服。無時。

香石散

治伏暑煩躁。吐瀉發渴。

丁香滑石硫黃白芍藥甘艸﹝各等分﹞

上爲細末。每服半錢。米飲調下。無時。

三和散

治伏暑吐瀉。津液燥少。

白茯苓﹝一兩﹞烏梅肉﹝半兩﹞幹木瓜﹝半兩﹞

上爲細末。每服一錢。水一盞。煎至五分。去滓溫服。無時。

烏燼散

治中暑發渴。煩躁悶亂吐瀉。以谷精艸不限多少。燒存性。用器覆之。放冷研爲細末。每服半錢或一錢。冷米飲下。無時。

大七寶散

治霍亂吐瀉。

木香﹝炮﹞丁香﹝炒﹞桂﹝去粗皮不見火﹞茯苓人參訶子﹝去核﹞麻黃﹝去根節﹞當歸﹝去須土﹞甘艸﹝炙﹞大腹皮川楝子﹝去核﹞秦艽﹝去蘆炒以上各一錢﹞地楡﹝二錢炒﹞藿香﹝去土一錢半炒﹞肉豆蔻﹝一个面裹煨﹞

上爲末。每嬰孩一字。二三歲半錢。四五歲一錢。水半盞。入棗半个。煎數沸溫服。無時。

建脾膏

治霍亂吐瀉。

丁香藿香﹝去土﹞人參﹝去蘆各一兩﹞沈香木香﹝各半兩﹞

上爲細末。煉蜜和膏。每用雞頭子大。粟米飲化服。無時。

人參湯

治如前。

人參﹝去蘆一兩﹞濃朴﹝去粗皮生薑制半兩﹞甘艸﹝半兩炙﹞白術生薑﹝三分﹞

上咀。以水一升二合。煮取半升。六十日兒服一小合。百日兒分四服。周兒分二服。乳空服之。乳母忌生冷油膩。

蒼術湯

治小兒霍亂吐瀉。

人參﹝去蘆﹞蘆﹝各半兩﹞扁豆藤﹝二兩﹞蒼術﹝一撮﹞

上爲細末。每服二錢。水七分。煎至五分。去滓溫服。立驗。無時。

又方

名同治同。

人參﹝一兩﹞木瓜﹝一个﹞蒼術﹝一撮﹞

上咀。量兒大小。煎用如前服。立效。

治小兒霍亂吐瀉以牛涎一合。灌兒口中。量大小加減。

人參調胃膏

治霍亂吐逆。服藥不下。煩渴者宜先服此藥。

人參﹝去蘆﹞白術丁香﹝各一兩﹞漧薑﹝炮﹞甘艸赤茯苓﹝各半兩﹞

上爲細末。煉蜜和丸皂子大。每服一丸。熱湯化破。以新水沈極冷卽服。無時。

快膈散

治霍亂吐逆。服藥多卽吐。先服此藥。

甘艸﹝半兩炙﹞良姜﹝微炮﹞肉豆蔻﹝面裹煨﹞丁香﹝各一分﹞

上爲細末。每服半錢。新汲冷水調下。

白術膏

治傷暑伏熱。頭目昏痛。霍亂吐瀉。煩躁作渴。小便不利。心胸滿悶。

白術澤瀉﹝各半兩﹞茯苓人參﹝去蘆﹞滑石﹝各一分﹞

上爲細末。煉蜜和膏。每用一皂子大。煎麥門冬湯。放溫化下。無時。

治霍亂不止以訶黎勒一枚。去核爲末。沸湯研。頓服。如未瘥再作。

丁香丸

治霍亂吐瀉。面靑。四肢冷。虛汗出。

丁香藿香﹝去土各一分﹞人參﹝去蘆半兩﹞

上爲末。煉蜜和丸麻子大。每服五丸。粥飲下。無時。

丁香散

治霍亂不食。丁香一分。人參半兩。爲細末。每服一錢。水一小盞。煎至五分。去滓服。

斗門散

治霍亂吐瀉轉筋。附子一枚生。胡椒一百粒。爲末。每服半錢。漿水一小盞。煎至四分。溫服。

七寶散

治霍亂吐瀉。腹內撮痛。

白術﹝四兩﹞人參﹝去蘆﹞白茯苓﹝各一兩﹞甘艸﹝一兩炮﹞艸果子﹝大者二个炮過用﹞訶子﹝四个炮去核﹞漧薑﹝一錢炮﹞

上爲細末。每服一錢。水半盞。入棗一枚。姜三片。同煎至七分。帶熱服。三歲下者藥半錢。水半合煎之。

瀉不止。與香連丸間服。

香連丸

治冷熱不調。霍亂吐瀉。腹內痛。

黃連﹝去須擇淨一兩杵碎微炒﹞木香﹝一分﹞訶子﹝七个炮去核﹞肉豆蔻﹝二个面裹煨﹞

上爲細末。薑汁糊和丸綠豆大。每服十丸十五丸。米飲下。無時。日四五服。

治霍亂方取﹝音噎雍。乃蜾虫﹞窠微炙爲末。乳汁調下一字。

又方

取芹葉細切。煮熟汁飲之。任意多少。得止爲度。

香豆散

治霍亂煩渴吐瀉。

藿香﹝去土﹞甘艸﹝一分﹞肉豆蔻﹝面裹煨各一兩﹞白扁豆人參﹝去蘆各半兩﹞

上爲末。每服一錢。水八分盞。入生薑二片。煎至五分。去滓溫服。

卷十吐瀉方治

吐瀉後方治

醒脾散

治吐瀉初定。脾胃虛弱。恐生風者。盒飯與服。以天南星沸湯浸洗七次。爲細末。一歲兒半錢匕。用河水七分盞。入冬瓜子七粒。同煎至半。放溫。旋旋與之。

碧香丹

治吐瀉後。大渴不止。不得眠睡。甚則變疳。

天竺黃不灰木﹝燒赤放冷﹞赤石脂龍骨﹝各一兩先爲細末﹞膩粉澱粉鉛白霜蛤粉﹝各一兩別研﹞

上拌勻。入麝香半兩。再研。滴水和丸雞頭子大。每用一粒或半粒。同螺兒二个細研。沸湯浸化。卻用冷水沈極冷服。大渴卽與。神驗。

丁香黃散

治吐瀉後。脾胃虛弱。不能飲食。漸成羸瘦。面色靑白。或作利。時下時止。

丁香綿黃人參﹝去蘆﹞白術當歸﹝洗焙﹞鱉甲﹝醋炙黃去裙各一兩﹞胡黃連甘艸﹝炙各半兩﹞

上爲細末。每服一錢。水一小盞。入生薑二片。棗一个。同煎至五分。去滓溫服。食前。

香術散

治瀉後。但胸中不快。

藿香﹝去土﹞蓬術﹝炮銼﹞茯苓﹝焙各等分﹞

上爲細末。每服半錢或一錢。白湯點服。無時。

中和散

治吐瀉定後煩渴。

人參﹝去蘆﹞白茯苓白術甘艸﹝銼炒﹞漧葛﹝銼﹞白扁豆﹝炒﹞黃﹝切焙﹞藿香﹝去土各等分﹞

上爲細末。每服二錢。水一小盞。棗一个。去核。生薑三片。煎至七分。放溫服。無時。

卷十一

八痢論

小兒气血怯嫩。臟腑軟弱。因觸冒風寒。飲食冷熱。以邪干正。致脾胃不和。凝滯停積。蘊毒結作。或水谷不聚。或膿血純雜。變而爲痢。其候有八。一曰水谷痢。謂便下糞稀。薄而不聚。快痢出易。水谷不化也。然𨿽是瀉便時。亦覺裏急後重。故爲痢也。二曰冷痢。調便下純白膿也。三曰熱痢。謂便下純赤血也。四曰滯痢。

謂便下膿血相雜也。五曰積痢。謂有積傷爲痢﹐浸久或瘥而復發也。六曰疳痢。謂患疳瘠而下痢也。七曰蠱痢。

謂如蠱毒。下紫黑血。或如赤豆汁。或如雞鴨肝片也。八曰休惜痢。謂下血黑黯中有白物。如腸中之脂。或如爛魚腸之狀。此腸胃潰傷。患者更休愛惜。故以名之。亦名休息者。謂患卽無休息而至死也。凡痢若粥藥不能進者﹐此便爲死候也。治水谷痢方。已具前瀉項之下。

卷十一諸痢方治

治冷痢方

玉腸散

治冷痢。初卽大便靑色。後乃作膿。

白石脂當歸﹝洗焙﹞丁香白術﹝各一兩﹞艸豆蔻﹝去皮﹞濃朴﹝姜制各半兩﹞

上細末。每服半錢。粥飲調下。無時。

濃朴丸

治藏寒泄瀉。下痢純白。腹中絞痛。虛气脹滿。手足逆冷。

濃朴﹝姜制各半兩﹞訶子﹝半兩炮去核﹞白龍骨﹝半兩﹞白礬﹝半兩﹞

上用一器盛之。鹽泥固濟。畱一竅子。木炭火。煙息爲度。取出爲末。麵糊和丸黍米大。每服十丸。米飲下。食前。

烏骨散

主治如前。烏魚骨去皮。研細末。每服半錢。米飲調服。或炙黃用之。亦治婦人漏血。

藍汁

主治如前。以藍靑取葉。搗令極爛。絞取汁略溫。每服半合。

或一合。無時。

馬齒汁

主治如前。杵生馬齒菜絞汁略溫。每服一合。入蜜一匙頭許調勻。空心服。

石蓮散

主治如前。以石蓮不拘多少。去皮。用沙糖炒過爲細末。每服一錢﹐米飲調下。乳食前。屢驗。

胡黃連丸

治血痢下多。久而不瘥。或作髒毒下血。帶靑黃色。

胡黃連﹝炒﹞蕪荑﹝揀淨炒﹞夜明砂﹝各一分﹞

上末。豬膽汁和丸黍米大。每服十丸。陳米飲下。無時。

卷十一諸痢方治

治赤白滯痢方

罌粟飲子

治赤白滯痢。

罌粟殼﹝半兩蜜炙﹞人參﹝去蘆一分﹞濃朴﹝去粗皮生薑制一兩﹞白茯苓﹝半兩﹞漧薑﹝一分炮﹞

烏梅﹝三个去仁連核用﹞禦米殼﹝三个﹞阿膠﹝三片蛤粉炒焦去粉﹞

上同末。每服一錢。水酒各半盞。煎數沸。溫服。乳食前。嘔吐者不可服。

三奇湯

治白痢。

禦米殼﹝二兩塗蜜炙﹞酸石橊皮﹝一兩塗蜜炙焦﹞阿膠﹝半兩蛤粉炒去粉﹞

上細末。每服半錢。烏梅甘艸湯調送下。乳食前。

卷十一諸痢方治

治熱痢方

勝金丸

治熱痢下血。黃柏去粗皮半兩。赤芍藥四錢。共爲末。飯和丸如麻子大。每服一二十丸。米飲下。乳食前。

當歸散

治如前。

當歸﹝去蘆並土一分焙﹞芍藥﹝一分炒﹞黃連﹝去須一分炒﹞枳殼﹝一分去穣麩炒黃﹞

上爲細末。每服半錢。水五分。煎至三分。溫服。下血多者。入甘艸一寸同煎。乳食前。

槐花散

治血痢不瘥。槐花揀淨炒。地楡炒各等分。爲細末。每服半錢一錢。米飲調下。乳食前。

聖效散

治血痢久不瘥。

赤石脂﹝一兩燒赤﹞白龍骨﹝一兩﹞阿膠﹝一兩銼蛤粉炒去粉﹞訶黎勒﹝煨去核用半兩﹞木香﹝半兩﹞黃連﹝去須半兩﹞漧薑﹝半兩炮﹞甘艸﹝半兩炙﹞

上細末。每服半錢。煎粟米飲調下。食前。

濃腸丸

治血痢腸虛。

黃連﹝去須炒﹞川楝子﹝去核各一兩﹞木香阿膠﹝銼蛤粉炒去粉﹞當歸﹝去蘆並土﹞吳茱萸﹝去枝梗微炒各半兩﹞

上細末。粟米飯和丸黍米大。每服一二十丸。米飲下。食前。

白梅飲子

治血痢不止。以白梅一枚去核。鹽水研爛。合臘茶醋湯沃服之。昔陳應之治曾相痢血百餘日。諸醫不能療。陳用此一啜而瘥。又梁相亦病痢血。應之曰。此挾水谷者。用三物散數服而愈。

三物散

胡黃連烏梅肉竈下土各等分。爲末。每服一錢。臘茶淸調下。食前空腹溫服。

又方

治熱痢下血。頻並不瘥。以白梅五个取肉。臘茶二錢。同研勻細。每服一錢或半錢。白湯點服。或以醋湯沃服之。量大小加減。食前。

黃連丹

治如前。

黃連﹝去須二兩﹞當歸﹝去蘆並土一兩洗焙﹞白頭翁﹝去蘆三分﹞蔓靑根﹝三分洗焙漧﹞木香﹝半兩﹞川楝子﹝面裹煨去核用半兩﹞

上細末。粳米飯和丸黍米大。每服十粒。米飲下。乳食前。或十五粒。

必效丸

主治如前。

川黃連﹝去須二兩﹞大棗﹝半升﹞漧薑﹝一兩﹞肉豆蔻﹝一分面裹煨香去面﹞

上細末。糊丸黍米大。每服五七丸。米飲下。乳食前。兒大增之。

雄黃散

治腸胃虛冷。下痢頻並。腹痛不可忍。後重努肛脫。

雄黃﹝一分研細水飛﹞乳香﹝一分研細﹞白礬﹝飛過一錢研細﹞

上同研勻。每服嬰孩一字。二三歲半錢。陳米飲調下。日三服。乳食前。

艾葉湯

治虛冷下痢白膿。

艾葉﹝一兩微炒﹞當歸﹝去蘆並土一兩﹞漧薑﹝一兩炮﹞木香﹝半兩﹞訶黎勒﹝煨去核用半兩﹞

上細末。每服一錢。水一小盞。入粟米少許。同煎至五分。去滓溫服。食前。大小以意加減。

又方

治如前。以蠟茶一錢。入熱醋少許調服。乳食前。大小以意加減。

又方

治如前。以沙牛角鰓燒存性爲末。粥飲調下一錢或半錢。乳食前。

阿膠丸

治如前。赤茯苓赤芍藥各一兩。爲細末。以米醋煮阿膠一兩。和丸綠豆大。米飲下一二十丸。乳食前。

酒煎湯

治腸胃虛冷。泄瀉不止。變成白痢。甘艸半兩炙。爲粗末。每服二錢。水一盞。生薑三片。棗一个。煎至半盞。去渣放溫。量大小加減服。赤多者加黑豆十粒同煎。

三神丹

治如前。以肥大無尖艸烏頭三个。各去皮。一个生。一个炮熟。一个燒作黑灰。同爲細末。麵糊丸如蘿卜子大。每服三粒﹐水瀉井花水下。白痢漧薑湯下。赤痢甘艸湯下。赤白滯痢漧薑甘艸湯下。食前。

木香炒連丸

治脾胃虛弱。寒濕冷熱相搏。滑泄下痢赤白。

黃連﹝二兩粗好折開如金色者銼勻如豆大又用生薑四兩淨洗亦勻切如豆大同入石銀器中炒不住手攪貴得勻也炒至生薑焦脆去姜不用只用黃連﹞訶子﹝煨去核用半兩﹞木香﹝半兩﹞

上同細末。以濕紙包粟米飯。慢火煨。水脈澑取出。和藥丸如綠豆大。每服二三十丸。食前米飲下。神效。

金鎖散

治赤白滯痢。日久不瘥。

黃連﹝去須一分用茱萸一分同炒去茱萸不用只用黃連﹞濃朴﹝去粗皮半兩生薑制﹞

上同細末。嬰孩一字。二三歲半錢。紫蘇木瓜湯調下。日三服。食前。

赤脂丹

治如前。

赤石脂漧薑﹝炮﹞肉豆蔻﹝各一兩面裹煨香去面用﹞

上細末。麵糊丸黍米大。每服十粒。米飲下。食前。

治小兒下痢膿血。

蓽澄茄﹝一兩﹞破故紙﹝半兩炒黃﹞黃連﹝去須半兩﹞木香﹝一分﹞

上細末。每服半錢。陳米飲下。食前。日二服。小兒加減。

治小兒風邪所幹。下痢頻並。裏急後重。天南星一兩。生爲末。每服半錢。水二盞。生薑十片。米十粒。煎至半盞。溫服。食前。

治小兒久痢髒毒。下膿血不止。以好大棗一个去核。入黃丹半錢。砂一皂子許。膩粉十文。並研細置棗肉內。用大麥麵裹。慢火灰中炮香熟。去面並棗皮了。研極細。入少軟飯。丸如麻子大。量兒大小加減丸數。煎槐花湯下。甚者二服定。食前。

小桃花丸

治小兒赤白痢。

赤石脂龍骨﹝﹞密陀僧澱粉黃丹﹝炒紫黑色用﹞

上等分。醋糊丸綠豆大﹐每服十丸十五丸。米飲下。乳食前治赤白諸痢以蜂房燒末飲服﹐量大小與。又以雞腸艸取汁一合。和蜜溫服良。以雲母粉半兩。更研極細。量兒大小加減。

煮白粥拌勻。空腹食之。又以胡粉熟蒸。熬令色變。飲服之。亦治無辜痢良。大小以意加減。

治久痢不瘥以沒石子二个。銼熬令黃。研細。作餛飩食之。

姜連丸

治小兒諸痢。

黃連﹝去須﹞龍骨﹝﹞白石脂川姜﹝炮﹞枯礬﹝各一兩﹞

上末。以粟米粥和丸麻子大。每服三十丸。米飲下。乳食前。量大小與服。

木香黃連丸

治冷熱相雜。下痢赤白。裏急後重。腹痛絞撮﹐及腸胃气虛。暴傷乳哺。

木香黃連﹝去須各一分﹞白附子尖﹝二个炮﹞

上細末。粟米飯和丸綠豆大。或黍米大。每服十丸至二三十丸。量大小與之。食前米飲下。日夜三四服。

四神散

治諸般赤白痢。

當歸﹝去蘆並土焙﹞漧薑﹝炮﹞黃柏﹝炒﹞黃連﹝去須炒各等分﹞

上四味。各自爲末。如水谷痢。各用半錢和勻。量兒大小。一錢至半錢。濃煎烏梅湯調下。赤痢者。加黃柏倍之。白痢者。加漧薑倍之。後重裏急腸痛者。加黃連倍之。腹中絞痛者。加當歸倍之。並空心食前服。沈存中言。予家常作此藥。最獲大效。

槲皮湯

治如前。以新槲皮不拘多少。去外黑皮。細切曬漧。每服二錢。水一盞。煎至半盞。去渣更煎如膏。量大小溫服。立瘥。食前。

又方

治如前。以雞子一个取淸。攤連紙一張令徧。曬漧。疊作四重。包撮烏梅十个。有肉好者。安熨斗內。炭火燒煙欲盡。存性取出。頓一碗中。上用盞子合之。候冷研細。更入水銀粉少許和勻。量兒大小。分三五服。空心井花水調下。如一服微痢。止後服。

二色丸

治如前。

吳茱萸﹝揀去枝梗二兩﹞黃連﹝去須二兩﹞巴豆﹝四十九粒去皮﹞

上同於銚子內炒令黃赤色。去巴豆不用﹐只將上面二味。各自爲末。麵糊和丸。如蘿卜子大。看大小緊慢。

加減丸數。如白痢只服茱萸丸。赤痢只服黃連丸。白多赤少者。多服茱萸丸。赤多白少者。多服黃連丸。少服茱萸丸。赤白相等者。中半服之。

禦米湯

治如前。

禦米﹝十粒和殼用﹞甘艸﹝二錢炙﹞當歸﹝去蘆洗焙一分﹞黃連﹝去須一分﹞

上末。每服一錢。米飲調下。乳食前。

罌粟丸

治如前。

罌粟殼﹝一兩蜜炒﹞酸石橊皮﹝燒存性四錢﹞甘艸﹝半兩炙﹞阿膠﹝一錢銼蛤粉炒去粉﹞

上末。煉蜜和丸小雞頭子大。每服一丸。水六分盞化開。煎至四分溫服。乳食前。

三烏丸

治如前。

川烏﹝一个﹞艸烏﹝一个﹞巴豆﹝七个﹞

上各燒及九分。同研細。酒煮黃蠟熔化。入少好油拌和。攪勻成膏﹐每用旋丸綠豆大。每服三丸。看大小加減。血痢黃連湯下。白痢漧薑湯下。水谷痢倒流水下。赤白痢漧薑甘艸湯下。

固腸丸

治赤白滯痢。多日不瘥。漸成羸瘦。

黃連﹝去須二兩﹞木香﹝二兩﹞半夏﹝二兩湯洗七次﹞漧薑﹝二兩炮﹞赤石脂﹝二兩火五次﹞

濃朴﹝去粗皮二兩生薑制﹞白術﹝二兩﹞

上爲細末。麵糊和丸黍米大。每服十丸。米飲下。乳食前。

健胃丹

治赤白等痢疾。日久羸。

黃連﹝去須銼微炒一兩﹞白龍骨﹝半兩﹞白石脂﹝半兩﹞神曲﹝半兩炒﹞烏梅肉﹝半兩炒幹﹞漧薑﹝半兩炒﹞白礬﹝枯一分﹞

上細末。醋糊和丸黍米大。每服十粒十五粒。米飲下。乳食前。

妙應膏

治久痢赤白。諸藥不效。

密陀僧﹝半兩末﹞黃丹﹝半兩研﹞澱粉﹝半兩研以上三味同於銚子內以醋拌勻用火熬如茶褐色﹞訶黎勒皮木香﹝各一兩並末﹞巴豆﹝十粒去皮膜壓油盡﹞砒霜﹝半錢研﹞麝香﹝一錢研﹞

上同研勻細。先以黃蠟四兩。慢火熔化。入藥拌勻熬成膏。每用旋丸黍米大。未兒一粒。二三歲兒二粒。

四五歲三粒。六七歲五粒。血多冷甘艸湯下。膿多溫艾葉湯下。臨臥服。忌熱物。亦治積痢。

金華散

治滯痢多時。羸瘦體弱不堪。疾勢困重。好黃連爲細末。每服一錢。水一小盞。煎至盞半。入蜜少許。和勻。放溫服之。日五六服。食前。

又方

治如前。以麻子一合。炒香熟爲末。每服一錢。溫蜜漿水和服。立效。

木香三使湯

治赤白久痢。拖延時月。至天寒不斷。以木香方寸許。

黃連半兩。水半升同煮至水漧。去黃連不用。只將木香薄切。焙榦爲末。分三服。第一服橘皮湯調下。第二服陳米飲下。第三服甘艸湯調下。乳食前。

烏金散

治赤白滯痢。及有所傷下痢。以靑州棗不拘个數。去核入白礬末滿。以紙裹。存性爲末。每服半錢。米飲調下。未愈宜增之。如赤者。更入好茶半錢同調服。白者不用。

卷十一諸痢方治

治積痢方

軟金丹

治久積成痢。

砒霜雄黃﹝研水飛﹞巴豆﹝去皮膜﹞

上三味等分。各研細末。先以黃蠟看多少。於石銀器內炭火熔化。入藥末。竹篦子左右手各攪四十九徧。如此七次數足。取下火。乘軟搓成小鋌。以油單裹置新瓷器中。要用火烘軟。旋丸如粟米大。或如蘿卜子大。三五粒。量大小病勢加減。赤痢溫齏汁下。白痢或赤白雜下。並米飲下。乳食前。

大尊重丸

治虛中有積。腸滑下痢。裏急後重。臍腹疼痛。

粉霜﹝三錢﹞黃丹﹝半兩﹞澱粉﹝半兩﹞砂﹝半兩﹞膩粉﹝二錢﹞

京三稜末﹝一兩﹞白面﹝五錢少卽量添些小﹞

上爲末。同勻。滴水和丸。曬漧。炭火上炒令烈焦。再杵羅爲米。棗肉和丸綠豆大。每服一二丸。米飲下。

乳食前。

朱砂萬應丸

治積痢久痢滯痢。一切諸痢。多日不瘥。

朱砂末﹝一錢﹞砂末﹝一錢﹞巴豆﹝七个去皮膜﹞蠟﹝二棗大許﹞

上於銚子內先熔蠟化。入巴豆熬至黑焦。去巴豆不用。卻入上二味。攪極勻。放凝爲劑。如用。旋丸如綠豆大。每服三丸。白痢艾湯下。赤痢黃連湯下。赤白痢黃連艾湯下。水谷痢新水下。乳食前。

鍼頭丸

治如前。

朱砂﹝半錢﹞砒﹝一錢﹞巴豆﹝七个用油煎﹞硫黃﹝只使骰子大研末更用蠟爲丸﹞

上旋丸鍼頭大。每服一丸。米飲下。量兒大小。加減丸數。食前。

燒靑丸

治諸積痢。

輕粉﹝二錢﹞玄精石﹝一分﹞霜粉﹝一錢﹞砂﹝一錢﹞

上爲末。入白面二錢拌勻。滴水和劑。撚作餅子。文武火燒熟。再研爲細末。滴水和丸芥子大。漿水下三四丸。一方。保州邵廉訪方無砂。卻有龍腦一字。余並同。亦不燒。只爲末。水浸蒸餅。丸麻子大。一歲兒一丸。二三歲二丸。四五歲三丸。六七歲五丸。並夜深空腹冷水送下。如虛中沈積。泄痢膿血交下。腹痛煩渴。百藥不效。不敢取轉者。服之便愈。並不動气。忌一切生冷油膩毒物。又名瑞白丸。

卷十一諸痢方治

治蠱毒痢方

育腸湯

治蠱痢下血。如豆汁赤水。腹痛。

罌粟殼﹝五兩細銼蜜水酒勻炒黃﹞地楡槐花﹝拌蜜炒赤﹞濃朴﹝去粗皮生薑制﹞甘艸﹝炙﹞橘皮﹝去白﹞酸石橊皮當歸﹝去蘆洗焙﹞白芍藥五倍子﹝去其中虫各一兩三錢﹞阿膠﹝蛤粉炒二兩去蛤粉﹞

上爲粗末。每服二錢。水一盞。入陳粳米二十粒。餳一塊。皂子大。煎至五分。去滓溫服。食前。

緩腸湯

治蠱痢如前。

人參﹝去蘆﹞白術當歸﹝去蘆並土﹞白茯苓濃朴﹝去粗皮生薑制﹞白芍藥甘艸﹝炙各一兩﹞

阿膠﹝蛤粉炒去粉﹞黃﹝蜜炙﹞陳粳米﹝炒各二兩﹞禦米殼﹝三兩蜜炙黃﹞

上爲粗末。每服二錢。水一盞。入生薑三片。棗一个。同煎至五分。去渣溫服。空腹食前。日三服。

犀角散

治蠱痢如前。

犀角屑地楡﹝銼﹞黃連﹝去須銼微炒﹞柏葉﹝微炒﹞黃柏﹝微炙﹞黃芩當歸﹝去蘆土洗淨微炒﹞赤薜荔﹝取葉﹞生地黃﹝各一兩﹞

上爲細末。每服一錢。粥飲調下。乳食前。

地楡丸

治蠱痢。腸中蓄毒。下血如豆汁。或諸惡物。

地楡﹝一兩多銼﹞黃連﹝去須一兩﹞榦藍葉﹝一兩﹞川升麻﹝一兩﹞川楝子﹝去核半兩﹞

上爲細末。軟飯和丸。如黍米大。每服十丸。米飲下。量大小加減。乳食前。

地楡樗皮丸

治如前。

地楡﹝四錢﹞樗根白皮﹝三錢﹞白芍藥﹝一錢半﹞阿膠﹝蛤粉炒去蛤粉一錢﹞當歸﹝去蘆洗淨一錢﹞烏梅肉﹝二錢半﹞木瓜﹝一錢半﹞枳殼﹝去穣麩炒黃一錢﹞茯苓﹝一錢﹞肉豆蔻﹝一个面裹煨去面﹞甘艸﹝二錢炙﹞木香﹝一錢﹞綿姜﹝半錢炮﹞金櫻子﹝二錢﹞人參﹝去蘆半錢﹞

上爲末。煉蜜丸麻子大。每服二三十丸。米飲下。乳食前。

地楡散

治蠱毒痢下血。或如雞鴨肝片。腹痛不止。

地楡﹝一兩﹞甘艸﹝半兩炙﹞赤芍藥﹝一兩﹞柏葉﹝一兩微炒﹞茜根﹝一兩﹞當歸﹝去蘆洗淨一兩微炒﹞訶黎勒﹝煨用皮一兩﹞黃連﹝去須微炒一兩﹞

上爲粗散。每服二錢。水一小盞。煎至六分。去滓。乳食前溫服。

白頭翁散

治蠱毒痢。如雞鴨肝片。隨膿血而下。

白頭翁﹝去蘆﹞黃連﹝去須微炒﹞茜根﹝銼焙﹞蘇枋木﹝銼﹞故鼓皮﹝炙焦各一兩﹞犀角屑﹝半兩﹞地楡﹝半兩炙銼﹞甘艸﹝一分炙﹞

上爲細末。每服一錢。水一小盞。煎至六分。去滓溫服。乳食前。

地黃汁

治蠱痢蓄毒下血。以生地黃汁一升。分四五服。量大小與服。食前立效。

卷十一諸痢方治

治休息痢方

湯丸

治休息痢。下五色膿血。如爛魚腸。無糞。腸中攪痛。

粉霜﹝一錢﹞輕粉﹝一錢﹞朱砂﹝一錢研末﹞砂﹝一錢研。﹞白丁香﹝末四錢﹞乳香﹝半錢研﹞巴豆﹝七个去皮心不出油﹞

上爲末和勻。蒸去皮。棗肉爲丸粟米大。嬰孩二三丸。二三歲兒四五丸。旋丸。兒大者丸如麻子大。湯送下。日三服。及與調胃气藥間服大良。亦治積痢蠱痢髒毒痢。

神安丸

治如前。

砒霜﹝一字﹞龍骨﹝二字﹞烏魚骨﹝三字﹞赤石脂﹝二字﹞茯苓﹝三字﹞黃連﹝去須三字﹞

澱粉﹝三字﹞漧薑﹝三字炮﹞黃丹﹝三字火飛﹞

上爲細末。入麝香少許拌勻。飯和丸黍米大。每服五丸。輕粉湯下。亦治諸痢。赤者甘艸湯下。白者漧薑湯下。赤白雜者漧薑甘艸湯下。

樗根散

治積年毒痢。無休息。

樗根白皮﹝大眼樹是也取北陰下根一截擘破用之無北陰下者亦可﹞訶子﹝七个取皮去核﹞

上用河水三升。煮取一升。去滓。時時呷服。一方。二味等分爲粗末。每服二錢。水一大盞。煎至半盞。去渣溫服。時時呷服。痢住。喫淡粥。飲乳將息。

卷十一諸痢方治

治諸痢雜證

龍骨散

治下痢體熱煩渴。

白龍骨﹝一兩﹞茯神﹝三分﹞人參﹝去蘆三分﹞胡黃連﹝半兩﹞茅根﹝三分銼﹞麥門冬﹝去心焙三分﹞

上爲散。每服一錢。水一小盞。煎至五分。去滓服。乳食前。

靑黛散

治下痢發渴不止。﹝時舉方﹞

靑黛﹝一分﹞幹藕節﹝一兩﹞密陀僧﹝半兩﹞漢羅﹝乃旱螺一分﹞

上爲末。每服半錢。米飲調下。無時。

冬瓜汁治如前。杵冬瓜汁飲之。

烏梅飲

治如前。

烏梅﹝十个去核﹞麥門冬﹝一分去心﹞蜜﹝二兩半﹞

上分爲五七服。用水一小盞。煎半盞。入蜜攪勻服之。無時。

楮葉湯

治下痢發渴。得水飲便嘔逆不止。以楮葉炙令黃香。用漿水半升浸之。候水綠色去葉。以木瓜一个切碎。納汁中。煮五七沸。去木瓜。放溫細細服。無時。

治嬰小下痢。腹大且堅。以衣中白魚摩腹上。

治小兒熱。下黃赤汁沫。及魚腦雜血。肛中瘡爛。坐生虫。

黃連﹝去須土﹞皮﹝炒﹞苦參鬼臼獨活﹝去蘆﹞橘皮芍藥阿膠﹝蛤粉炒去蛤粉各半兩﹞

上爲末。以藍汁及蜜和丸小豆大。日服五丸至十丸。冬時無藍汁。用子一合爲末。入藥內。

治小兒久痢膿汁。濕生瘡。以艾葉一味。每服二錢。水一盞。煎至半盞﹐去滓溫服。更量大小加減。乳食前。

治小兒下痢。腹脹堅硬。以故衣帶多垢者切碎。水三升。煮取一升。分服。

治小兒卒暴下痢以小鯉魚一頭。燒灰末之。米飲調下。以雞子和黃蠟﹐作煎餅與服。又以林檎楮子同杵。取汁服。以意服之。

黃柿餅

治秋痢。以黃柿搗和米粉作餅。或作粥與食之。

治小兒洞下滑痢以羊角中骨燒存性爲末。飲調服方寸匕。

治小兒脾胃虛怯。泄痢腹痛。揀肉豆蔻絕大好者一个。開一深竅。塡乳香一塊。用酵面裹了。慢火煨面熟。將藥爲細末。麵糊和丸綠豆大﹐每服二十丸。乳食前。米飲下。

養胃丹

治小兒髒寒。下痢白膿頻數。

附子﹝一枚重半兩者炮裂去皮臍﹞赤石脂﹝一兩﹞川姜﹝一兩炮﹞訶黎勒皮﹝一兩﹞

上爲細末。粟米飯丸黍米大。每服十粒。米飲下。乳食前。

卷十一

脫肛論

小兒脫肛者。謂大腸肛頭脫出也。此因瀉痢日久腸滑。冷气相搏。裏急下重而便難。用力努﹐致肛頭脫而下出。寒冷幹乘。不能收返得入。今敍治方於後。

治小兒肛頭脫出以故麻鞋底炙熱得所。按令入。頻頻按之。卽不出。或燒鱉頭灰研細敷上。然後按入。永瘥。又以木賊燒存性爲末摻上。用手按令入。

鱉頭丸

治小兒因瀉痢。及冷搏積久。脫肛下出。不能返收腸中。疼而不得入。

死鱉頭﹝二个炙令焦﹞小皮﹝一个炙令焦﹞磁石﹝火米醋淬不計徧數以易碎爲度四兩﹞桂心﹝三兩不見火﹞

上爲細末。煉蜜和丸小豆大。三歲至五歲兒五七丸。溫服米飲。日三服。一方不用鱉頭。只三味。

赤石脂散

治因瀉痢努气下。推出肛頭不入。眞赤石脂伏龍肝等分。爲細末。每用半錢。敷肛頭上。頻用按入。

蛛丹散

治因瀉痢脫肛疼痛。﹝又名黑神散﹞以大蜘蛛一个。瓠葉重裹系定。入合子內。燒黑灰存性。入黃丹少許研勻。凡用先煎白礬蔥椒湯洗。拭漧。將藥末摻在軟綿上。手掌按入收之。甚妙。亦治大人。又一方桑葉裹。鹽泥固燒。

蕪荑丹

治久痢大腸虛冷。肛門脫出。

白蕪荑﹝去枝一兩微炒﹞鱉甲﹝一兩酥炙黃去裙﹞蝸牛殼﹝一兩炙焦﹞磁石﹝燒醋淬十次研水飛﹞

黃連﹝去須微炒半兩﹞蛇膽﹝半兩﹞

上爲細末。軟飯和丸黍米大。每服十粒。粥飲下。乳食前。

二金散

治久痢腸頭虛冷。肛門脫出。

龍骨﹝一兩﹞枯鱉殼﹝半枚塗酥炙黃用一兩﹞

上爲細末。每用一字或半錢。幹摻上。按納之。

又方

以白龍骨研如粉撲之。又以鱉頭燒灰細末撲之。

又方

以沿桑螺燒末。和豬膏敷上。立縮收之。此螺全似蝸牛而微黃小。雨後沿桑而生。

又方

以虎骨燒末。水調服半錢。或一錢。日三。甚良。

治小兒大腸隨肛帶出。轉久不能收之。以生栝蔞取汁塗之。以豬肉汁蘸手。隨之。令暖自入。

又方

以干胡荽切一升。燒煙燻之。則縮入。

又方

以木賊不拘多少。燒存性爲末。摻上。按之。

縮沙散

治小兒滑泄。肛頭脫出。以縮沙一兩。去皮爲末。每用一錢。以豬腰子一片批開。入藥末在內。綿系。米泔煮熟。與兒食之。次服白礬丸。如脫肛气逆。徧身虛腫。喘急者不治。

白礬丸

枯白礬澱粉寒水石﹝各等分﹞

上爲細末。爛飯研勻。和丸黍米大。每服五丸。煎烏梅湯送下。乳食前。

斗門散

治小兒瀉痢多時。靑黃羸瘦。脫肛不收。

訶子肉枳殼﹝去穣麩炒黃﹞地楡﹝各等分﹞

上爲細末。每服一錢。米飲調下。一歲下者半錢。乳食前。

又方

治如前。香附子荊芥穗等分。爲粗末。每用三匙。以水一大碗。煎十數沸。淋HT。

又方

以浮萍艸不拘多少。曬漧杵爲細末。幹粘貼。以蝴蝶兒不拘多少。陰榦爲末。塗手心。上卽止。

卷十二

五疳論

小兒疳病。諸論叢雜。惟五疳之說爲當。其證候外則傳變不同。內則悉屬五臟。一曰肝疳。其候搖頭揉目。

白膜遮睛。徧身多汗。喜覆面而臥。眼中澀癢。色澤靑黃。發豎頭焦。筋靑胸熱。腹中積聚。下痢頻多。日漸羸瘦。二曰心疳。其候渾身壯熱。頰赤面黃。心胸膈脘煩燥滿悶。口舌生瘡。盜汗多驚。下痢膿血。神彩衰耗。三曰脾疳。其候腹大如鼓。上多筋脈。喘促气粗。心腹壅脹。多啼咳逆。水穀不消。唇口漧燥。好食泥土。

情意不樂。憎明好暗。痢多酸臭。肌肉內消。形枯力劣。甚則大肉陷下。四曰肺疳。其候咳嗽气逆。皮毛焦落。

咽喉不利。揉鼻咬甲。口鼻生瘡。腹內气脹。乳食不進。大腸不調。泄痢不常。憎寒體栗。糞中米出。洞下白泔。五曰腎疳。其候上熱下冷。寒熱時作。齒生瘡。耳焦胸熱。手足逆冷。吐逆滑泄。下部生。脫肛不收。夜啼饒哭。漸成困重。甚則髙骨乃敗。小兒疳疾。乃與大人勞瘵相似。故亦名疳勞。大人勞者。因腎臟虛損。精髓衰枯。小兒疳者。因脾臟虛損。

津液消亡。病久相傳。至五臟皆損也。大人勞疾。骨削而气耗。小兒疳疾。腹鼓而神羸。以其病之始也。其髒之傳受不同故也。至於傳久。五臟皆損則一也。故五損者。經言一損於皮毛。皮聚毛落。肺也。二損於肌肉。肌肉消瘦。飲食不爲肌肉。脾也。三損於血脈。血脈虛少。不能榮於臟腑。心也。四損於筋。筋緩不能白收持。肝也。五損重於骨。骨痿不能起於牀。腎也。病極則大肉陷下。髙骨敗壞。以至死矣。凡小兒疳疾。多是下藥所壞。小兒臟腑嫩軟。易虛易實。一切於諸病誤行轉下。致脾胃虛弱。津液內耗。皆能成疳。且如潮熱。日中時發者。是脾藏虛。心藏實。﹝日中乃心用事之時﹞而內發其熱。法當先補其肝母。﹝肝乃心之母也﹞肝實而後瀉心。心得母气則平。而潮熱乃愈。醫見潮熱。妄謂其實。便以大黃牙硝等冷藥利之。利旣多而不能禁。則津液內亡。漸成疳也。又如癖病發作。寒熱飲水。脇下有形而硬痛。法當用藥漸消磨之。醫見有癖。便以巴豆砂輩藥下之。下旣多而津液耗。則漸成疳也。又如傷寒五六日之後。有下證。因以冷藥下之太過。致脾胃虛而津液耗。卽便引飲不止而熱生。如此則熱气內耗於津液。肌肉外消而羸瘦。他邪相干。證變百端。亦因成疳也。又如吐瀉病久。津液耗亡。亦能成疳也。又如小兒食肥甘物多。因傷爲積。則蘊利發熱。津液內耗。亦能作疳。故甘爲疳也。聖濟經云。肥甘之過。積爲疳黃。乃謂是矣。故諸病皆能成疳也。甘疳之候。眼澀多困。

或生白膜。唇口淡白。身色黃黑。食泥土生米。喜臥冷地。疥癬頭瘡。洞泄靑白黃沫。下痢膿血。腹滿喘咳。耳鼻生瘡。發稀作穗。頭大項細。肚大靑筋。腳手垂。瘦瘠飲水。筋痿骨重。形劣羸。皆其證也。本因脾虛津耗。久則傳變而成。傳緩者則爲慢疳。傳緊者則爲急疳。又當辧認冷熱肥瘦。其肥熱疳者。乃因食肥甘。積聚生熱而作。故多病於初也。錢乙治用黃連丸。其瘦冷疳者。乃因轉下瀉痢生冷而作。故多病於久也。錢乙用木香丸。通治冷熱疳者。錢乙用如聖丸。凡治小兒之病。必量虛實冷熱。不可妄行轉下。恐變生疳也。若病初之脾虛津少。發渴欲飲者。當生胃中津液。

煎錢乙白術散與服。惟多則才好。其錢乙諸方。本集載之。

又有一證。其候腹中有塊。身體羸瘦。毛髮焦稀。腹大气喘。冷痢脫肛。喫食愛吐。俗曰無辜。寶鑑云。按玄中記有無辜之禽。一名姑護。一名鈞星鬼。但喜夜飛。人有暴露小兒衣袂包。其禽飛立在上。令兒患此疾也。予性好尋閱異書。十餘年間。竟不知玄中記之所出。又此禽旣云夜飛。必有形狀。世間亦莫之曾見。是必巫覡假以鬼名而僞言者也。今鮮其證。而對其病。實乃疳疾之候耳。特爲破其邪說。以祛惑亂矣。

卷十二諸疳方治

治五臟疳方

地黃丸

治肝疳拘急。疳气入眼隱澀﹐或生白膜暈翳赤脈等疾。

熟地黃﹝八錢﹞山茱萸﹝取肉四錢﹞幹山藥﹝四錢﹞澤瀉﹝三錢﹞牡丹皮﹝去心三錢﹞白茯苓﹝去黑皮三錢﹞

上爲細末。煉蜜和丸桐子大。三歲下兒一二丸。上者三四丸。溫水化下。空心。

熊膽天麻丸

治肝疳羸瘦。搖頭揉目。百脈拘急。

熊膽天麻羌活﹝去蘆﹞蟬殼﹝去土﹞使君子﹝去殼﹞胡黃連﹝各一兩﹞蘆薈幹蟾﹝塗酥炙黃各半兩﹞

上爲細末。粳米飯和丸黍米大。每服十丸。煎荊芥湯化下。量大小與。無時。

奪命丹

治心疳體熱。驚搐煩渴。發稀肚大。泄瀉羸瘦。

朱砂麝香牛黃腦子蘆薈沒藥硼砂熊膽麒麟竭﹝半兩﹞粉霜﹝一錢﹞使君子﹝十个去殼﹞靑黛﹝三錢﹞

上爲末。滴水和丸豌豆大。每服一粒。薄荷水化下。日三。兒大二三丸。

朱黃丹

治心疳挾驚。發熱煩渴。盜汗羸瘦。

朱砂﹝一分研水飛﹞天竺黃﹝半兩研﹞幹全蠍﹝二十一个微炒去毒﹞天漿子﹝十四个去殼微炒﹞人參﹝去蘆一兩﹞胡黃連﹝一兩﹞靑黛﹝一分研﹞龍腦﹝一錢研﹞

上爲末拌勻。煉蜜和丸黍米大。每服十粒。人參湯化下。無時。

黃堊丸

治脾疳發黃身腫。

黃土﹝一兩末﹞陳皮﹝去白一兩﹞木香﹝一分﹞巴豆﹝二十个去皮膜出油盡﹞

上爲末。飯和丸粟米大。每服三二丸。煎黑豆汁送下。無時。

木香煎

治脾疳因不知饑飽。積滯內停。腹大腳細。下痢無度。

南木香﹝一兩銼﹞肉豆蔻﹝一兩面裹煨去面﹞幹蟾﹝二个酥炙﹞胡黃連﹝一兩﹞使君子﹝去殼一兩﹞五靈脂﹝一兩﹞巴豆﹝七个去皮心膜紙裹出油盡﹞麝香﹝一分﹞

上爲末細勻。滴水和劑。入石臼杵一二百下。丸如黍米大。每服一二丸至五七丸。量大小與。溫生薑湯下。

乳食後。一歲下者一丸。二歲上者三丸。以意加之。

肉豆蔻丹

治脾疳如前。

肉豆蔻﹝一兩面裹煨﹞使君子﹝去殼一兩﹞靑皮﹝去穣一兩炒黃﹞牽牛子﹝一分炒黃四味爲末﹞蘆薈﹝一分研﹞麝香﹝半錢研﹞

上研勻細。糯米飯和丸黍米大。每服十丸。生薑湯下。食後。

香連散

治脾疳泄瀉。腹大腳細。漸成瘦弱。及諸脾胃不和。气不調順。並能治之。

木香﹝一分﹞黃連﹝去須半兩炒﹞訶子﹝煨去復選皮一分﹞肉豆蔻﹝三个面裹煨去面﹞甘艸﹝一分炙﹞

上爲細末。每服一字或半錢。米飲湯調下。乳食前。

麝香丹

治肺疳皮毛枯燥。咳嗽上气。

胡黃連﹝一兩﹞半夏﹝半兩湯洗七次﹞紫蘇子﹝一分微炒﹞五味子﹝一分﹞幹蟾﹝一个炙酥焦以上先爲末﹞麝香﹝一分研﹞蘆薈﹝一分研﹞朱砂﹝一分研﹞

上爲末細勻。棗肉和丸黍米大。每服五七粒。米飲下。無時。

靈砂丹

治肺疳因咳嗽羸瘦。皮枯毛落。

人參﹝去蘆半兩﹞甜葶藶﹝一分炒﹞五靈脂﹝一分﹞胡黃連﹝一分四味爲末﹞辰砂﹝半兩研﹞麝香﹝一分研﹞蘆薈﹝一分研﹞杏仁﹝去皮尖麩炒黃一分﹞

上爲末拌勻。粳米飯和丸黍米大。每服十丸。人參湯下。無時。

石綠散

治腎疳耳上生瘡。及治肥疳頭瘡鼻爛。浸久不瘥。石綠白芷各等分。爲末。先以生甘艸水洗瘡。拭漧敷藥。

一日愈。

蛙雞灰散

治腎疳成。腸虛。虫蝕下部肛腸等。以長腳蛙靑背一枚。雞骨一分。同燒爲灰。細研爲末。吹入下部中。令深入。數用大效。

桃白散

治如前。

桃根白皮﹝一兩﹞黃柏﹝一兩蜜炒﹞黃連﹝去須一兩炒﹞蛇蛻﹝燒灰半兩﹞幹蝸牛﹝燒灰一分﹞

靑州棗﹝五十个去核燒灰﹞

上爲細末。入澱粉一分。麝香一錢。同研勻。每服一字至半錢。粥飲調下。乳食前。量輕重加減用藥。

如聖丹

治如前。

幹蟾﹝七个燒灰﹞蟬殼﹝去土盡半兩﹞蛇膽﹝一分﹞大棗﹝一个去核燒灰以上先爲末﹞黃丹﹝一分研﹞澱粉﹝一分研﹞麝香﹝一錢研﹞

上同拌研勻細。用好醋看幹濕拌勻。臼杵一二百下成膏。丸黍米大。每服五七粒。米飲下。量大小加減。

又化三二粒塗調患處。若虫出乃愈。

烏金膏

治腎疳入經。灌注陰囊。黃亮色腫。

通艸﹝一分燒﹞黃柏﹝一分燒﹞大黃﹝一分燒各存性﹞

上同研爲末。每用一錢。以豬膽調成膏。於陰腫處徧塗之。如未退。更煎蛇牀子湯洗之。再調塗必效。

二肝丸

治疳痢不止。

龍膽艸﹝去蘆一兩﹞漏蘆﹝去蘆一兩﹞菖蒲﹝一兩九節者﹞胡黃連﹝半兩﹞地楡﹝半兩以上先爲末﹞雞肝﹝一兩破開﹞豬肝﹝一兩破開﹞

上將藥末入二肝內裹定。以水二盞。入鹽少許。煮至肝熟。於石臼中杵一二百下成膏。丸黍米大。每服十粒。麝香湯下。食前。

金靈散

治腎疳時久。骨沈力弱。項細頭重。致天柱骨倒。不能擎舉擡頭。以白僵蠶不拘多少。揀直者去絲嘴。炒焦爲末。每服半錢或一字一錢。薄荷酒調下。日三。須臾用生力散塗之。

生力散

以木鰲子三个。萆麻子三十个。各去殼取肉。同研細。每用一錢許。津唾調攤紙上。先緊抱定兒。揩項上令熱﹐貼。

卷十二諸疳方治

治疳瀉方

赤石脂散

治疳瀉不止。赤石脂川芎各等分。爲細末。量大小多寡。米飲調下。乳食前。

二聖丸

治瀉久不愈。羸瘦成疳。常宜服之。川黃連去須。黃柏去粗皮各一兩。爲細末。將藥入豬膽內。湯煮熟取出。丸綠豆大。每服二三十丸。米飲下。無時。

竹茹丸

治疳气泄瀉煩渴。其效如神。

好黃連﹝去須土一兩銼塊子一一相似﹞吳茱萸﹝揀去枝梗一兩﹞

上二味。以蜜相和拌勻。炒赤黃色。去茱萸。只用黃連爲末。薄糊和丸蘿卜子大。每服十丸﹐煎竹茹米飲送下。無時。

六神丹

治疳气羸瘦。臟腑怯弱。泄瀉虛滑。乳食減少。引飲無度。心腹脹滿。

丁香木香肉豆蔻﹝各半兩並面裹煨用﹞訶子﹝半兩煨去核秤﹞使君子﹝去殼半兩﹞蘆薈﹝一兩細研﹞

上爲細末。棗肉和丸麻子大。每服五七丸。溫米飲下。乳食前。服此藥於夏秋間。應小兒泄瀉色白。或瀉多服藥不瘥者。但與之便定。

如聖丸

治冷熱疳瀉。

胡黃連川黃連﹝去須土﹞白蕪荑﹝去扇取仁炒各二錢。﹞使君子﹝去殼一兩﹞麝香﹝半錢研﹞幹贍﹝三个銼酒熬膏﹞

上爲細末。入蟾膏和丸麻子大。二三歲以下兒五七丸。以上者十丸至十五丸。人參湯下。食前。

木香散

治疳瀉腹脹。

木香靑皮﹝去穣各一錢﹞陳粟米﹝一合﹞巴豆﹝三十粒去皮同米炒至巴豆黑色去巴豆畱米用﹞艸豆蔻﹝二个一个生用一个面裹煨熟﹞蜣螂﹝二个去頭足翅糯米炒焦去米﹞

上爲細末。每服一字或半錢。米飲調下。食前。

硫黃丸

治疳瀉色白如米泔。

巴豆﹝十四个去皮膜出油盡﹞硫黃末﹝一錢﹞靑黛﹝一錢末﹞蕪荑﹝去皮一錢末﹞

上拌研勻細。水浸蒸餅和丸綠豆大。米泔水送下三丸。食前。

金粟丹

治疳瘦泄瀉腹大。好食泥土。

母丁香龍膽艸﹝去蘆﹞濃朴﹝去粗皮生薑制﹞朱砂﹝研飛﹞靑黛﹝研各一兩﹞夜明砂﹝微炒﹞

蟬殼﹝去土盡﹞訶子肉﹝微炒﹞

上爲細末。和蜜一半麵糊一半。相和丸黍米大。每服十粒。米飲下。無時。

橘香丸

治疳積黃瘦。盜汗腹脹泄瀉。宿滯不化。气促發喘。

陳皮木香﹝各一兩﹞姜黃﹝切片﹞艸豆蔻仁白術﹝銼炒﹞牽牛子﹝炒各半兩﹞

上爲細末。滴水和丸麻子大。每服十丸。蔥白米飲下。食後。

木香芥粒丸

治如前。

陳粟米﹝二合﹞巴豆﹝半兩去皮膜同米炒至米焦去巴豆用米﹞陳皮﹝半兩﹞檳榔﹝一兩研細﹞人參﹝去蘆一分﹞木香﹝一分﹞

上爲細末。飯和丸芥子大﹐每用三五丸。米湯下。看虛實大小加減。不拘時。

麝香丸

治脾熱生疳泄瀉。气弱不食。

川苦楝﹝取肉一兩用童子小便浸一宿焙漧﹞巴豆﹝半兩去皮膜同苦楝慢火炒至微紫色去巴豆不用﹞蘆薈檳榔蕪荑﹝去扇各半兩﹞沒石子﹝一分﹞麝香﹝少許﹞

上爲細末。豬膽汁浸蒸餅和丸黃米大。每服十丸。米飲下。食後。

吳婆散

治疳瀉不止。不計度數。漸成羸瘦。飲食減少。眾藥不效。

桃根白皮﹝一分﹞黃柏﹝蜜炙一分﹞蕪荑﹝去皮一分﹞黃連﹝去須一分微炒﹞沒石子﹝一錢半﹞

濃朴﹝去粗皮姜制一錢﹞木香﹝一錢﹞丁香﹝一錢﹞楝根白皮﹝半分﹞檳榔﹝一錢﹞

上爲末。三歲以下兒每用半錢。以上至六七歲者一錢。煎紫蘇木瓜米飲調下。食前。日三服。屢驗。此藥性小溫。暴熱瀉者不可服。

一方無沒石子丁香檳榔三味。

水蓼丹

治疳气羸瘦血痢。

蛇蛻﹝一兩﹞牛黃﹝一分別研末﹞雞頭殼﹝一兩二味燒存性﹞胡黃連﹝半兩﹞

水蓼﹝半兩焙﹞朱砂﹝半兩研﹞蘆薈﹝一分研﹞粉霜﹝一分研﹞

上拌勻細。軟飯和丸黍米大。每服五七粒。麝香湯下。無時。

龍骨湯

治疳气瘦弱。下痢白膿。久而不瘥。

龍骨﹝半兩﹞訶黎勒皮﹝半兩焙﹞赤石脂﹝半兩﹞酸石橊皮﹝一分微炒﹞木香﹝一分﹞使君子仁﹝一分﹞

上爲細末。每服一字或半錢。麝香湯調下。無時。

丁香散

治如前。

丁香﹝二个﹞黃連﹝一寸﹞大棗﹝一个去核﹞

上以棗裹二藥。麻纏。火上燒存性。研爲細末。米飲調下。無時。

茺蔚粥

治如前。以茺蔚葉﹝卽益母艸也﹞煮粥食之。或取汁飲亦妙。

薔薇汁

治如前。以生薔薇根洗淨。細切煎膿汁。稍稍飲之。

勝金丸

治如前。及加腹脹。以雞子一枚。打一眼子。如豆大。入去皮巴豆一粒。膩粉一錢在內。以五十重紙裹。於飯甑內蒸三次。取雞子肉同藥研。更入麝香少許細勻。添少糊。丸如黍米大。食後臨臥溫湯下二三丸。量大小與服。一方用雞子一枚打破。和膩粉炒幹爲散。米飲調一字或半錢服。

薤糯餅

治如前。以薤白一握﹐生杵如泥。同蜜和糯米粉研作餅。炙熟與喫。不過二三次﹐瘥。

樗白棋子

治如前。以樗根白皮搗細碎。面拌和﹐切作小顆棋子。日曬少時。又拌麵一次。凡三過爲度。水煮熟。加鹽醋頓服。量大小與。困重者服之。瘥。

樗根米泔汁

治如前。以樗根白皮煮濃汁。半雞子殼。和粟米泔半雞子殼。同灌下部。再作卽瘥。其驗如神。

木香使君丹

治疳气羸瘠。𨿽能食。不生肌肉。時時泄痢無休。

使君子﹝去殼二兩炒﹞木香﹝一兩﹞丁香﹝一兩﹞濃朴﹝去粗皮生薑制一兩﹞沒石子﹝一兩﹞胡黃連﹝一兩﹞肉豆蔻﹝面裹煨去面一兩以上先爲末﹞蘆薈﹝一分研﹞麝香﹝一分研﹞

上爲末同勻。以粟米飯和丸黍米大。每服十粒。煎陳橘皮湯下。無時。乳食前。

君子丸

治疳勞發熱﹐指咬甲。發疏腹脹。不思乳食。羸瘦虛滑。

下痢無度。愛食泥土。

濃朴﹝去粗皮姜制﹞甘艸﹝炙﹞靑黛陳皮﹝一分去白﹞訶子﹝炒去復選皮用各半兩一方一兩半生半熟﹞使君子﹝去殼一兩面裹煨熱﹞白蕪荑﹝去扇三分﹞

上爲末。煉蜜和丸雞頭子大。三歲下兒半丸。以上者一丸。乳汁或米飲化下。若夾驚熱瀉。用之極妙。

靑黛散

治諸疳瀉痢。毛焦羸瘦。

﹝歌曰﹞孩兒大病變成疳。不問彊羸女與男。或似積傷食不進。漸成柴瘦困耽耽。體熱口漧頻飲水。皮毛枯槁四肢攤。腹大時時更下痢。靑黃白赤一般般。眼澀面黃鼻爛赤。口气增寒臥不安。忽然瀉下如泔澱。又似膿膠涕作團。肛頭凸出饒啼哭。不忻哺乳淚潸潸。腹中有病須醫療。何須祈禱賽神盤。此方便是靑黛散。孩兒服餌立安全。

上以靑黛研爲細散。水調服之。量大小與。

赤虎丸

治疳積瀉痢。

朱砂﹝別研﹞胡黃連川黃連﹝去須﹞蘆薈膩粉﹝各一分﹞硫黃﹝別研二錢﹞肉豆蔻﹝面裹煨一个去面﹞巴豆﹝二十四个去皮用麩炒至麩黑去麩用巴豆別研﹞麝香﹝少許﹞

上爲細末。研勻細。麵糊和丸。如蘿卜子大。用甘艸湯送下。一歲兒一丸。以意加減。

漏蘆煮肝湯

治疳气肚脹。冷熱不調。瀉痢無度。以漏蘆一兩爲末。每服一錢匕。豬肝一兩。鹽少許。水煮熟。空心頓服。大治無辜疳。

君子散

治五疳小便白濁。瀉痢無度。以使君子仁爲末。米飲調服。食前。

濃脾丸

治疳勞虛冷。白痢泄瀉。手足逆冷。

濃朴﹝去粗皮姜制半兩﹞肉豆蔻﹝一个面裹煨去面﹞龍骨﹝半兩﹞訶子肉﹝煨去核用半兩﹞

上爲細末。糊丸綠豆大。米飲下十丸。無時。

蝦蟆丸

治諸疳疳瀉。

蘆薈﹝研﹞黃連﹝去須﹞谷精艸桂心朱砂﹝研各一錢﹞縮砂仁﹝二錢﹞熊膽﹝半錢溫水化研﹞

麝香﹝半錢研﹞

上除研藥外。銼細。用一大蝦蟆去了肚腸。入銼藥在內。以綫縫合。先用好酷浸少時。次慢火炙。酒醋又炙。至焦黑。放冷。杵研爲末。入研藥拌勻。取豬膽汁和丸綠豆大。每服五七丸。米飲下。量大小加減。此乃知信州王紹祖方。

卷十二諸疳方治

治諸疳虫動方

肥兒丸

治諸疳。久患臟腑。胃虛虫動。日漸羸瘦。腹大不能行。發堅作穗。肌體發熱。精神衰弱。

黃連﹝去須﹞神曲﹝炒各一兩﹞使君子仁肉豆蔻﹝面裹煨去面﹞麥﹝炒各半兩﹞木香﹝二錢﹞

檳榔﹝二个不見火﹞

上爲細末。麵糊和丸蘿卜子大。每服二三十丸。熟水下。食空服。

蘆薈丸

治五疳羸瘦。虫咬腹痛。肚大靑筋。一切疳疾。

蘆薈木香胡黃連﹝各一分﹞幹蟾﹝一个酒浸炙焦﹞檳榔﹝二錢炮﹞靑黛﹝二錢﹞靑皮﹝去穣秤一分切碎去皮入巴豆十粒炒令焦去巴豆只用靑皮﹞使君子仁﹝三十个﹞蕪荑﹝一錢用仁﹞麝香﹝一字﹞

上爲細末。用豬膽汁和丸黍米大。每服十丸。米飲下。無時。

又方蘆薈木香胡黃連川黃連﹝去須﹞靑皮﹝去穣﹞白蕪荑﹝取仁﹞雷丸鶴虱﹝微炒各半兩﹞麝香﹝一錢研﹞

上爲細末。粟米飯和丸綠豆大。米飲下一二十丸﹐無時。

又方蘆薈﹝半錢﹞赤石脂﹝一錢﹞使君子﹝七个去殼﹞雷丸﹝一錢﹞姜黃﹝一錢﹞川楝子﹝去核一錢﹞檳榔﹝一錢﹞巴豆﹝七个去皮膜出油盡﹞

上爲細末。豬膽汁糊丸黍米大。一歲兒二三丸。以上者三四丸。量大小與之。冷木香湯下。無時。

麝香黃連丸

治疳气羸瘦。白虫作。

胡黃連白蕪荑﹝去扇各一兩半﹞宣連﹝去須半兩﹞辰砂﹝一分研﹞麝香﹝一字研﹞木香﹝半兩﹞

上爲細末。糊丸綠豆大。米飲下五七丸。三歲上者十丸。無時。

楡仁丸

治疳熱瘦悴。虫作腹痛。

楡仁﹝去皮﹞黃連﹝去須各一兩﹞

上爲細末。用豬膽七个取汁。在碗中和藥安甑上。蒸九次。每日一次。候數足。研麝香半錢入之。以白湯浸蒸餅和劑。丸綠豆大。每服五七丸至一二十丸。米飲下。無時。

雄黃丹

治五疳羸瘦。多生虫動。

幹蟾﹝酥炙焦﹞胡黃連白蕪荑﹝去扇﹞川黃連﹝去須﹞漧漆﹝半兩炒煙盡先爲末﹞雄黃﹝半兩水飛﹞麝香﹝一錢研﹞

上爲末拌勻。豬膽汁和丸黍米大。每服十粒。新汲水下。無時。

漧漆散

治疳疾蛔動。腹肚疼痛。

漧漆﹝一錢炒煙盡﹞使君子﹝十四个去殼﹞白蕪荑﹝六十片去扇﹞楝樹東邊皮﹝日曬去粗皮取白皮一分﹞

上爲細末。每二三歲兒半錢。以下者一字。沙糖熟水調下。無時。

使君子散

治如前。

使君子仁﹝一錢炒﹞黑牽牛﹝炒過爲末二錢﹞輕粉﹝二錢匕﹞

上爲末。每用半錢。於五更初。疏米飲調下。無時。

三根散

治疳疾蛔作腹痛。啼叫不止。每至月初間卽甚。狀如神祟。

貫仲根﹝去土﹞棠梨根﹝取皮用﹞酸石橊根﹝各一兩﹞栗刺故綿漧漆﹝各半兩﹞

上六味。並燒存性。爲細末。每服一錢。水八分盞。煎至四分。去滓溫服。無時。

豬肚丹

治疳瘦盜汗少力。大便有虫。曾經大效。

川黃連﹝去須﹞胡黃連木香﹝各一兩﹞羌活﹝去蘆﹞蘆薈肉豆蔻﹝面裹煨去面﹞白蕪荑﹝去扇﹞鱉甲﹝醋炙焦去裙各半兩﹞

上爲細末。用豬肚一个。先刷令淨。以好白芷二兩納肚中。蒸極軟熟。去白芷不用。卻入諸藥縫合。再蒸如泥。取出。同肚入臼。杵二三百下成膏。丸黍米大。每服十粒。米飲下。量大小加減。無時。

綠礬丸

治疳疾有虫。愛食泥土。以綠礬爲末。豬膽汁和丸綠豆大。每服五七丸﹐米飲下。無時。

又方

治如前。以市合人聚時。買市中羊肉半斤。用繩系之。頓地上。令人把繩頭拖至家。水洗淨炒炙。根據科與兒食之。未能食者。煮至汁與飲。一方。肉一斤。繩系曳數里。勿洗。炙與食。

除毒丹

治疳蛔不瘥。傳染兄弟姊妹。

鬼臼﹝一兩去毛﹞苦參﹝半兩銼﹞靑葙子﹝半兩﹞龍膽艸﹝去蘆半兩﹞硫黃﹝一分﹞緋絹﹝一分﹞幹蟾﹝一分﹞白礬﹝一分﹞

上件藥銼拌一處。並燒存性爲末。煉蜜和丸麻子大。每服十粒。磨沈香湯下。無時。

治小兒疳蛔以鸕糞榦爲末。炙豬肉蘸與之啖。奇妙。糞多在山石之上。紫色如花。就上刮取之。

治小兒疳濕痛癢。下部生虫蝕瘡。以沒石子爲末。吹下部中。又以地楡煮汁洗之。日二。又以鐵衣著下部中。

治小兒疳濕生蝕痛以地蓄一把。水二升。煮至半升。空腹服半合。大小以意加減。

治小兒疳熱。伏結腸中。下赤黃汁沫。及如魚腦雜血。肛中瘡痤生。虫蝕痛癢。

黃連﹝去須﹞柏皮﹝炒﹞苦參鬼臼獨活﹝去蘆﹞橘皮芍藥阿膠﹝各半兩銼蛤粉炒去蛤粉﹞

上爲末。以藍汁入少熟蜜。和丸小豆大。每服五七丸。米飲下。無時。冬時無新藍取汁。用子一合。舂爲末。入藥內蜜丸。

治小兒疳濕生蝕。下部癢痛。胡粉雄黃各一分。水研飛。同研細。每用少許。敷下部中。

治小乳疳痢不瘥。久成濕。以艾葉半兩。水一升。煮取半兩。量兒大小。以意加減與服。

卷十二諸疳方治

治諸疳雜證方

五疳保童丸

治五臟諸疳。一切並主。

靑黛﹝研﹞雄黃﹝研﹞麝香﹝研﹞蘆薈﹝研﹞熊膽﹝研﹞胡黃連黃連﹝去須﹞龍膽﹝去蘆﹞

苦楝皮﹝取皮﹞蝦蟆灰蝸牛﹝微炒﹞白魚﹝炙焦黃無卽炒白蕪荑代﹞夜明砂﹝微炒﹞五倍子靑皮﹝去白﹞天漿子﹝微炒各一錢﹞蟾頭﹝一枚炙令黃﹞

上爲細末。糯米飯和丸麻子大。每一歲兒十丸。溫米飲下。日三。服無時。

龍香散

治五疳瘦悴。多啼叫喚。口瘡發穗。

白術﹝一分﹞石膽﹝半錢研﹞龍齒﹝一錢﹞陳皮﹝末一錢﹞麝香﹝半字研﹞

上爲細末。每服半錢。米飲調下。二歲下者服一字。無時。

聖功散

治五疳。苦楝根皮生子東引者。米泔浸一宿。鶴虱各等分。二味爲末拌勻。每服半錢。熟水調下。連進二服。無時。

使君子丸

治諸疳。和脾胃。

使君子仁﹝一兩﹞川芎﹝一分生﹞濃朴﹝去粗皮生薑汁塗炙用一分﹞陳皮﹝一分去白秤﹞

上爲細末。煉蜜和丸皂子大。三歲以上一粒。以下半粒。陳米飲化下。無時。

二香靑蟾丸

治久疳積熱。面靑口漧。咬甲眉。愛鹽食土。咳嗽。肚大靑筋。柴瘦羸。

母丁香﹝三个﹞麝香﹝半字﹞靑黛﹝一分﹞蟾﹝一隻去腸肚炙令焦黃﹞

上爲細末。煮漿水飯和丸粟米大。溫水送下三丸。無時。

蘆薈丸

治五疳不長肌肉。食減。日漸黃瘦。

蘆薈蕪荑﹝去皮﹞靑黛檳榔黃連﹝去須各一分﹞胡黃連﹝半兩﹞蟬殼﹝二十一个去土﹞豬膽﹝二个﹞麝香﹝少許﹞

上除豬膽外。爲細末。卻用豬膽和丸麻子大。每服五七丸。米飲下。無時。

橘連丸

治疳气脾胃不和。飲食不化。日漸羸瘦。

陳皮﹝一兩﹞黃連﹝去須一兩半米泔浸一宿﹞

上爲細末。別研麝香末半錢拌勻。用豬膽七个。分藥入膽內。漿水煮。候至臨熟。各以鍼微紮破。以熟爲度。取出。入粟米飯和丸綠豆大。每服一二十丸。米飲下。無時。

熊膽丸

治疳羸瘦。熊膽使君子仁各等分。研細。放入瓷器中蒸熔。宿蒸餅就丸麻子大。米飲送下二十丸。無時。

蝸牛殼

治一切諸疳。以蝸牛殼七个。洗去塵土曬漧。納酥蜜於殼中。瓷器盛之。紙封糊蓋。於蒸飯下時盛中。蒸至飯熟。取出細研。漸漸令服。一日至盡。

香蟾丹

治諸疳肌瘦。肚大筋多。發稀腳細。

幹蟾﹝五个水浸去骨用瓦藏瓶一个頂上取一竅入蟾肉在內鹽泥固濟通畱竅子木炭火燒煙息存性取出放地上一宿出火毒爲末﹞胡黃連﹝二兩﹞蛇蛻﹝一兩燒灰﹞

地龍﹝去土半兩微炒﹞天竺黃﹝一分﹞朱砂﹝半兩研﹞麝香﹝一分研﹞

上爲末勻細。糯米飯和丸黍米大。每服十粒。米飲下。無時。

夜明砂丹

治五疳腹脹。目澀多睡。

夜明砂﹝一兩微炒﹞胡黃連﹝半兩﹞龍膽艸﹝去蘆半兩﹞苦楝根皮﹝半兩﹞幹蟾﹝五个燒存性以上五味先爲末﹞靑黛麝香蘆薈﹝各一分研細﹞

上研勻細。粳米飯和丸黍米大。每服十粒。米飲下。無時。

紫霜丸

治諸疳發熱。肚大腳細。發穗面黃。宿滯不消。或作寒熱。腹內痛疼。經年瘦弱。及中惡等病。

代赭石﹝火米醋淬不拘徧數以手撚得碎爲度半兩研細水飛﹞牛黃﹝二錢研﹞朱砂﹝一分研﹞麝香﹝一錢研﹞鱉甲﹝一分醋炙﹞巴豆﹝一分去皮心膜出油盡﹞枳殼﹝去穣麩炒二錢﹞當歸﹝去蘆並土二錢炙﹞甘艸﹝三分炙﹞木香﹝一分﹞生犀末﹝二錢﹞大黃﹝三分﹞

上爲細末。煉蜜和丸黍米大。每服三五丸。米飲下。無時。

如聖丸

治五疳羸瘦。面黃腹急。盜汗體熱。乳食不消。

白蕪荑﹝微炒去皮二兩﹞黃連﹝去須﹞神曲﹝炒﹞麥﹝微炒各一兩淨﹞

上爲細末。豬膽汁煮糊丸黍米大。每服一二十丸。米飲下。量大小虛實加減。一方有陳皮木香各半兩。又名益兒丸。

鱉甲黃連丸

治諸疳羸瘦。發熱盜汗寒熱。肚大腳細。不肯進乳食。气粗促急。脾胃不調等證。

鱉甲﹝童子小便米醋各半盞慢火上蘸炙至盡色焦黃﹞黃連﹝用巴豆七个去皮膜用水一盞同煮水盡去巴豆不用只使黃連﹞白術人參﹝去蘆﹞茯苓甘艸﹝炙﹞川楝子﹝肉﹞使君子﹝仁﹞木香艸豆蔻﹝炮去皮﹞

柴胡﹝去蘆﹞陳皮﹝去白﹞艸龍膽﹝各半兩﹞

上爲細末。豬膽汁和丸綠豆大。每服一二十丸。米飲下。如有潮熱。體熱不解。烏梅湯下。

熊膽丸

治一切諸疳羸瘦。

熊膽蘆薈胡黃連﹝各半兩﹞牛黃﹝一分研﹞麝香﹝一錢研﹞蟾酥﹝少許研入面煮糊和劑﹞

上勻細末。入蟾酥糊和丸綠豆大。每服五七丸。麝香湯下。

金瓜丸

治疳熱黃瘦。作熱發渴。久服解熱。進食肥肌。

黃連﹝去須﹞黃柏甘艸﹝炙﹞靑皮﹝去穣各等分﹞

上爲細末。豬膽汁和勻。卻入膽中。綫系定。於銀石器內。以漿水煮五七沸。取出。風裏懸一宿。於膽內出藥入缽。再入麝香少許。同研爛勻。丸綠豆大。三歲下五七丸。以上者數十丸。空心米飲湯下。日三服。無時。

肥肌丸

治五疳黃瘦。久不美食。手與腳俱浮腫。煩渴飲水。常服退熱肥肌。殺虫去疳。此衛小兒之寶也。

川楝子﹝去復選肉二兩﹞川芎﹝二兩﹞橘皮﹝揀淨四兩﹞龍膽﹝去蘆二兩﹞巴豆﹝十四个去皮同橘皮龍膽炒至焦去巴豆不用﹞

上爲細末。麵糊和丸麻子大。朱砂爲衣﹐每服十丸十五丸。米飲下。腹脹橘皮湯下。無時。

香蟾丸

治諸疳。

大蟾﹝一隻去腸肚好醋浸三日焙焦漧﹞蕪荑﹝去皮一分﹞黃連﹝去須一分﹞甘艸﹝一分炙﹞夜明砂﹝半合用粳米百粒同炒至焦黃去米﹞使君子﹝去殼一分﹞麝香﹝一字研﹞

上爲細末。豬膽汁和丸蘿卜子大。每服五七丸。米飲下。無時。

又方

名同治同。

幹蟾﹝三个酥炙焦黃﹞五靈脂﹝去沙石二兩﹞蟬殼﹝去土半兩﹞雄黃﹝半兩研飛﹞訶子肉﹝半兩﹞

母丁香﹝半兩﹞胡黃連﹝一兩﹞黃連﹝去須一兩﹞使君子仁﹝一兩﹞靑黛﹝一分﹞

上爲細末。麵糊和丸綠豆大。湯下二三十丸。無時。

又方

名同治同。

鱉甲﹝去裙醋炙黃﹞蝦蟆﹝炙黃﹞訶子﹝炮取肉﹞木香﹝各一兩﹞蘆薈﹝研﹞鐵粉﹝研﹞雄黃﹝研飛﹞胡黃連﹝各半兩﹞麝香﹝二錢研﹞

上都如粉細勻。糊丸粟米大。每服一十丸。米飲下。病大羸瘦者。不過五七服愈。曾經效驗。

牛黃煎

治諸疳食傷。气脹體瘦。壯熱發穗。多困羸。齒爛鼻瘡。

瀉痢丁奚。潮熱等疾。

大蟾﹝一隻去皮骨肚腸炙焦爲末用無灰酒一盞豬膽一个取汁同蒸成膏﹞黃連訶子﹝炮取肉﹞使君子仁蟬殼﹝去土﹞沒石子蘆薈蕪荑﹝去扇﹞熊膽夜明砂朱砂﹝水飛﹞雄黃﹝水飛各一錢﹞牛黃﹝一錢別研﹞麝香﹝一錢別研﹞腦子﹝半錢別研﹞

木香肉豆蔻﹝面裹煨去面二味春夏用半分秋冬一分﹞

上爲末。入蟾膏和丸麻子大﹐米飲下五七丸。驚疳金銀薄荷湯下。幹疳腹脹桃仁茴香湯下。疳蛔東引石橊苦楝根湯下。五歲上者十丸。此藥尢治疳痢。若挾熱者不可服。

黃連丸

治疳气眼澀多困。手足發熱。脾胃虛弱。發黃作穗。漸漸羸瘦。不思乳食。

胡黃連使君子肉白蕪荑﹝去扇各一分﹞巴豆﹝十四个去皮膜出油盡﹞

上爲末。豬膽汁和丸麻子大。每服三五丸。米飲下。空心日二服。

蘆薈丸

治五疳面黃肌瘦。腹脹發穗。目澀口臭。爛鼻瘡。咬甲眉。愛喫泥土。瀉痢無度。寒熱往來。

幹蟾大皂角﹝二味等分同燒存性爲末每一兩用下項藥﹞靑黛﹝一分研﹞蘆薈﹝一錢研﹞麝香﹝一錢研﹞朱砂﹝一錢研水飛﹞

上爲末和勻。浸蒸飯和丸麻子大。每三歲下兒一十丸。上者以意加至二十丸。溫水飲送下。無時。

龍膽丸

治諸疳發熱。

龍膽艸﹝去蘆﹞黃連﹝去須﹞使君子肉靑皮﹝去穣各等分﹞

上爲細末。豬膽汁和丸蘿卜子大。每服一二十丸。熟水下。無時。

粉糖丸

治疳。愛食泥土。以膩粉一分。用沙糖拌和。丸如麻子大。米飲下一丸。良久取下泥土。立瘥。

龍粉丸

治疳渴飲水。

龍膽艸﹝去蘆﹞澱粉﹝微炒﹞烏梅肉﹝焙秤﹞黃連﹝去須各半兩﹞

上爲細末。煉蜜和丸麻子大。米飲下一二十丸。

香葛散

治如前。

藿香﹝去土﹞漧葛甘艸﹝炙各一兩﹞白梅肉﹝半兩炒﹞

上同爲細末。煎浮萍艸湯調下半錢。量大小與服。無時。

熊膽丸

治疳瘦肚腫。煩渴喫水。

熊膽雄黃佛頂靑﹝各半兩入麝香少許同研﹞肉桂﹝末﹞人參﹝各一錢末﹞

上爲末同勻。糯米粥和丸綠豆大。每服五七丸。米飲下。無時。此方大妙。

推水散

治疳渴眾藥不效。

天仙子﹝不拘多少新瓦上焙漧四月間采又名水仙子乃蝌蚪也﹞漧薑﹝一兩炮﹞烏梅肉﹝一兩焙秤﹞

湯瓶碱﹝半兩﹞甘艸﹝一分﹞上爲細末。每服半錢或一字。煎水索頭湯放冷調下。無時。良久推水不要飲。是效。

覆蠶丸

治諸疳瀉痢驚風等疾。久不痊瘥。及斷乳後羸瘦。羸漸困。不能治者。回生神妙。

覆蠶﹝一个以綫串其頭陰漧只取向後有糞處細研。覆蠶是第二次出者蠶﹞辰砂﹝三分研水飛﹞麝香﹝三字研﹞蓽茇﹝三錢半﹞雄黃﹝三錢半研水飛﹞胡黃連﹝三錢半﹞

上爲末。以新蒸粟米飯一塊。泥裹煨之。取中心軟者和藥。丸綠豆大。每服五七丸。麝香湯送下。

雞肉煎丸

治十歲以上疳勞壯熱。形瘦骨熱。漸成勞瘵者。

宣連﹝去須土二兩﹞柴胡﹝去蘆一兩﹞蕪荑﹝去扇半兩﹞川鶴虱﹝半兩﹞知母﹝一兩﹞秦艽﹝去蘆並土淨一兩﹞黃芩﹝一兩﹞使君子肉﹝一兩﹞

上爲細末。以黃雌雞一隻。重一斤許者籠之。專以大麻子飼五日。殺之。去毛令淨。於臀間開一孔。去腸肚淨洗拭漧。入藥末在雞腹內。以綫縫合。用一小甑。先於甑底鋪黑豆濃三寸。頓雞在中。四傍又以黑豆圍塞。上亦以黑豆蓋之。自日出蒸至晚衙後。放溫冷取雞。出腹中藥別頓。將雞掰剔去筋骨頭翅。以淨肉研和藥得所。如幹入少酒。糊丸如麻子大及綠豆大兩等。每服一二十丸。以意量大小加減。空心臨臥煎麥門冬熟水下。如疳勞骨熱發蒸。年十五以上。溫酒下。忌豬肉。

蠍虎丹

治一切諸疳。羸瘦下痢。證候全備。又如有邪。此乃疳毒傳深。俗呼無辜者。此乃疳毒也。

幹蠍虎﹝雄者一个微炒﹞蝸牛殼﹝一分細研﹞蘭香根﹝一分﹞靛花﹝一分﹞雄黃﹝一分研水飛﹞

麝香﹝一分研﹞龍腦﹝半分研﹞

上爲末。入研拌勻。米醋煮麵糊和丸黍米大。每服十粒。煎芝麻湯下。乳食後。量大小輕重加減。無時。

香甲湯

治如前。能祛毒辟邪。

漏蘆﹝去蘆一兩﹞沈香﹝半兩銼﹞牛蒡子﹝半兩微炒﹞安息香﹝半兩﹞訶黎勒皮﹝半兩微炒﹞鱉甲﹝塗酥炙焦黃去裙半兩﹞乳香﹝半兩研細﹞

上爲末勻細。每服一錢。水八分。入人參少許。同煎至四分。去滓溫服。量大小加減。無時。

大麝香丹

治諸疳積癖羸瘦。肚大靑筋。頭重項細。腹中有積。毛焦气急。俗呼爲丁奚。呼爲無辜。此皆疳證也。

麝香﹝半兩研﹞朱砂﹝半兩研水飛﹞粉霜﹝半兩研﹞五靈脂﹝揀淨一兩﹞肉豆蔻﹝面裹煨一兩﹞

幹蟾﹝一兩﹞夜明砂﹝半兩﹞白礬﹝枯半兩﹞地龍﹝去土一分炒﹞幹蜣螂﹝七个去翅足炙黃焦﹞

上爲細末。入研拌勻。煉蜜和丸黍米大。每服五七粒。溫水下。無時。

問命散

一切諸疳。可分輕重逆順。

瓜蒂﹝半兩﹞細辛﹝去苗一分﹞幹地龍﹝去土一分炒﹞白礬灰﹝一分﹞藜蘆﹝去蘆一分﹞

上爲細末。每用少許吹鼻中。得嚏卽吉。若有虫出卽愈。

治小兒腦疳鼻癢。毛髮作穗。面黃羸瘦。以鯽魚膽汁滴鼻中。連三五日效。

治小兒腹疳以蜘蛛燒熟啖之。

治小兒疳熱。煩渴漧瘦。以蝸牛三四十个。放一淨盤中。以物蓋之。令行。卽有涎似銀泥。同膩粉和揩。

便丸如黍米大。溫水送下三丸﹐無時。

治小兒疳渴。飲冷水不休。麝香人中白各一分同爲末。蒸餅和丸麻子大。一二歲服二丸。煎皂子湯送下。

空心服。

還肌散

治小兒疳瀉。及洞瀉谷不化。

肉豆蔻﹝一个﹞訶子﹝二个去核﹞沒石子﹝一个三味各用大麥麵裹慢火煨焦黃香熟勿令有煙出﹞木香﹝半皂子大﹞

上爲細末。每服半錢。米飲調下。如人行五里久。更進一服。神驗。仍調服。須用陳米飲也。

又方

治如前。

黃連﹝去須一兩﹞木香﹝半兩﹞蕪荑﹝去扇一分﹞檳榔﹝一个﹞

上爲末。豬膽汁和丸綠豆大。每服十丸。米飲下。無時。作三等丸。量大小與服。治疳痢日夜無度。

治疳瀉以赤石脂研如面。粥飲調半錢服。立瘥。一方以川芎等分同爲末服。妙。

蘆薈丸

治小兒諸疳。

蘆薈檳榔蕪荑﹝炒取仁﹞胡黃連川苦楝﹝和核銼片面炒﹞使君子仁雷丸﹝浸刮去黑皮各一分﹞

橘皮﹝半兩洗淨﹞巴豆﹝四十九个去皮膜同橘皮炒至巴豆焦色只畱二个半餘者巴豆不用全用橘皮﹞

上爲細末。豬膽汁煮糊和丸麻子大。朱砂麝香細末爲衣。每服十丸十五丸。如頭面浮腫。木瓜湯下。若瀉而發渴。陳米飲下。更量大小加減。

又方

名同治同。

蘆薈黃連﹝去須﹞川楝子﹝和核銼﹞蕪荑﹝去扇各三分﹞天竺黃﹝一錢半﹞麝香﹝少許研﹞

上爲細末。以豬膽汁和飯研爛和劑。於甑上蒸兩次。丸綠豆大。以朱砂爲衣。每服五七丸至十丸。熟水下。

無時。

鱉血煎丸

治小兒諸疳。

吳茱萸胡黃連﹝銼碎用鱉血浸一宿同吳茱萸炒令幹焦去茱萸不用﹞白蕪荑仁柴胡﹝去蘆各等分﹞

上爲細末。用豬膽汁浸蒸餅和丸綠豆大。每服十丸。熟水下。無時。

捉疳丸

治小兒一切諸疳。以蛆蛻先用米泔浸三日。以杖子攪擊漉出。又以泔水浸三日五日。攪擊淘漉如前。次入淸水浸淘二日。至無穢气淨時。於日中曬漧。男子患用黃連。女兒患用黃柏。與蛆蛻等分爲末。每藥末半兩。入麝香半錢。同研勻。以豬膽汁和丸黍米大。每服三四十丸。量大小加減。空心陳米飲送下。神效屢驗。一方六月取糞坑中蛆。水淘淨。入竹筒盛。封口至幹時爲末。每服一二錢。入麝香米飲調下。甚妙。

消疳丸

治小兒諸般腹脹。四肢腫滿。气上喘促。小便不痢。

木香檳榔﹝各二兩﹞靑皮﹝去穣﹞姜黃蘿卜子﹝炒﹞牽牛子﹝各取七錢半﹞

上爲末。糊丸黍米大。每服二三十丸。食後姜湯送下。無時。

治小兒一切疳疾。以棘鍼瓜蒂等分爲末。每用取黍米許。吹鼻中。日二次用。

治小兒諸疳。以黃連不拘多少。同烏梅煮至黃連透時。只用黃連爲末。別以烏梅肉和丸。如麻子大。每服二十丸。溫水下。無時。量大小加減。

熊膽麝香丸

治小兒一切疳疾。心腹虛脹。愛食泥土。四肢壯熱。

熊膽﹝一錢研﹞麝香﹝半錢研﹞壁宮﹝一枚去頭足尾面裹煨熟研﹞黃連﹝去須取末一錢﹞

上同研極細。以蟾酥和丸黍米大。每服五丸。米湯送下。量大小加減。無時。

香蟾散

治小兒食疳。羸瘦不進乳食。

幹蟾﹝一枚塗酥炙微黃﹞蜣螂﹝一分去翅足微炒﹞麥﹝一分微炒﹞神曲﹝一分微炒﹞

上同爲細末。每服半錢。粥飲調下。無時。

又方

治同前。

朱砂﹝一錢研水飛﹞麝香﹝半錢研﹞端午日蟾眉脂上將蟾眉脂和二味。丸麻子大。空心米飲下一丸。如腦疳。以乳汁調內鼻中。無時。

治奶疳水瀉以川椒一分。去目並閉口者。爲末。酥調少許敷腦。三日三次。

治疳痢垂死以益母艸煮食之。取足卽瘥。甚佳。取汁飲之。亦治痔妙。以地楡煮汁和餳糖食之。以樗白皮和倉粳米蔥白甘艸香豉。同煎飲服。

治小兒疳渴。飲水無度。以大魚一頭。先燒一地坑令紅。投魚坑中。使以蛤粉。專令一人摻在魚上。須臾取出。用蘆刀割下粉。入麝香少許拌勻。和丸蘿卜子大。每服五丸。桶繩根煎湯送下。一方云。冷水旋丸服。

五疳丸

治小兒一切諸疳。川楝子川芎等分。爲細末。以漿水煮豬膽取汁。和丸麻子大。每服一二十丸。溫水送下。

日三四服。

治小兒疳气不可療者以綠礬火通赤。釅醋淬之。如此三次。細研爲末。棗肉和丸綠豆大。每服五七丸。溫水下。無時。日二三服。

桃柳湯

一切諸疳。服諸藥後。皆可用此法也。以桃柳枝各一握並銼。用水兩大碗。煎數沸。通手浴兒。甚佳。浴畢。用一靑衣蓋之。疳虫自出爲驗。

卷十三

諸虫論

經言人臟腑中有九虫。內三虫偏能發動爲病。人臟腑實彊。則不能爲害。若臟腑虛弱。則隨虫所動而生焉。

故經亦別立三虫之名。一曰蛔虫。﹝又曰長虫﹞居胃脘之間。動則令兒吐靑白沫。或吐靑水。心腹刺痛。若虫貫心者卽死。二曰蟯虫。居洞腸之間。多則發動爲痔蝕。瘡疥痂癩。三曰寸白虫。居腸胃之間。動則損人精气。令腰腳痛弱。更有一虫。形若細絲。或如馬尾。故俗呼謂之馬尾虫。此虫不拘九虫之數。或云。飲食中誤咽油發所變。亦居胃中。動則令兒腹中攪刺發痛。不可忍受。小兒虫動者。多病於諸病之後。臟腑虛弱故也。患疳勞吐瀉者尢甚。錢乙論小兒虫動之證。面白。心腹痛。惟是口不吐沫。及無淸水出也。故乙又言心腹痛而吐者。虫痛也。心腹痛而不吐水者。冷痛也﹐但吐水不心腹痛者。胃冷也。又虫痛亦與驚癇證略略相似。但目不邪。手不搐也。以此別之。則無誤矣。乙治虫痛者。用安虫散。然世人用治虫之藥。多於臨臥服之。並無日分。故多不驗。惟於每月初四五日間。在五更時服之。至日午前。虫盡下矣。後以平調藥一兩服和之。不可多也。凡虫在人腹中。每月上旬頭向上。中旬橫之。下旬頭向下。是以中下旬服藥。則不入虫口。所以不驗也。亦如牛馬生子。上旬生者行在母前。中旬生者並母而行。下旬生者行在母后。又如貓之食鼠。

上旬則食前段。中旬則食中段。下旬則食下段。此物理之自然。莫不知也。然虫痛極者。𨿽不貫心。亦能斃人。

昔錢乙治辛氏女五歲病虫痛。他醫以巴漆砂之屬治之不效。至五日外。多哭而俯仰。臥睡不安。自按心腹。時大叫。面無正色。或靑或黃。或白或黑。目無光而慢﹐唇白吐沫。至六日胸髙而臥轉不安。召乙至。

詳而視之。用蕪荑散三服。見目不除靑色。大驚曰。此病大困。若更加瀉。則爲逆矣。至次日見辛曰。夜來三更而瀉。乙於瀉盆中看如藥汁。以杖攪之。見有藥丸。乙曰此子肌濃。當气實。今證反虛。不可治也。何以然。師曰。脾虛胃冷則虫動。今目靑。此肝乘於脾。又更加瀉。知其气極虛也。而藥丸隨糞下。卽脾胃已脫。兼形爲癖癥。乃食飲所作。經言積者陰气也。聚者陽气也。故陰沈而伏。陽浮而動。气之所積名曰積。乃五臟所生。其發有常處。其痛不離其部。气之所聚名曰聚。乃六腑所成。其發無根本。其痛無常處。

是以積聚皆气之所爲也。癖癥者。其始因脾胃虛冷。乳食不化。而以成傷。不爲早治。停滯畱結。乃成癖癥也。

癖者邪癖也。所居在脇下。癥者正證也。所居在腹中。皆有其形。或長或短。或塊或片。其狀不一。皆堅硬作痛。其因乳得者。名曰乳癖癥。俗云奶癖者是也。其因食得者。名曰食癖癥。其因水漿得者。名曰水癖癥。若因按之或因轉動時。自有聲響者。此乃水癖癥也。是以癖癥皆飲食所作也。故小兒常當節適乳哺。調順寒溫。若少失保衛。則病從而生矣。如或乳哺不時。寒溫失宜。則脾胃不和。气不調順。其候口頻撮。面白無精光。口中气冷。不思乳食。盒飯以藥和之。若不卽治。則成胃冷。其候乳食不化。或但吐水。急當用藥溫之。又不與治。

則脾胃浸以成虛。其候面白色弱。腹痛。口吐痰沫白綠。急當用藥溫補。若下痢者。更與調養。其中病不相應。故知死病。後五日昏篤。七日而死。錢乙用方。本集載之。學人當以此爲法爾。今除疳勞虫動者。已具於疳疾門之下外。諸虫之方。敍而具後。

使君子

治蛔咬心腹疼痛。以使君子火煨熟。去殼與食。以殼煎湯送下。

紅桃散

治蛔咬心腹痛。發渴有時。

風化鍛石﹝一兩燒赤細研爲末﹞朱砂﹝一錢細研爲末水飛﹞

上拌勻細。用飯飲一大盞。入艾三五葉。煎二三沸。看多少。調一字或半錢與服。但少用。多則難喫。

龍膽湯

治蛔虫攻心。其痛如刺。吐出淸水。以龍膽艸一兩銼碎。水二盞。煮取一盞。去滓。隔宿不食。至五更頭頓服。量大小與。

三角散

治如前。於七月七日。采蒺藜子不拘多少。陰漧爲散。每服半錢或一錢。飲服日三。量大小加減。無時。

木香桃仁丹

治蛔攻心。痛不可忍。

木香﹝一兩﹞桃仁﹝湯浸去皮尖並雙仁者麩炒香熟一兩﹞檳榔﹝一分﹞鶴虱﹝一兩揀淨﹞黑狗脊﹝一兩﹞苦楝根白皮﹝半兩﹞

上爲細末。豬膽汁和丸黍米大。每服十粒。麝香湯下。無時。

奪命丹

主治如前。病至危困者。

野狼牙艸﹝一兩﹞蓄﹝一兩﹞苦參﹝一兩﹞雷丸﹝半兩﹞薏苡仁﹝半兩﹞鶴虱﹝半兩﹞

上爲細末。糯米和丸黍米大。每服十粒。生地黃汁下。無時。

乳香丸

治虫動心腹疼痛。

乳香末靑皮﹝去穣炒黃爲末各一分﹞槐花﹝半合炒末﹞風化鍛石﹝研細半兩﹞

上爲末勻細。每服半錢。槐花湯調下。無時。

漧漆散

治如前。

漧漆﹝炒煙盡一錢﹞使君子仁﹝二七个﹞蕪荑﹝去扇六十片﹞楝根白皮﹝取東邊者一錢﹞

上爲細末。每服一字。沙糖熟水調下。二三歲半錢。四五歲一錢。無時。

楝皮汁

治如前。取楝根皮。削去外蒼皮不用。只用白者。以煮濃汁。量大小與服。

抵聖散

治如前。痛不可忍者。苦楝根白皮二兩。白蕪荑去扇半兩。爲末。每服一錢。水一小盞。煎取半盞。放冷。

待發時服。量大小加減。無時。

勝丸子

治如前。

龍腦﹝研﹞蘆薈﹝研﹞麝香﹝各一字﹞牛黃﹝半字研﹞胡黃連﹝半錢末﹞

上爲末。同研勻。熊膽和丸綠豆大。每服三五丸。生米泔水化服。無時。

又方

以檳榔生爲末。用東引石橊根煮湯調下。量大小與服。或半錢一錢。治寸白虫神效﹐上旬空心食前服之。

治小兒蛔虫動作以楝實一枚。煮濃汁。納孔中。亦治蟯虫。以槐子杵爛納孔中。亦治蟯虫。

治小兒寸白虫以桃葉杵爛。絞汁服之。

雷丸散

治小兒三虫。雷丸川芎等分。爲細末。每服一錢。米飲調之。日二服﹐無時。

胡粉牛黃丸

治小兒蛔動。腹內時時疼痛。

胡粉﹝三錢﹞牛黃﹝一錢﹞麝香﹝一錢﹞

上同研爲末。用豬膽一枚取汁。浸蒸餅和丸綠豆大。五歲兒溫水下七丸。以意加減。無時。

又方

治如前。以葶藶子一分。生爲末。水三合。煎取一合。一日服盡。以薏苡根煮汁作糜食之。甚香而效。

治蟯虫內嚙。心腹疼痛。以鶴虱爲細末。用肥豬肉汁調服。五歲兒服二合。虫出便止。更以意加減。

治蟯虫及虫攻蝕。下部癢痛。以蓄一把。水一升煮熟。五歲兒空腹服三二合。乳食前。

治蟯虫攻蝕下部以胡粉雄黃各一分。同研爲末。每以少許敷下部。

補胃膏

治如前。痛甚不可忍。啼哭不止。

良姜﹝一兩微炒﹞肉桂﹝去粗皮一兩﹞肉豆蔻﹝面裹煨半兩﹞漧漆﹝炒煙盡半兩﹞烏梅肉﹝半兩炒幹﹞

上爲細末。煉蜜和丸雞頭子大。每服一二粒。米飲化下。無時。

香雷散

治如前。

雷丸鶴虱苦楝根皮白蕪荑﹝去扇各半兩﹞

上爲細末。每服一字或半錢。用生豬肉煮淡湯調下。無時。

化虫丸

治虫咬。腹中攪刺疼痛。

蕪荑﹝去扇一分﹞檳榔﹝二錢﹞川鶴虱﹝一分﹞

上爲細末。豬膽汁和丸麻子大。每三歲五丸。五七歲十丸。陳米飲下。無時。

川楝丸

治胃寒虫動。心腹疼痛。及上中下焦因虛而虫動。

漧漆﹝三分炒碎煙出盡﹞雄黃﹝一分研水飛﹞巴豆霜﹝一錢﹞

上爲細末。糊丸黍米大。每服五七丸。量大小加減。取東引石橊根煎湯下。痛甚者煎苦楝根湯。或煎蕪荑湯下。

蕪荑散

治上中二焦虛。及胃寒虫動。心腹刺痛。危惡證候。與驚癇相似。

白蕪荑﹝揀淨﹞漧漆﹝炒煙盡等分﹞

上爲末。每服一字或半錢。米飲調。發時服。兒大者一錢。無時。

五靈脂散

治虫動攻心痛欲絕。

五靈脂﹝去沙石末二錢﹞白礬﹝枯半錢﹞

上拌勻。每服一錢或半錢。水八分。煎至減半溫服。當吐虫出。

綠礬丸

治腹中有虫。愛貪生物。以綠礬不拘多少爲細末。豬膽汁和丸。綠豆大。每服五七丸。米飲下。無時。

蜂窠蛹子

治腹有諸虫。口中吐出。以蜂窠中蛹子與食之。

檳榔散

治寸白蟯蛔諸虫。

檳榔﹝一个﹞木香﹝一錢﹞

上同爲末。每用一錢。煎楝根白皮湯調下。如楝根赤者不堪用。用卽害人。須在月初四五日間。至五更頭。先嚼肉脯一小片。只咽其汁。少頃服藥。至日午前虫下。勿登廁。但用盆子。或在淨地上。庶見取下虫多少也。一服永絕根本。且食粥一二日。不須服補藥。忌生冷硬物五七日佳。

碧金散

治寸白蛔蟯諸虫。隨時大便糞下。

苦楝根皮﹝一兩微炒銼﹞鶴虱﹝半兩揀淨﹞檳榔﹝半兩﹞豬牙皂角﹝三鋌燒灰﹞使君子仁﹝半兩以上先末﹞靑黛﹝半兩研﹞麝香﹝一分研﹞

上拌勻細。每服一錢﹐淡豬肉湯調下。無時。

化虫丹

治數歲上食肥甘物多而虫動。

鶴虱﹝一兩揀淨﹞檳榔﹝一兩﹞苦楝根皮﹝一兩以上先末﹞胡粉﹝半兩研﹞白礬﹝半兩研﹞

上爲細末拌勻。麵糊和丸黍米大。每服十粒。溫漿水入生油一兩點。攪勻送下。無時。

黑金散

治虫煩擾亂。服之煩已。得睡爲驗。

漧漆﹝一兩﹞肉桂﹝半兩﹞艸豆蔻仁﹝一分﹞石橊根﹝三錢﹞雄黃﹝一分研﹞

上都於一瓦器中燒存性。研爲極細末。每服一字或半錢。研麝香少許。煎粟米飲調下。

黃金散

專治吐痢後虫動。

漧漆﹝一兩揀煙盡﹞白蕪荑﹝去扁半兩﹞肉豆蔻﹝面裹煨去面半兩以上先爲末﹞雄黃﹝三分研水飛﹞

上研拌勻細。每服半錢。煎蔥白湯入生油一二點同調下。須調令勻。熟卽得。如藥冷。再上火溫服。不拘時候。

胡粉丹

治蟯虫發動。甚者成痔漏疥。

大棗﹝五十个蒸熟取肉去皮核﹞水銀﹝半兩二味同研勻細成膏﹞胡粉﹝一兩研﹞雄黃﹝半兩研水飛﹞

上同入棗膏研勻。丸黍米大﹐每服十粒。煎苦楝根湯送下。無時。

皮散

治蟯虫耗損气血。已成痔者。

皮﹝一兩燒灰﹞鱉甲﹝一兩酥炙黃去裙﹞蛇蛻皮﹝一兩燒灰﹞露蜂房﹝半兩燒灰﹞

上爲細末。入麝香末一錢拌勻。每服半錢。米飲調下。無時。

棕櫚散

治如前。

棕櫚﹝一兩燒灰﹞荊芥穗﹝一兩﹞側柏﹝一兩炙黃﹞牛膝﹝去蘆半兩﹞枳殼﹝去穣麩炒黃半兩﹞

黃﹝半兩﹞

上爲細末。每服半錢。米飲調下。乳食前。

神蟾谷精丹

治諸病有虫下如絲。或如馬尾。甚者便至危殆。

幹蟾﹝三枚五月五日取者酥炙黃﹞谷精艸﹝三兩入一瓶內鹽泥固封慢火通赤﹞胡黃連﹝半兩﹞皂角﹝三寸燒灰﹞瓜蒂﹝半兩﹞母丁香﹝半兩以上先爲末﹞粉霜﹝一分研﹞蘆薈﹝一分研﹞麝香﹝一分研﹞

上同拌勻。以豬膽汁和丸黍米大。每服十粒。溫米飲下。無時。

卷十三

食气積癖論

小兒積聚癖癥者。其證不同。積聚乃气之所患。又不與治。脾胃旣已虛冷。飲食先已不化。乳哺再稍失宜。

卽便乃成傷也。其候身體壯熱。口中气溫。面黃腹脹。目無精光。或白睛多。喜睡。四肢垂。畏食肚熱。大便酸臭。或爲吐瀉。水穀不消。須宜穩藥克化。不可便行藥取轉。小兒气實。脾胃壯者。患之有漸。若气怯脾胃弱者。但稍失調養。便成傷也。昔錢乙治黃承務子二歲。因傷食而瀉。他醫與止之﹐十餘日便靑白。乳不消。身涼。加哽气昏睡。醫謂困篤而召乙。乙先與益黃散補肺散。三日而身溫不哽气。後以白餅子微下之。復與益脾散。而痢止得安。或問何以其然。乙曰。此本脾虛傷食而作痢。初不與下之。畱連十餘日。上實下虛。脾气弱則引肺亦虛。脾肺子母故也。今先補脾府。病退身溫。不哽气是也。然後下其所傷。又問旣有所傷。何不先下而後補。乙曰。糞靑白爲虛冷。若先下之。必大虛也。故先實而後下。則不虛矣。後更與補之乃安。此乃治所傷也。若傷重而不與急治。則停滯畱結而爲癖癥。其候與食傷相似。而更加困重。及一向不食。但微飲少乳。或渴而飲水。時作寒熱。亦與潮熱相似。昔錢乙治曹宣徳子三歲。病面黃時發寒熱。不食而微飲乳。及飲水不止。眾醫以爲潮熱。用退熱藥不愈。又用止渴藥反吐。請乙至。乙曰。此乃癖也。與白餅子下之。後補脾。乃以消積丸磨之。果愈。或問何以故。乙曰。不食但飲水者。食伏於胃脘。內不能消。致令發渴。服止渴藥吐者。藥衝於脾。

气逆不得下故也。下之乃愈。又錢乙論小兒癖癥。由乳食不消。伏在腹中。乍涼乍熱。飲水不止。或喘而嗽。與潮熱相似。不早治之。必成疳勞。以其有癖癥。則令兒不食。致脾胃虛而發熱。故引飲也。飲多則蕩滌腸胃。亡矢津液。脾胃不能傳化水谷。脈沈細。益不能食。遂漸羸瘦而成疳也。錢乙所用之方。本集載之。及脾胃虛冷。米谷不化下痢者。已具於前瀉門之下外。合用諸方敍後。

半兩丸

治五積六聚。巴豆去皮。大戟銼碎各半兩。二味同入銚內。油炒焦黃爲細末。糊丸麻子大。每服三丸。量虛實大小加減與服。臨臥米飲下。乳食前。

三稜汁

治諸气積气聚气癖。以京三稜取汁。作羹粥米麵任爲。與乳母食之。每日取棗大與兒喫。大者漸加之。又治十歲以下至百日。無辜疳癇諸癖。神妙大效。功不可述。

三稜煎丸

治气積气聚气塊癖。水气奔豚。腎餘五嗝五噎。及一切气滯凝結。

京三稜﹝炮﹞蓬莪術﹝炮各四兩洗淨﹞芫花﹝一兩去枝梗﹞

上將前二味入瓷瓶內。以米醋五升浸滿。封閉瓶口。用炭火攢煮之。度量微幹時取出。以余醋炒芫花。至醋盡藥幹爲度。同前二味銼。焙榦爲末。醋煮糊丸綠豆大。每服三五丸。生薑鹽湯下。乳食前。更量大小加減。

姜橘丸

治乳哺失宜。脾胃不和。以好陳橘皮不拘多少。極陳者尢妙。洗淨去白。焙漧爲細末。每五兩入生薑末三兩和勻。煉蜜丸麻子大。每服三四十丸。米飲下。無時。更量大小加減與服。

調中散

治乳哺冷熱失宜。脾胃不和。

木香﹝一兩銼﹞人參﹝去蘆一兩﹞靑皮﹝去穣一兩﹞丁香﹝半兩﹞白術﹝半兩﹞白茯苓﹝半兩﹞

大腹皮﹝半兩銼﹞甘艸﹝半兩炙﹞

上爲細末。每服一錢。水一小盞。入生薑三片。煎至五分。去滓服。無時。

益胃丹

治如前。

當歸﹝去蘆洗焙﹞木香白術沈香﹝各半兩銼﹞白芍藥﹝銼﹞人參﹝去蘆銼﹞蓬莪術﹝炮銼﹞

縮砂仁﹝各一分﹞

上爲細末。麵糊和丸黍米大。每服十粒。麝香湯送下。無時。

楠木汁

治胃冷。正气。以楠木皮煎汁服之。

益兒丸

治胃冷气不和。食不消化。亦治疳气。

神曲﹝炒黃﹞白蕪荑﹝去扇炒各一兩﹞宣連﹝去須二兩﹞陳皮木香﹝各半兩﹞

上爲細末。豬膽汁和藥末成劑。再入膽內系口定。以漿水煮數沸。取汁和丸綠豆大。

每服一二十丸。米飲下。腹脹木瓜湯下。無時。﹝一方有沒石子蘆薈各一兩﹞

益脾散

治脾胃虛冷。腹痛不利。全不入食。

陳皮﹝一兩﹞靑皮﹝去穣半兩﹞訶子肉﹝半兩﹞甘艸﹝半兩銼炒﹞丁香﹝二錢﹞幹山藥﹝三兩﹞

上爲細末。每服二錢。水一盞。入生薑二片。棗一个。同煎至五分。去滓溫服。無時。

消食丸

治傷飽乳食不化。壯熱腹脹疼痛。

木香﹝半兩﹞枳殼﹝去穣麩炒黃﹞當歸﹝去須土﹞代赭石﹝火紅米醋淬不計徧數以手撚得碎爲度﹞

朱砂﹝研水飛各半兩﹞巴豆﹝一分取霜﹞

上爲細末。糊丸黍米大。一歲兒一丸。溫水下。乳食前服。

大麥麵

治乳食過飽。煩悶腹脹。但欲睡。以大麥生面水調服一錢。如無。麥亦得。如無。只用白面炒微香。調服一錢。小兒食不知饑飽。但燒鼠屎二枚。爲末服之。

香橘丸

治宿食不消痰滯。

木香陳橘皮﹝各半兩﹞牽牛子﹝炒黃取末一分﹞白術﹝一分﹞艸豆蔻仁﹝一分面裹煨﹞姜黃﹝一分﹞

上爲細末。滴水和丸黍米大。每服十粒。蔥白湯下。大小便祕澀不通。乳食前服之。

惺惺丸

治宿食不化。心腹脹滿。身熱不思乳食。

靑皮﹝溫湯浸軟去穣焙漧一兩﹞胡黃連﹝一兩﹞蓬莪術﹝一兩炮﹞巴豆﹝取霜半錢﹞

上爲細末。麵糊和丸黍米大。每服三五丸。乳汁下。大者白湯下。量大小加減。乳食前。

國小麝煎丸

治宿滯不化。滿悶身熱。

烏梅﹝一个去核﹞巴豆﹝二个去殼並心膜﹞丁香﹝三个﹞胡椒﹝四个﹞

上爲末。醋糊爲丸芥子大。每服三四丸。米飲下。臨臥。

消乳丹

治傷乳凝滯。能磨積化疳。大妙。

蝦蟆﹝十个燒灰﹞木香﹝一兩﹞蓬術﹝一兩炮﹞靑皮﹝一兩去穣﹞靑黛﹝一兩﹞肉豆蔻﹝面裹煨去面一兩﹞膩粉﹝二錢﹞續隨子﹝一分炒﹞麝香﹝少許﹞

上爲細末。麵糊和丸黍米大。每服五七丸。乳汁下。無時。

蠍梢丸

治乳食所傷。涎痰壅滯。諸般積聚。急驚食癇。

黑鉛﹝二錢以水銀二錢結沙子﹞輕粉﹝二錢﹞粉霜﹝二錢﹞天南星﹝一分﹞木香﹝四錢﹞白丁香﹝四錢炒﹞靑黛﹝二錢﹞全蠍﹝二錢去毒﹞乳香﹝一錢﹞巴豆霜﹝半錢﹞滑石﹝二錢﹞麝香﹝半錢﹞腦子﹝半錢﹞

上爲細末。麵糊和丸黍米大。每服五七丸。乳汁或米飲下。治驚風搐搦者。更入天麻白附子各二錢。此藥與千金紫丸同。然爲效更速。

大眞珠丸

治如前。

滑石末﹝三錢﹞輕粉﹝三錢﹞半夏曲末﹝二錢﹞天南星末﹝二錢﹞全蠍﹝七个﹞巴豆﹝十四个去皮膜出油取霜﹞麝香﹝少許﹞

上爲細末。蒸餅和丸綠豆大。一歲兒一丸﹐蔥湯送下。乳食前。

小眞珠丸

治宿食凝滯不消。乳癖積聚。大小便祕澀。腹脹气痞。取磨虛中之積。

木香白丁香﹝直者﹞丁香﹝各半錢﹞滑石末﹝二錢﹞巴豆﹝十四个去皮膜水浸一宿研細爛﹞輕粉﹝半錢畱少許爲衣﹞

上細勻。以濕紙裹陳米飯燒。取中間軟者。和丸麻子大。一歲兒一丸。炮皂子湯放溫送下。挾風熱祕澀難動者。先服涼藥一服。乳癖者。量虛實加減丸數。隔日臨時更服。

蔥湯丸

治諸般積癖。腹脹腮腫。

天南星末﹝二錢﹞白附子末﹝二錢﹞滑石末﹝二錢﹞全蠍﹝七个﹞輕粉﹝二錢﹞朱砂﹝一錢半研﹞巴豆﹝十四个去皮心膜出油盡取霜﹞

上爲末。麵糊和丸黍米大。每服三五丸。蔥湯送下。臨臥服。

水晶丹

治一切積癖。及百物所傷。

天南星﹝一錢﹞滑石﹝一錢﹞水銀粉﹝半錢﹞蕪荑仁﹝去扇半錢﹞巴豆﹝十四个去皮膜取盡油畱霜﹞

上爲細末﹐爛飯和丸綠豆大。每服二三丸。生蔥湯送下。服時須令空心。不可與乳食。俟稍饑。臨臥服。痢過。忌生冷粘膩硬食果子等物。以藥補之。

北亭丸

治一切積癖。黃瘦吐食。

北亭﹝一錢末疑卽北庭砂﹞朱砂﹝一錢末﹞膩粉牙硝﹝一錢﹞巴豆﹝二十一个取霜﹞

上同勻細末。用蒸餅劑裹藥煨熟。去焦硬者。取中心軟處。近藥潤者。用藥和劑。如硬。滴入水得所。丸綠豆大。每一歲兒一丸。荊芥湯下。乳食前。

消堅丸

取積癖。下交奶隔實。消食乳癖。

砂﹝一錢末﹞水銀沙子﹝兩皂子大﹞明膠﹝五錢末﹞巴豆霜﹝一錢﹞輕粉﹝一錢﹞細墨﹝少許﹞

上同爲細末。麵糊和丸麻子大。一歲兒一丸。倒流水下。食後。

神妙丸

取虛中積滯。化痰涎乳癖。

白丁香﹝半錢﹞朱砂﹝一錢水飛﹞澱粉﹝半兩﹞粉霜﹝一錢半﹞輕粉﹝一錢﹞麝香﹝少許﹞

上爲末。粟米飯和丸黍米大。撚作餅子。火炙紫色。粟米飲下一餅。乳食前。

妙香丸

取虛中積。及治發寒熱。心腹脹滿疼痛。

辰砂﹝一兩水飛﹞牛黃龍腦麝香﹝各一分﹞金箔﹝十四片﹞粉霜膩粉﹝各一分﹞蠟﹝二兩﹞

巴豆﹝一百二十粒去皮膜出油盡爲霜﹞

上於銚子內先熔化蠟。入巴豆霜拌勻。及入諸藥攪勻和劑。量大小虛實。旋丸麻子大。每丸米飲下。要藥勢緊者撚藥褊。若兒大或疾重者加之。皆用鍼刺藥餅作孔。以行藥力。如取積癖。丸綠豆大。治吐逆。下胸中虛煩積滯。尢妙。

靈砂丹

取虛中積滯。及治臟腑虛滑。久經取轉。裏急後重。久積惡痢。或暴瀉不止。神效無比。

通明辰砂﹝顆塊有墻壁者一分﹞通明砂﹝一錢各研細﹞

上拌研細。用蠟半兩。先於盞內熔化成汁。以去皮全者巴豆二十一粒入內。煎至紫色。漉巴豆出。研細。與上二味拌勻。將蠟用三分中取一分。再熔成汁。傾藥於內。急攪令勻。下火凝冷。刮出成劑。瓷盒貯之。如用卽取HT3丸。綠豆大。濃煎甘艸湯。放冷送下。臨臥時服。久積病大者。藥隨病共下。小可病輕者﹐不動便安。治暴瀉惡痢。濃煎艾湯。先呷三五口﹐候冷下藥。治水瀉者。冷水下。兒大稍增丸數。

蒜貼膏

治乳癖。石燕子半夏各等分。爲末。用蒜一頭杵爛。攤在舊緋絹帛子上。比兒患處大小。剪作靨子。摻藥上。貼患處。候病兒口鼻中蒜气時。揭去帛子。作效。更不得喫藥。

神應散

治如前。

硫黃﹝栗子大一塊﹞硼砂﹝栗子大一塊﹞訶子﹝一个去核﹞密陀僧﹝栗子大一塊﹞

上爲細末。每服半錢。乳汁調下。服了時。就有癖處臥少時。當取下黑物效。

丁香餅子

治如前。

大丁香﹝二錢﹞密陀僧﹝二錢研﹞木香﹝一錢半﹞硫黃﹝一錢半﹞白丁香﹝一錢揀直兩頭尖者﹞

砂﹝半錢研﹞甘艸﹝一錢半炙﹞麝香﹝少許﹞

上爲細末。湯浸蒸餅丸綠豆大﹐撚作餅子。每服二餅。乳香生薑湯下。乳食前。

軟銀丸

治如前。

水銀﹝一錢用鉛一錢結沙子﹞續隨子﹝四十九个去殼﹞白丁香末﹝一錢﹞膩粉﹝一錢﹞鷹糞白﹝末一錢﹞巴豆﹝十四个去皮膜出油盡﹞

上爲細末。棗肉和丸綠豆大。一歲兒一丸。溫水下。乳食前。

丁香散

治如前。

黑丁香﹝七个﹞密陀僧硫黃白丁香﹝各一分﹞肉豆蔻﹝一个面裹煨去面﹞

上爲細末。每服半錢。溫水飲調下﹐乳食前。

白丁香散

治如前。

白丁香﹝十四个直者﹞石燕子﹝一个火瘦者乃是雄﹞硫黃﹝一皂子大﹞膩粉﹝十个﹞密陀僧﹝半兩﹞黑丁香﹝二十一个﹞

上爲細末。每料分作十服。用面絲湯調下。或煮麵湯亦得。服了取下如蝦蟆胎之類惡物是效。

三稜散

治奶癖結實。服藥不瘥。

京三稜﹝一兩炮銼碎﹞鱉甲﹝一兩酥炙去裙﹞赤茯苓﹝去黑皮一兩﹞白術﹝半兩﹞木香﹝半兩﹞枳殼﹝麩炒去穣半兩﹞

上爲細散。每服一錢。水一盞。入生薑五片。煎至五分。去滓溫服。時時與也。

聖餅子

治乳癖疳瘦。

粉霜﹝一錢﹞砂﹝一錢﹞膩粉﹝五个﹞石燕子﹝一个火﹞玄胡索﹝三个去皮﹞巴豆霜﹝一錢﹞

上爲細末。入生面一大錢拌勻。滴水和劑。分十二處。撚作餅子。用刀上爆熟。每服一餅。煎皂子湯下。

鼠肉汁粥

治諸癥。以鼠肉煮汁。作粥與食。

聖效丹

治癥結癖積久不瘥。

當歸﹝去蘆土一兩﹞木香﹝一兩﹞桂心﹝一兩﹞甘遂﹝一兩慢火煨黃色﹞朱砂﹝一兩研水飛﹞京三稜﹝半兩炮乘熱銼﹞鱉甲﹝半兩塗酥炙黃焦去裙﹞蕤仁﹝一分湯浸去皮研﹞麝香﹝一分研﹞巴豆﹝二十一个去皮心膜絹袋盛好酒煮一宿研﹞

上爲末。拌勻細研。用黃蠟六兩。慢火熔化。入藥攪勻成膏。丸黍米大。一歲兒一粒。二三歲者二粒。四五歲者三粒。六七歲者五粒。溫米飲下。乳食前。

大腹湯

治癥癖腹脹。小便不痢。

大腹皮﹝一兩銼炒﹞檳榔﹝半兩﹞枳殼﹝麩炒去穣半兩﹞人參﹝去蘆半兩﹞知母﹝半兩﹞陳皮﹝半兩去白秤﹞甘遂﹝一分慢火煨令黃﹞

上爲細末。每服一錢。水一小盞。煎至五分。去滓放溫服。無時。

治幼小胎中宿熱。乳母飲食粗惡。及多辛苦。乳汁不起。兒乳哺宿滯。不爲肌膚。心腹痞滿。萎黃瘦瘠。

四肢痿。服之充悅。

芍藥﹝二兩半﹞大黃人參﹝去蘆各一兩﹞柴胡﹝去蘆二兩﹞鱉甲﹝酥炙去裙﹞茯苓﹝各一兩半﹞甘艸﹝半兩﹞漧薑﹝半兩有熱者去漧薑用枳實麩炒﹞

上爲末。煉蜜和丸大豆大。一歲以下兒服一丸。上者二丸。乳服。

牛黃鱉甲丸

治幼小癖實壯熱。食不消。中惡忤气。

牛黃﹝半兩﹞鱉甲﹝酥炙去裙﹞麥曲﹝炒﹞柴胡﹝去蘆﹞枳實﹝麩炒﹞大黃﹝煨﹞芎﹝各一兩﹞濃朴﹝去皮姜制﹞茯苓桂心﹝不見火﹞芍藥漧薑﹝各半兩炮﹞

上爲末。煉蜜爲丸如小豆大。以意量大小與服。日二服。無時。

丁香散

治小兒奶癖。一服取效。不動臟腑。不損胃气。

舶上硫黃﹝一棗大塊﹞丁香﹝二十一个﹞密陀僧﹝一棗大﹞

上研細。量大小。臨臥以荊芥湯調下。來日下黑物。乃病故也。永不再發。

治小兒乳癖。脇下結塊不消。

膩粉﹝一錢﹞雄鼠糞﹝一分微炒兩頭尖者是。﹞

上同研勻細。去皮棗肉和丸粟米大。新汲水下一丸。取下惡物是效。更量大小虛實用之。

治小兒閃肭成癖。腹大痞滿。以鸛雀腳骨及嘴煮汁服之。亦可燒灰存性。研爲末。飲服。

治小兒積癖。發黃羸瘦。及生瘰。以生林擒杵爛。醋和敷上。若癖移則就敷之。以苦瓠未破者。煮令熟。

解開熨之。亦入熱湯在內熨之。

治小兒乳癖橘皮﹝揀淨﹞靑皮﹝去穣﹞牽牛﹝各一分三味並爲末﹞

上用蒜一顆。每瓣入巴豆一粒。煨熟去巴豆。研如泥。和藥末豌豆大。朱砂爲衣。每服一丸。細嚼。酒送下。一方用蒜去靑皮。同巴豆研爛和丸。臨臥冷茶淸下一丸。更量大小加減。乳食前。

卷十四

心腹痛論

小兒心腹痛者。由臟腑虛而寒冷之气所幹。邪气與藏气相搏。上下衝擊。上則爲心痛。下則爲腹痛。上下俱作。心腹皆痛。更有一證。發則腹中撮痛。幹啼無淚。腰曲背弓。上唇幹。額上有汗。此名盤腸內弔之痛。亦由冷气入髒所爲也。今敍諸方於後。

木香丸

治心腹痛及脾痛。

木香﹝一分﹞肉桂﹝一分﹞茯苓﹝去黑皮半兩﹞檳榔﹝半兩﹞當歸﹝去蘆一分醋浸一宿炙令黃焦﹞

上爲細末。酒糊丸黍米大。每服五七丸。柳枝湯下。不拘時候。

蓬莪術散

治气刺心腹痛。

上以蓬莪術炮熟透。銼杵﹐羅爲細末。每服一錢。熱酒調下。無時。

寬中湯

治心腹疼痛不可忍。悶亂啼哭不止。

良姜木香﹝各半兩﹞丁香桔梗﹝去蘆﹞靑皮﹝去穣炒黃﹞甘艸﹝炙各一分﹞

上爲細末。每服半錢。溫酒調下。無時。

當歸木香丸

治如前。

當歸﹝去蘆一兩﹞蓬莪術﹝一兩炮銼﹞木香﹝半兩﹞人參﹝去蘆半兩﹞桂心﹝半兩不見火﹞黑牽牛﹝一錢炒微黃﹞

上爲細末。麵糊和丸黍米大。每服十丸。生薑湯下。無時。

當歸丸

治腸胃冷襲而痛。啼哭不休。當歸去蘆芍藥等分。爲細末。

麵糊和丸綠豆大。米飲湯下。不拘時候。

乳香湯

治如前。

木香五靈脂﹝去砂石﹞乳香﹝各一錢別研﹞天南星﹝取中心末一錢﹞

上爲細末同研勻。每服半錢。水半鐘。生薑一片。煎至三分。去滓溫服。無時。

溫胃丸

治腹痛哭不止。

人參﹝去蘆一兩﹞白術﹝一兩﹞木香﹝一兩﹞良姜﹝半兩﹞五味子﹝半兩﹞當歸﹝半兩﹞

上爲細末。麵糊和丸黍米大。每服十丸。米飲湯下。無時。

橘香丸

治如前。

靑皮﹝去穣一兩炒﹞吳茱萸﹝揀淨一兩﹞木香﹝一兩﹞當歸﹝去蘆一兩﹞漧薑﹝半兩﹞丁香﹝半兩﹞

上爲末。每服一錢。水八分。生薑二片。煎至五分。去滓稍熱服。無時。

烏藥散

治乳母冷熱不調。敗壞乳汁。因以飼兒。致兒心腹疼痛。或時下痢。但令乳母服藥。調和乳汁哺兒。

香附子﹝炒去毛﹞良姜赤芍藥烏藥﹝各等分﹞

上爲細末。每用一大錢。酒水各半盞。煎至六分。去滓溫服。無時。兒能服藥者。兼與之。

鯉魚腸

治腸胃中有瘡。而作疼痛。以鯉魚腸煮食之。

鉤藤膏

治盤腸內弔腹痛。

好乳香﹝研﹞沒藥﹝研﹞木香姜黃﹝各四錢﹞木鱉子仁﹝二十个﹞

上爲細末。煉蜜爲劑收之。一歲兒半皂角子大。煎鉤藤湯化下。無時。量大小加減。次用魏香散。

魏香散

以溫水化阿魏一錢。去砂石。浸蓬莪術半兩。一晝夜取出。焙漧爲細末。每服半錢。煎米飲紫蘇湯調下。空心服。

阿魏丸

治盤腸弔痛。日夜叫啼不止。以阿魏爲末。用大蒜半瓣。火炮熟。研爛和末。丸麻子大。每服五六丸。煎艾湯送下。無時。

乳香蠍梢丸

治盤腸內弔。痛不可忍。

乳香﹝一錢半別研﹞蠍梢﹝十四个﹞沒藥﹝半錢﹞沈香﹝一錢半﹞

上爲細末。煉蜜和丸黍米大。嬰孩三丸﹐一歲兒五丸。三歲兒七丸。乳香湯下。不拘時候。

桃符丸

治如前。

銀朱﹝一錢研﹞乳香﹝一錢研﹞大蒜﹝一瓣煨熟研爛爲膏﹞

上前二味和勻。入蒜膏再研。硬軟得所。丸綠豆大。每嬰孩三丸。半歲五丸。一歲七九。二三歲九丸。薄荷湯下。無時。

卷十四

腹脹論

小兒腹脹。有虛有實。﹝或因吐瀉。或因乳食﹞動於脾胃。致脾胃虛而气攻所作也。實者悶亂喘滿。治可下之。錢乙用紫霜丸白餅子。虛者不喘。治不可下。又不可以丁香木香橘皮豆蔻大溫藥治之。以脾胃虛。气未出。故𨿽腹脹而不喘。只好用藥。使上下分消其气則愈。錢乙用塌气丸。若誤下之。則脾虛。气上附肺而行。脾肺子母皆虛也﹐肺主目胞腮之類。脾主四肢。色黃虛甚。則目胞腮頰四肢黃色而腫。錢乙用塌气丸。若虛气已出。附肺而行。卽脾胃內弱。每生虛气。入於四肢面目矣。小兒易爲虛實。脾虛則不受寒溫。服寒則生冷。服溫則生熱。當識此勿誤也。胃久虛熱。多生疸病。或引飲不止。脾虛不能勝腎。隨肺气上行於四肢。面目腫若水狀。腎气浸浮於肺。卽大喘也。錢乙亦用塌气丸。未愈漸加丸數。病愈後面未紅者。虛衰未復故也。若治虛腹脹。塌气丸未愈。腹中有食積法。糞小便黃。時微喘。脈伏而實。飲水能食者。亦可不。蓋脾初虛而後有積法也。所治宜先補脾。後與下之。下後又復補脾。卽愈也。若不先補而便下之。則大虛矣。又不可補肺。恐生虛喘也。錢乙所用方。本集載之外。敍諸方於後。

家寶塌气丸

治小兒啼哭未定。或气息未調。遽以乳飲。或寒冷相干。腹脹气急。乳食不化。

巴豆﹝十片﹞胡椒﹝十粒﹞丁香﹝十个﹞靑皮﹝十个湯浸一宿令軟去穣﹞

上將靑皮每个入巴豆一片。胡椒一粒。丁香一个。裹了。以麻綫纏定。都裹十个畢。頓鍋內。入釅醋一碗。

煮至醋幹。取出細切。同諸藥焙榦爲末。粟米糊和丸粟米大。每三歲下兒二三丸。上者五丸。五歲兒七丸。七歲兒十丸。米飲湯下。無時。

褊銀丸

治痰涎气壅。膈實上熱。乳食停滯。腹脹喘急。

巴豆﹝去殼半兩取霜﹞好墨﹝八錢研﹞麝香﹝半錢研﹞水銀﹝半兩用鉛二錢半結沙子﹞

上將巴豆霜與墨再研勻。次入沙子麝香。又拌研至細勻。以陳米粥和丸綠豆大。撚褊。一歲兒一丸。二三歲三丸。煎薄荷湯放冷送下。不得化破。食後服。

濃朴丸

治風冷。寒邪客於臟腑。腹脹滿悶。气不宣通。

濃朴﹝去粗皮一兩姜制﹞丁香﹝一兩﹞木香﹝一兩﹞白術﹝一兩﹞靑皮﹝去穣半兩﹞牽牛子﹝一錢炒﹞

上爲細末。煉蜜和丸黍米大。每服十丸。煎陳皮湯下。無時。

分气丸

治腹脹腹痛。

巴豆﹝十个去殼皮膜出油盡﹞木香﹝一錢﹞附子﹝一个重半兩炮去皮臍尖﹞

上爲細末。麵糊和丸麻子大。每服三二丸。熟水送下。

又方

治腹脹。﹝又名塌气丸﹞

蠍﹝半兩﹞胡椒﹝一兩﹞木香﹝半兩﹞巴豆﹝一分去殼皮膜出油盡﹞

上爲細末。麵糊和丸黍米大。每服三五丸。蔥白湯下。無時。

胡粉鹽

治腹脹。以胡粉鹽炒色變。以摩腹上。或以車轂中脂和輪下土作丸。吞之。

韭根汁

治如前。杵韭根汁。和豬脂煎服。或燒父母指甲灰。乳頭上飲。

半夏丸

治腹脹。及暴腹脹欲死。以半夏隨多少。火炮爲細末。酒和丸粟米大。每服三五丸。兒小者乳汁下。大者生薑湯或米湯下。未瘥加之。日二服。只用末貼臍。亦佳。

又方

治心腹脇肋脹滿。煩悶欲死。以雞子殼燒末。酒服一錢或半錢。

塌气丸

治脾胃气虛。腹脹滿悶。

全蠍﹝一錢﹞黑牽牛﹝四錢一半炒熟一半生用﹞蘿卜子﹝四錢一半炒熟一半生用﹞陳皮﹝二錢去白﹞

靑皮﹝去穣二錢﹞京三稜﹝二錢炮銼﹞蓬莪術﹝二錢炮銼一方生用﹞

上爲細末。麵糊和丸蘿卜子大。每服一二十丸。生薑湯下。無時。

塌气丸

治腹脹气滿如腫。

胡椒﹝半兩﹞甘遂﹝一分﹞黑牽牛﹝一兩炒﹞木香﹝一錢﹞

上爲細末。麵糊丸綠豆大。每服五七丸。姜湯送下。無時。

塌气丸

治脾虛腹脹。或面目四肢發腫。﹝此方便是錢乙集中方也﹞

胡椒﹝一兩﹞蠍尾﹝半兩去毒﹞

上爲細末。麵糊和丸粟米大。每服五七丸。至一二十丸。陳米飲下。無時。量大小加減。一方有木香一錢。

一方全蠍一枚。胡椒十粒。同爲末。一剜耳。米飲調下。

五百丸

治气虛腹脹。

郁李仁﹝別研﹞胡椒丁香黑牽牛蘿卜子﹝各一百粒﹞

上爲細末。蔥汁和丸綠豆大。每服三五丸。兒大加之。煎蔥湯下。無時。

白術膏

治脾胃不和。腹脹气痞。小便不利。

白術﹝半兩﹞白茯苓﹝去黑皮一分﹞人參﹝去蘆一分﹞滑石﹝一分﹞澤瀉﹝半兩﹞

上爲末。煉蜜和丸。每用皂子大。米飲化下。無時。

豆蔻散

治腹脹煩渴。小便少而吐瀉。

硫黃﹝一分﹞白滑石﹝三分﹞丁香﹝半分﹞肉豆蔻﹝面裹煨半分﹞

上爲細末。每服一字或半錢。米飲調下。無時。

托養丸

治陰陽气痞不通。腹脹膨悶。嘔吐煩渴。手足時厥。

硫黃水銀﹝各半兩同研不見星﹞附子﹝炮去皮臍﹞木香當歸﹝去蘆洗焙各半兩﹞大黃﹝一兩濕紙裹慢火煨熟﹞

上爲末拌勻。煉蜜和丸櫻桃大。每服一丸﹐生薑湯化下。無時。

木香丸

治小兒气脹。腹滿不下食。能去惡气。木香訶黎勒煨去核。等分爲末。以沙糖水煮糊和丸綠豆大。每服一二十丸。米飲下。無時。

葛根汁

治小兒熱气。痞滿腹脹。以生葛根杵爛。絞汁飲下。

桂心丸

治小兒飲雜果。腹脹气急。以桂心爲末。飯和丸綠豆大。熟水下五丸。未瘥再服。不拘時候。

治小嬰腹中脹滿。或未能服藥者。以晚桑葉不拘多少。濃煎湯。燻下部。通手時淋洗肚腹。

治小兒腹脹滿急。不能服藥。以生薑煨熱﹐綿裹內下部。冷卽易。

賺气丸

治小兒腹脹。

丁香﹝一錢﹞蘿卜子﹝半兩用巴豆一分拍破同炒至黑色去巴豆不用﹞

上爲末。水浸蒸餅心和丸綠豆大。每服五丸。橘皮湯下。無時。

治小兒上熱痞悶。气壅脹滿。以葛根搗汁。量大小輕重與服。

卷十四

腫病論

小兒腫病有二。一者气腫。因脾胃虛而气攻腹。腹脹誤行轉藥下之。致虛气上附於肺。行入四肢面目而作腫也。疳气亦然。二者水腫。因上焦煩渴。飲水無度。脾胃虛而不能約制其水。腎反乘脾。土隨水行。上附於肺。肺主皮膚。脾主四肢。故水流走於四肢皮膚而作腫也。甚則腎水浸浮於肺。則生大喘。爲難治也。

款肺散

治小兒風痰。咳嗽喘气逆嘔吐。面目浮腫。

白僵蠶﹝五兩湯洗去灰絲並頭足焙漧﹞玄胡索﹝去皮三兩生﹞

上爲細末。每服一字或半錢。煎淡齏汁放溫調下。如嬰孩。乳汁調半字。不拘時候。

熊膽丸

治小兒疳气。體瘦肚腫喫水。

熊膽雄黃﹝研水飛﹞佛頭靑﹝各半兩入麝香少許同研細﹞桂心人參﹝去蘆各一錢爲末﹞

上拌研勻。糯米粥和丸綠豆大。每服五七丸。米飲下。食後。

檳榔丸

治小兒疳气腹脹。四肢腫滿。气急喘悶。小便不利。

檳榔木香﹝各二錢﹞靑皮姜黃﹝各一兩﹞蘿卜子﹝炒﹞牽牛子﹝各取末七錢半﹞

上爲末。糊丸黍米大。生薑湯下。二三十丸。食後。

緋綬丸

治小兒疳气。黃瘦肚大。手腳浮腫。飲水不休。

川楝子﹝去核﹞川芎﹝各二錢﹞橘皮﹝四兩去穣﹞龍膽﹝去蘆二兩﹞巴豆﹝十四个去皮膜將陳皮龍膽同巴豆炒焦黑時去巴豆不用﹞

上四味爲末。糊丸麻子大。朱砂爲衣。每服十五丸或三十丸。米飲下。腹脹陳皮湯下。食後。

治小兒手足身體浮腫以小便溫暖漬之。大良。

又方

治如前。以巴豆五十个﹐去皮心。水三升。煮取一升。綿蘸拭病上。隨手卽消。

治小兒渾身頭面及陰囊虛腫以使君子一兩。去殼。用蜜半兩。炙盡爲細末。每服一錢。米飲調下。食後。只三服效。

內消丸

治小兒頭面手腳虛腫。

靑皮﹝五个湯泡去穣﹞巴豆﹝七个去殼﹞木香﹝一錢炮﹞防己﹝一錢半﹞丁香﹝十四个﹞

上先以靑皮巴豆銚內同炒。至巴豆蒼黑。去巴豆不用。將靑皮諸藥爲細末。蒸餅和丸麻子大。每服三五丸。

量大小加減。男孩兒煎陳米湯下。女孩兒煎艾葉湯下。七八歲者十丸。不拘時候。

紅粉散

治渾身虛腫。气喘不食。

朱砂﹝一錢﹞檳榔﹝一錢﹞輕粉﹝半錢﹞

上爲末。每服一字或半錢。薄荷煎湯調下。一服利。止後服。用家寶觀音散。或人參散調補。忌生冷堅硬之物。

通艸散

治一身黃腫透明。

通艸﹝蜜塗炙榦爲末﹞木豬苓﹝去黑皮爲末各等分﹞

上爲細末。再入研細。去土地龍麝香少許。每服半錢或一錢。米飲調下。神效。亦治腎腫。

聖餅子

治气腫。大戟子半兩。甘遂末一分。牽牛末一兩。共拌勻。每用半錢。以白面半錢。水和作餅子。

如錢大。煮令熟。放冷細嚼。姜湯下。小者一餅。大者二餅。食前。

金華散

治水气腫滿。通身明亮。

大黃末﹝四錢﹞牽牛末﹝三錢﹞朴硝﹝研末八錢﹞巴豆肉﹝五个研﹞

上同拌勻。每服一字。生薑蜜水調下。﹝此方猛烈。斟酌所宜﹞

葶藶丸

治水气腹腫。小便澀滯。以葶藶子半兩微炒。杵如泥﹑入棗肉再杵。和丸綠豆大。每服五丸。棗湯下。空心晚後。

郁李仁丹

治一切諸腫。

郁李仁﹝半兩湯浸去皮微炒﹞檳榔﹝半兩﹞牽牛子﹝一錢炒﹞

上爲細末。滴水和丸。每服十粒。煎蔥白湯下。空心服。

海蛤散

治身體腫滿。大小便不利。

海蛤桑白皮﹝各一兩﹞漢防己﹝半兩﹞赤茯苓﹝去黑皮半兩﹞白術﹝半兩﹞甜葶藶﹝紙襯炒紫﹞

川朴硝木豬苓﹝去黑皮各一分﹞

上爲細末。每服一錢。水一盞。煎至五分。去滓溫服。乳食後。

杏仁膏

治小兒卒然面目浮腫。杵杏仁膏敷之。

治小兒渾身虛腫。及頭面陰囊並腫。

木香﹝一錢﹞檳榔﹝一枚銼以茱萸炒去茱萸﹞靑皮﹝一錢以巴豆七个去皮炒去巴豆﹞

上同爲末。每服半錢或一錢。陳米飲調下。食前。

治小兒因瀉痢後。身體虛腫。硫黃一兩。焰硝三錢同研細。蒸餅和丸蘿卜子大。蚌粉爲衣。每服十丸。米飲下。量兒加減。食前。

卷十四

虛羸論

小兒虛羸者。由諸病之後。或誤行轉藥。或吐而痢。致脾胃虛弱。不能傳化穀气。飲食不入。肌膚消瘦。乃成虛羸也。有冷者時時下痢。唇口靑白。有熱者身體溫壯。肌肉微黃。此冷熱虛羸也。錢乙治冷者木香丸。夏月不可服。如有證則少服之。治熱者胡黃連丸。冬月不可服。如有證則少服之。昔錢乙治齊郎中。其人好收藥散施。有子忽患藏熱。齊自取靑金膏三服並一服餌之。服畢。至三更瀉五行。其子困睡。齊言子睡多生驚。又與一服。再瀉數行。加口漧而身熱。齊言尙有其熱。又欲與靑金膏。其妻曰。用藥瀉十來行未安。莫生他病否。召乙看之。乙曰。已成虛羸也。先多煎白術散。時時與服。後用香瓜丸。十日愈。乙又治朱監簿子五歲發熱。腮赤唇紅。煩躁引飲。前醫曰。此心熱也。遂用牛黃丸。及以一物瀉心湯下之。來日加無力而不能食。又下之。乃便利黃沫。召乙看之。乙曰。此心經虛而有畱熱在內。必被涼藥下之。致此虛羸也。乙先用白術散生胃中津液﹐以生犀散治之。朱曰。大便黃沫何如。乙曰。胃气正卽瀉自止。此虛熱也。朱曰。醫用瀉心湯何如。乙曰。瀉心湯黃連一物耳。性寒。多服則利。能寒脾胃也。坐久。前醫至。曰實熱。乙曰虛熱。若實熱何以瀉心湯下之不愈。又加面黃頰赤。五心煩熱。不食而引飲。前醫曰。旣虛熱。何大便黃沫。乙笑曰。便黃沫者。服瀉心湯多故也。乙復與胡黃連丸。愈。乙又治一子夜發熱。曉卽如故。前醫作熱治。以涼藥解之。

不愈。其候多涎而喜睡。醫又以鐵粉丸下之。其病益甚。至五日大渴引飲。唇白不食。召乙看之。乙曰。此肺怯有熱。不可下之。若下之。

則損脾胃。致虛羸也。乃用白術散。更以術一兩。煎藥汁三升。使任意取足服。朱曰。飲多不作瀉否。乙曰。無生水不作瀉。縱瀉亦不作怪也。但不可下耳。朱曰。先治何病。乙曰。止瀉治涎。退熱淸神。皆此藥也。至晚服盡。乙看曰。更可服之﹐又作三升。服盡稍愈。第三日又作三升與服。其子不渴無涎。遂投阿膠散二服而安。以上三證。皆因誤行轉下之藥。亡耗津液。致胃虛發渴不食。而成虛羸。錢乙並先煎白術散與服。以生胃中津液。

得胃气正。然後根據本病爲治也。如齊郎中子藏熱。與香瓜丸。朱監簿子心虛熱。與生犀散胡黃連丸。次子肺怯。與阿膠散。並皆安愈。故閻孝忠云。轉下過多。泄瀉等諸病煩渴者。皆津液內耗也。不問陰陽。煎錢乙白術散。使滿意取足飲之。彌多彌好。今特爲詳而論之。使學人法矣。錢乙所用方。本集載之外。治虛羸諸方。具於後。

丁香黃散

治脾胃虛弱不能食。漸致肌瘦虛羸。

丁香綿黃﹝銼﹞人參﹝去蘆﹞白術當歸﹝去蘆﹞鱉甲﹝塗酥炙焦去裙各一兩﹞胡黃連甘艸﹝炙各半兩﹞

上爲細末。每服一錢。水一小盞。生薑二片。棗一个。煎至五分。去渣溫服。食前。

集香煎

治如前。

丁香沈香木香藿香﹝去土﹞濃朴﹝去粗皮姜制各一兩﹞白術白茯苓白豆蔻﹝各半兩﹞

上爲細末。入研細麝香一錢拌勻。以水一升。蜜半斤。大棗三十枚。生薑二十片。於銀器中慢火熬成膏。去姜棗不用。攪勻。頓當風處陰漧。每用皂角子大。米飲化下。乳食前。

國老丸

治瘦瘠虛羸。少气。以甘艸炙焦黃。杵末。煉蜜和丸綠豆大。每服五丸。溫水下。日三服。一歲兒五丸。以上者七八丸。以意加減。無時。

卷十四

咳嗽論﹝附痰飲上气﹞

夫咳嗽者。內經以爲肺感微寒而所作也。若七八月之間。肺气旺盛之時。病嗽者。其病必實。非久病也。其證面赤痰盛而身熱。治當下之。錢乙用葶藶丸。若病久者。不可下。若十一月十二月嗽者。

乃傷風寒嗽者。風寒從背第三椎肺兪穴入。其證煩悶惡風憎寒。晝輕夜甚。治當汗之。錢乙用麻黃湯。若有熱證。則面赤飲水。涎壅咽喉不利。錢乙兼用甘桔湯。若嗽於五六月間。其病身熱痰盛唾粘。或痰盛不甚喘。面赤或時飲水。錢乙並以褊銀丸下之。若肺盛。嗽而後喘。身熱悶亂而腫。或飲水不飲水者。錢乙用瀉白散。昔錢乙治張氏孫兒九歲。病肺熱咳嗽。前醫以珠犀龍麝牛黃藥治之。一月不愈。其證咳嗽喘急悶亂。飲水不止。全不能食。召乙治之。乙用使君子丸益黃散。張曰。本有熱。何又行溫藥。他醫用涼藥攻之。一月尙無效。乙曰。涼藥久則胃寒不能食。小兒虛不能食。當與補脾。候飲食如故。卽瀉肺經。病必愈矣。服補脾藥二日。其子欲飲食。以瀉白散瀉肺遂愈。張曰。何以不虛。乙曰。先實其脾。然後瀉肺。故不虛也。

又傷風寒咳嗽。無熱證而但嗽者。錢乙用麻黃湯。及化痰藥治之。若肺虛。而嗽有哽气。時時長出。喉中有聲者。此久病當補也。錢乙用阿膠散。昔錢乙治杜氏子五歲。自十一月病嗽﹐至三月未止。始得嗽而吐痰。乃風寒入肺也。風在肺中。故嗽而吐痰。宜以麻黃輩發散。後用涼藥壓之。卽愈。他醫卻以諸藥下之。其肺卽虛而嗽甚。至春三月間尙未愈。乃召錢氏看之。其候面靑而光。嗽而喘促哽气。又時長出气。錢曰。病困十已八九矣。

所以然者。面靑而光。乃肝气旺也。春三月者。肝之位。肺衰之時也。嗽者肺之病。自十一月至三月久。卽肺虛痿。又曾下之。脾肺子母俱虛。復爲之所勝。此爲逆也。故嗽而喘促哽气。長出气也。乙急與瀉靑丸瀉肝後。

與阿膠散實肺。次日面靑而不光。乙又與補肺。其嗽如前。又與瀉肝。未已。而又加肺虛。唇白如練。乙曰。此病必死。不可治也。何者。肝大旺而肺虛絕。肺病不得時。而肝勝之。今三瀉其肝。而肝病證不退。三補其肺。

而肺病尢虛。此不久生。故言死也。此證病於秋者。十救三四。病於春夏者。十難救一。果大喘而死。

又肺气不足。謂寒邪所幹。咳嗽喘滿短气者。治補肺。昔錢乙治李轉運孫八歲。病嗽而喘滿短气。他醫以爲肺經有熱。用竹葉湯牛黃膏治之。三日加喘。召乙治之。乙曰。此肺气不足。復有寒邪。卽便喘滿。當補肺脾。

勿服涼藥。李曰。已服竹葉湯牛黃膏。乙曰。何治也。前醫至曰。退熱退涎。乙曰。何熱所作﹐醫曰。肺經熱而生嗽。嗽久不除生涎。乙曰。本虛而風寒所作。何熱也。若作肺熱。何不治肺。而反調心也。竹葉湯牛黃膏皆治心藥也。

醫有慚色。乙根據所論而治愈。

又咳嗽咯膿血者。肺熱也。錢乙用甘桔湯。若嗽而吐痰涎喘者。先實其脾。錢乙用益黃散。後微下之。錢乙用褊銀丸。涎退卽補肺。乙用阿膠散。昔乙治段齋郎子四歲。病嗽身熱。吐痰數日咯血。前醫以桔梗湯防己丸治之。不愈。涎上攻。吐喘不止。請乙治之。乙下褊銀丸一大服。復以補脾藥治之。或問此子咯血肺虛。何以下之。乙曰。肺𨿽咯血。有熱故也。久則虛痿。今涎上潮而吐。當下其涎。若使不吐涎。便爲甚。蓋吐涎能虛。又生驚也。痰實上攻。亦使發搐。故根據法只宜先下其痰爲順。此治先下後補。與前論先補後下。其意相反者。經以謂病有緩急。治有先後也。治病證如錢乙。所以得聖人之旨趣﹐學人宜爲法耳。嗽而吐靑白綠水者。此胃冷有停飲也。乙用百祥丸下之。嗽而吐痰涎乳食者。此有傷宿滯不化也。乙用白餅子下之。

若久嗽肺虛亡津液者。乙用阿膠散補之。治嗽大法。盛則下之。久則補之。風則散之。更量大小虛實。以意施治。是以愼護小兒。須常著夾背心。𨿽夏月熱時。於單背心上當背更添襯一重。蓋肺兪在背上。恐風寒傷而爲嗽。嗽久不止。亦令生驚。若百內兒病嗽者。十中一二得全。亦非小疾也。

又有停飲作痰者。由兒乳飲失宜。致脾胃不和。停滯其飲不散。畱結成痰。若隨气上干於肺而嗽者。此爲痰嗽。若不嗽者。則肺壅不利。咽塞唾涎。脇腹膈滯。

又脾胃冷熱不調。涎不歸胃。致涎流口角。而無休止。冷者鼻上色靑。及大便靑白。熱者鼻上赤色。及大便赤黃。以上除錢乙所用方。本集載之外。今敍諸方於後。

金華散

治嬰小咳嗽。

郁金﹝半兩﹞防風﹝去蘆及叉枝一分﹞半夏﹝一分﹞巴豆﹝二十一粒﹞皂角﹝一挺﹞

上以水一升。於銀器用煮諸藥。至水漧。去巴豆皂角不用。外三味別用溫湯洗淨。焙漧爲細末。每嬰孩一字。二三歲半錢。四五歲上者一錢。薄荷蜜水調下。不拘時候。

藿香散

治不因風寒所得。肺胃气不和而咳嗽。

藿香﹝去土二十一葉﹞枳殼﹝二片去穣濕紙裹煨令熟﹞蚌粉﹝枳殼大一塊﹞

上爲細末。嬰小服一字。二三歲半錢。蜜水調下。不過二三服安。兒大以意加之。無時。

紫金丸

治諸咳嗽。墜化痰涎。以葉子雌黃不拘多少。研細。入鍋子內。微火中燒令成汁。候冷取出。再研細軟。飲和丸蘿卜子大。熟水下丸二个。臨睡。

杏仁煎

治小兒咳嗽上气。以去皮尖炒黃杏仁一升熟搗。用蜜三合。先入一合。搗令彊。次入一合搗如膏。

又入一合搗熟。每食後用少許。頓兒口中。含化咽之。日三次。無時。

生薑煎

治小兒咳嗽。

生薑﹝一兩﹞漧薑﹝六錢炮﹞桂心﹝一分﹞甘艸﹝四錢炙﹞杏仁﹝去皮梢炒黃一兩﹞款冬花﹝去枝梗﹞紫菀﹝各四錢﹞

上爲末。以蜜一兩。入藥在內。微火上煎之如飴。量大小多少與含化咽。百日兒如棗核大。甚效。

款冬花丸

治小兒咳嗽。日瘥夜甚。初不得息。不能復啼。

款冬花紫菀﹝各一兩半﹞桂心﹝半兩﹞伏龍肝﹝一分﹞

上同爲細末。煉蜜和如泥。每取棗核大。敷乳上。令兒吮之。漸漸令兒飲。一日三次。

麥門冬湯

治初生兒十日上至五十日。卒得謦咳吐乳。嘔逆暴嗽。晝夜不息。

麥門冬﹝去心一兩﹞紫菀﹝去蘆三分﹞甘艸﹝二錢半﹞桂枝﹝半兩﹞

上爲末。每服二錢﹐水一盞。煎至七分。以綿蘸。滴兒口中。晝夜四五徧。仍節乳哺。

五味子湯

治小兒風冷入肺。咳嗽气逆。面靑喘迫。晝夜不息。飲食不下。

五味子﹝去枝梗﹞當歸﹝去蘆各半兩﹞麻黃﹝去節﹞漧薑﹝炮﹞桂心人參﹝去蘆﹞紫菀甘艸﹝各一分﹞細辛﹝去苗半分﹞大棗﹝三枚﹞

上爲粗末。每服二錢。水一盞。煎至半盞。去滓溫服。量兒大小。

人參半夏湯

治小兒痰逆。咳嗽不止。

人參﹝去蘆﹞半夏曲白芷﹝各半兩﹞藿香葉﹝去土一分﹞丁香杏仁霜﹝各半分﹞

上爲細末。每服二錢。水一鐘。生薑五片。陳粟米五十粒。煎至七分。去滓。時時呷服。日三四。忌醋咸炙爆生冷。

款肺散

治小兒風壅痰盛。咳嗽气急。壯熱頰赤。昏憒嘔吐。面目浮腫。乳食減少。

白僵蠶﹝五兩淨洗去絲頭足焙漧﹞玄胡索﹝去皮三兩﹞

上爲末。每服一字或半錢。澹韭汁溫調服之。無時。嬰孩只乳汁調半字。

治小兒咳嗽。聲不出。

杏仁﹝一兩湯浸去皮尖及雙仁者以水一鐘搗取汁﹞紫菀﹝去蘆半兩洗去土爲末﹞

上將紫菀末入杏仁汁中。更入蜜一合。同煎成膏。每服半茶匙。淸粥飲調下。無時。

皂莢豉湯

治小兒咳嗽。以皂莢燒灰。研細末。每服半錢或一錢。豉湯調下。無時。

露蜂房散

治如前。以露蜂房二兩淨洗。去蜂糞塵土。以快火燒爲灰。研末。每服一字。米飲下。無時。

葶藶散

治如前。

甜葶藶﹝半兩炒﹞麻黃﹝去根節一分﹞甘艸﹝一分炙﹞貝母﹝去心炒一分﹞杏仁﹝去皮尖一分炒黃研﹞

上爲細末。每服半錢。水半盞。煎至三分。去渣溫服。無時。

訶子膏

治如前。以訶子一兩。每个分作兩片。甘艸一分。水一大盞。煮至水盡爲度。焙榦爲末。煉蜜和膏雞頭子大。每用一大豆許。薄荷熟水化下。無時。

生薑浴湯

治如前。以生薑四兩。煎湯沐浴。

一撚金散

治風痰咳嗽。頰赤痰盛。喘促气急。吐嘔浮腫。乳食減少。

白僵蠶﹝直者去絲嘴一兩﹞甘艸﹝半兩炙﹞玄胡索﹝去皮一分﹞

上爲細末。每服一撚。齏汁調下。嬰孩只乳汁調下半字。食後。

惺惺散

治傷寒風熱。痰壅咳嗽。

桔梗﹝去蘆﹞細辛﹝去葉﹞人參﹝去蘆﹞甘艸﹝銼炒﹞白茯苓﹝去皮﹞白術栝蔞根﹝各半兩﹞

上爲細末。每服二錢。水一盞。薄荷五葉。煎至半盞。溫服。如要和气。更入生薑三片同煎。一方更有防風一分。

保肺丸

治肺胃受風熱。痰盛咳嗽喘吐。連聲不止。及治久嗽不愈。

白僵蠶﹝去絲嘴炒二兩﹞山藥﹝半兩﹞白茯苓﹝去皮一兩﹞紫蘇葉﹝一兩﹞藿香﹝去土一兩﹞百部﹝半兩﹞黃芩﹝一兩﹞防風﹝去蘆一兩﹞杏仁﹝去皮尖麩炒一兩﹞百合﹝半兩﹞五味子﹝去枝梗一兩﹞

上爲細末。煉蜜和丸雞頭大。每服半丸一丸。煎桔梗湯化下。食後臨臥服。

貝母湯

治肺感風邪。咳嗽喘滿。

貝母﹝去心一兩炙黃﹞半夏﹝一兩白礬湯洗七次焙漧﹞漧薑﹝半兩炮﹞麻黃﹝去根節半兩﹞款冬花﹝去枝梗半兩﹞甘艸﹝半兩炙﹞

上爲細末。每服一錢。水一小盞。生薑三片。杏仁二个。去皮尖。同煎五分。去渣溫服。不拘時。

菖蒲煎

治肺中風邪。肩息喘鳴。或發咳嗽。

石菖蒲﹝一兩一寸九節者良﹞款冬花﹝去枝梗一兩﹞紫菀﹝去土淨洗焙漧一兩﹞人參﹝去蘆一兩﹞

桂心﹝一兩﹞

上爲細末。煉蜜和劑。入石臼中。杵一二百下。丸皂子大。每服一粒。煎糯米飲化下。食後臨臥服。

絳朱丹

治驚風涎痰。咳嗽喘滿。

天南星﹝二兩炮﹞半夏﹝二兩湯洗七次去滑﹞枯白礬﹝一兩半﹞滑石﹝二兩火通赤﹞鉛白霜﹝一分﹞

上爲細末。麵糊和丸麻子大。朱砂爲衣。每服十粒。姜湯送下。食後臨臥服。

人參犀角散

治時气塞壅。咳嗽痰逆。喘滿驚悸。風熱。

前胡﹝去蘆八錢﹞桔梗﹝五錢﹞人參﹝去蘆三錢﹞甘艸﹝三錢炙黃﹞杏仁﹝浸去皮尖曬榦爲末五錢﹞

上先將前四味爲末。入杏仁末拌勻。粗羅篩過。每服二錢。水一盞﹐煎至七分。去渣溫服。食後。亦能調和五臟六腑。進美乳食。又治一切風熱。服尋常涼藥卽瀉減食者。尢宜與服。

油滚丸

治痰盛咳嗽。亦治乳嗽。

五靈脂﹝末一錢﹞雷丸﹝末一錢﹞巴豆﹝三十个去皮膜取霜﹞

上爲細末。滴水丸芥子大。每服三五丸。油滚井水送下。臨臥而服。

龍爪散

治涎喘咳嗽。以豬蹄甲四十九个。洗淨控幹。每个豬甲內入半夏白礬末各一字。入一罐子內封閉。不透煙火。通赤放冷。爲細末。入研細麝香一錢拌勻。每服半錢。糯米飲調下。空腹。

辰砂半夏丸

治寒痰咳嗽。

栝蔞根﹝蜜炙﹞天南星﹝湯洗﹞半夏﹝湯洗七次﹞漧薑﹝炮各半兩﹞

上爲末。生薑自然汁和丸麻子大。朱砂爲衣。每服十丸。生薑湯下。不拘時候。

玉珠丸

治諸涎嗽。半夏一兩。湯洗十次。硝石一分。爲細末。滴水丸麻子大。每服三五丸。生薑湯送下。不拘時候。

百部丸

治肺寒咳嗽微喘。

百部﹝焙漧秤三分﹞麻黃﹝去根節秤三分二味先爲末﹞杏仁﹝四十个去皮尖微炒更煮三五沸焙漧研細﹞

上同勻細末。煉蜜和丸皂子大。溫水化下二三丸。日三服。錢乙加松子仁五个。糖和丸。含化大妙。

露蜂房丸

治肺胃虛寒。咳嗽喘滿。嘔逆不食。

露蜂房﹝二錢炒﹞蟬殼﹝去土二錢炒﹞蛤蚧﹝一隻重四錢酥塗炙幹﹞丁香木香人參﹝去蘆﹞地黃麻黃﹝去節根﹞

馬兜鈴子五倍子﹝去虫各二錢﹞五味子﹝去枝梗﹞貝母﹝去心焙﹞杏仁﹝童子小便浸二宿去皮尖炒﹞

半夏曲﹝各二錢半﹞款冬花﹝去枝梗半兩﹞

上爲細末。煉蜜和丸綠豆大。每服二三十丸。生薑湯下。日三四服。食後。

緩息湯

治風傷肺气虛喘。咳嗽上气。

桑白皮﹝一兩半﹞白茯苓﹝半兩﹞白僵蠶﹝半兩去絲炒﹞甘艸﹝一分炙﹞杏仁﹝半兩去皮尖研後入﹞人參﹝去蘆一分﹞桔梗﹝去蘆半兩﹞白術﹝半兩﹞陳皮﹝半兩去白﹞

上爲細末。每服一錢。水一盞。生薑三片。杏仁二个。煎至六分。

去滓。時時溫服。

白術五味湯

治气逆上喘咳嗽。

白術五味子﹝去枝梗炒﹞人參﹝去蘆﹞款冬花﹝去枝梗各半兩﹞細辛﹝去土葉一分﹞

上爲細末。每服一錢。生薑三片。煎至四分。去滓放溫。時時服。

桔梗湯

治咳嗽痰壅。呀呷。咽膈不痢。

桔梗﹝去蘆半兩﹞甘艸﹝半兩炙﹞紫蘇葉﹝半兩去土微炙﹞石膏﹝半兩﹞半夏﹝半兩湯泡七次﹞

皂莢﹝一分燒灰存性﹞

上爲末。每服一錢。水一盞。生薑三片。煎至五分。去滓放溫。服無時。

澹竹瀝

治咳嗽短气。胸中吸吸。咯唾稠濃臭粘。以竹瀝一合服之。日三四次。

木香半夏丸

治肺胃有寒咳嗽。

木香半夏﹝湯泡七次焙漧﹞肉豆蔻﹝面裹煨各一兩﹞藿香﹝去土﹞丁香白術﹝各半兩﹞

上爲細末。生薑自然汁和丸黍米大。每服十丸。煎人參湯送下。不拘時候。

白蜆殼散

治卒然暴嗽不止。以白蜆殼不拘多少。杵研極細。每服半錢。米飲調下。無時。

五靈脂丸

治久嗽漸成羸弱。恐變疳癆。

五靈脂﹝去沙石半兩﹞蟾頭﹝一枚酥炙黃﹞蟬殼﹝去土半兩微炒﹞款冬花﹝去枝梗半兩﹞靑黛﹝一分研﹞雄黃﹝一分研水飛﹞

上同研勻細。糯米飯和丸黍米大。每服十丸。煎人參湯下。食後。

人參半夏丸

治痰飲咳嗽。

人參﹝去蘆﹞半夏﹝湯泡七次﹞白術川姜﹝炮﹞南星﹝微炒各半兩﹞

上爲細末。生薑自然汁煮糊。和丸黍米大。每服十丸。姜湯下。月內百兒丸鍼頭大。乳上吮服。不拘時候。

馬兜鈴丸

治肺壅咳嗽气喘。大便不利。

馬兜鈴紫蘇子﹝炒﹞人參﹝去蘆各一兩﹞木香款冬花﹝去枝梗各半兩﹞杏仁﹝湯浸去皮尖研後入一分﹞

上前五味。先爲末。入杏仁末拌勻研。煉蜜和丸黍米大。每服十丸。生薑湯下。不拘時候。

百合湯

治肺經風寒。痰壅不利。

百合紫菀﹝洗焙﹞白術人參﹝去蘆各一兩﹞白茯苓﹝去黑皮﹞靑皮﹝去穣﹞甘艸麥門冬﹝去心各半兩﹞

上爲末。每服一錢。水八分。淡竹葉三片。薄荷二葉。煎至五分。去滓溫服。不拘時。

爽神湯

消寒痰。除肺壅。淸神爽意。

白術人參﹝去蘆﹞白茯苓﹝各一兩﹞桔梗﹝去蘆﹞栝蔞甘艸﹝各半兩﹞細辛﹝去苗一錢﹞

上爲末。每服一錢。水八分。荊芥薄荷各少許。煎至五分。去滓溫服。不拘時候。

蘇香湯

治肺壅。消痰滯。

紫蘇葉﹝去土﹞木香人參﹝去蘆各半兩﹞五味子﹝去枝梗﹞甘艸陳皮﹝各半兩﹞

上爲細末。每服半錢。生薑自然汁少許。荊芥湯調下。不拘時候。

蟬殼湯

治肺气壅滯不利。

蟬殼﹝去土微炒﹞人參﹝去蘆﹞五味子﹝去枝梗各一兩﹞陳皮甘艸﹝炙各半兩﹞

上爲細末。每服半錢。生薑湯下。無時。

神曲湯

治痰涎壅滯。气不和順。腹脇滿悶。

神曲﹝一兩微炒﹞木香﹝一兩﹞半夏﹝一兩用姜半斤同杵爛炒令黃姜是生薑也﹞蕪荑﹝一兩﹞靑皮﹝去穣半兩炒﹞甘艸﹝半兩炙﹞白茯苓﹝半兩﹞

上爲細末。每服半錢。鹽少許。沸湯調溫服。無時。

白金丹

消肺壅痰實。治胸膈不利。

桑白皮﹝一兩銼﹞前胡﹝去蘆一兩﹞半夏﹝一兩湯泡七次﹞白術﹝一兩﹞人參﹝去蘆半兩﹞陳皮﹝半兩﹞甘遂﹝一分微炒﹞

上爲細末。煉蜜和丸黍米大。溫水下五七丸。周至一二歲兒三丸。以上者以意量加。不拘時候。

前胡半夏丸

治風熱痰實。肺气壅滯。涎流口出。

前胡﹝去蘆一兩﹞半夏﹝一兩湯泡七次焙漧﹞大黃﹝半兩炮﹞麥門冬﹝去心半兩﹞川朴硝﹝半兩﹞

上爲細末。生薑自然汁和丸黍米大。每服十丸。煎人參湯下。不拘時候。

犀角丸

治風熱面赤。胃气不和。大小便祕瀝。﹝瀝音澀﹞痰實涎盛。三焦壅滯及積熱蘊毒。

生犀末﹝一分﹞人參﹝去蘆半兩﹞黃連﹝去須一兩﹞枳實﹝去穣炒半兩﹞檳榔﹝半兩﹞大黃﹝二兩酒浸一宿切作片子以巴豆一百粒去殼皮貼大黃上紙裹定飯上蒸三次去巴豆切研炒焦﹞

上爲細末。煉蜜和丸麻子大。每服五七丸。臨臥熟水下。未動加丸數。服此疏利極穩之藥。

治小兒痰壅肚熱諸病以雞子亂髮熬良久。得汁與服之。良。

枳殼湯

治痰實肚熱。心膈煩悶。气不調順。不早治。恐生驚癇。

枳殼﹝一兩去穣麩炒﹞漧薑﹝半兩炮﹞甘艸﹝半兩﹞前胡﹝去蘆一兩﹞木香﹝一兩﹞半夏﹝一兩湯洗七次﹞

上爲末。每服一錢。水一小盞。生薑三片。陳皮一片。煎至六分。去滓溫服。不拘時候。

溫脾丸

治脾胃宿冷。口角涎流。﹝若涎漬頤頷。口角生瘡。名曰滯頤。別立於後﹞

丁香﹝一兩﹞木香﹝一兩﹞半夏﹝一兩用生薑六兩同杵爛炒令黃﹞靑皮﹝去穣半兩炒﹞白術﹝半兩﹞漧薑﹝半兩微炒﹞

上爲末。煉蜜和丸黍米大。每服十丸。米飲下。不拘時候。

丁香湯

治如前。

丁香﹝一兩﹞白術﹝半兩﹞肉豆蔻﹝麩裹煨半兩﹞半夏﹝半兩白礬水浸一宿洗淨炒黃﹞漧薑﹝半兩炮﹞甘艸﹝半兩﹞人參﹝去蘆半兩﹞

上爲細末。每服一錢。水八分。姜二片。煎至五分。去滓溫服。不拘時候。

治小兒口中涎出以白羊屎納口中。

麻黃湯

治小兒風中肺經。喘急肩息。气上不安。

麻黃﹝去根節二兩﹞半夏生薑﹝各二兩制曲﹞甘艸﹝一兩﹞桂心﹝半兩﹞

五味子﹝去枝梗半升﹞

上咀。每服二錢。水一盞。煎六分。去滓服。無時。

馬通粟粒丸

治小兒喘急肩息气逆。脇下作痛。寒熱往來。不進乳食。漸成羸瘦。

馬通中粟粒﹝三分﹞杏仁﹝湯浸去皮尖﹞紫菀﹝去蘆﹞細辛﹝去苗各半兩﹞石膏秦艽﹝去蘆﹞

半夏﹝湯泡七次﹞茯苓﹝去皮﹞五味子﹝去枝梗各一分﹞

上爲末。煉蜜丸小豆大。每服十丸。生薑湯下。日三服。加至十二丸。不拘時候。

卷十五

黃膽論

小兒有身體肌膚面目悉黃者。此黃病也。因將息過度。飲食傷飽。脾胃受熱。與穀气相搏。蒸發於外。脾胃象土。其色黃。候肌肉。故爲是病也。愼不可灸。灸則熱轉甚矣。若身體痛。背膊彊。大小便澀。腹脹滿。一身盡黃。及目睛爪甲皆黃。小便如屋塵色。著物皆黃。此疸病也。若發渴小便澀。腹滿脈沈細。爲難治也。黃病者稍輕。疸病者極重。又有自生下。面身深黃者。此胎疸也。因母藏气有熱。燻蒸於胎故也。經言諸疸皆熱。

色深黃者是也。若身微黃者。胃熱也。若但面黃腹大。渴而食泥土者。脾疳也。此二項各在本病具之外。黃病疸病。敍方於後。

三黃散

治黃病。

川大黃﹝一兩銼碎微炒﹞黃芩﹝半兩﹞黃連﹝去須半兩﹞

上爲細末。每服一錢。水一盞。煎至五分。去滓放溫。食後時時服。

子芩散

治如前。

黃芩栝蔞根茯神﹝去心內木各一兩﹞甘艸﹝炙﹞胡黃連﹝各半兩﹞

上爲細末。每服一錢。水一盞。煎至五分。去滓溫服。不拘時候。

韭根汁

治如前。杵韭根。取汁。滴兒鼻中。大豆許。

丁香散

治黃病徧身如金色。六月六日收瓜蒂四十九个。丁香四十九个。入幹鍋子內。火燒煙盡。取出放冷。研細末。每用半字吹鼻中。及揩牙。

蔓靑子汁

治如前。以蔓靑子汁。水和服之。半錢或一錢。亦治疸病。

豬苓通艸散

治黃病透明黃腫。木豬苓去黑皮。通艸塗蜜炙幹。各等分。爲細末。更入研細麝香去土地龍末各少許拌勻。

每服半錢或一錢。米飲調下。不拘時候。神效。

栝蔞根汁

治小兒忽發黃。面目皮膚悉黃。以生栝蔞根杵取汁三合。蜜一大匙。暖熔相和。量兒大小服之。

不拘時候。

雙連丸

治諸疸病。川黃連去須一兩。胡黃連一兩。爲細末。用黃瓜一枚。切蒂頭畱作蓋子。去穣。入藥末在瓜中。

卻以蓋子蓋定。用面裹。慢火煨令面熟焦。去面。杵爛成劑。丸綠豆大。每服五七丸至十丸。溫米飲下。量大小加減。不拘時候。

茅煎湯

治黃膽病。柴胡去苗。淨洗焙漧一兩。甘艸一分。咀。每服二錢。水一盞。白茅根少許同煎至五分。去滓溫服。無時。

螺肉酒

治如前。取田螺肉一二十个。作KT剁酒服之。

驢乳汁

治嬰小熱黃胎疸。取驢乳汁。少少與服。

卷十五

客忤論

小兒中客忤者。小兒神气嫩弱。忽有非常之物。或未經識見之人。偶然觸而見之。其客气與兒神气相忤以生病。謂之客忤。其候吐下靑黃白色。水谷解離。腹痛夭矯。面顏變易。五色不常。狀似驚癇。但目不上視。其脈弦急數者是也。若不卽治。久則難療。聖濟經曰。出處不時。而爲客忤。戒其恐見非常人物爲病也。千金曰。小兒衣帛綿絮及鞋襪中。皆不得令有頭髮。諸不識人物外來者。並當令兒避之勿見。若誤有觸犯。並令兒患客忤。

或有犯而患者。急視其兒口中懸壅左右。有腫核如麻豆大者。便須刺摘令潰之。用綿纏釵繢頭。展去其血。兼服諸藥爲治。

治小兒客忤腹痛夭矯。面色變易。以香豉數合。水拌令濕。搗熟作丸子。如雞子大。用摩兒囟上。及手足心各七徧。及摩兒心臍。上下行轉摩之。食頃。卽棄擲丸於道中。痛乃便止。

治小兒卒中客忤。塗法。竈中黃土蚯蚓糞等分。研細。水調塗兒頭上。及五心中大良。

又浴法治如前。以馬糞三升。燒令煙絕﹐用酒三升﹐煮數沸去滓。以漿浴兒。以豬糞二升。熱湯灌攪。

適溫暖浴兒。

又方

治小兒客忤服法。以牛口沫塗乳上飼兒。

又方

以銅鏡鼻燒令赤。納酒中。能飲者令自飲。不能飲者含而灌之。

治小兒中客忤。吐靑白沫。及乳食皆出。腹中痛。气欲絕者。以桂心一兩爲末。一二百日兒以半錢。用水一小盞﹐煎至五分。去滓。溫分四服。不拘時候。量兒大小加減。

又方

治小兒客忤。以白僵蠶七枚爲末。酒調服半錢至一錢。

又方

治如前。取書中白魚十枚。敷乳頭。令兒吮服。﹝今人呼爲衣魚﹞

又方

治如前。取驢乳汁。少少與服。或以熱馬屎一塊。絞汁飲。咽下卽愈。

麝香乳

治客忤項彊欲死。以麝香少許研細。用乳汁調抹兒口中。如大豆許。良。

又方

治如前。以桔梗燒末半錢調服。量大小加減。

治馬毒客忤以馬尾於見面前燒。令兒咽其煙气。每日用之。取瘥。

辟邪膏

治客忤。及治中惡邪厲鬼气。其候似癇。但目不上視倒視。脈弦急。中之卒暴者。立至蘇省。

眞降香﹝銼﹞白膠香﹝別研﹞沈香虎頭骨﹝酥炙黃﹞鬼臼﹝去毛﹞龍膽艸﹝去蘆﹞人參﹝去蘆﹞白茯神﹝去心內木各半兩﹞

上爲細末。次入研飛過雄黃末半兩。研細麝香一錢。拌勻。煉蜜和丸雞頭子大。每服一粒﹐煎乳香湯化下。

及丸一彈子大。用綠絹袋盛之。帶兒衣上。

卷十五

三疰論

小兒疰病有三。一者鬼疰。小兒神魂气弱。早晚抱持。出入無時。爲鬼厲邪气所幹。其候皮膚掣痛。遊易無常。或心腹刺痛。夭矯悶亂欲死。乃名中惡。甚者卒致於死。緩者延引歲月。更變沈滯。以至於死。又疰傍人。二者屍疰。人腹中有虫。曰屍疰。小兒血气嫩弱。邪气外傷。畱滯身中。屍虫移引。

相乘爲病。其候沈沈嘿嘿。不知的病之處。或寒或熱。或心腹悶痛。涉引歲月。遂至於死。又疰傍人。三曰蠱毒疰。謂諸毒虫之中有一能啖其餘者。卽爲之最。名之曰蠱。或因人作。或因引注。隨飲食而入兒腹中。食人臟腑。其候心腹刺痛。懊悶欲絕。痢下無時。或便血片。急者卽死。名曰中蠱之毒。緩者涉引歲月。以至髒爛乃死。又疰傍人。今敍諸治方於後。

虎頭枕

治中鬼气。爲遊气爲魔。以虎頭骨爲枕。與兒枕之。

千金湯

治小兒暴驚啼絕而死。因人從外來。邪气所逐。令兒得疾。眾醫不治。以蜀椒左顧牡蠣各六銖碎之﹐酢漿一升。煮取五合﹐分服。

豆豉丸

治中惡鬼气寒熱。以濕豉丸雞子大。摩兒腮上。及手足心六七徧。又摩心腹臍上。

又方

治中惡邪鬼气。或於病間忽然而卒絕。以菖蒲根杵爛。取汁灌之。

又方

治如前。以羊屎燒煙﹐以燻鼻中。

又方

治如前。視其死者上唇裏弦。有核子如黍米。以鍼挑破之。復蘇。

又方

治如前。以皂莢末或生半夏末少許。吹兩鼻中。

又法治如前。凡中惡邪或魔死者。不得用燈火照之。亦不得近前急喚。或與接气。恐被注染﹐多致殺人。

但只與痛咬腳跟。及足指甲邊。多唾其面。卽活。

又方

治如前。以好酒浸綿半盞。及手其汁。灌鼻中。

又法治如前。以蘆管吹兩耳。並取病患發二七莖。撚作任子。刺鼻中。

又方

治中惡鬼邪。遊痛如刀刺。或胸脇腹中絞痛急切。手不可近而按摩。以好酒灌鼻孔。亦治中惡。吐血下血。

又方

治如前。以鹽一錢。水一盞。攪和令勻服。並以冷水之。取吐卽瘥。

又方

治如前。以蓬術酒研令服。

又方

治如前。取竈下黃土。水調服之。

又方

治中惡鬼邪爲祟。及鬼疰屍疰。以桃仁研細。水煮頻服。當吐卽瘥。不吐或吐不盡。病再作。或以桃仁汁。煮米爲粥與食。

鱉頭散

治屍疰瘦瘠﹐時發寒熱。以鱉頭一枚。燒灰杵末。新汲水調下半錢。

雌黃丹

治屍疰。

雌黃﹝研水飛﹞雄黃﹝研水飛﹞川大黃﹝慢火煨黑色﹞鬼臼﹝去毛各一兩﹞麝香﹝一分研﹞桃仁﹝三十个湯浸去皮尖研﹞白頭翁﹝去蘆半兩﹞巴豆﹝十个去皮膜紙裹去油盡﹞

上爲細末拌勻。以羊脂五兩。熔化和藥成膏。丸黍米大﹐每服三五粒。荊芥湯下。無時。

立效散

治屍疰。

川大黃﹝一兩炮銼﹞榦桃柳葉﹝各一兩洗焙﹞梔子仁﹝半兩﹞赤芍藥﹝半兩﹞朱砂﹝一兩別研水飛﹞

雄黃﹝一分別研水飛﹞麝香﹝一分別研﹞

上爲細末拌勻。每服半錢。蜜湯調下。無時。

神攻散

治中蠱毒。大甘艸半兩生末。晉礬一兩末。拌勻。新汲水調下一錢或半錢。吐出毒物。效。

雄麝散

專治蠱毒。

雄黃﹝一兩水飛研﹞麝香﹝一兩研﹞羚羊角﹝一兩屑﹞鬼臼﹝半兩去毛﹞赤芍藥﹝一兩﹞薺﹝去蘆半兩﹞敗鼓皮﹝一兩炙黃焦﹞馬兜鈴根﹝半兩﹞

上除雄麝外。爲細末。入二味拌勻。每服半錢。濃煎甘艸湯調下﹐無時。

麝犀湯

治如前。

犀角﹝一兩屑﹞鬼箭﹝取羽一兩﹞安息香﹝一兩﹞苦參﹝半兩﹞牡丹皮﹝去心半兩以上先爲末﹞

雄黃﹝一兩研水飛﹞麝香﹝半兩研﹞

上拌勻細。每服一錢。水一盞。煎至五分。去滓放溫。時時服。

甘艸湯

治中蠱毒欲死。以甘艸半兩銼碎。用水一盞。煎至五分。去滓溫服。當吐出毒物。

寶靈丹

治中蠱毒。

朱砂﹝一兩研水飛﹞雄黃﹝一兩研水飛﹞黃丹﹝一分研﹞苦藥子﹝一分﹞續隨子﹝一分去皮毛﹞

山豆根﹝一兩生﹞蜈蚣﹝二條一條微炙一條生用﹞斑蝥﹝一分去頭翅足半生半炒﹞巴豆﹝二分去皮膜出油盡﹞麝香﹝二分研﹞

上爲細末。拌研勻。於端午日重九日合之最佳。事急者不拘。用糯米粥和丸麻子大。若未能語兒。中毒卽休。

如能語兒。但將藥一粒入門。卽患兒先聞其香是驗。以臘茶淸送下一丸。不得嚼破。須臾患兒必言心頭作響聲。

毒物便下。或從口鼻出。或自大便下。嫩卽是血。老卽如諸虫狀。其形不一。藥隨物下。凝血中裹之。口噤者拗灌之。

治中蠱下血欲死以藍搗汁。頻頻服半合。

治中蠱毒。腹中堅痛。面目靑黃﹐淋露骨立。病變無常。以桃上寄生爲末。茶點服。日四五。

桔梗丸

治鬼疰屍疰蠱疰皆療。

桔梗﹝去蘆﹞藜蘆﹝去蘆﹞皂莢﹝去皮子﹞巴豆﹝去殼心膜﹞附子﹝各半豆許﹞

上爲末。煉蜜和劑。入臼杵萬下。每服二丸或一丸。如黍米芥子大。仰臥勿側眠。至食時許。病在膈上者卽吐。在膈下者卽瀉。取下惡物。如蝌蚪蝦蟆胎。或長一二尺。下後大虛口漧。但作雞羹飲五合。與極飲。或食粥三四日乃痊。病未除盡。再服。

卷十五

夜啼論

小兒夜啼者。證候甚多。其所專者。不出三種。一者冷。謂脾藏寒則腹痛而啼。其候面靑白。手冷腹肚冷。

口中气亦冷。曲腰而啼。不肯吮乳。又有從生下多啼。入夜則甚者。此胃寒也。亦曰胎寒。聖濟經言積冷而夜啼。夜則爲陰。冷則作痛。故夜間痛甚。令兒啼哭也。二者熱。謂心藏熱則煩躁而啼。其候面赤。小便赤。口中气熱。心腹亦暖。仰身而啼。不肯吮乳。又有多饒驚悸惕跳。或睡中忽然叫啼。此風熱也。亦曰驚啼。心主熱。

其候驚。故熱則生驚。又心爲火。熱則火旺。故熱邪燥甚。令兒啼哭也。三者邪祟。謂有鬼气所持。其候睡臥不穩。或作疼痛。且鬼祟者。陰物也。入夜則旺。小兒精神怯弱。血气嫩微。夜間被鬼所持。故令兒啼哭也。以外客忤虫動。重舌口瘡等病。亦皆能爲夜啼。其治方各逐本項下具之。非若此三等之爲專也。今敍方於後。

蒜香膏

治冷證腹痛夜啼。以大蒜一顆。慢火煨香熟。取出切細研爛。於日中爆。或火上炕半幹﹐可丸時卽以好乳香秤半錢。研細如粉拌入。再研極勻。丸如芥子大。每服七丸。乳頭粘服。或乳汁送下。食空。

當歸丸

治如前。

當歸﹝去蘆洗淨焙漧秤﹞白芍藥人參﹝去蘆各一分﹞甘艸﹝炙﹞桔梗﹝去蘆﹞陳皮﹝不去白半分﹞

上爲細末。每半錢。水煎時時服之。

龍角丸

治小兒五驚夜啼。

龍角﹝一分﹞黃芩﹝半兩﹞牡蠣﹝一分半火一作牡丹﹞蚱蟬﹝去土二枚﹞牛黃﹝小豆大五塊﹞

川大黃﹝一分半﹞

上爲末。煉蜜和丸麻子大。蓐中兒二丸。大小以意加減。

芎散

治小兒夜啼。至明則安。芎白術防己各半兩。爲末。以乳和與兒服。以意量大小多少。又母用手掩入兒臍中。及摩兒頭脊。大驗。兒生二十日以內。未能服者。以乳和麻子大一丸。置兒口中。乳汁送下。

又方

取道中土伏龍肝各一把。同研細。水調少許飲之。

治小兒夜啼以蟬蛻去土爲細末。用生薑蜜水調塗兒下唇。

又方

治小兒驚啼夜啼。以臘月縛豬繩燒灰。水調服。以皮三寸燒灰。著乳飲之。療如物刺啼。

燈花丸

治如前。能祛邪止痛。以燈花二十个。乳香皂子大兩塊。同爲末。粟米飲和丸芥子大。每服七丸。桃心湯下。無時。

萬金散

治藏寒气弱。面色靑白﹐遇夜多啼。狀若神祟。

沈香﹝銼﹞丁香人參﹝去蘆﹞五味子﹝去枝梗炒﹞當歸﹝去蘆洗焙各一兩﹞白術﹝銼﹞赤芍藥﹝各半兩﹞桂心﹝一分﹞

上爲細末。每用一錢﹐淡漿水一小盞。煎至五分。放溫。時時滴口中。兒大稍稍飲﹐立效。

當歸散

治胎寒气啼不止。久能變癇。以當歸爲末﹐每用小豆許。乳汁調抹兒口中。日夜五服。

三黃丸

治熱證心燥。夜啼及諸熱證。

黃芩﹝半兩﹞大黃﹝去皮濕紙裹煨熟一分﹞黃連﹝去須一分﹞

上爲細末。麵糊和丸綠豆大。每服五七丸。人參湯下。亦治晝啼。

又方

治熱煩腹痛夜啼。以眞牛黃少許。如小豆大。乳汁化服。

又方

治熱證心燥夜啼。以燈花三兩顆。用燈心煎湯。調抹兒口中。乳汁送下。日三。錢氏亦治髒冷夜啼。

但頓乳上。令兒吮之。又經驗方。以燈心燒灰。塗乳上吮兒。

紅桃散

治風熱體如湯火。夜啼不乳。

天南星﹝二个每个中心剜作窩子入朱砂裝滿用木蓋蓋之水調取下中心末塗縫掘一地坑頓在內以炭蓋之用火赤放冷取出研末﹞全蠍﹝半錢爲末﹞白附子﹝大者二十个爲末﹞膩粉﹝一錢﹞

上拌研勻。每用一字。金銀薄荷湯調下。

綠霞散

治如前。

柏葉﹝二錢末﹞蠍末﹝一錢﹞天南星﹝炮過爲末一分﹞白僵蠶﹝去絲嘴末一錢﹞郁金﹝末一錢﹞

雄黃﹝末一錢水飛﹞

上拌勻細。每服一字或半錢。薄荷蜜水調下。無時。

前胡丸

治風熱气啼。以去蘆前胡爲末。煉蜜和丸小豆大。日服一丸。熟水下。服至五六丸。卽瘥。

牛黃膏

治兒睡著時。忽然乍驚哭而覺。面赤口漧。狀若神祟。此𨿽夜啼。非名夜啼也。乃風熱邪气乘心藏而作﹐名曰驚啼。

眞牛黃﹝研﹞過牡蠣粉朱砂﹝研水飛﹞雄黃﹝研飛各一分﹞人參﹝去蘆﹞甘艸﹝炙各半兩﹞

龍腦﹝半分研﹞

上爲末拌勻。煉蜜和膏雞頭子大。每服半粒或一粒。薄荷湯化下。乳食後。

安神丸

治如前。

麥門冬﹝去心焙﹞馬牙硝白茯苓幹山藥甘艸﹝半兩﹞寒水石﹝研各半兩﹞朱砂﹝一兩研水飛﹞

龍腦﹝一字研﹞

上爲細末。煉蜜和丸雞頭子大。每服半丸﹐砂糖水化下。無時。

虎睛散

治驚惕夜啼。以虎睛爲散。竹瀝調少許。抹口中。

又方

治如前。取車轄脂小豆許。納口中。又取納臍中。

又方

治如前。以父亂頭髮燒灰研末﹐酒調服一字。更量大小。溫水亦得。

又方

治如前。以雞糞白燒灰研末。米飲調服。

明砂丸

治心神不寧多驚。心腹疼痛。夜啼不止。

朱砂﹝通明者一錢﹞杏仁﹝十四个去皮尖炒黃﹞好坯子﹝半錢卽胭脂﹞

上爲末。軟飯和丸黍米大。每服三五丸。薄荷湯下。

麝香散

治驚啼夜哭。發歇不止。以麝香研細﹐用半字。淸水調下。日二三服。

鐵涎膏

治諸驚夜啼。

丁頭代赭石﹝半兩火醋淬不記徧數以易碎爲度﹞鐵胤粉﹝一錢卽鐵華粉﹞白附子﹝一錢﹞辰砂﹝一錢水飛﹞麝香﹝一字研﹞龍腦﹝一字研﹞

上爲細末。拌勻。蒸棗爛和成膏。旋用。嬰孩半皂子許。至二三歲一皂子許。金銀薄荷湯化下。不拘時候。

七寶輕靑丹

治驚啼夜哭。及諸熱等疾。

螺靑﹝半兩﹞蛤粉﹝一分﹞鉤藤﹝炒爲末一錢﹞白附子﹝三字﹞鉛錫灰﹝二錢﹞丁香﹝一字炒﹞

天竺黃﹝一錢﹞

上爲細末。入麝香半皂子許。研細拌勻。米粉煮糊和丸豌豆大。每服一丸。薄荷湯磨水下。無時。

又方

治夜間卒驚啼哭。似有痛處。而不知疾狀。取雄鷄冠血。瀝兒口上。滴少許入口中。卽瘥。

又方

治如前。以亂髮燒灰爲末。塗乳上。令兒吮之。能食者飲調亦得。

甑帶法

治鬼祟邪厲夜啼。取甑帶懸戶上。

又法治如前。以胡粉水調二大豆許與服。日三。

馬骨末治小兒諸夜啼。以馬骨爲細末。敷母乳上。令小兒吮服。卽止。

又方

治如前。取野狼糞中骨燒灰。研爲細末。服黍米許。便止。

又方

治如前。取雞窩中艸。安於乳母臥席之下。

卷十五

諸汗論

小兒有徧身喜汗出者。此榮衛虛也。榮衛相隨。通行經絡。營周於身。環流不息。榮陰衛陽。榮虛則津液泄越。衛虛則不能固密。故喜汗出徧身也。錢乙用香瓜丸。若睡中汗出。不自知覺者。此肌肉虛而盜汗也。如盜者竊物。使人不知覺也。又有但額上汗出者。此濃衣溫暖。將養過宜也。上二項。錢乙並用止汗散。若上至頭下至項有汗。而不曾過胸者。此六陽虛汗也。六陽脈皆上至於頭故也。若上至項。下至臍有汗者。此胃虛汗也。當與補胃。昔錢乙治張氏三子。大者喜徧身汗出。次者汗上至項下至臍。小者但頭面有汗。至項下而無。他醫以麥煎散治之不效。遂請乙治之。大者與香瓜丸。次者與益黃散。小者與石膏湯。各五日而愈。錢乙治方。本集載之。

外收諸方敍後。

沈香黃散

治榮衛虛。徧身喜汗。

沈香﹝銼﹞綿黃﹝銼﹞人參﹝去蘆﹞當歸﹝去蘆洗淨焙﹞赤芍藥﹝以上各一兩﹞木香桂心﹝各半兩﹞

上爲細末。每一大錢。水一小淨盞。入生薑三片。棗一枚。同煎至半盞。去滓放溫。食前時時與服。

蓯蓉丸

治血少喜汗。

肉蓯蓉﹝一兩酒浸一宿刮去外皮炙幹﹞鱉甲﹝一兩酥炙黃去裙﹞綿黃﹝半兩﹞何首烏﹝半兩﹞

上爲細末。煉蜜和丸黍米大。每服十丸。米飲送下。食前。

木槿花治盜汗。取木槿花開而復合者。焙榦爲末。每用一錢。豬皮煎湯調下。食後臨臥。

牡蠣散

治盜汗。

牡蠣﹝一兩赤﹞麻黃根﹝二兩銼﹞甘艸﹝半兩﹞

上爲末。每用二錢。以野水一盞。煎至七分。去滓放溫服。無時。

升麻湯

治肌熱盜汗。

升麻綿黃﹝去蘆﹞人參﹝去蘆各一兩﹞熟漧地黃天竺黃﹝研﹞牡蠣粉﹝研各半兩﹞

上爲細末拌勻。每服半錢或一錢。煎竹葉湯調下。無時。

柴胡人參散

治如前。

柴胡﹝去蘆﹞人參﹝去蘆﹞白術白茯苓靑皮﹝去穣﹞桔梗﹝去蘆﹞麥門冬﹝去心﹞川芎白芍藥甘艸﹝炙﹞桑白皮升麻上等分爲末。每服一錢。水一盞。煎至七分。溫服。食後。

紫蘇飲

治肌熱煩躁。多渴盜汗。揉鼻腹滿。

柴胡﹝去苗﹞藿香﹝去土﹞甘艸烏梅肉柴蘇葉﹝去土﹞漧葛人參﹝去蘆﹞茯苓麥門冬﹝去心﹞秦艽﹝去蘆﹞地骨皮﹝去骨﹞防風﹝去蘆並叉枝﹞

上等分爲末。每二錢。水一盞。煎至七分。去滓放溫。時時呷。

沈香鱉甲丸

治潮熱盜汗。

沈香﹝銼﹞艸龍膽﹝去蘆﹞鱉甲﹝童子小便浸一宿塗酥炙焦去裙各一兩﹞綿黃﹝一兩﹞川黃連﹝去須半兩﹞川大黃﹝半兩微炮﹞

上爲細末。煉蜜和丸黍米大。每服十丸。用麥門冬去心煎湯送下。無時。

柴胡黃連膏

治盜汗。潮熱往來。柴胡去苗。胡黃連等分爲末。煉蜜和膏丸雞頭子大。每一二丸。銀器中用酒少許化開。

入水五分。重湯煮二三十沸。放溫服。無時。

黃散

治虛熱盜汗。

牡蠣粉黃生漧地黃﹝焙干等分﹞

上爲細末。每服一錢。水一小盞。煎至六分。去滓溫服。無時。

虎杖散

治實熱盜汗。以虎杖銼細。水煎服之。量大小多少與服。

黃連粉治盜汗。

黃連﹝去須﹞牡蠣粉貝母﹝去心各等分爲細末﹞

上三味各一兩。卽入米汾一兩。研勻細。以粉身。

龍膽粉治如前。千金治頭汗。牡蠣粉茯苓各二兩。同爲細末。於生絹袋子盛之。有汗卽撲身。

牡蠣粉治諸汗。

牡蠣粉﹝二兩﹞麻黃根赤石脂糯米粉﹝各一兩﹞

上勻爲細末。入龍腦末一錢拌之。每用一匙頭。新綿包撲有汗之處。止盜汗最佳。

又方

名同治同。

牡蠣粉﹝二兩﹞麻黃根﹝一兩﹞蛇牀子漧薑﹝各半兩﹞

上同爲細末。用如上法。

犀角飲子

治小兒髒熱多汗。

犀角屑﹝三分﹞茯神﹝去心內木﹞龍齒﹝各一兩﹞麥門冬﹝去心一兩半﹞甘艸﹝半兩﹞白術﹝一分﹞

上爲末。每服一錢。水一盞。煎至七分。去滓溫服。無時。

卷十五

不語論

小兒有不能語者。其證有三。一者心气不足。心系舌本。气營而舉之。則舌本動而語聲作矣。今气怯而不能營用於舌。故不能語也。此證已在五气項下具之。二者卒不能語。因風寒之邪。幹於啞門。聯系舌本。使舌本緊急。故卒不能語也。又一證喉嚨爲气之道路。會厭爲聲之門戶。暴爲風客於喉厭。則失音而語聲不出。非不能語也。三者因病後不能語。此因服淸藥以利小便。致腎虛而不能上接於陽。故不能語。昔錢乙治王氏慢驚病愈後。有聲而不能語。眾以爲失音。乙曰。旣失音何開目而能飲食。又牙不噤。口不緊。而能咽藥。眾醫皆不曉。乙曰。此因用淸藥利小便。致虛腎气。不能上接於陽故也。遂用地黃丸補腎。而漸漸能言。

一月而愈。其方本集載之。外收方具後。

菖蒲散

治感風寒。客於啞門。卒不能語。

菖蒲桂心遠志﹝去心甘艸水煮各一分﹞

上爲細末。每一錢。水一鐘。煎至五分。溫服無時。

桂散

治風寒客於喉厭。語聲不出。

川芎﹝三分﹞遠志﹝去心甘艸水煮三分﹞麥門冬﹝去心三分﹞人參﹝去蘆半兩﹞

上爲細末。煉蜜和丸小豆大。平旦空心米飲下五丸。日三。兒大加之。久服取效。

卷十五

渴論

小兒有渴而飲水者。此因臟腑有熱。熱則藏燥。故多體熱發煩。亡耗津液。卽令作渴。欲飲水以解之也。又有疳渴。吐瀉發渴。霍亂髮渴者。各逐本項具之。閻孝忠云。凡小兒諸渴。因亡失津液引飲者。但多煎錢氏白術散與服。使任意取足飲之。彌多彌好。其方本集所載。熱渴者敍方於後。

蓮湯散

治嬰小發渴心燥。以粉霜研極細。每嬰孩一字。三四歲下者半錢。煎蓮花湯調下。冬月無花時。蓮肉代之。

香葛湯

治渴甚津液燥少。

木香漧葛根﹝銼﹞人參﹝去蘆各一兩﹞白茯苓藿香葉﹝去土﹞甘艸﹝炙各半兩﹞

上爲細末。次用麝香半錢研細。入藥拌勻。每服半錢。或者一錢。生薑湯調。溫服無時。

葛根湯

治體熱煩渴。

葛根人參﹝去蘆各一兩﹞麥門冬﹝去心﹞白茯苓澤瀉甘艸﹝炙各半兩﹞

上爲細末。每服一錢。水八分。入生薑二片。薄荷三葉。煎六分。去滓溫。量大小服。無時。

涼肌丸

治肌熱臉赤。煩渴躁悶。

龍膽艸﹝去蘆二兩﹞玄參﹝去蘆一兩﹞當歸﹝去蘆洗淨一兩﹞

上爲細末。煉蜜和丸綠豆大。每服一二十丸。竹葉湯下。無時。

葛根飲子

治熱渴久不止。以葛根半兩銼碎。水一盞。煎至六分。去滓頻頻服。無時。

神蠣散

治一切諸渴。以大牡蠣。於臘日端午日。用黃泥裹通赤。放冷。去泥爲細末。取活鯽魚煎湯調下半錢。只一二服。瘥。

治小兒熱渴久不止以石蓮心三十个炒黃。浮萍一分。水一鐘﹐生薑少許。同煎至六分。去滓。每服半合。

徐徐服。

卷十五

血溢論

小兒諸血溢者。由熱乘於血气也。血得熱則流溢。隨气而上。從鼻出者爲鼽衄。從口出者多則爲吐血。少則爲唾血。若流溢滲入大腸而下者。則爲便血。滲入小腸而下者。爲溺血。又有血從耳目牙縫齦舌諸竅等出者。是血隨經絡虛處著溢。自皮孔中出也。今敍方於後。

治衄溢方

盆硝﹝一分研﹞亂髮﹝一分燒灰研﹞紅藍花﹝一分爲末﹞

上同勻細。以綿纏子藥。塞鼻孔中。

槐花散

治如前。

槐花﹝一兩炒﹞蒲黃﹝半兩﹞川面姜﹝一分﹞

上爲細末。每服半錢。新水調下。無時。

又方

治如前。以滑石爲細末。飯丸蘿卜子大。每服二三十丸﹐微微嚼破。新水咽下。未能嚼者。捶碎與之。

又方

治如前。以生蘿卜銼碎。研取汁。入酒相當。量大小溫服。立止。

華蓋散

治唾血吐血。

阿膠﹝半兩蛤粉炒如珠子去蛤粉﹞黃芩﹝一分﹞人參﹝去蘆一分﹞

上爲細末。每服半錢。陳米飲調下。無時。

紫參散

治如前。

紫參山梔子仁生漧地黃﹝各一兩﹞荊芥﹝燒灰﹞亂髮﹝燒灰﹞蒲黃伏龍肝﹝研各一分﹞

上拌細勻。每服半錢。或一錢。煎竹茹湯調下。無時。

黃連散

治吐血。以黃連一兩。去須爲細末。每服一錢。水七分。入豉二十粒。同煎至五分。去滓溫服。無時。

又方

治如前。以蒲黃細研。每服半錢。用生地黃汁調下。無時。

又方

治如前。以蛇蛻皮炒焦黃爲末。乳汁調下。

又方

治如前。以黃明膠新綿各一兩。並燒灰研爲細末。每服半錢或一錢。糯米飲調下。日三。

又方

治如前。以燈心淨碗內燒灰。以物蓋之。研爲末。每服半錢或一錢﹐麝香湯調下。

甑帶灰

治大便下血。以甑帶燒灰研末。塗乳下。與兒吮之。南人以蒲爲甑帶。久經蒸澑。或敗爛者良。

又方

治如前。以車燒赤納水中。飲服。

又方

治如前。取雌雞翅下血與服。或以鱉頭一枚。炙黃黑爲末。米飲調半錢服。

車前散

治小兒尿血。

車前子﹝一分﹞牡蠣﹝半兩爲粉﹞甘艸﹝一分炙﹞川朴硝﹝一分﹞

上爲細末。每服一錢。水一小盞。煎至五分。去滓溫服。

又方

治如前。以甘艸二兩。炙黃爲細末。煉蜜和丸綠豆大。每服五七丸。溫水下。日二。或生銼。以水六合。煎取二合。去滓服。

神白散

治諸吐衄便溺等。血妄行。槐花半兩微炒。蛤粉一兩。爲細末。每服半錢或一錢。煎柳枝湯調下。

靑龍丹

治小兒熱盛。一切血妄行。神效。

甘艸貫眾茯苓漧葛龍腦薄荷葉藿香﹝各一兩﹞縮砂﹝五兩去皮﹞山茵陳葉寒水石﹝各六兩﹞

上爲細末。麵糊和丸櫻桃大。別研靑黛爲衣。

又方

治諸血妄行。從耳目口中鼻中出。以赤馬糞燒灰。研爲細末。溫酒調下一字或半錢。看大小與服。

地黃散

治舌上出血如鍼孔。生熟地黃一兩。明膠半兩炒。爲末﹐溫湯調下一二錢。

又方

治如前。以豉一合。水一盞。煎數沸。溫服半盞。或一盞。亦治下血。

又方

治如前。以小豆一合爲末。水三盞。和攪汁飲之。

戎鹽丸

治舌上有黑孔。血出如湧泉。

戎鹽黃芩黃柏大黃﹝各二兩半﹞人參桂心﹝各一兩﹞甘艸﹝半兩炙﹞

上爲細末。煉蜜和丸綠豆大。飲下五七丸。日三。如舌上孔穴大。血不止者。仍燒鐵烙之。

苦竹葉汁治牙齒齦縫間出血不止。以苦竹葉不拘多少。水煎濃汁。入鹽少許。通口漱盥。

又方

治如前。以童子小便半盞暖熱。通口漱盥。

法

治九竅四肢指岐間皆出血。此暴驚所致。勿令患人知覺。以井花水猛其面。

治小兒尿血以鵲巢燒灰。井花水調服。以川升麻五分。水五合。煎取一合。去滓。一歲兒日服盡。

卷十六

寒熱論

小兒寒熱者。由風邪外客於腠理。痰飲內漬於臟腑。致血气不足。陰陽更勝而所作也。陽勝則發熱。陰勝則發寒。陰陽交爭。邪正相干。則寒熱往來。時發時止。然此證與瘧相似。而發寒不致戰栗。發熱不致悶亂。所以異也。今敍方於後。

人參前胡散

治寒熱往來。

人參﹝去蘆﹞柴胡﹝去苗各一兩﹞前胡﹝去蘆一兩﹞桔梗﹝去蘆﹞半夏﹝湯洗七次焙漧﹞地骨皮﹝去骨﹞甘艸﹝炙各半兩﹞

上爲細末。每一錢。水一盞。入生薑二片。煎至半盞。去滓服。無時。

秦艽湯

秦艽﹝去蘆一兩﹞鱉甲﹝一兩酥炙黃去裙﹞川大黃﹝半兩銼碎微炒﹞竹茹﹝一分﹞麻黃﹝去根節半兩﹞甘艸﹝一分﹞

上爲粗末。每服一錢。水一盞。入蔥白二寸。煎至五分。去滓溫服。無時。

又方

治如前。及治赤气中人。以豬後蹄燒灰研末。以乳汁調服一錢。治中熱亦佳。

香甲散

治寒熱肌瘦。

木香﹝一兩﹞鱉甲﹝一兩酥炙黃去裙﹞川大黃﹝半兩銼微炒﹞當歸﹝去蘆洗淨焙半兩﹞檳榔﹝三个﹞陳皮﹝湯浸去白焙秤半兩﹞柴胡﹝去苗半兩﹞知母﹝半兩﹞甘艸﹝半兩﹞

上爲粗末。每服一錢。水一盞。生薑二片。煎至六分。去滓溫服。無時。

二姜丸

治痺疾。發寒熱似瘧。漧薑良姜各等分。細銼。同炒黃。爲細末。餅和丸綠豆大。每服三五丸。煎楊柳枝湯送下。空心服。亦治瘧。

冬瓜汁

治生下至五月以裏。乍寒乍熱。往來無時。以冬瓜炮熟。絞汁與服。或銼柳枝。煮汁浴兒。

卷十六

瘧病論

瘧病者。由夏傷於暑。客於膚裏。致肌腠虛隙。至秋又寒濕乘之。動前暑熱﹐邪正相搏。陰陽交爭。會遇有時。更相勝負。陽勝則發熱。陰勝則發寒。陰陽互勝。則發寒熱。熱則煩躁悶亂。寒則噤栗戰悚。陰陽會遇。交爭已過。邪正相離。則寒熱俱歇。若邪動气至。又復發作。故瘧休作有時也。其發晏者。邪正會過遲也。其發朝者。邪正會遇早也。其間日發者﹐邪气入深而行瘥遲。不能日作。故間日乃發也。今敍方於後。

桃仁湯

治小兒發瘧不止。

桃仁﹝湯浸去皮尖並雙仁者麩炒黃一兩﹞鱉甲﹝一兩酥炙黃去裙﹞桂心﹝半兩﹞黃芩﹝半兩﹞川升麻﹝半兩﹞赤茯苓﹝去黑皮半兩﹞

上爲粗散。每服一錢。水一小盞。煎至五分。去滓溫服。無時。

靈豆膏

治如前。大蒜一枚。去皮研。巴豆三升。去皮心。同濕紙裹煨熟。一處研爲膏。丸麻子大。每服二三五丸。

醋湯送下。吐瀉卽瘥。後用藿香湯補之。

藿香湯

藿香﹝去土﹞肉豆蔻﹝面裹煨﹞甘艸﹝各一分﹞

上爲細末。每服半錢﹐水一盞。煎至七分溫服。連服三服。無時。

朱衣使者治如前。

砒﹝半兩細研﹞綠豆末﹝一分﹞黑豆末﹝一分﹞

上同研勻細。滴水丸黍米大。辰砂爲衣。間日發者。於好日夜臨臥時。冷醋水送下二丸。頻日發者。只於當日夜服如上法。兒極小者與一丸。端午日合佳。

又方

治如前。以生鹿角爲細末。發已前。乳汁調服一字。

又方

治如前。以雞中黃皮炒極燥爲末。乳汁服之。男雄女雌。

又方

治如前。以蛇蛻皮一兩。取每條長五寸以上者。燒灰存性。研細末。每服一錢。新水調下。未發前服。三歲上半錢。以下者一字。

又方

治如前。以黃丹二分。蜜水和之與服。如冷者以酒和。冷服。

萬金丹

治痰盛挾積。發瘧久不瘥。

阿魏﹝一錢湯化去砂石和面作餅煨熟銼細炒幹﹞朱砂﹝一分研水飛﹞砒霜﹝一錢用醋半盞慢火上熬醋盡﹞

丁香﹝半兩﹞巴豆﹝七个去皮膜油盡取霜﹞木香﹝半兩﹞相思子﹝十四个﹞

上爲細末。煉蜜和丸黍米大。未發前新水下一二粒。一歲加一粒。至十歲上止十粒。絕早服。忌熱物一時辰。

知母丸

治瘧疾熱甚者。

知母﹝一兩微炒﹞鱉甲﹝一兩酥炙焦去裙﹞川大黃﹝一兩細銼﹐微炒﹞朱砂﹝一錢水飛研﹞赤茯苓﹝去黑皮一兩﹞川芒硝﹝半兩﹞川升麻﹝半兩﹞龍腦﹝一錢研﹞

上爲末。拌勻細。煉蜜丸黍米大。每服五七丸。生薑湯送下。得利卽愈。量大小加減。

小兒溫瘧灸兩乳下一指三壯。壯如小麥大。

恆山湯

治小兒瘧疾。

恆山﹝一兩銼﹞小麥﹝三合﹞淡竹葉﹝切一升﹞

上爲粗末。水煎去滓。臘中兒服一蜆殼。半月者二蜆殼。盈月者半小合。以意增之。

烏梅丸

治瘧疾寒甚者。

烏梅肉﹝一兩焙漧﹞母丁香﹝半兩﹞桂心﹝半兩﹞當歸﹝去須洗焙半兩﹞漧漆﹝半兩炒煙出盡﹞

上爲細末。入研細麝香末半錢拌勻。煉蜜和丸黍米大。每服十丸﹐粥飲下。

茶淸散

治諸瘧疾。

人言﹝一兩﹞黑豆﹝一升﹞河水﹝四升﹞

上同煮至水盡。炒榦爲末。每服一字或半錢。熱多者臘茶淸調下。寒多者艸茶淸調下。間日者於發夜臨臥服。頻日者但臨臥。忌熱物一時辰。此方宜斟酌。

鬼見愁治乳奶嬰小患瘧。無計可治。服此的驗神應。

代赭石﹝用丁頭五粒火醋淬十次研極細﹞朱砂﹝透明塊子半錢水飛﹞砒霜﹝皂子大﹞

上三味。用濕紙七重同裹。慢火內煨至紙幹。取出頓地上出火毒。次入腦麝各半字。金箔五片同研。共爲細末。每一字。於發日早以麻油一滴。調藥敷鼻尖上。立止。

艸果子湯

治脾寒發瘧。艸果子三个。甘艸五寸。大棗七个。並銼碎。分三服。水一盞。煎至半盞。放溫服。更量大小加減。

卷十六

弄舌論

小兒弄舌者。其證有二。一者心熱。心系舌本。熱則舌本漧澀而緊﹐故時時吐弄舒緩之。二者脾熱。腳絡連舌。熱則舌亦漧澀而緊。故時時吐弄舒緩之﹐皆欲飲水。心熱則發渴。脾熱則津液耗。皆引飲。二證相似﹐宜加審別。心熱者面赤。睡卽口中气熱。時時煩躁。喜就其冷。切牙上竄。治宜退熱。脾熱者大便稠硬。赤黃色。

面黃身亦微黃。治宜微導之。不可用冷藥。又不可轉下。若誤下之。則脾胃虛。津液耗。又加五心煩熱。面黃肌瘦。變爲疳也。若大病未已。用藥弄舌者。大凶也。今敍方於後。

人參知母散

治心熱弄舌。

知母﹝一兩﹞藍葉﹝半兩﹞人參﹝去蘆半兩﹞鉤藤﹝一分﹞川升麻﹝一分﹞漧葛﹝一分﹞黃芩﹝一分﹞

上爲細末。每服一錢。水八分。入竹瀝三兩滴﹐煎至五分。去滓溫服。無時。

瀉黃散

治脾熱弄舌。

藿香葉﹝去土七錢﹞山梔子仁﹝一兩﹞石膏﹝半兩﹞甘艸﹝三兩﹞防風﹝去蘆並叉枝切焙四兩﹞

上並銼。以蜜酒灑拌勻。炒香燥。爲細末。每服一錢。水一盞。煎至六分。去滓放溫。取淸汁服。一方有山藥二兩。

卷十六

病論﹝音奇﹞

小兒病。其論有二。一者聖惠云。小兒生十餘月以後。母又娠。因以乳兒。令兒生病。其候精神不爽。身體痿瘁。骨立發落。名曰病。又曰繼病﹐又曰交奶。二者巢氏云。小兒在母胎妊之時。其母被惡神導其腹中胎气。至兒生下。往往羸。微微下痢。寒熱往來。毛髮焦豎。多嗔不悅。其候頗似於疳。今敍方於後。

虎骨丹

治病。

虎頭骨﹝塗酥炙黃一兩﹞鬼臼﹝一兩﹞艸龍膽﹝去蘆一兩﹞鬼箭﹝取羽一兩﹞琥珀﹝半兩令研﹞

白膠香﹝半兩令研﹞

上爲細末。同研勻。煉蜜和丸黍米大﹐每服十粒。乳香湯下。無時。

又方

治如前。取伏翼﹝蝙蝠是也﹞燒灰研細末﹐粥飲調下半錢。日三。若炙令香熟。嚼爛哺兒。亦效。

如得重一斤者尢佳。又得黃精自然汁。塗炙之。最良。

又方

治如前。取伯勞鳥毛。與兒帶之。﹝又名博勞﹐又名﹞

卷十六

骨蒸論

小兒自周以上。至十餘歲。血气隆盛﹐因濃衣溫燠。將養過宜。食羊肉肥甘果食諸物。臟腑生熱。燻蒸肌骨。身體發熱。夜有盜汗。漸漸瘦悴。乃成骨蒸。若不卽治。則爲急勞。今敍方於後。

秦艽散

治潮熱蒸瘦減食。

秦艽﹝去蘆切焙﹞甘艸﹝炙各一兩﹞幹貓兒薄荷葉﹝半兩不見火﹞

上爲粗末。每服一二錢。水一中盞。煎至七分。去滓溫服。食後。

地骨皮湯

治骨蒸體熱肌瘦。

地骨皮﹝去骨﹞胡黃連﹝各一兩﹞鱉甲﹝塗酥炙黃去裙盡﹞柴胡﹝去苗﹞犀角﹝銼取屑﹞嫩桃枝﹝銼﹞川大黃﹝炮﹞知母﹝各半兩﹞

上爲細末。每服一大錢。水一盞﹐煎至五分。去滓溫服。無時。

麥煎散

治童男室女。骨蒸肌熱盜汗。減食痿瘦。

鱉甲﹝醋炙去裙﹞大黃﹝紙裹煨熟﹞恆山柴胡﹝去苗﹞赤茯苓﹝去黑皮﹞幹生漆﹝炒煙盡﹞

當歸﹝去蘆洗淨酒浸一宿﹞白術生地黃石膏﹝各一兩﹞甘艸﹝半兩炙﹞

上爲末。每服一錢。水一盞。入小麥五十粒。煎至六分。去滓溫服。食後臨臥。有虛汗者。加麻黃根一兩。

連艽散

治骨蒸肌瘦。漸爲急勞。

黃連﹝去須一兩﹞秦艽﹝去蘆一兩﹞天靈蓋﹝一枚塗酥炙黃﹞甘艸﹝半兩炙﹞

上爲細末。每服半錢。粥飲調下。無時。

卷十六

腹皮靑黑論

小兒腹肚皮腠虛薄。爲風寒邪气所乘。而眞气微弱。不能滋其血气﹐失於榮養。致邪气著而不去。故腹皮卒然靑黑也。此候危惡。今敍方於後。

二聖散

治腹肚皮膚。忽然靑黑。以胡粉苦參各一兩。爲細末。每服一錢。溫酒調下。兼塗患處。

又方

治卒腹皮靑黑。不能喘息。宜急用此方。以大靑爲末。納口中。酒送之。

又方

治卒腹皮靑黑。不急治。須臾卽死。以酒和胡粉塗之。幹則再塗。仍於臍四邊各半寸。並鳩尾下一寸。共五處。各灸三壯。

卷十六

難乳論

小兒難乳有二。一者兒初生。客風邪熱中臍。流入心脾之經。卽令舌濃唇燥而急。口不能乘乳。故乳而不能咂飲也。二者兒初生時。拭掠口中穢血不及。咽而入腹。則令兒心腹痞滿﹑短气促急。故口不能吮乳飲之也。今敍方於後。

五福化毒丹

治心脾經熱。舌濃唇燥。急不能乘乳。

生漧地黃﹝焙秤﹞熟漧地黃﹝焙秤各半兩﹞天門冬﹝去心秤﹞麥門冬﹝去心秤﹞玄參﹝去蘆﹞甘艸﹝炙﹞甜硝﹝各三錢﹞靑黛﹝一錢半﹞

上先六味爲細末。後研入硝黛拌勻。煉蜜和丸雞頭大。每服半丸或一丸。食後熟水化服之。無時。

又方

治兒飲乳不快。喉舌似緊。不相從順。以沙牛角燒灰存性。研細末塗乳上。放兒口中。撚汁。令吮咽下。

又方

治胸腹痞滿。短气促急。不能飲乳。取雞子殼燒灰。酒服半錢。

又方

治心胸熱痞。飲乳不快。以生葛根杵爛。絞汁飲灌之。如無。以干葛煮灌之。亦得。

治小兒不能乳以雀矢四枚末之。著乳上。令吮之。兒大增服。

治小兒初生不飲乳。及不小便。以乳汁二合。蔥白一寸四破。於銀器內煎取一合。藥注灌之。立效。

卷十六

大小便論

小兒大便有祕澀者。有不通者。皆由腑臟有熱。乘於腸胃。胃熱則津液少。少則糞燥結實而硬。大便難下。

則爲祕澀。甚者則不能便。乃爲不通也。小便有滴瀝者。有不通者。由小腸與膀胱有熱。二經俱主水。水入小腸。傳於膀胱。循水道出而小便也。熱气乘之。則水耗少而行澀。故滴瀝而下也。甚者水道幹而不通也。若熱入大小腸。則皆壅滯。不得宣利。故大小便俱不通也。

金花散

治大便祕澀便難。

皂角仁﹝一錢炒﹞檳榔﹝一个生﹞甘艸﹝一錢﹞

上爲細末。每服一字或半錢。沙糖熟水調下。

柏子仁膏

治如前。

柏子仁﹝揀淨﹞松子仁胡桃仁﹝各等分﹞

上研和膏。每彈子大。熱湯化下。未快再服。

人參荊芥湯

以人參荊芥各自爲末。每用人參末半錢。荊芥末一錢和勻。水一盞。煎至七分。放冷量大小時時與服。

木香粗散

治大便不通。木香訶子煨取皮等分。爲粗末。每半錢或一錢。水煎去滓。放溫時服。

又方

治如前。以豬苓一兩爲末。水少許。煮雞矢白湯調下一錢。瘥。

又方

治如前。以酵不拘多少。先搦幹曝爲末。麵糊爲丸綠豆大。每服五七丸。至十餘丸。量大小。米飲下。

木通散

治小便澀滯滴瀝。不得通快。

木通滑石甘艸﹝炙﹞焰硝﹝研各半兩﹞三葉艸﹝一分﹞

上爲末細勻。每服一字或半錢。沸湯點服。乳食前。

滑石散

治如前。

滑石瞿麥葵子﹝炒﹞蕓薹子甘艸﹝炙﹞山梔子仁郁金海金砂﹝炒各一錢﹞

上爲細末。每服半錢。煎燈心蔥湯調下。乳食前。

如聖散

治如前。海金砂炒。滑石等分。爲細末。每服一字或半錢。煎燈心湯調下。乳前食。

八正散

治如前。又治心經邪熱。又治熱淋。

瞿麥木通山梔子仁地扁竹車前子甘艸滑石﹝各三錢﹞大黃﹝一錢半﹞

上爲細末。每服一錢。水七分。入薄荷二葉。同煎二分。去滓溫服。無時。

治小兒小便不通。三日欲死。葵根一握銼。壁魚七枚。別研。以水一大盞。煎葵根取汁六分。入壁魚末。再煎三五沸。去滓。放溫服。

治小兒小便赤澀不通蒲黃滑石各等分。研勻細。每服一錢。煎燈心湯調下。沙糖水亦得。亦治淋痛。乳食前。

治小兒卒不得小便鹽安臍中灸之。

治小兒小便赤澀不通滑石﹝二兩﹞木通﹝一兩﹞葵子﹝一合﹞

上爲粗散。每服一錢。水一小盞。煎五分。去滓溫服。無時。

冬葵子散

治小兒卒小便不通。小腹急悶。冬葵子一兩。木通半兩。爲粗末。每服一錢。水一小盞。煎至五分。去滓。

不拘時候。

撚頭散

治小便不通。延胡索去皮。川苦楝去核。爲細末。每服半錢或一錢。撚頭湯調下。如無撚頭。卽於湯中滴油三兩點。食前服。一方車前艸小麥各一升。水二升。煮取一升二合。去滓﹐煮粥服。日二。量兒大小加減。

葶藶散

治如前。葶藶半兩炒。靑皮去穣炒黃。半兩。爲細末。每服半分或一分。空心姜湯調下。乳食前。

僵蠶散

治如前。白僵蠶炒去絲嘴。當歸去蘆洗淨。等分爲細末。每服半錢或一錢。煎車前子湯調下。亦治血淋。若沙淋者。煎羊蹄艸湯調下。無時。

又方

治如前。以綿黃爲末。每服一錢。水一盞。煎至五分。溫服無時。

又方

治如前。以烏梅肉爲末。每服一錢。水調服。神效。

又方

以地扁竹煎湯。放溫服。如熟水飲之。效。

白術膏

治小便澀滯不通。胸腹痞滿。

白術﹝半兩﹞白茯苓﹝一分﹞澤瀉﹝半兩﹞人參﹝去蘆一分﹞滑石﹝一分﹞

上爲末。煉蜜和膏。每皂子大。米飲化下。亦治脾胃不和。不美乳食。

朱砂散

治小便赤澀不通。心神煩躁。

朱砂﹝一兩研﹞滑石﹝半兩研﹞犀角屑﹝半兩﹞黃芩﹝一分﹞車前子﹝一分炒﹞甘艸﹝一分炙﹞

上爲散拌勻。每服半錢。煎竹葉湯調下。乳食前。

葵石散

治小便不通悶亂。

葵根﹝一握銼﹞滑石﹝一兩﹞木通﹝一兩﹞牽牛子﹝半兩炒﹞

上爲粗散。每服一錢。水一大盞。入燈心蔥白各少許。煎至六分。去滓放溫。食前服。

雞腸艸散

治小腸膀胱有熱。小便難澀。服冷藥過多。卻致小便不能禁止。

雞腸艸﹝一兩﹞牡蠣粉﹝三分﹞龍骨﹝火半兩﹞麥門冬﹝去心焙半兩﹞白茯苓﹝去黑皮半兩﹞

桑螵蛸﹝米泔水煮半兩﹞

上爲粗散。每服一錢。水一盞。入生薑二片。棗一个。煎至六分。去滓溫服。亦治遺尿。乳食前。

郁李仁丸

治大小便祕澀不通。

郁李仁﹝二兩湯浸去皮﹞大黃﹝一兩﹞檳榔﹝三兩﹞靑皮﹝去穣半兩﹞

上爲細末。煉蜜和丸綠豆大。每服十丸至十五丸。姜湯下。無時。

芎黃散

治如前。

芎﹝一兩﹞川大黃﹝三分銼碎微炒﹞郁李仁﹝三分溫湯浸去皮微炒黃﹞

上爲散。每服一錢。溫水調下。乳食前。

朱粉丹

治如前。心神煩。腹脇悶。臥中多驚。

朱砂﹝半兩研細水飛﹞膩粉﹝一錢﹞續隨子﹝半兩﹞

上爲末。研拌勻。煉蜜和丸黍米大。每服七粒。食後溫水送下。

木通銼散

治大小便不通。

木通瞿麥滑石山梔子仁﹝各三錢﹞茯苓﹝去黑皮﹞甘艸﹝各四錢﹞續隨子﹝三錢﹞車前子﹝一分﹞

上咀。每服一錢。水一盞。煎至半盞。去滓溫服。更量大小加減。乳食前。

紅綿散

治如前。

朱砂﹝研水飛﹞郁金輕粉﹝各一分﹞馬牙硝﹝半兩﹞

上入麝香少許﹐研勻細。每服半錢。薄荷蜜水調下。無時。

又方

治如前。以滑石爲末。每服半錢。淸油調如稀糊。再入好酒一茶腳許。攪勻服之。如一時久。未通再服。

又方

治如前。以不皂角去皮核。生爲末。用二錢。取獨頭蒜一顆。沙盆內同皂角末磨擦蒜盡。以釅米醋少許和之。撚作餅子。如香花子。貼臍中。立通。

又方

治如前。以露蜂房燒灰研細。酒調一錢或半錢。日二。

郁李仁膏

治𦇤褓小兒。大小便不通。

郁李仁﹝一兩浸去皮﹞滑石﹝半兩研﹞大黃﹝去粗皮取實者一兩銼碎酒浸半日捏幹炒焦爲末﹞

上先將郁李研爲膏。和二味丸黍米大。每服一二十丸。量大小與。小者乳汁下。大者薄荷湯下。要疏風熱痰實服。但微溏極穩。

卷十六

五淋論﹝附遺尿﹞

淋病有五。一曰熱淋﹝血淋﹞。二曰寒淋﹝膏淋﹞。三曰气淋。四曰勞淋。五曰石淋。五淋之中。小兒有所患者。惟寒熱气之三證外。勞石二證。虛極所致。小兒未親色欲﹐故無患者。內石淋恐兒本怯腎弱者有之。亦千人中無一矣。今並具五淋之證於下。

熱淋者。因熱乘小腸膀胱二經。皆主水。水入小腸。傳於膀胱。行於水道。出於陰中。而爲小便也。故陰爲水液之路。膀胱爲津液之府。熱則水道燥爆。水液行澀。致水道不利。小便淋瀝。因名曰淋。其候出少而起數。

小腹急痛。引臍連莖中痛也。熱甚者溺血﹐故亦曰血淋。血得熱則流散。滲入於胞﹐隨淋溺而下也。

寒淋者。因寒冷幹於二經而作。其候先寒戰而後溺之。是邪气與正气交爭也。寒气勝則發寒戰。正气勝則寒戰解而得溺。溺則出少澀滯。小腹連莖中而痛。寒甚者溺白如稀膏。故亦曰膏淋。亦如痢下熱則便血。寒則便膿也。痢下者寒熱搏於大腸也。今淋者寒熱搏於小腸也。

气淋者。小兒因怒而啼。气入二經。畱滯不散。邪正相搏。胞內气脹。其候每溺則臍下憋膨。水道澀不能下。莖中相引而痛。常有餘瀝也。

勞淋者。因房事過度。腎虛精竭。气通於陰。水道漧澀之所爲也。腎與膀胱爲表裏。今腎虛精竭。則膀胱亦虛。不能約制其水。故水液頻數而下。水道漧燥。則不能通利。其候尿畱莖內。數起不出。引小腸連莖而痛也。

石淋者。小者爲沙。大者爲石。皆云腎主水。水爲熱結。化而爲石。其言𨿽近。而不知其本也。且腎有二髒。左者爲腎。右爲命門。主水而爲壬。聖濟經云。壬者一水一石之謂歟。不知一水一石之道語。未達生化之妙。本太一精眞在上。兆於水。立於石。是腎中本有眞之物也。患者乃眞精化而眞物出焉。其候沙石從水道中出。塞痛悶絕。故痊者鮮矣。

琥珀丸

治熱淋疼痛。

琥珀﹝半兩研﹞乳香﹝半兩研﹞桃膠﹝半兩研﹞

上拌研勻。糊爲丸綠豆大。每服一二十丸。煎萱艸湯下。

又方

治如前。以黃芩二兩。絹袋貯之。用水二升。煮取一升。時時服。

蒲黃散

治血淋澀痛。

蒲黃﹝半兩﹞冬葵子﹝半兩﹞生地黃﹝半兩﹞

上爲細末。每服一錢。水一盞。煎至六分。去滓溫服。無時。

又方

治如前。以雄鷄屎尖白如粉者。炒微黃研細末。酒糊丸。綠豆大。酒下三五丸。日連連四五服。取效。

玉粉丹

治寒淋膏淋如神。又治下痢。牡蠣粉四兩研。榦薑末二兩炮。拌勻。麵糊爲丸麻子大。每服一二十丸。

米飲送下。無時。

二膠散

治气淋。小腸憋膨不通。桃膠李膠等分爲末。每服半錢。蔥白湯調下。無時。

又方

治气淋。以蠶蛻紙燒灰研細。每服半錢或一錢。煎去心麥門冬湯調下。無時。

又方

治如前。以馬兜鈴炒焦黃。爲細末。每服半錢或一錢。麝香酒調下。溫酒亦得。無時。

葵子散

治沙石淋。痛不可忍。

冬葵子﹝一兩﹞石南葉楡白皮﹝去末銼﹞石葦﹝去毛﹞木通﹝銼各一兩﹞

上爲細末。每服半錢。蔥白湯調下。一方只煮冬葵子汁服。

二石散

治如前。

滑石石葦﹝去毛各一兩一方更有栝蔞根一兩﹞

上爲末。每服半錢。煎大麥湯淸調下。無大麥。米飲亦得。

治小兒淋閉露蜂房亂髮灰等分爲末。每服一錢。水調服之。日二。

又方

治如前。冬葵子一兩。杵粗散。每服一錢。水一小盞。煎至五分﹐去滓溫服。無時。

又方

以衣中白魚摩臍下。及小腹。

又方

治如前。經效小兒諸淋。

治小兒遺尿。

瞿麥穗龍膽艸﹝去蘆﹞皂莢﹝去皮弦﹞桂心﹝各半兩﹞人參﹝去蘆一兩﹞雞腸艸﹝一兩﹞車前子﹝一兩炒一分﹞石葦﹝去毛半兩﹞

上同爲末。煉蜜和丸小豆大。每服五丸。食分﹐日三。

又方

以小豆葉搗汁服之。以雞腸燒灰研末。漿水調服一錢。日三。

卷十七

疝論

小兒疝。由怒啼气。衝擊腎經。气下通於陰囊。故令腫大堅硬。又偏腫者。气乘偏虛而作也。其有水者。腎主水。下通陰。因怒啼气。腎水隨气而下作。

海蛤散

治气擊於下。陰腎腫大而堅硬。

海蛤﹝三分研﹞香子﹝三分炒香熟﹞薏苡仁﹝半兩﹞白術﹝半兩﹞檳榔﹝半兩面裹煨﹞

上爲細末。每服半錢。溫酒調下。早晚乳食前。

又方

治外腎腫硬。漸欲成。以幹地龍去土盡。爲細末。唾調塗之﹐常避風冷濕地。

勝金桃仁膏

治卵腫大。桃仁杵去皮尖。爲膏敷之。

川楝子丸

治疝气偏墜﹐一大一小。

川楝子﹝去復選肉一錢﹞續隨子﹝去皮淨一錢﹞輕粉﹝二錢﹞

上爲細末。麵糊和丸黍米大。每服十丸。蔥白湯下。不過十服愈。

荊三稜散

治如前。荊三稜炮。斑蝥去足並翅。等分爲細末。每服半錢。米飲調下。

三香昆布丸

治如前。

薰陸香﹝三分﹞靑木香﹝三分﹞藿香葉﹝去土半兩﹞昆布﹝三分洗去鹹味﹞牽牛子﹝半兩微炒﹞

上爲細末。棗肉和丸麻子大。每服十丸。空心牡蠣湯下。

治小兒狐疝。傷損生。

地膚子﹝一兩半﹞白術﹝一兩三分﹞桂心﹝三分﹞

上爲末。煉蜜丸如小豆大。酒服七丸。量大小增減。

又方

治如前。

芍藥茯苓﹝各三分﹞防葵﹝一作防風﹞大黃﹝各半兩﹞半夏桂心蜀椒﹝去目並閉口者一分﹞

上爲末。煉蜜和丸如大豆。每服一丸。日三四。

五等丸

治小兒卵核堅。或陰卵偏大。

黃柏﹝炒﹞香豉牡丹﹝去心﹞防風﹝去蘆並叉枝﹞桂心﹝各半兩﹞

上同爲末。煉蜜和丸如大豆許。三歲兒飲服五丸。

又方

治小兒。以蜥蜴二條。燒灰研爲末。酒服之。一二歲兒半錢。

治小兒卵腫以雞翅六莖。燒灰服之。隨在左右取翮。能治陰大如瓠。

治小兒气土瓜根芍藥當歸去須洗焙。各一兩。咀。每服二錢。水一盞。煎至半盞。去滓溫服。量大小加減。

又方

治如前。以三月上除。取白頭翁。去蘆搗之。隨左右偏處敷一字。作瘡。二十日愈。亦治腎癰。

又方

治小兒卵腫。搗墻衣敷上。

治小兒偏。或气攻小腹痛疼。蛇牀子爲末半兩。馬鞭艸取汁一合。相和如膏。塗病處。

又方

治如前。以枳殼去穣三兩微炒。杵爲細末。每用煎柏枝至濃汁。調膏濃塗腫處。良妙。

治小兒陰。腫大不消。以硼砂一分。以水研化。塗之立效。

治小兒陰。偏大气脹。以雄黃一兩。研極細。甘艸一錢銼。同煎湯。淋渫。

又方

治如前﹐牡丹皮去心。防風去蘆並叉枝。等分爲末。每服半錢。米飲調服。無時。

治小兒卒卵腫痛而脹赤小豆末半兩。桂心末一分。以生牛蒡取汁二大盞煎稠。入二味相和爲膏。塗病處。卽消。

治小兒陰囊腫痛。虛熱。以蚯蚓屎。用甘艸汁調塗之。

又方

治疝气腫痛。連小腹如刺。以生射幹杵汁服之。亦可作丸服。

又方

治如前。以藜葉煎濃汁一升。煎取七合。每服半合。頓服。量大小加減。

蜘蛛散

治疝。或腫堅。或偏墜。或大小。時時上下。蜘蛛十四个炒焦。桂心半兩。共爲散。每服一字或半錢。米飲調下。或蜜丸服。

玉粉散

治水。上下不定。熟牡蠣粉二兩。炮裂榦薑末二兩。拌勻。冷水調稀稠得所。塗病處。以小便大利卽愈。

此方若用糊爲丸服之。治冷淋膏淋。下痢膿血。及婦人帶下。

卷十七

陰腫生瘡論

小兒有陰腫及生瘡者。由腎經虛而邪气乘之。腎气通於陰。邪搏衝於下。則陰爲腫。甚者衝攻以生瘡。又有因風濕外幹皮膚。則陰爲之癢﹐搔之以成瘡者。並敍方於後。

桃仁丸

治小兒陰腫。

白蒺藜﹝半兩炒去刺﹞桃仁﹝三分湯浸去皮尖並雙仁者麩炒黃﹞牡丹﹝去心半兩﹞桂心﹝半兩﹞郁李仁﹝一分湯浸去皮炒﹞

上爲細末。煉蜜和丸黍米大。每服十丸。溫酒下。乳食前。

胡連散

治陰腫生瘡。

胡黃連﹝半兩﹞胡粉﹝半兩﹞白礬灰﹝一分﹞

上爲細末。每用少許。油調塗患處。一方只用黃連胡粉等末。香脂油和敷。

又方

治如前。以人屎或狗屎燒灰敷之。以馬骨或狗骨燒灰研細敷之。

治小兒陰腫以狐莖炙焦黃。杵細末服之。以蕪靑搗敷上。以衣中白魚敷之。以斫取桑白皮汁塗上。

治小兒陰瘡痛癢。搔之黃赤水出。不瘥。五倍子臘茶等分爲末。更入膩粉少許。先以漿水蔥白椒煎湯洗之。帛子拭漧。用藥敷之。

治小兒陰上生癰。瘍醫不能療。以鱉甲一枚。燒灰研末。雞子白和敷之。

治小兒陰瘡以黃柏水煮汁。洗了拭漧。白蜜塗之。

治小兒惡毒瘡腫。生於陰髀間。痛牽入腹不可忍。一宿殺人。以茴香苗葉搗取汁。量大小與服。日二三。

其滓敷腫處。冬月無苗葉。取根用。

治小兒陰腫生瘡濃煎野狼牙艸湯洗之。冬月取根用。或搗爛敷之。

治小兒卒然陰腫痛脹。

赤小豆﹝末半兩﹞肉桂﹝末一分﹞生牛蒡根﹝取汁二盞﹞

上先將牛蒡汁煎稠。後入二末和膏。敷病處。

治小兒陰腫。虛熱作痛。以蚯蚓糞用甘艸汁調。輕輕塗上。

治小兒陰頭忽生腫瘡。此名尿灰瘡。以黑豆皮嚼爛敷之。以伏龍肝研末。和雞子白塗之。

又方

治陰頭生瘡。以蜜煎甘艸塗之。若陰頭生瘡。不癢不痛。但潰蝕者。此名下疳瘡。﹝方具於後﹞

又方

治陰腫瘍。搔之成瘡。

蛇牀子細辛吳茱萸﹝去枝梗各一兩﹞

上爲末。每用一匙。水一大碗。蔥白三莖。煎至數沸。通手淋洗。三五次極妙。

又方

治陰癢生瘡。胡椒半兩。紫梢花一兩。爲粗末。水煎浴洗如前。

又方

治如前。以黃柏銼碎。煎湯洗浴。

卷十七

腋气論

小兒腋气者。血气不榮。腋下有孔。一如毛孔而稍大。臭穢之气。從其中出。若狐气之臭。故俗呼曰狐臭也﹐亦有父母遺體相傳者。又有乳養之人而有染著者。今敍方於後。

綠銀散

治腋气。

銅綠密陀僧﹝各三錢﹞白芨﹝一个燒存性九錢﹞

上爲細末。每用半錢。津唾調塗腋下。三五日一次。以效爲度。

又方

以輕粉一錢匕。分兩處。麝香酒調一半服之。好酒調一半塗腋下。以不臭爲度。

又方

以左桃開通錢五文。火燒通赤。納醋中之。凡七次。杵羅爲末。用老生薑一塊。刀背斫斷。將生薑以斫斷處擦腋下。有毛擦不倒者。乃是病也。拔去其毛。以生薑自然汁調藥塗之。屢驗。若些小腋气汗气。只以生薑擦塗腋下亦可。

卷十七

囟門腫陷論

小兒初生。皆有囟門者。藏气未充。骨髓未完。滋養未備故也。臟腑皆以脾胃爲養。兒自生以後。得五殼所滋。則藏气充而骨髓完。所以兒至能食。則囟門合也。囟門者系於脾胃﹐聖濟經言。衛囟之天五。五者土也。脾胃屬焉。小兒有囟腫者。由脾胃不和。冷熱不調。或怒啼飲乳。或喘急咳嗽﹐致陰陽气逆。上衝而囟腫也。熱則腫而軟。冷則腫而硬。又有囟陷者。或因瀉痢。或小便頻數。或曾服淸藥以利小便。或本怯气弱。或別病纏綿。

皆使髒虛而不能上榮於囟。故令囟陷也。此皆小兒惡證。得愈者鮮矣。

治小兒囟腫軟以靑黛冷水調敷之。及兼服化毒丹。方已具前。

治小兒囟腫硬及陷。

幹熟地黃﹝八錢焙秤﹞山茱萸﹝去肉﹞幹山藥﹝各四錢﹞澤瀉牡丹皮﹝去心﹞白茯苓﹝去皮各三錢﹞

上爲末。煉蜜和丸綠豆大。三歲下者三五丸。溫水化下。空心兼服錢氏益黃散。

治小兒囟陷以狗頭骨炙黃杵末。雞子淸調敷。

卷十七

滯頤論

小兒滯頤者。脾冷所致也。脾之液爲涎。脾冷則不能約制。故涎常從口角流出。滯漬於頤頦。浸久生瘡。名曰滯頤。

治小兒滯頤﹐涎從口出。浸漬頤頦。口角下生瘡。以桑白皮汁塗口中。

又方

治如前。以東行牛口中沫。塗兒口及頤上。

治小兒口角下黃肌瘡以羊須燒灰。和臘月豬脂敷上。以羊角燒灰。和臘豬脂敷上。

溫脾丸

治脾冷多涎。流漬頤下生瘡。

丁香木香半夏﹝用生薑六兩同杵碎炒黃色各一兩﹞靑皮﹝去穣﹞白術漧薑﹝銼碎微炒各半兩﹞

上爲細末。煉蜜和丸黍米大。每十丸。米飲下。無時服。

溫脾散

治如前。

丁香﹝一兩﹞肉豆蔻﹝面煨裹﹞半夏﹝白礬水浸去滑炒黃﹞白術漧薑﹝炮﹞人參﹝去蘆﹞甘艸﹝各半兩﹞

上爲末。每服一錢。水八分。生薑二片。煎至五分。去渣溫服。食前。

又方

治口中涎出。流漬頦下不幹。以白羊屎納口中。服前藥﹐仍更洗瘡淨。以燒餳末敷之。

卷十七

腸癰論

小兒腸中有癰瘡者。由寒熱之气搏於腸間。气血結滯而生也。其候食少。腹中痛悶。小腸微彊者是也。

治小兒腸生癰瘡以鯉魚腸煮令食之。

卷十七

鍼刺誤傷論

小兒有因動作。誤被鍼刺骨刺竹木簽刺傷而入肉。或已折在內不出者。敍方於後。

象石以白梅肉爛杵。和象牙末敷上﹐若鍼傷。卽以象牙屑水調敷之。或以磁石末敷之。仍更以瞿麥爲末。

水服方寸匕。或煮汁飲之。日三。

又方

以松脂如乳香者末敷之。帛裹三五日。不覺而出落。

卷十七

諸物梗喉論

小兒有誤吞諸物在喉中。不能下。不能出。妨礙飲食。气出不快。甚者塞刺疼痛。霎時不任。便致危殆。

磁石治誤吞鍼刺喉中。以磁石如棗核大。磨令光。鉆作竅子。以綫穿系定。令兒含之。鍼則自出。若誤吞錢者。用棗大。

又方

治誤吞竹木入喉。燒秤錘通赤。漬酒飲之。

又方

治誤吞金銀銅鐵錢物。在喉中不下。以南天燭根燒灰研細。熟水調服一錢。立下。

通气散

治如前。及治鉤繩之類在喉。

鵝毛﹝一錢燒灰﹞磁石﹝一皂子大塊﹞象牙﹝一錢燒存性﹞

上爲細末。每服半錢。新水調下。

又方

治誤吞金銅銀鐵錢等物。在腹內不下。以鍛石一皂子許。硫黃半皂子許。同研爲末。酒服之。

又方

治如前。以胡粉一兩。水調分服。量大小加減。

又方

治魚骨鯁喉不下。以砂少許。口中咀嚼咽之。立下。

又方

治如前。以故魚网覆頸項則下。未可。煮汁飲之。立下。

又方

治如前。以鸕毛燒灰。水調服。量大小與。

又方

治一切諸般骨刺。竹木簽刺。梗不下。於臘月取鱖魚膽。北檐下陰漧。每用少許。酒煎化。溫呷。得逆便吐。梗乃隨出。未吐再服。其梗刺𨿽咽在腹內。久痛黃瘦者。服之亦出。極妙。無鱖魚﹐取靑魚鯉蠡魚膽亦可。並治喉痺。

又方

治桃李果梗喉。以狗頭煮湯。摩頭下。

又方

治一切諸物梗喉。以瞿麥爲末。水調半錢。或一錢服。

大聖玉屑無憂散

治諸物梗喉。及一切咽喉諸病。解毒治百疾。

玄參﹝去蘆﹞貫眾白茯苓﹝炒黃﹞縮砂仁滑石荊芥川黃連﹝去須﹞山豆根甘艸﹝炙﹞硼砂﹝各半兩﹞寒水石﹝三兩火埋土中出火毒七日﹞

上同爲末。每用半錢。抄口中。新汲水一口咽之。治誤吞叫子骨刺棗核金銀銅鐵瓦石麥稻鍼刺等諸物梗喉。

及治咽喉一切諸疾。喉痺乳蛾等疾。又解巴豆杏仁諸藥之毒能殺人者。又治蛇蠍諸虫咬蜇。毒瓦斯入腹。並心腹脹滿。脾積癥塊﹐風涎奶癖。他藥不能治者。但服此藥。立見效驗。能潤三焦。消五殼。

除九虫。益五臟。辟溫疫。無所不治。

治小兒一切珠錢等梗喉以銅弩牙燒赤。納水中。放冷凍飲料之。

卷十七

疣子論

小兒有附貼皮膚生核。如麥豆大。其色與皮肉無異。謂之疣子。有一兩个生者。又有數个連續生者。割破其裏。狀如結筋。亦有微血。與肉相似。此由風邪客搏。血气變化所生。又有一種。初生核小。日久漸長。滋益而大。名曰癅子。亦由邪搏血气變化所生。久則气血順活。故漸長大也。今敍方於後。

以鍼或小刀子決疣子四面。微微血出。取患瘡人瘡中膿汁敷之﹐莫得近水。三日外膿潰。其根動自落。以白粱米粉於銚內炒令赤色。用眾唾相和敷上。濃一寸許。卽消。

治疣子連續生十數个者以艾炷一枚。如麥豆大。灸最生者一个。名疣母。余卽自消。核大者稍增艾炷。

治癅子以稻科上花蜘蛛十餘个。取頓於桃科子枝上放之。候絲垂下。取東邊撚爲綫子。系定癅子上。七日後換。其癅自落。沈興宗待制有老母病癅如拳。用此法系之。至三換。遂幹落。於枕畔得之。一似幹栗。

卷十七

諸虫咬蜇論

小兒有爲諸毒虫咬蜇者。多於夏熱之時。取涼解脫。就地坐臥。忽然誤有觸遇。因被咬蜇﹐其痛不可忍。直至終夜乃歇。甚者連引一邊。痛無少止。又有毒癅。瘡中腫潰苦楚。或有虫因臥誤入耳中不出者。並敍方於後。

治蛇咬所傷以生豬血調雄黃末敷之。如倉卒間只用豬血亦效。若獨用雄黃卽不驗。以冷水先洗瘡了。

幹。用茱萸一合。水半碗。研取汁服之。將渣敷瘡上。

又方

用酒調茱萸末服之。油調末敷瘡上。

治蛇咬毒瓦斯內攻。腫痛不任。以人屎濃敷之﹐用綿裹卽消。以白礬雄黃等分研末。於刀頭上爆令熔。便滴瘡上。卽自瘥。

治蠍蜇以喫勒藤。令患人自嚼爛塗之。以漧薑。令患人自嚼爛塗之。

治蜈蚣咬以醋磨生鐵汁塗之。亦治蜘蛛咬。以獨頭蒜磨咬著處。痛止爲度。以活蜘蛛一个。安口在咬著處。則自然吸咽其毒。痛乃卽滅。至蜘蛛肚脹時放之。別取如前用。不爾。則直脹死。不休恐傷生命。故放之。

又將用過蜘蛛放水中。卽解其毒。不死。

治蜘蛛咬以活蚯蚓入蔥葉筒中。緊撚兩頭。勿令泄气。頻頻搖動。則自然化爲水。滴在咬著處﹐又治蚰蜒入耳不出。點藥滴入。卽化爲水。

治壁鏡咬以生薑汁調皂角末塗之。破者取烏梅肉貼。

治蚰蜒入耳以釅醋灌耳中。卽出。以小蒜汁灌之。以驢乳汁灌之。以龍腦大豆許。綫系。左入塞右。右入塞左。立效。以香油灌之。

又方

治如前。

道人頭﹝未詳﹞楝葉車前子﹝各等分﹞

上爲末。唾調置耳門中。則自出。傳方人直尋蚰蜒自送入耳。用此藥試之乃出。

治百虫入耳以椒末醋調灌耳中。如行十里久。自出。以豬肉炙香熟。掩耳。虫聞則出。

又方

治如前。白礬雄黃各半兩。研爲細末。生油調成膏。用皂子許塞耳。虫自出。

卷十七

撲墜損傷論

人之血气。循身周流而無停止。小兒有因落牀。或從髙墜墮。或打撲損傷。致血气失度﹐隨損處停畱。或流行入腹。瘀蘊不散。致羸瘦痿黃。時作疼痛﹐嗇嗇微寒。翕翕微熱。重者有至筋傷骨損。舉動不能。敍方於後。

蒲黃散

治小兒因打撲墜墮。血气停滯。或敗血入腹不散。作疼痛。寒熱羸瘦痿黃。

蒲黃當歸﹝去須洗焙﹞生漧地黃﹝各一兩﹞琥珀﹝另研﹞赤芍藥桂心﹝各半兩﹞

上爲細末。每服一錢。水一小盞。煎至五分。去渣溫服。無時。

茯神丸

治如前。

茯神﹝去心內木﹞當歸﹝去須洗焙﹞麥門冬﹝去心各一兩﹞人參﹝去蘆﹞黃芩龍膽艸﹝去蘆﹞

桃仁﹝湯浸洗去皮尖並雙仁者麩炒香熟研細後入各半兩﹞

上爲細末拌勻。煉蜜和丸黍米大。每服十丸。用生地黃汁少許。同酒送下。無時。

三黃散

治小兒因損傷。敗血不出。但傷不斷者。服之立效。

黃連﹝去須半兩﹞黃芩﹝三分﹞甘艸﹝半兩﹞玄胡索﹝去皮半兩﹞

上爲末。每服一分。用童子小便半小盞。酒三分之二﹐同煎四五沸。熱服。取下惡物。立瘥。

靈龜散

治撲墜。內有傷損。當歸去蘆洗淨三分。白芷漏蘆去蘆各半兩。爲末。每服一錢。溫酒調下。食前。

又方

以生地黃不拘多少。杵爛絞汁。用溫酒調服。量大小與之。其效如神。如內損。熱血衝心。甚者气絕不認人。下咽卽醒。取下惡物。遂好。

沒藥丸

治撲墜損傷。骨節疼痛。或已可而有時發作。痛不可忍。時發赤腫。數服立效。永除根本。

沒藥澤蘭葉香白芷骨碎補艸烏﹝去皮尖﹞破故紙﹝炒﹞敗龜﹝酥炙黃﹞虎骨﹝塗酥炙黃﹞續斷白頭翁﹝去蘆﹞烏金石﹝各一兩﹞自然銅﹝燒赤醋淬過七次二兩﹞

上爲細末。醋糊丸桐子大。焙漧。醋磨濃墨爲衣。生薑溫酒下三五丸。筋骨損者。用虎骨散貼之。

虎骨散

虎骨﹝酥塗炙黃一分﹞金毛狗脊﹝去毛一兩﹞穿山甲﹝一兩燒﹞骨碎補﹝一兩﹞

上爲末。以倉米煮粥。臨熟。更入米醋煮如糊。攤紙上。然後摻藥在上。包裹貼損處。如大段損折。卽以杉夾正。不過三上。卽安。此二方屢用大效。亦治大人。

四黃散

治落牀墜地。瘀血在腹。陰陰寒熱。不乳啼哭。

蒲黃大黃黃芩﹝各十銖﹞黃連﹝去須十二銖﹞麥門冬﹝十銖﹞甘艸﹝八銖﹞芒硝﹝七銖後入﹞

上咀。以水二升。煮取一升。去滓。內硝令烊。看大小分服。羸瘦者忌冷食。大小便血。卽愈。

卷十七

藥毒論

小兒腸胃怯弱。臟腑嫩軟。血气未壯。因服藥不勝其味之毒。致煩躁悶亂。或口舌麻木。或如鍼刺。甚者吐痢。有致血也。

玄胡索散

解諸藥毒。煩躁悶亂。吐痢嘔血。

玄胡索﹝去皮一兩﹞甘艸﹝生﹞白礬﹝生各半兩﹞

上爲末。每服半錢。水一小盞。煎至六分。去渣。放溫服。時時呷。

礬茶散

治諸藥毒。煩躁。口舌麻木。或如刺痛。

艸茶﹝一兩﹞白礬﹝一兩。﹞

上爲末。每服半錢或一錢。汲新水調下。立解。

又方

解百毒藥。以白扁豆爲末。水調一二錢服。以出了蠶者故紙燒灰細研。冷水調下半錢。頻服。

龍腦散

治藥毒吐血。如神。

大黃﹝蒸﹞半夏﹝湯洗七次薄切薑汁浸一日焙﹞甘艸﹝炙﹞金星石銀星石寒水石禹餘糧﹝火醋浸七次﹞不灰木﹝﹞靑蛤粉﹝各半兩靑蛤粉卽靑黛﹞

上爲細末。入細研龍腦末一字拌勻。每服一字或半錢。新水調下。錢乙更有甘松藿香葉末各一錢。減大黃一半。

卷十八頭上諸病論

頭瘡

小兒頭瘡者。由臟腑有熱。上衝於頭。外被風濕。復相乘之。搏於血气而生其瘡。故曰頭瘡。此候與禿瘡特異。且禿瘡者。有白有赤。硬痂徧滿。其頭瘡者﹐但一兩處生。其痂並不白硬而幹。時時常有濃血濕汁。俗呼爲長頭瘡。小兒失於沐髮者。便生此瘡也。

玄精石散

治小兒頭瘡。

太陰玄精石寒水石﹝各一分研﹞輕粉麝香﹝各少許﹞

上爲細末。先以淡漿洗去瘡痂。拭漧。油調藥塗之。甚者不過再。

栝蔞散

治如前。

栝蔞﹝一枚﹞鹽豉﹝一合入栝蔞中和穣並燒灰研末﹞竈下黃土﹝一分﹞膩粉﹝一分﹞

上爲末。入麝香一字拌勻。每用少許。油調塗之。濕者幹摻。

淡豉散

治如前。

淡豉﹝炒黑焦漧﹞絳礬﹝各一兩﹞膩粉﹝二錢﹞

上前二味先末。入粉研勻。先以桑柴灰淋汁。熱洗瘡淨。用甘艸末摻瘡上。後以生油調藥塗之。濕者幹摻。

黃連散

治如前。黃連去須二兩。胡粉一兩。爲細末。先洗去瘡痂。拭漧敷之。卽瘥。再發用前。

胡粉膏

治頭瘡久不瘥。經隔年歲。

松脂苦參黃連﹝去須各一兩半﹞大黃﹝生﹞胡粉﹝各一兩﹞黃芩水銀﹝各一兩一分﹞白礬﹝半兩﹞蛇牀子﹝三分﹞

上爲細末。以臘月豬脂和研。至不見水銀星爲度。敷之。

又方

治頭瘡久不瘥。

膩粉﹝少許﹞胡桃﹝和皮燈上燒過存性用碗蓋出火毒研末﹞

上爲細末。以生油調塗。仍剃去瘡下發塗之。只一二次瘥。

又方

治如前。以梁上塵和油腳塗之。仍先用皂莢湯洗訖塗藥。馬骨燒灰研末。

醋和敷之。虎脂令凝塗之。日三四次。蓼末蜜和塗之。有虫出而愈。不作瘢。

又方

以雞卵七枚去白皮。於銅器內熬﹐和油塗之。亦治幹禿不出汁者。以雞卵殼燒灰研末。豬脂和敷之。

又方

以雞屎研末敷之。以醋少許。和淨水洗去瘡痂。再以溫水洗之挹幹。用百艸霜入輕粉研細。用少許生油調塗。以菟絲煎湯洗之﹐以竹葉燒灰研細。豬脂和塗。以黑豆炒煙盡。杵爲末。入膩粉研勻細。生油調塗之。

治頭瘡出膿水不瘥。瘥而復發。以杏仁一百枚燒灰。入膩粉一分。同研勻細。生油調塗。

治頭瘡漸引不效以烏麻油嚼爛塗之。亦治浸淫瘡及幹瘡。

治頭上惡瘡以黃泥裹豆豉煨熟。放冷。取豉研末。以純菜油調敷上。

卷十八頭上諸病論

軟癤

小兒頭上生軟癤者。由風邪冷熱之气客於皮膚﹐搏於血气。壅滯經絡。蘊結而生。亦如身上生癤無異。但生在頭上。始則赤腫而硬。其邪微者。散則自消。其邪甚者。腫赤內搐。潰膿血作痛。以頭上皮緊。至熟多不能去膿。根中有惡汁不盡。因而復發。或在根邊別生。連續不瘥。常常生膿。故名曰軟癤。

如聖膏

治軟癤。

菜油﹝一兩﹞黃蠟﹝半兩﹞瀝靑﹝一錢﹞黃丹﹝半錢﹞羊筒骨內髓﹝一个﹞

上一處熬成膏。攤於紙上。貼患處。上用冷鐵一片。於瘡口上壓定。四面鍼破。如膿出不快。以紙撚榐之。

熬藥不得犯銅鐵器。

又方

以靑澀柿子連皮薄切焙漧。杵爲細末。每用時先以溫湯洗。撚去其膿。用藥少許。入輕粉三分之一拌勻。以薄薄牛皮膠水調成膏。攤熟帛子上貼之。愈。

又方

以炒油麻。銚子中取。乘熱嚼爛敷之。以生油餅劑子一个。撚薄﹐畱一竅於癤上貼。來日膿自出。便效屢驗。

又方

以兔毛皮不拘多少。燒灰研細。入膩粉少許。生油調塗。

又方

用枳殼去穣。周遭用糊合於瘡上。去膿生肌卽愈。極效。

治頭皮虛腫。如蒸餅裹水之狀。以口嚼麥麵敷之。

卷十八頭上諸病論

禿瘡

小兒頭有禿瘡者。按九虫論云。是蟯虫動作。與風邪相乘。上於頭之皮膚﹐搏於血气。傷其榮衛而所生也。

榮爲血。受病則爲赤禿。衛爲气。受病則爲白禿。榮在內。邪稍難幹。故患赤禿者少。衛在外。邪易得著。故患白禿者多。其始生如癬之斑點。上有皮屑。漸漸作痂﹐以成其瘡。遂至滿頭髮落逮盡。若刮去其痂。則瘡皆是孔眼。大小不等。如虫之窠。有膿汁出。不痛而癢。癢乃不可禁。是知有虫爲風也。又一種俗呼爲鬼舐頭。小兒有頭瘡。遇夜被鬼舐之。則引及滿頭有赤痂。或云便赤禿也。

治小兒白禿。頭上團團然。以蒜揩白處。早朝使之。

治小兒白禿。幹殼不出汁。以雞子七枚。去白皮。銅器中熬。和油塗之。

治小兒白禿。以葶藶子杵末。湯洗去痂。塗之。以陳香薷煮濃汁少許。同豬脂和胡粉敷之。以白頭翁根杵爛。敷一宿。已作瘡者。二十日愈。以楡白皮杵末。醋和塗。虫當出。以雞窠中艸和白頭翁花一處燒灰研細。用臘月豬脂和勻。先用醋泔洗瘡後敷之。

又方

以椿楸桃三般葉心取汁敷之。大效。一方只用楸葉杵汁敷。以人屎燒灰末之。用臘月豬脂和敷。

治赤禿以白馬蹄燒灰細研。臘月豬脂和敷。以靛滓敷之。

治鬼舐頭以兒糞臘豬脂和敷。以臘月豬屎燒灰末敷。以屎燒灰研細。和臘月豬脂塗敷。

卷十八耳中諸病論

耳聾

小兒有忽患耳聾沈聽者。由風邪乘於手太陽之經也。邪隨其經。入於耳內。邪正相搏。气停塞滯。則令耳聾。不能聰聽於音聲也。輕者則爲沈聽。謂耳中沈沈然。輕小之音則不辧。重大之聲才聞也。

通鳴散

治風邪惡入耳。令兒耳聾。

菖蒲﹝一寸九節者良﹞遠志﹝甘艸水煮去心各一兩﹞柴胡﹝去苗﹞麥門冬﹝去心﹞防風﹝去蘆並叉枝各半兩﹞細辛﹝去苗﹞甜葶藶﹝炒﹞磁石﹝火醋淬十次研各一分﹞杏仁﹝十四个湯浸去皮尖雙仁者炒黃﹞

上爲細末。每服半錢。煎蔥白湯調下。乳食後。日二三服。

烏麝湯

治如前。

大川烏頭﹝一个重二錢上者以豬脂油煎令裂不得削了面上塊子只刮去皮盡切碎杵羅爲末﹞通艸﹝半兩薄切作片子片片相似以糯米粉作稀糊拌勻焙漧杵羅爲末﹞

上二味。入麝香末少許研勻。每服一錢。水一小盞。入薄荷二葉。棗一枚。煎數沸。放溫服﹐或只以溫酒調服。

菖蒲丸

治如前。菖蒲一寸。巴豆一粒去皮心。二物合杵爲劑。分作七丸。用一粒。綿裹塞耳中。一日一易。

又方

菖蒲末一分。杏仁半兩。湯浸去皮尖雙仁者。二物合杵如泥。每服用一麻子許。綿子裹納耳中。一日一易。

萆麻膏

治如前。萆麻子十枚去皮。棗肉七枚。同研爲膏。每用蕤核許。綿裹內耳﹐一日一易。

治新久耳聾以巴豆一粒。蠟裹。鍼刺令通透。塞耳中。以貓已捉住老鼠奪之。取其鼠膽汁灌病耳中。一云只以鼠膽用之亦可。以地龍一條。鹽少許。俱貯蔥筒中。時動搖則化爲水。用點耳中。以米醋一碗。用鐵一塊彈子大。燒赤。投醋中。令病耳就上。使气燻人耳中。卽效。三二日可治。

又方

以蔥白於灰火中煨令熟。將蔥白頭納耳中。一日三易。以芥子杵爛。人乳汁和。綿裹納耳中。一日一易。以荊子中虫白粉。和油滴耳中。亦治沈聽新聾耳。以驢脂和生椒杵爛作丸。綿裹塞耳中。治久聾。以醇醋微火煎附子至軟。削令尖。塞耳中。

卷十八耳中諸病論

耳中鳴痛

小兒有耳中或鳴或痛者。由風邪入耳。與正气相干。搏於血气者。卽爲鳴。搏於經絡者。卽爲痛也。

治耳中痛以干百合爲末。溫水調下一錢。乳後。以柳樹虫。糞水化取汁。調白礬末少許。滴耳中爲妙。

以鹽二三升。蒸熱包裹。以耳枕之。冷卽易。亦治洪洪聲。

治耳鳴如流水。或如風聲。以生烏頭才撅得。乘濕削如棗核。塞耳中。旦用夜易。夜用旦易。不過三日愈。及治耳癢。無。卽用幹者。

治耳中常鳴以生地黃截塞病耳。數數易之。或以紙裹微煨用。

卷十八耳中諸病論

耳內瘡腫出膿

小兒有耳中腫。或生瘡出膿汁者。由風濕相乘。入於耳。邪正相干。搏於气血。傷於經絡。輕則爲腫。重則生瘡。若津液結潰。變爲膿血汁出。又有因水或眼淚入耳。停搏正气。亦爲膿汁。俱名停耳。又名膿耳也。

龍朱散

治耳內腫。及生瘡出膿汁。或只癢痛。虛鳴應耳中。一切諸病。悉皆主之。

龍腦﹝一字研﹞朱砂﹝一錢研水飛﹞竹箭幹內虫糞﹝三錢研﹞坯子胭脂﹝半錢研﹞麝香﹝一字研﹞

上勻研細末。以斡耳子挑藥入病耳中。如有膿水者。先以新綿撚子纏之淨盡。方傾入藥。每夜臨臥時一次。

治耳中腫或生瘡以白礬燒灰研細。每用少許。以葦筒吹耳內。日三四次。或以綿裹塞耳中。生瘡者胡桃油調藥著耳。

礬香散

治小兒耳內生瘡。或有膿汁。

白礬﹝一兩燒灰﹞蛇牀子﹝一分爲末﹞

上相和。入麝香末五分。同研細。每用一字。摻入病耳。

藍花散

治如前。

紅藍花﹝一兩洗焙漧﹞黃柏﹝一兩銼﹞烏魚骨﹝半兩﹞黃芩﹝半兩以上爲末﹞雄黃﹝半兩研水飛﹞

麝香﹝一分研﹞

上拌勻。每用少許。以新綿子纏撚子藥塞耳中。一日二易。

麝香散

治如前。

蜘蛛﹝一个﹞坯子胭脂麝香﹝半字﹞

上曬極幹。研勻細。每用半斡耳許。以鵝毛管吹入耳。

桃紅散

治如前。

白礬﹝一錢燒灰﹞坯子胭脂﹝一錢﹞麝香﹝一字﹞

上研勻細。每用少許。以綿撚子榐耳中膿盡。摻藥入耳內。

箭散

治如前。

竹箭內蛀虫糞屑﹝二錢﹞坯子胭脂﹝二錢﹞淩霄花﹝幹者二錢﹞海螵蛸﹝二錢﹞麝香﹝一字研後入﹞

上爲細末拌勻。每用時先以綿撚子榐耳中膿盡。乃以紙撚蘸藥入耳中。日三。

紅綿散

治如前。

信砒﹝一錢﹞坯子胭脂﹝三錢﹞麝香﹝一字﹞

上爲末拌勻。以柳絮滚和勻。每用黃米許。摻入耳中。如繞耳生瘡。膿汁不瘥者。以此敷瘡上。紙片封之。

妙。

油引散

治如前。

石燕子﹝雌雄一對用磚壘一地鑪木炭火白色爲末﹞虢丹﹝飛等分﹞膩粉麝香﹝各少許量入﹞

上同研勻。先以綿撚子榐耳中膿汁盡時側臥。摻藥一字許。入耳中。以好油一滴引下。立效。

綿裹散

治如前。桂心一分。靑羊屎一分。炒令轉色。同末。每用一字。綿裹塞耳中。

治小兒耳。膿汁出。以硫黃細研。每用少許。摻入耳中。日一次。夜一次。以白礬末一錢。麝香一字研勻。少少摻入耳。以桑木上毒蜂房炙黃杵末。溫酒調下半錢。空心。以蚯蚓糞研細。吹耳中。極效。

治小兒耳上生瘡以雞子白敷之。

卷十八

眼目病論

小兒眼目生病者。多因恣食甘酸。藏生邪熱。燻炙肝經。衝發於目。或爲赤腫癢痛。或眵淚隱澀。或生赤脈。或生膜。又痰飲毒瓦斯漬肝。致藏气不得宣通者。則精華未得明審。故黑睛𨿽全。而視物KTKT。此名睛盲。

若晝日明。至瞑不見物者。此邪干經之陰也。調之雀目。言如鳥雀之目。瞑時無所見也。又有障眼者。乃气毒障縵其睛也。又有疳肝之气沖於目者。亦能生其膜。以爲遮障也。

博金散

治眼赤腫。痛不可忍。白藥子半兩。黃芩一錢半。爲末。每用一字。沸湯點洗之。

又方

治如前。取嫩槐芽或嫩葉煎湯。放溫洗之。白睛如血。淚多者。最宜用。

又方

治如前。凡赤眼腫痛。才覺便截。以銅綠研細。抄二錢半。用乳香皂子大二塊。同研勻極細點之。立效。

又方

治赤目。以黃芩爲末。煎湯渫腳。神效。

又方

治同前。天南星一分去皮臍。幹蠍一分半。爲末。每用一字。茶調下。服了搖頭數次﹐立驗。

又方

洗熱毒眼。以細朴硝沸湯浸。澄去滓。乘熱洗之。

又方

洗風毒熱赤。銅綠一錢。滑石二錢。研極細。每用少許。沸湯點洗。

洗心散

治心藏邪熱。目赤腫痛。

大黃﹝一兩煨﹞荊芥穗﹝一兩半﹞甘艸﹝半兩生﹞麻黃﹝一兩去根不去節﹞

上爲細末。每服半錢或一字。蜜水調下。

洗肝散

治三焦壅熱。眼目赤腫。隱澀多淚。

芍藥﹝一分﹞羌活﹝去蘆半分﹞防風﹝去蘆並叉枝一分﹞大黃﹝半分﹞甘艸﹝半分﹞

上爲細末。嬰小一字。二三歲半錢。上者一錢。水半盞。入燈心黑豆各少許。煎數沸。食後放冷服。須銀石沙銚中煎。仍與四順散間服。並用淸涼膏貼太陽穴。

四順散

當歸﹝去蘆洗焙﹞芍藥大黃﹝紙裹煨﹞甘艸﹝炙各等分﹞

上爲末。每服一錢。水一盞。煎至半盞。去渣溫服。更量大小加減﹐無時。

淸涼膏

治眼赤腫痛。貼太陽穴。須立秋日以後。取芙蓉葉陰榦爲末。每一字或半錢。井花水調。貼太陽穴。

地黃散

治壅熱目赤腫疼。或赤脈白膜。四邊散漫者。猶爲易治。若遮黑睛。易致失明。宜用此。

生漧地黃﹝切焙秤﹞熟漧地黃﹝切焙秤﹞當歸﹝去蘆焙秤各等分﹞黃連﹝去須﹞大黃﹝去皮取實處銼焙秤﹞防風﹝去蘆並叉枝秤﹞羌活﹝去蘆﹞生犀角屑蟬殼﹝去土﹞沙苑蒺藜﹝炒去刺﹞木賊谷精艸﹝去根﹞白蒺藜﹝炒去刺各一錢﹞玄參﹝去蘆半錢﹞木通甘艸﹝銼炒各一錢半﹞

上爲細末。每服一字或五分。煮羊肝湯調下。日三。乳食後。

玄精石散

治眼生赤脈。玄精石一兩。甘艸半兩。爲細末。每服半錢﹐竹葉湯調下。

羌菊散

治眼生浮障膜。

羌活﹝去蘆一分﹞菊花﹝揀淨半兩﹞防風﹝去蘆並叉枝一分﹞山梔子﹝去殼一分炒﹞甘艸﹝一分半炒﹞白蒺藜﹝炒去刺半兩﹞

上爲末。每服半錢或一錢。蜜湯調。日三。與決明丸間服。

決明丸

決明子﹝揀淨﹞車前子菊花﹝揀淨﹞川芎宣連當歸﹝去蘆洗淨各一分﹞大黃黃芩﹝各半分﹞

上爲細末。煉蜜和丸麻子大。每五歲下三五丸。上者七八丸。煎桑枝湯。或麥門冬湯送下。

又方

治目生黑物。浮澀痛。以貝子一兩。燒灰研極細。入龍腦末少許。點之。

又方

凡小兒數歲。眼中生膚未堅者。不可妄用。但以珊瑚研如粉。每日少少點之。三日見效。

鎭肝散

治痰熱眼生膜。

胡黃連梔子仁﹝各一兩﹞甘艸﹝微炒炙﹞馬牙硝靑葙子﹝以上各半兩﹞眞珠﹝一分另研﹞牛黃﹝一分別研﹞

上爲末拌勻。每服一錢。水八分。入荊芥薄荷各少許。煎至半盞。去滓溫服。食後。

又方

治目睛上生白膜。以白礬一分。水四合。於熱銅器中煎取半合。下白蜜調之﹐用綿濾過。每用芥子許點之。日三。

又方

治膜重濃。以豬膽白皮曝漧﹐合作小繩。如粗釵股大。燒作灰。放冷研細。點。二三五度。瘥。

眞珠膏

治眼KTKT不見物。睛盲者。

眞珠末﹝一分研﹞甘菊花﹝揀淨一分﹞香豉﹝一分炒黃﹞井泉石﹝一分﹞

上爲末拌勻。用白蜜一合。鯉魚膽一枚。同藥於石銀器中慢火熬成膏。次入好龍腦末一錢攪勻。每少許。時時點之。

又方

治目盲。以豬膽一枚取汁。微火上煎之可丸。丸黍米大或芥心大。每用一丸。納眼中。食頃。

又方

治睛盲神法也。如用之。視物如鷹鶻。用桑柴灰一合煎湯。於瓷器中澄令極涼。稍溫洗之。如覺冷。

卽重湯煮令得所。不住手沃之。常用有奇效。

復明散

治雀目至瞑不見物。

蒼術﹝二兩米泔浸去皮切焙漧﹞谷精艸﹝一兩﹞地膚子﹝半兩﹞決明子﹝半兩﹞黃芩﹝半兩﹞

上爲細末。每服一錢。水八分。入荊芥少許。煎至五分。去滓溫服。食後。

又方

治如前。以黃蠟不拘多少。器內熔成汁。取下。入蛤粉相和得所。團成球子。每用以刀子切下一二錢許。以豬肝一二兩批開。摻藥在內。麻縷紮。水一碗﹐銚內煮熟。乘熱气燻眼。至溫時並肝食之。神效。日二服。

又方

治如前。以豆豉於新瓦上炒令黃色。入雄黃半兩。同研爲細末。每用藥一錢。豬肝一片批開。摻藥裹合。陳米飲煮熟與食之。

又方

治如前。以石膏爲細末。每用一錢。豬肝一片薄批。摻藥在中。麻縷纏定。入砂瓶中煮熟。切作塊子與食。此方治諸藥不效者。服之如神。

千金仙術散

治气障眼。又治肝熱。目赤生病。

蒼術﹝四兩米泔浸七日逐日換泔至日足取出刮去黑皮細切入靑鹽一兩同炒色黃去鹽﹞木賊﹝二兩童子小便浸一宿水淘淨焙漧一方又有甘艸一兩﹞

上二味同爲細末。每用米飲調下一錢。服之甚效。

四仁膏

治毒瓦斯障眼。亦治疳眼。

桃仁﹝四个去皮尖﹞杏仁﹝四个去皮尖﹞蕤仁﹝五个去皮尖﹞郁李仁﹝五个去皮尖﹞蕪荑﹝五个取肉﹞海螵蛸﹝取中心末半錢﹞北庭﹝小豆大一塊疑卽砂﹞

上於乳缽內研極細。將白蜜看多少攪勻。絹或綿濾過。別入龍腦細末輕粉細末各少許點之。

治小兒雀目以夜明砂炒過爲末。豬膽汁和丸綠豆大。每服十丸米飲下。

井泉石散

治疳熱攻眼。生障。致損睛瞳。

井泉石﹝一兩﹞決明石﹝半兩火﹞甘菊花﹝揀淨半兩﹞夜明砂﹝半兩微炒﹞黃連﹝去須半兩﹞

晚蠶砂﹝半兩微炒﹞

上爲細末。每用一錢。米泔一盞。入豬肝少許。煎至肝爛熟爲度。放溫時服。

又方

治疳眼。以烏魚骨牡蠣各等分。研爲細末。糊丸皂子大。每用一丸。用豬肝一葉。同藥入淸米泔煮至肝熟爲度。和肝食之。汁送下。

卷十八

目病引論

小兒有腦熱注目。則瞼澀常閉不開。又有諸物因入眼。瞇之不出。又有誤被諸物衝觸。傷損目睛者﹐敍方於後。

治腦熱注目。常閉不開。以大黃一分。粗銼。以水三合。浸一宿﹐一歲兒每日分半合。余塗頂上。幹卽更塗。兒大以意加服。

治誤飛麥芒。入目不出。用新布覆目上。持蠐螬於布上摩之。其芒出著布上。甚良。

又方

治諸物入眼。瞇之不出。用好墨淸水研汁。銅著點之。卽出。

又方

治誤被諸物衝觸傷目。以牛尿點之。日二。仍避其風。𨿽黑睛破損亦愈。

卷十八

鼻中病論

肺气通於鼻。气不和。爲風冷所乘。停滯鼻中。搏於津液。使涕凝結壅。气不通快。不聞臭香。謂之鼻塞。

若風冷搏於血气而生肉塞滯者。謂之鼻。若風濕相搏。則鼻內生瘡。而有膿汁出也。若腦熱攻鼻中漧燥。

或生瘡痂﹐則硬而無膿汁也。

辛夷散

治鼻塞。

辛夷葉﹝一兩洗焙漧﹞細辛﹝去苗半兩﹞木通﹝半兩﹞白芷﹝半兩﹞木香﹝半兩以上爲末﹞杏仁﹝一分湯浸去皮尖研後入﹞

上爲末拌勻。用羊髓豬脂各二兩。同諸藥於石銀器內慢火熬成膏。赤黃色。入腦麝各少許。攪勻放冷。再用少許。塗在鼻中。乳下兒因風吹著囟子鼻塞者。只塗囟上。

菊花散

治鼻塞涕濁。

甘菊花﹝揀淨﹞防風﹝去蘆並叉枝﹞前胡﹝去蘆各一兩﹞細辛﹝去苗﹞桂心﹝各半兩﹞甘艸﹝炙一分﹞

上爲末。每服半錢。入乳香少許。煎荊芥湯調下。食後服。

蒺藜子散

治鼻塞不聞香臭。水出不止。以蒺藜子半掬爲細末。以水一小盞。煎至減半。令患人仰臥。滿含飯一口。以藥汁灌鼻中。不過再。卽嚏而气出。兒大者有此病。小者未有。

治鼻中生瘡有膿取黑牛耳中垢。先榐鼻中膿盡。敷之。

犀角升麻散

治腦熱攻鼻。燥爆生瘡。鼻中漧硬。

犀角屑﹝一兩﹞馬牙硝﹝半兩研﹞川升麻﹝半兩爲末﹞黃連﹝去須半兩爲末﹞

朱砂﹝半兩研飛﹞牛黃﹝一分研﹞龍腦﹝一分研﹞

上拌勻細。每服半錢。溫蜜湯調下。

淸柿膏

治鼻不聞香臭。出气不快。或生肉。

瓜蒂﹝半兩﹞赤小豆﹝一分﹞細辛﹝去苗一分﹞甘艸﹝一分炙﹞附子﹝一个炮去皮臍﹞

上爲細末。入龍腦少許拌勻。煉蜜和丸皂子大。綿裹納鼻中。

又方

治鼻有息肉。出气不快。不聞香臭。以白礬末和面脂。綿裹塞鼻中。數日。

息肉隨藥自出。

卷十八

面上瘡論

小兒面上忽遇有經絡虛隙。爲風濕寒熱所乘。搏於气血則生其瘡。或如火燒。或出膿。或出黃水。日久不能痊瘥。今敍方於後。

治面上生瘡如火燒以赤薜荔葉杵末。生油調敷。一名山喬麥。

又方

治如前。以黃粱米一升拌末。蜜水和敷。以瘥爲度。

又方

治面上生瘡出膿汁。蛇蛻皮炙焦爲末。和豬脂敷上。止。

又方

治面瘡出黃水。以鯽魚頭燒灰研末。和醬淸汁敷上。一日易。

又方

治面生諸般瘡。以菟絲湯洗之。

又方

以大麥燒存性爲末。生油膩粉調塗。神妙。大麥只炒黑焦。亦得。

又方

治面瘡出黃水。豆豉一合炒焦黃。黃柏一兩銼。爲細末。每用先以熱灰汁洗瘡淨。拭漧敷之。亦治身生如此瘡。

又方

治面瘡赤腫痛。以地楡八兩細銼。水一斗。煮至五升。去滓。適寒溫洗之。

卷十八

唇口病論

風毒濕熱。隨其虛處所著。搏於血气。則生瘡瘍。若發於唇上生瘡。乍瘥乍發。謂之緊唇。又曰沈唇。其發頻者。唇常腫大粗濃。或上有瘡。不較甚者。以至唇腆。若發於唇裏。連兩頰生瘡者。名曰口瘡。若發於口吻兩角生瘡者。名曰燕口。俗云因乳食看視燕子。則生燕口瘡也。並敍方於後。

葵根散

治緊唇。

葵根﹝一兩燒灰﹞烏蛇﹝半兩燒灰﹞黃柏﹝半兩爲末﹞鱉甲﹝半兩燒灰﹞

上爲末。每用半錢。豬脂少許。和塗唇上。時時用。

靑液散

治赤口瘡。以靑黛一錢研末。入腦子少許拌勻。少少敷上。

治小兒及老人虛人口瘡咽痛吳茱萸去枝梗。地龍去土。等分爲末。米醋入生面調塗足心。

治小兒口傍瘡。久不軟。

亂髮﹝燒灰﹞故絮灰黃連﹝去須土﹞漧薑﹝各等分﹞

上爲末。每用少許敷上。不過三次愈。

治小兒緊唇以馬芥汁﹝卽大刺芥是也﹞先刺唇血出。以汁敷之。日七次。

治小兒熱口瘡以故錦燒灰研末。敷瘡上。

治小兒諸口瘡以五月五日﹐蝦蟆炙燥爲末。敷瘡上。兼治蓐瘡。

治小兒唇口邊肥瘡白礬一兩燒灰。蛇牀子一兩爲末。共爲末。幹摻瘡上。立效。亦治耳瘡頭瘡瘡。

綠雲散

治如前。黃柏半錢。螺靑二錢。同研勻細。每服一字或半錢。摻患處。

又方

治口中赤爛。取羊生乳含之。

又方

治白口瘡。以黃丹一兩。入龍腦少許研勻。蜜和調敷瘡上。

又方

治口中瘡通白者。或白漫漫然。亦治疳蝕。以白僵蠶炒黃色。拭去毛盡。爲末。蜜和敷之。立效。或以父發拭口中淨。桑汁塗。

又方

治諸口瘡。以大天南星去皮。只取中心龍眼大一塊。爲細末。醋調塗腳心。

又方

治如前。以香白芷銅綠等分爲末。摻上。立效。

又方

治如前。以湯瓶內碱爲末。臨臥時以好醋調塗腳心底。

檳榔散

治如前。檳榔銅綠貝母各等分爲細末。如患幹口瘡。生蜜調掃之。若患濕口瘡。幹摻。

血餘散

治燕口瘡。吻兩角生。以亂髮燒灰研細。和豬脂敷之。

又方

治如前。以白錫燒灰敷之。

卷十八

牙齒病論

小兒牙齒病者。由風熱邪毒。幹於手太陽之經。隨經入於齦齲。

搏於血气。則生宣爛。又云。因恣食酸甘肥膩油面諸物。致有細粘漬著牙根。久不刷摻去之。亦發爲疳宣爛。

齦作臭气惡血。若風濕相搏。則爲牙癰。如風毒入於牙中。與正气交爭。則爲風痛。有虫動齒。則爲病。

更有一證疳。口鼻牙齒者。名曰走馬疳。別具疳瘡門下收之外。敍方於後。

治牙齒宣爛。臭气有血。皂角一挺。肥好者連皮。羊脛骨一挺。並於炭火燒煙盡。以盆覆之候冷。用紙一張。鋪濕地上頓藥。出火毒一夜。爲末。如常揩牙用之。三上瘥。

又方

治如前。蕪荑半兩炒黑。白礬半兩生。爲細末。入麝香少許拌勻。先以水漱口齒淨。然後用少許揩牙。

又方

治如前。以風化鍛石一塊。大火中通赤。取出放冷爲末。每用少許。旋入麝香少許。敷牙根瘡上。

桃紅散

治牙癰腫爛膿血。

朱砂﹝一錢研水飛﹞綠豆粉﹝一兩﹞硼砂﹝半錢﹞腦麝﹝各一字﹞

上爲末。每用一字敷患處。或揩貼之。

麝香散

治如前。

銅綠﹝半錢﹞綠豆粉﹝一兩﹞膽礬﹝半錢火過用﹞腦子﹝一字﹞

上爲末。入麝少許研勻。每服一字。擦貼患處。有涎卽吐。

甘露散

治小兒胃熱。牙齦宣露出血。口臭臉腫。赤眼口瘡。不欲乳食。肌體煩熱。及瘡疹已未發。皆可服。

熟漧地黃生漧地黃天門冬﹝去心﹞麥門冬﹝去心﹞枇杷葉﹝刷去毛淨﹞枳殼﹝麩炒去穣﹞苦參石斛﹝去根﹞山茵陳甘艸﹝各等分﹞

上爲末。每服二錢。水一盞。煎至半盞。去滓溫服。食後。量大小加減。

治小兒牙宣。常有鮮血。齦縫臭穢。砒黃一錢。麝香半錢。同研細。以紙條子生油塗過。摻藥在上。少少用末。剪作小紙棋子。看大小用。插在病處縫內。

治小兒牙齒宣疳以黃連爲末。入麝研勻。貼病處。亦治口瘡。

治風牙疼以馬鞭艸煎湯。含漱之。

又方

治如前。

莽艸升麻細辛﹝去苗﹞甘艸﹝各一分﹞

上粗銼。水一碗。煎數沸。盥漱之。冷卽吐。別含漱。

本散

治如前。

本﹝去蘆﹞白附子川芎莽艸﹝各半兩先內末﹞靑黛﹝一錢﹞蘆薈﹝一錢﹞麝香﹝一字並各研﹞

上拌勻細。每服一字或半字。揩患處。

又方

治如前。以肥皂一个去子。滿塡鹽在內。炭火燒煙盡。放冷研細。每用一字或半錢。揩患處。有涎卽吐。

卷十八

舌病論

小兒舌上偶生瘡腫者。由風毒邪熱。搏於血气。隨其虛處。著而生病也。發於舌上紫腫者。名曰紫舌脹。若腫粗大木悶而硬者。名曰木舌脹。若風濕相搏而生瘡者。名曰舌瘡。若風多而舌腫如吹泡者。名曰鼓舌。其紫舌木舌鼓舌腫甚者。則滿口溢出。閉塞气門。皆能殺人。

治紫舌腫取羊乳飲之。

又方

治如前。以新鯽魚。薄起肉片子。頓舌上。數數易之。

治舌上生瘡。不能飲乳。以白礬研末。和雞子置醋中。塗兒足底。一七愈。

又方

治如前。以蒲黃敷之。

又方

以桑白皮汁。塗乳上吮服。

又方

治如前。以胡粉細研。用豬筒骨中髓調敷之。日三。

治木舌腫硬。滿口逡巡。气閉則殺人。以釜底煤和鹽等分。以酒調。表裏塗舌。須臾卽悄。無酒亦得。

又方

治如前。

川朴硝﹝半兩﹞眞紫雪﹝一分﹞白鹽﹝半分﹞

上和研勻細。每用半錢。入竹瀝三兩。滴白湯少許。調塗舌上。咽津不妨。

治舌卒腫如吹泡。滿溢出。气不得通。柰無可治。以半夏十枚。湯洗去滑盡。以苦酒一升。煮取五合。稍稍含漱之。不得咽津。戟人咽喉。加以生薑一兩。同煮亦得。

又方

煎甘艸濃汁含之。

又方

以糖醋滿口含之。良。

又方

治紫舌木鼓。腫滿閉气。諸藥不效。當用此救。在舌兩邊。以指刮破。或以鈹刀決破。出其毒血。愼勿傷舌下中央脈也。若血出不止。已及數升者。燒鐵篦烙瘡數過已。絕之。燒鐵篦約度。不可太過。

卷十九

咽喉總論

小兒咽喉生病者。由風毒濕熱搏於气血。隨其經絡虛處所著。則生其病。若發於咽喉者。或爲喉痺。或爲纏喉風。或爲乳蛾。重者或爲馬喉痺。又或懸壅腫。或腮頷腫。或喉中生瘡。一切諸病。隨證具方於後。

治喉痺腫悶以露蜂房燒灰研細末。每服一錢。乳汁調服。以蛇蛻皮燒灰研細末。每服一錢。乳汁調服。以鯉魚膽二七枚。和竈底土塗患處。以川升麻令含一片。以韭一把杵爛熬。敷上。冷卽易。以白礬棋子大﹐含之。

以陳白梅一个。取肉。裹白僵蠶一枚。含咽津。以地龍一條研爛。納雞子白和勻。便傾入喉中。以繩纏紮手大指屈。於節上鍼挑刺出血。卽瘥。

鐵粉散

治如前。鐵華粉一分。硼砂一分。白礬半兩生。爲末。每服半錢。冷水調下。連二三服。

蛇蛻散

治如前。

蛇蛻﹝一分﹞白梅肉﹝一分炒﹞牛蒡子﹝半兩炒﹞甘艸﹝一分生﹞

上爲散。每服一錢匕。綿裹。湯浸少時。含咽津汁。小兒吮之。

又方

治喉痺咽腫。出气不快。以鼠粘子二兩炒焦。甘艸半兩炙黃。同爲細末。每服一錢。新水調下。更入蜜少許。

又方

治喉痺不能語。大豆煎汁。放冷含之。以黿膽少許。生薑薄荷汁化服。得吐便愈。靑魚膽亦得。收得以靑黛釀之。

治纏喉風﹐束气不通。蛇蛻炙令焦黃。當歸去蘆焙。各等分爲末。

溫酒調下半錢﹐得吐良。

又方

治如前。篦麻子去皮。二个。朴硝二錢。爲末。新水調下一錢。未效再服。

又方

治如前。天南星生。白僵蠶生去絲嘴。各等分爲末。每服一字或半錢。生薑自然汁調下。

又方

治如前。以白僵蠶二个。去絲爲末。生薑自然汁調。更入蜜少許拌勻。分二三服。或只用半錢一字。

旋調服之。

定命散

治纏喉乳蛾等病。

川大黃﹝銼炒﹞黃連﹝去須﹞白僵蠶﹝直者炒去絲嘴﹞甘艸﹝生各半兩﹞五倍子﹝一分﹞膩粉﹝五筒子﹞

上爲細末。每用一字。竹葦筒子吹入喉中。如毒瓦斯攻心肺﹐喉中生瘡。咽飲不得者。以孩兒乳汁調藥一字。

雞羽蘸之。深探入喉中。得吐者活。不吐者死。

又方

治纏喉乳蛾喉痺。咽喉頷項腫悶閉塞。气不得通。令患人先呷好麻油少許。後以葉燒灰研細末。水調下半錢。立效。大者增之。

犀角散

治馬喉痺。其候如喉痺。更加連咽項頷頰腫甚。咽喉閉塞。但數數噴气。此證極惡。

犀角屑﹝半兩﹞射幹﹝三分﹞桔梗﹝去蘆三分﹞馬蘭根﹝三分銼﹞甘艸﹝半兩炙﹞川升麻﹝半兩﹞

上爲粗末。每服一錢半。水一盞。入竹葉五片。煎至六分。去滓。入馬牙硝半錢﹐攪勻細﹐含咽。

又方

治如前。以馬銜一具。水二盞。煎至半。量大小分服。

治懸壅暴腫妨悶以漧薑半夏等分爲末。少少以箸點藥著上﹝半夏以白礬湯洗數次去滑﹞。以砂半錢。綿裹含之。細細咽津。

又方

治懸壅忽倒。以白礬灰鹽各半兩研細。箸頭點上撥正。亦治腫悶。日七八徧。

治咽喉腮頰腫悶以蒜塞耳鼻中。

又方

治如前。以馬鞭艸根截去兩頭。取在中者。搗汁服之。

又方

治如前。以黃柏寒水石等分爲末。量腫處。以薄荷水調藥。用雞羽掃上。幹卽再掃。

綠雲散

治喉痺馬喉纏喉乳蛾重舌木舌。一切咽喉之疾。

螺靑盆硝生蒲黃生甘艸﹝各等分﹞

上爲細末。每服一錢。生薑自然汁調。細細含咽。若已閉塞不通者。用葦筒入藥。吹入喉中。重舌木舌。生薑汁調塗患處。咽頷腫痛者。根據此用之。

口瘡舌上生瘡。用此藥塗之最效。李方叔閻孝忠皆以此方救人甚多。以瓷盒密封收貯。

如聖湯

治咽喉一切諸疾。甘艸一兩。桔梗去蘆一兩。爲粗末。每服一大錢。水一盞煎。去滓放溫。時時呷。煎六分。

龍石散

治如前。並治口舌瘡腫。

寒水石﹝通赤一斤﹞朱砂﹝研飛一兩二分半﹞腦子﹝研半分﹞

上爲細末。每用少許。摻患處。病在咽喉者。吹入喉內。細細咽津。日五七次。臨臥一兩次用。妙。

如聖丸

治咽喉一切諸病。

川大黃﹝一分末﹞白礬﹝一分末﹞馬屁勃﹝一分末﹞蝸牛﹝十四个﹞陳白梅肉﹝十分﹞

上於五月五日午時取蝸牛。以白梅肉同研爛。入藥和丸如楝子大。每用一丸。綿裹含化咽津。若病重不能開口。卽研藥作末。葦筒吹入喉中。滴水三四點送之。或以淨水磨藥灌之。立瘥。

通關散

治如前。

枯白礬雄黃﹝水飛﹞藜蘆﹝微炒﹞白僵蠶﹝去絲嘴﹞豬牙皂角﹝去皮弦﹞

上各等分爲細末。每用一字。鼻內搐之。甚者葦筒吹入喉中。涎出或血出。立愈。

治小兒咽喉腫痛塞悶以桑上螳窠一兩燒灰。馬屁勃半兩同研勻細。煉蜜和丸桐子大。三歲下煎犀角湯研下三丸。大者加之。

治小兒飲乳不快。覺似喉痺。以沙牛角燒刮取灰。塗乳上吮兒。咽下。卽瘥。

射幹湯

治如前。治咽喉一切諸病。

射幹衍川升麻﹝各一兩﹞馬牙硝馬屁勃﹝各半兩﹞

上爲末。每服一錢。水一盞。煎至六分。去滓溫服。

金露膏

治如前。

寒水石﹝通赤四兩研﹞雄黃﹝一兩研水飛﹞硼砂﹝二錢研﹞甘艸末﹝四錢﹞腦子﹝一字研﹞

上拌勻。煉蜜和丸桐子大。食後含化一丸。

荊芥桔梗湯

治喉中生瘡。

荊芥穗桔梗﹝去蘆﹞甘艸﹝生﹞牛蒡子﹝炒各等分﹞

上爲細末。每用一錢﹐水一小盞﹐煎至六分。去滓。溫服之。

又方

治如前。

桔梗﹝去蘆﹞甘艸﹝生﹞牛蒡子﹝炒各一兩﹞

上爲粗末。每用一錢。水一小盞。入靑茹少許。煎至六分。去滓放溫。時時呷。

又方

治如前。以蔥須陰榦爲末。又別以膽礬爲末。並各貯。每用以蔥末二錢。膽礬一錢和勻。以半字或一字。葦筒吹入喉中病處。

卷十九

項癭論

小兒項癭。由啼怒未定。遽以乳飲。致气逆不散。畱結而生。其狀在項壘壘然。漸漸長大而分有瓣。又云﹐葛根在地。泉流浸之。人因取其水以食飲。則生項癭。故近山居人多有之。以葛生在山中故也。

昆布丸

治項癭。

昆布﹝一兩洗鹹味﹞海藻﹝一兩洗去鹹味﹞龍膽艸﹝去蘆一兩﹞檳榔﹝半兩﹞甜葶藶﹝一兩隔紙炒紫色研細﹞牽牛子﹝半兩炒﹞

上爲細末。麵糊和丸黍米大﹐每服十丸。人參湯下。

又方

治或生項癭。已及一二年。以黃藥子半斤。須萬州緊重者爲上。若輕虛者。卽是別州所出。力慢須用一倍。取無灰酒一斗。入藥固瓶口。以糠火煨燒一伏時。火不可猛。酒不可有灰。待冷卽開瓶。令患者時時飲半合一合。不可令絕酒气。經三五日看之。覺消卽止飲。不爾。便令兒項細也。劉禹錫亦著效驗。其驗如神。惟燒酒候香气出。瓶頭有津出便止。不必須待一伏時也。仍禁喜怒。但以綫子逐日圍度。乃知其效也。

卷十九

惡核瘰論

小兒腑臟不和﹐及遇項邊經絡虛隙。爲風熱毒瓦斯所幹。與血气相搏於項邊。結成核子。復遇風寒所加。則不消不潰。名曰惡核。若更風寒相加。搏於津液。與腑臟相乘。則潰化膿血。或效而復發。或根傍別生。以至數个。連續不瘥。名曰瘰。俗呼子。此腑臟血气內外相屬之病也。

皂角膏

治項邊生核子不消。

皂角﹝大者一挺燒存性﹞糯米﹝一合炒黑焦﹞艸烏頭﹝二錢生﹞黃皮﹝二錢炒黑色﹞

上爲末。量多少。以井花水調貼核上。未消與水晶丹下之。痢過以觀音散補之。仍再貼之。卽消。

水晶丹

天南星﹝洗淨生爲末一分﹞滑石﹝生爲末二錢﹞水銀粉﹝秤半錢﹞蕪荑﹝取仁一百片﹞巴豆﹝五十粒去殼不去油﹞

上先研巴豆極細。次入蕪荑仁復研。方入眾藥研勻。爛飯和丸黍米大。每服三五丸。量大小加減。臨臥稍饑。蔥白米湯送下。痢過忌生冷硬物。仍以觀音散補之。﹝方已具前﹞

如聖散

治如前。

綿黃﹝一兩銼﹞連翹﹝一兩﹞鴿糞﹝半合燒灰﹞川大黃﹝半兩銼炒﹞糯米﹝半兩用斑蝥七个同炒米黃去斑蝥﹞犀角屑﹝半兩﹞

上爲細末。每服一錢。水八分。入酒三四滴。同煎至五分。去渣放溫。時時呷。

紫檀散

治如前。

紫檀香木香川朴硝﹝研﹞捲柏﹝各一兩﹞赤芍藥川大黃﹝各半兩﹞

上爲細末。每服少許。以雞子白調。稀稠得所。塗患處。

取瘰內消以長三寸鯽魚一个去腸。以和皮巴豆塡滿。麻皮紮定。以一束稈艸燒煙盡。取出放冷。研爲細末。爛稠粥和丸黍米大。每服一丸。粟米飲下。臨臥。未痢加一丸。以痢爲度。

又方

治如前。以斑蝥一兩去翅足。用粟米一升。同炒至米焦。去米不用。只以斑蝥爲細末。入薄荷細末四兩拌勻。烏雞子淸和丸黍米大。空心茶淸下一丸。一日加一丸﹐至五丸止。翌日卻減至一丸。以後每服五丸。

胡麻丸

治瘰。胡麻四兩炒香。羊躑躅一兩焙。共爲末。煉蜜和丸麻子大。每服七丸。漸加至二十一丸。熱水下。

日二。見效爲度。已破者。更用黑母牛糞燒灰研末敷之。

治一切瘰經效方以牡蠣火通赤。取出。濕地上紙襯。出火毒一宿﹐每四兩。用玄參三兩。同爲末。麵糊和丸綠豆大。早晚食後酒下。各下三十丸。藥盡則病除根本。

又方

治瘰已破未破。其效如神。以如前過牡蠣四兩。用甘艸二兩。同爲細末。每服一錢。臘茶點服。

日二。

治小兒瘰以蝸牛殼一兩。用牛乳半升。銚子中慢火熬令乳盡。取蝸牛殼研如粉﹐入大黃末一分。更研勻。每服半錢。皂莢子仁湯調下。大小便中出惡物。瘥。

又方

治如前。以白僵蠶去絲嘴。炒過爲末。每服半錢。溫水調下。日三。

卷十九

龜胸論

小兒有龜胸者。因乳母有宿乳惡汁。不撚去之。仍以乳兒。忽遇風熱邪毒相干乘。傷於肺經。致肺气滯停。

重壅胸膈。骨漸髙起。狀如龜殼。故曰龜胸。

百合丸

治小兒龜胸。

百合﹝一兩﹞川朴硝﹝半兩﹞木通﹝半兩﹞桑白皮﹝半兩﹞川大黃﹝半兩﹞天門冬﹝去心半兩﹞

杏仁﹝半兩湯浸去皮尖﹞

上爲細末。共蜜和丸黍米大。每服十丸﹐米飲下。

又方

治如前。以龜尿擦摩胸骨。取龜尿法。以蓮葉內頓一物。安龜在上。用鏡照之。則尿自出流蓮葉。以物盛用之。甚佳。

卷十九

龜背論

小兒有龜背者。由兒在嬰小時骨未成。彊令獨坐。則背隆阜。而偶爲風邪干襲。與血气相搏﹐入骨髓壅滯不散。致背髙隆起。若龜殼之狀。故曰龜背。又名隆背。若如駝有峯塊起者。是名駝背。乃胎孕之病。不可治。

松藥丹

治兒龜背。

松花﹝一兩焙漧﹞枳殼﹝麩炒去穣一兩﹞獨活﹝去蘆一兩﹞防風﹝去蘆並叉枝一兩﹞前胡﹝去蘆半兩﹞麻黃﹝去根節半兩﹞桂心﹝半兩﹞川大黃﹝半兩炮﹞

上爲細末。煉蜜和丸黍米大。每服十粒。米飲下。

又方

治如前。以龜尿摩背脊骨。取尿法在前。

卷十九

手足拳攣論

小兒有手腳拳攣者。由本气不彊。筋骨力弱。血气不榮。而爲風邪所乘。搏於經絡。則筋脈縮急。骨本無力。則手拳而不能展開。腳攣而不能伸舉也。若生下便拳攣者。此胎孕中病。不可治也。

薏苡仁丸

治手拳不能展開。

薏苡仁﹝一兩湯浸洗淨去皮﹞當歸﹝去蘆一兩洗焙漧﹞秦艽﹝去苗一兩﹞防風﹝去蘆叉枝一兩﹞羌活﹝去蘆一兩﹞酸棗仁﹝去皮一兩﹞

上爲細末。煉蜜和丸雞頭實大。每服一丸。麝香荊芥湯化下。兒大增之。

海桐皮散

治腳攣不能伸舉。

海桐皮當歸﹝去蘆洗淨焙漧﹞牡丹皮﹝去心﹞熟漧地黃牛膝﹝去蘆酒浸焙漧各一兩﹞山茱萸補骨脂﹝各半兩﹞

上爲細末。每服一錢。水八分。入蔥白二寸。煎至五分。去滓溫服。

卷十九

風疾癮疹論

小兒風疾癮疹者。小兒肌膚嫩。血气微弱。或因暖衣而腠理疏開。或天暄而汗津潤出。忽爲風邪所幹。搏於血气。藏流於皮膚之間。不能消散。而成成HT。相連而生。其狀如生薑片。輕者名曰風斑。不至攺色。重者名曰癮疹。攺赤紫色。發瘙癢。搔之不解。甚者使人心神悶亂。右先看其色澤。白者以牛膝酒浸一宿。焙榦爲末。

每服一錢或半錢。溫酒調下。若色赤者。以竈下黃土研細末。生薑蜜水調下一錢或半錢。

又洗方治如前。

荊芥細辛﹝去苗﹞白芷薄荷葉﹝各等分﹞

上爲粗末。每用兩大匙。水一桶。取羊蹄菜一棵。連根葉枝莖細銼。同煎至葉爛。傾盆中。先以尋常熱湯暖處浴身體。候有汗出。卽用藥湯淋洗。洗畢避風。忌海鮮醬毒物。

又塗方治如前。以白礬一兩二錢。暖酒投化。用馬尾塗之。

防風湯

治如前。

防風﹝去蘆叉枝﹞鼠粘子荊芥穗人參﹝去蘆各一兩﹞甘艸﹝炙﹞天麻﹝各半兩﹞

上爲細末。每用一錢。水八分。入生薑薄荷各少許。同煎至五分。去滓溫服。

治卒發風疹以鍛石不拘多少。和酸漿水調塗之。隨手滅。

治小兒癮疹。若不治。入腹卽能殺人。以鹽湯洗了。用蓼子爛敷之。又以枳殼銼末。煎湯洗之。又以蠶砂二錢。水二碗。煮一碗洗之。

又方

治如前。以吳茱萸半升。酒二升半。煮取五合。以綿蘸拭。

三奇散

治風疾癮疹徧身。掐之不認痛癢。

淩霄花白扁豆甘艸﹝各等分﹞

上爲細末。每用一字或半錢。蜜湯調服。

又方

治風疾癮疹。心神迷悶。以巴豆二兩捶破。用水七升。煮取三升。綿蘸拭之。

麝犀丹

治風疹不瘥。甚者如癩。服之神驗。

犀角屑﹝一兩﹞烏蛇肉﹝半兩酒浸去皮骨焙﹞天麻﹝半兩﹞白附子﹝半兩﹞白僵蠶﹝半兩炒以上先爲末﹞龍腦朱砂﹝一兩研水飛﹞麝香﹝各一錢﹞

上拌勻。煉蜜和丸黍米大。每服十粒。煎金銀薄荷湯下。

又方

治風疹入腹。身彊舌漧。亦能殺人。以蔓靑子爲末。溫酒調下一錢或半錢。又以蠶砂二錢。水二碗。

煮一碗洗之。

卷十九

疥癬論

小兒血气熱。爲風所幹。搏於血气。散於皮膚之間。而發生疥癬。又云蟯虫作動﹐內外相乘之所生也。

雄黃膏

治小兒徧身疥癬如粟。癢而搔之膿血出。

雄黃﹝一兩研水飛﹞雌黃﹝一兩研水飛﹞松脂﹝一分研﹞川烏頭﹝一个去皮臍爲末﹞亂髮﹝一分﹞

上以豬脂六兩。於銚子中煎成油。入烏頭松脂亂髮。煎至發消盡。以綿濾去渣。入二黃末攪勻。盛瓷器中。

候冷成膏。每用少許。塗擦瘡上。日三﹐亦治癬。

又方

名同治同。

雄黃﹝末一錢﹞黃丹﹝一錢﹞膩粉﹝一匣﹞蠟﹝一塊﹞巴豆﹝十粒去皮﹞蔥﹝五根切碎﹞

上用油一兩。入蔥巴豆煎黑焦。濾去滓。入余藥攪勻。候蠟熔取下。器中盛放。冷成膏。每用抓破疥瘡塗擦。

碧粉散

治如前。

蛇牀子﹝一兩微炒﹞野狼毒﹝半兩﹞硫黃﹝半兩﹞靑黛﹝半兩﹞

上爲末。膩粉少許拌勻。好油調塗擦。神效。

又方

治如前。

大腹子﹝二分﹞蛇牀子﹝二分﹞硫黃﹝一分半﹞

上爲細末。入輕粉少許。好皮調勻。臨臥抓破疥塗上。及以藥少許塗手心腳心。用手擦極熱﹐甚者不過兩次上。

治癬新生以沙糖砂各一小塊同爛。抓破塗之。

又方

治諸癬。以蛇牀子爲末。和豬脂爲膏塗之。

又方

治濕癬。以桃樹靑皮爲末。和醋敷之。

又方

治圈兒癬。以羊蹄根幹生爲末。與白礬等分。研細勻。好醋調塗。

又方

治諸癬。以決明子爲末。入少許銀粉研勻。以物擦破癬上塗之。立瘥。

又方

治如前。

斑蝥﹝五个去翅足微炒﹞鹽豉﹝四十九粒浴令潤﹞砂糖﹝皂子大一塊﹞

上先研斑蝥將細。入二味同研成膏。每用一大豆許。唾津調塗上。大效。

又方

治奶癬。黃連去須。赤芍藥等分。爲細末。入輕粉少許。嚼芝麻揉汁調藥。先洗淨拭漧。以藥敷之。

不過數次而愈。

治下煉癬瘡。常對在兩腳。以白犬血塗之。立瘥。

治上煉癬。常在頭上。以蘆薈一兩。甘艸半兩。同爲末。先以溫漿水洗之。以帛子拭漧。用藥敷之。立幹便瘥。﹝甘艸炙過用﹞

又方

治如前。以大梔子不限多少。燒存性爲末。好油調敷之。

又方

治疥癬﹐因用硫黃砒霜藥。病愈後臭毒之气不歇。欲去之。又以木煎湯浴之。及用浣衣。

卷十九

金瘡論

小兒有誤被尖刀硬物傷其肌膚。其輕淺者。𨿽有血出。不至危殆。其重深者。有損傷於經脈。血出不止。又有因傷風者。則口噤身彊。俗云破傷風也。

治諸金瘡檳榔黃連﹝去須各一兩﹞木香﹝半兩﹞

上爲細末。如治一切金刃所傷。血出疼痛。以末敷之。血定不痛不膿。如斫下指來。血未定。速將藥裹。

便得連接。

又方

治諸金刃所傷。血出不止。

檳榔黃連﹝去須﹞石膏﹝各一兩﹞黃柏﹝半兩﹞

上爲細末。隨多少摻敷瘡上。血定。便入水不妨。

又方

治如前。以白芍藥爲末貼敷。卽住。

又方

金瘡深者。不可以藥速合。則內潰傷肉。但以黃丹滑石等研細末敷之。

天蛾散

治諸金瘡。以晚蠶蛾不拘多少。爲細末。摻敷傷上。用絹帛封裹。隨手血止瘡合。大妙。

又方

治如前。以五倍子刷淨爲末。掩傷處。血立止。較卽無痕。

又方

治如前。磁石末燒氈灰甑帶燒灰千金鍛石米。若倉卒之間。得一味敷之皆可。

治破傷風。口噤身彊。以天南星一个。防風二寸。同爲末。先用童子小便洗瘡口。後用藥敷之。追出赤水是效。

又方

治如前。以肉蓯蓉切作片子。曬漧。用一小盞子。底上穿一孔合蓋。火燒。藥如香煙從孔中出。燻瘡口。累驗。

又方

治如前。以好鰾膠二錢﹐火上炙焦爲末。熱湯調下。分二服連服。一方用一仰一合瓦。內燒鰾至煙斷。研細末。熱酒調下。汗出愈。

又方

治破傷風腰脊反張。牙開噤急。四肢彊直。以雞糞白半升。大豆二升半。和炒令變色。乘熱用酒沃之。微煮。令豆味出。量性飲之。

追風散

治破傷風。艸烏頭四个。二个生用。二个炮熟用﹐椒二十八粒﹐爲末。貼瘡上。風毒自出。

又方

治如前。以黑豆四十粒。朱砂一字。同研爲末。酒半盞。調下一字。瘥。

又方

治如前。以白面鹽各一撮。新水調塗瘡。

又方

治如前。以蘇木銼﹐煎濃汁灌瘡中﹐十數盞不令絕。候瘡中黃水出是效。

又方

治瘡口作白痂無血者。殺人最急。以雄雀直糞研。熱酒調下一字或半錢。

又方

治破傷風經驗。以狗頂上毛燒灰。貼瘡上。

卷十九

湯火傷論

小兒有偶被湯燙火燒成瘡者。輕則初乃起。破有黃水而爲瘡也。重則便皮破肉傷而爲瘡也。切不可用冷物泥蜜之類塗之。恐令熱气不出。伏畱潰爛。深傷經脈。宜加愼之。今敍方於後。

麻子膏

治湯火瘡。經驗。

大麻子﹝一合﹞柏木白皮﹝一兩﹞香白芷﹝一兩﹞甘艸﹝一兩﹞生地黃﹝一兩﹞

上爲粗末。以豬脂八兩。同藥熬色黃。以綿濾去滓。盛瓷器中成膏。每用少許塗瘡上。

又方

以洗面腳日曬漧。炒焦黑研細。好麻油調塗。更解熱毒。以HT葉燒灰研細。油調塗之。止痛無瘢。經驗。以水煮大豆汁塗之。易瘥無瘢。以醋和泥敷之。孫光憲家婢抱一孩兒。誤落炭火上燒瘡。便以醋和泥敷之。較無瘢痕。以柏子房曬漧。通風處掛之。要用時旋爲末。好油調。雞翎掃上。如鋪冰。痛便止。以蛤蜊殼爲細末。油調塗之。如冰無瘢。以小麥麵炒焦黑。研如粉。生麻油調塗。雞羽掃上。大妙。又以風化鍛石不狗多少。銚子中炒黃色。地上出火毒畢。研細末。生麻油調塗。凡傷至重。痛不已。敗壞筋骨皮肉者皆治。

又方

捉一大活鼠。先用銚子煎芝麻油一斤至熱。旋打死鼠。候冷。頓油內煎。直至毛骨俱散。濾去滓不用。入乳香末沒藥末各半兩攪。上炭火熬成膏。瓷器盛封緊定。掘一坑深一尺許窖之。候三月取出。

凡遇湯火傷。塗之立效。亦治金瘡。

卷二十

疳瘡論

小兒有諸疳瘡者。由內有疳气。因而虫動。外被風毒所幹。內外相乘。搏於血气蝕發之所作也。若發於口鼻牙齒者。初則瘡小。漸漸蝕大。其蝕有緩急。緩者名曰常疳。急者名曰走馬疳。有至鼻口蝕爛。牙齒脫落者。若發於緣身四肢者。只名疳瘡。若發於陰物者。名曰下疳。其疳皆不甚痛。但微癢而已﹐不覺之間。蝕以深大。若不早治。皆能爲害也。

澤瀉散

治疳蝕其鼻生瘡。及鼻下赤爛。

澤瀉川郁金﹝生﹞甘艸﹝炙﹞山梔仁﹝炒各一分﹞

上爲細末。每嬰小一字。二三歲半錢。五七歲一錢。甘艸湯調下。日二。及用靑金散敷之。

靑金散

銅靑白礬生各一錢。爲末。每少許敷瘡上。

黃連散

治如前。先以米泔水洗瘡訖。用黃連細末敷之。日三四。

蘆薈散

治如前。以蘆薈爲末吹鼻中。鼻下有瘡卽敷。

又方

治如前。以熊膽半分。湯化塗患處。

又方

治如前。以黑牛耳中垢敷瘡上。

又方

治如前。以鯽魚膽滴鼻中。連三五日甚效。

石膽散

治疳蝕口鼻。生瘡赤爛。

石膽﹝一兩﹞亂髮﹝燒灰半兩﹞莨菪子﹝半兩生﹞地龍﹝去土洗淨焙一分﹞

上爲細末。入麝香半錢。同研勻細。每用一字。貼瘡上。

又方

治疳瘡口齒蝕透。以白僵蠶去絲嘴。炒黃爲末。蜜敷之。

又方

治疳蝕牙齒齦爛瘡潰。以發不拘多少。燒作灰。麝末少許。同研細勻。摻上立效。

龍骨散

治走馬疳蝕。口齒瘡爛。

砒霜﹝一字﹞粉霜﹝半錢﹞龍骨﹝一錢﹞澱粉﹝一錢半﹞蟾酥﹝一字﹞

上先研砒細。入龍骨研細。方入諸藥。入龍腦半字。同研勻細。每用少許敷上。

治小兒牙疳蝕齦。肉潰出血。

人中白﹝取法用一瓦盆盛眾人尿旬餘日至滿澄去其淸取白腳暴漧秤半兩﹞麝香﹝半兩﹞

上爲細末。入糯米飯研勻和劑。搓細小短條子。臨時隨牙縫大小。紮在病處縫中。甚效。一方只用末敷之。

治小兒走馬牙疳以雄黃不拘多少研細。以連紙條子摻上。撚作紙。燈上燒過。入缽中。同麝香少許研細。

摻瘡上。

治小兒走馬疳蝕。牙齦損爛。以膽礬爲末。薄切蘿卜作片子。反復末。於火上炙令幹。研。更入麝香研勻。敷患處﹐立安。已驗。以五倍子中末研細。更入麝香拌勻。先用漿水漱口。小兒未能漱者。以帛子漿水挹之。須令畱漿水气。以藥敷之。若齦爛。卽病已深矣。若小兒面上或骨節上生赤瘡無頭。如爛梨靨者。卽用此藥貼之。

一方用五倍子燒存性。爲末敷之。

又方

以不皂莢一挺燒灰。膽礬四錢爲末。鹽一彈子大。用紙包了。黃泥固濟。炭火。靑煙起爲度。頓冷地上。碗覆一宿出火毒。三味同研勻細。每用先以鹽湯漱口了。以藥於病處揩至痛。復用鹽湯漱之。妙。以楊花少許。燒灰存性。入麝研勻。敷之。

治小兒忽疳蝕口鼻。數日至盡。欲死。以文蛤燒灰。臘月豬脂和敷。

治小兒疳蝕鼻爛以膽礬一塊。燒令煙盡。研末摻病處。一二日瘥。

治小兒疳蝕。口鼻作瘡黃瘦。石膽一分。蘆薈一分。同研細末摻病處。但頻用。卽爛肉自然成膿﹐便生好肉。亦不別損。漸漸瘥愈。

治小兒疳蝕。鼻下兩道赤者。名曰疳鼻。以黃連去須爲末。先以米泔洗淨。用末敷之。日三四次。

又方

治如前。石膽一分。黃連去須末一分。同研勻細。生油調塗之。

又方

治如前。五倍子三分爲末。黃丹一分。水飛。同研勻細。以綿裹貼病處。或塗之亦得。日四五次。

治小兒疳蝕。滿口徹鼻。

麝香﹝一錢研末﹞蟾酥﹝三片如柳葉大於鐵上慢火煉焦黃色別研末﹞五靈脂﹝去砂石末一錢﹞蜜﹝半兩﹞

上相和。於銚子內慢火熔成膏。每用先去卻瘡上爛物。後以藥塗之。日夜四五次。

治疳瘡以胡粉熬八分。豬脂和敷。油亦得。

又方

以蛆蛻洗淨焙榦爲末。每用先以蔥湯洗瘡拭漧。用藥摻之。以栗子嚼爛敷之。

龍腦膏

治走馬急疳蝕口鼻。

龍腦麝香砒白蘞﹝各一字﹞

上爲細末。用豬膽汁調藥。適稀稠。以紙任予塗上。卽瘥。

又方

治走馬急疳蝕口鼻。數日間欲死。以藍澱敷之令徧。日十次。夜四次。取瘥。

又方

治走馬急疳。蝕牙齒。澱透損骨。以天南星一个。當心取作坑子。安雄黃一塊在內。用面裹燒之。候雄黃作汁取出。以盞子合在淨地上。出火毒了。卽去面裹﹐研爲細末。入麝香少許勻之。敷瘡上。量多少用。

熊膽膏

治走馬急疳。蝕口鼻牙齒。

熊膽﹝研半兩﹞蚺蛇膽﹝研﹞蘆薈﹝研﹞牛黃﹝研各一分﹞龍腦﹝一錢研﹞

上同末。更入麝香末一錢拌勻。以井花水一小盞攪和藥勻。入瓷器中。重湯慢火熬煮成膏。每服一豆大。薄荷湯化下。兼塗瘡上。

一方更有黃礬一分。治綠身疳瘡。用少許塗之。

蟾蜍散

治走馬急疳。虫傷腑臟。上蝕口鼻。牙齒赤爛。

幹蟾﹝燒灰半兩﹞莨菪子﹝燒微黑半兩﹞白礬﹝半兩﹞生硫黃﹝一分上先末﹞熊膽﹝半兩﹞雄黃﹝一分研水飛﹞蘆薈﹝一分研﹞麝香﹝一分研﹞

上拌勻細末。每用一字。煎荊芥湯調下。及敷瘡。鼻中癢生瘡者。以少許吹入鼻中。日三。

蘭覆散

治走馬急疳。蝕口齒。惡血臭气。不喜所聞。牙齒脫落。

黃連末﹝去須三錢﹞銅綠﹝一錢﹞水銀﹝一錢用煮棗肉一个同研﹞

麝香﹝一字研﹞

上同勻細。先淨漱口了。以藥敷瘡上。用生蘭香葉覆之。蝕肉成坎者。一敷肉生。

三白散

治走馬急疳蝕唇。牙齒臭爛。逡巡野狼狽者。

砒霜粉霜﹝二物先研細末﹞鍛石﹝研細羅三次用各等分﹞

上相合。先左研千下。卻右轉研千下。當極細膩如粉。每用以雞羽尖摭少許掃瘡上。其瘡便幹。愼勿多用。

恐毒入腹。無令咽津。此藥兒小者難用。

治疳瘡立效方黃連去須一分。膩粉二筒。麝香少許。爲細末。先含水洗瘡淨。幹貼之。

又方

治如前。

大糞內蛆﹝踏洗淨曬漧﹞蝦蟆﹝只用四腳曬漧﹞密陀僧使君子﹝去殼﹞

上各等分爲末。先以溫水洗瘡淨。用藥摻貼之。及以滴水和丸綠豆大。煎四君子湯下五七丸。

又方

治急疳瘡。以蚺蛇膽研細。水調敷之。

治下疳定效散

訶子﹝一兩去核﹞好臘茶﹝一兩﹞膩粉﹝十个﹞麝香﹝少許﹞

上同爲末。先用漢蔥木賊川椒三味煎湯。乘熱燻瘡。候通手洗渠。令膿血淨。將藥量多少敷之。

又方

治如前。先以韭菜根打碎。百沸湯泡。洗瘡淨。帛子幹。用密陀僧不拘多少。研細末。入輕粉和勻。幹摻敷之。效。

又方

治如前。以朝生暮老花一錢爲末。入膩粉十文。同研極細勻。生油調塗。仍先以蔥椒湯洗瘡淨。帛子幹。然後用藥。忌酸辣酢醬毒物。

卷二十

癰癤論

小兒生癰癤者。由六腑不和。風毒邪熱幹於皮膚。搏於血气。入客經絡之間。畱結而生。小而有頭者爲癤。大而無頭者爲癰。初生則赤腫。漸漸腫起。外則皮薄而光。內則肉腐敗潰。變而爲膿。無頭者須鍼刺破。有頭者不必刺也。熟則撚去膿血得盡者。隨卽便瘥。若膿血不盡。瘡口合者。𨿽臨時得瘥。終須更發。或根邊別生。若邪毒入深。附骨畱結者。則爲附骨癰。若出膿血。復遇風冷所乘。傳搏日久不瘥者。則爲疽瘡。若外面皮膚𨿽合。而毒气入裏。攻潰轉深。只有瘡孔。時出惡汁者。此變瘡也。

治癰癤方以甘艸一兩銼。各二寸長。用水八分一碗。將甘艸蘸水。文武火上炙至水盡。爲粗末。別用水一碗。

煎至半碗。時時放溫。量性服。取微利。其毒自消。未利再服。

又方

治癰癤欲成。未見其頭。但腫痛不已。官桂陳皮等分杵末。水調敷腫處。

又方

治如前。以大黃朴硝等分爲末﹐每用三錢。入面一錢。新水調塗。

雄黃膏

治癰癤才發。赤腫作痛。或用龍角散忍冬散。三方大妙。

雄黃﹝半兩研水飛﹞天南星﹝半兩生末﹞寒水石﹝過一兩研﹞黃丹﹝一分﹞乳香﹝半兩研﹞

上拌勻。細蜜調成膏。攤帛子上貼之。

龍角散

地龍﹝去土秤一兩﹞荊芥穗﹝一兩﹞甘艸﹝一兩﹞角刺﹝一兩取紫色不枯者淨洗搗去骨只用皮﹞

上爲粗末。每用一合。水三盞。酒一盞。煎至二盞半。去滓。再煎至二盞。入研細乳香末一錢調勻。量大小漸漸與服。五七歲兒半盞。以下分二服。日日與服。神驗。

忍冬散

忍冬艸﹝幹者半兩﹞甘艸節﹝半兩﹞大黃﹝半兩生﹞

上同爲細末。每用三錢匕。水一大盞。煎至七分。調乳香末半錢。服如上法。

又方

治癰疽無頭要生。以葵菜子一粒。新汲水吞下。卽生頭破而膿出。要兩處破。服二粒。要破幾處。卽逐粒加之。

又方

治癰疽無頭。以穿山甲豬牙皂角去皮弦。各一兩。共炙焦黃爲末。每用一錢。熱酒調下。服藥畢。其瘡便破。甚妙。仍以冬瓜藤爲末敷。瘡幹卽水調敷之。諸癤瘡皆可用。

乳香膏

貼癰癤。

乳香﹝一兩研﹞膩粉﹝半兩研﹞松脂﹝半兩研﹞密陀僧﹝半兩研﹞

生地黃汁﹝半兩﹞

上拌勻。先用一銚子煎好油四兩。黃蠟二兩。至熔熟。下瓷器盛之。窨一宿。每用看大小剪貼子。攤藥在上貼之。一日兩換。

沈香散

治癰癤。

沈香﹝半兩﹞黃﹝半兩﹞白蘞﹝一分﹞川朴硝﹝一分﹞川大黃﹝一分炮﹞甘艸﹝一分﹞

上爲粗散。每用一錢。水一小盞﹐入麝香少許。煎至五分。去滓溫服。

又方

治背上生癰癤。凡瘡生背上者。非善瘡也。以多年煙燻壁土。並黃柏二味。等分爲細末。生薑自然汁調成膏。攤紙上貼之。更以茅香湯調下一錢。大妙。

治附骨疽以槲皮燒末。每服一錢匕。已破者。以蜣螂七枚。和大麥爛搗。貼封之。

治癰瘡久不瘥。敗壞成虫。

大蝦蟆﹝一枚自死者﹞亂髮﹝一塊雞子大﹞豬脂﹝一斤﹞

上同煎之。至消盡前二物時取下。入鹽一合攪勻。放冷成膏。每用先以龍骨研作粉。圍瘡四面。濃二分許。

以膏藥著瘡中。日二易。有虫出如發。出盡愈。

又方

治如前。以白楊葉杵末敷之。

又方

治如前。

雞舌香散

雞舌香木香沈香﹝各一兩﹞麻黃﹝去根節﹞海藻﹝洗去鹹味﹞大黃﹝炮各半兩﹞

上爲粗散﹐每用一大錢。水一盞。入竹瀝二三點。煎至五分。去滓溫服。兼煎適溫熱。淋渫其瘡。

治癰疽瘡﹝余治瘡方並在後﹞。銅綠濕生虫。同研細末。每用芥子心許。紙撚蘸藥。任入瘡口。

卷二十

惡瘡論

小兒有緣身生諸惡瘡者。由腑臟有熱。衝發於外。外被風濕所幹。內外相乘。搏於血气。隨其經絡虛處。停滯畱結而生。或大或小。

或癢或痛。破潰成瘡﹐或膿或血。或腐或敗。挾毒所作者。久而不瘥。皆曰惡瘡。若毒行攻裏。亦皆能變瘡也。

治兒身生小瘡作癢痛宣連﹝去須一兩﹞膩粉﹝一分﹞白芨﹝一兩﹞蕪荑﹝去皮半兩﹞

上爲細末。先洗浮瘡拭漧。生油調塗。

治生大瘡作痛黃丹一兩。膩粉一錢。研細勻。嚼杏仁取汁調敷。

治生瘡如火燒以赤薜荔葉杵末。油調塗之。

治肺毒風瘡如癩以好桑葉洗淨。蒸一宿。日曬榦爲末。每服一錢。溫水調下。無時。

治惡瘡不識者以蜣螂杵爛。絞汁敷之。亦治疳瘡。

治諸惡瘡以黃牛蹄甲燒灰。須再三燒令極細末。入麝香少許拌勻。幹摻瘡上。

又方

治如前。以地骨皮先刮取浮皮。別收之。次取浮皮下白皮如粉者。爲細末。又以其下赤堅皮細銼。共浮皮一處相和爲粗末。粗細各貯之。每用以粗末一合。煎濃汁乘熱洗瘡。直候湯冷。以軟帛拭漧。用細末敷之。

每日洗敷一次。取瘥。

又方

治如前。炒豉焦至煙絕爲細末敷之。不過數次。瘥。

又方

治如前。以陳小麥半升。不犯鐵器中炒黑色。枯白礬灰半錢。同爲細末。每用少許貼瘡上。

又方

治如前。

黃柏﹝濃者去粗皮﹞黃連﹝去須﹞山梔子﹝去殼﹞甘艸﹝各一兩﹞

上各銼如豆大。於沙石銚子內炒令煙絕。如炭樣。放冷研細。入麝香一錢拌勻。先以溫漿洗瘡去膿血淨。

軟帛拭漧。摻藥在瘡上。以紙片子蓋了。軟帛子包系護之。隔日再用。不得入水。昔衛州一老兵患瘡九年。潰爛見骨。得此藥效愈。

治療灸瘡傷以豬脛骨髓膩粉和爲劑。卻入骨內。泥裹。火煨熟取出。先以鹽水洗瘡淨。後乃敷之。立效。

追惡瘡膿血以巴豆二十粒捶碎。用淸麻油二兩。煎至黑焦。去豆濾過。入黃丹一兩﹐以東引柳條數枝攪之。煎成膏。每用以絹帛攤藥貼之。以茭節燒灰敷之。

治小兒魚臍瘡。謂瘡形狀似魚臍也。此亦惡瘡候。蛇蛻皮炙焦黃一兩。燒灰細研。用雞子淸旋調少許塗之。

治小兒魚臍瘡以寒食餳燒灰研末敷之。以白萵苣杵爛絞汁。先以鍼刺瘡四畔。滴汁於瘡口上。

治小兒風气相搏。身生瘡瘍。

地龍﹝去土一兩﹞白僵蠶﹝去嘴絲一兩﹞川芎﹝一兩﹞甘艸﹝一兩生用﹞

上爲細末。薄荷湯調下一錢或半錢。

治惡瘡久不效。黑肉爛膿。色黑赤。先以不灰木檳榔各一分爲細末。摻貼瘡上﹐候肉紅膿黃。卽用後木香散。

木香散

木香﹝二錢﹞檳榔﹝一錢﹞黃連﹝去須四錢﹞

上同爲細末。幹摻粘貼。用之必效。

馬莧散

治諸瘡久不瘥。變瘡。

馬齒莧﹝一兩墻上生者﹞烏蛇肉﹝一兩酒浸一宿焙漧﹞蒺藜子﹝半兩炒去刺﹞亂髮﹝半兩燒灰﹞曲頭棘鍼﹝半兩燒灰﹞緋帛子﹝半兩燒灰﹞

上爲細末。每量瘡大小。用白酒調藥。攤帛子上。貼瘡上。

貼久瘡白膠香赤石脂黃柏密陀僧各半兩。爲細末。幹貼瘡上。

又方

治諸瘡。以蝸牛三个。瓷合子內收。入麝香少許蓋了。火內燒過。研爲細末。水和小丸子。每用一丸納瘡中。

又方

以牛膝末敷之。妙。

又方

治如前。以赤小豆黃連等分爲末。溫漿水入鹽。洗瘡淨摻藥。或只以白膠香末摻之。亦效。

烏金散

治疳瘡。出膿水。痛不止。諸藥無效者。有虫。以羊羔兒骨不拘多少。入藏瓶內。鹽泥固濟。炭火燒合宜。研細。每用末五錢。入麝末一錢。雄黃末一錢。同研拌勻。時看瘡大小。先以通手湯洗膿血淨。口含洗之。

軟帛拭漧。將藥滿塡瘡口。當次生肉。三日外瘡合。

卷二十

浸淫瘡論

小兒生浸淫瘡者。由府有熱。燻發皮膚。復爲風濕相持。搏於血气。而其瘡初生碎小。後有膿汁。浸淫漸大。膿汁著處便生﹐故謂之浸淫瘡也。又一證。風毒濕瘡。頗似浸淫瘡。亦膿汁浸淫而生。但膿痂徧周。比浸淫瘡稍大爾。

治浸淫瘡痛不可忍﹐發寒熱。以刺薊爲細末。新水調敷瘡上。幹則易之。

雄黃膏

治浸淫瘡。經效。

雄黃﹝一兩研水飛﹞雌黃﹝一兩研水飛﹞川烏頭﹝一个去皮臍研爲末﹞松脂﹝一分研﹞亂髮﹝一分燒灰﹞

上以豬脂六兩。於銚子內熬成油。次入後三味。煎至發消盡。以綿濾去滓。入二黃末攪勻﹐盛瓷器中成膏。

每用少許塗瘡上。日三次。

又方

治如前。以蠟胭脂於燈下用鏡子照瘡口。抹胭脂塗瘡上。如此抹七徧。

苦瓠散

治風毒濕瘡。

幹苦瓠﹝一兩﹞蛇蛻﹝半兩燒灰﹞露蜂房﹝半兩微炙﹞

上爲細末。每用半錢。生油調塗。瘡多添之。

四生散

治如前。

綿黃白附子羌活﹝去蘆﹞蒺藜﹝各等分﹞

上爲細末﹐每服一錢。溫酒調下。

卷二十

漿瘡論

小兒生漿瘡者。由風熱毒瓦斯客於皮膚。搏於血气而所生也。始生如火燒湯燙。作泡而起。尋卽皮破。漿出以成瘡。亦甚疼痛。漸引相續而生。有至徧身潰爛。皮肉不可救者。故又名爛瘡。宜治之。又一證。生瘡狹長。如魚臍。黃水出。四面亦漿泡起。此𨿽與漿相似。而有少異。漿瘡者。先起漿袍。破而成瘡。此瘡乃生瘡後卽四面續生漿泡。其狀狹長。渾似魚臍。故名曰魚臍瘡。漿瘡卽不似魚臍也。

治漿瘡以柏葉洗淨切碎。細研敷之。隨手便幹。更取汁半盞。水解服之。神效屢驗。

又方

以桃仁去皮尖熟研。和面脂敷之。

又方

治瘡黃爛。燒艾葉灰敷之。一方燒馬骨灰敷之。

生地黃膏

治熾瘡毒甚。發引徧身。

生地黃﹝去蘆洗淨﹞川升麻藍葉梔子仁大黃﹝各一兩﹞

上研細。以豬脂八兩。同於銚內慢火煎色變。濾去滓。以瓷盒盛。放冷成膏。每用少許塗瘡上。

治小兒面目緣身。卒生泡。以羊角燒灰研細末。雞子白和塗神驗。卒無和。亦妙。

治小兒漿如魚胞。赤爛成瘡。熱痛不可忍。以磨家驢糞。或塊結而不散者。不以多少曬漧。地上堆定。

用手壘作屋狀。以燈點著。燒至欲過。盆子合殺。令作黑灰。勿令白。研爲末。每用一錢﹐和膩粉二錢。殘燈油調塗如冰。除熱痛。甚妙。

治小兒漿瘡。起如丁蓋。發頭上。一兩日後﹐面上胸背緣身皆生。其瘡熱痛。

朱砂﹝半兩研水飛﹞胡粉﹝一兩半﹞水銀﹝半兩﹞

上一處研。入水二三滴。研至水銀無星。用臘月豬脂三兩。於銚內慢火熬熔去滓。入藥末攪勻成膏。瓷盒盛。放冷。卽用少許塗之。

治緣身生火瘡。如麻豆。有膿汁。作癢痛。一身盡徧。

甘艸芍藥白蘞黃芩黃連﹝去須﹞黃柏﹝去粗皮﹞苦參﹝各等分﹞

上爲細末。用蜜和敷之。日二夜一。亦可作粗散。煎湯。

治小兒爛瘡以鐵燒赤。淬水中二七徧。浴洗。以燒艾熱灰敷之。又以酒煎茱萸拭上。又以桃仁杵爛和面脂敷。又以赤小豆煮汁洗。不過三次。瘥。

卷二十

凍瘡論

小兒有凍瘡者。多生於耳葉或腳上。由冬月嚴寒之气所傷。客於肌膚。搏於血气所作。初卽腫癢。須漸破而成瘡。頗難得瘥。至春暖時自可。到冬月冷時復發。故名凍瘡。

黃柏膏

治凍瘡。

黃柏﹝末﹞白蘞﹝末各一兩﹞白芨﹝末半兩﹞生芝麻﹝二合杵爛取汁﹞

上同研勻細。以蒸蘿卜一枚。好酒一盞。一處杵爛成膏。每用少許。先以童子小便洗瘡了。後以藥塗。

又方

以雀兒腦髓塗之。立瘥。

卷二十

痱瘡論

小兒夏月多生痱瘡。此由盛熱汗津出而腠理開。被風熱毒瓦斯幹於血气所生。其狀細碎。累累如粟芥之類。色赤而癢。多生額頭胸背之上。甚者徧身。俗呼痱子。癢而搔之。亦能成瘡。

治痱瘡以菟絲子莖湯洗之。亦治頭瘡。及女人面瘡。

治痱瘡痛不止幹藕節末三兩。生麻油三合。先杵油麻爛後。下藕節末。更入生蜜。和調得所。塗之三五次。瘥。

龍腦散

治痱瘡。

龍腦﹝一分研﹞黃柏﹝末﹞白面﹝二兩﹞臘茶﹝一兩研末﹞

上拌勻。每以新綿藥撲上。破者敷之。取瘥。

又方

以蚌粉研細。用雪水稀調。臨臥塗之。能以熱湯浴畢塗之。更佳。無雪水用新水。

又方

以雪水磨檀香。鵝毛蘸掃上。

卷二十

漆瘡論

小兒偶有謂漆瘡者。本不耐漆。或因見聞。或因使新漆器。被漆气所觸。便著其毒而生腫赤。狀似癮疹。破而作瘡。微有膿汁。亦頗疼痛。俗呼爲漆咬瘡也。

化毒散

治漆瘡癢痛。

木通﹝一兩銼﹞藍葉﹝半兩﹞麥門冬﹝半兩去心﹞犀角屑﹝一分﹞馬牙硝﹝一分﹞甘艸﹝一分炙微赤銼﹞

上粗散。每服一錢﹐水一小盞﹐煎至半盞。去滓溫服。

垂柳膏

治如前。

垂柳枝﹝五兩﹞苦參﹝二兩﹞黃芩﹝一兩﹞

上銼散。每用三匙。水兩碗。煎至一碗﹐去滓。研入好墨汁半匙攪勻。再熬成膏。以瓷盒盛。候冷。用少許塗瘡上。

又方

以好麻油生用塗上。以黃蘆術銼碎﹐煎濃汁放冷淋之。

卷二十

月蝕瘡論

小兒有月蝕瘡者。或生耳鼻。或生手指。隨月生死。世云。月初生之時。兒以手指月。乃生其瘡。故因以名之。

治耳旁生月蝕瘡以黃連爲末敷之。

治手指生月蝕瘡。或腫或破。隨月生死。以生薤一把。苦酒中煮數沸熟。出以敷之。

治諸處月蝕瘡於月望夕取兔屎內蝦蟆腹中同燒。研細敷之。

又方

治如前。於五月五日。取蝦蟆燒灰研細末。和豬膏敷之。

又方

治如前。取蛇蛻皮燒灰研末。和豬脂敷。

又方

治如前。又治月蝕。九竅皆有瘡。燒蚯蚓糞研末。和豬脂敷。

治月蝕瘡生兩耳。出膿水不止。

水銀胡粉﹝各一兩入水銀三兩點研至水銀星盡﹞黃連﹝去須爲末二兩﹞松脂﹝一兩研末﹞

上並同研勻細。以粉瘡上。若干。卽用煉成豬脂和膏敷﹐仍先以鹽湯洗瘡淨。拭漧塗藥。一方只用胡粉和土敷之。

又方

治耳後月蝕瘡。敗鼓皮一兩燒灰。蝦蟆一枚燒灰。同研爲末。以煉成豬脂和膏塗之。

卷二十

蠷瘡論

小兒生蠷瘡者。因居處屋壁之間。有其虫。名曰蠷。其形寸許。腳甚多而細瘦。其遊走之時。偶遇人影。則尿之。隨所尿著處。人身則應而生瘡。多在腰間。初生赤小瘡。如黍粟麻豆。荏苒不已。

長出膿汁成瘡。因其虫名而名之也。北方人便爲浸淫瘡也。未知的否。今兩存具之。

治蠷尿瘡取胡燕巢中土。水和敷之。或以豬脂苦酒和敷。

又方

取白扁豆葉敷之。最佳。

又方

治蠷瘡。繞身周匝則死。一云繞腰腹。取蒺藜葉搗敷之。無葉用子。

卷二十

水毒論

小兒有諸般瘡瘍。因洗面或洗手腳或澡浴等。偶然水入瘡中。則發腫而疼痛。名曰水毒。宜早治之。不爾。

則漬發其瘡。變出膿汁。遷延時日。久不能效也。

治湯水入瘡爲水毒。發腫痛。以香附子漧薑各一分。皆燒存性。研細末敷之。

卷二十

赤遊論

小兒患赤遊腫痛者。內由有積熱燻發於外。外被風毒所幹。內外相乘。搏於血气。則皮膚赤腫。其風邪毒瓦斯隨經絡行遊不定。故爲赤遊也。若重者﹐隨血气虛處流注爲赤腫。或片或渦。毒漸引大。疼痛難忍。若遊至於心。或毒入腹者。皆能殺人。

治腫痛遊徧身上下不定。若至於心卽危。以芒硝投湯中。取濃汁拭之。亦治丹毒。

又方

治如前。以蒴煎汁澆淋之。

治小兒緣身赤腫。漸引腫起。以米粉熬令黑色。研細。唾和敷之。

治小兒半身赤。漸漸長引不止。以牛膝甘艸二味等分。咀。一方甘艸減半。每用一兩。水一盞。煎五分。去滓。調伏龍肝末塗之。大效。

又方

治如前。以亂髮燒灰。同伏龍肝末。用膏油和敷。

治赤熱毒腫。遊行身上下。至心卽死。以艸鞋亂髮燒灰。醋和敷之。以伏龍肝研末。雞子白和敷。幹卽再。又以生景天杵爛敷上。亦治丹發。一方用一握絞汁拭之。以水中苔杵爛敷之。又以松菜杵爛敷之。以白豆末水和敷之。幹卽易。

治頭面緣身生赤毒。腫起作片。以栝蔞根二兩。伏龍肝半兩爲末。醋調塗之。幹卽再敷。

治赤遊腫半身紅。漸漸展引不止。以紅藍花末。醋調敷之。又以蕓薹葉杵爛敷之。

又方

治如前。赤腫遊行上下。徧身不定。以芭蕉根汁煎塗之。

防己散

治如前。

防己﹝半兩﹞川朴硝犀角屑黃芩黃川升麻﹝各一分﹞

上爲細末。每服半錢。煎竹葉湯調下。

木通散

治赤遊成片渦。赤色如染。腫毒漸漸引大。

木通﹝一兩﹞川升麻川大黃﹝銼碎微炒﹞川朴硝﹝各半兩﹞梔子仁甘艸﹝微炙各一分﹞

上爲粗散。每服一錢。水一小盞。煎至五分。去滓。溫服之。

截毒散

治如前。

川大黃﹝生﹞郁金赤芍藥膩粉豬牙皂角﹝去皮子弦各半兩﹞

上爲細散。每用少許。生油調塗之。

又方

治如前。以五味子去枝梗。焙榦爲末。熱酒調下一錢。痛自消。神效。

又方

治如前。以黃柏寒水石等分爲末。用薄荷水稀調。雞翎掃塗之。幹卽再。

治赤遊腫徧身。入腹卽殺人。取竈下黃土研爲末。油調塗。勿令幹。若入腹及入陰者。以愼火艸取汁一盞。分服。如無生者。用榦者末之。水調服。

卷二十

赤毒論

小兒丹毒者。由風熱毒邪客於腠理。搏於血气。發於皮膚之所作也。又千金論小兒黃丹惡毒。皆熱積所成。

或冬間向火烘衣。夜間蓋覆太暖。或乳母愛食燒炙飲酒。皆令兒病丹。發處其熱如火。輕輕手近。則痛不可忍。

又有五色丹。𨿽赤色者最多。皆熱作痛。甚者徧身壯熱。煩渴悶亂。更有諸火丹。其名證甚多。不可盡述。皆赤丹之異名也。其毒入腹者。亦能殺人。宜速治之。

治赤丹。此熱毒所作。其色純赤。如丹塗之。故名赤丹。以蕎麥麵醋和敷之。用蕎麥麵並鳩腦和餅。索串弔起放漧。要用時研末。雞子淸調膏。以雞羽翎掃上。效如神。

又方

以胡荽汁敷之。又以寒水石半兩。白土一分。研細末。米醋調敷。以藍澱或愼火艸水苔生地黃梔子仁。但得一味爲末。水調敷之皆可。

治白丹虛腫如吹。火風熱所作。而風多者。其色則白。香豉二合炒令黃。伏龍肝一兩。同爲細末。每用半錢。生油調塗之。

治黑丹痛腫。此本熱毒。復有冷以乘之。互相瘀抑。故黑色。

川升麻川芒硝漏蘆﹝去蘆各二兩﹞黃芩梔子仁﹝各一兩﹞

上爲粗末。每用兩匙。水三盞。煎至二盞。去滓。稍熱以軟帛蘸塌患處。以消爲度。

治丹五色變易不常。此風毒冷熱相搏。盛衰不同。故色無定也。

棗木根﹝四兩﹞丹參﹝去蘆三兩﹞菊花﹝揀淨二兩﹞

上細銼拌勻。每用兩匙。水二碗。煎數沸。適溫熱。避風處浴洗。

又方

治如前。以蜜和漧薑敷之。

治急丹引上。以雞子白和赤小豆敷之。

治赤丹以葛勒藤蔓輕輕摩破。醋研訶黎勒汁塗之。妙。以淬鐵水飲一合。得打鐵處淬鐵槽中水。澄淸用。

治黑丹。此本熱毒搏於血气。熱輕而挾於風多。故色黑也。以風化鍛石二兩。屋四角茅艸三兩燒灰。同研細末。雞子白調塗。日三五次。效。以豬槽下泥塗之。

治白丹。此本熱毒搏於血气。熱輕而挾於風多。故色白也。以豬糞燒灰研末。雞子白調塗。

治殃火丹。生於兩脇腋及上。以川朴硝研細。竹瀝調下半錢。更量大小加減。

治天竈火丹。發於裏尻間。正赤流陰頭腫。或血出。以蠶砂一升。水煮去滓。取汁洗之。

治廢竈火丹。發足趺赤色。以赤小豆末一兩。牛角二兩燒灰。同研勻細。雞子白和塗。

治尿竈火丹。發膝股。起臍間。走腹頭。以屋四角茅艸燒灰研細。雞子白和敷。

治火焰丹。發兩背及背膝。如火炙。以老雅眼睛艸葉和醋研爛敷之。亦治赤腫。

治五色丹。徧身壯熱。如熱燒。若繞臍卽損人。以蒴葉杵爛。水和敷之。

治丹毒從臍中起。以伏龍肝研末。用屋漏水和敷之。幹卽再用。取效爲度。如無屋漏水。新汲水亦得。

治丹腫起於兩脇心背。不速治。卽殺人。以羚羊角屑八兩。水五升﹐煎至一升。絹濾去滓。入煉子豬脂五兩。和勻敷之。

治丹毒忽生頭上。皮赤腫起暈。有碎瘡。初發如錢。漸開及身長一二尺。良久徧體。入口耳。到臟腑。胃爛卽死。此候可長。宜速治之。

以甘艸一兩劈破。入水一大盞。煎湯溫溫。令乳母滿口呷含鼓漱。徐徐吐洗病處﹐以掌摩揩。不得犯指甲。

恐傷破。仍更甘艸湯服之。三用卽瘥。

治丹毒以鯽魚肉細切五合。小豆屑三合。同杵如泥。水和敷上。

千金漏蘆湯

治小兒熱毒赤白。諸丹癰疽瘡癤。

漏蘆﹝去廬﹞連翹白蘞芒硝甘艸﹝炙各一分﹞大黃﹝煨﹞升麻枳實﹝麩炒﹞麻黃﹝去根節﹞黃芩﹝各三分三字﹞

上咀。以水一分半。煎取五分。量兒大小增減服。

治一切諸丹小馬齒莧杵爛敷之。赤丹熱如火。繞腰卽損人。以黃芩末水調敷之。以蓖麻子五个去殼。並皮研細。入面一匙。水調敷之。以水煮棘根洗之。以栗子刺殼煎湯洗之。以柳葉一斤。水一斗。煮取三升﹐去滓。

挹洗病處。日五六次。以蚯蚓糞水和敷之。以蒴葉浮萍艸五葉藤海藻葉。但得一味爲末。水調敷之。

又方

治諸丹已破作瘡。出黃水釅痛。以豆豉炒焦。煙絕。爲細末。油調敷之。

千金麻黃湯

治諸丹惡毒。發處如火。輕輕手近。則痛不可忍。急與砭鍼出血。仍與此湯。並塌湯治之。

麻黃﹝去根節﹞升麻葛根﹝各一兩﹞射幹雞舌香甘艸﹝炙各半兩﹞石膏﹝半兩﹞

上咀。以水三升。煮取一升。三歲兒分三服。日盡。

塌湯

治諸般數十種丹毒。

大黃﹝生﹞甘艸﹝生﹞當歸芎白芷獨活﹝去蘆﹞黃芩赤芍藥升麻沈香木香木蘭皮﹝各一兩﹞芒硝﹝三兩﹞

上咀。以水一斗二升。煮取四升。去滓。納芒硝攪烊。以綿塌之。幹則易。仍適溫熱用。取瘥止。

消毒散

治諸丹發赤腫作痛。甚則赤遊腫背。

川升麻黃芩﹝各半兩﹞麥門冬川大黃﹝銼碎微炒﹞川朴硝﹝各一分﹞

上爲粗末。每服一錢。水一小盞。煎至五分。去滓溫服。

卷二十

鱗體論

鱗體者。謂皮膚之上。如蛇皮鱗甲之狀。故又名蛇體。此由气血痞澀。不能通潤於皮膚矣。又生下便有者。

此兒在母腹形象未具之時。母曾觀看或曾食喫或服藥餌。有犯鱗甲网罟穢毒之物。兒胎中感而化之﹐故又謂之胎復垢。謂生下體皮黑垢。若鱗者也。此必難治。

治小兒身上皮膚若蛇皮之鱗。以白僵蠶去絲嘴爲末。煎湯適溫暖浴之。一云與蛇蛻同煎。

卷二十

疵靨論

疵靨者。謂皮膚之上生赤色或黑色之點。大小不等。如滓粒之狀。緣身猶可。若生面上。則多惡之。女子尢甚。此由風邪搏於津液之气而作。又言因敷胡粉。皮膚虛而爲粉气入於腠理化生。又有生下便有者。此由胎中形象未具之時。母食雜有毒。感气而化。又有父母遺體所生者。此下二項。不可治也。

治小兒皮膚上生赤疵以馬尿洗之。日四五次。

又方

治小兒生赤黑疵。以鍼刺父腳中血。滴疵上。卽消。又以狗熱屎敷之。疵自捲落。

後序

醫書有云。寧醫十男子。莫醫一婦人。寧醫十婦人。莫醫一小兒。是小兒爲醫家最難也。其爲業旣難。而其方書傳於世者無幾。扁鵲華佗。世不恆有。後之業小兒醫者。將焉所持循哉。寧國通守朱公。一日與愚萃於公所。出所藏小兒方書一部。且曰是書也。昔有人得之古冢中。以獻津要﹐往往愈疾。有奇驗。若職居子民。刊布以濟人。是亦仁愛之一端也。愚領閱之。未詳作者何人。其分類著論。因論著方。旣詳且備。誠醫家之寶鑑。

活幼之指南。世不可無者也。於是命工鋟梓。以永其傳。以溥其濟。抑先哲有云。不爲宰相。必爲名醫。以醫之功。足以濟世故耳。然一醫之所濟有限。而是書流布。將濟天下後世以及於無窮。朱公之功不淺矣。公名臣。字時佐。世族濟南。起家鄕進士云。

弘治己酉孟秋之吉賜進士文林郎宣城知縣前河南道監察禦史濟南李延壽書

柯跋

小兒衛生總微論方二十卷。宋嘉定丙子。何氏刊於行在太醫局。序中已言不知作者調誰。卷中多引聖濟經及錢仲陽方論。蓋宋南渡後隱君子也。第七卷

末自記編傷寒類證諸方。亦頗詳備。考傷寒類證三卷。初刊於金大定。宋氏謂得之異人。至明虞山趙氏覆刻。附入仲景全書。今其書具在。條件分明。俾讀長沙書者。犁然有當。

蓋不獨精於幼科。而其名亦不著。可不謂賢與。此書一名保幼大全。當是明人所攺。範氏書目以爲明朱臣編。蓋偶記刊書姓名耳。明刻脫誤甚多。傳世漸少。玆請武昌醫館館長蕭孝廉北承。詳加校訂。重爲梓行。仲陽心法。

實亦推闡無遺矣。

宣統二年三月三日武昌柯逢時

