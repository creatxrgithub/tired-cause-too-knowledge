

金匱要略淺注漢陳修園

敍言

余奉諱裏居。每嬰疾。偶檢方書。茫無涯。因嘆前賢如坡公沈存中輩。皆明於醫理。用以濟世利物。其不效者。特格物未至耳。吳航陳修園先生。精岐黃術。以名孝廉宰畿輔。晚歸裏中。與先大夫結眞率會。余嘗撰杖侍坐。聆其談醫。洞然有見垣一方之眼。竊謂近世業醫者。無能出其右也。今先生捐館數年矣。令嗣靈石傳其業。世咸推重焉。先生生前所刊醫書若干種。已傳海內。今復讀其金匱要略淺注一十卷。明顯通達如諸掌。𨿽王叔和之闡內經。不是過也。靈石又遵庭訓爲金匱歌括六卷。取韻語之便於記誦。附以行世。猶先生志也。昔範文正公有言不爲良相。則爲良醫。先生在官在鄕。

用其術活人。歲以千百計。況著書以闡前人之旨。爲業醫者之HT。其功豈淺鮮哉。靈石以序見委。余固不知醫。然竊願爲醫者講明其理。庶有以濟世利物。而勿誤人於生死之交也。是爲序。

道光十年歲次庚寅仲春望後愚侄林則徐拜撰

卷一

臟腑經絡先後病脈證第一

問曰。上工治未病。何也。師曰。﹝病不外邪正虛實。邪气盛則實。正气奪則虛。

是邪正統於虛實中也。﹞夫﹝上工﹞治未病者。見肝﹝邪﹞之﹝爲實﹞病。知﹝已病之﹞肝﹝必﹞傳﹝未病之﹞脾。當先實脾。﹝若春之三月。夏之六月。秋之九月。冬之十二月。﹞四季脾王。不受邪。卽勿補之。﹝所以然者。髒病惟虛者受之。而實則不受。

髒邪惟實則能傳。而虛則不傳也。﹞中工不曉﹝邪實則﹞相傳。見肝之病。不解﹝先﹞實﹝未病之﹞脾。惟治﹝其﹞肝﹝不防其傳﹞也。夫肝﹝虛﹞之病。補﹝其本髒之體。則﹞用酸。﹝經云。木生酸。酸生肝。遂其曲直之性也。補之猶恐不及。則用助。﹞助﹝其陽必﹞用焦﹝熱之藥。使心旺而气感於肝也。助其陰必以﹞苦﹝用苦寒之藥。

養心液之不足。泄君火之有餘。則木得其養矣。助之猶恐不足。則用益。﹞益用甘味之藥調之。﹝益稼穡作甘。則用培土升木之法。其法悉備於烏梅丸之中也。若中工不解。

誤以﹞酸入肝。焦苦入心。甘入脾。﹝三句爲克制之治。然則肝虛正治之法。當從於何處求之。以下十二句。是述中工之誤。以爲補﹞脾能傷腎。腎气微弱。則水不行。水不行則心火气盛。則傷肺。肺被傷。則金气不行。金气不行。則肝气盛。則肝自愈。﹝以﹞此﹝爲﹞治肝補脾之要妙也。﹝然則上工治﹞肝虛﹝之病﹞則用此﹝酸甘焦苦之藥。

按調補助益之妙。﹞法﹝若治肝﹞實﹝之病﹞則不在﹝治肝虛之例可﹞用之。經曰﹑﹝無﹞虛虛。﹝無﹞實實。補不足。損有餘。是其義也。余髒準此。﹝余髒。他髒也。實者防其傳。先治其未病之髒。虛者補其虛。求本髒之體用。遵經旨而治之。則得矣。﹞

此論五行之理。以次而傳。別中上二工之治。學人當審其虛實。而分其治法焉。

按肝陰髒。論標本。挾心包之火。論表裏。含少陽之气。故惡燥而復喜暖。治之之法。補用酸者。肝屬木。木生酸。酸生肝。補本髒之體。順曲直之性也。助用焦苦者。

焦藥性溫入心。俾心气旺而感於肝也。如木得陽春之气。則欣欣向榮矣。過暖則爲熱。如盛夏溽暑薰蒸。枝垂葉萎。故必佐以苦寒之藥。入心以淸其火。養液以維其陽。陰長陽潛。木得遂其條達之性矣。肝苦急。與甘味以緩之。爲調肝補土之義也。以下脾能傷腎十二句。是述中工誤認克制之說。以爲治肝補脾之要妙。故復申之曰肝虛則用此法。此字指調補助益而言。又曰實則不在用之。言實者當防其傳。不在補虛之例。此仲師虛實並舉之旨。以明正治之法也。又引經而証之曰。

虛虛實實。補不足。損有餘。是其義也。漢文古奧。注家往往多誤。

男﹝元犀﹞按﹑肝與膽同居。體陰而用陽。藉膽火以爲用。故內經不從標本。而從中見。金匱助用焦苦。

俱入心而亦主火爲用。其義一也。實者降其火。用其用。虛者補其火。助其用。別其用之不同也。知肝傳脾者。肝屬厥陰巽木。脾屬太陰坤土。以陰傳陰。侮其所勝之義也。

本節先君小注中。突出烏梅丸一句。取厥陰全體之治。於羣書無字中會出。是文家化境也。按厥陰篇。消渴﹑气上撞心﹑心中疼熱﹑饑而不欲食﹑食則吐蛔﹑下之利不止。以及便血﹑吐膿﹑煩嘔﹑厥熱等癥。立烏梅丸一方。降逆止利。順接陰陽法。破陰行陽。

爲傳轉法。借以調肝實脾。以明體用之妙也。夫以體用言之。方用烏梅酸平。入肝納气補其體。當歸苦溫。入肝養血而通經。俾气血調而木得遂矣。人參甘寒。益脾中之陰。漧薑苦溫。補脾中之陽。令陰陽和則脾健。而邪不能侵矣。黃連黃柏。苦寒入心降火。降炎上之火。以溫下寒。此爲用其用也。蜀椒桂枝。焦辛入心。補陽气。散寒水。令心君旺而下交於腎。此爲助其用也。妙在細辛之辛香交通上下。領諸藥環轉周身。調气血。

通絡脈。以運其樞。附子入腎。鎭浮陽。暖水髒。以固其根。味備酸甘焦苦。性兼調補助益。統厥陰體用而並治之。則土木無忤矣。中工不曉此理。以補土制水。縱火刑金。則是治一臟而殃及四髒。惡在肝虛之治法哉。

夫人稟五常。﹝日在五气之中。而實﹞因風气而生長。﹝風卽气。气卽風。所謂人在風中而不見風是也。﹞風气𨿽能生萬物。亦能害萬物。如水能浮舟。亦能覆舟。若五臟﹝得和風。則﹞元眞通暢。﹝其呼吸出入間。徐疾有度。上下得宜。﹞人卽安和。﹝否則一失其和。則爲﹞客气邪風。中人多死。﹝然風有輕重。病有淺深。𨿽﹞千般難。

﹝總計﹞不越三條。一者﹑﹝中虛人。﹞經絡受邪入臟腑。爲內所因也。二者﹑中實人。臟腑不受。惟外體四肢九竅。血脈相傳。壅塞不通。爲外皮膚所中也。三者﹑房室金刃虫獸所傷。﹝非由中外虛實感召其邪。是爲不內外因也。﹞以此詳之。病由﹝以此三條而﹞都盡。若人能養愼。不令邪風漧忤經絡。適中經絡。未流傳臟腑。卽﹝以發汗和解之法﹞醫治之。﹝則內因之病可免也。﹞四肢才覺重滯。卽導引吐納。鍼灸膏摩。勿令九竅閉塞。﹝則外因之病可解也。﹞更能無犯王法禽獸災傷。房室勿令竭乏。

﹝此不內外之因可免也。凡﹞服食節其冷熱苦酸辛甘。﹝各適其宜。﹞不遣形體有衰。

病則無由入其腠理。腠者。是﹝一身之空隙。﹞三焦通會元眞之處。理者。是﹝合﹞

皮膚臟腑﹝內外井然不紊﹞之文理也。

此以風气二字。提出全書之大主腦也。上節論肝病按虛物理用之治法。爲開宗第一義。可知獨重者在此。此節卽暢發之。風气二字宜串講。切不可泥舊注以八風六气板之也。六气之害人。在風尢爲親切。但五气有損無益。風則生長因之。內經云﹑風生木。

木生肝。又云﹑神在天爲風。又云﹑大气舉之。佛經以風輸主持天地。人得風气以生。

日在風中而不見風。鼻息出入。頃刻離風卽死。可知人之所以生者。風也。推而言之。

木無風。則無以遂其條達之情。火無風。則無以遂其炎上之性。金無風。則無以成其堅勁之體。水無風則潮不上。土無風則植不蕃。書中切切以風爲訓。意者和風一布。到處皆春矣。所患者。風失其和。卽爲客气邪風。所以特立三因救治之法。考後賢陳無擇三因方。以六淫邪气所觸。病從外來者爲外因。五臟情志所感。病從內生者爲內因。飲食房室。跌撲金刃所傷。不從邪气情志所生者。爲不內外因。而不知仲景以客气邪風爲主。

故不以外感內傷爲內外。而以經絡臟腑爲內外也。

問曰。病患有气色見於面部。願聞其說。師曰。﹝鼻者明堂也。明堂光澤則無病。

若﹞鼻頭色靑。﹝爲木郁克土。故﹞腹中痛。﹝又﹞苦冷者﹝爲亡陽主﹞死。鼻頭色微黑者。﹝爲脾負而腎气勝之。爲﹞有水气。色黃者。﹝脾病而生飲。爲﹞胸上有寒。色白者。﹝經云。白爲寒。又云。血脫者色白。若非寒卽爲﹞亡血也。設﹝色見﹞微赤。﹝而﹞非﹝夏月火令。而見秋月金旺之﹞時者死。﹝再驗之於目。目𨿽肝之開竅。而實五臟之精華也。﹞其目﹝直視﹞正圓﹝不轉﹞者痙。﹝屬陰絕陽彊。爲﹞不治。又﹝目﹞色靑爲﹝血凝泣而不流。故主﹞痛。﹝目﹞色黑爲勞。﹝勞則傷腎是也。﹞色赤爲風。﹝風爲陽邪也。目﹞色黃者便難。﹝脾病則不運也。目﹞色鮮明者有畱飲。﹝經雲。水病患目下有臥蠶。面目鮮澤也。﹞

此言醫家之望法也。通面周身。俱有色可察。仲景獨取之鼻與目者。示以簡要也。

師曰。﹝聞聲之法。內經言之甚詳。然握其大要。亦不過上中下三者而已。﹞病患﹝常則﹞語聲寂然。﹝少陰主靜之象也。猝則﹞喜驚呼者。﹝厥陰肝木。在志爲驚。在聲爲呼。病在肝腎。爲﹞骨節間病。﹝此聞聲而知其爲下焦病也。聲𨿽有五臟之分。而皆振響於肺金。而轉運於心苗。心苗者舌也。今﹞語聲喑喑然不徹者。﹝爲﹞心膈間病。

﹝內經謂中盛髒滿。气勝傷恐者。聲如從室中言。是中气之濕也。此聞聲而知其爲中焦病。﹞語聲啾啾然細而﹝仍﹞長者。﹝爲﹞頭中病。﹝此聞聲而知其爲上焦病也。﹞

此言醫家聞法也。大要在此。學人由此一隅而三反可矣。

師曰。﹝聞聲辧及呼吸。微矣。然合呼吸而辧之。不如分辧其呼之若此又若彼。吸之若此又若彼。微而又微矣。玆先就其呼之多而不與吸並言者。徵其息。﹞息﹝出不順。

至於﹞搖肩者。﹝爲﹞心﹝胸﹞中﹝邪气實﹞堅。息﹝出﹞引胸中上气者。﹝爲肺气不降而作﹞咳息。﹝出時有痰沫阻遏。不容气返之勢。而﹞張口短气者﹝爲﹞肺痿吐沫。

此節合下節。言聞法之最細者。先於呼吸出入之气。而辧其病之在上在下。爲實爲虛也。

徐忠可曰。此節三者全於呼而認其病之在心肺也。然竟不言呼而曰息者。蓋出气𨿽大。中無小還。不能大呼。故揭出搖肩息引張口六字。而病之在呼者宛然。然不得但言呼也。

師曰。﹝再言其吸。若病患﹞吸﹝气不得下行。﹞而﹝輕﹞微﹝急﹞數。﹝審其腹滿便硬。阻之於中。其吸气止到中焦而卽返。﹞其病在中焦實也。當下之﹝令實去气通﹞卽愈。﹝若中焦實而元气﹞虛者﹝不下之則無以泄其實。而機緘息。竟下之則益以伐其根。而生气亡。法爲﹞不治。﹝且可由中焦推之上下。虛﹞在上焦者。﹝心肺之陽。

不能下交於陰。心肺道近。故﹞其吸促。﹝虛﹞在下焦者。﹝肝腎之陰。不能上交於陽。

肝腎道遠。故﹞其吸遠。﹝吸爲收攝元气之主。促與遠皆元气虧也。﹞此﹝𨿽與中焦實而元气虛之不治者有間。而究虛在眞元。﹞皆﹝爲﹞難治。呼吸﹝之間。周身筋脈﹞動搖振振者。﹝則爲形气不能相保。無論上中下虛實。皆﹞不治。

上節言息。息兼呼吸而言。偏重在呼也。此節不言呼而專言吸。又於吸中而分上中下虛實之辧。徐忠可謂爲聞法之最細。信哉。

師曰。﹝兩手寸關尺。統名寸口。﹞寸口脈動者。﹝弦洪毛石緩五脈。﹞因其﹝合於春夏秋冬四季之﹞王時而動。﹝其色亦應之。﹞假令肝王﹝於春。其脈當弦而﹞色﹝當﹞靑。﹝推之﹞四時各隨其色。﹝所謂春脈弦而色靑。夏脈洪而色赤。秋脈毛而色白。

冬脈石而色黑。四季脈緩而色黃是也。若﹞肝﹝王於春。其﹞色﹝當﹞靑而反色白。﹝脈當弦而反浮澀。﹞非其時色脈。皆當病。

此言醫道貴因時而察其脈色也。脈色應時爲無病。若色反時。病也。脈反時。亦病也。色反脈。脈反色。亦病也。推而言之。癥與脈相合者順。相生者吉。相反者。治之無不費力也。

問曰。有﹝時﹞未至而﹝气﹞至。有﹝時已﹞至而﹝气﹞不至。有至而不去。有至而太過。何謂也。師曰。﹝十一月﹞冬至之後。﹝值﹞甲子﹝日﹞夜半。﹝爲﹞少陽﹝所自﹞起。﹝至於正月中雨水。爲﹞少陽﹝方起而出地﹞

之時。﹝少﹞陽﹝王而萬物﹞始生。天得溫和。﹝此天气之常也。今﹞以未得甲子。﹝而﹞天﹝气﹞因﹝先﹞溫和。此爲﹝時﹞未至而﹝气先﹞至也。以﹝已﹞得甲子。而天﹝气猶﹞未溫和。爲﹝時已﹞至而﹝气﹞不至也。以﹝已﹞得甲子。而天大寒不解。此爲﹝時已﹞至而﹝應去而﹞不去也。以﹝已﹞得甲子。而天溫如盛夏五六月時。此爲﹝時已﹞至而﹝至之﹞太過也。﹝由此推之。冬至後值甲子日起。少陽六十日。陽明六十日。太陽六十日。太陰六十日。少陰六十日。厥陰王各六十日。六六三十六。而歲功成。

人在气交之中。有因時而順應者。有反時而衰旺者。有卽因非時異气而致病者。醫者可不一一而知其由來乎。﹞

此一節論天气而不及醫。然隨時制宜之道。在其中也。尢在涇云。上之至。謂時至。

下之至。謂气至。蓋時有常數而不移。气無定刻而或遷也。冬至之後甲子。謂冬至後六十日也。蓋古造歷者。以十一月甲子朔夜半冬至爲歷元。根據此推之。則冬至後六十日。

當復得甲子。而气盈朔虛。每歲遞遷。於是至日不必皆值甲子。當以冬至後六十日花甲一周。正爲雨水之候爲正。雨水者。冰雪解散而爲雨水。天气溫和之始也。云少陽起者。

陽方起而出地。陽始生者。陽始盛而生物。非冬至一陽初生之謂也。竊嘗論之矣。夏至一陰生。而後有小暑大暑。冬至一陽生。而後有小寒大寒。非陰生而反熱。陽生而反寒也。天地之道。否不極則不泰。陰陽之气。剝不極則不復。夏至六陽盡於地上。而後一陰生於地下。是陰生之時。正陽極之時也。冬至六陰盡於地上。而後一陽生於地下。

是陽生之時。正陰極之時也。陽極而大熱。陰極而大寒。自然之道也。則所謂陽始生。

天得溫和者。其不得與冬至陽生同論也審矣。至未得甲子而天已溫。或已得甲子而天反未溫。及已得甲子而天大寒不解。或如盛夏五六月時。則气之有盈有縮。

爲候之或後或先。而人在气交之中者。往往因之而病。惟至人爲能與時消息而無忤耳。

師曰。病患脈浮者在﹝關﹞前。﹝以關前爲陽。﹞其病在表。浮者在﹝關﹞後。﹝以關後爲陰。﹞其病在裏。﹝然關後𨿽爲裏之部位。而浮卻非裏証之正脈。不過爲表之裏。而非裏之裏。故其病不在腹中少腹。而爲﹞腰痛背彊。﹝膝脛﹞不能行。﹝然形傷不去。

窮必及气。此關後脈浮﹐可以﹞必﹝其﹞短气而﹝爲此証之﹞極也。

浮脈原主表。此於浮脈中分出表裏。欲人知浮脈之變也。推之沈脈原主裏。亦可於沈脈中分出表裏。遲脈原主寒。數脈原主熱。更無不可於遲數中分出寒熱也。是亦望乎一隅而三反之。

問曰。經云﹑厥陽獨行。何謂也。師曰。﹝陰陽偕行者。順也。﹞此爲有陽無陰。故稱厥陽。﹝厥者逆也。陰陽獨行。逆而不順之謂也。﹞

此舉厥陽爲問答。以見陰陽之不可偏也。內經云﹑陰平陽祕。精神乃治。陰陽離決。

精神乃絕。陰陽之道大矣哉。尢在涇云﹑厥陽獨行者。孤陽之气。厥而上行。陽失陰則越。猶夫無妻則蕩也。千金方云。陰脈且解。血散不通。正陽遂厥。陰不往從。此卽厥陽獨行之旨歟。

問曰。﹝兩手﹞寸脈﹝乃心肺之部位。不見其浮。但見﹞沈大而﹝且﹞滑。沈則爲實。﹝謂血之實也。﹞滑則爲气。﹝謂气之實也。﹞實﹝與﹞气﹝並兩實﹞相搏。血气入髒卽死。入腑卽愈。此﹝名﹞爲卒厥。﹝以臟腑分其生死。﹞何謂也。師曰。﹝髒如寶藏之藏。義取深藏。實邪一入而不出。故﹞唇口靑身冷。爲入髒。卽死。﹝腑如外府之府。本司出納。實邪可入而可出。﹞如身和汗自出。爲入腑。卽愈。

此言邪气盛則實之生死也。尢在涇云﹑實謂血實。气謂气實。實气相搏者。血與气並而俱實也。五臟者。藏而不瀉。血气入之。卒不得還。神去機息。則唇靑身冷而死。

六腑者。傳而不藏。血气入之。乍滿乍瀉。气還血行。則身和汗出而愈。經云﹑血之與气。並走於上。則爲大厥。厥則暴死。气復返則生。不返則死。是也。

問曰。﹝邪气盛則實。正气奪則虛。如脈大而滑。實邪之彊有力。髒固不能當其猛矣。今卒厥。病脈不大而小。不滑而澀。盡脫去大且滑之象。因而別之曰﹞脈脫﹝是脫換之脫。非脫散之脫。但脈旣脫換。虛實懸殊。入髒入腑。吉凶亦宜更易。而仍守﹞入髒卽死。入腑卽愈﹝之說。﹞何謂也。師曰。﹝斯說也。大旨以出陽爲淺。傳陰爲深。

﹞非爲﹝卒厥﹞一病。﹝凡﹞百病﹝入髒入腑﹞皆然。譬如浸淫瘡。從口起流向四肢者可治。從四肢流來入口者不可治。﹝蓋以口屬陰。四肢屬陽。陰陽分屬臟腑。臟腑二字。

隱而難測。以裏外二字該之。淺而易曉。吾特爲丁寧曰。凡﹞病在外者可治。入裏者卽死。

此言正气奪則虛之生死也。按此因卒厥而推言百病。脈脫二字。諸家俱誤解。

李瑋西云﹑病在外二句。槪指諸病而言。卽上百病皆然之意。入裏者死。如痺气入腹。香港腳衝心之類。

問曰。陽病十八。何謂也。師曰。﹝三陽之气。主軀殼之外。如﹞頭痛。項腰脊臂腳掣痛。﹝六者𨿽兼上下。卻以其在軀殼之外。故謂之陽病。病在外者。有營病衛病營衛兼病之殊。是一病而有三也。三而六之。故合爲十八病也。又問曰﹞陰病十八。何謂也。

師曰。﹝三陰之气。主軀殼之裏。如﹞咳﹑上气喘噦咽腸鳴脹滿心痛拘急。﹝九者𨿽兼臟腑。以其在軀殼之裏。故謂之陰病。病在裏有或虛或實之異。是一病而有二也。九而二之。故合爲十八病也。然三陰三陽。六气之傳變無形也。五臟六腑。臟腑之病證有形也。臟腑受風寒暑濕燥火六淫之邪。又各有气分血分气血並受之三端。六而三之。則爲十八。﹞五臟病各有十八。合﹝而計之共﹞爲九十病。人又有六﹝腑之病。視腑稍﹞微。

微有十八病。合﹝而計之共﹞爲一百八病。﹝其數各井然而不紊。至於久視傷血。久臥傷气。久坐傷肉。久立傷骨。久行傷筋。名爲﹞五勞。﹝大飽傷脾。大怒气逆傷肝。

彊力舉重坐濕地傷腎。形寒飲冷傷肺。憂愁思慮傷心。風雨寒暑傷形。大怒恐懼不節傷志。名爲﹞七傷。﹝气極血極筋骨極肌極精極。名爲﹞六極。婦人﹝十二瘕九痛七害五傷三因。共計﹞三十六病。﹝非六气外淫所致。均﹞不在其中。﹝學人自當分別而論也。𨿽然。以上所言陰陽臟腑各證。皆就人身之受邪者。分其名目。猶未就邪气之分屬。

而究其所以然也。大抵輕﹞淸﹝之﹞邪居上。﹝重﹞濁﹝之﹞邪居下。﹝從天得者。

爲﹞大邪中表。﹝從人得者。爲﹞小邪中裏。飪之邪從口入者。﹝爲﹞宿食也。五邪中人。﹝以類相從。﹞各有法度。風﹝爲陽類而﹞中於﹝午﹞前。寒﹝爲陰類而﹞中於暮。濕﹝重濁而﹞傷於下。霧﹝輕淸而﹞傷於上。﹝再驗之一身。﹞風﹝爲陽邪﹞令脈﹝緩而﹞

浮。寒﹝爲陰邪﹞令脈﹝緊而﹞急。霧﹝邪輕淸而﹞傷皮腠。濕﹝邪重濁而﹞流關節。

﹝宿﹞食﹝止﹞傷脾胃。﹝而不及經絡腠理。﹞極寒﹝之時。令陽內伏而不固外。病多﹞傷經。極熱﹝之時。令陽浮於外。而暑熱並之。汗出則絡傷。病多﹞傷絡。﹝合而言之。無非以類相從之理也。﹞

此一節由陰陽臟腑五邪之分合異同。經气時候原委。以及所當然者如彼。所以然者如此。欲學人體認於文本之外。則得矣。附錄千金婦人三十六病。以備參考。十二瘕者。

謂所下之物。一如靑泥。二如靑血。三如紫汁。四如赤皮。五如膿痂。六如豆汁。七如葵羹。八如凝血。九如靑血似水。十如米汁。十一如月浣。十二如經度不應期也。九痛者。一陰中痛傷。二陰中淋痛。三小便卽痛。四寒冷痛。五月水來腹痛。六气滿注痛。

七汗出陰如虫嚙痛。八脇下痛。九腰痛。七害者。一害食。二害气。三害冷。四害勞。

五害房。六害娠。七害睡。五傷者。一孔痛。二中寒熱痛。三小腸急牢痛。四髒不仁。

五子門不正。三因者。一月水閉塞不通。二絕產乳。三羸瘦不生肌肉。又康熙字典字注云﹑讀與馨同。吳醫唐立三云。飪爲烹調生熟之節。則飪句。爲香可口過食之而停滯也。

問曰。病有急當救裏救表者。何謂也。師曰。病﹝爲﹞醫﹝者誤﹞下之。續得下利淸谷不止。﹝裏證甚急。而﹞身體疼痛者。﹝表證亦不可緩。二者相權。﹞急當﹝先﹞

救﹝其下利淸谷之﹞裏。﹝姑且﹞後﹝其表之﹞身﹝體﹞疼痛。﹝若服藥後﹞淸便自調﹝而身仍痛﹞者。急當救表也。

此言證有表裏之殊。治有緩急之異也。傷寒論中最詳。不必多贅。

夫病﹝者。有平時之﹞痼疾。﹝而﹞加以﹝一時之﹞卒病。﹝卒者易攻。痼者難拔。

審其先後。﹞當先治其卒病。後乃治其痼疾也。

前言病有表裏之不同。治者權緩急而分其先後。此言病有新舊之不同。治者審難易而分其先後也。

師曰。五腑病各有所得者愈。﹝有得之情志相勝者。如怒傷肝。得悲而愈。悲勝怒之類。有得之時日者。如病在肝。愈於夏。喜得子气。制其勝我之類。有得之飲食者。

肝色靑。宜食甘。心色赤。宜食酸。肺色白。宜食苦。脾色黃。宜食酸。腎色黑。宜食辛是也。有得之自得其位者。肝病愈於丙丁。起於甲乙。心病愈於戊己。起於丙丁。

脾病愈於庚辛。起於戊己。肺病愈於壬癸。起於庚辛。腎病愈於甲乙。起於壬癸是也。﹞五臟病各有所惡。﹝心惡熱。肺惡寒。肝惡風。脾惡濕。腎惡燥是也。而且﹞各隨其所不喜者爲病。﹝何以謂之不喜。與其各有得者相反皆是。不僅以所惡爲不喜也。姑卽所不喜者。舉一端而言之。﹞病有素不應食。而反暴思之。﹝是髒气爲邪气所變。而食之轉助病气。﹞必發熱也。﹝若傷寒證渴欲飲水少與之法。不在此例也。﹞

此一節言病以髒气爲本也。五臟病以有所得而愈者。謂得其所宜。足以安髒气而卻病气也。各有所惡。各隨其所不喜爲病者。謂失其所宜。適以忤髒气而助病邪也。所得所惡所不喜。著一所字。所包者廣。

夫諸病在髒。﹝法宜攻下。而陽明入腑則不傳。腑猶髒治也。若果實在腸胃。𨿽十日不更衣。無所苦。謂不宜急下也。而惟陽明少陰中。有急下之證。夫曰急下。似當直攻而無疑矣。然攻之一法。最爲元妙。若﹞欲攻之。當隨其所﹝同中﹞得﹝其所獨﹞而攻之。﹝陽明中得其急下三證。一曰六七日。目中不了了。睛不和。一曰陽明病發熱汗多者。一曰發汗不解腹滿痛者。此急防其悍气盛而陰絕也。少陰中得其急下三證。一曰少陰病得之二三日。口燥舌漧者。一曰少陰病自利淸水。色純靑。心下必痛。口漧燥者。

一曰少陰病六七日。腹脹不大便者。此急防其火不戢將自焚也。﹞如﹝所得者不在可攻之例。第見其﹞渴者。﹝卽論中所云。少陰病。下利六七日。咳而嘔渴。心煩不得眠者是也。陽明病。脈浮發熱。渴欲飲水。小便不利者是也。二證均﹞與豬苓湯。﹝寓育陰於利水之中。則熱從小便去。而渴亦止。此與攻下法相表裏也。﹞餘皆仿此。

此一節言邪之在髒者宜攻。而攻法之神妙者。在於隨其所得四字。徐忠可順文敷衍。

絕無發明。尢在涇以水血痰食。添出蛇足。二君皆未得言中之旨。

卷一

痙濕病脈證第二

﹝痙之爲言。彊也。其證頸項彊急。頭熱足寒。目赤頭搖。口噤背反。

詳於下文。初起不外太陽。﹞太陽病﹝病在標陽。則﹞發熱﹝邪在膚表。則膚表實而﹞

無汗。﹝旣在標陽。不宜惡寒。而﹞反惡寒者。﹝本亦病也。以其表實。﹞名曰剛痙。

太陽病﹝病在標陽。則﹞發熱﹝邪在肌腠。則肌腠實。而膚表反虛。故﹞汗出﹝標病而本不病。故但發熱﹞而不惡寒。﹝以其表虛。﹞名曰柔痙。

此言太陽病有剛柔二痙。推原痙之所自始。爲辧痙之法。非痙家之本證也。剛痙脈宜緊弦。柔痙脈宜浮弦。仲景未言。可以悟出。

﹑充至切。諸去聲。惡也。痙﹑其頸切。音敬。風彊病也。舊本以痙爲。傳寫之誤也。今攺正之。其病皆由血枯津少。不能養筋所致。燥之爲病也。然內經謂諸痙彊直。皆屬於濕。何其相反若是乎。而不知濕爲六淫之一。若中於太陰。則從陰化爲寒濕。其病流於關節而爲痺。若中於陽明。則從陽化爲濕熱。熱甚而陽明燥化之气愈烈。

其病爍筋彊直而爲痙。是言濕者。言其未成痙之前。言燥者。言其將成痙之際也。經又云﹑赫曦之紀上羽。其病痙。言熱爲寒抑。無汗之痙也。又云﹑肺移熱於腎。傳爲柔痙。

言濕蒸爲熱。有汗之痙也。千金謂溫病熱入腎中則爲痙。小兒癇熱盛亦爲痙。聖經賢訓可據。其爲亡陰筋燥無疑。

﹝然而太陽底面。卽是少陰。入髒卽死。入腑卽愈。首篇言之詳矣。玆﹞太陽病發﹝於標陽。無有不﹞熱。﹝發熱則脈不宜沈細矣。今反﹞脈沈而細者。﹝是證見太陽。脈見少陰。而背項彊直等證並見。﹞名﹝之﹞曰痙。爲難治。

此一節言太陽之裏爲少陰。痙病在少陰。最重之證也。故於辧其剛柔之後。特筆以提撕。欲人之知所重也。

﹝病在太陽。未必遽成痙也。而太陽之接壤。卽是陽明。太陽之裏面。卽是少陰。

陽明少陰。兩關津液。津液傷則筋失所養而成痙。此痙病之由也。今﹞太陽病發汗太多。

﹝津液外脫。則少陰傷。陽明亦燥。筋失所養。﹞因致痙。夫風病﹝不知用桂枝湯解之。而以下藥﹞下之。﹝下多則亡陰。陰亡陽無所制。﹞則﹝灼筋而成﹞痙。﹝若下後﹞復發﹝其﹞汗。﹝汗多則亡陽。經云。陽气者。精則養神。柔則養筋。今下而復汗。身﹞必拘急。瘡家﹝膿血出多。津液將涸。﹞𨿽身疼痛。﹝表證未淨。亦﹞不可發汗。汗出則﹝津液愈竭。筋失所養而成﹞痙。

此推致痙之由。從太陽而推到陽明少陰。言汗下瘡家。三者致痙。皆由脫液傷津。

皆兼此二經而言也。婦人產後亡血過多。因而成痙。亦可以此說括之。

﹝痙有本證。可以備言其形狀。亦有誤治之變證變脈。可以略陳其大槪。今請先言其本證。經云。因於風者。上先受之。故﹞病﹝痙﹞者﹝上而﹞身熱。﹝未及於下。故下而﹞足寒。﹝風傷太陽之經。故﹞頸項彊急。﹝風傷太陽之气。故通身﹞惡寒。﹝陽气上行於頭面。故﹞時頭熱面赤。﹝太陽之脈。起於目內。風熱傷於經脈。故﹞目赤。

﹝頭項皆彊急而不能動。﹞獨頭﹝呈風象而﹞動搖。﹝彊急則筋不舒。而牙關緊閉。且風客會厭。而語言不出。所以﹞。卒﹝然﹞口噤。背反張者。﹝風邪入於經輸也。此﹞痙病﹝本証之形狀﹞也。若﹝不知其爲痙。而誤﹞發其汗者。﹝汗之沾濡衣被則爲濕。濕之陸續不幹而生寒。﹞寒濕相得。其表﹝因汗而﹞益虛。﹝虛甚﹞卽惡寒甚。﹝蓋痙之未成。太陽原有惡寒之證。而痙之旣成。陽邪用事。熱甚灼筋。何至惡寒之甚。此爲誤治而一變也。﹞發其汗已。﹝不獨証之一變。而﹞其﹝彊直之﹞脈﹝亦變屈曲﹞如蛇。

此論痙家之本證。而並及於誤治之變證變脈也。

﹝脈如蛇。陰之象也。君子正有履霜堅冰至之憂。乃﹞暴﹝然見其﹞腹脹大者。﹝遂轉憂而爲喜。冀其﹞爲欲解。﹝卽首篇入腑卽愈之義。況脹爲有形之實證。大承气湯卽對病之良方矣。乃診其﹞脈如故。﹝仍是如蛇之象。而﹞反﹝加﹞伏弦者﹝此爲變而又變之﹞痙。

此一節承上節汗後變證變脈外。又變一脈證也。師不出方。余於傷寒論發汗後腹脹條。悟出濃朴生薑甘艸人參半夏湯。俟其脹稍愈。再以法治之。

﹝痙家之本證。旣已備言。卽變證變脈。亦復明示矣。痙家之本脈何如。﹞夫痙﹝爲勁急彊直之病。其﹞脈﹝亦勁急彊直。﹞按之緊如弦。﹝謂其自寸至尺。﹞直上下行。

﹝與督病之脈相似。但督浮而此沈耳。﹞

此一節補出痙病之本脈也。自病者身熱足寒至此三節。合作一大節讀。

痙﹝爲太陽中風之﹞病﹝風爲陽邪。誤用燒鍼。則爲逆。若見﹞有灸瘡。﹝則風火交煽。眞陰立亡。﹞難治。

此一卽言痙病誤灸之難治也。師不出方。傷寒論火逆諸方。亦恐其過溫。余用風引湯減去桂枝榦姜一半。研末煮服。往往獲效。

太陽病﹝頭項彊痛。發熱惡風。自汗。論所謂桂枝證也。﹞其證備。﹝但﹞身體彊KTKT然。﹝爲風邪入於經輸。內經云。邪入於輸。腰脊乃彊是也。然經輸之病。脈應浮數。今按其﹞脈反沈遲。﹝蓋沈爲痙之本脈。遲爲津液不足。營衛之行不利。𨿽痙證尙未全備。而痙脈先已見端。﹞此﹝不爲傷寒而﹞爲痙﹝以﹞栝蔞桂枝湯主之。

此一節爲痙病之將成未成者。出其方也。然細按方法。必是中風自汗之變證。柔痙用此。剛痙用葛根湯。

栝蔞桂枝湯方栝蔞根﹝三兩﹞桂枝﹝三兩﹞芍藥﹝三兩﹞甘艸﹝二兩﹞生薑﹝三兩﹞

大棗﹝十二枚﹞

上六味。以水九升。煮取三升。分溫三服。微汗。汗不出。食頃啜熱粥發之。

太陽病。﹝頭項彊痛。發熱惡寒等證悉備。表實旣已﹞無汗。而﹝邪气不得外達。

﹞小便反少。﹝邪气又不得下行。正不勝邪。其﹞气﹝遂逆﹞上﹝而﹞衝胸。口噤不得語。﹝面赤頭搖項背彊直。勢所必至。此﹞欲作剛痙。﹝以﹞葛根湯主之。

此一節爲剛痙之將成未成者。出其方也。究爲太陽之治法。非痙証之正治法。

葛根湯方葛根﹝四兩﹞麻黃﹝三兩去節﹞桂枝﹝二兩﹞甘艸﹝二兩炙﹞芍藥﹝二兩﹞生薑﹝三兩﹞大棗﹝十二枚﹞

上七味。以水一斗。先煮麻黃葛根減二升。去沫。內諸藥。煮取三升。去滓。溫服一升。覆取微似汗。不須啜粥。餘如桂枝湯法將息及禁忌。

痙﹝之﹞爲病。﹝至於入裏。而﹞胸滿﹝气閉而﹞口噤。臥不著席。﹝反張甚也。

筋爲熱灼。下爲﹞腳攣急。﹝上﹞必﹝牙關緊而﹞齒。﹝此或爲少陰火亢。或爲陽明燥化。救焚在此頃刻。起死卽在此須臾。﹞可與大承气湯。﹝以急下之。爲下其熱以救陰。非下其便以寬脹。﹞

此一節爲痙之旣成。出一救治之正方。大旨在瀉陽明之燥气。而救其津液。淸少陰之熱气。而復其元陰。大有起死回生之神妙。或問凡曰可與。則猶有相酌之意。豈因大承气之過峻而云然乎。而不知此證。捨大承气並無他法。猶恐服大承气之後。重證猶未盡除。還當審其緩急。而商其再服與否。此際全憑醫家之定識定力也。或一下之後。病勢已減。審系陽明。以白虎加人參湯滋陽明之燥。審系少陰。以黃連阿膠湯救少陰之陰。

二湯可以頻服。服後又以竹葉石膏湯收功。抑或以三湯用於大承气之前。全要心靈手敏。此仲師可與二字言外之意也。男﹝元犀﹞稟按﹑竹葉石膏湯去粳米之逗畱熱气。並以竹瀝半杯易竹葉。可從古法而變通之。

大承气湯方大黃﹝四兩酒冼﹞濃朴﹝半斤去皮﹞枳實﹝五枚炙﹞芒硝﹝三合﹞

上四味。以水一斗。先煮枳朴取五升。去滓。內大黃。煮二升。去滓。內芒硝。更上火微一兩沸。分溫再服。得下余勿服。

﹝濕者六淫之一也。亦如中風傷寒自太陽始。但風寒之太陽病。病在肌表。濕之﹞太陽病。

﹝病在關節。關者機關之室。眞气之所過也。節者骨節之交。神气之所遊行出入者也。

今病濕。則神眞之气。爲濕邪所傷。故﹞關節疼痛而煩。﹝濕爲陰邪。故﹞脈沈而細者。﹝濕不在外而在內。﹞此名中濕。亦名濕痺。﹝痺之爲言閉也。﹞濕痺之候。﹝閉气不化。則﹞小便不利。﹝閉濕於內。則﹞大便反快。﹝治者﹞但當利其小便。﹝則濕從小便而去矣。﹞

此言濕流關節之病也。然濕者六气之一也。但一气中猶有分別。霧露之气。爲濕中之淸。傷人皆中於上。雨水之濕。爲濕中之濁。傷人皆中於下。亦稱太陽者。病由營衛而入。營衛皆屬太陽也。此條論地气之濕。乃濕之濁者。故曰但當利其小便。若霧露之邪。當以微似汗解之。

濕家之爲病。﹝濕盛於外者。陽必郁於內。濕盛於外。則﹞一身盡疼。﹝陽郁於內。

則﹞發熱。﹝濕熱郁於肌肉之間。則﹞身色如﹝煙之﹞燻黃﹝而帶黑﹞也。

上節言濕邪痺於內。而不能化熱。此節言濕邪郁於內而發於外。化熱而爲黃也。

濕家。﹝病在太陽。太陽之脈。上額交巓。夾脊背而行於兩旁。霧露之濕。淸邪中上。著太陽。陽气聚而不行。故﹞其人﹝他處無汗。﹞但頭汗出。﹝濕邪滯礙。而其經輸不利。故﹞背彊。﹝濕爲陰邪。陰气盛於表。故﹞欲得被覆﹝而喜﹞向火。﹝病尙在表。﹞若下之﹝太﹞早。則﹝寒濕之邪陷於胃。而爲﹞噦。﹝胃病則上下二焦亦病。

上焦之气不降。則气道壅塞。而﹞或胸滿。﹝下焦之气不升。則气化不行。而﹞小便不利。舌上如苔者。﹝乃濕滑而白。似苔而非苔也。總由寒濕之邪。陷於胸膈。命門之陽。

郁在下焦。﹞以丹田有熱。胸上有寒。﹝八个字爲不易勘語。丹田有熱。故﹞渴欲得飲。

﹝胸上有寒。故欲飲﹞而不能飲。則﹝其﹞口燥﹝似喜水而又惡水。其懊不可明言之意。則爲﹞

煩也。

此言淸邪中上。病在上而誤下之。其變證有如此之多也。

﹝濕家誤下。變證旣如此之多。若不明言其死證。恐醫者猶執迷不悟也。﹞濕家﹝誤﹞下之。﹝頭汗已後而﹞額上汗出。﹝以陽明之脈交額中。此陽明之气脫絕。而眞液上泄也。且見﹞微喘。﹝以太陽之气。與肺相合。而主皮毛。此太陽之气絕。而眞气上脫也。且見﹞小便利者。﹝以少陽三焦。司決瀆而出水道。此少陽之气絕。而陰津下注也。三陽气絕。上下離脫。故﹞死。若下利不止者。﹝中土敗而地气陷。不必三陽气絕。而﹞亦﹝主﹞死。

此承上若下之三字。而備言誤下之死證。而爲醫者大加警覺也。

﹝濕又別其爲風濕者。不可不知。風爲陽。濕爲陰。內有濕而外感於風。則爲﹞風濕﹝不和而兩﹞相搏。﹝以致﹞一身盡疼痛。﹝若陰陽和。則雨露降。﹞法當﹝微似﹞

汗﹝自﹞出而解。﹝然陽之汗。以天之雨名之。﹞值天陰雨不止。醫﹝者不知所以然之理。竟﹞云此可發﹝其﹞汗。汗之病﹝猶﹞不愈者。何也。蓋﹝汗者。所以利陰陽也。若﹞發其汗。汗大出者。﹝風爲陽邪。﹞但風气﹝從大汗而﹞去。﹝大汗而陽衰。陽衰則陰轉盛。而陰﹞

濕﹝之邪﹞气﹝仍﹞在。是故不愈也。若治風濕者。發其汗。但微微似欲汗出者。﹝則陰陽兩不相負。而﹞風濕俱去也。

此於濕證中別出風濕之病。明其治法。而不遽出其方者。卽引而不發之妙也。蓋宇是答辭。周秦多用此筆法。

﹝濕又別其爲寒濕者。亦不可不知。霧露之濕爲淸邪。自上受之。﹞濕家病。身﹝𨿽﹞疼﹝而無一身皆疼。不過疼在身之上半。而﹞發熱。﹝止見﹞面黃﹝而身色不似燻黃。肺司气而主皮毛。濕襲於皮毛。故气不順﹞而喘。﹝陰證無頭痛。濕未入陰。故﹞頭痛﹝濕襲皮毛。

內壅肺气。故﹞鼻塞﹝濕气彌淪。攝亂心主﹞而﹝發﹞煩。﹝濕邪止在上焦。未嘗犯裏。故﹞其脈大。﹝不犯胃气。﹞自能飲食。

﹝能飲食則﹞腹中﹝尙﹞和﹝而﹞無病。﹝其﹞病在頭中寒濕。故鼻塞。﹝病淺不必深求。止﹞內﹝辛香之﹞藥﹝於﹞鼻中。﹝宣泄頭中之寒濕。﹞則愈。

此於濕證中。又別出寒濕之病。寒濕不止霧露之淸邪。而舉一邪傷髙表者。以爲隅。

則邪傷通身者。包在言外。舉一外法通其空竅者以爲隅。則內服調其經絡臟腑者。包在言外。下節諸方。按脈證而求其絲絲入扣。則得矣。

﹝前言中濕。但當利其小便者。以濕之在內言之也。若﹞濕家﹝之表證。其﹞身煩疼。﹝而不發黃。可知未郁於內而爲熱也。且無小便不利。可知未入於裏而爲痺也。表則宜汗。而不宜大汗。斟酌其適﹞可﹝者。當﹞與麻黃加術湯。發其﹝微似﹞汗爲宜。

愼不可以火攻之。﹝致火气逼汗過多而變證也。況又有濕與熱合致衄增黃之慮乎。﹞

此爲濕之屬表無汗者。出一至當不易之方也。諭氏謂麻黃得術。𨿽發汗而不至多汗。

術得麻黃。行裏濕而並可行表濕。止此一味加入。所謂方外之神方。法中之良法也。

麻黃加術湯方麻黃﹝三兩去節﹞桂枝﹝二兩﹞甘艸﹝一兩炙﹞白術﹝四兩﹞杏仁﹝七十个去皮尖﹞

上五味。以水九升。先煮麻黃減二升。去上沫。內諸藥。煮取二升半。去滓。溫服八合。覆取微汗。

﹝風濕之證。前旣詳言。猶未言其致此風濕之因也。﹞病者﹝風濕相搏。﹞一身盡疼。﹝其﹞發熱。﹝每在於申酉戌之﹞日晡所劇者。﹝以陽明旺於申酉戌。當其旺時。邪正相搏。則增也。﹞此名風濕。﹝然所以致﹞此﹝風濕之﹞病﹝乃﹞傷於汗出當風。﹝汗隨風復入皮腠。而爲風濕也。﹞或久傷取冷﹝亦﹞所﹝以﹞致﹝此風濕﹞也。﹝致風濕者以此。而所以致寒濕。亦可類推矣。﹞可與麻黃杏仁薏苡甘艸湯。

此又爲風濕無汗者而出其方也。寒濕亦可用之。上節麻黃加術湯爲大劑。此方爲小劑。亦隨其証之微甚而擇用之。亦隨其証之上下。而取親上親下之理也。

麻黃杏仁薏苡甘艸湯方麻黃﹝半兩﹞杏仁﹝十个去皮尖﹞薏苡﹝半兩﹞甘艸﹝一兩炙﹞

上銼麻豆大。每服四錢匕。水一盞半煎八分。去滓溫服。有微汗。避風。

風濕﹝之病﹞。脈浮。﹝爲風。﹞身重。﹝爲濕。若見此脈此證。汗不出而惡風者。

爲實邪。大劑有麻黃加術湯。小劑有麻黃杏仁薏苡甘艸湯可用。若﹞汗出惡風者。﹝爲虛邪。以﹞防己黃湯主之。

此爲風濕證汗自出者出其方也。合上二方。卽傷寒論麻黃湯大靑龍湯桂枝湯之意乎。

錢天來云﹑病因汗出當風。夫汗出則腠理開。當風則風乘腠理矣。風邪旣入。汗不得出。以離經之汗液。旣不得外出皮毛。又不能內返經絡。畱於肌腠而爲濕。此卽人身汗液之濕也。其或暑汗當出之時。傷於納涼太過。使欲出之汗不得外泄。畱著肌腠而致病。

與汗出當風無異也。按金匱以痙濕三證合篇。痙證兼濕。證亦兼濕。濕證最重。

必須如此活看方得。

防己黃湯方防己﹝一兩﹞甘艸﹝半兩炙﹞白術﹝七錢半﹞黃﹝一兩一分﹞

上銼麻豆大。每抄五錢匕。生薑四片。大棗一枚。水盞半煎八分。去滓溫服。喘者。

加麻黃半兩。胃中不和者。加芍藥三分。气上衝者。加桂枝三分。下有陳寒者。加細辛三分。服後當如虫行皮中。從腰下如冰。後坐被上。又以一被繞腰以下。溫令微汗瘥。

傷寒﹝至於﹞八九日。﹝九日值少陽主气之期。宜從少陽之樞而外出矣。乃不解。

而復感﹞風濕﹝合而﹞相搏。﹝寒邪拘束。故﹞身體疼﹝風邪煽火。故心﹞煩。﹝濕邪沈著。故﹞不能自轉側。﹝邪未入裏。故﹞不嘔不渴。脈浮虛而澀者。﹝浮虛則爲風。澀則爲濕也。此風多於濕之證。以﹞桂枝附子湯主之。若﹝脾受濕傷。不能爲胃行其津液。則﹞大便堅。

﹝大便愈堅。則﹞小便﹝愈覺其﹞自利者。﹝脾受傷。而津液不能還入胃中故也。卽於前方﹞去桂﹝枝﹞加白術湯主之。﹝濕若去。則風無所戀而自解矣。﹞

此又於傷寒不愈。合風濕爲病而出二方也。上方治風多於濕。下方治濕多於風。

桂枝附子湯方桂枝﹝四兩﹞附子﹝三枚炮去皮破八片﹞生薑﹝三兩切﹞甘艸﹝二兩炙﹞

大棗﹝十二枚擘﹞

上五味。以水六升。煮取二升。去滓。分溫三服。

白術附子湯方白術﹝四兩﹞附子﹝三枚炮去皮﹞甘艸﹝二兩炙﹞生薑﹝三兩﹞大棗﹝十二枚﹞

上五味。以水三升。煮取一升。去滓。分溫三服。一服覺身痺。半日許再服。三服都盡。其人如冒狀。勿怪。卽是術附並走皮中。逐水气。未得除故耳。﹝凡方中有如虫行狀。如醉狀。如冒狀者。皆藥勢將行使然也。﹞

﹝傷寒合風濕而病。上旣詳言之矣。若其病較劇者。用藥亦須較緩。今﹞風濕相搏。

﹝業已深入。其﹞骨節疼煩掣痛。不得屈伸。近之則痛劇。﹝此風寒濕三气之邪。阻遏正气。不令宣通之象也。﹞汗出短气。小便不利。惡風不欲去衣。或身微腫者。﹝榮气衛气三焦之气俱病。總由於坎中元陽之气失職也。務使陽回气暖。而經脈柔和。陰气得煦。而水泉流動矣。以﹞甘艸附子湯主之。

此承上節。言風濕相搏。在外者利在速去。深入者妙在緩攻。師恐前方附子三枚過多。其性猛急。筋節未必驟開。風濕未必遽去。徒使大汗出而邪不盡耳。故減去一枚。並去姜棗。而以甘艸爲君者。欲其緩也。

甘艸附子湯方甘艸﹝二兩炙﹞附子﹝二枚炮去皮﹞白術﹝二兩﹞桂枝﹝四兩﹞

上四味。以水六升。煮取三升。去滓。溫服一升。日三服。初服得微汗則解。能食。

汗出復煩者。服五合。恐一升多者。宜服六七合爲妙。

﹝者暑也。暑亦六淫之一。故先傷太陽。﹞太陽中。﹝病標本之气。故﹞發熱惡寒。﹝病所過之經。故﹞身重而疼痛。﹝熱傷气。故﹞其脈弦細芤遲。﹝膀胱者。毫毛其應。故﹞小便已灑灑然毛聳。﹝陽气虛。不能榮於四肢。故﹞手足逆冷。小有勞。身卽熱。﹝气虛不能自支也。﹞口前開。板齒燥。﹝以勞而動陽熱。陰液不能上滋也。此表裏經脈俱虛。不可汗下溫鍼。倘﹞若﹝誤認爲傷寒。而﹞發其汗。則其﹝表虛而﹞惡寒甚。﹝若因其寒甚。而﹞

加溫鍼。則﹝經脈虛而﹞發熱甚。﹝若因其發熱甚。而﹞數下之。﹝裏虛而津液傷。﹞

則淋甚。

此言中暑之證。從經脈表裏俱病處。繪出虛證模樣。意者。寒則傷形。責其實。熱則傷气。責其虛也。汗下火皆爲所戒。而治法從可知矣。

太陽中熱者。是也。﹝暑幹肌表。而气虛微。所以﹞汗出。﹝太陽以寒爲本。所以﹞惡寒。﹝暑熱之邪。內合太陽之標熱。所以﹞身熱而渴。﹝以﹞白虎加人參湯主之。

此言中暑而不兼濕之證治也。

白虎加人參湯方知母﹝六兩﹞石膏﹝一斤碎綿裹﹞甘艸﹝二兩炙﹞粳米﹝六合﹞人參﹝三兩﹞

上五味。以水一斗。煮米熟湯成。去滓。溫服一升。日三服。

太陽中。身熱疼重。而脈微弱。此以夏月﹝因暑熱而復﹞傷冷水。水行皮中所致也。一物瓜蒂湯主之。﹝推之夏月陽虛陰伏。凡畏熱貪涼。皆可以傷冷水例之。病在陰經。卽爲陰證。豈可一以淸涼治暑哉。﹞

此言暑合濕邪爲患。而出其方治也。後人用五苓散。大順散。小半夏加伏苓湯。十味香薷飲。白虎加蒼術湯。皆推展其法而兼治濕也。

瓜蒂湯方瓜蒂﹝二七个﹞

上銼。以水一升。煮取五合。去滓。頓服。

暑者。夏令炎熱之气也。有伏病。有正病。有變病。何謂伏病。經云﹑凡病傷寒而成熱者。先夏至爲病溫。後夏至爲病暑。是病伏於冬時。愈郁而愈熱。與溫病同例也。

何謂正病。經云﹑熱气大來。火之勝也。又云﹑火熱受邪。心病生焉。言夏時酷暑炎熱。

人感之而爲暑病。病在心也。白虎加人參湯。是其正治歟。何謂變病。元人謂靜而得之爲中暑。處於髙廈涼室。畏熱貪涼而成病。其惡寒與傷寒同。而發熱較重以別之。心煩以別之。脈虛以別之。此病在人事。不在天時。故謂之變也。然而更有深義焉。暑必挾濕。是暑陽而濕陰也。夏月伏陰在內。是暑熱而陰寒也。讀者當得其言外之旨。

卷二

百合狐惑陰陽毒病證治第三

論曰﹑百合病者。﹝分爲﹞百脈﹝合爲﹞一宗。﹝無經絡可別。﹞悉致其病也。﹝第見其證﹞意欲食。﹝而﹞復不能食。﹝口欲言。而又不言而﹞常默默。欲臥﹝而又躁而﹞不能臥。欲行﹝而又懶而﹞不能行。欲飲食。或有美時。或有不用。聞食臭時。

如寒無寒。如熱無熱。口苦小便赤。諸藥不能治。得藥則劇吐利。如有神靈者。身形如和。﹝以上諸證。全是恍惚去來不可爲憑之象。惟憑之於脈與溺。確知其爲熱。﹞其脈微數。﹝數則主熱也。溺出膀胱。膀胱爲太陽之腑。其脈上至巓頂。溺時頭痛者。太陽乍虛。而熱气乘之也。今﹞每溺時﹝而﹞頭﹝每﹞痛者。﹝乃熱气之甚者。必﹞六十日﹝之久。月再周而陰气復。陰气復而陽邪平。然後﹞乃愈。若溺時頭不痛。淅淅然者。

﹝則病稍淺矣。大約﹞四十日﹝可﹞愈。若溺﹝時﹞快然。但頭眩者。﹝則更淺矣。

不過﹞二十日﹝可﹞愈。其﹝百合﹞證﹝多於傷寒大病後見之。﹞或未病而預見。﹝熱气先動也。﹞或病四五日而出。或病二十日。或一月後見者。﹝遺熱不去也。﹞各隨證治之。

此詳言百合病之證脈也。此證多見於傷寒大病前後。或爲汗吐下失法而變。或平素多思不斷。情志不遂。或偶觸驚疑。猝臨異遇。以致行住坐臥飲食等。皆若不能自主之勢。此病最多。而醫者不識耳。

程云來云。頭者諸陽之首。溺則陽气下施。頭必爲之搖動。曷不以老人小兒觀之。

小兒元气未足。腦髓不滿。溺將出。頭爲之搖。此陽气不充故耳。老人血气衰。肌肉澀。

腦髓淸。故溺出時不能射遠。將完必濕衣。而頭亦爲之動者。此陽气已衰。不能施射故耳。由此觀之。溺出頭之痛與不痛。可以觀邪之淺與深矣。故百合病溺出頭痛者。言邪捨深而陽气衰也。內衰則入於臟腑。上則牽連腦髓。是以六十日愈。若溺出頭不痛淅淅然者。淅淅如水灑淅皮毛。外舍於皮膚肌肉。尙未入臟腑之內。但陽气微耳。是以四十日愈。若溺出快然。但頭眩者。言邪猶淺。快則陰陽和暢。營衛通利。

臟腑不受邪。外不淅淅然。則陽气尙是完固。但頭眩者。是邪在陽分。陽實則不爲邪所牽。故頭不疼而眩。是以二十日愈也。其說亦通。

百合病。﹝見於﹞發汗﹝之﹞後者。﹝以其不應汗而汗之。以致津液衰少者。以﹞百合知母湯主之。

百合知母湯方百合﹝七枚﹞知母﹝三兩﹞

上先以水洗百合漬一宿。當白沫出。去其水。更以泉水二升。煎取一升。去滓。別以泉水二升。煎知母。取一升。去滓。後合和煎取一升五合。分溫再服。

百合病。﹝見於﹞下之後者。﹝以其不應下而下之。以致熱入於下也。以﹞百合滑石代赭湯主之。

百合滑石代赭湯方百合﹝七枚擘﹞滑石﹝三兩碎綿裹。﹞代赭石﹝如彈丸大一枚碎綿裹﹞

上先煎百合如前法。別以泉水二升。煎滑石代赭取一升。去滓。後合和重煎取一升五合。分溫再服。

百合病。﹝見於﹞吐之後者。﹝以其不應吐而吐之。以致內傷髒陰也。以﹞百合雞子湯主之。

百合雞子湯方百合﹝七枚擘﹞雞子黃﹝一枚﹞

上先煎百合如前法了。內雞子黃攪勻。煎五分。溫服。

百合病。不經吐下發汗。病形如初者。﹝卽所謂未病預見是也。此因熱气先動。

以﹞百合地黃湯主之。﹝然亦有太陽病久久不愈。始終在太陽經者。亦用此湯。﹞

百合地黃湯方百合﹝七枚擘﹞生地黃汁﹝一升﹞

上先煎百合如前法了。內地黃汁。煎取一升五合。分溫再服。中病勿更服。大盒飯如漆。

百合病。一月不解。變成渴者。﹝熱壅皮毛。皮毛爲肺之合也。以﹞百合洗方主之。

百合洗方百合一升。以水一斗。漬之一宿。以洗身。洗已食煮餅。勿以咸豉也。

百合病。﹝洗後而﹞渴不瘥者。﹝內熱盛而津傷也。以﹞栝蔞牡蠣散主之。

栝蔞牡蠣散方栝蔞根牡蠣﹝等分﹞

上爲細末。飲服方寸匕。日三服。

百合病。﹝如寒無寒。如熱無熱。原病無熱。今﹞變發熱者。﹝其內熱可知也。以﹞百合滑石散主之。

百合滑石散方百合﹝一兩炙﹞滑石﹝三兩﹞

上爲散。飲服方寸匕。日三服。當微利者。止服。熱則除。

百合病見於陰者。以陽法救之。﹝卽內經用陽和陰之道也。﹞見於陽者。以陰法救之。﹝卽內經用陰和陽之道也。若﹞見陽﹝之病而﹞攻﹝其﹞陰。﹝則並傷其陰矣。乃﹞復發其汗。﹝是重傷其陽也。﹞此爲逆。見陰﹝之病﹞攻﹝其﹞陽。﹝則並傷其陽矣。

﹞乃復下之。﹝是重竭其陰也。﹞此亦爲逆。

程扶生云﹑前治皆用陰和陽法也。此復補以用陽和陰。故仲景用思。最爲精密。

狐惑之爲病。﹝虫病也。﹞狀如傷寒。默默欲眠。目不得閉。臥起不安。﹝何其如此之躁。實因虫擾之爲害也。虫﹞蝕於喉爲惑。蝕於陰爲狐。﹝而口﹞不欲飲食。惡聞食臭。﹝虫聞食臭而動。動則令煩心有如此者。而且虫大動則交亂於胃中。胃主面目。﹞其面目﹝之﹞乍赤乍黑乍白。﹝亦隨虫之聚散而變易。﹞蝕於上部。則﹝喉傷而﹞聲﹝自﹞嗄。﹝以﹞甘艸瀉心湯主之。蝕於下部。則﹝邪傷厥陰。厥陰爲陰之盡。其病自下而衝上。故﹞咽漧。﹝以﹞苦參湯洗之。蝕於肛者。﹝以﹞雄黃燻之。﹝燻洗二法。皆就其近治之也。﹞

此言狐惑之病證治法也。傷寒論烏梅丸。亦可消息用之。

甘艸瀉心湯方甘艸﹝四兩炙﹞黃芩漧薑人參﹝各三兩﹞半夏﹝半升﹞黃連﹝一兩﹞

大棗﹝十二枚﹞

上七味。以水一斗。煮取六升。去滓。再煎取三升。溫服一升。日三服。

苦參湯方苦參一升。以水一斗煎取七升。去滓燻洗。日三。

雄黃燻法雄黃一味爲末。筒瓦二枚合之燒。向肛燻之。

病者脈數無熱。微煩。默默但欲臥。汗出。初得之三四日。目赤如鳩眼。七八日。

目四黑。若能食者。膿已成也。赤豆當歸散主之。

尢在涇云。脈數微煩。默默但欲臥。熱盛於裏也。無熱汗出。病不在表也。三四日目赤如鳩眼者。肝臟血中之熱。隨經上注於目也。經熱如此。髒熱可知。其爲蓄熱不去。

將成癰腫無疑。至七八日。目四黑。赤色極而變黑。則癰尢甚矣。夫肝與胃。互爲勝負者也。肝方有熱。勢必以其熱侵及於胃。而肝旣成癰。胃卽以其熱並之於肝。故曰﹑若能食者。知膿已成也。且膿成則毒化。毒化則不特胃和。而肝亦和矣。赤豆當歸。乃排膿血除濕熱之良劑也。又曰﹑此一條。注家有目爲狐惑病者。有目爲陰陽毒者。要之亦是濕熱蘊毒之病。其不腐而爲虫者。則積而爲癰。不發於身面者。則發於腸髒。亦病機自然之勢也。仲景意謂與狐惑陰陽毒同源而異流者。故特論列於此歟。

赤小豆當歸散方赤小豆﹝三升浸令芽出曝漧﹞當歸﹝十分﹞

上二味。杵爲散。漿水服方寸匕。日三服。

﹝陰陽二毒。是感非常災癘之气。從口鼻而下入咽喉。致死甚速。試以陽毒言之。﹞

陽毒之爲病。﹝爲異气中人之陽也。﹞面赤斑斑如錦紋。咽喉痛。吐膿血。五日﹝經气未徧。故尙﹞可﹝救﹞治。﹝五日之外。五臟相傳俱受邪。至﹞七日﹝陰陽經气已周而再行。則﹞不可治。升麻鱉甲湯主之。

﹝異气適中人之陰。則爲陰毒。﹞陰毒之爲病。面目靑。身痛如被杖。咽喉痛。五日﹝經气未徧。尙﹞可﹝救﹞治。﹝至﹞七日﹝陰陽經气已周而再行。則﹞不可治。升麻鱉甲湯去雄黃蜀椒主之。

此言陰陽二毒。治之不可姑緩也。仲師所論陰毒陽毒。言天地之癘气。中人之陽气陰气。非陰寒極陽熱極之謂也。蓋天地災癘之气。便爲毒瓦斯。人之血气。晝行於陽。夜行於陰。癘气之毒。值人身行陽之度而中人。則爲陽毒。面者諸陽之會。陽毒上干陽位。

故面赤斑斑如錦紋。陽毒上迫胸膈。故吐膿血。以陽气法天。本乎天者親上也。值人身行陰之度而中人。則爲陰毒。邪入於陰。則血凝泣。血不上榮於面。而面目靑。血不環周於一身。而身痛如被杖。以陰气主靜。凝而不流之象也。夫陰陽二毒。皆從口鼻而下入咽喉。咽喉者。陰陽之要會也。感非時之癘气。則眞气出入之道路。不無妨礙。故二毒俱有咽喉痛之證。要之異气中人。毒流最猛。五日經气未徧。尙可速治。若至七日。

陰陽經气已周。而作再經。則不可治矣。方用升麻鱉甲湯以解之。升麻。本經云﹑气味甘平苦。微寒無毒。主解百毒。辟瘟疫邪气。入口皆吐出。中惡腹痛。時气毒癘。諸毒喉痛口瘡云云。君以升麻者。以能排气分。解百毒。能吐能升。俾邪從口鼻入者。仍從口鼻而出。鱉甲气味酸平無毒。佐當歸而入肝。肝藏血。血爲邪气所凝。鱉甲稟堅剛之性。

當歸具辛香之气。直入厥陰。而通气血。使邪毒之侵於營衛者。得此二味而並解。甘艸气味甘平。解百毒。甘能入脾。使中土健旺。逐邪以外出。妙在使以蜀椒辛溫。雄黃苦寒。稟純陽之色。領諸藥以解陽毒。其陰毒去雄黃蜀椒者。以邪毒不在陽分。不若當歸鱉甲。直入陰分之爲得也。

升麻鱉甲湯方升麻當歸甘艸﹝各二兩﹞蜀椒﹝炒去汗一兩﹞鱉甲﹝手指大一片炙﹞

雄黃﹝半兩研﹞

上六味。以水四升。煮取一升。頓服之。老小再服取汗。陰毒去雄黃蜀椒。肘後千金方。陽毒用升麻湯。無鱉甲。有桂。陰毒用甘艸湯。無雄黃。

卷二

瘧病脈證並治第四

師曰。﹝瘧者。寒熱往來之有定候也。𨿽有三陽三陰之異。而其捨總不外乎半表半里之間。少陽主乎半表半里。其脈必弦。今爲之提其大綱曰。﹞瘧脈自弦。﹝而弦中之兼見者。﹞弦數者多熱。弦遲者多寒。

﹝一隅可以三反也。至於因證施治。﹞弦小緊者。﹝以其小而知其在裏。可﹞下之﹝而﹞瘥。弦遲者。﹝多寒無有疑義。卽﹞可溫之。弦緊﹝而不小﹞者。﹝知其在表而不在裏。﹞可﹝以﹞發汗鍼灸也。﹝弦而﹞浮大者。﹝知其邪在髙分﹞可﹝以﹞吐﹝而越﹞之。弦數者﹝多熱。治則宜淸。而熱極生風。當知其爲﹞風發也。﹝若以上因脈施治諸法。治之而猶不止。更當﹞以飲食消息止之。﹝卽難經所謂損其脾者。調其飲食。適其寒溫之旨也。﹞

此言瘧證不離少陽。以弦脈爲主。隨其兼見者而施治也。末一句言治之不愈。求之脾胃。是爲久瘧虛瘧者。立一大法也。徐忠可尢在涇諸家之解俱誤。

男﹝元犀﹞按﹑素問瘧論。言之甚詳。大約邪气與衛气並居。合則病作。離則病休。

一日發者。正气不虛。易愈。間日與三日。正气虛。內薄於陰。難愈。仲景以內經之旨深遠。難與中人以下說法。另尋出陰陽出入大衝要處。獨取少陽爲主。以補內經未言之旨。並示後人握要之圖。開口卽云瘧脈自弦。

看一自字。大有深意。見瘧證𨿽各不同。而少陽脈之眞面目。自不可掩。

病瘧。以月﹝計之。﹞一日﹝一﹞發。當十五日愈。﹝以五日爲一候。三候爲一气。一气十五日也。人受气於天。天气更則人身之气亦更。更气旺則不受邪而愈也。﹞設不瘥。

當月盡解。﹝是又更一旺气也。﹞如其﹝更二气而﹞不瘥。當云何。師曰。此﹝瘧邪不衰。與气血痰飲。﹞結爲瘕。名曰瘧母。當急治之。宜鱉甲煎丸。

此言瘧邪因人正气之衰旺。以爲消長也。上節以飲食消息止之。爲治久瘧之正法。

若有瘧母。先急除其有形之瘕。再培其無形之元气。醫者切不可言小心。釀成姑息養姦之禍。如景嶽方之何人飲休瘧飲追瘧飲。皆調停兩可。走江湖之套技。

鱉甲煎丸方鱉甲﹝十二分炙﹞烏扇﹝三分燒卽射幹﹞黃芩﹝三分﹞柴胡﹝六分﹞鼠婦﹝三分熬﹞漧薑大黃桂枝石葦﹝去毛﹞濃朴紫葳﹝卽淩霄﹞半夏阿膠芍藥牡丹虫﹝各五分﹞葶藶人參﹝各一分﹞瞿麥﹝二分﹞蜂窠﹝四分炙﹞赤硝﹝十二分﹞蜣螂﹝六分熬﹞桃仁﹝二分﹞

上二十三味爲末。取竈下灰一斗。淸酒一斛五升。浸灰。俟酒盡一半。著鱉甲於中。

煮令泛爛如膠漆。絞取汁。內諸藥煎爲丸。如梧子大。空心服七丸。日三服。千金方用鱉甲十二片。又有海藻三分。大戟一分。無鼠婦赤硝二味。

師曰。陰气孤絕。陽气獨發。﹝陽獨發。气爲火蝕。火無水濟。﹞則熱而少气煩冤。

﹝陰孤絕。無以濡外。無以守中。則﹞手足熱而欲嘔。名曰癉瘧。若﹝欲知其﹞但熱不寒﹝之所以然﹞者。﹝須知其﹞邪气內藏於心。外舍分肉之間。令人消爍肌肉。﹝肌肉爲陰。陽極則陰消也。﹞

按內經所論之癉瘧。撮其大略。以肺素有熱。而偶受風寒。內藏於心。外舍分肉。

表則寒而裏則熱。緣陰气內虛。不能與陽相爭。故但熱而不作寒也。師不出方。余比例而用白虎加桂枝湯。以白虎淸心救肺。以除裏熱。加桂枝調和營衛。以驅外邪。誠一方而兩扼其要也。卽先熱後寒。名爲熱瘧。亦以白虎淸其先。桂枝卻其後。極爲對證。此法外之法也。然此節與內經稍異。師又略節經文。不言及外感風寒。以陰气孤絕。陽气獨發二句爲主。方內有桂枝。又未中的。師早已熟審矣。若明薛立齋張景嶽趙養葵。用六味地黃湯及玉女煎之說。反致滯邪生熱而增劇。俗傳瘧痢三方。爲害更速。師於此等重證而不出方者。欲人尋繹而自得也。傷寒論自序云。若能尋余所集。思過半矣。此物此志也。男﹝元犀﹞按﹑下節白虎加桂枝湯。是內經所言之癉瘧。非師所云﹑云癉瘧之治也。師未出方。似可借用竹葉石膏湯之類。而梨汁甘蔗汁。亦可以佐之。

﹝又有﹞溫瘧者。﹝冬不藏精。則水虧而火盛。火盛於內。外爲寒气所格而不出。則火气內郁。日盛一日。至春令感溫气而發。夏令感熱气而發。是病在伏气。與乍感不同。故﹞

其脈如平。﹝但此病當證書而不憑脈。難經云。溫病之脈。行在諸經。不知何經之病。

卽此意也。﹞身無寒。但熱。骨節煩疼。時嘔。﹝爲熱從腎出。外舍其合。而上並於陽明也。﹞以白虎加桂枝湯主之。﹝蓋於大涼肺胃之中。加一辛溫之品。因其勢而利導之也。﹞

此言溫瘧與內經不同。而其義則相表裏也。然余謂仲師書。讀其正面。須知其對面。

須知其反面。須知其旁面。則順逆分合。如織錦回文。字字扣得著。上節言癉瘧。單主陰絕陽發。以補經文之未盡。至於經文所云。肺熱加以外感。爲癉瘧之正證。亦包括在內。均一癉瘧。不無毫釐千里之判。此所以不率爾而出方也。至此節論溫瘧。又與內經不同。意者伏气外出之證。其始也。熱爲寒郁而內藏。其發也。寒因熱盛而俯首。究竟釀此猖狂之熱禍。

皆緣寒邪之格外爲禍端。以白虎淸其熱勢。加桂枝追其所由來。可謂面面周到。且所云無寒但熱疼嘔之證。俱是內經癉瘧之正證。師於此補敍其正證。補出其正方。文法錯綜變化。非細心人不能體會。𨿽然。篇首有弦數者風發一句。傷寒論有風溫一證。於此可以悟開大覺路。卽可以普濟無量蒼生矣。

白虎加桂枝湯方知母﹝六兩﹞石膏﹝一斤﹞甘艸﹝二兩炙﹞粳米﹝二合﹞桂枝﹝三兩﹞

上五味。以水一斗。煮米熟湯成。去滓溫服一升。日三。

瘧﹝少熱﹞多寒者。﹝非眞寒也。緣無形之寒气。挾有形之痰飲。伏於心間。陽气不能外透於肌表。故多寒。甚則有寒無熱。心爲牡髒。因﹞名﹝之﹞曰牡瘧。﹝以﹞蜀漆散主之。

﹝驅其心胸結伏之痰飲。則內陷之邪。亦轉旋而外出。﹞

此言牡瘧證也。方中雲母無眞。未能速效。且此方原是宣通心陽。使气行於肌表。

則不至偏陰用事。卻不專在於湧吐也。故不注明吐之一字。余借用桂枝去芍藥。加蜀漆龍骨牡蠣救逆湯如神。

蜀漆散方蜀漆﹝燒去腥﹞雲母﹝燒二日夜﹞龍骨﹝等分﹞

上三味。杵爲散。未發前。以漿水服半錢匕。

附外臺祕要三方牡蠣湯治牡瘧。

牡蠣麻黃﹝各四兩﹞甘艸﹝二兩﹞蜀漆﹝三兩﹞

上四味。以水八升。先煮蜀漆麻黃。去上沫。得六升。內諸藥。煮取二升。溫服一升。若吐則勿更服。

尢在涇云﹑此系宋孫奇等所附。蓋亦蜀漆散之意。而外攻之力較猛矣。趙氏云﹑牡蠣軟堅消結。麻黃非獨散寒。且可發越陽气。使通於外。結散陽通。其病自愈。

柴胡去半夏加栝蔞根湯治瘧病發渴者。亦治勞瘧。

柴胡﹝八兩﹞人參黃芩甘艸﹝各三兩﹞栝蔞根﹝四兩﹞生薑﹝三兩﹞大棗﹝十二枚﹞

上七味。以水一斗二升。煮取六升。去滓。再煎取三升。溫服一升。日三服。

徐忠可云﹑瘧邪在半表半里之間。入與陰爭則寒。出於陽爭則熱。此少陽之象也。是謂少陽而兼他經之證則有之。謂他經而全不涉少陽。則不成其爲瘧矣。所以小柴胡爲少陽主方。渴易半夏加栝蔞根。亦治少陽成法也。攻補兼施。故亦主勞瘧。

柴胡桂姜湯治瘧寒多微有熱。或但寒不熱。服一劑如神。

柴胡﹝半斤﹞桂枝﹝三兩﹞漧薑﹝三兩﹞栝蔞根﹝四兩﹞黃芩﹝三兩﹞

甘艸﹝二兩炙﹞牡蠣﹝二兩﹞

上七味。以水一斗煮取六升。去滓再煎取三升。溫服一升。日三。初服微煩。復服汗出便愈。

趙氏曰﹑此與牡瘧相類而實非。牡瘧邪客心下。此風寒濕痺於肌表。肌表旣痺。陽气不得通於外。遂郁伏於榮血之中。陽气化熱。血滯成瘀。著於其處。遇衛气行陽二十五度及之則病作。其邪之入營者。旣無外出之勢。而營之素痺者。亦不出而與陽爭。故少熱或無熱也。是用柴胡爲君。發其郁伏之陽。黃芩爲佐。淸其半里之熱。桂枝榦姜。

所以通肌表之痺。栝蔞根牡蠣。除畱熱。消瘀血。甘艸。和諸藥調陰陽也。得汗則痺邪散。瘀熱行。而病愈矣。

卷二

中風歷節病脈證並治第五

﹝中風之病。內經論之甚詳。而讀者每苦不得其要。且多與痺合論。同中之異。更不可以不辧。﹞夫風之爲病。﹝中人徹於上下。故﹞當半身不遂。或﹝著於一處。﹞但臂不遂者。此﹝不爲風而﹞爲痺。﹝此風與痺之大分別也。然風從虛入。熱從風發。故診其﹞脈﹝虛爲﹞微而﹝熱爲﹞數。﹝可以一言定之曰。﹞中風﹝旣成之證﹞使然。﹝若未中之前。國中之頃。則不盡然也。﹞

此一節先辧風與痺之殊。後之脈微而數中風使然八字。提出中風之大綱。如大海行舟。茫茫無際。中按羅經。以定子午。則所向自無差錯。余注之曰。風從虛入。指陽虛而言也。陽字指太陽而言。太陽虛。則不能衛外而爲固。故脈微。余又注之曰。熱從風發。以其人素有內熱。而風中之。風爲陽邪。內熱外風。風火交煽。故脈數。學人當知此八个字。是大慈大悲菩薩。立於云端指示。以下止有四方。首方則爲國中時邪未侵心者。示一堵塞法。次方爲旣中後邪已入心爲癱癇者。示一下熱法。三方爲邪已入心。病如狂狀者。示一表裏兼治法。四方爲風攻於頭而不去。示一外治法。細繹方意。無非著眼於少陰。少陰兼手足而言。寒從水化而歸於下。以足少陰爲主。風從火化而歸於上。以手少陰爲主。知其眞證。便得眞方。

學人當於引而不發之中。得其躍如之妙。

﹝𨿽然。風從虛入。虛則脈微。熱從風發。熱則脈數。此爲風証之旣成。從少陰而化熱者言之也。若論其初。風不挾寒。則爲和風。惟其挾寒。則傷人甚速。始傷皆由營衛。心營肺衛。必以寸口爲憑。若中風而偏於寒者。﹞寸口脈浮而緊。緊則爲寒。浮則爲虛。寒虛相搏。邪在皮膚。﹝正不足而邪乘之也。气行脈外。血行脈中。浮而有餘者。必沈而不足。故以﹞浮者﹝斷爲﹞血虛。﹝血虛則無以充皮膚而養絡。故﹞絡脈空虛。﹝又無以循常度以禦邪。故﹞賊邪不瀉。或左或右。邪气﹝所傷。則筋脈不用而﹞反緩。﹝無邪之處。則其﹞正气﹝獨治而﹞卽急。正气引邪。﹝其口目﹞僻不遂。﹝左者邪反在右。右者邪反在左。不可不知也。𨿽然。或左或右。則有邪正緩急之殊。而爲表爲裏。

亦有經絡臟腑之別。若﹞邪在於絡。﹝絡邪病表。故﹞肌膚不仁。邪在於經。﹝經邪病裏。﹞卽﹝筋骨﹞重﹝滯而﹞不勝。邪入於腑。﹝則胃腑燥熱。其支脈絡心。大妨神气之出入。﹞卽不識人。邪入於髒。﹝心腎二髒。俱連舌本。髒气厥而不至舌下。故﹞舌卽難言。﹝且廉泉亦開。﹞口﹝必﹞吐涎。

此爲初病中風之偏於寒者。而詳其証之遞深也。師未出方。徐忠可云﹑節下侯氏黑散卽次之。疑系此証之方。然余謂四肢煩重。心中寒甚者爲的劑。若風火交煽。諭嘉言取用驅風至寶膏甚妙。方用防風二兩半白術一兩半芍藥二兩半芒硝五錢生石膏一兩滑石三兩當歸二兩半黃芩一兩甘艸二兩大黃五錢連翹五錢川芎三兩半麻黃五錢天麻一兩山梔子五錢荊芥五錢黃柏五錢桔梗一兩薄荷五錢熟地黃一兩羌活一兩人參一兩全蠍五錢細辛五錢黃連五錢獨活一兩。共二十六味爲末。煉蜜丸彈子大。每服一丸。細嚼。茶酒任下。臨臥服。但此方醫者病患。或疑其散。或疑其攻。或疑其雜。往往不肯服而死。蓋有命焉。不可彊也。呂純陽大丸更效。

又按﹑風中經絡與腑者。可用驅風至寶膏。若入髒。最防迸入於心。宜用侯氏黑散。

於驅補之中。行其堵截之法。至於風引湯。按法用之。無往不利。

侯氏黑散治大風。四肢煩重。心中惡寒不足者。﹝外臺治風癲此方主補虛以熄其風﹞

菊花﹝四十分﹞白術防風﹝各十分﹞桔梗﹝八分﹞黃芩﹝五分﹞細辛漧薑人參茯苓當歸川芎牡蠣礬石桂枝﹝各三分﹞

上十四味。杵爲散。酒服方寸匕。日一服。初服二十日。溫酒調服。禁一切魚肉大蒜。常宜冷食。六十日止。卽藥積腹中不下也。熱食卽下矣。冷食自能助藥力。

徐忠可云﹑此爲中風家挾寒而未變熱者治法之準則也。謂風從外入。挾寒作勢。此爲大風。證見四肢煩重。豈非四肢爲諸陽之本。爲邪所痺。而陽气不運乎。然但見於四肢。不猶愈體重不勝乎。證又見心中惡寒不足。豈非漸欲淩心乎。然燥熱猶未乘心。不猶愈於不識人乎。故侯氏黑散用參苓歸芎。補其气血爲君。菊花白術牡蠣。養肝脾腎爲臣。而加防風桂枝。以行痺著之气。細辛漧薑。以驅內伏之寒。兼桔梗黃芩。以開提肺熱爲佐。礬石所至。除濕解毒。收澀心气。酒力營運周身爲使。庶舊風盡出。新風不受。且必爲散。酒服至六十日止。又常冷食。使藥積腹中不下。蓋邪漸侵心。不惡熱而惡寒。其由陰寒可知。若胸中之陽不治。風必不出。﹝太陽之气。行於胸中。徐氏此注。精細之至。﹞故先以藥塡塞胸中之空竅。壯其中气。而邪不內入。勢必外消。此卽內經所謂塞其空竅。是爲良工之理。若專治其表裏。風邪非不外出。而重門洞開。出而復入。勢將莫禦耳。

男﹝元犀﹞按﹑徐氏煞此九个字。眞閱歷有得之言。不可順口讀去。

諭嘉言云﹑方中取用礬石以固澀諸藥。使之積畱不散。以漸塡空竅。必服之日久。

風自以漸而息。所以初服二十日。不得不用溫酒調下。以開其痺著。以後則禁諸熱食。

惟宜冷食。如此再四十日。則藥積腹中不下。而空竅塞矣。空竅塡則舊風盡出。新風不受矣。蓋礬惟得冷卽止。得熱卽行。故囑云熱食卽下矣。冷食有能助藥力。抑何用意之微耶。

愚按﹑風家挾寒。𨿽未變熱。而風爲陽邪。其變甚速。觀此方除熱之品。與祛寒之品並用。可見也。髙明如尢在涇。尙有疑義。甚矣讀書之難也。余每用此方。病家惑於人言而不敢服。輒致重證莫救。不得已遵諭嘉言法。用驅風至寶膏。或借用後卷婦人門竹葉湯。一日兩服多效。然亦有不得不用此散者。亦必預制以送。不明告其方。以杜庸俗人之論說也。

﹝又有中風而偏於風者。亦辧其脈於寸口。﹞寸口脈遲而緩。遲﹝者。行之不及。

不及﹞則爲寒。緩﹝者。至而無力。無力﹞則爲虛。營﹝行脈中。沈而見﹞緩則爲亡血。衛﹝行脈外。浮而見﹞緩則爲中風。﹝然營衛俱在膚表與肌腠。尙未中經也。若﹞邪气中經。

﹝營衛气弱。津血凝滯。﹞則身癢而癮疹。﹝若﹞心气不足。邪气入中。則﹝邪混胸中。阻遏正气。爲﹞胸滿而短气。

此爲中風之偏於風者。而詳其証之遞深也。風爲陽邪。其脈主緩。師未出方。徐忠可云﹑此節下卽以風引湯次之。疑系此証之方。余甚服其識。然與驅風至寶膏互服亦妙。

此節以遲脈出緩脈。言遲則爲寒者。以扇動之气𨿽寒。而自人受之。則爲陽邪。

故分疏營衛二句。單承緩而不言遲。則可知其所獨重矣。

風引湯除熱癱癇。﹝此方主淸熱以除其風﹞

大黃漧薑﹝愚按應減半用﹞龍骨﹝各四兩﹞桂枝甘艸牡蠣﹝各二兩愚按此品應加倍﹞寒水石滑石赤石脂白石脂紫石英石膏﹝各六兩﹞

上十二味杵。粗篩。以韋囊盛之。取三指撮。井花水三升。煮三沸。溫服一升。治大人風引。小兒驚癇螈。日數發。醫所不療。除熱方。巢氏云﹑香港腳宜風引湯。

徐忠可云﹑風邪內迸。則火熱內生。五臟亢甚。迸歸入心。故以桂甘龍牡。通陽气安心腎。爲君。然厥陰風木。與少陽相火同居。火發必風生。風生必挾木勢侮其脾土。

故脾气不行。聚液成痰。流注四末。因成癱瘓。故用大黃以蕩滌風火濕熱之邪。爲臣。

隨用漧薑之止而不行者以補之。爲反佐。又取滑石石膏。淸金以伐其木。赤白石脂。

濃土以除其濕。寒水石以助腎水之陰。紫石英以補心神之虛。爲使。故大人小兒風引驚癇。皆主之。何后世以爲石藥過多而不用。反用腦麝以散眞气。花蛇以增惡毒耶。

愚按﹑用前方而尙恐其不及者。宜黃連阿膠湯。從少陰之本以救之。餘熱不除。虛羸少气。近於痿證者。以竹葉石膏湯淸補之。二方如神。

按諭嘉言云﹑本文有正气引邪。僻不遂等語。故立方卽以風引名之。

﹝更有﹞防己地黃湯。治﹝風迸入心。風乘火勢。火藉風威。其﹞病如狂狀。妄行。

獨語不休。﹝熱迸於內。而外反﹞無熱。﹝浮爲風之本脈。而風火交煽。﹞其脈﹝益﹞浮。此亦風迸入心之治法也。徐靈胎云﹑此方他藥輕而生地獨重。乃治血中之風也。

此等法最宜細玩。愚按﹑金匱書寥寥數語。讀者疑其未備。然而所包者廣也。中風以少陰爲主。此節言風迸手少陰之證。出其方治。曰病如狂狀。妄行。獨語不休者。蓋以手少陰心火也。陽邪迸之。則風乘火勢。火借風威。其見證無非動象。曰無熱者。熱歸於內。外反無熱。卽傷寒論桂枝二越婢一湯證。外無大熱之例也。曰其脈浮者。風火屬陽之本象也。然有正面。卽有對面。手足少陰。可一而二之。實二而一之者也。考之唐宋後各家之論中風。曰昏迷不醒等證。其不爲狂狀可知也。曰猝倒口噤等證。其不爲妄行獨語可知也。曰面如朱。可知寒盛於下。格陽於上。不能無熱也。曰冷汗不止。可知其四肢厥逆。不止無熱也。曰脈脫。曰無脈。又將何以言浮乎。蓋以足少陰腎水也。陰邪迸之。則寒水相遭。寒冰徹骨。其見證無非靜象。方書用三生飲一兩。薛立齋又加人參一兩者。蓋指此也。若痰涎如湧。三因白散可用。眞陽上脫。气喘痰鳴。黑錫丹可用。

凡此皆爲四逆証之例。究非中風之本證。其證散見於傷寒論中。金匱辟之於中風門外。

所以示立法之純也。

防己地黃湯方防己甘艸﹝各一分﹞桂枝防風﹝各三分﹞

上四味。以酒一杯漬之。絞取汁。生地黃二斤。咀蒸之。如斗米飯久。以銅器盛藥汁。更絞地黃汁。和分再服。﹝按。此方表裏兼治。後人驅風至寶膏方。從此方悟出。

﹞

頭風摩散方大附子﹝一枚﹞鹽﹝等分﹞

上二味爲散。沐了。以方寸匕摩疾上。令藥力行。

此言偏頭風之治法也。附子辛熱以劫之。鹽之鹹寒以淸之。內服恐助其火。火動而風愈乘其勢矣。玆用外摩之法。法捷而無他獘。且軀殼之病。內經多用外法。如馬膏桑鉤。及熨法皆是。今人不講久矣。

愚按﹑中風。大證也。內經與風痺風懿等證並論。讀者莫得其要。後世主火主气主血主痰主虛。紛紛不一。而且以眞中類中分門。張景嶽又以非風另立一門。而中風究系何病。究用何方。茫然無據。每致患者十難救一。今讀金匱此論。以風字專指八方之風。

中字從外入內。如矢之射人一般。病從太陽而起。在外在腑者爲淺。在內在髒者爲深。迸於少陰者爲較重。何等明亮。何等直捷。何等精粹。間有言之未盡者。余於小注總注。遵先生之大旨而補之。庶無駁而不純。偏而不舉之憾。其云邪在於絡二句。言絡邪病表。在六經之表也。其云邪在於經二句。言經邪病裏。在六經之裏也。其云邪入於腑。卽不識人二句。腑指陽明之胃腑也。其云邪入於髒。舌卽難言二句。髒指少陰之髒也。均以風引湯爲主。余又以驅風至寶膏佐之。本卷附方。亦可消息而借用之。但不可令喧客奪主耳。而第一方侯氏黑散。爲逐風塡竅之神劑。凡中風證初患未經變熱者宜之。

病後尢賴以收功。免致再患。爲終身之廢疾。金匱論只七節。方只四首。其實論外有論。方外有方。所貴讀者之善悟也。江西諭嘉言喜讀仲景書。著醫門法律。全錄金匱原文。而參以時說。以致奪朱亂雅。其中有彼善於此者。如資壽解語湯。治中風脾緩。舌彊不語。半身不遂等癥。方用防風炮附子天麻酸棗仁各一錢。肉桂羚羊角各八分。羌活甘艸各五分。水煎。入竹瀝二匙。薑汁一滴服。又於此方去羌活。加熟地黃枸杞子菊花胡麻仁天門冬。治腎虛風入不語。以少陰脈縈舌本也。又補錄地黃飲子方。治舌喑不能言。

足廢不能用。以腎虛气厥不至舌下。方用熟地黃巴戟天山茱萸肉蓯蓉石斛炮附子五味子白茯苓石菖蒲遠志肉桂麥冬各五分。加生薑五片。棗二枚。薄荷五葉。水一杯半。煎八分服。嘉言引此數方。大與金匱所論相反。後人遵其法而多誤。醫學梯階。譏其駁雜。

信不誣也。余在直隸供職。著金匱淺注。此一證稿經三易。忽於防己地黃湯證。從對面反面處會悟。遂不禁拍案大呼曰。風爲陽邪。爛熟語。大有精義。他若陰邪爲病。如三生飲三因白散黑錫丹等法。當辟之於中風門外。卽如加味六君子湯。嘉言注云﹑治四肢不舉。屬於脾土虛者。須用此以治其本。不可加入風藥。方用人參白術茯苓甘艸陳皮半夏各一錢。麥門冬三錢。姜三片。棗二枚。水二杯煎六分。加竹瀝一小盞溫服。口渴者。去半夏。加葳蕤石膏。虛甚不熱者。加附子。此亦主虛而立論。或爲善後調理之法則可。若中風時。藉此湯培元气以勝邪。亦何異於閉門而追寇哉。

﹝病有遞歷關節而爲痛者。名曰歷節。大抵由於肝腎先虛。而心陽復郁而起。診其兩手寸關尺之﹞寸口脈沈而弱。沈卽主骨。弱卽主筋。沈卽爲腎。弱卽爲肝。﹝脈象如此。肝腎之虛可知也。然人身之汗。由於心液所化。今﹞汗出入﹝浴﹞水中。﹝𨿽有形之水。不能直入。而無形之寒气。從汗孔而內侵。﹞如水傷心。﹝蓋心火也。水水也。外水內火。郁爲濕熱。則病成﹞歷節﹝而﹞黃汗﹝亦時﹞出。﹝然此非中風不遂者比。﹞故﹝但﹞曰歷節。

此言歷節之病。明其病因。大抵寒郁其熱。究其病源。大抵虛致邪聚也。然汗出入水四字。言寒熱互搏。不過於最易見者示其端。惟善讀易者。可以悟其理也。尢在涇云﹑此證若非肝腎先虛。則𨿽得水气。未必便入筋骨。非水濕內侵。則肝腎𨿽虛。未必便成歷節。仲景明其委而先溯其源。以爲歷節多從虛得之也。又云﹑後水气篇中云。黃汗之病。以汗出入水中浴。水從汗孔入得之。合觀二條。知歷節黃汗。爲同源異流之病。其瘀郁上焦者。則爲黃汗。其並傷筋骨者。則爲歷節也。

﹝亦有濕熱在內。因風而成歷節者。難以一言括其病由。惟以飲酒汗出當風所致八个字。淺淺言之。人可共曉。然致之則有三。一曰在胃。胃脈取之趺陽。若﹞趺陽脈浮而滑。﹝滑本主實。今診其脈﹞滑則﹝知其﹞穀气﹝之﹞實。﹝然則谷何以不行而實。

豈非酒濕先傷之乎。浮爲陽象。今診其脈﹞浮則﹝知其胃熱而﹞汗自出。﹝然則胃何以致熱。豈非風搏其濕而化熱乎。一曰在腎。腎脈取之太溪。亦謂之少陰脈。若﹞少陰脈浮而弱。弱則血不足。浮則爲風。風血相搏。卽疼痛如掣。﹝然則風何以得至於少陰。豈非因酒濕挾風乘之乎。一曰肥盛之人。若肥﹞盛﹝之﹞

人﹝其﹞脈﹝不滑而爲﹞澀小。﹝便知因濕阻滯而﹞短气。﹝因風作使而﹞自汗出。

﹝風濕相搏。則﹞歷節疼不可屈伸。﹝然則肥人多濕。其脈宜滑。今何以反見澀小。

豈非酒濕困之乎。且汗出之後﹐其痛宜從汗而解。今何以汗出而疼不可忍。豈非濕而挾風乎。三證不同。而因濕熱而受風則一。可以一言斷之曰。﹞此皆飲酒汗出當風所致。

此節﹑節中分三段。皆言飲酒汗出當風。而成歷節也。飲酒主濕熱而言。凡濕熱內盛之人。皆以飲酒例之。與上節汗出入水。俱宜活看。上節拈出水字爲例。以陰邪郁其內熱者。視諸此也。此節拈出風字爲例。以陽邪搏其濕熱者。視諸此也。

﹝上言脈沈而弱。沈卽主骨。弱卽主筋等。尙未出方。玆更申言其虛極之證。而補其方。﹞諸肢節疼痛。﹝歷節之證旣成也。﹞身體羸。﹝其虛證一望便見。而且﹞腳腫如脫。﹝气絕於下。﹞頭眩短气。﹝气虛於上。﹞溫溫欲吐。﹝气逆於中。此三焦气血兩虛。以﹞桂枝芍藥知母湯主之。

此言肝腎俱虛。虛極而營衛三焦亦因之而俱病也。徐忠可云﹑桂枝行陽。知芍養陰。

方中藥品頗多。獨挈此三味以名方者。以此證陰陽俱痺也。又云﹑欲制其寒。則上之郁熱已甚。欲治其熱。則下之肝腎已痺。故桂芍知附。寒熱辛苦並用而各當也。

桂枝芍藥知母湯方桂枝﹝四兩﹞芍藥﹝三兩﹞甘艸麻黃附子﹝各二兩﹞白術知母防風﹝各四兩﹞生薑﹝五兩﹞

上九味。以水七升。煮取二升。溫服七合。日三服。

﹝上言因虛而病歷節。旣出其方治矣。而所以致虛之由。未言也。蓋致虛之由。不止一端。因虛而病。不止歷節一證。玆請更詳其病由。兼別其疑似。如飲食間﹞味﹝過﹞酸則﹝病肝而﹞傷筋。筋傷則﹝不收持而﹞緩。名曰泄。﹝過﹞鹹則﹝病腎而﹞傷骨。骨傷則﹝不能立而﹞痿。名曰枯。枯泄相搏。名曰斷泄。﹝斷泄者。﹞營气﹝涸流而﹞不通。﹝營不通則﹞衛不獨行。營衛俱微。﹝蓋營衛者。水谷之气。三焦受气於水谷。而四肢秉气於三焦。故營衛徵。則﹞三焦﹝气乏。而﹞無所禦。四屬﹝失養而﹞斷絕。

﹝由是精微不化於上。而﹞身體羸瘦。﹝陰濁全注於下。他處瘦小。而﹞獨足腫大。﹝而且﹞黃汗出。脛﹝常﹞冷。﹝此肝腎𨿽虛。不由於濕當風所致。不成歷節。絕無發熱之證也。﹞假令發熱。便爲歷節也。

此承上節肝腎俱虛證。而究其致虛之由。而推展言之。又以因虛成病。不發熱者爲勞傷。而發熱者爲歷節。虛同而證則不同也。徐忠可云﹑歷節與黃汗最難辧。觀仲景兩言。

假令發熱便爲歷節。似歷節有熱。而黃汗無熱。然仲景敍黃汗。又每曰身熱。則知黃汗亦可有熱。總無不熱之歷節耳。若黃汗由汗出入水中浴。歷節亦有由汗出入水而水傷心。故黃汗汗黃。歷節或亦汗黃。則知歷節之汗亦有不黃。總無汗不黃之黃汗耳。若歷節言肢節疼。言疼痛如掣。黃汗不言疼痛。則知肢節痛。歷節所獨也。若黃汗言渴。言四肢頭面腫。言上焦有寒。其口多涎。言胸中窒不能食。反聚痛。暮躁不得眠。而歷節但有足腫黃汗。則知以上證。皆黃汗所獨也。若是者何也。黃汗歷節。皆是濕郁成熱。

逡巡不已。但歷節之濕。邪流關節。黃汗之濕。邪聚膈間。故黃汗無肢節痛。而歷節少上焦證也。

病歷節不可屈伸。疼痛。﹝上旣言其證。今可補其方。以﹞烏頭湯主之。

尢在涇云﹑此治寒濕歷節之正法也。徐忠可云﹑病歷節。括足腫發熱言。承上文也。

按足腫而膝脛不冷。似可加黃柏知母。

烏頭湯方亦治香港腳疼痛不可屈伸。

麻黃芍藥黃甘艸﹝各三兩炙﹞烏頭﹝五枚咀以蜜三升煎服一升卽無烏頭大附子亦可﹞

上四味。以水三升。煮取一升。去滓。納蜜煎中。更煎之。服七合。不知。盡服之。

礬石湯治香港腳衝心。

礬石﹝二兩﹞

上一味。以漿水一斗五升。煎三五沸。浸腳良。此香港腳外治之方也。前云疼痛不可屈伸。以烏頭湯主之。至於衝心重證。似難以外法幸功。然衝心是腎水挾香港腳以淩心。而礬能卻水。兼能護心。所以爲妙。想必以烏頭湯內服後。又以此湯外浸也。

附方﹝考岐伯謂中風有四。一曰偏枯。半身不遂。二曰風痱。於身無所痛。四肢不收。三曰風懿。奄忽不知人。四曰風痺。諸痺類風狀。風懿。卽該中風卒倒內。金匱不重舉。﹞

古今錄驗續命湯治中風痱。身體不能自收持。口不能言。冒昧不知痛處。或拘急不得轉側。

麻黃桂枝甘艸漧薑石膏當歸人參﹝各三兩﹞杏仁﹝四十粒﹞川芎﹝一兩五錢﹞

上九味。以水一斗。煮取四升。溫服一升。當小汗。薄覆脊憑幾坐。汗出則愈。不汗更服。無所禁。勿當風。並治但伏不得臥。咳逆上气。面目浮腫。

徐忠可云﹑痱者。痺之別名也。因營衛素虛。風入而痺之。故外之營衛痺。而身體不能自收持。或拘急不得轉側。內之營衛痺。而口不能言。冒昧不知痛處。因從外感來。

故以麻黃湯行其營衛。漧薑石膏調其寒熱。而加芎歸參艸以養其虛。必得小汗者。使邪仍從表出也。若但伏不得臥。咳逆上气。面目浮腫。此風入而痺其胸膈之气。使肺气不得通行。獨逆而上攻面目。故亦主之。

千金三黃湯治中風。手足拘急。百節疼痛。煩熱心亂。惡寒。經日不欲飲食。

麻黃﹝五分﹞獨活﹝四分﹞細辛黃﹝各二分﹞黃芩﹝三分﹞

上五味。以水六升。煮取二升。分溫三服。一服小汗出。二服大汗出。心熱加大黃二分。腹滿加枳實一枚。气逆加人參三分。悸加牡蠣三分。渴加栝蔞根三分。先有寒﹑加附子一枚。

徐忠可云﹑此風入營衛肢節之間。擾亂旣久。因而邪襲腎府。手足拘急。陽不運也。

百節疼痛。陰不通也。煩熱心亂。熱收於心也。惡寒經日。不欲飲食。腎家受邪。不能交心關胃也。故以麻黃通陽開痺。而合黃以走肌肉。合黃芩以淸邪熱。獨活細辛專攻腎邪爲主。而心熱腹滿气逆悸渴。及先有寒。各立加法。爲邪入內者治法之準繩也。

近效術附湯治風虛頭重眩。苦極。不知食味。暖肌補中。益精气。

白術﹝一兩﹞附子﹝一枚半炮去皮﹞甘艸﹝一兩炙﹞

上三味銼。每五錢匕。姜五片。棗一枚。水盞半。煎七分。去滓溫服。

按諭嘉言云﹑經謂內奪而厥。則爲風痱。仲景見成方中。有治外感風邪。兼治內傷不足者。有合經意。取其三方。以示法程。一則曰古今錄驗續命湯。治營衛素虛而風入者。再則曰千金三黃湯。治虛熱內熾而風入者。三則曰近效術附湯。治風已入髒。脾腎兩虛。兼諸痺類風狀者。學人當會仲景意。而於淺深寒熱之間。以三隅反矣。

崔氏八味丸治香港腳上入。少腹不仁。

漧地黃﹝八兩﹞山茱萸山藥﹝各四兩﹞澤瀉茯苓牡丹皮﹝各三兩﹞

附子﹝一枚﹞桂枝﹝一兩﹞

上八味末之。煉蜜丸梧子大。酒下十五丸。日再服。﹝按宜服三錢﹞

按﹑漢之一兩。今之三錢零。此方附子用一枚。計今之法馬。重應一兩。此方地黃應用二兩六錢六分。山藥山茱萸應用一兩三錢三分。澤瀉茯苓丹皮應用一兩。桂枝應用三錢三分。附子一枚應用一兩。今人分兩多誤。今特核正。如若多用。照此遞加。

千金越婢加術湯治內極熱則身體津脫。腠理開。汗大泄。厲風气。下焦腳弱。

麻黃﹝六兩﹞石膏﹝半斤﹞生薑﹝二兩﹞甘艸﹝二兩﹞白術﹝四兩﹞

大棗﹝十五枚﹞

上六味。以水六升。先煮麻黃。去上沫。內諸藥。煮取三升。分三服。惡風加附子一枚。﹝炮﹞

卷三

血痺虛勞病脈證並治第六

問曰。血痺之病。從何得之。師曰。夫尊榮﹝之﹞人。﹝形樂而志苦。志苦故﹞

骨弱。﹝形樂故﹞肌膚盛。﹝然骨弱則不能耐勞。肌膚盛則气不固。若﹞重困疲勞﹝則﹞汗出。﹝汗後愈疲而嗜﹞臥﹝臥中﹞不時動搖。加被微風。遂得﹝而幹﹞之。﹝風與血相搏。是爲血痺。﹞但以﹝血痺人兩手寸關尺六部﹞脈﹝本﹞自微澀。﹝一見脈微。則知其陽之不足。一見脈澀。則知其陰之多阻。而其邪入之處。﹞在﹝於﹞寸口。﹝以左寸之心主營。右寸之肺主衛也。今診其﹞關上﹝之寸口﹞小緊。﹝緊爲邪徵。又合各部之微澀。

可知陽傷。而邪因以阻其陰。必得气通。而血方可循其度。﹞宜鍼引陽气。令脈和緊去則愈。

此言血痺之癥。由於質虛勞倦。列於虛勞之上。與他痺須當分別也。

血痺﹝癥脈之通體﹞陰陽俱微。﹝前言微澀。今言微而不言澀。以澀卽在微中也。

﹞寸口﹝脈在﹞關上﹝者亦﹞微。尺中小緊。﹝前言緊在關上之寸口。今言緊在尺中。

非前後矛盾也。邪自營衛而入。故緊止見於寸口。旣入之後。邪搏於陰而不去。故緊又見於尺中也。﹞外證身體不仁。﹝𨿽﹞如風痺﹝之﹞狀。﹝其實非風。以﹞黃桂枝五物湯主之。﹝經云。陰陽形气俱不足者。勿刺以鍼。而調以甘藥。玆方和營之滯。助衛之行。甘藥中亦寓鍼引陽气之意也。﹞

此節與上節合看。其義始備。其方卽桂枝湯。妙在以易艸。倍用生薑也。

黃桂枝五物湯方黃﹝三兩﹞芍藥﹝三兩﹞桂枝﹝三兩﹞生薑﹝六兩﹞大棗﹝十二枚﹞

上五味。以水六升。煮取二升。溫服七合。日三服。

﹝虛勞病。其機一見於脈。卽當早治。﹞夫男子平人脈大﹝爲七情色欲過度。內損腎精。勢將﹞爲勞。脈極虛﹝爲饑飽勞役過度。內損脾气。﹞亦爲勞。﹝病者須當治之於早也。﹞

此以大虛二脈。提出虛勞之大綱。意者腎精損則眞水不能配火。故脈大。脾气損則穀气不能內充。故脈虛。二脈俱曰爲者。言其勢之將成也。難經云﹑損其脾者。調其飲食。

適其寒溫。損其腎者。益其精。未雨綢繆。其在斯乎。

﹝虛勞病。見於脈者。尙隱而難窺。而徵之於色。則顯而易見。﹞男子面色﹝無澤而淺﹞薄者。主﹝气不布精而口﹞渴及﹝失血過多而﹞亡血。卒﹝然之頃。或气不順而﹞

喘﹝心不寧而﹞悸。﹝更診其脈。若﹞脈﹝之﹞浮﹝於外﹞者。﹝便知其﹞裏﹝之﹞虛也。﹝甚則爲眞陰失守。孤陽無根。气散於外。精奪於內之急證。可不畏哉。﹞

此言望色而得其虛。又當參之於脈。而定其眞虛與否也。

男子﹝勞而傷陽。陽气不足。其﹞脈虛沈弦。﹝不關外邪。其身﹞無寒熱。﹝但病﹞短气裏急。小便不利。面色白。﹝爲陽傷之易見者。人可共知。而上虛則眩。當隨﹞

時﹝自見其﹞目瞑。﹝陽虛陰必走。有時﹞兼﹝見爲鼻﹞衄。﹝丹田气海關元等穴。俱在少腹。元陽傷則﹞少腹滿。此爲勞﹝而傷陽﹞使之然。勞﹝而傷陰﹞之爲病。﹝陰病而虛。虛陽愈熾。﹞其脈浮大。手足煩。春夏﹝木火炎盛之際。气浮於外。則裏愈虛而﹞

劇。秋冬﹝金水相生之候。气斂於內。則不外擾而﹞瘥。﹝陰虛而陽必蕩。故﹞陰寒精自出。﹝精枯而骨漸痿。故﹞削不能行。﹝此爲勞而傷陰使之然。﹞男子﹝精气交虧。

气虧而﹞脈浮弱﹝精虧﹞而﹝脈﹞澀。爲﹝得天之稟不足。當﹞無子。﹝蓋其人之﹞

精气﹝定是﹞淸冷。

此三節首言勞而傷陽。是承第一節

脈極虛爲勞句來。次言勞而傷陰。是承第一節

脈大爲勞句來。三言精气俱虧。本於賦稟。是承第二節

脈浮裏虛也二句來。然陰陽有互根之理。天定勝人。人定亦可勝天。此中調燮補救之道。良醫功同良相。若熟江湖。經走富貴門者。恃有八仙長壽丸六八味丸左右歸丸人參養榮湯補中益气湯金水六君煎百花膏加味歸脾湯加味逍遙散等之快捷方式。不必與言及此也。

﹝以上各證。𨿽有陰陽之殊。而總不外乎一虛。於虛中求一眞面目。當知有精气神三寶。於精气神中求一眞救治。則惟有桂枝龍骨牡蠣湯一方。謂爲失精家之主方。而以上陰陽互見之證。亦在其中。亦且精气神之爲病。千變萬化。無不總括其中。﹞夫﹝腎主閉藏。肝主疏泄。﹞失精家。﹝過於疏泄。故﹞少腹弦急。﹝前陰爲宗筋之所聚。气隨精而過泄。故﹞陰頭﹝無气而自﹞寒。﹝肝開竅於目。黑水神光屬腎。肝腎虛故﹞目眩。﹝腎之華在變。肝藏血。發者血之餘。肝腎虛故﹞發落。﹝以上諸癥。徵之於脈﹞

脈極虛芤遲。﹝遲﹞爲淸谷。﹝芤爲﹞亡血。﹝虛爲﹞失精。﹝然失精家脈復不一。苟﹞脈得諸芤。動微緊。男子﹝爲陰虛不得陽之固攝而﹞失精。女子﹝爲陰虛不得陽之剛正而﹞夢交。桂枝龍骨牡蠣湯主之。﹝是湯也。伊芳聖闡陰陽造化之微。與小建中等方相表裏。用得其法。則頭頭是道矣。﹞

此爲陰虛者出其方也。其方看似失精夢交之專方。而實爲以上諸証之總方也。時醫止知桂枝爲表藥。龍牡爲澀藥。妄測髙深。皆不讀神農本艸經之過也。自夫失精家至桂枝加龍骨牡蠣湯止。隱承第一節

脈大爲勞意。言虛陽盛而眞陰虛者。故以脈之浮大邊爲主。而間有沈弦微緊者。仍露出陽衰之象。蓋以陰根於陽。陰病極則並傷其陽也。故其方以桂枝湯調陰陽。加龍骨牡蠣。以專滋其陰。可知陰虛中又有陰陽之分也。故小注中多以陰陽分析。又按短劇云﹑虛弱浮熱汗出者。此方除桂枝。加白薇附子各三分。名曰二加龍骨湯。蓋以桂性升發。非陰虛火亢者所宜。況此証之汗。因虛陽鼓之而外溢。必得白薇之苦寒瀉火。卽是養陰。附子之辛熱導火。亦是養陰。功同腎气丸。但腎气丸金匱中五見。皆從利小便中而治各證。不若此方之泛應曲當也。究之偏於陰虛者宜此。否則原方及小建中等方。陰陽並理。面面周到。可謂入神。﹝唐王燾外臺祕要。多用仲師短劇方。﹞

桂枝龍骨牡蠣湯方桂枝芍藥生薑﹝各三兩﹞甘艸﹝二兩炙﹞龍骨牡蠣﹝各三兩﹞大棗﹝十二枚﹞

上七味。以水七升。煮取三升。分溫三服。

男﹝元犀﹞按﹑龍者。天地之神也。龍骨者。龍之所脫也。海者。水之所歸也。牡蠣者。海气之所結也。古聖人用此二味。絕大議論。今人以固澀止脫四字盡之。何其淺也。

天雄散方天雄﹝三兩炮﹞白術﹝八兩﹞桂枝﹝六兩﹞龍骨﹝三兩﹞

上四味。杵爲散。酒服半錢匕。日三服。不知。稍增之。﹝按。天雄藥鋪無眞。當以大附子代之。﹞

尢在涇云﹑此疑亦後人所附。爲補陽攝陰之用也。男﹝元犀﹞按﹑尢注未確。先君移於八味腎气丸方之後。而詳注之。可謂發前人所未發。

男子平人。脈虛弱細微者。﹝元陽不足也。陽不足則不能衛外而爲固。且陽病而陰不能自長。陰亦不足。故不能自守。而﹞善盜汗也。人年五六十。﹝陽气就衰。脈不宜大。而﹞其病脈﹝反﹞大者。﹝非眞陽之有餘。乃虛陽之上亢。﹞痺挾﹝脊﹞背﹝之左右兩﹞行。﹝爲太陽之經道。太陽爲諸陽主气。陽气虛則痺而不行也。﹞若﹝陽气以勞而外張。外張則寒動於中。而爲﹞腸鳴。﹝火熱以勞而上逆。上逆則與痰相搏。而生於腋下爲﹞馬刀。﹝生於頸旁爲﹞俠癭者。皆爲勞得之。脈沈小遲。﹝三者相並。是陽气全虛。故﹞名脫气。﹝气脫則軀乃空殼。﹞其人疾行。則﹝气竭而﹞喘喝。﹝陽虛則寒。

寒盛於外。則﹞手足逆寒。﹝寒盛於中。則爲﹞腹滿。甚則溏泄。食不消化也。脈﹝輕按﹞弦而﹝重按﹞大。弦則爲﹝陽微而遞﹞減。大則爲﹝外盛而中﹞芤。減則﹝陽不自振﹞爲﹝諸﹞寒。芤則﹝陰不守中﹞爲﹝中﹞虛。虛寒相搏。此名爲革。﹝革脈不易明。

以弦減芤虛二脈形容之。則不易明者明矣。

見此脈者。﹞婦人則﹝不能安胎而﹞半產﹝不能調經而﹞漏下。男子﹝不能統血。﹞則亡血﹝不能藏精。則﹞失精。

自男子平人脈虛弱微細起。至亡血失精止。隱承第一節

脈極虛亦爲勞意。分四小節。

言虛陰盛而眞陽衰者。故以脈之沈緊弦細邊爲主。而間有芤大者。仍現出陰虛之象。蓋以陽根於陰。陽病極則並傷其陰也。小注中以陰陽分疏。卽此故也。下一節約其大要以出方。再下一節。從前方而推進一步。再下一節。以陰陽之總根在下。舉一少腹。一小便。

以示一隅之舉也。

﹝陽虛之證。前論頗詳。玆再約其大要。而出其方治。﹞虛勞﹝病如元陽之气不能內充精血。則營枯而虛。爲﹞裏急﹝爲﹞悸﹝爲﹞衄。﹝爲﹞腹中痛。﹝爲﹞夢失精。﹝如元陽之气不能外充四肢口咽。則气虛而燥。爲﹞四肢疼。﹝爲﹞手足煩熱。爲咽漧口燥。﹝內經云。勞者溫之。又云。調以甘味。以﹞小建中湯主之。

此爲陽虛者出其方也。然小建中湯調其陰陽。和其營衛。建其中气。其用甚廣。附錄尢注於後。

尢在涇云﹑此和陰陽調營衛之法也。夫人生之道。曰陰曰陽。陰陽和平。百疾不生。

若陽病不能與陰和。則陰以其寒獨行。爲裏急。爲腹中痛。而實非陰之盛也。陰病不能與陽和。則陽以其熱獨行。爲手足煩熱。爲咽漧口燥。而實非陽之熾也。昧者以寒攻熱。以熱攻寒。寒熱內賊。其病益甚。惟以酸甘辛藥。和合成劑。調之使和。則陽就於陰。而寒以溫。陰就於陽。而熱以和。醫之所以貴識其大要也。豈徒云寒可治熱。熱可治寒而已哉。或問和陰陽調營衛是矣。而必以建中者何也。曰﹑中者脾胃也。營衛生成於水谷。而水谷轉輸於脾胃。故中气立。則營衛流行。而不失其和。又中者。四運之軸。

而陰陽之機也。故中气立。則陰陽相循。如環無端。而不極於偏。是方甘與辛合而生陽。酸得甘助而生陰。陰陽相生。中气自立。是故求陰陽之和。必於中气。求中气之立者。必以建中也。徐忠可云﹑勞字從火。未有勞癥而不發熱者也。又勞字從力。以火能蝕气。未有勞癥而力不疲者也。人身中不過陰陽血气四字。气熱則陽盛。血熱則陰盛。然非眞盛也。眞盛則爲气血方剛。而壯健無病矣。

惟陰不能與陽和。陽不能與陰和。故變生以上數節所列之證。陰陽中更有陰陽之分。

寒熱互見。醫者當如堪輿家按羅經以定子午。則各向之宜忌。以及兼鍼之可否。無不可按法而行矣。至於亡血失精。陰虛陽虛皆有之者。陰極能生熱也。故見脈在浮大邊。卽當知陰不能維陽。腎爲陰之主務。交其心腎而精血自足。見脈在細小邊。卽當知陽不能勝陰。脾爲陽之主。卽補其中气。而三陽自泰。故仲景特拈此二大扇。以爲後人治虛勞之準。至陰虛熱極而燥。此虛勞之壞證也。朱奉議創出滋陰一法。授庸醫以耽延時日根據阿附和之術。大失治虛勞正法。後人見滋陰亦有愈者。乃用參不用參。聚訟不已。豈知仲景以行陽固陰爲主。而補中安腎。分別用之。不專恃參。不專滋陰。爲恢恢遊刃也哉。

按陽虛陰虛。古人亦有是說。而朱紫之最混者。薛立齋倡之。張景嶽和之。至於今止知多寒者可施術姜附等爲陽虛。多熱者可施地冬歸芍等爲陰虛。而斯道掃地盡矣。

余於前注。亦以陰虛陽虛分析。然而裏急腹中痛。四肢疼。手足煩熱。脾虛也。悸。

心虛也。衄。肝虛也。﹝男元犀按。血從淸道出爲鼻衄。從濁道出爲吐血。下溢爲便血。

統屬於衝任督之脈爲病。以衝任督之脈。皆麗於肝也。﹞失精。腎虛也。咽漧口燥。

肺虛也。五臟皆屬於陰。故謂爲陰虛之病。然內經云﹑脾爲陰中之至陰。又云﹑陰病治陽。故必先以溫藥建其脾土。而五臟皆循環而受益。謂爲陽虛。蓋以陰之失陽而虛也。﹝男元犀按。此注又從前注深一層立論。陰虛陽虛分解。猶是爲中人以下說法。﹞

小建中湯方桂枝﹝三兩﹞甘艸﹝二兩﹞芍藥﹝六兩﹞生薑﹝三兩﹞飴糖﹝一升﹞

大棗﹝十二枚﹞

上六味。以水七升。煮取三升。去滓。內膠飴。更上微火消解。溫服一升。日三服。

虛勞裏﹝虛脈﹞急﹝以及眩悸喘渴失精亡血腹痛﹞諸﹝証之﹞不足。﹝相因而至。以﹞黃建中湯主之。

此一節卽前節之證。前節之方。而推展言之也。

尢在涇云﹑裏急者。裏虛脈急。腹中當引痛也。諸不足者。陰陽諸脈並俱不足。而眩悸喘渴失精亡血等癥。相因而至也。急者。緩之必以甘。不足者。補之必以溫。而充虛塞空。則黃尢有專長也。

黃建中湯方卽小建中湯內加黃一兩半。余根據上法。气短胸滿者加生薑。腹滿者去棗加茯苓一兩半。及療肺虛損不足。補气加半夏二兩。﹝按气短何以不加人參。胸滿何以不加橘皮。

而俱加生薑乎。腹滿加茯苓。以茯苓不根不苗。得气化而生。以气化者气化。猶爲思議可及。而去棗者。恐棗之甘能壅滿乎。何以飴糖甘艸之大甘。而不去乎。又何以療及肺虛損不足乎。補气加半夏。更爲匪彜所思。今之醫師。請各陳其所見。﹞

虛勞腰痛。﹝爲腎气虛而不行。﹞小腹拘急。小便不利者。﹝爲膀胱之气。虛而不化。以﹞八味腎气丸主之。

此補言下焦之證治也。八味腎气丸爲溫腎化气之良方。若小便多者。大爲禁劑。自王太僕著元和經。極贊其功。然用者頗少。至薛立齋以之統治百病。趙養葵之醫貫。奉爲神丹。李士材張景嶽因之。以治本一說。文其模糊兩可之術。誤人不少。又按﹑金匱於桂枝龍骨牡蠣湯後。突出天雄散一方。與前後文不相連貫。論中並無一言及之。以致各注家疑爲後人所附。而不知此方絕大議論。方中白術爲補脾聖藥。最得土旺生金。水源不竭。納谷者昌。精生於谷之義。且又得桂枝化太陽之水腑。天雄溫少陰之水髒。水哉水哉。其體本靜。而川流不息者。气之動。火之用也。更佐以龍骨者。蓋以龍屬陽。而宅於水。同气相求。可以斂納散漫之火而歸根。以成陰陽平祕之道。金匱於虛勞證。窮到陰陽之總根。而歸之於腎。

曰腰痛。曰小腹拘急。曰小便不利。略拈數證。以爲一隅之舉。恐八味腎气丸之力量不及。又立此方。誠爲煉石補天手段。其證治方旨。俱未發明者。卽內經禁方之意。重其道而不輕泄也歟。

八味腎气丸方﹝見婦人雜病﹞

虛勞諸不足。風气百疾。薯蕷丸主之。

此方虛勞內外。皆見不足。不止上節所謂裏急諸不足也。不足者補之。前有建中黃建中等法。又合之桂枝加龍牡等法。似無剩義。然諸方補虛則有餘。去風則不足。凡人初患傷風。往往不以爲意。久則邪气漸微。亦或自愈。第恐旣愈之後。余邪未淨。與正气混爲一家。或偶有發熱。偶有盜汗。偶有咳嗽等證。婦人經產之後。尢易招風。凡此皆爲虛勞之根蒂。治者不可著意補虛。又不可著意去風。若補散兼用。亦駁雜而滋獘。

惟此丸探其气味化合所以然之妙。故取效如神。

薯蕷丸方薯蕷﹝三十分﹞人參﹝七分﹞白術﹝六分﹞茯苓﹝五分﹞甘艸﹝二十分﹞

當歸﹝十分﹞芍藥﹝六分﹞白蘞﹝二分﹞芎﹝六分﹞麥冬﹝六分﹞阿膠﹝七分﹞漧薑﹝三分﹞大棗﹝百枚爲膏﹞桔梗﹝五分﹞杏仁﹝六分﹞桂枝﹝十分﹞防風﹝六分﹞神曲﹝十分﹞柴胡﹝五分﹞豆黃卷﹝十分﹞漧地黃﹝十分﹞

上二十一味。末之。煉蜜爲丸。如彈子大。空腹酒服一丸。一百丸爲劑。

﹝又有一種心火熾盛。實由肝郁而成。木能生火。火盛則肝魂不安。此虛勞兼見之癥。亦虛勞常有之癥。故特爲之分別曰。﹞虛勞。虛煩不得眠。﹝以﹞酸棗仁湯主之。

此以挾火不得眠者。另作一節。上承風气。下起瘀血。如制義之小過渡法。行文之變換如此。

酸棗仁湯方酸棗仁﹝二升﹞甘艸﹝一兩﹞知母茯苓﹝各二兩﹞芎﹝一兩﹞

上五味。以水八升。煮酸棗仁得六升。內諸藥。煮取三升。分溫三服。

﹝气血肉骨筋勞傷。名爲五勞。﹞五勞虛極。﹝一身﹞羸瘦。腹滿。不能飲食。﹝傷在脾胃故也。原其受傷之因。或﹞食傷。憂傷。飲傷。房室傷。饑傷。勞傷。以致經絡營衛气傷。﹝勞熱煎熬。﹞內有幹血。肌膚﹝不潤。如鱗﹞甲﹝之交﹞錯。﹝目得血而能視。血幹則﹞兩目黯黑。﹝凡裏急由於幹血者。以法﹞緩﹝其﹞中﹝虛羸由於幹血者。以法﹞補﹝其﹞虛。﹝其法維何。﹞大黃虫丸主之。

尢在涇云﹑虛勞證。有挾外邪者。如上所謂風气百疾是也。有挾瘀郁者。則此所謂五勞諸傷。內有幹血者是也。夫風气不去。則足以賊正气。而生長不榮。幹血不去。則足以畱新血。而滲灌不周。故去之不可不早也。此方潤以濡其幹。虫以動其瘀。通以去其閉。而仍以地黃芍藥甘艸和其虛。

攻血而不專主於血。一如薯蕷丸之去風。而不著意於風也。諭氏曰﹑此世俗所稱幹血勞之良治也。血瘀於內。手足脈相失者宜之。兼入瓊玉膏補潤之劑。尢妙。

大黃虫丸方大黃﹝十分蒸﹞黃芩﹝二兩﹞甘艸﹝三兩﹞桃仁﹝一升﹞杏仁﹝一升﹞

芍藥﹝四兩﹞漧地黃﹝十兩﹞漧漆﹝一兩﹞虻虫﹝一升﹞水蛭﹝百枚﹞蠐螬﹝百枚﹞虫﹝半升﹞

上十二味。末之。煉蜜和丸。小豆大。酒服五丸。日三服。﹝按虫取其蠕動吸血。

今藥鋪不備。闕之亦可。惟虻虫水蛭。必不可缺。醫者必預蓄於平日。否則倉卒難覓矣。漧漆宜炒至煙盡。或以川三七代之。﹞

愚按﹑金匱治虛勞證。通篇分兩截看。上半篇言病之自內而出。以陰陽二證爲兩扇。

間有陰陽二証之互見者。爲陰陽互根之道。論中用筆神妙。須當細心體會。村學師談制義。謂爲羅紋體。而漢文早已備其法耳。下半篇言病之自外而來。以風气百疾。勞傷血瘀二證。分爲兩扇。蓋以風气不去。則正气日衰。瘀血不去。則新血不生。久則致成勞證。風气固自外而來。而血瘀證。𨿽在於內。而久視傷血。久臥傷气。久坐傷肉。久立傷骨。久行傷筋。名爲五勞。大飽傷脾。大怒气逆傷肝。彊力舉重。坐濕地。傷腎。

形寒飲冷傷肺。憂愁思慮傷心。風雨寒暑傷形。大怒。恐懼不節。傷志。名爲七傷。金匱止云食傷憂傷飲傷房室傷饑飽傷勞傷六者。詳略稍異。而大旨則同。蓋以勞與傷。皆由外及內。以致內有幹血。外形甲錯等證。此上下截四扇。爲勞証之大綱也。中間以虛煩不得眠證。另敍作一小頓。行文變換。非大作家不能領會。至於附方千金翼。補入先生炙甘艸湯一方。爲熱極而燥者。指出救陰滋養之中。必用姜桂大辛以鼓其气。气之所至。水亦至焉。肘後方。補入先生獺肝散一方。

爲冷極成勞者。指出陰邪根據附之患。必得獺肝應月而增減。正陰得位。而陰邪化焉。

此二證。時醫一目爲百日勞。一目爲勞瘵病。萬死中猶尋出一綫生路。古聖賢濟人無已之心。數千年來。無一人發揮得出。誠一大可恨事。

附方千金翼炙甘艸湯治虛勞不足。汗出而悶。脈結悸。行動如常。不出百日。危急者。十一日死。

甘艸﹝四兩炙﹞桂枝生薑﹝各三兩﹞麥冬﹝半升﹞麻仁﹝半升﹞人參阿膠﹝各二兩﹞大棗﹝三十枚﹞生地黃﹝一斤﹞

上九味。以酒七升。水八升。先煮八味取三升。去滓。內膠消盡。溫服一升。日三服。

肘後獺肝散治冷勞。又主鬼疰一門相染。

獺肝一具。炙榦末之。水服方寸匕。日三服。﹝按獺肉性寒。肝獨溫。所以此治冷勞。﹞

徐忠可云﹑勞無不熱。而獨言冷者。陰寒之气。與邪爲類。故邪挾寒入肝。而搏其魂气。使少陽無權。生生气絕。故無不死。又邪气根據正气而爲病。藥力不易及。故難愈。

獺者。陰獸也。其肝獨應月而增減。是得太陰之正。肝與肝爲類。故以此治冷勞。邪遇正而化也。獺肉皆寒。惟肝性獨溫。故尢宜冷勞。又主鬼疰一門相染。總屬陰邪。須以正陽化之耳。

卷三

肺痿肺癰咳嗽上气病脈證治第七

問曰。熱在上焦者。﹝因熱病咳。﹞因咳﹝而﹞爲肺痿。肺痿之病。從何得之。師曰﹑或從汗出。或從嘔吐。或從消渴。小便利數。或從便難。又被快藥下利。重亡津液。

﹝肺虛且熱。﹞故得之。曰﹑寸口脈數。﹝數則爲熱。熱宜口漧。乃﹞其人咳。口中反有濁唾涎沫者何。師曰。﹝肺病則津液不能布化。停貯胸中。得熱煎熬。變爲涎沫。侵肺作咳。唾之不已。故幹者自幹。唾者自唾。愈唾愈幹。所以成﹞爲肺痿之病。若口中﹝不吐濁唾涎沫。而火熱之毒上攻。但﹞辟辟﹝作空響而發﹞燥。咳﹝聲上下觸動其癰。

﹞卽胸中隱隱﹝作﹞痛。脈反滑數。此爲肺癰。咳唾膿血。﹝肺癰之所以別乎肺痿如此。

然二證皆屬於熱。故其脈皆數。須知﹞脈數﹝而﹞虛者爲肺痿。﹝脈﹞數﹝而﹞實者爲肺癰。﹝實卽滑也。此肺痿肺癰之辧也。﹞

此言肺痿肺癰。一出於熱。但有虛實之分。痿者。萎也。如艸木之萎而不榮。爲津涸而肺焦也。癰者。壅也。如土之壅而不通。爲熱聚而肺潰也。肺痿。口中反有濁唾涎沫。肺癰。則口中辟辟燥。二證似當以此分別。然此下肺癰條。亦云其人咳。咽燥不渴。多唾濁涎。則肺痿肺癰二證多同。惟胸中痛。脈數滑。唾膿血。則肺癰所獨也。然又有可疑者。此言肺癰脈滑。滑者實也。下條又言脈微而數。何其相反乃爾乎。而不知滑數者。

已成而邪盛。微數者。初起而火伏。二說相爲表裏也。

問曰。﹝肺癰之﹞病﹝必﹞咳逆。﹝方其未見癰時而﹞脈之。何以知此爲肺癰。當有膿血。﹝往往於旣﹞吐之﹝後﹞則死。其脈何類。師曰。﹝肺癰旣成則數滑。當其未成之初。第見﹞寸口脈微而數。﹝蓋風脈多浮。而此爲熱伏於肺。風一入則畱戀於內。

其形不顯。微者顯之對也。故﹞微則爲風。﹝熱爲病根。其﹞數﹝脈﹞則爲﹝見出本來之﹞熱。

微﹝爲風。風性散渙。﹞則汗出。數﹝爲熱。內熱而外﹞則﹝反﹞惡寒。風中於衛。呼气不入。﹝气得風而浮。利出而難入也。﹞熱過於營。吸而不出。﹝血得熱而壅。气亦爲之不伸也。是﹞風傷﹝衛尙屬﹞皮毛。﹝從衛過營。則﹞熱傷血脈。﹝夫皮毛者。肺之合也。﹞風﹝從衛入營。而﹞捨於肺。其人則咳。﹝肺熱而壅。故﹞口漧喘滿。﹝熱在血中。故﹞咽燥不渴。﹝熱逼肺中之津液而上行。故﹞多唾濁沫。﹝熱盛於裏。而反格寒於外。故﹞時時振寒。﹝由是﹞熱之所過。血爲之凝滯。蓄結﹝肺葉之間。而爲﹞癰膿。吐如米粥。始萌﹝尙亦﹞可救。﹝至浸淫不已。肺腐﹞膿成則死。

此原肺癰之由。爲風熱蓄結不解也。

﹝上气證。有正气奪與邪气實之不同。如﹞上气。面浮腫。﹝搖﹞肩﹝出﹞息。﹝气但升而無降矣。又按﹞其脈浮大。﹝是元陽之根已拔。﹞不治又加下利。﹝則陽脫於上。陰脫於下。陰陽離決。其證﹞尢甚。上气喘而躁者。﹝其喘爲風之扇。躁爲風之煩。﹞此爲肺脹。﹝其逆上之涎沫。將﹞欲﹝乘風勢而﹞作風水。﹝但令﹞發其汗﹝風從汗解。﹞

則﹝水無風戰。自然就下而﹞愈。

此另提出上气。分二小節。因別虛實以定生死也。前人謂肺癰由風。風性上行而上气。

其實不必拘泥。肺痿肺癰。咳嗽上气。師合爲一篇。大有深意。合之可也。分之亦可也。

肺﹝不用而﹞痿。﹝其飲食遊溢之精气。不能散布諸經。而但上溢於口。則時﹞吐涎沫。﹝且邪气之來順﹞而不咳者。﹝痿則冥頑而不靈也。﹞其人﹝以涎沫多。而﹞不﹝覺其﹞渴。﹝未溺時。﹞必﹝自﹞遺尿。﹝溺時﹞小便﹝短而頻﹞數。所以然者。以上﹝焦气﹞虛不能制﹝約﹞下﹝焦之陰水﹞故也。此爲肺中冷。﹝蓋肺痿皆由於熱。何以忽言其冷。然冷與寒迥別。謂得气則熱。不得气則冷。實時俗冷淡冷落之說也。肺爲气主。气虛不能自持於上。則頭﹞必眩。﹝气虛不能統攝於中。則口﹞多涎唾。﹝宜﹞

甘艸漧薑湯以溫之。﹝經云。肺喜溫而惡寒。又云。肺喜潤而惡燥。可知溫則潤。寒則燥之理也。且此方辛甘合而化陽。大補肺气。气之所至。津亦至焉。若艸木之得雨露。而痿者挺矣。﹞若服﹝此﹞湯﹝而反﹞渴者。屬消渴。﹝又當按法而治之。不在此例也。﹞

此申言肺痿證多由肺冷。而出其正治之方也。諸家於冷字錯認爲寒。故注解皆誤。

甘艸漧薑湯方甘艸﹝四兩炙﹞漧薑﹝二兩炮﹞

上咀。以水三升。煮取一升五合。去滓。分溫再服。

﹝上气有咳與不咳之分。不咳者止是風邪上逆。咳者內有水气。外有風邪也。若﹞

咳而上气。﹝水與气相觸。聲在﹞喉中﹝連連不絕。作﹞水雞聲。﹝以﹞射幹麻黃湯主之。

此言咳而上气。而出一散邪下水之方也。

徐忠可云﹑凡咳之上气者。皆有邪也。其喉中水雞聲。乃痰爲火所吸不得下。然火乃風所生。水從風戰而作聲耳。夫水爲潤下之物。何以逆上作聲。余見近來拔火罐者。

以火入瓶。罨人患處。立將內寒吸起甚力。始悟火性上行。火聚於上。气吸於下。勢不容己。上气水聲。亦是此理。此非瀉肺邪。何以愈之。故治此以射幹爲上。白前次之。

能開結下水也。

射幹麻黃湯方射幹﹝三兩﹞麻黃生薑﹝各四兩﹞細辛紫菀款冬花﹝各三兩﹞大棗﹝七枚﹞半夏﹝半升﹞五味子﹝半升﹞

上九味。以水一斗二升。先煮麻黃兩沸。去上沫。內諸藥。煮取三升。分溫再服。

咳逆上气。時時吐﹝痰而膠﹞濁。但坐不得眠。﹝視水雞聲而更甚。急宜開其壅閉。

滌其污垢。以﹞皂莢丸主之。

此承上節而言咳而吐濁。坐而不眠之劇證。而出一權宜暫用之方也。

皂莢丸方皂莢﹝八兩刮去皮酥炙﹞

上一味末之。蜜丸梧子大。以棗膏和湯服三丸。日三。夜一服。

﹝上气不咳。上旣言之矣。咳而上气。亦言之而頗詳矣。更有但咳而不上气。病𨿽未甚。而在表在裏。不可以不辧。若﹞咳而脈浮者。﹝爲風寒病之在外也。風寒宜表散。

以﹞濃朴麻黃湯主之。咳而脈沈者。﹝爲痰飲病之裏也。痰飲宜蕩滌。以﹞澤漆湯主之。

此言咳而不上气者。不詳見證。但以脈之浮沈。而異其治也。

徐忠可曰﹑咳而脈浮。則表邪居多。但此非在經之表。乃邪在肺家气分之表也。故於小靑龍去桂芍艸三味。而加濃朴以下气。石膏以淸熱。小麥以輯心火而安胃。若咳而脈沈。則裏邪居多。但此非在腹之裏。乃邪在肺家榮分之裏也。故君澤漆降肺气。補腎气。以充腑气。且邪在榮。澤漆兼能調榮也。紫菀能保肺。白前能開結。桂枝能行陽散邪。故以爲佐。若余藥。卽小柴胡去柴胡大棗。和解其上气而已。﹝按。澤漆壯腎陰充腑气。非用之破血行水也。﹞

濃朴麻黃湯方濃朴﹝五兩﹞麻黃﹝四兩﹞石膏﹝如雞子大﹞杏仁﹝半升﹞半夏﹝半升﹞

漧薑細辛﹝各二兩﹞小麥﹝一升﹞五味﹝半升﹞

上九味。以水一斗二升。先煮小麥熟。去滓。納諸藥。煮取三升。溫服一升。日三服。

澤漆湯方半夏﹝半升﹞紫參﹝一本作紫菀﹞生薑白前﹝各五兩﹞甘艸黃芩人參桂枝﹝各三兩﹞澤漆﹝三升中以東流水五斗煮取一斗五升﹞

上九味。咀。內澤漆湯中。煮取五升。溫服五合。至夜盡。

﹝上气不咳。上言正爲邪奪者不治。邪盛而正不虛者。宜發汗矣。然此特爲外邪而言也。更有虛火爍金。與風邪挾飲而上逆者。絕不相類。當另分其名曰火逆。﹞火逆上气。﹝無咳逆吐痰水雞聲等證。但覺﹞咽喉﹝若有物相礙。而﹞不﹝爽﹞利。﹝法宜﹞止逆下气。

﹝以﹞麥門冬湯主之。

此言火逆證而出其方也。此證絕無外邪。亦無咳嗽。故用人參。否則人參必不可姑試也。

麥門冬湯方麥門冬﹝七升﹞半夏﹝一升﹞人參甘艸﹝各二兩﹞粳米﹝三合﹞大棗﹝十二枚﹞

上六味。以水一斗二升。煮取六升。溫服一升。日三。夜一服。

肺癰。﹝在將成未成之初。邪气盡壅於肺。﹞喘不得臥。﹝以﹞葶藶大棗瀉肺湯主之。

此言肺癰始萌。病勢漸進。當以此方﹑乘其未集而擊之也。

葶藶大棗瀉肺湯方葶藶﹝熬令黃色搗丸如彈子大﹞大棗﹝十二枚﹞

上先以水三升。煮棗取二升。去棗。內葶藶。煮取一升。頓服。

﹝肺癰已成。上已詳言其證矣。今且撮舉其要。而出其方。﹞咳而胸滿。振寒。脈數咽漧不渴。時出濁唾鮏臭。久久吐膿如米粥者。﹝此﹞爲肺癰。﹝但肺癰未成膿。實邪也。故以葶藶之逐邪主之。今旣成膿。則爲虛邪。當以﹞桔梗湯﹝之解肺毒排癰膿﹞

主之。

尢在涇云﹑此條見證。具如前第二條所云。乃肺癰之的證也。此病爲風熱所壅。故以桔梗開之。熱聚則成毒。故以甘艸解之。而甘倍於苦。其力似乎太緩。意者癰膿已成。

正傷毒潰之時。有非峻劑所可排擊者。故藥不嫌輕耳。

桔梗湯方桔梗﹝一兩﹞甘艸﹝二兩﹞

上以水三升。煮取一升。分溫再服。則吐膿血也。

﹝咳而上气。上旣詳其證矣。又有外邪內飲。塡塞肺中而爲脹者。自當另看﹞咳而上气。此﹝病何以知其﹞爲肺脹。﹝蓋以﹞其人﹝大﹞喘。目﹝突﹞如脫﹝之﹞狀。﹝診其﹞脈浮﹝則知其風邪。若浮而且﹞大者。﹝則知其風火挾水飲而乘於肺。以﹞越婢加半夏湯主之。

此詳肺脹證。而出其正治之方也。

越婢加半夏湯方麻黃﹝六兩﹞石膏﹝半斤﹞生薑﹝三兩﹞大棗﹝十二枚﹞甘艸﹝二兩﹞

半夏﹝半升﹞

上六味。以水六升。先煮麻黃。去上沫。內諸藥。煮取三升。分溫三服。

肺脹。咳而上气。煩躁而喘。脈浮者。心下有水。小靑龍加石膏湯主之。

心下有水。咳而上气。以小靑龍湯爲的劑。然煩躁則挾有熱邪。故加石膏。參用大靑龍之例。寒溫並進。兩不相礙。

小靑龍加石膏湯方麻黃芍藥桂枝細辛漧薑﹝各三兩﹞甘艸﹝三兩﹞五味半夏﹝各半升﹞

石膏﹝二兩﹐按。宜生用。研末加倍。用之方效。﹞

上九味。以水一斗。先煮麻黃。去上沫。內諸藥。煮取三升。彊人服一升。羸者減之。日三服。小兒服四合。

附方外臺炙甘艸湯治肺痿涎唾多。心中溫溫液液者。﹝方見虛勞﹞

千金甘艸湯甘艸一味。以水三升。煮減半。分溫三服。

千金生薑甘艸湯治肺痿咳唾涎沫不止。咽燥而渴。

生薑﹝五兩﹞人參﹝三兩﹞甘艸﹝四兩﹞大棗﹝十五枚﹞

上四味。以水七升。煮取三升。分溫三服。

千金桂枝去芍藥加皂莢湯治肺痿吐涎沫。

桂枝生薑﹝各三兩﹞甘艸﹝二兩﹞大棗﹝十二枚﹞皂莢﹝一枚去皮子炙焦﹞

上五味。以水七升。微火煮取三升。分溫三服。

尢在涇云﹑以上諸方。俱用辛甘溫藥。以肺旣枯痿。非濕劑可滋者。必生气行气。

以致其津。蓋津生於气。气至則津亦至也。又方下俱云吐涎沫多不止。則非無津液也。

乃有津液而不能收攝分布也。故非辛甘溫藥不可。加皂莢者。兼有濁痰也。

外臺桔梗白散治咳而胸滿。振寒。脈數咽漧不渴。時出濁唾鮏臭。久久吐膿如米粥者。爲肺癰。

桔梗貝母﹝各三兩﹞巴豆﹝一分去皮熬研如脂﹞

上三味爲散。彊人飲服半錢匕。羸者減之。病在膈上者吐膿。在膈下者瀉出。若下多不止。飲冷水一杯則定。

千金葦莖湯治咳有微熱煩滿。胸中甲錯。是爲肺癰。

葦莖﹝二升﹞薏苡仁﹝半升﹞桃仁﹝五十枚﹞瓜瓣﹝半升﹞

上四味。以水一斗。先煮葦莖得五升。去滓。內諸藥。煮取二升。服一升。再服當吐如膿。

尢在涇云﹑此方具下熱散結通瘀之力。而重不傷峻。緩不傷懈。可以補桔梗湯桔梗白散二方之偏。亦良法也。

葶藶大棗瀉肺湯治肺癰。胸滿脹。一身面目浮腫。鼻塞淸涕出。不聞香臭酸辛。咳逆上气。喘鳴迫塞。﹝方見上。三日一劑。可至三四劑。先服小靑龍湯一劑。乃進。﹞

尢在涇云﹑此方原治肺癰喘不得臥。此兼面目浮腫。鼻塞淸涕。則肺有表邪宜散。

故先服小靑龍一劑乃進。又云﹑肺癰諸方。其於治效。各有專長。如葶藶大棗。用治癰之始萌而未成者。所謂乘其未集而擊之也。其葦莖湯。則因其亂而逐之者耳。桔梗湯。

剿撫兼行。而意在於撫。洵爲王者之師。桔梗白散。則搗堅之銳師也。比而觀之。審而行之。庶幾各當而無誤矣。

卷四

奔气病證治第八

師曰。﹝心者。君主之官也。神明出焉。心不可病。心﹞病﹝則非輕。﹞有﹝心病。

而腎之水气淩之。則爲﹞奔。有﹝心病。而胃之燥土。從少陰之火化。而生內癰。

則爲﹞吐膿。有﹝心病。而肝之風木。乘少陰之熱气而煽動。則爲。﹞驚怖。有﹝心病。

而腎之陰水。不交於離火而旣濟。則爲﹞火邪。此四部病。皆從驚發得之。﹝蓋以驚則傷心。凡心傷而致病者皆是。然心旣傷矣。因驚而謂之驚。可也。非驚亦謂之驚。無不可也。﹞

此一節﹑爲奔証之開端。類及吐膿等證。四部同出一源。槪以驚字括之。蓋言皆心病也。師不明言心病。而言驚發者。原爲中人以上告語。後之注家。或附會其說。或闕疑以待。恐斯道日晦。吾不得不急起而明之。

師曰。﹝上旣以奔合四部。而指其所從得矣。今請專言奔之病。﹞奔病。﹝有物渾淪。其象如。﹞從﹝下焦﹞少腹起。上衝咽喉。﹝從腎﹞發作﹝上乘於心。而﹞欲死。﹝作已則气衰。﹞復還﹝於腎而﹞止。皆從驚﹝傷心。﹞恐﹝傷腎以﹞得之。

﹝推之。凡有所傷於心者。皆可作驚觀也。有所傷於腎者。皆可作恐觀也。蓋以心腎之气。本自交通。一受傷則無復限制矣。﹞

此言病發於心腎。爲奔之本證也。

﹝然腎處於下焦。與肝相通。所謂乙癸同源是也。然肝腎之气。並善上逆。今請言肝邪之發爲﹞奔﹝其木﹞气﹝之逆則﹞。上﹝而﹞衝胸。﹝木邪克土。其﹞腹﹝必﹞痛。

﹝肝臟有邪。其气通於少陽。則爲﹞往來寒熱。﹝以﹞奔湯主之。

此言奔之由肝邪而發者。當以奔湯暢肝气而去客邪也。第此爲客邪立法。若肝臟本病發作。以烏梅丸爲神劑。此卽金匱之正面處。尋出底面也。

奔湯方甘艸芎當歸黃芩芍藥﹝各二兩﹞半夏生薑﹝各四兩﹞生葛﹝五兩﹞甘李根白皮﹝一升﹞

上九味。以水二斗。煮取五升。溫服一升。日二。夜一服。

﹝奔證。有腎气乘外寒而衝心者。試約其證而出其方。﹞發汗後。燒鍼令其﹝再﹞汗。鍼處被寒。﹝寒襲腠理。火郁脈中。以致﹞核起而赤者。必發奔。气從少腹上至心。灸其核上各一壯。與桂枝加桂湯主之。

此爲旣成奔﹐而出其正治之方也。

尢在涇云﹑此腎气乘外寒而動﹐發爲奔者。發汗後燒鍼復汗。陽气重傷。於是外寒從鍼孔而入通於腎。腎气乘外寒而上衝於心。故須灸其核上。以杜再入之邪。而以桂枝湯外解寒邪。加桂。內泄腎气也。

桂枝加桂湯方桂枝﹝五兩﹞芍藥生薑﹝各三兩﹞甘艸﹝二兩炙﹞大棗﹝十二枚﹞

上五味。以水七升。微火煮取三升。去滓。服一升。

﹝奔證。有腎侮心虛而上逆者。試約其證而出其方。﹞發汗後臍下悸者。﹝以發汗傷其心液。心气虛而腎气亦動。﹞欲作奔。﹝以﹞茯苓桂枝甘艸大棗湯主之。

此爲欲作奔。而出其正治之方也。

程氏曰﹑汗後臍下悸者。陽气虛而腎邪上逆也。臍下爲腎气發源之地。茯苓泄水以伐腎邪。桂枝行陽以散逆气。甘艸大棗。助脾土以制腎水。煎用甘瀾水者。揚之無力。

全無水性。取其不助腎邪也。

茯苓桂枝甘艸大棗湯方茯苓﹝半斤﹞甘艸﹝二兩﹞大棗﹝十五枚﹞桂枝﹝四兩﹞

上四味。以甘瀾水一斗。先煮茯苓。減二升。內諸藥。煮取三升。去滓。溫服一升。

日三服。﹝作甘瀾水法。取水二斗。置大盆內。以勺揚之。上有珠子五六千顆相逐。

取用之也。﹞

卷四

胸痺心痛短气病脈證並治第九

師曰。﹝病有最虛之處。卽爲容邪之處。當辧之於脈。﹞夫﹝欲知﹞脈當﹝先﹞取﹝其﹞太過﹝之與﹞不及。﹝如關前之﹞陽﹝脈﹞微﹝是陽气虛也。關後之﹞陰﹝脈﹞

﹝弦。是陰邪實也。陰邪乘於陽位。﹞卽胸痺而﹝心﹞痛。所以然者。責其﹝上焦陽气﹞極虛也。﹝極虛則無以爲勝邪之本矣。然單虛不爲痛。﹞今陽﹝脈微則爲﹞虛。知﹝其病﹞在上焦。﹝究其﹞所以胸痺心痛者。以其陰﹝中之﹞弦﹝乃陰中之寒邪。乘上焦之虛。而爲痺爲痛。是虛爲致邪之因。而弦則露其襲虛之本象﹞故也。

此言胸痺心痛之病。皆由虛處容邪。從其脈象而探其病源。

﹝其間亦有不從虛得者。當分別觀之。姑另備一審因察病之法。如無病之。﹞平人﹝又﹞無﹝新邪而發﹞寒熱。﹝乃忽然﹞短气不足以息者。﹝當是痰飲食積。礙其升降之气而然。此不責其虛。當責其﹞實也。

此另出實證。與上節對勘而愈明也。

﹝人之胸中。如天陽气用事。陽气一虛。諸陰寒得而乘之。則爲﹞胸痺之病。﹝蓋諸陽受气於胸。而轉行於背。气痺不行。則阻其上下往來之路。而爲﹞喘息咳唾。﹝塞其前後陰陽之位。則爲﹞胸背痛。﹝且不特喘息咳唾。而呼吸之間。不相續而﹞短气。﹝更審其脈﹞寸口﹝之陽﹞脈沈而遲。﹝卽上所言陽微之意也。﹞關上﹝之陰脈﹞小緊數。﹝卽上所言陰弦之意。由尺而上溢於關也。

陽气失權。諸陰反得而之。法當通其胸中之陽。以﹞栝蔞薤白白酒湯主之。

此詳胸痺之證脈。凡言胸痺。皆當以此槪之。但微有參差不同。故首揭以爲胸痺之主證主方耳。其云寸口脈沈而遲。卽首節陽微之互辭。關上小緊數。卽首節陰弦之互辭。

但關居陰陽之界。緣陰邪盛於眞陰之本位。由尺而上溢於關。故於關上見之。亦卽首節太過不及。於陰陽分其上下之意。而不必拘拘於字句間也。

栝蔞薤白白酒湯方栝蔞實﹝一枚﹞薤白﹝半斤﹞白酒﹝七升﹞

上三味。同煮取二升。分溫再服。

胸痺﹝證。上已詳言。不復再贅。今又加气上﹞不得臥。﹝是有痰飲以爲之援也。

此證與支飲證相類。而惟﹞心痛徹背者。﹝爲胸痺證所獨。以﹞栝蔞薤白半夏湯主之。

此承上而言不得臥及心痛徹背。爲痺甚於前。而前方亦宜加減也。

栝蔞薤白半夏湯方栝蔞實﹝一枚搗﹞薤白﹝三兩﹞半夏﹝半升﹞白酒﹝一斗﹞

上四味。同煎取四升。溫服一升。日三服。

﹝更有病勢之最急者。﹞胸痺﹝病。更加﹞心中痞。﹝爲羈﹞畱﹝不去之客﹞气結﹝聚﹞在胸。﹝胸痺之外。又見﹞胸滿脇下﹝之气又﹞逆。﹝而﹞搶心。﹝是胸旣痺而且滿。而又及於心中。牽及脇下。爲畱爲結。爲逆爲搶。可謂陰邪之橫行無忌矣。此際急興問罪之師。

以﹞枳實薤白桂枝湯主之。﹝抑或務爲本源之計。﹞人參湯亦主之。

此言胸痺已甚之證。出二方以聽人之臨時擇用也。或先後相間用之。惟在臨時之活潑。

尢在涇云﹑心中痞气。气痺而成痞也。脇下逆搶心。气逆不降。將爲中之害也。是宜急通其痞結之气。否則速復其不振之陽。蓋去邪之實。卽以安正。養陽之虛。卽以逐陰。是在審其病之久暫。與气之虛實而決之。

枳實薤白桂枝湯方枳實﹝四枚﹞薤白﹝半斤﹞桂枝﹝一兩﹞濃朴﹝四兩﹞栝蔞實﹝一枚搗﹞

上五味。以水五升。先煮枳實濃朴。取二升。去滓。內諸藥。煮數沸。分溫三服。

人參湯方人參漧薑白術﹝各三兩﹞桂枝甘艸﹝各四兩﹞

上四味。以水九升。煮取五升。內桂枝更煮。取三升。溫服一升。日三服。

﹝更有病勢之稍緩者。﹞胸痺。﹝病﹞胸中﹝時覺﹞气﹝之阻﹞塞。﹝息之出入。

亦覺不流利。而﹞短气。﹝此水气滯而爲病。若水盛於气者。則短气。以﹞茯苓杏仁甘艸湯主之。﹝水利則气順矣。若气盛於水者。則胸中气塞。﹞橘枳生薑湯亦主之。﹝气開則痺通矣。﹞

尢在涇云﹑此亦气閉气逆之證。視前條爲稍緩矣。二方皆下气散結之劑。而有甘淡苦辛之異。亦在酌其彊弱而用之。

茯苓杏仁甘艸湯方茯苓﹝三兩﹞杏仁﹝五十个﹞甘艸﹝一兩﹞

上三味。以水一斗。煮取五升。溫服一升。日三服。不瘥。更服。

橘枳生薑湯方橘皮﹝一斤﹞枳實﹝三兩﹞生薑﹝半斤﹞

上三味。以水五升。煮取二升。分溫再服。

﹝又有本髒病。而殃及他髒者。不可不知。﹞胸痺﹝爲手少陰之君火衰微。以致足少陰之陰气上彌。勢盛而及於肝。肝主通身之筋。今筋時見﹞緩急者。﹝乙癸同病也。以﹞薏苡附子散主之。

此言胸痺之兼證也。

薏苡附子散方薏苡仁﹝十五兩﹞大附子﹝十枚炮﹞

上二味。杵爲散。服方寸匕。日三服。

﹝若胸痺之外。病有同類者。不可不知。﹞心中﹝悶﹞痞。﹝或痰飲客气﹞諸逆心懸﹝而空。如空中懸物。動搖而﹞痛。﹝以﹞桂枝生薑枳實湯主之。

此下不言胸痺。是不必有胸痺的證矣。

桂枝生薑枳實湯方桂枝生薑﹝各三兩﹞枳實﹝五兩﹞

上三味。以水六升。煮取三升。分溫三服。

﹝上言心痛徹背。尙有休止之時。故以栝蔞薤白白酒加半夏湯。平平之劑可治。今則﹞心痛徹痛。背痛徹心。﹝連連痛而不休。則爲陰寒邪甚。浸浸乎陽光欲熄。非薤白之類所能治也。以﹞烏頭赤石脂丸主之。

此言心痛牽引前後。陰邪僭於陽位。必用大劑以急救也。

烏頭赤石脂丸方烏頭﹝一分炮﹞蜀椒漧薑﹝各一兩﹞附子﹝半兩﹞赤石脂﹝一兩﹞

上五味。末之。蜜丸如桐子大。先食服一丸。日三服。不知。稍加服。

附方九痛丸治九種心疼。

附子﹝三兩炮﹞生野狼牙巴豆﹝去皮熬研如膏﹞漧薑吳茱萸人參﹝各一兩﹞

上六味。末之。煉蜜丸如梧子大。酒下。彊人初服三丸。日三服。弱者二丸。兼治卒中惡。腹脹。口不能言。又治連年積冷流注。心胸痛。並冷衝二气。落馬墜車血疾等。

皆主之。忌口如常法。﹝按痛𨿽有九。而心痛不離於寒。故以姜附爲主。而降濁去風逐滯補虛次之。﹞

卷四

腹滿寒疝宿食病脈證治第十

趺陽﹝爲胃脈。其﹞脈微弦。﹝微弦。爲陰象也。陰加於陽。其﹞法當腹滿。

﹝若﹞不滿者。﹝其陰邪下攻﹞必便難。﹝或﹞兩疼痛。此虛寒﹝不從外得。而從內生。其气﹞欲﹝從﹞下﹝而之﹞上也。﹝此證不可散表﹞當以溫﹝中之﹞藥服之。﹝以散內結之陰寒也。﹞

此言趺陽微弦。爲中寒而腹滿也。其實病根在下。所謂腎虛則寒動於中是也。與上一篇首節參看。自得。﹑音區。腋下脇也。

﹝趺陽脈微弦。固爲虛證。然腹滿亦有實證。辧之柰何。﹞病者腹滿。按之不痛爲虛。﹝不可下也。﹞痛者爲實。可下之。﹝胃實者。舌有黃苔。若﹞舌黃﹝而﹞未﹝經﹞下者。下之黃﹝苔﹞自去。

此言虛實之辧法。而並及治法也。

﹝虛而生寒證。不拒按之外。又有辧法。若﹞腹滿時減。復如故。此爲﹝虛﹞寒。

當與溫藥。

此承上節而申言虛寒之證治也。

尢在涇云﹑腹滿不減者。實也。時減復如故者。腹中寒气。得陽而暫開。得陰而復合也。此亦寒從內生。故曰當與溫藥。

﹝又虛有實像之危證。不可不知。﹞病者﹝面色﹞痿黃。﹝若燥而渴者。熱實也。

今﹞燥而不渴。﹝腹滿連及﹞胸中﹝均作﹞寒實。﹝實證當不下利。若下利。則是虛寒之極。反有實像。﹞而﹝且下﹞利不止者。﹝是虛寒胃气下脫也。必﹞死。

此言眞虛反有實像。假實不可以直攻。眞虛不能以遽挽也。

﹝微弦脈見於趺陽。與見於寸口者不同。以趺陽主胃。病從內生。寸口主營衛。病從外至也。若﹞寸口脈弦者。﹝弦爲寒而主痛。其人﹞卽脇下拘急而痛。﹝與兩疼痛不同。蓋彼主乎內。而此主乎外也。主乎內者。其人痛而兼便難。主乎外者。﹞其人﹝痛而兼﹞嗇嗇惡寒也。

此言寸口之弦。與趺陽之弦。同屬陰邪。而有內外之別也。

﹝寒有內外之別。上𨿽詳之於脈。更當辧之於所見之證。曰喜欠。曰淸涕。曰色和。

曰善嚏。以此而泛求於偶然病寒之人。猶恐其不足憑也。﹞夫﹝惟取證於素寒之人。名曰﹞中寒家。﹝始得其不易之準。吾觀人欲睡而喜欠者。陰引陽入也。睡覺而喜欠者。

陽引陰出也。今其人爲中寒家而﹞喜欠。﹝其爲陰盛引陽也奚疑。又嘗觀年老之人。淸涕出者。陽虛所致也。遇寒之人。淸涕出者。寒盛所致也。今﹞其人﹝爲中寒家而﹞淸涕出﹝其爲陽气虛寒也奚疑。若﹞發熱色和者。﹝非中寒也。乃爲外寒所搏。𨿽有淸涕出。亦因其﹞善嚏。﹝寒不能畱而自出矣。﹞

此以中寒家立論。以明中寒證。而並及外寒之輕證也。

﹝上言善嚏。果何取於嚏乎。蓋嚏者。雷气之義也。陰盛則陽伏。陽一得气而奮發。

在天爲雷。在人爲嚏也。若﹞中﹝气素﹞寒。其人下利。以裏虛﹝而陽气不振﹞也。﹝若﹞欲嚏不能。﹝是陽欲奮發。卻被陰畱而中止。陰气盛也。故知﹞此人肚中寒。

此承上節善嚏二字。言中气虛寒之人。欲嚏不能嚏也。中寒之中。是平聲。尢氏作去聲讀。誤也。傷寒金匱無中寒二字。不可不知。宋元後注家。附會此二字。不知遮蔽多少聰明人耳目。

﹝若﹞夫瘦人﹝形气虛弱。難禦外邪。忽而﹞繞臍痛。必有﹝外入之﹞風冷。﹝風冷入內。則﹞穀气﹝畱滯而。﹞不行﹝醫者不曉以溫藥助脾之行。﹞而反﹝以寒藥﹞下之。﹝𨿽下藥推蕩其穀气。而寒性反增其風冷。由是正乃益虛。邪乃無制。﹞其气必﹝犯上而爲﹞

衝。﹝卽﹞不﹝上﹞衝者。﹝亦必竊據流連。﹞心下則痞。

此言素虛人。一傷風冷。其腹滿𨿽爲積滯。法宜溫行。不宜寒下以致變也。

﹝玆試言諸証之方治。﹞病腹滿。﹝爲裏實。﹞發熱﹝爲表邪。表裏之邪。相持至於﹞十日。﹝而﹞脈﹝尙﹞浮而數。﹝爲日𨿽久。而表邪猶未已也。﹞飲食如故。﹝其表𨿽實。而胃气猶未傷也。法宜兩解。以﹞濃朴七物湯主之。

此言腹滿發熱。而出表裏兩解之方也。但發熱疑是中風證。風能消穀。傷寒云﹑能食爲中風。可以參看。

濃朴七物湯方濃朴﹝半斤﹞甘艸大黃﹝各三兩﹞大棗﹝十枚﹞枳實﹝五枚﹞桂枝﹝二兩﹞生薑﹝五兩﹞

上七味。以水一斗。煮取四升。溫服八合。日三服。嘔者加半夏五合。下利去大黃。

寒多者加生薑至半斤。

﹝𨿽然。表裏之辧猶易也。而虛寒欲下上之旨。最元妙而難言。何也。﹞腹中﹝爲陰部。下也。陰部有﹞寒气。﹝气逆則爲﹞雷鳴﹝寒盛則爲﹞切痛。﹝而且從下而上。其﹞胸﹝中兩﹞脇逆滿。﹝兼見﹞嘔吐。﹝是陰邪不特自肆於陰部。而陽位亦任其橫行而無忌。所謂腎虛則寒動於中。急以﹞附子粳米湯主之。

此言寒气之自下而上僭。中上之陽必虛。惟恐胃陽隨其嘔吐而脫。故於溫暖胃陽方中。而兼補腎陽也。

附子粳米湯方附子﹝一枚炮﹞半夏粳米﹝各半升﹞甘艸﹝一兩﹞大棗﹝十枚﹞

上五味。以水八升。煮米熟湯成。去滓。溫服一升。日三服。

﹝上用濃朴七物湯。以其發熱。尙有表邪也。今腹﹞痛而﹝不發熱。止是大便﹞

閉者。﹝爲內實气滯之的證也。通則不痛。以﹞濃朴三物湯主之。

此節合下二節。皆言實則可下之證也。重在气滯一邊。

濃朴三物湯方濃朴﹝八兩﹞大黃﹝四兩﹞枳實﹝五枚﹞

上三味。以水一斗二升。先煮二味。取五升。內大黃。煮取三升。溫服一升。以利爲度。

﹝以手按辧其虛實。旣言不復再贅矣。若﹞按之心下滿痛者。﹝𨿽云其結尙髙。與腹中滿痛不同。而旣已拒按若此。﹞此爲﹝有形之﹞實﹝邪﹞也。﹝實則﹞當下之。宜大柴胡湯。

此亦言實則可下之證。但以邪在心下。故以大柴胡湯爲的方。可見古人用方。斟酌盡善。不差一黍。

大柴胡湯方柴胡﹝半斤﹞黃芩芍藥﹝各三兩﹞半夏﹝半升﹞枳實﹝四枚﹞大黃﹝二兩﹞大棗﹝十二枚﹞生薑﹝五兩﹞

上八味。以水一斗二升。煮取六升。去滓再煎。溫服一升。日三服。

﹝前言腹滿時減。當與溫藥矣。若﹞腹﹝常﹞滿﹝而﹞不減。﹝當責其實。時﹞減﹝者當防其虛。故曰﹞不足言。﹝卽無餘議之辭。然滿而不減者。﹞當下之。宜大承气湯。

此言滿在腹部。與在心下者不同。故用大承气湯以急攻之。此三方均是下藥。當分別於幾微而用之。

大承气湯方﹝見痙病﹞

﹝至若寒痛而救治。另有方法。﹞心胸中﹝本陽气用事。今有﹞大寒﹝與正气相阻而爲﹞痛。﹝寒气上逆則爲﹞嘔。﹝胃陽爲寒所痺。則﹞不能飲食。﹝且陰寒據於﹞

腹中﹝而作﹞滿。﹝寒气﹞上衝﹝於﹞皮﹝膚而突﹞起出見﹝之形。似﹞有頭足。上下﹝俱﹞痛。而﹝手﹞不可觸近者。﹝此虛而有實像也。以﹞大建中湯主之。

此言心胃受寒。引動下焦之陰气上逆而痛甚也。方中姜參飴糖。創建中气。而椒性下行者。溫起下焦之陽。以勝上彌之陰也。

大建中湯方蜀椒﹝二合炒去汗﹞漧薑﹝四兩﹞人參﹝一兩﹞

上三味。以水四升。煮取二升。去滓。內膠飴一升。微火煎。取二升。分溫再服。

如一炊頃。可飲粥二升。後更服。當一日食糜粥。溫覆之。

﹝虛寒則溫補之。實熱則寒下之。固也。然有陰寒成聚之證。治之者當知法外有法。

﹞脇下偏痛發熱。﹝若脈數大。熱邪實也。今按﹞其脈緊弦。此﹝陰﹞寒﹝成聚﹞也。

﹝𨿽有發熱。亦是陽气挾郁所致。若非溫藥。不能已其寒。若非下藥。不能去其結。所﹞

以﹝當以﹞溫藥下之。宜大黃附子湯。

此承上節而言陰寒中不無實證。溫藥中可雜以下藥也。

大黃附子湯方大黃﹝三兩﹞附子﹝三兩﹞細辛﹝二兩﹞

上三味。以水五升。煮取二升。分溫三服。若彊人。煮取二升半。分溫三服。服後如人行四五里。進一服。寒气厥逆。赤丸主之。

此言厥逆。而未言腹滿痛者。從所急而救治也。

徐忠可云﹑四肢乃陽气所起。寒气格之。故陽气不順接而厥。陰气沖滿而逆。故以烏頭細辛伐內寒。苓半以下其逆上之痰气。眞朱爲色者。寒則气浮。故重以鎭之。且以護其心也。眞朱。卽朱砂也。

沈自南云﹑本經凡病僅言風寒。不言暑濕燥火。何也。蓋以寒濕燥屬陰同類。以濕燥統於寒下。風暑火屬陽同類。以火暑統於風下。所以僅舉風寒二大法門。不言燥濕火暑之繁也。

赤丸方烏頭﹝二兩炮﹞茯苓﹝四兩﹞細辛﹝一兩﹞半夏﹝四兩﹞

上四味。末之。內眞朱爲色。煉蜜爲丸。如麻子大。先食飲酒下三丸。日再。夜一服。不知。稍增。以知爲度。

﹝寒結腹中。因病又疊聚如山。犯寒卽發。謂之寒疝。

其初亦止﹞腹滿﹝而﹞脈﹝獨﹞弦而緊。﹝弦緊。皆陰也。但弦之陰。從內生。緊之陰。

從外得。﹞弦則衛气不行。卽惡寒。﹝陰出而痺其外之陽也。﹞緊則不欲食。﹝陰入而痺其胃之陽也。衛陽與胃陽並衰。而內寒與外寒交盛。由是陰反無畏而上衝。陽反不治而下伏。謂爲﹞邪正相搏。卽爲寒疝。寒疝繞臍痛。若發﹝作之時。是陰寒內動。

或則迫其汗而外出。或﹞則﹝迫其﹞白津﹝而下﹞出。﹝出則爲陰陽離脫也。故﹞手足厥冷。﹝並見﹞其脈沈緊者。﹝沈爲裏。緊爲寒。陰寒聚結。急宜以辛甘辛溫之品。散結以救陽。﹞大烏頭煎主之。

此言寒疝之總證總脈。而出其救治也。

大烏頭煎烏頭﹝大者五枚熬去皮不必咀﹞

上以水三升。煮取一升。去滓。內蜜二升。煎令水气盡。取二升。彊人服七合。弱人服五合。不瘥。明日更服。不可一日更服。

﹝然大烏頭煎祛寒則有餘。而補血則不足也。若﹞寒疝﹝之爲寒多而血虛者。其﹞

腹中痛。及脇痛裏急者。﹝以血虛則脈不榮。寒多則脈結急故也。以﹞當歸生薑羊肉湯主之。

此治寒多而血虛者之法。養正爲本。散寒爲次。治寒疝之和劑也。

當歸生薑羊肉湯方當歸﹝三兩﹞生薑﹝五兩﹞羊肉﹝一斤﹞

上三味。以水八升。煮取三升。溫服七合。日三服。若寒多。加生薑成一斤。痛多而嘔者。加橘皮二兩。白術一兩。加生薑者。亦加水五升。煮取三升二合服之。

寒疝﹝有裏外俱病之證。其﹞腹中痛。逆冷。﹝陽絕於裏也。﹞手足不仁。若身疼痛。﹝陽痺於外也。醫者或攻其外。或攻其內。邪气牽制不服。所以﹞灸刺諸藥﹝皆﹞

不能治。﹝裏外交迫。孰可﹞抵當﹝惟有﹞烏頭桂枝湯﹝之兩顧。可以﹞主之。

此言寒疝之表裏兼劇。而出其並治之方也。

烏頭桂枝湯方烏頭﹝五枚﹞

上一味。以蜜二升。煎減半。去滓。以桂枝湯五合解之。合得一升﹝解之者。溶化也。合得一升。以烏頭所煎之蜜五合。加桂枝湯五合。合得一升也。﹞後。初服五合。不知。卽服三合。又不知。復加至五合。其知者。﹝知。效也。﹞如醉狀。﹝寒方解也。﹞得吐者。﹝內寒已伸也。﹞爲中病。

﹝由此觀之。寒疝之證。不外於寒。而寒中之虛實。固所當辧。寒疝之脈。不外弦緊。而弦緊之互見。更不可不知。寒疝病。按﹞其脈數﹝爲寒疝之變脈。﹞

而﹝數中仍不離於本脈之﹞緊乃弦。﹝緊脈之狀易明。而弦脈﹞狀如弓弦。按之不移。

﹝此寒疝之本脈。不以數而掩其眞面目也。若﹞脈數弦者﹝數𨿽陽脈。而見之於弦中。

是陰在陽中﹞當下其寒。﹝若﹞脈緊大而遲者。必心下堅。﹝遲爲在髒。病應心下奚疑。

而堅爲陰象。與大爲陽脈而相反。其義何居。而不知﹞脈大﹝爲陽。﹞而﹝與﹞緊﹝脈並見。卽爲陰所竊附於此﹞者。﹝因以斷之曰。﹞陽中有陰。可下之。

此言脈緊爲寒疝主脈。又有數而弦。大而緊。俱是陽中有陰。是寒疝之脈之變。其云當下其寒。想卽大黃附子湯也。

尢在涇云﹑脈數爲陽。緊弦爲陰。陰陽參見。是寒熱交至。然就寒疝言。則數反從弦。

故其數爲陰凝於陽之數。非陽气生熱之數矣。如就風瘧言。則弦反從數。故其弦爲風從熱發之弦。而非陰气生寒之弦者。與此適相發明也。故曰脈數弦者。當下其寒。緊而遲。大而緊亦然。大𨿽陽脈。不得爲熱。正以形其陰之實也。故曰陽中有陰。可下之。

附方外臺烏頭湯治寒疝腹中絞痛。賊風入攻。五臟拘急。不得轉側。發作有時。

令人陰縮。手足厥逆。﹝卽大烏頭煎﹞

外臺柴胡桂枝湯治心腹卒中痛者。

柴胡﹝四兩﹞黃芩人參芍藥桂枝﹝各一兩半﹞生薑﹝三兩﹞甘艸﹝三兩﹞半夏﹝二合半﹞大棗﹝十二枚﹞

上九味。以水六升。煮取三升。溫服一升。日三服。

此證由風邪乘侮脾胃者多。然風气通於肝。此方提肝木之气。驅邪外出。而補中消痰化熱。宣通營衛次之。沈自南謂加減治胃脘痛如神。

外臺走馬湯治中惡。心痛腹脹。大便不通。

巴豆﹝一枚去皮心熬﹞杏仁﹝二枚﹞

上二味。以綿纏槌令碎。熱湯二合。撚取白汁飲之。當下。老小量之。通治飛屍鬼擊病。

沈自南云﹑中惡之證。俗謂絞腸烏痧。卽臭穢惡毒之气。直從口鼻入於心胸。腸胃臟腑壅塞。正气不行。故心痛腹脹。大便不通。是爲實證。似非六淫侵入。而有表裏虛實淸濁之分。故用巴豆極熱大毒峻猛之劑。急攻其邪。佐杏仁以利肺與大腸之气。使邪從便出。一掃盡除。則病得愈。若緩須臾。正气不通。營衛陰陽機息則死。是取通則不痛之義也。

問曰。人病﹝則食自少。若以食少而誤認爲宿食。往往以楂曲枳朴消導之藥。虛其中气。以致外邪乘虛入裏者。不可勝計。然而果﹞有宿食。何以別之。師曰。﹝宿食脈似當於關部見其沈滑。而患之頗久。則不然。其穀气積而壅盛。則﹞寸口脈浮而大。﹝飲食不節。則陰受之。陰受之則血先傷。故﹞按之﹝不滑而﹞反澀。﹝且中气阻滯﹐而水谷之精。不能下逮。其﹞尺中亦微而澀。故﹝於微澀中﹞知﹝其所以受傷者。由於﹞有宿食。

﹝以﹞大承气湯主之。脈數而滑者。﹝有餘之象。爲穀气之﹞實也。此﹝脈斷其﹞

有宿食。﹝所可疑者。上言微澀爲宿食。玆何以又言數滑爲宿食乎。而不知因宿食而受傷。

則爲微澀。若宿食之本脈。則爲數滑。新舊𨿽殊。病源則一。﹞下之﹝則﹞愈。﹝宜大承气湯。久利而不欲食者。是脾傷不能食也。若﹞下利﹝之初。卽﹞不欲食者。

此有宿食。﹝所謂傷食則惡食是也。﹞當下之。宜大承气湯。

此三節。言宿食可下之證。

參各家說。脾胃者。所以化水谷而行津气。不可或止者也。谷止則化絕。气止則機息。化絕機息。人事不其頓乎。故必大承气速去其停谷。谷去則气行。气行則化續而生以全矣。若徒用平胃散及穀芽麥芽山楂神曲之類。消導克化。則宿食未得出路。而生气積日消磨。豈徒無益。而又害之。醫者當知所返矣。

大承气湯方﹝見痙病﹞

﹝胃有三脘。宿食在上脘者。膈間痛而吐。此可吐而不可下也。在中脘者心中痛而吐。或痛而不吐。此可吐而亦可下也。在下脘者。臍上痛而不吐。此不可吐而可下也。今﹞宿食在上脘。當吐之。宜瓜蒂散。

此言宿食可吐之證也。

瓜蒂散方瓜蒂﹝一分熬黃﹞赤小豆﹝三分煮﹞

上二味。杵爲散。以香豉七合煮取汁。和散一錢匕。溫服之。不吐者。少加之。以快吐爲度而止。

﹝總之。治病以脈爲憑。上言浮大反澀微滑數滑。皆於活潑潑中。以意會之。不可以言傳之也。而於緊脈中定其宿食。此旨則微而尢微。﹞脈緊如轉索無常者。宿食也。

按脈緊爲外感之定脈。而所異者。在無常二字。言忽而緊。忽而不緊也。

脈緊頭痛﹝如﹞風寒。腹中有宿食不化也。

按脈緊頭痛風寒。言脈緊頭痛。與風寒證無異。但風寒證有惡風惡寒彊項脈浮等證兼見。而此則但覺頭痛也。此以緊脈論宿食。是診脈之最元妙而難言也。尢注得旨。

尢在涇云﹑脈緊如轉索無常者。緊中兼有滑象。不似風寒外感之緊。爲緊而帶弦也。

故寒气所束者。緊而不移。食气所發者。乍緊乍滑。如以指轉索之狀。故曰無常。脈緊頭痛風寒者。非旣有宿食。而又感風寒也。謂宿食不化。郁滯之气。上爲頭痛。有如風寒之狀。而實爲食積類傷寒也。仲景恐人誤以爲外感而發其汗。故舉以示人曰。腹中有宿食不化。意亦遠矣。

卷四

五臟風寒積聚病脈證並治第十一

肺﹝爲主气之髒。其﹞中風者。﹝气不布津而﹞口燥﹝气不下行﹞而喘。﹝气傷不支。

而﹞身﹝如坐舟車之上。而轉﹞運﹝气傷乏力。﹞而﹝身﹞重。﹝气傷則淸陽不升而頭﹞冒﹝气傷則水道不行﹞而腫脹。﹝五液在肺爲涕。﹞肺中寒。﹝則寒气閉於肺竅。而蓄藏之郁熱。則反從口中﹞吐﹝出﹞濁涕。肺﹝將﹞死。﹝而脈見眞﹞髒浮之虛。按之弱如蔥葉。下無根者。﹝爲天水不交。故﹞死。

此篇於內經不同。所以補內經之未及也。

此節言肺中風寒證脈也。

徐忠可云﹑按以上證。皆言肺本受病。則所傷在气。而凡身之藉气以爲常者。作諸變證如此。乃詳肺中風寒之內象也。若內經所云。肺風之狀。多汗惡風。時咳。晝瘥暮甚。診在眉上。其色白。此言肺感表邪之外像。

肝﹝爲風木之髒。若﹞中風者。﹝以風從風動而上行。則﹞頭目。﹝肝脈布脇肋。

風勝而脈急。則﹞兩脇痛。﹝而﹞行常傴。﹝內經云。肝苦急。食甘以緩之。此木勝而土負。乃求助於其味。故﹞令人嗜甘。肝中寒者。﹝大筋拘急。故﹞兩臂不舉。﹝肝脈循喉嚨之後。肝寒而逼熱於上。則﹞舌本燥。﹝膽主善太息。肝病則膽郁。郁則﹞善太息。﹝肝脈上行者。挾胃貫膈。寒則﹞胸中痛。﹝痛甚則﹞不得轉側。﹝挾胃。則胃受木克。故得﹞食則吐﹝貫膈。則心母臨子﹞而﹝爲﹞汗﹝自﹞出也。肝﹝將﹞死。

﹝而脈見眞﹞髒浮之弱。按之如索﹝弦緊俱見。去而﹞不來。或﹝失陰陽往復之道。無胃气也。或出入勉彊。有委而不前。屈曲難伸之狀。脈形﹞曲如蛇行者。﹝主﹞死。

此言肝中風寒證脈也。

徐忠可云﹑以上言風寒所感。肝之陰受傷。則木气不能敷榮。而凡身之藉陰以爲養者。

作諸變證如此。乃詳肝中風寒之內象也。如內經所云。肝中於風。多汗惡風。善悲。

色蒼。嗌漧善怒時憎女子。診在目下。其色靑。此言肝受表邪之外像也。

﹝肝主疏泄。气血滯而不行。如物之粘著。爲病名曰﹞肝著。其人常欲﹝以手﹞

蹈其胸上。﹝藉按摩以通其气也。蓋血气之郁滯。遇熱略散。苟至大苦時。則病气發而爲熱。又非飲熱所能勝矣。故必﹞先﹝於﹞未苦時。但欲﹝求其散而思﹞飲熱。﹝由此病證而得其病情以爲據。以﹞旋復花湯主之。

此另言肝著之證治也。但胸者。肺之位也。肝病而气注於肺。所謂橫也。﹝縱橫二字詳傷寒論﹞

徐忠可云﹑前風寒皆不立方。此獨立方。蓋肝著爲風寒所漸。獨異之病。非中風家正病故也。

旋復花湯方旋復花﹝三兩卽金沸艸﹞蔥﹝十四莖﹞新絳﹝少許﹞

上三味。以水三升。煮取一升。頓服。

心﹝爲火髒。乃君主之官。若﹞中風者。﹝風爲陽邪。並之則﹞翕翕﹝然風火並齊而﹞發熱。﹝君主病。而百骸皆廢。則﹞不能起。﹝火亂於中。則﹞心中﹝嘈而﹞饑。﹝熱格於上。則﹞食卽嘔吐。心中寒者。﹝寒爲陰邪。外束之則火內聚。﹞其人苦病心﹝中懊無柰。似痛非痛。其麻辣﹞如啖蒜狀。劇者心痛徹背。背痛徹心。譬如虫﹝之往來交﹞注。其脈浮者。﹝寒有外出之機。彊用吐法則不可。若得機欲向愈而﹞自吐﹝病﹞乃愈。心傷者。﹝不關於風寒。而气血不足。爲內傷也。﹞其人﹝一有﹞勞倦。卽頭面赤而下重。﹝蓋以血虛者。其陽易浮。上盛者。下必無气也。血虛不能養心。則﹞心中痛。﹝火亢﹞而﹝成未濟。則﹞自煩發熱。﹝心虛於上。以致腎動於下。則﹞當臍跳。

﹝子盜母气。﹞其脈﹝則﹞弦。此爲心臟傷所致也。心﹝將﹞死。﹝而脈見眞﹞髒浮之實如麻豆。按之益躁疾者。﹝爲陰气已絕。主﹞死。

此言心中風寒之證脈也。又心傷者。風寒外之本病也。以心爲十二官之主。故特鄭重言之也。

徐忠可云﹑生萬物者火。殺萬物者亦火。火之體在熱。而火之用在溫。故鼎烹則頤養。燎原則焦枯。以上證。乃正爲邪使。而心火失陽和之用。凡身之藉陽以暖者。其變證如此。乃詳心中風之內象也。若內經云﹑心中於風。多汗惡風。焦絕善怒嚇。病甚則言不可快。診在口。其色黑。千金曰﹑診在唇。其色赤。此言心中風之外像也。

﹝至於心傷證。前言猶未盡也。請再申其義。人病如﹞邪﹝所憑。而爲悲﹞哭﹝致﹞使魂魄不安者。﹝𨿽有六气七情痰火之異。而其源則爲﹞血气少也。﹝然﹞血气﹝之所以﹞少者。屬於心。﹝血從气生。言气卽可以該血。﹞心气虛者。其人則畏。合目欲眠。

夢遠行。而精神離散。魂魄妄行。﹝心主失其統禦之權。爲顯爲狂。勢所必至者。然顚狂亦有陰陽之分。﹞陰气衰者爲顚。陽气衰者爲狂。﹝其與經文重陰者顚。重陽者狂之旨。似若未合。然彼以寒熱分陰陽。此以气血分陰陽。後之覽者。當會通於言外。﹞

此承上節心傷而申其說也。

脾中風。﹝則周身﹞翕翕發熱。形如醉人﹝面紅四肢俱軟。﹞腹中﹝因風動火而﹞

煩﹝本气濕生而﹞重﹝上下眼胞屬脾胃。而名﹞皮目﹝風入而主動。則見﹞。﹝脾居肺腎之中界。一病則懶於承上接下。天水不交﹞而短气。脾﹝將﹞死。﹝而脈見眞﹞髒浮之大堅。﹝全失柔和之胃气。﹞按之如覆杯。﹝覆杯何狀。卽空而無有之﹞潔潔狀﹝且燥疾不寧。﹞如搖者。﹝主﹞死。

此言脾中風之證脈也。

按﹑宋本臣億等。五臟各有中風中寒。今脾止載中風。腎中風中寒俱不載。古人簡亂極多。去古旣遠。無文可以補綴也。﹝沈自南云。脾中寒。予擬傷寒論中太陰自利不渴而補之。腎中風。予擬少陰黃連阿膠湯證補之。腎中寒。予擬通脈四逆湯證補之。不識以爲何如。﹞

徐忠可云﹑金匱缺脾中寒。然不過如自利腹痛。腹脹不食。可類推也。若以上脾中風諸證。則凡形體之待中土以收沖和之益者。其變證如此。乃詳脾中風之內象也。若內經云。脾中風狀。多汗惡風。身體怠惰。四肢不欲動。色薄微黃。不嗜食。診在鼻上。

其色黃。此言脾中風之外像也。

﹝今試診之趺陽。﹞趺陽﹝爲胃脈。今﹞脈浮而澀。浮則﹝爲﹞胃气彊。澀則﹝爲脾陰虛。脾陰虛。不能爲胃上輸精气。水獨下行。故﹞小便數。浮澀相搏。大便則堅。

其﹝病因﹞脾﹝虛﹞爲﹝胃所管﹞約。﹝以﹞麻仁丸主之。

此言脾約之證治也。

麻仁丸方麻仁﹝一升﹞芍藥﹝半斤﹞大黃﹝去皮一斤﹞枳實﹝半斤﹞濃朴﹝一尺去皮﹞杏仁﹝一升去皮尖熬別作脂﹞

上六味。末之。煉蜜和丸桐子大。飲服十丸。日三服。漸加。以知爲度。

﹝腎受冷濕。著而不去。名爲腎著。﹞腎著之病。其人身體﹝因濕而見﹞重。腰中﹝因寒而畏﹞冷。如坐水中。﹝著處﹞形﹝微腫﹞如水﹝腫之﹞狀。﹝但濕邪能阻止津而口渴。今﹞反不渴。﹝知其上之無熱。﹞小便自利。﹝知其下之陽衰。﹞飲食如故。﹝知其﹞病﹝不關中焦。而﹞屬下焦。﹝然腎不勞則不虛。推其致病之由。由於﹞身勞汗出。

衣裏冷濕。久久得﹝而傷﹞之。﹝其證自﹞腰以下冷痛。﹝至﹞腹﹝皆﹞重如帶五千錢。

﹝以﹞甘姜苓術湯主之。

此言腎著之病由於冷濕。不在腎之中髒。而在腎之外腑。以辛溫甘淡之藥治之也。

徐忠可云﹑腎臟風寒皆缺。然觀千金三黃湯。用獨活細辛治中風及腎者。而敍病狀曰。煩熱心亂惡寒。終日不欲飲食。又敍腎中風曰。踞坐腰痛。則知金匱所缺腎風內動之證。相去不遠。至寒中腎。卽是少陰標陰之寒證。當不越厥逆下利欲吐不吐諸條。若內經云。腎中風狀。多汗惡風。面龐然如腫。脊痛不能正立。其色。隱曲不利。診在肌上。其色黑。蓋言風自表入。傷少陰經气。乃腎中風之外像也。

甘艸漧薑茯苓白術湯方﹝一名腎著湯﹞

甘艸白術﹝各二兩﹞漧薑茯苓﹝各四兩﹞

右四味。以水五升。煮取三升。分溫三服。腰中卽溫。

腎﹝將﹞死。﹝而脈見眞﹞髒浮之堅。﹝則不沈而外散。陽已離於陰位。﹞按之亂如轉丸。﹝是變石之體。而爲燥動。眞陽將搏躍而出。﹞益下入尺中者。﹝應伏而反動。

反其封蟄之常。主﹞死。

此言腎臟之死脈也。

問曰。三焦﹝之气虛﹞竭﹝而不各歸其﹞部。﹝固也。但噫爲脾病。今云﹞上焦竭。

善噫。何謂也。師曰。﹝中气實統乎三焦。﹞上焦受中焦气﹝中焦﹞未和。不能消穀。

﹝穀气郁而不宣。﹞故能噫耳。﹝且中焦不和。而﹞下焦﹝亦因而虛﹞竭。卽﹝見前則﹞遺溺﹝後則﹞失便。﹝蓋下焦聽命於中焦。﹞其﹝中焦之﹞气不和。﹝下焦無以受中之蔭。則腎气日虛。經云。北方黑色。開竅於二陰。腎虛則前後﹞不能自禁制。﹝此下焦𨿽病。卻﹞不須治。﹝止以補脾健胃。治其中焦。﹞久則﹝自﹞愈。

此言三焦虛竭。統以中焦爲主治也。

師曰。熱在上焦者。﹝心肺受之。心火盛。肺金愈傷。﹞因咳爲肺痿。熱在中焦者。

﹝脾胃受之。胃熱必實而硬。脾熱必燥而。因熱而結。﹞則爲堅。熱在下焦者。﹝以下焦爲肝腎膀胱大小腸所居之處。或肝腎熱盛。﹞則尿血。﹝或膀胱熱盛。﹞亦令淋不通。﹝至若﹞大腸有寒者多溏。﹝卽下利溏瀉也。﹞有熱者便腸垢。﹝卽下利膿血也。﹞小腸有寒者。其人下重便血。﹝卽陰結便血也。﹞有熱者﹝流蓄肛門。﹞必﹝病﹞

痔。

此又分晰三焦各病也。

問曰。病有積有聚。有气。何謂也。師曰。積者。髒病也。﹝始﹞終不移。聚者。

腑病也。發作有時。展轉痛移爲可治。

气者。﹝食气也。食積太陰。惇阜之气。抑遏肝气。故﹞脇下痛。﹝以手﹞按﹝摩﹞之。則﹝食化气行而﹞愈。﹝若飲食稍一不節。則﹞復發﹝名﹞爲气。

此言腹中痛病大槪有三也。

徐忠可云﹑此積非瘕之類。亦未必有形停積。天下之物。皆從無中生有。乃气從陰結。陰則粘著也。觀下文云積在喉中。則結陰可知。不然。則喉中豈能容有形之物耶。

﹝積病堅久難治。必詳之於脈。﹞諸﹝凡气血痰食等﹞積大法。脈來﹝沈﹞細而附骨者。

﹝此﹞乃﹝爲﹞積也。﹝所以然者。以積而不移之處。其气血營衛。不復上行而外達。

則其脈亦沈。而作是象。玆試舉其脈出之所以。決其受病之處。若此脈出﹞寸口。積在胸中。微出寸口。積在喉中。﹝出﹞關上。積在臍旁。上關上。積在心下。微下關。積在少腹。尺中。積在气沖。脈出左。積在左。脈出右。積在右。﹝若沈細不起之﹞脈兩﹝手俱﹞出。﹝是中央有積。其气不能分左右也。可斷之曰。﹞積在中央。﹝凡此者。﹞各以其部處之。

此言積脈分上下左右而定之也。

卷五

痰飲咳嗽病脈證治第十二

問曰。夫飲有四。何謂也。師曰。有痰飲。有懸飲。有溢飲。有支飲。

此分別四飲之名目也。今人於四飲外。加畱飲伏飲。而不知四飲証之病因。多起於水畱而不行。甚者伏而不出。亦何必另立病名乎。

問曰。四飲何以爲異。師曰。其人素盛。今瘦。﹝其精津化爲痰飲。不復外充形體。

而第覺﹞水走腸間。﹝水順流。則無聲。有所滯礙。則﹞瀝瀝有聲。謂之痰飲。﹝卽稠痰稀飲而俱見也。﹞飲後水流在脇下。﹝不上不下。懸結不散。﹞咳唾引痛。謂之懸飲。

﹝懸。卽懸掛之義也。﹞飲水流行。歸於四肢。當汗出而不汗出。﹝流壅經表。﹞身體疼重。謂之溢飲。﹝溢。卽流溢之義也。﹞咳逆倚息不得臥。﹝肺气壅而不行。﹞其形如腫。謂之支飲。﹝如水之有派。木之有枝。附近於髒。而不正中也。﹞

此分別四飲之病證也。

﹝前言四飲。或膈間。或腸間。或脇下。或肢體。或胸中。皆不能盡飲之爲病也。

凡五臟有偏虛之處。則飲乘之。可以歷指其所在﹞水﹝飲﹞在心。心下﹝悸動有力。狀如﹞堅築。﹝火爲水制。而气不伸。則﹞短气。惡水不欲飲。水﹝飲﹞在肺。吐涎沫。﹝吐過多。則渴﹞欲飲水。水﹝飲﹞

在脾。﹝中气傷。則﹞少气﹝濕气盛。則﹞身重。水﹝飲﹞在肝。﹝肝脈布脇肋。則﹞

脇下支滿。﹝嚏出於肺。而肝脈上注肺。故﹞嚏而﹝牽引作﹞痛。水﹝飲﹞在腎。﹝水盛而淩心。起於臍下。跳動甚。則爲﹞心下悸。

此承上四飲而推及五臟。而其義始備也。言髒而不及腑。以腑爲陽。在腑則行矣。

與水气篇不同。

﹝然以五臟言之。則爲在。以病因言之。則爲畱。﹞夫心下有畱飲。﹝背爲胸之府。水畱心下。溢於胸中。而偏著於背。﹞其人背寒。冷如掌大。﹝飲畱之處。陽气所不入也。

﹞畱飲者。脇下痛引缺盆。﹝以飲畱於肝。而應於肺也。﹞咳嗽則輒已。﹝以飲被气擊。而欲移也。﹞胸中有畱飲。其人﹝飲盛者。气不伸。則﹞短气﹝飲結者。津液不輸﹞而﹝口﹞渴。四肢歷節痛。﹝以痰飲橫流於肢節也。然不與歷節黃汗同者。

以其﹞脈沈者﹝責其﹞有畱飲。

此言飲之畱而不去之爲病也。

魏念庭云﹑背爲太陽。在易爲艮止之象。一身皆動。背獨常靜。靜處陰邪常客之。所以陰寒自外入。多中於背。陰寒自內生。亦多踞於背也。

﹝飲畱而不去。謂之畱飲。伏而難攻。謂之伏飲﹞膈上﹝伏飲之﹞病。﹝時見﹞痰滿喘咳﹝病根已伏其中。一值外邪暴中。其內飲與外邪相援。一時﹞吐﹝露迅﹞發。則﹝以外邪之爲﹞寒熱背痛腰疼。﹝激出內飲之痰滿喘咳大作。以致﹞目泣自出。其人振振身﹝諸﹞劇。﹝因以斷之曰。﹞必有伏飲。

此言飲之伏而驟發也。俗謂哮喘。卽是此證。當表裏並治。如小靑龍湯。及木防己湯去石膏加芒硝茯苓爲主治。余著有公餘醫錄。﹝實時方歌括。及時方妙用。﹞及醫學實在易。二書中論之頗詳。玆不再贅。

﹝飲病當求其所因。不必盡由於飲水。而卽飲水可以例其餘也。謂﹞夫病患飲水多。

﹝水停胸膈。﹞必暴喘滿。﹝此其易見而易知也。推而言之。﹞凡食少﹝則脾虛不能制水。﹞飲多。﹝則水邪又因而增益。﹞水停心下。甚者﹝助腎淩心。﹞則﹝爲﹞悸。微者﹝妨礙气道。而﹞短气。﹝若﹞脈雙﹝手俱﹞弦者。寒﹝气周體﹞也。皆﹝因﹞大下後﹝傷中气而﹞善虛。﹝若﹞脈偏﹝於一手。見﹞弦者。飲﹝气偏注﹞也。﹝醫者求其病因。當於虛寒二字加意焉可。﹞

﹝此言飲病之因。指其大略。以爲一隅之舉也。﹞

﹝上言脈弦。弦爲陰象。陰則爲寒。弦則爲減。減則爲虛。不易之理也。然有不可以弦槪之者。自當分別。﹞肺飲﹝則脈﹞不弦。但苦喘短气。支飲﹝上附於肺。卽同肺飲。故﹞亦喘而不能臥。加短气。其脈﹝亦﹞平﹝而不弦﹞也。﹝余求其所以然之故。蓋以弦者。借木之象也。肺屬金而克木。故肺之自病不弦。肺之初病亦不弦。病勢之未甚則然也。二者自當別論。﹞

此言飲脈之不弦者。大抵飲之未甚也。舉此二者。跌出下節溫藥之正治。此作撇筆看。不然與後第十四條矛盾。

﹝請言其治法。﹞病痰飲者。﹝偏寒偏熱。皆未中綮。﹞當以溫藥和之。﹝此不煩之要語也。上節言病痰飲。猶未言痰飲之見出何證也。緣其﹞心下有痰飲。﹝陰邪冒於陽位。陽虛不運。則﹞胸脇支滿。﹝陰气上干。則﹞目眩。﹝此痰飲病之的證也。上第言以溫藥和之。猶未言溫藥之當用何方也。溫能化气。甘能健脾。燥能勝濕。淡能利水。以﹞苓桂術甘湯主之。﹝此痰飲病之的方也。﹞

此爲痰飲病而出其方也。

苓桂術甘湯方茯苓桂枝白術﹝各三兩﹞甘艸﹝二兩﹞

上四味。以水六升。煮取三升。分溫三服。小便則利。

﹝和以溫藥。不獨治痰飲然也。卽微飲亦然。微者不顯之謂也。飲而曰微。非气非水。

如陰霾四布。阻塞升降之路。則爲短气。謂﹞夫短气﹝之由。皆由於﹞有微飲。﹝法﹞當從小便﹝而﹞去之。﹝蓋以膀胱爲水腑。太陽之气通於天。以﹞苓桂術甘湯主之。

﹝令膀胱气化。則天髙日晶。陰霾自散。而升降之气順矣。若﹞腎气丸﹝是從腑而求之髒。

二方相爲表裏。故﹞亦主之。

此爲短气有微飲。而出利小便二方也。諭氏謂微飲阻礙呼吸而短气。當辧之幾微。

若呼之气短。是心肺之陽有礙。宜苓桂術甘湯通其陽。陽气通則膀胱之竅利矣。若吸之气短。是肝腎之陰有礙。宜腎气丸通其陰。陰通則小便之關開矣。兩方並重。與金匱原文意未甚深透。於此說不可不姑存之。爲中人以下說法。

苓桂術甘湯方﹝見上﹞

腎气丸方﹝見婦人雜病﹞

病者脈伏。﹝可知其有畱飲矣。﹞其人欲自利。利﹝後。則所畱之飲。從利而減。一時﹞反﹝見爽﹞快。﹝然﹞𨿽利。﹝而病根未除。﹞心下續﹝卽﹞堅滿。﹝是去者自去。

續者自續。﹞此爲畱飲欲去﹝而不能盡去﹞故也。﹝治者。宜乘其欲去之勢而導之。以﹞

甘遂半夏湯主之。

此言畱飲有欲去之勢。因出其乘勢利導之方也。

甘遂半夏湯方甘遂﹝大者三枚﹞半夏﹝十二枚以水一升煮取半升去渣。﹞芍藥﹝五枚﹞

甘艸﹝如指大一枚炙﹞

上四味。以水二升。煮取半升。去渣。以蜜半升。和藥汁煎取八合。頓服之。

脈浮﹝本中虛也。浮中﹞而﹝見﹞細滑。﹝則爲﹞傷飲。﹝謂飲水過多所傷。

乃客飲而非內飲也。弦爲陰主寒。數爲陽主熱。前寒疝篇言數弦者。當下其寒。正可觸類而旁通。今按其﹞脈﹝則﹞弦數。﹝察其證﹞有寒飲。﹝是脈與脈相左。脈與證又相左。相左者勢必相持。至﹞冬﹝之大寒﹞夏﹝之大熱。偏寒偏熱之藥。不能兩全。故爲﹞

難治。脈沈而弦者。﹝沈主裏而弦主飲。其爲﹞懸飲內痛。﹝無疑。﹞病懸飲者。十棗湯主之。

此一節分三小節。首節言傷於客飲。以跌起內飲。次節以數弦跌起沈弦。蓋懸飲原爲驟得之證。若不用此猛劑。而喘急腫脹諸證隨作。恐滋蔓難圖也。三因方以三味爲末。

棗肉和丸。名十棗丸。頗善變通。

十棗湯方芫花﹝熬﹞甘遂大戟﹝各等分﹞

上三味。搗篩。以水一升五合。先煮肥大棗十枚。取八合。去滓。納藥末。彊人服一錢匕。羸人服半錢匕。平旦溫服之。不下者。明日更加半錢匕。得快利後。糜粥自養。

﹝上言飲水流行。歸於四肢。當汗出而不汗出。身體重痛。謂之溢飲。夫四肢。陽也。

水在陰者宜利。在陽者宜汗。凡﹞病溢飲者。當發其汗。﹝然汗亦有寒熱之別。熱者以辛涼發其汗。﹞大靑龍湯主之。﹝寒者以辛溫發其汗。﹞小靑龍湯亦主之。

此言溢飲之治法也。小靑龍湯不專發汗。而利水之功居多。二方平列。用者當知所輕重焉。

大靑龍湯方麻黃﹝六兩﹞桂枝甘艸﹝各二兩﹞生薑﹝三兩﹞杏仁﹝四十个﹞大棗﹝十二枚﹞石膏﹝如雞子大一枚﹞

上七味。以水九升。先煮麻黃減二升。去上沫。內諸藥。煮取三升。去滓。溫服一升。取微似汗。汗多者。溫粉撲之。

小靑龍湯方麻黃﹝去節﹞芍藥漧薑甘艸﹝炙﹞細辛桂枝﹝各三兩﹞五味子半夏﹝各半升﹞

上八味。以水一斗。先煮麻黃減二升。去上沫。內諸藥。煮取三升。去滓。溫服一升。

﹝膈在上。比心下稍髙。﹞膈間﹝有﹞支飲。﹝迫近於肺。故﹞其人喘﹝膈間淸虛。

如天之空。飲气乘之。故其人﹞滿。﹝滿極。則連及﹞心下痞堅。﹝胃之精華在面。陰邪奪其正气。故不榮於﹞面﹝而﹞

色黧黑。其脈﹝因水而﹞沈﹝因寒而﹞緊。得之數十日。醫﹝或疑其在上而﹞吐﹝之。或疑其在下而﹞下之。﹝俱﹞不﹝能﹞愈。﹝宜開三焦水結。通上中下之气。以﹞

木防己湯主之。﹝方用人參。以吐下後水邪因脾﹞虛﹝而結﹞者﹝服之﹞卽愈。﹝若胃中有﹞實者。﹝𨿽愈而﹞三日復發。復與﹝前方。而病﹞不愈者。宜木防己湯去石膏﹝之寒。﹞加茯苓﹝以直輸水道。加﹞芒硝﹝以峻開堅結。作﹞湯主之。

此言支飲重證。而兩出其方也。

男﹝元犀﹞按﹑膈間支飲喘滿者。支飲充滿於膈間。似有可吐之義。然旣曰支飲。則偏旁而不正中。豈一吐所能盡乎。云心下痞堅者。似有可下之義。然心下之旁。爲脾之部。

以病得數十日之久。𨿽成堅滿。而中气已虛。下之恐蹈虛虛之獘。豈常法所可下乎。

故曰醫吐下之不愈也。面色黧黑者。是黑而黯黃。主脾虛胃腸實也。胃腸實則不能敷布精華於上。此面色黧黑之所由來也。脈沈緊者。沈爲病在裏。緊爲寒爲飲。飲邪充滿。

內阻三焦之气。喘滿痞堅之證作矣。主以木防己湯者。以防己紋如車輻。運上焦之气。

使气行而水亦行。石膏色白體重。降天气以下行。天气降則喘滿自平。得桂枝爲助。化气而蒸動水源。使決瀆無壅塞之患。妙在重用人參。補五臟。益中焦。俾輸轉有權。以成其攻堅破結之用。故曰虛者卽愈。實者胃腸成聚。實而有物。故三日復發也。復與不愈者。宜前方去石膏之凝寒。加茯苓以行其水气。芒硝以攻其結聚。斯支飲順流而下出矣。魏氏云﹑後方去石膏加芒硝者。以其旣散復聚。則有堅定之物。畱作包囊。故以堅投堅而不破者。以軟投堅而卽破也。加茯苓者。亦引飲下行之用耳。此解亦超。

木防己湯方木防己桂枝﹝各三兩﹞人參﹝四兩﹞石膏﹝如雞子大二枚一本十二枚﹞

上四味。以水六升。煮取二升。分溫再服。

木防己去石膏加茯苓芒硝湯方木防己桂枝﹝各三兩﹞茯苓﹝四兩﹞人參﹝四兩﹞芒硝﹝三合﹞

上五味。以水六升。煮取二升。去滓。內芒硝。再微煎。分溫再服。微利則愈。

心下有支飲。﹝𨿽不正中。而迫近於心。是飲邪上乘淸陽之位。故﹞其人苦冒眩。

澤瀉湯主之。

澤瀉湯方澤瀉﹝五兩﹞白術﹝二兩﹞

上二味。以水二升。煮取一升。分溫再服。

支飲胸滿者。濃朴大黃湯主之。

上節言心下支飲。用補土鎭水法。不使水气淩心。則眩冒自平。此節指支飲在胸。

進一層立論。云胸滿者。胸爲陽位。飲停於下。下焦不通。逆行漸髙。充滿於胸故也。

主以濃朴大黃湯者。是調其气分。開其下口。使上焦之飲順流而下。濃朴性溫味苦。

苦主降。溫主散。枳實形圓味香。香主舒。圓主轉。二味皆气分之藥。能調上焦之气。

使气行而水亦行也。繼以大黃之推蕩。直通地道。領支飲以下行。有何胸滿之足患哉。

此方藥品與小承气同。其分兩主治不同。學人宜潛心體認。方知古人用藥之妙。

濃朴大黃湯方濃朴﹝一尺﹞大黃﹝六兩﹞枳實﹝四枚﹞

上三味。以水五升。煮取二升。分溫再服。

支飲不得息。﹝肺滿而气閉也。閉者宜開。以﹞葶藶大棗瀉肺湯主之。

此爲支飲气閉者而出其方治也。

葶藶大棗瀉肺湯方﹝見肺癰﹞

﹝凡﹞嘔家﹝必傷津液。﹞本﹝應口﹞渴。渴者﹝病從嘔出。﹞爲欲解。今反不渴。

﹝是胃中之客邪可盡。而邊旁之水飲常存。飲气能制燥。﹞心下有支飲故也。﹝以﹞

小半夏湯主之。

此言支飲偏而不中。故不能與吐俱出也。小半夏湯。散結蠲飲。且能降逆。

小半夏湯方半夏﹝一升一本五錢﹞生薑﹝半斤一本四錢﹞

上二味。以水七升。煮取一升半。分溫再服。

﹝中焦以下爲腹。﹞腹滿。﹝責在下焦。何以上焦爲﹞口舌漧燥。此﹝爲﹞腸間有水气。﹝水盡趨於下。則不能復潤於上矣。以﹞己椒藶黃丸主之。﹝前後分攻水結。水結開豁。則腹滿可除。水化津生。則口燥可滋矣。﹞

此下三節。俱言水病。水卽飲也。飲之未聚爲水。水之旣聚爲飲。師又統言之。以補上文所未備。此言腸間有水之治法。

己椒藶黃丸方防己椒目葶藶大黃﹝各一兩﹞

上四味。末之。蜜丸如梧子大。先食飲服一丸。日三服。﹝小服而頻示緩治之意。

﹞稍增。﹝大抵可漸增至五丸及十丸。﹞口中有津液渴者。加芒硝半兩。﹝渴。不應有津液。今津液多而久渴。故知胃有實熱也。加芒硝以下之。所以救胃也。﹞

﹝無物曰嘔。有物曰吐。病患﹞卒﹝然﹞嘔吐。﹝邪從上越。則心下宜空曠無礙。

乃仍然﹞心下痞。﹝是﹞膈間﹝停蓄﹞有水。﹝水阻陽气不升。則﹞眩﹝水淩心主不安。則﹞悸者。﹝宜辛溫以開上焦之痞。淡滲以通決瀆之壅。以﹞小半夏加茯苓湯主之。

此言膈間有水之治法。

小半夏加茯苓湯方半夏﹝一升﹞生薑﹝半斤﹞茯苓﹝四兩﹞

上三味。以水七升。煮取一升五合。分溫再服。

假令瘦人。﹝則不應有水。今乃﹞臍下有悸。﹝是水動於下也。﹞吐涎沫﹝是水逆於中也。﹞而﹝且頭目﹞顚眩。﹝是水犯於上也。形體𨿽瘦。而病實有水。﹞此水﹝之變機﹞也。﹝以﹞五苓散主之。

此言水之犯於上中下之治法。

五苓散方澤瀉﹝一兩六銖﹞豬苓茯苓白術﹝各十八銖﹞桂枝﹝半兩﹞

上五味爲末。白飲服方寸匕。日三服。多服暖水。汗出愈。﹝蓋欲使表裏分消其水。

非挾有表邪而欲兩解之謂。﹞

附方外臺茯苓飲治心胸中有停痰宿水。自吐出水後。心胸間虛气滿。不能食。消痰气。令能食。

茯苓人參白術﹝各三兩﹞枳實﹝二兩﹞橘皮﹝二兩半﹞生薑﹝四兩﹞

上六味。以水六升。煮取一升八合。分溫三服。如人行八九里。進之。

此痰飲善後最穩當之方。

﹝咳嗽癥。表裏寒熱虛實七情勞傷俱致之。最爲虛損大關頭。然泛而求之。條緒紛繁。連編累牘。不能盡也。切而求之。可以不煩言而諭。蓋﹞咳家。其脈弦。爲有水。

十棗湯主之。

此提出咳家之大源頭。治咳之大手法。儼如雲端指示也。後人畏其峻而不敢用。自二陳湯六安煎治嗽散。以及於寧嗽湯八仙長壽丸六八味丸杏仁酪燕窩粥之類。皆姑息養姦。引入虛損之門而死。余願若輩發天良而自問。其亦當知變計矣。

許仁則云﹑飲食咳者。由所飲之物。停滯在胸。水气上衝。肺得此气。便成咳嗽。經久不已。漸成水病。其狀不限四時晝夜。遇諸動嗽物。卽劇。乃至雙眼突出。气如欲斷。汗出。大小便不利。吐痰飲涎沫無限。上气喘急。肩息。每旦眼腫。不得平眠。此卽咳家有水之證也。自著有漧棗三味丸方亦佳。大棗六十枚。葶藶一升。杏仁一升。

合搗作丸。桑白皮飲下七八丸。日再稍稍加之。以大便通利爲度。

按許氏代方。一則膽識不及。一則趨時行道。輕證可以取用。若重證不如三因十棗丸。

猶存古人遺軌。

十棗湯方﹝見上﹞

夫有支飲家。﹝飲气擾亂淸道。動肺則﹞咳﹝動心則﹞煩﹝搏擊陽气則﹞胸中痛者。

﹝已有死道。猶﹞不卒死。﹝延﹞至一百日。或一歲。﹝𨿽虛而元气未竭。醫者不可逡巡畏縮。﹞宜以十棗湯。﹝單刀直入以救之。此不卹名不避怨。自盡其道然也。若未至於一百日及一歲。更不必言矣。﹞

此承上節而言。十棗湯𨿽峻。捨此並無良法也。

諭嘉言云﹑咳嗽必因之痰飲。而五飲之中。獨膈上支飲。最爲咳嗽根底。外邪入而合之。固嗽。卽無外邪。而支飲漬入肺中。自令人咳嗽不已。況支飲久蓄膈上。其下焦之气。逆衝而上者。尢易上下合邪也。以支飲之故。而令外邪可內。下邪可上。不去支飲。

其咳終無寧宇矣。去支飲用十棗湯。不嫌其峻。豈但受病之初。卽病蓄已久。亦不能捨此別求良法。其曰咳家其脈弦爲有水。十棗湯主之。正謂弦急之脈。必以治飲爲急也。

猶易治也。其曰夫有支飲家。咳煩胸中痛。不卒死。至一百日一歲。宜十棗湯。此則可以死而不死者。仍不外是方去其支飲。不幾令人駭且疑乎。凡人胸膈孰無支飲。其害何以若此之大。其去害何必若此之力。蓋膈上爲陽气所治。心肺所居。支飲橫據其中。

動肺則咳。動心則煩。搏擊陽气則痛。逼處其中。榮衛不行。神魄無根據。則卒死耳。至一百日一年而不死。陽气未散。神魄未離可知。惟急去其邪。則可安其正。所以不嫌於峻攻也。掃除陰濁。俾淸明在躬。較悠悠姑待其死。何得何失耶。

久咳數歲。﹝緣支飲積肺而咳。飲久不已。則咳亦久而不已也。﹞其脈弱者。﹝知邪不進。爲﹞可治。實大數者﹝知邪日進。故﹞死。其脈虛者。﹝知正衰邪亦衰也。然邪𨿽衰。而正不能禦之。亦足以上蔽淸陽之气。故﹞必苦冒。﹝蓋以﹞其人本有支飲在胸中故也。﹝十棗湯固爲正法。而病家往往惑於時醫之言而棄之。究竟當知其不易之治法。﹞治屬飲家。

此復申言治咳必先治飲。卽未定十棗湯之方。總不外十棗湯之意。寓蠲飲於補養之中也。

﹝然十棗湯𨿽爲攻飲之良方。但其專主內飲。而不主外寒也。若﹞咳﹝而气﹞逆倚﹝幾而﹞息﹝能俯憑而﹞不得﹝仰﹞臥。﹝咳逆之甚。何以至此。大抵久病多屬水飲。

新病每兼形寒。以﹞小靑龍湯主之。﹝內飲外寒。兼驅爲得。﹞

此節之上。以水飲爲主。而出十棗湯一方。此節之下。以內飲外寒爲主。而出小靑龍湯一方。後從靑龍而加減之。爲咳證立兩大法門。

小靑龍湯方﹝見上﹞

靑龍湯﹝溫散。惟有餘之人宜之。若誤施於下虛之人。其湯﹞下﹝咽﹞已。﹝卽動其沖气。衝脈起於下焦。挾腎脈上行至喉嚨。故﹞多唾口燥。﹝厥气上行。而陽气不治。

故﹞寸脈沈。尺脈微。手足厥逆。﹝然多唾口燥。尙未顯上衝之形也。甚者﹞气從小腹上衝胸咽。﹝手足厥逆。尙未至於痺也。甚者﹞手足﹝不用而﹞痺。﹝且﹞其面﹝色﹞翕熱如醉狀。﹝自腹而胸而咽而口而面。髙之至也。然猶未至於脫。其上浮之陽。﹞

因復下流陰股。﹝而不歸其源。以行气化。以致﹞小便﹝甚﹞難。﹝然旣已下流。而﹞

時復﹝上﹞冒者。﹝其故何也。蓋以腎邪挾衝大動。而龍雷之火無歸。如電光之閃爍無定也。宜﹞與茯苓桂枝五味甘艸湯治其气沖。

此言誤服靑龍。動其沖气。特出救逆之方治也。

苓桂五味甘艸湯方桂枝茯苓﹝各四兩﹞五味﹝半升﹞甘艸﹝三兩炙﹞

上四味。以水八升。煮取三升。去滓。分溫三服。

﹝今借苓桂味甘之方。服後﹞沖气卽低。而反更咳。胸滿者。﹝是下焦衝逆之气旣平。而肺中之寒飲續出也。﹞用桂苓五味甘艸湯去桂加漧薑細辛。以治其咳滿。

此爲肺中伏匿之寒飲。而出其方治也。桂气勝而主气。姜味勝而主形。以沖气旣降。

而寒飲在胸。寒飲爲有形之病。重在形不重在气也。可知古人用藥之嚴。

苓甘五味姜辛湯方茯苓﹝四兩﹞甘艸漧薑﹝三兩﹞細辛﹝三兩﹞五味子﹝半升﹞

上五味。以水八升。煮取三升。去滓。溫服半升。日三服。

﹝服前方。﹞咳滿卽止。而更復﹝作﹞渴。沖气復發者。以細辛漧薑爲熱藥﹝以逼之﹞也。服之當遂渴。﹝若渴而不已。自當另籌甘潤鹹寒降逆之劑。今者渴病甫增。未治其渴。﹞而渴反止者。﹝火不勝水。﹞爲﹝有﹞支飲﹝故﹞也。﹝但有﹞支飲者。﹝必有的據。﹞法當冒。冒者必嘔。嘔者。﹝有水也。﹞復﹝用前湯。﹞內半夏以去其水。

此言咳滿得細辛漧薑而止。而沖气又因細辛漧薑而發者。宜於渴與不渴辧之。若渴不止者。另治其衝。若渴卽止而冒與嘔者。惟治其水飲。半夏一味。去水止嘔降逆。俱在其中。審其不渴。則用無不當矣。

苓甘五味姜辛半夏湯方茯苓﹝四兩﹞甘艸﹝二兩﹞細辛﹝二兩﹞漧薑﹝二兩﹞半夏﹝半升﹞五味﹝半升﹞

上六味。以水八升。煮取三升。去滓。溫服半升。日三服。

﹝水在胃者。爲冒爲嘔。水在肺者。爲喘爲腫。今﹞水去嘔止。其人形腫者。﹝胃气和而肺气未通也。用前方﹞加杏仁主之。其證應內麻黃。以其人遂痺。故不內之。若逆而內之者必厥。所以然者。以其人血虛。﹝陽气無偶。發之最易厥脫。此方以杏仁代麻黃。因﹞麻黃髮其陽故也。

此爲咳家形腫而出其方治也。

苓甘五味加姜辛半夏杏仁湯方茯苓﹝四兩﹞甘艸漧薑細辛﹝各三兩﹞五味半夏杏仁﹝各半升﹞

上七味。以水一斗。煮取三升。去滓。溫服半升。日三服。

若﹝兼見﹞面熱如醉。此爲胃熱上衝燻其面。﹝卽於前方﹞加大黃以利之。

此爲前證面熱如醉者。出其方治也。面熱如醉。篇中兩見。而義各不同。前因沖气。

病發於下。此不過肺气不利。滯於外而形腫。滯於內而胃熱。但以杏仁利其胸中之气。

大黃利其胃中之熱。則得耳。

尢在涇雲﹑水飲有挾陰之寒者。亦有挾陽之熱者。若面熱如醉。則爲胃熱隨經上衝之證。胃之脈上行於面故也。卽於消飲藥中。加大黃以下其熱。與沖气上逆。其面翕熱如醉者不同。沖气上行者。病屬下焦陰中之陽。故以酸溫止之。此屬中焦陽明之陽。故以苦寒下之也。

愚按咳嗽證。金匱兩見。一在肺癰肺痿之下。大抵以潤燥爲主。一在痰飲之下。大抵以治飲爲先。此仲師咳嗽各證。以此二法。立經權常變之鈐法也。然其義蘊。過於深奧。難與中人以下語之。時傳方書。繁雜不可爲訓。而張隱髙士宗二家。𨿽未精粹。尙不支離。姑錄之以備參考。

張隱云﹑咳者肺病也。有邪在皮毛而爲肺咳者。有五臟受邪。各傳之於肺而爲咳者。此外因之咳也。有寒飲食入胃。從肺脈上至於肺。則肺寒而咳者。有臟腑之郁熱。

上蒸於肺而爲咳者。此內因之咳也。蓋肺者。五臟之長也。輕淸而華蓋於上。是以臟腑之病。皆能相傳於肺而爲咳。然其未見於肺。而其本在於臟腑之間。故當以本末之法。

兼而行之。治無不應矣。咳論曰。肺咳之狀。咳而喘息有音。甚則咯血。心咳之狀。咳則心痛。喉仲介介如梗狀。甚則咽腫喉痺。肝咳之狀。咳則兩脇下痛。甚則不可以轉。

轉則兩下滿。脾咳之狀。咳則右脇下痛。陰陰引肩背。甚則不可以動。動則咳劇。腎咳之狀。咳則肩背相引而痛。甚則咳涎。胃咳之狀。咳而嘔。嘔甚則長虫出。膽咳之狀。

咳嘔苦汁。大腸咳狀。咳而遺矢。小腸咳狀。咳而矢气。气與咳俱矢。膀胱咳狀。咳而遺溺。三焦咳狀。咳而腹滿。不欲飲食。

髙士宗云﹑語云﹑諸病易治。咳嗽難醫。夫所以難醫者。緣咳嗽根由甚多。不止於肺。今世遇有咳嗽。卽曰肺病。隨用發散消痰淸涼潤肺之藥。藥日投而咳日甚。有病之經脈。未蒙其治。無病之經脈。徒受其殃。至一月不愈。則弱證將成。二月不愈。則弱證已成。延至百日。身命𨿽未告殂。而此人已歸不治之證矣。余因推本而約言之。素問咳論云。五臟六腑。皆令人咳。非獨肺也。是以咳病初起。有起於腎者。有起於肝者。

有起於脾者。有起於心包者。有起於胃者。有起於中上二焦者。有起於肺者。治當察其原。察原之法。在乎審證。若喉癢而咳。是火熱之气上衝也。火欲發而煙先起。煙气沖喉。故癢而咳。又有傷風初起。

喉中一點作癢。咽熱飲則少蘇。此寒凝上焦。咽喉不利而咳也。或寒或熱。治當和其上焦。其有胸中作癢。癢則爲咳。此中焦津血內虛。或寒或熱而爲咳。法當和其中焦。此喉癢之咳。而屬於上中二焦也。若气上衝而咳。是肝腎虛也。夫心肺居上。肝腎居下。

腎爲水髒。合膀胱水腑。隨太陽之气。出皮毛以合肺。肺者天也。水天一气。營運不息。

今腎臟內虛。不能合水腑而行皮毛。則腎气從中土以上衝。上衝則咳。此上衝之咳而屬於腎也。又肝藏血。而衝任血海之血。肝所主也。其血則熱肉充膚。澹滲皮毛。臥則內歸於肝。今肝臟內虛。不合衝任之血。出於膚腠。則肝气從心包以上衝。上衝則咳。

此上衝之咳而屬於肝也。又有先吐血。後咳嗽者。吐血則足厥陰肝臟內傷。而手厥陰心包亦虛。致心包之火。上克肺金。心包主血脈。血脈虛。夜則發熱。日則咳嗽。甚則日夜皆熱皆咳。此爲虛勞咳嗽。先傷其血。後傷其气。陰陽並竭。血气皆虧。服滋陰之藥則相宜。服溫補之藥則不宜。如是之咳。百無一生。此咳之屬於心包也。又手太陰屬肺金。天也。足太陰屬脾土。地也。在運气則土生金。在臟腑則地天交。今脾土內虛。土不勝水。致痰涎上湧。先脾病。而地气不升。因而肺病。爲天气不降。咳必兼喘。此咳之屬於脾與肺也。又胃爲水谷之海。气屬陽明。足陽明主胃。手陽明主大腸。陽明之上。

燥气治之。其气下行。今陽明之气。不從下行。或過於燥而火炎。或失其燥而停飲。

咳出黃痰。胃燥熱也。痰飲內積。胃虛寒也。此爲腸胃之咳。咳𨿽不愈。不卽殞軀。治宜消痰散飲。此咳之屬於胃也。夫痰聚於胃。必從咳出。故咳論云。聚胃關肺。使不知咳嗽之原。而但以淸肺淸痰疏風利气爲治。適害己也。外有傷風咳嗽初起。便服淸散藥。

不能取效者。此爲虛傷風也。最忌寒涼發散。投劑得宜。可以漸愈。又有冬時腎气不足。水不生木。致肝气內虛。洞涕不收。鼻竅不利。亦爲虛傷風。亦忌發散。投劑得宜。至春天和凍解。

洞涕始收。鼻竅始利。咳嗽大略。其義如是。得其意而引伸之。其庶幾乎。又云﹑咳嗽俗名曰嗆。連嗽不已。謂之頓嗆。頓嗆者﹑一气連嗆二三十聲。少則十數聲。嗆則頭傾胸曲。甚則手足拘攣。痰從口出。涕泣相隨。從膺胸而下。應於少腹。大人患此。如同哮喘。小兒患此。謂之時行頓嗆。不服藥至一个月亦愈。所以然者。周身八萬四千毛竅。

太陽膀胱之气應之。以合於肺。毛竅之內。卽有絡脈之血。胞中血海之血應之。以合於肝。若毛竅受寒。致胞血凝澀。其血不能澹滲於皮毛絡脈之間。气不煦而血不濡。則患頓嗆。至一月。則胞中之血一周環復。故一月可愈。若一月不愈。必至兩月。不與之藥。亦不喪身。若人過愛其子。頻頻服藥。醫者但治其气。不治其血。但理其肺。不理其肝。頓嗆未已。又增他痛。或寒涼過多。而嘔吐不食。或攻下過多。而腹滿瀉泄。或表散過多。而浮腫喘急。不應死而死者。不可勝計矣。

苓甘五味加姜辛夏杏大黃湯方茯苓﹝四兩﹞甘艸﹝二兩﹞漧薑細辛﹝各三兩﹞五味半夏杏仁﹝各半升﹞大黃﹝三兩﹞

上八味。以水一斗。煮取三升。去滓。溫服一升。日三服。

﹝水停心下。當知其先後之分。何以爲﹞先渴﹝水能格火。火獨行而上爍喉舌。則爲渴。可於未嘔之前。追溯其爲水停心下。何以爲﹞後嘔。﹝渴必多飲。飲多上逆則必嘔。

可於旣渴之後。實指其﹞爲水停心下。此屬飲家。﹝醫者不管其已過之渴。只據其現下之嘔而治之。以﹞小半夏加茯苓湯主之。

此於咳嗽後。忽又言及水飲。以水飲爲咳嗽之根。故言之不厭其復也。

小半夏加茯苓湯方﹝見上﹞

卷五

消渴小便不利淋病脈證治第十三

厥陰﹝爲風木之髒。中見少陽相火。若風郁火燔。﹞之爲病。﹝髒燥求救於水。則爲﹞消渴。﹝消渴者。水入不足以制火。而反爲火所消也。又須旁參他證。方知其爲眞厥陰之病。其﹞气上衝心。心中疼熱。﹝火生於木。肝气通於心也。胃受木克。而求救於食。則﹞饑﹝然旣受克而致虛。虛未回。則𨿽饑﹞而﹝仍﹞不飲食。﹝卽彊﹞食﹝之。

﹞則﹝隨肝气上衝而作﹞吐。﹝此厥陰消渴證外兼見之證也。𨿽內經有云。二陽結。謂之消。二陽。陽明也。陽明之消。得下則止。而此屬之厥陰。﹞下之不肯止。

此節與傷寒論厥陰首條。末句二句三字不同。其義迥別。蓋以消證後人有上消中消下消之分。而其病源總屬厥陰。夫厥陰風木。中見少陽相火。風郁火燔。則病消渴。內經亦有風消二字。消必兼風言之。亦卽此意。且上消系太陰者。心熱移肺也。中消系陽明者。火燔土燥也。下消系少陰者。水虛不能制火實。火虛不能化水也。時醫俱不言及厥陰。而不知風勝則幹。火從木出。消證不外乎此。師故於開宗處。指出總綱。次節言寸口脈。卽心營肺衛之部位也。厥陰橫之爲病。則太陰受之。言趺陽脈。陽明之部位也。

厥陰縱之爲病。則陽明受之。三節言男子消渴。男子兩字。是指房勞傷腎而言。厥陰病。

乘其所生。則足太陰受之。以厥陰爲主。分看合看互看。頭頭是道。師未出方。然無不可於烏梅丸﹑及傷寒中各條悟出對証之方。

寸口脈浮而遲。浮﹝不因表。﹞卽﹝气不斂而﹞爲虛。遲﹝不因寒。﹞卽﹝營不充而﹞

爲勞。﹝气旣不斂而﹞虛則衛﹝行脈外之﹞气不足。﹝營旣不充而﹞勞則營﹝行脈中之﹞气﹝亦﹞竭。﹝心營肺衛。膈消之治法可悟也。然營者水谷之精气。衛者水谷之悍气。

虛而且遲。水谷之气。不上充而內郁。則胃熱矣。此上消中消。可分而可合之旨。更診其﹞趺陽脈浮而數。浮卽爲气。﹝經所謂熱气蒸胸中是也。﹞數卽﹝爲气盛。气有餘。便是火。火盛則﹞消穀而大堅。﹝堅則不能消水。如以水投石。水去而石自若也。

且夫﹞气﹝之﹞盛﹝卽火之盛也。火熱本足消水也。水入本足救渴也。今胃中堅燥。全不受水之浸潤。轉從火熱之勢。急奔膀胱。﹞則溲數。溲數則堅。﹝愈數愈堅。愈堅愈數。﹞堅數相搏。卽爲消渴。

此以寸口診營衛。而上消之證含於其中。趺陽診陽明。而中消之證詳而不漏。然二證實相因而起也。師未出方。今補擬其略。大抵上消證。心火亢盛。移熱於肺。爲膈消者。用竹葉石膏湯去半夏加栝蔞根之類。或不去半夏。諭嘉言最得其祕。心火不足。移寒於肺。爲肺消者。用炙甘艸湯。或柴胡桂姜湯加人參五味子麥門冬之類。中消證。責在二陽。以人參白虎湯送下脾約丸頗妙。然亦須隨證變通。不可膠柱也。

﹝飲水多而小便少者。水消於上。名上消。食穀多而大便堅者。食消於中。名中消。

飲水少而小便反多者。水消於下。名下消。上中二消屬熱。惟下消寒熱兼之。以腎爲水火之髒也。﹞男子消渴。小便反多。以飲一斗。小便亦一斗。﹝中無火化可知。以﹞腎气丸主之。﹝從陰中溫養其陽。使腎陰攝水。則不直趨下源。腎气上蒸。則能生化津液。

何消渴之有耶。﹞

此提出男子兩字。是指房勞傷腎。爲下消立法。而以腎气丸爲主治也。尢在涇謂水液屬陰。非气不至。气𨿽屬陽。中實含水。水與气未嘗相離也。腎气丸內有桂附。所以斡旋腎中頹墜之气。而使上行心肺之分。不然則滋陰潤燥之品。同於飲水無濟。但益下趨之勢而已。馴至有降無升。飲一溲二。久而小便不臭。反作甘气。此腎敗而土气下泄也。更有浮在溺面如脂者。此腎敗而精不禁也。

皆爲不治。趙養葵謂治消之法。無分上中下。惟以六八味。專主水火津液之源而救之。

然亦在治之於早。而大劑以進。或全料。或半料。加人參兩許。煮汁。一日夜服盡爲妙。

此後人近理之言。亦可取以並參也。

腎气丸方﹝見婦人雜病﹞

﹝更有似消渴而非眞消渴者。姑附之以備參考。若病發於表。爲﹞脈浮。﹝水停於中。爲﹞小便不利。﹝因表邪不去。而發﹞微熱。﹝因停水不能化。而爲﹞消渴。

﹝此與眞消渴懸殊。治者﹞宜利小便發汗。﹝以﹞五苓散主之。

此言外邪內水之渴。與眞消渴不同也。

五苓散方﹝見痰飲﹞

﹝熱﹞渴欲飲水。﹝飲過多。熱𨿽消而水不行。以致﹞水入則吐者。名曰水逆。

﹝此因渴而生出嘔病。更與眞消渴證無涉。亦以﹞五苓散主之。

此言因渴而生嘔。更與眞消渴不同也。

﹝太陽病應發汗。而以水之。外寒制其內熱。以致﹞渴欲飲水不止者。﹝非味鹹質燥。不能滲散其水气。以﹞文蛤散主之。﹝此更與眞消渴證相隔霄壤也。﹞

此言外寒制其內熱而爲渴。又與眞消渴不同也。

文蛤散方文蛤﹝五兩﹞

上一味。杵爲散。以沸湯五合。和服方寸匕。

淋之爲病。小便﹝短而頻數。尿出﹞如粟。﹝米﹞狀。﹝病在下焦。及肝則﹞小腹弦急。﹝及腎則﹞痛引臍中。

此言淋証之病狀也。後人有石淋砂淋血淋气淋膏淋之分。此則統言之也。

﹝淋病爲下焦之熱。而下焦則大於中焦。趺陽者。胃也。﹞趺陽脈數。胃中有熱。

卽消穀引飲。大便必堅。小便則數。﹝數而無度。莖中不痛。是熱气燔爍。消渴之漸也。頻數而短。莖中作痛。是熱气下注。淋病之根也。﹞

此言淋病由於胃熱下注。與消渴異流而同源也。師篇中凡復言疊敍之證。皆有深意。

淋家﹝熱結在下。﹞不可發汗。﹝若﹞發汗則﹝陰液重傷。水府告匱。熱逼於下。必小﹞

便﹝出﹞血。

此言淋家不可發汗也。

﹝膀胱爲通身之水道。今﹞小便不利者。﹝爲膀胱之气不化。便知其﹞有﹝停而不行之﹞水气。﹝設令不渴。則病止在於膀胱也。﹞其人若渴。﹝是中焦土弱。津液不能布散於上。而轉輸於下。且上焦有熱而漧涸。其气化不達於州都也。以﹞栝蔞瞿麥丸主之。

此言小便不利。求之膀胱。然膀胱之所以能出者。气化也。气之所以化者。不在膀胱而在腎。故淸上焦之熱。補中焦之虛。行下焦之水。各藥中加附子一味。振作腎气。

以爲諸藥之先鋒。方後自注腹中溫三字。爲大眼目。卽腎气丸之變方也。

栝蔞瞿麥丸方薯蕷﹝三兩﹞茯苓﹝三兩﹞栝蔞根﹝二兩﹞附子﹝一枚炮﹞瞿麥﹝一兩﹞

上五味。末之。煉蜜丸如梧子大。飲服二丸。日三服。不知。增至七八丸。以小便利腹中溫爲知。

﹝若無水气而渴。止是﹞小便不利。﹝其證不雜。其方亦不必求深。審系濕熱。﹞

蒲灰散主之。﹝若系血分。卽用﹞滑石白魚散。﹝若欲驅除陰分之水濕。﹞茯苓戎鹽湯並主之。

此爲小便不利。並出三方。聽人之隨證擇用也。

蒲灰散方蒲灰﹝半分﹞滑石﹝二分﹞

上二味。杵爲散。飲服方寸匕。日三服。

滑石白魚散方滑石亂髮﹝燒﹞白魚﹝各二分﹞

上三味。杵爲散。飲服方寸匕。日三服。

茯苓戎鹽湯方茯苓﹝半斤﹞白術﹝三兩﹞戎鹽﹝彈丸大一枚﹞

上三味。先將茯苓白術煎成。入戎鹽再煎。分溫三服。

﹝𨿽然。治病之道。循其所當然者。更當求其所以然。淋證小便不利。病在水也。

然金爲水母。肺熱則涸其源。胃爲燥土。胃熱則塞其流。今﹞渴欲飲水。口漧燥者。

﹝肺胃熱盛也。治求其本。以﹞白虎加人參湯主之。

此肺胃熱傷之方治也。

白虎加人參湯方﹝見病﹞

﹝且胃熱爲脈浮。爲熱。爲渴。爲小便不利。與太陽之五苓證不同。陽明之﹞脈﹝大而﹞浮﹝肌肉上蒸蒸﹞發熱。渴﹝則﹞欲飲﹝冷﹞水。小便﹝因熱盛液幹而﹞不利者。﹝與太陽五苓證。發汗利水。兩解其表裏者迥別。故不用五苓散。而以﹞豬苓湯主之。

此因脈浮發熱小便不利二句。與五苓節文同。故又分別其爲豬苓湯之方治。蓋二證二湯。毫釐千里。學人不可不細心研究。

豬苓湯方豬苓﹝去皮﹞茯苓阿膠滑石澤瀉﹝各一兩﹞

上五味。以水四升。先煮四味。取二升。去滓。內膠烊消。溫服七合。日三服。

卷六

水气病脈證並治第十四

師曰。病有風水。有皮水。有正水。有石水。有黃汗。

此言膚腫病。內經槪言目窠上微腫。如新臥起之狀。其頸脈動。時咳。陰股間寒。

足頸腫。腹乃大。水已成矣。以手按其腹。隨手而起如裹水之狀。而不分別爲言。然而病因不同。則治法迥異。師故立五名以爲大綱。而脈證標本變化之微。詳悉於下。

風水﹝之脈證柰何。﹞其脈自浮。﹝浮爲風。故﹞外證骨節疼痛。﹝風尙在表。故﹞

惡風。皮水﹝之脈證柰何。水行皮間。內合肺气。故﹞其脈亦浮。外證腫。按之沒指。

﹝其邪旣去經而在皮間。旣去經故﹞不惡風。﹝在皮間故﹞其腹﹝外實中空﹞如鼓。

﹝腫在皮外。而未及腸髒。故﹞不渴。當發其汗。﹝俾皮間之水從汗解。﹞正水﹝之脈證柰何。三陰結。而非風結。故﹞其脈沈﹝水屬陰。故其脈﹞遲。﹝三陰結而下焦陰气不復與胸中之陽相調。水气格陽在上。故其﹞外證自喘。﹝喘爲此証之眼目。至於目窠如蠶兩脛腫腹大。與石水證相同者。不必言也。﹞石水﹝之脈證柰何。水聚於下而不行。故﹞其脈自沈。﹝水在下而未傷中气。中未虛冷。故但沈而不遲。病專在下。而不及於上。故其﹞外證﹝少﹞腹滿。﹝而﹞不喘。﹝不喘爲此證眼目。與正水所同等證。

亦不必言也。﹞黃汗﹝之脈證柰何。水邪內郁。故﹞其脈沈遲。﹝心受邪郁。故﹞身發熱。﹝熱傷在上。故﹞胸滿。﹝陽部之邪從陽。故﹞四肢頭面腫。久不愈。﹝則邪气侵陰。榮气不通。﹞必致癰膿。

此於五條分晰其脈證也。

﹝試詳風水之證。而別其相似之病。﹞脈浮而洪。浮則爲風。﹝風者。天之气也。﹞

洪則爲气。﹝气者。人之气也。是皆失其和者也。﹞風气相搏。﹝若﹞風彊﹝於气。﹞

則﹝气從風而浸淫肌膚。而﹞爲癮疹。身體爲癢。癢者﹝藉瘙而稍疏淺。﹞爲泄風。久﹝則生虫。﹞爲痂癩。﹝若﹞气彊﹝於風。﹞則﹝風從气而鼓湧水液。而﹞爲水。﹝水成則腫脹喘滿。﹞

難以俯仰。﹝若﹞風气﹝並彊。兩﹞相﹝維﹞系。﹝而水液從之。以致﹞身體洪﹝大而﹞

腫。﹝蓋風爲虛邪。自汗惡風。乃其的證。今因﹞汗出乃愈。惡風則﹝邪之屬﹞虛。﹝無有疑議。故直指之曰。﹞此爲風水。﹝彼夫﹞不惡風者。﹝表無風也。﹞小便通利。

﹝非風水之相搏也。﹞上焦有寒。其口多涎。﹝乃水入傷心。汗內返而爲濕所致。﹞此爲黃汗。

此詳風水之病源。且風水病最與黃汗相似。故節末又鄭重以分別之。風水脈浮。黃汗脈沈。淺而易知。師故未言之。

﹝風水中有變異者。不可不知也。風之脈。浮也。水之脈。滑也。今﹞寸口脈沈滑者。﹝不見風脈。但見水脈。﹞中有水气。﹝似屬正水。然髙巓之上。惟風可到。故﹞

面目腫大。﹝風爲陽邪。故身中﹞有熱。﹝證旣屬風。其沈亦將變而爲浮。而未變之初。

無不可先正其﹞名曰風水。視﹝其﹞人之目窠上微腫。如蠶新臥起狀。其頸脈動。時時咳。﹝此正水之徵也。乃﹞按其手足上陷而不起者。﹝知非正水。而爲气水矣。風气必系。亦可正其名曰﹞風水。

此言風水證𨿽有變異。而眞面目不可掩也。

太陽病。脈浮而緊。法當骨節疼痛。﹝此陰邪表實證也。今﹞反不疼。﹝卽與陰邪迥別。且﹞身體﹝不爲疼而﹞反﹝爲﹞重﹝重則便知其爲正水也。不爲疼﹞而﹝爲﹞。

﹝則便知其爲風也。風水渙於外。未入於內。故﹞其人不渴。﹝病在外者宜汗。故﹞汗出卽愈。此爲風水。﹝此外另有汗後反﹞惡寒者。此爲極虛﹝之證。誤因﹞發汗得之。﹝亦另有芍藥甘艸附子湯之治法。不在風水之例。若前證更有﹞渴而不惡寒者。

﹝渴似風水。而於不惡寒處。得其機關。知非病風。而獨病水。不在皮外。而在皮中。

視風水較深一層。﹞此爲皮水。﹝其證﹞身腫而冷。狀如周痺。﹝蓋以周痺爲寒濕痺其陽。皮水爲水气淫於膚。所以大略相似也。若前證更有﹞胸中﹝气﹞窒。﹝窒而作脹。

則﹞不能食。﹝窒而不行。﹞則反聚痛。﹝至﹞暮﹝爲陰分。更﹞躁﹝而﹞不得眠。﹝明是有水傷心。寒郁其熱。

其證全在於胸。﹞此爲黃汗。﹝若前証之脈浮緊。而﹞痛在骨節。﹝脈證卻不相反。且﹞咳而喘不渴者。﹝乃水寒傷肺。﹞此爲肺脹。其狀如腫。﹝肺主皮毛。皮毛受邪。﹞發汗則愈。然諸病此者。﹝均宜發汗。惟﹞渴而下利。小便數者。﹝爲邪已內入。恐非一汗所能愈。﹞皆不可發汗。

此言風水中有類太陽脈。而不出太陽證者。又有相似而實爲皮水者。有相似而實爲黃汗者。有相似而並非皮水黃汗。實爲肺脹者。師分別其證。未出其方。後人補以越婢加術湯。亦未甚周到。節末以渴者。下利者。小便數者。戒其發汗。大有深意。

或問前二條云。風水外證骨節疼。此言骨節反不疼。身體反重而。前條雲皮水不渴。此云渴。何也。曰﹑風與水合而成病。其流注關節者。則爲骨節疼痛。其侵淫肌膚者。則骨節不疼。而身體重。由所傷之處不同故也。前所雲皮水不渴者。非言皮水本不渴也。謂腹如鼓而不渴者。病方外盛。而未入裏。猶可發其汗也。此所謂渴而不惡寒者。所以別於風水之不渴而惡風也。程氏曰﹑水气外畱於皮。內薄於肺。故令人渴是也。

﹝風水皮水之外。又有濕熱郁於裏。爲﹞裏水者。一身面目黃腫。﹝其分別處在於黃。若黃而汗出亦黃。則爲黃汗。身黃而無汗出。則爲裏水。水在裏。故﹞其脈﹝不浮而﹞沈。﹝熱久郁。故﹞小便不利。﹝積於內者溢於外。﹞故令病水。假令小便自利。﹝不因此自利而除其黃腫。反因﹞此﹝自利而﹞亡﹝其﹞津液。﹝津液亡﹞故令渴。﹝以﹞越婢加術湯主之。﹝方見中風﹞

此又從風水皮水外而言裏水也。

尢在涇云﹑越婢加術。是治其水。非治其渴也。以其身面悉腫。故取麻黃之發表。

以其腫而且黃。知其濕中有熱。故取石膏之淸熱。與白術之除濕。不然。則渴而小便利者。而顧犯不可發汗之戒耶。或云此治小便利黃腫未去者之法。越婢散肌表之水。白術止渴生津也。亦通。

﹝又有兼宿疾而致水。不可不知也。﹞趺陽﹝系胃脈。脈本不伏。因水蓄於下。气伏﹞脈﹝亦﹞當伏。今反緊。﹝緊則爲寒。此因其人﹞本自有寒。疝瘕腹中痛。醫﹝不溫其寒。而﹞反下之。﹝陽气重傷。﹞卽胸滿短气。﹝而水病大作。所以然者。陽以下而傷。則決瀆無權。水不行而汛濫矣。气以下而耗。則精凝血滯。變其常而化水矣。﹞

趺陽脈﹝因水病而﹞當伏。今反數。﹝數則爲熱。此因其人﹞本自有熱。﹝熱則當﹞消穀﹝而﹞小便數。今反不利。﹝則水液日積。﹞此欲作水。﹝所以然者。陰虛無以配陽。

則水爲熱蓄而不行也。﹞

此言水病患別有宿疾。當從趺陽脈與其舊疾見證而兼顧之。不可以見腫治腫爲能事。

﹝水病有五。而正水之病居多。當於脈而體認其所由成。然脈之元妙。可以意會。

而不可以言傳也。﹞寸口脈浮而遲。浮脈則熱。遲脈則潛。熱潛相搏。名曰沈。趺陽脈浮而數。浮脈卽熱。數脈卽止。熱止相搏。名曰伏。沈伏相搏。名曰水。沈則絡脈虛。

伏則小便難。虛難相搏。水走皮膚。卽爲水矣。

徐忠可云﹑此段論正水所成之由也。謂人身中健運不息。所以成雲行雨施之用。故人之汗。以天地之雨名之。人之气。以天地之疾風名之。故寸口脈主上。猶之天道必下濟而光明。故曰陰生於陽。趺陽脈主下。猶之地軸必上出而旋運。故曰衛气起於下焦。今寸口脈浮而遲。浮主熱。乃又見遲。遲者。元气潛於下也。旣見熱脈。又見潛脈。

是熱爲虛熱。而潛爲眞潛。故曰熱潛相搏名曰沈。言其所下濟之元气。沈而不復舉。

非沈脈之沈也。今趺陽脈浮而數。浮主熱。乃又見數。數者。衛气止於下也。旣見熱脈。

又見止脈。是客气爲熱。而眞气爲止。故曰熱止相搏名曰伏。言其宜上出之衛气。伏而不能升。非伏脈之伏也。

從上而下者。不返而終沈。從下而上者。停止而久伏。則旋運之气。幾乎熄矣。熄則陰水乘之。故曰沈伏相搏名曰水。見非止客水也。恐人不明沈伏之義。故又曰絡脈者。陰精陽气。所往來也。寸口陽气沈而在下。則絡脈虛。小便者。水道之所從出也。趺陽眞气。止而在下。气有餘卽是火。火熱甚則小便難。於是上不能運其水。下不能出其水。

又焉能禁水之胡行而亂走耶。故曰虛難相搏。水走皮膚。卽爲水矣。水者。卽身中之陰气。合水飲而橫溢也。沈伏二義。俱於浮脈見之。非眞明天地升降陰陽之道者。其能道隻字耶。此仲景所以爲萬世師也。

次男﹝元犀﹞按﹑仲景此節。深文奧旨。得徐忠可此注。如暗室張燈。大有功於斯道。

但有論無方。讀者每苦無下手工夫。先君從原本上下文搜討。得其要緊。從經方中加出一味。名消水聖愈湯。授政有先叔。屢試屢驗。奉爲枕祕。厥後此方刻入時方妙用中。

彼時一齊眾楚。無一人能發其旨。以致無上名方。反爲俗論所掩。己卯秋。先君以老歸田。重訂舊著。命余讀之後。頗有所悟。遂於時方妙用中一節。錄此方並方論。附於本節之後。第方中天雄難得。不妨以附子代之。菌桂絕無佳者。不妨以桂枝尖代之。方用天雄炮一錢。牡桂去皮二錢。細辛一錢。麻黃一錢五分。甘艸炙一錢。生薑二錢。大棗二枚。知母去皮三錢。水二杯半。先煮麻黃至二杯。去上沫。次入諸藥。煎八分服。日夜三服。當汗出。如虫行皮中。卽愈。水盛者。加防己二錢。天雄補上焦之陽而下行入腎。猶天道下濟而光明。而又恐下濟之气潛而不返。故取細辛之一莖直上者。以舉之。

牡桂暖下焦之水。而上通於心。猶地軸之上行而旋運。而又恐其上出之气止而不上。故取麻黃之勇往直前者。以鼓之。人身小天地。惟健運不息。所以有雲行雨施之用。若潛而不返。則气不外濡。而脈絡虛。故用姜棗甘艸。化气生液。以補絡脈。

若止而不上。則气聚爲火。而小便難。故以知母滋陰化陰。以通小便。且知母治腫。出之神農本艸經。而金匱治歷節風。腳腫如脫。與麻黃附子並用。可以比例而明也。此方卽仲景桂甘姜棗麻辛附子湯。加知母一味。主治迥殊。可知經方之變化如龍也。

﹝正水病在將成未成之際。其脈如何。﹞寸口脈弦而緊。﹝緊爲寒。﹞弦則衛气﹝爲寒所結而﹞不行。﹝衛气不行。則藩籬不固。而﹞卽惡寒。﹝衛气不行。則﹞水﹝液﹞不﹝運。而不﹞沾流。走於腸間。﹝遂橫流於肌膚肢體矣。﹞

此言水病之初成。責在衛气。以寸口主乎衛气也。意者寒從外得。陽气被抑。水之所由成也。

﹝正水病在旣成之際。脈又何如。﹞少陰脈緊而沈。緊則爲痛。沈則爲水。小便卽難。

此言水病之旣成。責在腎陽。以少陰主腎陽也。意者寒自內生。而气化不速。水之所由盛也。

﹝正水之脈。有恆有反。不可不知。蓋以水陰也。陰盛則脈沈。水行皮膚。營衛被遏。則脈亦沈。今﹞脈得諸沈。當責有水。﹝然必合之。﹞身體腫重。﹝方可斷其爲水。

此脈與證相符之恆也。若正﹞水﹝之﹞病。﹝其﹞脈﹝應沈而陡然暴﹞出者﹝是眞气離根。脫散於外。脈證相反。故主﹞死。

此言正水之常脈則沈。若陡然而出。則爲反也。尢氏云。出與浮迥異。浮者。盛於上而弱於下。出則上有而下絕無也。

﹝正水之治。緩則築以防堤。急則行其疏鑿。﹞夫水病患。﹝脾胃爲水气所犯。

故﹞目下有﹝形如﹞臥蠶。﹝水明亮而光潤。故﹞面目鮮澤。﹝正水脈沈。沈極則﹞脈伏。其人﹝胃中津液水飲。俱外溢於皮膚肌肉。無以上於喉舌。則爲﹞消渴。﹝此皆水病先見之徵也。及其﹞病水﹝之勢旣成。則﹞腹大。小便不利。其脈沈﹝甚而欲﹞絕者。﹝診其脈則爲無陽。

審其勢則爲﹞有水。可﹝於扶陽中疏鑿其水以﹞下之。﹝俾水去則陽回。而元自復矣。﹞

此言正水病。腹大。小便不利。脈道被遏而不出。其勢已甚。子和舟車。神佑等丸。

𨿽爲從權救急之計。然虛人不堪姑試。余借用眞武湯溫補腎中之陽。坐鎭北方以制水。

又加木通防己川椒目以導之。守服十餘劑。气化水行。如江河之沛然莫禦矣。此本論中方外之方也。

問曰。病下利後。﹝陰液亡則﹞渴﹝欲﹞飲水。﹝飲水多而﹞小便不利。﹝水有入而無出。積於腹中。而爲﹞腹滿。﹝固事之常也。乃﹞因﹝而爲﹞腫者。﹝其故﹞何也。

答曰﹑﹝水必得气而行。﹞此﹝緣利後气傷。飲水過多。﹞法當病水。若﹝得﹞小便自利。﹝則水從下通。﹞及汗﹝自﹞出者。﹝則水從外泄。水𨿽聚而常行。﹞自當愈。

﹝然其所以汗與利者。气內復而機自行也。而辛散滲淡之藥。不足恃耳。﹞

此言客水成腫。易成而亦易愈。調其中气。則气復。而水自從利從汗而行矣。有一張姓者。瘧愈後。日飲水數升。小便不利。有用四苓加木通。服之三日。溺時莖痛。

一日夜尿不及半小盞。尿盆底如朱砂。日更醫。徧服利水之藥。形腫日增。有一老醫馬姓。主以濟生腎气丸。早吞五錢。暮服六君子湯一服。許以半月必愈。服至二十餘日不效。又增出不寐气喘嘔逆之逆證。病家極惱前醫之失。而求治於予。予診其色。鼻準黃潤。診其脈。𨿽細小中而卻有緩象。直告之曰。此證誤在前醫。救在後醫。止守前此丸湯並進。再十日必效。予無別法也。病家埋怨已極。誓不再服。叩頭求請另方。予不得已。以權辭告之曰。前方𨿽佳。但日服不攺。病气與藥气。習以爲常。所以不效。今且用茯苓四錢。蛤蜊粉三錢。燈艸十四寸。煎水服之。三日後再服前此之藥方。必另有一番好處。病家喜而服之。是夜小便如湧。其腫亦退去十分之七。皮膚中時見汗意。再一服。大汗如雨。腫全消。而神气亦復。喜告於予。予令其遵馬先生丸湯之法。渠弗聽。從此卽不服藥。半月病愈體康。到寓面謝時。還痛說前醫之過。甚矣哉。醫道之弗明也。詳附於此。以爲尢注气內返而機自行句之鐵案。

亦以見醫術挾時命而行。

﹝正水病。久則相傳而槪病。而其初則有五臟之分。心火髒﹞心火者。﹝水淩於心。陽气被郁則﹞其身重而少气。﹝郁而不泄。致傷心气。則﹞不得臥。煩而躁。﹝陽虛不能下交於陰。陰气不化。則﹞其人陰腫。﹝肝木髒。﹞肝水者。﹝水气淩肝。必傳於脾。脾部在腹。則﹞其腹大。不能自轉側。﹝肝气橫。其痛在﹞脇下﹝傳則﹞腹痛。

﹝厥陰之气。衝逆水邪。隨之而上下。則﹞時時津液微生。小便續通。﹝肺金髒。爲治節之官。﹞肺水者﹝肺主气。虛則失其統禦之權。故﹞其身腫。﹝治節不行。則水亂。

故﹞小便難。時時鴨溏。﹝謂如鴨糞之淸濁不貫也。脾土髒。主腹。而气行四肢。﹞脾水者。﹝水气淩脾。脾气不行。則﹞其腹大。四肢苦重。﹝津气生於谷。脾不能化谷。則﹞

津液不生。但苦少气。﹝脾气不舒。則﹞小便難。﹝腎者。主水而藏精。其所賴以爲鎖鑰之司也。其气上通於心。領心陽之气。下達水府。﹞腎水者。﹝腎气虛。不能上領心陽之气。而水凝矣。臍腹屬少陰。

少陰病。陽虛陰甚。則﹞其腹大。

臍腫腰痛不得溺。陰下濕如牛鼻上汗。﹝陽不及下。則﹞其足逆冷。﹝面者。諸陽之會也。腎虛不能上會。則其﹞面反瘦。

此分晰五臟之水。以補內經所未備。使人尋到病根。察其致病之髒而治之。不域於脾肺腎通套成方以試病。則善矣。

師曰。諸有水者。﹝分其內外表裏而治之。不若分其上下。尢爲確切。﹞腰以下腫。

﹝陰爲主用。﹞當利小便。腰以上腫。﹝陽爲主用﹞當發汗。乃愈。

沈自南云﹑此以腰之上下分陰陽。卽風皮正水之兩大法門也。腰以下主陰。水亦屬陰。

以陰從陰。故正水勢必從於下部先腫。卽腰以下腫。然陽衰气郁。決瀆無權。水逆橫流。疏鑿難緩。利小便則愈。經謂潔淨府是也。腰以上主陽。而風寒襲於皮毛。陽气被郁。風皮二水。勢必起於上部先腫。

卽腰以上腫。當開其腠理。取汗通陽則愈。經謂開鬼門是也。竊謂利水發汗。乃言其常。

而未及其變。當審實者施其常。虛者施其變。但治變之法。欲汗者當兼補陽。卽麻黃附子湯之類。欲利小便者。兼養其陰。卽栝蔞瞿麥丸之類。然開腠通陽而利小便。必兼變法。乃爲第一義耳。

按﹑時醫治水病。只守二方。一曰五皮飲。桑白皮橘皮生薑皮茯苓皮大腹皮各二錢。

取其以皮入皮。不傷中气之義。上腫加紫蘇防風杏仁各三錢以汗之。下腫加木通防己澤瀉赤小豆各二錢以利之。且气分加白術黃肉桂之類。血分加當歸川芎桃仁五靈脂之類。

寒加附子肉桂小茴香巴戟天漧薑之類。熱加黃柏知母生蛤蜊之類。諸虛合四君子湯。

諸實合三子養親湯。輕者頗效。而重病則否矣。而濟生腎气丸。熟地黃四兩。山萸肉山藥澤瀉丹皮肉桂車前子牛膝各一兩。茯苓三兩。熟附子五錢。蜜丸每服三五錢。百沸湯送下。或作湯服。此方自薛立齋極贊其妙。而張景嶽李士材和之。至今奉爲水腫气腫等証之神丹。而不知一派陰藥中。雜以些少桂附。亦從陰化。久服必致陰霾四布。水勢滔天。不可救援。誰制此方。大爲金匱罪人。後醫反以此方。名爲金匱腎气丸。荒經侮聖。

大可浩嘆。今因沈自南有栝蔞瞿麥丸養陰一說。余亦謂栝蔞瞿麥丸之用附子。與腎气丸之附子同義。恐後學錯認章旨。而誤用之。則余亦薛立齋張景嶽李士材之流輩耳。孟夫子云﹑爾何曾比予於是。當知昔賢當時不得已之言也。

師曰。﹝上焦主气。診之寸口。若﹞寸口脈沈而遲。沈則爲水。遲則爲寒。寒水相搏。﹝則爲水腫。可知水腫之必關營衛也。中焦主水谷。診之趺陽。若﹞趺陽脈﹝不起而﹞伏。﹝則爲﹞水谷不化。﹝第不化有二。若﹞脾气衰。﹝而不化。﹞則﹝水雜於糞。

爲﹞溏。胃气衰﹝而不化。﹞則﹝水溢於外。而﹞身腫。﹝下焦主血。診之兩尺。右尺爲陰中之少陽。若﹞少陽﹝之﹞脈﹝沈弱而﹞卑﹝爲相火之衰。左尺爲陰中之少陰。

若﹞少陰﹝之﹞脈﹝微損而﹞細。﹝爲眞水之虛。北方龜蛇。非一而亦非二。均在下焦而主血。﹞男子﹝病此。﹞則﹝水精不化。而﹞小便不利。婦人﹝病此。﹞則﹝血化爲水。而﹞經水不通。﹝而其所以然者。則皆陽气不行。陰气乃結之故。﹞經爲血。﹝而屬於陰。陰﹞血﹝阻滯﹞不利則﹝漸成﹞爲水。名曰血分。﹝男婦之病一體。惟婦則有經可徵也。﹞

此言正水之偏於下焦者爲血分。而又合上中二焦而言。爲寸口﹑趺陽﹑少陰﹑上中下三診之全法也。傷寒論金匱多用此筆法。

男﹝元犀﹞按﹑此節及下一節。字字金鍼。宜熟玩之。

師曰﹑﹝血分病在下焦。亦與上中二焦相關。屬於虛者。上言之詳矣。而屬於虛中之實者。不可不知。﹞寸口脈沈而數。數則爲出。沈則爲入。出則﹝肺气壅於陽。﹞爲陽實。入則﹝水气滯於陰。﹞爲陰結。趺陽脈微而弦。微則﹝中土本傷。而﹞無胃气。弦則﹝胃受木克。而气﹞不得息。少陰脈沈而滑。沈則爲﹝病﹞在﹝於﹞裏。滑則爲﹝裏邪之﹞實。沈滑相搏。血結胞門。其﹝凝聚堅﹞瘕不瀉。經絡不通。﹝而腫病大作。﹞

名曰血分。

此承上節血分而言也。與第八節

沈則脈絡虛。伏則小便難等句。互相發明。又合寸口趺陽少陰。而見气壅於陽。胃病於中。血結於陰。分之則三。合之則一也。

男﹝元犀﹞按﹑胞爲血海。男女皆有之。此云胞門。在關元气海之間。指膀胱之位而言也。先君口傳蔡明府名本謙患水腫垂死復生驗案。用澤蘭之法。本於此。

尢在涇云﹑上條之結。爲血气虛少。而行之不利也。此條之結。爲陰陽壅郁。而欲行不能也。仲景並列於此。以見血分之病。有全虛者。有虛中之實者。不同如此。

﹝血分爲男婦兼有之病。而亦有專爲婦人而言者。以婦人之病。以經爲主也。或有﹞問﹝於師﹞曰﹑病有血分水分何也。師曰﹑經水前斷。後病水。名曰血分。此病難治。

先病水。後經水斷。名曰水分。此病易治。何以故去水。其經自下。

尢在涇云﹑此復設問答。以明血分水分之異。血分者。因血而病爲水也。水分者。

因水而病及血也。血病深而難通。故曰難治。水病淺而易行。故曰易治。

問曰。病者苦水。面目身體四肢皆腫。小便不利。﹝醫者﹞脈之﹝病患竟﹞不言﹝苦﹞水。反言胸中痛。气上衝咽。狀如炙肉。當微咳喘。審如師言。其脈何類。師曰。

﹝水气中原不得有此證。其先﹞寸口脈沈而緊。沈爲﹝微﹞水。緊爲﹝積﹞寒。沈緊相搏。﹝則微水積寒。﹞結在關元。始時﹝水與寒﹞尙微。年盛﹝邪不勝正而﹞不覺。﹝迨至﹞陽衰之後。﹝前此所結之邪。覺﹞營衛﹝中稍稍﹞相干。陽﹝日就﹞損陰﹝日加﹞

盛。﹝而所﹞結﹝之﹞寒微動。﹝遂挾﹞腎气上衝。咽喉塞噎。脇下急痛。﹝此時若以溫腎祛寒之藥治之。法當漸愈。乃﹞醫以爲畱飲而大下之。﹝未得病源。病﹞气﹝維﹞

系﹝而﹞不去。其病﹝根﹞不除。復重吐之。﹝誅伐無過。一則大下以傷其胃。一則吐傷上焦之陽。而下焦之陰火乘之。以致﹞胃家虛煩。咽燥欲飲水。﹝火乘於上。陽虛於下。以致決瀆失職。﹞小便不利。﹝釜底乏薪。﹞水谷不化。﹝水气日盛。而﹞面目手足﹝皆見﹞浮腫。又與葶藶丸下﹝其﹞水。﹝𨿽非治其病根。而腫勢證旣盛。﹞當時如小瘥。﹝此後或因﹞食欲過度。腫復如前。﹝又加﹞胸脇苦痛。象若奔豚。﹝且﹞其水﹝气﹞揚溢。﹝時﹞則咳﹝而﹞喘逆。﹝治者﹞當先攻擊。﹝與桂苓五味甘艸湯類。﹞

沖气令﹝其卽低而﹞止。﹝止後方﹞乃治﹝其﹞咳。﹝用苓甘五味姜辛湯等。令其咳止。

﹞咳止。其喘﹝不治而﹞自瘥。﹝所以然者。病根深固。不能驟除。當﹞先治﹝沖气咳喘之﹞新病。﹝而水气之﹞病當在﹝所﹞後。﹝𨿽然。治病必溯其所由來。關元結寒。

水病之所由來也。﹞

徐忠可云﹑此言正水之成。有眞元太虛。因誤治成水。又誤治而變生新病。當以治新病爲急。按第十二章

。痰飲咳喘病。有小靑龍湯加減五方之法。一字一珠。宜參看。

﹝玆試爲各證補言其未及。而並出其方。﹞風水。﹝其﹞脈﹝必﹞浮﹝而其爲本証之確據者。則在﹞身重。﹝又合之﹞汗出惡風﹝及前後論列諸證。或兼或不兼﹞者。﹝一見身重脈浮。汗出惡風。其爲風水內挾濕气無疑矣。以﹞防己黃湯主之。﹝若胃中不和。兼見﹞腹痛者加芍藥。﹝以泄之。﹞

按此節卽太陽病。脈浮汗出惡風者。中風癥也。蓋以太陽爲寒水之經。病則水不行。

水不行。則必化濕。而生脹滿矣。故名曰風水。其證身重脈浮者。內挾濕气無疑矣。

故以防己黃湯治之。張隱云﹑防己生漢中。紋如車輻。主通气行水。術解肌散濕。

助決瀆之用。姜棗艸和營衛補中央。交通上下之气。使气行而水亦行矣。腹痛者。胃不和也。加芍藥以泄之。濕气篇云﹑胃不和者。加芍藥三分。可知耳。徐注謂爲補脾之虛。誤矣。

防己黃湯﹝見濕病尢雲。水與濕。非二也。﹞

風水﹝證。身重則爲濕多。而此則﹞惡風。一身悉腫。﹝則爲風多。﹞脈浮不渴。

﹝病在表而不在裏也。身原無汗。而﹞續﹝偶見其﹞自汗出。﹝身﹞無大熱。﹝其微熱不去。

爲表實也。以﹞越婢湯主之。

徐忠可云﹑上節身重則濕多。此節一身悉腫則風多。風多气多熱亦多。且屬急風。

故欲以猛劑鏟之。惡寒爲衛虛。加附子。古今錄驗加術。並驅濕矣。

越婢湯方麻黃﹝六兩﹞石膏﹝半斤﹞生薑﹝三兩﹞甘艸﹝二兩﹞大棗﹝十二枚﹞

上五味。以水六升。先煮麻黃。去上沫。內諸藥。煮取三升。分溫三服。惡風加附子一枚。風水加術四兩。皮水爲病。四肢腫。水气在皮膚中。﹝前論已詳。不必再贅。

惟﹞四肢聶聶動者。﹝更爲皮水之的證。以﹞防己茯苓湯主之。

此爲皮水證出其方治也。

防己茯苓湯方防己黃桂枝﹝各三兩﹞茯苓﹝六兩﹞甘艸﹝二兩﹞

上五味。以水六升。煮取二升。分溫三服。

﹝一身面目黃腫。謂之﹞裏水。﹝乃風水深入肌肉。非臟腑之表裏也。腠實無汗。胃熱內向。欲迅除其熱。﹞越婢加術湯主之。﹝欲迅發其汗。﹞甘艸麻黃湯亦主之。

此爲裏水證出其方治也。

越婢加術湯方﹝見上﹞

甘艸麻黃湯方甘艸﹝二兩﹞麻黃﹝四兩﹞

上二味。以水五升。先煮麻黃。去上沫。內甘艸。煮取三升。溫服一升。重覆汗出。

不汗再服。愼風寒。

水之爲病。其脈沈小。屬少陰。﹝卽爲石水。彼夫﹞浮者爲風。

﹝卽是風水其內﹞無水。﹝而爲﹞虛脹者﹝其病不爲水。而﹞爲气﹝气病不可發汗。﹞

水。﹝病﹞發其汗卽已。﹝然而發汗之法。各所不同。若﹞脈沈者。﹝水在少陰。當溫其經。﹞宜麻黃附子湯。﹝脈﹞浮者。﹝水在皮毛。當通其肺。﹞宜杏子湯。

此爲石水證出其方也。而並言及風水與气腫。從反面掉出正旨。時文有借賓定主之法。漢文已開之。

麻黃附子湯方麻黃﹝三兩﹞附子﹝一枚﹞甘艸﹝二兩﹞

上三味。以水七升。先煮麻黃。去上沫。內諸藥。煮取二升半。溫服八合。日三服。

杏子湯方﹝闕。恐是麻黃杏仁甘艸石膏湯。﹞

﹝逆而不順。謂之﹞厥而皮水﹝浸淫日久。腐潰而出水﹞者。﹝厥而不順之證也。

宜用外敷之法。以﹞蒲灰散主之。

此言皮水潰爛謂之厥。出其外治之方也。諸家俱作水傷陽气而厥冷解。誤矣。此照錢太醫定之。

蒲灰散方﹝見消渴﹞

問曰。﹝汗出黃色。而身不黃。與發黃之證異。別其名曰黃汗。﹞黃汗之爲病。身體腫。發熱汗出而渴。狀如風水。汗沾衣。色正黃。如柏汁。脈自沈。﹝前此詳其病狀。

而其病源。﹞何從得之。﹝請再申言。而出其方治。﹞師曰。以汗出入水中浴。水從汗孔入得之。﹝蓋汗出則腠疏。客水之气。從毛孔而傷其心。故水火相蒸而色黃。水气搏結而脈遲。然此證亦有從酒後汗出當風所致者。𨿽無外水。而所出之汗。因風內返。亦是水也。凡脾胃受濕。濕久生熱。濕熱交蒸而成黃者。皆可以汗出入水之气推之也。﹞

宜芍桂酒湯主之。

此爲黃汗證出其方治也。

尢在涇云﹑黃汗之病。與風水相似。但風水脈浮而黃汗脈沈。風水惡風而黃汗不惡風爲異。其汗沾衣色正黃如柏汁。則黃汗之所獨也。風水爲風气外合水气。黃汗爲水气內遏熱气。熱被水遏。水與熱得。交蒸互郁。汗液則黃。黃桂枝芍藥。行陽益陰。得苦酒則气益和而行愈周。蓋欲使營衛通行。而邪气畢達耳。云苦酒阻者。欲行而未得遽行。久積藥力。乃自行矣。故曰﹑服至六七日乃解。

又云﹑前第二條云﹑小便通利。上焦有寒。其口多涎。此爲黃汗。第四條云﹑身腫而冷。狀如周痺。此云黃汗之病。身體腫。發熱。汗出而渴。後又云劇者不能食。身疼重。小便不利。何前後之不侔也。豈新久微甚之辧歟。夫病邪初受。其未郁爲熱者。則身冷小便利。口多涎。其郁久而熱甚者。則身熱而渴。小便不利。亦自然之道也。

黃芍藥桂枝苦酒湯方黃﹝五兩﹞芍藥桂枝﹝各三兩﹞

上三味。以苦酒一升。水七升相合。煮取三升。溫服一升。當心煩。服至六七日乃解。若心煩不止者。以苦酒阻故也。

黃汗之病。﹝陽被郁而不下通。則﹞兩脛自冷。﹝身熱而脛冷。爲黃汗之的證。﹞

假令﹝一身中盡﹞發熱。此屬歷節。﹝不爲黃汗也。然黃汗郁證也。汗出則有外達之機。若﹞食已汗出。﹝乃榮中之熱。因气之動而外浮﹞又身常﹝於入﹞暮盜汗出者。﹝乃榮中之熱。乘陽之間而潛出。﹞此﹝皆責之﹞榮气﹝之熱﹞也。若汗出已。反發熱者。

﹝是熱與汗。俱出於外也。﹞久久其身必甲錯。發熱不止者。必生惡瘡。﹝所謂自內之外。而盛於外是也。﹞若身重汗出已。輒輕者。﹝是濕與汗俱出也。然濕𨿽出。而陽亦傷。﹞久久必身。卽胸中痛。又﹝若﹞從腰以上汗出。﹝腰以﹞下無汗。﹝是陽上通。而下不通也。故﹞腰弛痛。如有物在皮中﹝之﹞狀﹝不能便捷。更有病﹞劇﹝而未經得汗﹞者。﹝則窒於胸而﹞不能食。﹝壅於肉理而﹞身疼重。﹝郁於心而﹞煩躁。﹝閉於下而﹞小便不利。﹝此其進退微甚之機。不同如此。而要皆水气傷心之所致。可以切指之曰。﹞此爲黃汗。﹝以﹞桂枝加黃湯主之。

此言黃汗變證不一。總緣發黃本爲郁病。得汗不能透徹。則郁熱不得外達。所以又出一桂枝加黃之方法也。

桂枝加黃湯方桂枝芍藥﹝各三兩﹞甘艸黃﹝各二兩﹞生薑﹝三兩﹞大棗﹝十二枚﹞

上六味。以水八升。煮取三升。溫服一升。須臾。啜熱稀粥一升餘。以助藥力。溫覆取微汗。若不汗。更服。

師曰。﹝心營肺衛。脈應寸口。今﹞寸口脈遲而澀。遲﹝者其病在營。無以速衛气之行。﹞則爲寒。澀﹝者其病在衛。無以致營血之濡。﹞爲血不足。﹝再診之胃脈之趺陽。今﹞趺陽脈微而遲。微則﹝知其病﹞爲﹝不足於﹞气。遲則﹝知其不足於气。卽﹞

爲寒。﹝合寸口趺陽而診之。則知其﹞寒﹝而﹞气﹝血﹞不足。卽手足逆冷。﹝蓋以陽气起於四肢。以貫一身。而調營衛故也。﹞手足逆冷。則營衛不利。營衛不利。則腹滿脇鳴。﹝腔中純是客寒。﹞相逐气轉。膀胱營衛俱﹝困乏而疲﹞勞。﹝蓋以營衛受气於陽明。而太陽又爲營衛之統司也。經云。巨陽主气。爲諸陽所屬。要知膀胱內主津液之灌注。則爲陽中之陰。外主陽熱之布護。則爲陽中之陽。﹞陽﹝熱之﹞气不通。卽身冷。

陰﹝液之﹞气不通。卽骨疼。﹝此陰陽之各自爲病也。﹞陽前﹝而陰不與俱﹞通。則﹝陰失陽而﹞惡寒。陰前﹝而陽不與俱﹞通。則﹝陽獨治而﹞痺不仁。﹝此陰陽之互相爲病也。總由陰陽相失。遂閉塞而成痞。治之者。當使﹞陰陽相得。其气乃行。大气一轉。其气乃散。﹝若証之﹞實﹝者。得藥﹞則矢气。﹝邪從大便喧吹而出。証之﹞虛﹝者。得藥﹞則遺溺。﹝邪從小便湧溢而行。病之所以成。病之所以散。皆一气主之。

故﹞名曰气分。

此非黃病。因黃病之脈沈上下。營衛不通等證。觸類引伸。而及於气分之專證。其實水與气。𨿽分有形無形。而其源則非二也。腫與脹𨿽分在外在內。而其病則相因也。

然每見病脹者。以治水之法施之。往往不效。至腹脹而四肢不腫。名曰單鼓脹。或因水病而攻破太過者有之。或因宿有瘕積塊痞塊。重加外感內傷而發者有之。有日積月累。

初時不覺。及覺而始治之。則已晚矣。若至腹大如箕。腹大如甕。

𨿽盧扁亦莫之何。內經明脹病之旨。而無其治。仲景微示其端。而未立其法。後人用大攻大下大補大溫等劑。愈速其危。而不知仲景於此節𨿽未明言脹病單鼓。而所以致此之由。所以治此之法。無不包括其中。下節兩出其方。一主一賓。略露出鼓脹之機倪。令人尋繹其旨於言外。按沈自南以火气二字。指膻中之宗气而言。頗爲得解。諭嘉言寓意艸。謂人身胸中空曠如太空。地气上則爲云。必天气降而爲雨。地气始收藏不動。誠會上焦如霧。中焦如漚。下焦如瀆之意。則雲行雨施。而後溝瀆皆盈。水道通決。乾坤有一番新景象矣。此義首重在膀胱一經。經云﹑膀胱者。州都之官。津液藏焉。气化則能出矣。如人之飲酒無算而不醉者。皆從膀胱之气化而出也。膻中位於膈內。膀胱位於腹內。膀胱之气化。則空洞善容。而膻中之气得以下運。若膀胱不化。則腹先脹。而膻中之气安能下達耶。然欲膀胱之气化。其權尢在於葆腎。腎以膀胱爲腑者也。腎气動。

必先注於膀胱。屢動不已。膀胱滿脹。勢必奔逆於胸膈。其窒塞之狀。不可明言。腎气不動。則收藏愈固。膀胱得以淸淨無爲。而膻中之气注之不盈矣。膻中之气下注。則胸中曠若太空矣。

徐忠可云﹑仲景於論正水後。結出一血分。於論黃汗後。結出一气分。何也。蓋正水由腎受邪。發於下焦。下焦血爲主用。故論正水而因及於經血不通。黃汗由心受邪。發於上焦。上焦气爲主用。故因黃汗而推及於大气不轉。惟上下之气血陽陰不同。此仲景治黃汗以桂枝爲君。主取其化气。而治正水以麻黃爲君。主取其入營也。石水以附子爲君。

主取其破陰也。審其立言之次第。則立方之意。不曉然耶。

﹝病在﹞气分。﹝大气下轉。其﹞心下堅大如盤。邊如旋盤。﹝其勢亦已甚矣。然不直攻其气。而止用辛甘溫藥行陽而化气。以﹞桂甘姜棗麻辛附子湯主之。

此承上節气分之結病而出其方治也。

桂甘姜棗麻辛附子湯方桂枝生薑﹝各三兩﹞細辛甘艸麻黃﹝各二兩﹞附子﹝一枚炮﹞大棗﹝十二枚﹞

上七味。以水七升。先煮麻黃。去上沫。內諸藥。煮取二升。分溫三服。當汗出如虫行皮中。卽愈。﹝卽結之陽。復散行於周身。乃有是象。﹞

﹝若夫病源不同。而病形相類者。不可不辧而藥之。﹞心下堅大如盤。邊如旋盤。﹝當於所言之病。因病證細辧。而知其系﹞水飲所作。﹝乃气分之大分別也。水有形。藥宜苦泄。以﹞枳術湯主之。

此言水飲以別乎气分。亦借賓以定主也。

枳術湯方枳實﹝七枚﹞白術﹝二兩﹞

上二味。以水五升。煮取三升。分溫三服。腹中軟。卽當散也。

附方外臺防己黃湯治風水脈浮。爲在表。其人或頭汗出。表無他病。病者當下重。從腰以上爲和。腰以下當腫及陰。難以屈伸。﹝方見風濕﹞

卷七

黃癉病脈證並治第十五

寸口脈浮而緩。浮則爲風。緩則爲痺。痺﹝者。風與濕合而不去。﹞非﹝若疼痛之﹞

中風。﹝所以然者。風得濕而變熱。濕應脾而內行。是以﹞四肢﹝不疼痛而﹞苦煩。脾﹝病者。﹞色必黃。﹝脾以其所﹞瘀﹝之﹞熱以﹝外﹞行。﹝則肢體面目盡黃矣。﹞

此以寸口脈而言黃癉初時之病因也。

趺陽脈緊而數。數則爲熱。﹝胃﹞熱則消穀。緊則爲寒。﹝脾寒遇﹞食卽爲滿。﹝滿者必生濕。是胃熱而脾濕。爲黃癉之病源也。﹞尺脈浮爲﹝風﹞傷﹝於﹞腎。趺陽脈緊爲﹝寒﹞傷﹝於﹞脾。﹝是腎得風生熱。脾得寒生濕。爲黃癉之病源也。凡﹞風﹝熱與﹞寒﹝濕﹞相搏。﹝其气必歸脾胃。脾胃者。倉廩之官也。﹞食穀卽﹝助其熱而爲﹞眩。穀气﹝瘀而﹞不消。﹝則﹞胃中苦濁。濁气﹝自當﹞下流。﹝若小便通。則濁隨溺而去。今﹞小便不通。﹝則濁𨿽下流。而不外出。於是﹞陰﹝髒﹞被其寒。﹝而客﹞熱流﹝入﹞膀胱。﹝膀胱爲太陽。統主一身之肌表。故﹞身體盡黃。名曰谷癉。

﹝以病𨿽始於風寒。而實成於穀气也。﹞

此言趺陽脈以明胃熱脾寒郁而成癉。又言腎脈浮。趺陽脈緊。爲腎熱脾寒。亦能郁而成癉。又歸於膀胱之不化气。以膀胱主一身之肌表。不化气。則濕熱無去路。而亦成癉。其病𨿽有各經之不同。而總以脾胃爲主。故以谷癉結之。

額上﹝心之部也。腎邪重而水色見於火部。故﹞黑。﹝腎熱上行。而通於心。則﹞

微汗出。﹝手心名勞宮。屬心。足心名湧泉。屬腎。腎虛不能配火。水火未濟。則﹞手足中熱。﹝酉主腎。腎虛。則其熱﹞薄暮卽發。膀胱﹝爲腎外腑。腎病。則外腑必﹞急。﹝腎虛不能攝水。則﹞小便自利。﹝此得之房勞過度。熱從腎出。故﹞。名曰女勞癉。﹝至﹞腹﹝滿﹞如水狀。﹝脾腎兩敗。﹞不治。

此爲女勞癉而另言其證也。

﹝脾𨿽黃色。有因於酒者。酒多濕而性陽。故傷在上焦。心爲酒所困。則﹞心中懊而熱。﹝熱內蓄。則﹞不能食。﹝熱上衝。則時﹞時欲吐。﹝酒气燻心。而味歸脾胃而作黃。﹞名曰酒癉。

此言酒癉之證也。

﹝癉病屬實者多。而屬虛亦復不少。﹞陽明病﹝實者脈必數。今竟﹞脈遲。﹝其胃弱可知。胃弱則化谷不速。﹞食難用飽。飽則﹝不運。火聚而﹞發煩。﹝胃中塡塞。上下俱阻。淸者阻於上升。則﹞頭眩。﹝濁者阻於下降。則﹞小便必難。此﹝因穀气郁而生熱。而非胃有實熱。察其病勢。﹞欲作谷癉。𨿽下之。腹滿如故。所以然者。﹝以﹞

脈遲﹝爲虛﹞故也。

此言胃虛欲作谷癉之證也。

﹝上言心中懊等證。酒癉之證。猶未備也。今且歷陳之。﹞夫病酒黃癉。﹝固屬上焦之病。而實不止於上焦也。水出髙原。上焦濕熱旣盛。其下﹞必小便不利。﹝然﹞

其﹝有確切不可易之﹞候﹝曰﹞心中熱。﹝從心熱來。其小便不利。自不等於谷癉之小便不通。其﹞足下熱。﹝又不等於女勞癉之手足中熱也。﹞是其﹝爲酒癉之的﹞證也。

酒黃癉者。﹝以心中熱爲正候。亦﹞或﹝有熱去於心。而﹞無熱。﹝無熱則心靖。

心﹞靖﹝則其﹞言了了。﹝然亦有心中無熱。邪竟注於陽明。爲﹞腹滿﹝爲﹞欲吐。

﹝又驗之﹞鼻燥。﹝則知其爲陽明證無疑。夫腹滿宜下。欲吐宜越。因勢而利導之法也。

今旣腹滿。而且欲吐。則可下而亦可吐。必須審﹞其脈浮者。﹝爲邪近上。而﹞先吐之。沈弦者。﹝爲邪近下。而﹞先下之。﹝亦在乎臨證而消息也。﹞

﹝上言無熱。吐下尙未可定也。若﹞酒癉心中熱。﹝而且有﹞欲吐﹝之意﹞者。﹝乘機﹞吐之﹝則﹞愈。

﹝上言可下。爲無熱而腹滿者言也。若﹞酒癉﹝而心中熱。病在上而誤﹞下之。﹝則傷其下。其陽明之邪。乘下之虛。從支別入少陰。積漸而腎傷。故﹞久久爲黑癉。

﹝乙癸同源。肝病而﹞目靑﹝腎病而﹞面黑。﹝然𨿽曰黑癉。而其原則仍是酒家。故﹞

心中﹝熱气燻爍。﹞如啖蒜齏狀。﹝此於變證中。露出酒癉眞面目也。腎虛。則陰火熬血。而爲瘀血。瘀於裏。則﹞大便正黑。﹝血不榮於表。則﹞皮膚爪之不仁。﹝此絕類女勞癉。何以知其爲酒癉也。然酒脈必浮。此𨿽因下而弱。要辧﹞其脈浮﹝中帶﹞弱﹝其色﹞

𨿽黑﹝黑中仍帶﹞微黃。故知之。

此四節。言酒癉之相因爲病。以補二條懊等證所未備也。

師曰。病黃癉。﹝濕熱也。濕淫於內。則煩喘胸滿。熱淫於內。則發熱口燥。今﹞

發熱煩渴。胸滿口燥者。以病發時。﹝不用汗解之正法。而以﹞火劫﹝逼﹞其汗。﹝以熱攻熱。﹞兩熱﹝相搏﹞所得。然﹝使熱不與濕合。必不作黃。凡﹞黃家所得。從濕得之。﹝原不可以一下盡其法也。須審其﹞一身盡發熱而黃。﹝而﹞肚熱。﹝視一身之熱爲尢甚。是因火劫。而令火﹞熱﹝盡﹞在﹝於﹞裏。﹝法﹞當下之。

此槪言黃癉有因誤火而得之證。又辧其濕熱相合者。爲癉病之常。獨熱在裏者。爲癉病之變。使人分別論治也。

﹝癉病將成未成。必先見有一二證。而可卜之。凡病在裏。則﹞脈沈。﹝裏熱。則﹞

渴欲飲水。﹝飲水多而﹞小便不利者。﹝水無去路。則郁於裏而爲濕。濕與熱合。交相蒸鬱。﹞皆﹝可卜其﹞發黃。﹝脾之部位在腹。脾之脈絡連舌本散舌下。若﹞腹滿舌痿黃。﹝是脾有濕而不行矣。又胃不和。則臥不安。若﹞躁不得睡。﹝是胃有熱而不和矣。

濕熱相合。爲﹞屬黃家。

此三節。言黃之將成。欲人圖之於早。不俟其旣成而藥之。意含言外。

﹝黃者。土之色也。土無定位。寄王於四季之末各十八日。故﹞黃癉之病。當以十八日爲期。﹝蓋謂十八日脾气王。而虛者當復。卽實者亦當通也。﹞治之﹝者。當使其﹞十日以上﹝卽﹞瘥。﹝不逾乎十八日之外。乃妙也。若逾十八日。不瘥。而﹞反劇爲﹝土气不能應期而王﹞難治。

此言黃癉之愈有定期。欲醫者期前而速治也。

按沈自南云﹑此取陽病陰和。陰病陽和爲大綱也。十八乃三六。陰數之期也。十日二五。陽土之數也。黃癉乃濕熱鬱蒸。陽邪亢極。脾陰大衰。故治之須候一六二六三六。陰气來復制火之期。而爲定期。若至十日以上。土陰气復則當瘥。而反劇者。乃脾陽亢極。陰气化滅。故爲難治。此𨿽非正解。亦互相發明。

﹝癉病是郁熱外蒸之象。﹞癉而渴者。﹝內熱更甚。內外交病。﹞其癉難治。癉而不渴者。﹝熱從外宣。內之正气自運。﹞其癉可治。發於陰部。﹝裏爲陰。裏气之逆。﹞

其人必嘔。﹝發於﹞陽部。﹝表爲陽。表邪之盛。﹞其人振寒而發熱也。

此以渴不渴別癉之難治可治。以嘔與寒熱。辧黃之在表在裏也。

﹝今試爲癉病出其方。﹞谷癉之病。﹝其初多病寒熱。其﹞寒熱﹝作時。則﹞不食。

﹝寒熱止時。卽或時食。﹞食卽﹝熱上衝而﹞頭眩。﹝內滯塞而﹞心胸不安。﹝濕瘀熱郁不解。﹞久久﹝身面﹞發黃。爲谷癉。﹝以﹞茵陳蒿湯主之。

此爲谷癉證而出其方也。

徐忠可云﹑前第一段論谷癉。不言寒熱。而有小便不通。第二段論谷癉。不言心胸不安。而有小便必難。此獨不言及小便。蓋谷癉證亦有微甚不同。前所云小便不通。此勢之甚急者也。所云陽明病脈遲者。小便必難。乃旣見陽明證。而因脈遲挾虛。以致不運。此表病中之間有者也。若此云寒熱。則非二三日之病矣。不食。食卽頭眩。則𨿽眩而食未嘗斷。可知矣。故曰久久發黃。見遲之又久。乃相因而爲病。其勢漸而緩。則小便亦未至不通耳。然觀方下注云。一宿腹減。此亦必小便不快。而腹微脹可知。但不必專責之耳。谷癉三證。止出一方。蓋陽明病一至發黃。則久暫皆宜開郁解熱。故此方實爲主方。若陰黃。則後人以附子合茵陳。乃此方之變也。按心胸不安。與酒癉之心中懊亦不同。彼因心中熱。至有無可柰何之象。此言不安。僅微煩也。卽陽明脈遲證所謂發煩頭眩耳。

茵陳蒿湯方茵陳蒿﹝六兩﹞梔子﹝十四枚﹞大黃﹝二兩﹞

上三味。以水一斗。先煮茵陳。減六升。納二味。煮取三升。去滓。分溫三服。小盒飯利。尿如皂角汁狀。色正赤。一宿腹減。黃從小便去也。

﹝凡發熱而不惡寒。爲陽明病。若﹞黃家。﹝當申酉之時。名曰﹞日晡所﹝應其時﹞發熱。而反惡寒。此﹝非陽明熱證。﹞爲女勞得之。﹝以女勞之病在腎。腎之腑爲膀胱。申時气血注於膀胱。酉時气血注於腎也。腎爲熱逼。則﹞膀胱﹝必﹞急。﹝膀胱旣急。則﹞少腹﹝亦﹞滿。﹝其一﹞身﹝𨿽﹞盡黃。﹝而﹞額上﹝獨﹞黑。﹝一身𨿽盡熱。

而﹞足下﹝尢﹞熱。因﹝此病勢浸淫。腎邪徧於周身。不獨額上。而身上俱﹞作黑癉。

﹝然其中猶有可疑者。腹脹便溏。證同脾濕。然究﹞其腹脹﹝非水。而﹞如水狀。大便必﹝變﹞黑。﹝而﹞時溏。此女勞之病。﹝腎熱而气內結。﹞非﹝脾濕而﹞水﹝不行之爲﹞病也。﹝但證兼﹞腹滿者﹝爲陽气並傷。較爲﹞難治。﹝以﹞硝石礬石散主之。

此爲女勞癉出其方治也。立論獨詳。所以補前之未備也。

硝石礬石散方硝石﹝熬黃﹞礬石﹝燒等分﹞

上二味爲散。大麥粥汁和服方寸匕。日三服。病隨大小便去。小便正黃。大便正黑。

是其候也。酒癉。﹝前論已詳。似可毋庸再贅矣。而﹞心中懊。﹝爲此證第一的據。

﹞或熱痛。﹝爲此證中之更甚者。以﹞梔子大黃湯主之。

此爲酒癉而出其方治也。

梔子大黃湯方梔子﹝十四枚﹞大黃﹝二兩﹞枳實﹝五枚﹞豉﹝一升﹞

上四味。以水六升。煮取二升。分溫三服。

諸﹝凡﹞病黃家。﹝槪屬濕熱交郁而成。小便爲气化之主。﹞但利其小便。﹝下竅气通。則諸气自不能久郁。﹞假令脈浮。﹝則气病全滯於表分。徒利其小便。無益也。

﹞當以汗解之。宜桂枝加黃湯主之。

此以下皆治正黃癉方也。

徐忠可云﹑黃癉家。不獨谷癉。酒癉女勞癉有分別。卽正黃癉。病邪乘虛。所著不同。予治一黃癉。百藥不效而垂斃者。見其偏於上。令服鮮射幹一味斤許而愈。又見有偏於陰者。令服鮮益母艸一味數斤而愈。其凡有黃癉初起。非系谷癉酒癉女勞癉者。輒令將車前根葉子合搗。取自然汁。酒服數碗而愈。甚有臥牀不起者。令將車前一味自然汁數盂。置牀頭。隨意飲之而愈。然則汗下之說。亦設言以啟悟。其可無變通耶。

桂枝加黃湯﹝見水气﹞

諸黃。﹝緣濕熱經久。變爲堅燥。譬如罨面。濕合熱郁而成黃。熱久則濕去而幹也。

以﹞豬膏發煎主之。

此言黃癉中另有一種燥證。飲食不消。胃脹有燥屎者。而出其方治也。徐氏謂爲穀气實所致。並述治友人駱天遊黃癉。腹大如鼓。百藥不效。服豬膏發灰各四兩。一劑而愈。

按此條師止言諸黃二字。而未詳其證。余參各家之說而注之。實未愜意。沈自南注。

浮淺又極附會。余素不喜。惟此條確有悟機。姑錄而互參之。其云﹑此黃癉血分通治之方也。寒濕入於血分。久而生熱。鬱蒸气血不利。證顯津枯血燥。皮膚黃而暗晦。卽爲陰黃。當以豬脂潤燥。發灰入血和陰。

俾脾胃之陰得其和。則气血不滯。而濕熱自小便去矣。蓋癉皆因濕熱鬱蒸。相延日久陰血必耗。不論气血二分。皆宜兼滋其陰。故云諸黃主之。

豬膏發煎方豬膏﹝半斤﹞亂髮﹝如雞子大三枚﹞

上二味。和膏中煎之。發消藥成。分再服。病從小便出。

黃癉病。﹝審其當用表裏兩解法者。以﹞茵陳五苓散主之。﹝若夫脈沈腹滿在裏。

則爲大黃硝石湯證。脈浮無汗在表。則爲桂枝加黃湯證矣。當知此方非治黃通用之方。﹞

此爲黃癉而出表裏兩解之方也。徐云﹑治黃癉不貴補。存此以備虛證耳。

茵陳五苓散方茵陳﹝十分末﹞五苓散﹝五分﹞

上二味和。先食飲服方寸匕。日三服。

黃癉。腹滿。小便不利而赤。﹝裏實也。黃癉最難得汗。若﹞自汗出。﹝表和也。﹞

此爲表和裏實。﹝實者﹞當下之。宜大黃硝石湯。

此爲黃癉而出其裏實之方也。視梔子大黃及茵陳蒿湯較峻。

大黃硝石湯方大黃黃柏硝石﹝各四兩﹞梔子﹝十五枚﹞

上四味。以水六升。煮取二升。去滓。內硝更煮。取一升。頓服。

黃癉病。﹝實熱者。小盒飯赤短。若﹞小便色不變。﹝而且﹞欲自利。﹝其無內熱。

確鑿有據。可知其﹞腹滿而喘。﹝非裏實气盛。乃爲虛滿虛喘也。𨿽有癉熱。亦﹞不可﹝以寒下之藥﹞除﹝其﹞熱。熱除﹝則胃﹞必﹝寒而作﹞噦。噦者。﹝宜先調其胃降其逆。然後消息治之。以﹞小半夏湯主之。

此爲黃癉之虛證。誤治增病。而出其救治之方。非謂小半夏湯卽能治黃癉也。後人以理中湯加茵陳蒿。頗有意義。

小半夏湯方﹝見痰飲﹞

諸黃腹痛而嘔者。﹝少陽之木邪克土也。﹞宜柴胡湯。

此言黃癉有土受木克之證。以柴胡湯治其嘔痛。亦非謂柴胡湯治諸黃也。止言柴胡湯。未分大小。意者隨見證而臨時擇用也。

柴胡湯方﹝見嘔吐﹞

男子黃。小便自利。﹝知非濕熱交郁之黃。而爲土虛其色外現之黃。﹞當與虛勞小建中湯。

此爲虛黃證而出其方也。黃證不外於郁。虛得補則气暢而郁開。郁開則黃去矣。單言男子者。謂在婦人則血分有熱。正未可知。又當另有消息也。

尢在涇云﹑黃癉之病。濕熱所郁也。故在表者汗而發之。在裏者攻而去之。此大法也。乃亦有不濕而燥者。則變淸利爲潤導。如豬膏發煎之治也。不熱而寒。不實而虛者。

則變攻爲補。變寒爲溫。如小建中之法也。其有兼證錯出者。則先治兼證。而後治本證。如小半夏及小柴胡之治也。仲景論黃癉一證。而於正變虛實之法。詳盡如此其心可謂盡矣。

附方瓜蒂散治諸黃。﹝方見病﹞按刪繁方云。服訖吐出黃汁。亦治脈浮欲吐者之法也。

千金麻黃醇酒湯治黃癉。

麻黃﹝三兩﹞

上一味。以美酒五升。煮取二升半。頓服盡。冬月用酒。春月用水煮之。

卷七

驚悸吐衄下血胸滿瘀血病脈證第十六

寸口脈動而弱。﹝爲驚悸之主脈也。驚自外至。气亂則脈動。﹞動卽爲驚。﹝悸自內惕。气怯則脈弱。﹞弱則爲浮。﹝外有所觸。內不自主。則脈動而弱。有驚與悸而並見者。有驚與悸而各見者。﹞

此言驚屬外一邊。悸屬內一邊。驚悸並見。爲內已虛而外復幹之也。

師曰。﹝衄爲淸道之血。從督脈由風府貫頂下鼻中。其所以上越而妄出者。由肝腎之郁熱逼也。若其人﹞尺脈浮。﹝則知腎有遊火矣。﹞目睛暈黃。﹝則知肝有蓄熱矣。

肝腎之火上衝。則﹞衄未止。﹝若﹞暈黃雲。目睛慧了。﹝肝腎之熱俱除。故﹞知衄今止。

此言血隨火而升也。

又曰﹑﹝衄旣爲陽經淸道之血。總非陰經所主。彼手足少陽之脈。不能入鼻。所以不主衄也。主之者惟手足太陽手足陽明四經。太陽行身之表。爲開。春生夏長。陽气在表。有開之義之也。故﹞從春至夏衄者﹝屬﹞太陽。

﹝陽明行身之裏。爲闔。秋收冬藏。陽气在裏。有闔之義。故﹞從秋至冬衄者﹝屬﹞

陽明。

此以四時合四經。而提衄血之大綱也。四時宜活看。

尢在涇云﹑血從陰經並衝任而出者。則爲吐。從陽經並督脈而出者。則爲衄。故衄病皆在陽經。但春夏陽气浮。則屬太陽。秋冬陽气伏。則屬陽明。爲異耳。所以然者。

就陰陽言。則陽主外。陰主內。就三陽言。則太陽爲開。陽明爲闔。少陽之脈。不入鼻。故不主衄也。

或問衄皆在陽。是已。然所謂尺脈浮。目睛暈黃者。非陰中事乎。曰﹑前所謂尺脈浮。目睛暈黃者。言火自陰中出。非言衄自陰中來也。此所謂太陽陽明者。言衄所從出之路也。誰謂病之在陽者。不卽爲陰之所迫而然耶。

衄家。﹝爲陰血已亡。﹞不可﹝再﹞汗。﹝以重竭其陰。若﹞汗出必額上陷。﹝中之﹞脈﹝爲熱所爍而﹞緊急。﹝目得血而能視。血亡則目﹞直視不能﹝陽歸於陰則臥。

陽亢則﹞不得眠。

此言衄家當以發汗爲戒也。知所戒。則知所治矣。況瀉心湯黃土湯皆衄証之的方乎。

髙士宗云﹑欲辧衄之重輕。須察衄之冷熱。衄出覺熱者。乃陽明絡脈之血。輕也。

治宜涼血滋陰。衄出覺冷者。乃陽明經脈之血。重也。治宜溫經助陽。要言不煩。特附錄於此。

男﹝元犀﹞按﹑瀉心湯。卽涼血之劑。黃土湯。卽溫經之劑。但後人多用滋陰。究不若養陰引陽之爲得矣。

病患面無色。﹝便知其血气衰而不華於面也。身﹞無寒熱。﹝便知其外無病而內自虧也。然內經云。察色按脈。當別陰陽。今按其脈。沈爲腎。弦爲肝。其﹞脈沈弦﹝並見﹞者﹝是龍雷之火迅發。血隨上溢而爲﹞衄。﹝若察其面無色。按其﹞脈浮弱。﹝浮爲陰虛。弱爲陽弱。浮弱之極﹞手按之﹝卽﹞絕者。﹝陽不下交於陰。則陰失陽而脫陷。所以﹞下血。﹝若察其面無色。按其脈浮弱。而竟見﹞煩咳者。﹝曷故。蓋日月出矣。爝火無光。此爲胸中之陽不宣。而陰火乘之。乘於心則煩。乘於肺則咳。咳則气逆於上。而血隨之。可以﹞必﹝其﹞吐血。

合參此條面無色三字是主。蓋人身中陰陽相雜。而陰實統於陽。血者陰也。故陽能統陰。則血無妄出。今面無色。知其陽和不足。陽和不足。則陰火乘之。假令脈平。則如平人無事。尙可支持而度日也。今觀其面。旣已無色。察其證。又無表邪之寒熱。而診其脈。何以忽見此沈弦之象。當知沈爲腎。弦爲肝。沈弦並見。爲肝腎之气不靖。龍雷之火肆逆於上。逼血奔於淸道。則爲衄矣。若面無色。其脈不爲沈而爲浮。不爲弦而爲弱。浮爲陰虛。弱爲陽弱。極其虛弱之象。以手按之卽絕。此爲陰陽兩虛。而陽爲陰主。若虛在下焦之陰。無元陽以維之。而血下漏矣。面無色。脈浮弱。按之絕者。忽見煩咳證。煩屬心。咳屬肺。心肺病。而胸中之陽。不能以禦陰火。血隨虛火湧於濁道。

則從口出矣。以上三條。皆起於眞陽不足。血無所統。故治血之良法。大槪苦寒不如甘溫。補腎必兼補脾。所以黃土湯原治先便後血之證。其方下小注云。亦主吐衄。此卽金鍼之度也。余每用此方。以漧薑易附子。以赤石脂一斤代黃土。取效更捷。甚者加幹側柏四兩。鮮竹茹六斤。

夫﹝人卒然﹞吐血。﹝血後不咳。其證順而易愈。若﹞咳逆上气。﹝則陰虛而陽無附麗矣。若﹞其脈數而﹝身﹞有熱。﹝夜間﹞不得臥者。﹝是旣耗之陰。而從獨勝之陽。

有不盡不已之勢。主﹞死。

此言血後眞陰虧而難復也。若用滋潤之劑。恐陰雲四合。龍雷之火愈升。若用辛溫之方。又恐孤陽獨勝。而燎原之勢莫當。師所以定其死而不出方也。余於死證中覓一生路。用二加龍骨湯加阿膠。愈者頗多。

﹝吐血。有不盡由於气虛不攝者。亦有不盡由於陰虛火盛者。﹞夫﹝不有﹞酒客﹝熱積於胃。而上燻於肺者乎。燻於肺。則肺爲熱傷。未有不﹞咳者。﹝咳則擊動絡脈。﹞

必致吐血。此﹝與上言吐血分途。以其﹞因極飲過度所致也。

此言酒客吐血。專主濕熱而言。凡濕熱盛者。皆可作酒客觀也。師未出方。余用瀉心湯及豬苓湯。或五苓散去桂加知母石膏竹茹多效。

寸口脈﹝輕按﹞弦而﹝重按﹞大。弦則爲﹝陽气微而遞﹞減。大則爲﹝外盛而中﹞

芤。減則﹝陽不自振。﹞爲﹝諸﹞寒。芤則﹝陰不守中。﹞爲﹝中﹞虛。虛寒相搏。此名爲革。﹝革脈不易明。以弦減芤虛二脈形容之。則不易明者。明矣。見此脈者。﹞婦人則﹝不能安胎而﹞半產﹝不能調經而﹞漏下。男子則亡血。

此因上二節一言陰虛。一言陽盛。恐人誤走滋陰瀉火一路。故於此節急提出虛寒失血之證。以見陽虛陰必走也。可見古人立言精密。

﹝上言衄家不可汗。慮其亡陰。然而不止亡其陰也。凡﹞亡血﹝者。旣亡其陰。﹞不可發其表。﹝更傷其陽。若服表藥。令其﹞汗出。﹝陽不外固。﹞卽寒栗﹝陰不內守。

﹞而﹝動﹞振。

此遙承上節衄後復汗爲竭其陰。此則並亡其陽也。

﹝試言瘀血之證﹞病患﹝血瘀。則气爲之不利而﹞胸滿﹝血瘀不榮於唇。則﹞唇痿。

﹝血瘀而色應於舌。則﹞舌靑﹝血瘀而气不化液。則﹞口燥。但欲漱水。﹝而﹞不欲咽。

﹝上𨿽燥而中無熱也。病非外感。則身﹞無寒熱。脈微大來遲。﹝以血積經隧。則脈澀不利也。﹞腹﹝本﹞不滿。﹝而﹞其人﹝竟自﹞言我滿。﹝外無形而內有滯。知其血積在陰。而非气壅在陽也。此﹞爲有瘀血。

病者如有熱狀。煩滿。口漧燥而渴。﹝旣現如此之熱狀。應見數大之熱脈。乃﹞其脈反無熱。此﹝非陽之外擾。﹞爲陰﹝之內﹞伏。﹝陰者何。﹞是﹝卽﹞瘀血也。﹝瘀屬有形。﹞當下之。

此二節。辧瘀血之見證也。

徐忠可云﹑仲景論婦人有瘀血。以其證唇口漧燥。故知之。則此所謂唇痿口燥。

卽口漧燥。足證瘀血無疑矣。然前一證言漱水不欲咽。後一證又言渴。可知瘀血證。不甚。則但漱水。甚則亦有渴者。蓋痰久而熱郁也。

﹝試爲驚者出其方。﹞火邪者。﹝所包者廣。不止以火逼劫亡陽驚狂一證。然舉其方治。可以啟其悟機。但認得火邪爲主。卽以﹞桂枝去芍藥加蜀漆牡蠣龍骨救逆湯主之。

此爲驚證出其方也。以火邪二字爲主。而其方不過舉以示其槪也。

徐忠可云﹑驚悸似屬神明邊病。然仲景以此冠於吐衄下血及瘀血之上。可知此方重在治其瘀結。以復其陽。而無取乎鎭墜。故治驚全以宣陽散結寧心去逆爲主。至於悸。

則又專責之痰。而以半夏麻黃髮其陽。化其痰爲主。謂結邪不去。則驚無由安。而正陽不發。則悸邪不去也。

桂枝去芍藥加蜀漆牡蠣龍骨救逆湯方桂枝﹝三兩去皮﹞甘艸﹝二兩炙﹞龍骨﹝四兩﹞牡蠣﹝五兩﹞生薑﹝三兩﹞

大棗﹝十二枚﹞蜀漆﹝三兩洗去腥﹞

上爲末。以水一斗二升。先煮蜀漆減二升。納諸藥。煮取三升。去滓。溫服一升。

﹝爲悸者出其方。﹞心下悸者。半夏麻黃丸主之。

此爲悸證出其方也。但悸病有心包血虛火旺者。有腎水虛而不交於心者。有腎邪淩心者。有心臟自虛者。有痰飲所致者。此則別無虛證。惟飲气之爲病歟。

半夏麻黃丸方半夏麻黃﹝各等分﹞

上二味末之。煉蜜和丸小豆大。飲服三丸。日三服。

﹝爲吐血不止者出其方。凡吐血者。熱傷陽絡。當淸其熱。勞傷陽絡。當理其損。

今﹞吐血﹝服諸寒涼止血之藥而﹞不止者。﹝是熱伏陰分。必用溫散之品。宣發其熱。

則陰分之血。不爲熱所逼而自止。以﹞柏葉湯主之。

此爲吐血不止者出其方也。吐血無止法。彊止之。則停瘀而變證百出。惟導其歸經。

是第一法。詳於時方妙用三字經實在易三書。不贅。又徐氏謂此方有用柏葉一把。漧薑三片。阿膠一挺合煮。入馬通汁一升服。無馬通以童便代之。存參。

柏葉湯方柏葉漧薑﹝各三兩﹞艾﹝三把﹞

上三味。水五升。取馬通汁一升合煮。取一升。分溫再服。千金加阿膠三兩亦佳。

﹝爲先便後血者出其方。凡﹞下血。先便後血。此遠血也。﹝以﹞黃土湯主之。

尢在涇云﹑下血先便後血者。以脾虛气寒。失其統禦之權。以致胞中血海之血。不從衝脈而上行。外達滲漏於下而失守也。脾去肛門遠。故曰遠血。

髙士宗云﹑大便下血。或在糞前。或在糞後。但糞從腸內出。血從腸外出。腸外出者。從肛門之宗眼出也。此胞中血海之血。不從衝脈而上行外達。反滲漏於下。用力大便。血隨便出矣。

徐忠可云﹑下血較吐血。勢順而不逆。此病不在气也。當從腹中求責。故以先便後血。知未便時气分不動。直至便後努責。然後下血。是內寒不能溫脾。脾元不足。不能統血。脾居中土。自下焦而言之。則爲遠矣。故以附子溫腎之陽。又恐過燥。阿膠地黃壯陰爲佐。白術健脾土之气。土得水气則生物。故以黃芩甘艸淸熱。而以經火之黃土與脾爲類者。引之入脾。使脾得暖气。如冬時地中之陽气。而爲發生之本。眞神方也。脾腎爲先後天之本。調則營衛相得。血無妄出。故又主吐衄。愚謂吐血自利者尢宜之。﹝愚每用此方。以赤石脂一斤。代黃土如神。或以漧薑代附子。或加鮮竹茹側柏葉各四兩。

﹞

黃土湯方﹝亦主吐衄﹞

甘艸漧地黃白術附子﹝各三兩炮﹞阿膠﹝三兩﹞黃芩﹝三兩﹞竈中黃土﹝半斤﹞

上七味。以水八升。煮取三升。分溫三服。

﹝爲先血後便者出其方。凡﹞下血。先血後便。此近血也。﹝以﹞赤豆當歸散主之。

﹝方見狐惑中﹞

尢在涇云﹑下血先血後便者。由大腸傷於濕熱。熱气太盛。以致胞中血海之血。不能從衝脈而上行。滲漏於下而奔注也。大腸與肛門近。故曰近血。

﹝爲吐血衄血妄行不止者出其方。病患﹞心﹝中之陰﹞气不足。﹝則陽獨盛。逼其胞中血海之血。出於濁道。則爲﹞吐血﹝逼其胞中血海之血。出於淸道。則爲﹞衄血。

﹝須以苦寒下瘀之藥降其火。火降則血無沸騰之患矣。宜﹞瀉心湯主之。

此爲吐衄之神方也。妙在以連芩之苦寒。泄心之邪熱。卽所以補心之不足。尢妙在大黃之通。止其血。而不使其稍停余瘀。致血愈後釀成咳嗽虛勞之根。且釜下抽薪。而釜中之水自無沸騰之患。此中祕旨。非李時珍李士材薛立齋孫一奎張景嶽張石頑馮楚瞻輩。所能窺及。濟生用大黃生地汁治衄血。是從此方套出。

瀉心湯方大黃﹝二兩﹞黃連黃芩﹝各一兩﹞

上三味。以水三升。煮取一升。頓服之。

按﹑金匱所論血證。𨿽極精微。而血之原委。尙未明示。致後人無從窺測。余閱髙士宗張隱書。視各家大有根據。但行文滯晦繁冗。讀者靡靡欲臥。今節錄而修飾之。

以補金匱所未及。人身毛竅之內。則有孫絡。孫絡之內。則有橫絡。橫絡之內。則有經焉。經與絡皆有血也。其孫絡橫絡之血。起於包中之血海。乃衝任脈之所主。﹝經云。

衝脈於臍左右之動脈是也。臍下爲小腹。小腹兩旁爲少腹。少腹者厥陰肝臟。胞中血海之所居也。以血海居膀胱之外。名曰胞中。膀胱居血海之內。故曰膀胱者。胞之室也。﹞

其血則熱肉充膚。澹滲皮毛。皮毛而外。肺气主之。皮毛之內。肝血主之。蓋以衝任之血。爲肝所主。卽所謂血海之血也。行於絡脈。男子絡唇口而生髭須。女子月事以時下。此血或表邪迫其妄行。或肝火熾盛。或暴怒傷肝而吐者。以致胞中之血。不充於膚腠皮毛。反從气沖而上湧於胃脘。吐此血者。其吐必多。吐𨿽多而不死。蓋以有餘之散血也。其經脈之血。則手厥陰心包主之。乃中焦取汁以奉生身之血也。行於經隧。內養其筋。外榮於脈。莫貴於此。

必不可吐。吐多必死也。經云﹑陽絡傷則吐血。陰絡傷則便血。此血海之血也。﹝卽上所言絡血﹞一息不運。則機鍼窮。一絲不續。則霄壤判。此經脈之血也。﹝營行脈中。

如機鍼之轉環。一絲不續。乃回則不轉。而霄壤判矣。是以有吐數口而卽死者。非有傷於血。乃神气不續也。﹞然髙士宗以絡血經血。分此証之輕重死生。可謂簡括。第有從血海而流溢於中。衝脈與少陰之大絡。起於腎。上循背裏。心下夾脊多血。𨿽不可與精專者。行於經隧。以奉生身之血並重。而視散於脈外。充於膚腠皮毛之血。貴賤不同。

如畱積於心下。胸中必脹。所吐亦多。而或有成塊者。此因焦勞所致。若屢吐不止。或咳嗽而成勞怯。或傷腎臟之原。而後成虛脫。所謂下厥上竭。爲難治也。﹝諭嘉言寓意艸。以阿膠煮湯。送下黑錫丹。﹞其有身體不勞。內無所損。卒然咯血數口。或紫或紅。一咯便出者。爲脾絡之血。脾之大絡。絡於周身。絡脈不與經脈和諧。則有此血。下不傷陰。內不傷經。此至輕至淺之血。不藥亦愈。若不分輕重。槪以吐血之法治之。﹝如六味地黃湯三才湯。加藕節白芨阿膠黑梔子之類。﹞致絡血寒凝。變生怯弱咳嗽等病。醫之過也。總而言之。治絡之血。當調其營衛。和其三焦。使三焦之气和於榮衛。榮衛之气下合胞中。气歸血附。卽引血歸經之法也。其經脈之血。心包主之。內包心。外通脈。

下合肝。合肝者。肝與心包皆爲厥陰。同一气也。若房勞過度。思慮傷脾。則吐心包之血也。吐此血者。十無一生。惟藥不妄投。大補心腎。重服人參。﹝十藥神書用人參一兩。頓服。﹞可於十中全其一二。若從血海流溢於心包而大吐。與心包之自傷而吐者有別。以由病絡而涉於經。宜從治絡血之法。引其歸經可也。又五臟有血。六腑無血。﹝試觀剖諸獸腹中。心下夾脊包絡中多血。肝內多血。心中有血。脾中有血。

肺中有血。腎中有血。六腑無血。﹞吐心臟之血者。一二口卽死。吐肺臟之血者。形如血絲。吐腎臟之血者。形如赤豆。五七日必死。若吐肝臟之血。有生有死。貴乎病者能自養。醫者善調治爾。脾臟之血若羅絡。卽前咯血是也。﹝按。此脾絡血。非脾臟血也。

有因腹滿而使血唾者。爲脾虛不能統攝也。﹞凡吐血多者。乃胞中血海之血。醫者學不明經。指稱胃家之血。夫胃爲倉廩之官。受承水谷。並未有血。謂包中血海之血。爲六淫七情所逼。上衝於胃脘而出。則可。若謂胃中有血。則不可也。

卷八

嘔吐噦下利病脈證治第十七

夫﹝嘔吐。或谷或水或痰涎或冷沫。各不相同。今﹞嘔家﹝因內﹞有癰膿。﹝與諸嘔自當另看。切﹞不可治嘔。﹝俟其癰已﹞膿盡﹝則嘔﹞自愈。

此以癰膿之嘔撒開。以起下文諸嘔也。

﹝嘔家必有停痰宿水。若﹞先嘔卻渴者。﹝痰水已去。而胃陽將復。﹞此爲欲解。

先渴卻嘔者。﹝因熱而飲水過多。熱𨿽去而飲仍畱。此﹞爲水停心下。此屬飲家。﹝新水之致嘔者其一。又﹞嘔家﹝水從嘔去。﹞本﹝當作﹞渴。今﹝反﹞不渴者。心下﹝著﹞有支飲﹝愈動而愈出﹞故也。此屬支飲。﹝宿水之致嘔者又其一。﹞

此以嘔後作渴爲欲解。先渴後嘔爲停飲。嘔而不渴爲支飲也。

問曰。病患脈數。數爲熱。﹝熱則﹞當消穀引飲。而反吐者。何也。師曰。﹝數不盡爲熱也。而虛者亦見數脈。﹞以﹝過﹞發其汗。令陽微膈气虛。﹝其﹞脈乃數。﹝此﹞

數﹝不爲胃熱。而﹞爲客熱。﹝揆其所以﹞不能消穀。﹝皆﹞胃中虛冷故也。﹝又﹞脈弦者。﹝肝邪之象也。土虛而木乘之。﹞虛﹝則受克﹞也。﹝今﹞胃气﹝匱乏﹞無餘。

朝食暮吐。變爲胃反。﹝推其致病之由。﹞寒﹝本﹞在於上。﹝而﹞醫反下之。﹝土气大傷。﹞令脈反弦。故名曰虛。

此言誤汗而脈數。誤下而脈弦。當於二脈中認出虛寒爲胃反之本也。

﹝上言數爲客熱。今則推言及脈微而數乎。蓋﹞寸口脈微而數。微則﹝衛虛而﹞無气。無气則榮﹝气隨衛气而俱﹞虛榮。﹝气隨之﹞虛則血﹝日見﹞不足。血不足﹝𨿽見陰火之數脈。而上焦之宗气大虛。﹞則胸中﹝必﹞冷。

此承上節數爲客熱。而推言脈微而數者爲無气。而非有熱也。

尢在涇云﹑合上二條言之。客熱固非眞熱。不可以寒治之。胸中冷亦非眞冷。不可以熱治之。是皆當以溫養眞气爲主。眞气。沖和純粹之气。此气浮則生熱。沈則生冷。

溫之則浮熱自收。養之則虛冷自化。若熱以寒治。寒以熱治。則眞气愈虛。寒熱內賊。

而其病愈甚矣。

﹝上言胃气無餘。變爲胃反。今且由胃而推言及脾乎。蓋胃者陽也。脾者陰也。﹞

趺陽脈浮而澀。浮則爲﹝胃之陽﹞虛。澀則﹝爲陰虛而﹞傷﹝在﹞脾。脾傷則﹝胃中所納之谷。而﹞不﹝能消﹞磨。﹝化爲糟粕而出﹞朝食暮吐。暮食朝吐。宿谷不化。﹝不下行而上出。﹞名曰胃反。﹝若﹞脈和緩。其土气尙未敗也。倘若邪甚而緊﹝液竭﹞而澀。其病難治。

此承上節胃气無餘。變爲胃反。而推言其病之並在於脾也。

病患欲吐者。﹝病勢在上。﹞不可﹝彊﹞下之。

噦﹝𨿽在上。﹞而腹滿。﹝卻不在上。是病在下而气溢於上也。當﹞視其﹝二陰之在﹞前﹝在﹞後。知何部不利。﹝以藥﹞利之﹝而﹞愈。

此二節。言病勢之欲上欲下。宜順其勢而利導之也。噦病應歸橘皮竹茹湯節中。此特舉之。與上節爲一上一下之對子。非錯簡也。

﹝胸爲陽位。嘔爲陰邪。使胸中陽气足以禦邪。則不嘔。卽嘔而胸亦不滿。若﹞嘔而胸滿者。﹝是陽不治。而陰乘之也。以﹞吳茱萸湯主之。

此言濁陰居陽位。嘔而胸滿也。

吳茱萸湯方吳茱萸﹝一升﹞人參﹝三兩﹞生薑﹝六兩﹞大棗﹝十二枚﹞

上四味。以水五升。煮取三升。溫服七合。日三服。

﹝有聲無物。謂之﹞漧嘔﹝無物則所﹞吐﹝者盡是﹞涎沫。﹝更兼﹞頭痛者。﹝是寒气從經上攻於頭也。以﹞吳茱萸湯主之。﹝溫補以驅濁陰。又以折逆衝之勢也。﹞

此承上節而補出吐涎沫頭痛。以明此證用此湯之的對也。

李氏云﹑太陰少陰從足至胸。俱不上頭。二經並無頭痛證。厥陰經上出額。與督脈會於巓。故嘔吐涎沫者。裏寒也。頭痛。寒气從經脈上攻也。不用桂附用吳茱萸者。以其入厥陰經故耳。餘皆溫補散寒之藥。﹝陽不下交而上逆。則﹞嘔﹝陰不上交﹞而﹝獨走。則﹞腸鳴。﹝其升降失常。無非由於﹞心下痞﹝所致﹞者。﹝以﹞半夏瀉心湯主之。

此爲嘔證中有痞而腸鳴者。出其方也。此𨿽三焦俱病。而中气爲上下之樞。但治其中。而上嘔下鳴之證俱愈也。

半夏瀉心湯方半夏﹝半升洗﹞黃芩漧薑人參甘艸﹝各三兩炙﹞黃連﹝一兩﹞大棗﹝十二枚﹞

上七味。以水一斗。煮取六升。去滓。再煮取三升。溫服一升。日三服。

﹝漧嘔。胃气逆也。若下利淸谷。乃腸中寒也。今﹞漧嘔而﹝下﹞利﹝濁粘﹞者。

﹝是腸中熱也。可知嘔爲熱逆之嘔。利爲挾熱之利。以﹞黃芩加半夏生薑湯主之。

此言熱邪入裏作利。而復上行而爲嘔也。與傷寒論大同小異。

黃芩加半夏生薑湯方黃芩生薑﹝各三兩﹞甘艸﹝二兩﹞芍藥﹝一兩﹞半夏﹝半升﹞大棗﹝十二枚﹞

上六味。以水一斗。煮取三升。去滓。溫服一升。日再。夜一服。

﹝有聲有物爲嘔。有物無聲爲吐。﹞諸嘔吐﹝有寒有熱。食入卽吐。熱也。朝食暮吐。

寒也。而此則非寒非熱。但覺痰凝於中。食﹞谷不得下﹝咽﹞者。﹝以﹞小半夏湯主之。﹝祛停飲。散气結。降逆安胃。自效。﹞

此爲嘔吐而谷不得下者。而出其總治之方也。

小半夏湯方﹝見痰飲﹞

嘔吐。而﹝飲﹞病在﹝於﹞膈上。﹝飲亦隨嘔吐而去。故嘔吐之﹞後思水者﹝知其病已﹞

解。急﹝以水少少﹞與之。﹝以滋其燥。若未曾嘔吐。而先﹞思水者。﹝爲宿有支飲。

阻其正津而作渴。渴而多飲。則舊飲未去。新飲復生。法宜崇土以逐水。以﹞豬苓散主之。

此遙承第二節

之意而重申之。並出其方治也。

豬苓散方豬苓茯苓白術﹝各等分﹞

上三味。杵爲散。飲服方寸匕。日三服。

﹝嘔而心煩心中懊。內熱之嘔也。今﹞嘔而脈弱。﹝正气虛也。﹞小便復利。﹝中寒盛也。﹞身有微熱。見厥者。﹝正虛邪盛。而阻格其升降之機也。此爲表裏陰陽之气。

不相順接。故爲﹞難治。﹝以﹞四逆湯主之。

此爲虛寒而嘔者。出其方治也。陰邪逆則爲嘔。陽虛而不能攝陰。則小便利。眞陰傷而眞陽越。則身有微熱。虛陽又不能布護周身。而見厥脈弱者。此表裏陰陽气血俱虛之危候也。此癥虛實並見。治之當求其本矣。

四逆湯方附子﹝一枚生用﹞漧薑﹝一兩半﹞甘艸﹝二兩炙﹞

上三味。以水三升。煮取一升二合。去滓。分溫再服。彊人可大附子一枚。漧薑三兩。

﹝四逆湯。爲少陰之專劑。所以救陰樞之折也。然少陰爲陰樞。少陽爲陽樞。病主嘔。今﹞嘔而﹝不厥。﹞發熱﹝不微﹞者。﹝是少陽相火之病也。以﹞小柴胡湯主之。

此與上節。爲一陰一陽之對子。少陰厥而熱微。宜回其始絕之陽。少陽不厥而發熱。

宜淸其遊行之火。

小柴胡湯方柴胡﹝半斤﹞半夏﹝半升﹞黃芩人參甘艸生薑﹝各三兩﹞大棗﹝十二枚﹞

上七味。以水一斗。煮取六升。去滓再煎。取三升。溫服一升。日三服。

﹝胃主納谷。其脈本下行。今反挾衝脈之气而上逆。名曰胃反。﹞胃反嘔吐者。﹝以﹞大半夏湯主之。

此爲胃反證出其正方也。千金治胃反不受食。食入而吐。外臺治嘔。心下痞硬者。

可知此方泛應曲當之妙也。俗醫但言半夏治痰。則失之遠矣。

大半夏湯方半夏﹝二升﹞人參﹝三兩﹞白蜜﹝一升﹞

上三味。以水一斗二升。和蜜揚之二百四十徧。煮藥取二升半。溫服一升。余分再服。

﹝又有陽明有熱。大便不通。得食則兩熱相衝。﹞食已卽吐者。﹝以﹞大黃甘艸湯主之。

此爲食入卽吐者出其方治也。東垣謂幽門不通。上衝吸門者。本諸此也。外臺治吐水。可知大黃亦能開脾气之閉。而使散精於肺。通調水道。下輸膀胱矣。

大黃甘艸湯方大黃﹝二兩﹞甘艸﹝一兩﹞

上二味。以水三升。煮取一升。分溫再服。

﹝胃反病爲胃虛挾衝脈而上逆者。取大半夏湯之降逆。更取其柔和以養胃也。今有挾水飲而病﹞胃反。﹝若吐已而渴。則水飲從吐而俱出矣。若﹞吐﹝未已﹞而渴。欲飲水者。﹝是舊水不因其得吐而盡。而新水反因其渴飲而增。愈吐愈渴。愈飲愈吐。非從脾而求輸轉之法。其吐與渴。將何以寧。以﹞茯苓澤瀉湯主之。

此爲胃反之因於水飲者而出其方治也。此方治水飲。人盡知之。而治胃反。則人未必知也。治渴。更未必知也。然參之本論豬苓散。傷寒論五苓散豬苓湯。可以恍然悟矣。

且外臺用此湯治消渴脈絕胃反者。有小麥一升。更得其祕。

李氏云﹑五苓散治外有微熱。故用桂枝。此證無表熱。而亦用之者。以桂枝非一於攻表之藥也。乃徹上徹下。可外可內。爲通行津液。和陽治水之劑也。

茯苓澤瀉湯方茯苓﹝半斤﹞澤瀉﹝四兩﹞甘艸桂枝﹝各二兩﹞白術﹝三兩﹞生薑﹝四兩﹞

上六味。以水一斗。煮取三升。內澤瀉再煮。取二升半。溫服八合。日三服。

﹝前言先吐卻渴爲欲解者。以其水與熱隨吐而俱去。今﹞吐後渴欲得水。﹝且以水不足以止其燥。﹞而貪飲﹝不休﹞者。﹝是水去而熱存也。以﹞文蛤湯主之。﹝方中有麻杏生薑等。除熱導水外。﹞兼主微風脈緊頭痛。

此爲吐後熱渴而出其方治也。

文蛤湯方麻黃﹝三兩﹞杏仁﹝五十枚﹞大棗﹝十二枚﹞甘艸石膏文蛤﹝各五兩﹞

生薑﹝三兩﹞

上七味。以水六升。煮取二升。溫服一升。汗出卽愈。

漧嘔吐逆。﹝胃中气逆也。﹞吐涎沫。﹝上焦有寒。其口多涎也。以﹞半夏漧薑散主之。

此爲胃寒漧嘔者而出其方也。

徐忠可云﹑此比前漧嘔吐涎沫頭痛條。但少頭痛。而增吐逆二字。彼用茱萸湯。此用半夏漧薑散。何也。蓋上焦有寒。其口多涎。一也。然前有頭痛。是濁陰上逆。格邪在頭爲疼。與濁陰上逆。格邪在胸而滿相同。故俱用人參姜棗助陽。而以茱萸之苦溫。

下其濁陰。此則吐逆。明是胃家寒重。以致吐逆不已。故不用參。專以漧薑理中。半夏降逆。謂與前濁陰上逆者。寒邪𨿽同。有髙下之別。特未至格邪在頭在胸。則虛亦未甚也。

半夏漧薑散方半夏漧薑﹝各等分﹞

上二味。杵爲散。取方寸匕。漿水一升半。煮取七合。頓服之。

病患﹝寒邪摶飲。結於﹞胸中﹝阻其呼吸往來出入升降之機。其證﹞似喘不喘。似嘔不嘔。似噦不噦。﹝寒飲與气。相摶互擊。逼處心臟。欲卻不能。欲受不可。以致﹞徹心中憒憒無﹝可﹞柰﹝何之狀。而不能明言﹞者。﹝以﹞生薑半夏湯主之。

此爲寒邪摶飲。似喘似嘔似噦而實非者。出其方治也。

徐忠可云﹑喘嘔噦。俱上出之象。今有其象。而非其實。是膈上受邪。未攻肺。亦不由胃。故曰胸中。又曰﹑徹心中憒憒無柰。徹者。通也。謂胸中之邪旣重。因而下及於心。使其不安。其憒憒無可柰何也。生薑宣散之力。入口卽行。故其治最髙。而能淸膈上之邪。合半夏並能降其濁涎。故主之。與茱萸之降濁陰。漧薑之理中寒不同。蓋彼乃虛寒上逆。此惟客邪摶飲於至髙之分耳。然此卽小半夏湯。彼加生薑煎。此用汁而多。

藥性生用則上行。惟其邪髙。故用汁而略煎。因卽變其湯名。示以生薑爲君也。

生薑半夏湯方半夏﹝半升﹞生薑﹝汁一升﹞

上二味。以水三升。煮半夏取二升。內生薑汁。煮取一升半。小冷。分四服。日三夜一。嘔止停後服。

﹝彼夫初病。形气俱實。气逆胸膈間。以致﹞漧嘔﹝與﹞噦。若手足厥者。﹝气逆胸膈。不復行於四肢也。以﹞橘皮湯主之。

此爲噦之不虛者而出其方治也。古噦證卽今之所謂呃也。要知此証之厥。非無陽。

以胃不和。而气不至於四肢也。

橘皮湯方橘皮﹝四兩﹞生薑﹝半斤﹞

上二味。以水七升。煮取三升。溫服一升。下咽卽愈。

﹝更有胃虛而熱乘之。而作﹞噦逆者。﹝以﹞橘皮竹茹湯主之。

此爲噦逆之挾虛者。出其方治也。

徐忠可云﹑此不兼嘔言。是專胃虛而衝逆爲噦矣。然非眞元衰敗之比。故以參甘培胃中元气。而以橘皮竹茹。一寒一溫。下其上逆之气。亦由上焦陽气不足以禦之。乃呃逆不止。故以姜棗宣其上焦。使胸中之陽。漸暢而下達。謂上焦固受气於中焦。而中焦亦稟受於上焦。上焦旣宣。則中气自調也。

橘皮竹茹湯方橘皮﹝二斤﹞竹茹﹝二升﹞大棗﹝三十枚﹞生薑﹝半斤﹞甘艸﹝五兩﹞

人參﹝三兩﹞

上六味。以水一斗。煮取三升。溫服一升。日三服。

﹝總而言之。病證不同。而挈要之道。在气則曰陰陽。在身則曰臟腑。﹞夫六腑﹝之﹞气﹝陽也。陽气虛﹞絕﹝不溫﹞於外者。手足﹝無陽以運之。則時覺畏﹞寒。﹝胸中無陽以禦下焦之陰。則嘔吐噦之類。皆爲陰逆﹞上气。﹝且﹞腳﹝下無陽气之運而生寒。

寒主收引而爲﹞縮。五臟﹝之﹞气﹝陰也。陰气虛﹞絕﹝不守﹞於內者。﹝則下﹞利不禁。下﹝利之﹞甚者。﹝陰脫不隨陽气以營運。則﹞手足不仁。

此提出臟腑以陽絕陰絕。爲危篤證指出兩大生路。總結上文嘔吐噦等證。並起下文利證。此於上下交界處著神。

沈自南云﹑六腑爲陽。气行於外。蓋胃爲眾腑之原。而原气衰。陽不充於四肢。則眾腑之陽亦弱。故手足寒。上气腳縮。卽陽虛而現諸寒收引之象也。諸髒屬陰。藏而不瀉。然五臟之中。腎爲眾陰之主。眞陽所寄之地。但眞陽衰微。則五臟气皆不足。胃關不闔。瀉而不藏。則利不禁。而下甚。甚者。陽气脫。而陰血痺著不行。故手足不仁。

此仲景本意。欲人治病以胃腎爲要也。

﹝下利證有重輕。當以脈別之。假如﹞下利脈沈﹝者主裏。﹞弦者。﹝主急。見是脈者。則知其裏急﹞下重。脈大者。﹝爲邪盛。又爲病進。見是脈者。﹞爲未止。﹝微弱者。正衰而邪亦衰也。數者。陽之象也。﹞脈微弱﹝中而見﹞數者。﹝則﹞爲﹝陽气將復。故知其利﹞欲自止。𨿽﹝下利以發熱爲逆證。而旣得微弱中見數之脈。邪去正復。

﹞發熱﹝必自已而﹞不死。

此以脈而別下利之輕重也。內經以腸身熱則死。寒則生。此言𨿽發熱不死者。以微弱數之脈。知其邪去而正將自復。熱必不久而自退。正與內經之說相表裏也。

下利手足厥冷﹝陽陷下。不能行於手足也。﹞無脈者。﹝陽陷下。不能充於經脈也。

﹞灸之。﹝起陷下之陽。手足應溫。而竟﹞不溫。﹝然手足𨿽不溫。而猶望其脈還爲吉兆。﹞若脈﹝亦﹞不還。反﹝加﹞微喘者。﹝是下焦之生气。不能歸元。而反上脫也。

必﹞死。﹝所以然者。脈之元始於少陰。生於趺陽。少陰趺陽。爲脈生始之根。少陰脈不至。則趺陽脈不出。故少陰在下。趺陽在上。故必﹞少陰﹝上合而﹞負﹝於﹞趺陽者。﹝戊癸相合。脈气有根。其證﹞爲順也。﹝其名負。柰何。如負戴之負也。﹞

此言下利陽陷之死證。而並及於脈之本原也。

下利﹝大熱而渴。則偏於陽。無熱不渴。則偏於陰。皆未能卽愈。若﹞有微熱而渴。

﹝則知其陰陽和也。﹞脈弱者。﹝則知其邪气去也。見此脈證。﹞今自愈。

下利脈數。﹝爲熱利也。若身無大熱。止﹞有微熱汗出。﹝其熱亦隨汗而衰矣。﹞

今自愈。設脈緊﹝者。爲表邪未衰。故﹞爲未解。

下利﹝以見陽爲吉。若﹞脈數而渴者。﹝是陽能勝陰。﹞今自愈。﹝表和熱退。

而脈數與渴。﹞設不瘥。必圊膿血。以﹝裏﹞有熱﹝反動其血﹞故也。﹝下利。脾病也。

弦。肝脈。脾病忌見肝脈。若﹞下利脈反弦。﹝似非美證。但弦中浮而不沈。兼見外證﹞發熱身汗者﹝其弦不作陰脈看。與脈數有微熱汗出一例。當自﹞愈。

下利﹝而失﹞气﹝不已﹞者。﹝是气滯而亂。又在寒熱之外。但﹞當利其小便。﹝小便利。則气化而不亂矣。﹞

下利﹝屬寒者。脈應沈遲。今﹞寸脈反浮數。﹝其陽彊可知﹞尺中自澀者。﹝其陰弱可知。以彊陽而加弱陰。﹞必圊膿血。

前章旣言下利脈微弱數。爲欲自止。𨿽發熱不死。此六節卽承前意而言脈證或有參差。其內邪喜於外出。則一理也。但變熱者。必見血耳。

下利淸谷。﹝爲裏虛气寒也。宜溫其中。﹞不可攻其表。﹝若服表藥。令其﹞汗出﹝則陽虛者气不化。﹞必脹滿。

此言裏气虛寒。不可誤汗以變脹也。

下利脈沈而遲。﹝其爲陰盛陽虛無疑矣。陽虛則气浮於上。故﹞其人面少赤。﹝𨿽﹞身有微熱。﹝尙見陽气有根。其柰陽不敵陰。爲﹞下利淸谷﹝而不能遽止。﹞者。﹝是陽熱在上。陰寒在下。兩不相接。惟以大藥救之。令陰陽和。上下通。﹞必鬱冒汗出而解。﹝然𨿽解而﹞病患必微厥。所以然者。其面戴陽。﹝陽在上而不行於下。﹞下﹝焦陽﹞虛故也。

此言三陽之陽熱在上。而在下陰寒之利。可以冀其得解。師於最危急之證。審其一綫可回者。亦不以不治而棄之。其濟人無已之心。可謂至矣。

下利後。﹝中土虛也。中土虛。則不能從中焦而注於手太陰。故﹞脈絕。﹝土貫四旁。而主四肢。土虛則﹞手足厥冷。﹝脈以平旦爲紀。一日一夜。終而復始。共五十度而大周於身。﹞時﹝爲循環一周。而﹞脈﹝得﹞還手足溫者。﹝中土之气將復。復能從中焦而注於太陰。故﹞生。脈不還者。﹝中土已敗。生气已絕。故﹞死。

此言生死之機。全憑於脈。而脈之根。又藉於中土也。其脈生於中焦。從中焦而注於手太陰。終於足厥陰。行陽二十五度。行陰二十五度。水下百刻一周。循環至五十度。

而復會於手太陰。故還與不還。必視乎時也。

通脈四逆湯。白通湯。或加膽尿。皆神劑也。

前皆言下利。此復言利後。須當分別。

下利後。腹脹滿。﹝裏有寒也。﹞身體疼痛者。﹝表有寒也。一時並發。當以裏爲急。﹞先溫其裏。乃攻其表。﹝所以然者。恐裏气不充。則外攻無力。陽气外泄。則裏寒轉增也。﹞溫裏宜四逆湯。攻表宜桂枝湯。

此爲寒而下利。表裏兼病之治法也。

四逆湯方﹝見上﹞

桂枝湯方桂枝芍藥生薑﹝各三兩﹞甘艸﹝二兩﹞大棗﹝十二枚﹞

上五味。咀。以水七升。微火煮取三升。去滓適寒溫。服一升。服已須臾。啜熱稀粥一升。以助藥力。溫覆令一時許。徧身。微似有汗者益佳。不可令如水淋漓。

病必不除。若一服汗出。病瘥。停後服。

﹝然亦有實邪之利。所謂承气證者。何以別之。﹞下利三部脈皆平。﹝不應胸中有病。然﹞按之心下堅者。﹝此有形之實證也。其初未動气血。不形於脈。而杜漸卽在此時。法當﹞急下之。宜大承气湯。

下利脈遲﹝者。寒也。﹞而﹝遲與﹞滑﹝俱見﹞者。﹝不爲寒。而爲﹞實也。﹝中實有物。能阻其脈行之期也。實不去。則﹞利未欲止。急下之。宜大承气湯。

下利脈﹝本不滑。而﹞反滑者。﹝爲有宿食。﹞當有所去。下乃愈。宜大承气湯。

下利已瘥。至其年月日時復發者。﹝陳積在脾。脾主信而不愆期。﹞以﹝前此之積﹞病﹝去而﹞不盡故也。當下之。宜大承气湯。

此言下利有實邪者。不問虛實久暫。皆當去之。不得遷延養患也。

大承气湯﹝見痙病﹞

﹝然大承气外。又有小承气之證。不可不知。﹞下利譫語者。﹝火與陽明之燥气相合。中﹞有燥屎也。﹝燥屎堅結如羊屎。若得水气之浸灌不驟者。可以入其中。而潤之使下。若蕩滌過急。如以水投石。水去而石自若也。故不用大承气。而以﹞小承气湯主之。

此言爲下利譫語。下不宜急者。出其方治也。

小承气湯方大黃﹝四兩﹞枳實﹝三枚﹞濃朴﹝二兩炙﹞

上三味。以水四升。煮取一升二合。去滓。分溫二服。得利則止。

下利便膿血者。﹝由寒郁轉爲濕熱。因而動血也。以﹞桃花湯主之。

此爲利傷中气。及於血分。卽內經陰絡傷則便血之旨也。桃花湯姜米以安中益气。

赤石脂入血分而利濕熱。後人以過澀疑之。是未讀本艸經之過也。

桃花湯方赤石脂﹝一斤一半全用一半研末﹞漧薑﹝二兩﹞粳米﹝一升﹞

上三味。以水七升。煮米熱。去滓。溫七合。納赤石脂末方寸匕。日三服。若一服愈。余勿服。

熱利下重者。﹝熱邪下入於大腸。火性急速。邪熱甚。則气滯壅閉。其惡濁之物。急欲出而未得遽出故也。以﹞白頭翁湯主之。

此爲熱利之後重。出其方治也。辧證全在後重。而裏急亦在其中。

白頭翁湯方白頭翁﹝二兩﹞黃連黃柏秦皮﹝各三兩﹞

上四味。以水七升。煮取三升。去滓。溫服一升。不愈更服。

﹝前旣言下利後之厥冷矣。今更請言下利後之煩乎。﹞下利後﹝水液下竭。必熱上盛。不得相濟。乃﹞更﹝端復起而作﹞煩。﹝然﹞按之心下濡者。﹝非上焦君火亢盛之煩。乃下焦水陰不得上濟之煩。此﹞爲虛煩也。﹝以﹞梔子豉湯主之。

此爲利後更煩者。出其方治也。下利後二條。一以厥冷。一以虛煩。遙遙作對子。

漢文之奧妙處。不可不細繹之。

梔子豉湯方梔子﹝十四枚擘﹞香豉﹝四合綿裹﹞

上二味。以水四升。先煮梔子得二升半。內豉煮取一升半。去滓。分二服。溫進一服。得吐則愈。﹝末八字。宜從張氏刪之。﹞

﹝屎水雜出。而色不大黃。名爲﹞下利淸谷。裏寒﹝而格其﹞外熱。﹝陽气外散而﹞汗出﹝陽气虛微﹞而厥。﹝以﹞通脈四逆湯主之。

此爲下利陰內盛而陽外亡者。出其方治也。裏不通於外。而陰寒內拒。外不通於裏。

而孤陽外越。非急用大溫之劑。必不能通陰陽之气於頃刻。上言裏熱下利而爲下重。

此言裏寒下利而爲淸谷。隔一節。以寒熱作對子。

通脈四逆湯方附子﹝一枚生用﹞漧薑﹝二兩彊人可四兩﹞甘艸﹝二兩炙﹞

上三味。以水三升。煮取一升二合。去滓。分溫再服。

下利肺痛。紫參湯主之。

趙氏曰﹑大腸與肺合。大抵腸中積聚。則肺气不行。肺有所積。大腸亦不固。二害互爲病。大腸病而气塞於肺者痛。肺有積者亦痛。痛必通用。紫參通九竅。利大小腸。

气通則痛愈。積去則利自止。諭氏曰﹑後人有疑此非仲景之方者。夫詎知腸胃有病。其所關全在肺气耶。程氏疑是腹痛。本艸云﹑紫參治心腹積聚。寒熱邪气。

余憶二十歲時。村中橋亭。新到一方士。蓬頭跣足。臘月冷食露臥。自言懸壺徧天下。每診一人。只取銅錢八文。到十人外。一文不取。人疑不敢服其藥。間有服之者。

奇效。掀髯談今古事。聲出金石。觀者繞於亭畔。時余在眾人中。渠與余拱而立曰。我別老友二十年矣。我樂而汝苦柰何。隨口贈韻語百餘言。皆不可解。良久又曰。士有書。

農醫無書。重在口傳。漢人去古未遠。得所傳而筆之。歸其名於古。卽於本經中指出筆誤十條。紫參其一也。南山有桔梗根。似人參而松。花開白而帶紫。又名紫參等語。

余歸而考之。與書不合。次早往問之。而其人去無蹤迹矣。始知走江湖人。好作不可解語以欺人。大槪如此。渠妄言之。而予不能妄聽之也。今因注是方。而憶及紫參卽桔梗之說。頗亦近似。姑附之以廣聞見。

紫參湯方紫參﹝半斤﹞甘艸﹝三兩﹞

上二味。以水五升。先煮紫參取二升。內甘艸煮取一升半。分溫三服。

气利。訶黎勒散主之。

沈自南云﹑此下利气之方也。前云當利小便。此以訶黎勒味澀性溫。反固肺與大腸之气。何也。蓋欲大腸之气。不從後泄。則肺旺木平。气走膀胱。使小便自利。正爲此通則彼塞。不用淡滲藥。而小便自利之妙法也。

訶黎勒散方訶黎勒﹝十枚煨﹞

上一味。爲散。粥飲和。頓服。

附方千金翼小承气湯治大便不通。噦數譫語。﹝方見上﹞

外臺黃芩湯治漧嘔下利。

尢在涇云﹑此與前黃芩加半夏生薑湯治同。而無芍藥甘艸生薑。有人參桂枝榦姜。

則溫裏益气之意居多。凡中寒气少者。可於此取法焉。其小承气湯。卽前下利譫語有燥屎之法。𨿽不贅可也。

黃芩人參漧薑﹝各三兩﹞桂枝﹝一兩﹞大棗﹝十二枚﹞半夏﹝半斤﹞

上六味。以水七升。煮取三升。溫分三服。

次男﹝元犀﹞按﹑金匱此篇。論證透發無遺。惟方書所謂隔食證。指胃脘漧枯。湯水可下。穀气不入者。金匱嘔吐噦證中。尙未論及。𨿽傷寒論厥陰篇有漧薑黃芩黃連人參湯方。治食入卽吐。本論有大黃甘艸湯方。治食已卽吐。略陳其槪。而其詳則不得而聞也。先君宗其大旨。於時方妙用醫學實在易二書中。引各家之說而發明之。學人當參考。而知其一本萬殊。萬殊一本之妙。其下利一證。本論已詳。參之傷寒論厥陰篇。則更備矣。惟方書有裏急後重膿血赤白痢證。專指濕熱而言。時醫用芍藥湯。調气則便膿自愈。行血則後重自除等句。頗有取義。卽內經腸之證也。但下利證以厥少熱多爲順。腸證以身熱則死寒則生立訓。冰炭相反。先君於時方妙用而續論之。更於實在易書中。參以時賢伏邪之說。張隱奇恆之論以補之。且於發熱危證云非肌表有邪。卽經絡不和。取用活人人參敗毒散。加食米煎服。得汗則痢自松。又口授眾門人云。痢證初起發熱。宜按六經而治之。如頭痛項彊。惡寒惡風。爲太陽證。自汗宜桂枝湯。無汗宜麻黃湯。如身熱鼻幹不眠。爲陽明證。宜葛根湯。如目眩口苦咽漧。喜嘔脇痛。寒熱往來。爲少陽證。宜小柴胡湯。如見三陰之癥。亦按三陰之法而治之。此發前人所未發也。

其餘詳於本論。一字一珠。學人潛心而體認之。則頭頭是道矣。

又按﹑隔食證。後人以爲火阻於上。其說本於論中黃芩加半夏生薑一湯。及傷寒漧薑黃連黃芩人參湯。其甘蔗汁蘆根汁。及左歸飲去茯苓加當歸人參地黃之類。變苦爲甘。

變燥爲潤。取其滋養胃陰。俾胃陰上濟。則賁門寬展而飲食納。胃陰下濟。則幽門闌門滋潤而二便通。此從本論大半夏湯中之人參白蜜二味得出也。其借用傷寒論代赭石旋復花湯。是又從大半夏湯之多用半夏。及半夏瀉心湯得出也。人鏡經專主內經三陽結謂之隔一語。以三一承气湯節次下之。令陳物去則新物納。亦卽本論大黃甘艸湯之表裏也。尙於古法不相刺謬。故先君於時方妙用實在易二書中。亦姑存其說。但不如金匱之確切耳。至於腸。先君又於金匱外。補出伏邪奇恆。更無遺義。時賢張心在云﹑痢疾。

伏邪也。夏日受非時之小寒。或貪涼而多食瓜果。胃性惡寒。初不覺其病。久則郁而爲熱。從小腸以傳大腸。大腸喜熱。又不覺其爲病。至於秋後。或因燥气。或感涼气。或因飲食失節。引動伏邪。

以致暴瀉。旋而裏急後重。膿血赤白。小腹疼痛。甚則爲噤口不食之危證。當知寒气在胃。熱气在腸。寒熱久伏而忽發之病。用芍藥湯蕩滌大腸之伏熱。令邪气一行。正气自能上顧脾胃。如若未效。卽用理中湯以治胃中之伏寒。加大黃以泄大腸之伏熱。一方而兩扼其要。但予聞之前輩云。痢疾愼用參術。亦是有本之言。務在臨證以變通也。張隱云﹑內經之論疾病者。不及二十餘篇。論奇恆之章有八。有因於奇恆之下利者。乃三陽並至。三陰莫當。積並則爲驚。病起疾風。至如礪。九竅皆塞。陽气旁溢。幹嗌喉塞。

並於陰。則上下無常。薄爲腸。其脈緩小遲澀。血溫身熱死。熱見七日死。蓋因陽气偏劇。陰气受傷。是以脈小沈澀。急宜大承气湯。瀉陽養陰。緩則不救。醫者不知奇恆之因。見脈气和緩。而用平易之劑。又何異於毒藥乎。﹝葉大觀病此。誤補而死。﹞

卷八

瘡癰腸癰浸淫病脈證並治第十八

﹝兩手﹞諸﹝部。俱見﹞浮數﹝之﹞脈。﹝浮主表。數主熱。若表邪﹞應當發熱。

﹝今不發熱。﹞而反灑淅惡寒。﹝必其气血凝滯。卽經所謂營气不從。逆於肉理。乃生癰腫。陽气有餘。營气不行。乃發爲癰是也。﹞若有痛處。﹝更明明可驗。然而癰者。

壅也。欲通其壅。﹞當﹝以麻黃荊芥之類。透﹞發其﹝凝滯之﹞癰。師曰。諸癰腫。欲知有膿無膿。以手掩腫上。熱者﹝毒已聚。﹞爲有膿。不熱者。﹝毒不聚。﹞爲無膿。

此言癰之所由成。而並辧有膿無膿也。言外見癰之已成者。欲其潰。未成者。之起也。

內外原不分科。分之者。以鍼砭刀割燻洗等法。另有傳習諳練之人。士君子置而弗道。

然而大證。斷非外科之專門者。所能治也。薛氏醫按。論之最詳。然以六味丸八味丸補中益气湯十全大補湯歸脾湯六君子湯異功湯逍遙散等劑。出入加減。若潰後虛證頗宜。

其實是籠統套法。於大證難以成功。金匱謂浮數脈。當發熱而反惡寒者。以衛气有所遏而不出。衛有所遏。責在榮之過實。止此數語寥廖。已寓癰腫之絕大治法。再參六經之見證。六經之部位。用六經之的方。無有不效。外科之專門。不足恃也。

腸癰之爲病。﹝气血爲內癰所奪。不得外榮肌膚。故﹞其身﹝枯皺。如鱗﹞甲﹝之交﹞錯。腹皮﹝𨿽﹞急。﹝而﹞按之﹝則﹞濡。﹝其外𨿽﹞如腫狀。﹝而其﹞腹﹝則﹞無積聚。﹝其﹞

身﹝𨿽﹞無熱。﹝而其﹞脈﹝則似表邪之﹞數。此爲﹝營郁成熱。﹞腸內有癰膿。﹝以﹞

薏苡附子敗醬散主之。﹝此癰之在於小腸也。﹞

此爲小腸癰而出其方治也。敗醬一名苦菜。多生土墻及屋瓦上。閩人誤爲蒲公英。

薏苡附子敗醬散方薏苡仁﹝十分﹞附子﹝二分﹞敗醬﹝五分﹞

上三味。杵爲散。取方寸匕。以水二升。煎減半。頓服。小盒飯下。

﹝癰之在於大腸者。何如。大腸居於小腸之下。若﹞腫﹝髙而﹞癰﹝甚﹞者。﹝逼處膀胱。致﹞少腹腫痞。按之卽痛如淋。﹝而實非膀胱爲害。故﹞小便﹝仍見﹞自調。

﹝小腸爲心之合。而气通於血脈。大腸爲肺之合。而气通於皮毛。故彼脈數身無熱。而此則﹞時時發熱自汗出。復惡寒。﹝再因其證而辧其脈。若﹞其脈遲緊者。﹝邪暴遏而營未變。爲﹞膿未成。可下之。﹝令其消散。若其﹞脈洪數者﹝毒已聚而營气腐。爲﹞膿已成。﹝𨿽下之。亦不能消。故﹞不可下也。﹝若﹞大黃牡丹湯﹝不論癰之已成未成。

皆可﹞主之。

此爲大腸癰而出其方治也。

大黃牡丹湯方大黃﹝四兩﹞牡丹﹝一兩﹞桃仁﹝五十个﹞冬瓜仁﹝半升﹞芒硝﹝三合﹞

上五味。以水六升。煮取一升。去滓。內芒硝。再煎沸。頓服之。有膿當下。如無膿。當下血。

問曰。寸口脈浮微而澀。法當亡血。若汗出。設不汗出者。云何。曰﹑﹝血與汗。

皆陰也。微爲陽弱。澀爲血少。﹞若身有瘡。被刀斧所傷。﹝而﹞亡血﹝血亡而气亦無輔。此脈微而又澀之﹞故也。﹝且奪血者無汗。此脈浮而不汗出之故也。﹞

此爲金瘡亡血辧其脈也。

﹝凡一切﹞病金瘡。﹝統以﹞王不畱行散主之。

此爲金瘡出其總治之方也。

徐忠可云﹑此非上文傷久無汗之金瘡方。乃槪治金瘡方也。故曰﹑病金瘡。王不畱行散主之。蓋王不畱行。性苦平。能通利血脈。故反能止金瘡血。逐痛。蒴亦通利气血。尢善開痺。周身肌肉肺主之。桑根白皮最利肺气。東南根向陽。生气尢全。以復肌肉之生气。故以此三物甚多爲君。甘艸解毒和榮。尢多爲臣。椒姜以養其胸中之陽。濃朴以疏其內結之气。芩芍以淸其陰分之熱爲佐。若有風寒。此屬經絡客邪。桑皮止利肺气。不能逐外邪。故勿取。﹝孫男心蘭按。金瘡亡血者忌發汗。以陰傷故也。若偶感風邪。其人不省。仍宜以破傷風論治。勿泥於亡血之禁。﹞

王不畱行散方王不畱行﹝十分八月八日采﹞蒴細葉﹝十分七月七日采﹞桑東南根﹝白皮十分三月三日采﹞甘艸﹝十八分﹞黃芩﹝二分﹞川椒﹝三分﹞濃朴﹝二分﹞漧薑﹝二分﹞芍藥﹝二分﹞

上九味。王不畱行蒴桑皮三味。燒灰存性。各別杵篩。合治之爲散。服方寸匕。小瘡卽粉之。大瘡但服之。產後亦可服。

排膿散方枳實﹝十六枚﹞芍藥﹝六分﹞桔梗﹝二分﹞

上三味。杵爲散。取雞子黃一枚。以藥散與雞黃相等。揉和令相得。飲和服之。日一服。

枳實得陽明金气以制風。稟少陰水气以淸熱。又合芍藥以通血。合桔梗以利气。而尢賴雞子黃之養心和脾。取有情之物。助火土之髒陰。以爲排膿化毒之本也。

排膿湯方甘艸﹝二兩﹞桔梗﹝三兩﹞生薑﹝一兩﹞大棗﹝十枚﹞

上四味。以水三升。煮取一升。溫服五合。日再服。

此亦行气血和營衛之劑。

浸淫瘡。﹝畱流不已。俗名棉花瘡楊梅瘡惡癘之類。﹞從口起。流向四肢者。可治。

﹝以其從內走外也。﹞從四肢流來入口者。不可治。﹝以其從外走內也。﹞浸淫瘡。

﹝以﹞黃連粉主之。﹝方未見﹞

此爲浸淫瘡出其方治也。方未見。疑卽黃連一味爲粉。外敷之。甚者亦內服之。

諸瘡痛癢。皆屬心火。黃連苦寒瀉心火。所以主之。余因悟一方。治楊梅瘡棉花等瘡甚效。連翹蒺藜黃金銀花各三錢。當歸甘艸苦參荊芥防風各二錢。另用土茯苓二兩。以水煮湯去滓。將此湯煮藥。空心服之。十日可愈。若系房欲傳染者。其毒乘腎气之虛。

從精孔深入中腎。散於衝任督脈。難愈。宜加龜板入任。生鹿角末入督。黃柏入衝等藥。

並先用黑牽牛制末。作小丸。和燒散。以土茯苓湯送下。令黑糞大下後。再加前湯如神。

卷八

跌蹶手指臂腫轉筋狐疝蛔虫病脈證治第十九

師曰。﹝得﹞病﹝因﹞跌﹝而致﹞蹶。其人但能前﹝步而﹞不能﹝後﹞卻。﹝當﹞

刺﹝腸﹞入二寸。此太陽經傷也。

人身經絡。陽明行身之前。太陽行身之後。太陽傷。故不能卻也。太陽之脈。下貫內。刺之所以和利其經脈也。。足肚也。然太陽經甚多。而必刺腸者。以此穴本屬陽明。乃太陽經絡所過之處。與陽明經气會合。陽承筋間。故刺之。使太陽陽明气血相貫通利。則前後如意矣。

病患常以手指臂腫動。﹝蓋以腫而知其爲濕。動而知其爲風。濕盛生痰。風從火發。

不易之理也。若﹞此人身體者。﹝風痰在膈。逼處於心肺。以致心爲君主。不行其所令。肺爲相傅。不行其治節。泛泛無以制羣動也。以﹞藜蘆甘艸湯主之。﹝方未見﹞

此爲手臂腫動而出其方治也。手之五指。乃心肺包絡大小腸三焦之所屬。當根據經治之。若臂外屬三陽。臂內屬三陰。須按其外內而分治之。然亦有不必分者。取手足之太陰。以金能制木而風平。土能勝濕而痰去。又取之陽明。以調和其肌肉之气。是爲握要之法。師用藜蘆甘艸。大抵爲風痰之盛初起。出其湧劑也。

轉筋之爲病。其人臂腳直。﹝不能屈伸。是轉筋之證也。﹞脈﹝長直而﹞上下行。

微﹝中不和而﹞弦。﹝是轉筋之脈也。﹞轉筋﹝痛不能忍。甚而﹞入腹者。﹝牽連少腹。

拘急而劇痛。爲肝邪直攻脾臟。以﹞雞屎白散主之。﹝是方也。取其捷於去風下气。

消積安脾。先淸其內。徐以治其餘也。﹞

此爲轉筋入腹而出其方治也。

雞屎白散方雞屎白爲末。取方寸匕。以水六合和。溫服。

﹝凡痛連少腹。皆謂之疝。古有心疝肝疝等名。上卷有寒疝。皆是也。而此獨見之外腎睪丸腫大。因前陰之間。有狐臭之气。遂別其名爲﹞陰狐疝气者。﹝其睪丸或﹞偏﹝左。或偏右。﹞有小大。﹝病發時。則墜而下。病息時。則收而上。因發﹞時﹝息﹞

時﹝而﹞上下。﹝以﹞蜘蛛散主之。

此言寒濕襲陰。爲陰狐疝气者。出其方治也。後人分爲七疝。曰寒疝水疝筋疝血疝气疝疝狐疝之不同。狐疝。似止七疝之一。而不知師言狐疝。以病气之鮏臭。如狐之臊。所以別上卷寒疝也。方書於時時上下句誤解。遂有許多附會也。

蜘蛛散方蜘蛛﹝十四枚熬煎﹞桂枝﹝半兩﹞

上二味爲散。取八分一匕。飲和服。日再服。蜜丸亦可。

問曰。病腹痛有虫。其脈何以別之。師曰。腹中痛。﹝多由寒觸其正。所謂邪正相搏。卽爲寒疝。寒屬陰。﹞其脈當沈。若﹝病甚而衛气必結。脈更兼﹞弦。﹝玆﹞反洪大。

﹝則非正气與外邪爲病。乃蛔動而气厥也。﹞故﹝於此脈。而參其吐涎心痛證。而知其﹞有蛔虫。

此言蛔虫腹痛之脈也。

蛔虫之爲病。令人吐涎心痛。發作有時。毒藥不止者。甘艸粉蜜湯主之。

此爲髒燥而爲蛔痛者。出其方治也。

尢在涇云﹑吐涎。吐出淸水也。心痛。痛如咬嚙。時時上下是也。發作有時者。蛔飽而靜。則痛立止。蛔饑求食。則痛復發也。毒藥。卽錫粉雷丸等殺虫之藥。毒藥者。

折之以其所惡也。甘艸粉蜜湯者。誘之以其所喜也。白粉卽鉛白粉。能殺三虫。而雜於甘艸白蜜之中。誘使虫食。甘味旣盡。毒性旋發。而虫患乃除。此醫藥之巧也。

甘艸粉蜜湯方甘艸﹝二兩﹞白粉﹝二兩﹞白蜜﹝四兩﹞

上三味。以水三升。先煮甘艸取二升。去滓。納粉蜜。攪令和。煮如薄粥。溫服一升。瘥卽止。

蛔厥者。﹝蛔動而手足厥冷。﹞其人當吐蛔。今病者靜。而復時煩。此爲髒寒。蛔上入﹝其﹞膈。故煩。須臾復止。得食而嘔。又煩者。蛔聞食臭出。其人當自吐蛔。

蛔厥者。﹝以﹞烏梅丸主之。

此爲髒寒之蛔厥。而出其方治也。謹考禦纂醫宗金鑑注。此爲髒寒之此字。當是非字。

烏梅丸方烏梅﹝三百个﹞細辛﹝六兩﹞漧薑﹝十兩﹞黃連﹝一斤﹞當歸川椒﹝各四兩﹞附子﹝炮﹞桂枝人參黃柏﹝各六兩﹞

上十味。異搗篩。合治之。以苦酒漬烏梅一宿。去核。蒸之五升米下。飯熟搗成泥。

和藥令相得。內臼中。與蜜杵二千下。丸如梧子大。先食。飲服十丸。日三服。稍增至二十丸。禁生冷滑臭等食。

卷九

婦人妊娠病脈證治第二十

師曰。婦人﹝經斷後。而﹞得平﹝和之﹞脈。﹝關後爲陰。其﹞陰脈﹝視關前稍見﹞小弱。﹝是胎元蝕气也。﹞其人渴。﹝非上焦有熱。乃陰火上壅也。﹞不能食。﹝非胃家有病。乃惡心阻食也。﹞無寒熱。﹝外無表邪也。﹞名﹝曰﹞妊娠。﹝凡一切溫涼補瀉之劑。皆未盡善。惟以﹞桂枝湯主之。於法六十日。﹝胎已成而气幹上。﹞當有此證。設有醫﹝者。不知爲孕。而誤藥之爲施﹞治﹝之﹞逆者。卻一月。﹝先見此證。若﹞

加吐下者。﹝當明告其一誤不可再誤。前爲藥苦。玆﹞則絕之。﹝易所謂勿藥有喜是也。

﹞

尢在涇云﹑平脈。脈無病也。卽內經身有病而無邪脈之意。陰脈小弱者。初時胎气未盛。而陰方受蝕。故陰脈比陽脈小弱。至三四月經血久蓄。陰脈始彊。內經所謂手少陰脈動者妊子。千金所謂三月尺脈數是也。其人渴。妊子者。內多熱也。一作嘔。亦通。

今妊婦二三月。往往惡阻不能食是已。無寒熱者。無邪气也。夫脈無故而身有病。而又非寒熱邪气。則無可施治。惟宜桂枝湯和調陰陽而已。徐氏云﹑桂枝湯。外證得之爲解肌和營衛。內證得之。爲化气調陰陽也。今妊娠初得。上下本無病。因子室有凝。气溢上下。故但以芍藥一味固其陰气。使不得上溢。以桂甘姜棗。扶上焦之陽。而和其胃气。但令上之陽气充。能禦相侵之陰气足矣。未嘗治病。正所以治病也。否則以渴爲熱邪而解之。以不能食爲脾不健而燥之。豈不謬哉。六十日當有此證者。謂妊娠兩月。正當惡阻之時。設不知而妄治。則病气反增。正气反損。而嘔瀉有加矣。絕之。謂禁絕其醫藥也。樓全善云﹑嘗治一婦人惡阻病吐。前醫愈治愈吐。因思仲景絕之之旨。以炒糯米湯代茶。止藥月餘。漸安。又一本。絕之。謂當斷絕其病根。不必泥於安胎之說。而狐疑致誤也。亦通。

婦人﹝行經時經未淨。或遇冷气房事。六淫邪气。衝斷其經。則余血停畱。凝聚成塊。結於胞中。名爲病。如﹞宿有病。﹝或不在子宮。則仍行經而受孕。經斷卽是孕矣。乃﹞經斷未及三月。而得漏下不止。胎﹝無血以養則輒﹞動﹝若動﹞在﹝臍下。則胎眞欲落矣。今動﹞臍上者。此爲﹝每月湊集之新血。因﹞﹝气﹞痼﹝堅。阻其不入於胞之爲﹞害。﹝其血無所入而下漏。其實非胎病也。𨿽然。經斷原有胎與之異。欲知其的證。必由今之三月。上溯前之三月。統共以六月爲準。若﹞妊娠六月動者。﹝問而知其﹞前三月經水﹝順﹞利﹝應﹞時。﹝而無前後參差。其經斷。卽可必其爲﹞胎也。

﹝若前之三月。其期經水遲早不定。便知今之﹞下血者。﹝乃﹞後斷三月﹝所積之﹞

﹝而非胎﹞也。﹝然旣有胎。何以又爲漏下。而不知舊血未去。則新血不能入胞養胎。而下走不止。﹞所以血不止者。其不去故也。﹝不去。則胎終不安。必﹞當下其。

﹝以﹞桂枝茯苓丸主之。

此爲妊娠宿有病。而出其方治也。

桂枝茯苓丸方桂枝茯苓丹皮桃仁﹝去皮尖熬﹞芍藥﹝各等分﹞

上五味末之。煉蜜丸如兔屎大。每日食前服一丸。不知。加至三丸。

婦人懷妊六七月。脈弦發熱。﹝有似表證。﹞其胎愈脹。﹝乃頭與身不痛。而﹞腹痛﹝背不惡寒。而腹﹞惡寒。﹝甚至﹞少腹﹝陣陣作冷狀﹞如﹝被﹞扇。所以然者。子髒開﹝而不能闔。而風冷之气乘之之﹞故也。﹝夫髒開風入。其陰內勝。則其弦爲陰气。

而發熱且爲格陽矣。胎脹者。熱則消。寒則開也。﹞當以附子湯溫其髒。

此爲胎脹少腹如扇者。出其方治也。

李氏云﹑子髒。卽子宮也。臍下三寸爲關元。左二寸爲胞門。右二寸爲子戶。昔人謂命門爲女子系胞之處。非謂命門卽子髒也。金匱明明指出少腹。何荒經者之聚訟紛紛也。

師曰。婦人有漏下者。﹝妊娠經來。俗謂之激經也。﹞有﹝四五月墜胎。謂之半產。

﹞半產後。﹝傷其血海。﹞因續下血。都不絕者。有妊娠下血者。﹝如前之因者。

固有之。﹞假令妊娠﹝無而下血。惟見﹞腹中痛﹝者。則﹞爲胞阻。﹝胞阻者。

胞中之气血不和。而阻其化育也。以﹞膠艾湯主之。﹝推而言之。凡婦人經水淋瀝。及胎阻前後下血不止者。皆衝任脈虛。陰气不守也。此方皆可補而固之。﹞

此爲胞阻者而出其方治也。然此方爲經水不調。胎產前後之總方。

膠艾湯方漧地黃﹝六兩﹞川芎阿膠甘艸﹝各二兩﹞艾葉當歸﹝各三兩﹞芍藥﹝四兩﹞

上七味。以水五升。淸酒三升。合煎取三升。去滓。內膠。令消盡。溫服一升。日三服。不瘥。更作。

婦人懷孕。腹中痛。當歸芍藥散主之。

此爲懷妊腹中痛者。出其方治也。

徐忠可云﹑痛者。綿綿而痛。不若寒疝之絞痛。血气之刺痛也。乃正气不足。使陰得乘陽。而水气勝土。脾郁不伸。郁而求伸。土气不調。則痛綿綿矣。故以歸芍養血。

苓術扶脾。澤瀉瀉其有餘之舊水。芎暢其欲遂之血气。不用黃芩。痛因虛。則稍挾寒也。然不用熱藥。原非大寒。正气充則微寒自去耳。

當歸芍藥散方當歸芎﹝各三兩﹞芍藥﹝一斤﹞茯苓白術﹝各四兩﹞澤瀉﹝半斤﹞

上六味。杵爲散。取方寸匕。酒和。日二服。

妊娠﹝胃中有寒飲。則嘔吐。﹞嘔吐不止。﹝則寒而且虛矣。以﹞漧薑人參半夏丸主之。

此爲妊娠之嘔吐不止。而出其方也。半夏得人參。不惟不礙胎。且能固胎。

漧薑人參半夏丸方漧薑人參﹝各一兩﹞半夏﹝二兩﹞

上三味末之。以生薑汁糊爲丸。梧子大。飲服十丸。日三服。

妊娠小便難。飲食如故。﹝以﹞當歸貝母苦參丸主之。

尢在涇云﹑小便難而飲食如故。則病不由中焦出。而又無腹滿身重等證。則更非水气不行。知其血虛熱郁。而津液澀少也。當歸補血。苦參除熱。貝母主淋瀝邪气。以肺之治節。行於膀胱。則邪熱之气除。而淋瀝愈矣。此兼淸水液之源也。

當歸貝母苦參丸方當歸貝母苦參﹝各四兩﹞

上三味末之。煉蜜丸如小豆大。飲服三丸。加至十丸。

妊娠有水气。﹝謂未有腫脹。無其形。但有其气也。水气在內。則﹞身重小便不利。

﹝水气在外。則﹞灑淅惡寒。﹝水能阻遏陽气上升。故﹞起卽頭眩。﹝以﹞葵子茯苓散主之。﹝是專以通竅利水爲主也。葵能滑胎而不忌。有病則病當之也。﹞

此爲妊娠有水气者。而出其方治也。

葵子茯苓散方葵子﹝一升﹞茯苓﹝三兩﹞

上二味。杵爲散。飲服方寸匕。日二服。小便利則愈。

婦人妊娠。﹝無病不須服藥。若其人瘦而有熱。恐熱气耗血傷胎。﹞宜常服當歸散主之。

徐忠可云﹑生物者。土也。而土之所以生物者。濕也。血爲濕化。胎尢賴之。故以當歸養血。芍藥斂陰。肝主血。而以芎通肝气。脾統血。而以白術健脾土。其用黃芩者。安胎之法。惟以涼血利气爲主。白術佐之。則濕無熱而不滯。故白術佐黃芩。有安胎之能。是立方之意。以黃芩爲主也。胎產之難。皆由熱郁而燥。機關不利。養血健脾。

君以黃芩。自無燥熱之患。故曰常服易產。胎無疾苦。並主產後百病也。

當歸散方當歸黃芩芍藥芎﹝各一斤﹞白術﹝半斤﹞

上五味。杵爲散。酒服方寸匕。日再服。妊娠常服。卽易產。胎無疾苦。產後百病。

悉主之。

妊娠﹝肥白有寒。當以溫藥﹞養胎。白術散主之。

尢在涇云﹑妊娠傷胎。有因濕熱者。亦有因濕寒者。隨人髒气之陰陽而各異也。當歸散。正治濕熱之劑。

白術散。白術牡蠣燥濕。川芎溫血。蜀椒去寒。則正治濕寒之劑也。仲景並列於此。其所以詔示後人者深矣。

白術散方白術川芎蜀椒﹝三分去汗﹞牡蠣上四味。杵爲散。酒服一錢匕。日三服。夜一服。但苦痛。加芍藥。心下毒痛。倍加芎。心煩吐痛。不能食飲。加細辛一兩。半夏大者二十枚。服之後。更以醋漿水服之。若嘔。以醋漿水服之。復不解者。小麥汁服之。已後渴者。大麥粥服之。病𨿽愈。服之勿置。

婦人傷胎。懷身腹滿。不得小便。從腰以下重。如有水狀。懷身七月。太陰當養不養。此心气實。當刺瀉勞宮及關元。小便微利則愈。

尢在涇云﹑傷胎。胎傷而病也。腹滿不得小便。從腰以下重。如有水气。而實非水也。所以然者。心气實故也。心。君火也。爲肺所畏。而妊娠七月。肺當養胎。心气實。

則肺不敢降。而胎失其養。所謂太陰當養不養也。夫肺主气化者也。肺不養胎。則胞中之气化阻。而水仍不行矣。腹滿便難身重。職是故也。是不可治其肺。當刺勞宮以瀉心气。刺關元以行腎气。使小便微利。則心气降。心降而肺自行矣。勞宮。心之穴。關元。腎之穴。

徐忠可云﹑按仲景妊娠篇凡十方。而丸散居七。湯居三。蓋湯者。蕩也。妊娠當以安胎爲主。則攻補皆不宜驟。故緩以圖之耳。若藥品無大寒熱。亦不取泥膈之藥。蓋安胎以養陰調气爲急也。

卷九

婦人產後病脈證治第二十一

問曰。新產婦人有三病。一者病痙。二者病鬱冒。三者大便難。何謂也。師曰。新產﹝之婦。畏其無汗。若無汗。則營衛不和。而爲發熱無汗等證。似乎傷寒之表病。但舌無白苔。及無頭痛項彊。可辧也。然𨿽欲有汗。又恐其﹞血虛。﹝气熱。熱則腠理開而﹞多汗出。﹝汗出則腠理愈開。而﹞喜中風。﹝血不養筋。而風又動火。﹞故令病痙。

﹝新產之婦。畏血不行。若不行。則血瘀於內。而爲發熱腹痛等證。似乎傷寒裏病。但舌無黃苔。又無大煩躁大狂渴之可辧也。然𨿽欲血下。又恐下過多而﹞亡血。﹝血亡。

其气無耦而外泄。則﹞復汗。﹝气血兩耗。則寒自內生。而﹞寒多。﹝血爲陰。陰亡失守。气爲陽。陽虛上厥。﹞故令﹝頭眩目瞀。或不省人事。而﹞鬱冒。﹝新產之婦。

𨿽欲其汗出血行。又恐汗與血過多。以致﹞亡津液胃﹝幹腸﹞燥。故大便難。﹝三者不同。其爲亡血傷津。則一也。﹞

此爲產後提出三病以爲綱。非謂產後止此三病也。

﹝上言新產之病。其綱有三。然痙病有竹葉湯之治法。另詳於後。試先言鬱冒與大便難相兼之證。﹞產婦鬱冒。﹝邪少而虛多。故﹞其脈微弱。﹝中虛。故﹞嘔﹝而﹞不能食。﹝胃液幹。故﹞大便反堅。﹝身無汗。﹞但頭汗出。﹝此數證。皆鬱冒中兼有之證也。究其鬱冒之﹞所以然者。血虛﹝則陰虛。陰虛﹞而﹝陽气上﹞厥。厥而必冒。

冒家欲解。必大汗出。﹝是陽气郁。得以外泄而解也。然其所以頭汗柰何。﹞以血虛﹝爲﹞下﹝之陰气旣﹞厥。﹝則陽爲孤陽。﹞孤陽上出。故頭汗出。﹝又或不解。其﹞所以﹝然者。請再申之。蓋﹞產婦﹝頭汗旣出。又﹞喜﹝其通身﹞汗出﹝而解﹞者。亡陰血虛。

陽气獨盛。故當﹝損陽令其﹞汗出。﹝損陽就陰。則﹞陰陽乃﹝平而﹞復。﹝須知其﹞

大便堅。﹝不爲實熱。而爲津少也。其﹞嘔﹝不爲胃气寒。而爲膽气逆也。其﹞不能食。

﹝不爲熱不殺谷。而爲胃气不和也。以﹞小柴胡湯主之。﹝此湯爲邪少虛多之對癥也。﹞

此爲鬱冒與大便難之相兼者。詳其病因。而出其方治也。

小柴胡湯方﹝見嘔吐﹞

﹝鬱冒之﹞病﹝旣﹞解﹝而﹞能食。﹝至﹞七八日更發熱者。﹝能發熱而不惡寒。

便知其不在表。而在裏矣。因能食而更發熱。便知其非虛病。而爲食復矣。﹞此爲胃實。

宜大承气湯主之。

此言大虛之後有實證。卽當以實治之也。若畏承气之峻而不敢用。恐因循致虛。病變百出。甚矣哉。庸庸者不堪以共事也。若畏承气之峻。而用穀芽麥芽山楂神曲之類。

消耗胃气。亦爲害事。

大承气湯方﹝見痙﹞

產後﹝屬虛。客寒阻滯气血。則﹞腹中痛。﹝以﹞當歸生薑羊肉湯主之。並治腹中寒疝。虛勞不足。

參各家說。痛者。緩緩痛也。槪屬客寒相阻。故以當歸通血分之滯。生薑行气分之寒。然胎前責實。故當歸芍藥散內加茯苓澤瀉。瀉其水濕。此屬產後。大槪責虛。故以當歸養血而行血滯。生薑散寒而行气滯。又主以羊肉味濃气溫。補气而生血。俾气血得溫。則邪自散而痛止矣。此方攻補兼施。故並治寒疝虛損。或疑羊肉太補。而不知孫眞人謂羊肉止痛利產婦。古訓鑿鑿可據。又何疑哉。

當歸生薑羊肉湯方﹝見寒疝﹞

﹝然痛亦有不屬於虛者。不可不知。﹞產後腹痛。﹝若不煩不滿。爲中虛而寒動也。

今則火上逆而﹞煩﹝气壅滯而﹞滿﹝胃不和而﹞不得臥。﹝此熱下郁而礙上也。以﹞枳實芍藥散主之。

此爲腹痛而煩滿不得臥者。出其方治也。方意是調和气血之滯。所謂通則不痛之輕劑也。下以大麥粥者。兼和其肝气。而養心脾。故癰膿亦主之。

枳實芍藥散方枳實﹝燒令黑勿太過﹞芍藥﹝各等分﹞

上二味。杵爲散。服方寸匕。日三服。並主癰膿。大麥粥下之。

師曰。產婦腹痛。法當以枳實芍藥散。假令不愈者。此爲﹝熱灼血幹。﹞腹中有瘀血。﹝其痛﹞著﹝於﹞臍下。﹝非枳實芍藥所能治也。﹞宜下瘀血湯主之。亦主經水不利。

此爲痛著臍下。出其方治也。意者病去則虛自回。不必疑其過峻。

下瘀血湯方大黃﹝三兩﹞桃仁﹝三十个﹞虫﹝二十枚去足熬﹞

上三味末之。煉蜜和爲四丸。以酒一升。煮丸。取八合。頓服之。新血下如豚肝。

﹝張石頑云。加蜜以緩大黃之急也。﹞

﹝然亦有不可專下其瘀者。不可不知。﹞產後七八日。無﹝頭痛發熱惡寒之﹞太陽證。少腹堅痛。此惡露不盡。﹝治者。不外下其瘀血而已。然其﹞不大便。煩躁發熱。

切脈微實。﹝是胃家之實也。陽明旺於申酉戌。日晡是陽明向旺之時。其﹞更倍發熱。﹝至﹞日晡時煩躁者。﹝又胃熱之驗也。食入於胃。長气於陽。若﹞不食。﹝則已而。﹞食。﹝入﹞則﹝助胃之熱爲﹞譫語。﹝又胃熱之驗也。然又有最確之辧。晝。陽也。

夜。陰也。若病果在陰。宜晝輕而夜重。今﹞至夜﹝間。應陽明气衰之時。而﹞卽﹝稍﹞愈。﹝其爲胃家之實熱。更無疑也。﹞宜大承气湯主之。﹝蓋此湯熱與結兼祛。以陽明之﹞熱在裏。﹝少腹之﹞結在膀胱也。

此言血𨿽結於少腹。若胃有實熱。當以大承气湯爲主。若但治其血而遺其胃。則血𨿽去而熱不除。卽血亦未必能去也。此條至夜卽愈四字。爲辧證大眼目。蓋晝爲陽而主气。暮爲陰而主血。觀下節婦人傷寒發熱。經水適來。晝日明了。暮則譫語。如見鬼狀者。此爲熱入血室。以此數句而對面尋繹之。便知至夜則愈。知其病不專在血也。

產後﹝中﹞風續續。數十日不解。﹝似不應在桂枝証之例矣。然﹞頭微疼。惡寒。

時時有熱。﹝皆桂枝本證。中惟一證﹞心下悶。﹝邪入胸膈。爲太陽之裏證。其餘﹞漧嘔汗出。﹝俱爲桂枝證例中。本有之證。是桂枝證更進一層。卽爲陽旦證。桂枝湯稍爲加增。卽爲陽旦湯。病﹞𨿽久。﹝而﹞陽旦證續在者。可與陽旦湯。

張石頑云﹑舉此與上文承气湯爲一表一里之對子。蓋不以日數之多。而疑其無表證也。

愚按﹑此言產後陽旦證未罷。病𨿽久而仍用其方也。傷寒論太陽篇。有因加附子參其間。增桂令汗出之句。言因者。承上病證象桂枝。因取桂枝湯之原方也。言增桂者。

卽於桂枝湯原方外。更增桂枝二兩。合共五兩是也。言加附子參其間者。卽於前方間。

參以附子一枚也。孫眞人於此數句。未能體認。反以桂枝湯加黃芩爲陽旦湯。後人因之。

至今相沿不解。甚哉。讀書之難也。然此方傷寒論特筆用令汗出三字。大是眼目。其與桂枝加附子湯之治遂漏者。爲同中之異。而亦異中之同。蓋止汗漏者。匡正之功。令出汗者。驅邪之力。泛應曲當。方之所以入神也。上節裏熱成實。𨿽產七八日。與大承气湯而不傷於峻。此節表邪不解。𨿽數十日之久。與陽旦湯而不慮其散。此中之奧妙。

難與淺人道也。丹溪謂產後惟大補气血爲主。其餘以末治之。又云﹑芍藥伐生生之气。

此授庸醫藏拙之術以誤人。不得不直斥之。頭疼惡寒。時時有熱。自汗。漧嘔。俱是桂枝證。而不用桂枝湯者。以心下悶。當用桂枝去芍藥湯之法。今因產後亡血。不可徑去芍藥。須當增桂以宣其陽。汗出至數十日之久。𨿽與發汗遂漏者迥別。亦當借桂枝加附子湯之法。固少陰之根以止汗。且止汗卽在發汗之中。此所以陽旦湯爲絲絲入扣也。

陽旦湯方﹝坊本俱作桂枝湯加黃芩。今因傷寒論悟出。是桂枝湯增桂加附子。﹞

﹝前以痙病爲產後三大綱之一。然痙病皆由起於中風。今以中風將變痙而言之。﹞

產後中風發熱。面正赤。喘而頭痛。﹝此病在太陽。連及陽明。而產後正气大虛。又不能以勝邪气。誠恐變爲痙證。以﹞竹葉湯主之。

此爲產後中風。正虛邪盛者。而出其補正散邪之方也。方中以竹葉爲君者。以風爲陽邪。不解卽變爲熱。熱甚則灼筋而成痙。故於溫散藥中。先以此而折其勢。卽杜漸防微之道也。﹝次男元犀按。太陽之脈。上行至頭。陽明脈過膈上復於面。二經合病。

多加葛根。﹞

竹葉湯方竹葉﹝一把﹞葛根﹝三兩﹞防風桔梗桂枝人參甘艸﹝各一兩﹞附子﹝一枚炮﹞生薑﹝五兩﹞大棗﹝十五枚﹞

上十味。以水一斗。煎取二升半。分溫三服。覆使汗出。頸項彊。用大附子一枚。

破之如豆大。﹝一本作入﹞前藥揚去沫。嘔者加半夏半升洗。

張石頑云﹑附子恐是方後所加。治頸項彊者。以邪在太陽。禁固其筋脈。不得屈伸。

故用附子溫經散寒。揚去沫者。不使辛熱上浮之气。助其虛陽上逆也。

婦人乳中虛。煩亂嘔逆。安中益气。竹皮大丸主之。

徐忠可云﹑乳者。乳子之婦也。言乳汁去多。則陰血不足。而胃中亦虛。內經云﹑陰者。中之守也。陰虛不能勝陽。而火上壅則煩。气上越則嘔。煩而亂。則煩之甚也。嘔而逆。則嘔之甚也。病本全由中虛。然而藥止用竹茹桂甘石膏白薇者。蓋中虛而至爲嘔爲煩。則膽腑受邪。煩嘔爲主病。故以竹茹之除煩止嘔者爲君。胸中陽气不用。故以桂甘扶陽。而化其逆气者爲臣。以石膏涼上焦气分之虛熱爲佐。以白薇去表間之浮熱爲使。要知煩亂嘔逆。而無腹痛下利等證。𨿽虛。無寒可疑也。妙在加桂於涼劑中。尢妙在甘艸獨多。意謂散蘊蓄之邪。復淸陽之气。中卽自安。气卽自益。故無一補劑。而反注其立湯之本意曰安中益气。

竹皮大丸。神哉。喘加柏實。柏每西向。得西方之气最淸。故能益金。潤肝木而養心。

則肺不受爍。喘自平也。有熱倍白薇。蓋白薇能去浮熱。故短劇桂枝加龍骨牡蠣湯云。

汗多熱浮者。去桂加白薇附子各三分。名曰二加龍骨湯。則白薇之能去浮熱可知矣。

竹皮大丸方生竹茹石膏﹝各二分﹞桂枝白薇﹝各一分﹞甘艸﹝七分﹞

上五味末之。棗肉和丸彈子大。飲服一丸。日三。夜二服。有熱。倍白薇。煩喘者。

加柏實一分。

﹝凡下利病。多由濕熱。白頭翁之苦以勝濕。寒以除熱。固其宜也。而﹞產後下利虛極。﹝似不可不商及補劑。但參術則恐其壅滯。苓澤則恐其傷液。惟以﹞白頭翁加甘艸阿膠湯主之。﹝誠爲對證。方中甘艸之甘涼淸中。卽所以補中。阿膠之滋潤去風。卽所以和血。以此治利。卽以此爲大補。彼治利而好用參術者。當知所返矣。﹞

此爲產後下利虛極者。而出其方治也。

白頭翁加甘艸阿膠湯方白頭翁甘艸阿膠﹝各二兩﹞秦皮黃連柏皮﹝各三兩﹞

上六味。以水七升。煎取二升半。內膠。令消盡。分溫三服。

附方千金三物黃芩湯治婦人﹝未離產所。尙﹞在﹝於﹞艸蓐。自發﹝去衣被﹞

露﹝其身體而﹞得﹝微﹞風。﹝亡血之後。陽邪客入。則﹞四肢苦煩熱。﹝然此證當辧其頭之痛與不痛。若﹞頭痛者。﹝是風未全變爲熱。﹞與小柴胡湯。﹝以解之。若﹞

頭不痛但煩者。﹝則已全變爲熱矣。熱盛則虫生。勢所必至。以﹞此湯主之。

按附方者。金匱本書闕載。而千金外臺等書載之。其云出自金匱。後人別之曰附方。

黃芩﹝一兩﹞苦參﹝二兩﹞漧地黃﹝四兩﹞

上三味。以水六升。煎取二升。溫服一升。多吐下虫。

千金內補當歸建中湯治婦人產後虛羸不足。腹中刺痛不止。吸吸少气。或苦少腹中急摩痛引腰背。不能食飲。產後一月。日得服四五劑爲善。令人彊壯宜。

當歸﹝四兩﹞桂枝生薑﹝各三兩﹞芍藥﹝六兩﹞甘艸﹝二兩﹞大棗﹝十二枚﹞

上六味。以水一斗。煎取三升。分溫三服。一日令盡。若大虛加飴糖六兩。湯成內之。

於火上暖令飴消。若去血過多。崩傷內衄不止。加地黃六兩。阿膠二兩。合八味。湯成內阿膠。若無當歸。以芎代之。若無生薑。以漧薑代之。

徐忠可云﹑後虛羸不足。先因陰虛。後並陽虛。補陰則寒凝。補陽則气壅。後天以中气爲主。故治法亦出於建中。但加當歸。卽偏於內。故曰內補當歸建中湯。謂腹中刺痛不止。血少也。吸吸少气。陽弱也。故將桂枝生薑當歸之辛溫。以行其營衛之气。甘艸白芍以養其脾陰之血。而以飴糖大棗峻補中气。則元气自復。而羸者丰。痛者止也。然桂枝於陰陽內外。

無所不通。尢妙得當歸善入陰分。治帶下之疾。故又主少腹急摩痛引腰背不能飲食者。

蓋帶下病去。而中气自彊也。曰產後一月日得服四五劑爲善。謂宜急於此調之。庶無後時之嘆。然藥味和平。可以治疾。可以調補。故又曰令人彊壯宜。其云大虛加飴糖。以虛極無可支撐。惟大甘專於補脾。脾爲五臟六腑之母。止此一條。可以得其生路也。其去血過多。崩傷內衄。加漧地黃阿膠。以其所傷原偏於陰。故特多加陰藥。非產後必宜用地黃阿膠也。

卷九

婦人雜病脈證並治第二十二

婦人中風。七八曰。﹝業已熱除而身涼。而復﹞續來寒熱。發作有﹝一定之﹞時。

﹝因其病而問其﹞經水﹝已來而﹞適斷者。﹝蓋以經水斷於內。而寒熱發於外。𨿽與經水適來者不同。而﹞此﹝癥亦名﹞爲熱入血室。其血﹝爲邪所阻。則﹞必結。﹝結於衝任厥陰之經脈。內未入髒。外不在表。而在表裏之間。乃屬少陽。﹞故使﹝寒熱往來﹞

如瘧狀。發作有時。﹝以﹞小柴胡湯主之。﹝達經脈之結。仍藉少陽之樞以轉之。

俾气行而血亦不結矣。﹞

此爲中風熱入血室。經水適斷者。出其方治也。蓋以邪旣流連於血室。而亦浸淫於經絡。若但攻其血。血𨿽去而邪必不盡。且恐血去而邪反得乘虛而入也。故小柴胡湯解其熱邪。而乍結之血自行矣。

﹝熱入血室。不獨中風有之。而傷寒亦然。﹞婦人傷寒﹝寒郁而﹞發熱。﹝當其時﹞

經水適來。﹝過多不止。血室空虛。則熱邪遂乘虛而入之也。晝爲陽而主气。暮爲陰而主血。今主气之陽無病。故﹞晝日明了。﹝主血之陰受邪。故﹞暮則譫語。﹝譫語皆非習見之事。﹞如見鬼狀者。﹝醫者可於其經之適來。而定其證曰。﹞此爲熱入血室。﹝非陽明胃實所致也。旣非陽明胃實。則﹞治之﹝者﹞無﹝以下藥﹞犯﹝其﹞胃气。﹝以﹞及上二焦。﹝一曰胃脘之陽。不可以吐傷之。一曰胃中之汁。不可以汗傷之。惟俟其經水盡。則血室之血。復生於胃腑水谷之精。

﹞必自愈。

此爲傷寒熱入血室。經水適來者。詳其證治也。師不出方。蓋以熱𨿽入而血未結。

其邪必將自解。汗之不可。下之不可。無方之治。深於治也。郭白雲謂其仍與小柴胡湯。

或謂宜刺期門。猶是淺一層議論。

婦人中風。發熱惡寒。﹝當表邪方盛之際。而﹞經水適來。﹝蓋經水乃衝任厥陰之所主。而衝任厥陰之血。又皆取資於陽明。今﹞得﹝病﹞

之﹝期。過﹞七﹝日而至﹞八日。﹝正值陽明主气之期。病邪乘隙而入。邪入於裏。則外﹞熱除。﹝其﹞脈遲身涼和。﹝已離表證。惟衝任厥陰。俱循胸脇之間。故﹞胸脇滿。

﹝但病不痛。與大結胸不按自痛。小結胸按之始痛分別。究其滿盛。亦﹞如結胸﹝之﹞狀。﹝而且熱與血搏。神明內亂。而作﹞譫語者。此爲熱入血室也。﹝治者握要而圖。﹞

當刺﹝肝募之﹞期門。隨其實而取之。﹝何以謂之實。邪盛則實也。﹞

此承本篇第一節

。而言中風熱入血室之證治也。但第一節

言寒熱已除而續來。此言寒熱方盛而並發。前言經水已來。而適斷。此言方病經水之適來。前言血結而如瘧。此言胸脇滿如結胸。前無譫語。而此有譫語。以此爲別。

﹝然亦有不在經水適來與適斷。而爲熱入血室者。不可不知。﹞陽明病。下血譫語者。此爲熱入血室。﹝其證通身無汗。﹞但頭﹝上﹞汗出。當刺期門。隨其實而瀉之。

﹝令通身﹞然汗出者愈。

此言陽明病。亦有熱入血室者。不必拘於經水之來與斷也。但其證下血頭汗出之獨異也。蓋陽明之熱。從气而之血。襲入胞宮。卽下血而譫語。不必乘經水之來。而後熱邪得以入之。彼爲血去而熱乘其虛而後入。此爲熱入而血有所迫而自下也。然旣入血室。

則不以陽明爲主。而以衝任厥陰之血海爲主。衝任。奇脈也。又以厥陰爲主。厥陰之气不通。故一身無汗。郁而求通。遂於其少陽之腑而達之。故頭上汗出。治法亦當刺期門。以瀉其實。刺已。周身然汗出。則陰之閉者亦通。故愈。

婦人咽中﹝帖帖﹞如有炙臠。﹝吐之不出。吞之不下。俗謂之梅核气。病多得於七情鬱气。痰凝气阻。以﹞半夏濃朴湯主之。

此爲痰气阻塞咽中者。出其方治也。

徐忠可云﹑余治王小乙咽中每噎塞。嗽不出。余以半夏濃朴湯投之卽愈。後每復發。

細問之。云夜中燈下。每見暈如團五色。背脊內間酸。其人又壯盛。知其初因受寒。陰气不足。而肝反郁熱。甚則結寒微動。挾腎气上衝。咽喉塞噎也。卽於此方加大劑枸杞菊花丹皮肉桂。暈乃漸除。而咽中亦愈。故曰男子間有之。信不誣也。

半夏濃朴湯方半夏﹝一升﹞濃朴﹝三兩﹞茯苓﹝四兩﹞生薑﹝五兩﹞蘇葉﹝二兩﹞

上五味。以水一斗。煎取四升。分溫四服。日三。夜一服。

婦人髒燥。﹝髒屬陰。陰虛而火乘之。則爲燥。不必拘於何髒。而旣已成燥。則病證皆同。但見其﹞悲傷欲哭。象如神靈所作。﹝現出心病。又見其﹞數欠﹝喜﹞伸。﹝現出腎病。所以然者。五志生火。動必關心。陰髒旣傷。窮必及腎是也。以﹞甘麥大棗湯主之。

此爲婦人髒燥。而出其方治也。麥者。肝之谷也。其色赤。得火色而入心。其气寒。

乘水气而入腎。其味甘。具土味而歸脾胃。又合之甘艸大棗之甘。妙能聯上下水火之气。而交會於中土也。

甘麥大棗湯方甘艸﹝三兩﹞小麥﹝一升﹞大棗﹝十枚﹞

上三味。以水六升。煮取三升。分溫三服。亦補脾气。

婦人吐涎沫。﹝上焦有寒飲也。﹞醫﹝者不與溫散。而﹞反下之。﹝則寒內入。而﹞

心下卽痞。當先治其吐涎沫。﹝以﹞小靑龍湯主之。﹝俾外寒內飲除。而﹞涎沫﹝可﹞止。

﹝涎沫止後。﹞乃治﹝其﹞痞。﹝亦如傷寒表解乃可攻裏之例也。以﹞瀉心湯主之。

此爲吐涎沫與痞兼見。而出先後之方治也。

小靑龍湯方﹝方見肺癰﹞

瀉心湯方﹝見驚悸﹞

婦人之病。﹝所以異於男子者。以其有月經也。其因月經而致病。則有三大綱。曰﹞

因虛﹝曰﹞積冷﹝曰﹞結气。﹝三者。或單病。或兼病。或新病。或相因而爲病。或偏勝而爲病。病則﹞爲諸經水斷絕。﹝此皆人之病根也。其曰諸者柰何。以經水有多少遲速。及逢期則病。與大崩漏難產之後不來等證。皆可以此例之。無論病之初發。以﹞至﹝病﹞有歷年。﹝大抵气不足則生寒。气寒則﹞血﹝亦﹞寒﹝由是冷侵不去而爲﹞積﹝气著不行而爲﹞結。胞門﹝爲﹞寒﹝所﹞傷。﹝由外而入內。由內而達外。漸至﹞經絡凝堅。﹝經水之源頭受傷。

則病變無窮矣。然又有上中下之分。其病﹞在上﹝肺胃受之﹐若客寒而傷逆於胃口。則爲﹞嘔吐涎唾。﹝或寒﹞久﹝變熱。

熱盛傷肺。則﹞成肺癰。﹝其﹞形體﹝之受﹞損﹝則一。而爲寒爲熱。儼若兩人之﹞分。﹝病若﹞在中﹝肝脾受之。邪气從中﹞盤結。﹝或爲﹞

繞臍寒疝。或﹝爲﹞兩脇疼痛。與﹝胞宮之﹞髒相連。﹝此寒之爲病也。﹞或﹝邪气郁﹞

結﹝爲﹞熱中。﹝熱郁與水寒相搏。﹞痛在關元。脈﹝現出﹞數﹝熱。而身﹞無﹝潰爛與痛癢等﹞瘡。﹝其﹞肌﹝膚漧燥。狀﹞若魚鱗。﹝偶逢交合﹞時著男子。非止女身。

﹝此熱之爲病也。所以然者。何義。蓋以中者。陰陽之交也。𨿽胞門爲寒傷則一。而中气素寒者。以寒召寒。所謂邪從寒化是也。中气素熱者。寒旋變熱。所謂邪從熱化是也。

病若﹞在下﹝腎臟受之也。窮而歸腎。證卻﹞未多。經候不勻。令陰﹝中﹞掣痛。少腹惡寒。或﹝上﹞引腰脊。下根气街。气沖急痛。膝脛疼煩。﹝蓋以腎臟爲陰之部。而衝脈與少陰之大絡。並起於腎故也。甚則﹞奄忽眩冒。狀如厥巓。﹝所謂陰病者。下行極而上也。﹞或有憂慘。悲傷多嗔。﹝所謂病在陰。則多怒及悲愁不樂也。總而言之曰。﹞此皆帶下。非有鬼神。﹝言病在帶脈之下爲陰。非後人以不可見之鬼神爲陰也。﹞久則﹝肌肉削而﹞羸瘦。﹝气不足則﹞脈虛多寒。﹝統計十二九痛七害五傷三痼之﹞三十六病。千變萬端。審脈陰陽虛實緊弦。

行其鍼藥。治危得安。其𨿽同病。脈各異源。﹝尋其所異之處。卽爲探源。﹞子當辧記。

勿謂不然。

此言婦人諸病。所以異於男子者。全從經起也。病變不一。因人稟有陰陽。體有彊弱。時有久暫而分。起處以三大綱總冒通節。中又分出上中下以盡病變。後以此皆帶下四字。總結本節之義。至於言脈。百病皆不外陰陽虛實四个字。而又以弦緊爲言者。蓋經阻之始。大槪屬寒。气結則爲弦。寒甚則爲緊。示人以二脈爲主。而參之兼脈則得耳。

問曰。婦人年五十所。﹝七七之期已過。天癸當竭。地道不通。今﹞病﹝前陰血﹞

下利數十日不止。暮卽發熱。少腹裏急。腹滿。手掌煩熱。唇口漧燥。何也。師曰。﹝前言婦人三十六病。皆病在帶脈之下。﹞此病屬帶下。何以故。曾經半產。瘀血在少腹不去。何以知之。﹝蓋以瘀血不去。則新血不生。津液不布。﹞其證唇口漧燥。故知之。﹝況暮熱掌心熱。俱屬陰。任主胞胎。衝爲血海。二脈皆起於胞宮。而出於會陰。

正當少腹部分。衝脈挾臍上行。衝任脈虛。則少腹裏急。有幹血亦令腹滿。其爲宿瘀之證無疑。﹞當以溫經湯主之。

此承上節言歷年血寒積結胞門之重證。而出其方治也。

尢在涇云﹑婦人年五十所。天癸已斷。而病下利。似非因經所致矣。不知少腹舊有積血。欲行而未得遽行。欲止而不能竟止。於是下利窘急。至數十日不止。暮卽發熱者。血結在陰。陽气至暮。不得入於陰。而反浮於外也。少腹裏急腹滿者。血積不行。亦陰寒在下也。手掌煩熱。病在陰。掌心亦陰也。唇口漧燥。血內瘀者不外榮也。此爲瘀血作利。不必治利。但去其瘀。而利自止。

吳茱萸桂枝丹皮。入血散寒而行其瘀。芎歸芍藥麥冬阿膠以生新血。人參甘艸姜夏以正脾气。蓋瘀久者榮必衰。下多者脾必傷也。

溫經湯方吳茱萸﹝三兩﹞當歸芎芍藥人參桂枝阿膠丹皮生薑甘艸﹝各二兩﹞半夏﹝半升﹞麥冬﹝一升﹞

上十二味。以水一斗。煮取三升。分溫二服。亦主婦人少腹寒。久不受胎。兼治崩中去血。或月水來過多。及至期不來。

李氏云﹑內經謂血气虛者。喜溫而惡寒。寒則凝澀不流。溫則消而去之。此湯名溫經。以瘀血得溫卽行也。方內皆補養气血之藥。未嘗以逐瘀爲事。而瘀血自去者。此養正邪自消之法也。故婦人崩淋不孕。月事不調者。並主之。

﹝婦人因經致病。凡三十六種。皆謂之﹞帶下經水﹝因寒而瘀。﹞不﹝能如期而﹞

利。﹝以致﹞少腹滿痛。﹝然旣瘀而不行。則前經未暢所行。不及待後月之正期而先至。故其﹞經一月再見者。﹝以﹞土瓜根散主之。

此爲帶下而經候不勻一月再見者。出其方治也。土瓜。卽王瓜也。主驅熱行瘀。佐以虫之蠕動逐血。桂芍之調和陰陽。爲有制之師。

土瓜根散方土瓜根芍藥桂枝虫﹝各三分﹞

上四味。杵爲散。酒服方寸匕。日三服。

寸口脈﹝輕按﹞弦而﹝重按﹞大。弦則爲﹝陽微而遞﹞減。大則爲﹝外盛而中﹞芤。

減則﹝陽不自振。﹞爲﹝諸﹞寒。芤則﹝陰不守中﹞爲﹝中﹞虛。寒虛相搏。此名曰革。

﹝革脈不易明。以弦減芤虛形容之。則不易明者明矣。凡﹞婦人﹝得革脈。气血虛也。

內無以養臟腑。外無以充形體。﹞則﹝胎亦無以養矣。故﹞半產﹝其气不能轉運而﹞漏下。﹝用﹞旋復花湯﹝運气行血以﹞主之。

此爲虛寒而半產漏下者。出其方治也。但此方爲調气行血之用。或者病源在肝。肝以陰髒而含少陽之气。以生化爲事。以流行爲用。是以虛不可補。解其郁聚。卽所以補。

寒不可溫。行其气血。卽所以溫歟。錢氏謂必是錯簡。半產漏下。气已下陷。焉有用旋復花下气之理。兩說俱存。候商。

旋復花湯方旋復花﹝三兩﹞蔥﹝十四莖﹞新絳﹝少許﹞

上三味。以水三升。煎取一升。頓服之。

婦人陷經。﹝其血﹞漏下﹝不止。且血色﹞黑﹝亦﹞不解。﹝是瘀血不去。新血不生。榮气腐敗。然气喜溫而惡寒。以﹞膠姜湯主之。

此爲陷經而色黑者。出其方治也。方未見。林億云﹑想是膠艾湯。千金膠艾湯有漧薑。似可取用。丹溪謂經淡爲水。紫爲熱。黑爲熱極。彼言其變。此言其常也。

婦人少腹滿如惇狀。﹝蓋少腹。胞之室也。胞爲血海。有滿大之象。是血蓄也。若﹞小便微難而不渴。﹝可知其水亦蓄也。若病作於﹞生﹝產之﹞後者。此爲水與血俱結在血室也。﹝宜用水血並攻之法。以﹞大黃甘遂湯主之。

此爲水血並結在血室。而爲少腹滿。大小便難。口不渴者。出其方治也。

大黃甘遂湯方大黃﹝四兩﹞甘遂阿膠﹝各二兩﹞

上三味。以水三升。煮取一升。頓服。其血當下。

婦人經水﹝久閉不至者。有虛實寒熱之可辧也。有行而不暢者。如一月再見之可徵也。

若小腹結痛。大便黑。小便利。明知血欲行而﹞不﹝肯﹞利下。﹝不得以尋常行血導气。調和營衛。補養衝任之法。迂闊不效。徑以﹞抵當湯主之。

此爲經水不利之屬實者。出其方治也。

抵當湯方水蛭﹝熬﹞虻虫﹝熬各三十个﹞桃仁﹝三十个﹞大黃﹝三兩酒浸﹞

上四味。爲末。水五升煮取三升。去滓。溫服一升。

婦人經水閉﹝而﹞不利。﹝其子﹞髒﹝因有凝滯。而成﹞堅癖﹝又因濕熱腐變。而爲下﹞不止。﹝其凝滯維何。以子髒﹞中有幹血。﹝其下不止維何。卽濕熱腐變所﹞下﹝之﹞白物。﹝時俗所謂白帶是也。宜用外治。治以﹞礬石丸主之。

此爲經水閉由於子髒有幹血。得濕熱而變成白物者。出其方治也。

礬石丸方礬石﹝三分燒﹞杏仁﹝一分﹞

上二味。末之。煉蜜丸棗核大。五內中。劇者再內之。

婦人六十二種風。腹中血气刺痛。紅藍花酒主之。

此爲婦人凡有挾風。腹中血气刺痛者。出其方治也。言血气者。所以別乎寒疝也。

六十二種未詳。

張隱云﹑紅花色赤多汁。生血行血之品也。陶隱居主治胎產血暈。惡血不盡。絞痛。胎死腹中。金匱紅藍花酒。治婦人六十二種風。又能主治瘧。臨川先生曰﹑治風先治血。血行風自滅。蓋風乃陽邪。血爲陰液。此對待之治也。紅花枝莖葉。且多毛刺。

具堅金之象。故能制勝風木。夫男女血气相同。仲祖單治婦人六十二種風者。良有以也。蓋婦人有餘於气。不足於血。所不足者。乃衝任之血。散於皮膚肌腠之間。充膚熱肉。生毫毛。男子上唇口而生髭須。女人月事以時下。故多不足也。花性上行。花開散蔓。主生皮膚間散血。能資婦人之不足。故主治婦人之風。蓋血虛。則皮毛之腠理不密。

而易於受風也。此血主衝任。故專治胎產惡血。靈樞經云﹑飲酒者。衛气先行皮膚。

故用酒煎。以助藥性。瘧邪亦伏於膜原之腠理間。故能引其外出。夫血有行於經絡中者。

有散於皮膚外者。而所主之藥。亦各不同。如當歸地黃甘艸之類。主養脈內之血者也。

紅藍花。主生脈外之血者也。川芎芍藥丹皮紅菊之類。又內外之兼劑也。學人能體認先聖用藥之深心。思過半矣。

紅藍花酒方紅藍花﹝二兩﹞

上一味。酒一大升煎減半。頓服一半。未止。再服。

婦人腹中諸疾痛。當歸芍藥散主之。

此爲婦人腹中諸疾痛。而出其方治也。寒熱虛實气食等邪。皆令腹痛。謂可以就此方爲加減。非眞以此方而統治之也。

尢在涇云﹑婦人以血爲主。而血以中气爲主。中气者。土气也。土燥不能生物。土濕亦不生物。芎芍滋其血。苓術澤瀉治其濕。燥濕得宜。而土能生物。疾痛並蠲矣。

當歸芍藥散方﹝見妊娠﹞

婦人腹中痛。小建中湯主之。

此爲婦人虛寒裏急腹中痛者。出其方治也。按傷寒論云。陽脈澀。陰脈弦。法當腹中急痛。宜小建中湯主之。不瘥。更與小柴胡湯。

小建中湯方﹝見虛勞﹞

問曰。婦人病飲食如故。煩熱不得臥。而反倚息者。何也。師曰。﹝飲食如故者。

病不在胃也。煩熱者。陽气不化也。倚息不得臥者。水不下行也。﹞此名轉胞。不得溺也。以胞系﹝不順而﹞了戾。故致此病。﹝旣無兼證。﹞但當利﹝其﹞小便。則﹝胞中之气。使之下行气道。斯胞系不了戾而﹞愈。﹝以﹞腎气丸主之。

此爲轉胞證。胞系了戾而不得溺者。出其方治也。了戾與繚戾同。言胞系繚戾而不順。

而胞爲之轉。胞轉則不得溺也。治以此方。補腎則气化。气化則水行而愈矣。然轉胞之病。亦不盡此。或中焦脾虛。不能散精歸於胞。及上焦肺虛。不能下輸布於胞。或胎重壓其胞。或忍溺入房。皆能致此。當求其所因而治之。

腎气丸方漧地黃﹝八兩﹞山藥山茱萸﹝各四兩﹞澤瀉丹皮茯苓﹝各三兩﹞桂枝﹝一兩﹞附子﹝一枚炮﹞

上八味。末之。煉蜜和丸梧子大。酒下十五丸。加至二十丸。日再服。

婦人陰﹝中﹞寒。﹝宜﹞溫﹝其﹞陰中﹝不用內服。止以藥納入。謂之﹞坐藥。蛇牀子散主之。

此遙承上節令陰掣痛少腹惡寒證。而出其方治也。但寒從陰戶所受。不從表出。當溫其受邪之處。則愈。蛇牀子溫以去寒。合白粉燥以除濕。以寒則生濕也。

蛇牀子散方蛇牀子上一味。末之。以白粉少許。和合相得。如棗大。綿裹內之。自然溫。

少陰﹝腎﹞脈滑而數者。﹝滑主濕。數主熱。濕熱和合。而結於陰分。故令前﹞陰中卽生瘡。陰中蝕瘡爛者。﹝乃濕熱之盛而生歷也。﹞野狼牙湯洗之。

此爲濕熱下流於前陰。陰中生瘡蝕爛者。出其方治也。野狼牙艸味酸苦。除邪熱气。疥瘙惡瘡。去白虫。故取治之。若無野狼牙艸。以野狼毒代之。

野狼牙湯方野狼牙﹝三兩﹞

上一味。以水四升。煮取半升。以綿纏箸如繭。浸湯瀝陰中。日四徧。

卷九婦人雜病脈證並治第二十二

附婦人陰挺論

陰挺證。坊刻外科論之頗詳。大抵不外濕熱下注爲病。薜立齋以補中益气湯加味逍遙散六味地黃丸知柏八味丸爲主。以當歸蘆薈丸龍膽瀉肝湯之類爲輔。可謂髙人一著。

而究治無一效。何也。蓋爲前人溫熱二字誤之也。予在籍時。醫道頗許可於人。治療三十七載。閱歷不爲不多。而陰挺證。從未一見。意者古人用心周到。不過得所聞而備其病名乎。迨辛酉以縣令發直候補。公餘之頃。時亦兼理斯道。方知直隸婦女。十中患此病者。約有三四。甚者突出一二寸。及三四寸。大如指。或大如拳。其形如蛇如瓜如香菌如蝦蟆不一。或出血水不斷。或漧枯不潤。或痛癢。或頑麻不一。以致經水漸閉。

面黃食少。羸瘦咳嗽吐血。寒熱往來。自汗盜汗。病成勞傷而死。輕者但覺陰中滯礙。

而無其形。或有形亦不甚顯。無甚痛害。若經水勻適。尙能生育。時醫名之曰。又名喫血勞。所用之藥。均無一效。或用刀割。一時稍愈。旋且更甚。余亦嘗按前人之法而治之。亦未見效。未知何故。後讀內經金匱千金等書。及各家祕藏等本。尋其言外之旨。而參以所見所聞。頗有所悟。因知此證南人不患。卽偶有之。治亦易愈。北人常患。治皆罔效。自有其故。蓋以南人之陰挺由於病變。書有其方。按法多效。北人之陰挺。由於气習。病象𨿽同。而病源則異。所以弗效。其雲气習柰何。北俗日坐濕地。夜臥土炕。寒濕漸積。固不待言。男子勞動而散泄。婦人則靜而常伏。至春夏以及長夏。濕得暑气之蒸。上騰有如蒸飯。婦女值經水之適來。血海空虛。虛則善受。

且終日坐於濕地。而勤女紅。土得人气而漸幹。濕隨人气以內入。卽金匱胞門寒傷之義。

更有甚者。長夏漧土。得雨之後。則土中之虫。無不蠕動。一聞血腥之气。虫頭上仰。

噓吸其气。虫爲陰類。血爲陰汁。以陰從陰。毒瓦斯並之。卽爲陰挺之病根。推而言之。

卽不坐濕地。凡婦女不用馬桶。蹲於廁中而便溺。廁中爲污穢幽隱之處。更多濕虫之潛伏。其毒瓦斯皆能隨其血腥之气而上乘之也。余家山中。每見小兒坐於濕地。多患陰莖腫脹。或作痛癢。俗謂蚯蚓吹也。治者揭開鴨嘴含之。以鴨喜食蚓也。或以花椒白礬湯洗之。以椒能勝寒。礬能除濕也。知此。而陰挺之病根。更了如指掌矣。醫者不察其由。

止按成方以施治。無怪病日增劇。更有一種漁利之徒。以下水消腫攻毒之峻藥。爲丸內服。又以蟾酥硼砂芒硝麝香雄黃冰片阿魏白砒之類外敷。爲害更烈。余所以不忍默然而坐視也。予於此証之初患者。以五苓散料。加蜀椒黃柏小茴附子沙參川芎紅花之類。

蜜丸。每服四錢。一日兩服。外以花椒苦參蒼術槐花煎湯。入芒硝燻洗。又以飛礬六兩。

銅綠四錢。五味子雄黃各五錢。桃仁一兩。共爲細末。煉蜜爲丸。每重四錢。雄黃爲衣。

納入陰中。奇效。或久而成勞。經水不利。以溫經湯腎气丸主之。而龜版鱉甲蒺藜之類。隨證出入加減。亦有愈者。筆楮難盡。惟於金匱婦人雜病及全部中。屬詞比事。得其一言一字。以啟悟機。斷無不可治之證矣。

卷九婦人雜病脈證並治第二十二

續記

傅廉訪觀察淸河時。其弟南安寄來愼修﹝修園。又號愼修。﹞醫兩卷。東臯四書文八卷。披閱不倦。題句云。東臯制義愼修醫。萬頃汪洋孰望涯。辛酉余到直接補。叨識於牡牝元黃之外。此一時之盛事也。亦彼時之僅事也。日者。奉委赴熱河。稟辭甫出。

又傳入署。曰。雅著數種。俱經抄錄。詳加評點。但集中闕婦人陰挺一證。此證北方最多。亦最險逆而難治。必不可闕。若到熱河辧公。公餘當續補之。予答以近日醫過兩人效獲之故。差次繁冗之中。立論尙恐弗詳。不如卽於寓中走筆書之。書成呈閱。一閱一擊節。又問曰。聞二十年前。患此者少。自此地種產甘薯。婦女食之。多生此瘡。蓋以瘡形與甘薯相仿也。余曰﹑此亦想當然語。其實不然。甘薯始自閩省。俗名地瓜。性同山藥。而甘味過之。閩自福淸以南。及漳泉二府濱海處。以此作飯。終身不生他病。本艸從新謂其補脾胃。驅濕熱。養气血。長肌肉。海濱人多壽。皆食此物之故。今薯譜極贊其功。閩人治下痢。以白蜜同煮食之。甚效。婦人患赤白帶。用此法亦效。可知其利濕熱之功鉅也。味甘屬土。土能勝濕。可知其利濕之功尢鉅也。鄙意以甘薯堪爲陰挺病之專藥。蓋以陰挺之本。不離於濕。而此爲探本之治。陰挺之形。突出如瓜。而此爲象形之治。患此者。令其如法服藥敷藥之外。又以此物代飯。其效當必更遠。觀察曰善。

請附於前著之後。以補千古之闕。並析一時之疑。洵大方便之一事。

胃气下泄。﹝不從大便爲失气。而從前﹞陰吹﹝出﹞而正喧。﹝謂其連續不絕。喧然存聲。﹞此穀气之實﹝大便不通故﹞也。﹝以﹞膏發煎主之。﹝取其滋潤以通大便。則气從大便而出。此通而彼塞矣。﹞

膏發煎方豬膏﹝半斤﹞亂髮﹝如雞子大三枚﹞

上二味。和膏中煎之。發消藥成。分再服。病從小便出。按千金雲﹑太醫尉史脫家婢黃病服此。胃中燥糞下便瘥。神驗。

徐忠可云﹑下泄與下陷不同。下陷爲虛。下泄者气從陰門而泄出。故曰陰吹。吹者。

气出而不能止也。

尢在涇云﹑穀气實者。大便結而不通。是以陽明下行之气。不得從其故道。而乃別走旁竅也。豬膏發煎。潤導大便。便通气自歸矣。

小兒疳虫蝕齒方雄黃葶藶上二味。末之。取臘月豬脂。熔以槐枝。綿裹頭四五枚。點藥烙之。

卷九婦人雜病脈證並治第二十二

附引牛痘法

按嬰兒之有痘患久矣。宋以來始有引痘一法。取痘苗吹入鼻孔。遞入五臟。引毒以外出。可謂事捷而功鉅矣。然猶不能操券而萬全。則盡美而未盡善焉。粵東有種牛痘法。自島夷傳入。其法取牛痘以爲苗。此蓋考諸本艸綱目見稀痘方。用白牛虱而有悟也。至其引法。則取手少陽之經穴。一曰消爍。一曰淸冷淵。按古鍼刺法。用尖刀撥開皮膜。將痘漿點入。滿漿脫痂。無不按其常期。亦永無再出之患。所以然者。痘毒秉於先天。深藏於腎。手少陽三焦有气無形。與足少陰之腎气相通。內經云﹑少陽主腎所生病。又云﹑少陽屬腎是也。

痘漿一從少陽經點入。卽能直入腎經。引腎臟深藏之毒。還按手少陽之經穴而出。故痘出之數。適與撥點之數相符。而不別生枝節。且不用方藥。而小兒之飲食嬉戲如常。眞萬不失一焉。此以視夫吹鼻之術。不更爲盡美而盡善也哉。予蒞任燕京。見是法而羨之。

因又慮其術無由廣。特筆之書。以附聖經之末。使傳於天下後世。是亦區區保赤之婆心也夫。

卷十

雜療方第二十三

﹝按金匱自二十三卷至二十五卷。前賢斷爲後人所續。刪之不使朱紫之混。確有卓識。然竟刪之。恐嗜古者。有闕而不全之憾。不如姑存其說。以供參考。玆刻錄其原文。

不加一字注解。以分別之。﹞

退五臟虛熱。四時加減柴胡飲子方。

柴胡﹝八分﹞白術﹝八分﹞大腹檳榔﹝四枚並皮子用﹞陳皮﹝五分﹞生薑﹝五分﹞桔梗﹝七分﹞

以上冬三月柴胡稍多。

柴胡陳皮大腹檳榔生薑桔梗枳實以上春三月比冬減白術。增枳實。

柴胡白術大腹檳榔陳皮生薑桔梗枳實甘艸以上夏三月比春多甘艸。仍用白術。

柴胡白術大腹檳榔陳皮生薑桔梗以上秋三月同冬三月。惟陳皮稍多。

上各咀。分爲三帖。一帖以水三升。煎取二升。分溫三服。如人行四五里進一服。

如四體壅。添甘艸少許。每帖分作三小帖。每小帖以水一升。煮取七合。溫服。再合滓爲一服。重煮。都成四服。

長服訶黎勒丸方訶黎勒﹝三兩﹞陳皮﹝三兩﹞濃朴﹝三兩﹞

上三味。末之。煉蜜丸如梧子大。酒飲服二十丸。加至三十丸。

三物備急丸方大黃﹝一兩﹞巴豆﹝一兩去皮心熬外研如泥﹞漧薑﹝二兩﹞

上藥各須精新。先搗大黃漧薑爲末。研巴豆內中。合治一千杵。用爲散。蜜和丸亦佳。密器貯之。莫令泄气。主心腹諸卒暴百病。若中惡客忤。心腹脹滿。卒痛如錐刺。

气急口噤。停屍卒死者。以暖水苦酒服大豆許三四丸。或不可下。捧頭起灌令下咽。須臾當瘥。如未瘥。更與三丸。當腹中鳴。卽吐下便瘥。若口噤。亦須折齒灌之。

治傷寒令愈不復。紫石寒食散方。

紫石英﹝十分﹞白石英﹝十分﹞赤石脂﹝十分﹞鐘乳﹝十分﹞栝蔞根﹝十分﹞防風﹝十分﹞桔梗﹝十分﹞文蛤﹝十分﹞鬼臼﹝十分﹞太乙餘糧﹝十分﹞漧薑附子桂枝﹝去皮各四分﹞

上十三味。杵爲散。酒服方寸匕。

救卒死方薤搗汁灌鼻中。

又方雄鷄冠割取血。管吹內鼻中。

豬脂如雞子大。苦酒一升。煮沸灌喉中。

雞肝及血塗面上。以灰圍四旁。立起。

大豆二七粒。以雞子白並酒和。盡以吞之。

救卒死而壯熱者方礬石半斤。以水一斗半。煎消以漬腳。令沒踝。

救卒死而目閉者方騎牛臨面。搗薤汁灌耳中。吹皂角末鼻中。立效。

救卒死而張口反折者方灸手足兩爪後十四壯。飲以五毒諸膏散。﹝有巴豆者﹞

救卒死而四肢不收失便者方馬屎一升。水三斗。煎取二斗以洗之。又取牛洞﹝稀糞也。﹞一升。溫酒灌口中。

灸心下一寸。臍上三寸。臍下四寸。各一百壯瘥。

救小兒卒死而吐利。不知是何病方。

狗屎一丸。絞取汁以灌之。無濕者。水煮幹者取汁。

屍厥脈動而無气。气閉不通。故靜而死也。治方。

菖蒲屑內鼻孔中。吹之。令人以桂屑著舌下。

又方剔取左角發方寸。燒末酒和。灌令入喉。立起。

救卒死客忤死。還魂湯主之方。

麻黃﹝三兩去節用﹞杏仁﹝去皮尖十七个﹞甘艸﹝一兩炙﹞

上三味。以水八升。煎取三升。去滓。分令咽之。通治諸感忤。

又方韭根﹝一把﹞烏梅﹝三七个﹞吳茱萸﹝半升炒﹞

上三味。以水一斗煮之。以病患櫛內中三沸。櫛浮者生。沈者死。煮取三升。去滓﹑分飲之。

救自縊死旦至暮。𨿽已冷。必可治。暮至旦。小難也。恐此當言陰气盛故也。然夏時夜短於晝。又熱。猶應可治。又云心下若微溫者。一日以上。猶可治之方。

徐徐抱解。不得截繩。上下安被臥之。一人以腳踏其兩肩。手少挽其發當弦弦勿縱之。一人以手按揉胸上。數動之。一人摩捋臂脛屈伸之。若已僵。但漸漸彊屈之。並按其腹。如此一炊頃。气從口而出。呼吸眼開。而猶引按莫置。亦勿苦勞之。須臾可少與桂枝湯。及粥淸含與之。令濡喉。漸漸能咽。及稍止。若向令兩人以管吹其兩耳朵好。此法最善。無不活者。

凡中死。不可使得冷。得冷便死。療之方。

屈艸帶繞人臍。使三兩人溺其中。令溫。亦可用熱泥和屈艸。亦可扣瓦碗底及車缸以著人臍。令溺須得流去。此爲道路窮卒無湯。當令溺其中。欲使多人溺。取令溫若湯。便可與之。不可泥及車缸。恐此物冷。旣在夏月。得熱泥土。暖車缸。亦可用也。

救溺死方取竈中灰兩石餘。以埋人。從頭至足。水出七孔。卽活。嘗試蠅子落水而死者。用竈灰埋之自活。

治馬墜及一切筋骨損方大黃﹝一兩切候湯成下﹞緋帛﹝如手大燒灰﹞亂髮﹝如雞子大燒灰﹞久用炊單布﹝一尺燒灰﹞敗蒲﹝一握三寸卽蒲席也﹞桃仁﹝四十九个去皮尖熬﹞甘艸﹝如中指節炙銼﹞

上七味。以童子小便量多少煎湯成。內酒一大盞。次下大黃。去滓。分溫三服。

先銼敗蒲席半領。煎湯浴。衣被蓋覆須臾。通利數行。痛楚立瘥。利及浴水赤。勿怪。

卽瘀血也。

卷十

禽獸虫魚禁忌並治第二十四

凡飲食滋味。以養於身。食之有妨。反能有害。自非服藥煉液。焉能不飲食乎。切見時人不閒調攝。疾競起。若﹝字當作莫﹞不因食而生。苟全其生。須知切忌者矣。

所食之味。有與病相宜。有與身爲害。若得宜則益體。害則成疾。以此致危。例皆難療。

凡煮藥飲汁以解毒者。𨿽云救急。不可熱飲。諸毒病得熱更甚。宜冷凍飲料之。肝病禁辛。

心病禁鹹。脾病禁酸。肺病禁苦。腎病禁甘。春不食肝。夏不食心。秋不食肺。冬不食腎。四季不食脾。辯曰。春不食肝者。爲肝气王。脾气敗。若食肝。則又補肝。脾气敗尢甚。不可救。又肝王之時。不可以死气入肝。恐傷魂也。若非王時。卽虛。以肝補之佳。余髒準此。

凡肝臟自不可輕啖。自死者彌甚。凡心皆爲神識所捨。勿食之。使人來生復其對報矣。

凡肉及肝落地不著塵土者。不可食之。豬肉落水浮者。不可食。豬肉及魚。若狗不食鳥不啄者。不可食。豬肉不幹。火炙不動。見水自動者。不可食之。肉中有如朱點者。

不可食之。六畜肉。熱血不斷者。不可食之。父母及身本命肉食之。令人神魂不安。

食肥肉及熱羹。不得飲冷水。諸五臟及魚。投地塵土不污者。不可食之。穢飯餒肉臭魚。食之皆傷人。自死肉。口閉者。不可食之。六畜自死皆疫死。則有毒。不可食之。

獸自死北首及伏地者。食之殺人。食生肉飽飲乳。變成白虫。﹝一作血虫﹞疫死牛肉。食之令病洞下。亦致堅積。宜利藥下之。脯藏米甕中有毒。及經夏食之。發腎病。

治自死六畜肉中毒方黃柏屑搗服方寸匕。

治食郁肉食漏脯中毒方﹝郁肉。密器蓋之隔宿者是也。漏脯。茅屋漏下沾著者是也。

﹞

燒犬屎酒服方寸匕。每服人乳汁亦良。飲生韭汁三升亦得。

治黍米中藏幹脯食之中毒方大豆濃煮汁。飲之數升。卽解。亦治貍肉漏脯等毒。

治食生肉中毒方掘地深三尺。取其下土三升。以水五升。煮數沸。澄淸汁。飲一升。卽愈。

治食六畜鳥獸肝中毒方水浸豆豉。絞取汁。服數升。愈。

馬腳無夜眼者。不可食之。食酸馬肉不飲酒。則殺人。﹝酸當作駿﹞馬肉不可熱食。傷人心。馬鞍下肉。食之殺人。白馬黑頭者。不可食之。白馬靑蹄者。不可食之。馬肉肉共食。飽醉臥。大忌。驢馬肉合豬肉食之。成霍亂。馬肝及毛不可妄食。中毒害人。

治馬肝中毒未死方雄鼠屎二七粒。末之。水和服。日再服。﹝屎尖者是﹞

又方人垢。取方寸匕服之佳。

治食馬肉中毒欲死方。

香豉﹝二兩﹞杏仁﹝三兩﹞

上二味。蒸一食頃。熟杵之服。日再服。

又方煎蘆根飲之良。

疫死牛。或目赤。或黃。食之大忌。牛肉共豬肉食之。必作寸白虫。靑牛腸。不可合犬肉食之。牛肺。從三月至五月。其中有虫如馬尾。割去勿食。食則損人。牛羊豬肉。皆不得以楮木桑木蒸炙。食之令人腹內生虫。啖蛇牛肉有毒。食之殺人﹐啖蛇牛何以識認。惟毛髮向後順者是也。

治啖蛇牛肉食之欲死方飲人乳汁一升。立愈。

又方以泔水洗頭。飲一升愈。

又牛肚細切。以水一斗。煎取一升暖飲之。大汗出愈。

治食牛肉中毒方甘艸煮汁飲之。卽解。

羊肉﹑其有宿熱者。不可食。羊肉不可共生魚酪食之。害人。羊蹄甲中有珠子白者。

名懸筋。食之令人癲。白羊黑頭。食其腦。作腸癰。羊肝共生椒食之。破人五臟。

豬肉共羊肝和食之。令心悶。豬肉以生胡荽同食。爛人臍。豬脂不可合梅子食之。

豬肉和葵食之。少气。鹿肉不可和蒲白作羹。食之發惡瘡。麋脂及梅李子。若妊婦食之。令子靑盲。男子傷精。獐肉不可合蝦及生菜梅李果食之。傷人。

痼疾人不可食熊肉。令終身不愈。白犬自死不出舌者。食之害人。食狗鼠余。令人發瘡。

治食犬肉不消。心下堅。或腹脹。口漧大渴。心急發熱。妄語如狂。或洞下方。

杏仁﹝一升合皮熟研用﹞

以沸湯三升和取汁。分三服。利下肉片。大驗。

婦人妊娠。不可食兔肉山羊肉及鱉雞鴨。令子無聲音。兔肉不可合白雞肉食之。

令人面發黃。兔肉著漧薑食之。成霍亂。凡鳥自死。口不閉翅不合者。不可食之。

諸禽肉肝靑者。食之殺人。雞有六翮四距者。不可食之。烏雞白首者。不可食之。

雞不可共胡蒜食之。滯气。一云雞子。山雞不可合鳥獸肉食之。雉肉久食之。令人瘦。雞卵不可合鱉肉食之。婦人妊娠。食雀肉飲酒。令子淫亂無恥。雀肉不可合李子食之。燕肉勿食。入水爲蛟龍所啖。

鳥獸有中毒箭死者。其肉有毒。解之方。

大豆煮汁。及鹽汁。服之解。

魚頭正白如連珠至脊上。食之殺人。魚頭中無腮者。不可食之。殺人。魚無腸膽者。

不可食之。三年陰不起。女子絕生。魚頭似有角者。不可食之。魚目合者。不可食之。六甲日。勿食鱗甲之物。魚不可合雞肉食之。魚不得合鸕肉食之。鯉魚。不可合小豆藿食之。其子不可合豬肝食之。害人。鯉魚不可合犬肉食之。鯽魚不可合猴雉肉食之。一云不可合豬肝食。魚合鹿肉生食。令人筋甲縮。靑魚。不可合生胡荽及生葵並麥中食之。鰍鱔不可合白犬血食之。龜肉不可合酒果子食之。鱉目凹陷者。及腹下有王字形者。不可食之。其肉不得合雞鴨子食之。龜鱉肉不可合莧菜食之。蝦無須。及腹下通黑。煮之反白者。不可食之。食膾飲乳酪。令人腹中生虫爲瘕。

膾食之。在心胸間不化。吐復不出。速下除之。久成瘕病。治之方。

橘皮﹝一兩﹞大黃﹝二兩﹞朴硝﹝二兩﹞

上三味。以水一大升。煮至小升。頓服卽消。

食膾多不消。結爲瘕病。治之方。

馬鞭艸上一味。搗汁飲之。或以姜葉汁飲之一升。亦消。又可服吐藥吐之。

食魚後。食毒。兩種煩亂。治之方。

橘皮濃煮汁服之。卽解。

食魚中毒方。

蘆根煮汁服之。卽解。

蟹目相向。足班目赤者。不可食之。

食蟹中毒。治之方。

紫蘇煮汁飲之三升。紫蘇子搗汁飲之。亦良。

又方冬瓜汁飲三升。食冬瓜亦可。

凡蟹未遇霜。多毒。其熟者。乃可食之。﹝過白露節之後。名威熟。黃足有妙味。

好食。﹞蜘蛛落食中。有毒。勿食之。凡蜂蠅虫蟻等集食上。食之致。

卷十

果實菜谷禁忌並治第二十五

果子生食。生瘡。﹝生者。言未極時令也。﹞果子落地經宿。虫蟻食之者。人大忌食之。生果停宿多日。有損處。食之傷人。﹝一本云生米﹞桃子多食。令人熱。

仍不得入水浴。令人病寒熱淋瀝。杏酪不熟。傷人。梅多食。壞人齒。

李不可多食。令人臚脹。林禽不可多食。令人百脈弱。橘柚多食。令人口爽。

不知五味。梨不可多食。令人寒中。金瘡產婦。亦不宜食。櫻桃杏多食。傷筋骨。

安石橊不可多食。損人肺。﹝一本云損人腹﹞胡桃不可多食。令人動痰飲。生棗多食。令人熱渴气脹。寒熱羸瘦者。彌不可食。傷人。

食諸果中毒。治之方。

豬骨﹝燒過﹞

上一味末之。水服方寸匕。亦治馬肝漏脯等毒。

木耳。赤色及仰生者。勿食。菌。仰捲及赤色者。不可食。

食諸菌中毒。悶亂欲死。治之方。

人糞汁飲一升。土漿飲二升。大豆煎汁飲之。服諸吐利藥並解。

食楓樹菌而笑不止。治之以前方。誤食野芋。煩亂欲死。治之以前方。

蜀椒閉口有毒。誤食之。戟人咽喉。气病欲絕。或吐下白沫。身體痺冷。急治之方。

肉桂煎汁飲之。多飲冷水一二升。或食蒜。地漿。或濃煮豉汁飲之。並解。

正月。勿食生蔥。令人面生遊風。二月。勿食蓼。傷人腎。三月。勿食小蒜。傷人志性。

四月。八月。勿食胡荽。傷人神。五月。勿食韭。令人乏气力。五月五日。勿食一切生菜。發百病。六月。七月。勿食茱萸。傷神气。八月。九月。勿食姜。傷人神。十月。勿食椒。損人心。傷心脈。十一月。十二月。勿食薤。令人多涕唾。四季勿食生葵。令人飲食不化。發百病。非但食中。藥中皆不可用。深宜愼之。時病瘥未健。食生菜。手足必腫。夜食生菜。不利人。十月勿食被霜生菜。令人面無光。目澀。心痛腰疼。或發心瘧。瘧發時。手足十指爪皆靑。困委。蔥韭初生芽者。食之傷人心气。飲白酒。食生韭。令人病增。生蔥不可共蜜食之。殺人。獨顆蒜彌忌。棗合生蔥食之。

令人病。生蔥和雄鷄白犬肉食之。令人七竅經年流血。食糖蜜後。四日內食生蔥韭。令人心痛。夜食諸姜蔥蒜等。傷人心。蕪菁根多食。令人气脹。薤不可共牛肉作羹食之。成瘕病。韭亦然。多食。動痔疾。野苣不可同蜜食之。作內痔。白苣不可共酪同食。作虫。黃瓜多食。發熱病。葵心不可食。傷人。葉尢冷。黃背赤莖者。勿食之。胡荽久食之。令人多忘。病患不可食胡荽及黃花茱。芋不可多食。動病。妊婦食姜。

令子餘指。蓼多食。發心痛。蓼和生魚食之。令人奪气。陰咳疼痛。芥菜不可共兔肉食之。成惡邪病。小蒜多食。傷人心力。

食躁式躁方﹝式字。當是或字。卽今之食後時或惡心。欲吐不吐之病也。﹞

豉濃煎汁飲之。

鉤吻與芹菜相似。誤食之殺人。解之方。

薺﹝八兩﹞

上一味。水六升。煎取二升。分溫服之。

菜中有水茛菪。葉圓而光。有毒。誤食之。令人狂亂如中風。或吐血。治之方。

甘艸煮汁。服之卽解。

春秋二時。龍帶精入芹菜中。人偶食之爲病。發時手靑腹滿。痛不可忍。名蛟龍病。

治之方。

硬糖﹝二三升﹞

上一味。日兩度服。吐出如蜥蜴三五條。瘥。

食苦匏中毒。治之方。

黎穣煮取數服之。解。

扁豆。寒熱者。不可食之。久食小豆。令人枯燥。食大豆屑。忌啖豬肉。大麥。

久食令人作癬。白黍米不可同飴蜜食。亦不可合葵食之。菽麥麵。多食之令人發落。

鹽。多食傷人肺。食冷物。冰人齒。食熱物。勿飲冷水。飲酒食生蒼耳。令人心痛。

夏月大醉汗流。不得冷水洗著身。及使扇。卽成病。飲酒大忌灸腹背。令人腸結。

醉後勿飽食。發寒熱。飲酒食豬肉。臥秫稻穣中。則發黃。食飴多。飲酒大忌。

凡水及酒照見人影動者。不可飲之。醋合酪食之。令人血瘕。食白米粥。勿食生蒼耳。

成走疰。食甜粥已。食鹽卽吐。犀角筋攪飲食。沫出及澆地墳起者。食之殺人。

飲食中毒煩滿。治之方。

苦參﹝三兩﹞苦酒﹝一升半﹞

上二味。煎三沸。三上三下。服之吐食出。卽瘥。或以水煮亦得。又犀角湯亦佳。

貪食。食多不消。心腹堅滿痛。治之方。

鹽﹝一升﹞水﹝二升﹞

上二味。煎令鹽消。分三服。當吐食出。卽瘥。

礬石。生入腹。破人心肝。亦禁水。商陸以水服。殺人。葶藶子敷頭瘡。藥气入腦。殺人。水銀入人耳。及六畜等。皆死。以金銀著耳邊。水銀則出。苦楝。無子者殺人。

凡諸毒。多是假毒以損元。知時。宜煮甘艸薺汁飲之。通治諸毒藥。

