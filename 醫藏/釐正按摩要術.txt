

釐正按摩要術淸張振鑑

述古齋醫書敍

余耳筱衫名久矣。己丑七月﹐始邂逅於揚州。見其性情肫摯﹐气象雍穆﹐望而知爲非常之士﹐然固未嘗知其能醫也。庚寅春﹐余兩子染疫殤﹐疫傳幾徧﹐移家江北﹐與筱衫結鄰居筱衫醫治皆痊﹐昕夕過從﹐談論極洽﹐因得盡讀其所著《述古齋醫書三種》。語不矜奇﹐法皆師古﹐委曲詳盡﹐纏綿悱惻。其辧證也﹐如扁鵲之視疾﹐癥結皆見﹔其制方也﹐如鄂王之用兵﹐變化不測﹔遵是術也﹐天下無夭民矣。余旣悲兩兒之不能得筱衫以起其死﹐而又爲天下之千萬億童幸也。

光緒庚寅閏二月

姻愚弟盱眙王儀鄭拜序

敍二

按摩一法﹐北人常用之。曩在京師見直隸滿州人﹐往往飲啖後﹐或小有不適﹐輒用此法能消脹懣﹐舒經絡﹐亦卻病之良方也。南人專以治小兒﹐名曰推拿。習是術者﹐不必皆醫。

每見版鋟某某氏推拿驚科﹐懸諸市﹐故知醫者略而不求﹐而婦人女子藉爲啖飯地也。歲丁亥﹐自都中歸﹐訪張廣文筱衫仁棣於城東。遠近就醫者﹐戶外履滿﹐室中醫書數百卷﹐羅列縱橫﹐爲時時目涉者﹐案置抄本一﹐塗抹幾徧﹐閱之﹐則《推拿要訣》也。云系丹徒張君屬爲釐訂﹐將醵資刊刻﹐廣惠嬰孩。張君號心樵﹐名言禮﹐前寓湖西﹐距余不遠﹐閒在親串家一識之。古道可風﹐孰知畱心醫學爲活人傳世計耶。昔人言﹕不爲良相﹐必爲良醫﹐醫之良﹐非法不可﹐夫長桑越人﹐書不再見﹐苟得古法﹐神而明之﹐卽今之長桑越人也。余不知醫﹐猶記五六齡時﹐先太孺人云﹐餘生二歲﹐得慢驚癥﹐置空室中﹐萬無生望﹐村外蘭若一老僧﹐淸修梵行﹐兼習岐黃﹐邀之來﹐急以鉛粉冰片油於左右手心各擦四十九徧﹐病旋起。或卽此術之遺意歟。今讀是書﹐追思往訓﹐不禁泫然。爰慫恿筱衫﹐速爲校正﹐俾早流傳﹐是役也﹐倡始則心樵﹐釐正則筱衫﹐孫君犢山任參校﹐HT君實卿﹑劉君恕堂司音釋。周君蘭坪﹑王君雨亭﹑韓君毅庵﹐並倡始者之哲嗣幼樵督鐫刊。余旣美二張之意﹐且樂諸君子相與有成焉﹐是爲序。

時光緒戊子冬十一月

甘泉陳桂馨椒嶼氏撰

敍三

經曰﹕悍者﹐按而收之。又曰﹕摩之浴之。是按摩之法﹐亦古人所最重者。唐有按摩生專科﹐今日推拿﹐實其遺法。顧習之者﹐皆婦人女子﹐未能盡推納動伸之妙耳。吾郡張筱衫先生﹐負濟世之志﹐肆力於醫﹐近得周氏推拿書二冊﹐系張君心樵屬爲釐正者。遵而用之﹐應手輒效。於是﹐訂其紊亂﹐正其謬﹐芟其繁蕪﹐文其鄙陋。更采先哲名言﹐外治良法﹐以附益之﹐辧證立法﹐考穴繪圖﹐井井有條﹐粲然大備﹐誠活人之要術﹐保幼之新書也。越人云﹕人之所患患病多﹐醫之所患患道少。醫者得此書而習之﹐可免道少之譏。推拿家得此正傳﹐亦不致遺殃幼小。卽是窮鄕僻壤﹐有病無醫﹐根據法治療﹐均能取效。行見按摩所及﹐著手生春。將使軒岐古法﹐復行於今﹐豈徒爲周氏之功臣已哉。

光緒十有四年戊子冬十二月

江都孫風翔犢山謹識

敍四

昔黃農嘗百艸﹐立方書﹐著《靈樞》《素問》諸經﹐蓋欲布之天下﹐傳之後世﹐俾人人曉其法﹐療其病﹐以救人之命也﹐曷嘗居爲奇貨而私爲不傳之祕哉。余素不知醫﹐長男孝徳生甫三齡﹐得疳疾﹐愈醫愈危﹐僉以爲無生理﹐因聞黃帝有按摩法﹐於小兒尢宜﹐嘗欲求其說不可得。適族HT中有善其術者﹐經按摩者三更衣得黑矢﹐由是告痊。如此者甚夥。以故羨其術而惜其祕。不料天奪之魄﹐命與術俱絕。後因事寓其家﹐見架上有《小兒推拿要訣》﹐翻閱一過﹐乃告推拿者﹐卽按摩之異名也。余欣然借抄﹐意在推展流傳﹐以救人命。家中人靳弗與﹐且曰﹕此祕方也﹐愼毋泄。余弗蕕已﹐因仿蕭翼賺蘭亭﹐桓元竊發畫廚之意﹐私取錄焉。存余家廿有餘年﹐屢質之諸醫家﹐咸茫然莫得其端緒。寶應張廣文筱衫先生﹐樂善不倦﹐仁聞素昭﹐向服膺《靈樞》《素問》諸經﹐又嘗博覽方書﹐於此道三折肱矣。故每治一癥﹐必審愼周詳﹔每出一方﹐輒回生起死。諄諄以施濟爲念﹐以視人死如兒戲爲戒。余心折久之。

特出此書﹐筱衫亦欣然色喜。爲肩剞劂之任﹐特爲之刪其繁蕪﹐祛其駁﹐分門別類﹐井井有條﹐冠以凡例﹐繪厥原圖﹐且博采羣書而附會之﹐令人一目了然。無論知醫不知醫﹐皆能按圖治疾而無所遺誤。今而後﹐布之天下﹐傳之後世﹐得以起沈登仁壽者﹐皆筱衫﹑廣文之功。種福無量﹐種徳無涯﹐而餘數十年未遂之願﹐至垂老而蕕睹其成﹐未始非三生之濃幸也。刻旣竣﹐爰敍其顚末﹐並志感激欽佩之忱﹐是爲序。

光緒十有四年歲次戍子仲冬月

敍五

歧黃療病之法﹐鍼灸而外﹐按摩繼之尙矣。後世失其傳而易爲推拿之說。每見野叟老嫗﹐不知經絡爲何﹐穴道爲何﹐表裏寒熱虛實病證爲何﹐溫淸補瀉汗吐下和治法爲何﹐而槪以隨手推抹﹐名曰抹驚。或妄灌以自制丸散﹐以致小兒夭枉無算﹐惻然心傷。竊念小兒臟腑柔脆﹐一觸風寒暑濕燥火之气﹐或痰滯﹐或食積﹐最易驚厥﹐是爲急驚﹐吳鞠通所謂客忤痙也。其重者有慢驚一證﹐應如何辧證﹐如何治法﹐此余所惴惴焉不克勝任者。方脈一科﹐望﹑聞﹑問﹑切﹐秦越人謂爲聖神工巧。前賢臨證﹐所重在問。蘇內翰東坡云﹕我有病狀﹐必盡情告醫。我求愈病耳﹐豈以困醫爲事哉﹖脈理深邃﹐變幻多端﹐按二十七部脈﹐卽以定千變萬化之證﹐談何容易。且仲師有從脈不從證﹐從證不從脈之論﹐尢須有靈機活法﹐今昔所慨以爲難也。況小兒昔稱啞科﹐脈無可切﹐證無可問﹐卽僅以望﹐聞得之﹐神聖之事﹐豈末俗庸流所能望其項背者。然辧證𨿽難﹐而又不得不辧﹐辧而後又不得不設法以治也。國初龔雲林《推拿全書》﹐圖注不明﹐無門可入。夏禹鑄《幼科鐵鏡》亦略有可采﹐亟亟焉求按摩之術而未蕕者。京江張心樵先生﹐抱利濟之懷﹐混迹廛市﹐搜采方書。因見族弟地山善推拿﹐立起沈﹐始則嬰兒﹐繼而男婦﹐治無不效。祕其術不一傳。旣羨之而又惡之。羨其術之精﹐惡其術之吝也。不幸乾造物之忌﹐地山遂歿。先生托族誼﹐寓其家﹐徧翻架上書﹐得《推拿祕訣》二冊﹐歸而錄之。藏二十年﹐以待識者釐訂﹐傳世兼濟世也。丁亥夏﹐以所錄者諄諄屬余任是役。自首至末凡五閱﹐始悉此書乃明萬曆楚人周於蕃所著《推拿要訣》﹐付梓者三﹐但次序錯亂﹐辭語鄙陋。傳曰﹕言之無文﹐行而不遠﹐以故坊間不多見﹐原本失﹐只畱抄本於先生之族。因以善其術﹐先生年七十矣﹐促余蕆其事﹐以償其願。余不敢辭﹐乃於重復者汰之﹐繁蕪者刪之﹐顚倒者理之﹐俚俗者易之。更博采旁搜附會以明之。顏曰《釐正按摩要術》﹐一志其源﹐一補其闕也。編次以辧證爲先﹐立法爲後﹐歷半載而就﹐以應先生之命﹐且以見先生慈惠居心。《書》曰﹕惠迪吉﹐《易》曰﹕積善餘慶﹐爲先生操左券焉﹟謹志其顚末如此。

時維光緒十四年戊子冬月

寶應惕厲子張振原名醴泉筱衫題於邗上旅次

凡例

一﹑辧證宜先也。先哲言﹕用藥不難﹐辧證爲難﹐在小兒尢難。小兒辧證須覘神气﹐審形色﹐診面﹐察眼﹑耳﹑唇﹑齒﹑鼻準﹐驗舌苔﹐診指紋﹐察手足﹐聽聲﹐按胸腹﹐詢溲便﹐候脈。

一﹑立法宜詳也。首按摩﹐繼以掐﹑揉﹑推﹑運﹑搓﹑搖﹐合爲八法。又立汗﹑吐﹑下三法。凡鍼灸砭淬浴諸法之盡善者﹐一並采入。另附集成外治九法﹐惕厲子自制一法。

一﹑取穴宜繪圖也。按摩﹑鍼灸﹑砭淬等法﹐均系講明穴道﹐絲毫不差。欲求穴道﹐非圖不明。先輩以取穴難於診脈﹐特別《銅人》十四圖於前﹐其後正身圖﹐覆身圖﹑陽掌圖﹑陰掌圖﹑足部圖﹐所載穴名﹐亦有《銅人》圖所未備者外﹐頭面﹑耳目﹑手脈﹑指紋﹑舌苔﹐以及按摩手法各圖﹐一一繪列。

一﹑證治宜備載也。應用各法條例詳細﹐小兒最易驚風﹐故首列驚風。其餘小兒應有之證﹐亦附於後。

一﹑鬻嬰有法也。集先賢諸家之說﹐匯爲一卷﹐以綴於後﹐俾育嬰孩者﹐防患於未然。

一﹑是書本之周於蕃﹐其闡發宣明處﹐博采羣書﹐廣搜古訓﹐所輯各說﹐倍於周氏。其或參以己見者﹐則注惕厲子以示區別。

一﹑是書專以手法外治見長﹐不事湯藥﹐詢有功於嬰兒者。村嫗野叟取而習之﹐得其眞傳﹐庶無誤治之虞。

一﹑是書廣惠嬰孩﹐刊者將祕傳之術以公諸世﹐務期家置一編﹐按圖取穴﹐施治極易。

庶於活人之術﹐不無小補云爾。

一﹑是書以家藏祕傳之法﹐宣發闡明﹐醵貲刊刻﹐嗣後卽有《痧喉正義》一卷﹐《痘疹辧證錄》四卷續出問世。

一﹑首卷辧證﹐有說有圖﹐仿望﹑聞﹑問﹑切以分次序﹐所采羣書﹐每條旁注姓氏﹐或著書名﹐以明來歷﹐每篇後系以案語。

一﹑是書以按摩著名﹐故二卷首列按摩﹐余法均附於後﹐俾免喧賓奪主之譏。

一﹑是書分句處用HT﹐緊要處用連○﹐醒目處用連﹐總期一目了然。

寶應惕厲子張振原名醴泉筱衫謹志

卷一﹟辧證

覘神气

神有餘則笑不休﹐神不足則悲。气有餘則喘咳上气﹐不足則息利少气。﹝《素問》﹞形气相得者生。﹝《素問》﹞小兒識悟通敏過人者多夭﹐稍費人雕琢者壽。﹝《千金方》﹞凡人問壽在神﹐未有神不足而不夭者。神宜藏不宜露﹐神宜和不宜滯﹐神宜淸不宜枯﹐神宜發揚不宜輕佻﹐神宜安靜不宜浮動。﹝《達摩》﹞气聚則生﹐气散則死。﹝朱文公﹞胎稟虛怯﹐神气不足﹐目無精光﹐面白顱解﹐此皆難育﹐𨿽育不壽。﹝《小兒直訣》﹞凡小兒專愛一人懷抱﹐見他人則避之﹐此神怯弱也。﹝萬密齋﹞經曰﹕气至色不至者生。又曰﹕色至气不至者死。謂其有气無色﹐𨿽病不凶﹔有色無气﹐無病亦亡。﹝諭嘉言﹞人之五官百骸﹐賅而存者﹐神居之耳。色者﹐神之旗也。神旺則色旺﹐神衰則色衰﹐神藏則色藏﹐神露則色露。﹝諭嘉言﹞察色之妙﹐全在察神﹐血以養气﹐气以養神。失睡之人﹐神有饑色﹔喪亡之子﹐神有呆色﹐气索則神失所養耳。﹝諭嘉言﹞胃之支脈上絡於心﹐才有壅閉﹐卽堵其神气出入之竅﹐故不識人。﹝趙以徳﹞獨語如見鬼狀﹐則心主之神气虛﹐而病合於少陰也。少陰之神機樞轉﹐時出時入﹐廢則神气昏憒而不識人。﹝張隱庵﹞凡病者﹐气急不續﹐則气已散﹔自汗如雨﹐气隨汗散﹐大吐大利﹐气隨吐利而散﹔遺尿﹑嘔血﹑脫精﹐气亦隨之而散。气者陽也﹐气散﹐則由陽而入陰﹐爲將亡之候。﹝林佩琴﹞凡人將死﹐喉間痰響有聲﹐以爲痰涎閉窒而致气盡者誤﹐實則眞气已離﹐痰隨气浮而有聲也。﹝林佩琴﹞小兒病﹐神气淸明﹐𨿽重可救﹔神气昏憒﹐病𨿽輕必有倉促之變。﹝許宣治﹞人之五臟﹐內蘊精气﹐上華於面﹐色固由气而著者﹐然隱然含於皮之內者爲气﹐顯然彰於皮之外者爲色﹐色外而气內﹐外有迹而內無迹也。﹝《心法》﹞注凡病至神明失守而聲嘶者﹐爲五臟已奪﹐主無治。﹝《大全》﹞小兒五體以頭爲尊﹐一面惟神可恃。精神明快者吉﹐精神昏憒者凶。﹝陳飛霞﹞神气爲一身之主﹐神淸气爽﹐神完气足﹐主淸吉。神奪气移﹐神疲气濁﹐主夭亡。﹝惕厲子﹞寒則神淸﹐熱則神昏。實則神有餘﹐虛則神不足。﹝惕厲子﹞寒盛者气必靜﹐熱盛者气必粗。虛則气歉﹐實則气壯。﹝惕厲子﹞口鼻气粗﹐疾出疾入者﹐外感邪有餘也。口鼻气微﹐徐出徐入者﹐內傷气不足也。﹝惕厲子﹞按﹕證有表﹑裏﹑虛﹑實﹑寒﹑熱﹐在大人且不易辧﹐小兒尢難。夏禹鑄有審苗竅之法﹐陳飛霞因之。以爲臟腑有疾﹐無可揣度﹐乃由內而達於外者爲苗竅﹐苗竅者﹐臟腑之外著也﹐苗竅有迹可審﹐而神气乃無迹之迹﹐尢不可不審。所期思命者善覘神气﹐內傷外感從此辧﹐死生亦從此決﹐方足以稱良工。﹝惕厲子﹞

卷一﹟辧證

審形色

經曰﹕左右者﹐陰陽之道路也。人生之气﹐陽從左升﹐陰從右降﹐故以左頰配肝﹐右頰配肺。《周易》以南離北坎定水火之位﹐故以心配離火﹐屬於天庭﹔腎配坎水﹐處於地角。《內經》以鼻爲面王﹐以其位居至中﹐內通呼吸﹐生死賴之。脾屬土﹐土處中宮﹐故鼻屬脾也。

﹝陳飛霞﹞靑爲肝色﹐赤爲心色﹐黃爲脾色﹐白爲肺色﹐黑爲腎色﹐如面靑﹐主驚風之證﹐又主痛﹔面赤﹐主火熱﹔面黃﹐主傷脾傷食﹔面白﹐主虛寒﹔面黑﹐主痛﹐多惡候。總之﹐五色明顯爲新病﹐證屬輕﹔晦濁爲久病﹐證屬重。﹝《四診心法》﹞脾病色黃﹐正色也。見紅色﹐是火能生土﹐故爲順。若見靑色﹐乃木來克土﹐爲逆也。

﹝《心法》﹞肝病色靑﹐正色也。見黑色﹐是水能生木﹐故爲順。若見白色﹐乃金來克木﹐爲逆也。

﹝《心法》﹞肺病色白﹐正色也。見黑色﹐是土能生金﹐故爲順。若見赤色﹐乃火來克金﹐爲逆也。

﹝《心法》﹞心病色赤﹐正色也。見靑色﹐是木能生火﹐故爲順。若見黑色﹐乃水來克火﹐爲逆也。

﹝《心法》﹞腎病色黑﹐正色也。見白色﹐是金能生水﹐故爲順。若見黃色﹐乃土來克水﹐爲逆也。

﹝《四診心法》﹞小兒面部气色﹐爲十二經總見之處。气血充實﹐遇部色相生者病易治。若久病气血虛弱﹐遇部色相克﹐則正气不充﹐爲難治。﹝《心法》﹞天庭靑暗﹐主驚風。紅主內熱﹐黑則無治。太陽靑﹐主驚風。印堂靑﹐主驚瀉。風池在眉下﹐气池在眼下。靑主驚風﹐紫主吐逆﹐左頰赤主肝經有熱﹐右頰赤主肺熱痰盛。承漿靑主驚﹐黃主吐﹐黑主抽搐。﹝《集成》﹞日角在左額﹐猶日之東升﹐一經靑色遮掩﹐爲木蔽陽光﹐有病爲最危。太陽在左右兩額﹐爲眾陽之宗﹐屬火旺夏气﹐色宜紅﹐如黑色掩映﹐爲水克火之象﹐無治。﹝心法﹞瀉痢者﹐面不宜赤﹐咳嗽者﹐色不宜靑。感風寒則面有火光﹔傷積滯則色滯萎黃﹔气弱者﹐囟門低陷﹔血衰者﹐頭髮枯焦。﹝《集成》﹞凡病者﹐面靑脈弦﹐面赤脈洪﹐面白脈浮﹐面黃脈緩﹐面黑脈沈﹐此色脈相合爲無病。

一經相反﹐如面靑則脈浮﹐爲克色﹐主死。脈沈爲生色﹐主生之類。﹝《集成》﹞黃赤色爲陽﹐故爲病主風主熱。靑白黑色爲陰﹐故爲病主寒主痛。晃白者﹐淺淡白色也﹐主失血。否則心不生血﹐故其色不榮。微黑者﹐淺淡黑色﹐腎病水寒也。痿黃者﹐淺淡黃色﹐諸虛見病也。兩頰有深紅色者﹐主陰火上乘﹐虛損之疾也﹝《心法》﹞凡人天庭有黑色﹐兩顴有赤色﹐皆大如拇指﹐或成塊成條者﹐水火相射﹐主卒死。抑或唇面靑黑﹐以及五官忽起黑色﹐或有白色如傅粉之狀﹐皆無治。﹝《四診心法》﹞春木旺﹐色宜靑﹔靑欲如蒼璧之澤﹐不欲如藍。如當春而白﹐則爲金克木。﹝《心法》﹞夏火旺﹐色宜赤﹔赤欲如帛裹朱﹐不欲如赭。如當夏而黑﹐則爲水克火。﹝《心法》﹞秋金旺﹐色宜白﹔白欲如鵝羽﹐不欲如鹽。如當秋而赤﹐則爲火克金。﹝《心法》﹞冬水旺﹐色宜黑﹔黑欲重漆﹐不欲如炭。如當冬而黃﹐則爲土克金。﹝《心法》﹞四時以黃爲正色﹐但黃欲如羅裹雄黃﹐不欲如黃土。﹝《心法》﹞病者以面黃目靑﹐面黃目白﹐面黃目黑﹐皆主生﹐但靑如艸滋﹐白如枯骨﹐黑如煤者死。

﹝《大全》﹞凡面赤目黃﹐面赤目靑﹐面赤目白而病者﹐不治。﹝《大全》﹞凡病面黑目靑﹐面黑目白﹐面黑唇靑﹐面黑兩脇下滿﹐不能轉反者死。﹝《大全》﹞凡以面靑目白﹐面靑目黃﹐面靑唇黑﹐在病者爲無治。﹝《大全》﹞凡病以面白目黑﹐及面無精采者﹐主無治。﹝《大全》﹞初病外感﹐不妨滯濁。久病切忌鮮妍。惟黃色見於面目﹐旣不枯槁﹐又不浮澤﹐爲欲愈之候。﹝陳修園﹞凡病﹐面靑者死﹐面晦黑者死。﹝《大全》﹞乍白乍黃﹐疳積連綿。又赤又靑﹐風邪緊急。﹝萬密齋﹞面目虛浮﹐定痛脹而气喘。眉毛頻蹙﹐必腹痛而多啼。風池气池如黃土﹐則爲傷脾。左頰右頰似靑黛﹐卽成客忤。﹝《集成》﹞風門黑主疝﹐靑主驚﹐方廣昏暗凶﹐光滑吉。﹝《集成》﹞口頻撮而脾虛﹐舌長伸而心熱。﹝萬密齋﹞小兒前囟門稟母血﹐後囟門含父精﹐前後囟門光實者主壽﹔前後囟門空虛者主夭。﹝《集成》﹞凡兒口大鼻端﹐眉淸目秀﹐五嶽相朝﹐部位相等者主福壽。若口小鼻﹐眉心皺促者﹐𨿽無病而終夭也。﹝《集成》﹞漢張仲景見王仲宣曰﹕君有病﹐當眉落﹐半年而死﹐令服五石湯可免。仲宣不信﹐後果如其言。美哉﹐仲聖之候色也。﹝《後漢書》﹞凡靑紫之筋散見於面者﹐多病風熱。﹝陳飛霞﹞面赤主熱。然陰盛格陽﹐面赤而脈沈細者﹐是爲戴陽﹐法當溫之。﹝周於蕃﹞面多白點者虫積。面黃不潤多蟹爪紋者亦虫積。﹝周於蕃﹞面黃不一者食積。面黃而光潤者﹐濕熱及痰飲蓄血。面黃而枯暗者﹐寒濕食積。面黃而黑者脾胃衰。﹝周於蕃﹞面白者气虛。面白無神者﹐或病後﹑或脫血﹑或多汗也。﹝周於蕃﹞按﹕審色本自《素問》區辧綦詳﹐《金匱》獨論於篇首﹐是色診爲司命所必習者。博采古人之說﹐參閱今人之證﹐庶期一望而知﹐乃足以操活人之術。不爲良相而爲良醫﹐所願習岐黃之業者交相勸勉。篇內所載天庭﹑印堂﹑風池﹑气池﹑太陽﹑方廣﹑兩顴﹑兩頰﹑兩額﹑五嶽﹑日月角﹑風門﹑囟門﹑地角﹑承漿諸處﹐則於診面篇有圖在。﹝惕厲子﹞

卷一﹟辧證

診面

小兒半歲後有病﹐以無名﹑中﹑食三指﹐曲按額前眉上髮際之下。若三指俱熱﹐是感受風邪。鼻塞气粗﹐三指俱冷﹐是感受風寒﹐髒冷吐瀉。若食﹑中二指熱﹐是上熱下冷﹔無名﹑中二指熱﹐是夾之候﹔食指熱﹐是胸膈气滿﹐乳食不消。﹝《蘭臺規範》﹞按﹕三指診面法﹐歷載簡編。但其說有應有不應﹐務須參以別法﹐以求確當。緣操是術者﹐性命攸關﹐非苟焉已也。仲師曰﹕委付凡醫﹐恣其所措﹐爲天下後世庸工者戒。﹝惕厲子﹞全面圖

卷一﹟辧證

察眼

目乃肝之竅﹐勇視而睛轉者風也。直視而睛不轉者﹐肝气將絕也。﹝夏禹鑄﹞目之竅﹐五臟所屬。黑珠屬肝﹐純見黃色﹐凶證也。白珠屬肺﹐現靑色﹐肝風侮肺也。

淡黃色﹐脾有積滯也﹔老黃色﹐濕熱內蘊也。瞳人屬腎﹐無光彩又兼發黃﹐腎气虛也。大角屬大腸﹐破爛﹐肺有風也。小角屬小腸﹐破爛﹐心有熱也。上胞屬脾﹐腫則脾傷也。下胞屬胃﹐色靑者﹐胃有風也。上下眼胞皆腫者﹐脾經風熱也。睡而露睛者﹐脾胃虛寒所致也。﹝夏禹鑄﹞小兒目連眨者﹐肝有風也。凡病或新或久﹐肝風入目﹐如風吹﹐兒不能任﹐故連眨。﹝夏禹鑄﹞小兒目無精光﹐及白睛多而黑睛少者﹐肝腎不足也。﹝《大全》﹞心主赤﹐目赤甚者﹐心實熱也﹔赤微者﹐心虛熱也。肝主靑﹐目靑甚者﹐肝熱也﹔淡靑者﹐肝虛也。脾主黃﹐目黃甚者﹐脾熱也﹔淡黃者﹐脾虛也。﹝《集成》﹞眼眶黑﹐主內有痰飲﹐眼眶靑﹐主生驚厥。﹝《大全》﹞目神短促而無光﹐瞻視無力而昏暗者﹐主病夭。目瞪者﹐膀胱絕也﹐或有痰涎內擾致之。若目睛稍定﹐臨時轉動者亦屬痰。﹝《大全》﹞目屬肝﹐肝气實則眵漧硬﹐肝气虛則眵膠粘。寒傷肝則淚冷﹐熱傷肝則淚熱。﹝惕厲子﹞赤脈貫瞳﹐火乘水位﹐治宜瀉心補腎。﹝《指南》﹞凡病者﹐兩目有黃色起者﹐其病方愈。﹝《集成》﹞目色赤者心實熱﹐淡紅者心虛熱﹔靑者肝實熱﹐淡靑者肝虛熱﹔黃者脾實熱﹐微黃者脾虛熱﹔白而混者肺實熱﹐目無精光者腎虛也。﹝錢仲陽﹞驚癇發搐﹐男則目左視無聲﹐右視有聲﹔女則目右視無聲﹐左視有聲﹐相勝故也。﹝錢仲陽﹞凡病者至危時﹐必察兩目。故經曰﹕視其目色以知病之存亡也。﹝《世補齋》﹞仲聖云﹕目中不了了﹐睛不和﹔睛不和者﹐神昏如醉也。無表裏證﹐大便難身微熱者﹐此爲實也﹐宜急下之。經云﹕熱病目不明﹐熱不已者死。﹝《世補齋》﹞小兒眼睛珠黑光滿輪者主壽﹐𨿽有疾病亦易愈。若白珠多而黑珠昏蒙﹑眼珠或黃或小者﹐主災患。﹝《集成》﹞小兒目直視者熱﹐白膜遮睛者成疳。其病時或目開不合﹐或目合不開﹐或哭而無淚﹐或不哭而淚出者﹐爲肝絕。﹝《集成》﹞開目見人者屬陽﹐閉目不欲見人者屬陰。﹝《大全》﹞目忽無明者﹐脫陰脫血也。目睛定而不轉者﹐危候也。﹝《周於蕃》﹞按﹕經云﹕肝開竅於目﹐人之有目﹐猶天之有日也。天有日則陽光普照﹐人有目則精光外發﹐由中形外﹐目其最著者。分而言之﹐則目專屬肝。統而言之﹐則臟腑皆系於目。六淫感於外﹐七情傷於內﹐臟腑病無不見於目。診目一法﹐亦司命所切要者爾。﹝惕厲子﹞全目圖

銳卽小﹐屬心與小腸。上下胞屬脾胃。瞳人屬腎。黑珠屬肝。白珠屬肺。內卽

卷一﹟辧證

察耳

兩耳時紅時熱者﹐主外感風熱。﹝《集成》﹞兩耳尖發冷者﹐主發痘疹。﹝《集成》﹞風門在耳前﹐少陽經所主。色黑﹐則爲寒爲疝。色靑﹐則爲燥爲風。﹝《集成》﹞耳上屬心。凡出痘時﹐宜色紅而熱。若色黑與白而冷﹐其筋紋如梅花品字樣﹐或串字樣﹐從耳皮上出者﹐皆逆也。﹝《大全》﹞耳下屬腎。凡出痘時﹐其色宜紅紫帶冷﹐不宜淡黃壯熱。如筋紋梅花品字樣爲順﹐若如蚤咬芝麻之形者﹐爲險逆難治之候。﹝《大全》﹞耳後耳裏屬肺。凡出痘時﹐其色宜淡白帶溫﹐不宜紅紫壯熱。如見茱萸形﹐或燈火燒烙之樣爲逆。﹝《大全》﹞耳後耳外屬肝。凡出痘時﹐其色宜靑帶溫﹐不宜淡白冰冷。稀疏者吉﹐稠密者凶。﹝《大全》﹞耳後中間屬脾。凡出痘時﹐宜蒼黃溫和﹐不宜靑色壯熱﹐稀疏如黃蠟色者吉﹐稠密如蟻色帶靑者凶。﹝《大全》﹞凡出痘﹐耳後筋三條而枝葉多﹐色淡紅者吉。系心經發痘﹐主頭面稀少。﹝《大全》﹞凡出痘﹐耳後筋紫赤色者﹐主肝經發痘﹐而急出者凶。﹝《大全》﹞凡出痘﹐耳後筋蒼黃色者﹐或筋頭大而根轉小﹐系脾經發痘﹐主頭面胸腹必稀。﹝《大全》﹞凡出痘﹐耳後筋淡而色白者﹐枝葉繁亂﹐系肺經發痘。出如蠶種﹐主癢塌極凶之兆﹐三五日必亡。﹝《大全》﹞凡出痘﹐耳筋色黑﹐枝葉多者﹐系腎經發痘。主黑陷伏毒﹐九朝十朝內必死。﹝《大全》﹞凡發熱﹐耳筋出現紫黑赤白皆凶。耳上涼者吉﹐耳下涼者凶。耳後靑筋起﹐主螈。﹝《大全》﹞耳色枯焦﹐主腎涸證危。﹝《集成》﹞兩耳後黑筋﹐橫過髮際﹐主臍下疼﹐腎气痛。﹝《集成》﹞凡看小兒潮熱之際﹐以兩耳辧其五色爲驗﹐便知生死輕重之分。﹝《大全》﹞耳上起靑筋者主肝風﹐耳聾發狂者陽虛病。﹝周於蕃﹞耳痛﹑耳腫﹑耳聾者﹐皆主膽病。﹝周於蕃﹞按﹕耳背上﹑中﹑下﹑分五臟。邵公治痘稱爲祕法。乃識者以穿鑿譏之﹐未爲無見。回憶幼時聆先君之訓曰﹕興化有顧先生者﹐其面麻﹐羣以顧大麻呼之。取佾生者三﹐卒未補博士弟子員。治痘有神術﹐惟酷暑嚴寒﹐不起之證百中一二。其生平輒自負曰﹕痘無死證。顧公麻﹐顧公洵三折肱矣。今春痘疫流行﹐夭枉甚多。總由寒熱虛實﹐莫能確辧﹐亦嬰兒一劫也。

嗣有《痘疹辧證錄》四卷﹐續刻問世﹐求海內諸方家惠書賜教﹐幸甚盼甚。是篇察耳﹐耳𨿽爲腎竅﹐而五臟所結﹐系於耳者居多。外感則或冷或熱﹐內傷則或暗或滯。善診面色者﹐神明而熟察之﹐亦辧證要法也。若徒取以辧痘證則拘矣。﹝惕厲子﹞耳背圖

耳珠屬腎﹐耳葉屬脾﹐耳上輪屬心﹐耳皮肉屬肺﹐耳背玉樓屬肝。

卷一﹟辧證

察唇口

經曰﹕中央黃色﹐入通於脾﹐開竅於口﹐脾敗而見魚口﹐則啼不出聲。﹝《集成》﹞肺主气﹐發於聲出於口爲言﹐肺絕﹐故聲如鴉聲也。﹝《集成》﹞唇屬脾﹐紅紫熱也﹐又主虫嚙積痛。淡白虛也﹐又主吐涎嘔逆諸失血證。黑者﹐脾將絕也﹐主無治。﹝顧練江﹞唇紅而吐﹐胃熱也。唇白而吐﹐胃虛也。唇色平常而吐﹐作傷胃論。﹝《指南》﹞人中靑﹐主不食﹐大便難通。﹝《大全》﹞唇蹇而縮﹐不能蓋齒者﹐脾絕也。口角流涎者﹐脾冷也。﹝《大全》﹞凡病者人中平滿爲唇反﹐唇反者﹐肉先死。﹝顧練江﹞凡唇口腫赤而齒焦者﹐是熱極。唇燥裂者亦熱。﹝顧練江﹞凡唇口靑黑者﹐是寒極﹐唇黃者﹐主脾受積熱。﹝顧練江﹞小兒唇紅如丹﹐卽發渴候﹐紅甚焦黑則危。﹝《折衷》﹞上唇生瘡﹐虫食其髒。下唇生瘡﹐虫食其肛。﹝《傷寒》狐蜮證﹞口甜﹐是肝熱脾濕﹐胃有痰滯也。口鹹﹐是腎水上泛﹐腎熱也。口淡﹐胃熱也。口辛﹐肺熱也。口臭﹐胃熱也。口苦是心熱又或膽熱也。口酸﹐肝熱也。又或脾胃气弱﹐木乘土位所致也。﹝顧練江﹞口漧﹐脾熱也﹐口燥﹐胃家熱極也。﹝顧練江﹞口有血鮏味者胃熱。口不知食味者津液傷。﹝惕厲子﹞唇口生瘡﹐聲啞者虫積。唇紫者亦虫積。﹝惕厲子﹞唇燥舌漧者脾熱﹐唇焦赤者脾熱﹐唇燥裂者亦脾熱。﹝周於蕃﹞小兒口如魚嘴尖起者死﹐口中气出不返者死﹐環口黧黑者死。﹝周於蕃﹞口張﹑腳腫﹑脈絕者﹐五日死。口中不仁者外感。口燥齒幹形脫者﹐不治。﹝周於蕃﹞按﹕經脈篇﹕脈不營則肌肉軟﹐肌肉軟則舌萎﹐人中滿。人中滿﹐則唇反。《難經》二十四難曰﹕口唇者﹐肌肉之本也。脈不營則肌肉不滑澤。肌肉不滑澤則肉滿﹐肉滿則唇反﹐唇反則肉先死﹐甲日篤﹐乙日死。徐靈胎注﹕滿浮腫也﹐肉腫則唇亦腫﹐而反出於外也。藏象論﹕脾﹐其華在唇。唇色不一﹐虛實寒熱從此分﹐死生亦從此決﹐辧證者可忽乎哉。﹝惕厲子﹞

卷一﹟辧證

察齒

齒爲腎之表﹐舌爲心之苗﹐心气散﹐則舌出不收。腎气絕﹐則齒忽嚙人。心腎俱絕﹐則陰陽相離。﹝《集成》﹞凡小兒生而有齒者大凶﹐主傷父母﹐否則必自傷。﹝陳飛霞﹞凡病者齒燥無津﹐主陽明熱病。若舌上焦黑無垢﹐主十三日死。﹝顧練澄﹞齒爲腎之餘﹐齦爲胃之絡。小兒病﹐看舌後亦須驗齒。﹝葉天士﹞熱邪耗腎液者﹐齒色必黃。黃如醬瓣﹐宜救腎。﹝葉天士﹞熱邪耗胃津者﹐齒色必紫﹐紫如漧漆﹐宜安胃。﹝葉天士﹞齒光燥如石者﹐胃熱也。枯骨色者﹐腎液枯也。若上半截潤者﹐是水不上承﹐爲心火上炎也。﹝葉天士﹞切牙嚙齒者﹐濕熱化風爲痙病。但咬不嚙者﹐熱甚而牙關緊急也。﹝周於蕃﹞齒垢由腎熱蒸胃濁气所結。其色如灰糕﹐則枯敗而精气俱亡﹐腎胃兩竭﹐爲無治。﹝葉天士﹞齒縫流血者﹐胃火衝擊則痛﹐如不痛則出於牙根﹐腎火上炎也。﹝葉天士﹞齒焦者腎水枯﹐無垢則胃液竭﹐有垢則火𨿽盛而液尙未竭也。﹝葉天士﹞齒者﹐眠睡而齒相磨切也。血气旣虛﹐而風邪又客於牙車筋脈之間﹐故睡後而邪動引其筋脈﹐故上下齒磨切有聲﹐謂之齒。﹝《蘭臺規範》﹞齒如熱者病難治。﹝顧練澄﹞女子七歲﹐腎气盛﹐齒更。﹝易也﹐齒落而更易也。﹞三七﹐腎气平均﹐故眞牙生而長極﹝眞牙者﹐欲所謂盡頭牙也。﹞男子八歲﹐腎气實﹐齒更。三八﹐眞牙生。五八﹐齒槁。八八﹐則齒髮去。《素問》齒或生或去﹐皆由腎气盛衰爲之。﹝惕厲子﹞按﹕齒爲骨。骨者﹐腎之餘也﹐上齒齦爲足陽明胃絡﹐下齒齦爲手陽明大腸絡﹐載在《內經》。後人以上四門牙屬心﹐下四門牙屬腎﹐左右二側牙﹐上屬胃﹐下屬脾。其餘在左之上者屬膽﹐下者屬肝﹔右之上者屬大腸﹐下者屬肺﹐終不免牽合之獘。葉香巖於診舌後﹐必須驗齒﹐以齒辧證﹐論熱病者居多。齒屬腎﹐腎屬水﹐火極而卽以灼水也。﹝惕厲子﹞

卷一﹟辧證

察鼻準

年壽在鼻梁﹐爲气之門戶。赤光外侵﹐肺已受傷﹐則气不流行﹐血必凝滯﹐有膿血之證。﹝《集成》﹞山根爲足陽明胃之脈絡。小兒乳食過度﹐胃气抑鬱﹐則靑黑之紋橫截於山根﹐主生災。

﹝《集成》﹞鼻孔爲肺竅﹐漧燥﹐熱也﹐流淸涕﹐寒也﹐流濁涕﹐熱也。鼻準屬脾﹐紅燥﹐脾熱也﹐慘黃﹐脾敗也。﹝夏禹鑄﹞鼻色靑﹐主吐乳﹐又主腹中痛﹐肢冷者死。﹝《集成》﹞鼻色微黑者﹐痰飲水气﹐又主房勞。鮮紅者畱飲﹐紫暗者時病。鼻色黃者﹐主痰飲濕熱﹐胸中寒。白者气虛﹐又主亡血。﹝《集成》﹞鼻色燥黑如煤煙者﹐陽毒熱極也。若鼻孔黑潤出冷气者﹐爲陰毒冷極。鼻上汗出如雨者﹐心胃病。﹝周於蕃﹞鼻孔扇張﹐以及出气多﹐入气少者﹐皆無治。﹝《大全》﹞無病患﹐忽現黑色於耳﹑目﹑口﹑鼻邊者﹐主凶。﹝周於蕃﹞噴嚏者﹐感於風也。若欲嚏而不能者爲寒。﹝周於蕃﹞鼻鼾難言者風溫﹐鼻鳴漧燥者傷風。﹝周於蕃﹞鼻色赤者主肺熱﹐又主風熱。設微赤非時者死。﹝《金匱》﹞鼻色靑爲痛﹐色黑爲勞﹐色赤爲風﹐色黃者便難。﹝《金匱》﹞病患鼻尖山根明亮﹐目黃者﹐病欲愈。﹝周於蕃﹞《靈樞》曰﹕明堂者﹐鼻也。明堂廣大者壽﹐小者殆。若明堂𨿽小﹐與面部相稱者﹐亦壽。﹝《經絡全書》﹞鼻痛者風火﹐鼻色黃黑而亮者﹐小腹兩脇痛﹐及蓄血。鼻尖靑黃色者爲淋。﹝周於蕃﹞鼻扇有虛實新久之分﹐不可槪言肺絕。若初病卽鼻扇﹐多有邪熱風火﹐壅塞肺气使然。

若久病鼻扇喘汗爲肺絕。﹝林愼庵﹞按﹕是捲以辧證爲主﹐分爲十五篇﹐每篇所載﹐不過平日記誦之書﹐逐一翻閱﹐隨翻隨繕﹐不分類次。其原本措詞﹐或有未協之處﹐間易一二﹐以求明顯。刻因梓人索稿甚急﹐無暇搜羅﹐是篇采集無多﹐閱者諒之。﹝惕厲子﹞

卷一﹟辧證

驗舌苔

經曰﹕舌爲心竅。舌根屬腎﹐舌中屬脾胃﹐舌左屬肝﹐舌右屬肺﹐舌尖屬心。又舌尖主上焦﹐舌中主中焦﹐舌根主下焦。繪圖於後。﹝林佩琴﹞舌苔如地上初生之艸﹐艸必有根﹐無根者爲浮垢﹐刮之卽去。地如穢濁﹐艸必暢茂。邪气入胃﹐苔必濃膩。故以舌苔驗病之虛實寒熱﹐邪之淺深輕重。﹝《溫熱經緯》﹞舌上無苔爲在表﹐鮮紅爲火﹐淡白爲寒。﹝指無苔言。﹞若有白苔爲半表半里﹐黃苔爲在裏﹐黑苔病入少陰﹐主危險。﹝陳修園﹞溫邪舌白而燥者﹐肺陰亡也。舌白如粉者﹐熱據上焦也。白苔在雜證﹐是胃中積滯。白苔在溫證﹐亦屬積滯﹐定屬熱邪﹐一二日變成黃黑矣。舌白而幹者多譫語﹐舌白而尖漸紅﹐口漸燥者皆屬熱。﹝《溫熱經緯》﹞舌白爲寒﹐如白而不燥﹐須問其口中和否。如口中自覺粘膩﹐濕漸化熱。口苦而渴者﹐邪已化熱。或渴喜熱飲﹐邪𨿽化熱而痰飲內盛也。﹝《溫熱經緯》﹞舌白屬气﹐主病在气分﹐則白苔不必盡屬於寒也。﹝《溫熱經緯》﹞舌苔白濃而漧燥者﹐胃燥气傷也。舌白而薄者﹐外感風寒也。若白薄而幹者﹐肺津傷也。﹝《溫熱經緯》﹞白苔粘膩﹐吐涎沫而濁濃者﹐口必甜味也﹐爲脾癉病。濕熱之气與穀气相搏﹐土有餘也。盈滿則上泛﹐宜芳香辛散以逐之﹐苔白如碱者﹐胃中宿滯﹐穢濁郁伏﹐急宜開泄。﹝葉天士﹞白苔如積粉之濃﹐其穢濁重也。溫疫病初入膜原﹐未歸胃腑﹐急宜透解。﹝葉天士﹞舌潤如常而未生苔者邪在表。苔白而滑者邪入裏。﹝周於蕃﹞苔白而中黃者邪入胃。苔於白而中心黑者危。﹝周於蕃﹞舌絳﹝深紅色也﹞者﹐熱入於營也。舌尖絳而幹者﹐心營熱熾也。舌中絳而幹者﹐胃火熱灼也。若望之似幹﹐以手捫之尙有津液﹐濕熱燻蒸﹐濁痰蒙閉也。﹝葉天士﹞舌初絳而兼黃白色者﹐气分邪尙未盡﹐純絳鮮色者﹐病已入營也。絳而光亮者﹐胃陰亡也。絳而澤潤者﹐𨿽屬營熱﹐實因有痰﹐故不漧燥也。﹝葉天士﹞舌絳而上有粘膩﹐似苔非苔者﹐中夾穢濁之气。舌絳而短﹐難於抵齒者﹐痰阻舌根有內風也。﹝葉天士﹞舌絳而光亮﹐胃陰亡也。舌絳而有碎點或白或黃者﹐當生疳也。大紅點者﹐熱毒乘心也。﹝葉天士﹞舌絳而無苔者﹐熱傷血分。舌絳而譫語者﹐熱入心營。﹝周於蕃﹞舌紅者暑證﹐紅極者溫毒。舌紅嫩如新﹐望之潤而捫之幹者﹐妄行汗下﹐津液竭也。﹝周於蕃﹞舌底絳而面有白苔者﹐濕熱遏伏也。舌絳而幹縮者﹐腎陰竭也。﹝周於蕃﹞舌絳而紫﹐紫而暗﹐潮濕不漧﹐內有瘀血。若晦而幹者﹐精血已枯﹐邪熱乘之﹐總由腎色黑﹐肝色靑﹐靑黑相合而見於舌。變化紫晦﹐爲腎肝色泛﹐多無治。﹝王孟英﹞舌黃主熱﹐爲邪以入裏。或淡黃﹐或老黃如沈香色﹐或中有斷紋者主熱。﹝葉天士﹞溫邪辧證最速﹐舌色一黃﹐頃刻卽成灰黑﹐以其火中夾風也。天下至速者﹐莫如風火﹐火就燥﹐口渴舌漧﹐皆熱邪橫肆﹐彌漫三焦也。﹝周於蕃﹞舌苔黃而濃膩者﹐熱據中焦也。苔黃而或兼白者﹐熱滯胃脘也。﹝周於蕃﹞苔黃而滑者熱尙輕﹐苔黃而幹者熱已盛。苔中黃而兩邊白者邪入裏。﹝周於蕃﹞苔黃而帶灰色者胃熱﹐苔黃而帶黑色者危。﹝周於蕃﹞苔黑有虛實寒熱。黑而燥者爲熱﹐黑而潤者爲寒。﹝王孟英﹞陽虛而舌黑者﹐潤而不燥﹐或無苔而如煙煤者﹐是腎水來乘心火。﹝王孟英﹞陰虛而舌黑者﹐不甚燥﹐不甚渴。其舌赤﹐或舌中黑而無苔垢﹐舌本枯而不甚赤﹐宜壯水滋陰。﹝《溫熱經緯》﹞舌中無苔﹐而舌根有黑苔漧燥者﹐熱在下焦也。﹝《溫熱經緯》﹞舌本無苔﹐惟尖黑而燥﹐爲心火自焚﹐不可救藥。﹝《溫熱經緯》﹞苔黑而滑者﹐水來克火﹐爲虛寒證﹐當溫之。若見短縮﹐腎气竭也。﹝《溫熱篇》﹞舌黑而燥者﹐津枯火熾也。宜瀉南補北。若燥而中心濃者﹐土燥水竭﹐以鹹苦下之。﹝《溫熱篇》﹞舌黑而潤者﹐外無險惡情狀﹐胸有伏痰。暑熱證夾血﹐亦多有之﹐切勿誤作陰證。﹝何報之﹞淡紅無色﹐或幹而不榮﹐胃津傷而气不能化液也。﹝《溫熱篇》﹞苔不拘何色﹐而忽生芒刺者﹐上焦熱極也。或斷紋燥裂﹐亦主熱。﹝《溫熱篇》﹞舌焦而齒煤﹐唇血燥裂者﹐火熾血涸﹐欲成風痙也。﹝《溫熱篇》﹞有熱無濕者﹐舌無苔﹐卽有苔亦薄。若有濕有痰而熱者﹐必有濁苔﹐但濕在表者亦無苔。﹝周於蕃﹞初病﹐苔自濃﹐宜宣通气分。久病﹐苔黃濃﹐宜宣通血分。病久有苔而燥﹐瀉積救陰﹔病久無苔而幹﹐滋陰養液。﹝林佩琴﹞雜證舌中絳而幹﹐須淸營熱。雜證舌灰有津﹐須引火歸原﹐雜證苔黃﹐其味或苦或酸﹐皆脾經有熱。﹝林佩琴﹞舌黑有虛寒﹐有實熱。虛寒者﹐舌必潤。實熱者﹐舌必燥。舌黑譫語屬熱﹐無譫語屬寒。﹝惕厲子﹞舌白有寒有熱﹐無苔而淡白者寒﹐有苔而濃白者熱。舌白而幹者熱﹐舌白而潮者寒。而淡白而以爲口漧者﹐則病患自覺幹﹐而視舌者不見其幹﹐宜用桂附補命火﹐則津液薰蒸上潮於肺﹐不得以口漧而用寒涼。﹝林佩琴﹞舌灰而燥者﹐急下存陰。舌灰有津者﹐宜桂附溫裏。肥人舌灰有津亦然。﹝林佩琴﹞苔潤有液者爲寒﹐苔燥無液者爲火。舌上無苔﹐如去油豬腰﹐爲亡液。名鏡面舌﹐主危險。﹝陳修園﹞舌有半邊幹半邊濕者﹐爲膽病。舌半邊白苔﹐半邊黃黑苔者危。﹝周於蕃﹞舌中黑而燥﹐兩邊或白或黃者﹐兩感證。舌中黑而潤﹐兩邊白者表裏皆虛。﹝周於蕃﹞舌半黑半黃﹐或半黃半白﹐或中幹邊潤﹐或尖幹根潤者﹐傳並之邪。﹝周於蕃﹞白苔有黑點者﹐胃熱也﹔有紅點者﹐火炎也。舌紅有白點者﹐邪入心胞也﹔有黑點者﹐胃熱也。﹝周於蕃﹞舌紫腫大者酒毒﹐紫暗而摸之濕者﹐瘀血夾熱也。﹝周於蕃﹞舌中醬色者﹐夾食傷寒也。舌藍色者﹐肝絕也。﹝周於蕃﹞苔灰而薄者邪輕﹐苔黑而濃者邪重。苔漸退者邪亦退﹐苔漸進者邪亦進。﹝林佩琴﹞凡有苔而退者﹐由舌尖退至中﹐由中退至根。若舌本漧燥﹐服藥後有津﹐苔必退。亦有舌尖﹑中﹑根漸薄而一起退者。﹝林佩琴﹞苔因食酸而變者﹐爲染苔。食橄欖則黑﹐食枇杷則黃。﹝王孟英﹞舌靑皆厥陰之病。凡病者舌靑主寒﹐無治。至婦人胎死腹中﹐則舌灰舌靑又一說也。﹝林佩琴﹞小兒弄舌者主熱﹐若大病未已而弄舌者凶。﹝錢仲陽﹞病初起﹐舌漧而脈滑脘悶者﹐痰阻於中﹐而液不上潮﹐未可率投補益也。﹝王孟英﹞舌紅﹐而更有紅點如虫蝕之狀者﹐熱毒熾盛﹐火在上﹐水在下﹐不能相濟也。﹝周於蕃﹞舌紅而更有裂紋如人字形者﹐君火燔灼﹐熱毒炎上也。舌淡紅而中有大紅星者﹐亦君火燔熾。﹝周於蕃﹞按﹕《內經》辧色而舌苔獨遺﹐近代諸方家詳言之﹐實有可據。張誕先著《舌鑑》﹐列圖疏方﹐只論傷寒﹐不論雜證﹐殊多遺漏。葉香巖《溫熱論》辧舌色獨出手眼﹐超絕千古﹐殆所謂別有神悟﹐洵不傳之妙法也。故是篇本葉氏最多﹐聊注數語﹐以見向往欽佩之忱。

惕厲子於太乙燃藜照讀日誌

全舌圖

舌尖屬心﹐主上焦。舌中屬脾胃﹐主中焦﹐舌根屬腎﹐主下焦。

卷一﹟辧證

診指紋

幼科指紋﹐迄無定論。有謂不必用者﹐有用而至於怪誕不經﹐惑人聞見者﹐皆未深悉指紋之理。指紋與寸關尺同一脈﹐按《內經》十二經絡﹐始於手太陰﹐其支者從腕後出次指之端﹐而交於手陽明﹐卽指紋是也。指紋起於宋人錢仲陽﹐以食指三節﹐分爲三關。寅曰風關﹐卯曰气關﹐辰曰命關﹐紋見風關﹐證輕﹔紋見气關﹐證重﹔紋見命關﹐證危。𨿽未必其言悉應﹐而其義可取者﹐位則自下而上﹐證則自輕而重也。總之﹐指紋與太淵脈相通。凡有外邪在皮毛腠理之間﹐太淵脈浮﹐指紋亦顯露於外﹐謂之表證。及邪入裏也﹐淺深有別。若指紋半沈﹐邪在陽明胃經﹐指紋極沈﹐邪在陽明胃府﹐所謂以浮沈分表裏也。小兒肌膚晃白﹐唇色慘淡﹐多屬陽虛。指紋四時皆淡﹐𨿽有病亦止淡紅﹑淡靑﹑淡紫而已。淡紅爲虛寒﹐淡靑爲虛風﹐淡紫爲虛熱﹐此蓋根本不堅﹐中气怯弱﹐無論新病久病﹐總歸於虛。切不可攻伐克削。若病邪遏郁﹐營衛阻滯﹐升降羈畱﹐指紋推而澀滯﹐絕無流利之象﹐由痰食風熱相搏﹐是爲實證。所謂以淡滯定虛實也。其審紋也﹐紋直則熱﹐紋曲則寒﹐紋多如脈數﹐紋少如脈遲。紋入掌中﹐主腹中寒痛﹔紋向中指彎者﹐爲內﹐爲順證﹐爲外感風寒﹔紋向大指彎者﹐爲外﹐爲逆證﹐爲內傷痰食﹔紋如魚刺﹐風痰皆熱。紋如三叉﹐痰嗽不止﹔紋如生花﹐紋如丫樣﹐或兩丫齊上﹐透出三關﹐或向外彎而侵於指甲者﹐爲難治。其辧色也﹐紫主熱﹐紫而兼靑主傷食。靑主風﹑主驚。靑而兼黑﹐主痰滯抑鬱。紅主寒﹐白主疳疾﹐黃主脾困﹐黑主中惡﹑危險﹑無治。或謂黃爲中和之气﹐紅乃衣冠文物之色。紅黃隱隱﹐主身安無病。要不可不察。或又謂靑主肝病﹐或發驚﹐或傷風。肝木乘土﹐或腹痛泄瀉﹐糞帶靑色﹐以兒常啼哭爲驗。黃主脾病﹐食積內傷﹐腫脹腹滿﹐吐瀉痞積疳疾等證。赤主心病﹐痰涎壅盛﹐驚悸不寧。

白主肺病﹐咳嗽痰積。黑主腎病﹐臟腑中寒中惡﹐危急堪虞。其診指紋也﹐令人抱兒對立於向光之處﹐醫者以左手握兒食指﹐以右手大拇指側面﹐蘸口津﹐由命關推上气關﹑風關﹐指紋愈推愈出﹐切不可覆指以指面推之﹐以指面螺紋有火﹐克制肺金﹐紋必變色﹐大損肺气﹐愼之戒之。

按﹕診指紋以辧證﹐肇自錢氏﹐而其說有然有不然﹐必須參以望色諸法﹐方昭確實。論語注醫所以寄死生﹐非泛常托業者比。﹝惕厲子﹞指紋圖

卷一﹟辧證

察手足

指爪屬筋余﹐脾爲之運。小兒指尖冷﹐主驚厥。中指獨熱者屬寒﹔中指獨冷者﹐分男左女右爲痘痧發見之象。或其掌心冷而十指或開或合者﹐無治。﹝夏禹鑄﹞小兒拳四指己握﹐而大指加於四指上者﹐男順女逆﹐小兒拳大指先屈於掌中﹐而四指加於大指上者﹐女順男逆。小兒拳將大指插入食指叉而後握之﹐無論男女急慢驚風﹐均屬險證﹐三歲內至十歲外﹐皆可以此決之。﹝周於蕃﹞指甲靑者爲心痛﹐又爲肝气絕﹔指甲黑者筋絕﹔指甲白者死﹔指上有紅絲縷者必夭。﹝《大全》﹞小兒熱邪傷神﹐手如數物﹐謂十指屈伸不定﹐如數物之狀然也。﹝《大全》﹞凡病者手足﹑指甲下肉黑﹐八日死。﹝《大全》﹞凡病者手掌腫而無紋﹐爲無治。﹝《大全》﹞抽衣撮空﹐循衣摸牀﹐以及手撒不收者﹐皆無治。﹝周於蕃﹞手熱足冷﹐頭痛發熱者﹐爲挾陰證。﹝周於蕃﹞手熱足冷﹐汗多妄言者﹐暑濕病也。﹝周於蕃﹞足心熱﹐主熱﹔足脛冷﹐主寒。﹝《集成》﹞足趺腫﹐嘔吐頭重者。不治。﹝《大全》﹞足趺上腫﹐兩膝大如斗者﹐十日死。﹝《大全》﹞手背熱與背上熱者﹐外感﹔手心熱與小腹熱者﹐內傷。﹝周於蕃﹞手心冷者腹中寒﹐手心熱者虛火旺。﹝周於蕃﹞足冷而暈者﹐气虛也。手足抽搐﹐身反向後者﹐痙病。﹝周於蕃﹞額上及手足冷者爲陰證。如不能久立﹐行則掉動者﹐骨敗故也。﹝周於蕃﹞仰睡而腳伸者熱證﹐覆臥而腳蜷者寒證。﹝周於蕃﹞手腫至腕﹐足腫至跗﹐面腫至頸﹐皆气虛不還﹐爲最危。﹝周於蕃﹞按﹕脾主四肢。四肢厥逆﹐有寒有熱﹐三陰證四肢厥冷﹐人所習見者寒厥也。厥盡也﹐陽盡而陰生﹐故四肢冷也。若熱厥較寒厥尢多。《經》云﹕熱深厥亦深﹐熱微厥亦微﹐同此厥逆﹐寒熱不分﹐生死立判﹐以之辧證﹐則手足尢爲至要。﹝惕厲子﹞

卷一﹟辧證

聽聲

凡小兒聲音淸亮者壽﹐有回音者壽﹐哭而聲澀者病﹐散而無聲者夭。﹝陳飛霞﹞凡聲微者气不足﹐聲壯者气有餘﹐哭而無淚者實﹐哭而多淚者虛。﹝惕厲子﹞發熱而靜默者邪在表﹐發熱而煩燥者邪入裏。﹝周於蕃﹞聞聲而受驚者﹐肝虛也。﹝《集成》﹞聲濁而重者感於濕﹔或聲如從甕中出者﹐亦中濕。﹝周於蕃﹞言遲者風﹐言急者火。聲髙而響者﹐主內熱外達。﹝周於蕃﹞凡癇證﹐聲如羊者爲心癇﹐聲如雞聲爲肺癇﹐聲如豬者爲腎癇﹐聲如犬者爲肝癇﹐聲如牛者爲脾癇。﹝《蘭臺規範》﹞聲塞者爲痰﹐聲戰者爲寒﹐聲壯者爲熱。﹝惕厲子﹞气衰言微者爲虛﹐气盛言厲者爲實﹐狂言怒罵者爲實熱。久病聞呃者爲胃絕﹐痰聲漉漉者死。﹝陳修園﹞寒病懶言﹐熱病多語﹔言壯爲實﹐言輕爲虛﹐言微則气奪﹐出言而首尾不相顧者﹐爲神喪。﹝《心法》﹞凡病者語言聲音﹐不異於平時爲吉﹐反者爲凶。﹝陳修園﹞聲啞於勞損見之﹐爲無治。﹝周於蕃﹞譫語爲實﹐鄭聲爲虛﹐皆主熱。鄭聲者如夢如囈。﹝《傷寒論》﹞小兒聲大而亮者﹐臟腑充實。如向無大聲啼哭﹐必有一臟陰竅未通﹐或音如啾喞咿唔之狀﹐主夭傷。﹝陳紫山﹞聲𨿽啞而咳者﹐水寒傷肺。聲如破而咳者﹐外寒裏熱。﹝周於蕃﹞中醫聽聲﹐聲合五音。火聞水聲﹐煩悶幹驚。木聞金聲﹐恐畏相刑。脾者﹐土也﹐生育萬物﹐回動四旁﹐太過則四肢不舉﹔不及則九竅不通﹐六識閉塞﹐猶如醉人。四季運轉﹐終而復始。﹝《後漢書》﹞出言遲懶﹐先輕後重者﹐內傷气虛。出言雄壯﹐先重後輕者﹐外感邪盛。﹝周於蕃﹞聲重鼻塞者﹐傷風。聲暴啞者﹐風痰伏火。或暴怒叫喊﹐聲濁者痰火。平時無寒熱﹐气短不足以息者﹐亦痰火。﹝周於蕃﹞按﹕扁鵲云﹕聞而知之謂之聖。寒主靜則少語﹐熱主煩則多言。虛則聲細﹐實則聲出如常。

若精而求之﹐則以五藏有正聲﹐以合於五音者爲常﹐變則病生﹐其義蘊載於《素問》《金匱》者居多。﹝惕厲子﹞

卷一﹟辧證

按胸腹

胃之大絡﹐名曰虛裏﹐在左乳三寸下。其動微而不見﹐爲不及﹐宗气內虛也。或動而應衣﹐爲太過﹐宗气外泄也。若三四至一止﹐五六至一止﹐主有積聚也。若絕不至者危。經曰﹕虛裏無動脈者死。﹝《心法》﹞人以胃气爲本﹐故虛裏之動﹐可以辧病機之輕重。按之應手﹐動而不緊﹐緩而不急者﹐宗气積於膻中也﹐是爲常。其動洪大而彈手﹐與絕而不應者﹐俱胃气絕也。﹝《陽山原文》﹞平人膻中靜者爲佳﹐虛裏者﹐脈之宗气也。視之不見﹐按之漸動﹐如應如不應者爲吉。

若胸中陽气衰﹐其動髙逾乳﹐至中府﹑雲門者凶。虛勞勞瘵﹐逐日動髙者爲無治。﹝臺州﹞虛裏與寸口相應﹐虛裏髙者﹐寸口亦髙。寸口結者﹐虛裏亦結也。﹝《診病奇》﹞虛裏動而髙者爲惡候﹐妊婦最忌。若產後而發危急之證﹐以及黃胖病﹐或驚惕﹐或奔怒﹐或彊力而動支體者﹐虛裏動𨿽髙無患也﹐是不可不辧。﹝南陽﹞凡治小兒不論諸證﹐宜先揣虛裏穴﹐若跳動甚者不可攻伐﹐以其先天不足也。幼科能遵吾言﹐造福無涯﹐此千古未泄之祕也﹐珍之貴之。﹝《柳州醫話》﹞小兒脈候難憑﹐惟揣虛裏穴﹐確有可據﹐卽以之治大人亦然也。《王孟英》胸腹者﹐五臟六腑之宮城﹐陰陽气血之發源﹐若欲知其臟腑如何﹐則莫如診胸腹。﹝《對時論》﹞察胸腹宜按撫數次﹐或沈或浮﹐以察胸腹之堅軟﹐拒按與否﹐可以知虛實也。﹝《診病奇》﹞上中下三脘﹐以指撫之﹐平而無澀滯者﹐胃中平和而無虛滯也。按中脘𨿽痞硬而不如石者﹐飲癖也。﹝《診病奇》﹞虛裏動气有三候﹐淺按便得﹐深按卻不得者﹐气虛之候。輕按洪大﹐重按虛細者﹐血虛之候。有形而動者﹐積聚之候。﹝《該病奇》﹞診胸腹﹐輕手循撫﹐自鳩尾至臍下﹐知皮膚之潤燥﹐可以辧寒熱。中手尋捫﹐問疼不疼者﹐以察邪气之有無。重手推按﹐更問疼否﹐以察臟腑之虛實﹐沈積之何如﹐卽診脈中浮中沈之法也。﹝《對時論》﹞診腹之要﹐以臍爲先。人身之有臍﹐猶天之有北辰也﹐故名曰天樞﹐又曰神闕。是神气之穴﹐爲保生之根﹐徐按之而有力﹐其气應手者﹐內有神气之守也。若按之而气不應者﹐其守失常也。﹝陽山﹞凡診腎間之動气者﹐密排右三指﹐或左三指以安臍間﹐和緩有力﹐一息二至﹐繞臍充實者﹐腎气充也。一息五六至﹐屬熱。手下虛冷﹐其動沈微者﹐命門不足也。手下熱燥不潤﹐其動細數﹐上支中腕者﹐陰虛也。按之分散﹐一息一至者﹐爲原气虛敗之候。﹝《診病奇》﹞診腹先可診臍。按之有力者﹐無病也。按之無力如指如香灰中者﹐爲無治。﹝壽安﹞臍上下左右推之不動者﹐常也。然气弱者推之則移於一方﹐右移者左絕也﹐左移者右絕也﹐上下亦然﹐是之謂臍絕。病者見之爲無治﹐惟髙年無害。﹝《南溟》﹞臍通五臟﹐眞神往來之門也﹐故名神闕。與腎附於脊之十四椎相對﹐如南北極是也。凡臍以深大而堅固左右上下推之不動﹐輪﹝腹皮相聚爲輪也。﹞廓﹝臍如小酒杯底爲廓也。﹞約束者﹐爲眞神安全。倘有大病猶可治﹐但暴病非此例。﹝《臺州原文》﹞小腹左右常結者﹐皆蓄血也。其痛者非食積虫積之候﹐是蓄血而或爲疝者。﹝《臺州原文》﹞小腹有燥屎者﹐必近迫橫骨﹐左邊累累成塊﹐其狀稍長﹐按之不痛﹐左邊充滿則及右邊。﹝《臺州原文》﹞臍之上下任脈見者﹐脹大如箸﹐爲脾腎虛。此脈見平人則發病﹐病患則難治。勞傷陰虛火動之證﹐多有此候。有鬱气者亦常有之﹐不爲害。醫者宜精察。﹝白竹﹞久病腹皮貼背﹐當臍上下﹐有堅硬而結﹐排之不動者﹐是脊骨也。﹝《臺州原文》﹞肝病者﹐兩脇下痛引小腹﹐故肝病須診兩脇。兩脇皮肉滿實而有力者﹐肝平也。兩脇空虛無力者﹐爲肝虛﹐及中風一切筋病之候。男子積在左脇者屬疝气﹐女子塊在右脇者屬瘀血也。

﹝《臺州原文》﹞痞積疝气一切等證﹐著左者易治﹐著右者較難﹐左屬陽﹐右屬陰也。﹝良務﹞鳩尾動气不髙者爲風寒邪熱﹐鳩尾動气而髙者爲痘疹。掌中動脈盛者﹐亦痘疹也﹐痘發則動止﹐發而仍動者﹐痘毒熾也。爲最危。﹝《南溟》﹞治痘察寒熱﹐以診腹爲主﹐診腹以任脈爲要。眞寒者﹐以腹兩旁𨿽熱﹐於任脈久按之﹐則無熱而爲冷﹐𨿽有口渴脈數﹐痘色紅紫等證﹐是爲假熱。若按任脈而有熱者﹐𨿽寒戰切牙﹐痘色淡白下利等證﹐是爲假寒。﹝《宗柳》﹞察寒熱﹐在任脈水分以上診之。手按久則自辧。察虛實﹐在臍下或左或右﹐動而低者毒輕﹐動而髙者毒重﹐虛裏動甚者險證也。﹝《診病奇》﹞病診腹有三候﹐腹有凝結如筋而硬者﹐以指久按﹐其硬移他處。又就所移者按之﹐其硬又移他處。或大腹﹐或臍旁﹐或小腹﹐無定處﹐是一候也。右手輕輕按腹﹐爲時稍久﹐潛心候之﹐有物如蚯蚓蠢動﹐隱然應手﹐甚至腹底微鳴﹐是二候也。髙低凸凹﹐如畎畝狀。熟按之﹐起伏聚散﹐上下往來﹐浮沈出沒﹐是三候也。﹝玄﹞水腫脹滿證﹐按之至臍﹐臍隨手移左右﹐重手按之離乎脊﹐失臍根者必死。﹝《陽山原文》﹞脈候有熱﹐而腹候無熱者﹐是表熱而其熱易去也。按腹而熱如燒手掌者﹐是伏熱而其熱不易去也。小兒暴熱﹐其輕重難以脈辧﹐而診腹可以決定矣。若心下動而其熱烙手者﹐尢不可忽。﹝南陽﹞左右不容﹑承滿處痛﹐按之痛益甚﹐或引於胸腹中﹐漉漉有聲﹐時吐水汁﹐吐則痛減﹐是爲囊。宜溫藥﹐宜減飲食。﹝臺州﹞腹痛有食痛積痛﹐痛在心下﹐瘀血痛在臍旁小腹﹐按痛處則有塊應手。腸癰痛右足攣急﹐小便淋瀝。痰飲痛者﹐其痛動移無定處也。﹝東郭﹞凡小兒肚腹髙起﹐爲心突﹐爲肺脹﹐肺絕也。﹝周於蕃﹞肚大靑筋﹐其臥如縛者﹐爲無治。﹝《集成》﹞腹者﹐水谷之海﹐腹皮寬濃﹐水谷盈也﹐主壽。﹝陳飛霞﹞臍者﹐腹之中央﹐內居大腸。繞臍而痛﹐乃燥屎結於腸中﹐欲出不出之狀。﹝張令韶﹞小腹未硬痛者﹐邪在表﹐若已硬痛者﹐邪入裏也。﹝周於蕃﹞小腹痛﹐脈沈遲者﹐爲陰寒﹐當溫之。﹝周於蕃﹞腹脹而鳴﹐肢冷而瀉﹐發熱﹑形瘦﹐脈大者死。﹝周於蕃﹞按﹕胸主分布陰陽﹐腹爲陰中之至陰。食積痰滯瘀血﹐按之拒﹑按之不拒﹐其中虛實從此而辧﹐此其常解也。乃驗胸以虛裏﹐驗腹以神闕﹐辧證恰在此。是人所罕見者﹐則於望﹑聞﹑問﹑切四診之外﹐更增一法﹐較爲精詳。﹝惕厲子﹞

卷一﹟辧證

詢溲便

中气不足﹐溲便爲之變。﹝《素問》﹞大便先硬後溏者﹐不可攻。﹝張仲景﹞凡小溲赤澀爲熱﹐經曰﹕肝有熱則小便先赤也。﹝惕厲子﹞凡小兒小便由睡中自遺者﹐謂之尿牀﹐皆腎與膀胱有虛寒也。﹝《蘭臺規範》﹞小兒初溲黃赤色﹐落地良久﹐凝如白膏者﹐謂之尿白。爲傷脾所致﹐久而成疳。﹝夏禹鑄﹞傷寒小水利者﹐太陽之气未劇﹐吉兆也。﹝張景嶽﹞凡病者﹐尿自遺而不如﹐爲無治。﹝《集成》﹞溲白爲寒﹐混白如米泔者﹐爲濕熱。﹝周於蕃﹞溲紅爲熱﹐黃亦爲熱﹐若淺紅淡黃者爲陰虛﹐溺多心煩者不治。﹝周於蕃﹞腸熱者溺黃﹐腸寒者溺白。﹝周於蕃﹞溲短黃澀痛﹐心熱也﹔淸長而利﹐心虛也。﹝周於蕃﹞凡大便色靑者爲寒﹐然亦有因風瀉者﹐其色亦靑﹐肝木乘脾也。﹝《鐵鏡》﹞水液澄淸﹐下利淸谷者爲寒。﹝《鐵鏡》﹞大便老黃色者﹐心﹑肺﹑脾三經實熱﹔若淡黃色者﹐爲虛熱。﹝《鐵鏡》﹞糞如蟹渤﹐暑濕內搏﹐脾熱之證也。﹝江夢花﹞大便醬色者屬濕﹐白色者屬脾虛。﹝夏禹鑄﹞大便味餿臭者傷食滯﹐一痛則便﹐便則痛減﹐味極穢臭﹐便時肛門惡熱者﹐爲極熱。

﹝夏禹鑄﹞大便味如敗卵鮏臭者﹐傷乳食。﹝《集成》﹞大便如紅水而粘者﹐爲暑熱。﹝《集成》﹞大便時急迫作聲者屬熱。﹝《指南》﹞大便黑如膠漆者﹐主濕熱凝滯。﹝周於蕃﹞大便熱結﹐腹中堅滿者﹐屬有餘﹔若新近得解﹐而不甚幹結﹐或旬日不解﹐而全無脹意﹐非陽明實邪。﹝張景嶽﹞按﹕病寒卽見寒證﹐病熱卽見熱證﹐寒者溫之﹐熱者淸之﹐此其易能也。若內眞寒而外假熱﹐內眞熱而外假寒﹐其中誤人者甚夥。經云﹕重寒則熱﹐重熱則寒。又曰﹕寒甚則熱﹐熱甚則寒。又曰重陰必陽﹐重陽必陰。又曰﹕水極而火﹐火極而水。又曰﹕陽盛格陰﹐陰盛格陽。古人再三垂誡﹐反復立言﹐深恐證涉疑似﹐後世爲其所惑耳。溲由前陰出﹐便由後陰出﹐寒自寒﹐熱自熱﹐以此區辧﹐則眞假能立判矣。﹝惕厲子﹞

卷一﹟辧證

候脈

小兒一歲後﹐手腕短促﹐按脈爲難。診者用一指轉側﹐辧寸關尺三部﹐以浮取﹑中取﹑沈取候之。左九候﹐右九候。三五歲﹐脈以七八至而細數者爲平和。增爲熱﹐減爲寒。﹝《集成》﹞浮﹝輕手著於皮膚之上而卽見也。﹞主表﹐屬腑﹐屬陽。風邪六气﹐外因之病。有力爲表實﹐無力爲表虛﹐皆浮也。虛弱病久﹐臨危時﹐脈亦無力而浮﹐爲外感內傷之別。﹝《心法》﹞浮而虛甚爲散脈﹐主神離气脫。浮如蔥管爲芤脈﹐主亡血。浮如按鼓爲革脈﹐主亡精。

浮而柔細爲濡脈﹐主傷濕﹐又主血虛。浮而有力爲洪脈﹐主嘔脹﹐又主陽盛陰虛。浮而無力爲虛脈﹐主血虛。﹝陳修園﹞沈重手按於肌肉之下而始見也。主裏﹐屬髒屬陰﹐七情飲食﹐內因之病。但暴怒者﹑水腫者﹑腹痛極者﹑瘟疫汗下不能出者﹐脈亦沈。﹝《心法》﹞沈而著骨爲伏脈﹐主熱邪內郁。沈而底硬爲革脈﹐沈而細軟爲弱脈﹐主气衰﹐然淸貴者有此脈。﹝陳修園﹞遲﹝一息脈來二三至﹐或一息一至。﹞主寒﹐屬陰。有力爲寒痛﹐無力爲虛痛。傷暑﹑滯食﹑困水﹐以及冷風迫汗﹑凝滯气血者﹐脈皆遲。﹝陳修園﹞遲而不愆爲緩脈﹐遲而不流爲澀脈﹐主血少。遲而偶停爲結脈﹐主積聚﹐又主陽微﹐以及气郁血壅痰滯。遲而止有定數爲代脈﹐主气竭﹐妊娠無忌。﹝東修園﹞數一息脈來五六至﹐或一息七八至也。主熱屬陽。有力爲實熱﹐無力爲虛熱。但內痛甚者﹑汗將出者﹑虛陽將越者﹑瀉痢﹑痞瘍﹑初產﹑喘咳﹑脈亦數。﹝陳修園﹞數而流利爲滑脈﹐主痰飲食積。數而牽轉爲緊脈﹐主寒﹐主痛。數而時止爲促脈﹐主三焦郁火。數見於關爲動脈﹐主痛﹑主驚﹐男亡陽﹐女血崩。﹝陳修園﹞大脈狀粗大如指如箸。主實﹐邪气盛﹐胃气衰﹐故脈大而不緩。﹝陳修園﹞大而湧沸爲洪脈﹐大而堅硬爲實脈。﹝陳修園﹞細脈狀細小如綫也。主虛﹐屬陰。又主眞陰將亡。﹝陳修園﹞細而不顯爲微脈﹐主陽微欲絕。細而小浮爲濡脈﹐細而小沈爲弱脈。﹝陳修園﹞短脈來短促﹐上不及寸﹐下不及尺。主素弱﹐又主傷酒﹐以及三焦气壅﹐宿食不消。﹝陳修園﹞長脈來迢長﹐上至魚際﹐下至尺澤也。主素彊﹐平脈也。﹝陳修園﹞虛應指無力。主虛。身熱爲傷暑﹐不熱爲血少。﹝陳修園﹞虛而沈小者爲弱﹐主血虛。虛而浮小者爲濡﹐主气虛。虛而模糊者爲微﹐主目陽气絕。

虛而幹滯者爲澀﹐主血虛﹐亦主死血。﹝陳修園﹞虛而形小爲細﹐主气冷。虛而形縮爲短﹐主气損。﹝陳修園﹞實應指有力。主實﹐又主熱郁﹐以及傷食﹑气痛﹑譫語等證。﹝陳修園﹞實而流利者爲滑﹐主血病。實而迢長者爲長﹐主气滯。實而湧沸者爲洪﹐主熱極﹐亦主內虛。實而端直者爲弦﹐主肝邪癥瘕疝瘧。﹝陳修園﹞緩脈來四至﹐從容不迫。主正復﹐平脈也。但緩而和者主正復﹐緩而怠者主中濕。﹝陳修園﹞兩手六部﹐皆爲肺脈。肺爲臟腑之華蓋﹐凡一切臟腑病﹐其气上薰於肺而應於脈。心病六脈皆洪﹐肝病六脈皆弦﹐腎病六脈皆沈﹐肺病六脈皆澀﹐脾病六脈皆緩。按之指下濁者爲邪甚﹐淸者爲正復﹔有神者吉﹐無神者凶﹔有力者爲熱﹑爲實﹐無力者爲寒﹑爲虛﹐此爲最驗。

﹝陳修園﹞凡病內虛者﹐脈弱爲宜﹐洪大則忌。病外感者﹐陽脈爲宜﹐陰脈則忌。﹝陳修園﹞凡脈有胃气﹐有神气而和緩者吉﹐合於時令者吉﹐與面上五色中見那一色相生者吉﹐反是者凶。﹝陳修園﹞何爲無病脈。一息四至是也。何謂五臟早脈。心宜洪﹐肺宜澀﹐肝宜弦﹐脾宜緩﹐腎宜沈﹐又兼一段沖和之气﹐爲胃气是也。何謂四時平脈。春弦﹑夏洪﹑秋澀﹑冬沈﹑四季之末和緩是也。何謂男女異脈。男爲陽﹐寸大於尺﹔女爲陰﹐尺大於寸是也。﹝陳修園﹞雀啄連連﹐止而又作﹐爲肝絕。屋漏水落﹐半時一滴﹐爲胃絕。彈石沈弦﹐按之指搏﹐爲腎絕。忽密忽疏﹐亂如解索﹐爲脾絕。本不動而末搖﹐如魚之翔﹐爲心絕。蝦遊冉冉﹐忽然一躍﹐爲大腸絕。釜沸空浮﹐絕無根腳﹐爲肺絕。﹝陳修園﹞診外感﹐其初則由經絡﹐病在表﹐輕者寸浮盛﹐重者關尺亦浮盛。迨傳入裏﹐內熱重則脈沈矣。病在上則見於寸﹐病在中則見於關﹐病在下則見於尺。﹝王漢臯﹞寸脈伏﹐無虛證﹐是風寒閉也﹐爲表虛﹐不可發汗。尺脈伏﹐無虛證﹐是濕熱閉也﹐爲裏虛﹐不可利二便。﹝王漢臯﹞左脈弱﹐右脈彊﹐主汗多﹐遺精﹐肝郁證。右脈弱﹐左脈彊﹐主腹痛易怒。及誤服補火丸散﹐必生肝熱﹐滑精諸證。﹝王漢臯﹞右脈盛﹐左手無脈﹐主痰結气虛。左脈盛﹐右手無脈﹐主食滯肝郁。﹝王漢臯﹞脈有反象﹐皆郁極而閉阻者也。如肝病左關弦﹐郁則弦而細﹐郁極則細而結﹐甚則伏。

然其弦反見於相克之經﹐故右關弦也。余例推。﹝王漢臯﹞保精日久者﹐兩尺俱盛﹐故六脈重取皆實﹐無遺精病。﹝王漢臯﹞男右脈彊﹐左脈沈細無力者﹐主气弱﹐內有濕熱也﹐不數日必遺精。若尺弱者必已遺精也。女脈如是者必白濁白淫。脈有結者必白帶。﹝王漢臯﹞寸脈彊﹐尺脈弱﹐主陽實陰虛。每病上熱下寒﹐上實下虛﹐浮陽上越﹐虛寒等證。﹝王漢臯﹞寸脈弱﹐尺脈彊﹐主陽虛陰實﹐每易病風寒﹐及濕熱等證。宜細辧。﹝王漢臯﹞凡無病者﹐浮取無脈﹐爲表虛﹐以平素易汗爲據。卽有外感﹐汗劑宜愼。沈取無脈﹐爲裏虛﹐以平素易泄爲據。卽有積滯﹐攻下劑宜愼。中取遲弱者中气虛﹐以平素不能食﹐精神弱爲據。惟生而雙伏之六陰脈﹐不在此論。以其人能食而精神不弱爲據。﹝王漢臯﹞一部脈見三象四象﹐如右寸洪﹐肺熱也﹔洪而滑﹐又有痰﹐而中有一綫之細﹐是其𨿽細而力彊﹐乃能見象於洪滑之內﹐主上焦有痛。不爲促結弦大而爲細﹐其痛是郁熱﹐非實火﹐治宜解郁淸肺化痰﹐不宜寒涼﹐不宜攻伐。餘仿此。﹝王漢臯﹞勞病吐血脈浮﹐若重診無脈﹐是無根將脫也。一切虛病﹑老病﹑久病﹑產病﹐均貴重診有脈也。大汗者﹐其脈輕診弱﹐重診彊﹐乃有未出之汗﹐𨿽止之而不能止。若輕診彊﹐重診無﹐亦將脫也。惟浮沈皆得﹐脈力平緩﹐愈之象也。﹝王漢臯﹞感寒者畏寒﹐左三部皆浮數﹐故身熱而痛。左魚際亦浮數而細﹐故頭大痛。若右三部亦浮數﹐則惡食。如無風則無汗﹐非陽明熱者不渴。﹝王漢臯﹞凡兩關重取至數不勻﹐而見結促﹐卽郁也。須解肝脾郁。在雜疾須先解郁﹐而後治病。

常有脈證相符﹐醫治不應者﹐皆有郁未解也。﹝王漢臯﹞按﹕《褚氏遺書》多診識脈。識脈者必辧脈﹐辧脈者辧其形象也。浮脈輕淸在上﹐輕按卽見﹐如木漂於水面也。沈脈重濁在下﹐重按乃得﹐如石墜於水底也。遲脈往來遲慢﹐爲不及之象。數脈往來急迫﹐爲太過之象。大脈形粗﹐如箸如指。細脈形細﹐如絲如綫。短脈不及本位。長脈過乎本位。虛脈遲大而軟﹐按之無力。實脈浮沈皆見﹐長大帶弦﹐按而有力也。緩脈往來和勻﹐如春風微吹楊柳梢也。濡脈浮而軟﹐如帛在水中﹐輕按卽見也。洪脈如洪水波濤洶湧之象。浮而有力﹐來盛去衰﹐卽大脈鉤脈也。澀脈艱澀而遲﹐如輕刀刮竹也。滑脈流利不止﹐如珠走盤也。弦脈剛勁而直﹐可以舉百鈞﹐有力之象。弱脈柔軟而細﹐不能舉一羽﹐無力之象。芤脈中空﹐是實而空者﹐如搦蔥管也。革脈中空﹐是實而空者﹐如按鼓皮也。

緊脈緊急有力﹐卽不松之謂﹐如轉索也。散脈浮散無力﹐卽不聚之謂﹐如楊花飄散也。伏脈沈伏於下﹐推筋著骨始見也。結脈遲而時有一止也。促脈數而時有一止也。動脈兩頭俱俯﹐中間髙起﹐形如豆粒﹐厥厥動搖也。代脈遲而中止﹐不能自還﹐每至一止有定數﹐如四時之禪代不愆其期也。脈象旣辧﹐而一部見二象﹑三象﹑四象者﹐乃一一能識也。是捲以幼科診治﹐脈理尙未備載﹐若廣而求之﹐則有脈經在。﹝惕厲子﹞左寸關尺圖

左寸﹝表﹞小腸﹝裏﹞心主上焦

左關﹝表﹞膽﹝裏﹞肝主中焦

左尺﹝表﹞膀胱﹝裏﹞腎主下焦

掌後髙骨爲關﹐關前爲寸﹐關後爲尺。凡診脈﹐視掌後髙骨下指﹐先關後寸尺﹐人短則指密排﹐人長則指疏排﹐爲一定之法。

右寸關尺圖

右寸﹝表﹞大腸﹝裏﹞肺主上焦

右關﹝表﹞胃﹝裏﹞脾主中焦

右尺﹝表﹞心包﹝裏﹞命門主下焦

卷二﹟立法

按法

《素問﹟陰陽應象大論》﹕悍者﹐按而收之。王太僕注﹕﹑疾也﹐悍﹑利也﹐气候疾利﹐按之以收斂也。《玉機眞髒論》﹕脾風發癉﹐曰可按。疝瘕少腹冤熱而痛﹑出白﹐又曰可按。《舉痛論》﹕按之則熱气至﹐熱气至﹐則痛止。《調經論》岐伯曰﹕按摩勿釋﹐又曰按摩勿釋。《異法方宜論》﹕痿厥寒熱﹐其治宜導引按蹺﹐故導引按蹺者﹐亦從中央出也。王注﹕濕气在下﹐故多病痿弱气逆及寒熱也。導引﹐謂搖動筋骨﹐動支節。按﹐謂抑按皮肉﹐蹺﹐謂捷舉手足。《生气通天論》﹕冬不按蹺﹐春不鼽衄。王注﹕按﹐謂按摩﹐蹺﹐謂如蹺捷者之舉動手足﹐是所謂導引也。然搖動筋骨﹐則陽气不藏﹐春陽上升﹐重熱燻肺。肺通於鼻﹐病鼽﹐謂鼻中水出﹐病衄﹐謂鼻中血出了。《離合眞邪論》﹕按而止之。《血气形志論》﹕形數驚恐﹐經絡不通﹐病生於不仁﹐治之以按摩醪藥。王注﹕驚則脈气並﹐恐則神不收﹐脈並神遊﹐故經絡不通而病不仁。按摩者﹐開通閉塞﹐導引陰陽。醪藥﹐謂酒藥也。養正祛邪﹐調中理气也。《內經》載按法者多﹐其中有不可按者﹐按則增病。有不可不按者﹐按則療病﹐故首先辧證。總之﹐古人用按摩法﹐無人不治﹐不拘嬰孩也。《爾雅﹟釋詁》﹕按﹐止也。《廣》﹕按﹐抑也。周於蕃謂按而畱之者﹐以按之不動也。按字﹐從手從安﹐以手探穴而安於其上也。俗稱推拿。拿﹑持也﹐按﹑卽拿之說也。前人所謂拿者﹐玆則以按易之。以言手法﹐則以右手大指面直按之﹐或用大指背屈而按之﹐或兩指對過合按之﹐其於胸腹﹐則又以掌心按之﹐宜輕宜重﹐以當時相機行之。

一﹑按風門。風門卽耳門﹐在耳前起肉當耳缺陷中。將兩大指背跪按兩耳門﹐所謂黃蜂入洞法也。此溫法﹐亦汗法也﹐最能通气。﹝周於蕃﹞一﹑按牙關。牙關在兩牙腮盡近耳處。用大中二指﹐對過著力合按之﹐治牙關閉者卽開。﹝周於蕃﹞一﹑按肩井。肩井在缺盆上﹐大骨前寸半。以三指按﹐當中指下陷中是。用右手大指按之﹐治嘔吐﹐發汗。﹝周於蕃﹞一﹑按奶旁﹐奶旁卽乳房﹐用右手大指按之。治咳嗽﹐止嘔吐。左右同。﹝周於蕃﹞一﹑按肚角。肚角在臍之旁﹐用右手掌心按之﹐治腹痛﹐亦止泄瀉。﹝周於蕃﹞一﹑按琵琶。琵琶在肩井下﹐以大指按之﹐能益精神。﹝《廣意》﹞一﹑按走馬。走馬在琵琶下﹐斗肘之上。以大指合按之﹐發汗。﹝《廣意》﹞一﹑按交骨。交骨在手掌後﹐上下髙骨間。以中﹑大指按之﹐治急慢驚風。﹝周於蕃﹞一﹑按總經。總經在掌根橫紋之後。用右手大指背屈按其上﹐復以中指按手背﹐與橫紋對過一窩風﹐治急驚暴亡等證。﹝周於蕃﹞一﹑按百虫。百虫在膝上﹐以大指背屈按之﹐止抽搐。﹝周於蕃﹞一﹑按三陰交。三陰交在內踝踝尖上三寸﹐以右手大指按之﹐能通血脈﹐治驚風。﹝《廣意》﹞一﹑按僕參。僕參卽鞋帶處﹐在足跟上﹐按之﹐治昏迷不醒者。﹝《廣意》﹞一﹑按二人上馬。二人上馬在小指﹑無名指﹑骨界空處。以大﹑中指對過按之﹐治腹痛。﹝周於蕃﹞

卷二﹟立法

摩法

《素問﹟病能篇》﹕摩之切之。《至眞要大論》﹕摩之浴之。《調經論》言﹕按摩勿釋者再。《離合眞神論》﹕治之以按摩醪藥。《前漢﹟藝文志》﹕黃帝岐伯《按摩十卷》《小兒按摩經》﹐四明陳氏著集載《鍼灸大成》。周於蕃曰﹕按而畱之﹐摩以去之。又曰﹕急摩爲瀉﹐緩摩爲補﹐摩法較推則從輕﹐較運則從重。或用大指﹐或用掌心﹐宜遵《石室祕錄》﹕摩法不宜急﹐不宜緩﹐不宜輕﹐不宜重﹐以中和之義施之。其後掐法屬按﹐揉法﹐推﹑運﹑搓﹑搖等法﹐均從摩法出也。

一﹑摩腹。用掌心﹐團摩滿腹上﹐治傷乳食。﹝周於蕃﹞一﹑摩左右脇。左右脇在胸腹兩旁肋膊處。以掌心橫摩兩邊﹐得八十一次﹐治食積痰滯。﹝周於蕃﹞一﹑摩丹田。丹田在臍下﹐以掌心由胸口直摩之﹐得八十一次﹐治食積气滯。﹝周於蕃﹞一﹑摩神闕。神闕卽肚臍。以掌心按臍並小腹﹐或往上﹐或往下﹐或宜左﹐或宜右﹐按而摩之﹐或數十次數百次﹐治腹痛﹐並治便結。﹝周於蕃﹞一﹑摩總經﹑天河﹑曲池三穴。以右手大指側直摩之﹐自能開胸退熱。﹝《按摩經》﹞按﹕摩法﹐前人以藥物摩者多﹐而以手法摩者﹐祗此數條。其後推﹑運﹑搓﹑搖等法﹐皆從摩法體會出之﹐摩之名𨿽易﹐摩之義則一也﹐習按摩者其知之。﹝惕厲子﹞

卷二﹟立法

掐法

掐﹐《說文》﹕爪刺也。《玉篇》﹕爪按曰掐。周於蕃曰﹕掐﹐由甲入也。夏禹鑄曰﹕以掐代鍼也。小兒久病且重者﹐先將人中一掐以試之﹐當卽有哭聲﹐或連哭數聲者生﹐否則﹐哭如鴉聲﹐或絕無聲者﹐難治。但醫者仍勿輕棄﹐以期生機於萬一﹐是一好生之徳也。

掐法﹐以大指甲按主治之穴﹐或輕或重﹐相機行之。

一﹑掐大橫紋。大橫紋﹐卽總心經﹐小天心﹐在掌根處﹐爲諸經之祖。以指甲掐之﹐眾經皆動﹐百病皆效。其嗽甚﹐再掐中指一節﹐痰多再掐手背一節。指甲。爲筋之餘﹐掐內止吐﹐掐外止瀉。﹝《按摩經》﹞一﹑掐大指端。大指端卽肝記穴﹐又名皮罷。掐之治吼喘﹐並治昏迷不醒者。﹝周於蕃﹞一﹑掐心經。心經在中指第一節

﹐掐之﹐治咳嗽﹐發熱出汗。﹝《按摩經》﹞一﹑掐內勞宮。內勞宮卽掌心﹐掐之﹐亦治發熱出汗。﹝《按摩經》﹞一﹑掐脾土。脾土在大指第一節

。曲指左轉爲補﹐直推爲瀉。治飲食不進﹐瘦弱面黃﹐四肢無力﹐肚起靑筋﹝《按摩經》﹞一﹑掐大腸側。大腸側在食指二節側。倒推入虎口﹐治水瀉痢疾﹐肚腹膨脹。紅痢補腎水﹐白痢推三關。﹝《按摩經》﹞一﹑掐肺經。肺經在無名指第一節

。又掐離宮起至乾宮止。當中輕﹐兩頭重﹐治咳嗽化痰﹐昏迷嘔吐。﹝《按摩經》﹞一﹑掐腎經。腎經在小指第一節

。又掐小橫紋﹐退六腑﹐治大便不通﹐小便赤色澀滯不利﹐腹脹气急﹐人事昏迷。﹝《按摩經》﹞一﹑掐總筋。總筋在掌後﹐由總筋掐過天河水﹐能淸心火﹐治口內生瘡﹐徧身潮熱﹐夜間啼哭﹐四肢抽掣。﹝《按摩經》﹞一﹑掐二扇門。二扇門在中指骨兩邊空處﹐掐後以揉法繼之。治壯熱多汗﹐並治急驚﹐口眼歪斜。偏左則右掐揉﹐偏右則左掐揉﹐均宜重。﹝《按摩經》﹞一﹑掐二人上馬。穴注上。主和溫之性﹐能補腎﹐淸神﹐順气﹐蘇醒沈。《按摩經》掐後以揉法繼之。﹝周於蕃﹞一﹑掐外勞宮。外勞宮在掌背中間﹐與內勞宮相對。能淸臟腑熱﹐以及午後潮熱﹐腹見靑筋﹐皆可用。﹝《按摩經》﹞掐後以揉法繼之。﹝周於蕃﹞一﹑掐一窩風。一窩風在掌背盡根處。治肚痛﹐唇白﹐眼翻白﹑一哭一死﹐並除風去熱。﹝《按摩經》﹞掐後以揉法繼之。﹝周於蕃﹞一﹑掐外間使。外間使﹐在掌背一窩風﹑陽池﹑外關之後﹐與內間使相對。掐主溫和﹐治吐瀉轉筋。﹝周於蕃﹞一﹑掐五指節。五指節在手背指節髙紋處。治傷風﹐被水驚嚇﹐四肢抽掣﹐面靑﹐並一切驚證。﹝《按摩經》﹞掐後以揉法繼之﹐治口眼歪斜﹐咳嗽風痰。﹝周於蕃﹞一﹑掐精寧。精寧在手背合谷後﹐一窩風之上。治痰喘气吼﹐漧嘔痞積。﹝《按摩經》﹞掐後以揉法繼之。﹝周於蕃﹞一﹑掐威靈。威靈在手背二人上馬后﹐一窩風之下。治急驚暴死。掐此處﹐有聲可治﹐無聲難治。﹝《按摩經》﹞揉後以揉法繼之﹐並按合谷穴。﹝周於蕃﹞一﹑掐陽池。陽池在手背一窩風之後。淸補腎水﹐治大小便閉﹐眼翻白。﹝《按摩經》﹞掐後以揉法繼之。治頭痛風寒無汗﹐爲表散之法。﹝周於蕃﹞一﹑掐四橫紋。四橫紋在陽掌面﹐二節橫紋處。治口眼歪斜﹐止腹痛﹐退臟腑熱。﹝《廣意》﹞一﹑掐小橫紋。小橫紋﹐在四橫紋之上﹐指節橫紋處。治口唇破爛﹐能退熱除煩。﹝《廣意》﹞掐十王。十王在五指甲側﹐能退熱。﹝《廣意》﹞一﹑掐端正﹐端正在左者﹐中指端左側﹐掐之止瀉。端正在右者﹐中指端右側﹐掐之止吐。《廣意》一﹑掐委中。委中在膝後彎中有紋處﹐治往前跌悶。﹝《廣意》﹞一﹑掐內庭。內庭在足大指﹑次指外間陷中。治往後跌悶。﹝《廣意》﹞一﹑掐太衝。太衝在足大指本節後﹐動脈中。治危急之證﹐舌吐者不治。﹝《廣意》﹞一﹑掐甘載。甘載在掌背合谷後。能救危險﹐能祛鬼祟。﹝《廣意》﹞一﹑掐大惇。大惇在足大指端﹐去爪甲韭葉許﹐毛中。屈大指掐之﹐治鷹爪驚握拳切牙者。

﹝《廣意》﹞一﹑掐前承山。前承山在足三里下﹐與後承山相對。掐之﹐治驚來急速者﹝《廣意》﹞一﹑掐後承山。後承山在足後跟去地一尺。掐之治气吼﹐發汗﹐消痰食痞積。﹝《廣意》﹞一﹑凡掐筋之法﹐何證何穴﹐先將主病穴﹐起手掐三徧﹐後將諸穴掐三徧﹐掐後揉之﹐每日掐三四次﹐其病自退﹐不可忽視。﹝《按摩經》﹞一﹑掐老龍。老龍在男左女右無名指巓。掐之治急驚風﹐無聲者方可治。﹝《廣意》﹞一﹑掐中指甲。醫者﹐以大指入兒中指甲內﹐著力掐之﹐治急慢驚。﹝周於蕃﹞

卷二﹟立法

揉法

周於蕃曰﹕揉以和之。揉法以手宛轉回環﹐宜輕宜緩﹐繞於其上也。是從摩法生出者﹐可以和气血。可以活筋絡﹐而臟腑無閉塞之虞矣。

一﹑揉精寧。﹝穴注上﹞。治噎气﹐喘气﹐以二三百徧﹐气平爲止。﹝周於蕃﹞一﹑揉版門。版門在大指魚際上﹐揉之除气促气攻﹐气吼气痛﹐並治嘔脹。﹝《按摩經》﹞一﹑揉內勞宮。﹝穴注上﹞。揉之動心中之火﹐惟發汗用之切不可以輕動。﹝《按摩經》﹞一﹑揉湧泉。湧泉在足心﹐揉之﹐左轉止吐﹐右轉止瀉。若女用反之。﹝《按摩經》﹞一﹑揉僕參。﹝穴注上﹞。揉之左轉﹐於吐則治之。右轉﹐於瀉則治之。皆補法也。﹝《按摩經》﹞一﹑揉腳大指。掐腳中指甲少許﹐治驚。﹝《按摩經》﹞一﹑揉小天心。﹝穴注上。﹞能淸腎水。﹝《按摩經》﹞一﹑揉外勞宮。﹝穴注上。﹞和五臟﹐治潮熱﹐左轉淸涼﹐右轉溫熱。﹝《廣意》﹞一﹑揉外八卦。﹝穴注上。﹞主涼﹐除臟腑祕結﹐通血脈。﹝《廣意》﹞一﹑揉臍上﹐治肚脹气響。﹝《廣意》﹞一﹑揉龜尾。龜尾在臀尖﹐揉之﹐治赤白痢泄瀉。﹝《廣意》﹞一﹑揉三里。三里在膝頭下三寸﹐揉之﹐治麻木。﹝《廣意》﹞一﹑揉中廉。中廉在前膝鬼眼之下﹐解溪之上。先掐後揉﹐治驚來急者。﹝《按摩經》﹞一﹑揉中指第一節

內紋﹐先掐三次﹐後揉之﹐治泄瀉。﹝《按摩經》﹞一﹑揉後承山。﹝穴注上。﹞治气吼發汗。﹝《廣意》﹞一﹑掐威靈。﹝穴注上。﹞治卒亡。﹝周於蕃﹞

卷二﹟立法

推法

《廣意》曰﹕凡推展向前者﹐必期如綫之直﹐毋得斜曲﹐恐傷動別經而招患也。古人有推三回一之法﹐謂推去三次﹐帶回一次。若驚風用推﹐不可拘成數﹐但推中略帶幾回便是。

其手法手內四指握定﹐以大指側著力直推之﹐推向前去三次﹐或帶回一次。如幹推﹐則恐傷皮膚。《廣意》﹕春夏用熱水﹐秋冬用蔥薑水﹐以手指蘸水推之﹐水多須以手拭之﹐過於幹則有傷皮膚﹐過於濕則難於著實﹐以干濕得宜爲妙。夏禹鑄曰﹕往上推爲淸﹐往下推爲補﹐周於蕃曰﹕推有直其指者﹐則主瀉﹐取消食之義。推有曲其指者﹐則主補﹐取進食之義。內傷用香麝少許﹐和水推之﹐外感用蔥姜煎水推之﹐抑或蔥姜香麝並用入水推之﹐是摩中之手法最重者。凡用推﹐必蘸湯以施之。

一﹑推天河水。天河水在總經之上﹐曲池之下。蘸水﹐由橫紋推至天河﹐爲淸天河水。

蘸水由內勞宮推至曲池﹐爲大推天河水﹐蘸水﹐由曲池推至內勞宮﹐爲取天河水﹐均是以水濟火﹐取淸涼退熱之義。﹝周於蕃﹞圖附卷三。

一﹑推骨節﹐由項下大堆﹐直推至龜尾﹐須蘸蔥姜湯推之﹐。治傷寒骨節疼痛。﹝周於蕃﹞一﹑推肺兪。肺兪在第三堆下兩旁﹐相去脊各一寸五分﹐對乳引繩取之。須蘸蔥姜湯﹐左旋推HT屬補﹐右旋推HT屬泄﹐但補泄須分四六數用之﹐治風寒。﹝周於蕃﹞一﹑推由版門至大橫紋﹐蘸湯推之﹐能吐﹐能止瀉。﹝周於蕃﹞一﹑推由大橫紋至版門。蘸湯推之﹐能瀉﹐能止嘔。﹝周於蕃﹞一﹑推三關。蘸蔥姜湯﹐由陽池推至曲池﹐主溫性﹐病寒者多推之。﹝周於蕃﹞若以三關在一窩風外間使處﹐推上至曲池﹐夏禹鑄主之﹐其說甚是。

一﹑推六腑。蘸沸湯﹐由曲池推至陰池﹐主涼性﹐病熱者多推之﹝周於蕃﹞若以六腑在掌面內間使處﹐由曲池推至總經﹐夏禹鑄主之﹐其說亦是。

一﹑推肝木。肝木卽食指端﹐蘸湯﹐側推之直入虎口﹐能和气生血。﹝周於蕃﹞一﹑推分陽池。由小兒陽掌根中間﹐向左蘸蔥姜湯推之﹐治唇幹頭低﹐肢冷項彊﹐目直視﹐口出冷气。﹝周於蕃﹞一﹑推分陰池。由小兒陽掌根中間﹐向右蘸蔥姜湯推之。須用手大指﹐一分陽﹐一分陰﹐治法同上條。﹝周於蕃﹞一﹑推四橫紋。四橫紋在陽掌四指中節﹐蘸蔥姜湯推之﹐和上下之气血﹐治人事瘦弱﹐手足抽掣﹐頭偏左右﹐腸胃濕熱﹐不食奶﹐眼翻白者。﹝《按摩經》﹞一﹑推外關﹑間使﹐其穴在陰掌根一窩風之後﹐蘸蔥姜湯﹐推之﹐治吐瀉轉筋。﹝《按摩經》﹞一﹑推後溪。後溪在手掌四指後。先用掐法﹐後蘸湯﹐推上爲瀉﹐推下爲補。治小便赤澀﹐益腎經虛弱。﹝《按摩經》﹞一﹑推版門。﹝穴注上。﹞蘸湯﹐往外推之﹐能退熱﹐往內推之﹐治四肢抽搐。﹝《按摩經》﹞一﹑推指三關。三關在食指三節﹐分寅﹑卯﹑辰三關。蘸蔥姜湯推之﹐能通血气﹐能發汗。﹝《廣意》﹞一﹑推脾土。脾土在大指端﹐蘸湯屈兒指推之爲補﹐能醒人事。直其指推之爲淸﹐能進飲食。﹝周於蕃﹞一﹑推五經。五經卽五指尖也。蘸湯逐一往上直推﹐往右運爲補﹐往左運爲瀉﹐總期辧寒熱虛實以施之。﹝《廣意》﹞一﹑推三陰交。﹝穴注上。﹞蘸湯從上往下推之﹐治急驚﹐從下往上推之﹐治慢驚。﹝《廣意》﹞一﹑推心火。心火卽中指端﹐蘸湯推之﹐能發汗退熱﹐若掐之﹐亦能利小便。﹝《廣意》﹞一﹑推肺金。肺金卽無名指端。蘸湯推之﹐性主溫通﹐能止咳化痰。﹝《廣意》﹞一﹑推腎水。腎水卽小指端﹐蘸湯推之﹐退臟腑熱﹐利小便﹐小便短數﹐又宜補之。﹝《廣意》﹞一﹑推中指節﹐蘸湯推內則熱﹐推外則瀉。﹝《廣意》﹞一﹑推坎宮。坎宮在兩眉上﹐蘸湯由小兒眉心﹐分推兩旁﹐能治外感風寒。﹝《廣意》﹞圖附卷三。

一﹑推攢竹。攢竹在天庭下﹐蘸湯由眉心交互往上直推。﹝《廣意》﹞圖附卷三。

一﹑推胃脘﹐由喉往下推﹐止吐﹐由中脘往上推﹐則吐。均須蘸湯。﹝周於蕃﹞一﹑推肚臍。須蘸湯往小腹下推﹐則泄﹐由小腹往肚臍上推﹐則補。﹝周於蕃﹞一﹑推面部次第也。右大指蘸蔥姜湯﹐由眉心推至囟門三十六次。隨用兩大指蘸湯﹐由天庭分推兩額﹐並太陽﹑大陰﹑各三十六次。又以大指掐印堂五下﹐囟門三十六下。隨用大指面﹐左右揉轉﹐各三十六次﹐掐百會穴三十六下。山根﹑鼻準﹑人中﹑承漿各三十六下﹐隨於各穴亦各揉三十六次。再於主治之穴從而按摩之﹐自能除風痰﹐去寒熱。其妙在適臟腑﹐行气血﹐治經絡﹐庶無塞而不通之病。﹝周於蕃﹞一﹑推面部手部次第也。推坎宮二十四次﹐推攢竹二十四次﹐運太陽二十四次﹐運耳背髙骨二十四次﹐掐承漿一下﹐掐兩頰一下﹐掐兩聽會一下﹐掐兩太陽一下﹐掐眉心一下﹐掐人耳一下﹐提兩耳尖三下﹐推虎口三關﹐推五指尖﹐五指尖﹐運八卦﹐分陰陽﹐推三關﹑六府﹐用十大手法﹐運斗肘﹐爲按摩不易之法。﹝《廣意》﹞按﹕掐由甲入﹐用以代鍼﹐掐之則生痛﹐而气血一止﹐隨以揉繼之﹐气血行而經絡舒也。推須著力﹐故推必蘸湯﹐否則有傷肌膚。掐從按法出。推從摩法出。搓﹑搖﹑揉﹑運﹐是較推法之從輕者﹐亦無不從摩而出﹐按少而摩多者﹐均以宣通爲得其法也。﹝惕厲子﹞

卷二﹟立法

運法

周於蕃曰﹕運則行之﹐謂四面旋繞而運動之也。宜輕不宜重﹐宜緩不宜急﹐俾血脈流動﹐筋絡宣通﹐則气機有沖和之致﹐而病自告痊矣。

一﹑運太陽。﹝穴注上。﹞用兩大指運兒兩太陽﹐往耳運轉爲瀉﹐往眼運轉爲補。﹝《廣意》﹞一﹑運耳背髙骨。用兩手中指﹑無名指﹐揉運耳後髙骨二十四下畢﹐再掐三下﹐治風熱。﹝《廣意》﹞一﹑運五經。五經﹐卽五指端也。運之﹐治肚脹腸鳴﹐上下气血不和﹐寒熱往來﹐四肢抽掣。﹝《按摩經》﹞一﹑運內八卦。以大指面自幹起﹐運至兌止﹐到離宜輕運﹐恐推展心火﹐余俱從重﹐能開胸化痰。﹝《按摩經》﹞一﹑運外八卦。外八卦在掌背﹐運之能通一身之气血﹐開臟腑之祕結﹐穴絡平和而蕩蕩也。﹝《按摩經》﹞圖附卷三。

一﹑運水入土。治水旺土衰﹐食穀不化者。運土入水﹐治水火不濟者。﹝《按摩經》﹞圖附卷三。

一﹑運內勞宮。﹝穴注上。﹞醫者屈中指運之。右運涼﹐左運汗。﹝《按摩經》﹞

卷二﹟立法

搓法

周於蕃曰﹕搓以轉之。謂兩手相合﹐而交轉以相搓也。或兩指合搓﹐或兩手合搓﹐各極運動之妙﹐是以摩法中生出者。

一﹑搓五經。五經﹐卽五指端也。以大指食指合搓之﹐能動臟腑之气。﹝《按摩經》﹞一﹑搓食指。按﹕關上爲風關﹐關中爲气關﹐關下爲命關。大指﹑中指合而直搓之﹐能化痰。﹝《按摩經》﹞一﹑搓湧泉。﹝穴注上。﹞左手搓向大指﹐則止吐。右手搓向小指﹐則止瀉。﹝《按摩經》﹞一﹑搓臍下丹田等處﹐以右手周遭搓摩之﹐一往一來﹐治膨脹腹痛。﹝《按摩經》﹞

卷二﹟立法

搖法

周於蕃曰﹕搖則動之。又曰﹕寒證往裏搖﹐熱證往外搖。是法也﹐搖動宜輕﹐可以活經絡﹐可以和气血﹐亦摩法中之變化而出者。

一﹑搖頭。兩手托兒頭﹐於耳前少上處﹐輕輕搖之﹐所謂赤鳳搖頭也。﹝《按摩經》﹞圖附卷三。

一﹑搖斗肘。﹝穴注上。﹞左手托兒斗肘運動﹐右手持兒手搖動﹐能治痞。﹝《按摩經》﹞一﹑搖左右手。醫者以一手掐勞宮﹐一手掐心經﹐兩各搖之﹐所謂丹鳳搖尾也。治驚風。﹝《按摩經》﹞圖附卷三。

一﹑掐威靈﹑精寧二穴﹐搖擺之﹐所謂鳳凰轉翅也。治黃腫。﹝《按摩經》﹞圖附卷三。

一﹑將小兒手從輕從緩搖之﹐男左女右﹐能化痰。﹝《按摩經》﹞按﹕按摩以下六法﹐由按摩變化而出者﹐其立法之名𨿽異﹐而立法之義則同。各篇所主治各穴﹐是一病而施一法﹐恐有未盡之處。周氏所著﹐後人祕爲家傳﹐不知皆古人所傳之法﹐具在簡編﹐以治各證﹐或合數法﹐或合十餘穴分而治之﹐而主治之法宜多﹐非一證僅用一法已也。每日治法﹐或二次﹐或三次﹐病輕者﹐或三次五次卽愈。病重者﹐或十數次﹐或數十次。手法有輕重﹐治數有多寡﹐胥得其宜﹐按摩自無不效。其餘所附諸法﹐亦以佐按摩之不逮者爾。﹝惕厲子﹞

卷二﹟立法

汗法

周於蕃曰﹕凡小兒寒熱互作﹐鼻流淸涕﹐或昏迷不醒﹐一切急慢驚風等證﹐須用蔥姜煎湯﹐以左手托病者頭後﹐用右手大指面﹐蘸湯摩洗兩鼻孔三十六次﹐謂之洗井竈﹐以通臟腑之气。隨用兩大指﹐蘸湯摩洗鼻兩邊二十四次﹐後又蘸湯﹐由鼻梁山根﹐推至印堂囟門三十六次﹐再用兩手食指﹑中指﹑無名指﹑小指﹐將病者兩耳搬轉向前﹐掩兩耳門﹐卽以兩大指自天庭左右﹐分推兩額各三十六次。又以大指掐兩太陽﹐並印堂二十四次﹐掐後﹐又將全指揉二十四次﹐再用兩大指按兩太陽﹐兩中指按腦後兩風池穴﹐一齊著力﹐按搖三十六次﹐令小兒大哭出汗。卽當時無汗﹐隨後亦自有汗﹐或蘸蔥姜湯推肺兪穴﹑一窩風﹑內勞宮﹑二人上馬等處﹐皆取汗法也。總之﹐面部通臟腑﹐無論何證﹐以取汗諸法爲最。但蘸湯推摩後﹐須用手掌揩之﹐令頭面皆幹﹐恐水濕反招風也。卽有自汗者﹐亦用以取正汗﹐汗後須推脾土以收之。是法於風寒外感最宜﹐若內傷則又宜參酌也。

按﹕周氏汗法﹐求其來歷不可得﹐豈周氏獨出心裁歟﹐抑本之異人傳授歟﹖余用以治外感諸邪﹐靈妙異常。﹝惕厲子﹞

卷二﹟立法

吐法

周於蕃曰﹕小兒外感風寒﹐內傷乳食﹐致咳嗽嘔吐﹐痰涎積聚﹐宜先用汗法﹐隨將左手托病者腦後﹐令頭向前﹐用右手中﹑食兩指﹐插入喉間揉舌根﹐令吐。有乳吐乳﹐有食吐食﹐有痰吐痰。如初感於一吐之後﹐病卽告退﹐再按證以手法施治﹐則愈矣。但孩兒已生牙齒﹐按牙關穴﹐牙關立開。須用竹箸筆桿之類﹐塡牙齦﹐再入手指﹐庶免咬傷﹐須從容入口﹐恐傷喉。卽或胃無積滯﹐用此一吐﹐亦舒通臟腑之气。若由版門推下橫紋令吐者﹐不若按舌之快也。

按﹕仲師梔豉湯﹑瓜蒂散﹐吐法也。丹溪以吐中有發散之意。張戴人三聖散等﹐吐法甚多。

經曰﹕髙者越之。又曰上者湧之。先賢用此法﹐不可勝數。其吐時﹐宜閉目﹐以帛束胸腹﹐吐不已﹐則飲以蔥湯﹐皆吐中法也。余於暴感停滯﹐喉閉痰厥等證﹐以鹽少許糝沸湯﹐用竹箸敲二﹑三百次﹐連飲數口﹐以雞毛鵝翎﹐蘸湯入喉﹐隨探隨吐﹐將痰涎宿食因而越之﹐所感外邪﹐失所憑根據﹐實治法快捷方式也。較周氏以手按舌﹐並先賢用藥吐者。不如此欲吐則探﹐欲不吐則己。權自我操﹐可行可止﹐須量其人體質爲之。若气虛體弱﹐吐宜愼。﹝惕厲子﹞

卷二﹟立法

下法

周於蕃曰﹕凡小兒未能語者﹐忽大哭不止﹐多是腹痛。須令人抱小兒置膝上﹐醫者對面將兩手於胸腹著力久揉﹐如搓揉衣服狀。又將兩手摩神闕﹐左右旋轉數百次﹐每轉三十六﹐愈多愈效。再煎蔥姜湯加香麝少許﹐將兩手蘸湯於胸腹兩邊﹐分推數十次﹐至百餘次﹐亦爲分陰陽之法﹐然後從胸口蘸湯﹐推至臍下小腹並北角等處數十次﹐其餘蘸湯﹐由橫紋推向版門﹐皆下法也。總之﹐胸腹上下﹐或摩或揉﹐或搓或推等法﹐往來輕重﹐緩急得宜﹐自然消化﹐切勿偏用﹐庶臟腑不致有反復不寧之患。卽有痰滯食積﹐在回腸曲折之間﹐藥力所不能到者﹐此則妙在運動﹐因之消化而解矣。

按﹕汗﹑吐﹑下周於蕃所傳之法﹐張氏祕之。其於家中有病者﹐婦孺皆悉此法﹐除病極速。

自余將周法閱明宣著﹐並於其文義不順者﹐從而竄易之﹐更令讀者易習也。𨿽仲師有溫下寒下法﹐而此則別有神妙之處﹐用是法者﹐自能知之﹐不待贅言。﹝惕厲子﹞

卷二﹟立法

鍼法

鍼法失傳久矣。《靈樞》《甲乙經》俱在﹐習之匪易﹐用之爲難。若周於蕃所施鍼法﹐則顯而易者耳。其書內所載第一用鍼要訣﹐無論急慢驚風﹐於小兒不饑不飽之時﹐應用花鍼﹐將虎口﹑風﹑气﹑命三關﹐並手少商﹑足少商等處﹐本驚搐之要穴﹐男左女右﹐略刺皮破血出﹐不可深入﹐恐傷小兒反變他證。鍼法一用﹐病輕者隨手卽愈﹐若重證﹐須將主治之穴﹐再用推﹑運﹑掐﹑揉﹑諸法﹐𨿽病已垂危﹐無不可冀其回生也。

一﹑鍼少商。少商在大指甲外角韭葉許﹐鍼一分﹐沿皮向後三分﹐治喉癰腫痛。﹝周於蕃﹞一﹑鍼端正。端正在中指端兩旁﹐鍼一分﹐沿皮向後三分﹐灸七壯﹐治中風不省人事﹐並治心痛。﹝周於蕃﹞一﹑鍼曲池。曲池在肘外輔骨﹐屈肘橫紋頭陷中。鍼七分﹐治喉痺不能言。﹝《大成》﹞一﹑鍼禾。禾在鼻孔水溝旁五分。鍼三分﹐治鼻鼻塞不通者。﹝《大成》﹞一﹑鍼合谷。合谷在大指次指陷骨間。鍼三分﹐治喉痺﹑喉風腫痛者。﹝周於蕃﹞按﹕是篇采集無多﹐所慮無知妄作﹐漫施鍼法﹐以人命爲兒戲﹐亦愼重治法之意﹐識者驚之。余有一二戚友﹐行鍼法者﹐亦曾歷言神效。術有自來﹐然余性多愼﹐終不敢見信也。﹝惕厲子﹞

卷二﹟立法

灸法

《異法方宜論》﹕野處乳食﹐髒寒生滿病﹐其法宜灸﹐故灸者﹐亦從北方來。王太僕注﹕水寒冰冽﹐故生病於髒寒也。火艾燒灼﹐謂之灸。《玉機眞髒論》﹕或痺不仁﹐腫痛﹐當是之時﹐可燙熨及火灸刺而去之。又曰﹕筋脈相引而急病﹐可灸可藥。《素問》言灸者不勝數。灸法分補瀉﹐以火補者﹐母吹其火﹐須待自滅。以火瀉者﹐速吹其火﹐開其穴也。其用火也﹐宜淸麻油燈火﹐或素蠟燭火。其用艾葉也﹐宜五月五日采曝漧﹐陳久者良。入臼搗細﹐篩去塵屑﹐再入臼搗﹐取潔白爲止。須令極幹﹐經火易燃。艾團分大小﹐灸面﹑炷宜小﹐灸胸腹手足﹐炷大如箸。若小兒周歲後﹐炷如雀糞則可。其壯數多寡也﹐灸頭項止於七壯﹐積至七七壯止。此外積至百壯﹐或五十壯﹐此曹氏灸法也。豈必如扁鵲三五百壯以及成千壯哉。其取穴也﹐坐點穴則坐灸﹐臥點穴則臥灸﹐立點穴則立灸﹐須四體正直爲要。如稍有傾側﹐徒傷好肉耳。其灸後調攝也﹐不可飲茶﹐恐解火气。不可啖飯﹐恐滯經气。須少停一二時﹐入室靜臥﹐平心定气﹐切忌色欲濃味﹐大怒大勞﹐大饑大飽﹐恐生痰涎﹐阻滯病气﹐因灸而反致害者此也。是亦灸法之所預防者爾。

一﹑灸尺澤。尺澤在肘中約紋上﹐動脈中﹐屈肘肘橫紋筋骨罅陷中。灸七壯﹐治小兒慢驚風。﹝《按摩經》﹞一﹑灸長彊。長彊督脈之別絡﹐脊骨端﹐計三分﹐伏地取之。足少陰少陽之會。灸三十壯﹐治小兒癲癇瘕。﹝《按摩經》﹞一﹑灸神庭。神庭在直鼻上﹐入髮際五分﹐足太陽督脈之會。灸七壯﹐治小兒癲癇驚風。﹝《按摩經》﹞一﹑灸少商。少商在大指甲角韭葉許﹐灸七壯﹐治五癇。﹝周於蕃﹞一﹑灸十一椎下兩旁﹐相去各一寸五分。灸七壯﹐治小兒脇滿﹐四肢不收﹐癖積聚﹐腹痛不嗜食﹐並治瘧寒熱黃膽等證。﹝《按摩經》﹞一﹑灸尾閭骨上三寸陷中﹐治小兒疳瘦﹐諸方不瘥者。

宜在三伏日內﹐用楊葉煎沸湯浴之。正午時灸﹐灸後帛拭﹐見有疳虫隨汗卽出。﹝《鍼一﹑灸章門。在大橫外﹐直季脇肋端﹐臍上二寸﹐兩旁六寸﹐側臥﹐屈上足伸下足舉之。又云﹕肘尖盡處是穴。灸七壯﹐治小兒身瘦腹脹﹐四肢懈惰﹐肩臂不舉。﹝《大成》﹞一﹑灸中庭。中庭在膻中下一寸六分陷中。灸三壯﹐治小兒吐奶。﹝《大成》﹞一﹑灸龜尾。﹝穴注上。﹞灸一壯﹐治脫肛瀉血﹐秋深不效者。﹝《大成》﹞一﹑灸臍中三壯。《千金方》隨病者年歲若干﹐灸若干壯。亦治脫肛。﹝《大成》﹞一﹑灸百會。百會在頂中央旋毛中﹐可容豆﹐直兩耳尖。灸七壯﹐治中風角弓反張﹐涎一﹑灸鬼哭穴。以病者兩手大指並縛之﹐用艾炷於兩甲角﹐並甲後肉騎縫四處火灸﹐則病者哀告我自去爲效。是治鬼魅狐惑者。﹝《大成》﹞一﹑灸足兩大指內﹐去甲一韭葉許﹐治卒死暴絕鬼魘者。﹝《大成》﹞一﹑灸十四椎下﹐兩旁各開三寸﹐是爲精宮穴。灸七壯﹐專治夢遺。﹝《大成》﹞一﹑灸鬼眼穴。令病者舉手向上﹐略轉後些﹐則腰上有兩陷可見是也。以墨點記﹐於六月癸亥夜亥時灸﹐勿令人知。專治癆虫﹐或四花﹑膏盲﹑肺兪亦可。﹝《大成》﹞一﹑灸十三椎下﹐各開三寸半﹐治痞塊﹐多灸左邊﹐如左右俱有﹐左右俱灸。﹝《大成一﹑灸足第二指歧叉處﹐五七壯。治有痞塊者﹐左患灸右﹐右患灸左﹐灸後﹐卽是夕腹一﹑灸肘尖﹐治瘰。左患灸右﹐右患灸左。﹝《大成》﹞一﹑灸乳後三寸﹐或兩大拇指頭。男左女右。治屍疰客忤中惡等癥。﹝《大成》﹞一﹑灸左右手面中指節宛宛中﹐七壯。治贅疣諸痣。﹝《大成》﹞一﹑灸兩手大指縫﹐或足二指上一寸半﹐治腫滿。﹝《大成》﹞一﹑灸治偏墜者﹐用HT心一條﹐量病者口兩角爲準﹐折爲三段如△字樣﹐以一角安臍﹐兩角安臍下兩旁﹐尖盡處是穴。左患灸右﹐右患灸左﹐左右俱患﹐左右俱灸﹐艾炷如粟米一﹑灸足大指次指中節橫紋當中處﹐四十壯。治疝痛﹐心痛﹐小腹急痛。﹝《大成》﹞按﹕病宜灸者甚多﹐就目前常用者略舉一二。然其中有宜灸亦有禁灸者。﹝《鍼灸大成書不可不讀也。第古人灸法﹐用艾置膚上﹐以火燃之﹐恰受炮烙之傷﹐病者見之皆懼﹐不如用生薑切片﹐以艾燃溫﹐置穴上﹐一經烙痛﹐卽將姜片艾火撤去﹐庶免痛苦﹐較古法爲尢精。是說亦本之先賢﹐今時皆遵之。﹝惕厲子﹞

卷二﹟立法

法

法﹐楚人多用之。取肥白燈芯﹐截三四寸長﹐微蘸麻油﹐烘漧﹐燃著﹐右手平持燈芯尾下垂﹐按穴之﹐一近皮膚卽提起﹐有聲﹐須手法靈捷﹐勿致灼傷肌肉。夏禹鑄所謂一﹑臍風。小兒生七日﹐臍風初發﹐吮乳必少﹐眼角眉心有黃色﹐卽用燈火於囟門﹑眉心﹑人中﹑承漿﹑兩手大指少商等處﹐各一﹐臍旁四圍六。臍帶未落﹐於帶口一﹐如旣﹐則於落處一﹐共一十一﹐風遂止而黃退矣。若黃色到鼻﹔猶易治﹐人中﹑承漿俱黃則重。至唇緊舌彊爲無治。﹝周於蕃﹞是證發時﹐腹上有靑筋一條﹐若上行分枝至心下則危﹐宜用燈火於靑筋盡處﹐各一﹐分枝總叉處三﹐靑筋下縮者吉。﹝周於蕃﹞如有病家因小兒畏火者﹐用肥白燈芯﹐截寸許長﹐不蘸油稍用口津﹐粘各穴上﹐以火燃之﹐近肉卽熄﹐用以代。但力輕﹐當用一者﹐須三倍之。﹝周於蕃﹞一﹑胎寒。小兒生一﹑二日內﹐面靑唇白﹐不乳不啼﹐肢冷拳縮﹐或腹痛啼苦不已﹐皆胎寒也。用燈火於囟門﹑眉心﹑臍心各一﹐臍旁四圍六﹐左右足跟兩旁各一﹐共十五。聲音不出者﹐肺兪穴二﹐左右少商穴各一。﹝周於蕃﹞一﹑霍亂。人身營衛之气﹐爲邪气所阻﹐不能流通﹐則手足厥冷﹐肚腹疼痛﹐身有紅點隱隱者﹐此名斑痧﹐亦名蕃痧﹐俗以厥冷謂爲陰痧者﹐非也。以燈芯微蘸油點火之﹐其病卽松。﹝王孟英﹞

卷二﹟立法

砭法

砭﹑石鍼也。《山海經》﹕髙氏之山多鍼石。《素問﹟異法方宜論》﹕東方之民﹐黑色疏理﹐其病癰瘍﹐其治宜砭石。古人鍼砭並重﹐藥石同稱。《史記﹟倉公傳》﹕年二十﹐是謂易貿﹐法不當砭灸。漢時猶有此法﹐後世廢之﹐並不識其石。博考諸書﹐只瓷鋒砭血法﹐有以石刺病遺義。爰亟錄之﹐亦禮亡羊存之意耳。

一﹑砭赤遊丹也。丹毒赤腫﹐先以水漱口﹐吮惡血各聚一處﹐用細瓷一片擊碎﹐取鋒芒者﹐將箸頭劈破夾定﹐以綫縛之﹐左手二指撚定﹐右手另取一箸﹐將鋒芒對惡血處﹐輕輕擊破﹐血出後﹐以玉紅膏封之。如小兒生在百日內者﹐忌用﹐患在頭者﹐亦忌用。﹝《醫宗金鑑》﹞附﹕《祕傳極驗方》﹕銀朱一錢﹐明雄黃五分﹐共研細末糝之﹐或敷亦可。

卷二﹟立法

浴法

《玉機眞髒論》﹕脾風治法﹐可按﹑可藥﹑可浴。《至眞要大》論﹕摩之﹐浴之……。

是浴法爲岐黃所用者。漢有仲師﹐述伊芳尹湯液之法﹐古治遂棄而不講用﹐特搜錄浴法數條﹐以存古法之遺。

一﹑《千金方》浴法也。凡浴小兒湯﹐須冷熱調和﹐勿令兒驚而生疾也。第在冬不可久浴﹐浴久則傷寒。夏不可久浴﹐浴久則傷熱。若頻浴而兒背受冷﹐則發癇﹐如不浴又令兒毛落。

一﹑《千金方》浴法也。凡新生兒﹐以豬膽一枚﹐取汁投湯﹐其湯則宜用桃根﹑梅根﹑李根各二三枝﹐咀﹐以水三斗﹐煮取二十沸﹐去滓﹐浴之能除不詳﹐令兒終身無瘡疥。

一﹑《簡要濟眾方》浴法也。小兒初生﹐以益母艸半斤﹐銼細﹐煎湯溫浴之﹐能除百病。

一﹑痘證浴法也。水楊葉﹝無葉用嫩枝﹞一斤﹐煎湯去滓﹐加酒少許﹐俟涼熱得宜﹐入密室中浴之。頭面胸背宜少浴﹐治痘將出未出時﹐爲寒邪所束﹐標不見﹐出不快﹐等證。

一﹑《證治準繩》浴法也。凡浴小兒後﹐以蚌粉輕輕撲之﹐然後包裹﹐能辟邪收濕散气

卷二﹟立法

法

﹑《說文》同。《六書索隱》借爲捨之﹐古人印章多用之。《集韻》乙盍切﹐音額。《說文》﹕覆蓋也。徐鉉曰﹕俗作窨。是與敷法相似﹐又與熨法相類﹐而其實不同﹐世俗所謂幫胸口者﹐卽此法之義也。

一﹑蔥豉法也。連須蔥白﹑生薑﹑淡豆豉等分﹐加鹽少許﹐搗爛作餅臍上。散風寒﹐理積滯﹐兼治二便不通。﹝《寶鑑》﹞一﹑蕎餅法也。醋炒蕎麥麩爲兩餅﹐更換覆額上﹐取汗﹐以收風毒﹐治風寒頭痛。﹝《理淪駢文》﹞一﹑蔥螺法也。皂角﹑生半夏﹑麝香爲末﹐塡臍內﹐外用田螺蔥白搗餅蓋之﹐治小便不通。﹝吳尙先﹞一﹑硝黃法也。大黃﹑芒硝﹑蔥白搗餅﹐胸口﹐治熱結胸﹐治小兒可﹐治大人亦可。﹝《理淪駢文》﹞一﹑巴豆法也。巴豆﹑飛面同搗餅﹐胸口﹐貼肉襯薄布一層﹐﹝防巴豆油近肉起泡﹞。以熨斗熨餅上﹐治寒結胸。﹝《理淪駢文》﹞一﹑大黃法也。醋調大黃末爲餅﹐臍上﹐治吐血﹐此釜底抽薪法。《理論駢文》一﹑蔥姜法也。蔥姜擂細﹐大人掌上搓熱﹐貼囟門﹐治月內小兒傷風鼻塞發搐。﹝《理淪駢文》﹞一﹑黑豆法也。黑豆一升﹐煮擂爛﹐腰上﹐治腎經痘﹐腰痛徧身痛。﹝《理淪駢文》﹞

卷二﹟立法

疏表法

陳飛霞曰﹕凡小兒無論風寒食積﹐將出痘疹﹐於發熱時﹐宜用蔥一握﹐搗爛取汁﹐少加麻油和勻﹐以指蘸蔥油摩運兩手心﹐兩足心﹐並前心頭面項背諸處。每處二十四下﹐隨以濃衣裹之﹐並蒙其首﹐取微汗不可大汗。此等汗法﹐最能疏通腠理﹐宣通經絡﹐使邪气外出﹐不致久羈營衛﹐而又不傷正气﹐可以佐周於蕃用汗法也。

卷二﹟立法

淸裏法

陳飛霞曰﹕小兒身熱至二三日後﹐邪已入裏﹐五心煩熱﹐坐臥不寧﹐口渴多啼﹐胸滿气急﹐面赤唇焦﹐大小便祕﹐此爲內熱也。用雞蛋一枚﹐去黃取淸﹐入麻油約與蛋淸相等﹐再加雄黃末一錢﹐攪勻燉溫﹐以婦女亂髮一團﹐蘸蛋淸於胸口拍之﹐至臍輪止﹐須拍半个時之久﹐卽以所用之發﹐敷於胸口﹐以布紮之﹐一炷香後卽去。以蛋淸滋陰退熱﹐麻油雄黃﹐拔毒涼肌﹐身有熱者﹐用之能退﹐卽無熱而啼哭焦煩﹐神志不安﹐去蛋淸﹐專用麻油雄黃亂髮拍之﹐敷胸口﹐實時安臥﹐是法救危險之證﹐功難殫述也。

卷二﹟立法

解煩法

陳飛霞曰﹕小兒實熱證﹐痧疹毒盛﹐面赤口渴﹐五心煩躁﹐啼哭不己﹐身熱如火﹐气喘鼻扇﹐揚手踢足﹐一時藥不能及﹐用鉛粉一兩﹐以雞蛋淸調勻﹐敷胸口及兩手心﹐復用釀酒小曲十數枚研爛。和熱酒作二餅﹐貼兩足心﹐布紮之﹐少頃﹐其熱卽散於四肢﹐心裏淸涼﹐與前淸裏法相似。

卷二﹟立法

開閉法

陳飛霞曰﹕小兒風痰閉塞﹐昏沈不醒者﹐藥不能入﹐甚至灸不知痛﹐總由痰塞其脾之大絡﹐截其陰陽升降之隧道也。證𨿽危險﹐急用生菖蒲﹑生艾葉﹑生薑﹑生蔥各一握﹐共入臼搗如泥﹐以麻油原醋同炒熱﹐布包之﹐從頭項胸背四肢﹐乘熱下熨﹐其痰卽豁﹐自然蘇醒。此方治小兒可﹐卽治大人亦可。凡閉證皆效。

卷二﹟立法

引痰法

陳飛霞曰﹕小兒痰嗽气喘﹐有升無降﹐喉如鋸聲﹐須引而下行﹐最爲得法。生白礬一兩﹐研末入麥麵一兩﹐或米麵亦可。用原醋和作成餅﹐以白礬見醋卽化﹐入面取其膠粘也。冬寒日宜燉溫﹐貼兩足心﹐布包之﹐一宿痰自下。

卷二﹟立法

暖痰法

陳飛霞曰﹕小兒胸有寒痰﹐一時昏迷﹐醒則吐痰如綠豆粉﹐濃濃而帶靑色﹐此痰之生於寒者。前法皆不能化﹐惟生附子一枚﹐生薑一兩﹐同搗爛炒熱﹐布包熨背及胸﹐熨完﹐將姜﹑附撚成一餅﹐貼入胸口﹐久則痰自開。

卷二﹟立法

納气法

陳飛霞曰﹕小兒虛脫喘急﹐眞气浮散﹐適值危亡之頃﹐諸藥莫效﹐用吳茱萸五分﹐胡椒七粒﹐五倍子一錢﹐研極細末﹐和酒成餅﹐塡實肚臍﹐以帶紮之﹐其气自順。

卷二﹟立法

通脈法

陳飛霞曰﹕小兒忽手足厥冷﹐總由表邪閉其經絡﹐或風痰阻其營衛﹐又或大病後陽气不達於四肢﹐速用生薑煨熟﹐搗汁半小杯﹐略入麻油調勻﹐以指蘸取﹐摩兩手足心﹐兼用搓揉以通經絡﹐俊其熱回﹐以紙拭去之。此法不論陰陽虛實用之皆效。

卷二﹟立法

定痛法

陳飛霞曰﹕小兒胸腹飽悶﹐時覺疼痛﹐用食鹽一碗﹐鍋內炒熱﹐布包之﹐由胸腹從上運下﹐冷則又炒又運。鹽走血分﹐最能軟堅﹐所以止痛。卽以治男婦气痛﹐皆能取效。由疏表至此九法﹐皆古書不載﹐實由異人傳授﹐經驗旣久﹐神效無匹﹐筆之以公諸天下後世者。

按﹕陳飛霞九法﹐外治確精﹐實有神效﹐及措詞殊多未洽。余不辭僭妄﹐取其義﹐易其詞﹐以求明顯﹐務期讀者一目了然﹐方能愜心貴當。是卷二十八法﹐以之治小兒可﹐以之治大人亦可﹐切勿視爲泛常也。﹝惕厲子﹞

卷二﹟立法

熨法

《史記﹟扁鵲傳》﹕案毒熨。《索隱》﹕案﹐謂按摩而玩弄身體使調也。毒熨者﹐謂毒病之處﹐以藥物熨貼也。熨法仿自扁鵲﹐而今時多不用者﹐以爲外治特其小技耳。不知《靈樞》《素問》外治者不勝書﹐余嘗仿其法以行之﹐確有神效﹐不敢自私﹐亦不敢自祕。每遇病者食積痰滯﹐結於胃脘﹐宜辛開苦降以治之﹐設誤服攻下大劑﹐正气已傷﹐積滯未去﹐此事邪實正虛﹐無論攻下不可﹐卽消導破耗之劑﹐並不敢施﹐惟有用熨法外治﹐炒枳殼﹐炒萊菔子各一兩﹐大皂角一條﹐食鹽五錢﹐共研末﹐白酒炒溫﹐用靑布紮好﹐乘熱熨之﹐積滯漸除﹐胸次自能舒適。此惕厲子自制一方﹐之以就正有道者。

卷二﹟立法

咒法

太陰化生﹐金水之精﹐鑾劍披髮﹐手執寶刀﹐三界橫行﹐沏裏流驚。東王公﹐西王母﹐急去山中采果﹐莫休小兒身上作禍﹐南斗六司延壽星﹐北斗七元解厄星﹐吾奉太上老君急急如律令敕。﹝收驚神咒﹞按﹕咒內莫休「休」字﹐應是「將」字﹐文義方順。記此﹐以待識者正之。﹝惕厲子﹞天蒼蒼﹐地蒼蒼﹐小兒夜啼驚不詳﹐吾師今日來收捉﹐小兒卽夕立安康。天驚地驚﹐年驚月驚﹐日驚時驚﹐水驚火驚﹐前檐公弔驚﹐後檐公弔驚﹐六六三十六驚﹐吾師奉法來收捉﹐要受鐵枷鐵鎖形﹐諸神速速遠離去﹐小兒穩睡永安寧。吾奉太上老君急急如律令敕。﹝收驚神咒﹞勃瘧勃瘧﹐四山之神﹐使我來縛﹐六丁使者﹐五道將軍﹐收汝精气﹐攝汝神魂﹐六丁使者﹐五道將軍﹐收入精气﹐攝汝神魂﹐速去速去﹐免逢此人。﹝截瘧咒﹞按﹕是咒系袁簡齋傳﹐凡有瘧疾者﹐臨發時﹐朗誦不斷﹐卽止。

天火燒太陰﹐地火燒太陽﹐五雷靈不滅﹐燒斷諸不詳。﹝截瘧咒﹞按﹕是咒系宋西橋傳。用米粉作餅﹐蒸熟﹐新筆調朱砂﹐將天火至不祥二十字﹐卽於餅上寫三次﹐後錄病瘧者姓名﹐預前食自止。

我從東方來﹐路逢一池水﹐水內一尊龍﹐九頭十八尾﹐問他喫甚麼﹐專喫瘧疾鬼。太上老君急急如律令敕。﹝截瘧咒﹞按﹕是咒於久瘧不愈者﹐以棗一枚﹐安病者口上誦三徧﹐將棗納於口中食之﹐卽愈。

吞骨散﹐化骨丹﹐化龍下海入深灘。卽吞卽化﹐無論銅鐵皆化開。吾奉太上老君急急如律令。﹝諸骨卡喉咒﹞按﹕是咒﹐須面東持水一碗﹐右手劍訣書符。符曰﹕龍兒奉化神符敕令﹐書畢﹐誦咒七徧﹐用劍訣在水碗內點三點﹐令卡者一气吞下﹐其效如神。

按﹕水碗須用煉水法﹐每日晨起﹐淨心沐手焚香﹐面東持水如前法﹐七咒畢﹐誦咒者自將水碗內之水﹐一气吞完﹐如此四十九日﹐不可間斷﹐以後用之如神。

赤眼神﹐赤眼神﹐我今知道你緣因﹐你是相公門前掃街人﹐只因灰塵吹入目﹐至今畱下赤眼人。﹝火眼咒﹞按﹕是咒楊子堅法﹐念前咒畢﹐將病眼吹一口﹐卽念急急如律令。

年不利﹐普安保利﹐月不利﹐普安保利﹐日不利﹐普安保利﹐時不利﹐普安保利﹐一切九重房內有犯﹐普安到此百無禁忌。犯龍頭﹐報龍頭﹐犯龍腰﹐報龍腰﹐犯龍爪﹐報龍爪﹐犯龍尾﹐報龍尾。弟子巽風一口﹐一吹一千里﹐二吹二千里﹐三吹三千里﹐太上老君急急如律令。﹝犯眼咒﹞按﹕是咒楊子堅法﹐左手持劍訣﹐指眼誦咒畢﹐將眼吹三口。如吹太過﹐則瞳人反背﹐再將前咒誦一徧﹐呵一口﹐則瞳人如故。

天靈靈﹐地靈靈﹐家先香火不安寧﹐廚竈前頭多穢犯﹐挖窖動土侵龍神﹐弟子念來神卽曉﹐各安方位守家庭。我今拜請三光至﹐開爾翳障霎時明﹐一切火風皆滅沒﹐神龍依舊復天眞。

吾奉太上老君急急如律令。﹝犯眼咒﹞按﹕是咒楊子堅法﹐手用劍訣默誦﹐左眼書霄字﹐右眼亦書霄字﹐左右眼俱重書霸字﹐隨吸气一口吹之。

天上金雞叫﹐地下錦雞啼﹐兩雞來相鬥﹐萬毒化爲泥。吾奉太上老君急急如律令。﹝犯翳咒﹞按﹕是咒楊子堅法﹐誦畢書散字於翳上。運神以手抓出﹐得腳叫一聲﹐曰散。總要平時練習﹐用之方靈。

監生之神﹐衛生之靈﹐脫骨成胎﹐化骨成形。骨速開﹐骨速開﹐勿傷母命﹐勿損子胎﹐敬請九老仙子君﹐日月光明普照生。吾奉太上老君急急如律令。﹝催生神咒﹞圖按﹕是咒虔誠默誦三徧﹐晝對太陽﹐夜對燈光﹐衣冠正揖﹐另用黃紙一條﹐持朱砂新筆﹐於紙中間寫一字﹐頂上寫馬﹐挨次順寫﹐圓圈合縫。切勿潦艸﹐寫畢付產婦親人﹐用溫水一盞﹐持符於燭上焚化﹐入水中﹐令產婦服下卽產﹐兼能保胎﹐並下死胎﹐且寫符時﹐便知生男生女﹐以寫馬字合縫﹐數雙生女﹐數單生男﹐以無心寫之最爲應驗。

摩家公﹐摩家母﹐摩家子兒苦﹐客忤從我始﹐扁鵲𨿽良不如善唾良。﹝《千金方》客忤咒﹞按﹕是咒先用粉爲丸﹐雞子大﹐摩兒囟門上及手足心各五徧﹐又摩心腹臍上下十數次﹐摩訖﹐唾而咒﹐唾訖﹐棄粉丸於路旁。

天蒼蒼﹐地皇皇﹐我家有个夜啼郎﹐來往君子念一徧﹐小兒睡到大天光。﹝《保嬰易知錄》夜啼咒﹞按﹕是語用紙敬書﹐書後徧貼路旁﹐爲人易見之處﹐總不要四眼見。

按﹕咒法本上古祝由之義﹐其中或效或不效。病者邪气已衰﹐而咒者須習於平時﹐用之於當境﹐又加以精誠格之﹐原無不效﹐若邪气方張﹐咒者又潦艸塞責﹐恐不足治病也。儒者於符咒諸術﹐輒指爲怪誕不經﹐謂爲江湖伎倆耳。然亦思善操是術﹐確有神效﹐則誠解無可解而不可不信者﹐若竟以誣妄斥之則過矣。﹝惕厲子﹞

卷三﹟取穴

先賢言﹕診脈難﹐取穴尢難。取穴之準﹐宜先審定各髒各腑經絡之穴﹐悉遵《銅人》圖注﹐始之以肺經﹐終之以督脈。其後所列正身﹑覆身﹑陽掌﹑陰掌﹑足部各圖﹐是本周於蕃而又參諸家之說﹐大半《銅人》圖所未載﹐亦仍其舊﹐以圖之注之。是書按摩各法﹐純以手法見長﹐其如何下手法﹐尢非圖不足以尋其迹﹐非注不足以明其用。以故附列推坎宮﹑推攢竹﹑雙鳳展翅﹐以至運水入土﹐運土入水諸圖﹐匯爲一編﹐俾習醫術者﹐按圖注﹐因證施治。以取穴爲按摩之要事﹐故是捲於凡可圖者﹐均一一羅列於後。

卷三﹟取穴

肺經圖﹝注﹞

手太陰肺經圖中府﹝雲門下一寸六分。﹞雲門﹝巨骨下二寸。﹞天府﹝腋下三寸。﹞俠白﹝肘上五寸。﹞淵﹝掌後橫紋頭。﹞魚際﹝大指本節後內側白肉際。﹞少商﹝大指內側去爪甲角韭葉許。﹞

卷三﹟取穴

大腸經圖﹝注﹞

手陽明大腸經圖商陽﹝食指內側。﹞二間﹝本節前﹞。三間﹝本節後陷中。﹞合谷﹝虎口歧骨間。﹞陽溪﹝腕上側。﹞偏歷﹝腕後三寸。﹞溫澑﹝腕後五寸。﹞下廉﹝曲池前五寸。﹞上廉曲池前三寸。三里﹝曲池前二寸。﹞曲池﹝屈骨紋盡頭。﹞肘﹝大骨外廉。﹞五里大筋﹝中央肘上三寸。﹞臂﹝肘上七寸。﹞肩﹝肩端舉臂取之。﹞巨骨﹝肩尖上端。﹞天鼎﹝喉旁四寸。﹞扶突﹝天鼎旁五寸。﹞禾﹝水溝旁五分。﹞迎香﹝禾上一寸。﹞

卷三﹟取穴

脾經圖﹝注﹞

足太陰脾經圖隱白﹝大趾內側。﹞大都﹝本節後陷中。﹞太白﹝大趾內側核骨下。﹞公孫﹝本節後一寸。﹞商邱﹝內踝陷中。﹞三陰交﹝內踝上三寸。﹞漏谷﹝內踝上五寸。﹞地機﹝內踝上六寸。﹞陰陵泉﹝膝下內側。﹞血海﹝膝上內側。﹞箕門﹝魚腹動脈中。﹞衝門﹝期門下一尺五分。

﹞府捨﹝期門下九寸。﹞腹結﹝期門下六寸八分。﹞大橫﹝期門下五寸五分。﹞腹哀﹝期門下二寸。﹞食竇﹝天溪下一寸六分。﹞天溪﹝胸鄕下一寸六分。﹞胸鄕﹝周榮下一寸六分。﹞周榮﹝中府下一寸六分。﹞大包﹝腋下六寸。﹞

卷三﹟取穴

胃經圖﹝注﹞

足陽明胃經圖承泣﹝目下七分。﹞四白﹝目下一寸。﹞巨﹝鼻孔旁八分。﹞地倉﹝夾吻四分。﹞大迎﹝頜下一寸三分。﹞頰車﹝耳下八分。﹞下關耳前動脈。頭維﹝神庭旁四寸五分。﹞人迎﹝喉旁一寸五分。﹞水突﹝人迎下。﹞气捨﹝水突下。﹞缺盆﹝气舍下橫骨內。﹞气戶﹝璇璣翳下一寸六分。﹞乳中﹝乳頭中。﹞乳根﹝乳下﹐去乳中一寸六分。﹞不容﹝巨闕旁三寸。

﹞承滿﹝不容下一寸。﹞梁門﹝承滿下一寸。﹞關門﹝梁門下一寸。﹞太乙﹝關門下一寸。

﹞滑肉門﹝太乙下一寸。﹞天樞﹝臍旁二寸。﹞外陵﹝天樞下一寸。﹞大巨﹝天樞下二寸。

﹞水道﹝天樞下四寸。﹞歸來﹝天樞下六寸。﹞气沖﹝鼠鼷上一寸。﹞髀關﹝膝上一尺二寸。﹞伏兔﹝膝上六寸。﹞陰市﹝膝上三寸。﹞梁邱﹝膝上二寸。﹞犢鼻﹝膝臏陷中。﹞三里﹝膝下三寸。﹞上巨虛﹝膝下六寸。﹞條口﹝膝下七寸。﹞下巨虛﹝膝下八寸。﹞丰隆﹝膝下九寸。﹞解溪﹝內庭後六寸五分。﹞衝陽﹝內庭後五寸。﹞陷谷﹝內庭後二寸。﹞內庭﹝次趾外間。﹞厲兌﹝次趾端。﹞

卷三﹟取穴

心經圖﹝注﹞

手少陰心經圖極泉﹝腋下大筋間。﹞靑靈﹝肘上三寸。﹞少海﹝肘後五分。﹞靈道﹝掌後一寸五分。﹞裏﹝腕後一寸。﹞陰﹝腕後五分。﹞神門﹝掌後銳骨間。﹞少府﹝本節後。﹞少衝﹝小指內側。﹞

卷三﹟取穴

小腸經圖﹝注﹞

手太陽小腸經圖少澤﹝少指外側。﹞前谷﹝本節前。﹞後溪﹝本節後捏拳取之。﹞腕骨﹝腕前骨陷側。﹞陽胛下兩骨間。﹞兪﹝大骨下陷中。﹞天宗﹝大骨後。﹞秉風﹝肩外舉臂取之。﹞曲垣肩中曲胛陷中。肩外兪﹝胛後一寸。﹞肩中兪﹝胛後二寸。﹞天窗﹝扶突後陷中。﹞天容﹝耳下曲頰後。﹞顴﹝面上鳩骨銳端。﹞聽宮﹝耳端大如菽。﹞

卷三﹟取穴

腎經圖﹝注﹞

足少陰腎經圖湧泉﹝足掌心。﹞然谷﹝內踝下一寸。﹞太溪﹝內踝後跟骨上。﹞大鐘﹝足跟後踵邊。﹞水築賓﹝內踝上內分肉間。﹞陰谷﹝膝旁曲膝紋間。﹞橫骨﹝大赫下一寸。﹞大赫﹝气穴下一寸。﹞气穴﹝四滿下一寸。﹞四滿﹝中注下一寸。﹞中注﹝肓兪下一寸。﹞肓兪﹝臍旁五分。﹞商曲﹝肓兪上一寸。﹞石關﹝商曲上一寸。﹞陰都﹝石關上一寸。﹞通谷﹝陰都上一寸。﹞幽門﹝通谷上一寸。﹞步廊﹝神封下一寸六分。﹞神封﹝靈墟下一寸六分。﹞靈墟﹝神藏下一寸六分。﹞神藏﹝中下一寸六分。﹞中﹝府下一寸六分。﹞兪府﹝璇璣旁二寸。﹞

卷三﹟取穴

膀胱經圖﹝注﹞

足太陽膀胱經圖睛明﹝目內。﹞攢竹﹝眉頭陷中。﹞曲差﹝髮際上五分。﹞五處﹝髮際上一寸。﹞承光﹝寸五分。﹞天柱﹝髮際內大筋外廉陷中。﹞大杼﹝第一椎旁一寸五分。﹞風門﹝二椎旁一寸五分。﹞肺兪﹝三椎旁一寸五分。﹞厥陰兪﹝四椎旁一寸五分。﹞心兪﹝五椎旁一寸五分。

﹞督兪﹝六椎旁一寸五分。﹞膈兪﹝七椎旁一寸五分。﹞肝兪﹝九椎旁一寸五分。﹞膽兪﹝十椎旁一寸五分。﹞脾兪﹝十一椎旁一寸五分。﹞胃兪﹝十二椎旁一寸五分。﹞三焦兪﹝十三椎旁一寸五分。﹞腎兪﹝十四椎旁一寸五分。﹞气海兪﹝十五椎旁一寸五分。﹞大腸兪﹝十六椎旁一寸五分。﹞關元兪﹝十七椎旁一寸五分。﹞小腸兪﹝十八椎旁一寸五分。﹞膀胱兪﹝十九椎旁一寸五分。﹞中膂兪﹝二十椎旁一寸五分。﹞白環兪﹝二十一椎旁一寸五分。﹞上﹝第一腰空。﹞次﹝第二腰空。﹞中﹝第三腰空。﹞下﹝第四腰空。﹞會陽﹝尻骨旁。﹞附分﹝二椎旁三寸。﹞魄戶﹝三椎旁三寸。﹞膏肓﹝四椎旁三寸。﹞神堂﹝五椎旁三寸。﹞﹝六椎旁三寸。﹞膈關﹝七椎旁三寸。﹞魂門﹝九椎旁三寸。﹞陽綱﹝十椎旁三寸。﹞意捨﹝十一椎旁三寸。﹞胃倉﹝十二椎旁三寸。﹞肓門﹝十三椎旁三寸。﹞志室﹝十四椎旁三寸。﹞胞肓﹝十九椎旁三寸。﹞秩邊﹝二十椎旁三寸。﹞承扶﹝臀下陷中。﹞浮﹝承扶下六分。﹞委陽﹝承扶下一寸六分。﹞殷門﹝承扶下六寸。﹞委中﹝中約紋間。﹞合陽﹝委中下三寸。﹞承筋﹝腳跟上七寸。﹞承山﹝下分肉間。﹞飛揚﹝外踝上七寸。﹞跗陽﹝外踝上三寸。﹞昆侖﹝後跟陷中。﹞僕參﹝踝骨下。﹞申脈﹝外踝下五分。

﹞金門﹝申脈下一寸。﹞京骨﹝足外側骨際。﹞束骨﹝本節後陷中。﹞通谷﹝本節前陷中。

﹞至陰﹝小指外側。﹞

卷三﹟取穴

肝經圖﹝注﹞

足厥陰肝經圖大惇﹝大趾端。﹞行間﹝大趾縫中。﹞太衝本節後二寸。中封﹝足跟前一寸。﹞蠡溝﹝內踝上五寸。﹞中都﹝內踝上七寸。﹞膝關﹝犢鼻下二寸。﹞曲泉﹝曲膝橫紋盡處。﹞陰包﹝膝上四寸。﹞五里﹝气沖下三寸。﹞陰廉﹝气沖下一寸。﹞章門﹝下脘旁九寸。﹞期門﹝巨闕旁四寸五分。﹞

卷三﹟取穴

膽經圖﹝注﹞

足少陽膽經圖瞳子﹝近銳五分。﹞聽會﹝耳前陷中。﹞客主人﹝耳前起骨中﹐開口取之。﹞頷厭﹝腦空下。﹞懸顱﹝曲角中。﹞懸釐﹝腦空下曲角上。﹞曲發﹝耳上髮際。﹞率谷﹝耳上一寸五分。﹞天衝﹝耳後入發二寸。﹞浮白﹝耳後入發一寸。﹞竅陰﹝完骨上。﹞完骨﹝耳後入發四分。﹞本神﹝神庭旁二寸﹞陽白﹝眉上一寸。﹞臨泣﹝髮際上五分。﹞目窗﹝髮際上一寸五分。﹞正營﹝髮際上二寸五分。﹞承靈﹝髮際上四寸。﹞腦空﹝髮際上五寸五分。﹞風池﹝耳後髮際陷中。﹞肩井﹝肩上陷中。﹞淵液﹝腋下三寸。﹞輒筋﹝期門下旁。﹞日月﹝期門下五分。﹞京門﹝日月下。﹞帶脈﹝章門下一寸八分。﹞五樞﹝帶脈下。﹞維道﹝章門下五寸三分。﹞居﹝章門下八寸三分。﹞環跳﹝髀樞宛宛中。﹞風市﹝垂手中指盡處。﹞中﹝膝上五寸。﹞陽關﹝陽陵泉上三寸。﹞陽陵泉﹝膝下一寸。﹞陽交﹝外踝上七寸。﹞外邱﹝外踝上六寸。﹞光明﹝外踝上五寸。﹞陽輔﹝外踝上四寸。﹞懸鐘﹝外踝上三寸。﹞邱墟﹝外踝前陷中。﹞臨泣﹝俠溪後一寸五分。﹞地五會﹝俠溪後一寸。﹞俠溪﹝趾後岐骨間。﹞竅陰﹝小趾次趾之間。﹞

卷三﹟取穴

心包絡經圖﹝注﹞

手厥陰心主經圖天池﹝乳後一寸。﹞天泉﹝曲腋下二寸。﹞曲澤﹝屈肘陷中。﹞門﹝去腕五寸。﹞間使

卷三﹟取穴

三焦經圖﹝注﹞

手少陽三焦經圖關衝﹝無名指外側。﹞液門﹝小指次指陷中。﹞中渚﹝去液門一寸。﹞陽池﹝腕上陷中。﹞外﹝肘前五寸。﹞天井﹝肘外大骨後骨隙中。﹞淸冷淵﹝肘後二寸。﹞消鑠﹝臂外對腋處。﹞會﹝肩前三寸。﹞肩﹝上陷中。﹞天﹝缺盆陷處。﹞天牖﹝天容外。﹞翳風﹝耳後尖角陷中。﹞脈﹝耳後靑筋處﹞。顱息﹝脈上。﹞角孫﹝耳廓中間上。﹞耳門﹝耳前起肉中。﹞禾﹝耳前動脈。﹞絲竹空﹝眉後陷中。﹞

卷三﹟取穴

任脈圖﹝注﹞

任脈會陰﹝兩陰中間。﹞曲骨﹝橫骨上毛際陷中。﹞中極﹝臍下四寸。﹞關元﹝中極上一寸。﹞臍上一寸。﹞下脘﹝臍上二寸。﹞建裏﹝臍上三寸。﹞中脘﹝臍上四寸。﹞上脘﹝臍上五寸。﹞巨闕﹝臍上六寸。﹞鳩尾﹝臍上七寸。﹞中庭﹝臍上八寸。﹞膻中﹝中庭上一寸六分。

﹞玉堂﹝膻中上一寸六分。﹞紫宮﹝玉堂上一寸六分。﹞華蓋﹝紫宮上一寸六分。﹞璇璣﹝華蓋上一寸六分。﹞天突﹝璇璣上一寸六分。﹞廉泉﹝頸下結喉上。﹞承漿﹝唇下陷中。﹞

卷三﹟取穴

督脈圖﹝注﹞

督脈圖長彊﹝骨端三分。﹞腰兪﹝二十一椎下。﹞陽關﹝十六椎下。﹞命門﹝十四椎下。﹞﹝十三椎下。﹞脊中﹝十一椎下。﹞筋縮﹝九椎下。﹞至陽﹝七椎下。﹞靈臺﹝六椎下。﹞神道﹝五椎下。﹞身柱﹝三椎下。﹞陶道﹝一椎下﹞。大椎﹝第一節

上。﹞啞門﹝髮際上五分。﹞風府﹝髮際上一寸五分。﹞腦戶﹝去頂四寸五分。﹞彊間﹝腦戶上一寸五分。﹞後頂﹝彊間上一寸五分。﹞百會﹝頂中。﹞前頂﹝髮際上三寸五分。﹞囟會﹝髮際上三寸。﹞上星﹝髮際上一寸。﹞神庭﹝髮際上五分。﹞素﹝鼻端。﹞水溝﹝人中。﹞兌端﹝唇上端陷中。﹞齦交﹝上齒內。﹞

卷三﹟取穴

正身圖﹝注﹞

正身圖正身各穴﹐已載於《銅人》圖者不復注。第井竈在兩鼻孔﹐琵琶在肩井下﹐走馬在琵琶下﹐﹐百虫在鬼眼上﹐膀胱在百虫上。

卷三﹟取穴

覆身圖﹝注﹞

覆身圖覆身各穴﹐載在《銅人》圖者﹐玆不重出。第髙骨腦空﹐在風池風府上﹐龜尾在尾閭處﹐以補《銅人》所未載也。

卷三﹟取穴

陽掌圖﹝注﹞

陽掌圖陽掌﹐掌正面也。掌心﹐爲內勞宮。前離﹑後坎﹑左震﹑右兌﹑乾艮﹑巽坤﹐寄四隅﹐內八卦也。大指端脾﹐二節胃。食指端肝﹐三節大腸。中指端心﹐三節小腸。無名指端肺﹐三節包絡。小指端腎﹐三節膀胱。各指二節紋﹐爲四橫紋﹐三節根爲小橫紋。大指次指叉爲虎口﹐食指三節爲三關﹐魚際爲版門﹐掌根爲小天心﹐大橫紋﹐總心經﹐統名大陵。以後爲天河水﹐內間使﹐掌根上爲陽池﹐下爲陰池﹐二池旁爲交骨。四指後握拳縫處爲後溪。十指尖爲十王穴﹐中指左右爲兩端正﹐皆補《銅人》所未載也。

卷三﹟取穴

陰掌圖﹝注﹞

陰掌圖陰掌者﹐掌背也。掌背心爲外勞宮﹐與陽掌八卦相同﹐爲外八卦。大指次指叉後爲合谷﹐合谷後爲甘載。掌根盡處爲一窩風。一窩風上爲精寧﹐下爲威靈﹐一窩風後爲陽池﹐再後爲外關﹐再後爲外間使。手彎處爲曲池﹐手彎尖處爲斗肘﹐大指外廉爪甲角韭葉許爲少商﹐食指中指骨界空處爲二扇門﹐中指無名指骨界空處亦爲二扇門。四指後爲二人上馬﹐五指中節有橫紋爲五指節﹐種種穴名﹐亦補《銅人》所未載也。

卷三﹟取穴

足部圖﹝注﹞

足部圖足部各穴﹐載於《銅人》圖者﹐玆不復注。第老龍穴在足二指巓﹐鞋帶卽僕參﹐在足後跟上。內外鬼眼﹐外在膝前﹐內在膝後﹐皆以補《銅人》之未載也。

卷三﹟取穴

推坎宮法

推坎宮圖法治外感內傷均宜。醫用兩大指﹐春夏蘸蔥姜和眞麻油﹐由小兒眉心上﹐分推兩旁。

卷三﹟取穴

推攢竹法

推攢竹圖法治外感內傷均宜。醫用兩大指﹐春夏蘸水﹐秋冬蘸蔥姜和眞麻油﹐由兒眉心﹐交互往上直推。

卷三﹟取穴

雙鳳展翅法

雙鳳展翅圖專治肺經受寒。醫用兩手中﹑食二指﹐撚兒兩耳尖﹐向上三提畢。次掐承漿﹐又次掐兩頰﹐以及聽會﹑太陰﹑太陽﹑眉心﹑人中諸穴。

卷三﹟取穴

分陰陽法

分陰陽圖法治寒熱往來。將兒手掌向上﹐醫用兩手托住﹐將兩大指於掌後中間﹐往外陰陽二穴分之。

陽穴宜重分﹐陰穴宜輕分﹐無論何法﹐均須用此。但寒證宜多分陽﹐熱證宜多分陰﹐又不可不講也。

卷三﹟取穴

取天河水法

取天河水圖法主大涼﹐病熱者用之。將兒手掌向上﹐蘸冷水由天河水推至內勞宮。如蘸冷水由橫紋推至曲池﹐爲推天河水法。蘸冷水由內勞宮直推至曲池爲大推天河水法。

卷三﹟取穴

蒼龍擺尾法

蒼龍擺尾圖法能退熱開胸。醫右手拿兒左手食﹑中﹑名三指。以左手從總經起﹐搓摩至天河及斗肘﹐手法略重﹐自斗肘又搓摩至總經。一上一下三四次﹐又將左手大﹑食﹑中三指捏兒斗肘﹐右手照前拿法﹐搖動九次。

卷三﹟取穴

推三關法

推三關圖法主溫﹐病寒者用之。將兒手掌向上﹐蘸蔥姜湯﹐由陽池推至曲池上面﹐須推三五百次﹐量人虛實施之。

一法蘸蔥姜湯﹐由大橫紋中間﹐直推至曲池﹐溫法也。夏禹鑄主之。

卷三﹟取穴

退六腑法

退六腑圖法主涼﹐病熱者用之。將兒手掌向上﹐蘸開水﹐由陰池推至曲池下面﹐須推三五百次﹐量人虛實施之。

一法﹐蘸開水﹐由手背一窩風中間﹐直推至斗肘﹐涼法也。夏禹鑄主之。

卷三﹟取穴

水中撈月法

水中撈月圖法主大涼。將兒掌向上﹐醫用左手拿住﹐右手滴涼水一點於內勞宮﹐卽用右手四指扇七下﹐再滴涼水於總經﹑天河兩穴。又吹四五口﹐將兒中指屈之﹐醫以左大指捏住﹐右手捏拳﹐將中指節自總經按摩到曲池﹐橫空二指﹐如此四五次﹐在關踢﹐涼行背上。往腑踢﹐涼入心肌。切勿輕用。

一法將兒手掌心﹐用冷水旋推旋吹﹐如運八卦法。四面環繞﹐爲水底撈月。夏禹鑄主之

卷三﹟取穴

按弦搓摩法

按弦搓摩圖法治痰滯。醫用左手拿兒掌向上﹐以右大﹑食﹑三指自陽穴上﹐輕輕按摩至曲池﹐又輕輕按摩至陰穴止﹐如此一上一下﹐凡九次。屬陽證者﹐關輕腑重。屬陰證者﹐關重腑輕。再用兩手﹐從曲池搓摩至關腑三﹑四次。又將右大﹑食﹑中指捏兒脾指﹐左大﹑食﹑中指﹐捏兒斗肘﹐往外搖二十四下。

卷三﹟取穴

猿猴摘果法

猿猴摘果圖法主溫﹐治痰气﹐除寒退熱。醫用左手食﹑中兩指﹐捏兒陽穴﹐大指捏陰穴。屬寒證者﹐將右大指從陽穴往上揉至曲池﹐轉下揉至陰穴﹐名轉陽過陰。屬熱證者﹐從陰穴揉上至曲池﹐轉下揉至陽穴﹐名轉陰過陽。俱揉九次。陽穴卽三關﹐陰穴卽六腑也。揉畢﹐再將右大指﹐掐兒心﹑肝﹑脾三指﹐各掐一下﹐各搖二十四下。寒證往裏搖﹐熱證往外搖。

卷三﹟取穴

鳳凰展翅法

鳳凰展翅圖法主溫。醫用兩手托兒手於總經上﹐將兩手上四指在下邊兩面爬開﹐二大指在上陰陽二穴﹐兩面爬開。再以兩大指捏陰陽二穴向外搖二十四下﹐捏緊一刻﹐又將左﹑大﹑食﹑中指側拿兒手肘﹐向下輕擺三﹑四下﹐復用左手托兒斗肘﹐右手托兒手背﹐大指掐住虎口﹐往上向外順搖二十四下。

卷三﹟取穴

推中指法

推中指圖法治寒熱往來。醫用左手大指﹑無名指﹐拿兒中指﹐以中指﹑食指托兒中指背﹐蘸湯以右大指推之。

卷三﹟取穴

飛經走气法

飛經走气圖法主溫。醫用右手拿兒手﹐四指不動。左手四指﹐從兒曲池邊起﹐輪流跳至總經上九次﹐復拿兒陰陽二穴﹐將右手向上往外﹐一伸一縮﹐傳送其气﹐徐徐過關也。

卷三﹟取穴

天門入虎口法

天門入虎口圖法主健脾消食。將兒手掌向上﹐蘸蔥姜湯﹐自食指尖寅﹑卯﹑辰三關側﹐推至大指根。

卷三﹟取穴

補脾土法

補脾土圖法主健補脾虛。醫用左手將兒大指面屈拿之﹐以右手蘸蔥姜湯推之。又將兒大指面直拿之﹐仍以右手蘸蔥姜湯推之。互相爲用﹐在人之活法耳。

卷三﹟取穴

二龍戲珠法

二龍戲珠圖法主溫。醫將右大﹑食﹑中三指﹐捏兒肝肺二指。左﹑大﹑食﹑中三指﹐捏兒陰陽二穴﹐往上一捏又一捏﹐捏至曲池五次。熱證﹑陰捏重而陽捏輕﹐寒證﹑陽重而陰輕﹐再捏陰陽二穴﹐將肝肺二指﹐搖擺二九﹑三九是也。

卷三﹟取穴

赤鳳搖頭法

赤鳳搖頭圖法治寒熱均宜﹐能通關順气。將兒左掌向上﹐醫用左手大﹑食﹑中指﹐輕輕捏兒斗肘﹐以右手大﹑食﹑中指﹐先捏兒心指﹐朝上向外順搖二十四下﹐次肝指﹐次脾指﹐次肺指﹐再次捏腎指﹐俱順搖二十四下﹐女搖右手亦朝上向外﹐各搖二十四下﹐卽男順女逆也。

卷三﹟取穴

推五經法

推五經圖五經者﹐卽五指尖心﹑肝﹑脾﹑肺﹑腎也。二﹑三節爲六腑。醫用左手四指托兒手背﹐捏兒掌心﹐右手食指曲兒指尖下﹐逐指推運﹐往上直推。往右運爲補﹐往左運爲瀉。先須直推﹐次看兒寒熱虛實。心肝肺指﹐或瀉或補﹐大指脾胃宜多補﹐如熱甚可略瀉。腎經或補或瀉﹐或往指根推之。

卷三﹟取穴

運內八卦法

運內八卦圖法治心熱痰迷。醫用左手拿兒左手四指﹐掌心朝上﹐右手四指托兒手背﹐以大指自乾運震卦略重。又輕運七次爲定魄。再自巽起推至兌四卦﹐照前七次爲安魂。又自坤至坎七次能退熱。又自艮至離七次能發汗。若咳嗽﹐自離運至乾七次﹐再坎離二宮直推七次﹐爲水火旣

卷三﹟取穴

打馬過天河法

打馬過天河圖法主涼﹐能去熱病。醫用左大指捏兒總經﹐以右大﹑中指彈之﹐如彈琴狀。由天河彈過曲池九次﹐再將右大指掐肩井﹑琵琶﹑走馬三穴﹐各五次。

一法運勞宮畢﹐屈指向上﹐以指甲彈內關﹑陽池﹑間使﹑天河等穴。《按摩經》主之。

十大手圖法治乳滯感寒。將兒左手掌向上﹐醫用兩手中﹑名﹑小三指托住﹐將二大指輕按三關六中﹐左食指靠腑﹐右食指靠關﹐中掐旁揉﹐自總經起循環轉動至曲池邊﹐橫空三指﹐自下復上﹐三四轉爲妙。

卷三﹟取穴

運外八卦法

運外八卦圖法主通气血﹐開祕結。將兒手背向上﹐醫以右大指從幹運起﹐至離宮略輕﹐過離如余宮

卷三﹟取穴

運水入土運土入水法

運水入土運土入水圖法治腎脾。將兒掌向上﹐醫用右大指面﹐蘸蔥姜湯﹐由腎水起﹐經乾﹑坎﹑艮三宮邊過脾土止﹐爲運水入土﹐治痢疾。由脾土起﹐經艮﹑坎﹑乾三宮邊過﹐至腎水止爲運土入水﹐治泄瀉。

卷四﹟列證

驚風

驚風者﹐驚生於心﹐風生於肝。小兒熱盛生風﹐風盛生痰﹐痰盛生驚。驚盛則肘臂伸縮﹐十指開合爲搦﹐肩頭相撲爲掣﹐手足動搖爲顫﹐身仰後向爲反﹐手若開弓爲引﹐目直似怒爲竄﹐露睛不活爲視﹐是爲八候也。療驚必先豁痰﹐豁痰必先祛風﹐祛風必先解熱﹐而解熱又必辧風﹑寒﹑暑﹑濕﹑燥﹑火外感之邪﹐必先辧之而後去之。其驚風有急有慢﹐分爲兩門﹐其證異﹐其法亦異。

急驚﹐證多暴發﹐壯熱煩急﹐面赤唇紅﹐痰壅气促﹐牙關緊急﹐二便祕澀﹐或由風寒郁閉﹐或由熱邪阻塞﹐痰滯經絡所致。

掐揉合谷穴﹐﹝三十六徧。﹞掐揉中指巓﹐﹝二十四徧。﹞掐揉威靈穴﹝五十徧。﹞分陰陽﹐﹝三百徧。﹞推三關﹐﹝二百徧。﹞退六腑﹐﹝二百徧。﹞推腎水﹐﹝一百徧。﹞推天河水﹐﹝二百徧。

﹞推脾土﹐補淸﹝各一百徧。﹞推補肺經﹐﹝二百徧。﹞運五經﹐﹝二十徧。﹞掐五指節﹐﹝二十六徧。﹞猿猴摘果﹐﹝二十徧。﹞咬昆侖穴﹐﹝三次。﹞推三陰穴﹐﹝急驚由上至下二十四徧。﹞淸天河水﹐﹝二百徧。﹞揉內勞宮﹐﹝二百徧。﹞運八卦。﹝一百徧。﹞凡推法﹐用蔥椒水﹐再以水調蛤粉﹐敷頭頂心﹐手足心﹐並太陽等處﹐暫禁乳食。用汗法﹐﹝見卷二﹐二十一頁。﹞通脈法﹐﹝見卷二四十四頁。﹞寒用疏表法﹐﹝見卷二﹐三十七頁。﹞熱用淸裏法﹐﹝見卷二﹐三十八頁。﹞痰用開閉法。﹝見卷二﹐四十頁。﹞慢驚﹐面靑唇白﹐四肢厥冷﹐人事昏迷﹐手足搐掣﹐兩目無神﹐睡則露睛﹐神色淒慘﹐大便色靑﹐總由誤汗誤下﹐脾土虛敗所致。

掐老龍穴﹐﹝三次。﹞灸昆侖穴﹐﹝三壯。﹞分陰陽﹐﹝二百徧。﹞推三關﹐﹝二百徧。﹞推肺經﹐﹝二百徧。﹞推腎水﹐﹝二百徧。﹞推補脾土﹐﹝二百徧。﹞掐五指節﹐﹝二十徧。﹞運五經﹐﹝三十徧。﹞運八卦﹐﹝一百徧。﹞赤鳳搖頭﹐﹝二十徧。﹞二龍戲珠﹐﹝三十徧。﹞天門入虎口﹐﹝三十徧。﹞推三陰穴﹐﹝慢驚從下往上。﹞揉小天心﹐﹝二百徧。﹞凡推法﹐用蔥姜加香麝水﹐用法﹐﹝見卷二﹐三十頁。﹞用納气法﹐﹝見卷二﹐四十三頁。﹞用灸法。﹝見卷二﹐二十六頁。﹞按﹕驚風原小兒應有之證。第近來各家言驚風者﹐沿爲二十四種﹐後增四種﹐後又增數種﹐至三十餘種﹐列名旣多﹐愈覺誕妄。治法應豁痰以療驚﹐驅風以止掣﹐一以祛邪爲主。柰庸夫村婦﹐用鍼挑筋以治驚﹐不知驚之爲驚﹐而誤以爲筋骨之筋也。舌吐如蛇舌﹐故驚名蛇絲。手足亂舞如馬蹄﹐故驚名馬蹄。口動如魚吮水﹐故驚名鯽魚。倘因病形以立名﹐則將來驚風名目有不可勝數者矣。夏禹鑄辟謬甚是。余以急驚﹑慢驚爲兩門。急驚屬陽﹐古稱陽癇﹐慢驚屬陰﹐古稱陰癇。蓋是證﹐中土已虛﹐風木始動﹐延久卽見驚駭之狀耳﹐實則非因驚而起也。柰世俗不知﹐一詢醫者不識驚名﹐卽以醫爲無技。以故種種驚名不可不知﹐亦以免俗眼抑揄爾。﹝惕厲子﹞

卷四﹟列證

疳疾

疳者﹐幹而瘦也。由小兒稟賦气血虛弱﹐臟腑柔脆﹐或乳食過飽﹐或肥甘無節﹐停滯中脘﹐傳化遲滯﹐腸胃漸傷﹐則生積熱﹐熱盛成疳﹐則消耗气血﹐煎灼津液。凡疳疾初起﹐尿如米泔﹐午後潮熱﹐或因吐瀉瘧痢﹐日久失治﹐以及久熱﹑久汗﹑久咳﹑久瘡﹐致令靑筋暴露﹐肚大堅硬﹐面色靑黃﹐肌肉消瘦﹐皮毛憔悴﹐而疳證成矣。然當分其所屬而治之。心疳﹐則面紅便赤﹐壯熱煩渴﹐切牙弄舌﹔肝疳﹐則面目爪甲皆靑﹐目胞赤腫﹐翳生淚多﹐白膜遮睛﹐糞靑如苔﹔脾疳﹐則黃瘦﹐頭大脛細﹐或喜喫米﹐喫茶葉﹐喫泥土﹐或吐瀉煩渴﹐大便腥粘﹔肺疳﹐則面白咳逆﹐毛髮焦枯﹐肌膚漧燥﹐憎寒發熱﹐常流淸涕﹐鼻頰生瘡也﹔腎疳﹐則面色黧黑﹐齒齦出血﹐口臭足冷﹐骨瘦腹痛﹐泄瀉﹐啼哭不已﹐湯藥宜分經治之。

分陰陽﹐﹝二百徧。﹞推三關﹐﹝一百徧。﹞退六腑﹐﹝一百徧。﹞推脾土補淸﹐﹝各二百徧。﹞推腎水﹐﹝一百徧。﹞揉肚﹐﹝一百徧。﹞摩臍左右旋。﹝各一百徧。﹞按﹕疳疾一證﹐身多發熱﹐宜分別輕重虛實治之。《醫宗金鑑》於疳證分列各名﹐方法俱在﹐勿拘於外治也。﹝惕厲子﹞

卷四﹟列證

嘔吐

吐證有三﹐曰嘔﹑曰吐﹑曰噦。噦﹑卽漧嘔也。先賢謂嘔屬陽明﹐有聲有物﹐气血俱病也。

吐屬太陽﹐有物無聲﹐血病也。噦屬少陽﹐有聲無物﹐气病也。獨李東垣謂嘔﹑吐﹑噦﹐俱屬脾胃虛弱。潔古老人又從三焦以分气﹐積﹐寒之三因﹐然皆不外諸逆上衝也。宜分虛實﹑寒熱以治之。

熱吐小兒爲稚陽之體﹐邪熱易感﹐或則乳母過食濃味﹐以致熱積胃中﹐將熱乳吮兒﹐或則小兒過食煎爆之物﹐以及辛熱諸品﹐遂令食入卽吐。其證面赤唇紅﹐口渴飲冷﹐身熱便赤﹐吐次𨿽少而所出甚多﹐乳汁化而色黃也。內治﹐以溫膽加黃連麥冬主之。

分陽陰﹐﹝二百徧。﹞推三關﹐﹝一百徧。﹞退六腑﹐﹝一百徧。﹞推肺經﹐﹝一百徧。﹞推脾經﹐﹝一百徧。﹞運水入土﹐﹝一百徧。﹞運八卦﹐﹝一百徧。﹞赤鳳搖頭﹐﹝五十徧。﹞掐十王穴﹐﹝二十四徧。﹞掐右端正﹐﹝二十四徧。﹞揉總經﹐﹝八十徧。﹞揉斗肘。﹝八十徧。﹞寒吐因小兒過食生冷﹐或乳母當風取涼﹐使寒气入乳﹐將寒乳吮兒﹐以致胃虛不納﹐乳汁不化。其證喜熱惡寒﹐面唇色白﹐四肢逆冷﹐朝食暮吐。吐出之物﹐不臭不酸﹐吐次多而所出少也。內治宜溫中主之。

分陰陽﹐﹝二百徧。﹞推三關﹐﹝一百徧。﹞退六腑﹐﹝一百徧。﹞推補脾土﹐﹝一百徧。﹞推肺經﹐﹝八十徧。﹞運八卦﹐﹝一百徧。﹞掐右端正﹐﹝三十六徧。﹞黃蜂入洞﹐﹝二十四徧。﹞赤鳳搖頭﹐﹝二十四徧。﹞搖斗肘。﹝五十徧。﹞實吐內傷食滯﹐胃不能納﹐每吐必有酸臭之味﹐身發潮熱﹐見食則惡﹐胸腹脹滿﹐二便祕澀﹐痞硬疼痛﹐口渴思飲寒涼也。內治以下法主之。

分陰陽﹐﹝二百徧。﹞推三關﹐﹝一百徧。﹞退六腑﹐﹝一百徧。﹞推脾土﹐﹝一百徧。﹞運八卦﹐﹝八十徧。﹞掐五指尖﹐﹝二十四徧。﹞掐右端正﹐﹝二十四徧。﹞撈明月﹐﹝三十六徧。﹞打馬過天河﹐﹝三十六徧。﹞搖斗肘。﹝五十徧。﹞虛吐胃气虛弱﹐不能消納乳食。其證精神困倦﹐囟門煽動﹐睡臥露睛﹐自利不渴﹐時常嘔吐者是也。內治以四君加丁香﹑沈香主之。

分陰陽﹐﹝二百徧。﹞推三關﹐﹝一百徧。﹞退六腑﹐﹝一百徧。﹞運八卦﹐﹝八十徧。﹞推補脾土﹐﹝二百徧。﹞掐右端正﹐﹝二十四徧。﹞運土入水﹐﹝八十徧。﹞赤鳳搖頭﹐﹝二十四徧。﹞推補大腸﹐﹝五十徧。﹞揉斗肘﹐﹝八十徧。﹞推補五經。﹝八十徧。﹞按﹕《靈樞》足厥陰所生病者﹐胸滿嘔逆﹐嘔吐﹐證𨿽屬胃气失降﹐而多由肝逆衝胃致之。

故湯藥治法﹐宜泄肝安胃﹐以苦降辛通﹐佐以酸泄主之。甚至嘔而絕粒者﹐取生鵝血熱飲。

每食必吐者﹐煮羊血熟食之﹐皆主之。則𨿽有按摩外治之法﹐特其一端耳。司命者﹐當博采旁搜﹐於每證必須有審証之法﹐極效之方﹐庶幾無愧。﹝惕厲子﹞

卷四﹟列證

泄瀉

泄瀉者﹐胃中水谷不分﹐並入大腸﹐多因脾濕不運。《內經》所謂濕多成五泄也。小兒致病之原﹐或內由生冷乳食所傷﹐或外因風寒暑濕所感﹐抑或饑飽失時﹐脾不能運﹐冷熱相干﹐遂成泄瀉。甚至久瀉不止﹐元气漸衰﹐必成慢驚重癥。內治宜分消﹐宜溫補。

分陰陽﹐﹝二百徧。﹞推三關。﹝一百徧。﹞退六腑﹐﹝一百徧。﹞。推補脾土﹐﹝二百徧。﹞推心經﹐﹝八十徧。﹞推淸腎水﹐﹝一百徧。﹞掐左端正﹐﹝二十四徧。﹞側推大腸﹐﹝八十徧。﹞揉外勞宮﹐﹝四十九徧。﹞運八卦﹐﹝一百徧。﹞揉臍及龜尾﹐﹝二百徧。﹞掐承山﹐﹝三十徧。﹞打馬過天河﹐﹝八十徧。﹞搖斗肘。﹝八十徧。﹞屬寒者﹐加黃蜂入洞﹐﹝二十四徧。﹞屬熱者﹐加撈明月。﹝二十四徧。﹞按﹕泄瀉證皆兼濕﹐初宜分理中焦﹐滲利下焦﹐久則升舉﹐必至脫滑不禁﹐方以澀藥固之。

李士材治瀉有九法﹕淡滲﹑升提﹑淸涼﹑疏利﹑甘緩﹑酸收﹑燥脾﹑溫腎﹑固澀﹐然有因痰而泄者﹐又宜以痰泄之法治之﹐若僅以按摩施之﹐則拘矣。﹝惕厲子﹞

卷四﹟列證

寒證

風﹑寒﹑暑﹑濕﹑燥﹑火﹐謂之六淫。仲師有《傷寒論》﹐其中分六經見證﹐列三百九十七法﹐一百一十三方﹐精矣﹐備矣。小兒感寒證﹐憎寒﹐畏風﹐身熱﹐頭疼﹐項彊﹐肢節痛﹐胸滿痞﹐內治以疏表主之。

分陰陽﹐﹝二百徧。﹞推三關﹐﹝一百徧。﹞退六腑﹐﹝一百徧。﹞運內八卦﹐﹝五十徧。﹞掐五指尖﹐﹝五十徧。﹞搖斗肘。﹝五十徧。﹞無汗﹐掐二扇門﹐﹝五十徧。﹞掐心經﹝五十徧。﹞揉內勞宮﹐﹝一百徧。﹞推脾土﹐﹝一百徧。﹞天門入虎口﹐﹝一百徧。﹞推肺兪穴﹐﹝一百徧。﹞推由大椎至龜尾﹐﹝一百徧。﹞凡推法﹐用蔥薑水﹐用疏表法﹐﹝見卷二﹐三十六頁。﹞汗法﹐﹝見卷二﹐二十一頁。﹞通脈法﹐﹝見卷二﹐四十三頁。﹞按﹕寒證﹐感冒則輕﹐傷寒則重﹐中寒則尢重。仲師《傷寒論》其中有云﹕若汗之者﹐是不當汗而汗﹐爲誤汗也。有云﹕若下之者﹐是不當下而下﹐爲誤下也。《傷寒》一書﹐爲後世救誤之書﹐不然﹐六經證候﹐只立數方﹐足以盡之﹐何以著一百十三方之多耶﹖吁﹗仲師慮人之誤也﹐而設方以救之﹐凡爲司命者﹐可不揭其所以誤﹐而體仲聖救世之心哉。﹝惕厲子﹞

卷四﹟列證

熱證

小兒發熱﹐有表裏虛實之異。何謂表熱﹖外感寒邪﹐脈浮緊﹐苔微白﹐頭疼﹐發熱﹐身痛﹐無汗﹐惡風﹐惡寒者是也﹔何謂裏熱﹖小兒肥甘過度﹐致生內熱﹐面赤﹐唇焦舌燥﹐小溲赤澀﹐脈實有力者是也﹔何謂虛熱﹖小兒气質虛弱﹐營衛不和﹐其證神倦气乏﹐又有陰盛格陽﹐外浮發熱者﹐其面色𨿽赤﹐煩躁不寧﹐然小溲必淸白﹐四肢必厥逆﹐方爲眞寒假熱﹔何謂實熱﹖小兒午後潮熱﹐蒸蒸有汗﹐肚腹脹滿﹐面唇紅赤﹐口舌漧燥﹐溲赤﹐便難﹐煩渴不止﹐啼哭不已﹐脈洪數有力者是也。辧證確﹐則施治不難矣。

胎熱兒生旬日間﹐目赤﹐身熱﹐溲黃﹐啼哭﹐驚煩﹐由母受胎後﹐過食五辛﹐以致熱蘊於內﹐燻蒸胎气而生﹐名曰胎熱。久則有鵝口﹑重舌﹑木舌﹑赤紫丹癅等證﹐不可不予防也。

分陰陽﹐﹝二百徧。﹞推三關﹐﹝一百徧。﹞退六腑﹐﹝一百徧。﹞推三焦﹐﹝三十六徧。﹞淸天河水﹐﹝五十徧。﹞揉外勞宮﹐﹝一百徧。﹞運內八卦﹐﹝一百徧﹐自坤至坎﹐宜多二次。﹞掐腎水﹐﹝三十六徧。﹞掐十王穴﹐﹝三十六徧。﹞運斗肘﹐﹝三十六徧。﹞水底撈明月。﹝三十六徧。﹞凡推用蔥水。法﹐虎口曲池﹐﹝見卷二﹐三十頁。﹞驚熱小兒見異物則懼﹐或聞聲而心駭﹐心旣受涼﹐气則不順﹐身發微熱﹐夢寐不安﹐脈數煩躁﹐與急驚相似。

分陰陽﹐﹝二百徧。﹞推三關﹐﹝一百徧。﹞退六腑﹐﹝一百徧。﹞淸心經﹐﹝一百徧。﹞推二扇門﹐﹝一百徧。﹞推肺經﹐﹝一百徧。﹞掐中指巓﹐﹝五十徧。﹞掐合谷﹐﹝五十徧。﹞掐總經﹐﹝五十徧。﹞淸天河水﹐﹝三十六徧。﹞掐揉威靈﹐﹝五十徧。﹞運斗肘﹐﹝五十徧。﹞撈明月。﹝三十六徧。﹞凡推用蔥湯。

疳熱小兒食積於中﹐郁久生熱﹐自脾經失治﹐傳之各髒﹐致成五疳之疾﹐若脾病去則余髒皆安矣。

分陰陽﹐﹝二百徧。﹞推三關﹐﹝一百徧。﹞退六腑﹐﹝一百徧。﹞推補脾土﹐﹝二百徧。﹞天門入虎口﹐﹝一百徧。﹞推大小腸﹐﹝一百徧。﹞運內八卦﹐﹝一百徧。﹞掐揉總經﹐﹝五十徧。﹞運斗肘﹐﹝五十徧。﹞摩運肚臍左右旋轉﹐﹝各二﹑三百徧。﹞分胸腹陰陽。﹝二百徧。﹞凡推用蔥薑水。

按﹕諸病屬熱者多。病機十九條﹐大半皆言熱﹐此熱證所宜辧也。其中眞熱假寒﹐眞寒假熱﹐一經差誤﹐生死攸關。然必辧之於平時﹐而施之於當境。庸工不讀書﹐不辧證﹐卽至病者就診﹐旣無主見﹐有何把握﹐隨意疏方﹐艸菅人命﹐良可慨也。噫﹗病者不死於病而死於醫﹐並不死於醫而死於病家之延醫者。﹝惕厲子﹞

卷四﹟列證

痢疾

痢疾﹐古名滯下。多因外受暑濕﹐內傷生冷﹐而傷於气者色多白﹐以肺與大腸相表裏也。傷於血者色多赤﹐以心與小腸相表裏也。裏急者﹐腹窘痛也。後重者﹐頻下墜也。總之﹐無積不成痢﹐內治以宣通之法主之。

熱痢﹐濕熱燻蒸﹐凝結腸胃﹐以致腹痛﹐肛墜﹐溲短﹐舌赤﹐唇焦﹐煩渴迸迫﹐下痢鮮紅﹐脈象洪滑。總由暑濕積滯﹐內治宜淸火導滯法。

推三關﹐﹝二百徧。﹞退六腑﹐﹝一百徧。﹞淸心經﹐﹝一百徧。﹞分陰陽﹐﹝二百徧。﹞推大腸﹐﹝八十徧。﹞推脾土﹐﹝二百徧。﹞運八卦﹐﹝八十徧。﹞推腎水﹐﹝八十徧。﹞揉臍及龜尾。﹝各一百徧。﹞寒痢者﹐生冷不節﹐脾失轉輸﹐下痢白膿腸鳴切痛﹐面唇靑白﹐渴喜熱飲﹐脈象弦弱。

內治宜溫理脾胃﹐佐以行气法。

分陰陽﹐﹝二百徧。﹞推三關﹐﹝二百徧。﹞退六腑﹐﹝八十徧。﹞運八卦﹐﹝八十徧。﹞推脾土﹐﹝一百徧。﹞推大腸﹐﹝一百徧。﹞天門入虎口﹐﹝八十徧。﹞揉臍及龜尾﹐﹝各一百徧。﹞運水入土﹐﹝一百徧。﹞板門推向橫紋﹐﹝五十徧。﹞推委中後承山。﹝各五十徧。﹞凡推用姜蔥水﹐用灸法﹐灸神闕。﹝見卷二﹐二十六頁。﹞赤白痢﹐由冷熱不調。內治以駐車丸連理湯主之。

分陰陽﹐﹝二百徧。﹞推三關﹐﹝一百徧。﹞退六腑﹐﹝一百徧。﹞推脾土﹐﹝一百徧。﹞運八卦﹐﹝五十徧。﹞推大腸﹝二百徧。﹞版門推向橫紋﹐﹝五十徧。﹞摩臍腰眼﹐並龜尾﹐﹝各一百二十徧。﹞推委中後承山。﹝各五十徧。﹞凡推用姜蔥水。

噤口痢。熱毒衝胃﹐腸中傳導皆逆阻似閉﹐身熱﹐舌赤﹐唇紅。內治以淸解熱毒主之。

分陰陽﹐﹝二百徧。﹞推三關﹐﹝一百徧。﹞退六腑﹐﹝一百徧。﹞推脾土﹝一百徧。﹞推大腸﹐﹝二百徧。﹞版門推向橫門﹐﹝五十徧。﹞摩臍腰眼並龜尾﹐﹝各一百二十徧。﹞推委中並後承山。﹝各五十徧。﹞按﹕痢疾必兼濕熱停滯﹐气機阻逆﹐不得宣通﹐致令裏急後重﹐小溲赤澀。宜苦寒之藥﹐燥濕滌熱﹐佐以辛溫﹐便能開郁行气。故行血則便膿自愈﹐調气則後重自除。然必分初﹑中﹑末治之。初痢﹐則形气尙彊﹐脹實堅痛者﹐亟宜去積﹐積去﹐則痢止。此通因通用之法也。其或有煩熱﹐喜冷脈實﹐腹滿﹐純下鮮紅血者﹐濕熱內盛﹐亟宜淸利﹐迨經久已傷﹐或傷陰﹐或傷陽。傷陰者﹐精血脂液悉從痢去﹐多煩躁熱渴之候﹐宜淸潤養陰﹔傷陽者﹐脾腎元陽﹐因痢而衰﹐多滑脫厥逆之候﹐宜溫補回陽。總之﹐暴病多實﹐久病多虛﹐滑脫多寒﹐澀滯多熱。參之脈證﹐合之新久﹐庶幾近之﹐勿徒以按摩爲也。﹝惕厲子﹞

卷四﹟列證

瘧疾

《內經﹐》夏傷於暑﹐秋必病瘧。謂瘧疾由傷暑而汗出腠開﹐當風浴水受淒涼之水寒﹐及秋遇涼風束之﹐裏邪不能外越﹐則隨經絡以內薄﹐捨於臟腑募原之間﹐與日行之衛气相值而瘧作焉。當其邪正交爭﹐並於陰﹐則中外皆寒﹐並於陽﹐則內外皆熱﹐極則陰陽俱衰﹐衛气相離﹐故病得體﹐衛气集則復作。治者於瘧將發時與正發之際﹐切勿施治﹐治之則病愈甚﹐須在未發前二﹑三時﹐迎而奪之﹐方爲合法。小兒胎瘧﹐不能服藥﹐用黃丹五錢﹐生明礬三錢﹐胡椒二錢五分﹐麝香少許﹐共研末﹐以好醋調敷手心﹐男左女右﹐以絹包手掌﹐藥發自汗而愈。如小兒未進谷食者﹐患瘧久不止﹐用冰糖濃煎湯餵之﹐最驗。

食瘧。飲食不節﹐復感風暑﹐寒熱交作﹐腹脹痞悶﹐面黃惡食﹐內治以養胃湯減參術主之。

分陰陽﹐﹝二百徧。﹞推三關﹐﹝一百徧。﹞退六腑﹐﹝一百徧。﹞淸天河水﹐﹝二百徧。﹞推脾土﹝二百徧。﹞推腎水補淸﹐﹝各一百徧。﹞揉臍﹐﹝一百徧。﹞運八卦﹐﹝二十徧。﹞用熨法。﹝見卷二﹐四十五頁。﹞痰瘧。小兒素有痰飲﹐復因外邪凝結脾胃﹐胸悶欲吐﹐其證面黃目腫﹐內治以豁痰之藥主之。

分陰陽﹐﹝二百徧。﹞推三關﹐﹝一百徧。﹞退六腑﹐﹝一百徧。﹞推淸肺經﹐﹝二百徧。﹞推四橫紋﹐﹝三十徧。﹞推脾土﹐﹝二百徧。﹞揉臍﹐﹝一百二十徧。﹞揉內勞宮﹐﹝三十徧。﹞運八卦﹐﹝五十徧。﹞按弦搓摩﹐﹝二十四徧。﹞汗吐法先之。凡推法用姜湯﹐或桃葉汁亦可。另用桃葉研餅﹐敷湧泉穴﹐用開閉法﹐﹝見卷二﹐三十九頁。﹞引痰法。﹝見卷二﹐四十頁。﹞久瘧。邪結血絡﹐左脇脹滿﹐牽連少腹﹐或腎虛脾虛皆有之。

分陰陽﹐﹝二百徧。﹞推三關﹐﹝二百徧。﹞退六腑﹐﹝一百徧。﹞淸天河水﹐﹝二百徧。﹞推補脾土﹐﹝二百徧。﹞運八卦﹐﹝一百徧。﹞掐二人上馬。﹝二十徧。﹞凡推用薑水﹐桃葉捶爛敷足心癉瘧﹐但熱不寒﹐由陰气先傷﹐陽气獨發﹐壯熱﹐少气﹐煩冤﹐手足熱﹐欲嘔﹐邪內藏於心﹐外舍肌肉﹐令人消爍肌肉。內治以甘寒生津法。

分陰陽﹐﹝二百徧。﹞推三關﹐﹝二百徧。﹞推脾土﹐﹝一百徧。﹞運八卦﹐﹝五十徧。﹞推肺經﹐﹝五十徧。﹞退六腑﹐﹝一百徧。﹞推間使﹑內關﹐﹝一百徧。﹞天門入虎口﹐﹝五十徧。﹞搖斗肘﹐﹝五十徧。﹞淸裏法。﹝見卷二﹐三十七頁。﹞按﹕瘧證﹐內傷痰食積滯﹐外感風寒暑濕。但感有淺深﹐故病有輕重﹐所期寒則溫之﹐熱則淸之﹐食則消之﹐風痰則疏導之﹐務須緩以圖治﹐不可期以速效。逐日行按摩等法三五次﹐至三五日﹑五七日均可。嬰兒如此﹐大人則次數加多﹐日期更久﹐方爲合法。毋欲速以圖功﹐致生他證﹐是謂至要。勿謂徒恃手法而不求方藥也。﹝惕厲子﹞

卷四﹟列證

咳嗽

肺爲華蓋﹐職司整肅。自气逆而爲咳﹐痰動而爲嗽。其証之寒熱虛實﹐外因內因﹐宜審辧也。肺寒則嗽必痰稀﹐面白﹐畏風多涕﹐宜溫肺固衛。肺熱則嗽必痰稠﹐面紅身熱﹐喘滿﹐宜降火淸痰。肺虛則嗽必气逆﹐汗出﹐顏白﹐飧泄﹐宜補脾斂肺。肺實則嗽必頓咳﹐抱首﹐面赤﹐反食﹐宜利膈化痰。外因在六淫﹐內因在臟腑﹐亦各有治法﹐而外治諸法﹐要不可緩。

分陰陽﹐﹝二百徧。﹞推三關﹐﹝一百徧。﹞退六腑﹐﹝一百徧。﹞推肺經﹐﹝二百徧。﹞掐二扇門﹐﹝二十四徧。﹞掐二人上馬﹐﹝二十四徧。﹞揉肺兪穴﹐﹝二百徧。﹞掐五指節﹐﹝二十四徧。﹞掐合谷﹐﹝二十四徧。﹞運八卦﹐﹝一百徧。﹞揉大指根﹐﹝一百徧。﹞掐精寧﹐﹝二十四徧。﹞天門入虎口﹐﹝五十徧。﹞痰壅气喘﹐加掐向導﹐﹝三十六徧。﹞掐版門。﹝二十四徧。﹞痰結雍塞﹐加運八卦。﹝一百徧。﹞漧咳﹐加退六腑﹐﹝一百徧。﹞痰咳﹐加推肺經﹐加推脾經﹐加淸腎水﹐加運八卦﹐﹝各一百徧。﹞气喘﹐加飛經走气。﹝五十徧。﹞凡推用蔥水。

按﹕先賢言諸病易治﹐咳嗽難醫。以咳嗽病因﹐頭緒紛煩也。徐洄溪歷三十年而後能治咳嗽﹐其治咳嗽之難﹐有如此者﹐司命者應如何辧證﹐如何施治﹐必求百治百效﹐庶不愧爲良工。﹝惕厲子﹞

卷四﹟列證

痰迷

小兒痰雍气塞﹐呀呷作聲﹐甚至痰漫竅閉﹐如癡如迷﹐甚至痰塞喉間﹐吐之不出﹐咽之不入﹐在小兒爲尢多。內治宜豁痰化痰主之。

分陰陽﹐﹝一百徧。﹞推三關﹐﹝一百徧。﹞退六腑﹐﹝一百徧。﹞推肺經﹐﹝一百徧。﹞推心經﹐﹝五十徧。﹞推四橫紋﹐﹝五十徧。﹞運八卦﹐﹝五十徧。﹞揉內勞宮﹐﹝五十徧。﹞天門入虎口﹐﹝五十徧。﹞掐五指節﹐﹝二十四徧。﹞吐法﹐﹝見卷二﹐二十二頁。﹞應先用之。抑或用雞毛沾燈窩油﹐掃喉中卽吐。引痰法﹐﹝見卷二﹐四十頁。﹞通脈法﹐﹝見卷二﹐四十三頁。﹞開閉法。﹝見卷二﹐三十九頁。﹞小兒气海穴﹐醫者以手指曲節抵之﹐旋又放之。以是法取痰﹐痰卽下。此在下者引而竭之法也。

小兒中指由根掐至尖數下﹐再推湧泉穴﹐左轉不揉﹐以中指對按頰車穴﹐用耳挖爬舌上﹐卽吐痰。此在上者因而越之法也。

按﹕痰由腎陽虛﹐火不制水﹐水泛爲痰﹐爲飲逆上攻﹐故痰淸而澈﹐治宜通陽泄濕﹐忌用膩品助陰。痰由腎陰虛﹐火必爍金﹐火結爲痰﹐爲痰火上升﹐故痰稠而濁﹐治宜滋陰淸潤﹐忌用溫燥之品。龐氏云﹕天下無逆流之水﹐因乎風也。人身無倒上之痰﹐因乎气也。痰能隨气升降﹐周身無處不到﹐在肺則咳﹐在胃則嘔﹐在心則悸﹐在頭則眩﹐在背則冷﹐在胸則痞﹐在脇則脹﹐在腸則瀉﹐在經絡則腫﹐在四肢則痺﹐甚至痰入心竅則迷﹐癲癇抽制﹐則各有治法在﹐不徒按摩已也。﹝惕厲子﹞

卷四﹟列證

頭腫

頭腫。由風溫內伏﹐熱毒雍遏。或發於兩頤則爲腮﹐或發於頭面則爲大頭瘟。內治以普濟消毒飲去升﹑柴﹑芩﹑連主之。

分陰陽﹐﹝二百徧。﹞推三關﹐﹝二百徧。﹞退六腑﹐﹝一百徧。﹞推脾土﹐﹝一百徧。﹞揉兩太陽﹐﹝五十徧。﹞運八卦﹐﹝二十徧。﹞揉內勞宮﹐﹝三十徧。﹞汗吐法先之。凡推用蔥湯﹐用淸裏法﹐﹝見卷二﹐三十七頁。﹞解煩法。﹝見卷二﹐三十八頁。﹞按﹕頭腫爲溫毒疫邪﹐疫爲燥熱毒癘﹐從無辛溫升散之例﹐一切柴﹑葛﹑風燥辛熱諸品﹐皆不可犯。外解如蔥﹑豉﹑翹﹑荷之屬﹐內淸如芩﹐連﹑滑﹑梔之屬﹐下奪如芒硝﹑大黃之屬。且疫爲穢濁之邪﹐薰蒸熱痰﹐蒙蔽心包﹐神昏語譫﹐宜芳香宣逐﹐淸血絡以防結閉。如犀﹑葛﹑郁﹑佩﹑銀花之屬。煩渴多汗﹐如石膏﹑知母之屬。疹發咽痛﹐如犀角﹑牛蒡﹑生地之屬。天行疫癘之气﹐亟宜解毒爲先﹐大頭瘟濕熱傷巓﹐腫大如斗﹐不速治﹐十死八九﹐豈徒以按摩已哉。﹝惕厲子﹞

卷四﹟列證

腹痛

腹有寒痛﹐熱痛﹐食痛﹐气不和痛﹐脾虛痛﹐肝木乘脾痛﹐蛔動痛者﹐不可以不辧。

寒痛者﹐气滯陽衰﹐面色白﹐口气冷﹐大便靑色﹐小便靑利。痛之來也。遷緩不速﹐綿綿不已。痛時﹐喜以熱手按之﹐其痛稍止﹐肚皮冰冷者是也。內治以香砂理中湯去白術主之。

分陰﹐﹝一百徧﹐重。﹞分陽﹐﹝二百徧﹐輕。﹞推三關﹐﹝二百徧。﹞退六腑﹐﹝五十徧。﹞由胸腹分推左右﹐﹝二百徧。﹞揉肚臍﹐﹝二百徧。﹞推補脾土﹐﹝一百徧。﹞天門入虎口﹐﹝二十徧。﹞掐揉一窩風﹐﹝五十徧。﹞凡推用蔥薑水﹐用定痛法。﹝見卷二﹐四十四頁。﹞艾灸神闕﹑气海各穴各七壯。﹝見卷二﹐二十六頁。﹞熱痛﹐面赤﹐口气熱﹐唇紅﹐煩渴﹐大便祕﹐小便赤﹐時痛時止﹐痛來迅厲﹐腹形如常﹐不腫不飽﹐彈之不響﹐以熱手按之﹐其痛愈甚﹐肚皮熱如火灼﹐此眞熱也。內治以淸熱瀉火主之。

分陰﹐﹝二百徧。﹞分陽﹐﹝一百徧。﹞推三關﹐﹝五十徧。﹞退六腑﹐﹝一百徧。﹞水底撈明月﹐﹝一百徧。﹞淸天河水﹐﹝三十六徧。﹞分腹陰陽﹐﹝二百徧。﹞揉肚臍﹐﹝一百徧。﹞推脾土。﹝一百徧。﹞用淸裏法。﹝見卷二﹐三十七頁。﹞食痛﹐由飲食不節﹐積滯不化﹐食入卽痛﹐眼胞浮腫﹐瀉必臭﹐腹必飽脹﹐彈如鼓響﹐面黃噯酸﹐便後痛減﹐不饑不食者是也。內治香砂平胃散主之。

分陰陽﹐﹝二百徧。﹞推三關﹐﹝一百徧。﹞退六腑﹐﹝一百徧。﹞推脾土﹐﹝一百徧。﹞天門入虎口﹐﹝一百徧。﹞分腹陰陽﹐﹝二百徧。﹞揉臍﹐﹝二百徧。﹞凡推用蔥水香麝水﹐用艾灸神闕﹑气海各穴七壯﹐﹝見卷二﹐二十六頁。﹞熨法﹐﹝見卷二﹐四十五頁。﹞定痛法﹐﹝見卷二﹐四十四頁。﹞气不和痛﹐小兒初生後﹐束臍過緊﹐不知兒體漸長﹐束帶未松﹐上下气不流通也。

分陰陽﹐﹝二百徧。﹞推三關﹐﹝一百徧。﹞退六腑﹐﹝一百徧。﹞推脾土﹐﹝一百徧。﹞分腹陰陽﹐﹝二百徧。﹞揉臍﹐﹝二百徧。﹞運土入水﹐﹝三十六徧。﹞揉臍﹐﹝二百徧。﹞運土入水﹐﹝三十六徧。﹞運八卦。﹝三十六徧。﹞凡推用蔥湯﹐用艾灸神闕三壯﹐﹝見卷二﹐二十六頁。﹞臍輪一﹐气海一﹐心窩一。﹝見卷二﹐三十頁。﹞脾虛痛﹐面色萎黃﹐大便少而色白﹐中有虛寒也。內治以香砂六君湯主之。

分陰陽﹐﹝一百徧。﹞推三關﹐﹝一百徧。﹞退六腑﹐﹝一百徧。﹞推補脾土﹐﹝三百徧。﹞運水入土﹐﹝一百徧。﹞分腹陰陽﹐﹝二百徧。﹞揉臍。﹝一百徧。﹞凡推用蔥湯﹐用艾灸神闕﹑气海各穴三壯。﹝見卷二﹐二十六頁。﹞肝木乘脾痛﹐肝木克脾﹐肝气無所泄﹐乘脾衰而痛也。其證唇白口淡﹐面色時靑﹐痛則腹連兩脇﹐重按之則痛止﹐手起又痛也。內治以四君加柴﹑芍主之。

分陰陽﹐﹝一百徧。﹞推三關﹐﹝一百徧。﹞退六腑﹐﹝一百徧。﹞推補脾土﹐﹝二百徧。﹞天河入虎口﹐﹝二百徧。﹞揉臍﹐﹝二百徧。﹞分腹陰陽﹐﹝二百徧。﹞運水入土﹐﹝一百徧。﹞運八卦坎重﹐﹝一百徧。﹞推大腸﹐﹝六十徧。﹞運五經。﹝一百徧。﹞凡推用蔥姜湯。

蛔痛﹐口吐靑水﹐痛久不歇﹐或一時或二時而止﹐或歇半日又痛﹐面黃唇白﹐或有紅點﹐脈乍大乍小﹐此其候也。內治理中安蛔散或烏梅丸加減主之。

分陰陽﹐﹝一百徧。﹞推三關﹐﹝一百徧。﹞退六腑﹐﹝一百徧。﹞推脾土﹐﹝一百徧。﹞揉肚臍。﹝一百徧。﹞凡推用蔥姜香麝水。用艾灸神闕﹑气海穴各穴五壯。﹝見卷二﹐二十六頁。﹞史君子去殼火餵﹐或食十餘粒﹐或少頃又食﹐以痛止則停。苦楝根皮一兩﹐水煎濃服﹐虫卽下。但體弱者酌之。

按﹕腹痛一證﹐寒淫爲多﹐熱淫爲少﹐以寒則易於阻塞陽气也。气滯者多﹐血滯者少﹐理气滯不宜動血﹐理血滯則必兼行气也。先哲以痛則不通﹐通則不痛﹐故治痛大法﹐不外溫散辛通﹐而其要則初用通腑﹐久必通絡﹐宜審虛實治之。﹝惕厲子﹞

卷四﹟列證

黃疸

黃膽﹐由脾胃濕熱鬱蒸﹐漸自身目如金﹐汗溺皆黃。經謂濕熱相交﹐民病癉也。丹溪云﹕此如曲醬相似﹐濕熱久﹐其黃乃成。海藏雲﹕凡病當汗不汗﹐當利小便不利﹐皆生黃。內治以淸熱泄濕主之。

分陰陽﹐﹝二百徧。﹞推三關﹐﹝一百徧。﹞退六腑﹐﹝一百徧。﹞推補脾土﹐﹝三百徧。﹞抱肚揉﹐﹝一百徧。﹞揉臍左右旋。﹝各一百徧。﹞凡推用蔥湯香麝水。

按﹕黃膽宜辧陰陽﹐濕熱陽黃多瘀熱﹐煩渴大汗﹐脈必滑數﹐系胃腑濕熱薰蒸﹐與膽液泄越﹐上而侵肺﹐則發黃。其色明如橘子。治在胃。且有表實裏實之分﹐表實則無汗﹐治宜疏表﹐使黃從表解﹔裏實則二便必祕﹐腹必滿﹐治宜下奪﹐使黃從裏解。若表裏無證﹐則不可汗下﹐惟利小便而已。

陰黃﹐身冷汗出﹐脈必沈微﹐系脾臟寒濕不通﹐與膽液浸淫﹐外漬肌肉則發黃﹐其色晦如煙薰﹐治在脾﹐或宜溫脾﹐以理中加茵陳主之。或宜溫腎﹐以四逆加茵陳主之。且陰黃亦有體痛發熱者﹐但身如薰黃﹐終不似陽黃如橘子色也。海藏治陰黃小便不利﹐煩躁而渴者﹐茵陳茯苓湯主之。

疸﹕黃病也。疸有五﹐身目皆黃﹐寒熱體倦者爲黃膽﹔食已如饑﹐頭眩﹐煩熱身黃者爲谷疸﹔大醉當風入水﹐心中懊﹐不食欲吐﹐面黃赤斑者﹐爲酒疸﹔房勞﹐小腹滿急﹐額上黑﹐手足心熱﹐薄暮發熱者爲女勞疸﹔汗出染衣﹐色如柏汁﹐因身熱汗出澡浴﹐水入毛孔而成者﹐爲黃汗。方書治法具在﹐則無庸贅述﹐若徒以按摩諸法施之﹐則拘矣。﹝惕厲子﹞

卷四﹟列證

腫脹

腫在外屬水﹐脹在內屬气。腫分陽水陰水﹐脹分气實气虛。因濕熱濁滯﹐致水腫者爲陽水﹐因肺脾腎虛﹐致水溢者爲陰水。濁气在上爲實脹﹐中气不運爲虛脹。辧其位﹐則臟腑脈絡皮膚上下表裏皆有之。辧其因﹐則寒熱濕痰气血郁滯虫積皆致之。以論治法﹐則宜內外兼盡爲要。

气腫。皮濃色蒼﹐一身盡腫﹐自上而下﹐按之而不起﹐由寒气客於皮膚也。

分陰陽﹐﹝二百徧。﹞推三關﹐﹝二百徧。﹞退六腑﹐﹝二百徧。﹞推脾土﹐﹝三百徧。﹞運水入土﹐﹝一百徧。﹞天門入虎口﹐﹝五十徧﹞。摩肚臍左右旋轉。﹝各二百徧。﹞凡推用滚水﹐忌鹽醬生冷。

水腫。先喘後腫﹐皮薄色澤﹐自下而上﹐按之隨手而起。因煩渴喜飲﹐脾虛不能制水﹐水反侮土上衝肺﹐皮膚腫如裹水之狀。

分陰陽﹐﹝二百徧。﹞推三關﹐﹝二百徧。﹞退六腑﹐﹝二百徧。﹞推脾土﹐﹝三百徧。﹞運水入土﹐﹝一百徧。﹞摩肚臍左右旋轉。﹝各二百徧。﹞凡推用蔥姜湯﹐忌鹽醬生冷。

按﹕經言﹕諸濕腫滿﹐皆屬於脾。謂水爲至陰﹐其標在肺﹐其本在腎﹐其制在脾。腎何以聚水﹐腎者胃之關也﹐腎虛則關閉﹐其水必逆而上泛﹐脾不能制﹐而反爲水所漬﹐故肌肉浮腫﹐肺不能化﹐而反爲水所淩﹐故气息喘急﹐皆陰勝之害也。是知腫脹無不由肺脾腎者。以肺主气化﹐脾主運輸﹐腎主藏液也。經言﹕膀胱藏津液﹐气化則能出。气化者﹕卽右腎命門眞火也。火衰則不能蒸動腎之關門而水聚焉。須以桂附腎气丸﹐蒸動其關﹐積水始下﹐以陽主開也。此不獨治水腫﹐卽治脹之要﹐亦在通陽。腫脹病在水分﹐以治水爲主﹐兼理气﹐气化﹐水自化也。在气分﹐以理气爲主﹐兼利水﹐水行﹐气亦行也。必辧陰陽虛實﹐濕熱壅滯屬陽﹐濁气凝滯屬陰。陽證按之痛﹐陰證按之不痛。陽證起於中焦﹐陰證起於下焦。凡陽證必熱﹐熱者多實。陰證必寒﹐寒者多虛。溺赤便祕﹐脈數有力﹐爲熱爲實。溺淸便瀉﹐脈微無力﹐爲虛爲寒。陽證治在腑﹐法宜淸﹐陰證治在髒﹐法宜溫。此腫脹之大槪也。徐洄溪言﹕脹滿證卽使正虛﹐終屬邪實。古人愼用補法。

總之﹐腫證易治﹐脹證難治。脹證頭緒甚多﹐宜辧有形無形﹐無形宜宣通﹐有形可攻伐。如食入脹加﹐治在通腑﹐二便通調﹐則脹又在髒。其大槪治法﹐宜汗﹑宜利﹑宜分消﹑宜辛泄﹑宜淸肅﹑宜溫通﹑宜升舉﹑宜疏利﹑宜補攝﹑宜開郁﹑宜緩攻﹑宜軟堅化痞﹐宜理瘀導滯﹐總要在宣通﹐勿用守補﹐如是而已。﹝惕厲子﹞

卷四﹟列證

積聚

諸有形而堅著不移者爲積。諸無形而畱止不定者爲聚。積在五臟﹐主陰﹐病屬血分。聚在六腑﹐主陽﹐病屬气分。《難經》旣以積聚分屬臟腑﹐《巢氏病源》別立癥瘕之病名﹐以不動者爲癥﹐動者爲瘕。亦猶是《難經》積聚之說也。第無形之瘕聚﹐其散易。有形之癥積﹐其破難。治之者﹐辧有形無形﹐在气在血﹐可得其槪矣。

分陰陽﹐﹝二百徧。﹞推三關﹐﹝一百徧。﹞退六腑﹐﹝一百徧。﹞推補脾土﹐﹝二百徧。﹞掐四橫紋﹐﹝三十徧。﹞運八卦﹐﹝八十徧。﹞掐大腸﹐﹝二十四徧。﹞揉版門﹐﹝八十徧。﹞推補腎水﹐﹝一百徧。﹞天門入虎口﹐﹝一百徧。﹞掐小橫紋。﹝二十徧。﹞發熱腹痛﹐加水底撈明月﹐﹝五十徧。﹞大便祕結﹐加推六腑﹐﹝一百徧。﹞掐小橫紋﹐﹝二十四徧。﹞揉掐腎水。﹝各五十徧。

﹞腹痛泄瀉﹐加揉掐一窩風﹐﹝三十六徧。﹞揉臍及龜尾。﹝各一百徧。﹞凡推用蔥姜椒水﹐用灸法。﹝見卷二﹐二十六頁。﹞按《難經》肺之積在右脇下﹐爲息賁﹔肝之積在左脇下﹐爲肥气﹔心之積在臍上﹐上至心下﹐爲伏梁﹔脾之積在胃脘﹐爲痞气﹔腎之積發於少腹﹐上至心﹐上下無時﹐爲奔豚﹔其見於臍下爲癥瘕﹐癥者按之不移﹐有血癥﹑食癥之別﹔瘕者假物成形﹐如血鱉石瘕之類。見於胸脇爲痞癖﹐痞爲結塊﹐在肌肉而可見。癖由內著﹐結隱癖而難求。旣分其部﹐必原所起﹐其初由外感風寒﹐內傷气郁血瘀﹐食積痰滯﹐凝結於肓膜﹐久而盤踞堅牢﹐以至元气日衰﹐攻補爲難。如徒以按摩諸法治之﹐恐難奏效﹐所貴理其气﹐气行則脈絡通﹐尢宜調其中﹐脾運則積滯化。其藥宜辛散溫通﹐乃能入陰出陽﹐解散凝聚﹐李士材有陰陽攻積丸在﹐然搜逐之中﹐酌補元气﹐務令脾胃气旺﹐乃可消磨堅結。但堅頑之積聚﹐多在腸胃以外募原之間﹐非藥力所能猝及。宜薄貼以攻其外﹐鍼法以攻其內﹐艾灸以消散固結﹐佐其所不逮也。﹝惕厲子﹞

卷四﹟列證

食積

食積。由乳食積滯﹐胸悶腸鳴﹐噯气酸腐﹐見食則惡﹐或脹或痛﹐大便臭穢﹐矢气有傷食之味。夾寒則面色白﹐舌苔白膩﹐口吐淸水﹐食物不化﹐手足時冷。夾熱則面赤唇幹﹐口渴﹐舌苔黃膩。積久脾傷﹐延成疳疾。內治以健脾扶陽主之。

分陰陽﹐﹝一百徧。﹞推三關﹐﹝一百徧。﹞退六腑﹐﹝一百徧。﹞運八卦﹐﹝一百徧。﹞分腹陰陽﹐﹝二百徧。﹞揉臍﹐﹝二百徧。﹞推補脾土。﹝一百徧。﹞凡推用蔥薑水。用熨法﹐﹝見卷二﹐四十五頁。﹞灸法﹐灸神闕﹑鳩尾﹑气海各穴七壯。﹝見卷二﹐二十六頁。﹞吐法﹐﹝見卷二﹐二十二頁。﹞下法﹐﹝見卷二﹐二十三頁。﹞通脈法。﹝見卷二﹐四十三頁。﹞附治傷乳。陳紅曲一錢五分﹐砂仁五分﹐生薑一片﹐水煎服。

附治傷一切諸谷食﹐將所傷之物燒灰﹐如雞內金炙灰﹐磨枳實汁調服。

附治傷諸肉食及生魚膾。艸果﹝麵包煨﹞五分﹐焦山楂肉一錢五分﹐研末﹐姜湯調服。

附治傷麵筋粽子等物﹐諸藥不能消化。卽以本物拌綠礬燒灰﹐沙糖酒下。

附治傷糯米粉餅餌。用炒酒藥或酒曲三錢炒﹐糖姜湯下。

附治傷索粉片者。紫蘇煎濃湯加杏仁泥服之。

附治傷面傷豆腐者。生萊菔煎湯飲之。如無生萊菔﹐以萊菔子煎湯亦效。

附治傷瓜果生冷菜物。木香﹑砂仁各一錢。炮姜﹑肉桂各三分﹐麝香少許﹐共研末和飯杵丸﹐炒山楂煎湯下。

附治傷蟹膚痛者。蘇葉一錢﹐生薑一塊﹐煎湯﹐加丁香汁少許服﹐最效。

附治傷雞卵鴨卵胸腹滿悶。生薑﹑大蒜泥搗汁﹐和開水頻咽之。

附治傷狗肉。杏仁四兩﹐去皮尖﹐和沸湯搗爛絞汁﹐服二次卽解﹐或以蘆根水煮汁飲亦效。

按﹕飲以養陽﹐食以養陰。飲食所以衛生﹐實脾胃所生之本也。胃旺則多食不滯﹐過時不饑。脾運則分輸五臟﹐榮潤四肢。然以生冷則戕胃﹐饑飽則戕脾。中气先餒﹐不宜專事消導。

中气﹐卽脾胃沖和之元气也。脾气以健運爲要﹐胃气以下行爲順。胃彊脾弱﹐則消穀而便溏﹐脾彊胃弱﹐則知饑而納少。食傷者﹐胃陽虛﹐飽食輒噯﹐宜溫通。脾陽虛﹐多食不化者﹐宜香燥。飲食畱滯﹐脘痞腹脹者﹐爲腑气不宣﹐宜消導。小兒傷乳滯﹐則又宜香附﹑神曲﹑麥芽﹑砂仁﹑陳皮﹑甘艸之屬。可以佐按摩之法不逮也。﹝惕厲子﹞

卷四﹟列證

癇證

經言﹕二陰急爲癇厥。謂少陰气逆於經而上行﹐則喉塞音喑而癇發矣。證由心腎虛怯﹐肝風膽火逆﹐痰誕上壅﹐心包經脈閉阻﹐猝然暈僕﹐口眼牽掣﹐腰背反張﹐手足抽搐﹐喊作畜聲。因其相似﹐分爲五癇﹐以內應五臟也。癇證幼小爲多﹐大人亦有之。經久失調﹐遂成痼疾﹐一觸厥气鼓風﹐涎沫升逆無制﹐痰在膈間﹐則眩微不僕﹐痰溢膈上﹐則眩甚而倒。必待其气反﹑吐去驚涎宿沫而後蘇。內治以淸痰火主之。

分陰陽﹐﹝二百徧。﹞推三關﹐﹝一百徧。﹞退六腑﹐﹝一百徧。﹞推肺經﹐﹝一百徧。﹞推補脾土﹐﹝二百徧。﹞天門入虎口﹐﹝八十徧。﹞運八卦﹐﹝一百徧。﹞赤鳳搖頭﹐﹝五十徧。﹞按弦搓摩﹐﹝二十四徧。﹞掐威靈穴﹐﹝二十四徧。﹞揉中指﹐﹝一百徧。﹞掐總筋﹐﹝二十四徧。﹞灸昆侖七壯﹐汗吐法先之。凡推用蔥姜湯﹐用引痰法﹐﹝見卷二﹐四十頁。﹞通脈法﹐﹝見卷二﹐四十三頁。﹞開閉法﹐﹝見卷二﹐三十九頁。﹞灸法。晝發灸陽蹺﹐夜發灸陰蹺。﹝見卷二﹐二十六頁。﹞按﹕石頑謂癇以補腎爲本﹐豁痰爲標﹐其由來不外肝腎龍雷上衝所致。丹溪以癇主痰熱﹐治以星﹑半﹑芩﹑連主之。熱多者涼膈散加川連﹑麥冬之屬。痰多者以戴人三聖散吐之。由驚而病者﹐東垣安神丸平之。總之﹐癇有陰陽﹐以先體熱螈驚啼而後發﹐脈浮洪者爲陽癇﹐病在腑則易治。以先身冷不驚掣啼叫而病發﹐脈沈微者爲陰癇﹐病在髒爲難治。目瞪如呆者不治﹐脈沈實弦急及虛散者皆不治﹐皆醫者所宜深悉也。﹝惕厲子﹞

卷四﹟列證

火眼

小兒兩目紅腫﹐由肝經有熱內蘊﹐風邪外襲﹐是爲風火眼。內治以疏散主之。經云﹕火郁發之是也。

分陰陽﹐﹝三百徧。﹞推補腎水﹐﹝五百徧。﹞退六腑﹐﹝五百徧。﹞推脾土﹐﹝一百徧。﹞推天河水﹐﹝五百徧。﹞運八卦﹐﹝二百徧。﹞水底撈明月﹐﹝一百徧。﹞掐合谷穴﹐﹝二十四徧。﹞推曲池。﹝三十六徧。﹞凡推用蔥水。

按﹕眼病有專科﹐證治甚繁﹐大約以內障﹑外障爲兩門﹐火眼特外障中之一證耳。余於海濱﹐遇有患風火眼者﹐以至於盲﹐就余診﹐詢之﹐則初患時﹐有醫者令服大黃﹐爲苦寒所逼﹐於經訓火郁發之﹐大相違悖﹐是以至此也。司命者﹐宜辧證﹐始知爲何病﹐宜立法﹐方與病鍼鋒相對。所惜庸工不求往訓﹐率爾操觚﹐俾天下不死於病﹐而死於醫者不可勝數。醫術之壞﹐將不知伊芳於胡底也﹐可慨也夫﹗﹝惕厲子﹞

卷四﹟列證

臍風

臍者﹐小兒之根蒂也﹐名曰神闕。穴近三陰﹐喜溫惡涼﹐喜幹惡濕。如斷臍有法﹐臍風何自而起。惟有水濕風冷之气﹐入於臍中﹐兒必腹脹臍腫﹐日夜啼叫﹐此臍風之初發也。眼角眉心忽見黃色﹐卽是臍風見證﹐宜急治。若黃色到鼻﹐治猶易﹐到人中﹑承漿則難。甚至口鎖﹑唇緊﹑頭彊者不治。但臍風初見﹐總在初生三日之內﹐舌硬眼閉﹐口吐白沫﹐哭不出聲﹐左右牙齦上有硬梗﹐藍黃白色如雞魚脆骨形狀﹐或白點如粟米大﹐亟用銀鍼﹐將齦硬梗外﹐以及黃白點顆刺破﹐以靑布蘸濕扭幹﹐塗以墨汁。內治用防風一錢煎服。

分陰陽﹐﹝七十徧。﹞推三關﹐﹝五十徧。﹞退六腑﹐﹝七十徧。﹞運八卦﹐﹝五十徧。﹞推肺經﹐﹝五十徧。﹞揉外勞宮。﹝二百徧。﹞凡推用蔥姜湯。燈火法﹐於兒囟門﹑眉心﹑人中﹑承漿﹐兩大指少商諸穴各一﹐臍輪六﹐未落臍帶﹐於帶口一﹐旣落﹐於落處一﹐共十三。其腹有靑筋叉縫處均宜。﹝見卷二﹐三十頁。﹞按﹕臍風證﹐每起於斷臍不愼。夏禹鑄以爲風入腹﹐附於肝﹐肝竅在目﹐眼角黃也﹐肝木乘土﹐鼻準黃也。以致入腎入心﹐口撮舌彊也。及早治之﹐以法爲要﹐猶可告痊。﹝惕厲子﹞鵝口﹐起於初生之小兒。口內白屑﹐試去復生﹐重則滿舌上疊疊腫起﹐狀如鵝口﹐開而不合﹐哭聲不出﹐乳食爲難。或生牙齦上下﹐名曰馬牙﹐皆由心脾胎熱上攻所致也。藥以淸熱瀉脾主之。

推食指三關﹐﹝一百徧。﹞退六腑﹐﹝一百徧。﹞分陰陽﹐﹝三十六徧。﹞撈明月﹐﹝三十六徧。﹞打馬過天河。﹝三十六徧。﹞扁銀簪腳﹐將牙齦刮破出血﹐以軟絹拭淨﹐磨陳墨汁塗之。頭髮蘸井水拭口﹐再以白礬燒灰二錢﹐朱砂水飛二錢﹐馬牙硝五錢﹐研末﹐用白鵝糞水攪取汁﹐塗舌與口角上卽愈。

按﹕鵝口一證﹐在胎時受其母飲食熱毒之气﹐蘊結心脾﹐因之甫生後﹐卽發於口舌之間。內治以淸熱瀉脾爲主﹐外治如所列諸法足矣。倘不急於求治﹐必將口舌摩爛﹐不能吮乳﹐則命難痊也。﹝惕厲子﹞

卷四﹟列證

牙疳

牙疳﹐由內蘊胎毒﹐外感熱毒﹐毒瓦斯上攻﹐牙根潰爛﹐隨變黑腐﹐臭穢難聞﹐辧證最速﹐名爲走馬牙疳。內治以瀉毒淸熱主之。

分陰陽﹐﹝二百徧。﹞推三關﹐﹝一百徧。﹞退六腑﹐﹝二百徧。﹞淸天河水﹐﹝二百徧。﹞水裏撈明月﹐﹝五十徧。﹞搖頭﹐﹝三十徧。﹞凡推用香麝蔥湯水。金棗砒一枚﹐用紅棗一个去核﹐以紅砒黃豆大一粒入棗內﹐濕紙重重包裹﹐慢火上至煙盡爲度﹐研細末。穿腸骨一錢﹐﹝卽狗屎中未化骨﹐於白色屎內尋之卽得﹞珍珠﹑牛黃各五分﹐冰片八分﹐廣木香一錢二分﹐銅綠二錢五分﹐人中白﹝﹞三錢。共八味﹐各研細末﹐秤準和勻﹐先用防風二錢﹐馬兜鈴三錢﹐甘艸一錢﹐煎湯洗患處。以舊靑布拭淨毒血﹐用前藥末一分﹐磨陳京墨調藥擦之﹐大有神功。韭根松蘿茶各二錢﹐煎成濃汁﹐乘熱以雞翎蘸洗患處﹐去淨腐肉。

按﹕牙疳一證﹐因熱毒攻胃上發﹐齦肉赤爛腫痛﹐口臭出血﹐牙齒脫落﹐穿腮蝕唇﹐病勢危急。外用前藥敷之﹐內治如芩﹑連﹑硝﹑黃﹑蘆薈﹑蕪荑﹑雄黃之屬。或加犀﹑羚﹑白虎之品﹐以淸火解毒爲先﹐方期有濟。然此證專恃胃彊能食﹐堪勝峻藥﹐否則終無生機也。﹝惕厲子﹞脾之脈絡系舌旁﹐肝之脈絡系舌本﹐心之脈絡系舌根。心脾蘊熱﹐則气血俱盛﹐腫附舌根﹐其形狀似舌﹐如舌下又一小舌﹐故曰重舌也。宜鍼刺出血﹐向旁挑之﹐不可深刺正中主筋之上也。內治以淸心泄熱主之。

分陰陽﹐﹝二十四徧。﹞推食指三關﹐﹝三十六徧。﹞推心經﹐﹝三十六徧。﹞推脾經﹐﹝一百徧。

﹞推六腑﹐﹝三十六徧。﹞運八卦﹐﹝三十六徧。﹞運水入土﹐﹝五十徧。﹞淸天河水。﹝三十六徧。﹞凡推用蔥湯。

按﹕《醫宗金鑑﹟幼科心法》所列吐舌﹑弄舌﹑木舌﹑以及重舌等證。僅例重舌﹐有舉一漏萬之獘。吐舌﹐則面紅﹐尿赤﹐口渴﹐煩躁不安﹐宜導赤﹐瀉心火也﹔弄舌﹐以兒舌在口內搖動者﹐唇焦舌漧﹐煩熱便穢﹐治以瀉黃湯﹐藿﹑防﹑山梔﹑石膏﹑甘艸之屬。木舌者﹐舌硬如木﹐不能轉動﹐內治以瀉心熱﹐外以紫雪丹塗舌上﹐是將《心法》所列者補其闕也。然是書祗列二十四證﹐遺漏甚多﹐亦以仍周氏之舊爾。﹝惕厲子﹞

卷四﹟列證

喉痛

喉以納气而通於天﹐咽以納食而通於地﹐會厭乎其上以司開﹐惟其爲心肺肝腎呼吸之門﹐飲食聲音吐納之道﹐關系死生﹐爲害速矣。經云﹕一陰一陽結謂之喉痺。其證喉痺爲總名﹐而風溫喉痛爲多﹐亦宜內外兼治。

分陰陽﹐﹝二百徧。﹞推三關﹐﹝一百徧。﹞退六腑﹐﹝一百徧。﹞掐心經﹐﹝五十徧。﹞掐總經﹐﹝五十徧。﹞淸天河水﹐﹝五十徧。﹞水底撈明月﹐﹝五十徧。﹞瀉腎水﹐﹝五十徧。﹞二龍戲珠﹐﹝三十六徧。﹞運斗肘。﹝五十徧。﹞凡推用蔥薑水。

按﹕程鐘齡外科十法﹐喉腫不刺血﹐喉風不吐痰﹐喉癰不放膿﹐喉蛾不鍼破﹐皆非法也。凡使刀鍼﹐切勿傷蒂丁﹐以及舌根等處。尢氏以喉痺屬痰﹐喉風屬火﹐總因火郁熱毒﹐致生乳蛾等證。治宜去風豁痰﹐解熱開郁﹐其證自痊。初病寒熱者﹐須疏散﹐迨二便祕結﹐系有實火者﹐以下奪之法主之。不可驟用寒涼﹐以痰實結胸﹐遇寒不運﹐漸至喘塞不治也。其气急閉塞欲死者﹐亟用吹法﹑吐法﹑鍼法。其吹也﹐硼砂膽礬末﹐或皂角末少許吹鼻﹐噴嚏卽開﹔其吐也﹐搗皂角浸水﹐以水灌入卽吐﹐或新汲水磨雄黃灌入亦吐﹐或雞鵝翎蘸桐油一﹑二滴﹐入百沸水﹐以箸敲水﹐卽用雞鵝翎入喉探吐﹔其鍼也﹐用三稜鍼於喉腫處刺血出。若口噤鍼不能入﹐如手足冷﹐以水溫之。刺少商穴﹐左右皆刺二分﹐出血﹐口卽開﹐喉卽寬。或鍼照海﹑然谷四穴﹐使血出如珠﹐皆可求愈也。若刺少商穴﹐血出散而不收者爲無治。近時有爛喉痧者﹐最爲險惡之證。初起憎寒壯熱﹐咽痛渴煩﹐宜辛涼淸散。若驟服寒涼﹐外邪益閉﹐內火益焰﹐咽痛愈劇﹐潰腐日甚矣。至丹痧透發﹐已無惡寒等證﹐則宜寒涼泄熱﹐不宜雜進辛散﹐煽動風火﹐致增腫腐﹐必致滴水下咽﹐痛如刀割﹐此證由感風火濕熱而發﹐治法因風熱者﹐主淸透。以普濟消毒去升柴主之。因濕熱者主淸滲﹐痰火凝集者主消降﹐邪達則痧透﹐痧透則爛止。所慮者﹐毒瓦斯深伏﹐郁不能發﹐爲悶痧之證。邗上患此者甚多。一由疫毒內陷﹐一由庸醫誤治。用柴葛升麻﹐一切辛溫風燥之品﹐升提熱毒﹐入於咽喉﹐市醫坐蹈是獘﹐俾病者卽歸冥路。噫﹐此誤治也。醫者不自知﹐病家不能知﹐而病而死者或有知﹐死者能甘心哉﹖余有《痧喉正義》續出問世﹐海內諸君子﹐有以匡正之﹐則幸甚矣。﹝惕厲子﹞

卷四﹟列證

赤遊丹

赤遊丹﹐由胎中熱毒﹐或生後過於溫暖﹐以致熱毒外發﹐皮膚紅腫﹐色若塗丹﹐遊走不定﹐行於徧身﹐故曰赤遊丹。發於頭面四肢而內歸心腹者不治。內治宜淸熱解毒主之。

外治宜用砭法。砭去惡血﹐以鮮豬瘦肉切片貼之。其破爛處﹐用明雄黃﹑銀朱等分研細末糝之﹐確有神效。

按﹕是捲列二十四證﹐𨿽病證所遺甚多﹐而治法不事湯藥﹐因小兒不喜藥﹐於小兒最宜。按摩各法﹐是亦靈素所燦著者。市醫不知遵經﹐而以淺近菲薄視之﹐不讀古書﹐妄生議論﹐鳳也而以爲雞矣﹐龍也而以爲蛇矣。醫術之壞﹐非一日也。然予不敢謂采輯各法﹐足以告備﹐俟將湯液方法﹐集成書﹐以補是書之闕﹐就正海內諸方家以匡不逮﹐斯則纂述之愚忱﹐不能自己者爾。﹝惕厲子﹞

