赤水元珠﹝四庫全書本﹞／全覽1

欽定四庫全書

子部五

赤水元珠

醫家類

提要

﹝臣﹞等謹案赤水元珠三十卷明孫一奎撰一奎字文垣號東宿又號生生子休寧人是編分門七十每門又各條分縷析如風門則有傷風眞中風類中風瘖痱之別寒門則有中寒惡寒之殊大旨専以明証爲主故於寒熱虛實表裏气血八者諄諄致意其辧古今病証名稱相混之處尢爲明析惟第十卷怯損勞瘵門附方外還丹専講運气補液之法殊非岐黃正道蓋一奎以醫術遊公卿間不免以是投其所好遂爲全書之大瑕是足惜耳原本卷末附醫旨緒餘二卷醫案五卷今別自爲帙焦氏經籍志載孫一奎赤水元珠十卷醫旨緒餘二卷而不及醫案或所見非全本歟乾隆四十四年十一月恭校上

總纂官﹝臣﹞紀昀﹝臣﹞陸錫熊﹝臣﹞孫士毅

總校

官﹝臣﹞陸費

墀

赤水元珠原序

蓋謂三五之道非人不𫝊而非人之至者尢不得其傳是故太上聖人知陰陽之機察寒暑之𠉀辯愚民之冷燠定卉物之溫涼爲之濟人者不勞而受沈痾者得效矣嗟乎世道賴此人也久矣吾心思若人亦久矣時休陽孫生探天地五行之奧采百家同異之龜觀易必尋易之源講書必求書之要凢所以濟人利命者一以心學爲本誠所稱上古之胎醫中之伯者生平不妄交與在家惟註方言有醫旨緒餘數百言率皆辧眾論以歸於中眀先天太極之圖發前賢証候之祕又於先世所未名之疾未有之方爲之補其闕而增其所未盡其有功於人夫豈負薪之勞壺飱之賜哉書成請題於余余曰文以載道文而無道焉以宰之吾人所羞稱也今生之所纂者率皆闡幽發微㑹通之中而得其觧昔黃帝求道多方索之不得而象㒺得之於赤水若生所註信有本矣名之曰赤水元珠不亦宜乎然則世之藝何捨鈞天大樂而審笙敔薄大臠之味而嚼艸根乎𨿽然語云莫前弗開莫後弗𫝊而爲生之廼𦙍廼孫者又當敬承大志永保於無疆之休可也其若生之意否孫生叩首曰善遂書之孫生休人名一奎字文垣東宿乃其號也羅浮道人題

凢例

一是書專以明証爲主蓋醫難於認証不難於用藥凢証不拘大小輕重俱有寒熱虛實表裏气血八个字苟能於此八个字認得眞切豈必無古方可循卽於十二經藥性中表裏寒熱溫涼間摘出治之自然權變合宜不失勝算故古謂審証猶審敵知己知彼百戰百勝矣

一所引諸書名及諸家姓氏者欲人知所有自且一証之中經書多有發之未盡者前賢或觸目感悟掲而補之俾後學得以宗仿後之人不䆒前人盡心用意處反謂某長於此而短於彼某善於補而不善於攻廼以補其缺略者反指以爲偏駁豈知本之學哉且又不贄師訪友局守一家之說濫稱專門焉能擴充愚故不揣管陋毎於一癥之間有經文可據者卽以經文爲首引無經文者采取各家之言爲証是則宗之非則黜之間有誤後人惑來世者則援摭格言輿論以折其𠂻庶見前人補缺之意匪偏而後之取法者得以履其正也

一辧証原經文有單立篇目則原依其篇目有混稱未析者或古今名稱不同如古經以風寒濕三气雜至而成痺立名丹溪廼攺痺爲痛風又如膓澼泄利膓風臓毒混論而未析如此者甚多設不辧而正之何所適従玆以各証經文混論者列之於前以爲之綱以今人嘗稱者析之於後而爲之目目下各列治法庶古今照貫攻治不紊緩急檢閲免致疑滯

一婦人臓腑經絡七情六气感病與男子無以異治法亦然所異惟胞門子戶月汛胎產陰挺崩漏赤白𢃄內外吹爾玆特標婦人門五卷使知同異端緒大方經略庶家技不得稱擅塲局夫不得呼專祕隨俗爲變醫之能事斯無愧於扁鵲也與

一治小兒法惟臍風哯乳盤膓內弔驚疳痘疹爲差別餘皆與大方脈同但臓腑脆薄劑宜較小爾三嵗內者不形於診然虎口三闗之紋亦難盡憑當於聲色動靜哭笑大小便參之四嵗後便可以一指按於經渠列缺之上診左右手脈孰大孰小孰浮孰沈以辧內外二傷卒多應驗不可謂全不闗於診也至如痘疹尢小兒緊要方術及外科並列門後以統其治用寓無可無不可之意云

一采用經史國典羣書諸雜家言統計二百六十五種非徒騁博洽資口吻也以爲不廣搜逺引不足發明天人合一之旨與聖賢立功立命之意夫古之人有不爲良相願爲良醫也者此何以故子輿氏曰老吾老以及人之老幼吾幼以及人之幼然則恵溥當時澤流後世是惟相與醫廼克踐之矣

一醫家著輯汗牛充棟不能一一購置但取其書可宗法萬世無獘者一部中采數條一門中采數法數方以爲嚆矢要之緣辭契意神而明之存乎其人而已況登彼㟁者航筏尙可棄乎

一醫寄生死之關非知性命者不足與有言也儒之窮理盡性以至於命固當取以折衷而老氏性命兼修釋氏眀心見性道理自可參觀故兼采二氏爲翼夫知三教之所以者於醫學思過半矣

一醫要先識人身內景臓腑形質手足經上下宗气營气衛气呼吸出納三焦終始及各經表裏陰陽金木水火土部位配合命名之義上下不得錯綜一經不得兩配與河洛周易靈素洪範黃庭性理諸家合一不背洞悉源委始能言標本而測病機若因內景不眀羣書不究局局然守艸根樹皮之末方左右牴牾逢原謂何如命門三焦包絡相火及手足經配合自難經已下紛紛不決者余不揣菲謭於醫旨緒餘中僣爲剖析似與靈素洪範太極百家照徹相貫敢以俟之具法眼者

一醫道肇自炎帝之本艸與黃帝之內經伊尹之湯液而周禮登之天官冡宰誠重之也諸如上池金匱靑囊或神或僊不可枚舉其顯在六卿廊廟者齊則禇澄唐則王珪李世勣陸宣公狄梁公劉禹李兵部宋則文潞公蘇子瞻朱紫陽我明則劉誠意咸有著述此皆上古良相之芳躅逸人之髙致逮今風斯爲下厠之技流烏知醫之所自耶噫道無污隆顧人力行何如耳宣尼有言人能𢎞道非道𢎞人吾黨共朂之哉

乾隆四十四年

欽定四庫全書

赤水元珠卷一

明孫一奎撰

風門

明風篇

生生子曰風春之令气也木之所司肝爲之主素問六化篇云木之化風主於春春之爲言蠢也陽气蠢動故風所以皷舞萬物爲天號令岐伯曰東方生風風生木其臓爲肝其志爲怒故怒傷肝風傷肝肝爲足厥陰之經以六气言之自十二月大寒節起至二月春分節止是初之气厥陰風木用事人有感其令气者爲傷風其有不卽發於令气而四時亦有傷風之癥者時人謂之四時感冒感有淺深治有緩急令旣不同治亦有異故首述經文以明風之體有所據而人天咸一之理實寓焉後別治法以見風之變癥無常非簡約可盡先賢有言曰風乃百病之長善行而數變非易言也信夫

傷風

仲景傷寒論謂有汗惡風脈浮數爲傷風外有六經之形癥太陽癥頭項痛腰脊彊以桂枝湯治之後若𫝊經當究仲景節菴治法治之其餘不過感冒耳四時皆有之以後法按治

九味羌活湯治四時傷寒傷風頭痛徧身盡痛腰脊彊發熱晝夜不散不思飲食

羌活防風川芎白芷細辛柴胡黃芩生地甘艸蒼術薑三片棗一枚水煎熱服如惡心減黃芩如有汗加白術減蒼術如口渇加知母石膏如一二帖不觧或天寒時月加麻黃如鼻塞加紫蘇蔥白

夫此方予每用加柴胡乃總治傷風各經之活套也今人只知其治四時傷寒如神不知加柴胡總治各經之妙蓋羌活治太陽肢節痛大無不通小無不入乃撥亂反正之主也防風治一身盡痛聽君將命令而行隨所引而至柴胡治少陽頭疼在兩頭角及寒熱脇痛耳聾白芷治陽明頭痛在額蒼術䧺壯能除足太陰經濕气使邪不得傳脾生地黃治手少陰心熱在內黃芩治手太陰肺熱在胸細辛治足少陰腎經苦頭痛不已川芎治足厥陰頭痛在腦此方乃易老所製凢見表証悉宜服之不犯三陽禁忌實觧利之神藥也然以一藥而類治各經之証苟用其方而不知其所以立方之意則未免有執一之獘故述各藥主治本旨使學者詳各經之癥孰重以本經之藥爲君疊爲賔主則所治無不響應

和觧散治傷風鼻塞咳𠻳胸脇弔痛發熱口渇紫蘇杏仁陳皮半夏前胡薄荷葛根甘艸﹝炙﹞桔梗桑白皮

薑三片蔥白三根棗子一枚風邪重﹝加防風﹞

桂枝湯治太陽頭項痛腰脊彊自汗

桂枝赤芍甘艸﹝炙﹞薑﹝三片﹞棗﹝二枚﹞煎服取微汗此冬月卽病宜服春分後忌之小便數及飲酒人皆不宜服飲酒人不喜甘恐中滿而嘔也

參蘇飲治傷風鼻塞發熱惡心有痰胸膈不利橘紅枳殻桔梗粉艸﹝炙各一錢﹞木香﹝一分﹞蘇葉半夏漧葛前胡人參茯苓﹝各八分﹞

薑三片𬃷一枚咳𠻳甚者去人參木香熱盛喉疼除半夏加天花粉酒芩

熱傷風咳𠻳喉疼面熱此素有痰火欝熱在內熱極生風或爲風寒所束不得發越此熱爲本寒爲標治宜淸熱散寒經云火欝則發之又曰風寒外束者可發

二陳湯加桔梗天花粉𤣥參薄荷酒芩前胡

𠻳不轉加𤓰蔞仁夜𠻳多加知母喉疼減半夏痰盛加貝母枳殻肺熱气壅輕則加桑白皮地骨皮重則加石膏

肺气虛發熱咳𠻳服前發散藥其𠻳愈甚或被髮散太過當用收斂之劑補之日間𠻳多吐白痰沫或惡心者爲气虛六君子湯加五味子薏苡仁欵冬夜𠻳多口渇痰不易出發熱爲血虛四物��加知母五味子馬兜鈴麥門冬𤓰蔞仁

肺气實或素有痰爲風寒所閉鼻塞咳𠻳气壅不得倒頭而臥

三抝湯

麻黃﹝連根節﹞甘艸﹝生用﹞杏仁﹝不去皮尖﹞

薑三片棗二枚煎服取淸痰乃止

火盛者瀉白散加石膏枳殻天花粉前胡

效遲加𤣥明粉一錢調下立應

中風

內經云風之傷人也或爲寒中或爲熱中有中血脈有中腑有中臓

東垣雲中血脈者口眼喎斜中腑者肢節廢面加五色有表証拘急不仁中臓者唇緩失音鼻塞耳聾眼瞀便閉性命危急此三者治各不同如中血脈外有六經之形癥則從小續命湯加減及疏風湯治之如中腑內有便溺之阻隔宜三化湯局方中麻仁丸通利之外無六經之證內無便溺之阻宜大羌活愈風湯秦艽湯中臓痰涎昏冒宜至寶丹之類鎭墜之

綱目雲中風世俗之稱也其證卒然僕倒口眼喎斜半身不遂或舌彊不言唇吻不收是也然名各有不同卒然僕倒者經稱爲撃僕世又稱爲卒中乃初中風時其狀又如此也其口眼喎斜半身不遂者經稱爲偏枯世又稱爲左癱右瘓及腲腿風乃中倒後之癥邪之淺者狀如此也其舌彊不言唇吻不收者經稱爲痱病世又稱爲風懿風气亦中倒後癥邪之深者狀如此也東垣以中脈中腑邪淺而易治中臓爲邪深而難治者得之矣凢病偏枯必先僕倒故內經連名稱爲撃僕偏枯也後世迷失經意以偏枯爲痱病之旨一以中風名之遂指偏枯爲枯細之枯而非左癱右瘓之癥習俗之獘至於如此也殊不知仲景云骨傷則痿名曰枯蓋痿緩不收則筋骨气肉無气以生脈道不利手足不稟水糓之气故曰枯非細之謂也積日累月漸成細者間有之非可便指枯爲細也﹝此枯字卽枯稿之枯﹞初中倒時隨卽醒者宜治若不醒者宜搯人中俾醒看痰涎壅盛宜吐之口噤亦吐之若口開手撒遺尿者爲陽暴絕速宜大料參茋補接之若眼戴上者宜灸之

𤣥珠經云風病口開手撒眼合遺尿鼻聲如鼾者五臓气絕也﹝蓋口開者心絕手撒者脾絕眼合者肝絕遺尿者腎絕聲如鼾者肺絕也若見一猶可用工若面赤時黒主陽上散腎水反尅心火兼遺尿口開气喘斷不救也﹞按已上皆眞中風癥也由人元气素虛腠理疏豁衞弱失䕶一遇風邪莫之能禦經曰邪之所湊其气必虛救醒後多用驟補法丹溪獨參膏加竹薑汁之類與類中風癥不同法也

附方

小續命湯

麻黃﹝去節﹞人參黃芩芍藥防已川芎杏仁甘艸桂﹝各一兩﹞附子﹝五錢﹞防風﹝一兩五錢﹞

每服五七錢加生薑五片水煎食前熱服金匱要略有石膏當歸無附子

大凢中風不審六經之加減𨿽治之不能去其邪也內經雲開則淅然寒閉則熱而悶知暴中風邪宜先以加減續命湯隨癥治之

中風無汗惡寒麻黃續命主之依本方麻黃防風杏仁合各加一倍宜鍼至陰﹝足小指外側爪甲角鍼入二分出血﹞崑崙﹝足外踝後跟骨﹞舉蹻取之

中風有汗惡風桂枝續命主之依本方芍藥桂枝杏仁各加一倍宜鍼風府﹝項後入髮際一寸鍼七分禁灸﹞上二證皆太陽經中風也

中風有汗身熱不惡寒白虎續命主之依本方甘艸加一倍外加石膏知母各二兩

中風有汗身熱不惡風葛根續命主之依本方桂枝黃芩各加一倍外加漧葛二兩宜鍼陷谷﹝足大指次指間本節後陷中鍼五分﹞去陽明之賊刺厲兌﹝在足大指次指去爪甲如韭葉﹞瀉陽明之實上二證皆陽明經中風

中風無汗身涼附子續命主之依本方附子加一倍甘艸加三兩外加漧薑二兩宜刺隠白﹝足大指內側衣甲角﹞去太陰之賊此太陰經中風也

中風有汗無熱桂枝續命主之依本方桂枝附子甘艸各加一倍宜鍼太谿﹝足內踝後根骨上䧟中動脈應手鍼過崑崙﹞此少陰經中風也

中風六經混淆繋之於少陽厥陰或肢節攣痛或麻木不仁宜羌活連翹續命主之小續命八兩外加羗活四兩連翹用六兩

古之續命混淆無癥之別今各分經治療又分經鍼刺法厥陰之井大惇﹝足大指甲後一韭葉聚毛間﹞刺以通其經少陽之經絕骨﹝外踝上三寸灸五壯﹞灸以引其熱是鍼灸同象法治之大體

防風通聖散

防風川芎當歸芍藥大黃芒硝連翹麻黃﹝去節﹞薄荷山梔白術荊芥﹝各五錢﹞石膏桔梗黃芩﹝各一兩﹞滑石甘艸﹝各二兩﹞

每服一兩加生薑水煎服

中風外無六經之形證內無便溺之阻隔知血弱不能飬筋故手足不能運動舌彊不能言語宜飬血而筋自榮大秦艽湯主之

泰艽﹝三兩﹞甘艸川芎當歸白芍石膏﹝各二兩﹞細辛﹝五錢﹞羗活防風黃芩白芷白術生地熟地白茯苓﹝各一兩﹞川獨活﹝二兩﹞

右十六味剉每服一兩水煎溫服無時如遇天陰加生薑如心下痞每兩加枳實一錢同煎

中風外有六經之形證先以加減續命湯隨癥治之內有便溺之阻隔復以三化湯主之

厚朴大黃枳實𦍑活﹝各等分﹞

右剉如麻豆大每服三兩水三升煎至一升半終日服之以微利爲度無時法曰四肢不禁俗曰癱瘓故經所謂太過則令四肢不禁又曰土太過則惇阜阜髙也惇厚也旣厚而又髙則令除去此眞所謂膏粱之疾非肝腎經虛也何以明之經所謂三陽三陰發病爲偏枯痿易四肢不禁王注曰三陰不足則發偏枯三陽有餘則痿易易爲變易嘗用而痿弱無力也其治則瀉令气弱陽衰土平而愈或三化湯調胃承气湯選而用之若脾虛則不用也經所謂土不及則卑䧟卑下也䧟坑也故脾病四肢不用四肢皆稟气於胃而不能至經必因於脾乃得稟受也今脾不能與胃行其津液四肢不得稟水穀气气以日衰脈道不行筋骨肌肉皆無气以生故不用焉其治可補十全散加減四物去邪畱正

愈風湯中風癥內邪已除外邪已盡當服此藥以行導諸經久服大風悉除縦有微邪只従此藥加減治之然治病之法不可失其通塞或一气之微汗或一旬之通利如此爲常治之法也久則淸濁自分榮衞自和如初覺風動服此不致倒僕

羌活甘艸防風川芎細辛枳殻人參麻黃甘菊薄荷當歸知母黃茋柴胡前胡半夏厚朴﹝各二兩﹞生地﹝四兩﹞熟地防已茯苓黃芩白芷蔓荊子枸杞地骨皮﹝各二兩﹞石膏蒼術﹝各四兩﹞桂﹝一兩﹞芍藥﹝三兩﹞獨活杜仲﹝各二兩﹞右剉每服一兩水二鍾煎至一鍾溫服如遇天陰加生薑空心一服臨臥再煎渣服俱要食逺空心一服咽下二丹丸爲之重劑臨臥一服咽下四白丹爲之輕劑是動以安神靜以淸肺假令一气之微汗用愈風湯三兩加麻黃一兩均作四服每服加生薑五片空心以粥投之得微汗則佳如一旬之通利用愈風三兩大黃一兩亦均作四服如前煎臨臥服得利則妙常服之藥不可少四時之輔如望春大寒後加半夏柴胡人參各二兩木通四兩此迎而奪少陽之气也望夏之月加石膏黃芩知母各二兩此迎而奪陽明之气也季夏之月加防已白術茯苓各二兩勝脾土之濕也初秋大暑之後加厚朴二兩藿香二兩桂一兩木通二兩此迎

而奪太陰之气也霜降之後望冬加附子一兩桂一兩當歸二兩勝少陰之气也得春減冬所加藥四時類此𨿽立法於四時之加減更宜臨病之際審病之虛實寒熱土地之宜邪气之多少此藥具七情六欲四气無使五臟偏勝不動於榮衛如風祕服之則永不燥結如久㵼服之則能自調初覺風气便服此藥及新方中天麻丸各一料相爲表里治未病之聖藥也及已病者更宜當服無問男婦及小兒驚癇抽搐急慢驚風等病服之神效如觧利四時傷風隨四時加減法又療脾腎虛筋弱言語難精神昏憒及治內弱風濕內弱者乃風熱火亢體重者乃風濕土余內弱之爲病或一臂肢體偏枯或肥而半身不遂或恐而健忘喜以多思故思忘之道皆情不足也是以心亂則百病生於心靜則萬病悉去故此藥能安心飬神調陰陽無偏勝及不動榮衞

四白丹能淸肺气飬魄謂中風者多昏昧气不淸利也

白術茯苓人參砂仁防風川芎﹝各五錢﹞白芷﹝一兩﹞知母細辛﹝各二錢﹞羌活獨活薄荷﹝各二錢半﹞白⿰﹝一錢半﹞甘艸香附﹝炒各五錢﹞甜竹葉﹝三兩﹞麝﹝一字﹞龍腦﹝五分﹞牛黃﹝五分﹞藿香﹝一錢半﹞

右藥二十味計八兩六錢三字爲細末煉蜜爲丸毎兩作十丸臨臥嚼一丸分五七次嚼之上淸肺气下彊骨髄

二丹丸治健忘飬神定志和血內安心神外華腠理丹參﹝兩半﹞丹砂﹝五錢爲衣﹞逺志﹝五錢﹞茯神﹝一兩﹞人參﹝五錢﹞菖蒲﹝五錢﹞熟地﹝一兩半﹞天門冬﹝一兩半﹞麥冬﹝一兩﹞甘艸﹝五錢﹞

右爲細末煉蜜丸桐子大每服五十丸至百丸空心食前常服安神定志一藥淸肺一藥安神故淸中淸者歸肺以助其眞淸中濁者堅彊骨髄血中之淸榮飬於神血中之濁者華榮腠理如素有痰久病中風津液湧溢在胸中气所不利用獨聖散吐之後用利气瀉火之劑

瀉靑丸治中風自汗昏冒發熱不惡寒不能安臥此是風熱煩躁﹝方在火門﹞

天麻丸行榮衞壯筋骨

天麻﹝六兩酒浸三日﹞牛膝﹝六兩酒浸三日﹞杜仲﹝炒去絲﹞萆﹝六兩另研﹞𤣥參﹝六兩﹞當歸﹝十兩﹞生地﹝一斤﹞羌活﹝十兩﹞附子﹝一兩﹞

右爲末煉蜜丸桐子大常服五七十丸病大至百丸空心食前溫酒或白湯下平眀服藥至日髙饑則止藥大忌壅塞失於通利故服藥半月稍覺壅微以七宣丸輕疏之使藥再爲用也牛膝萆薢治筋骨杜仲使筋骨相著天麻羌活和風之聖藥當歸地黃飬血能和榮衛𤣥參主用附子佐之行經藥也

抱拙子曰按中風之證卒然倒僕口眼喎斜半身不遂或舌彊不語唇吻不收是也然名各不同有曰風癔以心悶閉不能言喉中噫噫作聲蓋肺气入心則能言邪中心肺痰涎潮塞故使然也有曰風痱者以風涎散注於關節气不能行故使四肢不遂也有曰舌彊不語者以風入心脾二經心之別脈系於舌本脾之脈俠咽連舌本散舌下今風涎入其經絡故舌不轉而不能言也有曰四肢拘攣者以風冷邪气入於肝臓使諸經攣急屈而不伸也有曰風柔者以風熱邪气入於肝臓使諸經弛張緩而不收也有曰風顫者以風入肝經上气不守正位故使頭招靣揺手足顫掉也有曰風瘖者以風冷之气客於中滯而不能發故使口禁不能言也與前涎塞心肺同𠉀此以口噤爲異耳要略曰風之爲病當半身不遂經絡空虛賊邪不瀉或左或右邪气反緩正气則急正气引邪喎僻不遂邪在於絡肌膚不仁邪在於經卽重不勝邪入於府卽不識人邪入於藏卽難言口吐涎已上所論皆言風従外入也劉守眞曰風病多因熱甚俗云風者言末而忘其本也所以中風有癱瘓者非謂肝風實甚而卒中之也亦非外中於風良由將息失宜而心火暴甚腎水虛衰不能制之則陰虛陽實而熱气拂欝心神昏冒筋骨不用而卒倒無知也張絜古曰人之气以天地之疾風名之故中風者非外來風邪乃本气自病也凢人年逾四旬气衰者多有此疾壯歳之時無有也若肥盛之人則間有之亦是形盛气衰故如此治法和臓腑通經絡便是治風李東垣之說與絜古同朱彥修曰西北气寒爲風所中者誠有之東南气溫地濕有風病者非風也皆濕生痰痰生熱熱生風也已上所論皆言風従內出也夫自古論中風者悉主於外感而劉張諸子則主於內傷今詳此病蓋因先傷於內而後感於外相兼成病者也但有標本輕重不同耳假如百病皆有因有證因則爲本證則爲標古人論中風者言其証也諸子論中風者言其因也豈可以中風一證岐而爲二哉故古人所論外感風邪者未必不由本體虛弱榮衛失調之所致諸子所論火盛气虛濕痰者未必絕無風邪外侵之所作若無風邪外侵則因火因气因濕各爲他證豈有暴僕暴瘖口眼喎斜手足不遂舌廢不用昏不識人之𠉀乎治法外感重者宜先祛外邪而後補中气內傷重者宜先補正气而後攻外邪或以散風藥爲君而補虛藥爲佐使或以補虛藥爲君而散風藥爲佐使全在活法量標輕重而治之

凢中風證內邪已除外邪已盡當服愈風湯以行導諸經久服大風悉去縦有微邪只従此藥加減蓋能和榮衛疏經絡有補气飬血之功祛濕消痰之效疏而不耗補而不治不燥不寒誠觀左右之輕重上下之緩急酌而用之無不克濟

按中風五臓亦顯外證目瞀者中於肝舌不能言者中於心唇緩便祕者中於脾鼻塞者中於肺耳聾者中於腎此五者病深爲難治但風中腑者多兼中臓如左關脈浮面目靑左脇偏痛筋脈拘急目瞤頭手足不收坐踞不得此中膽兼中肝也用犀角散之類如左寸脈浮洪面赤汗多惡風心神顚倒悚悸恍惚言語蹇澁舌彊口漧此中小腸兼中心也用麻黃散之類如右關脈浮緩或浮大面唇黃汗多惡風口喎語澁身重嗜臥肌肉不仁腹脹不食此中胃兼中脾也用防風散之類如右寸脈浮澁而短面白鼻流淸涕多喘胸中冒悶短气自汗聲嘶四肢痿弱此中大腸兼中肺也用五味子湯之類如兩尺脈浮滑面目黒黧腰脊痛引小腹不能俛仰兩耳鳴骨節痛足痿善恐此中膀胱兼中腎也用獨活散之類此皆言眞中風也而有气血之分焉气虛而中者由元气虛而賊風襲之則右手足不仁用六君子加鈎藤薑汁竹血虛而中者由陰血虛而賊風襲之則左手足不仁用四物湯加鈎藤竹薑汁气血俱虛而中者則左右手足皆不仁矣用八珍湯加鈎藤竹薑汁其與中風相類者則有中寒中暑中濕中火中气食厥勞傷房勞等證中於寒者謂冬月卒中寒气昏昧口噤肢攣惡寒脈浮緊用麻黃桂枝理中湯之類中於暑者謂夏月卒冒炎暑昏冒痿厥吐瀉喘滿用十味香茹飲之類中於濕者丹溪所謂東南之人多因濕土生痰痰生熱熱生風也用淸燥湯之類加竹薑汁中於火者河間所謂非肝木之風內中六滛之邪外侵良由五志過極火盛水衰熱气拂欝昏冒而卒僕也用六味丸四君子獨參湯之類內有恚怒傷肝火動炎上者用柴胡湯之類中於气者由七情過極气厥昏昧或牙關緊急用蘇合香丸之類誤作風治者死食厥者過於飲食胃气自傷不能運化故昏昧也用六君子加木香勞傷者過於勞役元气虛耗不任風寒故昏冒也用補中益气湯房勞者因腎虛精耗气不歸原故昏冒也用六味丸此皆類中風者也

邪之所湊其气必虛故風之傷人𨿽云臓腑俱受而肺肝二經居多蓋風邪之入先於皮毛之虛皮毛受邪則內客於肺肺主气肺邪旣盛則气必上逆所以有痰涎壅塞昏暈倒僕之狀肝主筋屬木與風其气相感以類相従故風邪乘虛肝經受之則筋緩不榮或筋縮不舒所以有手足拘攣或四肢癱瘓之狀治風之法初得病卽當順气及日久卽當活血此萬古不易之理蓋風病未免有痰治痰先治气气順則痰淸治風先活血血行風自滅順气和血斯得病情若光不順气便用烏附又不養血徒用麻防未見有愈者也

內經治口眼喎斜多屬足陽明筋病蓋足陽明筋結頰上得寒則急得熱則弛左寒右熱則左頰筋急牽引右之弛者而喎向左也右寒左熱則右頰筋急牽引左之弛者而喎向左也故其治法以火灸且爲之膏油熨其急者以白酒調和桂末塗其弛者後人用酒煮桂取汁以故布浸搨病上左喎斜搨右右喎斜搨左卽內經用酒桂塗法也

人之一身經絡貫串謂之脈脈者血之隧道也血隨气行周流不停筋者周布四肢百節聫絡而束縛之此屬肝木得血以飬之則和柔而不拘急脈皆起於手足指端故十二經皆以手足而名筋則無處無之皮毛者屬肺主外而易於感冒人身之血內行於脈絡而外充於皮毛滲透肌肉滋飬筋骨故百體平和運動無礙若气滯則血滯气逆則血逆得熱則瘀濁得寒則凝泣衰耗則順行不周滲透不徧而外邪易侵矣津液者血之餘行乎脈外流通一身如天之淸露若血濁气滯則凝聚而爲痰痰乃津液之變徧身上下無處不到津液生於脾胃水糓所成濁則爲痰故痰中於脾土也是以古人論中風偏枯麻木等証以血虛瘀血痰飲爲言是論其致病之源至其得病則必有所感觸或因風或因寒或因濕或因酒或因七情或勞役房勞汗出因感風寒濕气遂成此病此血病痰病爲本而外邪爲標其邪中於皮毛肌肉則不知痛癢麻木不仁如有物一重貼於其上或如䖝逰行或灑灑寒慓遇熱則或癢遇陰雨則沈重酸痛其邪入於血脈經絡則手足指掌肩背腰膝重硬不遂難於屈伸舉動或走注疼痛此上諸癥皆外自皮毛以至筋骨之病凢脈所經所絡筋所㑹所結血气津液所行之處皆邪气欝滯正气不得流通而致然治者當以飬血除風順气化痰爲主不必彊度某病屬某經某臓而雜治之也

風病遺尿屬气虛參茋補之小便不利者勿用利藥旣得自汗則津液外亡小便自少若利之使榮衛枯竭無以制火煩熱愈甚當𠉀熱退汗止小便自行兼此癥乃陽明大忌利小便湏當識此

婦人產後中風口噤手足瘈瘲如角弓狀或血暈四肢彊直俱用荊芥略炒爲末黒豆淋酒調下三錢極妙或加當歸入酒少許水煎灌下卽省

秦艽升麻湯

秦艽升麻漧葛芍藥人參甘艸白芷防風桂枝連鬚蔥白水煎

川芎石膏湯﹝此乃防風通聖散加減法也﹞

防風川芎當歸芍藥連翹石膏黃芩桔梗薄荷人參荊芥大黃甘菊滑石甘艸山梔砂仁寒水石生薑

水煎服

八味順气散

白術靑皮白芷烏藥人參陳皮甘艸白茯苓

烏藥順气散

麻黃陳皮烏藥漧薑甘艸殭蠶川芎枳殻白芷桔梗生薑大𬃷

水煎服

六合湯

熟地當歸川芎芍藥秦艽﹝一作防風﹞羌活

水煎服

三生飲

南星﹝一兩生﹞川烏﹝去皮臍生﹞附子﹝去皮臍生各半兩﹞木香﹝二錢半﹞生薑﹝十片﹞右每服五錢水煎

省風湯

南星﹝三錢生﹞防風﹝三錢生﹞半夏﹝湯泡生﹞甘艸﹝生﹞黃芩﹝各一錢半﹞右加生薑三片水煎溫服

搐鼻通天散

藜蘆川芎白芷細辛防風薄荷﹝各一錢﹞豬牙皂角﹝三个刮去皮子﹞

右爲末吹鼻中

開關散一名破棺散﹝治中風口噤﹞

南星﹝末五分﹞冰片﹝少許﹞右五月五日午時合以中指㸃末揩齒左右其口自開

攝生飲

蒼術木香南星半夏細辛菖蒲甘艸﹝生﹞生薑痰盛加全蠍水煎服

稀涎散

白礬﹝一兩半生半枯﹞牙皂﹝四个肥實不蛀者去皮炙黃﹞

右爲末溫水調下一二錢吐出痰涎便省

觧語湯﹝一方有石菖蒲逺志﹞

羌活防風天麻肉桂川芎南星陳皮白芷當歸人參甘艸酸𬃷仁羚羊角水煎入竹瀝半盞再一滚服

淸心散

靑黛硼砂薄荷﹝各二錢﹞牛黃冰片﹝各三分﹞

右爲末先以蜜水洗舌後以薑汁擦舌將藥末蜜水調稀搽舌本上

加味轉舌膏

連翹逺志薄荷柿霜﹝各一兩﹞石菖蒲﹝六錢﹞梔子﹝炒﹞防風桔梗黃芩﹝酒炒﹞𤣥明粉甘艸酒大黃﹝各五錢﹞犀角川芎﹝各三錢﹞

右爲末煉蜜丸彈子大硃砂五錢爲衣食後臨臥薄荷湯嚼下一丸

訶子淸音湯

桔梗﹝一兩半生半炒﹞訶子﹝四十九个半生半炮﹞甘艸﹝二錢半生半炙﹞

右爲末每服七錢童便一大碗煎熱調服

大八風湯

當歸杏仁灸艸桂心漧薑﹝炮﹞五味升麻﹝六分﹞川烏﹝炮﹞黃芩﹝炒﹞芍藥﹝炒﹞獨活防風川芎麻黃秦艽石斛人參茯神石膏黃茋紫苑﹝三分﹞大豆﹝去皮炒九分﹞

虎脛骨酒

防風萆薢當歸松節龜板虎骨﹝酥炙各二兩﹞晚蠶沙五加皮秦艽羌活﹝各二兩﹞白術﹝三兩﹞枸杞子蒼耳子﹝各四兩﹞牛膝﹝一兩﹞鱉甲﹝一兩﹞乾茄根﹝八兩飯上蒸﹞一方有石斛續斷杜仲巴㦸﹝各一兩﹞

右剉碎絹袋盛之以無灰酒三斗浸壜內春秋七日夏五日冬十日宻固煮滚封七日開取時不可面向壜口恐藥气沖目每日早午晚間病人自取酒一小盃服之不許多飲又不令藥力斷絕病痊酒盡將渣曬乾再入乾浮萍一斤半木香一兩防已木𤓰各二兩麝少許研爲末酒糊丸桐子大酒下五十丸日用三服忌食動風之物

又曰凢中風者俱有先兆之癥凡人如覺大拇指及次指麻木不仁或手足不用或肌肉蠕動者三年內必有中風之癥經曰肌肉蠕動命曰微風宜先服八風散愈風湯天麻丸各一料爲愈夫大拇指次指皆手足太陰陽明經中風多著此經也先服祛風滌熱之劑辛涼之藥治內外之邪是以聖人治未病不治已病又云善治者治皮毛是治萌芽也故初成者獲愈固久者伐形是治未病之先也

丹溪云大率治風主血虛有痰治痰爲先或挾火與濕蓋濕生痰痰生熱而熱生風也

半身不遂者大率多痰在左屬死血與無血宜四物湯加桃仁紅花竹薑汁在右屬气虛屬痰宜四君子湯二陳湯加竹薑汁

气虛卒倒參耆湯補之挾痰則濃煎人參湯加竹薑汁血虛四物湯補之挾痰則四物皆用薑汁炒過加竹薑汁能食者去竹加荊

竹荊乃開經絡行血气故爲必用之劑

肥人多濕少加烏頭附子行經

肥人中者以其气盛於外而歉於內也肺爲气出入之道肥人气必急急則痰涎上壅邪盛可知所以治之必先理气爲急中後气未順痰未除調理之劑惟當用藿香正气散和星香散煎服此方非特可治中風之癥中气中惡尢宜尋常嘔吐痰厥及胸膈飽悶者皆可用之

治風之法初得之必先順气及日久則當活血此萬古不易之理有以四物吞活絡丹愈者正此意也設不先順气化痰用烏附又不活血徒用防風天麻羌活輩吾未見其能治也

若飲食坐臥如常但失音不語只以小續命湯去附子加石膏菖蒲一錢

開關之劑

稀涎散治中風不語牙關緊急單蛾雙蛾

江子仁﹝六粒每粒分作兩半﹞牙皂﹝三錢切片﹞明礬﹝一兩﹞

化開礬將二味投入攪勻待礬枯爲末每用三分吹入諸病皆愈痰涎壅盛者以五分燈心湯下喉中之痰逆上者卽吐膈間者卽下

凢中風口噤不開用白鹽梅揩齒卽能開乃可進藥丹溪用藜蘆爲末加麝香少許入鼻內吐之一吐不愈再吐之﹝虛甚者不可吐﹞

救急通關散治中風中气一應急病宜先以此開關牙皂細辛二味爲末吹入鼻內得𡁲佳

蘇合香丸擦牙上牙關卽開再以生薑自然汁並三生飲俟其甦省然後次第進以順气之劑或排風續命之類

勝金丸治中風忽然僕倒如醉形體昏悶四肢不收涎潮逆上隔气不通命在湏臾

生薄荷﹝五錢﹞牙皂﹝二兩搥碎水一升二味同浸取汁研成膏﹞𤓰蒂﹝末一兩﹞藜蘆﹝末二兩﹞硃砂﹝半兩另研﹞

右將硃砂末二分和二味末子和勻用膏子爲丸龍眼大硃砂爲衣溫酒化下一丸甚者二丸以吐爲度得吐卽醒不醒者不治

桑枝法桑枝一升炒香以水三大升煎取二升一日服盡圖經云桑枝溫平不涼不熱可以常服療體中風癢漧燥腳气風气四肢拘攣上气眼暈肺气咳𠻳消食利小便久服身輕聰明耳目令人光澤兼療口漧仙經云一切仙藥不得桑煎不服出抱朴子政和間何���常病兩臂痛諸藥不效依此作數劑臂痛卽愈

凡治中風莫如續命之類然此可扶持初病若要收全功火艾爲良中風皆因脈道不利血气閉塞也灸則喚醒脈道而血气得通故收全功

中風不語用龜尿少許㸃於舌神效

取龜尿法置龜新荷葉上用豬棕鼻內刺之卽出

一方治半身不遂口眼喎斜頭目運痰火熾盛筋骨時疼此乃原於血虛血熱挾痰挾火經絡肌表之間先已有其病根後因感冒風寒或過嗜醇酒膏粱而助痰火或惱怒而逆肝气遂有此半身不遂之証其在於經絡肌表筋骨之間尙未入臓腑並以此方治之蓋此方有補血活血之功不致於滯有健脾燥濕消痰之能不致於燥有淸熱運動疏風開經絡通腠理內固根本外散病邪王道劑也多服見功白術﹝一錢半﹞川芎﹝一錢半﹞南星半夏芍藥茯苓天麻﹝各一錢﹞川歸生地熟地牛膝酸𬃷﹝仁﹞黃芩橘紅﹝各八分﹞羌活防風桂﹝各六分﹞紅花﹝炙﹞甘艸﹝各四分﹞黃柏﹝八分﹞水煎入竹薑汁侵晨服

瘖痱

素問太陰所謂入中爲瘖者陽气已衰故爲瘖也內奪而厥則爲瘖痱此腎虛也少陰不至者厥也﹝脈觧篇王註云痱廢也腎气內奪則舌瘖足癈﹞

綱目云厥逆者溫補之河間地黃飲子是也

河間地黃飲子治瘖痱不能言足廢不能用腎气弱其气厥不至舌下

熟地肉蓯蓉﹝酒浸焙﹞巴㦸石斛附子﹝炮﹞五味菖蒲逺志官桂麥冬山茱茰白茯苓﹝各等分﹞水盞半薑五片棗一枚薄荷同煎至八分不拘時服

麝香散卒中風瘖瘂倒地不省左右癱瘓口眼喎斜諸藥未服者服之

眞麝﹝二錢﹞眞香油﹝二兩﹞若遇此癥將麝香研細入油攪勻開口灌之其人自甦不獨治中風且全其言語不蹇手足不癱服此後方服順气疏風之劑蓋麝香通關節可以行至病所也

疫門

凢眾人病一般者此天行時疫治有三法宜補宜散宜䧏用大黃黃芩黃連人參桔梗蒼術防風滑石香附人中黃爲末神麯糊爲丸每服五七十丸气虛四君子血虛四物痰多二陳湯作使送下熱甚者加童便

生生子曰夫溫病有冬傷於寒不卽發過時而爲春溫者有冬不藏精者有感四時不正之气者有君相二火加臨而沿門闔境相似者有用和觧法者有用補法者有用寒涼者有用漬法者各推其所因而施治之母執熱之一途而槪用寒涼法也

大抵治時疫當按邪在何經及參之時月故奏效甚捷發熱發班以𤣥參升麻湯治之

頭痛先寒後熱以小柴胡湯渴加知母天花粉無汗加葛根夏加石膏知母各三錢

先熱而後寒口渴無汗葛根升麻湯加柴胡熱甚及夏月加石膏知母

但熱無寒口渴煩躁白虎湯加麥門冬

大渇大熱譫語腹滿脈洪大有力柴胡湯或涼膈散發熱而大便㵼小便短柴苓湯

發熱口渴而小便不利五苓散

韓飛霞五瘟丹亦妙

張子和六神通觧散治時病従外而感者頭痛體疼見風怕寒遇暖則喜不問日數皆當大汗

麻黃﹝一錢半﹞蒼術甘艸黃芩﹝各一錢﹞石膏滑石﹝各二錢﹞薑蔥煎熱服

如譫語神思不寕熱邪在裏而汗不能盡觧又加人參黃連二味卽安此方用藥輕微人多不暁易而忽之不知其中自有神妙如觧汗未通更加紫蘇葉葛根白芷等助其威風得汗其病如掃

治瘟病活套

人中黃療時行熱毒爲君蒼術香附散欝爲臣黃芩黃連䧏火人參補虛桔梗防風利气行經爲佐熱欝結則內外气液不通成燥大黃苦寒而能滌蕩燥熱滑石性滑味淡將以利竅觧結通气液以潤燥二者一陰一陽用之爲使

藿香正气散治外感發熱頭痛內因痰飲凝結作熱四時疫癘或中腕痞滿嘔逆惡心霍亂及傷寒頭疼增寒壯熱

茯苓白芷紫蘇陳皮桔梗大腹皮甘艸白術厚朴半夏﹝各一兩半﹞藿香﹝三兩﹞前胡

右每服五錢薑三片棗一枚水煎熱服欲出汗以被覆之如挾飲食加枳實山查腹疼加砂仁蒼術減白術

敗毒散治四時疫癘傷風有汗風濕身腫體疼惡風口漧日晡發熱茯苓甘艸人參桔梗川芎柴胡前胡枳殻羌活獨活﹝各等分﹞生薑三片薄荷五片水煎服

六神散治大熱發彊譫語﹝方在狂門﹞

漬法

五枝湯治時疫用表藥太多而肺金枯燥以致腠理經宻不能得汗而熱不觧

桑槐桞桃楡各四十九條煎湯浴之少頃膚潤而汗出熱因退矣

辟疫丹䧺黃﹝末一錢﹞麝﹝半分﹞用黒𬃷肉搗爲丸棗核大硃砂爲衣綿包塞入鼻中男左女右入病家則不染疫气

神仙百觧散

茵陳柴胡前胡人參羌活獨活蒼術﹝米泔浸炒﹞甘艸漧葛白芍升麻防風槁本藿香半夏白術﹝各一兩﹞立春以後不加減立夏已後一料內加柴胡赤茯苓川歸﹝各五錢﹞立秋已後減柴胡﹝一分﹞不用川歸赤茯苓只加漧葛肉桂﹝去粗皮各一分﹞麻黃﹝去節五錢﹞立冬已後並無加減一方無川歸有黃芩﹝五錢﹞

右爲細末每服三錢水一鍾半薑三片𬃷二枚煎一鍾熱服並進二服如要表藥加蔥白三寸淡豆豉三十粒同煎服以衣被蓋覆汗出而愈

頭面腫﹝俗名鸕鷀瘟蝦蟆瘟車前艸用水煎服極效大祕者加蜂宻一匙﹞

多是少陽陽明二經之火上壅熱極而生風也故腫每在兩頰車及耳前後當用淸䧏二法防風通聖散加減治之感之輕者只淸之亦自消散不必加硝黃恐藥過於病也

予嘗治多加痰藥於淸散之中取效甚速今列於左白殭蠶天花粉酒芩酒連大力子甘艸柴胡﹝各三錢﹞貝母𤣥參桔梗枳殻﹝各八分﹞連翹石膏﹝各三錢﹞升麻﹝一錢﹞

蔥白三根薑三片淡竹葉二十片食後緩緩服之大便祕結加酒煨大黃一錢

若被重劑瀉下太過損傷中气脾弱泄瀉面與項腫不退此所謂上熱未除中寒復生者也以小柴胡湯加白術山藥升麻白芷一補一消庶㡬保全

大頭病與此亦相湏而治

丹溪曰大頭天行病乃濕在髙巓之上用羌活酒芩酒煨大黃隨病加減不可用䧏藥

東垣有法有方謂陽明邪熱大甚資實少陽相火而爲之視其腫熱在何部隨經治之當緩勿令重劑過其病所陽明之邪首大腫少陽之邪出於耳前後先以酒炒黃芩黃連炙甘艸煎頻頻少與呷之食後再煎大黃大力子臨時加芒硝等分亦時時呷之俟邪气少殺只服前藥未已再如前次第服之取大便邪气已卽止陽明渴加石膏少陽渴加括蔞根陽明行經升麻芍藥葛根甘艸太陽行經羌活荊芥防風並與上藥相合服之

或雲頭痛酒芩口渇漧葛身疼羌活桂枝防風芍藥

海藏神術湯治內傷冷飲外感寒邪無汗者

蒼術﹝製﹞防風﹝各二兩﹞甘艸﹝一兩炒﹞

右㕮咀加蔥生薑同煎服如太陽癥發熱惡寒脈浮而緊者加羌活二錢如太陽證脈浮緊中𢃄數者是兼少陽也加柴胡二錢如太陽證脈浮緊中𢃄洪者是兼陽明也加黃芩二錢婦人服者加當歸或加槁本湯各二錢如治吹你煎成調六一散三五錢神效

又神術湯六气加減例

太陽寒水司天加羌活桂枝余嵗非時變寒亦加冬亦加陽明燥金司天加白芷升麻余嵗非時變涼溫亦加秋亦加少陽相火司天加黃芩地黃余嵗非時變雨濕亦加夏亦加太陰濕土司天加白術槁本余嵗非時變熱濕亦加夏末秋初亦加少陰君火司天加細辛獨活余嵗非時變熱亦加春末夏初亦加厥陰風木司天加川芎防風余嵗非時變溫和亦加春亦加

已上神術湯六气加減法非止爲司天之气設也至於嵗之主气與月建日時同前應見者皆當隨所見依例加減之按海藏此論與戴人云病不如是當年气看與何年運气同便向此中求妙法方知皆在至眞中之歌相表裏實發前人之所未發也蓋海藏此論所謂某气司天加某藥者治常气之法也所謂隨所應見加減者治變气之法也戴人所謂㸔與何年同气求治法者亦治變气之法也能將二公之法擴充行之則內經運气之本義燦然矣夫內經論運气有常气有變气常气有定紀如某年屬某气司天當寒某年屬某气司天當熱是也變气者無定紀如某年屬某气司天當寒反變熱當熱反變寒是也王氏注文釋以經無定紀之變气作有定紀之常气使後學皆以年嵗占運气而其應者十無一二是以人莫之信而其道湮晦久矣二公生於數千百年之後復啟其端而續之功亦巨矣

火熱門﹝火之與熱微甚之間而已各標門戶近贅今歸之於一便尋治也﹞

明火篇﹝五運六化篇曰君火之化熱主春末夏初行暄淑之令而不行炎暑應君之徳也﹞

生生子曰諸書言火不一於雜癥中言者往往至言火雜癥而兼令气者𨿽間有之而未暢也愚謂天有六气火居其二地有五行火居其一人之五臓徳合五行火之有二君相是已火之在易爲離離者內陰外陽主乎動者也動則生故曰天不能逺火以生物人不能逺火以有生過動則變而反消爍於物也在禦之何如爾按內經气交變大論篇雲南方生熱熱生火其令熱其變消爍其災燔炳又運气五行生死順逆篇曰火主於南應夏火之爲言化也言能化生萬物也顧其爲疾不獨待於君相凢五志之火皆致𤯝也岐伯舉病機一十九條而屬火者五此先聖論火者大抵也後之言火者無論其他且以丹溪之特識乃分君火爲人火相火爲天火而後之人翕然頌之愚竊以爲未然也夫火有天人不可以君相而分屬天人何也六六之气以君火爲二之气經以熱稱之以相火爲三之气經以暑稱之是君相皆可以火稱也惟人之攝飬失宜則五臓之火隨觸而見觸之於心之經心之絡心之臓皆君火也固可以人火稱之若觸之於包絡觸之於三焦此相火也亦可以人火稱也而獨以天火稱之何哉又曰見於天者出於龍雷則木之气出於海則水之气𨿽其取譬無非欲狀相火之烈然但可以論五臓厥陽之火而非君相令气有定位有倫序者言也彼造化之所以生生無窮者以其有不易之定體爲之主然後四時行而萬物生蓋天人之理一致若外內君相之火亦必先有定位而後可以言變化惟善攝生者其五行五志之火有以黙禆其生生之功故人莫得而見其端及其過極則酷烈之勢始見書謂寂然不動感而遂通是已愚故曰治火熱之癥必先察夫令气之流行而參治之可也𨿽非火令司天之年然一嵗中旣有此君相二節之气治病者安得舎令气而不加察之乎諸書義妄以命門爲相火而主方卽以滋陰䧏火湯爲專劑以故今之治虛怯者未數月而多至殞促固司命者陰柄其權或亦治火之源未徹而妄投藥劑有以致之乎吾祁汪子良醫學質疑有外內君相篇言之頗悉言外者有曰火邪自天气血感之而爲病也得非令气之天火歟言內者有曰乃人之調飬失宜正气自傷而爲病也得非所觸五志之人火者歟外內之因不同補瀉之治自別以外君相言之則有令气之序以內君相言之則少陰少陽厥陰自明五志之火自見也況內外証治甚該瑩然可法似補前人所未臻𨿽其所約諸方未必能一一中其肻綮推其意極欲正其外內君相之名表其虛虛實實之治爲後人作梯堦工之與緻不遑計也而亦不以君相分天人也愚故錄之於左以俟明哲采焉

外內君相篇﹝祁邑汪子良著﹞

夫火者明曜燔灼者也其性升燥其气鬰蒸其色爲赤其聲爲鳴其味爲苦其始爲溫其變爲寒其爲害也十二經絡臓腑無所不至﹝諸書以心爲君火以黃連瀉之右腎命門爲相火以黃柏制之以君相二火限於心腎非也﹞隨其所寓而名之君火相火之說始於運气諸篇而近世諸書繼之曰實火虛火人火龍火腎肝陰火五志之火之類其意𨿽各有所指而天人外內之未瑩則亦猶有惑也夫外者火邪自天气血感之而爲病也內者人之調飬失宜正气自傷而爲病也外內之因不同補瀉之治自別以外君相言之經有六節之序始於風木終於寒水自春分至小滿爲二气君火其令熱自小滿至大暑爲三气相火其令暑夫風火暑濕寒燥之六气疊相盛衰以應六六之節而君相當其二焉君相云者乃熱暑微甚之分耳應則爲平變則爲病當其時則微非其時則甚﹝如非時而有大熱則爲瘟疫之病矣﹞如君火之化熱感之則手少陰心太陽小腸臓腑主之相火之化暑人感之則手厥陰膻中少陽三焦臓腑主之夫君少陰也而心又主血血屬陰爲病主靜相火少陽也而膻中又主气气屬陽爲病主動故凢靜者皆君火之癥也如痛癢瘡痬癰疽癅气結核紅腫鼻塞鼽𡁲吐酸瞀欝血溢血泄笑悲譫妄惡寒戰慄身熱轉筋腹脹有聲小便渾濁淋祕暴注下廹﹝舊有霍亂吐下太陰之癥今去之﹞之類皆君火使之然也凢動者皆相火之癥也如瞀瘛暴瘖冒昧躁攘狂越詈罵驚駭嘔湧溢食气逆上衝諸禁鼓慄如喪神守喉痺耳鳴耳聾暴注⿰瘛跗腫疼酸暴病暴病之類皆相火使之然也夫君相之火俱主於熱宜用寒涼正治但熱微甚之不同耳其在表者發之在裏者瀉之利之下之半表半里者和之如柴胡黃芩瀉肝膽之火黃連瀉心火木通瀉小腸火芍藥瀉脾火石膏瀉胃火黃芩瀉肺火與大腸火知母瀉腎火黃栢㵼膀胱火此外君相之癥治者也內之君相者正气自傷爲病有似火邪所發而實非也如諸書所謂實火可㵼虛火可補之類夫實者正气之有餘也虛者正气之不足也蓋人之气生發於胃聚於膻中膻中者乃心前空虛之位名曰气海又曰宗气其气之餘由肺運於一身通調水道下輸膀胱水精四布五經並行以爲生生不息之運用若夫起居動靜調飬失宜過於勞倦房事醉飽耽食肥甘辛辣厚味之屬以致經絡臓腑因之受傷則夫膻中之气隨其所寓欝滯而爲病气之有餘則爲實火气之不足則爲虛火故曰君火者猶人火也可以水㓕可以正治惟黃連之苦瀉之相火者猶龍火也不以水㓕不以正治順其性而折之惟黃栢之辛制之又曰實火可瀉黃連觧毒之屬虛火可補參術生甘艸之屬兼瀉兼緩故內之君火者實火也猶人火也宜用寒涼之味瀉之如肝臓素熱復加酒熱上行而爲目赤腫痛者治用柴胡黃芩龍膽艸之屬又有肝經素有濕熱又復感滛穢以致肝經熱欝而爲下疳者治用龍膽瀉肝湯之屬或爲便毒者治用大消毒散之屬或爲楊梅瘡者治用防風通聖散之屬又有膽癉因於謀慮不決故膽虛气上溢而爲口苦者治以膽募兪又如小兒因聞異聲內激膽熱而爲驚搐者治用瀉靑丸之味又如過食膏粱之屬熱積於心而爲癰疽者治用黃連觧毒湯之屬經曰膏粱之變足生大疔﹝足充足也﹞又醉以入房或臨房忍精以致小腸膀胱熱欝不散而爲淋濁者治用黃栢知母木通梔子之屬又如有因勞動熱起於脾而爲痰涎𢃄血者治用黃連芍藥之屬又如過食肥甘而爲消中或爲中滿等癥治用三補丸之屬經曰肥者令人內熱甘者令人中滿又曰消中熱中皆富貴人也又如醉以入房酒熱欝於脾胃而爲熱厥者治宜觧酒散熱間服滋陰之劑岐伯言熱厥者此人必醉飽以入房酒聚於脾胃不得散酒气與穀气相薄熱盛於中云云腎气日衰陽气獨盛故手足爲之熱也又有因於飽食熱積大腸而爲痔漏下血者治用黃連枳殻之屬經曰因於飽食筋脈橫解腸癖爲痔又如食滯腸胃郁熱不散而爲下痢赤白者治用大承气湯之屬經曰通因通用者此也又如色欲不遂腎熱內熾而爲遺精者治用珍珠丸加椿根皮之屬內之君火之大意蓋如是內之相火者虛火也猶龍火也宜分气血而用甘溫之味補之有因久視傷血以致肝熱上騰而爲目赤腫痛者治用四物湯加黃連黃芩柴胡之屬又有肝血內虛而爲發熱者治用四物湯加黃栢知母之屬又有膽腑虛熱而爲不寐者治用酸棗仁竹葉之屬又有少陽膽經血枯不足以配陽气則气郁爲熱而爲瘰𤻤者治用四物湯生地柴胡黃芩連翹𤣥參夏枯艸之屬或爲耳鳴者治用淸气化痰丸之屬又有勞心過度以致神不守舎而爲驚悸不寐等癥治用八物湯加酸棗仁逺志間服硃砂安神丸之屬又有因於失志心神受傷而爲癲風者治用四物湯間用硃砂安神丸之屬又有抑鬱傷心而爲癰疽不起者治用人參黃芪白術附子之屬又有內傷心之元陽而爲惡寒者治用人參附子赤石脂之屬王太僕云益火之原以消陰翳之類是也又有小腸膀胱气虛不能運化小便而爲淋祕者治用參茋術茯木通之屬經曰膀胱者州都之官津液藏焉气化則能出矣又有勞倦傷脾而爲大熱气喘虛煩者治用補中益气湯之屬經曰有所勞倦形气衰少穀气不盛上焦不行下脘不通胃气熱熱气薰胸中故內熱又有勞倦傷脾癥現頭痛發熱悞食寒涼之藥過多而增譫語鄭聲脈數不鼓者治用參茋白術當歸附子漧薑之屬又有勞傷脾胃陽气不能上榮而爲頭痛耳鳴鼻塞口淡等癥治用補中益气湯加蔓荊子之屬經曰頭痛耳鳴九竅不利腸胃之所生也又有飲食失節與夫素齋內傷脾胃而脈虛身熱咳𠻳腹脹泄㵼等癥補中益气加減治之又有內傷胃腑胃气太虛而爲嘔吐者治用參茋白術砂仁石菖蒲之屬或爲消穀善饑者治用參茋甘艸之屬或爲吐血者治用參術附子之屬或爲左齒痛者治用參茋術歸白芷升麻之屬或爲腹脹者治用參茋白術砂仁木香之屬經曰塞因塞用之類是也又有過欲腎虛火炎於肺而爲喘𠻳等癥治用六味地黃丸加黃栢知母貝母麥冬五味之屬又有肺气內虛不能運行而爲喘𠻳憤欝等癥治用參茋術附麥冬五味欵冬花之屬又有大腸气虛不能傳送而爲裏急後重或爲虛祕等癥治用補中益气湯之屬又有過欲傷腎陰火內熾而爲耳鳴者治用淸上實下之劑或爲口鼻血溢者治用四物湯加𦭘根大小薊阿膠之屬或爲骨蒸者治用當歸生地黃胡黃連知母地骨皮之屬或爲熱従臍下起者或爲熱従足上起者治用四物加黃栢知母間服六味地黃丸之屬或爲午後發熱者治用當歸地黃枸杞龜板之屬王太僕雲壯水之主以制陽光之類是己內之相火之大意蓋如是此外猶有五志之火亦屬正气自傷但因五志所發之不同耳經曰人有五志以生喜怒悲思恐若夫五志過度則火發於中而爲病耳怒則气上喜則气緩悲則气消思則气結恐則气下之類夫五志過傷非藥可治乃以所勝治之悲勝怒喜勝悲恐勝喜怒勝思思勝恐之類是已夫悲可以勝怒以悽惻苦楚之言感之喜可以勝悲以浪謔褻狎之言娛之恐可以勝喜以迫死亡之言怖之怒可以勝思以污辱之言觸之思可以勝恐以慮彼亡此之言奪之之類是也夫五志所傷未甚正气未虛或可以藥治者有之如靑皮以瀉怒气之逆參茋以補悲气之消香附以開思气之結升柴以舉恐气之䧏惟夫喜則气和志逹𨿽病亦微不治可也此五志之癥治者也又有內外兩傷之火正气自傷復加火邪外傷而爲倦怠少气自汗身熱失於視聽脈虛等癥治用淸暑益气湯之屬經曰陽气者煩勞則張精絕澼積於夏使人煎厥目肓不可以視耳瞶不可以聽之類是也又如元气素虛遇夏外熱傷气而爲倦怠無力頭疼口淡等癥俗謂之注夏治用參茋白術麥冬五味黃芩之類又如足之太陽經气不足感受暑气而爲惡寒發熱身重疼痛手足厥冷小便已灑然毛聳小有勞身卽熱口開前板齒燥脈細芤遲仲景所謂中暍是也治用白虎加人參湯之類又有勞倦復感暑气而爲身熱神昏溺澁等証治用辰砂五苓散之類又如胃气內虛因感暑气而爲頭疼身熱泄㵼脈洪而實者治用柴苓散之類又如逺行勞倦逢大熱而渇渇則熱舎於腎而爲足不任身骨痿者治用人參黃茋之類經曰骨痿者生於大熱也又如腎虛陰火上炎而爲勞熱咳𠻳等癥復感夏暑傷之其气益甚治用滋陰䧏火之劑經曰春夏秋冬瘥之類是也又如內有痰火外感暑气皷激痰飲塞礙心竅而爲卒倒手足不知動躡者俗謂之暑風是也二陳湯加黃連香薷主之又如冬月過於房勞精气內竭至春則無發生之气而爲瘟疫者治宜補中加以辛涼觧表之劑經曰冬不藏精春必病瘟又如冬月傷寒寒邪未發至春復感熱气而爲大熱頭疼口渴心躁脈浮緊者防風通聖散主之經曰冬傷於寒春必病瘟此皆內外兩傷癥治並行而不悖焉者也是知君相二火以外言之有春熱夏暑陽動陰靜之分也以內言之有實瀉虛補五志勝治藥治之分也以外內兩傷言之有表裏邪正補瀉兼施之分也是故外內君相醫之廣用者也其爲道甚大其爲說甚雜其爲病甚多其爲變也甚速其爲禦也甚難非一方一法所可盡也能明乎此醫之爲道思過半矣

病機篇

內經曰諸病喘嘔吐酸暴注下迫轉筋小便渾濁腹脹大皷之如皷癰疽痬疹癅气結核霍亂瞀悶欝腫鼻塞鼽衂血溢血泄淋閉身熱惡寒戰慄驚惑悲笑譫妄衂衊血污此皆少陰君火之熱乃心小腸之气所爲也又曰諸熱瞀瘈暴瘖冒昧躁擾狂越罵詈驚駭胕腫酸痛气逆衝上禁慄如喪神守𡁲嘔瘡喉痺耳鳴及聾嘔飲溢食不下目迷不明暴注瞤瘈暴病暴死此皆少陽相火包絡三焦之气所爲也

內經曰夫熱病者皆傷寒之類也陽勝則熱陰虛則內熱陽勝則外熱內外皆熱則喘而渴故欲飲冷也

陽勝則身熱腠理閉喘粗爲之俛仰汗不出而熱齒乾以煩冤腹滿死能冬不能夏

有四肢熱逢風寒如炙於火者是人陰虛陽气盛也人身非常熱也爲之熱而煩滿者陰气少而陽气勝故熱而煩滿也

大熱病气熱脈滿是謂重實尺寸脈俱虛是謂重虛粗大者陰不足陽有餘爲熱中也

脈經曰數多熱數爲熱極脈數爲虛爲熱寸口脈浮大而數者名曰陽中之陽病苦煩滿身熱頭疼腹中熱寸口脈實熱在脾肺數爲吐爲熱在胃口關脈滑數胃中有客熱緩而滑爲熱中尺脈實爲身熱心痛數爲臍下熱痛

又曰熱病脈小或細喘逆不得大小便腹大而脹汗出而厥逆泄注脈大小不調皆難治熱病已得汗而脈仍躁盛此陽脈之極也死熱病不得汗而脈躁盛者此陽脈之極也死脈浮而濇濇而身有熱者死熱病脈躁盛得汗而脈靜身涼者生

論熱在血气之分

東垣曰晝則發熱夜則安靜是陽气自旺於陽分也宜柴胡飲子晝則安靜夜則發熱煩躁是陽气下䧟入陰中也宜四順飲子名曰熱入血室晝發熱煩躁夜亦發熱煩躁是重陽無陰也急瀉其陽峻補其陰論五臓有邪身熱各異

以手捫摸有三法輕手捫之則熱重手捫之則不熱是熱在皮毛血脈也重按之筋骨之分則熱蒸手極甚輕手則不熱是邪在筋骨之間也輕手捫之不熱重力按之亦不熱不輕不重按之而熱是在筋骨之上皮毛血脈之下乃熱在肌肉也

肺熱者輕手乃得微按全無日西熱甚乃皮毛之熱其証必見喘咳寒熱輕者瀉白散重者涼膈散地骨皮散

心熱者微按至皮膚之下肌肉之上輕手乃得微按至皮毛之下則熱少加力按之則全不熱是熱在血脈也其癥心煩心痛掌中熱而噦以黃連瀉心湯導赤散硃砂安神丸

脾熱者輕手捫之不熱重按之筋骨又不熱不輕不重在輕手重手之間熱在肌肉遇夜尢甚其証必怠惰嗜臥四肢不收無气以動㵼黃散

肝熱者重按之肌肉之下至骨之上乃肝之熱寅夘間尢甚其脈四肢滿悶便難轉筋多怒多驚四肢困熱筋病不能起於牀瀉靑丸柴胡飲子

腎熱者輕手重手俱不熱極重力按至骨分其熱蒸手如火其人骨蘇蘇如䖝蝕其骨因熱不任亦不能起於牀滋腎丸主之

靣熱者足陽明口中熱如膠足少陰口熱舌漧足少陰耳鼽熱若寒手太陽掌中熱手厥陰少陰太陰足下熱而痛足少陰足外熱足少陽身熱膚痛手少陰身前熱足陽明灑淅寒熱手太陰肩上熱肩似拔手太陽中熱而喘足少陰肩背熱及足小指外膁脛踝後皆熱足太陽一身盡熱狂而妄聞妄見妄言足陽明熱而筋縦緩不收陰痿足陽明

論表裏熱

病機機要云有表而熱者謂之表熱無表而熱者謂之裏熱有暴熱而爲熱者乃久不宣通而致也有服溫藥而爲熱者有惡寒戰慄熱者治法小熱之气涼以和之大熱之气寒以取之甚熱之气以汗發之發之不盡則逆制之制不盡求其屬以衰之苦者治臓臓屬陰而居內辛者治腑腑屬陽而在外故內者下之外者發之又宜飬血益陰其熱自愈

內經曰陰虛生內熱者因有所勞倦形气衰少糓气不盛上焦不行下脘不通胃气熱熱气薫胸中故內熱陽盛則外熱者因上焦不通利則皮膚緻宻腠理閉塞𤣥府不通衛气不得泄故外熱

東垣曰發熱惡寒大渴不止煩躁肌熱不欲近衣其脈洪大按之無力者或無目痛鼻乾者非白虎湯證也此血虛發躁當歸補血湯主之

又曰仲景論內外不足發熱自汗之癥大禁發汗若飲食勞倦雜病發熱自汗表虛之癥認作有餘便用麻黃髮之汗大出則表益虛也

內經曰人數醉若飽以入房气聚於脾中不得散酒气與糓气相薄熱盛於中徧於身內熱而溺赤也

飲食不節起居不時者陰受之入六腑則身熱不得臥上爲喘呼

王好古曰一身盡熱先太陽也從外而之內者先無形也爲外傷手足不和兩脇俱熱如火先少陽也從內而之外者先有形也爲內傷

要略曰發熱身疼而身如薰橘者濕也一身盡痛發熱日晡轉者名風濕汗出而身熱者風也身熱脈數戰慄而不惡寒者癉瘧也發熱惡寒脈浮數者溫病也身熱頭疼自汗多眠陽脈浮滑陰脈濡弱者風濕也中脘有痰令人增寒惡熱自汗惡風寸口脈浮胸痞滿有類傷寒但頭不痛項不彊爲異耳虛煩與傷寒相似身熱脈不浮緊不惡寒但熱而煩惟頭不痛四脈熱者火乘脾土脾主四肢故熱也手心熱者心與包絡火盛也身體沈重走注疼痛乃濕熱相搏風熱鬰而不得伸也

東垣云四脈發熱者或口漧舌漧咽漧蓋心生火小腸主熱火熱來乘主位乃濕熱相合故煩躁悶亂也

王太僕曰熱來復去晝見夜伏夜發晝伏時節而動是無火也

論雜病發熱惡寒與傷寒不同

許學士曰仲景云假令寸口脈微名曰陽不足陰气上入陽中則灑淅惡寒也尺脈弱名曰陰不足陽气下䧟入陰中則發熱也此謂元受病而然也又云陽微則惡寒陰弱則發熱此醫發其汗使陽气微又大下之令陰气弱此謂醫所病而然也大抵陰不足陽往従之故陽內䧟則發熱陽不足陰往乘之故陰上入陽中則惡寒陰陽不歸其分故寒熱交爭是以發熱而惡寒也

原病式曰身熱惡寒熱在表也邪熱在表而淺邪畏其正故病熱而反惡寒也或言惡寒爲寒在表或言身熱惡寒爲熱在皮膚寒在骨髓者皆悞也仲景法曰無陽病寒不可發汗又言身熱惡寒麻黃湯汗之汗泄熱去身涼卽安然則豈有寒者歟大法煩躁多渇欲寒惡熱爲病熱也亦有亢則害承乃制之則病熱甚而反覺其冷者也𨿽覺其冷而病爲熱實非冷也其病熱欝甚而反惡寒得寒轉甚而得煖少愈者謂煖則腠理疏通而陽气得散怫熱稍退故少愈也其寒則腠理固宻陽气怫欝而熱轉甚故病加尓上下中外周身皆然俗因之妄謂寒病誤以熱藥投之爲害多矣

劉宗厚曰按此數論並言雜病陰陽相乘及火熱甚反兼水化爲病亢則害承乃制之例但河間所引傷寒身熱寒熱與仲景及明理論義不相合詳趙嗣眞明理論云往來寒熱者邪正分爭也邪气之入也正气不與之爭則但熱而無寒若邪正分爭於是寒熱作矣蓋以寒邪爲陰熱邪爲陽裏分爲陰表分爲陽邪之客於表也爲寒邪與陽爭則爲寒矣邪之入於裏也爲熱邪與陰爭則爲熱矣若邪在半表半里之間外與陽爭而爲寒內與陰爭而爲熱表裏之不拘內外之無定由是寒熱且往且來日有至於三五甚者則數發也若以陰陽相勝陽不足則先寒後熱陰不足則先熱後寒此特論雜病陰陽二气自相乘勝然也非可以語傷寒斯論爲甚精切深合仲景之意蓋不惟釋疑於活人書而已

又按河間言惡寒爲寒在表或身熱惡寒爲熱在皮膚寒在骨髄皆悞也而活人書亦以此爲表裏言之故趙氏曰詳分皮膚骨髄而不曰表裏者蓋以皮脈肉筋骨五者素問以爲五臟之合主於外而充於身者也惟曰臟曰腑方可言裏可見皮膚卽骨髄之上外部浮淺之分骨髄則皮膚之下外部深沈之分與經絡屬表臟腑屬裏之例不同況仲景出此癥於太陽篇首其爲表癥明矣是知虛弱素寒之人感邪發熱熱邪浮淺不勝沈寒故外怯而欲得近衣此所謂熱在皮膚寒在骨髄用辛溫至於壯盛素熱之或酒客輩感邪之初寒未變熱陰邪閉於伏熱陰凝於外熱欝於內故內煩而不欲近衣此所謂寒在皮膚熱在骨髄用辛涼必矣一發之餘表觧正和此仲景不言之妙若以皮膚爲表骨髄爲裏則麻黃湯証骨節疼痛其可名爲有表復有裏之癥耶然仲景傷寒一書人但知爲方家之祖而未觧作秦漢文字看故於大經大法之意反有疑似而後世賴其餘澤者往往類輯傷寒方論其間失其本義及穿鑿者亦有之矧以雜病爲論但引其例乎玆趙氏釋疑可謂得其旨趣且黃帝鍼經有論皮寒熱肌寒熱骨寒熱等例如此則仲景所論分邪在皮膚骨髄之殊𨿽欲以盡癥例之變蓋自有所本云

惡寒非寒惡熱非熱論

丹溪曰經云惡寒戰慄者皆屬於熱又云禁慄如䘮神守皆屬於火惡寒者𨿽當暑月若遇風霜重綿在身自覺凜凜戰慄禁慄動揺之貌如䘮神守惡寒之甚原病式曰病熱甚而反覺其寒此爲病熱實非寒也或曰往往見有得熱藥而少愈者何也予曰病熱之人其气炎上欝爲痰飲抑遏淸道陰气不升病熱尢甚積痰得熱亦爲暫退熱勢助邪其病益深或曰寒勢如此誰敢以寒涼與之非殺而何予曰古人遇戰慄之癥有以大承气湯下燥糞而愈者惡寒戰慄明是熱癥但有虛實之分耳經曰陰虛則發熱夫陽在外爲陰之衛陰在內爲陽之守精神外馳嗜欲無節陰气耗散陽無所附遂致浮散於肌表之間而惡熱也實非有熱當作陰虛治之而用補飬之法可也

㵼白散治肺熱

桑白皮地骨皮﹝各一兩﹞甘艸﹝五錢﹞爲末水調服

淸金丸瀉肺火

黃芩﹝炒﹞爲末水丸沸湯下

黃連瀉心湯治心熱

黃連﹝炒﹞爲末水調二三分量人大小與之

導赤散治小腸實熱

生地木通甘艸各等分入竹葉煎服

調胃承气湯治脾熱胃熱

大黃芒硝﹝各一兩﹞甘艸﹝五錢﹞水煎服

㵼黃散

藿香﹝七錢﹞山梔﹝一兩﹞石膏﹝五錢﹞甘艸﹝三兩﹞防風﹝四兩﹞

右爲末用蜜酒拌略炒服

柴胡飲子治肝熱

柴胡人參黃芩甘艸大黃川歸芍藥各等分每服七錢薑三片水煎服

抑靑丸㵼肝

黃連薑汁炒爲末粥丸沸湯下

左金丸治肝火

黃連﹝六兩﹞吳茱茰湯煮少時爲末粥丸﹝陳皮白術湯吞下﹞

㵼靑丸

川歸川芎山梔大黃羌活防風龍膽艸爲末蜜丸

本方去川芎羌活防風加黃連黃栢黃芩蘆薈靑黛﹝各五錢﹞木香﹝一錢﹞麝香﹝五分﹞名當歸龍薈丸

滋腎丸治腎熱

黃栢﹝三錢﹞知母﹝三錢﹞桂﹝一錢半﹞爲末蜜丸

涼膈散治積熱煩渴面熱唇焦咽燥舌腫喉閉目赤鼻衂項結硬口舌生瘡譫妄燥澁便溺閉結

連翹﹝四兩﹞朴硝大黃﹝各二兩﹞薄荷黃芩枝子甘艸﹝炙各一兩﹞爲末每服三錢加竹葉五七片水煎

洗心散治心肺積熱頭目昏疼肩背拘急肢節煩痛唇焦咽腫痰壅唾粘溺澁便祕

白術﹝一兩半﹞麻黃川歸荊芥芍藥甘艸大黃﹝各六兩﹞每服二錢入生薑薄荷少許同煎服

三黃丸通治三焦熱去大黃加黃栢﹝名三補丸﹞

黃連黃芩大黃﹝各等分﹞

爲末煉蜜丸桐子大每服三十丸

四順淸涼飲子治一切丹毒積熱壅滯咽痛

川芎甘艸﹝炙﹞赤芍大黃每服七錢﹝水煎服﹞

黃連觧毒湯治大熱甚煩躁不得眠

黃連﹝七錢半﹞黃栢梔子﹝各五錢﹞黃芩﹝一兩﹞

每服五錢水煎服加防風連翹爲大金花丸治風熱加柴胡治小兒潮熱與四物相合治婦人潮熱

當歸承气湯治熱發於上不利於下陽狂奔走詈罵不避親疏

當歸大黃﹝各五錢﹞芒硝﹝四錢半﹞甘艸﹝二錢半﹞

右分二帖薑二片𬃷二枚水煎服

人參散治身熱頭痛積熱在胸服此神妙

石膏甘艸﹝各一兩﹞滑石﹝四兩﹞寒水石﹝三兩﹞人參﹝五錢﹞

爲末每服一錢或二錢溫水調下早晚各一服兼服金花丸妙

四製黃栢丸

黃栢﹝去粗皮淨四斤一斤以好酒侵一斤米泔水浸一斤蜜糖水浸﹞

右俱用磁器浸三味俱要沒二指爲度冬月浸七日夏浸三日春秋五日濾出曬漧仍存余汁待後用再將黃栢一斤切作五寸長用眞酥油半斤以磁碗乘之先將銅銚將水熬滚再將酥油連碗入水溶化將黃栢以微火炒熱用棕刷蘸酥徐徐刷上且刷且炙各使透徹切忌焦黒炙畢放於冷地上以磁碗覆之二日去火毒並前共爲細末以前存原汁和爲丸如汁不敷再爲蜜酒兌勻和之丸如梧子大每空心及臨臥酒吞下五七十丸徐以干物壓之此藥滋腎䧏火化痰之聖藥也若吐血遺精服半月卽愈如相火周身疼痛減黃栢二斤加犀角一兩爲末入前丸中

天門冬膏

以生天門冬不拘多少去皮心搗絞汁盛磁器內以鍋熬滚水入門冬連磁器於中煮至滴水成珠以磁礶收貯每服二三匙沸湯㸃服如無生者以干者煮汁熬膏亦可或以天門冬制爲末每服二三錢亦可

前胡散治胃气實熱唇口漧裂中心熱躁大便祕結非時煩渇睡中口內生涎

大黃﹝五錢﹞桔梗枳殻前胡杏仁﹝各一錢﹞葛根﹝二錢﹞右爲末每服二錢入生薑煎服

赤茯苓湯治膀胱實熱腹脹小便不通口苦舌漧咽腫不利

豬苓葵子枳實瞿麥木通黃芩滑石甘艸赤芩車前子﹝各等分﹞

入薑水煎食前服

東垣㵼陰火升陽湯治肌熱煩熱面赤食少喘咳痰盛脈右關緩弱或或浮數

羌活甘艸﹝炙﹞黃茋蒼術﹝各一兩﹞升麻﹝八錢﹞柴胡﹝一兩半﹞人參黃芩﹝各七錢﹞黃連﹝酒炒五錢﹞石膏﹝五錢秋深勿用﹞

右每服一兩或五七錢水煎服

升麻散火湯治男子婦人四肢發熱肌熱筋脾熱骨髓中熱發困熱如燎捫之烙手此多血虛而得之或胃虛過食冷物抑遏陽气於脾土之中火鬰則發之升麻葛根羌活獨活﹝各五錢﹞防風﹝三分﹞柴胡﹝八分﹞甘艸﹝炙三分﹞白芍﹝五分﹞生甘艸﹝二分﹞水煎稍熱服

千金麥門冬湯治諸疾後火熱乘肺咳𠻳有血胸脇賬滿上气羸瘦五心煩熱渴而煩悶

麥冬桑白皮生地﹝各一兩﹞半夏紫苑

每服七錢水煎服

拔萃方地骨皮散治渾身壯熱脈長而滑陽毒火熾發渇

地骨皮茯苓﹝各五錢﹞柴胡黃芩生地

知母﹝各一兩﹞石膏﹝二兩﹞羌活麻黃﹝各七錢半若有汗者減此二味﹞右每服一兩入薑煎服

麥門冬散治丈夫婦人蘊積邪熱心胸煩悶咽漧口燥睡臥不安或大小腸不利口舌生瘡

芒硝﹝一兩﹞麥冬﹝三錢﹞小艸黃連升麻犀角﹝屑﹞甘艸﹝炙﹞黃芩枳殻大靑﹝各五錢﹞

每服三錢水煎服

眞珠散治男婦五臓積熱毒气上攻心胸煩悶口漧舌燥精神恍惚悶亂坐臥不安

琥珀眞珠粉天花粉鉄粉硃砂甘艸牙硝寒水石﹝煆﹞大黃﹝各等分﹞

爲極細末每一錢竹葉湯下

紫雪治內外煩熱不觧口中生瘡狂易叫走觧諸熱毒藥毒邪熱驚癇百病

黃金﹝百兩﹞寒水石磁石石膏活石﹝各一斤研﹞已上用水一石煮至四斗去查入下項

炙甘艸﹝八兩﹞羚羊角屑犀角屑靑木香沈香﹝各五兩﹞丁香﹝一兩﹞升麻𤣥參﹝並剉細各一斤﹞

已上再煮至一斗五升入下項

硝石﹝四斤芒亦得每斤得七兩七錢五分﹞朴硝﹝十斤淨﹞

已上入前汁中微火煎桺枝不住手攪𠉀有七斤投放木盆中半日欲凝入下項藥攪令勻入硃砂三兩

當門子﹝一兩二錢五分﹞右藥成紫色霜雪每服二錢或一錢冷水調下大人小兒消息虛實加減食後服

千金黒奴丸治火熱陽毒發班發狂煩躁大渇倍常黃芩斧底煤芒硝竈突墨梁上塵麻黃小麥奴大黃﹝各一兩﹞

右爲末煉蜜爲丸彈子大新汲水化服不定再服半丸飲水盡足當發寒寒已汗出乃差未汗再服半丸渴不甚者勿與之

赤水元珠卷一﹤子部﹐醫家類﹐赤水元珠﹥赤水元珠卷一風門傷風三抝湯效遲加𤣥明粉一錢調下立應附方麻黃防風通聖散每服一兩加生薑水煎服泰艽秦艽升麻湯川芎石膏湯八味順气散烏藥順气散三生飲省風湯搐鼻通天散右爲末吹鼻中南星攝生飲稀涎散淸心散加味轉舌膏訶子淸音湯大八風湯虎脛骨酒肥人多濕少加烏頭附子行經開關之劑江子仁生薄荷瘖痱眞麝疫門發熱口渴而小便不利五苓散麻黃治瘟病活套漬法神仙百觧散頭面腫大頭病與此亦相湏而治蒼術又神術湯六气加減例火熱門明火篇外內君相篇病機篇論熱在血气之分論表裏熱論雜病發熱惡寒與傷寒不同惡寒非寒惡熱非熱論㵼黃散右爲末用蜜酒拌略炒服㵼靑丸連翹白術黃連四製黃栢丸天門冬膏大黃入薑水煎食前服右每服一兩或五七錢水煎服每服七錢水煎服芒硝每服三錢水煎服爲極細末每一錢竹葉湯下黃金炙甘艸已上再煮至一斗五升入下項當門子赤水元珠卷一

欽定四庫全書

赤水元珠卷二

明孫一奎撰

暑門

明暑篇

五運六化篇曰相火之化暑主於夏夏之爲言大也與午同意炎暑乃行有中有冒有傷有暑風乃三之气也

內經曰因於暑汗煩則喘渴靜則多言體若燔炭汗出而散先夏至日發者爲病溫後夏至日發爲病暑暑當與汗皆出勿止

脈虛身熱得之傷暑

難經曰傷暑得之爲正邪火自病也當惡臭其病身熱而煩心痛其脈浮大而散

潔古曰靜而得之爲中暑動而得之爲中熱中暑者陰癥中熱者陽癥

東垣曰暑熱之時無病之人或避暑熱納涼於深堂大廈得之者名曰中暑其病必頭痛惡寒身形拘急肢節疼痛而煩心肌膚火熱無汗爲房室之陰寒所遏使周身陽气不得伸越多以大順散熱藥主之是也若行人農夫於日中勞役得之者名曰中熱其病必苦頭痛發燥熱惡熱捫之肌膚大熱必大渴引飲汗大泄無气以動乃爲天熱外傷肺气蒼術白虎湯涼劑主之

劉宗厚曰按此論中暑卽仲景所謂中暍是也此只作暑熱分之可見有陰陽二癥受病不同然夏月受病有陰寒所遏使周身陽气不得伸越以大順散主之者爲中暑蓋當暑月名之猶冬月發熱爲傷寒也但中熱治例𨿽云用蒼術白虎湯而又處淸暑益气之法況大順散一方是仲景太陽例藥然東垣施用諒不如此必有若益气湯証例發揮曄曄者惜乎無傳故使後人不能無疑也詳後所論矧中暑証亦有於勞役動而得者中熱証亦有於避暑靜而得之者大抵因人元气虛實不同故所受亦異爲治豈得而無變法哉

陳無擇曰暑熱喜歸心心中之使人噎悶昏不知人入肝則暈頑痺入脾則昏睡不覺入肺則喘滿痿嬖入腎則消渴凡中暍者死治之切不得用冷惟宜溫養得冷則死道途中無湯卽以熱土熨臍中仍以熱溺沃之槪可見矣凡覺中暑急嚼生薑一大塊水送下如已迷悶嚼大蒜一大瓣水送下如不能嚼水研灌之立醒

治暑之法淸心利小便甚好若自汗甚者不可利小便宜白虎湯淸解之次分表里治之如在表頭疼惡寒雙解散加香薷及二香散香薷飲之類解之如在半表半里泄瀉煩渴飲水吐逆者五苓散治之熱甚煩渴者益元散淸之若表解裏熱甚宜半夏解毒湯下神芎丸酒蒸黃連丸等或人平素弱及老人冒暑脈微下利渴而喜溫或厥冷不省人事宜竹葉石膏湯加熟附半个冷飲次以來復丹五苓散治之凡夏暑証不可服諸熱燥劑致班毒發黃小水不通悶亂而死矣

盛夏發熱有傷寒冒暑二証若熱有進退則爲冒暑一向熱不止則爲傷寒

林氏曰中暑之証面垢悶倒昏不知人冷汗自出手足微冷或吐或瀉或喘或滿其脈浮虛名曰暑風愼不可用冷水及純大寒之劑卽以蘇合香圓薑湯調灌或研蒜水灌之醒後用淸暑之藥調理又有因暑气入於心包絡而鼔激痰塞心竅卒倒不語者急宜吐出痰涎隨用導痰湯合黃連香薷飲加竹薑汁

丹溪云暑乃夏月炎暑也盛熱之气著人也有冒有傷有中三者有輕重之分虛實之辧或腹痛水瀉者脾與大腸受之惡心者胃口有痰飲也此二者冒暑也可用黃連香薷飲淸暑益气湯蓋黃連退暑熱香薷消蓄水或身熱頭疼躁亂不寧者或身如鍼刺者此爲熱傷在分肉也當以解毒白虎湯加柴胡气虛者加人參或咳𠻳發寒熱盜汗出不止脈數者熱在肺經用淸肺湯柴胡天水散之類急治則可遲則不救火乘金此爲中暑凡治病須要明白辧別愼勿滚同施治春秋間亦或有之切莫執一隨病處方爲妙按傷暑與傷寒身皆發熱不可不辧明施治蓋寒傷形熱傷气傷寒則外惡寒而脈浮緊經曰脈盛身寒得之傷寒脈虛身熱得之傷暑傷暑則不惡寒而脈虛爲異也故從小柴胡湯渴加知母石膏或人參白虎湯或淸暑益气湯

人參白虎湯治暑熱發渴脈虛

人參﹝一錢半﹞知母﹝二錢﹞石膏﹝五錢﹞甘艸﹝一錢﹞

粳米﹝一合﹞水煎服

竹葉石膏湯

石膏﹝一兩﹞半夏﹝二錢半﹞甘艸人參﹝各二錢﹞麥門冬﹝五錢﹞竹葉﹝十片﹞

每服一兩生薑三片水煎服

十味香薷飲治伏暑身倦神昏頭重吐利

香薷﹝一兩﹞人參陳皮白術茯苓黃耆木𤓰厚朴白扁豆甘艸﹝各五錢﹞

每服一兩水煎服

一方無參耆陳皮加紫蘇藿香檀香各等分名消暑十全飲除暑渴霍亂吐瀉

益元散治熱而煩悶小便赤澁

滑石﹝六兩﹞甘艸﹝一兩﹞

右爲末毎服二錢或三錢冷水調下燈心湯亦可熱盛加辰砂欲發汗用蔥白湯調

五苓散

白術茯苓豬苓﹝各一兩半﹞澤瀉﹝二兩半﹞桂﹝一兩﹞

右爲末毎服二三錢熱湯調下

加辰砂名辰砂五苓散

縮脾飲除暑渴止吐瀉

砂仁

艸果

烏梅﹝肉﹞甘艸﹝炙各四兩﹞

扁豆

漧葛﹝各二兩﹞

每服六錢水煎冷服

大順散治冒暑伏熱引飲過多脾胃受濕水穀不分气逆霍亂嘔吐

甘艸

漧薑

杏仁﹝去皮尖﹞桂

右先將甘艸用白砂炒黃次入薑卻下杏仁以不作聲爲度篩去砂入桂爲末每服二三錢水煎溫服如煩躁井花水調服以沸湯㸃服亦得

來復丹治伏暑泄瀉身熱脈弱

硝石﹝一兩同硫黃火上微炒用柳條攪結砂子不可火大﹞太陰𤣥精石﹝一兩研﹞硫黃﹝一兩﹞靑皮

五靈脂﹝去沙土﹞陳皮﹝各二兩﹞

右爲末好醋糊爲丸菉豆大空心米飲下二三十丸

大黃龍丸中暑昏暈身熱惡寒頭痛或往來寒熱煩渴吐瀉

舶上硫黃

硝石﹝各一兩﹞雄黃

滑石

白礬﹝各五錢﹞寒食麵﹝四兩﹞

右爲末滴水丸如梧子大每服五丸至七丸漸加至四十丸

劉宗厚曰此藥通利三焦分理陰陽溫胃開結治揮霍變亂神志昏憒元气下䧟者甚捷然病因實火濕熱者勿用

子和桂苓甘露飲伏暑發渴脈虛

桂

人參

藿香﹝各半兩﹞茯苓

白術

甘艸

葛根

澤瀉

石膏

寒水石﹝各一兩﹞木香﹝一錢﹞

爲末白湯調三錢

宣明桂苓甘露飲

茯苓

澤瀉﹝各一兩﹞石膏

寒水石﹝各二兩﹞

滑石﹝四兩﹞白術

桂

豬苓﹝各半兩﹞

爲末溫湯調下二三錢

生脈散

人參

五味子麥門冬﹝各二錢﹞

水煎服一方加黃耆甘艸

卻暑散治冒暑伏熱頭目暈嘔吐瀉痢煩渴背寒面垢

赤茯苓

甘艸﹝生各四兩﹞寒食面生薑﹝各一觔﹞

右爲末毎服二錢白湯下

冷香飲子治傷暑暍霍亂腹痛煩躁脈沈微或伏艸果﹝仁三兩﹞附子

陳皮﹝各一兩﹞甘艸﹝五錢﹞

每服一兩水煎入薑冷服

黃連解毒湯

方在火門

二气丹伏暑傷冷二气交錯中脘痞悶或頭痛惡心並治

硝石

硫黃﹝各等分﹞

右爲末銀器內文武火炒令鵞黃色再碾細用糯米煮糊爲丸如桐子大每服四十丸新汲水下

香薷丸大人小兒傷暑伏熱燥渴瞀悶頭目昏胸膈煩滿嘔噦惡心口苦舌漧肢體困倦不思飲食或發霍亂吐利轉筋並治

香薷﹝去根一兩﹞木𤓰

紫蘇葉藿香﹝洗﹞

茯神﹝去心各半兩﹞甘艸﹝炙﹞檀香

丁香﹝各二錢半﹞

右爲末煉蜜和丸雞頭子大每服一丸至二丸細嚼溫湯下或新汲水化下

春澤湯伏暑發熱煩渴引飲小便不利兼治傷寒陰陽不分疑似之間最宜服此

澤瀉﹝三錢﹞豬苓

茯苓

白術﹝各二錢﹞桂心柴胡﹝各一錢﹞人參

麥門冬﹝各一錢半﹞

渴甚去桂加五味子黃連﹝各二錢﹞

香朴飲子大人小兒伏暑吐瀉虛煩悶亂

人參

烏梅﹝肉﹞茯苓

甘艸﹝炙﹞紫蘇澤瀉

香薷

半夏麯白扁豆木𤓰厚朴﹝薑制各一錢﹞

薑三片棗一枚水煎服

淸暑六和湯心脾不調气不升降霍亂轉筋嘔吐泄瀉寒熱交作痰喘咳嗽胃脘痞滿頭目昏痛肢體浮腫嗜臥倦怠小便赤澁並傷寒陰陽不分冒暑伏熱煩悶或成痢疾中酒煩渴畏食

砂仁

半夏﹝泡﹞杏仁﹝去皮尖﹞人參藿香

扁豆

香薷

赤茯苓厚朴﹝薑制﹞木𤓰﹝各一錢﹞甘艸﹝炙五分﹞

薑五片棗一枚水煎服

消暑十全散伏暑胃气不和心腹滿痛

香薷

扁豆

厚朴﹝薑制﹞甘艸﹝炙﹞紫蘇白術

茯苓

藿香

木𤓰

檀香﹝各一錢﹞薑三片水煎服

黃龍丸﹝和劑方﹞治伏暑發熱嘔吐惡心

黃連﹝淨三十二兩﹞好酒﹝五升﹞煮乾研爲細末麵糊丸梧子大每服五十丸白湯下

枇杷葉散治暑毒攻心衂血嘔血或吐瀉作渴香薷﹝二錢﹞厚朴﹝薑炒一錢半﹞甘艸﹝炙一錢半﹞麥門冬木𤓰茅根﹝各一錢﹞枇杷葉陳皮

丁香﹝各半錢﹞

每服三五錢薑水煎服

注夏

子和曰痿之作也皆五月六月七月之時午者少陰君火之位未者濕土庚金伏火之地申者少陽相火之分故痿發此三月之內爲熱也故病痿之人其脈浮大

丹溪云注夏屬陰虛元气不足補中益气中去柴升加炒黃栢挾痰者加南星

東垣曰刺志論雲气虛身熱得之傷暑熱傷气故也痿論曰有所逺行勞倦逢大熱而渴渴則陽气內伐內伐則熱捨於腎腎者水藏也今水不能勝火則骨枯而髓虛足不任身發爲骨痿故下經曰骨痿者生於大熱也此濕熱成痿令人骨乏無力故治痿獨取於陽明時當長夏濕熱大勝蒸蒸而熾人感之多四肢困倦精神短少懶於動作胸滿气促肢節沈疼或气髙而喘身熱而煩心下膨痞小便黃而數大便溏而頻或痢出黃如糜或如泔色或渴或不渴不思飲食自汗體重或汗少者血先病而气不病也其脈中得洪緩若濕气相搏必加之以遲病𨿽互換少差其天暑濕令則一也宜以淸燥之劑治之內經曰陽气者衞外而爲固也熱則气泄今暑邪干衞故身熱自污以黃耆甘溫補之爲君人參陳皮當歸甘艸甘微溫補中益气爲臣蒼術白術澤瀉滲利而除濕升麻葛根苦甘平善解肌熱又以風勝濕也濕勝則食不消而作痞滿故炒麯甘辛靑皮辛溫消食快气腎惡燥急食辛以潤之故以黃栢苦寒借甘味瀉熱補水虛者滋其化源以人參五味子麥門冬酸甘微寒救天暑之傷於庚金爲佐名曰淸暑益气湯

黃耆﹝一錢汗少減五分﹞人參

澤瀉

白術

神麯

陳皮﹝各五分﹞甘艸﹝炙﹞葛根

黃栢﹝酒浸﹞麥冬

歸身﹝各三分﹞升麻

蒼術﹝各一錢﹞五味子﹝九粒﹞靑皮﹝三分半﹞

作一服水二大盞煎至一盞去查食逺溫服劑之多少臨時斟酌此病皆由飲食勞倦傷其脾胃乘天暑而病作也但藥中犯澤瀉豬苓茯苓燈心通艸木通淡味滲利小便之類皆從時令之旺气以泄脾胃之客邪而補金水之不及也此正方已是從權而立之若其時病濕熱脾旺之癥或小便已數腎肝不受邪者誤用之必大瀉眞陰竭絕腎水先損其兩目也復立變癥加減法於後如心火乘脾乃血受火邪而不能升發陽气伏於地中地者人之脾也必用當歸和血少用黃栢以益眞陰如脾胃不足之證須少用升麻乃足陽明太陰

引經之藥也使行陽道自脾胃中右遷少陽行春令生萬物之根蒂也更少加柴胡使諸經左轉生發陰陽之气以滋春升之和气也如脾虛緣心火亢極而乘其土也其次肺气受邪爲熱所傷必須多用黃耆甘艸次之人參又次之三者皆甘溫之陽藥也脾始虛肺气先絕故用黃耆之甘溫以益皮毛之气而閉腠理不令自汗而損元气也上喘气短懶語須用人參以補之心火乘脾須用炙甘艸以瀉火熱而補胃脾中元气甘艸最少恐滿也若脾胃之急痛並脾胃大虛腹中急縮腹皮急縮者卻宜多用經曰急者緩之咳甚者去人參如口漧嗌漧者加漧葛如脾胃旣虛不能升浮爲陰火傷其生發之气榮血大虧榮气伏於地中陰火熾盛日漸煎熬血气虧少且心包與心主血血減則心無所養致使心亂而煩病名曰寃寃者心惑而煩悶不安也是由淸气不升濁气不降淸濁相干亂於胸中使周身血气逆行而亂經雲從下上者引而去之故當加辛溫甘溫之劑生陽陽生而陰長也已有甘溫三味之論或曰甘溫何能生血又非血藥也曰仲景之法血虛以人參補之陽旺則能生陰血也更加當歸和血又宜少加黃栢以救腎水蓋甘寒瀉熱火火減則心气得平而安也如煩亂猶不能止少加黃連以去之蓋將補腎水使腎水旺而心火自降扶持地中陽气也如气浮心亂則以硃砂安神丸鎭固之煩一減勿再服以防瀉陽气之反䧟也如心下痞亦少加黃連气亂於胸爲淸濁相干故以陳皮理之能助陽气之升而散滯气又助諸甘辛爲用故長夏濕土客邪火旺可從權加蒼術白術澤瀉上下分消其濕熱之气濕气大勝主食不消化故食減不知穀味加炒麯以消之復加五味子麥門冬人參瀉火益肺气助秋損也此三伏中長夏正旺之時藥也

脾胃虛弱隨時爲病隨病制方夫脾胃虛弱必上焦之气不足遇夏天气熱甚損傷元气怠惰嗜臥四肢不收精神不足兩腳痿軟遇早晚寒厥日髙之後陽气將旺復熱如火乃陰陽气血俱不足故或熱厥而陰虛或寒厥而气虛口不知味目中澑火而視物𥉂𥉂無所見小便頻數大便祕結胃脘當心而痛兩脇痛或急縮臍下周圍如繩束之急甚則如刀刺腹難舒伸胸中閉塞時濕嘔噦或有痰嗽口沃白沫舌彊腰背腹皆痛頭痛時作食不下或食入卽飽全不思食自汗尢甚若陰气覆在皮毛之上皆天气之熱助本病也乃庚大膓辛肺气爲熱所乘而作當先助元气治庚辛之不足黃耆人參湯主之

黃耆﹝一錢如自汗過多加一錢﹞人參

白術﹝各五分﹞陳皮甘艸

當歸

黃栢﹝以救腎水之源﹞

麥冬﹝各二分﹞神麯﹝炒三分﹞五味子﹝九粒﹞升麻﹝六分﹞蒼術﹝五分無汗一錢﹞

右俱作一服水二盞煎至一盞稍熱食逺或空心服之忌酒濕面大料物之類及過食冷物○如心下痞悶加黃連﹝二三分﹞○如胃脘當心痛減太寒藥加艸豆蔲仁﹝五分﹞○如脇下痛或縮急加柴胡﹝二三分﹞○如頭痛目中澑火加黃連﹝二三分﹞川芎﹝三分﹞○如頭目不淸利上壅上熱加蔓荊子﹝三分﹞槁本﹝二分﹞細辛﹝一分﹞川芎﹝三分﹞生地黃﹝二分﹞○如气短精神少或夢寐間困乏無力加五味子﹝九粒﹞○如大便澁滯隔一二日不見者致食少食不下血少血中伏火而不得潤也加當歸身生地黃﹝各五分﹞桃仁﹝三个另研﹞麻子仁﹝研泥五分﹞○如大便通行所加之藥勿再服○如大便又不快利勿用別藥少加大黃﹝煨五分﹞○如不利者非血結血祕而不通是熱則生風其病人必顯風癥單血藥不可復加止常服人參黃耆湯藥只用羌活﹝五錢﹞防風﹝五錢﹞二味㕮咀以水四盞煎至一盞去查空心服之大便必大走也一服便止○如胸中气滯加靑皮橘紅倍之去其邪气此病本元气不足惟當補元气不當瀉之○如气滯太甚或補藥太過或心下有憂鬱之事更加木香﹝二分或三分﹞砂仁﹝二分或三分﹞白豆蔲仁﹝二分﹞與正藥同煎服○如腹痛不惡寒者加白芍藥﹝五分﹞黃芩﹝二分﹞減五味子

夫脾胃虛弱至六七月間河漲霖雨諸物皆潤人汗沾衣身重短气甚則四肢痿軟行步不正腳欹眼黑欲倒者此腎水與膀胱俱竭之狀也當急救之滋肺气以補水之上源又使庚大腸不受邪熱不令汗大泄也汗泄甚則亡津液亡津液則七神無所依經云津液相成神乃自生津者庚大腸所主三伏之義爲庚金受囚也若亡津液汗大泄濕令亢盛則淸肅之气亡燥金受囚風木無可以制故風濕相搏骨節煩疼一身盡痛亢則害承乃制是也孫思邈曰五月常服五味子是瀉丙火補庚金大腸益五臟之元气壬膀胱之寒已絕於已癸腎水已絕於午今更逢濕旺助熱爲邪西方北方之寒淸絕矣聖人立法夏月宜補者補天元之眞气非補熱火也令人夏食寒是也爲熱傷元气以人參麥門冬五味子生脈脈者元气也人參之甘補元气瀉熱火也麥門冬之苦寒補水之源而淸肅燥金也五味子之酸以瀉火補庚大腸與肺金也當此之時無病之人亦或有二癥況虛損脾胃有宿疾之人遇此天暑將理失所違時伐化必困乏無力懶語气短气弱气促似喘非喘骨乏無力其形如夢寐䑃朦如煙霧中不知身所有也必大汗泄若風犯汗眼皮膚必搐項筋皮枯毛焦身體皆重肢節時有煩疼或一身盡疼或渴或不渴或小便黃澁此風濕相也頭痛或頭重上熱壅盛口鼻气短气促身心煩亂有不樂生之意情思慘悽此陰勝陽之極也病甚則傳腎肝爲痿厥厥者四肢如在火中者爲熱厥四肢寒冷者爲寒厥寒厥則腹中有寒熱厥腹中有熱爲脾主四肢故也若肌肉濡潰痺而不仁傳爲肉痿證證中皆有肺疾用藥之人當以此調之气上衝胸皆厥證也痿者四肢痿軟而無力也其心煩寃不止﹝心神撩亂者是也﹞厥者气逆也甚則大逆��曰厥逆其厥痿多相須也於前已立黃耆人參五味子麥門冬湯中毎加白茯苓﹝二分﹞澤瀉﹝四分﹞豬苓白術﹝各一分﹞如小便快利不黃澁者只加澤瀉﹝二分﹞與二術上下分消其濕如行步不正腳膝痿弱兩足欹側已中痿邪者加酒洗黃栢知母﹝三分或五分﹞令兩足湧出力气如汗大泄者津脫也急止之加五味子﹝五粒﹞炒黃栢﹝五分﹞炒知母﹝三分﹞不令妨其食當以意斟酌若妨食則止候食進再服取三里气街以三稜鍼出血若汗不止不減者於三里穴下三寸上亷穴出血禁酒濕面夫痿者濕熱乘於腎肝也當急去之不然則下焦元气竭盡而成軟癱必腰下不能動心煩寃而不止也若身重或气不短小便如常及濕熱之令退時或所增之病气退者不用五味子澤瀉豬苓茯苓黃栢知母蒼術白術之藥只依本病中證候加減常服藥亦湏用酒黃栢﹝二分或三分﹞六七月之間濕令大行子能令母實而熱旺濕熱相合而刑庚大腸故用寒涼以救之燥金受濕熱之邪絕寒水生化之源源絕則腎虧痿厥之病大作腰已下痿軟癱瘓不能動矣步行不正兩足欹側以淸燥湯主之

黃耆﹝一錢半﹞黃連

蒼術

白術﹝各一錢﹞陳皮澤瀉﹝各五分﹞五味子﹝九粒﹞人參

白茯苓升麻﹝各三分﹞當歸﹝一錢二分﹞柴胡

麥冬

生地

神麯﹝炒﹞豬苓

黃栢﹝酒製﹞甘艸﹝炙各二分﹞

毎服半兩水二盞煎至一盞稍熱空心服

丹溪治宋﹝某﹞勞傷發熱當作注夏治之

黃栢﹝炒﹞升麻﹝各三分﹞黃耆

人參

木通白芍﹝各五分﹞白術﹝一錢半﹞陳皮

甘艸﹝炙各二分﹞

婦人患注夏手足痠軟而熱

白術

黃栢﹝炒﹞白芍

陳皮

當歸﹝各一錢﹞蒼術

甘艸﹝生各五分﹞

解㑊﹝音亦﹞

生生子曰平人气象論篇云尺脈緩濇謂之解㑊﹝王注曰尺者陰部也腹腎主之緩爲熱中濇爲無血故解㑊也﹞解㑊之證懈倦困弱寒不甚寒熱不甚熱惡見人見人心惕惕然或熱多而汗出肢體百骸散解痿弱而不能任持少气而不欲言左右儜不可以名其狀故謂之解㑊注夏之証殆相似亦虛類也其治大生脈湯足以主之加木𤓰苡仁﹝儜音能困弱也﹞大生脈湯治注夏體倦嗜臥百凡懶動動則喘乏﹝方出痿門﹞

又方

甘枸杞子

北五味子

研碎貯瓶內滚水泡封口少刻取服之可泡三次毎服六錢久服爲妙

濕門

明濕篇

生生子曰六气之中濕爲四之气土之所司脾爲之主五運六化篇曰土之化曰濕曰雨主於長夏長夏謂六月也土生於火長在夏中旣長而旺土潤溽暑濕化行也蓋燥則土生乾則土死泉出地中濕化信矣經曰地气上爲雲天气下爲雨雨出地气云出天气則土雨之化見也經曰濕勝則濡洩人毎夏月洩瀉多以胃苓湯益元散五苓散取效者實治濕令之勝也

生生子曰內經云諸濕腫滿皆屬脾土濕勝則濡瀉地之濕气感則害人皮肉筋脈又曰因於濕首如裹蓋首者諸陽之㑹至髙至淸若濕气薰蒸而沈重似有物以𫎇之也失而不治則郁爲熱熱傷血不能養筋故大筋緛短而爲拘攣濕傷筋不能束骨故小筋弛長而爲萎弱矣濕之爲邪有自內得者有自外得者陰雨濕地皆外所因飲食湯飲⿰酪皆內所因有濕寒者有濕熱者丹溪曰六气之中濕熱爲病十居八九濕在上宜微汗之不欲大汗濕在下宜利小便此淡滲治濕也濕𨿽有內外二因然治法大抵要實脾土爲主緣脾惡濕苟脾土不燥則失其徤運之常病易乘之內濕多則泄瀉生痰流於經絡肢節則腫痛外濕多則跗腫而肌肉濡潰原病式曰諸痙彊直積飲痞膈中滿霍亂吐下體重跗腫肉如泥按之不起皆屬於濕是以蒼白二術爲必用之藥加入二陳湯用之如濕在肌表及上焦加羌活防風之類取風能勝濕之意如下焦腰足跗腫及泄瀉輕者加入五苓散重者加羌活防風升麻以升提之此無上妙法也

賈眞孫曰濕爲土气火熱能生濕土故夏熱則萬物濕潤秋涼則萬物漧燥濕病本不自生因熱而怫郁不能宣行水道故停滯而生濕也況脾土脆弱之人易爲感冒豈必待不流而後爲濕哉人只知風寒之威嚴不知暑濕之炎烈感人於冥冥之中也病式云諸痙彊直積飲等癥皆屬於濕或胕腫體寒而有水气裏必小便赤少不通或渴是蓄熱入裏極深非病寒也大抵治法宜實脾淸熱利小便爲上故治濕不利小便非其治也宜桂苓甘露木香葶木通治之守眞師曰葶木香散下神芎丸此藥下水濕消腫脹利小便理脾胃無出乎此也腹脹腳腫甚者舟車丸下之濕熱內郁發黃茵陳湯下之或佐以防已黃耆一身盡腫痛或無汗是濕流闗節邪气在表宜五苓散加官桂蒼術微汗之不可大汗若自出汗多熱燥津液內竭小水不利切勿利之重損津液也宜防風白術甘艸湯主之其濕癥有二濕熱癥多濕寒癥少當以脈癥明辧之如脈滑數小便赤澁引飲爲濕熱癥若小便自利淸白大便瀉利身疼自汗爲濕寒癥治之宜五苓散加生附子蒼術木𤓰主之﹝出玉機微義﹞

金匱防已黃耆湯治風濕脈浮身重汗出惡風或疼防已

黃耆﹝各一兩﹞甘艸﹝炙五錢﹞白術﹝七錢半﹞

右每服一兩入薑棗煎喘者加麻黃胃气不和加芍藥气上衝加桂枝下有寒加細辛按濕勝身重陽微中風則汗出惡風故用黃耆炙甘艸實表防已白術勝濕也

桂枝附子湯治風濕相搏身體痛煩不能轉側不嘔不渴脈浮虛而濇者此湯主之

桂枝﹝八錢﹞生薑﹝六錢﹞附子﹝三錢﹞炙甘艸﹝四錢﹞

右作二次入棗煎服小便自利者去桂加白術湯主之服後其人如冒狀乃藥加使然也勿怪

甘艸附子湯治風濕相搏骨節痛煩掣痛不得屈伸近之則痛劇汗出短气小便不利惡風不欲去衣或身微腫痛者

甘艸﹝炙﹞白術﹝各四兩﹞附子﹝三錢﹞桂﹝八錢﹞

水煎服金匱方減桂枝加生薑大棗名白術附子湯

麻黃加術湯治濕勝身煩痛

麻黃﹝六錢﹞桂枝﹝四錢﹞甘艸﹝炙二錢﹞杏仁﹝二十五枚﹞白術﹝八錢﹞水煎取微汗金匱減桂術加薏苡仁名麻黃薏苡杏仁甘艸湯治濕勝身疼日晡所劇者

元戎加味五苓散治濕勝身疼小便不利體重發渴本方加羌活此乃太陽滲利之劑治風濕寒濕之藥也

局方五積散治外感風寒冒寒濕身體重痛

海藏雲麻黃桂芍甘艸卽麻黃桂枝各半湯也蒼術甘艸陳皮厚朴卽平胃散也枳殻桔梗陳皮茯苓半夏卽桔梗半夏等湯也又川芎當歸治血兼漧薑厚朴散气此數藥相合爲解表溫中泄濕之劑去痰消痞調經之方𨿽爲內寒外感表裏之分之所製實非仲景表裏麻黃桂枝薑附之的方也至於積冷嘔泄時疫項背拘急加蔥白豆豉厥逆加吳茱萸寒熱欬逆加𬃷婦人難產加醋始知用之非一途也惟知活法者其擇之此方一兩加生薑五片水煎入麝香再煎二沸治中濕而致癱瘓與中風相似二服立效

局方滲濕湯治寒濕所傷身重腰冷如坐水中小便或澁大便溏瀉皆坐臥濕地或陰雨所襲之也蒼術

白術

甘艸﹝各一兩﹞漧薑

茯苓﹝各二兩﹞陳皮

丁香﹝各二錢半﹞

每服四錢入棗煎服

茵陳五苓散濕熱勝發熱黃疽

茵陳蒿﹝一兩﹞五苓散﹝五錢﹞水煎服

大橘皮湯治濕熱內甚心腹脹滿小便不利大便滑泄

橘紅﹝一兩半﹞木香﹝一錢﹞滑石﹝六兩﹞㯽榔﹝三錢﹞茯苓﹝一兩﹞豬苓

澤瀉

白術

桂枝﹝各五錢﹞甘艸﹝二錢﹞每服七錢入薑水煎服

葶藶木香散治濕熱內外餘熱水腫腹脹小便赤澁大便瀉

葶藶

茯苓

豬苓

白術﹝各一兩﹞木香﹝五分﹞澤瀉

木通

甘艸

桂枝﹝各五錢﹞滑石﹝三兩﹞右爲細末每服三五錢白湯調下

劉河間曰若小便不得通利而反轉泄者乃濕熱痞悶極深而攻之不開是能反爲注泄此正气已衰而多難救愼不可與此也然當滋其化源

東垣淸燥湯表裏有濕熱痿厥癱瘓不能行走或足踝膝上皆腫痛口漧瀉痢﹝方在注夏﹞

吐劑

𤓰蒂散治中寒濕頭痛面黃鼻塞煩而脈大

𤓰蒂一味爲末以少許吹入鼻中黃水自出按濕盛致痰液畱膈上肩背重痛麻痺者宜此吐之攻下之劑

宣明三花神祐丸治一切水濕腫病大腹實脹喘滿舟車丸

大黃﹝二兩﹞甘遂

大㦸

芫花

靑皮陳皮﹝各一兩﹞牽牛

木香﹝各半兩﹞

爲末滴水丸如梧子大每服六七十丸﹝白湯下﹞

濬川散

大黃﹝煨﹞郁李仁﹝各二兩﹞

甘遂﹝一兩﹞芒硝﹝半兩﹞牽牛﹝頭末四兩﹞

右爲末薑湯調下空心臨臥隨癥加減服

導水丸濕熱內郁胸膈痞滿鼽衂口舌生瘡咽喉不利牙疳齒蝕口臭或徧身生濕瘡乾疥睡語咬牙驚惕怔忡大小便滯澁風熱酒毒蘊熱等癥

大黃

黃芩﹝各二兩﹞牽牛﹝頭末﹞滑石﹝各四兩﹞

爲末水丸如梧子大每服五十丸白湯下臨時隨癥加減

除濕丹諸濕相搏腰膝重痛足脛浮腫筋脈緊急津液凝澁便溺不利

㯽榔

甘遂

威靈仙赤芍

澤㵼葶藶﹝各二兩﹞乳香

沒藥﹝各一兩﹞牽牛﹝五錢﹞大㦸﹝炒三兩﹞陳皮﹝四兩﹞

右爲末糊丸梧子大每服五七十丸溫水下

劉宗厚曰按此出太陽例藥諸濕郁滯於表裏重痛沈著非此不能除但中病卽止虛弱者當愼

東垣海金沙散脾濕太過徧身腫滿喘不得臥及腹脹如鼓

牽牛﹝微炒一兩半﹞甘遂﹝五錢﹞白術﹝一兩﹞海金沙﹝三錢﹞右爲末每服二錢煎逆流水調下得利止後服

聖靈丹脾肺有濕喘滿腫盛小便赤澁

苦葶藶﹝炒四兩﹞漢防已木香

茯苓﹝寒食麵包煨﹞木通

人參﹝各二錢半﹞

右爲末棗肉爲丸梧子大每服三十丸桑白皮湯下

續隨子丸肺經有濕通身虛腫滿悶不快或逆或喘人參

防已

赤茯苓﹝如上煨﹞㯽榔

木香﹝各五錢﹞葶﹝炒四兩﹞續隨子﹝一兩﹞海金沙﹝半兩﹞

爲末𬃷肉丸梧子大每三十丸桑皮湯下

導滯通經湯治脾濕有餘气不宣通面目手足腫脹悶而痛卽五苓散減豬苓桂加陳皮木香

對金飲子治脾胃受濕腹脹米榖不化飲食不進身體沈重肢節酸疼皮膚微腫

平胃散桑白皮﹝炒各一兩﹞爲末毎服二三錢入薑煎服

除濕湯

半夏曲﹝炒﹞厚朴

蒼木﹝各二錢﹞藿香葉橘紅白術

白茯苓﹝各一錢﹞

炙甘艸﹝七分﹞

薑三片水煎服

白術酒治中濕口噤不知人

白術﹝一兩﹞酒二鍾煎至一鍾不拘時服不飲酒以水煎

撫芎湯濕流闗節臂痛手重或自汗頭痰逆惡心撫芎

白術

橘紅﹝各一兩﹞炙甘艸﹝五錢﹞

每服五錢薑七片水煎服

黃耆湯風濕相脈沈而客在皮膚四肢少力闗節疼痛

黃耆﹝五兩﹞橘紅﹝二兩﹞甘艸﹝一兩﹞白茯苓﹝一兩半﹞防風﹝四兩﹞右每服六錢薑三片𬃷一枚水煎服

羌活勝濕湯

羌活

獨活﹝各一錢﹞槁本

防風

甘艸﹝炙﹞川芎﹝各五分﹞蔓荊子﹝三分﹞

水煎空心溫服

如身重腰沈沈然加酒洗防已五分輕者附子五分重者川烏五分

淸熱滲濕湯

黃連

茯苓

澤㵼﹝各一錢﹞黃栢﹝鹽水炒二錢﹞蒼術白術﹝各一錢半﹞甘艸﹝五分﹞水煎服

如單用滲濕去連栢加陳皮漧薑

東垣參術湯潔古雲起臥不能謂之濕身重是也此方主之治脾胃虛弱元气不能榮養心肺四肢沈重食後昏悶

黃耆﹝二錢﹞人參

陳皮

靑皮﹝各五分﹞升麻柴胡﹝各三分﹞甘艸﹝炙四分﹞酒黃栢﹝三分﹞神麯﹝七分﹞蒼術﹝一錢﹞當歸﹝二分﹞

水煎食前帶熱服

燥門

明燥篇

生生子曰諸書視燥爲風熱爲血少是固然矣予謂諸書僅言病機耳而令气則未之及也夫燥是六气中五之气也運气六化篇已明言之其論曰在地成形在天爲气行有五而气有六以分君火相火之化六气化者謂寒濕暑燥風火也乃天之元气然後三陰三陽上奉之謂之標六气皆有一化舉大槪也而難經亦曰辛商也丙之柔則金之化明矣觀運气以卯酉爲陽明燥金司天者又豈無所本哉夫金者西方之气在人主肺運气所以不言肺而言陽明者緣肺爲華蓋𨿽陰臟居膈上處陽之部位必待陽而後發故屬陽明也金之化淸與燥主於秋爲五之气主秋分後六十日有奇自斗建酉正至�����中天度至此淸气乃行萬物皆燥也一年之間有此必然之勢亦有此必然之理也何以然金屬庚辛辛爲丙婦帶火之气故燥予故曰素問言燥者指令气也諸書云燥者指病機也燥之胎自丙中來故古人有云莫治風莫治燥治得火時風燥了此深得夫燥之旨者同志者詳之

內經病機云諸澁枯涸乾勁皴揭皆屬於燥

燥本風熱論

原病式云經曰風熱火同陽也寒燥濕同陰也又燥濕小異也然燥𨿽屬秋陰而異於寒濕故反同其風熱也故火熱盛金衰而風生則風能勝濕熱能耗液而反寒陽實陰虛則風熱勝於水濕而爲燥也凡人風病多因熱甚而風燥者爲其兼化以熱爲其主也然陽實陰虛而風熱太甚以勝水濕因而成燥肝主於筋而風气自甚又燥熱加之液還聚於胸膈則筋太燥也燥金主於取勝勁切緊濇故爲病筋脈勁彊緊急而口噤也或病燥熱太甚而脾胃漧涸成消渴者或風熱燥甚怫郁在表而裏气不舒善伸數欠筋脈拘急或時惡寒或筋惕而搐脈浮數而絃也風熱燥並郁甚於裏故煩滿而或閟結也及風癇之發作者由熱甚而風燥爲兼化涎溢胸膈而瘈瘲昏冒僵僕也凡此諸癥皆由熱甚而生風燥各有異者由風熱燥各微甚不等故也所謂中風或筋緩者因其風熱勝濕而爲燥乃燥之甚也然筋緩不收而痿痺及諸膹郁病痿皆屬金肺乃燥之化也如秋深燥甚艸木痿落而不收病之象也是以手得血而能握足得血而能步夫燥之爲病者血液衰少也而又气血不能通暢故病然也

論結燥病本不同

東垣曰金匱眞言論云北方黑色入通於腎開竅於二陰藏精於腎又云腎主大便大便難取足少陰夫腎主五液津液潤則大便如常若饑飽勞逸損傷胃气及食辛熱味厚之物而助火邪伏於血中耗散眞陰津液衰少故大便結燥然結燥之病不一有熱燥有風燥有陽結有陰結又有年老气虛津液不足而結者治法云腎惡燥急食辛以潤之結者散之如少陰不得大便以辛潤之太陰不得大便以苦㵼之陽結者散之陰結者熱之仲景云大便硬小便利不可攻下以脾約丸潤之食傷太陰腹滿食不化腹響然不能大便者以苦藥瀉之大抵津液耗少而燥者以辛潤之有物而結者當下之若不䆒其源一槪用巴豆牽牛之類下之損其津液燥結愈甚有復下復結極則以至引導於下而不能通者遂成不救之癥可不愼哉

劉宗厚曰按此只是論結燥言裏証也河間所論則兼表裏而言

醫經統旨曰燥是陽明之化𨿽因於風熱所成然䆒其原皆本於血虛津液不足所至者爲多何也蓋陰血虛則不能榮運乎百體津液衰則無以滋養乎三焦由是邪熱怫郁而燥變多端或燥於外歟則皮膚皴結或燥於內歟則精血枯涸燥於上咽鼻焦漧燥於下便溺閉結治之者外以滋益之內以培養之在上淸解之在下通潤之務使水液自生而燥熱不容於不退矣

張子和治一婦人大便燥結小便淋澁半生不娠惟常服䟱導之藥則大便通利暫廢藥則結滯忽得孕至四五月間醫者禁疎導之劑大便依常爲難臨圊則努力爲之胎墜者三又孕已經三四月望前後溲溺結澁其分胎隕乃訪戴人戴人診其兩手脈俱滑大𨿽滑大以其且孕不敢陡攻遂以食療之用花碱煮菠菱葵菜以車前子苗作茹雜豬羊血作羹食之半載居然生子其婦燥病方愈

戴人曰予見孕婦利膿血下迫極努損胎但同前法治之愈者莫知其數也爲醫拘常禁不能變通非醫也非學也識醫者鮮是難說也

義治一男子年六十餘病腰尻脊胯皆病數載不愈晝靜夜躁大痛往來屢求自盡天年旦夕則痛作必令人以手槌擊至四五更雞鳴則漸減向曙則痛止左右及病者皆作鬼神陰譴白虎齧朝禱暮祝覡巫僧道禁師至則其痛似減又夢鬼神戰鬭山川神廟無不祭者淹延歲月肉瘦皮枯飲食減少暴怒日增惟候一死有書生曰旣云鬼神虎齧陰譴之禍如此禱祈何無一應聞陳郡有張戴人精於醫可以問其鬼神白虎與病乎彼若術窮可以委命其家從之戴人診其兩手脈皆沈滯堅勁力如張絙謂之曰病𨿽痩難於食然腰尻脊胯皆痛者必大便堅燥其左右曰有五七日或八九日見燥糞一兩塊如彈丸結硬不可言曾令人剜取之僅下一兩塊渾身燥癢皮膚皺揭枯澁如麩片戴人旣得病之虛實隨用大承气湯以薑𬃷煎之加牽牛頭末二錢不敢言是瀉劑蓋病者聞煖則悅聞寒則懼說補則從說瀉則逆此𡚁非一日也而況一齊人傅之眾楚人咻之乎及煎成使稍熱咽之從少至多累至三日天且晚臟腑下泄四五行約半盆以燈視之皆燥糞燥痺及瘀血雜臟穢不可近須臾痛減九分昏睡鼻息調如常人睡至明日將夕始覺饑而索粥溫涼與之又困睡一二日其痛盡去次令飲食調養日服導飲丸甘露飲滑利便溺之藥四十餘日乃復嗚呼世傳三十六虎書三十六黃經及小兒三十六弔誰爲之耶始作俑者其無後乎古人以醫爲重故醫之道行今之人以醫爲輕故醫之道廢學者自局於術藝病者亦不擇精粗一槪待之常見官醫迎送長吏馬前折腰眞可羞也由是愽古通今者少而師𫝊遂絕靈柩經謂刺與汗𨿽久猶可拔而雪結與閉𨿽久猶可解而決去腰脊胯痛者足太陽膀胱經也胯痛足少陽膽經之所過也難經曰諸痛爲實內經曰諸痛癢瘡痬皆屬心火注曰心寂則痛微心躁則痛甚人見巫覡僧道禁師至則病稍去者心寂也然去其後來者終不去其本也古之稱痛隨利減不利則痛何由去病者旣痊乃壽八十歲故凡燥癥皆三陽病也

內經燥治法燥淫於內治以苦溫佐以甘辛以辛潤之以苦下之

治風之劑

機要大秦艽湯治血弱陰虛不能養筋筋燥而手足不能運動指爪漧枯屬風熱甚者

秦艽

石膏﹝各二兩﹞甘艸

川芎

當歸芍藥

羌活

獨活

防風

黃芩白芷

生地黃熟地

白術

茯苓﹝各一兩﹞細辛﹝五錢﹞春夏加知母一兩

右剉每服一兩水煎服﹝天陰兩加生薑七片﹞

麻仁丸

郁李仁麻仁﹝各六兩﹞㯽郎﹝五錢﹞大黃﹝二兩五錢一半炒﹞山藥

防風

枳殻﹝炒各七錢半﹞羌活木香﹝各五錢半﹞右爲末煉蜜爲丸如梧子大每服二三十丸溫湯下

東垣潤腸丸治脾胃中伏火大便祕澁或漧燥閉塞不通全不思食乃風結祕血結祕皆令閉塞也以潤燥和血疏風自然通矣

麻子仁﹝一兩﹞羌活

歸尾

大黃﹝煨﹞皂角仁秦芄﹝各五錢﹞桃仁﹝去皮尖一兩﹞

右除二仁另研余爲末煉蜜爲丸如梧桐子大每服三五十丸食前白湯下

又有潤燥丸一方於本方加郁李仁防風

東垣導滯通幽湯治大便難幽門不通上衝吸門不開噎塞不便燥閉气不得下治在幽門以辛潤之當歸

升麻

桃仁﹝另研各一錢﹞紅花﹝三分﹞生地黃熟地﹝各五分﹞甘艸﹝炙三分﹞

右水煎調㯽榔末五分

加大黃名當歸潤燥湯

脾約丸

麻仁﹝一兩二錢半﹞枳實

芍藥﹝各二兩﹞大黃﹝蒸四兩﹞杏仁﹝去皮尖炒一兩二錢﹞

爲末煉蜜丸如梧子大每二三十丸溫水下

潤體丸

郁李仁大黃

桂心

黑醜

當歸黃栢﹝各五錢﹞輕粉﹝少許﹞

右爲末水丸梧子大毎服三四十丸溫水下

滋燥養榮湯治皮膚皴揭筋燥爪枯

當歸﹝酒洗二錢﹞生地黃熟地黃白芍

秦芄黃芩﹝各一錢五分﹞防風﹝一錢﹞甘艸﹝五分﹞

水煎服

大補地黃丸治精血枯涸燥熱

黃栢﹝鹽酒炒四兩﹞知母﹝鹽酒炒二兩﹞枸杞子﹝三兩﹞熟地﹝四兩﹞山藥﹝三兩﹞山茱萸白芍﹝各二兩﹞生地黃﹝二兩半﹞

當歸﹝三兩﹞𤣥參

肉蓯蓉﹝酒浸各一兩半﹞

右爲末煉蜜丸如桐子大每服七八十丸空心淡鹽湯送下

淸涼飲子治上焦積熱口舌咽鼻漧燥

黃芩

黃連﹝各二錢﹞薄荷

𤣥參

川歸芍藥﹝各一錢半﹞甘艸﹝一錢﹞

水二鍾煎八分不拘時服大便祕結加大黃

東垣淸燥湯治濕熱成痿以燥金受濕熱之邪是絕寒水生化之源源絕則腎衰痿厥之病大作腰已下痿軟癱瘓不能動﹝方在注夏﹞

半硫丸治冷祕風祕結老人祕

透明硫黃﹝研﹞半夏﹝洗七次﹞

各等分爲末生薑糊爲丸梧子大毎服二十丸薑湯下或用茐白一條薑三片煎入阿膠二片溶化食前空心送下

寒門

明寒篇

生生子曰寒冬之令气也六之終气也水之所司腎爲之主運气六化篇曰冬之爲言終也素問天元紀大論篇鬼臾區曰道生智元生神神在天爲風在地爲木在天爲熱在地爲火在天爲濕在地爲土在天爲燥在地爲金在天爲寒在地爲水又五行大論篇曰北方生寒寒生水水生鹹咸生腎在體爲骨在气爲堅在臟爲腎其性爲凜其徳爲寒其用爲闔其色爲黑其化爲肅故造化非嚴凜殺厲以固閉之則無以藏蓄微陽爲春生之本故曰冬令嚴寒萬類潛藏君子固蜜啟𤣥子曰冬三月此謂閉藏水冰地拆無擾乎陽夜臥晏起必待日光示人隨時調攝也設令防閒少䟱彼體虛者觸冒之傷太陽寒水之經而爲外感之証卽時而病頭項痛腰脊彊脈浮而緊名曰傷寒其癥浩大傳變多端愚故采諸家傷寒另爲一卷以統治之玆特以病機屬於內因者條列於斯所以別內外以見先賢用心有定宗又使後��調劑有定向也故首著中寒而以雜癥屬寒者亦隸焉

中寒﹝雜癥附﹞

丹溪曰中寒非傷寒可此傷寒乃外感寒邪必大發熱循經而入以漸而深熱𨿽甚不死中寒乃倉卒感受其病卽發而暴此胃气之大虛也若不急治去生甚逺速當溫補

生生子曰寒乃天地嚴凝殺厲之气惟體虛乃易感之其癥面靑口噤四肢彊直攣急疼痛甚則昏迷不省人事脈多遲緊急宜以薑附湯溫之或理中湯加附子治之雜癥亦有寒者非若中寒之猛而急也又或炎天避暑乘風取涼或口食生冷皆有寒癥

劉守眞病機曰諸病上下所出水液澄徹淸冷下痢淸白吐痢腥穢食已不饑堅痞腹滿急痛癥瘕㿗疝屈伸不便厥逆禁固皆屬於寒

內經曰陰气有餘爲多汗身寒又曰陰盛則身寒汗出身常淸數慄而寒寒則厥

受寒甚者手足厥冷腹中絞痛唇靑气冷可急於臍下三寸丹田穴上灸之或三五十壯或百壯俟手足溫煖爲度或用熨法亦可

薑附湯治中寒口禁四肢彊直失音不語忽然暈倒口吐涎沫狀如暗風手足厥冷或復煩躁兼陰癥傷寒大便利而發熱者

漧薑﹝五錢﹞熟附子﹝三錢﹞

水二鍾煎八分作二次服

或慮此方太燥卽以附子理中湯相繼服薑附本治傷寒經下後又復發汗內外俱虛身無大熱晝則煩躁夜則安靜不渴六脈沈伏並宜服此不知脈者更宜審之兼治中脘虛寒久積痰水心腹冷痛霍亂轉筋四肢厥逆

理中湯治五臟中寒口禁失音四肢彊直兼治胃脘停痰冷气刺痛

人參

漧薑﹝炮﹞甘艸

白術﹝各二錢﹞

水二鍾煎至一鍾不拘時服

加附子名附子理中湯

沈附湯治虛寒無陽胃弱漧嘔

附子﹝炮﹞漧薑﹝炮各半兩﹞沈香

白術﹝各二錢半﹞甘艸右分二服每服加生薑五片水二鍾煎八分食逺服

生料五積散治感冒寒邪頭痛身疼項彊拘急惡逆吐逆腹痛又治傷寒發熱頭痛惡風無問內傷生冷外感風寒及寒濕客於經絡腰腳痠痛及婦人經血不調或難產並治之

白芷﹝七分﹞半夏

厚朴

川芎

甘艸枳殻﹝炒﹞茯苓

當歸

桔梗

漧薑﹝炮﹞芍藥

肉桂﹝各八分﹞麻黃

陳皮﹝各一錢﹞蒼術﹝二錢﹞作一帖生薑三片茐白三莖水二鍾煎一鍾不拘時服

正气散治傷寒陰癥增寒惡風正气逐冷

方見霍亂門

理气治中湯治寒气攻心嘔逆心腹絞痛或泄瀉四肢厥冷或疝气攻築小腹疼痛並宜服之

靑皮

陳皮

人參

白術﹝炒﹞炮薑甘艸﹝炙各一錢﹞木香﹝七分﹞

生薑三片水煎服

肉桂散治傷寒服冷藥過多心腹滿脹四肢厥冷昏沈不省人事變爲陰毒惡癥

肉桂

白術

木香

厚朴

良薑﹝各三錢﹞白芍

人參

陳皮

前胡

當歸附子﹝炮各一兩﹞吳茱萸﹝五錢﹞

每服五錢薑三片紅𬃷三枚水煎不拘時服

溫中湯脈沈遲乃胃中寒也及胸膈滿悶身體拘急手足逆冷急宜溫之

丁皮

厚朴﹝各一兩﹞漧薑﹝炮﹞白術

陳皮丁香﹝各二錢﹞

右俱末每服二錢茐白湯調下

術附理中丸治中寒急心腹痛

人參

附子﹝炮﹞炮薑

白術

炙甘艸木香

丁香

各等分爲末煉蜜爲丸如梧子大每服六七十丸白湯食前送下

沈香桂附丸治中寒心腹冷痛霍亂轉筋等癥沈香

附子﹝炮﹞炮薑良薑﹝炒﹞官桂

茴香﹝炒﹞川烏﹝炮去皮臍﹞吳茱萸﹝湯浸洗炒﹞

各等分爲末醋煮麵糊爲丸梧子大每服五七十丸米飲下空心食前二次忌生冷

熨法治三陰中寒一切虛冷厥逆嘔噦陰盛陽虛及陰毒傷寒四肢厥冷臍腹痛咽喉疼嘔吐下利身背彊自汗脈沈細唇靑面黑諸虛冷証皆治

肥蔥﹝剉細﹞麥麩皮﹝各三升﹞食鹽﹝二兩﹞

用水一大盞同和拌勻濕徧分作二次入鍋同炒極熱用重絹縫作二包先將一包熱熨臍上冷則易之蔥包旣冷再加鹽水拌濕炒焦依前熨之再炒再熨至煤爛不用別另取新蔥麥麩皮入鹽日夜不住手相續至身體溫熱陽气復回脈起爲度

人參養胃湯治外感寒邪內傷生冷

蒼術

厚朴

半夏麯﹝各二錢﹞人參茯苓艸果

藿香﹝各一錢﹞陳皮﹝一錢二分﹞甘艸﹝炙五分﹞

薑三片烏梅半个水煎服

薑桂散溫中散寒

漧薑

良薑﹝各一錢半﹞桂心

木香

半夏麯炙甘艸﹝各一錢﹞

薑五片紅𬃷三枚水煎服

東垣謂陰气上溢於陽分則晝寒陰血自旺於陰分則夜寒气分寒桂枝加附子湯桂枝加芍藥人參湯血分寒巴㦸丸神珠丸

桂枝加附子湯治太陽病發汗遂漏不止惡風小便難四肢微急難以屈伸

桂枝

芍藥﹝各一兩半﹞甘艸﹝炙一兩﹞附子﹝炮半个﹞

每服五錢薑四片𬃷一枚水一鍾半煎七分

桂枝加芍藥生薑人參湯治發汗後身痛脈沈遲桂枝

人參﹝各一兩半﹞芍藥﹝二兩﹞甘艸﹝炙一兩﹞

煎法如上

巴㦸丸治肝腎俱虛收領精气補眞戢陽進美飲食白術

五味

巴㦸

覆盆子茴香熟地

人參

蓯蓉

兔絲子牡蠣益智仁骨碎補白龍骨﹝各等分﹞

爲末煉蜜丸梧子大每服三十丸食前米飲下日三服

神珠丸治下焦元气虛弱小腹冷痛皮膚燥澁小水自利足胻寒而逆又名離珠丹

杜仲﹝炒三兩﹞訶子﹝炮五枚﹞萆薢﹝二兩﹞龍骨﹝一兩﹞破故帋﹝三兩﹞胡桃﹝去皮百枚﹞硃砂﹝另研一兩半﹞砂仁﹝半兩﹞

爲末酒糊爲丸梧子大硃砂爲衣毎服三十丸空心下﹝脈絃數及細者皆不可服詳見衞生寶鑑﹞

王海藏治三焦寒用藥大例

上焦寒陳皮

厚朴

藿香皆可治之中焦寒大小便不通白術漧薑丁香皆可治之下焦寒肉桂

附子

沈香

上焦寒

鐵刷湯治積寒痰飲嘔吐不止胸膈不快飲食不下半夏﹝四錢﹞艸蔲仁丁香

漧薑

訶子﹝皮各三錢﹞生薑﹝一兩﹞

大吐不止加附子﹝三錢﹞生薑﹝半兩﹞分二服水煎

桂附丸治寒邪冷气入乘經絡令人卒心痛或引背膂

川烏

黑附﹝各炮三兩﹞炮薑

赤石脂川椒﹝去目微炒﹞桂心﹝各二兩﹞

右爲末蜜丸梧子大毎服三十丸不止加至五十丸溫水吞

胡椒理中丸治肺胃虛寒咳嗽喘嘔痰水

胡椒

甘艸

欵花蓽撥

良薑

細辛

陳皮

乾���﹝各四兩﹞白術﹝五兩﹞

爲末蜜丸梧子大每三十丸至五十丸溫水或酒任下

中焦寒

附子理中丸治脾胃冷弱心腹㽲痛嘔吐瀉利霍亂轉筋體冷微汗滿悶腹鳴飲食不進

卽前理中湯加附子爲末用煉蜜丸梧子大每服三十丸溫水下

二气丹助陽退陰治裏寒心腹刺痛泄利嘔吐自汗厥冷小便不禁霍亂轉筋久下冷利

硫黃

桂心﹝各一分﹞炮薑﹝二錢﹞黑附子﹝炮半兩﹞

硃砂﹝二錢﹞

爲末麵糊丸梧子大每服三十丸空心煎艾湯入鹽送下

大建中湯治內虛少气厥冷大小腹絃急不能食起則微汗陰縮口唇漧燥精滑自出或手足乍寒乍熱而煩寃痠痛不能久立常多夢遺

黃耆

當歸

桂心

芍藥﹝各二錢﹞人參甘艸﹝各一錢﹞半夏

黑附子﹝炮各二錢半﹞

每服五錢薑三片𬃷二枚水煎服

下焦寒

張仲景八味丸補腎之不足

還少丹大補心腎脾胃治一切虛損肢體倦怠小便混濁

山藥

牛膝

逺志

巴㦸

山茱萸杜仲

茯苓

楮實子五味子蓯蓉石菖蒲茴香﹝各一兩﹞枸杞

熟地﹝各二兩﹞

爲末棗膏搗爲丸梧子大空心食前溫酒鹽湯任下三五十丸日三○有熱加山梔一兩○心气不寧加麥冬一兩○精神少再加五味子一兩○陽弱加續斷一兩

天眞丹治下焦陽虛

沈香

茴香

萆薢﹝酒浸炒﹞巴㦸﹝酒浸去心﹞破故紙﹝炒﹞葫蘆巴﹝炒﹞杜仲﹝鹽水炒﹞黑牽牛﹝鹽水炒各一兩﹞

琥珀桂心﹝各五錢﹞

右爲末浸酒打糊爲丸梧子大空心酒下五十丸

通治三焦甚寒之气

大已寒丸治臟腑虛冷心腹㽲痛泄瀉腸鳴自利自汗米穀不化手足厥冷

蓽撥

桂心﹝各六兩半﹞炮薑良薑﹝各十兩﹞

右爲末麵糊丸梧子大每服二十丸食前米飲下

四逆湯傷寒自利不渴嘔噦不止或吐利俱髮小便或澁或利或多汗厥冷脈微欲絕

炙甘艸﹝二兩﹞炮薑﹝一兩半﹞附子﹝半兩﹞

每服三四錢水一鍾半煎七分溫服

海藏治下焦寒四逆湯例漧薑味苦止而不行附子味辛行而不守泄小便不通二藥皆陽气化能作小便若薑附術三味內加茯苓以分利之爲佳附生用而不炮則無火力熱則行而不止兼用水多煎少則味厚而直入下焦

治五臟寒方

肝寒雙和散

心寒定志丸菖蒲丸

脾寒益黃丸

肺寒小靑龍湯

腎寒八味丸

東垣雙和散補血益气治虛勞少力

黃耆

熟地

當歸

川芎﹝各一錢﹞官桂甘艸﹝各七分﹞白芍﹝一錢半﹞

薑六片大𬃷六枚分二服水煎服無時

東垣曰此方予每治傷寒瘧疾中暑大病之後虛勞气乏者以此調治極驗不熱不冷溫而有補乃建中四物二方化而爲一也

益黃散

陳皮﹝一兩﹞靑皮

訶子肉炙甘艸﹝各半兩﹞丁香﹝二錢﹞右爲末每服二三錢水煎服﹝海藏雲此劑瀉脾以燥濕﹞

薑附湯加麻黃白術人參甘艸等分名附子麻黃湯治中寒濕昏暈緩弱腰脊彊急口眼喎斜語聲渾濁胸腹䐜脹气上喘急不能轉動兼宜審而用之

代灸膏治老人衰弱元气虛冷臟腑虛滑腰腳冷痛沈重減食手足逆冷不能忍者用此代灸其效不能盡述

大附子﹝炮一枚﹞吳茱萸桂皮

木香﹝各半兩﹞蛇牀子﹝半兩﹞馬藺艸﹝各一兩﹞

爲細末每用藥半匙生薑汁半盞白面半匙同煎成膏攤於紙上臨臥貼臍以油紙覆其上綿衣繫之自夜至明乃去每夜如此其腰腹如灸能除寒積若腰痛貼腰眼

霹散乃正治溫散之劑

附子一枚炮熟取出用冷灰窨之良久取出研末入眞臈茶一大錢同和分二服每服水一盞煎六分臨熟入蜜半匙放溫服之

寒中

東垣曰夫脾胃之癥始則熱中終傳寒中經云陰盛生內寒厥气上逆寒積於胸中是腎水反來侮土此謂所勝者妄行或作中滿腹脹或作涎涕或足下痛不能任身履地骨乏無力喜睡兩丸多冷時作陰陰而痛或妄見鬼狀夜夢亡人腰脊背脾俱痛而不渴不瀉此濕气去而寒獨存血絡凝泣故其脈盛大以濇名曰寒中以白術附子湯治之

白術附子湯治寒中諸癥

白術

附子﹝炮﹞陳皮

蒼術﹝炒﹞厚朴﹝製﹞半夏

茯苓

澤㵼﹝各一兩﹞豬苓﹝半兩﹞桂心﹝四錢﹞毎服五錢生薑三片水煎服量虛實加減

背寒

仲景云心下有畱飲其人背惡寒冷如冰治法茯苓丸之類是也﹝卽千金化痰丸﹞

身前寒

經云胃足陽明之脈气虛則身以前皆寒慄治法宜鍼補三里穴是也

掌中寒者腹中寒魚上白肉有淸血脈者是胃中有寒也﹝理中湯之類﹞

惡寒

丹溪曰久病惡寒當用解郁○濕痰積中抑遏陽气不得外泄身必惡寒○惡寒非寒明是熱癥

進士周年近四十得惡寒癥服附子數百帖而病甚脈絃而緩遂以江茶入生薑汁香油些少調飲之吐痰一升許減大半又與通聖散去麻黃大黃芒硝加當歸地黃百帖而安

一女子惡寒用苦參赤小豆各一錢爲末虀水調飲之吐痰甚多繼用後藥調理

川芎

南星

蒼術

黃芩

酒打麵糊丸服

上焦不通則陽气抑遏而皮膚分肉無以溫之故寒慄東垣升陽益胃湯用升發之劑開發上焦以伸陽明之气出於表而溫之也丹溪吐出濕痰亦開發上焦使陽气隨吐伸發出外而溫之也故寒慄皆愈二者乃治陽虛表寒之要

王海藏治一婦先病惡寒手足冷全不發熱脈八至兩脇微痛治者便作少陽治之陽在內伏於骨髓陰在外致使發寒治當不從內外從乎中治也宜以小柴胡調之倍加薑𬃷

丹溪治一婦年近六十六月內常覺惡寒戰慄喜烈火禦綿汗時如雨形肥肌厚已服附子十餘帖渾身癢甚兩手脈沈濇重取稍大知其熱甚而血虛也以四物去川芎倍地黃加白術黃耆炒黃栢生甘艸人參每服一兩重始煎一帖飲之腹大泄目無視口無言知其病勢深而藥無反佐之過也仍以前藥熱炒與之蓋借火力爲向導一帖利止四帖精神回十貼病全安

又蔣氏婦年三十餘形瘦面黑六月喜熱惡寒兩手脈沈而濇重取則數以三黃丸下之以薑湯每服三十丸二十帖微汗而安﹝又云三補丸亦可﹞

赤水元珠卷二﹤子部﹐醫家類﹐赤水元珠﹥赤水元珠卷二暑門脈虛身熱得之傷暑人參粳米竹葉石膏湯每服一兩生薑三片水煎服香薷每服一兩水煎服滑石五苓散右爲末毎服二三錢熱湯調下每服六錢水煎冷服硝石白礬爲末白湯調三錢滑石爲末溫湯調下二三錢右爲末毎服二錢白湯下每服一兩水煎入薑冷服香薷茯神澤瀉渴甚去桂加五味子黃連薑三片棗一枚水煎服薑五片棗一枚水煎服黃龍丸黃連每服三五錢薑水煎服黃耆黃耆黃耆丹溪治宋黃栢婦人患注夏手足痠軟而熱解㑊又方濕門桂枝甘艸每服四錢入棗煎服茵陳蒿橘紅吐劑大黃濬川散牽牛苦葶藶除濕湯薑三片水煎服白術每服五錢薑七片水煎服黃耆羌活勝濕湯水煎空心溫服淸熱滲濕湯黃耆水煎食前帶熱服明燥篇燥本風熱論論結燥病本不同治風之劑右剉每服一兩水煎服麻仁丸麻子仁右水煎調㯽榔末五分脾約丸潤體丸當歸水煎服黃栢透明硫黃寒門漧薑水二鍾煎八分作二次服水二鍾煎至一鍾不拘時服附子白芷方見霍亂門生薑三片水煎服右俱末每服二錢茐白湯調下茴香肥蔥薑三片烏梅半个水煎服煎法如上杜仲王海藏治三焦寒用藥大例上焦寒大吐不止加附子中焦寒硃砂下焦寒通治三焦甚寒之气炙甘艸治五臟寒方腎寒八味丸益黃散大附子寒中背寒身前寒惡寒酒打麵糊丸服赤水元珠卷二

欽定四庫全書

赤水元珠卷三

明孫一奎撰

頭痛

生生子曰頭爲諸陽之首至淸至髙之處也苟外無風寒霧露之觸內無痰火濕熱之薰必無痛也旣有內外之因當循內外之治

凢頭痛當分三陰三陽諸血虛頭痛當歸川芎主之諸气虛頭痛人參黃耆主之兼見何癥以佐使之

藥濟之此立方之大法也血气俱虛於調中益气湯加川芎蔓荊子細辛其效如神濕厥頭痛淸空膏主之諸厥逆頭痛羌活附子湯主之濕熱在頭者以苦吐之世有眞頭痛旦發夕死夕發旦死原其受病乃气血虛極以致風寒暑濕之气得以犯之名曰厥頭痛痛引腦巓䧟於泥丸宮中非藥所能愈蓋其根本先絕也丹溪曰頭痛多主於痰痛甚者火也有可吐者亦有可下者東垣曰經云東風生於春病在肝兪在頸項故春气者病在頭又諸陽㑹於頭面如足太陽經之脈起於目內眥上額交巓直入絡腦還出別下項病衝痛又足少陽之脈起於目鋭眥上抵頭角病則頭角額痛夫風從上受之風寒傷上邪從外入客於經絡令人振寒頭痛身重惡寒治在風池風府有調其陰陽不足則補有餘則瀉汗之則愈此傷寒頭痛也如气上不下頭痛巓疾者下虛上實也過在足少陰巨陽甚則入腎寒濕頭痛也有厥逆頭痛者所犯大寒內至骨髓髓以腦爲主腦逆故令頭痛齒亦痛有心煩頭痛者病在膈中過在手巨陽少陰乃濕熱頭痛也凡頭痛皆以風藥治之者總其大體言之也髙巓之上惟風可到或味之薄者陰中之陽自地升天者也然亦有三陰三陽之異太陽經頭痛惡風寒脈浮緊川芎獨活之類主之少陽經頭痛脈細往來寒熱柴胡黃芩主之陽明經頭痛自汗發熱不惡寒脈浮緩長實者升麻葛根石膏白芷主之太陰經頭痛必有痰體重或腹痛爲痰癖脈沈緩者蒼術半夏南星主之少陰經頭痛三陰三陽經不流行而足寒气逆爲寒厥其脈沈細麻黃附子細辛湯主之厥陰經頭疼項痛或吐痰沫冷厥其脈浮緩吳茱萸湯主之

丹溪云勞役下虛之人似傷寒發熱汗出兩太陽作痛宜補中益气湯多加川歸川芎甚者加知母蔓荊子又云自魚尾上攻而痛屬血虛川芎川歸酒黃栢

諸經气滯亦能作痛

王節齋曰久頭痛病略感風寒便發寒月須重綿厚帕包裹者此屬郁熱本熱而標寒世人不識率用辛溫解散之藥暫時得效誤認爲寒殊不知因其本有郁熱毛竅常疎故風寒易入外寒束其內熱閉逆而爲痛辛熱之藥𨿽能開通閉逆散其標之寒邪然以熱濟熱病本益深惡寒愈甚矣惟當㵼火涼血爲主而佐以辛溫散表之劑以從其標則病可愈而根可除也

郭茂恂之婦產七日不食始言頭痛頭痛已又心痛作旣而目睛痛如割如刺更作更止相去無瞬息間每頭痛甚欲取大石壓之良久漸定心痛作則以十指抓壁血流滿掌痛定目復痛又以兩手自剜取之如是十日不已眾醫無計進黑龍丹半粒疾少間中夜再服之服卽下瞑目寢如平昔至平旦下一行約三升許如蝗䖝子三疾減半已刻又行如前則頓愈矣頭重

東垣紅荳散治頭重極佳﹝方見雷頭風門﹞

祕方茶調散風熱上攻頭目昏痛及頭風熱痛不可忍

片芩﹝二兩酒拌炒三次不可令焦﹞小川芎﹝一兩﹞細芽茶﹝三錢﹞白芷﹝五錢﹞薄荷﹝三錢﹞荊芥穗﹝四錢﹞頭巓及腦痛加細辛槁本蔓荊子﹝各三錢﹞

右爲細末每服二三錢用茶淸調下

頭風

丹溪云屬痰者多有熱有風有血虛在左屬風薄荷荊芥血虛川芎當歸在右屬痰蒼術半夏熱則酒芩爲主

沖和膏偏正頭風腫痛並眼痛者塗上立止如神紫荊皮﹝炒五兩﹞獨活﹝去莭炒三兩﹞赤芍﹝炒二兩﹞白芷﹝一兩﹞菖蒲﹝一兩﹞右爲末蔥頭煎濃湯調塗藥到痛止

又方酒芩﹝一兩﹞蒼術羌活防風﹝各五錢﹞細辛﹝二錢﹞蒼耳﹝三錢﹞右爲末每服三錢生薑一大片同擂均茶湯盪起服之

又方酒芩﹝五錢﹞蒼術﹝二錢半﹞羌活蒼耳川芎甘艸﹝生﹞酒黃連﹝各一錢半﹞半夏麯﹝三錢半炒﹞

右爲末服法同前

頭癢風屑髮黃用大黃酒浸炒爲末茶調服

川芎散偏頭痛頭風神效

甘菊

石膏

川芎﹝各三錢﹞

爲末每服一錢茶淸調下一方有白殭蠶六錢生用

經驗方頭風頭痛

藿香

防風﹝各二兩﹞辰砂

薄荷﹝各一兩﹞天麻白術

白附子白芷﹝各一兩五錢﹞

右爲末糊丸梧子大每服三十丸白湯下

菊花茶調散諸風頭目昏重偏正頭風鼻塞

菊花

川芎

荊芥穗羌活

甘艸白芷﹝各二兩﹞細辛﹝一兩﹞防風﹝一兩洗淨﹞蟬螁

殭蠶薄荷﹝各五錢﹞

右爲末每服二錢食後用茶淸調下

有一婦人患偏頭痛一邊鼻塞不聞香臭常流淸涕或作臭气一陣服徧治頭痛藥如芎蠍皆不效人無識此病者或曰腦癰偶有善醫云但服局方芎犀丸不十數服忽作𡁲涕突出一鋌稠膿其疾自愈﹝方見鼻淵﹞

祕方貼頭風熱痛大黃

朴硝﹝各等分﹞

右爲末井底坭和揑作餅貼兩太陽穴神效否則防壊目

祛風淸上丸風熱上攻眉稜骨痛

酒芩﹝二錢﹞白芷﹝一錢半﹞防風﹝一錢﹞柴胡﹝一錢﹞荊芥﹝八分﹞川芎﹝一錢二分﹞羌活﹝一錢﹞甘艸﹝五分﹞

水二鍾煎八分食後服

芎辛導痰湯痰厥頭痛

川芎

細辛

南星﹝各一錢半﹞半夏﹝二錢﹞陳皮茯苓���片芩﹝酒炒各一錢二分﹞

枳實﹝一錢﹞甘艸﹝五分﹞如挾風熱甚者加石膏三錢菊花一錢

水二鍾薑三片煎至八分食後服

淸空膏偏正頭痛年深及療風濕熱痛上壅損目及腦痛年深不止

羌活

防風﹝各一兩﹞柴胡﹝七錢﹞川芎﹝五錢﹞甘艸﹝炙一兩半﹞黃連﹝炒一兩﹞黃芩﹝三兩一半炒一半酒製﹞

右爲細末每服二錢熱盞內入茶少許湯調如膏抹在口內少用白湯送下臨臥服如苦頭痛每服中加細辛二錢如太陰脈緩有痰名曰痰厥頭痛加羌活防風川芎甘艸又加半夏一兩半如偏正頭痛服之不愈減羌活防風川芎一半加柴胡一倍如發熱惡熱而渴正陽明頭痛只與白虎湯加白芷

小淸空膏諸般頭痛惟血虛頭痛不治用片芩細切酒拌曬榦爲末茶淸調下酒亦可

補气湯服前藥之後服此藥

黃耆﹝八兩﹞甘艸﹝炙﹞當歸身﹝各二錢﹞柴胡

升麻﹝各二分﹞細辛﹝少許﹞麻黃﹝炒﹞苦丁香﹝各五分﹞

水煎服

安神湯頭旋眼黑頭痛

羌活﹝一兩﹞防風﹝二錢半﹞柴胡﹝五錢﹞酒黃栢﹝一兩﹞酒知母酒生地升麻﹝各五錢﹞黃耆﹝二兩﹞甘艸﹝半生半熟四錢﹞

右咀㕮每服半兩水二大盞煎至一盞半加蔓荊子五分川芎三分再煎至一盞臨臥時去渣熱服

右東垣丹溪治虛熱頭痛大率皆以酒芩酒連酒栢加風劑也

川芎散頭風偏正頭風昏

川芎

細辛

羌活

槐花

甘艸﹝炙﹞石膏﹝炙各五錢﹞荊芥

薄荷

菊花

防風茵陳﹝各一兩﹞

右爲細末每服二錢食後茶淸調下日三服

石膏散頭痛不可忍

麻黃﹝去根節﹞石膏﹝各一兩﹞何首烏﹝五分﹞葛根﹝七錢半﹞

右爲細末每服三錢生薑三片水煎稍熱服

又方亦名石膏散頭痛

川芎

石膏

白芷﹝各等分﹞

右爲細末每服四錢熱茶淸調下

荊芥散治頭風﹝王太醫方﹞荊芥

石膏﹝煆各等分﹞右爲細末每服二錢薑三片蔥白三寸連鬚使水一盞煎七分食後服

玉眞丸寒濕爲多腎气不足气逆上行頭疼不可忍謂之腎厥其脈舉之則按之則堅

硫黃﹝二兩﹞石膏

半夏﹝湯洗﹞硝﹝研各二兩﹞

俱爲細末研勻生薑糊爲丸梧子大陰漧每服二十丸薑湯或米飲下更炙闗元百壯良方中黃丸子亦佳虛寒甚者去石膏用鍾乳粉一兩

玉壺丸風濕頭痛亦作痰患

半夏

南星

天麻

爲末白面丸服二錢

殭蠶散偏正頭痛並夾腦風連兩太陽頭痛

白殭蠶爲末用蔥茶調服

乳香盞落散男子婦人偏正頭痛不可忍大有神效此風盛疎散而痛宜酸以收之

禦米殻﹝去蒂四兩﹞陳皮甘艸﹝炙﹞桔梗﹝去蘆﹞柴胡﹝各一兩﹞右爲細末每服二錢水一鍾入燈心十莖長四指同煎七分溫服

治時气頭痛不止用朴硝二兩爲末生油調塗於頂上

治頭內如䖝蛀響各天白蟻用茶子細末吹鼻中如聖散眼目偏痛頭風

麻黃﹝燒灰半兩﹞盆硝﹝二錢半﹞麝香

腦子﹝各少許﹞

右爲細末搐之神效

治頭風餅子五倍子全蠍土狗﹝七介﹞

右爲末醋糊作如錢大餅子發時再用醋潤透貼太陽穴上炙熱貼之驗甚仍用帕子縛之啜濃茶睡覺則愈

一奇散產後頭痛用當歸川芎爲細末每服二錢

水一盞煎七分溫服

治產後身熱頭痛肚痛

陳皮

白術

白芍﹝各二錢﹞黃芩﹝二錢半﹞川芎﹝一錢﹞漧薑

牡丹皮甘艸﹝各一錢五分﹞荊芥﹝五分﹞

分四帖煎服

芎附散產後敗血作梗頭痛諸藥不效

大附子一枚釅醋一碗用火四畔炙透蘸醋令盡去皮臍加川芎一兩並爲細末每服一錢茶淸調下

東垣曰濕熱在頭而頭痛者必以苦吐之若用上項搐鼻藥而涎少者必兼吐法治之

邪在胃而頭痛者必下之其癥必兼膈痞或動作則痛甚或右手脈滑盛者是也

新沭中風爲首風頭面多汗惡風當先風一日則病甚至其風日則少愈大川芎丸主之

風气循風府而上則爲腦風項背怯寒腦戶極冷神聖散主之

大川芎丸首風旋暈急外合陽气風寒相胃膈痰飲偏正頭疼身體拘倦

川芎﹝一兩﹞天麻﹝四兩﹞

爲末煉蜜丸每兩作十丸每服一丸細嚼茶酒下食後服

神聖散腦風邪气畱飲不散項背怯寒頭痛不可忍者

麻黃﹝去節﹞細辛﹝去苗﹞漧葛﹝生一半炒一半﹞藿香葉﹝各等分﹞右爲末每服二錢煮荊芥薄荷酒調下茶亦得並治血風癥

大全黑龍丹產後寒凝血滯或胞衣不下或污血奔心危急惡疾垂死者但灌藥入口便活妙通神聖當歸

五靈脂川芎

良薑

熟地﹝各三兩﹞右研末入罐鹽泥固濟抿口炭十觔煆令通赤冷定取開成黑糟色細研入後藥

百艸霜﹝五錢﹞硫黃乳香﹝各一兩﹞花蕋石琥珀﹝各三錢﹞右五味爲末並前和勻丸如芡𧁐大每服一丸雷頭風﹝俗名非古也﹞

張子和曰雷頭風者結核塊於頭上而作痛者是也可用茶調散吐之次用神芎丸下之然後服烏荊丸及愈風餅子之類消風散熱是其治也如涼膈散之類

又云雷頭風是頭上有赤腫結核或如酸𬃷狀可用排鍼出血則愈矣

生生子曰所謂雷頭風者必是痰結核塊或先暗有於頭上然後隨遇而發或勞役或酒色或食煿炙動風發毒之物感而發之或紅或腫而痛作矣急則治其標鍼而血出風散火滅痛因減去或有之也若先無結塊痰核卒然發寒熱而腫痛者乃風毒也不可不察

茶調散﹝又名二仙散﹞𤓰蒂茶葉

爲末每服二錢虀汁調服乃取吐藥也

神芎散實者下之是也能去膈上滯痰

大黃

黃芩﹝各二兩﹞牽牛

活石﹝各四兩﹞

爲細末滴水爲丸如小豆大溫水下十五丸每服加十丸以利爲度日三服

愈風餅子

川烏

川芎

甘菊

白芷

薄荷防風

細辛

天麻

羌活

荊芥甘艸﹝各等分﹞

爲細末水浸蒸餅爲劑作餅子每服三五餅細嚼茶酒送下不拘時候

保命集云夫治雷頭風諸藥不效者爲與癥不相對也蓋雷頭風者震卦主之震仰盂故予製藥內加荷葉者象震之形其色又靑乃述類象形當煎局方中升麻湯主之治頭面疙瘩增寒拘急發熱狀如傷寒升麻

蒼術

薄荷

爲細末每服五錢水一鍾煎七分溫服食後或燒全荷葉一个研細調藥服之

生生子曰按二公方論俱以結核疙瘩而用風藥論治且指震爲雷爲譬固美矣恐猶未盡善也夫此病未有不因於痰火者蓋痰生熱熱生風故也核塊疙瘩皆有形可徵痰火上升壅於气道兼於風化則自然有聲輕則或如蟬之鳴重則或如雷之響故以聲如雷而爲名也或以其發如雷之迅速也設如前論盡作風熱治之恐認標而忘其本也予故附痰火一方於後以俟明哲評之白殭蠶﹝五錢﹞粉艸﹝二錢﹞半夏﹝牙皂薑汁煮一兩﹞連翹﹝五錢﹞片芩﹝七錢酒炒﹞陳皮﹝去白鹽煮﹞桔梗﹝各五錢﹞大黃﹝酒蒸九次二兩﹞薄荷葉﹝三錢﹞白芷﹝二錢﹞天麻﹝五錢酒浸﹞靑礞石﹝二錢﹞

俱爲細末水浸𩚫餅爲丸如緑荳大食後臨臥茶吞二錢以痰利爲度然後用淸痰降火煎藥調理

紅荳散頭重如山此濕气在頭也

麻黃根﹝炒﹞苦丁香﹝各五分﹞紅豆﹝十粒﹞羌活﹝燒﹞連翹﹝各二錢﹞右五味爲細末鼻內搐之

頭風屑肝經風盛也大便實瀉靑丸主之虛則消風散主之

消風散諸風上攻頭目昏痛項背拘急肢體煩痛肌肉蠕動目旋運耳簫蟬鳴眼澁好睡鼻塞多𡁲皮膚頑麻燥癢癮疹又治婦人血風頭皮腫癢眉骨疼旋欲倒痰逆惡心

川芎

羌活

人參

茯苓

白殭蠶藿香

荊芥

甘艸

蟬殻﹝去土各二兩﹞厚朴﹝薑製﹞陳皮﹝去白各五錢﹞防風

右爲細末每服二錢茶淸調下如久病偏頭風每日三服便覺輕減如脫著沐浴暴感風寒頭痛身重寒熱倦疼用荊芥茶淸調下半盞不拘服之小兒虛風目澁昏倦及急慢驚風用乳香荊芥湯治風屑極燥癢無時此乃气虛風邪侵於皮表用藜蘆不拘多少爲末先於無風處洗頭候將乾時用末摻之須用入髮至皮乃緊縛之一日夜次日卽不燥癢如尙有些少���再用一次立效

頭上白屑極多山荳根油浸塗或以乳汁調

又方白芷零零香﹝各等分﹞爲末如前法用之候三五

五日箆去敷二三次終始不生

大頭病﹝頭痛腫大如斗是也大率多是天行時疫病﹞

泰和年東垣以監納濟源稅時長夏多疫癘初覺增寒體重次傳面目腫盛目不能開上喘咽喉不利舌漧口燥俗云大頭天行親戚不相訪問如染之多不救張縣丞亦得此癥至五六日醫以承气湯加板藍根下之稍緩翼日其病如故下之又緩終莫能愈漸至危篤或曰李明之存心於醫可以請治遂命診視具說其由曰夫身半已上天之气也身半已下地之气也此𨿽邪熱客於心肺之間上攻頭而爲腫盛以承气下之瀉胃中之實熱是誅罰無過殊不知適其病所爲故遂處方用黃連黃芩味苦寒瀉心肺間熱以爲君橘紅𤣥參苦寒生甘艸甘寒瀉火補气以爲臣連翹鼠粘子薄荷葉苦辛平板藍根味甘寒馬屁勃白殭蠶味苦平散腫消毒定喘以爲佐新升麻柴胡苦平行少陽陽明二經不得伸桔梗味辛溫爲舟楫不令下行共爲細末用湯調時時服之拌蜜爲丸噙化之服盡良愈因嘆曰往者不可追來者猶可及凡他所有是病者皆書方以貼之全治甚眾

普濟消毒飲

黃芩

黃連﹝各五錢﹞人參﹝三錢﹞橘紅

𤣥參﹝各二錢﹞連翹

鼠粘子板藍根馬屁勃﹝各一錢﹞甘艸﹝生﹞柴胡

桔梗﹝各二錢﹞白殭蠶﹝炒﹞升麻﹝各一錢﹞

爲細末服如前法或加防風薄荷當歸身川芎每服五錢水煎食後時時熱服如大便硬加酒煨大黃一錢以利之腫熱甚者宜砭刺之

生生子曰觀消毒飲以普濟二字爲命名之首書告四方使人人得躋壽域者君子之存心也乃今時之醫偶獲一未穩之方就括囊緘口自祕終身爲徼利之計視此普濟消毒飲寧不自愧於心乎

大頭病者𨿽在身半以上熱伏於經以感天地四時非節瘟疫之气所著以成至於潰裂膿出而又染他人所以謂之疫癘也大扺足陽明甚則逆傳視其腫勢在何部分隨其經而取之濕熱爲腫火盛爲痛此邪發於首多在兩耳前後所先見出者爲主爲根治之宜早藥不宜速恐過其病所謂上熱未除中寒已作有傷人命矣此疾是自內而之外者是爲血病況頭部分受邪見於無形之處至髙之分當先緩而後急先緩者謂邪气在上著無形之部分旣著無形所傳無定若用重劑大瀉之則其邪不去反過其病矣𨿽用緩藥若又急服之或食前或頓服或失緩體則藥不能除病矣當徐徐漬無形之邪或藥性气味形體擬像服餌皆須不離緩體及寒藥或酒炒浸之類是也後急者謂前緩劑已經髙分瀉邪气入於中是到陰部染於有形質之所若不速去反損陰也此卻爲客邪當急去之是治客以急且治主當緩者謂陽邪在上陰邪在下各爲本家病也若急治之不惟不能解其紛而反致其亂矣此所以治主當緩也治客當急者謂陽分受陽邪陰分受陰邪主也陰分受陽邪陽分受陰邪客也凡所謂客者當急去之此治客以急也假令少陽陽明之爲病少陽者諸邪出於耳前後也陽明者首面大腫也先以黃芩黃連甘艸通炒過剉煎少少不住服呷之或服畢再用大黃或酒浸或煨又以䑕粘子新瓦上炒香㕮咀煎去渣內芒硝各等分亦細細呷之當食後用徐得微利又邪气已只服前藥如不已再服後藥依前次第用之取大便利邪已則止如陽明渴者加石膏少陽渴者加𤓰蔞根陽明行經加升麻葛根芍藥之類太陽行經加羌活防風荊芥之類選而加之並與上藥均合不可獨用散也

黑白散大頭病如神

烏黑蛇﹝酒浸﹞白花蛇﹝去頭尾酒浸﹞雄黃﹝二兩﹞大黃﹝煨五錢﹞

爲細末每服一二錢白湯調下

治疫毒頭重者甘桔湯加䑕粘子大黃芒硝

大頭天行病羌活酒芩酒蒸大黃

大頭風用井底泥調大黃芒硝塗之

又方治大頭疫如神貫眾﹝三錢﹞葛根﹝二錢﹞甘艸﹝一錢半﹞白殭蠶﹝炒一錢﹞水煎服極佳加黑荳三錢尢妙

面門

靈樞經曰面熱者足陽明病十二經脈三百六十五絡其血气皆上於面而走空竅其精陽气上走於目而爲睛其別气走於耳而爲聽其宗气上出鼻而爲臭其濁出於胃走唇舌而爲味其气之津液皆上薰於面而皮又厚其肉堅故天熱甚寒不能勝之也

靑紅黃白黑五色以應五臟是以外侯驗內癥也東垣曰飲食不節則胃病胃病則气短精神少而生大熱有時而火上獨燎其面

丹溪曰面熱因胃熱有郁火面寒因胃虛

咳逆停息不得臥面熱如醉此爲胃熱上衝薰其面以茯苓桂枝甘艸五味湯加大黃利之

羅氏治楊郎中之內五十一歲身體肥盛己酉春患頭目昏悶面赤熱多服淸上藥不效請治診其脈洪大而有力內經云面熱者足陽明病脈經云陽明經气盛有餘則身已前皆熱況其人素膏粱積熱於胃陽明經多血多气本實則風熱上行諸陽皆㑹於頭目故面熱之病生矣先以調胃承气湯七錢加黃連三錢犀角一錢疏下三兩行徹其本熱次以升麻加黃連湯去經絡中風熱上行如此則標本之邪俱退矣

升麻加黃連湯

升麻

葛根﹝各一錢﹞白芷﹝七分﹞甘艸﹝炙﹞白芍﹝各五分﹞酒黃連﹝四分﹞生犀角﹝末﹞川芎

荊芥穗薄荷﹝各三分﹞用水半盞先浸川芎荊芥穗薄荷外都作一服水二盞煎一盞入先浸三味同煎至七分食後溫服數服愈忌酒面五辛物

面寒尼長老六十歲體瘦弱十月間病頭面惡寒不敢當風行諸治不效脈短細而微且年髙向素食日惟茶菓而已陽明之經本虛脈經雲气不足則身已前皆寒慄又加看誦損气由此胃气虛經絡之气亦虛不能上榮頭面故惡風寒先以附子理中丸溫其中气次以升麻湯加附子主之

升麻

葛根

白芷

黃耆

附子﹝炮各七分﹞甘艸﹝炙﹞人���

艸豈﹝各五分﹞益智仁﹝三分﹞

水一鍾半連鬚蔥頭二莖煎至一鍾溫服數服良愈

升麻湯辧或曰升麻加黃連湯治面熱升麻加附子湯治面寒有何依據答曰出自仲景云岐子註傷寒論中辧葛根湯云尺寸俱長者陽明受病也當二三日發以其脈夾鼻絡於目故身熱目疼鼻乾不得眠此陽明經受病也始於鼻交頞中從頭至足行身之前爲表之裏陽明經標熱本實從標脈浮而長從本脈沈而實陽明爲病蒸蒸而熱不惡寒身熱爲標病陽明本實者胃中燥鼻乾目痛爲本病陽明爲肌肉之本禁不可發汗在本者不禁下發之則變黃癥太陽主表營衞是也營衞之下肌肉屬陽明二陽並病葛根湯主之衞者桂枝營者麻黃營衞之中桂枝麻黃各半湯主之營衞之下肌肉之分者葛根湯主之又名解肌湯故陽明爲肌肉之本非專於發汗止汗之治桂枝麻黃兩方互並爲一方加葛根者便作葛根湯故營衞肌肉之次也桂枝芍藥生薑甘艸大棗止汗有麻黃桂枝甘艸發汗葛根味薄獨加一味者非發汗止汗也從葛根以解肌故名葛根湯錢仲陽制升麻湯治傷寒瘟疫風熱壯熱頭痛肢體痛瘡疹已發未發用葛根爲君升麻爲佐甘艸芍藥安其中气朱奉議作活人書將升麻列作陽明經解藥予胗楊氏婦陽明經標本俱實先攻其裏後瀉經絡中風熱故用升麻湯加黃連以寒治熱也尼長老陽明經標本俱虛先實其裏次行經絡故用升麻湯加附子以熱治寒也仲景乃羣方之祖信哉

面上有熱毒惡瘡治以栢連散

胡粉

黃栢﹝炙﹞黃連﹝各等分﹞

右爲末面脂調敷豬脂亦好

面上肺風瘡以無灰酒濃磨鹿角尖敷之

指爪爬破面皮

生薑自然汁調輕粉敷破處更無痕

玉容散面上黑䵟雀班

甘松

三柰

茅香﹝各五錢﹞白芷

白薑蠶白芨

白蘝

白附子天花粉﹝各一兩﹞防風槁本

零陵香﹝各三錢﹞肥皂﹝二个﹞菉豆粉﹝一兩﹞

爲極細末毎洗面用之

祕方面上雀班

櫻桃枝紫背浮萍白梅肉豬牙皂角

等分焙榦爲末每洗面時用之七八日後其班皆沒神效一方加鷹屎少許尢妙服藥在後

防風通聖散風熱上攻面熱

胃風湯虛風癥能食麻木牙闗急搐目瞤動胃中有風熱攻面故面獨腫

白芷﹝一錢二分﹞升麻﹝一錢五分﹞葛根

蒼術﹝各八分﹞甘艸﹝三分﹞柴胡

槁本

羌活

黃栢﹝各五分﹞艸荳﹝五分﹞蔓荊子﹝二分﹞麻黃﹝八分﹞白殭蠶﹝三分﹞川歸﹝一錢五分﹞

水二鍾煎八分食逺服

丹溪治一婦人面頰兩腮熱腫膈壅之病也

漧葛

桔梗﹝一錢半﹞升麻﹝一錢﹞蘇葉﹝一錢半﹞薄荷﹝一錢﹞甘艸﹝炙七分﹞薑一片水煎食後服

一人登厠被臭气薰觸隱忍良久明日滿面皆黑色月餘不散相士斷雲不出月外必死至期無恙拉孫召先生治教以沈檀香各一兩剉碎安鑪中燒薰帳內以被蓋定令病者瞑目端坐候香盡方可出帳明日引鑑照之面上黑色漸散矣

頰車病

平江陳氏因驚駭後常用手指甲搯住兩頰遂兩頰破損心懊憹不安脈數而實諸藥不愈用活幼口義牛黃淸心涼膈丸數服如失

凢伸欠頰車蹉但開不能合以酒飲之令大醉睡中吹皂角末搐其鼻𡁲透卽自止

東垣云咽痛頷腫脈洪大面赤者羌活勝濕湯加黃芩桔梗甘艸各五分如耳鳴目黃頰頷腫頭肩臑肘臂外後亷痛面赤脈洪大者以羌活防風甘艸槁本通其經血加黃連黃芩消其腫以人參黃耆益其元气而瀉其火邪

丹溪治兩腮腫用細辛艸烏等分爲末入蚌粉以豬脂調敷口含白梅置腮邊良久腫退出涎患立消矣消時腫必先向下

濟世方治痄腮

車前艸栢子仁竹葉

杵碎熱敷患處

腮腫用赤小豆醋調敷之

千金方卒中風頭面腫杵杏仁如膏敷之

又方痄腮如神

雞子淸調赤荳末及喉下諸般腫痛用蝸牛飛面研勻貼腫處

目門

生生子曰治目有專門以其㸃藥精妙及動鍼手法慣熟外此不過一理耳經曰目得血而能視是血不可以不養也又曰目者神之主是神不可以不安也又曰目者腎之竅是腎不可以不祕也又曰東方靑色入通於肝開竅於目藏精於肝肝和則目能辧五色也又曰心合脈諸脈皆貫於目

東垣曰夫五臟六腑之脈皆稟受於脾土而上貫於目脾者諸陰之首也目者血气之宗也故脾虛則五臟之精气皆失所司不能歸明於目矣可見五臟之精華皆輸於目而見於外足以驗夫臟腑之根於內者標本之虛實矣

經云瞳子黑眼法於陰白眼赤脈法於陽故陰陽合傳於精明此則眼具陰陽也又曰五臟六腑之精气皆上注於目而爲之精精之窠爲眼骨之精爲瞳子筋之精爲黑眼血之精爲絡其窠气之精爲白眼肌肉之精爲約東褁擷筋骨气血之精而與脈並爲系上屬於腦後出於項中此眼具五臟六腑也後世以內外皆屬心上下兩臉屬脾白眼屬肺黑眼屬肝瞳人屬腎謂之五輪蓋本諸此也又有八廓之說無義無據今不得刪入焉

陽主散陽虛則眼楞急而爲倒睫拳毛陰主斂陰虛則瞳子散大而爲目昏眼花

保命集云在腑爲表當除風散熱在臟爲裏當養血安神如暴失明昏澁翳膜眵淚班入眼皆表也風熱也宜表散以去之如昏弱不欲視物內瞳見黑花瞳散皆裏也血少神勞腎虛也宜養血補水安神以調之除風散熱者㵼靑丸主之養血安神者定志丸主之婦人地黃丸主之或有體肥气盛風熱上行目昏澁者槐子散主之此由胸中濁气上行也重則爲痰厥亦能損目若常使胸中气淸自無此病也又有因目疾服涼藥多气因損者久之眼漸昏弱乍明乍暗不能視物此則失血驗也地黃丸消气定志丸相須而養之視物不明見黑花者腎气弱也駐景丸主之或有暴失明者謂眼居諸陽交之㑹也而陰反閉之此風邪內滿當有不測之患也

目閉不開者足太陽之脈爲目上綱足陽明之脈爲目下綱平則約束熱則筋縱故目不能爲之開也治風熱之劑

本事方睛痛難忍者

川歸

防風

細辛

薄荷﹝各等分﹞

每服二錢麥門冬湯調下食後日午及夜各一服

菊花散肝腎風毒气上衝眼疼

甘菊花芕莉

大力子﹝炒各一兩﹞甘艸﹝一兩五錢﹞

爲細末每服二錢

槐子散體肥气盛風熱上行目昏澁

槐子

黃芩

木賊

蒼術﹝各等分﹞

爲細末食後茶調下

川芎散風熱目熱腫胸中不利

川芎

槐子﹝各一兩﹞

爲末气滯下利薑湯調目疾茶淸調熱上攻水煎服

潔古方治赤暴發腫散熱飲子

防風

羌活

黃芩﹝各一兩﹞黃連﹝一兩﹞

每服五錢水二盞煎溫服如大便祕加大黃一兩如痛甚加川歸地黃煩躁不得臥加梔子一兩

洗肝散風毒上攻赤目腫痛難開癮澁眵淚

薄荷葉川歸

防風

羌活

甘艸﹝炙﹞梔子

大黃

川芎﹝各等分﹞

爲末每服二錢熱水調服

養血和血䟱風之劑

龍膽湯目暴赤云翳疼痛不可忍者

四物湯﹝各五錢﹞羌活

防風﹝各三錢﹞龍膽艸防已﹝各二錢﹞

益气聰明湯飲食不節勞傷形體脾胃不足內障耳鳴或多年視物昏暗令目廣大久服無內障耳鳴耳聾之患又令精神倍常飲食加倍身體輕徤耳目聰明

黃耆﹝五錢﹞甘艸﹝炙六錢﹞人參﹝五錢﹞葛根

升麻﹝三錢﹞白芍

黃栢﹝酒洗四次炒各一兩﹞

蔓荊子﹝一錢半﹞

每服五錢水煎臥時熱服五更再煎服之得睡更妙如煩亂或有熱春月漸加黃栢夏月倍之如脾胃弱去之熱減少用但有熱或麻木或上壅頭目三兩服後其熱皆除又治老人腰以下沈重疼痛此藥久服治人上身反有精神兩足輕浮不知髙下空心服之少加黃栢輕浮自減小兒減服多則壅滿若治倒睫去黃栢芍藥忌煙火酸物

地黃丸眼小昏澁因發而久不能瘥

防風

羌活

當歸

地黃

人參茯苓

黃芩

黃連﹝各等分﹞

毎服五七錢水煎溫服

東垣助陽和血補气湯眼赤熱壅白睛紅眵淚不疼痛惟隱澁難開此服寒藥太過而眞气不能通九竅也故眼昏不明

防風﹝七分﹞黃耆﹝一錢﹞甘艸﹝炙﹞蔓荊子﹝五分﹞歸身﹝五分﹞白芷﹝二分﹞柴胡

升麻﹝各七分﹞

水鍾半煎一鍾臨臥時服避風及忌食冷物補气血之劑

丹溪方治勞力後兩眼上星右眼獨昏此熱傷血也白術

當歸

生地

木通

黃連﹝酒浸﹞黃芩﹝酒浸炒﹞黃栢﹝炒各二兩﹞甘艸﹝炙四錢﹞

分三帖水煎服大熱加白芍藥

倒睫拳毛其毛入眼中央是也

防風飲子

黃連﹝炒﹞甘艸﹝炙﹞人參﹝各一錢﹞歸身﹝一錢五分﹞葛根防風﹝各五分﹞細辛葉蔓荊子﹝各三分﹞

水煎臨臥溫服

連翹飲子目中澑火惡日與火隱澁小角偏緊久視昏花迎風有淚

蔓荊子甘艸

連翹

人參

紅葵花生地

當歸身﹝各三錢﹞酒芩

防風

羌活黃耆﹝各五分﹞升麻﹝一錢﹞柴胡﹝二分﹞

水煎稍熱服前方治倒睫拳毛此方治眼楞緊急縮小者卽倒睫拳毛之漸也蓋陽虛則眼楞緊急陰虛則瞳子散大故東垣治眼楞緊用參耆補气爲君佐以辛味䟱散之而忌芍藥五味之酸收也治瞳子散大用地黃補血爲君佐以酸味收斂

之而忌茺蔚子靑葙子之辛散一開一闔大有徑庭矣

外障

經云目痛赤脈從上下者太陽病從下上者陽明病從外走內者少陽病凢赤脈翳初從上而下者屬太陽以其主表其病必連眉稜骨痛或腦項痛或半邊頭腫治法宜溫之散之如簡要夏枯艸散東垣選奇湯之類

簡要夏枯艸散目珠痛至夜則痛甚或用苦寒眼藥㸃上反疼甚者神效蓋目珠者連目本目系屬厥陰經夜疼甚及苦寒㸃之反甚者夜與寒皆陰故也丹溪謂夏枯艸稟純陽之气故治厥陰目疼如神又治眉稜骨痛目翳從上下者累效治翳必與退云丸相兼服尢妙

夏枯艸香附子﹝各二兩﹞甘艸﹝四錢﹞

右爲細末每服一錢五分茶淸調下才下咽卽痛減

東垣選奇湯眉稜骨痛目醫從上下者尢妙

防風

羌活﹝各三分﹞甘艸﹝三錢夏月生用﹞酒芩﹝一錢冬不用如能食及熱痛加之﹞分作三服水煎食後稍熱服當徐徐服之

羊肝丸目翳從下上者從內眥出外者神效又補肝气虛弱羯羊肝﹝一具新瓦盆中煿了焙之肝若大只用一半﹞甘菊羌活

栢子仁細辛

官桂

白術黃連﹝一兩半﹞五味子﹝五錢﹞

煉蜜爲丸桐子大空心溫湯下三十丸

東垣神仙退云丸一切翳暈內外脹昏無睛者累效又治翳從外眥入內此爲少陽主於半表裏也宜和解之此方神妙

川芎

川歸﹝各一兩半﹞犀角﹝酒洗﹞枳實

川楝子蟬螁

甘菊﹝各六錢﹞薄荷葉﹝不見火﹞𤓰婁仁﹝生者各六錢﹞蛇螁

蜜蒙花荊芥穗﹝各二錢﹞此三味與甘艸同焙漧去甘艸不用地骨皮白芕莉﹝炒去刺﹞羌活生地﹝酒洗焙漧各一錢﹞

木賊﹝一兩半去莭童便浸一夜焙漧﹞

爲細末煉蜜丸每一兩分作十丸米湯調服日進二三丸食後服婦人當歸湯有气者木香湯下在人消息之

內障

內障者在睛裏昏暗與無患之人相似惟瞳人裏有隱隱靑白者無隱隱靑白者亦有之

人卒然目無精光者此陽气太虛也丹溪治一人目忽不見物他無所苦起坐飲食如故此气虛也急煎人參膏與之服二日目方見他醫與靑礞石藥予曰今夜死矣已而果然又一人生平好飲熱酒忽目瞑脈澁此因熱酒所傷胃气污濁之血死在其中而然也遂以蘇木作湯調人參膏與之服二日鼻內及手掌皆紫黑余曰此病退矣滯血已行乃與四物加蘇木桃仁紅花陳皮煎調人參末服數日而愈又一男子五十五歲九月間早起忽開目無光視物不見急就睡片時卻能見人竟不能辧其何人何物飲食減半神息極倦脈之緩大四至之上重按則散而無力余作受濕治詢之果因臥濕地上半个月遂得此癥用白術爲君黃耆茯苓陳皮爲臣附子爲佐十餘帖而愈右三方治目不明皆爲陽虛气脫而用補气之藥追回者也經云上焦開發宣五穀味薰膚充身澤毛若霧露之漑是謂气又曰五气入鼻藏於心肺上使五色修明聲音能彰今气旣脫宜乎目之不明也

東垣人參補胃湯勞役飲食不節內障神效

黃耆

人參﹝各一兩﹞甘艸﹝炙八錢﹞蔓荊子﹝二錢﹞白芍﹝三錢﹞黃栢﹝三錢酒㳯四次炒四次﹞

每服五錢水一大盞煎七分稍熱服三五服兩眼廣大視物如常惟覺兩腳踏地不知髙下火體升發故也病減住服七日再服此藥冝春間服之補陰血之劑

復明散治內障

黃耆﹝一錢半﹞川芎﹝五分﹞柴胡連翹

甘艸

生地﹝各一錢﹞歸身﹝二錢﹞蒼術﹝五分﹞陳皮﹝五分﹞黃栢水二鍾煎至一鍾食後稍熱服忌濕面及大辛熱之物

熟地黃丸血弱气虛不能養心致火旺於陰分瞳子散大風熱上攻頭目徧頭腫悶視物昏花法當養血涼血收斂散火而風熱自除矣

地黃﹝一兩﹞歸身﹝五錢﹞柴胡﹝八錢﹞天門冬地骨皮五味子黃連﹝各三錢﹞生地﹝酒洗八錢﹞黃芩﹝五錢﹞枳殻﹝炒﹞人參

甘艸﹝炙各二錢﹞

煉蜜丸如菉荳大每服百丸茶湯下食後服日服二次大忌辛辣物而助火又忌寒涼物以損胃气則藥不上行也

瞳子散大亦有因食辛熱及煿炙助火之物積於胸中火旺則精散則視物亦大矣

益陰腎气丸此壯水之主以鎭陽光也

山茱茰﹝一兩﹞茯苓﹝二錢半﹞五味子﹝五錢﹞熟地﹝二兩﹞山藥﹝五錢﹞澤㵼﹝二錢半﹞牡丹皮﹝五錢﹞生地﹝一兩酒洗﹞歸身﹝五錢﹞

爲末蜜丸桐子大硃砂爲衣毎服五七十丸淡鹽湯送下

寶鑑甘菊丸男子腎虛眼目昏暗或見黑花常服明目暖水臟活血駐顏壯筋骨

甘菊花熟地﹝各二兩﹞枸杞﹝四兩﹞山藥﹝五錢﹞

煉蜜丸如梧桐子大每服三四十丸空心食後服

百㸃膏眼翳遮瞳人視物不明如覺雲气障蔽川歸﹝六分﹞黃連﹝二錢水一碗煎至半碗再入後藥﹞甘艸稍﹝六分﹞防風﹝八分﹞㽔仁﹝去皮尖三分﹞

右除㽔仁另研外同熬滴入水中不散去渣入好蜜少許再煎少時爲度極要病人心靜㸃之至目微痛爲度一日五六次臨臥㸃之尢妙名百㸃膏欲頻㸃之使藥力相續也

寶鑑還睛散努肉攀睛翳膜昏澁

川芎

龍膽艸艸決明石決明枳實野菊花野麻子白茯苓炙甘艸蒺莉川椒﹝炒去核﹞仙靈脾荊芥

木賊茵陳﹝已上各一兩﹞爲末毎服二錢食後茶淸調下一日三服忌魚肉及熱面蕎麥等物一方有楮實子無仙靈枳實二味

滋陰地黃丸瞳子散大黃睛視物無的或卒然見非常之處

熟地﹝一兩﹞生地﹝一兩半﹞柴胡﹝八錢﹞天門冬甘艸枳殻﹝各三錢﹞人參

地骨皮﹝各二錢﹞五味子黃連﹝各三錢﹞黃芩

歸身﹝各五錢﹞

蜜丸菉荳大毎服百丸溫茶淸送下日進二次此補左腎之藥也

駐景丸肝腎气虛面目昏暗視物不明

車前子五味子枸杞子﹝各二兩﹞熟地

當歸﹝各五兩﹞楮實子川椒﹝炒各一兩﹞兔絲子﹝酒浸製半觔﹞

爲末蜜丸如梧桐子大每服三十丸食前溫酒下

菊睛丸肝腎不足眼目昏暗常見黑花多淚補右腎不足

枸杞子﹝三兩﹞蓯蓉﹝酒浸炒﹞巴㦸﹝各一兩﹞甘菊

蜜丸如桐子大每服五十丸食後酒鹽湯任下

煮肝散治雀目

靑蛤粉夜明砂穀精艸﹝各等分﹞

右細末每五七錢入豬肝內煮熟細嚼茶淸送下鼻門

東垣曰金匱眞言論云西方白色入通於肺開竅於鼻藏精於肺夫十二經脈三百六十五絡其气血皆上升於面而走空竅其宗气出於鼻而爲臭難經云肺气通於鼻肺和則鼻知香臭矣夫謂陽气宗气者皆胃中生發之气也其名𨿽異其理則一若因饑飽勞役損傷脾胃生發之气弱則營運之气不能上升邪塞孔竅故鼻不利而不聞香臭也宜養胃實營气陽气宗气上升鼻管則通矣又一說難經云心主五臭肺主諸气鼻者肺竅也反聞香臭者何也蓋以竅言之肺也以用言之心也因衞气失守寒邪客於頭面鼻亦受之不能爲用是不聞香臭矣經云五气入鼻藏於心肺心肺有病而鼻爲之不利也潔古曰視聽明而淸涼香臭辧而溫煖治法宜先散寒邪後補胃气使心肺之气得以交通則鼻利而香聞矣

麗澤通气散鼻不聞香臭

羌活

獨活

防風

升麻

葛根﹝各二錢﹞麻黃﹝一錢不去節冬月加之﹞蒼術﹝三錢﹞川椒﹝一錢﹞白芷黃耆﹝各四錢﹞炙甘艸﹝二錢﹞

右每服一兩水二鍾生薑三片棗二枚蔥白三寸煎至一鍾稍熱服行坐之間宜避風寒

溫肺湯鼻不聞香臭

升麻

黃耆﹝各二錢﹞葛根

羌活

甘艸防風﹝各一錢﹞麻黃﹝不去節四錢﹞

丁香﹝一分﹞

右作二服水二大鍾蔥白三根煎至一鍾稍熱服

治鼻不聞香臭多年不愈者皆效

生蔥分作三段早用蔥白午用中段晚用蔥末段塞入鼻中令气透方效﹝出本事方﹞

陳無澤通艸散鼻塞不通不聞香臭並鼻塞肉通艸

細辛

附子﹝各等分﹞

爲末蜜和綿褁少許納入鼻內

丹溪曰鼻爲肺之竅因心肺上病而不利有寒有熱寒傷皮毛熱壅淸道气爲之不利寒則表之熱則芩連又曰面皮紫黑面爲陽中之陽鼻居面中一身之血運至面鼻皆爲至淸至精之血多酒之人酒气薫蒸熱血得冷則凝污而不行故血紫黑治宜化滯血生新血四物湯加酒芩紅花酒拌又加茯苓陳皮甘艸生薑煎調五靈脂末服气弱加黃耆酒浸酒齇鼻治法亦然

陳無擇曰鼻頭白者亡血也赤者熱血也

粉黃散肺熱赤瘰俗曰酒齇鼻

硫黃入蘿卜內糠火煨一宿取出加輕粉烏頭尖各少許爲末以酥油調不時敷

鼻瘜肉

濟世方云瘜肉因胃中有食積熱痰流注宜治其本消痰積是也

蝴蝶礬﹝二錢﹞細辛﹝一錢﹞白芷﹝五分﹞

右爲末以舊綿裹藥納鼻中頻頻換又方蝴蝶礬三分虢丹一分細辛一錢照此法塞鼻三因方單用枯礬末面脂用綿裹少許納鼻中數換瘜肉與藥消落細辛白芷甘艸加消痰積之藥服之爲效

辛荑膏鼻生塞肉窒塞不通有時疼痛

辛荑葉﹝二兩﹞細辛

木通

木香

白芷杏仁﹝湯泡去皮尖各五錢﹞

右用羊髓豬脂二兩和藥於石器內慢火熬成膏取赤黃色於冷水入龍腦射香各一錢爲丸綿裹入鼻中數日脫落良愈此方有理

羅太無輕黃散瘜肉

輕粉

杏仁﹝去皮尖一錢﹞雄黃﹝五錢﹞麝香﹝少許﹞

右四味各爲細末先用杏仁研如泥後入雄黃麝香同研極細磁器收勿走气不拘逺近夜臥用筯頭㸃粳米大在鼻中瘜肉上隔一日夜一次半月見效

又方𤓰蒂

細辛﹝各等分﹞

右爲細末以綿包如荳許塞鼻中須臾卽通有人患瘜肉垂出鼻外用此藥則化爲黃水㸃滴至盡三四日愈聖惠方單用陳𤓰蒂以羊脂和傅上日三次效

濟世方久患鼻瘡膿極臭者用百艸霜研末冷水調服三錢

鼻鼽鼻淵

或問生生子曰汪石山醫案載鼻流濁涕癥條云後見數人亦皆不治今人尙有治之而愈者吾竊疑焉或生或死其故何也意者猶治之未工耶抑猶有可生者而石山之忽耶願吾子悉以曉我予曰石山先生之學出於儒而述吾醫宗之大成者豈有此治而未工耶原其意或謂病之深者言也若特由今之可治而愈者石山又豈少略之耶或曰何如而深之不治也予曰易云大哉乾元萬物資始至哉坤元萬物資生夫謂坤元者人之胃气是也經曰營者水榖之精气衞者水榖之悍气皆藉胃气以爲養人之所以運動升降不息不死者賴此營於中衞於外而胃气以爲之樞也胃气者榖气也故經曰飲食入胃遊溢精气上輸於脾脾气散精上輸於肺通調水道下輸膀胱水精四布五經並行五臟陰陽揆度以爲常也又曰五味入口藏於腸胃以養五气气和而生津液相成神乃自生卽是而知人之不死者賴胃气上升變化气血以養五臟之神然後精明察色聽聲辧味剖臭而九竅有所用矣一出一入一升一降一呼一吸略不少間今鼻流濁涕者必腎陰虛而不能納气歸元故火無所畏上迫肺金由是津液之气不得降下並於空竅轉濁爲涕而爲逆流矣由此腎肝愈虛則有升而無降有陽而無陰也經曰出入廢則神機化滅升降息則气力孤危是時也仍不能杜謀慮絕作巧塞視聽以無源之腎肝而日勞此三者又將何藉而以濟其運用耶陰虛則病陰絕則死良以此夫或曰誠如是又何治之而猶有愈者予曰此必治之早者也戒怒以養陽絕欲以養陰斷煿炙逺酒面以防作熱然後假之以良醫保肺爲君開郁順气爲臣補陰養血爲佐俾火息金淸降令胥行气暢郁分淸竅無壅陽開陰闔相依相附臟腑各司乃職升降不匱是自愼以培其根藥餌以卻其病間有可愈者苟或驕恣不愼與夫委醫於陰絕源涸之後𨿽倉扁亦不能使其生又何石山之致疑焉

腦漏散鼻流淸濁涕積年不愈

川芎

荊芥

防風

漧薑

白芷甘松﹝各一兩﹞羌活

甘艸﹝各半兩﹞

爲末毎服二錢食後茶淸下

蔥附丸肺寒腦冷鼻流淸涕

川附子﹝去皮生用一枚﹞

細辛﹝半兩﹞

蔥汁打糊爲丸如梧桐子大每服十四丸薑蘇湯下

川烏散治腦漏

防風

細辛

白附子茯苓

川烏菖蒲

漧薑

白芷

川芎

甘艸節﹝各等分﹞爲末每服三錢嚼生蔥白湯調下

芎犀丸偏正頭疼及一邊不聞香臭常流淸涕或作臭气一陣及噴啑稠膿

川芎

硃砂﹝研內一兩爲衣﹞石膏﹝研﹞薄荷﹝各四兩﹞人參茯苓

甘艸﹝炙﹞細辛﹝各二兩﹞犀角﹝生用鎊﹞梔子﹝各一兩﹞阿膠﹝蛤粉炒一兩半﹞麥冬﹝去心三兩﹞

爲末煉蜜丸如彈子大用硃砂爲衣每服一丸或二丸食後茶淸任下

腦漏有老人腎經虛寒使然者用八味丸及煖腎之劑而愈

黑附子﹝炮去皮﹞川芎細辛

吳茱茰漧薑﹝各五錢﹞桂心﹝一兩﹞皂角屑﹝五錢﹞

右將豬脂六兩煎油先一宿以醋浸前藥取入豬脂內同煎以附子黃色爲度用綿蘸藥塞鼻中瘥耳門﹝耳聾耳鳴﹞

經曰耳者腎之竅也腎主藏精者也故精脫者則耳聾以腎藏精而气通於耳耳者宗脈之所聚也保命集云以竅言之水也以聲言之金也以經言之手足少陽俱㑹其中也有從內不能聽者主也有從外不能入者經也腎和則能聞五音矣羅謙甫以精脫耳聾之候爲顴頰色黑也耳聾少气嗌漧者肺虛也東垣曰頭痛耳鳴九竅不利腸胃之所生也腸胃不足故气弱不充傷寒及大病之後多有此癥以補中益气湯治之耳聾多恐者肝虛也經云肝虛則目𥉂𥉂無所見耳無所聞善恐治法用四物湯加防風羌活柴胡菖蒲茯神等分煎湯服二十餘帖然後卻以杜壬薑蠍散開之本艸云肝虛則生薑補之是也

丹溪曰大病後耳聾須用補陰降火有陰虛火動而聾者宜四物湯加黃栢之類

生生子曰大病後則气血俱虛然必胗兩手之脈孰勝而爲之治斯無獘矣若脈大而無力或右手細小沈弱者皆陽气大虛也正宜甘溫之劑仿陽生陰長之義少加血藥佐之可也若純視爲陰虛而用滋陰降火之劑則陽气愈弱而犯東垣伐生生之戒非惟耳聾不痊而反增惡心胸滿泄瀉之患矣若獨以陰虛火動而用滋陰降火者此正治法也予又何敢言

气逆耳聾有三肝與手太陽少陽也經云肝气逆則頭痛耳聾不聰頰腫又云太陽所謂浮爲聾者皆在气也

羅謙甫云手太陽气厥而耳聾者其候聾而耳內气滿也手少陽气厥而耳聾者其候耳內渾渾焞焞此皆气逆而聾也治法宜四物湯吞龍㑹丸降火及復元通气散調气散是也

丹溪治法痰火風熱者滚痰丸通聖散之類聾病必用四物龍㑹養陰亦有濕熱痰者㯽榔神芎丸耳中閧閧然亦是陰虛凡臟气逆而爲厥聾必有昏之癥風聾必有頭痛之癥勞役傷其气血淫欲耗其精元昏昏憒瞶是謂勞聾必有虛損之癥其聲嘈嘈眼見黑花此虛聾也

劉宗厚曰凢耳鳴癥或如蟬噪之聲或如鐘鼓之響或是閉塞此是痰火上升郁於耳中而爲鳴郁甚則壅閉矣治宜淸痰降火又有因大怒而得宜順气聰耳湯有因於風而得其鳴如輪車閧然或气掉宜袪風芎芷散熱則加酒芩連喬有腎虛鳴者其鳴不甚宜滋腎丸虎潛丸大補陰丸八物湯加黃栢知母肝火動者當歸龍㑹丸飲酒人宜木香㯽榔丸

素問金匱眞言論南方赤色入通於心開竅於耳藏精於心此又耳爲心之竅也

素問脈解篇曰陽气萬物盛上而躍故耳鳴也

益气聰耳湯饑飽勞役脾胃不足得耳聾之患柴胡

升麻

蔓荊子葛根﹝各一錢半﹞人參黃耆

甘艸﹝各二錢﹞黃栢

芍藥

水二鍾煎八分食逺服

淸神散頭目不淸耳常重聽

甘菊花白殭蠶﹝各五錢﹞羌活

荊芥穗木通川芎﹝各四兩﹞木香

防風﹝各三錢﹞石菖蒲﹝四錢﹞甘艸﹝二錢﹞爲末每服三錢茶淸調下

通气散气閉耳聾

木通

木香

枳殻

菖蒲﹝各五錢﹞川芎柴胡

陳皮﹝各二錢﹞白芷

羌活

殭蠶﹝炒﹞全蠍

蟬螁﹝各二錢﹞甘艸﹝錢半﹞穿山甲﹝炮三錢﹞

爲末每服三錢酒調下

荊芥散風熱上壅耳閉或耳鳴及出膿

防風

荊芥

升麻

甘菊

木通黃芩﹝炒﹞羌活

甘艸

蔓荊子水煎服

寶鑑薑蠍散耳聾因腎虛所致十年內一服愈乾蠍﹝四十九个去蠆洗焙去風熱﹞生薑﹝切片如蠍大四十九片開痰﹞

二味銀石器內炒至榦爲末向晚勿食夜臥至二更時以酒調服徐徐服盡盡量飲至五更時耳中聞百攢笙響便自此有聞

一法五更濃煎蔥白湯一盞服先三日服黑錫丹效又蠍先用糯米半升同炒又用薑四十九片放蠍上同炒去米薑不用只用蠍

寶鑑犀角湯風毒壅熱胸心痰滯兩耳虛聾頭重目神效

犀角屑甘菊花前胡

枳殻﹝炒﹞菖蒲羌活

澤瀉

木通

生地﹝各五錢﹞麥冬﹝二兩﹞甘艸﹝炙一錢﹞

右爲末每服三錢水煎食後溫服

茯神散上焦風熱耳或聾或鳴四肢滿急昏悶不利茯神﹝一兩﹞羌活

柴胡

蔓荊子薏苡仁防風

菖蒲

五味

黃耆﹝各五錢﹞麥冬﹝一兩﹞甘艸﹝炙﹞薄荷﹝各三錢﹞

爲末每服三錢入生薑三片煎至五分食後溫服

地黃湯因瘡毒後腎經熱右耳聽事不眞每心中拂意則轉覺重虛鳴疼痛

生地﹝一兩半﹞枳殻

羌活

桑白皮﹝一兩﹞甘艸防風

黃芩

木通﹝各五錢﹞磁石﹝搗碎水淘二三十次去盡赤汁爲度二兩﹞

爲粗末每服四錢用水煎去渣日三服不拘時候

寶鑑蠟彈丸耳虛聾

白茯苓﹝二兩﹞山藥﹝炒三兩﹞杏仁﹝炒一兩半去皮尖﹞

三味研末和勻用黃蠟十兩熔化爲丸如彈子大鹽湯嚼下有人止以黃蠟細嚼㸃好建茶送下亦效山藥茯苓杏仁皆屬於太陽山藥大補陰气惟杏仁利气乃補中有通也少气嗌漧者門冬五味人參湯嚼下

多飲酒人耳鳴木香㯽榔丸加枳殻柴胡大黃甘艸南星桔梗靑皮荊芥不愈四物湯

耳鳴必用當歸龍㑹丸气實者神芎丸加㯽榔一兩下之

耳濕腫痛涼隔散加酒炒大黃半兩酒浸黃芩防風荊芥羌活外以桑螵蛸一个炙存性麝香二分枯凢胭脂俱爲末摻之

耳腫痛

丹溪治耳腫痛黃水出而臭

桔梗

麻黃

羌活

大黃﹝酒炒三錢﹞木通

甘艸

茯苓﹝一錢半﹞

分三帖熱服

寶鑑解熱飲子气虛熱壅耳內聾閉徹痛膿血赤芍

白芍﹝各五錢﹞川歸

甘艸﹝炙﹞大黃﹝蒸﹞木鼈子

每服四五錢水一盞煎七分食後臥時服詳此方乃淸涼飲子加木鼈子也

濟世方䁎耳膿不止

陳皮燈上燒灰爲末麝香少許二味和勻每用少許先用綿拭耳中膿淨卻上藥

又方杏仁泥治耳中病及有水出杏仁炒令黑爲末蔥涎搜和如棗核大綿包塞耳

復元通气散諸气澁耳聾腹癰便瘡疽無頭止痛消腫

靑皮

陳皮﹝去白四兩﹞甘艸﹝三寸半炙﹞連翹﹝一兩﹞

爲末熱酒調下

治耳作痛不可忍者用磨刀鐵漿滴入耳中卽愈屢用屢驗

生生子曰治耳聾之癥多不獲捷效者其故有三皆人自不攝養也不禁欲不戒性不戒酒及煿炙厚味以故服藥罔效也欲傷精精脫則耳聾怒則气逆气逆則厥厥气相摶故爲气聾酒性大熱助火消陰煿炙厚味皆助火生痰者痰火上壅淸竅閉塞郁而爲熱熱久則潰而爲膿亦有燥火旺不作膿而成乾膜盯矃之類聀皆由於人之自索予故書於方末庶病者知有所警焉

口門

生生子曰經云脾開竅於口藏精於脾脾和則口能知五味矣此脾之所主於口也又曰胃足陽明之脈挾口下交承漿又云手陽明大腸之脈挾口交人中此二陽所挾於口也又曰有病口苦名曰膽痺蓋肝主謀慮膽主決斷爲淸淨之府是以事事皆取決於膽也膽或不決爲之恚怒則气上逆膽汁上溢故口苦或熱甚而使然也

東垣曰內經云膀胱移熱於小腸膈腸不便上爲口糜好飲酒人多有此疾易老用五苓散導赤散相合服之神效

劉河間曰肝熱則口酸心熱則口苦脾熱則口漧肺熱則口辛腎熱則口醎胃熱則口淡或曰口臭者亦胃熱爲之

生生子曰口者五臟六腑所貫通也爲脾之竅臟腑之气皆由此出入若戶門也難經謂唇爲飛門齒爲戶門㑹厭爲吸門義本諸此故臟腑有偏勝之疾則口有偏勝之癥也肝熱口酸者用小柴胡湯加黃連吳茱茰靑皮甚者當歸龍㑹丸心熱口苦或口舌生瘡者黃連瀉心湯涼膈散脾熱口漧者三黃丸瀉黃丸肺熱口辛者甘桔湯瀉白散加前胡山梔腎熱口醎者滋腎丸大補陰丸滋陰降火湯胃熱口淡者淸胃散加石膏有謀慮不決肝移熱於膽而口苦者用益膽湯加柴胡龍膽艸或龍膽瀉肝湯有脾胃气弱木乘土位而口酸者用伐肝補脾湯有膀胱移熱於小腸而口糜潰爛者用柴胡地骨散實者大黃朴硝以利之或導赤五苓加黃連兼服大抵口舌生瘡初起不可便用涼藥敷摻恐寒凝不消久而難愈必須先用辛輕升散之劑而後淸涼或視其所因而分治之或有中气不足致虛陽口瘡者又當從理中湯加附子治之此又不可不知也

升麻散上膈熱壅口舌生瘡先用此升發

升麻﹝一兩半﹞赤芍藥人參

桔梗

葛根薄荷

防風﹝各一錢﹞甘艸﹝五分﹞

薑一片水煎食後服

三黃丸三焦實熱

黃芩﹝春四兩夏秋六兩冬三兩﹞黃連﹝春四兩夏五兩秋三兩冬三兩﹞

大黃﹝春三兩夏一兩秋二兩冬五兩﹞

爲末煉蜜丸梧桐子大每服百丸食逺白湯送下

加味龍膽瀉肝湯膽痺口苦

柴胡﹝一錢﹞黃芩﹝七分﹞生甘艸人參

黃連天門冬膽艸

山梔﹝各五分﹞五味子﹝七粒﹞麥冬知母﹝各五分﹞

水煎服忌辛熱物大效

移熱湯治口糜卽五苓散合導赤散

胡黃連散口糜

胡黃連﹝五分﹞藿香﹝一錢﹞細辛﹝二錢﹞黃連﹝三錢﹞

爲末每用五分乾摻口內漱而吐之

加味甘露飲男婦小兒胃經客熱口臭牙宣赤眼口瘡一切疼痛及上焦消渴喉腥等癥丹溪云此心肺胃藥也

熟地

生地

天冬

麥冬

枇杷葉﹝去毛﹞黃芩﹝各一兩﹞茵陳

枳殻

石斛

甘艸﹝各一兩﹞犀角﹝三錢﹞

爲粗末每服三五錢水煎食後臨臥溫服此方得自一品之家其間加犀角一味尢爲有理百發百中

香薷湯口臭

香薷一把煎濃湯稍稍含之

丹溪云香薷能治口臭

寶鑑瀉白散治肺熱喉腥一人膏粱而飲因勞心過度肺气有傷以致气出鮏臭涕唾調粘咽嗌不利口苦漧燥以加減瀉白散治之良愈

桑白皮﹝三錢﹞地骨皮甘艸﹝炙各一錢半﹞知母﹝七分﹞黃芩﹝五分﹞五味子﹝三十粒﹞麥冬﹝五分﹞桔梗﹝二錢﹞

作一服水二大鍾煎一鍾食後服日進二次

張子和云一人年二十餘歲病口中气出臭如登厠𨿽親戚莫肯對語戴人曰肺金本主腥金爲火所乘火主臭應便如是久則成腐腐者腎也此亢極則反兼水化病在上冝湧之以茶調散湧去其𠤎夜以舟車丸濬川丸五七行比旦而臭斷

黃連升麻湯口舌生瘡

升麻﹝一錢半﹞黃連﹝三錢﹞

爲細末綿裹入口內含津液咽下

衍義栢皮散

川栢﹝蜜炙爲末一分﹞靑黛﹝一分﹞

研勻入生龍腦一字研勻治心脾熱舌頰生瘡摻上有涎卽吐之

治口瘡砂仁﹝火煆存性﹞爲末摻上卽愈

又方

㯽榔﹝火煆存性﹞爲末入輕粉𫝊之

又方

取桑樹汁先以髮拭口卽以汁𫝊之

東垣化毒法凢口瘡無論新舊遇夜臥將自己兩腎丸以手攊緊左右交手揉三五十度但遇夜睡覺行之如此三五度良愈因酒而生者一夜愈久病諸口瘡三二夜愈如鼻流淸涕惡寒者攊二腎丸向上揉之數夜可愈

益膽湯

黃芩

甘艸﹝炙﹞人參﹝各一錢﹞官桂

苦參﹝酒炒﹞茯苓﹝各五分﹞逺志﹝八分﹞

水煎食逺服

伐肝補脾湯

黃連﹝一錢二分﹞芍藥

柴胡﹝各一錢﹞靑皮﹝八分﹞白術﹝一錢半﹞人參﹝八分﹞白茯苓﹝一錢﹞甘艸﹝炙五分﹞

水煎食前服

柴胡地骨散

柴胡

地骨皮﹝各五分﹞

水煎食逺溫服

赴筵散

細辛

黃栢﹝炒各等分﹞

爲末摻患處吐涎乃愈

瀉白散滋腎丸滋陰降火湯﹝俱見火門﹞

大補陰丸﹝見虛損﹞淸胃散﹝方見牙門﹞

治口瘡黃栢炙同細辛各二錢研極細傳之噙少時當卽滿口有涎吐之少刻又𫝊又噙如是五七次立愈

綠袍散大人小兒口瘡多不效者

黃栢﹝四兩﹞甘艸﹝炙一兩﹞靑黛﹝一兩﹞

右先取二味爲末入靑黛同研勻乾貼

五倍子治口瘡以末搽之便可飲食

治口瘡以膽礬一塊用百沸湯泡開含潄一夕可瘥八分治口瘡以好墨研螻蛄極細傅之立效胡氏方螻蛄走小腸膀胱其效甚捷因力峻气猛陰虛气上致瘡者戒用惟體實有熱在上焦者用之

內府治口臭方

連翹爲末糊丸食蒜韮之後茶吞二三錢口中濁气化爲淸气妙絕

治少陽口瘡半夏散聲絕不出者是寒遏截陽气不伸半夏﹝製一兩﹞桂

烏頭﹝各一字﹞同煎一盞分作二服

治太陰口瘡甘礬散以甘艸二寸白礬栗子大含化咽津

治赤口瘡乳香散以乳香沒藥各一錢白礬半錢銅綠少許研爲末摻之

治白口瘡沒藥散以乳香沒藥雄黃各一錢輕粉半錢巴荳霜少許爲末摻之

紅芍藥散心痛口瘡紫桔紅蒼三錢四兩五服安康右件紫苑桔梗紅芍藥蒼術各等分爲細末羊肝四兩批開摻藥末三錢用麻紮定火內燒令熟空心食之大效白湯送下

小兒口瘡徧白者及風疳瘡蝕透者以白殭蠶洗淨炒令黃色爲末用蜜和𫝊之立效

多效散治唇緊瘡及疹

訶子肉五倍子﹝各等分﹞

爲細末乾貼上效

唇上生瘡用白梅瓣貼之神效如開裂出血者卽止唇緊燥裂生瘡以靑皮燒灰豬脂調塗

唇

六腑之華在唇經云脾胃大腸小腸三焦膀胱者倉廩之本營之居也其華在唇四白肝脈督脈衝脈任脈皆絡唇者也一有受邪則唇亦爲之病風則動寒則緊燥則漧裂气郁則生瘡血少則澁而無血色治法內理脾胃外敷以藥無不愈矣又傷寒狐惑上唇生瘡䖝食其臟下唇有瘡䖝食其肛皆當以類而推大抵與口病相須而治也

唇瘡以甑上滴下汁傅之屢效

舌門

生生子曰經云舌乃心之苗蓋以心爲根蒂也心爲一身之君主則又爲一身之根蒂而舌又爲一身之苗也故傷寒一科每每倚舌爲寶鑑以驗表裏臟腑虛實生死敖氏之金鏡錄是也經曰心脈系舌本脾脈絡舌旁繫舌下故舌病多二經之所致也心熱則生瘡脾熱則彊硬滑胎舌尖腫脹疊厚爲重舌舌腫硬而不柔和挺然脹滿或出口者爲木舌乃二經之火上壅急以鍼砭刺出毒血以殺其標然後以瀉心脾之藥治其本可也然不獨心脾之經肝脈亦絡舌本故傷寒邪熱傳至厥陰經則舌捲囊縮除此之外大槪口舌之病皆相近治法亦不甚外當與口部相參施治則盡其用矣

順气豁痰湯舌痺或麻此因痰气滯於心胞絡半夏﹝用白礬生薑皂角煮過一錢半﹞茯苓

橘紅

𤓰蔞﹝去油﹞貝母

黃連

桔梗

枳殻﹝各一錢﹞香附﹝童便浸七分﹞

甘艸﹝四分﹞

薑三片水煎服

𤣥參升麻湯心脾壅熱舌上生瘡木舌舌腫或連頰項兩邊腫痛

𤣥參

升麻

生犀角﹝鎊爲末﹞赤芍藥桔梗貫眾

黃芩﹝各一錢﹞甘艸﹝七分﹞

水煎服大便祕結加大黃二錢

舌無故自痺者不可作風熱治由心血不足用理中湯合四物湯治之

昔有人舌上生瘡久蝕成穴累服涼藥不效此亦下元虛寒以致虛火不降投養正丹遂得愈

舌上血出不止名曰舌衂詳在血門

血虛舌麻者四物湯加黃連

舌出口數寸以冰片爲末敷愈

舌脹滿口不能發聲者蒲黃敷愈

舌腫脹口不能開合以萆麻子綿紙取去油就將此紙作撚燈上㸃著吹滅將煙薫之良久則消﹝已上三條皆出醫說﹞齒門

生生子曰齒者骨之餘腎之標寄於齦養於气血上齦屬足陽明胃下齦屬手陽明大腸是知齒者骨也本乎乾元以資始也齦者肉也本乎坤元以資生也譬之木生於土就藉土以爲養也若動搖脫落乃腎之本虛以致標亦虛至於生䖝浮腫牙宣出血臭穢腐爛者腸胃濕熱壅盛也虛者補之濕熱者㵼之淸之外以末藥擦之如風寒外束者解散之除腎气虛衰精元不固齒無所養浮豁不堅隱隱而痛外其餘腫爛出血生䖝等癥皆腸胃之疾甚而齗爛齒落者猶土崩而木倒也其治在齗齗堅則齒自固矣

大補陰丸

滋陰降火湯

六味地黃九

皆治陰虛火動牙痛不堅牢而脫落者﹝方見虛損門﹞

淸胃散胃熱及食辛熱之物致使上下牙痛牽引頭腦面熱齒惡熱者

當歸

生地

黃連﹝各八分﹞升麻﹝三錢﹞牡丹皮﹝一錢五分﹞水二鍾煎八分食後服﹝頭腦痛加川芎八分甚者加石膏白芷﹞

定痛羌活湯風熱攻注牙根腫痛

羌活

防風

川芎

生地﹝各一錢﹞升麻﹝一錢二分﹞細辛

荊芥

獨活

薄荷﹝各六分﹞石膏﹝二錢﹞甘艸﹝五分﹞

水煎食後服惡熱飲者加龍膽艸﹝酒洗一錢半﹞惡風作痛加白豆蔲黃連﹝各五分﹞濕熱甚者加黃連﹝一錢﹞山梔﹝一錢﹞

安腎丸腎虛牙齒豁落隱痛久服固精補陽

靑鹽﹝炒﹞補骨脂﹝鹽水炒﹞山藥

石斛

白茯苓兔絲子﹝酒炒﹞巴㦸﹝去心﹞杜仲﹝薑汁炒各一兩﹞

肉蓯蓉﹝酒浸﹞白蒺藜﹝炒各二兩﹞

右煉蜜丸梧桐子大每服七八十丸空心淡鹽湯下

經驗石膏湯胃有實熱牙痛或上牙腫痛

升麻

知母﹝各一錢﹞石膏﹝一錢半﹞大黃﹝酒蒸二錢﹞山枝薄荷

茯苓

連翹﹝各八分﹞朴硝﹝六分﹞甘艸﹝五分﹞水煎食逺服頻頻口咽卽愈

百效湯腸胃壅熱風熱牙齦腫痛頰車皆腫

升麻

葛根

白芷

酒芩

桔梗﹝各一錢﹞防風

薄荷﹝各五分﹞石膏﹝三錢﹞甘艸﹝六分﹞天花粉﹝八分﹞細辛﹝四分﹞

薑三片水煎食後頻頻少服之頭疼及項頸痛者加羌活﹝一錢﹞發寒熱者加柴胡﹝一錢﹞屢效

擦牙定痛散一切牙痛風熱腫痛

薄荷葉天花粉樟腦﹝各等分﹞

右爲細末擦患處效

止痛方牙疼並齦腫痛

將軍﹝一兩﹞川椒

胡椒

樟腦﹝各三錢﹞

右爲末不時擦之吐去苦水爲美

气虛牙痛者脾胃不足或服寒涼藥過多抑遏陽气於脾土之中身反發熱者當以補中益气湯或調中益气湯火郁湯消息治之

牙痛方豬蹄甲入鹽塡滿火煆焦爲末擦上立愈又方

乾茄蒂爲末搽上效

咽喉門

經云一陽一陰結謂之喉痺一陰乃手厥陰心包絡之脈一陽乃手少陽三焦之脈二脈並絡於喉气熱內結故爲喉痺喉主天气咽主地气地气通於嗌嗌卽咽之低處也咽喉者水榖之道路也喉嚨者气之所以上下者也㑹厭者聲音之戶也懸癰者音聲之闗也張子和云咽與喉㑹厭與舌此四者同在一門而其用各異喉以納气故喉气通於天咽以納食故咽气通於地㑹厭管乎其上以開闢掩其喉則其食下不掩之其喉錯必舌抵上齶則㑹厭能閉其喉矣四者交相爲用闕一則飲食廢而死矣

生生子曰經云喉痺者謂喉中呼吸不通言語不出而天气閉塞也云咽痛者云嗌痛者謂咽喉不能納唾與食而地气閉也云喉痺咽嗌痛者謂咽喉諸病天地之气並閉塞也蓋病喉痺者必兼咽嗌痛病咽嗌痛不能兼喉痺也今喉咽俱病方並入喉痺門中

實鑑荊芥湯咽喉腫痛語聲不出咽之痛甚

荊芥﹝五錢﹞桔梗﹝二兩﹞甘艸﹝一兩﹞

毎服四五錢水煎食後溫服按此卽甘桔湯也海藏雲治咽痛以甘桔湯加大力子竹茹妙

本事方治中風急喉痺欲死者

白殭蠶爲極細末生薑自然汁調下喉愈

寶鑑馬鞭散喉痺咽腫連頰吐气數者

馬鞭艸﹝本艸云味辛涼破血主癥瘕血癖通月經﹞

搗自然汁咽一合許卽愈

孫召先生方治急喉閉

豬牙皂角白礬黃連﹝各等分﹞新瓦上焙榦爲末每用五分吹入喉中吐出膿血立愈

急喉痺其聲如鼾有如痰在喉中響者此爲肺絕之候速宜人參膏救之用竹瀝薑汁調下獨參湯亦可若服之早者十全七八次則十全三四遲則十不救一也

丹溪曰喉痛並瘡多屬虛火遊行無制用人參黃栢蜜炙荊芥气虛人參竹瀝血虛四物竹瀝咽喉燥痛四物湯加桔梗荊芥黃栢知母立止喉舌之疾皆屬火熱𨿽有數種之名輕重之異乃火之微甚故也微而輕者可以緩治甚而重者惟用鍼砭刺血最爲上䇿

治喉痺用靑艾汁灌下愈

喉痛必用荊芥陰火炎上必用𤣥參

又方茜艸根一兩一服此所謂治血中之火也咽中瘡腫萆麻子﹝一粒去皮淨﹞朴硝﹝一錢﹞同研新汲水作一

服連進二三服效

本事利膈湯虛損上壅脾肺有熱咽喉生瘡

雞蘇葉荊芥

防風

桔梗

人參甘艸

大力子﹝炒各一兩﹞

爲細末每一錢沸湯㸃服

如咽痛口瘡甚者加殭蠶﹝一兩﹞

東垣桔梗湯咽腫微覺痛聲破﹝季冬用之﹞

麻黃﹝連莭五分﹞桔梗

甘艸﹝各一錢﹞黃芩

白殭蠶﹝各三錢﹞馬屁勃﹝一兩﹞桂枝﹝少許﹞當歸身

水二鍾煎一鍾食後稍熱徐徐呷之

三因發聲散咽痛煩悶咽物卽痛不宜寒涼藥過泄之此煩悶乃虛熱也

𤓰蔞﹝一枚﹞白殭蠶﹝微炒五分﹞桔梗﹝七錢半﹞甘艸﹝炒三錢﹞

右用細末少許乾摻咽喉中若腫痛左右有紅或止一邊紅紫長大水米難下用此一錢朴硝一錢和勻摻喉中咽津如喉中生赤腫或有小白頭瘡用前散一錢𠤎白礬﹝細研五分﹞乾摻

三因蜜附子法感寒咽閉不能咽

大附子﹝一枚生去皮臍切作大片蜜塗炙令黃﹞口含咽津甘味盡更以附子片塗蜜炙用以效爲度已上皆散寒之劑也

丹溪治咽痛諸藥不效者此非咽痛乃是鼻中生一條紅綫如髮懸一黑泡大如櫻珠垂掛到咽門而止口中飲食不入維用探取土牛膝根獨條肥大者搗碎入好醋三五滴同研細滴入鼻中二三㸃卽絲斷珠破吐出瘀血立安

愚按治喉疾藥皆大同小異不過䟱風淸熱散毒破血激痰而已明乎此則凡單蛾雙蛾之癥皆可類推也

丹溪噙化丸治痰結核在咽必用醎能軟堅之味𤓰蔞仁靑黛杏仁海蛤粉桔梗連翹風化散硝右爲末薑蜜丸噙化

梅核气

生生子曰梅核气者喉中介介如梗狀又曰痰結塊在喉間吐之不出咽之不下者是也丹溪噙化丸正治此等癥也

仲景半夏厚朴湯治婦人咽中如有炙臠

半夏﹝一升﹞厚朴﹝三兩﹞茯苓

生薑﹝各四兩﹞蘇葉﹝二兩﹞右以水七升煮取四升分溫四服日三夜一

三子調气丸治梅核气

蘇子

白芥子蘿卜子半夏麯滑石﹝飛各一兩﹞前胡﹝六錢﹞桂心﹝三錢﹞黃芩

黃連﹝各五錢﹞生訶子﹝三錢﹞桔梗﹝七錢﹞甘艸﹝四錢﹞橘紅﹝明礬硼砂𤣥明粉各二錢煮乾二兩﹞

右爲末生薑汁少許竹瀝一碗打糊爲丸菉豆大食後白湯下一錢日三服

淸咽益元丸

益元散﹝一兩﹞牛黃﹝五分﹞百藥煎﹝三錢﹞

右以甘艸桔梗煎濃汁爲丸芡𧁐大陰漧每噙化一丸妙

大匕气湯治梅核气極佳方現气門

赤水元珠卷三﹤子部﹐醫家類﹐赤水元珠﹥赤水元珠卷三頭痛諸經气滯亦能作痛東垣紅荳散治頭重極佳片芩頭風右爲末服法同前川芎散偏頭痛頭風神效酒芩水二鍾煎八分食後服硫黃爲末白面丸服二錢白殭蠶爲末用蔥茶調服禦米殻麻黃右爲細末搐之神效水一盞煎七分溫服分四帖煎服川芎麻黃百艸霜茶調散愈風餅子麻黃根五日箆去敷二三次終始不生普濟消毒飲爲細末每服一二錢白湯調下面門升麻加黃連湯麵上有熱毒惡瘡治以栢連散右爲末面脂調敷豬脂亦好指爪爬破面皮爲極細末毎洗面用之白芷水二鍾煎八分食逺服頰車病杵碎熱敷患處目門爲細末每服二錢爲細末食後茶調下潔古方治赤暴發腫散熱飲子爲末每服二錢熱水調服四物湯黃耆毎服五七錢水煎溫服防風分三帖水煎服大熱加白芍藥防風飲子水煎臨臥溫服外障內障生地地黃山茱茰熟地枸杞子爲末蜜和綿褁少許納入鼻內鼻瘜肉蝴蝶礬辛荑葉鼻鼽鼻淵爲末毎服二錢食後茶淸下川附子黑附子水二鍾煎八分食逺服爲末每服三錢酒調下生地耳腫痛爲末熱酒調下口門升麻薑一片水煎食後服黃芩大黃水煎服忌辛熱物大效丹溪云香薷能治口臭桑白皮衍義栢皮散益膽湯伐肝補脾湯柴胡地骨散赴筵散黃栢內府治口臭方唇唇瘡以甑上滴下汁傅之屢效水煎服大便祕結加大黃二錢血虛舌麻者四物湯加黃連靑鹽右爲細末擦患處效將軍咽喉門荊芥馬鞭艸搗自然汁咽一合許卽愈治喉痺用靑艾汁灌下愈服連進二三服效爲細末每一錢沸湯㸃服麻黃大附子梅核气半夏淸咽益元丸赤水元珠卷三

欽定四庫全書

赤水元珠卷四

明孫一奎撰

腹痛門﹝附水鳴小腹痛﹞

生生子曰腹痛極要體認眞切庶投劑有功有寒熱﹝脈沈而遅者寒脈浮而數者熱﹞有虛實﹝脈散大而無力者虛脈而有力者實﹞有痰涎﹝脈滑者痰沈者飲﹞有積聚﹝脈沈而伏者積或伏或者聚﹞有䖝痛﹝脈多沈滑或乍大乍﹞有死血﹝脈沈而濇或結或促﹞

寒痛者綿綿而痛無增減也以薑桂附子之屬溫之熱痛者時痛而或時吐也得熱物而痛止者蓋辛熱能衝開欝結气道疎通暫得少愈而陰血日虧燥火愈熾不久復發遷延嵗月此爲積熱輕者以山梔黃連白芍香附之類重者調胃承气湯下之

虛痛者以手重按至痛處而止者是也宜參術白芍加溫煖藥

實痛者手不可近按之愈痛或消或下詳癥施治飲食所傷作痛者宜溫脾行气以消導之蓋飲食得寒則滯得熱則化若痛漸下及日久不愈者宜推蕩之詳見內傷飲���門

痰痛者必小便不利痰隔中焦气閉下焦上下不相流通故痛治當導痰開欝又伏飲作痛者或吐或下視形气何如當與痰飲門相參治

䖝痛者面上有白班㸃唇若塗硃痛後便能食時作時止詳見䖝門

食積死血痛者痛有常處而不移動者是也﹝宜按門尋治﹞

腹中水鳴

丹溪曰腹中水鳴乃火撃動其水也蓋水欲下火欲上相觸而然用二陳湯加芩連梔子亦有臓寒而水聲汩汩者宜分三陰部分而治中脘太陰當臍少陰小腹厥陰各從其宜溫之

又有腸胃空虛而鳴者宜參術之類補之

腹中水鳴而痛亦有因於火因於欝者

生生子曰觀丹溪治腹痛無定方蓋欲使人認病自擇且方者隅也隅於一則不能圎活而貫通是以後人有守死方之誚

凡臍下痛而人中黒者多死

感暑而痛或泄痢並作其脈必虛宜十味香薷飲或六和湯

感濕而痛大便溏泄小便不利其脈必濡宜胃苓湯食積痛常欲大便去後而痛減者是也宜溫宜消久者遇仙丹神芎丸等擇而下之﹝當與傷食門相參治﹞

气滯而痛其脈必沈宜木香順气散

死血痛痛有常處宜桃仁承气湯

痛而欲得熱手按及熱物熨者是寒宜香砂理中湯或五積散

痛而熱手熱物熨不止者是熱宜黃連解毒之類實則以硝黃下之

絞腸沙痛極是急速先與鹽湯探吐或委中並十指出血藿香正气散正气天香散

酒積痛酒傷則發宜泄其積痛自止也

多年敗田螺殻煆存性加三倍於木香㯽榔丸中更加山茵陳等分眾藥中其效甚速

禦痛湯治火痛

黃連﹝薑汁炒﹞山梔仁﹝炒各二錢﹞橘紅茯苓﹝各一錢半﹞艸仁﹝七分﹞半夏﹝一錢﹞甘艸﹝四分﹞

薑三片食前服

星半安中湯痰積作痛

南星半夏﹝各一錢半﹞石香附枳殻靑皮木香山梔仁﹝炒黑﹞蒼術砂仁茯苓橘紅﹝各一錢﹞甘艸﹝四分﹞

生薑四片煎服

气攻痛者去南星石加厚朴𤣥胡索﹝各一錢﹞痰甚者加白螺殻焼灰一錢臨服調下

木香順气散气滯腹痛

木香香附㯽榔靑皮陳皮

厚朴蒼術枳殼﹝炒﹞砂仁﹝各一錢﹞甘艸﹝五分﹞

薑三片煎服

香砂理中湯卽理中湯加藿香砂仁

小腹痛

傷寒家蓄血在下焦宜抵當桃仁承气之類若因气欝而痛以靑皮主之寒者以桂枝吳茱茰溫之若因疝奔豚癥聚者又當循各門施治

苦楝丸治奔豚小腹痛寒也

苦楝茴香大附子

三味酒煮焙榦末之每兩入𤣥胡末半兩全蠍炒丁香各十八个爲末酒糊丸梧桐子大每食前溫酒下五十丸

酒煮當歸丸治小腹下痛及疝

當歸﹝一兩﹞茴香﹝半兩﹞附子﹝七錢﹞良薑﹝七錢﹞

四味酒煮乾𠕂焙加後藥塩﹝炒﹞丁香﹝各半兩﹞全蠍﹝二錢﹞

柴胡升麻木香﹝各一錢﹞苦楝﹝五分﹞甘艸﹝炙五分﹞

𤣥胡索﹝四錢﹞

爲末酒煮糊丸梧子大每二三十丸空心白湯下

小腸癰作痛者其身甲錯腹皮急按之濡如腫狀腹常痛或遶臍生瘡急宜下之或以雲母膏太乙膏爲丸服之自愈

脇痛門

有風寒﹝脈浮而數者是也﹞有食積﹝脈沈而伏者是也﹞有痰飲﹝或或或結或促﹞有死血﹝脈濇﹞有虛﹝脈而細數或大而無力﹞有气欝﹝脈沈而細﹞有火﹝脈洪而數﹞當分條類析明別左右施治

經曰左右者陰陽之道路气之所終始也又曰肝木气實則脇痛肝气實則怒夫謂實者指邪气而言經曰邪气盛則實是也

脇痛屬肝木及膽火木气實者以柴胡川芎靑皮蒼術疏之肝火盛者以當歸龍㑹丸㵼之死血積者以桃仁紅花香附川芎破之痰飲流注者以南星半夏蒼術川芎豁之欝宜開欝寒宜散寒此大法也

兩脇走痛是痰實者可用控涎丹﹝方見痰飲門﹞

左脇痛爲肝經受邪宜枳芎散或柴胡疏肝散

右脇痛爲肝經移病於肺宜推气散

食積痛凡痛有一條扛起者也當於積塊門檢治气弱人脇痛脈細緊或多從勞役怒气得者八物湯加木香靑皮

肥白人气虛發寒熱而脇下痛用參茋補气柴胡黃芩退熱木香靑皮調气

瘦人發寒熱脇痛多怒者必有瘀血宜桃仁紅花柴胡靑皮大黃石

去滯气必用靑皮乃肝膽二經之藥若二經血不足者先當補血少加靑皮可也

脇痛發寒熱似覺有積塊必從飲食大飽勞力所致必用龍㑹丸

痰飲停伏脇痛宜導痰湯

脇下痛而大便祕結者木香梹榔丸或龍㑹丸

亦有虛寒而作痛者一人脇痛連膈服气藥不效後用辛熱補劑下黒鉛丹而愈

觧痛外以琥珀膏貼之或以白芥子水研敷之或吳茱茰醋研敷之韮菜炒熨亦佳

當歸龍㑹丸肝木實火兩脇痛之要藥

當歸龍膽艸﹝各酒洗﹞山梔黃連

黃芩﹝各一兩半﹞蘆薈大黃﹝酒煨各五錢﹞木香﹝一錢半﹞黃柏﹝一兩﹞靑皮﹝一兩﹞柴胡﹝五錢﹞麝香﹝少許﹞

右末神麯糊丸梧子大每薑湯下三五十丸

枳芎散左脇痛

枳實﹝麩炒﹞川芎﹝各五錢﹞甘艸﹝炙一錢半﹞

爲末每二三錢薑棗湯或酒調下

推气散右脇痛

片薑黃枳殼﹝麩炒﹞桂心﹝各五錢﹞甘艸﹝炙三錢﹞

爲末每服二錢薑湯調下

鷄鳴散趺蹼損傷瘀血停積脇內日久作痛

復元活血湯從髙墜下惡血流於脇下疼痛不可忍二方見跌蹼門

柴胡㵼肝湯欝怒傷肝左脇痛

柴胡﹝一錢二分﹞甘艸﹝五分﹞靑皮芍藥﹝各一錢﹞黃連﹝炒﹞山梔﹝炒﹞龍膽艸﹝各八分﹞川歸﹝一錢二分﹞

水煎服

死血作痛瘦人多怒者常患此

桃仁﹝九个﹞紅花川芎柴胡靑皮﹝各八分﹞芍藥香附﹝各一錢﹞歸尾﹝一錢半﹞

水煎服

治脇下气痛神方

小茴香﹝一兩炒﹞枳殼﹝五錢炒﹞

爲末每二錢鹽湯調下

心痛門

眞心痛者手足靑至莭旦發夕死夕發旦死寒邪傷其君主也今之治例皆非眞心痛也以其在心之部位而名或心之脈絡或手心主之脈絡或胃脘或胸膈或食傷或寒傷或气逆或痰飲或死血或䖝或欝火皆致痛也

鍼經曰足太陰之脈其支者復從胃別上膈注心中是動則病舌本彊食則嘔胃脘痛腹脹善噫心下急痛胃病者腹䐜脹胃脘當心而痛上支兩脇咽鬲不通脈經曰憂愁思慮則傷心傷心則苦驚喜忘善怒心傷者其人勞倦卽頭面赤而下重心中痛徹背其脈此心臓傷所致也諸䖝痛者如心腹痛懊憹發作腫聚往來上下行痛有休作心腹中熱善渇涎出靣色乍靑乍白乍赤嘔吐淸水者蚘也

病機機要曰有大實而心中痛者因气而食卒然發痛大便或祕久而心胸髙起按之至痛不能飲食急以煮黃丸利之利後以槁本湯去其邪也有寒厥心痛者手足逆而通身冷汗出便溺淸利或大便利而不渇气微力弱急以術附湯溫之寒厥暴痛非久病也朝發暮死急當救之是知久病無寒暴病非熱也

陳無擇云若謂經心痛心與背相引心痛徹背背痛徹心若諸府心痛難以俛仰小腹上衝卒不知人嘔吐泄㵼此皆外感內滛則其气閉塞郁於中焦气與邪爭發爲疼痛又曰九種心痛曰飲曰食曰風曰冷曰熱曰悸曰䖝曰疰曰去來痛者除風熱冷屬外所因餘皆不內外更婦人惡血入心脾經發作疼痛尢甚於諸痛更有卒中客忤鬼撃屍疰使人心痛亦屬不內外因在人以意推充施治

丹溪云凡心膈之痛湏分新久若明知身受寒气口食寒物而病於初得之時當用溫散或溫利之藥若其病得之稍久則成欝矣欝則蒸熱熱久必生火原病式中備言之矣若欲行溫散溫利寧無助火添病耶由是古方多以山梔爲君加熱藥爲嚮導則邪易伏病易退然向安之後若縱恣口味病必復作凡治此病必要先問平日起居何如假如心痛有因平日喜食熱物以致死血畱於胃口作痛者用桃仁承气湯下之

治寒之劑

金匱赤石脂丸心痛徹背背痛徹心此寒厥心痛烏頭﹝三錢炮﹞附子﹝五錢炮﹞蜀椒漧薑赤石脂﹝各一兩﹞右末蜜丸梧子大食後白湯下一丸日三服

術附湯寒厥暴痛脈微气弱

甘艸﹝炙一兩﹞白術﹝四兩﹞附子﹝一兩半炮﹞

每三錢薑𬃷煎

立應散寒痛气痛腹痛皆效

良薑香附﹝各炒等分﹞

爲末白湯調下二錢

二薑丸養脾溫胃去冷消痰治心脾痛寛胸下气進飲食一切冷物所傷並皆治之

漧薑﹝炮﹞良薑

等分爲末麺糊丸梧子大每服十五丸至二十丸食後陳皮湯下姙娠婦人不宜服此皆溫中之藥也

散寒之劑

麻黃桂枝湯外因心痛惡寒發熱內攻五臓拘急不得轉側

麻黃桂心芍藥細辛漧薑甘艸﹝炙各七錢半﹞半夏香附﹝各五錢﹞

每服五錢薑五片水煎食前服大便祕入大黃量虛實加減

一人心痛諸藥不效服此而愈

㯽榔桂心葛根甘艸﹝減半﹞細辛半夏

桔梗枳殼川芎防風

等分水煎服

艸豆蔲丸客寒犯胃

艸豆﹝一錢半煨﹞吳茱茰﹝炮﹞益智仁殭蠶﹝炒﹞當歸身靑皮﹝各六分﹞神曲薑黃﹝各四分﹞甘艸﹝三分﹞桃仁﹝七个﹞半夏﹝一錢泡﹞澤㵼﹝一錢小便利減半﹞麥芽﹝錢半炒﹞炙甘艸﹝六分﹞柴胡﹝四分詳脇痛多少與之﹞人參黃茋陳皮

右除桃仁另研如泥外爲極細末同研勻湯浸蒸餅爲丸梧子大每三十丸熱湯下﹝食逺服﹞

治心痛

荔枝核焼存性爲末醋湯下二錢

內傷飲食之劑

煮黃丸治飲食過多心腹脹滿脇肋走气痃癖刺痛雄黃﹝一兩研﹞巴豆﹝五錢去皮心研如泥﹞

入白麺二両同研勻滴水丸梧子大滚水煮十二丸濾入冷水內令沈冷每用時用浸藥冷水下一丸一日十二時盡十二丸以利爲度不必盡劑

槁本湯治大實心痛大便已利宜以此徹其痛也槁本﹝半兩﹞蒼術﹝一兩﹞

水煎溫服

飲食在膈上未入胃者宜吐之經曰在上者因而越之如𤓰蒂散之類

气痛之劑

正气天香散﹝但忍气則發﹞七气湯蘓子降气湯﹝見气門﹞

治痰飲痛劑

丹溪方痰飲停積胃脘作痛

螺螄殻﹝墻上年久者煆﹞石﹝炒﹞蒼術山梔香附南星﹝各二兩﹞枳殻靑皮木香半夏砂仁﹝各五錢﹞右末生薑汁浸𩚫餅爲丸菉豆大每三四十丸薑湯下春加川芎夏加黃連冬加吳茱茰半兩

又方治痰心痛

半夏油炒爲末每服二錢薑湯下痛甚者大䧟胸湯或爲丸亦可

治死血痛劑

丹溪方治死血胃脘痛者

𤣥胡索﹝一兩半﹞桂石

紅花紅麯﹝各五錢﹞桃仁﹝三十个﹞右末湯浸𩚫餅糊爲丸

桃仁承气湯方見傷寒門

斗門方血气攻心痛不可忍

蓼根剉酒浸服之瘥

治火欝之劑

丹溪方治火痛

黃連山梔﹝炒各二錢﹞陳皮茯苓﹝各一錢半﹞半夏﹝一錢﹞

艸豆蔲﹝七分﹞甘艸﹝四分﹞

薑三片水煎食前服

又方治火痛

山梔仁﹝薑汁炒一兩﹞

水煎磨木香﹝三分﹞或加川芎﹝二錢﹞

雜方牡蠣﹝煆﹞爲末每二錢酒調下

失笑散有人心痛百藥不效用此而愈

五靈脂蒲黃

等分爲極細末以醋調二錢熬成膏入水一盞食前溫服有瘀血作痛加𤣥胡沒藥螺螄殻陳年日久者治心痛洗淨爲末熱酒調下一錢半

漧漆丸九種心痛腹脇積聚滯气

漧漆二兩搗碎炒去𤇆細研醋煮麺糊丸梧子大每服十五丸至十七丸熱酒下醋湯亦好不拘時日進二服

蠶沙散男婦心气痛不可忍

晚蠶砂﹝不拘多少﹞爲末用滚水泡過濾淨﹝取淸水服之立止﹞

熨法治心腹俱痛以包川椒薄注腹上火熨令椒汗

出良

梅硫丸酸熱以收散寒凡服辛劑反甚者攺服酸劑立愈冰梅﹝一个去核﹞生硫黃

爲末相和搗勻以可丸爲度作一丸白湯下立愈病不𠕂作

濟世方治心痛

豨薟艸搗汁醋汁相和服立效昔有人服此吐䖝二條終身不發

緑礬止痛方緑礬七八分好酒化下𠕂不發

衍義方治心痛

銅靑一味淡醋湯些小服之

治䖝之劑﹝可與虫部參治﹞

化䖝丸寉虱梹榔胡粉﹝炒﹞苦楝根﹝去厚皮各五十兩﹞白礬﹝飛十二兩﹞爲末麺糊丸桐子大小兒疾病多有諸䖝或因臓腑虛弱而動或咽食甘肥而動動卽腹中疼痛往來上下攻心痛則笑不休合眼仰身撲手心神悶亂嘔噦涎沫或吐淸水四肢羸困靣靑黃色飲食𨿽進不生肌肉或寒或熱沈沈黙黙不眀知病處一嵗五丸溫水下入香油一二㸃打勻下之米飲亦得其䖝自下

生生子曰已上論寒熱痰气䖝痛火食等痛治法皆已備矣但病久正气虛損及稟賦素弱之人或被峻利克伐太過以致羸弱而痛不愈者皆虛痛也當從補飬气血此根本之治不可全恃攻克以致虛虛之禍﹝予嘗治於病壊之後以補藥収功者多﹞

黃茋建中湯隨癥加減治虛弱及被克伐藥傷損者局方蘓合丸治疰忤鬼气卒心痛甚妙

山梔並刼藥止之不效者𤣥明粉一服立止

胸滿胸痛胸痺

肝虛則胸痛引背脇實則胸痛不能轉側喜太息仲景曰肝中寒者両臂不舉舌本燥喜太息胸中痛不得轉側食則吐而出汗也肝著其人常欲踏其胸上先未苦時但欲飲熱旋覆花湯主之

素問曰陽明所謂胸痛短气者水气在臓腑也水者陰气也陰气在內故胸痛少气也

仲景治胸痺之病喘息咳唾胸背短气寸口脈沈而遅闗上小緊數者宜以𤓰蔞薤白白酒湯主之

大𤓰蔞﹝一个搗碎﹞薤白﹝半斤﹞白酒﹝七升﹞

三味同煮取二升分溫𠕂服

一婦人患胸中痞急不得喘息按之則痛脈數且濇此胸痺也因與小䧟胸湯二劑而愈

支飲胸滿者枳朴大黃湯主之

厚朴﹝一兩﹞大黃﹝六兩﹞枳實﹝一兩﹞

水五升煮取二升分溫𠕂服

斗門方治胸腹壅滯去痰開胃

半夏泡淨焙榦爲末生薑自然汁和爲餅子用濕紙包於慢火中煨令香熟水一盞用餅子一塊如彈子大入塩半錢煎取一盞溫服大能去胸膈壅逆大壓痰毒及治酒食所傷其功效大矣

一人年二十三嵗膈有一㸃相引痛吸气皮覺急此有污血也

石﹝一兩﹞桃仁﹝五錢﹞黃連﹝五錢﹞枳殼﹝一兩炒﹞甘艸﹝炙二錢﹞

爲末每服一錢半以蘿卜自然汁煎熟飲之一日五六服

一人因服溫補藥又妄自學吐納以致气亂血熱𠻳血消瘦膈間有一㸃气梗痛似有一條絲垂映在腰與小腹皆痛大率偏在左邊此肝部有惡血也

石枳殼﹝炒各一兩﹞黃丹﹝炒三錢﹞黃連柴胡﹝各五錢﹞紅花﹝一錢﹞桃仁﹝二兩﹞甘艸﹝生二錢﹞

爲末每服錢半以蘿卜汁煎沸服之有寒邪干於胸中者宜發散之如紫蘓前胡杏仁防風桂枝葛根之類

茯苓杏仁甘艸湯治胸痺胸中气塞短气

茯苓﹝二兩﹞杏仁﹝五十个﹞甘艸﹝一兩﹞

水一斗煮五升溫服一升一日三服

橘枳薑湯治同上

陳皮﹝一斤﹞枳實﹝二兩﹞生薑﹝半斤﹞

水五升煮二升分溫再服

千金方治胸痺气滿壅心膈不利

枳實﹝二兩﹞

麩炒爲末淸米飲下二錢

仲景薏苡附子湯治胸痺緩急

苡仁﹝十五兩﹞大附子﹝十个炮﹞

爲末每服方寸𠤎日三

旋覆花湯治胸中嘈囃汪洋常覺冷涎泛上兀兀欲吐飽悶

旋覆花橘紅半夏茯苓甘艸

厚朴芍藥細辛

薑三片水煎服

䖝痛

䖝本濕熱所生臓腑虛則侵蝕

療寸白虫錫灰蕪荑梹榔極佳宜和中一人每覺心中多嘈雜意欲作飲又疑䖝漫依此方翌日下長䖝二條一長二尺五寸頭匾濶尾尖銳每寸作二節班如錦紋一條皆寸斷矣

千金方云勞則熱熱則生虫心䖝曰蛔脾䖝曰寸白腎䖝如刀截絲縷肝䖝如爛杏肺䖝如蠶皆能殺人惟肺䖝爲急居肺葉內蝕人肺系故成瘵疾咯血聲嘶藥所不到治之爲難道藏中載諸䖝頭皆向下行惟自初一至初五日以前頭上行故服藥多取月出以前蓋爲此也

取寸白䖝方

錫灰﹝一兩﹞木鱉子盧㑹﹝二十文﹞黃丹﹝十文﹞輕粉﹝十文﹞

爲末豬膏油丸桐子大先一日食素晚莫喫飯次早五更溫水調下分二服

又方

𦘕粉蜜佗僧

各等分爲末每二錢用麻油調服空心下頃刻成涎取下

䖝𧏾之生由飲食不節傷饑過飽喜啖腥膾多食生冷酷嗜麯蘗愛食肥甘臓腑虛弱濕熱內滛則生䖝積也

三䖝者謂長䖝赤䖝蟯䖝也乃有九種而蟯人多病之寸白䖝從食牛肉飲白酒所成相連一尺則殺人服藥下之盡出乃佳蟯䖝多小児患之大人亦有令人口吐淸汁痛煩躁乍作乍止其餘各種縂不利於人胃中若有者宜化䖝丸速除之

腹內熱腸胃虛䖝行求食上唇有瘡曰惑䖝食其臓下唇有瘡曰䖝食其肛得此疾者十無一生也

寸白䖝上半月䖝頭向上易治下半月向下難治先以肉汁或糖蜜引䖝頭向上然後用藥

集效丸

木香鶴虱﹝炒﹞梹榔訶子﹝麺包煨去核﹞蕪荑﹝炒﹞

附子﹝炮去臍﹞漧薑﹝各七錢半﹞大黃﹝一兩半﹞烏梅﹝十四个去核﹞

右末煉蜜丸麻子大每三四十丸陳皮湯下

祕方萬應丸大人小児腹內有䖝及積气塊痛小兒疳病三稜莪術﹝各醋炒﹞陳皮﹝麩炒﹞橘紅

史君子肉麥蘗麯﹝炒﹞神麯﹝炒﹞雷丸漧漆﹝炒𤇆盡各五錢﹞梹榔﹝一兩﹞蕪荑﹝二錢半﹞鶴虱﹝略炒﹞胡黃連﹝炒﹞甘艸﹝炙各三錢﹞木香良薑﹝陳壁土炒﹞砂仁﹝各二錢﹞

右末醋米糊爲丸菉豆大每三五十丸空心淡薑湯下

靈礬散治小兒䖝咬心痛欲絕

五靈脂末﹝二錢﹞白礬﹝枯五錢﹞

每服二錢水煎服不拘時䖝出卽愈

安䖝散凡䖝不可盡去宜安之

梹榔胡粉﹝炒黃﹞川楝子﹝去皮核﹞鶴虱﹝炒各二兩﹞枯礬﹝二錢半﹞右末每服一錢米飲調下

川楝丸上中二焦虛或胃寒䖝動作痛

漧漆﹝炒𤇆盡二分﹞雄黃﹝五分﹞巴豆霜﹝一錢﹞

右末麺糊丸黍米大㸔大小與服取東向石橊根煎湯下痛者苦楝根湯或蕪荑湯下

蕪荑散治諸䖝作痛臨發時服

白蕪荑﹝去扇﹞漧漆﹝炒𤇆盡﹞

各等分爲末每一錢米飲下

化䖝丸治小兒疳䖝五心煩熱

蕪荑黃連神麯﹝炒﹞麥蘗﹝炒各等分﹞

右末麺糊丸黍米大空心米飲下

制䖝制勞悅肌膚去勞熱

梹榔﹝一兩半﹞龍膽艸﹝一兩﹞漧漆﹝五錢﹞

爲末煉蜜丸梧桐子大每十丸至十五丸滚水下

木香三稜散腹中有䖝靣色痿黃一切積滯

黒丑﹝半生半熟﹞大腹子﹝炙﹞梹榔雷丸錫灰﹝醋炒﹞三𥟀﹝煨﹞蓬術﹝煨﹞木香大黃﹝各一兩﹞

爲極細末每三錢空心蜜水調下或砂糖水下湏先將焼肉一片口中嚼之休咽下吐出口中肉汁後服藥

丹溪治蛔䖝吐淸水气口刺痛取生艾汁隔夜勿食次早五更以肥香脯方寸匕先喫令䖝聞香隨卽飲汁一升必下蛔䖝凡胸喉中覺有䖝上下偏喜聞蔥豉油食之香者兩三日不食開口而臥將豉煎蔥油令香放口邊䖝當自出引而去之但隨喜所物用之亦可

古有一人忽患一疾凡惡心則吐䖝數條後乃頻作累治不效每用殺䖝藥則吐䖝愈多招孫尙先生診之曰六脈皆細非䖝也今𨿽吐䖝乃臓寒而䖝不安失居上膈因而吐出復用殺䖝藥䖝爲藥所苦不能自安所以䖝吐愈多也硫黃附子各一兩爲末粳米糊丸每服三十丸飲下之五服後再不吐䖝而痛亦止

仲景曰凡腹中痛其脈當沈今反洪大故有蛔䖝熱則生䖝故脈洪大

嘔吐噦門

生生子曰機要云有聲有物謂之嘔無聲有物謂之吐空嘔濁惡而聲長謂之噦要知噦屬陽而吐屬陰也無形者肺有形者胃以胃兼气血言也又云上焦吐者爲气中焦吐者爲食積下焦吐者爲寒內經云食不得入是有火也食入復出是無火也有飽後逢怒或傷力跌撲以致瘀血積於胃脘者有膽虛及風痰作吐者有胃虛而䖝行求食者有中气虛弱者有風寒外者有欝火作痛而吐者有傷酒而嘔吐者有腳气發而吐者惟細心體認治之無不愈矣

東垣云大便閉者通利之陰虛邪气逆上窒塞嘔噦不足之病此地道不通也正當用生地黃當歸桃仁紅花之類和血潤燥兼用甘艸以補其气微加大黃芒硝以通其閉大便利邪气去則气降嘔噦自不見矣復有胸中虛熱榖气大虛發而爲嘔噦者但得五榖之陰以和之則嘔噦自止五榖皆屬陰或食或飲白湯或喜涼水皆能止嘔噦不必用藥也治嘔吐生薑半夏橘皮必用之聖藥但只治上焦气壅表實之病若胃虛榖气不行胸中閉塞而嘔者惟宜益胃推榖气而已勿作表實以辛藥㵼之

東垣嘔吐噦分爲三陽經云嘔吐噦者皆屬於胃胃者縂司也以其气血多少爲異耳且如嘔者陽明也陽明多血多气故有聲有物气血俱病也

仲景云嘔多𨿽有陽明癥愼不可下

孫眞人云嘔家多服生薑乃嘔吐之聖藥也气逆者必散之故以生薑爲主吐者太陽也太陽多血少气故有物無聲乃血病也有食入則吐有食已則吐以陳皮去白主之��者少陽也少陽多气少血故有聲無物乃气病也以薑製半夏爲主故朱奉議治嘔吐噦以生薑半夏陳皮之類䆒其三者之源皆因其脾虛弱或因寒气飲食所傷而致也宜丁香藿香半夏茯苓陳皮之類若但只內傷宜察其虛實使內消之痰飲者下之當分何經對癥用藥不可亂也

嘔吐膈气縂論

潔古云吐有三气積寒也皆從三焦論之上焦在胃口上通天气主納而不出中焦在中脘上通天气下通地气主腐熟水榖下焦在臍下下通地气主出而不納是故上焦吐者皆從於气气者天之陽也其脈浮而洪食已暴吐渇欲飲水大便燥結气上衝胸而發痛其治當降气和中中焦吐者皆從於積有陰有陽食與气相假爲積爲痛其脈浮而其癥或先痛而後吐或先吐而後痛治法當以小毒藥去其積梹榔木香和其气下焦吐者皆從於地道也其脈大而遅其癥朝食暮吐暮食朝吐小便淸利大便閉而不通治法宜毒藥通其閉溫其寒气大便漸通以中焦藥和之不令大便閉結而自安也

右潔古論三焦吐蓋本黃帝所謂气爲上膈食飲入而還出爲下膈食晬時乃反出之其上焦食已暴出者今世謂之嘔吐也中下二焦朝食暮吐暮食朝吐者今世謂之膈气反胃也今分嘔吐膈食爲二門

仲景云諸嘔吐榖不得下小半夏湯主之

嘔家本渇渇者爲欲解今反不渇心下有支飲故也小半夏湯主之

卒嘔吐心下痞膈間有水悸者小半夏加茯苓湯主之胃反嘔吐者大半夏湯主之服前小半夏湯諸湯不愈者此胃虛當以甘益之立愈

治气之劑

仲景陳皮湯漧嘔手足厥者治宜辛散

橘紅﹝四兩﹞生薑﹝八兩﹞

水七升煎三升溫服一升下咽卽愈

木香散

木香梹榔

等分爲細末以後桔梗湯調下

㓗古桔梗湯上焦气熱上衝食已暴吐脈浮洪宜先降气和中

桔梗白術﹝各一兩半﹞半夏麯﹝二兩﹞橘紅枳實﹝炒﹞茯苓厚朴﹝各一兩﹞

每服一兩水煎調木香散二錢隔夜空腹服之三服後气漸下吐漸去然後去木香散加芍藥黃茋一兩半同煎服之病愈則止如大腑燥結食不盡下以大承气湯去朴硝微下之少利爲度𠕂服前藥補之如大便復結又依前微下之

㯽榔橘紅散治嘔吐

白梹榔﹝一枚﹞橘紅﹝二錢半﹞

水煎服

治寒之劑

加減二陳湯痰火爲患嘔噦頭心悸中脘不快發寒熱或食生冷脾胃不和並治

丁香﹝一兩﹞半夏陳皮﹝各五兩﹞茯苓﹝二兩﹞甘艸﹝一兩半﹞

每服四五錢薑三片烏梅一枚水煎熱服

治痰痞加艸豆蔲﹝一兩半﹞

藿香安胃散脾胃虛弱不飲食嘔吐不時

藿香﹝一錢半﹞丁香人參﹝各二錢﹞橘紅﹝五錢﹞

每服二錢薑三片水煎服

東垣丁香吳茱茰湯治嘔吐噦胃寒所致

丁香甘艸茯苓柴胡半夏漧薑﹝各五分﹞吳茱茰艸豆仁蒼術黃芩人參﹝各一錢﹞升麻﹝七分﹞當歸﹝一錢半﹞

每服五錢薑三片水煎食前熱服忌生冷

藿香平胃散治嘔吐不止

藿香厚朴﹝各一兩﹞半夏甘艸﹝炙各二兩﹞蒼術﹝三兩﹞

陳皮﹝去白二兩﹞

每服五錢薑三片𬃷三枚水煎溫服

羅太無紅豆丸諸嘔吐逆膈气反胃亦治寒濕丁香胡椒砂仁紅豆﹝各二十粒﹞

右末薑汁糊爲丸皂角子大每一丸以大𬃷一枚去核塡藥麺裹焼麺熟去麺細嚼白湯下食前進三服效

丁香附子散膈气吐食及下焦寒而奔豚上衝黒附子﹝炮去皮臍﹞丁香﹝各五錢﹞梹榔﹝一大枚﹞硫黃﹝去石﹞胡椒﹝各二錢﹞右先將四味爲末次入硫黃𠕂研勻每服二錢用蝙蝠一个去翅足腸肚塡藥在內用濕紙五七重裹定置慢火內焼熟取出細嚼用溫酒送下一日三服米飲送下亦可

仲景吳茱茰湯治嘔而胸滿者

吳茱茰﹝湯泡一兩半﹞人參﹝三分﹞生薑﹝一兩半﹞大𬃷﹝三枚﹞

水煎

治火之劑

蘆根湯熱而嘔吐不止及治惡阻

蘆根取土中新白者半斤水二碗煎一碗熱服

竹茹湯治胃熱而嘔

漧葛半夏﹝薑汁煮各三錢﹞甘艸﹝二錢﹞

每服五錢薑﹝三片﹞竹茹﹝錢半﹞𬃷﹝一枚﹞水煎溫服

昔有人病傷寒得汗後數日忽嘔吐藥食俱不得下醫皆進丁香藿香石等藥下咽卽吐後以此竹茹湯與之卽愈

枇杷散治嘔吐利膈气止嘔啘又治卒嘔吐不食單煮枇杷葉汁飲之此物味苦平下气

枇杷葉﹝去毛﹞人參半夏﹝各一錢﹞茯苓﹝五錢﹞茅根﹝二兩﹞

薑七片水煎磨梹榔末五分和勻服之

丹溪治膈上有熱胃中有痰二陳湯加炒梔子黃連生薑主之嘔而發熱者小柴胡湯主之溫膽湯治嘔吐不下飲食極妙

仲景靑鎭丸治寒熱往來脈嘔吐頭痛卽小柴胡湯加靑黛以薑汁打糊爲丸白湯下

劉河間治暴吐上焦气熱所衝經曰諸嘔吐酸暴注下廹皆屬於火脈浮而洪者荊黃湯主之

荊芥﹝一兩﹞人參﹝五錢﹞甘艸﹝二錢半﹞大黃﹝二錢﹞

右水煎調梹榔散二錢空心服

㯽榔散

梹榔﹝二錢﹞木香﹝一錢半﹞輕粉﹝少許﹞

右爲細末同前煎藥下如欲作丸子用蒸餅糊爲丸小豆大每二十丸食後服

治瘀血之劑

香靈丸﹝又名六丁丸﹞治嘔吐如神及產後嘔不止者

丁香辰砂﹝六錢﹞五靈脂﹝一兩﹞

又香脂先研末後入砂再研勻用狗膽汁或豬膽汁爲丸鷄頭子大每服一丸生薑陳皮湯磨下

治瘀血獨以五𤫊脂狗膽汁爲丸鷄頭子大每服一丸生薑湯磨下及生薑酒送下極熱服

艸𤫊丹

五𤫊脂﹝薑汁煮透﹞甘艸﹝焼酒煮透﹞

焙榦爲末每服五分置掌中用舌䑛下此方治膈气反胃嘔吐梅核气及胃脘疼痛效

治虛之劑

丹溪云久病嘔者胃虛不納榖也

生薑人參黃茋白術香附﹝之類治之﹞

李浲治反胃嘔吐無常粥飯入口卽吐困倦無力垂死者以人參三兩作一服水煮帶熱頓服愈

理中湯治脾胃虛寒嘔吐不食

調中湯治脾胃虛弱嘔吐

治中湯治霍亂吐㵼﹝卽理中湯加橘紅靑皮各一兩是也﹞

六君子加砂仁治脾胃虛弱惡心欲吐及吐食或不思食

治積气之劑

遇仙丹木香梹榔丸枳實導滯丸七聖丸皆可選用

治風痰之劑

金花丸吐食而脈肝乘脾也由脾胃之虛宜治風安胃

半夏﹝湯泡一兩﹞梹榔﹝二錢﹞䧺黃﹝一錢半﹞

右末薑汁浸𩚫餅糊爲丸桐子大小兒另丸薑湯下從少至多漸次服之以吐止爲度風痰覊絆於脾故飲食不下也

治水飲之劑

小半夏湯治嘔吐榖不得下者

半夏﹝一斤﹞生薑﹝半斤﹞

水七升煮取一升半分溫𠕂服

小半夏加茯苓湯治卒嘔吐心下痞膈間有水悸者卽前方加茯苓四兩

大半夏湯治胃反嘔吐服前小半夏湯諸藥不愈者此胃虛宜以甘益之服此立愈

半夏﹝二斤﹞人參﹝三兩﹞白蜜﹝一斤﹞

右水一斗三升和蜜之二百四十徧煮藥取三升從服一升餘分𠕂服

豬苓湯治嘔吐而病在膈上後思水解急與之思水者此方主之

豬苓茯苓白術

各等分爲末飲調方寸𠤎日三

胃風

胃風之癥治嘔愈嘔者是也用川烏一兩洗淨去皮臍不去尖以漿水一碗煮乾每枚切作二片復用漿水一碗煮盡更切作四片每細嚼一片以少溫水下少頃嘔遂止此皆好食甘甜之物膏粱之味積久成熱因而生風非一朝一夕之故也

雜方碧霞丸治吐逆立效

黃丹四兩篩過用好米醋半斤用藥入銚內煎乾卻用炭火三斤就銚內煆透紅冷取出研細末用粟米飯搗爲丸梧子大煎酵湯下七丸效

木𤓰湯主嘔啘風气又吐而轉筋者煮木𤓰汁飲之甚良此酸収之劑欲吐不吐者是也

惡心

丹溪云惡心有熱有痰皆用生薑隨癥用藥

仲景生薑半夏湯治胸中似喘不喘似嘔不嘔似噦不噦徹心中憒憒然無柰者

半夏﹝半斤﹞生薑﹝一斤取汁﹞

右二味以水三升煮半夏取二升內生薑汁同煮二升半少冷分四服日三夜一如病止住後藥此濕痰癥也

東垣茯苓半夏湯胃風虛弱身重有痰惡心欲吐是邪气覊絆於脾胃之間當先實其脾胃

炒麯﹝三錢﹞大麥芽﹝炒黃五錢﹞陳皮天麻﹝各二錢﹞白術

茯苓半夏﹝各一兩﹞

每五錢薑五片煎熱服

柴胡半夏湯治舊有風癥不敢見風眼澁眼黒胸中有痰惡心兀兀欲吐但遇風覺皮肉緊手足難舉動重如石若在暖室少出微汗其癥隨減𠕂遇風病復如是方見痰門

嘔苦水

丹溪治一婦人淸早嘔苦水脈濇而微起轉如常此胃弱而上脘有濕

黃芩﹝七錢﹞石蒼術﹝炒﹞陳皮山查半夏﹝各一兩﹞桔梗﹝五錢﹞飛礬﹝二兩﹞

薑水煎服

二陳湯加山梔子一倍黃連減半香附撫芎白豆仁煎服或臨服時磨梹榔末少許治欝火惡心

嘔沫﹝反胃癥沬大吐者多死予目擊十數人矣﹞

仲景治漧嘔吐逆吐涎沬半夏漧薑散主之

半夏漧薑﹝各等分﹞

二味爲末取方寸也漿水一升煎七合頓服之嘔膿﹝予一族嫂中年患此半載咳𠻳嘔膿血後竟無事此亦肺癥也膿盡卽愈﹞

仲景云嘔家有癰膿不可治嘔膿盡自愈

嘔長䖝

丹溪治吐䖝用黒錫灰㯽榔末米飲調下

仲景治蚘厥當吐蚘今病靜而復時煩此爲臓寒蚘上入膈故煩須臾復止得食而嘔又煩者聞食臭出其人當自吐蚘

蚘厥者烏梅丸主之又主痢方在厥證門

傷酒嘔吐

東垣葛花觧酲湯方見傷飲門

益元散薑汁爲丸治酒熱嘔惡殊驗

漧薑丸治酒癖成飲吐酸水

漧薑葛根枳殻橘紅前胡﹝各五錢﹞半夏麯白術﹝各一兩﹞吳茱萸甘艸﹝各二錢半﹞

右末煉蜜丸桐子大每三十丸米飲下

嘔吐淸水

許學士神術丸治嘔吐淸水如神

蒼術一斤去皮切片爲末用白芝蔴半兩水二盞研濾取汁大𬃷十五枚煮爛去皮核以芝蔴汁研勻成稀膏搜和入臼搗熟丸如桐子大每空心溫湯下五十丸加至百丸忌桃李雀鴿初服時膈上微燥且以茅術製覺燥甚再進山梔子散一服久之不覺燥也

山梔散山梔一味乾之爲末沸湯㸃服

仲景茯苓㪚治心胸中有停痰宿水自吐出水後心胸間虛气滿不能食消痰气能飲食

人參白術茯苓﹝各三兩﹞枳實﹝二兩﹞陳皮﹝五錢﹞生薑﹝三兩三兩﹞右水煎溫服如人行八九里許又進之一日三服

丹溪治兩手脈飲後嘔淸水

神麯蒼術香附﹝各五錢﹞益元散﹝一兩﹞半夏﹝七錢半﹞右末薑汁浸𩚫餅爲丸

丹溪治一人年四十因灸艾火太多病腸內下血糞肚痛今痛自止善嘔淸水食不下宜淸胃口之熱黃芩甘艸茯苓﹝各五錢﹞陳皮地黃﹝各一錢﹞白術連翹﹝各一錢半﹞薑三片水煎服

仲景治渇欲飲水水入則吐名曰水逆五苓散主之

千金方治痰飲吐水無時節者其原因冷飲過度遂令脾胃气羸不能消於飲食飲食入胃則皆變成冷水反吐不停皆用赤石脂散主之

赤石脂一斤研細末毎服方寸匕酒飲調下時稍加至三匕服盡一斤終身不吐痰水又不下痢補五臟令人肥健有人痰飲服藥不愈用此方愈經云諸病水液澄徹淸冷皆屬於寒是也

白荳蔲散治胃口寒作吐及作痛者

白荳仁三錢爲末酒送下效

噎膈

內經陰陽別論篇曰三陽結謂之膈結謂熱結也三陽者小腸膀胱也小腸熱結則血脈燥膀胱熱結則津液涸故隔塞而不便焉其始也或由飲食不節痰飲停滯或因七情𬨨用脾胃內虛而作或者不察悉指爲寒例用香熱之藥治之反動七情之火脾胃之陰反有所耗是以病日益深今治此疾或見咽嗌閉塞胸膈痞悶似屬气滯然有服耗气藥𬨨多中气不運而致者當補气而自運有大便燥結如羊屎者似屬血熱然有服通利藥𬨨多致血耗竭而愈結者補血潤血而自行有因火逆衝上食不得入其脈洪大有力而數者有痰飲阻滯而脈結濇者當淸痰泄熱其火自降又有脾胃陽火衰弱其脈沈細而微者當以辛香之藥溫其气仍以益陰飬胃爲之輔可也大槪又有寒熱之辧若食已卽吐者火也食久始吐者寒也王註曰食不得入是有火也食入復出是無火也﹝按內經王註曰少陽一陽也陽明二陽也太陽三陽也一陽膽與三焦二陽大腸與胃三陽小腸膀胱張子和乃曰三陽者大小腸膀胱也並大腸而言不知從何所據耶﹞

傷寒論云食入反吐榖不得前者腎水漧也王冰曰病嘔而吐食久反出是無水也此與內經病能篇註異

气厥論云膈中陽气與寒相搏故隔食而陽气不通此論亦云陽與寒相搏未嘗専主於寒也

丹溪曰大率屬血虛气虛有痰血虛者脈必數而無力气虛者脈必緩而無力有痰者脈必沈或伏而���又有气滯結者寸闗沈而濇又有擊跌內積瘀血忽然嘔吐食不能納者其脈必芤

張鷄峯曰噎當是神思間病惟內觀自飬庶或可安又曰噎生於血乾血陰也陰主靜內外両靜則臓腑之火不起而金水二臓有飬陰血自生腸胃津液𫝊化合宜何噎之有

古方用人參以補脾禦米以解毒竹瀝以淸痰漧薑以養血粟米以實胃蜜以潤燥薑以去噦有气結者用開導之劑有陰火上炎者作陰虛治有積血者當消息去之

糞如羊屎者不治五十以上者不治口中多出白沫者不治

治法大槪用童便韭汁薑汁竹瀝牛羊乳气虛入四君子湯血虛入四物湯切不可驟用辛燥之藥宜薄滋味宜用乾蒸餅等物少用湯粥

六節藏象云人迎四倍以上爲格陽蓋陽上之極故格拒而食不得入

金匱云病人脈數數爲熱當消榖引飲而反吐者以發其汗令陽微膈气虛脈乃數數爲客熱不能消穀胃中虛冷故也脈者虛也胃气無餘朝食暮吐變爲胃反寒在於上醫反下之今脈反故名曰虛

趺陽脈浮而濇浮則爲虛濇爲傷脾脾傷則不磨朝食暮吐暮食朝吐宿榖不化名曰胃反脈緊而濇其病難治

气虛胃反右手脈無力者

四君子湯加蘆根以伏龍肝浸長流水澄淸煎之臨服入童便韭汁牛羊乳入黒驢尿和服以防其生虫

參苓白術散錢氏白術散皆治中气虛弱胃反血虛胃反左手脈無力者以四物湯加童便或再加桃仁紅花有酒積加甘蔗汁

二陳湯合平胃散治有痰而胃反者

人參利膈丸治胸中不利痰𠻳喘滿而膈

木香檳榔﹝各七錢半﹞人參川歸藿香甘艸枳實﹝各一兩﹞大黃﹝酒浸﹞厚朴﹝各二兩﹞

右末滴水丸梧子大溫水送下

千葉白木槿花陰榦爲末陳皮湯調下﹝三五口不轉再服﹞奇方

未出毛啄木鳥蝙蝠小鮎鴨魚

三味入新瓦內鹽泥固濟煆存性爲末外用狗寶爲末和勻每服五七分漸至一錢薑湯下

義方陳蜆殻焼灰米飲下

老牛涎如棗核大水中飲之終身不復噎

又方蘆根茅根﹝各二兩﹞水﹝四鍾﹞煮二鍾頓服之良薑附散膈气不通胸膈間結塊大如拳堅如石嘔吐惡心飲食不下

香附子﹝一斤﹞生薑﹝三斤﹞

搗取薑汁浸香附一宿曬漧再浸再曬以薑汁盡爲度爲末每二錢米飲下

病機紫沈丸治中焦吐食由食積與寒气相格故吐而痛

半夏麯代赭石砂仁﹝各三錢﹞杏仁沈香木香白術﹝各一錢﹞烏梅仁丁香檳榔﹝各二錢﹞陳皮﹝五錢﹞巴豆霜﹝另研﹞肉果﹝各五分﹞

右末醋糊丸黍米大每五十丸柿霜湯下愈

東垣厚朴丸主反胃吐逆飲食噎塞气上衝腹中諸疾藥味卽與萬病紫苑丸同

厚朴蜀椒﹝去目微炒﹞川烏﹝泡去皮各一兩半﹞紫苑吳茱萸柴胡菖蒲桔梗茯苓官桂皂角漧薑﹝泡﹞人參﹝各二兩﹞黃連﹝二兩半﹞巴豆霜﹝五錢﹞

右蜜爲丸桐子大每服三丸漸加至五七丸以利爲度薑湯下食後而臥此丸治效與局方溫白丸同及治處暑已後秋冬下痢大效

加減法春夏加黃連﹝二兩﹞秋冬再加厚朴﹝二兩﹞如治風於春秋所加黃連厚朴外更加菖蒲茯苓各一兩半如治風痛不愈者依春秋加藥外更加人參菖蒲茯苓各一兩半如心之積加菖蒲茯苓爲輔如肝之積加柴胡蜀椒如肺積加黃連人參如脾積加茱萸漧薑秋冬久瀉不止加黃連茯苓

脾胃气弱食不消化嘔逆反胃湯飲不下用粟米半升爲粉水丸梧子大煮令熟㸃少塩空心和汁吞下

本事云馿尿極治反胃外䑓載昔幼年經患此疾每食餅及羮粥湏臾吐出貞觀中許奉禦兄弟及柴蔣等時稱名醫奉勅令治醫竭其術竟不能療漸至羸𢢑死在旦夕忽有士云馿尿極驗旦服二合後食惟吐一半晡時又服二合人定時食粥吐則便定後奏知大內中五六人患反胃同服一時俱瘥此藥稍有毒服時不可過多盛取熱服二合病深者日服之良驗﹝本艸云馿尿治癥瘕反胃又云性冷味甘服之不生䖝﹞

濟世方馿尿調平胃散亦效

新瓦散治反胃用多年瓦一片焼紅入馿尿內淬二十一次研末倉米飯焦爲末二分飯末一分瓦末蠟精和飯丸以馿尿和平胃散服之

丹溪畨胃方

黃連﹝薑汁炒三錢﹞山查肉﹝一錢﹞保和末﹝六錢﹞

右粥丸桐子大以人參湯入竹瀝再煎沸熱下六十丸

本事大黃湯治冷涎畨胃其癥欲發時先流冷涎次則吐食此乃勞癥治不早死在旦夕用大黃一兩生薑自然汁半茶盞炙大黃令燥又淬入薑汁內如此淬汁盡切焙爲末每服二錢陳米一撮蔥白二莖水一大盞煎七分先食蔥白次服藥不十日卽除根

羅太無雲𤣥明粉﹝硝提八九次入瓦礶煆成汁不拘再加頂火煆﹞其煆過淨硝一斤入甘艸末一兩和勻名曰𤣥明粉每用一二錢桃花湯或蔥白湯調下治膈上气壅滯五藏祕結邪熱忌魚及藕

丹溪治畨胃積飲通用益元散生薑自然汁澄淸白腳丸小丸子時時服治畨胃用吳茱萸貝母瓜蔞根牛膝艸

本事治積聚停飲痰水生䖝久成反胃及變爲胃癰其說在𤫊樞及巢氏病源芫花丸

芫花﹝醋炙一兩﹞牛膝狼牙根桔梗﹝炒﹞藜蘆﹝炒﹞

梹榔﹝各五錢﹞巴豆﹝大粒炒黒﹞

右末醋糊丸如赤豆大每服二三丸加至五七丸食前薑湯下

此方常服化痰消堅殺䖝予患飲癖三十年暮年常是多雜痰飲來潮遅卽吐有時飲半杯酒卽止蓋合此癥也因讀巢氏病源論酒癥云飲酒多而食榖少積久漸瘦其病常欲思酒不得酒則吐多睡不復能食是胃中有䖝使然名爲酒瘕此方治之要之湏痛禁酒則易治不禁無益也

羅太無桂香散治膈气反胃諸藥難瘥朝食暮吐甚者食已輙出其效神速此重劑也

水銀黒錫﹝各三錢﹞硫黃﹝五錢﹞

右三味銚內用桞木槌𤎅研微火上細研爲灰取出後用丁香末二錢桂末二錢生薑末三錢都一處研令勻每服三錢米飲調下一服效甚者𠕂服神效

又云男婦小兒逺近畨胃吐食或有污血停蓄胸膈者方用五𤫊脂一味爲末以黃狗膽汁爲丸龍眼大每服一丸好酒半盞溫服不止𠕂服卽效

丹溪治東陽王仲延咽膈間常覺有物悶悶每食物必屈曲自膈而下且梗濇作微痛食亦減他無所苦予脈之右甚濇而闗甚沈左卻和予曰污血在胃脘之口气因而欝爲痰此必食物所致眀以告我彼不自覺予又曰汝去冬好食何物爲多曰我每日早必單飲㸃刴酒兩三杯逼寒气爲製一方用生韮汁半盞令細呷之一日三服盡韮二斤而安

濟世方治噎食

雞腹內榖袋不拘多少不可失包內物一粒用泥固濟火煆存性用薑汁炒香附末半兩配榖袋一个爲末神麯糊爲丸薑湯送下

治气噎不下飲

枇杷葉﹝去毛蜜炙﹞靑皮陳皮﹝去白﹞

右等分每服三錢生薑五片水煎服

金匱玉函五噎心膈气滯煩悶吐逆不食

蘆根五兩剉水三大盞煮二盞溫服

永徽中有僧惟則病噎不能食囑諸弟子曰吾死後便可開吾胸㗋視有何物自經而辛弟子果開㗋胸中得一物形似魚而有兩頭徧體皆肉鱗弟子置碗中跳躍不止戱以諸味皆隨化盡時夏中盛藍作澱適有一僧以澱置碗中此䖝遂遶碗而走須臾化爲水此乃䖝瘕非噎比因此後人多以藍治噎悞矣

祕方潤腸膏治膈噎大便燥結飲食良久復出及朝食暮吐暮食朝吐其功甚捷

新取葳𤫊仙﹝四兩搗汁﹞生薑﹝四兩取汁﹞眞麻油﹝二兩﹞白沙蜜﹝四兩𤎅沸﹞右四味同入銀石器內慢火𤎅成膏時時以匙挑食之良驗

雄黃二豆丸治畨胃噎食神驗

大烏梅﹝三十枚水洗淨取肉﹞硇砂雄黃﹝各二錢﹞乳香﹝一錢﹞

眞百艸霜黒豆菉豆﹝各四十九粒﹞

右五味爲細末烏梅肉搗丸彈子大每服一丸噙化待一炷香時藥力方行烙白麵餅一枚淸熱湯泡開喫之無礙爲妙設仍有微礙一二日後再噙一丸三五丸除根

紫蘇子飲欬逆上气噎膈因怒气叫喊未定便挾气進飲食或飲食甫畢便用性恚怒以致食與气相逆气不得下或咳𠻳不透心气逆惡心

蘇子﹝炒﹞訶子﹝煨去核﹞蘿葡子﹝微炒﹞杏仁﹝去皮尖麩炒﹞

人參木香﹝各一錢半﹞靑皮甘艸﹝炙各三錢﹞

右分二服生薑三片水煎服

太倉丸脾胃虛弱不思飲食畨胃不食亦宜服之砂仁白豆仁﹝各二兩﹞陳倉米﹝一升用朝東向陽壁土炒去土不用﹞右末生薑自然汁丸桐子大每服百丸淡生薑湯下

體仁彚編曰硫汞結成砂子吐送立痊方用嚴氏靑金丹治一切吐逆

水銀﹝八錢﹞生硫黃﹝一錢﹞

爲末入銚內慢火化開以柳木棍攪炒或有煙熖以醋沃之結成砂子再研爲末用粽尖杵和丸菉豆大每服三十丸生薑陳皮煎湯送下

靑囊治反胃久藥不效及小兒吐不止者硫黃五錢爲末入水銀二錢半同研無星爲度每服二錢先取生薑汁酒一盞煎熟調藥空心服調時逐漸著酒緩調令勻服訖以被蓋出汗安

又曰人參治畨胃之良用人參二兩拍破每服一兩水一鍾半煎四分熱服兼以人參汁煮粥喫愈有人患畨胃諸方不瘥只服人參而愈若卒嘔吐逆凡粥飲入口卽吐困弱爲丸服良

劉宗厚曰按古治畨胃諸方悉是香燥大熱之藥皆不足爲法今姑采一二方以偹用耳至於丹溪所言補血益陰潤燥和胃調中等藥𨿽無其方自宜隨証設施觀其立論則思過半矣

治噎禁方

皂角黃﹝三分每春夏兩後樹上生如菌樣﹞蘆根﹝浮露水上者三錢﹞橘紅﹝七分﹞烏藥﹝一錢﹞桔梗﹝二錢﹞枳實﹝八分﹞

水二鍾煎一鍾先服一酒杯漸漸加之渣𠕂煎

生生子曰噎膈之病气欝居多然亦有陰血不足者少壯之人日以酒色是耽胃中之火沸騰則上焦肺金先受邪矣金主降令者也火淩於肺津液成濁況又下竭腎水將何攝伏其火以下行耶經曰大便者腎之所主陰血旣虧則大便燥結結則下焦閉而气反上衝經曰幽門不通上衝吸門又曰肺出气腎納气虛則失司乃職是有陽而無陰有升而無降也故守眞子和丹溪皆以火熱而言戒用剛燥其意深矣然用藥必假滋陰潤燥爲主陰血生則大便潤潤則下焦開開則气降腎司聀而病尋愈矣噫用藥之法固爲詳悉然人不能鐵石其心痛斷酒色則𨿽日飲瓊漿亦莫能以致其生也予特附於篇末俾病者自加珍重孰非愈病之藥石耶

腰痛門

腰痛有腎虛有濕熱有痰有气滯有趺撲瘀血

脈大而無力爲虛而陰虛濇爲死血沈爲痰沈細爲气濡弱爲濕緊數爲風

東垣曰大抵寒濕多而風熱少然有房室勞傷腎虛腰痛者是陽气虛弱不能運動故也經曰腰者腎之腑轉揺不能腎將敗矣宜腎气丸茴香丸之類以補陽之不足也膏梁之人久服湯藥醉以入房損其眞气則腎气熱而腰脊痛不能舉久則髄減骨枯發爲骨痿宜六味地黃丸滋腎丸鳳髄丹之類以補陰之不足也

丹溪曰久痛必用官桂以開之方止腹脇痛亦然煨腎丸肝腎脾損穀不化治宜益精緩中消穀腰不起者神效

川萆薢杜仲﹝薑汁炒﹞牛膝破故紙蘆巴兔絲子肉蓯蓉沙苑蒺藜﹝各一兩﹞桂心﹝半兩﹞

右酒煮豬腰子爲丸桐子大每服五七十丸空心鹽酒送下

金剛丸腎損骨痿不能起牀

川萆薢杜仲﹝炒﹞

照前法丸服

麋茸丸腎虛腰痛不能轉側

麋茸﹝一兩鹿茸亦可用﹞兔絲子﹝一兩﹞舶上硫黃﹝五錢﹞

右末以羊腎二對酒煮爛去膜研如泥和丸梧子大陰漧如羊腎不敷入酒糊佐之每服三五十丸溫酒或鹽湯下

鹿角散新角刮去黑皮取白者炒黃爲末酒服一錢日進三服禁生魚余不禁陳者不用角中心黃亦不用此方治腰痛神效﹝東垣曰鹿角能去惡血﹞

羊腎散羊腎爲末酒服一錢日進三服本艸云羊腎補腎气益精髄

腎气丸茴香丸靑娥丸已上皆補陽之不足也八味丸治虛勞小腹拘急小便不利此則陰陽兼補也

六味地黃丸虎潛丸滋腎丸大補丸已上皆補陰之不足也

治陰虛脈大者

杜仲龜板黃蘗知母枸杞子五味子等分爲末以豬脊髄爲丸每服五七十丸空心鹽酒送下

補腎丸治腎虛腰痛效

烏藥葉﹝本艸云烏藥嫩葉補中益气﹞側柏葉

右酒蒸曬榦爲末粥丸梧子大照前服

腰腿濕痛方

龜板﹝酒炙五錢﹞黃蘗﹝酒炙四錢﹞靑皮﹝三錢﹞甘艸﹝生一錢半﹞

右末研薑一大片次入藥末一錢研細以蒼耳汁煎令沸服

治陰虛性急腰痛者

龜板黃蘗知母側柏

右爲末地黃膏爲丸

治濕熱腰腿疼痛

龜板﹝酒炙二兩﹞黃蘗﹝酒炒﹞蒼耳子﹝各一兩﹞側柏﹝半兩﹞葳靈仙﹝酒浸二兩﹞右以牛膝膏爲丸以黑豆汁兼四物湯加陳皮生甘艸生薑一片煎吞下

又方治腰腿疼痛

龜板﹝一兩半﹞黃蘗白芍藥﹝各酒炒一兩﹞陳皮知母葳靈仙蒼術蒼耳子﹝各半兩﹞

爲末蜜丸服

治濕熱腰痛大便瀉

龜板﹝酒炙一兩﹞楮皮﹝炒﹞蒼術石﹝各半兩﹞芍藥﹝酒浸﹞

香附﹝各四錢﹞

爲末粥丸如內傷白術山查湯下

東垣蒼術湯治濕熱腰腿疼痛

蒼術﹝三錢去濕止痛﹞柴胡﹝二錢行經絡﹞防風黃蘗﹝各一錢﹞

水煎空心服

陳無擇牛膝酒治傷風毒攻刺腰痛不可忍

牛膝川芎羌活地骨皮甘艸薏苡仁﹝各二兩﹞海桐皮﹝二兩﹞生地黃﹝十兩﹞

俱以絹袋盛入好酒二斗浸二七日夏三五日每服一杯一日三四服常令酒气不絕爲佳一法入杜仲一兩

治痰痛以二陳湯加天南星川蘗蒼術葳靈仙之類丹溪治老人因跌撲腰痛

蘇木﹝一錢﹞歸身頭陳皮﹝各一錢﹞人參黃芪木香木通﹝各五分﹞桃仁﹝九枚﹞

煎湯送下自然銅末子五分

脈濇者有淤血也用熟大黃湯治墜墮閃剉腰痛不能屈伸

大黃﹝剉如指大﹞生薑﹝切片各半兩﹞

二味炒令焦黃以水一鍾浸一宿五更去渣服天明取下如雞肝者卽惡血也

治食積腰腿痛

龜板﹝酒炙﹞側柏葉﹝酒炒﹞香附﹝五錢﹞白芥子淩霄花﹝錢半﹞右酒糊丸以四物湯加陳皮甘艸山查莪術靑皮煎湯下

痰積食積指下有力或沈有力皆宜下之

治腰痛用葳靈仙此治痛之要藥爲細末每服二錢以豬腰子一枚批開糝藥在內濕紙煨熟五更細嚼熱酒下

千金方用葳靈仙一錢溫酒送下逐日以微利爲度病人稍虛者禁用

治腰痛不可忍

牽牛不以多少研取頭末去渣取大蒜每一瓣切開入巴豆一粒在內外用濕紙包定火煨令蒜熟去巴豆將蒜細研和牽牛末爲丸梧子大每服五丸醋湯或茶空心送下量虛實服

藥棋子治腰痛气滯者

黒牽牛不拘多少以新瓦火焼赤便以牽牛倒在瓦上自然一半生一半熟不得攪動取頭末一兩入硫黃一分同研勻分三服每用白麺一匙水和揑如棋子樣五更初用水一盞煮熟送下痛住卽止未住明日五更𠕂服

許學士曰予嘗有此疾每發只一服痛立止

按此二方皆濕熱痰气壅滯不能流通故痛猛而用藥峻也此樣方法亦不可無但㸔病虛實用之

獨活寄生湯治腎虛弱臥冷濕地腰腿拘急筋骨攣痛或當風取涼過度風邪流入腳膝爲偏枯冷痺緩弱疼痛

獨活杜仲牛膝細辛秦芁茯苓

桂心防風川芎人參甘艸桑寄生當歸熟地

一方加續斷三兩

每服三錢薑五片水煎食前服

王海藏防風湯治傷寒後腰痛或皮肉痺及腿膝疼痛行步艱難不能俛仰

防風川芎附子﹝炒﹞當歸芍藥羌活續斷﹝各一兩﹞麻黃﹝去節﹞桂枝﹝去皮﹞杜仲﹝炒各七錢﹞牛膝五加皮丹參﹝各五錢﹞

每五錢薑二錢煎食前服

此二方皆治寒濕之劑也

東垣川芎肉桂湯臥寒濕之地腰痛不能轉側兩脇搐急作痛月餘不愈腰痛論中所說皆爲足太陽足少陰血絡中有凝血作痛間有一二癥屬少陽膽經外絡病皆宜去血絡之凝乃愈

羌活﹝一錢半﹞柴胡肉桂蒼術歸﹝稍﹞甘艸﹝炙﹞川芎﹝各一錢﹞獨活麯﹝炒各五分﹞防風防已﹝各三分﹞

桃仁﹝五个去皮尖另研﹞

水酒煎食逺熱服

陳無擇曰小續命湯加炒桃仁治風腰痛最妙

五積㪚加桃仁治寒濕腰痛

東垣羌活勝濕湯治脊痛項彊腰似折項似拔此足太陽經不行也

羌活獨活槁本防風﹝各一錢﹞蔓荊子﹝三分﹞

川芎﹝二分﹞甘艸﹝炙五分﹞

水二鍾煎溫服若身重沈沈然及經中有濕熱也此方加黃蘗一錢大附子五分蒼術二錢

予嘗治一人腰下濕中宮有痰腰痛而小便白濁身重如山乃以二陳湯合五苓散以蒼術換白術加羌活服之效有熱再加黃蘗木通

陳無擇桃仁酒腎虛風勞所傷毒腫掣痛牽引小腹連腰痛桃仁麩皮炒去皮尖研細每服一錢熱酒調下出汗卽愈

東垣地龍湯腰脊痛或打撲傷損從髙墜下惡血在太陽經中令人腰膝痛或脛腨臂膊中痛不可忍鼻壅塞不通

中桂﹝四分﹞桃仁﹝六个﹞羌活﹝二錢﹞獨活甘艸黃蘗﹝各一兩﹞麻黃﹝五分﹞地龍﹝四分焙漧者﹞蘇木﹝六分﹞歸尾﹝一錢﹞

每服五錢水煎食逺熱服

橘核酒治打撲腰痛瘀血積蓄痛不可忍

用橘核炒去皮研細每服二錢酒調下或用豬腰子一枚去筋膜破開入藥同蔥白茴香鹽以濕紙包煨熟嚼下溫酒送之﹝以上二方皆該入前打撲瘀血條下﹞

摩腰丹治老人腰痛及婦人白𢃄

附子尖烏頭尖天南星﹝各一錢半﹞硃砂樟腦丁香﹝各一錢半﹞漧薑﹝一錢﹞麝香﹝三分﹞雄黃﹝錢半﹞

爲末煉蜜丸如圓眼大臨用以生薑汁化開如厚糊樣火上烘熱抹掌上擦腰中候藥盡貼腰上卽烘綿衣縛之俟腰熱如火隔二日用一丸

皂角膏治諸腰痛腳痛

用皂角一斤去皮搗碎好酒二大碗熬去一半濾去渣再用前汁入磁瓶內熬爲膏子隨痛處貼之

如神湯治男婦腰痛

𤣥胡索當歸桂心杜仲﹝各等分﹞

爲末酒調下三錢甚者不過數服

橘核散治腰痛諸般滯气

橘核乳香﹝各五錢﹞破故紙﹝二兩﹞山查𤣥胡索菴䕡沒藥五加皮紅麯﹝各一兩﹞

爲末酒調下

丹溪治瘧疾初安因衝風又發腰痛兼又白濁已與人參白術檳榔半夏等補藥又教以煆牡蠣一錢木通五分炒蘗三分入前藥同煎服

痢後腰痛兩腳無力

陳皮半夏白芍﹝一錢﹞茯苓蒼術當歸

黃芩﹝酒炒五分﹞白術﹝二錢﹞甘艸﹝炙一錢﹞

薑三片煎食前服

赤水元珠卷四﹤子部﹐醫家類﹐赤水元珠﹥赤水元珠卷四腹中水鳴凡臍下痛而人中黒者多死薑三片食前服生薑四片煎服薑三片煎服小腹痛當歸𤣥胡索脇痛門痰飲停伏脇痛宜導痰湯爲末每服二錢薑湯調下柴胡水煎服桃仁水煎服小茴香爲末每二錢鹽湯調下治寒之劑爲末白湯調下二錢漧薑散寒之劑一人心痛諸藥不效服此而愈治心痛內傷飲食之劑水煎溫服气痛之劑治痰飲痛劑螺螄殻治死血痛劑𤣥胡索蓼根剉酒浸服之瘥艸豆蔲薑三片水煎食前服山梔仁水煎磨木香出良治䖝之劑胸滿胸痛胸痺支飲胸滿者枳朴大黃湯主之茯苓水五升煮二升分溫再服枳實麩炒爲末淸米飲下二錢苡仁爲末每服方寸𠤎日三䖝痛取寸白䖝方又方集效丸附子五靈脂末漧漆白蕪荑各等分爲末每一錢米飲下制䖝制勞悅肌膚去勞熱黒醜嘔吐噦門嘔吐膈气縂論治气之劑橘紅木香散等分爲細末以後桔梗湯調下水煎服丁香治痰痞加艸豆蔲藿香每服二錢薑三片水煎服陳皮吳茱茰水煎每服五錢薑枇杷葉荊芥右水煎調梹榔散二錢空心服梹榔治瘀血之劑治虛之劑治積气之劑治風痰之劑半夏治水飲之劑半夏半夏胃風惡心半夏炒麯每五錢薑五片煎熱服嘔苦水黃芩薑水煎服嘔沫嘔長䖝傷酒嘔吐嘔吐淸水白荳仁三錢爲末酒送下效气虛胃反右手脈無力者右末滴水丸梧子大溫水送下香附子丹溪畨胃方芫花梹榔治气噎不下飲大烏梅蘇子右分二服生薑三片水煎服水銀治噎禁方腰痛門照前法丸服麋茸治陰虛脈大者腰腿濕痛方治陰虛性急腰痛者右爲末地黃膏爲丸龜板爲末蜜丸服龜板香附蒼術水煎空心服蘇木煎湯送下自然銅末子五分大黃治食積腰腿痛治腰痛不可忍每服三錢薑五片水煎食前服每五錢薑二錢煎食前服羌活桃仁水酒煎食逺熱服五積㪚加桃仁治寒濕腰痛川芎中桂每服五錢水煎食逺熱服爲末酒調下痢後腰痛兩腳無力黃芩薑三片煎食前服赤水元珠卷四

欽定四庫全書

赤水元珠卷五

明孫一奎撰

水脹通論

𤫊樞經曰水榖入於口輸於腸胃其液別爲五天寒衣薄則爲溺與气天熱衣厚則爲汗悲哀气並則爲泣中焦胃緩則爲唾邪气內逆則气爲之閉塞而不行不行則爲水脹余知其然也不知其何由生願聞其道岐伯曰五榖之津液和合而爲膏者內滲入於空補益腦髄而下流於陰股陰陽不和則使液溢而下流於陰髄液皆減而下下過度則虛﹝下𬨨度謂房勞𬨨度也﹞故腰背痛而脛痠陰陽气道不通四海塞閉三焦不㵼津液不化水榖並行腸胃之中別於廻腸畱於下焦不得滲膀胱則下焦脹水溢則爲水脹

黃帝問於岐伯曰水與膚脹皷脹腸覃石瘕何以別之岐伯答曰水始起也目窠上微腫如新臥起之狀其頸脈動時欬陰股間寒足頸腫腹乃大其水已成矣以手按其腹隨手而起如裹水之狀此其𠉀也帝曰膚脹何以𠉀之岐伯曰膚脹者寒气客於皮膚之間𪔣𪔣然不堅腹大身盡腫皮厚按其股窅然而不起腹色不變此其𠉀也皷脹何如岐伯曰腹脹身皆大大與腹脹等也色蒼黃腹筋起此其𠉀也腸覃何如岐伯曰寒气客於腸外與衞气相摶气不得榮因有所擊癖而內著惡气乃起瘜肉乃生其始生也大如雞卵稍以益大至其成如懷子之狀久者離嵗按之則堅推之則移月事以時下此其𠉀也石瘕何如岐伯曰石瘕生於胞中寒气客於子門子門閉塞不得通惡血當㵼不㵼衃以畱止日以益大狀如懷子月事不以時下皆生於女子可導而下帝曰膚脹皷脹可刺耶岐伯曰先刺其脹之血絡後調其經刺去其血絡也

石水臍以下腫其脈沈

本事方云臍腹四肢悉腫者爲水但腹脹四肢不甚腫爲蠱﹝蠱卽皷脹也﹞

綱目雲水脹皆本於房勞𬨨度

水腫﹝出素問水熱穴論﹞

黃帝問曰少陰何以主腎腎何以主水岐伯對曰腎者至陰也至陰者盛水也肺者太陰也少陰者冬脈也故其本在腎其末在肺皆積水也帝曰腎何以能聚水而生病岐伯曰腎者胃之闗也闗門不利故聚水而從其類也上下溢於皮膚故爲胕腫胕腫者聚水而生病也帝曰諸水皆生於腎乎岐伯曰腎者牝臓也地气上者屬於腎而生水液也故曰至陰勇而勞甚腎汗出腎汗出逢於風內不得入於臓腑外不得越於皮膚客於𤣥府行於皮裏𫝊爲胕腫本之於腎名曰風水所謂𤣥府汗孔也帝曰水兪五十七處者是何主也岐伯曰腎兪五十七穴積陰之所聚也水所從出入也尻上五行行五者此腎兪故水病下爲胻腫大腹上爲喘呼不得臥者標本俱病故肺爲喘呼腎爲水腫肺爲逆不得臥分爲相輸俱受者水气之所畱也﹝肺腎之標本其上下分爲相輸相應之病而俱受者緣此二臟乃水气之所畱故也﹞伏莵上各二行行五者此腎之街也三陰之所交結於腳也踝上各一行行六者此腎脈之下行也名曰太衝凡五十七穴者皆臟之陰結水之所容也

尻上五行行五

脊中一

懸樞一

命門一

腰兪一長彊一

大腸兪一小腸兪一膀胱兪二中膂內兪一白環兪二胃倉二

盲門二志室二

胞盲二

秩邊二

伏莵上各二行行五

中注二四滿二气穴二大赫二

外陵二大巨二水道二歸來二

踝上各一行行六

太衝二復澑二陰榖二照海二

交信二築賔二

甲乙經云身腫關門主之水腫脹皮腫三里主之風水膝腫巨虛上亷主之風水面胕腫顏黒解溪主之風水面胕腫衡陽主之水中畱飲胸脇支滿刺䧟谷出血立已面胕腫上星主之﹝先取譩譆後取天牖風池﹞水腫人中盡滿唇反者死水溝主之水腫大臍平炙臍中無理不治

內經曰三陰結謂之水王註云謂脾肺之脈俱寒結也又曰下焦溢而爲水王註曰下焦爲分注之所气窒不㵼則溢而爲水

黃帝問曰有病腎風者靣胕龎然壅害於言可刺否岐伯曰虛不當刺不當刺而刺後五日其气必至帝曰其至何如岐伯曰至必少气時熱時熱從胸背上至頭汗出手熱口漧苦渇小便黃目下腫難以行月事不來煩而不能食不能正偃正偃則咳病名曰風水論在刺法中帝曰願聞其說岐伯曰邪之所湊其气必虛陰虛者陽必湊之故水气時熱而汗出也小便黃者少腹中有熱也不能正偃者胃中不和也正偃則欬甚上廹肺也諸有水气者微腫先見於目下也曰何以言之岐伯曰水者陰也目者亦陰也腹者至陰之所居故水在腹者必使目下腫也眞气上逆故口苦舌漧臥不得正偃正偃則咳出淸水也諸水病者不得臥臥則驚驚則咳甚也腹中鳴者病本於胃也薄脾則煩不能食食不能下者胃脘膈也身重難以行者胃脈在足也月事不來者胞脈閉也胞脈者屬心而絡於胞中今气上廹肺心气不得下通故月事不來也

鍼經曰肢脛者人之管以趨翔也莖垂者身中之機陰精之𠉀津液之道也故飲食不節喜怒不時津液內溢乃下流於睪血道不通日大不休俛仰不便趨不能此榮然有水上不下也

劉宗厚曰按內經諸水气皆諸臓本病也鍼經所引則又主飲食及七情等因皆致之可見病機之微矣但有濕腫气腫初亦頗相似然以手按之成凹不能卽起者濕也濕與水有微甚之意況有气腫及諸水形証不同要在臨癥詳審也

水腫有陽水陰水之分若脈來沈伏靣色靑白不煩渇小便澁而淸大便溏泄爲陰水治宜實脾脈來沈數靣色赤黃或煩渇小便赤而難大便祕治宜疏气蕩滌

論水气証治大法

內經曰不從毫毛病生於內者陰气內盛陽气竭絕不得入於腹中故言五臓陽以竭也津液者水也充郭皮中陰蓄於內水气脹滿上攻於肺肺气孤危魄者肺神腎爲水害子不救母故云其魄獨居也夫陰精損削於內陽气耗減於外則三焦閉溢水道不通水滿皮膚身體否腫故云形不可與衣相保也凡此之類皆四肢脈數急而內皷動於肺中也肺動者謂气急而欬也如是者皆水气格拒於腹膜之內浮腫施張於身形之外欲窮標本其可得乎平治權衡謂察脈浮沈也脈浮爲在表脈沈爲在𥚃在裏者泄之在表者汗之故雲開鬼門潔淨府也去宛陳莝謂去積久之水物猶如艸莝之不可畱於身中也

劉宗厚曰按經論水气証治至爲機宻故雲開鬼門潔淨府然鬼門者猶幽𤣥之謂有毛竅而不見其開闔邪气感入邪與正相摶毛竅閉塞而寒熱作爲病客於表故宜發汗遣邪气以開鬼門也此亦發汗之別稱泄諸病在表之通例也淨府者謂膀胱內無入孔而外有出竅爲淸淨津液之府憑腎气蔵气化水榖之精而滲入脬中气約成溺出也夫腎主下焦司闔闢開竅二陰肺脾之气通調水道下輸膀胱气化水行而自淸淨否則便澁或濁或淋爲水气溢於腠理爲膚腫諸病若宛屈陳莝壅滯身中當泄去是物而潔淨宜此二法在表者汗之在裏者㵼之權衡於治也𨿽然經雲水病本之於肺腎二經而古今方論並不以治水獨㵼腎气爲說者何蓋腎陰奉行降令爲生化之源而常不足至陰精損削於內生气不能運化至爲胕腫其气索矣況肺弱而母气孤危者乎故東垣曰若治以甘淡滲泄陽藥獨陽無陰其欲化得乎此探擷已上治例之妙也如積飲畱飲傷脾若土之於雨中則爲坭矣或因七情所致手足太陰俱病身浮腫似水气用燥脾導气之劑卽愈一則若坭土之得和風暖日水濕去而陽化自然萬物生長一則肺气開泄滲道通利水气不濡於脾矣此正諸濕腫滿皆屬脾土諸气膹欝皆屬於肺而與陰陽爲病水气機之不同故亦不待開鬼門潔淨府而已也

原病式謂水腫爲濕熱實甚故治以辛苦寒藥蓋以辛㪚結而苦燥濕以寒除熱而隨其利濕去結㪚熱退气和而愈而謂脾虛不能制水之說爲非

丹溪以水腫由脾虛不能制水故水漬妄行當以參術補脾使脾健則自能轉運而水自行但宜補中行濕利小便爲上

劉宗厚曰按劉河間以水腫爲濕熱謂在表有熱宜汗謂在裏有熱宜下治法宜開鬼門潔淨府蓋言有餘之証然也丹溪以脾虛不能制水治當補中行濕利小便蓋言不足之証然也若夫滋腎制火之說愚切以爲未當蓋補腎之藥乃陰滯柔潤適以滋濕耳豈理也哉今治此証但脾虛受濕爲不足所致者宜燥脾土兼利小便若夫气欝飲食濕熱所致者禁不得妄下証𨿽可下又當權其輕重不可𬨨用芫花大㦸甘遂猛峻之劑暫時快利水气復來而無以治之也少壯充實脈洪大有力者當導厺其水年老虛人得此惟當補中行濕爲先設或元气下䧟者卽又當升提之

古方十種証𠉀以短气不得臥爲心水兩脇疼痛爲肝水大便鴨溏爲肺水四肢苦重爲脾水腰痛足冷爲腎水口苦咽漧爲膽水乍虛乍實爲大腸水腹急肢瘦爲膀胱水小便祕澁爲胃水小腹急滿爲小腸水以此十水爲正水外有風水皮水石��黃汗風水又有風腫气腫血腫風腫者皮粗麻木不仁走注疼痛气腫者皮厚四肢痩削腹脇脹膨至若煩躁潄水迷忘驚狂嘔逆煩悶皮間有紅縷赤㾗者此血腫也㜏人經脈壅閉敗血停腐尢多見此姙娠亦有气遏水道而虛腫者此但順气安脾飲食無阻旣產而腫自消若產後發虛則虛退而告殂矣

大抵浮腫之脈帶數卽是虛寒潛止其間久必沈伏沈伏則陽虛陰實爲水必矣靣龎然浮腫疼痛其色炲黒多汗惡風者屬腎風﹝治見風𩚫﹞

諸唇黒則傷脾缺盆平則傷心臍出則傷肝足心平則傷腎背平則傷肺凡此五傷必不可治

大凡水腫先起於腹而後散於四肢者生先起於四肢而後入腹者死至若皷脹而肚上靑筋脹滿而大便泄久瘧而轉作虛浮又兼見前五傷則死矣與夫男從腳上腫而上女從上腫而下或肉硬或掌心平而無紋皆不治

論生死脈法

水病脈洪大者可治微細者不可治水病賬閉其脈浮大數者生沈細虛小者死水病腹大如皷脈虛者死實者生

脈經敍諸水形癥﹝原出金匱要略﹞

病有風水有皮水有正水有石水有黃汗

寸口脈沈者中有水气靣目腫大有熱或身體反重而酸或惡風一身悉腫脈浮不渇續自汗出而無大熱者皆爲風水風水其脈自浮外癥節疼痛惡風

皮水其脈亦浮外癥胕腫按之沒指不惡風其腹如皷不渇當發其汗皮水之爲病四肢腫水气在皮膚中四肢聶聶動者防已茯苓湯主之

正水其脈沈遲外証自喘

石水其脈自沈外証腹滿不喘

黃汗其脈沈遅身發熱胸滿四肢頭靣腫久不愈必致癰膿

心水者其身重而少气不得臥煩而躁其人陰腫肝水者其腹大不能自轉側脇下腹痛時時津液微生小便續通

肺水者其身腫小便難時時鴨溏

脾水者其腹大四肢苦重津液不生但苦少气小便難

腎水者其腹大臍腫腰痛不得溺陰下濕如牛鼻上汗其足逆冷靣瘦

裏水者一身靣目黃腫其脈沈小便不利故令病水也

仲景曰諸水身半以下腫者當利小便身半已上當發汗經云身半已上天气主之身半以下地气主之天气主之者其在皮也故汗而發之

問肌肉之外皮膚之裏首至足一身皆腫者當作何治答曰亦宜汗之也與身半以上同法身半以上汗之者尺寸之天地也故汗之肌肉之外皮膚之裏一身盡腫者從天而汗之此表裏之浮沈凡治之法當如是也肺心肝腎中州已上俱宜汗中州已下皆宜汗如小便利而渇不宜汗不宜下以其重亡津液故也

王海蔵曰觀髙低內外輕重表裏隨經補㵼要當謹察肺胃腎三經病卽⿴也

夫水气者胃土不能制腎水逆而上行𫝊入於肝故令人腫治者惟知泄水而不知益胃故多下之彊令水出不依天度流轉故胃愈虛食不滋味則發而不能治也莫若行其所無事則爲上計不可不知凡補胃不可使之壅滯如本艸敍赤小荳治水腫通气補脾胃之類是也

羅太無治許魯齋藥案云魯齋年五十八靣目肢體浮腫大便溏多腹脹腸鳴時痛飲食減少脈得細而緩年少時多服牽牛大黃藥靣目四肢時有浮腫今因陰雨故大發予曰當運之气出自中焦者胃也胃气弱不能布散水榖之气營飬臓府經絡皮毛故气行而濇爲浮腫大便溏多而腹脹腸鳴皆濕气勝也四時五臓皆以胃气爲本五臓有胃气則和平而安若胃气虛弱不能運動滋飬五臓則五臓脈不和平本臓之气盛者其脈獨見輕則病𬨨甚則病死故經曰眞臓之脈無胃气則死今幸未至於甚尙可調補人知服牽牛大黃爲一時之快不知其爲終身之害也遂以平胃散加白術茯苓艸荳仁數服而腹脹溏泄腸鳴時痛皆愈飲食進止有四肢浮腫以導滯通經湯主之良愈

導滯通經湯治脾濕而气不宣通靣目手足浮腫陳皮白術桑白皮木香﹝各五錢﹞茯苓﹝一兩﹞右每服六七錢水煎食前服﹝霖雨時加澤㵼一兩﹞

丹溪治水腫多以二陳加白術人參蒼術爲主佐以黃芩麥冬炒梔子制肝木若腹脹少佐以厚朴气不運加木香木通气若䧟下加升麻柴胡提之隨病加減必湏補中行濕二陳治濕加升提之藥能使大便潤而小便長產後必湏以大補血气爲主少佐蒼術茯苓使水自降用大劑白術補脾若壅滿用半夏陳皮香附監之有熱當淸肺金麥門冬黃芩之屬一方用山梔去皮取仁炒槌碎米湯送下一抄若胃熱病在上者帶皮用治熱水腫山梔子五錢木香一錢半白術二錢半取急流水煎服水脹用大㦸香薷濃煎汁成膏丸去暑利小水大㦸爲末𬃷肉丸十丸泄小水刼實者

綱目述丹溪治水腫得效之法十五條其法大率以甘艸佐白術參陳等劑補中气爲君木通石郁李仁海金沙行水爲臣厚朴大腹皮蘓梗通滯意爲佐使如气不升浮惡寒脈沈者探吐以提之頭靣光腫加麻黃微汗之挾積气者佐以保和溫中抑靑等丸磨之挾熱者佐以黃芩之類淸之挾瘡癕者佐以連翹犀角㪚之而隨証加減也

仲景曰寸口脈沈而遅沈則爲水遅則爲寒寒水相趺陽脈伏水榖不化膽气衰則鶩溏胃气衰則身腫少陰脈細男子則小便不利婦人則經水不通經爲血血不利則爲水名曰血分

仲景治水大法

風水脈浮身重汗出惡風者防已黃茋湯主之防已﹝一兩﹞黃茋﹝一兩二錢五分﹞白術﹝七錢五分﹞甘艸﹝炙五錢﹞

右每服五錢生薑四片棗一枚水煎溫服良久𠕂服腹痛加白芍藥

因濕爲腫者前湯調下五苓散又前湯治風濕脈浮爲在表其人或頭汗出外無表証惟腰以下常重而腫難以屈伸腰以上俱和者並效

風水惡風一身悉腫脬浮不渇自汗出而無實熱者越婢湯主之治裏水加白術四兩

麻黃﹝去節六兩﹞石膏﹝半斤﹞生薑﹝三兩﹞大𬃷﹝十二枚﹞甘艸﹝二兩﹞右五味以水六升先煮麻黃抹去上沫入諸藥煮取三升分溫三服惡風者加大附子一枚﹝炮﹞古今錄驗治風水加術四兩

皮水爲病四肢腫水气在皮膚中四肢聶聶動者防已加茯苓湯主之

防已黃茋桂枝﹝各三兩﹞茯苓﹝六兩﹞甘艸﹝炙二兩﹞右五味水六升煮取三升分溫三服

裏水爲病越婢加術湯主之又甘艸麻黃湯亦主之甘艸﹝炙二兩﹞麻黃﹝去節四兩﹞

水五升先煮麻黃去渣沫內甘艸煮取三升溫服一升被覆出汗汗不出再服愼風寒

水之爲病其脈沈小屬少陰浮者爲風無水虛脹者爲气水發其汗卽已脈沈者宜附子麻黃湯浮者宜杏子湯

附子麻黃湯

附子﹝一枚炮去皮臍切作八片﹞麻黃﹝去節﹞甘艸﹝炙各三兩﹞

水七升先煮麻黃𠕂沸去上沫內諸藥煮取二升半溫服八合日三服

陰陽結邪多陰少陽名曰石水小腹腫石水者謂冬月水冰如石之時故曰石水也火墓於盛冬陽气微故石水而死也﹝腎肝並沈爲石水並浮爲風水﹞

黃汗之爲病身體腫發熱汗出而渇狀如風水汗沾衣色其黃如蘗汁脈自沈問曰從何得之以汗出入水中浴汗從孔中入得之黃汗者黃茋芍藥桂枝苦酒湯主之

黃茋﹝五兩﹞芍藥﹝三兩﹞桂枝﹝去浮皮三兩﹞苦酒﹝一升﹞

水七升煮三升溫服一升當心煩也至六七日乃觧若心煩不止者以苦酒阻故也

黃汗之爲病兩頸自冷假令發熱此屬歷節食已汗出又身常暮臥盜汗出者此榮气也若汗出已反發熱者久久其身必甲錯發熱不止者必生惡瘡若身重汗已出輙輕者久久其身瞤瞤卽胸中痛有又從腰已上必汗出下無汗腰下弛痛如有物在皮中狀劇者不能食身疼重煩躁小便不利此爲黃汗桂枝加黃茋湯主之

桂枝﹝去浮皮﹞生薑芍藥﹝各三兩﹞甘艸﹝炙二兩﹞黃茋

右入𬃷十二枚擘以水八升煮取三升溫服一升湏臾飲熱稀粥一升以助藥力被覆取汗不汗更服之

師曰寸口脈遲而澁遲則爲寒澁則爲虛不足趺陽脈微而遲微則爲气遲則爲寒寒气不足則手足厥冷則營衞不利營衞不利則腹滿胸鳴相逐气轉膀胱營衞俱勞陽气不通則身冷陰气不通則痛陽前通則惡寒陰前通則脾不仁陰陽相得其气乃行大气一轉其气乃㪚實則失气虛則遺溺名曰气分气分心下堅大如盤如旋杯水飲所作桂枝去芍藥加麻黃附子細辛湯主之

桂枝﹝去浮皮﹞生薑麻黃﹝去節﹞細辛﹝各二兩﹞甘艸﹝炙一兩﹞大棗﹝二十枚擘﹞附子﹝二枚炮去皮切八片﹞

右水七升先煮麻黃去沫內諸藥煮取二升分溫三服當汗出如䖝行皮中愈

心下堅大如盤如旋杯水飲所作枳術湯主之

枳實白術﹝各三兩﹞

右二味水五升煮取三升分溫三服腹中耎卽當㪚也

靣目浮腫喘嗽痰涎葶藶大棗㵼肺湯主之

甜葶藶苦葶藶﹝等分﹞大棗

腰已下有水气牡蠣澤㵼㪚

兩脇下有水气腹中雷鳴生薑㵼心湯

十𬃷湯

大㦸

芫芲

甘遂﹝各等分﹞

三花神祐丸

十棗湯加牽牛大黃輕粉水丸服

除濕丹

神祐丸加乳香沒藥

𤣥靑丹

神祐丸加黃連黃栢靑黛

已上四方不可輕用必㸔其有實𠉀乃用之

眀理趂痛丸治水气浮腫又治腳气上攻風毒走注疼痛神效

白芥子﹝生爲末﹞肥甘遂﹝生爲末﹞生大黃﹝各末一兩﹞

右用白麺一兩半滴水丸作餅子令黃不可𬨨焦爲末醋糊丸梧桐子大冷酒下二十丸不拘時量虛實加減

紫苑㪚

木香人參白術紫苑川芎﹝各二兩﹞

右粗末生薑烏梅煎服次日又一服

調胃白術澤㵼散

治痰病化爲水气𫝊爲水皷不能食

白術澤㵼芍藥陳皮茯苓生薑

木香梹榔﹝各等分﹞一法加白術本藥各半治臍腹上腫如神心下痞者加枳實下盛者加㯽榔

胡洽方治支飲澼飲於十𬃷湯中加大黃甘艸五兩同煎服之故以相反之劑欲其上下俱去也郁李仁破澼气能下四肢水大抵去水藥多泄熱當求脈之虛實下之

消腫散治水气喘呼不得臥煩熱躁渇大小便不利大黃﹝蒸﹞山梔﹝炒﹞甘艸﹝炙﹞漧葛陳皮麻黃

川芎馬牙硝﹝各等分﹞

爲末蜜湯調下二錢

又方千金子二百五十粒薑三片滚水煎空心服以

利爲度

集成尊重丸治蠱証水腫气腫喘急小水赤澁大便祕結一切中滿單腹皷脹

人參沈香丁香木香梹榔車前子葶藶子﹝各四錢﹞胡椒蠍梢石

海金沙

赤茯苓白豆䓻﹝各一錢半﹞蘿卜子﹝六錢﹞郁李仁﹝一兩二錢﹞右爲末薑汁糊丸梧桐子每服三丸薑湯下一日服三次

簡易方治蠱脹身乾黒瘦多渇煩悶

馬鞭艸細剉曬漧勿見火以酒煮味出去渣溫服立效不善酒者水煎亦可﹝六月半時采﹞

元戎神方

烏雞子一枚去頂取淸黃汁調膩粉一大錢令勻內殻中以蒸餅劑裹之蒸熟去殻取熟黃二葶藶等分炒爲末與上並黃蒸餅等爲丸荳大每服三五十丸車前子湯下小便澁不通瞿麥湯下

又攻擊泄下之劑﹝去菀陳莝之法也﹞

許學士十腫水病並根源証狀方法

一靑水先從左右肋腫起根在肝大㦸

二赤水先從舌根起根在心

葶藶子

三黃水從腰腹起根在脾

甘遂﹝炒﹞

四白水從腳腫起根在肺

桑白皮

五黒水從外腎腫起根在腎

連翹

六𤣥水從靣腫起根在外腎

芫芲﹝醋炒﹞七風水從四肢腫起根在

澤㵼

八石水從腎腫起根在膀胱

槁本

九髙水從小腹腫起根小腸

巴豆﹝去皮油﹞十气水或盛或衰起根在腹

赤小豆

右十般腫病各有根源種種不同㸔十腫病根除一味倍多餘九味等分逐味依法修治焙爲細末煉蜜丸如梧子大用赤茯苓湯吞下三丸不拘時𠉀每日三服忌塩一百二十日緣塩能化水也又忌魚鰕麺食一切毒物及生冷房室甚效用此方獲瘥後更服後來補藥

補藥方

肉桂﹝去粗皮﹞漧薑肉豆䓻赤茯苓﹝去皮﹞莪術﹝醋煮﹞川芎

桔梗﹝各等分﹞

依法製服一方無茯苓莪術有靑皮白術梹榔俱等分爲末每服三錢百沸湯㸃服空心食前日午晚各一服前項二方治水腫病甚效予試用之百發百中獲濟無數

治腫滿小便不利茯苓散

郁李仁﹝四錢﹞梹榔﹝二錢﹞白術﹝一錢﹞赤茯苓﹝一錢﹞甘遂﹝切片炒一錢﹞陳皮﹝一錢半﹞右爲末每服一錢薑𬃷湯調下

已上三方許學士試效者治水腫無逾此矣

雄黃神金散

雄黃葶藶﹝𥻟米炒熟去米一兩﹞澤㵼椒目﹝減半﹞大㦸巴㦸茯苓芫芲﹝醋浸一日炒﹞甘遂桑皮﹝各一兩﹞右爲末空心用井花水調服每一錢加至五錢以利爲度忌塩醋生冷油膩之物

從腳腫加葶藶肚腫加椒目從陰腫加澤㵼靣腫加茯苓從心腫根在肋加䧺黃從肢腫根在皮加甘遂從口腫根在小腸加巴㦸從腰腫根在腎加大㦸從膝腫根在肝加芫芲

三白散治膀胱蘊熱風濕相乘陰囊腫大二便不利白醜﹝二兩﹞桑白皮白術陳皮木通﹝各等分﹞

爲末每服二錢空心薑湯調下小児減半

祕方治皷脹如神气皷則放屁水皷則下水而愈大㦸白商陸甘遂﹝各三錢﹞陳皮﹝二錢﹞大腹皮

梹榔白術海帶海藻﹝各二兩﹞

爲末每用三錢和白麺三兩水拌做一塊分作三小塊每塊捍碗口大薄餅一个共作三个無油鍋內烙熟空心服一餅酒送下茶𬨨口坐臥忌風生冷油膩塩一个月不能斷葷者不可治也此藥試𬨨每用一餅僅行水四五度並不瘦人

一方用乾鷄屎一升炒黃好酒三碗淬下煮作一碗絹濾去渣飲之少頃腹中气大轉腸鳴從大便利下腳膝及蹄上下先皺起漸漸消至腹如一次消不盡𠕂服一劑以田螺二枚滚酒內渫熟食之卽止後以溫粥調飬而安

此方治一切水气濕髮腫效

三因消腫丸治水腫喘滿小便不利

石木通白術黒醜﹝炒﹞茯苓半夏

陳皮﹝各一錢﹞木香𧄒麥丁香﹝各五分﹞

爲末酒糊丸梧子大每五十丸燈心麥門湯下

葶藶丸治湧水証如溢囊裹裏漿或徧身腫滿按腹不堅疾行則濯濯有聲或喘欬不定

葶藶﹝炒﹞澤㵼椒目桑白皮木豬苓

杏仁﹝各五錢﹞

爲末煉蜜丸梧子大每二三十丸蔥白湯下不拘時服以利爲度

局方神助散治十種水气靣目四肢浮腫以手按之隨手而起欬嗽喘急不得安臥小便赤澁大便不利黒丑末澤㵼﹝各一兩﹞椒目﹝一兩半﹞豬苓﹝二兩﹞葶藶﹝三兩﹞右爲末蔥白三莖水煎入酒調服三錢

薏苡根散治水腫

薏苡根﹝君﹞木香㯽榔黒醜

右爲末酒調服妙

聖恵气寶丸﹝又名順气丸﹞治腰脇俱病如抱一甕肌膚堅硬按之如皷腳腫不能屈伸自頭至膻中瘦脊露胸膈痞悶四肢無力

木香茴香﹝炒﹞羌活木𤓰川芎當歸

陳皮﹝炒﹞梹榔地皮﹝各一兩﹞大黃﹝一兩半﹞黒醜﹝二兩﹞皂角﹝四兩﹞

右爲末熬皂角膏爲丸梧子大每六十丸溫酒下一方無木𤓰生薑燈心湯下治一切气血凝滯風毒熾盛腳气走注作腫或大便閉腳气入腹滿悶寒熱往來狀如傷寒並宜服之

簡易方治水蠱不問年月深者

大㦸當歸陳皮﹝各一兩﹞

水二升煮七分頓服利二三斗卽愈

元戎方治十種水气垂死

鯉魚一頭重一斤者和蔥白冬𤓰羮食之

又治皷气方

石輕粉﹝各一錢﹞槐花﹝一錢半﹞

右不犯鉄气爲細末生地黃自然汁生薑自然汁停滴在藥中爲丸梧桐子大一日服三丸次日服四丸五日以下早辰只一服用生地黃汁溫送下小便中水盡爲度得睡後日服嘉禾散十日永不𠕂發

治陰水腫之劑

五皮散治風濕客於脾經气血凝滯以致面目俱浮四肢腫滿心腹膨脹上气喘促

五加皮地皮生薑皮大腹皮茯苓皮水煎熱服一方加牽牛

澹寮方無地皮五加皮加陳皮桑白皮

白術木香散治腫滿喘嗽欲變成水病者不能食不能臥小便祕

白術豬苓甘艸澤㵼赤茯苓﹝各五錢﹞

木香梹榔﹝各三錢﹞橘紅﹝二兩﹞官桂﹝二錢﹞石﹝三兩﹞

右每服一兩半生薑三片水煎溫服﹝一方加木通﹞

㧞萃聖靈丹治脾肺有濕喘滿風盛小便赤澁苦葶藶﹝炒四兩﹞防已﹝二錢﹞赤茯苓﹝麺炒﹞木香

梹榔木通人參﹝各一錢五分﹞

爲末以棗肉丸梧子大每服五十丸桑白皮湯下

續隨子丸治通身虛腫喘悶不快

人參防已赤茯苓﹝麺炒﹞續隨子木香

梹榔海金沙﹝另炒各五錢﹞苦葶藶﹝四兩﹞

右爲末棗肉丸梧子大每五十丸桑皮湯下

退腫搨气散治積水驚水或飲水𬨨多停積於脾故四肢而身熱用藥惟內消其腫自退

赤豆陳皮蘿卜子甘艸﹝炙各五錢﹞木香﹝二錢半﹞每服一兩生薑三片棗一枚水煎食前服

復元丹治水腫皮膚盈溢心腹堅脹喘急不得正偃正偃則咳嗽腿腹冷口苦舌漧小便不利夢中虛驚不得安臥

附子﹝炮﹞木香﹝煨﹞茴香﹝炒﹞川椒﹝炒去汗﹞獨活厚朴白術﹝炒﹞吳茱茰﹝炒﹞桂心﹝各一兩﹞澤㵼﹝一兩半﹞肉果﹝煨﹞梹榔﹝各五錢﹞

爲末糊丸梧子大每服五十丸紫蘓湯下一日三服先便旋利如傾次乃腫潰喘止此藥能助眞火以飬眞土運樞機禁欲絕塩半年乃不再作

當歸散治同前

川芎赤芍藥牡丹皮白術赤茯苓

陳皮梹榔木香桂心木通﹝各等分爲末﹞

腳膝頭靣腫大小便不快每服二錢水一鍾紫蘓葉二片木𤓰一片同煎八分溫服日三服稍覺愈只早晚服二次但覺气下小便長是效臓虛去梹榔臍凸加大腹皮豬苓各一兩忌鷄魚肉酸醎之物及海味

大半夏湯治土不能制水水則幹腸胃溢於皮膚漉漉有聲怔忡喘息名曰水脹

橘紅半夏茯苓甘艸桔梗梹榔

各等分每服五錢薑三片水煎服

赤茯苓丸治同上

木香﹝五錢﹞苦葶藶﹝炒四兩﹞防已﹝二兩﹞赤茯苓﹝二兩﹞爲末棗肉丸梧子大每服三十丸桑皮湯下

人參葶藶丸治一切水腫及喘滿不可當者

人參﹝一兩﹞苦葶藶﹝炒四兩﹞

爲末棗肉丸梧子大每三十丸桑白皮湯下

神祕湯治水气上乘於肺肺得水而浮水腫不臥臥則喘

白茯苓木香﹝各五錢﹞桑白皮紫蘓﹝葉﹞陳皮

人參﹝各七錢﹞

薑七片水三鍾煎鍾半食後分五服

無礙丸治脾病橫流四肢腫滿

木香﹝半兩﹞蓬術﹝炮﹞三稜﹝炮﹞梹榔郁李仁﹝炮去皮各一兩﹞大腹皮﹝二兩﹞

爲末麥芽麺糊爲丸梧子大每服三十丸生薑湯吞下

香蘓散治水气虛腫小便赤澁

陳皮﹝去白一兩﹞防已木通紫蘓葉﹝各錢﹞

右爲末每服二錢薑三片水煎食前服

小葶藶丸治腫滿腹大四肢枯痩小便澁濁

甜葶藶﹝炒﹞薺菜根﹝等分爲末﹞

煉蜜丸彈子大每服一丸陳皮湯嚼下只三丸小便淸數病愈

牡蠣澤㵼散治脾胃气虛不能約制腎水水溢下焦腰以下腫

牡蠣﹝炒﹞澤㵼蜀漆﹝洗去腥﹞葶藶﹝炒﹞𤓰蔞根

白商陸根海藻﹝洗﹞

等分爲末白湯調服方寸𠤎小便利止後服

疏鑿飲子治水气徧身浮腫喘呼气急煩渇大小便不利服熱藥不得者

澤㵼赤小豆白商陸大腹皮茯苓

羌活椒目木通秦芁梹榔﹝等分﹞

薑五片水煎服

大橘皮湯治濕熱內攻腹脹水腫小便不利大便泄

陳皮﹝一兩半﹞木香﹝二錢半﹞石﹝六兩﹞梹榔﹝三錢﹞茯苓﹝一兩﹞

豬苓白術澤㵼肉桂﹝各五錢﹞甘艸﹝三錢﹞

生薑五片水煎服

實脾散

厚朴白術木𤓰附子﹝炮﹞木香茯苓

大腹子艸果仁漧薑﹝炮各一兩﹞甘艸﹝炙五錢﹞

薑五片棗一枚水煎服

加味枳術湯治气爲痰飲所膈心下堅脹名曰气分枳殻白術陳皮梹榔桔梗木香

桂

紫蘓梗葉五𤫊脂﹝炒各二分﹞半夏

茯苓甘艸﹝各一分半﹞

薑三片水煎服

調榮散治瘀血化爲水四肢浮腫皮肉赤紋名曰血分

細辛莪術桂

赤芍川歸川芎𤣥胡索白芷大腹皮桑白皮梹榔𧄒麥穂陳皮赤茯苓葶藶﹝炒﹞大黃﹝煨各一分﹞甘艸﹝炙一分半﹞

每服五錢薑棗煎食前服

大荳湯治風水通身腫百節痛惡風自汗眼合不得短气欲絕其脈浮

大荳杏仁﹝去皮尖炒﹞麻黃防風防已豬苓﹝各四兩﹞澤㵼黃茋烏頭﹝炮各三兩﹞半夏茯苓白術﹝各五兩﹞甘遂﹝炒﹞甘艸﹝炙各一兩﹞

每服五錢薑七片水二鍾酒半鍾煎一鍾服以大小便利爲度如不利加生大㦸﹝五兩﹞葶藶﹝炒香二兩﹞無不利矣

內甘遂甘艸本相反故用之以成功屢試屢效非泛常所可測也

澤漆湯治石水四肢痩腹腫不喘其脈沈

澤漆﹝洗去腥五兩﹞桑白皮﹝六兩﹞射幹﹝米泔水浸﹞黃芩茯苓白術﹝各四兩﹞澤㵼防己﹝各二兩﹞

每服五錢水三鍾先用黒豆一合煎至二鍾入藥同煎七分空心食前服一日三次

附子菉荳湯治寒客皮膚殻殻然而堅腹大身腫按之陷而不起色不變病名膚脹一劑未知𠕂作大附子﹝大者一枚生去皮臍﹞菉荳﹝二兩﹞生薑﹝一兩切﹞

水二鍾煎一鍾分三服空心午晚各一服

葶藶防已丸治靣目浮腫肺气喘咳不安小便赤澁防己﹝一兩﹞木通葶歷杏仁﹝去皮尖麩炒﹞貝母﹝煨各一兩﹞右爲末棗肉丸梧子大每服五十丸食逺服桑白皮煎湯送下

酒腫丸治酒腫及脾虛發腫

蘿卜﹝十枚﹞皂角﹝五枚﹞

二味用水煮乾去皂角將蘿卜搗爛蒸餅糊爲丸芡實大蘿卜煎湯如意送下

犀角湯治結陽癥四肢腫滿熱菀不散﹝或毒攻注﹞

犀角𤣥參連翹柴胡﹝各五分﹞芒硝﹝三錢﹞升麻木通﹝各一錢﹞沈香射幹甘艸﹝炙各七分﹞麥門冬﹝三錢﹞分二服水煎

消腫湯治水腫喘滿大小便不利

白術山梔﹝各五錢﹞赤茯苓蘿卜子﹝各三錢﹞葶藶椒目蘓子﹝各一錢﹞沈香﹝三分﹞木香﹝五分﹞

水煎服

又方繼前服﹝已上二方神效﹞

葶藶﹝二錢﹞椒目﹝一錢﹞豬苓﹝一錢半﹞澤㵼﹝八分﹞

蔥白三根水煎吞牽牛末爲丸則大小便俱通

二奇方

白術﹝五錢﹞滑石﹝三錢﹞

水煎服七服全愈

白茯苓湯治水腫開鬼門㓗淨府﹝機要方﹞

白茯苓澤㵼﹝各二兩﹞郁李仁﹝五錢﹞

水煎臨服入生薑自然汁服或作粥飯或和𬹃作粿食之五七日後俟脹下乃與白術散

又方大田螺大蒜生車前艸和研爲膏作大餅敷於臍上少頃水從小便出𢾗日愈

病機白術散服前白茯苓湯利後以此補之

白術澤㵼﹝各五錢﹞

爲末以茯苓三錢煎湯調下或丸服亦可每三十丸從少至多後以黃茋建中湯之類調補

脹滿門﹝一名皷脹﹞

內經曰諸濕腫滿皆屬於脾﹝蓋言脾虛不能運化此脹滿之所由生也﹞又曰濁气在上則生䐜脹﹝此淸濁相干而爲脹也其中亦有寒熱之分﹞靈樞曰脹者皆因厥气在下寒气逆上榮气畱止眞邪相攻兩气相摶合而爲脹又曰內虛不足中寒濕令人中滿又曰胃中寒則腹滿

鍼經云脹取三陽三陽者足太陽膀胱寒水爲脹也﹝此皆以脹爲寒也﹞

內經曰諸腹脹大皆屬於熱

丹溪曰七情內傷六滛外侵飲食不節房勞致虛脾土受傷轉輸失職胃𨿽受谷不能運化故陽自升陰自降而成天地不交之否淸濁相混隧道壅塞濕欝爲熱熱又生濕濕熱相生遂成脹滿經曰皷脹是也以其外𨿽堅滿中空無物有似於皷又名蠱者若䖝侵食有蠱之義是以脹滿爲熱也

陽熱爲邪則身體有熱腹滿而咽漧陰寒爲邪則吐不下食脹滿而自利

又有榖脹水脹气脹血脹不可不別

失饑傷飽痞悶停酸旦食暮不能食者是爲榖脹脾土受濕不能制水水漬於腸胃而溢於肌膚漉漉有聲怔忡喘息是爲水脹

七情欝結气道壅隔上不得降下不得升身腫大而四肢痩削是爲气脹

煩躁漱水迷忘驚狂痛悶嘔惡虛汗厥逆小便多大便黑婦人尢多見之是爲血脹

又有五臓六腑之脹﹝出靈樞脹論萹全文在醫旨緒餘﹞

靈樞曰心脹煩心短气臥不安肺脹虛滿而喘咳肝脹脇下滿而痛引小腹脾脹善四肢煩悅體重不能勝衣臥不安腎脹腹滿引背央央然腰髀痛胃脹腹滿胃脘痛鼻聞焦臭防於食大便難大腸脹腸鳴而痛濯濯冬日而重感於寒則餐泄不化小腸脹小腹䐜脹引腰而痛膀胱脹少腹滿而气癃三焦脹气滿於皮膚中輕輕然而不堅膽脹者脇下痛脹口中苦善太息

大槪有虛實之辧實者腹中常脹外堅內痛按之不䧟法當疏利虛者時脹時減虛气畱滯按之則濡法當以溫藥和之

又有五積久而成脹滿者有外感寒邪𫝊入於裏寒變爲熱作胃實而脹滿者有痎瘧久而成脹滿者治療之法在體認詳明按而治之可也

久病羸乏變爲脹滿喘息不得及腫脹而肌肉崩潰足脛流水唇黒缺盆平臍突背平足心滿此數者皆爲五臓損敗不治之癥也

陳無擇曰脹滿皆臓气不平勝乘相因爲病如怒傷肝肝尅脾脾气不正必脹於胃名曰勝尅怒乘肺肺气不𫝊必脹於大腸名曰乘尅

丹溪戒云醫家不察虛實急於作效病者苦於脹急喜行利藥以求通快不知寛得一日半日其腫愈甚病邪深矣眞气傷矣

脈訣舉要曰脹滿脈脾制於肝洪數熱脹遲弱陰寒浮爲虛滿緊則中實浮則可治虛則危急

丹溪云宜大補中气行濕此乃脾虛之甚必湏近音樂斷厚味大劑人參白術佐以陳皮茯苓蒼術之類有脈實堅人壯盛者或可攻之便可収補用參術爲主凡補气必帶厚朴寛滿以其味辛能散其結也湏用薑汁製之肥胖人初脹未久以胃苓湯服如靣白人腹脹是气虛宜參術厚朴陳皮如痩人腹脹是熱宜黃連厚朴香附白芍如因有故蓄血而腹脹者宜抵當丸下死血如因有食積而腹脹有熱者用木香梹榔丸有寒者用木香厚朴丁香砂仁神麯香附如因外寒束內熱而腹脹者用藿香麻黃升麻榦葛桂枝因大怒而腹脹者宜靑皮陳皮香附木香梔子仁蘆薈實者按之堅湏下之次消之次補之虛者溫之升之補之朝寛暮急血虛暮寛朝急气虛終日急气血俱虛腹脹不寛滿者食肉多用黃連一兩阿魏半兩醋浸𩚫餅爲丸同溫中丸白術湯下食肉多三補丸料內加香附半夏麯蒸餅糊丸服

皷脹說

生生子曰脹滿之疾榖食不消小便不利腹皮脹急而光內空空然如皷是矣俗知謂之皷脹不察其致之者有由也內經曰脹取三陽三陽者足太陽﹝寒水膀胱經也靈樞﹞經曰下焦溢而爲水靈蘭祕典曰膀胱者州都之官津液蔵焉气化則能出矣歷考三書可見小便之不利由下焦原气虛寒以致濕气壅遏於膚裏膜外之間不得發越勢必腫滿是腫滿之疾起於下元虛寒也若非溫補下元則小便何能獨利且夫人之胃如釡甑然釡底火旺則熱气薰蒸甑炊易熟若徒有水而無火則無气上升物何由熟卽此可以例觀矣故治脹滿者先宜溫補下元使火气盛而濕气蒸發胃中溫煖穀食易化則滿可寛矣夫淸气旣升則濁气自降濁气降則爲小便也小便利脹有不消乎語謂地气上爲雲天气下爲雨惟此气流水斯爲雲爲雨也今之醫者一遇此疾則曰內經有言諸濕腫滿皆屬脾土土虛則濕停濕停則滲透肌膚徧身腫滿不可不通利也輟用利小便及補中之劑如五苓散胃苓湯加木通車前子大腹皮滑石之類法未爲爽謬不然顧服之愈多而小便愈少腫脹愈急何故哉不溫補下元而徒以通利之藥施之也果若此豈惟不效則下元益虛眞气益弱死期且至安望其有瘳乎余嘗䆒心靈素參㑹易理憬然有得於中且施之病者隨試輟效故筆之於冊以公我之同志﹝補壯原湯於後﹞治气脹之劑

平肝飲子専治喜怒不節肝气不平邪乘脾胃心腹脹滿頭運嘔逆脈來浮

防風桂心枳殻赤芍桔梗﹝炒各一兩﹞人參甘艸﹝炙﹞梹榔當歸﹝酒洗﹞川芎陳皮﹝各五錢﹞

每服五六錢薑五片水煎服

紫蘇飲子治憂思𬨨度致傷脾胃心腹膨脹喘促煩悶腸鳴气走漉漉有聲大小便不利脈虛緊而澁﹝方在痞門﹞

調中順气丸治怒气傷肝三焦痞滯水飲停積脇下虛滿或時刺痛

木香白豆仁靑皮橘紅三稜﹝炮各一兩﹞

半夏﹝泡﹞大腹子﹝各二兩﹞砂仁梹榔沈香﹝各五錢﹞糊丸梧子大每服三五十丸陳皮湯下

木香順气湯治濁气在上則生䐜脹及七情所傷陳皮厚朴﹝各四分﹞川歸﹝五分﹞艸豆﹝麺煨去皮﹞木香

蒼術﹝米泔洗各三分﹞靑皮益智﹝仁﹞白茯苓澤㵼

半夏﹝泡﹞乾生薑吳茱茰升麻柴胡﹝各二分﹞加薑水煎服

直指橘皮湯治七情所傷中脘不快腹脇脹滿香附米半夏橘紅﹝各二兩﹞甘艸﹝七錢半﹞

每服一兩薑五片棗二枚水煎服

四製枳榖丸治腹脹皷疾

陳枳殻﹝去穣四兩分四製一兩用蒼術一兩同炒一兩漧漆一兩同炒一兩用茴香一兩同炒一兩用蘿苩子一兩同炒﹞以炒枳殻黃色爲度去同炒藥只用枳殼爲末卻將蒼術等四味煎湯去渣打麺糊爲丸梧子大每服五十丸米飲湯吞下

烏藥順气散脹滿痞塞七情憂思所致此方如神天臺烏藥香附沈香砂仁橘紅半夏爲末每服二錢燈心湯調

寛中八寶散治仝前方

木香歸尾蘿卜子眞蘓子梹榔

砂仁﹝各一錢半﹞沈香牙皂﹝各一��﹞

共爲末每服一錢或二錢黃酒調下

小水不利並水腫加苦葶藶子末一錢五分螻蛄後叚炙末一錢入前方內

治寒脹之劑

大正气湯治脾胃虛寒外爲風寒濕气擾動心腹脹滿

藿香厚朴陳皮半夏白術﹝各二錢半﹞梹榔桂枝枳殻漧薑﹝炮各一錢三分﹞甘艸﹝炙五分﹞

分作二帖薑三片水煎服

大半夏湯治肝气大盛尅勝於脾脾欝不行結聚涎沫胃中脹滿其脈遲

半夏桂心﹝各五兩﹞附子﹝炮﹞人參甘艸﹝炙﹞厚朴川歸茯苓枳實﹝各二兩﹞川椒﹝炒去汗用𨳩口無目者八百粒﹞每服四五錢薑棗煎服

沈香降气湯治中脘脹滿時吐脇疼每噫則覺气快不噫則悶漸覺靣浮磨梹榔入紫蘓同煎下神保丸五七粒

香附﹝一兩﹞沈香﹝五分﹞砂仁﹝二錢﹞粉艸﹝三錢﹞

右爲末每服一錢入塩少許沸湯服

神保丸治諸寒積脹滿急痛大便不利

木香胡椒﹝一錢﹞全蠍﹝七个﹞巴豆﹝十粒去皮心研﹞

右爲末𩚫餅丸麻子大硃砂爲衣每服五丸腰脇疼痛茴香酒下余陳皮湯下

順气木香散治气不升降嘔逆惡心胸脇痞悶脇肋脹滿及酒食所傷噎食吞酸心脾疼大便不調及媍人血气刺痛一切冷气服此寛中利气和胃進食丁香砂仁良薑桂心漧薑﹝炮﹞甘艸﹝炙﹞橘紅厚朴蒼術桔梗茴香﹝炒各三兩﹞

每服五七錢加薑棗水煎服

蓽澄茄丸治痞滿脹痛榖脹气脹通用

蓽澄茄白豆砂仁靑皮蘿卜子

木香﹝各二分﹞肉豆茴香﹝炒﹞丁香桂﹝各一分半﹞陳皮﹝三分﹞右爲末𬹃糊丸梧子大每服三十丸陳皮湯吞下

導气丸治諸痞塞腹���如皷大便祕結等癥又腎气小腸气痛功效尢捷

靑皮﹝水蛭等分同炒去水蛭﹞莪術﹝䖟虫等分同炒去䖟虫﹞梹榔﹝斑貓同炒去斑貓﹞胡椒﹝茴香同炒去茴香﹞三稜﹝漧漆炒去漧漆﹞吳茱茰﹝黑醜同炒去黑醜﹞赤芍藥﹝川椒同炒去川椒﹞石菖蒲﹝桃仁同炒去𣑯仁﹞漧薑﹝䃃砂同炒去䃃砂﹞大附子﹝靑塩同炒去靑塩﹞

右十味爲末酒糊爲丸梧子大每服五十丸加至七十丸紫蘓湯下

沈香飲治腹脹气喘坐臥不安

沈香木香枳殻﹝各五錢﹞蘿卜子﹝炒一兩﹞

每服五錢薑三片水煎服

木香化滯湯破滯气心腹滿悶

甘艸﹝炙﹞白檀香藿香陳皮桔梗大腹皮茯苓白荳仁﹝各二分﹞砂仁人參靑皮梹榔木香薑黃白術﹝各四分﹞

水煎服

縮砂飲治气脹气蠱等病如神

蘿卜子﹝研汁﹞砂仁﹝不拘多少以蘿卜子汁浸透炒乾又浸又炒不厭次多愈多愈妙﹞爲細末每服一錢米飲下

四炒丸治年髙人患皷脹獨只腹脹肢體如柴舉動乏力

木香梹榔﹝各一兩五錢﹞

二味剉如芡實大四製﹝一分用蘿卜子一兩同炒深黃色去蘿卜子不用一分用漧漆一兩炒煙盡去漆一分用茴香一兩炒深黃色去茴香一分用莪術一兩炒黃色去術﹞右只畱木香梹榔爲末以四味同炒藥煎湯打糊爲丸菉豆大每服七八十丸米飲下

中滿分消湯治中滿寒脹寒疝大小便不通陰躁足不収四肢厥冷食入反出下虛中滿腹中寒心痞下寒沈厥奔豚

益智仁半夏木香茯苓升麻﹝各七錢五分﹞川烏人參靑皮當歸生薑柴胡

漧薑黃連蓽澄茄﹝各五錢﹞黃茋吳茱茰

艸豆厚朴﹝各五錢﹞

右每服一兩水煎溫服大忌房勞濕麺生冷一方﹝有麻黃澤㵼各二錢五分黃栢五分﹞

錢氏塌气丸

胡椒﹝一兩﹞蠍梢﹝半兩﹞

爲細末麺糊丸如粟米大每服五七丸至一二十丸陳米飲下

木香塌气丸治單腹脹

丁香胡椒﹝各二錢﹞蠍尾﹝半兩﹞枳實﹝一兩﹞白牽牛﹝一兩﹞

郁李仁﹝四錢﹞木香梹榔﹝各半兩﹞

爲末飯丸菉豆大每服十丸至十五丸陳皮生薑湯任下

木香散治魚腹脹

木香靑皮白術薑黃艸豆﹝各半兩﹞

阿魏蓽澄茄﹝各一兩﹞

右末醋糊丸菉豆大每服二十丸生薑湯下

又方治皷气

大癩蝦蟆一隻新瓦二片相合鉄綫纒定盛在內外用塩坭固濟慢火煆存性爲末﹝溫酒調服下三五錢﹞

治熱脹之劑

中滿分消丸治中滿皷脹气脹大熱脹水脹

人參白術薑黃黃芩黃連半夏﹝炮﹞枳實﹝麩炒各五錢﹞甘艸﹝炙﹞豬苓﹝各一錢﹞茯苓砂仁

乾生薑﹝各二錢﹞厚朴﹝姜製一兩﹞知母﹝炒四錢﹞澤㵼橘紅﹝各三錢﹞右研茯苓澤㵼生薑各爲末余共爲末和勻𩚫餅爲丸梧子大每服百丸白湯吞下

沈香交泰丸治濁气在上而擾淸陽之气欝而不伸爲䐜脹

沈香白術橘紅﹝各三錢﹞茯苓澤㵼枳實﹝去穣炒﹞吳茱茰﹝湯洗﹞當歸﹝酒浸﹞靑皮﹝去白﹞木香﹝各一錢﹞大黃﹝酒浸一兩﹞厚朴﹝薑製五錢﹞

湯浸𩚫餅爲丸梧子大每服七八十丸白湯下微利卽止

廣茂潰堅湯治中滿腹脹內有積塊堅硬如石令人坐臥不安大小便澁滯上气喘促徧身虛腫

厚朴黃芩益智艸豆當歸﹝各五錢﹞吳茱茰紅花﹝酒洗﹞升麻廣茂﹝各二錢﹞甘艸柴胡澤㵼神曲﹝炒﹞陳皮靑皮﹝各三錢﹞黃連﹝六錢﹞半夏﹝七錢﹞

每服七錢薑三片水煎服渇者加葛根﹝四錢﹞

鷄屎醴飲治皷脹旦食暮不能食痞滿壅塞

雄鷄屎﹝臈月取曬漧一兩﹞川芎﹝一兩﹞

二味各爲極細末和勻𬹃糊丸梧子大每服五十丸溫酒下

又方加大黃﹝一兩﹞每服二錢薑湯下

推气丸治三焦痞塞气不能降胸脇脹滿大便祕小便赤

陳皮梹榔枳實黃芩大黃黒丑﹝生等分﹞爲末蜜丸梧子大每服五七十丸臨睡白湯下

大異香散治榖脹失饑傷飽痞悶停酸早食暮不﹝能食﹞陳皮靑皮京三稜莪術益智仁香附子藿香半夏曲桔梗﹝各五錢﹞枳殻﹝五錢﹞甘艸﹝炙三分﹞每服五六錢薑棗煎服

木香分气丸善治脾胃不和心腹脹滿兩脇膨脝胸膈注滿痰嗽喘急刺心漧嘔咽㗋不利飲食不化並皆治之亦治榖脹

木香梹榔靑皮莪術﹝煨﹞當歸

黃連白術枳殻﹝麩炒﹞橘紅肉果漧生

𤣥胡索京三稜﹝煨﹞赤茯苓秋冬加丁香﹝炒﹞

各等分爲末麺糊丸小豆大每服三五十丸生湯下忌生冷茄子馬齒莧

補下元之劑

壯原湯治下焦虛寒中滿腫脹小水不利上气喘急陰兩腿皆腫或靣有浮气

人參白術﹝各二錢﹞茯苓破故紙﹝各一錢﹞桂心

大附子漧薑砂仁﹝各五分﹞陳皮﹝七分﹞

水煎食逺服有痰加半夏﹝一錢﹞㗋中痰聲加桑白皮﹝一錢﹞咳嗽亦加腳趺靣腫加薏苡仁﹝二錢﹞中气不轉運不知餓加厚朴木香气欝不舒加沈香烏藥臨服磨入气虛甚者人參加作五錢大附子加作一錢半汗多者再加桂枝五分白芍藥酒炒𬨨八分若夏月喘乏無力或汗多者加麥門冬一錢五味子十一粒夜夢不安者加逺志一錢兩脇气硬加白芥子八分若靣浮腫脇下气硬加白芥子紫蘓子五分若身重不能轉動加蒼術一錢澤㵼七分濕盛加桑白皮赤小荳治血脹

人參芎歸湯治小便多大便黒痛悶喘惡名曰血脹當歸半夏﹝三分﹞川芎﹝一兩﹞莪術﹝煨﹞甘艸﹝炙﹞木香

砂仁烏藥﹝各五錢﹞人參桂

五靈脂﹝炒各一分﹞

每服三五錢紫蘓葉﹝四片﹞薑﹝五片﹞棗﹝一枚﹞水煎服

一方治血皷腹脹如盆

三稜﹝煨﹞莪術漧漆﹝炒𤇆盡﹞牛膝﹝去蘆酒洗﹞䖟虫﹝糯米炒﹞琥珀肉桂硇砂水蛭﹝石灰炒赤﹞大黃﹝各等分﹞

爲末用生地黃自然汁和米醋調勻爲丸梧子大每服十丸空心溫酒下童便下亦可

鷄屎醴散治旦食暮不能食血脹痞滿

大黃桃仁﹝去皮尖﹞乾鷄屎醴﹝等分﹞

爲末每服一錢生薑三片煎調食後臨睡服治積塊不消發爲脹滿之劑

治五蠱脹丸忌塩四十日

官桂歸尾橘紅梹榔枳殼﹝炒﹞莪術﹝炒﹞三稜﹝炒﹞大黃﹝酒煮﹞靑皮黒醜﹝君﹞白商陸﹝君﹞芫花﹝君﹞大㦸甘遂﹝去心麺包煮﹞赤小豆椒目木香

砂仁漧漆﹝炒𤇆盡君﹞枳實﹝炒﹞

酒糊爲丸梧子大初服三日每服九十丸過三日服八九十丸又過三日服七十丸每用蔥七根煎湯送下空心服以行四五次爲度行後以溫粥補之不行而吐者亦妙次用補法

補方

靑皮桔梗莪術三稜枳實

枳殼木香砂仁茯苓梹榔陳皮

芍藥細辛歸尾人參香附﹝等分﹞

每服四五錢水煎服湏要過四五十日後﹝方許食塩醤﹞

食塩用藥法

鯽魚去腸將五苓散末入魚腹中焙榦爲末白湯調服方許食塩已上三方乃一宗方極峻利非積固體厚者未敢謾試姑錄此以偹參考

溫白丸治心腹積聚心下堅結大如杯碗傍攻兩脇心痛食不消化

桔梗柴胡菖蒲紫苑黃連漧薑

桂皮茯苓川椒吳茱茰巴豆﹝去皮心膜去油炒﹞人參厚朴﹝各五錢﹞川烏﹝炮二兩五錢﹞皂莢﹝去皮子炙五錢﹞

右爲末入巴霜和勻煉蜜爲丸梧子大每服三十丸紫蘓湯下取下積滯如魚腦爛綿而安

小梹榔丸治脾虛腹脹不進飲食快气寛中

蘿卜子﹝炒﹞梹榔﹝煨﹞黒醜﹝炒﹞木香﹝各五錢﹞

爲末𬹃糊丸梧子大每服三四十丸薑湯下

治蠱脹將愈內有痞塊用此消之

靑皮枳殼三稜莪術蒼術厚朴

桂皮香附﹝各一兩﹞砂仁艸果鍼砂白芷﹝各五錢﹞烏藥漧漆漧薑﹝各一兩﹞歸尾﹝一兩半﹞梹榔﹝一兩﹞

木香﹝二錢半﹞阿魏﹝一錢﹞一方有錄礬﹝一斤﹞陳皮﹝一兩﹞

爲末棗肉丸梧子大每空心﹝好酒吞下五十丸漸加至二錢﹞治脾虛之劑

彊中湯治痰生冷𬨨飲寒漿有傷脾胃遂成腹脹心下痞滿有妨飲食甚則腹痛

漧薑﹝炮﹞白術﹝各二兩﹞靑皮﹝去白﹞人參丁香﹝各三兩﹞艸果仁附子﹝泡去皮臍﹞厚朴﹝姜製五錢﹞甘艸﹝炙五錢﹞

每服四五錢薑棗煎服嘔者加半夏

如食麺腹脹加蘿卜子﹝各五錢﹞

溫胃湯治憂思欝結脾肺气凝大腸與胃气不平脹滿衝咳食不得下脈虛而緊濇

附子﹝炮﹞歸尾厚朴﹝生﹞人參陳皮白芍

甘艸﹝炙各一兩﹞漧薑﹝兩二錢半﹞川椒﹝二錢半炒﹞

每服五六錢水煎服

艸荳湯治腹中虛脹

澤㵼﹝一分﹞木香﹝三分﹞神麯﹝四分﹞半夏枳實益智

艸豆䓻黃茋﹝春夏不用﹞甘艸﹝各五分﹞靑皮陳皮﹝各六分﹞茯苓當歸﹝各七分﹞

生薑三片水煎服冬再加黃茋﹝五七分﹞

通气生薑丸治三焦虛脹

人參茯苓神麯﹝炒﹞麥芽﹝炒各兩半﹞官桂歸尾陳皮﹝炒六兩﹞半夏﹝洗一兩﹞生薑﹝去皮切六兩﹞厚朴﹝六兩﹞

右爲末以生薑汁煮𬹃糊爲丸梧子大每服三十丸空心食前米飲下

治脹而喘嗽之劑

定喘葶藶丸治皷脹喘嗽

葶藶木香�����﹝等分﹞

爲末𩚫餅糊丸梧子大硃砂爲衣煎桑白皮湯下或卽以四味爲末仍以桑白皮湯下尢妙

附雜方

敷藥治腹硬如石或陰腫大先用熟水煎甘艸後以藥敷肚上

大㦸芫花甘遂海藻﹝各等分﹞

爲末醋調塗或用白𬹃調藥敷肚上

慰法治腹脹如皷澁如木皮樣

杜烏藥﹝並葉﹞荊芥蒼術菵艸山茵陳二蠶沙松毛橘葉椒目烏頭赤豆樹葉藠各等分作二次炒熟以布袋盛熨之冷又炒熨三四十度或復用煎水薫洗或服神保丸微溏泄﹝其气﹞

獨聖散治脾胃不足𬨨食生冷心腹痛脹

塩﹝五合﹞以水一升煎化頓服自然吐卽定

食𬹃多腹中飽脹以熱酒和生薑汁飲一二盃卽消桂香丸治大人小兒𬨨食雜菓腹脹气急

肉桂﹝不見火一兩﹞麝香﹝另研一分﹞

爲末飯丸菉豆大小兒七丸大人十五丸白湯下二三服神效

西來方治腹中積塊作脹作痛大小便不利

硼砂﹝二錢﹞苦葶藶子海金沙﹝各三錢﹞乳香﹝一錢半﹞沒藥牙皂﹝各錢半﹞梹榔陳皮三稜﹝各二錢﹞莪術﹝二錢半﹞木香﹝一錢﹞共爲末每服五分滚水調下

䖝蠱

生生子曰按皷癥內經靈樞水脹萹只有水與膚脹皷脹腸覃石瘕石水六者又脹論萹載五臓六腑皆有脹狀甚著後代諸書論脹鮮有發明予在吳下時有同志友吳生諱震號九宜者慱雅君子也每與予討論多善予一日偶談及皷脹乃詰予曰皷有䖝否乎予卒不敢應俛思久之對曰或有之當以疑辭對者蓋以目未見而書無考也按許學士本事方云臍腹四肢悉腫者爲水但只腹脹而四肢不甚腫者爲蠱註謂蠱卽皷脹也由是參之古人曾以蠱脹同名矣且蠱以三䖝爲首豈無旨哉愚謂皷脹卽今雲气虛中滿是也以其外堅內空腹皮綳急有似於皷故以皷脹名也彼蠱癥者中實有物積聚已久濕熱生䖝理或有之吳生曰子質何其敏也予堂嫂病皷三載腹大如箕時或脹痛四肢痩削三吳名劑歷嘗不瘳吳俗死者多用火𦵏焼至腹忽響聲如炮人皆駭然乃見䖝從腹中炮出髙二三丈許焼所之天爲昏俄而墜地細視之皆蛔也不下千萬數大者長尺餘䖝腹中復生小䖝多者十五六條或十數條或五六條䖝在人腹中蕃息若此曷不令人脹哉區區藥劑豈易瘳哉顧蠱以多䖝爲首於義始見許之以蠱名皷者旨可徴矣惜乎諸書未有言及子旣爲後人立言幸繹數方以偹後之治皷疾者知有此蠱字義也予聞之恍然如夣始覺然猶未親見其異也嵗萬曆癸巳赴督漕理刑吳比部之召而至淮陰有王鄕宦者其子年十六新娶後腹脹大按之有塊形如稍𤓰四肢痩削發熱晝夜不退已年半矣族醫惟以退熱消腫之劑投之其脹愈大其熱愈熾甚且喉中兩耳俱瘡余診視之脈滑數望其唇則紅其腹則疼又多嗜肥甘餘思諸凡腹疼者唇色淡不嗜飲食今若此得非䖝乎投以阿魏積塊丸服之果下䖝數十大者二一紅一黒長尺餘䖝身紅綫自首貫尾䖝腹中有䖝大者數條小者亦三四條䖝下則熱漸減脹漸消三下而愈此余所親治者益信前聞之不虛也世之奇癥書所未載者大率類此胡可以未聞未見者而輕議之也余因紀其聞見贅其方於皷癥之末

治䖝蠱之劑

八毒赤丸治男婦染著神鬼謂之鬼疰病服之甚效治䖝積蠱脹如神

䧺黃﹝另研﹞礬石硃砂﹝另研﹞牡丹皮附子﹝炮﹞

藜蘆巴豆﹝各一兩﹞蜈蚣﹝一條﹞

右爲末煉蜜丸如小豆大每服五七丸至十丸冷水送下無時昔有副使許可道至雄州請醫㸔脈乍大乍小乍短乍長气血不均邪气傷正本官說去路至邯鄲驛中夜夢一婦人著靑衣不見靣用手於脇下打了一拳遂一㸃痛往來不止寒熱不食乃鬼驚也可服八毒赤丸本官言讀名醫錄中㸔李子豫八毒赤丸爲殺鬼杖子遂與藥三粒臨臥服明旦下淸水二斗立效製藥時宜志誠齋戒

紫金丹治䖝蠱並䖝積

大黃梹榔﹝各三兩半﹞蒼術貫仲牙皂香附﹝各三兩﹞三稜雷丸黒醜﹝各二兩﹞史君子﹝一兩半﹞白蕪荑苦楝﹝根皮各二兩半﹞

右爲末每服三錢五更時沙糖湯調服至天明下䖝積不問黃腫皷脹心痛一服卽效小児減半㸔大小輕重

又方治仝

黒醜五靈脂﹝好酒煮﹞梹榔﹝各五錢﹞大黃﹝一兩﹞阿魏﹝二錢﹞桃仁﹝去皮尖研如泥不拘分兩但可丸爲率﹞

右爲末以桃仁膏爲丸梧子大每服二錢白湯送下

積塊丸

治癥瘕積聚癖塊一應難消難化腹中飽脹或䖝積疼痛皆能取效若神不傷元气

京三稜

莪術﹝各用醋煨﹞自然銅蛇𠲒石﹝各焼紅醋淬七次二錢﹞䧺黃蜈蚣﹝全用焙燥各一錢二分﹞辰砂﹝八分﹞木香﹝一錢半﹞鉄華粉﹝用糯米醋炒一錢﹞蘆薈天竺黃阿魏全蠍﹝洗全用焙漧各四錢﹞沈香﹝八分﹞冰片﹝五分﹞

右爲極細末用䧺豬膽汁煉爲丸黒狗膽汁尢妙丸如梧桐子大或服七八分重者一錢五更酒送下塊消卽止不必盡劑

痞气門

內經曰大陰所至爲積飲痞隔

痞者心下痞滿而不能食也

仲景云滿而不痛爲痞滿而痛爲結胸

劉河間曰痞與否同不通泰也謂精神營衞血气津液出入流行之紋理閉宻而爲痞也

東垣曰脾無積血不痞夫痞者心下滿而不痛是也太陰者濕土也主壅塞乃土來心下爲痞滿也傷寒下太早亦爲痞乃因寒傷其營營者血也心主血邪入於本故爲心下痞悶仲景立㵼心湯數方皆用黃連以㵼心下之土邪其效如響應桴故活人書云審知是痞先用桔梗枳殻湯非以此専治痞也蓋因先從錯下必成痞癥是邪气將䧟而欲𬨨胸中故先用截㪚其邪气使不致於痞先之一字早用之義也若已成痞而用之則失之晚矣不惟不能消痞而反損胸中之正气則當以仲景痞藥治之經云察其邪气所在而調治之正謂此也非止傷寒如此至於酒積雜病下之太𬨨亦作痞蓋下多亡陰亡陰者謂脾胃水榖之陰亡也故胸中之气因虛下䧟於心之分野故至心下痞宜升胃气以血藥兼之若全用气藥治之則其痞益甚甚而復下之气愈下降必變爲中滿皷脹皆非其治也又有虛實之殊如實痞大便閉者厚朴枳實湯主之虛痞大便利者白芍陳皮湯主之如飲食所傷痞悶者當消導去其胸中窒塞上逆兀兀欲吐者則吐之所謂在上者因而越之是也

王海蔵曰治痞獨益中州脾土以血藥兼之其法無以加矣

傷寒痞者從血中來雜病痞者亦從血中來𨿽俱爲血癥大抵傷寒之癥從外至內從有形至無形故無形气癥以苦泄之有形血癥以辛甘㪚之中滿者勿食甘不滿者復當食也中滿者腹脹也如自覺滿而外無腹脹之形卽非中滿乃不滿也不滿者病也當以甘治之可也

綱目云無形气癥以苦泄之者枳實黃連之類是也有形血癥以辛甘㪚之者仲景人參湯之類是也

劉宗厚曰痞之爲病由陰伏陽蓄气血不運而成處心下位中央腹滿痞塞皆土之病也與脹滿有輕重之分痞則內覺痞悶而外無脹急之形脹滿則外有形也前人所論皆指悞下而致之亦有不因悞下而然者如中气虛弱不能運化精微則爲痞飲食痰積不能施化則爲痞濕熱太盛土乘心下則爲痞旣痞與濕同治惟上下分消其气如果有內實之癥庶可略與疏導世人痞塞喜行利藥以求速效暫時通快痞若再作益以滋甚是不察夫下多亡陰之意也

統旨曰痞有虛實之殊而又有濕有熱有痰有欝有風寒不消有脾胃虛弱有飲食𬨨傷者當求所因而分治之如實痞大便閉以黃連枳實厚朴苦以泄之虛痞大便利以芍藥陳皮酸以収之濕者四肢困重小便短少宜蒼術茯苓半夏滑石澤㵼以滲之欝者則流滯不通食難消化宜撫芎香附蒼術枳實以開之熱則煩渇溺赤用黃連黃芩葛根升麻以發之便結者卽而利之痰則胸中窒塞用半夏𤓰蔞枳實黃連以豁之欲吐者因而越之飲食後因冒風不消而痞宜吳茱茰砂仁艸豆蔲藿香溫以化之脾胃弱而轉運不調爲痞宜四君子湯等甘以補之飲食𬨨傷則腹飽噯气而致痞塞者又當以靑皮枳實厚朴山查麯蘗以消導之至於痰挾血成窠而痞者用桃仁紅花香附大黃之類若脈右闗多而遅者必心下堅此肝木尅脾土欝結涎閉於臓腑气不舒則痞木香順气湯如下多則亡陰而痞者四物加參苓白術升麻柴胡少佐以陳皮枳殻監制或大病後元气未復而痞補中益气湯加陳皮凡此痞滿不可執全在活法詳脈證虛實而治之也

劉河間曰三陰三陽之標本治各不同有用寒藥而爲熱痞大黃黃連之類也有用寒熱藥者陰與陽不和而痞大黃黃連加附子之類也有用辛熱藥多而寒藥少者陰盛陽虛而痞半夏生薑甘艸㵼心三方之類㵼心湯者非㵼心火之熱乃㵼心下之痞也通而論之其藥陽多而陰��蓋病發於陰而得之有大黃黃連㵼心湯獨爲陰心下痞而脈疾一証桂枝後用從太陽浮弱所變餘皆陰陽雜用

直格云傷寒裏之陰分已受熱邪是病發於陰也或熱微而下証未全誤下之早則裏熱除去表熱乘虛入裏而作痞也故仲景攻痞多用大黃黃連黃芩寒藥爾後或加漧薑附子之類者是以辛熱佐其寒藥欲令開發痞之怫熱結滯也非攻寒耳

劉宗厚曰河間論㵼心湯分陰陽寒熱多少而用藥可謂詳切矣而此論則専主於熱二者似乎不同要之各有所當蓋直格是言其受病之本河間是論其用藥之標若以爲痞有陰寒之癥耶則仲景㵼心五方何皆用黃芩黃連之類若以爲痞無陰陽之異耶何㵼心湯又有兼用附子漧薑半夏生薑之類者也一言其本一言其標而已

治熱之劑

仲景大黃黃連㵼心湯治心下痞按之濡其脈闗上浮或寸沈闗浮而有熱者

大黃﹝二兩﹞黃連﹝一兩﹞

右剉以麻沸湯漬之須臾絞去渣分溫𠕂服﹝劉宗厚云此少陰經藥也出陽明例成無已云大黃黃連以導㵼心下之虛熱以麻沸湯漬服者取其气薄而泄虛熱也又按伊尹湯液論大黃黃連黃芩湯共三味今監本無黃芩脫落之也又保命集無黃芩加甘艸一兩﹞

散寒㵼熱之劑

仲景附子㵼心湯治心下痞而復惡寒汗出脈沈遲也

大黃﹝二兩﹞黃連黃芩﹝各一兩﹞附子﹝一枚炮去皮臍別取汁﹞

右剉以麻沸湯浸之須臾絞去渣內附子汁分溫再服

半夏㵼心湯治汗下後身寒痞滿而嘔飲食不下脈微按之不痛非柴胡癥

半夏﹝半升泡﹞黃芩漧薑人參﹝各三兩﹞黃連﹝一兩﹞

大棗﹝十二枚﹞甘艸﹝炙二兩﹞

右七味以水一斗煮取六升去渣再煮取三升溫分三次服

生薑㵼心湯治汗下後胃中不和乾噫食臭自利腸鳴脇下有水气而心下痞滿

卽半夏㵼心湯加生薑四兩﹝漧薑只用一兩﹞

甘艸㵼心湯治下之後腹中雷鳴心下痞硬再下之痞益甚此非結熱以胃中虛客气上逆也卽半夏㵼心湯去人參甘艸加作四兩

﹝劉宗厚云以上諸㵼心湯元戎云手少陰藥也以其心下痞故入陽明例況服梔子黃芩黃柏大黃爲上下通經之劑安得不例陽明乎﹞

祕藏大消痞丸治一切心下痞悶及積年久不愈者黃連﹝炒﹞黃芩﹝各六錢﹞薑黃白術﹝各一錢﹞甘艸﹝炙﹞砂仁乾生薑神麯﹝炒各一錢﹞人參﹝二錢﹞枳實﹝炒五錢﹞橘紅﹝二錢﹞澤㵼﹝三錢﹞厚朴﹝製二錢﹞豬苓﹝一錢半﹞半夏﹝四錢﹞

右爲末𩚫餅糊爲丸梧桐子大每五十丸漸加至百丸白湯送下

枳實消痞丸治右闗脈浮心下虛痞惡食懶倦開胃進食

枳實黃連﹝各五錢﹞乾生薑﹝二錢﹞厚朴﹝製四錢﹞人參

白術半夏麯甘艸﹝炙各三錢﹞茯苓﹝二錢﹞大麥麺﹝二錢﹞右爲末𩚫餅糊丸梧桐子大每服五六十丸白湯送下﹝失笑丸少茯苓治仝﹞

﹝劉宗厚云以上二方並半夏㵼心湯加減法也內有枳實湯四君子五苓平胃等利𣺯消痞補虛之藥也﹞

溫中散飲之劑

枳實理中丸治中脘痞滯气不宣通積寒停飲食不消化

人參漧薑﹝炮﹞白術枳實甘艸﹝炙各一兩﹞

右爲末煉蜜丸如雞子黃大每服一丸細嚼白湯下或沸湯化下﹝活人書有茯苓﹞

理气之劑

活人桔梗枳殻湯治傷寒痞气胸滿欲絕

桔梗枳殻﹝去穰炒各三兩﹞

右剉水煎分作二服

﹝此手太陰經藥也活人書云審知是痞先用此湯無不驗也緣枳殼行气下膈故效海蔵云活人用此非治痞也審知錯下必成痞是气將䧟於胸中故先用此使不致於痞也若已成痞復而用之則失之晚而胸中之气愈痞矣先之一字預早之意也﹞

宣明梹榔散治傷寒陰癥下後成痞滿而不痛按之虛軟

梹榔枳殻﹝等分﹞

爲末每服三錢煎黃連湯調下

寶鑑三脘痞气丸治三焦痞滯水余停積脇下虛滿木香白豆仁靑皮﹝炒﹞京三稜﹝炮﹞半夏

橘紅梹榔砂仁沈香﹝各五錢﹞大腹皮﹝一兩﹞

爲末𱋐糊丸梧桐子大每服五六十丸食後陳皮湯送下

東垣木香消痞丸治因憂思气結中脘腹皮厚微痛心下痞滿不思飲食

木香紅花漧薑﹝各五錢﹞柴胡﹝四錢﹞橘紅﹝三錢﹞

當歸尾﹝二錢﹞半夏甘艸﹝炙各一兩﹞

爲末𩚫餅糊丸菉豆大白湯送下七八十丸

七气湯治憂思欝結心腹悶﹝方見气門﹞

兼治濕熱之劑

東垣黃連消痞丸治心下痞滿壅塞不散煩熱喘促不寧

黃連黃芩澤㵼﹝各一兩﹞枳實﹝炒﹞半夏﹝各七錢﹞

漧薑﹝二錢﹞白術茯苓甘艸﹝炙各三錢﹞薑黃﹝一錢﹞豬苓右爲末𩚫餅糊爲丸梧桐子大每服五七十丸食前白湯下

蘓橘飲治气壅發虛浮腫甚效

陳紫蘓﹝十四業﹞全陳皮﹝二片﹞砂仁﹝六枚﹞甘艸﹝六寸﹞生薑﹝十片﹞棗﹝五个﹞

右水煎服

紫蘓飲子治憂思傷脾心腹膨脹喘促胸滿腸鳴气走漉漉有聲大小便不利脈虛緊而濇

蘓子﹝一兩﹞木通半夏厚朴木香艸果

陳皮枳實人參白術粉艸大腹皮﹝各五錢﹞每服五錢薑棗煎服

陳橘皮散治腹內諸痞脹

橘紅紫蘓大腹皮﹝各一兩﹞漢防己﹝五錢﹞木香﹝五錢﹞梹榔木通赤茯苓﹝各三分﹞

每服五錢加薑煎服

雜治

東垣木香消痞湯治因憂思欝結中脘腹皮急微疼心下痞滿不思飲食食亦不化常覺痞悶

柴胡木香﹝各七分﹞半夏生薑枳實﹝各一錢﹞

陳皮﹝八分﹞甘艸﹝炙五分﹞歸尾﹝二錢﹞艸豆仁﹝一錢﹞紅花﹝少許﹞水煎食前熱服忌酒𬹃等物

王海蔵云少陰下痢靣赤心下痞㵼心湯加減例易老單用黃連㵼心湯用錢氏法後隨証加減煩者加山梔燥者加香豉嘔加半夏滿加枳實厚朴腹疼加芍藥脈遲加附子下焦寒加漧薑大便硬加大黃如用薑附先煎令熟使熱不僣後加黃連同用

內傷之劑

枳術丸治痞消食彊胃

枳實﹝去穰麩炒黃色一兩﹞白術﹝二兩﹞

爲末以荷葉裹焼飯爲丸梧桐子大每服五七十丸

橘紅枳術丸治老而元气虛弱飲食不消臓腑不調心下痞悶前方加橘紅一兩

古庵橘連枳術丸補脾和胃㵼火消痰

卽前方再加薑黃黃連一兩

平補之劑

平補枳術丸調中補血气消痞淸熱

白術﹝三兩﹞白芍﹝酒炒一兩半﹞陳皮枳實﹝去穰炒﹞黃連﹝薑汁炒各一兩﹞人參木香﹝各五錢﹞

右爲末荷葉打米糊丸梧桐子大每服六七十丸米飲下

﹝古庵云白術補脾气爲君白芍藥補脾血爲臣陳皮以和胃枳實消痞黃連淸熱爲佐人參以補元气木香以調諸气爲使如此平補气血均去痰火兼通气道則病邪日消而脾胃日壯矣﹞

丹溪云心下痞湏用枳實黃連﹝此亦是苦以泄之﹞

攻補兼施之劑

東垣黃茋補中湯脾虛不能滲濕內痞外浮

人參﹝八分﹞黃茋甘艸白術蒼術陳皮﹝各五分﹞茯苓豬苓澤㵼﹝各三分﹞

水煎溫服送下大消痞丸

補中益气湯治中气虛心下痞

脈緩有痰而痞加半夏黃連脈四肢滿閉便難心下痞加柴胡黃連甘艸大便祕燥加黃連桃仁少加大黃歸身心下痞悶者加白芍藥黃連心下痞腹脹加五味子白芍藥砂仁天寒月加漧薑或肉桂心下痞中寒者加附子黃連心下痞嘔逆者加黃連生薑陳皮假如冬月𠕂加黃連入丁香藿香葉能食而心下痞加黃連五分枳實三錢如不食心下痞者勿加止照本方服之食已而心下痞別服橘皮枳術丸

治痰之劑

濟生𤓰蔞實丸治胸膈痞痛徹背脇脹喘急妨悶𤓰蔞實﹝研﹞枳實﹝去穰麩炒﹞半夏桔梗﹝各等分﹞

爲末薑汁打糊爲丸梧子大每服五七十丸食後淡薑湯下

﹝按此方𤓰蔞以潤肺降痰枳殼破滯气半夏豁痰燥𣺯桔梗𨳩膈載藥可謂善治痞悶喘急矣然痰因火動者加黃連尢妙蓋黃連佐枳殼消痞甚速﹞

赤水元珠卷五﹤子部﹐醫家類﹐赤水元珠﹥赤水元珠卷五水脹通論石水臍以下腫其脈沈水腫尻上五行行五伏莵上各二行行五踝上各一行行六論水气証治大法論生死脈法脈經敍諸水形癥正水其脈沈遲外証自喘仲景治水大法麻黃附子麻黃湯黃茋桂枝桂枝腰已下有水气牡蠣澤㵼㪚三花神祐丸除濕丹𤣥靑丹白芥子紫苑㪚調胃白術澤㵼散爲末蜜湯調下二錢利爲度元戎神方又攻擊泄下之劑補藥方治腫滿小便不利茯苓散雄黃神金散此方治一切水气濕髮腫效陳皮葶藶杏仁右爲末酒調服妙陳皮又治皷气方治陰水腫之劑附子人參人參木香陳皮甜葶藶牡蠣薑五片水煎服陳皮生薑五片水煎服薑五片棗一枚水煎服薑三片水煎服每服五錢薑棗煎食前服澤漆水煎服葶藶二奇方水煎服七服全愈脹滿門內經曰諸濕腫滿皆屬於脾內經曰諸腹脹大皆屬於熱又有五臓六腑之脹皷脹說每服五六錢薑五片水煎服半夏蒼術半夏砂仁治寒脹之劑分作二帖薑三片水煎服香附每服五七錢加薑棗水煎服木香靑皮每服五錢薑三片水煎服甘艸水煎服蘿卜子二味剉如芡實大四製錢氏塌气丸郁李仁治熱脹之劑乾生薑雄鷄屎補下元之劑每服三五錢紫蘓葉食塩用藥法蘿卜子木香爲末棗肉丸梧子大每空心漧薑如食麺腹脹加蘿卜子附子甘艸每服五六錢水煎服澤㵼治脹而喘嗽之劑附雜方杜烏藥塩肉桂硼砂䖝蠱治䖝蠱之劑䧺黃積塊丸痞气門痞者心下痞滿而不能食也治熱之劑大黃散寒㵼熱之劑大黃半夏大棗卽半夏㵼心湯加生薑四兩溫中散飲之劑理气之劑右剉水煎分作二服爲末每服三錢煎黃連湯調下當歸尾兼治濕熱之劑漧薑陳紫蘓右水煎服蘓子每服五錢加薑煎服陳皮內傷之劑枳實卽前方再加薑黃黃連一兩白術丹溪云心下痞湏用枳實黃連攻補兼施之劑人參水煎溫服送下大消痞丸治痰之劑赤水元珠卷五

欽定四庫全書

赤水元珠卷六

明孫一奎撰

吐酸門

論吐酸屬熱

內經曰諸嘔吐酸皆屬於熱又云少陽之勝嘔酸夫酸者肝木之味也內火勝制金不能平木木自甚故爲酸也如飲食熱則易於酸矣是以肝熱則口酸或言爲寒者但謂傷生冷硬物而喜噫醋吐酸故俗主於和脾胃豈知人之傷於寒也則爲病熱蓋寒傷皮毛則腠理閉宻陽气怫郁而爲熱故傷寒熱在表以麻黃湯發散使腠理開通汗泄熱退而愈也凡內傷冷物者或積陰勝陽而爲病寒或寒熱相搏而致腸胃陽气怫郁而爲熱亦有內傷冷物而反病熱得汗泄身涼而愈也或微而止爲中酸俗謂之醋心法宜溫藥散之亦猶解表之義若久喜酸不已則不宜溫之宜以寒藥下之後以涼劑調之結散熱去則气和也所以中酸不宜食粘滑油膩者謂能令气郁不通暢也宜糲食菜蔬使气通利則酸自不作矣

論雜病吐酸與病機外邪不同

發明云病機吐酸皆屬於熱此上焦受外來客邪也胃气不受外邪故嘔仲景以生薑半夏治之以雜病論之嘔吐酸水者甚則酸水浸其心不任其苦其次則吐出酸水令上下牙酸澁不能相對以大辛熱藥療之必減吐酸是吐出酸水也酸味者収气也西方肺金旺也寒水乃金之子子能令母實故用大咸熱之劑瀉其子以辛熱爲之佐而瀉肺之實以病機作熱攻之誤矣蓋雜病醋心濁气不降欲爲中滿寒藥豈能治之乎

辯素問東垣論酸不同

丹溪云或曰吐酸素問明以爲熱東垣又言爲寒何也予曰吐酸與吞酸不同吐酸是吐出酸水如醋平時津液隨上升之气郁積而成郁積之久濕中生熱故從火化遂作酸味非熱而何其有郁積之久不能自湧而出伏於肺胃之間咯不得上咽不得下肌表得風寒則內熱愈郁而酸味刺心肌表溫暖腠理開發或得香熱湯丸津液得行亦可暫解非寒而何素問言熱者言其本也東垣言寒者言其末也但東垣不言外得風寒而作収气立說欲瀉金之實又謂寒藥不可治酸而用安胃湯加減二陳湯俱犯丁香且無治鬱結濕熱之法爲未合經意予常治吞酸用黃連茱萸各炒隨時令疊其佐使蒼朮茯苓爲輔佐湯浸炊餅爲小丸吞之仍教糲食蔬菜自養則病易安

劉宗厚曰謹按吐酸一證以病機言之則屬於熱以臟腑論之則脾胃受病以內邪言之則痰飲宿食之所爲故治法熱者寒之脾惡濕以苦燥之有痰飲者淸之分利之有宿食者消之導之驅逐之局方不察斯故以噫醋吞酸醋心吐酸水之證並入於气門中率用溫熱之藥豈吐酸專主於寒而無他證也故此一門以敍河間東垣丹溪之論其病源治法無餘蘊矣

停飲門

許學士云余苦有二疾一下血一膈中停飲下血有時而止停飲則無時始因年少時夜坐作文左向伏几案是以飲食多墜左邊半夜以後稍困乏必飲酒二三盞仍向左邊側睡壯盛時殊不覺病三五年後覺酒止從左邊下漉漉有聲脇痛飲食減十數日必嘔數升酸水暑月止是右體有汗漐漐常潤左邊痛處絕燥徧訪名醫及海上方服之少驗間或中病止得月餘復作其補如天雄附子𥖎石其利如牽牛甘遂大㦸備嘗之矣予揣度之已成癖囊如潦水之有科臼不盈不行必盈科而行也淸者可行濁者依前停蓄蓋下無路以出之也是以積之五七日必嘔而出稍寛數日復作脾土惡濕而水則流濕莫若燥脾以勝濕崇土以塡科臼則疾當去矣於是悉屏諸藥止服蒼朮三月而除自此後不復發嘔胸膈寛飲啖如故暑月汗周體而身涼飲亦從中下前此飲漬其肝目亦多昏其後燈下能書細字皆蒼術之力也故名其方曰神朮丸其蒼朮一觔去皮切末用之白芝蔴半兩水二盞研濾取汁大棗十五枚煮爛去皮核研以蔴汁成稀膏和入搜臼杵熟丸如梧子大每日空心白湯吞五七十丸一日服二三次忌桃李雀鴿初服時膈間必微燥且以蒼朮製之覺燥甚再進山梔子散一服久之自不燥也予服半年以後止用燥烈味極辛者削去皮不浸極有力亦自然不燥山梔散用山梔一味乾之爲末沸湯㸃服故知久坐不可伏向一邊時宜運動亦調息之法

脈經云胃脈虛主胃中冷苦吞酸頭痛寸口脈遲上焦有寒心痛喉酸吐酸水宜服附子湯生薑湯茱萸丸關脈沈心下有冷气痞滿吞酸據此亦有胃冷吞酸者

張子和治張風村一田叟嘔酸水十餘年乃畱飲証也醫皆以燥劑治之不效更以艾火燔鍼刺之中脘臍胻瘡未嘗合予以苦劑越之出其涎如膠者二三升談笑而愈

噫腐噯酸或每晨吐酸水數口或膈間常如酸蜇皆飲食傷胃所致平胃散加神麯麥芽茯苓半夏

口吐淸水乃胃中濕熱所爲宜平胃㪚加白術茯苓滑石半夏不宜純用涼藥亦有胃寒而然者理中湯主之食郁有痰二陳加南星黃芩香附之類治酸必用吳茱萸者乃順其性而折之

戴元禮云濕熱在胃口上飲食入胃被溫熱郁遏其食不得傳化故作酸也如糓肉在器則易酸也

治寒酸溫胃之劑

東垣藿香安胃㪚治脾胃虛弱不進飲食嘔吐不待腐熟

藿香丁香人參﹝各二錢半﹞陳皮﹝五錢﹞

右爲末每服二錢生薑湯下

加減二陳湯治痰飲爲患嘔吐頭心悸或因食生冷脾胃不和

丁香﹝一兩﹞半夏陳皮﹝各五兩﹞茯苓﹝三兩﹞甘艸﹝兩半﹞

每服五六錢入生薑煎服

三因麯朮丸治中脘宿食畱飲酸蜇心痛口吐淸水神麯﹝炒三兩﹞蒼朮﹝米泔浸三宿洗淨曬漧炒一兩五錢﹞陳皮﹝一兩﹞一方有砂仁﹝一兩﹞

右爲末生薑汁打神麯糊爲丸薑湯下

加味平胃散治吞酸食郁所致

平胃散加炒神麯麥芽薑棗煎服

治吞酸因傷冷物所致治食後吐酸水同

漧薑﹝炒二兩﹞吳茱萸﹝炒二兩﹞

爲末酒服方寸匕一日二服

治噫酢咽方

吳茱萸﹝半斤﹞生薑﹝三兩﹞人參﹝二兩﹞棗﹝十二枚﹞

水六升煮二升分三次食前服

治吐酸淸水方

蒼術﹝陳壁土炒﹞白朮茯苓滑石陳皮﹝各等分﹞

水煎服

聖惠方漧薑丸治酒癖停飲吐酸水

漧薑葛根枳殻橘紅前胡﹝各五錢﹞白朮半夏麯﹝各一兩﹞吳茱萸甘艸﹝各二錢半﹞

右爲末煉蜜丸桐子大每五十丸米飲下

三生丸治中風痰涎瞑嘔吐酸水頭疼惡心半夏﹝二兩﹞南星白附子﹝各一兩﹞

右並生爲末滴水丸梧子大以生麪裹爲衣陰漧每服十丸至二十丸生薑湯下

治熱之劑

丹溪方一方加炒山梔仁三錢

吳茱萸﹝去枝梗炒乾﹞陳皮黃苓﹝陳土炒各五錢﹞黃連﹝陳土炒一兩﹞蒼朮﹝七錢半﹞一方有桔梗茯苓﹝各一兩﹞

右末神麯糊丸菉豆大每服一錢半白湯下

黃連淸化丸

黃連﹝一兩﹞吳茱萸﹝一錢﹞桃仁﹝二十四枚﹞陳皮﹝五錢﹞半夏﹝一兩半﹞右爲末神麯糊丸菉豆大每服百丸薑湯下

參茱丸治濕而帶气者濕熱甚者用之爲向導上可治吞酸下可治自痢

六一㪚﹝一料﹞吳茱茰﹝一兩製﹞

爲末飯丸

丹溪又云噫气吞酸此係食郁有熱火气沖上黃芩爲君南星半夏陳皮爲佐熱加靑黛

解表之劑

丹溪治一人因外感涼气與宿食相搏心下酸戚嘔淸水後有紅

靑皮枳殻紫蘇木通甘艸﹝各三錢﹞黃芩桔梗﹝各一錢半﹞人參﹝二錢﹞麻黃﹝五分﹞

加薑水煎服

寛中攻下之劑

透膈湯治脾胃不和中脘气滯胸膈滿悶噎塞不通噫气吞酸脇肋刺脹嘔逆痰涎飲食不下

木香砂仁檳榔枳殻厚朴白荳仁半夏靑皮陳皮甘艸大黃朴硝

各等分每服一兩生薑三片棗一枚煎至一盞熱服

痰飲﹝膠固稠粘者痰也淸而稀薄者飲也﹞

痰飲爲病所感不同有因气脈郁塞而得之者有因脾胃虛弱不能運行水穀而得之者有因痛飲飽食停滯胃中而得之者有因風寒暑濕之气入脾相搏而成之者有因七情失節藏气不行郁而成之者所感不同病變甚多或爲喘爲欬爲嘔爲泄暈嘈煩悸忪隕穫寒熱疼痛腫滿攣癖癃閉痞膈如風如癲皆痰飲之所致也飲有六曰懸飲溢飲支飲痰飲畱飲伏飲懸飲者飲水流於脇咳嗽引痛溢飲者飲水流於四肢當汗不汗身體疼重支飲欬逆倚息短气不得臥其形如腫痰飲者其人素盛今瘦腸間漉漉有聲畱飲者其人背寒如手大或短气而渴四肢歷節痛脇下痛引缺盆咳嗽則轉甚伏飲者膈滿喘欬嘔吐發則寒熱腰背痛目疾出其人振振惡寒身瞤惕

東垣謂痰飲皆濕熱相乘如濕在心經爲熱痰結而爲膠其色紅濕在肝經爲風痰其色靑如沬濕在脾經爲濕痰濕久爲熱其色黃濕在肺經爲气痰其色白咯出如米粒濕在腎經爲寒痰其色如唾

王隠君云痰淸白者爲寒黃濁者爲熱熱郁之甚或至帶血血敗則黒口吐白血者不治白血者桃花色也

子和云入肺則多嗽入大腸則爲泄入腎則爲湧水水在上則面浮在下則胕腫在中則爲痞膈痰逆

人之停飲畱於胃脘皆由胃气虛弱飲水飲酒不能傳化結爲痰飲行疾而漉漉有聲者自有癖在胃內飲水則滲入停蓄於其間其狀若胞不可速去然亦不能爲速害若見變証百端在上焦須以瓜蒂散吐之在胃脘宜十棗湯下之然後以溫藥溫胃气丁香茯苓半夏以蕩散水飲仍宜丁香半夏湯以拔其根

熱痰則多煩熱風痰多成癱瘓奇癥冷痰多成骨痺濕痰多成倦怠軟弱驚痰多成心痛癲疾飲痰多脇痛臂痛食積痰多成癖塊痞滿

或心下如停冰雪心气冷痛或脊上每日一條如綫之冷起或渾身習習如虫行或胸腹間如有二气之交紐又或如煙火上衝頭目烘熱或風毒腳气或嘔冷涎綠水黒汁甚爲勞瘵肺癰膓毒種種不一皆痰飲之所爲也

嚴氏云人之气道貴乎順順則津液流通決無痰飲之患自潤下從小便中出矣又有病人元有痰積其气因痰而結滯者則又必先逐去痰結滯气自行豈可執一

王隠君云津液旣凝爲痰不復周潤三焦故口燥咽漧大便祕面如枯骨毛髮焦槁婦人則因此月水不通若能逐去敗痰自然服藥有效

脾土上應於天亦屬濕化所以水糓津液不行卽停聚而爲痰飲夫人之病痰火者十居八九老人不宜速降其火虛人不宜盡去其痰攻之太甚則病轉劇而致危殆須以固元气爲本

有病喜吐痰唾服八味丸而見效者叔和云腎寒多唾蓋腎爲水之官腎能攝水腎气溫和則水液潤下腎气虛寒則邪水溢上故用八味丸以溫利之

活人書雲中脘有痰亦令人憎寒發熱惡風自汗胸膈痞滿有類傷寒但頭不痛項不彊爲異

丹溪云風痰多見奇癥凡風痰病必用風痰藥白附子天麻雄黃牛黃僵蠶皂角之類濕痰多見倦怠軟弱濕痰宜用蒼白二術又用油炒半夏熱痰多挾風外癥爲多用靑黛黃連天花粉大快膈上熱痰痰因火盛逆上者治火爲先白術黃芩石膏之類中气不足加參朮食積痰神麯麥蘗山查欲吐食積痰用蘿卜子油炒爲末漿水調下探而吐之食積痰必用攻若气虛者用補气藥送老痰海石半夏瓜蔞香附五棓子佐他藥大治頑痰郁痰僵蠶杏仁瓜蔞訶子貝母五棓子痰而脾虛者淸中气二陳湯加白朮之類兼用升提藥內傷挾痰必用參朮蓍之類多用薑汁傳送或加半夏之類虛甚加竹瀝暈嘈雜乃火動其痰用二陳湯加梔子芩連之類噫气吞酸此係食郁有熱火气上動以黃芩爲君南星半夏橘紅爲臣熱多加靑黛喉中如有物咯不出咽不下此老痰也重者吐之用瓜蒂散气實用荊瀝﹝仲景用半朴茯薑治之神驗﹞痰結核在咽喉中燥不能出入化痰藥內加咸藥軟堅之味瓜蔞仁杏仁海石桔梗連翹少佐以風化硝薑蜜丸噙化凡人身上中下有塊是痰問其平日好食何物吐下後方用藥痰之爲物隨气升降無處不到痰在腸胃間可下而愈痰在經絡中非吐不可出吐中就有發散意痰在膈上必用吐之瀉亦不出痰膠固及脈浮者俱用吐法痰在脇下非白芥子不能逹痰在皮裏膜外用薑汁竹瀝導之痰在四肢非竹瀝不能開二陳湯善治一身之痰如在下加下引藥在上加上引藥潤下丸降痰最妙靑礞石丸重在風化硝小胃丹能逐貫胃痰積然不宜多服蒼朮治痰飲成窠者極效海粉能治熱痰降濕痰軟結痰消頑痰最效可入丸子不可入煎藥枳實㵼痰能衝牆壁竹瀝能治膈間有痰或癲狂或健㤀或風痰最效又能養血荊瀝治痰稍重用此二味效速且穏當二瀝治痰結在皮裏膜外及經絡必佐以薑汁韮汁治血滯不行中焦有飲取自然汁冷飲三四盞以寛胸中煩躁不寧後自愈气實熱痰吐難得出或成塊或吐咯不出及兼气郁者難治中焦有痰胃气亦賴所養卒不便虛若攻之盡則虛矣凡治痰用利藥過多致脾气下虛則痰反易生而

多矣

丹溪云痰之爲病方論少有細述者近惟三因略言亦無加減法夫痰之源不一有因痰而生熱者有因熱而生痰者有因气而生者有因風而生者有因驚而生者有積飲而生者有多食而成者有因暑而生者有傷冷物而成者有脾虛而成者有飲酒而成者其爲病也驚痰則成心包痛顚疾熱痰則煩躁頭風爛眼燥結怔忡懊憹驚風痰成癱瘓大風暈暗風悶亂飲痰成脇痛四肢不舉每日嘔吐食痰成瘧痢口出臭气冷痰骨痺四肢不舉气刺痛酒痰飲酒不消但得酒次日又吐脾虛生痰食不美反胃嘔吐气痰攻注走刺不定婦人於驚痰最多蓋因產內交接月事方行其驚因虛而入結成塊者爲驚痰必有一塊在腹發則如身孕轉動跳躍痛不可忍凡人手臂或動不得或骨節徧身痛坐臥不能此痰入骨也有人腳气久不治骨節痛與腳气藥不效此痰病也凡傷寒病後嘔吐藥不得入亦因初病膈中有涎

痰也或因下之太早而遂議其非痰未爲確論傷寒發黃亦是痰病蓋因熱搏而成凡大便祕者亦是痰結

左右關脈滑大者膈中有痰也可吐之怕吐者消息下之凡人每日背上一條如綫而寒起者宜吐下之凡病百藥��效其關上脈伏而大者痰也用妙應丸加減法﹝方見走注疼痛卽控涎丹﹞

洞虛子論痰之爲病成偏頭風成雷頭風成太陽頭痛運如坐舟車精神恍惚或口眼瞤動或睂稜耳輪俱癢或頷腮四肢逰風腫硬似疼非疼或渾身燥癢搔之則隠疹隨生皮毛烘熱色如錦斑或齒頰似癢似痛而疼無定所滿口牙浮痛癢不一或噯气吞酸鼻聞焦臭喉間荳鮏气心煩鼻塞咽嗌不利咯之不出咽之不下或因噴𡁲而出或因舉動而唾其痰如墨又如破絮或如桃膠或如蜆肉或心下如停水鐡閉滯妨悶噯𡁲連聲狀如膈气或寢夢刑戮刀兵劍㦸或夢入人家四壁圍繞暫得一竇百計得出則不知何所或夢在燒人地上四面煙火枯骨焦气撲鼻無路可出或不因觸發忿怒悲啼雨淚而寤或時郊行忽見天邊兩月交輝或見金光數道回頭無有或足膝酸軟或骨節腰腎疼痛呼吸難任或四肢肌骨間痛如撃戮乍起乍止並無常所或不時手痺麻痛狀如風濕或臥如芒刺不安或如毛虫所螫或四肢不舉或手足重滯或眼如薑蜇膠粘癢澁開闔甚難或陰晴交變之時胸痞气結或齒癢咽痛口糜舌爛及其奮然而發則噴𡁲連聲初則涕唾稠粘次則淸水如注或眼前黒暗腦後風聲耳內蟬鳴眼瞤肉惕惟洞虛子備此疾苦述甚詳悉乃能治療病勢之來則胸腹間如有二气交紐噎塞煩郁有如煙火上衝頭面烘熱眼花耳鳴涎痰涕淚並從肺胃間湧起凜然毛竪噴𡁲千百然後徧身煩躁則去衣凍體稍止片時或春秋乍涼之時多加衣衾亦得暫緩或頓飲冰水而定或痛飲一醉而終不能逐去病根乃得神祕沈香丸方屢獲大效愈人數萬但不欲輕傳匪人故以隠語括之詩曰甑裏翻身甲帶金於今頭戴艸堂深相逢二八求斤正硝煆靑礞倍若沈十七兩中零半兩水丸梧子意須斟驅除怪病安心志水瀉雙身卻不任

大黃﹝蒸八兩﹞黃芩﹝八兩﹞靑礞石﹝一兩硝煆如金色﹞沈香﹝半兩﹞

右爲末水丸如梧子大白湯食後空心服

治飲之劑

心下有痰飲胸脇支滿目苓桂朮甘艸湯主之茯苓﹝四錢﹞桂枝白術﹝各三錢﹞甘艸﹝二錢﹞

水煎服小便自利短气有微飲當從小便去之亦前湯主之

病者脈伏其人欲自利利反快𨿽利心下續堅滿此爲畱飲欲去故也甘艸半夏湯主之

甘遂﹝去心面裹煮令透曬漧大者三枚﹞半夏﹝十二枚製﹞芍藥﹝五枚﹞甘艸﹝如指大一枚炙﹞

以水二升煮去半升去柤以蜜半升和藥汁煎取八合頓服之

懸飲十棗湯主之

芫花﹝洗淨醋拌經宿炒令黒勿焦﹞甘遂﹝同前製去心﹞大㦸﹝去皮長流水煮一時洗淨曬漧各等分爲末﹞

以水一升五合先煮肥大棗十枚取八合去渣納藥末彊盛人五分平旦服之不下更加五分下後以糜粥調之

溢飲者當發其汗大小靑龍湯主之

大靑龍湯

麻黃﹝去節六錢﹞桂枝﹝去皮二錢﹞甘艸﹝炙二錢﹞杏仁﹝四枚去皮尖﹞石膏﹝二錢研碎﹞生薑﹝二錢﹞

大棗二枚水三碗半煎去渣溫服取微汗汗多者溫粉撲之

小靑龍湯

麻黃﹝去節三錢﹞五味子半夏﹝各二錢﹞漧薑甘艸﹝炙﹞細辛桂枝﹝去皮各三錢﹞

水七碗煮麻黃至六碗去沫內諸藥煮取二碗

膈間支飲其人喘滿心下痞堅面色黧黒其脈沈緊得之數十日醫吐下之不愈木防己湯主之虛者卽愈實者三日復發復愈不愈者宜防己湯去石膏加茯苓芒硝湯主之微利則愈

木防己石膏﹝各三錢﹞桂枝﹝二錢﹞人參﹝四錢﹞

水三碗煎一碗溫服加茯苓﹝四錢﹞芒硝﹝三錢﹞去石膏名防己苓硝湯

心下有支飲其人苦冒澤瀉湯主之

澤瀉﹝五錢﹞白朮﹝二錢﹞

水碗半煎一碗溫再服

支飲胸滿者厚朴大黃湯主之

厚朴﹝三錢﹞大黃﹝六錢﹞枳實﹝五分﹞

水煎溫服

支飲不得息葶藶大棗瀉肺湯主之

葶藶﹝炒令黃色搗丸如彈丸大﹞大棗﹝十二枚﹞

先以水三升煮棗至二升去棗內葶藶煮取一升頓服

嘔家本渇渇者爲欲解今反不渇心下有支飲故也小半夏湯主之方在嘔吐門

腹滿口漧舌燥此腸間有水气巳椒藶黃丸主之防己椒目葶藶﹝炒﹞大黃﹝各一兩﹞

右爲末蜜丸如梧子大先服一丸日三服稍增口中有津液渴者加芒硝五錢

卒嘔吐心下痞膈間有水悸者半夏加茯苓湯主之

方見嘔吐門

假令瘦人臍下悸吐涎沫而顚此水也五苓散主之白朮茯苓豬苓﹝各三錢﹞澤瀉﹝一錢﹞桂﹝二錢﹞

右爲末白飲服方寸匕日三服飲暖水汗出愈

水气去後心胸間虛气滿不能食茯苓飲消痰气能令食

茯苓人參白朮﹝各三錢﹞陳皮﹝二錢半﹞枳實生薑﹝各四錢﹞

水煎連進三服每一服後如人行八九里復進

欬逆倚息不得臥小靑龍湯主之靑龍湯服後多唾口燥寸脈沈尺脈微手足厥逆气從小腹上衝胸咽手足痺其面翕然如醉狀因復下流陰股小便難時復冒者與茯苓五味甘艸湯主之

茯苓桂枝﹝各四錢﹞甘艸﹝炙三錢﹞五味子﹝五錢﹞

作三服

沖气卽降而反更欬胸滿者苓甘五味薑辛湯主之茯苓﹝四錢﹞五味子﹝五錢﹞甘艸漧薑﹝各三錢﹞細辛﹝三錢﹞

水三鍾煎一鍾日三服

欬滿卽止而更復渴沖气復發者以細辛漧薑爲熱藥也服之當遂渴而渴反止者爲支飲也支飲者法當冒冒者必嘔嘔者復納半夏以去其水芩甘五味薑辛夏湯主之

茯苓五味子半夏﹝各四錢﹞甘艸細辛漧薑﹝各二錢﹞

水煎日三服

水去嘔止其人形腫者加杏仁主之其癥應納麻黃以其人遂痺故不納之若逆而納之者必厥所以然者以其血虛麻黃髮其陽故也

若面熱如醉此爲胃熱上衝薫其面前方加大黃三錢以利之先渴後嘔爲水停心下此屬飲家小半夏茯苓湯主之

半夏﹝三錢﹞茯苓﹝一錢半﹞生薑﹝十片﹞

水煎服

五飲湯治五飲最效

旋覆花人參橘紅枳實白朮茯苓厚朴﹝製﹞半夏﹝製﹞澤瀉豬苓前胡桂心白芍藥甘艸﹝炙各等分﹞

每兩分二服薑十片水二盞煎去渣溫服無時忌肉食生冷等物因酒成飲加葛花砂仁

治心腹中脘痰水冷气心下汪洋嘈雜腸鳴多唾口中淸水自出脇肋急脹痛不欲食此胃气虛冷所致其脈沈細遲旋覆花湯

細辛陳皮桂心人參甘艸桔梗芍藥半夏旋覆花﹝各半兩﹞赤茯苓

每服四錢薑七片煎去渣溫服

木香半夏丸治痰涎上湧心胸不利常服消痰寛膈半夏﹝一兩﹞木香﹝七錢﹞陳皮茯苓薑屑人參白附子艸䓻﹝各五錢﹞

右爲末麵糊丸食後生薑湯下五十丸

降痰丸治三焦气澁下痰飲消食利膈痞滿欬唾稠粘面熱目赤支體倦怠不思飲食常服升降滯气消化痰涎

木香檳榔靑皮陳皮枳殻﹝麩炒﹞大黃半夏﹝湯泡﹞京三稜黒牽牛﹝各一兩﹞

右爲末麵糊丸食後薑湯下

吐劑

治哮嗽妙方

砒霜面

海螵蛸﹝各一錢﹞

爲末水調作餅子慢火炙黃再研令細每服一字用井花水作一呷服良久吐出爲度小兒減半忌食熱物凡吐寒痰藜蘆瓜蒂吐不透者用附子尖妙

瓜蒂散

赤小豆瓜蒂﹝炒等分﹞

右末香豉一合水二盞煮作稀粥去渣取三之一和末一錢頓服之不吐少加得快吐乃止

三聖散

防風瓜蒂﹝各三兩﹞藜蘆﹝去苖及心或一兩或半兩﹞

右爲各粗末每服約半兩以韲汁三碗先用二碗煎三五沸去韲汁次入一碗煎至三沸卻將原二盞同一處煎二沸去渣放溫徐徐服之不必盡劑以吐爲度

稀涎散

豬牙皂角﹝不蛀者去皮一兩炙用之﹞綠礬﹝半兩﹞藜蘆﹝半兩﹞白𥖎﹝一兩﹞右爲末每服一錢溫水下

治濕和中之劑

枳朮湯

枳實﹝半兩﹞白朮﹝二兩﹞

水煎作三服

桔梗半夏湯

桔梗半夏陳皮生薑

水煎服

導痰湯治一切痰涎壅盛胞膈畱飲痞塞不通二陳湯加枳實南星攺白茯用赤茯苓

此方加桔梗一兩木香一兩沈香半兩名二香導痰湯又方無二香加人參瓜蔞仁

神術丸治痰飲方在吐酸停飲門

茯苓澤瀉湯

小半夏加茯苓湯﹝並見前﹞

治風痰之劑

玉壺丸治痰飲方在頭痛門

水煮金花丸治風痰頭嘔吐咳嗽

南星半夏﹝各一兩生用﹞寒水石﹝二兩﹞白面﹝三兩﹞天麻﹝五錢﹞雄黃﹝一錢﹞

滴水丸菉豆大每服五七十丸日乾煎漿水沸下藥煮浮爲度漉出淡漿水浸另用薑湯下通聖加半夏亦可服

熱痰之劑

小陷胸湯

半夏黃連瓜蔞仁

水煎服

半夏丸

瓜蔞仁半夏﹝製各一兩﹞

薑汁打糊丸

小黃丸

人參黃芩南星半夏生薑

薑汁糊丸

寒痰之劑

消飲丸兼治宿酒停飲胸滿嘔逆目視𥉂𥉂腹中水聲痛不思飲食

白朮﹝五兩﹞茯苓﹝二兩﹞枳實﹝七錢﹞漧薑﹝一兩﹞

右煉蜜丸菉豆大每服溫水下三十丸

化痰丸

半夏﹝三兩﹞陳皮漧薑白朮﹝各一兩﹞

薑汁糊丸薑湯下二十丸

溫中化痰丸

靑皮陳皮漧薑良薑

倍朮丸治五飲

漧薑肉桂﹝各半斤﹞白朮﹝一斤﹞

爲末蜜丸小荳大每服二三十丸米飲下

丁香半夏丸

檳榔﹝一兩半﹞丁香半夏﹝各一兩﹞細辛漧薑人參﹝各半兩﹞

薑汁糊丸每服三十丸薑湯下

薑桂丸

南星半夏官桂﹝各一兩﹞

糊丸菉豆大薑湯下五七十丸

理气之劑

四七湯治同六合

半夏﹝五兩﹞茯苓﹝四兩﹞蘇葉厚朴﹝各三兩﹞

薑棗煎

三仙丸

南星半夏﹝各五兩﹞香附﹝四兩﹞

糊丸薑湯下四十丸

蘇子降气湯

前胡厚朴陳皮甘艸川歸桂﹝各二兩﹞蘇子半夏﹝各五兩﹞

薑棗煎

六合湯治七情气鬱結成痰涎狀如破絮或如梅核咯不出咽不下嘔逆惡心

陳皮半夏茯苓厚朴香附紫蘇莖等分每服四錢生薑三片水煎服

加味化痰丸

人參白朮半夏﹝製﹞茯苓桔梗﹝各一兩﹞枳實香附前胡甘艸﹝半兩﹞

右爲細末用半夏末薑汁糊丸每服五十丸白薑湯下

二生湯治胃冷有痰

附子﹝生去皮臍﹞半夏﹝生各等分﹞

每服四錢水二盞生薑十片煎至七分溫服加木香少許尢佳

水玉湯治睂稜骨痛不可忍此痰厥也

半夏﹝製﹞

每服三錢薑十片煎八分食後溫服又宜服溫膽湯

仲景茯苓飲治胸停水飲吐水气滿不飲食

白朮茯苓﹝各一兩﹞人參﹝七錢半﹞陳皮枳實﹝各五錢﹞每服水二鍾生薑一錢煎七分服

又方治痰飲吐水無時節者其源以飲冷過度遂令脾胃气弱食不消化飲食入胃則皆變冷水反吐不停

赤石脂一觔搗篩服方寸𠤎酒飲任服稍稍加至三錢七服盡一觔終身不吐冷水又不下利補五臟令人肥健有人痰飲服諸藥不效服此卽痊

二賢散此消痰飲之要藥也

陳皮﹝二兩﹞甘艸﹝半兩﹞

爲末每服二錢沸湯下

治一切痰方

陳皮一觔去穰取紅淨外以甘艸鹽各四兩水五碗慢火煮乾焙爲末白湯㸃服

淸健丸治一切痰飲

枳實白術﹝各二兩﹞陳皮半夏南星山查﹝各一兩﹞白芥子黃芩蒼術﹝各一兩半﹞川連川歸砂仁﹝各五錢﹞

右爲末用神麯五兩爲粉取竹瀝二碗薑汁半盞煮糊丸梧子大每服八九十丸白湯送下

竹瀝逹痰丸

半夏﹝滚薑湯泡透去皮臍瓦上微火炒二兩﹞白茯苓﹝去皮二兩﹞陳皮﹝去白二兩﹞大黃﹝酒浸透曬漧二兩﹞白術黃芩﹝酒炒各三兩﹞甘艸﹝炙﹞人參靑礞石﹝各一兩搗碎用燄硝一兩煆如金色﹞沈香﹝五錢﹞

右爲細末用竹瀝一大碗半生薑汁二盞和勻入鍋內火熬一刻許令熟將前藥和搗爲稀醬樣磁器盛曬漧仍以竹瀝薑汁如前法搗勻和曬漧如此三次仍前竹瀝薑汁和丸如小豆大每服一百食逺白米湯下能運痰從大便出不損元气神妙神妙

半夏利膈丸治風痰頭疼目咽膈不利涕唾稠粘並治酒過停飲嘔逆惡心胸脇引痛腹內有聲半夏﹝湯泡三兩﹞白附子﹝生用二兩﹞天南星﹝生用一兩半﹞白術茯苓﹝去皮﹞白礬人參﹝去蘆﹞滑石﹝各一兩﹞貝母﹝一兩﹞

右爲末麵糊丸梧子大每服三十丸食後薑湯下

八味丸治脾虛不得克制腎水多吐痰唾而不咳者附子﹝泡去皮臍﹞桂心﹝各一兩﹞山茱萸肉山藥﹝各四兩﹞白茯苓澤瀉牡丹皮﹝各三兩﹞懷熟地黃﹝八兩﹞

右爲末蜜丸梧子大每服五十丸空心鹽湯下

葉氏分涎湯治風痰畱滯膈間喘滿惡心涎唾不利橘紅人參桔梗枳實半夏﹝湯洗七次令軟毎个切四片用薑汁浸一夕﹞天南星﹝去外皮濕紙包灰火煨香熟取出各等分﹞

薑十片每服三錢水一盞煎食後服

指迷茯苓丸治中脘畱伏痰飲臂痛難舉手足不得轉移

半夏﹝二兩﹞茯苓﹝一兩﹞枳殻﹝去穰麩炒五錢﹞風化硝﹝二錢半﹞

右爲末薑汁麵糊丸梧桐子大每服三十丸薑湯下

辰砂祛痰丸治酒食過多酸鹹作成痰飲聚於胸中凝則嘔逆惡心流則臂痛頭目昏腰腳疼痛深則左癱右瘓淺則蹶然倒地此藥神效

硃砂﹝一兩水飛一半入藥一半爲衣﹞半夏﹝四兩﹞生薑﹝四兩與半夏製作餅陰漧﹞陳皮白礬﹝生﹞荊芥﹝各一兩﹞

爲末薑汁糊丸梧桐子大每食後服五十丸薑湯吞下忌動風動气物

檳榔散治胸膈停滯痰飲腹中虛鳴食不消化時或嘔逆

杏仁﹝去皮尖﹞旋覆花﹝去枝梗﹞半夏﹝湯洗七次﹞檳榔桔梗﹝去蘆炒﹞白術漧薑﹝炮﹞橘紅﹝各一兩﹞甘艸﹝炙﹞人參﹝各半兩﹞

吳仙丹百一選方治痰飲上气不思飲食小便不通頭目昏

吳茱萸﹝湯泡﹞白茯苓﹝各等分﹞

右爲末蜜丸梧子大每服三十丸滚湯溫酒任下

辰砂化痰丸治風化痰安神定志利咽膈淸頭目白礬﹝枯﹞辰砂﹝飛各五錢﹞天南星﹝泡一兩﹞半夏﹝洗三兩﹞

右爲末以薑汁麵糊丸梧子大辰砂爲衣每服二十丸薑湯下

防風丸治風痰上攻頭痛惡心項急目旋暈痰涎壅滯昏憒

天麻﹝酒浸一夜﹞甘艸﹝炙﹞川芎﹝各一兩﹞防風﹝各一兩﹞硃砂﹝五錢爲衣﹞右爲末麵糊丸梧子大每服一錢荊芥湯下

控涎丹一名妙應丸凡人忽胸背手腳頸項腰胯隠痛不可忍連筋骨牽引釣痛坐臥不寧時時走易不定俗醫不曉謂之走注便用風藥及鍼灸皆無益又疑是風毒結聚欲作癰疽亂治亦非也此乃是痰涎伏在心膈上下變疾狀或令人頭痛不可舉或神思昏倦多睡或飲食無味痰唾稠粘夜聞喉中如鋸聲口流唾涎手腳重腿冷痺气不通誤認爲癱瘓亦非也凡有此疾但用是藥不過數服其疾如失

甘遂﹝去心﹞紫大㦸﹝去皮﹞眞白芥子﹝各一兩﹞

右爲末煮糊丸梧子大曬漧臨臥淡薑湯或滚水下五七丸至十丸痰猛气實加丸數不妨其效如神附加減法

腳气加明松脂一錢檳榔木瓜各一兩卷栢半兩先以鹽水煎半日次日白水煮半日同前藥爲丸每服二十丸加至四五十丸再服下惡物立效驚痰加硃砂全蠍各二錢每用八九丸常與之三五服去盡酒痰加雄黃全蠍各二錢每服十丸走注腰痛加

核桃三个燒灰每服三十丸加至五十丸溫酒下腳气走注於前方內加吳茱萸驚气成塊者加穿山甲炒鼈甲燒各三錢𤣥胡索蓬術各四錢每服五十丸加至七十丸以利爲度腎痺痛加木鼈子去殻研一兩桂半兩熱痰加盆硝等分每服三兩丸寒痰加胡椒丁香蠍桂各等分每服二十五丸

茯苓半夏湯治胃气虛弱身重有痰惡心欲吐風邪羈絆於脾胃之間當先實脾胃﹝方在嘔門﹞

禦愛紫宸湯解宿酒嘔噦惡心痰唾進飲食

木香﹝半兩﹞檀香﹝俱不見火﹞藿香砂仁葛花茯苓官桂﹝各一兩﹞陳皮漧葛良薑丁香﹝不見火﹞炙甘艸﹝各二兩﹞

每服四錢水煎不拘時服

柴胡半夏湯治痰癥不敢見風眼澁頭痛有痰眼黒惡心兀兀欲吐風來覺皮肉緊手足重難舉居暖處有微汗便減如見風卽復作﹝一名補肝湯﹞

柴胡蒼術﹝各一錢半﹞半夏﹝二錢半﹞茯苓﹝二錢﹞神麯﹝炒﹞槁本﹝各一錢﹞升麻﹝五分﹞

薑五片水煎食逺服

枇杷葉散治痰逆此藥溫胃思食

靑皮﹝去穰炒﹞艸豆﹝各半兩﹞前胡枇杷葉人參半夏﹝湯泡﹞茯苓﹝去皮﹞大腹皮白朮厚朴﹝去粗皮薑汁炒各一兩﹞薑三片每服四錢水煎不拘時熱服

淸气化痰丸治上焦痰火壅盛或𠻳或喘煩熱口漧胸膈痞塞

天南星﹝三兩﹞半夏﹝湯泡﹞黃連黃芩﹝各五兩﹞茯苓栝蔞仁﹝去殻﹞杏仁﹝去皮尖各四兩﹞陳皮枳實﹝麩炒各六兩﹞甘艸﹝二兩﹞

右爲末薑汁煮麵糊丸梧子大每服七十丸食後薑湯下

淸气化痰丸淸利胸膈順气化痰寛中健脾消導飲食治痰之聖藥也

半夏﹝半斤﹞南星﹝六兩﹞枯蔞黃連紫蘇子﹝炒﹞蘿卜子﹝炒﹞枳實﹝麩炒﹞橘紅山查﹝各四兩﹞漧薑﹝生﹞香附子﹝炒﹞甘艸﹝炙﹞黃芩﹝各二兩﹞

右將南星切作十字塊半夏每个切作二塊皂莢六兩白礬三兩多用水將南星半夏皂莢白礬一處浸三宿煮南星透爲度只將南星半夏曬漧同眾藥爲末水糊丸梧子大每服七八十丸加至百丸食遠或臨睡茶淸下

怔忡驚悸門

生生子曰怔忡者心中惕惕然動不自安也驚者從外而入或耳聞異聲目擊異物動而懼也悸者中心畏怯動而怕驚也怔忡止於心不自安悸則心旣動而又恐恐然畏懼如人將捕之驚而駭也治怔忡之法惟當益其心血壯其神气治驚悸則有諸經之証當分別治之

治驚之法內經曰驚者平之平常也使平日常見常聞則何驚之有張子和治衞徳新之妻被盜而驚乃以平法治之良愈

黃帝曰足陽明病惡人與火聞木音則惕然而驚鐘鼔不爲動聞木音而動何也岐伯曰陽明者胃也胃者土也土惡木故驚也又曰東方靑色入通於肝其病發驚駭脾移熱於肝則爲驚衂臥而驚者屬肝臥則血歸於肝今血不靜血不歸肝故驚悸於臥也

仲景曰食少飲多水停心下甚者則悸微者短气﹝飲水多必心下悸﹞五飲停蓄閉於中脘最使人驚悸痰飲驚悸皆屬於脾土

東垣云六脈俱大按之空虛必面赤善驚上熱乃手少陰心之脈也此气盛多而亡血以甘寒鎭墜之劑瀉火與气以墜气浮以甘辛溫微苦峻補其血熟地生地茈胡升麻白芍丹皮川芎黃蓍之類以防血溢上竭﹝甘寒鎭墜之劑謂丹砂之類﹞

丹溪云怔忡大槪屬血虛與痰有慮便動者屬虛時作時止痰因火動瘦人多是血虛肥人多是痰飲眞覺心跳者是血少宜四物安神之類又曰病

自驚而得者驚則神不守舎舎空得液則成痰也血气入舎則痰拒其神不得歸焉﹝控涎丹加辰砂逺志﹞

豬心血丸治勞役心跳大虛癥

歸身白芍側栢川芎﹝各五錢﹞陳皮甘艸黃連﹝各二錢﹞硃砂﹝一錢﹞

右用豬心血爲丸

溫膽湯治心膽虛怯觸事易驚或夢寐不祥遂致心驚膽懾气郁生涎涎與气變生諸癥或短气悸乏或自汗﹝此膽虛不能制脾則脾之水飲作矣﹞

半夏橘紅竹茹枳實﹝妙各一兩﹞甘艸﹝炙一兩﹞白茯苓﹝一兩半﹞

每服五錢薑五片棗一枚水一盞煎七分食前服

仲景半夏麻黃湯治心下悸

半夏麻黃﹝等分爲末﹞

煉蜜丸小荳大飲服三丸

鎭心丸治驚悸

辰砂﹝用黃松節油浸﹞龍齒﹝用逺志苗醋煮﹞

右只取辰砂龍齒等分爲末豬心血爲丸芡實大每服一丸以麥門冬葉菉豆燈心白蜜水煎豆熟爲度臨臥湯下小兒磨化半丸量歲數與之

蜜佗僧散治驚气入心絡不能語者昔有爲狼及大蛇所驚皆服此而安

蜜佗僧研極細末茶調下一錢匕服卽愈

寒水石散治因驚心气不行郁而生涎結爲飲遂爲大疾忪悸少遇驚則發尢宜服之

寒水石﹝煆﹞滑石﹝飛﹞生甘艸﹝各等分﹞

爲末每服二錢熱則新汲水下怯寒則薑棗湯下加龍腦少許尢佳

定志丸心气不足驚悸恐怯

石菖蒲﹝炒﹞逺志﹝去心﹞茯苓﹝各二兩﹞人參﹝一兩﹞辰砂﹝五錢爲衣﹞爲末蜜丸梧子大每服五十丸米飲下

安神鎭心丸治驚悸消風痰

石菖蒲逺志人參茯神川芎山藥麥門冬鐡粉天麻半夏南星茯苓﹝各一兩﹞細辛辰砂﹝各五錢﹞

右爲末生薑五兩取汁入水煮糊爲丸菉豆大另以硃砂爲衣每服二十五丸夜臥生薑湯下小兒減半

茯苓丸治驚悸﹝方在癲門﹞

東垣羌活勝濕湯治臥而多驚悸多魘冒邪在少陽厥陰也加柴胡五分如淋加澤瀉五分此下焦風寒二經合病也經曰肝腎之病同一治爲俱在下焦非風藥行經不可也

羌活獨活防風槁本﹝各一錢﹞蔓荊子﹝三分﹞川芎﹝二分﹞甘艸﹝炙五分﹞

水二鍾煎服

東垣硃砂安神丸治外物所驚宜鎭平之

黃連﹝一錢半﹞甘艸﹝炙﹞當歸生地﹝各五分﹞硃砂﹝一錢飛﹞右爲細末浸蒸餅爲丸黍米大硃砂爲衣每服十五丸食後津唾咽下﹝一方當歸地黃各一錢﹞

心澹澹動

綱目云澹澹因痰動也心澹澹動者謂不怕驚而心自動也驚恐亦曰心中澹澹恐謂怕驚而心亦動也

其澹澹自動之病屬二經一屬厥陰心主經曰心主手厥陰之脈是動則病心中澹澹大動面赤目黃喜笑不休視盛虛寒熱陷下取之是刺灸之法也又曰太陽司天寒淫所勝病心澹澹大動胸脇胃脘不安治以甘熱是運气之寒傷心主也其二屬少陽病經云一陽發病少气喜欬善噫其傳爲心掣故也

怒

怒在陰陽爲陰遏而不得伸也經云陰出之陽則怒又云血並於上气並於下心煩寃善怒東垣云多怒者風熱陷下於地是也

怒屬肝膽經云在臟爲肝在志爲怒又云肝藏血血有餘則怒又云膽爲怒

丹溪治怒方

香附末﹝六兩﹞甘艸末﹝一兩﹞

右和勻每服五錢白湯調下

運气怒皆屬木太過內經曰陽气者大怒則形气絕而血菀於上使人薄厥又云暴怒傷陽怒則气逆甚則嘔血及飱泄是也

生生子曰面靑善怒亦是肝气太過當益肺金以制之毋徒平木此五行勝復之理用藥之法亦當要識此意不然必不能杜根也

善太息

運气善太息皆屬燥邪傷膽經云陽明在泉燥淫所勝病善太息又云陽明之盛太息嘔苦又云少陰司天地乃燥淒愴數至脇痛善太息是也

內經善太息皆取心膽二經岐伯曰憂思則心系急心系急則气道約約則不利故太息以出之又曰膽病者善太息口苦嘔宿汁視足少陽脈之陷下者灸之

徐仲子士偉曰家君肄業過勞屋屢北志堅不懈吐衂盈盆虛羸骨立夜臥合睫則夢爭鬭轉鬭轉負恐畏之態無可名狀呼號之聲轟然若雷而不能騰出於口家人侍睡者莫不縮首伸舌如是者十年所矣每五七夜必一發過勞則連發發尢猛歷訪師友多作心血不足治惟補心安神補心安神藥投之漠如也終莫識爲何癥捫心苦思思每逹旦更幾寒暑矣一日偶觀素問藏气法時篇論有曰肝病令人善怒虛則目𥉂𥉂無所見耳無所聞善恐如人將捕之恍然警悟乃知爲魂逰癥也何言之夫夜臥屬气於肝肝主藏血藏魂者作文旣苦衂血過多則魂失養惟是交睫若魘則夢爭鬭肝虛則膽怯故多負多恐也非峻補不奏功又思艸木之劑不堪任使乃以鹿角膠三錢侵晨酒鎔服五日而睡臥安半月而肌肉生一月而神气完始能出戶厥後每見血癥虛憊者崩中暈者投前劑莫不響應夫人徒知鹿角膠補虛之功勝於參蓍而不知鹿角膠可以峻補肝血蓋血盛而魂自安也

恐

生生子曰恐與驚悸相似實非驚悸也張子和云驚者爲自不知恐者爲自知故也蓋驚者聞響卽驚恐者心中恍恍然自知如人將捕之狀及不能獨自坐臥必須人爲伴侶方不恐懼或夜必用燈照無燈燭亦恐懼者是也

臟腑恐有四

一曰腎經云在臟爲腎在志爲恐又云精气並於腎則恐是也

二曰肝膽經云肝藏血血不足則恐戴人曰膽者敢也驚怕則膽傷矣蓋肝膽實則怒而勇敢肝膽虛則善怒而不敢也

三曰胃經云胃爲恐

四曰心經云心怵惕思慮則傷神傷神則恐懼自失周本心年六十歲形气俱實因大恐正月間染病心不自安如人將捕之狀夜臥亦不安兩年後欲飲以人參白術當歸身爲君陳皮爲佐加鹽炒黃柏炙𤣥參各少許煎服月餘而安﹝經云恐傷腎丹溪用鹽炒黃栢炙𤣥參引參歸等藥入補腎足少陰絡也﹞

治膽虛常多畏恐不能獨臥如人捕之狀頭目不利人參枳殻桂心甘菊茯神五味子山茱萸枸杞子﹝各三分﹞栢子仁熟地黃﹝各一兩﹞

右爲末每服二錢溫酒調服

治膽虛冷目頭疼心神恐畏不能獨處胸中滿悶茯神﹝一兩﹞枳殻﹝半兩﹞遠志防風細辛白術人參前胡桂心甘菊熟地黃﹝各三分﹞

右爲末每服三錢水一盞薑三片煎六分溫服不拘老幼皆可服

治膽虛目暗喉痛數唾眼目冒五色所障夢見被人爭訟恐懼面色變者補膽防風湯

防風﹝一錢﹞細辛川芎茯苓甘艸獨活前胡﹝各八分﹞人參﹝七分﹞

棗二枚水煎食前服

運气善恐皆屬肝木虛經云木不及曰委和委和之紀其病淫動注恐是也

生生子曰經云恐傷腎予在苕見一友人與一女子私合正值陽敗之際爲人驚破恐懼走歸精流不止而斃又觀六十家小說載一女子與一少年亦如上故事特掲附此以爲好色傷生者之戒

善悲

內經云在臟爲肺在志爲悲又云精气並於肺則悲是也肺虛補母仲景云婦人臟躁喜悲傷欲哭象如鬼神所附數欠伸甘麥大棗湯主之

甘艸﹝三兩﹞小麥﹝一升﹞大棗﹝十枚﹞

水六升煮三升分三服﹝亦補脾气﹞

許學士治一婦人數欠無故悲泣不止或謂之有祟祈禳請禱備至終不應予忽憶金櫃有一證云婦人臟躁悲傷欲哭象如鬼神靈數欠伸者宜甘麥大棗湯予急令治藥盡劑而愈古人識病制方種種絕妙如此

運气云悲證皆屬寒水攻心經云火不及曰伏明伏明之紀其病昏惑悲㤀從水化也又云太陽司天寒气下臨心气上從喜悲數欠又云太陽司天寒淫所勝善悲時僕又云太陽之復甚則入心善㤀善悲治以諸熱是也

妊娠善悲

綱目述管先生治一妊娠四五个月臟躁悲傷遇晝則慘感淚下數欠象若神靈如有所憑醫與巫皆無益與仲景大棗湯一投而愈

赤水元珠卷六﹤子部﹐醫家類﹐赤水元珠﹥赤水元珠卷六吐酸門論雜病吐酸與病機外邪不同辯素問東垣論酸不同停飲門治寒酸溫胃之劑右爲末每服二錢生薑湯下丁香每服五六錢入生薑煎服漧薑爲末酒服方寸匕一日二服吳茱萸水六升煮二升分三次食前服蒼術水煎服治熱之劑吳茱萸黃連淸化丸六一㪚爲末飯丸解表之劑加薑水煎服痰飲多矣大黃治飲之劑甘遂懸飲十棗湯主之大靑龍湯小靑龍湯澤瀉水碗半煎一碗溫再服厚朴水煎溫服葶藶方見嘔吐門作三服水三鍾煎一鍾日三服水煎日三服半夏水煎服每服四錢薑七片煎去渣溫服右爲末麵糊丸食後薑湯下治哮嗽妙方瓜蒂散三聖散稀涎散治濕和中之劑枳實水煎作三服茯苓澤瀉湯治風痰之劑熱痰之劑半夏丸薑汁打糊丸薑汁糊丸白朮化痰丸薑汁糊丸薑湯下二十丸丁香半夏丸薑汁糊丸每服三十丸薑湯下糊丸菉豆大薑湯下五七十丸薑棗煎糊丸薑湯下四十丸薑棗煎加味化痰丸半夏爲末每服二錢沸湯下竹瀝逹痰丸半夏硃砂杏仁吳茱萸天麻甘遂木香每服四錢水煎不拘時服薑五片水煎食逺服靑皮天南星半夏怔忡驚悸門右用豬心血爲丸煉蜜丸小荳大飲服三丸辰砂寒水石水二鍾煎服黃連心澹澹動怒丹溪治怒方右和勻每服五錢白湯調下善太息恐臟腑恐有四三曰胃經云胃爲恐右爲末每服二錢溫酒調服防風棗二枚水煎食前服善悲甘艸水六升煮三升分三服妊娠善悲赤水元珠卷六

欽定四庫全書

赤水元珠卷七

明孫一奎撰

咳𠻳門

臟腑皆有欬

黃帝問曰肺之令人咳何也岐伯對曰五臟六腑皆令人欬非獨肺也帝曰願聞其狀岐伯曰皮毛者肺之合也皮毛先受邪气邪气以從其合也﹝此邪從外受之王注云邪謂寒气﹞其寒飲食入胃從肺脈上至於肺則肺寒﹝寒邪從外受也﹞肺寒則外內合邪因而客之則爲肺欬﹝所謂肺先受邪也﹞五臟各以其時受病﹝王注云時謂正月也﹞非其時各傳以與之人與天地相㕘故五藏各以治時感於寒則受病微則爲欬甚則爲泄爲痛乘秋則肺先受邪乘春則肝先受之乘夏則心先受之乘至陰則脾先受之乘冬則腎先受之帝曰何以異之岐伯曰肺欬之狀欬而喘息有音甚則吐血﹝取大淵穴也﹞心欬之狀欬則心痛喉中介介如梗狀甚則咽腫喉痺﹝取太陵穴也﹞肝欬之狀欬則兩脇下痛甚則不可以轉轉則兩胠下滿﹝取太衝穴也﹞脾欬之狀欬則右脇下痛陰陰引肩背甚則不可以動動則欬劇﹝取太白穴也﹞腎欬之狀欬則腰背相引而痛甚則欬涎﹝取太溪穴也﹞帝曰六腑之欬柰何安所受病岐伯曰五臟之久欬乃移於府脾欬不已則胃受之胃欬之狀欬而嘔嘔甚則長虫出﹝取三里穴也﹞肝欬不已則膽受之膽欬之狀欬嘔膽汁﹝取陽陵泉穴也﹞肺欬不已則大腸受之大腸欬狀欬而遺失﹝取巨虛上亷也﹞心欬不已則小腸受之小腸欬狀欬而失气气與欬俱失﹝取巨虛下亷也﹞腎欬不已則膀胱受之膀胱欬狀欬而遺溺﹝取委中穴也﹞久欬不已則三焦受之三焦欬狀欬而腹滿不欲食飲此皆聚於胃關於肺使人多涕唾而面浮腫气逆也﹝取支溝穴﹞帝曰治之柰何岐伯曰治臟者治其兪治府者治其合浮腫者治其經﹝見欬論﹞

按素問曰咳𠻳煩寃者是腎气之逆也﹝示從容篇﹞一陽發病少气善欬善泄夏脈不及則令人上見咳唾下爲气泄

凡咳𠻳面赤胸腹脇常熱惟於足乍有涼時其脈洪者熱痰在胸膈也宜小陷胸湯礞石丸之類淸膈降痰甚而不已者宜吐下其痰熱也面白悲𡁲或脇急脹痛或脈沈細遲而欬者寒飲在胸腹也宜辛熱去之

脈治

脈經曰關上脈微爲欬

脈緊者肺寒雙者寒

欬而脈濇爲少血

浮緊者虛寒

脈細傷濕

脈浮而緩傷風

數則爲熱沈數者裏熱

脈爲水偏爲飲

洪滑多痰

脈沈爲畱飲

肺脈微急爲欬而唾血

欬脈浮直者生浮軟者生

欬證死脈

欬而脈緊者

欬而羸痩脈形堅大者

肌瘦下脫形熱不去

欬而脫形發熱脈小堅急者

欬而嘔腹脹且泄其脈急者皆死不治

仲景曰人𠻳十年其脈弱者可治實大數者死其脈虛者必苦冒其人本有支飲在胸中故也治屬飲家上气面浮腫肩息其脈浮大不治又加利尢甚脈浮短者其人肺傷諸气微少不過一年死法當𠻳也欬𠻳羸瘦脈形堅大者死欬而脫形身熱脈小

堅急以疾是逆也不過十五日死全文見診

論欬與𠻳本一證

子和云內經陰陽應象論云秋傷於濕冬生咳𠻳五臟生成篇云咳𠻳上气診要經終篇云春刺秋分環爲咳𠻳示從容篇云咳𠻳煩寃者腎气之逆也此四篇中連言咳𠻳其餘篇中止言欬而不言𠻳如生气通天論云秋傷於濕上逆而咳與大象論文義同而無𠻳字乃知咳卽𠻳明矣

謹按欬與𠻳本兩字義內經已作一證連言之愚詳大抵欬者气動也陽也𠻳者兼血也陰也況是證其本𨿽殊其標則一故世俗不以爲疑惟潔古發內經微旨其義見下

病機機要云欬謂無痰而有聲肺气傷而不淸也𠻳謂無聲而有痰脾濕動而爲痰也咳𠻳謂有聲有痰也因傷肺气動於脾濕而然也夏月𠻳而發熱者謂之熱𠻳小柴胡四兩加石膏一兩知母半兩冬月𠻳而發寒熱謂之寒𠻳小靑龍加杏仁服之蜜煎生薑湯蜜煎橘皮湯燒生薑胡桃皆治無痰而𠻳者此乃大例更當隨時隨證加減之痰而能食者大承气微下之痰而不能食者厚朴湯主之

論𠻳分六气無熱無寒

子和因素問言皮毛者肺之合也邪因而客之則爲肺欬後人見是斷𠻳然可以辯其六者之狀風乘肺者日夜無度汗出頭痛痰涎不利熱乘肺者急喘而𠻳面赤潮熱手足寒乳子亦每多有之火乘肺者咳喘上壅涕唾出血甚者七竅血溢燥乘肺者气壅不利百節內痛頭面汗出寒熱往來皮膚漧燥細瘡燥癢大便祕澁涕唾稠粘寒乘肺者或因形寒飲冷冬月臥濕地或冒冷風寒秋冬水冷中感之𠻳急而喘此非六气之云乎

論濕痰主𠻳

潔古曰𠻳者秋傷於濕積於脾經曰秋傷於濕冬必欬𠻳大抵素秋之气宜淸而肅反動之則气必上衝而爲咳𠻳甚則動於濕而爲痰也是知脾無畱濕𨿽傷肺气不爲痰也有痰者寒少熱多各隨五臟而治之假令濕在肝經謂之風痰也濕在心經謂之熱痰濕在脾經謂之濕痰濕在肺經謂之气痰濕在腎經謂之寒痰宜隨證而治之欬而無痰者以辛甘潤其肺欬而𠻳者治痰爲先故以南星半夏勝其痰而𠻳自愈枳殻陳皮利其气而痰自下

劉宗厚曰按此論欬因濕在於經致痰爲欬五臟亦皆有之可謂發內經之祕矣然至气郁津液不降或停水飲所致或腎气虛弱火炎水涸津液湧而爲痰涎於上此气飲及眞臟爲病非諸經畱濕致病也故易老云半夏止能洩痰之標而不能治痰之本是矣

丹溪曰咳𠻳有風寒有火有痰有勞有肺脹風寒者鼻塞聲重惡寒是也宜發散行痰又有聲啞及喘𠻳遇冬則發皆爲寒包熱也解表則熱自除感冷則𠻳膈上有痰也宜解表豁痰火者有聲痰少面赤是也勞者盜汗多兼痰多吐紅作寒熱是也宜補陰淸金痰者𠻳動便有痰出痰出𠻳止是也主豁痰肺脹者動則喘滿气急聲重者是也宜収斂此因火傷極遂成抑遏脹滿肺脹抑遏不得眠者難治

飲水一二口而暫止者熱𠻳也呷熱湯而暫停者冷𠻳也熱𠻳以小柴胡湯冷𠻳理中湯並加五味子

又有先因傷濕傷寒解利不盡病𨿽退然食飲減少不生肌肉身倦無力稍勞則體熱痠痛狀如勞癥但不吐血不發潮熱經二三年此是餘毒伏在經絡其脈再發則愈

又有咳而不思食飲此皆痰聚於胃關於肺令人多涕唾而面浮腫此气逆也謂气上逆肺壅而不下治以異功白術散

治𠻳最要分肺虛實新𠻳挾虛者可用人參風寒邪盛及久𠻳熱鬰者切不可用五味子亦然

凡飲酒後𠻳甚者熱𠻳也飲酒後𠻳減者寒𠻳也涎稠黃者爲熱靑白者爲寒

凡𠻳春是春升之气或外感夏是火炎上最重秋是濕熱傷肺冬是風寒外束也

丹溪曰上半日𠻳多屬胃中有火用貝母石膏降胃火午後𠻳多屬陰虛必用四物湯加知母炒栢先降其火黃昏𠻳多此火气浮於肺不宜用涼藥宜五味子五棓子斂而降之

治𠻳藥大槪多用生薑以其辛散也咳逆非蛤粉靑黛瓜蔞貝母不除有痰者加痰藥用藥發散之後必以半夏逐其痰庶不再來治𠻳多用粟殻不必疑但要先去病根此収後藥也

夫欬之爲病有一欬則出痰者脾濕勝而痰滑也有連欬十數聲不出痰者肺燥勝痰濕也滑者宜南星半夏皂角灰之屬燥其脾若利气之劑所當忌也澁者宜枳殻紫蘇杏仁之屬利其肺若燥肺之劑所當忌也

咳𠻳口燥咽漧有痰不用半夏用瓜蔞貝母飲水者不用瓜蔞恐滯膈不快

漧咳𠻳

漧咳𠻳者無痰出而欬咳連聲者是也此本於气澁澁之微者欬十數聲方有痰出澁之甚者𨿽咳十數聲亦無痰出

丹溪云漧咳𠻳極難治此係火郁之癥痰郁火邪在中以苦桔梗開之下用補陰藥不已卽成勞倒倉法好此不得志者有之宜用補陰方四物湯加竹𤁋炒栢之類

陰虛咳𠻳四物湯加竹𤁋薑汁主之陰分𠻳者多屬陰虛治用知母勿用生薑以其辛散故也肺虛𠻳此好色腎虛者有之人參膏以陳皮生薑佐之

治咳𠻳疏表之劑

仲景厚朴麻黃湯欬而脈浮者

厚朴﹝五兩﹞麻黃﹝四兩﹞石膏﹝二兩﹞杏仁﹝半升﹞半夏﹝半升﹞漧薑﹝二兩﹞細辛﹝二兩﹞小麥﹝一升﹞五味子﹝半升﹞

右以水一斗三升先煮小麥熟去渣納諸藥煮取三升溫服一升一日三服

三抝湯治欬𠻳感冒風寒鼻塞聲重﹝方在傷風門﹞

敗毒散治痰𠻳身熱鼻塞﹝方在瘟疫門﹞

華蓋散治感寒而𠻳胸滿聲重

蘇子陳皮赤茯苓桑白皮麻黃﹝各一兩﹞炙甘艸﹝五錢﹞

每服八錢入薑水煎服

橘蘇㪚治傷風欬𠻳身熱有汗

陳皮蘇葉杏仁五味子半夏桑白皮﹝炒﹞貝母白術﹝各錢半﹞甘艸﹝六分﹞

薑三片水煎

神術散治四時瘟疫發熱惡寒及傷寒咳𠻳

蒼朮���五兩﹞白芷細辛羌活川芎炙甘艸﹝各一兩﹞每服五錢薑三片蔥白三寸水煎服若傷風鼻塞可爲末以蔥茶調下

金沸艸散治感寒咳𠻳發熱惡寒無汗

荊芥﹝四兩﹞麻黃﹝去節﹞前胡﹝各三錢﹞炙甘艸赤芍藥半夏﹝各一錢﹞旋覆花﹝三錢﹞

分二服每薑三片水煎服

橘皮湯治冷𠻳

陳皮紫苑麻黃當歸杏仁炙甘艸黃芩﹝各二錢﹞

分二服水煎服

治暑𠻳之劑

白術湯治欬而脈細

白術白茯苓半夏

各等分每服一兩水一鍾半薑三片煎調神麯末二錢一方加黃芩

白術木香散喘𠻳腫滿欲變水气者

白術豬苓甘艸澤瀉木香檳榔﹝各三兩﹞陳皮﹝二兩﹞桂枝﹝二錢﹞滑石

右爲末每服五錢入薑煎

機要欬气丸咳久痰喘肺气浮腫

陳皮靑皮檳榔木香杏仁郁李仁茯苓澤瀉當歸馬兜鈴苦葶𮒃﹝各三錢﹞人參防已﹝各五錢﹞牽牛﹝頭末一兩半﹞

右爲末薑汁糊丸梧子大每服三十丸至六十丸白湯下

大橘皮湯感濕面腫上喘

滑石﹝九錢﹞炙甘艸木香檳榔﹝各一錢半﹞陳皮﹝三錢﹞

右分二帖水煎服

治燥𠻳之劑

千金五味子湯治咳𠻳不已皮膚漧燥唾中有血胸脇疼痛

五味子桔梗紫苑甘艸續斷﹝各二錢﹞竹茹﹝三錢﹞赤小荳﹝一撮﹞生地桑白皮﹝各五錢﹞

作二帖水煎服

沖和神功丸

大黃﹝煨﹞訶子麻子仁人參

右爲末入麻仁研勻加煉蜜爲丸梧子大每五十丸溫水下

按丹溪曰訶子治肺气因火傷極遂郁遏脹滿取其味酸苦有収斂降火之功若佐以海粉香附瓜蔞靑黛半夏麯治𠻳非止澁之藥也

楊文治痰𠻳利胸膈方

大瓜蔞去子洗淨槌破刮皮細切焙漧半夏四十九顆湯洗十徧槌碎焙榦爲末以洗瓜蔞實熱水並穰同熬成膏爲丸梧子大生薑下二十丸

衍義云有婦人患肺熱久𠻳身如炙肌瘦將成肺癆以枇杷葉木通欵冬花紫苑杏仁桑皮各等分大黃減半各如常製蜜丸櫻桃大食後夜臥含化一丸未終劑而愈

丹溪潤肺散

貝母﹝一兩﹞瓜蔞﹝五錢﹞靑黛﹝五錢﹞

��末薑汁蜜調成膏噙化下

抑痰丸

瓜蔞仁﹝一兩﹞半夏麯﹝二錢﹞貝母﹝三錢﹞

爲末炊餅丸麻子大

海蛤丸咳逆上气痰飲心痛

海蛤﹝燒爲粉﹞瓜蔞仁﹝和穰同研﹞

和勻爲丸麻子大白湯下

杏仁煎哮𠻳寒熱嗔多喜少面色不潤食少脈緊杏仁﹝去皮尖一兩﹞

用童便浸一日一換夏月一日三換浸半月取出洗淨焙漧研令極細每服一棗大用薄荷一葉白蜜少許水一盞煎食後服甚不過二劑永瘥

丹溪肺郁痰𠻳睡不安者淸化丸

貝母杏仁

右爲末沙糖入薑汁蒸餠丸噙化

潤下丸治气實有痰又治積气並大腸經气滯痰𠻳陳皮﹝去白六兩﹞甘艸﹝一兩﹞食鹽﹝五錢﹞

右以水拌焙榦爲末蒸餅丸如梧子大或爲末白湯㸃服立效

治肺燥痰多

煉蜜﹝一斤﹞北五味﹝四兩﹞

右用五味入蜜內浸十日後臨臥挑一匙於口內徐徐咽下潤肺消痰

玉液散治久近喘𠻳口渴

天花粉知母貝母﹝各一兩﹞人參甘艸﹝各五錢﹞右爲末每服二錢先熔下黃臘二錢同入米飲中調下

治火𠻳之劑

丹溪云火𠻳宜淸金化痰丸淸化丸與淸金丸同用專治熱𠻳及咽痛蓋苦能燥濕熱輕能治上取燈籠艸葉爲細末𩚫餅爲丸每服五十丸淸金丸一名與㸃丸去肺火降膈上熱痰與淸化丸同用黃芩一味炒爲末水丸服

痰因火動逆上作𠻳者先治火次治痰用知母止𠻳淸肺金滋陰降火火郁𠻳用訶子海石瓜蔞仁靑黛半夏麯香附以開之喘𠻳不拘老幼久近上壅善𠻳等疾槐花爲末滴水丸如梧子大白湯或薑湯吞

梔子仁湯發熱咳𠻳煩躁面赤咽痛

梔子仁赤芍大靑知母﹝各一錢﹞升麻黃芩石膏杏仁﹝各二錢﹞柴胡﹝二錢半﹞甘艸﹝二錢﹞

䜴百粒水煎服

麥門冬湯火熱乘肺欬唾有血﹝方見血門﹞

仲景加減小柴胡湯欬而寒熱往來﹝潔古治夏月𠻳發寒熱以此三兩入石膏七錢知母三錢﹞

柴胡半夏黃芩甘艸漧薑五味子水煎服

地骨皮㪚

知母柴胡甘艸人參地骨皮茯苓半夏

薑三片水煎服

王節齋治咳𠻳活套

杏仁﹝去皮尖﹞橘紅﹝七分﹞五味子桔梗炙甘艸﹝各五分﹞

春多上升之气宜潤肺抑肝加川芎芍藥﹝各一錢﹞半夏門冬黃芩知母﹝各五分﹞若傷風致咳鼻流淸涕宜辛涼解散加防風薄荷紫蘇黃芩

夏多火熱炎上最重宜淸金降火加桑白皮知母黃芩麥冬石膏

秋多濕熱傷肺宜淸熱瀉濕加蒼術桑白皮﹝各一錢﹞防風黃芩山梔子﹝炒﹞

冬多風寒外感宜解表行痰加麻黃桂枝半夏生漧薑防風﹝各一錢﹞肺經素有熱再加酒炒黃芩知母﹝各五分﹞若發熱頭疼鼻塞聲重再加槁本川芎前胡柴胡

﹝各一錢﹞

若有痰加半夏枳殻風痰加南星濕痰脾困少食加白朮蒼朮口燥咽漧勿用半夏南星宜加知母﹝蜜水炒﹞貝母黃芩瓜蔞仁

若痰積食積作咳𠻳者用香附瓜蔞仁貝母海石靑黛半夏麯軟石膏山查子枳實黃連﹝薑汁炒﹞爲末蜜調噙化

因欬而有痰者欬爲重主治在肺因痰而致欬者痰爲重主治在脾設是食積痰或痰气上升以致咳𠻳只治其痰消其積而欬自止不必用肺藥以治咳也

熱𠻳咽喉乾痛鼻出熱气其痰𠻳而難出色黃且濃或帶血縷或出血鮏臭或堅如蜆肉不似風寒之𠻳痰淸而白宜金沸艸散仍以辰砂化痰丸或薄荷煎八風丹含化熱𠻳於金沸艸散中加五味杏仁茯苓

有熱𠻳咽痛失聲服冷藥而聲愈啞者宜以生薑汁調消風散少少進之或止一味薑汁亦得冷熱𠻳後失音者尢宜𠻳而失聲者非獨熱𠻳有之宜審其癥用藥佐以橄欖丸含化仍濃煎獨味枇杷葉熱服

有𠻳而吐痰與食俱出者此蓋飲食致肝气不利而肺又有客邪肝濁道肺淸道淸濁相干宜二陳湯加木香杏仁細辛枳殻

有飲冷熱酒或飲冷水傷肺致𠻳俗謂之湊肺宜紫苑飲

癆𠻳者所𠻳之痰或淡或濃或時有血腥異常語聲不出補肺湯半帖加杏仁貝母欵花阿膠百合各五分煎去渣調鍾乳粉咽痛者更加桔梗五分熱甚者加秦艽五分嘔者去地黃加半夏如其數

時行𠻳發熱惡寒頭疼鼻塞气急用參蘇飲加細辛

治寒痰𠻳劑

東垣曰咳𠻳脈微面白者寒也難經云肺金太過則外癥面白善𡁲悲愁不樂欲哭其內癥喘咳上喝逆气煩心胸滿煩熱夜則涕出多𡁲鼻塞不通肺金大實以子助母也心脾肺皆受寒邪涎出口甘水反侮土寡於畏也腹中大寒病名曰寒中痰白有泡肺中气虛而爲大寒子助母也當於肺中瀉腎水非辛熱之藥不退也口甘涎沫者胃中寒而不和以辛甘熱去之飲酒者多有此反化

半夏溫肺湯治心腹中脘痰水冷气心下汪洋嘈雜常多唾口中淸水自出脇肋急脹痛不欲食此胃气虛冷所致其脈沈細遲

旋覆花人參細辛桂心甘艸陳皮桔梗芍藥半夏﹝各五錢﹞赤茯苓﹝三錢﹞

右每服六錢薑三片水煎服

丁香半夏丸心下停飲冷痰頭目運睡臥口中多涎

檳榔﹝三錢﹞丁香半夏﹝各一兩﹞細辛漧薑人參﹝各五錢﹞右爲末生薑汁爲丸梧子大每服三十丸日三次薑湯下

薑桂丸治寒痰咳𠻳脈沈面色黧黒小便急痛足寒而逆心多恐怖

天南星半夏﹝各一兩﹞官桂﹝一兩去粗皮﹞

右爲末蒸餅爲丸如桐子大每服五七十丸食後生薑湯下

治𠻳加減法如心下痞悶加枳實五錢如身熱甚加黃連五錢如體重加茯苓白朮各一兩如气上逆者加苦葶𮒃五錢如气促加人參桔梗各五錢如气浮腫加郁李仁杏仁各五錢如大便祕加大黃五錢

治气𠻳之劑

羅太無人參欵花散肺胃虛寒久𠻳不已咽膈滿悶咳𠻳痰涎嘔逆惡心腹脇脹滿腰背倦疼或虛勞冷𠻳及逺年近日一切𠻳病

欵冬花人參五味子紫苑杏仁﹝八錢﹞木香檳榔紫蘇葉桑白皮﹝各一兩﹞半夏﹝五錢﹞

右煉蜜爲丸如芡實大每服一丸食後細嚼淡薑湯下

治痰壅气𠻳羣藥不成功者

大半夏﹝五十枚﹞橘紅﹝十枚﹞

作一帖水二鍾煎至一鍾不可攪動恐麻人食後連進三帖立效其名半橘湯

蘇子降气湯气逆咳𠻳胸膈痞滿

有人患气𠻳將期或教以橘紅生薑焙漧神麯等分末爲丸如梧子大食後及夜米飲吞三五十丸舊患膀胱气因服此並瘳

局方四七湯治咳而痰涎在咽喉間不下

東垣加減三奇湯欬逆上气喘促胸膈不利

桔梗陳皮甘艸靑皮人參紫蘇桑白皮﹝各五錢﹞半夏﹝七錢﹞杏仁﹝三錢﹞五味子﹝四錢﹞

右每服六七錢入薑煎服

經驗方治久𠻳气𠻳生訶子一枚含之咽津頻咽之瘥瘥後不知食味煎㯽榔湯服之便知

滋陰之劑

瓊玉膏虛勞喘𠻳气促發熱

金櫃腎气丸治腎虛不能攝水津液不降致成痰飲欬逆潮熱盜汗﹝方見虛損門﹞���補肺湯治勞𠻳

桑白皮熟地黃﹝各二兩﹞人參紫苑黃蓍五味子﹝各一兩﹞

右每服四錢水煎入蜜少許服

治老人虛𠻳久不愈者

人參﹝一兩﹞胡桃肉杏仁﹝各五錢﹞五味子﹝五錢﹞棗﹝五枚﹞

右作一服水煎食後連三服卽愈

黃蓍刼勞散治心腎俱勞咳𠻳時復兩三聲無痰夜則發熱熱過卽冷時有盜汗四肢倦怠體劣黃痩飲食減少唾中有血絲名曰肺痿

白芍藥﹝四兩﹞黃蓍粉艸人參半夏熟地茯苓北五味子歸身阿膠﹝各兩半﹞

右每服八錢薑三片棗二枚水煎服一日三兩服

紫苑湯飲食煎煿邪熱傷肺或叫呼走气咳𠻳咽癢痰多吐血喘急胸滿脇痛

紫苑欵花百合杏仁貝母蒲黃經霜桑葉半夏犀角屑炙甘艸人參﹝各七分﹞阿膠﹝一錢半﹞

分二帖薑三片水煎服

天門冬丸咯血吐血大能潤肺止𠻳

天門冬﹝一兩﹞杏仁茯苓阿膠﹝各五錢﹞

右爲末煉蜜丸如彈子大日夜噙化三五丸一方有茯苓

潤脾膏治勞証久𠻳肺燥肺痿時常服

羊肺﹝一具﹞杏仁柿霜眞酥眞粉﹝各一兩﹞白蜜﹝二兩﹞右先將羊肺洗淨次將杏仁膏柿霜等白蜜水解薄打攪五味稀稠得所灌入肺中白水煮熟如常服之

團參飲子七情抑鬱饑飽失節咳𠻳膿血漸成肺痿勞瘵

人參紫苑茸阿膠百合細辛欵花杏仁天冬半夏經霜桑葉五味子﹝各一兩﹞炙甘艸﹝五錢﹞

每服六錢薑五片水煎服

地黃煎治肺損吐血𠻳血

生地黃﹝四兩﹞鹿角膠﹝炒一兩﹞

右爲末每服三錢童便一盞煖熱入薑汁少許調下無鹿角膠阿膠亦可

古方紫苑散

紫苑欵冬花﹝各五錢﹞百部﹝二錢半﹞

右爲末烏梅湯㸃服薑湯亦可如𠻳加五味子喘加杏仁渴加烏梅气逆加橘紅頭疼

加細辛三錢甘艸二錢气脫者加禦米殻蜜炒粗末水煎服

臟腑欬劑

小柴胡湯治肝臟發咳兩脇下痛甚則不可以轉轉則兩脇下滿﹝方見前熱𠻳條﹞

黃芩加半夏生薑湯治膽府發咳嘔苦水若膽汁黃芩生薑﹝各三錢﹞炙甘艸芍藥﹝各二錢﹞大棗﹝二枚﹞半夏﹝半合﹞

右㕮咀水煎服

甘桔湯治心臟發欬欬而喉中如梗狀甚則咽腫喉痺﹝方在前﹞

芍藥甘艸湯小腸府發咳咳而失气

芍藥炙甘艸﹝各四錢﹞

水煎服

升麻飲脾臟發欬欬而右脇下痛痛引肩背甚則不可以動

升麻白芍甘艸﹝各二錢﹞葛根﹝三錢﹞

水煎服

烏梅丸治胃府發咳咳而嘔嘔甚則長虫出﹝方在虫門﹞麻黃湯肺臟發咳咳而喘息有聲甚則唾血

麻黃﹝三錢﹞桂枝﹝二錢﹞甘艸﹝一錢﹞杏仁﹝二十枚﹞

水煎服

赤石脂禹餘糧湯大腸府發欬欬而遺溺

赤石脂禹餘糧﹝各二兩碎﹞

水煎服

麻黃附子細辛湯腎臟發欬欬則腰背相引而痛甚則欬涎

麻黃細辛﹝各一錢﹞附子﹝一錢﹞

水煎服

茯苓甘艸湯膀胱府發欬欬而遺溺

茯苓﹝二錢﹞桂枝﹝二錢半﹞生薑﹝五大片﹞炙甘艸﹝一錢﹞

水煎服

異功散久咳不已三焦受之其狀欬而腹滿不欲飲食此皆��於胃幹於肺使人多涕唾而面浮腫气逆人參茯苓白朮甘艸陳皮﹝各一錢﹞

入薑棗水煎服已上諸方皆傷寒例藥也特存之以備其旨以三因論之則自有一臟一腑之病機亦不止於寒已也

食積痰𠻳

凡食積痰𠻳非靑黛瓜蔞仁不除人面靑白黃色不常面上如蟹爪路一黃一白者是也

瓜蔞丸食痰壅滯喘咳

瓜蔞仁半夏山查神麯

各等分爲末以瓜蔞穰拌爲丸竹𤁋薑湯送下

又方治食積痰𠻳

杏仁蘿卜子﹝各二兩﹞

爲末粥丸服

食積痰作𠻳發熱者

半夏南星瓜蔞仁蘿卜子﹝爲佐﹞靑黛石碱﹝爲使﹞隨証加減丸服

保合丸治食積痰𠻳飽悶﹝方見痰門﹞

食飽咳𠻳

千金方溫脾湯治食飽便咳

甘艸﹝四兩﹞大棗﹝二十枚﹞

水五升煮取二升分三服若咽中痛而聲鳴者加漧薑一兩

醋搶喉𠻳

甘膽丸治喫醋搶喉因成咳𠻳不止諸藥無效用甘艸二兩去皮作二寸段中半劈開以豬膽汁五枚浸三日取出火上炙榦爲末煉蜜爲丸每服四十丸茶淸吞下臥服神效曽有患此諸藥無功服此良愈

酒熱傷肺咳𠻳

丹溪云飲酒傷肺咳𠻳以竹𤁋煎入韮汁就吞瓜蔞仁杏仁黃連丸

又方治酒𠻳

靑黛瓜蔞仁

薑汁蜜丸含化散熱毒也

丹溪白龍丸治酒積有痰

半夏滑石茯苓枯礬

右爲末神麯糊爲丸

酒病𠻳

白礬﹝一兩另研﹞杏仁﹝一升﹞

水一升煎乾攤新瓦上露一宿砂鍋內炒乾每夜飯後細嚼杏仁十五枚妙

痰𠻳

局方桔梗湯除痰下气胸脇脹滿痰逆惡心飲食不進

陳皮﹝去白﹞半夏﹝薑製﹞桔梗﹝炒各十兩﹞枳實﹝去白麩炒三兩﹞

右末每服四錢水一鍾生薑五片煎服

右用陳皮枳實气充形實者宜之寒者加薑桂些小夫南星半夏乃燥濕之劑若𠻳而痰澁者忌服形肥有汗或脈緩體重嗜臥之人有咳者脾濕

勝也形痩或夏月無汗或脈澁之人咳者肺燥勝也濕者宜蒼白術星半之屬燥之是也燥者宜杏仁瓜蔞仁之屬潤之是也

寒熱痰咳而嘔吐面腫蚌粉新瓦上燒紅放地上出火毒每半兩加靑黛五分入麻油數㸃以淡韲汁調服妙妙

本事丸化痰涎治咳𠻳

枯礬﹝二兩﹞白殭蠶﹝炒去系五錢﹞

爲末研薄荷令爛爲丸菉豆大每服三十丸薄荷湯下日三服

靑礞石丸消痰消痞經絡中有痰作痛皆治之靑礞石﹝煆﹞黃芩﹝各五錢﹞半夏﹝二兩﹞風化硝﹝二錢﹞陳皮茯苓﹝各七錢半﹞白朮﹝一兩﹞

薑汁打神麯糊爲丸

又方礞石丸治痰𠻳

礞石南星茯苓﹝各五錢﹞半夏﹝七錢半﹞風化硝﹝二錢﹞神麯糊爲丸

風化硝丸治痰𠻳

黃芩﹝酒洗兩半﹞滑石白芥子﹝去殻各五錢﹞貝母南星﹝各一兩﹞風化硝﹝二錢半﹞

𩚫餅丸

羅太無人參半夏丸化痰墜涎止𠻳定喘或風痰茶痰食痰一切痰逆嘔吐厥頭痛或風气偏正頭風頭目昏耳聾鼻塞咽漧胸膈不利﹝方在喘門﹞

丹溪墜痰丸治食積痰飲咳𠻳痞悶气逆

枳實枳殻﹝各一兩半﹞明礬﹝三錢一半生一半枯﹞風化硝﹝三錢﹞牙皂角﹝二錢酒炒﹞黒醜﹝半斤取頭末﹞

右以蘿卜子汁爲丸每服五十丸雞鳴時服初有糞次下痰

治久𠻳痰積

半夏﹝二兩﹞以江子﹝五錢﹞打碎同煮半夏透爲度去江子不用杏仁﹝一兩﹞以烏梅﹝五錢﹞同煮去烏梅不用只將半夏杏仁炒榦爲末煉蜜爲丸菉豆大量虛實服

痰泡方若或作白泡當於肺中瀉火

滑石貝母南星半夏風化硝白芥子陳皮茯苓皂角蒼朮﹝濕加﹞瓜蔞仁﹝燥加﹞枳實﹝結加﹞靑黛黃芩﹝熱加﹞

肺脹

仲景曰咳而上气此爲肺脹其人喘目如脫狀脈浮大者越婢加半夏湯主之

麻黃﹝六兩﹞石膏﹝半斤﹞生薑﹝三兩﹞大棗﹝十五枚﹞甘艸﹝二兩﹞半夏﹝半斤﹞以水六升先煮麻黃去沫內諸藥同煎至二升分溫三服

肺脹欬而上气煩躁而喘脈浮者心下有水小靑龍加石膏

麻黃芍藥桂枝細辛甘艸漧薑﹝各三兩﹞五味子半夏﹝各半升﹞石膏

水一斗先煮麻黃去沫內諸藥煮取三升壯人服一升弱者減之日三服仲景之治乃傷寒法也邪從皮毛而入皮毛者肺之合也故肺脹以散邪爲重丹溪之治乃陰虛火動火逼肺金及濁痰瘀血凝結於內故治以収斂消瘀之劑

丹溪云肺脹而欬者用訶子靑黛杏仁訶子能治肺气因火傷極遂成鬰遏脹滿不得眠一邊取其味酸苦有収斂除火之功佐以海石香附瓜蔞仁靑黛半夏麯薑蜜丸噙﹝香附須用童便浸三日﹞气鬰痰𠻳睡不安宜淸化丸貝母杏仁爲末沙糖入薑汁𩚫餅爲丸噙化

肺脹而𠻳或左或右不得眠此痰挾瘀血礙气而病宜養血以流動乎气降火疎肝以淸痰四物加桃仁訶子靑皮竹𤁋之類

一法灸之妙左不得眠者灸右足三陰交右不得眠者灸左足立安

張光顯年四十二患肺脹咳𠻳或左或右不得眠此痰挾瘀血礙气而病降火疏肝以淸其痰四物湯加桃仁訶子靑皮竹𤁋八帖而安

漧咳𠻳﹝前治燥條杏仁靑黛貝母瓜蔞等潤劑皆可用﹞

本事補肺法

生地黃﹝洗淨二斤﹞杏仁﹝二兩﹞生薑蜜﹝各四兩﹞

右搗如泥入瓦盆中置飯上蒸五七度每五更挑三匙咽下

一中年婦人漧咳寸脈滑動似荳狀餘皆散大不浮左大於右每五更躁熱有汗但怒气則甚與桔梗不開諸藥無效遂以石膏香附爲君芩連靑黛瓜蔞仁陳皮黃栢當歸桔梗爲臣五味砂仁川芎紫苑佐之凡二十餘帖而安

咳𠻳喉中作聲

咳𠻳气急喉聲如鼾者爲虛

一男子五十餘歲病傷寒咳𠻳聲如𪖙與獨參湯一服而鼾聲稍止至二三帖𠻳亦漸退凡服三觔始得全愈

喉如水雞聲者爲實

仲景治欬而上气喉中水雞聲射幹麻黃湯主之射幹﹝三兩﹞麻黃生薑﹝各四兩﹞細辛紫苑欵冬花﹝各三兩﹞大棗﹝七枚﹞五味子半夏﹝各半升﹞

水一斗二升先煮麻黃兩沸去上沫納諸藥煮取三升分溫三服取此虛實二條爲治規

暴𠻳失音

千金治暴熱𠻳方

杏仁紫蘇子﹝一斤﹞陳皮﹝一兩﹞柴胡﹝四兩﹞

水一斗煮三升分三服

又方治暴𠻳

百部藤根搗自然汁和蜜等分沸煎成膏咽之

貝母散暴發咳𠻳多日不愈

貝母桑皮﹝炒﹞五味子炙甘艸﹝各五錢﹞知母﹝二錢﹞欵花﹝二兩﹞杏仁﹝麩炒三兩﹞

每服一兩薑三片水煎服

白蜆殻散治暴𠻳

白蜆殻洗淨研細粥飲下

三抝湯治寒燠不常暴𠻳喘急鼻塞痰壅﹝方見前疎表條下﹞一服㪚治暴𠻳

生薑﹝十片﹞阿膠﹝二片炒成珠﹞烏梅﹝二枚﹞甘艸﹝一錢﹞紫蘇﹝十片﹞杏仁﹝去皮尖七枚﹞大半夏﹝三枚泡﹞嬰粟殻﹝炙三个﹞

水煎臨睡服

治久𠻳失音

眞蘇子﹝二兩﹞杏仁﹝三十枚﹞訶子﹝三枚﹞百藥煎﹝二兩﹞

爲末熱酒調一錢

治暴失音

用豬脂油一觔入鍋先煉出渣入白蜜一斤再煉少頃濾過淨磁器內冷定成膏不時挑一茶匙噙化大能潤肺出聲

治失音不語

訶子﹝四个半生半煨﹞桔梗﹝一兩五錢半生半炒﹞甘艸﹝二寸一生一炙﹞

分二服水一鍾童便一鍾煎服

治久寒痰結咽喉音不出

桂心艸烏﹝各一字﹞半夏﹝五錢﹞

右爲細末薑汁浸蒸餅爲丸如芡實大每服一丸至夜噙化

治謳歌失音

訶子肉砂仁大黃﹝各一兩﹞川芎﹝兩半﹞百藥煎﹝二兩﹞右爲細末雞子淸丸如彈子大每服一丸臨臥噙化

治失音不語

百藥煎杏仁百合訶子肉苡仁﹝等分勻﹞爲末以雞子淸和丸如彈子大每臨臥噙化一丸

治失聲

皂角﹝一挺去皮子﹞蘿卜﹝三个切片﹞

水一碗煎至半碗服之不過三服能使語聲出

杏仁煎治𠻳失音不出

杏仁﹝三兩﹞生薑汁蜜糖﹝各一兩﹞木通桑皮貝母﹝各一兩一分﹞紫苑五味子﹝各一兩﹞

一方加知母一兩欵冬花一兩水三升煎半升去查入杏仁蜜糖薑汁再熬成稀膏食後臨臥每服一匙含化一方有石菖蒲

訶子飲治久𠻳語聲不出

訶子肉杏仁﹝各一錢炒﹞通艸﹝一錢半﹞

分二服每服水二鍾薑三片煎一鍾食逺溫服

一方治暴𠻳失聲語不出

杏仁薑汁砂糖蜜

五味紫苑﹝各三兩﹞通艸貝母﹝各四兩﹞桑白皮﹝五兩﹞

右九味㕮咀以水九升煮取三升去滓內杏仁脂薑汁蜜糖和攪微火煎取四升初服三合日再夜一後稍加

又方通聲膏

五味欵冬花通艸﹝各三兩﹞人參細辛靑竹皮桂心菖蒲﹝各二兩﹞杏仁薑汁﹝各一升﹞白蜜﹝二升﹞棗膏﹝三升﹞酥﹝五升﹞

右十三味㕮咀以水五升微火煎二上三下去查內薑汁棗膏酥蜜煎令調和酒服棗大二丸久𠻳

羅太無柴胡飲治虛勞羸瘦面黃無力減食盜汗咳𠻳不止

柴胡知母鼈甲﹝酥炙各一兩﹞五味子﹝五錢﹞地骨皮﹝兩半﹞右爲末每服三錢烏梅二枚靑蒿五葉水煎服

本事鼈甲丸治勞𠻳虛証及鼻流淸涕耳作蟬鳴眼見黒花一切虛証丈夫婦人皆可服

五味子﹝二兩﹞鼈甲地骨皮﹝各三兩﹞

右爲末煉蜜丸如梧子大空心食前溫酒或鹽湯任意服三五十丸婦人醋湯下此方迺曲江人家祕方服效者眾且處方有理

丹溪蛤蚧丸肺臟內傷咳𠻳气急久不除漸羸瘦蛤蚧﹝一兩炙去頭足﹞訶子肉﹝煨﹞細辛炙甘艸熟地阿膠﹝蛤粉炒成珠﹞麥門冬﹝各五錢﹞

爲末蜜丸每一兩分十五丸每含化一丸

貝母湯諸𠻳久不瘥

貝母﹝一兩去心薑製﹞黃芩桑皮﹝各五錢﹞乾生薑五味子陳皮半夏柴胡桂心﹝各一兩﹞木香甘艸﹝各二錢半﹞右每服六錢加杏仁七枚授之一服瘥以治諸般𠻳通用悉效者緣方內有寒有熱有収有㪚也

潔古枳殻湯日久痰𠻳胸膈不利上焦多熱

枳殻﹝炒三兩﹞桔梗﹝二兩﹞黃芩﹝一兩半﹞

每早取二兩半水三盞煎一盞半日三服三日服盡再服後半夏湯

生半夏湯半夏三錢半水盞半薑五片煎至一盞食後服一日三服服三日了再服枳殻丸盡其痰爲度論曰先消胸中痰气後去膈上痰再與枳術丸謂首尾合治盡消其气令痰不復作也

丹溪久𠻳丸子

海蛤粉膽星﹝臣﹞杏仁﹝臣﹞訶子﹝佐﹞靑黛﹝佐﹞皂角莢﹝使﹞右爲末薑汁丸如梧子大薑湯下

久𠻳乃積痰久畱肺脘粘滯如膠气不升降或挾濕與酒而作

香附﹝童便浸﹞殭蠶﹝炒﹞海蛤粉瓜蔞仁蜂房杏仁薑汁竹𤁋神麯

各等分蜜調噙化

夏月無汗久成咳𠻳﹝方在汗門﹞

衍義治久咳膿血胸膈咽痛

蛤蚧阿膠生犀角鹿角膠⿰羊角

各一兩除膠外皆爲末入膠河水三升煮半升臨睡細呷愈

療三十年𠻳以百部根二十觔搗絞取汁煎之如飴服二匙一日三服驗﹝外臺和飴一斤熬成煎以溫粥飲調下深師方以白蜜二升更煎五六沸服三合﹞

百一方治久咳𠻳上气十年諸藥治不瘥以蝙蝠除翅足炙令存性爲末飲服之

紫苑散久嗽多年不愈

紫苑﹝二兩﹞欵花﹝二兩﹞

爲末米飲調服一錢日三次

三物湯大人小兒久𠻳神效

桑皮﹝蜜炙﹞百部根馬兜鈴

等分水煎服

淸金湯逺年近日咳𠻳上气喘急喉中涎聲胸滿气逆坐臥不安

嬰粟殻﹝蜜炙﹞人參粉艸﹝各五錢﹞陳皮茯苓杏仁阿膠五味桑皮苡仁紫蘇百合貝母半夏麯欵花

每服六錢薑三片棗二枚烏梅半个水煎服収斂之劑﹝肺欲収急食酸以収之﹞

羅太無九仙散治一切咳𠻳

桑皮人參桔梗阿膠五味子烏梅欵花﹝各一兩﹞貝母﹝五錢﹞嬰粟殻﹝蜜炒八兩﹞

右爲末每服三錢白湯調服𠻳止住後服

欵花淸肺散治咳𠻳喘促胸膈不利不得安臥人參炙甘艸枯礬烏梅﹝連核搗碎﹞欵花﹝各一兩﹞粟殻﹝醋炒四兩﹞甜葶藶﹝生用一錢﹞

右爲末每服二錢溫米飲湯調服食後忌油膩節言語

人參淸肺湯治男婦肺胃虛寒咳𠻳气急胸膈咽塞腹脇脹滿迫塞短气喜欲飲冷咽嗌隠痛及療肺痿勞吐血鮏臭漧嘔煩熱聲音不出肌肉消瘦倦怠減食

烏梅地骨皮人參炙甘艸阿膠﹝炒﹞杏仁﹝去皮尖﹞桑皮知母粟殻﹝去鬚蒂各一兩﹞

右每服四錢烏梅一枚水煎服

人參欵花散咳𠻳久不愈者

人參欵花﹝各五錢﹞知母貝母半夏﹝各三錢﹞粟殻﹝炒一兩﹞

右每服六錢烏梅同煎服

人參養肺湯肺痿咳𠻳淸痰午後熱並聲颯者人參炙甘艸阿膠珠﹝各一錢﹞茯苓﹝一錢半﹞貝母柴胡﹝四錢﹞杏仁五味桔梗﹝各一錢半﹞桑皮﹝二錢﹞枳實﹝一錢半﹞右每服八錢生薑三片棗一枚食後溫服減柴胡茯苓五味貝母桔梗枳實加地骨皮知母烏梅嬰粟殻卽上人參淸肺湯已上乃禦米殻烏梅例収後藥也

丹溪謂黃昏𠻳者火浮於肺以酸味斂而降之用訶子五味五棓子白礬等是也

雜方

血竭散治勞𠻳見血諸治不效

蛤蚧﹝一對蜜炙﹞訶子﹝三錢﹞血竭﹝一錢﹞

三味共爲末以薑汁與蜜等分熬膏入前末調三五分服效

治咳𠻳感冒方及痰𠻳熱𠻳

雪棃一个開一竅入明礬一錢用紙封固灰火中煨令礬化棃熟爲度食之立愈甚者不過二枚

又方治痰𠻳

細芽茶三四兩濃煎濾去渣好蜜六兩水內頓滚抹去沫入濃茶內同煮二三沸露一宿空心溫服一碗二三次全愈

阿膠散一切咳𠻳虛人老人皆可服

阿膠馬兜鈴﹝各一兩﹞五靈脂桑皮﹝各一錢﹞炙甘艸﹝二錢半﹞

右爲末每服一錢水一鍾煎六分食後夜臥通口服

當歸散治男婦因打撲負重辛苦勞力傷損肺臟旣損遇風寒則爲咳𠻳或咯紫血宜此藥去心肺之瘀血仍灸肺兪穴

蘇木生地黃當歸大黃芍藥

等分爲末每服四錢或水酒煎服亦可

活血飲自裁得效方治怒气積血在胸脇咳𠻳年久不愈每咳則隠隠而痛

滑石﹝一錢五分﹞桃仁﹝一錢﹞紅花﹝五分﹞桔梗﹝五分﹞粉艸﹝四分﹞瓜蔞﹝二錢﹞丹皮﹝八分﹞茜根﹝八分﹞貝母﹝八分﹞柴胡﹝五分﹞香附麯﹝五分﹞

水煎服體厚者加大黃穿山甲或作末以韮菜汁拌爲丸服

本事治十六般哮𠻳

阿膠﹝炒一兩﹞馬兜鈴炙甘艸半夏﹝薑汁浸三日﹞人參﹝五錢﹞杏仁﹝去皮尖各一兩﹞

右爲末每服一大錢水一盞煎至七分臨臥食後服

隨病看湯使爲引

心𠻳面赤或汗流加漧葛煎肝𠻳眼淚出加烏梅一枚大米十四粒煎脾𠻳不思飲食或惡心一兩時入薑二片煎胃𠻳吐逆酸水入蛤粉煎膽𠻳令人不睡加茯神五分茶淸調下膈咳𠻳出痰如員塊生薑汁調藥咽下勞𠻳入秦艽末煎血𠻳連頓不住當歸末棗子同煎暴𠻳涕唾稠粘入烏梅生薑同煎產𠻳背胛痛甘艸三寸黃蠟少許同煎气𠻳肚痛脹滿入靑皮去白同煎熱𠻳夜甚蜜一匙蔥白同煎哮𠻳喉如拽鋸入半夏三枚同煎腎𠻳入黃蓍白飴糖同煎上件十六般𠻳依法煎服無不效驗此方京都一家專治此疾因中官厚賂始得其方屢試有效

本事刼痰方治癆𠻳及哮喘痰湧

靑黛﹝三錢﹞辰砂雄黃明礬信石﹝生用各一錢﹞

右俱爲極細末淡豆豉一百粒湯浸去殻研如膏入藥丸如梧子大臨臥冷茶吞一丸

瓊珠散治咳𠻳不問逺近其效如神

桑白皮﹝四兩﹞五味子﹝二兩﹞甘艸﹝二兩炙﹞陳皮﹝二兩﹞粟殻﹝一斤去蔕膜用醋浸三宿曬漧再入醋浸曬漧﹞

右爲末用冷蜜湯調服忌煎油膩酒鹹酸等物

潤肺湯治上盛下虛脾肺濕熱逺年近日气喘咳𠻳痰盛心胸气悶不思飲食或寒熱往來或感冒風寒喘𠻳气急五癆七傷吐血等癥並皆治之

知母﹝二錢﹞紫苑﹝五錢半洗淨﹞山梔仁﹝五分﹞甘艸﹝一錢半炒﹞麻黃﹝五分滚湯泡去白沫曬漧﹞荊芥﹝五分去梗﹞馬兜鈴﹝五分去筋膜﹞前胡﹝二錢去蘆﹞赤芍﹝一錢﹞桑白皮﹝二錢半去紅皮用蜜炒﹞半夏﹝三錢湯泡七次曬﹞赤茯苓﹝二錢去皮﹞杏仁﹝五錢半去皮尖研成泥用﹞黃芩﹝二錢半去腐土﹞

如婦人加當歸川芎生地黃牡丹皮﹝各一錢﹞

此藥製度每服一兩四錢半用水二大鍾生薑五片初感風寒加蔥白三根久患咳𠻳加棗二枚不用蔥白煎至一鍾半去滓臨睡候將身右臥用絹帛頂住右軟肚次用竹筒緩緩吸藥熱服不言語呼喚切忌房勞

妊娠咳𠻳

馬兜鈴散治胎气壅塞咳𠻳喘息

馬兜鈴桔梗人參甘艸貝母﹝各五錢﹞橘紅紫蘇大腹皮桑皮﹝各一兩﹞五味﹝五錢﹞

每服六錢薑四片水煎服

麻黃散妊娠外傷風冷痰逆咳𠻳不食

麻黃﹝去節﹞橘紅前胡﹝各一兩﹞半夏人參白朮枳殻貝母甘艸﹝各五錢﹞

每服六錢薑四片蔥白五根棗二枚水煎服

竹茹紫苑湯咳𠻳不止胎不安

紫苑天冬﹝各一兩﹞桔梗﹝五錢﹞甘艸杏仁桑皮﹝各二錢半﹞每服五錢竹茹一塊水煎去渣入蜜半匙再煎二沸溫服

天門冬湯气逆咳𠻳

天冬﹝去心一兩﹞貝母人參甘艸桑皮桔梗紫蘇﹝各五錢﹞赤茯苓﹝二兩﹞麻黃﹝去節七錢半﹞

每服六錢薑四片水煎服

喘門

岐伯曰不得臥而息有音者是陽道之逆也足三陽者下行今逆上行故息有音也陽明者胃脈也胃者六府之海其气亦下行陽明逆不得從其道故不得臥也下經曰胃不和則臥不安﹝逆調論﹞又曰夫不得臥臥則喘者是水气之客也夫水者循津液而流也腎者水臟主津液主臥與喘也

東垣曰肺脹膨膨而喘咳胸膈滿壅盛而上奔者於隨証用藥方中多加五味子人參次之麥門冬又次之黃連少許如甚則交兩手而瞀者眞气大虛也若气短加黃蓍五味子人參气盛去五味子人參加黃芩荊芥穗冬月去荊芥穗加艸荳仁

丹溪曰哮喘未發以扶正爲要已發以攻邪爲主陰虛自少腹下火起衝於上而喘者宜降心火補陰有陰虛挾痰喘者四物湯加枳殻半夏補陰降火上气喘而躁者爲肺脹欲作風水癥宜發汗則愈諸喘不止者用川椒目研極細一二錢生薑湯調下刼之气虛不用又法用蘿卜子蒸爲君皂角燒灰等分爲末薑汁加煉蜜爲丸小荳大每噙化五七十丸刼止之後因痰治痰因火治火气虛者用人參蜜炙黃栢麥冬地骨皮之類气實人因服參蓍過多而喘者用三抝湯喘甚者須用阿膠若久病气虛而發喘者宜阿膠人參五味補之新病气實而喘者宜桑白皮苦葶𮒃瀉之

凡喘正發時無痰將愈時卻吐痰者乃痰於正發之時閉塞不通故喘甚當於其時開其痰路則喘易安也宜桔梗湯及枳殻瓜蔞實杏仁蘇葉前胡等引出其痰候痰出喘退卻調其虛實虛者補以參蓍歸術實者瀉以沈香滚痰丸之類是也

肺虛則少气而喘經曰秋脈者肺也秋脈不及則喘呼吸少气而咳上气見血下聞病音治則人參五味門冬之屬是也

肺痺肺積則久喘而不已經云淫气喘息痺聚在肺又云肺痺者煩滿喘而嘔是肺痺而喘治法或表之或吐之使气宣通而愈也

難經云肺之積名息賁在右脇下如杯久不已令人喘咳發肺治法則息賁丸是也

胃喘則身熱而煩經云胃爲气逆又云犯賊風虛邪者陽受之陽受之則入六腑入六腑則身熱不得臥上爲喘呼又云陽明厥則喘而啘啘則惡人或喘而死者或喘而生者何也厥逆連臟則死連經則生是也啟𤣥子註曰啘謂熱內鬰而煩凡此胃喘治法加減白虎湯之類是也

腎喘則嘔咳經云少陰所謂嘔咳上气喘者陰气在下陽气在上諸陽气浮無所依從故咳上气喘也東垣治以㵼白散是也

凡喘不得臥其脈浮按之虛而濇者爲陰虛去死不逺愼勿下之下之必死宜四物加童便竹𤁋靑黛門冬五味枳殻蘇葉服之

東垣曰病機云諸痿喘嘔皆屬於上辧云傷寒家論喘嘔以爲火熱者是明有餘之邪中於外寒變而爲熱心火太旺攻肺故屬於上又云膏粱之人奉養太過及過愛小兒亦能積熱於上而爲喘咳宜以甘寒之劑治之脈經又云肺盛有餘則喘𠻳上气喘渴煩心胸滿短气皆衝脈之火行於胸中而作係在下焦非屬上也蓋雜病不足之邪起於有餘病機之邪自是標本病傳飲食勞役喜怒不節水糓之寒熱感則害人六府皆由中气不足其䐜脹腹滿咳喘嘔食皆以大甘辛熱之劑治之立已今立熱喘寒喘二方熱用人參平肺散寒用參蘇溫肺湯

三因論曰寸口陰脈實者肺實也肺必脹上气喘逆咽中塞如嘔狀自汗皆肺實之証右寸陰脈虛者肺虛也必咽漧無津少气不足以息

喘有寒有熱有水病寒喘遇寒則發熱喘發於夏而不發於冬水病者小便澁胸膈滿悶腳微腫是也熱喘宜蛤蚧丸寒喘宜煮肺散水病宜當中分冷熱虛而冷者紫金丹實而熱者防已丸

戴元禮曰有痰喘有气急喘有胃虛喘有火炎上喘痰喘者一喘便有痰聲气急喘者呼吸急促而無痰聲有胃气虛喘者擡肩擷項喘而不休火炎上喘者乍進乍退得食則減食已則喘大槪胃中有實火膈上有稠痰得食入咽墜下稠痰喘則止稍久食已入胃反助其火痰再升上喘反大作俗不知此作胃虛治以燥熱之藥者以火濟火也葉都督患此諸醫作胃虛治之不愈後以導水丸利五六次而安

又心法附錄曰凡此証脈滑而手足溫者生脈濇而四肢寒者死傷寒必上气急不得臥喉中有聲或聲不出以三抝湯華蓋散九寶湯神祕湯皆可選用气不調而痰郁喘逆四磨湯或蘇子降气湯若虛喘脈微色靑黒四肢厥小便多以活人書五味子湯或四磨湯

腹滿脈沈實者爲裏實

羅太無治一婦年踰五十身體肥盛因飲酒及潼乳過多腹脹喘滿聲聞舎外不得安臥大小便澁滯气口脈大兩倍於人迎關脈沈緩而有力時值八月霖雨不止予思霖雨之濕飲食之熱濕熱大盛上攻於肺神气躁亂故爲喘滿邪气盛則實實者下之故製平气散以下之

白牽牛﹝二兩一半生一半炒只取頭末一兩﹞靑皮﹝去白﹞檳榔﹝各三錢﹞橘紅﹝五錢﹞大黃﹝七錢﹞

內經曰肺苦气上逆急食苦以泄之故以白牽牛苦寒瀉气分濕熱上攻喘滿以爲君陳皮靑皮苦辛溫平散肺中滯气爲臣㯽榔辛溫性沈重下痰降气大黃苦寒蕩滌滿實故以爲使

右爲末每服三錢煎生薑湯一大盞調下無時一服減半再服喘愈只有胸膈不利煩熱口漧時時咳𠻳再與加減瀉白散

桑白皮﹝一兩﹞地骨皮知母橘紅靑皮﹝去白﹞桔梗﹝去蘆各五錢﹞黃芩炙甘艸﹝各三錢﹞

每服五錢水二大盞煎至一盞去渣溫服食後數服良愈華佗云盛則爲喘減則爲枯活人云發喘者气有餘也凡看文字惟要㑹得本意盛而爲喘者非肺气盛也言肺中之火盛也喘爲气有餘者亦非肺气有餘也言肺中之火有餘也故瀉肺以苦寒之劑非瀉肺也瀉肺中之火實補肺也不可不知

陰虛者補之

丹溪治一人家豐好食厚味每年到四月九月內必發气喘擡肩吐痰脈沈澀而細數諸醫用平肺之藥數年不愈用人參生地黃膏和當歸牛膝肉蓯蓉枸杞子五味子知母黃栢天門冬𤣥參末爲丸如梧子大每服百丸空心服以救肺虛又用阿魏黃連山查沈香牛黃辰砂膽星陳皮神麯糊爲丸梧子大臨臥薑湯下三四十丸以治厚味服訖復用瓊玉膏一劑繼服之而安

東垣調中益气湯加減法

如秋冬月胃脈四道爲衝脈所逆並脇下少陽脈二道而反上行病名曰厥逆其証气上衝咽不得息而喘息有音不得臥加吳茱萸五分或一錢觀厥气多少而用之如夏月有此証爲大熱也蓋此証隨四時爲寒熱溫涼宜以酒黃連黃栢知母各等分爲細末熱湯丸如桐子大每服二百丸白湯送下空心服仍多飲熱湯服畢少時便以美食壓之使不得胃中停畱直至下元以瀉衝脈之邪也大抵治飲食勞倦所得之病乃虛勞七損癥也當用溫平甘多辛少之藥是治其本也如時見寒熱四時証也又將理不如法或酒食過多或食辛熱寒冷之物作病或居大寒大熱之處益其病或暫用大寒大熱之藥而取效此從權也不可以得效之故而久用之必致夭橫矣

平居則气和行動則气促而喘者亦衝脈之火予族兄六旬有餘素有喘癥或唾吐血痰平居時則不喘稍行動則气促喘急以黃栢知母滋腎丸空心酒服七八十丸其癥大減此黃栢知母能泄衝脈之火者如此效也

簡易方治肺气喘𠻳馬兜鈴二兩去殻取子秋石半兩入碗內和勻慢火炒乾甘艸一兩炙二味爲末每一錢水一盞煎六分溫呷之以藥末含咽津亦得

肺气虛者宜補之

本事方治咳喘气急以參一味爲末雞子淸投新水調下一錢昔有二人同走一含人參一不含俱走三五里許其不含者大喘含者气息自如乃人參之力也

仲景治火逆上气咽喉不利以麥門冬湯主之止其逆而下其气也

麥冬﹝七升﹞半夏﹝一升﹞人參﹝四兩﹞甘艸﹝二兩﹞粳米﹝三合﹞大棗﹝十二枚﹞右六味以水一斗二升煮取六升溫服一升日三夜一

許學士治一婦年五十餘素有痰𠻳忽一日大喘痰出如泉身汗如油脈浮而洪似命絕之狀予適在彼速用麥門冬四錢人參二錢五味子一錢五分煎服一帖喘定汗止三帖後痰亦漸少再與前方內加瓜蔞仁一錢五分白朮當歸芍藥黃芩各一錢服二十餘帖而安此實麥冬五味人參之功也如自汗兼腹滿脈沈實而喘者裏實宜下之

活人五味子湯治喘促脈伏而數者

五味子﹝二錢﹞人參麥冬杏仁橘紅﹝各二錢半﹞

薑三片紅棗三枚水煎服

喘凡遇冬而發此寒包熱也解表則熱自除

枳殻﹝三錢炒﹞麻黃防風黃芩桔梗﹝二錢﹞陳皮木通﹝一錢半通利九竅治肺壅甚當﹞紫蘇﹝五葉﹞

右分四帖水煎服之

又方治寒包熱而喘必用發散

半夏枳殻﹝炒﹞桔梗黃芩﹝炒﹞紫蘇麻黃杏仁甘艸

如天寒加桂枝

東垣麻黃定喘湯小兒寒郁喘喉中鳴腹內響堅滿鼻流淸涕脈沈急而數

麻黃艸

益智仁﹝各兩分半﹞甘艸歸身紅花黃芩﹝生﹞柴胡﹝各一分﹞升麻神麯﹝各五分﹞吳茱萸﹝三分﹞蘇木﹝半分﹞全蠍

右分二服水煎微微汗愈

麻黃蒼朮湯治秋暮冬月每夜連聲𠻳不絕口喘至天明日髙方緩口苦兩脇下痛臥而多驚筋攣肢節痛痰吐涎沫日晚呵欠不能飲食

柴胡羌活蒼朮﹝各五分﹞麻黃﹝一分﹞防風甘艸稍﹝生﹞歸尾黃芩﹝各四分﹞炙甘艸﹝三分﹞五味子﹝九分﹞艸豆﹝六分﹞黃蓍﹝一錢半﹞

右分二帖水煎稍熱服此二方發中外之寒

七情气郁宜四磨湯以解之庶下其气而止其喘急也人參檳榔沈香天臺烏藥

右四味各濃磨水取七分煎一二沸放溫服加木香枳殻爲六磨湯有苦寒者加丁香亦可衍義云烏藥檳榔气稍走泄但不甚剛猛與沈香同磨作湯治胸中气膈甚當

丹溪治一婦人發熱气喘與解表藥汗出而定因夜半食粥早喘再作心痞口漧

半夏枳實﹝炒各三錢﹞黃連白朮﹝各二錢﹞木通陳皮﹝各一錢半﹞麻黃紫蘇﹝各一錢﹞炙甘艸

加薑水煎服

分气紫蘇飲治脾胃不和灑淅惡寒气逆喘促五味子桑白皮茯苓炙甘艸艸果大腹皮陳皮桔梗﹝各等分﹞紫蘇﹝減半﹞

薑三片水煎服

東垣人參平肺散治心火刑肺傳爲肺痿咳𠻳喘嘔痰涎壅盛胸膈痞悶咽嗌不利

桑皮﹝一錢﹞知母﹝七分﹞炙甘艸地骨皮人參﹝各五分﹞茯苓天冬﹝各四分﹞靑皮陳皮﹝各三分﹞五味子﹝三十粒﹞

如熱甚加黃芩紫蘇葉半夏各五分

參蘇溫肺湯治形寒飲冷則傷肺喘煩心胸滿短气不能宣暢

人參肉桂甘艸木香五味子陳皮半夏白朮桑皮紫蘇莖葉﹝各二兩﹞茯苓﹝一兩﹞

每五七錢薑三片水煎服如冬寒月每服加不去節麻黃半分

加味華蓋散肺受風寒胸滿聲重

蘇子陳皮赤茯苓桑皮麻黃杏仁﹝各二錢﹞甘艸﹝一錢﹞

薑三片棗二枚水煎服

九寶湯欬而身熱喘急惡寒

麻黃薄荷陳皮肉桂紫蘇杏仁甘艸桑皮大腹皮﹝各等分﹞

加薑蔥水煎服

發時有痰吐出者宜化痰

婦人大全千緡湯

半夏﹝七枚破四片製之﹞皂角﹝去皮絃﹞炙甘艸﹝各一寸﹞生薑﹝如指大﹞右用水一碗煮去半頓服一方不用甘艸但用半夏末一兩皂角去皮絃半兩生薑七片同入紗袋中水三升煎至一盞五分以手揉洗取淸汁分作三服連進之效

咳逆上气時時濁唾但坐而不得臥者皂莢丸主之﹝方在咳𠻳門﹞

水气淩肺者宜徹之

東垣神祕湯治病人不得眠眠則喘急水气逆行上乘於肺肺得水而浮使气不流通其脈沈大

蘇葉陳皮生薑桑皮人參﹝各五錢﹞茯苓木香﹝各二錢﹞

右分二帖水煎服

防已葶𮒃丸治肺气喘𠻳面目浮腫小便赤澀喘促不得臥

漢防已木通貝母﹝各一兩﹞苦葶𮒃﹝炒﹞杏仁

右爲末棗肉膏爲丸梧子大桑白皮湯下

喘咳倚息不得臥仲景小靑龍湯加石膏主之﹝方在痰飲門﹞污血凝滯胸膈者宜活之

丹溪治卒上气喘鳴息急欲死者

韮汁飲一升瘥蓋韮汁能去胸中惡血滯气

又方治上气咳𠻳胸膈妨悶气喘

桃仁二兩去皮尖以水一升研取汁和粳米二合煮粥食之

東垣加味瀉白散治陰气在下陽气在上咳嘔喘促桑皮﹝一兩﹞靑皮﹝二兩﹞茯苓﹝三錢﹞甘艸地骨皮﹝七錢﹞陳皮五味人參﹝各五錢﹞

每五七錢入粳米百粒水煎服

淸金湯治男婦不拘逺近肺气咳𠻳上气喘急喉中涎聲胸滿气逆坐臥不安飲食不下﹝方在咳𠻳門﹞

丹溪淸金丹治食積痰喘哮𠻳因厚味而發者﹝見哮門﹞調气化痰丸快脾順气化痰消食治久喘或作或止者

半夏南星白礬皂角生薑

右各一觔水煮南星無白㸃爲度揀去皂角不用將生薑切作片同半夏南星曬漧再加

靑皮﹝去白﹞橘紅蘇子﹝炒﹞蘿卜子﹝炒另研﹞漧葛杏仁﹝去皮尖另研﹞神麯﹝炒﹞麥蘗﹝炒﹞山查香附子

右各半觔淨與前藥合和一處爲細末生薑汁浸𩚫餅打糊爲丸桐子大每服五七十丸食後茶湯送下

飲水多者宜滲利之

仲景云病人飲水多必暴喘滿以五苓散主之

白術散治夏月飲冷酒生痰膈滿而喘

白朮茯苓黃苓半夏﹝各等分﹞

每服六七錢薑三片水煎調陳皮神麯末各一錢食後服

開提之劑

簡易方治喘急

桔梗一兩半爲末童便半升煎取四合去渣溫服

開闔之劑

安肺散治痰𠻳不問新舊喘急气逆

麻黃﹝去節二兩﹞炙甘艸﹝二兩﹞禦米殻﹝去蒂炒黃四兩﹞

右爲末每五錢水一盞入烏梅一枚煎七分溫服

人參理肺散治喘𠻳不止

麻黃﹝去節炒黃﹞川歸木香﹝各一兩﹞禦米殻﹝炒三兩﹞人參杏仁﹝麩炒各二兩﹞

每服六錢水煎服

雜方

保命集半夏丸傷風痰作喘逆兀兀欲吐惡心欲倒半夏﹝一兩﹞檳榔雄黃﹝各三錢﹞

右爲末薑汁浸𩚫餅糊爲丸梧子大每服五十丸薑湯下

羅太無人參半夏丸化痰墜涎止𠻳定喘或風痰茶痰食痰一切痰逆嘔吐厥頭痛或風气偏正頭風疼或壅頭目昏耳聾鼻塞咽漧胸膈不利

人參茯苓南星薄荷﹝各五錢﹞半夏漧薑白礬寒水石﹝各一兩﹞蛤粉﹝二兩﹞藿香﹝二錢半﹞

右爲末水糊爲丸梧子大每服三五十丸薑湯下日三服此方治久喘極效於未發時服之若已發時用沈香滚痰丸微下之累效

孫兆視雷道矩病吐痰頃間已及一升喘咳不已面气郁黯精神不快兆乃與仲景葶𮒃大棗瀉肺湯一服訖已覺胸中快利略無痰唾矣

加味白虎湯治熱痰喘𠻳火迫肺金

白虎湯加瓜蔞仁枳殻黃苓神效

雙玉散治火痰喘𠻳痰湧如泉

寒水石石膏

等分爲末人參湯下三錢

羅太無眞應散逺年喘急不能臥百藥不效者白石英﹝四兩通明者以絹袋盛以雄豬肚一个包之縫口煮熟取出再換豬肚一个如前法煮三次取出藥曬漧研極細末入後﹞用官局欵冬花散二錢入前末二錢再加桑白皮二寸生薑三片棗子一枚水一盞半煎七分通口服其豬肚亦可食只不得用醬椒醋鹽薑等調和

官局欵冬散

欵冬花﹝一錢﹞貝母知母桑葉杏仁半夏阿膠甘艸﹝各二錢﹞麻黃﹝去節四錢﹞

爲末

陳皮湯治痰喘

橘紅﹝半斤﹞明礬﹝二兩半共炒香﹞炙甘艸﹝二兩﹞半夏﹝二兩薑汁浸礬水煮﹞右爲末每服二錢米湯下

杏蘇飲治上气喘𠻳浮腫

杏仁﹝一錢半﹞蘇葉﹝二錢﹞五味子大腹皮烏梅肉紫苑炙甘艸﹝各一錢﹞橘紅麻黃﹝去節﹞桑皮阿膠桔梗﹝各七分半﹞

薑三片水煎服

玉華散咳𠻳上喘淸肺利膈

甜葶𮒃桑皮半夏貝母天冬馬兜鈴杏仁紫苑百合人參百部甘艸﹝各七分﹞

定喘膏﹝詩括﹞

一兩麻油二兩蜜半兩生薑自然汁紫苑麻黃及杏仁桔梗細辛斟酌入更加半夏與人參慢火熬來成黒漆臨睡之時三兩匙覺來定喘無蹤迹

定喘治上气喘滿倚息不能臥

杏仁桃仁﹝俱麩炒去皮尖﹞桑皮﹝各一兩﹞人參﹝五錢﹞

薑棗水煎服

二奇方治水气發喘﹝方在水腫門﹞

杏仁煎治喘𠻳

杏仁﹝去皮尖﹞胡桃肉﹝去皮﹞

等分研爲膏入煉蜜少許丸如彈子大每嚼一二丸薑湯下

又方治气虛喘𠻳極效

人參﹝三錢﹞胡桃肉﹝五枚﹞

薑五片水煎服

又方

用胡桃肉三枚生薑三片臨臥嚼下畢飲湯三兩呷再嚼桃薑如前卽就枕勿行動效甚

又方肺熱胸滿痰𠻳

瓜蔞仁﹝研﹞半夏二味和勻生薑自然汁打麵糊爲丸如梧子大每服五十丸薑湯下

又方治諸喘

麻黃﹝七分﹞杏仁﹝一錢﹞甘艸﹝四分﹞細茶﹝炒八分﹞石膏﹝煆一錢半﹞

水煎服

定喘奇方治稠痰壅盛體肥實而喘者

廣橘紅﹝二兩﹞明礬﹝五錢同炒香去礬不用﹞半夏﹝一兩半﹞杏仁﹝麩炒一兩﹞瓜蔞仁﹝去油一兩﹞皂角﹝去皮子燒存性三錢﹞炙甘艸﹝七錢﹞黃芩﹝酒拌曬漧五錢﹞右爲末𩚫餅用淡薑湯打糊爲丸菉荳大每食後白湯下一錢日二次服三五日大便下稠痰而愈﹝虛弱人每服七分﹞

治熱𠻳喘咳不已

苦葶藶﹝二兩炒另研﹞知母﹝蜜炒﹞貝母﹝各一兩﹞杏仁﹝三兩去皮尖研爲泥﹞右爲末煉蜜丸梧子大食後臨臥桑白皮湯下五七十丸

治喘哮

貝母一兩香附二兩﹝半生半炒﹞爲末食後茶調下二錢忌鹽油煎煿不拘水哮醎哮並效

刼喘方牛黃散治熱痰暴喘欲死者

白牽牛﹝炒二兩﹞大黃﹝煨一兩﹞

蜜水下二錢

又方

蘿卜子﹝蒸﹞皂角﹝燒存性﹞

薑汁和蜜丸梧子大每服五十丸白湯下

治喘

用古文錢七个鹽梅七个水一盞同浸二宿每服一呷空心良久吐出惡痰而效

子和稀涎㪚治痰喘气逆下气化痰甚速

气短气促少气

短气而息促似喘非喘也少气者气少不足以言也素問云三陽絕三陰微是爲少气﹝方盛衰論﹞怯然少气者是水道不行形气消索也﹝示從容篇﹞言而微終日乃復言者此奪气也綱目云治此少气蓋生脈散獨參湯之屬爲愈也

一陽發病少气善咳善泄

運气言少气有二一曰火熱經云火郁之發民病少气又云少陰之復少气骨痿又云少陽之復少气脈痿治以諸寒是也二曰風濕經云太陽司天之政四之气風濕交爭風化爲雨民病大熱少气是也

喘與短气辧

成無已曰短气者气急而不能相續者是也似喘而非喘若有喘上衝而實非气上衝也夫喘者張口擡肩捶身滚肚謂之喘也气上衝者腹裏時時气上衝也所謂短气者呼吸𨿽數而不能相續似喘而不揺肩似呻吟而無痛者此短气也經所言短气者眾實爲難辧愚師莫識悞者多矣要識短气之眞者气急而短促謂之气短者是也

脈經曰寸口脈沈胸中短气

生生子曰短气少气治法亦有異也短气仍有虛有實治法有補有瀉少气則純不足也治惟有補而已

仲景曰陽脈微而緊緊則爲寒微則爲虛微緊相搏則爲短气又曰胸痺气中气寒短气茯苓杏仁甘艸湯主之橘枳薑湯亦主之﹝方見胸痺痛門﹞胸痺喘息咳唾胸背痛短气括蔞薤白半夏湯主之﹝方見胸痺痛門﹞夫短气有微飲當從小便去之芩桂術甘湯腎气丸亦主之﹝腎气丸方見腳气中﹞欵花補肺湯治咳𠻳短气又曰短气皆屬飲苓桂朮甘湯是其一法也金櫃云咳逆倚息短气不得臥其形如腫謂之支飲又曰支飲亦喘而不得臥加短气其脈平也又云膈上有畱飲其人气短而渴四肢歷節痛脈沈者有畱飲又云肺飲不但苦喘短气其治法危急者小靑龍湯脹滿者厚朴大黃湯冒者苓桂術甘湯及澤瀉湯不得息葶𮒃大棗湯吐下不愈者木防已湯之類是也

東垣曰胸滿少气短气者肺主諸气五臟之气皆不足而陽道不行也气短小便利者四君子湯中去茯苓加黃蓍以補之如腹中气不轉者加甘艸一半肺气短促或不足者加人參白芍藥中焦用白芍藥則脾中陽升使肝膽之邪不得犯之如衣薄而短气則添衣於無風處居止气仍尙短則以熱湯一碗薫其口鼻則不短也如衣厚於不通風處居止而气短則宜減衣摩揩汗孔令合於漫風處居止如久居髙屋天寒陰濕所遏令气短者亦如前法薫之如居周宻小屋或大熱而處寒涼气短則就風日凡气短皆宜食滋味湯飲令胃气調和

仲景曰平人無寒熱短气不足以息者實也﹝丹溪治許白雲先生脾疼跨痛短气用大吐大下法是也﹞

孫尙正元散治气不接續兼治滑泄及小便數王丞相服之有效

莪術一兩金鈴子去核二錢半右件爲末入硼砂一錢煉過研末和勻每服二錢鹽湯或溫酒空心調服

苓桂朮甘湯治痰飲短气﹝方在痰飲門﹞

產後喘

產後喘乃急癥極危多死郭氏謂此名孤陽絕陰爲難治因所下過多榮血暴竭衞气無主獨聚肺中故令喘促喉中气急也治此癥用獨參湯爲妙陳無擇云宜大料芎歸湯���惡露不快散血停凝上薫於肺亦令喘急但服奪命丹血去喘自定

血沒散產後敗血衝心胸滿上喘命在須臾

眞血竭沒藥

等分爲末每服二錢用童便好酒煎一大沸溫調下方產時進一服上牀良久再服其惡血自循經下行更不上衝免生百病

參蘇飲產後血入於肺面赤發喘欲死者

人參﹝一兩爲末﹞蘇木﹝二兩﹞

右以水二碗將蘇木煎至一碗去渣調人參末隨時加減服神效

若因憂怒性气抑鬱而發喘者以小調經散用桑皮杏仁煎湯調服

旋覆花湯產後傷風寒咳喘𠻳痰涎壅盛坐臥不寧旋覆花赤芍藥荊芥穗半夏麯五味子麻黃茯苓杏仁甘艸前胡﹝各等分﹞

薑五片棗二枚水煎服

一婦孕時足腫七月初旬產後二日洗浴卽气喘但坐不得臥者五个月惡風得暖稍寛兩關脈動尺寸皆虛百藥不效牡丹皮桃仁桂枝茯苓漧薑枳實厚朴桑皮紫蘇五味瓜蔞仁煎湯服之卽寛二三服得臥其痰如失蓋作污血感寒治之也

若傷醎冷飲食而喘者宜見睍丸

薑黃三稜蓽澄茄陳皮良薑人參莪術

右等分爲末蘿卜水煮爛研細將汁煮麵糊爲丸梧子大蘿卜子湯下

小調經散產後四肢浮腫者敗血循經流入四肢淫畱日久腐爛如水故令四肢腫面色黃宜服此血行腫消則愈

沒藥琥珀桂心芍藥當歸﹝各一錢﹞細辛麝香﹝各五分﹞

右爲末每服五分薑汁酒調服之

哮

丹溪曰哮喘必用薄滋味專主於痰宜大吐不用涼藥須常帶表散此寒包熱也亦有虛而不可吐者

哮喘遇冷則發者有二

其一屬中外皆寒者治法乃東垣參蘇溫肺湯調中益气加吳茱萸湯及紫金丹刼寒痰者是也﹝紫金丹卽砒霜豬肉煆爲末蒸餅丸者﹞其二屬寒包熱治法乃仲景趂未寒之時先用大承气湯下其熱至冬寒時無熱可包哮自不發是也

食積痰壅哮喘咳𠻳淸金丹遇厚味發者用之

蘿卜子﹝淘淨蒸熟曬榦爲末一兩﹞豬牙皂角﹝燒存性三錢﹞

用生薑汁浸蒸餠丸如小菉荳大每服三五十丸咽下刼痰以薑汁煉蜜如梧子大每服七八十丸噙下止之

逺年近日哮喘痰𠻳

蟬退﹝去足﹞輕粉﹝另研﹞馬兜鈴﹝各一兩﹞五靈脂﹝生﹞雄黃﹝生﹞杏仁﹝去皮尖﹞砒﹝生各五錢﹞淡豆豉﹝四十九粒﹞

右爲末用生薑葶𮒃自然汁合輕粉諸藥爲丸小彈子大每服一丸細嚼臨睡生薑湯下

治𪖙𠻳

蘇子﹝二錢﹞麻黃﹝去節三錢﹞欵花桑葉﹝蜜炙﹞半夏﹝各三錢﹞杏仁﹝去皮尖一錢半﹞甘艸白果﹝二十一枚去衣炒黃色﹞

水三鍾不用薑煎二鍾徐徐頻服

一方﹝治同上﹞

用糯米泔水磨茶子滴入鼻中令吸入口內服之口中橫咬竹管一个片時間則涎自鼻口中流出如綿當日立愈二次絕根

治水咻

芫花﹝爲末﹞大水上浮浡﹝濾過﹞大米粉

右三味搜爲粿淸水煮熟恣意食之

又方

靑皮﹝一枚﹞半開者入芭荳一粒鐡綫縛定燒存性爲末薑汁並酒各一呷同調服過口便定

定喘湯

白菓﹝二十一枚去殻切碎炒黃色﹞麻黃欵冬花桑皮﹝蜜炙﹞法製半夏﹝如無以甘艸湯泡七次去皮用各三錢﹞甘艸﹝一錢﹞蘇子﹝二錢﹞杏仁﹝一錢半﹞黃芩﹝炒一錢半﹞

右用水三鍾煎二鍾分二服不用薑不拘時徐徐服

詩曰諸病原來有藥方惟愁𪖙喘最難當麻黃桑杏㝷蘇子白菓冬花更又良甘艸黃芩同半夏水煎百沸不須薑病人遇此仙丹藥服後方知定喘湯金陵有一浦舎用此方專治𪖙疾無不取效此其眞方也

壓掌散治男婦哮喘痰𠻳

麻黃﹝去節二錢半﹞炙甘艸﹝二錢﹞白菓﹝五个打碎﹞

水煎臨臥服

二黃丸濟生方治停痰在胃喘息不通呼吸欲絕好雌黃﹝一錢﹞雄黃﹝一兩﹞

研極細末熔黃蠟爲丸彈子大每服一丸於半夜時煮糯米粥乘熱以藥投入粥內攪轉和粥喫善悲

內經云在臟爲肺在志爲悲又云精气並於肺則悲是也

肺虛補母仲景云婦人臟躁喜悲傷欲哭象如神靈所附數欠伸甘麥大棗湯主之

甘艸﹝三兩﹞小麥﹝一升﹞大棗﹝十枚﹞

水六升煮三升分三服亦補脾气

許學士治一婦人數次無故悲泣不止或謂之有祟祈禳請禱備至終不應予忽憶金櫃有一証云婦人臟躁悲傷欲哭象如鬼神靈數欠伸者宜甘麥大棗湯予急令治藥盡劑而愈古人識病制方種種絕妙如此

運气云悲証皆屬寒水攻心經云火不及則伏明伏明之紀其病昏惑悲從水化也又云太陽司天寒气下臨心气上從喜悲數欠又云太陽司天寒淫所勝善悲時僕又云太陽之復甚則入心善善悲治以諸熱是也

姙娠善悲

綱目述管先生治一姙娠四五个月臟躁悲傷遇晝則慘感淚下數欠象若神靈如有所憑醫與巫皆無益與仲景大棗湯一投而愈

肺痿﹝金匱要略千金方脈經論同﹞

論曰寸口脈數其人病咳口中反有濁唾涎沫出何也師曰此爲肺痿之病何從得之師曰病熱在上焦因欬爲肺痿或從汗出或從嘔吐或從痟渴小便利數或從便難被快藥下重亾津液故得肺痿又寸口脈不出而反發汗陽脈早索陰脈不澀三焦踟躕入而不出陰脈不澀身體反冷其內反煩多唾脣燥小便反難此爲肺痿傷於津液便如爛瓜下如豚腦但坐發汗故也其病欲欬不得欬欬出乾沫久久小便不利其脈平弱肺痿吐涎沫而不咳者其人不渴必遺溺小便數所以然者上虛不能制下故也此爲肺中冷必師曰肺痿欬唾咽燥欲飲者自愈自張口者短气也

王海藏曰此証初得可治久則難愈何者上枯水之源下竭水之本也

又曰寸口脈虛小者爲肺痿熱之所過初結爲膿始萌可救微發渇者欲愈

又曰凡傷風傷寒後咳𠻳唾血者此肺虛也若不治恐乘虛而成肺痿當以小柴胡去人參大棗生薑加漧薑五味子

又曰肺痿肺癰其皮如麩糠有胃脘成癰其皮緊如甲錯有腸癰裹大膿血於腸胃之間

又經云陽明司天唾出白血者其狀淺紅如肺色故曰白血

又曰無汗惡寒脈浮緊得自傷寒法從麻黃有汗惡熱脈沈實得自傷酒法從葛根

生生子曰痿漧癟也卽早發還先痿之痿

甘艸漧薑湯溫臟治肺痿多涎唾小便數肺中冷必不渴不咳上虛下不能制溲﹝服此湯已渴者屬消渴﹞

甘艸﹝炙四兩﹞漧薑﹝二兩炮﹞

水三升煮取一升半分溫日二服集驗肘後有大棗十二枚

甘艸湯治肺痿涎唾多出血心中溫溫液液方﹝千金翼名溫液湯﹞

甘艸二兩水三升煎取一升半分三服

生薑甘艸湯治肺痿欬唾涎沫不止咽燥而渴生薑﹝五兩﹞甘艸﹝四兩﹞人參﹝三兩﹞大棗﹝十二枚﹞

右水七升煮取三升分三服

桂枝皂莢湯治肺痿吐涎沫不止

桂枝生薑﹝各三兩﹞甘艸﹝二兩﹞皂莢﹝一兩﹞大棗﹝十五枚﹞

水七升煮取三升分三服

千金方麻黃湯﹝仲景名小靑龍加石膏湯﹞治肺脹咳而上气咽燥而喘脈浮心下有水

麻黃芍藥生薑﹝仲景用漧薑﹞細辛桂心﹝各三兩﹞半夏五味子﹝各半升﹞石膏﹝四兩﹞

水一斗先煮麻黃去上沫內諸藥煮取三升彊壯服一升羸者減之日三服﹝小靑龍湯無石膏﹞

知母茯苓湯肺痿喘𠻳不已往來寒熱自汗

茯苓炙甘艸﹝各一兩﹞知母五味子人參薄荷半夏柴胡白術欵花桔梗麥冬黃芩﹝各五錢﹞川芎阿膠﹝炒各三錢﹞

右每服一兩薑三片水煎服

久癆咳𠻳肺痿見血

知母貝母天冬麥冬欵花﹝各三分﹞川歸地黃苡仁杏仁天花粉﹝各五分﹞桔梗甘艸馬兜鈴紫苑阿膠白蠟﹝各一分半﹞

薑三片棗一枚水煎連進三服立愈

人參平肺散治心火尅肺傳爲肺痿咳𠻳喘嘔痰涎壅盛胸膈痞滿咽嗌不利

橘紅甘艸﹝炙﹞地骨皮茯苓靑皮蘇葉半夏﹝各五錢﹞桑白皮﹝一兩﹞知母﹝七錢﹞人參天門冬﹝各四錢﹞有熱加黃芩﹝四錢﹞五味子﹝三百粒﹞每服五錢薑三片水煎服或爲末薑汁丸如彈子大噙化亦可

人參欵花膏脾胃虛寒久𠻳不已咽膈滿悶咳𠻳痰涎嘔逆惡心腹脇滿脹腰背傷痛或虛勞冷𠻳及逺年近日一切咳𠻳諸藥不效欲成肺痿

欵花人參五味子紫苑桑白皮﹝各一兩﹞右爲末煉蜜丸芡實大每食後細嚼一丸淡薑湯下噙化亦可

肺癰

孫眞人曰病欬唾膿血其脈數實者屬肺癰虛者屬肺痿欬而口中自有津液舌上胎滑此爲浮寒非肺痿若口中辟辟燥欬卽胸中隠隠痛脈反滑而數此爲肺癰也問曰病者欬逆師脈之何以知爲肺癰當有膿血吐之則死後竟吐膿死其脈何類何以引之師曰寸口脈微而數微則爲風數則爲熱微則汗出數則惡寒風中於衞呼气不入熱過於營吸而不出風傷皮毛熱傷血脈風舎於肺其人則咳口漧喘滿咽燥不渴多唾濁沫時時振寒熱之所過血爲凝滯蓄結癰膿吐如米粥始萌可救膿已成則難治寸口脈數趺陽脈緊寒熱相搏故振寒而咳趺陽脈浮緩胃气如經此爲肺癰師曰振寒發熱寸口脈滑而數其人飲食起居如故此���癰腫病醫反不知而以傷寒治之不應愈也何以知有膿膿之所在何以別知其處師曰假令膿在胸中者爲肺癰其脈數欬唾有膿血設膿未成其脈自緊數緊去但數膿爲已成也

生生子曰按金櫃要略脈經元戎論肺痿肺癰皆無分別治亦相須以其俱爲肺病也愚歷見今之病此者亦稍有分別不能不爲之辯也肺痿近於虛怯故王海藏援內經勞風論証入之謂上枯水之源下竭水之本也何言乎內經五痿論皆以肺熱葉焦爲本故今之病肺痿者多漧咳聲啞無力緣肺主聲肺爲火爍憊劇枯痿漧癟故聲不充發也虛怯者多有之肺癰𨿽亦爲肺熱所致多有因於外感因於酒熱故間有吐盡膿血而愈者有瀉肺而愈者今分肺痿肺癰爲二門祖千金也

王海藏曰寸口脈實大爲肺癰血爲凝滯化爲五色脈數爲弱膿成難已不渴者難治

黃昏湯治欬有微熱煩滿胸心甲錯是爲肺癰者方黃昏手掌大一片是合昏皮也㕮咀以水三升煮取一升分二服

又方

薏苡仁瓜瓣﹝半升﹞桃仁﹝五十枚﹞葦莖﹝切二升水二斗煮取五升去渣﹞右四味內葦汁中煮取二升服一升當有所見吐膿血

王海藏加味葶𮒃大棗瀉肺湯治脈緊數則膿已成喘而不得臥

葶𮒃﹝二兩炒紫色﹞

右件杵成丸以水三升煮大棗二十个取二升去渣內麻黃五味子各兩半取淸飲頓服令三日服一劑瘥

又一法治一切欬唾膿血久欬及出不止

好酥三十觔三徧煉停取凝成膏醍醐服二合日三服瘥

如聖丸治風熱毒气上攻咽喉痛痺腫塞妨悶及肺癰噴𠻳膿血胸滿振寒咽漧不渴時出濁沫气息鮏臭久久咯膿狀如米粥

龍腦﹝另研﹞牛黃﹝另研﹞桔梗甘艸﹝生用各一錢﹞

右爲細末煉蜜丸每兩作二十丸每服一丸噙化

𠻳藥靑龍散

石膏﹝八兩﹞朴硝甘艸﹝生用各一錢﹞靑黛﹝半兩﹞

右爲細末每服二三錢煎薄荷湯㸃熱𠻳冷吐

衍義蛤蚧散治肺虛欬久成瘡吐膿血

犀角⿰羊角鹿角阿膠蛤蚧

搜膿散治諸瘡膿汁不絕腐盡

黃蓍白芍藥香白芷﹝各等分﹞

右爲末乾上患處上用膏藥敷貼一日一換

海藏雲此方𨿽云治瘡吐膿血久不盡者亦宜用此藥作湯散煎調服之又宜糊爲丸桐子大白湯下三五十丸或乾糝細末咽津大妙

錢氏如聖散

桔梗甘艸阿膠﹝炒白﹞

煎甘桔取淸內膠化服

黃蓍鼈甲散治虛勞客熱肌肉消瘦四肢倦怠五心煩熱口燥咽漧頰赤心忪日晚潮熱夜有盜汗胸脇不利飲食多渴咳唾稠粘時有膿血

知母﹝焙﹞桑白皮﹝去皮﹞黃蓍﹝去蘆﹞甘艸﹝炙﹞赤芍藥紫苑﹝去蘆以上七味各五錢淨﹞秦芁﹝洗去蘆﹞白茯苓﹝去皮焙一本忌火今焙別有說﹞生地黃柴胡﹝去蘆梗﹞地骨皮﹝去骨以上五味各五錢五分淨﹞肉桂﹝去皮不見火﹞人參苦桔梗﹝以上三味各三錢三分淨﹞鼈甲﹝去頭用酥炙更佳﹞天門冬﹝湯洗去心焙一本忌火今聽以上二味各一兩﹞半夏﹝五分﹞

右爲粗末每服二大錢水一盞煎至七分去渣溫服食後海藏雲此方內闕黃蓍疑黃芩是黃蓍也然內有黃芩有小柴胡今治虛熱妙爲有盜汗亦無妨也兼加知母地骨皮赤芍藥卽錢氏地骨皮散也治盜汗亦妙內有桂本治發熱惡寒卽柴胡加桂也天門冬人參地黃卽三才也秦芁柴胡甘艸鼈甲芍藥卽黃龍湯也紫苑桔梗甘艸卽紫苑散也桂芍黃耆甘艸卽黃蓍建中湯也又云此方治本無傷寒風而得孫眞人治唾膿血用麻黃升麻之類及靑龍湯之類亦從傷寒而得也內多五味子皆祖仲景法無論傷寒傷風皆可加五味子又云桔梗一味有辛有苦辛以散之苦以泄之當如上下之意

硃砂膏鎭心神解熱除煩唾血等證

硃砂﹝另研半兩﹞珍珠末生犀角人參玳瑁末甘艸﹝各一兩﹞金箔﹝泥分半用﹞輕粉﹝二錢半﹞蘇合油﹝一分﹞牛黃﹝另研﹞麝香﹝另研﹞龍腦﹝另研﹞南鵬砂琥珀逺志⿰羊角赤茯苓﹝已上各半兩﹞安息香﹝酒熬去石約半兩﹞

右爲細末入研藥極細煉蜜丸蘇合油和諸藥爲錠子更以金箔爲衣每兩作五錠每服一皂角子大噙化人參湯下亦得並阿膠丸相雜服尢勝至寶丹

定肺散

知母﹝半兩﹞貝母﹝二錢半﹞人參﹝二錢半﹞枯礬﹝半兩﹞烏梅肉﹝半兩﹞禦米殻﹝炒二兩﹞白朮﹝二錢半﹞

爲細末水煎生薑湯㸃亦得蜜丸彈子大噙化亦得

定肺丸

欵冬花紫苑知母貝母人參甘艸﹝炙﹞桑白皮禦米殻麥門冬百部馬兜鈴五味子烏梅肉﹝已上各等分﹞

右爲細末煉蜜丸彈子大噙化一丸

古方紫苑散

紫苑﹝半兩﹞欵冬花﹝半兩﹞百部﹝二錢半﹞

右爲細末烏梅湯㸃服生薑亦得如欬加五味子喘加杏仁渇加烏梅气逆加陳皮頭痛加細辛三錢甘艸二錢气脫者加禦米殻蜜炒粗末水煎

增損防風通聖散治鼻塞不通肺气不利

桔梗桑白皮紫苑鼠粘子﹝各半兩﹞荊芥穗﹝三兩﹞甘艸﹝一兩已上各生用﹞

右爲粗末防風通聖散各一半和勻每服四錢水一盞半生薑五片煎至七分去渣溫服食後

葶藶大棗㵼肺湯肺癰胸滿脹一身面目浮腫鼻塞淸涕出不聞香臭酸辛欬逆上气喘鳴廹塞先服小靑龍湯一帖

葶藶﹝炒研三錢﹞大棗﹝十二枚﹞

先以水三升煮棗取二升去棗入葶藶煮取一升服

外臺桔梗白散欬而胸滿振寒脈數咽漧不渴時出濁唾鮏臭久久吐膿如米粥者爲肺癰

桔梗貝母﹝各三兩﹞巴荳﹝七分﹞

右三味爲散壯人服五分弱者減之病在膈上吐膿血膈下者瀉出若下多不止者飲冷水一杯

欬而胸滿振寒脈數咽漧不渴時出濁唾鮏臭久久吐膿如米粥者爲肺癰桔梗湯主之亦治血痺

桔梗﹝一兩﹞甘艸﹝二兩﹞

右二味以水三升煮取一升分溫再服則吐出膿血而愈也

欬逆上气時時濁唾但坐不得臥皂莢丸主之

皂莢﹝刮去皮酥炙﹞

爲細末蜜丸梧子大以棗膏和湯服三丸日三夜一

孫眞人治肺癰吐膿血用甘桔湯二十餘條加減生甘艸一兩桔梗二兩水煎服咳逆气者加陳皮咳𠻳者加知母貝母欬而渴者加五味吐膿血者加紫苑肺痿者加阿膠面目腫者加茯苓嘔者加生薑半夏少气者加人參麥冬膚疼者加黃蓍目赤者加梔子黃連咽痛者加鼠粘子竹茹聲不出者加半夏桂枝疫毒頭腫者䑕粘子大黃𦬆硝胸痛膈不利者加枳殻心胸痞者加枳實不得眠者加梔子發狂者加防風荊芥酒毒者加葛根陳皮

桔梗湯治肺癰心胸气壅咳𠻳膿血心神煩悶咽漧多渴兩腳腫浮小便赤黃大便多澁

桔梗貝母當歸瓜蔞仁枳殻苡仁桑皮防已﹝各一二分﹞甘艸節杏仁百合﹝各六分﹞黃蓍﹝一錢八分﹞

分二服薑三片水煎溫服大便祕加大黃小便祕加木通

升麻湯肺癰吐膿血作臭气

升麻苦梗苡仁地楡黃芩牡丹皮芍藥﹝各一錢八分﹞甘艸﹝三錢六分﹞

分二服水煎食後溫服

紫苑湯治咳𠻳唾中有膿血虛勞癰痿

人參紫苑知母桔梗甘艸五味子茯苓阿膠貝母﹝各一錢﹞

薑三片水煎服

排膿散肺癰吐膿以此排膿補肺

黃蓍﹝一兩﹞

水二鍾煎一鍾食後溫服

棗膏丸肺積在右脇下如杯發爲癰

陳皮苦梗葶藶

各等分棗肉搗爲丸梧子大每服五十丸米飲下

消膿飲肺有癰膿鮏气上衝嘔而咳𠻳

天南星半夏知母貝母生地阿膠川芎甘艸桑皮防風射幹桔梗天冬薄荷杏仁白芷紫蘇白芨烏梅

各等分每服七錢薑三片水煎服

赤水元珠卷七﹤子部﹐醫家類﹐赤水元珠﹥赤水元珠卷七臟腑皆有欬脈治浮緊者虛寒脈浮而緩傷風洪滑多痰肺脈微急爲欬而唾血欬證死脈欬而羸痩脈形堅大者欬而脫形發熱脈小堅急者厚朴每服八錢入薑水煎服薑三片水煎蒼朮荊芥分二服每薑三片水煎服分二服水煎服右爲末每服五錢入薑煎右分二帖水煎服作二帖水煎服大黃丹溪潤肺散��末薑汁蜜調成膏噙化下瓜蔞仁爲末炊餅丸麻子大海蛤和勻爲丸麻子大白湯下治肺燥痰多䜴百粒水煎服地骨皮㪚薑三片水煎服杏仁右每服六錢薑三片水煎服檳榔大半夏右每服六七錢入薑煎服滋陰之劑右每服四錢水煎入蜜少許服人參白芍藥分二帖薑三片水煎服天門冬羊肺每服六錢薑五片水煎服生地黃古方紫苑散臟腑欬劑右㕮咀水煎服水煎服水煎服麻黃水煎服水煎服水煎服茯苓水煎服爲末粥丸服右爲末神麯糊爲丸白礬陳皮枯礬薑汁打神麯糊爲丸黃芩半夏肺脹麻黃本事補肺法喉如水雞聲者爲實水一斗煮三升分三服每服一兩薑三片水煎服白蜆殻洗淨研細粥飲下生薑水煎臨睡服眞蘇子爲末熱酒調一錢治失音不語分二服水一鍾童便一鍾煎服治謳歌失音治失音不語治失聲杏仁五味子貝母枳殻香附各等分蜜調噙化衍義治久咳膿血胸膈咽痛爲末米飲調服一錢日三次桑皮等分水煎服嬰粟殻右每服四錢烏梅一枚水煎服右每服六錢烏梅同煎服雜方蛤蚧滑石阿膠隨病看湯使爲引靑黛桑白皮知母每服六錢薑四片水煎服麻黃天冬每服六錢薑四片水煎服腹滿脈沈實者爲裏實白牽牛桑白皮陰虛者補之東垣調中益气湯加減法肺气虛者宜補之麥冬五味子薑三片紅棗三枚水煎服枳殻右分四帖水煎服之如天寒加桂枝右分二服水煎微微汗愈加薑水煎服薑三片水煎服桑皮薑三片棗二枚水煎服加薑蔥水煎服婦人大全千緡湯水气淩肺者宜徹之右分二帖水煎服每五七錢入粳米百粒水煎服靑皮飲水多者宜滲利之開提之劑開闔之劑麻黃麻黃每服六錢水煎服官局欵冬散爲末橘紅杏仁薑三片水煎服定喘膏薑棗水煎服杏仁人參薑五片水煎服瓜蔞仁水煎服廣橘紅苦葶藶治喘哮白牽牛蜜水下二錢蘿卜子治喘气短气促少气一陽發病少气善咳善泄喘與短气辧脈經曰寸口脈沈胸中短气產後喘人參薑五片棗二枚水煎服哮哮喘遇冷則發者有二蘿卜子蟬退蘇子一方治水咻又方定喘湯麻黃水煎臨臥服甘艸姙娠善悲肺痿甘艸右水七升煮取三升分三服水七升煮取三升分三服右每服一兩薑三片水煎服肺癰又方龍腦石膏錢氏如聖散煎甘桔取淸內膠化服知母硃砂定肺散定肺丸古方紫苑散葶藶桔梗皂莢分二服水煎食後溫服薑三片水煎服黃蓍水二鍾煎一鍾食後溫服赤水元珠卷七

欽定四庫全書

赤水元珠卷八

明孫一奎撰

瘧門

內經黃帝問曰夫痎瘧皆生於風其蓄作有時者何也岐伯曰瘧之始發也先起於毫毛伸欠乃作寒慄鼓頷腰脊俱痛寒去則內外皆熱頭痛如破渴欲飲冷帝曰何气使然願聞其道岐伯對曰陰陽上下交爭虛實更作陰陽相移也陽並於陰則陰實而陽虛陽明虛則寒慄鼓頷也巨陽虛則腰背頭項痛三陽俱虛則陰气勝陰气勝則骨寒而痛寒生於內故中外皆寒陽盛則外熱陰虛則內熱內外皆熱則喘而渴故飲冷也此皆得之夏傷暑熱气盛藏於皮膚之內腸胃之外此營气之所捨也此令人汗空疎腠理開因得秋气汗出遇風及得之以浴水气捨於皮膚之內與衞气並居衞气者晝日行於陽夜行於陰此气得陽而外出得陰而內薄內外相薄是以日作帝曰其間日而作者何也岐伯曰其气之舍深內薄於陰陽气獨發陰邪內著陰與陽爭不得出是以間日而作也帝曰善其作日晏與日早者何气使然也岐伯曰邪气客於風府循膂而下衞气一日一夜大㑹於風府其明日日下一節故其作也晏此先客於脊背也每至於風府則腠理開腠理開則邪气入邪气入則病作以此作日稍晏也其出於風府日下一節二十五日下至骶骨二十六日入於脊內注於伏膂之脈其气上行九日出於缺盆之中其气日髙故作日益早也其間日發者由邪气內薄於五臟橫連募原也其道逺其气深其行遲不能與衞气俱行不得皆出故間日乃作也

帝曰夫子言衞气每至於風府腠理乃發發則邪气入入則病作今衛气日下一節其气之始發也不當風府其日作者柰何岐伯曰此邪气客於頭項循膂而下者也故虛實不同邪中異所則不當其風府也故邪中於頭項者气至頭項而病中於背者气至背而病中於腰脊者气至腰脊而病中於手足者气至手足而病衞气之所在與邪气相合則病作故風無常府衞气之發必開其腠理邪气之所舎則其府也

帝曰瘧先寒而後熱者何也岐伯曰夏傷於大暑其汗大出腠理開發因遇夏气淒愴之水寒藏於腠理皮膚之中秋傷於風則病成矣夫寒者陰气也風者陽气也先傷於寒而後傷於風故先寒而後熱也病以時作名曰寒瘧帝曰先熱而後寒者何也此先傷於風而後傷於寒故先熱而後寒也亦以時作名曰溫瘧帝曰夫病溫瘧與寒瘧而皆安舎舎於何藏岐伯曰溫瘧得之冬傷於風寒气藏於骨髓之中至春則陽气大發邪气不能自出因遇大暑腦髓爍肌肉消腠理發洩或有所用力邪气與汗皆出此病藏於腎其气先從內出之於外者也如是者陰虛而陽盛陽盛則熱矣衰則气復反入入則陽虛陽虛則寒矣故先熱而後寒名曰溫瘧其但熱不寒者陰气先絕陽气獨發則少气煩寃手足熱而欲嘔名曰癉瘧帝曰癉瘧何如岐伯曰癉瘧者肺素有熱气盛於身厥逆上衝中气實而不外泄因有所用力腠理開風寒舎於皮膚之內分肉之間而發發則陽气盛陽气盛而不衰則病矣其气不及於陰故但熱而不寒气內藏於心而外舎於分肉之間令人消爍肌肉故名曰癉瘧帝曰瘧未發其應何如岐伯曰瘧气者必更盛更虛當气之所在也病在陽則熱而脈躁在陰則寒而脈靜極則陰陽俱衰衞气相離故病得休衞气集則復病也

衞與邪相並則病作與邪相離則病休其並於陰則寒並於陽則熱離於陰則寒已離於陽則熱已至次日又集而並合則復病也

帝曰時有間二日或至數日或渴或不渴其故何也岐伯曰其間日發者邪气與衞气客於六府而有時相失不能相得故休數日乃作也瘧者陰陽更勝也或甚或不甚故或渴或不渴

帝曰夫經言有餘者瀉之不足者補之今熱爲有餘寒爲不足夫瘧者之寒湯火不能溫也及其熱冰水不能寒也此皆有餘不足之類當此之時良工不能止必須其自衰乃刺之其故何也願聞其說岐伯曰經言無刺熇熇之熱無刺渾渾之脈無刺漉漉之汗故爲其病逆未可治也夫瘧之始發也陽气並於陰當是之時陽虛而陰盛外無气故先寒慄也陰气逆極則復出之陽陽與陰復並於外則陰虛而陽實故先熱而渴夫瘧气者並於陽則陽勝並於陰則陰勝陰勝則寒陽勝則熱瘧者風寒之不常也病極則復至病之熱也如火之熱如風雨不可當也故經言曰方其盛時必毀因其衰也事必大昌此之謂也夫瘧之未發也陰未並陽陽未並陰因而調之眞气得安邪气乃亡故工不能治其已發爲其气逆也帝曰善攻之柰何早晏何如岐伯曰瘧之且發也陰陽之且移也必從四末始也陽已傷陰從之故先其時堅束其處令邪气不得入陰气不得出審𠉀見之在孫絡盛堅而血者皆取之此眞往而未得並者也﹝以上俱內經瘧論﹞

保命集云夏傷於暑秋必痎瘧蓋傷之淺也近而暴傷之重也逺而深痎瘧者久瘧也是知夏傷於暑濕熱閉藏而不能發洩於外邪气內行至秋而發爲瘧也初不知何經受病隨其受而取之有中三陽者有中三陰者大抵經中邪气其癥各殊同傷寒論之也故內經曰五臟皆有瘧其治各別太陽經者謂之風瘧治多汗之在陽明經者謂之熱瘧治多下之在少陽經者謂之風熱瘧治多和之此三陽受病皆謂之暴瘧也發在夏至後處暑前者此乃傷之淺者近而暴也在陰經者則不分三經皆謂之溫瘧宜以太陰經論之其發處暑後冬至前者此乃傷之重者逺而深也痎瘧者老瘧也故謂之久瘧

丹溪云風暑之瘧當發汗夏月多在風涼處歇遂閉其汗而不泄故也惡飲食者必自飲食上得之無汗者要有汗發散爲主帶補有汗者要無汗扶正气爲主帶散邪瘧病感虛者須以人參白術一二帖托住其气不使下陷後使他藥內傷挾外邪同發必內生痰外以汗解散二陳湯加柴胡黃芩常山艸菓煎服久瘧不得汗者二陳湯加檳榔倍加蒼朮一方加柴胡葛根川芎一補一發不可直截老瘧係風暑入於陰分用血藥引出陽分則散當以當歸紅花黃栢川芎白朮蒼朮甘艸白芷水煎露一宿空心服

按瘧在陰分須徹起陽分者卽格致論中云臟傳出至府亂而失期也又當因其汗之多寡而爲補養升發之下陷謂陽气下陷入陰血中無汗要有汗多用川芎葛根蒼朮升麻柴胡之屬此丹溪治瘧之微旨也

心法附余曰世用砒霜等毒藥截瘧差悞甚矣且俗名脾寒此因名而迷其實也苟因飲食所傷而得亦未必全是寒況其他乎在陽分者易治陰分者難治瘧毋必用毒藥消之行气消堅爲主

脈訣舉要曰瘧脈自數多熱遲多寒隨時變遷心法附錄曰有病久脈極虛微而無力似乎不

然而必於虛微之中見但不搏手耳細察可見也

生生子曰世俗皆視瘧爲小病不分外感內傷勞倦虛弱在陽在陰之旨率以砒丹常山等毒劑刼之或以艸藥嘗之又或指爲鬼祟而以符水巫咒禁之稟受厚邪輕者偶中僥倖稟弱邪重者愈刼而愈陷矣於是遷延歳月咳嗽潮熱飲食減少每每變虛怯之候不思經曰邪之所湊其气必虛輕病重治必成重病都緣不能脫俗故耳良可悲夫

桂枝羗活湯處暑前後頭痛項彊脈浮惡風有汗桂枝羗活防風甘艸﹝炙﹞

各等分爲粗末每服五錢水一盞半煎至一盞迎發日溫服吐者加半夏麯

麻黃羗活湯頭痛項彊脈浮惡風無汗

麻黃羗活防風甘艸﹝炙﹞

各等分煎法如前如吐加半夏麯等分﹝二方皆太陽經﹞

白芷湯治瘧身熱目疼熱多寒少脈長睡臥不安先以大柴胡湯下之微利爲度如下後微邪未盡者以此湯盡之

白芷知母﹝各一兩﹞石膏﹝四兩﹞

服法如前﹝此陽明經﹞

桂枝石膏湯隔日一發先寒後熱寒少熱多

桂枝﹝五錢﹞石膏知母﹝各一兩半﹞黃芩﹝一兩﹞

右分作三服間日者邪气所舎深也如外邪已罷內邪未已再下之從夘至午發者宜大柴胡湯下之從午至酉者知邪在內也宜大承气湯下之從酉至子或至寅發者知邪在血宜桃仁承气湯下之前項下藥微利爲度再以小柴胡湯徹其微邪之气

桂枝芍藥湯寒熱大作不拘先後此太陽陽明合病也謂之大爭寒熱作則必戰動經曰熱勝則動也發熱則必汗泄經云汗出不愈知爲熱也陽盛陰虛之癥治當內實外虛不治恐久而傳入陰經也宜桂枝芍藥湯主之

桂枝﹝二錢﹞黃芩知母芍藥石膏﹝各五錢﹞

右服七錢水煎服如服前藥而寒熱轉大者知太陽陽明少陽合病也宜桂枝黃芩湯以和之

桂枝黃芩湯治三陽合病

甘艸﹝四錢五分﹞石膏﹝五錢﹞知母﹝五錢﹞桂枝﹝二錢﹞柴胡﹝一兩二錢﹞黃芩﹝四錢五分﹞人參﹝四錢五分﹞半夏﹝四錢﹞

右水煎服服後如外邪已罷內邪未已用大柴胡大承气等湯下之

麻黃黃芩湯治夜發者桃仁承气湯亦治夜發者麻黃﹝一兩去節﹞甘艸﹝炙三兩﹞桃仁﹝三��枚去皮﹞黃芩﹝去蘆﹞桂﹝二錢五分﹞服法同前

桃仁味苦甘辛肝爲血海血受邪則肝气燥經云肝苦急急食甘以緩之故桃仁散血緩肝謂邪气深逺而入血故夜發乃陰經有邪此發散血中風寒之劑麻黃桂枝桃仁乃太陽經血藥非三陰經藥也

生生子曰已上皆劉守眞分經治療法也與內經之旨皆相符合明其邪自外而來故治同傷寒也予驗今之所發者除傷風所發外亦有多挾內傷者或從飲食所得或從勞倦所得此必先有所感而邪气潛伏今爲新傷所啟發也𨿽涉內傷而頭疼寒熱口渴等癥亦不出前數法外矣予每用所挾癥之藥加於前各經治方之內錯綜治之亦不失古人意也故所向輙有功

濟世方治先熱後寒者以小柴胡湯先寒後熱者小柴胡加桂枝湯多熱但熱者白虎加桂枝湯多寒但寒者柴胡薑桂湯

按此亦前分經法也但此以寒熱多少定治然寒多而但寒不熱脈洪實或滑多有熱極而似水者爲有餘治當下之若便以桂枝投之悞也如或多熱而但有熱者脈虛大或微弱當作虛治若便以白虎湯投之悞也故必須細心體認詳之以脈而以寒熱多少𠫭治庶爲穏當

仲景白虎加桂枝湯治朝發暮解暮發朝解其脈如平但熱無寒骨節疼煩便難此治溫瘧

知母﹝六兩﹞甘艸﹝炙二兩﹞石膏﹝一斤﹞粳米﹝二合﹞桂枝﹝去皮三兩﹞

水煎服出汗愈

柴胡桂薑湯治往來寒熱胸膈疼小便不利嘔而不渴治瘧寒多熱少或寒不熱

柴胡﹝半斤﹞桂枝﹝三兩去皮﹞漧薑﹝二兩﹞括蔞根﹝四兩﹞黃芩﹝二兩﹞甘艸﹝炙二兩﹞牡蠣﹝二兩煆﹞

水煎服初服微煩再服得汗便愈

柴胡去半夏加括蔞湯治瘧病後渴者亦治勞瘧柴胡﹝八兩﹞人參黃芩﹝各三兩﹞括蔞根﹝四兩﹞生薑﹝二兩﹞大棗﹝十二枚﹞甘艸﹝炙三兩﹞

水煎服一日兩三服效

局方雙解飲子治瘧疾辟瘴气神效食瘧尢佳肉荳䓻艸荳﹝各二枚一枚麪煨熱一枚生用﹞粉艸﹝二兩一半生一半炙﹞厚朴﹝二寸一半用薑汁炒一半生用﹞生薑﹝二塊如棗大一塊裹煨一塊生用﹞

右水煎空心服﹝東垣云秋暮暑气衰病熱瘧知其寒也此方主之實治寒瘧也﹞

人參養胃湯治飲食傷脾治寒多而熱少者胸膈痞悶不思飲食寒多者加薑桂熱多者加黃芩黃連柴胡﹝方在寒門﹞

淸脾飲治癉瘧脈來數或但熱不寒或熱多寒少口苦咽漧小便赤澀

靑皮﹝去白﹞厚朴﹝薑製﹞白朮半夏﹝泡﹞黃芩艸菓仁柴胡茯苓甘艸﹝炙﹞各等分

右每服七八錢薑五片不拘時服

艸菓飲治內傷飲食作瘧胸腹飽悶

艸菓蒼朮厚朴陳皮半夏甘艸烏梅﹝去核﹞

薑棗同煎寒多者加漧薑附子熱多者只加柴胡瘴瘧加檳榔

柴苓湯寒熱汗後或大便作瀉﹝方出傷寒門﹞

三聖飲治胸膈飽悶口渴熱多寒少

蒼朮枳殻知母﹝各三錢﹞

水煎服

四聖飲治久瘧

何首烏白芷靑皮陳皮

水煎空心服

良方四將軍飲治瘧作僕厥不知人手足俱冷此𨿽一時救急之方用之有驗

大附子﹝炮去皮一枚﹞訶子﹝四枚去核﹞陳皮﹝四枚洗淨﹞甘艸﹝炙四兩﹞分作四服水一鍾半薑七片棗七枚煎折一半熱灌下立甦

方廣云瘧疾發作而僵僕不省人事者蓋由頑痰膠固於中營衞不行故也所以中風中暑而卒倒不省人事亦由痰之所致也附子性大熱走而不守本是治寒濕之藥今瘧僵僕而用之以其性能開散頑痰營衞流通故耳乃是刼劑不得已而用之也

澹寮露薑飲胃中痰飲爲瘧﹝一方加蜜治痰𠻳作吐﹞

生薑四兩搗汁露一宿空心冷服大治脾胃聚痰發爲寒熱方廣云生薑自然汁凡中風中暑中气乾霍亂一應卒暴之疾與童便同用立可解散蓋生薑能開痰童便能降火故也

截瘧溫脾飲治脾虛痰涎上湧瘧發作則吐神效白朮﹝五錢﹞生薑﹝五錢﹞

水煎空心服

生生子曰按此亦丹溪白朮丸意也彼以白朮一味久服得汗乃愈此以生薑佐之故取汗速而效亦速也以上五方皆禁方

王節齋治瘧活套

柴胡白朮﹝各一錢﹞蒼朮﹝一錢以上三味瘧疾必用之藥﹞陳皮﹝七分﹞粉艸﹝炙五分﹞漧葛﹝一錢二分﹞

若一日一發及午前發者邪在陽分加枯黃芩茯苓半夏﹝各一錢﹞熱甚頭疼再加川芎軟石膏﹝各一錢﹞口渴加石膏知母麥冬﹝各一錢﹞若間日或三日發午後或夜發者邪在陰分加川芎當歸酒炒芍藥熟地黃酒炒知母﹝各一錢﹞酒洗紅花酒炒黃栢﹝各四分﹞提起陽分可截之若間一日連發二日或日夜各發者气血俱病加

八物湯再加黃茋補之若陽瘧多汗用黃茋人參白朮以斂之無汗柴胡蒼朮白朮黃芩漧葛以發之若陰瘧多汗用當歸白芍熟地黃黃蓍黃栢以斂

之無汗柴胡蒼朮川芎紅花升麻以發之若病人胃气弱飲食少或服截藥傷脾胃而少食者加人參﹝一錢半﹞酒炒芍藥大麥芽﹝各一錢﹞若飲食痞悶或有食積者加神麯麥芽枳實﹝炒各二錢﹞若痰盛加薑製半夏南星枳實﹝炒各一錢﹞黃芩黃連﹝各六分﹞若欲截之加檳榔黃芩靑皮常山﹝各一錢﹞烏梅肉﹝二枚﹞若日久虛瘧寒熱不多或無寒而但微熱者邪气已無只用八物湯加柴胡黃芩黃蓍陳皮以滋補气血

瘧母

濟生鼈甲飲子瘧久不愈脇下痞滿腹中結塊名曰瘧母

艸菓鼈甲﹝醋炙﹞黃蓍白朮白芍厚朴﹝薑製﹞檳榔橘紅川芎甘艸﹝炙﹞

各等分每服四錢水一鍾薑七片棗一枚烏梅少許煎服

又方治瘧母

鼈甲﹝醋炙二兩﹞三稜莪朮香附﹝俱醋炒各一兩半﹞橘紅﹝一兩﹞阿魏﹝五兩﹞

右醋糊爲丸梧子大薑湯下三十丸

瘧母丸

靑皮桃仁紅花神麯麥芽鼈甲﹝醋炙﹞三稜蓬術海粉香附﹝俱用醋煮﹞

右用神麯糊爲丸梧桐子大每服五七十丸白湯下

十將軍丸久瘧有瘧母不瘥或腹疼

三稜﹝去毛土炒﹞蓬朮﹝生用﹞靑皮﹝去白﹞橘紅﹝各一兩﹞艸菓﹝去殻﹞常山﹝各二兩﹞砂仁檳榔烏梅半夏﹝泡各一兩﹞

右先將常山艸菓二味剉好酒醋各一碗入瓦器內先浸一宿後入八味藥同浸至晚炭火煮乾取出曬如無日色用火焙榦爲末酒醋各半打糊爲丸如梧桐子大每服三四十丸白湯吞下日進三服忌生冷魚鮏醎酸油膩麪諸死毒物服四兩或八兩乃除根凡有積聚及行瘴濕地方並宜服

小兒瘧疾痞塊

生地白芍﹝各一錢半﹞陳皮川芎黃芩半夏﹝各一錢﹞粉艸﹝三分﹞

薑水煎調鼈甲末服

瘧脹

秋深久瘧胸中無物又無痰癖腹髙而食少俗謂瘧气入腹宜蒼朮湯主之

蒼朮﹝四兩﹞艸頭烏﹝一錢﹞杏仁﹝三十个﹞

右分作三服水煎一日服盡愈

產後瘧

艸菓飲子產後瘧疾多由污血挾寒熱而作大法宜柴胡四物湯調之熱多者宜服此

半夏﹝泡﹞赤茯苓艸菓﹝煨去皮﹞甘艸﹝炙﹞陳皮川芎白芷﹝各一錢二分﹞紫蘇良薑靑皮﹝各六分﹞漧薑﹝二錢四分﹞右分作二帖薑五片棗二枚當發日空心連進三服無不愈者

生熟飲子治寒多者

肉豆蔲艸菓仁厚朴半夏陳皮甘艸大棗﹝去核﹞生薑﹝各二錢半﹞

右以一半以濕紙裹煨香熟和勻一半生用和勻分作二帖水煎空心一服食後一服二渣並煎午前服盡

彭用光治瘧活套

如連日或間日惡寒發熱頭項腰背痛此太陽經二陳加柴胡羌活槁本防風如連日或間日先寒後熱或寒少熱多或但熱不寒目痛鼻乾此陽明經二陳加葛根升麻石膏知母白芷如連日或間日先寒後熱或寒熱間作脇痛口苦嘔惡此少陽經二陳加柴胡黃芩靑皮如子午卯酉日發寒熱嘔吐舌漧口燥此少陰瘧二陳加當歸川芎黃栢黃連柴胡如辰戌丑未日發寒熱嘔吐不嗜食或腹滿自利此太陰瘧二陳加蒼朮白朮柴胡芍藥如寅申己亥日惡寒發熱寒多熱少或腹痛引陰器如淋狀善恐此厥陰瘧二陳加桂枝附子漧薑柴胡升麻三陽之瘧宜汗宜吐麻黃葛根柴胡常山艸菓烏梅之屬三陰之瘧宜下宜溫宜和大柴胡湯柴胡桂薑湯

柴胡四物湯附子理中湯加升麻柴胡之類

泄痢

生生子曰仲景河間東垣諸公多以泄痢混同論治究其源皆本之於難經五十七難五泄中來云小腸泄大瘕泄卽是腸癖膿血也故治法亦多相須但初學之士未易尋繹故予不揣庸腐芟繁入簡以經文列之於前而諸賢次之以見古人著方立法之意然後發明泄痢形狀而以丹溪之見折而衷之仍分泄痢爲二門初不敢遽分者以其有先痢而後泄有先泄而後痢有痢不因泄有泄不因痢治有次第癥有輕重也以古論不可分者爲綱以今之名癥者爲目使後學易以辧別而難治之癥亦得以備㕘考也

難經云有胃泄有脾泄有大腸泄有小腸泄有大瘕泄名曰後重

保命集云胃泄者飲食不化色黃﹝以大承气湯下之﹞脾泄者腹脹滿泄注食卽嘔吐逆﹝建中理中湯主之﹞大腸泄者食已窘迫大便色白腸鳴切痛﹝漧薑附子湯主之﹞小腸泄者溲而便膿血少腹痛﹝承气湯下之﹞大瘕泄者裏急後重數至圊而不能便莖中痛﹝胃大小腸三癥皆淸涼飲子主之其泄自止厥陰癥莖中痛加甘艸以陰癥裏急後重加大黃﹞

滑伯仁曰瘕結也謂因有凝結而成者也裏急謂腹內急迫後重謂肛門下墜惟其裏急後重故數至圊而不能便莖中痛者小便亦不利也﹝出難經本義﹞

謝堅白曰小腸大瘕二泄今所謂痢疾也內經曰腸澼故下利赤白者灸小腸兪是也穴在第十六椎下兩旁各一寸五分累驗﹝出難經本義﹞

四明陳氏曰胃泄卽飱泄也脾泄卽濡泄也大腸泄卽洞泄也小腸泄謂凡泄則小便先下而便血卽血泄也大瘕泄卽腸澼也

靈樞經曰腸中寒卽腸鳴飱泄腸中熱卽出黃如麋脈要精微論曰胃脈虛則泄

仲景曰大腸有寒者多騖溏有熱者便腸垢下痢脈微弱數者爲欲自止𨿽發熱不死下痢有微熱而渇脈弱者亦自愈下痢脈數而渇者合自愈設不愈必淸膿血以有熱故也下痢脈數有微熱汗出合自愈設脈緊爲未解下痢脈反身熱汗者自愈下痢脈沈而遲其人面少赤身有微熱下痢淸穀者必𣡡冒汗出而解病人必微厥所以然者其面戴陽下虛故也下痢脈沈者下重下痢寸口反浮數尺中自濇者必淸膿溲病若腹大而泄者脈當細微而濇反緊大而實者死下痢脈大者爲不止下痢一日十餘行脈反實者死

素問云泄而脈大難治病泄脈洪大是逆也

靈樞云飱泄脈小者手足寒難已飱泄脈小手足溫易已腹鳴而滿四肢淸泄其脈大是逆也如是者不過十五日死矣腹大脹四末淸脫形泄甚是逆也如是者不及一時死矣

經云五虛者死脈細皮寒气少泄痢前後飲食不入此謂五虛其漿粥入胃泄注止則虛者活丹溪嘗謂治數人在下則泄瀉不止上則吐痰不已皆死蓋气脫無所管攝故也若用參朮膏救之早者十活二三

病機機要云臟腑瀉痢其癥亦多大抵從風濕熱論之是知寒少熱多寒則不能久也故曰暴泄非陰久瀉非陽論曰春宜緩形形動則肝木乃榮反靜密則是行秋令金能制木風气內藏夏至則火盛而金去獨火木旺而脾土損矣輕則飱泄身熱脈洪糓不能化重則下利膿血稠粘裏急後重故曰諸泄稠粘皆屬於火經云溲而便膿血知气行而血止也宜大黃湯下之是爲重劑黃芩芍藥湯是爲輕劑是實則瀉其子木能自虛而脾土實矣故曰春傷於風夏必飱泄此逆四時之气人所自爲也﹝此一節謂熱泄而滯下也﹞

又有自太陰經脾受濕而爲水泄虛滑微滿身重不知糓味假令春宜益黃散補之夏宜泄之法云宜補宜泄宜和宜止和則芍藥湯止則訶子湯久則防變爲膿血是脾經傳受於腎謂之賊邪故難愈也若先利而後瀉謂之微邪故易安此皆脾土受濕天之所爲也𨿽聖智不能逃口食味鼻食气從鼻而入畱積於脾而爲水泄也﹝此一節濕泄所謂泄瀉也﹞

有厥陰經動下利不止其脈沈而遲手足厥逆涕唾膿血此証難治宜麻黃小續命湯汗之法云爲有表邪縮於內當散之而自愈﹝此一節風泄所謂久泄也﹞

有暴下無聲身冷自汗小便淸利大便不禁气難布息脈遲嘔吐急以重藥溫之漿水散是也﹝此一節寒泄所謂暴泄也﹞

故法云後重則宜下腹痛則宜和身重則除濕脈則去風血膿稠粘以重藥竭之身冷自汗以毒藥溫之風邪內縮汗之鶩溏爲利溫之又云在表者汗之在裏者下之在上者湧之在下者竭之身表熱者內䟽之小便濇者分利之又曰盛者和之去者送之過者止之兵法云避其來銳擊其惰歸此之謂也

凡病泄而惡寒是太陰傳少陰是土來尅水也用除濕白朮茯苓安脾白芍藥桂枝黃連破血也火邪不能勝水太陰不能傳少陰而反火邪上乘肺經而痢必白膿也加芍藥當歸之類

又裏急後重脈大而洪實爲裏實痛甚者是有物結墜也宜下之若脈浮大甚不宜下

𨿽裏急後重而脈沈細弱者謂寒邪在內而气散也可溫養而自愈裏急後重閉者大腸經气不宣通也宜加檳榔木香宣通其气如痢或泄而嘔者胃中气不和也上焦不和治以生薑橘皮中焦不和治以當歸茯苓桂下焦寒不和治以輕熱藥甚者重熱藥大便虛祕濇久不愈恐太陰𫝊少陰多傳變爲痢

太陰傳少陰是爲賊邪先以枳實厚朴湯以防其變若四肢懶倦小便少或不利大便走沈困飲食減宜調胃去濕白朮芍藥茯苓三味水煎服以白術之甘能入胃而除脾胃之濕芍藥之酸濇除胃中之濕熱四肢沈困茯苓之淡泄能通水道走濕此三味泄痢須用此如發熱惡寒腹不痛加黃芩爲主如未見膿而惡寒乃太陰欲傳少陰也加黃連爲主桂佐之如腹痛甚者加當歸倍芍藥如見血加黃連爲主桂當歸佐之如煩躁或先便白膿後血或發熱或惡寒非黃芩不止上部血也如惡寒脈沈先血後便非地楡不能除下部血也如惡寒脈沈或腰痛或臍下痛非黃連不除此中部血也如便膿血相雜而脈浮大愼不可以大黃下之下之必死謂气下竭也而陽無所収凡陰陽不和惟以分陰陽藥治之

又云暴泄非陰久泄非陽大便完糓下有熱者脈疾身動聲亮暴注下迫此陽也寒者脈沈而細身困鼻息微薑附湯主之身重不樂朮附湯主之渴引飲者是熱在膈上水多入則自胸膈入胃中胃本無熱因不勝其水名曰水恣胃受水攻故水糓一時下此証當灸大椎三五壯立己乃督脈瀉也如用藥使車前子白朮茯苓之類五苓散亦可

又有寒泄者大腹滿而泄又有鶩溏瀉者是寒泄也鶩者鴨也大便如水其中有少結糞者是也如此者當用天麻附子漧薑之類

又法云泄有虛實寒熱虛則無力不及拈衣未便已泄出謂不能禁固也實則數至圊而不便俗云虛坐努責是也裏急後重皆依前法進退大承气湯主之按已上述泄利寒熱虛實脈証輕重治法極爲詳悉最當深玩

泄痢辧

丹溪云泄瀉之癥水糓或化或不化並無努責惟覺困倦若滯下則不然或膿或血或膿血相雜或腸垢或無糟粕或糟粕相雜𨿽有痛不痛之異然皆無裏急後重逼迫惱人

泄瀉門

生生子曰泄瀉要分新久時令寒熱虛實及飲食痰積數者

內經曰濕勝則濡泄甲乙經雲气客下焦傳爲濡泄羅太無曰夫脾者五臟之至陰惡寒濕今寒濕之气內客於脾故不能禆助胃气腐熟水糓致淸濁不分水入腸間虛莫能制故洞泄如水隨气而下謂之濡泄法當除濕利小便治之以對金飲子

平胃散五錢五苓散二錢五分艸荳麪煨五錢右分二服薑棗同煎出濟世方名對金飲子

王叔和曰濕多成五泄

生生子曰新泄瀉多是濕治濕瀉之法宜燥脾利水胃苓湯五苓散之類胃中气下快心不痞气加枳殻木香如有痰加半夏如惡心加藿香砂仁如腫滿加桑白皮赤小豆有熱加黃芩木通滑石之類減桂有寒加髙良薑漧薑桂心之類稍久不止者東垣升陽滲濕湯或蒼朮防風湯﹝用風藥者謂風能勝濕也﹞若飲食所傷以平胃散加消導之劑

久泄多是積劉河間云有太陰陽明二癥當進退大承气湯主之﹝旣久泄矣而又以承气湯下之者必其積滯膠固脈結實不虛非常法可效故用此推陳致新不可姑息也﹞

太陰癥不能食也當先補而後瀉乃進藥法也先煎厚朴半兩俱依本方加減水一盞半煎七分服若三兩服後未已如稍加食尙有熱毒加大黃二錢推過泄止住藥如泄未止謂腸胃有塵垢滑粘加𦬆硝三錢令宿垢去盡則愈也

陽明癥能食是也當先瀉而後補乃退藥法也先用大承气湯五錢水一盞半煎七分稍熱服如泄未止去芒硝後熱少退減大黃一半煎兩服如熱气𨿽已其人必腹滿又減去大黃以枳實厚朴湯服三兩服如腹脹滿退泄亦自愈後服厚朴湯數服則已

仲景云下痢已瘥至其月日又復發者以其積去不盡故也當下之以大承气湯﹝此熱積寒下也﹞

本事方治痼冷在腸胃間頻年腹痛泄瀉休作無時服諸熱藥不效宜先取去積滯然後調治不可畏藥以養病也

厚朴丸

厚朴漧薑甘艸桂心附子﹝生各二錢﹞大黃﹝生細切水一盞浸半日煎汁用之﹞

右水二碗煎八分後下大黃汁再煎六合溫服自夜至曉分三服之盡止或更以漧薑丸佐之

漧薑丸

漧薑巴荳﹝去心殻研碎炒黃﹞大黃人參﹝各一兩﹞

右爲末同巴荳研勻加煉蜜爲丸如梧桐子大食前用湯吞下一丸陳米飲吞亦可後服白術散

白術散推後以此溫補之

白術木香附子人參﹝各等分﹞

右爲末每服二錢生薑三片棗一枚煎六分溫服

痰積泄瀉

海石靑黛黃芩神麯半夏麯﹝霞天膏造者尢妙﹞右爲丸每服三五十丸

右積滯泄瀉必腹中耕痛痛而泄泄而痛止者是也或肚滿按之堅者亦是也受病淺者以保合丸等消導之深而頑者必須推去陳積然後乃止也

實脾固腸丸泄瀉月久不止及脾泄無度者

白術﹝陳土炒四兩﹞粟殻﹝去膜蜜炒二兩﹞蒼術﹝米泔浸﹞厚朴﹝薑製﹞陳皮﹝各一兩半﹞人參炮漧薑炙甘艸茯苓﹝各二兩﹞肉菓﹝面煨﹞訶子﹝去核各二兩﹞砂仁﹝一兩﹞

酒糊爲丸梧桐子大每服七十丸空心米湯下虛寒加附子一錢滑脫不禁加龍骨赤石脂俱煆一兩

飱泄素問云淸气在下則生飱泄又云春傷於風夏必飱泄又云久風爲飱泄

劉河間曰飱泄者乃水不化而完出因水入胃亦非前水恣癥也先以宣風散導之﹝出錢氏方中四味者是也﹞

後服蒼朮防風湯

蒼朮﹝去皮四兩﹞麻黃﹝去根節四兩﹞防風﹝去蘆五錢﹞

右爲粗末每服一兩生薑七片水二盞煎至一盞溫服泄止後服椒朮丸

椒朮丸

蒼朮﹝二兩﹞川椒﹝一両去目炒﹞

爲極細末醋糊爲丸如梧桐子大每服三十丸食前溫湯下如惡痢久不愈者彌佳小兒亦佳

東垣曰飱泄是淸气在下乃胃气不升上古聖人皆以升浮藥扶持胃气一服而愈知病在中焦脾胃也脈訣曰濕多成泄病本在胃眞气弱眞气者糓气也不能尅化飲食乃濕盛故也以此論之正以脾胃之弱故也初病奪食或絕不食一二日使胃气日勝泄不作也今已成大泄矣經云治濕不利小便非其治也又云在下者引而竭之惟此癥不然此病旣得之於胃气下流淸气不升陽道不行只宜升宜舉不宜利小便靈樞雲頭有疾取之足謂陽病在陰也足有疾取之上謂陰病在陽也中有疾傍取之傍者少陽甲膽是也中者脾胃也甲膽者甲風是也東方春也胃中穀气者便是風化也作一體而認故曰胃中濕勝而成泄瀉宜助甲膽風以勝尅之又是升陽气助淸气上行之法也又一說中焦元气不足溲便爲之變腸爲之苦鳴亦緣胃气不升故令甲气上行又云風勝濕也大抵此癥本謂气弱不能化食奪食則一日而可止夫奪食之理爲胃弱不能尅化食則爲泄如食不下何以作泄更當以藥滋養元气令和𠉀泄止漸與食胃勝則安矣若食不化者於升陽風藥內加炒麯同煎兼食入頓至心頭者胃之上口也必吐沃沫或食入反出皆胃土停寒其右手關脈中按之洪緩是風熱濕相合糓气不行淸气不升爲脈之寒所隔故不下也麯之熱亦能去之若翻胃者更加半夏生薑入前風藥內同煎奪食少食欲使胃气彊盛也若藥劑大則胃气不勝藥泄亦不止當漸漸與之今病旣久已至衰弱當以常法治之不可多服餌也人之肌肉如地之土豈可人而無肉故肉消盡則死矣消痩人有必死者八內經有七外經有一又病肌肉去盡勿���之天命也如肌肉不至瘦盡當急療之宜先奪食而益气便與升陽先助眞气次用風藥勝濕以助升騰之气病可已矣餘皆勿論此治之上法也治用升陽除濕湯之類

車前子散治水瀉不止以車前子炒爲末米飲調下二錢立止

若夏秋之間濕熱大行暴注水泄以益元散治之或五苓散加木通口渴者加葛根黃芩芍藥

若胸膈飽悶腹中作脹以胃苓湯治之

又泄暴而不止者以止泄丸治之

止泄丸

肉荳蔲﹝五兩﹞滑石﹝飛﹞

右爲末擂飯丸惟滑石夏三兩五錢秋二兩春冬一兩二錢

升陽除濕湯治脾胃虛弱不思飲食泄瀉無度小便黃四肢困倦自下而上引而去之

升麻防風柴胡羌活神麯澤瀉豬苓陳皮﹝各五分﹞甘艸﹝炙﹞麥芽﹝各三分﹞

右水煎食逺服如胃寒腸鳴加益智半夏各五分薑棗同煎非腸鳴不用

白朮芍藥湯潔古治太陰脾經受濕水瀉注下體重微滿困弱無力不欲食暴泄無數水糓不化先宜白朮芍藥湯

白朮芍藥﹝各一兩﹞粉艸﹝五錢﹞

俱要炒黃效速分作二服水煎溫服腹疼甚者宜蒼朮芍藥湯

蒼朮芍藥湯治水瀉腹疼並治痢

蒼朮芍藥﹝各一兩﹞黃芩﹝五錢﹞桂﹝一錢三分﹞

分二服水煎溫服脈頭疼者宜蒼術防風湯

蒼朮防風湯治水泄飱泄脈頭疼皆效

蒼朮﹝五錢﹞防風﹝五錢﹞

水煎溫服

此已上癥如心下痞每服加枳實一錢如小便不利加茯苓二錢如腹疼漸已泄下漸少宜訶子散主之

寒泄者大便完糓不化或口不渇而小水淸利腹中鳴時常喜熱手按摩或過食涼藥所致

調中散治虛寒停食嘔吐腸鳴泄瀉

砂仁蓬朮漧薑﹝炮﹞桂心茴香﹝炒﹞艸菓麥芽﹝炒﹞橘紅益智仁藿香葉﹝各一錢﹞蒼朮﹝炒﹞神麯﹝炒﹞桔梗﹝各一錢半﹞甘艸﹝炙三分﹞

薑棗煎臨服加鹽少許

大藿香散治一切脾胃虛寒嘔吐霍亂心腹撮痛如泄瀉不己最能取效

藿香﹝二兩﹞陳皮厚朴﹝薑汁炒﹞靑皮﹝炒﹞木香人參肉荳蔲﹝煨﹞良薑﹝炒﹞大麥芽﹝炒﹞神麯訶子﹝煨去核﹞白茯苓﹝去皮﹞甘艸﹝炒各一兩﹞漧薑﹝炮五錢﹞

爲末吐逆泄瀉不下食或嘔酸苦水用水一大盞煨生薑半塊鹽一撮煎服

養胃湯治脾胃虛寒嘔逆惡心腹脇脹疼腸鳴泄瀉﹝方出瘧門﹞

理中湯寒而虛者

桃花丸

赤石脂漧薑胡椒

扶脾丸脾胃虛寒腹中痛溏泄無度飲食不化白朮茯苓甘艸﹝炙﹞訶子半夏烏梅肉﹝各二錢﹞紅荳漧薑肉桂﹝各五錢﹞麥芽神麯﹝各四錢﹞陳皮﹝一錢﹞右爲末荷葉燒飯爲丸如梧桐子大每服五十丸溫湯下﹝二方加藿香一錢﹞

漧薑散治水瀉無度

漧薑爲末粥飲調下一錢效

衍義云一人大腸寒小便精出諸熱藥服至一斗二升不效後教服赤石脂漧薑各一兩胡椒五錢同爲末醋糊爲丸如梧桐子大空心及食前米飲下五七十丸服四劑遂愈

本事方訶子丸脾胃不和泄瀉不止諸藥不效訶子皮漧薑肉荳蔲龍骨木香附子赤石脂﹝各等分﹞

爲末糊丸每服三四十丸米飲下

漿水散治暴泄如水周身汗出一身盡冷脈沈弱气少而不能語甚者加吐此爲緊病

潔古方附子漧薑甘艸良薑半夏桂右爲末每服五錢水煎熱服甚者三四服若下痢爲鶩溏大腸不能禁固大便欲了不了小便淸此寒也宜溫之春夏桂枝湯秋冬白朮散羅謙

甫云鶩溏者大便如水其中有少結糞是也

桂枝湯

桂枝芍藥白朮﹝各五錢﹞粉艸﹝炙一錢﹞

分四服水煎服

小白朮散

白朮芍藥﹝各三錢﹞漧薑﹝炮五錢﹞甘艸﹝炙二錢﹞

如前煎服甚者除漧薑加附子一二錢謂辛能發散也

熱瀉口渴小水短赤糞如糜

益元散

燈心湯或井花水調下

白芍黃芩木通湯治水瀉小水短赤

白芍﹝二錢﹞黃芩﹝二錢﹞木通﹝八分﹞白朮﹝一錢﹞澤瀉﹝一錢﹞茯苓﹝七分﹞水煎溫服

厚腸散治腹疼瀉黃及瀉久不止熱藥不效者及治酒積泄

川黃連﹝好酒煮日夜煮乾炒﹞

爲末每用二錢空心米飲下

荳香連丸治泄瀉不問寒熱陰陽不調下痢赤白腹脹攻痛其效如神

黃連﹝二錢﹞肉荳木香﹝各一錢﹞

右爲末粟米飲爲丸如米粒大每服十丸米飲下漸加二三十丸日夜各四五服

淸六丸去三焦濕熱泄瀉兼治產後腹痛或自痢者能補脾亦治血痢

六一散﹝三兩﹞紅麯﹝炒五錢用此活血﹞

酒糊爲丸多與淸化丸同服並不單用

虛瀉脈弱無力飲食少四肢倦足背浮腫口渴皆所當補

錢氏白朮散治瀉久虛弱淸气下陷口渴或腹中气不轉運或不思食或惡心

人參白朮茯苓粉艸葛根木香藿香俱爲末每服二錢米飲調下

參苓白朮散脾虛泄瀉浮腫

人參﹝二斤半﹞白朮﹝二斤﹞薏苡仁﹝一斤﹞扁豆﹝二斤半﹞山藥桔梗﹝各一斤﹞蓮肉﹝二斤半﹞砂仁﹝一斤﹞茯苓﹝一斤﹞甘艸﹝炒半斤﹞

爲末每服二錢米飲調下

人參升胃湯大便一日三四次溏而不多有時腹鳴泄瀉小便黃

黃蓍﹝二錢﹞甘艸﹝炙二分﹞升麻﹝六分﹞柴胡歸身陳皮益智﹝各二錢﹞紅花﹝少許﹞人參﹝六分﹞

水煎食前熱服

一味白朮散治久瀉脾虛脾泄如神

土白朮﹝米泔水洗淨切片每一斤用陳皮半斤入甑一層層間隔蒸一日炒乾去陳皮﹞爲末每服二錢米飲調下

理中湯虛寒作瀉或吐瀉不止精神虛憊甚者加大附子名附子理中湯﹝方在寒門﹞

參苓滑石湯治泄而困倦小便不利脈數有虛熱白朮滑石﹝各一兩﹞黃芩人參芍藥﹝各五錢﹞木通陳皮﹝各三錢﹞漧薑﹝一錢﹞甘艸﹝炙一錢﹞

分八帖水煎服

桂香丸臟腑虛爲風寒所搏冷滑注下不禁老人虛人危篤累效

大附子﹝炮去皮臍﹞肉菓﹝炮﹞白茯苓﹝各一兩﹞桂心漧薑木香﹝泡各五錢﹞丁香﹝一分﹞

糊丸梧桐子大米飲下五十丸

固中丸治脾久泄去後與气不快者

蒼朮肉菓﹝煨各一兩﹞

粥丸桐子大每服五十丸

固下丸治腎久泄卽前方加破故紙一兩炒

東垣白朮神麯丸老人奉養太過飲食傷脾常時脾泄

白朮﹝炒二兩﹞白芍﹝酒炒一兩﹞神麯﹝炒一兩半﹞山查﹝二兩﹞半夏﹝製一兩﹞黃芩﹝炒五錢﹞

右爲末用靑荷葉燒飯爲丸菉豆大每服百丸實泄泄瀉腹疼或有積滯維明新久新者以消導之劑久者以前久泄門按寒熱調治

枳實導滯丸

木香檳榔丸

七聖丸

腎泄早晨瀉一次者也

愚謂亦不止如此曽記一老人脾泄二十年一日夜三五次夜多日少以破故紙﹝鹽水炒五錢﹞白朮﹝炒二錢﹞杜仲﹝鹽水炒三錢﹞澤瀉﹝一錢﹞水煎空心服二帖卽愈緣腎者胃之關腎虛則下焦不約故也

東坡四神丸治腎泄下元虛寒尢宜

破故紙﹝炒四兩﹞肉﹝麪煨二兩﹞木香﹝五錢﹞小茴香﹝炒一兩﹞

以生薑四兩煮紅棗肉爲丸如梧桐子大每空心鹽湯吞下五六十丸

金鎖正元丹腎虛泄瀉小便頻數盜汗遺精一切虛冷之癥

龍骨﹝煆﹞朱砂﹝另研各三兩﹞茯苓﹝八兩﹞紫巴㦸﹝去心一斤﹞肉從蓉﹝洗焙﹞葫蘆巴﹝焙各一斤﹞補骨脂﹝酒浸炒十兩﹞五棓子﹝八兩﹞

右爲末酒糊丸桐子大每服三十丸空心溫酒鹽湯下

五味子丸治下元虛寒火不生土及腎中之土不足以致關門不閉名曰腎泄亦名脾腎泄

人參五味子破故紙﹝炒﹞白朮﹝各二兩﹞山藥﹝炒﹞白茯苓﹝各一兩半﹞吳茱萸川巴㦸﹝去心﹞肉菓﹝麪煨各一兩﹞龍骨﹝煆五錢﹞右酒爲丸如梧桐子大每服七十丸空心鹽湯下痢門﹝已前諸公皆釋名滯下經書又云腸澼﹞

泄痢二癥前綱中病機機要論寒熱虛實治法甚詳陳無擇朱丹溪劉宗厚王節齋諸公又各有發明今摘其緊要逐一詮次以便按治

內經曰飲食不節起居不時者陰受之陰受之則入五臟䐜滿閉塞下爲飱泄久爲腸澼是也

內經曰腸澼便血身熱則死寒則生腸澼下白沫脈沈則生浮則死腸澼之屬身不熱脈不懸絕滑大者生懸澀者死以臟期之

脈經曰腸澼下膿血脈沈小畱連者生數疾且大有熱者死又腸澼筋攣其脈小細安靜生浮大緊死

脈訣舉要曰無積不痢脈宜滑大浮急死沈細無害祕藏雲假令傷寒飲食䐜脹滿而傳飱泄者宜溫熱之劑以消導之傷濕熱之物而成膿血者宜苦寒之劑以內疏之風邪下陷升舉之濕气內勝者分利之裏急者下之後重者調之腹痛者和之洞泄腸鳴無力不足拈衣其脈細而弱者溫之収之膿血稠粘數至圊而不能便其脈洪大而有力者寒之下之

陳無擇云滯下之癥內經所載血溢血泄血便注下古方則有淸膿血近世呼爲痢疾其實一也多由脾胃不和飲食過度停積於腸胃不能化又爲風寒暑濕之气幹之故爲此疾傷熱則赤傷冷則白傷風則純下淸血傷濕則下如豆汁治法當先用通利之藥疏調臟腑

原病式曰或言下痢白爲寒者悞也若果爲寒則不能消糓何由反化爲膿也所謂下痢糓反化爲膿血如榖肉菓菜濕熱甚則自化腐爛潰發化爲膿血也其熱爲赤熱屬心火故也其濕爲黃濕屬脾土故也燥𣡡爲白屬肺金也然諸瀉痢皆屬於濕濕熱甚於腸胃之內而腸胃怫𣡡以致气液不得宣通而成腸胃之燥使煩渇不止也假如下痢赤白俗言寒熱相兼其說尢悞豈知水火陰陽寒熱者猶權衡也一髙則必一下一盛則必一衰豈有寒熱俱甚於腸胃之間而同爲痢乎如熱瘡瘍而出白膿者亦可以白爲寒歟其在皮膚之分屬金故色白也次在血分屬心火故爲血也在肌肉屬脾土故作黃膿在筋部屬肝木故其膿色帶蒼深至骨屬腎水故紫黒血出也各隨五臟而見五色是其標也本則一出於熱但分淺深而巳大法下迫窘痛後重裏急小便赤澀皆屬於燥熱而下痢白者必多有之然則爲熱明矣

玉機微義云河間謂赤白不當分冷熱乃屬心火肺金之化也五色各屬五臟本則一出於熱其論甚當緣心主血肺主气白屬肺金此气受病也赤屬心火此血受病也赤白相雜气血俱受病也知此則肝靑脾黃腎黒之說亦可得而互明矣

丹溪謂赤自小腸而來白自大腸而來

愚謂大小腸亦心肺之腑也但不若劉宗厚以气血言尢爲明白

統旨曰河間發明痢本於濕熱最爲詳切至行血則便膿自愈調气而後重自除誠哉至言也又謂痢𨿽有赤白而一本之於熱此足以破局方好行辛熱者之𡚁也然痢之白者不可盡歸之於熱亦有因於寒者痢如凍膠或如鼻涕明是冷癥此緣多啖生冷脾胃受傷气微而滯下生焉非薑桂之辛熱不可也又其日久而不愈腸胃气虛始爲熱而末變寒或過服冷藥以致脾胃中寒此亦宜有以溫之也

滯下亦有挾虛挾寒

丹溪曰或問河間之言滯下似無挾虛挾寒者然乎否乎予曰洩利之病水糓或化或不化並無努圊惟覺困倦若滯下則不然或膿或血或膿血相雜或腸垢或無糟粕或糟粕相混𨿽有痛不痛大痛之異然皆裏急後重逼迫惱人似乎皆熱癥實癥也予近年涉歷亦有大虛大寒者不可不知如治予從叔婁長官等皆用參朮及漧薑薑汁之類是也

劉宗厚曰按滯下之癥古人多與洩瀉同論至三因方始能另立條目蓋實有不同夫病有從外感而得者須分六气之異外旣受傷腸胃欎結遂成赤白等癥當隨其寒熱溫涼以調之有因臟气發動干犯腸胃而得者須察其何臟相兼以平治之又有因飲食失節而得者則又審其何物所傷以消尅之但其受病之後腸胃怫𣡡膿血稠粘裏急後重諸方𨿽有寒熱虛實之論劉河間則以爲一出於熱然考之內經似亦熱多而寒少也我丹溪先生則以爲亦有挾虛挾寒之癥深戒學者須宜識此世之局方不辧三因專用澁熱之藥其失甚矣至河間立說專用苦寒疏下之藥則亦未甚爲當何則蓋病有虛實治有先後若病气暴至元气壯實積滯膠固須宜下之病久气脫腸胃虛滑不禁者亦宜溫之澁之大抵治痢當從仲景河間之法可溫則溫可下則下或解表或利小便或待其自已劉河間分在裏在表挾風挾熱挾寒等癥後之作者無越於斯但气血一條未嘗表出立論其於芍藥湯下有曰行血則便膿自愈調气而後重自除蓋謂便膿血是血之滯下也故曰行血自愈奔迫後重气之實也故曰調气自除誠哉是言但膿血赤白亦有气病血病之分後重裏急亦有气實血實之異學者尢不可不察裏急後重有寒熱虛實及在气在血之異

滑伯仁曰裏急謂腹內急迫後重謂肛門下墜惟其裏急後重故數至圊而不能便也

愚謂此皆脾胃不和或爲風寒暑濕令气所幹或爲積滯膠固纒墜或病久陽气下陷

丹溪曰後重本因邪壓大腸不能升上而重墜也用大黃檳榔藥者乃瀉其所墜之邪也及久痢與通蕩之後而後重仍在者知大腸虛滑不能���収而重是以用禦米殻訶子五棓子等濇劑収其气而固其滑也然大腸爲邪壓下之重其重至圊後不減虛滑不収之重其重至圊後隨減以此辧之百發百中也愚謂气虛下陷而重者𨿽用収濇之劑仍必以升補藥兼之

又云有服升消藥不效者用秦芁皂角子大黃當歸桃仁枳殻黃連等劑若大腸風盛者可作丸服

綱目云自古治裏急後重但用檳榔木香調气及大黃下積至丹溪始用桃仁滑石滑其死血如鼓應桴實發前人所未發也

又云下墜在血活之後此爲气滯宜前藥加檳榔一枚蓋後重者當和气積與气墜下者當兼升兼消升謂升麻之類消謂木香檳榔之類

發熱

丹溪曰發熱惡寒身首俱痛此爲表癥宜微汗和解蒼朮川芎陳皮芍藥粉艸生薑又云有外感者小柴胡湯去人參又云下痢發熱久不止者屬陰虛用寒涼藥必兼升散並熱藥薑桂之屬是也又云下痢初發熱必用承气湯下後㕘癥用藥發熱不惡寒脈洪者宜大承湯若惡寒者忌下

愚謂發熱而小便不利者柴苓湯加滑石木通夏秋發熱惡心胸腹飽悶不思飲食藿香正气散不飽悶者倉廩湯

令气及時疫痢

綱目云夏月痢疾用黃連香薷飲加甘艸芍藥生薑神效者蓋夏月之痢多屬於暑㓗古治處暑後秋冬間下痢用厚朴湯大效者蓋秋冬之痢多屬寒

大全良方云有一境內上下傳染長幼相似是疫毒痢也治法𨿽當㕘運气之相勝亦不可拘泥當先審虛實冷熱首用敗毒散加人參甘艸陳皮薑隨癥用之身重

身重不知糓味及下如豆汁者皆是足太陰脾經受濕也東垣升陽除濕防風湯升陽益胃湯和中益胃湯﹝出蘭室祕藏濕熱中﹞

腹痛

病機機要云腹痛者宜和劉宗厚云和之一字總言之耳因气𣡡結不行宜行气開欎挾寒者溫中湯大熱者黃芩芍藥湯積滯者木香導气湯血虛者當歸芍藥湯亦有因肺金之气𣡡在大腸之間以苦梗發之

丹溪云下痢腹痛用薑桂溫散之法如建中湯加薑是也

內經云寒气客於小腸小腸不得成聚故腹痛後泄又云太陽病冬月感寒則泄當臍而痛是以今之用溫散者良以此也

仲景治痢不分赤白久新但腹痛甚其脈急或濇浮大按之空虛或舉按皆無力以建中治之甚效白膿

玉機微義曰白屬肺金此气受病也

統旨曰痢如凍膠或如鼻涕者爲冷非薑桂之辛熱莫效

丹溪方治白痢

蒼朮白朮神麯茯苓地楡甘艸

水煎服

又方治白痢腹脹飲水過度者

蒼朮白朮厚朴茯苓滑石神麯粉艸水煎食前服飲食不思吞保和丸三五十丸

蒼朮芍藥湯痢疾痛甚者﹝方在泄瀉﹞

戊巳丸治脾經受濕泄痢不止米糓不化臍腹刺痛黃連吳茱萸白芍藥﹝各三錢﹞

右爲末麪糊爲丸梧桐子大每空心米飲吞下三十丸

升陽去濕防風湯如大便閉或裏急後重數至圊而不能便或少有白膿或少有血愼勿利之升舉其陽則陰自降矣

蒼朮﹝四兩米泔製﹞防風﹝三錢﹞白朮﹝一錢﹞茯苓﹝一錢﹞白芍﹝一錢﹞

右每服一兩先用蒼朮以水二盞半煎至二盞納諸藥同煎至一盞空心稍熱服

胃風湯治風入腸胃作痢或白或赤或如豆汁﹝方在下血﹞溫中湯治白痢腹疼飽脹不思飲食

蒼朮木香漧薑﹝炮各一錢五分﹞厚朴砂仁靑皮芍藥﹝炒各一錢二分﹞

加煨薑二片水煎食前服

又方治大人小兒白痢如魚凍

白鴨血用好酒泡乘熱服下立止

赤膿

玉機微義曰赤屬心火此血受病也

治赤白痢

香連丸治冷熱不調下痢赤白膿血相雜裏急後重黃連﹝去蘆二十兩吳茱萸十兩煎湯浸同炒赤色去茱萸不用﹞木香﹝五兩不見火﹞右爲細末醋糊爲丸如梧桐子大每空心白米飲下祕法以生薑細茶濃煎吞下尢妙

導气湯治下痢赤白裏急後重日夜無度

白芍藥﹝一兩﹞當歸﹝五錢﹞大黃﹝二錢五分﹞黃連﹝一錢﹞黃芩﹝二錢五分﹞木香﹝一錢﹞檳榔﹝一錢﹞

每服一兩水煎食前溫服

木香枳殻湯治痢疾裏急後重開胸膈進飲食破滯气散內熱

木香檳榔陳皮﹝去白﹞黃連蓬朮﹝煨﹞當歸枳殻﹝去穰炒﹞靑皮﹝去穰各五錢﹞香附黃栢﹝各一兩半﹞黒牽牛﹝取頭末淨一兩﹞右爲末滴水爲丸梧桐子大每服五十丸或七十丸薑湯下﹝如腫毒加至二百丸利五七行立消﹞

木香檳榔丸治癥同前

木香檳榔靑皮蓬朮枳殻黃栢大黃﹝各五錢﹞香附﹝二兩﹞黒醜﹝取頭末二兩﹞

右爲末滴水爲丸梧桐子大每服五六十丸白湯下

黃連阿膠丸治冷熱不調下痢赤白裏急後重臍腹疼痛口燥煩渴小便不利

阿膠﹝炒二兩﹞黃連﹝三兩﹞茯苓﹝三兩﹞

右黃連茯苓爲末水化阿膠爲丸如梧桐子大每服三五十丸米飲下

木香導滯湯

木香﹝二錢﹞白芍當歸枳殻﹝各一錢二分﹞檳榔﹝一錢五分﹞大黃﹝二錢﹞黃連﹝一錢﹞

水煎食前溫服

純鮮血

傷風而下淸血者宜祛逐之風傷肝肝藏血故下淸血者爲風也

右謂下痢純血者死此亦要看兼癥及以脈㕘之未必盡死予嘗治數人皆生方用佛手散加阿膠秦艽炮薑地黃黃連地楡蒲黃之類或以四物湯擇前所加藥一二味增入不必盡加也又不可純用寒涼衍義云有一男子患血痢醫用寒涼藥逆制專用黃連木香治之此藥始感便用則可久病腸虛者不宜服戒之又云地楡性沈寒苦惟下熱血痢則可用若寒人及水瀉白痢皆未可輕用

王好古曰血痢當服胃風湯膠艾湯之類

仲景治下痢便膿血者桃花湯主之丹溪云桃花湯爲下血虛且寒者而用非漧薑之溫石脂之澁且重不能止其血也用糯米之甘以引入腸胃

集驗方治血痢用漧薑燒黒存性出火毒爲末每服一錢米飲下

黃連香茹飲治感暑下痢純血

淸暑益气湯治暑病內傷下痢不思飲食發熱六合湯治伏熱煩悶或成痢疾﹝俱見中暑出附余﹞

已上治因暑下痢之劑

敗毒散加石蓮肉治下痢熱毒不進飲食

倉廩湯卽敗毒散加陳倉米薑棗治下痢赤白或先因寒邪中臟腑致發熱者

防風芍藥湯治泄痢飱泄身熱脈腹痛而渴及頭疼微汗

防風白芍黃芩

各四錢水煎食前通口服已上治痢疾身熱者之劑

丹溪治血痢

漧薑﹝一錢﹞當歸﹝二錢五分﹞烏梅﹝三个﹞黃栢﹝一錢五分﹞黃連﹝三錢﹞

水煎食前服或加枳殻

丹溪治血痢後重熱盛者

大黃黃連黃芩黃栢枳殻當歸白芍滑石桃仁甘艸白朮

右各等分爲末或作丸用麪糊或神麯糊丸服又云誤服熱藥及澁藥毒气犯胃者當明審以祛其毒

當歸導气湯治膿血痢無度腹中痛

當歸芍藥﹝各一錢﹞甘艸﹝一錢五分﹞靑皮﹝七分﹞槐花﹝七分﹞生地﹝酒洗二錢﹞

水二鍾煎至一鍾食前溫服若後重加木香檳榔末各三分澤瀉五分小便利去澤瀉

茜根丸治一切毒痢及蠱注下血如鷄肝心煩腹痛茜根升麻犀角地楡當歸黃連枳殻﹝炒﹞白芍

右等分爲末醋米糊爲丸梧桐子大每服七十丸空心米飲下

潔古蒼朮地楡湯治脾經受濕下血痢

蒼朮﹝三兩﹞地楡﹝一兩﹞

右每服一兩水二鍾煎至一鍾食逺溫服

丹溪靑六丸治血痢淸濕熱補脾消瘀血用此止痛活血消食酒糊爲丸﹝方在泄瀉門﹞

當歸芍藥湯治血虛而下血痢

當歸川芎﹝各一錢五分﹞芍藥﹝酒炒三錢﹞生地黃連﹝酒炒﹞木香﹝各一錢﹞

水煎食前服

黃芩芍藥湯治火熱下痢膿血

黃芩﹝五錢﹞甘艸﹝炙一錢﹞芍藥﹝炒三錢﹞

水煎食前服

大黃湯治泄痢久不愈膿血稠粘裏急後重日夜無度久不愈者用此微利

大黃﹝一兩﹞

用好酒二鍾浸半日煎至一鍾去大黃分爲二服如未止再服盡以利爲度後服芍藥湯和之利止再服黃芩芍藥湯以徹其毒也

劉宗厚云此乃陽明經蕩滌之藥用酒煮者欲其上至頂顚外徹皮毛也

芍藥湯治腹痛下痢膿血日夜無度裏急後重是以行血則便膿自愈調气而後重自除

白芍﹝一兩﹞當歸黃連﹝各五錢﹞檳榔木香﹝各二錢﹞桂﹝二錢五分﹞大黃﹝三錢﹞黃芩﹝五錢﹞甘艸﹝炙二錢﹞

右每服五錢水煎食逺溫服如痢不減加大黃

劉宗厚云此行血調气不熱之藥也大凡用藥之雜與用藥之多者難以細分經絡當觀其大體如何此太陽桂枝例藥也

附禁方

木香散治腹痛下痢膿血裏急後重

木香﹝五錢﹞地楡﹝一兩﹞黃連﹝七錢﹞赤芍靑皮枳殻乳香甘艸﹝各五錢﹞

右爲末每服二錢白湯下

延胡止痛散治血痢疼痛飲食不進

延胡﹝炒﹞

爲末每用二錢米飲調下三服全愈

木香甘連湯治血痢如神

黃連﹝一兩﹞甘艸﹝二錢﹞木香﹝二錢﹞

水二鍾煎至一鍾食前服先一日預服五苓散三帖次早服此卽止

又方韮菜連根取自然汁和好酒一盞溫飲極驗又治婦人心痛及治淋散气行血故也

黃連烏梅丸治濕熱痢不瘥

烏梅肉﹝炒﹞黃連﹝各四兩﹞

淨爲末煉蜜爲丸如梧桐子大每服二十丸米飲下

車前湯治熱痢不止及小便不利

車前子搗爛取汁一��入蜜一合煎服

已上治濕熱傷血赤痢之劑

苦參丸治血痢

苦參不拘多少炒焦爲末滴水爲丸如梧桐子大每服五十丸米飲下

黃栢丸下痢純血

黃栢蜜炙令香黃色一兩爲末每服三錢空心溫漿水調下

一方地錦艸不拘多少曬榦爲末每服二錢空心米

飲調下

加劑四物湯﹝保命集﹞治下痢

川芎當歸白芍生地槐花黃連禦米殻﹝各等分﹞

水煎服

樗皮丸治痢淸血腹中刺痛

樗根白皮不拘多少炒爲末米醋糊爲丸如梧桐子大空心米飲下三四十丸

地楡散治中暑昏迷不省人事欲死並治血痢暑痢地楡赤芍黃連靑皮﹝去白﹞

等分爲末每服三錢湯水調下血痢煎服

烏梅丸治熱畱腸胃臍腹㽲痛下痢純血或服熱藥過多毒蘊於內滲成血痢

烏梅肉﹝二兩﹞黃連﹝三兩﹞當歸﹝二兩﹞枳殻﹝去白二兩﹞

右爲末醋糊爲丸如梧桐子大每服七十丸米飲下

血痢極效方

當歸﹝一錢﹞赤芍地楡黃連生地甘艸嬰粟殻﹝各五分﹞石橊皮﹝三分﹞

水煎服

五香散治血痢脈滑

五棓子﹝炒焦存性﹞香白芷﹝炒﹞

等分爲末每服二錢白湯調服一日三次

紫黒血

丹溪云其或下墜異常積滯中有紫黒血而又痛甚者此爲死血証當以桃仁滑石行之或口渴及肛門燥辣是挾熱加黃芩或口不渴身不熱喜熱手熨盪者是挾寒卽加漧薑

下痢身熱舌黒下如煤色或去瘀血用犀角人參湯犀角人參黃連白芍生地甘艸丹皮水煎服

臟毒下血

衍義云曽治洛陽一婦年近五十耽飲無度多食魚蟹攝理之方蔑如也後以飲啖過常蓄毒在臟日夜二三十度大便與膿血雜下大腸連肛門痛難任醫以治血痢藥不效又以腸風藥則益甚蓋腸風則有血而無膿又如此已半年餘气血漸弱食漸減肌肉漸瘦稍服熱藥則腹愈痛血愈下稍服涼藥則泄注气羸粥愈減服溫平藥則病不知將期歲醫告技窮垂命待盡或有人教服人參散病家亦不敢主當謾與服之才一服二服減三服膿皆定自此不十服其疾遂愈後問其方云治大腸風虛飲酒過度挾熱下痢膿血疼痛多日不差樗根白皮人參各一兩爲末空心米飲調下二錢忌油膩濕麪靑菜果子甜物雞魚蒜等

槐花散治血痢久不止腹中不疼不裏急後重此臟毒也

靑皮槐花荊芥穗

各等分爲末水煎空心熱服

又方治腸風血痢

鯽魚一具破開去腸膽入白礬二錢燒存性爲末米飲空心調下

逐瘀血治赤痢血痢應驗如響病𨿽垂殆一服卽愈阿膠﹝麪炒成珠﹞枳殻﹝麩炒﹞茯苓川芎蓬朮白芷木通茯神﹝去木﹞生地生甘艸赤芍五靈脂﹝炒煙盡各一錢﹞大黃桃仁﹝去皮尖各一錢五分﹞

水鍾半蜜三茶匙煎七分去渣入大黃仍煎一沸空心溫服

豆汁

陳無擇云傷濕則下如豆汁嚴用和云傷濕而下豆汁者分利之劉宗厚云濕喜傷脾脾胃爲五糓之海無物不受常兼四臟蓋豆汁之色如五色之相雜故下豆羮汁者濕也

泄痢作嘔

病機機要云如痢或洩而嘔者胃中气不和也上焦不和治以生薑橘皮中焦不和治以芍藥當歸下焦寒不和治以輕熱藥甚以重熱藥

劉宗厚謂亦有胃火衝上而嘔者有陰虛而嘔者有胃虛而嘔者有積滯毒气上攻而嘔者

統旨謂痢而嘔者乃胃气不和用生薑橘皮白朮湯因火上逆而嘔者加薑汁炒黃連胃虛加人參倍朮積滯毒气上攻而嘔者木香導滯湯陰虛者四物加參朮苓栢陳皮下痢喫逆同治

噤口痢

百一選方云噤口痢是毒上衝心肺所致用石蓮子以通心气便覺思食

玉機微義云痢而能食知胃未病也若脾胃濕熱之毒薫蒸淸道而上以致胃口閉塞而成噤口之癥理宜除胃口之邪熱而此云毒气上衝心肺其毒不知指何者之邪然亦有脾胃虛而得者有誤服利劑毒藥犯胃者又有服濇熱之劑太早而邪气閉遏於胃口者必當求責

丹溪曰禁口痢胃中熱甚大虛大熱故也用人參二錢黃連薑汁炒一錢濃煎汁終日細細呷之如吐再服但得一呷下咽便開又宜引熱下行用田螺肉搗碎罨臍中入麝香少許

又云黃連與參各一錢加砂仁三粒煎服

統旨云毒气上衝心肺用人參茯苓石蓮肉入些少菖蒲以通心气胸次一開自然思食有脾胃虛弱不能納糓用參朮以健脾胃或參苓白朮散之類加石菖蒲陳倉米

濟世方云治痢疾不納飲食者謂之噤口痢以脈癥辧之如脾胃不弱而知其頭疼心煩手足溫熱未嘗多服涼藥者此乃毒气上衝心肺所以嘔而不食宜用敗毒散每服四錢陳倉米百粒薑三片棗一枚水煎溫服又方加石蓮子白蔲仁尢妙

若其脈微弱或心腹膨脹手足厥冷初病則不嘔因服嬰粟烏梅苦澁涼藥太過以致聞食先嘔者此乃脾胃虛弱用山藥一味一半生一半炒爲末米飲調下虛寒甚脈微弱者理中湯

治噤口痢枇杷葉蜜炙一兩砂仁蜜炒五錢爲末蜜調抹口中咽下

石蓮肉﹝日乾﹞爲末每服二錢陳倉米飲調下便覺思食或以受日陳壁土炒橘紅爲末薑棗略煎佐之

又方黃連半觔生薑四兩切片與黃連同炒待薑焦黃色去薑只取黃連爲末以陳米飯搗爲丸如梧桐子大每服七八十丸赤者陳米飲下白者陳皮湯下赤白相雜者陳皮米飲下

又方獨核肥皂一枚去核用鹽塡實其內火燒存性爲末先煮白米粥用少許入在粥內食之立效

又方棃子一枚去心入好蜜一匙蒸熟食之

下痢喫逆﹝俗名發呃﹞

丹溪曰喫逆病气從下衝上屬火之象古方悉以胃弱言之殊不知胃弱者陰弱也虛之甚也滯下之久多見此癥乃因久下而陰虛也﹝詳見喫逆本門﹞

一人年五十質弱多怒暑月因饑索食不遂後得瀉痢口漧七八日後發喫遂以人參白朮煎湯調益元散數日安此虛熱之治痢倘未止者將此藥蜜丸服之數日全止

下痢大孔痛

大孔痛暴病身熱或脈洪大此熱沈於下也宜淸之若久病身冷自汗脈沈小宜溫之

又方治大孔痛熱流於下者檳榔木香黃連黃芩加漧薑

丹溪���一人年二十性好酒色奉養過厚適有事多憂恐患瘧發寒熱忽一日大發熱大便下皆是積滯極臭大孔極痛呻吟不絕其孔陷入囑付後事予曰此大虛也脈皆大而浮遂以瓦片令敲如銅錢圓樣燒紅投入童便中急乘熱取起令乾以紙裹安痛處其時寒恐外寒乘虛而入也以人參當歸陳皮作濃湯飲之食淡味至半月而安﹝又有用瓦片燒紅投入槐花湯照上用者﹞久下赤白大孔痛不可忍炒鹽熨之又炙枳實熨之日華子云痢久大孔急痛亦有寒熱者熟艾黃蠟訶子燒薫之

治痢大便不禁其大孔開如空洞不閉者用花椒爲末蔥搗爛塞榖道中並服酸収澁腸之劑如禦米殻訶子皮之類収之神效

痢疾脫肛

初起裏急後重脫肛此爲邪壓大腸其气不得宣通而脫下也宜木香導滯湯內有木香檳榔調其气黃芩淸上熱大黃下其積滯歸芍活其血而愈也

若用推積滯調气之後而脫肛者此爲气虛宜補而升之

痢久气血俱虛虛中有寒滑下不収者補中加溫澁之劑如眞人養臟湯之類

有濕熱在大腸因裏急後重而脫肛者宜淸之如保命集地楡芍藥湯之類是也

虛坐努圊

東垣曰虛坐而不得大便者皆因血虛也血虛則裏急加當歸身若後重逼迫而得大便者爲有物而然今虛坐努圊而不得大便知其血虛也故用當歸爲君生血藥佐之

痢而小便少

劉河間治身發熱下痢赤白小水不利以益元散盪胃中積聚又泄熱從小便中出也

丹溪治一老人年七十面白脈數獨胃沈滑因飲白酒作痢下血如淡膿水腹痛小便不利裏急後重以參朮爲君甘艸滑石檳榔木香蒼朮爲佐下保和丸二十五粒第二日前癥俱減惟小便不利以益元散服之安

糟粕不實

痢疾已愈惟糟粕不實此腸胃虛間或有濕參苓白朮散錢氏白朮散吞樗根白皮丸或訶子皮散桃花丸之類擇而用之異功散加肉荳亦好

久痢滑泄不固﹝有寒有熱有虛﹞

濟世方治熱滑側栢葉一錢甘艸三錢禦米殻蜜炒二錢久者倍之水煎服

仲景治寒滑不禁桃花湯主之

王好古曰大凡痢疾乃心腹之患老年人尢非所宜若果首尾用平和之劑決難作效必致危篤𨿽欲服此則已晚矣其秦艽地揄黃栢木通之類其性苦寒卻難輕服白痢當服理中湯血痢當服胃風湯若五色雜下泄瀉無常用熟烏頭一兩厚朴漧薑甘艸各等分生薑煎服今之治痢多用駐車丸黃連阿膠丸之類其中止有黃連肥腸其性本冷若所感積輕及余痢休息不已則服取效若病稍重則非此可療予嘗用斷下湯加減調治百發百中

易簡斷下湯治下痢無問新舊赤白老幼

白朮﹝一錢﹞茯苓﹝一錢﹞甘艸﹝五分﹞艸菓﹝一枚連皮用﹞禦米殻﹝十四枚去筋膜醋炒﹞

生薑七片棗子烏梅各七个水煎服

赤痢加黒豆二粒白痢加漧薑五分又云禦米殻治痢如神但性緊濇多令人嘔逆旣以醋製加以烏梅不致爲害然嘔吐則不可服又云大率痢疾古方謂滯下多因腸胃素有積滯而成此疾始得之時不可遽止先以巴豆感應丸十餘粒白梅湯下令大便微痢仍以煎藥服之無不應手作效若脾素弱用橘紅豆粟殻各等分煮麪糊爲丸桐子大每服五十丸烏梅湯下兼治泄瀉暴下不止一服卽愈更令藥力相倍爲佳如覺惡心卻以理中湯四物湯加豆木香輩調其胃气仍以二陳湯水煮木香膏等定其嘔逆

又方治冷痢腸滑頻並治泄瀉服之神效

白朮﹝炒三兩﹞漧薑﹝炒﹞甘艸﹝炙各一兩半﹞木香粟殻﹝蜜炙﹞訶子﹝去核各一兩﹞肉菓﹝生十枚﹞

右爲末糊丸梧子大每服五十丸米湯下

錢氏白朮散治气血俱虛神气衰弱或瀉或痢脾虛口渴惡心等癥﹝方在泄瀉﹞

又方治白痢久不效乃寒滑癥也治當溫澁

酸石橊皮﹝半个﹞艸菓﹝一个﹞陳皮﹝三个﹞烏梅﹝一个﹞甘艸﹝一寸﹞漧薑﹝一錢﹞水煎食前服

遇仙立效散治諸惡痢或赤或白或濃淡相雜裏急後重臍腹結痛或下五色或如魚腦日夜無度或禁不食不問大人小兒虛弱老人產婦並宜服之禦米殻﹝去蒂鹽水炒﹞當歸﹝各二兩﹞甘艸地楡赤芍酸石橊皮﹝各一兩﹞

右每服一兩水煎食前服忌生冷油膩

神效參香散治大人小兒臟气虛怯冷熱不調積而成痢或鮮血或豆汁或如魚腦或下紫黒瘀血或赤白相雜裏急後重日夜無度不問新久並治

白扁豆人參木香﹝各一兩﹞茯苓肉菓﹝煨各四兩﹞橘紅禦米殻﹝去蒂各十二兩﹞

右爲末每服三錢米飲下

水煮木香丸治一切下痢赤白膿血相雜裏急後重禦米殻﹝去穰二兩一錢﹞靑皮﹝去白二兩四錢﹞甘艸﹝炙三兩﹞當歸訶子肉木香﹝不見火各六兩﹞

右爲末煉蜜爲丸如彈子大每服一丸水一鍾煎化至六七分空心食前服

眞人養臟湯治大人小兒冷熱不調下痢赤白膿血或如魚腦髓裏急後重臍腹疼痛或脫肛墜下酒毒便血並治

禦米殻﹝去蔕蜜炒三兩六錢﹞人參當歸﹝各六錢﹞肉桂﹝八錢﹞訶子﹝去核一兩二錢﹞木香﹝不見火二兩四錢﹞肉菓﹝麪煨五錢﹞白術﹝炒六錢﹞白芍﹝一兩六錢﹞甘艸﹝一兩八錢﹞

右每服五六錢水煎食前服臟寒者加大附子

固腸湯﹝三因方﹞治冷熱不調下痢赤白

禦米殻﹝去蔕醋炙三兩﹞白芍﹝一兩﹞當歸甘艸﹝各一兩﹞陳皮訶子白薑﹝炮各五錢﹞人參木香﹝各三錢﹞

右每服五六錢水煎七分食前服

荳固腸湯治脾胃虛弱臟腑頻滑下痢赤白木香赤石脂漧薑砂仁厚朴﹝製﹞肉菓﹝煨﹞各三兩爲末麪糊爲丸梧桐子大每服五十丸米飲食前服

白朮安胃散﹝東垣﹞治一切瀉痢膿血相雜裏急後重日夜無度又治男子小腸气痛婦人臍虛冷並產後兒枕塊痛亦治產後虛弱寒熱不止

白茯苓白朮車前子﹝各一兩﹞五味子烏梅﹝各五錢﹞禦米殻﹝蜜炙二兩﹞

右每服一兩水煎服

仲景桃花湯治下便膿血不止

赤石脂漧薑粳米

水煎服

異功散治久痢脾胃虛弱

四君子湯各一錢加陳皮二錢

水二鍾煎八分加薑棗食前服

休息痢

休息痢者愈後數日又復痢下時作時止積年累月不肯斷根者是也此因始得之時不曽推下就以調理之劑因循而致也又或用兜澁藥太早以致邪不盡去緜延於腸胃之間而作者或痢愈之後而腸胃虛弱復爲飲食所傷而作者當看輕重調理或熱或寒或消導或再推下然後以異功散等補劑加収澁之藥

張文仲治痢久下經時不愈者此名休息痢取虎骨炙焦爲末日服三次每服二錢

縮砂散止休息痢

砂仁﹝炒﹞爲末空心米飲下一錢

木香飲治隔年痢不止並治血痢尢佳

木香黃連﹝各五錢二味同炒﹞

右爲末入麝香少許每服二錢米飲下

芎粟散治噤口紅白久不愈者

川芎嬰粟殻﹝去蔕膜各一兩﹞

爲末空心蜜湯調下八分

虫痢

濟世方治似痢非痢挾熱者苦楝根皮﹝去粗皮曬漧﹞爲末糯米飲爲丸米飲下

瘧痢

瘧未已因食生冷痢作

人參白朮茯苓陳皮半夏甘艸生薑艸菓烏梅﹝用鹽少許淹少時以厚紙裹水濕煨熱﹞

水煎未發前服

痢未愈繼之以瘧十味六和湯

藿香厚朴赤茯苓人參木瓜香茹扁豆杏仁甘艸砂仁

丹溪治痢活套

丹溪曰下痢初得之時元气未虛必推蕩之此通因通用之法稍久气虛則不可下壯實初病宜下虛弱衰老久病宜升之其或下積腹痛後重小水短此爲裏癥宜和中疎气用炒枳殻製厚朴芍藥陳皮滑石甘艸其或在下則纒住在上則嘔食此爲毒積未化胃气未平寒則溫之熱則淸之虛則用參朮補之毒解積下飲食自進其或身倦自覺气少惡食此爲挾虛証宜加白朮當歸身尾甚者加人參又十分重者止用此一條加陳皮補之虛回而痢自止其或气行積少但虛坐努責此爲無血癥倍用當歸身尾卻以生芍藥生地桃仁佐之陳皮和之血生自安其或纒墜減退十之七八穢積已盡糟粕未實當

炒芍藥炒白朮炙甘艸陳皮茯苓煎湯下固腸丸三十粒然固腸丸性燥恐尙有滯气未盡行者但當單飲此湯固腸丸未可遽用蓋固腸丸有去濕實腸之功其或痢後糟粕未實或粥食積多或饑甚方食腹中作痛切不可驚恐當以陳皮白朮各半煎服和之而安其或久痢後體虛气弱滑下不止又當以藥澁之可用訶子皮肉豆蔲白礬半夏甚者牡蠣可擇用之然須用陳皮爲佐恐太澁亦能作痛又甚者灸天樞气海右前方用厚朴專瀉凝滯之气然厚朴性太溫而散气久服大能虛人滯气稍行則去之餘滯未盡則用炒枳殻陳皮然枳殻亦能耗气比之厚朴稍緩比陳皮稍重滯气稍退亦當去之只用陳皮以和眾藥然陳皮去白有補瀉之功若爲參朮之佐亦純作補藥用凡痢疾腹痛必以白芍甘艸爲君當歸白朮爲臣惡寒者加桂惡熱者加黃栢逹者更能㕘以歲气時令用藥則萬舉萬全豈在乎執方而已哉

禁方

乳香止痛散治下痢赤白疼痛不已

禦米殻﹝去穰蜜炒五錢﹞橘紅﹝五錢﹞炙甘艸﹝五錢﹞乳香﹝二錢另爲末﹞沒藥﹝二錢另爲末﹞

水煎去渣入乳沒食前服如白痢熱服紅痢冷服如痢不止加靑皮四錢

治男婦老幼赤白痢

紅花胡椒

等分爲末紅棗煮肉搗爲丸如梧桐子大白麪爲衣赤痢甘艸湯下三十一丸白痢薑湯下先通爲度次早空心再服三十丸不拘紅白俱以滚水下卽愈

不治癥及危癥

下如魚腦者半生半死下如塵腐色死下如屋漏水者死下如竹筒注者不治下痢純血身熱而脈洪數者死

王節齋治例

痢乃是濕熱食積三者別赤白靑黃黒五色以屬五臟白者濕熱傷气分赤者濕熱傷血分赤白相雜气血俱傷黃者食積治法瀉腸胃之濕熱開鬱結之气消化積滯通因通用其初只是下之下癥未愈隨癥調理稍久者不可下胃虛故也痢多屬熱亦有虛與寒者虛者宜補寒者宜溫年老及虛弱人不宜下

主方

黃芩﹝炒二錢五分﹞黃連﹝炒一錢五分﹞白芍﹝炒二已上三味痢錢

疾必用之藥﹞木香枳殻﹝炒一錢五分﹞檳榔﹝三分﹞甘艸﹝炙三分﹞

若腹痛加當歸﹝一錢五分﹞砂仁﹝一錢﹞再加木香芍藥﹝各五分﹞若後重加滑石﹝炒一錢五分﹞再加枳殻檳榔﹝各五分﹞芍藥﹝生用再加五分﹞條芩﹝亦加五分﹞若白痢加白朮茯苓炒滑石陳皮﹝各一錢﹞初欲下之加大黃﹝五錢﹞兼食積加山查枳實﹝各一錢﹞若紅痢加當歸川芎桃仁﹝各一錢五分﹞初欲下之再加大黃﹝五錢﹞若紅白相雜加當歸桃仁川芎﹝各一錢五分﹞以理血滑石陳皮蒼朮﹝各一錢五分﹞以理气有山查枳實若白痢久胃弱气虛或下後未愈減連芩芍藥﹝各七分﹞加白朮﹝一錢五分﹞黃蓍茯苓陳皮﹝各一錢﹞砂仁﹝五分﹞去檳榔枳殻再加漧薑﹝炮五分﹞若紅痢人虛弱血虛或下後未愈減芩連﹝各五分﹞加當歸川芎熟地黃阿膠陳皮﹝各一錢﹞白朮﹝一錢五分﹞若色赤黒相雜此濕勝也小便赤澁少加木通澤瀉茯苓﹝各一錢﹞山梔﹝炒五分﹞以分利之若血痢加當歸生地桃仁﹝炒﹞槐花﹝各一錢﹞久不愈減芩連﹝各七分﹞去檳榔枳殻再加阿膠﹝炒﹞側栢葉﹝各一錢五分﹞漧薑﹝炒黒一錢﹞白朮﹝一錢五分﹞陳皮﹝二錢﹞若痢已久而後重不去此大腸墜下去檳榔枳殻用條芩加升麻﹝一錢﹞以升提之若嘔吐食不得下加軟石膏﹝一錢五分﹞陳皮﹝一錢﹞山梔仁﹝炒五分﹞入生薑汁緩呷之以瀉胃口之熱有一樣气血虛而痢者四物湯加人參白朮陳皮黃連黃芩阿膠補之而痢自止有一樣寒痢用黃連木香芍藥當歸漧薑砂仁厚朴肉桂之類若得痢而誤服溫熱止澁之藥則𨿽稍久亦宜用前法以下之後方補之若得痢便用前正法下之而未愈又用前調理法治之而久不愈此屬虛寒而滑脫可於前虛補寒溫二條擇用更加龍骨赤石脂禦米殻烏梅肉等収澁之藥

胎前痢疾

本事方治婦人胎前產後不拘赤白生薑二觔搗取自然汁以鴨子一枚打碎入薑汁內攪勻煎之至八分入蒲黃三錢再煎五七沸空心溫服立效

大全良方治妊娠素弱下痢頻並腹痛痩甚面色痿黃不進飲食

厚朴﹝一兩半﹞白朮川芎白芍熟地黃當歸漧薑人參﹝各二兩﹞訶子﹝三錢﹞甘艸﹝一錢﹞

右服五六錢薑三片水煎服

黃蓍當歸湯治妊娠下痢腹痛小便澁

當歸黃蓍﹝各一兩﹞糯米﹝一合﹞

右和勻水煎分四服

羅太無大寧散治妊娠下痢赤白灰色泄瀉疼痛垂死者

黒荳﹝三十五粒﹞粟殻﹝二兩一半生一半炒﹞甘艸﹝二兩半生半炒﹞

右加薑三片水煎食前服神效

大全良方治妊娠挾熱下痢亦治男子常痢

黃連黃栢﹝各二兩﹞梔子﹝二十枚﹞

右每服六七錢水煎濃服若嘔者加陳皮一兩半生薑三兩

黃連湯治妊娠下痢赤白膿血不止

黃連﹝八分﹞厚朴﹝製﹞阿膠﹝炒﹞當歸漧薑﹝各六分﹞艾葉黃栢﹝各四分﹞

右爲末空心米飲調下方寸匕日三服

厚朴散治妊娠下痢黃水不絕

厚朴﹝薑製三兩﹞黃連﹝三兩﹞肉荳蔲﹝一枚連皮用﹞

右爲粗末水煎頓服

肉菓飲治妊娠臟气本虛脾胃衰弱臟腑虛滑臍腹疼痛日夜無度

厚朴﹝薑製二兩﹞肉荳﹝一枚麪裹煨﹞

右㕮咀每服五錢薑三片水煎服

阿膠湯治妊娠腹中絞痛心下急痛及療產後血暈崩中久痢

阿膠﹝二兩﹞

酒二升半煎取一升頓服

宣明白朮湯

白朮黃芩當歸

各等分水煎食前服

產後痢

救急散治產後赤白痢腹中絞痛

白芍﹝好酒炒﹞阿膠艾葉熟地﹝各一兩﹞甘艸當歸﹝各三兩﹞

每服二兩水煎濃空心服

當歸芍藥散治妊娠腹中絞痛心下急痛及療產後血暈崩中久痢﹝方見妊娠腹痛﹞

經驗方治產後胎前痢疾

龜甲﹝一枚﹞

米醋炙爲末醋湯調下

丹溪治婦人患墮胎後膈滿食少痢不止脈虛左手尢甚

滑石白芍蒼朮﹝各五錢﹞白朮﹝二錢半﹞漧薑﹝四錢﹞茯苓﹝一錢﹞訶子﹝煨二錢﹞

爲末水煎下保和丸四五十粒

云箕子治產後血痢臍腹疼痛四物湯加槐花黃連禦米殻等藥

仲景白頭翁甘艸阿膠湯﹝脈經謂新產重下虛極熱痢﹞

白頭翁阿膠﹝各三兩﹞黃連黃栢秦皮﹝各三兩﹞甘艸﹝二兩﹞

分三服水煎食逺服

產後血痢小便不通臍腹疼痛

生馬齒莧搗汁二合煎一二沸下蜜一合調頓服

赤水元珠卷八﹤子部﹐醫家類﹐赤水元珠﹥赤水元珠卷八瘧門服法如前桂枝桂枝知母水煎服出汗愈柴胡水煎服一日兩三服效右水煎空心服靑皮水煎服大附子水煎空心服王節齋治瘧活套瘧母瘧母丸三稜小兒瘧疾痞塊薑水煎調鼈甲末服蒼朮右分作三服水煎一日服盡愈半夏彭用光治瘧活套泄痢泄痢辧泄瀉門王叔和曰濕多成五泄厚朴丸漧薑丸痰積泄瀉白術後服蒼朮防風湯椒朮丸止泄丸蒼朮水煎溫服薑棗煎臨服加鹽少許藿香桂枝湯分四服水煎服燈心湯或井花水調下白芍川黃連爲末每用二錢空心米飲下黃連六一散爲末每服二錢米飲調下黃蓍水煎食前熱服土白朮分八帖水煎服大附子糊丸梧桐子大米飲下五十丸粥丸桐子大每服五十丸白朮枳實導滯丸七聖丸破故紙龍骨滯下亦有挾虛挾寒發熱令气及時疫痢腹痛水煎服蒼朮加煨薑二片水煎食前服赤膿治赤白痢白芍藥每服一兩水煎食前溫服阿膠木香導滯湯水煎食前溫服已上治因暑下痢之劑丹溪治血痢水煎食前服或加枳殻蒼朮水煎食前服黃芩水煎食前服大黃白芍附禁方木香右爲末每服二錢白湯下延胡已上治濕熱傷血赤痢之劑飲調下水煎服烏梅肉血痢極效方水煎服五棓子紫黒血臟毒下血豆汁泄痢作嘔噤口痢石蓮肉下痢喫逆下痢大孔痛痢疾脫肛虛坐努圊痢而小便少糟粕不實久痢滑泄不固仲景治寒滑不禁桃花湯主之白朮白朮酸石橊皮右爲末每服三錢米飲下禦米殻固腸湯禦米殻白朮安胃散右每服一兩水煎服水二鍾煎八分加薑棗食前服爲末空心蜜湯調下八分瘧痢水煎未發前服丹溪治痢活套禁方禦米殻治男婦老幼赤白痢不治癥及危癥王節齋治例主方若腹痛加當歸胎前痢疾厚朴右服五六錢薑三片水煎服右和勻水煎分四服黒荳右加薑三片水煎食前服神效黃連厚朴右爲粗末水煎頓服厚朴阿膠酒二升半煎取一升頓服產後痢白芍每服二兩水煎濃空心服米醋炙爲末醋湯調下爲末水煎下保和丸四五十粒仲景白頭翁甘艸阿膠湯分三服水煎食逺服赤水元珠卷八

欽定四庫全書

赤水元珠卷九

明孫一奎撰

气門

內經曰百病皆生於气气一也因所觸而爲九怒喜悲恐寒熱驚思勞也故怒則气上喜則气緩悲則气消恐則气下寒則气收炅則气泄驚則气亂思則气結勞則气耗

九气見癥

怒气所至爲嘔血爲飱泄爲煎厥爲薄厥爲陽厥爲胸滿脇痛食則气逆而不下爲喘渴煩心爲消癉爲肥气爲目暴盲耳暴閉筋縱發於外爲癰腫

喜气所至爲笑不休爲毛革焦爲肉病爲陽气所收甚則爲狂

悲气所至爲陰縮爲筋攣爲肌痺爲脈痿男爲數溲血女爲血崩爲酸鼻辛頞爲目昏爲少气不能報息爲泣則臂麻

恐气所至爲破㬷脫肉爲骨痠痿厥爲暴下綠水爲面熱膚急爲陰痿爲懼而脫頤

驚气所至爲潮涎爲目睘爲口呿爲癡癇爲不省人事爲僵僕久則爲𤸷痺﹝𤸷音裙痺也﹞

勞气所至爲噎病爲喘促爲嗽血爲腰痛骨痿爲肺鳴爲髙骨壞爲陰痿爲唾血爲視爲耳閉男爲少精女爲不月

思气所至爲不眠爲嗜臥爲昏目爲中痞三焦閉塞爲咽嗌不利爲癉疸嘔苦爲筋痿爲白淫爲不嗜食寒气所至爲上下所出水液澄徹淸冷

炅气所至爲喘嘔吐酸暴注下迫

凡此九气內經以五行相勝之理治之故悲可以治怒以愴惻苦楚之言感之喜可以治悲以謔浪䙝狎之言娯之恐可以治喜以遽迫死亡之言怖之怒可以治思以污辱欺罔之言觸之思可以治恐以慮彼忘此之言奪之五者之外炅可以治寒寒可以治炅逸可以治勞習可以治驚要在審証察脈而施治之不可執一也

脈沈實者宜下急者宜溫虛細微弱者宜補痛在上者宜散痛在下者宜利气虛者宜鎭墜气結者宜疎順

夫治气之法惟在適中气積於中固宜疎順疎導過劑則又反耗元气元气走泄則下虛中滿之証生焉故曰疎啟於中峻補於下中滿旣除下虛斯實此之謂也

治有餘之癥脈沈實而中滿大便祕按之疼則宜下法當用大黃然亦須入桂皮以辛溫和其气以苦寒泄其實气得泄越痛亦隨愈

凡用利藥其法有三駛利則用大黃芒硝溫利則用硫黃乳粉瀉積則用巴豆碙砂他如磨積化結聚則以三稜蓬術爲先導引閉塞則以木香㯽榔先使溫散凝滯則以薑桂爲主疎順暴戾則以蘇橘爲宜補虛益气則以人參白術爲君墜下輔陽者以黒錫養正爲鎭

生生子曰治气之劑東垣有法可凖如枳殼利肺气多服損胸中至髙之气靑皮瀉肝气多服損眞气木香行中下焦气香附快滯气陳皮泄逆气紫蘇散表气厚朴瀉胃气㯽榔瀉至髙之气藿香馨香上行胃气沈香升降眞气腦麝散眞气若此之類气實所宜設認冷生气而槪以燥熱投之是以火濟火病日益甚丹溪曰气有餘卽是火乃戒好用溫熱治气者之悞也

原病式曰气爲陽而主輕微諸所動亂勞傷乃爲陽火之化子和河間治喜怒悲恐思之証皆以平心火爲主至於勞者傷於動動便屬陽驚者駭於心心便屬火故治皆以平心火爲主深中病情又曰五志過極皆爲火也若用香辛散气燥熱傷气眞气耗散濁气上騰猶曰腎虛弗能攝气歸原遂用降气鎭墜之劑不悟肺受火炎子气亦弱降令不行火無所制丹溪有曰上升之气自肝而出中挾相火其熱爲甚自覺其冷非眞冷也火气似水積熱之甚陽亢陰微故有此証認假作眞似是之禍可勝言哉又曰气無補法俗論也痞悶壅塞似難於補不思正气虛者由七情勞傷所致脾土受傷轉輸失職胃𨿽受榖不能運化故陽升陰降而成天地不交之否淸濁相混若不補養邪何由行

脈法

下手脈沈便知是气極沈則伏濇弱難愈其或沈滑气兼痰飲滑者血多少气濇者少血多气大者气血俱多脈來大而堅者血气俱實小者血气俱少

七气湯治七情之气鬱結心腹絞痛

人參炙甘艸肉桂﹝各一錢五分﹞半夏﹝一錢﹞

姜三片水煎服

指迷七气湯治同上

香附﹝二錢﹞靑皮陳皮桔梗蓬術官桂益智仁藿香半夏甘艸﹝炙﹞

各等分薑三片棗二枚水煎服

縮砂香附湯調中快气治心腹刺痛

香附﹝炒十兩﹞烏藥﹝五兩﹞炙甘艸﹝二兩﹞砂仁﹝二兩﹞

右爲末每服一錢紫蘇葉三片鹽少許沸湯調下大便祕陳皮湯下

一方去烏藥加沈香五錢

大七气湯治喜怒不節致臟气不平心腹脹滿半夏茯苓﹝各四錢﹞原朴﹝三錢﹞紫蘇﹝二錢﹞

加薑水煎服

木香流气飲諸气痞塞不通胸膈膨脹面目虛浮四肢腫滿

半夏厚朴靑皮紫蘇香附甘艸﹝各一錢﹞陳皮﹝二錢﹞桂莪術丁皮大腹皮麥門冬㯽榔木香艸果﹝各六分﹞木通﹝八分﹞藿香白芷﹝四分﹞茯苓白術木𤓰人參石菖蒲

加薑棗水煎服

祕𫝊降气湯上盛下衰气不升降頭目昏痰實嘔逆胸膈不快怒則气上驚則气亂尢宜

骨碎補訶子艸果五加皮半夏﹝各五分﹞桔梗﹝五分﹞桑白皮地骨皮枳殼陳皮甘艸﹝各一錢﹞水煎服

升陽順气湯七情所傷及勞役飲食不節滿悶短气恐則气下者尢宜

升麻柴胡陳皮﹝各一錢五分﹞半夏人參﹝各三錢﹞黃茋﹝四錢﹞甘艸黃栢﹝各五分﹞川歸﹝一錢﹞神曲﹝炒一錢五分﹞艸荳仁﹝二錢﹞每服五六錢薑三片水煎服

蘇子降气湯治中脘不快心腹脹滿噎塞喘促咳嗽痰涎宿食畱飲脇下支結及腳气沖心

方在痰飲門

分心气飲憂思畱滯致使心胸痞悶脇肋脹滿噫气吞酸頭目昏日漸瘦弱或大腸虛祕

紫蘇﹝莖葉四両﹞羌活半夏肉桂靑皮陳皮桑白皮大腹皮木通芍藥炙甘艸赤茯苓﹝各一兩﹞

每服五六錢姜三片棗二枚燈心十根水煎

四磨湯治七情傷感上气喘息妨悶不食

方在喘門

推气丸治三焦痞塞大便澁小便赤黃

方在脹滿門

神保丸治諸气刺痛流入背膂及脇下諸藥不效者方在脹滿門

㯽榔木香丸疎導三焦破痰飲快气消食

木香㯽榔枳殼杏仁﹝去皮麩炒﹞靑皮﹝各一兩﹞半夏曲皂角﹝去白酥炙﹞郁李仁﹝去皮各二兩﹞

各爲末另以皂角四兩用漿水一碗搓揉成膏更入熟蜜少許和丸如梧桐子大每服五十丸薑湯下

九气丸治九气膈气風气寒气熱气憂气喜气驚气怒气瘴气積聚堅牢如杯心腹疼痛時作時止姜黃甘艸香附

爲末每服一錢入鹽少許百沸湯㸃空心服立效

賺气散治胸膈痞悶腹脇虛脹气不宣通及傷寒兩脇刺痛攻心

三稜蓬術﹝煨各五錢﹞白術﹝三錢﹞枳殼﹝一錢﹞木香﹝五分﹞

每服二錢加薑三片水一鍾半煎八分食前服用砂糖少許壓下

分气紫蘇飲治心下脹滿脇疼气塞嘔逆不止方在喘門

勻气散胸膈脹滿宿冷不消心腹刺痛嘔吐

丁香檀香木香白豆仁﹝各一兩﹞藿香甘艸﹝炙各八両﹞砂仁﹝四両﹞

爲末每服二錢入鹽一字沸湯調服

復元通气���气不宣通流利並閃挫腰脇气痛茴香﹝炒﹞穿山甲﹝蛤粉炒二兩﹞延胡索﹝炒﹞白醜﹝炒﹞陳皮甘艸﹝各一兩﹞木香﹝一兩五錢﹞

爲末每服二錢熱酒調服﹝一方加乳香沒藥﹞

淸膈丸因濕熱气滯

黃芩黃連﹝炒各五錢﹞香附﹝一兩半﹞蒼術﹝二兩﹞

爲末取黃熟𤓰蔞去皮搗爛和丸菉豆大每服三五十丸

桔梗枳殼湯諸气痞結滿悶

桔梗枳殼﹝各四錢﹞甘艸﹝炙一錢二分﹞生薑五片水煎服

升降六一湯

香附﹝六兩炒﹞藿香﹝一兩﹞

爲末每服二錢白湯下

二聖散諸气痛

芫花﹝醋煮乾五錢﹞延胡索﹝炒一兩五錢﹞

二味爲細末每服一錢男子元臟气痛蔥酒調下婦人血气痛川歸酒下諸气痛薄荷湯下小腸气痛茴香湯下

勝金散治男婦一切冷气

烏藥﹝酒浸微炒﹞茴香﹝炒﹞靑皮﹝去白﹞良姜﹝等分﹞

右爲末每服二錢空心溫酒調下婦人用姜煎童便調服

半夏湯治上气嘔吐不能下食

半夏﹝三錢﹞陳皮白術甘艸﹝炙﹞桂心﹝各五錢﹞人參﹝一兩﹞厚朴﹝二兩﹞

每服五錢姜五片棗三枚水煎服

手拈散一切气痛

艸果延胡索乳香沒藥五靈脂﹝酒拌炒﹞等分爲末每服二錢好酒調下﹝一方加良姜﹞

一人病气上衝口中出如煙霧耳內常鳴此衝脈逆上與八物湯加炒黃連﹝二分﹞黃栢﹝三分﹞數劑而愈

蘇合香丸﹝和劑方﹞専能順气化痰並治𫝊屍骨蒸癆瘵卒暴心痛鬼魅瘴瘧赤白下利小兒驚搐等癥

沈香麝香﹝研﹞丁香靑木香訶梨勒﹝煨用皮﹞安息香﹝另爲末用無灰酒一升熬膏﹞香附子﹝炒去毛﹞蓽撥白術白檀香硃砂﹝研飛﹞烏犀角﹝各二兩﹞薫陸香﹝另研﹞龍腦﹝研﹞蘇合油﹝入安息香膏內﹞

右末研勻用安息膏並蜜丸梧子大空心溫水化下四丸酒亦可

諸見血癥摠論

內經曰陽明厥逆喘咳身熱善驚衂吐血又曰大怒則形气絕而血菀於上又曰脾移熱於肝則爲驚衂胞移熱於膀胱則癃而尿血又曰結陰者便血一升再結二升三結三升夫血者生化於脾總綂於心蔵受於肝宣布於肺施泄於腎灌漑一身陰气一傷變生多病妄行於上則吐衂衰涸於中則虛勞忘反於下則便紅移熱膀胱則癃閉溺血滲透腸間則爲腸風陰虛陽搏則爲崩中濕蒸熱淤則爲滯下熱極腐化則爲臟血火極似水血多紫黒熱勝於陰則爲瘡瘍濕滯於血則爲痛癢隱疹皮膚則爲冷痺畜之在上則人喜忘畜之在下則人喜狂墮恐跌僕則淤血內凝又細分之則咳血衂血出於肺嘔吐出於胃痰涎血出於脾咯血唾血出於腎便血淸者屬營虛有熱濁者屬熱與濕色鮮者屬火黒者火極血與泄物並下者屬有積或絡脈傷也尿血因房勞過度陰虛火動以致營血妄行而或者又以此爲得之虛寒當以脈別有嘔吐紫凝血者原病式云此非冷凝由熱甚銷鑠以爲稠濁而熱甚則水化制之故赤兼黒而紫也又有汗血者由夫大喜傷心喜則气散血隨气行故也又下血先見血後見便爲近血自大腸來先見便後見血此逺血自小腸來腸胃中本無血良由气虛腸薄故血滲入而從下出也東垣曰除傷寒家衂血外雜病見血多責其熱旨哉言乎大凡血上行爲逆其治難下行爲順其治易若血上行或唾或嘔或吐忽變而下行爲惡痢者吉兆也丹溪曰口鼻出血皆是陽盛陰衰有升無降血隨气上越出上竅法當補陰抑陽气降則血歸經矣

素問曰有病胸脇支滿者妨於食病至則先聞腥臊臭出淸液先唾血四肢淸目時時前後血病名爲何何以得之岐伯曰病名血枯此得之年少時有所大脫血若醉入房中气竭肝傷故月事衰少不來也帝曰治之柰何復以何術岐伯曰以四烏鰂骨一藘茹二物並合之丸以雀卵大如小荳以五丸爲後飯飲以鮑魚汁利腸中及傷肝也

王海藏雲胸中聚集之殘火腹裏積久之太陰上下隔絕脈絡部分陰陽不通用苦熱以定於中使辛熱以行於分升以甘溫降以辛潤化嚴肅爲春溫變凜冽爲和气汗而愈也然餘毒土苴猶有存者周身陽和尙未泰然胸中微躁而思涼飲因食冷物服涼劑陽气復消余陰再作脈退而小細而遲激而爲衂血唾血者有之心肺受邪也下而爲便血溺血者有之腎肝受邪也三焦出血色紫不鮮此重沓寒濕化毒凝泣水穀道路浸積而成若見血証不詳本源便用涼折變乃生矣﹝陽証溢出鮮血陰証下如豚肝﹞

上而血者黃茋桂枝湯白芍當歸湯

中而血者當歸建中湯增損胃中湯

下而血者芎歸術附湯桂附六合湯

若三血証在行陽二十五度見黃茋四君子主之

若三血証在行陰二十五度見當歸四逆加吳茱茰主之

生生子曰按海藏此論𨿽爲傷寒而發實戒用藥者要認血來本原不可妄治以致變亂夫治血當明血出何經時師多宗丹溪有曰吐血衂血多是火載血上錯經妄行越出上竅此論固是猶有未盡乃所以啟後人過用寒涼之惑也夫火者無形之气也非水可比安能稱載蓋血隨气行气和則血循經气逆則血亂气有餘卽是火也實由气逆而血妄行兼於火化因此爲甚經曰怒則气逆甚則嘔血暴癉內逆肝肺相血溢鼻口是也又東垣曰血妄行上出於鼻口者皆气逆也況血得寒則凝得熱則行見黒則止迹此觀之治血若不兼之調气而純以寒涼是施則血不歸經而且爲寒涼所凝滯𨿽暫止而復來也且脾統諸血寒涼傷脾脾虛尢不能約束諸血其變証可勝言哉

素問示從容論曰夫傷肺者脾气不守胃气不淸經气不爲使眞臟壞決經脈傍絕五臟漏泄不衂則嘔綱目云傷肺卽傷气也當於气虛不能攝血條參治

戴元禮云吐血者榮气溢入濁道畱聚膈間滿則吐血名曰內衂宜蘇子降气湯加人參阿膠飲酒太過傷胃吐血用理中湯加靑皮梔子漧葛川芎勞太過吐血不止蘇子降气湯加人參芍藥打損吐血黒神散童便調服有時或吐血兩口隨卽無事過數日又發經年累月不愈者宜黒神散吐血發渴名爲血渴也或四物湯十全大補湯

統旨云吐血先哲皆以爲熱其因於寒者理亦有之何則寒邪屬陰人之榮血亦屬陰古人云風傷衛寒傷榮各從其類人果身受寒邪口受寒物邪入血分血得冷而凝則被寒矣在上則從口而出在下則從便而出若此者實病機之所有焉得爲盡無也但其血色之黒與吐血因熱極而反兼水化者相似玆則宜於脈証間求之脈微遲而身又淸涼者寒也脈洪數而身又煩熱者熱也寒則溫之熱則淸之治法大不同矣

嘔吐血

生生子曰吐血成碗吐出者甚至有出而盈盆者丹溪云多是陽盛陰虛故血不得下行因火炎上之勢而上出脈必大而芤大者發熱芤者血滯與失血也

又曰有气虛中寒陰陽不相守血乃妄行而吐出者經所謂陽虛陰必走者是也當用四物理中湯加漧薑甘艸煎服中溫則血自歸經矣切不可投苦寒之劑

丹溪雲山梔子最能淸胃脘之血先吐紅後見痰𠻳多是陰虛火動痰不下降四物湯加痰藥火藥先痰𠻳後見紅多是痰積熱降痰火爲急痰𠻳涎帶血出此是胃口淸血熱蒸而出重者梔子輕者藍實或暴吐紫血一碗者無事吐出爲好此熱傷血死於中用四物湯解毒湯之類吐血挾痰積吐一二碗者亦只補陰降火四物湯加火劑之類挾痰若用血藥則泥而不行只治火自止吐血乃火病也大吐血不止以漧薑炮黒爲末童便調從治㗋脘痰血荊芥散妙又云嘔吐血出於胃也實者犀角地黃湯主之虛者小建中湯加黃連主之

千金方云吐血有三種有內衂有肺疽有傷胃內衂者出血如鼻衂不從鼻孔出是近在心肺間津液出還流入胃中或如荳𡙡汁或如切⿰血凝停胃中因卽滿悶便吐或出數斗至一石者是也得之於勞倦飲食過常也﹝按韻書⿰音勘凝血也﹞

肺疽者或飲酒後熱毒滿悶吐之時血從吐後出或一合半合半升一升是也

傷胃者因飲食大飽之後胃中冷不能消化便煩悶彊嘔吐使所食之物與气共上衝䠞因傷裂胃今吐血色鮮正赤腹亦絞痛自汗出其脈緊而數者爲難治也

劉宗厚曰凡治血必血屬之藥欲求血屬之藥其四物之謂乎河間謂隨証輔佐謂之六合湯者詳言之矣余故陳其气味専司之要不可不察夫川芎血中气藥也通肝經性味辛散能行血滯於气也地黃血中血藥也通腎經性味甘寒能補眞陰之虛也當歸分三治血中主藥也通肝經性辛溫全用能活血各歸其經也芍藥陰分藥也通脾經味酸寒能涼血治血虛腹痛也若求陰藥之屬必於此而取則焉脾胃論有云若善治者隨經損益摘其一二味之所宜爲主治可也此特論治血病而求血藥之屬者也若气虛血弱又當從仲景血虛以人參補之陽旺則生陰血也若四物湯者獨能主血分受傷爲气不虛也輔佐之屬若桃仁紅花蘇木血竭丹皮者血滯所宜蒲黃阿膠地楡百艸霜棕櫚灰者血崩所�����香沒藥五靈脂淩霄花者血痛所宜蓯蓉瑣陽牛膝枸杞子益母艸夏枯艸敗龜板者血虛所宜乳酪血液之物血燥所宜漧薑桂者血寒所宜生地苦參血熱所宜特取其証治大略耳若能觸類而長可謂應無窮之變矣

脈訣舉要曰諸癥失血皆見芤脈隨其上下以驗所出大凡失血脈貴沈細設見浮大後必難治

治火之劑

大薊散治辛熱傷肺嘔吐血或一碗或半升名曰肺疽

大薊根犀角屑升麻桑白皮蒲黃杏仁﹝去皮尖﹞桔梗﹝各二錢﹞甘艸﹝炙五分﹞

右分作二服每服薑三片水煎服

四生丸治吐衂血熱妄行

生荷葉生艾葉側栢葉生地黃﹝各等分﹞

搗爛爲丸如雞子大每服一丸用水二鍾煎至一鍾去渣服

犀角地黃湯治血積胸中吐血衂血

犀角﹝鎊﹞赤芍藥牡丹皮生地﹝各一錢﹞

水煎服﹝此方若有痰者及气逆不降者服之皆不效予每用加枳殼桃仁滑石效﹞

茜根湯治吐血咯血嘔血等癥

四物湯加童便浸香附﹝一錢五分﹞茜艸根﹝二錢半忌鉄﹞

水煎服二三服立愈

治吐血

大黃末﹝一錢﹞生地黃汁﹝一合﹞

水半鍾煎四五沸服卽愈

又方好墨﹝煨去膠气﹞爲細末每服二錢﹝以白湯化阿膠淸調服﹞治吐血暴甚昏暈不止

人參﹝一兩﹞爲末用雞子淸調如稀糊以匙挑服服盡效五更服之尢妙

治吐血

生地黃﹝五斤搗汁﹞生蜜﹝二斤半﹞共以瓦器盛貯鍋內重湯桑柴文武火熬三日夜取出入人參末﹝四兩﹞茯苓末﹝六兩﹞攪勻不拘時服此卽瓊玉膏也

又方加入靑蒿汁熬膏再加㯽榔末一兩以降其气使下行也

奇方治飲酒過多蘊熱胸膈以致吐血衂血

葛花﹝二兩﹞黃連﹝四兩﹞

右爲末以大黃末熬膏爲丸如梧桐子大每服百丸溫湯下或煎服亦可

辰膠散治大人小兒吐血

阿膠﹝炒﹞蛤粉﹝各一兩﹞辰砂﹝少許﹞

右爲末藕節搗汁和蜜調下食後服

龍腦鷄蘇丸治膈熱咳𠻳或吐血衂血

方在火熱門

茯苓補心湯治心虛爲邪气所傷吐血

方在心痛門

藕節散治吐衂不止

藕汁生地黃汁生蜜﹝五匙﹞大薊汁﹝各三合﹞

右和勻每服一小鍾不拘時服

拔萃犀角地黃湯治熱甚而血積胸中

生地黃﹝二兩﹞黃芩黃連﹝各一兩﹞大黃﹝五錢﹞

每服一兩水二鍾煎一鍾食後服

雙荷散治卒暴吐血

藕節﹝七个﹞荷葉頂﹝七个﹞

搗碎入蜜用水二鍾煎八分去渣溫服或研末蜜調下

枇杷散治暑毒攻心嘔吐鮮血

方在暑門

龍肝膏治吐血不止

伏龍肝﹝一兩﹞生地汁麥冬汁小薊汁藕汁﹝各三合﹞薑汁﹝一合﹞

入蜜半匙慢火熬成膏每服一匙

帶補之劑

奇方治肺損𠻳血吐血

生地﹝四兩取汁﹞鹿角膠﹝一兩炒爲末﹞

右以地黃汁拌和毎服三錢童便加薑汁少許調下

側栢散治內損吐血下血或用酒太過勞傷於內其血妄行出如湧泉口鼻皆流須臾不救則死

側栢葉﹝一兩半蒸焙﹞人參荊芥穂﹝燒灰存性各一兩﹞

爲末每服二錢麪一錢新汲水調如糊啜服

麥冬飲子治吐血久不愈者

五味子﹝十粒﹞麥門冬黃茋﹝各一錢﹞當歸人參生地黃﹝各五分﹞水煎服

白術散治飲食過度負重傷胃吐血

白術人參黃茋﹝炙﹞白茯苓﹝各二錢﹞炙甘艸﹝一錢﹞山藥百合柴胡前胡﹝各六錢﹞

分作三帖每服加姜棗水煎

又方治同上

理中湯加葛根

鷄蘇散治勞傷肺經吐紅咽喉不利

紫蘇葉白茅花黃茋生地阿膠﹝各二錢﹞麥門冬桑白皮桔梗貝母蒲黃﹝炒﹞甘艸加姜棗煎服

天門冬湯治思慮傷心吐衂不止

天門冬白芍藥麥門冬生地黃逺志藕節黃茋阿膠沒藥當歸甘艸﹝各一錢五分﹞人參﹝一錢﹞

分作三服姜三片水煎服

蓮心散治同上

蓮子心糯米﹝各五十粒﹞爲末空心溫酒調服

歸脾湯治思慮傷脾心多徤忘其血妄行或吐或下白術茯神黃茋﹝炙﹞人參酸棗仁﹝炒各二錢五分﹞木香﹝一錢﹞炙甘艸﹝五分﹞圓眼肉﹝五枚﹞

姜一片棗一枚水煎服

赤茯苓湯治大怒傷肝气逆於胸吐血衂血

赤茯苓人參桔梗陳皮﹝各三錢﹞麥門冬芍藥㯽榔﹝各一錢五分﹞分二服姜三片水煎

丹溪方治見血後脾胃弱精神少血不止者

人參﹝一錢﹞黃茋﹝二錢﹞五味子﹝十三粒﹞芍藥甘艸當歸麥門冬﹝各五分﹞加郁金尢妙水煎服

又方治同上

人參白術茯苓陳皮﹝各一錢﹞甘艸川芎半夏曲﹝各五分﹞神曲靑皮﹝各三分﹞

水煎服如胃不和加藿香渇者加葛根﹝五分﹞痰結塊者加貝母﹝一錢﹞黃芩橘紅﹝各五分﹞小便赤加黃栢﹝五分﹞大便燥結加當歸﹝七分﹞心煩加酒曬黃連﹝五分﹞小便滑加牡蠣若見血多去半夏恐燥加生地﹝一錢﹞牡丹皮﹝五分﹞桃仁﹝三分﹞若胃中不足飲食少進加炒山梔﹝五分﹞若血溢入濁道畱聚膈間滿則吐紅蘇子降气湯加人參阿膠﹝各五分﹞上膈熱壅吐血者以四物湯加荊芥阿膠﹝各五分﹞更不止於本方中加大黃滑石﹝各五分﹞胃傷吐血宜理中湯加川芎漧葛﹝各五分﹞此是飲酒傷胃也吐血不止茜根爲末用二錢待冷食後服良

必勝散治男婦血妄流溢或吐或咳或衂

小薊人參蒲黃當歸熟地川芎烏梅﹝去核各一兩﹞

每服六錢水煎服

大阿膠丸治肺虛客熱咳𠻳咽漧多唾涎沬或有鮮血勞傷脾胃吐血嘔血並皆治之

方在後咳血門

止血之劑

白芨散治吐血

白芨末井花水調服每服二錢

地黃飲治衂血吐血

新生地搗煮日服數升三日愈

此方治經閉效甚

漧薑散治吐血不止

姜炭爲末童便調服

治諸血上行用韮菜汁薑汁童便磨郁金飲之其血自淸如無郁金以山茶花代之

又方用血餘灰﹝三錢﹞

爲末冷水調下

冶吐血咯血用藕節搗汁飲之

花蕋石散治勞証五內崩損湧噴血出成升斗者服之立止

花蕋石﹝煆過﹞爲末童便一鍾煎溫調藥末三錢極甚者五錢食逺服如男子病則和酒一半婦人病則和醋一半與童便和調服之立止其瘀血化爲黃水服此藥後患人必疎解其體卻服獨參湯補之

調气止血之劑

芎附散治衂吐血不歸經

川芎﹝二兩﹞香附﹝四兩﹞爲末每服二錢茶湯調下

綱目云治怒气傷肝气而嘔血以黃連香附靑黛柴胡甘艸平其肝自愈宜服赤茯苓瀉心湯

大七气湯入川芎煎調蘇合香丸

咳血﹝咳𠻳有聲而痰內有血者是也或咳出純是血痰﹞

丹溪云乃火升痰盛身熱多是血虛四物湯加減用丹溪云痰帶血絲出童便竹止之經血逆行或血腥吐血唾血韮汁服立效咯血用薑汁童便靑黛入血藥中如四物湯牛膝膏地黃膏之類

又方用韮汁童便二物加郁金研細末合和服之其血自消

脈大發熱喉中痛者是气虛用參茋蜜炙黃栢荊芥地黃當歸韮汁童便薑汁磨郁金飲之其血自消﹝此補兼解郁也﹞

統旨云𠻳出痰內有血者名咳血又云𠻳血其因有二熱壅於肺者易治不過涼之而已久𠻳損於肺者難治此已成勞也熱𠻳有血宜金沸艸散加阿膠痰盛加𤓰蔞仁貝母勞𠻳有血宜補肺湯加阿膠白芨𠻳血而气急者加杏仁痰中帶血絲者此是陰虛火動勞傷肺臟宜滋陰保肺湯

入方

香附﹝童便浸﹞北杏仁﹝童便浸去皮尖炒﹞山梔仁﹝炒﹞靑黛海粉𤓰蔞仁訶子馬兜鈴

爲細末入白硼砂少許煉蜜少加薑汁爲丸噙化一丸白湯下

天一丸此壯水之主以鎭陽光劑也與前方相兼服治陰虛火動咳血等癥甚效

懷地黃牡丹皮黃栢﹝童便浸曬漧﹞知母﹝童便浸曬漧﹞枸杞子五味子麥門冬牛膝白茯苓

爲末煉蜜爲丸梧子大空心白湯吞下八九十丸

天門冬丸潤肺止𠻳治咯血吐血咳血

方在咳𠻳門

丹溪鹿黃丸治酒色過度饑飽失時吐血咳血痰血神效

枇杷葉款冬花北紫苑杏仁﹝去皮尖﹞木通鹿茸﹝炙﹞桑白皮﹝各一兩﹞大黃﹝五錢﹞

爲末煉蜜爲丸臨睡含化

七傷散治血污血郁血熱勞𠻳吐血血痰﹝丹溪方﹞黃藥子白藥子﹝各一兩﹞赤芍藥﹝七錢五分﹞𤣥胡索知母﹝各五錢﹞郁金﹝二錢半﹞當歸﹝五錢﹞山藥乳香沒藥血竭﹝各二錢﹞爲末每服二錢茶湯下

綱目云肺熱此方極有交本艸云白藥子黃藥子治肺熱大有功一方紅花當歸煎湯調下

海藏甘桔加阿膠紫苑湯治肺痿咳唾膿血

方見綱目傷寒咽痛門

羅太無大阿膠丸治血虛𠻳血吐血

阿膠﹝微炒﹞捲栢生地熟地大薊山藥鷄蘇葉五味子﹝各一兩﹞栢子仁﹝另研﹞麥門冬茯苓百部逺志人參防風﹝各五錢﹞

爲末煉蜜丸如彈子大煎小麥麥門冬湯嚼下一丸

綱目云保養精血純補劑也血虛有潮熱者宜之

刼勞散治肺痿痰𠻳痰中有紅綫盜汗發熱過則冷飲食減少

方在咳𠻳門

陳日華云有一女子及笄病癥甚危百藥不效偶得此只一料除根

羅太無五味黃茋散治𠻳咯血成勞眼痛四肢困倦腳膝無力

麥門冬熟地黃黃茋桔梗﹝各五錢﹞白芍藥五味子﹝各二分﹞人參﹝二錢﹞甘艸﹝一分﹞

每服五錢水煎服一日三服

人參黃茋散治虛勞客熱肌肉消瘦四肢倦怠五心煩熱咽漧頰赤心衝潮熱盜汗減食咳𠻳臟血人參﹝一兩﹞秦芄茯苓﹝各二兩﹞知母﹝二錢五分﹞桔梗﹝一兩﹞桑白皮﹝一兩五錢﹞紫苑柴胡﹝各二兩五錢﹞半夏﹝洗一兩五錢﹞黃茋﹝三兩五錢﹞鱉甲﹝去裙酥炙二兩﹞每服五錢水煎服

人參蛤蚧散治二三年間肺气上喘咳𠻳咯吐膿血滿面生瘡徧身黃腫

蛤蚧﹝一對全者河水浸五宿逐日換水洗去鮏气酥炙黃色﹞杏仁﹝去皮尖炒五兩﹞甘艸﹝炙三兩﹞人參茯苓貝母知母﹝各三兩﹞桑白皮﹝二兩﹞爲細末每日如茶㸃服神效

海藏雲蛤蚧補肺勞虛𠻳治久𠻳不愈肺間積虛熱久則成瘡故𠻳出膿血曉夕不止喉中气塞胸膈噎痛用蛤蚧阿膠生犀角鹿角膠羚羊角各一兩除膠外皆爲屑次入膠分四服每服用河水三升於銀石器內慢火煮至半升去渣臨臥微溫細細呷之其渣侯服盡再槌都作一服以水三升煎至半升如前服病人久虛不喜水當減水﹝蛤蚧係補中有通久𠻳不愈者宜之﹞

麥門冬湯治傷寒後傷肺咳唾膿血胸脇脹滿上气羸瘦

麥門冬桑白皮生地黃﹝各一兩﹞紫苑竹茹半夏﹝洗﹞桔梗﹝炒﹞麻黃﹝去根節各七錢五分﹞五味子甘艸﹝各五錢﹞爲粗末每服五七錢加棗三枚去核姜三片水煎服

羅太無續斷散治骨蒸勞熱𫝊屍瘦病潮熱煩躁喘𠻳气急身疼盜汗兼治咳𠻳吐膿血

續斷紫苑桔梗竹茹五味子﹝各三錢﹞生地桑白皮﹝各五兩﹞甘艸﹝炙二兩﹞赤小豆﹝半斤﹞

每服五七錢入小麥五十粒水煎日三服

海藏紫苑湯治咳𠻳吐血虛勞癥肺痿變㿈

方在咳𠻳門

本事方云治勞瘵吐血損肺及血妄行神𫝊膏用剪艸一觔婺臺州皆有惟婺州者可用狀如茜艸又加細辛每用一觔淨洗爲末加入生蜜一觔和爲膏以器盛之不得犯鉄九蒸九曬日一蒸曝病人五更起面東坐不得語用匙挑藥如粥服每服四匙良久用稀粟米粥壓之藥冷服粥飲亦不可太熱或吐或下皆不妨如久病肺損咯血只一服愈尋常咳𠻳血妄行每服一匙可也神驗

治肺經嘔咳諸血及痰中有血初生用蘿卜汁半盞入鹽少許服之立效如無生蘿卜用蘿卜子一錢紫蘇葉一錢同煎服次用鷄蘇���加阿膠治之﹝本艸云蘿卜大下气气下則血亦下也﹞

經驗方治咳𠻳甚者或有吐血

鮮桑白皮﹝一觔米泔浸三宿淨刮去上黃皮﹞

右剉細入糯米四兩焙漧同搗爲末每服一二錢米飲調下

本事方治久𠻳咯血成肺痿及吐白涎胸膈滿悶不食扁荳散

扁荳生薑﹝各五錢﹞枇杷葉﹝去毛﹞半夏人參白術﹝各一分﹞白茅根﹝三分﹞

右水三升煎一升去渣加㯽榔末一錢和勻分作四服不拘時𠉀

千金方治上气咳𠻳喘息㗋中有物唾血

生薑汁杏仁﹝各二升﹞糖蜜﹝各一升﹞豬膏﹝二合﹞

右五味先以豬膏煎杏仁色黃出之以紙拭令淨搗如膏和薑汁蜜糖等合煎令可丸每服杏仁一枚日夜服六七服

款花補肺湯

人參麥門冬﹝各一錢二分﹞五味子﹝十五粒﹞款冬花紫苑桑白皮﹝炒各一錢﹞當歸﹝一錢五分﹞芍藥知母貝母茯苓橘紅﹝各八分﹞甘艸﹝五分﹞

水煎服

寧𠻳湯

五味子﹝十五粒﹞茯苓﹝一錢﹞桑白皮﹝一錢二分﹞陳皮﹝一錢﹞知母﹝一錢﹞馬兜鈴﹝一錢五分﹞川芎﹝一錢﹞麥門冬﹝一錢二分﹞粉艸﹝五分﹞

滋陰保肺湯

黃栢﹝鹽水炒﹞知母天門冬﹝一錢二分﹞當歸﹝一錢五分﹞芍藥生地橘紅紫苑桑白皮﹝炒各八分﹞大粉艸﹝五分﹞阿膠﹝一錢二分蛤粉炒﹞五味子﹝十五粒﹞

水煎服

咯血唾血痰涎血

咯血者㗋中常有血腥一咯血卽出或鮮或紫者是也又如細屑者亦是也治法四物入薑汁童便靑黛

之類有咯出痰帶血絲者同治但宜加痰火藥

唾血者鮮血隨唾而出者是也二者皆出於腎亦有瘀血內積肺气壅逼不能下降用天門冬知母貝母桔梗黃栢熟地逺志或加炮姜

生生子曰唾血癥曽見二人口中津唾皆是紫黒血水如豬血之色晦而不鮮形瘦體熱盜汗爲有怫郁所致如此者年餘治以淸痰降火開郁等藥或止或發其一乃姪婦也後因注船大吐痰涎數椀其癥再不復萌由是觀之唾血亦有木郁之癥不可不知

痰涎血出於脾以葛根黃茋黃連芍藥當歸甘艸沈香之類主之

丹溪曰咯血痰帶血絲出者用薑汁靑黛童便竹入血藥中用如四物湯如地黃膏牛膝膏之類

滑伯仁曰寒涼之溢水乃瀉火也溫熱之助火乃折水也衂血手陽明循手經上行入淸气道中咯血乃入於所合也所合肺也

又曰咯血爲病最重且難治者以肺手太陰之經气多血少又肺者金象爲淸肅之臟今爲火所制迫而上行以爲咯血逆之甚矣上气見血下聞病音謂喘而咯血且咳𠻳也

唾血責在下焦陽火煎迫而爲之也腎主唾爲足少陰少血多气故其証亦爲難治

恩袍散治咯血吐血唾血及煩躁咳𠻳

生蒲黃榦荷葉茅根﹝各等分﹞

爲末每服三錢濃煎桑白皮湯食後溫服

丹溪方治咯血

桑白皮﹝一錢五分﹞半夏﹝炒﹞知母貝母茯苓﹝各一錢﹞生地黃陳皮﹝各一錢﹞阿膠﹝炒﹞甘艸杏仁﹝炒各五分﹞山梔子桔梗﹝各七分﹞栁桂﹝二分入此以治上焦﹞

姜蔥白水煎服

又方治咯血衂血

白芍藥﹝一兩﹞犀角﹝二錢五分﹞

各爲末新汲水調服一錢血止爲限

又方治咯血

荷葉﹝焙漧﹞

爲末米湯調下二錢

又方治痰中血

白術﹝一錢五分﹞貝母芍藥桑白皮桃仁﹝各一錢﹞甘艸﹝三分﹞山梔﹝炒黒一錢二分﹞牡丹皮﹝一錢五分﹞

水煎服

又方治痰中血

橘紅﹝一錢五分﹞半夏茯苓貝母牡丹皮桃仁﹝各一錢﹞黃連甘艸大靑﹝各五分﹞

姜三片水煎服

又方治痰中血

橘紅﹝二錢﹞半夏茯苓白術枳殻黃芩桑白皮﹝各一錢﹞五味子﹝十五粒﹞甘艸﹝三分﹞人參﹝五分﹞

或加靑黛五分水煎服

地黃散治一切吐血咯血能解一切毒及諸熱煩躁茜艸根﹝四錢﹞大荳子黃藥子甘艸﹝各二兩﹞

右爲末每服二錢新汲水調下加人參二兩治痰𠻳有血

又方治吐血熱渴

茅根一味絞汁飲之一日三服效

治虛勞久𠻳咯血

五棓子﹝炒﹞

爲末每服一錢溫茶調勻米飲送下

白芨散治咯血

白芨﹝一兩﹞藕節﹝五錢﹞

爲細末每服一錢白湯調下神效或云白芨下咽直至血竅竅爲之塡而血止也醫說云治肺損咳血殊效

四血散治衂血吐血便血

益元散加當歸井泉石淋者加梔子莖中痛加蒲黃水瀉加車前子米飲調下

元戎方治鼻血口血大小便血服時隨病上下食前後服

丹參蒲黃紫蘇滑石﹝等分﹞

爲末調服

鼻血

陳無擇曰衂者因傷風寒暑濕流𫝊經絡湧泄於淸气道中而致者皆外所因積怒傷肝積憂傷肺煩思傷脾失志傷腎暴喜傷心皆能動血隨气上溢而致者皆內所因飲酒過多啖炙煿辛熱或墜墮車馬傷損而致者皆不內外因也

原病式曰衂者陽熱怫郁幹於陽明而上熱則血妄行而鼻衂也

丹溪云衂與吐血同涼血行血爲主犀角地黃湯加郁金

又曰衂血出於肺以犀角升麻梔子黃芩芍藥生地黃紫苑丹參阿膠之類主之﹝愚謂言肺者以竅言也言陽明者以血海言也其治亦多相須﹞

戴元禮曰鼻通於腦血上溢於腦所以從鼻而出治宜茅花湯調止衂散服之有頭風自衂頭風才發則血不止治頭風兼止衂之劑有因虛致衂者此爲下虛上熱不宜過用涼劑宜四物湯加參茋沈香磨服傷濕而衂腎著湯加川芎伏暑而衂茅花湯調五苓散上膈極熱而衂犀角地黃湯加黃芩茅花荊芥虛者茯苓補心湯飲酒過多而衂茅花湯加川芎漧葛病衂愈後血因舊路一月或三四衂又有洗面而衂日以爲常四物湯加阿膠蒲黃仍佐以蘇子降气湯使血隨气下

統旨謂風行水動气行血流治衂者則知血藥以治衂而不知气降則血歸經古人所以血藥中必加气藥一二味如上所謂蘇子降气湯之類是也前人謂身熱則死寒則生亦是大槪言之耳豈無熱生而寒死者乎必兼詳脈癥而後可也

治風寒之劑

桂枝湯

方見傷寒

治熱之劑

犀角地黃湯

方見吐血門��茜根散治鼻衂不止

茜根阿膠﹝蛤粉炒﹞黃芩側栢葉生地﹝各一兩﹞甘艸﹝五錢﹞

加薑三片水煎服

黃芩芍藥湯治鼻血不止

黃芩芍藥甘艸

水煎服

川芎三黃散﹝直指方﹞治實熱衂血

大黃﹝濕紙煨﹞川芎黃連黃芩﹝各等分﹞

右爲末每服二錢井水調下食後服

黃連散﹝經驗方﹞治大人小兒盛熱乘於血血隨熱气散溢於鼻謂之鼻衂凡血得寒則凝澁結聚得熱則流散妄行

黃連黃芩栢葉甘艸﹝各等分﹞豆䜴﹝三十粒﹞

右每服一兩水煎服

治血衂血汗以人中白新瓦上焙榦爲末入麝香少許酒調下

生地黃湯治榮中有熱及肺壅鼻衂生瘡一切丹毒等疾

生地赤芍當歸川芎﹝各等分﹞

水煎食後溫服若鼻衂加蒲黃生瘡加黃芩丹毒加防風

濟生麥冬飲治衂血不止

麥門冬生地黃﹝各等分﹞

每服一兩水煎服

一方治鼻衂及酒疸黃沙淋

萱艸根搗汁一鍾生薑汁相和時時細呷

貫眾散治鼻衂

貫眾根爲細末水調一錢立止

羅太無寸金散治鼻衂不止

黃藥子﹝五錢﹞土馬⿴﹝五錢有足者﹞生甘艸﹝一錢﹞

右爲末每服二錢新水調下未止再服立差

本艸云土馬⿴卽苔與垣衣之類垣衣生牆垣之側土馬⿴生牆垣之上背陰古牆上有

一方治衂血

蛀竹末米糊調下二錢效

茅花湯治衂

茅花一大握剉水煎飲之立止

淸熱帶補之劑

生地黃散治咯血衂血吐血諸血証皆治之

枸杞子柴胡黃連地骨皮天門冬白芍藥甘艸黃芩生地黃熟地黃﹝各等分﹞

水煎服治便血加地楡

海藏龍腦鷄蘇丸治上焦熱除煩解勞去肺熱咳衂血熱驚悸脾胃口疳吐血肝膽熱泣出口苦腎熱神志不定上而酒毒膈熱消渴下而血滯五淋血崩等疾薄荷﹝一觔﹞麥門冬﹝去心﹞阿膠﹝炒﹞黃茋蒲黃﹝炒﹞人參﹝已上俱淨藥﹞木通銀柴胡﹝各二兩剉同木通浸一宿絞出汁﹞生地黃﹝六兩﹞甘艸﹝一兩五錢﹞黃連﹝一兩﹞

右爲細末好蜜二觔先煎一二沸然後下生地黃末不住手攪勻加木通柴胡汁浸熬成膏勿令火緊焦了然後加前藥末和丸如豌豆大每服二十丸白湯下虛勞虛煩梔子湯下肺熱黃芩湯下心熱驚悸恍惚人參湯下咯唾吐衂麥門冬湯下肝熱防風湯下腎熱黃栢湯下治五淋及婦人漏下車前子湯下痰𠻳者生薑湯吞下莖中痛蒲黃滑石水一鍾調下气逆者橘皮湯下室女虛勞寒熱潮作柴胡人參湯下

地黃飲治衂血往來久不愈者甚效

生地黃熟地黃枸杞子地骨皮﹝各等分﹞

右爲末每服二錢蜜湯調下日三服

補虛之劑

止衂散

黃茋﹝六錢﹞赤茯苓白芍藥當歸生地阿膠﹝炒各三錢﹞

爲末以黃茋湯調下三錢

產後鼻衂

大全云產後口鼻黒气起及鼻衂者名胃絕此証不可治遇有此者急取緋綫一條並產婦頂心髮兩條緊繫中指節卽止

治產後鼻衂中風以荊芥爲末童便調下气虛者不可用

齒衂﹝又名牙宣﹞

統旨云血從齒縫中或齒根出者謂之齒衂有風壅有腎虛風壅者消風散外以袪風擦牙散腎虛者以腎主骨齒者骨之餘虛火上炎服涼藥而愈甚此屬腎經下虛而上盛宜鹽湯下安腎丸間服黒錫丹仍用靑鹽炒香附黒色爲末擦之亦有胃熱而牙齗出血者宜淸其熱淸胃散主之

附方

肘後方治牙血不止

苦竹茹以醋浸一宿含之

千金方治同

礬石一兩滚湯三升煮取一升先拭齒乃含之

又方濃煎竹葉湯入鹽少許含之

衍義方治齒縫出血不止

用紙撚蘸蟾酥少許挿入出血處立止

靈苑方治虛气攻牙齒痛血出牙齦癢痛

骨碎補二兩細剉炒黒色爲末擦之早晨潄久吐出臨睡擦畢俟津液滿口咽之

丹溪治陰虛牙齒出鮮血气郁

四物湯加香附牛膝生甘艸側栢葉服

羅太無治牙痛腫癢動搖牙齗宣露出血口气等疾當歸槁本地骨皮防風白芷槐花川芎甘艸升麻北細辛﹝各等分﹞

爲末擦痛處甚者取三錢水鍾半黒豆半合生薑三片煎至一鍾乘熱潄之冷則吐出

本事方治一切牙疼風熱齗常出鮮血以至崩落口臭不可近人者宜服之

大黃﹝米泔浸軟切片﹞生地黃﹝大者薄切﹞

右二味旋切各用一二片合定貼所患牙上一夜卽愈未全可再如前用忌說話恐引風毒津液漬患䖏

舌衂

舌上或出血如簮孔者香薷汁服一升日三服

又方髮灰二錢米醋調敷舌上血出䖏

文蛤散治熱壅舌上出血如泉

五棓子﹝洗﹞白膠香牡蠣粉﹝各等分﹞

右爲末每用少許摻患䖏或燒熱鉄熨孔上

槐花散治舌上無故出血如綫

槐花﹝炒﹞

爲末摻之仍用麥冬煎湯調下妙香散

妙香散

方在婦人門﹝第二卷夢與鬼交條下﹞

肌衂﹝一名血汗﹞

河間定命散治膽受熱熱血妄行鼻中衂衊並血汗不止

硃砂寒水石麝香

爲末每用五分新汲水調下不拘時𠉀看老幼虛實加減

肌衂者血從毛孔而出前人多主於肺熱

古方以男胎髮燒灰撲之

大全竹茹湯

方見便血條

黃茋建中湯辰砂妙香散

小便血﹝尿血不痛痛者乃血淋也當與淋門參治﹞

經云胞移熱於膀胱則癃溺血

仲景曰熱在下焦則尿血亦令淋閟不通

𤣥珠經云小便出血是心伏熱在於小腸宜鏡面竹自然汁加生蜜一匙服之或以八正散加麥門冬蔥煎服如小便澁痛以海金沙細末調治之

綱目云胞絡絕則溲血故經曰悲哀太甚則胞絡絕胞絡絕則陽气內動發則心下崩數溲血也

凡咳而溲血脫形其脈小勁是逆也

凡淋不可發汗汗之必便血便血不止用柿一个燒存性爲末米飲調下

統旨云屬熱屬血虛有因心腎气結所致或憂勞房室過度此得之虛寒不可専以血爲熱而淖二者皆致溺血熱用小薊湯四物湯煎服效虛用四物湯調牛膝膏火動榮血妄行者再加黃栢知母虛寒者十全大補湯加炒蒲黃

滑伯仁曰小便血足太陽隨經入膀胱也﹝與小腸血同﹞

附方

治房室勞傷小便出血

山藥﹝一兩﹞鹿角﹝五錢﹞髮灰﹝二錢﹞

爲末苧根搗汁打糊爲丸梧子大每服五十丸空心食前白湯吞下

治大小便出血不止

劉寄奴爲末茶淸調服立止

治尿後有乾血

乾柿餅三枚燒灰陳米湯調服

羅太無髮灰散治小便尿血

髮灰﹝本艸云髮灰能消瘀血通闗格利水道破癰疽血衂丹溪云髮補陰甚捷﹞

右一味每用一二錢以米醋二合湯少許服井花水調亦可

一法茅艸根車前子煎湯調下尢妙兼治肺疽心衂內崩吐血一兩口或舌上出血如鍼孔若鼻衂吹內立已

葛氏方治小便出血

當歸﹝四兩﹞酒﹝三升﹞煎一升頓服

肘後方治尿血

苧麻根十根水五升煎取二升一服效

外臺祕要治尿血

車前艸汁五合空心服茅艸根汁亦妙或加酒少許衝服

小薊飲子治下焦結熱尿血成淋

生地﹝四兩﹞小薊根滑石通艸山梔仁當歸﹝酒洗﹞淡竹葉藕節蒲黃﹝炒﹞甘艸﹝各五錢﹞

右每服一兩水煎空心服

丹溪云尿血有實熱者可用當歸承气湯後以四物湯加山梔﹝當歸承气湯卽調胃承气湯加當歸是也﹞

又方治溺血屬熱

山梔﹝炒﹞水煎服

或用小薊琥珀血虛者四物湯加牛膝膏

又方治血淋

木通甘艸梢瞿麥山梔水煎服

濟生鹿角膠丸治房室勞傷小便尿血

鹿角膠﹝五錢﹞沒藥﹝另研﹞油頭髮灰﹝各三錢﹞

右爲末用茅根湯打糊爲丸如梧桐子大每五十丸鹽湯送下

王屑膏治气虛尿血並五淋砂石疼痛不可忍黃茋人參﹝各等分﹞

爲末用大蘿卜切一指厚三四片蜜淹少時蘸蜜炙乾復蘸復炙盡蜜二兩爲度勿令焦至熟蘸黃茋人參末喫不時仍以鹽湯送下

又方治老人小兒尿血不止

川升麻一兩半作一帖水煎服妙

又方治虛而尿血

阿膠三兩炙搗爲末酒二升和溫服

當歸散治婦人小便出血或時尿血

當歸羚羊角赤芍藥﹝各五錢﹞生地黃﹝一兩﹞大薊葉﹝七錢半﹞

分作三帖水煎食前服

六味地黃丸治老人尿血及陰虛尿血

𤣥胡散治尿血作痛

𤣥胡索﹝一兩﹞朴硝﹝三分﹞

水煎服

五棓湯治尿血不止

五棓子煎湯露一宿次早取上面淸者溫服

龍骨散治尿血

龍骨末﹝一錢五分﹞

水調服日三服瘥﹝此二方皆收澁之劑﹞

治溺血血淋方

小薊根琥珀

二味爲末水煎服蓋二味能治下焦熱結

琥珀散治五淋澁痛小便膿血

琥珀海金沙沒藥蒲黃﹝各一兩﹞

爲極細末每服三錢食前煎萱艸湯調下

治血淋及小便閉方

杜牛膝根﹝二兩﹞朴硝﹝一兩﹞

用雪水二碗煎牛膝至一碗去渣入朴硝攪勻空心服

治小便出血莖痛不可忍

淡豆䜴﹝一撮﹞

煎湯溫服之甚效

治血淋方

牛膝﹝一兩﹞黃栢知母澤瀉﹝各一兩﹞麥門冬天門冬山梔仁﹝各一兩半﹞生地黃﹝二兩﹞

爲末粥糊丸如梧桐子大每空心白湯吞下八九十丸

又方治同上

人參白術川歸熟地川芎山查茯苓﹝各八分﹞黃茋﹝七分﹞升麻﹝三分﹞

水煎服

又方治同上

牡丹皮當歸生地山梔子白芍甘艸梢滑石澤瀉白茯苓木通

各等分每服五七錢加生薑皮二分燈心一分水煎食前服

下血

素問云結陰者便血一升再結二升三結三升駱龍吉云結陰之病陰气內結不得外行血無所稟滲入腸間故便血也其脈虛澁因血結不行故下

本事方云如下淸血色鮮者腸風也血濁而色黯者臟毒也肛門射血如綫者虫痔也

仲景云下血先便後血者此逺血也黃土湯主之先血後便者此近血也赤小豆當歸散主之

潔古云治血下防風爲上使黃連爲中使地楡爲下使若血瘀色紫者陳血也加熟地黃若血鮮色紅者新血也加生地黃若寒熱者加柴胡若肌熱者加地骨皮若脈洪實痛甚者加酒浸大黃

生生子曰便血有濕有熱有虛有寒有食積有酒積有風入大腸治之之法切不可純以寒涼損壞脾胃脾虛尢不能約束其血也故丹溪戒人凡用血藥不可單行單止不可純用寒涼必於寒涼中加辛味爲佐久不愈者復用溫藥必兼升舉藥中加酒炒酒煮涼藥如酒煮黃連之類

丹溪曰腸風獨在胃與大腸出治用黃芩秦芁槐角升麻靑黛定腸風痛用蒼術滑石當歸生地黃芩甘艸下血屬虛者當溫散之四物湯加漧薑升麻便血過多者四物湯加蝟皮有熱者四物湯加山梔升麻秦芁阿膠有兼風者蒼術秦芁芍藥香附胃淸血非藍實不除

𤣥珠經云大便下血曰腸風切勿止澁究其本末癥狀先淸其表後攻其裏其血自止如脈洪大又當以四物合解毒湯調理

熱則流通虛則下澑故便血屬熱屬虛亦有風傷肝而下陷及濕盛而傷血者熱而下血或淸或濁宜四物湯加黃芩山梔炒槐花秦芁膠珠虛者四物加漧薑升麻涼藥隨虛實加減風傷胃獨下淸血者宜四物湯加防風升麻荊芥柴胡升提之濕入腸胃下如豆汁色者宜四物加蒼術白術黃連黃栢地楡槐花陰虛下血無熱者十全大補湯加止血之劑

統旨云便血或淸或濁或鮮或黒或在便前或在便後或與泄物並下此由內外有所感傷凝停在胃隨气下通亦是妄行之意便血淸者屬榮虛有熱濁屬熱與濕色鮮者屬火黒者火極先血後糞爲近先糞後血爲逺與泄物並下者屬有積在內或絡脈傷也並宜分治又當別其色而分寒熱也色鮮多因腸胃蘊熱必是飲酒過多辛熱煿炙之故也宜連蒲散或黃連阿膠湯色瘀或因寒邪凝滯血逐冷气入客腸胃宜理中湯加膠珠炒黒香附其應甚捷大抵下血後必以胃藥收功胃气回血自循其經絡矣

伏暑純下鮮血黃連香薷飲治之

方見傷暑門

風熱流入大腸經下血不止敗毒散治之

方見傷風門

風濕乘虛入於腸胃下淸血或下瘀血

胃風湯治之

滑伯仁曰大便前後下血便前由手陽明隨經下行滲入大腸𫝊於廣腸而下也便後由足陽明隨經入胃淫溢而下者也古人謂近血逺血者是也又有所謂腸風臟毒者腸風則足陽明積熱久而爲風風以動之也臟毒則足太陰積熱久而生濕從而下流也風則陽受之濕則陰受之

和中去濕之劑

東垣升麻補胃湯治宿有腸血癥因五月大熱喫杏腸癖下血逺三四尺散漫如篩腰沈沈然腹中不痛血色紫黒病名濕毒腸澼是陽明少陽經血癥升麻柴胡防風﹝各一錢半﹞羌活﹝一錢﹞當歸身葛根﹝各三分﹞獨活白芍生地丹皮熟地甘艸﹝炙各五分﹞黃茋﹝一錢﹞肉桂﹝少許﹞

水煎食前服

和中益胃湯治太陰陽明腹痛大便常溏泄設不泄卽祕結在後𫝊爲濕熱毒下鮮紅血腹中微痛脇下急縮脈緩而洪中指下得之按之空虛

熟地﹝三錢﹞歸身﹝酒洗﹞甘艸﹝炙﹞益智﹝各三分﹞升麻柴胡﹝各五分﹞蘇木﹝一分﹞槁本﹝二分﹞

水煎食前服

升陽除濕和血湯治腸澼下血另作一派其血𣹜出有力而逺射四散如篩下春二月中旬日下二行腹中大作痛乃陽明气沖熱毒所作也當升陽去濕熱和血脈不兩服而愈

生地丹皮甘艸﹝生炙各五分﹞白芍﹝一錢半﹞熟地黃茋﹝各一錢﹞升麻﹝七分﹞歸身蒼術秦芁﹝各三分﹞肉桂陳皮﹝各二分﹞

水煎食前服

當歸和血散治腸澼下血濕毒下血

槐花靑皮荊芥熟地白術﹝各六分﹞當歸升麻﹝各一錢﹞川芎﹝四分﹞

爲末食前米飲調下

椿皮丸﹝本事方﹞

臭椿皮﹝十四兩﹞蒼術枳殻﹝各二兩﹞

爲末醋糊丸梧子大空心食前米飲下三四十丸

玉屑丸治腸風瀉血久不止者

槐根白皮﹝去粗皮﹞苦楝根﹝去皮各三兩﹞椿根白皮﹝四兩三味於九月後二月前采陰漧﹞天南星半夏﹝各五錢並生用﹞葳靈仙﹝一兩﹞寒食麵﹝三兩﹞右末滴水丸梧子大每服三十丸以水一鍾煎沸下丸子煮令浮以匙抄起溫溫送下不要嚼空心食前服有人下血幾盈盆頓爾疲萎諸藥不效許學士以此治之良愈

槐花飲治腸風有濕脹滿下血

蒼術厚朴陳皮當歸枳殻﹝各一兩﹞槐花﹝二兩﹞甘艸烏梅﹝各五錢﹞

每服一兩水煎空心服

治下血方

椿根白皮﹝去粗皮﹞枯白礬﹝一兩﹞甘艸滑石﹝等分﹞血竭﹝五錢﹞人參﹝三錢﹞黃連﹝二錢﹞

共爲末米飲下

治寒之劑

烏荊丸治腸風

川烏頭﹝一兩泡去皮尖﹞荊芥穂﹝二兩﹞

爲末醋丸桐子大每服二十丸酒送下白湯亦可下病發時日進三服不發時日進一服

黃土湯治先便後血名逺血

粉艸熟地白術附子﹝炮﹞阿膠黃芩﹝已上各三兩﹞竈中土﹝半升﹞

右七味以水八升煮取三升分作三服

赤豆當歸散治先血後便名近血

赤小豆﹝五兩浸令芽出曬漧﹞當歸﹝一兩﹞

爲末白湯調下二錢日三服梅師云治熱毒下血或因食熱物發動以赤小豆杵末水調下方寸𠤎

又方治腸風

赤小豆﹝炒黒﹞

爲末每服二錢米飲調下由此觀之赤小豆寒熱皆能治也

益智和中湯治腸澼下血紅或深紫黒色腹中疼腹皮惡寒右三部脈中指下得之俱按之無力闗脈甚緊肌表陽明分涼腹皮熱而喜熱物熨之內寒明矣

升麻甘艸﹝炙﹞歸身黃茋﹝各一錢﹞葛根益智半夏丹皮柴胡白芍﹝錢半﹞桂枝肉桂漧薑﹝少許﹞水煎食後服

羅太無治眞定摠管因免彊飲酸酒得腹痛次𫝊泄瀉十餘日便後見血或紅或紫腸鳴腹痛醫以諸見血皆熱治以芍藥栢皮湯之類前証如故仍不欲飲食食則嘔酸形體愈瘦面靑黃不澤心下痞惡冷物口漧時有煩躁不得安臥請予治之診得脈細而微遲手足稍冷內經曰結陰便血一升再結二升三結三升又曰邪至五臟則陰脈不和陰脈不和則血畱之結陰者病陰气內結不得外行血無所稟滲入腸間故便血也以平胃地楡湯主之

蒼術﹝一錢﹞厚朴陳皮茯苓白術漧葛甘艸﹝炙各五分﹞漧薑當歸炒麯白芍人參益智仁﹝各三分﹞地楡﹝七分﹞升麻黒附子﹝炮各一錢﹞

生薑三片棗二枚水煎食前溫服

此藥溫中散寒除濕和胃數服病減大半又灸中脘二七壯引胃气上升次灸气海百壯生發元气以還少丹服之以長肌肉至春再灸三里三七壯治脾壯胃生發元气次服芳香之劑愼言語節飲食而安

王海藏雲治楊師醉醒發大渴飲水三大盞又飲冷茶三碗後病便鮮血四次得一盆先與吳茱萸丸次日又與平胃五苓各半散三大服血止後自利又與神應丸四服自利乃止或問曰何不用黃連之類以解毒予曰若用寒藥其疾大變難治寒飲內傷復用寒藥非其治也況血爲寒所凝入大腸間而便下血溫之乃所以得熱則自止

楊氏飲冷酒瀉血對金散止之亦是理中脘分別陰陽安定血脈之意也唐生病因飲酪水及食生物下利紫黒血十餘行脾胃受寒濕與六神平胃散半兩加白術三錢以利腰臍間血一服愈

胃風湯治大人小兒風冷乘虛入客腸胃水穀不化泄㵼注下及腸胃濕毒下如豆汁或下瘀血日夜無度人參茯苓川芎官桂白術當歸芍藥﹝各等分﹞每服五六錢加粟米百粒同煎稍熱服若加熟地黃茋甘艸﹝等分﹞名十全大補湯若虛勞𠻳加五味子有痰加半夏發熱加柴胡有汗加牡蠣虛寒加附子寒甚加漧薑皆依本方等分骨蒸發熱飲食自若者用十補湯加柴胡一兩气弱加人參小便不利加茯苓脈澁加川芎惡風加官桂脈澁加當歸腹痛加白芍胃熱濕盛加白術

艸豆散治丈夫傷血婦人血崩漬入大腸出血艸豆梹榔﹝各炒紫色﹞鶯粟殻﹝燒灰﹞

等分爲末每服二錢米飲下

濟生剪紅丸治臟腑虛寒下血不止面色痿黃日久羸痩

側栢葉﹝炒黃﹞鹿茸﹝火去毛酥炙﹞附子﹝炮去皮臍﹞川續斷﹝酒浸﹞黃茋阿膠﹝蛤粉炒﹞白礬﹝枯五錢﹞當歸﹝酒浸各一兩﹞

爲末醋煮米糊爲丸如桐子大每服七十丸空心米飲下

羅太無結陰丹寒濕下血者爲結陰治腸風下血臟毒下血諸大血疾

枳殼﹝麩炒﹞葳靈仙黃茋橘紅椿根白皮何首鳥荊芥穂﹝各五錢﹞

爲末酒糊丸桐子大每服七十丸陳皮飲入醋少許煎過少冷送下

血熱之劑

黃連湯治大便後下血腹中不疼謂之濕毒下血黃連當歸﹝各五錢﹞甘艸﹝炙錢五分﹞

水煎食前服

聚金丸治腸胃積熱或酒毒大便下血腹中熱痛煩渴脈數

黃連﹝四兩四製生一兩酒炒一兩灰火煨一兩薑汁炒一兩﹞黃芩﹝一兩﹞防風﹝一兩﹞右爲末糊丸桐子大每服五十丸米泔浸枳殼水下

保命集芍藥黃連湯治大便後下血腹中痛謂之熱毒下血

芍藥黃連當歸﹝各五錢﹞淡桂﹝五分﹞甘艸﹝炙二錢﹞大黃右每服一兩水煎服如痛甚者加木香㯽榔末各一錢調下

拔萃涼血地黃湯如飲食不節起居不時陰受之陰受之則入五臟入五臟則塡滿閉塞下爲飱泄久爲腸澼水穀與血另作一派喞出也時令值夏濕熱太盛正當客气勝而主气弱也故腸澼之証甚此湯主之

熟地當歸靑皮槐花﹝炒各五分﹞知母﹝炒﹞黃栢﹝炒各一錢﹞水煎服如臍下悶小便澁或大便後重調木香㯽榔末各五分稍熱空心服如裏急後重又不去者宜下之如有𫝊變隨癥加減治之

一方

槐花荊芥穂﹝各等分﹞

爲末酒調下一錢半空心仍食豬血妙

連蒲散

黃連蒲黃﹝炒各一錢二分﹞黃芩當歸生地黃枳殼﹝麩皮炒﹞槐角芍藥川芎﹝各一錢﹞甘艸﹝五分﹞如酒毒加靑皮漧葛去枳殼濕毒加蒼術白術

水二鍾煎一鍾食前服

槐角丸治五種腸風下血痔漏脫肛

槐角﹝三兩﹞地楡黃芩當歸防風枳殼﹝麩炒各二兩﹞右爲末酒糊丸桐子大毎服七十丸空心米飲下

大臟丸治腸風下血及痔疾神效

黃連﹝半觔去蘆爲末入肥大腸臟頭一段內前後用綫縳定蒸爛爲度﹞

搗爲丸桐子大每服百丸空心米飲下

祕方栢葉散治便血甚效

扁栢葉﹝曬榦爲末﹞糯米﹝炒黃爲末等分﹞

每服五錢空心白湯調下如未止再加炒黒木耳末一錢

又方治臟毒不止

當歸枳殻側栢葉槐角百艸霜芍藥﹝各一兩﹞

右共一處炒令煙微起爲度研末每服二錢空心溫酒調下日午米湯下甚妙

又方治積血便血

蒼術陳皮﹝各二錢五分﹞黃栢黃芩﹝各七錢五分﹞連翹﹝五分﹞右爲末以生地黃膏六兩爲丸桐子大空心及食前白湯下七八十丸

丹溪方治脈緩大口渴便血及婦人月水紫色勞挾濕熱

白術﹝五錢﹞地黃黃栢﹝炒﹞白芍藥﹝各三錢﹞地楡香附﹝各二錢﹞黃芩﹝一錢﹞

爲末鉦餅爲丸

又方治便血久久傷血並麻風癥癬瘡見面者龜板﹝二兩﹞升麻香附﹝各五錢﹞白芍﹝兩半﹞側栢葉﹝一兩﹞椿根皮﹝七錢五分﹞

爲末粥丸桐子大以四物湯加白術黃連甘艸陳皮煎湯下

槐花散治腸風臟毒

槐花﹝炒﹞側栢葉﹝焙﹞荊芥枳殼﹝炒等分俱爲末﹞

每服二錢米飲下空心食前服

又方治下血

槐花﹝炒﹞枳殼﹝炒﹞地楡﹝蜜炒各三錢﹞

水煎露一宿頓溫空心服

栢黃丸治腸風臟毒下血鮮紅

生地黃黃栢﹝炒各一觔﹞

爲末煉蜜丸桐子大每空心食前米飲下八九十丸

枳殼散治諸便血

枳殼﹝麩炒黃色十兩﹞甘艸﹝炙三錢﹞

爲末每服一錢空心米飲調下酒煮黃連丸

酒煮黃連丸

黃連﹝去蘆十二兩﹞好酒五升﹝煮黃連以酒乾爲度焙漧﹞

爲末麵糊丸桐子大每服三十丸空心服

加減四物湯治腸風下血

側栢葉生地川歸川芎﹝各八兩﹞枳殼槐花﹝炒﹞荊芥甘艸﹝炙各四分﹞地楡條芩﹝各六分﹞防風﹝六分﹞

加烏梅一个薑三片水煎服

參栢丸治腸風下血﹤子部﹐醫家類﹐赤水元珠﹐卷九﹥

苦參黃栢﹝等分﹞

爲末酒打米糊丸空心酒吞百丸

補虛之劑

竹茹湯治婦人汗血吐血尿血下血

竹茹熟地﹝各二兩﹞人參白芍桔梗川芎當歸甘艸﹝炙﹞桂心﹝各一兩﹞

每服一兩水煎食逺服

參苓白術散治脾气虛不能約束其血或爲寒涼藥傷以致飲食少進面色痿黃

補中益气湯加阿膠蒲黃治淸气下陷中气不足下血不止

十全大補湯理中湯胃風湯

雜方

固榮散治吐血便血

白芷﹝五錢﹞蒲黃﹝炒﹞地楡﹝各一兩﹞甘艸﹝一錢五分﹞

右爲末每服二錢溫酒調服气壯者加石膏一兩

一方治糞後下血不止

艾葉汁生薑汁各三合和服

一方治中毒下血

刺蝟皮﹝炒成珠﹞

爲末每服二錢水調下日三服

烏梅丸治便血下血

烏梅﹝三兩燒存性﹞

爲末醋糊丸桐子大空心米飲下七十丸

一方治便血

白芷五棓子

爲末粥丸桐子大每服五十丸米湯下

靈苑方治腸風下血久不止

茄蒂﹝煆存性爲末﹞每服三錢食前米飲下﹝丹溪云茄蒂燒存性山梔炒等分爲末丸之米飲吞下百丸效﹞

本事方治腸風

絲𤓰﹝燒存性﹞空心酒調下二錢

五槐丸治臟毒

五棓子槐花﹝陳者﹞百藥煎﹝好者各等分﹞

爲末酒糊丸桐子大每服廿丸空心米飲下日三服

又方治腸風臟毒酒痢下血

黃連生薑二味煎湯下二气丸次服五槐丸

又方

金星艸﹝五兩味苦寒大解丹石毒﹞陳漧薑

右爲末空心新汲水調下一錢

蒜連丸治臟毒

黃連爲末以大蒜煨熟去衣研和丸桐子大每服五十丸陳米飲下﹝蒜能淸血﹞

東垣烏梅丸治腸風下血

眞僵蠶烏梅肉﹝各一兩焙漧﹞

爲末糊丸鷄頭子大每服百丸白湯吞下日三服

一方治腸風下血

馬鞭艸搗自然汁服良

一方治腸風下血及血崩﹝丹溪云亦治污血﹞

五靈脂﹝炒去火爲末﹞每服二錢

二麯散治酒積下血不止糞後見諸藥不效者神麯﹝兩半﹞白酒藥﹝二丸﹞

俱爲末淸水調成餅子慢火上炙黃爲末毎服二錢白湯下亦治泄瀉神效

丹溪方治腸澼

陳年棕櫚燒存性百藥煎爲丸服

又方治臟毒便血

生藕節切片淸晨蘸平胃散嚼下

治腸痔大便常血

蔥白﹝三五觔煎湯﹞盆中坐浸之瘥

又灸法平直量骨脊與臍中處椎上灸七壯或年深者更於椎骨兩傍各一寸灸七壯除根

治腸風下血

椿根皮﹝好酒濃煎服卽愈﹞

治下血不止

木賊﹝二兩作二帖水煎空心服如人行五里再服﹞

九竅出血﹝耳目口鼻大小便皆出血者是也﹞

黃金散治九竅出血

牛黃郁金﹝等分爲末﹞

血餘散治血淋兼治內崩吐血舌血小便出血亂髮﹝皂角水洗淨曬漧燒灰爲末﹞每服二錢以茅艸根車前艸煎湯下﹝本艸謂髮灰消瘀血通闗格利水道破癥瘕血衂有人生血癅大如栗常被衣擦破則血出不止血餘灰敷之愈一人刀傷血流不止用胎髮灰敷之立愈﹞

孫眞人治九竅出血用黃荊葉搗汁酒和服之

丹溪治九竅出血以大薊一握搗汁以酒和服之如無生者以干者爲末冷水調下三錢

一方龍骨末酒煎通口服

中蠱下血

綱目雲唾水沈者心腹絞痛下血如爛肉者爲蠱千金方治中蠱下血如鷄肝出其餘四臟俱壞惟心未毀或鼻破待死取馬藺根末水服方寸匕隨吐卽出極神此苗葛蔓綠紫生子似橘

梅師方治卒中蠱毒下血如鷄肝晝夜不絕臟腑敗壞待死用白蘘荷葉密置病人臥席下勿令病人知覺自呼蠱主姓名

百一選方治中蠱毒或吐血下血如爛肝者取蚯蚓十四條以苦酒三升漬之蚓死但服其汁已將死者皆可治

千金翼治蠱毒下血蝟毛燒末服方寸匕當吐蠱毒肘後方治中蠱吐血下血皆如爛肝者

苦瓠一枚水二升煮取一升服之吐卽愈

又方用苦酒一升煮苦瓠令消服之神效

金瘡出血

軍中方治金瘡出血不止

半夏生用爲末摻之緊紮立止

又方風化石灰五月端陽日取苧葉搗汁拌勻做成大餅子陰漧每用研極細末罨上立止

桃花散治金瘡出血及杖瘡

風化石灰﹝一觔﹞將軍末子﹝四兩﹞先將灰炒漸投將軍末子𠉀看灰如桃花色卽止每用少許敷之血立止杖瘡以調做膏藥貼之

一方胎髮傅之立止三七末罨上立止血竭末末𫝊之立止

一子墮車血滯於中

大黃川歸﹝各等分﹞每服一兩水煎服或五錢

血郁湯

桃仁香附撫芎紅花靑黛﹝等分﹞

右糊丸桐子大每服白湯下四五十丸

赤水元珠卷九﹤子部﹐醫家類﹐赤水元珠﹥赤水元珠卷九气門九气見癥脈法姜三片水煎服香附各等分薑三片棗二枚水煎服香附一方去烏藥加沈香五錢加薑水煎服加薑棗水煎服方在痰飲門紫蘇方在喘門方在脹滿門爲末每服二錢熱酒調服升降六一湯爲末每服二錢白湯下芫花半夏蘇合香丸諸見血癥摠論嘔吐血治火之劑犀角水煎服四物湯加童便浸香附水煎服二三服立愈大黃末水半鍾煎四五沸服卽愈人參治吐血葛花方在火熱門方在心痛門右和勻每服一小鍾不拘時服生地黃方在暑門伏龍肝帶補之劑生地側栢葉分作三帖每服加姜棗水煎理中湯加葛根分作三服姜三片水煎服姜一片棗一枚水煎服人參每服六錢水煎服方在後咳血門此方治經閉效甚姜炭爲末童便調服爲末冷水調下花蕋石調气止血之劑川芎咳血入方爲末煉蜜爲丸臨睡含化方見綱目傷寒咽痛門阿膠每服五錢水煎服一日三服蛤蚧鮮桑白皮款花補肺湯水煎服五味子滋陰保肺湯水煎服姜蔥白水煎服白芍藥爲末米湯調下二錢白術水煎服橘紅姜三片水煎服橘紅或加靑黛五分水煎服五棓子爲末調服治風寒之劑方見傷寒犀角地黃湯加薑三片水煎服川芎三黃散大黃黃連散右每服一兩水煎服每服一兩水煎服淸熱帶補之劑補虛之劑黃茋爲末以黃茋湯調下三錢齒衂附方苦竹茹以醋浸一宿含之丹溪治陰虛牙齒出鮮血气郁大黃舌衂五棓子槐花妙香散肌衂古方以男胎髮燒灰撲之方見便血條小便血經云胞移熱於膀胱則癃溺血附方山藥治大小便出血不止治尿後有乾血生地右每服一兩水煎空心服鹿角膠分作三帖水煎食前服水煎服水調服日三服瘥治溺血血淋方治血淋及小便閉方治小便出血莖痛不可忍煎湯溫服之甚效牛膝水煎服下血方見傷暑門方見傷風門胃風湯治之和中去濕之劑水煎食前服熟地水煎食前服水煎食前服爲末食前米飲調下臭椿皮槐根白皮每服一兩水煎空心服椿根白皮共爲末米飲下赤小豆蒼術等分爲末每服二錢米飲下側栢葉枳殼血熱之劑水煎食前服黃連一方連蒲散水二鍾煎一鍾食前服槐角黃連白術爲末鉦餅爲丸每服二錢米飲下空心食前服槐花水煎露一宿頓溫空心服酒煮黃連丸加烏梅一个薑三片水煎服補虛之劑每服一兩水煎食逺服雜方白芷爲末每服二錢水調下日三服烏梅又方右爲末空心新汲水調下一錢五靈脂治腸痔大便常血治腸風下血治下血不止九竅出血金瘡出血一子墮車血滯於中血郁湯赤水元珠卷九

欽定四庫全書

赤水元珠卷十

明孫一奎撰

虛怯虛損勞瘵門

緫論

生生子曰虛是气血不足怯是不能任勞損是五臟虧損由虛而至怯至損皆自漸而深治之須極體認不可輕易投劑少有差悞則輕者反重重者死矣古患虛怯者𨿽是不治之癥尙或延過二三年今之患虛怯者周歳半載之間卒不可救深可憫也求其死速之由有三大愆不容不急講也病家欲求速效不久任師屢更屢試殊不知虛者精气奪也須多服補藥非假以歳月不見功病者厭其效遲更師調理故屢換而屢試之後師窺前方之不效疑非其癥又更方治詎思其藥力之未逮也由是脾胃轉傷遂至不救猶恨天下無良師也此其一愆也乃愆之小者也自丹溪倡陽有餘陰不足及相火易動之論而明醫雜著和之統旨大旨又和之故今之人才見虛弱發熱一委之陰虛火動開塲便用滋陰降火不分陽虛陰虛脾胃勇怯一槪用黃栢知母生熟地黃天麥門冬牛膝天花粉五味子童便之類胃彊而陰血不足者間或無虞胃弱气虛而無實熱者服此純陰苦寒之劑其火愈熾甚至惡心胸滿咳𠻳痰沫泄㵼聲啞而斃哀哉叩其師則曰書以陰虛火動著其癥吾以滋陰降火應其病病之不起天也𨿽屢試屢死而師家病家終莫能醒其藥之悞而一歸之天吁天何寃也丹溪陽有餘陰不足之論蓋爲當時局方溫補之藥害人故著此以救一時之獘至於按病投劑陰虛則補陰陽虛則補陽曷嘗固執又曷嘗隄防流害一至於此據經云火欎則發之又曰輕者可降重則從其性而升之蓋火之性上炎以輕之劑鼔之則易散也若不察而一以降火爲言將逆其性而使之愈熾矣故曰甘溫去大熱是也按東垣書只有升陽散火湯火欎湯二方並無滋陰降火之法豈賢如東垣者尙昧此滋陰降火之法歟緣脾胃喜溫而惡寒形寒飲冷則傷肺體旣虛弱膚腠不宻易致風邪由此咳𠻳潮熱故以輕之劑投之其熱頓釋熱退卽以補劑收其功時師暗於此理動藉開口則曰丹溪諸公云云人身之虛皆陰虛也故任前藥而不疑不思滋陰降火之藥皆斂肺助濕滯痰損脾者風邪火熱皆莫能散愈投愈咳愈進愈熱也此獘吳浙間尢罹其毒蓋王節齋吳茭山何大英皆浙產益易見信故耳此其二愆也乃愆之大者也膏粱之家厚味相競內多積聚丹溪曰蒸蒸發熱積病最多嗜欲者中心實怯故每迎師用藥喜補而憚攻抑不知積之不去熱之不去也多補則重閉其气是資其邪而益其病也初起未久胃气尙彊急當推之而後議補則無反顧之憂若失機㑹遷延日遠莫能爲計欲補則無成功欲攻則胃气已壊畏首畏尾待死而已此其三愆也乃愆之中者也予壯歳患此百師莫能瘳幸遇至人指示軒岐要領病之禁忌恬澹內觀三年乃起是以深悟此三大愆不敢自祕謹將縝宻授受治法吐露篇末以惠蒼生不識同志者寜少易其故轍否耶

凡治虛損之癥當從難經治法損其肺者益其气損其心者調其營衛損其脾者調其飲食適其寒溫損其肝者緩其中損其腎者益其精此治損之法也今人樂看方書不究竟經義一遇虛熱之癥動輒便是滋陰降火顧生平所蘊不過是明醫雜著諸癥辧疑活人指掌等小書識見淺近易於觀覽元宋已前諸大家之旨有至老未嘗觸目者間有涉獵丹溪則又僅能用其粗而略其精丹溪治陰虛之法固未嘗純棄人參莭齋則畏之如虎汪石山病用參蓍論及營衛論云丹溪言陽有餘而陰不足者乃對待之言是大槪之論陰虛乃營中之陰气虛非特言腎陰也此言發前人之所未發深有功於丹溪者近代諸公所云陰虛非精則血故用劑惟養血滋陰也予旣詳之於前復申之於後誠重人命而懲其偏亦欲同志者有所警悟也

治虛損之癥再要識得利害丹溪云脈數而無力者難治大肉脫甚者難治肺脹欎遏不得眠者難治形瘦脈大胸中多气者死㵼而加汗者死熱不爲汗衰者死不爲泄減者死𠻳而下泄上喘者死股肉全消者死左不得眠者肝脹右不得眠者肺脹又𠻳而㗋疼聲啞糞門瘻瘡者死皆不治之癥

脈訣舉要曰骨蒸勞熱脈數而虛熱而濇小必殞其軀加汗加咳非藥可除

治虛損之癥喫緊處工夫只在保護脾胃爲上如和觧攻裏二法義之所當用者𨿽老弱久病亦所不避乃撥亂反正之意惟要用捨得冝有先攻而後補者有先補而後攻者有攻補並行者當攻則攻當補則補如丹溪治一人久𠻳吐紅發熱消瘦眾以爲瘵脈數日輕夜重行倒倉法而愈次年生子滑伯仁治宋無逸病瘧瘠損饘粥難下咽者六十餘日殆甚脈數闗上尢疾久體瘠而神完是積熱居脾且滯於飲食法當下眾疑而難之藥再進而疾去其半繼以甘露飲白虎湯而安觀此乃當攻則攻也縱久病瘦弱法有所不避也丹溪治一人咳𠻳惡寒胸痞口干心微疼脈浮緊而數左大於右蓋表盛裏虛問其素嗜酒肉有積後因行房涉寒冒雨忍饑繼以飽食先以人參四錢麻黃連根莭一錢半與二三帖𠻳止寒除攺用厚朴靑皮陳皮𤓰蔞半夏爲丸參湯下二十服而痞除汪石山治一人年弱冠房勞後忽灑灑惡寒自汗發熱頭背胃脘皆痛唇赤舌彊嘔吐眼胞靑色午後譫語發熱小便長初日脈皆細弱而數次日脈浮而數醫以手按臍下痛議欲下之石山曰此疫也疫兼兩感內傷重外感輕耳臍下痛者腎水虧若用利藥是殺之也古人云疫有補有降有散玆冝合補降二法以淸暑益气湯除蒼術澤㵼加地黃而安此當補則補也夫業醫者膽欲大而心欲小毅然獨㫁於𠂻病所當㵼則須㵼之幸無曰虛弱者何敢弄險經曰有故無損亦無損也設務姑息而一惟調補是務此猶南宋和議之說豈知邪正不兩立王業不偏安然不伐賊王業亦亡坐而待亡孰若伐之古人以醫譬國豈徒語哉

抱拙子曰內經云今人未及半百而衰以酒爲漿以妄爲常醉以入房欲竭其精耗散其眞則人之根源從此而虛損矣五臟六腑如何不弱五勞六極七傷如何不至勞傷旣至則陰陽虧寒熱作飲食減脈道乖故虛勞之脈有浮而大者微而弱者而數者夫脈浮而大者血气未衰病勢未羸大肉未消飲食未減𨿽有寒熱諸邪猶可以治若脈微弱者血气已衰病勢已羸飲食減骨肉枯寒熱蒸嘔泄作於此則滋補兩難何易下手單猶可若帶雙則爲賊邪侵脾尢爲難治加數則正气已竭病必殆矣善治者當病勢未深之時調養脾胃安鎭心神滋補腎水俾心腎气交脾胃充實飲食日進血气自生病無不差又如經曰精不足者補之以味味陰也補精以陰求其本也然味乃榖粟菜菓出於天賦自然沖和之味故有益人補陰之功非醯醬烹餁偏厚之味出於人爲者也又經曰形不足者溫之以气溫養也溫存以養使气自充气充則形完矣今醫失補之道輕則鹿茸雄桂重則起石丹砂加之灼艾補燥其水夫五行之气水特其一耳一水不勝五火況又加以熱劑則水愈涸而火轉盛久而咳痰咳血潮熱煩渇喜冷猶且喜補不已如此死者醫殺之耳夫涼劑能養水淸火熱劑能燥水助火勞爲熱證明矣還可用補乎然五臟气血虛損補劑𨿽不可無用之亦必有道必先治其諸虫痰飲宿癖一一除盡方可以服補劑不爾必不得力其體虛者最易感風邪尢當先行和解微利微下從其緩而治之次則隨証調之若邪气未除便行溫補邪气得補遂入經絡致死不治如此死者何啻千萬惟無虫痰積癖之人其脈舉按無力而弱者方可補之然五臟𨿽皆有勞心腎爲多心主血腎主精精竭血燥心腎虛矣腎气虛則水走於下心气欠則火炎於上火炎上則爲痰爲𠻳爲煩熱爲口漧爲咯血爲上气爲嘔逆爲盜汗爲耳鳴目爲睡中驚悸水走下則爲腰痛爲腳弱爲泄㵼爲赤白濁爲遺精夢泄爲小便滑數爲皮毛焦枯皆虛勞變証生於心腎者也故補法當以調心補腎爲先惟冝溫養以緩取效不冝用峻烈之劑經又曰脾者孤臟以灌四旁又曰五臟皆稟气於胃脾胃徤順運納五榖𨿽有虛勞復之亦速脾胃苟虛若不先補益而便用補本臟之藥則脾不能納化滯而不行用力多而成功少也故治虛勞者須先徤順脾胃然後徐用本臟補藥無不成功否則不效疑其爲悞更法治之以此悞人者可勝計哉然病人亦須愛惜身命堅心定志絕房室息妄想戒惱怒節飲食以自培其根否則𨿽服良藥無益也

抱拙子曰按勞瘵之證曰骨蒸殗殢伏連屍疰勞疰虫疰毒疰熱疰冷疰食疰鬼疰若骨髓熱者爲骨蒸半臥半起者爲殗殢五臟內傳爲伏連諸疰者卽今之傳屍也蓋疰者注也自上注下與前人相似故曰疰其變多種大槪令人寒熱沈沈黙黙不的知其所苦而無處不患若寒熱自汗面白目乾口苦神昏善恐不能獨���傳在肝也若寒熱面黒鼻燥善忘大便祕澁口舌生瘡傳在心也若寒熱面靑唇黃舌本彊硬言語不出飲食無味羸瘦吐涎傳在脾也若寒熱面赤鼻白漧燥毛折咯嗽喘急吐涎膿血傳在肺也若寒熱面黃耳焦腳胻痠痛小便白濁遺瀝腹痛傳在腎也此皆傳屍勞瘵之所苦者然世人聞其名則神驚而志恐一抱其病謂之必死無生往往淹延竟至不救傷哉此病四方之民皆有之然東南之民患者接踵有傳染而殞絕子孫者西北之民百無一二是何故耶蓋西北之地土厚水深居民食麪啖肉不嗜湯飲居稟實臓腑固東南之地土薄水淺居民食米啖魚多嗜湯飲居稟弱臓腑滑所稟旣殊血气亦異方土之所致也凡人一身之間三尸九虫均有之矣人呼則呼人吸則吸北人肌肉厚膚腠宻有以滋養隠而不動南人肌肉薄膚腠疏無以滋養動而不隠不隠則害人始而呼吸血气血气旣少呼吸眞气眞气已衰其虫亦困將隨人殞獨肺虫一種則稟殺厲之气已成靈物人將气絕飛遁而出變化不測一著虛衰之人則至於死所以謂之傳屍癆瘵古方𨿽有貍骨獺肝天靈蓋等藥未嘗見效惟在辧證分明气血未憊精神未散脈不數之時早用崔氏灸四花穴法及藥證相對必有所濟若妄意不察凡遇寒熱咳嗽便以鱉甲黃蓍爲補虛羸之主宰殊不知因風得補非勞成勞或以柴胡黃芩爲解勞熱之先鋒殊不知因虛得寒不損成損或以地黃當歸爲滋血之良方殊不知此藥性滯大能損脾或以人參白術爲補气之佳品殊不知此藥力善補偏用無功大要須知傳尸之證乃異常怪病必患者能異常調攝毉者能至誠合神或藥之或艾之則有不測之神以助之而此病可瘳矣若患者如常而調攝毉者如常而療理𨿽藥之艾之神亦不知助病必不可差矣如以爲難治之病而卽棄之非仁術也其可乎哉

近世童男室女多患勞怯或失血咳嗽或惡寒潮熱脈而數此等之証皆勞心失血之所致乃治者虛則參蓍桂附反補其陽而愈耗其陰嗽則枳殻杏仁桑白皮不顧其腎虛而反㵼其肺是損其至髙之气也陰血旣虧气盛似火乃內虛無邪之熱俗用芩連梔子豈不損其胃哉陰虛潮熱與有邪之熱不同俗用柴胡薄荷於衛寜無傷乎脾陰旣虧痰盛似火半夏陳皮南星勝濕之劑能治耶陰火旺則其人不食又豈香砂麥芽消導之劑可治耶至於思慮內傷經絡失血停胸亦非側栢棕灰之可止也世俗皆治其標而未治其本安望其能效耶今詳抑火有三法有㵼有降有滋陰芩連梔子㵼火之藥㵼其有餘黃栢知母降火之藥補其不足天麥門冬生熟地黃當歸助陰生血滋陰之藥川芎芍藥推陳致新行血之藥非甘艸白術難以約脾非陳皮靑皮無以導气以逺志酸棗仁可收其心以柴胡白芍藥可伐其木用括蔞貝母而消此痰用阿膠五味而痊此嗽石蓮芡實治夢遺秦芁養血退其熱茜根藕汁止其血此數味滋陰降火之聖藥其間果是气虛血少當入參茋气分不虛決不可入惟寒濕痰气禁用此方餘者但能知加減決得其冝又能靜心節養無不大效

生生子曰石山醫案行世六十餘年矣內辯王汝言忌用參茋論極其確切而時師尙膠滋陰降火之偏甘棄參茋寜守滋陰降火之說縱至脾胃泄㵼痞脹浮腫痰喘气逆惡心聲啞𨿽死無恨予目擊如斯而死者何下數十百人故不得不掲石山之書痛言而極論之石山此辧亦丹溪發揮救時之意豈得已哉石山之書旣行而人尙循習如故何也予意時師或未見石山書也或者曰子言實匡時之語也苐未免有多言之病予曰吾亦深知多言之足病也且子之不疾固而獨病予之多言亦過矣見孺子之入井孰不欲以手引之況接踵而入井乎接踵而入井安得盡以手而引之予將圖以塞其井也多言惡足病辧明醫雜著忌用參蓍論﹝出石山醫案﹞

按汝言王公撰次明醫雜著其中有曰若酒色過度傷損肺腎眞陰咳𠻳吐痰衂血咳血等癥此皆陰血虛而陽火旺也冝甘苦寒之藥生血降火若過服參蓍等甘溫之藥則死不可治蓋甘溫助气气屬陽陽旺則陰愈消故也又云咳嗽見血多是肺受熱邪气得熱而變爲火火盛而陰血不寜從火上升治冝滋陰降火忌用人參等補气之藥又撰次本艸集要云人參入手太陰而能補火故肺受火邪咳嗽及陰虛火動勞嗽吐血者忌用之誤用多致不救予常考其所序固皆本之丹溪然丹溪予無間然矣而王氏未免有可議者丹溪曰治病必分血气气病補血𨿽不中病亦無害也血病補气則血愈虛散矣此所以來王氏陽旺則陰愈消之說也丹溪又曰補气用人參然蒼黒人多服之恐反助火邪而爍眞陰此所以又來王氏咳嗽見血多是火盛陰虛忌用人參補气之論而集要復有人參補火肺受火邪勞嗽吐血等癥忌用人參之戒也夫王氏之書𨿽出丹溪但過於矯揉而又失之於偏也不曰誤服參蓍多致不救則曰多服參蓍死不可治言之不足又復申之惟恐人以咳嗽失血爲气虛不作陰虛主治也篇末𨿽亦有气虛欬血之言又恐人因此言復以咳嗽失血爲气虛故卽繼之曰但此癥不多爾是以愈來後人之惑使凡遇欬血𨿽屬气虛終以前言爲主而參蓍竟莫敢用也殊不知丹溪立法立言活潑潑地何嘗滯於一隅於此故曰血病忌用參蓍於他章則又曰虛火可補參術生甘艸之類又曰火急甚者兼㵼兼緩參術亦可是丹溪治火亦未嘗廢人參而不用王氏何獨但知人參補火而不知人參能㵼火邪丹溪又曰陰虛喘嗽或吐紅者四物加人參黃栢知母五味子麥門冬又曰好色之人元气虛欬嗽不愈瓊玉膏肺虛甚者人參膏凡此皆酒色過傷肺腎欬嗽吐血癥也丹溪亦每用人參治之而無疑王氏何獨畏人參如虎邪叮嚀告戒筆不絕書冝乎後人印定耳目確守不移一遇欬𠻳血癥不問人之勇怯癥之所兼動以王氏藉口更執其書以證致使良工爲之掣肘病𨿽冝用亦不敢用惟求免夫病家之怨尢耳病者亦甘心忍受苦寒之藥縱至上吐下㵼去死不逺亦莫知其爲藥所害興言及此良可悲哉玆取丹溪嘗治驗者以証之一人咳嗽惡寒胸痞口干心微痛脈浮緊而數左大於右蓋表盛裏虛聞其素嗜酒肉有積後因行房涉寒冒雨忍饑繼以飽食先以人參四錢麻黃連根節錢半與二三帖𠻳止寒除攺用厚朴靑皮陳皮𤓰蔞半夏爲丸參湯送下二十服而痞除夫旣咳𠻳嗜酒不可謂肺無火也復因行房感冒不可謂陰不虛也初服人參四錢再用參湯送藥不可謂不多服也何如不死又一人患漧咳𠻳聲啞用人參橘紅各錢半半夏麯一錢白術二錢知母𤓰蔞桔梗地骨皮各五分夏加黃芩五分入薑仍與四物加炒栢童便竹瀝薑汁二藥晝夜相間服兩月聲出而愈夫患漧咳𠻳聲啞不可謂肺無火邪也不可謂陰不受傷也服人參兩月不可謂不多也又何如不死又一壯年因勞倦不得睡欬痰如膿聲不出時春寒醫與小靑龍湯㗋中有血絲鮏气逆上漸有血綫自口右邊出晝夜十餘次脈大散弱左大爲甚此勞倦感寒彊以辛甘燥熱之劑動其血不治恐成肺痿遂以參蓍歸術芍藥陳皮生甘艸帶節麻黃煎入藕汁服二日𠻳止去麻黃與四日血除但脈散未收食少倦甚前藥除藕汁加黃芩砂仁半夏半月而愈夫欬嗽如膿聲不出者不可謂肺不熱也又以甘辛燥熱動其血不可謂血不病也服參蓍亦不可謂不多也又復何如而不死凡此諸病以王氏言之未免皆作酒色傷陰而用滋陰㵼火之藥然而丹溪率以參蓍等劑治之而愈並不見其助火增病者蓋病有所當用不得不用也𨿽勞嗽吐紅亦有所不避焉耳古今治癆莫過於葛可久其保眞湯獨參湯何嘗廢人參而不用但詳其所挾之癥何如耳豈可謂其甘溫助火一切棄而不用哉肺受火邪忌用人參其源又出於海藏本艸湯液之所云而丹溪實繹其義不期流獘至於此又嘗因是而推廣之丹溪曰蒼黒之人多服參蓍恐助火邪而爍眞陰肥白之人多服𠕂好此固然矣考其嘗治一人形瘦色黒素多酒不困年半百有別館一日大𢙣寒發戰言渇不飲脈大而弱又右關稍實略數重則濇以王氏觀之以形色論之正合滋陰㵼火之法而丹溪謂此酒熱內欎不得外泄由表熱而虛也用黃芪二兩漧葛一兩煎飲之大汗而愈旣不以蒼黒忌用參茋爲拘亦不以酒色傷陰忌服參茋爲禁是知丹溪立言以示人者法之常施治而不以法爲拘者善應變也王氏但知其立法之常而未察其治不以法爲拘之變故於參茋等劑每每畏首畏尾若不敢投蓋亦未之考也雜著所制諸方𨿽未盡廢參茋察其用處必須脈細微而遲者方始用也然而東垣丹溪之用參茋亦不専在於此東垣曰血虛脈大癥象白虎誤服白虎湯者必死乃用黃茋六錢當歸一錢名曰當歸補血湯以治之是血虛脈大東垣亦嘗用黃茋矣丹溪曰一人滯下一夕昏僕目上視溲注汗洩脈大無倫此陰虛陽暴絕也蓋得之病後酒色灸气海服人參數觔而愈是陰虛脈大丹溪亦嘗用人參矣豈必脈之細微遲者而後用哉考之本艸仲景治亡血脈虛以人參補之取其陰生於陽甘能生血故血虛气弱仲景以人參補之是知人參不惟補气亦能補血況藥之爲用又無定體以補血佐之則補血以補气佐之則補气是以黃茋𨿽専補气以當歸引之亦從而補血矣是以東垣用黃茋六錢只以當歸一錢佐之則名曰補血湯可見黃茋功力𨿽大分兩𨿽多爲當歸所引不得不從之補血矣矧人參功兼補血者耶人參性味不過甘溫非辛熱比也稍以寒涼佐之必不至助火如此之甚積溫成熱若中病則已亦無是也夫芎歸味辛甘溫或用治勞熱血虛之病並無所疑然辛主耗散本非血虛所冝彼人參甘溫而味不辛比之芎歸孰輕而孰重哉抑勞嗽吐血陰虛之病亦有始終不用人參莫克全其生者何也或肉食不節則古人所謂厚味厝熱也或房勞不逺則古人所謂縱欲傷生也二者不謹而獨致畏於人參是謂不能三年之䘮而緦小功之察何其謬邪噫醫之用藥固所當審不可輕視人之死生如咳嗽失血等癥若果脾胃彊徤飲食無阻則當從王氏所論與之滋陰㵼火固無不可設或上兼嘔逆中妨飲食下生泄㵼汗自泄而洗洗惡寒四肢倦而兀兀多睡則又當從陰虛陽虛權其輕重而兼治之可也苟不知此而専主乎王氏未免陷於一偏而有無窮之患矣故予不得不極論之莫辭乎僣踰之罪焉

虛損治法

脈虛者以牛膝紅花川芎補之骨虛者蓯蓉瑣陽虎骨補之筋虛木𤓰杜仲破故紙龜板補之肉虛山藥大棗甘艸皮毛虛者括蔞桂枝黃茋气虛人參黃茋附子血虛當歸地黃芍藥津虛天花粉𤣥參升麻麥冬髓虛五味子地黃當歸補之

秦越人曰損其肺者益其气四君子加黃茋麥冬五味子山藥之類損其心者益其營衛八珎湯加枸杞子酸棗仁石斛栢子仁損其脾者調其飲食適其寒溫二陳湯或加白術益智白芍砂仁人參損其肝者緩其中四物湯倍加白芍甘艸枸杞子山茱茰損其腎者熟地黃牛膝人參五味子兔絲子蓯蓉

之類此補五臟虛損之大槪也

凡心虛者恍惚憂煩少顏色或驚悸多汗冝人參養營湯歸神丹養心丸之類虛而熱煩而渇者十全大補湯心懸如大饑之狀者平補鎭心丹主之

肺虛者呼吸少气閧然喘乏欬嗽嗌漧冝以紫苑散調其气若短气少气不足以息者四君子湯气促气短上焦虛而熱者加生脈散虛而寒者十全大補湯表虛不任風寒者黃茋建中湯皮膚灼熱不耐風寒補中益气湯皮膚漧燥日漸黒瘦麥門冬飲子咽㗋乾者亦同津液不到咽者四君子加五味子桔梗

脾虛者面黃肌瘦吐利淸冷腹脹腸鳴四肢無力飲食少進冝益黃散或參苓白術散加木香藿香附子食後便臥精神短少補中益气湯加砂仁手足痠軟行步欹側四君子湯黃茋湯手足顫振筋惕肉⿰似風以十全大補湯手足痠軟不耐勞役一有動作多汗困熱十全大補湯臟腑不調中气不運病久不能食理中丸少加附子

肝虛者目筋攣面靑恐懼如人將捕之狀冝六味地黃丸加牛膝肉桂人參川歸木𤓰主之眼昏少精神無比山藥丸目中澑火視物昏花寢汗憎風行步不正臥而多驚補益腎肝丸視物不明筋弱陰痿陰下濕癢八味地黃丸

腎虛者背脊腰膝厥逆而痛耳鳴精滑小便頻數冝八味地黃丸去附子加鹿茸五味子山藥以生其精若腰背肩脾頭痛不任房事十全大補湯腰胯腿膝無力牛膝丸腳膝痠軟下元虛冷八味地黃丸腳弱脛痠無比山藥丸腎冷精虛陽事不舉還少丹離珠丹金鎖正元丹三才封體丹選用夣遺白濁巴㦸丸小便如泔寒精自出小兔絲子丸小便頻而遺十全大補湯加益智

東垣謂補腎不若補脾緣脾處於中焦上交於心下交於腎道家交媾心腎以脾爲黃婆正是此意

何栢齋曰丹溪論虛損之癥歸之陰虛其言亦有所取蓋以精血爲陰也但所製補陰丸専用寒涼則偏矣夫五榖化爲精血非火不能虛損之微者眞火尙存服寒涼猶可虛損之甚者眞火已虧藥用寒涼豈能使之化爲精血以補其虛乎或問士大夫率喜服補陰丸何也曰虛損之癥皆下寒上熱所謂火水不交者也其重感於寒者則下焦作痛不感寒者則不痛至於上焦燥熱則一也上焦方苦煩熱初得寒涼則暫快遂以爲藥之功故喜服之久而下注則下元愈寒火熱爲寒迫而上行使上焦復熱愈甚展轉反覆遂致沈痼而不可救蓋暗受其害而不覺也然則治之柰何曰補以寒涼佐以溫熱補三佐二空心涼服所謂熱因寒用者也久則精生熱退而病愈矣𨿽然虛損之疾起於過用必愼房勞簡思慮節飲食庶服藥有功毋獨恃藥餌也

生生子曰心者萬化萬物萬象之主內經靈蘭祕典曰心者君主之官神明出焉主明則下安主不明則十二官危是故五臟系皆通於心心通五臟系也五藏一有不平心卽應之補心之方前哲固不少矣然未能貫通乎五臟也惟趙敬齋有補心丸一方極其縝宻可以爲法特附於此以爲凖標

補心丸

麥冬﹝二兩半﹞逺志﹝甘艸湯煮﹞石菖蒲香附子﹝童便浸二兩﹞天冬括蔞根白術貝母熟地茯神地骨皮

﹝各一兩半﹞人參川歸牛膝黃蓍﹝各一兩﹞木通﹝八錢﹞右方能安養心神又治心气不足驚恐徤忘俱爲細末大棗肉爲丸梧桐子大每酒或圓眼湯吞五七十丸此方不但補心兼治五臟無偏勝之𡚁可以久服

論精气奪則虛

奪謂精气減少如奪去也出內經通評虛實論

人稟沖和之气而生身有三曰元精曰元气曰元神者本身中之眞精眞气眞脈也夫精乃臟腑之眞非榮血之比故曰天癸气乃臟腑之大經爲靜靜之主故曰神機脈爲天眞委和之一气經謂其名有三曰命之本气之神形之道其機運升降皆隨气而動因血而榮精气資始相生不失以養一身爲人之司命形質之體用也至若精不足則气失資化气不足則血失所榮血不足則气無所附天眞散亂則气精神無稟命矣是以相生長養之道精化气气生神而皆稟乎身之腑臟之眞也夫气血從乎營衛營衛又宗乎經隧營衛者精气之化爲先天淸濁之始經隧者胃之水榖之化此經隧不能生營衛營衛不能不散而養經脈經脈不能不順而資天眞爲生養𣷉容造化形質理之然也凡人之視聴言動壯壽皆此理之常也疾病盲瞶闗格夭折皆此理之失也故有精神气血不足則病眞脈散亂則死者皆由平日攝養之過與不及動止之過踰常度也經云出入廢則神機化㓕升降息則气立孤危然房勞甚則精血竭而神無所依气無所附則忽致暴絕也竊嘗第究先哲經義濟生微旨益气之補肺補精之滋腎皆資其化源也蓋人精血而常不足加之數奪其眞資化失則榮气乃虛虛則衛气不固精亦滑脫腎气竭而陰微不能與胃气上升以接淸陽之气故病多頭重或痛气弱而食少元气下陷脈卽微弱外欲絕而虛洪或見損脈此實元精不足之所致非有外感賊邪之病也論形气不足有餘用補㵼法

東垣曰黃帝云形气之逆順柰何岐伯曰形气不足病气有餘是邪勝也急㵼之形气有餘病气不足急補之形气不足病气不足此陰陽俱不足也不可刺之刺之重不足重不足則陰陽俱竭血气皆盡五臟空虛筋骨髓枯老者絕㓕壯者不復矣形气有餘病气有餘此謂陰陽俱有餘也急㵼其邪調其虛實故曰有餘者㵼之不足者補之此之謂也

夫形气者气謂口鼻中喘息也形謂皮肉筋骨血脈也形勝者爲有餘消痩者爲不足其气者審口鼻中气勞役如故爲气有餘也若喘息气促气短或不足以息者爲不足故曰形气也乃人之身形中气血也當補當㵼全不在於此只在病勢潮作之時病气增加者是邪气勝也急當㵼之如潮作之時精神困弱言語無力及懶語者是眞气不足急當補之若病人形气不足病來潮作之時病气亦不足此乃陰陽俱不足也禁用鍼冝補之以甘藥不可以盡劑不已臍下一寸五分气海穴取之﹝已上出玉機微義﹞

癆瘵

癆瘵之病非止一端其始也未有不由气體虛弱勞傷心腎又有外感風寒暑濕之气或先爲瘧疾以致咳嗽邪气入裏失於調理又不能保養過於房勞傷於飲食而成勞瘵之候其爲証也令人肌肉羸瘦皮毛漧枯寒熱盜汗遺洩白濁或腹中有塊或腦後兩邊有小結核或聚或散或欬吐膿血其傳變不可勝言也治冝保和湯保眞湯秦芁扶羸湯黃茋鱉甲散淸骨散之類選用

節齋云男子三十嵗前後色欲過度損傷精血必主陰虛火動之病睡中盜汗午後發熱哈哈欬嗽倦怠無力飲食少進甚則痰涎帶血咯唾出血或欬血吐血衂血身熱脈沈數肌肉消痩此名癆瘵最重難治輕者用藥數十服重者期以嵗月然必病人愛命堅心定志絕房室息妄想戒惱怒節飲食以自培其根否則𨿽服良藥無效也此病治之於蚤則易若到肌肉消爍沈困著牀尺脈沈取細數則難爲矣

丹溪云此陰虛之極痰與血病亦或有虫者其傳屍一證不可云無傳屍一證最爲惡疾世有闔門盡死古方𨿽有天靈蓋等散専治此疾其得生者亦千百中之一二耳

𤣥珠經曰骨蒸之極聲嗄咽痛面黧脈躁直視汗出如珠喘乏气促出而無入毛焦唇反此皆不治之癥𨿽有神醫亦無如之何矣

千金方云夫眾疾聚積皆起於虛虛生百病積者五臟之所積聚者六腑之所聚如斯等疾多從舊方不假增損虛而勞其𡚁萬端冝應隨病增減聊復審其冷熱記其增損之主耳虛勞而頭痛復熱加枸杞萎㽔虛而欲吐加人參虛而不安亦加人參虛而多夢紛紜加龍骨虛而多熱加地黃牡蠣地膚子甘艸虛而冷加當歸芎藭乾虛而損加鍾棘刺蓯蓉巴㦸天虛而大熱加黃芩天門冬虛而多忘加茯神逺志虛而驚悸不安加龍齒沙參紫石英小艸若冷則用紫石英小艸若客熱則用沙參龍齒不冷不熱皆用之虛而口漧加麥門冬虛而吸吸加胡麻覆盆子栢子仁虛而多气兼微欬加五味子大棗虛而身彊腰中不利加磁石杜仲虛而多冷加桂心吳茱茰附子烏頭虛而勞小便赤加黃芩虛而客熱加地骨皮黃茋虛而冷黃茋虛而痰復有气用生半夏枳實虛而小腸利加桑螵蛸龍骨雞肶胵𦕅敍增減之一隅處方者冝凖此

四君子湯治眞气虛弱及短气脈弱

人參黃茋白術茯苓﹝等分﹞

爲粗末每服五錢水一盞煎至七分食逺溫服

生脈散

人參五味子麥門冬

益气丸治語言多損气懶語補上益气

麥門冬﹝去心﹞人參﹝各三錢﹞橘紅桔梗炙甘艸﹝各五錢﹞五味子﹝二十一粒﹞

右爲極細末水浸𩚫餅爲丸鷄頭子大每服一丸細嚼津唾咽下

人參黃茋湯

人參﹝二錢﹞黃茋白術陳皮﹝去白各一錢﹞甘艸﹝五分﹞當歸茯苓﹝各一錢﹞

右㕮咀水煎空心服

四物湯益營衛滋气血

熟地黃﹝補血如臍下痛非此不能除乃通腎經之藥﹞當歸﹝如血刺痛非此不除﹞川芎﹝治風泄肝木也如血虛頭疼非此不能除﹞芍藥﹝和血﹞

右爲粗末水煎

三才丸

天門冬地黃人參﹝等分﹞

爲末蜜丸空心服

八物湯﹝偶方四物四君子二方和合也﹞

白術茯苓人參黃茋當歸芍藥川芎地黃

右爲散每用五錢水煎食後服

虛勞憂思諸不足黃茋建中湯主之

黃茋﹝三兩﹞桂枝﹝二兩﹞芍藥﹝六兩﹞甘艸﹝炙二兩﹞大棗﹝十二枚﹞生薑﹝二兩﹞膠飴﹝一升﹞

右水七升煮取三升去渣納膠飴更上微火消解溫服一升日三服气短胸滿者加生薑腹滿者去棗加茯苓﹝一兩半﹞及療肺虛損不足補气加半夏﹝一兩﹞

東垣治脈自汗四肢發熱或皮毛枯槁髮脫落冝黃茋建中湯

仲景虛勞裏急悸衂腹中痛夣失精四肢酸疼手足煩熱咽口漧燥小建中湯主之

桂枝甘艸﹝炙各三錢﹞白芍藥﹝六錢﹞大棗﹝二枚﹞生薑﹝二錢﹞阿膠﹝炒一合﹞

水煎服

雙和散補血益气治虛勞少力

黃茋熟地黃當歸川芎﹝各一錢﹞白芍藥﹝錢半﹞官桂甘艸﹝各七分﹞

右爲粗末每服四大錢水一鍾半生薑三片棗三枚煎至八分服此是建中四物二方凡傷寒瘧疾中暑大疾之後虛勞气乏以此調治皆驗不熱不冷溫而有補

十全大補散治心肺損男子婦人諸虛不足五勞七傷不進飲食久病虛損時發潮熱气攻骨脊拘急疼痛夜夢遺精面色痿黃腳膝無力喘嗽中滿脾腎气弱五心煩悶並皆治之﹝方見痿門﹞

八物湯治心肺虛損皮聚而毛落血脈虛損婦人月水愆期益气和血方見前

金剛丸治腎損骨痿不能起牀益精補腎方在痿門

牛膝丸治肝腎損骨痿不能起牀筋緩不能收持冝益精緩中

牛膝﹝酒浸﹞蓽薢杜仲﹝炒﹞蓯蓉﹝酒浸﹞兔絲子﹝酒浸﹞沙苑蒺藜防風﹝等分﹞桂﹝一分﹞

右末酒煮豬腰子爲丸桐子大每服五七十丸空心酒下

煨腎丸治肝腎損及脾食榖不化冝益精緩中消榖及腰痛不起者神效

卽牛膝丸加葫蘆巴補骨脂丸法亦同

右陰陽虛損諸方蓋謂虛而無熱者設也若虛而有熱者作虛熱治之

補腎丸

龜板﹝酒炙四兩﹞知母﹝酒浸炒﹞黃栢﹝炒焦各三兩﹞漧薑﹝一兩﹞

右爲末粥丸一方無有側栢葉用地黃膏爲丸

補血丸

龜板﹝酒炙黃﹞黃栢﹝炒﹞知母﹝炒各三兩﹞生漧薑﹝一兩﹞杜牛膝﹝二兩﹞爲末粥丸

固眞丸

龜板﹝醋炙二兩﹞虎骨﹝酥炙一兩﹞蒼耳﹝酒蒸九次三兩﹞生地﹝薑汁製炒﹞栢皮﹝半兩﹞烏藥﹝半兩﹞漧薑﹝三錢﹞

爲末薑汁糊丸

三才封髓丹降心火益腎水

麥門冬﹝去心﹞熟地人參﹝各半兩﹞黃栢﹝炒三兩﹞炙甘艸﹝七錢半﹞縮砂仁﹝一兩半﹞

爲細末糊丸梧子大每服五十丸用蓯蓉半兩作片酒浸一宿次日煎三五沸去渣送下空心服

八味丸治腎气虛乏下元傷憊臍下疼痛夜多漩溺腳膝緩弱面色痿黃或黧黒及虛勞不足渇欲飲水腰重疼痛小腹急痛小便不利並冝服之脾惡濕腎惡燥古人制方益腎皆濕潤之藥也故八味丸仲景謂之腎气丸以熟地黃爲主

熟地黃﹝半斤﹞肉桂附子﹝各一兩﹞牡丹皮澤㵼白茯苓﹝各三兩﹞山茱茰﹝四兩﹞乾山藥﹝四兩﹞

右八味爲細末煉蜜丸皆君主之藥也若不依易老加減服之終不得效若加五味子爲腎气丸述類象形之劑也益火之源以消陰翳壯水之主以制陽光此補五臟不足之劑易老疊爲賔主是得仲景立方之心拘之以地黃爲君則不效也

錢氏地黃丸加減法如陽事多痿不振依今方然夏月減附子﹝三停精完全減桂附只六味﹞血虛陰衰熟地黃爲君精滑山茱茰爲君小便或多或少或赤或黃或白茯苓爲君小便淋漓澤㵼爲君心虛腸胃積熱心火熾盛心气不足牡丹皮爲君皮膚澁乾山藥爲君已上言爲君者其分兩用八兩其漧地黃只依爲臣分兩餘皆同

離珠丹﹝又名神珠丹﹞治下焦陽气虛乏臍下冷痛足胻寒杜仲﹝炒去絲三兩﹞萆薢﹝二兩﹞訶子﹝炮五个﹞龍骨﹝一兩﹞破故紙巴㦸﹝酒浸去心各三兩﹞胡桃﹝一百个去皮﹞硃砂﹝另研一兩半﹞縮砂仁﹝半兩﹞右爲末酒爲丸梧桐子大硃砂爲衣每服三十丸空心溫鹽湯任下

水芝丸﹝又名玉女長春不老丹﹞牛膝根汁蒼耳根汁各二碗不可入水和一處磁器熬成膏如稠蜜金櫻子爲末半觔用不去皮蓮子實入雄豬肚內蒸熟取蓮子曬漧四兩和前二味膏子丸如梧子大溫酒下二十丸一月身和暖一月覺精神服一料驗甚

龍虎丸補下焦

白芍陳皮﹝各二兩﹞瑣陽當歸﹝各一兩半﹞知母﹝酒炒﹞熟地﹝各三兩﹞虎骨﹝酒浸酥炙一兩﹞黃栢﹝半斤鹽炒﹞龜板﹝四兩酒浸酥炙﹞

右爲末酒煮羊肉搗汁丸服﹝冬月加漧薑半兩﹞

補陰丸

黃栢側栢烏藥葉﹝各二兩﹞苦參﹝三兩﹞龜板﹝酒炙五兩﹞黃連﹝半兩﹞冬加漧薑夏加縮砂

右爲末地黃膏丸梧子大

又方

黃栢﹝半斤鹽酒炒﹞知母﹝酒浸炒﹞熟地﹝各三兩﹞陳皮白芍﹝炒﹞龜板﹝四兩酒浸炙﹞牛膝﹝各二兩﹞瑣陽當歸﹝各一兩半﹞虎骨﹝一兩酒浸酥炙﹞爲末酒煮羊肉爲丸每服五十丸鹽湯下冬加漧薑半兩

又方治體弱肌肥壯血虛脈大

龜板﹝三兩﹞生地白芍﹝各一兩半﹞側栢﹝酒浸﹞烏藥葉﹝酒蒸各七錢半﹞右除生地細切熬膏餘皆作末同搗爲丸以白術四錢香附一錢半煎湯下

瑣陽丸

龜板﹝炙﹞知母﹝酒炒﹞黃栢﹝酒炒各一兩﹞虎骨﹝炙﹞牛膝﹝酒浸﹞杜仲﹝薑炒﹞瑣陽﹝酒浸五錢﹞破故紙續㫁﹝酒浸各二錢半﹞當歸﹝一兩﹞地黃﹝二兩﹞爲末酒糊丸梧子大每服五十丸

補心丸

硃砂﹝二錢半﹞𤓰蔞﹝五錢﹞黃連﹝三錢﹞歸身尾﹝三錢半﹞

右爲末豬心血爲丸

濟陰丸

黃栢﹝酒炒二兩七錢﹞龜板﹝炙一兩三錢半﹞陳皮虎骨﹝酥炙各七錢﹞當歸知母﹝酒炒﹞瑣陽﹝各一兩﹞牛膝兔絲子﹝酒浸各一兩三錢半﹞山藥白芍砂仁杜仲﹝炒﹞黃茋﹝鹽水炒各七錢﹞破故紙﹝炒三錢半﹞

枸杞子﹝五錢﹞熟地﹝七錢﹞

右爲末以芐黃膏爲丸每服七十丸

茯神湯治脈虛極或欬則心痛㗋中介介或腫人參黃茋茯神逺志麥冬通艸桔梗甘艸﹝等分﹞

薑三片水煎

無比山藥丸治諸虛百損五勞七傷肌體消痩膚燥脈弱

赤石脂茯苓澤㵼山茱茰牛膝﹝酒浸﹞巴㦸﹝去心各一兩﹞山藥杜仲﹝炒去﹞兔絲子熟地﹝各三兩﹞蓯蓉﹝四兩酒浸﹞五味子﹝二兩﹞

右爲末煉蜜丸梧子大每服五十丸空心酒下

還少丹大補眞气虛損肌體痩弱

肉蓯蓉逺志﹝去心﹞茴香巴㦸山藥枸杞石菖蒲熟地牛膝杜仲﹝炒﹞楮實茯苓五味子山茱茰﹝各等分﹞

爲末煉蜜同棗肉爲丸梧子大每服三五十丸溫酒或鹽湯下日三服此藥平補力衰體倦小便渾濁冝服之有熱加山梔子一兩心气不寜加麥冬一兩少精神倍加五味子一兩陽弱加續㫁一兩

巴㦸丸治腎肝俱虛收斂精气補戢眞陽充肌膚進食止汗

五味子巴㦸﹝去心﹞蓯蓉人參熟地白術兔絲子覆盆子益智﹝炒﹞骨碎補﹝去毛﹞茴香﹝各一兩﹞白龍骨﹝二錢半﹞牡蠣﹝煆二錢﹞

右爲末煉蜜丸梧子大每服五十丸空心鹽湯下

八味定志丸補益心神安定魂魄治痰去胸中邪熱理肺腎

人參菖蒲逺志茯神茯苓﹝各一兩﹞白術麥冬﹝各半兩﹞硃砂﹝一錢﹞牛黃﹝二錢另研﹞

右爲末煉蜜爲丸梧子大每以米飲下三十丸若髓竭不足加生地當歸若肺气不足加天麥二冬五味子若心气不足加人參茯神菖蒲若脾气不足加白術白芍益志若肝气不足加天麻川芎若腎气不足加熟地逺志牡丹皮若膽气不足加細辛酸棗仁地楡若神昏不足加硃砂茯神預知子

海藏大五補丸補諸虛不足

天冬麥冬茯神逺志菖蒲人參益智枸杞子地骨皮熟地黃

右爲末蜜丸梧子大空心酒下三十丸數服後以七宣丸泄之

補腎丸﹝有效不燥﹞

熟地兔絲子﹝酒浸各八兩﹞歸身﹝三兩半﹞蓯蓉﹝酒浸五兩﹞黃栢﹝酒炒﹞知母﹝酒浸各一兩﹞破故紙﹝酒炒五錢﹞山茱茰﹝三兩五錢﹞

右爲末酒糊丸梧子大每服五十丸

小兔絲子丸治腎气虛損目耳鳴四肢倦怠夜夢遺精又云心腹脹滿腳膝痿緩小便滑數股內溫癢水道澁痛小便出血時有遺瀝並冝服之

石蓮子肉﹝二兩﹞兔絲子﹝酒浸五兩﹞白茯苓﹝一兩﹞山藥﹝二兩七錢半打糊﹞右爲末山藥糊丸梧子大每服五十丸空心鹽湯下腳無力木𤓰湯下

人參養榮湯治積勞虛損四肢倦怠肌肉消痩面少顏色吸吸短气飲食無味

白芍﹝三兩﹞當歸陳皮黃茋桂心人參白術炙甘艸﹝各一兩﹞熟地黃五味子茯苓﹝各七錢半﹞逺志﹝五錢﹞生薑三片棗一枚水煎若遺精加龍骨咳𠻳加阿膠

固精丸治心神不安腎虛自泄精

知母﹝炒﹞黃栢牡蠣﹝煆﹞龍骨芡𧁐蓮蕋茯苓逺志﹝去心各三錢﹞一方加山茱茰肉三錢

右爲末煮山藥糊丸梧子大硃砂爲衣每服五十丸

沈香百補丸

熟地﹝六兩﹞兔絲子﹝四兩﹞杜仲﹝炒﹞山藥當歸蓯蓉﹝各三兩﹞知母﹝炒﹞黃栢﹝酒炒﹞人參﹝各二兩﹞沈香﹝一兩﹞

右爲末酒糊丸

滋腎百補丸

當歸﹝四兩酒浸﹞兔絲子﹝四兩酒浸﹞知母黃栢﹝酒炒褐色﹞山藥菊花楮實杜仲﹝炒各二兩﹞沈香﹝五錢﹞靑鹽﹝一兩炒﹞熟地﹝八兩﹞右爲末酒糊丸或煉蜜丸服

明目益腎丸

枸杞子當歸﹝酒浸﹞生地﹝酒浸各一兩﹞五味子山藥巴㦸﹝去心﹞甘菊花天門冬人參﹝各五錢﹞知母黃栢﹝俱酒炒各七錢﹞茯神兔絲子﹝酒浸各一兩﹞

右爲末蜜丸梧子大空心鹽湯下五十丸

固眞丸治腎經虛損眞元不足

鹿角膠﹝二兩﹞鹿角霜﹝一斤﹞茯苓﹝五兩﹞

右爲末將膠水爲丸梧子大空心米湯或酒服下一百丸

地芝丸和顏色利血气調百節黒髮堅齒逐風散气生地黃天門冬﹝各八兩﹞甘菊花枳殻﹝麩炒各四兩﹞右爲末酒糊丸梧子大空心酒服下三十丸

黃連茯苓丸壯水源降心火

黃連白茯苓﹝各五兩﹞破故紙﹝炒﹞菖蒲﹝各五錢﹞

右爲末酒糊丸梧子大空心溫水下

栢子仁丸補益元气充實肌膚

山茱茰﹝四兩﹞栢子仁﹝微炒﹞逺志﹝去心各半兩﹞覆盆子山藥﹝各一兩取末﹞

右爲末將山藥白麺同酒糊丸梧桐子大每服三十丸溫酒下

八物腎气丸平補腎气堅齒駐顏

熟地黃﹝半斤﹞山茱茰山藥﹝各四兩﹞五味子桂﹝各二兩﹞澤㵼牡丹皮白茯苓﹝各三兩﹞

右爲末蜜丸服

肉蓯蓉丸壯元气養精神

蓯蓉﹝二兩酒浸﹞山茱茰楮實子枸杞子山藥地膚子五味子覆盆子兔絲子蓽薢狗脊﹝去毛﹞逺志﹝去心﹞破故紙﹝炒﹞石菖蒲熟地杜仲﹝去粗皮炒去﹞石斛﹝去根﹞白茯苓牛膝﹝酒浸﹞澤㵼栢子仁﹝炒各一兩﹞右爲末酒糊丸梧桐子大每服六七十丸空心溫酒下

益壽地仙丹補五臟塡骨髓續絕傷黒髭髮淸頭目聰�����

肉蓯蓉﹝四兩酒浸﹞甘菊花巴㦸﹝去心各三兩﹞枸杞子﹝二兩﹞右爲末蜜丸梧子大每服三十丸空心鹽湯下溫酒亦可

祕眞丸治腎水眞陰本虛心火陽狂過甚心有所欲速於感動應之於腎疾於施泄此藥祕固眞元降心火益腎水

蓮蕋半夏﹝泡各一兩﹞白茯苓﹝五錢﹞砂仁﹝五錢﹞益智仁﹝一兩﹞黃栢﹝酒炒二兩﹞甘艸﹝炙二兩﹞豬苓﹝二錢半﹞

右爲末水浸蒸餅丸梧子大每服五十丸空心酒下

固本丸此方常服甚有補益但因效遲而有痰者往往膩膈殊不知製方有法耳

懷生地黃﹝擇新肥者竹刀切﹞麥門冬﹝去心各一斤半用淡酒浸一日鹽點湯泡一日﹞懷熟地黃天門冬﹝去心膜各一斤半用生薑自然汁浸二日醇酒浸二日﹞右四味俱不犯鉄器浸足同磨或擂以渣盡爲度旋加水亦如造漿粉之法﹝少加杏仁易澄腳矣﹞共取澄底藥泥曬榦爲末取淨一觔人參﹝另爲末四兩﹞右五味煉蜜丸梧桐子大每服百九空心酒送下

壯陽丹此藥彊壯陽道固暖精血冝二三日用一服或與固精丸間服

肉蓯蓉﹝酒浸一宿﹞五味子蛇牀子逺志蓮蕋兔絲子﹝酒浸一宿蒸半日搗爛曬另研爲末﹞益智仁﹝各一兩﹞山藥﹝二兩﹞沈香﹝五錢﹞右爲細末煉蜜丸如梧桐子大每服五十丸空心溫酒下

固精丸此藥益陰固精壯陽補腎可常服又能生子蓮蕋﹝四兩揀淨用新者﹞山茱茰肉﹝四兩用肥者酒浸去核﹞覆盆子﹝四兩酒浸蒸去蔕穰﹞兔絲子﹝一兩酒浸一宿蒸半日搗爛曬漧﹞芡實﹝五百枚去殼﹞破故紙﹝五錢炒微香﹞白蒺藜﹝五錢去角刺微炒﹞五味子﹝揀紅潤者五錢﹞

右爲細末煉蜜丸舂千餘下丸如梧桐子大每服五十丸空心溫酒白湯任下

班龍丸治眞陰虛極及老人虛人常服延年益壽鹿角膠鹿角霜兔絲子﹝酒浸二日研細﹞栢子仁﹝去殼﹞熟地黃﹝酒浸二日研細﹞

右爲細末以鹿角膠入好酒烊化爲丸或加蜜少許九如梧桐子大每服五十丸空心用鹽湯或酒送下

天王補心丹寜心保神益血固精壯力彊志令人不忘淸三焦化痰涎袪煩熱除驚悸療咽漧口燥育養精神

人參丹參𤣥參白茯苓﹝去皮﹞逺志﹝甘艸湯煮去心﹞酸棗仁﹝炒﹞百部石菖蒲栢子仁﹝去殼﹞五味子桔梗天門冬﹝去心﹞茯神﹝去皮木﹞當歸﹝酒洗﹞熟地黃﹝酒蒸各等分﹞

右爲細末煉蜜每兩作五丸金箔爲衣臨臥燈心棗湯化下

炙甘艸湯治虛勞不足汗出而悶脈結代行動如常不出百日危急者十日死

炙甘艸﹝二錢﹞麥門冬﹝一合﹞桂枝生薑人參阿膠﹝各一錢﹞生地﹝三錢﹞麻子仁﹝一合﹞大棗﹝二枚﹞

右㕮咀水煎入酒些小日作三四料服

嚴氏茋附湯治气虛陽弱虛汗不止肢體倦怠黃茋﹝蜜炙﹞附子﹝炮各等分﹞

右㕮咀每四錢加生薑水煎

參附湯治眞陽不足上气喘急自汗盜汗气短頭暈人參﹝半兩﹞附子﹝炮去皮臍一兩﹞

右㕮咀分作三服加生薑水煎

瑞竹堂補气湯治气虛脈浮而軟怔忡無力自汗黃茋﹝三兩蜜炒﹞人參甘艸﹝炙各半兩﹞麥門冬﹝去心﹞桔梗﹝炒各一兩﹞右㕮咀每四錢入薑三片水煎服﹝三因方名潤神散﹞

蓮心散治虛勞或大病後心虛脾弱盜汗遺精人參白茯苓蓮肉白術甘艸黃茋白扁豆﹝炒﹞薏苡仁﹝炒﹞桔梗﹝炒﹞漧葛﹝炒各一兩半﹞百合桑白皮半夏曲漧薑﹝炮﹞山藥﹝炒﹞五味子木香杏仁﹝炒﹞白芷神曲﹝炒﹞丁香﹝各一兩﹞當歸﹝半兩﹞

右每服三錢生薑三片棗同煎空心溫服

黃茋鱉甲散治虛勞客熱肌肉消瘦四肢煩熱心悸盜汗減食口渇咳𠻳紅痰

生地﹝三兩﹞桑白皮半夏知母赤芍黃茋﹝各三兩半﹞秦芁白茯苓地骨皮柴胡﹝各三兩三錢﹞天門冬鱉甲﹝醋煮各五兩﹞紫苑甘艸﹝各二兩半﹞人參肉桂桔梗﹝各二兩六錢半﹞

右剉每服三錢水煎服

淸骨散治男子婦人五心煩熱欲成癆瘵

北柴胡生地﹝各二兩﹞人參防風熟地黃赤茯苓秦芁﹝各一兩﹞胡黃連﹝半兩﹞薄荷﹝七錢半﹞

右每服四錢水煎溫服

葛可久先生癆癥十藥神書內摘書七方

夫人之生也稟天地氤氳之气在乎保飬眞元固守根本則萬病不生四體康健若曰不養眞元不固根本疾病由是生焉且眞元根本卽气血精液也余嘗聞先師有言曰萬病莫若勞癥最爲難治蓋勞之由因人之壯年气血完聚精液充滿之際不能保養性命日惟酒色是耽無有休息以致耗散元神虛敗精液則嘔血吐痰骨蒸體熱腎虛精竭面白頰紅口漧咽燥白濁遺精盜汗飲食艱難气力全無謂之火盛金衰重則半年而斃輕則一載而亡況醫者不究其源不窮其本或投之以大寒之劑或療之以大熱之藥妄爲施治殊不知大寒則愈虛其中大熱則愈竭其內所以世之醫勞者萬無一人焉先師用藥治勞如羿之射無不中的今開用藥次第於後如嘔吐咯嗽血先以十灰散遏住如甚者須以花蕋石散止之○大抵血熱則行血冷則凝見黒則止理之必然血止之後其體必倦次用獨參湯補之令其熟睡一覺不要驚動睡起病去五六分後服諸藥○保和湯止嗽寜肺保眞湯補虛除熱太平丸潤肺除痿淸化丸下痰消气

保和湯內分血盛痰盛喘盛熱盛風盛寒盛六事加味和之

保眞湯內分驚悸淋濁便澁遺精燥熱盜汗六事加味用之餘無加服藥之法每日仍濃煎薄荷湯灌嗽㗋中用太平丸先嚼一丸徐徐咽下次噙一丸緩緩溶化至上牀時亦如此用之夜則肺竅開藥得流入竅中此訣要緊如痰壅卻先用飴糖拌淸化丸一百丸吞下次又依前噙嚼太平丸令其仰面臥而睡服前七藥後若肺有嗽可煮潤肺丸食之如常七藥之前有餘暇煮此服之亦可續煮白鳳膏食之固其根源病可之後繼以十珎丸完其根本此爲收功起身之妙用也

十灰散治勞癥嘔血咯血嗽血先用此遏之

大薊小薊栢葉荷葉茅根茜根大黃山梔牡丹皮棕櫚灰﹝各等分﹞

右燒灰存性研細用紙包碗蓋地上一夕出火毒用時先以白藕搗碎絞汁或蘿卜搗絞汁亦可磨眞京墨半碗調灰五錢食後服病輕用此立止病重血出升斗者如神之效

又方

花蕋石﹝燒過存性研如粉﹞

右用童子小便一盞煎醋調末三錢極甚者五錢食後服如男子病則和酒一半婦人病則和醋一半一處調藥其瘀血化爲黃水服此藥後其人必疏解其病體卻用後藥而補

獨參湯治勞癥後以此補之

人參﹝一兩去蘆﹞

右㕮咀水二鍾棗五个煎細細服之

保和湯治勞嗽肺燥成痿者服之決效

知母貝母天門冬麥門冬欵冬花﹝各三錢﹞天花粉薏苡仁杏仁﹝各二錢炒﹞粉艸﹝炙﹞紫苑五味子馬兜鈴百合桔梗﹝各一錢﹞阿膠生地黃當歸紫蘇薄荷﹝各五分﹞生薑﹝三片﹞

右水煎入飴糖一匙藥內服之每日三服食後進﹝一方無地黃有百部﹞若血盛加蒲黃茜根藕節大薊茅花痰盛加南星半夏橘紅茯苓枳殻枳實括蔞實﹝炒﹞喘盛加桑白皮陳皮大腹皮蘿卜子葶𮒃子蘇

子熱盛加山梔子炒黃連黃芩黃栢連翹風熱加防風荊芥金沸艸甘艸菊花細辛香附寒盛加人參芍藥桂皮五味子蠟片

保眞湯治勞癥體虛骨蒸服之決補

當歸生芐熟地黃茋人參白術赤茯苓白茯苓蓮心﹝各半錢﹞天冬麥冬赤芍藥白芍藥五味子知母黃栢﹝炒﹞地骨皮柴胡甘艸陳皮﹝各二錢﹞

右以水煎生薑三片棗一枚食後服

驚悸加茯神逺志栢子仁酸棗仁

淋濁加蓽薢烏藥豬苓澤㵼

遺精加龍骨牡蠣蓮鬚蓮子

便澁加木通石葦扁蓄

燥熱加滑石石膏靑蒿鱉甲

盜汗加浮麥炒牡蠣黃茋麻黃根

太平丸治勞癥咳嗽日久肺痿肺癰並冝噙服天冬麥冬知母貝母欵冬花杏仁﹝各二錢﹞當歸生地黃連阿膠﹝炒各一兩半﹞蒲黃京墨桔梗薄荷﹝各一兩﹞北蜜﹝四兩﹞麝香﹝少許一方有熟地黃﹞

右煉蜜和丸如彈子大食後濃煎薄荷湯先灌漱㗋中細嚼一丸津唾送下上牀時再服一丸如痰盛先用飴糖拌淸化丸一百丸送下後卽噙嚼此丸仰面睡從其流入肺竅

淸化丸

白茯苓靑礞石﹝煆黃金色﹞白礬﹝枯﹞橘紅牙皂﹝炙﹞半夏南星﹝各二兩﹞枳實枳殻﹝各一兩半﹞薄荷葉﹝一兩﹞

右爲末以神曲打糊丸如梧子大每服一百丸上牀時飴糖拌吞次噙嚼太平丸二藥相攻痰嗽掃迹除根

艸還丹治陰虛骨蒸

靑蒿一斗五升童便三斗文武火熬約童便減至二斗去蒿再熬至一升入豬膽七个再熬數沸用甘艸末收和爲丸梧子大每服五十丸

丹溪治勞病用四物湯加竹𤁋入小便

陰虛發熱四物湯加黃栢降火補陰甚者加龜板

禦院玉膏滋血補气延年益壽

人參﹝三十六兩淨爲末﹞白茯苓﹝二十四兩爲末﹞生地黃﹝十六斤搗取汁去渣﹞蜜﹝六斤﹞

右汁入銀石器內以油紙包口外仍以篛包縳緊重湯內懸胎煮之文武火不住三晝夜入井中浸一日出火毒又煮一日出陰毒取出每空心或酒或白湯調下

羅氏淸神甘露丸男子婦人虛勞不足大骨枯大肉陷並治

生地汁蓮藕汁生乳汁

等分砂石器內文武火熬成膏子用後藥

人參白術黃連黃茋五味子胡黃連﹝各等分爲末﹞

以膏和爲丸梧桐子大每服五十丸人參湯下

補腎丸治陰虛有痰膈不淸者

龜板﹝酥炙一兩半﹞黃栢﹝炒一兩半﹞牛膝﹝二兩﹞漧薑﹝二錢﹞陳皮﹝五錢﹞爲末薑汁打糊爲丸每服七八十丸

保命集黒地黃丸加五味子爲腎气丸治陽盛陰衰脾胃不足房室虛損形瘦無力面多靑黃而無常色此補气益腎

蒼術﹝一斤油浸﹞熟地﹝一斤﹞五味子﹝半斤﹞漧薑﹝秋冬一兩夏半兩春七錢﹞右爲末棗肉丸梧子大食前米飲或酒服百丸治血虛久痔甚妙經曰腎惡燥急食辛以潤之此藥開腠理生津液通气又五味子酸以收之此𨿽陽盛而不燥熱乃是五臟虛損於內故可益血收气此藥類象品方也

丹溪云虛勞皆積熱做成始徤時可用子和法日後羸敗四物湯加減送消積丸使熱不作也蒸蒸發熱積病最多

退實熱勞積痰方

鱉甲龜板側栢半夏𤓰蔞仁黃栢黃連

右爲末炊餅丸

又濕痰發熱

黃芩﹝炒﹞黃連﹝炒﹞香附﹝生﹞蒼術

右爲末𤓰蔞穰爲丸

羅太無柴胡飲子解一切肌骨蒸熱寒熱往來及傷寒發汗不解或汗後餘熱勞復或婦人經病不快產後但有如此之癥並冝服之

黃芩甘艸﹝炙﹞大黃芍藥柴胡人參當歸﹝各五錢﹞薑三片水煎服

保命集防風當歸飲子治煩熱皮膚索澤食後煎服空心冝以此飲子下地黃丸

柴胡人參黃芩甘艸防風大黃當歸芍藥﹝各五錢﹞滑石﹝二錢﹞

每服五錢水一盞半薑三片煎服如痰嗽加半夏如大便黃米榖完出驚悸溺血淋閉欬血衂血自汗頭痛積熱肺痿後與大金花丸

大金花丸

黃栢黃芩黃連山梔子﹝生用各一兩﹞

右爲末水丸小豆大每服百丸溫水下日二三服或大便實加大黃自利如中外熱此藥作散煎服名觧毒湯或腹痛嘔吐欲作利者每服解毒湯半兩加半夏茯苓厚朴各三錢薑三片如白膿後重下利者加大黃三錢

麥煎散治少男室女骨蒸婦人風血攻疰四肢赤茯苓當歸漧漆鱉甲﹝酥炙﹞大黃﹝煨﹞常山柴胡白術生地石膏﹝各一兩﹞甘艸

右爲末每服三錢小麥五十粒水煎食後臨臥服若有虛汗加麻黃根一兩

東坡云此黃州吳判官療骨蒸黃痩口臭肌熱盜汗極效吳君寶之不肯妄傳

地骨皮枳殻散骨蒸壯熱肌肉消爍少力多困夜多盜汗

地骨皮蓁芁柴胡枳殻知母當歸鱉甲﹝酸炙等分﹞

右桃栁枝頭各七个薑三片烏梅一个水煎臨臥服

羅氏蓁芁鱉甲散骨蒸壯熱肌肉消痩舌紅頰赤目倦盜汗

鱉甲﹝酥炙﹞柴胡地骨皮﹝各一兩﹞知母秦芁當歸﹝各五錢﹞

右爲粗末每服五錢水一盞入烏梅一个靑蒿五葉同煎至七分早晚各一服

人參地骨皮散治臟中積冷營中熱按之不足舉之有餘陰不足而陽有餘也

地骨皮人參柴胡生地﹝各一兩半﹞茯苓﹝五錢﹞知母石膏﹝各一兩﹞

每服一兩生薑三片水煎細細服

人參柴胡散邪熱客於經絡肌熱痰嗽五心煩躁頭目昏痛夜有盜汗婦人虛勞骨蒸尢冝

白茯苓白術柴胡半夏曲當歸人參漧葛甘艸﹝炙﹞赤芍藥﹝各等分﹞

每服五錢生薑五片棗三枚水煎乘熱服

﹝許學士云但有勞癥皆可服熱退卽止大扺透骨葛根第一柴胡次之一方有黃芩五錢﹞

海藏六合湯治婦人骨蒸

當歸白芍藥川芎地黃﹝已上補血﹞地骨皮﹝㵼腎火﹞牡丹皮﹝㵼包絡火各等分﹞水煎服

外方治骨蒸

桃仁一百二十枚去皮畱尖研爲丸平旦井花水服令盡服訖隨量飲酒仍須喫水甚效隔日一服百日不得食肉

羅氏逍遙散血虛勞倦五心煩熱頰赤盜汗室女血弱營衛不和月水不調痰嗽潮熱肌體羸瘦漸成骨蒸

白術茯苓芍藥當歸柴胡甘艸﹝炙﹞薄荷﹝少許﹞生薑一片水煎服

蒸病治者各隨經虛實內外淺深加減冝古今錄驗五蒸湯

茯苓甘艸人參竹葉地黃葛根知母黃芩石膏粳米﹝二合﹞

水三盞小麥二合煎至二盞去小麥納藥煎至一盞溫服隨癥加減於後﹝忌海藻菘萊蕪荑大醋﹞

實熱加黃芩黃連黃栢大黃

虛熱﹝气加烏梅秦芁柴胡血加靑蒿鱉甲紫苑蛤蚧小麥﹞

肺蒸鼻乾加烏梅天冬麥冬紫苑

大腸右鼻孔乾痛加大黃芒硝

皮蒸舌白唾血加石膏桑白皮

膚蒸昏昧嗜臥加牡丹皮

气蒸鼻乾喘促徧身气熱加人參黃芩山梔

心蒸舌漧加黃連生地

小腸下唇焦加赤茯苓生地木通

血蒸髮焦加生地當歸桂心童便

脈蒸唾白浪語脈絡溢脈緩急不調加當歸生地

脾蒸唇焦加白芍木𤓰苦參

胃蒸舌下痛加石膏大黃芒硝漧葛粳米

肉蒸食無味而嘔煩躁不安加白芍

肝蒸眼黒加川芎當歸前胡

膽蒸眼色白加柴胡括蔞

筋蒸甲焦加當歸川芎

三焦蒸乍寒乍熱加石膏竹葉

腎蒸兩耳焦加生地石膏知母寒水石

膀胱蒸右耳焦加澤㵼茯苓滑石

腦蒸頭熱悶加生地防風羌活

髓蒸髓枯骨中蒸加生地當歸天門冬

骨蒸齒黒腰痛足逆冷疳虫食藏加鱉甲地骨皮生地牡丹皮當歸

臀蒸肢細趺腫藏府皆熱加石膏黃栢

胞蒸小便黃赤加澤㵼茯苓生地沈香滑石凡此諸癥皆熱病後食肥甘油膩房事飲酒犯之而成久蒸不除變成疳病死期近矣

牡丹皮治無汗之骨蒸﹝能㵼陰中之火﹞知母治有汗之骨蒸衍義治骨蒸勞用薄荷汁與眾藥熬成膏

經驗方治勞燒香法

𤣥參﹝一斤﹞甘松﹝六兩﹞

爲末煉蜜一觔和勻入磁瓶內封閉地中埋窨半日取出更以炭末六兩煉蜜六兩再和勻復入瓶封窨五日取出燒使鼻中常聞香气或於房中或牀下燒之癆瘵頓愈

傳屍癆

華佗治傳屍癆大乙明月丹其病肌痩面黃嘔吐欬嗽不安先燒安息香令煙出病人吸之若不嗽者非傳屍也不可用此藥

䧺黃木香﹝各五錢﹞天靈蓋﹝炙﹞鱉甲﹝酥炙各一兩﹞兔屎﹝二兩﹞輕粉﹝二錢半﹞

右爲末用法酒一大升大黃末一錢三分熬膏入前藥爲丸彈子大硃砂爲衣五更初服勿令人知以童便和酒化一丸服如人行十里許必吐出虫狀如燈心細長及如爛𤓰子又如蝦蟇狀各不同未效次日再服以應爲度

紫庭治傳屍伏屍皆有須用乳香薫病人之手乃仰手掌以帛覆其上薫良久手背上出毛長寸許白而黃者可治紅者稍難靑黒者卽死最驗若薫之良久無毛者卽非此癥乃屬癆瘵虛損卽用前參茋溫補之藥

取傳屍伏屍癆虫法

天靈蓋﹝十字解者酥炙爲末三分﹞安息香﹝五錢﹞虎糞骨﹝人骨爲上獸骨次之酥炙五錢﹞鱉甲﹝大者九觔醋炙一兩﹞桃仁﹝去皮尖二錢半﹞麝香﹝另研﹞㯽榔﹝一錢﹞靑蒿苖﹝六兩﹞䜴﹝三百粒﹞蔥頭﹝一百二十枚﹞童便﹝半碗﹞楓葉﹝二十一葉﹞桃桞東南枝﹝如筯頭大者各七條各七寸﹞

右先將靑蒿桃栁蔥頭用水二官升煎半乾去渣入靈蓋虎糞骨鱉甲安息香童便煎取汁去渣約有四五合將㯽榔麝香研勻調作一服早晨空心服以被蓋之使汗出恐汗內有細虫以白紙拭之投火中須㬰必下如有虫以大火焚之棄流水所用藥勿令病人知之半月後血气復完再進一服依前法三次無虫乃止以羙酒食調理其病自愈又一方有阿魏五錢﹝右天靈蓋古人不得已而用也如得已可勿用﹞

陳無擇治癆虫法

桃枝桞枝桑枝梅枝石橊枝﹝各七莖長四寸﹞靑松﹝一小握﹞

右用童便一升半蔥白七莖去頭葉煎及一半去渣別入安息香阿魏各一分煎一鍾濾去渣調辰砂末半錢㯽榔一分麝香一字分作二服調下五更初一服五更三㸃時一服至已牌後取下虫色紅者可治靑者不治見有所下卽進稀粥飲溫煖將息不可食粉面生冷毒物合時須擇良日不得令貓犬孝服穢惡婦人見之

濟生神人阿魏散治骨蒸傳屍等寒熱羸痩困倦喘嗽

阿魏﹝三錢﹞靑蒿﹝一握研﹞東北方桃枝﹝一握﹞甘艸﹝如病人中指許大男左女右細剉﹞

右以童便二升半隔夜浸藥明旦煎取一大升空心溫服分爲三服每次調入㯽榔末三分如人行十里再進一服男病女煎女病男煎合藥時忌孝子孕婦病人及腥穢鷄犬等物服後忌油膩濕面生冷硬物服至一二劑則吐出虫子或㵼出更不須服余藥若未吐利卽當盡服病在上則吐在下則利所出虫如馬尾人髮卽愈服藥後覺五臟虛魂魄不安卽以白茯苓湯補之

白茯苓湯

茯苓﹝一錢﹞人參犀角﹝各五錢﹞逺志﹝去心﹞龍骨防風﹝去蘆各二錢﹞甘艸﹝三分﹞生地麥門冬﹝去心各四錢﹞大棗﹝七枚﹞

右以水二大盞煎作八分作三次溫服如人行十里一服仍避風寒若覺未安隔日更作一劑已上藥餌須連服之

羅氏紫河車丸治傳屍癆三月必效其餘癆癥只消數服

紫河車﹝一具米泔浸一宿洗淨焙漧﹞鱉甲﹝醋炙﹞桔梗胡黃連白芍藥大黃龍膽艸敗皷皮心﹝醋炙﹞黃藥子貝母知母﹝已上各二錢半﹞芒硝犀角莪術﹝各一錢半﹞辰砂﹝二錢﹞右爲末煉蜜丸梧子大辰砂爲衣空心溫酒服四十丸

肘後方治屍疰鬼疰病用桃仁五十枚研碎以水煮取四升作一服盡當吐如病不盡二三日再服

又方以獺𤓰屑爲末酒服之其虫卽去妙妙

蜈蚣散

赤腳蜈蚣﹝以竹筒盛薑汁浸焙漧一條﹞烏鷄糞﹝二錢半將鷄於五日前以火麻子餧之然後取其糞用﹞㯽榔﹝二錢半﹞辰砂﹝一錢二分半﹞麝香﹝一錢另研﹞

右五味研爲細末和勻入煎藥內服凡合藥冝六甲建除日忌孝子鷄犬婦人見之亦不可與患者知如利下惡物並虫急用火燒其病者所穿衣服被褥盡燒之食蔥粥將息以復元气務要淸心靜養

方外還丹

生生子曰余遊方之外殆五十有年所矣至人難遇大藥難煉抱朴子曰不得金丹若服艸木之藥及修小術可以延年遲死但不得仙也顧人之難得者生釋曰生死事大無常迅速凡爲道者常患於晚不患於早也余故采仙經要語以示人之攝養須當及時藥餌須早修製不可盡委之天命蓋人定亦可以勝天也僊經曰養生以不傷爲本傷之一字包括甚廣非獨五味七情過多爲傷諸如才所不逮而困思之爲傷力所不勝而彊舉之爲傷汲汲所欲之爲傷久談言笑之爲傷寢息失時之爲傷沈醉嘔吐之爲傷飽食卽臥之爲傷跳走喘乏之爲傷勉彊色欲之爲傷凡言傷者亦不便覺也久則損壽耳是以養生之家唾不及逺行不疾步耳不極聽目不極視坐不至久臥不及疲先寒而衣先熱而解不欲極饑而食食不過飽不欲極渇而飲飲不過多凡食過則結積聚飲過則成痰癖不欲甚勞甚逸不欲起晚不欲汗流不欲多睡不欲多啖生冷不欲飲酒當風不欲數數沐浴冬不極寒夏不窮涼不露臥星下不眠中見肩大寒大熱大霧大風皆不欲冒之故善攝生者臥起有四時之早晚興居有至和之常制調利筋骨有偃仰之方杜疾閒邪有吞吐之術流行營衛有補㵼之法節宣勞逸有與奪之要忍怒以全陰气抑喜以養陽气然後先服艸木以救𧇊缺後服金丹以定無窮長生之理盡於此矣

還丹祕要論

夫還丹者乃返本還原之道人稟父精母血而生初爲赤子時元精元气元神無不純全及其年漸長成蓋因眼耳口鼻門所誘一靈眞性被色聲香味所觸習染深固以是日復日嵗復嵗元精化爲交感精元气化爲呼吸气元神化爲思慮神此三元分泄難復天眞故祖師垂言立教載諸丹經示人以修補之法精損則以精補气損則以气補神損則以神補是用返本還元之道以復之且復者何也以全精爲深根以全气爲固蒂以全神爲妙合能全此三者實爲身中之眞藥物也諸如以天地爲鑪鼎以日月爲水火以烏兔爲藥物以陰陽爲化機以龍虎爲妙用以子午爲二至以夘酉爲二分此皆法象譬諭其實無過身心意三者身係乎精心係乎气意係乎神返者返此三者而逆行還者還此三者而復眞也三全合眞乃曰還丹也

固精法止夢遺

生生子曰精不可以不祕不祕則無以全乎神夫精神者猶陰陽然相依相附不可時刻相離也養生之家全貴祕精然祕精之法妙在水火旣濟倘久曠不泄滛火萌動陽剛時舉苟無一法制之安能攝養若彊以固澁之藥澁之恐防作病當用升降之法制之不惟精固其陽可以立痿陽痿則精亦隨歸原永無他患勝如服藥逺矣其法開天門塞地戶息心靜念以意想於兩足湧泉穴烘烘然微熱隨以意導之從兩內膁而上兩腿入兩跨乃用气縮身一提如忍大便之狀升至腰兪又微微縮脇提起自雙關夾脊而上直至後項玉枕闗略昻頭導至泥丸宮百㑹穴內略聚气一聚隨又降自額門天庭穴兩眉間分從兩太陽順下將至鼻間卽當捲舌尖緘在金津玉液二竅勿使眞气從口漏洩速以鼻吸淸气輕輕然咽從喉下送之心管之內略待气定又卽直送至丹田气海之中水火自然旣濟陽事立痿如此三升三降精气歸原久久行之自然不洩庶可行功飬攝至妙至妙藥貴仝類

僊經曰仝類易收功非種難爲巧玆求仝類之藥配合之方以爲補益之助得之者宜寶之

取紅鉛法凡擇女鼎忌犯十惡須用五善調養百日不可食五葷三厭辛熱等物算他生年月日至五千四百八十日足天應星地應潮紅光滿面發火燒身癸將至矣預備金銀槖籥形如偃月器樣時至卽繫合虎穴令騎坐空竅凳上不可欹側倒臥已降取下再換一器外用絹帛以收其餘看器中有一㸃硬子紅如硃砂者乃黍米珠也急取出以眞土爲衣金銀器合貯否則气洩化爲黃水不堪用矣余不成粒者爲紅鉛聽後製用次早以乳煎湯服之凡覺精神昏悶四大不收渾身火熱急取初生蟠桃乳服之以解燥渇得此一度百病蠲除精神彊壯益壽延年誠人元服食之妙品也近有十二三嵗而來者有十六七嵗而來者皆由稟受气偏調養失宜但可作首經金鉛而已

取梅子法夫梅子者乃癸水之先气五臟之精粹也凡取之須預養女子不使諠譁歌舞以致失墜五千四百八十日之前但見兩臉生花印堂紅見身熱气粗腰膝痠疼癸將降矣卽與槖籥如上法用之俟其降取視中有一結硬如桃紅色者卽是急取出以眞土爲衣如癸水中不見令黃婆視鼎內有血絲懸弔如小櫻桃者以中指挑㫁取出眞土爲衣乳煎湯服之如覺燥渇困悶以頭生男乳解之餘紅鉛另製

製首經金鉛法取女子眞正首經或器或帛以童便洗下對加淸水量投晉礬如紅鉛一碗用礬一錢攪百餘轉澄淸去水又打澄去水盡量入頭生無病乳置金銀盤或磁盤內紙糊口曬漧或金銀罐內鹽泥封口小火養三日取出爲末乳膏爲丸一鼎可作九丸或十五丸眞土爲衣擇吉日淨身心夜半無灰酒或乳送下三丸凡服鉛藥須存神定意黙固守中如覺燥熱以乳解之七日不可出戶一月戒勞欲此三品皆可延命一品黍米珠二品梅子三品首經金鉛此外功效緩矣犬四大流行其間人賴之以營養百骸酬酢萬事𧇊喪之後眞陽一衰百病疊出故假未破女子之陰以補助𧇊欠之陽正所謂采陰補陽之義上三等皆純气未耗爲同類之妙品故特表於先焉

生取梅子法照前擇鼎癸將動時急以寶珠丹服之與彼槖籥騎坐定額上輕拍兜掌其經卽降已降可照前取梅子法一樣取之取出以眞土爲衣銀盒收貯如經不至可服寶珠丹催之降而後止如無眞土或硃砂金箔亦可乳湯服之其功亦妙以其气全故也

製紅鉛法先以烏梅一斤煎水一桶去梅冷定如得紅鉛一斤用梅湯三碗多寡量用洗下紅鉛再對加井水攪百餘轉蓋定澄去淸水如此七次或九次去羶穢气盡預以盆貯灰按實灰上鋪絹絹上鋪紙傾鉛紙上滲去水日榦爲末配合服之助血養神功效甚大

製白鉛法照前用梅湯洗下少加礬攪澄去水如此五七次用乾菉荳粉置碗內按實中做一圓池傾鉛池內滲乾取出如未白仍以梅湯攪澄去水荳粉滲乾以白爲度曬極乾研細銀器收貯早晚單服或配藥或乳膏丸服此藥不作燥熱安神益气功難盡述

製靈鉛法將所取紅鉛量多少以燒酒洗下如紅鉛一碗燒酒二碗攪百轉澄淸去酒再用酒一碗仍攪澄去酒再用淸水攪澄去酒味磁盤曬漧其鉛如牛黃色不洩元气配金乳粉爲丸每五更酒下五分自覺身體輕徤精神倍常陽事興壯丹書云先補气後補血補得丹田溫溫熱上至頂門泥丸宮下至腳底湧泉穴一身四大俱補完致使精神無漏泄正此之謂也○凡女子首經爲金鉛二爲紅鉛三則後天紅鉛矣○已上諸品皆能益補眞气眞气旣足更求伏气之法長生之道在是矣

製眞土法秋分後取山東地方人糞在野地上揀擇方圓成顆粒者稀片不用曬漧木槌打碎火燒存性入缸中河水煎滚沖泡攪之待冷以布濾去黒查將汁露天熬乾連鍋煆紫色煙盡退火取起研末再用秋露水淋煎乾鏟出入陽城罐內鉄燈盞蓋口鹽泥封固大火打一炷香取出研末仍用露水紙淋煎乾打三炷香如此九次或七次五次取出其土形如冰雪气味香羙聽配藥用此藥能擒制眞鉛歸我黃捨補食之妙藥也﹝山東人多食黍稷故用之﹞

寶珠丹催經極妙

當門子﹝一粒﹞樟腦﹝五分﹞紫梢花﹝去梗﹞丁香大力子急性子﹝各一錢﹞斑貓﹝一對去翅足﹞紅娘子﹝一對去翅足﹞

右共爲細末每服半分無灰酒送下不降再服催之梅落卽止

煉乳膏法取頭生男一二日內小兒未食者擠下銀鍋煉成膏不可火大恐乳焦則力減或慢火焙漧或曬漧爲粉卽蟠桃乳

製金乳粉法取頭生羙鼎乳須嬰兒有神气年在三七內者擠下乳對同露水攪百轉露一夜水乳自分去水磁盤曬漧漸積聽用

取乳酥法取乳仝上每乳一碗入秋石半分攪勻飯上蒸熟取出冷定面上結如腐皮者是酥挑出曬漧酥下乳曬漧亦可對酒服

又取乳粉法將乳於磁盤內曬漧爲粉配藥或單服皆妙

取碧玉僊桃法卽初生嬰兒口中血毬也收生之際預以綿裹食指甘艸湯蘸濕俟兒頭出牝戶速於口中取出如杏核大紅似硃砂者是也一名混元丹一名萬年糧若待落地卽吞下矣全在收生婆手快方可取得以乳膏爲粉裹之沈香盒收貯盒底內盛硃汞浮仙桃汞上蓋宻懸弔井中一夜以觧胎火次早煎乳陳黃精酒吞一枚避風將養覺燥熱用乳解之此乃父母姤精元始之气能補人眞一之精消除沈痼宿疾功效難盡配方具後

取交梨火棗法嬰兒臍帶內有米大珠十餘顆是也取出入沈香盒內照前去胎火配合丸藥功效亞於仙桃或仝首經用之殊妙

取後天月月一枝花此藥𨿽是後天渣滓然亦精气所結服之亦可壯陽卻疾擇年三七以內羙鼎身無疾苦經事調勻者槖籥接下視中有成粒如枸杞子樣者急以眞土爲衣銀器收貯乳酒送下或配後混元毬霜丸服或配混元丹服又妙每月服二三粒亦可使人精神無敗久服可以生子詩曰月月一枝花陰山是我家有人認得我還精大補他

陰煉秋石法置缸三四口於靜處每缸貯龍虎二水五分加井水五分明礬二兩白術二兩松栢葉各二兩栁棍五根一紮順攪千餘轉蓋定待澄淸傾去淸水又滿加井水以絹濾去渣又攪又澄又傾如此十餘次直候水香爲止去水盡米篩內鋪薄紙傾渾龍虎水於紙上日乾如粉之白爲上用磁罐收貯此藥専治咳嗽痰火虛弱癥聴後配用

陽煉秋石法砌竈二口於露天安大鍋一口次小鍋一口洗去銹以前所積二水每入五杓於大鍋文火煎之撇去油沫盡起置小鍋中如此煎完就於小釜內文火慢煎鉄鏟不住手鏟之勿使生底候成黒膏子以小缸一口合之周圍鹽泥封固畱一孔看水气盡有靑气金星飛出急以泥塞之濕布蓋缸底以水潤之文火燒至釜底紫色爲度冷定去封口泥盡將昇上缸的已汞或紅黒白各色各收取候用將黒膏另入釜內煆煙盡通紅冷定研細下滚水泡之或露水雪水尢妙篩鋪薄紙濾去黒不用看淋下水淸碧以磁盤煎出淨石如略黃色仍前煎乾淋過直候���同井水方以磁盤文火漸煎乾少乾日乾其色白如雪卽陽煉龍虎石也或入藥服或代鹽入肉蔬中食之滋補甚大久又服之陽精堅固肌體潤澤

又陽煉法先用鹽泥羊毛固濟陽城罐十餘个陰漧聴用將二水桑柴煎成黒粉入罐內鉄盞蓋口鉄綫紮緊鹽泥固縫三釘支起百眼鑪從文至武打火三炷香盞內頻以水激之香盡退火冷定取開昇盞上者另收聴後打黃芽罐內石取出研末滚水淋過銀鍋煎乾如此九次入磁罐蠟封口墜井中三日出火毒每日空心白滚湯下三五分此石乃人身五臟之精以法煉成大能生腎中之陰水壯丹田之元气實人元之丹藥也書云九熬九煉大還丹人得餌之壽延長正此謂也

秋石冰片法將前淋出極淸的水不拘多少入大白磁罐蓋口緊宻於冬至後極寒天埋露天地中凍七日取出傾水於另器取水曬漧銀器收貯空心服之其味甜淡大能消痰降火補气生津

煉伏火黃芽法以前所凍龍虎石秋露水淋過打火九次形同白玉方入陽城罐內明鑪武火化成淸汁將前所取已汞㸃之以白㸃白以紅紅以黒㸃黒待汁淸取出成一餅其色難定或紅或白或黒或紫丹書云其白容易得一黒最難求所以外備五色內滋五臟乃養生之妙藥也

取秋石水花法凡磁盤煎龍虎水時看煎至六分時候飛起圎泡急用銀匙挑起白綿紙曬漧銀器收貯此水花乃先天輕淸之藥服之令人肌膚光瑩身體輕徤

煉黃芽法取小白磁罐口如錢大者以豬毛泥固濟陰漧入前所取已汞五錢或一兩用白碟底打成圓錢坐口上鉄綫紮緊鹽泥封固火炙乾三釘支起二指髙百眼鑪先文火次略武打三炷香蓋上以水激之香盡取出其芽昇在蓋上金色一餅取下此乃龍虎初之气名曰金花又號黃芽服之令人五臟生精元神壯實功效彌大

煉白雪法照前取黃芽法一樣封固打火黃芽乃初陽之气易飛易走宜火小火小則色變輕黃白雪乃二陽之气火宜略大其色變白此火候之妙造化自然非人力所能爲也火足取出成餅如白玉之狀此龍虎至英之气名曰玉英又號白雪服之補三田助五臟蠲病除痰補益非小

曬甜秋石法擇僻處築一臺髙三尺五寸上置缸五口按五行積龍虎水五滿缸於三伏天曬露遇雨蓋之曬至半缸並作三缸以按三才仍曬至三中之一並一缸以象太極又曬至二三斗方入不見水新磚十二塊以合十二時夜浸日曬水盡爲度先掃淨陰靜空房一間噴水濕地竹片鋪地側竪磚於竹片上上用筐蓋待生白霜鵝毛掃下貯銀器內又生又掃盡而止此石不經水火不泄元气又受日月精華較之火煆功效尢大

取秋石冰法臘月極寒天將雪水淋淸龍虎石茶碗各盛半碗置露天中次早水面冰結以小刀貼碗輕劃挑出大磁盤內日乾此冰花侵晨噙化少許極能生津化痰功效甚速餘水以銀鍋煎乾原是秋石

製混元毬甜石法照前曬甜秋石法一樣待乾至大半缸投混元毬十數个於內宻蓋之待至來年伏天取出毬來日中曝曬伏盡剖開毬內取雪玉英其味甘羙大能補心血化痰涎缸底生結如冰者取出曬漧功力亦與毬內者同毬研末猶可入補藥

取秋石精英法擇童男十六童女十四嵗調養於冬至日積起九九日止桑柴火煎成黒膏子入磁罐封口待夏至日取出曬漧研細以秋天荷葉五榖上露水拌浸鋪大磁盤內曬漧勿動夜露日收陰室其藥自生出盤邊上其色紅黃其味如水取下再加露水拌曬直至不生方止所取精英再以秋露拌曬復使生出色淡味甜爲佳盡則止以首經乳汁拌濕入潔淨磁盤內日曬夜露盤上架水晶珠五枚以吸日月精華每日加頭生男乳女子首經一次曬至八月十六日止收貯聴用名曰水中金實養生最上一乘之神品也

取秋露水法八月朔起至二十三日止每日天未明時以極淨布拭五榖荷葉上露水揑出新缸中或新罈內宻封久窨不敗

取雪水法取十二月入臘後雪貯新缸中或新罈內宻封可畱五六年不敗

三妙丹

乳酥紅鉛秋石

各等分爲丸空心每服三分所謂乳補气鉛補血石補精精气充足何病之有

三元丹

金鉛﹝一鼎﹞仙桃﹝一枚﹞乳粉﹝二錢五分﹞

爲丸空心服之久服可爲人仙

五精丸

陰煉石陽煉石乳粉紅鉛仙桃混元毬霜

共爲丸芥��大眞土爲衣空心乳酒下三分

補眞膏

黃精山藥懷地黃熟地黃天冬麥冬蓮肉巨勝子栢子仁松子仁何首烏人參茯苓絲子杜仲﹝各一錢﹞肉蓯蓉﹝五錢﹞五味子﹝三錢﹞黃栢﹝三兩鹽酒童便各製一半﹞白術﹝四兩﹞當歸﹝三兩﹞甘艸陳皮砂仁知母白芍川芎鹿茸小茴蒼術﹝各五錢﹞

已上各製淨入銀罈中封口露水熬出濃汁綿濾去渣丹入銀罈封固慢火熬成膏聴用

紫虛延齡丹

碧玉仙桃﹝男女各三枚﹞交梨火棗﹝男女各三十六枚﹞秋石精英﹝一兩四錢﹞補眞膏﹝四兩﹞

右擇天徳合月徳續世益後福生黃道吉日煉蜜和丸搗三百杵丸如梧子大每空心面東服九丸沈香黃精煎酒對乳下此藥能卻寒暑塡精髓有返老還童之功髮白轉黒之驗服之久久功交自見一七痊宿患三七精神彊七七功難比量

凡紅鉛秋石仙桃諸品皆可配滋補藥中同故止錄此數方以爲式耳

辯鍾乳石

鍾乳石本艸云甘溫無毒主治欬逆上气明目益精安五臟通百節利九竅益气補虛損療腳弱疼冷下焦傷竭彊陰久服延年益壽好顏色不老令人有子治洩精寒嗽壯元气益陽事通聲補五勞七傷補髓治消渇引飲

生生子曰按鍾乳石本天地沖和之气融結而成故服食之可以壯元陽而療百病也栁子厚博洽人也目擊當時服食者之有功姑載入文集以廣其傳朱丹溪乃謂金石之藥不可過服以譏子厚之多事斯猶不識鍾乳之妙大非眾石比倫眾石體質堅頑必假火煆煉始乃可服由久經火煉則石之性從火而化爲燥烈者矣夫鍾乳之爲物服食不必煆煉入腹便化卽從營衛之气流行而至各臟緣以气補气故無凝滯以不經火亦無燥烈此古聖所以命名爲鍾乳也蓋鍾者聚也云乳者亦非獨謂其形象乳極言其補養之功用气味象乳也丹溪不惟不識水煉之法玩其辭猶不識鍾乳乃沖和之气融結而成悉以石類慓悍气偏目之殆亦智者千慮一失也據本艸所載明目益精安五臟補虛損久服延年益壽等語豈神農伊尹之神聖其所愼反不逮丹溪哉此亦可槪見矣余歷驗有功故特表出以爲養生補益之一助云

煉鍾乳法取上好潔白有蟬翼紋鍾乳石打碎入金銀罐中內著水浸髙二指重湯煮五七日夜乾則添水七日足再換淸水煮一日則其性皆純矣取出研極細末玉槌著水研之極其光膩㸃於舌上卽化無半毫渣滓之聲可爲眼藥爲度工夫全在細上以磁罐收貯聴用

鍾乳丸治丈夫衰老陽絕肢冷气乏減食腰痛腳痺久服延年益壽全神駐顏

鍾乳粉﹝三兩﹞絲子﹝水淘淨酒浸三日焙漧﹞石斛﹝去根各一兩﹞吳茱茰﹝湯泡七次五錢﹞

爲末煉蜜和丸梧桐子大每服七丸空心溫酒或米湯下一日二服服訖忌食參術及一切臭敗之物初服七日不可犯房失庶藥有功七日外聴行

鍾乳煎治同上

鍾乳粉﹝三兩﹞

以夾絹袋盛之牛乳一大碗煎減三之一取乳飲之一日一服次日用酒將袋淋淨再入牛乳照前煎服一袋可煎三十度則力盡再換其用過者和面餵烏骨雌雞使其生蛋食之有益

五子全鹿丸補五臟養精神塡骨髓壯元陽徤筋骨多生育延年益壽功效非常

金櫻子﹝去核﹞枸杞子﹝酒洗去蒂﹞絲子﹝製如前﹞黃栢﹝去粗皮各五觔﹞白茯苓﹝去皮﹞牛膝﹝去蘆﹞杜仲﹝去粗皮薑汁炒各二斤﹞車前子﹝洗淨一斤﹞五味子﹝酒洗一斤半﹞

右俱粗末用角鹿一隻取血拌藥曬漧其角煎膠肉與五臟煮極爛將藥末拌勻搗成餅焙漧骨用油炙酥皮煮成膠將前餅復磨爲細末用鹿角膠及鹿皮膠加酒拌勻再加煉蜜爲丸梧桐子大每空心及下午食前淡鹽湯送下七八十丸寒月酒

下

紫石英散抱朴子云紫石英久服成仙本艸云壯神气此方治虛怯驚悸飲食不進成癆者服之有奇功紫石英五兩打成粗米粒以水一斗煎取三升澄

淸去渣將汁作𦎟粥食之服盡再煎五料見功久服能駐顏住世

陰癥陰毒下元虛冷元气將絕及陽痿不起諸虛弱者服此可回陽復命

硫黃﹝一兩﹞靑鹽﹝二錢﹞

仝爲細末用蒸餅爲丸菉荳大每服五丸或十丸空心酒下卽以食壓之神效

駐顏小還丹諸虛百損男子婦人久服返老還童功效殊常眞仙品也

鹿角霜﹝八兩﹞龜板霜﹝八兩﹞虎脛骨﹝好酒炙六兩﹞天門冬﹝酒洗去心﹞熟地黃﹝各四兩﹞人參﹝去蘆二兩﹞松子仁﹝二兩﹞栢子仁﹝二兩﹞紫河車一具﹝焙漧﹞

鹿角膠龜板膠各四兩酒化開仝前藥爲丸梧桐子大每空心秋石湯送下五六七十丸

按此方用龜鹿虎者以其多壽也能壯人之筋骨用天冬地黃人參者法象三才以補人之精髓用紫河車以補人之元神松栢耐嵗寒皆足以養神气非泛常艸木可比故有駐顏延算之功素有火者加雄豬膽汁五枚煉熟入之以寓降火之意

赤水元珠卷十﹤子部﹐醫家類﹐赤水元珠﹥赤水元珠卷十虛怯虛損勞瘵門虛損治法之類此補五臟虛損之大槪也補心丸論精气奪則虛癆瘵生脈散麥門冬人參黃茋湯右㕮咀水煎空心服熟地黃右爲粗末水煎爲末蜜丸空心服右爲散每用五錢水煎食後服黃茋水煎服牛膝補腎丸補血丸固眞丸爲末薑汁糊丸麥門冬熟地黃離珠丹水芝丸右爲末酒煮羊肉搗汁丸服補陰丸右爲末地黃膏丸梧子大黃栢龜板龜板補心丸右爲末豬心血爲丸黃栢枸杞子薑三片水煎補腎丸石蓮子肉白芍知母沈香百補丸右爲末酒糊丸當歸明目益腎丸鹿角膠山茱茰熟地黃右爲末蜜丸服蓯蓉肉蓯蓉懷生地黃肉蓯蓉炙甘艸右㕮咀每四錢加生薑水煎右㕮咀分作三服加生薑水煎生地右剉每服三錢水煎服右每服四錢水煎溫服又方淋濁加蓽薢烏藥豬苓澤㵼便澁加木通石葦扁蓄淸化丸人參龜板蒼術退實熱勞積痰方右爲末炊餅丸黃芩大金花丸鱉甲傳屍癆取傳屍伏屍癆虫法陳無擇治癆虫法阿魏白茯苓湯紫河車蜈蚣散方外還丹還丹祕要論三妙丹三元丹爲丸空心服之久服可爲人仙補眞膏紫虛延齡丹辯鍾乳石鍾乳粉金櫻子下硫黃鹿角霜赤水元珠卷十

欽定四庫全書

赤水元珠卷十一

明孫一奎撰

郁證門

郁脈多沈伏郁在上則見於寸郁在中則見於闗郁在下則見於尺左右皆然○郁脈或促或結或澁滑伯仁雲气血食積痰飲一有畱滯於其間則脈必因之而止澁矣但當求其有神所謂神者胃气也夫郁者結滯而不通暢之謂當升而不得升當降而不得降當變化而不得變化所以爲鬱气血沖和百病不生一有怫郁諸病生焉丹溪云病之屬郁者十常八九但病有因別臟所乘而爲郁者有不因別臟所乘而本气自郁者此五郁也又有气郁血郁痰郁食郁火郁濕郁六者此六郁也蒼術香附子川芎總解諸郁故製越鞠丸通治之隨證加入諸藥按蒼術气味雄壯辛烈開發水穀之气乃足陽明太陰之藥香附子下气最速乃陰血中快气之藥一升一降足以解散其郁川芎直達三焦俾生發之气上行頭目下行血海通陰陽气血之使也況蒼術尢能徑入諸經疎泄陽明之濕故諸郁用之多效

王汝言云丹溪治病不出乎气血痰三者故用藥之要有三气用四君子湯血用四物湯痰用二陳湯久病屬郁故立治郁之方曰越鞠丸蓋气血痰三病多有兼郁者或悞藥雜亂而成郁故用三方治病時以郁法㕘之气病兼郁用四君子加開郁藥血病痰病亦然

五臟本气自郁証心郁者神气昏昧心胸微悶主事健忘治宜肉桂黃連石菖蒲肝郁者兩脇微膨噯气連連有聲治宜靑皮川芎吳茱萸脾郁者中脘微滿生涎少食四肢無力治宜陳皮半夏蒼術肺郁者皮毛燥而不潤欲𠻳而無痰治宜桔梗麻黃豆豉腎郁者小腹微硬精髓乏少或濁或淋不能久立治宜肉桂茯苓小茴香又有膽郁者口苦身微潮熱往來惕惕然如人將捕之治宜柴胡竹茹漧薑

气郁者其狀胸滿脇痛脈沈而澁宜二陳湯加蒼術川芎香附子或分心气飲木香分气飲七气湯之類血郁者其狀四肢無力能食便血脈沈澁而芤宜四物湯加桃仁紅花川芎牡丹皮香附子或越鞠丸痰郁者其狀動則喘寸口脈沈而滑宜二陳湯加南星海石枳殻香附子𤓰蔞仁或化痰丸食郁者其狀噯酸胸滿腹脹不能食或嘔酸水惡聞食气宜二陳湯加蒼術神麯麥芽山查香附子或保和丸火郁者其狀瞀悶小便赤澁脈沈而數骨髓中熱肌痺熱捫之烙手宜二陳湯加黃連靑黛貝母香附子川芎蒼術山梔子或火郁湯濕郁者其狀周身腫痛或闗節痛陰雨則發體重頭重痛脈沈而細宜白芷二術茯苓川芎香附子或升陽除濕湯

又有素虛之人一旦事不如意頭目暈精神短少筋痿气急有似虛證先當開郁順气其病自愈宜交感丹不效用歸脾湯

分心气飲

木通靑皮半夏陳皮茯苓甘艸桂桑白皮大腹皮羌活紫蘇生薑燈艸大棗

水煎服

交感丹

香附子﹝童便浸七口曬漧醋炒黃一斤﹞茯神﹝去皮心人乳浸日曬夜露七日夜四兩﹞右爲末煉蜜丸彈子大空心滚湯細嚼一丸

開郁湯

香附子蒼術川芎貝母神麯山梔子陳皮半夏茯苓甘艸﹝炙﹞

生薑水煎服气加木香枳殻檳榔紫蘇血加桃仁紅花牡丹皮痰加南星食加山查麥芽砂仁熱加黃連黃芩柴胡濕加羌活倍蒼術

嚴用和云人之气道貴乎順順則百脈流通

气郁者胸脇痛脈沈澁○濕郁者周身走疼或闗節痛遇陰寒則發脈沈細○痰郁者動則喘咳寸口脈沈滑○熱郁者瞀悶小便赤脈沈數○血郁者四肢無力能食便紅脈沈數○食郁者噯酸腹飽不能食人迎脈平和气口脈緊盛

蒼術撫芎摠解諸郁隨癥加入諸藥凡郁皆在中焦以蒼術撫芎開提其气以升之假如食在气上提其气則食自降餘仿此

气郁香附﹝童便浸﹞蒼術﹝米泔浸﹞撫芎

濕郁白芷蒼術川芎茯苓

痰郁海石香附南星﹝薑製﹞𤓰蔞

熱郁山梔﹝炒﹞靑黛香附蒼術撫芎

血郁桃仁﹝去皮﹞紅花靑黛川芎香附

食郁蒼術香附山查神麯鍼砂﹝醋製﹞春加川芎夏加苦參秋冬加吳茱萸

越鞠丸﹝又名芎術丸﹞總解諸郁

蒼術香附撫芎神麯梔子﹝炒﹞

爲末滴水爲丸菉豆大

痿證門痿﹝痿謂痿弱無力以運動﹞

帝曰五臟使人痿何也岐伯曰肺主身之皮毛心主身之血脈肝主身之筋膜脾主身之肌肉腎主身之骨髓故肺熱葉焦則皮毛虛弱急薄著則生痿躄也﹝王注肺熱則腎受熱气故足孿躄不得仲以行也﹞心气熱則下脈厥而上上則下脈虛虛則生脈痿樞折挈脛縱而不任地也肝气熱則膽泄口苦筋膜乾則筋急而攣發爲筋痿脾气熱則胃乾而渴肌肉不仁發爲肉痿腎气熱則腰脊不舉骨枯而髓減發爲骨痿曰何以得之曰肺者臟之長也爲心之蓋也有所失亡所求不得則發肺鳴鳴則肺熱葉焦﹝肺藏气志若不則气鬱气郁不利故喘息有聲而肺熱葉焦也﹞故曰五臟因肺熱葉焦發爲痿躄此之謂也悲哀太甚則胞絡絕胞絡絕則陽气內動發則心下崩數溲血也故本病曰﹝本病古經篇名也大經大經脈也以溺血故空虛脈虛則熱內薄衞气盛榮气微故發爲䏎痺後漸脈痿故曰𫝊爲脈痿也﹞大經空虛發爲肌痺𫝊爲脈痿思想無窮所願不得意淫於外入房太甚宗筋弛縱發爲筋痿及爲白淫也故下經曰筋痿者生於肝使內也﹝下經古經名使內謂勞役筋內費竭精气也﹞有漸於濕以水爲事若有所畱居處相濕肌肉濡漬痺而不仁發爲肉痿故下經曰肉痿者得之濕地也﹝地之濕气感則害人皮肉筋脈此則謂害肉也﹞有所逺行勞倦逢大熱而渴渴則陽气內伐﹝謂伐腹中之陰气也﹞內伐則熱舎於腎腎者水臟也今水不勝火則骨枯而髓虛故足不任身發爲骨痿故下經曰骨痿者生於大熱也曰何以別之曰肺熱者色白而毛敗心熱者色赤而絡脈溢肝熱者色蒼而𤓰枯脾熱者色黃而肉濡動腎熱者色黑而齒稿曰如夫子言可矣論言治痿者獨取陽明何也曰陽明五臟六腑之海主閏宗筋宗筋主束骨而利機闗也﹝宗筋謂陰毛中橫骨上下臍兩傍之竪筋也上絡胞膈下貫髖尻又級於背腹上頭項故云宗筋主束骨利機闗然腰者腎之大闗節所以司屈故曰機闗﹞衝脈者經脈之海也﹝十二經之海﹞主滲灌谿谷與陽明合於宗筋陰陽總宗筋之會㑹於气街而陽明爲之長皆屬於帶脈而絡於督脈故陽明虛則宗筋縱帶脈不引故足痿不用也曰治之柰何曰各補其榮而通其輸調其虛實和其逆順筋脈骨肉各以其時受月則病已矣﹝時受月謂受气時月如肝王甲乙心王丙丁之類也痿論﹞

素問帝曰脾病而四肢不用何也岐伯曰四肢皆稟气於胃而不得至經必因於脾乃得稟也今脾病不能爲胃行其津液四肢不得稟水穀气气日以衰脈道不利筋骨肌肉皆無气以生故不用焉曰脾與胃以膜相連耳而能爲之行其津液何也岐伯曰足太陰者三陰也其脈貫胃屬脾絡嗌故太陰爲之行气於三陰﹝手足三陰之經﹞陽明者表也五臟六腑之海也亦爲之行气於三陽﹝手足三陽之經也﹞臟腑各因其經而受气於陽明故爲胃行其津液四肢不得稟水穀气日以益衰陰道不利筋骨肌肉無气以生故不用焉﹝太陰陽明篇﹞劉河間曰四肢不舉俗曰癱緩故經所謂脾太過則令人四肢不舉又曰土太過則惇阜阜髙也惇厚也旣厚而又髙則令除去此眞所謂膏粱之疾其治則㵼令气弱陽衰土平而愈或三化湯調胃承气湯選而用之若脾虛則不用也經所謂土不及則卑陷卑下也陷坑也故脾病四肢不舉四肢皆稟气於胃而不能至經必因於脾乃能受稟今脾病不能與胃行其津液四肢不得稟水穀气气日以衰脈道不利筋骨肌肉皆無气以生故不用焉其治可十全散加減四物去邪畱正

脾實病痿○經云脾病者肉痿足不收又云脾脈太過則令人四肢不舉又云其犯雨濕之地則爲痿者是也﹝夫所謂實謂太過者皆指脾之濕邪而言也﹞

今采補通榮兪穴法於左

肺熱葉焦則肺喘鳴生痿躄色白而毛敗者補其榮魚際通其兪大淵至秋病已

心熱生脈痿數溲血樞不相提挈脛縱不能任用於地色赤而絡脈溢者補其榮勞宮通其兪太陵至夏病已

肝熱生筋痿下白淫口苦筋急攣色蒼而爪枯者補其榮行間通其兪太衝至春病已

腎熱生骨痿足不任身腰脊不舉骨枯髓減色黑而齒稿者補其榮然谷通其兪太溪至冬病已

脾熱生肉痿漧渴肌肉不仁色黃而蠕動者補其榮大都通其兪太白至長夏病已

又痿躄足不收取之少陽陽明之別經云足少陽之別名曰光明去踝五寸別走厥陰虛則痿躄坐不能起取之所別也又云淫濼脞痿不能久立治少陽之維在外踝上五寸又云足陽明之別名曰豐隆去踝八寸別走太陰其病虛則足不收脛枯取之所別者是也

骨痿懈惰取足少陰髄海經云少气身漯漯也言吸吸也骨痠懈惰不能動補足少陰又云腦爲髓之海其兪上在於其蓋下在風腑髄海不足則腦轉耳鳴脛痠懈怠安臥審其兪而調其虛實者是也百節弛縱取脾手太陽之絡經云脾之大絡名曰大包出淵腋下腋三寸布胸脇虛則百節盡皆縱此脈若羅絡之血者取之脾之大絡也又云手太陽之別名曰支正上脘五寸實則節弛肘廢取之所別者是也

甲乙經曰痿不相知太白主之﹝一云耳重骨痿不相知﹞足下緩失履衝陽主之足緩不收痿不能行不能言手足痿躄不能行地倉主之

腎脈微滑爲骨痿坐不能起起則目無所見

陳無擇曰人身有皮毛血脈筋膜肌肉骨髓以成其形內則有肝心脾肺腎以主之若隨情妄用喜怒勞佚致內藏精血虛耗使皮血筋骨肉痿弱無力以運動故致痿躄狀與柔風腳气相類柔風腳气皆外因痿則內臟不足所致也

論治痿獨取陽明之旨

生生子曰內經治痿獨取陽明之法乃治痿之大槪也原其病皆自肺中來在於方萌之時故獨治陽明使宗筋閏能束骨而利機闗之意是澄其源而流自淸之謂也設五痿之疾旣痼而陽明虛宗筋縱帶脈不引足痿不用之時而獨治陽明斯亦晚矣當卽其五痿之所主者而㕘治之庶得以盡其用也按內經陽明虛帶脈不引之後帝曰治之柰何岐伯曰各補其榮而通其兪調其虛實和其逆順筋脈骨肉各以其時受月則病已矣此𨿽兼鍼刺而言實治痿之綱領也

林氏曰考之內經皮肉肌骨脈五痿分屬五臟如無擇所云者似又當分治之可也治陽明之法只可治脾肺若夫肝之筋痿心之脈痿腎之骨痿其受病又自不同豈可只取陽明而治之乎故治筋痿宜養其肝脈痿宜益其心骨痿宜滋其腎不可執一而論也經亦曰各補其榮而通其兪調其虛實﹝云云﹞此可以見治法之不専於陽明也

東垣淸燥湯治濕熱成痿以燥金受濕熱之邪是絕寒水生化之源源絕則腎涸痿厥之病大作腰以下痿軟癱瘓不能運動﹝方在暑門注夏類﹞

健步丸治膝中無力屈伸不得腰背腿腳沈重行步艱難

羌活柴胡滑石甘艸﹝炙﹞防風𤓰蔞根﹝酒沈各五分﹞澤㵼﹝三分﹞酒防已川烏酒苦參﹝各一錢﹞肉桂﹝五分﹞右爲末酒糊丸桐子大每服七十丸空心煎愈風湯送下﹝愈風湯方在中風門﹞

三因加味四斤丸治肝腎虛弱熱淫於內致筋骨痿弱不能勝持

蓯蓉﹝酒浸﹞鹿茸﹝燎去毛切酥炙﹞五味子﹝灑洗﹞兔絲子﹝酒煮透炒另研﹞熟地黃牛膝木𤓰天麻﹝各一兩﹞

右爲末煉蜜丸桐子大溫酒或米飲下五十丸劉宗厚曰按此熱淫於內而用溫補何也然陰血衰弱血不養筋筋緩不能自持陽燥熱淫於內故用此養陽滋陰陰實則水升火降矣

藿香養胃湯胃虛不食四肢痿弱行立不能皆由陽明虛宗筋失養之故也

藿香人參茯苓﹝各乙錢﹞白術﹝二錢﹞半夏麯苡仁山藥﹝各八分﹞蓽澄茄砂仁神麯陳皮﹝各六分﹞甘艸﹝炙四分﹞

薑三片棗二枚水煎服

大防風湯气血兩虛風濕相挾麻痺痿弱或久病痢後腳弱緩痛不能行履或兩腳腫痛足脛枯臘名鶴膝風癥其效如神

川歸熟地白芍杜仲﹝薑汁炒﹞黃茋白術﹝各一錢﹞人參防風川芎牛膝﹝各七分﹞羌活附子甘艸﹝炙各四分﹞

薑三片棗二枚水煎服

鹿角膠丸治血气虛弱兩足痿軟久臥牀褥神效常服補腎益精壯筋骨

鹿角膠﹝一斤﹞鹿角霜熟地黃﹝各半斤﹞當歸﹝四兩﹞牛膝兔絲子人參茯苓白術杜仲﹝製各二兩﹞龜板﹝酥炙﹞虎脛骨﹝酥炙各一兩半﹞

右爲末將鹿角膠用無灰酒熔化爲丸桐子大毎服百丸空心淡鹽湯送下

丹溪云有濕熱有痰有血虛有气弱亦有死血者有食積妨礙不降者﹝上文論痿䞘於肺熱實痿之木論治法之大要也而此云然者益以其發而爲病所因所挾或有不同主治亦各當若其所重也﹞

東垣取黃栢蒼術爲下部要藥丹溪卽此意以治痿蹷痛風取效甚多

濕熱東垣健步九加燥濕降火之劑黃栢黃芩蒼術濕痰二陳湯加蒼白術黃芩黃栢之類入竹瀝薑汁血虛四物加蒼術黃栢下補陰丸

气虛四君子湯加蒼術黃芩黃栢

﹝已上方法𨿽所主有不同而降火淸全所謂治法之大要而無不同也﹞

虎潛丸補腎丸皆治骨痿之劑也○肉痿當以淸燥湯治之

五加皮酒治筋痿拘攣疼痛不便屈伸

五加皮﹝半斤﹞蒼耳子﹝六兩﹞枸杞子苡仁﹝各四兩﹞生地黃﹝二兩﹞木香﹝五錢﹞

以好酒一大罈將藥用囊盛懸罈中浸七日取出焙亁爲末煉蜜丸桐子大空心酒吞八九十丸其酒聴飲但常使酒气頻相接爲妙

大生脈湯治心熱脈痿脛縱不任地

人參麥冬五味子天冬黃栢川歸牛膝紅花枸杞子生地

水煎服有汗加黃茋

王啟𤣥𫝊𤣥珠耘苗丹三方序曰張長沙戒人妄服燥烈之藥謂藥勢偏有所助勝尅流變則眞病生焉猶憫苗不長而揠之者也若稟血不彊合服此而不服是不耘苗者也故名耘苗丹此丹養五臟補不足祕固眞元均調二气和暢榮衞保神守中

五味子﹝半斤﹞巴㦸﹝去心﹞逺志﹝去心﹞枸杞子山藥茯苓肉蓯蓉﹝酒浸﹞百部﹝酒浸一宿焙﹞杜仲﹝炒﹞蛇牀子栢子仁兔絲子﹝酒浸另研﹞防風﹝各二兩﹞

右爲末蜜丸桐子大食前溫酒鹽湯任下三十丸春漧棗湯下夏加五味子四兩秋加枸杞

子六兩四季月加肉蓯蓉六兩

衞生湯補虛勞彊五臟除煩熱養眞元退邪熱順血脈

黃茋﹝八兩﹞當歸白芍﹝各四兩﹞甘艸﹝炙一兩﹞

年老加酒半盞同水煎

何首烏酒治骨軟風腰膝痛行履不得徧身搔癢何首烏大而有花者同牛膝各一斤以好酒一升浸七宿焙亁於木臼搗末蜜丸毎日空心食前酒下三五十丸

蕭炳丹參酒方治風軟腳弱可逐奔馬故曰奔馬艸極效丹參不拘多少酒浸服下

本事治筋骨諸疾手足不遂行動不得徧身風瘡左經丸

艸烏﹝白大者去皮臍﹞木鼈﹝去殻﹞白膠香五靈脂﹝各二兩半﹞斑貓﹝五杖去頭足趐醋炒﹞

右爲末用黒豆去皮生爲末一升醋糊同前藥共和勻爲丸雞豆子大毎服一丸溫酒磨下○治筋骨疾但未曾經鍼傷損者三五服立效此藥曾醫一人軟風不能行不十日見功專治心腎肝三經通小便除淋瀝通營衛活經絡此方因淨聖寺僧得之大有奇交﹝所治乃溫痰污血爲病﹞

又方治丈夫酒色過度下焦虛憊足膝軟乏小便滑數外腎濕癢

五味子﹝五兩﹞兔絲子﹝酒浸透研炒﹞山藥石蓮肉茴香﹝各二兩﹞白茯苓﹝一兩﹞

右糊丸梧子大毎五十丸溫酒或鹽湯下空心服如腳气及膝無力者木𤓰酒空心下六十丸下午再服妙

龍虎丹治痿

瑣陽﹝七錢半﹞敗龜板虎骨黃栢﹝俱酒炙﹞亁薑﹝一錢半﹞金箔﹝十斤﹞神麯如懶言語加山藥七錢

右稬米粉糊爲丸空心白湯吞下

丹溪補益丸治痿

白術﹝二兩﹞龜板瑣陽﹝各酒炙﹞生地歸身牛膝白芍﹝俱酒浸各一兩﹞陳皮亁薑﹝各七錢半﹞黃栢﹝炒﹞虎骨﹝酒炙﹞茯苓﹝各五錢﹞五味子﹝二錢﹞甘艸﹝炙一錢﹞兔絲子﹝酒蒸研如糊入余藥末曬漧﹞右以新鮮紫河車爲丸如無紫河車用豬骨髓爲丸亦可

神龜滋陰丸治足痿

龜板﹝酒炙﹞黃栢知母﹝各酒炒二兩﹞拘杞子五味子瑣陽﹝各一兩﹞漧薑﹝半兩﹞

煉蜜丸梧子大空心鹽湯下七十丸與龍虎丹相兼服妙

丹溪治痢後腳弱漸細

蒼術﹝一兩﹞白芍龜板﹝酒炙二兩半﹞黃栢﹝五錢酒炒﹞

右粥丸以四物湯加陳皮甘艸煎湯吞

劉河間十全散者蓋治气血俱虛而四肢不用也治男子婦人諸虛不足五勞七傷不進飲食久病虛損時發潮熱气攻骨脊拘急疼痛夜夢遺精面色痿黃腳膝無力喘𠻳中滿脾腎气弱五心煩悶並治

人參黃茋白術茯苓甘艸肉桂當歸川芎熟地白芍藥﹝各等分﹞

右爲粗末毎服二大錢生薑三片棗二枚水一盞煎七分不拘時溫服桂芍藥甘艸小建中湯也加黃茋卽黃茋建中湯也人參白術茯苓甘艸四君子湯也當歸川芎地黃芍藥四物湯也以其气血俱衰陰陽並弱法天地之成數故名曰十全散

狀元丸治下元陽气大虛及脾有寒濕足膝痿弱大便不實濕動生痰面色黃白惡風懶語一切倦弱及陰痿不起飲食不思虛弱等癥○此方得遂州仙茅或漢中仙茅爲君妙不可言屢驗﹝昔在吳下治行人公孫質庵老先生患痿不出戶者三年用此收功仕至江右憲副﹞

山茱萸肉杜仲﹝鹽水炒各四兩﹞破故紙﹝鹽水炒﹞龜板﹝酒炙各三兩﹞鹿葺﹝酒炙﹞兔絲子﹝酒浸透研炒﹞逺志肉﹝去心二兩﹞頭二蠶沙﹝炒﹞人參﹝各二兩﹞茯苓﹝一兩半﹞大附子﹝童便煮麪煨七錢﹞

俱製淨藥以干山藥粉四兩打糊爲丸梧桐子大空心淡鹽湯或酒送下五六十丸下午再服右方服後須痛斷房失以培其根勿恃此藥壯陽而助其春興自取其憊也叮之戒之

金剛丸治腎損骨痿不能起牀益精補腎

萆薢杜仲﹝炒﹞蓯蓉﹝酒浸﹞兔絲子﹝酒浸等分﹞

右末酒煮豬腰子爲丸桐子大毎服五七十丸空心酒下

腳气門

腳气

內經曰諸濕腫滿皆屬脾土又曰傷於濕者下先受之蓋脾主四肢足居於下而多受其濕濕郁成熱濕熱相搏其痛作矣古無腳气之說內經名厥兩漢間名緩風宋齊之後謂之腳气有從外感而得者有從內傷而致者其爲濕熱之患則一而已北方髙燥多飲⿰酪肉食及酻酒濕熱之物下流足腔所致南方卑下濕气迷滿山澤血气虛弱之人或遇房失及負重逺行衝冒雨雪寒濕乘虛而襲遂成此癥大抵風寒暑濕之气中於諸陽病在外其診多在足外踝及足背宜散之而愈中於諸陰病在裏其診多在足內踝及膁內宜溫利之外癥自汗走注爲風勝無汗疼痛攣急爲寒勝腫滿重著爲濕勝煩渴熱頑爲暑勝如四气兼有但推其多者爲勝寒則溫之熱則寒之在表則散在裏則下若大虛气乏間作補湯隨病冷熱而用之不可拘執不得服補藥之說

大抵麻者爲風痛者爲寒腫者爲濕

痺論云寒勝則虫熱勝則縱﹝虫者皮膚中如虫行之狀﹞

嚴氏曰腳气南北所感𨿽有內外之殊然皆由腎虛而生婦人病此者亦由血海虛而得之

發明曰南方自外而入者止於下脛腫痛北方自內而致者乃或至於手節也○治法初用解散次必推蕩大便以導其邪气

又曰腳气濕熱勝者成水泡瘡或成赤腫丹毒或如疝气攻上引下

脈法浮爲風緊爲寒緩細爲濕洪數爲熱又沈而者亦爲風沈而緊者爲寒沈細爲濕沈數爲熱

又曰脈者風濡弱者濕洪數者熱遲者寒微者虛牢堅者實結則因气散則因憂緊則因怒細則因悲入心則謬妄嘔吐食不入睡不安左寸脈乍大乍小乍有乍無者死

入腎則腰腳腫小便不通呻吟目與額皆黒气沖胸而喘左尺脈絕者死

千金翼云外臺總錄所錄皆謂南方卑濕露霧之地其民腠理疎陽气不能外固因而履之則淸濕襲虛病起於下此因血虛气弱受淸濕之邪气與血並行於膚腠邪气盛正气少故血气濇濇則痺虛則弱故令痺弱也後人名曰腳气鍼經云有道以來有道以去治之多以灸炳爲佳以導引濕气外出及飲醪醴以通經散邪所製之方寒藥少熱藥多用麻黃川烏薑附之屬內經云濕淫於外以苦發之麻黃苦溫發之者也川烏辛熱走而不能守通行經絡薑附辛甘大熱助陽退陰亦能散淸濕之邪又察足之三陰三陽是何經絡所起以引用藥爲主治復審六气中何气當之擇其佐使孫眞人云醫者意也隨時增損初無定方眞知言哉

東垣曰異法方宜論云北方者其地髙陵居風寒冷冽其俗飲⿰酪而肉食凡飲⿰酪以飲多飲速者爲能經云因而大飲則气逆又云食入於陰長气於陽今乃反行陽道是爲逆也夫乳酪醇酒濕熱之屬加以奉養太過亦滋其濕水性潤下气不能呴故下注於足脛積久而作腫痛此飲食下流之所致也通評虛實論云穀入多而气少濕居下也況⿰酪醇酒之濕熱甚於穀者也至眞要大論云太陰之勝火气內郁流散於外足脛胕腫飲發於中胕腫於下此之謂也若飲自倍脾胃乃傷胃气不能施化脾气不能四布故下流乘其肝腎之位注於足脛加之房事不節邪气乘虛遂成痼疾孫眞人云古人少有此疾自永嘉南渡衣纓士人多有之亦此意也

活人云腳气屬冷者小續命湯煎成入生薑自然汁服之最快

丹溪曰腳气須用升提藥隨气血用

當歸拈痛湯治濕熱爲病肢節煩痛肩背沈重胸膈不利徧身疼痛流注手足痛不可忍

羌活甘艸﹝炙﹞黃苓﹝酒炒﹞茵陳﹝酒炒各五錢﹞當歸身苦參﹝酒洗﹞人參升麻葛根蒼術﹝各二錢﹞豬苓澤㵼知母防風﹝各三錢﹞白術﹝一錢半﹞

毎用一兩水煎不拘時服

羅太無治中書粘年四旬體魁梧丙辰春從徵楊州腳气忽作徧身肢體微腫其痛手不可近足脛尢甚履不任穿跣以騎馬空兩鐙而以竹器盛之以困急來告予思內經有云飲發於中胕腫於下又云諸痛爲實血實者宜決之以三稜鍼數刺其腫上血突出髙二尺餘漸漸如綫流於地約半升許其色黑紫頃時腫消痛減以當歸拈痛湯一兩半服之其夜得睡明日再服而愈

蒼術丸治亁濕腳气筋脈拘攣疼痛不能行

蒼術﹝米泔浸炒四兩﹞乳香沒藥﹝各二兩另研﹞靑鹽牛膝﹝各五錢﹞熟艾﹝四錢﹞川烏﹝三錢﹞全蠍﹝炒二錢﹞

右爲細末共研藥和勻以木𤓰一个大者切一頭畱作蓋去穰入上件藥於內蓋定安木𤓰於黑豆中蒸令極爛取出去皮連藥研成膏卻入生蒼術末拌勻丸如桐子大毎服五十丸空心木𤓰湯下以溫鹽酒亦可日三服忌血與蒜

丹溪腳气腫痛方

黃栢﹝酒炒﹞蒼術﹝鹽炒﹞川芎生地白術甘艸梢黃連犀角防風木通㯽榔

熱加黃芩痰加竹瀝薑汁時令熱加石膏大便祕加桃仁小便澁加牛膝

食積流注者

蒼術黃栢防已南星白芷犀角㯽榔川芎

血虛加牛膝龜板如尋常腫者專主濕熱肥人加痰藥

一婦人足腫

黃栢蒼術生地川芎牛膝﹝酒洗﹞龍膽艸南星

腳弱筋痛

牛膝﹝二兩﹞白芍藥﹝一兩半﹞黃栢﹝炒﹞知母﹝炒﹞龜板﹝酒炙各一兩﹞甘艸﹝炙五錢﹞

酒糊爲丸

便溺阻澁心下痞滿者宜微下之

東垣曰楊太受云腳气之疾自古皆用疎下爲疾壅故也然不可太過恐傷脾胃使營運之气不能上行反又下注爲腳气又不可不及則壅不能消散今立三方於後詳而用之

羌活導滯湯腳气初發一身盡痛或肢節腫痛便溺阻隔先以此導之後用當歸拈痛湯

大黃﹝酒煨一兩﹞羌活獨活﹝各五錢﹞川歸防已﹝各三錢﹞枳實﹝麩炒二錢﹞

毎服七錢水煎服取微利則已量虛實加減

開結導飲丸飲食不消心下痞悶

陳皮白術茯苓澤㵼麥孽酒麯半夏﹝各一兩﹞枳實靑皮漧薑﹝各五錢﹞

如有積塊者加巴豆霜﹝一錢﹞

右爲末𩚫餅糊丸梧子大毎服五十丸溫湯下

又方治濕熱並諸濕邪腿膝重痛足脛浮腫

甘遂葳靈仙葶藶㯽榔赤芍澤㵼乳香﹝各二兩﹞沒藥﹝一兩﹞牽牛大㦸﹝炒三兩﹞陳皮﹝四兩﹞

右爲末麪糊爲丸梧子大毎服五十丸加至七十丸食前溫水送下得更衣止後服忌酒二日又忌麪及甘艸三兩日食溫淡粥以補胃气

乙巳春廉平章年三十八身體充肥腳气始發頭面渾身肢節微腫皆赤色足脛腫痛不可忍不敢扶䇿手著皮膚其痛轉甚起而復臥臥而復起晝夜苦楚難以名狀求予治之平章以北土髙寒故多飲酒積久傷脾不能運化飲食下流之所致投以當歸拈痛湯一兩二錢其痛減半再服腫痛悉除只右手指末微赤腫以三薐鍼刺於𤓰甲端多出黑血赤腫全去不數日因食濕麪肢體覺疼再以大黃枳實湯治之大黃﹝酒煨三錢﹞羌活﹝一錢半﹞當歸﹝一錢﹞枳實﹝五分﹞

夫腳气之疾皆水濕之爲也麪滋其濕血壅而不行故肢節煩疼內經曰風能勝濕羌活辛溫透闗節去濕故以爲君主血畱而不行則當歸之辛溫散壅止痛枳實之苦寒治痞消食以爲臣大黃苦寒以導麪之濕熱並治諸老血畱結取其峻駛以爲使也右只作一服水一盞半煎八分空心食前服利下兩行痛止

控涎丹﹝方見痰飲門﹞治腳气加胭脂一錢㯽榔木𤓰各一兩卷栢五錢先以鹽水煮半日次日白水煮半日同前藥爲丸毎服三十丸加至四五十丸取下惡物立效

衍義云有人嗜酒日須五七十盃後患腳气甚危或教以巴㦸半兩稬米同炒去米不用大黃一兩剉炒同爲末煉蜜爲丸梧子大溫水下五七十丸仍戒酒遂愈

本事方治風气積滯成腳气常覺微腫發則或痛茵芋丸

茵芋﹝炒﹞苡仁﹝各五錢﹞郁李仁﹝一兩﹞牽牛﹝生三兩取頭末兩半﹞

右爲末煉蜜丸梧子大毎服三十丸薑棗湯下未利再加十丸日三服以快利爲度白粥補之

三因千金丹治腳气上攻心腎相撃足心隱痛小腹不仁煩渴小便祕或利闗節攣皮疼痛神效

肉蓯蓉石斛﹝各酒浸﹞狗脊﹝去毛﹞萆薢茯苓牛膝﹝灑洗﹞地仙子逺志﹝去心炒各一兩﹞杜仲﹝去皮炒﹞熟地﹝各三兩﹞

右煉蜜丸如梧子大毎服五十丸溫酒鹽湯任下

本事療丈夫腰腳痺緩急行履不穏者以萆薢二十四分合杜仲八分爲末毎日溫酒和服三錢匕增至五錢忌牛肉

活人苡仁酒治腳痺

苡仁牛膝﹝各二兩﹞海桐皮五加皮獨活防風杜仲﹝各一兩﹞熟地﹝一兩半﹞白術﹝五錢﹞

右爲粗末入絹袋內用好酒五升浸春秋冬二七日夏月七日分作數服逐帖浸酒空心毎服一盞或半盞日三四服常令酒气醺醺不絕久服覺皮膚下如數百條虫行卽是風濕气散

丹溪治一婦人血少多气大便後腳痛而麻

當歸﹝二錢半﹞芍藥白術﹝各二錢﹞陳皮靑皮﹝各一錢﹞地黃﹝一錢半﹞川芎﹝五分﹞甘艸﹝二分﹞桃仁﹝十八枚﹞

右分二帖水煎服

韓彥正暴得疾手足不舉諸醫皆以爲風鍼手足亦不知痛召孫尙証之尙曰此腳气耳用㯽榔末三錢生薑三片亁紫蘇七葉陳皮三錢水煎服數帖而安

㯽榔散治腳腫

陳皮蒼術﹝炒等分﹞

水一大碗酒半盞同煎去渣調檳榔末二錢

聖惠方治腳气及風寒濕四肢攣急腳疼不可踐地紫蘇六兩搗碎水三升研取汁以蘇子汁煮粳米粥二合和蔥豉椒薑食之卽止

濟世方治一切腳气神奇

穿山甲前兩足者燒存性研細入麝少許多少隨人斟酌要服此藥須去他事在晚不可進飲食𠉀至夜深腹空時調服坐臥隨意及雞嗚又一服痛立止過一二日便能步履如常極妙如神

千金方治腳气十二風痺不能行松葉酒

松葉六十斤剉細以水四石煮取四斗九升以釀米五斗如常法另煮松葉汁以漬米並饙飯釀封頭七日後澄飲之取醉得此酒力者甚眾

濟世方諸般腳气一服除根

防風羌活蟬退﹝各三分﹞薄荷﹝五分﹞紫蘇﹝四分﹞

右爲末毎服五錢以無灰酒半碗熱服訖服至一時久卽煎後藥湯傾桶內披厚衣於桶上坐勿令走气將腳腿薰之當自下而上汗出直至頂門其出如水盡爲度

薰洗

紫蘇﹝半斤﹞忍冬花﹝四兩﹞木饅頭﹝七个﹞蘇木﹝二兩﹞

右爲粗末以水一鍾煎數沸桶盛分三度添用只一次洗完永除根

東垣曰活人云凡腳气服補藥及用湯渫洗皆醫之大禁也爲南方外感濕气乘虛襲人爲腫痛而言非爲北方內受濕气注下腫痛而言也蓋濕气不能外達宜淋渫開導泄越其邪名曰導气除濕湯

葳靈仙防風荊芥穗當歸地骨皮升麻白芍蒴藋葉﹝各等分﹞

水二斗煮取一斗五升乘熱淋洗

五味敗毒散治三陽經腳气流注腳踝上熱腫寒熱如瘧自汗或無汗

羌活獨活前胡柴胡枳殻桔梗甘艸人參茯苓川芎大黃蒼術﹝等分﹞

毎服四錢薑三片薄荷頭一个水鍾半煎一鍾熱服皮肌瘙癢加蟬退

八味丸治少陰腎經腳气腰脊疼小指之下連足心循內踝入跟中腨內膕中內膁皆疼上衝胸咽嘔吐自汗小腹不仁善恐此癥最急以腎乘心水克火死不旋腫方在虛怯門

紫蘇散治風毒腳气腹內痰惡腳重虛腫

紫蘇木通桑白皮茴香﹝各一兩﹞枳殻﹝二兩﹞羌活獨活荊芥穗木𤓰靑皮甘艸﹝各半兩﹞大腹子﹝十个﹞

毎服三錢薑三片蔥白一莖水煎服

桑白皮散治腳气盛發浮腫小便赤澁腹滿气急桑白皮郁李仁﹝各一兩﹞赤茯苓﹝二兩﹞木香防已大腹子﹝各半兩﹞紫蘇子木通㯽榔靑皮﹝各七錢半﹞毎服三錢薑水煎

薏苡散治腳气弱痺腫滿心下急大便澁

薏苡仁防風川芎防已豬苓郁李仁火麻仁檳榔羚羊角屑﹝各一兩﹞枳實﹝七錢﹞甘艸﹝五錢﹞桑白皮﹝二兩﹞

爲末毎服三錢熟水調下

紫蘇子湯通治腳气中滿喘急嘔吐自汗

紫蘇子﹝炒﹞前胡半夏厚朴甘艸﹝炙﹞川歸黃芩﹝各二兩﹞桂心桔梗﹝各三兩﹞虛甚者加炮附子﹝乙兩﹞每服六錢薑七片棗二枚水煎食後服

茱萸丸治腳气入腹脹不仁喘悶欲死

吳茱萸﹝洗﹞木𤓰﹝去穰切片乾﹞

右酒糊爲丸梧子大每服五十九至百丸酒或米湯下或以木𤓰蒸爛研膏爲丸尢妙

捲栢散治逺年腳气難治此方特效體虛人減半服捲栢﹝隨用先以鹽水煮半日次用冷水煮半日大上焙漧取東向者佳﹞黑牽牛﹝取頭末﹞㯽榔甘遂

右各爲末不得相雜每服各一錢惟㯽榔末二錢五更初濃煎蔥白湯下至已時取下惡物如魚凍隨喫淡粥病安更宜服後藥

後方

大腹子﹝三兩﹞木𤓰﹝二兩半﹞蘇子﹝炒﹞㯽榔荊芥穗烏藥陳皮蘇葉﹝各一兩﹞蘿卜子﹝炒五錢﹞沈香﹝三錢﹞桑白皮﹝炒﹞

枳殻﹝麩炒各兩半﹞

每服三錢薑五片煎服

㯽榔湯治腳气順气防壅

㯽榔香附子陳皮蘇葉木𤓰五加皮粉艸﹝各一兩﹞

每服四錢薑五片煎服婦人腳气多由血虛加川歸半兩室女多因血實加赤芍藥一兩半大便祕結虛弱者加枳實盛者加大黃一方治腳气沖心大便祕宜服三黃散加土烏藥春夏常服妙

木𤓰茱萸湯治腳气入腹困悶欲死腹脹喘急木𤓰㯽榔﹝各二兩﹞吳茱萸﹝湯洗七次炒一兩﹞

每服四錢水煎食前服大木𤓰二枚吳茱萸五兩二味並用水四碗煎一碗分二服如人行十里久再進一服或汗或吐或㵼卽瘥不拘時服

三將軍丸治腳气入腹衝心大便不通

吳茱萸木𤓰大黃﹝各等分﹞大黃或隨其病加減右米糊丸如菉豆大毎五十丸粳米枳殻湯下未應加丸數再服以通爲度

杉木節湯治腳气沖心或心脇有塊毒勝痰逆痞滿喘急汗流搐搦昏悶上視咬齒甚至垂絕不知人杉木節﹝一大升﹞橘葉﹝一升無葉用皮亦可﹞大腹子﹝七个連皮剉碎﹞

右以童子小便三升煎一升半分二服若一服得快利停後服

木通散治腳气服熱藥太過小便不通臍下脹川歸梔子赤芍赤茯苓甘艸﹝各一兩﹞

每服三錢水煎

蒼術散治一切腳气

蒼術﹝米泔浸一日夜鹽炒過﹞黃栢﹝去皮酒浸一日夜炙焦﹞

毎服四錢水鍾半煎一鍾日進三四服

烏藥酒治一切腳气發動

土烏藥用粗皮揩淨以瓦片刮下屑收於磁器內以好酒一升浸一宿次日空心去藥只將磁器內所浸藥酒熱湯上坐溫入生麝香少許尢妙一服卽安無麝香則多服服後溏泄病去

升麻散治腳气

升麻獨活蒼術牡丹皮﹝等分﹞

右每服半兩酒煎空心服如痛甚者加麝香

治六經腳气發起赤腫者

五苓散﹝一帖內用桂枝﹞蘇木﹝比上藥多些﹞生薑﹝搗一塊﹞

水二鍾煎一鍾空心連進三服至午時卽不痛矣

治久患腳气下體虛冷者

五積散﹝一帖水二鍾半煎一鍾攪下末藥同服﹞龍骨虎骨乳香沒藥五靈脂﹝各一錢爲末﹞

右空心連進三服見下肢節漸煖卽愈

輕腳丸逐風去濕消腫行血止痛

地膚子桃仁﹝各一兩麩炒﹞白術赤茯苓赤芍藥紫蘇葉葫蘆巴豬苓澤㵼㯽榔枳實茴香﹝各半兩﹞

右煉蜜丸梧子大每三五十丸空心紫蘇湯下漸加至百丸神效

塗法

豬牙皂角﹝不蛀者﹞大皂角﹝不蛀者﹞南木香﹝各等分﹞

右爲末醋濃調先於腫上不腫處用藥圍塗之闊三四寸若圍然截斷毒气不使衝上次塗下面腫只畱腳尖不塗仍剪腳甲出毒气時時用醋潤之

凡用小續命湯活絡湯須兩料𠉀通身得汗如續命湯香疾乃去體

活絡湯治寒濕腳气及一切疼痛諸疾

白術杜仲﹝各六錢﹞牛膝附子﹝炮各五錢﹞甘艸人參官桂﹝各二錢半﹞川薑﹝炮七錢半﹞川歸﹝一兩二錢﹞

每五錢水煎病在上食後病在下食前服

椒囊法

川椒二三斤實於疎布囊中置火踏上跣足踏椒囊久久全愈

一方加切片㯽榔並熟艾各三之一尢妙

治腳气止痛

艸烏爲末同酒糟搗爛貼薑汁調艸烏貼亦可薑汁調赤小豆南星末塗時喫熟蘿卜令飽以下气

治腳气止痛

用牛皮膠一塊剉碎同麥麩炒成珠研細末每用酒調下一錢其痛立止如大便祕結者服搜風順气丸亦可

腳气沖心爲厥逆

丹溪云腳气沖心宜四物湯加炒栢再宜湧泉穴用附子末津唾調傅上以艾灸泄引其熱下行

腳气沖心用白㯽榔一个如雞心大者爲末用童便生薑汁溫酒共半盞調作一服

﹝廣利方不用薑汁酒但用童便五合調服再服治衝心悶亂不知人﹞

三脘散治腳气沖心腹气飽悶大便祕澁者最良獨活白術木𤓰﹝焙漧﹞大腹皮﹝炙黃﹞紫蘇﹝各一兩﹞沈香木香川芎㯽榔﹝麪包煨熟各七錢半﹞甘艸﹝炙半兩﹞橘紅﹝三分﹞毎二錢水煎分三服取便利爲效

大腹子散治風毒腳气肢節煩疼心神壅悶

大腹皮桑白皮赤芍藥木通紫蘇羌活獨活木𤓰荊芥靑皮﹝各一兩﹞

每服四錢薑五片蔥白七寸水煎空心溫服

韋宙方療腳气浮腫心腹滿大小便不通气急喘息者以郁李仁十二分搗碎水研取汁薏苡仁搗碎如粟米取三合以米作粥空腹食之佳

凡腳气之病始起甚微多不令人識也食飲嬉戱气力如故惟卒起腳屈弱不能動此爲異耳○凡腳气之𠉀見食嘔吐憎聞食气或有腹痛下利或大小便閉濇不通或胸中衝悸不欲見光明或精神昏憒或喜迷忘語言錯亂或壯熱頭痛或身體極冷痛煩或覺轉筋或腫或不腫或背腿頑痺或時緩縱不隨或復百節攣急或小腹不仁此皆腳气狀貌也○腳气有腫者有不腫者其小腹頑痺不仁者多不腫小腹頑後不過三五日卽令人嘔吐者名腳气入心如此者死在旦夕○其人黑瘦者易治肥大肉厚赤白者難愈黑人耐風濕赤白人不耐風濕瘦人肉硬肥人肉軟則受病難愈○凡腳气覺病𠉀有異決然气急卽須大言使其恐懼而气下行爲妙治之稍緩則气上入胸脇逆滿气上肩息急者死不旋踵寛者數日必死不可不急治也但見心下急气喘不停或自汗數出或乍寒乍熱其脈促短而數嘔吐不止者死

治腎臟風壅積腰膝沈重葳靈仙末蜜和丸梧桐子大初服酒下八十丸平明微利惡物如靑膿桃膠卽是風毒積滯也如未動夜再服一百丸取下後喫粥補之一月仍當服溫補藥

治腎臟風攻注腳膝方

連珠甘遂﹝一兩﹞木鼈子﹝一雌雄去殻﹞

右爲末獖豬腰子二个批開用藥末一錢摻勻濕紙包數重火煨熟放溫五更初細嚼米飲下積水多則利多少則利少宜軟飯將息若患一腳須看左右如左腳用左邊腰子右腳用右邊腰子藥末止許一錢壬子年在昆陵有姓馬鬻酒者宿患腎臟風今一足發腫如瓠自腰以下巨細通爲一律痛不可忍欲轉側面人挾持方可動或者欲以鈹刀決之予曰不可吾有藥如上法服之辰巳間下膿水數升卽時痛止腫退一月後尙拄拐而行予再以赤烏散令塗貼其膝方愈後十年至昆陵率其子列拜以謝云向腳疾至今不復作𨿽積年腎臟風並以失去今健步自若矣

本艸云有人重病足不履地者十年良醫殫技莫能治所親置之道傍以求救者遇一逰僧見之告曰此疾一藥可治但不知此土有否因爲之入山求索果得葳靈仙也使服之數日能步履其後山人鄧思濟知之遂著其法云采得陰漧月餘搗篩溫淸酒和二錢匕空心服之如人本性殺藥可加及六錢匕利過兩行則減之病除乃停服其性甚善不觸諸藥但惡茶及麪湯以甘艸梔子代飲

白濁門

生生子曰白濁乃小病今人亦有一二年不愈者皆是用藥無律今將喫緊要處次第條陳庶初學者有取則焉大抵屬濕熱爲多緣中宮不淸痰濁下流滲入膀胱治當審小便痛與不痛若小便將行而痛者气之滯也行後而痛者气之陷也若小便頻數而痛此名淋濁治以二陳湯加木通山梔升麻柴胡之類若只濁而不痛宜燥中宮之濕二陳湯加蒼白術桔梗升麻之類提之卽愈若久濁而不痛爲虛宜補中益气湯陰虛下脫者加牡蠣山茱萸澁之久而陰虛腰膝痠疼六味地黃丸挾熱者加黃栢知母挾寒者加桂心兔絲子川巴㦸之類虛甚者加鹿茸○有心脾二經不足但經思慮其濁愈甚者宜定志丸善飲酒人濕熱下流用白螺螄殻火煆醋淬爲末三錢用漧葛靑蒿苦參﹝酒炒﹞各三錢煎湯調下

治法以二陳湯加白術蒼術黃栢升麻柴胡木通石菖蒲

加生薑三片燈心二十根食前服

前方加白葵花三五朶極妙白雞冠花亦佳

凡治淋濁二癥先當用此以淸中宮濕熱痰气卽易愈丹溪云二陳湯加升提之法能使大便潤而小便長此端本澄源之意服二三帖然後看气血孰虛乃用對癥之藥此最萬全法也時醫好用滲利之藥殊不知久濁不愈者多陰虛而滲利在所當忌又不可先用補劑及止澁之藥蓋此癥始未有不因於濕熱下流者補澁太早反閉其邪濁愈甚矣由是有積年累月不效者皆治法失先後次第故也

丹溪加減珍珠粉丸治便濁極妙﹝凡治便濁先時以此丸合前湯兼服其效甚連﹞

蛤粉靑黛﹝此二味主胃中濁气下流降入膀胱﹞樗皮﹝大燥濕熱﹞滑石黃栢亁薑﹝鹽水炒褐色味苦斂肺气下降使生陰血﹞

右等分炒神麯糊爲丸梧子大空心下三五十丸

祕𫝊二奇湯治便濁疼痛神效兼治偏墜

升麻烏藥

煎湯食前服若小便前��者以烏藥三錢升麻減半加小茴香五分黃栢五分木通五分龍膽艸五分漢防已三分若小便後痛者用升麻三錢烏藥減半仍加黃栢五分柴胡五分

若服前藥頭覺作運此陰虛因升動其火故也急以六味地黃丸料加黃栢知母麥門冬治之一服而愈○若服前藥胸中飽悶此必中宮有痰宜二陳湯加香附白術炒麯消之

茯苓丸治心气不足思慮太過腎經虛損其陽不固溺有餘瀝小便白濁夢寐頻泄

兔絲子﹝酒浸研五兩﹞石蓮子﹝去殼三兩﹞白茯苓﹝去皮二兩﹞

右酒糊丸梧子大每三十丸鹽湯下常服亦能補虛

金箔丸治下焦虛小便白濁白淫夜多異夢遺泄補骨脂﹝炒﹞韮菜子﹝炒﹞晚蠶蛾肉蓯蓉山茱萸桑螵蛸兔絲子﹝酒浸﹞牛膝﹝酒浸﹞龍骨﹝各一兩﹞

爲細末煉蜜丸梧桐子大金箔爲衣毎服三十丸空心溫酒下

萆薢分淸飲治白濁小便凝如脂油光彩不定凝腳如糊

益智仁川萆薢石菖蒲烏藥

各等分毎四五錢水煎臨服入鹽少許一方加茯苓甘艸

定志丸治心气不足脾弱不能攝精心腎不交小便白濁

逺志﹝去心虛淨以甘艸湯煮﹞石菖蒲白茯苓人參

山藥打糊爲丸食逺白湯送下五六十丸

夢遺門﹝附精滑不禁﹞

丹溪曰夢遺主熱精滑主濕熱許學士曰治夢遺有數種有下元虛憊精元不禁者有年壯气盛久曠經絡壅滯者有情欲淫動所願不遂者名曰白淫虛憊不禁者宜補澁壅滯者宜淸心以決其壅所願不遂者宜淸痰熱以豬苓丸治之正如瓶中煎湯气盛盈溢者如瓶中湯沸而溢欲動心邪者如瓶傾側而出虛憊不禁者如瓶中有罅而漏不可一槪用藥也

內經云主閉藏者腎也又云腎藏精腎衰則不能管攝故妄行而出精不時也又曰思想無窮所願不得意淫於外入房太甚宗筋弛縱發爲白淫夢遺等癥先賢治法有五○用辰砂磁石龍骨之類鎭墜神之浮逰是其一也○其二思想結成痰飲迷於心竅而遺者許學士以豬苓丸導利其痰是也○其三思想傷陰者潔古以珍珠粉丸降火補陰是也○其四思想傷陽者羅謙甫以鹿茸蓯蓉兔絲子等補陽之藥是也○其五陰陽俱虛者丹溪治一人形瘦便濁夢遺作心虛治用珍珠粉丸定志丸內傷气血不能固守以致夢遺精滑便濁不禁者當補以八珍湯加減吞樗根皮丸予嘗治一少年夢遺無度且精滑甚玉莖才舉其精卽流目見婦人精卽注下夫婦之私皆廢背心痛如被槌兩耳皆聾腰痠膝軟此大虛癥也用補天丸加止澁之藥鹿茸沙苑蒺藜白䗶之類服之一月精固二月耳聰而背心痛止次年育女

仲景云夫失精家少腹急陰頭寒冷目髮落脈極芤虛遲爲淸穀亡血失精脈得諸芤動微緊男子失精女子夢交以桂枝龍骨牡蠣湯主之

桂枝白芍藥生薑牡蠣﹝煆﹞龍骨﹝煆各三兩﹞甘艸﹝二兩﹞大棗﹝十二枚﹞

作八帖水煎服

豬苓丸

半夏﹝一兩剉如豆大﹞豬苓﹝二兩﹞

先將一半炒半夏色黃不令焦出火毒取半夏爲末糊丸桐子大𠉀乾更用前一半豬苓末子同炒微烈入砂瓶內養之空心溫酒鹽湯下三四十丸常服於申未間溫酒下○蕭氏云此古方也今盛行於時而人多莫測其用蓋半夏有利性而豬苓導水緣腎司閉藏久用澁藥及有郁滯用之使气通而郁散予醫囊中嘗貯此藥緩急與人三五服皆隨手而驗又云詳治夢遺方屬郁滯者居大半庸醫不知其郁但用龍骨牡蠣等濇劑固脫殊不知愈濇愈郁其病反甚常治一壯年夢遺白濁少腹有气沖上毎日腰熱卯作酉涼腰熱作則手足冷前陰無气腰熱退則前陰气耕手足溫平旦多泄屁暮多噫時振隔一旬二旬必遺脈朝滑而大午後洪大予知其有郁滯也先用沈香和中丸大下之次用四物湯吞滋腎丸百粒若稍與蛤粉等濇藥則遺與濁反甚或一夜二遺遂攺用導赤散大劑煎湯服之遺濁皆止漸安又一中年夢遺醫或與濇藥反甚連遺數夜愚先與神芎丸大下之卻再製此豬苓丸服之皆得全安又丹溪先生治鎭守萬戶蕭伯善便濁精滑不禁百藥不效試倒倉法而安於此見夢遺屬郁者多矣

嘗治丁氏一友壯年體肥而色蒼善飲酒常兼人之食毎五日則夢遺一度準準如此醫近一年罔效季冬就予治診左數右三部皆滑數知其酒多濕熱重況厚味生痰但淸其濕熱或可愈也乃製一方名曰端本丸

苦參﹝二兩木艸苦參解酒毒補陰气淸溼熱補陰最捷﹞川黃栢﹝二兩﹞牡蠣蛤粉白螺螄殻﹝煆各一兩﹞此三味燥濕熱淸痰葛根﹝一兩解酒熱而引淸气上升﹞靑蒿﹝一兩淸熱而利小便是上下分消其濕也﹞

以神麯糊爲丸梧子大空心及食前白湯吞下七十丸服至第五夜竟不遺至十九夜又被酒過醉其夜又遺乃令卻酒一月未終劑而精固矣次年生子﹝端木丸至今行丸百發百中﹞

潔古珍珠粉丸治白淫夢遺精滑不收﹝年壯節憊精滿者降火補陰爲主﹞

黃栢﹝一斤新瓦上炒赤﹞眞蛤粉﹝一斤﹞

滴水丸如梧子大毎服一百丸空心溫酒送下法曰陽盛故精泄也黃栢降火蛤粉鹹而補腎陰

丹溪云精滑不禁用蛤粉靑黛香附黃栢知母之類大鳳髓丹治心火太盛陽狂不已又補腎水眞陰虛損心有所欲速於感動應之於腎疾於施泄此方固眞元降心火益腎水大有神效

黃栢﹝炒二兩﹞縮砂﹝一兩﹞甘艸﹝半兩﹞半夏﹝炒﹞豬苓茯苓蓮蕋益智仁﹝各三錢五分﹞

右神麯糊丸梧子大毎服七十丸

若只用黃栢甘艸縮砂三味名正鳳髄丹若只用黃栢甘艸二味名小鳳髄丹古人云㵼心者非也乃㵼心包絡相火益腎水之劑

許學士淸心丸治經絡熱夢遺心忪恍惚膈熱黃栢﹝一兩﹞

研爲末加生腦子一錢同研極細煉蜜丸梧子大每服十丸至十五丸濃煎麥門冬湯下

大智禪師云夢遺不可全作虛冷治亦有經絡熱而得之者嘗治一男子至夜脊心熱夢遺用珍珠粉丸豬苓丸遺止終服紫雪脊熱始除又一男子脈洪腰熱遺精沈香和中丸下之導赤散治其火而愈由此知身有熱而夢遺者皆熱遺也

治夢遺之藥若淸之不止者爲虛寒愚壯年得夢遺癥每四五夜必一遺累用鳳髄丹祕眞丸𨿽少效終不能除根後攺用石菖蒲逺志韮子桑螵蛸益智酸棗仁牡蠣龍骨瑣陽等劑爲丸服良愈又一中年男子夢遺以珍珠粉丸等藥與服了無效亦以逺志菖蒲等劑服之隨手而愈矣

河間祕眞丸治白淫小便不止精气不固及有餘瀝或夢寐多泄

龍骨﹝一兩另研﹞硃砂﹝一兩研細畱一分爲衣﹞大訶子皮﹝五枚﹞縮砂﹝五錢﹞右麪糊爲丸菉豆大每服一二十丸空心溫酒白湯下不可多服恐太祕也

﹝思想外淫者宜鎭心導滯補虛此方得之矣﹞

五苓丸治虛而泄精脈大累與加減八物湯吞祕眞丸及珍珠粉丸精泄不止後用五棓子濇脫之功敏於龍骨蛤粉矣

海藏烏金散治夢泄精滑不禁九肋鼈甲毎用二枚以淸酒一碗童便三盞蔥白七寸同煎七分服之日進二次﹝此亦補陰意也木艸云主心腹癥瘕堅積﹞

東垣治男子夢與鬼交心神恍惚刮鹿角屑爲末三錢酒調下日進二服

﹝本艸云鹿角逐惡气惡血然亦是補劑否則何能治此﹞

婦人良方鎖精丸治下元虛弱小便白濁白淫白帶淋漓小便頻數

破故紙﹝炒﹞五味子﹝炒﹞白茯苓靑鹽﹝各等分﹞

右酒糊丸梧子大每三十丸鹽酒或鹽湯下

固精丸治胞冷虛寒小便白濁白淫夢遺等癥兔絲子﹝酒浸蒸炒﹞五味子﹝炒﹞白茯苓桑螵蛸牡蠣龍骨﹝各煆﹞韮子﹝炒﹞白石脂﹝各等分﹞

酒糊丸梧子大毎七十丸空心鹽湯送下

汗門﹝附頭汗無汗手足汗﹞

治汗之法有數種各列治於後

陽虛自汗者宜嚴氏茋附湯黃茋建中湯陰虛盜汗者當歸六黃湯熱甚盜汗者正气湯濕勝自汗者表虛不任風寒者周衞湯痰熱者涼膈散或滚痰丸飲食飽甚汗出於胃宜消其食詳所飽何物以枳實山查之類治之驚而奪精汗出於心宜紫石英小艸龍骨酸棗仁人參之類搖體勞苦汗出於脾宜歸脾湯或當歸補血湯疾走恐懼汗出於肝宜龍齒酸棗仁當歸枸杞山茱萸之類持重逺行汗出於腎以山藥山茱萸熟地黃鹿角膠羊脊髄之類

東垣治汗春夏用黃茋秋冬用桂枝﹝此亦是治自汗法也﹞

夏月汗多口渴气喘促者及陰虛注夏體熱自汗或盜汗者急以生脈散加黃茋治之六味地黃丸加知母龍骨牡蠣治勞損盜汗殊妙

茋附湯治陽气大虛汗出不止肢體倦怠

黃茋﹝去蘆蜜炙﹞大附子﹝炮去皮臍各等分﹞

每服四錢薑十片水一鍾煎八分食前溫服

丹溪治陽虛汗多者人參黃茋少佐桂枝湯甚者附子亦可用按此卽東垣黃茋建中湯意也

東垣當歸六黃湯治陰虛盜汗之聖藥也

當歸黃連黃芩黃栢黃茋生地黃熟地黃﹝各等分﹞

毎服七錢水煎服

東垣正气湯治熱在陰分盜汗

黃栢﹝炒二錢﹞知母﹝三錢﹞甘艸﹝一錢﹞

水煎食逺服

許學士人參丸通治諸虛補精气止肝邪平補五臟虛羸六腑怯弱充肌膚進飲食止虛汗

人參白術茯苓山藥石斛五味子黃茋﹝取頭末﹞

各一兩爲細末蜜丸梧子大每服三十丸空心食前米飲下久服不熱尢宜少年

東垣周衞湯治濕勝自汗補衞气虛弱表虛不任風寒

黃茋麻黃根﹝各一錢﹞生甘艸當歸梢生黃芩半夏﹝各五分﹞豬苓羌活﹝各七分﹞麥門冬生地黃﹝各三分﹞五味子﹝七粒﹞紅花蘇木﹝各一分﹞

水煎溫熱服中風癥必自汗汗多不得重發汗故禁用麻黃而用根節也

羌活勝濕湯治濕勝自汗惡寒重添厚衣心胸悶躁頭目昏憒壅塞飲食減濕熱大盛汗出不休以風藥去其濕以甘艸㵼其熱

甘艸﹝炙三錢﹞黃茋﹝七分﹞生甘艸﹝五分﹞生黃芩酒黃芩防風﹝各三分﹞人參﹝三錢以取气益胃已上藥㵼胸中之熱﹞獨活﹝二分﹞川芎槁本﹝各三分﹞升麻柴胡﹝各五分已上風藥勝其溼﹞細辛羌活蔓荊子﹝各三分﹞薄荷﹝一分已上淸利頭目﹞

右水二鍾煎鍾半才入後四味細辛等藥再煎至一鍾熱服一服而止諸癥悉去

涼膈散﹝方見熱火門﹞滚痰丸﹝方見痰門﹞

附雜方

陳無擇牡蠣散治諸虛不足及新病暴虛津液不固體常自汗﹝許學士云亦治盜汗不止﹞

黃茋麻黃根牡蠣﹝煆研各二錢﹞

右水煎入浮小麥一百粒不拘時服

河間白術散治飲酒中風汗多不可單衣食則汗出如洗久不治必成消渴癥

牡蠣﹝煆二錢﹞白術﹝一兩二錢﹞防風﹝二兩半﹞

爲末毎服一錢溫水調下不計時如惡風倍防風白術如多汗面腫倍牡蠣

丹溪白術湯治盜汗

白術﹝四兩分作四製○一兩黃芪同炒○一兩石斛同炒○一兩牡蠣同炒○一兩麩皮同炒﹞各味炒黃色余藥不用只用白術研末毎服三錢用粟米煎湯送下藥盡爲效

濟世良方治盜汗

山藥爲末臨臥酒調下三錢

衍義云椒目治盜汗尢切將椒目微炒搗細末用五錢以生豬上唇煎湯一合調勻臨臥服無有不效蓋椒目能行水治水蠱尢勝

治盜汗桑葉爲末茶服之﹝治藥不應者累靈出醫說﹞

豆豉能治久盜汗以一升微炒令香淸酒二升漬兩三日取汁任人服之不瘥更作三兩劑卽止

﹝愚謂此方出綱目必是傷風表中有風邪以致毛腠不𨳩豆䜴原能發汗㪚邪以邪散而腠理閉也今取其能治久盜汗豈豆䜴亦能補陰乎錄此以備參考﹞

衍義以煆過牡蠣麻黃根等分同研細末治盜汗及陰汗

頭汗

王海藏雲頭汗出劑頸而還血癥也額上偏多何謂也曰首者六陽之所會也熱薰蒸則汗出也額上偏多以部分左頰屬肝右頰屬肺鼻屬中州頤屬腎額屬心三焦之火涸其腎水溝渠之餘迫而上入於心之分故發爲頭汗而額上偏多者屬心之部而爲血癥也至於雜癥陰火迫腎水上行入於心爲盜汗或自汗𫝊而爲頭汗出者或心下痞者俱同血癥例治之無問傷寒雜病酒積下之而心下痞者皆血癥也﹝可㕘痞門同治﹞

生生子曰頭汗亦非止血之一字可盡予族伯每飲食入腹則登時頭面汗出如雨劑頸而還稍頃自收此胃中有熱陽气虛甚而然何則頭面屬陽明爲多飲食入胃衝動其熱如霧露之升騰越出而爲汗經謂云出天气雨出地气是也觀海藏以痞癥爲對俱同血癥例治之緣其以下多亡陰謂亡陰而陽失依附故飛越也今益脾土而以血藥兼之可謂得治法之本矣

手足汗

手足汗乃脾胃濕熱內鬰所致脾胃主四肢亦有腸胃中有實熱者仲景承气癥謂手足濈濈然汗出乃腸胃熱甚而傍達四肢也

東垣安胃湯治因飲食汗出日久心中虛風虛邪久則令人半身不遂見偏風痿痺之病先除其汗慓悍之气按而收之

黃連五味子烏梅﹝去核﹞生甘艸﹝各一錢﹞炙甘艸﹝六分﹞升麻﹝四分﹞

水二鍾煎一鍾食逺溫服忌濕麪五辛大料發熱之物

治腳汗

白礬亁葛﹝等分﹞

每用五六錢水三碗煎十數沸洗逐日洗一次三五日自然無汗

無汗

丹溪曰盛夏浴食無汗爲表實一人脈濇而短重取而弱此久受濕傷且多年無汗遇勞身熱倦怠如沙病狀

蒼術白術芍藥甘艸紅花﹝各五錢﹞陳皮﹝六兩﹞當歸身﹝二兩﹞

分六帖薑三片煎服

治夏月無汗成久𠻳病半蘇散

半夏紫蘇葉

二味爲末入蛤粉神麯蜆殻灰等分爲末以桃仁泥五錢𤓰蔞穰一枚爲丸先服三抝湯三帖卻服此丸臨臥白湯送下七十丸

治虛勞自汗不止芍藥黃茋湯

黃茋﹝二兩﹞白芍藥白術﹝各一兩半﹞甘艸﹝一兩﹞

每服五錢煨薑三片棗一枚水煎服

參術散治同前陽虛甚者加附子

人參﹝一兩半﹞白術﹝二兩﹞桂心﹝七錢﹞

每服五錢水煎服

消痺門﹝啟𤣥子註痺爲消熱病也﹞

渴而多飲爲上消消穀善饑爲中消渴而便數有脂膏爲下消

東垣曰上消者舌上赤裂大渴引飲經曰心移熱於肺傳爲膈消是也以白虎湯加人參主之

潔古曰上消者上焦受病又謂之膈消多飲水而少食大便如常小便淸利知其燥在上焦治宜流濕以潤其燥

上消者經謂之膈消渴而多飲是也

治上中下三消水火圖

上消

熬豬肚湯

羊肉冬𤓰湯

上消手太陰﹝大渴不止﹞

麥門冬飲子

化水丹

中消

調胃承气湯

癉成消中而數小便

消中足陽明

胃熱消榖善饑

易老順气散

下消

益火之源以消陰翳則便溺有節

腎气丸

地黃丸

腎消足少陰﹝飲少溲多小便如膏﹞

內化丸

鳳髓丹

壯水之主以制陽光則渴飲不思

東垣論消渴末𫝊能食者必發腦疽背瘡不能食者必𫝊中滿鼓脹聖濟總錄皆爲必死不治之癥惟潔古分而治之能食而渴者白虎加人參湯主之不能食而渴者錢氏白術散倍加葛根主之上中旣平不復𫝊下消矣前人用藥厥有旨哉或曰末𫝊瘡疽者何也此火邪勝也其瘡痛甚而不潰或赤水者是也經曰有形而不痛者陽之類也急攻其陽無攻其陰治在下焦元气得彊者生失彊者死末𫝊中滿者何也以寒治熱𨿽方士不能廢繩墨而更其道也然臟腑有逺近心肺位近宜制小其服腎肝位逺宜制大其服皆適其至所爲故知過與不及皆誅罰無過之地也如膈消中消制之太急速過病所久而成中滿之疾正謂上熱未除中寒復生非藥之罪失其緩急之宜也處方之際宜加審焉

總錄論消渴有三種一曰渴而飲水多小便數有脂似麩片而甜者消渴病也二者喫食多不甚渴小便少有似油而數者消中病也三者𨿽渴飲水不能多腿腳瘦小痿弱小便數此腎消也特忌房勞千金方云消渇病宜愼者有三一忌酒二忌房勞三忌咸食及麪能愼此三者𨿽不服藥亦可自愈消渇之人愈與未愈嘗須慮患大癰必於骨節間忽發疽而卒

內經云熱中消中不可服膏粱芳艸石藥石藥發瘨芳艸發狂芳艸之气美石藥之气悍二者其气急疾堅勁故非緩心和人不可以服此二者

東垣謂滑石治渴本爲竅不利而用之以燥能亡津液也天令濕气太過者當用之若無濕而用之是犯禁也﹝小便不利而渇知內有溼也小便自利而渴知內有燥也濕宜泄之燥宜潤之﹞

內經云脈實大病久可治脈懸小堅病久不可治又脈經曰消渴脈數大者生細小浮短者死

上消治例﹝渴而多飲爲上消﹞

丹溪云治消渴養气降火生血爲主𤓰蔞根治消渴之神藥心移熱於肺𫝊爲膈消

人參石膏湯治膈消上焦煩渴不欲多食

人參﹝五錢﹞石膏﹝一兩﹞知母﹝七錢﹞甘艸﹝四錢﹞

每五錢水煎食後溫服

潔古治能食而渴者白虎倍加人參湯主之

王海藏治脾胃虛弱大渴不止而食少小便不利大便不調精神短少腹窄狹如繩束

白茯苓橘紅﹝各一兩﹞生薑﹝五錢﹞

右煉蜜丸彈子大每二丸空心白湯化服忌生冷硬物怒發思慮過度如脈或腹中急甚者加甘艸三錢

易老門冬飲子治老弱虛人大渴

人參枸杞子白茯苓甘艸﹝各三分﹞五味子麥門冬﹝各五錢﹞

加薑水煎服之

羅太無門冬飲子治膈消胸滿心煩精神短少多爲消渴

知母甘艸﹝炙﹞𤓰蔞仁五味子人參葛根茯神生地麥門冬﹝各一兩﹞

每五錢加竹葉十四片同煎服

火府丹治消渴

本事方云一卒病渴日飲水三斗不食者三月心中煩悶時孟冬予謂心中有伏熱與此丹數服毎服五十丸溫水下越二日來謝云當日三服渴止又次日三服飲食如故此方本治淋用以治渴得效信乎藥要變通曷能執一

丹溪治消渴泄㵼先用白芍藥白術各炒爲末調服後隨癥用藥

錢氏加減地骨皮散治上消

知母柴胡甘艸﹝炙﹞半夏地骨皮赤茯苓黃茋石膏黃芩桔梗白芍藥

毎三錢薑五片水煎食逺服

東垣止渴潤燥湯治消渴大便亁燥喜溫飲陰頭縮舌上白燥唇裂口漧眼澁難開及於黑處如見浮雲升麻﹝一錢半﹞柴胡﹝七分﹞甘艸﹝五分﹞紅花﹝少許﹞杏仁﹝六个研﹞桃仁﹝研﹞麻仁﹝研﹞防風歸身荊芥穗黃栢知母石膏﹝各一錢﹞熟地﹝二錢﹞川椒細辛﹝各一分﹞

水煎食逺熱服

化水丹治手足少陰渴飲不止或心痛者﹝本事治飲冷水多者﹞川烏﹝臍大者四枚炮去皮﹞甘艸﹝炙一兩﹞牡蠣﹝生用三兩﹞蛤粉﹝用厚者炮六兩﹞爲細末醋浸蒸餅爲丸每服十五丸新水下心痛者醋湯下立愈飲水一石者一服愈王海藏此藥能化停水

甘艸石膏湯治渴病全愈再劇舌白滑微腫咽喉咽唾覺痛嗌腫時渴飲冷白沫如膠飲冷乃止

升麻﹝一錢半﹞柴胡﹝七分﹞甘艸梢﹝五分﹞石膏﹝六分﹞黃栢桃仁防風荊芥穗生地知母當歸身﹝各一錢﹞杏仁﹝六枚﹞熟地黃連﹝各三分﹞細辛﹝一分﹞紅花﹝少許﹞川椒﹝三粒﹞

水煎食後熱服

丹溪云消渴病退後而燥渴不解此有餘熱在肺經可用參苓甘艸少許生薑汁冷服虛者可用人參湯

東垣六經渴治例

太陽經渴其脈浮無汗者五苓散滑石之類主之陽明經渴其脈長有汗者白虎湯涼膈散之類主之少陽經渴其脈而嘔者小柴胡湯加𤓰蔞之類主之○太陰經渴其脈細不欲飲縱飲思湯不思水者四君子湯理中湯之類主之○少陰經渴其脈沈細自利者豬苓湯三黃丸之類主之○厥陰經渴其脈微引飲者宜少少與之

聖濟治時气煩渴用生藕汁一盞入蜜一合和勻分爲三服

中消治例﹝消穀善饑爲中消﹞

癉成爲消中胃中熱則消榖善饑東垣曰消渴中消自古只治燥止渴悞矣殊不知內經云三陽結謂之消三陽者足太陽也又手陽明大腸主津液所生病熱則目黃口漧是津液不足也足陽明主血所生病熱則消穀善饑血中伏火是血不足也結者津液不足結而不潤皆燥熱爲病也此因數食甘美而多肥故其气上溢轉爲消渴治之以蘭除陳气也不可服膏粱芳艸石藥其气悍烈能助熱燥也越人云邪在六府則陽脈不和陽脈不和則气畱之气畱之則陽脈盛矣陽脈太虛則陰气不得榮也故肌肉皮膚而消削也

素問有病口甘者病名爲何何以得之岐伯曰此五气之溢也名曰脾癉夫五味入口藏於胃脾爲之行其精气津液在脾故令人口甘也此肥美之所發也此人必數食甘美而多肥也肥者令人多熱甘者令人中滿故其气上溢轉爲消渴治之以蘭除陳气也

潔古治胃熱善消水穀以甘辛降火之劑治之用黃連末生地白藕各自然汁牛乳各一升熬成膏和黃連末一斤丸如桐子大毎服三十丸白湯下日進十服

河間豬肚丸治消渴

豬肚﹝一具﹞黃連﹝一兩﹞天花粉﹝四兩﹞麥門冬﹝四兩﹞知母﹝一兩﹞

爲細末納豬肚中綫縫置甑中蒸極爛乘熱於石臼中杵可丸爲度如硬加蜜丸如桐子大毎服三十丸漸加至四十丸渴則進之○三因方多梁米杜仲本艸云豬肚能補中益气止渴

調胃承气湯治消中渴而飲多食﹝此初起時宜服之﹞

三黃丸治三焦熱渴

易老順利散治中熱在胃而能食小便赤黃微利至不欲食爲效不可多服

厚朴枳實﹝各一兩﹞大黃﹝煨四兩﹞

每服五錢水煎食逺服

大腸移熱於胃善食而瘦又謂之食㑊﹝食㑊者謂食移易而過不生肌膚亦易饑也束垣云善食而瘦者胃伏大邪於气分則能食胖虛則肌肉削也﹞

胃移熱於膽亦曰食㑊

河間參蒲丸治食㑊胃中結熱消穀善饑不生肌肉人參菖蒲赤茯苓逺志地骨皮牛膝﹝酒浸各一兩﹞

右煉蜜丸毎服二十丸米飲下

下消治例﹝渴而小便數有膏爲下消﹞

羅太無治張蕓夫四十五嵗病消渴舌上赤裂飲水無度小便數多先師以此方治之良愈消渴多𫝊瘡瘍爲不救之疾旣效後亦無患享年七十五而終名之曰生津甘露飲子治消渴上下齒麻舌硬赤爛腫痛食不下腹時脹滿疼痛渾身色黃目白睛黃甚則四肢痿弱無力面塵脫色脇下急痛善𡁲善怒健忘臋內腰背疼兩丸冷甚

生津甘露飲子﹝一方石膏用一兩二錢﹞

石膏﹝一錢二分﹞人參甘艸﹝生﹞山梔白豆白芷連翹蓽澄茄黃連薑黃藿香炙甘艸杏仁木香﹝各一錢﹞白葵麥冬當歸身蘭香柴胡﹝各五分﹞黃栢﹝酒炒一錢五分﹞升麻根知母﹝酒炒各二錢﹞桔梗﹝三錢﹞全蠍﹝二枚去毒﹞

右爲末湯浸蒸餅和勻揑作餅子曬漧杵碎如黃米大毎服二錢挑於掌內以舌䑛之津液送下或白湯食後服之神效凡消渴爲病燥熱之气勝也內經云熱淫所勝佐以甘苦以甘㵼之熱則傷气气傷則無潤折熱補气非甘寒之劑不能故以石膏之甘寒爲君啟𤣥子曰壯水之主以鎭陽光故以栢連梔子知母之苦寒㵼熱補水爲臣以當歸杏仁麥門冬全蠍連翹白葵蘭香甘艸甘寒和血潤燥爲佐柴胡升麻苦平行陽明少陽二經蓽澄茄白豆木香藿香反佐以取之又用桔梗爲舟楫使浮而不下也

東垣和血飬气湯治口渴舌漧小便數舌上赤裂此藥生津除燥生肌又名地黃飲子

黃連﹝酒炒﹞生地﹝各七分﹞紅花﹝少許﹞黃栢﹝酒炒一錢﹞升麻﹝一錢﹞甘艸﹝炙﹞防已﹝酒洗各三分﹞桃仁﹝六枚﹞當歸﹝四分﹞知母﹝酒煮﹞羌活﹝各五分﹞麻黃根﹝三分﹞口渴舌漧再加杏仁﹝六枚﹞生甘艸﹝三分﹞小便數加石膏﹝六分﹞

右作一服水煎稍熱忌酒麪房失

淸涼飲子治消中能食而瘦口舌漧自汗大便結小便數

羌活梢柴胡梢甘艸梢知母﹝酒裂﹞黃茋黃芩﹝酒炒各一錢﹞升麻梢﹝四分﹞防風梢防已生地﹝酒洗各五分﹞當歸﹝六分﹞石膏龍膽艸黃栢﹝各一錢五分﹞紅花﹝少許﹞桃仁杏仁﹝各五枚﹞甘艸﹝炙一錢﹞

水二鍾酒一小盞煎服

甘露膏治消渴飲水極多善食而瘦大便結燥小便頻數又名蘭香飲子

石膏﹝二錢﹞知母﹝一錢五分﹞甘艸﹝生﹞防風﹝各一錢﹞炙甘艸人參半夏蘭香白豆升麻桔梗連翹﹝各五﹞

﹝分﹞

右浸蒸餅爲丸或揑作餅子曬漧碎如米大毎用淡薑湯下二錢

黃連末治消渴要藥加天花粉末人乳生地黃汁生藕汁二味爲膏入山藥末搜和以薑汁和煉蜜爲膏徐徐桃於舌上以白湯少許送下亦可能食而渴者加石膏

治消渴以天花粉爲末用人乳汁生韮汁煎膏丸如菉豆大每服百丸食後白湯下

肘後方治消渴小便多者煮𤓰蔞根汁飲之良

濟世方云治消渴無方可治者用天花粉大烏頭炒等分爲細末蒸餅丸毎服百丸黒豆湯下

已上四方皆以天花粉爲君本艸主消渴止小便通月水乳汁夫旣能止小便又能通月水知其流濕潤燥治消渴之要藥也

千金地黃丸治腎渴

黃連﹝四兩爲末﹞生地﹝半斤取汁連渣拌黃連末和勻曬漧用﹞

爲細末煉蜜爲丸食後麥門冬湯下五六十丸

麥門冬湯治消渴日夜飲水無度飲下卽溲

麥門冬黃連冬𤓰﹝各二兩﹞

每服五錢水煎去渣溫服若無干冬𤓰用新冬𤓰肉三斤去穰分作十二片爲十二服每服用一片劈破水煎日三服

冬𤓰飲子治消渴能食而飲水多小便如脂麩片日夜無度

冬𤓰﹝一枚﹞黃連﹝十兩爲細末﹞

先以冬𤓰破開去穰摻黃連末在內卻用頂蓋定於熱灰中煨熟去皮切細爛研絞汁每服一盞至二盞日三服夜一服

三消丸

用好黃連爲細末不拘多少切冬𤓰肉研取自然汁和成餅陰亁再爲細末用汁浸和加七次卽用爲末仍以𤓰汁爲丸煎大麥仁湯送下尋常渴疾只一服效已上五方黃連冬𤓰爲君丹溪云冬𤓰性走而急久病與陰虛者忌之又有黃連爲佐用者尢當裁酌

治消渴飲水不止小便數用田螺五升水一斗浸一宿渴則飲之每日一度易水換螺爲妙

又方以水煮取汁飲之螺亦聴食

愚按已上諸方列於下消之例觀其用藥在上中爲多亦是端本澄源之意上中旣平不復𫝊下消矣故於眞陰虛腎消之病而又自有補下焦之藥也用藥者宜審焉

張子和治飲水百杯尙猶未足小便如沙或如杏色此方三五日小便毒大注下十日除根﹝此方子和自云此重劑也試有驗﹞

水銀﹝四錢﹞錫﹝二錢熔化同水銀炒成砂子﹞牡蠣知母蜜佗僧紫苑苦參貝母﹝各一兩﹞天花粉﹝半斤﹞黃丹﹝半兩﹞

俱爲細末用雄豬肚婦人用獖豬肚一具納藥於內以麻綫縫之用新瓦二片繩縛一二遭別用米一升天花粉末半升於新水內煮熟取出放冷不用米及天花粉只將豬肚並肚中藥爛搗和爲丸如硬加蜜食前米湯下三四十丸三因方無貝母

河間胡粉散治大渴百方不痊者亦治腎消

黃丹胡粉澤㵼石膏赤石脂白石脂﹝各五錢﹞天花粉﹝二兩半﹞甘艸﹝一兩﹞

蜜爲丸菉豆大每服十五丸至二十丸止多則腹痛日進二服

葛根湯治消渴消腎日飲石水者

葛根﹝三兩﹞𤓰蔞根黃丹﹝各二兩﹞大附子﹝炮去皮臍一兩﹞

蜜丸桐子大每十丸日進三服春夏去附子

六味地黃丸治腎消效

經驗方治消不止下元虛者用牛膝五兩細剉爲末生地黃汁五升畫曬夜浸以汁盡爲度蜜丸空心溫酒下三十丸久服壯筋骨駐顏色黑鬚髮生津液

仲景治消渴小便反多如飲水一斗腎气丸主之張子和治腎渴以腎气丸本方加山藥一味外桂附從四時加減冬用一兩春秋用三錢夏用一錢又法腎气丸去附子加五味子一兩半

張子和治諸虛不足胸中煩悸時常消渴唇口漧燥或先渴而欲發瘡或病癰疽而後渴宜用黃茋湯多服方見癰疽門

凡消渴而小便反多有脂者皆腎气不管攝津液也宜多服黃茋黃茋乃補气之要藥

外臺祕要治消腎小便數鹿角一具炙焦搗爲極細末酒服方寸匕漸漸加之

心移熱於肺消者飲一溲二不治腎臟消爍气無所攝故飲一溲二也

口燥咽漧﹝此尋常口漧者非前消渴癥也﹞

本事方以黃茋湯治心煩躁不生津液不思飲食黃茋人參五味子麥門冬熟地甘艸白芍藥﹝各三兩﹞白茯苓﹝一兩﹞天門冬﹝五錢﹞

毎服三錢薑棗烏梅同煎食後服

燥熱咽漧忌南星半夏又渴者不得利小便是以五苓散在所當禁也

赤水元珠卷十一﹤子部﹐醫家類﹐赤水元珠﹥赤水元珠卷十一郁證門分心气飲水煎服香附子開郁湯越鞠丸爲末滴水爲丸菉豆大今采補通榮兪穴法於左甲乙經曰痿不相知太白主之論治痿獨取陽明之旨蓯蓉薑三片棗二枚水煎服薑三片棗二枚水煎服鹿角膠五加皮五味子黃茋年老加酒半盞同水煎艸烏五味子丹溪治痢後腳弱漸細腳气門痺論云寒勝則虫熱勝則縱毎用一兩水煎不拘時服蒼術丹溪腳气腫痛方食積流注者一婦人足腫腳弱筋痛酒糊爲丸大黃如有積塊者加巴豆霜控涎丹茵芋當歸右分二帖水煎服薰洗爲末毎服三錢熟水調下紫蘇子吳茱萸後方枳殻每服三錢薑五片煎服每服三錢水煎蒼術治六經腳气發起赤腫者治久患腳气下體虛冷者塗法椒囊法治腳气止痛治腳气止痛腳气沖心爲厥逆治腎臟風攻注腳膝方白濁門兔絲子逺志夢遺門作八帖水煎服半夏苦參黃栢黃栢龍骨破故紙治汗之法有數種各列治於後黃茋毎服七錢水煎服黃栢水煎食逺服甘艸涼膈散附雜方牡蠣治盜汗桑葉爲末茶服之頭汗手足汗治腳汗無汗分六帖薑三片煎服治虛勞自汗不止芍藥黃茋湯人參每服五錢水煎服治上中下三消水火圖熬豬肚湯上消手太陰麥門冬飲子中消癉成消中而數小便胃熱消榖善饑下消腎气丸腎消足少陰內化丸上消治例人參每五錢水煎食後溫服加薑水煎服之每五錢加竹葉十四片同煎服毎三錢薑五片水煎食逺服水煎食逺熱服升麻水煎食後熱服東垣六經渴治例中消治例每服五錢水煎食逺服胃移熱於膽亦曰食㑊右煉蜜丸毎服二十丸米飲下生津甘露飲子石膏黃連水二鍾酒一小盞煎服石膏三消丸水銀葛根口燥咽漧赤水元珠卷十一

欽定四庫全書

赤水元珠卷十二

明孫一奎撰

痺門

生生子曰按內經靈樞所云痺證有臟腑營衞筋脈肌皮骨及兪合刺法論包甚廣而世之認痺癥者絕少丹溪擬名痛風編門論治是從內經寒气多者爲痛痺論得其一也其有不痛及各臟腑兪合等証世皆不詳載者意其以風寒濕三气爲病之本散寓於各証之下隨各証而分治之如胞痺寓淋腸痺寓飱泄心痺寓噫气肺痺寓喘滿之類皆是然則痺之不名也久矣宜乎其有認爲痿認爲風認爲腳气同治者此不務研經旨而惟務求同俗也可慨夫予今列經旨於篇首以全軒岐舊意以痛風復痛痺以昭中古諸腎証治得痺之一俾合前後而考之庶可因名而循其實也設不復之則痛者固可以爲風而於不痛者獨不可以爲風乎抑凡見筋骨作痛而亦有血虛有陰火有痰涎者又皆可以風名之乎在丹溪諸公必自能融㑹體認其如因名迷實之獘流害已久名不正則言不順予故不能無容言也後之明哲幸鑑予心

黃帝問曰痺之安生岐伯對曰風寒濕三气雜至合而爲痺也其風气勝者爲行痺﹝行痺者行而不定也今稱爲走注疼痛及歷節風之類是也﹞寒气勝者爲痛痺﹝痛痺者疼痛苦楚世稱爲痛風及白虎飛尸之類是也﹞濕气勝者爲著痺﹝著痺者著而不移世稱爲麻木不仁必著而不移劉河間所謂气之道路著而麻者得矣或痛著一處始終不移者是也﹞啟𤣥子註曰﹝風則陽受之故爲痺行寒則陰受之濕則皮肉筋骨受之故爲痺著而不去也故乃痺從風寒濕之所生也﹞

帝曰其有五者何也岐伯曰以冬遇此者爲骨痺以春遇此者爲筋痺以夏遇此者爲脈痺以至陰遇此者爲肌痺以秋遇此者爲皮痺﹝此皆以所遇之時所客之處命名非行痺痛痺著痺之外又別有此五痺也以時令配五臟所合而言也﹞

帝曰內舎五臟六腑何气使然﹝啟𤣥子註曰言皮肉筋脈骨痺以四時之外遇然內居腑臟何以致之﹞岐伯曰五臟皆有合病久而不去者內舎於其合也故骨痺不已復感於邪內舎於腎筋痺不已復感於邪內舎於脈脈痺不已復感於邪內舎於心肌痺不已復感於邪內舎於脾皮痺不已復感於邪內舎於肺所謂痺者各以其時重感於風寒濕之气也凡痺之客五臟者肺痺者煩滿喘而嘔心痺者脈不通煩則心下皷暴上气而喘嗌亁善厥气上則恐肝痺者夜臥則驚多飲數小便上爲引如懷孕腎痺者善脹尻以代踵脊以代頭脾痺者四肢解墮發欬嘔汁上爲大塞腸痺者數飲而出不得中气喘爭時飱泄胞痺者少腹膀胱按之內痛若沃以湯澁於小便上爲淸涕陰气者靜則神藏躁則消亡飲食自倍腸胃乃傷淫气喘息痺聚在肺淫气憂思痺聚在心淫气遺溺痺聚在腎淫气乏竭痺聚在肝淫气肌絕痺聚在脾﹝王註淫气謂气之妄行者各隨藏之所主而入爲痺也﹞諸痺不已亦益﹝內也﹞其風气勝者其人易已也帝曰痺其時有死者或疼久者或易已者其故何也岐伯曰其入臟者死其畱連筋骨間者疼久其畱皮膚間者易已帝曰其客於六腑者何也岐伯曰此亦其飲食居處爲其病本也六腑亦各有兪風寒濕气中其兪而飲食應之循兪而入各舎其腑也帝曰以鍼治之柰何岐伯曰五臟有兪六腑有合循脈之分各有所發各隨其故則病瘳也﹝甲乙經以隨爲治﹞帝曰營衞之气亦令人痺乎岐伯曰營者水榖之精气也和調於五臟灑陳於六腑乃能入於脈也故循脈上下貫五臟絡六腑也衞者水穀之悍气也其气慓疾滑利不能入於脈也故循���膚之中分肉之間燻於盲膜散於胸腹逆其气則病從其气則愈不與風寒濕气合故不爲痺也帝曰善痺或痛或不痛或不仁或寒或熱或燥或濕其故何也岐伯曰痛者寒气多也有寒故痛也其不痛不仁者痛久入深營衛之行濇經絡時疎故不通﹝甲乙經作痛﹞皮膚不營故爲不仁其寒者陽气少陰气多與病相益故寒也其熱者陽气多陰气少病气勝陽遭陰故爲痺熱其多汗而濡者此其逢濕甚也陽气少陰气盛兩气相感故汗出而濡也帝曰夫痺之爲病不痛何也岐伯曰痺在於骨則重在於脈則血凝而不流在於筋則屈不伸在於肉則不仁在皮則寒故具此五者則不痛也凡痺之類逢寒則急逢熱則縱帝曰善

刺痺穴法

冬感風寒濕者爲骨痺久不已則內入於腎病腎脹足攣尻以代踵身踡脊以代頭取太溪委中

春感風寒濕者爲筋痺久不已則內入於肝病臥則驚多飲數小便取太衝陽陵泉

夏感風寒濕者爲脈痺久不已則內入於心病心下滿暴喘嗌漧善噫恐懼取太陵少海

長夏感風寒濕者爲肉痺久不已則內入於脾病解墮發咳嘔汁取太白三里

秋感風寒濕者爲皮痺久不已則內入於肺病煩滿喘嘔取太淵合谷

靈樞黃帝問於岐伯曰周痺之在身也上下移徙隨脈其上下左右相應間不容空願聞此痛在血脈之中邪將在分肉之間乎何以致是其痛之移也間不及下鍼其搐痛之時不及定治而痛已止矣何道使然願聞其故岐伯答曰此眾痺也非周痺也黃帝曰願聞眾痺岐伯曰此各在其處更發更止更居更起以右應左以左應右非能周也更發更休也帝曰善此痛安在何因而有名岐伯曰風寒濕气客於外分肉之間迫切而爲沫沫得寒則聚聚則排分肉而分裂也分裂則痛痛則神歸之神歸之則熱熱則痛解痛解則厥厥則他痺發發則如是此內則不在臟而外未發於皮獨居分肉之間眞气不能周故命曰眾痺

仲景金櫃要略論血痺乃尊榮人骨弱肌膚盛重困疲癆汗出臥不時動搖加被微風遂得之但以脈自微濇在寸口闗上小緊宜鍼引陽气令脈和緊去則愈血痺陰陽俱微寸口闗上微尺中小緊外証身體不仁如風痺狀黃茋桂枝五物湯主之

嚴用和曰痺証因體虛腠理空疎受之而成逢寒則急逢熱則縱隨所受邪气而生証也診其脈大而濇爲痺脈來急亦爲痺脈濇而緊者亦爲痺又有風血痺陰邪入於血經故也

劉宗厚曰人之感三气而爲痺者以其形虛血虛耳但有在肌皮血脈淺深之異故入藏者死緣痺之爲証有筋攣不伸肌肉不仁者與風証絕相似故世俗類於風痿痺証通治此千古之獘也大抵固當分其所因風則陽受之痺感風寒濕之气則陰受之爲病多重痛沈著患者易得難去如錢仲陽爲宋之一代明醫自患周痺止能移於手足爲之偏廢不能盡去可見其爲難治也況今世俗多類於風証通治宜乎不能得其病情也

統旨曰風痺者逰行上下隨其虛邪與血气相搏聚於闗節筋脈弛縱而不收也宜防風湯

寒痺者四肢攣痛闗節浮腫宜五積散

濕痺者畱而不移汗多四肢緩弱皮膚不仁精神昏塞者宜茯苓川芎湯

熱痺者臟腑移熱復遇外邪客搏經絡畱而不行陽遭其陰故㿏痺翕然而悶肌肉熱極體上如䑕走之狀唇口反裂皮膚色變宜升麻湯

三气合而爲痺則皮膚頑厚或肌肉痠痛此爲邪中周身搏於血脈積年不已則成癮疹風瘡搔之不痛頭髮脫落治宜疎風涼血

腸痺者數飲而小便不通中气喘爭時作飱泄宜五苓散加桑白皮木通麥門冬或吳茱萸散木香丸

胞痺者少腹膀胱按之內痛若沃以湯濇於小便上爲淸涕宜腎著湯腎瀝湯方見淋閉門

血痺者邪入於陰血之分其狀體常如被風所以骨弱勞瘦汗出臥則不能搖動也宜當歸湯

周痺者在血脈之中上下逰行周身俱痛宜觸痺湯大豆孽湯

支飲者手足麻痺臂痛不舉多睡冒忍尿不便膝冷成痺也宜茯苓湯

東垣云身體沈重走注疼痛濕熱相搏而風熱郁不得伸附著於有形也宜蒼術黃栢之類

行痺治劑卽走注疼痛

仲景桂枝芍藥知母湯治諸肢節疼痛身體尫羸腳腫如脫頭短气兀兀欲吐痛風神效

桂枝知母防風﹝各四兩﹞芍藥﹝三兩﹞甘艸麻黃附子﹝炮各二兩﹞生薑白術﹝各五兩﹞

水七升煮取二升溫服一日三服

烏頭湯歷節風不可屈伸疼痛

麻黃芍藥黃茋﹝各三兩﹞甘艸﹝炙﹞川烏﹝五枚㕮咀以蜜二升煎取一升卽去烏頭﹞

水三升煎一升去渣納蜜再煎七合不時盡服之

河間防風湯治行痺走注無定痛風神效

防風當歸赤茯苓杏仁﹝去皮尖炒各一錢﹞甘艸桂﹝各五分﹞黃芩秦芁葛根﹝各二分﹞麻黃﹝去節五分﹞

水酒各二盞棗三枚薑五片煎一盞去渣溫服

本事方薏苡仁散治濕傷腎腎不能生肝肝自生風遂成風濕流注四肢筋骨或入左肩顒肌肉疼痛漸入左指

薏苡﹝一兩﹞當歸芎藭漧薑甘艸官桂川烏防風白術茵芋﹝卽山藥﹞麻黃獨活﹝各五錢﹞右末每服一錢空心臨臥酒調下一日三服

麝香丸治白虎歷節風疼痛逰走無定狀如虫嚙晝靜夜劇及一切足疼痛

川烏﹝大者三个生用﹞全蠍﹝二十一个生用﹞黒豆﹝二十一个生用﹞地龍﹝五錢﹞右入麝香半字同研勻糯米糊爲丸菉豆大每服七丸甚者十丸夜臥令膈空溫酒下微出冷汗一身便瘥予得此方凡是歷節及不測痰痛一二服便瘥在歙州日有一貴家婦人徧身走注疼痛至夜則發如虫嚙其肌多作鬼邪治予曰此正歷節風病也三服愈

丹溪龍虎丹治走注疼痛或麻木不遂半身疼痛蒼術艸烏白芷﹝各一兩﹞

右末水拌待發熱過再入乳香二錢當歸牛膝各半兩酒糊爲丸彈子大酒化下

無擇附子八物湯治歷節風四肢疼痛如鎚鍛不可忍

附子﹝炮去皮臍﹞漧薑﹝炮﹞芍藥茯苓半夏桂心﹝各三兩﹞白術﹝四兩﹞人參﹝三兩﹞

每服五六錢水煎

加味二妙散痛風走注疼痛

黃栢﹝酒炒﹞蒼術﹝酒炒各二錢﹞

水煎調酒洗葳靈仙末羚羊角灰﹝臣﹞蒼術﹝佐﹞白芥子﹝使﹞生薑一片入藥末一錢擂碎以前藥再溫服

東垣和血散痛湯治兩手十指一指疼了一指疼疼後又腫骨頭裏痛膝痛左膝痛了右膝痛發時多則五日少則三日晝輕夜重痛時覺熱行則痛輕腫卻重註云先血後气乃先痛後腫形傷气也

羌活升麻麻黃﹝去節各一錢半﹞桃仁﹝十个﹞柴胡防風黃栢知母﹝酒炒各一錢﹞黃連﹝酒炒﹞防已﹝各六分﹞豬苓獨活﹝各五分﹞當歸﹝一分﹞甘艸﹝炙二分﹞紅花﹝一分﹞

分二服水煎食前熱服

羅太無治眞定府張大素好嗜酒五月間病手指節腫痛屈伸不利膝臏亦然心下痞滿身體沈重不欲飲食食卽欲吐面色痿黃精神減少至六月間求予治之診其脈沈而緩緩者脾也內經云諸濕腫滿皆屬脾土仲景云濕流闗節肢體煩痛此之謂也宜以大羌活湯主之

羌活升麻﹝各一錢﹞獨活﹝七分﹞蒼術防風甘艸葳靈仙茯苓當歸澤瀉﹝各五分﹞

分二帖水煎食前一服食後一服忌酒麪生冷硬物

牛蒡子湯治風熱成歷節手指赤腫麻木甚則攻肩背兩膝遇暑熱或大便閉

牛蒡子新豆䜴﹝炒﹞羌活﹝各三兩﹞生地﹝二兩半﹞黃茋﹝一兩半﹞爲末湯調二錢空心食前日三服此病胸膈生痰久則赤腫附著肢節久久不退遂成厲風此孫眞人預戒也宜早治之

河間大荳孽散治周痺走注五臟畱滯胃中結聚益气出毒潤澤皮毛補腎

大豆孽﹝一升炒香熟爲末﹞

每服五分溫酒調下空心服加至一錢日三服本艸云大荳消淤血破婦人惡血治熱痺筋攣膝痛古人多用酒沃豆孽取汗蓋表藥也

犀角湯治熱毒流入四肢歷節腫痛

犀角﹝二兩﹞羚羊角﹝一兩﹞黃芩梔子射幹大黃升麻﹝各四兩﹞豉﹝一升﹞

毎七八錢水二鍾煎服

張子和治一稅官風寒濕痺腰腳沈重浮腫夜則痛甚兩足惡寒經五六月間猶綿靴足膝皮膚少有跣露則冷气襲之流入經絡其病轉劇走注上下往來無定其痛極處便攣急而腫起肉色不變腠理如虫行每遇風冷病必轉增食減肌體瘦之起須人扶所服者烏附薑桂種種燥熱燔鍼著灸莫知其數前後三年不愈一日子脈之其兩手皆沈滑有力先以導水丸通經散各一服是夜㵼三十餘行痛減半漸服赤茯苓湯川芎湯防風湯此三方在宣明論中治痺方是也日三服煎七八錢漐漐然汗出余欲作玲瓏竈法薫蒸血熱必增極諸汗法古方中多有之惟以吐法者世罕知之

丹溪控涎散治身及脇走痛痰挾死血加桃仁泥丸治走注疼痛

葳靈仙梔子﹝炒﹞蒼術當歸﹝各一錢﹞川芎﹝七分﹞肉桂﹝一分﹞桃仁﹝七个﹞甘艸﹝五分﹞生薑﹝五片﹞

水二盞煎半乾入童便半盞竹瀝半盞熱服忌肉雞麪

定痛方治一切風濕痺痛

乳香沒藥地龍木鼈子肉金星石五靈脂﹝等分﹞

蜜丸彈子大毎一丸臨臥酒下

升麻湯治熱痺肌肉熱極體上如䑕走唇口反縱皮毛黑兼治諸風

升麻﹝三兩﹞茯神人參防風犀角﹝鎊﹞羚羊角羌活﹝各一兩﹞官桂﹝五錢﹞

每服五六錢生薑一塊搗碎竹瀝少許同煎至一盞溫服

八珍丸治痛風走注腳气頭風

乳香沒藥代赭石穿山甲﹝生川各三錢﹞羌活艸烏﹝生用各五錢﹞全蠍﹝二十一个炒﹞川烏﹝生用不去皮尖一兩﹞

右末醋糊丸梧子大每服十一丸

四妙散治痛風走注

葳靈仙﹝酒浸五錢﹞白芥子﹝一錢﹞蒼耳子﹝一錢五分又云是蒼木﹞羊角灰﹝三錢﹞

右末毎服一錢薑一大片搗汁入湯調服二妙散同調尢妙

濟生羌活湯治白虎歷節風毒攻注骨節疼痛發作不定

羌活﹝二兩﹞附子﹝炮去皮臍﹞秦芁桂心甘艸﹝炙﹞木香牛膝﹝酒浸﹞桃仁骨碎補川芎當歸防風﹝各一兩﹞薑五片毎服五六錢水煎

痛痺﹝丹溪編爲痛風門今攺之以復葯從經旨也﹞

丹溪痛風論曰痛風者四肢骨節走痛也他方謂之白虎歷節風夫气行脈外血行脈內晝行陽二十五度夜行陰二十五度此平人之造化也得寒則行遲而不及得熱則行速而太過內傷於七情外傷於六气則气之運或遲或速而疾作矣彼痛風者大率因血受熱已自沸騰或再涉冷受濕取涼或坐臥當風熱血得寒污濁凝澁所以作痛夜痛甚者行於陰也治當以辛熱之劑流散寒濕開發腠理則血行气和而愈然亦有數種治法不能無少異也因濕痰濁血流注爲病以其在下焦道路逺非烏附气壯者不能行故用爲引經若以爲主治非惟無益而有殺人之毒此病必行气流濕舒風導滯血㭪新血降陽升陰治有先後須明腫與不腫可也不可食肉肉屬火大能動火素有火盛者小水不能制若食肉厚味下有遺溺不已上有痞悶之甚𨿽魚麪醬醋酒皆斷之先以二陳湯加酒浸白芍藥少佐以黃連降心火看作何應而爲之區處

生生子曰按丹溪不以痺分門而以痛風分門謂血先受熱而後受冷濕乃所以爲痛夜痛甚行於陰也及戒人不可徒以烏附爲主斯言不惟補前人之餘蘊而猶有深意存焉者實懲時俗與腳气痿証混治之悞而另立痿門腳气門分治之而又另分麻木爲一門者此尢有見也麻木固亦有濕有痰所致者而气血不足居多分而治之良有特識設一槪而作風寒濕治則虛虛之禍無有窮已不獨麻木爲然而行痛著三痺其中未能無虛虛者或久作風寒濕治用疎風剛燥之劑太過而气血爲之暗損或气血先虛而後受邪經曰邪之所湊其气必虛此皆不可以不愼也陳無擇謂有支飲作痺此均有補於經文者誠以今之患痛痺者歷之毎毎如丹溪無擇所論治驗數條猶其精工故畢錄之以爲法

大法用蒼術南星川芎白芷當歸黃芩在上者加羌活桂枝桔梗葳靈仙在下者加牛膝防已木通黃栢﹝治痛風取薄桂者以其味淡獨此能橫行手臂㑯南星蒼術等藥至痛處﹞

一方四物湯加桃仁牛膝陳皮茯苓甘艸白芷龍膽艸在上屬風在下屬濕加藥同俱倍之桂等分無桔梗气虛者加蒼術龜板痰加南星血虛加芎歸佐以桃仁紅花

因痰者二陳湯加酒炒黃芩羌活蒼術

因濕者蒼白術之類佐以竹瀝及行气藥﹝或曰有濕鬰而周身走痛者或闗節間痛遇陰寒卽發當作濕鬰治﹞

因於風者小續命湯極驗

因血虛者芎歸之類佐以桃仁紅花

肥人多是濕與痰飲流注經絡

瘦人多是血虛與熱

下部有濕腫痛防已龍膽艸黃栢知母固是捷藥若肥人病此宜蒼術白術南星滑石茯苓之類瘦人宜當歸紅花桃仁牛膝㯽榔等同用

上中下痛風

黃栢﹝酒炒﹞蒼術﹝米泔浸一宿﹞南星﹝各二兩﹞神麯﹝炒﹞臺芎﹝各一兩﹞龍膽艸﹝五���﹞白芷防已桃仁﹝各五錢﹞葳靈仙﹝酒洗﹞桂枝羌活﹝各三錢﹞紅花﹝酒洗一錢五分﹞

右爲末麯糊丸食前下百丸﹝葳靈仙治上體痛風虛弱勿用﹞

肢節腫痛痛屬火腫屬濕兼受風寒而發動於經絡之中濕熱流注肢節之間而無已也用麻黃﹝去根節﹞赤芍藥﹝各一錢﹞防風荊芥羌活獨活白芷蒼術葳靈仙片芩枳實桔梗漧葛川芎﹝各五分﹞甘艸歸尾升麻﹝各三分﹞下焦加酒炒黃栢婦人加酒炒紅花腫多加㯽榔大腹皮澤㵼更加沒藥﹝一錢﹞定痛尢妙﹝一云脨濇數者有瘀血宜桃仁紅花芎歸及大黃微利之﹞

气血兩虛有痰濁陰火痛風

人參山藥海石南星﹝各一兩﹞白術熟地黃栢﹝炒黑﹞龜板﹝酒炙各二兩﹞漧薑炭瑣陽﹝各五錢﹞

右爲末酒糊丸

二妙散治筋骨疼痛因濕熱者有气者加气藥血虛加血藥痛甚者加生薑汁熱辣服之

黃栢﹝炒﹞蒼術﹝米泔浸炒﹞

右爲末沸湯入薑汁調服二物皆有雄壯之气表實者加酒少許佐之若痰帶熱者先以舟車丸或導水丸神芎丸下伐後以趂痛散服之﹝一法二妙爲君加甘艸羌活各二錢陳皮芍藥各一錢酒炒葳靈仙半錢服之佳﹞

趂痛散

乳香沒藥桃仁紅花當歸羌活地龍﹝酒炒﹞牛膝﹝酒洗﹞甘艸五靈脂﹝酒炒﹞香附﹝童便浸﹞

右爲末每服二錢酒調或加酒炒芩栢

潛行散

黃栢酒浸爲末入湯藥調服

治酒濕痰痛風

黃栢﹝酒炒﹞葳靈仙﹝酒炒各五錢﹞蒼術羌活甘艸﹝三錢﹞陳皮芍藥﹝各一錢﹞

右爲末每服一錢或二錢沸湯入薑汁調服

治气實表實骨節痛方

滑石﹝飛六錢﹞甘艸﹝一錢﹞香附��芩﹝各三錢﹞

右爲末薑汁糊丸梧子大毎服五七十丸白湯吞下

治食積肩腿痛

龜板﹝酒浸炙一兩﹞酒栢葉香附﹝五錢﹞辣芥子淩霄花﹝一錢半﹞

右末酒糊爲丸桐子大煎四物湯加陳皮甘艸湯下

丹溪治一男子家貧多勞秋涼忽渾身發熱兩臂及腕兩足並跨皆疼痛如煆晝輕夜劇醫與風藥則增痛與血藥則不效惟待斃而已脈之兩手俱濇而數右甚於左飲食則如平時形瘦削蓋大痛而瘦非病也用蒼術酒黃栢各一錢生附子一片生甘艸三分麻黃五分研桃仁五个作一帖煎入薑汁些少令辣服至四帖後去附子加牛膝一錢至八帖後來告急雲气上喘促不得睡痛似微減意其血虛因服麻黃過劑陽虛被發動而上奔當與補血鎭墜及酸劑收之遂以四物湯加川芎芍藥人參二錢五味子十二粒與二帖服之喘隨定是夜遂安三日脈之數減大半澁脈如舊問其痛則曰不減然呻吟之聲卻無察其起居則疲弱無力病人卻自謂不弱遂以四物湯加牛膝白術人參桃仁陳皮甘艸㯽榔入薑三片煎服如此藥與五十帖而安一月後因負重擔復痛作飲食亦減再與此藥加黃茋三分又二十帖全愈

一人年踰六十性急作勞患兩腿痛動作則痛甚視之曰此兼虛証當補血則病自安遂與四物加桃仁陳皮牛膝生甘艸煎入薑研潛行散熱飲三四十帖而安

何縣長年四十餘形瘦性急因作勞背痛臂疼骨節疼足心發熱可與四物湯帶熱下大補丸保和丸共六十粒食前服

一婦人腳疼怕冷夜劇日輕

生地白芍歸尾﹝各五錢﹞黃栢﹝炒﹞黃芩白術右分四帖水煎帶熱服

鮑子年二十餘因患血痢用澁藥取效後患痛風喊叫撼鄰里予視之曰此惡血入經絡證血受濕熱久爲凝濁所下未盡畱滯隧道所以作痛經久不治恐成枯細遂與四物湯桃仁紅花牛膝黃芩陳皮甘艸煎生薑汁研潛行散入少酒飲之數十帖又與刺委中出黒血近三合而安

朱閫內年三十味厚性急患痛風攣縮數月醫不應予視之曰此挾痰與气癥當和血疎痰導气病自安遂以潛行散入生甘艸牛膝枳殻通艸陳皮桃仁薑汁煎飲半年而安

陸郎左腿義骨舊痛小便赤澁此積憂痰涎所爲白術枳殻赤芍﹝一錢﹞條芩連翹通艸甘艸稍﹝三分﹞

右剉水煎服

一婦腳義骨痛

蒼術白術陳皮芍藥﹝三分﹞木通﹝二錢﹞甘艸﹝五分﹞分二服送大補丸五十丸

右丹溪治痛風法主於血熱血虛血污或挾痰皆不離四物潛行牛膝甘艸桃仁陳皮蒼術薑汁而隨癥加減發前人之餘蘊醫世俗之所不能醫其有功於後人也大矣

凡痛在胃之脈絡者宜解食毒

許學士醫檢正患鼻額間痛或麻痺不仁如是數年忽一日連口唇頰車髮際皆痛不開口言語飲食皆妨在額與頰上常如糊手觸之則痛予作足陽明經絡受風毒𫝊入經絡血凝滯而不行故有此癥或者以排風小續命透髄丹之類與之皆不效製此犀角升麻湯贈之數日愈

犀角﹝十而一錢﹞升麻防風羌活﹝各三兩﹞川芎白附子白芷黃芩﹝各五錢﹞甘艸﹝一分﹞

右用四大錢水煎服食後臨臥各一服一日共服四次夫足陽明胃也經云腸胃爲市又云陽明多血多气胃之中鮏羴五味無所不納如市㕓無所不有也以其腐熟飲食之毒聚於胃此方以犀角爲主解飲食之毒也陽明經絡環唇挾舌起於鼻合額中循頰車上耳前過客主人循髮際至額顱今所患皆一經絡也故以升麻佐之餘藥皆滌降風熱升麻黃芩專入胃經稍通者自能曉

海藏四物蒼術各半湯治肢腫不能舉動

四物湯蒼術各半兩各煎服效與活血丹相表裏

活血丹治徧身骨節疼痛如神﹝與蒼術四物各半湯相表裏﹞熟地黃﹝三兩﹞當歸白術白芍續斷人參﹝各一兩﹞右末酒糊丸如桐子大

東垣蒼術復煎散治寒濕相合腦戶痛惡寒項脊彊肩背胛卯痛膝臏痛無力行步能食身沈重其脈沈緩洪上急

蒼術﹝四兩水二碗煎至二大盞去漁入下藥﹞羌活﹝一錢﹞升麻柴胡槁本澤㵼白術﹝各五分﹞黃栢﹝三分﹞紅花﹝一分﹞

右用蒼術二盞煎至一大盞空心溫服微汗爲效忌酒麪

緩筋湯治目如火腫痛兩足及伏菟骨筋痛膝少力身重腰痛夜惡寒痰𠻳項頸筋骨背急痛目多眵淚食不下

羌活獨活﹝各二錢﹞槁本麻黃艸

黃栢黃芩歸身生地柴胡﹝各三分﹞生甘艸﹝二分﹞升麻﹝三分﹞炙甘艸熟地黃﹝各二分﹞蘇木﹝一分﹞蒼術﹝五分﹞

水二鍾煎一鍾熱服

羅太無活血應痛丸治風濕客於腎經血脈凝滯腰背腫痛不能轉側皮膚不仁徧身麻木上攻頭目虛腫耳目常鳴下注膝重痛少力行履艱難項背拘急不得舒暢常服和血脈壯筋骨使气脈宣通

金毛狗脊﹝去毛六兩﹞蒼術﹝米泔浸十兩﹞香附﹝炒十二兩﹞陳皮﹝九兩﹞沒藥﹝一兩二錢﹞艸烏﹝炮二兩五錢﹞葳靈仙﹝三兩﹞

右末酒糊爲丸桐子大毎服十五丸不拘時溫酒或熱湯送下忌食桃李雀鴿諸血物

烏靈丸久患風寒痛風及麻木行步艱難

五靈脂﹝二兩﹞川烏﹝一兩炮去皮臍﹞

右末酒糊爲丸桐子大毎服十丸加至五十丸空心溫酒下忌冷物

史丞相遇仙方諸般痛風手足艱難筋骨疼痛口眼喎斜言語蹇澁

附子﹝炮去皮臍﹞川烏﹝製同﹞當歸川芎肉蓯蓉﹝酒浸焙﹞杜仲﹝薑汁炒﹞羌活黃茋人參白術白蒺藜牛膝﹝酒浸﹞防風天麻白茯苓狗脊﹝炒去毛﹞萆薢續斷獨活肉桂赤芍藥﹝各一兩﹞虎脛骨﹝酥炙二兩五錢﹞右以生絹袋盛之用無灰酒浸宻封瓶口春三日夏二日秋七日冬十日取出曬焙榦爲末酒糊丸桐子大用浸藥酒一盞空心送下五十丸忌生冷油膩荳腐麪食發風物

五加皮酒治風濕徧身疼痛俗名痛風或腫或癱或腳气不能履動者五加皮不拘多少入白麪內同釀白酒飲之效

丹溪治環跳痛不已防生附骨疽方以蒼術佐黃栢之辛行以靑皮冬加桂枝夏加黃芩體虛加杜仲牛膝以甘艸爲使大料煎入酒深者恐術栢桂枝十數帖發不動以少黃連一二帖又不動者恐毒將成撅地成坑以火煆紅沃以小便赤體坐其上以被席圍包下體使熱蒸腠理開血气暢而愈

仲景治婦人六十二種風及腹中血气刺痛以紅藍花酒主之紅花一味以酒一大碗煎減半頓服一半頃之再服

虎骨丸治經絡凝滯骨節疼痛筋脈攣急遇陰寒愈痛

乳香沒藥﹝各另研﹞赤芍藥熟地當歸虎脛骨﹝酥炙黃﹞血竭﹝五錢﹞

右末用木𤓰一枚切破去核入乳香末在內以麻綫定勿令透气好酒六升煮酒盡取木𤓰去皮研如泥更入熟蜜少許杵和爲丸桐子大每服五十丸看病上下服

麒麟散治寒濕𫝊於經絡疼痛不可忍

血竭乳香沒藥白芍當歸﹝各六錢﹞水蛭﹝杵碎炒令煙盡﹞麝香﹝各三錢﹞虎脛骨﹝酥炙黃五錢﹞

右爲末和勻每服二三錢食前溫酒調下

統旨云痛痺五積散佳四肢攣痛闗節浮腫殊效治白虎歷節風及腫痛者以釅醋五升熱𤋎三四沸切蔥白二三升煮一沸濾出布帛包裏患處熨之以瘥爲度

嚴氏蠲痺湯治身體煩疼四肢項背拘急或疼或痛重舉動艱難手足冷痺腰腿沈重筋脈無力

當歸芍藥黃茋羌活片子薑黃﹝各一兩五錢﹞甘艸﹝炙五錢﹞

每服六七錢薑棗煎服

獨活寄生湯治肝腎虛弱感風濕致痺兩脛緩縱痺弱不仁方出腳气門

河間茯苓湯寒气勝者爲痛痺宜通气溫經尢治四肢疼痛拘倦浮腫

赤茯苓桑白皮﹝各二兩﹞防風官桂川芎芍藥麻黃﹝去節各一兩半﹞

毎服六七錢棗一枚水煎服繼以薑粥投之汗出愈

腳跟痛有血熱有痰血熱者四物加黃栢知母牛膝之類痰用二陳加南星黃栢防已

肩背痛附臂痛

肩背痛不可回顧者此太陽气郁而不行或脊痛項彊腰似折項似拔者此足太陽經不通二者俱宜通气防風湯有因濕熱肩背沈重而痛者當歸拈痛湯有因汗出小便數而欠者風熱乘脾脾气郁而肩背痛也當㵼風熱則愈宜升麻柴胡湯有痰飲流注肩背作痛宜星香散或導痰湯有腎气不循故道气逆挾背而上致肩背作痛宜和气飲加鹽炒小茴香少許有勞力或看書著棋久坐而致脊背疼者補中益气湯或八物湯加黃茋背者胸之府肺主气居胸中肺气滯則血脈泣肺气虛則不能運行陽道肺中有痰流注肩背皆能作脹疼

肩背痛乃肺分野之病經云西風生於秋病在肺兪在肩背故秋气者病在肩背大過爲病在外則令人逆气背痛慍慍然也

臂痛臂爲風寒濕所搏或痰流气滯或因提挈重物皆致臂痛有腫者有不腫者因於風寒宜五積散加羌活因於濕蠲痺湯多加蒼術因於痰導痰湯因於气烏藥順气散因提重傷筋用刼勞散或和气飲加薑黃蓋薑黃能入臂故也有人坐臥爲風濕所襲但遇外有寒邪所侵卽痛者宜羌活散有飲酒太過濕痰流注者用二陳加南星蒼術桔梗枳殻桂枝酒芩有血不榮於筋者用四物加薑黃秦芁羌活有气血凝滯經絡不行所致者舒筋湯

控涎散治肩背臂痛如神方在行痺

控涎丹加去油木鼈子﹝一兩﹞桂﹝五錢﹞治臂痛

每服二十丸加至三十丸妙

丹溪治臂痛

南星半夏白術香附酒芩﹝各一錢﹞蒼術﹝二錢﹞陳皮茯苓﹝各五分﹞葳靈仙﹝三分﹞甘艸﹝少許﹞

花麯散治臂痛

紅花﹝炒﹞神麯﹝炒﹞

爲末酒調下

薑黃散治臂痛非風非痰

薑黃甘艸羌活﹝各一兩﹞白術﹝二兩﹞

腰已下痛者加海桐皮當歸芍藥

東垣治臂痛分六道經絡看痛在何經絡之間以行本經藥通其气血血气通則愈矣若表上諸痛若便擬下之則不可當詳細辧之

右東垣云認經絡用藥蓋以兩手伸直其臂貼身垂下大指居前小指居後而定之則其臂臑之前廉痛者屬陽明經以升麻白芷漧葛行之後廉痛者屬太陽經以槁本羌活行之外廉痛者屬少陽以柴胡行之內廉痛者屬厥陰以柴胡靑皮行之內前廉痛者屬太陰以升麻白芷蔥白行之內後廉痛者屬少陰以細辛獨活行之並用灸法視其何經而取之也

通气防風湯肩背痛不可回顧者此太陽气郁而不行以風藥散之脊痛項彊腰似折項似拔者此足大陽經不通也

羌活獨活﹝各一錢﹞槁本防風甘艸﹝各五分﹞川芎蔓荊子﹝各三分﹞

水煎服

當歸拈痛湯濕熱爲病肢節煩痛肩背沈重胸膈不利及徧身疼痛下注於足脛痛腫不可忍方在腳气門

加減當歸飲子治肩背忽痛

當歸防風柴胡生地大黃﹝各一兩半﹞芍藥黃芩人參﹝各一兩﹞黃連﹝五錢﹞滑石﹝六兩﹞甘艸﹝一兩三錢﹞

每服六七錢水煎

人參益肺散治肩背痛汗出小便數而少者風熱乘肺肺气郁甚也當㵼風熱則愈

升麻柴胡黃茋﹝各一錢﹞防風羌活人參甘艸陳皮﹝各五分﹞槁本﹝三分﹞靑皮黃芩白豆﹝各三分﹞水煎服如面色白脫色气短者勿服

舒筋湯臂痛不能舉有人常左臂痛或以爲飲以爲風以爲濕諸藥悉試繼以鍼艾俱不效得此方服之而愈蓋是气血凝滯經絡不行所致非風非飲非濕腰以下食前服腰以上食後服﹝又名通气飲子﹞

片子薑黃﹝四兩如無用嫩莪術代也﹞甘艸﹝炙﹞羌活﹝各一兩﹞赤芍藥海桐皮﹝去外皮﹞白術當歸﹝各二兩﹞

毎服五錢薑三片水煎臨服入磨沈香少許

治背痛

薑黃﹝四兩﹞甘艸﹝炙﹞羌活白術﹝各一兩﹞

每服一兩水煎

防風飲子治項筋急痛諸藥不效者

黃茋附子甘艸蒼術陳皮羌活防風桔梗﹝等分﹞

每服五錢薑一片水煎

丹溪治一男子忽患背胛縫有一綫痛起上肩跨至胸前側脇而止其痛晝夜不歇不可忍脈而數重取豁大左大於右夫背胛小腸經也此必思慮傷心心臟未病而腑小腸先病故從背胛起及慮不能決又歸之於膽故痛至胸脇而止乃小腸火乘膽木子來乘母是爲實邪詢之果因謀事不遂所致故用人參四分木通二分煎湯吞龍膽丸數服而愈

著痺治劑﹝麻木同﹞

經謂濕气勝者爲著痺河間曰著者畱著其處而不去或四肢麻木拘攣也經又曰其不痛不仁者病久入深營衞之行澁經絡時疎故不痛皮膚不榮故爲不仁夫所謂不仁者或周身或四肢淫淫然麻木不知痛癢如繩札初解之狀古方名爲麻痺者是也靈樞曰衛气不行則爲麻木丹溪曰麻是气虛木是濕痰死血然則曰麻曰木者以不仁中分而爲二也𨿽然亦有气血俱虛但麻而不木者亦有虛而感濕麻木兼作者又有因虛而感風寒濕三气乘之故周身掣痛麻木並作者古方謂之周痺治法宜先汗而後補也當以類而推治

丹溪云十指麻木乃胃中有濕痰死血宜二陳湯加蒼術白術桃仁紅花附子

脈法脈沈而濡屬气虛闗前得之麻在上體闗後得之麻在下體也脈浮而緩者屬濕爲麻痺脈緊而緩屬寒爲痛痺脈濇而芤屬死血爲木不知痛癢

東垣神效黃茋湯治渾身麻木不仁或左或右半身麻木或面或頭或手臂或腳腿麻木不仁並皆治之又治兩目緊急縮小羞明畏日隱澁難開或視物

無力睛痛昏花手不得近或目少睛光或目熱如火服五六帖神效

黃茋蔓荊子﹝各二兩﹞人參甘艸﹝炙﹞白芍藥﹝各一兩﹞陳皮﹝五錢﹞

每服五六錢如小便淋澁加澤㵼﹝五分﹞如有大熱癥加黃栢﹝三錢酒炒四次﹞如麻木不仁𨿽有熱不加黃栢再加黃茋﹝一兩﹞如眼縮小去芍藥忌酒醋濕麪蔥韮蒜大料等物及淡滲生冷硬物麻木重甚者加芍藥﹝一兩﹞木通﹝一兩﹞

芍藥補气湯治皮膚間有麻木此肺气不行也黃茋橘紅甘艸﹝炙各一兩﹞白芍藥﹝一兩半﹞澤㵼﹝五錢﹞毎服一兩水煎如肌肉麻必待㵼營气而愈如濕熱相合四肢沈痛當㵼濕熱﹝此㓗古立效神方﹞

東垣治杜彥逵患左手右腿麻木大指次指亦嘗麻木至腕已三四年矣諸醫不效脈之曰麻者气之虛也眞气弱不能流通塡塞經絡四肢俱虛故生麻木不仁與一藥決三日效遂製人參益气湯服二日便覺手心熱手指中間如气滿脹至三日後又覺兩手指中間皮肉如不敢觸者似癢痛滿脹之意知其气已徧至乃於兩手指甲傍各以三稜鍼一刺之微見血如黍粘許則痺自息矣又爲處第二第三方服之全安

人參益气湯治五六月間兩手麻木四肢倦怠惰嗜臥乃濕熱傷元气也

黃茋﹝八錢﹞人參甘艸﹝生各五錢﹞芍藥升麻﹝各三錢﹞柴胡﹝二錢半﹞五味子﹝一百二十粒﹞甘艸﹝炙二錢﹞

每六七錢水煎空心服服後令少睡於麻痺處按摩屈伸少時午飯前一服日二

第二次藥煎服如前

黃茋﹝八錢﹞紅花﹝五分﹞陳皮﹝一錢﹞澤㵼﹝一錢﹞

第三次服藥

黃茋﹝六錢﹞黃栢﹝一錢三分﹞橘紅﹝三錢﹞白芍藥﹝五錢﹞升麻澤㵼﹝各二錢﹞黃芩﹝八錢﹞五味子﹝百粒﹞甘艸﹝炙一分生四分﹞

分四帖煎服如前﹝秋涼去五味子冬月去黃芩效﹞

除濕補气湯治左腿麻木沈重

黃茋﹝八錢﹞甘艸梢﹝六錢﹞升麻梢柴胡當歸澤㵼﹝各二錢﹞五味子﹝百二十粒﹞紅花﹝二錢半﹞靑皮﹝四錢﹞陳皮﹝一錢﹞

分四服水煎熱服

治趙節使年七旬病體熱麻股膝無力飲食有汗妄喜笑善饑痰涎不利舌彊難言聲啞不鳴身重如山診得左脈洪大有力是邪客於經絡兩臂外有數瘢遂問其故對以燃香所致予曰君之病皆此也夫人之十二經灌漑周身終而復始蓋手之三陽從手至表上行至頭加之以火邪並於陽勢甚熾焉故邪熱毒行散於周身而熱麻經云胃中有熱則虫動虫動則胃緩胃緩則廉泉開故涎下熱傷元气而沈重無力飲食入胃慓悍之气不循常度故多汗心火盛則妄喜笑脾胃熱則消穀善饑肺金衰則聲啞不鳴仲景云微數之脈愼不可灸焦枯傷筋血難復也君奉飬以膏粱之味無故加以火毒熱傷於經絡而爲此病明矣乃製淸陽補气湯服之不旬日而愈

淸陽補气湯

蒼術﹝四錢﹞槁本知母﹝酒浸﹞當歸甘艸﹝生各二錢﹞柴胡黃栢﹝酒浸﹞黃茋﹝各三錢﹞升麻﹝六錢﹞陳皮﹝二錢半﹞五味子﹝一錢半﹞每七錢水煎空心服

治李正夫人病診得六脈中俱洪緩相合按之無力在其上是風熱下陷入陰中陽道不行其癥閉目則渾身麻木晝減夜甚覺而目開則麻木漸退久則絕止常開其目此病不作懼其麻木不敢合眼故不得眠身體皆重時有痰𠻳覺胸中常是有痰而不利時煩躁短促而喘肌膚充盛飲食大小便如常惟畏麻木不敢合眼爲最苦觀其色脈形病相應而不逆內經曰陽盛瞑目而動輕陰病閉目而靜重又云諸脈皆屬於目靈樞曰開目則陽道行陽气徧布周身合目則陽道閉而不行如晝夜之分知其陽衰而陰旺也且麻木爲風𨿽三尺之童皆以爲然細校之則非如久坐而起亦有麻木假如繩繫之人釋之覺麻木作而不敢動久則自己以此驗之非有風邪乃气不行也不須治風當補其肺中之气則麻木自去矣知其經絡陰火乘其陽分火動於中爲麻木也當兼去陰火則愈矣時痰𠻳者秋涼在外濕在上作也當實其皮毛以溫劑身重脈緩者濕气伏匿而作也時見躁作當升陽助气益血微㵼陰火去濕通行經脈調其陰陽則非五臟六腑之本有邪也補气升陽和中湯主之

補气升陽和中湯

黃茋﹝五錢﹞人參白芍﹝各三錢﹞甘艸﹝炙﹞佛耳艸﹝各四錢﹞陳皮白術歸身﹝各二錢﹞甘艸﹝生去腎熱﹞黃栢﹝酒浸除濕㵼火﹞白茯苓

﹝除濕導火﹞澤㵼﹝同上﹞升麻﹝行陽明經﹞柴胡艸豆﹝益陽退寒各一錢﹞每服三五錢水煎稍熱服八帖愈

溫經除濕湯李夫人冬寒霜時病作四肢無力乃痿厥濕熱在下焦也醋心者是濁气不降欲滿也合眼麻木者陽道不行也開眼不麻木者目開助陽道故陰寒之气少退也頭旋運者風气下陷於血分不伸越而作也

羌活﹝七分﹞獨活當歸麻黃﹝去節﹞黃栢﹝各三分﹞白芍﹝三錢﹞柴胡黃連黃茋艸豆神麯木香﹝各二分﹞陳皮蒼術﹝各二錢﹞人參甘艸﹝炙﹞白術豬苓澤㵼﹝各一錢﹞升麻﹝五分﹞

分二服水煎熱服治肢節沈重疼痛無力之聖藥也

濕气風癥不退運麻木不已除風濕羌活湯主之羌活防風﹝各一兩﹞柴胡獨活甘艸﹝炙各五分﹞槁本陳皮黃栢川芎﹝各三分﹞蒼術黃茋﹝各一錢﹞豬苓澤㵼﹝各二分﹞茯苓﹝二錢﹞黃連﹝一分﹞升麻

每服五六錢水煎熱服量虛實用如不盡癥𠉀依加減法用之

濟世茯苓湯治停飲支飲手足麻痺多睡冒赤茯苓半夏陳皮﹝各一兩﹞枳實﹝炒﹞桔梗甘艸﹝炙各半兩﹞

毎服五六錢薑三片水煎

宣明茯苓川芎湯治著痺濕地水气甚重著而不去多汗而濡者著痺畱注不去四肢麻木拘攣浮腫赤茯苓防風川芎麻黃芍藥桑白皮甘艸﹝炙﹞官桂當歸﹝各五分﹞

棗三枚水煎服如欲出汗以粥投之

五痺湯風寒濕之气客畱肌體手足緩弱麻頑不仁片子薑黃﹝一兩﹞羌活白術防己﹝各二兩﹞甘艸﹝炙五錢﹞每五六錢薑三片水煎服

續斷丸﹝本事方﹞治風濕流注四肢浮腫肌肉麻痺

川續斷當歸萆薢天麻防風大附子﹝各一兩﹞川芎﹝七錢半﹞乳香沒藥﹝各五分﹞

煉蜜爲丸梧子大每四十丸溫酒米飲任下

又增減續斷丸治寒濕之气痺滯闗節麻木疼痛人參防風鹿角膠白術﹝炒各七兩﹞黃茋續斷苡仁山芋牡丹皮麥門冬地黃桂心山茱萸白茯苓石斛﹝各二兩﹞

蜜丸桐子大每服六七十丸空心酒下

三痺湯治血气澁滯手足拘攣風痺等疾

川續斷杜仲﹝薑汁炒﹞防風桂心人參當歸白茯苓白芍藥甘艸黃茋牛膝細辛﹝各一兩﹞川獨活川芎秦芁生地﹝各五錢﹞

每服六七錢薑三片棗一枚水煎

濟生黃茋酒治風濕癢痛筋脈攣急身體頑麻黃茋當歸白術虎骨萆薢雲母粉木香防風官桂天麻石斛茵芋葉仙靈脾川續斷白芍藥甘艸﹝炙各一兩﹞

用絹袋盛以好酒一斗浸之春五夏三秋七冬十日每服一盞溫飲之常令酒气相續爲佳

宣明防風天麻散治風麻痺走注肢節疼痛中風偏枯或暴瘖難語內外風熱壅塞

天麻甘艸羌活防風白芷川芎歸尾艸烏頭白附子荊芥穗﹝各五錢﹞滑石﹝二兩﹞

右末熱酒化蜜少許調半錢加至一錢覺藥力運行微麻爲度煉蜜丸彈子大熱酒化下半丸或一丸細嚼白湯下

衍義方治風冷气血閉手足體疼痛冷麻

五靈脂﹝二兩﹞沒藥﹝一兩﹞川烏頭﹝一兩半死去皮﹞乳香﹝五錢﹞

右末水丸彈子大每一丸生薑酒磨服

河間前胡散治榮虛衞實肌肉不仁致令㿏重名曰肉苛

前胡白芷細辛官桂白術川芎﹝各三兩﹞附子﹝炮﹞吳茱萸當歸川椒﹝去子並閉口者生用各二兩﹞

以茶酒三升拌勻同窨一宿以煉成豬脂膏五斤入藥煎𠉀白芷黃紫色濾其渣成膏病在處摩之凢癥瘕瘡痍皆治並去諸風瘡癢痛傷折墜損凢摩內皆可用之

吳茱萸散

吳茱萸肉豆䓻﹝麫裹煨﹞漧薑甘艸﹝炙﹞神麯﹝炒﹞砂仁﹝各一兩﹞白術厚朴﹝薑製﹞陳皮﹝各二錢﹞

爲末每服二錢空心米飲調下

腎瀝湯

麥門冬五加皮犀角﹝各一錢半﹞杜仲桔梗赤芍藥木通﹝各一錢﹞桑螵蛸﹝一个﹞

水二鍾入羊腎少許煎至八分食前服

加味五痺湯治五臟痺癥

人參茯苓當歸白芍川芎﹝各一錢肝心腎痺倍之﹞五味子﹝十五粒﹞細辛﹝七分﹞白術﹝一錢脾痺倍之﹞甘艸﹝五分﹞

薑一片水煎食逺服肝痺加酸棗仁柴胡心痺加逺志茯神麥冬犀角脾痺加厚朴枳實砂仁神麯肺痺加半夏紫苑杏仁麻黃腎痺加獨活官桂杜仲牛膝黃茋萆薢

活絡丹治手足攣拳筋脈不舒皆風邪濕毒畱滯經絡渾身走注疼痛

南星川芎艸鳥地龍﹝各六兩﹞乳香沒藥﹝各二兩﹞爲末酒糊丸桐子大每服五七十丸空心酒下

淸涼潤燥湯治風熱血燥麻木

當歸生地﹝各一錢半﹞黃連黃芩芍藥川芎﹝各一錢﹞天麻防風羌活荊芥﹝各八分﹞細辛﹝六分﹞甘艸﹝五分﹞水煎服麻甚者加川烏﹝炮過三分﹞以行經絡

止麻淸痰飲治口舌麻木延及口角頭面者

黃連﹝一錢二分﹞貝母𤓰蔞仁黃芩茯苓桔梗枳殻橘紅南星﹝用白礬皂角生薑同煮透各一錢﹞天麻甘艸細辛﹝各五分﹞血虛加當歸﹝一錢﹞

水煎入薑汁一匙竹瀝三四匙食逺服

經驗三妙丸治濕熱下流兩腳麻木如火熱

蒼術﹝六兩﹞黃栢﹝四兩酒炒﹞川牛膝﹝酒浸二兩﹞

麪糊丸桐子大毎服五七十丸空心淡鹽湯下

仲景治血痺桂枝五物湯血痺陰陽俱微外証身體不仁如風痺狀

黃茋桂枝芍藥﹝各三兩﹞生薑﹝六兩﹞大棗﹝十二枚﹞

水六升煮取二升溫服七合日三服

木香丸腸痺腹疞痛時發飡泄气不消化小便祕澁木香白術官桂蕪荑良薑訶子皮﹝各一兩﹞附子﹝炮﹞厚朴肉﹝各二兩﹞漧薑﹝三分﹞甘艸﹝五錢半﹞

爲末麯麪糊丸桐子大每服二十丸空心薑湯吞下

鶴膝風

羅太無蛜𧌴丸

蛜𧌴﹝用頭尾全者一條﹞桃仁﹝生﹞白附子阿魏桂心安息﹝桃仁同研﹞白芷﹝各一兩﹞乳香沒藥﹝已上童便酒浸炒熟各三分﹞北漏蘆當歸白芍牛膝羌活地骨皮葳靈仙﹝各一兩﹞

蜜爲丸彈子大空心酒化下一丸昔人有病風痓手足指節皆如桃李痛不可忍服之悉愈﹝宣明方安息用胡龜穰仝研﹞

丹溪治一人年七十患膝腫痛此血虛而挾濕熱也生地當歸頭白芍蒼術黃栢﹝炒各三錢﹞川芎桂﹝二錢﹞木通﹝一錢半﹞

分四帖水煎熱服

又一人年近三十厚味多怒秋間髀樞左右一㸃發痛延及膝晝靜夜劇痛劇惡寒口或渴或不渴或痞或不痞醫多用風藥兼用補血至次年春其膝漸腫痛愈甚食愈減形瘦至春末膝腫大不可屈伸其脈左大頗實寸濇甚大率皆數知其小便必數而短乃作飲食痰積在太陽陽明治之炒栢一兩生甘艸梢犀角屑蒼術鹽炒各三錢川芎二錢陳皮牛膝木通�����各五錢遇暄熱加條芩三錢爲細末每三錢與生薑汁同研多少以水盪起煎令沸帶熱食前飲之一日夜四次至半月後數脈漸減痛漸輕去犀角加牛膝龜板半兩當歸半兩如前服又半月腫漸減食漸進不惡寒惟腳膝痠軟未能久立久行去蒼術黃芩時當夏熱加炒黃栢至一兩半依本方內加牛膝春夏用莖葉冬用根杵取汁用之效尢速須斷酒肉濕麪胡椒當仲夏加生地半兩冬加茱萸桂枝

接骨丹治諸風及鶴膝風

防風牛膝當歸虎骨﹝酥炙各一兩﹞枸杞子﹝二兩半﹞羌活獨活龜板秦芁萆薢松節二蠶沙﹝各一兩﹞茄根﹝二兩﹞蒼術﹝四兩﹞

酒糊丸空心服

腳筋急痛淡酒煮木𤓰令爛作粥樣用裹痛處冷則易一宿三五度便瘥

攣

經云肝气熱則筋膜乾筋膜乾則筋急而攣又曰濕熱不攘大筋緛短小筋弛長緛短爲拘弛爲痿

丹溪曰大筋緛短者熱傷血也不能飬筋故爲拘攣小筋弛長者濕傷筋不能束骨故爲痿弱攣皆屬於肝肝主筋故也

丹溪治王秀濕熱大作腳痛後手筋拘攣足乏力生地當歸川芎白術﹝各二錢﹞蒼術﹝一錢半﹞木通甘艸﹝炙三分﹞

煎湯下大補丸三十丸其大補丸炒煖用

薏苡仁散治筋脈拘攣久風濕痺

薏苡仁一斗搗散以水二升取末數匙作粥空腹食之衍義云筋急拘攣有兩等內經大筋受熱則縮而短故攣急不伸則可用薏苡仁若因寒筋急則不可用也

有寒攣經曰寒多則筋攣骨痛

本事云張徳操內子昔患筋攣腳不得伸屈逾年動則令抱持求醫於泗水楊吉老曰此筋病下三方一年而愈

治筋極飬血地黃丸﹝春夏服之﹞

熟地蔓荊﹝各一分﹞山茱萸﹝五錢﹞狗脊地膚子白術漧漆蠐螬﹝炒﹞天雄車前子﹝各三錢﹞萆薢山芋

﹝卽山藥﹞澤㵼牛膝﹝各一兩﹞

爲末煉蜜丸桐子大毎服七十丸酒下

治筋痺肢節束痛羚羊湯﹝秋服之﹞

羚羊角肉桂附子獨活﹝各一兩三錢半﹞白芍藥防風芎藭﹝各一兩﹞

每服五七錢水煎薑三片一日三服

治寒冷濕痺畱於筋脈縮不能轉側烏頭湯﹝冬用之﹞大烏頭細辛川椒甘艸秦芁附子官桂白芍﹝各七分﹞漧薑防風當歸白茯苓﹝各一兩﹞獨活﹝一兩三錢半﹞

每服三錢棗二枚水煎空心服

千金薏苡湯治筋攣不可屈伸

苡仁白斂芍藥桂心漧薑酸棗仁甘艸牛膝﹝各一兩﹞附子﹝三枚﹞

醇酒二斗漬一宿微火煎三沸毎一升日三服扶杖起行不耐酒服五合

活血通經湯董監軍臈雪初霽因事到眞定忽覺風气暴作六脈俱甚按之洪實有力其癥手攣急大便閉澁面赤熱此風寒始加於身也四肢者脾也風寒傷之則攣痺乃風淫未疾而寒在外也內經云寒則筋攣正此謂也平素多酒實熱乘於腸胃之間內則手足陽明受邪外則足太陰脾經受風寒之邪用桂枝甘艸以卻其寒邪而緩其急搐用黃栢之苦寒以㵼實熱而潤燥急救腎水用升麻葛根以升陽气行手足陽明之經不令遏絕更以桂枝辛熱入手陽明之經爲引用潤燥復以芍藥甘艸専補脾气使不受風寒之邪而退木邪専益肺金也加人參以補元气爲之輔佐加當歸身去裏急而和血潤燥名之曰活血通經湯

升麻葛根當歸人參甘艸﹝炙各一錢﹞桂枝黃栢﹝酒炒各二錢﹞白芍藥﹝五分﹞

水煎熱服令煖房中近火摩搓其手乃愈

虛攣經所謂虛邪搏於筋則爲筋攣又云脈弗榮則筋急仲景云血虛則筋急此皆血脈弗榮於筋而筋成攣故丹溪治攣用四物加減本事方治筋急極用飬血地黃丸蓋本乎此也

丹溪治一村夫背傴僂而足攣已成廢人脈之兩手皆沈而濇遂以戴人煨腎散與之上吐下㵼過月餘久吐㵼交作如此凡三帖然後平復

煨腎散

甘遂末三錢獖豬腰子細批破鹽椒淹透摻藥末在內荷葉包裹火內燒熟溫酒嚼下

蒼耳湯治風濕痺四肢拘攣

蒼耳子﹝三兩﹞

搗末水一升半煎七合服木𤓰粥裹筋痛處佳方見鶴膝

一身盡痛

綱目云一身盡痛其病暴似傷寒屬濕痺並見傷寒太陽癥門其畱連難已者於此求之寒而一身痛者甘艸附子湯熱而痛者當歸拈痛湯

甘艸附子湯治風濕相搏骨節煩疼掣痛不能屈伸近之則痛劇汗出短气小便不利惡風不欲去衣或身微腫者

甘艸白術﹝各一兩﹞桂枝﹝二兩﹞附子﹝炮一枚﹞

分四帖水煎服活人書云身腫者加防風一兩悸气小便不利者加白茯苓一兩半

東垣當歸拈痛湯治濕熱相搏肩背沈重疼痛上熱胸膈不利及徧身疼痛方見腳气門

東垣麻黃桂枝升麻湯李夫人患渾身麻木睡覺則少減開目久則全已閉目則麻木復至此癥用藥已全去又因家事不和心中煩惱徧身骨節疼身體沈重飲食減少腹中气不轉運

麻黃人參升麻黃茋﹝各五分﹞桂枝甘艸﹝炙﹞白術茯苓澤㵼﹝各三分﹞陳皮半夏艸豆厚朴黃栢附子﹝各二分﹞木香生薑﹝各一分﹞

水煎熱服

本事方治徧身皆痛如勞者若傷寒身體痛者不可服但少年虛損冷憊老人諸疾皆治之

人參黃茋附子﹝炮﹞甘艸木香羌活知母芍藥前胡川芎枳殻桔梗白術當

歸茯苓半夏﹝各五錢﹞柴胡鼈甲﹝醋炙各一兩﹞酸棗仁桂心﹝各三分﹞杏仁﹝炒五分﹞

毎服二錢薑﹝三片﹞烏梅﹝三个﹞蔥白﹝三寸﹞同煎空心服產後身痛

薤白趂痛散產後气弱血滯徧身疼痛身熱頭疼當歸牛膝桂心白術黃茋獨活生薑﹝各五錢﹞甘艸薤白﹝各三錢五分﹞

毎服五六錢水煎

五積散加酒煎治感寒頭疼身痛方見傷寒與四物湯各半服之治一身痛甚穏加桃仁治腰痛逐敗血去風濕

大全牛膝散產後徧身靑腫疼痛及眾疾

牛膝大麥芽

爲細末以新瓦壦子中塡一層麥芽一層牛膝如此塡滿用鹽泥固濟火煆赤放冷研末但是產後諸疾熱酒調下二錢

金棗丹治一切風熱等癥

川烏﹝生用去皮臍﹞兩頭尖防風白芷獨活蔓荊子荊芥﹝各四兩﹞白術羌活細辛﹝各五錢﹞全蠍殭蠶天麻葳靈仙﹝各二兩﹞雄黃木香乳香﹝各一兩﹞蒼術﹝八兩﹞川芎﹝五兩﹞何首烏﹝一兩八錢﹞沒藥艸烏﹝各一兩半﹞槁本﹝二兩半﹞當歸﹝三兩﹞

右末糯米糊丸棗樣大金箔爲衣每服一錠傷風流涕好酒化下中風不語生薑湯下左癱右瘓好酒調下白虎歷節風徧身走痛生薑湯或好酒下破傷風昏倒在地牙闗緊急好酒調服仍磨敷患處雷頭風���乾癬麻痺溫酒調服洗頭風酒服偏正頭風及夾腦風研末吹鼻中吐涎再用生薑汁調藥塗兩太陽穴仍用茶淸調服風狗咬傷噙水洗淨敷之蜈蚣傷噙水洗過敷之蛇傷入白礬少許敷患處就以津唾調搽亦可蠍咬唾調搽痔漏口潄漿水洗過敷之多年惡瘡口不合者口潄鹽水洗過敷之徐收喘𠻳桑白皮湯調服紅絲魚眼褲腳腦疽發背疔瘡裏外㾾瘡用自己小便洗過井水調敷薄紙貼上再用裏外搽之丹癅井花水調藥䳘毛掃二三次不發炙瘡噙水洗過貼上二三次起發方止

赤水元珠卷十二﹤子部﹐醫家類﹐赤水元珠﹥赤水元珠卷十二痺門帝曰內舎五臟六腑何气使然刺痺穴法薏苡川烏附子每服五六錢水煎黃栢分二服水煎食前熱服大豆孽犀角毎七八錢水二鍾煎服蜜丸彈子大毎一丸臨臥酒下升麻羌活因於風者小續命湯極驗肥人多是濕與痰飲流注經絡上中下痛風右爲末麯糊丸食前下百丸气血兩虛有痰濁陰火痛風右爲末酒糊丸黃栢趂痛散潛行散治酒濕痰痛風治气實表實骨節痛方治食積肩腿痛一婦人腳疼怕冷夜劇日輕右剉水煎服凡痛在胃之脈絡者宜解食毒犀角蒼術水二鍾煎一鍾熱服金毛狗脊五靈脂附子每服六七錢薑棗煎服控涎丹加去油木鼈子每服二十丸加至三十丸妙爲末酒調下水煎服每服六七錢水煎片子薑黃治背痛每服一兩水煎每服五錢薑一片水煎黃茋第二次藥煎服如前第三次服藥黃茋分四服水煎熱服淸陽補气湯補气升陽和中湯羌活毎服五六錢薑三片水煎續斷丸五靈脂吳茱萸散爲末每服二錢空心米飲調下黃連蒼術鶴膝風分四帖水煎熱服酒糊丸空心服攣治筋極飬血地黃丸治筋痺肢節束痛羚羊湯每服三錢棗二枚水煎空心服煨腎散一身盡痛水煎熱服毎服二錢薑毎服五六錢水煎赤水元珠卷十二

欽定四庫全書

赤水元珠卷十三

眀孫一奎撰

內傷門﹝玆以傷飲傷食爲一門而勞心竭力不足之癥則節抄東垣脾胃論附之﹞

傷飲傷食

生生子曰傷飲傷食之癥多是有餘當另標一門不當與內傷門混治何者夫內傷二字乃病機總辭凡諸勞心勞神耗竭精气及損傷營衛臓腑筋骨血脈莫不皆內傷病也故古人有五勞七傷之謂斯爲不足之疾証多類似東垣內外傷辧惑已詳之矣夫有餘當消不足當補天壤懸絕癥涉疑似而又混爲一門恐初學於有餘中之不足不足中之有餘及純有餘純不足之証茫無分別則用藥未免有虛虛實實之悞予故所以另標爲一門庶㡬易於尋治也且也此証所患甚多緊闗妙處只三節隨輕重緩急治之百發百中初食傷之時塡塞胸膈脹滿疼痛急宜用吐法吐而出之緣食未入於胃停積膈間吐之甚易經謂在上者因而越之是也食已下膈入胃則不可用吐法彊吐之亦不能盡出又不宜遽用下藥下之早則傷中气胃旣爲飲食所傷又復能受藥之傷乎而淸純沖和之气並爲之下陷故曰雜病酒積下之早亦作痞气惟當健脾消導俟其盡入大腸而痛在臍腹乃可用下法下之經謂在下者引而竭之是也是皆順其勢而利導之殊易爲力故治亦無所悞也

東垣曰陰陽應象論雲水穀之寒熱感則害人六腑痺論云陰气者靜則神蔵躁則消亡飲食自倍腸胃乃傷此乃混言之也分之爲二飲也食也飲也者水也無形之气也因而大飲則气逆形寒飲冷則傷肺肺病則爲喘咳爲腫爲水㵼輕則當發汗利小便使上下分消其濕解酲湯五苓散生薑半夏枳實白術之類是也如重而蓄積爲物也有形之血也如生气通天論云因而飽食筋胍橫解腸癖爲痔又云食傷太陰厥陰寸口大於人迎兩倍三倍者或嘔吐或痞滿或下痢腸澼當分寒熱輕重治之輕則內消重則除下如傷寒物者半夏神麯漧薑三稜廣茂巴豆之類主之如傷熱物者枳實白術靑皮陳皮麥孽黃連大黃之類主之亦有宜吐者陰陽應象論云在上者因而越之𤓰蒂散之屬然而不可過劑過則反傷腸胃蓋先因飲食自傷又加之以藥過故腸胃復傷而气不䏻化食愈難消矣漸至羸困故五常正大論云大毒治病十去其六小毒治病十去其七常毒治病十去其八無毒治病十去其九不可過之此聖人之深戒傷飲多以五苓散爲主

五苓散治飲煩渇飲水過多或水入卽吐心中澹澹停濕在內小便不利方見暑門治傷冷飲者煎五苓散送半夏枳木丸治傷飲不惡寒胸中微覺夯悶身重飲食不化者或小便不利者五苓散去桂依前斟酌服之如瘀熱在裏身發黃疸食前濃煎茵陳湯調服愈

除濕散傷馬牛乳酪及冰水一切冷物

半夏﹝湯炮﹞漧薑﹝各三錢﹞車前子﹝炒﹞澤㵼﹝各五錢﹞甘艸﹝炙﹞紅花﹝各二錢﹞茯苓﹝七錢﹞

右爲細末每服二錢食前白湯調下

導飲丸治水飲

吳茱萸﹝三錢﹞白茯苓蒼術﹝各一兩﹞黃連﹝五錢﹞獨活﹝七錢﹞右爲細末神𱋐糊丸服

丹溪茱萸丸治飲

白滑石﹝六兩﹞甘艸吳茱萸﹝各一兩﹞

水丸服

傷酒

東垣曰酒者大熱有毒气味俱陽乃無形之物也若傷之只當發散汗出則愈矣其次莫如利小便乃上下分消其濕今之病酒者往往服酒癥丸大熱之藥下之又有用牽牛大黃下之者是無形元气受病反下有形陰血乖悞甚矣酒性大熱已傷元气而復重㵼之亦損腎水眞陰及有形陰血俱爲不足如此則陰血愈虛眞水愈弱陽毒之熱大旺反增其陰火是以元气消爍折人長命不然則虛損之病成矣酒疸下之早久則爲黑疸愼不可犯宜以葛花解酲湯主之

王海藏曰治酒病宜發汗若只利小便炎熖不肯下行故曰火欝則發之以辛溫散之是従其體性也是知利小便則濕去熱不去若動大便尢爲疎陋蓋大便者有形質之物酒者無形之水従汗而發之是爲近理濕熱俱去故治以苦溫發其火也佐以苦寒除其濕也

統旨曰傷酒惡心嘔逆吐出宿酒昏冒暈頭痛如破宜二陳湯加黃連漧葛煎服或沖和湯縮脾湯五苓散用漧葛煎湯調服久困於酒遂成酒積腹痛泄㵼或暴飲有灰酒亦䏻致之並宜酒煮黃連丸多飲結成酒癖腹中有塊隨气上下沖和湯加黃連蓬術酒停胸膈爲痰飲者枳實半夏湯加𱋐孽用吐法尢妙

劉宗厚曰酒者是有形之物卽水飲同體也今言無形元气受病不得傷於有形陰血者蓋謂酒者濕熱之物入胃則臓气俱熱逐气升降之際而半有消耗之矣至傷於腸胃則升之不散降之不下欝於气分無形之地位故言無形之物非若水飲性體全降於腸胃中也若今人之飲醇酒則便少此其可驗是以傷則宜汗之㵼之不得用重峻下劑蓋此等藥不能入气分反傷有形陰血耳但斯意隠然使人不無疑故或有辧之者玆不復具然昔人有用下劑者蓋或有酒飲傷積日久而汗之泄之不䏻愈則重峻下劑而或可哉故用者自宜對癥詳審勿以辭害意可也

東垣葛花解酲湯飲酒太過嘔吐痰逆心神煩亂胸膈痞塞手足戰搖飲食減少小便不利

靑皮﹝三分﹞木香橘紅﹝各五分﹞人參茯苓豬苓﹝各一錢﹞神𱋐﹝炒﹞澤㵼漧薑白術﹝各二錢﹞白荳葛花砂仁﹝各五錢﹞

右爲細末每服三錢白湯調下但得微汗則酒病去矣此蓋不得已而用之豈可恃此酗飲成病自損元气惟病酒者宜之

丹溪烏梅丸治酒毒化痰消食

烏梅﹝一斤﹞半夏白礬﹝各八兩﹞生薑﹝二兩﹞

右爲細末以新瓦二片夾定火焙三日夜爲度次入神𱋐麥芽陳皮靑皮莪術枳殻丁皮大腹子各四兩糊丸每服四五十丸湯下

潔古百杯丸酒停胸中膈气痞滿面色黃黑將成癖疾飲食不進日漸羸瘦如欲飲者先服不醉

生薑﹝一斤去皮切片以鹽二兩淹一宿焙漧﹞橘紅漧薑﹝各三兩﹞木香茴香﹝炮各一錢﹞廣茂﹝炮三錢﹞益智仁﹝二十粒﹞丁香﹝五十粒﹞砂仁白豆﹝各三十粒﹞甘艸﹝炙﹞三稜﹝炮各二錢﹞

右煉蜜丸每一兩作五丸硃砂爲衣薑湯嚼下

酒煮黃連丸方見下血門

濟世方酒積烏梅丸

烏梅﹝一兩﹞靑木香﹝四錢﹞砂仁﹝五錢﹞巴豆霜﹝一錢﹞半夏𱋐﹝七錢﹞枳實﹝五錢﹞杏仁﹝三錢﹞黃連﹝一兩酒浸一宿﹞

右𩚫餅糊爲丸菉荳大每服八丸白湯下

傷食

生生子曰傷食痛急者用前上中下三法不痛而發熱頭疼痞悶者究其所傷何物寒熱孰多而爲之治今収各家方法詳列於後﹝東垣脾胃論中已具者玆不復入但於彼㕘治可也﹞

丹溪曰傷食惡食者胸中有物宜導痰補脾用二陳湯加白術山查川芎蒼術服之

憂抑傷脾不思飲食炒黃連酒炒芍藥同淸六丸末加香附以薑汁浸蒸餅糊爲丸服

統旨曰傷食胸膈痞塞吐逆咽酸噫敗卵臭畏食頭疼發熱惡寒病似傷寒但身不痛气口脈緊盛治中湯加砂仁或十香丸

潔古枳術丸治痞積消食彊胃

王海藏雲本仲景枳術湯也今易老攺爲丸治老幼虛弱飲食不化或臓腑軟弱者

枳實﹝去白麩炒一兩﹞白術﹝二兩﹞

右爲末荷葉包燒飯爲丸桐子大每服五十丸白術湯下服白術者本意不取其食速但久服令人胃气彊食不復傷也

𱋐蘗枳術丸爲人彊食所致心胸滿悶不快

神𱋐﹝炒﹞麥蘗﹝炒﹞枳實﹝炒各一兩﹞白術﹝二兩﹞

右爲末荷葉燒飯爲丸每服五十丸

木香枳術丸破滯气消飲食開胃

木香枳實﹝各一兩﹞白術﹝二兩﹞

照上法爲丸服

又方開胃進食

木香﹝三錢﹞人參漧薑﹝各一錢半﹞枳實﹝一兩﹞白術﹝二兩﹞

爲末照上法爲丸白湯吞五十丸

檳榔丸消食破滯气

檳榔﹝三錢﹞木香人參﹝各二錢﹞陳皮﹝五錢﹞甘艸﹝一錢﹞

右蒸餅糊爲丸每服五十丸

羅太無㯽榔木香丸疎三焦寛胸膈破痰飲快意潤腸方在气門

丹溪保和丸治食積酒積

山查肉﹝一兩﹞半夏﹝薑製﹞蘿卜子﹝炒﹞黃連﹝薑汁炒﹞橘紅神𱋐﹝各五錢﹞麥芽﹝炒三錢﹞

右神𱋐糊爲丸每服七八十丸薑湯下

大安丸脾經消導之劑

山查﹝二兩﹞神𱋐﹝炒﹞半夏﹝製﹞茯苓﹝各一兩﹞陳皮連翹蘿卜子﹝炒各五錢﹞白術﹝二兩﹞

右神𱋐糊爲丸每服五十丸

白術丸治傷豆粉濕𮮄油膩之物

白術半夏﹝製﹞神麯枳實﹝各一兩炒﹞橘紅﹝七錢﹞黃芩﹝五錢﹞枯礬﹝三錢﹞

右浸蒸餅糊爲丸量所傷多寡加減服之如素食多用漧薑故以黃芩㵼之

半夏枳術丸治因冷食內傷

半夏﹝薑製二兩﹞枳實﹝炒﹞白術﹝各一兩﹞

右末荷葉飯爲丸﹝一方有澤㵼一兩爲小便淋也﹞

木香漧薑枳術丸破滯气消寒飲食

木香﹝三錢﹞漧薑﹝炮五錢﹞枳實﹝炒一兩﹞白術﹝二兩﹞

右荷葉飯爲丸每服五十丸

丁香爛飯丸治食傷太陰又治卒心痛胃疼

丁香甘艸﹝炙﹞三稜﹝炮﹞廣茂﹝炮﹞木香﹝各二錢﹞丁皮﹝新汲水洗淨﹞砂仁益智仁﹝各三錢﹞香附﹝五錢﹞

右浸蒸餅糊爲丸每服七十丸

香砂和中湯治飲食所傷脾胃嘔吐胸滿噯噫或胸腹脹疼

藿香砂仁﹝各一錢半﹞蒼術﹝二錢﹞厚朴陳皮半夏茯苓靑皮枳實﹝麩炒各一錢﹞甘艸﹝三分﹞大便㵼去枳實靑皮加麥蘗山查

水二鍾薑三片煎八分食逺服

加味枳術丸

白術﹝米泔浸四兩﹞枳實﹝去白麩炒二兩﹞陳皮半夏﹝泡﹞神𱋐﹝炒﹞麥芽﹝炒﹞山查肉﹝各一兩半﹞如胃寒或冬月加砂仁﹝一兩﹞气滯不行加木香﹝五錢﹞常有痰火又兼胸膈痞悶加黃連﹝薑汁炒﹞茯苓﹝各一兩﹞

右末荷葉飯爲丸每服五六十丸

化食養脾湯

人參白茯苓陳皮半夏神𱋐﹝炒﹞麥芽﹝炒﹞山查﹝各一錢﹞砂仁﹝八分﹞甘艸﹝三分﹞白術﹝一錢半﹞胸膈痞脹甚者加厚朴枳實﹝各一錢﹞胃脘痛加艸仁﹝一錢﹞气滯痰盛者去人參加香附﹝一錢半﹞夏倍之

水三鍾薑三片煎八分食逺服

祕方思食調中丸脾胃久弱飲食不消气滯胸膈痞悶嘔逆痰水

白術﹝米泔浸二兩﹞人參﹝七錢﹞木香﹝五錢﹞砂仁香附陳皮半夏𱋐﹝炒﹞神𱋐﹝炒﹞麥芽﹝炒各一兩﹞甘艸﹝炙四錢﹞

右末陳米糊爲丸梧子大每服百丸白湯下

治中湯卽理中湯加靑皮陳皮

十香丸傷飲食胸膈腹疼或气滯積聚皆可服甘松﹝炒﹞益智仁﹝炒﹞香附子﹝各四兩﹞京三稜﹝二兩﹞莪術﹝二兩﹞靑皮陳皮﹝各三兩﹞砂仁﹝一兩半﹞木香甘艸﹝炒一兩﹞

水浸蒸餅糊爲丸梧子大每服五十丸薑湯下

枳實半夏湯

枳實﹝麩炒﹞半夏﹝泡各五錢﹞

薑五片水二鍾煎服

治心腹膨脝多食積所致

南星﹝薑製﹞半夏﹝薑製﹞𤓰蔞仁﹝各一兩半﹞香附﹝童便浸一兩﹞黃連﹝薑汁炒三兩﹞靑蒙石﹝煆﹞蘿卜子﹝炒﹞連翹陳皮﹝各五錢﹞麝香﹝少許﹞右末神𱋐糊爲丸

治因𮮄內傷發熱頭痛作吐

白術﹝一錢半﹞白芍陳皮蒼術﹝各一錢﹞茯苓黃連人參甘艸﹝各五分﹞

薑三片口渇加葛根﹝二錢﹞

楊氏家蔵荳橘紅散溫脾養胃升降陰陽和三焦化宿食

丁香木香﹝各一兩﹞人參白荳仁厚朴﹝薑製﹞橘紅神𱋐﹝炒﹞漧薑﹝炒﹞半夏𱋐甘艸﹝炒﹞霍香白術﹝各五錢﹞每服五七錢薑三片棗一枚水煎服

紅丸子溫脾胃消寒冷食積並治冷瘧

京三稜莪術陳皮﹝去白﹞靑皮﹝去白各五斤﹞漧薑﹝炮﹞胡椒﹝各二斤﹞右末醋煮糊爲丸梧子大以礬紅爲衣每服二十丸食後薑湯下

消食化气香殻丸醒脾去積順气化痰

靑皮﹝炒﹞陳皮﹝炒各四兩﹞蘿卜子﹝炒﹞木香三稜﹝炒﹞蓬術神𱋐麥芽﹝各一兩炒﹞枳殻﹝炒二兩﹞半夏﹝二兩半﹞枳實﹝炒一兩﹞香附子﹝醋炒一兩半﹞㯽榔山查艸菓﹝各一兩﹞陳倉米﹝一升同巴豆二十粒炒黃色去巴豆不用﹞

右末醋糊丸梧子大每服四五十丸漸加至七十丸食後白湯下

靑橘皮散食過飽痞悶消食化气醒酒

靑橘皮﹝去白炒﹞葛根﹝一兩﹞砂仁﹝五錢﹞

爲細末濃茶調服

寛中丸治胸膈痞悶停滯飲食

山查肉

蒸熟爲末丸服

除濕益气湯傷濕麫心腹滿悶肢體沈重

枳實﹝麩炒﹞白術黃芩﹝各一兩﹞蘿卜子﹝炒半兩﹞神𱋐﹝一兩﹞紅花﹝三錢﹞

荷葉飯爲丸菉豆大每服六十丸白湯下

二黃丸傷熱食痞悶兀兀欲吐煩亂不安

黃芩﹝二兩﹞黃連﹝酒炒一兩﹞升麻柴胡﹝各三錢﹞甘艸﹝二錢﹞枳實﹝炒五錢﹞

𩚫餅糊爲丸每服七十丸薑湯下

白術和胃丸病久不能食而臓腑或結或溏此由胃虛弱也常服則和中理气消痰去濕熱飲食

厚朴﹝炒﹞半夏﹝各一兩﹞白術﹝一兩二錢﹞陳皮﹝八錢﹞㯽榔枳實﹝各二錢半﹞木香﹝一錢﹞人參﹝七錢﹞甘艸﹝炙三錢﹞

右末薑汁浸蒸餅糊爲丸梧子大每服五十丸白湯送下

吳梅坡沖和健脾丸益心開胃健脾寛胸順气進食和中資扶三焦培植五內凡體欠彊盛者多服大有益也愼勿以人參見疑膈气膈食翻胃噎食中滿者亦效

白術﹝炒四兩﹞白豆﹝一兩拌白術末勺飯上蒸﹞人參﹝三兩﹞陳皮﹝三兩同參飯上蒸﹞白茯苓﹝二兩﹞山查肉﹝二兩﹞石斛﹝鹽水洗同茯苓山查飯上蒸熟﹞甘艸﹝綿紙上炒焦黃色七錢﹞

右各自爲末麥芽粉打糊爲丸每服五十丸白湯下

家傳三因沖和丸養心扶脾疎肝開胃暢達三焦通貫五臓贊坎離有升降之能和表裏無壅塞之患利用一元斡旋五內家𫝊四世之祕也

歌曰醫家綱領在三因多少鑽研那得眞發出肺肝𤣥妙處信乎一決勝千金

人參石斛白荳仁廣陳皮﹝各爲末各一兩﹞山查肉﹝末二兩﹞

已上五味合研勻碗盛碟蓋飯上蒸熟取起待冷方開此乃調胃補心接丹田之气也

逺志﹝甘艸湯泡去心取末一兩﹞山梔﹝炒焦色取末二兩﹞香附﹝童便浸半日洗淨醋炒末二兩﹞

此三味共研勻如上法蒸熟勿令洩气乃透暢心胞達膈間之滯气也

海石﹝末二兩﹞蒼術﹝米泔浸洗去浮皮炒黃取末二兩﹞

此二味如上法同蒸乃消痰飲而通內外之用也

川芎﹝末二兩﹞北柴胡﹝末一兩﹞靑黛﹝一兩﹞

此三味和勻蒸如上法乃疎肝欝調達者也

夫心爲脾母補心則土有力肝爲脾賊平賊則土乃和故曰安穀則昌用穀蘗取粉打糊爲丸梧子大曬漧用益元散五錢水飛過神砂五錢爲衣食後少頃白湯下量人大小輕重丸數服之常用五十丸胃開气順稍覺舒泰則減數服之可與補中益气湯六君子湯相兼服此丸不犯炎涼久服無妨平康爲度不拘內外諸病服其該科之藥而兼此丸每日一服則胃和脾壯行諸藥以健成功此祕妙之囑愼毋忽焉

參苓造化糕

人參﹝二兩虛者用四兩﹞白茯苓﹝四兩﹞乾山藥芡實蓮肉﹝去皮心炒﹞苡仁﹝炒﹞白扁豆﹝炒各半斤﹞稬米﹝打白炒五升﹞白糖霜﹝二斤半﹞右爲末磁瓶収貯每用四五錢白湯隨加白糖霜調服一日三四次此平調脾胃久服精神倍加吐法

𤓰蒂散上部有脈下部無脈其人當吐不吐者死𤓰蒂赤小荳

爲�����服一錢匕溫漿水調下取吐爲度設兩手脈不絕無者不可便用此藥恐損元气令人胃气不復若止胸中窒塞不通以指探去之如不得吐者以物探吐之得吐則已如是食不得去者方用此藥吐之

攻下之劑

偹急丸療心腹諸疼卒百病

大黃漧薑巴豆﹝去皮各一兩﹞

右擇精品者爲末蜜和搗千杵丸如小豆大每服三丸大小量之若中惡客忤心腹脹滿卒痛如錐刀刺痛气急口噤屍厥卒死者以酒或湯服之口噤以物攪開灌之藥一下咽須臾差如未差更與三丸以腹中鳴轉卽吐下便愈若口噤須折齒灌之忌蘆筍豬肉冷水肥膩之物易水張先生又名獨行丸乃急劑也

神妙列仙散飲酒所傷以致徧身疼痛腰腳彊跛手足頑麻胃脘疼痛胸膈滿悶肚腹膨脹嘔吐㵼痢及酒食停久或一切積聚黃疸熱鼓並皆治之

沈香木香茴香﹝炒﹞檳榔﹝各一錢﹞扁蓄﹝三錢﹞大黃﹝微炒一兩﹞麥芽﹝一兩半﹞瞿麥﹝五錢﹞

右末每服三五錢五更熱酒調下能飲者多飲二三杯不妨仰面臥手義胸前至天眀取下大便如魚腦小便如血效忌生冷硬物葷腥惟啖米粥

木香和中丸和脾胃消宿食利胸膈化痰涎除膈熱進飲食

木香黃芩靑蒙石枳殻㯽榔靑皮橘紅﹝各五錢﹞白滑石﹝二兩﹞沈香﹝二錢﹞大黃﹝一兩一錢﹞黑牽牛﹝取頭末二兩三錢﹞

右末水丸梧子大每服五十丸薑湯或茶淸下

木香㯽榔丸一切气滯心腹痞滿脇肋脹悶大小便結澁不利者

木香㯽榔靑皮﹝去白﹞陳皮﹝去白﹞枳殻莪術﹝煨﹞黃連黃栢﹝各一兩﹞香附大黃﹝炒﹞黑醜﹝取頭末各三兩﹞

右末水丸梧子大每服六十丸生薑湯下以利爲度

枳實導滯丸傷濕熱之物不得施化痞悶不安

茯苓黃芩白術黃連﹝各三錢﹞澤㵼﹝二錢﹞大黃﹝一兩﹞枳實﹝炒﹞神麯﹝各五錢﹞

右蒸餅糊丸菉豆大每服七十丸

三黃枳術丸傷食肉濕麺辛辣厚味之物塡塞悶亂黃芩﹝二兩﹞黃連大黃﹝煨﹞神𱋐﹝炒﹞白術陳皮﹝各一兩﹞枳實﹝炒五錢﹞

𩚫餅爲丸服如上

海藏神應丸一切冷物冷水及潼乳酪小腹痛腸鳴水穀不化

巴豆杏仁漧薑百艸霜﹝各五錢﹞木香丁香﹝各二錢﹞黃蠟﹝一兩﹞

先將黃蠟用醋煮去渣將巴豆杏仁同炒黑煙盡研如泥將蠟再上火入少油溶化入在杏仁等藥內攪勻旋下丁香等藥研勻搓作挺子油紙裹了旋丸每用三五丸食前米飲下

祕方化滯丸理一切气化一切積奪造化有通塞之功調陰陽有補㵼之妙久堅沈屙磨之自消暴積乍畱導之立去

丁香﹝去苞﹞木香靑皮﹝去白﹞橘紅黃連﹝各二錢半﹞京三稜﹝煨﹞莪術﹝煨各五錢﹞半夏𱋐﹝二錢五分俱爲末﹞巴豆﹝去殼滚湯泡過再研開去心膜以瓦器用好酒煮乾用六錢研細和前藥末再研入後藥﹞烏梅﹝肉厚者去核焙榦爲末用五錢以米醋調略淸慢火熬成膏入前藥﹞

右共和勻以麺糊爲丸粟米大每服五七丸人盛者十丸五更陳皮湯下常服磨積不欲㵼者津液咽下停食飽悶枳殻湯下但有所積物取本物煎湯冷下因食吐不止津液咽下卽止食㵼不休及霍亂嘔吐俱用冷水下赤痢甘艸湯冷下白痢漧薑湯冷下心痛石菖蒲湯下小腸气痛茴香酒下婦人血气當歸湯下若欲攻積熱姜湯下仍加丸數末利再服㵼不止飲冷水一口立止小兒量嵗數加減服疳積米飲下孕婦勿服此藥得熱則行冷則止

丹溪小胃丹

芫化﹝好醋拌勻過一宿於瓦器上不住手炒至黑色勿令焦﹞甘遂﹝濕麺包水浸半日洗曬漧一雲水浸冬七日春秋五日或用水煮亦可﹞大㦸﹝水煮一時洗曬漧各半兩﹞大黃﹝濕紙包煨勿焦焙漧再以酒潤炒熟焙漧一兩半﹞黃栢﹝炒三兩﹞

右末以白術膏丸蘿卜子大臨臥津液吞下或白湯送下取其膈上濕痰熱積以意消息之欲利空心服一方加木香㯽榔各五錢𩚫餅糊爲丸每服七八十丸

東垣蠲飲枳實丸逐飲消痰導气淸膈

枳實﹝炒﹞半夏﹝製﹞橘紅﹝各二兩﹞黑醜﹝取頭末三兩﹞

右末麺糊爲丸每五十丸食後薑湯下如所食在膈間兀兀欲吐及鬱悶亂以物探吐甚者用𤓰蒂散

海藏金露丸肉傷心痞气不升降水穀不消

大黃﹝一兩﹞枳實﹝炒五錢﹞桔梗﹝二兩﹞黑醜﹝二錢半﹞

右末荷葉燒飯丸每服白湯下三五十丸常服減半一方薑糊丸

傷狗肉不消心下堅硬或腹脹口漧發熱妄語水煮蘆根汁飲之

傷魚鱠及生鮓停在胸膈不化必成癥瘕馬鞭艸搗汁飲之飲生薑汁亦消橄欖煎湯飲之亦佳

傷豆腐以蘿卜煮食或用蘿卜子煎湯飲之消

傷蟹用紫蘇生薑煎湯飲

傷𤓰菓以健脾消食之劑內加麝香服之立消

不能食

生生子曰不能食者由脾胃餒弱或病後而脾胃之气未復或痰客中焦以故不思食非心下痞滿而惡食也治當補益以開豁之丹溪導痰運脾之法皆是也下元虛亦令人不思食宋黃山谷刀筆手柬載云有將兔絲子淘淨炒乾日服數匙酒下服之十日飲食如湯沃雪又有服補脾藥不效用二神丸治之愈

羅謙甫曰脾胃弱而飲食難任者不可一槪用尅伐之劑宜錢氏異功散補之自然能食或嗜食太過傷脾而痞滿嘔逆權用枳術丸一服愼勿多服昔人有治久瘧後食少汗多先用補劑加黃連枳實月餘食反不進汗亦不止因悟謙甫之言純用補劑又令粥多於藥气虛甚者加附子一二分佐之

錢氏異功散治脾胃虛弱難任飲食

人參白術茯苓粉艸橘紅木香﹝各等分﹞加薑棗煎服

二神丸脾胃虛弱全不思食服補脾藥不效者破故紙﹝炒四兩﹞肉果﹝生二兩﹞

右末肥棗四十九枚生薑四兩切片煮爛去薑剝去棗核研膏入藥末和丸桐子大每服四十丸鹽湯下

積聚門

黃帝鍼經百病始生得三云積者蓋厥气生足悅悅生脛寒脛寒則血脈凝濇凝濇則寒气上入腸胃則䐜脹䐜脹則腸外之汁沫迫聚不得散日以成積卒然多飲食則腸滿起居不節用力過度則絡脈傷陽絡傷則血外溢血外溢則衂血陰絡傷則血內溢血內溢則後血腸胃之絡傷則血溢於腸外有寒汁沫與血相摶則並合凝聚不得散而成積矣或外傷於寒內傷於憂怒則气上逆气上逆則六輸不通溫气不行凝血蘊裹不散津液凝濇滲著而不去而成積矣難經云肝之積名曰肥气肥气以季夏戊己日得之何以言之肺病傳於肝肝當傳脾脾季夏適王王者不受邪肝復欲還肺肺不肯受故畱結爲積故知肥气以季夏戊己日得之心之積名曰伏梁﹝云云﹞脾之積名曰痞气﹝云云﹞肺之積名曰息賁﹝云云﹞腎之積名曰奔豚﹝云云﹞並見本方

滑伯仁曰越人之意蓋以五行之道推其理勢之所有者演而成文爾初不必論其感亦不必論其還不還與其必然否也請以所勝傳不勝及王者不受邪遂畱結爲積觀之則不以詞害意而思過半矣論婦人腸覃石

水脹篇云石何如岐伯曰石生於胞中寒气客於子門子門閉塞气不通惡血當㵼不㵼衃以畱止日以益大狀如懷子月事不以時下皆生於女子可導而下

寶鑑曰夫膀胱者津液之府也气化則出矣今寒客於子門气塞不通血壅不流而衃以止之結硬如石是名石也此气先病而血後病故月事不來則可宣導而下出者也故難經云任之爲病其內苦結男子爲七疝女子爲聚此之謂也非大辛之藥不能已可服見睍丹

腸覃何如岐伯曰寒气客於腸外與衞相摶气不得營因有所繫痞而內著惡气乃起瘜肉乃生其始生也大如雞卵稍以益大至其成如懷子之狀久者離嵗按之則堅推之則移月事以時下此其候也

夫腸者大腸也覃者延也大腸以傳道爲事乃肺之府府主衞衞爲气气得熱則泄寒則凝今寒客於大腸故衞气不營有所繫止而結瘕在內貼著其延久不已是名腸覃也气散則淸气聚則濁結爲聚所以惡气發起瘜肉乃生小漸益大至期而鼓其腹則如懷子狀也此气病而血未病故月不斷以時下本非姙娠可以此爲辧矣

劉宗厚曰按此謂石爲血壅不流故月事不來腸覃爲气聚而濁結成瘕故血未病月水不斷而知此二積之異然亦有諸積所致或有病膿而似此二證者不可不察也

丹溪曰痞塊在中爲痰飲在右爲食積﹝一云痰積﹞在左爲血塊气不能作塊成聚塊乃有形之物痰與食積死血而成也用醋煮海石醋煮三稜蓬術桃仁紅花五靈脂香附之類爲丸石𨢑白術湯吞下瓦壠子能消血塊次消痰石𨢑一物有痰積有塊可用洗滌垢膩又能消食積治塊當降火消食積食積卽痰也行死血塊塊去須大補凡積病不可用下藥徒損眞气病亦不去當用消積藥使之融化則根除矣凡婦人有塊多是血

生生子曰積聚一證難經以某日得積及不受欲還之說後人皆難尊信此下諸書𨿽亦各有發眀終未有能擴其蘊而可爲萬世法者近汪子良特掲而辧之乃分表裏邪正臓腑內外日積日聚及著治驗數條多有啟悟與丹溪治案可相表裏深有功於難經者而後人得以此取則焉幸亦大矣謹述於左

汪子良曰嘗讀難經積聚之說而疑之𨿽有及於病情而其說自相矛盾有膠固而難通予慮後學之悞於承用也爲之辧論附以積聚常變之法亦有自效於匡救之忠已乎

五十五難曰積者陰气也聚者陽气也故陰沈而伏陽浮而動气之所積名曰積气之所聚名曰聚故積者五臓之所生聚者六腑之所成積者陰气也其始發有常處聚者陽气也其始發無根本上下無所畱止其痛無常處又五十六難曰肝之積名曰肥气在左脇下如覆杯有頭足久不愈令人發欬連年不已以季夏戊己日得之﹝何以言之肺病𫝊脾脾季夏適旺旺者不受邪肝復欲還肺肺不肯受故畱結爲積故知肥气以季夏戊己日得之﹞心之積名曰伏梁起臍上大如臂上至心下久不愈令人煩心以秋庚辛日得之﹝何以言之腎病傳心心當傳肺肺秋適旺旺者不受邪心復欲還腎腎不肯受故畱結爲積故知伏梁以庚辛日得之﹞脾之積名曰痞气在胃脘覆大如盆久不愈令人四肢不収發黃疸飲食不爲肌膚以冬壬癸日得之﹝何以言之肝病𫝊脾脾當𫝊腎腎以冬適旺旺者不受邪脾復欲還肝肝不肯受故畱結爲積故知痞气以冬壬癸日得之﹞肺之積名曰息賁在右脇下覆大如杯久不已令人灑灑寒熱喘𠻳發肺以春甲乙日得之﹝何以言之心病傳肺肺當𫝊肝肝以春適旺旺者不受邪肺復欲還心心不肯受故畱結爲積故知息賁以春甲乙日得之﹞腎之積名曰奔豚發於少腹上至心下或上或下無時久不已令人喘逆骨痿少气以夏丙丁日得之﹝何以言之脾病傳腎腎當𫝊心心以夏適旺旺者不受邪腎復欲還脾脾不肯受故畱結爲積故知奔豚以夏丙丁日得之﹞夫謂積者陰气也聚者陽气也是以血气分陰陽也殊不知陰血陽气也皆能成積但臓腑所主之不同耳心肝多主於血丹溪所謂在左屬血是也脾肺多主於气本文所謂肺積息賁者是也息者气之息也是陽气亦能成積況又曰气之所積名曰積與其積陰之說不相合矣又謂積者五臓之所生也聚者六腑之所成也殊不知有形質之物積滯不行則爲之積五臓六腑俱有之如仲景所謂熱結膀胱摶血畜積下焦其人如狂小腹滿硬而小便自利抵當湯主之又東垣所謂食積腸胃腹滿卒痛者偹急丸下之是六腑之位亦有其積豈謂積於臓乎至論肝積肥气夫肥气者言其皮裏膜外有塊以致皮膚有肥滿之狀所謂瘧母是也此肝之外積非肝之內積也又謂脾積痞气夫脾居於右脇今積在於心膈之位乃與本文積在本位之說不相合矣又謂腎積賁豚發於少腹上至心下若豚狀或上或下無時乃與聚証走動相類與本文積屬陰沈伏之比不相合矣且五臓之積未言所因治何所據又謂肝積於季夏戊己日得之之類其說之失眀者自當知之愚謂積伏而有常處其癥靜也因於血气痰食水火之所成聚者對散而言散而無形或集爲有象其癥動也因於气虛不能運行之所致作於腹中者屬內作於皮膚四肢者屬外如血積左脇作痛日輕夜甚其脈沈濇者所謂在左屬血治用芎歸紅花蘇木麝香肉桂莪術之類又有火鬰左脇而痛甚者治用當歸龍㑹丸之類又有裏熟畜水在於左脇而作痛者如仲景所謂心下痞硬痛引脇下漧嘔短气汗出不惡寒者十棗湯主之又有食積右脇而作痛者所謂在右屬食丹溪曰右脇一條降起作痛色不紅者此食積也予嘗用補中益气湯去陳皮加靑皮艸果木香之類又有食塊積於右脇而不痛者宜治消導爲主如白術枳實三稜莪術砂仁吳茱萸之類又有痰飲積於心膻作痛才食熱辣湯則暫止而脈沈滑治用白螺丸之類又有气積胸中而爲脹痛喘急脈沈者治用紫蘇杏仁之類又有水積胸膈作痛手不可近身涼脈沈緊者治用陷胸湯之類又有濕郁心膈而爲痞滿者治用大消痞丸之類所謂五臓之積者如此又有積於六府之位者余嘗治一人膈下大痛有塊不移嘔吐不食吐兼腹痛此中焦吐也從於積用紫沈丸下之而愈又嘗治一人腹中大痛不移才得大便其痛稍減兩尺脈沈而濇他醫作房後陰癥治之弗應余曰據其尺脈陰沈當作陰癥治之據其大便去後而痛減者此食積也用備急丸下之而已又嘗治一婦產後將及一月小腹之位有塊如雞卵作痛日輕夜重嘔吐寒熱此血積也治用芎歸肉桂莪術乳沒琥珀麝香之類一服而塊消諸癥悉退又寶鑑云寒气客於子門則气塞不通血壅不流而衃以止之結硬如石是名石瘕見睍丸主之又云淸濁之气結聚腸外成如懷姙按之則堅推之則移月事以時下名曰腸覃晞露丸又嘗治一婦人經閉三月臍下脹痛不移他醫作血積治弗效予曰此气虛不能上升而陷於下也丹溪所謂陽病極於下者此也治用人參陳皮而安又嘗治一人臍左有塊不痛或時降起此亦食積也治用白術三稜莪術砂仁吳茱萸木香神麯糊丸服之外於塊上灸之而消又嘗治一人小腹左邊有塊堅痛不移大便燥結或因惱怒辛苦卽作膈痛嘔吐不食諸醫罔效已一年餘余作痰火治用順气消痞丸﹝逺志肉酒炒黃連薑製厚朴各﹞﹝二兩海藻昆布靑皮山查肉神𱋐蒼術川歸枳實各一兩𤣥眀粉六兩同牛肉一斤切碎煮熟焙漧同前﹞﹝諸藥爲末醋煮蒸餅糊爲丸每服二錢空心湯下未及一月而塊消痛止﹞又治一人右脇塊痛用三補丸加梔子蒼術服至半月而愈所謂六府之積者如此其餘菜菓酒肉寒冷等積可類推焉腑之積甚者倒倉法治之此皆內積之癥治者也又有外積者作於皮膚四肢之位也如疽瘰癧瘧母之類治各從其所宜夫疽屬陽者仙方活命飲之類屬陰者內托復煎湯之類瘰癧未消者破結散之類已破者如神散之類瘧母又名肥气宜降痰火之劑余嘗治一人瘧後左脇之下皮裏膜外有塊大如掌許用七胰散治之﹝瓦壠子煆天蓼花子各二兩爲末豬胰七个鍼亂刺孔同𤣥眀粉四兩煮熟入前二末搗爛焙榦爲末每服二錢酒下爲丸服亦可﹞服之而效此皆外積之癥治者也且以聚病言之夫內聚者腹中走痛也由於气虛不能運行故耳余嘗治一人腹中有塊作痛或上或下或有或無此聚也治用人參黃茋白術當歸枳殻木香之類而止此內聚之癥治者也又有外聚者亦由气衰滯於四肢百節作痛痛作隨腫痛退腫消經曰先痛而後腫者气傷形也此也治用補气散邪之劑如人參黃茋白術爲君佐以羌活五加皮薏苡仁之類此外聚之癥治者也由是觀之積者由於气血痰食水火之所成而有臓腑外內之分也聚者由於气虛不運之所致而表裏邪正之別也則常變虛實之治得矣難經之說云乎哉

湯氏三稜散治積气肚痛

砂仁甘艸﹝炒﹞益智仁﹝炒去殼﹞三稜莪術靑皮﹝去穣炒各等分﹞

右末白湯下

散聚湯久气積聚狀如癥瘕隨气上下心腹絞痛攻刺腰脇小腹塡脹大小便不利

半夏㯽榔當歸﹝各三分﹞陳皮杏仁﹝去皮尖炒﹞桂﹝各二兩﹞茯苓甘艸﹝炙﹞附子﹝炮﹞川芎枳殻厚朴吳茱萸﹝湯洗各一兩﹞大黃﹝看勢輕重��﹞

每服四錢水煎大便利者去大黃

大七气湯治同上

京三稜蓬術陳皮益志香附﹝各一兩半﹞肉桂霍香甘艸靑皮桔梗﹝各三兩﹞

每服五錢水煎

𤣥胡丸內消癥瘕气結虫煩心腹脹痛

𤣥胡索川歸靑皮木香雄黃﹝飛另研﹞㯽榔廣術﹝炮各四兩﹞京三稜﹝炮六兩﹞

右末入雄黃拌勻糊丸梧子大每服三十丸薑湯下不拘時

木香三稜散和胃進食消化生冷物心腹刺痛木香神𱋐﹝炒各一兩﹞京三稜﹝炮﹞甘艸﹝炙各二兩﹞廣茂﹝六兩﹞益志橘紅﹝各四兩﹞

右末每二錢入鹽沸湯㸃服

五食丸虛實積气蠱脹積塊水气年深癥瘕

大㦸﹝去皮﹞甘遂﹝生各半兩﹞牙皂﹝去皮子生﹞芫花﹝醋浸一宿炒黃﹞胡椒﹝各一兩﹞巴豆﹝去心膜醋煮二十个研半兩﹞

右末入巴豆和勻糊丸菉豆大每服五七丸气實者十丸夜臥水一鍾用白米白麺黑豆生菜豬肉各少許煎至半鍾去渣用湯下藥忌油膩粘滑物

聖散子逺年積塊及婦人乾血气

碙砂麥蘗﹝各六兩﹞大黃﹝八兩﹞漧漆﹝燒過﹞萹蓄茴香﹝炒﹞㯽榔﹝各一兩﹞如婦人乾血气加川山甲﹝二兩炮﹞

右細末每三錢溫酒調下仰臥此藥只在心頭至天眀大便如魚腸小便赤爲驗並無毒神效小兒用一錢十五以上二錢空心服之更效

荊蓬煎丸破痰癖消癥塊及冷熱積聚順气消食木香㯽榔枳殻靑皮茴香三稜﹝各二兩酒浸冬三日夏一日﹞廣茂﹝二兩醋浸冬三日夏一日﹞以去皮巴豆二十个同炒黃色去巴豆不用

右末糊丸如菉豆大每服三十丸薑湯下

三稜丸治五穀等積食

陳倉米﹝一兩巴豆五枚去殻同炒焦色去巴豆不用﹞陳皮三稜﹝各一兩﹞砂仁﹝各二錢﹞麥芽木香﹝一錢﹞

右末醋糊丸菉豆大每十五丸至二十丸姜湯食逺服

麯蘗丸治熱酒積噫酸脇痛

神𱋐麥芽﹝各一兩﹞黃連﹝五錢同巴豆五粒炒黃色同用﹞

右末沸湯和丸桐子大每五十丸食逺薑湯送下

一方治冷酒積平胃散加丁香砂仁麥芽神麯薑棗鹽煎服

水積丸

甘遂﹝一錢﹞

爲末以豬糟頭肉一兩細切搗爛和末作一丸紙褁火煨令香熟取出臨臥嚼細酒咽下取下病根○若治酒積用棗湯吞下

涎積炒粉丸積聚涎塊結於心腹漧嘔刺痛

蚌粉﹝一兩﹞巴豆﹝七枚去殼及膜﹞

右二味同炒赤色去巴豆以醋丸桐子大丈夫臍腹痛炒茴香酒下二十丸婦人血气薑酒下敗血衝心童便和當歸酒服常服薑湯下

茶積丸治茶積飲食減少面黃腹痛

陳倉米﹝半升巴豆七粒去殼同炒赤色去巴豆﹞靑皮陳皮﹝各二兩﹞右末醋丸如菉豆大每二十丸食後淡姜湯下

又方花椒爲末麺糊丸桐子大每二十丸茶湯任下茶癖散治茶積

黃芩石膏升麻﹝等分﹞

爲末每三錢砂糖湯調下

鼈甲桃仁煎丸治諸積

桃仁﹝泡去皮尖五兩水研漉汁三升﹞三稜﹝煨﹞木香㯽榔靑皮﹝各一兩﹞鼈甲﹝醋炙黃三兩﹞

右末將桃仁汁慢火熬二升再加醋一升再熬如糊和藥丸桐子大每服七十丸淡醋湯下空心食前日二服

晞露丸感寒气凝結腸外久爲癥瘕疼痛名腸覃廣術三稜﹝各一兩酒浸用巴豆三十粒去殼同術稜炒黃色去巴豆不用﹞漧漆﹝炒﹞川烏﹝炮各五錢﹞茴香﹝炒﹞靑皮雄黃﹝各三錢﹞川山甲﹝炮二錢﹞碙砂﹝四錢研﹞輕粉﹝一錢﹞麝香﹝五分﹞

右薑汁糊丸桐子大每服二三十丸空心薑湯下

阿魏丸諸積聚癥瘕痞塊

山查南星﹝皂角水浸﹞半夏﹝同上﹞麥芽神麯黃連﹝薑炒各一兩﹞連翹﹝炒﹞阿魏﹝醋浸﹞𤓰蔞貝母﹝各五錢﹞石磏風化硝蘿卜子胡黃連﹝各二錢半﹞

右末薑汁浸𩚫餅糊爲丸桐子大每服五十丸薑湯下

見睍丸婦人石瘕狀如懷子者

大附子﹝炮﹞鬼箭羽紫石英﹝各三錢﹞肉桂𤣥胡索澤㵼木香﹝各二錢﹞血竭水蛭﹝一錢炒煙盡﹞㯽榔﹝二錢半﹞桃仁﹝三十枚炒﹞三稜﹝五錢﹞大黃﹝二錢同三稜酒浸一宿焙﹞

右末酒糊丸桐子大每三十丸食前鹽湯或酒下

脾積膏治諸積神效

雞子﹝五枚﹞阿魏﹝五分﹞黃蠟﹝一兩﹞

鍋內一處煎分作十服溫湯空心服諸物不忌設腹痛是積化動十日後當有血大便中出是其效也

剪紅丸專治久積有䖝者

雷丸㯽榔三稜莪術﹝各醋煮﹞木香蕪荑黑醜狗脊大黃史君子鶴虱牙皂錫灰茵陳黃丹﹝各等分﹞

爲末以茵陳煎湯爲丸梧子大外以黃丹爲衣大人每服三錢小兒每用一錢空心以酒下﹝福建者以冷茶吞﹞

奇驗方黑羊肝一副入左顧牡蠣三錢黃蠟一兩水煮肝爛食肝並湯空心食肝盡卽效但不厭其苦須多服效

敷方蕎麥麺水調圍硬處內用皮硝蔥重重鋪三層以火熨之日三次外服橘半枳術丸加莪術

又方以紅麯爲糟將生威靈仙同搗極爛敷之外覺痞塊消卽拭去遲恐壊肌膚

熨痞方吳茱萸三升研碎酒煮熟以布包熨癥上冷更妙更畨熨之癥逐移走熨之消乃止

二仙膏貼痞气及積塊

眀礬雄黃

爲末先將二兩水糊和成膏貼患處俟大便如膿下卽愈未愈再以二兩和膏貼之卽效

七胰散﹝汪子良論中七胰散有瓦楞子﹞只用皮硝七錢每一錢擦一胰醃七日鉄器上焙漧燥爲末又水紅花子只用七錢無瓦楞子

羅太無干柿丸取虛實積下膈甚妙

硃砂﹝飛爲衣﹞沒藥牙皂﹝去皮子爲末﹞漧薑﹝炮﹞漧漆﹝炒煙盡﹞三稜﹝炮﹞輕粉靑礞石﹝煆各一錢﹞巴豆﹝三十粒去皮膜醋煮十沸﹞水銀﹝一錢鉛一錢結成砂子﹞

右末和勻飯丸菉豆大煎柿蒂湯冷下三丸或五丸有孕婦人勿服

神功助化散男婦腹中痞塊不拘气血食積所成萹蓄麥芽﹝各五錢﹞瞿麥穂甘艸﹝各五分﹞木香﹝一錢半﹞沈香神𱋐﹝各二錢半﹞大黃﹝二兩﹞

右末和勻男以淡竹葉甘艸﹝等分﹞煎湯及無灰酒同調服婦以紅花燈心當歸﹝等分﹞煎湯及無灰酒同調服﹝俱酒多於湯﹞忌油膩動气之物及房事一月其藥夜服大小便見惡物爲度此方神妙不可盡述

紅丸子大人脾積气滯胸膈滿悶面黃腹脹四肢無力酒積不食漧嘔不止脾連心胸及兩乳痛婦人脾血積气諸般血癥气塊及小兒食積骨瘦面黃腹脹气急不嗜飲食漸成脾虛並宜服之方見傷食

二賢散進食消積塊

橘紅﹝一斤淨﹞甘艸﹝四兩﹞鹽﹝半兩﹞

用水三四碗從早煮至夜以爛爲度水漧則添日榦爲末淡薑湯調下有塊者加薑黃半兩气滯者加香附二兩俱同前藥煮气虛者加沈香半兩噤口痢加蓮肉二兩去心俱另入

小三稜煎食瘕酒癖血癥气塊時發刺痛全不思飲食積不消心腹堅脹痰逆嘔噦噫酢吞酸

京三稜蓬術﹝各四兩﹞芫花﹝一兩去梗葉﹞

右同入甕器中用米醋五升浸滿封器以炭火煨令乾取出稜術將芫花以余醋炒令微焦焙榦爲末醋糊丸菉豆大每十五丸姜湯下

豬腰子方治腹中有塊

豬腰子一雙切薄片木鼈子肉一兩與豬腰片相間縛定外用濕紙包火煨熟去紙擂盆內搗如泥入黃連末和丸每二十丸烏梅甘艸湯下第二服二十五丸三服三十丸漸加至以痛爲度大便利其塊自消神效

元戎溫白丸治心腹積聚久壅痞塊大如杯碗黃疸嘔吐滿悶上气腹脹心下堅結上搶心傍及脇十種水病八種痞塞翻胃吐逆噎膈五種淋疾九種心疼積食不消成瘧連年不瘥及一切風身體頑痺不知痛癢或半身不遂眉髮墮落七十二種風三十六種遁屍疰忤癲癇或婦人諸疾斷續不生下淋瀝五邪失心憂愁思慮不樂飲食無味月水不調及一切病有似懷孕羸瘦困獘或歌如鬼所使等癥

川烏﹝去皮臍炮二兩半﹞紫苑菖蒲柴胡厚朴﹝製﹞吳茱萸桔梗皂筴﹝去子炒﹞茯苓漧薑﹝炮﹞人參黃連巴豆﹝去油研炒﹞桂蜀椒﹝去目炒各五錢﹞

右末入巴豆令勻密丸桐子大每三丸薑湯下食後臨臥服加至五六丸止

肝之積肥气溫白丸加柴胡川芎治之心之積伏梁溫白丸加菖蒲桃仁黃連治之脾之積痞气溫白丸加漧薑吳茱萸治之肺之積息賁溫白丸加人參紫苑治之腎之積奔豚溫白丸加丁香茯苓逺志治之

肥气丸肝之積在左脇下如覆杯脈而細

靑皮當歸蒼術﹝各一錢半﹞蛇含石﹝煆醋淬七次﹞蓬術三稜鉄孕粉﹝各二兩與三稜蓬術同入醋煮一伏時﹞

右末醋煮米糊丸菉豆大每四十丸當歸酒送下

伏梁在心下結聚不散用桃奴三兩爲末空心溫酒調

下桃奴樹上干桃子是也﹝正月采經冬不落者﹞

肺喘久不愈爲息賁五靈丸

五靈脂﹝二兩半﹞木香﹝半兩﹞馬兜鈴﹝炒一兩﹞葶藶

右末棗肉丸桐子大每二十丸姜湯下日三

本事云肺之積曰息賁在右脇下大如杯令人灑灑寒熱喘𠻳發肺棗膏丸

葶藶子陳皮桔梗﹝各等分﹞

右下二味末入葶藶研勻煮肥棗肉和丸桐子大每五七丸米飲下予嘗患停飲久漬肺經食已必嚏喘覺肺系大急服此良驗

當歸丸治婦人月經不調血積

當歸赤芍川芎熟地京三稜廣茂﹝各五分﹞神𱋐百艸霜﹝各二錢半﹞

右末酒糊丸桐子大溫水下

尙書媳婦馬氏年三十二腹中血塊作疼經五六年形已骨立眾皆曰不可爲柰其未死何家甚貧而大小湣之一日召杜至告杜曰但以濟物爲懷則可業已請召眀公非所言也遂以少物帛贈杜杜不受曰但服其藥必獲安無以是爲疑遂示方用沒藥牛膝漧漆當歸各半兩碙砂木香水蛭炒紅娘子炒紅花牡丹皮硃砂各一分海馬一个班貓去翅足炒十四个爲末酒醋各半升熬爲膏每日天眀用一皂子大酒醋化下一月病退六十日漸安果如其言

黑神丸

神𱋐茴香﹝各四兩﹞木香川椒﹝炒香出汗﹞丁香﹝各半兩﹞㯽榔﹝四个﹞漧漆﹝六兩半生半熟用薑湯煮半日令香﹞

右除椒漆外五物皆半生半炒爲細末用前生熟漆和丸彈子大又用茴香十二兩鋪陰地䕃乾候外乾並茴香収器中至乾去茴香用治腎气膀胱痃癖及疝墜五膈血崩產後諸血漏下赤白並一丸分四服死胎一丸皆綿灰酒下若難產炒葵子四十粒杵碎酒煎下諸疾不過三服痃气十服膈气癥癖五服血瘕三丸一婦有塊如杯每發痛不可忍諸藥莫愈投此丸三服杯塊盡消終身不復作矣

沒藥散治一切血气臍腹作痛產後惡露兒枕痛血竭沒藥﹝並細研﹞桂心當歸蒲黃紅花木香𤣥胡索漧漆﹝炒﹞赤芍﹝各等分﹞

右細末每服二錢熱酒調下食前血塊衝心痛甚者以大順散三錢酒調服卽止

牡丹散婦人久虛羸瘦血塊走注心腹疼痛

牡丹皮𤣥胡索桂心當歸﹝各一兩﹞牛膝赤芍藥莪術﹝各三兩﹞京三稜﹝一兩半﹞

每服三錢水酒各半盞煎服

芍藥湯治產後諸積不可攻宜養去熱

芍藥﹝一斤﹞黃芩茯苓﹝各六兩﹞

右每服半兩水煎日三服

帝曰病脇下滿气逆二三載不已是爲何病岐伯曰病名曰息積此不妨於食不可刺灸祇爲導引服藥藥不能獨治也﹝奇病論○王註雲气逆息難故名息積也用息賁法治之亦可﹞

磨積丸

胡椒﹝一百五十粒﹞木香﹝二錢半﹞全蠍﹝十枚去毒﹞

右末粟米糊丸菉豆大每十五丸陳皮湯下

化气湯治息積

木香砂仁桂心﹝各二錢半﹞甘艸﹝炙﹞茴香﹝炒﹞丁香皮靑皮陳皮漧薑蓬術﹝炮各半兩﹞沈香胡椒﹝各錢﹞右末每服二錢薑蘇鹽湯調下婦人醋湯服

肝之積肥气丸治積在左脇下如覆杯有頭足久不愈令人欬逆㾬瘧連年不已

厚朴﹝半兩﹞黃連﹝七錢﹞柴胡﹝二兩﹞椒﹝四錢﹞巴霜﹝五分﹞川烏﹝炮去皮臍一錢二分﹞漧薑﹝五分﹞皂角﹝去皮子煨一錢半﹞白茯苓﹝一錢半﹞廣茂﹝炮﹞昆布人參﹝各二錢半﹞甘艸﹝三錢﹞

右除茯苓皂角巴豆外爲極細末再另研巴霜旋入和勻煉蜜丸桐子大初服二丸一日加一丸二日加二丸漸加至大便微溏再從兩丸加服周而復始積減大半勿服右後積藥依此法服之春夏秋冬另有加減法在各條下秋冬加厚朴一半通前重一兩減黃連一錢半若治風癇於一料中加人參茯苓菖蒲各三錢黃連只依春用七錢𨿽秋冬不減淡醋湯空心服下

加減肥气丸治同前仲夏合此

柴胡厚朴﹝各半兩﹞黃連﹝一兩﹞川椒甘艸﹝各五分﹞肉桂川烏﹝各二錢﹞巴霜﹝六錢﹞漧薑人參﹝各半兩﹞

右細末旋入巴霜研勻煉蜜丸桐子大初服二丸一日加一丸二日加二丸漸加至大便微溏再従二丸加服空心淡醋湯下大便利秋冬去漧薑半錢加厚朴一倍減黃連一半

心之積伏梁丸起臍上大如臂上至心下久不愈令人心煩

黃連﹝一兩半﹞人參厚朴﹝去皮姜製各半兩﹞黃芩﹝三錢﹞肉桂紅豆茯神丹參﹝各一錢﹞菖蒲漧薑巴霜川烏﹝炮去皮臍各五分﹞

右末研巴霜旋入和勻煉蜜丸桐子大初服二丸日加一丸漸加至大便溏從二丸加服食逺淡黃連湯下周而復始積減半勿服秋冬加厚朴半兩減黃連半兩黃芩不用

鼈甲湯治伏梁積气心下如臂痞痛不消小便不利鼈甲﹝去裙醋炙黃色﹞三稜大腹皮芍藥當歸柴胡生地﹝各一兩﹞官桂生薑﹝切片焙漧各三分﹞

每服三錢水一大盞入生薑木香半錢同煎至八分空心溫服

脾之積痞气丸在胃脘腹大如盤久不愈令人四肢不収發黃疸飲食不爲肌膚

厚朴﹝製半生半炒﹞黃連﹝八錢﹞吳茱萸黃芩白術﹝各三錢﹞白茯苓﹝另爲末﹞澤㵼﹝各一錢﹞巴豆霜﹝另研四分﹞漧薑﹝炮﹞縮砂茵陳﹝各一錢半﹞川烏﹝炮去皮臍﹞川椒﹝炒各五分﹞桂﹝四分﹞人參﹝一錢﹞

右末旋入巴霜茯苓和勻煉蜜丸桐子大初服二丸日加一丸漸加至大便微溏再從二丸加服食逺淡甘艸湯下周而復始積減大半勿服

加減痞气丸孟秋合此

黃芩﹝酒炒﹞益智吳茱萸歸尾橘紅附子﹝各三分﹞厚朴﹝一錢﹞黃連﹝酒炒﹞半夏紅花﹝各五分﹞靑皮廣茂神麯茯苓昆布熟地人參炙甘艸巴霜葛根﹝各二分﹞澤㵼

右末蒸餅糊丸桐子大初服二丸日加一丸加至大便微溏再從二丸加服淡甘艸湯下

宣眀白術丸治息積脇下气逆妨悶喘息不便呼吸引痛不已不可鍼灸宜導引服藥爾

白術枳實官桂﹝各一兩半﹞人參﹝二兩﹞桔梗﹝醋炒﹞陳皮甘艸﹝各一錢﹞

爲末煉蜜丸桐子大每服二十丸溫酒下日三服

加減息賁丸仲夏合此其積爲病寒熱喘欬气上奔脈濇失精亡血气滯則短气血凝泣則寒熱相㕘气分寒血分熱治宜益元气洩陰火破气消其堅也川烏漧葛桔梗白豆冦﹝各一錢﹞人參桂枝﹝各二錢﹞陳皮﹝八錢﹞黃連﹝一兩三錢﹞紫苑厚朴茯苓川椒﹝炒去汗﹞京三稜天門冬﹝去心各一錢半﹞靑皮﹝七分﹞紅花﹝少許﹞巴豆霜﹝四分﹞

右末𩚫餅糊爲丸桐子大初服二丸日加一丸加至大便微溏從二丸加服食前薑湯下忌酒麺辛辣生冷物

腎之積奔豚丸發於小腹上至心下若豚狀或上下無時久不已令人喘逆骨痿少气及男子內結七疝女子瘕聚帶下

苦棟﹝酒煮三錢﹞黃連﹝炒五錢﹞白茯苓澤㵼菖蒲﹝各二錢﹞川烏﹝炮﹞丁香﹝各五分﹞𤣥胡索﹝一錢半﹞全蠍附子獨活﹝各一錢﹞巴豆霜﹝四分﹞厚朴﹝薑製七錢﹞肉桂﹝三分﹞

右末旋入巴豆霜茯苓和勻蜜丸桐子大服法如前食逺淡鹽湯下秋冬加厚朴半兩如積熱堅大先服前藥不減於一料中加牡蠣三錢疝帶勿加如大積大聚消其大半乃止藥過劑則死如積滿腹或半腹先治其所起是何積當先服本臓積藥諸疾自愈是其本也余積皆然如服藥人覺熱加黃連如服藥人气短加厚朴如服藥人悶亂減桂

治積要法許學士云大抵治積或以所惡者攻之所喜者誘之則易愈如碙砂水銀治肉積神麯麥蘗治酒積水蛭䖟䖝治血積木香㯽榔治气積甘遂牽牛治水積雄黃膩粉治痰積巴豆礞石治食積各從其類也若用羣隊之藥分其勢則難取效須要認得分眀是何積聚兼見何證然後增加佐使之藥不爾反有所損要在臨時通變也治積當察其所痛以知其病有餘不足可補可㵼無逆天時詳臓腑之髙下如寒者熱之結者散之客者逐之畱者行之堅者削之彊者奪之醎以耎之苦以㵼之全眞气藥補之隨其所積而行之節飲食愼起居和其中外可使必已不然遽以大毒之劑攻之積不能除反傷正气終難復也可不愼歟

治魚蟹積香蘇散多加生薑陳皮橄欖煎服

菓菜積平胃散加丁香麝香爲末鹽湯調服

索粉積紫蘇濃煎汁加杏仁泥服卽消

麺積阿魏丸濃煎羅卜子湯下

餈糕傷積酒𱋐五錢木香一錢爲末鹽湯調服口有酒香是效

治婦人血塊有孕難服峻藥

香附子﹝四兩醋煮﹞桃仁﹝一兩去皮尖﹞海石﹝二兩醋煮﹞白術﹝一兩﹞

神𱋐糊爲丸

奇方治一切癥積聚

鼈甲﹝一兩醋煮﹞三稜﹝五錢炮﹞白術﹝五錢﹞靑皮桃仁紅花昆布﹝各二錢﹞香附﹝醋煮七錢﹞

右末糊丸梧子大每一錢煎白術湯下

治中脘有塊中常跳動

橘紅﹝四錢﹞桃���﹝去皮尖二錢﹞木通﹝一錢﹞白術﹝八錢﹞

水煎服

治中脘水飲積塊堅大如盤

白術﹝二兩﹞枳實﹝七枚﹞

分三服水煎

治小兒疳積大安丸加胡黃連末五錢神𱋐糊丸黍

丸黍米大米飲下

丹溪治一人肚左邊帶脇下有塊先喫匾食牛乳者成气痛又因酒肉塊大如桃食減三分之一

滑石﹝五錢﹞白術﹝四錢﹞陳皮三稜﹝各三錢﹞蘿卜子黃連連翹﹝各一錢﹞漧葛﹝二錢半﹞桃仁﹝二十枚﹞甘艸﹝炙一錢半﹞黃芩﹝一錢﹞分三帖水煎服

一婦脇下有塊大如掌脈濇時作熱此虛中有气積先與補虛次與磨積藥

白芍藥當歸尾﹝各四錢﹞白術﹝三錢﹞靑皮川芎木通﹝各一錢﹞甘艸﹝五分﹞

水煎服

磨積藥

三稜﹝醋煮一錢﹞靑皮枳實桃仁大黃﹝各五錢﹞桂枝﹝一錢半﹞海藻﹝醋煮三錢﹞

神麯糊爲丸梧子大每服五十丸

一人有塊在脇內有痰熱汗不得泄兩脈大而散軟此挾虛癥

三稜﹝五錢﹞黃連白術連翹木通﹝各三錢﹞人參﹝二錢半﹞桂川芎﹝各一錢﹞甘艸﹝五分﹞

水煎吞下保和丸

一婦瘧後左脇下有塊小便少

厚朴柴胡﹝各二錢﹞三稜靑皮木通﹝各五錢﹞白術﹝六錢半﹞甘艸﹝五分﹞

姜一片水煎服

一人因飽食牛肉豆腐患嘔吐又不節飲食右脇下生一塊漸長大如掌痛發則見痛止則伏脈數性急塊上不可按按之愈痛痛則必吐黃酸苦水此足太陰食積濕痰

荔枝核﹝二枚燒﹞山梔仁﹝五枚炒﹞枳實﹝十五枚﹞山查﹝九枚﹞吳茱萸﹝炒九粒﹞

一方有人參急流水一盞煎沸入生薑汁服四帖止其痛卻與消塊藥

消塊藥方

半夏末﹝六錢皂角六枚水煮取汁拌半夏末曬漧﹞黃連﹝炒五錢﹞石碱﹝二錢﹞右末以糖毬膏爲丸胡椒大

驚風成塊者妙應丸加川山甲炒鼈甲燒各三錢𤣥胡索蓬術各四錢每服五十丸加至七十丸以利爲度﹝妙應丸卽控涎丹方見痰門﹞

酒積方累效﹝卽烏梅丸方出傷飲門﹞

愆義有人病心腹懣煩彌二嵗診曰腹有蠱誤食髮而然令餌雄黃一劑少刻吐一蜿如拇指無目燒之有髮气乃愈此殺毒䖝之驗也

丹溪治食積死血痰積成塊在兩脇動作腹鳴嘈雜運身熱時作時止

黃連﹝一兩半吳茱萸益智仁同炒﹞山梔﹝半兩炒﹞川芎神麯桃仁﹝去皮尖﹞三稜蓬術﹝各半兩並醋煮﹞香附﹝童便浸﹞山查﹝各一兩﹞蘿卜子﹝炒一兩半﹞一方有靑皮﹝半兩﹞白芥子﹝炒一兩半﹞

右面糊丸

治婦人血塊

牛膝根切焙干酒煎溫服效

腸覃生於腸外月事時下石瘕生於胞中月事不以時下二病皆似蠱脹﹝並見脹門﹞

產後消血塊

滑石﹝三錢﹞沒藥﹝二錢﹞血竭﹝一錢﹞

右末醋糊丸如惡露不下以五靈脂爲細末麵糊丸白湯下陳皮湯下妙

又方消血塊

香附﹝童便浸﹞桃仁﹝去皮尖﹞

爲末醋糊丸

陳無擇云導引法隨意行之皆可愚謂或按摩滿處或手足相屈伸或八段錦或六字气之類以气通爲效

赤水元珠卷十三﹤子部﹐醫家類﹐赤水元珠﹥赤水元珠卷十三內傷門傷飲傷食半夏水丸服靑皮烏梅生薑烏梅傷食枳實照上法爲丸服木香右蒸餅糊爲丸每服五十丸右末荷葉飯爲丸木香右荷葉飯爲丸每服五十丸右浸蒸餅糊爲丸每服七十丸水二鍾薑三片煎八分食逺服白術化食養脾湯水三鍾薑三片煎八分食逺服白術枳實半夏湯薑五片水二鍾煎服南星白術靑皮靑橘皮爲細末濃茶調服山查肉枳實黃芩厚朴白術逺志海石川芎參苓造化糕攻下之劑丁香丹溪小胃丹枳實大黃傷蟹用紫蘇生薑煎湯飲不能食積聚門每服五錢水煎右末每二錢入鹽沸湯㸃服大㦸水積丸蚌粉陳倉米爲末每三錢砂糖湯調下桃仁大附子硃砂右末和勻男以淡竹葉甘艸川烏下桃奴樹上干桃子是也肺喘久不愈爲息賁五靈丸右末酒糊丸桐子大溫水下黑神丸每服三錢水酒各半盞煎服芍藥右每服半兩水煎日三服磨積丸厚朴黃連厚朴苦棟治婦人血塊有孕難服峻藥鼈甲治中脘有塊中常跳動水煎服白術分三服水煎丸黍米大米飲下滑石水煎服三稜三稜水煎吞下保和丸姜一片水煎服荔枝核消塊藥方酒積方累效黃連右面糊丸牛膝根切焙干酒煎溫服效產後消血塊爲末醋糊丸赤水元珠卷十三

欽定四庫全書

赤水元珠卷十四

眀孫一奎撰

癲狂癇門﹝此三證大旨已於醫旨緒餘中詳明之矣當㕘看﹞

生生子曰靈樞云癲癇瘈瘲不知所苦兩蹻之下男陽女陰﹝後人以癲癇爲一門者迹此也﹞又曰暴攣癇足不任身取天柱﹝後人言風癇者迹此也﹞

眀癲癥

書云多喜爲癲多怒爲狂難經謂重陰者癲重陽者狂素問厥論篇曰陽眀之厥則癲疾欲走呼腹滿不得臥面赤而熱妄見而妄言長刺節論篇曰病之初也嵗一發不治月一發不治月四五發名曰癲病又通評虛實論篇曰癲疾厥狂久逆之所生也脈摶大滑久自己小堅急死不治虛可治實則死

靈樞癲狂篇曰癲疾始生先不樂頭重痛視舉目赤甚則極已而煩心啼呼喘悸先反僵因而脊痛又有骨癲筋癲脈癲嘔多沃沫气下泄者不治又曰癲疾者疾發如狂者死不治﹝據此言疾發如狂者死不治可見癲狂非一病也﹞

素問奇病論篇黃帝曰人生而有病癲疾者病名何安所得之岐伯曰病名爲胎病此得之在母腹中時其母有所大驚气上而不下精气並居故令子發爲癲疾﹝啟𤣥子註曰癲謂上巓卽頭首也﹞

綱目曰以其病在頭巓故曰巓疾治之者或吐痰而就髙越之或鎭墜痰而從髙抑之或內消其痰邪使气不逆或隨風寒暑濕之法用輕劑發散上焦或鍼灸頭中脈絡而導其气皆可使頭巓脈道流通孔竅開發而不致昏也是知癲癇之癲與厥成癲疾冒癲疾之癲一疾也王註悞分癲爲二疾獨孫眞人始能一之今特冠此气亂頭癲等經文於癲癇篇首使人知疾有所歸而治有所據也

玉機微義曰按內經言癲而不言癇古方以癲癇或並言或言風癇或言風癲或言癲狂所指不一蓋癇病歸於五臓癲病屬之於心故今以風癇另立一門而癲狂合爲一門也

生生子曰按此以風癇另立一門眀其不與癲狂相類則是之矣而云癲狂合爲一門今終集考之並無癲狂門目豈未之補歟

孫兆治相國寺僧充忽患癲疾半年名醫皆不效召孫療之孫曰但有醎物盡與食之但待云渇可來取藥今夜睡著眀日便愈也至夜僧果渇孫乃與酒一角調藥一服與之有頃再索酒與之半角其僧遂睡兩晝夜乃覺人事如故僧謝之問其治法曰眾人能安神矣而不能使神昏得睡此乃靈苑方中硃砂酸棗仁乳香散也人不能用耳

辰砂散治風痰諸癇狂言妄走精神恍惚思慮迷亂乍歌乍哭飲食失常疾發僕地吐沫戴目魂魄不守醫藥無驗

辰砂﹝光眀有墻壁者一兩﹞酸棗仁﹝微炒半兩﹞乳香﹝半兩﹞

各爲末右量患人能飲酒㡬何先令恣飲但勿令吐至靜室中以前藥都作一帖溫酒調下作一盞調之令頓飲如飲酒素少者但隨量取醉服藥訖便安置牀枕令臥病淺者半日至一日病深者二三日令家人伺之鼻息勻調但勿喚覺亦不可驚觸使覺須待其自醒則神魄定矣萬一驚寤不可復治正肅吳公少時心病服此一劑五日方寤遂瘥

經云悲哀動中則傷魂魂傷則狂妄不精不精則不正此悲哀傷魂而狂當用溫藥補魂之陽仲景方以地黃湯本事驚气丸之類卽是也

經云喜樂無極則傷魄魄傷則狂狂者意不存人此喜樂傷魄而狂當用涼藥補魄之陰辰砂欝金白礬之類是也

濟世方治失心

欝金﹝七兩須四川蟬肚者乃眞﹞眀礬﹝三兩﹞

爲末薄糊爲丸桐子大每六十丸湯水任下昔有婦人癲狂數年不愈後遇至人授此方初服覺心胸中有物脫去神气灑然再服頓甦至人云此病憂驚得之痰裹心竅此藥能去欝疾

眀狂癥

靈樞癲狂篇曰狂之始生也先自悲也喜忘善怒善恐得之憂饑及狂之發少臥不饑自髙賢也自辧智也自貴倨也善罵詈日夜不休狂言驚善笑好歌樂妄行不休者得之大恐目妄見耳妄聞善呼多食善見鬼神善笑而不發於外者得之有所大喜

林億公曰狂爲痰火盛實癲爲心血不足狂病宜大吐下

生生子曰據此言心血不足者乃醫治攻尅太過以致中气餒弱而神志不定非癲病一起初便有此不足癥也

丹溪曰神不守舍狂言妄作經年不愈如心經蓄熱當淸心除熱如痰逆心竅當去痰寧心大率多因痰結於心胸間治當鎭心神開痰結亦有中邪而成此疾者大槪是熱又曰狂病宜大吐下則除之

素問云陽厥彊怒飲以鉄落﹝狂怒出於肝肝屬木鉄落金也以金制木之意予曽用數次果效考本艸能治鬼打鬼注安心神治驚邪主癲癇鎭心熱狂走除胸膈中熱气痰涎﹞

病能篇帝曰有病狂怒者此病安生岐伯曰生於陽也帝曰陽何以使人狂岐伯曰陽气者因暴折而難決故善怒也病名曰陽厥曰何以知之曰陽眀者常動巨陽少陽不動不動而動大疾此其候也曰治之柰何曰奪其食卽已夫食入於陰長气於陽故奪其食卽已使之服以生鉄落爲飲生鉄落者下气疾也

夫狂之爲病少臥少臥則衛獨行陽不行陰故陽盛陰虛令昏其神得睡則衛得入於陰而陰得衛塡則不虛陽無衛助不盛故陰陽均平而愈矣

王海蔵治許氏病陽厥狂怒罵詈親疎或哭或歌六脈舉按無力身表如冰石發則叫呼聲髙內經云奪其食卽已因不與之食乃以大承气湯下之得臓腑積穢數升狂稍寧數日復發下如此五七次行大便數斗疾瘥身溫脈生良愈此內經奪食法也

保命當歸承气湯

當歸大黃﹝各一兩﹞芒硝﹝七錢﹞甘艸﹝五錢﹞

右每二兩水一大碗姜五片棗十枚煎至一半溫服若陽狂奔走罵詈不知親疎此陽有餘陰不足大黃芒硝去胃中實熱當歸補血益陰甘艸緩中加薑棗者胃屬土此引入胃也經所謂微者逆之甚者従之此之謂也以大利爲度微緩以𤓰蒂散入防風末藜蘆末吐之其病立安後用調心散洗心散涼膈散解毒湯等調之安

眀癇癥

生生子曰癇痰火所致前人有稱爲風癇者劉河間謂由熱甚而風燥爲其兼化涎溢胸膈而瘈瘲昏冒僵僕也

東垣曰病癇者涎沫出於口冷汗出於身淸涕出於鼻皆陽蹻陰蹻督衝四脈之邪上行腎不任煎熬沸騰上行爲之也此奇邪爲病不係五行陰陽十二經所拘當從督衝二蹻四穴奇邪之法治之

癇癥亦従衝任督三脈气逆而發者當尋此三脈治之○督脈尋長彊撅骨間灸之○任脈尋气海陰交衝脈附足少陰脈上行去中行各五分陰交穴乃任脈陰衝之㑹

潔古曰晝發灸陽蹻夜發灸陰蹻各二七壯陽蹻起於跟中循外踝上行入風池申脈穴也陰蹻亦起於跟中循內踝上行至咽喉交貫衝脈照海穴也

劉宗厚曰癇與痓略相類而實不同其病發身軟時醒者謂之癇身彊直反張如弓不時醒者謂之痓癇病隨其痰之潮作故有時而醒痓病比癇爲甚而有挾虛者故因其昏冒而遂致亡者多矣

綱目曰癲癇卽頭痰在膈間則微不僕痰溢膈上則甚僕倒於地而不知人名之曰癲癇徐嗣伯云大人曰癲小兒曰癇其實一疾也然與中風中寒中暑屍厥等僕倒不同凡癲癇僕時口中作聲將省時吐涎沫省後又復發時作時止而不休息中風中寒中暑屍厥之類則僕時無聲省時無涎沫後不復發間有發者亦非如癲癇常發狀也

千金方云病先身熱掣瘲驚啼叫喚而後發癇脈浮者爲陽癇病在六腑外在肌膚猶易治也病先身冷不驚掣不啼呼而病發時脈沈者爲陰癇病在五臓內在骨髓爲難治也劉宗厚謂此論癇之陰陽後世有認爲寒熱者悞也蓋此疾皆以痰熱所作而得在表而淺爲陽故云易治入裏而深爲陰故曰難治乃表裏淺深之謂非寒熱之謂也

張子和曰夫癇病不至目瞪如愚者用三聖散投之更用火盆於暖室中令汗吐下三法並行次服通聖散百餘日則愈矣至於目瞪愚者不可治內經曰神不守謂神亂也大凡此疾乃肝經有熱吐後可服㵼靑丸下之劉宗厚謂多由風痰膠固胸膈上下故大法先宜吐之吐後可用淸熱之藥如東垣安神丸守眞龍㑹丸之類皆可服不獨通聖散也痰實在裏不解宜導痰淸熱亦不獨㵼靑丸也

劉宗厚曰按癇病古方或云風或云驚癇或云癲癇由此疾與中風顚狂急慢驚相類故命名不同也原其所由或在母腹中受驚或因聞大驚而得蓋小兒神气尙弱驚則神不守舍捨空則痰涎歸之或飲食失節脾胃有傷積爲痰飲以致痰迷心竅而作者治法必當尋火尋痰而論前人多用鎭墜淸心之藥固可以治熱可以淸痰若有頑痰膠固者此藥未易驅逐在上者必先用吐吐後方宜服此更有痰實在裏者亦宜下之隨病輕重而用也或曰癇有陰陽何也予曰此與急慢驚者可同論也陽癇不因吐下由其有痰有熱客於心胸之間因聞大驚而作若盛熱𨿽不聞驚亦自作也宜用寒藥以攻治之陰癇亦本於痰熱所作醫以寒涼攻下太過損傷脾胃變而成陰宜用溫平補胃燥痰之藥治之若曰不因壊癥而有陰陽之分則是指痰熱所客表裏臓腑淺深而言癇病豈本自有陰寒者哉

丹溪曰癇屬驚與痰不必分五等大率行痰爲主黃芩黃連𤓰蔞半夏南星隨痰火多少治之無有不愈有熱以涼藥淸其心此癥必用吐吐後用平肝之藥靑黛柴胡川芎之類

素問大奇論篇云心脈滿大癇瘈筋攣肝脈小急癇瘈筋攣

凡灸癇必須先下之乃可灸不然則气不通能殺人鍼則不拘鳩尾穴必髙手乃可下鍼但宜灸亦不可多壯壯多則令人健忘

心癇面赤心下熱短气喘息灸巨缺三壯

肝癇面靑反視手足搖動灸丘墟三壯

脾癇面黃腹大善利胃脘並脘傍一寸各三壯衝陽隠白

肺癇面白口吐沫灸肺兪少商少陽各三壯

腎癇面黑正直視身不搖如屍厥金戶少海至陰湧泉各三壯刺一分

治癲之劑﹝始治多用攻痰法繼以養心壯神補劑収功﹞

礬丹丸治五癲五癇無拘陰陽冷熱

虢丹晉礬﹝各一兩﹞

右用磚鑿一窠可容二兩許先安丹在下次安礬在上以炭五斤煆令炭盡取出研細以不經水豬心血爲丸如菉豆大每服十丸至二十丸橘皮湯下

元戎二白丸治癲與癇

白礬一兩以濕麵包蒸熟去面入輕粉三五分量虛實加減丸如桐子大每服二三十丸生薑湯下﹝小兒丸小些﹞

鴟頭丸

皂角﹝五條酥炙﹞鴟頭﹝一枚燒存性﹞虢丹﹝五錢研細﹞

右末糯米糊爲丸菉豆大每服十五丸加至二十丸米飲下

神應丸治風癲久服其痰隨糞而下

生眀礬﹝一兩﹞臈茶﹝五錢﹞

右末蜜丸桐子大每服三十丸臈茶下

乳硃丹

乳香硃砂﹝飛﹞

右用乳香熔化拌和硃砂丸如龍眼大每服一丸以側栢葉浸酒磨化溫服

天冬散治風癲脇痛耳鳴吐逆

天門冬﹝去心皮﹞

榦爲末酒調下二錢

寶鑑龍腦安神丸治男婦五種癲癇無問逺近發作無時

地骨皮麥門冬桑白皮甘艸人參﹝各二兩﹞茯神﹝三兩﹞馬牙硝﹝二錢﹞麝香冰片﹝各三錢﹞牛黃﹝五錢﹞烏犀﹝一兩﹞硃砂﹝二錢﹞金箔﹝大者五帖﹞

右細末煉蜜丸彈子大金箔爲衣如風癇病冬月溫水化下夏月涼水化下不拘時二三嵗者日進二服小兒一丸分作二服虛勞發熱咳嗽新汲水化下

茯苓丸常服治心疾良驗

人參石菖蒲逺志茯神茯苓辰砂﹝飛﹞南星半夏麯眞鉄粉﹝各等分﹞

右末薑汁打糊丸桐子大另用辰砂爲衣每服十丸加至三十丸夜臥薑湯下

養心湯治心虛血少驚惕癲癡

黃茋﹝炙﹞茯苓茯神半夏川歸川芎﹝各五錢﹞酸棗仁栢子仁五味子人參逺志桂心﹝各二錢半﹞甘艸﹝炙四錢﹞

加薑棗水煎服加赤茯苓㯽榔治停水怔悸

星黃湯治心風及邪祟

南星大黃﹝等分﹞

水煎服吐痰

蕋珠丸治心恙及邪祟

豬心血硃砂﹝一兩﹞乾靑靛花﹝一匙﹞

先將豬心血同靛花研勻入硃砂末和丸桐子大每二十丸茶酒任下甚者不過三服

治癲癇經驗方﹝一宗四方﹞先服此一劑伐邪

竹茹﹝一錢﹞半夏麯﹝八分﹞枳實橘紅甘艸﹝炙各五分﹞山梔﹝炒黒一錢半﹞𤣥眀粉燈艸﹝各三分﹞

加薑棗水煎服

第二次服方可服三劑又服前方一劑又再服此方三劑

人參﹝一錢半﹞黃茋﹝五分﹞歸身﹝一錢﹞百合﹝二錢半﹞酸棗仁﹝生三分﹞熟酸棗仁﹝四分﹞貝母小艸﹝各一錢﹞麥門冬﹝五分﹞白芍藥﹝吳茱萸炒過八分﹞甘艸梢﹝三分﹞茯神酒紅花﹝各二分﹞薑﹝三片﹞棗﹝二枚﹞水煎服

弔三方服前二方半月覺神气稍完繼服此藥

紫河車一具洗淨砂鍋煮爛入鹽少許與服後半月勿服藥覺少減又服前方一劑第二方三劑又再服下項丸藥仍將前二藥間服

丸藥方

牛膽南星﹝八錢﹞眞牛黃﹝四錢﹞辰砂﹝三錢﹞眞麝香﹝三分﹞

煮甘艸膏爲丸芡實大金箔爲衣薄荷湯下五丸

淸神湯治痰迷包絡心熱癲癡

茯神黃連﹝各二錢﹞酸棗仁﹝炒﹞石菖蒲栢子仁肉逺志﹝各一錢﹞甘艸﹝五分﹞

水煎服痰盛者加南星半夏橘紅𤓰蔞竹瀝薑汁

海蔵治癲癇狂邪不欲眠自賢自智妄行不休此方能安五臓下心气

白雄鷄一隻煮熟五味調和作羮粥食之

仲景防已地黃湯治病如狂狀妄行獨語不休無寒熱其脈浮

防已﹝一錢﹞桂枝防風﹝各三錢﹞甘艸﹝二錢﹞

右以酒一杯漬一宿絞取汁生地黃二斤蒸之如斗米飯久以銅器盛其汁更絞地黃汁和勻分二服效

一醉膏治心恙無灰酒二碗香油四兩和勻用楊栁枝二十條逐條攪一二百下候香油與酒相入成膏煎至八分灌之熟睡則醒時或吐下卽安矣治狂之劑

㵼心湯治心受積熱讝語發狂踰牆上屋

大黃黃芩黃連

每四錢水煎服㵼數行然後用安神藥調理

苦參丸治狂發無時披髮大叫殺人不避水火苦參爲末蜜丸梧子大每服十五丸薄荷湯下

調胃承气湯治狂方在火熱門

大承气湯治陽眀大實發狂方在傷寒門

抱膽丸治癲狂不定非輕劑所能愈者

水銀﹝二兩﹞黑鉛﹝一兩半﹞辰砂乳香﹝各一兩﹞

右將鉛入銚內熔化離火略冷入水銀攪硬研碎入辰砂乳香乘熱用栁木槌擂勻丸如芡實大每服一丸燈心湯下病者得睡切莫驚動覺來卽安再進一丸又方以豬心血爲丸井水吞下用治狂言妄語

牛黃㵼心湯治心經邪熱狂言妄語心神不安牛黃冰片硃砂﹝各一錢半﹞大黃﹝生一兩﹞

右末每服三錢生薑蜜水調下

六神散治發狂﹝此二方皆禁方﹞

寒水石黃連﹝童便炒各一兩﹞丹皮﹝三錢﹞靑礞石﹝煆過﹞龍膽艸﹝各五錢﹞冰片﹝二分﹞

右末童便調下

鎭心丹治驚悸自汗心煩短气喜怒悲惡不自知忘魂失魄狀若神靈所憑及男子遺泄女子帶下辰砂﹝飛﹞白礬﹝枯﹞

右末水丸雞豆大每一丸人參湯下

婦人熱入血室發狂不認人以保命集牛黃膏妙牛黃﹝二錢半﹞硃砂欝金丹皮﹝各三錢﹞甘艸冰片﹝各一錢﹞

右末煉蜜丸棗子大新汲水化下

本事方寧志膏治狂不睡

人參酸棗仁﹝各一兩﹞辰砂﹝五錢﹞乳香﹝二錢半﹞

右末煉蜜丸彈子大每一丸薄荷湯化下

予族弟緣兵火失心與此方服二十丸良愈親舊多傳去服之皆驗

治癇之劑

碧霞丹治五種癇疾時作搐掣痰涎壅塞牙闗緊急心神迷悶目睛上視

石碌﹝研九度飛一兩﹞附子尖﹝七枚﹞烏頭尖﹝七枚﹞蠍梢﹝七枚﹞

右末麵糊丸芡實大每用薄荷湯化下一丸更以酒半合溫服之須臾吐出痰涎然後隨癥治之口噤者斡開灌之

仲景風引湯除熱治癲癇又治大人風引少小驚癇瘈瘲日數十發醫所不療又治腳風

大黃龍骨榦薑﹝各四兩﹞桂枝﹝三兩﹞甘艸牡蠣﹝各二兩﹞寒水石赤石脂白石脂滑石石膏紫石英﹝各六兩﹞

右粗末以韋嚢盛之取三指撮井花水三升煮三沸溫服一升﹝治風熱瘈瘲食後量多少呷之無不效不用渣﹞

犀角丸治風癲癇發作有時手擲足口吐痰涎不省人事暗倒屈伸

犀角末﹝五錢﹞赤石脂﹝三兩﹞朴硝﹝二兩﹞白殭蠶﹝一兩﹞薄荷葉﹝一兩﹞右末麵糊丸梧子大每服二十丸至三十丸溫水下日三服不拘時如覺痰多卽減數忌油膩煿炙

楊氏家蔵五癇丸治癲癇不問新久並宜服之南星﹝泡﹞烏蛇肉﹝酒浸一宿去皮骨焙漧﹞白礬﹝各一兩﹞辰砂﹝二錢半﹞全蠍﹝二錢去尾炒﹞半夏﹝酒洗焙二兩﹞雄黃﹝一錢半﹞蜈蚣﹝半條去頭足炙﹞殭蠶﹝炒兩半﹞白附子﹝炮半兩﹞麝香﹝三錢﹞皂角﹝四兩﹞

右先將皂角搗碎水半升揉汁與白礬同熬榦爲末入各藥末以薑汁打麵糊丸桐子大每服三十丸姜湯下

丹溪金凡丸治諸癇

眀礬鬰金防風牙皂角﹝各一兩﹞川芎﹝二兩﹞蜈蚣﹝一條﹞右末蒸餅糊丸梧子大空心茶下十五丸一日除根

錢氏五色丸治五癇

辰砂﹝五錢﹞水銀﹝二錢半﹞雄黃﹝飛﹞珍珠﹝一兩﹞鉛﹝三兩同水銀結砂子﹞右末蜜丸麻子大每四五丸金銀薄荷湯下

三因六珍丹治風癇失性顚倒欲死或作五畜等聲掣縦吐沫久而方甦

丹砂﹝五錢﹞水銀﹝一兩半﹞鉛﹝二兩與水銀結砂子﹞雄黃雌黃珍珠﹝各一兩﹞

右細末煉蜜丸梧子大每服三五丸薑棗湯下丸此藥須要搗二三萬杵不然難丸

嚴氏控涎丸治諸癇久不愈頑涎聚散無時

生川烏半夏殭蠶﹝不炒以生薑自然汁浸一夕各五錢﹞全蠍﹝去尾七枚﹞鉄粉﹝三錢﹞甘遂﹝二錢半﹞

右生薑自然汁打薄糊爲丸菉豆大硃砂爲衣每服十五丸食後薑湯下忌甘艸此下痰劑也

千金龍膽湯治嬰兒血脈盛實四肢驚掣發熱並諸驚癇

龍膽艸鈎藤柴胡黃芩桂枝芍藥茯苓甘艸﹝各六銖﹞螳蜋﹝二枚﹞大黃﹝一兩﹞

右水一升煮取五合服之

本事人參散治諸癇並慢脾風神昏痰盛

人參﹝五錢﹞南星﹝一兩切片以生薑汁並漿水浸煮過性曬榦爲末﹞

右每服一錢薑三片水煎服加冬𤓰仁少許

斷癇丹治因驚成癇者

黃茋鈎藤細辛半夏南星菖蒲﹝各三錢﹞蟬退甘艸桂心逺志防風露蜂房﹝各二錢﹞杏仁﹝二錢半﹞

煉蜜丸菉豆大用硃砂麝少許爲衣每服二十丸棗湯下日二服夜一服

甘遂丸甘遂不蛀者三錢爲細末將豬心剖開入甘遂以綫縛定用紙裹數層慢火煨熟不可令焦取甘遂乘潤入辰砂末一錢搗勻作四丸每服一丸豬心煮湯下

蛇黃丸蛇黃小者二十枚以豬膽汁拌勻入火煆通紅取出地上出火毒研極細

右用狗膽一枚取汁和粟米飯丸菉豆大每服十五丸溫酒下吐涎乃效

蛇黃丹治諸癇及小兒急驚風

蛇黃﹝四枚磁盞內煆紅以豬膽汁一碗淬乾﹞白附子南星辰砂﹝另研﹞麝香﹝各五錢﹞

右末稬米糊丸桐子大每服量大小或一二丸或三五丸溫酒米湯任下

當歸龍膽丸治腎水陰虛風熱蘊積時發驚悸癇搐

卽龍薈丸方在脇痛門

補胃燥痰丸治陰癇服涼藥太過損傷脾胃

白術﹝二錢﹞蒼術陳皮半夏南星茯苓﹝各一錢半﹞木香﹝一錢﹞藿香﹝七分﹞甘艸﹝四分﹞甚者加附子﹝五分﹞

姜五片水煎服

寶鑑沈香天麻丸治一小兒四嵗因長老摩頂受記生人念咒恐懼發搐痰涎有聲目多白睛彊項背一時許方醒後每見皂衣人卽發多服犀硃腦麝鎭墜之藥已四年餘無功又添行步動作神思如癡脈沈而急鍼經云心脈滿大癇瘈筋攣病久气弱多服鎭墜寒涼之劑復損正气故添動作如癡先灸兩蹻各二七壯次服此藥

又肝脈小急蓋小兒神气尙弱因而被驚神思無依又動於肝肝主筋故癇瘈筋攣

沈香益智川烏﹝各二錢﹞天麻防風半夏附子﹝炮各三錢﹞羌活﹝五錢﹞甘艸當歸殭蠶﹝各一錢半﹞獨活﹝四錢﹞經云恐則气下精气怯而上焦閉以羌活獨活苦溫引气上行又入太陽爲引用以爲君天麻防風辛溫以散之當歸甘艸辛甘溫以補气血之不足養胃气以爲臣附子川烏益智大辛溫行陽退陰又治客寒傷胃腎主五液入脾爲涎以生薑半夏燥濕化痰沈香辛溫體重气淸去怯安神故以爲使

每服五錢生薑三片水煎去渣溫服食前三劑愈

劉宗厚曰按癇癥本從熱治然亦有壊癥而成陰者如錢仲陽所治王氏子吐㵼諸醫藥下之至虛變慢驚手足瘈瘲而身冷醫復與八正散錢氏曰不能食而胃中虛若利大小便卽死久則脾腎俱虛當身冷而閉目必用益黃散史君子丸補脾遂能飲食後又不語錢氏以地黃丸補腎一月而安皆此意也此方用大熱之藥乃從權以救前治之失非常治之道也

蜜佗僧治暗風癲癇以開痰迷心竅

蜜佗僧成塊者纒以鉄綫又用鉄綫掛火中煆紅用酒醋一升淬盡出火毒爲極細末每服一錢麝香湯調下

許學士驚气丸發則牙闗緊急涎潮昏塞醒則精神若癡

附子木香殭蠶白花蛇橘紅天麻麻黃乾蠍天南星﹝薑汁浸一夜各五錢﹞蘇子﹝一兩﹞殊砂﹝二錢半爲衣﹞右爲末加冰麝少許煉蜜丸如龍眼大每服一丸金銀薄荷湯化下溫酒亦可此予家祕方也一軍人犯法臨刑得釋縛精神頓失如癡與一丸服訖而寐及覺病已失矣一婦因避盜失心數年授此方不終劑而愈又一婦狂厥者十年諸治不驗予授此方去附子加鉄落亦不終劑而愈鉄粉非但化痰鎭心至如摧抑肝邪特異若多恚怒肝邪大盛鉄粉能制伏之此金制木之意也

顫振門

生生子曰顫振者非寒禁鼔慄乃木火上盛腎陰不充下虛上實實爲痰火虛則腎虧法則淸上補下

新寨馬叟年五十九因秋欠稅官杖六十得驚气成風搐已三年矣病大發則手足顫掉不能持物食則令人代哺口目張睒唇舌嚼爛抖擻之狀如綫引傀儡每發市人皆聚觀夜臥發熱衣被盡蹇徧身燥癢中熱而反外寒久欲自盡手不能繩傾產求醫至破其家而病益堅叟之子邑中舊小吏也以父母病訊戴人戴人曰此病甚易治若隆暑時不過一湧再湧奪則愈矣今已秋寒可三之如未更刺腧穴必愈先以通聖散汗之繼服湧劑則痰一二升至晚又下五七行其疾小愈待五日再一湧出痰三四升如雞黃成塊狀如湯熱叟以手顫不能自探妻與代探咽嗌腫傷昏憒如醉約一二時許稍稍省又下數行立覺足輕顫減熱亦不作足亦能步手巾櫛自持匙筯未至三湧病去如濯病後但覺極寒戴人曰當以食補之久則自退蓋大疾之去衛气未復故宜以散風導气之藥切不可以熱劑溫之恐反成他病也

生生子曰據戴人此治非眞知其爲痰火盛實者莫敢如此療也木之有餘由金之衰弱病旣久恐亦有始同而終異者況吐汗下之後謂絕不必補養得乎病之輕者或可用補金平木淸痰調气之法在人自斟酌之

摧肝丸鎭火平肝消痰定顫

膽星鈎藤黃連﹝酒炒﹞滑石﹝飛﹞鉄華粉﹝各一兩﹞靑黛﹝三錢﹞殭蠶﹝炒五錢﹞天麻﹝酒洗二兩﹞辰砂﹝飛五錢﹞大甘艸﹝二錢﹞

右末以竹瀝一碗薑汁少許打糊丸菉豆大食後及夜茶下一錢五分忌雞羊

本事鈎藤散治肝厥頭搖運能淸頭目

鈎藤陳皮半夏麥冬茯苓﹝各七分﹞人參甘菊﹝勿悞用野菊花﹞防風﹝各五分﹞石膏﹝一錢﹞甘艸﹝三分﹞

薑二片水煎服

參術湯气虛顫掉

人參白術黃茋﹝各二錢﹞茯苓甘艸陳皮﹝各一錢﹞甚者加附子

水煎服

統旨祕方補心丸心虛手振

當歸生地﹝各一兩半﹞川芎甘艸人參﹝各一兩﹞栢子仁酸棗仁﹝各三兩﹞逺志﹝去心二兩半﹞辰砂﹝飛﹞膽星﹝各五錢﹞金箔﹝二十片﹞麝香﹝一錢﹞琥珀﹝三錢﹞石菖蒲﹝六錢﹞茯神﹝去皮心七錢﹞

爲末𩚫餅糊丸菉豆大辰砂爲衣每七八十丸津唾咽下或姜湯下

統旨祕方定心丸老人戰動風气所致及血虛而振天麻﹝蒸熟﹞秦艽﹝去蘆﹞全蠍﹝去頭尾﹞細辛﹝各一兩﹞熟地生地川歸川芎芍藥﹝各二兩﹞防風荊芥﹝各七錢﹞白術黃茋﹝各兩半﹞葳靈仙﹝酒洗五錢﹞

爲末酒糊丸梧子大每服七八十丸食逺白湯或酒送下

瘈瘲門

生生子曰瘈縮也瘲伸也伸縮不止手如拽鋸搐之類也汗多不止爲虛無汗能食爲實

內經曰心脈急甚者爲瘈瘲此心經虛寒治宜補心牛黃散之類

又曰心脈滿大癇瘈筋攣此心火實熱也治宜㵼心火涼驚丸主之

又曰肝脈小急亦癇瘈筋攣此肝虛也冝續斷丸主之若肝脈盛宜救脾加減建中湯內經謂脾脈急甚亦爲瘈瘲此脾虛肝乘之而瘈也故宜實土㵼木之劑建中湯是也

劉河澗曰諸熱瞀瘈皆屬於火熱勝風搏並於經絡風主動而不寧風火相乘是以瞀瘈生矣治以祛風滌熱之劑折其火熱瞀瘈立愈若妄加灼艾或飲以發表之劑則死不旋踵矣

東垣人參益气湯熱傷元气四肢困倦手指麻木時時瘈瘲

黃茋﹝二錢﹞甘艸﹝炙﹞升麻﹝各五分﹞柴胡﹝六分﹞五味子﹝三十粒﹞甘艸﹝生五分﹞人參﹝一錢二分﹞白芍﹝七分﹞

水煎服

獨活湯風虛昏憒不自知覺手足瘈瘲或爲熱血虛不能服發汗藥及中風自汗尢宜服之

獨活羌活人參防風川歸細辛茯神逺志半夏桂心白薇菖蒲川芎﹝各五錢﹞甘艸﹝炙二錢半﹞

每一兩薑五片煎溫服

胃風飲虛風癥能食麻木牙闗緊急手足瘈瘲目肉蠕瞤胃中有風面腫

白芷﹝一錢二分﹞升麻﹝二錢﹞葛根蒼術蔓荊子川歸身﹝各一錢﹞甘艸柴胡槁本羌活艸豆仁黃栢麻黃﹝不去節各五分﹞

薑三片棗二枚水煎溫服

千金薯蕷丸腎气虛弱風气百疾頭驚悸瘈瘲薯蕷﹝廿八分﹞當歸﹝十分﹞桂心﹝七分﹞神曲﹝炒﹞熟地黃人參﹝各十分﹞川芎芍藥白術麥冬杏仁﹝各六分﹞甘艸﹝二十分﹞柴胡桔梗茯苓﹝各五分﹞鹿角膠﹝七分﹞漧薑白斂﹝各三分﹞防風黃芩﹝各六分﹞大豆黃卷﹝七分﹞大棗﹝百枚爲膏﹞右末和棗膏加煉蜜丸如彈子大空心酒服一丸日三服

續斷丸肝勞虛寒脇痛脹滿眼昏不食攣縮瘈瘲續斷﹝酒浸﹞川芎川歸半夏﹝薑製﹞橘紅漧薑﹝炮各一兩﹞桂心甘艸﹝炙各五錢﹞

右末煉蜜丸桐子大每百丸白湯下

牛黃散心虛風筋脈攣搐神昏語澁

牛黃冰片硃砂麝﹝各一錢﹞蟬退烏蛇肉﹝各一兩﹞全蠍﹝炒﹞殭蠶﹝炒﹞桑螵蛸羚羊角天麻阿膠防風甘菊桂心細辛蔓荊子側子﹝去皮﹞獨活犀角﹝各五錢﹞麻黃﹝七錢半﹞

右爲末和勻再研每服一錢荳淋酒下

續命煮散風气畱滯心中昏憒四肢無力口眼瞤動或時搐搦或渇或自汗

防風獨活當歸人參細辛葛根熟地黃芍藥川芎甘艸逺志荊芥半夏﹝各五錢﹞官桂﹝七錢半﹞

每一兩薑三片煎汗多者加牡蠣一錢半

獨活散治風熱化痰

細辛石膏甘艸﹝炙各五錢﹞獨活防風槁本旋覆花川芎蔓荊子﹝各一錢﹞

右每服三錢薑三片水煎服

痓門﹝附勞風﹞

生生子曰內經云肺移熱於腎傳爲柔痓痓古云痙勁切之謂也仲景諸公傷寒書皆以爲太陽風濕所致亦有兼陽眀經者仲景謂汗下過多及瘡家發汗過度皆成痓此指外感之邪原係傷寒家法也陳無擇張子和諸公云亦有風火痰熱之內因者謂此病多由亡血筋無所營故邪得以所襲丹溪謂比癇爲虛此皆指內傷之癥也觀剛柔二字則亦當有虛實之別大抵剛者多從外感柔者多従內傷故治斯疾者但眀知従外感而來則用傷寒家法若從雜癥而來則用陳無擇丹溪劉宗厚張子和諸家之法庶表裏詳盡始無遺此失彼之患矣

內經云諸痓項彊皆屬於濕﹝王注太陽傷濕﹞又云諸暴彊直皆屬於風﹝王注陽內欝而陰行於外﹞劉宗厚云按內經言痓肺腎太陽督脈與夫六气皆能爲之大抵皆主於濕

仲景云太陽病發熱無汗反惡寒者名曰剛痓

成無已曰痓者痙也彊也千金曰太陽中風重感寒濕則變痓太陽病發熱無汗爲表實則不當惡寒今反惡寒者則太陽中風重感於寒爲痓病也以表實感寒故曰剛痓

太陽病發熱汗出不惡寒者名曰柔痓

成無已曰太陽病發熱汗出爲表虛則當惡寒其不惡寒者爲陽眀病今發熱汗出而不惡寒者非陽眀証則是太陽中風重感於濕爲柔痓也表虛感濕故曰柔痓

太陽病發熱脈沈而細者名曰痓

成無已曰太陽主表太陽病發熱爲表病脈當浮大今脈反沈細旣不愈則太陽中風重感於濕而爲痓也金匱要略曰太陽病其証備身體彊兀兀然脈反沈細此爲痓括蔞桂枝湯主之

太陽病發汗太多因致痓

成無已曰太陽病發汗太多則亡陽內經曰陽气者精則養神柔則養筋陽微不能養筋則筋脈緊急而成痓也

病身熱足寒頸項彊急惡寒時頭熱面赤目脈赤獨搖頭卒口噤背反張者痓病也

成無已曰太陽中風爲純中風也太陽中寒爲純傷寒也皆不作痓惟是太陽中風重感寒濕乃變爲痓也身熱足寒者寒濕傷下也時頭熱面赤目脈赤風傷於上也頭搖風主動也獨頭搖者頭爲諸陽之㑹風傷陽也若純傷風者身亦爲動搖手足爲之搐搦此皆內挾寒溫故頭搖也口噤者寒主急也卒口噤者不常噤也有時而緩若風寒相摶則口噤而不時開此皆加之風濕故卒口噤也足太陽之脈起於目內眥上額交巓上其支別者從巓入絡腦還出別下項循肩膞內夾脊抵腰中下貫臀以下至足風寒客於經中則筋脈拘急故頸項彊急而背反張也

風�����之則痓復發汗必拘急

瘡家𨿽身疼痛不可發汗汗出則痓

劉宗厚曰按此謂汗下而致痓則不專於風寒濕之外傳矣是又因壊證而成也發汗下之太過皆亡津液損血之所由也

劉宗厚曰按痓癥屬風寒濕所傷有汗者脈必浮緩無汗者脈必浮緊若其脈沈細者濕所傷也堅直上下行皆緊之象也發汗已其脈如蛇亡津液而無胃气之象也

子和云呂君玉妻年三十病風搐目角弓反張數日不食諸醫皆作驚風暗風風癇治之以南星雄黃烏附用之不效戴人曰諸風掉皆屬肝木曲直搖動風之用也陽主動陰主靜由火盛制金金衰不能平木肝木茂而自病因湧風痰二三升次以寒劑下十餘行又以排鍼刺百㑹穴出血一杯愈

劉宗厚曰按風搐本與痓癥不同而痓癥屬濕土極必兼風木動搖之化風搐屬木木極必見金燥緊斂之形要之亦可同論故取此條以證痓病不專風寒濕之外至亦有風火熱之內作者也

三因方云夫人之筋各隨經絡結束於身血气內虛外爲風寒濕熱之所中則痓以風散气故有汗而不惡寒曰柔痓寒泣血無汗而惡寒曰剛痓原其所因多由亡血筋無所營故邪得以襲之所以傷寒汗下過多與夫病瘡人及產後致於斯疾者槪可見矣診其脈皆沈伏緊但陽緩陰急則久久拘攣陰緩陽急則反張彊直二證各異不可不別

丹溪曰痓切不可作風治兼用風藥大率與癇相似比癇爲甚爲虛宜帶補多是气虛有火有痰宜用人參竹瀝之類一男子二十餘嵗患痘瘡靨謝後忽患口噤不開四肢彊直不能屈時或遶臍腹痛一陣則冷汗如雨痛定則汗止時作時休其脈緊而急如眞狀向知此子極勤苦意其因勞倦傷血山居多風寒乘虛而感又因痘瘡其血愈虛當用辛溫養血辛涼散風遂以當歸芍藥爲君川芎靑皮鈎藤爲臣白術陳皮甘艸爲佐桂枝木香黃連爲使更加紅花少許服二十帖而安

王海蔵云發汗太過多因致痓身熱足寒項彊惡寒頭熱面腫目赤頭搖口噤背反張者太陽痓也若頭低視下手足牽引肘膝相搆陽眀痓也若一目或左右邪視並一手足搐搦者少陽痓也汗之止之和之下之各隨其經可使必已在表無汗宜汗之有汗宜止之陽眀痓屬裏宜下之少陽痓半表半里宜和之所謂各隨其經也

劉宗厚曰謹按傷寒痓病活人以太陽中風又感寒濕而致則專於外邪所傷然仲景亦有汗下過多之戒則又出於壊証所成矣蓋外邪所傷者通宜解散仲景言剛柔活人分陰陽難知論經絡等諸方詳矣至於治壊証補虛救失之法諸方則亡也又千金謂溫病熱入腎中亦爲痓小兒病癇熱盛亦爲痓若此治法俱未見之也況此二者之外又有血气本虛之人如產後汗出多而變痓者或因七情怒气而發痓者或因濕熱內盛痰涎壅遏經絡而作痓者治各不同也大抵傷寒有外邪之可解宜用風藥發散風寒又風藥亦能勝濕耳至於邪熱入腎亦非風藥之所能療也其內證作痓本無外邪前人豈可仍用風藥處治惟宜補血降火惇土平木淸痰去濕隨證而用不可不察也

海蔵云若汗後不解乍靜乍躁目直視口噤往來寒熱脈者少陽風痓宜柴胡防風湯

柴胡防風﹝各一兩﹞人參黃芩﹝各五錢﹞半夏﹝製六錢﹞生薑甘艸﹝各六錢半﹞棗﹝三枚﹞

每服一兩水煎服

若發汗過多發熱頭面搖卒口噤背反張者太陽兼陽眀也宜去風養血防風當歸散主之

防風當歸川芎地黃

每服一兩水煎

神術湯治剛痓解利無汗

蒼術﹝三錢﹞防風﹝二錢﹞甘艸﹝一錢﹞

薑蔥水煎服

白術湯加桂心黃茋治柔痓解利有汗

白術﹝三兩﹞防風﹝二兩﹞甘艸﹝一兩﹞

每服五錢薑三片水煎服一日二服漸漸汗止爲解

仲景葛根湯太陽無汗而小便少气上衝胸口噤不得語欲作剛痓者

葛根﹝四兩﹞麻黃生薑﹝各三兩﹞桂枝芍藥甘艸﹝各二兩﹞大棗﹝十二枚﹞

每服五錢煎服取微汗

若發熱無汗惡寒名曰剛痓宜麻黃加獨活防風湯麻黃桂枝﹝各一兩﹞芍藥﹝三兩﹞甘艸﹝五錢﹞獨活防風﹝各一兩﹞每服一兩水煎溫服

𤓰蔞桂枝湯太陽病其証偹身體彊兀兀然脈反沈遲此爲柔痓

𤓰蔞根甘艸芍藥﹝各二兩﹞桂枝生薑﹝各三兩﹞大棗﹝十二枚﹞

水九升煎取三升分三服取微汗汗不出啜粥發之

海蔵

治發汗自汗而不惡寒者名柔痓宜桂枝加川芎防風湯

桂枝芍藥生薑﹝各一兩半﹞甘艸防風川芎﹝各一兩﹞大棗﹝六枚﹞

每服一兩水煎服

凡剛柔二痓皆可與小續命湯但要識加減法若柔痓自汗者去麻黃夏間及病有熱者減桂枝一半冬及初春去黃芩

千金續命湯卒中半身不遂手足拘急不得屈伸身體冷或智或癡或身彊直不語或生或死狂言不可名狀角弓反張或欲得食或不用食大小便不利皆療之

人參桂心川歸獨活黃芩甘艸﹝炙﹞漧薑﹝炮各七錢半﹞石膏﹝一兩半﹞杏仁﹝四十枚﹞

以水九升煮取三升分溫三服日二服無汗者加麻黃

若汗後不解乍靜乍躁目直視口噤往來寒熱脈者少陽風痓宜柴胡加防風湯

柴胡防風﹝各一兩﹞人參黃芩﹝各五錢﹞半夏﹝六錢﹞生薑甘艸﹝各六錢半﹞棗﹝三枚﹞

每服一兩水煎

倉公當歸湯賊風口噤角弓反張痓証

川歸防風﹝各七錢半﹞獨活﹝一兩半﹞附子﹝一枚﹞細辛﹝五錢﹞麻黃﹝一兩三錢﹞

酒五升煮取三升服一升口不開者格口納之一服當蘇二服小汗三服大汗

活人八物白術散陰痓一二日面腫手足厥冷筋脈拘急汗不出恐陰气內傷

麻黃白術茯苓五味子羌活﹝各五錢﹞桂心附子﹝各三分﹞良薑﹝一分﹞

每四錢薑五片水煎服

附子散陰痓手足厥逆筋脈拘急汗出不止頭項彊直頭搖口噤

桂心川芎﹝各三錢﹞附子﹝炮﹞白術﹝各一兩﹞獨活﹝五錢﹞

每三錢棗一枚水煎服

桂心白術湯陰痓手足厥冷筋脈拘急汗出不止白術防風甘艸桂心川芎附子

每五錢薑五片棗二枚水煎溫服

丹溪治虛婦因怒手足彊直十指如束右手脈虛左手脈大而彊稍堅此風木攻脾土宜速㵼肝气助肺金補脾土之陰

黃連﹝二錢﹞南星白術人參黃芩天麻川芎木通陳皮靑皮﹝各五錢﹞甘艸﹝一分﹞

水煎入薑汁辣服

肘後方中風體彊直不得屈伸反覆刮枳樹皮細切一升以酒二升浸一宿每日溫服半升酒盡再作﹝卽枳實樹皮去風濕效﹞

千金方治口噤手足不隨而手體彊直

伏龍肝五升以水七升攪勻取汁飲之

痓痙辯

生生子曰丹溪云痓當作痙傳寫之悞耳攷之諸書亦未有能辯之詳註之確者惟郭雍氏云痙與痓當是二病謂昔劉寅氏有言病以時發者謂之痙不以時發者謂之痓似亦未能詳悉厥後以其所歷見及治之效與不效者反覆考覈二癥之名二字之義其用心可謂至勤至懇者矣然終未能昭著允若故後之人疑其爲二癥者不亦宜乎愚按靈素仲景以下諸書云痓云痙字𨿽兩般治多雷同殆亦不必犁而爲二也苦辯之則愈支離膚見謂痓乃病之名痙乃病之狀原其有剛柔二種以病發之時而經筋脈絡僵勁角弓反張故曰痙痙是勁急也是以其病發之狀象而名之也不然何歷代諸公或以治痓之方治痙或以治痙之方治痓諸皆能效治旣同而不殊則癥當一而不二也焉用分

勞風﹝卽痓之類﹞

丹溪曰痓比癇爲虛蓋因勞汗遇風內挾太陽寒濕之邪治亦與痓同法但當視其所勞則知虛在何臓如房勞則腎虛汗出腠理開風入皮腠得寒則閉風不能出與水俱行其人當目下腫如臥蠶之狀戴人云腎主水其經至於目下故也不禁房室則死眀其虛在腎也所以闗於太陽何也太陽主寒其經最在外腠理得寒則閉故太陽先受邪也治宜八物白術散倉公當歸湯

黃茋湯汗多气虛發痓

黃茋﹝蜜炙二錢﹞人參白術茯苓白芍﹝炒各一錢﹞甘艸﹝炙八分﹞桂枝﹝五分﹞

水煎服

當歸散血虛及去血過多發痓

當歸﹝酒洗二錢﹞川芎熟地防風黃茋﹝各一錢﹞芍藥﹝一錢半﹞甘艸﹝四分﹞

水煎服

理气平肝散七情所傷發痓

烏藥香附﹝各一錢半﹞靑皮枳殻芍藥川芎柴胡木香﹝各一錢﹞甘艸

薑三片水煎服木香磨水二匙加入

淸痰湯痰火攻作項彊口噤角張反痓

山梔黃芩半夏﹝炮﹞橘紅茯苓𤓰蔞仁枳殻貝母香附﹝童便浸各一錢﹞甘艸﹝五分﹞

水煎入竹瀝薑汁各三四匙食逺服

去濕淸熱散

白術﹝二錢﹞蒼術﹝二錢半﹞澤㵼茯苓天花粉山梔﹝各一錢﹞羌活﹝七分﹞甘艸﹝四分﹞

水煎服

芎枳丸治勞風彊上𠖇視肺熱上壅唾稠

川芎枳殻﹝等分﹞

爲末蜜丸桐子大每服三五十丸食後溫水下日三服

祛風淸金散肺熱壅盛痰唾如膿

防風括蔞根桔梗枳殻旋覆花川芎﹝各一錢﹞山梔黃芩貝母𤓰蔞仁﹝炒﹞茯苓天門冬麥門冬橘紅﹝各八分﹞五味子﹝十五粒﹞甘艸﹝四分﹞

水煎服

生生子曰按內經評熱病論篇帝曰勞風之病何如岐伯曰勞風發在肺下其爲病也使人彊上𠖇視唾出若涕惡風而振寒此爲勞風之病帝曰治之柰何岐伯曰以救俛仰巨陽引精者三日中年者五日不精者七日欬出淸黃涕其狀如膿大如彈丸從口中若鼻中出不出則傷肺傷肺則死也﹝引精謂目中之精眀引動䏻辧人與物也﹞

啟𤣥子註曰勞風者從勞風生故曰勞風勞謂腎勞也腎脈者従腎上貫肝膈入肺中故腎勞風生上居肺下也彊上好仰也𠖇視謂合眼視不眀也腎精不足外吸膀胱膀胱气不能上營故使人頭項彊而視不眀也肺被風薄勞气上薰故令唾出若鼻涕狀腎气不足陽气內攻勞熱相合故惡風而振寒肺傷則營衛散解魄不內治故死林氏謂彊上者似角弓反張也𠖇視者目開不見物也凡痓病皆同不識人或反視斜視也治法當與痓同千金方𠖇視作目不得臥

靈樞曰病而不得眠者何气使然岐伯曰衛气不得入於陰常畱於陽畱於陽則陽气滿陽气滿則陽蹻盛不得入於陰則陰气虛故目不瞑矣﹝大惑論﹞

黃帝問於伯髙曰夫邪气之客人也或令人目不瞑不臥出者何气使然伯髙曰五穀入於胃也其糟粕津液宗气分爲三隧故宗气積於胸中出於喉嚨以貫心脈而行呼吸焉營气者祕其津液注之於脈化以爲血以榮四末內注五臓六腑以應刻數焉衛气者出其悍气之漂疾而先行於四末分肉皮膚之間而不休者也晝日行於陽夜行於陰常從足少陰之分間行於五臓六腑今厥气客於五臓六腑則衞气獨衛其外行於陽不得入於陰行於陽則陽气盛陽气盛則陽蹻䧟不得入於陰陰虛故目不瞑黃帝曰善治之柰何伯髙曰補其不足㵼其有餘調其虛實以通其道而去其邪��以半夏湯一劑陰陽已通其臥立至黃帝曰善此所謂決瀆壅塞經絡大通陰陽和得者也願聞其方伯髙曰其湯方以流水千里以外者八升之萬徧取其淸者五升煮之炊以葦薪火沸置秫米一升治半夏五合徐炊令竭爲一升半去其滓飲汁一小杯日三稍益以知爲度故其病新發者覆杯則臥汗出則已矣久者三飲而已矣﹝此去飲之劑也﹞

內經曰胃不和則臥不安帝曰人之不能偃臥者何也岐伯曰肺者臓之蓋也肺气盛則肺大肺大則不能偃臥

王海蔵云膽虛不眠寒也﹝聖恵方酸棗仁炒爲末以竹葉湯調服﹞

張子和治一富家婦人因思慮過甚二年不得寐無藥可療其夫求治脈之兩手俱緩此脾受邪也脾主思故也乃與其夫約以怒激之多取其財飲酒數日不處一法而去其婦大怒汗出是夜困眠如此者八九日不寤自是食其脈得平﹝此怒勝思故也﹞

腫病令人不得臥臥則驚驚則欬甚此水气淩肺也

溫膽湯治大病後虛煩不得眠或則驚悸極效

丹溪治煩不得眠益元散加牛黃服之

有心血不足而不寐者用益榮湯

仲景酸棗湯治虛煩不得眠

酸棗仁﹝二升﹞甘艸﹝一兩﹞知母茯苓川芎﹝各二兩﹞

水八升煮酸棗仁得六升納諸藥煎取三升分溫三服一方加生薑二兩

本事鼈甲丸膽虛不得眠四肢無力

酸棗仁鼈甲羌活牛膝黃茋人參五味子﹝各等分﹞

蜜丸梧子大每四五十丸溫酒下

聖恵酸棗地黃湯骨蒸勞煩心不得眠

酸棗仁﹝一兩﹞

水一大碗半研絞取汁下米二合煮粥熟再入地黃汁一合更煮過不計時服之

六物湯治振悸不得眠四君子加酸棗仁生薑煎服許學士珍珠母丸肝虛內受風邪臥則寛散而不収狀若驚悸

珍珠母﹝另研末三錢﹞當歸熟地﹝各一兩半﹞人參茯苓酸棗仁栢子仁犀角﹝各一兩﹞沈香龍齒﹝各五錢﹞爲末蜜丸梧子大辰砂爲衣每四五十丸金銀薄荷湯下日午及夜服一方多虎睛一對麝香一錢

獨活湯治同前相兼服

獨活羌活人參前胡細辛半夏酸棗仁沙參茯苓甘艸五味子﹝各等分﹞

每七錢薑三片烏梅一个不拘時煎服

紹興癸丑予待次四眀有董生者患神气不寧每臥則魂飛覺身在牀而神魂離體驚悸多魘通夕無寐更醫不效予爲診視詢之曰醫作何病治董曰眾皆以爲心病予曰以脈言之肝經受邪非心病也肝气因虛邪气襲之肝蔵魂者也遊魂爲變平人肝不受邪臥則魂歸於肝神靜而得寐今肝有邪魂不得歸是以臥則魂飛揚若離體也肝主怒故小怒則劇董欣然曰前此未之聞𨿽未服藥已覺沈屙去體矣願求治之予曰公且持此說與眾醫議所治之方而徐質之閲旬日復至云醫徧議古今方無與病相對者故予處此二方以贈服一月而病悉除此方用眞珠���爲君龍齒佐之眞珠母入肝經爲第一龍齒與肝同類也龍齒虎睛今人例以爲鎭心藥殊不知龍齒安魂虎睛定魄各言其類也蓋東方蒼龍木也屬肝而蔵魂西方白虎金也屬肺而蔵魄龍能變化故魂遊而不定虎能專靜故魄止而有守予謂治魄不寧者宜以虎睛治魂飛者宜以龍齒萬物有成理而不失在夫人達之而已

益榮湯血不足不寐及怔忡驚悸

當歸黃茋逺志酸棗仁﹝炒﹞茯神栢子仁麥冬白芍人參紫石英﹝各一錢﹞木香﹝七分﹞甘艸﹝五分﹞薑三片棗二枚水煎服

多臥

黃帝曰人之多臥者何气使然岐伯曰此人腸胃大而皮膚濕而分肉不解焉腸胃大則衛气畱久皮膚濕則分肉不解其行遲夫胃气者晝常行於陽夜行於陰故陽气盡則寐陰气盡則寤故腸胃大則衛气行畱久皮膚濕分肉不解則行遲畱於陰也久其气不精則目瞑故多臥矣其腸胃小皮膚滑以緩分肉解則衛气畱於陽也久故少瞑焉黃帝曰其非常經也卒然多臥者何气使然岐伯曰邪气畱於上焦上焦閉而不通已食若飲湯衛气畱久於陰而不行故卒然多臥焉﹝大惑篇﹞

海蔵曰膽實多睡熱也

生棗湯治膽熱多睡

生酸棗仁

爲末茶薑汁調服

又方生酸棗仁﹝一兩﹞臈茶﹝二兩﹞以生薑汁塗炙微焦爲

末每服二錢水七分煎六分溫服

醒睡湯

酸棗仁沙參﹝各一錢半﹞麥冬﹝一錢﹞茯神甘艸﹝各五分﹞薑一片水煎服

煩躁門

仲景云煩屬肺躁屬腎火入於肺則煩入於腎則躁大抵煩躁皆心火爲病火旺則金爍而水虧也惟火獨存故肺腎合而爲煩躁又脾經絡於心中心經起於脾中二經相摶濕熱生煩夫煩者擾擾心亂兀兀欲吐怔忡不安

成無已曰煩爲擾亂而煩躁爲憤怒而躁合而言之煩躁爲熱也析而言之煩陽也躁陰也煩爲熱之輕者躁爲熱之甚者

陳無擇曰內熱爲煩外熱爲躁又曰虛煩身不覺熱頭目昏疼口漧咽燥不渇淸淸不寐皆虛煩也

婁英曰先賢治煩躁齊作有屬熱者有屬寒者獨煩而不躁者多屬熱惟悸而煩者爲虛寒躁不煩者多屬寒惟火邪者爲熱蓋煩者心中煩或胸中煩皆內熱也躁者身體手足躁擾或祼體不欲近衣或欲坐井中爲外熱也內熱者有本之熱故多屬熱外熱者多是無根之火故屬寒也

生生子曰仲景成無已二公所論煩躁皆爲火熱是祖內經夫熱病皆傷寒之類也乃傷寒家語言其邪自外而入至於煩躁皆爲熱候予謂躁有陰陽煩有虛實陶節庵曰先煩而躁者爲實先悸而煩者爲虛又曰煩漸生躁有陰陽虛實之別心熱則煩陽實陰虛腎熱則躁陰實陽虛煩爲熱輕躁爲熱重此亦傷寒家語也雜癥之煩躁又各有虛實寒熱不同須當分別而治虛煩者心中擾亂精神不能任持似脹不脹悒悒悶悶飲食不甘羙睡臥不安寧者是也治以養心血鎭火安神之劑如安神丸之類實煩者或心火燔盛或水飲痰涎停於胸膈壅悶不安者是也治以消痰逐飲散邪之劑如梔子豆豉湯蠲飲湯五苓散之類陽躁者煩渇欲飲憤激躁怒二便不利經云諸躁狂越皆屬於火者是也治如丹溪用妙香丸之類陰躁者渇不欲飲極其躁擾或上熱下寒此爲陰盛格陽爲陽气虛𢢑不能復入皇皇欲坐井中者是也治以理中湯四逆湯之類大抵煩癥多屬於虛經曰夏脈者心也其不及令人煩心又云肝腎脾虛皆令人體重煩寃迹是知煩多由於虛也當尋傷寒法外之治今錄治方於左以備采用

內外俱虛身冷而汗出微嘔而煩擾手足厥逆不得安靜者死熱病七八日其脈微細小便不利加暴口燥脈代舌黑焦漧者死

保命集雲起臥不安睡不穩謂之煩宜梔豉湯竹葉石膏湯

活人書云但獨熱者虛煩也諸虛煩熱與傷寒相似但不惡寒身不疼痛故知非傷寒也不可發汗頭不痛脈不緊數故知非裏實也不可下病此者內外皆不可攻攻之必遂煩渇當與竹葉湯若嘔者與陳皮湯一劑不愈再與之孫眞人云此法數用有效

陳皮湯

陳皮﹝一兩半﹞甘艸﹝炙﹞竹茹﹝各五錢﹞人參﹝一錢半﹞

每服七錢薑三片棗二枚水煎服

淡竹茹湯心虛悶頭疼短气內熱不解心中悶亂及產婦心虛驚悸煩悶欲絕

麥門冬﹝去心﹞小麥﹝各二兩半﹞甘艸﹝炙一兩﹞人參茯苓﹝各一兩半﹞半夏﹝湯洗二兩﹞

每服四錢薑七片棗二枚淡竹茹一塊水煎服

東垣硃砂安神丸心亂煩熱怔忡心神顚倒兀兀欲吐胸中气亂而熱有似懊憹之狀皆膈上血中伏熱蒸蒸不安宜用權法以鎭陰火之浮行以養上焦之元气用甘艸之甘溫補之當歸生地又爲長生陰血之聖藥黃連去心煩除濕熱硃砂納浮㳺而安神眀方見怔忡門

仲景下痢後更煩按之心下濡者爲虛煩也梔豉湯主之

丹溪治一女子年二十餘嵗在室素彊健六月間發煩悶困𢢑不食發時欲入井六脈皆沈細而弱數兩日後微渇眾以爲病暑治不效四五日加嘔而人瘦手心極熱喜在陰處漸成伏脈時妄語予急製局方妙香丸如桐子大以井水下一丸半日許大便藥已出病無退減遂以麝香水洗藥以鍼穿三竅次日以涼水送下半日許大便下稠痰數升是夜得睡困頓伏枕旬日而愈因記金匱云昔肥而今瘦者痰也遂作此藥治之

妙香丸丹溪云䟽決腸胃制伏木火藥也

辰砂﹝飛五兩﹞牛黃龍腦膩粉麝﹝研各一兩﹞巴豆﹝二百五十粒去皮膜炒熟研﹞金箔﹝九十片﹞

右研勻煉黃蠟六兩入好蜜三分同煉令勻爲丸每兩作三十丸如要此藥速行鍼刺一眼子冷水浸少時服效更速小兒百病丸如菉豆大

逺志湯治心虛煩熱夜臥不寧及病後虛煩

逺志﹝去心﹞黃茋當歸麥冬石斛酸棗仁﹝炒各一錢二分﹞人參茯神﹝各七分﹞甘艸﹝五分﹞

水煎服煩甚者加竹葉知母

竹葉湯傷寒大病後及霍亂吐㵼後心虛煩悶內熱不解

竹葉麥冬人參茯苓小麥半夏﹝各一兩﹞甘艸﹝五錢﹞

每六錢薑五片水煎服

小艸湯虛勞憂思過度遺精白濁虛煩不安

小艸黃茋川歸麥冬石斛酸棗仁﹝各一兩﹞人參甘艸﹝各五錢﹞

每六錢薑五片水煎服

地仙散傷寒後伏暑後煩熱不安及虛勞不安地骨皮﹝二兩﹞防風﹝一兩﹞甘艸﹝五錢﹞

每六錢薑五片水煎服

竹茹麥冬湯大病後表裏俱虛內無津液煩渇心躁及諸虛煩熱與傷寒相似但不惡寒身不痛不可汗下者

淡竹葉麥門冬﹝等分﹞

每八錢水煎

酸棗仁湯霍亂吐下後增劇虛勞煩擾奔气在胸中不得眠或發寒熱頭疼暈悶

酸棗仁﹝一兩七錢半﹞人參桂心﹝各二錢半﹞知母茯苓﹝各三錢﹞石膏﹝五錢﹞甘艸﹝二錢﹞

每七錢薑棗煎服

人參竹茹湯胃口有熱嘔吐欬逆虛煩不安

人參﹝五錢﹞半夏﹝一兩﹞

分二帖加薑七片陳皮二錢半竹茹一錢水煎服

竹茹石膏湯大病後餘熱煩悶

溫膽湯大病後虛煩不得眠及驚悸

五苓散水停心下作驚悸煩悶

淸心蓮子飲方見癃閉門

梔子豆豉湯治邪在上焦

四逆湯

理中湯

健忘門

戴元禮曰健忘者爲事有始無終言談不知首尾此以爲病之名非比生成之愚頑也

靈樞經曰人之善忘者何气使然岐伯曰上气不足下气有餘腸胃實而心气虛虛則榮衛畱於下久之不以時上故善忘也

丹溪心法曰此証皆由憂思過度損其心胸以致神捨不淸遇事多忘病在心脾凡思傷脾以故令人轉盼遺忘治之以歸脾湯須兼理心脾神寧意定其証自除也

歸脾湯思慮過度勞傷心脾健忘怔忡

白術茯神黃茋酸棗仁﹝各一兩﹞人參木香﹝各五錢﹞甘艸﹝炙二錢半﹞

每六錢薑三片棗二枚圓眼肉五枚水煎服

定志丸心气不定恍惚多忘

逺志石菖蒲﹝各二兩﹞人參﹝一兩﹞白茯苓﹝三兩﹞

右末煉蜜丸梧子大硃砂爲衣每服三十丸米飲下一方加茯神

加味茯苓湯痰迷心竅健忘失事

二陳湯加益智仁香附人參薑水煎服

讀書丸健忘服之日記千萬言

石菖蒲兔絲子逺志﹝各一兩﹞地骨皮﹝二兩﹞生地五味子川芎﹝各一兩﹞

爲末薄糊丸梧子大每服七八十丸臨臥白湯下

孔子大聖枕中湯常服令人聰眀

龜甲龍骨逺志菖蒲﹝各等分﹞

爲末酒服方寸匕日三服

聖惠千金翼同補心虛治健忘令人耳目聰眀以戊子日服之開心不忘

菖蒲逺志﹝各等分﹞

爲末每服方寸匕常服令人耳目聰眀從外見裏令人長生去三百病毒不能爲害

二丹丸安神定志和血治健忘

熟地黃天門冬丹參﹝各一兩半﹞茯苓甘艸﹝各一兩﹞逺志人參﹝各五錢﹞麥門冬﹝一兩﹞

右末煉蜜丸梧子大硃砂五錢爲衣每服五十丸白湯下

又讀書方

菖蒲逺志桂甘艸地骨人參巴㦸天

倍煮茯苓糊丸服讀書日記萬千言

狀元丸教子第一方

菖蒲﹝去毛﹞逺志﹝甘艸水煮去心各一兩﹞白茯神﹝去木皮﹞巴㦸天﹝水煮去心五錢﹞人參地骨皮﹝去心各三錢﹞

右末用白茯苓去皮二兩糯米二兩共爲粉用石菖蒲三錢煎濃湯去渣打糊爲丸每食後午時臨睡各服三五十丸

赤水元珠卷十四﹤子部﹐醫家類﹐赤水元珠﹥赤水元珠卷十四癲狂癇門眀癲癥辰砂眀狂癥素問云陽厥彊怒飲以鉄落保命當歸承气湯眀癇癥治癲之劑鴟頭丸生眀礬乳硃丹天門冬榦爲末酒調下二錢黃茋治癲癇經驗方竹茹加薑棗水煎服人參丸藥方防已水銀右末每服三錢生薑蜜水調下右末童便調下治癇之劑石碌犀角末丹砂右水一升煮取五合服之人參蛇黃白術姜五片水煎服顫振門薑二片水煎服水煎服瘈瘲門黃茋水煎服每一兩薑五片煎溫服白芷薑三片棗二枚水煎溫服獨活散治風熱化痰右每服三錢薑三片水煎服內經云諸痓項彊皆屬於濕太陽病發汗太多因致痓風�����之則痓復發汗必拘急每服一兩水煎服薑蔥水煎服白術葛根每服五錢煎服取微汗每服一兩水煎服每服一兩水煎每四錢薑五片水煎服每三錢棗一枚水煎服黃連水煎入薑汁辣服痓痙辯勞風水煎服當歸水煎服去濕淸熱散水煎服水煎服王海蔵云膽虛不眠寒也酸棗仁珍珠母多臥海蔵曰膽實多睡熱也生酸棗仁醒睡湯煩躁門陳皮湯麥門冬辰砂逺志每六錢薑五片水煎服每六錢薑五片水煎服每六錢薑五片水煎服每八錢水煎酸棗仁每七錢薑棗煎服人參四逆湯健忘門爲末酒服方寸匕日三服又讀書方赤水元珠卷十四

欽定四庫全書

赤水元珠卷十五

明孫一奎撰

祕結門

經曰大便者腎之所主腎主五液也腎气充則大便潤虛則津液耗竭而燥結矣又饑飽勞役損傷胃气及食辛熱厚味之物而助火邪伏於血中煎熬眞陰皆能使大便燥結又有年老陰血不足而燥者惟當補而潤之不可用峻利之劑又大便燥結者不得發汗汗則重亡津液必祕結而死矣

有陽結有陰結有風結有實結有虛結有气祕有血祕仲景曰脈浮數能食不大便者此爲實名曰陽結也期十七日當劇脈沈而遲不能食身體重大便反硬名曰陰結也期十四日當劇陽結者散之陰結者熱之風結者諸藥中加羌活防風之類此二味𨿽是風藥然味辛所以能潤燥也﹝經曰腎惡燥急食辛以潤之﹞

潔古曰臓腑之祕不可一槪治療有虛祕有實祕胃實而祕者能食小便赤以麻仁丸七宣丸之類主之胃虛不能食而小便淸利者厚朴湯主之實祕者物也虛祕者气也

東垣曰有物有積而結者當下之食傷太陰腸滿食不化腹嚮嚮然不能大便者以苦泄之﹝仲景麻仁丸局方七宣丸皆以大黃爲君之類是也﹞治注夏大便濇滯者血少血中伏火也黃耆人參湯加生地當歸身桃仁泥潤之如潤之大便仍久不快者少加煨大黃微利之如加大黃久不快利者非血結血祕是熱生風止當服黃耆人參湯內用羌活防風各五錢水四盞煎至一盞空心服之其便必大走也

丹溪戒人用峻利但宜滋養陰血使孤陽之火不熾而金行淸化木邪有制脾土淸健而運行津液津液入胃則腸潤而通矣須知在西北以開結爲主在東南以潤燥爲主愼勿膠柱而調瑟也

王海藏雲桃杏仁俱治大便祕當以血气分之年老虛人大便祕脈浮在气杏仁陳皮主之脈沈在血桃仁陳皮主之所以俱用陳皮者以其幹陽明病與手太陰爲表裏也

﹝脈多沈伏而結陽結脈沈實而數陰結脈伏而遲或結老人虛人便結脈雀啄者不治﹞

七宣丸

柴胡枳實﹝麩炒﹞訶子皮木香﹝各五兩﹞桃仁﹝去皮尖炒六兩﹞甘艸﹝炙四兩﹞大黃﹝麵包煨十五兩﹞右煉蜜丸桐子大每服二十丸米飲下漸加四五十丸以利爲度

厚朴湯胃虛而祕者不能飲食小便淸利

陳皮半夏麯﹝炒﹞枳實﹝炒各一兩﹞甘艸﹝炙﹞厚朴﹝製各二兩﹞白術﹝三兩﹞每三五七錢薑三片棗一枚水煎服

保命集大黃牽牛散相火之气遊走臓腑大便祕結大黃﹝一兩﹞牽牛﹝頭末五錢﹞爲細末每三錢有厥冷合用酒調無厥冷而手足煩熱者蜜湯調下食後以微利爲度此謂不時而熱者溫熱也凡用大黃半兩至一兩而大便不通利者加麝香少許調於藥中則大便必大走也

半硫丸治年髙虛祕冷祕方見燥門

大潤腸丸治大便祕澀通用

杏仁﹝炒﹞枳殻麻仁陳皮﹝各五錢﹞阿膠防風﹝各二錢半﹞右蜜丸桐子大毎五十丸老人蘇子煎湯下壯者荊芥湯下

麻仁丸實祕能飲食小便赤此丸與七宣丸主之枳殻川芎﹝等分﹞麻仁泥﹝減半﹞

煉蜜丸梧子大食前溫水下

又麻仁丸風祕脾約癥小便數大便祕

大黃枳殻赤芍藥﹝各一兩﹞厚朴﹝五錢﹞麻仁杏仁﹝各一兩二味俱另研﹞煉蜜丸梧子大每服三五十丸

皂角丸治有風人大便祕澀

牙皂枳殻羌活桑白皮㯽榔杏仁麻仁防風白芷陳皮﹝等分﹞

蜜丸梧子大每服三五十丸蜜湯下

皂角枳殻丸大腸有風祕結老人宜服

皂角﹝炙去皮子﹞枳殻﹝炒各等分﹞

蜜丸梧子大每七十丸空心食前米飲下

搜風順气丸治大腸祕澀

大黃﹝五兩半熟半生﹞山茱茰麻仁泥郁子仁﹝炮去皮研﹞兔絲子山藥牛膝㯽榔﹝各二兩﹞防風枳殻獨活﹝各一兩﹞車前子﹝二兩半﹞煉蜜丸梧子大每二三十丸米飲下平旦臨臥各一服

二仁丸治老人虛人風祕不可服大黃者妙

麻仁杏仁枳殻訶子﹝等分﹞

蜜丸梧子大每三十丸溫水下未利增之

四磨湯气滯腹急大便祕澀

沈香木香㯽榔烏藥﹝等分﹞各磨半鍾和勻溫服有熱者加大黃枳殻名六磨湯

橘杏丸治气祕老人虛弱人皆可服

橘紅杏仁﹝等分﹞煉蜜丸梧子大每七十丸空心米飲下

蘇麻粥順气滑大便蘇子麻仁以上二味不

拘多少研爛水濾取汁煮粥食之

蓯蓉瑣陽粥老人陰血不足大便燥結

肉蓯蓉瑣陽煮粥服

小通气散虛人憂怒傷肺致令祕澀﹝曾服燥藥而大便祕﹞陳皮蘇葉枳殻木通﹝等分﹞水煎服立通

金液丹治挾冷結滯兼治傷寒陰結以杏仁麻仁煎湯吞下方在寒門

神功丸治气壅風盛祕結後重疼痛煩悶

大黃訶子﹝各四兩﹞人參麻仁﹝各二兩﹞

右蜜丸梧子大每二十丸米飲下食後臨臥服此藥虛實加減

小柴胡湯治傷寒陽結能食而大便結

㯽榔丸治大膓實熱不通心腹脹滿

㯽榔大黃麻仁枳實羌活杏仁牽牛白芷黃芩﹝各一兩﹞人參﹝五錢﹞

蜜丸梧子大每四十丸空心溫水下

四順淸涼飲治同前每加燈心十根枳殻十片水

煎服效

㯽榔散治腸胃有濕大便祕結

㯽榔﹝不拘多少﹞爲末毎服二錢蜜湯㸃服

香蘇散治同上加枳殻㯽榔水煎服

五仁丸津液枯竭大腸祕結傳道艱難

桃仁杏仁﹝各一兩﹞栢子仁郁李仁﹝炒黃研﹞松子仁﹝各二錢半﹞陳皮﹝四兩另爲末﹞右五仁另研爲膏入陳皮末研勻蜜丸桐子大空心米飲下五十丸

調气滋補溫腸丸治發汗利小便亡津液以致祕結沈香﹝一兩另爲末﹞肉蓯蓉﹝二兩﹞爲末用麻子仁汁打糊爲丸桐子大空心米湯下七十丸

潤腸丸治脾胃中伏火祕結及風結血結

桃仁麻仁當歸尾大黃羌活﹝各五錢﹞升麻紅花郁李仁右除桃麻仁另研爲泥外余爲末煉蜜丸梧子大毎三五十丸空心白湯下

一方加防風﹝三錢﹞皂角仁﹝燒存性兩半﹞無升麻以下三味

葳靈仙丸治年髙气衰津液枯燥祕結

黃耆枳殻葳靈仙﹝等分﹞

煉蜜丸梧子大每五七十丸薑湯熱水任下

陳黃湯治老人大便祕結

黃耆陳皮﹝各五錢爲末﹞每服三錢用火麻仁一合研爛以水投取汁一鍾濾去渣於銀石器中煎𠉀有乳花起卽入白蜜一大匙再煎令滚調藥末空心服

獨棗湯治大便積日不通

大棗一枚劈開入輕粉五分依舊合起以麻綫縛紮慢火水煮熟嚼碎以棗汁送下

丹溪治虛熱大腸祕

白藥﹝一兩半﹞陳皮生地黃當歸身﹝各一兩﹞條芩甘艸﹝各二錢﹞右粥丸每七八十丸白湯下

潤麻丸治血燥大便不通﹝此丹溪祕方﹞

麻仁當歸桃仁生地黃枳殻﹝各一兩﹞

蜜丸梧子大毎五十丸空心白湯下

導滯通幽湯治大便難幽門不通上衝吸門不開噎塞不便燥祕气不得下治在幽門以辛潤之當歸身桃仁泥升麻﹝各一錢﹞生地熟地﹝各五分﹞炙甘艸紅花﹝各三錢﹞水煎食前調㯽榔末五錢或加麻仁泥一錢若加大黃名當歸潤燥湯

潤燥湯

升麻生熟地黃﹝各二錢﹞當歸稍生甘艸大黃﹝煨﹞桃仁泥麻仁泥﹝各三錢﹞紅花﹝五分﹞

右除二仁另研作一服水煎數沸下二仁煎空心熱服

活血潤燥丸治大便風祕血祕時常燥結

當歸稍﹝一錢﹞防風﹝三錢﹞大黃﹝紙裹煨﹞羌活﹝各一兩﹞桃仁麻仁﹝各二兩研如泥﹞皂角﹝燒存性一兩三錢其性得濕則滑滑則燥濕自解﹞

右除二仁另研外余爲末蜜丸梧子大空心服五十丸白湯送下三兩服後以蘇子麻仁粥每日早晚食之大便不致燥結以磁器盛藥紙封

脾約麻仁丸﹝和劑方﹞治腸胃熱燥大便祕結

厚朴﹝去皮薑製﹞藥枳實﹝麩炒各八分﹞杏仁﹝去皮尖炒﹞麻仁﹝另研各五錢﹞大黃﹝蒸焙一兩六錢﹞蜜丸梧子大毎二十丸臨臥溫水下以通利爲止

潤腸丸治大便祕澀連日不通

麻子仁﹝一盞半細研用水浸濾去皮取汁﹞芝蔴﹝半盞微炒研用水浸取汁﹞

桃仁﹝泡去皮尖炒黃研如泥﹞荊芥穗﹝爲末各一兩﹞

右前藥入鹽﹝少許﹞同煎可以代茶飲之以利爲度

三和散治七情之气結於五臟不能流通以致脾胃不和心腹痞悶大便祕澀

川芎﹝三兩﹞羌活﹝去蘆﹞紫蘇﹝去梗﹞沈香宣木𤓰白術木香㯽榔陳皮甘艸﹝各七錢半﹞大腹皮﹝三錢﹞

毎服五錢水煎服

木香三稜散治腹中有虫面色痿黃一切積滯黒丑﹝半生半炒君﹞大腹子﹝君﹞㯽榔木香三稜﹝煨透熟﹞雷丸莪術﹝煨﹞錫灰﹝醋炒﹞大黃﹝已上各二兩﹞

右爲末毎服三錢空心蜜水調下或砂糖水亦可須先燒肉一片口中嚼之久久吐出口中肉汁然後服藥

大小便不通

烏桕湯治大便不通如神亦能通小便

烏桕木皮方一寸匕劈破以水煎取小半盞服之立通不用多服其功神聖兼能取水或以此湯調下五苓散二錢空心服

推車散治大小便祕經月欲死者

推車客﹝七枚﹞土狗﹝七枚﹞如男子病推車客用頭土狗用身如女子病土狗用頭推車客用身右新瓦上焙榦爲末用虎目卽虎杖樹皮向南者濃煎汁調只一服經驗如神

皂筴散治大小便關格不通經三五日

不炷皂角燒灰米湯調下三錢卽通

甘遂散治大小便不通

甘遂﹝二兩﹞用赤皮者爲末煉蜜二合和勻毎一兩重分作四服蜜水下如未效第二服漸加之

蜜硝湯治大小便不通

好蜜一鍾入皮硝二錢用滚水一碗空心調下立通

導引法蜜﹝二匙﹞蔥汁﹝二匙﹞豬膽汁﹝二匙﹞靑黛﹝二分﹞皂角末﹝五分﹞𤣥胡索﹝三分﹞右同和一處以豬小腸一節將此藥灌入腸內一頭用竹筒一个兩頭俱用綫紮定將竹管入肛門內徐徐擠藥進去肛門得藥气卽通神效

兌法凡諸祕結不通或兼他癥及老弱虛極不可用下藥者蜜熬老入皂角末少許以蔥作骨乘熱𢱲作兌𠉀冷硬用油塗肛門挿入立通

豬膽汁導法大豬膽一枚㵼汁和醋少許入竹管灌穀道中少刻卽通

霹靂煎用鹽與蜜乘熱𢱲如蜜兌法上頭銳用寸許納入穀道中少刻化開卽通

一法用蜜兌不通者用鹽吹入肛門亦妙

提盆散治雜病非陰𠉀者

艸烏頭不拘多少爲極細末毎用蔥一枝肥者削去鬚圓頭上有汁濕蘸之納穀道中

海藏用鹽與蜜兌相合如用艸烏頭末相合亦可蓋鹽能軟堅潤燥艸烏能化寒消結可隨癥陰陽所宜用之

宣積丸

巴豆漧薑韭子良薑硫黃白㯽榔甘遂﹝各等分﹞爲末研飯爲丸圓眼大早朝先用椒湯洗手麻油塗手掌口握藥一粒移時便瀉欲止以冷水洗之

大小便不通

鹽燒紅塡臍內切蒜一片蓋鹽上艾炷灸三五壯卽通

孫尙治趙令女忽吐逆大小便不通煩亂四肢漸冷無脈凡一日半與大承气湯一劑至夜半漸得大便通脈漸和翌日乃安此關格之病極爲難治垂死而活者惟此一女耳

孫兆方治大小便不通

皂角燒存性爲末粥飲調下三錢立通

外臺祕要方治脹滿大小便不通

獨蒜煨熟去皮紙包納入下部气立通

止吐透格湯

藿香砂仁白仁﹝各一錢﹞陳皮半夏﹝各二錢﹞茯苓厚朴蒼術﹝各一錢半﹞水二鍾煎七分入薑汁三匙徐徐頻服如火熱者去藿香蔲仁加黃連﹝薑汁炒﹞山梔竹茹鬰結气滯者加香附貝母㯽榔

通關導滯散

木香㯽榔枳殻當歸尾厚朴﹝各一錢半﹞大黃﹝三錢﹞如小便不通加瞿麥木通滑石各一錢半或用八正散水煎食前服

閉癃遺溺不禁辧

生生子曰閉者小便不出塞而不通也癃者罷弱而气不充淋淋瀝瀝滴而出或澀而疼一日數十次或百次俗名淋病者是也閉則多是急病癃則是緩病遺溺睡夢中溺出醒而方知是也不禁者日夜無徧數頻頻而溺也今各分枝門詳載治法以見新久虛實寒熱气血各有所攸重也惟肝與督脈三焦膀胱主之

經云肝主小便淋溲肝足厥陰之脈遶陰器所生病者遺溺閉癃又云督脈者女子入繫廷孔其孔溺孔之端也其男子循莖下至纂與女子等其生病癃痔遺溺故遺溺閉癃皆取厥陰腧穴及督脈腧穴也又三焦主之者經云三焦下脈在於足太陽之前少陽之後出於膕中外亷名曰委陽足太陽絡也三焦者足太陽少陽之所將太陽之別也上踝五寸別入貫腨腸出於委陽並太陽之正入絡膀胱約下焦實則閉癃虛則遺溺遺溺則補之閉癃則㵼之是也又膀胱主之者經云膀胱不利爲癃不約爲遺溺然遺溺閉癃不取膀胱腧穴者蓋膀胱但止藏溺其出溺皆三焦及肝督脈也又經云三焦者決瀆之府水液出焉膀胱者州都之官津液藏焉气化則能出矣由是言之膀胱藏水三焦出水治小便不利故刺灸法但取三焦穴不取膀胱穴也

小便不通門

東垣謂小便不通有在气在血之異夫小便者足太陽膀胱所主長生於申申者西方金也金能生水金者肺也肺中伏熱水不能生是絕小便之源也人法象天地膀胱之源自頭項下至於足故曰陽中之陰如渇而小便不通者肺不能降是也治法者用淸燥金之正化气味薄之藥茯苓豬苓澤㵼琥珀燈心通艸車前子瞿麥萹蓄之類皆爲淡滲之藥能瀉肺火而淸肺金滋水之化源也若不渇熱在下焦是絕其流而溺不泄也須用气味俱厚陰中之陰藥治之二者之病一居上焦在气分而必渇一居下焦在血分而不渴血中有濕故不渇也二者之殊至易分別耳

綱目雲气鬰於下微者香以散之甚者吐以提之血郁於下微者輕劑行之甚者峻劑破之

丹溪云小便不通有气虛血虛有實熱有痰气閉塞皆宜吐之以提其气气升則水自降蓋气乘載其水也先哲譬之如滴水之器必使上竅通而後下竅之水出焉气虛參術升麻先服後吐血虛四物湯先服後吐痰气閉塞者二陳加木通香附探吐實熱當分利之或八正散大便動則小便自通老人气短者四物加參茋吞滋腎丸下焦血气乾者死

統𭥍雲气虛而小便不通者經曰膀胱者津液藏焉气化則能出矣气虛則不能化故不通也血虛而小便不通者蓋血卽津液之屬血虛卽津液燥而溺道不利故不通也與痰气閉結於下者虛實之情不同今丹溪皆用吐法乃急則治其標也𨿽然气虛血虛以虛爲本虛則必補之而後可夫以參術四物調其眞气而吐之誠可以通其溺而其本之虛也豈參茋四物之類頃刻下咽遂能以補益之耶吾恐病根猶在不久必復作故愚意以爲若果气虛血虛必用補气補血之藥使其气盛而施化血生而津潤其便自可以通不必探吐果宜吐者必須先吐俟其溺通繼服補劑庶可平復非如痰气閉結者但吐之而可已此丹溪未盡之意予故表而出之

戴元禮云汗多而小便赤澀夏月多有此癥盛暑所飲旣多小便反澀緣上停爲飲外發於汗津道不通小腸閉澀則水不運下五苓散然有虛勞汗多而反澀者乃是五內枯燥滋腴旣去不能生津當以溫養潤肺十全大補湯或養榮湯不可過用利小便藥蓋汗者心液心主血養血則心得所養汗止金生不待通溺而自淸矣諸失精血及患癰毒人或有小便反澀之癥亦是枯竭不潤之故也宜六味八味以治之

羅太無曰小便不利有三不可槪論若津液偏滲於腸胃大便泄㵼而小便澀少者一也宜利而已若熱搏下焦津液則濕熱不能行者二也必滲泄則愈若脾胃气澀不能通調水道下輸膀胱而化者三也可順气令施化而出

丹溪云諸淋皆屬於熱余每用黃栢滋腎丸毎百丸用四物湯加甘艸稍杜牛膝木通桃仁滑石木香煎湯空心吞服兼灸三陰交如皷應桴累試累效

保命集云淋閉者涼膈散加滑石四兩茯苓一兩

治熱在气分之劑

東垣淸肺散治渇而小便閉或黃澀邪熱在气分茯苓﹝二錢﹞豬苓澤㵼﹝各三錢﹞琥珀瞿麥桂﹝各五分﹞通艸燈心﹝各二分﹞木通萹蓄﹝各七分﹞車前子﹝炒一錢﹞每服五錢水煎熱服五苓散八正散亦宜用

仲景豬苓湯治脈浮發熱渇而小便不利

豬苓茯苓阿膠滑石澤㵼﹝各一兩﹞

水四升煎二升去渣內膠煎溶溫服一日三服

茯苓戎鹽湯

茯苓﹝半斤﹞白術﹝二兩﹞戎鹽﹝彈丸大一枚﹞

爲末白湯調下

淸肺飲治肺燥而小便不通

黃芩﹝一錢﹞山梔子﹝三枚﹞鹽豉﹝二十粒﹞長流水煎服治熱在血分之劑

東垣滋腎丸下焦陰虛腳膝軟無力陰汗陰痿以及足熱不能履地不渇而小便閉者邪熱在血分也黃栢知母﹝俱酒洗焙各二兩﹞肉桂﹝二錢﹞

右滚水爲丸梧子大毎百丸加至二百丸煎百沸湯空心服

潔古黃連丸治因服熱藥過小便不利諸藥莫能效者或臍下痛不可忍

黃連﹝炒﹞黃栢﹝炒﹞甘艸﹝各等分﹞水煎服

如再不通加知母此藥助气使气得化則通矣

羅太無白花散治小便不通膀胱有熱

朴硝爲末每服二錢煎茴香湯調下

東垣導气除燥湯小便不通乃血濕致气不通而竅澀知母﹝酒洗﹞澤㵼﹝各三分﹞黃栢﹝四錢﹞滑石﹝炒﹞茯苓﹝各二錢﹞水煎不拘時服

小便不通腹下狀如覆椀痛悶難忍者乃腸胃漧涸膻���气不下則便不化啟𤣥子謂胞器若得气海之气施化則溲便下气海之气不及則隱祕不通故不得便利也先用木香沈香各三錢酒調下令气通達便自通利

又方煎陳皮茯苓湯調木香沈香末服之

上二方正綱目所謂气郁於下微者香以散之是也

丹溪治气郁於下甚者以吐法提之

血郁於下小便不利微者輕劑行之如蒲灰散滑石白魚散茯苓戎鹽湯皆主之

仲景蒲灰散

蒲黃粉﹝七分﹞滑石﹝三分﹞爲細末白湯調一日三服

滑石白魚散

滑石乳髮灰白魚﹝各二分乃衣魚也﹞

爲末米飲服五分一日三服

羅太無髮灰散治臍下急滿小便不通

髮灰﹝二錢﹞米醋二合調服一法與葵子等分爲末米飲服二錢訖卽炒黑豆葉蓋其上卽通

右滑石能逐污血蒲黃髮灰能消污血丹溪謂髮髲補陰之功甚捷

血鬰於下小便不利甚者峻劑破之

本事桃仁煎治婦人積血小便不通臍腹脹痛不可忍眾醫欲作淋治如八正散之類數種皆治不效診之乃知血瘕也非暝藥不可去予用此藥得愈桃仁大黃朴硝﹝各一兩﹞䖟虫﹝半兩炒黑﹞四味爲末先以醇醋二升半銀石器內慢火煎取一升五合下大黃桃仁䖟虫等不住手攪良久出丸如梧子大前一日不晚食五更初溫酒吞下五丸至日午腹六痛不可忍臥少頃下血塊如拳者數枚小便如黑豆汁或如雞肝蝦蟇衣狀其痛止此藥極峻气虛血弱者不可輕用凡用宜少服之漸加可也如見鮮血卽止藥續以補藥調理此方出千金方

倒換散治癃閉大小便不通小腹急痛肛門腫痛大黃﹝小便不通減半﹞荊芥穗﹝大便不通減半﹞

爲末每服二錢溫水調下

朴硝牛膝湯治小便不通血淋

杜牛膝﹝二兩﹞以雪水二碗煎至一碗調朴硝一兩空心服立通

雜方

治小便閉用大田螺生去殻搗細封臍上卽通治傷寒後小便不通

生薑八九塊杵碎水十餘碗麻布五六尺同煎數沸用桶盛𠉀可通手以布頻熨小腹良久恰用紅豆末﹝一錢﹞江茶﹝二錢﹞井花水調服神效小便如注

本事方治小便難小腹脹急不速治卽死

蔥白一斤細切炒令熱以帕子裹分作兩處更替熨臍下卽通

聖通方治小便難腹滿悶不急療卽死

秦芁﹝一兩去蘆﹞以水一大碗煎七分食分二服服之瘥

濟世方治小便不通

杏仁﹝二十一枚﹞研碎水調分作二服效

千金方治婦人卒不得小便用紫苑末以井水調服三撮便通如小便血五撮立止

灸小便淋澀��

炒鹽不拘多少熱塡滿病人臍中是神闕穴也卻用筯頭大艾炷灸七壯良驗或灸三陰交穴

又法治小水祕澀

豬膽連汁籠套玉莖少刻汁入卽通

婦人用藥末貯袋子安入玉戶中必通

𤣥珠經云陰陽關格前後不通利小水自行中有轉胞之癥諸藥不效無救則脹滿悶亂而死曾以甘遂末水調敷臍上內以甘艸節湯飲之藥汁至臍二藥相反而胞自轉小水來如湧泉此救急良方

一法治小便不通諸藥無效或轉胞至死

用豬尿胞一个底頭出个小竅用翎筒通過放在竅內根底細綫繫定翎筒口子細杖子堵定上用黃蠟封尿胞口頭吹滿气七分繫定了再用手撚定翎筒根頭放了黃蠟堵塞其翎筒放在小便頭放開翎筒根頭手其气透入裏自然小便下神效

𤓰蔞散治腹脹小便不通

𤓰蔞仁不拘多少爲末每服三錢溫酒調下如不能食酒米飲下以通爲度

葵子散治小便不通

黃蜀葵子赤茯苓﹝各三錢﹞水煎服

雞蘇散治小便不通

雞蘇﹝一握﹞生地通艸﹝各四兩﹞滑石石葦﹝炒去毛各一兩﹞冬葵子﹝一兩半﹞以水六碗煎至三碗分三服空心進一服約人行五里路又進一服

一方加楡莢黃芩車前子

治小便不通垂死者

𤣥明粉﹝一兩﹞淡竹葉﹝三十片﹞燈心﹝五分﹞煎湯徐徐調下卽通

治老人虛人小便不通亦治心痛

琥珀爲末人參湯調下妙

王海藏雲脬轉小便不通非膀胱小腸厥陰之气也蓋因彊力房事或過忍小便以致此疾非可利之藥所能利之法當治气宜以沈香湯主之

沈香木香﹝各三錢﹞

爲細末煎陳皮茯苓湯空心食前調服

癃門

生生子曰癃罷也下元罷憊而气餒弱不能施化故小便淋瀝㸃滴而下是又稱爲淋也

陳無擇曰淋古謂之癃名稱不同也癃者罷也淋者滴也古方皆云腎气鬰致小腸膀胱不利復有冷淋濕淋熱淋等屬外所因旣言心腎气鬰與驚思恐憂卽內所因況飲啖冷熱房失勞役及乘急忍溺多致此病豈非不內外因也大率有五曰冷曰熱曰膏曰血曰石五種不同皆以气爲本

嚴氏曰五淋气石血膏勞是也气淋爲病小便澀常有餘瀝石淋莖中痛尿不得卒出膏淋尿似膏出勞淋勞倦卽發痛引气沖血淋遇熱卽發甚則溺血𠉀其鼻頭色黃者小便難也大抵此癥多由心腎不交積蘊熱毒或酒後房勞服食熱燥七情鬱結所致癃閉淋閉爲病皆一類也

張子和曰世人多爲服金石燥熱之劑得之常見農家有此癥豈是服金石之人也大抵是膀胱蓄熱而成此疾如湯瓶久在火中煮瓶底白碱而不能去沙石淋之癥與此理同劉宗厚曰此譬極當內經云小腹熱溲出白液亦甚似之也

東垣曰凡小便癃閉閉是無陰而陽气不化也凡利小便之藥皆淡味滲泄爲陽止是气藥陽中之陰非北方寒水陰中之陰所化者也此乃奉養太過膏粱積熱損北方之陰腎水不足膀胱腎之室久而漧涸小便不化火又逆上而爲嘔噦非膈上所生也獨爲關非格病也潔古云熱在下焦塡塞不便是治關格之法因治王善夫病小便不通漸成中滿腹大堅硬如石壅塞之極腿腳腫脹破裂出黃水雙睛突出晝夜不得眠飲食不下苦痛不可名狀求予治之因問受病之始知病不渴近苦嘔噦眾醫皆用治中滿利小便滲淡之藥急難措手乃辭歸從夜至旦耿耿不寐窮究其理記素問有云無陽則陰無以生無陰則陽無以化此病小便癃閉是無陰則陽無以化也今病者內關外格之癥悉具死在旦夕但治下焦可愈隨處以北方寒水所化大苦寒之气味俱陰者黃栢知母爲君桂爲引名曰滋腎丸沸湯下二百丸少頃前陰如刀刺火焼之痛溺出如湧泉臥具皆濕牀下成流顧盼之間腫脹消散予驚喜曰大哉聖人之言豈可不徧覽而執一者也其癥小便閉塞而不渇時見煩燥者是也凡諸病在下焦皆不渇也

千金方治小便淋痛以杜牛膝酒煮服

肘後方以杜牛膝根莖葉酒煮服治小便不利莖中痛欲死及治婦人血結堅痛如神蓋牛膝治淋之聖藥也但虛人當用補藥監治之耳

仲景云淋家不可發汗發汗則便血

寶鑑曰痺論云胞痺者小腹膀胱按之內痛若沃以湯澀於小便上爲淸涕夫膀胱爲州都之官津液藏焉气化則能出焉令風寒濕邪客於胞中則气不能化出故胞滿而水道不通其癥小腹膀胱按之內痛若沃以湯澀於小便以足太陽經其直行者上交額下入絡腦气下灌於鼻竅則爲淸涕也

劉宗厚曰按此則知淋閉有寒熱之殊大抵人之所稟虛實受病不同宜參脈理分治

方古庵曰淋癥其感不一或因勞房厚味醇酒忿怒所致夫房勞者陰虛火動也忿怒者气動生火也醇酒厚味者釀成濕熱也積熱旣久熱結下焦所以小便淋瀝欲去不去不去又來而痛不可忍者初則熱淋血淋久則煎熬水液稠濁如膏如沙如石也諸方中類多散熱利小便而於開鬰行气破血滋陰蓋少焉若夫散熱利小便只能治熱淋血淋而已其膏淋沙淋石淋三者必須開郁行气破血滋陰方可也古方用郁金琥珀開郁藥也用靑皮木香行气藥也用蒲黃牛膝破血藥也用黃栢地黃滋陰藥也東垣用藥凡例小腹痛用靑皮黃栢夫靑皮疎肝黃栢滋腎緣小腹小便乃肝腎之部位也學者不可不知

治熱之劑

火府丹治心經熱小便澀及治五淋臍下滿痛生地木通黃芩甘艸

煉蜜杵丸梧子大每二十丸木通煎湯下

導赤散治心蘊虛熱小便赤澀或成淋痛

生地甘艸木通加竹葉水煎服

車前子散治諸淋小便痛不可忍

車前子﹝五錢﹞淡竹葉赤茯苓燈艸荊芥穗﹝各二錢﹞分二帖水煎服

地膚子湯治諸病後體虛觸熱熱結下焦小便赤澀多起少出莖痛如刺或尿血

地膚子豬苓知母黃芩海藻通艸瞿麥枳實升麻葵子﹝各等分﹞姜三片水煎服

立效散治下焦結熱小便淋閉作痛有時尿血

甘艸﹝炙三兩﹞瞿麥

﹝兩﹞山梔仁﹝炒五錢﹞毎一兩薑三片蔥白三根燈心三十根水煎服

通艸湯治諸淋

通艸葵子茅根蒲黃當歸王不畱行桃膠瞿麥滑石﹝各一兩﹞甘艸﹝五錢﹞

毎一兩薑五片水煎服

石葦散治膀胱有熱淋瀝不去臍腹急痛蓄作有時勞役卽發或尿如豆汁或出沙石並治

藥白術滑石葵子木通瞿麥﹝各二兩﹞當歸甘艸王不畱行﹝各一兩﹞石葦﹝去毛二兩﹞

爲末毎服二錢空心小麥湯調下

五淋散腎气不足膀胱有熱水道不通淋瀝不出或如膏如沙如石如豆汁並治之

赤藥山梔仁﹝各十兩﹞當歸甘艸﹝生各五兩﹞條芩﹝三兩﹞赤茯苓﹝六兩﹞每服七八錢水煎

八正散治大人小兒心經蘊熱臟腑閉結小便赤澀癃閉不通熱淋血淋膏淋沙淋石淋並皆治之車前子瞿麥萹蓄滑石甘艸山梔大黃﹝麵包煨﹞木通﹝各等分﹞每服五七錢入燈心十莖煎至六分食前服

又方治諸淋

四苓散﹝二錢﹞益元散山梔子﹝各一錢﹞

燈心三十根水煎服

又方益元散加車前子末﹝一錢﹞或加阿膠﹝一錢﹞

石葦飲治小便不利莖中痛

石葦﹝去毛﹞冬葵子﹝各二兩﹞瞿麥﹝一兩﹞滑石﹝五兩﹞車前子﹝三兩﹞爲末毎服二錢日三服熟水下

葵花湯治小便淋澀

葵花根洗淨搗碎水煎服

又方治沙淋

車前艸搗汁半碗入蜜一兩懸井中五更取起溫服若是沙淋石淋則以煆寒水石爲末調服如治白淋用砂糖

治淋閉莖中作痛神效方

石葦滑石瞿麥萹蓄木通冬葵子王不畱行地膚艸﹝各等分﹞爲末毎服三錢白湯調下

一方治淋及尿血立效

旱蓮艸車前艸同取汁每服半碗

一方治淋痛及尿血

側栢葉藕節車前子﹝等分﹞

汁調益元散三錢神效

治石淋方

杜牛膝搗碎水五碗煎至一碗去渣入麝香少許調服效

一方治沙淋

石首魚腦骨﹝五對火煆﹞滑石﹝五錢﹞爲末分二服煎木通湯調下連服數劑看沙盡止藥

海金沙散治膏淋

海金沙滑石末﹝各一兩﹞甘艸﹝二錢半﹞

爲末毎二錢麥冬湯調服燈心湯亦可

一方加木通瞿麥穗通艸杏仁

鹿角霜丸治同上

鹿角霜白茯苓秋石﹝各等分﹞

爲末麵糊丸梧子大每五十丸米湯送下

大海金沙散治小便淋瀝及下焦濕熱气不施化成五種淋疾癃閉不通

海金砂﹝研﹞木通瞿麥穗滑石通艸﹝各半兩﹞杏仁﹝去皮尖一兩﹞每五錢入燈心二十根水煎服

牛膝膏治死血作淋

牛膝﹝四兩去蘆酒洗一宿﹞桃仁﹝一兩去皮尖炒﹞當歸尾﹝二兩酒洗﹞赤藥﹝一兩半﹞生地﹝一兩半酒洗﹞川芎﹝五錢﹞

用水以炭火慢熬至二鍾入麝少許分作四服空﹤子部﹐醫家類﹐赤水元珠﹐卷十五﹥心服如夏月用涼水換此膏不壊

滋陰降火湯治火燥血少气不得降而淋

當歸黃栢﹝鹽水炒各一錢半﹞知母牛膝生地﹝各一錢﹞白﹝一錢二分﹞甘艸稍木通﹝各八分﹞水煎食前服

靈苑透膈散治五種淋疾气淋熱淋勞淋石淋及小便不通至甚者硝石﹝一兩雪白者爲末﹞毎服二錢各依湯使服如勞倦虛損小便不出小腹急痛葵子煎湯下通後更須服補虛丸藥如血淋小便不出時下血疼痛並用冷水調下如气淋小腹滿急尿後常有餘瀝木通煎湯下如石淋莖內痛尿不能出內引小腹膨脹急痛尿下砂石令人悶絕將藥末先入銚子內隔紙炒至紙焦爲度再研令細溫水調下如小便不通小麥湯下卒患諸淋並以冷水調下以上並空心先調藥消散如水卽服之更以湯使送下凡服藥未效者服此立愈

靈苑方治卒患諸淋遺溺不止小便赤澀疼痛三葉酸漿艸取嫩者搗汁一合酒一合攪勻空心服之立通酸漿艸卽布谷飯

一方治血石淋

楊樹蛀屑烏梅一大棗三水煎服

羅太無石燕丸治石淋多因憂鬱气注下焦將所食醎物結成砂石小便磣痛不可忍必俟砂石出而後小便通石燕﹝燒赤水中淬三次研水飛過﹞滑石石葦﹝去毛﹞瞿麥穗﹝各一兩﹞爲末糊丸梧子大煎燈心瞿麥湯吞下十丸一日三服

葛粉丸治男女淋病疼痛效速勿輕忽之

沙糖﹝本艸云治心肺大腸熱﹞葛粉和丸梧子大井花水化開一二丸

斗門方治五淋

苧麻根兩莖打碎水煎頓服大妙丹溪云苧根補陰行滯血

治石淋方螻蛄﹝一枚﹞鹽﹝二兩﹞用於新瓦上鋪蓋焙榦研末溫酒調下一錢匕服下卽愈

白薇散治熱淋血淋

白薇藥﹝等分﹞爲末毎服二錢溫酒調下立效或加㯽榔

一方治血淋諸熱淋

山茵陳淡竹葉木通山梔滑石甘艸豬苓瞿麥毎服五七錢加燈心煎服大便祕加大黃

二神散治諸淋急痛

海金沙﹝七錢半﹞滑石﹝五錢﹞爲末每服二錢木通麥冬車前艸煎湯入蜜少許調下

治淋閉便濁神方

五爪龍藤連根﹝一兩﹞土茯苓杜牛膝根﹝各八兩﹞

共用酒三碗煎至一碗空心服三服全愈

又治下疳如神五帖後疳愈再不發他瘡毒

腎瀝湯治胞痺小便不利小腹急

麥冬木通桔梗桑白皮杜仲﹝炒﹞犀角屑五加皮﹝各一錢﹞赤﹝五分﹞水二鍾加羊腎一枚切碎煎至八分入竹瀝少許食前服

濟生木通散小便不通小腹痛不可忍

木通滑石﹝各一兩﹞黒醜﹝頭末五錢﹞

毎服五錢燈心十莖蔥白一莖水煎服

治气開郁之劑

芍藥㯽榔散治五淋

赤藥﹝一兩﹞㯽榔﹝一枚麵包煨﹞

爲末毎服一錢匕空心白湯調下

丹溪生气藥

砂仁﹝三錢﹞海金沙紅麯檀香﹝各二錢﹞白荳仁木香丁香﹝各一錢﹞分五帖研桃仁十四枚入生气藥

治諸般沙石淋

琥珀﹝二錢﹞研細末空心用蔥白頭煎濃湯調下無問諸般淋疾一二服神效本艸云琥珀消污血極驗

通祕散治血淋痛不可忍

陳皮香附赤茯苓﹝等分﹞水煎服

沈香散治气淋疼此多因五內鬱結气不舒行陰滯於陽而致壅滯小腹脹滿便溺不通

沈香石韋滑石當歸王不畱行﹝各五錢﹞葵子藥﹝各七錢半﹞甘艸陳皮木香靑皮﹝各二錢半﹞

右爲末每服三錢煎大麥湯下

治卒淋急痛方

益元散﹝二錢﹞茴香﹝一錢微炒黃﹞木香㯽榔﹝各二分半﹞

右爲末水調服

琥珀散治五淋沙石淋

滑石琥珀﹝各一兩﹞木通當歸木香郁金萹蓄﹝各五錢﹞爲末每五錢以蘆葦葉煎湯調服

如無蘆葦葉以竹葉煎湯送下

一方治同上

石燕子﹝七枚搗如黍米大﹞新桑白皮﹝三兩剉同拌勻﹞

二味分作七帖用水煎一日三服

治肝經气滯蘊熱小便淋痛方

甘艸稍子﹝五錢﹞靑皮黃栢澤㵼﹝各一錢﹞

水煎服效

補气血之劑

丹溪治朱郎小便淋痛脈大右濇此爲勞傷經血勿作淋治可補血行肝經滯血自愈

生地當歸赤﹝各一錢﹞川芎條芩甘艸稍﹝各三分﹞陳皮木通﹝各五分﹞黃栢﹝炒二分﹞紅花﹝一分﹞杜牛膝﹝一錢﹞右以桃仁泥研滑石同煎待淋病退減桃仁滑石杜牛膝木�����川牛膝代木通分兩倍之

气虛者八物湯加杜牛膝黃芩煎服

老人气虛亦能淋參術中加木通山梔

治勞苦傷血脈沈而大下焦蘊結而淋

人參歸尾白芍香附﹝各五錢﹞條芩﹝三錢﹞木通﹝三錢﹞山梔仁﹝炒三錢半﹞黃茋甘艸梢﹝生各五分﹞

分四帖煎杜牛膝湯煎服

茯苓琥珀湯小便澀莖中痛不可忍相引脇下痛川棟子﹝去核炒﹞甘艸﹝生各一錢﹞人參﹝五分﹞茯苓﹝四分﹞琥珀當歸梢澤㵼柴胡﹝各三分﹞𤣥胡索﹝七分﹞水煎服數服效

六味地黃丸治久淋陰虛者

淸心蓮子飲治上盛下虛心火炎上口舌咽漧煩渇微熱小便赤澀或欲成淋並治之

黃茋﹝蜜炙﹞石蓮肉赤茯苓人參﹝各七錢半﹞甘艸﹝炙﹞車前子地骨皮麥門冬黃芩﹝各五分﹞

毎服七八錢水煎溫服發熱加薄荷柴胡

治气虛脾虛消渇淋濁

人參滑石﹝各一錢﹞白術﹝一錢半﹞赤茯苓澤㵼﹝各七分﹞麥門冬甘艸﹝各五分﹞竹葉﹝三十片﹞

加燈心二十根水煎服

治寒之劑

千金茯苓丸治胞痺小便內痛

赤茯苓防風細辛白術澤㵼﹝各五錢﹞紫苑天花粉牛膝黃茋藥

甘艸﹝炙各三錢﹞山藥山茱茰肉獨活半夏﹝各一錢﹞附子﹝炮﹞官桂﹝各二錢﹞煉蜜丸梧子大毎服五六十丸空心溫酒下

腎著湯治胞痺小便不通

赤茯苓白術﹝各四兩﹞甘艸﹝炙三兩﹞漧薑﹝炮一兩﹞

毎服五七錢水煎一日三服

巴㦸丸治胞痺臍腹痛小便不利

巴㦸﹝去心一兩半﹞桑螵蛸﹝麩炒﹞逺志﹝去心﹞生地黃山藥附子﹝炮﹞肉蓯容﹝酒浸﹞續斷﹝各一兩﹞杜仲﹝炒﹞鹿茸﹝酥炙﹞石斛兔絲子五味子山茱茰官桂龍骨﹝各三錢﹞煉蜜丸梧子大空心溫酒下三十丸

三因生附散治淋而脈沈微小便祕澀數起不通竅中痛瞿麥木通半夏﹝各一兩半﹞滑石﹝五錢﹞附子﹝五錢﹞毎二錢生薑三片燈心二十莖蜜半匙水煎食前服

淋閉餘論

生生子曰淋閉一證玉機微義闡述詳盡極當檢閱如劉河澗之熱羅知悌之寒張潔古分在气在血之異嚴用和之五淋陳無擇之三因朱彥修之痰積死血劉宗厚之腎虛火熾述素問靈樞脈經之要旨門分類析甚便後學惟婦人治法尙略顧今時婦人患此頗多鮮獲奇效緣由未得其眞括也考之經曰肝主小便淋溲媍人經未絕年皆厥陰肝經用事肝主謀慮者也婦人之性多於偏鄙郁而不決气道因澀郁久成火凝滯濁液漸結成粒名曰砂石淋是也今之治淋者動手輒用五苓八正之類皆淡滲利竅之劑於病未嘗逺也而底績不樹何耶殊不知淡滲皆在天之陽也但能利肺气是气降而水利矣非治有形之陰病也腎乃肺之子也淡滲過劑腎气奪矣陰血日虧郁火日熾經曰無陽則陰無以化無陰則陽無以生淡滲皆泄气而損血者血損則竅愈澀澀則病劇治當開郁火養陰血兼之以導气之藥經曰壯者气行則愈陰血旺气道滑病自瘳矣正如河涸舟粘縱用力多未若決水之爲易也學者其可忽諸

丹溪牛膝膏加郁金以開郁山梔以降火生地以補陰琥珀以導气利竅則愈矣

遺溺門

生生子曰按遺溺遺失也睡夢中遺失醒而後覺童稚多有此大人少有也夫童稚陽气尙微不甚約束好動而魂遊故夜多遺失也古方多用煖藥乃溫養陽气之意經謂虛則遺溺又曰不約爲遺溺從可知矣曾見數人二三十嵗仍遺失不止後皆無子得非下元虛寒所致與

東垣曰小便遺失者肺金虛也宜安臥養气禁勞役以黃茋人參之類補之不愈當責有熱加黃栢生地又曰立夏前悞用白虎湯過多致遺溺者宜溫藥升陽以解之

甲乙經云肺脈不足以息卒遺失無度

原病式云遺尿不禁者是熱甚客於腎部幹於足厥陰之經廷孔鬱結極甚而气不能宣通則痿痺而神無所用故液滲入膀胱而旋溺遺失不能收禁也

丹溪嘗治一男子遺溺不覺脈洪大盛以黃栢知母杜牛膝爲君靑皮甘艸爲臣木香爲佐桂些小爲反佐服數帖大效此法與千金翼白薇散皆治熱甚廷孔鬱結神無所用不能收禁之意也

生生子曰按劉河間丹溪千金翼方有認爲熱者必以脈癥相參㸔治庶無偏熱偏寒之獘予前論寒者以大槪而論也諸病皆有寒熱虛實多有始同終異故治法不能執一而無權也

桑螵蛸散治遺溺

桑螵蛸酒炒爲末薑湯調下二錢

雞內金散治溺牀失禁

雞䏶胵一具卽雞肫內黃皮並腸洗淨燒存性男用雌女用雄研爲末毎二錢酒服妙

大人遺溺不知薔薇根細研酒下

雞腸艸湯治小便不禁或睡中遺出不覺

雞腸艸﹝一兩﹞牡蠣粉﹝三錢﹞龍骨麥冬白茯苓桑螵蛸﹝各五錢﹞每服三錢棗一枚﹝去核﹞煎服

一方治同上

補骨脂炒爲末黃栢煎湯調下

又方治同上

桂皮末雄鷄肝等分搗丸如小豆大溫水下

治小兒夢中遺尿

薏苡仁一合去心不去殻敲碎入鹽一小撮同炒黃色水煎空心服之效

縮泉丸治小兒遺尿脬气不足小便頻多

烏藥益智仁﹝去殼鹽水泡﹞等分爲末酒煮山藥糊爲丸空心鹽湯下二錢

又方治同上

烏藥益智仁﹝各五錢﹞桑螵蛸﹝一兩﹞

爲末空心鹽湯調下二錢效

治遺尿方

白茯苓牡蠣﹝醋煆﹞桑螵蛸﹝各五錢﹞龍骨桂﹝各三錢﹞爲末以雞腸一具燒存性爲末和勻空心白湯調下一錢

禁方治遺溺

阿膠﹝炒﹞牡蠣﹝煆﹞鹿茸﹝酒炙﹞桑螵蛸﹝酒炙﹞各等分爲末𥻟米爲丸梧子大每五十丸空心酒下

治遺溺淋瀝

桑螵蛸﹝炙焦﹞龍骨﹝等分﹞爲末每二錢空心鹽湯下

千金翼白薇散治尿出不知時

白薇白藥﹝等分﹞爲末溫酒下方寸匕日三服

濟世方神芎導水丸治遺尿有實熱者毎百丸空心

白湯下若一服得大便利止後服

此謂淫气遺溺痺聚在腎痺謂气不宣通也

雞腸散腎與膀胱虛冷不能約制故遺尿失禁或睡自出肉桂龍骨﹝各一錢半﹞白茯苓桑螵蛸牡蠣粉﹝各三錢﹞雞腸﹝一具﹞

分二帖水煎薑三片棗二枚空心溫服

小便不禁

生生子曰不禁謂無禁約小便多而頻不計徧數按經雲水泉不止者是膀胱不藏也有濕熱有下元虛憊數而少爲熱數而多爲虛老人多有此蓋陽气衰微不能約束歷見數人卒皆不救由其不能攝養而���气耗散故也古人有謂不通爲熱不禁爲寒乃心腎气弱陽道衰冷而傳化失度法當溫補溫存以養其神藥石以堅其腎神完腎固膀胱气充自可約束然必調治及早庶或十全三五

王莭齋曰小便不禁或頻數古方多以爲寒而用溫澀之藥殊不知屬熱者多蓋膀胱火邪妄動水不得寧故不能禁而頻數來也故年老人多類此是膀胱血少陽火偏旺也治法當補膀胱陰血㵼火邪爲主而佐以收澀之劑如牡蠣山茱茰五味子之類不可用溫藥也病本屬熱故宜瀉火因水不足故火動而致小便多小便旣多水益虛矣故冝補血㵼火治其本也收之澀之治其標也

按此乃本之於原病式熱郁廷孔之說也

生生子曰按節齋此論亦是以大槪言也老人下元虛憊气弱不能乘載其水膀胱停濕浸淫皮薄不能收持故頻數不禁必如河間節齋所云然則癃閉已主於熱矣而不禁又主於熱是無虛寒之癥也何古方有溫補之法經有寒虛之文耶不若以小便頻而淸白長者爲虛寒頻而少黃赤澀者爲熱及脈洪數有力無力或滑濇參驗之始無差悞凡熱天小便少寒月小便多寒熱之理亦易見爾

大便祕結而小便頻多屬脾約癥以脾約丸治之茯苓丸心腎俱虛神志不守小便淋瀝不禁

赤茯苓白茯苓等分爲末新汲水挼洗澄去新沫控乾別取熟地黃汁與好酒同於銀石器內熬成膏爲丸彈子大空心鹽酒嚼下一丸

二气丹治內虛裏寒膀胱積冷陽气漸微小便不禁硫黃肉桂﹝各二錢半﹞漧薑﹝炮﹞硃砂﹝爲衣各二錢﹞附子﹝一枚大者炮去皮臍爲末五錢﹞右糊丸梧子大毎五十丸鹽湯下

薑附赤石脂丸小便數而不禁怔忡多夢魘不已附子﹝生﹞漧薑﹝各五錢﹞赤石脂﹝一兩半飛﹞硃砂﹝伏火者一兩﹞酒糊丸菉豆大每十五丸至三十丸

大便有病米飲下小便不禁茯苓湯下

王海藏雲此方妙在硃砂伏火上﹝論載玉機微義甚詳﹞

禦藥院祕元丹治內虛裏寒自汗時出小便不禁白龍骨﹝三兩﹞訶子﹝十枚﹞砂仁靈砂﹝各一兩﹞

右稬米糊爲丸梧子大每五十丸空心鹽湯下

兔絲子丸治小便多或致失禁

兔絲子肉蓯容﹝酒浸各二兩﹞牡蠣﹝煆﹞附子﹝炮﹞五味子鹿茸﹝酒炙各一兩﹞雞䏶胵﹝炙乾﹞桑螵蛸﹝酒炙各五錢﹞

右酒糊丸梧子大毎七十丸空心鹽湯溫酒下

三因家韭子丸下元虛冷小便不禁或成白濁家韭子﹝炒六兩﹞鹿茸﹝酒炙四兩﹞肉蓯容﹝酒浸﹞牛膝熟地黃當歸﹝各二兩﹞巴㦸﹝去心﹞兔絲子﹝酒浸各一兩半﹞杜仲石斛桂心官薑﹝炮各一兩﹞酒糊丸梧子大毎百丸空心鹽湯酒任下

桑螵蛸散治小便頻數或如米泔稠濁

桑螵蛸﹝鹽水炙﹞逺志石菖蒲﹝鹽炙﹞龍骨人參茯神當歸鱉甲﹝醋炙各等分﹞爲末毎二錢臨臥人參湯調服一方用龜甲

五子丸治小便頻數時有白濁

兔絲子﹝酒蒸﹞家韭子﹝炒﹞益智茴香﹝炒﹞蛇牀子﹝去皮炒各等分﹞酒糊爲丸梧子大毎七十丸米飲鹽湯任下

丹溪鹿茸丸治久虛冷小便白濁滑數不禁

鹿茸川椒﹝去子取頭末﹞桂心附子牡蠣石斛沈香補骨脂肉蓯容雞䏶胵﹝各一兩﹞桑螵蛸﹝三分﹞右酒糊爲丸梧子大食前酒下三十丸

又方治污血淋瀝

鹿角屑炒黃爲末溫酒下二錢妙﹝本艸云鹿角逐陰中邪气惡血﹞

水芝丸治下焦眞气虛弱小便頻多日夜無度蓮子﹝去皮﹞先以好酒浸一二宿用豬肚一具入蓮子在內水煮熟取出蓮子切片曬榦爲末醋糊丸如雞頭子大每五十丸溫酒送下

一方治稟賦虛弱小便頻數不禁

五味子﹝四兩﹞肉蓯容﹝半斤﹞熟地﹝六兩﹞兔絲子﹝酒煮炒乾二兩﹞右酒煮山藥糊爲丸梧子大每五七十丸空心鹽湯或酒送下

萆薢丸治小便頻數

川萆薢不拘多少爲末酒糊丸如梧子大每五十丸空心鹽湯送下

一方治夜多小便老人虛人多有此癥

白芷﹝一兩﹞稬米﹝五錢炒褐色﹞

右稬米糊丸梧子大饅頭煎湯空心下七十丸

𤣥兔丹治小便多

兔絲子﹝酒浸焙末十兩﹞五味子﹝酒浸研末七兩﹞白茯苓﹝三兩﹞蓮肉﹝三兩﹞爲末乾山藥末六兩將所浸酒餘者添酒煮糊爲丸搗千杵丸梧子大每五七十丸空心米飲下

小兔絲丸治腎气虛損目耳鳴四肢倦怠夜夢遺精石蓮子肉﹝二兩﹞兔絲子﹝酒浸研五兩﹞白茯苓﹝一兩五錢﹞山藥﹝二兩五錢﹞打糊丸梧子大每五七十丸空心溫酒或鹽湯送下

一方生山藥半斤刮去片先用酒熬沸入山藥不得攪動待熟加鹽蔥白更添酒空腹下二三盞妙

益智散治小便多

益智﹝三十四枚﹞爲末水一碗煎八分入鹽五分臨臥溫服

本事方衛眞湯治丈夫婦人元气衰憊榮衛怯弱眞陰不固三焦不和上盛下虛夜夢鬼交覺來盜汗面色精彩唇口舌燥耳內蟬鳴腰痛背倦心气虛乏精神不寧驚悸健飲食無味日漸痩瘁外腎濕癢夜多小便腫重冷痛牽引小腹足膝緩弱行步艱難婦人血海久冷經𠉀不調或過期不至或一月兩來赤白帶下漏分五色子宮感寒久不成孕並皆治之此藥大能生气血遇夜半子時腎水旺極之時補腎實臓男子攝血化精諸病未萌之前皆能制治使不復爲梗川歸﹝酒浸一夜﹞丁香靑皮﹝去白各一兩﹞熟地茯苓木香肉菓山藥﹝各三兩﹞生地川牛膝﹝各二兩童便煮各半盞浸一夜﹞人參﹝一兩半﹞石斛﹝五兩﹞爲末毎三大盞酒調下鹽湯亦得空心食前服婦人諸病童便同酒調空心服

辰砂妙香散方在婦人門

溺赤

諸病水液渾濁皆屬於熱小便黃者少腹中有熱也治小便黃無如黃栢知母效

脈經云足脛逆冷小便赤宜服附子四逆湯

綱目載小便黃有四

一屬肝熱經云肝熱病者小便先黃是也

二屬胃濕經云胃足陽明之脈气盛則身已前皆熱其有餘於胃則消穀善饑溺色黃者是也

三屬肺虛經云肺手太陰之脈气虛則肩背痛寒少气不足以息溺色變故耳

四屬腎虛經云冬脈者腎脈也冬脈不及則令人𦕈淸脊痛小便變是也

脫肛門﹝附截腸病﹞

生生子曰脫肛之癥多由腸內有積而淸气不升如痢疾裏急後重而下脫也治當從滯下門先推去積滯然後升補積滯去而淸气自升不復脫下其或因下血及痢疾後脫而不收者爲虛升補之藥看气血孰重脫久當以澀劑收之腸胃有風脫而下血者以風藥��之脫久亦有虛寒當溫藥微洗內服大補之劑

丹溪曰有气虛气熱血虛血熱

气熱者條芩六兩升麻一兩爲末麵糊爲丸服之其癥肛脫紅腫者是也

气虛者參耆芎歸升麻或加白術訶子有熱加條芩其癥多於勞倦房欲而發者是也

血熱者四物湯加炒黃栢其癥多於好酒及辛辣之物而發及便血也

血虛者用四物湯加升麻荊芥其癥下血過多面色痿黃者是也

下痢脫肛﹝痢門參治﹞

截腸病其癥大腸頭出痛苦乾又落落又出腸盡則死初出寸餘時治之以芝麻油一盞以臀坐之飲火麻子汁數升愈

脫肛之癥前人以爲肺气虛寒蓋肺與大腸爲表裏肺臟蘊熱則閉結虛寒則脫婦人有此疾者多由產育用力過多小兒有此疾皆因久痢大腸虛冷所爲也有腸頭作癢者此係腸中有虫

黃桂峯云親見一人裏急後重肛脫紅腫百藥皆試乃有虫在肛故也

濟世方治男女脫肛用五倍子小便濃煎洗之聖惠方治脫肛不收蝸牛焼灰豬脂調敷之

砂仁湯治大腸虛脫肛挾熱紅腫者

砂仁黃連木賊﹝等分﹞爲末每服二錢米飲下

文蛤散大腸虛寒肛門脫出不收或用力太過及小兒叫呼久痢後重者

五倍子爲末水煎汁浸洗更入白礬蛇牀子尢佳後用赤石脂爲末少許摻在芭蕉葉上頻用托入或有脫出尺許者亦用此湯溫浸頻換藥水以縮爲度

倍楡散治小兒脫肛

五倍子地楡﹝等分﹞爲末每五分或一錢米飲調下

治老人脫肛

防風蘆蒼術黃栢五倍子煎湯薫洗內服淸涼大腸之藥而愈

治脫肛下血

韭菜一大握擂碎瓦礶煎熟再用生韭菜汁衝在湯內將肛門坐在瓶口薫一二次神效

槐角丸五種腸風下血痔漏脫肛並治

槐角﹝三兩﹞地楡黃芩當歸防風枳殻﹝麩炒各二兩﹞右酒糊丸梧子大每七十丸空心米飲下

涼血淸腸散

生地當歸藥﹝各一錢二分﹞防風升麻荊芥﹝各一錢﹞黃芩﹝炒﹞黃連香附﹝炒﹞川芎﹝各八分﹞甘艸﹝五分﹞

水煎服

三因方香荊散大人小兒肛門脫出並治

香附荊芥穗﹝各等分﹞一方加砂仁

右爲末每服三匙水一大碗煎數沸乘熱洗

秦芁湯腸胃濕熱及有風而脫肛不止

秦芁﹝去蘆酒洗﹞七錢水煎空心服服後安臥一時渣再煎

補中益气湯治勞倦脫肛效

一方五倍子爲末毎用三錢入白礬一塊水煎洗或以五倍末用紙襯之托上

一方木賊燒存性爲末搽肛上按入卽收

二靈散治久痢腸胃俱虛肛門脫下

龍骨﹝煆五錢﹞木賊﹝焼存性二錢半﹞爲末搽上托之

治男女脫肛五倍子荊芥小便濃煎洗之

本事方腸風下血及脫肛不收

皂角三莖搗碎水一碗揉令皂角消盡用絹二層濾取淸汁將肛浸在汁中自收並不待手托如大腸收了卽用湯盪其肛門上下令皂角气行則不再作盪三次全愈

集驗方治脫肛歷年不愈

生鐵三斤水一斗煮取五升以汁浸洗

一方用刀漿水洗亦效

肘後方治腸頭脫肛出轉久不可收入

生𤓰蔞汁浸之豬肉汁中洗隨以手按之令煖自收

濟世方治脫肛荊芥龍腦薄荷朴硝右煎

湯一日洗數次自入

本事方治腸風脫肛及有血

蛇牀子炒爲末貼肛上立收

蝟皮散治肛門或因洞泄或因用力脫出不收蝟皮﹝一枚焼存性﹞礞石﹝煆五錢﹞桂心﹝五錢﹞此寒而脫肛也右爲末米飲服方寸匕忌持重及房室

肘後方治女人陰脫前方加鼈頭一枚焼存性研入黑聖散治㵼多時脫肛疼痛

大蜘蛛一枚瓠葉重裹綫札定合於內焼存性研入黃丹少許同研凡有上件疾卽先用白礬蔥椒湯洗拭漧後搽藥以手托上

千金方治脫肛歷年不愈

鼈頭一枚燒令煙盡爲末敷上手按挼之

丹溪方治脫肛葫荽燒煙薫之立入

海上方諸般痔脫肛

死蛇一條如指大濕者掘地坑燒之以有孔板子蓋之坐其上以肛受煙薫之煙盡爲止大效

濟世方治肛出

皂角薫次用蜒蚰一條入蜜浸去蜒蚰將蜜調土硃敷上卽入

一女子脫肛用糯米一勺濃煎飲去米洗肛溫柔先以磚一片火燒通紅用醋沃濕以靑布鋪磚上坐肛於靑布上如太熱加布令厚其肛煖自收入

又方蓮房殻荊芥枳殻槐花黃栢防風獨活煎湯洗之或以木賊灰或又蛤末敷上立収

治肛門腫痛木鼈子去殻取油四五枚研如泥入水盆中以滚湯泡之乘熱洗另用少許爲末敷上

肛門腫癢杏仁搗膏敷上亦治穀道痛蝕

外臺祕要治下部虫齧桃葉一斛蒸之令極熱納小口器中以下部坐上受薫其虫盡死

脈經云慝蝕陰脫其脈虛小者生緊急者死

一人脫肛裏急後重百方莫能收一僧教以取豬肚一具刮下垢膩入花椒末拌勻塗肛上以靑綿布袋兜之﹝再以溫湯入埕內坐其上薫之少頃肛□腸收袋上虫不計其數從此再不復發﹞

前陰諸疾

前陰所過之脈有二一曰肝脈二曰督脈經云肝足厥陰之脈入毛中遶陰器抵小腹是肝脈所過也又云督脈者起於小腹以下骨中央女子入繫廷孔循陰器男子循莖中至纂與女子等是督脈所過也陰縮陰縱

陰縮謂前陰受寒縮入腹內也陰縱謂前陰受熱挺長不收也經曰足厥陰之筋傷於寒則陰縮入傷熱縱挺不收治在行水淸陰气是也

丹溪治鮑兄年二十玉莖挺長腫而痿皮塌常潤磨股不能行兩脇气上手足倦弱先以小柴胡加黃連大劑行其濕熱略加黃栢降其逆上之气其挺腫漸收漸減及半但莖中有堅塊未消遂以靑皮一味爲君佐以散風之劑末服外以絲𤓰汁調五倍子末敷而愈

平江王氏子年三十忽陰挺長腫而痛脈數而實用朴硝荊芥湯浸洗又用三乙承气湯大下之愈

內經曰陰縮而死者皆屬肝傷又云悲哀動中則傷魂魂傷則狂妄不精不精則不正當陰縮而攣筋兩脇骨不舉毛悴色夭死於秋又云厥陰終者喜溺舌捲卵上縮是也

玉莖腫前陰腫是也其癥不一有通身水气㿗脛俱腫者此屬水腫以治水之法治之其腎風抓搔成瘡以致腫者以治瘡毒之法治之有妬精蝕瘡腫毒以干瘡之藥治之此緣妬精蘊結毒气未散而成腫痛也有服金石祕澀之藥精气壅遏不能宣或試緊鑪之方取一時之快熱毒內蘊俱能爲腫有血气凝滯㿗間竅道閉塞致使莖腫或由忍溺致气結不行而成腫凡此諸癥並以燈心湯調五苓散服之以荊芥木通煎湯淋洗﹝此條出鈎𤣥﹞

陰痿陰汗陰冷陰臭

陰痿皆耗散過度傷於肝筋所致經云足厥陰之經其病傷於內則不起是也

東垣陰痿陰汗陰臭論一富者前陰間嘗聞臊臭又因連日飲酒腹中不和求予治之予應之曰夫前陰者足厥陰之脈絡陰器出其挺末臭者心之所主散入於五方爲臭入肝爲臊臭此其一也當於肝中瀉行間是治其本後於心經㵼少衝以治其標如惡鍼當用藥除之治法當求其本連日飲酒夫酒者气味俱能生濕熱是風濕熱合於下焦爲邪故經曰下焦如瀆又云在下引而竭之酒者是濕熱之水亦宜決前陰以去之是合下焦二法治之龍膽㵼肝湯是也

龍膽㵼肝湯治陰部時復濕癢有臊臭

柴胡梢澤瀉﹝各一錢﹞車前子木通﹝各五分﹞當歸尾龍膽艸生地黃﹝各三分﹞水煎空心饑時熱服便以美膳壓之柴胡入肝爲引用澤瀉木通車前子皆淡滲之味利小便亦除臊臭是名在下者引而竭之生地黃龍膽艸之苦寒㵼酒濕熱更兼車前子之類以徹肝中邪气肝主血用當歸以滋肝中血不足也

固眞湯治兩丸冷前陰痿弱陰汗如水小便後有餘瀝臊气㞍臀並前陰冷惡寒而喜熱膝亦冷升麻柴胡羌活﹝各一錢﹞甘艸﹝炙﹞澤㵼﹝各一錢半﹞黃栢知母﹝炒﹞龍膽艸﹝炒各二錢﹞水煎空心服以美膳壓之

溫腎湯面色痿黃身黃腳軟陰汗陰莖有夭色麻黃﹝六分﹞防風根蒼術﹝各一錢半﹞白術豬苓白茯苓升麻黃栢﹝酒炒各一錢﹞澤瀉﹝二錢﹞柴胡梢﹝六分﹞水煎食前服之𠉀一時辰許方食

補肝湯前陰如冰冷並冷汗兩腳痿弱無力黃芪﹝七分﹞人參葛根﹝各三分﹞甘艸﹝炙﹞蒼術﹝各五分﹞升麻豬苓﹝各四分﹞知母柴胡羌活當歸身陳皮黃栢﹝炒﹞防風白茯苓澤㵼神麯連翹﹝各二分﹞水煎食前熱服忌酒面

淸震湯治溺黃臊臭淋瀝兩丸如冰陰汗浸兩股陰頭亦冷正值十二月天寒凜冽寒之極矣澤瀉升麻蒼術黃芩﹝各五分﹞柴胡當歸身甘艸﹝炙各二分﹞羌活黃栢﹝酒炒各一錢﹞防風麻黃根槁本豬苓﹝各三分﹞紅花﹝一分﹞水煎服忌酒面

柴胡勝濕湯兩外腎冷兩髀樞陰汗前陰痿弱陰囊濕癢臊气柴胡甘艸﹝生各三錢﹞升麻羌活澤㵼﹝各一錢半﹞當歸麻黃龍膽艸漢防己﹝各一錢﹞黃栢﹝酒炒二錢﹞五味子﹝二十粒﹞紅花﹝少許﹞白茯苓﹝一錢﹞水煎熱服忌酒面房事

仲景八味丸治陰痿不起今依前方夏減桂附一半春秋減三之一病去全減桂附

椒粉散治前陰兩丸濕癢秋冬尢甚

麻黃﹝一錢﹞狗脊蛇牀子﹝各五錢﹞斑貓﹝二枚﹞當歸梢豬苓小椒﹝各三分﹞肉桂﹝二分﹞輕粉紅花﹝各少許﹞爲細末摻上避風寒濕冷處坐臥

又方治腎囊濕癢先用吳茱茰湯洗過後用吳茱茰半兩寒水石三錢黃栢二錢半樟腦蛇牀子各五錢輕粉一錢白礬三錢硫黃二錢㯽榔三錢白芷三錢爲末摻之

千金方云有人陰冷漸漸冷气入陰囊腫滿恐死日夜痛悶不得眠取生椒擇之洗淨以布帛裹著丸囊令厚半寸須熱气大通日再易之取出瘥

本事云曾有人陰冷漸次冷气入陰囊腫滿晝夜疼悶不得眠煮大薊汁服立瘥

陰腫陰痛陰吹

婦人陰腫腎痛枳實﹝半斤﹞切碎炒熱布包熨之冷卽易交接勞復陰卵痛﹝是勞復陰陽易﹞

仲景云胃气下泄陰吹而正喧此穀气之實也膏髮煎導之其方豬膏半斤亂髮如雞子大三枚以髮入膏中煎至髮盡分再服病自從小便中出能治諸疸癥殊效

雄黃散陰腫大如斗核痛人所不能治者

雄黃﹝一兩﹞礬﹝二兩﹞甘艸﹝生半兩﹞以水五升煎洗

荊芥散治腎腫荊芥穗﹝一兩﹞朴硝﹝二兩﹞蘿卜蔥同煎湯洗

男子陰腫大如升睪痛甚搗馬鞭艸塗之

和劑三白散治小兒膀胱蘊熱風濕相乘陰囊腫脹大小便不利白牽牛﹝一兩﹞桑白皮木通白術橘紅﹝各五錢﹞爲末薑湯調二錢

㿗風﹝俗名腎臟風﹞

㿗風之癥起於下部虛熱或行路體倦及夏月久坐冷地爲風濕所襲乃發爲疾其癥囊濕皮厚生水泡瘡疥作癢古方用蛇牀子一味煎湯淋洗癢甚者以薑汁入香油數滴攪勻塗上自愈

沐浴長春散治下元陰濕久冷陰囊夜癢抓之則喜手住則痛成瘡流水爲患甚苦及治婦人下部陰濕子胞久冷並效

牡蠣蛇牀子破故紙紫梢花官桂薄荷葉各等分每用一兩半入蔥白數莖水煎一小鍋先薫後洗再用津調散搽之全安

津調散治妬精瘡膿汁淋漓臭爛

黃連欵冬花﹝等分﹞麝香﹝少許﹞

爲末先洗過或以地骨皮蛇牀子煎湯洗帛拭漧津調敷忌生冷生湯洗﹝一方無麝﹞

又方治外腎及兩腿風濕瘡

全蠍㯽榔蛇牀子硫黃﹝各一錢﹞

爲末麻油調入手心擦熱吸三口用手抱囊一頃次擦藥兩腿上

疝气門

內經四气刺逆從篇曰厥陰脈滑則病狐風疝少陰脈滑則病肺風疝太陰脈滑則病脾風疝陽明脈滑則病心風疝太陽脈滑則病腎風疝少陽脈滑則病肝風疝又骨空篇曰任脈爲病男子內結七疝女子帶下瘕聚大奇論篇曰腎脈大急沈爲腎疝肝脈大急沈爲肝疝心脈搏滑急爲心疝肺脈沈搏爲肺疝三陽急爲瘕三陰急爲脾疝三陰脾脈也

脈經曰寸口脈而緊緊相搏則爲寒疝

生生子曰內經以六經脈滑爲風疝又以大急沈爲五藏疝按此六經五臓皆有疝也而以風字加之於六經之疝者何也意者無乃以風字作气字者㸔耶或以巽爲風則木之气肝之所主也又成疝之地乃肝部也夫滑脈主痰飲食積是言各經之痰飲食積流傳於肝之部地乃成疝也因肝主風故以風字加之也又夫急者緊急之謂也緊主病爲寒沈亦爲寒爲气大亦爲气是亦言五臓寒气流於下部發爲疝也蓋寒喜傷下腎肝俱在下而肝之絡環繞陰器故以疝屬肝也據任脈起於胞門循腹裏與衝脈厥陰㑹故男爲七疝女爲瘕聚也其痛極爲難治而諸書所言亦不一惟張戴人一主於肝蒐輯甚博且曰非靈素銅人之論法皆不取要之欲窮其原耳故其歷舉經義兪穴及七疝癥圖殊爲詳悉但用治諸方多是渠生平所長之三法人或病其峻抑不知有是病用是藥醫而不善用此是無術也則未免有過時失機之悔顧其癥積滯根固淵藪偏僻非峻劑曷能以逹第不可孟浪亂投法所當用又何畏縮在設施者消息經權務求其當可也劉守眞言此癥亦有熱者丹溪亦主於肝且又言有濕熱死血及痰積因寒郁而發間亦有虛者此亦深鑑前人純擬於寒而一以剛燥爲劑也今以諸賢大意述列於後以便參治

劉守眞曰㿗疝小腹控卵腫急絞痛也寒主拘縮故也寒極而土化制之故腫滿也經言丈夫㿗疝謂陰器連小腹急痛也故言婦人少腹��皆厥陰肝之脈也經注曰寒气聚而爲疝也又按經言五臟皆主疝但脈急也注言脈急者寒之象也然寒則脈當短小而遲今言急者非急數而洪也由緊脈主痛急爲痛甚病寒𨿽急亦短小也所以有痛而脈緊急者脈爲心之所養也凡六气爲痛則心神不寧而緊急不得舒緩故脈亦從之而見也欲知何气爲其病者適其緊急相兼之脈而可知也如緊急洪數則爲熱痛之類也又經言脾傳之腎名曰疝瘕小腹寃熱而痛出白蠱注言小腹痛溲出白液也一作客熱內結銷鑠肌肉如蠱之食故名白蠱也然經復言熱爲疝瘕則亦不可止言爲寒當以脈癥推之

丹溪曰疝主肝經與腎經絕無相干疝痛之甚者睪丸連小腹急痛也或有形或無形或有聲或無聲自素問以下皆以爲寒蓋經絡得寒收引不行所以作痛世有得寒而無疝者又必有說以通之可也予屢踢冰徒涉不曾病此以予素無熱也因而思此病始於濕熱在經郁遏至久又感外寒濕熱收郁而作痛若只作寒論恐爲未備或曰此癥多客厥陰一經濕熱之積何由而致予曰大勞則火起於筋醉飽則火起於胃房勞則火起於腎大怒則火起於肝火郁之久濕气便盛濁液凝聚並入血隧流於厥陰肝屬木性速急火性暴爲寒束宜其痛甚而暴也愚見古方以烏頭梔子等分作湯用之其效亦速後因此方隨形癥加減無有不應又須分濕熱多寡而治之但腫多爲濕㿗是也卻有水气而腫又有挾虛而發者當以參術爲君而佐以疎導診其脈沈緊而豁大者是也若不以補劑而行決裂之法禍不旋踵

許學士曰大抵此疾因虛得之不可以虛而驟補經曰邪之所湊其气必虛畱而不去其病必實故必先滌所蓄之熱然後補是以諸方多借巴豆气者蓋謂此也

張戴人曰疝本肝經冝通勿塞疝有七前人論者甚多非靈樞素問銅人之論餘皆不取非余好異也但要窮其原耳七疝者何寒水筋血气狐㿗是也俗工不識目爲膀胱又爲腎冷又或爲小腸气小兒曰偏气立名旣謬並喪其實何哉蓋醫者旣斷爲膀胱腎冷小腸气又曰虛寒所致其藥之用也不鹿茸巴㦸則杜仲蓯蓉不附子烏頭則漧薑官桂不練實茴香則金鈴補骨脂朝吞暮餌曾無殊效三二十年牢不可去間因微病稍似開通執此微茫浸成大錯標旣不除本必歸甚處處相傳曾無覺者豈知諸疝皆歸肝經其柰庸流歸之小腸脬囊夫膀胱水府專司滲泄小腸水道專主流通腎爲少陰總統二水人之小溲自胃入小腸滲入膀胱膀胱者脬囊也气化則水出莖端此常道也及其爲疝乃是厥陰肝經蓋環陰器而上入小腹者足厥陰肝經也夫腎肝皆屬於下衝任督相附然靈樞經言足厥陰肝經病則有遺溺癃閉狐疝主腎與小腸膀胱三經則不言疝是受疝之處乃肝之部分也且內經男子宗筋爲束骨之㑹也而肝主筋睪者囊中之丸𨿽主外腎非厥陰環而引之與玉莖無由伸縮在女子則爲纂戶其內外爲二其一曰廷孔其二曰窈漏此足厥陰與衝任督之所㑹也靈樞言足厥陰之經筋聚於陰器其病傷於寒則陰縮入傷於熱則縱挺不收治在行臥淸陰气故陽明與太陰厥陰之筋皆㑹於陰器惟厥陰主筋故爲疝者必本之厥陰靈樞又言足厥陰之別名曰蠡溝去內踝五寸別走少陽循脛上睪結於莖其病气逆睪腫卒疝實則挺長虛則暴癢取之所別矣豈非厥陰爲受病之處耶靈樞又言邪在小腸連睪係屬於腎貫肝絡肺系心气盛厥逆上衝腸胃重肝散於肓結於臍故取之肓原以散之刺太陰以平之取厥陰以下之取巨虛下臁以去之按其所過之經以調之此其初𨿽言邪在小腸至其治法必曰取厥陰以下之乃知諸疝關於厥陰可以無疑以脈考之素問云厥陰滑爲狐風疝少陰滑爲肺風疝太陰滑爲脾風疝﹝云云﹞凡此六疝𨿽見於他脈中皆言風疝者足厥陰肝經之气也靈樞亦曰心脈微滑爲心疝肝脈滑甚爲㿉癃腎脈滑甚爲癃㿉凡此三臟脈之疝亦以滑爲疝也素問又云脈大急皆爲疝心脈滑傳爲心疝肺脈沈傳爲肺疝三陰急爲疝三陽急爲瘕王太僕云太陽受寒血凝爲瘕太陰受寒气聚爲疝此言太陰受寒傳之肝經也可以溫藥逐之不可以溫藥補之若補之者是欲病去而彊挽畱之也歷考素問三陽爲病發寒熱其傳爲㿗疝此亦言膀胱非受病之處必傳於厥陰部分然後爲疝也又言病在少腹腹痛不得大小便病名曰疝得之寒言脈急者曰疝瘕少腹痛凡言少腹者豈非厥陰之部分耶又言脾气傳胃名曰疝瘕此謂非肝木不能爲風气名曰厥疝蓋脾土虛而不能制水又爲肝木所淩也又言督脈爲衝疝蓋厥陰與衝任督俱㑹於前陰也豈不明哉至於運气中又言嵗太陽在泉寒淫所勝民病少腹控睪蓋寒客於小腸膀胱則肝木縮而不得伸行母傳之子也陽明司天燥淫所勝丈夫㿗疝婦人小腹痛此言肝气不得上行爲金所抑鬼賊故也又言太陰在泉土勝則寒气逆滿食飲不下甚則爲疝此亦言寒客太陰濕土土不能勝水水傳之肝經也又嘗徧閱銅人兪穴亦相表裏如背上十三椎兪肝經言寒疝腹部中行惟陰交一穴言寒疝任脈之所發也闗元一穴言暴疝小腸之幕足三陰任脈之㑹也曲骨一穴言㿉疝任脈足厥陰之㑹也其腹部第二行肓兪二穴言寒疝衝脈足少陰之㑹也四病上穴言疝瘕衝任脈足少陰腎之㑹也其腹部第三行大巨二穴言㿉疝足陽明脈气之所發也气沖二穴言㿗疝莖中痛兩丸寒痛亦足陽明脈气之所發也其腹部四行府合二穴言疝痛足六陰厥陰陰維之交㑹也亦太陰部三陰陽明支別也衝門二穴��陰疝足太陰厥陰之㑹也其在側脇者五樞二穴言寒疝陰邪上入少腹帶脈下三寸也其在足六經者足厥陰穴十名言疝者七謂大惇行間大衝中封蠡溝中都曲泉足少陽穴十四名言疝者一謂邱墟穴也足太陰穴十一名言疝者一謂陰陵泉也足陽明穴十五名言疝者一謂陰市穴也足少陰穴十五名言疝者五謂然谷大谿照海交信築賔也足太陽穴十八名言疝者二謂金門合陽也由是言之惟厥陰言疝獨多爲疝之主也其各經穴𨿽亦治疝終非受疝之地但與足厥陰相連耳或在泉寒勝木气攣縮禁於此經或司天燥勝木气抑鬱於此經或忿怒悲哀憂鬱頓挫結於此經或藥淋外固閉尾縮精壅於此經其病差別如此不知世間之藥多熱補從誰而受其方也信其方則素問靈樞銅人皆非也信素問靈樞銅人則俗方亦皆非也不知後之君子以孰爲是嗚呼余立於醫四十餘年使世俗之方人人可療余莫之敢廢也諳練日久因經識病然後不惑且夫遺溺閉癃陰痿胞痺精滑白淫皆男子之疝也不可妄歸之腎冷血涸不日月罷腰膝上熱足躄嗌漧癃閉少腹有塊或定或移前陰突出後陰痔核皆女子之疝也但女子不謂之疝而謂之瘕若年少而得之不計男子婦人皆無子故隱蔽委曲之事了不幹脬腎小腸之事乃足厥陰肝經之職也柰俗方只言脬腎小腸殊不言肝木一句惑人甚矣且肝經乙木也木屬東方爲心火之母也凡疝者非肝木邪則肝木自甚也不可便言虛而補之難經所謂東方實西方虛㵼南方補北方此言㵼火木自平金自淸水自旺矣昔審言爲蔡之參軍也因坐濕地疝痛不可堪諸藥莫救余急以導水丸禹功散㵼三十餘行腫立消痛立減又項關一男子病卒疝暴痛不任倒於街衢人莫能動呼余救之餘引經証之邪气客於足厥陰之絡令人卒疝故病陰丸痛也余急㵼大惇二穴大痛立已夫大惇穴者乃是厥陰之二穴也殄冦鎭一夫病㾬瘧發渇痛飲蜜漿劇傷冰水醫者莫知㵼去其濕反雜進薑附濕爲燥熱所壅三焦閉溢水道不行陰道不興陰囊腫墜大於升斗餘先以導水百餘丸少頃以豬腎散投之是夜㵼靑赤水一斗遂失痛之所在近頴尾一夫病卒疝赤腫大痛數日不止諸藥如水投石餘以導水一百五十丸令三次咽之繼以通經散三錢空腹淡酒調下五更下臓腑壅積之物數行痛腫皆去不三日平復如舊內經曰木郁則達之達謂吐也令條達肝之積本當吐者然觀其病之上下以順爲貴仲景所謂上宜吐下冝瀉者此也敢列七疝圖於左以示後之君子庶幾有所憑藉者焉

寒疝其狀囊冷結硬如石陰莖不舉或控睪丸而痛得於坐臥濕地或寒月涉水或置雨雪或臥坐磚石或風冷處使內過勞宜以溫劑下之久而無子

水疝其狀腎囊腫痛陰汗時出或囊腫而狀如水晶或囊癢而燥出黃水或少腹中按之作水聲得於飲水酒醉使內過勞汗出而遇風寒濕之气聚於囊中故水多令人爲卒疝宜以逐水之劑下之有漏鍼去水者人多不得其法

筋疝其狀陰莖腫脹或潰或膿或痛而裏急筋縮或莖中痛痛極則癢或挺縱不收或白如精隨溲而下得於房失勞傷及邪術所使宜以降心之劑下之

血疝其狀如黃𤓰在少腹兩傍橫骨兩端約中俗云便癰得於重感春夏大燠勞動使內气血流溢滲入脬囊畱而不去結成癰腫膿少血多宜以和血之劑下之

气疝其狀上連腎區下及陰囊或因號哭忿怒則气郁之而脹怒止號罷則气散者是也有一治法以鍼出气而愈者然鍼有得失宜以散气之藥下之或小兒亦有此疾俗曰偏气得於父年已老或少年多病陰痿精怯彊力入房因而有子胎中病也此疝不治惟築賔一穴言之

狐疝其狀如瓦臥則入小腹行立則出小腹入囊中狐則晝出穴而溺夜則入穴而不溺此疝出入上下往來正與狐相類也亦與气疝大同小異今人帶鈎鈴是也宜以逐气流經之藥下之

㿗疝其狀陰囊腫縋如升如斗不癢不痛者是也得之地气卑濕所生故江淮之間湫塘之處多感此疾宜以去濕之藥下之女子陰戶突出𨿽亦此類乃熱則不禁固也不可便謂虛寒而澀之燥之補之本名曰瘕宜以苦下之以苦堅之王冰曰陽气下墜陰气上爭上爭則寒多下墜則筋緩故睪垂縱緩因作㿗疝也已上七疝下去其病之後可調則調可補則補各量病勢勿拘俗法經所謂陰盛而腹脹不通者㿗癃疝也不可不下

統旨曰或問疝气古方有以爲小腸气者有以爲膀胱气者惟戴人丹溪專主肝經其說不同何以辧之予曰小腸气小腸之病膀胱气膀胱之病疝气肝經之病三者自是不一昔人以小腸膀胱气爲疝者誤也殊不知足厥陰之經環陰器抵小腹人之病此者發則睪丸脹痛而連及小腹則疝气之係於肝經也可知矣且小腸气俗謂之橫竪絃繞臍走注少腹攻刺而膀胱气則在毛際之上小腹之分作痛與疝气之有形如𤓰有聲如蛙或上於腹下於囊者不同也但小腸膀胱因經絡並於厥陰之經所以受病連及於肝則亦下控引睪丸爲痛然只是二經之病不可以爲疝也學者惟考張朱二公之說則庶乎其不惑矣

生生子曰按統旨此論只可以言狐疝不足以盡經義然素問六經皆有疝故後之言疝者或名小腸气或名膀胱气或名腎冷气張戴人朱丹溪乃獨屬之肝經要之各有所本而肝腎居多爾按靈樞經云邪在小腸連睪系屬腎貫肝絡肺系心气盛厥气上衝也大凡邪气襲於人之經也隨各經而名之襲於腎爲腎气襲於膀胱爲膀胱气襲於小腸爲小腸气腎與膀胱相爲表裏其气通於外腎系於睪丸此三經與厥陰互相聮絡而又俱在下部與衝任督諸脈㑹也戴人亦曰腎之穴十而言疝者五丹溪乃言與腎絕無相干絕之一字未細考爾實相須也凡久立過內則傷腎勞力逺行則傷筋腎傷則膀胱虛筋傷則肝气弱一有所傷風寒濕邪乘虛而襲入於腎則脬囊腫小腹痛而足冷舌本彊此腎經受病之𠉀入於肝則先從陰器冷痛上抵胠脇唇靑足厥甚則舌捲囊縮此肝經受病之𠉀也膀胱乃胞之室素問骨空論篇曰任脈起於中極之下以上毛際循腹裏上關元自胞上過帶脈貫臍而上故任脈爲病男子內結七疝或指膀胱气者以此也又衝脈爲病逆气裏急督脈起少腹以下骨中央女子入系廷孔其孔溺孔之端也其絡繞陰器合纂間繞纂後別繞臀至少陰其男子循莖下至纂與女子等其少腹直上者貫臍中央上貫心此生病從少腹上衝心而痛不得前後爲衝疝注曰衝任督皆奇經一源而三岐都與腎肝㑹也由是考之各有所本匪謬也惟肝腎居多腎不得無相干肝不得獨主疝從可知矣揣戴人之意若獨屬之肝則東方實爲有餘有餘者㵼之庶可以行生平所長之技也師者誠能體認不謬則通塞一適其宜丹溪戴人不多讓矣

挾虛者當用參術爲君佐以疎導之藥其脈豁大按之無力者虛也又按之不定者亦屬虛必用桂枝山梔﹝炒過﹞烏頭細切炒過爲末以薑汁糊爲丸毎服三十丸薑湯下大能刼痛食積與死血成痛者梔子桃仁山查枳實吳茱茰並炒以生薑汁順流水煎湯調服

一方加茴香附子

戴元禮曰木腎者心火下降則腎水不患乎不溫眞陽下行則腎水不患乎不和安有所謂木彊者哉夫惟嗜欲內戕腎家虛憊故陰陽不相交水火不相濟而沈寒痼冷凝滯脹大作痛頑痺結硬不可純用燥熱當溫散溫利以逐其邪邪气內消榮衛流轉盎如寒谷春回蓋有不疾而速不行而至之妙矣

橘核散單止痛此蓋濕熱因寒郁而發用梔子仁以除濕熱用烏頭以散寒郁況二藥皆下行之藥而烏頭又爲梔子所引其行尢速不使胃中停畱也橘核桃仁梔子川烏﹝炒﹞吳茱茰水煎服

又方刼痛烏頭﹝細切炒﹞梔子仁﹝炒等分﹞爲末或加或減白

湯丸服亦可

積疝方山查﹝炒一兩﹞茴香﹝炒﹞柴胡﹝炒各三錢﹞牡丹皮﹝一錢﹞酒

糊丸如梧子大鹽湯下六十丸

又方治疝痛

山查﹝炒四兩﹞枳殻﹝炒﹞茴香﹝炒﹞山梔仁﹝炒各二兩﹞牡丹皮柴胡桃仁﹝炒﹞大茴﹝炒各一兩﹞吳茱茰﹝五錢﹞

酒糊丸鹽酒吞下五十丸

又方治疝痛

蒼術﹝鹽炒﹞香附﹝鹽炒﹞黃栢﹝酒炒爲君﹞靑皮𤣥胡索益智桃仁﹝爲臣﹞茴香﹝爲佐﹞大附子﹝鹽炒﹞甘艸﹝爲使﹞水煎服一痛過更不再作矣

一人有疝腹內有塊毎塊痛作疝痛止疝痛作塊痛止三稜莪術﹝醋煮﹞神麯﹝炒﹞薑黃南星﹝各一兩﹞山查﹝二兩﹞木香沈香香附﹝各三錢﹞黃連﹝吳茱茰同炒去茱茰用淨黃連五錢﹞桃仁蘿葡子山梔仁枳核﹝炒各五錢﹞薑汁𩚫餅糊爲丸

治小腸气及木腎偏墜

黒醜一斤用豬尿胞裝滿以綫縫口好酒米醋各一碗於砂鍋內煮乾爲度取出黒醜用靑紅娘子各十九枚於鐵鍋內炒燥去靑紅娘子將黒丑研取頭末四兩另入豬苓澤㵼細末各二兩醋糊爲丸梧子大毎服三十丸空心鹽酒送下不可多服多服令人頭如頭可服黒錫丹

元戎加味五苓散治疝气卒痛小便澀

本方加川練子一分

局方三白散治膀胱蘊熱濕熱乘陰囊腫痛大小便不利方見前陰門

復元通气散

舶上茴香川山甲蛤粉﹝炒各二兩﹞陳皮𤣥胡索黒醜﹝炒末﹞甘艸﹝炒各一兩﹞木香﹝一兩半﹞

爲末每一大錢食前熱酒調服

寶鑑控引睪丸小腸病結上而不下痛引心臆茴香﹝炒﹞川練子﹝炒﹞食茱茰陳皮馬閵花﹝醋炒各一兩﹞芫花﹝醋炒五錢﹞醋糊爲丸梧子大毎十丸至二十丸空心溫酒下

三因大烏頭桂枝湯治風寒疝气腹中刺痛手足不仁身體拘急不得轉側或致陰縮

大烏頭﹝五枚去皮尖蜜煎過洗切﹞桂心白﹝各三錢﹞甘艸﹝一錢﹞毎服四錢薑棗煎服

局方奪命丹逺年近日小腸疝气偏墜搐痛臍下撮痛悶亂外腎腫硬日漸滋長陰間濕癢搔成瘡吳茱茰﹝淨一斤四兩用酒醋湯童便各浸一宿焙漧﹞澤瀉﹝二兩﹞酒糊爲丸梧子大毎五十丸空心鹽湯下

葫蘆巴丸小腸气蟠腸气奔豚疝气偏墜陰腫小腹有形如卵上下來去痛不可忍或絞結繞臍攻刺嘔吐者葫蘆巴﹝炒一斤﹞巴㦸﹝炒六兩﹞川練子﹝炒一斤二兩﹞川烏﹝炮去皮六兩﹞茴香﹝炒二十兩﹞吳茱茰﹝湯洗七次十兩﹞酒糊爲丸梧子大毎二十丸空心酒下

戴人禹功散

黒醜﹝頭末四兩﹞茴香﹝炒一兩﹞爲末以生薑自然汁調一二錢臨睡服加白術一兩

茴香練實丸治陰疝痛不可忍及小腸气痛

川練子﹝炒﹞茴香﹝炒﹞靑皮陳皮芫花﹝醋炒﹞山茱茰食茱茰吳茱茰馬閵花﹝各等分﹞

醋糊丸梧子大溫酒下三十丸

天臺烏藥散治小腸疝气牽引臍腹疼痛

烏藥木香茴香﹝炒﹞靑皮良薑﹝炒各五錢﹞㯽榔﹝二枚﹞川練子﹝十枚﹞巴豆﹝七十粒﹞

右先以巴豆微打破同川練麩皮炒黑去巴豆麩皮不用外余藥同爲末毎用一錢酒調下甚者薑湯下亦可

濟生葵子湯膀胱實熱腹脹小便不通口舌漧燥赤茯苓豬苓葵子枳實瞿麥車前子木通黃芩滑石甘艸﹝等分﹞

毎五錢入薑煎空心服

局方蟠蔥散治寒疝气疝衝心疼痛

𤣥胡索蒼術甘艸﹝各半斤﹞茯苓蓬術三稜靑皮﹝各六兩﹞丁皮砂仁㯽榔﹝各四兩﹞桂漧薑﹝各兩﹞毎服二錢入蓮鬚蔥一莖水煎食前服

金櫃當歸生薑羊肉湯寒疝腹中痛及脇痛裏急當歸﹝三兩﹞生薑﹝五兩﹞羊肉﹝一斤﹞

水八升煮三升溫服七合日三服如寒多加生薑嘔者加陳皮二兩白術一兩

蜘蛛散治陰狐疝气偏有大小時時上下

蜘蛛﹝十四枚𭵶﹞肉桂﹝五錢一云五分﹞

爲末取八分米飲調服或蜜丸服亦可

﹝王海藏凡用以黑大者去頭足研如膏入藥中乃效炒黑不妙﹞

東垣丁香練實丸男子七疝痛不可忍婦人瘕聚帶下皆任脈所主陰經也乃腎肝受病故治法同當歸附子﹝炮﹞川練子茴香﹝炒各二兩﹞

好酒三升同煮盡爲度焙漧作細末毎一兩入丁香木香𤣥胡末各五錢全蠍十三枚後四味末入在前藥末內和勻酒糊丸梧子大毎三十丸加至百丸空心溫酒下

熨法鹽半斤炒極熱以舊綿包熨臍腹痛處

又方蔥白研碎一握置臍中上用熨斗熨之或以艾於上灸之尢妙

海藻潰堅丸治木腎如斗結硬如石

海藻昆布川練肉吳茱茰﹝湯泡各一兩﹞木香靑皮小茴荔枝核﹝炒﹞𤣥胡索﹝炒﹞肉桂﹝各五錢﹞海帶橘核﹝炒﹞桃仁﹝麩炒去皮尖各一兩﹞木通﹝七錢﹞

酒糊爲丸梧子大每六十丸空心鹽酒任下

㿗疝大如升斗者是也惟大不痛丹溪謂非痛斷房事厚味不可用藥惟促其壽若蒼術神麯白芷半夏山查枳實皆要藥人視其爲淺鄙以啟心又不能斷欲以愛䕶其根者非徒無益而又被其害者多矣且其藥宜隨時令寒溫更按君臣佐使加減大抵㿗屬濕多

蒼術神麯白芷﹝散水﹞山查川芎枳實南星半夏神麯糊爲丸有熱加山梔一兩堅硬加朴硝五錢秋冬加吳茱茰二錢半

又方治㿗疝

南星山查蒼術﹝各二兩﹞白芷半夏枳核神麯﹝各一兩﹞海藻昆布﹝各五錢﹞𤣥明粉吳茱茰﹝各二錢﹞酒糊丸

治木腎不痛方南星半夏黃栢﹝酒洗﹞蒼術﹝鹽炒﹞枳實山查白芷神麯﹝炒﹞滑石﹝炒﹞吳茱茰昆布酒糊丸空心鹽湯下一方加枸杞子

治偏墜初生

穿山甲茴香爲末酒送下乾物壓之

潔古海蛤丸治㿗疝從小便中利出惡物

海蛤﹝醋淬三次﹞海金沙膩粉硼砂川歸﹝各一錢﹞海藻粉霜﹝各五分﹞水蛭﹝廿一條炒﹞靑黛滑石乳香﹝各一錢﹞硃

砂﹝二錢﹞地龍﹝二十一條鹽水洗去泥﹞

右用鹽煮麵糊爲丸小豆大硃砂爲衣每十丸燈心湯空心服之小便下冷膿惡物乃效卻以黃連紫河車板藍根各二錢煎湯潄口以固牙一方去板藍根加貫眾

王海藏地黃膏子男子婦人臍下奔豚气塊小腹疼痛陰腫控睪而痛上衝心腹不可忍者

血竭沈香木香人參廣茂﹝炮﹞𤣥胡索蛤蚧川歸川芎續斷白術川練子﹝炒﹞全蠍茴香﹝炒﹞柴胡沒藥吳茱茰

已上分兩隨癥加減用之气多者加靑皮血多者加肉桂爲末地黃膏子爲丸梧子大空心溫酒下二十丸日加一丸至三十丸

本事方念珠丸膀胱疝气外腎腫痛不可忍昔有人貨此藥治疝如神一日貨數千丸一國醫多與金而得之用果良驗

乳香碙砂﹝飛各三錢爲末﹞黃蠟﹝一兩﹞熔化分作一百單八丸以綫穿之露一宿次日用蛤粉爲衣旋取用乳香湯送下

丹溪治鄭子敬酒後飲水及水菓腎偏大時作蛙聲或作痛炒枳實一兩鹽炒茴香炒梔子各三錢研煎湯送下保和丸又一人膀胱气下墜如蛙聲臭橘核炒十枚桃仁二十枚蘿卜汁下保和丸七十丸

一人年三十左腎核腫痛此飲食中濕墜下成熱以臭橘核五枚桃仁七枚細研順流水一盞煎沸湯熱��保和丸

丹溪治木腎以水晶蒲桃葉野紫蘇葉蒼耳葉濃煎湯薫洗

一方治水㿗偏大上下不定疼痛不止

牡蠣不拘多少鹽泥固濟炭三斤煆令火盡冷取出二兩加漧薑一兩焙爲細末二味和勻以冷水調塗病處小便大利而愈

又方𤣥胡索﹝鹽炒﹞全蠍爲末毎二錢溫酒調下雄礬散治陰腫大如斗核痛

雄黃﹝一兩﹞白礬﹝二兩﹞甘艸﹝五錢﹞水煎先薫後洗效

治偏墜一人核腫痛甚二子不分大如升徧醫不效以此治除根松江甚神此方

牡丹皮﹝二兩﹞蒼術﹝米泔浸三日鹽水拌炒六錢﹞荔枝核﹝炒一兩﹞山查﹝一兩半﹞橘核﹝炒七錢﹞山梔仁﹝去皮以吳茱茰湯炒三兩﹞

神麯糊丸梧子大空心白湯下五十丸

解鉗丸治小腸气及膀胱气橫䜿絃木腎偏墜下部諸疝气痛

木鱉子﹝二兩淨去油用木通二兩切碎同炒焦黑色去木通﹞茴香﹝二兩用班貓二十一枚去頭翅足同炒香熟去班貓﹞黒醜﹝二兩用蘿卜子二兩略研碎同炒香熟去蘿卜子﹞半夏﹝二兩用薜荔二兩向陽者剉碎同炒黃色去薜荔﹞補骨脂﹝二兩用豬苓二兩剉碎同炒去豬苓﹞酒糊丸梧子大空心服三十丸炒薑鹽燈心酒下下午後臨睡各一服

五妙丸治一切下部气速效如神

黒醜補骨脂川練肉﹝各一兩用地龍一兩同三件炒去地龍﹞半夏﹝一兩用豬苓一兩同炒去豬苓不用﹞茴香﹝一兩用班貓十四枚同炒去班貓不用﹞丁香﹝二分用土狗十枚同炒去土狗﹞𤣥胡索﹝一兩炒﹞

酒糊丸梧子大毎服十丸加至十五丸空心鹽酒送下

乳薑湯治寒疝气上衝中脘築痛

乳香末﹝二錢﹞生薑自然汁﹝二錢﹞水一大盞同煎三五沸通口服一服效

香術九寒濕成疝腎腫疼痛

蒼術﹝半斤米泔水浸一宿曬漧用生薑半斤蔥白四兩搗炒蒼術乾去蔥薑不用﹞茴香﹝半斤用生薑汁四兩浸一二宿後用塩炒乾﹞吳茱茰﹝湯泡炒四兩﹞

右爲末搗蔥白成膏爲丸梧子大毎五十丸空心溫酒或鹽湯下

又方治諸疝痛及心痛臨發時服

海石香附爲末薑汁調下

一人患疝多服熱藥以致小便不通後用五苓散分三帖毎加連鬚蔥一根麝香少許鹽五分煎服連進三服其夜下黒汁二升臍下遂寛續用碙砂丸數日全

赤水元珠卷十五﹤子部﹐醫家類﹐赤水元珠﹥赤水元珠卷十五祕結門七宣丸煉蜜丸梧子大食前溫水下皂角煎服效㯽榔一方加防風丹溪治虛熱大腸祕潤燥湯當歸稍脾約麻仁丸厚朴麻子仁桃仁右前藥入鹽川芎毎服五錢水煎服大小便不通推車客宣積丸大小便不通止吐透格湯通關導滯散閉癃遺溺不禁辧小便不通門治熱在气分之劑茯苓戎鹽湯爲末白湯調下黃芩黃連仲景蒲灰散滑石白魚散爲末米飲服五分一日三服髮灰爲末每服二錢溫水調下杜牛膝雜方秦芁灸小便淋澀��一方加楡莢黃芩車前子𤣥明粉琥珀爲末人參湯調下妙癃門治熱之劑車前子甘艸毎一兩薑五片水煎服燈心三十根水煎服治淋閉莖中作痛神效方治石淋方海金砂沙糖治淋閉便濁神方治气開郁之劑治諸般沙石淋右爲末每服三錢煎大麥湯下益元散右爲末水調服如無蘆葦葉以竹葉煎湯送下石燕子治肝經气滯蘊熱小便淋痛方水煎服效分四帖煎杜牛膝湯煎服黃茋治气虛脾虛消渇淋濁加燈心二十根水煎服毎服五七錢水煎一日三服巴㦸淋閉餘論遺溺門雞腸艸治小兒夢中遺尿爲末空心鹽湯調下二錢效治遺溺淋瀝小便不禁桑螵蛸兔絲子五味子白芷綱目載小便黃有四脫肛門丹溪曰有气虛气熱血虛血熱下痢脫肛治老人脫肛治脫肛下血槐角涼血淸腸散水煎服秦芁龍骨湯一日洗數次自入蛇牀子炒爲末貼肛上立收前陰諸疾陰痿陰汗陰冷陰臭麻黃陰腫陰痛陰吹雄黃㿗風疝气門一方加茴香附子湯丸服亦可糊丸如梧子大鹽湯下六十丸山查酒糊丸鹽酒吞下五十丸蒼術治小腸气及木腎偏墜本方加川練子一分復元通气散爲末每一大錢食前熱酒調服大烏頭戴人禹功散川練子醋糊丸梧子大溫酒下三十丸毎五錢入薑煎空心服蜘蛛治偏墜初生海蛤砂雄黃牡丹皮木鱉子乳香末赤水元珠卷十五

欽定四庫全書

赤水元珠卷十六

眀孫一奎撰

霍亂門

霍亂者揮癨撩亂其勢急暴有似鬼祟實非邪也乃內有所傷外有所感陰陽乖隔而成此前人格論

內經曰嵗土不及風乃大行民病飱泄霍亂體重腹痛筋骨揺並蓋言木乘土而爲病也夫霍亂者揮霍撩亂也其癥心腹卒痛嘔吐下痢發熱增寒頭痛暈或吐而不㵼或㵼而不吐或吐㵼並作夫邪在上焦則先心痛而吐邪在中焦則先腹痛而㵼邪客上中二焦則吐㵼俱作甚則轉筋入腹則斃蓋陰陽反戾淸濁相干陽气暴升陰气頓墜陰陽痞隔上下奔逆治之惟冝溫煖更詳別三因以調之外因諸風則惡風有汗傷寒則惡寒無汗冒濕則重著傷暑則煩熱又有內因九气所致郁聚痰飲痞隔不通遂致滿悶隨其勝復必作吐利或諸飽食膾炙恣餐乳酪寒漿旨酒脾胃受傷遂成吐利又有轉筋者蓋陽明胃主養宗筋今暴吐下津液頓忘宗筋失養以致攣轉甚則邜縮舌捲爲不治之癥又有乾霍亂者上不得吐下不得利壅閉正气闗格陰陽躁擾喘脹命在須臾若濕霍亂則所傷之物因吐㵼而出吐㵼盡則止故猶可治大抵熱勝痰郁則悶亂濕勝飲郁則利下其治濕霍亂宜霍香正气散加生薑不惟可以溫散風濕抑亦可以調理吐㵼其若傷暑所致者亦不可遽用香薷沈冷之劑合先用橘皮半夏生薑之類開散結滯次則以香薷五苓溫服散暑解煩或挾寒而手足厥逆腹中絞痛宜以四逆理中之類溫之亦不可遽用峻補兜澁之劑則邪愈滋而變癥百出治乾霍亂急以鹽湯灌之令其大吐庶有可生切不可與穀食恐胃中邪物吐㵼不盡新穀一入脾不能化轉增危殆愼之愼之大槪其脈浮洪者易治若脈微遲加以气少昏沈不語者皆難治也

丹溪曰內有所積外有所感致成吐㵼仍用二陳湯加減作吐以提其气切莫與穀食𨿽米飲一呷入口卽死必待吐㵼盡過二三時直至饑甚方可與稀粥其脈多伏欲絕又曰𨿽已吐㵼不徹還用吐提其气或用樟木煎湯吐之

大法生薑理中湯最好不渇者可用如渇者用五苓散亦可下者乾霍亂最難治死在須臾升降不通邪無從出當吐提其气極是良法世多用鹽湯爲內有食傷外有邪遏故吐之吐中就有發散之義

轉筋不住男子以手挽其陰女子以手牽其乳近兩邊此千金妙法也轉筋入腹者死

脈訣舉要曰滑數爲嘔代者霍亂微滑者生濇數凶斷又曰滑而不勻必是吐㵼霍亂之𠉀脈代勿訝

內經曰脈伏者霍亂脈微而澁或代而散或隠而伏或大而虛脈右闗滑爲霍亂吐㵼脈結促代皆不可斷以死脈大者生脈洪者爲熱絃者爲飲气口脈絃滑膈間有宿食畱飲

縮脾飲解伏熱除煩渇消暑毒止吐㵼宜沈冷頻服艸果仁﹝四兩﹞烏梅肉﹝三兩﹞甘艸﹝炙二兩半﹞

每服五錢薑十片水煎服

藿香正气散中濕霍亂吐㵼

蒼術陳皮半夏藿香﹝各二錢﹞甘艸﹝炙一錢﹞

薑五片棗二枚水煎服

桂苓甘露飲中暑霍亂吐㵼發渇引飲﹝方見中暑﹞

不換金正气散霍亂轉筋嘔吐泄㵼頭疼﹝方見疫門﹞五苓散方見暑門

藿苓湯外感風寒內傷飲食霍亂轉筋吐㵼

藿香厚朴白術茯苓﹝各一錢二分﹞甘艸﹝炙五分﹞大腹皮紫蘇白芷桔梗半夏陳皮﹝各一錢﹞肉桂﹝六分﹞豬苓澤㵼﹝各一錢﹞

薑五片水煎服

訶子散霍亂吐利如神又治心脾冷痛

訶子甘艸厚朴漧薑艸果仁陳皮良薑茯苓神麯麥芽﹝等分﹞

水煎入鹽服

二香散暑濕相搏霍亂轉筋煩渇悶亂

藿香白術厚朴陳皮茯苓半夏白扁豆紫蘓桔梗白芷香薷黃連﹝各一錢﹞大腹皮甘艸﹝炙五分﹞薑﹝五片﹞蔥白﹝三根﹞

水煎服

加味四君子湯霍亂轉筋吐㵼腹中痛體重脈沈而細

人參白術茯苓﹝各二錢﹞甘艸﹝炙﹞芍藥良薑﹝各一錢﹞薑三片棗二枚水煎服

通脈四逆湯霍亂多寒內冷脈絕

吳茱茰﹝炒三兩﹞附子﹝炮一兩﹞桂心木通白芍藥細辛甘艸﹝炙各五錢﹞當歸﹝三錢﹞

每服七錢水一鍾酒半鍾薑七片棗一枚煎七分溫服

七气湯七气郁五臟之間互相刑尅陰陽不和揮霍變亂吐利交作

半夏﹝五兩﹞厚朴桂心﹝各三兩﹞白芍藥茯苓﹝各四兩﹞紫蘇葉橘皮﹝各二兩﹞人參﹝一兩﹞

每七錢水一盞半酒半盞薑七片棗一枚煎溫服

木𤓰湯霍亂吐㵼轉筋擾悶

酸木𤓰﹝二兩﹞茴香﹝微炒二錢半﹞甘艸﹝炙二錢﹞吳茱萸﹝炒三兩﹞每服五六錢薑七片紫蘇十葉水煎服﹝一方無茴香﹞

薑附湯霍亂轉筋手足厥冷多汗嘔逆﹝方見寒門﹞

加味香薷飲伏暑吐利不止煩悶多渇

本方加㯽榔黃連

每五錢水酒各半煎服

冷香湯夏秋伏暑引飲過食生冷遂成霍亂

良薑附子甘艸檀香﹝各一錢﹞漧薑﹝炒一錢﹞艸菓﹝一錢半﹞丁香﹝三分﹞

分二服水煎連瓶沈井內待冷服

人參散霍亂體痛四肢逆冷服理中四順不效者人參白芍川歸﹝炒﹞良薑﹝各一兩﹞附子陳皮桂心白術﹝各三錢﹞

每五錢加紅棗三枚水煎服

活命散霍亂吐㵼不止面色靑黑垂死者

防風羌活獨活漧薑細辛﹝各一分﹞艸豆蔲肉豆蔲川芎﹝各五錢﹞官桂﹝半分﹞吳茱萸木𤓰﹝各一兩﹞每三錢濃煎木𤓰湯調服

回生散霍亂不已吐利不止但有一㸃胃气存無不效者

陳皮藿香葉﹝各五錢﹞

水煎或爲末熱酒調服

祕方霍亂吐利轉筋神效

白扁豆葉﹝一根﹞

研取汁一碗入米醋同服立瘥

加減理中湯霍亂嘔吐

白術人參漧薑﹝各三錢﹞甘艸﹝炙一錢﹞

水煎服若爲寒气濕气所幹者加附子一錢名附子理中湯若霍亂吐㵼加陳皮靑皮﹝各一錢﹞名治中湯若干霍亂心腹作痛先以鹽湯少許頻服候吐出令透卽進此藥若嘔吐者加丁香半夏各一錢薑十片同煎泄㵼者加橘紅茯苓各一錢名補中湯溏㵼不已於補中湯內加附子二錢不喜飲食及米穀不化再加砂仁一錢霍亂吐下心腹作痛手足逆冷於本方內去白術加熟附子名爲四順湯傷寒結胸先以桔梗枳殻等分煎服不效者及諸吐利後胸痞欲絕心膈髙起脹痛手不可近者加枳實茯苓各一錢名枳實理中湯若渇者再於枳實理中湯內加𤓰萎根一錢霍亂轉筋者理中湯內加火煆石膏一錢若臍上築者乃腎間動气也去術加官桂一錢半腎惡燥去術恐作奔豚也故加桂取辛以潤之若悸者加茯苓一錢渇欲飲水者加白術五分腹滿者去白術加附子一錢若寒者再加漧薑一錢飲酒過多及啖炮炙熱物發爲鼻衂者加川芎一錢傷胃吐血以此藥能理中脘分利陰陽安定血脈只用本方

三因白術散中暑嘔吐暈及大病後調理失宜勞復及脾胃虛損面色靑黃飲食不思口吐酸水滑泄腹鳴飲食所傷霍亂吐㵼並宜服之

白芷甘艸﹝炙﹞靑皮白茯苓桔梗香附子山藥﹝各三兩﹞漧薑﹝五錢﹞白術陳皮﹝各一兩﹞

每一兩薑三片棗一枚木𤓰一片紫蘓三葉水煎服若吐㵼加白梅煎喘加桑白皮杏仁傷寒勞復加薄荷膈气加木通入麝香少許中暑嘔逆加香薷霍亂加藿香產後泄㵼加荊芥气厥加鹽煎服

調中白術散大病後吐㵼煩渇霍亂虛損气弱及酒毒嘔噦

白術茯苓人參﹝各五錢﹞藿香﹝五錢﹞甘艸﹝炙一兩五錢﹞木香﹝一錢﹞葛根

爲末白湯調服二錢煩渇加滑石二兩甚者加薑汁

經驗方人參散止吐逆及㵼後煩渇常服調中和气人參茯苓﹝各五錢﹞葛根﹝一兩﹞藿香木香甘艸﹝炙各一錢半﹞

分三帖水煎服㵼後渇甚者加滑石一錢

止渇湯霍亂煩渇

甘艸﹝炙﹞人參麥冬茯苓桔梗𤓰蔞根澤㵼葛根﹝各五錢﹞

右末蜜湯調下二錢

薑鹽飲霍亂欲吐不吐欲㵼不㵼

鹽﹝一兩﹞生薑﹝五錢搗碎﹞

同炒令色變以水一碗煎熱溫服甚者加童便一盞

蓼湯霍亂轉筋不止

蓼一大握水煎湯薫洗或以帛蘸湯熨患處

一方每遇轉筋時卽以鹽揩擦痛處三五十匝卽𨿽皮破亦不妨可以斷根

灸法霍亂已死腹中尙煖猶未絕气者

用鹽納臍中令滿大艾炷灸三五七壯甦

麥冬湯霍亂已愈煩熱多渇小水不利

麥門冬茯苓半夏陳皮白術﹝各一錢半﹞人參小麥甘艸﹝各一錢﹞

生薑五片烏梅半个煎服

靑金丹霍亂吐㵼不止及轉筋諸藥不效者

硫黃﹝一兩﹞水銀﹝八錢﹞

右二味銚子內炒栁木箆子不住手攪勻更以栁枝蘸冷醋頻灑𠉀結如鐡色卽成靑金丹乃刮下再研如粉畱小半爲散餘以粽子尖三个醋約半盞研稀稠得所成膏丸如雞豆子大硃砂爲衣每服一丸煎丁香湯磨化下熱服如作散服以丁香湯調下一錢傷寒陰陽乘伏用龍腦冷水磨下一日二三服

海藏雲吐㵼轉筋身熱脈長陽明本病也宜和中四君子湯平胃散建中湯

每一兩薑五片水煎服如吐㵼轉筋自汗脈浮者四君子湯加桂五錢吐㵼轉筋脇下痛脈絃者宜建中加木𤓰柴胡湯平胃散加木𤓰五錢亦可也

建中木𤓰柴胡湯

桂枝﹝二兩半﹞芍藥﹝三兩﹞甘艸﹝一兩﹞膠飴糖﹝半斤﹞生薑﹝一兩半﹞大棗﹝六枚﹞木𤓰﹝五錢﹞柴胡﹝五錢﹞

每一兩水煎臨服加飴糖兩匙吐㵼後小便不通胸中實痛者四君子湯加大黃一兩吐㵼腹中痛轉筋體重脈沈而細者宜四君子加髙良薑白芍藥四君子四味各一兩芍藥良薑各五錢同前煎法服吐㵼霍亂四肢拘急脈沈而遲者宜四君子湯加薑附厚朴湯四君子四味各一兩生薑附子厚朴﹝炮製各三錢﹞同前煎服吐㵼轉筋四肢厥冷脈微緩者宜建中加附子當歸湯

桂枝﹝一兩﹞當歸﹝二錢﹞芍藥﹝二兩﹞粉艸﹝五錢﹞飴糖﹝半升﹞生薑﹝一兩﹞附子﹝炮三錢﹞大棗﹝六枚﹞同前煎服吐後轉筋木𤓰一味煎服良

轉筋

尋常轉筋四時皆有不因霍亂而發者其發多於睡中或伸欠而作丹溪謂此多屬血熱以四物湯加蒼術紅花酒芩南星水煎服

有筋轉於足大指轉上至大腿近腰結了乃因奉養過厚飲冷感寒而作寒遏其熱寒主收引勁急故筋轉而疼也前方加薑汁臨時服之

足太陽之下血气皆少則善轉筋踵下痛

丹溪曰轉筋徧身入肚不忍者作極醎鹽湯於槽中暖浸之礬湯亦妙蓼湯亦好

仲景云轉筋之爲病其臂腳直脈上下行微絃轉筋入腹者雞屎白散主之

雞屎白﹝炒﹞爲末取方寸匕以水六合和溫服

聖惠方肝虛轉筋用赤蓼莖葉切作三合水一盞酒三合煎四合分二服

孫尙藥腳轉筋疼痛攣急

松莭二兩剉如米粒乳香一錢以瓦器內慢火炒令焦只畱一分出火毒爲末每一錢至二錢熱木𤓰酒調下但是筋病疼痛皆妙不獨轉筋而已

外䑓治轉筋取舊綿以釅醋浸甑中蒸及熱用綿裹患腳上冷則易勿傷皮以瘥爲止

祕方腳轉筋無時甚好

雄豬陰莖一條全者薄切香油煎熱細嚼鹽酒送下空心服連進三朝奇驗

中惡客忤門

中惡客忤者無故忽然而病倒者是也多受於道途及早晚門外忽得之卒受非節之气令人心腹絞痛脹滿叫喚气沖心胸不急治則死磨好眞���墨一盞熱湯解服之又有鹽湯探吐亦好卒死鬼擊或先病因睡臥間忽然而絕皆是中惡之𠉀若脈气應指心頭仍暖者擣石菖蒲灌之立甦如口噤須灌從鼻入

中惡暴死

石菖蒲爲末每用五分安舌底又吹入兩耳及鼻中則甦

中惡入心須死

阿魏末鹽酒調下一錢半連進二服效

中惡吐血

生桔梗取汁每服一鍾日三無生者以干者爲末仍以桔梗湯調下

中惡客忤

蘇合香丸薑湯調下妙

欬逆門

內經曰嵗金太過欬逆金郁之發欬逆少陰二气欬逆古謂之𩚚逆气上逆作聲之名也經曰諸逆衝上皆屬於火是心火刑於肺金也易老曰欬逆者火熱奔急上行而肺金不納何其當哉俗以爲噦者非蓋噦者出聲也噦出其气噦聲盡然後呼也出入呼吸大有不同況噦者本於胃欬逆者本於肺又豈可例論哉然是癥或由水漬於肺而心痞或喜笑過多而气噎或咽飲錯喉而气嗆或急食乾物而气塞皆令作欬逆之聲連續不絕俗謂喫忒是也人或以紙撚取鼻𡁲而止或寃以盜賊因恐而止或鼻熱聞食香調气而止皆抑之駭之而使气下也又有胃气寒而呃元禮戴氏以雜病發呃者皆屬寒惟有傷寒發呃屬熱蓋由陽明內實過經失下淸濁不得升降以致气不宣通而作或又有飲食塡塞胸中而气不得升降者或有痰閉於上火起於下而气不得伸越者又有吐利後胃虛膈熱而作呃者又有气血虛作呃者不可以不辧也

傷寒陽癥欬逆者蓋由陰消將盡陽火暴甚直衝而上出於胃入於肺而作聲所以東垣用涼藥以㵼熱降火其陰癥欬逆者蓋以陰气先消陽火將竭浮於胸中亦欲散也故反用丁香漧薑之屬以養胃中陽气胃气一和陽生則陰長也

丹溪云傷寒發呃亦有四癥不同有中气不足脈虛微气不相續而發呃者宜補中益气湯加生脈散加黃栢以降虛火或少加附子服之立愈有陽明內實失下而發呃宜大承气湯下之有渇而飲水太過成水結胸而發呃者宜小䧟胸湯或小靑龍湯去麻黃加附子治水寒相發呃者妙有𫝊經傷寒熱癥誤用薑桂熱藥助起火邪痰火相搏而爲呃者宜用黃連解毒白虎湯及竹瀝之類大凡食呃便祕者大承气下之便軟者㵼心湯主之久病虛者見此癥最危心法云欬逆有痰有气虛有陰火視其有餘不足治之其詳在格致餘論不足者人參白虎下大補丸有餘並有痰者吐之人參蘆之類痰礙气而喫逆者用蜜水吐此乃燥痰不能出痰者以陳皮半夏气虛人參白術陰火黃連黃栢滑石欬逆自痢者活石甘艸炒黃栢白芍藥人參白術陳

皮加竹瀝服

戴元禮云欬逆因痰與熱及胃火者極多

橘皮竹茹湯胃熱多渇噦𩚚不進飲食

赤茯苓陳皮枇杷葉麥門冬竹茹半夏﹝各二錢五分﹞甘艸﹝炙﹞人參﹝一錢二分﹞

分二服每服薑七片水煎一方只用人參陳皮甘艸竹茹

小柴胡湯加薑三片杮蒂三枚輕服治同上

橘皮漧薑湯胃寒欬逆

陳皮通艸漧薑桂心人參甘艸﹝各等分﹞水煎

丁香柿蒂散病後胃中虛寒欬逆至八九聲相連收气不回者難治

人參茯苓陳皮半夏良薑﹝炒﹞丁香柿蒂﹝各一兩﹞生薑﹝一兩半﹞甘艸﹝五錢﹞

水煎服調蘇合香丸服尢妙一方只用良薑丁香杮蒂甘艸四味水煎服

柿蒂湯胸滿欬逆不止

杮蒂丁香﹝各三錢﹞

一方加人參薑五片水煎服

皂莢半夏湯治欬逆欲死

半夏﹝一兩﹞皂莢﹝八錢去皮酥炙﹞

爲末煉蜜丸梧子大每三丸棗湯吞日三服夜一服

羌活附子湯吐痢後胃寒欬逆

羌活附子﹝炮去皮臍﹞茴香﹝炒炙半兩﹞漧薑﹝炮﹞丁香﹝各一兩﹞每二三錢水一鍾鹽少許煎七分服

灸欬逆法乳下一指許與乳相直骨間䧟處婦人三壯男左女右只灸一處火至則瘥不瘥卽不治又云其穴只當取乳下骨間動脈䖏是

無病偶然致𩚚此緣逆气而生宜小半夏茯苓湯加枳實半夏湯或用煎湯泡蘿卜子研取汁調木香調气散乘熱服逆气用之佳

人參白術湯

人參黃芩柴胡漧薑甘艸﹝炙﹞梔子仁﹝各五錢﹞白術防風半夏﹝炮﹞五味子

每服五六錢加薑五片水煎服

宣明桂苓白術散消痰止欬逆散痞塞開堅結痛悶進飲食和臟腑

乾生薑官桂﹝各二錢半﹞茯苓半夏﹝各一兩﹞白術橘紅澤㵼﹝各五錢﹞

右末麵糊丸小豆大薑湯下三十丸日三服一方加黃連半兩黃栢二兩水丸效尢速

噫門﹝俗作噯气﹞

靈樞曰寒气客於胃厥逆從下上散復出於胃故爲噫又曰心爲噫胃爲噦釋之者曰神不守心故噫胃精內竭故噦傷寒書上焦不至其部故爲噫中焦不至其部故爲噦什之曰上焦竭善噫以上焦受中焦气中焦不和不能消穀故令噫又曰緩者胃气有餘噫而吞酸此言有餘者謂胃中有穀物未消故使噫而吞酸由此觀之一由於胃寒一由於胃有宿食然亦有胃火衝逆而致者也有陰虛火因上炎而致者難以槪論也治法寒者溫之熱者涼之中焦未和者則消導以通之至於病久虛憊而噫則爲神不守心而爲死癥矣

噫與欬逆不同噫乃出气欬逆則爲入气然治法胃寒亦宜橘皮漧薑湯胃熱宜橘皮竹茹湯中焦未和而熱壅郁或以調胃承气下之或以加減平胃散以消之陰虛宜以四物湯或芎歸湯加知母甘艸以滋之

靈樞註云噫象火煙隨焰出心不受邪故噫出之宜甘艸㵼心湯以生薑易漧薑若有微熱時噫者小柴胡湯

二陽一陰發病主驚駭背痛善噫欠也

仲景旋覆代赭湯治痞而噫

本事方枳殻散心下蓄積痞悶或作痛多噫敗卵气枳殻白術﹝各五錢﹞香附﹝一兩﹞㯽榔﹝一兩﹞

爲末每二錢米飲調下日三服

丹溪云噫气胃中有痰有火

又云曽治宣州一人气上築心膈噫气脈之右闗短弱左闗尺洪長而大數此肝有熱宜㵼肝補脾靑皮﹝一錢﹞白術﹝二錢五分﹞木通甘艸﹝二分﹞

水煎下保和丸十五粒抑靑丸二十粒

淸胃中痰火郁熱噯气

南星﹝製﹞半夏﹝各一兩半﹞軟石膏香附﹝各一兩﹞山梔子﹝七錢﹞每八錢水煎服

下气門

下气屬心虛經云夏脈者心也心脈不及下爲气泄者是也

河間云腸胃鬱結穀气內發而不能宣通於腸胃之外故善噫而或下气也

診論云顚癇癆瘵若气下泄不止者必死此眞气竭絕腸胃腠理閉塞穀气不能宣通於腸胃之外故從腸胃中泄出也

漏气走哺門

病者身背皆熱肘臂攣痛其气不續膈間厭悶食入則先吐而後下名曰漏气此由上焦傷風開其腠理經气失道邪气內著麥冬湯主之

麥門冬生蘆根竹茹白術人參甘艸茯苓陳皮萎

走哺病者下焦實熱大小便不通气逆不續嘔逆不禁名走哺人參湯主之

人參湯卽前方加知母石膏黃芩

嘈雜門

生生子曰內經云胃爲水穀之海無物不受若夫濕麫魚鮏水果生冷以及烹餁粘滑難化等物恣食無節脾气受傷失其健運之常淸痰稠飲由此而生嘈雜由此而作也夫嘈雜之爲癥似饑不饑似痛不痛而有懊惱不自寧之態是也或兼噯气痞滿惡心漸至胃脘作痛數者多挾痰火故丹溪云嘈雜是痰因火動治法宜以南星半夏橘紅之類以消其痰芩連知母石膏梔子之類以降其火蒼術白術芍藥之類以健脾行濕又食郁者梔子薑炒黃連山查之類又有濕熱郁滯不喜食者宜三補丸加蒼術倍香附蔣氏云心嘈索食白術黃連陳皮作丸白湯下七八十丸數服而愈要在臨癥加減

脈法

右寸脈緊而滑兩寸滑胸中有畱飲寸脈橫者膈上有橫積也右闗急甚者爲木乘土位欲作胃反難治

嘈雜亦有中气不足者以六君子湯加竹茹黃連三補丸

黃芩黃連黃栢﹝等分﹞

蒸餅糊丸服

三聖丸

白術﹝四兩﹞黃連﹝四錢﹞陳皮﹝一兩﹞

神麯糊丸薑湯下

右闗脈沈嘈雜二陳湯加藿香若吐而有物有聲者加砂仁有聲無物加薑炒黃連

暈門

丹溪曰言其黒暈言其轉

林氏曰者𤣥也謂忽然眼見黑花昏亂少頃方定暈者運也謂頭目若坐舟車而旋轉運也甚有至於卒倒而不知者

丹溪又曰此癥屬痰者多蓋無痰不能作𨿽因於風亦必有痰痰在上火在下火炎上而動其痰則作也治宜二陳湯加黃芩蒼術羌活挾气虛者亦治痰爲主兼補气降火如東垣白術半夏天麻湯之類傷濕者降濕湯加川芎左脈數熱多脈澁有死血右脈實有痰積脈大久病暈不可當者以大黃酒炒爲末茶湯調下甚效戴云有因虛致暈𨿽暈然醒時面常欲得熱手按之蓋頭者乃諸陽之㑹陽气不足故耳有頭而耳中常鳴頭上如鳥雀啾啾之聲切不可全謂耳鳴爲虛此頭腦挾風所爲也原病式曰諸風掉眩皆屬肝木風主動故也所謂風气甚而頭目暈者由金虛不能制木而復生火風火皆屬陽陽主動兩動相搏則爲之旋轉也成無已曰傷寒頭暈與冒者皆發汗吐下後所致由陽虛也嚴用和曰暈之癥經𨿽云皆屬於肝風上攻然體虛之人外感六滛內傷七情皆能暈當以脈証別之風則脈浮有汗項彊不仁寒則脈緊無汗筋攣掣痛暑則脈虛煩悶濕則脈沈重則吐逆及其七情所感遂使臟气不平郁而生涎結而爲飲隨气上逆令人暈眉𥟀骨痛眼不可開寸脈多沈此爲異耳若疲勞過度下虛上實金瘡吐衂便利及婦人崩傷產後去血過多皆令人暈當隨其因治之張子和曰頭風暈手足麻痺胃腕發痛皆風寒暑濕之气雜至合而爲痺也在上爲之停飲可用獨聖散吐之吐後服淸上辛涼之藥劉宗厚曰暈一証人皆稱爲上盛下虛所致而不明言其所以然之故所謂虛者血與气也所謂實者痰涎風火也原病之由有气虛者乃淸气不能上升或多汗亡陽當升陽補气有血虛者乃因亡血過多陽無所附當益陰補血此皆不足之癥也有因痰涎郁遏者宜導痰開郁重則吐下有因風火所動者宜淸上降火又有外感而得者嚴氏𨿽分四气之異皆當散邪爲主此皆有餘之癥也世所謂气不歸元而用丹藥鎭墜沈香降气之法蓋香竄散气丹藥助火其不歸之气豈能因此而復耶內經所謂治病必求其本气之不歸求其本而用藥則善矣林氏曰滛欲過度腎家不能納气歸元使淸气逆奔而上此暈出於气虛也吐衂崩漏肝家不能收攝榮气使諸血失道妄行此暈生於血虛也气虛者宜益气補腎湯血虛者宜補肝養榮湯若專用溫熱鎭墜丹藥多致飛越之元其害有不可勝言者矣

生生子曰按劉林二公愼丹劑戒燥熱俱爲保金水二臟眞陰而言也木之有餘則挾火勢而侮肺金金受火侮津液枯涸降令不行生化之源絕矣況斵䘮枯燥之腎能爲其母復仇耶由是假藥餌以���濟也旣知其腎虛不能納气歸元矣寧復更以燥熱傷其母可乎都緣滯於溫補下元之說不體認夫眞陰眞陽之虛實以故相循習俗而爲流獘也凡物各有屬也肺出气腎納气今气不歸元是腎之眞陰不足當益腎陰以全其職可也腎𨿽屬陰臟而用藥亦自有气血之分焉气虛則用補骨脂杜仲兔絲子之類如安腎丸之謂也若血虛則以山藥山茱萸熟地黃之類如六味地黃丸之謂也气是無形者至淸所以能走空竅而施精明非有形之丹石所能鎭墜二公辧之允矣或曰經云形不足者溫之以气精不足者補之以味吾子以溫補爲謬可乎予曰前人已註之矣溫是溫存之溫非專指溫暖之藥而言也味是味之厚者乃陰中之至陰本乎天造非偏厚出於人爲之味也是皆不以溫熱爲補明矣前証若果屬腎虛木旺火亢金衰則當從東方實西方虛㵼南方補北方之治則其气自平而無偏倚之患也矣

暈一証前賢著述病因方藥可謂周且偹矣原其著述各有所發明也劉河間之肝木兼於風火之化成無已之傷寒引汗吐下後之虛嚴用和之四气七情張子和之停飲吐法朱丹溪之痰火濕熱气虛血虛死血久病戴氏之陽虛劉宗厚林億公之陰虛戒溫熱香竄之丹劑各剖其衷製方立論誠後學之寶鑑一展視之毫髮畢覩原其設意蓋以人之司命爲重故不以研心爲勞也庸是窮究精微不爲成說所縛補前人所未盡開來學之蒙蔽得非仁人之心其心歟今之醫者每每檢方治疾至於經旨病機全不攷究甚至有得一僥倖之方就以足爲世世𫝊家至寶不妄泄人噫何其鄙哉方前諸君子吐心露膽者爲何如人耶聖人未嘗以聖自期也蓋以其有公天下之心立徳不衰而後人稱之也賢人未嘗以腎自待也蓋以其有同天下之志繼聖不怠而後人誦之也後之視今亦猶今之視古也學者能不以聖腎之心爲心焉

鈎藤散肝厥頭暈淸目

鈎藤陳皮半夏麥冬茯苓石膏人參甘菊防風﹝各五錢﹞甘艸﹝一錢半﹞

每服四錢薑七片水煎溫服

肝厥狀如癇疾不醒嘔吐醒後頭虛暈發熱

麻黃鈎藤﹝取皮﹞石膏漧薑半夏曲柴胡甘艸枳殻甘菊

每四錢薑三片棗一枚水煎溫服

婦人患頭風者十居其半每發必掉如在車上蓋因血虛肝有風熱故耳余嘗取此方以授人比他藥捷而效速名曰芎藭散

川芎﹝一兩﹞川歸﹝三兩﹞羌活旋復花蔓荊子細辛石膏槁本荊芥穗半夏曲﹝炒﹞防風熟地甘艸﹝各半兩﹞

每五錢薑三片水煎溫服

天麻半夏湯風痰內作胸膈不利頭旋眼黒兀兀欲吐上熱下寒不得安臥

天麻半夏﹝各一錢﹞橘紅柴胡﹝各七分﹞酒芩前胡甘艸﹝炙﹞白茯苓﹝各五分﹞黃連﹝三分﹞

薑三片水煎食後溫服忌生冷酒麫

益气補腎湯滛欲過度腎家不能納气歸元使諸气逆奔而上此暈出於气虛也

人參黃茋﹝蜜炙各一錢二分﹞白術﹝二錢﹞山藥山茱萸﹝各一錢半﹞白茯苓﹝一錢﹞甘艸﹝炙五分﹞

棗二枚水煎服

補肝養榮湯吐衂崩漏肝家不能收攝榮气使諸血失道妄行此暈生於血虛也

當歸川芎﹝各二錢﹞芍藥熟地陳皮﹝各一錢半﹞甘菊﹝一錢﹞甘艸﹝五分﹞

水煎食前服若腎虛气不降者去菊花入前補腎湯

淸化痰湯痰火上攻作及气不降胸滿者川芎酒芩﹝各一錢半﹞天麻﹝一錢﹞半夏﹝湯泡二錢﹞白茯苓橘紅﹝各一錢二分﹞桔梗枳殻﹝各一錢﹞甘艸﹝四分﹞

痰結暈甚者加南星旋覆花各一錢

六合湯風虛頭暈及血虛或去血過多

當歸川芎﹝各二錢﹞白芍藥熟地﹝各一錢半﹞秦芁﹝一錢﹞羌活﹝七分﹞

水煎食逺服

川芎散勞倦後身體發熱暈神魂不安

山茱茰﹝一兩﹞山藥甘菊花人參茯神小川芎﹝各半兩﹞

右末每服二錢酒調下

安腎丸腎虛頭牙齒疼痛腰痛

破故紙﹝炒﹞胡蘆巴﹝炒﹞茴香﹝炒﹞川棟﹝炒﹞續斷﹝炒各三兩﹞桃仁﹝炒﹞杏仁﹝炒各一兩﹞山茱茰茯苓﹝各一兩半﹞

右末蜜丸梧子大空心鹽湯下五十丸

六味地黃丸見虛損門

加味參夏湯七情相干暈欲倒者

人參半夏﹝各一兩半﹞肉桂﹝一兩﹞甘艸﹝炙五錢﹞乳香﹝三錢﹞

每五錢薑五片水煎服又治七情之气郁於心腹痛不可忍脈沈遲一服立效

枯礬散治痰暈

枯礬爲末薑湯調下一錢吐之立愈

淸上丸安神治痰火暈

石菖蒲酸棗仁膽星茯苓黃連半夏神麯橘紅﹝各一兩﹞殭蠶靑黛木香﹝各五錢﹞柴胡﹝七錢半﹞

竹瀝打糊爲丸食後茶下一錢五分

瘖門

瘖者邪入陰部也經云邪搏陰則爲瘖然有二癥一曰舌瘖乃中風舌不轉運之類是也一曰喉瘖乃勞嗽失音之類是也蓋舌瘖但舌本不能轉運言語而咽喉音聲則如故也喉喑但喉中聲嘶而舌本則能轉運言語也

痰涎乘虛閉塞舌本之脈道令人瘖

丹溪謂一人年三十五連日勞倦發噉發𭼠醫與𭼠藥三發後變爲發熱舌短言語不辯喉間痰吼有聲脈洪數似滑遂以獨參湯加竹瀝兩蚶殻許兩服後吐膠痰三塊舌本正而言可辯余癥未退遂煎人參黃茋湯服半月而諸癥皆退粥食調補兩月方能起

一中年舌短言語不辯始傷寒身熱師與傷寒藥五帖後變神昏而瘖遂作體虛有痰治以人參五錢黃茋當歸白術陳皮各一錢煎湯入竹瀝薑汁飲之十二日其舌始能語得一字又服之半月舌漸能轉運言語熱除而痊

足少陰脈挾舌本足太陰之脈連舌本手少陰別繫舌本若此三脈虛則痰涎乘虛而閉塞其脈道故舌不能轉運言語也若此三脈亡血則舌無血營養而瘖

經云刺舌下中脈太過血出不止爲瘖治當補气血一男子年五十餘嗜酒吐血桶許後不食舌不能語但渇飲水脈略數與四物各一兩參術各二兩陳皮一兩半甘艸二錢入竹瀝童便薑汁至二十餘帖乃能言凡此三脈風熱中之則其脈弛縱故舌亦弛縱不能轉運而瘖風寒客之則其脈縮急故舌彊舌捲而瘖治在中風半身不收求之也

脈要精微篇岐伯謂心脈搏堅而長當病舌轉不能言丹溪治兪繼道遺精誤服參茋及升浮劑遂气壅於上焦而音聲不出用童便浸香附爲末調服而疎通上焦以治瘖又用蛤粉靑黛爲君黃栢知母香附佐之爲丸而塡補下焦以治遺十餘日良愈本艸云童便主久嗽失音故治瘖多用之由其能降火故也

出音聲方

訶子炮去核木通各一兩甘艸半兩用水三升煎一升半入生薑地黃汁一合再煎數沸放溫分六服食後日三服﹝訶子治逆气破結气木通利九竅治肺癰甚當﹞

訶子湯治失音不能言語

訶子﹝四兩半生半煨﹞桔梗﹝一兩半生半炒﹞甘艸﹝二寸半炙半生﹞

右末每服二錢童便一盞水一盞煎至七沸溫服甚者不過三服愈﹝桔梗通利肺气訶子泄肺導气童便降火甚速﹞

又方

桔梗﹝三兩﹞大訶子﹝四个﹞甘艸﹝炙二兩﹞

每服三四錢水煎入砂糖一小塊次入童便時時細呷一日服盡其效甚速

發聲散治咽喉語聲不出

括萎皮白殭蠶﹝去頭﹞甘艸

俱炒黃等分爲末每溫酒調下三錢或生薑自然汁調下用五分綿裹噙化咽津亦可日二三次不拘時

肘後方咽喉卒失音不出

陳皮﹝五兩﹞

水三升煮取一升頓服

玉粉丸冬月寒痰結在咽喉語聲不出

半夏﹝炮五次﹞艸烏﹝炒二分半﹞桂﹝二分半﹞

爲末生薑汁浸𩚫餅糊爲丸雞豆大每夜噙化一丸多年不愈皆效黃帝鍼經中說寒气客於㑹厭卒然而啞此藥主之

蛤蚧丸治肺間邪气胸中積血作痛失音並治久欬失音

蛤蚧﹝一對去嘴足溫水浸去膜刮了血脈用好醋炙﹞訶子﹝煨﹞阿膠﹝炒﹞生地麥門冬北細辛甘艸﹝炙各五錢﹞

爲末蜜丸棗子大每食噙化一丸

千金方暴失音語聲不出

杏仁泥薑汁沙糖白蜜﹝各一升﹞五味子紫苑﹝各三兩﹞通艸貝母﹝各四兩﹞桑白皮﹝五兩﹞

右水九升煮五味紫苑通艸貝母桑皮取三升去渣納杏仁泥薑汁蜜糖微火攪煎取四升初服三合日再服一合後稍加

通聲膏

五味子欵冬花通艸﹝各三兩﹞人參石菖蒲細辛桂心竹茹﹝各二兩﹞杏仁﹝一升﹞白蜜﹝二斤﹞棗膏薑汁﹝一升﹞酥﹝五升﹞

水五升微火煎三上三下去滓納薑汁棗膏酥蜜煎令調和酒服如棗大二丸

丹溪治欬嗽聲嘶者此血虛受熱也用靑黛蛤粉蜜調服之

濟世方治失音及咯血

槐花瓦上炒香出火毒三更後牀上仰臥隨意吞之

又方治卒啞

杏仁﹝去皮尖三分﹞桂﹝一分﹞

研如泥和取杏核大綿裹含細細呷之日五夜三

丹溪治失音以桂末著舌下咽津妙﹝子金斗門食忌聖惠方同﹞內侍曹都使新造一宅落成入居半月飲酒大醉臥起失音不能語召孫至診曰因新宅故得此疾耳半月當愈但服補心气薯蕷丸治濕用川芎細辛又十日其病漸減二十日全愈曹旣安見上問誰治曰孫兆郎中上乃召問曰曹何疾也對曰凡新宅壁上皆濕地亦陰多人乍來陰气未散曹心气素虛飲酒至醉毛竅皆開陰濕之气乘虛而客心經所以不能語臣先用薯蕷丸使心气壯熱然後以川芎細辛去其濕所以能語也

靈樞經黃帝問於少師曰人之卒然憂恚而言無音者何道之塞何气出行使音不彰願聞其方少師曰咽喉者水穀之道路也喉嚨者气之所以上下者也㑹厭者聲音之戶也口唇者音聲之扇也舌者音聲之機也懸雍垂者音聲之闗也頏顙者分气之所泄也橫骨者神气所使主發舌者也故人之鼻洞涕出不收者頏顙不開分气失也是故厭小而疾薄則發气疾其開闔利其出气易其厭大而厚則開闔難其气出遲故重言也人卒然無音者寒气客於厭不能發發不能下至其開闔不至故無音黃帝曰刺之柰何岐伯曰足之少陰上繫於舌絡於橫骨終於㑹厭兩㵼其血脈濁气乃辟㑹厭之脈上絡任脈取之天突其厭乃發也

胎前產後瘖

素問黃帝曰人有重身九月而瘖此爲何也岐伯曰胞之絡脈絕也帝曰何以言之岐伯曰胞絡者繫於腎少陰之脈貫腎係舌本故不能言帝曰治之柰何岐伯曰無治也當十月復

郭氏論產後不語者何答曰人身有七孔三毛產後虛弱多致停積敗血閉於心竅神志不能明了心气通於舌心气閉塞則舌亦彊矣故令不語但服七珍散

七珍散產後敗血閉塞心竅令人不語

人參石菖蒲生地川芎﹝各一兩﹞細辛防風辰砂﹝另研各半兩﹞

爲末每服一錢薄荷湯調下

胡氏孤鳳丹產後閉目不語

白礬研末每一錢熱水調服

疸門

夫疸者謂濕與熱鬱蒸於脾面目肢體爲之發黃是也疸之名有五一曰黃汗者身體俱腫汗出不渇其汗能染衣黃如蘗汁此由脾胃有熱汗出爲風所閉熱結於中其汗黃也二曰黃疸食已卽饑徧身俱黃但欲臥小便澁黃增寒壯熱此酒麫炙蘊熱瘀滯而得也三曰穀疸食畢卽頭心中怫郁不安徧身發黃此脾胃有熱因大饑過食有傷胃气所致也四曰酒疸身目俱黃心中懊痛足脛滿小便黃面發赤班此由饑中飲酒大醉當風入水所致也五曰女勞疸大勞滛欲大熱交接袵席未幾遽就浴室以致發熱惡寒小腹滿急而身目俱黃也五者之証𨿽不同而其爲黃則一也原其所自未有不由濕熱而致者也濕也熱也而豈無輕重之別乎濕气勝則如薫黃而晦熱气勝則如橘黃而明蓋脾主肌肉土色本黃濕熱內蒸或重或輕自然見於外矣自其濕熱瘀而傷血此又爲血癥發黃何以明之疸癥之黃小便不利血癥之黃小便自利夫脾受濕熱郁而不行亦多有腹脹之疾治法大要疎導濕熱於大小便之中如茵陳五苓黃連三黃之劑皆要藥也然又單陽無陰病熱已極疸而不渇猶爲可療疸而復渇加之腹膨則爲難治矣甚者寸口無脈鼻出冷气與夫形如煙薫揺頭直視爲心絕環口黧黒柔汗發黃爲脾絕𨿽遇盧扁亦將不救孰謂黒疸其可療乎

加減五苓散飲食伏暑郁發爲疸煩渇引飲小便不利

茵陳豬苓白術赤茯苓澤㵼﹝各二錢﹞

水煎食前服一方有桂心七分

葛根荳豉湯治酒疸

葛根﹝三錢﹞山梔仁枳實﹝麩炒﹞荳豉﹝各二錢﹞炙甘艸﹝一錢﹞水煎服

秦芁飲子五疸口漧發熱微寒

秦芁當歸芍藥白術官桂熟地黃茯苓陳皮小艸川芎半夏甘艸﹝炙各一錢﹞加薑五片水煎服

山茵陳湯疸癥發熱大小便祕澁

山茵陳梔子赤茯苓枳實﹝各一錢半﹞葶藶甘艸﹝各一錢﹞

薑二片水煎服

加味四君子湯治色疸

人參白術茯苓白芍藥黃茋﹝炙﹞白扁豆﹝炒各二錢﹞甘艸﹝炙一錢﹞

薑五片棗二枚水煎服

茵陳湯時行瘀熱在裏鬱蒸不散通身發黃

茵陳﹝一兩﹞梔��仁﹝一錢半﹞大黃﹝三錢﹞

水煎服

當歸白術湯酒疸發黃心胸堅滿不進飲食小便黃赤脈濇

當歸黃芩茵陳甘艸﹝炙各一錢﹞白術﹝二錢﹞半夏杏仁﹝麩炒去皮尖﹞枳實﹝麩炒﹞前胡﹝各一錢半﹞茯苓﹝二錢﹞

薑三片水煎服

白術湯酒疸因下後變爲黑疸目靑面黒心下如啖蒜虀狀大便黑皮膚不仁脈微而數

白術桂心﹝各二錢﹞枳實荳䜴葛根杏仁﹝炒去皮尖﹞甘艸﹝炙各一錢﹞

水煎服

桂枝加黃茋湯黃汗身腫汗出已輒輕久久必身潤胸中痛腰已下無汗其腰弛痛如有物在皮中劇者不能飲食煩燥小便不利

桂枝﹝二錢﹞芍藥﹝三錢﹞甘艸﹝炙一錢﹞黃茋﹝三錢﹞

薑五片棗三枚水煎服忌生冷

茵陳散黃疸食已卽饑身體面目爪甲牙齒及小便悉黃寒熱或身體多赤多靑皆由酒食過度爲風濕所搏熱气鬱蒸而成

茵陳木通大黃﹝炒﹞梔子﹝各一兩﹞石膏﹝二兩﹞𤓰蔞﹝一个﹞甘艸﹝炙半兩﹞

每五錢薑五片蔥白一莖煎至八分服大小便祕加枳實赤茯苓葶藶

又有傷寒瘀血不解郁於表發爲黃疸其脈浮緊當以汗解獨煎麻黃湯飲之

黃茋湯黃汗身體腫發熱不渇汗出染衣黃色黃茋﹝蜜炙﹞赤芍茵陳﹝各二兩﹞石膏﹝四兩﹞麥門冬淡豆豉﹝各一兩﹞甘艸﹝炙半兩﹞竹葉﹝十四片﹞

薑三片水煎服

滑石散治女勞疸

枯礬﹝五錢��滑石﹝一兩半﹞

爲細末每二錢用大麥粥湯調服以小便出黃水爲度

㗜藥𤓰蒂散黃疸徧身如金色累效

𤓰蒂﹝二錢﹞母丁香﹝四錢﹞黍米﹝四十九粒﹞赤小豆﹝五分﹞

爲末每夜以少許吹兩鼻內㗜入便睡明日取下黃水次服黃連散

黃連散黃疸大小便祕臟腑壅熱

黃連大黃﹝醋炒各二兩﹞黃芩甘艸﹝炙各一兩﹞

每服二錢白湯下日三

犀𧢲散發黃心膈煩躁目赤痛

犀𧢲屑黃芩梔子仁升麻﹝各一兩﹞茵陳朴硝﹝各二兩﹞

每五錢竹葉七片水煎服

紫金丸脾胃食積結塊令人四肢怠惰身面俱黃肚腹膨脹俗名黃胖病此藥能理脾胃消積聚退黃去脹進飲食

鍼砂﹝銀鍋內醋炒赤色研﹞紫金皮﹝酒浸﹞香附﹝炒﹞京三稜﹝煨﹞蒼術﹝米泔浸炒﹞陳皮厚朴砂仁﹝各一兩﹞

麵糊丸梧子大每三十丸白湯下或酒或川椒湯亦可忌牛肉沙魚等物

大溫中丸食積黃腫病

蒼術厚朴陳皮三稜蓬術靑皮﹝各五兩﹞香附﹝一斤﹞甘艸﹝二兩﹞鍼砂﹝醋炒紅三兩﹞

醋糊丸梧子大每五十丸空心薑湯下午後鹽湯下臨臥酒下

金黃丸食積酒積諸積面黃積塊堅硬疸癥

京三稜黑醜﹝各二錢﹞巴豆﹝四十九粒去油爲末﹞黍米粉香附﹝各半兩﹞澤㵼﹝一錢半﹞

爲末梔子煎湯和丸菉豆大每三五丸食逺白湯下

穀疸丸專治穀疸

苦參﹝三兩﹞龍膽艸﹝一兩﹞牛膽﹝一兩﹞

爲末以膽汁入少煉蜜丸梧子大每五十丸空心滚水或生薑甘艸煎湯下

治黃疸效方

生蘿卜子焙爲末白湯調下日三服每用二錢厥證門

脈沈微而不數謂之寒厥沈伏而數謂之熱厥

內經曰厥之寒熱者何也陽气衰於下則爲寒厥陰气衰於下則爲熱厥熱厥之爲熱必起於足者陽气起於足五指之表陰脈集於足下而聚於足心故陽气勝則足下熱也寒厥之爲寒必從五指而上於膝者陰气起於足五指之裏集於膝下而聚於膝上故陰气勝則從五指至膝上寒也寒厥何如而然前陰者宗筋之所聚太陰陽明之所合也春夏則陽气多而陰气少秋冬則陰气盛而陽气衰此人質壯秋冬多欲而奪其精則陽气日衰不能滲榮其經絡陰气獨在邪气因從之而上故手足爲之寒也熱厥何如而然酒气盛而慓悍酒入於胃則絡脈滿而經脈虛脾主爲胃行其冿液者也陰气虛則陽气入而胃不和胃不和則精气竭而不榮其四肢此人數醉若飽以入房气聚於脾中不得散酒气與穀气相搏熱盛於中故腎气日衰陽气獨勝熱徧於身熱內而溺赤手足爲之熱也此內經論寒厥爲手足寒熱厥爲手足熱不専以厥爲手足冷矣故以六經厥狀言之太陽之厥腫首頭重足不能行發爲眴僕陽明之厥癲疾走呼腹滿不得臥面赤而熱妄見妄言少陽之厥頰腫而熱暴聾脇痛胻不可以運太陰之厥腹滿䐜脹後不利不欲食食則嘔不得臥少陰之厥口漧溺赤腹滿心痛厥陰之厥少腹腫痛腹脹溲不利好臥屈膝陰囊腫胻內熱此分六經之厥亦不出寒熱二證劉宗厚謂陽證至爲眴僕爲癲疾爲妄見陰證至爲䐜脹大小便不利或嘔或心痛之類皆素多痰气因虛所乘之爲病陳無擇謂攻其所因多以不勝乘其所勝气不得行遂致厥逆如腎移寒於脾則水乘於土水旣不行乃成寒厥如心移熱於腎則火乘於水火旣不行乃成熱厥六經皆然可次第論也再考張仲景傷寒論陰陽二厥之證則皆指手足逆冷而言不以陽厥爲手足熱也原病式謂陰厥者原病脈𠉀皆爲陰證身涼不渇脈遲而微陽厥者原病脈候皆爲陽證煩渴譫語身熱脈數若陽厥極深或失下變爲身冷脈微欲絕反見陰證者正爲熱極而然若悞作陰證而用熱藥治之必死王安道云熱極而成厥逆者陽極似陰也寒極而成厥逆者獨陰無陽也陽極似陰用寒藥獨陰無陽用熱藥今詳內經所論寒熱二厥由腎之精气內竭而成乃常病虛損之證寒厥當補陽熱厥當補陰王冰所謂益火之原以消陰翳壯水之主以鎭陽光是也若仲景河間安道所論厥證乃傷寒𫝊變手足厥冷者病情不同治法亦異診察之間生死反掌醫者當詳究焉

按傷寒陽厥者先自三陽气分感寒起於頭痛發熱惡寒後𫝊入三陰血分變出四肢厥冷大便燥實譫語煩渇揚手擲足不惡寒反怕熱脈沈有力等証此因大實失下使血气壅閉不通故手足厥冷其手冷上不過肘足冷上不過膝或有時而乍溫是外𨿽厥冷內實熱邪耳如火煉金熱極則金反化水所謂亢則害其物承乃制其極也厥微者熱微四逆散厥深者熱深大承气湯若悞作寒証而投熱藥是抱薪救火矣傷寒陰厥者是因三陰血分自受寒邪初病無身熱頭痛就便惡寒四肢冷過肘膝引衣踡臥或腹痛吐利小便淸白或戰慄面如刀刮口吐涎沫脈沈遲無力此陰証也又有病自三陽𫝊入三陰久而變寒者亦陰厥也輕者理中湯甚者四逆湯且夫人之手足乃胃土之末凡脾胃有熱手足必熱有寒手足必寒此理之常至於亢極反成兼化此又病形之變也故凡厥無脈可診未辯其爲陰陽者且與理中丸加甘艸一倍試之若陽厥便當見出熱証陰厥則無熱証矣此法記之

汪子良內外厥論曰素問云盛則㵼之虛則補之不盛不虛以經取之靈樞引此以言人迎寸口經刺之法難經引此以言子母本經補㵼之方而王氏眞邪相持之註尢別夫聖人之言所該自廣固可推而無不通然此段屬之六經厥狀病能之下而意實兼承上文寒熱之厥而著其所以治之之法故盛則㵼之言熱厥也虛則補之言寒厥也皆主內傷不虛以經取之言六經厥狀此主外感按經有言熱爲有餘寒爲不足寒熱盛衰之別久矣而人之一身臓腑咽喉之類屬內經脈四肢皮膚頭頂之類屬外故內傷之治在臟腑外感之治在經絡不可紊也觀上文云熱厥之故因酒入內气薄於脾胃酒气慓悍腎气獨衰陽气獨盛故手足爲之熱矣陽挾酒毒郁而爲熱非盛而何故其治當㵼陽气之有餘也又觀上文云寒厥之故因秋冬勞傷脾胃陽虛不能滲營其經絡陽气獨損陰气獨存故手足爲之寒也陽爲陰搏痞而爲寒非虛而何故其治當補陽气之不足也此二治者皆主內傷也非因內傷則臟腑之內無盛虛之分由外感邪气客於經脈之間須審兼某經之証則取其經隨病盛衰而施補㵼也如腫首頭重足不能行發爲眴僕者取之太陽如胻急攣心痛引腹者取之太陰之類是知此則聖言各有所指而意亦可以觸類而通矣

有人冒犯不正之气忽然手足逆冷肌膚粟起頭面靑黒精神不守牙緊口噤昏不知人頭旋暈倒者此屍厥也凡弔死問䘮入廟登塜飛屍鬼擊多有此病急以蘇合香丸灌之𠉀稍甦省以調气散合平胃散治之名調气和胃散一法急用薑汁半盞酒半盞煎沸灌之灸百㑹四十九壯气海丹田二三百壯覺體暖卽止後以陰毒法治之此臓气虛寒之証也世俗不識多作中風而治鮮不斃矣靈樞云邪客於手足少陰太陰足陽明之絡此五絡皆㑹於耳中上絡左角若臟气相刑或外邪相忤則气遏不行五絡俱絕諸脈伏匿令人身脈皆動而形無所知其狀若屍故名屍厥昔扁鵲治虢太子之屍厥鍼三陽五㑹而愈正此謂也

有人七情內傷卒然气逆身冷僵僕牙闗緊急痰涎潮壅昏不知人者此气厥也凡忿怒太甚多有此病勿悞作中風而用疏風散之藥急以蘓合香丸灌之𠉀省以八味順气散或木香調气散調降其气自然平復有痰者以四七湯加南星木香治之然暴厥不知人有不治自愈者昔宋仁宗最寵貴妃一日食次忽僕倒徧身卒冷急召孫尙杜任至奏曰不妨此气厥耳少頃吐卽復甦禦坐良久果而甦上問因何而得二人並奏曰貴妃方食因憂怒气上與食相並故如此吐卽气通故復甦也素問云厥或令人腹滿或令人暴不知人或至半日逺至一日乃知人者陰气盛於上則下虛下虛則腹脹滿陽气盛於上則下气重上而邪气逆逆則陽气亂陽气亂則不知人也又云血之與气並走於上則爲大厥厥則暴死气復反則生不復反則死者是也

厥因气虛而得者其脈細小宜四君子湯加黃茋附子因血虛而得者脈洪大宜四物湯加酒炒黃柏知

母因气血兩虛而得者宜十全大補气血加附子有吐衂不知人而厥者此血厥也治之無論其脈急用芎歸養榮湯十全大補湯或獨參湯以救之厥因飲酒而得者宜二陳湯加黃連梔子漧葛靑皮或葛根解酲湯加減治之

有人醉飽之後或感風寒或著惱怒忽然厥逆昏迷口不能言肢不能舉者此食厥也蓋食滯胸中陰陽痞隔升降不通故生此癥若悞作中風而用祛風散气之劑則胃气重傷死可立待宜煎薑鹽湯探吐其食後以平胃散加茯苓白術麥芽半夏之類調理若有風寒尙在者以藿香正气散解之气滯不行者以八味順气散調之

有小兒手足搐搦而發厥者此風厥也宜加減續命湯五色篇雷公曰人不病而卒死何以知之黃帝曰火气入於臟腑者不病而卒死矣雷公曰病小愈而卒死者何以知之黃帝曰赤色出兩顴大如拇指者病𨿽小愈必卒死黑色出於天庭大如拇指必不病而卒死

薑附湯

漧薑﹝炮﹞附子

水煎涼服

星香散

南星﹝四錢﹞木香﹝臨熟磨五分﹞

薑三片水煎服

順元散

木香﹝磨五分﹞川烏﹝炮一錢﹞南星﹝二錢﹞附子﹝炮一錢﹞薑﹝三片﹞水煎服

導痰湯

南星半夏枳實橘紅赤茯苓甘艸﹝炙﹞薑三片水煎服

調气和胃散

白豆蔲木香丁香檀香藿香葉砂仁甘艸蒼術厚朴陳皮

水煎服

八味順气散

白術茯苓靑皮陳皮人參白芷烏藥甘艸

水煎服

木香調气散

木香藿香丁香檀香白豆蔲砂仁甘艸

爲末沸湯入鹽少許㸃服二錢

芎歸養榮湯

當歸川芎白芍藥熟地黃黃栢知母人參枸杞子麥門冬甘艸

水煎服

加減續命湯

防風防己人參黃芩白芍藥川芎甘艸﹝炙﹞麻黃杏仁桂枝附子﹝炮﹞��生薑水煎服﹝右方太陽無汗去桂枝附子有汗去麻黃杏仁陽明無汗加石膏知母有汗加葛根黃芩﹞

傷寒病有胃中虛寒蛔䖝攻胃而手足厥冷口吐淸水或吐蚘者此蛔厥也宜理中湯加炒川椒㯽榔煎吞烏梅丸如不止用烏梅川椒黃栢煎服蓋蛔見酸則安見辛則伏見苦則不敢動也

烏梅丸

烏梅﹝二十五枚﹞細辛附子﹝炮﹞人參黃栢桂枝﹝五錢﹞漧薑﹝八錢﹞黃連﹝一兩三錢﹞當歸川椒﹝二錢﹞

右末以醋浸烏梅取肉蒸爛杵膏加煉蜜和丸每十五丸食前服

四逆散

甘艸﹝炙﹞柴胡芍藥枳實﹝等分﹞

爲末白湯調服方寸匕日三服

蘇合香丸治厥﹝方見气門﹞

論吐法

王海藏曰病有當吐而不可吐者如尺中脈按之有力則當吐之若尺中按之無力不可吐也有力則陽气下䧟於陰中爲陰中所遏故吐之使陽气得上升而復其平也

綱目論病不可吐者有六病勢劇甚老弱气衰者不可吐吐不止則亡陽血虛者不可吐諸吐血嘔血咯血衂血嗽血血崩失血者皆不可吐病人無正性妄言妄從者不可吐主病者不辧邪正之說不可吐性行剛暴好怒喜滛之人不可吐

張子和曰凡湧後有頓快者有徐快者有反悶者悶者病未盡也有反熱者不可不下也大抵三日後無不快者凡下不止者以冰水解之凡藥熱卽行寒卽止

生生子曰經云上部有脈下部無脈其人當吐不吐者死王海藏謂尺脈按之無力不可吐非與經背也經云下部無脈者謂病人當其正吐之時气脈皆上逆而下虛是言病勢脈勢也若其人不吐而脈不至於尺乃腎經之原气絕矣故云下部無脈者死也海藏謂尺脈按之無力不可吐者是言治法也凡尺脈有力則腎間有原气當吐去其邪則安矣若尺脈無力是腎陰已虛吐則復傷其陽陰陽俱虛必致顚蹶故曰尺脈無力者不可吐也經言其病王言其治也

茶調散﹝一名﹞二仙散

𤓰蒂不以多少好茶中停

右細末每二錢虀汁調下空心服

獨聖散

𤓰蒂不以多少爲細末每一二錢虀汁調下服之脇痛加全蠍頭痛加蔚金

碧雲散治小兒驚風有涎

膽礬﹝半兩﹞銅靑﹝一分﹞粉霜﹝一錢﹞輕粉﹝一分﹞

右細末每一字薄荷湯下中風以漿水調

赤水元珠卷十六﹤子部﹐醫家類﹐赤水元珠﹥赤水元珠卷十六霍亂門每服五錢薑十片水煎服薑五片棗二枚水煎服薑五片水煎服水煎入鹽服水煎服吳茱茰半夏本方加㯽榔黃連每五錢加紅棗三枚水煎服水煎或爲末熱酒調服白扁豆葉研取汁一碗入米醋同服立瘥右末蜜湯調下二錢鹽生薑五片烏梅半个煎服硫黃桂枝桂枝轉筋雞屎白中惡客忤門中惡暴死中惡入心須死中惡吐血中惡客忤欬逆門皮加竹瀝服一方加人參薑五片水煎服半夏人參白術湯每服五六錢加薑五片水煎服噫門爲末每二錢米飲調下日三服下气門漏气走哺門嘈雜門脈法蒸餅糊丸服白術神麯糊丸薑湯下每服四錢薑七片水煎溫服川芎每五錢薑三片水煎溫服棗二枚水煎服水煎食逺服山茱茰右末每服二錢酒調下破故紙瘖門出音聲方又方水三升煮取一升頓服半夏蛤蚧通聲膏胎前產後瘖爲末每服一錢薄荷湯調下白礬研末每一錢熱水調服薑二片水煎服薑五片棗二枚水煎服茵陳水煎服薑三片水煎服水煎服桂枝薑五片棗三枚水煎服忌生冷薑三片水煎服枯礬每服二錢白湯下日三每五錢竹葉七片水煎服鍼砂治黃疸效方薑附湯水煎涼服南星薑三片水煎服木香導痰湯調气和胃散水煎服水煎服爲末沸湯入鹽少許㸃服二錢水煎服烏梅丸四逆散爲末白湯調服方寸匕日三服論吐法茶調散獨聖散赤水元珠卷十六

欽定四庫全書

赤水元珠卷十七

明孫一奎撰

熱論

黃帝問曰今夫熱病者皆傷寒之類也或愈或死其死皆以六七日之間其愈皆以十日以上者何也不知其解願聞其故岐伯曰巨陽者諸陽之屬也其脈連於風府故爲諸陽主气也人之傷於寒也則爲病熱熱𨿽甚不死其兩感於寒而病者必不免於死帝曰願聞其狀岐伯曰傷寒一日巨陽受之故頭項痛腰脊彊二日陽明受之陽明主肉其脈俠鼻絡於目故身熱目疼而鼻乾不得臥也三日少陽受之少陽主膽其脈循脇絡於耳故胸脇痛而耳聾三陽經絡皆受其病而未入於臟者故可汗而已四日太陰受之太陰脈布胃中絡於嗌故腹滿而嗌漧五日少陰受之少陰脈貫腎絡於肺繫舌本故口燥舌漧而渴六日厥陰受之厥陰脈循陰器而絡於肝故煩滿而囊縮三陰三陽五臟六腑皆受病榮衛不行五臟不通則死矣其不兩感於寒者七日巨陽病衰頭痛少愈八日陽明病衰身熱少愈九日少陽病衰耳聾微聞十日太陰病衰腹減如故則思食十一日少陰病衰渴止不滿舌漧已而𡁲十二日厥陰病衰囊縱小腹微下大气皆去病日已矣帝曰治之柰何岐伯曰治之各通其臟脈病日衰已矣其未滿三日可汗而已其滿三日可泄而已帝曰熱病已愈時有所遺者何也岐伯曰諸遺者熱甚而彊食之故有所遺也若此者皆病已衰而熱有所藏因其穀气相薄兩熱相合故有所遺也帝曰善治遺柰何岐伯曰視其虛實調其逆從可使必已帝曰病熱當何禁之岐伯曰病熱少愈食肉則復多食則遺此其禁也帝曰其病兩感於寒者其脈應與其病形何如岐伯曰兩感於寒者病一日則巨陽與少陰俱病則頭痛口漧而煩滿二日則陽明與太陰俱病則腹滿身熱不欲食讝言三日則少陽與厥陰俱病則耳聾囊縮而厥水漿不入不知人三日死帝曰五臟已傷六腑不通榮衛不行如是之後三日乃死何也岐伯曰陽明者十二經脈之長也其血气盛故不知人三日其气乃盡故死矣凡病傷寒而成瘟者先夏至乃病溫後夏至日爲病暑暑當與汗皆出勿止

仲景傷寒例

陰陽大論云春气溫和夏气暑熱秋气淸涼冬气冷冽此則四時正气之序也

冬時嚴寒萬類深藏君子固宻則不傷於寒觸冒之者乃名傷寒耳

其傷於四時之气者皆能爲病以傷寒爲毒者以其最成殺厲之气也

中而卽病者名曰傷寒不卽病者寒毒藏於肌膚至春變爲溫病至夏變爲暑病暑病者熱極重於溫也是以辛苦之人春夏多溫熱病皆由冬時觸寒所致非時行之气也凡時行者春時變暖而復大寒夏時應大熱而反大涼秋時應涼而反大熱冬時應寒而反大溫此非其時而有其气是以一嵗之中長幼之病多相似者此其時行之气也

夫欲𠉀知四時正气爲病及時行疫气之法皆當按斗曆占之

九月霜降節後宜漸寒向冬大寒至正月雨水節後宜解也所以謂之雨水者以冰雪解而爲雨水故也至驚蟄二月節後气漸和暖向夏大熱至秋便涼

從霜降以後至春分以前凡有觸冒霜露體中寒卽病者謂之傷寒也

其冬有非節之暖者名曰冬溫冬溫之毒與傷寒大異冬溫復有先後更相重沓亦有輕重爲治不同証如後章

從立春節後其中無暴大寒又不冰雪而有人壯熱爲病者此屬春時陽气發於冬時伏寒變爲溫病成云此爲溫病也內經曰冬傷於寒春必病溫

從春分以後至秋分節前天有暴寒者皆爲時行寒疫也三月四月或有暴寒其時陽气尙弱爲寒所折病熱猶輕五月六月陽气已盛爲寒所折病熱則重七月八月陽气已衰爲寒所折病熱亦微其病與溫及暑病相似但治有殊耳

中云此時天令漸熱一時不正之寒感之包時令熱气在內故發爲疫病非冬傷寒之謂也故成云此疫气也

十五日得一气於四時之中一時有六气四六名爲二十四气

成云節气十二中气十二共二十四內經曰五日謂之𠉀三𠉀謂之气六气謂之時四時謂之嵗

中云節气者如立春正月節之類也中气者如雨水正月中之類也

然气𠉀亦有應至而不至或有未應至而至者或有至而不去者或有至而太過者皆成病气也金櫃要略曰冬至之後甲子夜半少陽起少陰之時陽始生天得溫和以未得甲子天因溫和此爲未至而至也以得甲子而天未溫和此爲至而不至也以得甲子天大寒不解此爲至而不去也以得甲子而天溫如盛夏五六月時此爲至而太過也內經曰至而和則平至而甚則病至而反者病至而不至者病未至而至者病

中云非特冬爲然餘三時亦當以此法觀之但冬甲子尢一嵗气運所闗耳

但天地動靜陰陽鼓擊者各正一气耳

成雲天地之气皷擊而生春夏秋冬寒熱溫涼各正一气也

是以彼春之暖爲夏之暑彼秋之忿爲冬之怒

成云春暖爲夏暑從生而至長也秋忿爲冬怒從肅而至殺也

是故冬至之後一陽爻升一陰爻降也夏至之後一陽气下一陰气上也斯則冬夏二至陰陽合也春秋二分陰陽離也陰陽交易人變病焉

此君子春夏養陽秋冬養陰順天地之剛柔也小人觸冒必攖暴疹須知毒烈之气畱在何經而發何病詳而取之

是以春傷於風夏必餐泄夏傷於暑秋必病瘧秋傷於濕冬必咳嗽冬傷於寒春必病溫此必然之道可不審明之

成云當春之時風气大行春傷於風風气通於肝肝以春適王風𨿽入之不能卽發至夏肝衰然後始動風滛末疾則當發於四肢夏以陽气外盛風不能外發故攻內而爲飱泄飱泄者下利米榖不化而色黃當秋之時濕气大行秋傷於濕濕則幹於肺肺以秋適王濕𨿽入之不能卽發至冬肺衰然後濕始動也雨滛腹疾則當發爲下利冬以陽气固濕气不能下行故上逆而爲咳𠻳當夏之時暑气大行夏傷於暑夏以陰主內暑𨿽入之勢未能動及秋陰出而陽爲內主然後暑動𫝊陰而爲痎瘧痎者二日一發瘧者一日一發當冬之時寒气大行冬傷於寒冬以陽爲主內寒𨿽入之勢未能動及春陽出而陰爲內主然後寒動𫝊陽而爲溫病是感冒四時正气爲病必然之道

陶節庵辯仲景傷寒論

客有過予而問之曰甚矣傷寒之蘊奧桂枝麻黃二湯之難用也服之而愈者才一二不愈而變重者嘗八九仲景立法之大賢也何其方之難慿有如此哉今人畏而不用以參蘇飲和解散等平和之劑代之然亦未見其妙也子盍與我言之答曰吁難言也請以經語証之經曰冬气嚴寒萬類潛藏君子固宻則不傷於寒觸冒之者乃名傷寒耳其傷於四時皆能爲病以傷寒爲毒者以其最成殺厲之气也中而卽病名曰傷寒不卽病者其寒毒藏於肌膚至春變爲溫病至夏變爲暑病暑病者熱極重於溫也以此言之傷寒者乃冬時感寒卽病之名桂枝麻黃二湯爲當時之傷寒設與過時之溫暑有何預焉夫受病之源則同亦可均謂之傷寒所發之時旣異治之則不可混也請略陳之夫春溫夏熱秋涼冬寒者四時之正气也以成生長收藏之用風亦因四時之气成溫涼寒熱也若气𠉀嚴寒風亦凜冽天道和煦風亦溫煖冬時坎水用事天令閉藏水冰地凍風與寒相因而成殺厲之气人觸冒之腠理郁塞乃有惡風惡寒之証其餘月時則無此証也仲景固知傷寒乃冬時殺厲之气所成非比他病可緩故其言特詳於此書而略於雜病也倘能因名以求其實則思過半矣不幸此書𫝊世久逺遺帖頗多晉太醫令王叔和得散亡之餘註次流𫝊其功博矣惜乎以已論混經未免穿鑿附㑹成無已氏因之順文註釋並無闕疑正誤之言以致將冬時傷寒之方通解溫暑遺禍至今而未已也溫暑必別有方今皆失而無徵也我朝宋景濓學士嘗嘆傷寒非全書得其旨哉蓋傷寒之初中人必先入表表者何卽足太陽寒水之經此經行身之後自頭貫脊乃有頭疼脊彊惡寒之証在他經則無此証矣況此經乃一身之綱維爲諸陽之主气猶四通八達之衢治之一差其變不可勝言者矣故宜此二湯發散表中寒邪經曰辛甘發散爲陽者是也若以此湯通治春溫夏熱之病則誤之甚矣曰傷寒發於冬時已聞命矣邪之在表爲太陽經也一經而有二藥之分又何耶曰在經𨿽一然則有榮衛之別焉寒則傷榮証乃惡寒發熱無汗脈浮緊爲傷寒有寒則見無寒則不見也當用麻黃湯輕之劑發而去之寒邪退汗出表和而愈矣曰緊脈固爲寒矣脈之緩者亦用桂枝湯又何耶曰風則傷衛衛傷則自汗緣太陽受風不能衛䕶腠理䟱而汗泄所以脈見浮緩也脈𨿽浮緩其受寒則一故亦宜桂枝辛溫之藥解散寒邪腠理閉而汗止表和而愈又有榮衛俱傷者二湯又難用也故復設大靑龍湯然此藥難用非庸俗得而識也曰溫暑旣無方法治之則將柰何脈証與傷寒有何分別曰溫暑𨿽亦冬時感受風寒而不卽散在人身中伏藏歷過二三時之久天道大變寒化爲熱人在气交之中亦隨天地之气而化觀仲景以卽病之傷寒與傷暑時令爲病之名豈無異哉治之之方亦必隨時以辛涼苦矣安得槪用冬時治寒之方乎今無其方者蓋散亡之也經旣稱變爲溫變爲熱則已攺易冬時之寒爲溫熱矣方亦不容不隨時攺更也夫溫病欲出值天時和煦自內達表脈反見於右闗不浮緊而微數曰惡寒否乎曰傷寒自冬月風寒而成外則有惡風惡寒之證旣名爲溫則無此癥矣曰然則子之言有所據乎曰據乎經耳經曰太陽病發熱不惡寒而渇者溫病也不惡寒則病非因外來渇則明其自內達表曰春夏之病亦有頭疼惡寒脈浮緊者何也曰此非冬時所受之寒乃冒非時暴寒之气耳或溫暑將發又受暴寒𨿽有脈浮之証未若冬時之甚也宜辛涼之藥通其內熱而解之斷不可用桂枝等劑矣�����熱與傷寒治之不同也已聞命矣敢問傷寒之在三陽則爲邪熱旣𫝊三陰則爲陰証矣以熱治固其宜也三陰篇以四逆散涼藥以治四逆大承气湯以治少陰其故又何耶嗚呼此蓋叔和以殘闕之經作全書銓次將𫝊經陰証混同立論所以遺禍至今而未已也姑略陳之蓋風寒之初中人無常或入於陰或入於陽皆無定體非但始太陽終厥陰或自太陽始曰𫝊一經六日至厥陰邪气衰不𫝊而愈者亦有不罷再𫝊者或有間經而𫝊者或有𫝊至二三經而止者或有始終只在一經者或有越經而𫝊者或有初入太陽不作郁熱便入少陰而成眞陰証者或有直中陰經而成寒証者緣經無明文後人有妄治之失若夫自三陽𫝊次三陰之陰証外𨿽有厥逆內則熱邪耳若不發熱四肢便厥冷而惡寒者此則直中陰經之寒証也自前人立說之差使後人蒙害者多矣太陽受邪行盡三陽气分𫝊次三陰之血分則熱入深矣熱入旣深表𨿽厥冷眞熱邪也經曰亢則害承乃制熱極反兼寒化也若先熱後厥逆者𫝊經之陰証也經云厥深熱亦深厥微熱亦微是也故宜四逆散承气湯㸔微甚而治之如其初病便厥但寒無熱此則直中陰之寒証也急宜四逆輩以溫之經曰發熱惡寒發於陽也無熱惡寒發於陰也尙何疑哉又有日𫝊二經爲兩感者𫝊經未終而斃矣病有標本治有逆從豈可槪論之乎曰陰証之不同已聞命矣嘗讀劉守眞書云傷寒無陰証人傷於寒則爲熱病熱病乃汗病也造化汗液皆陽气也徧考內經靈樞諸篇並無寒証陰証乃雜病也叔和悞入之耳守眞髙明之士亦私淑仲景者而議論之異者何耶曰𨿽守眞之明達蓋亦因傷寒論以桂枝麻黃通治溫暑之悞而有是說故叮嚀雲天道溫熱之時用桂枝湯必加冷藥於其中免致黃生斑出之患若知此湯自與冬時卽病之傷寒設不與過時之溫暑設則無此論矣觀其晚年悟道著病機气宜保命集其中羌活湯辛涼之藥以治非時傷寒其妙如神足可補仲景之遺旨何其髙哉夫內經言傷寒卽爲熱病而無寒者語其常也仲景之論有寒有熱者語其變也合常與變而無遺者也所謂道並行而不相悖而反相爲用也此其所以爲醫家萬世之準繩標的也歟

王執中曰傷寒𨿽是一病然所感不同而證亦懸絕有冬傷於風寒卽時便發名曰正傷寒者有至春變爲溫病至夏變爲熱病名曰伏熱病傷寒者有𨿽伏病在身至春夏亦未發偶因暴感風寒或色欲不謹或飲食不節觸動而發者亦曰伏熱病傷寒有冬月飲食不節誤傷冷物而發者亦名冬月正傷寒此其所感之不同也若夫春夏秋本無伏病在身而偶感風寒謂之四時傷寒卽雜病也非仲景節菴之所謂傷寒也故用參蘇飲藿香正气散等藥與仲景節菴傷寒門藥大異至於所見之證則又不同有頭痛項彊腰脊痛惡寒發熱者有滿身骨節痛有不頭疼不項彊無腰脊痛寒熱骨節痛俱無者有頭不疼而卽腰脊痛惡寒發熱骨節疼者有只頭疼而諸証俱無者有只腰脊痛而諸証俱無者有只惡寒發熱而諸証俱無者有只骨節痛而諸証俱無者有寒熱交爭狀似𭼠疾者有恊熱利下利淸水狀似痢疾者有白㵼腹痛狀似水㵼者有旣吐且利揮癨撩亂名曰霍亂者有傷在一經以次𫝊徧者有始終只在一經者有越一經而𫝊者有越兩經三經而𫝊者有𫝊一二經而止者有𫝊變六經而再𫝊者有從陽經𫝊入陽明腑中者有從陰經𫝊入陽明腑中有不從六經𫝊來直中陽腑者此其癥之不同也至於用藥一差則壊癥百出莫測端倪不可言紀曰衂血曰吐血曰便血曰發斑曰發黃曰發狂曰如狂曰腹痛曰讝語曰鄭聲曰噦曰嘔曰吐曰㵼曰利曰小水不利曰大便自利曰除中曰不寐曰自汗曰盜汗曰手足汗曰頭汗曰陰結曰陽結曰能食曰不能食曰狐惑曰脾約曰吐蛔曰陰陽易曰勞復曰食復曰尋衣摸牀曰撮空曰動气曰奔豚曰肉苛曰舌捲囊縮不能枚舉此其壞之不同也然非愚之臆說仲景先師分爲太陽等篇每條開示某經某癥某脈了了明白東垣先師撮其大綱究其𤣥旨陶莭菴先師又著家祕瑣言別門分類便覽初學今具在十二卷中醫家檢之洞然自悉何至妄投藥劑乃有殺人之慘也

傷寒至捷法

發熱惡寒身體痛脈浮無汗怎生醫十神湯與香蘇散有汗傷風用桂枝

四五日來口舌漧發熱身疼臥不安先服人參敗毒散小柴胡湯在後畨

七八日來熱在內口渇心煩腹脹彚小便赤少大便難大柴胡湯好通利

發熱口漧大便㵼小便赤少煩燥結小柴胡湯兼五苓加上黃連眞一絕

汗下之後病不解依然熱渇如見怪解毒湯兼小柴胡諸般熱病皆無礙

十勸歌

彭用光

一傷寒頭痛及身熱便是陽證不可服熱藥傷寒𫝊三陰三陽共六經內太陰病頭不痛身不熱少陰病有反熱而無頭疼厥陰病有頭疼而無發熱故知頭疼身熱卽是陽證若妄投熱藥決致死亡

二傷寒必須直攻毒气不可補益邪气在經絡中若隨証早攻之只三四日痊安若妄謂先須正气卻行補益使毒气流熾多致殺人

三傷寒不思飲食不可服溫脾胃藥且傷寒不思飲食自是常事終無餓死之理如理中丸之類不可輕服若陽病服之致熱气增重或至不救丁香巴豆之類猶不可服

四傷寒腹疼亦有熱證不可輕服溫煖藥難經云疼爲實故仲景論腹滿時痛之証有曰疼甚者加大黃疼甚而加大黃意可見也惟身冷厥逆而腹疼者方是陰証須消息之每見腹疼便投熱藥多致殺人

五傷寒自利當㸔陰陽証不可例服補藥止㵼藥自利惟身不熱手足溫者屬太陰身冷四逆者屬少陰厥陰其餘身熱下利皆屬陽當隨證依仲景法治之每見下利使投煖藥及止㵼藥者致多死亡

六傷寒胸脇疼及腹脹滿不可妄用艾灸常見村落間有此證無藥便用艾灸多致毒气隨火而盛膨脹發喘以不知胸脇疼自屬少陽腹脹𨿽屬太陰仲景以爲當下之病此外惟陰証脈微弱可灸

七傷寒手足厥冷當㸔陰陽不可例作陰證有陰厥有陽厥醫者少能分辧陽厥而投熱藥殺人速於用刄蓋陽病不至極熱不能發厥仲景所謂熱深厥亦深熱深更與熱藥寧復得生而身熱至三四日後熱气已深大便祕小便赤或譫言昏憒及別熱證而發厥必是陽厥宜急用承气湯以下之若初得病身不熱大便不祕自引衣蓋身或下利或小便數不見熱證而厥者卽是陰厥方可用四逆湯之類二厥所以使人疑者緣爲其脈皆沈然陽厥脈沈而滑數陰厥脈沈而弱又陽厥時復指卻溫或有時發熱陰厥則常冷此爲可別

八傷寒病已在裏卽不可用藥發汗然傷寒証須㸔表裏如發熱惡寒則是在表正宜發汗如不惡寒反惡熱卽是裏證若一例發汗則眞气已涸死者必矣又別有半在表半在裏之證不惟皆不可下亦皆不可汗但隨證治之

九傷寒飲水爲欲愈不可令病人恣飲過度病人大渇當與之水以消熱故仲景以飲水爲欲愈人見此說遂令病者縱飲因而爲嘔爲喘爲咳逆爲下利爲腫爲悸爲痞爲結胸小便下利者多矣且如病人欲飲一碗只可與半碗常令不足爲善

十傷寒病初安不可過飽及勞動或食羊肉行房及食諸肉骨汁並飲酒如病方愈不須再服藥兼脾胃尙弱食飽不能消化病卽再來謂之食復病方好气血尙虛勞動大早病卽再來謂之勞復又食羊肉行房並死食諸肉骨汁並飲酒再病必重右傷寒十勸誠可爲病家醫家之便益治法也

治傷寒㸔證法則

陶莭庵

凡㸔傷寒先觀兩目或赤或黃陽毒六脈洪大有力燥渴者輕則三黃石膏湯重則大承气黃爲疸證如小水不利或赤兼小腹脹滿不痛渴而大便實脈來沈實有力者爲濕熱發黃輕則茵陳五苓散重則茵陳湯分利小水淸白爲愈黃自退矣刼法開在殺車槌方前

次㸔口舌有無胎狀如見滑白色者邪未入腑屬半表半里證宜小柴和解舌上黃胎者胃腑有邪熱也宜下之調胃承气湯大便燥實脈沈有力而大渴者方可下便不實脈不沈微渇者未可下猶宜小柴胡湯舌上黑胎生芒刺者是腎水尅於心火十有九死急用大承气下之無疑矣此邪熱已極也劫法開在殺車槌方前

已後以手按其心胸至小腹有無痛處若按之當心下鞭痛手不可近燥渇讝語大便實脈來沈實有力爲結胸證急用大陷胸湯加枳桔下之量元气虛實宜從緩治若按心胸𨿽滿悶不痛尙爲在表未入乎腑乃邪气塡乎胸中只消小柴胡枳桔以治其悶如未效本方對小陷胸一服如神若按之當心下脹滿而不通者宜㵼心湯加枳梗是痞滿也以手按之小腹若痛而小水自來利大便黒兼或身黃讝妄燥渇脈沈實者爲畜血桃仁承气下盡黒物則愈若按之小腹脹滿不鞕痛小水不利卽溺澁也五苓散加木通山梔利之不可大利恐耗竭津液也若按其小腹遶臍鞕痛渇而小水短赤大便實者有燥屎也大承气下之劫法備開殺車槌方前

再後問其大小便通利若何有何痛處及服過何藥方知端的務使一一明白證脈相對庶得下藥不差凡㸔傷寒若見吐蜖者𨿽有大熱忌下涼藥犯之必死蓋胃中有寒則蜖上膈大㓙之兆人皆未知急用炮漧薑理中湯一服加烏梅二个花椒十粒服後待蜖定卻以小柴胡退熱蓋蜖聞酸則靜見苦則安矣凡治傷寒若煩渴欲飲水者因內水消竭欲得外水自救大渇欲飲一升止可與一杯常令不足不可太過若恣飲過量使水停心下則爲水結胸等證射於肺爲喘爲咳畱於胃爲噎爲噦溢於皮膚爲腫畜於下焦爲癃滲於膓間則爲利下皆飲水多之過也又不可不與又不可彊與經云若還不飲非其治彊飲須教別病生正此謂也

凡治傷寒若經十餘日已上尙有表證宜汗者與羌活沖和湯微汗之十餘日若有裏證宜下者可與大柴胡湯下之蓋傷寒過經正气多虛恐麻黃承气太峻悞用麻黃令人亡陽悞用承气令人不禁故有此戒若表証尙未除而裏證又急不得不下者只得以大柴胡通表裏而緩治之又老弱及血气兩虛之人有下證者亦用大柴胡下之不傷元气如其年壯力盛者不在禁例從病制宜

凡治傷寒尺脈弱而無力者切忌汗下寸脈弱而無力者切忌發吐俱宜小柴胡和之

凡治傷寒若汗下後不可便用參耆大補宜用小柴胡加減和之若大補使邪气得補而熱愈盛復變生他證矣所謂治傷寒無補法也如曾經汗下後果是虛弱之甚脈見無力者方可用甘溫之劑補之此爲良法其勞力感寒之證不在禁補之例㸔消息用之凡治傷暑與傷寒俱有熱若悞治之害矣傷寒則外惡寒而脈浮緊傷暑則不惡寒而脈虛此爲不同治經云脈盛身寒得之傷寒脈虛身熱得之傷暑治宜小柴胡湯加石膏知母或人參白虎湯天久滛雨濕令並行蒼術白虎湯若元气素弱而傷重者用淸暑益气湯治之

中云治暑不宜輕用小柴胡夾暴感風寒者或可用一二劑蓋傷暑非傷寒至夏變熱病之暑病也

辯表裏中三証

王好古

假令少陽証頭痛往來寒熱脈浮此三癥但有一者是爲表也口失滋味腹中不和大小便或閉而不通或泄而不調但有一者是爲裏也如無上下表裏余癥者皆虛熱也是在其中矣

辯陰陽二証

王好古

陰証身靜重語無聲气難布息目睛不了了鼻中呼不出吸不入往來口與鼻中气冷水漿不入大小便不禁面上惡寒有如刀刮身表涼知在陰經也名曰陰証

陽証身動輕語有聲目睛了了鼻中呼吸出入能往而能來口與鼻中气皆然身表熱知在陽經也名曰陽証

太陽六𫝊

王好古

太陽者乃巨陽也爲諸陽之首膀胱經病若渴者自入於本也名曰𫝊本

太陽𫝊陽明胃土者名曰巡經𫝊爲發汗不徹利小便余邪不盡透入於裏也

太陽𫝊少陽膽木者名曰越經𫝊爲原受病脈浮無汗當用麻黃而不用之故也

太陽𫝊少陰腎水者名曰表𫝊裏爲得病急當發汗而反下汗不發所以𫝊也

太陽𫝊太陰脾土者名誤下𫝊爲原受病脈緩有汗當用桂枝而反下之所致也當時腹痛四肢沈重

太陽𫝊厥陰肝木者爲三陰不至於首惟厥陰與督脈上行與太陽相接名曰巡經得度𫝊

太陽證

太陽証頭痛發熱自汗惡風脈當緩而反緊傷風得傷寒脈也

太陽證頭痛發熱無汗惡寒脈當緊而反緩傷寒得傷風脈也

王執中云冬月此二証用九味羌活湯不應仍用桂枝麻黃各半湯蓋穏於大靑龍也

二証脈不同本經大靑龍湯主之易老初用桂枝麻黃各半湯後用大靑龍湯以其有厥逆筋惕肉瞤及亡陽之失也易老後又攺爲九味羌活湯而不用桂枝麻黃也

太陽証發熱惡寒自汗脈緩

太陽証發熱惡風無汗脈緩

此二証易老原將麻黃一桂枝二爲治後復攺用羌活湯

太陽頭痛

太陽膀胱脈浮緊直至寸口所以頭痛者頭與寸口俱髙之分也兼厥陰與督脈㑹於巓逆太陽之經上而不能得下故壅滯爲頭痛於上也左手浮胸中痛也沈背兪痛右手浮者亦然頭痛者木也最髙之分惟風可到風則溫也治以辛涼秋尅春之意故頭痛皆以風藥治之者總其體之常也然各有三陰三陽之異焉故太陽則宜川芎陽明則宜白芷少陽則宜柴胡太陰則宜蒼��少陰則宜細辛厥陰則宜吳茱茰也

王執中曰此卽論風而不及寒者風亦寒气所化初從下起後從上來風與寒本相因但感之不同耳故治傷寒者初分有汗無汗到𫝊經後則不分矣由此觀之風藥亦能散寒其理同也

治太陽則不可越經

王好古

假令治太陽陽明不可遺太陽而只用陽明藥餘仿此用三陽經解藥後身畨覆重者若煩則是有陽明也若不煩而畨覆輕者知不𫝊三陰也不𫝊三陰則爲解也大抵三陰之體靜重與濕相同傷寒五日後無汗謂穀消水去形亡故下之三日前謂內有水穀故汗之

問桂枝湯發汗

發汗或云當得汗解或云當發汗更發汗並發汗宜桂枝湯者數方是用桂枝發汗也復云無汗不得服桂枝又曰汗家不得重發汗又曰發汗過多者卻用桂枝甘艸湯是閉汗也一藥二用如何說得仲景發汗與本艸之義合而爲一答曰本艸云桂枝味辛甘熱無毒能爲百藥長通血脈止煩出汗者是調血而汗自出也仲景云臟無他病發熱自汗者此衛气不和也又云自汗者爲榮气和榮气和則外不諧衛气不與榮气相諧和也榮气和則愈故皆桂枝湯調和榮衛榮衛旣和則汗自出矣風邪由此而解非桂枝能開腠理發出汗也以其固閉榮血衛气自和邪無容地而出矣其實則閉汗孔也昧者不解閉汗之意凡見病者便用桂枝湯發汗若與中風自汗者合其效桴鼓因見其取效而病愈則曰此桂枝發出汗也遂不問傷寒無汗者亦與桂枝湯悞之甚矣故仲景云無汗不得服桂枝是閉汗孔也又云發汗多又手心悸欲得按者用桂枝甘艸湯是亦閉汗孔也又曰汗家不得重發汗若桂枝發汗是重發汗也凡桂枝條下言發字當認作出字是汗自然出也非若麻黃能開腠理而發出汗也本艸出汗二字上文有通血脈一句是非三焦衛气皮毛中藥是爲榮血中藥也如是則出汗二字當認作榮衛和自然汗出非桂開腠理而發出汗也故後人用桂治虛汗讀者當逆察其意則可矣噫神農之作於其前仲景之述於其後前聖後聖其揆一也

太陽禁忌不可犯

小便不利不可使利之利之是謂犯本以是知五苓散不可妄用大便不可易動動之是謂動血此爲犯禁表在不可下下之猶犯禁也

太陽証亦有當汗不當汗者

咽漧淋渇鼻衂小便不利已經發汗不得重發如無已上忌証𨿽經發汗倘邪气未盡亦當重發之

當汗而不汗生黃

其証爲風寒所傷陽气下䧟入於內而排寒水上行於經絡之間本當發汗因以徹其邪醫失汗之故生黃也脾主肌肉四肢寒濕與內熱相合而生黃也當汗而發汗過多成痓

其証因發汗太過腠理開泄汗漏不止故四肢急難以屈伸

不當汗而汗成蓄血

蓄血其証燥火也當益津液爲上而反汗以亡其津液其毒擾陽之極則慢陰也故燥血而蓄於胸中也血証見血自愈

太陽病入膀胱小便利而赤蓄血証也血自下者愈也

知可解

戰而汗解者太陽也不戰有汗而解者陽明也不戰無汗而解者少陽也若先差經必不爾矣

太陽𫝊陽明其中或有下証陽明証反退而熱兼不竭卻退顯少陽証是知可解也

太陽知可解者頭不痛項不彊肢節不痛則知表邪退也

陽明知可解者爲無發熱惡寒知裏易解也

少陽病知可解者寒熱日不移時而作邪未退也若用柴胡而移其時早移之於晏晏移之於早气移之於血血移之於气是邪無可容之地知可解也

知不可解

服解藥而去沈困只頭痛目悶是知濕去而風不去則欲解也若風去而濕不去則不解何以然風則髙濕則下而入裏也

脈知可解不可解

可解之脈浮而虛不可解之脈浮而實浮而虛者只是在表浮而實者知已在裏也汗多不解者轉屬陽明也傷寒不頭痛知邪不在經若頭痛者知邪在經也易老九味羌活湯解利法

羌活治太陽肢節痛君主之藥也乃撥亂反正之主故大無不通小無不入闗節非此不治也

防風治一身盡痛乃軍卒中卑下之職一聽君令而行隨所使引之而至者也

蒼術別有䧺壯上行之气能除濕下安太陰使邪气不𫝊於足太陰脾

細辛治少陰腎經頭痛

川芎治厥陰頭痛在腦

白芷治陽明頭痛在巓

生地黃治少陰心熱在內

黃芩治太陰肺熱有神

甘艸能緩裏急調和諸藥

已上九味𨿽爲一方然亦不可執執中無權猶執一也當視其經絡前後左右之不同從其多少大小之不一增損用之如神右水煎服

若欲急汗當熱服以羹粥投之若緩汗溫服之而不用湯投之也

脈浮而不解者先急而後緩脈沈而不解者先緩而後急

本湯不獨解利傷寒治雜病亦有神中風行經者加附子中風祕澁者加大黃中風並三气合而成痺等癥各隨十二經上下內外寒熱溫涼四時六气加減補㵼用之煉蜜作丸猶妙

當汗而下之成恊熱利

當各隨三陽本証表藥發之表解下利自愈若不愈者方可以利藥治之

太陽一下有八變

太陽病下之其脈促不結胸者此爲欲解也

脈浮者必結胸脈緊者必咽痛脈者必兩脇拘急脈細數者頭痛不止脈緊數者必欲嘔脈沈緩者恊熱利脈浮滑者必下血

裏𫝊表

太陽反下之因而腹滿時痛者屬太陰也桂枝加芍藥湯主之至於大實痛者胃也桂枝加大黃湯主之已𫝊戊婦告夫也所以爲裏𫝊表卽名誤下𫝊也

三陽三陰辯証用藥治法

彭用光

太陽無汗麻黃爲最太陽有汗桂枝可先小柴胡爲少陽之要領大柴胡行陽明之祕堅至三陰則難拘定法或可溫而或可下宜數變以曲全生意或可方而或可圓

傷寒表証分別治法以便四時取用

傷寒表証是如何﹝左手脈浮緊﹞無汗惡寒身熱多頭項俱疼脈浮取﹝輕手按之脈浮大而緊﹞施方施劑汗之和﹝冬麻黃湯十神湯春夏𦍑活沖和湯﹞

傷寒裏証治法宜次苐

傷寒裏証心腹疼﹝邪𫝊入裏脈重取數洪﹞不惡寒而惡熱蒸其脈數沈兼自汗二便祕少下之生﹝輕則大柴胡湯重則三承气湯選用﹞

陽証陽証身熱及頭疼體重咽漧難臥動或有譫語及循衣脈息洪宜審用

脈洪大有力﹝十神湯九味羌活湯解肌湯葛根湯大柴胡湯三氶气湯次第選用﹞

陰証陰証身涼二便淸病初自汗也頭疼也無煩躁也無渇脈息沈微自可明

脈沈微無力﹝五積散理中湯四逆湯三建湯﹞

陰毒手足甲靑至莭﹝三建湯此癥極危﹞灸闗元气海丹田臍中

陽証似陰陽証身涼冷四肢小便赤少大便稀心煩口燥脈沈數白虎湯兼竹葉奇

脈沈數有力﹝竹葉石膏湯柴胡五苓三黃解毒湯﹞

陰証似陽陰証如陽面赤紅小便淸利大便通渾身微熱沈遲脈眞武湯佳兼理中

脈沈遲弱﹝五積散羌附湯附子理中湯﹞

灸服藥而脈不回宜灸气海神闕丹田

陽厥陽厥時時指爪溫心煩便祕口漧論脈來沈細中還疾承气柴胡最可吞

陰厥陰厥身涼熱不回二便通滑不煩時脈來沈伏知端的三建湯兼四逆宜

脈沈微昏憒﹝先以星烏漧薑湯隨用三建湯﹞

灸此証倉卒無藥只灸闗元气海丹田妙

血發黃髮黃恰似煙薫色小便自利大便黒唇焦潄水血家黃桃仁承气湯堪擇

蓄血黃﹝此由脾胃熱甚失於汗下以致之宜抵當湯桃仁承气選用﹞

濕癥黃疸發黃渾似橘皮明小便不利大便行濕熱相蒸名曰疸茵陳湯共五苓平

蓄熱陰黃﹝頭汗出四肢沈重如瘧俱用茵陳湯加五苓兼小柴胡加梔子湯﹞

發斑發狂

陽毒發斑是如何梔子大黃黒奴科此癥甚危紅赤白易治如黑斑則胃爛難治如陽毒五日內可治六日七日難治﹝人參石膏化斑湯𤣥參升麻石膏湯大靑四物湯﹞

溫毒﹝葛根橘皮湯調胃承气湯黃連橘皮湯豬膽雞子湯﹞

黒奴丸方治陽毒發斑煩躁大渇倍常時行熱病六七日未得汗脈洪大或數面赤目脹身痛大熱煩躁狂言欲走渇甚又五六日以上不解熱在胸中口噤不能言爲壊傷寒醫所不治棄爲死人精魂已竭心下才暖撥開其口灌下卽活人凡灌藥下咽便能卽時甦醒

黃芩芒硝麻黃釡底煤小麥奴竈突墨梁上塵﹝各一兩﹞大黃﹝一兩一錢﹞

右爲末煉蜜爲丸彈子大井水化下卽當發寒寒已汗出乃差若時頃不汗再服一丸須見微利若不大渇不可與此藥

問兩感邪從何道而入

王好古

答曰經云兩感者死不治一日太陽與少陰俱病頭痛發熱惡寒口漧煩滿而渇太陽者腑也自背兪而入之人之所共知之少陰者臟也自鼻息而入人所不知也鼻气通於天故寒邪無形之气從鼻而入腎爲水也水流濕故腎受之經曰傷於濕者下先受之同气相求耳又云天之邪气感則害人五臟以是知內外兩感臟府俱病欲表之則有裏欲下之則有表表裏旣不能一治故死矣故云兩感者不治然所稟有虛實所感有淺深虛而感之深者必死實而感之淺者猶或可治治之而不救者有矣夫未有不治而獲生者也予嘗用此間有生者十得二三故立此方以待好生君子用之

大羌活湯

防風羌活獨活防己黃芩黃連白術蒼術炙甘艸細辛﹝各三錢﹞知母川芎地黃﹝各一兩﹞

右每服五錢水煎熱服不解再服三四次必解病愈則止若有餘証並依仲景隨經法治之

傷寒悞下變有輕重

或問曰傷寒雜証一體若悞下之甚者變大答曰非一體也傷寒悞下變無定體雜病悞下變有定體何以然傷寒自外而入陽也陽主動雜病自內而出陰也陰主靜動者犯之其變無窮靜者犯之其變止痞腹脇痛而已故變無窮者爲重痞與腹脇痛者爲輕也辯內外傷

傷風鼻中气出粗合口不開肺气通於天也傷食口無味涎不納鼻息气勻脾气通於地也

外傷一身盡熱先太陽也從外而之內者先無形也內傷手足不和兩脇俱熱先少陽也從內而之外者先有形也

內外俱傷人迎气口俱盛或舉按皆實大表發熱而惡寒腹不和而口液此內外兩傷也

凡診則必捫手心手背手心熱則內傷手背熱則外傷次以脈別之

冬傷於寒者春必溫病夏爲熱病長夏爲大熱病蓋因房失勞傷與辛苦之人水虧無以奉春生之令故春陽气長而爲溫病也夏爲熱病者是火先動於火未動之時水預虧於已旺之日故邪但藏而不爲病也夏令炎蒸其火旣旺與前所動者客邪與主气二火相接所以爲熱病也長夏爲大熱病者火之方與秋之分皆手經居之水之方與春之分皆足經居之所傷者皆經不足故夏火旺客气助於手經則不足者愈不足矣故所用之藥皆泄有餘而非足經藥何以然泄有餘則不足者補矣此傷寒本足經只言足經而不言手經也大意如此至於𫝊手經者亦有之當作別論與夫奇經之病亦在其中矣

狂言讝語鄭聲辯

狂言者大開目與人語語所未嘗見之事卽爲狂言也讝語者合目自言言所日用常見常行之事卽爲讝語也鄭聲者聲戰無力不相接續造字出於喉中卽鄭聲也

陽明癥不可犯禁忌

不當發汗不當利小便若發汗利小便竭其津液則生蓄血癥也惟當益津液爲上以其火就燥也益津液者蓮鬚蔥白湯是也汗多亡陽下多亡陰小便重利之走气三者𨿽異爲言少津液則一也

汗多亡陽

汗者本所以助陽也若陽受陰邪寒結無形須當發去陰邪以復陽气所謂益陽而除風寒客气也陰邪已去而復汗之反傷陽經曰重陽必陰故陽气自亡汗多亡陽此之謂也

下多傷陰

下者本所以助陰也若陰受陽邪熱結有形須當除去已敗壞者以致新陰此所謂益陰而除火熱邪气也陽邪已去而復下之反亡陰也經曰重陰必陽故陰气自亡下多亡陰此之謂也

傷寒五臟受病脈証相尅訣

心臟心病舌彊笑靣赤燥煩掌熱口漧讝臍上動气洪緊數反得沈微命不全

肝臟肝家靣靑目痛閉筋急怒容臍左气脈當急或兼長浮濇短兮名不治

脾臟脾家不食麵皮黃體重肢痛喜臥牀動气當臍脈緩大長而緊是㓙殃

肺臟肺家面白帶憂愁吐血寒溫喘𠻳求臍右气兮沈細濇大而牢者死根由

腎臟腎家面黒爪甲靑耳閉足寒泄腹疼臍下气兮脈沈滑緩而大者死之形

已上皆受尅之脈爲賊邪故㐫也

赤水元珠卷十七﹤子部﹐醫家類﹐赤水元珠﹥赤水元珠卷十七熱論仲景傷寒例陶節庵辯仲景傷寒論傷寒至捷法太陽證太陽証發熱惡寒自汗脈緩太陽頭痛問桂枝湯發汗太陽禁忌不可犯太陽証亦有當汗不當汗者當汗而不汗生黃不當汗而汗成蓄血知可解知不可解脈知可解不可解當汗而下之成恊熱利太陽一下有八變傷寒表証是如何傷寒裏証治法宜次苐脈洪大有力脈沈微無力大羌活湯傷寒悞下變有輕重狂言讝語鄭聲辯陽明癥不可犯禁忌汗多亡陽下多傷陰傷寒五臟受病脈証相尅訣赤水元珠卷十七

欽定四庫全書

赤水元珠卷十八

明孫一奎撰

痰證

外證增寒壯熱惡風自汗胸滿气上衝咽不得息頭不疼項不彊若涎多者亦隠隠頭疼脈有寸浮者亦有寸伏者以意㕘之柴胡半夏湯金沸艸散大半夏湯气上衝𤓰蒂散吐之﹝此亦風痰證也如食積痰虛損痰不用此藥﹞

傷食

亦頭疼惡寒身熱但左手脈平和右手脈緊盛知爲食大橘皮二陳湯心腹滿脹大柴胡湯下之胸滿嘔吐者蒂散吐之﹝亦夾食傷寒也全傷食者恐不可用柴胡﹞

虛煩

諸虛煩熱與傷寒相似但不惡寒頭不疼身不痛爲異耳表旣虛不可汗裏不實不可下叔和云虛煩有熱不可攻

腳气

傷寒𫝊足不𫝊手所以寒濕之气蒸於足發則類傷寒其證頭疼身熱肢節痛大便閉或嘔但初病時起於腳膝屈弱不能移動爲異耳感於寒所患必冷越婢小續命湯入生薑汁最妙感於暑所患是熱小續命去附子減桂一半腳腫木𤓰散檳榔散大便祕脾約丸

論傷寒用藥法則

標本逆從之旣明五劑之藥須用識且如表汗用麻黃無蔥白不發吐痰用𤓰蒂無豉不湧去實熱用大黃無枳實不通溫經用附子無漧薑不熱甚則以泥淸水加蔥白煎之竹瀝無薑汁不能行經絡蜜導無皂角不能通祕結非半夏薑汁不能止嘔吐非人參竹葉不能止虛煩非小柴胡不能和解表裏非五苓散不能通利小便非天花粉漧葛不能消渇解肌非人參麥門冬五味不能生脈補元非犀角地黃不能止上焦之吐衂非桃仁承气不能破下焦之瘀血非黃蓍桂枝不能實表間虛汗非茯苓白術不能去濕助脾非茵陳不能去黃疸非承气不能制定發狂非枳桔不能除痞滿非陷胸不能開結胸非羌活不能治四時之感冒身疼非人參敗毒不能治春溫非四逆不能治陰厥非人參白虎不能化斑非理中烏梅不能治蚘厥非桂枝麻黃不能除冬月之惡寒熱隨汗解非薑附湯不能止陰寒之泄利非大柴胡不能去實熱之妄言陰陽咳嗽上气喘息用加減小靑龍分表裏而可汗下此傷寒用藥之大法也

陰經用藥格法

太陰脾土性惡寒濕非漧薑白術不能燥濕也

少陰腎水性惡寒燥非附子不能溫潤

厥陰肝木藏血榮筋非芍藥甘艸不能滋養此經常之道

治傷寒看證大略

凡證有頭疼惡寒皆是傷寒無則皆否也何則蓋傷寒則惡寒傷食則惡食理固然也但風從上來陽先受之寒從下來陰先受之風與寒常相因而感冒之時則又不同及其証之外見者則一也

一提金脈要

人之陰陽卽爲先天人之气血卽爲後天脈者非血非气乃血气之先卽營行之道路又問曰旣知先後天之脈理須明持脈之要曰舉曰按曰尋三字若此不明卽陰陽表裏虛實何以別之持脈者輕手循之曰舉重手取之曰按不輕不重委曲求之曰尋

截江网論脈

雜病以爲陽傷寒以爲陰雜病以緩爲弱傷寒以緩爲和兩手無脈曰雙伏一手無脈曰單伏必有正汗也寸口陽脈中或見沈細者但無力者爲陽中伏陰尺部陰脈中或見沈數者爲陰中伏陽寸口數大有力爲重陽尺部沈細無力爲重陰寸脈浮而有力主寒邪表實宜汗浮而無力主風邪表虛宜實尺脈沈而有力主陽邪在裏爲實宜下無力主陰邪在裏爲虛宜溫寸脈弱而無力切忌發吐尺脈弱而無力切忌汗下初按來疾去遲名曰內外實去疾來遲名曰內實外虛尺寸俱同名曰緩緩者和而生也汗下後脈靜者生躁亂身熱者死乃邪气勝也溫之後脈來歇至者正气脫而不復生也純之脈名曰負負者死按之解索名曰陰陽離離者死陰病見陽脈者生陽病見陰脈者死

傷寒撮要論脈

左右手脈俱急緊盛是夾食傷寒右手脈來空虛左手脈來緊盛是勞力傷寒左手脈來緊右手洪滑或寸脈沈伏身熱惡寒隠隠頭痛喘咳煩悶胸脇體痛是夾痰傷寒左手脈來緊濇右手脈沈數心胸脇下小腹有痛處是血欝內傷外感六經圖及傷寒撮要一提金六經正治捷法

足太陽經委中穴在膕中央約紋動脈陷中膕中央卽膝後相對腿灣中也目內眥在面前眼內邊神庭在中間額上額額角也

此圖玉枕至陰二穴膀胱經穴也風府穴督脈穴也膀胱與督脈會於頂顚連於風府太陽癥項彊故並及之

足太陽膀胱經圖頭爲諸陽之首故多𫝊變受病爲先也其脈起於目內眥從頭下至項連風府行身之背終於足也其證頭頂痛項彊腰疼骨節痛經曰太陽頭痛脈浮項背彊而惡寒嘔逆身疼或已發熱或未發熱者俱宜發表不可輙下之表邪乘虛內陷𫝊變不可勝數又不可利小便利之則引熱入裏其害不淺若本病煩熱小便不利者乃利之則不禁如小便自利如常則不可利也凡有汗不得再發汗汗多不得利小便

足太陽起於目內眥上額過神庭彎至玉枕過項夾背脊由後亷而下至小趾外側至陰穴止

太陽經見證法

假如先起惡寒者本病已後發熱者標病若有一毫頭痛惡寒身熱不拘日數多少便宜發散自然熱退身涼有何變證

此處寒熱標本指病之先後言上文本病煩熱之本字指六經標本言不可混看

辯證法

表虛自汗者爲風傷衞气宜實表表實無汗者爲寒傷營血宜發表

診脈法

診脈大凡皮膚之上輕手按之便得曰浮脈浮緊有力爲傷寒脈浮緩無力爲傷風

用藥法

冬月正傷寒用升陽發表湯卽加減麻黃湯冬月傷風用疎邪實表湯卽加減桂枝湯春秋無汗用羗活沖和湯發表有汗用加減沖和湯實表腹痛小建中湯痛甚桂枝加大黃湯夏月無汗用神術湯有汗用前加減沖和湯

此圖神庭穴督脈穴也陽明經神庭過故載之

足陽明胃經圖乃兩陽合明於前也一曰府者居中土也萬物所歸也其脈起於鼻額上頭額絡於目循於面行身之前終於足也經曰傷寒二日陽明脈大又曰尺寸俱長者陽明受病也

足陽明起於鼻兩傍上頭維從乳中近外傍而下前臁梁丘穴至大趾次趾之端厲兌穴止

陽明經見證法

頭額痛目痛鼻乾不眠微惡寒是足陽明胃經受病假如先起目痛惡寒身熱者陽明經本病已後潮熱自汗讝語發渇大便實者正陽明胃府標病夫本宜解肌標宜急下看消息用之

辯證法

目痛鼻乾微惡寒身熱病在經潮熱自汗讝語發渇便實不惡寒病在腑

診脈法

按至皮膚之下肌肉之間略重按之乃得之脈見微洪爲經病按至筋骨之間重按之乃得脈見沈數爲腑病

用藥法

微惡寒自然目眶痛鼻乾不眠者用柴葛解肌湯卽加減葛根解肌湯渇而有汗不解者如神白虎湯卽加減白虎湯潮熱讝語發渇掲去衣被手擲足斑黃狂亂不惡寒反怕熱大便實者輕則大柴胡湯重則三承气湯選用俱在祕方六一順气湯加減治之

足少陽膽經其脈起於目鋭眥上頭角絡耳中循胸脇行身之側終於足也前有陽明後有太陽居二陽之中所以居半表裏經曰尺寸俱者足少陽受病其證頭痛目口苦胸滿耳聾脇痛或心煩喜嘔或胸中煩悶而不嘔或心下病鞭或寒熱往來或發熱寅申時尢盛或身微熱者皆少陽也凡頭角痛耳中痛耳中烘烘而鳴耳之上前後腫痛皆少陽所主部分其火爲之也若口苦者少陽之膽熱脇下鞭者少陽之結也

足少陽起於目鋭���上頭角絡耳中過乳外傍從兩脇由外臁而下至小指次指之端竅陰穴止

少陽經見證法

假如先起惡寒身熱耳聾脇痛者本病已後嘔而舌漧口苦者標病緣膽無出入病在半表半里之間止宜小柴胡湯加減和解表里治之再無別湯本方有加減法此經有三禁不可汗下利也若治之得法有何壞證當須識此毋致忽焉

辯證法

耳聾脇痛寒熱嘔而口苦舌漧便屬半表半里證不從標本從乎中治

診脈法

按至皮膚之下肌肉之間略重按之乃得脈見數本經

用藥法

耳聾脇痛寒熱嘔而口苦舌漧者用柴胡雙解飲卽加減小柴胡湯若陽明少陽合病則脈而長此湯加葛根芍藥

此圖膻中穴任脈穴也太陰脈過此故載之

足大陰脾經圖脾爲中榮宮之坤土也其脈始於足大指上行至腹絡於嗌連舌本行身之前也若寒邪卒中直入本經者一時便發腹痛或吐或利宜溫之如四日而發腹滿嗌漧者此𫝊經之邪也宜和之若太陽病下之早因而腹痛者此悞下之而𫝊也凡治太陰癥自利不渇脈沈細手足冷急溫之若脈浮者可發汗宜桂枝湯主之若發熱脈數者少陽之邪未解小柴胡湯主之如自利不渇者臟有寒也宜理中湯甚者加附子重則回陽救急湯卽加減四逆湯腹滿嘔吐食不下者宜治中湯手足冷脈沈細者宜四逆湯若𫝊經邪熱內陷腹痛者宜桂枝芍藥湯主之

足太陰從足大趾隱白穴由內臁而上環小腹上乳內傍膻中其別從乳外近厥陰而上至喉下人迎止

又云凡陽經𫝊來之邪終是陽明腑證皆不當和亦不可用桂枝只三承气選用其用桂枝者中在陰經未入陰府也

太陰經見證法

腹滿自利津不到咽手足溫者是足太陰脾經受證假如先起腹滿咽漧者本病已後身目黃標病內有寒熱所分不可混治臨病之際用在得宜

辯證法

腹滿咽漧發黃者屬腑熱自利不渇或嘔吐者屬臟寒

診脈法

重手按至肌肉之下筋骨之間方得脈沈而有力宜當下脈見沈而無力宜當溫

用藥法

腹滿咽漧手足溫腹痛者桂枝大黃湯卽加減桂枝湯身目黃者茵陳大黃湯卽加減茵陳湯自利不渇或嘔吐者加味理中飲重則回陽急救湯卽加減四逆湯

足少陰腎經圖爲人身之根蒂也其脈始於足心上行貫脊循喉絡舌本散舌下注心中行身之前也若因欲事腎虛者寒直中之也其證一二日便發故發熱脈沈足冷或惡寒倦臥宜溫經散寒若五六日而發躁舌漧者此𫝊經之熱邪宜急下之恐腎水漧也如其脈沈細足冷者又不可下急溫之脈沈疾有力者乃可下之凡少陰飲水而小便色白者下虛有寒引水自救非熱宜溫之蓋少陰傷寒多因勞傷腎經之所致有緊有慢其害甚速宜溫之不可以寒涼之藥妄投之也但脈沈足冷𨿽發熱者急宜溫腎以扶元气

足少陰起於足心湧泉穴由內臁而上在太陰經之後行入乳內傍近膻中至喉下人迎止

少陰經見證

假如先起舌漧口者本病已後讝語大便實者標病至陰經則難拘定法或可溫而或可下因分直中者寒證𫝊經者熱癥是其發前人之所未發也

診脈法

重手按至肌肉之下筋骨之間方得脈見沈實有力宜當下脈見沈遲無力宜當溫

用藥法

口燥咽漧渇而讝語大便實或遶臍鞭痛或下利純淸水心下鞭痛者俱是邪熱燥屎使然急用六一順气湯分輕重下之卽承气湯有加減法無熱惡寒厥冷勌臥不渇或腹痛嘔吐㵼利沈重或陰毒手指甲唇靑嘔逆絞痛身如被杖面如刀刮戰慄者俱是寒邪中裏使然急用回陽救急湯溫之卽四逆湯有加減法

此圖一經從缺盆下乳上入裏會於頂巓

足厥陰肝經圖厥者盡也六經之尾也其脈起於足大指上環陰器抵小腹循脇肋上口唇與督脈㑹於巓頂行身之前側也若本經不足寒邪直中之也一日便發吐利小腹痛寒甚者唇靑厥冷囊縮急宜溫之並著艾灸丹田气海以溫之若六七日發煩滿囊拳者此𫝊經熱邪厥深熱亦深也若脈沈疾有力者宜急下之若脈微細者不可下也凡傷寒𫝊至厥陰經則病勢極矣然死生在於須臾可不謹察之也大抵熱深厥亦深則舌捲囊縮陰寒冷極亦舌捲囊縮也當要仔細而辯其冷熱之治其法微矣

足厥陰起足大趾大惇穴由內臁而上在太陰經之前行入小腹過脇下從乳外傍彎入乳內傍至中脘而止其入裏行者㑹於巓頂也圖內不載

厥陰經見證法

假如先起消渇煩滿者本病已後舌捲囊縮者標病亦有寒熱兩端不可槪作熱治

辯證法

煩滿囊拳消渇者屬熱口涎沫不渇厥冷者屬寒似瘧不嘔淸便必自愈

用藥法

消渇煩滿舌捲囊縮大便實手足乍冷乍溫者急用六乙順气湯下之卽承气湯有加減法口吐涎沫或四肢厥冷不溫過乎肘膝不渇小腹絞痛嘔逆者急用茱萸四逆湯卽回陽救急湯有加減法

煎藥法

一發汗藥先煎麻黃一二沸後入余藥同煎

一止汗藥先煎桂枝

一和解藥先煎柴胡

一下藥先煎滚水入枳實

一溫藥先煎漧薑

一行血藥先煎桃仁

一利水藥先煎豬苓

一止㵼藥先煎炒白術

一消渇藥先煎天花粉

一止痛藥先煎白芍藥

一發黃藥先煎茵陳

一發斑藥先煎靑黛

一發狂藥先煎石羔

一止嘔藥先煎半夏

一勞力感寒先煎黃茋

一濕癥藥先煎蒼術

一感冒傷寒先煎羌活

一暑癥藥先煎香薷

一痓病藥先煎防風

一腹如雷鳴藥先煎煨生薑

已上俱以主病者先煎余藥俱後入同煎

刼病法

一傷寒發狂奔走人難制伏先於病人處生火一盆用醋一碗傾於火上其煙衝入鼻內卽安方可察其陽狂陰躁親切用藥無差若初起頭疼發熱惡寒方除已後登髙而歌棄衣而走踰牆上屋罵詈叫喊大渇欲死脈來有力乃因邪熱𫝊裏陽盛發狂當用寒藥下之此爲陽狂凡見舌捲囊縮者不治若病起無頭疼身微熱面赤戴陽煩躁脈來沈微無力欲坐臥於泥水中乃因寒熱而發躁手指甲面色靑黒冷汗不止心腹結鞭如石躁渇欲死卽陰證似陽當用熱藥溫之此爲陰躁凡見厥冷下利讝語者不治須詳脈來有力無力此爲良法

一傷寒腹中痛甚將涼水一盞與病人飲之其痛稍可者屬熱當用涼藥淸之淸之不已而或遶臍鞭痛大便結實煩渇屬燥屎急用寒藥下之若食痛同治法若小腹鞭痛小水自利大便黒身目黃者屬蓄血亦用寒劑加行血藥下盡黒物則愈此三者皆痛隨利減之法也若飲水愈加作痛屬寒當用溫藥和之和之不已而或四肢厥冷腹痛嘔吐㵼利急用熱藥救之須詳脈來有力無力此爲良法

一傷寒直中陰經眞寒證甚重而無脈或吐㵼脫元而無脈用好酒薑汁各半盞與病人服之其脈來者可治當察其脈用藥不拘脈浮沈大小但指下出見者生如用此法脈不至者必死又當問病人何處有痛證要知痛甚者脈必伏宜隨病制宜方爲吉兆如無痛證用此法而脈不至者不爲吉兆尢當問病人若平素原��正取脈須用覆手取之脈必見也此屬反闗脈診法與正取法同若平素正取有脈後因病診之無脈者亦當覆手取之而脈出者陰陽錯亂也宜和合陰陽如覆取正取俱無脈者必死此爲良法

一傷寒舌上生胎不拘滑白黃黒俱用井水浸靑布片於舌上洗淨後用生薑片子時時蘸水刮之其胎自退凡見舌生黒胎芒刺者必死此熱毒入深十有九死是腎水尅心火也若發黃者用生薑柤時時週身擦之其黃退若心胸脇下有邪气結實滿悶鞭痛用生薑一片搗柤去汁炒微燥帶潤用絹包於患處款款熨之稍可又將柤和勻前汁炒乾再熨許久豁然寛快俱爲良法

一傷寒鼻衂成流久不止者將山梔炒黒爲細末吹入鼻中外將水紙搭於鼻衝其血自止若㸃滴其血不成流者其邪在經未解照後祕方用藥不在此法

一傷寒熱邪在裏服轉藥後鹽炒麩皮一升將絹包於病人腹上款款熨之使藥气得熱則行大便易通矣

一傷寒吐血不止用韭汁磨京墨呷下其血見黒必止如無韭汁用雞子靑亦可正謂赤屬火而黒屬水也

一傷寒直中陰經眞寒證或陰毒證身如被杖腹中絞痛嘔逆沈重不知人事四體堅冷如石冰指甲唇靑藥不得入口六脈沈細或無脈欲絕者將蔥縳一握切去根葉取白三寸許如餅先用麝香半分塡於臍中後放蔥餅於臍上以火熨之連換二三餅稍醒灌入生薑汁煎服回陽救急湯如不醒再灸闗元气海二三十壯使熱气通其內逼邪出於外以復陽气如用此法手足溫和汗出卽醒者爲有生也如用此法手足不溫汗不出不省人事必死

一傷寒熱病熱邪𫝊裏亢極無解用黃連煎水一盞放井中頓冷浸靑布搭於胸中徐徐換之待熱勢稍退卽除不可久漬夏月用此法冬月不宜用

一傷寒服藥轉吐出不納者隨用竹管重捺內闗後將生薑自然汁半盞熱飲其吐卽止大凡服寒藥熱飲熱藥寒飲中和之劑溫和服之如要取汗𨿽辛甘之劑亦宜熱服如要止汗𨿽辛甘溫之劑亦宜溫服此爲良法

內闗中掌後腕二寸厥陰心包相火之經

一中風痰厥昏迷卒倒不省人事欲絕者先用皂莢末撚紙燒煙衝入鼻有𡁲可治隨用吐痰法用皂莢末五分半夏白礬各三分爲細末薑汁調服探吐後服導痰湯加減治之無𡁲不可治此爲良法

一治乾霍亂不得吐者用滚湯一碗入皂莢末三分鹽一撮調服探吐切莫與米湯與之卽死是穀气反助邪气也

一中寒卒倒昏迷不醒者先用熱酒薑汁各半盞灌入稍醒後服加味理中飲爲效如不飲酒人止用薑汁灌之依此法調治冬月有之餘月不多見

製藥法

一用附子去皮臍先用鹽水薑汁各半盞用砂鍋煮七沸後入黃連甘艸各半兩再加童便半盞再煮七沸住火良久撈起入磁器盛貯伏地气一晝夜取出曬漧以備後用庶無毒害頂圓臍正一兩一枚者佳

一用川大黃須錦紋者佳剉成飲片用酒拌均燥乾後用不傷陰血如年壯實熱者生用不須製

一用麻黃去節先滚醋湯略浸片時撈起以備後用庶免大發如冬月嚴寒腠理至宻當生用不須製

一用吳茱茰將鹽水拌均炒燥庶無小毒

一用附子後身目紅者乃附子之過用蘿卜搗水濾汁二大盞入黃連甘艸各半兩犀角三錢煎至八分服之以解附子毒其紅卽除如解遲必血從耳口鼻出者必死無蘿卜用蘿卜子搗水取汁亦可如無蘿卜子用澄淸泥漿水亦可也

一用大黃後㵼利不止者用烏梅二枚炒粳米一撮漧薑三錢人參炒白術各半兩生附子皮一錢半甘艸一錢升麻少許燈心一握水二大鍾煎之去渣後入炒陳壁土一匙調服卽愈取土气以助胃气也

一用麻黃後汗出不止者將病人髮披水盆中足露出外用炒糯米半升龍骨牡蠣槁本防風各一兩爲細末周身撲之隨後祕方用藥免致亡陽而死此爲良法

羌活沖和湯治太陽傷風有汗脈浮緩

羌活白芷黃芩甘艸﹝各一半﹞防風白術生地﹝各一錢半﹞川芎﹝五分﹞右如前煎法若一服汗仍未止加黃茋一錢半芍藥一錢仍未止以小柴胡加桂枝芍藥各一錢

葛根湯治太陽陽明項背彊急無汗惡風脈帶浮而發熱又治太陽與陽明合病必自利此湯並主之葛根﹝一錢﹞甘艸麻黃﹝各二錢去節湯泡二次﹞水二鍾薑四片

棗二枚煎略微覆取汗

獨活散治傷寒溫熱等癥

羌活獨活防風枳殻黃芩麻黃﹝泡一次﹞人參細辛茯苓炙甘艸蔓荊子甘菊花石膏水二鍾薑三片薄荷五葉煎

敗毒散治傷寒溫疫風溫頭目昏四肢疼痛增寒壯熱項彊目睛疼尋常風拘急

羌活獨活前胡柴胡川芎枳殻桔梗茯苓人參甘艸﹝各等分﹞

水二鍾如常煎服

六神通解散

麻黃黃芩滑石﹝各二兩﹞石膏﹝一兩﹞甘艸﹝一兩半﹞蒼術﹝四兩﹞治時行三日前加蔥白香豉煎服而汗之立效中

病卽止不可盡劑

升麻湯治傷寒中風頭疼增寒壯熱肢體疼痛發熱惡寒鼻中乾不得臥兼治寒暄不時人多疾疫及暴熱之頃忽然變寒身體疼痛頭重如石

升麻甘艸芍藥葛根﹝各等分﹞

每服七八錢煎如常法若老人去芍藥加柴胡茯苓人參各一錢

五積散治陰經傷冷脾胃不和感冒寒邪

蒼術﹝二十四兩﹞桔梗﹝十二兩﹞陳皮﹝八兩﹞白芷茯苓﹝各四兩﹞甘艸枳殻﹝炒各五兩﹞肉桂人參川芎﹝各二兩﹞厚朴半夏

芍藥當歸麻黃漧薑﹝各三兩﹞

右十六味除枳殼肉桂陳皮其餘共一處生搗爲粗末用酒拌勻曬漧分作六分大鍋內文武火炒令黃色不得焦擲冷入殻桂陳皮和勻每服五錢水二鍾薑三片煎一鍾服

婦人血風證因崩漏大脫血或前後血因而涸燥其熱未除尋衣摸牀撮空閉目不省人事手擲足揺動不安錯語失神脈浮而虛內有燥熱之極气粗鼻乾而不潤上下通燥此爲難治宜服生地黃黃連湯

治男子去血多亦有此癥其妙不可容言

生地黃黃連湯

川芎生地當歸﹝各七分﹞赤芍藥梔子黃芩黃連﹝各三分﹞防風

每服五錢水煎淸飲徐徐呷之如脈實可加大黃下之大承气湯气藥也自外而之內者用之生地黃黃連湯血藥也自內而之外者用之气血合病循衣撮空治同

自气而之血血而復之气者大承气湯下之自血而之气气而復之血者生地黃黃連湯主之二者俱不大便此是承气湯對子又與三黃石膏湯表裏皆是三焦胞絡相火之用也病旣危急只得以此湯降血中火耳不拘婦人男子去血過多而有此癥者皆宜服之無不效者

祕用三十七方就註三十七槌法

升麻發表湯卽麻黃湯附加減法

治冬月正傷寒頭疼發熱惡寒脊彊脈浮緊無汗爲表癥此足太陽膀胱經受邪當發汗以頭如斧劈身如火熾者宜此湯有汗者勿用

麻黃桂枝甘艸杏仁升麻川芎防風白芷羌活

本經發熱惡寒頭痛無汗而喘者本方加漧葛去升麻

本經發熱惡寒身體痛者本方加蒼術芍藥去杏仁本經惡寒發熱身癢面赤者以其不得小便出故也本方去白芷升麻杏仁加柴胡芍藥

本經頭痛發熱惡寒胸中飽悶者本方加枳殻桔梗本經感寒深重服湯不作汗者再宜服至二三劑而汗不出者死

本經汗後不解者宜再服量癥輕重用麻黃升麻分多寡爲當

水二鍾薑三片蔥白二莖槌法加江西豆豉一撮煎之熱服取汗有神宜厚被覆首凡中病卽止不得多服多則反加別病

疎邪實表湯卽桂枝湯附加減法

治冬月正傷風頭痛發熱惡寒脊彊脈浮緩自汗爲表癥此足太陽膀胱經受邪當實表散邪無汗者不可服

桂枝芍藥甘艸防風川芎羌活白術如汗不止加黃茋喘加杏仁柴胡胸中飽悶

加枳殻桔梗

水二鍾薑三片棗二枚槌法加膠飴二匙溫服

羌活沖和湯以代桂枝麻黃靑龍各半等湯此太陽經之神藥也

治春夏秋非時感冒暴寒頭痛發熱惡寒脊彊無汗脈浮緊此足太陽膀胱經受邪是表癥宜發散不與冬時正傷寒同治此湯非獨治三時暴寒春可治溫夏可治熱秋可治濕治雜癥亦有神也冬寒亦可用惟黃芩須輕投耳

羌活蒼術﹝各一錢半﹞防風黃芩川芎白芷甘艸生地黃﹝各一錢﹞細辛﹝五分不可多﹞

水二鍾煎八分熱服溫被蓋覆取微汗濕土司天加蒼術一錢五分天久淫雨亦加如渇加石膏三錢知母一錢不渇不加冬月禁之

如胸中飽悶加桔梗枳殻去生地

夏月加石膏知母名神術湯如服此湯後不作汗本方加蘇葉喘而惡寒身熱本方加杏仁生地汗後不解宜服要汗下兼行加大黃乃釡底抽薪之法其春夏秋感冒非時傷寒亦有頭疼惡寒身熱脈浮緩自汗宜實表本方去蒼術加白術汗不止加黃茋卽加減沖和湯再不止以小柴胡加桂枝芍藥一錢有神

槌法薑三片棗二枚煎至一鍾加蔥白搗汁五匙再煎一二沸如發汗熱服止汗溫服

柴葛解肌湯卽葛根湯附加減法

治足陽明胃經受邪目痛鼻乾不眠微頭疼眼眶痛脈來微洪宜解肌屬陽明經病其正陽明腑病別有治法

柴胡葛根甘艸黃芩芍藥羌活白芷桔梗

本經無汗惡寒甚者去黃芩加麻黃冬月宜加春宜少夏秋去之加蘇葉

本經有汗而渇者治法在如神白虎湯下卽白虎湯水二鍾薑三片棗二枚槌法加石膏末一撮煎之熱服

柴胡雙解散卽小柴胡湯附加減法

足少陽膽經受證耳聾脇痛寒熱嘔而口苦脈來數屬半表半里宜和解此經無出入有三禁不可汗下利也止有小柴胡一湯隨病加減再無別湯柴胡黃芩半夏甘艸人參陳皮芍藥若只小柴胡湯無芍藥

本經癥小便不利加茯苓脇痛加靑皮

本經嘔者入薑汁竹茹痰多加𤓰蔞貝母寒熱似瘧加桂渇加天花粉知母齒燥無津液加石膏嗽者加五味金沸艸壞癥加鱉甲

本經癥心下飽悶未經下者非結胸乃表邪𫝊至胸中未入乎腑證𨿽滿悶尙爲在表只消小柴胡加枳梗未效就以本方對小陷胸加枳桔一服虛煩類傷寒證本方加竹葉炒粳米

本經與陽明合病本方加葛根芍藥

婦人熱入血室加當歸紅花

男人熱入血室加生地黃

老婦人傷寒無表證其熱勝者本方加大黃甚者加芒硝

水二鍾薑一片棗二枚槌法加生艾汁三匙煎之溫服

小柴胡湯證註釋

治太陽病十日已去脈細而嗜臥外𨿽已解設胸滿痛與服之若脈浮者麻黃湯傷寒五六日來往寒熱胸脇若痛黙黙不飲食心煩喜嘔或煩而不嘔或渇或腹中痛或脇下痞鞭或心悸小便不利或不渇身有微熱者此湯主之血气弱腠理開邪气因與正气相搏結於胸下邪正分爭往來寒熱休作有時黙黙不飲食臟腑相連其痛必下邪髙痛下致使嘔也此湯主之服柴胡湯已渇者屬陽明以法治之傷寒五六日身熱惡風頭項彊脇下滿手足溫而渇者此湯主之傷寒陽脈濇陰脈腹中急痛先與小建中湯不差者此湯主之太陽病過經十餘日發汗吐下後四五日柴胡湯證仍在者先與小柴胡湯嘔不止心下欝微煩者爲未解也與大柴胡湯下之則愈婦人中風七八日續得寒熱發作有時經水適㫁者此爲熱入血室其血必結致如瘧狀此湯主之傷寒五六日頭汗出微惡寒手足冷心下滿不欲食大便硬脈細者爲陽微結必有表復有裏脈沈亦裏也汗出爲陽微假令純陰結不得復有外癥悉入在裏此爲半在表半在裏也脈𨿽沈緊不得爲少陰病所以然者陰不得有汗也今頭汗出故知非少陰可與此湯設不了了得尿而解傷寒五六日嘔而發熱者柴胡湯癥具而以他藥下之柴胡癥在者復與小柴胡湯心下痞爲逆必蒸蒸而振卻發熱汗出而解若心下滿而腹痛者此爲結胸也大陷胸湯主之但滿而不痛者此爲痞气柴胡不中與之宜半夏㵼心湯已上屬太陰經

末後五六日嘔而發熱至太陰經一俱太陰證節菴並及者見太陰證柴胡亦有當與不當與者陽明病發潮熱大便溏小便自可胸脇不利者與此湯陽明病脇下鞭滿不大便而嘔舌上白胎皆可與之上焦得通津液得下腎气因和濈然汗出而解陽明中風脈浮大而短气腹部滿脇下及心痛久按之气不通鼻乾不得臥一身及目悉黃小便難有潮熱時時噦身前後腫刺之少差外不解病過十日脈續浮者此湯主之已上屬陽明經太陽病不解轉入少陽脇下滿漧嘔不能食往來寒熱尙未吐下脈沈緊者此湯主之若已吐下後發汗溫鍼讝語小柴胡湯證罷此爲壞證知犯何逆以法治之已上屬少陽經嘔而發熱宜服此湯傷寒已後更發熱此湯主之若脈浮者以汗解之屬陽易差後勞復脈證

彭用光加減法

如胸中煩而不嘔去半夏人參加𤓰蔞仁煩者熱也嘔者逆气也今煩而不嘔則熱聚而气不逆邪气欲漸成實也參甘恐補去之無助熱夏味辛散去之以無逆气也𤓰蔞仁苦寒用之以通欎熱於胸中若渇者去半夏恐燥津液加人參之甘潤𤓰蔞根之苦潤相合則津液生而渇已也

若腹中痛去黃芩加芍藥寒邪入裏裏气不足寒邪壅則腹中痛芩苦寒性堅而寒中去之則中气易和芍藥味酸而和中加之則裏气得通而腹痛自愈如脇下痞鞭去大棗之甘溫恐令滿加牡礪之酸鹹則痞消而鞭輭矣

若心下悸小便不利者去黃芩之苦寒恐蓄水浸行加茯苓之甘淡能滲利則津液通矣

若不渇外有微熱去人參微熱恐有表邪加桂枝取汗發散表邪也

若欬者去人參大棗生薑加五味子漧薑肺气逆則欬參棗薑甘溫中則肺气愈逆故去之用五味子之酸收斂肺气漧薑之辛熱以散內之寒气則欬自止若加葛根芍藥治少陽陽明合病頭略痛發熱耳聾脇痛或往來寒熱如瘧和解散治之和解散卽小柴胡湯加減如嘔逆加薑九片陳皮一錢如頭痛惡寒加羌活防風各一錢寒熱間作加桂枝一錢夏月中暑發熱頭痛加黃連一錢春天溫病時行加生地黃川升麻一錢瘧疾或先寒後熱加川常山尖檳榔半錢各要未發時煎服傷寒惡寒頭項彊發熱前方沖和湯內去細辛蒼術加白術二錢

桂枝大黃湯卽桂枝湯加大黃附加減法

治足太陰脾經受癥腹滿而痛咽漧而渇手足溫脈來沈而有力此因邪熱從陽經𫝊入陰經

桂枝芍藥甘艸大黃枳實柴胡

本經腹滿不惡寒而喘者加大腹皮去甘艸

水二鍾薑一片棗二枚槌法臨服入檳榔磨水三匙熱服

中云看此證不如三承气湯選用或一日初𫝊太陰乃可觀仲景書或者邪中陰經而畱於腹者也不然必外證未全除可也不然此方亦當用在壞證例非本經藥也直說陽癥𫝊來者誤也

加味理中飲卽理中湯附加減法

治太陰脾經受證自利不渇手足溫身無熱脈來沈而無力此屬臟寒

漧薑白術人參甘艸肉桂陳皮茯苓厥陰消渇气上衝心饑不欲食食卽吐蚘腹痛大便實者本方加大黃蜜少許利之

本經腹濡滿時減者本方去甘艸

本經嘔者入半夏薑汁

本經倦臥沈重利不止少加附子

利後身體痛者急溫之加附子

自利腹痛者入木香磨薑汁調服和之

水二鍾薑一片棗二枚槌法臨服入炒陳壁土一匙調服取土气以助胃气

茵陳將軍湯卽茵陳湯附加減法

治足太陰脾經腹滿身目發黃小水不利大便實發渇或頭汗劑頸而還脈來沈重者宜用

大黃茵陳山梔甘艸厚朴黃芩枳實大便自調者去大黃厚朴加大腹皮利小便淸爲效水二鍾薑一片槌法加燈艸一握熱服

導赤飲卽五苓散附加減法

治小水不利小腹滿或下焦蓄熱或引飲過多或小水短赤而渇脈沈數者以利小便爲先惟汗後亡津液與陽明汗多者則以利小便爲戒

茯苓豬苓澤㵼桂枝白術甘艸滑石山梔

中濕身目黃者加茵陳

水結胸證加木通燈心如小水不利而見頭汗出者乃陽脫也此死證

自得病起無熱但狂言煩躁不安精采不與人相當此湯治之

此因熱結膀胱太陽經之裏癥也一名太陽本病水二鍾薑一片燈心二十莖槌法入鹽二字

六一順气湯以代大承气小承气調胃承气大柴胡三乙承气湯大陷胸等湯之神藥也舉世無人知此奇妙耳祕之莫與俗人言附加減法

治傷寒熱邪𫝊裏大便結實口燥咽漧怕熱讝語掲衣狂妄手擲足斑黃陽厥潮熱自汗胸腹滿硬遶臍疼痛等癥悉皆治之

大黃枳實厚朴甘艸黃芩柴胡芒硝芍藥

潮熱自汗讝語發渇手擲足掲去衣被狂妄斑黃大便實者俱屬正陽明胃腑病依本方

口燥咽漧大便實屬少陰依本方

下利純淸心下鞭痛而渇者屬少陰依本方

怕熱發渇讝妄手足乍冷乍溫大便實者陽厥證屬厥陰依本方舌捲囊縮者難治須急下之熱病目不明謂腎水已竭不能照物病已篤矣惟宜急下依本方目中不了了卽目不明也

轉屎气者謂下泄也有燥屎焉當下依本方如更衣者止後服不必盡劑不更衣宜再少與大便通者愈若結胸證心下鞭痛手不可近燥渇讝語大便實者依本方去甘艸加甘遂桔梗凡傷寒過經及老弱並血气兩虛之人或婦人產後有下癥或有下後不解或有表癥未除而裏癥又急不得不下者用此湯去芒硝下之卽吉蓋恐轉藥硝性燥急故有此戒大凡傷寒邪熱𫝊裏結實須看熱气淺深用藥今之庸俗不分當急下可少與宜微和胃气之論一槪用大黃芒硝亂投湯劑下之因玆枉死者多矣余謂傷寒之邪𫝊來非一治之則殊耳病有三焦俱傷者則痞滿燥實堅全俱宜大承气湯厚朴苦溫以去痞枳實苦寒以泄滿芒硝醎寒以潤燥軟堅大黃苦寒以泄實去熱病斯愈矣邪在中焦則有燥實堅三證故用調胃承气湯以甘艸和中芒硝潤燥大黃泄實不用枳朴恐傷上焦虛無氤氳之元气調胃之名自此立矣上焦受傷則痞而實用小承气湯枳實厚朴之能除痞大黃之泄實去芒硝不傷下焦血分之眞陰謂不伐其根本也若夫大柴胡湯則有表癥尙未除而裏癥又急不得不下者只得以此湯通表裏而緩治之猶有老弱及血气兩虛之人亦宜用此故經云轉藥孰緊有芒硝者緊也大承气最緊小承气次之調胃承气又次之大柴胡又次之其大柴胡加大黃小柴胡加芒硝方爲轉藥蓋爲病輕者設也仲景又云蕩滌傷寒熱積皆用湯液切禁丸藥不可不知也右先將水二鍾滚三沸後入藥煎至八分槌法臨服時入鐵銹水三匙調服立效取鐵性沈重之義最能墜熱開結有神此千金不𫝊之祕

如神白虎湯卽白虎湯附加減法

治身熱渇而有汗不解或經汗過渇不解脈來微洪石膏知母人參甘艸山梔麥冬五味心煩者加竹茹一團如大渇心煩背惡寒者依本方去山梔加天花粉無渇不可服此藥爲大忌

水二鍾薑一片棗一枚槌法加淡竹葉十片

三黃石膏湯

此湯治傷寒後五心煩熱舌燥表裏皆實怫欎陽毒發斑黃身如塗朱眼珠如火狂叫欲走十指皮脫六脈洪大滑數燥渇欲死鼻乾面赤齒黃過經不解已成壞癥表裏皆熱欲發其汗病熱不退又復下之大便遂頻小便不利亦有錯治溫癥而成此癥者又八九日已經汗下後脈洪數身壯熱拘急沈重欲治其內由表未解欲發其表則裏癥又急趦趄不能措手待斃而已殊不知熱在三焦閉塞經絡津液營衛不通遂成此癥又治汗下後三焦生熱脈洪數讝語不休晝夜喘息鼻時加衂身目俱黃狂叫欲走者通用此湯治之有神

石膏﹝一兩半﹞黃芩黃連黃栢﹝各七錢﹞山梔麻黃香豉﹝二合﹞

每服一兩水二鍾薑三片棗二枚槌法入細茶一撮煎之熱服未中病再服

三黃巨勝湯

此湯治陽毒發斑狂亂妄言大渇叫喊目赤脈數大便燥實不通上气喘急舌捲囊縮難治者權以此湯刼之三黃石膏湯內去麻黃香䜴加大黃芒硝是也水二鍾薑一片棗二枚槌法臨服入泥漿淸水二匙調服卽安

沖和靈寶飲治兩感傷寒起於頭痛惡寒發熱口燥舌漧以陽先受病多者先以此湯探之中病卽愈羌活防風川芎生地細辛黃芩柴胡甘艸漧葛白芷石膏

水二鍾煨生薑三片棗二枚槌法入黒豆一撮煎之溫服取微汗爲愈如不愈表癥多而甚急者方可用麻黃葛根爲解表如裏多而甚急者先以調胃承气爲攻裏是也

如以陰經自中病發熱下利身疼痛脈沈細無力不渇倦臥昏重者又當先救裏溫之回陽救急湯是分表裏寒熱而治此其權變大法

古云兩感𨿽爲死證復有可救之理乃用藥先後寒熱之劑及發表攻理之序不明故枉死者多矣此方良可

桃仁承气對子卽桃仁承气湯附加減法

治熱邪𫝊裏熱蓄膀胱其人如狂小水自利大便黒小腹滿痛身目黃讝語燥渇爲蓄血證脈沈有力宜此湯下盡黒物卽愈未服前而血自下者爲欲愈不宜服

桃仁桂枝芒硝大黃芍藥柴胡靑皮當歸甘艸枳實

水二鍾薑三片槌法臨服入蘇木煎汁三匙服

消毒靑黛飲治熱邪𫝊裏裏實表虛血熱不散熱气乘於皮膚而爲斑也輕則如疹子重則如錦紋重甚則斑爛皮膚或本屬陽悞投熱藥或當下不下或下後未解皆能致此不可發汗重令開泄更加斑爛也然而斑之方萌與蚊迹相類發斑多見於胸腹蚊迹只在於手足陽脈洪大病人昏憒先紅後赤者斑也脈不洪大病人自靜先紅後黃者蚊也其或大便自利短气怫欎气短燥屎不通又如菓實靨者盧醫復生不能施其巧矣凡汗下不解足冷耳聾煩悶咳便是發斑之候

黃連甘艸石膏知母柴胡𤣥參生地山梔犀角靑黛人參

水二鍾薑��片棗二枚槌法臨服入苦酒一匙大便實者去人參加大黃

生地黃連湯治鼻衂成流久不止者或熱毒入深吐血不止

黃芩山梔桔梗甘艸生地黃連柴胡川芎芍藥犀角﹝如無升麻代之﹞

水二鍾棗二枚煎八分槌法臨服入茅根搗汁磨京墨調服如無茅根以藕搗汁亦可

外用刼法水紙搭於鼻衝

加味犀角地黃湯治煩躁漱水不下咽者屬上焦有瘀血

犀角生地芍藥甘艸桔梗牡丹皮陳皮紅花當歸

水二鍾薑三片槌法臨服入生藕節搗汁三匙溫服

回陽救急湯卽四逆湯附加減法

治寒邪直中陰經眞寒證初病起無身熱無頭疼止則惡寒四肢厥冷戰慄腹疼吐㵼不渇引衣自蓋踡臥沈重或手指甲唇靑或口吐涎沫或至無脈或脈來沈遲無力

熟附子漧薑人參甘艸白術肉桂陳皮五味茯苓半夏

嘔吐涎沫或小腹痛加鹽炒吳茱茰

無脈者加豬膽汁一匙嘔吐不止加薑汁泄㵼不止加升麻黃茋

水二鍾薑三片煎之臨服加麝香三釐調服中病以手足溫和卽止不得多服多則反加別病矣如未止可用前理中飲加減治之無妨

回陽反本湯治陰盛格陽陰極發躁微渇面赤欲坐臥於泥水井中脈來無力或脈全無欲絕者

附子漧薑甘艸人參麥門冬五味臘茶陳皮

面戴陽者下虛也加蔥七莖黃連少許用澄淸泥漿水二鍾煎之臨服入蜜五匙頓冷服之取汗爲效

柴胡百合湯治瘥後昏沈發熱渇而錯語失神及百合勞復等證

柴胡人參黃芩甘艸知母百合生地陳皮

渇加天花粉胸中煩熱加山梔頭微疼加羌活川芎嘔吐加薑汁炒半夏胸中飽悶加枳殻桔梗食復者加枳實黃連甚重大便實者加大黃胸中虛煩加竹茹竹葉瘥後漧嘔錯語失神呻吟睡不安者加黃連犀角咳喘加杏仁百合甚加麻黃心中驚愓爲血少加當歸茯神逺志虛汗加黃茋疲倦加白術腹中雷鳴加煨生薑勞復時熱不除加葶藶烏梅生艾汁

水二鍾棗一枚薑三片槌法加醋炙鱉甲煎之溫服

如聖散治剛柔二痓頭揺口噤身反張手足攣搐頭面赤項彊急與瘈瘲同此法

羌活防風川芎白芷柴胡芍藥甘艸當歸烏藥半夏黃芩有汗是柔痓加白

術桂枝無汗是剛痓加麻黃蒼術口噤咬牙者如大便實者入大黃利之

水二鍾薑三片煎之臨服入薑汁竹瀝溫服

溫經益元湯治因汗後太虛頭振振然欲擗地並肉瞤筋愓及因發汗太多衞虛亡陽汗不止或下後利不止身疼痛者並皆治之

熟地人參白術黃茋甘艸芍藥當歸生地茯苓陳皮肉桂大附子

如飽悶加枳殻去地黃如瘦人去芍藥有熱去附子利不止加炒白術升麻陳壁土去當歸地黃嘔者加薑汁製半夏渇者加天花粉汗後惡風寒屬表虛去附子肉桂生地加桂枝膠飴水二鍾薑三片棗一枚加糯米一撮槌法煎之溫服

逍遙湯治有汗傷寒瘥後血气未平勞動助熱復還於經絡有因與婦人交接淫欲而復發不易有病者謂之勞復內交接淫欲而無病人反得病者謂之陰陽易余曽見舌出數寸而死者多矣此癥最難治必宜此湯

人參知母竹靑卵縮腹痛倍加黃連甘艸滑石生地韭根柴胡犀角

水二鍾薑三片棗二枚煎之臨服入燒裩襠末一錢半調服有粘汗出爲效不粘汗出再服以小水利陰頭腫則愈

升陽散火湯治有患人乂手冒胸尋衣摸牀讝語昏沈不醒人事不可呼爲風證而用風藥悞死者多矣蓋汗熱乘於肺金元气虛不能自主持名曰撮空證小便利者可治小便不利者不可治

人參當歸柴胡藥

黃芩甘艸白術麥冬陳皮茯神

有痰加薑製半夏大便燥實讝語發渇加大黃泄漏者加升麻炒白術

水二鍾薑三片棗一枚槌法入金首飾煎之熱服

再造飲治有患頭疼發熱項脊彊惡寒無汗用發汗藥二三劑汗不出者苟不識此不論時令遂以麻黃重藥及火刼取汗悞人死者多矣殊不知陽虛不作汗故有此證名曰無陽證

黃茋人參桂枝甘艸細辛熟附子羌活�����川芎煨生薑

夏月加黃芩石膏冬月不加

水二鍾棗二枚煎至一鍾槌法加炒芍藥一撮煎三沸溫服

黃龍湯治有患心下鞭痛下利純淸水讝語發渇身熱殊不識此證但見下利便呼爲漏底傷寒而便用熱藥止之就如抱薪救火悞人死者多矣殊不知此因熱邪𫝊裏胃中燥屎結實此利非內寒而利乃逐日自飲湯藥而利也宜急下之名曰結熱利證身有熱者宜用此湯身無熱者用前六一順气湯

大黃芒硝枳實厚朴甘艸人參當歸年老气血虛者去芒硝

水二鍾薑三片棗二枚煎之後再加桔梗煎一沸熱服

調營養气湯卽加減補中益气湯

治有患頭疼身熱惡寒微渇濈然汗出身痛腳腿酸疼沈倦脈空浮而無力不可因見頭疼惡寒發熱便呼爲正傷寒而大發其汗所以輕變重而害人者多矣此勞力內傷气血外感寒邪宜少辛甘溫之劑則愈名曰勞力感寒證故經云勞者溫之損者溫之溫能除大熱正此謂也有下證者大柴胡湯下之則緩人參黃茋當歸生地川芎柴胡陳皮甘艸細辛羌活防風白術

元气不足者加升麻少許須知元气不足者至陰之下求其升口渇加天花粉知母喘嗽加杏仁去升麻汗不止加芍藥去升麻細辛胸中煩熱加山梔竹茹漧嘔加薑汁炒半夏胸中飽悶加桔梗枳殻去生地甘艸黃茋白術少許痰盛者加𤓰蔞仁貝母去防風細辛腹痛去茋術加芍藥漧薑和之有因血欎內傷腹有痛處或大便黒加桃仁紅花去芍辛羌防黃茋白術甚者加大黃下盡瘀血則愈後去大黃調理

水二鍾薑三片棗二枚槌法入蔥白二莖煎之溫服

導赤各半湯治患傷寒後心下不鞭腹中不滿大小便如常身無寒熱漸變神昏不語或睡中獨語一二句目赤唇焦舌漧不飲水稀粥與之則咽不與卽不思形如醉人俗不識此而悞人者多矣殊不知熱𫝊手少陰心也心火上而迫肺所以神昏名越經證黃連山梔黃芩滑石甘艸知母犀角茯神麥冬人參

水二鍾薑棗煎之加燈心一握煎沸熱服

益元湯治有患身熱頭疼全無不煩便作躁悶面赤飲水不得入口不識者呼爲熱證而用涼藥遂至悞人殊不知元气虛弱是無根虛火泛上名曰戴陽證熟附子甘艸漧薑人參五味麥冬黃連知母蔥

艾

水二鍾薑一片棗二枚槌法臨服入童便三匙頓冷服

桂苓飲治有患初得病無熱狂言煩躁不安精采不與人相當切勿呼爲狂發悞用下藥死者多矣此因熱結膀胱名如狂證

豬苓澤㵼桂枝甘艸白術知母黃栢山梔蕀葉

水二鍾薑三片煎一鍾槌法再加滑石末一錢煎三沸溫服取微汗爲效

當歸活血湯有患無頭疼無惡寒止則身熱渇小水利大便黒口出無倫語設如不識呼爲熱證而用涼劑則悞矣殊不知內𫝊心脾二經使人昏迷沈重故名挾血如見祟

當歸赤芍甘艸紅花桂心漧薑枳殻生地人參柴胡桃仁

服三帖後去桃仁紅花漧薑桂心加白術茯苓水二鍾薑一片煎之槌法入酒三匙調服

加味導痰湯有患憎寒壯熱頭疼昏沈迷悶上气喘急口出涎沫庸醫皆作傷寒治之多悞殊不知此因內傷七情以致痰迷心竅神不守舍神出捨空空則痰生也名曰挾痰如見祟痰癥類傷寒與此同治法茯苓半夏南星枳實黃芩𤓰蔞仁白術陳皮甘艸桔梗人參黃連

年力壯盛先用吐痰法後服此湯

水二鍾薑三片棗二枚槌法臨服入竹瀝薑汁溫服

加減調中飲治食積類傷寒頭疼發熱惡寒气口脈緊盛但身不痛此爲異耳經云飲食自倍腸胃乃傷輕則消化重卽吐下此良法也

蒼術厚朴陳皮甘艸白術山查神麯枳實艸菓黃連漧薑

腹中疼加桃仁痛甚大便實熱加大黃下之去山查艸菓神麯漧薑

心中兀兀欲吐者與乾霍亂同吐法用滚水一碗入鹽一撮皂角末五分探吐

水二鍾薑一片臨服入木香磨汁調服卽效

加減續命湯治腳气類傷寒頭疼身熱惡寒支節痛便祕嘔逆腳軟屈弱不能轉動但起於腳膝耳禁用補劑及淋洗

防風芍藥白術川芎防己桂枝甘艸麻黃蒼術羌活

暑中三陽所患必熱脈來數去附子桂枝麻黃加黃栢黃芩柴胡寒中三陰所患必冷脈來遲加附子起於濕者脈來弱加牛膝木𤓰起於風者脈來

浮加獨活元气虛加人參少許大便實者加大黃

水二鍾薑一片棗二枚燈心二十莖槌法臨服入薑汁調服

芩連消毒飲時天行大頭病發熱惡寒頭項腫痛脈洪取作痰癥治之其喉痺者亦照此方治

柴胡甘艸桔梗黃芩川芎荊芥黃連防風羌活枳殻連翹射幹白芷

先加大黃濾去一二次後依本方去大黃加人參當歸

水二鍾薑三片煎一鍾加鼠粘子一撮再煎一沸槌法入竹瀝薑汁調服

初起不可用大黃末後不減方可量加

加味六神通解散治時行三月後謂之晚發頭痛身熱惡寒脈洪數先用沖和湯不愈後服此湯

麻黃甘艸石膏黃芩滑石蒼術川芎羌活細辛

水二鍾薑三片槌法入豆䜴一撮蔥白二莖煎之熱服取汗中病卽止

赤水元珠卷十八﹤子部﹐醫家類﹐赤水元珠﹥赤水元珠卷十八痰證傷食虛煩腳气論傷寒用藥法則陰經用藥格法治傷寒看證大略一提金脈要截江网論脈傷寒撮要論脈太陽經見證法辯證法診脈法用藥法陽明經見證法辯證法診脈法用藥法少陽經見證法辯證法診脈法用藥法太陰經見證法辯證法診脈法用藥法少陰經見證診脈法用藥法厥陰經見證法辯證法用藥法煎藥法一止汗藥先煎桂枝一下藥先煎滚水入枳實一行血藥先煎桃仁一止㵼藥先煎炒白術一止痛藥先煎白芍藥一發斑藥先煎靑黛一止嘔藥先煎半夏一濕癥藥先煎蒼術一暑癥藥先煎香薷一腹如雷鳴藥先煎煨生薑刼病法製藥法棗二枚煎略微覆取汗水二鍾如常煎服病卽止不可盡劑蒼術生地黃黃連湯加枳殻桔梗婦人熱入血室加當歸紅花小柴胡湯證註釋彭用光加減法本經嘔者入半夏薑汁利後身體痛者急溫之加附子中濕身目黃者加茵陳三黃石膏湯石膏三黃巨勝湯外用刼法水紙搭於鼻衝夏月加黃芩石膏冬月不加赤水元珠卷十八

欽定四庫全書

赤水元珠卷十九

明孫一奎撰

藥誤傷人

凡應用小柴胡湯和解誤用承气湯致身發黃者死中暑作熱病誤用燥劑者死腎虛受寒內逼浮陽之火泛上面赤煩躁身有微熱渇欲飲水不能下咽大便閉或自利小水淡黃或嘔逆或气短或鄭聲或咽痛狀似陽證醫見面赤煩渇便閉認作陽證誤投寒涼立死陰證身熱面赤足冷煩躁掲去衣被脈來數大無力不急用加減五積散冷服誤用涼藥者死傷寒汗多用利小便藥者死陽明病潮熱汗多小便因少若利之加喘渇者死濕病若發其汗使人耳聾不知痛處者死病人煩躁自覺甚熱他人以手按其肌膚殊無大熱此爲無根失守之火用涼藥者死

病人應死證

頭重視身此天柱骨倒元气已敗死大便濁气極臭者死目精正圓者死卵縮入腹胍見離經者死瘥後小便澁有血名曰內外瘡皆黒靨不出膿者死少陰下利止頭時時自冒者死熱盛躁急不得汗出是陽脈極死舌上黒胎生芒刺刮不去易生者死夏月可治鼻衂自汗者死胃寒發呃丁茴香柿蒂良薑湯調服脈不出加膽汁合生脈散其脈又不出或暴出者皆死

望色

昔肥今瘦主痰大肉脫去主不治平人消瘦主脾熱眼眶黒主內有痰鼻色靑主腹中痛苦冷者死鼻色微黒者有水气鼻色黃主小便難鼻色白者屬气虛鼻色赤者屬肺熱鼻色鮮明者有畱飲鼻孔漧燥者必衂血鼻色燥如煙煤者是陽毒熱極鼻孔冷滑色黒者是陰毒冷極鼻流濁涕者屬風熱鼻流淸涕者是肺寒鼻孔癖脹者屬肺熱有風唇口焦紅者吉唇口焦黒者凶唇口俱腫赤者是熱極唇口俱靑黒者是寒熱唇口舌胎㫁紋者難治唇口燥裂者是脾熱唇靑舌捲者死唇吻色靑者死環口黧黒者死口張气直出者死齒燥無津液者是陽明熱極前板齒燥兼脈虛者是中暑齒如熱者難治耳色黒枯燥者是腎憊目赤唇焦舌黒者屬陽毒目燻黃色暗者屬濕毒目黃兼小便利大便黒小腹滿痛者屬畜血目瞑者將欲衂血目之白睛黃兼冷無熱不渇脈沈細者屬陰黃兩眥黃者病欲愈凡開目見人者屬陽閉目不欲見人者屬陰睛昏不識人目反上視睛小瞪目直視目邪視目睛正圓戴眼反折眼⿰陷下此八者皆死證目睛微定暫時稍轉動者屬痰目中不了了睛不和不明白者此因邪熱結實在內不了了者謂見一半目不見一半目是也舌腫者難治舌出者死面顴頰赤在午後此虛火上升不可作傷寒治面赤脈數無力此伏陰病其證煩躁引飲虛陽上升面赤脈沈細此少陰病外熱內寒陰盛格陽宜溫誤用寒涼者死面赤脈數此少陽病宜小柴胡和解緣面赤赤乃陽气怫欎在表汗不徹之故宜發汗面部通赤色此陽明表證未解不可攻裏宜解肌面唇靑是陰寒極面靑兼舌捲囊縮亦是陰寒面靑兼小腹絞痛是夾陰傷寒面目身黃兼小水短澁是濕熱面目身黃兼小腹滿硬痛小便利是畜血傷寒面白爲無神或汗多或脫血所致面白人不宜大汗黒气在魚尾相牽入太陽者死黒气自人中入口者死黒气自入耳目鼻舌者死面黒人在傷寒內渉虛不宜參術大補

聞聲

聲淸聲濁病邪在表其聲淸而響喨病邪入裏其聲

濁而不喨

聲輕聲重病在陽分其聲前輕後重病在陰分其聲

前重後輕

聲斷聲續病邪表淺並有餘陽證其聲續病邪入深

並內傷不足其聲斷

言壯言怯外感陽病有餘出言壯厲則寒熱交作內

傷陰證不足出言懶怯則寒熱間作

嘆嘆是心變動之聲

欠腎主欠陰气積下陽气未盡陽引而上陰引而下

陰陽相引故數欠也

噫噫是心變動之聲是胸中气不交通寒气客於胃

厥逆從上下復出於胃故爲噫

𡁲𡁲是腎變動之聲有病發𡁲是傷風或傷熱無病

發𡁲是陽气和滿於心

吞吞是脾變動之聲

呃其聲皆從胃中至胸嗌間而爲呃有胃中實熱失下者有胃中痰飲者有服寒涼藥過多者有胃中虛冷者

咳咳是肺變動之聲俗呼爲嗽肺爲邪干气逆不下也有肺寒咳者有停食咳者有邪在半表半里咳者

唏陰气實陽气虛陰气速陽气遲陰气盛陽气絕故

爲唏

怒怒是肝變動之聲

歌歌是脾變動之聲

哭哭是肺變動之聲

笑笑是心變動之聲

太息憂思則心系急急則气約气約則不利故太息

以伸屈之

錯語意錯言亂自知言錯邪气尙輕自不知覺此熱

甚正气衰

呢喃病邪入輕則睡中發此聲也

聲嘶肺有風熱

聲啞聲啞唇口見生瘡是狐惑病有風熱傷心肺而聲啞者少陰病咽中生瘡者有痓病口禁者有熱病三四日不得汗出者死

口禁口禁難言見手足攣搐是風痓口噤不言難治陽明病渇欲飲水口噤舌漧白虎加人參湯咽漧不可汗

舌哽舌短舌彊病邪入深主難治

口噤咬牙是風痓

喉中有聲喉中⿰⿰有聲者是痰也

卒然無音寒气客於厭㑹則厭不能發發不能下至

其開闔不便故無音

聲如鼻鼾聲如鼻鼾者難治

久病耳聾屬气虛

咽喉不得息寸脈微浮或沈伏胸中痞鞭气上衝此

胸中有寒宜吐之

鼻息如鼾睡屬風溫

耳聾兼脇痛宜和解寒熱咽而口苦屬少陽

耳聾兼耳腫耳痛是少陽風熱

問因

口苦口甜口苦是膽熱口甜是肝熱

舌漧口燥是胃家熱極

心下滿因下早致滿爲痞气手按拍之有聲又耎此停水手按則散此虛气手按鞭痛此宿食

喜明喜暗喜明屬陽元气實喜暗屬陰元气虛睡向壁向外向壁屬陰元气虛向外屬陽元气實病起覺不舒快少情緒否有此證是夾气傷寒

病起覺倦臥骨腿酸疼脇痛否有此證是勞力傷寒要知病在肝經問婦人乳頭縮不縮

耳聾耳聾邪气入深難治或兼虛證有少陽證不可

不知

切生死形狀六經六絕脈

雀啄連來三五啄屋漏半日一㸃落彈石鞭來尋卽散搭指散亂眞解索魚翔似有亦似無鰕遊靜中跳一躍寄語醫家仔細看六脈一見休下藥一動一止兩日死兩動一止四日通三動一止六日亡四動一止八日事五動一止只十日十動一止一年去春艸生時卽死期二十一動二年住淸明節後始傾亡三十動一止三年次立秋節後病則危四十動一止四年住小麥一熟是死期五十一動一止五年試艸枯水寒時死矣此爲太素脈𤣥祕

左右手脈俱急緊盛是夾食傷寒

右手脈來空虛左手脈來緊盛是勞力傷寒

左手脈來緊盛右手洪滑或寸脈沈身熱惡寒隠隠頭痛喘咳煩悶胸脇體痛是夾痰傷寒

左手脈來緊濇右手脈沈數心胸脇下小腹有痛處是血欝內傷外感

鬼脈得病之初便讝語或發狂六部無脈大指之下寸口之上有脈動者是

反闗脈如病人六部無脈便不可言其無要在掌後切看脈來動者是

傷寒不可發汗

口燥舌漧者口苦咽漧者咽喉痛者吐血下血者淋血者小便淋瀝者大便㵼利者內傷勞倦者尺���微弱者房勞陰虛者夢遺泄精者風濕者濕溫者中暑者瘡漏者

傷寒發汗不出燻法

用發表藥汗不出將蘇葉燒湯以器盛之至於被內兩膝下燻之又法用薑柦綿裹周身擦之其汗自出此良法也

傷寒汗出不住止法

將病人髮披在水盆中足冷於外用炒麩皮糯米粉龍骨牡蠣煆爲末和勻周身撲之其汗自止此良法也

傷寒可吐

胸中懊惱者喉中有痰聲者胸滿欝欝微煩者中風寒痰涎擁塞者乾霍亂心腹刺痛欲死者傷寒三四日邪在胸中者脈大胸滿多痰者下利日數行寸口脈滑者寸口脈沈伏或浮滑有痰者

傷寒不可吐

病人元气虛羸者房勞陰虛者勞倦內傷者胎產崩漏者寸脈虛細弱無力者經水適斷適來者少陽膽病者

傷寒吐不出探法

用梔子豉湯大𤓰蒂散不得吐隨用三山丸合解毒散煎服再不吐將鵞羽在喉中探吐

傷寒吐不住止法

用炒糯米一撮生薑自然汁少許水煎服凡嘔吐不止者亦用此二味入各藥中同煎服嘔吐自止如胃實嘔吐不可用

傷寒不可下

六脈虛細者嘔吐者腹中時滿時減者不轉屎气者少陽膽病者腹如雷鳴者陽明面冷赤色者咽中閉塞者血气兩虛者內傷勞倦者陰虛勞倦者經水適斷適來者胎前崩漏者小便淸白者夾陰面赤者心下鞭者脈𨿽大無力者

傷寒小便不通燻法

一切小便不利先將麝香半夏塡患人臍中上用蔥白田螺各搗爛成餅封於臍上用布帶住良久下用皂夾燒煙燻入陰中其水竇自通婦人亦用皂夾煎湯洗玉戶立通

傷寒胸膈不寛熨法

一切寒結熱結水結食結痞結血結痰結支結大小結胸痞气結者俱用生薑搗爛如泥去汁取柦炒熱絹包漸漸揉熨心胸脇下其滿痛豁然自愈如薑查冷再入薑汁再炒再熨揉之以愈爲效惟熱結用冷薑查揉之不可炒熱醫當愼之又有傷寒衂血將解未盡或熱極及吐血不盡醫不知其證遂用涼藥之劑止住其衂血畱結於心胸之分故滿痛而成血結胸也用加味犀角地黃湯

姙娠傷寒䕶胎法

用井底泥靑黛伏龍肝各爲末調勻塗於孕婦臍中二寸許如乾再塗上以保胎孕也

到傷寒家不染病法

凡入病家須避其邪气不使染著爲上以雄黃末塗鼻孔行動從客位而入男子病穢气出於口女子病穢气出於陰門其相對坐立之間必須識其向背

用藥寒溫合宜論

如麻黃得桂枝則能發汗芍藥得桂枝則能止汗黃茋得白術則止虛汗防風得羌活則治諸風蒼術得羌活則止身痛柴胡得黃芩則寒附子得漧薑則熱羌活得川芎則止頭疼川藭得天麻則止頭漧薑得天花粉則止消渇石膏得知母則止渇香薷得扁荳則消暑黃芩得連翹則消毒桑皮得蘇子則止喘杏仁得五味則止嗽丁香得柿蒂漧薑則止呃漧薑得半夏則止嘔半夏得薑汁則消痰貝母得𤓰蔞則開結痰桔梗得升麻開提血气枳實得黃連則消心下痞枳殻得桔梗能使胸中寛知母黃栢得山梔則降火豆豉得山梔治懊憹辰砂得酸棗則安神白術得黃芩則安胎陳皮得白術則補脾人參得五味麥門則生腎水蒼術得香附開欝結厚朴得腹皮開膨脹艸果得山查消肉積神麯得麥牙能消食烏梅得漧葛則消酒砂仁得枳殻則寛中木香得薑汁則散气烏梅得香附則順气芍藥得甘艸治腹痛吳茱茰得良薑亦止腹痛乳香得沒藥大止諸痛芥子得靑皮治脇痛黃茋得大附子則補陽知母黃栢得當歸則補陰當歸得生地則生血薑汁磨京墨則止血紅花得當歸則活血歸尾得桃仁則破血大黃得芒硝則潤下皂夾得麝香則通竅訶子得肉果則止㵼木香得檳榔治後重澤㵼得豬苓則能利水澤㵼得白術則能收濕此用藥相得之大端也

姙娠傷寒禁忌藥

蚖斑水蛭及蝱虫

烏頭附子配天雄

野葛水銀並巴荳

牛膝薏苡與蜈蚣

三稜代赭芫花麝

大㦸蛇蛻黃雌雄

礞石芒硝牡丹桂

槐花牽牛皂角同

半夏南星與通艸

瞿麥漧薑桃仁通

碙砂漧漆蟹甲爪

地膽茅根都不中

蒸臍法

用麝香半夏皂莢末一字塡患者臍中後用生薑薄苛貼於臍上放大艾火於薑片上蒸二七壯灸闗元气海二十壯熱气通於內逼於外陰自退而陽自復矣

熨臍法

用蔥頭一把切去葉畱白根切餅二寸許連四五餅先將麝香硫黃二字塡於臍中放蔥餅於臍上以熨斗盛火於餅上熨之餅爛再換餅再熨熱气入腹以通陽气如大小便不利以利則止

中寒

中寒寒邪卒時直中陰經卽病如中太陰脾經用藿香正气散合理中湯寒甚加附子如寒中少陰腎經用五積散加茱茰寒熱足冷加附子四逆湯寒熱手足甲唇皆靑舌捲囊縮脈伏絕者用蒸臍法及大劑薑附溫之不然則死矣

傷寒合病

三陽若與三陰合病卽是兩感所以三陰無並合例也大抵傷寒二陽經合病必用二陽經藥合治三陽經合病必用三陽經藥合治

陰毒傷寒

咽喉不利致毒气攻心如傷寒時气得病一二日便結成陰毒或服藥後三四日或十餘日變成陰毒身重背彊腹中絞痛咽喉不利毒气攻心心下脹滿硬如石短气不息嘔逆唇靑面黒四體如冰身如被杖其脈沈細而疾或伏絕用陰毒甘艸湯先進一服如人行十里再進一服取汗出乃愈蓋陰毒之气隨汗而出也五六日可治七日不可治如湯藥不受面唇指甲皆靑黒色或時鄭聲舌捲囊縮煩躁冷汗不止腰背眼痛此皆陰寒毒气入深急用蒸臍法如手足溫煖卽止知人事者生灌入生薑汁照前用藥不可與涼劑悞服必死

夾陰傷寒

陰極發躁用四逆湯合生脈散入辰砂細茶白蜜冷服陰利用四逆湯加人參茯苓肉桂肉果砂仁木通燈心升麻少許服之虛陽伏陰用加減五積散冷服藥服下嗌冷體旣消熱性乃發熱因寒用也

寒疫

寒疫四時皆有之若初起病頭疼發熱增寒拘急或吐逆惡心中脘痞滿或飲食停畱不化或腹中作痛未發熱者宜藿香正气散加減治之若已發熱者十味藭蘇散汗之若身體痛骨節疼發熱者羌活沖和湯加蘇蔥主之若有汗不得再發汗宜加減沖和湯主之若邪熱不解𫝊入裏變證者宜從正傷寒條內治之

大頭傷寒

若先發於鼻額紅瘇以至兩目盛腫而不開並額上面部皆赤而腫者此屬陽明也或壯熱气喘口漧舌燥咽喉腫痛不利脈來數大者用普濟消毒飲主之內實熱盛者用通聖消毒飲若發於耳之上下前後並頭角紅腫此屬少陽也或肌熱日晡熱潮熱往來寒熱口苦咽漧目疼脇下滿宜小柴胡加天花粉羌活荊芥連翹芩連主之若發於頭上並腦後項下及目後赤腫者此屬太陽也宜荊芥敗毒散主之若三陽俱受邪並於頭面耳目鼻者以普濟消毒散外用淸涼救苦散敷之治法當先緩後急則邪伏也先緩者宜退熱消毒虛人兼扶元气胃虛食少者宜助胃气𠉀其大便內熱甚以大黃下之拔其毒根此緩之法蓋此毒先腫於���額次腫於目又次腫於耳從耳至頭上絡後腦結塊則止不散必膿也普濟消毒飲如無板藍根用大靑或靑黛虛人脈弱加人參引至毒處加皂角刺胃弱食少加白術橘紅如大便不通加酒浸大黃服後就臥使藥气上行內熱用荊芥則毒散加酒炒黃芩熱盛加酒炒黃連口渇加天花粉凡頭面腫盛目不開鼻塞悶口漧舌燥內外有熱或咽喉腫痛不利或內實大便祕結脈洪數煩渇宜用通聖消毒散不消加牛蒡子𤣥參或生犀角水薑汁服凡時毒頭面赤腫咽嗌堵塞水藥不受若臟腑素有積熱發爲腫毒疙瘩一切惡瘡紅腫並宜漏蘆湯大便實加大黃芒硝凡雷頭風頭面疙瘩腫痛增寒壯熱四肢拘急狀似傷寒用淸震湯治咽喉腫病用緑雲散以細竹管吹入喉中病處

食積

身不痛惡食噯气作嘔欲吐不出惡心短气痞滿腹脹胃口痛按亦痛

中濕類傷寒

太陽病闗節疼痛脈沈細者此名濕痺其人小便不利大便反快但當利小便凡濕病頭汗出背彊欲得被覆向火胸滿小便不利舌上白胎者此丹田有熱胸中有寒渇欲得水而不飲則口燥煩也若悞下則噦爲難治若下之額上汗出微喘小便利者死若下利不止者亦死也

痰證類傷寒

如病人目睛微定暫時轉動目如炭煤昔肥今瘦喘嗽轉側半難臂痛皆痰證也痰在上部寸口脈浮滑痰在中部右闗脈滑大痰在下部尺脈洪滑或痰飲發寒熱胸滿气粗語出無倫此夾痰如見祟用二陳湯加蘇子枳實芩連𤓰蔞貝母桔梗山梔前胡薑汁調辰砂溫服

內傷瘀血證發熱狀類傷寒

或被踼打相撲閃肭一時不覺過至半日或一二三日而發者有至十數日半月一月而發者胸脇小腹滿痛手不可近者而發寒熱此有瘀血也或一時傷重就發寒熱瘀血上衝則昏迷不醒如死之狀良久復甦輕則當歸導滯湯重則𣑯仁承气湯加蘇木紅花牛膝桔梗薑汁量其元气下其瘀血自愈

漱水不欲咽

漱水不欲咽者此屬陽明胃熱也欲飲不欲咽是邪熱循經裏無熱也陽明气血俱多熱逐血妄行作衂但欲嗽水不欲咽口燥者用犀角地黃湯外無寒熱喜忘如狂小便自利大便黒色口燥舌漧但嗽水不欲咽者此有瘀血結於下焦宜桃仁承气湯下盡黒物則愈少陰證脈沈細手足冷或時煩燥渇嗽水不欲咽者宜四逆湯下利厥逆無脈漧嘔煩渇嗽水不欲咽下宜白通湯加豬膽汁入人尿煮之厥陰蚘厥煩躁吐蚘口燥舌漧但欲涼水浸舌並口唇時不可離不欲咽下宜理中湯加烏梅花椒主之大抵陰證發躁煩渇不能飲水或欲勉彊飲下良久誠復吐出或飲水而嘔噦者皆內寒也宜四逆湯溫之蓋無根失守之火遊於咽嗌之間假作燥渇則不能飲水也

晝夜偏劇

凡病晝靜夜劇者熱在血分宜四物湯加黃栢知母芩連山梔丹皮耎柴胡主之若夜靜晝劇此熱在气分宜小柴加山梔連母地骨主之

心下滿

傷寒心下滿者當心下髙起滿硬者是也不經下後而滿者則有吐下之分若下後心滿者有結胸痞气之別若發熱者以小柴胡加枳實薑炒黃連去黃芩治之若按之拍拍有聲而軟者此停水五苓散主之若按之硬痛者有宿食也輕則消導重則用承气下之寒在胸中心下滿而煩饑不能食宜𤓰蒂散吐之陽明病心下滿硬者不可下下之則利不止者死脈浮大有力心下硬有燥渇讝語大便實者此屬臟病宜攻之此言屬臟者宿屎在臟也故下之若食在胃口未入於胃未可下也大抵腹中滿心下滿胸中滿俱不可用甘艸糖棗甘甜之物蓋甘能補气塡實故也外用薑擦法甚良

遺尿

遺尿者小便自出而不知也大抵熱盛神昏遺尿者可治若陰證下寒逆冷遺尿脈沈者多難治宜四逆湯加益智仁主之厥陰囊縮逆冷脈沈遺尿者宜四物加茱茰湯陽不回者死傷寒汗下之後熱不解陰虛火動而遺尿者用人參三白湯加黃栢知母麥冬五味歸地主之

大便自利

下利微熱渇脈弱自愈下利脈數微熱汗出自愈

驚惕

傷寒八九日胸滿煩驚小便不利讝語一身盡通用柴胡龍骨牡蠣湯主之大抵傷寒汗吐下之後虛極之人或因事驚恐遂生驚惕宜養心血安神之劑

呃逆

橘皮半夏生薑湯加茯苓枳實陳皮桔梗凡其气自臍下直衝於胸嗌間呃忒者此陰證呃忒也其病不在胃因下虛內有伏陰或悞服寒藥遂至冷極於下迫火上衝發爲呃忒而欲盡也又病人煩躁自覺甚熱他人以手按其肌膚則冷此爲無根失守之火散亂爲熱非實熱也乃水極似火陰證似陽若不識此誤用涼藥下咽則死當用羌活附子湯加官桂人參木香陳皮半夏砂仁急溫其下眞陽回陰火降呃忒止也陰證及因胃寒呃忒不止者外用乳香硫黃散嗅法內用丁香柿蒂散服之則止再灸期門中脘气海闗元此良法也但手足溫煖脈重者爲有生��灸期門穴法以婦人之乳頭向下盡處骨間動脈是穴男女乳小者以手一指爲率陷中動脈是穴男左女右灸三五壯

讝語

諸讝語脈浮大者生沈小四逆者死也太陽本病邪結膀胱其人如狂與五苓散利之加辰砂末虛甚錯語柴胡三白湯加黃連麥冬五味主之

鄭聲

鄭聲者喉中鄭重而不接續如气息不促手足頗溫其脈沈細者急以白虎湯加人參五味麥冬助其元气或濃煎獨參湯徐徐呷之其脈微細大小便自利手足冷用白通湯

瘖瘂不言

瘖瘂不言者若少陰病咽中生瘡不能言語者以雞子苦酒湯若狐惑上唇靑瘡聲嗄者在本條痓病口噤不能言治在本條熱病瘖瘂不言三四日不得汗出者死熱甚大腸肺金不能言者宜淸肺降火則愈風熱擁盛咳嗽聲瘂者以消風熱降痰火則愈又有失於發散風邪伏於肺中者當以發散爲主也

陰證似陽

又云面赤目赤引飲脈來七八至按之則散者此無根之脈用人參四逆湯治之又夾陰中寒面色靑脈沈厥冷囊縮舌卷下利淸榖裏寒外熱者身痛脈沈厥冷脈微欲絕者並用四逆湯㵼多加肉果訶子粟殻炒陳壁土熟艾木通燈心二十莖取土气嘔吐不止加薑汁半夏陳皮胃气寒嘔不止加丁香咽喉痛不利加桔梗大腹痛加肉桂漧薑小腹絞痛加茱茰靑皮藿香腹痛甚不止加木香乳香沒藥砂仁熟艾𤣥胡口食寒物身受寒气加砂仁艸果藿葉惡寒戰慄加麻黃桂枝骨體疼痛甚加桂枝羌活蒼術胃寒發呃加丁香柿蒂茴香良薑爲末薑湯調服或入前湯調服立止口吐涎沫加鹽炒茱茰名茱茰四逆有寒痰加半夏薑陳皮悞服寒涼藥過多胸腹脹滿闗格不通嘔逆不止湯藥不受欲死者加丁沈木香蘇子檳榔枳實陳皮薑汁𫝊送去甘艸凡尼姑女冠寡婦室女與其有夫妻妾不同患陰寒證者倍加附子不必疑乃陰多陽少故也

冷結

凡人手足厥冷脈沈細無結胸但小腹脹滿按之痛者此冷結膀胱須灸闗元穴也宜服茱茰當歸四逆湯磨木香溫服外用揉熨法

蚘厥

舌漧口燥常欲冷水不欲咽蚘上煩躁昏亂欲死兩手脈沈遲足冷至膝甚者連蚘並屎俱出大便不行此證𨿽出多端可救治也加味理中安蚘湯主之又有胃中空虛虫無所安反食其眞臟之血病人心胸脇下有痛陣必撮眉呻吟或時下血如豚肝色或如濕毒膿狀或鮮血下利急迫或昏沈不省人事者一切吐蚘𨿽身大熱不可與涼劑服之必死俱用理中安蚘湯加減治之待蚘定卻以小柴胡退熱又有厥陰病消渇气上衝心饑不能食食卽吐蚘旣曰胃寒復有消渇之證蓋熱在上焦而中下焦但寒而無熱若大便實用理中湯加大黃主之吐蚘未止加黃連苦楝樹皮細辛治蚘不可用甘艸

欝冒不仁

四逆湯加人參歸桂枝藭蓍天麻主之凡頭目暈非欝冒也蓋暈爲輕欝冒爲重

肉瞤筋愓

太陽病發汗出不解仍發汗頭身瞤動振振欲擗地用眞武湯合人參養榮湯倍用歸蓍若不因汗過多其人筋脈跳動者此人稟素血少邪熱𫝊幹六脈之中火動愓也用加味人參養榮湯汗後虛煩不得眠筋惕肉瞤內有熱以加味溫膽湯

肉苛

肉苛者𨿽著衣絮猶尙苛也傷寒發汗過多亡其血者乃變此證蓋榮虛而衞實則血气不得和通肉失所養故頑痺不仁痛癢不知也用羌活沖和湯加桂枝當歸木香主之治肉苛肌肉不仁路龍吉升麻湯治榮虛衞實肌肉不仁滿身痛癢用肉苛羌活湯

百合

若惡寒嘔者病在上焦二十三日愈若腹滿微喘大便堅三四日一行微溏者病在中焦六十三日愈若小便淋瀝難者病在下焦三十三日愈並宜百合湯主治百合病也已經發汗後更發者用百合知母湯已經下後更發者用百合代赭湯已經吐後更發者用百合雞子湯

瘈瘲

不因汗所生者當平肝木降心火佐以和血之劑用羌防荊連柴芍歸地川芎天麻參類若兼痰者必加南星半夏竹瀝薑汁如風邪急搐須兼全蠍姜蠶若曽經汗下之後多日𫝊變得此證者爲病劇虛極生風用小續命湯加減凡傷寒汗出露風則汗不流通遂變筋脈攣急手足搐搦用牛蒡根散主之若用小續命湯有汗去麻黃無汗去黃芩須要通變治之

循衣摸牀

凡循衣摸牀直視讝語脈者生脈濇者死小便利者可治不利者不可治謂津液枯竭也大抵陰陽二气俱絕則妄言撮空也若大便祕結撮空讝語燥渇者此爲實熱宜承气湯下之

舌捲囊縮

有陽證有陰證其陽證囊縮者因熱極而縮急用大承气湯下之陰證囊縮者因寒極而縮急用四逆湯加吳茱茰湯溫之婦人無囊觀其乳頭縮者卽是也凡治此癥先灸闗元气海丹田及蒸熨法甚效

瘥後發腫

傷寒方愈後浮腫者此水气也用牡蠣澤瀉散主之胃虛食少五苓散加蒼術陳皮木香砂仁胃不虛者以商陸一味煮粥食之亦妙傷寒大病瘥後足腫者不妨但節飲食戒酒色胃气彊腫自消

瘥後遺毒

傷寒汗下不徹余邪結在耳後一寸二三分或兩耳下俱硬腫者名曰遺毒宜速消散緩之必成膿以連翹敗毒散治之項腫痛加威靈仙大便實加大黃川山甲發腫有膿不消或已破未破者但用內托消毒散加皂莢升麻金銀花甘艸

瘥後發碗頭瘡

碗頭瘡者亦因汗下後餘毒不盡瘥後故發碗頭瘡也只以黃連甘艸歸尾紅花防風苦參荊芥連翹羌活白芷煎服外用芒硝赤小荳靑黛爲末以雞子淸和豬膽汁調敷瘡上最效勿動待其脫落傷寒瘥後小便澁有血者名曰內外瘡皆有靨不出膿者死亦是餘熱毒也用黃連解毒湯加生地歸翹木通滑石牛膝萹蓄琥珀甘艸梢

瘥後勞復

气虛煩嘔竹葉石膏湯燥渇去半夏知母倍天花粉虛熱不止者千金麥冬湯

瘥後女勞復

其𠉀頭重不舉目中生花腰背痛小腹裏急絞痛或增寒發熱或時陰火上衝頭面烘熱心胸煩悶者竹皮燒裩散猳䑕屎有熱加柴胡調赤衣散人虛弱者用參胡三白湯調赤衣散小腹急痛脈沈足冷用當歸四逆湯加熟附茱茰送下赤衣散若見卵縮入腹脈見離經者死

瘥後陰陽易

若傷腎經虛損眞陽有寒無熱脈虛足冷者以人參四逆湯調下燒裩散若傷肝經以當歸四逆湯加茱茰熟附下燒裩散用分寒熱而治陰易熱气上衝胸中煩悶手足攣拳搐搦如風狀用𤓰蔞竹茹湯婦人病未平復有犯房事小腸急痛連腰膝痛四肢不仁無熱者當歸白術散陰陽易不瘥大便不通心神昏亂驚惕不安用妙香丸

瘥後虛弱

瘥後虛熱盜汗不止屬陰虛用當歸六黃湯陽虛自汗無熱惡寒無力下虛用加味黃茋建中湯瘥後心神恍惚不寧夜臥煩躁不安或亂夣虛驚不眠因汗下過多心血虧少用硃砂安神丸加逺志酸棗仁茯神有痰加橘紅

瘥後昏沈

若用知母麻黃取汗者但慮病後血气兩虛豈可再大汗之若人元气壯實脈來有力者乃可行之脈虛人弱者只用十味溫膽湯有寒熱潮熱日晡發熱者柴胡溫膽湯加芩連主之

瘥後飲酒復劇

緣傷寒病熱未解而飲酒者則病增劇轉加熱盛脈數者用小柴胡合解毒湯加烏梅漧葛砂仁脈洪者用人參白虎湯合黃連解毒湯加漧葛烏梅砂仁主之

姙娠傷寒

若有表證宜汗者用羌活沖和湯加柴胡當歸芍藥蘇葉蔥白卽四物沖和湯汗之有气滿喘急加香附砂仁去生地外用䕶胎法若裏實熱證大便不通燥渇者當用大黃轉藥不必疑矣須酒制用有病則病當之設患眞寒脈伏厥冷用薑桂附子不必慮也附薑桂𨿽熱炒制無害必加黃連甘艸制之沈香墜之

產後傷寒

產後傷寒不可輕易汗下恐產時傷力其發熱有去血過多有惡露不盡有三日蒸乳發熱或早起勞動或飲食停滯俱有發熱惡寒狀類傷寒不可便用發表攻裏之劑產後惡露不盡亦有發熱惡寒必脇肋脹滿連大小腹有塊作痛產後飲食停滯發熱頭痛必有噫气作酸惡聞食臭胸膈飽悶右闗脈緊用治中湯加山柦神麯砂仁炒黃連川芎當歸佐之若產後蒸乳發熱惡寒者必乳間脹硬疼痛令產婦揉乳汁通其熱自除不藥而愈矣若果產後不謹虛中入風者當以四物湯加防風荊芥白芷人參香附烏梅姜蠶漧薑產後不謹感冒傷寒發熱惡寒頭疼骨疼脈浮緊表證宜汗者用四物湯加羌活蒼術白術榦薑蘇葉梔子少佐用蔥白頭水煎取微汗自汗去蒼術蘇葉加白術熱甚加軟柴胡漧薑少許黃芩佐之炒用熱邪𫝊裏口燥渇大便不通脈沈實或熱甚讝語宜下之輕則蜜導法重則用四物加柴胡炒黃芩枳殻熟大黃徹下就用四物湯加漧薑少許參術大用以溫補其血气若熱邪𫝊至半表半里證寒熱嘔口苦脈洪數者四物湯合小柴胡主之

不可水

水停心下微微喘

汗吐下而脾胃寒

腹滿結胸兼不食

縱貪切勿與之餐

傷寒大吐下後外气怫欝胃中寒也發汗後尢不可水與之則噦嘔喘咳發熱惡寒濡弱相臟气裏微胸中苦煩非結也不可水漬靑布冷貼胸中誤下後寒气相摶腸鳴得水令汗大出卽成⿰陽明病潮熱誤下腹滿不能食或胃中虛冷不能食皆不可水下利脈浮大不可水當溫之傷寒結胸無熱證者宜平和藥若與水益令熱不得出當汗而不汗則煩假令汗出後腹中痛亦服和气之藥

再三汗下熱不退

汗下再三熱弗休

長沙公見應心憂

人參白虎加蒼術

解毒湯和涼膈儔

經云三下而熱不退者卽死後人有四五次下加至十數次行而生者此乃偶誤中耳活者未一二死者已千百觀是之言後之學者切不可以爲法但當解毒合涼膈多服調之使陽熱徐退陰脈漸生庶不失事是知權變者矣傷寒下後自汗虛熱不已白虎湯加人參蒼術一服如神汗出身涼此通仙之妙法也汗下之後熱不退不問有汗無汗皆宜白虎加蒼術湯解之又加人參亦妙仍服涼膈合解毒調之發汗之後熱不解脈尙浮者白虎加蒼術湯傷寒表解𫝊裏熱而不退或有汗而未愈調和陰陽湯病在半表半里熱不退小柴胡湯半表半里大便微實小柴胡湯加大黃半表半里大便不通者除膈熱湯裏熱微者宜除胃熱湯熱勢未退宜六一順气湯兩除表裏之熱病至六七日裏熱已甚表熱漸微脈𨿽浮數先用大柴胡湯不退宜解裏熱湯病在半里半表熱不退脈尙浮洪者當微表小柴胡合白虎湯和之病在半表半里脈沈實當微利除膈熱湯輕下之汗吐下三法之後別無異證但些微熱或無熱並小柴胡和之口舌漧燥合解毒湯涼之汗吐下之後別無異證大便硬結不通涼膈散病熱已去微熱者以益元散和之無令再病熱不退發黃斑涼膈散加當歸下後熱不退或證未全退雙解散雙和表裏大汗前後逆气熱勢不退雙解散瘥後遺熱不退雙解散再解之次用小柴胡和之他人病气汗毒𫝊染或食豬羊牛馬酒毒再復發熱不退雙解散除膈熱湯風寒暑濕饑飽勞逸憂愁思慮恚怒悲恐四時中外諸邪所傷意覺身熱頭項拘倦彊痛發熱惡寒惡風汗下後熱不退並宜服雙解散有汗去麻黃無汗加葛根身微熱不退表虛汗出不已或過發汗以致表虛脈不實海藏黃蓍湯嗇嗇惡寒發熱不退其人大渇飲水者其腹必滿小便不利而自汗出其病欲解此爲肝乘肺名曰縱當刺期門發熱不退腹滿讝語寸口脈浮緊此爲肝乘脾名曰橫當刺期門男女下血發熱不退讝語者此爲熱入血室但額上汗出者當刺期門婦人經水適來適斷者爲熱入血室

四肢冷附四肢沈重四肢不収

下利肢疼屬厥陰

欲眠嘿嘿風溫尋

身如被杖施眞武

厥利脈沈四逆珍

四肢疼下利厥逆惡寒脈沈弱四逆湯回陽救急湯少陰證四肢沈重疼痛嗽咯小便不利或自下利而咳眞武湯溫經益元湯四肢沈重唇黒有瘡或如傷寒四肢沈重忽忽喜眠見多眠條羌活蒼術湯風溫証四肢不收嘿嘿欲眠頭疼身熱自汗體重而喘萎㽔湯羌活蒼術湯

結陽

四肢腫滿結陽名

陽脈住停气不行

八正五苓兼理���

消風退腫萬全靈

結陽者肢腫也諸陽脈不行陰府畱結成熱爲四肢腫滿也萬全木通散五苓散八正散並加蘿卜枯酒曇根妙

結陰

血气無宗滲入腸

致成便血可驚惶

三黃補血誠爲妙

四物阿膠桂附湯

結陰者便血也陰气內結不得通行血气無宗滲入腸則下血也四物阿膠湯三黃補血湯桂附六合湯寒在皮膚熱在骨髓熱在皮膚寒在骨髓

病身大熱反欲衣

寒在骨間熱在皮

寒在皮膚熱骨髓

身寒反不用其衣

身熱惡寒而反欲得近衣者先服麻黃湯汗之次用柴胡桂枝湯和之身寒惡熱而反不欲近衣者先用防風通聖散人參羌活散表之次用白虎加人參湯和之蘊要云身熱欲衣桂麻各半湯身寒不欲衣白虎加桂枝湯劉全備云身熱而常貪納被內虛寒而邪熱淺浮藥辛溫而取效宜不換金正气散八解散並加川芎白芷頭疼加細辛羌活蔥白藿香正气散人參養胃湯五積散臨證擇用加減得宜最爲良法體寒而欲掀衣素壯熱而感寒欝閉飲辛涼而必痊宜人參敗毒散防風通聖散升麻葛根湯柴葛解肌湯參蘇飲等並加黃芩主之

太陽𫝊經用藥

傷寒𫝊病太陽始

依次𫝊經陽明起

若越陰經不順𫝊

各經引藥加減矣

太陽𫝊陽明而太陽證已罷陽明證已至曰𫝊經餘仿此

太陽𫝊陽明名巡經𫝊葛根湯入於裏承气涼膈下之

太陽𫝊少陽名越經𫝊小柴胡加川芎

太陽𫝊少陰名表𫝊裏小承气涼膈合小柴胡或更合解毒天水

太陽𫝊太陰名誤下𫝊桂枝加芍藥湯桂枝加大黃湯

太陽𫝊厥陰名巡經得度𫝊大承气湯加川芎柴胡六一順气湯

太陽自入於本名𫝊本未入本爲表麻黃湯自入本爲裏五苓散

內傷似外感始爲熱中病

始爲熱中气難言

頭痛四肢疰悶煎

鼻息不調聞食惡

補中益气正當先

頭痛大作四肢疰悶气髙而喘身熱而煩上气鼻息不調四肢困倦不收無气以動無气以言或煩躁悶亂心煩不安或渇不止病久者邪气在血脈中有濕故不渇如病渇是心火炎上剋肺金故渇或表虛不任風寒目不欲開口不知味右手气口脈大大於左手人迎三倍其气口脈急大而數時一代而澁是脈之本脈代者是無气不相接乃脾胃不足之脈是洪大而數乃心脈刑肺急是急乃肝脈挾心火剋肺金也其右闗脾脈比五脈獨大而數數中顯緩時一代此不甚勞役是飲食不節寒溫失所則右闗胃脈損弱隠而不見惟內顯脾脈如此也治用補中益气湯

內傷似外感末𫝊寒中病

末𫝊寒中胃心疼

足弱肢寒嗌不通

脈大濇而腰脊痛

神聖湯施豆蔲同

腹脹胃脘當心痛四肢兩脇膈咽不通或涎唾或淸涕或多溺足下痛不能任身履地骨乏無力喜睡兩睪丸冷陰作痛或妄見鬼狀夣亡人腰背脾眼腰脊皆痛不渇不㵼脈盛大以濇名曰寒中病用神聖復气湯白術附子湯艸豆蔲丸

內傷似外感陽明中熱病

內傷中熱類陽明

脾胃久虛因熱乘

淸暑益气加減用

誤施白虎恐難禁

有天气大熱時勞役得病或路途勞役或田野中勞役或身體怯弱食少勞役或長齋久素胃气久虛勞役其病肌體壯熱躁熱悶亂大惡熱渇飲水漿與陽明傷寒熱白虎湯證相似鼻口中气短促上喘此乃脾胃久虛元气不足之證身亦疼痛至日西作必讝語熱渇悶不止脈洪大空虛或微弱白虎湯證其脈洪大有力與此內傷中熱不同治用淸暑益气湯內傷似外感溫熱病

溫熱病生長夏間

精神困倦涕垂澘

气髙而喘熱煩悶

淸暑湯施益气還

長夏五六月溫熱之時人困倦四肢不收精神短少胸滿短气肢節疼气髙而喘身熱而煩或大便泄利或黃或白泔色或渇或不渇或不飲食或小便頻數而黃治用淸暑益气湯

內傷似傷寒

內傷煩躁類傷寒

伏熱蒸蒸總一般

昏倦不眠脈細數

補中益气倍參安

凡似傷寒煩躁不絕聲汗後復熱脈細數五七日不睡補中益气倍人參用竹葉同煎甚者加麥門冬五味知母

似傷寒三戰後勞乏煩躁昏倦四君子加當歸黃茋知母麥門冬五味子

似傷寒至五七日汗後煩躁喫水者補中益气加附子

有舌黒燥大便滑泄食在大腸煩躁夜不安宜防風當歸飲子

內傷病退後燥渇不解者有餘熱在肺參芩甘艸少加薑汁冷服虛者用人參湯

房室傷風

房室傷風脈緊浮

頭疼發熱汗如油

解肌羌活湯尢穏

參術芎歸白術投

體气虛弱犯房室而冒傷風頭疼發熱自汗惡風脈浮緩宜羌活湯大白術湯並加當歸人參黃茋湯血虛汗不止加桂枝白芍當歸參術芎歸湯

凡房室傷風挾內傷者補中益气湯隨六經加減頭疼惡寒羌活散身熱石膏湯腹痛合芍藥散寒熱合柴胡散自汗加白術茯苓無汗蒼術防風气虛合四君子血虛合四物湯

房室傷寒

房勞因感冒寒憂

無汗頭疼脈緊浮

羌活湯兼大白術

人參敗毒總宜投

夫人體气虛弱犯房室而感傷寒頭疼發熱無汗惡寒脈浮緊宜羌活湯大白術當歸人參川芎湯加當歸蒼術防風參術芎歸湯

頭疼發熱自汗惡風脈浮緊無汗惡寒脈浮緩黃蓍湯合川芎湯汗止外證不解九味羌活湯加人參當歸

頭疼身體痛發熱惡寒或惡風或胸痛或咳嗽或寒熱人參敗毒散無汗加蒼術防風當歸自汗加白術黃蓍當歸參術芎歸湯加減

血虛人四物湯頭疼惡風合羌活散腹痛合芍藥散寒熱而嘔合柴胡散上證俱全合服體气虛甚加人參

頭疼惡風身熱自汗羌活散合石膏湯血虛者更合四物湯

身熱自汗腹痛石膏湯合芍藥散血虛者更合四物寒熱腹痛柴胡散合芍藥散血虛者更合四物湯頭疼惡風身熱自汗腹中痛寒熱而嘔羌活散石膏湯芍藥散柴胡散四藥合和血虛者更合四物湯大抵𦍑活散治頭痛惡風石膏湯治身熱自汗芍藥散治腹中痛柴胡散治寒熱而嘔四物湯治血虛四君子治气虛無汗加蒼術川芎防風自汗加白術黃蓍茯苓有是諸證臨時選用合服不可執一而無權也

瘡瘍發熱類傷寒

瘡瘍發熱要詳看

初發防荊敗毒安

已潰還須托裏散

忌投汗劑與涼寒

經曰諸脈浮數當發熱而灑淅惡寒若有痛處飲食如常畜積有膿也又曰數脈不時則生惡瘡也所以惡瘡初生必寒熱交作不可便以傷寒治之須視病人頭面脊背有無瘡頭若有小紅白膿頭瘡須當仔細辧之凡發背初作只起一小瘡也不過二三日則大發也若疔瘡初作全與傷寒相似要當識之也若一例而發汗或妄投寒涼之劑則誤之矣若識其瘡毒須尋瘡科治之庶不誤也若毒气走散則難救矣初生在表瘡毒正發而未潰發熱惡寒宜防荊敗毒散行涼敗毒散隨證加減服之若有涼血止痛艸藥可增入數味在內和服亦可取效速如小薊五爪龍紫金皮金銀花之類皆可用

如瘡毒已潰宜托裏解毒湯隨證加減或有艸藥乾膿散血之劑亦可增入數味可也如小薊穿山蜈蚣紫金皮之類是也

初生未成者速塗令消散宜拔毒散已潰爛者用鐵箍散

赤膈傷寒

赤膈傷寒胸膈上

疼痛赤腫號爲名

防風敗毒宜加減

裏實防風通聖靈

夫受傷於寒變故萬狀未易黙悟也然胸膈赤腫疼痛頭疼發熱惡寒身體痛此非正傷寒乃類傷寒也名之赤膈傷寒宜防荊敗毒散加𤓰蔞子黃連黃芩紫金皮𤣥參赤芍升麻白芷

有表復有裏胸膈赤腫疼痛防風通聖散加𤓰蔞子黃連紫金皮

表證已退大便燥實胸膈腫痛涼膈解毒加𤓰蔞子枳殻桔梗紫金皮赤芍藥又宜稜鍼刺腫處出血半表半里胸膈腫痛柴胡枳桔湯加𤓰蔞子紫金皮赤芍藥

黃耳傷寒

黃耳傷寒耳痛詳

要知風入腎經戕

不治卒變成危證

續命防荊敗毒良

凡耳中䇿䇿痛者皆是風入於腎經也不治流入腎則卒然變惡風發熱脊彊背直如痓之狀曰黃耳傷寒也此不可作正傷寒治乃類傷寒法也

治宜小續命去附子加白附子殭蠶天麻羌活獨活蔓荊子細辛

次用防荊敗毒散加細辛蔓荊子白芷蟬蛻黃芩赤芍紫金皮

又法用苦參磨冷水滴入耳中熱則去之再易又虎耳艸取汁滴入耳中

又猴薑根取汁滴入耳中

又苦薄苛土木香擂汁滴入耳中

解㑊類傷寒

解㑊傷寒出內經

四肢骨節苦伶仃

寒如不寒熱不熱���

治法通舒血气寧

解者肌肉解散㑊者筋不束骨解㑊之證似寒非寒似熱非熱四體骨節解散懈惰倦怠煩疼飲食不美食不知味俗呼爲砂病內經名爲解㑊原其因或傷酒或中濕或感冒風寒或房事過多或婦人經水不調血气不和皆能爲解㑊證與砂病相似實非眞砂病也治宜先用熱水蘸搭臂膊而以苧麻刮之甚者更以鍼刺十宣及委中出血或以香油燈照視身背有紅㸃處皆烙之皆能使腠理開通血气舒暢而愈又宜服蘇合香丸

砂病類傷寒

嶺南砂病類傷寒

壯熱憎寒肢痛酸

鸂鶒鸀⿰毛糞煆

酒調灰服勝金丹

夫沙病者嶺南閩廣之地多有之矣乃溪毒砂虱水弩射工蟈短狐鰕鬚之類俱能含砂射人被其毒者則憎寒壯熱百體分解似傷寒初發之狀彼土人治法以手捫摸痛處用角筒入肉以口吸出其砂外用大蒜煨搗膏封貼瘡口卽愈諸虫惟鰕鬚最毒若不早治十死八九其毒深入於骨若鰕鬚之狀其瘡類平疔腫彼地有鸂鶒鸀⿰等鳥専食已上諸虫以此鳥毛糞燒灰服之及籠此鳥於被毒病者身畔吸之其砂聞气自出而病愈也

揺頭

揺頭直視似煙燻

眞病心家已絕根

痓證反張並口噤

頭中痛者戰而言

頭者諸陽之會陽脈有乖則頭爲之揺動然有心絕而揺動者有風盛而揺頭者形證皆不類焉陰根於陽陽根於陰陰陽互根气血所以周流而無間若心絕則神去而陰竭陽獨無根不能自主是以頭揺經所謂陽獨畱形體如煙燻直視揺頭者此也至於太陽發痓則風盛於上風主乎動是以頭揺經所謂獨揺頭卒口噤而背反張者此也言揺頭中有痛也言則甚痛又雲裏動言則爲虛不言爲實均是揺頭析而分之曰實邪曰虛邪曰眞邪當明其臧否可灸百會上星風府其揺卽定

身癢

陰陽虛弱渾身癢

未解桂枝各半靈

風盛防風通聖散

血虛四物入浮萍

陽明反無汗皮中如虫行以久虛也術附湯黃蓍建中湯

風熱盛身癢發熱無汗口燥舌漧大小便祕澁防風通聖散加羌活

風證身癢小續命去附子加白附子

血虛身癢四物湯加浮萍蒺䔧防風

未交接而作易病治

新痊瘥後未交接

曽與言談起欲心

思欲切心因病復

女勞易病共條尋

夫男子病新瘥未與婦人交接而男子感動其情思其欲事心切而得病者治與女勞復同

人迎气口脈

左手闗前一分爲人迎之位凡脈緊盛廼傷寒也右手闗前一分爲气口之位凡脈緊盛廼傷食也若人迎气口俱緊盛此爲夾食傷寒又曰內傷夾外感也

衝陽脈

衝陽脈在足面去指縫陷谷三寸動脈中此陽明胃經之脈動於此夫胃爲水穀之本人之所主若胃气已憊水穀不進谷神以去其脈不動而死也故傷寒胗衝陽者以察胃气之有無也仲景又謂之跌陽脈

太谿脈

太谿脈在足內踝後陷中動脈是也此少陰腎經脈動於此蓋腎者乃人身之命蒂眞气之所主然其脈動而不息者眞气在也若眞气以憊腎气以絕其脈不動而死𨿽衝陽有脈而少能進食者亦主死也

結脈

結者間至而動緩而一止復來者曰結此陰盛之脈凡傷寒脈結代心動悸者炙甘艸湯若脈結足冷腹中痛陽气以微者大建中湯若雜病之脈結者主有老痰食積死血在內爲之可治若內無宿積其脈結者此爲不相應病發多難治也

促脈

促者間至而動數而一止復來曰促此陽盛之脈凡熱極發班發喘等證皆脈促也雜病則多因怒气傷肝與夫畜血在於上焦者皆脈促也大抵促脈漸退則生漸加則死矣

代脈

代者止也動而歇至不能自還曰代乃眞气以憊不可治若結而代者可治非結而獨代者爲不可治也或問近世多用藿香正气散傷寒可用否然此方宋時所制治內傷脾胃外感寒邪增寒拘急頭痛嘔逆胸中滿悶與夫傷食傷冷傷濕中暑霍亂山嵐瘴气不伏水土寒熱作瘧並宜增損用之乃良方也非正傷寒之藥若病在太陽經頭疼發熱骨節疼痛者此方全無相干如妄用之先虛正气逆其經絡𨿽出汗亦不解此乃無益而反有害往往誤用之遂至變逆危殆而不救良可悲夫凡傷寒發熱脈沈與元气虛人並夾陰傷寒發熱者皆不可用切宜戒之

或問局方十神湯傷寒發散可用否然此湯用升麻葛根能解利陽明經瘟疫時气發散之藥也蓋非正傷寒之藥若太陽經傷寒發熱用之則引邪入陽明經𫝊變發斑不可勝言也易老云太陽病服葛根是引賊破家也要當辧而用之

或問小柴胡湯近世治傷寒發熱不分陰陽而用之何也然柴胡之苦平乃足少陽經傷寒發熱之藥解半表半里之熱除往來寒熱小有日晡潮熱也佐以黃芩之苦寒以退熱半夏生薑之辛以散寒人參大棗之甘溫以���正气解渇生津液則陰陽和而邪熱解矣但太陽經之表熱陽明經之標熱皆不能解之也如誤用不無害乎若夾陰傷寒面赤發熱脈沈足冷者服之立至危殆可不愼哉及內虛有寒大便不實脈息小弱及婦人新產發熱皆不可用之也

或問大靑龍湯仲景治傷寒發熱惡寒煩躁者服之可用否夫傷寒邪熱在表不得汗出其人則躁亂不安身心無如柰何如脈浮緊或浮數者急用此湯發汗則愈乃仲景之妙法也譬若亢熱已極一雨而涼其理可見也若不曉此理見其躁熱投以寒涼之藥爲害豈勝言哉若脈不浮緊數無惡風惡寒身疼者亦不可用之也如誤用其害亦不淺也所以脈証之不明者多不敢用

或問陰證傷寒用附子湯冷服何也蓋陰極於下陽浮在上之治法也余曽治一人傷寒十餘日脈息沈細手溫而足冷大便不通面赤嘔煩渇藥不能下惟喜涼水二三口或西𤓰一二塊食下良久而復吐出此陰寒於內逼其浮陽失守之火聚於胸中上衝咽嗌故爲面赤嘔煩也遂用附子一个以生薑自然汁和白麵包裹煨熟去麫取附子去皮臍切作八片又以人參三錢漧薑炮二錢水二鍾煎取一鍾浸於冷水中待藥冷與之卽愈此良法也

或問三陽知可解者何以辯之曰太陽知可解者頭不痛項不彊肢節不痛知表已解也陽明知可解者無發熱無惡寒無口渇不便難知裏已解也少陽知可解者寒熱移其時早移於晚气移於血晚移於早血移於气是邪無可容之地知可解也如寒熱日作不移其時是邪未退也

或問太陽禁忌不可犯者何也曰小便不利利之是犯本犯本則邪熱入裏不能解此犯之輕也大便不利不可利利之是動血動血是犯禁此犯之重也

或問治病必求標本治何標本耶曰假令太陽證傷寒自外入標本有二說以主言之膀胱爲本經絡爲標以客邪言之先得者爲本後得者爲標此標先受之卽是本也後入於膀胱本卻爲標也此乃客邪之標本治當從客之標本如麻黃桂枝治其標羌活藳本治其本也

或問陽明證禁忌不可犯者何也曰不當發汗不當利小便犯之竭其津液則生蓄血證惟當益津液爲上以其火就燥也益津液者連鬚蔥白是也

或問半表半里有幾曰邪在榮衛之間謂之半表半里太陽陽明之間少陽居身之半表裏五苓散分陰陽膀胱經之半表裏理中湯治吐㵼上下之半表裏

或問傷寒惡寒傷風惡風理之昭然不可易也緣麻黃湯下止言惡風桂枝湯下反言惡寒者何也曰仲景言傷寒惡寒傷風惡風言之常也桂枝治傷風麻黃治傷寒一定理也今桂枝湯下反言惡寒麻黃湯下止言惡風言之變也然惡寒者必惡風惡風者未必不惡寒也

或問傷風汗自出桂枝湯以散其邪傷寒無汗麻黃湯以發其汗又言表證未解者用桂枝湯理似相反耶曰傷風汗出腠理自開傷寒已汗後腠理旣開故並用桂枝湯以解肌可謂宜矣

或問病有身重不能轉側者有身疼不能轉側者何也曰身重不能轉側者下後血虛津液不榮於外也身疼不能轉側者風濕相摶於經而裏無邪也經曰傷寒八九日風濕相摶身體煩疼不能轉側不嘔不渇脈浮虛而澁者桂枝附子湯主之又曰傷寒八九日下之後胸滿煩驚小便不利讝語一身盡重不可轉側者柴胡加龍骨牡蠣湯主之二者頗類皆係不能轉側但有差殊耳

或問發熱惡寒發於陽無熱惡寒發於陰且如傷寒或發熱或未發熱必惡寒體痛二說皆曰惡寒如何辯之曰傷寒或發熱或未發熱必惡寒體痛嘔逆頭痛項彊脈浮緊此在陽可發汗若陰證則無頭疼無項彊但惡寒而倦脈沈細此在陰可溫裏也

或問傷風自汗與中暍自汗皆相似傷寒無汗與冬溫無汗皆相類敢問如何不同曰傷風不渇中暍卽渇傷寒脈浮緊冬溫脈不浮也

或問經言用藥有言可與某湯或言不可與又有言宜某湯及某湯主之凡此數節旨意不同敢問曰傷寒論中一字不苟觀是書片言隻字之間當求古人之用意處輕重是非得其至理而後始可言醫矣所問有言可與某湯或言不可與者此設法禦病也又言宜某湯者此臨證審決也言某湯主之者乃對病施藥也此三者卽方法之條目也

或問時人言下不厭遲汗不厭早斯言若何曰凡汗證固宜早仲景謂不避晨夜者此也夫下證須從宜定奪當急則急當緩則緩安可一槪而論假如陽明病已有可下之理但合面赤其在後之熱尢未斂又如嘔多𨿽有陽明證謂熱在上焦未全入府皆言不可攻凡此之類固宜遲也

或問傷寒論中有證同而藥異有藥同而證異皆非愚陋之可知也且如小靑龍與小柴胡證皆治嘔而發熱表裏之病大槪彷彿何故二方用藥之不同誠爲可疑也曰治病之要當究病源夫傷寒表不解裏熱未甚而渇欲飲水飲不能多不當與之以腹中熱尙少而不解消水飲停蓄故作諸證然水寒作病非溫熱不能解故用小靑龍湯發汗散水其水气內漬則所摶不一故有或爲之病因隨證增損以解化之原其理初無裏證自水寒以然也其小柴胡證係傷寒發熱之邪傳裏在乎半里間熱气內盛故生或爲諸證緣二證𨿽曰表裏俱病其中寒熱不同故用藥有薑桂柴芩之異苟能循理以推之其事之異同自然明矣更復何疑

或問煩躁不得眠與虛不得眠皆汗下後之餘證夫煩躁以理言則爲熱也虛煩者旣言虛字非實熱也何故煩躁反與薑附湯虛煩仍用梔子䜴湯二藥天壤之隔其理何如曰煩躁本爲熱分晝夜則知陽虛虛煩不得眠無間斷故爲裏熱經曰下之後復發汗晝日煩躁不得眠夜而安靜不嘔不渇無表證脈沈微身無大熱漧薑附子湯退陰復陽其虛煩不得眠若劇者必反覆顚倒心中懊憹梔子䜴湯以吐胸中之邪𨿽曰二證俱煩而不得眠卻有寒熱之異故不同然

或問經言脈浮而緊法當身痛宜用汗解之又曰發汗後身疼痛脈沈遲新加湯主之夫身疼痛皆係表邪不盡固宜汗解何故復加人參生薑芍藥以益血也曰表邪盛則身疼血虛則身亦痛其脈浮緊者邪盛也其脈沈遲者血虛也盛者宜損之則安虛者宜益之則愈

或問經言服桂枝湯或下之仍頭項彊翕翕發熱無汗心下滿微痛小便不利者桂枝去桂加茯苓白術湯主之夫頭項彊痛爲邪气仍在表也𨿽經汗下而未解猶宜解之何故去桂加茯苓白術是無意於解表也曰此非桂枝證乃屬飲家也夫頭項彊痛旣經汗下而不解心下滿而微痛小便不利此爲水飲內蓄邪不在表故云去桂枝加茯苓白術若得小便利水消腹滿減而熱自除則頭項彊痛悉愈矣

或問經言結胸證其脈浮大者不可下下之則死旣不可下復作何術以治之曰夫陽沈浮闗沈乃結胸不可下之脈浮大心下𨿽結其表邪尙多未全結也若輙下之重虛其裏外邪復聚而必死矣仲景言此爲箴戒使無踵其獘也其脈旣不可攻當以俟其變而待其實假如小結胸證其脈浮滑按之則痛故知邪非深結亦不敢下無過解除心下之熱耳

或問病方入胃何爲不𫝊曰經言陽明居中土萬物所歸無所復𫝊註曰胃爲水榖之海主養四旁四旁有病皆能𫝊之於胃入胃則更不復𫝊如太陽𫝊之入胃則更不傳陽明陽明𫝊之入胃則更不𫝊少陽少陽𫝊之入胃則更不𫝊三陰已上所言入胃不𫝊之理乃聖賢之至論也

或問經言病人無表裏證發熱七八日𨿽脈浮數者可下之緣攻下之法須外無表邪裏有下證庶幾可攻今言無表裏證況脈更浮數何故言可下之然此證此理非僕所知敢問曰此非外感乃內傷也若外不惡寒裏無讝語七八日消爍津液乃陽盛陰虛之時苟不攻之其熱不已而變生焉故云脈𨿽浮數可下之言不待脈浮而數浮則傷胃數則動脾此非本病特醫之所爲也仲景之意不外是矣凡傷寒當下之證皆從太陽陽明可下之邪而入於府也故下之今不言陽明病而止云病人無表裏證此非自表之裏而病也但爲可下故編於陽明篇中此章之理非初學所能備悉其意也

或問六經傷寒惟少陰與厥陰有不治之證以二經較之少陰死證尢多未審其理何如曰少陰者腎也位居子正而一陽生於其中是爲復卦乃天地之根宰輔之職周旋運用承上使下一動一靜莫非腎之功也病至其經已至危殆陰陽兩全𨿽危弗咎蓋無陽而陰獨居故言其死然子中之陽气微弱凡病則易爲消減其言死多於厥陰也

赤水元珠卷十九﹤子部﹐醫家類﹐赤水元珠﹥赤水元珠卷十九藥誤傷人病人應死證望色聞聲濁而不喨前重後輕並內傷不足其聲斷陰陽相引故數欠也厥逆從上下復出於胃故爲噫爲唏以伸屈之甚正气衰其開闔不便故無音胸中有寒宜吐之問因不知傷寒不可發汗傷寒發汗不出燻法傷寒汗出不住止法傷寒可吐傷寒不可吐傷寒吐不出探法傷寒吐不住止法傷寒不可下傷寒小便不通燻法傷寒胸膈不寛熨法姙娠傷寒䕶胎法到傷寒家不染病法用藥寒溫合宜論姙娠傷寒禁忌藥蒸臍法熨臍法中寒傷寒合病陰毒傷寒夾陰傷寒寒疫大頭傷寒食積中濕類傷寒痰證類傷寒內傷瘀血證發熱狀類傷寒漱水不欲咽晝夜偏劇心下滿遺尿大便自利驚惕呃逆讝語鄭聲瘖瘂不言陰證似陽冷結蚘厥欝冒不仁肉瞤筋愓肉苛百合瘈瘲循衣摸牀舌捲囊縮瘥後發腫瘥後遺毒瘥後發碗頭瘡瘥後勞復瘥後女勞復瘥後陰陽易瘥後虛弱瘥後昏沈瘥後飲酒復劇姙娠傷寒產後傷寒不可水再三汗下熱不退結陽結陰內傷似外感始爲熱中病內傷似外感陽明中熱病內傷似傷寒房室傷風房室傷寒瘡瘍發熱類傷寒赤膈傷寒黃耳傷寒又猴薑根取汁滴入耳中解㑊類傷寒砂病類傷寒揺頭身癢未交接而作易病治人迎气口脈衝陽脈太谿脈結脈促脈代脈赤水元珠卷十九

欽定四庫全書

赤水元珠卷二十

明孫一奎撰

婦人門

薛氏校註合宜禁忌凡例

一云丹溪謂白芍藥性寒味酸產後宜忌恐伐生生之气若用之於大補湯八珍等湯內以酒拌炒用無妨凡屬脾胃虛寒虛弱面色痿黃者俱宜酒拌炒用

一通經丸若脾胃無虧暴怒气逆或生冷所傷陰血凝滯月經不通者宜暫用之若脾胃虛弱不能生血者宜用六君當歸若因脾胃郁火內耗其血者宜用歸脾湯若因脾肝鬱怒气血傷而月經不通者宜加味逍遙散

一艾附丸若脾胃虛寒陰血不足气逆發熱月經不調或胎气不成者宜暫用之若肝腎虧損陰虛發熱月經不調或崩漏帶下或便血吐衂小便淋澁或晡熱內熱寒熱往來或盜汗自汗不時倐熱宜用六味地黃丸若兼脾气不足飲食少思者佐以六君子湯

一四物湯若脾經血燥發熱或月經不調宜暫用之若因脾經虛熱肝經怒火所致宜四君子佐加味逍遙散若因脾經气虛血弱晡熱內熱宜用八珍湯加柴胡丹皮若因元气下陷而致諸癥宜補中益气湯

一人參橘皮湯若胎前气痞痰滯作嘔不食者宜暫用之若脾胃气虛胸膈痞脹痰停作嘔飲食少思者宜半夏茯苓湯若因怒動肝火尅制脾土而致前癥者宜六君子加柴胡山梔枳殻脾胃虛寒者六君子加木香砂仁內半夏治脾胃虛諸癥尢當用

一紫蘇順气飲若胎動不安元气無虧者宜暫用之若因脾气虛弱者宜六君子加紫蘇枳殻鬱結傷脾者宜四君子加柴胡山梔蘇梗鬱怒傷肝脾者六君子加柴胡黃芩枳殻

一四物膠艾湯若內熱胎痛下血不止者宜暫用之若因肝經風熱而下血者用防風子芩丸若因肝火血熱宜加味逍遙散若脾經郁火宜加味歸脾湯若因肝气虛陷宜補中益气湯倍加升麻柴胡若因事下血者宜八珍湯加膠艾

一黃芩白術二味爲安胎之藥若脾胃蘊熱中气無虧者宜暫用之凡屬脾胃虛痞飲食少思或泄瀉嘔吐面色痿黃肢體倦怠者宜六君子湯

一達生散若厚味安逸者宜用若蒭蕘勞役者不宜用一姙娠腹痛須驗其面赤舌靑者此胎已死用平胃散加朴硝三錢下之下後隨用八珍大補等湯調補之若唇口俱靑吐出痰沫者子母俱死也若面舌俱靑者母死子活產下亦死

一小續命湯若外中風邪腰背反傷筋脈瘈瘲者宜暫用之若產後失血過多陽火熾盛虛熱生風者宜八珍湯加鈎藤丹皮如不應當用四君子湯加當歸丹皮鈎藤若陽气脫陷者宜補中益气湯如不應急加附子气虛血敗者宜用十全大補湯如不應急加附子亦有生者

一澤蘭湯若產後惡露腹痛胸滿少气宜用之若體倦面黃食少少寐而惡露不止宜加味歸脾湯若气血虛損而惡露上攻先用失笑散後用八珍湯禁用黒神散奪命丹之類

一產後口鼻起黒气鼻衂者是胃气虛敗而血滯也急用二味參蘇飲多有生者

宮人孀婦治驗

一婦人年三十有七早孀居兩腿骨作痛晡熱體倦月經不調或發寒熱數年矣一日頸項兩側結核兩脇脹痛此係肝經郁火而成也先用小柴胡湯合四物數劑肝癥頓愈又用加味逍遙散加澤蘭乳香沒藥三十劑血癥漸痊再用加味歸脾湯年餘而安

一孀婦兩腿作痛或用除濕化痰等藥徧身作痛而無定處此血癥也不信乃服流气飲之類而歿

一放出宮人年四十餘臀腿內股作痛晡熱口漧月經不調此係肝經血少不能養經絡而然也宜加味逍遙散加澤蘭葉五十帖諸癥稍緩又以歸脾湯二百餘劑而痊

一放出宮人臀腿腫痛內熱晡熱惡寒體倦咳嗽胸痞月經過期而少彼以爲气毒流注服淸熱理气之劑益甚此肝經瘀血停畱所致蓋肝經上貫鬲布脇肋循喉嚨下循膕內臁繞陰器抵少腹主治之法但當補其所不勝而制其所勝補者脾也制者肝也經曰虛卽補之實則瀉之此定法也彼不信仍服前藥遂致不起

婦人癥與男子無以異也所異者月水胎產崩帶等癥耳今惟蒐其異與赤緊者集爲一門余雜癥治同男子當於雜癥門中求之玆不重錄

調經門

岐伯曰女子七嵗腎气盛齒更髮長二七而天癸至任脈通太衝脈盛月事以時下天謂天眞之气癸爲壬癸之水故云天癸也然衝爲血海任主胞胎二脈流通經血漸盈應時而下常以三旬一見以像月盈則虧也若遇經行最宜謹愼否則與產後癥相類若經行惱怒勞役則气血錯亂經脈不行多致癆瘵等疾若逆於頭面肢體之間則重痛不寜若怒气傷肝則頭暈脇痛嘔血而瘰𤻤癰若經血內滲則竅穴淋瀝無已然此六滛外侵而變癥百出犯時微若秋毫成患重如山嶽可不畏哉

禇澄遺書曰飲食五味養骨髓肌肉毛髮男子爲陽陽中必有陰陰中之數八故一八而陽精升二八而陽精溢女子爲陰陰中必有陽陽中之數七故一七而陰血升二七而陰血溢皆飲食五味之實透也方其升也智慮開明齒牙更始髮黃者黒筋弱者彊曁其溢也凡充身體手足耳目之餘𨿽鍼芥之歷無有不下凡子形肖父母者以其精血嘗於父母之身無所不歷也是以父一肢廢則子一肢不肖其父母一目虧則子一目不肖其母然雌烏牝獸無天癸而成胎何也鳥獸精血往來尾間也精未通而禦女以通其精則五體有不滿之處異日有難狀之疾陰已痿而思色以降其精則精不出而內敗小便澁而爲淋精已耗而復竭之則大小便牽痛愈痛卽愈便愈便卽愈痛女人天癸旣至十年無男子合則不調未踰十年思男子合亦不調不調則舊血不出新血悞行或漬而入骨或變而爲腫後𨿽合而難子合多則瀝枯虛人產眾則血枯殺人觀其精血思過半矣

夫血者水榖之精气也和調五臟灑陳六腑男子化而爲精女人上爲乳汁下爲經水故𨿽心主血肝藏血亦皆統攝於脾補脾和胃血自生矣凡經行之際禁用苦寒辛散之藥飲食亦然

王子亨方論曰經者常𠉀也謂𠉀其一身之陰陽愆伏知其安危故每月一至太過不及皆爲不調陽太過則先期而至陰不及則後時而來其有乍多乍少㫁絕不行崩漏不止皆由陰陽衰盛所致故曰血气和平則樂有子和則陰陽不爭月水以時下也

薛氏曰經云脾統血肝藏血婦人多因恚怒傷肝鬱結傷脾所致當從二經爲主而參以前論治之

產寶方序論曰大率治病先論其所主男子調其气女人調其血气血者人之神也然婦人以血爲基本苟能謹於調䕶則血气宣行其神自淸月水爲期血凝成孕若脾胃虛弱不能飲食榮衛不足月經不行肌膚黃燥面無光澤寒熱腹痛難於子息或帶下崩漏血不流行則成瘕癥

經水或紫或黒論

丹溪曰經水者陰血也陰必從陽故其色赤稟火色也血爲气之配气熱卽熱气寒卽寒气升則升气降卽降气凝則凝气滯則滯气淸則淸气濁卽濁往往見有成塊者气之凝也將行而痛者气之滯也來後作痛者气血俱虛也色淡者亦虛也而有水混之也錯經妄行者气之亂也紫者气之熱也黒者熱之甚也今人但見其紫者黒者作痛者成塊者率指爲風冷而行溫熱之劑則禍不旋踵矣良由病原論月水諸病皆曰風冷乘之宜其相習而成俗也或曰黒北方水色也紫淡於黒非冷而何予曰經云亢則害承乃制熱甚者必兼水化所以熱則紫甚則黒也況婦人性執而見鄙嗜欲加倍臟腑厥陽之火無日不起非熱而何若曰風冷必須外得設或有之蓋千百一二者也

治經水紫黒爲熱例

海藏四物芩連湯治經水如黒豆汁

四物湯﹝四兩﹞黃芩黃連﹝各一兩﹞

爲末醋糊爲丸服

丹溪治月水黒口渇倦怠脈不勻似數

黃栢﹝炒﹞黃芩﹝各三錢﹞甘艸﹝二錢﹞赤芍藥香附﹝各半兩﹞右醋糊丸白湯下五六十丸

一媍二十嵗月水二月不行忽行小腹痛有塊血紫色白芍白術陳皮﹝各半兩﹞黃芩川芎木通﹝各二錢﹞甘艸﹝五分﹞

右水煎服

一婦气滯血澁脈不濇經不調或前或後紫色兩大腿外臁麻木或時癢而生瘡大便祕滯

火麻仁桃仁芍藥﹝各二兩﹞枳殻葳靈仙白術歸頭訶子肉生地陳皮﹝各五錢﹞大黃﹝煨七錢﹞爲末粥丸梧子大白湯下五六十丸

調經之劑

局方四物湯治衝任虛損月水不調臍腹疞痛當歸川芎白芍藥熟地黃﹝各等分﹞

水煎服

逍遙散治血虛煩熱月水不調臍腹脹痛潮熱咳嗽炙甘艸﹝五分﹞當歸茯苓白芍白術柴胡﹝各一錢﹞右加薄荷葉生薑水煎服

膠艾湯治勞傷血气沖任虛損月水過多淋瀝不㫁阿膠﹝炒﹞川芎炙甘艸﹝各五分﹞當歸艾葉﹝炒各一錢﹞熟地白芍﹝各二錢﹞

水煎服

溫經湯婦人血海虛寒月水不利遶臍疼痛

﹝桂枝桃仁湯萬病幾皆可用﹞當歸川芎芍藥桂心丹皮莪術﹝各五分﹞人參甘艸牛膝﹝各一錢﹞

水煎服

丹溪加味四物湯調經例

經𠉀過而作痛血气俱虛也宜本方對四君子將來而痛者血實也本方加桃仁黃連香附

經水不及期者血熱也本方加黃連

過期者血少也本方加參術有痰加半夏陳皮過期紫黒有塊者血熱也必作痛加香附黃連過期而淡色者痰多也芎歸二味入二陳湯

紫色成塊者熱也本方加黃連柴胡

肥人不及日數而多痰者乃血虛有熱本方加香附南星半夏黃連白術

瘦人血枯經閉者本方加桃仁紅花或越鞠丸

四物加減調經例

經水微少漸漸不通手足煩痛肌漸瘦生潮熱脈微數本方去川芎地黃加澤蘭葉三倍甘艸半分經水過多本方去熟地加生地

經行身熱脈數頭昏本方加黃芩柴胡各半兩經行微少或脹或疼四肢疼痛加𤣥胡沒藥

經𠉀不調心腹疞痛只用芎歸二味名君臣散

元戎加味四物湯

气充經脈故月事頻並臍下多痛本方加芍藥經欲行臍腹絞痛本方加𤣥胡檳榔苦練木香經水過多本方加黃芩白術

經水澁少本方加葵花紅花

經水適來適㫁或往來寒熱宜先服小柴胡去寒熱後以四物湯和之

簡易當歸散經候不勻或三四月不行或一月再至或天癸已過期經脈不調

川歸白芍川芎黃芩白術﹝各半兩﹞山茱萸肉﹝兩半﹞

右爲末毎服空心溫酒調二錢日三服

寶鑑生地黃丸治婦人血實厥陰脈而長惡風體倦乍寒乍熱面赤心忪或時自汗如傷寒狀宜服抑陽藥

生地﹝二兩﹞柴胡秦芁黃芩﹝各半兩﹞芍藥﹝一兩﹞

右爲末蜜丸梧子大烏豆湯吞三四十丸日三服

薑黃散治血臟久冷月水不調臍腹刺痛

當歸丹皮𤣥胡﹝各二兩﹞芍藥﹝三兩﹞川芎紅花桂心莪術﹝各一兩﹞川薑黃﹝四兩﹞

右爲末每服一錢酒水同煎服

理气之劑

澹寮煮附���經𠉀不調血气刺痛腹脇膨脹頭暈惡心崩漏帶下並宜服之

香附子﹝擦去毛米醋浸一日磁器煮醋盡炒乾﹞

右醋糊爲丸梧子大每服五十丸淡醋湯下

艾附丸治同前

艾葉﹝四兩﹞川歸﹝二兩﹞香附子﹝一斤﹞

照上製爲丸服亦同

嚴氏抑气散婦人气盛於血變生諸癥頭暈膈滿香附﹝四兩﹞茯神炙甘艸﹝各一兩﹞陳皮﹝二兩﹞

右爲末毎食逺沸湯調下二錢

正气天香散治婦人一切气气上湊心心胸攻築脇肋刺痛月水不調

臺烏藥﹝二錢﹞香附﹝八錢﹞陳皮蘇葉﹝各一錢﹞漧薑﹝半錢﹞

右分二帖水煎服

丹溪治一婦年四十八因有白帶口渇月經多初血黒色後來血淡倦怠食少臍上急

白術﹝一錢半﹞紅花﹝豆許﹞陳皮﹝一錢﹞木通黃芩﹝各五分﹞縮砂炙甘艸﹝各三分﹞枳殻﹝五分﹞白芍﹝一錢﹞

水煎吞保和丸三十丸抑靑丸二十丸

經水過多

黃芩﹝炒﹞芍藥﹝炒各一兩﹞黃栢﹝炒三錢﹞龜板﹝炙一兩﹞香附﹝二錢半﹞椿根白皮﹝七錢半﹞

酒糊爲丸白湯吞五六十丸

一婦脈而大不數形肥初夏倦怠月經來時多此稟受弱气不足以攝血故行多也

黃茋陳皮﹝各一錢﹞白術﹝錢半﹞人參﹝五分﹞炙甘艸﹝三分﹞

水煎服

四物加熟地當歸湯治經水少而色和

四物湯﹝四兩﹞熟地當歸﹝各一兩﹞

丹溪抑气丸臨經之時腹痛以四物湯加𤣥胡索陳皮丹皮甘艸痛甚以豆淋酒下痛輕以童便香附入條芩爲丸

又一婦年四十月水不調行時腹痛行後又有三四淋瀝皆穢水口渇面黃倦怠無力

白術﹝一兩﹞歸身尾﹝六錢﹞陳皮﹝七錢﹞黃連﹝三錢﹞木通黃茋黃芩﹝各二錢﹞炙甘艸﹝一錢﹞

分八帖水煎吞五靈丸四十粒

桂枝桃仁湯經前腹痛不可忍

桂枝芍藥生地﹝各二錢﹞桃仁﹝四枚﹞甘艸﹝一錢﹞

薑三片棗一枚水煎服

又方

當歸𤣥胡索

毎服三錢薑三片水煎稍熱服

本事方治婦人月經壅滯每發心腹臍疞痛不可忍及治產後惡露不快血上搶心迷悶不省人事气絕欲死者琥珀散

京三稜蓬莪術赤芍藥劉寄奴牡丹皮熟地黃官桂眞蒲黃菊花當歸﹝各一兩﹞右前五味用烏豆一升生薑半斤切片米醋四升同煮豆爛爲度焙漧入後五味同爲末毎服二錢溫酒調下空心食前服一方不用菊花蒲黃用烏藥𤣥胡索亦佳予家之祕方也若是尋常血气痛只一服產後血衝心二服便下常服尢佳予前後救人急切不少此藥亦宜多合以救人

交加散治營衛不和月經湛濁逐散惡血腹痛經血諸疾並皆治之

生薑﹝二斤﹞生地﹝二斤二味製﹞白芍藥當歸桂心﹝各一兩﹞紅花﹝炒無惡血不用﹞沒藥﹝另研各半兩﹞蒲黃﹝隔紙炒﹞𤣥胡索﹝醋紙包用布擦去皮各一兩﹞

右將地黃汁炒生薑滓薑汁炒地黃渣各焙漧用諸藥爲細末毎服三錢溫酒調下若月經不依常蘇木煎酒調下若腰痛砂糖酒調下

交加地黃丸治婦人經不調血塊气痞肚腹疼痛生地老薑﹝各一斤﹞𤣥胡當歸川芎芍藥﹝各二兩﹞明沒藥木香﹝各一兩﹞桃仁﹝去皮尖﹞人參﹝各兩半﹞香附﹝半斤﹞右爲末先以薑汁浸地黃渣地黃汁浸生薑渣曬漧皆以汁盡爲度共十一味作一處曬漧研爲末醋糊爲丸空心以薑湯下

一婦患經血紫黒一月二次行不思食口苦時發熱麥冬歸身白芍陳皮白術﹝各一兩﹞人參地黃茯苓﹝各半兩﹞木通﹝三錢﹞生甘艸﹝一錢﹞

右分十帖食前熱飲下抑靑與㸃各十五丸

益母艸膏益母艸未結子時采來搗汁熬膏每用半杯和酒或薑汁調服大治污血及月經不調

肥人不及期而多痰者血虛有熱南星白術蒼術黃連香附川芎作丸服

婦人血脈不調往來寒熱狀如勞倦

川歸川芎甘艸黃茋官桂﹝各一兩﹞熟地白術白芍﹝各二錢﹞柴胡阿膠﹝各半兩﹞

右每服五錢棗一枚水煎空心溫服爲末白湯調下亦得常服則無帶下極調血脈養子宮終身無病

薛氏曰有脾經血燥而經先期者加味逍遙散脾經郁火先期者歸脾湯肝經怒火而先至者加味小柴胡湯血分有熱而先至者加味四物湯勞役火動補中益气湯有脾經血虛而後至者人參養榮湯肝經血少而後至者六味地黃丸气虛血弱者八珍湯蓋血生於脾土故云脾統血凡血病當用苦甘之劑以助陽气而生陰血也

經行臍腹痛甚以桃仁桂枝湯一劑而瘥

經行腹先痛用局方七气湯送來復丹局方積气丸痃癖癥瘕諸气亦效

丹參丸調經養血﹝金陵一家専製此與四製杜仲丸兩京甚重此二藥﹞

丹參﹝淨四兩酒浸一宿日曬漧﹞大川芎﹝一兩半﹞川歸身﹝酒浸二兩淨﹞天臺烏藥﹝一兩﹞香附﹝三兩童便浸炒七次只用淨末一兩﹞

右爲末煉蜜爲丸梧子大每空心酒吞七十丸經水當止不止

婦人四十九嵗已後天癸當住每月卻行或過多不止乃血熱也宜芩心丸

黃芩心枝條二兩米泔浸七日炙乾又浸又炙如此七次爲末醋丸梧子大每服七十丸空心溫酒送下日三

良方曰婦人月水不㫁淋瀝腹痛或因勞損气血而傷衝任或因經行而合陰陽以致外邪客於胞內滯於血海故也但調養元气病邪自愈若攻其邪則元气反傷矣

薛氏曰前癥若是鬱結傷脾用歸脾湯恚怒傷肝逍遙散肝火妄動加味四物湯脾气虛弱六君子湯元气下陷補中益气湯熱傷元气加麥冬五味黃栢﹝炒黒﹞

許學士云經脈過期不及腰腹疼痛或七七數盡而月經仍下者宜用簡易當歸散治之方見調經气虛者去黃芩加桂心一兩

黃芩湯治經血不止﹝方出崩﹞

居經

婦人月水當三旬一見今三月始一至名曰居經脈經曰少陰脈微而遲微則無精遲則陰中寒濇卽血不來此爲居經三月一來

脈經曰婦人年已五十一旦而淸血二三日不止何以治之師曰此婦人前絕生經水不下今反淸血此爲居經不須治當自止經水下常五日止者五日愈月經不通﹝出婦人良方﹞

婦人月水不通或因醉飽入房或因勞役過度或因吐血失血傷損肝脾但滋其化源其經自通若小便不利若頭痛腰背作痛足寒時痛久而血結於內變爲癥瘕若血水相並脾胃虛弱壅滯不通變爲水腫若脾气衰弱不能制水水漬肌肉變爲腫滿當益其津液犬補脾胃方可保生

東垣曰經閉不行有三婦人脾胃久虛形體羸弱气血俱衰而致經水㫁絕不行或病中消胃熱善食漸瘦津液不生夫經者血脈津液所化津液旣絕爲熱所爍肌肉漸瘦時見渇燥血海枯竭病名曰血枯經絕宜瀉胃之燥熱補益气血經自行矣此癥或經適行而有子子亦不安爲胎病者有矣

或心包脈洪數躁作時見大便祕澁小便𨿽淸不利而經水閉絕不行乃血海漧枯宜調血脈除包絡中火邪而經自行矣

或因勞心心火上行月事不來者胞脈閉也包脈者屬心而絡於包中今气上迫肺心气不得下通故月事不來宜安心補血瀉火經自行矣

潔古曰女子月事不來者先瀉心火血自下也內經曰二陽之病發心脾有不得隠曲故女子不月其𫝊爲風消王啟𤣥註曰大腸胃熱也心脾受之心主血心病卽血不流脾主味脾病卽味不化味不化則精不足故其病卽不能隠曲脾土已虧卽風邪勝而气愈消也又經曰月事不來者胞脈閉也宜先服降心火之劑後服局中五補丸後以衛生湯治脾養血也

五補丸補諸虛安五臟堅骨髓養精神

熟地人參牛膝白茯苓地骨皮﹝各等分﹞右煉蜜丸梧子大每服五十丸溫酒空心服

衛生湯

當歸白芍﹝各二兩﹞黃茋﹝三兩﹞甘艸﹝一兩﹞

每服五錢水煎空心服如虛者加人參一兩

按東垣潔古治血枯之法皆主於補血瀉火也補血者四物之類瀉火者東垣分上下中故火在中則善食消渇治以調胃承气之類火在下則大小便祕澁治以玉燭之類玉燭者四物與調胃承气等分也火在上則得於勞心治以芩連及三和之類三和者四物涼膈當歸等分也潔古先服降心火之劑者蓋亦芩連三和玉燭之類後服五補衛生者亦補气之劑也

黃帝曰有病胸脇支滿者妨於食病至則先聞腥臊臭出淸液先唾血四肢淸目時時前後血病名爲何何以得之岐伯曰病名血枯此得之少年時有所大脫血若醉入房中气竭肝傷故月事衰少不來也帝曰治之柰何岐伯曰以四烏鰂骨一蘆茹二味並合之丸以雀卵大如小豆以五丸爲後飯飲以鮑魚汁利腸中及傷肝也

王啟𤣥註云烏鰂魚骨主血閉蘆茹主散惡血雀卵主血痿鮑魚主瘀血河間宣明論方烏鰂魚骨蘆茹各等分雀卵不拘數和丸小豆大毎服五丸至十丸煎鮑魚湯下食後日三服壓以美膳

養生必用論曰女子十四天癸至任脈通月事以時於是有子天癸者物之自然月者以月至經者有常也其來過與不及皆謂之病若榮血虧損不能滋養百骸卽髮落面黃羸瘦燥熱燥气盛則金受邪金受邪則爲咳爲嗽爲肺癰爲肺痿必矣但助胃壯气則榮血生而經自行須愼飲食調七情保神气庶可得生若暴怒气逆經閉不行當用行气破血之劑

劉宗厚曰榮者水榖之精气和調於五臟灑陳於六腑乃能入於脈也源源而來生化於脾總統於心藏受於肝宣布於肺施泄於腎灌漑一身目得之而能視耳得之而能聴手得之而能握足得之而能步臟得之而能液腑得之而能气注之於脈少則濇充則實常以飲食滋養則陽生陰長變化而爲血諸經恃此則百脈長養耗竭則百脈空虛可不愼哉若陰气一傷變癥百出妄行於上卽吐衂衰涸於下則癃閉血滲腸間則爲腸風陰虛陽摶卽爲崩濕蒸熱瘀則爲滯下熱極腐化卽爲膿血火極似水則血紫黒熱勝於陰發爲瘡瘍濕滯於血則爲痛癢癮��蓄之在上則善忘蓄之在下則善狂

冦宗奭曰夫人之生以气血爲本人之病未有不先傷其气血者若室女童男積想在心思慮過度多致勞損男子卽神色消散女子卽月水先閉且心病卽不能養脾故不嗜食脾虛卽金虧故發嗽腎水絕則木气不榮而四肢乾痿故多怒鬂髮焦筋骨痿若五臟𫝊徧則死苟或自能攺易心志用藥扶持庶可保生切不可用靑蒿䖟虫等涼血行血宜栢子仁丸澤蘭湯益陰血制虛火也按內經五榖入於胃其糟粕津液宗气分爲三隧故宗气積於胸中出於喉嚨以貫心脈而行呼吸營气者泌其津液注之於脈化以爲血以營四末內養五臟六腑若服苦寒之劑復傷胃气是犯生生之戒必致於不起也

薛氏曰按經水陰血也屬衝任二脈上爲乳汁下爲月水其爲患有因脾虛而不能生血者有因脾郁而血不行者有因胃火而血消燥者有因脾胃損而血少者有因勞傷心而血少者有因怒傷肝而血少者有因腎水少不能生肝而血少者有因肺气虛不能行血者治療之法若脾虛而不能行者調而補之脾郁而不行者開而補之胃火而不行淸而補之脾胃損而不行溫而補之勞傷心血而不行逸而補之怒傷肝而不行和而補之肺气虛而不行補脾胃腎虛而不行補脾肺經云損其肺者益其气損其心者調其營衛損其脾者調其飲食適其寒溫損其肝者緩其中損其腎者益其精皆當審而治之

蕭氏曰經雲气上迫肺則心气不得下通故月事不來今用連朴之類𨗳痰降火使气不上迫於肺故心气下通而月事來也

丹溪治一婦久瘧食少經閉兩手無脈每日與三花神祐丸十餘粒津咽之月餘食進脈出又半月脈愈又一月經行亦此意也予嘗體此治陳婦二十嵗形肥痞塞不食毎日臥至未牌喫一盞粥粥後必吐水半碗復臥經閉三月前時忽通黒色脈之辰時寸闗滑皆有力午後闗滑寸不滑詢之因乘怒飲食而致遂以白術一兩半厚朴黃連枳實各一兩半夏茯苓陳皮山查人參滑石各八錢縮砂香附桃仁各半兩紅花二錢分十帖各入薑汁三匙日進之間三日以神祐丸神祕沈香丸微下之至十二日吐止食漸進四十日平復如故又汪氏年三十餘形瘦亦痞不食吐水經不通以前方加參術歸爲君煎熟入竹瀝半盞薑汁服之但不用神祐丸下亦平復若咳嗽寒熱而經閉者當於咳門求之

張子和曰凡月事不來用茶調散吐之次用玉燭散芎歸湯三和湯桂芩白術散之類降心火益腎水開胃進食分陰陽利水道之藥也

一婦月事不行寒熱往來口漧頰赤飲食少旦暮間咳一二聲諸公皆用䖟虫水蛭漧漆碙砂芫靑紅娘子沒藥血竭之類惟予不然古方𨿽有此法柰病人服之臍腹必發痛飲食不進乃命止藥飲食稍進內經曰二陽之病發心脾心受之則血不流故不月旣心受積熱宜抑火升水流濕潤燥開胃誘食乃湧出痰一二升下泄水五六行濕水上下皆去血气自然湍流月事不爲水濕所隔則依期而至矣亦不用䖟虫水蛭有毒之藥如用之則月經縱來小溲反閉他癥生矣凡精血不足宜補之以食大忌有毒之藥偏勝而致天閼多矣

一婦三十四嵗經水不行寒熱往來面色痿黃唇焦頰赤時咳二三聲問其所服之藥黒神散烏金丸燒肝散四物湯鼈甲散建中湯寜肺散鍼灸千百轉劇家人意倦不欲求治予憫之先湧痰五六升午前湧畢午後食進余癥悉除後三日復輕湧之又去痰一二升食益進不數日又下通經散瀉訖一二升後數日去死皮數重小者如麩片大者如葦膜不一月經水自行神气大康

室女月水不通用雄鼠屎一兩燒存性爲細末空心溫酒調下一錢神效

仲景礬石丸婦人經水閉不利臟堅癖不止中有乾血下白物

礬石﹝枯三錢﹞杏仁﹝二錢半﹞

二味末之蜜丸棗核大內陰中劇者再內之

琥珀散治心膈迷悶肚腹撮痛月信不通等疾烏藥﹝二兩﹞當歸蓬術﹝醋煨各一兩﹞

右爲末溫酒調下二錢

萬病丸月經瘀閉臍腹作痛及產後癥瘕等病漧漆﹝炒煙出靑白爲度﹞牛膝﹝酒浸焙各一兩﹞

爲末生地黃汁一升砂器慢火熬膏丸梧子大每服二十丸空心米飲下

紅花當歸散經𠉀不行腰胯重痛小腹堅硬

紅花當歸尾紫葳牛膝炙甘艸蘇木﹝各二錢﹞白芷桂心﹝各一錢半﹞赤芍﹝炒一兩﹞劉寄奴苗﹝五錢﹞

爲末酒調服三錢

栢子仁丸

栢子仁﹝炒另研﹞牛膝﹝酒洗炒﹞捲栢﹝各半兩﹞澤蘭葉﹝一兩﹞

右蜜丸梧子大每服三十丸空心米飲下

澤蘭湯

澤蘭葉﹝二錢﹞當歸芍藥﹝各一錢炒﹞炙甘艸﹝五分﹞

水煎服

茯苓補心湯治婦人心气虛耗不能主血又不能制乎肺金气得以乘乎肝木肝旣虧損則血不能藏漸致精血枯涸月事不調此方專補心元之虛抑其肺气調和營衛滋養血脈前方參蘇飲內除木香餘與四物湯對勻每服五錢以薑棗煎溫服此方常進用以治宮娥多效

牛膝散治月水不利臍腹作痛或小腹引腰气攻胸膈

牛膝桂心赤芍﹝炒﹞桃仁𤣥胡索﹝炒﹞川歸丹皮﹝各一兩﹞

右爲末每服一錢酒調服或毎服五錢水煎服

地黃通經丸治月經不行或產後惡露臍腹作痛熟地﹝四兩﹞䖟虫﹝去頭翅炒﹞水蛭﹝稬米同炒黃去米﹞桃仁﹝去皮尖各五十枚﹞右煉蜜丸梧子大毎服五七丸空心酒下

牡丹皮散婦人月水不利臍腹疼痛

丹皮大黃﹝炒各一兩﹞赤芍生地桃仁川歸桂心赤茯苓白術﹝各七錢半﹞石葦﹝去毛﹞木香﹝各半兩﹞

右毎服五七錢薑三片水煎空心服

本事通經丸婦人室女月水不通疼痛或成血瘕桂心靑皮﹝去白﹞大黃﹝炒﹞漧薑川椒川烏漧漆莪術川歸桃仁

各等分爲末先將四錢用米醋熬成膏和余末調勻搗千杵丸如梧子大曬漧每服二十丸淡醋湯下加至三十丸溫酒亦得

厚朴湯治月水不通屢試有驗﹝因气滯痞嘔結痰在上寒熱﹞厚朴﹝薑汁炙香﹞

切細濃煎去渣空心服不過三四劑瘥

丹溪積痰傷經不行夜則妄語

𤓰蔞子﹝一兩﹞黃連﹝五錢﹞吳茱萸﹝一錢半﹞桃仁﹝五十枚﹞紅麯﹝二錢﹞縮砂﹝三兩﹞山查末

薑汁𩚫餅糊爲丸

軀肥脂滿經閉者導痰湯加芎連不可服地黃如用以薑汁炒過﹝卽二陳加枳實黃連是也﹞

一婦年二十餘兩年經閉食少乏力

黃連﹝二兩﹞白術﹝一錢半﹞陳皮滑石﹝各一錢﹞黃芩﹝半兩﹞木通﹝三分﹞桃仁﹝十二枝﹞炙甘艸﹝少許﹞

水煎服

瘀血郁滯經閉或臨經時腰疼腹痛宜四物加紅花桃仁莪術𤣥胡香附木香發熱加黃芩柴胡

瘀血作痛經閉不行丸藥方

香附﹝醋煮四兩﹞瓦楞子﹝煆二兩醋煮一晝夜﹞桃仁﹝二兩﹞丹皮大黃﹝蒸﹞川歸﹝各一兩﹞川芎紅花﹝各半兩﹞

爲末𩚫餅丸梧子大空心溫酒下三五十丸

經水過期不行

𤣥胡索﹝一錢﹞香附枳殻﹝各五分﹞

爲末杜牛膝汁半鍾空心調服

當歸散治經脈不通

川歸川山甲﹝灰炒﹞蒲黃﹝炒各半兩﹞辰砂﹝一錢﹞麝香﹝少許﹞

右爲末酒調服二錢

菖蒲丸血積心脾作痛

九莭菖蒲﹝六兩﹞吳茱萸﹝炒﹞香附子﹝各四兩﹞

右爲末醋打神麯糊爲丸梧子大每服五十丸薑湯下

沒藥散血气不行心腹疼痛或走注痛月經不調發熱晡熱並宜用之

紅花沒藥川歸𤣥胡﹝炒﹞

右各等分爲末毎服二錢童便酒調下

葳靈仙散凡冷气滯血少小腹疼痛或經行遇怒腹脹痛宜用之

葳靈仙﹝一兩﹞川歸沒藥木香桂心﹝各五錢﹞

爲末毎服一錢熱酒調下

當歸散凡血積小腹痛或因气逆月經不行肚腹作痛

川歸﹝炒﹞赤芍沒藥枳殻﹝麩炒﹞劉寄奴𤣥胡各等分爲末毎服一錢酒調下

加味建中湯血海受寒小腹作痛

桂心﹝半兩﹞白芍﹝一兩﹞炙甘艸﹝二錢半﹞吳茱萸當歸𤣥胡丹皮﹝各五錢﹞

毎服五錢加薑棗水煎食前服

滋血湯婦人血熱气虛經𠉀澁滯不通肢體麻木肌熱生瘡渾身癢倦將成癆瘵不可妄服藥餌宜以此滋養自能通利

馬鞭艸荊芥穗﹝各四兩﹞桂心枳殻川芎川歸丹皮赤芍﹝各一兩﹞

每服五錢烏梅一枚水煎食前服如有此癥服半月經脈自通百病皆愈出適宜方

崩

生生子曰崩者謂傾陷之勢而不可遏俗曰血山崩謂血暴下如山之崩壊也又曰血海敗蓋衝任二脈爲血之海附於陽明陽明者土也土位乎中故又曰崩中

內經陰陽別論云陰虛陽摶謂之崩東垣曰婦人脾胃虛損致尺部脈沈細而數或沈而洪大有力寸闗脈亦然皆由脾胃有虧下陷於腎與陰火相合濕熱下迫經漏不止其色紫黒如夏腐肉之臭中有白帶者脈必細寒作於中中有赤帶者其脈洪數疾熱明矣必腰痛或臍下痛臨經欲行先見寒熱往來兩脇急縮兼脾胃癥出見或四肢困熱心煩不得眠心下急宜大補脾胃而升舉血气可一服而愈或人故貴脫勢人事疎少或先富後貧心气不足其火大熾旺於血脈之中又致脾胃飲食失莭火乘其中形質肌肉容顏似不病者此心病不行於診故脾胃癥顯矣故經水不時而下或暴下不止治當先說惡死之言勸諭令拒死而心不動以大補气血之藥補養脾胃微加鎭墜心火之藥治其心補陰瀉陽經自止矣痿論云悲哀太甚則胞絡絕胞絡絕則陽气內動發則心下崩數溲血也故本病曰大經空虛發則肌痺𫝊爲脈痿此之謂也

良方論曰婦人崩中由臟腑傷損衝任血气俱虛故也衝任爲經脈之海血气之行外循經絡內營臟腑若無傷損則陰陽和平而气調適若勞動過多致臟腑俱傷而衝任之气虛不能約制其經血故忽然暴下或由陰陽相搏爲熱所乘攻傷衝任血得熱則流散甚者致於昏悶其脈數小則爲順洪大爲逆大法當補脾胃爲主

薛氏曰經云陽絡傷則血外溢陰絡傷則血內溢又云脾統血肝藏血治法前癥因脾胃虧損不攝血歸元用六君子加芎歸柴胡若肝經之火而血下行用奇效四物湯或四物加柴梔苓術若肝經風熱而血妄行用加味逍遙散或小柴胡梔芍丹皮若怒動肝火而血沸騰亦用前藥若脾經鬱結而血不歸經用歸脾加柴梔丹皮若悲傷胞絡而血下崩用四君加柴梔升麻故東垣先生云凡下血癥須用四君以収功厥言旨哉若大吐血毋以脈論當急用獨參湯救之若潮熱咳嗽脈數乃元气虛弱假熱之脈尢當用人參溫補此等癥𠉀無不由脾胃先損故脈洪大察其有胃气能受補則可救苟用寒涼止血之藥復傷脾胃反不能攝血歸源是速其危也

丹溪曰血崩亦有因涎郁胸中淸气不升故經脈壅遏而降下非開涎不足以行气非气升則血不能歸隧道此論血泄之義甚明蓋開胸膈濁涎則淸气升淸气升則血歸隧道不崩矣故其証或腹滿如孕或臍腹疞痛或血結成片或血出卽快止卽悶或臍上動其治法宜開結痰行滯气消瘀血

又曰勞動過傷臟腑衝任之气虛不能約制其經血故忽然而下謂之崩中暴下當宜大補气血之藥舉養脾胃微加鎭墜之劑治其心補陰瀉陽經自止矣急卽治其標用白芷湯調百艸霜末甚者棕櫚灰後用四物湯加炒漧薑調理因勞者用參蓍帶升補藥因寒者用漧薑因熱者用黃芩崩過多者先以五靈脂末一服當分寒熱蓋五靈脂能止能行紫色成塊者爲熱四物湯加黃連之類崩中用香附白芷丸服气虛血虛者皆以四物湯加參茋漏下爲熱而虛四物加黃連崩中白帶用椒目末又用石灰炒去灰爲未茜艸少許粥丸服經血逆行或血腥或唾血或吐血用韮菜汁服效

治血崩血瘕或經行產後心腹脇痛五靈脂炒煙盡爲末每服一錢溫酒調或用三錢水酒童便煎服

治風熱血崩荊芥穗燈火燒焦爲末每服三錢童便調服又治產後昏暈俱妙

獨聖散治肝經有風血崩

防風﹝去乂蘆﹞

爲末每服二錢空心食前酒煮白麪淸飲調下極驗

神應散治血虛內熱血不歸經而崩

桂心﹝燒存性﹞

爲末每服一二錢米飲調下

又方陳槐花一兩百艸霜半兩爲末每服一二錢燒紅鐡秤鎚淬酒調下

簡易黃芩湯崩中下血陽乘陰經水沸溢

黃芩

爲末每一二錢燒秤鎚淬酒調下﹝或用此酒吞芩心丸亦妙﹞

伏龍肝散治气血勞傷衝任經虛血非時崩下臍腹疼痛脈遲弱食或少或赤白帶下

伏龍肝赤石脂麥冬﹝各一兩﹞炙甘艸﹝半兩﹞川芎﹝三兩﹞當歸漧薑﹝七錢半﹞桂心﹝半兩﹞艾葉﹝三兩﹞熟地﹝二兩﹞

毎服六錢棗一枚水煎服

羅氏備金散治婦人血崩不止

香附子﹝炒四兩﹞歸尾﹝一兩二錢﹞五靈脂﹝炒一兩﹞

空心酒調服五錢立效

本事方治下血不止或成五色崩漏

香附子舂去皮毛中㫁之略炒爲末每服二錢用淸米飲調下此方徐氏𫝊其內人有是疾徧服藥不效後服此遂愈須久服爲佳亦治產後腹痛大是婦人仙藥常服益血調气大全方用醋煮出焙榦爲末醋糊爲丸梧子大每服五十丸米飲送下數墮胎者此藥尢妙﹝前藥用乾荷藥濃煎湯調吞更佳﹞

縮砂散治血崩

縮砂仁不拘多少於新瓦上炒香爲末米飲調下三錢

治血崩不止五靈脂炒加當歸酒同煎或水酒童便各半盞同煎服

又方水煎五靈脂半乾去渣淸再熬成膏入神麯末爲丸梧子大空心溫酒下三五十丸便止

又方

鹿茸﹝醋炙﹞當歸﹝各二錢﹞蒲黃﹝炒半兩﹞

爲末酒調五錢日三

仲景桂枝茯苓丸治婦人有癥在臍上動下血不止桂枝茯苓桃仁﹝去皮尖炒﹞芍藥丹皮﹝去心各等分﹞爲末煉蜜爲丸梧桐子大毎服十丸日三以止爲度

又婦人陷經漏下色黒膠薑湯主之﹝卽芎歸膠艾湯﹞

芎藭阿膠甘艸﹝各二兩﹞艾葉當歸﹝各三兩﹞芍藥﹝四兩﹞熟地

右水五升淸酒三升煮取三升去渣內膠令消盡溫服一升日三不瘥更煮一料﹝一云加漧薑一兩﹞

東垣益胃升陽湯血脫益气古人之法也先補胃气以助生長故曰陽生陰長諸甘藥爲之先務舉世皆以爲補气殊不知甘能生血此陽生陰長之理也故先理胃气人身之內榖气爲寶

黃茋﹝二錢﹞人參﹝嗽者去之﹞神麯﹝炒各一錢半﹞升麻柴胡﹝各五分﹞白術﹝三錢﹞當歸身甘艸﹝炙﹞陳皮﹝一錢﹞生黃芩﹝二錢瀉盛暑之伏金肺逆秋涼不用﹞

右每服五錢如食添再加之如食減於五錢內減一二錢不可多服水煎服一方有生地如腹痛每服內加白芍二分中桂少許如口漧渇加葛根二分先服此益胃升陽湯不止卻服後柴胡調經湯大舉大升之也

柴胡調經湯治經水不止下皆鮮血頂筋急腦痛脊骨彊痛不思飲食

𦍑活獨活槁本升麻﹝各五分﹞蒼術﹝一錢﹞葛根當歸甘艸﹝炙各三分﹞柴胡﹝七分﹞紅花﹝少許﹞

水煎稍熱服取微汗立止

又嘗治一老婦血崩不止流流不絕滿牀皆血上牀不得者三��矣腹滿如孕乃作虛挾痰積瘀血治之用四物四兩參術各一兩甘艸半兩以補虛香附三兩半夏兩半茯苓陳皮枳實砂仁𤣥胡各一兩以破痰積污血分二十帖每帖煎乾加榦荷葉側栢葉湯再煎服之服盡良愈今再不發如神

云岐子栢黃散療經血不止

黃芩﹝一兩二錢半﹞側栢葉蒲黃﹝各一兩﹞伏龍肝﹝一兩﹞

水二升煎取八合分爲二服

又方崩中不止結作血片如雞肝色碎爛

芎藭﹝一錢二分﹞阿膠靑竹茹﹝各八分﹞續㫁地楡小薊根﹝各三分﹞當歸﹝六分﹞生地伏龍肝﹝各一錢一分﹞

水九盞煎三盞分三服

一婦經漏不止四物加黃連黃栢鹿角膠童便數劑而愈緣此婦素服不得參芪後又小產血崩不止亦以前劑進之而安

大全方崩中下血不止小腹痛

白芍藥﹝酒炒二兩﹞側栢葉﹝微炒六兩﹞

右水一升煎取六合入酒五合煎取五合空心分爲二服一方爲細末酒調二錢一方有鹿角膠等分酒調治白帶臍腹痛

治經血不止歌曰婦人經血正淋漓舊蕋蓮蓬燒作灰熱酒一盃調八字自然安樂更無疑

經驗方百艸霜二錢狗膽汁拌勻分作二服以當歸酒調下

黃芩湯治經血不止

黃芩﹝五分﹞川歸側栢葉蒲黃﹝各四分﹞艾葉﹝一分﹞生地﹝二錢半﹞伏龍肝﹝二錢﹞

生薑三片水煎服

經驗方治血崩不止

右用黃連解毒湯加艾葉服無不效者

南嶽魏夫人濟陰丹治婦人血气久冷無子數經墮胎皆因衝任之脈虛損胞內宿挾疾病經水不時暴下不止月內再行或前或後或崩中漏下三十六疾積瘕癖臍下冷痛小便白濁以上疾癥皆令孕育不成以致絕嗣常服令人有孕及生子充實產後百日內常服能去百病去宿血生新血

木香﹝煨﹞茯苓京墨﹝燒紅醋淬研末﹞桃仁﹝去皮尖炒各一兩﹞秦芃炙甘艸人參桔梗﹝炒﹞槁本石斛﹝酒浸焙﹞蠶退紙﹝燒存性各二兩﹞漧薑﹝炮﹞牡丹皮桂心川歸細辛川芎﹝各一兩半﹞川椒﹝去目炒出汗﹞山藥﹝各七錢半一方三兩﹞澤蘭葉熟地香附﹝炒各四兩﹞大豆黃卷﹝炒半升﹞蒼術﹝米泔浸去皮炒八兩﹞穤米﹝炒一升﹞右爲末蜜丸每兩分作六丸每服一丸嚼細食前溫酒醋任下此藥用之累效血崩服之卽止向有經𠉀不行者二年腹內一似懷孕時或鼓動但脈疾非姙脈耳遂令服至半劑下血塊一盂自後服盡經𠉀竟調若經病久無子者服之卽孕且生子充實但服至有孕便當住服或脾胃素弱不宜用蜜丸則以醋煮薄麪糊爲丸如梧子大毎服五十丸溫酒醋湯任下

赤白帶下

機要云赤者熱入小腸白者熱入大腸其本實熱寃結於脈不散故爲赤白帶下也寃屈也結也屈滯而病熱不散先以十棗湯下之後服苦練丸大𤣥胡散調下之熱去濕除病自愈也﹝劉宗厚曰此論有餘之癥也﹞

良方論云婦人帶下其名有五因經行產後風邪入胞門𫝊於臟腑而致之若傷足厥陰肝經色如靑泥傷於手少陰心經色如紅津傷於手太陰肺經形如白涕傷於足太陰脾經黃如爛𤓰傷足少陰腎經黒如衃血人有帶脈橫於腰間如束帶之狀病生於此故名爲帶

生生子曰按此論前旣云傷於肝則色靑傷於心則色赤云云是五臟皆能令人帶下也抑何待於奇經之帶脈病而後然歟緣帶乃有形之病如衣帶之狀所下之物亦必成條或成片而象之也𨿽有赤白之殊皆濕痰瘀血所致若局定指奇經帶脈之名而始名之爲帶下得無太泥乎哉攷之難經二十九難曰奇經之爲病何如雲云帶之爲病腹滿腰溶溶若坐水中滑伯仁註曰任脈起胞門行腹故病苦內結男爲七疝女爲瘕聚帶脈廻身一週故病如是觀乎是在任脈則有男女之分在帶脈則無男女之分㨿乎是則凡帶脈所生之病乃男女均有之疾初非硬指帶脈之名爲婦人今日所謂白物滛滛而下之帶也又按內經骨空篇曰任脈爲病男子內結七疝女子帶下瘕聚亦是以任脈主帶下而不以帶脈名帶下也故後之歷代諸公所治亦不泥於帶脈予故辯而明之庶臨癥者而毋以名拘焉

劉宗厚曰按良方此論言風气寒熱傷於諸臟致癥似言外邪大抵此癥多有本於陰虛陽竭營气不升經脈凝濇衛气下陷精气累滯於下焦奇經之分蘊積而成其病或醉飽房勞服食燥劑所致也白物如涕之狀故言帶者亦病形也經云帶脈爲病而得名而白者屬气赤屬血東垣舉脈訣曰崩中日久爲白帶漏下多時骨木枯言崩中者始病血崩久則血少復亡其陽故白滑之物下流不止此可見未得全拘於帶脈矣詳病亦有濕痰流注於下焦或肝腎陰滛之濕勝或因驚恐而水乘土位濁液下流或思慕爲筋痿內經所謂二陽之病發心脾是也或餘經濕熱屈滯於少腹之下而病本殊則皆爲气血虛損營衛之精气累治而成其病標一也前人立論殆盡病機則治法無定若戴人以帶下得兩手脈俱滑大而有力乃上用宣去痰飲下以導水丸泄濕熱繼以淡劑滲之此爲瀉實也如其諸脈微細或沈緊而濇按之空虛或洪大而濇按之無力正爲元气不足陰虛筋痿虛極中寒等癥東垣有補陽調經固眞等例乃兼其虛也丹溪先生治因濕痰下注用海石南星椿根皮之類較之前人下之而復吐以提其气或發中兼補補中兼利燥中兼升發潤中兼益气溫而兼收澁之例不同蓋病機有輕重淺深之異耳

仲景曰婦人帶下六極之病脈浮則爲腸鳴腹滿緊則爲腹中痛數則爲陰中癢痛洪則生瘡則陰疼掣痛

又曰帶下有三門一胞門二龍門三玉門已產屬胞門未產屬龍門未嫁女屬玉門

脈經問曰未出門女有三病何謂也師曰一病者經水初下陰中熱或有當風或有扇者二病者或以寒水洗之三病者或見丹下驚怖得病屬帶下

又問曰婦人年五十所病下痢數十日不止暮則發熱少腹裏急痛腹滿手掌熱唇口漧燥何也師曰此病屬帶下何以故曽經半產瘀血在少腹中不去何以知之其癥唇口漧燥故知之當與溫經湯

內經曰脾𫝊之腎病名疝瘕少腹寃熱而痛出白一名白蠱當此之時可按可藥啟𤣥子註曰出白溲出白液也蓋便濁白帯之類

許學士云凡婦人有白帶多致不產育速宜治之衍義治帶下並腸有敗膿淋露不已腥穢殊甚遂至臍腹更增冷痛此蓋敗膿血所致卒無已期須以此排膿白芷一兩單葉紅蜀葵根二兩白芍藥白枯礬另爲末各半兩同以蠟丸如梧桐子大空心及飯前米飲下十丸或十五丸俟膿盡仍別以補藥佐之

本事方治下元冷赤白帶下不問逺年近日盡效龍骨﹝五錢﹞舶上硫黃﹝三錢半﹞

右爲末每服半錢無灰酒下空心調服一日三服

伏龍肝散治赤白帶下久不瘥肌瘦瘁黃

棕櫚﹝燒存性﹞伏龍肝屋梁上塵﹝懸長者炒煙盡出火毒﹞

右等分爲末入龍腦麝香各少許毎服二錢酒或醋調服病十年者半年可安有人經年崩漏不止諸藥不效脈濡微與此藥兼香礬丸服之卽愈

香礬丸

白礬﹝四兩﹞香附子﹝二兩﹞黃狗頭骨灰﹝四兩﹞

右爲末粥丸梧子大毎服三十丸

東垣補經固眞湯白文舉正室白帶常漏久矣諸藥不效診得右尺極微其白帶下流不止脈經云崩中日久爲白帶漏下多時骨木枯言崩中者始病血崩久則血少復亡其陽故白滑之物下流不止是本血海將枯津液復亡漧枯不能滋養筋骨以本部行經爲引用爲使以大辛甘油膩之藥潤其枯燥而益津液以大辛熱之气味補其陽道生其血脈以苦寒之藥泄其肺而救上熱傷气以人參補之以微苦溫之藥爲佐而益元气名曰補經固眞湯

柴胡甘艸﹝炙﹞陳皮郁李仁﹝另研﹞生黃芩﹝另入各一錢﹞人參漧薑﹝各二錢﹞白葵花﹝去蕚七朶﹞

右除黃芩外以水二大盞煎至一盞七分再入黃芩同煎至一盞空心熱服以早膳壓之

桂附湯治白帶鮏臭多悲不樂大寒

肉桂﹝一錢﹞大附子﹝三錢﹞黃栢知母﹝各五分﹞如少食常飽有時似腹脹加白芍藥﹝五分﹞如不思飲食加五味子﹝二十粒﹞如煩惱面上麻木如虫行乃胃中元气極虛加黃茋﹝一錢﹞人參﹝七分﹞炙甘艸﹝二分﹞升麻﹝五分﹞

作一服水二鍾煎至一鍾食逺熱服

酒煮當歸丸治頽疝白帶下注腳气腰以下如在冰雪中以火焙炕重厚綿衣蓋上猶寒不任冷之極也面白如枯魚之象肌如刀削消瘦之速也小便不止與白帶長流而不禁固自不知覺面白目靑藍如菜色目𥉂𥉂無所見身重如山行步欹側不能安地腿膝枯細大便祕結口不能言無力之極食不下心下痞煩心懊憹不任其苦面停垢背惡寒小便遺而不知此上中下三陽眞气俱竭故噦嘔不止胃寒之極也其脈沈緊而濇按之空虛若脈洪大而澁按之無力猶爲中寒之癥況按之空虛者乎按之不鼓是爲陰寒之極也其空虛乃血气俱虛之極也

當歸﹝一兩﹞茴香﹝半兩﹞黒附子﹝炮去皮臍﹞良薑﹝各七錢﹞

右四味剉以好酒一升半煎至酒盡爲度炭火焙漧爲細末入後藥

炒黃鹽丁香﹝各半兩﹞全蠍﹝三錢﹞柴胡﹝二錢﹞升麻根木香﹝各一錢﹞苦練子炙甘艸﹝各五分﹞𤣥胡索﹝四錢﹞

俱爲末與前四味和勻酒煮麪糊爲丸梧子大毎服二十丸餓肚淡醋湯下忌油膩冷物酒麪

當歸附子湯治臍下冷痛赤白帶下

柴胡﹝七分﹞良薑漧薑黒附子﹝各一錢﹞升麻蠍梢﹝各五分﹞炙甘艸﹝六分﹞當歸﹝二錢﹞炒黃鹽﹝三分﹞黃栢﹝二分﹞

每服五錢水煎服爲丸子亦可

右炒鹽例東垣回陽丹註云必用炒黃鹽無則不效蓋寒疝之要藥也

固眞丸治白帶久下不止臍腹冷痛其寒捫之如冰陰中亦然目中澑火上壅視物𥉂𥉂無所見齒皆惡熱飲痛須得黃連末擦之乃止惟喜乾食大惡湯飲此病皆寒濕乘其胞內故喜乾而惡濕肝經陰火上溢走於標故上壅而目澑火腎水侵肝而上溢故目中𥉂𥉂無所見齒惡熱飲者是少陽陽明中伏火也當大瀉寒濕以丸藥治之故曰寒在下焦治主宜緩大忌湯散以酒制白石脂白龍骨以枯其濕以炮薑大辛熱瀉寒水以黃栢之大寒爲因用又爲鄕導治法云古者𨿽重罪不絕人之後又爲之伏其所主先其所因之意又瀉齒中惡熱飲也以柴胡爲本經之使以芍藥半錢以導之又恐辛熱之藥太甚損其肝經故微瀉之以當歸之辛溫大和血脈此用藥之法備矣

白石脂﹝燒赤水飛研細曬漧﹞柴胡﹝各一錢﹞炮薑﹝四錢﹞黃栢﹝酒洗﹞白芍﹝各五分﹞龍骨﹝酒煮水飛二錢﹞當歸﹝酒洗三錢﹞

右爲末水煮稀糊爲丸芡實子大毎服三十丸空腹時滚湯送下卽以美膳壓之忌生冷硬物酒濕麪

補眞潤腸湯治白帶陰戶中痛控心而急痛身黃皮緩身重如山陰中如冰﹝一名助陽湯﹞

卽前固眞湯減人參加防風髙良薑

海蔵香附六合湯治赤白帶下﹝卽四物加茴香桂也﹞

大全方治赤白帶下年深月久不瘥

白芍藥﹝二兩﹞漧薑﹝半兩﹞

各炒黃色爲末米飲下二錢日二服

丹溪治赤白帶下大法或十棗湯神祐丸或玉燭㪚皆可用之虛者不可峻攻實者可行

血虛加減四物湯气虛以人參白術陳皮間與之主治燥濕爲先濕甚者固腸丸陰火動者諸藥中加炒黃栢滑者加龍骨赤石脂滯者加葵花﹝白者治白赤者治赤﹞性躁者加黃連寒月少加薑附臨機應變先湏㫁厚味帶下與夢遺同法治之肥人有帶多是濕痰用海石半夏南星黃栢﹝炒﹞靑黛蒼術川芎瘦人帶病少如有者多是濕熱用炒栢蛤粉滑石川芎靑黛樗皮帶漏俱是胃中痰積流下滲入膀胱出於大腸小腸宜升提甚者上必用吐以提其气下用二陳湯加白術蒼術治結痰白帶以小胃湯半饑半飽津液下數丸俟郁行卻服補藥白術﹝一兩﹞蒼術﹝半兩﹞紅白葵花﹝二錢半﹞白芍藥﹝七錢半﹞

右𩚫餅爲丸空心煎四物湯吞二十丸

一婦年七十形瘦善啖白帶食前薑湯吞大補丸五十丸一二次午膳後及臨臥時各與小胃丹十五丸愈

乳香散治赤白帶下

艸果﹝一枚去皮入乳香一小塊用麪包煨焦存性連麪爲末﹞

每服二錢重者三錢陳皮湯調下

帶下不止用椒目白芷治白帶以椒目爲末米飲下樗皮丸治赤白帶有濕熱者

白芍﹝五錢﹞良薑﹝炒灰三錢﹞黃栢﹝炒成灰二錢﹞椿皮﹝一兩半﹞

右爲末粥丸每服三五十丸米飲下

治白帶因濕熱而勝下者

蒼術﹝鹽炒﹞白芍藥滑石﹝各兩﹞枳殻甘艸﹝各三錢﹞椿根皮﹝炒﹞漧薑﹝炮各二兩﹞地楡﹝半兩﹞

爲末粥丸米飲下

治帶下

椿根皮﹝二兩﹞神麯﹝炒﹞麩麯﹝炒﹞黃栢﹝炒﹞蒼術﹝各一兩﹞白芍﹝一兩半﹞滑石枳殻﹝各五錢﹞

右爲末糊丸梧子大空心服五十丸

赤白帶皆屬於血有出於大小腸之分黃荊子炒焦爲末米飲調三錢

固腸丸治濕气下利大便血白帶去脾胃陳積之後用此以燥下濕亦不曽單用看病作湯使椿根白皮爲末粥糊爲丸此藥性涼而燥須炒用一方加滑石一半

地楡膏治赤白帶下骨立者

地楡﹝一斤﹞

用水三升煎至一半去渣再煎如稠餳空心服三合日二次

治漏下五色地楡三兩用醋一升煮十餘沸稍熱食前服一合

治白帶因七情所傷脈數者

黃連﹝炒﹞側栢﹝酒蒸﹞黃栢﹝炒各半兩﹞香附﹝醋炒﹞白術﹝炒﹞白芍﹝各一兩﹞白芷﹝燒存性三錢﹞椿根皮﹝炒二兩﹞木香﹝三錢﹞

爲末粥丸米飲下

千金方治赤白帶下

三葉酸漿艸陰榦爲末空心溫酒下三錢

丹溪治赤白帶

龜板﹝酒炙二兩﹞黃栢﹝炒一兩﹞漧薑﹝炒一兩﹞梔子﹝二錢半﹞

右酒糊爲丸每服七十丸日二服

又方治帶下脈數者

枸杞根﹝一斤﹞生地﹝五斤﹞

右以水一斗煮取五升分五服

治帶下赤白腰痛或少腹痛有熱者

樗皮﹝二兩﹞𤣥胡索桃仁側栢葉茴香當歸川練肉﹝各半兩﹞香附﹝八錢﹞官桂烏藥﹝各三錢﹞麥皮曲﹝炒一兩﹞右爲末酒糊爲丸每服六十丸神效

白芷散治下元虛弱赤白帶下或經行不止等癥白芷﹝一兩﹞海螵蛸﹝二枚燒﹞胎髮﹝五丸煆﹞

爲末每服二錢酒調下

東垣坐藥龍鹽膏

丁香川烏﹝炮﹞木香﹝各一錢半﹞全蠍﹝五枚﹞良薑木通﹝各一錢﹞枯礬﹝五分﹞龍骨茴香歸稍炒黃鹽防己﹝酒洗﹞紅豆肉桂﹝各二錢﹞厚朴﹝三錢﹞𤣥胡索﹝五錢﹞

右爲末煉蜜丸彈子大綿裹畱絲在外納陰戶內

又方勝陰丹爲上藥力小再取三錢內加行性熱藥三賴子川烏大椒﹝各五分﹞柴胡羌活﹝各二錢﹞全蠍﹝三枚﹞大蒜破故紙﹝與蒜同焙各一錢﹞升麻枯礬﹝各二分﹞麝香﹝少許﹞甘松﹝三分﹞

右爲細末同前制用

又方回陽丹

全蠍升麻甘松﹝各二分﹞𦍑活艸烏頭﹝各三分﹞水蛭﹝焙漧三條﹞䖟虫﹝三枚去翅足炒﹞川烏柴胡﹝各七分﹞大椒蓽撥枯礬三賴﹝各五分﹞大蒜破故紙﹝各二錢﹞炒黃鹽﹝一錢此必用之藥去之則不效﹞

右爲細末依前制如指尖大綿包納陰戶中覺臍下煖爲效

丹溪治胡安人白帶下月經甚多食少倦怠面黃經中有如血塊者有如筋膜者與參術等補血气調脾胃後諸癥皆退惟帶未止以樗皮丸主之

張戴人治一婦帶下連綿不絕白物或來已三載矣兩手脈俱滑大有力六七至常上熱口漧暈時嘔酢水乃寒痰在胸中以𤓰蒂散吐出冷痰二三升皆酢水也間如黃涎狀如爛膠次以漿粥養其胃气又次用導水禹功以瀉其下然後以淡劑滲泄之藥利其水道不數日而愈

又息城李左衙之室病白帶如水窈漏中綿綿不絕穢臭之气不可近面黃食減已三年矣諸醫皆云積冷陽起石硫黃薑附之藥重重燥補污水轉多戴人㫁之曰此帶濁水本熱乘太陽經其寒水不禁固故如此也夫水自髙而趨下宜先絕其上源乃湧痰二三升次日下沃水斗餘行三徧汗出周身至明旦病人云污已不下矣次用寒涼之劑服及半載產一男

仲景溫經湯

吳茱萸﹝三兩﹞川歸芎藭芍藥人參桂枝阿膠丹皮生薑甘艸﹝各二兩﹞半夏﹝半升﹞麥冬﹝一升﹞右十二味水一斗煮取三升分溫三服亦主婦人少腹寒久不受胎兼取崩中去血或月水過多及至期不來

五靈散治赤白帶下

五靈脂﹝半生半炒﹞

爲末酒調服

大全方治白帶

茅花﹝炒一握﹞棕櫚灰﹝三寸﹞嫩蓮葉﹝三葉﹞甘艸莭﹝一錢﹞

右爲末空心酒調方寸匕

益母散治帶下赤白惡露下不止

益母艸﹝開花時采搗爲末空心酒服二錢日三服﹞

又方治白帶用白芷以石灰炒去灰茜艸少許粥糊丸服

又方白芍藥炒黒爲末每服三錢匕酒調下

丹溪治赤白帶用生狗頭骨燒存性爲末酒調服或入藥服

千金方治帶下

雲母爲末溫水調服三方寸匕立見神效

姙娠白帶

蒼術﹝三錢﹞白芷黃芩﹝炒各二錢﹞黃連﹝炒﹞黃栢﹝炒﹞樗根皮﹝炒各一錢半﹞山茱萸﹝各二錢半﹞白芍﹝二錢半﹞

爲末糊丸空心酒服五十丸

寡婦師尼寒熱如瘧

倉公𫝊與禇氏論皆云師尼寡婦獨陰無陽欲心萌而未遂是以懨懨成病以致乍寒乍熱而類瘧狀久則爲勞又有經閉白滛痰逆頭風膈气痞悶面䵟瘦瘠等癥皆寡婦之病診其脈獨肝部出寸口而上魚際皆血盛所致經云男子精盛則思室女人血盛則懷胎觀其精血思過半矣

薛氏曰前癥若肝脈出魚際用生地黃丸血虛佐以四物湯若兼怒動肝火而寒熱佐以加味逍遙散若虧損肝經而寒熱佐以八珍湯若虧損元气而寒熱佐以補中益气湯若郁傷脾气而寒熱佐以濟生歸脾湯

治一寡婦不時寒熱脈上魚際此血盛之癥用小柴胡湯加生地黃治之而愈但畏風寒此脾胃气虛用加味歸脾湯補中益气湯兼服而安

一婦因夫久出經商發寒熱月經旬日方止服降火涼血藥內熱益甚自汗盜汗月經頻數予曰內熱自汗乃脾气虛弱也月經頻數乃血不歸脾也用歸脾湯六味丸而愈

一室女寒熱肝脈長而出寸口用小柴湯加生地烏梅治之而愈旣嫁而諸癥悉痊

一室女久患寒熱月經失期以小柴湯加生地治之少愈更以生地黃丸而痊

生地黃丸許學士云有一師尼惡風體倦乍寒乍熱面赤心煩大小柴胡湯雜進其病益劇予診視之曰三部脈無寒邪但肝脈長而上魚際服此丸而愈柴胡秦芁黃芩﹝各五錢﹞生地﹝二兩﹞赤芍藥﹝一兩﹞

右爲末煉蜜爲丸梧子大每服三十丸烏梅湯下一日三服

逍遙散治日夜虛熱脈微細

地骨皮甘艸黃芩川芎﹝各二錢﹞北柴胡﹝五錢﹞香附﹝三錢﹞

右水煎空心服加竹葉十片

柴胡散治寒熱往來此陰陽相勝陰勝則寒陽勝則熱或是胎前雜病但服此湯如燒湯潑雪

北柴胡黃芩甘艸﹝各三錢﹞地骨皮﹝一錢﹞荊芥桂﹝各二錢﹞

水煎服再仍服小柴胡湯三五帖

夢與鬼交

人稟五行秀气而生承五臟神气而養若調理失莭气血虛衰則鬼邪干其正隠避而不欲見人時獨言笑或時悲泣是其𠉀也脈息遲伏或如鳥啄或綿綿而來不知度數面顏不變亦其𠉀也

薛氏曰前癥多由七情虧損心血神無所䕶而然也宜安神定志等藥則正气復而神自安若脈來乍大乍小乍短乍長亦爲鬼祟也宜灸鬼哭宂﹝以患人兩手拇指相並用綫緊紮當合縫處半肉半甲間灼艾灸七壯若果是邪祟病者卽乞求免灸云我自去矣﹞

茯神散治妄有所見言語雜亂時或昏昧痰熱茯神﹝炒一兩半﹞茯苓人參石菖蒲﹝各一錢﹞赤小荳﹝五分﹞右水煎服

桃仁丸治鬼魅交通

辰���﹝另研﹞㯽榔當歸桃仁﹝各三錢﹞水銀﹝一錢棗肉一枚研令星盡﹞麝香阿魏﹝麪包煨﹞沈香﹝各半兩﹞

右爲末煉蜜爲丸梧桐子大每服十丸空心桃仁湯下

辟瘟丹

虎頭骨﹝二兩﹞辰砂雄黃雌黃鬼臼皂莢蕪荑仁鬼箭羽藜蘆﹝各一兩﹞

右爲末蜜丸彈子大囊盛十丸男左女右繫臂上及用一丸當病人戶前燒之一切邪鬼不敢近

妙香散治心气不足精神恍惚虛煩少睡盜汗等癥甘艸﹝炙﹞人參桔梗﹝各半兩﹞黃茋茯神﹝去皮心﹞茯苓逺志﹝去心炒﹞山藥﹝薑汁炙各一兩﹞辰砂﹝三錢﹞麝香﹝二錢﹞木香﹝二錢半﹞右爲末每服二錢溫酒調服

治婦人與鬼交

松脂雄黃

先熔松脂乃入雄黃以虎爪不住手攪得所取如雞子黃大令患人臥以被蓋取藥薫之惟露頭在外勿令泄气又不可過熱

鹿角散男女夢與鬼交精神恍惚者

鹿角屑三指撮日二服酒下亦治遺精婦人被妖魅狐貓祟迷惑不肯言鬼鹿角屑以水服方寸匕卽言實也

桃鳬一名桃奴一名梟景是過年樹上不落漧桃子味苦微溫主殺百鬼精物療中惡腹痛殺精魅五毒不祥正月采之

熱入血室

婦人傷寒傷風發熱經水適來晝則安靜暮則譫語有瘧狀此爲熱入血室治者無犯胃气及上二焦宜服小柴胡湯

薛氏治一婦經行感冒風邪晝則安靜夜則譫語此熱入血室也以小柴胡加生地治之頓安但內熱頭暈用補中益气湯加蔓荊子而愈後因惱怒寒熱譫語胸肋脹痛小便頻數月經先期此肝火血熱妄行以加味逍遙散加生地黃而愈

一婦因怒寒熱頭痛譫言妄語至夜益甚月經暴至此怒動肝火用加味逍遙散加生地治之神思頓淸又用補中益气湯而痊

一婦經行感冒譫語或用發散寒涼之劑前癥益甚月經不止肚腹作痛嘔吐不食痰涎自出此熱入血室而藥復傷胃用香砂六君子歸脾湯而安

漧薑柴胡湯治婦人傷寒經脈方來熱入血室寒熱如瘧或狂言見鬼

柴胡﹝一錢﹞桂枝﹝三分﹞牡蠣﹝煆﹞漧薑﹝炮﹞甘艸﹝炙各三分﹞𤓰蔞根﹝五分﹞水煎汗出而愈

海蛤散治婦人傷寒血結胸膈宜服此藥及鍼期門宂

海蛤滑石﹝煆水飛﹞甘艸﹝各二分﹞芒硝﹝一兩﹞

右爲末每服二錢用雞子淸調下小腸通利其結血自散更用桂枝紅花湯發其汗則愈

桂枝紅花湯治傷寒發熱口燥舌漧經脈不行桂枝芍藥炙甘艸﹝各一錢﹞紅花﹝二錢﹞

右薑棗水煎服良久更進汗出可解

加味逍遙散肝脾血虛有熱徧身搔癢或口燥咽漧發熱盜汗食少嗜臥小便澁滯等癥又治瘰𤻤流注虛熱等瘡熱入血室等癥

炙甘艸當歸﹝炒﹞芍藥﹝酒炒﹞茯苓白術﹝炒各一錢﹞柴胡丹皮山梔﹝炒各五分﹞

水煎服

逍遙散卽前方去丹皮山梔

加味小柴胡湯治經水適來傷寒或經水適止傷寒晝則明了夜則發熱譫妄如狂卽小柴胡加生地黃牡丹皮

心胸嘈雜

婦人嘈雜此脾胃郁火痰滯血液淚汗而成用豬血炒食之乃以血導血而使之歸源耳旋覆花湯尢善

薛氏曰若因食郁用六君子山查山梔若因胃熱用二陳薑炒芩連若因六郁用越鞠丸若因气滯用四七湯桔梗枳殻大抵此癥屬病气元气俱不足須用六君子爲主少佐以治痰之藥若以火治之必變吞酸中滿

一婦飲食少思胸中嘈雜頭暈吐痰此中气虛而有熱用六君子湯加炒黒梔子桔梗而愈後因勞役頭暈發熱吐痰不食用補中益气加半夏茯苓天麻而痊

一婦中脘嘈雜口中辛辣或咳𠻳吐痰發喘面色或白或赤此脾气虛而肺中伏火也用六君子加山梔桔梗柴胡及炒黒片芩治之愈

一婦嘈雜吞酸少食大便不結此脾气虛寒而下陷用補中益气湯加茯苓半夏炮薑漸愈又常服人參理中丸而安

一婦飲食後嘈雜吞酸此食郁爲痰用六君子送越鞠丸漸愈又用加味歸脾湯而痊後因怒兩脇脹痛中脘作酸四君子湯送左金丸漸安仍用六君子湯送越鞠丸而痊

旋覆花湯治脾胃虛寒中脘停痰汪洋嘈雜腸鳴多唾嘔吐不食脇肋脹痛脈沈遲細

細辛旋覆花橘紅桂心人參炙甘艸苦梗白芍半夏﹝各五分﹞赤茯苓﹝三分﹞

用水加薑煎服

又心胸嘈雜茯苓補心湯最妙

茯苓補心湯治面色黃瘁五心煩熱咳血吐血及嘈雜潮熱等癥

半夏前胡紫蘇茯苓人參枳殻﹝炒﹞桔梗﹝炒﹞炙甘艸漧葛﹝各五分﹞川芎川歸白芍陳皮﹝各一錢﹞熟地黃﹝一錢半﹞

入薑棗水煎服

痃癖疝瘕

婦人痃癖因元气虛弱而邪气積聚蓋痃癖者在腹內近臍左右有筋脈急痛如臂如指如痃之狀癖者僻在兩脇之間有時而痛皆陰陽不和經絡痞膈飲食停滯冷气固結而成也

婦人臟腑調和經脈循環則月水以時故能生子而無病若乘外邪而合陰陽則小腹胸脇腰背皆相引而痛月事不調陰中腫脹小便淋面色黃黒則疝瘕生矣疝者痛也瘕者假也脈急者生虛弱者死尺脈濇浮牢爲血實气虛腹痛逆气上行此爲胞中有惡血久則結成瘕也

張子和曰遺溺閉癃陰痿脬痺精滑白滛皆男子之疝也若血涸月事不行行後小腹有塊或時動移前陰突出後陰痔皆女子之疝也但女子不謂之疝而謂之瘕

婦人積年血癥由寒溫失莭脾胃虛弱月水不通相結盤牢久則腹脇苦痛宜用三稜煎主之

治痃癖神效以獖豬肝一具重十餘兩用巴豆仁五十枚入肝內用釅醋三碗慢火熬乾研爛量入三稜末丸作梧子大每服五丸食前熱酒下

經行腹痛乃痃癖癥瘕局方積气丸妙

蘆㑹丸治疳癖肌肉消瘦發熱潮熱飲食少思口漧作渇或肝疳食積口鼻生瘡牙齦蝕爛等癥

蘆㑹胡黃連黃連﹝炒焦﹞木香白蕪荑﹝炒﹞靑皮﹝各五錢﹞當歸茯苓陳皮﹝各一兩半﹞炙甘艸﹝七錢﹞

右爲末米糊丸梧子大每服七八十丸米湯下

麝香丸治痃癖冷气心腹作痛

麝香﹝二錢另研﹞五靈脂﹝炒﹞阿魏﹝五錢麪包煨麪熟﹞桃仁三稜﹝醋製各二兩﹞芫花﹝醋炒﹞梹榔﹝各一兩﹞莪木﹝醋煨﹞桂心沒藥木香當歸﹝各五錢﹞

右爲末飯丸梧子大每服十丸淡醋湯下

阿魏膏治一切痞塊更服胡連丸

𦍑活獨活𤣥參官桂赤芍生地穿山甲兩頭尖大黃白芷天麻﹝各五錢﹞紅花﹝四錢﹞木鼈子﹝去殻十枚﹞亂髮﹝五錢﹞槐柳桃枝﹝各三錢﹞

右用香油二觔四兩煎黒去渣入髮油內煎髮化仍去渣徐下黃丹煎軟硬得中入芒硝阿魏蘇合香油乳香沒藥各五錢麝香三錢調勻成膏攤貼患處內服丸藥凡貼膏藥先用朴硝隨患處��平半指厚以紙蓋用熱熨斗熨之良久如硝耗再加熨之二時許方貼膏藥若是肝積加盧㑹末同熨

漧漆散治疝瘕脇肋疼痛

漧漆﹝炒令煙盡﹞木香芫花﹝醋炒﹞赤芍桂心川歸川芎琥珀﹝各五錢﹞大黃﹝炒二兩﹞牛膝﹝一兩﹞桃仁﹝去皮尖一兩另研﹞麝香﹝一錢﹞

右爲末每服一錢溫酒調下

桃仁煎治血瘕

桃仁大黃﹝炒各一兩﹞䖟虫﹝炒黒五錢﹞朴硝﹝一兩﹞

右爲末以醇醋一鍾石器中煮三分下前三味不住手攪煎至可丸下朴硝丸梧子大不喫晚食五更初溫酒下五丸日午下穢物如未見再服仍以調气血藥補之﹝此方乃峻劑也下血塊血積甚速气血虛者愼之﹞

大硝石丸治七癥八瘕當用此藥去之不令人困大黃﹝四兩﹞硝石﹝三兩﹞人參﹝一兩﹞甘艸﹝八錢﹞

右爲末苦酒一升石器中先入大黃煎膏入余藥丸梧子大每服三十丸米飲下三日一服宜下赤物

蟠䓤散治寒气不散疝瘕脹痛脇肋痛甚神效男子婦人脾胃虛冷气滯不行

延胡索肉桂漧薑﹝炮各四分﹞蒼術﹝術泔水浸一宿焙﹞甘艸﹝各二錢﹞砂仁梹榔丁皮﹝各一錢﹞三稜﹝煨﹞莪術﹝煨﹞茯苓靑皮﹝去白各七分﹞

連根䓤白一莖水二鍾煎至熱服

寶鑑蒺藜湯治陰疝小腹作痛小便不利手足逆冷或脇腹悶痛

蒺藜子﹝去刺﹞大附子﹝炮﹞梔子仁﹝各半兩﹞

右爲末每服三錢水煎食前服

穿山甲散治癥痞瘀血心腹作痛

穿山甲﹝灰炒燥﹞鼈甲﹝醋炙﹞赤芍大黃﹝炒﹞漧漆﹝炒無煙﹞桂心﹝各一兩﹞川芎芫花﹝醋炒﹞歸尾﹝各半兩﹞麝香﹝一錢﹞

右爲末每服一錢酒調下

三稜煎治血癥血瘕食積痰滯

三稜﹝醋浸炒﹞莪術﹝製仝上各三兩﹞靑皮﹝去白﹞半夏麥芽﹝炒各一兩﹞右用好醋一鍾煮乾焙爲末醋糊丸梧子大每服三四十丸淡醋湯下痰積生薑湯下

脬轉小便不利

婦人脬轉或內熱𫝊搏於脬或忍小便气逆於內以致小腹急痛不得小便甚者至死

薛氏曰前癥不問男女孕婦轉筋小便不利命在反掌非八味丸不能救

一婦因鬱怒小便滴瀝漸至小腹腫脹痰咳喘促用八味丸料煎服小便卽利而痊

䓤白湯治气滯小便不通腹脹欲死

陳皮﹝三兩﹞葵子﹝一兩﹞䓤白﹝一握﹞

水煎分三服

八味丸治轉脬小便不通殊有神效但世所不用以致悞人﹝方見虛損﹞

滑石散脬轉數日不通

滑石﹝一兩﹞寒水石﹝二兩﹞葵子﹝一合﹞

右研以水一斗煮至五升每服一升卽通利

又方

亂髮﹝煆﹞葵子車前子

各等分酒調下二錢

彊忍小便致脬轉尿不利困篤欲死

滑石﹝二兩﹞髮灰﹝一兩﹞

爲末每服三錢桃白皮一觔細切搗熟入水三盞絞取汁調服

千金翼用杏仁去皮尖二十枚麩皮炒黃嚼細水送下立通

一方皂角爲末吹鼻內取嚏

石葦湯治脬轉小便不通及小便實熱气滯淋瀝石葦黃芩﹝炒﹞木通葵子楡白皮瞿麥甘艸﹝各五分﹞

加生薑水煎服

小便數

薛氏曰小便數頻若肝經火動用逍遙散加龍膽艸車前子

膀胱火動六味地黃丸加麥門冬五味子

肝腎濕熱龍膽瀉肝湯郁傷肝脾加��逍遙散加味歸脾湯脾肺气虛補中益气加麥冬五味肝經血虛加味逍遙散腎气虛敗鹿茸散如不應用八味丸

桑螵蛸散治腎气虛寒小便數少或時頻數或夜間尢數

桑螵蛸﹝炒三十枚﹞鹿茸﹝炙﹞牡蠣﹝煆﹞炙甘艸炙黃茋右爲末每服二三錢食前空心用薑湯調下日二服

縮泉丸治脬气虛寒小便頻數或遺尿不住小兒尢效

烏藥益智仁

各等分爲末酒煮山藥糊爲丸梧子大每服七十丸鹽酒或米飲下

鹿茸散治腎气虛寒便溺數甚或夜間頻數遺溺鹿茸﹝炙﹞烏賊魚骨桑寄生川歸龍骨﹝煆各二兩﹞白芍﹝炒﹞附子﹝炮各三錢﹞桑螵蛸﹝炙五錢﹞

右爲末每服二錢空心並食前溫酒調下作丸亦可

遺尿失禁﹝附小便出屎此名交腸病也﹞

內經曰胞移熱於膀胱則癃溺血膀胱不利爲癃不約爲遺溺註云膀胱爲津液之府水注由之然足三焦脈實約下焦而不通則不得小便足三焦脈虛不約下焦則遺溺也靈樞曰足三焦者太陽之別也並太陽之正入絡膀胱約下焦實則閉癃虛則遺溺

良方曰此乃心腎之气失其常度故有便道澁而遺者有失禁而不知自遺者亦有傷產傷膀胱不時而遺者有脬寒臟冷而不自知者

薛氏曰設肝腎虛熱廷孔痿痺用六味丸如不應用加減八味丸陽气虛憊膀胱積冷用鹿茸丸如不應用八味丸若脾气虛弱不能禁止用補中益气湯加山藥山茱萸五味若肺气虛寒前湯加桂附此癥屬虛熱者多眞寒者少治宜審察

一婦小便自遺或時不利日晡益甚此肝熱陰挺不能約制用六味丸料加白術黃栢酒炒黒七分知母五分數劑諸癥悉愈若悞用分利之藥愈損眞陰必致不起

一老婦患前癥惡寒體倦四肢逆冷余以爲陽气虛寒用補中益气湯加附三劑不應遂以參附湯四劑稍應仍以前藥而安附子計用四枚人參三觔許

一婦病愈後小便出屎此陰陽失於𫝊送名大小腸交也先用五苓散二劑而愈又用補中益气湯而安

鹿茸丸治陽气虛小便白濁滑數不禁或臍腹陰冷大便不實

鹿茸﹝炙﹞椒紅桂心石斛附子﹝炮﹞牡蠣﹝煆﹞補骨脂﹝炒﹞肉蓯蓉雞肫皮﹝炙﹞沈香﹝各一兩﹞桑螵蛸﹝炙三錢﹞右爲末酒糊丸梧子大每服三十丸空心溫酒下

祕元丹治陽气虛小便不禁或夜多小便頻數白龍骨﹝煆三兩﹞訶子﹝十枚去核﹞砂仁﹝一兩﹞

右爲末糯粥丸梧子大空心鹽湯下五十丸酒亦可

又方鹿角鎊屑炒爲末每服三五錢空心熱酒調下又方雞䏶胵炙爲末每服二三錢空心食前酒調下日三次

又方桑螵蛸酒炒爲末每服二錢空心薑湯調下

赤水元珠卷二十﹤子部﹐醫家類﹐赤水元珠﹥赤水元珠卷二十婦人門宮人孀婦治驗調經門經水或紫或黒論治經水紫黒爲熱例四物湯爲末醋糊爲丸服黃栢右水煎服調經之劑水煎服水煎服水煎服四物加減調經例元戎加味四物湯經水澁少本方加葵花紅花生地右爲末每服一錢酒水同煎服香附子照上製爲丸服亦同右爲末毎食逺沸湯調下二錢臺烏藥右分二帖水煎服白術經水過多酒糊爲丸白湯吞五六十丸水煎服四物湯白術分八帖水煎吞五靈丸四十粒薑三片棗一枚水煎服生薑丹參居經衛生湯礬石右爲末溫酒調下二錢爲末酒調服三錢栢子仁澤蘭湯水煎服丹溪積痰傷經不行夜則妄語黃連水煎服瘀血作痛經閉不行丸藥方經水過期不行爲末杜牛膝汁半鍾空心調服右爲末酒調服二錢九莭菖蒲葳靈仙爲末毎服一錢熱酒調下川歸桂心毎服五錢加薑棗水煎食前服崩桂心爲末每服一二錢米飲調下黃芩毎服六錢棗一枚水煎服香附子空心酒調服五錢立效又方爲末酒調五錢日三黃茋水煎稍熱服取微汗立止水二升煎取八合分爲二服芎藭水九盞煎三盞分三服白芍藥生薑三片水煎服木香赤白帶下棕櫚香礬丸肉桂當歸柴胡每服五錢水煎服爲丸子亦可白石脂白芍藥白芍治白帶因濕熱而勝下者爲末粥丸米飲下椿根皮治白帶因七情所傷脈數者爲末粥丸米飲下丹溪治赤白帶右以水一斗煮取五升分五服樗皮爲末每服二錢酒調下右爲細末同前制用仲景溫經湯爲末酒調服茅花右爲末空心酒調方寸匕益母艸姙娠白帶爲末糊丸空心酒服五十丸右水煎空心服加竹葉十片夢與鬼交辟瘟丹治婦人與鬼交熱入血室柴胡水煎服心胸嘈雜用水加薑煎服入薑棗水煎服麝香右爲末每服一錢溫酒調下蒺藜子右爲末每服三錢水煎食前服穿山甲右爲末每服一錢酒調下三稜脬轉小便不利陳皮水煎分三服又方各等分酒調下二錢滑石加生薑水煎服桑螵蛸遺尿失禁鹿茸赤水元珠卷二十

欽定四庫全書

赤水元珠卷二十一

明孫一奎撰

婦人門

小便出血

良方曰心主於血通行經絡循環臟腑得寒則凝澁得熱則妄行失其常道則溢滲於脬則小便出血也

薛氏曰前癥肝經血熱者加味逍遙散怒气血傷者同治調送血餘灰妙若肝經風熱用前散送子芩丸气血俱虛者八珍散送血餘灰膏梁積熱者淸胃散加槐花甘艸風熱傷胃者四君子加防風枳殼胃虛不能攝血者補中益气鬱結傷脾不能攝血者濟生歸脾湯

一婦小便出血服四物蒲黃之類更加𤼵熱吐痰加芩蓮之類又飲食少思虛癥𧊵起肝脈而數脾脈而緩此因肝經風熱爲沈陰之劑脾傷不能統血發生諸臟而然也用補中益气六味地黃丸而痊

蒲黃鹿茸散治勞損尿血發熱內熱或寒熱往來口漧作渇

蒲黃﹝炒﹞鹿茸﹝炙﹞當歸生地葵子﹝炒﹞續㫁﹝酒炒各等分﹞爲末毎服二錢酒調日三服

髮灰散起居所傷小便尿血或忍尿脬轉臍下急痛小便不通又治肺疽心衂內崩吐血舌上出血俱妙﹝本艸云能療瘀血通闗膈利水道破癥瘕癰腫狐疝刺痛疰雜瘡療脬轉通大小便止咳嗽鼻衂﹞右毎服二錢米醋湯調下

生地黃散血熱尿血

生地﹝二錢﹞黃芩﹝炒五錢﹞阿膠﹝炒﹞側栢葉﹝炒各一錢﹞

右水煎食前服

當歸散血分熱尿血

川歸羚羊角屑赤芍﹝各五分﹞刺薊葉﹝一錢﹞生地﹝一錢﹞右水煎服

又方治血分有熱生地黃搗汁毎用一小盞日三服又方治血分熱尿血用炒蒲黃末每以二錢溫酒下鹿角膠散鹿角膠炒爲末二兩作二服長流水調妙

陰腫

良方曰陰腫因胞絡素虛風邪客之乘於陰部血气相搏故也

薛氏曰气血虛弱補中益气湯肝經濕熱龍膽瀉肝湯又當與陰癢陰挺陰冷相參而治

又云一婦陰中腫悶小便澁滯兩脇作腫內熱晡熱月經不調時或寒熱此因肝經鬱怒元气下陷濕熱壅滯朝用歸脾湯加柴胡升麻解鬱結補脾气升元气夕用加味逍遙散淸肝火生肺血除濕熱各數劑諸癥悉愈又用四君芎歸丹皮調補肝脾而經水如期

菖蒲散治月水澁滯陰戶腫痛

菖蒲當歸﹝炒各一兩﹞秦芁﹝二兩﹞

右每服五錢入蔥白水煎服

白礬散治陰腫堅痛

白礬﹝五錢﹞甘艸﹝五分﹞大黃﹝一兩﹞

右爲末水調如棗大綿裹內陰中一日兩換以愈爲度

陰癢

良方曰陰癢爲三虫在腸胃之間因臟虛而蝕輕則陰中癢甚則陰中痛也

生生子曰前癥亦有虛者古人有用人參一兩煎湯服之而愈予曽治一宦婦年廿一疹出未彌月而犯房事熱因下陷陰中癢甚毎一發神魂颼然兩手抓壁口中咬物鮮血淋漓爪脫肉破而不遑顧七日肌肉如削諸洗挿方歷試無功作虫治尢劇欲懸梁求死予爲籌之乃虛熱陷入至陰當從陰引陽以黃茋六錢甘艸二錢防風一錢柴胡二錢水煎食前服之其疾頓止此引金伐木之法也

薛氏曰前癥屬肝經所化當用龍膽瀉肝湯逍遙散以主其內外以桃仁研膏和雄黃末或鷄肝內陰中以制其虫

一婦胸膈不利內熱作渇飲食不甘肢體倦怠陰中悶癢小便赤澁此鬱怒傷肝脾所致用歸脾湯加山梔而愈復因怒患處並小腹脹痛用小柴胡加芎歸山梔芍藥痛止用山梔入逍遙散而痊又因勞役患處腫脹小便仍澁用補中益气加山梔茯苓丹皮而瘳

一方新桃葉搗綿裹內陰中一日三易

大黃散治陰癢

大黃﹝微炒﹞黃芩黃茋﹝炙各五兩﹞赤芍𤣥參蛇牀子山茱萸

爲末酒調服二錢

又方杏仁燒灰乘熱綿裹納陰中日二易之

又詩曰玉戶生瘡時痛癢皆因房色損其元黃蔥水洗二三次杏仁燒灰油調痊加麝香尢妙

又方鯽魚膽搽之妙

陰挺下脫

良方曰婦人陰挺下脫或因⿰絡傷損或因子臟虛冷或因分娩用力所致

薛氏曰前癥當升補元气爲主若肝脾鬱結气虛下陷用補中益气湯若肝火濕熱小便濇滯龍膽瀉肝湯

一婦陰中突出如菌四圍腫痛小便頻數內熱晡熱似癢似痛小便重墜此肝脾鬱結蓋肝火濕熱而腫痛脾虛下陷而重墜也先以補中益气加山梔茯苓車前子靑皮以淸脾火升肝气更以加味歸脾湯調理脾郁外以生豬脂和藜蘆末塗之而収

一婦陰中挺出五寸許悶痛重墜水出淋漓小便澁滯夕與龍膽瀉肝湯分利濕熱朝與補中益气湯升補脾气諸癥漸愈再與歸脾湯加山梔茯苓川芎黃栢間服調理而愈後因勞役或怒气下部濕癢小水不利仍用前藥卽愈

一方治陰挺下脫

當歸黃芩﹝各二兩﹞牡蠣﹝二兩半﹞蝟皮﹝一兩炙﹞赤芍﹝兩半﹞右爲末每以二錢食前溫酒調下米飲亦可

治陰挺長出玉戶數寸者疼痛不可忍飲食不進用前方治其內仍以

大黃山茨姑石羔牡蠣乳香

爲細末水調揣熟揑作條子如中指大陰漧挿入玉戶其痛卽止

陰瘡

薛氏曰此癥乃七情郁火傷損肝脾濕熱下流其外癥陰中突出如蛇如菌如鷄冠或生虫濕癢或潰爛出水或腫悶墜痛其內癥體倦內熱經候不調或飲食無味晡熱發熱或胸脇不利小便痞脹或赤白帶下小水淋濇其治法腫痛者四物加柴胡丹皮山梔膽艸濕癢者歸脾湯加柴胡山梔丹皮淋濇者龍膽瀉肝湯加白術丹皮潰腐者逍遙散山梔川芎腫悶墜痛者補中益气湯加山梔丹皮佐以外治之法

一婦素性急陰內痛小便赤濇怒而益甚或發熱或寒熱此肝經濕熱所致用芎歸炒梔柴胡苓術丹皮澤瀉炒芍車前炒連甘艸數劑漸愈乃去黃連澤瀉又數劑全愈

一婦臍腹上下並玉戶徧生濕瘡狀如馬𤓰瘡他處並無熱癢而痛大小便濇出黃汁食減身面微腫眾作惡瘡治反劇愈痛急令洗去乃用馬齒莧四兩靑黛一兩同搗爛敷瘡上卽時癢止痛定而熱亦退仍服八政散日三服分散客熱每敷藥僅得一時久藥已漧燥再塗新濕藥又安凡如此二日僅減三之一五日減三之二自此二十日全安緣此婦嗜酒貪啗魚蟹發風之物而中下焦蓄風熱之毒气當作腸癰內痔等疾後當禁酒及發毒之物

一方治玉戶生瘡

杏仁﹝燒存性﹞雄黃明礬﹝各五錢﹞麝香﹝一錢二分﹞

右爲末敷之

又方飛丹研極細生桐油調搽二三日效

交接輒血出痛

薛氏曰一婦每交接便血出作痛此肝火動脾而不能攝血用補中益气濟生歸脾二湯而愈若出血過多而見他癥但用前藥調補肝脾

千金方療交接血出

伏龍肝桂心﹝等分﹞

爲末毎服一錢酒調下

胎前惡阻及痰逆不食

惡阻者謂嘔吐惡心頭惡食擇食是也胍息和順但覺肢體沈重頭目昏好食醎酸甚者或作寒熱心中憤悶嘔吐痰水不能支持古謂之子病由胃气怯弱中脘停痰之所致也

薛氏曰脾胃虛弱嘔吐不食用茯苓半夏湯蓋半夏乃徤脾化痰滯之主藥也痰涎壅滯飲食少思胎气不安爲必用之藥須倍加白術然半夏白術陳皮砂仁善能安胎气徤脾胃也予嘗用之驗甚若兼气惱更加柴胡因風寒須用參蘇飲

生生子曰前癥亦有因火者故丹溪用抑靑丸前人亦有用濟生竹茹湯者予歷歷見爲火癥者多寒者兼而有之亦有愈治而愈逆者便當勿藥待之俟胃气和當自瘳矣

茯苓半夏湯姙娠脾胃虛弱飲食不化嘔吐不止半夏﹝泡炒黃﹞陳皮﹝各一錢﹞白茯苓﹝二錢﹞砂仁﹝炒一錢﹞炙甘艸﹝五分﹞薑棗烏梅水煎服二帖後用茯苓丸

茯苓丸姙娠煩悶頭暈聞食吐逆或胸腹痞悶赤茯苓人參桂心炮薑半夏﹝泡炒黃﹞橘紅﹝各一兩﹞白術﹝炒﹞葛根甘艸﹝炙﹞枳殻﹝麩炒各二兩﹞

右蜜丸梧子大每服五十丸米飲下日三服

白術湯胃虛惡阻吐水甚至十餘日粥湯不入白術﹝炒一錢﹞人參﹝五分﹞丁香炙甘艸﹝各二分﹞

右薑水煎服

保生湯姙娠惡阻少食嘔吐或兼吐瀉作渇

人參﹝一錢﹞炙甘艸白術﹝炒﹞香附烏梅橘紅﹝各五分﹞右薑水煎服

仲景漧薑人參半夏丸治姙娠嘔吐不止

漧薑人參半夏﹝等分﹞

爲末薑汁糊丸梧子大米飲下十日三服

歸原散惡阻嘔吐不止頭痛全不入食諸藥無效人參甘艸川芎當歸芍藥丁香﹝各五錢﹞茯苓白術陳皮﹝各一兩半﹞桔梗﹝炒﹞枳殻﹝炒各二兩半﹞半夏﹝泡炒黃一兩﹞

右每服五錢加薑六片棗一枚水煎服已上五方治寒痰惡阻之劑也

竹茹湯惡阻嘔吐不下食

靑竹茹橘紅﹝各二兩﹞生薑茯苓﹝各四兩﹞半夏﹝五兩﹞右水六升煮取二升半分三服

人參橘皮湯惡阻嘔吐痰水

人參橘皮白術麥冬﹝各一兩﹞甘艸﹝三錢﹞厚朴﹝製﹞白茯苓﹝各五錢﹞

右毎服五錢加靑竹茹一錢生薑三片水煎服

姙娠嘔吐痰水不食

生蘆根﹝一兩﹞橘紅﹝七錢﹞生薑﹝一兩﹞梹榔﹝三錢﹞

右作三次水煎服

姙娠惡食心中煩憒熱悶嘔吐

竹茹麥冬﹝各二兩﹞前胡﹝二兩﹞橘紅﹝一兩﹞蘆根﹝一握﹞

水一大升煮半升作二次食前服已上四方治熱痰惡阻之劑也

羅太無半夏茯苓湯惡阻心中憒悶頭目暈四肢怠倦百莭煩痛胸膈痰逆嘔吐惡心嫌聞食气好噉酸醎多臥少起全不進食先服此湯次服前茯苓丸半夏﹝泡炒黃一兩二錢﹞赤茯苓熟地黃﹝各七錢半﹞芍藥旋覆花﹝千金方無此而有細辛紫蘇﹞橘紅人參﹝各半兩﹞川芎桔梗甘艸﹝各五錢﹞

右每服五錢薑七片水煎空心服若有客熱煩渇口瘡去橘紅細辛加前胡知母七錢半若腹冷下利去地黃加炒桂心五錢若胃中虛熱大便祕小便赤濇加大黃七錢半去地黃加黃芩二錢半

胎動不安

姙娠胎動或飲食起居不節或衝任經虛或因過酒房室擊觸跌撲損動臟腑或脾气虛弱誤服藥餌或感冒風寒當各推其因而施治之有因母病而胎動者但治其母而胎自安有胎不堅固動及母疾但安其胎而母自愈面赤舌靑其胎已死面靑舌赤吐沫其母必死唇口色靑兩邊沫出子母俱死也

薛氏曰前証胎气郁滯者紫蘇飲脾气虛弱者六君子湯加紫蘇枳殻鬱結傷脾者歸脾湯加柴梔鬱怒傷肝脾者四七湯加芎歸怒動肝火者加味小柴胡湯若胎已死急用平胃散加朴硝腐化之

丹溪曰產前當淸熱養血因火動胎逆上喘急者以條芩香附之類爲末調下墮胎乃气虛血虛血熱所致懷姙嗜物乃一臟之虛黃芩安胎妙藥乃上中二焦之劑能降火下行加白術爲安胎聖藥也俗不知以爲寒而不取用殊不知產前宜淸熱令血循經而不妄行故能養胎

又曰將臨月胎熱以三補丸加炒香附白芍𩚫餅爲丸服抑熱以三補丸以地黃膏爲丸孕至八九个月必用順气須枳殻紫蘇梗

固胎方法

川芎地黃黃芩﹝各五分﹞歸身人參白芍陳皮﹝各錢﹞白術﹝一錢半﹞甘艸﹝三分﹞黃栢黃連﹝俱少許﹞桑寄生﹝一錢﹞

右毎服五六錢加糯米五十粒水煎服血虛不安者加阿膠腹痛者加砂仁能止痛安胎行气故也﹝一方無黃連名固孕丸﹞

仲景云姙娠宜常服當歸散

當歸黃芩芍藥芎藭﹝各一兩﹞白術﹝半斤﹞

右爲末酒調服方寸匕日二服常服之卽易產胎無苦疾產後百病悉主之

肘後方治胎動不安

取苧根如足大指者一尺水煎服﹝一方有生薑五片○丹溪云苧根大能補陰血而行滯血﹞

立效散治胎動不安如重物所墜冷如冰﹝卽佛手散也﹞縮砂散治胎動不安墮在須臾痛不可忍神效砂仁﹝連殻炒黒爲末﹞

毎服二錢酒下

鈎藤湯姙娠胎動腹痛面靑冷汗气欲絕者

鈎藤鈎當歸茯神﹝去木﹞人參﹝各一錢﹞苦梗﹝一錢半﹞桑寄生﹝一錢﹞

右水煎服煩熱者加石膏

黃茋湯气虛胎動腹痛下水

糯米﹝一合﹞炙黃茋川芎﹝各一兩﹞

水煎分三服

順气飲子產前服之安胎

紫蘇葉木香﹝煨﹞人參艸荳蔲茯苓﹝各一兩﹞炙甘艸﹝五錢﹞大腹子﹝一兩气虛者去之﹞

右毎服三五錢加苧根三寸糯米三十粒水煎服

安胎寄生湯姙娠下血或胎不安或腰腹痛

桑寄生白術﹝各五分﹞茯苓﹝四分﹞甘艸﹝一錢﹞

水煎服

安胎飲體倦惡食或胎動腹痛或下血發熱腰痛炙甘艸茯苓川歸熟地川芎白術黃茋白芍﹝炒﹞半夏﹝泡﹞阿膠﹝炒﹞地楡﹝各五分﹞

加薑棗水煎服

又方好銀煮取水入蔥白作羮食之妙

生生子曰按良方云姙娠婦人倘气血虛弱無以滋養其胎終不能成也宜下之以免其禍若胃气壯實衝任榮和如魚之處淵得其所也宜必盡方技以補養之庻無所悞設因病而胎不能安者不得不下之藥劑亦須謹愼

桂心散姙娠因病而胎不能安者以此下之

桂心𤓰蔞牛膝𧄒麥﹝各五分﹞歸尾﹝一錢﹞

右水煎服

又方牛膝一兩酒煎食前空心服下

又方生雞子一枚鹽三錢攪勻服之立下

佛手散更妙凢胎死者卽下生者卽安

胎漏下血﹝附卒然下血下如荳汁﹞

良方曰姙娠經水時下由衝任气虛不能約制蓋心小腸二經相爲表裏上爲乳汁下爲月水故姙娠經水壅之以養胎蓄之以爲乳若經水時下名曰胞漏血盡則斃矣

丹溪曰胎漏有因气虛者有因血虛者有因血熱者不可不察也

薛氏曰前癥有風熱者以防風黃芩丸若因血熱加味逍遙散血虛二黃散血去太多八珍湯未應補中益气湯若因肝火用柴胡山梔散脾虛加味歸脾湯若因事下血作痛八珍湯加阿膠熟艾脾胃虛者補中益气湯加五味子下陷者倍升麻柴胡晡熱內熱用逍遙散亦有血气盛養胎之外而有餘者不必服藥

卒然下血良方謂冷熱不調七情失宜气血不和所致若傷於胎則痛血去多則墮矣

薛氏云前癥气怒者小柴胡湯風熱用一味防風丸血熱用一味子芩丸脾气虛六君子湯中气下陷補中益气湯

一婦姙娠六月毎怒下血甚至寒熱頭痛脇脹腹痛作嘔少食予謂寒熱頭痛乃肝火上衝脇脹腹痛乃肝气不行作嘔食少乃肝侮脾胃下血乃肝火血熱用小柴胡加芍藥炒黒山梔茯苓白術而愈訶子能止胎漏及胎動欲生脹悶气喘

安胎散治卒然腰痛下血

熟地艾葉白芍﹝炒﹞川芎黃茋﹝炒﹞川歸阿膠﹝炒﹞甘艸﹝炙﹞地楡﹝各五分﹞

加薑棗水煎服

子芩丸治肝經有熱妄行用細條芩沈實者炒爲末毎服一錢以鐡秤鎚燒赤淬酒熱調服若脾胃虛者不宜用

防風丸治肝經有風血因妄動而不歸經

防風爲末每服一錢白湯調下

防風黃芩丸治肝經有風熱致血崩便血尿血用條芩炒焦防風等分爲末酒糊丸梧子大毎服三五十丸食前米飲或酒下

二黃散治胎漏下血或內熱晡熱或頭痛頭暈煩躁作渇或脇肋脹痛等癥

生地熟地

爲末毎用三錢煎白術枳殻湯調服﹝二黃杵膏爲丸尢妙庶不枯稿而有力也﹞

芎歸膠艾湯姙娠下血腹中痛爲胞阻以此安之艾葉阿膠﹝炒﹞川芎當歸﹝各三兩﹞甘艸﹝一兩﹞

右細切以水八升煎取三升內膠溶盡分三服

立聖散治姙娠下血不止

鷄肝三枚用酒一升煮熟頓食之大效

阿膠散姙娠無故下血不止

阿膠三兩炒爲末酒一升半煎令溶一服愈

又方治血熱下血及胎漏下血不止

阿膠二兩爲末生地黃半斤搗取汁以淸酒三升絞汁分三服

又方治胎漏下血不止胞乾卽死宜急治之

生地黃汁﹝一升﹞陳酒﹝五合﹞

仝煎三五沸溫三服以止爲度

枳殻湯治虛熱胎漏下血或因事下血

枳殻黃芩﹝各半兩﹞白術﹝一兩﹞

水煎食前分三服

本事方治胎下血不止

桃奴﹝桃樹上干不落桃子是也﹞

燒存性爲末水調服妙

姙娠胎漏下黃汁或如荳汁白漿或如赤荳汁予歷見此癥不早治其胎必墮

大全方治姙娠忽然下黃汁如膠或如荳汁胎動腹痛乃气虛也

糯米﹝五升﹞黃茋﹝六兩﹞

水七升煎取二升分四服

薛氏云若肝脾濕熱用升陽除濕湯肝脾風熱加味逍遙散肝脾鬱怒加味歸脾湯脾胃气虛用錢氏白術散若脾气下陷補中益气湯風入腸胃用胃風湯

東垣升陽除濕湯治婦人女子漏下惡血月事不調或暴崩不止多下水漿之物皆由飲食失節或勞傷形體或素患心气不足因飲食勞倦致令心火乘脾其脈緩而急按之洪大皆脾土受邪也

柴胡𦍑活蒼術黃茋﹝炒各錢半﹞防風升麻甘艸﹝炙﹞槁本﹝各一錢﹞蔓荊子﹝七分﹞獨活當歸﹝各五分﹞

右水煎食前服

胃風湯治風邪乘虛客於腸胃水穀不化泄瀉下注腹脹虛滿腸鳴作痛及腸胃虛熱下如荳汁或瘀血日夜無度

人參白術茯苓川芎川歸白芍桂皮粟米

右水煎食逺服

銀苧酒治姙娠下黃汁或如赤荳汁

苧根﹝去黒皮﹞好銀﹝各一斤﹞

水九升煮取四升每服入酒半升煎分二服

脈經曰婦人懷軀六月七月暴下斗餘水其胎必倚而墮此非時孤漿預下也﹝胎漏下水乃徐徐而下今暴下而多故知胎墮﹞胎上逼﹝子懸也﹞

姙娠將養如法則血气調和胎得其所而產亦易否則胎動气逆上逼臨產亦難甚至危矣

陳良甫云治一婦人有孕七个月逺歸忽然胎上衝心而痛坐臥不安兩醫治之無效遂說胎已死矣用萆麻子研爛加麝香貼臍中以下之命在垂亡召陳診視兩尺脈絕他脈平和陳問二醫作何癥治答曰死胎也陳曰何以知之曰兩尺脈絕是以知之陳曰否此子懸也若是胎死卻有辯處面赤舌靑子死母活面靑舌赤吐沫母死子活唇口俱靑母子俱死今面不赤舌不靑其子未死是胎上逼心宜以紫蘇飲治之至十服其胎遂不逼而下安矣

紫蘇飲治姙娠胎气不和逼上脹滿疼痛謂之子懸兼治臨產驚恐气結連日不下

紫蘇葉﹝一兩﹞大腹皮人參川芎陳皮白芍﹝各五錢﹞當歸﹝三錢﹞甘艸﹝一錢﹞

右剉分三服毎服加薑四片蔥白七寸水煎至七分空心服曽有累日產不下徧服催生藥不效此必坐艸少早心存一㸃畏懼气結而不行非不順也素問云恐則气下蓋恐則精神怯怯則上焦閉閉則气還還則下焦脹气乃不行得此藥一服便產及治姙娠六七月子懸每用此數數有驗不十服胎便近下而安

大全方治胎上逼煩悶並治胎動困篤

蔥白二七莖濃煮汁飲之若胎未死則安已死卽下如未效再服若唇口靑黒手足厥冷須佐以當歸湯﹝本艸云蔥白通陽气安胎此方神妙脈浮滑者宜之﹞

當歸湯治胎動煩躁或生理不順唇口靑黒手足厥泠

人參當歸阿膠﹝炒﹞炙甘艸﹝各一錢﹞蔥根﹝連白一握﹞右水四碗煎四味減半去渣入蔥再煎至一碗分二服

薛氏云一姙婦毎因恚怒其胎上逼左闗脈洪乃肝火內動用小柴胡加茯苓枳殻山梔而愈但體倦不食用六君子調養脾土加柴胡枳殻調和肝气乃瘥

又一姙婦胎上逼胸滿噯气飲食少思此脾气郁滯用紫蘇飲頓安又用四君子加枳殻柴胡山梔而瘥

大聖散治姙娠怯悸夢驚心腹脹滿連臍急痛白茯苓川芎麥冬黃茋﹝炒﹞川歸﹝各一錢﹞人參炙甘艸木香﹝各五分﹞

加生薑水煎服

白術湯姙娠徧身痛或衝心欲死不能飲食

白術﹝五兩﹞黃芩﹝二兩﹞芍藥﹝四兩﹞

右水六升煮取二升半分三服緣胎有水致痛兼易產

姙娠心痛腹痛

姙娠心腹痛或宿有冷疾或新觸風寒或痰飲相若痛傷胞絡必至動胎甚則傷墮

姙娠卒心痛气欲絕

川芎當歸茯苓厚朴﹝制各一錢﹞

水煎服

當歸芍藥湯姙娠心腹急痛或去血過多而暈白芍﹝炒﹞當歸茯苓白術﹝炒﹞澤瀉﹝各一錢﹞川芎﹝二錢﹞右水煎服

阿膠散治胎動腹痛

白茯苓白術﹝炒﹞川芎阿膠﹝炒各一錢﹞當歸陳皮﹝各二錢﹞甘艸﹝炒三分﹞

右薑棗水煎服

熟艾湯治姙娠心腹痛或吐血衂血

熟艾如拳大水煮服之效中惡亦妙

有癥者宜去癥﹝凡胎動多在當臍今動在臍上故知是癥也﹞此癥宜以仲景桂枝茯苓丸主之

桂枝茯苓丸姙娠腹痛不能忍或偶有所傷胎動不安命將絕者砂仁不拘多少連皮炒黒色或單用仁炒爲末熱酒調下二錢不飲酒者米飲下但覺腹中熱胎已安矣懸命須臾者以砂仁湯吞桂枝茯苓丸又名奪命丸專治婦人小產下血子死腹中其婦增寒手指唇口爪甲靑白面色黃黒胎上搶心悶絕欲死冷汗自出或食物或誤食艸藥傷動胎气下血不止胎或未損者服此卽安胎已死者服此卽下腐爛者亦能取下此方原係異𫝊丹溪亦稱其神此卽仲景桂枝茯苓丸但用淡醋湯嚼下耳

桂枝茯苓牡丹皮桃仁﹝去皮尖﹞赤芍藥

右各等分蜜丸彈子大淡醋湯嚼下一丸不知漸加至三��

姙娠腰背痛

腎主腰胎繫於腰痛甚者或因勞役傷損則胎墮也薛氏曰若外邪所傷用獨活寄生湯勞傷元气八珍湯杜仲砂仁膠艾脾腎不足以前藥加白術補骨脂气血郁滯用紫蘇飲加桔梗枳殻肝火所動以小柴胡湯加白術枳殻山梔肝脾鬱結用歸脾湯加柴胡枳殻

一姙婦頸項彊直腰背作痛此膀胱經風邪所致用拔萃𦍑活湯一劑而愈又用獨活寄生湯及八珍湯以祛邪固本而痊

通气散腎虛腰痛神效

破故紙炒爲末空心每服二錢嚼胡桃肉半个以溫酒下

杜仲丸治姙娠腰背痛

杜仲﹝炒﹞川續㫁﹝酒浸﹞

各等分爲末煮棗肉爲丸梧子大每服七十丸酒或米飲下

膠艾湯治腰腹疼痛胎動欲落卽前姙娠下血安胎飲是也

熟地艾葉白芍川芎黃茋阿膠川歸甘艸﹝炒﹞

各等分加薑棗水煎服

獨活寄生湯治足三陰虛風濕所侵腰膝歷節作痛獨活桑寄生續㫁﹝酒炒﹞杜仲﹝薑汁炒﹞細辛秦芁牛膝﹝酒炒﹞茯苓白芍﹝炒﹞桂心川芎防風人參熟地川歸粉艸﹝炙各五分﹞

右水煎服

一婦苦腰痛數年不愈用白術一味大劑服不三月而痊乃胃气虛閉之癥白術能利腰臍之血故安胎而治痛也

拔萃𦍑活勝濕湯治頭疼脊痛腰似折項似拔𦍑活獨活﹝各一錢﹞槁本防風炙甘艸﹝各五分﹞川芎蔓荊子﹝各二分﹞

右水煎服如身重腰沈沈然是濕熱也加黃栢一錢附子五分蒼術二錢

姙娠小腹痛

薛氏曰一姙婦小腹作痛其胎不安气攻左右或時逆上小便不利用小柴胡湯加靑皮山梔淸肝火而愈後因怒小腹脹滿小便不利水道重墜胎仍不安此亦肝木熾盛所致用龍膽瀉肝湯一劑諸癥頓愈乃以四君子加柴胡升麻以培脾土而安

龍膽瀉肝湯治肝經濕熱兩抝腫痛或小腹痛脇痛小便澁滯等癥

龍膽艸﹝酒拌炒黃﹞澤瀉﹝各一錢﹞木通生地川歸車前子﹝炒﹞山梔﹝炒﹞黃芩﹝炒﹞甘艸﹝各五分﹞

水煎服

阿膠散﹝嚴氏名膠艾湯﹞不問姙娠月數深淺或顚僕或因毒藥胎動不安腰疼腹痛搶心短气

熟地艾葉白芍川芎黃茋阿膠川歸甘艸﹝炙各一兩﹞

右剉毎服五錢入薑棗水煎服金櫃方無黃茋姙娠心腹脹滿

薛氏曰若外感風寒內傷飲食用藿香正气散若食傷脾胃用六君子湯若陽气壅滯用紫蘇飲

一姙婦飲食停滯心腹脹滿或用人參養胃湯加山查靑皮枳殻其脹益甚其胎上攻惡心不食右闗脈浮大按之則此脾土不足肝木所侮用六君子加升麻柴胡而愈後小腹痞悶用補中益气湯升舉脾气乃瘥

姙娠數墮胎

夫胎乃陽施陰化營衛調和經水完全十月而產若血气虛損不能養胎所以數墮也凡姙婦腰痛多致墮胎

薛氏曰丹溪云陽施陰化胎孕乃成血气虛乏不能榮養其胎則墜譬如枝枯則果落藤痿則花墜嘗治賈氏婦毎有姙至三月前後必墜診其脈左右大而無力重則濇知其血虛也補其中气使血自榮時正初夏教以濃煎白術湯下黃芩末二錢與數十帖得保而生因而思之墮於內熱而虛者於理爲多曰熱曰虛蓋姙至三月上屬相火所以易墮不然何以黃芩熟艾阿膠等爲安胎之妙如此也大抵治法須審某月屬某經育養而藥之

生生子曰胎猶𤓰也𤓰生於藤藤肥而𤓰壯未熟而凋者由藤稿而風揺也胎藏母腹繫於命門命門者督脈之所循也又衝任二脈爲血之海姙婦而經不行者血蓄以養胎也足月而生者猶𤓰熟而蒂落也茍內無所傷外無所感何墮之有衝任督三脈一宗衝脈由气沖而行足少陰任脈起於胞門子戶由㑹陰而行腹督脈繫廷孔由㑹陰而行背歷長彊循腰腧命門而上巓驗今之墮胎者茍非衝任之不足必由色欲之縱恣滛火一動則揺撼其督脈胞門亦由之而不閉胎斯墮也胎墮必腰痛者腰腧命門皆督脈之所歷胎又繫於命門故也觀牝獸之䕶胎則可推其所愼矣牝牡交合有節懷胎之後牡獸近身則蹄而逺之是以交而必孕孕而必育者由交合之有節也懷姙而不逺欲卽幸不墮生子亦必脆弱多疾痘疹亦多險逆皆滛火煆煉所致觀丹溪曰虛曰熱抑豈無其所自乎予故掲而告諸保孕者當知其所愼重至於藥劑則虛熱二字爲之本矣是以八珍阿膠杜仲黃茋黃栢黃芩桑寄生香附爲安胎之妙者得非治其本歟

凡保胎當理脾胃脾胃爲倉廩五臟六腑之所稟受胚胎由之以滋養也胃屬陽明陽明者衝任之長也

一方鯉魚二斤者一尾粳米一升用鹽醬和煮食之甚善一月食三次爲佳

芎藭補中湯懷姙血气不能榮養以致半產早能服此預先補之不致於墮

漧薑﹝煨﹞阿膠﹝炒﹞芎藭五味子﹝各五分﹞黃茋﹝炒﹞川歸白術﹝炒﹞杜仲﹝炒﹞白芍藥﹝各一錢﹞人參木香甘艸﹝炙各五分﹞

右水煎服﹝虛寒所宜﹞

千金保孕湯气血不足每至三四月而墮當預服之人參黃茋白術川歸甘艸黃芩杜仲桑寄生川續㫁白芍藥砂仁

加稬米五十粒水煎食逺服若气痞悶不舒加厚朴蘇梗若腹疼加熟艾葉香附見血下加升麻地楡椿根白皮阿膠

醋附丸治數墮胎者此藥甚妙亦治崩漏帶下積聚癥瘕臍腹疞痛

香附子﹝擦去毛淨﹞用好醋煮透焙榦爲末仍以醋打糊爲丸梧子大每服三五十丸米飲下

脈經曰婦人懷胎一月之時足厥陰脈養之二月足少陽養三月手心主脈養四月手少陽脈養五月足太陰脈養六月足陽明脈養七月手太陰脈養八月手陽明脈養九月足少陰脈養十月足太陽脈養諸陰陽脈各養三十日手少陰太陽不養者上爲乳汁下主月水也值養胎之經者不可鍼灸犯之必墮胎胎不長

良方曰姙娠而胎不長者因有宿疾或因失調以致臟腑虧損气血虛弱而胎不長也當治其疾疚益其气血則胎自長矣

生生子曰曽見一宦婦毎姙至五六月則墮如此者三次胎甚瘦小詢知少時患哮嗽因而背駝軀亦矮小因腹中不舒其胎不能長後治其哮嗽再孕乃不墮竟足月而產一子此固偶然則良方宿疾之說似不誣矣

薛氏曰一婦胎六月體倦懶食麵黃晡熱而胎不長因勞欲墜此脾气不足也用八珍湯倍加參術茯苓三十餘劑脾胃漸徤胎安而長矣

生生子曰昔在西吳有張氏婦年二十三孕適三月迎予診之其脈兩尺皆濇左手短弱右闗不充據脈濇不當有姙而其夫云向已受胎者二俱彌月而產體皆不完始無舌次無水火門戶產下隨死而無生气今第三孕矣心憂之以翁治法多奇思幸投劑而保全之也予以脈參之多爲神志不足因處一方曰壯神益志保孕湯卽語之曰是方毎月可服十帖過八月則不必服矣彼欣然從而服之足月產一女形全而气壯及再有姙未服藥𨿽生一女完矣而頭面爲白膜遮蔽隠隠僅見耳目口鼻而亦隨死也後又孕適予歸省其婦心憂失措夫諭之曰無恐前保孕方在向以未服乃致乖舛今可亟服也照方服如前至期生一子而無恙舉家以此方爲神錄而置之香火堂中尸祝之此亦愚見之偶中者人以旋服旋效而遂神之也亦其家爲富而甚不仁丘裏啣之當其產而偵之其產而怪以爲作惡之報迨產子而無恙卽以鄙爲保孕之神至今𫝊頌不衰也予因記其事並戒夫人之爲惡者

壯神益志保孕湯

茯神當歸酸棗仁人參逺志山藥黃茋鹿角膠﹝各一錢﹞白術﹝二錢﹞砂仁﹝三分﹞甘艸﹝四分﹞

加圎眼肉五枚棗二枚水煎服

黃茋湯治姙娠不長更安胎和气

黃茋﹝炒﹞白術﹝炒﹞陳皮麥冬白茯苓前胡人參﹝各五分﹞川芎甘艸﹝炒三分﹞

右薑棗水煎服

集驗方用鯉魚長尺許者如食法整理飲其汁則胎漸大而長矣然亦須每月服數次爲妙

墮胎後血下不止

墮胎後復損經脈而下血不止甚則煩悶致死皆以調補胃气爲主

薛氏曰一姙婦墮胎昏憒不時吐痰自用養血化痰之劑昏憒不省自汗發搐痰涎湧出彼以爲中風欲用祛風化痰予曰此屬脾气虛寒所致遂用十全大補湯加炮薑二十餘劑尋愈

墮胎下血煩滿寒熱狂悶鎊鹿角屑爲末每服三錢水調下日三服

墮胎下血腹痛

阿膠﹝炒一兩﹞艾葉﹝五錢﹞

水煎服

補中益气湯加鹿角膠一錢臨服入童便半酒杯立止

人參黃茋湯治小產气虛血下不止

人參黃茋﹝炒﹞當歸白術﹝炒﹞白芍﹝炒﹞艾葉﹝各一錢﹞阿膠﹝炒二錢﹞

水煎服

未足月欲產

姙娠未足月而痛欲產者知母丸��气血不足者芎歸補中湯倍加知母或八珍湯內加之血熱所宜

薛氏曰一姙婦八月胎欲墜如產臥久少安日晡益其此气血虛弱朝用補中益气湯加茯苓半夏隨愈更以八珍湯調理而安

芎歸補中湯治气血虛而欲產

艾葉﹝代薑﹞阿膠﹝炒﹞川芎五味子﹝炒杵﹞川歸白術﹝炒﹞黃茋﹝炒﹞人參芍藥﹝炒各錢﹞甘艸﹝炙五分﹞杜仲﹝一錢﹞

水煎作二次痛

知母丸十月未足而痛如產兼治產難及子煩知母爲末蜜丸梧子大米飲下三十丸或酒下

又方月數未足而似欲產腹痛

槐子蒲黃

等分爲末蜜丸梧子大酒吞三十丸痛止爲度蒲黃一味以井水調服亦佳

千金方治月未足而欲產

菖蒲根搗汁一二升灌下﹝本艸云菖蒲治胎動不安下血﹞

過期不產

姙娠月足而過期不產者當補血行滯羅先生以四物湯加香附桃仁枳殻縮砂紫蘇水煎服之數帖卽生姙娠咳嗽

夫肺內主气外主皮毛腠理不密寒邪乘之則咳嗽秋則肺受之冬則腎受之春則肝受之夏則心受之其嗽不已則𫝊於臟腑姙娠病久不已則傷胎也

薛氏曰若秋間風邪傷肺用金沸艸散夏火邪尅金用人參平肺散冬寒邪傷肺用人參敗毒散春風邪傷肺用參蘇飲若脾肺气虛用六君子芎歸桔梗若血虛桑皮杏仁桔梗腎火上炎用六味丸加五味子煎服脾胃气虛風寒所傷補中益气湯加桑皮杏仁桔梗

又治一姙婦气喘痰甚諸藥不效素有帶下始於目下有浮气兩月其面亦然此气虛而有痰飲也用六味丸料數劑而愈

一姙婦嗽則小便出此肺气不足腎气虧損不能司攝用補中益气湯以培土金六味丸加五味以生腎气而安

一姙婦咳嗽其痰上湧日五六碗許諸藥不應予以爲此水泛爲痰用六味丸料及四君子湯各一劑稍愈數帖而安

一姙婦因怒咳嗽吐痰兩脇作痛此肝火傷肺金以小柴胡湯加山梔枳殻白術茯苓治之而愈但欲作嘔此肝侮脾也六君子加柴胡升麻而痊

桔梗散治風寒咳嗽喘急不食

天冬﹝去心﹞赤茯苓﹝各一錢﹞桑皮桔梗﹝炒﹞紫蘇貝母人參﹝各五分﹞麻黃﹝去節﹞炙甘艸﹝各三分﹞

右加薑水煎服

馬兜鈴散治咳嗽气喘

馬兜鈴苦梗人參甘艸貝母﹝各五分﹞紫蘇﹝一錢﹞橘紅大腹皮桑皮﹝各一錢﹞五味子﹝十一粒﹞

右薑水煎服

百合散咳嗽胸膈煩悶

川百合紫苑麥冬苦梗桑皮﹝各五分﹞甘艸﹝三分﹞竹茹﹝二分﹞

加薑水煎服

姙娠傷寒涎多咳嗽

知母杏仁天冬桑皮﹝各五分﹞

薑水煎服

加味參蘇飲治項背拘急鼻塞頭時發寒熱咳嗽

卽參蘇飲加五味子杏仁是也

姙娠吐血衂血

姙娠吐血衂血由七情臟腑所傷气逆於上致血上溢不止心悶甚者多死或墮胎也宜用局方必勝散

薛氏曰若肝經怒火先用小柴胡山梔生地次用前藥合四物後用加味逍遙散若肝經風熱防風子芩丸心經有熱硃砂安神丸心气不足茯苓補心湯思慮傷心妙香散胃經有火犀角地黃湯膏粱積熱加味淸胃散肺經有火黃芩淸肺飲因气郁滯紫蘇飲子气不攝血用補中益气湯腎經虛火六味地黃丸

紫蘇飲治姙娠失調胎气不安上攻作痛或气逆失血﹝方在胎上逼卷中﹞

一姙婦因怒失血兩脇脹痛小便淋濇此怒而血蓄於上隨火出也用小柴胡合四物四帖血止用六君子安胎飲調理全安

必勝散治男子婦人血妄流溢或吐咳衂血並妙小薊﹝連枝用﹞人參蒲黃﹝炒﹞熟地川歸川芎烏梅﹝去核各一錢半﹞

水煎服

黃芩淸肺飲治姙娠肺熱吐衂及治肺熱小便不利黃芩﹝炒﹞山梔﹝炒各一錢﹞鹽豉﹝二十粒﹞

水煎服

加味淸胃散治醇酒厚味唇齒作痛或齒齦潰爛並頭面頸項疼痛及姙娠吐衂

川歸黃連﹝炒一錢半﹞生地丹皮﹝各一錢﹞犀角連翹﹝一錢二分﹞升麻﹝二錢﹞甘艸﹝五分﹞

右水煎服便祕加大黃

子煩

良方曰姙娠苦煩悶者以四月受少陰君火以養精六月受少陽相火以養气若母心驚膽寒多有是癥產寶云是心肺虛熱或痰積於胸若三月而煩者吐涎惡食大凡停痰積飲寒熱相搏吐甚則胎動不安

薛氏曰內熱子煩用竹葉湯气滯用紫蘇飲痰滯用二陳加白術黃芩枳殻气郁用分气飲加川芎脾胃虛弱用六君子加紫蘇山梔

竹葉湯姙娠心驚膽怯終日煩悶名曰子煩

白茯苓﹝二錢﹞防風黃芩麥冬﹝各一錢﹞竹葉﹝十片﹞

水煎服﹝一方有知母﹞

人參散熱乘心脾煩熱乾渇

人參麥冬赤茯苓地骨皮黃芩﹝炒﹞漧葛甘艸﹝五分﹞犀角﹝鎊各一錢﹞

水煎服

竹茹湯姙娠煩躁或胎不安

淡竹茹一兩水煎服之

知母丸知母一味炒爲末棗肉丸如彈子大每服一丸人參湯下

分气飲脾胃虛弱气血不和胸膈不利或痰气喘嗽飲食少思

陳皮茯苓半夏桔梗大腹皮蘇葉白術﹝炒﹞枳殻﹝炒﹞山梔﹝炒各一錢﹞甘艸﹝炙五分﹞

右加薑棗水煎服

治子煩口漧不得臥用黃連爲末毎服一錢米飲調下

赤水元珠卷二十一﹤子部﹐醫家類﹐赤水元珠﹥赤水元珠卷二十一婦人門蒲黃生地右水煎食前服陰腫右每服五錢入蔥白水煎服白礬陰癢爲末酒調服二錢陰瘡右爲末敷之交接輒血出痛爲末毎服一錢酒調下右薑水煎服人參姙娠嘔吐痰水不食右作三次水煎服胎動不安固胎方法仲景云姙娠宜常服當歸散毎服二錢酒下水煎分三服水煎服加薑棗水煎服右水煎服胎漏下血加薑棗水煎服防風爲末每服一錢白湯調下生地黃汁仝煎三五沸溫三服以止爲度水煎食前分三服桃奴燒存性爲末水調服妙糯米水七升煎取二升分四服右水煎食前服右水煎食逺服苧根紫蘇葉加生薑水煎服白術姙娠心痛腹痛姙娠卒心痛气欲絕水煎服右薑棗水煎服有癥者宜去癥姙娠腰背痛各等分加薑棗水煎服右水煎服姙娠小腹痛龍膽艸水煎服姙娠數墮胎漧薑右水煎服香附子壯神益志保孕湯加圎眼肉五枚棗二枚水煎服黃茋右薑棗水煎服墮胎後血下不止墮胎下血腹痛水煎服水煎服艾葉水煎作二次痛過期不產天冬右加薑水煎服右薑水煎服加薑水煎服薑水煎服卽參蘇飲加五味子杏仁是也水煎服水煎服白茯苓水煎服水煎服淡竹茹一兩水煎服之右加薑棗水煎服赤水元珠卷二十一

欽定四庫全書

赤水元珠卷二十二

明孫一奎撰

姙娠煩燥口漧

足太陰脾之經其气通於口手少陰心之經其气通於舌若臟腑不調气血不和以致內熱乘於心脾津液消爍故心煩口漧也與子煩大同小異宜用益母丸﹝卽前一味知母丸是也﹞

一姙婦煩熱咽疼用知母散加山梔淸肺而愈後又內熱咳𠻳小便自遺用補中益气加麥門冬山枝以補肺气滋腎水而痊

知母散治煩燥悶亂口漧

知母麥冬黃茋﹝炒﹞子芩﹝炒﹞赤茯苓﹝各一錢﹞甘艸

水煎入竹一合再煎一沸服之

人參黃茋散治身熱煩燥口漧

人參黃芪﹝炒﹞葛根秦芁赤茯苓麥冬﹝各一錢﹞知母甘艸﹝各五分﹞

右薑三片竹葉十四片水煎服

姙娠風痙子癇

姙娠體虛受風而傷足太陽經遇風寒相搏則口噤背彊甚則腰反張名之曰痙須臾自醒良久復作又名曰子冒又類子癇

生生子曰風痙乃外邪從足太陽而入有剛柔之分當從仲景法於傷寒門中求治子癇乃痰涎所致是內臓所生治當分別

薛氏曰若心經風熱用鉤藤湯肝脾血虛加味逍遙散肝脾欝怒加味歸脾湯气逆痰滯紫蘇飲肝火風熱鉤藤散脾欝痰滯二陳薑汁竹瀝若兼癥相雜看所兼重輕分治

一姙婦出汗口噤腰背反張時作時止此怒動肝火也用加味逍遙散漸愈又用鉤藤散而止更以四君加鉤藤山梔柴胡而安

一姙婦因怒忽僕地良久而甦吐痰發搐口噤項彊用羚羊角散漸愈更用鉤藤散始痊又用歸脾湯全安

羚羊角散治姙娠冒悶角弓反張及子癇子冒風痙等癥

羚羊角獨活酸棗仁﹝炒﹞五加皮防風川芎苡仁﹝炒﹞川歸﹝洗﹞杏仁﹝去皮尖﹞茯神﹝各五分﹞炙甘艸木香﹝各二分﹞

右薑水煎服

鈎藤湯﹝方見胎動不安捲﹞

云箕子葛根湯姙娠臨月因發風痙忽悶憒不識人吐逆倒並治子癇

葛根貝母丹皮防風川歸川芎茯苓桂心澤瀉甘艸﹝各一兩﹞獨活石膏人參﹝各三兩﹞

右以水九升煮取三升分作三服貝母令人易產未臨月升麻代之此癥多由風寒濕乘虛而感皆從太陽經治

活人獨活防風湯治太陽有汗名柔痓

桂枝獨活防風﹝各一兩﹞芍藥﹝三兩﹞甘艸﹝半兩﹞右毎服一兩水煎溫服

防風葛根湯治太陽無汗名曰剛痓

葛根﹝四兩﹞麻黃﹝三兩﹞芍藥防風﹝各二兩﹞桂枝﹝一兩﹞毎服一兩先煮麻沸去上沫入余藥同煎溫服姙娠瘈瘲

瘈者筋脈急而縮也瘲者筋脈緩而伸也一縮一伸手足相引搐搦不已大抵與嬰孩發搐相似此癥多屬風風主揺動駱龍吉云心主脈肝主筋心屬火肝屬木木主風風火相熾則爲瘈瘲也治法若因風熱用鉤藤湯加柴胡山梔黃芩白術以平肝木降心火養血气若風痰上壅加竹瀝南星半夏若風邪急搐加全蠍殭蠶气血虧損用八珍湯倍加鉤藤山梔若抽搐無力戴眼反折汗出如珠者肝气絕也皆不治

薛氏治一姙婦四肢不能伸服袪風燥濕之劑遺屎痰甚四肢抽搐乃肝火血燥用八珍湯倍加炒黒黃芩佐以鉤藤湯而安後因怒前癥復作小便下血寒熱少寐飲食少思用鈎藤散加山枝柴胡而血止續用加味逍遙散寒熱退而得寐用六君子湯加芍藥鉤藤飲食進而漸安

鉤藤散治肝厥頭暈

鉤藤鈎陳皮﹝炒﹞半夏麥冬茯苓茯神人參甘菊防風﹝各一錢﹞炙甘艸﹝三分﹞石膏﹝煆二錢﹞薑三片水煎服

姙鬼胎

人由臟府失調血气不充營衛虛損則精神衰弱而鬼魅之類得以乘之亦如懷姙之狀故名曰鬼胎也

薛氏曰一婦經閉八月肚腹漸大面色或靑或黃用胎癥之藥不應薛診視之曰面靑脈濇寒熱往來肝經血病也面黃腹大食少體倦脾經血病也此鬱怒傷肝脾之癥非胎也不信仍用胎劑無功乃與加味歸脾湯逍遙散各二十餘劑諸癥稍愈彼欲速效別服通經丸一服下血昏潰自汗惡寒手足俱冷嘔逆不食用人參炮薑二劑漸愈又用十全大補湯五十餘劑而安

治此癥大抵要看虛實實者可攻渉虛者必於補中兼消而佐以雄黃丸之類行而散之

雄黃丸治鬼胎瘀血腹痛

雄黃鬼臼﹝去毛﹞莽艸丹砂巴霜獺肝﹝炙黃各半兩﹞蜥蜴﹝一枚炙﹞蜈蚣﹝一條炙﹞

右爲末蜜丸梧子大毎服二丸空心溫酒下日二服或下蛇鱉之類

治鬼胎及血气痛不可忍

斑貓﹝去頭翅足用糯米炒﹞延胡索﹝炒等分﹞

爲末溫酒下五分以去穢物爲度空心服

斬邪丹治鬼胎大如抱甕

吳茱茰川烏秦芁柴胡殭蠶芫花﹝醋炒﹞巴㦸巴仁﹝各一兩﹞

爲末蜜丸梧子大毎服七丸蜜酒下取下惡物姙娠不語﹝此名曰瘖﹞

黃帝曰人有重身九月而瘖此爲何也岐伯對曰胞之脈絡絕也帝曰何以言之岐伯曰胞絡者繫於腎少陰之脈貫腎繫舌本故不能言帝曰治之柰何岐伯曰無治也當十月復

﹝此至人窮理之言患此者當靜以待之不必驚惶而亂投劑十月分娩後當自語也﹞

姙娠傷寒熱病防損胎

良方曰非節之气傷於姙娠熱毒侵損胞胎若不早治多致墮胎漏血則子母之命亦不能全矣

薛氏曰此亦當分六經爲主相參而治

姙娠傷寒身痛壯熱

蔥白﹝一升﹞前胡葛根石膏﹝各二兩半﹞靑黛﹝一兩半﹞升麻﹝二兩﹞梔子﹝十二枚﹞

水煎分三服

姙娠傷寒大小便閉結

前胡﹝二兩半﹞大黃石膏﹝各五兩﹞山梔﹝十枚﹞知母黃芩茯苓生薑﹝各二兩﹞

水煎分三服

姙娠傷寒發斑忽黑小便如血其胎欲落

山梔升麻﹝各四兩﹞靑黛﹝二兩﹞生地﹝四兩﹞石膏﹝八兩﹞蔥白﹝一升﹞黃芩﹝三兩﹞

水煎分三服

又用井中泥塗心下乾則易

姙娠熱病先宜白術散以安其胎傷寒亦然

白術黃芩﹝炒各二錢﹞

加薑棗水煎服若四肢厥逆陰癥也不可服姙娠傷寒

生生子曰姙娠傷寒所幹甚大治之不早及治不如法多傷胎損母古人以四物加入引經散邪之劑可選而用之然亦不能盡其變玆錄以補之

阿膠散治時气傷寒先服此以安胎卻以主藥相間服

阿膠﹝炒﹞白術﹝炒﹞桑寄生人參茯苓

右爲末毎服一錢糯米飲調下日三服

前胡湯治傷寒頭痛壯熱肢節煩痛

石膏﹝一錢﹞前胡甜竹茹梔子﹝炒﹞黃芩﹝炒﹞大靑知母﹝各五分﹞

加蔥白水煎服

蘇木湯傷寒時行灑浙寒振或兼噦者

赤芍橘紅黃芩﹝炒﹞黃連﹝炒﹞甘艸蘇木各五分水煎服汗出卽瘥﹝如胎不安更服阿膠散﹞

黃龍湯姙娠寒熱頭疼嘿嘿不食脇痛嘔痰及產後傷風熱入胞宮寒熱如瘧或經水適來及勞復熱不解散者

柴胡﹝二錢﹞黃芩﹝炒﹞人參甘艸﹝各一錢﹞

水煎服

柴胡石膏湯頭疼惡寒身熱拘急口漧

柴胡﹝二錢﹞甘艸﹝一錢﹞石膏﹝三錢﹞

薑水煎服

若气虛加人參

枳實散傷寒四五六日腹脹少食腰疼體重

枳實﹝炒三錢﹞陳皮﹝一錢﹞麥冬﹝錢半﹞

薑蔥水煎服

旋覆花湯傷寒頭目旋疼壯熱心躁

���旋覆花赤芍甘艸﹝各五分﹞前胡石膏﹝各一錢﹞麻黃﹝去根節﹞白術人參黃芩﹝各三分﹞

薑水煎

麥門冬湯傷寒壯熱嘔逆頭疼胎气不安

人參石膏﹝各一錢半﹞前胡黃芩﹝各五分﹞葛根麥冬﹝各一錢﹞

加薑棗竹茹水煎服

梔子大靑湯發斑變黒尿便血

升麻梔子大靑杏仁黃芩﹝各一錢﹞

加蔥白三寸水煎服

白術湯傷寒煩熱頭痛胎動或時吐逆不食

白術橘紅麥冬人參前胡川芎甘艸半夏赤茯苓﹝各五分﹞

薑竹茹水煎服

芎蘇散治外感風寒壯熱頭疼心胸煩悶

紫蘇葉川芎白術白芍麥門冬陳皮漧葛﹝各五分﹞甘艸﹝炙三分﹞

右薑蔥白水煎服

參蘇散治癥同上

姙娠時行病

四季之間反常如春寒夏冷秋熱冬煖乃非其時而有其气者謂時行不正之气也感之者少長三五相似甚至沿門闔境相類姙娠患之重者多致損胎亦當與傷寒熱病參治

秦芁散治時气五六日不得汗口渇飲水狂言嘔逆秦芁柴胡﹝各五分﹞石膏﹝一錢﹞犀角赤茯苓前胡甘艸葛根升麻黃芩﹝各四分﹞

加淡竹茹水煎服

葛根飲子時气煩熱口漧頭疼

漧葛麻黃﹝去根節各半兩﹞石膏﹝一兩﹞豆䜴﹝一合﹞白米﹝半升﹞梔子﹝十四粒﹞蔥白﹝二莖﹞

水煎分三服汗出爲效

消熱飲子治時气六七日大小便不利

芒硝﹝一兩細研﹞葵子﹝二兩﹞

水煎分三次以利爲效

人參敗毒散治四時傷風頭痛發熱咳𠻳

此方卽倉廩湯減陳倉米是也

過時熱病

冬時觸冒嚴寒卽病曰傷寒不卽病而毒藏於肌骨之間至春發爲溫病至夏發爲熱病也姙娠患之多致墮胎熱病與暑病相似但熱病脈實暑病脈虛治當審察

治姙娠熱病頭痛嘔吐煩悶

人參﹝一方無﹞竹茹葛根﹝各一兩﹞蘆根﹝二兩﹞知母﹝三兩﹞麥冬﹝一兩半﹞

毎服五錢蔥白三寸水煎服

梔子仁飲治病發斑黒色小便如血气喘急胎欲墮梔子升麻石膏生地﹝各二兩﹞黃芩﹝一兩﹞大靑﹝八錢﹞

毎服五錢蔥白七寸豉四十九粒水煎服

大黃飲治熱病六七日大小便祕澁

大黃﹝微炒﹞石膏﹝各一兩﹞知母前胡赤茯﹝各七錢半﹞梔子甘艸黃芩﹝各五錢﹞生地黃﹝一兩半﹞

毎服七錢水煎服

蘆根湯治熱病頭痛心煩嘔吐

知母﹝四兩﹞竹茹﹝三兩﹞

毎服五錢生蘆根一握同糯米一撮水煎服

梔子五物湯治姙婦傷寒壯熱頭痛

梔子前胡知母﹝各二兩﹞黃芩﹝一兩﹞石膏﹝四兩﹞毎服五六錢水煎服

升麻六物湯治傷寒斑黑溺血

升麻梔子﹝各二兩﹞大靑杏仁黃芩﹝各一兩﹞毎服五錢蔥白五寸水煎服

又方

伏龍肝爲末毎服一錢水調下﹝外用水調塗臍下﹞

又方

蘆根煮汁時服一盞

熱病胎死腹中

良方曰熱病以致胎死腹中不能出者但服黒神散胎自下矣

陳無擇先生曰當視其產母若面赤舌靑其子已死面靑舌赤母死子生唇靑吐味子母俱死若雙胎或一死一活用黑神散

薛氏曰竊謂前癥宜補助產母使其胎自下黑神散恐大熱不宜輕用果胎已死者用平胃散加朴硝水銀下之爲穏當庶不並傷生者

生生子曰前癥姙母旣因熱傷其胎矣必其母衝任熱極營衛枯槁其胎乃死猶之藤枯而𤓰焦也仍以熱藥下之寧不重傷姙母乎薛公評之當也而良方毎毎謂姙婦致疾多起於寒按其逐月所著養胎之方籍熱藥爲主是亦一偏也其間豈無挾熱者乎故丹溪曰虛曰熱謂涼血則血循經而胎得以滋養血熱則沸騰也今此癥始旣曰熱病胎死腹中矣又復以熱藥下之意者恐以死胎不下爲急而不暇顧其母耶不然必爲用寒涼治熱太過而中气虛寒熱劑爲不得已用之也否則何陳無擇之髙哲寧肯從而主之

黒神散﹝又名烏金散﹞

桂心當歸芍藥甘艸﹝炙﹞漧薑﹝炮﹞生地﹝各一兩﹞黑豆﹝炒去皮二兩﹞大附子﹝炮去皮臍半兩﹞

爲末毎服二錢溫酒下

又方治胎死腹中

紅花酒煮汁濃飲之二三碗效

又方

伏龍肝爲末溫酒下二錢白湯下亦可

又方

朴硝爲末童便和熱酒調下一二錢立下

姙娠瘧疾

姙娠病瘧乃夏傷於暑客於皮膚至秋而發陽盛則熱陰盛則寒陰陽相離寒熱俱作姙娠而作多傷於胎﹝當於瘧癥門尋治﹞

薛氏曰若木侮土久而不愈用六君子爲主佐以安胎藥乃參三陰三陽經而治之

卽瘧癥門仲景方劉守眞分經治療法也

淸脾飲小柴胡湯逍遙散補中益气湯選而用之極爲穏當黃芩白術陳皮三味煎湯服亦佳姙娠泄㵼

良方論曰姙娠泄㵼或靑或白水穀不化腹痛腸鳴謂之洞瀉水榖不化喜飲嘔逆謂之協熱下利並以五苓散利小便次以黃連阿膠丸或三黃熟艾湯以安之若㵼黃有沫腸鳴腹痛脈沈緊數用戊巳丸和之噯腐不食胃脈沈緊用感應丸下之後調和脾胃若風冷水穀不化如豆汁用胃气湯寒冷臍下陰冷理中湯治中湯伏暑心煩渇瀉水用四苓散傷濕泄瀉小便自利用不換金正气散胃苓湯此四癥之大略也仍參泄瀉門互治

生生子曰前癥予見之屢矣人皆以爲小疾忽而不治及生子率多虛弱予姪婦毎懷姙必瀉治亦不愈分娩後又自止也其生子也脆而白無血色得非胎虛之故歟予因思之姙娠則月水蓄之以養胎血亦濕類也以停濕故㵼經曰濕勝則濡泄是也治宜健脾燥濕後孕以白術半夏等爲丸與之而安

薛氏曰按前癥若米食所傷用六君加穀蘗麵食所傷六君加麥蘗肉食所傷六君加山查若兼寒熱作嘔乃肝木侮脾土用六君加柴胡生薑兼嘔吐腹痛手足逆冷乃寒水侮土六君加薑桂不應用錢氏益黃散若元气下䧟發熱作渇肢體倦怠用補中益气湯若泄瀉色黃乃脾土之眞色用六君加木香肉果若作嘔不食腹痛惡寒乃中焦虛寒用六君加木香薑桂若㵼在五更侵晨飲食少思乃脾腎虛弱五更服四神丸日間服白術散如不應或愈而復發或飲食少思急用八味丸補右腎以培脾土爲善

厚朴丸治洞泄寒中

漧薑﹝炮﹞厚朴﹝製等分﹞

爲末糊丸梧子大米飲下五十丸

艸果散治虛寒泄瀉腹痛無度

厚朴﹝薑製二兩﹞肉果﹝面煨十枚﹞艸豆蔲﹝煨十枚﹞

毎服三錢水煎服

姙娠下痢黃水

姙娠痢疾宜搜痢疾門參治而痢黃水乃脾土虧損眞气下䧟也當升補中气看所兼何癥而治之在臨病制宜不必拘用阿膠艾葉之類也

產寶方治姙娠痢黃水

厚朴﹝薑汁炒﹞黃連﹝各二兩﹞肉果﹝五枚﹞

右水煎徐徐服以效爲度

又方治熱痢

黃連﹝一升﹞黃栢﹝一升﹞梔子﹝二十枚﹞

毎服五錢水煎如嘔者加橘紅生薑

又方姙娠下痢痛

糯米﹝一合﹞當歸﹝炒﹞黃茋﹝各一兩﹞

水煎分四服

臨產下痢用梔子炒爲末毎服二錢白湯調甚效

姙娠大小便不通

大小便不通由臟府之熱所致若大腸熱則大便不通小腸熱則小便不通大小腸俱熱更推其因而藥之

當歸散姙娠因怒肚腹脹痛四肢浮腫气急作喘大便難小便澁產門腫

當歸﹝五分﹞赤茯苓枳殻﹝麩炒﹞白芍川芎﹝各一錢﹞白薑﹝炮﹞木香甘艸﹝各三分﹞薑﹝一﹞片

水煎若气弱者枳殻減半大便祕加蜜同煎服

姙娠大小便不通腹脇痞悶不思飲食

大黃﹝炒﹞木通梹榔﹝各一兩﹞枳殼﹝麩炒三錢﹞訶子﹝四枚去核半生半熟用﹞大腹子﹝三枚﹞

共爲末童便一盞蔥白七莖煎六分調服二錢

治姙娠小便不利气急服豬苓散不瘥用甘遂爲末蜜和服豆許微利之未利再服利後仍服豬苓散

豬苓散治姙娠小便澁痛及胎水

豬苓﹝去皮﹞爲末白湯調下一錢加至二錢日三服夜二服

又方

車前子﹝一兩﹞大黃﹝炒半兩﹞

共爲末毎服三錢蜜湯調下

姙娠小便不通名曰轉脬

姙娠小便不通爲小腸有熱傳於脬而不通耳若兼心肺气滯則致喘急陳無擇云姙娠胎滿逼胞多致小便不利若心腎气虛淸濁相干而爲諸淋若胞系了戾小便不通名曰轉脬若胎滿尿出名曰遺尿

薛氏曰按丹溪云轉脬小便閉多因胎婦虛弱憂悶性躁炙厚味古方用滑利疏導藥鮮效若脬爲胎所壓而不通但當升舉其胎俾胞系疏鬆而小便自行若臍腹作脹而小便淋閉此脾胃气虛胎壓尿胞四物二陳參術空心服後探吐數次自安竊謂前癥亦有脾肺气虛不能下輸膀胱者亦有气熱鬱結膀胱津液不利者亦有金爲火爍脾土濕熱甚而不利者更當詳審施治

一婦患此小腹腫脹幾至於殆用八味丸一服小便淋瀝再以八味丸料加車前子一劑卽利肚腹頓宛而安

八味丸治姙婦飲食如故煩熱不得臥反側倚息因脬系了戾不得溺名轉脬但利小便則愈內有茯苓故也緩則不救

其方卽六味地黃丸加附子桂心

古今錄驗治姙娠小便難飲食如故

當歸貝母﹝去心炒﹞苦參﹝各三兩﹞滑石﹝半兩﹞

爲末蜜丸小荳大毎三十丸米飲下

治姙娠小便不通臍下妨悶心神煩亂

葵子﹝研﹞楡白皮﹝各一兩﹞

蔥白七莖水煎分二服

古今錄驗姙娠不得小便者

杏仁﹝去皮尖﹞炒黃搗丸豆大燈心湯吞下七丸

又用滑石末水和塗臍下

又方

車前艸汁調滑石末塗臍周圍四寸熱易之

又方

杏仁滑石末﹝等分﹞飯丸豆大毎白湯下廿丸

又方

紫菀爲末井花水調下二錢

葵子散姙娠小便不利身重惡寒暈水腫

葵子赤茯苓﹝各五兩﹞

爲末毎服二錢米飲下

生生子曰予嘗以補中益气湯加桔梗治數婦皆效但用滲利藥而不得通者必須升提气升則水自降气虛者非大補則提亦無功

子淋

姙娠小便淋者乃腎與膀胱虛熱不能制水然姙婦胞繫於腎腎間虛熱而成斯癥甚者心煩悶亂名曰子淋也

薛氏曰前癥若頸項筋攣語濇痰甚用羚羊角散若小便澁少淋瀝用安榮散若肝經濕熱用龍膽瀉肝湯若肝經虛熱用加味逍遙散腿足轉筋而小便不利急用八味丸緩則不救若服燥劑而小便頻數或不利用生地茯苓牛膝黃栢知母五味麥冬𤣥參若肺气虛而短少用補中益气加山藥麥冬若陰挺痿痺而頻數用六味丸若熱結膀胱而不利用五淋散若脾肺燥不能化生宜黃芩淸肺飲若膀胱陰虛陽無所生用滋腎丸若膀胱陽虛陰無所化用六味丸

地膚大黃湯治子淋

大黃﹝炒﹞地膚艸﹝各三兩﹞知母黃芩﹝炒﹞豬苓通艸赤芍藥枳實﹝炒﹞升麻甘艸﹝各二兩﹞

毎服五錢水煎服

安榮散治子淋甚玅

麥冬通艸滑石川歸燈心甘艸人參細辛﹝各五分﹞

水煎服

治小便淋痛心煩悶亂

瞿麥穗赤茯苓桑白皮木通葵子﹝各一錢﹞黃芩﹝炒﹞車前子﹝炒﹞芍藥枳殻﹝各五分﹞

右水煎服

治子淋小便澁痛

冬葵子滑石木通﹝各等分﹞

毎服六錢蔥白七寸水煎服

豬苓散方見大小便不通捲

姙娠遺尿

良方曰姙娠尿出不知用白薇芍藥爲末酒調下或白礬牡蠣爲末酒調下二錢或雞毛灰末酒服一匕或炙桑螵蛸益智仁爲末米飲下

薛氏曰若脬中有熱宜加味逍遙散若脾肺气虛宜補中益气加益智若肝腎陰虛宜六味丸

一姙婦遺尿內熱肝脈洪數按之微弱或兩太陽作痛脇肋作脹以爲肝火血虛用加味逍遙散六味地黃丸尋愈後又寒熱或發熱或恚怒前癥仍作用八珍散逍遙散兼服以淸肝火養肝血而痊

姙娠尿血

姙娠尿血良方謂內熱乘於血分以致血熱流滲於脬名曰血淋用葵子一升﹝研﹞水五升煮二升分三服或生艾葉一斤酒五升煮二升分三服或生地一斤酒四升煮二升分三服亦治墮胎後下血

薛氏曰因怒動火者宜小柴胡加山梔因勞動火者補中益气湯因厚味積熱宜加味淸胃散若因肝經血熱宜加味逍遙散因脾气下䧟補中益气湯若因脾虛血熱宜加味逍遙散

一姙婦因怒尿血內熱作渇寒熱往來胸乳間作脹飲食少思肝脈弱此肝經血虛而熱也用加味逍遙散六味丸兼服漸愈又用八珍湯加柴胡丹皮山梔而痊

續斷湯治姙娠下血及尿血

當歸生地﹝各一兩﹞續斷﹝半兩﹞赤芍﹝半兩﹞

爲末毎服二錢空心蔥白湯調下

治姙娠尿血

阿膠﹝炒﹞熟地﹝各四兩﹞

同搗爲丸毎服八十丸空心米飲下

又方

四苓散加炒阿膠車前子茅艸根水煎服

又方

白茅根濃煎湯吞酒蒸黃連丸

加味淸胃散﹝方見前﹞

姙娠胎水腫滿

產乳集云姙娠三月足腫至腿出水飲食不甘似水腫謂之子气至分娩方消者此脾胃气虛或衝經有血風亦有脾虛水气流溢或因㵼痢臓府虛寒或因瘧疾飲水脾虛濕漬或因水漬於胞不能���利皆致腿足腫肚腹腫也

薛氏曰若胸滿腹脹小便不通徧身浮腫用鯉魚湯脾胃虛弱佐以四君子若面目虛浮肢體如水气用全生白術散如未應用六君子湯脾虛濕熱下部作腫補中益气湯加茯苓若飲食失宜嘔吐泄㵼六君子湯腿足發腫喘悶不安或指縫出水天仙藤散脾胃虛弱兼四君子湯如未應補中益气湯若脾肺气滯加味歸脾湯佐以加味逍遙散

一姙婦毎至五月肢體倦怠飲食無味先兩足腫漸至徧身後及頭面此脾肺气虛朝用補中益气夕用六君子加蘇梗而愈凡治姙婦毋泥月數但見某經癥卽用本藥爲善

天仙藤散婦人有水气而成胎以致兩腿足浮腫天仙藤﹝略洗炒﹞香附子﹝炒﹞陳皮烏藥﹝軟白辣者佳﹞甘艸﹝各五分﹞右毎服五錢生薑木𤓰蘇葉各三片水煎日三服

澤㵼散姙娠徧身浮腫上气喘急大便不通小便赤澁

澤瀉桑皮﹝炒﹞木通枳殻﹝炒﹞赤茯苓梹榔﹝各五分﹞右薑水煎服

防己散脾虛徧身浮腫腹脹喘促小便不利

防己﹝三錢﹞桑皮﹝炒﹞紫蘇莖葉赤茯苓﹝各五分﹞木香﹝二分﹞右薑水煎服

千金鯉魚湯姙娠腹大胎間有水气

白術﹝五兩﹞茯苓﹝四兩﹞當歸芍藥﹝各三兩﹞

右㕮咀先以小鯉魚一尾如食法煮取汁二盞入藥五錢薑七片橘皮少許煎七分空心服

腎著湯治姙娠腰腳腫

茯苓白術﹝各八分﹞漧薑﹝炮﹞甘艸﹝各一錢﹞杏仁﹝五分﹞右水煎服

五皮散治胎水腫滿

大腹皮桑白皮﹝炒﹞生薑皮茯苓皮橘皮﹝各一錢﹞木香﹝二分﹞

右水煎服

全生白術散姙娠面目浮腫四肢腫如水气名曰胎气又名胎腫

白術﹝一兩﹞生薑皮大腹皮陳皮白茯苓各五錢爲末毎服二錢米飲下

治姙娠腳浮腫因脾衰血化成水以生料平胃散薑棗水煎服或爲末紫蘇葉湯調下二錢日二服以腫退爲度

腹內鐘鳴

良方曰孕婦腹內鳴用鼠穴中土爲末入麝香酒調服二錢立愈或黃連煎濃汁常飲之

薛氏曰兒在腹中哭產寶方亦用空房中鼠穴土或黃連煎濃汁飲之卽止又云臍帶上疙瘩兒含口中因產婦登髙舉臂脫出兒口以此作聲令姙婦曲腰就地如拾物狀仍復原入兒口卽止然黃連性寒麝香開竅當斟酌用之

龔彥徳孕癰方

治孕癰用烏藥五錢水一鍾煎七分入牛皮膠一兩煎化溫服或薏苡仁煮汁飲之

薛氏曰按孕癰卽是腹內患癰如前法治之倘不應宜用牡丹皮散或薏苡仁湯

薏苡仁湯﹝又名𤓰子仁湯﹞

治腸癰腹中㽲痛煩毒不安或脹滿不食小便澁婦人產後虛熱多有此病縱非癰但疑似間便可服桃仁﹝二錢﹞一方用冬𤓰子仁無冬𤓰子以括蔞代之姚氏去桃仁用杏仁崔氏加芒硝

薏苡仁括蔞仁﹝各三錢﹞牡丹皮﹝二錢﹞

右作一劑水煎服

牡丹皮散治腸癰冷癥腹濡而痛時時利膿

丹皮人參天麻白茯黃茋﹝炒﹞白芷苡仁桃仁﹝去皮尖﹞當歸﹝洗炒﹞川芎﹝各一錢﹞炙甘艸官桂﹝各五分﹞木香﹝三分﹞

右水煎服

臟燥悲傷

許學士云一婦無故數次悲泣是爲臟燥用大棗湯而愈又程虎卿內姙娠五月慘慼悲傷亦投大棗湯而痊

薛氏曰或因寒水攻心或肺有風邪者治當審察一婦無故自悲用大棗湯二劑而痊後又復患用前湯佐以四君子加山梔而安

一姙婦悲哀煩躁其夫詢之云我無故但自欲悲耳用淡竹茹湯爲主佐以八珍湯而安

大棗湯

甘艸﹝三兩﹞小麥﹝三兩﹞大棗﹝十枚﹞

淡竹茹湯姙娠心虛驚悸臟燥悲傷或作虛煩麥冬小麥半夏﹝湯炮各一錢半﹞人參白茯﹝各一錢﹞甘艸﹝五分﹞

加薑棗竹茹水煎服

又方治臟燥悲哭

紅棗燒存性爲末米飲調下二錢

姙娠十月宜服滑胎湯藥

滑胎枳殻散入月服之令胎痩易產昔湖陽公主毎產累日不下南山道人進此方

枳殻﹝麩炒二兩﹞炙甘艸﹝一兩﹞

右爲末毎服二錢空心沸湯調下日三服

凡孕六七月宜服之溫隠居加當歸木香等分

又方治同上兼治諸疾下气寛膈

枳殻﹝麩炒五兩﹞甘艸﹝一兩半﹞香附子﹝炒三兩﹞

右爲末毎服二錢白湯調下

又方易產滑胎

車前子爲末或酒或米飲調下一錢

神寢丸臨月服之神效

通明乳香﹝半兩另末﹞枳殻﹝麩炒一兩爲末﹞

右蜜丸梧子大毎空心酒服三十丸

楡白皮散滑胎易生

楡白皮甘艸﹝各二兩﹞葵子﹝一兩﹞

右爲末毎以五錢水煎服

保气散寛气進食痩胎易產或居處失宜頓僕胎動若胎痛胎漏兼服佛手散

香附木香﹝各四兩﹞山藥﹝二兩﹞砂仁粉艸﹝各一兩﹞益智蘇葉﹝各半兩﹞

爲末毎服二錢白湯調下薛氏云神寢丸枳殻散並此方入月宜常服

保產無憂散姙娠身居安逸口厭甘肥憂樂不常食物不節致胞胎肥厚根蒂堅牢入月服之易生當歸川芎白芍枳

﹝炒﹞乳香﹝各三錢﹞木香甘艸血餘﹝卽髮灰以獖豬心血和之各一錢半﹞

右爲末毎服三錢水煎日二服神效

姙娠臨月以豬肚一具煮爛徐徐食盡令易產

一產論

一曰正產懷胎十月滿足忽腰腹作陣疼痛相次胎气頓䧟至於臍腹痛極乃至腰間重痛穀道挺並繼之漿破血出兒乃遂生此名正產

二曰傷產懷胎未產一月已前忽然臍腹疼痛有似欲產仍卻無事是名試月非正產也又名曰弄痛凡產母未有正產之候切不可令人抱腰亦不可令產母妄亂用力若兒身未順才方轉動便教產母空亂用力使子錯路忽橫忽倒不能正生皆由產母用力於未當用力之所致也直待兒身順適逼臨產戶始可用力一送令兒趂力生下

綱目曰右傷產一法最爲切要忽輕忽也凡十月未足臨產腹痛或作或止或痛不甚者名曰弄痛非正產之𠉀或腹𨿽痛甚而腰不甚者非正產之𠉀胎髙未䧟下者非正產之候穀道未挺並者非正產之候水漿未破血未出者非正產之候漿血𨿽出而腹不痛非正產之候凡未有正產之候且令扶行耐忍如不能行或憑物坐之或安臨之或且服安胎藥一二帖卽安得安卽止愼勿妄服催生藥又勿愴惶致令產母憂恐而挫其志務要產母寛心存養調停令老誠練逹穏母先說諭之如覺心中煩悶可取白一匙新汲水調下切勿妄亂用力先困乏其母直待子逼門戶腰重痛極眼中如火糓道挺迸方是正產候也此時始可用力並服催生藥也予男婦於未產一月已前腰腹俱痛全似將產其痛至甚但遇已時稍止如此十餘日計無所出因閲此條遂與安胎藥加參術數服間與肉味養之由是平復不痛又二十餘日始產一男設若此際亂動亂用力並服催生等藥則立見其危矣

三曰催產若婦欲產漿破血下已見是爲正產之候但卻未生卽可服催生藥催之忽有經及數日產母困苦亦可服藥以助產母之正气令兒速生也

四曰凍產凡冬月天冷產母經血得冷則凝以致兒子不能生下此害最深但冬月產者下身不可脫去綿衣尢不可坐臥寒處當滿房著火常有煖气令產母背身向火令臍下腿膝間常煖血得熱則流動使兒易生此名凍產

五曰熱產凡盛夏之月產婦要溫涼得所不可恣意取涼傷損胎气亦不令房中人多恐熱逼襲產母使產母血沸而有發熱頭痛面赤昏昏如醉乃至不知人事此名熱產

六曰橫產凡兒先或露手或先露臂此乃產母未當用力而用之過也兒身未順用力一逼遂至身橫不能生下當令產母安然仰臥後令看生之人先推其手令入直上漸漸逼身以中指摩其肩推上而正之或以指攀其耳而正之須是產母仰臥然後推兒徐徐正之候其身正煎催生藥一盞飲之方可用力令送兒下此名橫產

七曰倒產凡產母胎气不足闗鍵不牢用力太早致令兒子不能逥轉便直下先露其足當令產母仰臥令看生之人推其足入不可令產母用分毫力亦不得驚恐使兒自順去

八曰偏產兒身未正產母用力一逼致令兒頭偏柱左腿或偏柱右腿故頭𨿽露偏柱一畔不能生下當令產母仰臥次令看生之人輕輕推兒近上以手正其頭令兒頭頂端正然後令產母用力一送卽便生下若是小兒頭腦後骨偏柱穀道只露其額當令㸔生之人以綿衣炙溫裹手於穀道外方輕輕推兒頭令正便令產母用力送兒生也此名偏產

九曰礙產兒身已順而露正頂不能生下蓋因兒身逥轉肚帶攀其肩以此露正頂而不能生下當令產母仰臥令看生之人輕輕推兒近上徐徐引手以中指按兒肩下撥其肚帶仍須候兒身正順方令產母用力一送使兒生下此名礙產

右橫產倒產偏產礙產四法若㸔生之人非精良妙手不可依用此法恐恣其愚以悞人命也按倒產者今時往往隨其倒足生下並無後患子母雙全不必依推足復上之法亦可又礙產者往往有肚帶纒在兒頂上而兒頭自出在產門外看生之人以手撥其肚帶從兒頭頂過而下之者又有肚帶纒在頂上一匝而兒與胞衣自然同下者皆無妨不必以此礙產法復入產門內撥下也

十曰坐產臨產時髙處繋一手巾令產母以手攀之輕輕屈足坐身令兒生下非坐在物上也此名坐產

十一曰盤腸產趙都運恭人毎產則大腸先出然後產子旣產之後其腸不收甚以爲苦名曰盤腸產醫不能料偶在建昌得一坐婆施一法而收之其法以醋半盞新汲水七分和勻噀產母面毎噀一縮三噀收盡此良法也

丹溪治產後腸不收香油五斤煎熱盆盛俟溫令產母坐油盆中約一頓食時以皂角末吹入鼻中𡁲作立上

又方萆麻子十四粒去殻研如膏貼產母頭頂心上其腸上卽揩去

又方腸出盛以潔淨漆器濃煎黃茋湯浸之卽收

催生

催生柞木飲子難產或胎爛腹中腹悶神效

生柞木﹝一尺剉﹞甘艸﹝大者五寸﹞

右水三鍾封罐口煎一鍾半候胎順產門徐徐溫服卽時分娩更無諸苦

催生如神散治橫生逆產其功甚大

百艸霜白芷﹝不見火等分﹞

右爲末毎服三錢至胎順產門以童便米醋和爲膏加沸湯調下或童便酒煎進二服然血得黒卽止此藥大能固血而免血乾甚妙

如聖散黃蜀葵花焙爲末熱酒調下二錢若漏血胎乾胞澁難產並進三服卽產如無花用子半合末之溫酒服尢妙若打撲胎死紅花酒調下

順生丹治同上

兔腦髄﹝去皮膜研膏﹞明乳香﹝一兩另末﹞母丁香﹝二兩﹞麝香﹝一錢﹞右以兔腦子丸雞頭子大陰漧毎服一丸溫水下

又方透明乳香一塊如皂子大爲末腰痛時用冷水醋少許調服扶立令兩手握大石燕二枚口念醫靈藥聖三徧行數步用坐產法便生更無痛楚神效﹝薛氏曰其法士人視之似迂然用之者稱驗甚﹞

治逆產

蛇退﹝一條順下完全者﹞蠶退紙﹝一張﹞

右共入新瓦罐內鹽泥固濟煆存性爲末煎楡白皮湯下一錢三服覺痛便生

又方伏龍肝﹝研末﹞毎服一錢酒調下兒戴土而下又方魚膠﹝一尺許﹞新瓦上煆灰陳醋調服立下

胞漿先乾胎澁不下急服大料四物湯滋其血气並濃煎蔥湯薫洗產戶更用油燭塗產戶內卻服前藥

神妙乳砂丹明乳香爲末以豬心血丸梧桐子大硃砂爲衣陰漧毎服二丸嚼碎冷酒下良久未生再服或以蓮葉蒂七个水煎化服二丸尢妙良久未生再服

交骨不開產門不閉

交骨不開產門不閉皆由元气素弱胎前失於調攝以致血气不能運逹而然交骨不開陰气虛也用加味芎歸湯補中益气湯產門不閉气血俱虛也用十全大補湯

一婦交骨不開兩日未生服加味芎歸湯一劑卽時而產彼後以此方傳與人服應手而效

一婦生平分娩最易至四十歲姙娠下血甚多產門不開與前湯一劑又以無憂散斤許煎熟時時飲之以助其血而生

一產婦玉門不閉發熱惡寒十全大補加五味子數劑而寒熱退又以補中益气加五味子數劑而玉門斂若初產腫脹或焮痛而不閉者用加味逍遙散若

腫旣消而不閉者用補中益气湯切忌寒涼之劑

一婦脾胃素弱兼有肝火產後玉戶腫痛寒熱作渇嘔吐不食敷大黃等藥服驅利之劑腫及於臀虛癥蜂起此眞气虛也先用六君子以固脾胃乃以補中益气湯升舉而消

一產婦失治腫潰不已形體消痩飲食少思朝寒暮熱自汗盜汗半年矣予用補中益气加茯苓半夏以健脾胃膿水漸少飲食漸進用歸脾湯以解脾欝共五十餘劑元气復而瘡亦愈矣

一產婦玉門不閉小便淋瀝腹中一物攻動脇下或脹或痛用加味逍遙散加車前子而安

一產婦子宮腫大二日方收損落一片殊類豬肝面黃體倦飲食無味內熱晡熱自汗盜汗用十全大補湯二十餘劑諸癥悉愈仍復生育

加味芎歸湯治交骨不開不能生產

川芎川歸﹝各一兩﹞龜板﹝一个炙﹞婦人頭髮﹝燒存性一握﹞右爲散毎服一兩水煎服約人行五里卽生縱死胎亦下

產難方論

郭稽中曰產難者因兒轉身將兒枕血塊破碎與胞中敗血壅滯兒身不能便利是以難產急以勝金散消敗其血使兒易生陳無擇云多因兒未轉順坐艸太早或努力太過以致胞衣破而血水漧產路澁而難下宜先服催生如神散以固其血設或逆生橫產當按法施治

勝金散催生如神

麝香﹝一錢﹞豆豉﹝一兩﹞

爲末秤鎚燒赤淬酒下

下死胎方

一穏婆之女勤苦負重姙娠腹中陰冷重墜口中甚穢予意其胎已死令視其舌靑黑與朴硝一兩許服之化下穢水而安

一婦胎死腹中服朴硝下穢水肢體倦怠气息奄奄用四君子爲主佐以四物薑桂調補而安

又方以利斧燒紅置酒中待溫飲之其胎便下又方錫粉水銀﹝各一錢﹞棗肉爲丸豆許大水吞立下又方平胃散﹝五錢﹞酒水各一盞煎至一盞投朴硝五錢再煎三五沸溫服其胎卽化水而去

寶慶方云凡欲斷臍帶先以繫物墜下後可斷之否則胞衣上卽衝心而死

產難生死脈訣

欲產之婦脈離經沈細而滑也同名夜半覺痛應分誕來日下午定知生身重體熱寒又頻舌根之色黑復靑反舌上冷定知死腹中須遣子歸

面赤舌靑細尋看母活子死定應難唇口俱靑沫又出子母俱死緫髙判面靑舌赤沫出頻母死子活是知眞不���若能㸔應驗尋之賢哲不虛陳

新產之脈緩活吉實大急死來侵若得沈重小者吉忽若堅牢命不停

寸口澁疾不調死沈細附骨不絕生審㸔此候分明記長須念此向心經

胞衣不出

郭稽中曰胎衣不下者因气疲憊不能努出或血入衣中脹大而不能下以致心胸脹痛喘急速服奪命丹血散脹消其衣自下牛膝散亦效

一婦胎衣不出胸腹脹痛手不敢近用滚酒下失笑散一帖惡露胞衣並下

一婦胞衣不出腹痛手按之稍緩此气虛不能送出也用無憂散而下前癥常詢諸穏婆云冝服益母丸或就以產婦頭髮入口作嘔其衣自出不出者必死然前法甚效

奪命丹

大附子﹝炮半兩﹞牡丹皮﹝一兩﹞漧漆﹝炒煙盡一錢﹞大黃﹝一兩﹞爲末醋煎大黃成膏丸梧子大溫酒吞七丸

花蕋石散治產後敗血不盡血迷血暈胎衣不下至死心頭煖者急用一服卽化水而出其效如神花蕋石﹝一斤﹞上色硫黃﹝四両﹞

右和勻以紙泥封固瓦礶內炭火煆赤次日取出細研毎服一錢童便熱酒下

牛膝散治胎衣不出腹中脹痛急服此藥腐化而下緩則不救

川芎朴硝牛膝蒲黃﹝各三兩﹞川歸﹝一兩半﹞桂心﹝五錢﹞右毎服五錢薑三片生地﹝一錢﹞水煎服

又方紅花一兩酒煮濃汁服

又方鹿角鎊三錢爲末蔥湯調服

又方取產母鞋底烘熱熨小腹上下二七次

產後血暈

良方曰產後血暈乃血入肝經甚至眼花昏悶用黑神散主之下血過多用淸魂散補之或以醋湯細飲或預燒秤鎚以醋沃之或釅醋塗口鼻或燒漆器薫之使產母鼻吸其气庶無此患

薛氏曰若惡露上行用失笑散血下過多芎歸湯若過勞所傷補中益气湯血虛極用淸魂散大凡產後口眼喎斜等癥當大補气血爲主而兼以治痰若脾胃虛弱用六君子湯苟於七月之前服安胎飲至八九月間加大腹皮黃楊頭元气虛弱八珍湯臨產用無憂散則無前患

一婦八月胎下墜或動面黃體倦飲食少思此脾气虛弱用補中益气湯倍白術加蘇梗三十餘劑而安產後暈胸滿咳嗽用四物加茯苓半夏桔梗而愈

一婦因飲酒惡露甚多患血暈口出酒气此血得酒熱而妄行虛而作暈也以佛手散加煨甘葛二錢一劑而痊酒性慓悍入月及產後不宜飲恐致前癥

奪命丹治血暈腹痛

沒藥血竭

爲末等分毎服二錢熱童便衝酒下

淸魂散產後气血暴損虛火妄動血隨火上以致心神昏亂口噤眼花甚至悶絕而甦

澤蘭葉人參﹝各一錢﹞荊芥﹝三錢﹞川芎﹝一錢﹞

右各另爲末毎服一二錢熱湯和酒調灌之

一方五靈脂﹝半生半炒﹞爲末毎服二錢溫酒灌入卽甦一方荊芥爲末童便調服

一方神麯末毎服二錢熱水調服

一方韮菜切入瓶內注熱醋以瓶口對鼻薫之一方半夏爲末丸豆大入鼻中卽醒﹝亦治五絕﹞

佛手散治產後去血暈欲絕又治血崩不止又能治胎痛安生胎而落死胎神效

川芎﹝酒洗﹞當歸﹝酒浸各五錢﹞

酒水各一鍾煎至一鍾服

產後顚狂

產後顚狂乃敗血上衝用大聖澤蘭散加砂仁末三分煎酸棗仁湯調下或硃砂爲末二錢乳汁調和入紫項活地龍一條滚二三沸去之入酒再用重湯煮溫分三服

薛氏曰乃血虛神不守舍非補養元气不可

一產婦患前癥或用大聖澤蘭湯而愈後又怔忡妄言其痰甚多用茯苓散補其心虛頓愈又用八珍湯加逺志茯神養其气血而瘥

一產婦亦患此用化痰安神等藥病益甚神思消爍余以爲心脾血气不足用大劑參術芎歸茯神酸棗仁四斤余而安乃以歸脾湯五十餘劑而愈

茯苓散治產後心虛忪悸言語錯亂健忘少睡或自汗盜汗

人參炙甘艸芍藥﹝炒﹞當歸生薑﹝各八分﹞逺志茯苓﹝各一錢﹞桂心﹝六分﹞麥冬﹝五分﹞大棗﹝二枚﹞

水煎溫服

抱膽丸治產後遇驚發狂或遇經行發狂

水銀﹝二兩﹞黒鉛﹝一兩五錢﹞硃砂乳香﹝各一兩﹞

右將黑鉛入銚內火熔化俟稍冷下水銀擾成砂子再入乳香硃砂乘熱用柳木槌研勻丸雞頭子大毎服一丸薄荷湯下得睡勿驚覺來卽安妙香散亦善

此癥屬火者多不可槪視爲瘀血及虛治也童便極好或衝入涼血藥中用之屢屢見效

產後狂言譫語

產後狂言譫語乃心血虛也用硃砂末酒調下龍虎丹參丸琥珀地黃丸亦可如驚悸歌哭顚狂等癥當參治之

一產婦形體甚倦時發譫語用栢子仁散稍愈又用加味歸脾湯而愈又因怒仍狂言脇痛小便下血用加味逍遙散以淸肝火養肝血頓瘥又佐以加味歸脾湯而安

治敗血上衝發熱狂走脈虛大者

榦荷葉生地丹皮﹝各等分﹞

濃煎湯調生蒲黃二錢服之卽止

妙香散治產後語言錯亂用生地當歸煎湯調服立效

炙甘艸人參桔梗﹝各五錢﹞茯苓茯神山藥﹝薑汁炒﹞黃茋逺志﹝各一兩﹞辰砂﹝三錢﹞麝香﹝二錢﹞木香﹝二錢半﹞右爲末毎服二錢溫酒調服

又能治心气不足精神恍惚虛煩少睡盜汗夢與鬼交等癥

產後不語

產後不語因心气虛而不能通津於舌則舌彊不能言語者宜服七珍散餘當推其所因而治之可也

七珍散

人參石菖蒲生地川芎﹝各一兩﹞細辛﹝一錢﹞防風辰砂﹝另研各五錢﹞

爲末毎一錢薄荷湯調服

胡氏孤鳳散治產後閉目不語用之卽效

生白礬爲末毎服一錢熱酒調下

產後不語

人參石蓮肉石菖蒲﹝等分﹞

毎以五錢水煎服

保產神方﹝此方傳自異人屢有奇驗弗以庸方視之﹞

凡婦有孕至二三月外毎月服一劑臨產之月多服數劑當安則安當產則產甚至或橫生或倒生或數日不下及產後驚風陰脫無乳諸癥服之無不神驗

當歸﹝一錢五分﹞白芍﹝一錢二分冬月止用一錢﹞眞川芎﹝一錢四分﹞厚朴﹝薑汁炒﹞黃茋眞蘄艾﹝各七分﹞兔絲子﹝一錢四分﹞枳殻﹝麩炒六分﹞羌活甘艸﹝各五分﹞眞川貝母﹝一錢﹞荊芥穗﹝八分﹞

右十二味照數撮定不可多少方驗外薑三片水二碗煎七分溫服

赤水元珠卷二十二﹤子部﹐醫家類﹐赤水元珠﹥赤水元珠卷二十二姙娠煩燥口漧右薑三片竹葉十四片水煎服右薑水煎服葛根姙鬼胎治鬼胎及血气痛不可忍姙娠傷寒熱病防損胎姙娠傷寒身痛壯熱水煎分三服前胡水煎分三服水煎分三服阿膠石膏加蔥白水煎服柴胡水煎服柴胡薑水煎服枳實薑蔥水煎服薑水煎加薑棗竹茹水煎服加蔥白三寸水煎服薑竹茹水煎服右薑蔥白水煎服姙娠時行病加淡竹茹水煎服水煎分三服汗出爲效芒硝水煎分三次以利爲效此方卽倉廩湯減陳倉米是也治姙娠熱病頭痛嘔吐煩悶毎服五錢蔥白三寸水煎服大黃毎服七錢水煎服知母又方又方熱病胎死腹中黒神散爲末毎服二錢溫酒下又方又方姙娠瘧疾厚朴毎服三錢水煎服右水煎徐徐服以效爲度黃連水煎分四服姙娠大小便不通當歸大黃豬苓又方共爲末毎服三錢蜜湯調下葵子蔥白七莖水煎分二服杏仁又用滑石末水和塗臍下又方又方爲末毎服二錢米飲下子淋毎服五錢水煎服水煎服右水煎服毎服六錢蔥白七寸水煎服姙娠遺尿姙娠尿血治姙娠尿血又方又方姙娠胎水腫滿防己白術右水煎服白術腹內鐘鳴龔彥徳孕癰方薏苡仁湯右作一劑水煎服右水煎服大棗湯加薑棗竹茹水煎服姙娠十月宜服滑胎湯藥枳殻枳殻右爲末毎服二錢白湯調下右爲末毎以五錢水煎服一產論催生生柞木治逆產交骨不開產門不閉產難方論爲末秤鎚燒赤淬酒下產難生死脈訣胞衣不出奪命丹產後血暈川芎酒水各一鍾煎至一鍾服水煎溫服水銀產後狂言譫語產後不語七珍散爲末毎一錢薄荷湯調服產後不語毎以五錢水煎服當歸赤水元珠卷二十二

欽定四庫全書

赤水元珠卷二十三

明孫一奎撰

產後乍見鬼神

產後如見鬼神或言語譫妄皆由血气虧損陰虛發熱或瘀血停滯以致心神煩躁而然也宜以調經散治之

薛氏曰若敗血停滯用調經散若血虛發熱用八珍加炮薑若心血虛損用栢子仁散大抵此証皆由心脾血少所致但調補胃气則痰淸而神自安矣若果係鬼祟所附卽灸鬼哭穴可愈其或不起者多因豁痰降火攻伐之過也

一產婦患前癥或用調經散愈而復作仍服前散益甚痰涎上湧朝寒暮熱乃早用八珍散夕用加味歸脾湯各五十餘劑而愈

調經散治血虛經閉心神煩躁渾身疼痛或時見怪沒藥琥珀桂心﹝各一錢﹞白芍﹝炒﹞當歸﹝各七分﹞細辛﹝五分﹞麝香﹝少許﹞

右爲末毎服半錢薑湯酒各少許調服

栢子仁散治產後元气虛弱瘀血停滯狂言亂語栢子仁逺志人參桑寄生防風當歸﹝炒﹞生地甘艸﹝炙﹞

各等分用白羊心一个水三盞煮淸汁七分入藥五錢煎服

產後心神驚悸

薛氏曰人之所主者心心之所主者血心血一虛神气不守此驚悸所由作也當補血气爲主

一產婦患前癥二度服琥珀地黃丸局方妙香散隨效再患服之其癥益甚而脈浮大按之如無發熱惡寒此血气俱虛乃以十全大補加味歸脾二湯各百餘劑而愈後遇驚恐勞怒復作仍服前藥而安

琥珀地黃丸治產婦惡露未盡胸腹作痛或小便不利

琥珀延胡索﹝糯米同炒去米﹞川歸﹝各一兩﹞蒲黃﹝四兩﹞大生地﹝研取汁畱滓﹞生薑﹝各二斤研取汁畱滓生薑汁石銀器內炒地黃滓以地黃汁炒生薑滓各乾爲度﹞

右爲末蜜丸如彈子大毎服一丸當歸煎湯化下

治血虛驚悸少寐及產後敗血停畱少腹作痛

辰砂琥珀沒藥當歸﹝等分﹞

右爲末毎服二錢空心日午臨臥白湯調下

治產後驚悸亂語精神不定用好硃砂爲細末毎以酒調下一錢

產後中風恍惚

產後恍惚因元气俱虛心經血少或外邪所侵以致心神恍惚怔忡不寧

薛氏曰當大補气血爲主而佐以後方爲善蓋風乃虛極之假象也固其本元諸病自退若專治其風則速其危矣

一產後患前癥盜汗自汗發熱晡熱面色黃白四肢畏冷此气血俱虛用八珍湯不應更用十全大補加味歸脾二湯始應後因勞怒發厥昏憒左目牽緊兩唇抽動小便自遺作肝火熾盛用十全大補加鈎藤山梔而安再用辰砂逺志丸而愈

辰砂逺志丸產後中風驚狂起臥不安或痰涎上湧石菖蒲逺志﹝去心蘆用甘艸湯煮﹞人參茯神辰砂﹝各三錢﹞川芎山藥鉄粉麥冬細辛天麻半夏南星白附子﹝各一兩﹞

爲末薑汁糊爲丸菉豆大別以硃砂爲衣毎服三十丸薑湯送下

產後極虛生風

產後生風因去血過多气無所主以致唇靑肉冷汗出目神昏急服濟危上丹若投以風藥則悞甚矣

薛氏曰若心脾气血虛用十全大補湯如不應加附子鈎藤鈎若肝經血虛用逍遙散加鈎藤經云脾之榮在唇心之液爲汗乃心脾二臟虛極急用參附湯救之

一婦患前癥或用諸補劑四肢逆冷自汗泄㵼腸鳴腹疼以爲陽气虛寒用六君子薑附各加至五錢不應以參附加至一兩始應良��不服仍前腸鳴腹痛後灸闗元穴百餘壯及服十全大補湯方效

濟危上丹

乳香五靈脂硫黃𤣥精石阿膠卷栢桑寄生陳皮﹝各等分﹞

將上四味入石器微火炒再研入余末用生地黃汁丸梧子大毎服二十丸食前溫酒或當歸酒下

當歸建中湯治產後腹痛拘急痛連腰背自汗少食當歸桂心﹝各三兩﹞白芍﹝六兩﹞炙甘艸﹝二兩﹞

毎服五錢薑棗水煎入飴糖一匙以效爲止

獨參湯一切失血惡寒發熱作渇煩躁或口噤痰鳴自汗盜汗气虛脈脫手足逆冷蓋血生於气補气者乃陽生而陰長也

產後虛汗不止

產後汗不止者皆陽气頓虛腠理不宻而津液妄洩也若遇風則變痙縱虛乏短气則身體消痩唇口漧燥久則經水斷絕由津液竭故也

薛氏曰若血气俱虛急用十全大補湯如不應參附芪附湯恐汗多亡陽發痙尢當用之王好古曰頭汗出至頸而還額上偏多蓋額爲六陽之所㑹也由虛熱薫蒸而出竊謂前癥當以部位分之額左屬肝額右屬肺鼻屬脾頥屬腎額屬心治者審之

一產婦略聞音響其汗如水而昏憒諸藥到口卽嘔作脾气虛憊用參附末爲細丸時含三五粒液下乃漸加至錢許卻服參附湯而痊

一產婦盜汗不止遂致廢寐神思疲甚口漧引飲乃血虛有熱用當歸補血湯以代茶又以當歸六黃湯內黃芩黃栢炒黑倍加人參五味子二劑而愈

麻黃根湯產後虛汗不止身熱發渇驚悸不安當歸黃茋﹝炒﹞麻黃根牡礪﹝煆﹞炙甘艸人參

各等分水煎服

產後气脫汗不止小便短少四肢難以屈伸

炙甘艸﹝一兩﹞附子﹝炮五錢﹞桂心白芍﹝炒各一兩五錢﹞毎服三五錢加薑棗水煎服以效爲止

止汗散

牡蠣﹝煆五錢﹞小麥麩﹝炒八兩﹞

右爲細末毎服三五錢豬油汁調下

人參湯產後諸虛不足發熱盜汗內熱晡熱等癥人參當歸

等分爲末豬腰子一枚切片水二鍾糯米半合蔥白二根煮取汁八分入藥三錢煎服

當歸六黃湯治气血虛熱盜汗不止如不應加人參白術心血不足加炒酸棗仁

當歸熟地黃茋﹝炒各二錢﹞生地黃栢﹝炒黒﹞黃芩﹝炒黒﹞黃連﹝炒黒各一錢﹞

水煎服

參附湯治陽气虛寒自汗惡寒手足逆冷大便自利或臍腹疼痛呝逆不食或汗多發痙等癥

人參﹝一兩﹞大附子﹝炮五錢﹞

作一服加薑棗水煎徐徐飲下

當歸補血湯治肌熱燥熱目赤面紅煩渇引飲晝夜不息脈洪大而虛重按全無者

當歸﹝三錢﹞黃茋﹝炙一兩﹞

水煎服

茋附湯治陽气虛脫惡寒自汗或口噤痰湧四肢逆冷或吐㵼腹痛飲食不入及一切虛寒等癥

黃茋﹝一兩﹞附子﹝炮五錢﹞

作一服加薑棗水煎如不應倍加附子乃得全濟汗多變痙

產後汗多變痙因气血虧損肉理不宻風邪所乘口噤背彊如癇或揺頭馬嘶不時舉發气息如絕宜速灌小續命湯若汗出兩手拭不及者不治

薛氏曰此因去血過多元气虧損或外邪相搏以致牙闗緊急四肢痙彊或陰火內動或腰背反張肢體抽搐若有汗而不惡寒者曰柔痙若無汗而惡寒者曰剛痙由亡血過多筋無所養故傷寒汗下過多及潰瘍而濃血大泄者多患此乃敗癥也急以十全大補湯治之如不應急加大附子多有復甦者

一產婦牙闗緊急腰背反張四肢抽搐兩目連札此去血過多元气虧損陰火熾盛用十全大補加炮薑一劑而甦數劑而安

小續命湯治剛痙或腳气痺弱不能轉舒行步欹側或口眼喎邪牙闗緊急角弓反張

麻黃桂心甘艸﹝各五錢﹞防風白芍﹝炒﹞白術﹝炒﹞人參川芎大附子﹝炮﹞防已﹝酒洗﹞黃芩﹝炒各等分﹞

毎用五錢水煎入薑汁少許溫服若自汗爲柔痙者去麻黃有熱去附子減桂一半盛冬初春去黃芩

產後口噤腰背反張

產後口噤由血气虛而風邪乘於手三陽經也蓋手三陽之筋循結於頷得風冷則筋急故致口噤腰背攣急角弓反張者是風邪入於諸陽之經也

薛氏曰若因血气耗損腠理不宻汗出過多而患之者乃虛像也宜固气血爲主佐以本方丹溪謂產後當大補气血爲先𨿽有它癥以末治之如惡寒發熱等癥乃气血虛甚之極也宜大劑參茋歸術肉桂以培養之如不應急用炮附子再不應用人參一兩附子二三錢名參附湯倘猶不應乃藥力未能及也宜多用之

婦人產後不省人事吐涎瘈瘲

當歸荊芥穗

等分三錢水一盞酒少許煎灌之下卽甦倘未應者當攺用大補气血藥

張文仲治前癥用白術四兩以酒濃煎頓服

產後中風

產後中風或气血未復風寒所感以致筋攣拘急口眼歪斜或肢體緩弱入臟則恍惚驚悸郭稽中云產後彊力下牀或悞入房或憂怒內傷臟腑陳無擇曰當以脈辯而治之若努力下牀月內入房憂怒者著艾非中風類乃蓐勞火邪之癥

薛氏曰若果外邪所屬形气不足病气有餘當補元气爲主稍佐以治病之藥若彊力下牀月內入房屬形气病气俱不足當純補元气多有復甦者若悞投風藥乃促其危也

治產後身背拘急妄言發熱四肢拘攣不時驚悸川芎羌活羚羊角酸棗仁﹝炒﹞芍藥﹝炒各四兩﹞桑白皮﹝一兩五錢﹞防風﹝一兩二錢五分﹞

毎服六七錢水煎服

治產後中風唇靑鼻黒用小續命湯連進三服卽愈產後中風煩渇用紅花子﹝五合炒﹞水煎徐徐呷之

產後四肢筋攣

產後中風四肢筋脈攣急乃气血俱虛或風邪客於皮膚則頑痺羸乏若入於筋脈則四肢攣急皆由大經空虛風寒乘虛而漸入也

薛氏謂肝屬木而主筋若肝經風熱血燥用加味逍遙散如不應當用六味丸以補腎水

一產婦筋攣臂軟筋肉掣動此气血俱虛而自熱也用十全大補湯而安

一產婦手麻服愈風丹徧身皆麻神思倦怠乃气血虛弱以十全大補湯加炮薑數劑漸愈去薑繼服而安產後徧身疼痛

產後徧身疼痛者由气虛百節開張血流骨節以致肢體沈重不利筋脈引急發熱頭痛宜用趂痛散治之陳無擇云若兼感寒傷食宜用五積散若誤作傷寒發汗則筋脈抽搐手足厥冷則變爲痙當補气血爲主

薛氏曰若以手按而痛益甚是血瘀滯也用四物炮薑紅花桃仁澤蘭補而散之若按而痛稍緩此是血虛也用四物炮薑人參白術補而養之

趂痛散產後骨節疼痛發熱頭重四肢不舉

牛膝﹝酒炒﹞甘艸﹝炙﹞薤白﹝各一兩﹞當歸桂心白術﹝炒﹞黃茋﹝炒﹞獨活生薑﹝各半兩﹞

毎用五錢水煎服

五積散治風寒所傷徧身疼痛腳气疼痛或寒熱拘急嘔吐不食等癥

當歸﹝浸﹞白芍川芎桔梗﹝各炒﹞厚朴﹝薑炒﹞漧薑人參茯苓陳皮白芷蒼術半夏﹝薑制﹞肉桂麻黃炙甘艸﹝各五分﹞

入薑棗水煎服

產後腰痛

腎主腰腳產後腰痛者蓋腎爲胞胎所繋此因產勞傷腎以致風冷客之若連背脊痛久未已後遇有孕必至損動

薛氏曰若眞气虛而邪乘之者當歸黃茋湯或十全大補爲主佐以寄生湯如不應須十全大補加附子

一產婦腰痛腹脹善噫諸藥皆嘔乃脾虛血弱用白術一味炒黃毎劑一兩米泔煎時飲一匙四劑後漸安服百劑全愈

如神湯﹝卽生料五積散﹞加桃仁逐敗血去風濕

產後惡露不盡腰重痛或兩股痛如錐刺宜服桃仁湯若作癰用五香連翹湯

桃仁湯治產後惡露不盡腹中作痛或流注腿股作痛急用此湯治之如未應多變作癰須用五香連翹湯

桃仁﹝去皮尖﹞蘇木生地﹝各半兩﹞蝱虫﹝去足翅炒﹞水蛭﹝炒各十三枚﹞

毎服五錢薑水煎空心熱服以惡露下爲度

五香連翹湯

木香丁香沈香麝香升麻獨活連翹木通桑寄生﹝各二兩﹞

毎劑五錢水煎入竹瀝少許服

當歸黃��湯治腰痛不可轉側或汗出壯熱气短黃茋﹝炒﹞白芍藥﹝炒各二兩﹞當歸﹝三兩﹞

毎劑五錢水煎服

產後腰痛兒枕痛

產後腹痛或因外感內傷瘀血壅滯所致瘀血以失笑散風寒外感以五積散內傷飲食以養胃湯加山查治之

產後兒枕痛者乃母胎中宿血也其痛在小腹大抵小腹痛多由惡露凝滯或外寒相搏若久而不散必成血瘕月水因之而不調也

生生子曰設以手按之痛甚者瘀血也按之而痛緩者或喜熱物熨之者此虛中有寒也當補而溫之

山查濃煎汁入砂糖少許服之極治兒枕痛以其能消瘀血故痛止也

隠居澤蘭湯產後惡露腹痛或胸滿少气

澤蘭生地當歸芍藥﹝炒﹞生薑﹝各一錢﹞甘艸﹝炙五分﹞大棗﹝四枚﹞

水煎服

失笑散治心腹痛產後瘀血上攻心腹疼痛而牙闗緊急一服而愈

五靈脂蒲黃﹝各一錢﹞

醋水煎服五靈脂一味尢妙

大巖宻湯治湯气虛寒心腹作痛不食四肢厥冷生地當歸獨活吳茱茰炮薑白芍藥﹝炒﹞甘艸﹝炙﹞桂心小艸﹝各一兩﹞細辛﹝半兩﹞

毎帖五錢水煎服

延胡索散產後惡血凝滯臍下作痛或作寒熱延胡索桂心﹝各半兩﹞當歸﹝一兩﹞

爲末食前熱酒調下二錢失笑散尢佳

當歸養血丸產後瘀血心腹脹痛或腰腳疼痛當歸赤芍丹皮延胡索﹝炒各二兩﹞桂心﹝一兩﹞爲末蜜丸梧子大毎服五十丸溫酒下

金黃散治惡露上衝肚腹作痛或發熱口渇

延胡索蒲黃﹝各一錢﹞桂心﹝二分﹞

爲末酒調下

產後寒疝腹痛

良方曰產後臍腹作痛乃冷气乘虛也用當歸建中湯治之陳無擇云若產當寒月人門臍下脹痛手不可近者用羊肉湯治之

生生子曰若驗其無瘀血而果爲寒气所侵蟠蔥散亦佳如小水短濇口渇內熱以龍膽㵼肝湯加靑蒿徹其熱從小便出也亦有陽气下䧟者以補中益气湯加芍藥桂心荔枝核

羊肉湯產後脾虛寒邪所乘以致腹痛或頭脇臍急痛

精羊肉﹝四兩﹞當歸川芎﹝各半兩﹞生薑﹝一兩﹞

水十盞煎四盞分四次服

蟠蔥散﹝方見前痃癖疝瘕門﹞

產後兩脇脹痛

良方曰此因惡露不盡或肝經血虛或肝經气滯當分而治之宜與脇痛門參治

一產婦因怒兩脇脹痛吐血甚多發熱惡寒胸腹脹痛乃气血俱虛用八珍加柴胡丹皮炮薑而血頓止又用十全大補湯而寒熱退﹝此癥苟非薑桂辛溫助脾肺以行藥勢不惟無以施其功而反助其脹耳﹞

經效方治產後肝經气滯不平脇肋腹痛或寒熱往來內熱晡熱

當歸﹝一錢半﹞芍藥﹝炒﹞苦梗﹝炒﹞檳榔枳殻﹝炒各八分﹞桂心靑木香柴胡﹝各六分﹞

水煎服

當歸散治產後陰血虛弱或气滯血凝以致發熱腹痛或腹脇脹滿以當歸漧薑等分毎服三錢水煎服產後血瘕

良方曰產後瘀血與气相搏名曰瘕謂其痛而無定處此因夙有風冷而輕則否澁重則不通

薛氏曰前癥乃寒邪乘客气血壅滯此因气病而血病也當補養胃气調和月經寛緩靜養爲善難經云任脈爲病男子內結七疝女子爲瘕聚然當與瘕聚門參治

治血瘕作痛臍下脹滿或月經不行發熱體倦

當歸﹝八分﹞桂心芍藥﹝炒﹞血竭蒲黃﹝炒各六分﹞延胡索﹝炒四分﹞

爲末空心酒調分二次服

葛氏方治前癥桂心爲末毎服一錢空心酒調下

產後發熱

大全人參湯治產後諸虛不足發熱盜汗

人參當歸

等分爲末以豬腰子一具去脂膜切小片子以水三升糯米半合䓤白二條煮米熟取淸汁一盞入藥末二錢煎至八分不拘時溫服

羅氏犀角飲子治產後亡津液虛損時自汗出發熱困倦唇口漧燥

犀角麥冬白術﹝各半兩﹞柴胡﹝一兩﹞枳殻﹝麩炒﹞生地地骨皮炙甘艸當歸人參茯苓黃芩黃茋﹝各七錢﹞

右毎服六錢入浮小麥七十粒薑三片水煎服

產後發熱多屬不足虛中有寒丹溪毎以漧薑加入補藥中取效不可不知

產後虛煩發熱

薛氏曰虛煩發熱乃陽隨陰散气血俱虛若惡寒發熱煩燥作渇急用十全大補湯若熱愈甚急加桂附若作渇面赤宜用當歸補血湯若誤認爲火癥投以涼劑禍在反掌王冰先生云大寒而甚熱之不熱是無火也熱來復去晝見夜伏夜發晝止不時而熱是無火也當治其心如大熱而甚寒之不寒是無水也熱動復止倐忽往來時動時止是無水也當助其腎故心盛則生熱腎盛則生寒腎虛則寒動於中心虛則熱收於內又熱不勝寒是無火也寒不勝熱是無水也治法前癥無水者六味丸無火者八味丸气血俱虛者八珍湯或十全大補湯

人參當歸湯治產後虛煩短气發熱

人參當歸麥冬桂心生地﹝各二錢﹞大棗﹝四枚﹞粳米﹝一合﹞淡竹葉﹝二錢﹞芍藥﹝炒一錢﹞

水煎服

產後血弱虛煩四物加茯神逺志服之

產後余血不盡奔心煩悶生藕汁飲一二盞甚效竹瀝亦佳

竹葉湯產後短气欲絕心中煩悶以此補之

竹葉麥冬小麥﹝各一升﹞甘艸﹝一兩﹞生薑﹝二兩﹞大棗﹝十四枚﹞

水一斗煮小麥竹葉至八升去渣納余藥煮取三升去渣溫服虛悸加人參二兩气力少加糯米五合

產後血渇

薛氏曰若出血過多虛火上炎用童子小便或四物白術麥冬丹皮若胃气虛而有熱用竹葉歸茋湯若血虛發熱用八珍加麥冬五味若血脫發熱煩躁用當歸補血湯若胃气虛弱用補中益气湯或七味白術散

七味白術散治中气虛弱津液短少口漧作渇或因吐瀉所致

人參白術﹝炒﹞白茯苓木香炙甘艸藿香葛根﹝各一錢﹞

水煎服

竹葉歸茋湯治胃气虛熱口漧作渇惡冷飲食竹葉﹝一錢半﹞當歸﹝一錢﹞黃茋﹝二錢﹞白術人參﹝各一錢﹞麥冬﹝七分﹞炙甘艸﹝五分﹞

水煎服

產後乍寒乍熱

產後乍寒乍熱由血气虛損陰陽不和若陰勝則乍寒陽勝則乍熱宜用增損四物湯若因敗血不散腹內作痛宜用奪命丹後用增損四物湯隨病加減陳無擇云敗血流閉諸陰則寒流閉諸陽則熱用大調經散五積散

薛氏謂陽气不足陰气上入於陽中而惡寒者用補中益气湯若因陰气不足陽气下䧟於陰中而發熱者用六味丸若气血不足而惡寒發熱者用八珍湯若病後寒熱倦怠者用補中益气湯若肌熱大渇目赤面紅者用當歸補血湯

一產婦惡寒發熱此血气虛寒用十全大補加炮薑而寒熱愈繼以補中益气而肢體安

增損四物湯

人參當歸芍藥﹝炒﹞川芎漧薑﹝炒各一兩﹞甘艸﹝四錢﹞

毎劑五錢薑水煎服

大調經散治產後惡露未消寒熱自汗或肚腹作痛大荳﹝炒去皮一兩半﹞茯神﹝一兩﹞眞琥珀﹝一錢﹞

爲末毎服二錢空心濃煎烏豆紫蘇湯調下產後瘧疾

郭稽中曰產後乍寒乍熱者多是敗血爲害或陰陽不和若槪作瘧疾治之誤矣

陳無擇曰產後寒熱或一二日或二三日一發或先寒後熱或先熱後寒或寒多熱少或寒少熱多或純寒純熱者皆是瘧疾最難治療可用艸果飲生熟飲四獸飲選而用之

薛氏曰此癥當以補胃气爲主佐以艸果飲之䫫若胃气稍充以艸果飲爲主佐以補胃之劑大抵產後瘧疾因脾胃虛弱飲食停滯或外邪所感或欝怒傷脾或暑邪所伏審係飲食用六君子加桔梗蒼術藿香如外邪多而飲少用藿香正气散如外邪少而飲食多用人參養胃湯勞役所傷用補中益气湯气血虛弱用十全大補加炮薑中气虛寒用六君加薑桂元气脫䧟急加附子蓋气虛則寒血虛則熱胃虛則惡寒胃气下䧟則寒熱交作或吐⿰不食腹痛煩渇發熱譫語或手足逆冷寒戰如慄𨿽見百癥但溫補脾胃其病自退

增損柴胡湯產後虛熱寒熱如瘧食少腹脹

柴胡人參甘艸﹝炙﹞半夏陳皮川芎白芍﹝炒﹞

各等分毎帖七錢入薑棗水煎

白茯苓散產後蓐勞頭目四肢疼痛寒熱如瘧白茯﹝一兩﹞當歸川芎桂心白芍﹝炒﹞黃茋﹝炒﹞人參﹝各半兩﹞熟地﹝四錢﹞

右先以水三盞入豬腎一雙薑棗各三煎至二盞入前藥半兩再煎至一盞許服之

豬腰子粥產後蓐勞發熱用豬腰子一枚去膜切片用鹽酒拌先用粳米一合入蔥椒煮粥鹽醋和將腰子鋪在碗底以熱粥傾蓋之如作盒生狀空心服

黃茋建中湯產後諸虛不足發熱或惡寒腹痛黃茋﹝炒一兩﹞白芍﹝炒二兩﹞甘艸﹝炒七錢﹞肉桂﹝一兩﹞毎服五錢薑棗水煎日二三服虛甚者須加附子爲要

藿香正气散治外感風寒內傷飲食頭痛寒熱或霍亂泄㵼或作瘧疾

藿香﹝一錢半﹞桔梗﹝炒﹞大腹皮紫蘇半夏曲茯苓白芷陳皮白術﹝炒﹞厚朴﹝制各一錢﹞

炙甘艸﹝五分﹞

加薑棗水煎服

人參當歸散治去血過多內熱短气頭痛悶亂骨節作痛或虛煩咽燥有似瘧者

人參當歸生地桂心麥冬白芍﹝酒炒﹞各等分粳米一合竹葉十片水三鍾煎二鍾納前藥五錢棗二枚煎至八分服虛甚者用熟地

生生子曰按病機機要云治胎產之病從厥陰經論之無犯胃气及上中二焦謂之三禁不可汗不可下不可利小便發汗者同傷寒下之早証利大便則脈數而已動於脾利小便則內亡津液胃中枯燥治之方法能無犯此三禁則營衛自和而寒熱自釋矣

又有惡露不盡或風邪乘虛䧟入血室者則晝日淸明夜則譫語寒熱或只發熱如見鬼狀此爲熱入血室用小柴胡湯加生地丹皮或四物加柴胡桃仁嘔吐腹脹及嘔逆不食

產後腹脹滿悶嘔吐者因敗血散於脾胃不能運化而致宜用抵聖湯治之

薛氏謂若飲食停於脾宜用六君厚朴若飲食傷於胃宜用六君子湯或加砂仁神麯之類大凡損其脾者當節其飲食爲善

抵聖湯

赤芍藥半夏澤蘭葉人參陳皮炙甘艸﹝各一錢﹞生薑﹝焙漧半兩﹞

水煎極效

胃爲水穀之海以養臟府產後胃气虛弱飲食所傷必致嘔逆不食也治法不過溫養脾胃審其所傷之物而推治之或有陽气衰微火不生土者八味丸若嘔吐泄㵼手足俱冷或肚腹作痛乃虛寒極矣急用理中湯加附子桂心而甦者

一產婦朝吐痰夜發熱日夜無寐或用淸痰降火肌體日痩飲食日少前癥愈甚詎思早吐痰脾气虛夜發熱肝血虛晝夜無寐脾血耗也遂用六君子加逍遙散歸脾湯以次調補而痊

開胃散治產後胃虛嘔吐胸滿不食

訶子肉﹝一兩半﹞人參﹝一兩﹞炙甘艸﹝半兩﹞

毎劑五錢薑水煎服

產後胃虛嘔逆

橘紅﹝一兩﹞半夏炙甘艸﹝各半兩﹞藿香﹝三兩﹞

毎劑五錢薑水煎服

治產後嘔逆不食

白術﹝五錢﹞生薑﹝六錢﹞

水煎徐徐溫服

石蓮散產後胃寒咳逆嘔吐不食或腹作脹

石蓮肉﹝一兩半﹞茯苓﹝一兩﹞丁香﹝半兩﹞

爲末毎二錢薑湯或米飲調下日三次

錢氏益黃散脾土虛寒水反來侮以致嘔吐不食或肚腹作痛或大便不時手足逆冷等証

陳皮﹝一兩﹞靑皮訶子肉炙甘艸丁香﹝各二錢﹞毎服四五錢水煎服

人參養胃湯治外感風寒內傷飲食寒熱頭痛或變瘧疾

半夏厚朴﹝制﹞橘紅﹝各八分﹞藿香葉艸果茯苓人參﹝各五分﹞蒼術﹝一錢﹞炙甘艸﹝三分﹞

右薑七片烏梅一个水煎服

產後喉中气急喘促

產後喉中气急喘促因營血暴竭衛气無主獨聚於肺名曰孤陽㝡爲難治若因敗血停凝服奪命丹若因營血暴絕服芎藭湯若因風寒所傷服旋覆花湯因气欝結小調經散若傷飲食服見現丸

薛氏曰若脾胃气虛用六君桔梗若兼外邪更加紫蘇中气虛寒補中益气加炮薑肉桂若陽气虛脫更加附子若瘀血入肺急用二味參蘇飲

一產婦喘促自汗手足俱冷常以手䕶臍腹此陽气虛脫用參附湯四劑而愈

一味參蘇飲治產後血入於肺面黒發喘欲死人參﹝一兩﹞蘇木﹝二兩﹞

水煎頓服

旋覆花湯治傷風寒暑濕喘嗽太盛坐臥不寧旋覆花赤芍藥半夏曲前胡甘艸

荊芥穗五味子茯苓麻黃杏仁

各等分毎以五錢薑棗水煎服有汗者勿服

五味子湯治產後喘促脈伏而厥

五味子﹝杵炒﹞人參杏仁﹝各二錢﹞麥冬陳皮﹝各一錢﹞右薑三片棗二枚水煎服

芎藭湯

芎藭當歸白芍﹝等分﹞

毎五錢水煎服

產後口鼻黑鼻衂

產後口鼻起黑气及鼻衂者蓋陽明經脈之海起於鼻交額中還出頰口交人中左之右右之左此產後气虛營血散亂胃絕肺敗之癥也急取緋綫一條並產婦頂心髮二根緊繋中指節更無可療

薛氏曰按胃脈俠口繞承漿蓋鼻凖屬脾土鼻孔屬肺金誠胃虛肺損气脫血死之癥急用二味參蘇飲加附子五錢亦有獲生者

產後月水不通

產後乳子周歲而經不行是其常也若半歲而經行此血有餘也若一二歲不行而無疾不必服藥若肢體倦怠食少內熱是血少也宜健脾胃若以藥通之則誤矣

薛氏曰脾胃虛弱用六君子若兼欝火傷脾用歸脾湯加丹皮山梔若怒火傷血宜四物合小柴胡气血俱虛八珍湯加丹皮

產後四肢浮腫

產後四肢浮腫者乃敗血乘虛流注宜用小調經散陳無擇云若風邪乘於气分皮膚腫而浮虛乃气也若皮膚腫如熟李乃水也蓋气腫者宜發汗水腫者宜利小便

薛氏謂若寒水侮土宜養脾肺若气虛浮腫宜益脾胃若水气浮腫宜補中气仍參水分血分而治

一產婦飲食少思服消導之劑四肢浮腫乃中气不足朝用補中益气湯夕用六君子而愈後因怒腹脹誤服沈香化气丸吐瀉不止飲食不進小便不利肚腹四肢浮腫用金櫃加減腎气丸而愈

小調經散

沒藥琥珀桂心芍藥當歸﹝各一錢﹞

爲末毎服五分薑汁溫酒調

大調經散最治腫滿喘急煩渇小便不利

方具乍寒乍熱捲

治血虛气腫水腫

澤蘭葉防已﹝等分﹞

爲末毎以二錢溫酒調下或醋湯亦可

金匱加減腎气丸治脾腎虛寒腰重腳腫濕飲畱積小便不利或肚腹脹腫四肢浮腫气喘痰甚或已成水癥其效如神

白茯苓﹝三兩﹞牛膝附子﹝五錢﹞桂心車前子山茱茰﹝肉﹞丹皮山藥澤㵼﹝各一兩﹞熟地黃﹝四兩﹞爲末煉丸梧子大毎服七八十丸空心米飲下產後腹痛瀉利

產後腹痛㵼利因腸胃虛弱寒邪乘襲或水穀不化洞泄膓鳴或手足逆冷用調中湯治之陳無擇謂若六滛七情而致者當隨所感而治之若胸膈飽脹或惡食吞酸此飲食停滯用六君枳實山查以消導若食旣消而仍痛更或頭痛熱渇惡寒欲嘔此中气被傷用補中益气半夏茯苓以益脾胃

調中湯

良薑當歸桂心芍藥附子﹝炮﹞川芎﹝各一兩﹞甘艸﹝炒五錢﹞

毎服五錢水煎

五味子散產後泄㵼或腎泄在五更侵晨作瀉飲食不進或大便不實登厠無時

五味子﹝炒三兩﹞吳茱茰﹝炒五錢﹞

共爲末毎以二錢白湯調下爲丸尢妙

四神丸治脾腎虛弱侵晨五更作瀉或全不思食或食而不化大便不實

破故紙﹝炒四兩﹞肉荳䓻﹝二兩生用﹞五味子﹝二兩﹞

吳茱茰﹝炒四兩﹞

爲末用大紅棗四十九枚生薑四兩以水共煮爛去薑以棗肉和藥搗爲丸梧子大空心鹽湯下

二神丸治同卽前四神丸減去五味子吳茱茰

產後赤白痢

產後痢疾因飲食六滛七情傷於脾胃或滲大腸皆爲難治若飲食不進謂之虛痢气宇不順謂之气痢寒熱溫涼升降調補各隨所宜而施治之白屬气分而赤屬血分也若米食所傷用六君加穀蘗若麵食所傷加麥蘗若肉食所傷加山查神曲凡兼嘔吐俱加霍香若兼咽酸或嘔吐用前藥送越鞠丸若肝木尅脾土用六君加柴胡炮薑若寒水反來侮土用錢氏益黃散若久瀉或元气下䧟兼補中益气湯以升發陽气若瀉痢色黃乃脾土眞色宜加木香肉荳若屬脾土虛寒六君加木香薑桂若脾腎虛寒用補中益气湯及四神丸若下元虛寒用八味丸以補土母若以小便澁滯肢體漸腫或兼喘咳用金櫃腎气丸以補脾腎利水道若胃气虛弱而四肢浮腫須補胃爲主若久而不愈是气虧損也必用四神丸六味丸八味丸三方以補足三陰若用分利導水之劑是虛其虛也

產後痢疾作渇者乃內亡津液或胃气虛不生津液但止其渇其痢自瘥若渇而不喜冷飲屬胃气虛故無津液宜用七味白術散或錢氏白術散如夜間發熱口渇屬腎气虛而不能潤用六味丸並佐以益气湯以滋化源

一產婦瀉痢發熱作渇吐痰肌體消痩飲食少思或胸膈痞滿或小腹脹墜年餘矣乃脾腎之瀉朝用二神丸夕用六君子三月餘而痊

一產婦患前癥形體倦怠飲食不進與死爲鄰此脾胃俱虛也用四神丸十全大補湯而愈

產後大便祕澁

產後大便祕澁因腸胃虛弱津液不足若小腹悶脹宜服麻仁丸潤之若用寒藥則促其危矣

薛氏曰若計其日期飲食數多卽用藥通之禍在反掌之間必待腹滿覺脹欲去不能者乃結在直腸宜用豬膽汁導而潤之若服苦寒䟽通反傷中气通而不止或成痞癥若去血過多宜用十全大補血虛火燥用加味四物气血兩虛用八珍湯𨿽數日不通飲食如常腹中如故仍用八珍加杏仁桃仁治之若泥其日期飲食而彊通之則誤矣

一產婦大便七日不通飲食如常腹中如故此腹未滿也用八珍加桃杏仁至二十一日腹滿欲行用豬膽汁潤去而安

一婦大便祕澁諸藥不應苦不可言飲人乳而安麻仁丸

火麻仁﹝研如泥﹞枳殻人參﹝各四兩﹞大黃﹝二分﹞

右爲末入麻仁煉蜜丸如梧子大毎服二十丸空心溫酒下未通漸加不可過服

阿膠枳殻丸治產後大便祕澁以阿膠枳殼二味等分爲末蜜丸梧子大滑石末爲衣白湯送下二十丸未行再服

產後大小便不通

良方曰此因腸胃虛弱津液枯竭故也﹝宜參前祕結門詳治﹞一產婦大小便不通諸藥不應將危矣令飲牛乳一日稍通三日而痊人乳尢善

桃花散治膀胱气滯血澁大小便祕

桃仁葵子滑石檳榔

各等分爲末毎以三錢空心蔥白煎湯調下產後遺糞

良方取故燕窠中艸燒爲末或枯礬牡蠣或白斂芍藥各等分爲末俱用酒調服或用固腸亦可

薛氏曰若脾腎虛弱用還少丹仍以補中益气湯爲主虛寒加肉荳蔲補骨脂或四神丸若脾腎虛寒兼八味丸仍佐前二方

一產婦小便出糞名大小腸交乃气血俱虛失行常道先用六君子湯二劑又用五苓散一劑而痊循常腸交亦可效治

還少丹治脾腎虛寒飲食少思發熱盜汗遺精白濁又治眞气虧損肌體痩弱等癥

肉蓰蓉逺志﹝去心﹞茴香巴㦸山藥牛膝熟地枸杞子石菖蒲山茱茰﹝肉﹞楮寔子五味子杜仲﹝去皮薑炒﹞白茯苓﹝各二兩﹞

各另爲末棗肉百枚加煉蜜爲丸如梧子大毎服五七十丸空心酒下

產後諸淋

良方謂乃熱客於脬虛則頻數熱則澁痛气虛兼熱血入胞中則血隨小便出而爲血淋也

薛氏曰若膀胱虛熱用六味丸若陰虛而陽無以化用滋陰腎气丸蓋土生金金生水當滋化源也與小便淋瀝頻數卷參治

滑石散治熱淋

滑石﹝五分﹞通艸車前子葵子﹝各四分﹞

右爲細末漿水調服

治小腸有熱小便澁痛或爲血淋

𧄒麥黃芩冬葵子﹝各二兩﹞通艸﹝二兩﹞大棗﹝十二枚﹞右水六升煎二升半分二服

治脾气不利小便不通

橘紅爲末以二錢空心溫酒下

治肺气不利小便不通

杏仁﹝十四枚﹞

去皮尖炒食之

治脬轉小便不利

滑石﹝一錢半﹞寒水石﹝一錢﹞

煎服

一產婦小水淋瀝或時自出用分利降火之劑二年不愈此肺腎气虛用補中益气湯六味地黃丸而痊

凡產婦小便頻數者乃气虛不能制故也

小便不禁

廣濟方治產後小便不禁用雞毛燒灰千金翼用白薇芍藥爲末俱用溫酒下日三服或桑螵蛸半兩龍骨一兩爲末毎二錢粥飲調下

薛氏謂若脾肺气虛用補中益气湯若肝腎陰虛六味地黃丸若肝腎虛寒用八味丸

補脬飲治胞破小便淋瀝

生絹﹝黃色者一尺﹞白牡丹﹝用根皮﹞白芨﹝各一錢﹞

水一碗煎至絹爛溫服服後忌言語否則無功

雞內金散治气虛溺牀用雄鷄肶胵並腸燒爲末以溫酒調下

產後小便出血

此因虛熱血滲於脬也以亂髮洗淨燒爲末米飲調服或滑石末一錢生地黃汁調下

一產婦尿血面黃脇脹少食此肝木乘脾土也用加味逍遙補中益气兼服而愈後爲懷抱不禁食少體倦驚悸無寐便血復出用加味歸脾湯二十餘劑將愈惑於眾論服犀角地黃湯諸癥復作仍守前湯而愈產後陰脫玉門不閉

此因坐產努力舉動房勞所致或脫肛陰挺逼迫腫痛小便淋瀝

薛氏謂气血虛弱宜用十全大補湯若腫脹焮痛肝經虛熱也加味逍遙散若憂怒肝脾气血傷也加味歸脾湯若暴怒肝火血傷也龍膽瀉肝散

一產婦玉門不閉發熱惡寒用十全大補湯加五味子數劑而寒熱退用補中益气加五味子數劑而玉門閉矣

硫黃散產後陽气虛寒

硫黃烏賊魚骨五味子﹝各半兩﹞

爲末摻患處一方蛇牀子﹝一升﹞炒熱帛包熨患處亦治陰腫

產後乳少或止

乳汁乃气血所化若元气虛弱則乳汁短少初產乳房焮脹此乳未通若暴怒乳出肝經風熱若累產無乳此內亡津液蓋乳汁資於衝任若婦人疾在衝任乳少而色黃生子則怯弱而多疾

薛氏云此气血虛弱而不能化生宜壯脾胃怒動肝膽而乳腫汁出宜淸肝火屢產無乳或大便澁滯當滋化源气血旺則乳汁溢

一產婦因乳少服藥通之致乳房腫脹發熱作渇此气血虛以玉露散補之而愈

湧泉散能通乳

王不畱行麥門冬瞿麥龍骨﹝各二錢﹞

右用豬蹄汁一碗酒一杯煎服良久以木梳於乳房上梳下忌薑椒辛辣

玉露散乳脈不通身體壯熱頭目昏痛大便澁滯人參茯苓桔梗﹝炒﹞芍藥﹝各一錢﹞甘艸﹝炙六分﹞右㕮咀水煎服愈

凡未產而乳先出謂之乳泣生子多不育

產婦气血方盛乳房作脹或無兒飲因而脹痛增寒發熱用麥芽二三兩炒熟水煎服之立消

一產婦勞役或乳汁來如湧泉昏昧吐痰此陽气虛而厥也灌以獨參湯而甦更以十全大補湯數劑而安矣

一婦乳頭裂破以秋茄子裂開者陰漧燒存性爲末水調塗之而愈

婦人繭唇

內經曰脾气開於口又曰脾之榮在唇蓋燥則乾熱則裂風則瞤寒則掲若腫起白皮皺裂如蠶繭名曰繭唇有腫重出如繭者有本細末大如繭如癅者其因或胎產經行而陰血損或七情動火而榮血虧或心火傳授脾經或厚味積熱傷脾大要審本癥察兼癥補腎水生脾血則燥自潤火自除風自息腫自消若患者忽略治者不察內用淸熱消毒之藥外用追蝕綫結之法反爲敗癥愼哉

一婦懷抱久郁或時胃口嘈辣胸膈不利月水不調晡熱食少體倦唇腫已年餘矣此脾經郁火傷血用歸脾湯加薑汁炒黃連山梔少佐吳���茰嘈辣頓去飲食少進乃去黃連加貝母逺志胸膈通利飲食如常又用加味逍遙散歸脾湯間服百餘劑月水調而唇瘡愈

一婦月經不調兩足發熱至年餘而身亦熱勞則足腿痠疼又年餘唇腫裂痛又半年唇裂出血形體痩倦飲食無味月水不通唇下腫如黑棗此肝脾血虛火癥也彼不信用通經藥而歿

一婦口苦脇脹此肝火之癥也用小柴胡加山梔黃連少愈更以四君子加芍藥當歸柴胡調補脾胃而痊

一婦毎怒口苦發熱晡熱此肝火盛而血傷也以小柴胡合四物二劑以淸火而生血更以四物加柴胡白術茯苓丹皮生血健脾而安

一婦因怒齒痛寒熱作嘔用淸胃等藥益甚乃肝火傷胃寒涼復傷故也用六君子加芍藥柴胡山梔而安

一婦胃中嘈辣甚則熱痛後患齒痛此胃中痰火也以二陳加芩連吞越鞠丸而瘳

一婦因怒牙疼寒熱此肝火侮脾土用小柴胡加芎歸苓術山梔而疼痛止用加味逍遙散而寒熱退

淸胃散治醇酒厚味唇齒作痛或齒齦潰爛或連頭面頸項作痛

黃連﹝炒一錢半﹞川歸生地丹皮﹝各一錢﹞升麻﹝二錢﹞右水煎服如寔熱便祕加大黃

加味淸胃散卽前方加犀角甘艸連翹

涼膈散治積熱煩渇面赤內熱頭昏咽痛便溺赤澁狂言譫語睡臥不安

大黃朴硝﹝各一錢﹞甘艸﹝一錢﹞連翹﹝二錢﹞梔子黃芩薄荷﹝各錢﹞一

水煎服

補黃散治脾胃虛熱口舌生瘡畏冷飲食

人參白術﹝炒各一錢﹞白芍﹝炒﹞陳皮甘艸﹝炙各五分﹞右薑棗水煎服

四順淸涼飲加山梔大力子名加味淸涼飲治臟腑實熱祕結口舌生瘡

當歸赤芍甘艸大黃﹝各一錢﹞

右水煎服

人參安胃散治服峻劑損脾胃口舌生瘡

人參茯苓﹝各一錢﹞黃芪﹝炒二錢﹞生甘艸炙甘艸黃連﹝炒各五分﹞白芍﹝七分﹞

水煎服

溫中丸一名人參理中丸治中气虛熱口舌生瘡不喜飲冷肢體倦怠少思飲食

人參炙甘艸白術﹝炒各等分﹞

爲末薑汁糊爲丸梧子大毎服五十丸白湯送下

柳華散治熱毒口瘡

黃栢﹝炒﹞蒲黃靑黛人中白﹝煆﹞

右等分爲細末敷之

四物湯治血熱口舌生瘡或牙齦腫潰發熱煩躁不安

加味四物湯卽四物加丹皮柴胡山梔

四物二連湯治血熱口舌生瘡或夜發寒熱

當歸熟地白芍﹝炒﹞川芎胡黃連川連﹝炒各一錢﹞

水煎服之

甘桔湯治咽喉腫痛

甘艸﹝六錢﹞苦梗﹝二錢﹞

右水煎服

赤水元珠卷二十三﹤子部﹐醫家類﹐赤水元珠﹥赤水元珠卷二十三產後乍見鬼神產後心神驚悸產後中風恍惚產後極虛生風濟危上丹產後虛汗不止各等分水煎服炙甘艸止汗散水煎服人參作一服加薑棗水煎徐徐飲下當歸水煎服黃茋產後口噤腰背反張婦人產後不省人事吐涎瘈瘲產後中風毎服六七錢水煎服產後四肢筋攣牛膝毎用五錢水煎服當歸入薑棗水煎服如神湯桃仁五香連翹湯毎劑五錢水煎入竹瀝少許服毎劑五錢水煎服水煎服醋水煎服五靈脂一味尢妙毎帖五錢水煎服爲末酒調下精羊肉水十盞煎四盞分四次服產後兩脇脹痛當歸水煎服當歸爲末空心酒調分二次服產後發熱產後虛煩發熱水煎服產後血渇水煎服水煎服增損四物湯毎劑五錢薑水煎服各等分毎帖七錢入薑棗水煎藿香炙甘艸加薑棗水煎服抵聖湯水煎極效訶子肉毎劑五錢薑水煎服橘紅毎劑五錢薑水煎服白術水煎徐徐溫服石蓮肉陳皮右薑七片烏梅一个水煎服水煎頓服五味子芎藭湯毎五錢水煎服產後月水不通產後四肢浮腫小調經散爲末毎服五分薑汁溫酒調方具乍寒乍熱捲白茯苓調中湯毎服五錢水煎五味子破故紙吳茱茰產後赤白痢產後大便祕澁火麻仁產後大小便不通產後諸淋滑石散治熱淋右爲細末漿水調服治脾气不利小便不通治肺气不利小便不通去皮尖炒食之滑石煎服小便不禁產後小便出血產後乳少或止婦人繭唇黃連水煎服右水煎服水煎服右等分爲細末敷之水煎服之甘艸右水煎服赤水元珠卷二十三

欽定四庫全書

赤水元珠卷二十四

明孫一奎撰

耳

立齋曰耳瘡屬手少陽三焦及足厥陰肝經血虛風熱或怒動肝火而致若發熱焮痛屬三焦厥陰風熱用柴胡淸肝散若寒熱作痛或作嘔吐乃肝火傷脾用益脾淸肝散若口漧足熱爲肝腎陰虛用益陰腎气丸若月經先期爲血熱用加味逍遙散過期爲血虛用八珍湯食少體倦爲郁火加味歸脾湯惡寒發熱肢體倦怠爲气血俱虛用十全大補湯愼不可專治其外復傷气血也

一婦耳內外腫痛胸膈不利寒熱往來小便不調此肝火傷血先用龍膽瀉肝湯四劑諸癥頓退又用加味逍遙散而痊又因怒復作用柴胡而安

一寡婦耳內外作痛不時寒熱脈上魚際此血盛之癥用小柴胡加生地以抑其血而愈又項間結核如貫珠寒熱晡熱用加味歸脾湯加味逍遙散調補肝脾而愈

一女子耳下腫赤寒熱口苦月經不調小腹內結一塊此肝火气滯而血凝也先用小柴胡加山梔川芎丹皮又用柴胡淸肝散而痊

小柴胡湯治肝膽經癥寒熱往來晡熱潮熱身熱黙黙不欲飲食或怒火口苦耳聾咳嗽發熱脇下作痛甚者轉側不便兩脇痞悶或瀉痢咳嗽或吐酸食苦水皆用此藥主之

柴胡﹝二錢﹞黃芩﹝炒一錢﹞人參半夏﹝各七分﹞炙甘艸﹝五分﹞

薑三片水煎服

加味小柴胡湯治肝膽經風熱前後腫痛或結核焮痛或寒熱晡熱或經𠉀不調等癥

卽前小柴胡湯加山梔丹皮

益脾淸肝散治肝經之癥寒熱體痛脾胃虛弱人參白術﹝炒﹞茯苓﹝各一錢﹞炙甘艸柴胡﹝各五分﹞川芎川歸

黃茋﹝各一錢﹞丹皮﹝七分﹞

水煎服

梔子淸肝散治三焦及肝膽經風熱耳內作癢或生瘡出水或脇肋胸乳作痛寒熱往來

柴胡山梔﹝炒﹞丹皮﹝各一錢﹞茯苓川芎芍藥當歸牛旁子﹝炒各七分﹞白術﹝炒﹞甘艸﹝各五分﹞

水煎服

柴胡淸肝散治肝膽三焦風熱怒火以致項胸作痛或頭目不淸或耳前後腫痛或寒熱體痛

柴胡黃芩﹝炒﹞甘艸﹝各五分﹞人參山梔﹝炒﹞川芎﹝各一錢﹞連翹桔梗﹝各八分﹞

水煎服

犀角地黃湯治上焦有熱口舌生瘡發熱或血妄行或吐衂或下血

犀角生地白芍藥黃芩﹝炒﹞牡丹皮黃連﹝炒各一錢﹞

水煎服因怒而患者加柴胡山梔

犀角升麻湯治陽明經風熱牙疼或唇頰腫痛或手足少陽經風熱連耳作痛

犀角升麻防風羌活﹝各一錢﹞白附子﹝五分﹞川芎白芷黃芩﹝炒各七分﹞甘艸﹝五分﹞

水煎服

當歸川芎散治手足少陽經血虛瘡癥或風熱耳內癢痛生瘡出水或頭目不淸寒熱少食或經水不調胸膈不利腹脇痞痛小便不調

當歸川芎柴胡白術﹝炒﹞芍藥﹝炒各一錢﹞山梔﹝炒一錢二分﹞丹皮茯苓﹝各八分﹞蔓荊子甘艸﹝各五分﹞水煎服

雜方

加味地黃丸治肝腎陰虛諸癥或耳內癢痛出水或眼昏痰喘或熱渇便澁等癥

乾山藥山茱茰牡丹皮澤瀉柴胡

白茯苓熟地黃生地五味子﹝各等分爲末﹞

右將煉蜜爲丸梧子大毎服百丸空心白湯下如不應用加減八味丸

人參養榮湯治潰瘍寒熱四肢倦怠體痩少食麵黃气短不能收斂大瘡愈後多服之庶不變他癥也白芍藥﹝一錢五分﹞人參陳皮黃茋﹝炒﹞桂心川歸白術﹝炒﹞炙甘艸﹝各一錢﹞熟地五味﹝炒﹞茯苓﹝各七分﹞逺志﹝去心炒五分﹞

入薑棗水煎服

瀉靑丸治肝經實火脇乳作痛或惡寒發熱大便祕結

川歸龍膽艸﹝炒焦��川芎山梔﹝炒﹞大黃﹝炒﹞羌活防風﹝各等分﹞

右爲末蜜丸梧子大毎服三四丸白湯下若陰血不足肝火血燥用四物加山梔柴胡或逍遙散加丹皮山梔若腎水虧損不能生肝木而筋攣結核或肢節攣搐或似中風延痰上湧用六味丸料煎服

生地黃丸治師尼寡婦室女乍寒乍熱或頸間結核肝脈長直出魚際

生地秦芁黃芩硬柴胡﹝各五分﹞赤芍藥﹝一兩﹞右煉蜜爲丸梧子大毎服三十丸烏梅湯下

連翹飲子治肝膽經气滯瘰癧結核或乳內結核者連翹川芎𤓰蔞仁橘葉皂角刺﹝炒﹞靑皮甘艸節桃仁﹝各一錢﹞

水煎服

散腫潰堅湯治瘰癧堅硬气血無虧者

升麻連翹川歸尾白芍葛根三稜﹝酒拌微炒﹞廣術﹝各三分﹞龍膽艸桔梗﹝炒﹞昆布知母﹝酒炒﹞𤓰蔞仁﹝各五分﹞柴胡﹝四分﹞黃芩﹝酒炒五分﹞炙甘艸﹝二分﹞

右水煎服

必效散治瘰癧未成者消已潰者斂須元气無虧者可服孕婦勿服

南蓬砂﹝二錢半﹞輕粉﹝一錢﹞斑貓﹝四十枚去頭足同糯米炒去米﹞麝香﹝五分﹞巴豆﹝五粒去殻心膜﹞白檳榔﹝一枚﹞

右爲末毎服一錢五更用滚湯調下如小水濇滯或微疼此癧毒欲下也進益元散一服卽下此方斑貓巴豆似爲峻厲然用巴豆乃解斑貓巴豆用者勿畏也

益元散

滑石﹝飛六錢﹞甘艸﹝一錢﹞

各爲末毎服一二錢白湯調下

琥珀膏治頸項或腋下初結小核漸如連珠潰而膿水不絕或漏癥者

琥珀﹝一兩﹞丁香桂心硃砂木香松香﹝俱爲末﹞白芷防風當歸木通木鼈子肉﹝各五錢﹞麻油﹝二斤﹞將後五味入油煎熬藥焦濾去渣徐徐入黃丹再熬軟硬得所入前末藥卽成膏矣

鍼頭散治一切頑瘡內有瘀肉或癧核不化瘡口不合宜此藥腐之

赤石脂﹝五錢﹞乳香白丁香砒霜﹝生用﹞黃丹﹝各一錢﹞輕粉麝香﹝各五錢﹞蜈蚣﹝一條﹞

爲末搽瘀肉上其肉自化若瘡口小用糊和作細條陰漧絍之凡瘡久不合者內有膿管必須用之結核方論

婦人結核皆因鬱怒虧損肝脾或因胎產經行失於調䕶或因暴怒觸動肝火若結於項側耳前後或胸脇腫痛或發寒熱屬膽經風熱怒火冝用柴胡淸肝散加鈎藤山梔以養血气淸肝火若結於肉理其色不變晡熱內熱屬肝火血虛宜加味逍遙散加龍膽艸以養肝血淸肝火或結於肢節或累累如貫珠其色不變亦肝火血燥而筋攣宜用柴芍參苓散加鈎藤以養血气佐以六味丸以生腎水若時消時作此气滯而痰結也用歸脾六君二湯以調和脾肺之气並佐以海藻丸若潰而核不腐或肉不生或膿水淸稀肌寒肉冷自汗盜汗寒熱內熱面色痿黃食少體倦便利不調者五臟皆虛也但用補中益气加味六君子二湯調補脾胃以滋諸臟則各癥自退故經云形傷則痛气傷則腫愼不可輕用行气破血而復傷也

一婦項結核寒熱頭痛脇脹乳痛內熱口苦小便頻數屬肝火血虛用加味四物而愈又用加味逍遙散調補肝脾而安

一婦耳內耳後項側結核作痛寒熱口苦月經不調此肝膽經火而傷脾胃也用四君柴胡丹皮及六味丸而愈

一婦項患五核時常寒熱肝脈長而出寸口此血盛無偶之癥也用小柴胡湯加生地烏梅而愈

加味逍遙散治肝脾血虛有熱徧身搔癢或口燥咽漧發熱盜汗食少嗜臥小便澁滯等癥又治瘰癧流注虛熱等瘡

炙甘艸當歸﹝炒﹞芍藥﹝酒炒﹞茯苓白術﹝炒各一錢﹞柴胡牡丹皮山梔﹝炒五分﹞

水煎服

逍遙散卽前方減丹皮山梔

歸脾湯治脾經失血少寐發熱盜汗或思慮傷脾不能攝血以致妄行或健忘怔忡驚悸不寐或心脾傷痛嗜臥少食或憂思傷脾血虛發熱或肢體作痛大便不調或經候不準晡熱內熱或瘰癧流注不能消散潰斂

人參白術﹝炒﹞黃茋﹝炒﹞茯苓當歸逺志酸棗仁﹝炒各一錢﹞木香炙甘艸﹝各五分﹞龍眼肉﹝三枚﹞

薑棗水煎服

加味歸脾湯卽前方加山梔柴胡

柴術參苓湯治肝火血熱徧身搔癢或起赤暈或筋攣結核

白術人參茯苓﹝各一錢﹞柴胡川芎山梔﹝炒﹞芍藥﹝炒﹞甘艸﹝炒各五分﹞熟地當歸﹝各八分﹞

水煎服

柴芍參苓散治肝膽經部分結核瘰癧癅瘊等癥或肝血燥脾气虛弱發熱少食

柴胡芍藥﹝炒﹞人參茯苓白術﹝炒﹞山梔﹝炒﹞陳皮當歸﹝各一錢﹞丹皮甘艸﹝各五分﹞

薑棗水煎服

淸肝益榮湯治肝膽經風熱血燥筋攣結核或作瘊子

柴胡薏苡仁茯苓木𤓰熟地﹝各一錢﹞山梔龍膽艸白術﹝炒各五分﹞川芎川歸芍藥﹝炒各一錢﹞甘艸﹝三分﹞

水煎服

淸熱涼血飲治風熱血燥丹毒等証大便祕結當歸川芎大黃﹝炒﹞芍藥﹝炒﹞生地﹝各一錢﹞

水煎服

神效開核散消癭塊甚效

沈香木香﹝各二錢﹞橘紅﹝四兩﹞珍珠﹝四十九粒入罐封固煆赤存性出火毒﹞豬靨子﹝四十九枚豚豬生項間如棗子大﹞

爲末毎服一錢臨臥酒調徐徐咽下輕者三五服重者十服可愈切忌酸醎油膩滯气之物須用除日於靜室修合

海藻散堅丸治肝經癭癅

海藻昆布﹝各二兩﹞小麥﹝四兩醋煮曬漧﹞柴胡﹝二兩﹞龍膽﹝酒拌炒焦二兩﹞爲末蜜丸梧子大毎服三十丸臨臥白湯送下噙化咽之尢妙凡患瘰癧服調治之藥未應宜佐以前二藥

益气養榮湯懷抱抑鬱瘰癧流注或四肢患腫肉色不變或日晡發熱或潰而不斂

人參茯苓陳皮貝母香附川歸川芎黃茋﹝鹽水拌炒﹞熟地芍藥﹝炒各一錢﹞炙甘艸桔梗﹝炒各五分﹞白術﹝炒二錢﹞

入薑水煎服

木香餅治气滯結腫閃肭風寒所傷作痛

木香﹝爲末五錢﹞生地﹝一兩﹞

搗地黃膏和勻量患大小作餅子置患處以熱熨斗熨之腫痛悉退

當歸飲治熱血疹癢痛膿水淋漓發熱等癥當歸白芍藥川芎生地白蒺藜﹝炒﹞黃芪﹝各一錢﹞防風荊芥何首烏﹝忌鐡﹞甘艸﹝各五分﹞

水煎服

赤白逰風

婦人赤白逰風屬肝經郁火血燥生風或脾經鬱結血虛生熱或腠理不宻風邪外襲其癥或疙瘩瘙癢或膿水淋漓白屬气而赤屬血因得風而逰行也若肝經血燥用柴胡淸肝散肝經怒火用梔子淸肝散肝經血熱用加味四物湯肝火血虛六味丸脾經郁熱加味歸脾湯肝脾血虛風熱加味逍遙散若因風邪郁熱所致用荊防敗毒散或專用袪風之劑肝血愈燥則血隨火化反爲敗癥矣

一婦身如丹毒搔破膿水淋漓熱渇頭暈晡時益甚用加味逍遙散而愈

一女赤暈如霞作癢發熱用加味小柴胡加生地連翹丹皮而愈大凡女子天癸未至婦人月經不調受驚著惱多有此癥

消風散治風寒疹癢痛或膿水淋漓頭皮腫癢荊芥穗炙甘艸陳皮人參茯苓白殭蠶﹝炒﹞防風芎藭藿香𦍑活蟬蛻﹝各一錢﹞厚朴﹝薑制五分﹞

水煎服

大連翹飲治風熱熱毒赤白逰風表裏皆受患者連翹瞿麥荊芥木通蟬蛻甘艸赤芍防風柴胡滑石山梔﹝炒﹞黃芩﹝炒﹞川歸﹝一錢﹞水煎服

婦人𤵄痃﹝一名便癰一名便毒俗名㾦子﹞

婦人𤵄痃或肝經濕熱下注或鬱怒傷損脾肝其外癥或抝小腹腫痛或玉門焮腫作痛或寒熱往來增寒壯熱其內癥或小便澁滯或腹內急痛或小腹痞悶或上攻兩脇或晡熱重墜若兩抝小腹腫痛肝經濕熱壅滯也用龍膽瀉肝湯玉門腫脹肝火血虛也用加味逍遙散及龍膽瀉肝湯加木香若槪投散血攻毒之劑則誤甚矣

一婦人抝中赤腫脹痛此膿內作用托裏消毒散加此數劑潰而膿淸寒熱乃气血復虛用托裏散而寒熱止用十全大補湯百餘劑而斂

一婦人腹抝腫痛寒熱口苦或時帶下此肝經濕熱不利也用龍膽瀉肝湯而腫痛消用加味逍遙散而寒熱退

一婦人腹抝腫痛小水不利時或胸乳作痛脇腹作脹此肝火气滯用四物柴胡靑皮𤣥胡木香而愈

一婦人兩抝腫痛腹內一塊不時上攻月經不調小便不利余以爲肝脾气滯而血傷以四君子加芎歸柴胡山梔而愈後因鬱怒前癥復作兼胸滿腹脹盜汗此肝木甚而傷脾土也用加味歸脾湯下蘆薈丸而痊

一婦人陰中如梗兩抝腫痛寒熱不食小便頻數小腹重墜余以爲肝脾鬱怒所致先以補中益气加茯苓山梔車前子靑皮以淸肝火升脾气更以加味歸脾湯調理脾郁而愈

龍膽㵼肝湯治肝經濕熱兩抝腫痛或腹中疼痛或小水澁滯等癥

龍膽艸﹝酒拌炒黃﹞澤瀉﹝各一錢﹞車前子﹝炒﹞生地黃﹝酒拌﹞木通山梔﹝炒﹞黃芩甘艸﹝各五分﹞

右水煎服

九味柴胡湯治肝經濕熱下注便毒腫痛或小腹脇肋結核凡肝膽經部分一切瘡瘍或風熱結核瘰癧柴胡黃芩﹝炒各一錢﹞人參山梔﹝炒﹞半夏龍膽艸﹝炒焦﹞川歸芍藥﹝炒﹞甘艸﹝各五分﹞

右水煎服

蘆薈丸治肝气不和尅侮脾胃而患諸癥或三焦肝膽經風熱目生云翳或疳熱瘰癧耳內生瘡寒熱作痛肌體消痩發熱作渇飲食少思肚腹不調或牙齦蝕落頰腮腐爛下部生瘡等癥

蘆薈﹝五錢﹞胡黃連當歸芍藥﹝炒﹞龍膽艸﹝酒浸炒焦﹞川芎蕪荑﹝各一兩﹞木香甘艸﹝炒各三錢﹞

右爲末用米糊丸麻子大毎服五十丸滚湯下鶴膝風

婦人鶴膝風癥因胎產經行失調或鬱怒虧損肝脾而爲外邪所傷或先腿腳牽痛先或肢體筋攣旣而膝漸大腿漸細如鶴膝之狀而名之也若髙腫赤痛者易治若漫腫不赤痛者難治二三月潰而膿稠者易治半載後潰而膿淸者難治設先攻伐虧損元气尢爲難治也大要當固元气爲主而佐以大防風湯若食少體倦者六君子湯爲主晡熱內熱者逍遙散爲主寒熱往來者八珍湯發熱惡寒者十全大補湯不寐而驚悸者歸脾湯月經過期者補中益气爲主月經先期者加味逍遙散爲主凡潰後當大補脾胃若膿出反痛或寒熱煩渇等癥皆屬气血虧損一切主於補培庶保終吉

一婦患鶴膝兩抝中腿股筋牽作痛內熱寒熱此肝火气滯之癥先用加味小柴胡湯四劑後以加味逍遙爲主佐以大防風湯而消又患痢後兩膝腫痛寒熱往來用十全大補湯爲主佐以大防風湯而全消

大防風湯治陰虛邪襲腿膝腫痛等癥

防風附子﹝炮﹞牛膝白術﹝炒﹞羌活人參﹝各一錢﹞川芎﹝一錢五分﹞桂心黃茋﹝炒各一錢﹞芍藥﹝炒﹞杜仲﹝薑製各一錢﹞甘艸﹝五分﹞熟地﹝一錢半﹞

水煎服

黑丸子﹝一名和風定痛丸﹞治跌撲墜墮筋骨疼痛或瘀血壅腫或外感風寒肢體作痛若流注膝風初結服之自消若潰而膿淸與補气血藥自斂孕婦勿服

百艸霜白芍﹝各一兩﹞南星川烏﹝各炮三錢﹞白蘞赤小豆﹝各二兩半﹞白芨川歸骨碎補﹝炒各八錢﹞牛膝﹝六錢﹞右爲末酒糊丸桐子大毎服三十丸鹽湯溫酒送下

聖愈湯治血虛心煩睡臥不寧或五心發熱

熟地黃生地黃黃茋﹝炒﹞人參川芎川歸﹝各一錢﹞水煎服

八味丸治火衰不能生土以致脾胃虛寒而患流注鶴膝等癥不能消潰收斂或飲食少思或食而不化或臍腹疼痛夜多漩溺益火之原以消陰翳卽此方也

熟地黃﹝自製乃佳八兩﹞山茱茰肉山藥﹝各四兩﹞茯苓牡丹皮澤㵼﹝各三兩﹞桂心﹝去粗皮能補腎而引虛火下行歸原一兩﹞大附子﹝用一兩五錢重者切四塊用童便浸數日火煨切看無白星爲度﹞

右爲末蜜丸桐子大毎服七八十丸滚湯下婦人足跟瘡腫

足跟足指腫痛足心發熱者皆因胎產經行失於調攝虧損足三陰經虛熱所致若腫痛或出膿用六味丸爲主佐以八珍湯胃虛懶食佐以六君子湯寒熱內熱佐以逍遙散晡熱益甚頭目不淸佐以補中益气湯痰盛作渇或口舌生瘡亦用前二藥以滋化源大凡發熱內熱晡熱自汗盜汗等癥皆因虛假熱也故丹溪謂火起九泉陰虛之極也蓋足跟乃督脈發源之所腎一經所過之地若不求其屬而泛用寒涼則悞甚矣然俗謂爲兔嚙瘡者蓋獵人被兔咬足跟久而不斂气血瀝盡其人必死男子酒色過度者亦多患此癥

一婦兩足發熱足跟作痛日晡熱甚此腎肝血虛用逍遙散六味丸五十餘劑諸癥悉退

六味丸此壯水制火之劑治腎虛發熱作渇小便淋祕痰壅失瘖咳𠻳吐血頭目暈眼花耳聾咽喉燥痛口舌瘡裂齒不堅固腰腿痿軟五臟虧損自汗盜汗便血諸血凡肝經不足之癥尢當用之蓋水能生木故也此水泛爲痰之聖藥血虛發熱之神劑又治肝腎精血不足虛熱不能起牀卽仲景八味丸去附子桂心

肺癰

婦人肺癰因外內蘊熱或七情郁火誤行汗下重亡津液以致肺气受傷而惡風咳𠻳鼻塞項彊胸脇脹滿呼吸不利吐痰臭濁膿血腥穢若咳𠻳喘急寒邪在表也小靑龍湯咳𠻳胸脹寒邪內壅也葶藶大棗㵼肺湯脇脹咳唾鮏臭膿已成也桔梗湯咳喘短气或小便短少肺气虛也佐以參茋補肺湯體倦少食或喘𠻳短气脾肺虛也佐以參術補脾湯作渇飲冷午前𠻳甚胃火盛也竹葉石膏湯作渇內熱午後𠻳甚陰血虛也六味丸��物湯口漧飲湯體倦少食胃气虛也補中益气湯加五味麥冬口漧內熱咳𠻳痰涎腎水虛也六味丸益气湯黃昏熱或𠻳甚陰火熾也六味丸四物湯加五味麥冬五更𠻳或痰甚脾肺虛也六君子湯𠻳而不得眠及兩脇疼肝火血虛也六味丸益气湯大凡前癥因外滛所侵當祛邪而實上因心火太過當伐木而補金若肺气虛弱當補脾土而生肺金若陰火上炎當補脾肺以滋腎水然而發熱喘𠻳咳唾膿血飲食不入皆脾土不能生肺金肺金不能生腎水之敗癥苟能純補脾土而生諸臟多有復生者若用寒涼脾胃復傷則肺金失養腎水益涸虛火上炎薫蒸於肺吾未見其能生之者其唾膿血脈浮大面色赤者俱難治若陰火妄動或勞𠻳吐膿血者尢難治若膿自止脈浮短濇及始萌者易治

一婦素血气發熱咳𠻳服痰火之劑後吐膿血面赤脈數其勢甚危此膿成而气血虛也用八珍湯補元气桔梗湯治肺癰而愈

靑龍湯肺受風邪咳𠻳喘急

半夏漧薑細辛麻黃﹝去根節﹞肉桂芍藥炙甘艸﹝各一錢﹞五味子﹝炒五分﹞大附子﹝炮五分﹞

水煎服

葶藶大棗瀉肺湯治肺癰胸膈脹滿上气喘急或身面浮腫鼻塞聲重用葶藶炒黃研末毎服三錢先用棗十枚水煎入藥再煎食後服

桔梗湯治肺癰咳而胸膈隠痛胸次腫滿咽漧口燥煩悶作渇濁唾鮏臭

桔梗枳殻苡仁桑皮﹝各炒﹞當歸貝母𤓰蔞仁甘艸節防已﹝去皮各一錢﹞黃茋﹝鹽水炒﹞百合﹝蒸各一錢半﹞五味子﹝炒﹞甜葶藶﹝炒﹞地骨皮知母杏仁﹝各五分﹞薑水煎服

人參補肺湯治肺癰腎水不足虛火上炎咳唾膿血發熱作渇小便不調

人參黃茋﹝炒﹞白術茯苓陳皮川歸﹝各一錢﹞山茱茰山藥﹝各二錢﹞五味子麥冬炙甘艸﹝各七分﹞丹皮﹝一錢﹞熟地﹝一錢半﹞

薑水煎服

參茋補脾湯治肺癥因脾气虛弱咳唾膿涎中滿不食宜兼服此藥以補脾土生肺金

人參白術﹝各二錢﹞黃茋﹝炙二錢半﹞茯苓川歸陳皮﹝各一錢﹞升麻﹝三分﹞五味子﹝四分﹞炙甘艸

薑水煎服

人參平肺散治心火尅肺金患肺痿咳𠻳喘嘔痰涎壅盛胸膈痞滿咽嗌不利﹝方見𠻳門﹞

腸癰

婦人腸癰因經行產後瘀血或七情飲食所致其証小便如淋發熱惡風身皮甲錯腹皮腫急按之軟如腫狀或腹脹大轉側有水聲或繞臍生瘡或大便出膿其脈遲緊者膿未成用活命飲以解其毒脈滑數者膿已成用雲母膏以下其膿若二年間徧身微腫大便與臍出膿此息積之癥也多致不救內經云腸癰爲病不可驚驚則腸斷而死其坐臥轉側宜徐緩時常少飲稀粥靜養調理庶可保生

一婦人小腹腫痛小便如淋此毒結於內用神效𤓰蔞散二劑少愈又以薏仁湯二劑乃痊

一婦小腹痛而有塊脈芤而濇此瘀血爲患以四物加𤣥胡索紅花桃仁牛膝木香二劑血下而愈

一婦小腹脹痛大便祕濇轉側有水聲脈洪數用薏苡梅仁湯一帖下去瘀血諸癥頓退以薏苡仁湯二帖而瘥

一婦小腹脹痛小便不利脈滑數此膿已成服太乙膏五錢膿大下脹痛悉退以𤓰蔞散蠟礬丸托裏藥而安

一婦因經水多服藥止之致腹作痛以失笑散二帖而瘳又用加味逍遙散數劑而經調

一產婦惡露停滯小腹作痛服𤓰仁湯下瘀血而痊凡瘀血停滯急宜行之緩則腐化爲膿最爲難治若流注闗節則患骨疽多爲敗癥

𤓰子仁湯治惡露未盡或經行瘀血停滯小腹作疼或成腸癰等癥﹝方在孕癰捲﹞

敗醬散治脈數身無熱腹無積聚按之軟濡此爲腸癰乃久積陰冷所成

苡仁﹝二兩半﹞附子﹝炮半兩﹞敗醬艸﹝一兩二錢半﹞

毎服四錢水煎服以小便利爲度

牡丹湯﹝卽牡丹皮散﹞治腸癰腹軟而痛時下膿血﹝方在孕癰捲﹞千金大黃牡丹湯治腸癰小腹堅腫按之則痛肉色如故或焮赤微腫小便頻數汗多增寒脈遲緊未成膿者宜服之

梅仁湯治腸癰壅痛大便祕澁﹝二方在外科腸癰門﹞

神仙䗶礬丸最解毒止痛﹝方在癰疽門﹞

失笑散產後心腹絞痛或血迷心竅不知人事及尋常腹內瘀血積血作痛

五靈脂﹝炒﹞蒲黃﹝炒等分﹞

爲末毎服二錢酒調下

乳癰乳巖

經云乳頭屬足厥陰肝經乳房屬足陽明胃經若乳房忽壅腫痛結核色赤數日之外焮痛脹潰稠膿湧出膿盡而愈此屬膽胃熱毒气血壅滯名曰乳癰爲易治若初起內結小核或如鱉棋子不赤不痛積之歲月漸大巉巖崩破如熟橊或內潰深洞血水滴瀝此屬肝脾鬱怒气血虧損名曰乳巖爲難療治法焮痛寒熱宜發表散邪腫焮痛甚宜疏肝淸胃或不作膿成不潰宜用托裏或肌肉不生膿水淸稀冝補脾胃或膿出反痛惡寒發熱宜補气血或腫焮作痛晡熱內熱宜補陰血或飲食少思時作嘔吐宜補胃气或飲食難化泄㵼腹痛宜補脾气或勞碌腫痛宜補气血怒气痛腫宜養肝血甚不可用尅伐之劑復傷脾胃也乳巖初患用益气養榮湯加味逍遙加味歸脾可以內消若用行气破血之劑則速其亡

一婦內熱脇脹兩乳不時作痛口內不時辛辣若臥而起急則臍下牽痛此帶脈病也小柴胡加靑皮黃連山梔二劑而安

一婦先熱渇至夜尢甚後兩乳忽腫肝脈洪數乃熱入血分用加味小柴胡湯而愈

一婦膿淸腫硬面黃少食內熱晡熱自汗盜汗月經不行此肝脾气血俱虛也用十全大補加逺志貝母及補中益气各三十餘劑外用蔥熨法而消

一婦久郁左乳內結核如杏三月不消心脈濇脾脈大按之無力此肝脾气血虧損以八珍加貝母逺志香附柴胡靑皮桔梗五十餘帖而消

一婦右乳內結三核年餘不消朝寒暮熱飲食不甘此肝脾气血虧損內服益气養榮湯外以木香餅熨之年餘血气復而消

一婦乳內結核年餘晡熱食少此血气不足欲用益气養榮湯彼欲效速另服行破之劑潰出淸膿而歿

一婦乳內結核如栗亦服前藥大如覆碗堅硬如石出血水而歿

神效𤓰蔞散治乳癰及一切癰疽初起腫痛卽消膿成卽潰膿出則愈

𤓰蔞﹝一个爛研﹞生粉艸當歸﹝酒洗各半兩﹞乳香沒藥﹝各一錢﹞用酒煎服良久再服若肝經血虛結核久而不消佐以四物柴胡升麻白術茯苓甘艸若肝脾气血虛弱佐以四君芎歸柴胡升麻若憂鬱傷脾气血虧損佐以歸脾湯

玉露散治產後乳脈不行或身體壯熱頭目昏痛大便澁滯等癥

人參茯苓桔梗﹝炒﹞川芎白芷當歸芍藥﹝各一錢﹞甘艸﹝五分﹞

右水煎服

乳癰初發

貝母爲末毎服二錢熱酒下卽以二手覆按卓上垂二乳向下良久自通

赤水元珠卷二十四﹤子部﹐醫家類﹐赤水元珠﹥赤水元珠卷二十四耳柴胡薑三片水煎服卽前小柴胡湯加山梔丹皮水煎服水煎服水煎服水煎服雜方入薑棗水煎服水煎服右水煎服南蓬砂益元散各爲末毎服一二錢白湯調下琥珀赤石脂水煎服薑棗水煎服水煎服薑棗水煎服水煎服水煎服入薑水煎服木香水煎服水煎服龍膽艸右水煎服右水煎服蘆薈水煎服熟地黃肺癰水煎服薑水煎服薑水煎服腸癰苡仁牡丹湯五靈脂爲末毎服二錢酒調下右水煎服赤水元珠卷二十四

欽定四庫全書

赤水元珠卷二十五

明孫一奎撰

小兒門

諸雜癥大方脈可以槪治者玆不復錄所錄惟異於大方脈者省繁瑣便應治也顧余不文然幼科但當闡明證候選擇良方俾婦人女子皆可通曉庶爲法旨

初誕門

小兒初誕猶如嫩蕋嬌花切當調䕶得宜庶無不測之癥古謂初離母體口有液毒啼聲未出急用絲綿裹指拭去口中濁穢爲妙此固良法然倉卒多不暇及且亦多有拭之而不見物古人有落地解毒法回气法將䕶法種種森立蒐輯於左以爲保生良式

甘艸法臨月預備甘艸少許以綿裹之臨產時用沸湯浸盞內俟兒落地未出聲時急取綿裹指頭蘸甘艸汁拭其口次用硃蜜法

硃蜜法用甘艸湯飛過硃砂末三五分以蜂蜜拌勻旋抺口中使其咽下不獨鎭心安神能解一切胎熱惡物之毒免痘熱之患

又祕法用本兒落下臍帶瓦上焙燥爲末入辰砂黃連甘艸各末五分和勻蜜拌作三五次塗乳母乳上俟兒吞之必使一日夜吞盡次日惡毒皆從大便而出日後不但痘疹稀疏竟有不出痘者俟臍帶落下卽便製服在六七八日之間爲妙其辰砂必須研極細末以甘艸湯飛過任服無害此方一以解毒一以補養蓋臍帶乃有生初之河車也繫於母之命門兩腎之所主乃以腎補腎腎旣充足卽不受邪故無他日變黑歸腎之癥亦無𩕄門不合之疾生一兒卽得一兒眞保生最上一乘良法

斷臍法千金論云凡結束所畱臍帶大約六寸長則傷肌又斷臍切不可用刀割蓋鐡器寒冷恐傷生气只湏隔單衣咬斷後將暖气呵七口庶無內弔之疾必先用熟湯浴過方斷臍若斷後浴之恐水气入內令兒腹疼

回气法初生气欲絕不能啼者必是難產或冒寒所致急以綿絮包裹抱懷中未可斷臍且置炭火上燒之仍作大紙撚蘸芝麻油㸃著於臍帶上往來徧燎之使火气入臍則腹中溫煖更用熱醋湯盪洗臍帶須臾气回啼哭如常方可浴洗斷臍切記

戒灸北方誕後三日毎用艾灸𩕄門以免驚風緣北方地土嚴寒故俗灸之以禦寒善調䕶者何必令兒受此一翻痛苦也今南方每亦仿效予屢見灸後發熱大小便祕因而驚搐遂致不救良切憫焉殆無事生事也詎思南方地熱耽孕者又不斷欲食淡厚味是貪恣情肆意胎已受毒加之以灸是以油濟火也曷克當之

浴兒法第三日浴兒予每用五枝湯極妙五枝湯者桑槐楡桃栁是也各取嫩枝三寸長者二三十節煎湯看冷熱入豬膽汁二个浴之周嵗內可免瘡疥丹毒又可以避邪惡蓋三日浴兒俗禮也倘兒生脆弱遲十數日或半月亦無害擇晴明吉日於無風房內浴之

兒生下地卽不啼哭不能吞乳奄奄如死者��㸔喉間懸癰前㬽上有一泡用指摘破以帛拭去惡血勿令咽下卽能通聲吞乳

初生大小便不通腹脹欲絕者急令人溫湯潄淨口吸咂兒之前後心臍下兩手足心共七處每處吸咂五七口取紅赤色气透爲度气透則便自通

輕號散初生大便不通

輕粉二錢生蜜拌熱湯調㸃兒口中一二次立通

初生六七日不小便蔥白三四寸搗爛人乳拌入兒口內再與乳吮咽下卽通

楊氏曰小兒在胎受病非一大抵裏气蘊結壅閉不通宜早取下胎毒

千金論曰小兒始生其气尙盛若遇疾病卽須下之下不及時必成別癥

凡下胎毒只宜用淡豆豉濃煎汁與三五口其毒自下又能助養脾气消化乳食

初出胞胎而不吮乳者或由產母過度胎中受寒則令兒腹痛故不吮乳亦由口中惡物拭之不及咽下腹中致令嘔吐茯苓丸木香散治之

茯苓丸治惡血入腹腹脹气短不能吮乳

赤茯苓黃連枳殻﹝炒各等分﹞

右爲末煉蜜丸梧子大每一丸乳汁磨下冷者去黃連

木香散治惡穢入腹嘔吐不止

木香漧薑茯苓木𤓰甘艸﹝炙﹞丁香﹝各等分﹞右爲末每服一錢生薑一片水煎綿蘸揑入口中效

奇方治初生不乳及不小便蔥號散

蔥白一寸四界破之以乳汁砂䂪內煎灌之立效

小兒初生榖道不通多致不救非藥石可治曽有人以銀筯頭燒紅穿通其竅大便始出亦有用玉簪穿通者

初生下週身無皮俱是紅肉宜速取白秈米粉徧身撲之其皮漸生一日撲三四次以皮徧爲度

初生下徧身如魚泡或如水晶擦破則水滲流以蜜佗僧研極細炒過乾摻仍服蘓合香丸

初生六七日後陰囊收縮入腹啼哭不止者受寒所致蓋寒則收引也

硫黃吳茱茰﹝各五錢﹞

爲細末研大蒜調塗臍下仍以蛇牀子微炒帛包熨其囊卽下

初生受風鼻塞不能吮乳不可輕易發散惟大天南星爲末生薑自然汁調成膏貼於𩕄門卽愈

又方艸烏皂莢爲末蔥汁搗膏貼於𩕄門效

噤風撮口臍風﹝三癥一種病也﹞

噤風者眼閉口噤啼聲漸少舌上聚肉如粟米狀吮乳不得口吐白沫大小便皆通蓋由胎中感受熱气毒流心脾故形現於喉舌也或生下復爲風邪搏擊所致一百二十日已前見此皆名噤風

撮口者面目黃赤气自喘急啼聲不出蓋由胎气挾熱兼之風邪入臍流毒心脾之經故令舌彊唇靑聚口撮面妙於吮乳若口出白沫四肢冷者不可救也其或肚脹靑筋弔腸卵疝內气引痛皆腸胃結滯不通治宜疏利蓋撮口最爲惡候月內見之尢急候也

臍風者非獨謂斷臍之時爲水濕風邪所乘多因胎中受熱兼之風濕所激遂令肚脹臍腫身體重而四肢柔直啼而不乳甚則發爲風搐若臍邊靑黒兼之撮口乃是內搐不治爪甲黒者卽死其或熱在胸膛伸引努气亦令臍腫可與千金龍膽湯

此三癥受病之源皆緣胎毒大槪裏气壅滯總宜取下胎毒爲好不可因循畏手畏足姑息悞事古方天麻丸定命丹朱銀丸可量與之𨿽危多活每見臍風撮口七日內見之百難一生

凡見此三癥急看口中齒齦上有小白㸃如粟米大卽宜以溫水蘸帛裹指揩去或用銀簪挑去卽能開口吮乳不必服藥此感之淺者也感之重者照後方按治

安臍散治臍中汁出或赤腫

白石脂研極細一日三度傅之或用油頭髮燒灰傅或當歸末傅亦佳

千金龍膽湯治胎驚月內气盛發熱臍風撮口壯熱四肢搐掣發熱大吐及變蒸不解中惡客忤鬼气並諸驚癇悉皆治之十嵗已下皆可服有魃气者加人參當歸兒大者一嵗加五錢

龍膽艸鈎藤柴胡黃芩桔梗芍藥茯苓甘艸﹝各五錢﹞𧏙螂﹝二枚去足翅炙﹞大黃﹝煨二錢半﹞

右每服二錢水煎去半服之以漸加之俟大便行卽止直指方加防風麥門冬以導心熱黃芩減半加北棗無𧏙螂亦可

控痰散治噤風先用此吐風涎次與益脾散和胃蠍尾銅靑﹝各五分﹞硃砂﹝一錢﹞膩粉﹝一字﹞麝香﹝一分﹞

爲細末每服一字茶淸調下或用甘艸湯吐痰亦可

甘艸湯治撮口取吐風痰

甘艸三錢水煎服令吐出痰涎卻以豬乳㸃入口中卽愈

益脾散和胃進乳

白茯苓人參艸果﹝煨﹞木香﹝濕紙包煨﹞甘艸陳皮厚朴﹝薑製﹞蘇子﹝炒各等分﹞

右每服二三錢看大小水煎服

辰砂膏治眼閉口噤啼聲不出吮乳不得口吐白沫大小便皆通

辰砂﹝三錢﹞硼砂牙硝﹝各一錢半﹞𤣥明粉﹝二錢﹞麝香﹝一字﹞全蠍珍珠﹝各一錢﹞

右爲細末厚油紙包封自成膏每服一荳許粒薄荷金銀湯下月內用乳汁調傅乳母你上令兒吮下

天麻丸斷臍後爲水濕風冷所乘入臍流於心脾遂令肚脹臍腫四肢柔直日夜多啼不能吮乳此藥利驚化痰凢釣腸鎖肚撮口並效

南星﹝炮二錢﹞白附子﹝炮﹞牙硝天麻五靈脂全蠍﹝炙各一錢﹞輕粉﹝五分﹞巴霜﹝一字﹞

右爲稀糊丸麻子大每服三丸薄荷生薑湯送下

定命丹治急驚天釣撮口通利痰熱﹝一方無冰片﹞

全蠍﹝七个﹞天麻南星﹝炮﹞白附子﹝炮各二錢半﹞硃砂靑黛﹝各一錢半﹞輕粉麝香﹝各五分﹞冰片﹝一字﹞

右爲末粟米糊爲丸菉豆大每服一丸荊芥薄荷湯化下先研半分吹入鼻中

殭蠶散治撮口

殭蠶﹝直者二條去嘴水洗妙﹞爲末用蜜調傅唇口中立效

蠍梢散治胎風撮口臍風及百日內急驚風並諸痰癥

蠍梢﹝四十九个﹞殭蠶﹝去嘴洗去系薑汁炒四十九條﹞冰片麝香﹝各一字﹞右蠍梢每一个用薄荷葉包綫紮定砂䂪內炒至薄荷乾爲度仝殭蠶研細入冰麝和勻用赤雄鷄肝二片煎湯調下一二分

牛黃散治初生七日內口噤

牛黃一錢爲末以竹瀝調一字灌之更以豬乳㸃入口中

撮風散治撮口

蜈蚣﹝赤足者炙半條﹞鉤藤硃砂蠍梢殭蠶﹝炒各一錢﹞麝香﹝一字﹞

右爲末每服一字用竹瀝調下

立聖散治噤口

蠍梢﹝七个﹞乾蜘蛛﹝一个去嘴足以竹瀝浸一夜炙焦用﹞膩粉﹝少許﹞

爲末研勻毎服一字乳汁調時時滴入口中

蜈蚣散治口噤不開不能吮乳

赤腳蜈蚣炙焦去頭足半條爲末入麝香少許以豬乳一合分三服

蓋豬乳治小兒口噤最良凡取豬乳須令小豬兒吮喫方其喫時將小豬後腳提起其口卽開急捋取之卽得乳也非此法不能得

蜘蛛散﹝炙焦去嘴足一枚﹞爲末豬乳調灌神效亦治牙疳加麝香神效

硃銀丸治臍風壯熱痰盛翻眼口噤取下胎中蘊受之毒亦治驚積量病用之

全蠍﹝一錢﹞白附子﹝炮錢半﹞南星﹝炮﹞硃砂﹝一字﹞牛黃蘆薈﹝各五分﹞天漿子麝香﹝各五分﹞冰片﹝一字﹞殭蠶﹝炒十條﹞水銀﹝一錢蒸棗肉研如泥﹞鉛霜﹝五分和水銀研﹞

右爲末粟米糊爲丸如芥子大每一丸薄荷湯下如未利加至二三丸

麝香散治臍風撮口

赤腳蜈蚣﹝酒炙半條﹞川烏頭尖﹝三个﹞麝香﹝少許﹞

右爲末每服半字金銀湯調下

立聖散治臍風撮口

赤蜈蚣﹝一條酒炙﹞蠍梢﹝七个﹞瞿麥﹝五分﹞殭蠶﹝七个炒﹞

右爲末先用鵞毛管吹少許入鼻啼哭則可治仍用薄荷湯調三五分

臍突光腫﹝臍汁不漧附腸癰﹞

生生子曰小兒月內旬日臍突光腫如吹撚動微響赤腫虛大可畏此由初生先斷其帶束縛不緊浴洗之時濕入所致用外消散敷之臍汁不漧者內有濕熱及血熱而然宜涼血收濕之藥摻之無不效者惟腸癰一癥亦令臍中汁出小腹腫硬按之則痛小便澁以淋時時汗出惡寒身皮甲錯肚皮緊急如腫之狀按之濡或發熱無汗灑淅惡寒皆其候也甚者腹皮脹大轉側腹有水聲或遶臍生瘡或膿從臍出或大便膿血必有一足不能步皆爲惡候

山梔五苓散治小兒臍突

梔子仁﹝炒﹞白術﹝炒﹞茯苓豬苓澤瀉﹝各一錢﹞肉桂﹝五分﹞右爲細末每五七分蜜湯或燈心湯調下

二荳散治臍突

赤小荳豆豉天南星﹝製﹞白斂﹝各等分﹞

右爲細末每以五分芭蕉自然汁調敷臍四傍一日一次三日三次但得小便下白物卽消

外消散治臍突光腫如泡

大黃牡蠣﹝煆各五錢﹞朴硝﹝一錢﹞

右爲末多用田螺浸水調一二錢敷臍上其水從小便而下卽消

封臍散治臍中汁出

紅綿灰龍骨﹝煆﹞髮灰麵粉﹝炒各一錢﹞胭脂丕﹝一分﹞右爲末乾摻濕處

丹礬散治同上

黃丹枯礬

右等分爲細末敷上卽乾

又方蜜佗僧﹝炒﹞貝母桑螵蛸﹝焙﹞

右爲末摻之妙

又方墻上多年白螺殻燒爲末摻之佳

消癰蒼耳湯但小腹作痛惡寒肚皮緊急一腳不能舉步卽是腸癰

蒼耳子﹝二錢﹞甘艸﹝五分﹞杏仁薄荷𤓰蔞﹝各一錢﹞

水酒各一鍾煎服其渣包敷臍上二服見效有膿者加木香當歸各五分

四聖散治腸癰乳癰一切癰疽便毒神效

黃𤓰蔞﹝一枚﹞甘艸﹝四錢﹞沒藥﹝三錢﹞乳香﹝二錢﹞

酒煎分二次服大便微溏瀉下惡物爲妙

薏苡仁湯治腸癰腹中疼小便澁

苡仁𤓰蔞仁丹皮桃仁﹝各三錢﹞

水煎食前服

神仙蠟礬丸治腸癰有膿者極效空心酒吞五六十丸

太乙膏爲丸梧子大每空心酒下六七十丸腸癰頓瘳

鵞口白屑

初生百日口中生白㸃不計其數拭之則去少刻復有口角流涎水日夜啼哭不乳是也亦由胎熱或乳母嗜貪煿炙酒面貽熱於兒用甘艸黃連各一錢煎濃湯以帛裹指口中拭去再不復發

又方桑樹枝條如煎竹瀝法煎汁洗之亦佳

又方黃丹爲極細末用竹瀝調塗口中洗之其白㸃卽落一日洗二三次再以辰砂益元散燈心湯調下則不再作神妙

鼻風傷𩕄

凡乳母夜睡鼻孔切不可與兒頭相近恐呼吸鼻風吹其𩕄門疾變百出愼之愼之

通闗散治鼻風吹𩕄令兒鼻塞不能吮乳

香附子﹝炒﹞白殭蠶﹝炒各三分﹞川芎﹝七分﹞荊芥﹝四分﹞細辛﹝二分﹞牙皂﹝一分﹞

右爲末生蔥白去鬚搗碎調藥塗𩕄上佳

潮熱

潮熱者今日發過明日復來如潮水之有信也有一日一發二日一發三日一發或一日兩發似瘧非瘧皆由調䕶失宜或冒風寒或傷乳食或發瘡疥或陰陽不和或虛熱骨蒸皆當認證速治亦有外感內傷以致臟腑壅滯而成實證當從權下之

一傷寒之後餘熱不解者宜脫甲散兼小柴胡湯一內傷癖塊不消脾胃不和而成潮熱先服脫甲散次搨气下之後調胃气

一營衛有熱陰陽不和發爲潮熱

一瘡疹後餘毒不解蘊成潮熱宜大連翹飲更與助胃气則安

梨漿飲子治潮熱及營熱衞熱兩日一發三日一發五臟蘊熱瘧熱夜發癉瘧獨熱

靑蒿苗﹝童便浸三次洗淨曬漧﹞柴胡人參前胡黃芩秦芁甘艸或加生地黃

右看大小三五錢水煎入生藕生梨薄荷葉煎服

脫甲散治傷寒體熱頭目昏沈不思飲食夾驚夾食寒熱大小便閉煩躁作渇冷汗妄流膈滿腹急日夜大熱並傷風傷暑驚癇客忤疳熱

柴胡當歸龍膽艸茯苓知母甘艸川芎﹝各三錢﹞人參﹝二錢﹞

右看大小每服三五錢加連鬚蔥白三根水煎服此方散熱扶表救裏表虛者汗不妄出裏熱令不閉結外則通闗內則開渠經絡疏通臟腑無滯熱在表裏之間施無不可積𫝊驚癇之候用攻必效

地骨皮散治虛熱潮熱傷寒壯熱

知母柴胡人參甘艸茯苓半夏地骨皮﹝各等分﹞

右水煎加薑有驚熱加蟬蛻天麻黃芩

秦芁飲子治癥如前

卽上方加秦芁

鱉甲飲治潮熱骨蒸盜汗咳嗽多渇心躁多驚面色黃痩

鱉甲﹝炙﹞地骨皮秦芁柴胡枳殻﹝炒﹞知母當歸﹝各等分﹞

右每服三五錢加桃栁枝各三寸烏梅一枚水煎服

犀角飲治骨蒸潮熱盜汗肌痩

犀角屑鱉甲﹝炙﹞柴胡知母地骨皮胡黃連﹝各五分﹞大黃桃枝﹝各二錢半﹞

右水煎服

靈犀飲治小兒骨蒸潮熱盜汗咳嗽不食多渇面黃消痩

犀角秦芁甘艸羌活柴胡地骨皮胡黃連﹝各五錢﹞茯苓人參﹝各一兩﹞

右每服三五錢加烏梅竹葉煎服

柴胡散治骨蒸潮熱面黃痩弱

柴胡地骨皮甘艸﹝各等分﹞

右水煎服

靑蒿散治肌熱潮熱

靑蒿﹝三錢﹞甘艸﹝一錢﹞烏梅﹝一枚﹞小麥﹝五十粒﹞

右水煎分三次服

大連翹飲治胎熱大小便不利諸般瘡癤丹毒臍風瘡疹壯熱

連翹瞿麥荊芥木通當歸赤芍藥防風柴胡滑石炙甘艸蟬蛻﹝各一錢﹞山梔黃芩﹝各五分﹞

右看大小每加紫艸煎服熱甚加大黃

風熱

內素有熱或又冒風發熱咳嗽面赤气粗大便祕結者但宜平平和解使表裏疏通其熱卽退疏風枳殻湯極效

疏風枳殻湯

紫蘇枳殻﹝各三錢﹞杏仁﹝去皮尖二錢﹞

水煎頻頻與服以大便通利熱退爲度熱甚者加黃芩若大便仍不行用䓤煎湯洗其腰腹取熟䓤以臍上下揩之使其气透則通利矣或用生蔥尖絍入榖道立通

淸上散治胎熱眼睛腫赤糞色稠黃肚熱啼哭及身上紅腫或頭頂瘡癤耳出膿汁皆胎毒也此方神驗川郁金甘艸北桔梗天花粉漧葛薄荷葉

右各等分爲末入蜜拌勻白湯下三五七分或一錢仍用艾葉煎濃湯溫浸足底以引其熱下行看小兒外癥形色音聲脈息

經云五臟有五色皆見於面素問曰神之變也其華在面又云視其五色黃赤爲熱白爲寒靑黒爲痛此所謂視而可見者也錢仲陽云左頰爲肝右頰爲肺額上爲心鼻上爲脾下頦爲腎赤者熱隨癥治之

眼上赤脈下貫瞳人𩕄門腫起兼及坐坑鼻漧黒燥肚大筋靑目多直視覩不轉睛指甲黒色口作鵶聲虛舌出口嚙齒咬人魚口气急啼不作聲蛔虫旣出必是死形用藥速救十無一生此吐蛔乃傷寒癥故言凶若傷食吐蛔乃是常事

要知兒病生與死總觀面上色音聲唇靑耳黒人難救哭聲不響赴陰君

聲輕者气淸弱也重濁者痛也風也髙喊者熱將狂聲急者神驚也聲塞者痰也聲戰者寒也聲噎者气不順也喘者气促也噴𡁲者知其風呵欠者知其倦亦主風陰陽相雜也

診脈歌

小兒有病須憑脈一指三闗定眞息浮洪風熱數多驚虛冷沈遲實有積

左手浮洪風邪所感右手滑大乳食過傷數熱遲寒以意推詳浮表沈裏㸔癥投湯

㸔顱𩕄要略

凢㸔嬰孩百日已後周嵗已前視其𩕄而對其癥則補瀉用藥調治可斷其吉凶矣

𩕄門靑筋脈虛不榮𩕄門常陷滑泄便便𩕄門腫起風痰不止𩕄門久冷吐利靑靑𩕄門虛軟顚癇不免𩕄門扁濶暴瀉易脫𩕄門歪長風作卽亡𩕄門連額驚風易得顱𩕄未充怕熱怕寒顱𩕄緩收胎气不周顱𩕄動數神气昏弱顱𩕄寛大受疾恐害顱𩕄未合筋骨柔弱

顱𩕄陷者始因臟腑有熱渇飲水漿致成泄痢久則气虛用狗頭骨炙黃爲末雞子淸調敷之

𩕄腫者乳哺不常致寒熱乘於脾家其气上衝𩕄爲之脹髙如堆垜若寒气上衝則堅硬熱气上衝則柔軟寒則溫之熱則涼之

封𩕄散

防風栢子仁白芨﹝各一兩﹞

右末乳汁調塗𩕄上十日愈

凢解顱之癥乃腎气虛弱腦髓不實不能收斂急用地黃丸補之外用大天南星微炮爲末米醋調敷於絹帛上貼之

三辛散治解顱

北細辛桂心﹝各五錢﹞漧薑﹝七錢﹞

右爲末乳汁調敷𩕄上干則再塗俟兒面赤則愈

烏附膏治𩕄門陷

川烏大附子﹝各去皮臍尖五錢﹞雄黃﹝水飛二錢﹞

右極細末生蔥搗爛調成膏貼𩕄上

地黃丸治顱解不合腎元不充

人參﹝二錢﹞懷熟地黃﹝四錢﹞鹿茸﹝酒炙﹞懷山藥茯苓丹皮山茱茰﹝肉各三錢﹞

右末煉蜜丸芡實大每用人參湯化下一丸傷乳

小兒吮乳過飽腹脹不乳者不必他藥只用大麥芽﹝炒﹞煎湯服之如惡吐加陳皮發熱者加枳實如大便不通加梹榔蓋气下則乳自消也不必用大黃巴豆霜之類

入門㸔癥歌

五指稍頭冷驚來不可當若還中指熱必定是傷寒中指獨自冷麻痘癥相𫝊女右男分左叮嚀仔細㸔變蒸

生生子曰古謂三十二日一變生一臟六十四日一蒸生一腑三百二十日十變五蒸畢則臟腑完而人始全也大意謂人有三百六十五骨度而合周天之數以期歳該之云云也愚謂嬰孩離母則腑臓已自具足豈待變蒸完而後始生哉觀其下地㘞然一聲便能呼吸飲乳大小便一如大人設臟不完啼聲安出又安能飲乳而成大小便哉由是推之所謂變蒸者乃气血按月交㑹煆煉使臟腑之精神志意魂魄逓長靈覺漸生爾气血有太過有不及故寒熱之發有輕重有晏早不然觀今之嬰孩未嘗月月如其所云三十二日必一變六十四日必一蒸也發寒熱者百中僅一二耳間或有之亦不過將息失宜或傷風傷乳而偶與時㑹耳𨿽不服藥隨亦自愈玆姑采什數方以備參用若謂生臟生腑之助則其謬也不辯自知

淸解湯變蒸熱多寒少面赤息粗有似傷風表裏無汗或發癮疹咳嗽並皆治之

柴胡﹝五分﹞前胡﹝四分﹞酒芩﹝五分﹞甘艸﹝炙三分﹞葛根﹝三分﹞杏仁﹝四分﹞枳殻﹝三分﹞白芍藥﹝七分﹞

右水煎服

柴胡湯治變蒸骨熱心煩啼叫不已

人參甘艸﹝炙﹞麥門冬﹝去心各二錢﹞防風龍膽艸﹝各一錢﹞柴胡﹝三錢﹞

右每服三錢水煎服

惺惺散治變蒸發熱或咳𠻳痰涎鼻塞聲重瘡疹發熱

人參白術茯苓甘艸芍藥桔梗細辛麥芽﹝各等分﹞

右每服一錢加薑煎服

當歸散治變蒸有寒無熱

當歸﹝二錢﹞木香桂心人參甘艸﹝炙各一錢﹞

右每服二三錢薑棗水煎服

調气散治變蒸吐瀉不乳多啼

木香香附﹝酒製﹞人參橘紅藿香甘艸

右各等分每服三錢薑二片棗一枚水煎服明驚風篇

孫仲子泰來曰驚者病之名風者病之象言其抽搐有似於風之動而爲名也

生生子曰小兒之癥莫大於驚風以其疾顧盼間暴若雷迅而電逝也緣其致疾之由有二極須體認不可循俗只曰驚風驚風雲耳何言之夫驚有因外因內外至者或耳聞異聲目擊異物驀然僕地者是也內生者由痰生熱熱生風也所得之由旣殊療治之法必異治外須當養神治內自宜淸降予慨今之専門偶獲一方便大言曰治急慢驚風如神急慢二字漫無分別視之得無太易易乎不思急屬陽陽爲熱爲實慢屬陰陰爲虛爲寒顧治法實熱卽當淸當瀉虛寒卽宜溫宜補蓋治寒之劑不能治熱治熱之劑不能治寒聖哲莫能越其矩也世無大丹曷能以一藥槪能治其寒熱虛實者乎急慢二字閒有能言之者至於內外之因鮮有知之者矣予故揭而論之以補其略急驚風

生生子曰急驚風者乃有數種之殊須當細察觀古人治法有云鎭驚者有云利驚者有云涼驚定驚截驚者究其法明是教人要知邪之入於何經識投劑有此數等之緩急也蓋邪之入心則面紅頰赤惕惕夜啼邪之入肝則面目俱靑眼竄上視邪之入腎則面黒惡叫嚙齒咬牙邪之入肺面色淡白喘息气乏邪之入脾面色淡黃嘔吐不食此亦大約言之耳仍當審其兼癥蓋此疾之發其始未有不由於痰熱者𨿽有五臟之殊尢重在心肝二臟內積痰熱外挾風邪風火交爭血亂气並呼吸賁鬰関竅壅塞面赤努气百脈凝澁總由痰涎膠固而肝風心火無所疏泄故頭揺眉掣目斜上視搐掣不休名曰急驚癥固暴烈乃爲陽癥陽盛則多動而癥實熱故列已上數法非若慢驚陰癥者所可比也急驚須當急治先宜通関通闗後且與截風定搐設仍不定乃議下之痰熱旣降又當養胃安神若搐定而仍有微邪但用輕劑消痰淸熱則破竹之勢自當迎刃而解也

孫季子朋來曰夫治急驚當下卽下第不可過用寒涼及巴霜水銀芒硝輩蕩滌太驟蓋已上諸劑與腦麝等藥醫家有所急而用之殆亦不得已也疾去卽止若不當用而用或當用而過用慢驚之成率多由此可不愼哉凡欲下之際須當細問前師已下未下或曽經吐瀉否也設已經下及曽吐瀉者不敢再擬下劑只須驅風化痰淸熱令其自已不可峻攻重傷胃气若體認未明不可孟浪施治先與通闗嚏驚輩以開其竅次用人參羌活散定搐散在意選擇下劑亦有三等輕則利驚丸稍重則用疏風散柴胡加大黃湯重則用天麻丸牛黃涼膈丸下後和胃補气用生气散茯苓二陳湯蘓合香丸之類寧心定志丸全蠍散溫膽湯此等不寒不熱袪風鎭驚之餘酌而繼之以防再發庶稱良師

凡急驚鼻衂者乃陽明經中熱壅將散從血而解此易治口中吐血者乃心血爲熱迫妄行難治犀角湯加滑石牡丹皮黃連山梔

凡急驚抽搐聼其自發自止切不可令人緊抱束繋之恐他日有痼疾以气不得流通故也

通闗散治驚風搐搦闗竅不通

南星﹝炮一錢﹞麝香﹝一字﹞牙皂﹝二條﹞赤蜈蚣﹝炙一條﹞殭蠶﹝炒一錢﹞右爲末生薑汁拌擦牙或筯引滴入藥二三㸃吐出涎闗自開

𡁲驚散

半夏﹝一錢﹞豬牙皂角﹝末五分﹞

右爲末每用少許吹入鼻中𡁲出立甦

全蠍散治驚風不語通竅豁痰

全蠍﹝七枚各用紫蘓葉包塗蜜炙去葉再換葉炙﹞

右爲末每服一字薑汁入蜜少許拌勻灌入口中

開牙散

細辛南星朴硝﹝各一錢﹞全蠍﹝五枚﹞麝香﹝五分﹞

右爲末以少許用烏梅肉揉和擦牙外用細辛皂角荊芥爲末吹入鼻中

人參羌活散治驚風熱涎潮牙闗緊急或中風柴胡﹝去蘆五錢﹞地骨皮天麻﹝酒炙﹞人參芎藭獨活枳殻茯苓羌活桔梗﹝各五錢﹞甘艸﹝三分﹞

右每服三五錢生薑薄荷湯調服加蟬退治驚熱體硬加麻黃漧葛苡仁

鉤藤飲治一切驚風潮搐神思昏迷目瞪上視但是驚風變易皆效

麻黃﹝去節﹞甘艸蟬退﹝五枚去翅足﹞升麻川芎龍膽艸﹝各二錢﹞天竺黃鉤藤羌活獨活防風﹝各三錢﹞右每服三五錢加竹葉七片薄荷葉五片水煎服

琥珀散治急慢驚風涎潮昏冒目瞪抽搐內釣肚疼及和順痘瘡小可驚哭眠臥不安入口立效又治驚癇常服安心定志

辰砂琥珀牛黃殭蠶﹝炒﹞全蠍﹝去毒﹞天麻南星﹝牛膽製﹞白附子﹝炮﹞蟬退代赭石乳香﹝各一錢﹞麝香﹝一字﹞右爲末三嵗半字薄荷金銀湯下慢驚加附子

天麻防風丸治一切驚風壯熱痰盛恐怖

殭蠶﹝炒五錢﹞天麻﹝酒煨﹞防風人參﹝各一兩﹞牛黃﹝一錢﹞全蠍﹝五錢﹞辰砂雄黃﹝各二錢半﹞炙甘艸﹝一兩﹞麝香﹝一錢半﹞

右爲末煉蜜丸桐子大每三五丸薄荷湯下

金箔鎭心丸治風痰壅盛發熱心神恍惚急驚搐搦雄黃辰砂天竺黃﹝各一錢﹞茯苓膽南星人參﹝各二錢﹞山藥﹝一錢半﹞牛黃麝香﹝各五分﹞金箔﹝五片﹞

右末煉蜜爲丸梧桐子大金箔爲衣每服一丸燈心鉤藤薄荷湯下常服定志安心

涼驚丸治驚疳有熱發搐心神恍惚牙闗緊急目作上視潮熱手足動揺

黃連龍膽艸鉤藤﹝各二錢﹞牛黃麝香﹝各一字﹞右爲細末麵糊丸粟米大每服五七丸至十五丸次大者三十丸金銀薄荷湯下

定心丸溫驚用此

茯神白附子南星﹝炮各三錢﹞人參全蠍逺志﹝去心各錢﹞一殭蠶﹝炒十四枚﹞乳香﹝三字﹞

右爲末牛膽汁丸梧桐子大毎一二丸金銀薄荷湯化下

鎭心丸治驚常服安心鎭驚

桔梗山藥山梔甘艸

右各等分爲末煉蜜丸櫻桃大金銀箔爲衣每丸薄荷湯下

利驚丸治急驚身熱面赤引飲口中气熱大小便黃赤

靑黛輕粉﹝各一兩﹞黒豆﹝生末五錢﹞天竺黃﹝二錢﹞

右爲末蜜丸小荳大一嵗一丸薄荷湯下面糊丸亦可

硃砂膏治驚風痰盛

硃砂牙硝﹝各二錢﹞五靈脂蘆薈﹝各一錢半﹞麝香﹝五分﹞冰片﹝一字﹞

右爲細末甘艸膏丸菉荳大金箔爲衣每一丸薄荷湯下

疏風散治驚風痰熱俱盛

梹榔陳皮黒醜大黃﹝煨﹞

右各等分爲末每服五七分生蜜少許調下

牛黃涼膈丸治熱盛涎潮

牙硝石膏甘艸﹝各五錢﹞膽星﹝二錢半﹞牛黃紫石英﹝一錢﹞麝香冰片﹝各五分﹞寒水石﹝煆五錢﹞

右爲末甘艸膏丸菉荳大每一丸陳皮湯下

柴胡加大黃湯最利痰熱

柴胡﹝一兩﹞黃芩人參半夏生薑﹝各三錢半﹞大黃﹝量虛實用﹞右爲粗末毎服一錢加棗子煎服

金星丸治風熱結聚㗋內痰鳴喘粗咳𠻳兩頰紅頰顋赤腫咽膈壅塞目閉不開狂言發熱煩躁多渇欲作驚風或大便不通小便如血

郁金雄黃﹝各一分﹞輕粉﹝五分﹞巴霜﹝七粒﹞南星﹝一个﹞蠍梢﹝一錢﹞右爲末醋糊丸麻子大薄荷湯下三丸小者一丸

掲風湯專利驚熱下痰

靑黛蘆薈全蠍﹝各一分﹞南星﹝末五錢水調成餅包前三味煨熟研末入後藥﹞硃砂﹝一錢半﹞輕粉牙硝﹝各三錢﹞

右俱爲細末毎服一字薄荷湯下

奇方鎭驚定搐安神

雄黃大辰砂﹝各一錢﹞

右爲細末豬心血拌水調下

溫膽湯治積痰驚悸

半夏枳實酸棗仁﹝各二錢半﹞陳皮甘艸﹝各一錢半﹞茯苓﹝五錢﹞

右每服三錢竹茹五分薑棗煎服

全蠍散治驚搐

殭蠶﹝炒三條﹞全蠍﹝薄荷葉炙七枚﹞麝香﹝少許﹞

右爲末石橊皮湯下

和中湯和胃气止吐瀉

茯苓蓮肉﹝各二錢﹞藿香天麻人參扁荳﹝炒﹞木香白術甘艸﹝各一錢﹞

右每服二三錢薑棗煎服

定志丸治驚風已退神志未定

琥珀茯神逺志人參天麻甘艸天門冬白附子酸棗仁

右爲末煉蜜丸皂子大辰砂爲衣燈心薄荷湯化下一二丸

酸棗仁散治驚心不寧恐怖恍惚

人參麥冬﹝各二錢﹞茯神﹝五錢﹞粉艸﹝一錢﹞辰砂﹝五分﹞麝香﹝一分﹞逺志酸棗仁﹝各三錢﹞

右爲末鉤藤湯調下如內鉤加木香

防風散治風熱痰壅大便不通

羌活防風枳實川芎粉艸大黃﹝煨﹞赤芍﹝各等分﹞

右每服二錢薑棗煎服

靑金丹疏風利痰

蘆薈牙硝靑黛﹝各一錢﹞史君子﹝三枚﹞硼砂輕粉﹝各五分﹞蠍梢﹝十四个﹞

右爲末磨香墨拌丸麻子大每一二丸薄荷湯下

京墨丸治驚積痰熱﹝楚地王監以此藥而著名大利痰熱疳積﹞

靑黛史君子﹝煨﹞蘆薈京墨膽星﹝各二錢﹞輕粉麝香﹝各五分﹞冰片﹝一字﹞

右爲末麵糊丸梧子大每服一丸薄荷湯下

鎭心丸治急驚化痰鎭心﹝又一方無牛黃有膽星﹞

硃砂龍齒牛黃﹝各一錢﹞鐵華粉琥珀人參防風﹝各三錢﹞全蠍﹝炙七枚﹞

右爲末蜜丸梧子大每一丸薄荷湯化下

珍珠丸治急驚熱盛涎潮

滑石﹝飛五錢﹞白附子﹝一錢﹞輕粉﹝一錢﹞巴霜﹝十五粒﹞

右爲末麵糊丸菉荳大三嵗者一丸二丸蔥白湯下﹝一方有南星全蠍﹞

犀角湯治心驚熱盛

犀角防風木通甘艸桑白皮茯苓﹝各等分﹞右每服三錢水煎服

淸心丸治驚熱煩躁

人參茯苓防風柴胡辰砂﹝各二錢﹞金箔﹝二十片﹞右爲末蜜丸梧子大竹瀝湯磨下一丸

五仙丹治身熱面赤口噤息粗抽搐易作易止天麻﹝酒浸四錢﹞全蠍﹝洗去頭足新瓦焙漧四錢﹞白附子辰砂珍珠靑礞石﹝煆各三錢﹞巴霜﹝二十粒﹞金銀箔﹝各十片﹞

右爲末薑三片蜜一匙煎湯調服一字

珍珠天麻丸治急驚風請量用之以通爲度此方乃治弔腸鎖肚撮口至爲妙絕功效無比丸如麻子大每服一嵗五丸二嵗十丸隨大小加減薄荷湯㸃茶送下凡治驚風先須截風定搐次以此劑下之切不可過利初生患者三日三丸五日五丸七日七丸加靑黛名靑黛丸

天南星﹝炮﹞天麻白附子﹝炮各一錢﹞巴霜﹝一字﹞膩粉﹝五分﹞蕪荑﹝炒﹞全蠍﹝面炒﹞滑石﹝各一錢半﹞

右爲末水煮麵糊爲丸

慢驚

慢驚屬陰爲寒爲虛多發於大病之後或先有吐瀉不善調理或尅伐過度損傷脾胃夫脾屬土主四肢虛則四肢冷手指微動或口角掣動面色靑二便利是其候也與急驚大不相同蓋急驚乃初病之癥元气未虛邪气正盛故抽搐大作癥𨿽急乃有餘之癥治可攻擊使二便通利痰降熱散而愈也慢驚乃病後虛弱無气以言無气以動無力抽搐元气大虛故也有似於風俗云慢脾風癥𨿽緩實惡候也治惟溫補使胃气漸回大便結實其風自定切切不可攻擊癥𨿽有痰只以六君子湯加天麻炮薑或烏蠍四君子湯所重只在保䕶脾胃上著工夫余不暇及

孫季子朋來曰慢驚須要審問前癥根由按輕重而施治之不可槪稱慢候而遽投大溫大熱之劑又不可不識緩急泛泛然夾雜他藥失時悞事如從吐瀉後者卽以理中湯治中湯甚者加大附子若水瀉輕者五苓散益黃散術附湯之類如從急驚漸漸轉致於慢者全蠍觀音散風邪而得者桂枝湯若面靑額汗舌短頭低眼合不開揺頭吐舌俗曰慢脾風此土極似木之候逐風則無風可逐療驚則無驚可療乃脾間虛痰往來作祟眼合者係脾虛之極不能展開神志昏迷治之早者十全二三大要只在助胃回陽若眼半合半開手足不冷此𨿽屬慢驚而陽气尙未全脫不必用硫黃附子輩只與截風調胃可冷可熱和調陰陽太乙保生丹聚寶丹蟬蠍散皆可選用所重只在保脾故所治無失

理中湯治吐瀉後脾胃虛弱四肢漸冷或面有浮气四肢虛腫眼合不開

人參白術甘艸﹝炙﹞炮薑

右水煎服甚者加大附子

治中湯卽前方減炮薑加陳皮

太乙保生丹治慢驚尙有陽癥

防風全蠍白附子﹝生﹞殭蠶﹝炒﹞膽星蟬退琥珀辰砂﹝各一錢﹞麝香﹝五分﹞

右爲末粟米糊爲丸梧子大金箔爲衣毎一丸薄荷湯下

蟬蠍散治急未盡而慢將來

全蠍﹝去毒七枚﹞蟬退﹝二十一枚﹞甘艸﹝炙二錢半﹞天南星﹝炮一枚﹞

右爲末每服五分薑棗煎服

聚寶丹治初傳慢而未脫陽者

人參茯神琥珀天麻殭蠶﹝炒﹞防風南星﹝炮﹞白附子﹝生﹞全蠍﹝炒﹞烏蛇肉﹝酒浸焙各一錢﹞硃砂﹝五分﹞麝香﹝一字﹞右爲末蜜丸梧子大毎一丸石菖蒲湯下

神寶旣濟丹分陰陽平冷熱定吐瀉豁痰涎

硫黃火硝五靈脂靑皮陳皮半夏麯右將硫黃火硝用磁礶鎔化攪勻冷定取下仝諸藥各等分爲末粟米糊爲丸麻子大每服五丸米飲下

惺惺散治吐瀉後脾弱內虛

人參茯苓木香天麻扁豆﹝炒﹞全蠍﹝炙﹞陳米﹝炒﹞

右各等分每服三錢薑棗煎服

大醒脾散治吐瀉脾困不食

南星茯苓橘紅全蠍﹝炙﹞粉艸蓮肉白附子人參木香陳米﹝炒﹞

右毎服三錢薑棗煎服

醒脾散治吐瀉脾困不思乳食

人參全蠍天麻茯苓木香菖蒲蓮肉白術甘艸﹝炙﹞白附子

右每服二三錢薑棗煎服

術附湯治風濕相搏身體煩痛不能轉側不嘔不渇大便實小便利虛風頭目重煖四肢補中助陽气止自汗

白術﹝四兩﹞甘艸﹝炙二兩﹞大附子﹝炮去皮臍一兩半﹞

右每服三錢水薑棗煎服

烏沈湯治慢驚驅風助胃

天麻人參川芎全蠍﹝炙﹞南星﹝炮﹞木香沈香﹝各一錢﹞甘艸﹝炙﹞

右每服一錢水薑煎服

星香全蠍散治慢驚風昏迷痰搐

南星木香人參橘紅﹝各一錢﹞全蠍﹝炙﹞甘艸﹝炙各五分﹞右毎服二錢紫蘇薑棗煎服有熱加防風

定命飲治慢驚吐瀉困沈欲傳慢脾通用

半夏茯苓木香生薑﹝末﹞天麻﹝各三錢﹞白術甘艸﹝炙各一錢﹞

右爲末薑棗湯調下五分

溫白丸驅風豁痰

人參防風白附子殭蠶全蠍﹝炙各一錢﹞南星﹝炮﹞天麻﹝各二錢﹞

右爲末麵糊爲丸梧子大每薑湯送下一丸

鉤藤散治吐利脾胃气虛生慢風

���藤鈎﹝七錢﹞蟬退天麻防風蠍尾人參﹝各五錢﹞

麻黃﹝去節﹞殭蠶﹝炒﹞甘艸川芎﹝各二錢半﹞麝香﹝少許﹞

右水煎寒多加白附子五分可與後蟬退鈎藤飲兼㸔對癥用

蟬退鉤藤飲治肚痛驚啼

鉤藤天麻茯苓川芎芍藥﹝各二錢﹞甘艸蟬退﹝各一錢﹞

右加燈心水煎服

礞石散﹝又名奪命散﹞大能利痰不問陰陽慢脾風涎潮壅盛塞於咽間其響如潮百藥不能過其咽命在須臾但先用此藥入喉痰卽墜下功有萬全起危篤之疾布斡旋之功

靑礞石火硝煆過爲極細末若急驚風痰上壅身熱如火用薄荷自然汁入蜜調微溫服之良久其藥裹痰墜下痰涎與藥雜和稠粘而墜下也次服退風祛熱截驚等藥

又方以稀糊丸菉豆大每服二丸急風薄荷荊芥湯下慢脾風木香湯磨下

慢驚慢脾虛風亦痰涎潮上塞住咽㗋藥石俱不能下用此以靑州白丸子再研爲末稀糊爲丸入熟蜜湯調下其涎卽墜入腹次服治慢驚藥其痰立下不動臟腑不傷眞气惟見其藥裹痰而下始知此劑之神

烏蠍四君子湯卽四君子湯加川烏全蠍爲末每服五七分薑棗調下再服去川烏

星蘇散治慢脾風口噤不語痰熱及諸驚風口噤大南星一枚炮爲末每服三字薑四片紫蘓五葉同煎入雄豬膽汁少許溫和服凡不語者大小便須要調導慢脾風不語只用南星以人參石菖蒲爲佐

異功散溫中和气吐瀉不思飲食

卽治中湯加木香薑棗煎服

陰癇㪚祛風豁痰回陽正胃

白附子﹝生﹞黒附子﹝生﹞南星﹝生﹞半夏﹝生﹞

右各等分剉㪚井水浸七日逐日換水浸去水漧入全蠍末二錢同研爲末每服三分生薑湯下

至聖保命丹治驚風內釣肚腹堅硬夜多啼哭眼目上視手足抽掣不省人事

全蠍﹝去毒十四枚﹞防風膽星蟬退殭蠶﹝炒﹞天麻﹝各二錢﹞白附子﹝炒﹞辰砂﹝各一錢﹞麝香﹝五分﹞

右爲末糯米飲丸芡實大金箔十片爲衣每一丸鈎藤燈心湯下有熱加牛黃冰片硼砂一方有羌活二錢此藥常服鎭心化痰

夜啼﹝客忤躽啼﹞

夜啼者臟寒也陰盛於夜則冷動而痛故夜啼不休鉤藤㪚主之

又有心熱煩啼必面色赤舌胎小便赤澁鈎藤散去木香當歸加辰砂末木通煎湯調下

客忤者嬰兒神气脆嫩外邪易而觸之或眼見犬畜異物耳聴異聲或入神廟而見㓙惡神像或入暴䘮之家觸��忤之故夜多驚悸睡臥中驚跳啼哭因晝之所觸而有夜之所感也其候驚啼口出靑白黃沫面色變易喘急腹痛反側瘈瘲有似驚癇但目不上竄耳視其口中懸癰左右有小小腫核卽以竹鍼刺破治惟辟邪散驚安神爲上凡客忤中惡急作醋炭或焚降香皂角等薫之速服蘓合香丸立甦蓋心藏神神安則五臟和而愈也

躽啼者兒在胎時母失將養傷於風冷旣生之後冷气停畱復因乳哺不節邪與正搏故腹痛躽張蹙气而啼也牛黃丸主之冷甚者理中丸溫之

鉤藤散

鉤藤茯神茯苓川芎當歸木香﹝各一錢﹞甘艸﹝五分﹞

右每三錢薑棗煎服

乳頭散治夜啼不止腹中疼痛

黃茋當歸甘艸赤芍木香﹝各等分﹞

右爲末每塗少許乳頭上令兒吮之

火花膏治夜啼臟冷而痛也

燈花﹝三顆﹞硼砂辰砂﹝各少許﹞

右爲末熟蜜調成膏塗乳上令兒吮之

蟬退膏

蟬退﹝二十七枚去毒﹞辰砂﹝少許﹞

右爲末煉蜜丸令兒吮

六神散治面靑腹疼啼哭口中冷气四肢冷曲腰而啼大便泄瀉及不吮乳

人參山藥白術﹝各五錢﹞甘艸﹝炙二錢﹞茯苓扁豆﹝炒各一兩﹞

右爲末每服二錢薑棗煎服

又方當歸白芍人參﹝各二錢半﹞甘艸桔梗陳皮﹝各一錢﹞

右每二三錢水煎時時服之

雄麝散治客忤腹痛危急

雄黃﹝一錢﹞乳香﹝五分﹞麝香﹝一字﹞

右爲末每一字刺雞冠血調灌

黃土散治小兒客忤

伏龍肝蚯蚓糞﹝各等分﹞

右水調塗小兒頭上及五心上爲良

龍齒散治抝哭肚疼驚熱

龍齒蟬退鉤藤羌活茯苓人參天麻防風全蠍﹝各等分﹞

右爲末燈心湯調下

雄黃散治中惡客忤

雄黃研水飛細末用桃樹枝煎湯調灌

又方治仝上

蘓合香丸拌雄黃麝香末用降眞香煎湯化下立甦丹毒赤遊風腫

孫仲子泰來曰小兒丹毒赤逰風者書謂半周一嵗之間不宜頻頻洗浴恐濕熱之气鬱蒸不散發爲丹毒愚謂此固一說也總由姙母血熱漬流於胎胎受熱毒蘊於腠理或乳母好食酒面煎炙辛熱等物皆能致之發於四肢者易爲調治發於頭面胸背令兒煩躁脹悶身如火灼古謂入心者死以其毒劇火盛故也亦有濕熱滯於皮膚搏擊气血發爲丹毒入腹入囊總成㓙兆良由包裹失宜復爲風邪所襲發爲白丹逰腫壯熱增寒鼻塞胸悶息气喘急咳𠻳吐逆種種之緣一受於母之血熱爲內因一爲頻洗脫著失宜爲外因知內外之因明合治之法庶幾有藉手焉

大連翹湯治胎毒丹毒赤逰﹝方見潮熱﹞

淸上散加升麻治胎毒丹毒逰赤腫﹝方見風熱﹞

防已散治丹毒赤逰風入腹入腎防其殺人

漢防已﹝五錢﹞朴硝犀角黃芩黃茋升麻﹝各七錢﹞右每服二三錢加竹葉五片煎服一方無朴硝有澤瀉

葛根白術散治一切赤白丹毒

白術茯苓﹝各錢﹞二木香甘艸﹝各錢﹞一赤芍藥葛根﹝各三錢﹞枳殻﹝二錢半﹞

右每三錢水煎服

惺芎散治赤逰腫中气弱不可服寒涼者

卽四君子湯加桔梗水煎服

冰黃散治赤逰腫毒

朴硝大黃﹝各一錢﹞

右爲末新汲水調敷毒上

白玉散治赤逰丹毒

滑石寒水石﹝各一兩﹞

右爲末醋調塗腫處或逰至外腎有破損者用水調塗

又方治赤逰丹毒

靑黛井水入蜜調塗無靑黛以靛塗之

又方治赤白丹毒或用寒涼塗之不效者用此良愈伏龍肝爲極細末以熟雞子黃熬爲油調塗

升麻湯治外因洗浴脫著失宜增寒壯熱丹毒逰腫並時行熱毒發斑等癥

升麻漧葛白芍﹝各三錢﹞甘艸﹝一錢半﹞

右每服三四錢水煎服熱盛加黃芩𠰸痛加桔梗發斑加𤣥參

敗毒散治時行熱毒胃虛冷丹毒治噤口痢加陳倉米一撮

羌活獨活前胡柴胡人參茯苓川芎甘艸桔梗枳殻﹝各等分﹞

右每服三四錢生薑薄荷煎服

心紅散治赤逰丹毒

心紅﹝卽水銀昇之銀硃也﹞用馬齒莧搗汁調塗乾則以汁潤之極妙

又方治一切胎毒赤丹

芭蕉根大塊者搗汁塗之乾則再塗畏寒者或冬月則頓稍溫塗之

口瘡

孫季子朋來曰口瘡或宿稟胎毒或乳母過食煿炙熱蘊心脾不能發泄而然凡用服藥𨿽知是熱亦不可過用寒涼恐上熱未除中寒復生也惟輕淸味薄之劑緩緩治之如權衡在手輕重自如

加減瀉黃散治心脾熱盛口瘡

山梔子﹝一兩﹞防風﹝一兩﹞藿香﹝七錢﹞石膏﹝五錢﹞連翹甘艸﹝七錢半﹞升麻﹝三錢﹞

右蜜酒微炒水煎服小便短澁加滑石木通

靑黛散治鵞口口瘡重㬽不能吮乳及治咽㗋腫塞黃連黃栢﹝各五錢﹞靑黛﹝二錢﹞牙硝辰砂﹝各一錢﹞雄黃牛黃蓬砂﹝各五分﹞冰片﹝少許﹞

右爲極細末先以薄荷汁拭口後搽此末一二分

如搽寒涼藥不效口中一片白漫漫者此中焦虛而熱不得下降內服四君子加炮薑葛根外以熟雞子黃仝亂髮熬油用綿纒筯頭蘸油洗之立能止痛取效

重舌﹝木舌弄舌腫㬽腫齦﹞

重舌亦爲心脾蘊熱所致蓋脾脈絡於舌底舌爲心苗心脾有熱則血气沸騰火性炎上如風潮之上壅故熱毒附於舌根而肉壅腫疊出短小如舌者是也著頰裏及上㬽而腫者名腫㬽

齒齗上腫者爲腫齗此二者皆宜鍼破出血卽愈也木舌者臟腑壅滯挾心脾之熱上衝故令舌尖腫大塞滿口中或僵硬如木不能轉掉不能言語若不急治必致殞命古方用萆麻子肉搗研以綿紙取油將紙抄成條㸃火復吹滅以𤇆薫之卽消

弄舌者脾虛微熱津液不足時時舒舌此不可用涼藥宜補中气使生津液則愈矣

靑黛散治口瘡重舌不能吮乳重㬽鵞口﹝方見口瘡﹞硼砂散治舌上白胎舌上干黒

硼砂爲末冰片少許摻之或用生蜜調塗舌上妙

千金方治重舌

黃栢用竹瀝浸一宿㸃舌上

瀉黃散治心脾熱盛重舌重㬽等癥﹝方見口瘡﹞

茱茰膏治心脾熱唇口生瘡重舌木舌等癥用此以引其熱下行或兼服連翹飲子仍與金絲膏刷口內舌上立效

吳茱茰爲末米醋調塗腳心更以厚紙貼之繫定

金絲膏治小兒口瘡大效

黃丹﹝一錢﹞生蜜﹝一兩﹞

右和勻深甌盛甑內蒸黒爲度每用少許刷口內語遲

小兒四五嵗不能言者蓋心之聲爲言皆由在胎時其母卒有驚怖內動母之心气不足則兒之心气不充故語遲也法當養心菖蒲丸佳

菖蒲丸

石菖蒲﹝二錢﹞人參﹝五錢﹞麥門冬﹝去心﹞丹參逺志﹝去心薑汁炒﹞天門冬﹝去心﹞赤石脂﹝各三錢﹞直指方有當歸川芎硃砂右爲末煉蜜丸麻子大每服三十丸

又方酸棗仁﹝五錢﹞逺志﹝去心甘艸三錢湯煮乾﹞乾山藥﹝五錢﹞人參白茯神﹝去心皮各五錢﹞歸身﹝五錢﹞石菖蒲﹝二錢﹞丹參﹝三錢﹞石斛﹝去根飯上蒸三錢﹞

右爲末圓眼肉煎湯調下每服一錢

斷乳法

畫眉膏

梔子﹝三枚炒存性﹞雌黃辰砂﹝各少許﹞

右爲末入輕粉少許蔴油調勻候兒睡濃時塗其兩眉上醒來自然不喫乳未效再塗則效

行遲

內經云足得血而能步設未經跌撲損傷及發驚搐彊被束縛者乃下元不足也蓋腎主骨肝主筋下元不足則筋骨痿弱不能行動宜用峻補下元有疳弱而不能行者當從疳治

腎气丸治下元不足行遲

懷地黃﹝酒蒸熟四兩﹞乾山藥山茱茰肉﹝各二兩﹞茯苓澤瀉牡丹皮﹝去心各一兩半﹞

右爲末煉蜜丸空心淡鹽湯下五十丸

地黃丸峻補下元﹝方見顱顖﹞

虎骨丸治腳軟行遲

虎脛骨﹝好酒炙﹞熟地酸棗仁﹝酒炒﹞茯苓桂心防風川芎牛膝

右各等分爲末蜜丸麻子大木𤓰湯下三十丸

牛膝散治三嵗不能行走

五加皮﹝六錢﹞牛膝木𤓰﹝各五錢﹞

右爲末每一錢酒調下

項軟

項軟者乃督脈虛而筋骨不收斂也督脈係足太陽膀胱經所主古方多從風治以其頭重頸軟頭不得正而墜前墜後也愚謂但補督脈則其气血充盛自能收持也前虎骨丸地黃丸皆可任之

天柱丸治項風气起頸軟頭不得正或去前或去後蛇含石﹝醋煆七次一兩﹞川郁金﹝三錢﹞麝香﹝少許﹞

右搗飯爲丸芡實大每一丸荊芥湯化下

五皮散治項軟

五加皮爲末酒調塗敷頸骨上再用酒調服亦治行遲

滯頤

滯頤者涎自口角流出而滯於頤間也此由脾冷涎多脾虛不能攝其津液泛而溢出漬滯頤間濕淫紅赤惟當溫脾益黃散溫脾散皆治之亦有脾熱者但淸其熱則涎自不泛上寒熱二字在人㸔其面色審其兼癥問其二便庶治不偏

溫脾丹治滯頤

半夏丁香木香﹝各一兩﹞炮薑白術靑皮陳皮﹝各五錢﹞

右爲末麵糊丸黍米大一嵗十丸米湯下

溫脾丹治仝上

半夏人參肉果白術炮薑甘艸﹝各五錢﹞丁香﹝一兩﹞

右每服二三錢水煎服

淸脾散治仝上

白術白滑石﹝飛各五錢﹞甘艸﹝一錢﹞黃連﹝酒炒二錢﹞扁豆﹝炒﹞茯苓﹝各三錢﹞葛根﹝一錢半﹞石斛﹝三錢﹞

右爲末每服一錢燈心湯化下

赤水元珠卷二十五﹤子部﹐醫家類﹐赤水元珠﹥赤水元珠卷二十五小兒門初誕門噤風撮口臍風右每服二三錢看大小水煎服辰砂南星全蠍蠍梢右爲末每服一字用竹瀝調下蠍梢蜘蛛散全蠍右爲末每服半字金銀湯調下赤蜈蚣右等分爲細末敷上卽乾右爲末摻之妙蒼耳子水煎食前服鵞口白屑香附子潮熱靑蒿苗鱉甲右水煎服右水煎服靑蒿右水煎分三次服風熱疏風枳殻湯診脈歌人參入門㸔癥歌柴胡右水煎服右每服三錢水煎服右每服一錢加薑煎服當歸右每服二三錢薑棗水煎服南星半夏全蠍開牙散麻黃殭蠶右爲細末豬心血拌水調下右爲末石橊皮湯下右每服二三錢薑棗煎服右每服二錢薑棗煎服天南星右爲末水煮麵糊爲丸右水煎服甚者加大附子右爲末每服五分薑棗煎服右各等分每服三錢薑棗煎服右毎服三錢薑棗煎服右每服二三錢薑棗煎服白術右每服三錢水薑棗煎服右每服一錢水薑煎服右爲末薑棗湯調下五分藤鈎麻黃右加燈心水煎服卽治中湯加木香薑棗煎服白附子全蠍夜啼鉤藤散右每三錢薑棗煎服蟬退膏右爲末煉蜜丸令兒吮右爲末每服二錢薑棗煎服右每二三錢水煎時時服之雄黃右爲末每一字刺雞冠血調灌右爲末燈心湯調下漢防已右每三錢水煎服卽四君子湯加桔梗水煎服右爲末新汲水調敷毒上右每服三四錢生薑薄荷煎服心紅口瘡山梔子重舌菖蒲丸斷乳法梔子行遲右爲末每一錢酒調下滯頤右每服二三錢水煎服右爲末每服一錢燈心湯化下

欽定四庫全書

赤水元珠卷二十六

明孫一奎撰

脫肛門

脫肛乃腸胃有積滯以致濕熱之气下流蘊於肛門而然也法當推逐其積又或貪坐冷地熱爲寒凝結爲內痔致每登厠肛卽脫下此當從痔而治痔消而肛自收也有泄利日久中气虛而下陷者宜大補中气兼爲升提從推從補從升皆當㸔癥又有肛上生虫者予友黃桂峯丈治一人肛出百方不應乃以生豬肚子一具刮下垢物用紗囊盛之罨於肛上一夜次早細虫不計其數盡叢於囊垢上肛卽收入此亦濕熱之所生也

致新湯治食積腸胃脫肛不時用此消而推之木香﹝二分﹞㯽榔﹝五分﹞京三稜﹝醋煨﹞山查枳殻桃仁﹝各七分﹞滑石﹝一錢五分﹞黃連﹝吳茱茰製三分﹞

右水煎食前服積甚者遇仙丹下之方見

丹石散治外痔脫肛如神

黃丹滑石﹝等分﹞

右爲細末新汲水調塗日三五次愈

澁腸散治久痢大腸脫出不收

訶子肉﹝煨﹞赤石脂龍骨﹝各等分﹞

右爲末用茶調肛上絹帛揉入若痢久不止米飲調服

勝雪膏治翻花等痔熱痛不可忍或已成瘡

冰片鉛霜

右爲末好酒研成膏塗上卽愈

僧礬散

蜜陀僧﹝二錢﹞枯礬﹝一錢﹞冰片﹝少許﹞

右爲末敷上先用苦參湯或防風荊芥湯洗

苦參湯治脫肛並痔

枳殻黃連大黃甘艸荊芥苦參芍藥黃芩﹝各等分﹞

右每五七錢加車前子茅艸同煎董洗

凢腸頭作癢多是有虫用生艾川棟根煎湯薫洗赤石脂散治瀉痢後肛門不收

赤石脂伏龍肝﹝等分﹞

右爲細末敷肛上

蒲黃散

蒲黃五錢熬豬脂一兩仝拌成膏塗肛上

五倍子湯

五倍子一兩煎湯入皮硝薫洗

補中益气湯加防風桔梗水煎食前服

蜘蛛散

大蜘蛛﹝鹽泥包裹煆存性爲末一錢﹞鐵銹末﹝三分﹞

右豬膽汁調敷肛妙

又方鱉頭燒灰敷上

哮喘門

哮喘辧

孫仲子泰來曰哮之與喘極須分別疑似之間虛實攸繫非細務也夫哮以聲響名㗋中痰盛膠塞肺竅气道蹇滯呼吸不暢㗋中如水雞之聲故气髙而喘心熱而煩其肩擷其項不能屈體而拾物貼席而伏枕也原其痰火內郁外被風寒束其皮腠肺气爲之不利皆上壅胸㗋斯乃有餘之疾𨿽多日不食亦不死治惟調气豁痰解表蓋痰出而聲自寢也顧喘以气息言㗋中無痰气促不相接續有虛有實仲景云汗出如油喘而不休者死故前人治法有補有瀉是故不可與哮同日而語也

明治哮

哮發之原有三有因驚風之後而得者由治驚不調气故痰不盡徹去有感風寒而得者有食醎酸槍㗋而得者然皆不外乎利肺調气豁痰六字也

麻黃杏子艸膏湯治傷寒發汗後不可更行桂枝湯汗出而喘無大熱者及下後而喘

麻黃﹝二兩去節﹞杏仁﹝去皮尖二十五粒﹞石膏﹝四兩﹞甘艸﹝二兩﹞

右每服三四錢水煎服

蘇合香丸治哮調气豁痰極效治驚風後而得者尢佳

大效雄硃化痰丸治因驚後哮喘逆觸心肺气急口張虛煩神困

雄黃硃砂蟬退全蠍﹝焙﹞殭蠶﹝炒﹞南星白附子﹝炒各一錢﹞輕粉﹝五分﹞

右爲末麵糊爲丸麻子大每服二十丸薄荷茶淸任下

九寶湯治大人小兒素有喘急遇寒暄不常發則連綿不已哮喘咳𠻳夜不得臥

桑白皮橘紅大腹皮紫蘇杏仁薄荷甘艸麻黃官桂﹝各五分﹞

右薑三片烏梅一枚水煎服

明治喘

喘之原有六有風寒傷肺而得者有厚味傷脾積痰上迫於肺肺气爲之不利而得者有大病後被尅伐太過傷其脾胃而中气虛弱者有火逼肺金金爲火侮而气不得下降者有水腫之疾水溢迫肺而喘者有破體太早腎未完固而洩其眞陰以致腎虛不能納气歸源者故治法有疏風解表有淸火保肺有淸中化痰有利水滲濕有峻補腎元有單補中气較之於哮大不相侔玆特掲而明之俾認癥循方不啻駕輕車就熟徑卽夜行亦無顚躓之慮也矣

九寶湯治風寒哮喘咳𠻳不能伏枕﹝方見哮﹞

黃芩半夏湯治寒包熱哮喘咳𠻳

半夏枳殻酒芩桔梗紫蘇麻黃杏仁甘艸

右薑棗水煎服天寒加桂枝

桑白皮湯治肺气有餘火炎痰盛作喘

�����皮半夏蘇子杏仁貝母山梔黃芩黃連

右薑水煎服

定喘湯治諸喘久不愈

白菓﹝二十一枚去殻切炒﹞欵冬花桑白皮﹝蜜炒﹞麻黃法製半夏﹝各三錢﹞蘇子﹝二錢﹞杏仁酒芩﹝各一錢半﹞

右水煎作二次服

生脈湯治肺气大虛气促上喘汗出而息不續命在須

麥門冬﹝去心五錢﹞人參﹝三錢﹞五味子﹝三十粒﹞

右水煎服

星半𤓰蔞丸淸中化痰

南星半夏𤓰蔞仁香附子橘紅蘿卜子﹝炒﹞杏仁皂角灰

右爲末神麯糊丸梧子大每服二三十丸薑湯下

又方治食積痰喘壅滯不利

半夏﹝薑製﹞𤓰蔞仁山查神麯海石蘿卜子靑黛

右爲末用𤓰蔞穰搗爲丸竹瀝生薑湯下每服三十丸

參術調中湯補中淸熱定喘除𠻳

人參白術﹝各五分﹞桑白皮﹝蜜炒﹞炙甘艸﹝各三分﹞麥門冬陳皮茯苓﹝各錢﹞靑皮﹝三分﹞五味子﹝二十粒﹞

右水煎服

雙玉丸治胃火刑肺气髙而喘每至夏月必一發者軟石膏寒水石﹝各煆薑汁淬﹞

右等分爲細末用甘艸煎濃膏爲丸菉荳大每夜白湯或淡薑湯送下一錢

神祕湯治水气作喘

橘紅桔梗紫蘓﹝各五分﹞人參﹝三分﹞五味子﹝七粒﹞桑白皮﹝一錢﹞半夏﹝七分﹞梹榔﹝五分﹞炙甘艸﹝二分﹞

右薑三片水煎服

椒目散水泛於肺肺得水而浮故喘不得臥

川椒目沈水者略炒爲末每一錢薑湯調下

葶藶大棗瀉肺湯治上气喘急身與面目俱浮鼻塞聲重不聞香臭胸膈脹滿將成肺癰

葶藶﹝炒研末彈子大一丸﹞大棗﹝十枚去核﹞

右水二盞先煎大棗至一盞去棗入葶藶煎八分食後服先服仲景小靑龍湯二帖再服此

八味丸治下元眞气不足腎虛不能納气歸原而喘懷熟地﹝四錢﹞山藥山茱茰肉﹝各二錢﹞茯苓澤瀉﹝各一錢五分﹞大附子﹝童便製﹞桂心﹝各五分﹞

右蜜丸赤荳大每服二三十丸白湯下

加減八味丸治仝上卽前方去大附子加五味子人參胡桃湯治下元不足喘不得臥

人參﹝一錢五分﹞胡桃肉﹝三枚﹞

右薑一片水煎服

杏仁煎治喘𠻳

杏仁﹝去皮尖炒﹞胡桃肉﹝去皮﹞

右等分研爲膏加煉蜜丸彈子大臨臥嚼下

一方胡桃肉三枚薑三片臨臥嚼喫飲湯三四口再嚼再飲止𠻳化痰

千緡湯治痰飲喘急不能臥人扶而坐一服卽安半夏﹝泡七个﹞炙甘艸皂角﹝炙各一寸﹞

右生薑一片水煎服

治哮喘欲成龜胸龜背者

甜葶藶﹝四兩﹞五味子﹝一兩﹞紫蘇子﹝二兩﹞杏仁﹝一兩五錢﹞桑白皮﹝蜜炒二兩﹞

右蜜丸黍米大每三五十丸淡豆豉湯下銅壁山人加靈三分神效

咳𠻳門

有傷風𠻳有傷乳食𠻳有痰𠻳有火𠻳有虛𠻳風者鼻塞或流淸涕乳食者胸腹飽悶發熱日輕夜重痰者一咳便有痰㗋中常有痰聲火者發熱面赤小水短澁虛者呼吸力微大小便利體倦而面色靑白

三抝湯治感冒風邪鼻寒聲重語音不出頭痛目四肢拘倦咳𠻳多痰胸滿气短

麻黃杏仁﹝不去皮尖﹞甘艸

右薑蔥白煎溫服取汗有熱加前胡有痰加半夏

華蓋散治肺感寒邪咳𠻳上气胸膈煩悶項背拘急聲重鼻塞頭目昬痰气不利

麻黃﹝去莭﹞蘇子﹝炒﹞桑白皮﹝蜜炒﹞杏仁茯苓陳皮﹝各五錢﹞甘艸﹝二錢﹞

右每服三五錢水煎服

金佛艸散治傷風頭目昬痛往來寒熱肢疼煩悶痰涎不利咳𠻳喘涕唾稠粘壯熱惡風

金佛艸荊芥﹝各一兩半﹞前胡麻黃﹝去節各一兩﹞甘艸﹝五錢﹞赤芍藥半夏﹝各七錢﹞

右每三錢薑棗煎服𠻳甚加杏仁五味子

茯苓厚朴湯治傷乳食停痰咳𠻳或吐白沫气喘白茯苓半夏﹝各一錢半﹞厚朴﹝製五分﹞甘艸﹝二分﹞

右薑三片煎服

白餅子治傷乳食停痰咳𠻳气粗喘急及冷痰腹痛滑石輕粉半夏南星﹝各一錢﹞巴豆﹝十四粒去殻水煮乾﹞右研勻巴豆後入糯米飯搗爲丸菉荳大揑作餅子三嵗已上三五餅已下一二餅煎蔥湯下傷食麥芽湯下

新傷乳食咳𠻳用二陳湯加蘿卜子杏仁枳殻麥芽山查厚朴之類服之食消而𠻳自止

瀉白散化痰止𠻳下气進食瀉肺火

桑白皮﹝蜜炒﹞地骨皮﹝各一兩﹞甘艸﹝二錢﹞

右每三錢加粳米煎服

雙玉丸治胃火食積痰火面赤气粗喘𠻳﹝方見喘門﹞淸化丸治火刑肺金咳𠻳喘急

貝母知母﹝各一兩﹞巴荳﹝二十粒﹞

右仝炒去巴豆只用二母爲末煉蜜爲丸菉荳大每服一二十丸白湯下

久𠻳脾肺之气不足用前諸劑不效者以六君子湯加苡仁桑白皮五味子服之卽安

夏月咳𠻳多汗喘咳無力生脈湯佳

雄黃丸治癖積痰𠻳嘔吐

雄黃﹝五錢﹞半夏神麯白面﹝各一兩﹞巴霜﹝四十九粒另研﹞右末滴水爲丸菉荳大用米糠拌炒赤色每服七丸加至十丸嘔吐薑湯下痰𠻳虀菜汁下

咳久連聲不已口鼻出血者茅根湯主之

陳皮﹝去白﹞半夏麯茯苓甘艸天門冬片芩梔仁貝母知母石膏生地杏仁桔梗𤓰蔞根

右水煎臨服加茅根汁一小酒盞仝服

吐瀉門

小兒吐瀉不異大人當於大人門擇治故不再論玆采數方以備不時之急但審諦寒熱體認傷積證明則百投百效矣

凢吐乳直出而不停畱者古謂之哯乳但以炒麥芽三錢橘紅一錢丁香三分水煎服之立止

凢霍亂吐不止者用蘆稷米炒黃煎湯飲之立止又方白扁荳嫩苗煎湯飲之立止如無嫩苗時月卽用白扁荳炒過煎湯與之亦安

二香散止吐如神

眞藿香﹝一錢二分﹞丁香﹝一錢﹞白滑石﹝五錢﹞

右爲末每服五七分米飲下

凢冷吐者乳不消化多吐而少出面白眼慢神昬額上汗出急宜溫中理中湯參香散若將傳慢脾者可用全蠍觀音散

參香散治寒吐胃虛投諸劑不效者

人參沈香丁香藿香木香﹝各等分﹞

右爲末每三五分米飲調下

全蠍觀音散治吐瀉截風定志庶免傳變慢驚黃蓍﹝炙﹞人參﹝各二錢半﹞木香炙甘艸蓮肉扁豆﹝炒﹞茯苓白芷全蠍羌活防風天麻﹝各二錢﹞右每服三五錢薑棗煎服

六神湯治脾胃虛吐瀉不進飲食

黃蓍扁豆人參白術茯苓炙甘艸藿香﹝各等分﹞

右每三四錢薑棗煎服

藿香散治冷吐瀉臟腑不調瀉下靑黃黒白色或如雞子淸或腹疼微熱

橘紅藿香枳殻厚朴﹝製﹞炙甘艸

右爲末每服一錢米飲下治瀉棗湯下

凢熱吐者面赤气粗唇紅吐出之勢射而逺乳已化色黃小水短少二陳湯加薑汁炒黃連黃芩枇杷葉

濟生竹茹湯治熱吐口渇煩躁

橘紅漧葛甘艸麥門冬竹茹生薑右水煎服熱甚者加薑連

益元散治熱吐面赤气粗小水短少傷暑作吐尢佳滑石﹝六錢﹞甘艸﹝一錢﹞

右爲末薑汁調燈心湯下吐甚者井花水下

凢食傷而吐者吐出之物有餿酸气眼胞浮面色黃足冷肚熱日輕夜重麥芽枳實靑皮梹榔厚朴陳皮之類消而降之

治瀉之劑

凢冷瀉者面色靑白小水淸腸鳴漉漉腹中作疼口不渇益黃散理中湯挾風邪者藿香正气散挾暑气者六和湯

胃苓湯治冷瀉小水不利

蒼術厚朴﹝薑汁炒﹞陳皮炙甘艸白術茯苓豬苓澤瀉桂皮

右薑三片水煎服

凡熱瀉者面赤唇紅小水短少口漧六一散燈心湯調下立止

淸六益元湯治熱瀉小水短少口漧

白術﹝炒﹞滑石炙甘艸黃連﹝酒炒﹞麥芽﹝炒﹞

右水煎服

四苓湯治熱瀉小水短少腹中作疼

白術﹝炒﹞赤茯苓澤瀉豬苓白芍藥﹝酒炒﹞酒苓酒連

右水煎服

凡食傷而瀉者腹中或疼或脹噯气如敗卵詳其所傷以對癥之劑消而磨之如傷乳食以麥芽糯米食以酒麯肉以山查荳腐以蘿卜子荳粉以杏仁諸菓子以麝香肉桂傷魚以橄欖每於理脾中倍加所以之藥爲君則效也凡諸內傷初未下膈之時只宜吐之如𤓰蒂散或蘿卜子擂滚水取汁多飲之卽吐若食已下膈入胃則不可吐以香橘餅之類消之若腹中飽硬日數已久而痛在臍腹則宜備急丸等下之然後調補瀉始止也若補之太早恐食積不消久而變爲痢疾或爲脾洩或爲痞滿皆由執衡者失先後次第之宜盲對癥之劑之所致也又投已上諸劑不止者乃虫瀉也當從疳治

𤓰蒂散治食傷胸膈脹疼兀兀欲吐煩悶不安𤓰蒂﹝三枚﹞赤小荳﹝一錢﹞

右爲末白湯調下五七分少刻用鵞翎於㗋中探之卽吐

香橘餅治食積瀉冷瀉腹中脹疼

丁香靑皮陳皮﹝各二錢半﹞厚朴神麯﹝炒﹞麥芽﹝炒各五錢﹞右爲末煉蜜爲餅紫蘓湯下米飲亦可

消積丸治吐瀉大便酸臭

丁香﹝九粒﹞砂仁﹝十二粒﹞巴豆﹝二粒﹞烏梅肉﹝二枚﹞

右爲末麵糊爲丸菉豆大溫水送下一二丸

保安丸治傷食瀉

香附子﹝炒﹞砂仁﹝炒各一兩﹞白薑﹝煨﹞靑皮﹝炒﹞陳皮京三稜蓬術﹝俱醋煨﹞炙甘艸﹝各五錢﹞

右爲末麥芽麵糊爲丸菉豆大每一二十丸薑湯下

夏月作㵼或傷暑吐瀉以六和湯治之名六和者以其能和六腑也

六和湯治吐瀉霍亂

砂仁半夏杏仁人參炙甘艸﹝各一兩﹞赤茯苓藿香扁豆﹝炒﹞木𤓰﹝各二兩﹞

右每三五錢薑棗煎服

香橘膏治吐瀉

砂仁﹝二錢﹞白荳仁﹝一錢﹞蓮肉山藥木香靑��﹝炒各五錢﹞陳皮厚朴﹝製各一兩﹞麥芽﹝炒﹞神麯﹝炒各二兩﹞

右爲末蜜丸雞頭大每服一丸吐用紫蘓湯下瀉荊芥湯下

保安四聖餅治吐瀉驚疳吐瀉日久恐傳慢驚人參白術茯苓﹝各一兩﹞炙甘艸南星﹝炮﹞白附子﹝各五錢﹞代赭石﹝煆醋淬一兩﹞蛇含石﹝煆三錢﹞

右爲末端陽日粽搗爲餅計重一錢每服一餅吐薑湯瀉米飲驚薄荷疳米泔水下

荳散治腹痛腸胃虛冷滑洩不禁

肉荳蔲一枚剜一小孔入乳香一塊濕麵包裹煨熟爲末每服三五分米飲下

睡驚太乙丹治瀉後糞靑鎭驚安神止夜啼

白術茯苓桔梗﹝炒一兩﹞藿香﹝五錢﹞川芎白芷﹝各三錢﹞扁豆﹝炒五錢﹞白芍藥﹝酒炒五錢﹞

右爲末煉蜜爲丸櫻桃大辰砂麝香爲衣每服半丸薄荷湯或棗湯化下夜啼燈心鈎藤湯化下癖門

癖者血膜包水癖於脇傍時時作痛也惟癖能發潮熱能生寒熱故瘧家中脘多蓄黃水日久而後成癖此蓋小兒臟腑不和營衞不暢津液不得流通冷气摶之則結聚而成癖矣進食丸消食丸可選而用之甚者白餅子下之治之不早恐成疳積羸痩肚脹則難治也

取癖丸治腹脇痞結气滿不得宣通

甘遂﹝微炒﹞芫花﹝炒﹞黒醜﹝半炒半生研末﹞辣桂蓬術靑皮木香桃仁﹝去皮炒﹞五靈脂﹝各二錢﹞巴霜﹝一錢﹞

右爲末飛麵糊爲丸麻子大每服一二丸薑蜜煎湯灌下泄後用冷粥補之

燒丹丸治乳癖食癖午後寒熱咳𠻳脇下結硬𤣥精石﹝煆赤﹞輕粉﹝各一兩﹞粉霜硼砂﹝各五分﹞

右爲末入寒食麵一錢水和成餅外再用濕麵包裹慢火煨黃色取出去面將藥再研爲細末滴水爲丸米粒大一嵗五丸二嵗十丸夜臥白湯送下至天明取下惡物如不下漸加丸數如你癖未消盡隔三兩日再一服以癖消盡爲度

紫丸子治嬰兒乳食失節宿食不化胸腹痞滿嘔吐惡心便利不調乳食減少不消內挾冷痰大便酸臭或變蒸發熱多日不解因食成癇先寒後熱

代赭石﹝醋煆﹞赤石脂﹝煆各一兩﹞杏仁﹝去皮尖麩皮炒五十个﹞巴霜﹝炒一錢﹞右爲末𩚫餅丸如黍米大月外兒只服一丸米飲下微利卽瘥千金方云此方之妙無所不治𨿽爲下藥並不虛人

七聖丸能令黃痩子頓作化生兒

三稜莪術芫花﹝各醋浸同炒﹞靑皮橘紅川楝子﹝去皮核﹞杏仁﹝去皮尖﹞

右爲末醋糊爲丸黍米大食逺白湯服日間所飡之食物盡行消化永無積滯

消積丸消積聚寛腹脹退面腫進飲食化滯物木香人參﹝各一錢半﹞黃連﹝炒﹞莪術﹝醋煨各三錢﹞橘紅靑皮﹝炒﹞㯽榔﹝二枚﹞

右爲末麵糊爲丸黍米大食後米飲下

萬金丸磨積塊去黃胖神效

平胃散加夜明沙﹝略炒﹞鍼砂﹝醋淬炒﹞皂礬﹝醋煮乾煆紅各等分﹞右爲末紅棗肉爲丸菉荳大空心米飲下忌一切

血及蕎麥麵

靈仙丸消一切癖

葳靈仙爲末煉蜜丸彈子大紅絹袋盛藥一丸用精豬肉四兩煮極爛去藥聴喫其積化從大便而下以知爲度

撾癖散治癖立效

海蛤粉黃丹硫黃﹝各等分﹞

右初伏日修合爲細末用好米醋調成膏於新烏盆中曬漧爲細末一嵗兒服一分空心米飲調下取下癖積如藍汁爲驗

鱉甲豬肚丸治小兒痞積發熱

柴胡﹝一兩﹞黃連鱉甲﹝醋炙各七錢﹞枳實﹝炒﹞木香靑皮﹝各五錢﹞靑蒿﹝七錢﹞

右爲末入豬肚內蒸極爛同搗爲丸梧子大每服二十丸人參湯送下

赤茯苓﹝六錢﹞赤芍藥山梔子﹝各三錢﹞當歸甘艸﹝各五錢﹞右每五錢燈心煎服

導赤散治血淋

生漧地黃木通﹝各二錢﹞黃芩甘艸﹝生各一錢﹞

右爲末每服一錢井水入燈心煎湯服仍以米飲調油髮灰空心灌下

車前子散治小便不利

茯苓豬苓香薷車前子人參﹝各等分﹞

右爲末每服五錢燈心湯下

金砂益元散治小便淋瀝不通

郁金海金砂滑石甘艸﹝各等分﹞

右爲末每服三錢木通燈心煎湯下或冬𤓰仁湯亦可

茯苓散治白尿

京三稜蓬術﹝各煨﹞砂仁赤茯苓﹝各半兩﹞靑皮陳皮滑石炙甘艸

右爲末每服一錢燈心煎湯調下

三稜散小兒尿白久而成疳此藥實脾土消食化積三稜蓬術益智仁甘艸神麯麥芽陳皮﹝各五錢﹞

右水煎服痰𠻳加製半夏口鮏气加鹽調理諸痰加棗子

淋門

淋淋瀝也尿竅澁滯小便㸃滴而出艱澁而疼頻而數起也由熱結膀胱不能滲洩下焦之气壅滯而然其血淋者熱自小腸而來小腸與心爲表裏心主血熱則妄行滲於膀胱而致之也

小兒尿出少頃如米泔狀者由乳哺失節傷於脾胃以致淸白不分久則成疳而濁也尿初出時微赤良久變白乃熱疳之邪初出黃白良久變米疳者乃冷疳之候也冷者益黃散主之熱者牛黃丸冷而復挾熱者大蘆薈丸純白濁者厚朴丸諸失津液欲成疳而小便白濁者茯苓散

葵子散治小兒諸淋

葵子車前子木通桑白皮﹝蜜炒﹞瞿麥赤茯苓山梔子炙甘艸﹝各等分﹞

右水煎服

八正散治心經蘊熱口燥咽漧五淋小便澁眼目赤脈赤瘡

滑石瞿麥木通大黃扁荳車前子梔子﹝各五錢﹞甘艸稍﹝二錢半﹞

右每二三錢加燈心煎服

木通散治上焦熱小便閉煩躁生嗔及淋瀝諸瘡丹毒

八正散加赤茯苓黃芩

五淋散治膀胱有熱水道不通或尿如荳汁或如沙石或膏或血

血餘散治血淋

髮灰﹝二錢﹞生蒲黃生地黃赤茯苓甘艸﹝各一錢﹞右煎調髮灰空心服

分淸飲通心气補漏精小便餘瀝赤白濁

益智仁川萆薢石菖蒲烏藥

右燈心水煎服一方加白芍藥茯苓

君朴丸治諸疳小便白濁久則黃痩不長肌肉史君子肉﹝煨﹞厚朴﹝製﹞黃連﹝各一兩﹞木香﹝二錢同炒﹞

右爲末麵糊丸赤荳大米飲下三十丸

胃苓丸治小便如米泔甚效分陰陽退潮熱消浮腫退黃疸調脾胃此銅壁山人攺湯爲丸卽胃苓湯加艸菓米糊丸米飲下嘔吐薑湯下泄瀉車前子湯下浮腫長流水五加皮燈心湯下黃疸本方一料加茵陳五錢燈心湯下白濁鹽湯下疝气茴香湯下

遺尿門﹝尿牀附﹞

遺尿者謂小便日夜時出多而不禁尿牀者謂夜入牀睡去乃小便出而不知也良由下元不足腎與膀胱虛冷所致故古方多用溫補下元之劑腎气實則气固而溺有統攝則不致遺失也

劉守眞又謂有熱客於腎部幹於足厥陰之經乃廷孔鬱結極甚而气血不得宣通則痿痺而神無所用故夜滲入膀胱而旋溺遺失不能收禁也此又不可不知

孫仲子泰來曰夫謂不禁者乃小便出多不計其徧數爲下元大虛之癥由陽气虛𢢑不能收持此急癥也不急治則死矣非大溫大升大補則莫能濟其虛而固其原彼尿牀者嬰孩童稚常有之蓋男子十六而精通腎气固卽不爲治至其時亦自止若治之早者則早止也亦有至老而不止者余目擊十數人矣余族且三人皆乏嗣總由下元虛冷良可徴矣劉守眞謂有熱客腎部幹於厥陰廷孔鬱結極甚不能宣通故遺失不能收禁愚謂旣鬱結極甚不能宣通則小便所出者僅㸃滴而已所出必短澁疼痛色必黃赤安能直遂長淸不收不禁哉內經謂膀胱約而爲癃不約爲遺溺不禁由是參之守眞之論只可言淋乃暫有之疾非遺失日久者可擬余不佞僭爲辧

雞腸散治小兒尿牀遺溺不自知覺

雞腸﹝燒﹞牡蠣﹝煆﹞白茯苓眞桑螵蛸﹝炒各五錢﹞桂心龍骨﹝各二錢半﹞

右每服三錢薑棗煎服

雞䏶脛散治遺尿

雞䏶脛﹝一具﹞雞腸﹝燒﹞豬胞﹝炙焦﹞

右爲末男用雌女用雄每服一二錢酒調下

破故紙散治下元虛冷遺尿

破故紙炒爲末一二錢白湯調服

益智仁散治仝上亦治白濁

益智仁白茯苓﹝等分﹞

右爲末每服一錢空心米飲下

又方五倍子﹝一半生用一半燒存性﹞爲末雪糕爲丸白湯下補原丸治下元虛𢢑小水不禁或如脂膏

桑螵蛸益智仁人參仙茅山茱茰肉兔絲子乾山藥巴㦸

右爲末各照常製芡實粉爲丸蓮肉湯送下七八十丸

遺尿方破故紙益智仁烏藥﹝各三錢﹞白茯苓茯神﹝各一錢﹞

右爲末空心米飲下一錢

外腎光腫門

小兒陰腫多由甘肥不節濕熱下流或啼哭怒气不順或失坐冷地皆能致之

丹溪謂脫囊腫大墜下不收以紫蘇莖葉爲末水調荷葉包之又謂一人傳此方用野白紫蘇爲末濕則乾摻乾則香油調敷𨿽皮潰而核欲墜悉有神功

桃仁丸治怒气不順啼哭鬱气結於肝經發爲陰腫或爲偏墜或水竇不通亦能發腫此方主之

桃仁﹝去皮微炒﹞桂心黒荳﹝微炒﹞白蒺藜﹝炒研去刺﹞牡丹皮大黃﹝各等分﹞

右爲末煉蜜丸麻子大每服五丸或七九丸靑皮木香蔥白煎湯入鹽少許送下或煎大流气飲研靑木香送下亦可丹溪用木通甘艸黃連當歸黃芩煎服

牡蠣散治小兒外腎腫大莖物光明

牡蠣﹝煆﹞爲細末以津唾調塗腫處卽消

又方加地龍末一分如外腎熱者以雞子淸調敷又方治小兒卵腫桃仁研如泥津唾調敷

靑木香丸寛中快膈腹脇疼痛心下堅痞腸中水聲陰腫偏墜

黒荳﹝炒一兩五錢﹞靑木香補骨脂﹝炒﹞蓽澄茄梹榔﹝各四兩﹞

先將梹榔用粟米包外再以濕紙裹煨令焦去飯取梹榔仝前藥爲末滴水丸菉荳大每服二十丸

白湯下

又方治偏墜

防風牡丹皮

右爲末酒調服一二錢立效或白湯入鹽下

又方治偏墜

五苓散內加防風牡丹皮極效有熱者服三黃丸

三白散治膀胱蘊熱風濕相承發爲陰腫小便不利白荳﹝炒二兩﹞桑白皮白術木通陳皮﹝各五錢﹞右爲末每二錢薑湯調服

蟬退散陰囊忽腫或坐地多時感受風濕或爲虫蟻所吹

用蟬退五錢水一碗煎湯薫洗腫處腫消痛止須洗二三次後服五苓散以燈心湯調服

又方蔥地上蚯蚓糞爲末煎甘艸汁調敷腫上或薄荷汁調亦妙

痢門

小兒痢疾外感少而內傷多故曰無積不成痢也但當審諦新久虛實若新起而腹痛手不可近後重裏急日夜頻迸小水短少稠粘之物若膿若血不計徧數者急宜下之下後看輕重再爲調補噤口者審其從時令之气而來體必發熱用人參敗毒散加陳倉米有熱毒薫蒸胃口虛而不納榖或乾噦嘔惡者以辰砂益元散用生薑汁調燈心湯送下若痢久而腸胃虛弱者但當補養气血蓋虛回而痢自止也脾胃健飲食進痢自旋止日數𨿽多而無誤於事也小便不利者當利之淸六丸佳

人參敗毒散治四時不正之气發爲寒熱瘧痢或徧身作痛嘔噦惡心噤口方見丹毒赤遊加陳皮薑棗

香脯治小兒刮腸下痢噤口不食閉口合眼至重危困

精豬肉﹝一兩批薄片﹞膩粉

將豬肉於炭火上慢炙旋鋪膩粉令勻成脯每以少許與喫如未知喫且放鼻邊自然要喫此方治胃口有毒食之神效

百一選方治噤口痢

蓮肉去殻畱心碾爲末每服半錢陳米飲調下此是毒气上衝心肺借此以通心气便覺思食

山藥散治噤口痢

乾山藥一兩﹝半炒熟半生用﹞爲末白湯調二錢服之嘔噦立止

茅花湯治吐血下血鼻衂血痢黒痢

茅花一大把水煎服無花用根代之

枳殻寛腸散順气治痢

甘艸﹝炙六錢﹞枳殻﹝炒二兩四錢﹞

右爲末每服一錢空心白湯調下

烏梅湯治下痢津液少臟腑虛燥煩渇引飲及諸病後煩渇引飲無度

烏梅肉﹝微炒五錢﹞白茯苓木𤓰﹝各一兩﹞

右每三錢薑一片水煎服

淸六丸治血痢小水短少及洩瀉此方專淸六腑濕熱故名淸六內用紅麯者以其能消食積而化淤血也

桂府白滑石﹝飛過六兩﹞炙甘艸﹝一兩﹞紅麯﹝炒五錢﹞

右滴水爲丸燈心湯下二三十丸

芍藥湯治赤白膿血裏急後重腹中疼痛劉守眞云行血則便膿自愈調气而後重自除此方是也白芍藥﹝二錢﹞當歸﹝一錢﹞酒連酒芩﹝各八分﹞木香㯽榔﹝各五分﹞肉桂﹝四分﹞甘艸﹝二分﹞

右水煎服小水短少日夜後重者加枳殻升麻桃仁各一錢滑石三錢若積滯重而熱盛者加大黃一錢

保和丸治食積痢腹疼不知餓用此消之

山查神麯﹝各二兩﹞陳皮半夏﹝各一兩﹞蘿卜子連翹﹝炒各五錢﹞

右末仍以神麯糊爲丸菉荳大每服一錢白湯下

小香連丸治裏急後重腹疼赤白痢

黃連﹝吳茱茰各一兩仝炒只用連﹞木香﹝二錢﹞訶子﹝煨去核五錢﹞

右爲末麯糊爲丸菉荳大每三十丸米飲下

地楡散治赤痢無糞鮮紅㸃滴而下

地楡﹝蜜炒﹞訶肉﹝煨﹞甘艸﹝各等分﹞

右爲末每服一錢米飲調下

地楡飲治熱痢腹痛赤白頻並

地楡﹝二錢﹞甘艸白芍藥當歸﹝各一錢﹞枳殻﹝炒一錢半﹞黃連﹝吳茱茰炒一錢﹞

右水煎服

茯苓白術散治寒痢所下淸白如魚凍者脾弱不思飲食

茯苓﹝三錢﹞白術人參木通枳殻甘艸﹝炒各一錢﹞肉果﹝煨﹞桂心﹝各一錢半﹞訶肉﹝二錢﹞陳皮﹝二錢﹞

右每三五錢燈心煎服

朴附丸治寒痢滑洩不禁

厚朴﹝製﹞大附子﹝炮﹞漧薑﹝炮﹞陳皮﹝各等分﹞

右爲末粟米糊爲丸每服五七分或一錢米飲下

又方木香﹝一錢﹞黃連﹝吳茱茰炒三錢﹞粟殻﹝去蒂蕚炒二錢﹞殭蠶﹝炒一錢﹞甘艸﹝三錢﹞

右剉以生薑三錢仝炒爆榦爲末米飲調下赤生地黃湯下白烏梅湯下如有熱小柴胡湯解之

養臟湯治冷熱不調下痢赤白或如膿血魚腦裏急後重腹臍㽲痛脫肛如臟腑滑洩夜起及日久虛寒加大附子三片

粟殻﹝蜜炒三錢﹞人參當歸肉桂肉果﹝煨﹞白術訶肉﹝煨﹞炙甘艸﹝各一錢﹞木香芍藥﹝各一錢半﹞

右每三五錢水煎服忌酒面生冷

胃風湯治風冷乘虛幹於腸胃水榖不化泄瀉腹脇虛滿腸鳴㽲痛下如荳汁或純瘀血

白術芍藥川芎人參當歸肉桂茯苓﹝各等分﹞

右每服三錢入粟米一錢水煎服

芍藥栢皮丸治一切膿血惡痢窘痛

白芍藥黃栢﹝各一兩﹞當歸黃連枳殻﹝各五錢﹞右爲末滴水丸菉荳大白湯下

三黃熟艾湯治積熱下痢赤色及治傷寒四五日大下熱痢諸藥不效者

黃連黃芩黃栢﹝各七錢﹞熟艾﹝半雞子大﹞

右每服三錢水煎服

噤口痢

人參黃連﹝各一錢﹞石蓮子﹝三分﹞

右爲末擦牙闗二三次卽能食丹溪用人參川黃連二味煎濃服之但得一呷入腹卽愈此加石蓮子亦有理

荳散治嬰孩腸胃脆弱糟粕不聚瀉痢不止或赤或白冷熱不調日夜頻並愈而又發神效但忌葷腥生冷

肉荳﹝煨一个﹞胡粉﹝炒二錢﹞龍骨﹝生一錢﹞枯礬﹝一錢﹞

右爲末每服一錢米飲調下或以薄糊丸麻子大每服五六十丸議曰胡粉卽眞鉛粉也出韶州者名韶粉出定州者名定粉總名光粉其性殢故用以殢其腸令不虛滑荳溫臟之藥安和腸胃龍骨白礬澁腸止痢凡虛滑日夜無度者服之隨時痊愈

神效雞靑丸治嬰孩一切痢疾不拘冷熱皆效木香﹝二錢﹞生黃連﹝五分﹞肉荳蔲﹝生一个大者﹞

右爲粗末取雞子靑搜和作餅慢火炙黃色變紅者稍乾擘破碾爲末白麵糊爲丸麻子大每三五十丸米飲下此方功在雞子靑

大效至聖千金飲子治先吐後瀉後又變痢臍腹㽲痛脇肋脹滿受濕虛鳴膿血五色相雜或如荳汁或如瘀血日夜無度食少肌羸

黃茋﹝蜜炙﹞甘艸陳皮粟殻﹝蜜炙﹞木香白芍藥地楡﹝蜜炒﹞黒豆﹝炒﹞當歸枳殻﹝炒﹞烏梅淮棗白術訶肉﹝煨﹞黃連﹝各等分﹞

右每三五錢水煎服

大艾煎丸治小兒虛痢大渇不止

艾葉﹝燒存性﹞漧葛粉胡粉﹝炒﹞海螵蛸龍齒﹝各等分﹞右爲末煉蜜爲丸雞頭子大每服一丸至二丸米飲下

術蔲面治噤口痢一粒飯不食服此效

白術﹝五錢﹞肉果﹝炮二枚﹞木香﹝二錢﹞

右爲末白面一兩水搜作餅切作條子水煮熟用蔥白生薑鹽各少許和汁與喫看所入多少仍用雞靑丸調理

炒雞子治休息痢及疳瀉日久不愈

雞子一枚先用黃蠟如指大一塊銚內鎔化入雞子拌炒熟空心食之大效

剪紅丸治痢鮮血

側栢葉槐花枳殻﹝各炒﹞荊芥穂﹝各等分﹞

右醋糊丸糯米湯下

瘧門

小兒瘧痢治同大人惟劑輕小耳當於大人科參治玆但收集數方以備緩急不重論也緣其癥不外於外感內傷二者而已外感有六經之形癥用和解六經之劑治之內傷有胸腹飽滿晝輕夜重之標凖只以二陳湯加健脾消導之劑治之蓋無痰不作瘧也數發之後乃爲截之虛弱者補之然初發二三日之間必須導痰運脾和解爲主切不可遽投補截設汗不週頭疼未徹則表邪未盡解也苟痰不淸胸腹不暢則內傷未盡鎔也補之截之是閒其邪而塞其去路其變也曷勝言哉﹝和解六經之劑詳於大人科第八卷中﹞

淸脾飲治癉瘧熱而不寒或熱多寒少膈滿不能食口苦舌漧煩渇小便黃赤大便不利

靑皮厚朴﹝製﹞白術艸果﹝煨﹞柴胡茯苓半夏黃芩甘艸﹝各等分﹞

右生薑三片水煎服

養胃湯治外感風寒內傷生冷溫中快膈山嵐瘴气寒瘧嘔逆

人參蒼術厚朴半夏藿香艸果﹝煨去殻﹞茯苓﹝各五分﹞陳皮﹝七分﹞甘艸﹝二分﹞

右薑三片棗一枚烏梅一枚煎服

香葛飲治嬰孩夾食夾驚傷寒四時瘟疫瘧疾

香附子﹝炒﹞紫蘓葉﹝各一兩﹞橘紅靑皮葛根﹝各五錢﹞炙甘艸﹝二錢五分﹞

右每三五錢薑蔥白煎服

露星飲治久瘧成癆以此截之

秦芁柴胡白術茯苓㯽榔常山﹝酒炒一次醋炒一次﹞黃芩甘艸半夏麯官桂﹝各等分﹞

右用酒醋水各半碗煎七分露一宿臨發五更服之

鬼哭飲截瘧

常山﹝製﹞大腹皮白茯苓鱉甲﹝醋炙﹞甘艸

右桃栁枝各七條水煎臨發空心五更服

南斗散治痰瘧

常山﹝製﹞白芷南星﹝生各等分﹞

右酒煎臨發五更服

白術截瘧飲治虛弱久瘧脾虛嘔吐不思飲食不拘寒熱極效

白術﹝一半生用一半炒用四錢﹞橘紅麥芽﹝各二錢﹞烏梅﹝一枚﹞

右薑五片水煎臨發日五更服

何首烏丸治久瘧陰虛熱多寒少以此補而截之何首烏爲末鱉血爲丸黃荳大辰砂爲衣臨發五更白湯送下二丸

截法不拘寒熱瘧端陽日製

桃葉尖﹝東南方者四十九片﹞半夏﹝四十九粒爲末﹞搗桃葉尖爲九雄黃爲衣曬漧貯瓶中封固臨用取一丸綿裹塞鼻中男左女右

鱉甲飲子治瘧久不愈腹左有塊名曰瘧母

鱉甲﹝醋炙﹞白術黃芩艸果㯽榔芎藭橘紅甘艸厚朴白芍藥﹝各等分﹞

右薑棗煎服

靑黃散消瘧母如神

靑黛﹝澄去灰上﹞雄黃﹝研細飛過﹞

右等分爲極細末每一嵗用一分空心及夜淡醋湯調下塊消其八卽止屢驗屢效

銅壁山人治瘧母用月蟾丸

木香人參黃茋當歸桔梗黃連三稜﹝醋煨﹞莪術﹝仝上﹞鱉甲﹝醋炙﹞乾蟾﹝煆﹞史君子苦棟根皮訶子肉夜明沙枳實綠礬﹝醋煆各等分﹞

右爲末醋糊丸陳米飲下

又截法寒多熱少者俱以平胃散加常山艸果截之此內傷瘧熱多寒少者俱以白虎湯加常山艸果截之寒熱相半者俱以小柴胡湯加常山艸果截之此外感瘧

喫泥門

小兒喫泥乃胃中熱丹溪用石膏黃芩陳皮茯苓白術煎服而愈徐氏用宣治一兒食泥土困睡洩瀉徧身如疥此脾經內外疳也以六君子湯肥兒丸而愈喫生米門

喫生米者此胃中有虫亦宜健脾淸熱肥兒丸佳蓋喫泥喫米皆疳之漸當於疳門尋治大蘆薈丸等方酌而用之毋使臨期鞅掌也

蒼術丸治喫生米

蒼術米泔浸一日爲末𩚫餅糊爲丸梧子大每服五十丸米飲下一日三服

耳門

生生子曰小兒耳疾多屬風熱上壅亦有因於沭浴水入耳中水濕停久摶於气血醖而爲熱化爲膿汁

湯氏云耳有五般常出黃膿者爲停耳出紅膿者爲膿耳出白膿者爲耳疳臭者爲伍耳耳內虛鳴出靑膿者爲震耳癥𨿽五般病源一也皆由風水入耳而因有積熱上壅而成若不早治久則成聾宜胭脂膏治之仍服化痰退熱等劑卽愈也

孫季子朋來曰此五者不可謂全無分別詳其名觀其色其間必有說也愚僣剖之停耳者爲水濕之气久停耳中與气血摶擊醖爲熱膿蓋脾主濕又脾之色黃以始爲停濕所致故曰停耳膿耳者心主血脈血熱化爲紅膿心之色赤故曰膿耳纒耳者肺主气肺之色白肺气不利纒壅上焦化爲白膿故曰纒耳伍耳者耳內疳臭蓋耳爲腎之外候小兒腎未充足偶爲气忤逆於經隧心主臭心气不得下降腎气不得上通故醖而爲疳臭也震耳者易曰震爲雷或爲雷聲震動故耳中虛鳴肝之色靑故出靑膿也此因五臟有所感觸隨臟爲名故有此五色之相應也旣有此五臟之因須推五臟之治庶爲治本若謂癥𨿽五般病源一也則予未敢首肯

蔓荊子湯治內熱耳出膿汁

升麻木通麥門冬赤芍藥生地黃前胡甘菊甘艸桑白皮赤茯苓蔓荊子﹝各等分﹞右薑棗煎食後服

淸上散治上焦風熱耳出膿汁頭面瘡癤﹝方見風熱門﹞當歸龍薈丸治肝膽風熱耳中鳴出靑膿名曰震耳大便祕小便黃常服宣通血气調順陰陽

當歸龍膽艸柴胡靑黛﹝各五錢﹞梔子﹝一兩﹞膽星麝��﹝五分﹞大黃蘆薈﹝各五錢﹞酒芩黃栢酒連﹝各一兩﹞木香﹝二錢五分﹞

右煉蜜丸小荳大每二十丸薑湯送下

淸黃散治耳出黃膿名曰停耳內有風熱外爲水濕所幹醖久而成

防風滑石﹝飛各五錢﹞甘艸﹝炙一錢﹞梔子﹝酒炒三錢﹞藿香﹝二錢﹞酒連﹝二錢﹞

右爲末白湯調二錢食後服

淸心丹治耳出紅膿名曰膿耳及舌上生瘡如楊梅狀者

黃連﹝酒炒三錢﹞滑石﹝飛六錢﹞甘艸辰砂﹝飛各一錢﹞薄荷﹝六分﹞犀角屑﹝二錢﹞

右爲末每用一錢五分蜜拌薄荷湯下夜再服

淸白散治肺熱痰火上壅耳出白膿名曰纒耳兼治咳𠻳

桑白皮﹝蜜炒﹞地骨皮﹝各三錢﹞甘艸﹝一錢﹞貝母﹝二錢﹞寒水石﹝煆三錢﹞天花粉酒芩天門冬﹝各一錢五分﹞

右爲末以蜜水調食後服或白通艸煎湯下尢妙

交感丹治耳中疳臭名曰伍耳或怒气上逆上下不得宣通遂成聾聵

香附子﹝童便浸透炒三錢﹞茯神黃連﹝各二錢﹞桂心﹝一錢﹞甘菊花﹝一錢﹞

右爲末每一錢五分燈心湯調下

禹糧丸治停耳出膿水

禹餘糧﹝煆醋淬七次﹞海螵蛸﹝去背上硬骨﹞百艸霜伏龍肝﹝各二錢五分﹞大附子﹝去皮臍生用一枚﹞

右爲末以綿裹如貟眼核大安耳內日再易之如不瘥乃有虫也

龍骨散治諸膿耳

枯礬龍骨胭脂丕﹝各一錢﹞麝香﹝少許﹞

右爲細末先以棉裹杖子拭去耳中膿再吹一字入耳中日再加海螵蛸一錢尢妙

羊角散治耳內膿汁不漧

山羊角燒存性爲末每吹二三分入內一日二次三日全瘳

滋陰地黃丸治耳虛鳴膿汁不漧腎陰不足

熟地黃﹝一兩﹞白茯苓﹝四錢﹞山茱茰﹝五錢﹞甘菊﹝四錢﹞牡丹皮﹝四錢﹞何首烏﹝黒豆蒸三次﹞黃栢﹝各四錢﹞

右煉蜜丸梧子大每服三五十丸

龜胸龜背門

古方皆屬之於肺謂受邪喘久所致又乳母多食辛熱胎毒於兒感之於肺由肺脹大而胸髙滿如龜狀也蓋胸膈之上乃肺之分野又肺主皮毛若背受風邪客於脊骨故背髙而僂傴又或兒坐太早亦能致之然此多成痼疾考之古法惟有百合丹枳殻防風丸及灸肺兪膈兪二宂而已別無治法

百合丹治胸髙脹滿其狀如龜

川大黃﹝煨﹞天門冬杏仁百合木通桑白皮甜葶藶軟石膏

右爲末煉蜜丸菉荳大每服五丸白湯臨睡服

枳殻防風丸治客風入背如龜髙聳

枳殻防風獨活前胡麻黃當歸大黃﹝煨各一錢﹞

右面糊丸黍米大米飲下

松蕋丹治初生不暇䕶背爲客風吹脊入於骨內或坐早所致

松花枳殻防風獨活﹝各一兩﹞麻黃前胡川大黃桂枝﹝各五錢﹞

右爲末煉蜜丸黍米大每十丸米飲下

灸法肺兪宂第三椎下兩傍各一寸半膈兪宂第七椎下兩傍各一寸半以小兒中指量中節爲一寸每灸艾炷如小麥粒大各灸三五壯

龜尿法㸃背腫髙處節間

取烏龜置於新荷葉上用鏡照之其尿自出鍼㸃脊兪中若龜尿不出用豬毛挿入鼻中其尿卽出虫門

小兒好食肥甘生冷傷於脾胃脾胃旣傷則不能運化精微而生濕熱濕熱久則生虫也發則腹中疼痛上下往來無有休止或亦攻心則合眼啼哭撲手仰身神思悶亂嘔噦涎沫或吐淸水四肢羸困面色靑黃飲食難進不生肌膚或寒或熱沈沈嘿嘿不的知其病之所在不早療則腹中子母轉轉相生虫長一尺足能殺人觀周嵗已前小兒鮮有此苦者良由飲乳不食肥甘生冷虫無從而生也卽是觀之虫之生於濕熱肥甘也不亦明乎予故述此生虫之源以爲今之爲乳母者姑息之戒

化虫丸治虫咬心痛來去不定不思飲食

鶴虱梹榔胡粉苦楝根﹝取東行小枝各五錢﹞明礬﹝半枯半生三錢五分﹞

右爲末麵糊丸菉荳大三嵗者服三十丸白湯入香油二滴吞下食前服如有小虫皆化爲水大虫卽從大便而下初服甚效

史君子丸治小兒五疳脾胃不和心腹脹時或㽲痛不進飲食漸至羸痩

厚朴陳皮史君子肉﹝湯浸去黑衣各一兩﹞甘艸川芎﹝各二錢五分﹞白芍藥﹝五錢﹞

��爲末煉蜜丸皂子大三嵗已上一丸米飲下

烏梅丸治蜖厥當吐今反靜而復煩此爲臟寒蜖上入其膈須復上得食而嘔又煩蜖聞食當自吐及治久痢

烏梅﹝三十三个﹞漧薑﹝炮一兩二錢﹞黃連﹝二兩﹞川椒當歸﹝各四錢﹞細辛人參大附子﹝炮去皮臍﹞桂枝黃栢﹝各七錢﹞

右爲末用酒浸烏梅肉一宿蒸飯搗爲丸麻子大每十丸日二次忌生冷

㯽榔丸

㯽榔鶴虱貫眾漧漆﹝炒焦存性﹞蕪荑雷丸雄黃﹝飛﹞史君子肉川楝子肉木香黃丹錫灰輕粉﹝少許﹞巴霜﹝二个﹞

右爲末酒煮麵糊爲丸黍米大五更早用豬肉蔥油煎將肉細嚼勿吞下但只引虫頭向上便將肉汁調化虫散或吞㯽榔丸至已時取下虫方進飲食

化虫散先將豬肝油炙令兒聞其香味引虫頭向上則藥可行

雷丸鶴虱甘艸大黃﹝生各一錢﹞史君子肉﹝十枚﹞右末用豬肉煮汁調五更服

疳門

生生子曰小兒疳癥最爲重候顧疳字從甘明其嗜貪甘肥成積生虫損傷脾胃脾胃一虛百病蜂起古稱五疳言五臟之疳也五疳之外其名甚多如曰疳气曰疳虛曰疳熱曰丁奚曰哺露曰腦疳曰脊疳曰無辜之類不勝枚舉蓋脾胃虛則停積積則生熱或瀉或痢或風或瘧生疳生虫二十已下其病爲疳二十已上其病爲癆癥𨿽多種源一而派殊也而治總在脾胃爲重五臟皆受气於脾胃賴坤元以資生也又有乳母未斷乳時先耽身孕兒飲孕乳久爲魃病以其疳成肉消顱大髮穗腿枯形肖傀儡若魃然也又有母體虛弱气血不足乳汁不充彊餵粥飯耗傷形气皆成疳兆楊錢二公治論極正采錄於左以爲法眼

楊氏倓子曰疳之受病皆虛使然熱者虛中之熱冷者虛中之冷積者虛中之積治熱不可妄表過涼治冷不可峻溫驟補治積不可用霸峻取

錢氏仲陽曰小兒初病爲肥熱疳熱則涼之久病爲冷痩疳冷則溫之小兒易虛易實過寒則生冷過溫則生熱峻取則重傷脾胃上醫處其消積和胃滋血調气隨順藥餌以扶持之病家調節乳食以禆養之使營衞調和臟腑充實若或過焉君子未保其往也積者疳之母由積而虛謂之疳極凡有積者無不壯熱腳冷若積而虛甚則先扶胃使胃气充實方與微利急以和胃之藥扶虛救裏如白荳蘿卜子砂仁蓬術消積等劑疏利之藥也脇腹癖痛亦虛中之積先寒後熱飲水不食或飲水而致喘𠻳凢熱疳以胡黃連丸冷疳以木香丸冷熱疳以通神丸主之疳在外耳鼻生瘡者以蘭香散諸瘡白粉散主之

銅壁山人曰凡治疳不必細分五疳但虛則補之熱則淸之冷則溫之吐則治吐利則治利積則治積虫則治虫不出集聖丸一方加減用之屢試屢驗矧此方收聚藥品極爲工緻誠醫中之王道疳門之火棗也業幼科者則亦當知其所自哉

生熟地黃丸治肝疳白膜遮睛合面而臥肉色靑黃髮穗筋���腦熱嬴痩

生地黃熟地黃﹝各五錢﹞川芎赤茯苓黃連杏仁半夏天麻甘艸當歸枳殻﹝炒﹞地骨皮﹝各二錢五分﹞

右每三五錢薑三片黒豆二十粒水煎服

地黃丸治腎疳極痩徧身瘡疥發寒熱時頭熱腳冷熟地黃﹝八錢﹞山藥山茱茰﹝各四錢﹞澤瀉牡丹皮白茯苓﹝各三錢﹞

右爲末蜜丸梧子大每服十五丸白湯下

又方治仝上

無山茱茰茯苓澤瀉加史君子川練子

茯苓丸

茯神蘆薈琥珀黃連赤茯苓﹝各三錢﹞釣藤鈎逺志﹝薑煮﹞乾蟾﹝煆﹞麝香﹝少許﹞石菖蒲﹝各一錢﹞

右粟米糊丸麻子大每一二十丸薄荷湯下

神效換肌丸治脾疳肌痩潮熱盜汗飲食易傷臟腑糟粕飲食不化頭大腹急

黃連﹝炒﹞鱉甲﹝醋炙﹞肉果﹝煨﹞訶肉﹝煨二錢五分﹞麝香﹝一分五釐﹞麥芽﹝炒﹞神麯史君子肉﹝煨各五錢﹞

右爲末麵糊丸麻子大米飲下㸔大小服

靈脂丸治脾疳食疳

白荳䓻麥芽五靈脂砂仁蓬術﹝煨﹞靑皮陳皮史君子﹝各二錢﹞乾蟾﹝煆三錢﹞

右爲末米糊丸麻子大米湯下

淸肺湯治肺疳咳𠻳气逆多啼壯熱惡寒

桑白皮﹝蜜炒五錢﹞紫蘇前胡黃芩當歸麥門冬連翹防風桔梗茯苓生地甘艸﹝各二錢五分﹞右每五錢水煎服

黃連肥兒丸治一切疳及疳眼赤腫昏暗雀盲或經月眼合不開

黃連﹝一兩﹞蕪荑麥芽神麯﹝各五錢﹞靑皮史君子肉﹝各二錢五分﹞

右各炒爲末豬膽汁丸麻子大每十五丸米湯下

大蘆薈丸治疳殺虫和胃止瀉

胡黃連黃連白蕪荑蘆薈木香靑皮雷丸﹝白者﹞鶴虱﹝炒各五錢﹞麝香﹝二錢﹞

右爲末粟米飯丸菉荳大米飲下二三十丸

香丸治疳瀉

黃連﹝薑汁炒三錢﹞肉果﹝煨﹞木香訶肉砂仁茯苓右爲末飯丸麻子大每二三十丸米飲下

加味肥兒丸治諸疳身黃肚急痞塊洩瀉痩弱胡黃連史君子肉三稜莪術﹝各煨﹞木香香附靑皮﹝炒﹞陳皮梹榔麥芽﹝炒﹞神麯﹝炒各一兩﹞川黃連蘆薈﹝各五錢﹞

右爲末神麯糊爲丸菉荳大米飲空心下三五十丸小兒無熱去胡黃連泄瀉加人參茯苓肉果

加味胡黃連丸治疳疾一切虛痢諸藥無功此方極效

胡黃連蘆薈川黃連肉果桂心人參辰砂史君子木香鈎藤龍齒茯苓﹝各等分﹞麝香﹝少許﹞

右爲末用獖豬膽汁二枚取汁和藥令勻卻裝入膽袋內以繩紮之更入茛菪子二錢微炒黃丹一錢二味研末入前藥和勻搗五百杵丸菉荳大米飲吞下五七丸治一切十二種疳痢無辜疳亦佳

蚵蚾丸治無辜諸疳一服虛熱退二服渇止三服瀉利住

蟾蜍一隻打死置桶中取糞䖝入桶一日一夜將䖝取起以布袋盛安急流水中一宿取出瓦上焙爲末入麝香一字飯爲丸麻子大每三五七丸米飲下此方極驗

木香丸治疳痢冷熱不調五色雜下裏急後重黃連﹝二錢﹞木香厚朴﹝製﹞砂仁夜明沙訶肉﹝各一錢﹞右爲末粳米飯丸麻子大每服二三十丸艾薑湯下

十全丹治丁奚哺露

靑皮陳皮莪術﹝煨﹞川芎五靈脂白荳仁梹榔蘆薈﹝各五錢﹞木香史君子乾蟾灰﹝各二錢﹞右爲末豬膽汁浸糕糊丸麻子大每服二三十丸米飲下有熱薄荷湯下

五疳良方治疳

黃連蕪荑神麯麥芽陳皮木香乾蟾﹝煆存性各一兩﹞㯽榔﹝二枚﹞史君子﹝二枚﹞肉菓﹝二枚﹞麝香﹝一分﹞

右爲末以豬膽汁二枚入好酒打糊爲丸芥子大米飲下二三十丸

天麻丸治肝疳風疳疳眼

靑黛黃連天麻五靈脂川芎夜明沙﹝炒﹞蘆薈﹝各二錢﹞龍膽艸防風蟬退﹝各一錢五分去足嘴﹞全蠍﹝炙二枚﹞麝香﹝少許﹞乾蟾頭﹝炙二錢﹞

右爲末豬膽汁浸糕丸麻子大每二十丸薄荷湯下

地黃淸肺飲治肺熱疳𧏾蝕爲穿孔臭或生瘜肉或鼻生瘡

桑白皮﹝蜜炒五錢﹞紫蘇前胡防風赤茯苓片芩當歸連翹桔梗天門冬生地甘艸﹝各二錢﹞右水煎食後服次服化𧏾丸

化𧏾丸

蕪荑蘆薈靑黛川芎蝦蟆灰白芷胡黃連﹝各等分﹞

右爲末豬膽汁浸糕糊丸麻子大每服二三十丸食後臥服以杏仁湯吞下其鼻常用熊膽泡湯小筆蘸洗俟前藥各進數服卻用靑黛川歸赤小荳𤓰蒂地楡黃連蘆薈各等分雄黃少許爲細末吹入收功

下虫丸治疳蜖諸虫

木香桃仁﹝去皮尖﹞蕪荑﹝炒﹞梹榔﹝各一錢﹞鶴虱﹝炒一錢﹞輕粉﹝五錢﹞乾蟾灰﹝三錢﹞史君子肉﹝五十枚煨﹞白苦楝根皮﹝酒浸焙﹞貫眾﹝各二錢﹞

右爲末麵糊丸麻子大每三十丸空心淸肉汁下治疳勞脊勞加川歸黃連各二錢五分

龍膽丸治腦疳熱餅瘡

龍膽艸升麻苦楝根皮防風赤茯苓蘆薈油髮灰﹝各二錢﹞靑黛黃連﹝各三錢﹞

右爲末豬膽汁浸糕丸麻子大每二十丸薄荷湯下食後仍以蘆薈末吹入鼻中

鱉血煎治疳勞

蕪荑柴胡川芎﹝各一兩﹞人參﹝五錢﹞胡連川連﹝各二錢﹞史君子﹝二十一枚﹞

右用鱉血一盞吳茱茰一兩拌二連淹一宿次早炒乾去茱茰只用二連俱爲末粟米糊丸麻子大每二三十丸白湯下

鱉甲丸治無辜疳腹中毒起四肢痩削

鱉甲﹝醋炙﹞黃連枳殻夜明沙﹝各炒五錢﹞訶肉﹝一枚一生一熟﹞麝香﹝二分﹞蠍虎﹝炙一錢﹞

右爲末蜜丸菉荳大每服五丸米湯下日三服

梅肉丸治諸疳煩渇飲水不休

定粉龍膽艸烏梅肉黃連﹝炒各等分﹞

右煉蜜丸黍米大每二三十丸白湯下

五疳消食丸治五疳八痢殺腹臟虫療疳勞及走馬牙疳唇爛肚大靑筋此藥大能健脾進食華顏色長肌肉

麥芽史君子黃連蕪荑﹝各炒﹞陳皮龍膽艸﹝各等分﹞

右爲末粟米糊丸如粟米大每服二三十丸空心米飲下不拘時

蘭香散治小兒走馬疳牙齧潰爛以至崩破出血齒落者

輕粉蘭香子﹝各一錢﹞蜜陀僧﹝炒醋淬五錢﹞

右爲末傅齒及齦立效

傅齒立效散

鴨嘴膽礬﹝匙上煆紅一錢﹞麝香﹝少許﹞

右研極細末以少許傅牙齒齦上

又方用蟾酥一字加麝香傅之

地骨皮散治腎疳齦㬽牙齒肉腐臭鮮血常出生漧地黃﹝五錢﹞眞地骨皮北細辛﹝各二錢半﹞五倍子﹝炒焦二錢﹞右爲末每以少許傅之頻用效亦可服

大效史君㯽榔丸治嬰孩食肉太早損傷脾胃水榖不分積滯不化傅爲疳候

肉果㯽榔﹝生﹞宣連胡連陳皮靑皮川楝肉﹝炒﹞神麯蕪荑﹝炒去皮﹞麥芽﹝炒﹞木香夜明沙﹝炒﹞蘆薈川芎﹝各一錢﹞麝香﹝一□﹞

右爲末雄豬膽汁薄荷汁爲丸麻子大每三五十丸米飲下

肥肌丸治一切疳气肌痩體弱神困乏力常服殺虫消疳開胃進食

黃連香附﹝酒炒﹞陳皮﹝各二錢半﹞川楝子肉﹝炒﹞川芎﹝各五錢﹞木香﹝二錢﹞

右爲末紅麯糊爲丸麻子大每服三五十丸米飲下

通神丸治冷熱疳

胡連川連﹝各二錢﹞木香蕪荑﹝炒﹞丁香肉果﹝生﹞史君子肉﹝煨各一錢﹞大蟾蜍﹝一隻剉水煮爛研膏﹞

右爲末膏和丸麻子大每十五丸米飲下

取交你一切疳毒

夜明沙五錢精豬肉三兩碎切仝入瓶水煮爛與兒食之汁亦飲之取下腹中胎毒次用生薑四兩和皮切炒黃色再用黃連一兩二味爲細末煮麵糊爲丸黍米大米飲下三五十丸

布袋丸治諸疳面黃腹大飲食不潤肌膚此方予平日用加阿魏五錢極效

夜明沙蕪荑史君子肉﹝各二兩﹞白術甘艸﹝各炒﹞茯苓人參蘆薈﹝各五錢﹞

右爲末𩚫餅爲丸彈子大每一丸以生絹袋盛用精豬肉二兩仝入瓦⿰煮極爛聴兒食肉飲汁其藥取起懸於風處次日再用

如聖丸治冷熱疳瀉極神效

胡連川連蕪荑史君子肉﹝各一兩﹞麝香﹝五分﹞蟾蜍﹝五隻酒煮成膏﹞

右爲末以膏和爲丸麻子大每服三十丸人參湯下

肉棗散治肉疳而瘡侵入口鼻

棗肉二枚入靑礬如核大火煆存性爲末入麝香少許香油調塗

煮肝散治疳眼翳膜羞明不見物

夜明沙蛤粉榖精艸﹝各一兩﹞

右爲末每服一錢五七嵗二錢用雄豬肝如匙大一塊批開摻藥在內攤勻麻紮定米泔水半碗煮肝熟撈肝將汁傾在碗內將目薫之其肝分作三次食之卽將肝汁送下三次不拘時如大人雀目空心食之至夜便能見物如患久不效再製服卽見效

黛連蘆薈丸小兒食甘甜飲食食則生虫生疳以此治之

胡連蘆薈川連﹝炒﹞史君子﹝各五錢﹞神麯﹝炒一兩﹞阿魏靑黛﹝各一錢﹞麝香﹝少許﹞

右爲末糊丸黍米大米飲下

四味肥兒丸治嘔吐不食腹脹成疳作瀉不止或食積脾疳目生云翳口舌生瘡牙齦腐爛發熱痩怯徧身生瘡小便澄白腹大靑筋一切疳候

川連蕪荑神麯麥芽﹝各等分﹞

右爲末糊丸桐子大每二三十丸白湯下

銅壁山人黃公集聖丸治一切疳癥附加減法於後屢試屢驗

蘆薈五靈脂夜明沙﹝炒﹞砂仁橘紅木香莪術﹝煨﹞史君子肉﹝各二錢﹞川連川芎乾蟾﹝炙各三錢﹞當歸靑皮﹝各一錢半﹞因於虛者加人參二錢白術三錢去莪術靑皮因於熱者加龍膽艸三錢去砂仁莪術因於吐瀉下痢者加白術二錢肉果煨訶肉各一錢五分去靑皮莪術因於積痛者加煨三稜川楝子肉小茴香各二錢去當歸川芎因於瘧者加鱉甲醋炙三錢因於虫者加白蕪荑一錢五分川楝子肉二錢去當歸���芎因於渇者加人參白術各二錢去莪術砂仁

右爲細末用雄豬膽汁二个和麵糊爲丸看大小服米飲送下予按此方乃十全丹去梹榔白荳仁加黃連夜明沙砂仁尢爲有理方名十全功收十全也玆攺集聖者集治疳之聖品也此方不熱不寒補不致滯消不致耗至穩至妥故有屢試屢驗之語云

又豬肝散治疳積痼而體羸弱不經下者用此補而下之下後再以參苓白術散之類調理

雄豬肝不見水者四兩用竹刀批開將新荷葉曬榦爲末二錢摻入肝內重湯煮熟以肝與兒食之空心服至已午時取下惡物從大便而出不動臟腑極佳極佳

癇門

錢仲陽云凡治五癇皆隨臟治之每臟各有一獸之形証並用五色丸治之此治小病者發而重者死病甚者亦死若反折上竄其聲如犬癥屬肝也目瞪吐舌其聲如羊癥屬心也目直腹痛其聲如牛癥屬脾也驚跳反折手縱其聲如雞癥屬肺也肢體如屍口吐涎沫其聲如豬癥屬腎也

生生子曰參前論𨿽以五獸配屬五臟亦是以意測之耳觀其並用五色丸槪治之且謂發重者及病甚者皆死再無別治法豈謂一五色丸悉能之耶抑謂此病爲不治之癥殆無可柰何耶將爲略之耶攷之上古未有五獸之分惟朱丹溪乃曰癇癥大率屬痰與驚不必分五等尋火尋痰分多少而治無有不愈有熱者以涼藥淸其心有痰者可用吐法吐後以東垣安神丸及平肝之藥靑黛柴胡川芎之類丹溪此論亦極當理

癇病與急慢多相似而實非癇發時驀然僕地作聲作搐或目上視醒吐涎沫急慢癥則不然也蓋驚發後卽止癇發或一年一度或一季一度或一月一度或三五日再發或受驚而再發或勞心勞力而再發驚則無此之類也

癇有陰陽若病初作時先身熱開目瘈瘲驚啼叫喊而後發脈浮者爲陽癇僕地多仰內在六腑外在皮膚故易治若病先身冷目半開不驚瘈不啼叫而作脈沈者爲陰癇驀然墜伏此內在五臟骨髓故難治夫陽癇不因吐下由其內有痰熱客於心胸之間因聞大驚而作若熱盛𨿽不聞驚亦自作也陰癇其始也亦本於痰熱醫以寒涼藥攻下太過損傷脾胃乃變而爲陰非癇本有陰寒癥也

戴原禮曰癇有五無非痰涎壅塞迷悶孔竅發則頭旋顚倒手足搐搦口眼相引胸背僵直叫吼吐沫食頃乃甦宜星香散加全蠍

孫季子朋來曰凡治驚風顚癇之癥而辰砂雄黃金箔水銀鉛粉等劑不可以久服也緣此皆治有餘之癥驚搐初發胃气尙壯痰邪方盛非有慓悍疏利之劑爲之先鋒不可以祛去也稍久則不宜用蓋小兒臟腑脆弱易致虛耳前劑皆傷脾者丹溪雲气虛之人有痰胃气亦賴所養卒不可便攻攻盡反易生而多惟健脾胃以全運化之職則新痰不生兼佐之以消痰之劑則風自定故不専以鎭心攻痰爲主且心者一身之主神明出焉智慧之所由生也鎭心之劑過多則神志奪而聰明窒塞內經曰主不明則十二官危余往往見多服驚風鎭心之藥者驚定之後癡呆愚鈍寡言寡笑靈覺寂無啾然可憫詎思前藥之所誤哉幼幼之心當知所愼

又有食癇原從飲食過傷而得後復傷飲食則發其外癥噯吐酸气或大便餿臭治法先當吐其食俟定後宜以下積藥看輕重下之積去則不復發

五色丸又名五癇丸

硃砂﹝五錢﹞雄黃珍珠﹝各一兩﹞

右各爲細末再以鉛二兩入銚鎔化投汞二錢五分攪硬研末和勻煉蜜爲丸麻子大每服三四丸薄荷湯下

牛黃丸治風癇因汗出解脫風邪乘虛迷悶搐掣涎潮屈指如算數

膽星全蠍﹝焙﹞蟬退﹝各二錢半﹞防風白附子天麻麝香殭蠶﹝炒各一錢五分﹞

右爲末棗肉爲丸水銀五分研細入藥丸如菉荳大每服二丸荊芥生薑湯下

消風丸治風癇先宜用此

膽星羌活獨活防風天麻人參荊芥川芎細辛﹝各一錢﹞

右爲末蜜丸梧子大每二丸薄荷紫蘇湯化下

比金丸治驚癇先宜用此

人參琥珀茯苓逺志﹝去心薑汁炒﹞硃砂天麻石菖蒲川芎南星靑黛﹝各一錢﹞麝香

右爲末蜜丸梧子大每二丸薄荷湯下

化風丹涼風化痰退熱定搐

膽星羌活獨活�����天麻人參川芎荊芥粉艸﹝各一錢﹞全蠍﹝一枚﹞

右爲末蜜丸皂角子大每一丸薄荷湯化下

妙聖丸治食癇因驚而傷食吐乳發熱大便酸臭代赭石﹝煆醋淬二錢半﹞巴霜﹝三錢﹞雄黃全蠍辰砂輕粉麝香﹝各一錢﹞杏仁﹝炒二錢﹞

右爲末棗肉爲丸梧子大每一二丸木賊湯下

斷癇丹治癇瘥後復發癥候多端連綿不止

黃茋﹝蜜炙﹞鈎藤細辛甘艸﹝炙各五錢﹞蛇退﹝酒炙二寸﹞蟬退﹝四个﹞牛黃﹝一錢﹞

右爲末棗肉爲丸麻子大人參湯下每服十數丸㸔兒大小

茯神湯治膽气虛寒頭疼目心神恐懼不能獨處或是驚癇

茯神酸棗仁﹝炒﹞黃茋栢子仁白芍藥﹝炒﹞五味子﹝各一兩﹞桂心熟地人參炙甘艸﹝各五錢﹞

右每五錢水煎服

養心湯治心血虛怯驚癇或驚悸怔忡盜汗無寐發熱煩躁

黃茋茯苓茯神半夏麯當歸川芎官桂栢子仁酸棗仁五味子人參﹝各三錢﹞炙甘艸﹝一錢五分﹞

右薑棗煎服

妙香散治心气不足驚癇或精神恍惚虛煩少寐盜汗等癥

辰砂﹝三錢﹞麝香﹝一錢﹞木香﹝煨二錢半﹞茯苓山藥茯神逺志黃茋﹝炒各一兩﹞桔梗炙甘艸人參﹝各五錢﹞

右爲末每服一錢溫酒或白湯下

五癇丸得效方

露蜂房﹝焙﹞石緑﹝各一兩﹞桂心逺志肉人參﹝各五錢﹞硃砂﹝一錢﹞

右爲末粥丸梧桐子大每二三十丸白湯下

參星湯治虛而癇久不愈者

人參﹝五錢﹞南星﹝炮一兩﹞

右爲末每服一錢㸔大小薑棗湯下日二次

銅壁山人治諸癇發歇無時

乾地龍﹝焙五錢﹞虎睛﹝一對﹞人參天竺黃代赭石﹝煆醋淬﹞辰砂鐵粉﹝各二錢半﹞輕粉﹝五分﹞雄黃﹝一錢五分﹞金銀箔﹝各三十片﹞牛黃﹝一錢﹞琥珀﹝三錢﹞膽星逺志石菖蒲白附子﹝各三錢﹞殭蠶﹝一錢﹞

右爲末蒸餅糊爲丸菉荳大菖蒲紫蘇湯下

赤水元珠卷二十六﹤子部﹐醫家類﹐赤水元珠﹥赤水元珠卷二十六脫肛門訶子肉僧礬散右爲細末敷肛上五倍子湯蜘蛛散右豬膽汁調敷肛妙哮喘門明治哮麻黃右每服三四錢水煎服右薑三片烏梅一枚水煎服右薑水煎服白菓右水煎作二次服麥門冬右水煎服右水煎服右薑三片水煎服葶藶人參右薑一片水煎服杏仁右生薑一片水煎服甜葶藶麻黃右每服三五錢水煎服右薑三片煎服桑白皮右每三錢加粳米煎服雄黃陳皮吐瀉門右爲末每服五七分米飲下右爲末每三五分米飲調下右每三四錢薑棗煎服治瀉之劑胃苓湯治冷瀉小水不利右薑三片水煎服白術右水煎服白術右水煎服右每三五錢薑棗煎服砂仁甘遂代赭石血及蕎麥麵柴胡赤茯苓右爲末每服五錢燈心湯下淋門右水煎服右每二三錢加燈心煎服遺尿門雞腸右每服三錢薑棗煎服雞䏶脛右爲末每服一錢空心米飲下右爲末空心米飲下一錢桃仁牡蠣黒荳白湯下痢門精豬肉烏梅肉右每三錢薑一片水煎服桂府白滑石黃連地楡右爲末每服一錢米飲調下地楡右水煎服茯苓右每三五錢燈心煎服厚朴粟殻右每服三錢水煎服黃茋右每三五錢水煎服艾葉白術右醋糊丸糯米湯下右生薑三片水煎服香附子右每三五錢薑蔥白煎服右酒煎臨發五更服白術右薑五片水煎臨發日五更服鱉甲右薑棗煎服靑黛銅壁山人治瘧母用月蟾丸右爲末醋糊丸陳米飲下喫泥門耳門右爲末白湯調二錢食後服黃連桑白皮香附子熟地黃川大黃右面糊丸黍米大米飲下烏梅㯽榔丸疳門茯苓丸黃連右爲末米糊丸麻子大米湯下桑白皮黃連黃連桑白皮鱉甲右爲末傅齒及齦立效鴨嘴膽礬取交你一切疳毒右爲末糊丸黍米大米飲下癇門黃茋右每五錢水煎服右薑棗煎服辰砂五癇丸得效方銅壁山人治諸癇發歇無時赤水元珠卷二十六

欽定四庫全書

赤水元珠卷二十七上

明孫一奎撰

痘疹心印小引

生生子曰余考痘之爲癥上古軒岐秦越人淳於公輩皆未之論烈也自東漢建武中南陽徵虜染流中國時謂之虜瘡醫者以蜜煎升麻數數拭之然則痘蓋肇於東漢也已顧柰何張仲景華元化王叔和皇甫謐禇澄孫眞人王冰許學士諸名公亦未之置喙至宋錢仲陽而下陳文中李東垣王好古朱彥修乃始言之迨劉昉之幼幼新書王賓湖之幼科類萃徐用宣之袖珍冦衡之全幼心鑑湯衡之嬰童寶鑑髙武痘疹正宗汪石山痘疹理辧魏直博愛心鑑李言聞痘疹証治痘疹要訣聞人規胡大卿八十一論李實痘疹淵源翁仲仁金鏡錄萬菊軒痘疹心要兪東臯痘疹巵言皆特以痘疹爲言者不下數十家各相發明似無遺漏宜乎今之嬰童可無虞矣何邇年來痘疹一臨殤輀相踵十不保五曷故哉屈數前書不爲不多吐心露膽不爲不悉豈多岐而亡羊耶抑其術猶有未臻者耶嗟嗟書不盡言言不盡意眀者當心得之已古謂用藥如用兵嶽武穆云陣而後戰兵法之常運用之妙存乎一心書安能使人人必克勝哉矧今之業專門者以痘爲祕術爲禁方固不道其道心其心各師其見各顓其法而不思融洽眾理以契所歸故乃宗張喙李是甲非乙殆派紛而不㑹其源曷能齊其治哉余燭斯獘每爲痛心故節錄各家成法參以鄙意㑹而同之名曰痘疹心印庶好生君子得以窺其竅妙雲爾

原痘

萬菊軒曰上古之時未聞瘡痘之⿴素難之文鮮有及者豈其人淳龎朴野積精全神虛邪苛毒莫之能害歟或云自建武擊虜遂染其毒流布中國謂之虜瘡或曰聖瘡言其變化莫測也或曰天瘡言爲天行疫癘也或曰百歲瘡言人自少至老必作一畨也或曰踠荳瘡言其形之相似也故患此者如蛇蛻皮如龍蛻骨死生存於呼吸之間夫上古所無而季世有之抑時世異耶抑人自失之耶餘思其繇天地之气春夏生養之紀也其物熈熈秋冬殺戮之紀也其物黟黟時逮末世已非泰和之景不可謂非時世之異然人日習僞不知持滿禦神之道七損八益之數務快其心以散其眞不可謂非人自失之也有論穢毒者有論淫火者有論時行正病者靡有定論將謂穢毒淫火耶則一歳之中大而郡縣小而村落病者相似而死相繼未必人人若此之甚也將謂時行正病耶何以自少至老但作一次厥後再無傳染也蓋父母於子一體而分精血之毒已畜於陽施陰化之始固不待誕生之頃咽其血而後有是毒也況男子惜其气以養其精女子調其气以養其血苟失所養卽貽他日之患子之受於父母者𨿽殊其爲毒則一也豈有男子淫火起於气爲陽毒而易治女子淫火起於血爲陰毒而難治之理耶至於天行正病亦有其時但觀夫年之所加及有四時不正之气卽知有是正病也然則待時而發者胎毒也或速而危或徐而持或暴而死者气之微甚所使也發則其毒洩矣所以終身但作一度後有其气不復𫝊染焉

孫季子朋來曰火卽胎毒也天行卽疫癘致痘之由端不外是二者蓋淫火肇於有生之初伏而不發必俟天行煆煉一畨然後洩之𨿽百歳不免焉殆亦有生之後一刼也設非淫火胎毒安得一生只發一次哉矧人之出疹出痘正如蠶之蛻殻一眠二眠三眠也若謂純是胎毒不假天行何臨作之年郡縣村鎭沿鄕接境莫不皆然卽𡖉生如雞鴨胎生如豬犬且皆不免又槪可見至於生者死者實由所感天行之輕重非干所稟之厚薄也觀今之童稚體盛神壯宜其稟气之厚亦多死者形羸色瘁豈非所稟之薄且多生者迹此驗之死生輕重乃臨時所感天行之輕重也爲父母者愼加保惜以膺天和不可純委於命而尢天也特筆此以告

萬菊軒曰昔人謂在胞中饑則飡母之血渇則飲母之血餘獨謂其不然蓋兒始受气之時一月胚二月胎不過一㸃精血凝結中涵生意也至三月以後其形漸成在胞之中譬諸禽鳥之雛在𡖉殻中渾渾然薫蒸滋養惟所受太和之气漸自生長日月旣足乃破其胎𡖉而出矣何以能飲食耶必謂有所飲食則胚胎之初形象未具何飲何食耶且血者渣滓之物有入必有出十月之前所飲所食之血又從何道出耶若生下口含惡血乃母臨蓐之時血穢流溢入兒口中未必便是先在腹中所食之血也但云兒在胞中滋養形體長育變化培植根蒂者則在母之血液也

或有問曰兒在胞中饑則食母之血渇則飲母之血萬菊軒以爲必無此事驗今之初產之孩口有穢血少頃就有黒糞從便而下是其徵也安可遽謂必無之耶孫季子朋來對曰以物理格之似無此事也兒之胞胎在腹猶𤓰菓然𤓰菓賴藤樹滋灌汁從蒂入日漸肥大成熟兒在胞胎混混沌沌懵然無知焉有饑餓蓋藉母之湮從胞蔕而灌入臍中十月充足胞分而出口中之穢間或有之實分娩時胞中之餘穢惡露也大便黒糞如𤓰菓中之汁水耳此必有之物殆平時灌滲積於其中出懷之後各自立極陽升陰降陽升者啼聲上出也陰降者大便下行也此必然之勢亦必然之理也出懷之後始有出有入在腹胞中安有出入之徑竇者乎格物者自能辯之毋致疑也痘不宜毒物酵發

生生子曰痘本火毒尢因天行故發熱之初看其熱盛便知毒重卽宜解散使表裏疏通俾熱毒有門路出也全在頭著工夫胡大卿曰小熱宜解毒大熱宜利小便觀此可見前人愼重之意不輕易用大寒大毒之劑動其大便恐傷沖和壞脾胃也緣痘全藉脾胃尢賴沖和始能灌漿結靨所謂沖和者卽胃中坤元之气人賴之以養臓府而灌漑周身者也近觀西吳治痘罔用頭著工夫動輙便以鱖魚桑虫雞冠血虺蛇等毒物謂之酵痘習俗爲常不思痘本火毒毒固宜發但當先門路未淸小毒蘊成大毒玆又以毒攻毒不啻火熾添油則脾胃沖和若燎毛矣故毒發之後痘粒粗大膿何得滿或潰而爛或噦而嘔或發癰毒或成外剝或致泄㵼種種之禍變難悉舉豈知門路疏通則痘縱不起發不過補助气血而或以大成散佐之自能行漿灌膿蓋痘粒小則漿易滿亦無變癥是曲突徙薪之法也捨此不爲而徼彼焦頭爛額之功殆亦危矣戒之戒之

戒用天靈蓋

生生子曰醫本仁術夫仁者無大無小無貴無賤無見無隠無處不然故啟蟄不殺方長不折皆所以體天地而愛物存仁也醫之治痘逆者不治險者宜治前人方法林林種種何莫非藥何物非劑何適非宜顧乃取人之骸骨而煆煉之嗟嗟其忍心亦劇矣乎不思痘之無膿者由气虛而血不充也補气以气補血以味合取其气味之純厚者以補之則得矣如人乳紫河車鹿角膠之類皆气純味厚者庶可以補气血而資精神彼遺久死骸迨气血竭絕枯朽之物猶稿木死灰已且不能延生而又能資他人乎此必無之理也且痘古稱天花貴淸潔而厭鮏臭其不可用一也膿少由於血虛喜潤而惡燥玆犯煆煉枯燥其不可用二也���律有禁條以無可取效之物而戕人之遺體犯律之禁傷天之和噫操殺術也焉得仁或曰有用之而痘立發者何謂也生生子對曰余非謂此物不能發特嘅其發之後燥毒交扇烈若燎原正如燈巵油盡而又益之以燈心立見焦枯良可悼夫

腎無痘辯

生生子曰諸書皆言四臓俱有痘獨腎無痘故發熱之初單顯四臓之癥驗耳之冷則知腎無痘也余謂此皆臆度之言非見道之語也緣痘稟於有生之初父母之淫火伏於子之命門爲天行癘气感觸而發觀銅人圖命門宂在兩腎兪之中與臍相對秦越人謂兩腎中間動气者五臓六府之本十二經脈之根呼吸之門三焦之原臓府從此而生故人之所以得不死者賴此動气以爲生生不息之根有是動則生無是動則呼吸絕而物化矣夫以耳之冷熱驗痘出之輕重則可若以耳之冷而遽謂腎之無痘則不可腎旣曰無痘何前人又有變黒歸腎之說由其有出斯有歸也詳古人用四牙散一方亦可見矣蓋牙者骨之餘腎之標是亦以腎補腎之意惟腎之元气充足則其痘始能盡出且又能制伏其火而使其气血相依故化膿結痂而愈也腎虛則不能化漿而使之盡出結痂則色變黒馴至焦枯而告殂矣故曰歸腎者猶言痘本出於腎而仍還於腎也是爲辯

首尾不可汗下辯

萬菊軒曰今之治痘者悉云首尾不可汗下聽者和之曰痘宜溫補汗下不可也此亦喜補惡攻之遺獘殊不知治痘之法莫要於觧毒或攻或補務使毒气得解而已如其气血和暢營衛流通表裏無邪其出則盡其發則透其收則時非但不可汗下𨿽溫補亦不可用也設使外感風寒約束皮膚腠理痘出不快此當汗之令陰陽和營衛通而痘易出毒得解散可也苟不汗之則毒無從得出畱伏於內未免閉門畱冦之禍矣如大熱不退煩渇轉增譫妄昏沈便溺阻塞此毒畱於腸胃之間與穀气並宜急下之使臓府疏通陳莝滌去可也苟不下之則藏⿱畜毒煎熬於中寜無養虎遺患之悔乎故大要曰謹守病機各司其屬有者求之無者求之必先五勝疏其血气令其條達而致和平此之謂也

審証

孫季子朋來曰治痘先須審証痘固胎毒必假天行令气或內傷飲食激而發也發熱之初預當明其輕重蓋熱輕毒輕熱重毒重也設熱旣重便宜察其表裏外感內傷內傷爲裏夫痘全藉脾土以爲依歸脾爲倉廩五臓皆仰給於脾外主肌肉行漿灌膿結痂皆在肌肉脾旣受傷則內熱蘊悶或腹疼嘔惡急宜消之重者下之使裏無壅遏則熱自退神自淸也內傷不急治六七日後痘旣外出腹中虛矣內傷之物因而㵼痢則不能灌膿而成內䧟外感風邪卽宜淸解若頭項痛腰脊彊便知爲太陽經表癥若鼻乾不得眠口渇便知爲陽明經太陽以防風𦍑活寒月麻黃桂枝陽明升麻葛根之類古人云必使一晝一夜汗出熱退爲佳蓋腠理疏通則痘易出易壯遲則熱燒地盤腠理緻宻熱無從出出必稠宻或蘊成癍由解散不淸縱然發出日後灌漿必咳𠻳聲啞嗆喉外剝可不謹之於始哉觀乎古人呼爲痘瘡以其形圓而肖荳也荳喜土鬆滋潤則易出易成熟初出最嫌土燥成熟尢怕濕淫燥則難出濕則潰爛故治痘亦如之若熱盛毒重神昏足冷者卽於前解散內消之中大加解毒故曰六日以前解毒爲主六日以後補託爲主過六日則大事已定救無及矣是以貴在審証勿失時也右審癥

緫驗部位

內經曰諸瘡皆屬心火心之華在面痘瘡之𠉀但以面之部位占之思過半矣痘本火毒火性上炎諸陽皆上聚於面吉㓙善惡尢易見也額屬心火如印堂以上髮際以下橫兩日月角部位先見紅㸃先作漿先結痂者此惡𠉀也蓋心爲君主毒發於心故先見於其位君危則十二官皆危死殆速矣左臉屬肝木右臉屬肺金如兩臉先見紅㸃磊落者吉如相聚作塊其肉腫硬者死蓋肝蔵魂肺蔵魄生意旣絕魂魄相離故不治也頦屬腎承漿橫抵兩頥先見紅㸃先發先痂者吉此位𨿽屬腎然三陰三陽之脈皆聚於此陰陽和故無虞也鼻𨿽爲肺竅而凖頭則屬脾土若凖頭先出先痂者㓙蓋四臓皆稟受於脾毒發於脾則四臓皆失所資殆土敗則四臓皆相隨而敗故延綿日久而後斃也腎之竅在耳又心之用亦在耳心者少陰君火也而少陽相火之脈行乎耳之前後凡在耳輪前後先見紅㸃者㓙蓋君相二火互發燔灼之勢難以撲滅惟口唇四圍先出先起先痂者大吉緣陽明之脈俠口環唇胃與大腸主之無物不受殆猶海也乃多血多气之經故曰大吉也

驗面

發熱之時面色明瑩者吉赤若塗胭脂者㓙此邪气拂欎於陽明胃與大腸也陽明經上循於面熱盛故赤也宜淸涼解毒稍通利之面垢慘黯者凶面垢者少陽𠉀見也邪熱拂於少陽甚則面微壅宜表裏雙解蓋少陽從中治也

驗耳

腎通竅於耳故耳以𠉀腎也腎臓屬北方天一所生之水受气之初先生兩腎如荳子離泥兩邊分開之瓣也痘疹發熱耳獨涼者瘡疹屬火外邪不幹於腎故也如耳熱是邪干於腎毒不發越則反有歸腎之變凡觀痘瘡先看耳後有紅縷者蓋少陽三焦之脈從膻中上出缺盆繋耳後直上出耳角紅者火色也此瘡疹之火發從少陽故色先見於其經也凡痘自耳先出未及成漿耳輪先靨者此漸萌歸腎之勢多㓙驗目

目者心之使也神所寓焉發熱之初觀其兩目神倦不欲開者痘也目中汪汪若水者疹也諸瘡皆發於心故𠉀見於目也目赤者熱甚也心惡熱急解之經云肝開竅於目瘡疹發熱目連札者肝有風也風入於目上下左右如風吹不輕不重兒不能任故目連札也目直視者肝有熱也熱入於目牽其筋脈兩眥俱緊不能轉盼故目直也得心熱則搐者風火相搏也痘疹發搐此其常𠉀但㵼心肝二經之火搐止則吉不止則㓙五臓精華皆上注於目痘瘡之毒發於五臓毒之甚者目必受之故前人註有䕶眼之法良有深意凡兩眼常出淚者肝熱也此時眼中無痘宜服㵼肝火之藥蓋眼中之毒常在収靨不齊之後方有如痘入目成膚翳者切不可用㸃藥恐損睛破瞳成廢人矣痘瘡収後目不開者肝熱則目澁不敢開明暗皆然心熱見明則合見暗則開謂之羞明此有餘熱在心肝也如瘡未成膿腫消目開者瘡已過期収靨不齊目閉不開者瘡壞欲變目上竄者心絕也直視不轉者腎絕也非泣而淚自出者肝絕也微瞑者气脫也血貫瞳子者火勝水竭皆死𠉀也

驗鼻

鼻爲肺之竅痘疹發熱之初噴嚏者火邪上干於肺外應於鼻而癢則嚏鼻漧黒燥者火刑於金金體本燥得火反甚急宜淸金㵼火以解其毒鼻衂者血得熱而妄行故衂出於鼻急以涼血㵼火以解其毒鼻流淸涕者疹也疹發於心心肺相連以火煉金熱極而反化爲水也痘出之後鼻塞不通者熱也痘已成漿収靨之時鼻塞不得息者此鼻內有瘡膿涕粘結可用金銀小簮子以通之如痘未成漿鼻端先乾者凶內經云臓眞髙於肺以行營衛陰陽也邪火刑肺肺敗不能輸精於皮毛故皮毛焦枯先見於鼻營衛不行陰陽不續以漸徧身皆漧枯而死矣凡瘡變壞鼻中血出者鼻孔開張喘急者肺絕之𠉀皆死癥也驗唇口

脾之竅開於口其華在唇四白發熱之初口中和唇色紅潤者吉如口燥唇裂其毒必甚急解之痘出稠宻唇口痘子相粘諸痘未發此處先已戴漿諸痘未収此處先已焦黒者㓙面痘腫灌唇上痘裂成塊乾濺者重如痘出太宻口中气臭者臓府敗壞故臭出於口也痘欲變壞唇上縮者脾絕也唇下自呷者魚口也口中涎如膠粘者脾津竭也皆不可治

驗手足

四肢者諸陽之本痘出欲疏其發欲透其靨欲齊如應出不出應發不發應収不収此脾胃气虛不能旁達四肢也發熱手尋衣領亂撚物者肝熱也手搯眉目鼻口者肺熱也手足搐搦者心肝風火相搏也各隨其臓而㵼之足涼者此常𠉀也足冷手亦冷者脾臓虛也四肢皆稟气於胃而不得至經必因於脾乃能至也脾虛不能爲胃行其津液故冷耳宜溫之痘已出手足多水泡者此肝勝脾衰爲鬼賊宜急治之不久便生癢𤹀也如徧身皆發手足不透是空殻者此脾胃虛弱津液耗竭營衛凝澁故其毒亦欎而不發也不能食者死能食者必發癰疽痘勢太甚手足冷者不治痘未成漿手足皮脫者必死痘已正靨惟足不収者足爲純陰無陽相濟所以収遲如痘始成漿他處未収手足心先靨者其後必生怪疾也痘靨之後手足闗節腫痛者必發癰也痘癢手足搔亂者㓙夾斑

斑者血之餘有色㸃而無頭粒隨出隨沒者也丹則成片赤如雲頭而突皆血太過而气不及營衛失䕶致血任三焦浮逰之火散漫於皮膚之間耳宜以輕劑散其火邪兼活血解毒之藥治之並用𤣥參升麻湯加石膏黃芩荊芥芍藥芎歸或升麻湯加紫艸蟬退多磨犀角汁化下烏金丸又或結痂之後而發者餘熱煎熬肉分其斑必爛宜解毒湯加歸芍黃芩石膏甚則大連翹飲爛處以生肌散敷之無不瘳矣至若靑黑紫斑乃毒气不能發泄之故死生一反掌間耳急與四順淸涼飲利之其斑旣退卽以四君子湯加黃蓍薑棗煎服如不止再加肉果須要預煎𠉀之俟斑退血附卽服庶可免其內䧟也大抵斑在發熱放標起脹時多用表散在灌膿収靨時多用解利徧身通紅者治同

發斑有二陽毒發斑者壯熱渇躁兩目如火脈洪有力其色紅赤者胃熱也紫黒者胃爛也一則下之早故熱乘虛入胃一則下之晚故胃熱不得泄皆內外挾熱而發斑也當服𤣥參升麻白虎等湯陰癥發斑者身無大熱手足指甲俱靑脈沈細而急其色微紅或暗晦此無根失守之火聚於胃薫於肺𫝊於皮膚而爲斑也若妄投以涼劑則誤矣當與升麻鱉甲湯調中溫胃而斑自退

夾疹﹝疹卽麻也﹞

痘毒出於陰疹毒出於陽陰主血故痘有形而灌膿結痂陽主气故疹有色而不膿痂此皆有生初之淫火伏於命門���間本非尋常並發者惟痘出之時或天行所激觸動其毒故並出耳此亦不順之癥也故急宜淸散先服升麻葛根湯如不解則犀角地黃湯內旣淸涼則疹亦隨之而解矣

錢氏云痘疹只出一樣者善凡痘已見形其間碎宻若瘡子者此夾疹也由火毒薫灼於中故使疹挾出於外也急宜解毒使疹消散痘得單成可也宜荊防解毒湯主之若服後而疹不退者凶之兆也夾斑治同

膚疹者熱毒之气發越而然也暴出之時㸃如麻狀但色鮮赤成片耳用敗毒散毒當隨散越數日而痘出痘反稀疎

劉宗厚云癮疹多屬脾隠隠然在皮膚間而名之也發則多癢或麻木不仁者是兼痰兼濕之殊也色紅者兼火化也用解毒防風湯若內傷外感而發者用調中湯

夾沙﹝亦麻類粒頭瑣碎吳地呼爲沙子其狀如夏月膚腠之疿子﹞

沙之形如粟一般尖員而硬中含淸水夾痘而出者亦熱毒之所發也用四苓散加防風黃芩分利陰陽而⿰自退矣

夾疥瘡

痘夾疥瘡而出則血气爲瘡所奪痘多不能起發成漿須連服內托散庶無坐陷之患也

漧枯黒陷紫陷﹝朋來曰凡黒如烏羽者生以其熱𨿽熾而血尙活治以涼血解毒可愈也黒如焦煤者死無生气也故不治﹞

痘色初見深紅者必變紫紫必變黒紫黒必至於漧枯皆血熱乾滯而气不能運行一定之理固如此也治須以涼血淸熱爲主㸔其微甚或利大便或利小便或爲解散頂𨿽平陷不可以气虛而例用參茋補劑蓋補气則熱愈甚而血愈涸也宜以絲𤓰化毒湯加當歸紅花連翹牛蒡更以麻黃解毒湯發散其毒或以紫艸湯化下小靈丹或燈心湯化下大靈丹有黒疔者鍼挑破去其毒血兼用扶脾實土之藥古方有燒人屎者有用四聖散者有用人牙散獨聖散者有用雞冠血酒漿灌之者有用胡荽酒塗其徧身並衣服薫之者有用壁間蟢蛛如荳大者研爛入雄黃毎嵗一釐同研勻酒調服者有用黃連犀角淸心火者已上皆可擇用如宣風散百祥丸牛李膏內有大㦸與牽牛峻利之藥元气盛尙可虧損況痘後之兒尢當愼之

黒陷二種因气虛而毒不能盡出者酒炒黃蓍紫艸人參黒陷甚者亦用燒人屎

白陷灰陷﹝朋來曰察其乳食少進二便淸利者爲寒法從溫補﹞

痘色白者必變爲灰慘灰慘者必變爲平伏倒塌此𨿽气虛而血不華色血亦虛也故當气血兼補使血活气行則白色可變爲紅庶或可救若單用補气之藥則气燥血虛必致發癢抓破灰慘平伏倒塌爲不治之癥矣治宜補中益气湯合四物湯有內熱者加解毒藥白䧟抓破皮薄漧燥而極癢者皆由失於補血以致气虛則燥然也

內潰

心鑑曰內潰者胃爛也蓋因風寒所中腠理固宻陰陽二分壅塞不通其毒內攻而臓腑之間毒火炮熾則潰而成膿口舌皆白是其驗也識者於痘未出之時或有風寒阻隔气粗熱甚身必戰動肚腹急痛謹防此患以敗毒散或升麻葛根湯逐散寒邪開泄腠理縱毒外出必無是癥

癢塌

痘瘡癢塌今人縂歸之气血虛寒殊不知亦有气盛血熱而然者須從形色及他癥辯之如痘色淡白精神虛怯小便利大便頻至夜癢甚者此脾气弱而气血均虛也參茋內托散及四君子湯加黃茋肉果官桂白芷蟬退主之甚則陳氏木香散佐之如瘡色紅紫煩躁大小便不利渇欲飲湯水甚至抓破血流者此气虛血熱毒盛血行气分血味醎醃螫皮肉而癢也四物湯加參蓍連翹蟬退白芷甘艸及三味消毒飲加紫艸連翹主之血流者敗艸散蕎麥麵炒黃土摻之又徧身癢甚抓破者不問前後皆服蟬花散外以乳香或敗荷葉茵陳燒煙薫之若穢气沖觸作癢抓破者宜服內托散外以辟穢散薫之然發癢精神淸爽自知其誤欲人拊摸者吉若悶亂不寧者揺頭扭項手足舞亂言不聽禁不止者凶也

羣玉曰痘疹發癢如能食而大便堅結者此邪气內實正气外虛也加味四聖解毒湯治之外用升麻蒼術麻黃槐栁桑皮煎熱拭之如泄㵼者此正气內虛邪气外實調元托里治之外用山茵陳白艾二味爲末燃火薫之如用上二法而癢卽止者吉癢不止而反甚者凶也

心書曰痘瘡作癢者火邪𫝊於肌膚之間不能卽出或血方流行而爲風寒外束故欎滯而作癢與傷寒汗不出而作癢相同法以荊芥穗束之以紙而刺癢痘之項以散欎邪其癢卽止驗之如神內服消風火化毒湯以解之以上癢癥痘家之惡𠉀玆錄各家治法驗甚者以備緩急參用

目睛露白

人之一身必元气固則精血爲���凝聚而瞻視有常也若元气虛損則衛气受虧是以督脈縮促致睛上弔而露白也若謂之風則謬矣遇此𠉀別無他証者可以保元湯加陳黃米主之無魂失志不省人事者不治𨿽無他証而或見於七日之前則毒尙未解而气血已離必不可治之癥也

聲啞

心之气舉撃於肺而爲音肺淸則音淸肺熱則音啞此必气喉有痘熱毒閉塞肺竅而然也須分順逆爲治如七日之後失音者乃內痘先熟而先靨則咽喉漸寛毒气漸消聲音自亮爲順癥也若七日之前失音者此毒气薫蒸失於調解致肺竅不通閉塞管籥毒無從洩內痘糜爛舌齦成坑咽門腐壞馴至呼吸俱廢爲不治之癥矣或有內本無痘因食辛熱之物或多服熱藥所致者急用甘桔湯射幹牛蒡湯加𤣥參連翹犀角治之或能言聲不淸者此火乘於肺也㵼白散加天花粉桔梗石膏片芩茯苓麥冬山梔治之或感風寒閉塞而聲不淸者參蘇飲加桑白皮杏仁石膏主之如法治之而效者吉否則凶

水嗆

喉之竅若管籥然痘之初出細小不覺及肌表之痘成漿則內痘亦成漿而其毒壅於㑹厭然是乃飲食所進之處故飲湯水不易進納則溢入气喉而發嗆也若谷食有渣自能咽之從食喉而下非如水溢以犯气道矣七日後見者不藥而愈何也外痘靨而內自痊矣若七日前見則爲逆癥由熱毒壅塞不能發於肌表故耳治用甘桔湯合解毒湯加牛蒡𤣥參荊芥麥冬若預以甘桔湯淸其气道安致有此患哉驚搐﹝附癲癇﹞

心者神之舍也痘毒本熱熱气擊動心神肝不能制故神不安而發驚搐治宜㵼肝利小便蓋㵼肝則風去利小便則熱除風熱旣退則痘出而驚自愈矣故痘未出而見此癥者則升麻湯合消毒飲主之或紫艸膏或蟬酥丸不可竟投涼劑蓋心一涼則气血隨斂毒無從出也痘旣見而有此癥由熱毒之未解耳四苓散合消毒飲或柴苓湯或導赤散若風火相摶喉中痰鳴目晴上視面赤引飲喜居冷處者柴苓湯或抱龍丸若痘後胃弱飲食不化謂之食蒸發搐必面黃潮熱大便酸臭祕泄不調或吐利腹痛宜紫霜丸下之大便祕者四順飲痘後毒當盡解而又發驚則心气已絕神無所依必不可治發癲癇者粉紅丸治之

痘後手足麻木無汗者參附湯若手足難動常出汗者茋附湯卒然驚僕不省人事者用皂角爲末吹入鼻中卽甦古謂先痘後驚者不治痘正發而有此癥能不爲之可悼哉

又痘未出毒气內逼目上竄驚叫如驚風者乃痘欲出之𠉀也若誤認爲驚而治之則毒气內蓄邪熱不洩而反危矣

煩躁

心經有熱則煩躁蓋痘毒之熱撃動心火脾少津液不能濟之此所以發爲煩躁不寜悶亂狂言等癥也治當觀其虛實何如痰實壯熱者梔子仁湯或解毒湯或辰砂益元散二便祕則通利之虛煩而渇者保元湯加麥冬五味或麥門冬湯夏月暑甚煩渇而痘出不快宜辰砂五苓散靨後發熱煩渇麥門冬飲子此癥似輕而重苟服藥而久不愈則心脾二經皆爲熱毒所傷矣煩則必渇渇則必㵼㵼則必咬牙寒戰而癢塌之患立至也愼之愼之

秋𫝊曰痘瘡以安靜爲貴但有煩躁者必毒气壅並表裏不寧宜審諦之如搔爬不停者痘癢也不寧者裏熱也呻吟者痛也非折肱之妙手安能識其病而起其癥哉

發渇

渇者胃中熱也胃中津液爲熱所耗故渇而飲水也始終固有用白虎湯加天花粉漧葛甘艸然有汗加人參或辰砂六一散小水不利者四苓散气虛保元湯加麥冬五味至於陰虛火動而發渇者固爲難治之癥理辯則謂六味地黃丸加桂心五味子乃治虛渇之聖藥也不可不知

痘疹心書曰毒气萃於陽明此時多發熱渇熱淫於內而外不得宣通故發渇也宜神功散服後猶渇者宜紅花子一味煎湯飲之如無子卽用紅花湯加牛蒡子服之此藥神妙能散胃口之瘀血故也切不可用荔枝黒棗椒薑等湯以助陽經之熱

噯气

熱毒欎於胃中欲發而不得發故噯气治用半夏生薑湯加陳皮黃芩或四苓散加陳皮竹茹以利之不食

痘瘡始終以脾胃爲主若飲食如常者此臓腑充實脾胃完固不消服藥若不喜飲食者必須辯別而治之如泄㵼痘色灰白而不食者此脾胃虛而元气弱也宜四君子湯或人參養胃湯七珍散治之如大便祕瘡掀腫不食者此毒盛而血熱也宜四物湯加解毒藥熱甚者加薑炒芩連便祕者下之萬氏云痘瘡不怕稠宻只要能食

汗多

汗乃心之液由熱气內蒸腠理開泄故液隨气而出也自汗盜汗俱能虛人未漿之時恐不能灌旣灌恐不能靨旣靨恐血脫陽虛變爲他癥最宜調理自汗宜保元湯加桂枝白芍浮小麥以斂之有熱加酒芩盜汗宜當歸六黃湯或當歸湯丹溪曰自汗不妨蓋濕熱薫蒸而然也此特爲汗少出者言耳若汗大出身冷惡寒寧不早爲之治乎此宜異功散救之寒不已者死汗綴如珠者死汗而昏沈者死汗而煩渇者死不可不察

諸失血

夫血熱則妄行蓋熱毒之气淫佚無歸則血亦隨之而走泄也始終用犀角地黃湯加芩連梔子白芍但血之妄行或吐或下或從陽瘡痘毒而出者悉皆不治何謂也吐便者有傷於內也㵼膿血如死肝荳汁者胃爛也從瘡毒而出者肉分空虛而元气爲之走泄也鼻衂者生蓋血隨毒行𫝊注督脈斬關而出不犯其內故耳至於女人失血不止尢當急治嘗有一男子口鼻出血數碗以韭菜汁半碗頓服而愈

陰囊發腫

痘癥陰囊腫痛如瓠𤓰者乃膀胱熱甚毒气流於小腸而然也急宜淸利退火滑石木通車前牛膝梔子瞿麥燈心甘艸水煎服或紫艸飲子小便不利者加木通外以石燕子醋磨濃汁敷之

痘後浮腫

痘靨之後失於調理或傷飲食或感風濕致傷脾土濕勝而爲腫也傷於食以徤脾加山查麥芽平胃之類虛者加人參俱以淡滲之劑佐之傷風濕者平胃散加防風𦍑活汗之水腫者以五皮飲消之一方用蘿卜子殻蒲蘆煎湯洗之立消又法桕樹葉桑樹葉煎湯洗亦消

驗動靜

凡痘以靜爲貴內有不和則動凡靜屬陰而動屬陽痘之爲癥陰陽俱病但息欲其勻語欲其少寐欲其安寤欲其寧觸其瘡則吟拂其欲則鳴飲食二便如時此平人之𠉀是謂靜而吉也如呻者身有苦也自語者神不淸也喘粗者內熱也腸鳴者泄也坐臥不寧者心煩也啼叫不止者痛也揺頭者風也指欲搔者癢也咽物難者咽痛也咬牙者心肝熱也若悶亂躁擾譫妄昏如見鬼狀搖頭扭項手舞足擲目晴上視寒戰咬牙語音不出皆爲死𠉀如病向靜忽然擾動者異也須細察之痘色變而無他𠉀者戾气觸之也痘色不變又無他癥此必有因但俟自定其有目瞑息微四肢僵直口噤痘壞昏睡不省者此眞气將脫魂魄欲離之兆又不可作靜㸔也

稀痘仙方

牛黃﹝一錢﹞蟾酥﹝三分﹞辰砂﹝七分﹞絲𤓰蒂﹝近蒂取五寸燒存性五錢﹞爲末毎一歳服一分沙糖湯調下

兔紅丸﹝服此可免出痘﹞

辰砂甘艸六安茶各等分臈八日午時取生兔子血爲丸梧桐子大逢三六九與兒食之

鼠肉方

取雄鼠肥大者去皮毛腸穢用鹽醋爛煮與兒食之痘出稀少切不可使兒聞見亦不可對他言知但只可自設法取用不可用他人取討者恐防毒藥死的愼之或只用砂仁白水煮不用椒蔥蒜韮並油煎等辛辣熱物若未食葷兒與食尢妙此屢試屢驗者

四脫丹

蟬退蛇退鳯凰退﹝卽哺出雞子殼﹞神仙退﹝卽父母爪甲﹞右各等分焙爲末毎服一錢煉蜜爲丸菉豆大每年除夜服服三年永不出痘

𤣥兔丹

𤣥參﹝酒洗五兩﹞兔絲子﹝水淘淨酒煮研爛爲末﹞

右二味俱不犯鉄器爲末黒沙糖爲丸彈子大每日與兒服三丸沙糖湯下

葫蘆花湯

八月采葫蘆花不拘多少陰漧入除夜蒸籠湯浴兒或不出痘縱出亦稀少

苦楝子湯

苦楝子不拘多少煎湯浴兒或痘瘡不出出亦稀少

三花丹﹝將出之時用之能稀少﹞

梅花桃花梨花取已開未開盛開者陰榦爲末等分取兔腦爲丸雄黃爲衣用赤小荳菉荳黒大荳三荳湯下

六味稀痘飲﹝將發痘預服之﹞

山查紫艸牛蒡子﹝各一錢﹞防風荊芥﹝各一錢二分﹞甘艸﹝五分﹞薑三片水煎服

輕斑散﹝治痘未見㸃時服之﹞

絲𤓰﹝近蒂三寸連皮子燒存性爲末﹞硃砂﹝五分﹞二味和勻沙糖調下痘出必稀多者少少者無

稀痘如神散

絲𤓰升麻芍藥﹝酒炒﹞甘艸山查黒荳赤荳犀角﹝磨用﹞各等分毎服三錢水煎服不拘時㸔大小加減

預服萬靈丹﹝初發熱一服卽輕百發百中﹞

升麻﹝小者三錢﹞葛根﹝三錢﹞甘艸﹝三分﹞紫艸茸﹝一兩﹞蟬退殭蠶﹝洗﹞連翹白附子﹝炒各三錢﹞山荳根﹝五錢﹞全蠍﹝去毒十枚﹞䧺黃﹝一錢半﹞麝香﹝一錢﹞蟾酥﹝一錢好酒煮化﹞

右十二味和拌爲丸皂角子大毎服一丸紫艸湯下

發熱有數種

生生子曰凡痘疹發熱與傷寒傷風傷食驚風等相似先當辧明傷寒之熱手足梢微冷無汗惡寒面色靑慘不舒左額有靑紋傷風熱手足梢微濕自汗惡風面赤而光二者皆太陽癥俱頭項痛腰脊彊傷食熱目胞腫右額有靑紋身熱而額腹最甚夜熱晝涼面色黃或吐利腹痛驚風熱面色靑紅額正中有靑紋手心有汗時發驚悸痘子之熱必顯四臓之癥耳冷中指冷尻冷面燥腮赤呵欠頓悶乍涼乍熱多睡咳𠻳噴𡁲驚悸吐利夫發熱者瘡疹常𠉀也但熱微毒微熱甚毒甚微者勿藥甚者必宜及早淸解原痘無逆險只在發熱之初調治之早觀其熱重神昏卽以淸解之劑投之或發表或攻裏法在不避必使一晝一夜表裏���和熱退爲佳蓋毒解則熱始退熱退痘出自然稀疎明朗若不早爲疎通表裏則毒無出路𨿽小毒釀成大毒迨及出齊則順逆險已定順者幸而無虞逆者無所措手矣古無順逆險之名稱順逆險者自魏桂巖始也

初發熱三朝証治活法

凡發熱疑似之間宜投人參敗毒散一劑發之是與不是一發便見萬菊軒曰大抵痘疹只宜發盡勿使畱伏於中

凡用發表之劑務察天時不可固執只宜平和之說極爲誤事設遇冬寒及春行冬令之𠉀腠理緻宻血气凝澁痘必出遲遲則蘊熱熱不得汗毒莫能洩必多壅遏之變急宜辛熱之劑發之桂枝葛根湯或五積散去漧薑

如天時熱則腠理疎豁气血淖澤防其發洩太急恐罹潰爛之變必以辛涼之劑解之宜升麻葛根湯雙解散之類如春秋天時溫和不寒不熱只以人參敗毒散最佳

保嬰丹熱甚者用之捷效或就於前解散藥化下一丸能令重者輕輕者少以其極能解毒也

初發熱時飲食二便如常精神淸爽痘必稀少不須藥初發熱時渾身壯熱熇熇然不渇淸便自調此邪欎在肌膚之間宜輕之劑發之升麻葛根湯甚者𦍑活湯

初發熱時其熱烙手目赤鼻漧唇燥小便赤大便祕煩悶不安此表裏俱熱毒气壅遏宜發表通裏雙解散主之

初發熱時表不甚熱煩躁不安口渇小便赤澁熱在裏用紫艸膏保嬰丹辰砂六一散犀角山荳根之類淸解之甚者三黃丸微利之

初發熱時腹中痛者此痘毒與穀气相並急以麥芽山查紫蘇枳實砂仁陳皮溫而消之若腹脹硬痛大便祕者備急丸下之

初發熱時咳𠻳鼻流淸涕參蘇飲主之

初發熱大便祕結急宜潤之恐熱毒內蓄宜紫艸飲必使大便通利爲好

初發熱嘔吐者要明外感內傷外感者二陳加柴胡藿香生薑枳殻和而解之內傷者二陳加藿香砂仁麥芽山查枳實蘇梗白芷消之胃弱而吐者六君子湯有毒气上衝大吐不止者辰砂六一散甚者加石膏蘆根湯亦佳

初發熱作㵼腹中不痛原無內傷者此痘內動與外邪搏激所致不必治㵼但以輕之劑升發之痘出而㵼自止

初發熱自汗自吐自㵼者乃毒從上中下而出皆爲吉兆但只在三日內裏不可多日恐元气虛脫也

㵼有冷熱熱㵼者口渇小水少而身大熱四苓散加木通若干嘔加薑炒黃連或六一散冷㵼口不渇小水淸重者理中湯輕者參苓白術散久㵼者荳冦丸

初發熱二三日間有驚搐者導赤散𦍑活湯辰砂散大便祕者三黃丸微利之小便赤澁者導赤散渇甚者葛根解毒湯腹中痛者桂枝大黃湯腰痛者人參敗毒散自利者黃芩湯吐利者黃芩加半夏湯如脾胃素弱自利淸白者理中湯丸或四君子湯荳蔲丸合而服之

凡發熱及初見標時須問咽喉疼否但有微疼急淸解之甘桔湯加牛蒡子大抵痘要解咽喉爲急務不早防以致失聲漧嘔水穀不入搶喉噴吐治無及矣

管氏曰發熱之初痘之吉凶皆兆於此故急宜表汗使臓腑胎毒及感不正之气盡從汗散則痘出自然稀少蓋熱甚毒甚熱微毒微不必治妄汗則表气一虛痘不能起發反爲害也盛者汗之要在身熱盡退爲佳其有一切雜癥皆由毒气欲出不能故耳一表散則毒气盡洩諸癥自退矣或有當解者解之當下者下之切不可執一也胡氏曰表熱壅盛非微汗則表不解裏熱壅盛非微利則裏不解正此之謂耳失此不治則毒气漸盛而逆癥隨見世人多忽於此及見逆癥而後治之將何及哉

大抵治痘之訣妙在三法曰發表曰和中曰解毒知此三者於發熱見標之際預爲之地則多可少重可輕自無以後變癥故發表最先蓋痘疹只要發得毒盡不使畱伏於內凡發表必兼解毒非發表之外另行解毒也痘旣已出不渇不熱表裏無邪不須服藥如痘多毒盛裏實能食可單用解毒如裏气不和或吐或利於和中法內略兼解毒若毒輕痘少惟裏不和胃气虛者只用和中則不必解毒也每發表須辛甘淸陽之劑𦍑活防風升麻白芷桂枝之類和中須甘溫之品如人參當歸甘艸芍藥之儔蓋中不足甘以補之解毒須苦寒之輩如牛蒡連翹葛根芩連梔栢紫艸之類蓋毒者火也凡用苦寒之劑必要酒炒可以活血達表且不犯胃气切宜識之

痘宜依期施治治貴通變

翁仲仁曰夫痘由中以達外用藥因期而變通以其尙未見標必發熱三日然後見標出齊三日而後起脹蒸發三日而後灌膿漿滿三日而後収靨發熱之初耳尻中指俱冷耳後起紅絲呵欠噴𡁲眼目困倦兩顴之間有花紋見者預知其爲痘也發熱三日當托裏解表使其易出亦有气弱而不能出者當微補其气气和則出快初不可用茋恐腠理宻而難出也四五六日以淸涼解毒爲主淸涼則無血熱燥毒之患解毒則無壅滯黒䧟之害七八九日以貫膿爲主治法當溫補气血气血流行而成漿自易也十與十一二日以収斂爲主大和气血補脾利水則自然結靨此特語其常也蓋常者可必而變者不可必當隨𠉀參詳安可執藥以應無窮之變哉言見紅㸃之時如痘輕少不可過表在後恐成斑爛或乾紅紫色急宜疏利不然在後必成黒陷四五日之內痘出至足心爲齊苟未盡出於解毒之中宜兼發散若専於寒涼則痘遲滯不出七八日之間毒未盡解於溫補之中又兼解毒若偏於燥劑則毒盛不能化漿也十一二日之間漿未滿足必大補气血略兼解餘毒不然恐有癰毒溫疤之患此變通之妙要在隨時制宜也

人參敗毒散

𦍑活獨活前胡柴胡川芎枳殻桔梗白茯苓人參﹝各等分﹞甘艸﹝減半﹞生薑三片水煎服一方加薄荷少許

參蘇飲

人參﹝三分﹞紫蘇葉桔梗漧葛前胡﹝各四分﹞陳皮茯苓﹝各五分﹞枳殻﹝三分﹞半夏﹝二分﹞木香﹝一分半﹞生

三片水煎服

升麻葛根湯

葛根升麻白芍藥甘艸﹝各等分﹞水煎服

雙解散卽防風通聖散益元散二方也

防風川芎當歸白芍藥薄荷葉大黃連翹﹝各五分﹞石膏桔梗黃芩﹝各八分﹞白術桂枝荊芥穗﹝各二分﹞滑石﹝二錢半﹞甘艸﹝一錢﹞生薑三片水煎服

桂枝葛根湯

葛根桂枝赤芍藥升麻防風甘艸﹝各一錢﹞生薑三片淡䜴一錢水煎服

保嬰丹

紫艸茸﹝酒洗忌鉄四兩﹞纒荳藤﹝燒存性四兩﹞荊芥穗防風升麻大力子﹝炒各二兩﹞天竺黃﹝一錢二分如無眞者以雄黃一錢二分代之﹞牛黃﹝一錢半﹞辰砂﹝用麻黃荔枝殻紫艸煮過再飛﹞蟾酥﹝自取眞正者一錢二分﹞赤小荳菉荳黒荳﹝各四十粒炒香﹞甘艸梢﹝去皮二兩﹞加紫艸三兩水熬成膏半碗沙糖半碗前藥俱製淨末和爲丸圓眼核大辰砂飛過爲衣未出之先濃煎甘艸湯毎服一丸大兒加一丸凡遇發熱之時生薑蔥白湯化下厚蓋表汗乃解毒之神藥

心要𦍑活湯

𦍑活川芎防風山梔子龍膽艸當歸﹝各等分﹞甘艸﹝減半﹞薄荷葉﹝三片﹞淡竹葉﹝五片﹞水煎服

紫艸膏治紅紫黒陷熱毒

紫艸茸白附子麻黃﹝去節﹞甘艸﹝各五錢﹞全蠍﹝八枚炒﹞右爲細末用蜂蜜一兩酒半盞先入紫艸煎熬成膏旋入各藥丸如皂角子大毎服一丸仍用紫艸湯化下如治驚搐用金銀箔爲衣薄荷湯下

六一散

桂府滑石﹝飛淨六兩﹞大甘艸﹝去皮一兩﹞毎用一錢燈心薄荷湯下內加制辰砂三錢名辰砂六一散治狂言妄語驚搐用防風荊芥薄荷天麻煎湯𠉀冷調下本方加欎金名牛黃六一治痘後瘡癤癰毒及天行瘟疫冷水調下多服大效

退火丹治痘初出標大熱不退或稠宻成片者神效六一散一料加雄黃﹝飛過三錢﹞纒荳藤燒存性一錢外用紫艸木通蟬退地骨皮紅花大力子𦍑活片芩燈心煎湯𠉀冷調下極能解毒稀痘

四苓散

白術赤茯苓澤㵼豬苓

右爲細末毎服一錢

三黃丸

黃芩﹝五錢﹞黃連大黃﹝各二錢半﹞爲細末雪水搗丸菉荳大辰砂爲衣毎服五七十丸燈心湯下

備急丸

木香﹝二錢半﹞大黃黒醜頭末﹝各五錢﹞爲細末神麯糊丸菉荳大毎服五七丸山查湯下

甘桔湯

甘艸﹝二錢﹞桔梗﹝一錢﹞水煎服

三荳湯

赤小荳黒荳菉荳﹝各一升﹞甘艸﹝三兩﹞三荳用水淘淨用水八升入甘艸同煮荳熟爲度逐日空心面東任意食荳飲汁服七日永不出

代天宣化丸卽韓氏五瘟丹也

甘艸﹝甲巳年君土﹞黃芩﹝乙庚年君金﹞黃栢﹝丙辛年君水﹞山梔﹝丁壬年君木﹞黃連﹝戊癸年君火﹞連翹﹝佐﹞山荳根﹝佐﹞牛蒡子﹝佐﹞

先視其年所屬者爲君次四味爲臣君藥加一倍臣減半佐又減半共爲末冬至日修合取雪水煮升麻汁打麵糊爲丸辰砂爲衣竹葉湯下

五積散

白芷川芎﹝各三分﹞桔梗﹝一分半﹞芍藥茯苓炙甘艸當歸桂枝半夏﹝各二分﹞陳皮枳殻麻黃﹝各五﹞

﹝分﹞蒼術﹝一錢﹞厚朴﹝四分﹞

右除桂枳殻二味爲粗末外十二味爲末慢火炒令轉色攤冷次入二味末令勻水一盞半生薑三片煎一盞溫服

辰砂散

辰砂﹝一錢﹞絲𤓰近蒂三寸連子燒灰存性爲末蜜水調服多者可少少者全無絲𤓰解痘最妙紫艸甘艸湯調服尢佳

連翹湯縂解諸毒散風淸熱痘後一切發熱癰毒赤腫連翹防風瞿麥荊芥穂木通車前子當歸柴胡赤芍滑石蟬退黃芩山梔子甘艸﹝各五分﹞紫艸﹝五分﹞水煎服

連翹升麻湯

連翹﹝一錢﹞升麻葛根桔梗甘艸﹝各七分﹞木通﹝八分﹞牛蒡子﹝一錢﹞白芍藥﹝五分﹞薄荷葉﹝少許﹞淡竹葉燈心水煎服

消毒飲治咽喉腫痛上膈熱盛一方加升麻牛蒡子﹝炒二錢﹞荊芥﹝一錢﹞甘艸防風﹝各五分﹞水煎服

翁仲仁十神解毒湯専治身發壯熱腮紅臉赤毛焦色枯已出未出三日已前痘㸃煩紅燥渇欲飲睡臥不寜小便赤澁此熱盛也並皆治之

歸尾生地紅花丹皮赤芍桔梗木通大腹皮連翹川芎此方治血熱痘疹以涼血活血爲主佐以桔梗川芎有開提發散之功引以大腹皮木通有疏利熱毒之效誠以連翹丹皮有解毒之良用此以治血熱痘疹則能內外分消熱毒𨿽盛庶幾解散表裏自然和平矣古人用黃連解毒湯恐驟用寒涼不惟冰伏熱毒及出不快抑且熱毒爲其所抑則欎於臓腑或肚痛腹脹內潰而死者有之豈若此方用之爲穏當若不得已而用黃連芩柏亦須酒炒一以製其寒涼之性二以助其上行之勢借連栢以解毒耳

加減法

身熱壯盛加﹝葛根前胡﹞毒盛綿宻加﹝荊芥鼠粘子﹞渇加﹝天花粉竹葉滑石﹞小便血加﹝犀角山梔﹞大便黒加﹝犀角黃連或桃仁﹞吐血漧嘔加﹝黃連犀角﹞發紅斑加﹝犀角黃芩黃栢山梔𤣥參﹞小便赤加﹝山梔﹞小便短澁加﹝豬苓澤㵼﹞小便祕加﹝滑石瞿麥﹞大便祕加﹝枳殻前胡﹞嘔加﹝橘紅﹞泄㵼加﹝豬苓澤㵼防風﹞大便祕喘加﹝枳殻前胡大黃﹞煩躁加﹝麥門冬天花粉﹞煩渇狂亂譫語加﹝知母門冬石膏﹞嘔吐加﹝豬苓澤㵼黃連﹞咽喉痛加﹝甘艸鼠粘荊芥﹞

以上並用燈心十四根水煎服

羗活散欎湯専治實熱擁盛欎遏不得達表气粗喘滿腹脹煩躁狂言譫語睡臥不寜大小便祕毛竪面浮眼張若怒並有神效並爲風寒外摶出不快者同治

防風𦍑活白芷荊芥桔梗地骨皮川芎連翹甘艸紫艸大腹皮鼠粘子右爲粗散水一鍾燈心十四根煎六分溫服

身初發熱及見㸃之際毒气壯盛外爲風寒所抑或肌肉粗厚腠理堅閉肌竅不通經絡阻塞使淸气不得引毒達表循竅而出則熱毒擁遏於內爲腹脹爲喘急爲祕結爲狂煩爲驚搐爲失血皮燥毛直面急眼脹睡臥不寧驚啼多哭此熱毒擁遏之癥辧認不差急宜用發散開提之劑佐以和解透肌之法則熱毒不擁而其出自易矣𦍑活白芷防風有升提發散解毒之長桔梗有開提勻气之能荊芥連翹鼠粘善解欎熱地骨皮消擁熱於筋骨之間且能肅淸臓腑紫艸滑肌通竅大腹皮引熱下行使內外有所分消用此以治熱擁之癥效大而功用極妙若驟用寒涼如芩連升麻之類則熱爲寒气所抑不得伸越逗𨖻經絡爲疽爲癤者有之冰伏硬閉者有之至於人參黃茋白術茯苓溫補之劑誤用則其擁盛禍不旋踵他如丁桂木香薑附之類以熱攻熱殺人立至尢宜戒愼故發熱之初至見㸃之後並宜以本方處治依後法而加減之

加減法初發熱壯熱腮赤面赤毛焦皮燥咳𠻳喘急加﹝升麻﹞煩渇加﹝天花粉漧葛﹞腹脹喘急鼻塞面赤若怒毛直加﹝麻黃﹞便祕加﹝當歸枳殻﹞甚則加﹝大黃﹞嘔吐加﹝豬苓澤㵼陳皮﹞禁用﹝生薑丁香半夏木香﹞洞㵼加﹝升麻﹞禁用﹝白術茯苓荳蔲龍骨等劑﹞喘𠻳惡風加﹝紫蘇桑皮﹞失血加﹝犀角地黃黃連﹞搐加﹝靑皮﹞發斑加﹝黃連黃芩山梔﹞鼻衂加﹝黃芩犀角﹞小便赤澁加﹝滑石山梔地黃芍藥﹞驚悸加﹝木通山梔﹞不思食加﹝山查﹞傷食加﹝神麯山查麥芽﹞煩紅赤色加﹝生地紅花丹皮白芷防風﹞

見標二三日間出不快利加﹝大力子山查蟬退名透肌散﹞

皮急肉緊身壯熱甚加﹝葛根前胡﹞

見標三日之內並依本方加減及三日後痘瘡出齊血包已成而前癥悉平不得復用此方恐發散太過難於行漿另有方藥在後其禁用藥劑並從血熱痘癥法而裁治之

太乙保和湯﹝又名紫艸透肌湯﹞専治血熱痘癥服十神解毒湯後熱癥悉去內外和平見㸃三日之後不易長大粗肥者用之則能保和元气活血解毒助痘成漿易痂易落也

桔梗紫艸川芎山查木通人參紅花生地甘艸糯米﹝五十粒﹞

右用燈心七根薑一片水一鍾煎至六分溫服

便澁腹脹加﹝大腹皮﹞繁紅不潤加﹝當歸蟬退﹞出不快者加﹝䑕粘子﹞䧟塌加﹝黃茋﹞痛加﹝白芷﹞不勻加﹝防風﹞水泡加﹝白術芍藥﹞𠻳加﹝五味子麥門冬﹞渇加﹝麥門冬﹞癢加﹝白術芍藥﹞

七八日後漿足身復壯熱便祕煩渇腹脹喘急前胡枳殻湯漿足禁用此方另立湯飲在後

益元透肌散専治擁熱痘癥服𦍑活散欎湯後擁癥悉開气血和平見㸃三四日後不肥大者不成漿者用之則能勻气解毒透肌達表領出元陽助痘成漿而易結膿窠也加減以保和湯同論漿足之後另有��嬰百補湯在後按此卽太乙保和湯去生地紅花加蟬退鼠粘陳皮水一鍾加燈心十四根棗二枚煎六分溫服

血熱痘癥禁忌

血熱痘癥熱毒彌盛然毒气無所分消只宜重用升提發散使毒得以達表而從外解引以滲泄使熱得以潤下而從內消佐以淸涼消毒行血涼血之劑則痘𨿽稠宻亦能消散而易出易化漿也所謂輕其表而涼其內十神毒湯蓋得安表和中毒三法盡善誠痘科之神方也丹溪曰熱者淸之實者平之其此方之謂歟是故發熱至見㸃之後三日以前毒气未盡達表內外彌盛血熱之癥悉具辯癥不差並只以本方處治之切不得用參茋白術茯苓補气之藥於熱癥未漿之前如誤而用之是謂實其實腹脹气喘狂亂譫語咽喉腫痛口舌生瘡變癥百出所謂邪得補而愈盛也嘔吐泄㵼愼不得用半夏丁桂漧薑木香藿香訶子肉果如誤而用之則是以熱助熱气得熱而愈亢也燥癥必至咽疼狂亂失血便祕無所不至矣至於龍骨枯礬澁滯之物且能使气道阻塞是欲其出而反閉其門也腹脹之患生而喘急之勢至矣尢宜戒之及至血包已成气血定位頭頂白光勢將行漿又宜易方另行別議

三仁膏治痘疹大便堅實不宜下者服此潤通火麻仁﹝炒去殻一兩﹞松子﹝去殻去皮七錢﹞桃仁﹝去皮炒五錢﹞

右研爛加芝麻一合微炒研細入蜜水研極爛以帛濾去殻同前三仁蜜湯調下看大小用之見標三日証治活法

發熱三日後退涼見標飲食二便如常形色淡紅疎朗抺過礙手者上吉不須藥

發熱一日便出者凶乃表虛毒盛也急用𦍑活散加紫艸牛蒡蟬退煎調紫艸膏或保嬰丹若治之早十救二三若服後熱盛不退宜𦍑活散調退火丹﹝若無保嬰丹用纒荳藤灰加辰砂㸔大小一歳三釐十嵗三分逐歳增加代之矣﹞

報痘時煩躁不寧腰腹痛不止口气大臭痘見紫色者死

標色白皮薄而光根窠全無紅色或根帶一綫紅三五日卽長如菉荳大此痘決不能灌漿久後成一包淸水擦破而死不可因其好看妄與下藥

標出全不起頂如湯泡燈火燒者一樣十日後癢𤹀而死

標出時一片紅斑如錦紋者六日死徧身如蛇皮者死黒斑如痣狀肌肉成塊黒者立時死

凡見標疎少則毒輕不必妄治宻則毒盛但要磊落大小分眀不相粘連成片可用前藥進之或托裏解毒之劑快斑湯消毒飲主之使其易發易靨如出太宻粘連糢糊其毒尢甚托裏解毒之劑宜多飲之以防癢𤹀黒䧟之變更察外癥可治則治不可治則勿治

凡痘子初出最要唇口潤澤其毒則輕如唇焦裂舌燥有芒爲毒火熾盛表裏欎遏急宜解之黃連解毒湯加大力子標後身熱未退淸地退火湯

凡見標先要頭面稀疎磊落頸項胸前稀少其毒則輕如面上一片糢糊未發壅腫蒙頭纒項胸前布宻此毒盛也愼勿治之

凡頭面未見標而手足先出他處未起而手足先起他處未収而手足先収者此陽火太旺宜早解毒抑陽扶陰之劑四物湯合黃連解毒湯主之如他處俱起而手足起遲他處俱収而手足不収者此脾胃虛弱不能行其气血達於手足宜補脾胃十全大補湯桂枝芍藥湯

凡初見標之時磊磊落落似稀疎之狀其後漸加日多一日此毒伏於裏裏气虛弱不能使之卽出須大補而兼解毒庶可十救二三也十宣散加無價散

石谷程氏曰凡發熱見標宻無毫縫空地稠若蠶種者急用三元祕方救之毎一歳兒用茜根芫荽子各三錢荔枝四枚若不起加葡萄一錢半好酒一鍾煎至五分𠉀冷毎用半盞攙熟水半盞時時慢慢餵之一日服盡次日再用水煎如前慢慢餵之但服此藥之後不可雜食他物以傷胃气小者只許食乳大者只喫粥若口渇卽以此藥水飲之一以止渇又能淸熱解毒切忌油膩煎炒恐滯腸作㵼㵼則誤矣或十歳二十歳藥從一歳加起依數增加作一劑服之如年多劑大不能盡煎可分作二三礶煎之按前藥用酒煎者活血也後用水者淸熱也熱盛必作渇代茶飲之足可解毒蓋前癥不可補補則助毒又不得不補不補則不起發宜當解毒解毒又作㵼不解毒又攻內玆用三味代之旣能解毒又可溫脾活血誠爲千金良劑

凡痘發熱一二日便出或一齊擁出宻如蠶種紅紫無縫急宜服之此時切忌保元恐溫補助毒以其血未活而漿不能化故用此三元解之俟其色淡血活熱勢已退然後進補庶爲萬全

凡皮肉間纍纍然紅㸃稠宻急用纒荳藤加製過辰砂末連進二三服或薄荷湯調退火丹仍以牛蒡爲末敷顖門上以散熱毒非惟能使痘疎又且免使侵眼又方生地黃牛蒡子搗成膏貼面頰額角能退痘

毒

一已出未出之時口鼻出血此血熱錯經妄行不可妄投熱劑宜用生犀薄酒磨服如鼻血不止胎髮灰吹入鼻中卽止口鼻旣血又大小便下血恐胃爲熱毒所傷腐壞而然不可不知

一出與地皮相平無興起之意乃是紅斑急用涼血解毒𦍑活散加酒炒芍藥紅花紫艸蟬退木通占米連進二三劑退之夾疹同此治治之遲則紅變黒黒則逆而難治

大凡用紫艸必用占米以制其冷性俾不損胃無洩㵼之患惟大熱大便燥者不必占米

大凡用當歸活血須以芍藥収之免辛散助熱

一標出他處未見獨出數粒於山根之上爲毒盛气虛犯上或發三五粒一塊者皆不吉之兆也急宜涼血解毒以防危急若腮頥地角之間疎疎朗朗淡紅潤澤三四次出者爲气正道尊上吉癥也

一出皮膚漧燥枯澁必難起壯用溪中白色石子數枚燒紅以井水淬之使薫蒸痘上或置被下薫之頃刻潤澤痘卽起發又能解穢

一色淡不紅活者血虛也以四物湯加減服之但地黃大能滯血不可輕用不得已須薑汁炒過

人乳補血甚捷加酒少許佐之且血非气不行又加四物於保元之中爲陽生陰長之義

一痘正出好飲水者此乃脾胃虛弱津液枯涸故也如恣飲則必傷脾洩㵼及發泡難靨之患保元湯加麥冬五味子止之

一痘未起壯而頭面先腫者乃陰虛陽盛大下四物湯加人乳好酒服之以補陰與陽齊然陽易補陰難補宜急急勿遲否則誤事

一出卽變黒者此爲惡𠉀如有起興急用託裏解毒之劑少用保元大加紫艸紅花服之外用四聖散㸃之然早能涼血解毒必無此患亦多因脾胃虛弱血熱所致凡紅變白白變黃者生紅變紫紫變黒者死

一痘全藉气勻血活腠理疎通則出快而稀疎亦無餘癥倘遇寒凍及勞役瘦弱之人血凝气滯出則不快蓄於皮膚之間肌肉之上進退兩難日久變成黒紫禍不旋踵凡有此𠉀當按令急與和劑﹝如𦍑活散之類﹞以疎利之其毒气隨痘而出庶無變癥保合太和之兆也如頭面出不快此太陽經當用荊芥甘艸𦍑活防

風天麻湯如胸腹出不快此少陽經當用升麻紫艸木通紫蘇𦍑活湯如四肢出不快當用芍藥紫蘇葛根甘艸蔥白連鬚𦍑活湯各加生薑連進二服痘卽出快

賊痘

凡賊痘與好痘一般但先起壯皮嫩嬌軟內係淡膿當用保元湯加占米煎服亦能回漿

一出其色掀赤抺過皮軟不礙指此係賊痘過三日變成水泡甚至紫泡黒泡者危癥也若未成紫黒宜少進保元大加紫艸蟬退紅花解之或燈艸木通湯調六一散利去心經蘊熱而紅紫自退如已成水泡白泡或灰白色則保元中大下四苓利之此千金妙法也不然則徧身抓破黒爛而死

起壯三日証治活法

凡四五日來起壯活動一綫紅暈而有根窠此爲上吉蓋有根窠方見气勻血活血活則毒化成漿収功結痂全藉此也若無根窠必是气凝血滯按法速治

凡起壯肥滿乳食如常不必服藥

一四五日來起壯肥大中有一小孔自頂直下至腳不黒不白與痘色相並此名蛀痘由表虛腠疎而然若不早治大洩元气不能起發灌膿急用保元湯大加占米川芎肉桂提起內膿以實其孔庶爲佳兆三二劑後孔自塞滿若孔色黒乃疔也以疔法治之

一頂陷色白皮薄光洞者气虛也﹝火照內外光明者是﹞大進保元倍加酒炒黃茋肉桂川芎丁香人乳酒漿和服

一根窠淡枯澁不澤血虛也宜保元加酒炒紅花川芎當歸芍藥加山查以消參茋之滯再加木香一二分調气气調而血自活矣

四五日痘色不宜紅紫乃熱毒不化若血熱仍當涼血解毒兼气虛者保元加紫艸木通紅花生地之類解之

一地紅血散乃血不附气保元加當歸大加白芍藥以収斂之蓋芍藥味酸用之爲君使血得以附气且又能活血化漿此最上一乘之法切記切記

一洩㵼按寒熱急治至此再不宜㵼

若起壯遲緩根腳不紅活者以無價散﹝一歳三釐﹞㸔大小用之好酒調服或保元加人乳好酒丁香占米山查血虛者加當歸鹿角膠

一黒陷及痘疔外用四聖散以油胭脂調㸃之內以涼血解毒如紫艸紅花木通茜根少加保元進之其疔自退疔退㸔其虛實仍以保元補之

一煩躁者內必有熱可用木通以引其火下行或以六一散燈心湯調俟冷服之譫語者加三製辰砂夏月井泉水服

如飲食不進㸔痘色何如未可輕投藥劑蓋其間有毒气未盡者宜山查紅花子紫艸等藥淸而解之如脾胃虛弱痘色淡白宜保元加山查扁荳神麯嘔吐加霍香

一倒痘頭面上未出從足底出起逆而上之縱起壯灌膿回至心窩下則毒攻入內大叫一聲昏迷而死𨿽疎快亦不免死乃逆癥也𠉀其出齊至頭面遂早丟去下身不治只將保元大加川芎以升提之漸漸使其自上而下起壯灌膿自上而下収斂結痂如常痘一般此鮮有知其妙者宜謹志之此逆痘若治之早以黃連解毒湯一帖以䕶其心可十全三五遲則百無二三矣

翁仲仁曰三日四日痘當出齊㸃至足心勢方安定猶有陸續不出之狀或隠隠於皮膚之內不見不起者古名不快若非風寒欎遏之因必有气虛不振之過是以四日已前痘毒方出身表宜涼四日已後毒出已定身宜溫涼則气血和平痘色必然潤澤溫則腠理開通其毒易以成漿故至此而身不微熱𨿽未必至於冰伏而痘瘡㫁乎不長四五日來血包已成𠉀當肥大而粗頂宜發光而白故根紅而頂白者已具行漿之勢若還赤色過頭𨿽見嬌紅可愛延綿六日依然到頭空殻虛花皮薄而光亮如燈內含是水頂尖而根腳不紅行漿勿實是以毒熱盛而未解則爲紫爲黒壅而不起則爲陷爲𤹀滯而不榮則爲乾爲枯爲靑爲灰怯而不振則爲不快爲停漿或有肉先腫脹而痘反不起者漿則滯而不行面已虛浮而痘反退伏者毒則遏而不進故身不熱而痘不起已成冰硬之形赤色若還不變溫之可興气血弱而不振遂成不快之狀紅潤依然如舊補之可生紫色漧枯切忌溫中帶補只宜活血鬆肌爲壅爲滯烈藥𨿽然可發透肌尢是良方溏洩惟於溫補㵼甚佐以升提

凡起壯時痘之根腳全然不起其頭面皮肉紅腫如𤓰之狀者死起壯時腰腹或疼或止徧身紫㸃如蚊蚤咬全不起發者死起壯時痘伏陷不起腹中膨脹不能飲食气促神昏者死略能飲食用消膨藥治之起壯時徧身黒陷悶亂不寧神昏气潰者死起壯時根窠紫色漧燥不活全然不起發者死

頂陷不起須㸔年壽上痘起則不必憂如年壽上不起急與升天散一二服

痘半起忽然平陷而色白者急與內托散或補中益气湯

痘色紅鮮反漧燥而不充肥者此火盛而血不足也宜退火涼血輕淸之劑四物快斑湯主之

痘充肥而帶濕者此脾中有濕而气不足也宜㵼濕補气兼風藥治之蓋風能勝濕也四君快斑湯主之

一痘不起發不拘五陷用獨聖散或胡荽酒若黒陷腹脹用豬尾膏

一痘乾尅不起者外用水楊湯洗之內服補中益气湯一起脹時手足見而復隠起而復塌者死此根本已摧枝葉先萎之象也

凡假壯之痘﹝其中有數粒起壯者是也﹞至十二三日決不能回漿結靨內攻而死矣白痘者可急進保元加川芎丁香生占米提气灌膿而愈此內托法也﹝內托散卽保元加川芎便是不必千金內托散﹞正壯之時痘𨿽起發而皮膚不礙手按之水漿就出內色不暗是也

灌膿三朝癥治活法

灌膿時根窠紅潤肥滿如黃蠟色飲食二便如常者上吉不須服藥

灌膿時皮白而薄純是淸水與水泡相似者三四日後徧身抓破而死

灌膿時吐利不止或二便下血乳食不化痘爛無膿者死若二便不下血猶可用止㵼及消食之藥

灌膿時二便閉目合聲啞腹中脹滿肌肉黒者死一頂陷無膿爲逆﹝火照之內外光洞手按之軟陷者無膿也火照之內暗不光洞按之如皷者有膿也﹞急用保元加歸芍肉桂木香占米煎成入人乳好酒溫服

有一等肥白痘其色白不作膿俗名木痘以其人���有痰也用二陳四物湯合而服之一消一補仍將小麥粉作面調與食之立時膿起紅活但不可妄投人參占米而助胃中痰火恐防口疳

寒戰咬牙乃陰盛陽虛也大用保元加川芎肉桂丁香主之甚者加鹿茸

痘灌膿痛不止者气滯也少用保元加山查木香以行滯气如膿血已滿可大用四苓以利之而痛自止

凡灌膿三朝之內身涼痘灰白色或不進飲食寒气逆上嘔吐或腹脹或㵼淸水手足厥冷無陽癥也急用二神加入保元連進數服溫而補之

癢塌不止者血盛也少用保元大加何首烏牛蒡子蟬退芍藥木香紅花若將靨時微癢者不必治有气血虛而癢者十全大補湯加何首烏虛甚者加鹿角膠

一發白泡如彈子大者用棗鍼挑破去水以滑石末敷之仍服保元加白術畱皮茯苓以利皮膚之水如前後發紫泡是毒盛溢於皮膚之上必死

夫膿者血之化也有血方有膿無血則無膿痘至灌膿大勢已定故此時必以有膿爲主有膿則生無膿則死痘至七日若頂陷不能灌膿者必由先失調治故也急看根窠血聚別無雜癥速宜大補气血以充其頂頂滿膿足猶可回生若頂陷而色灰白此气血俱離無能爲矣

一頂陷無膿服內托藥而暫起不久又陷者膿未充足故也宜內托散倍加參茋當歸煎和人乳占米好酒服若色灰白欲成倒塌皮薄易破者用淫羊補漿湯保元湯加芎歸升麻人乳好酒

一痘色紅紫漿不滿足欲成漧枯黒陷者當歸活血散合解毒湯加升麻石膏漧葛

一徧身灌膿忽然一日變白變紅變紫者不可不察白者爲虛宜內托散變紅紫爲熱宜當歸活血散合解毒湯

一痘起壯灌膿俱好至八日大便忽祕常欲去而不能去急用歸尾枳殻芝蔴各三錢紫艸生地黃芩各一錢煎服卽通若失治至靨時忽然發熱而死翁仲仁三仁膏尢妙

一頂平腳濶漿不滿足十全大補湯加木香漧薑一徧身無皮膿水流沾衣蓆不能轉動者用祕𫝊茶葉方或敗艸散內服內托散去桂加荊芥穗

一痘發癢滿面抓去而面上瘡痕隠然㸃㸃有起發之勢此猶可治急以托裏發毒止癢之藥用內托散加蟬退立驗

一痘抓破而出血者此陽瘡出血也宜當歸涼血湯主之

一灰白慘黯皮薄擦破無膿血者不治

二便不通目閉聲啞腹中脹滿肌肉黎黒者不治一瘡爛無膿吐利不止二便下血乳食不化者不治一痘未起頂但腳漸濶至七八日漧枯瘡皮皺起誤認結痂収靨者多不可救急與補血解毒之劑庶可回

生

一灌膿時眉心鼻凖耳輪唇口及兩頰先有焦枯黒靨者此名倒陷不治

収靨三朝証治活法

凡収靨自上而下者順自下而上者逆

痘至収靨大勢已定亦有膿不滿足似靨而非眞靨者此時極宜明辯若七日之間面目腫𨿽覺退痘𨿽似乾而痂薄如紙或有內癥未除此痘極險時也失治則凶變立至急以補血涼解之劑庶或轉移

一痘至十日血盡毒解其膿漸乾如蒼䗶色或如葡萄色從口鼻兩傍或面部収起至胸腹而下然後頷上與腳背一齊結靨逐漸剝落內癥全無身漸輕快飲食二便如常者吉或手足心或手指尖或陰上先収者俱吉

一人中者任督二脈交㑹之衢也凡痘自初出至収靨俱要在此部位先見者佳謂陰陽和暢也

一痘収靨自人中平分上下髮際以上陽中之陽也謂之孤陽足膝以下陰中之陰也謂之孤陰孤陽寡陰所以痘瘡之収至此二處毎遲畱而後靨也不必施治

一鼻梁上痘先焦者任是凶逆亦不死

一痘當靨而流漿不已者因表散太過則斑爛流水或飲水多則漂蕩流水俱服保元湯加防風白芷白術或除濕湯外以敗艸散敷之

一當靨不靨而膿充足服回漿散或象牙散

一痘有靨至頭或至腰而下身數日不靨者此乃熱毒太盛不能収靨故也治當有熱則淸之若小便不利者四苓散加芩連滑石木通大便祕結者當歸解毒湯利之

一痘當靨不靨忽然變動灰白頂陷吐㵼腹脹寒戰咬牙者急與內助丹若癢塌气促足冷者加附子有水泡者大加白術行去惡水而膿自乾矣

一血盡漿足溫潤不斂者內虛也保元加苓術以助収斂結痂或六君子湯

一當靨不靨發熱譫語目閉口喘手足大亂小水不利者此熱毒乘於肺經無陰气以収之然也急用淸金導赤飲主之

一漿未稠濃頂未飽滿面腫忽退目閉忽開瘡腳散濶色白皮皺漧燥似靨非靨此因津液枯竭血气虛少內証未除之故此癥之極險者也急用四君子加麥門冬牛蒡子荊芥連翹桔梗救之若誤認作結痂無事致成危殆悲哉

一膿後不能結痂反成腐爛和皮脫去者此倒靨也係中气不足急用保元湯加當歸牛蒡連翹薄桂木香治之其頭面瘡已破者復加腫灌手足徧身原無瘡處又復出一層謂之補空若治之頭面不腫空處不補不旋踵而告變矣

一収靨時忽泄膿血痂皮者此亦倒靨之癥乃脾彊腎弱爲順利盡自愈不必施治如利下水穀不分者此腎彊脾弱也急用陳氏木香散送下荳丸

一痘因冬月寒被寒气欎遏而不能靨者以桂枝解毒湯治之

一痘因夏月炎暑熱气薫蒸而不能靨者甘露解毒湯微利之

一徧身俱収惟頭與足不収者此陰陽不和故也以四物湯去地黃加牛膝升麻牛蒡紅花荊芥之類

一多服熱藥以致熱毒猖狂痘爛不靨者小柴胡湯合回漿散或天水散或豬尾膏外以黃連輕粉爲末桕油調敷或用豬膽汁研芒硝如膏塗之古人用豬尾膏獲效神速者蓋以熱毒蘊並於心經致熱毒內外灌注而不結痂用此方者以血歸心引龍腦以涼之而行營衛況營衛得香則行遇臭則止也

一収靨時有臭气帶腥者佳全無气息尙有餘毒未發也若臭气如爛肉不可近𨿽似結痂未可爲眞急以淸熱活血緩則無濟

一瘡欲収而唇口漧紫連結渣滓頰紅者將成肺癰也宜解毒湯麥冬知母百合甚則大連翹飲

一凡痘係危癥气血本虛多服補劑而漸有膿色將収靨𨿽有熱者只可於補劑中加涼藥可也若謂將靨而去補劑竟與涼藥更加下利藥欲令速靨是速其斃也蓋虛者復虛毒反內攻而死此必然之理又已然之驗也

逆癥不治痘當靨徧身未見靑膿黃色之漿而口唇上下痘先黃熟者毒气內攻於脾也不治

一痘収靨時不喫飲食口唇常如食物而動不止者不治

落痂癥及靨後余癥

一痘瘡収後痂厚落遲離肉不粘者吉

一痂落疤帶紅色而不凹凸更無他癥飲食二便如常者吉

一自食痘痂者𨿽有他癥不死

一痘已結痂而不焦落者餘熱爲害也大連翹飲去紫艸加地骨皮

一痘痂至半月或一月不落或發癢者此因表發太過致肌肉不宻無力収斂故也宜人參固肌湯

一痂不落反見昏迷沈睡不省人事者此脾胃大虛也宜人參淸神湯

一痂𨿽乾好但半邊掀起半邊粘著不能脫落者此過用辛熱之藥熱畱肌表也宜升麻葛根湯加防風荊芥蟬退連翹以去肌表之熱卽落矣

一疤紅紫者乃血熱毒盛也當涼血解毒

一疤白者血不足也不治𨿽過四十日還死此因漿水淡故疤白急用保元湯合四物湯加白術陳皮紅花老米

一痂後身熱不退或寒熱往來用小柴胡湯虛則補中益气湯俱加黃芩

一痂後唇乾口渇熱甚不解者大連翹飲主之

一痂後虛煩不眠者竹葉石膏湯煩渇譫語者辰砂益元散

一痂後口噤殭直腹痛遶臍冷汗如雨痛定汗止而脈緊者因疤受風寒也宜散風養血用鈎藤湯加紅花木香川芎芍藥當歸甘艸白術靑皮官桂生薑

一痂落肌肉尙嫩出見風早遂成瘢癬有膿汁出者燒牛糞灰敷之痂不落撏掐抓搔致成痘風瘡者宜消毒飲加苦參當歸外用金華散或乳香韶粉散遺毒生瘡不已者活血當歸湯宜灸風池曲池三里則永不發

一痂後徧身靑紫瘈瘲口噤痰響者由气血虛弱而受不正之气也用蟬退一錢薑汁薄荷汁入酒一盞調服得汗卽愈

一痂後手足忽然拘攣不能屈伸轉動者由血少不能養筋或因風寒濕三气使之然耳不可輕用發散反耗其血只補脾養血則瘳當歸桂枝湯治之

一痂後赤火丹毒惡𠉀也從頭上起者過心卽死從足下起者過心腎卽死內服𤣥參化毒湯

一痂後牙齦生瘡時時出血謂之牙宣呼吸息謂之息露此走馬疳也由熱在陽明急用蠶退散敷之如唇腫面浮穿鼻破頰潰喉腐肉飲食不入者死

一痂後發癮者皮膚間隠隠起成疙瘩此由毒气未得發盡藏於皮膚或發癢搔之而成者或因受風風火相持而成者此吉兆也欲發出無使停畱以變他疾如發太甚不已者內服防風葛根湯外用蜆子水洗之如無用六一散拂拭之

一痂後兩目不開惡見明者謂之羞明惟向暗處敢開也涼肝眀目散主之若暗中亦不敢開者此卽防目中有瘡以望月沙散治之

赤水元珠卷二十七上赤水元珠卷二十七上痘疹心印小引原痘戒用天靈蓋腎無痘辯首尾不可汗下辯審証緫驗部位驗面驗耳驗鼻驗手足夾疹夾沙夾疥瘡漧枯黒陷紫陷白陷灰陷內潰癢塌目睛露白聲啞水嗆煩躁發渇噯气汗多諸失血陰囊發腫痘後浮腫驗動靜稀痘仙方兔紅丸鼠肉方四脫丹𤣥兔丹葫蘆花湯苦楝子湯三花丹六味稀痘飲輕斑散稀痘如神散預服萬靈丹升麻發熱有數種初發熱三朝証治活法痘宜依期施治治貴通變人參敗毒散參蘇飲升麻葛根湯桂枝葛根湯保嬰丹紫艸膏治紅紫黒陷熱毒六一散四苓散右爲細末毎服一錢黃芩備急丸甘桔湯三荳湯甘艸五積散辰砂散連翹升麻湯加減法以上並用燈心十四根水煎服見標二三日間出不快利加太乙保和湯便澁腹脹加血熱痘癥禁忌毒賊痘起壯三日証治活法凡假壯之痘灌膿三朝癥治活法生収靨三朝証治活法落痂癥及靨後余癥一自食痘痂者𨿽有他癥不死

欽定四庫全書

赤水元珠卷二十七下

明孫一奎撰

原痘發五藏之故

痘分五藏以辧順險逆三𠉀向未有明言其故者瑣言論之而其理乃悉蓋痘爲胎毒原於父母絪蘊之气藏於命門遇感而發未有不自腎而出者苐父母之施受有純駁則所蘊之气有淸濁气有淸濁則發有緩暴緩暴之間藏象見而順險逆呈焉矣緩者必其气淸气淸則毒輕一任气領血載徐徐而來觸發於蘊藏之地漸而升於脾絡自脾而行於肝次第而至於心肺上乘之地乃始分布於外熱故得以和緩越三日而見標漸漸而出先於頭面次及於身以至四體貫漿結痂亦自上而下所以謂心肺之痘爲上气之濁者其毒湧盛遇有感觸非若淸者之從容緩布也一出本位燔熱燥渇經於脾絡一及於肝毒其莫禦非領毒之气受壅卽載毒之血被灼所以熱不三日而卽見不暇論其形色各癥苐驗筋抽脈之象而証已非輕矣所以肝經之痘爲險有未及乎肝而於脾卽發者勢尢猛烈一出本位毒卽猖狂气血俱受其困凡通藏府無不見其凶象苐驗其腹痛唇焦其餘癥自惡矣此險中帶逆者也若濁之極者一觸其竅熱如炮烈未及離乎本位毒卽肆虐並亦不容分布气受其錮血受其瘀凡通腎藏之地無不聴其攻撃卽如腰如被杖屈不能伸卜其喪無日矣要知五藏見癥皆出於腎苐腎爲稟受之地諸藏爲分布之所緩急關生死之界緩一步則毒輕一步緩而至於心緩之至者肺則次之故心肺爲順肝則界於緩急之間故爲險於脾則急矣腎則急而更急若迅雷之不及掩耳故爲逆然則腎痘之不救以人力之不及施也若謂腎不受毒諸藏獨可以受毒乎更有變黒歸腎之說謂黒爲腎色然則赤當歸心靑當歸肝黃白當歸脾肺赤白黃痘固宜有之色靑獨非所忌乎何獨慮腎而不及肝耶總以血瘀則黒血爲毒瘀其毒自不可解豈有變黒歸腎之理有因虛而不起者必其兼毒盛者也毒得其輕𨿽虛何害毒若猖狂气血成何用哉

苕上陳氏家𫝊順逆二十四痘形

粗珠子痘

痘如巨明珠樣尖圓光潤根窠紅活順𠉀也或痘𨿽順四五日不易長大補中益气湯治之六七日不易成漿保元湯治之或以順而不以升發解毒痂後或害目或癰毒或毒痢不可不愼也

細珠子痘

珠如小明珠樣尖圎光潤根窠紅活順𠉀也不可見其細小而妄以毒物發之以至眞元外耗或致漿淸癢塌或潰爛難痂之患愼之愼之

水白痘

痘頂白色根無紅盤或淡紅盤﹝血附也﹞小綻有神屬肺經獨無紅盤而妄斷爲逆非也然有平塌灰白气虛也而無紅盤者根血不附血虛也㓙癥也

黒大痘

一名黒痘根紅而頂黒色尖綻有神順𠉀也此痘萬中有一人皆罕見然有渾身黒㸃而枯悴此乃气弱不畜血血亦有爲之不榮故枯悴而黒不可不辧

赤小痘

根頂俱赤細小堅硬起脹而略見漿影卽痂順𠉀也初見時宜以疎解散淸之使肌表通暢無壅滯之患﹝疎解散川芎防風甘艸蟬退陳皮牛蒡蘇梗升麻生薑﹞

九焦痘

報㸃週時卽痂復又報㸃如是九番故名九焦痘治法同赤小痘

散茱萸痘

散稀也形如茱萸故俗名之非正論也四圍起而中心陷落者是也乃元气不足不能續其後來而然也血𨿽有附气之功气弱而無制毒之力以致陷而不滿當以保元湯助气血爲主气充漿滿自然綻矣否則必有內虛癢塌之患

石屑茱萸痘

郛郭顆粒硬小者是也此乃气血足表裏實順也

大痘

髙大而飽滿者是也𨿽光㓗有神气恐兒小不能充其漿足當以保元湯倍加參蓍治之若漿足難収當以芍藥湯之

然亦有過發以致濶大不可不知也

茱萸紋痘

頂上有紋路如茱萸樣是也經云茱萸紋起定空漿宜保元湯主之若失治必有漿淸癢塌之患

梅花痘

初報㸃時五六成叢或六七成叢百餘處者是也起根發脹連成一个平塌有贈痘如珠光澤者吉贈痘平塌枯滯者㓙

薄殻茱萸痘

皮薄色嫩腳軟者是也宜大劑保元湯益之然皮薄者必破損若破而堆聚成靨復脹灌者吉若破而乾黒反加寒戰咬牙悶亂者㓙也

瓦灰色茱萸痘

色如瓦灰此乃气分虛弱以致毒乘陽位也若腳斂血附者補中益气湯治之可生腳塌血散者乃气離血散不治之癥也

紫眼茱萸痘

陷中有一㸃黒滯是也此乃毒乘气位宜保元湯加牛蒡子之屬主之正气盛而邪自退此癥有吉有凶疏者吉而宻者凶也

夾癍痘

空處有雲頭紅色見者治法見夾斑痘論

夾疹痘

空處有細宻頭粒者有吉有凶只將正痘斷之方見夾疹痘論

晃痘

晃明也痘亦粗肥附血但嬌紅嫩艷必不能結實不可因其好㸔而妄斷爲吉以取人之怨也

板痘

亦名延日痘起脹而痘肉齊平𨿽有黃漿其色必紫滯逆也臨証必觀兒之長大幼小以期之驗潘子十二歳而種此痘三七而亡兪子二十三而患此痘痂俱盡脫气血漸竭五七而亡

水華痘

或問痘有水華之名何也曰因兒常往水邊受其水气乘於肌表值時行痘因而感發見㸃如水泡一二日間泡破水去乃邪散表淸而後報㸃乃正痘也治從痘例

蛀痘

頂有一小孔是也乃湊理不宻之故宜保元湯倍加黃蓍治之失治則正气漸耗必有癢塌之患

白悶痘

悶者伏而不出也毒乘气分故報㸃白頭如㾦以漸漧枯內攻三四日而亡或有因風寒內壅閉腠理而致毒伏不得外出不可不辧也

紫悶痘

毒乘血分報㸃如丹變紫黒而五六日死或有因內傷而气血滯故伏而不出宜消化可也或有因气血弱不能宣發伏而不出宜補中益气湯加芍藥蟬蛻主之應藥者生

緊悶痘

悶痘因毒火彌熾煎熬肺腑壅閉气道銷爍榮分蓋毒必血載而出外血受傷不能任載而出故悶也若毒乘肺喘急而鼻中流血乘肝眼中流血入小腸小便血入大腸大便來血入腎則腰疼而耳內流血悶痘之惡二三日間而死古無治法皆因毒勢甚榮

衛祕塞毒伏在內禍不勝言

水痘

㸃如水晶珠者是也𨿽與正痘相以但其形歪斜亦灌漿成痂亦有稠宻而面麻者總不在正痘數此脾肺二經受濕搏於肌表之間也初起芎蘇散主之行漿化毒湯主之

﹝化毒湯防風荊芥連翹牛蒡甘艸熱盛加黃芩山巵不易斂加芍藥﹞

瑣言十五種怪痘狀象治法

逰蠶是痘貫珠成條其形似蠶故名逰有稀宻有長短身上者輕頭面者重身上短而稀所見無多者輕長而宻更繁多者重重則必攻令鬆透如一赤荳莢其毒方起

雁行雁行者狀似逰蠶但曲而甚長以其排行而若雁字也單見者亦重不一者更重矣攻之鬆若逰蠶而毒化矣

疊錢是痘圓圎攢簇絕不成㸃錢許之大故名之也僅見一二者輕多見者重重則必攻以藥胭脂膏封貼更和豬尾膏大桑虫於劑內透之令毒如蒸餅其勢方透

蟢窩蟢窩者較疊錢而更大也另別其名者其形大其毒亦更重也卽屈指無多毒已不淺攻之自不容已佐以大桑虫豬尾膏外亦以藥胭脂貼之得鬆泛平擡方可成膿

鼠迹是痘或四五粒或六七㸃相簇如鼠迹故以此名無多者輕見於周身者重重則必攻令相並成泡其毒方鬆劑內調入化毒丹並豬尾膏

䕯沙䕯沙者其痘扁濶歪斜無頂無盤有細㸃如沙攢簇於囊宛似䕯沙而名之也可以數紀者輕徧及者重重則必攻務令髙擡如芡實殻其毒才化而成漿

鳥迹鳥迹者連串三條頭簇腳開其痘若鳥之迹也單見者輕五六處者重重者必攻亦如逰蠶鬆透爲凖

蟹爪蟹爪者貫珠連串粒細一粒尖稍有隠隠黒絲如髮竟與蟹爪無異無㡬者輕繁多者重重則必攻其形統脹成條而毒盡洩矣

珠殻珠殻者其痘有頂而平四圍貼附一細圏宛如珠殻無多者輕及於周身者重重者必攻務令圓滿綻突其毒乃透

螺疔其毒頭大根尖頂黒形若螺肉深入肉裏有大小有深淺按其四圍板硬治法見於餘毒若放㸃時而卽見者最惡先以挑鬆卽將應服之藥大人含於口中吮其數次隨用貼法

蛇皮叢簇成片散漫無拘形似蛇皮而名之也見此不治或見㸃之初燈下照之隠隠簇簇細宻無倫將形未形之際卽便攻之佐以豬尾膏破之不使其成庶可有爲

履底履底者形似蛇皮不若蛇皮散漫耳隨處皆凶其形得小更得早圖庶可有爲速以豬尾膏和入攻毒劑內並大桑虫透之急以藥胭脂膏封貼令得膿水淋漓方能慶生

燕窩是痘攢簇纍纍象似燕窩而名者也單見尙重見而不一者不治急攻之務令鬆擡如餅其毒方化以油胭脂調入化毒丹用綿紙攤貼更佐以豬尾膏大桑虫

紫背癍之形似萍其色似萍之背紫而帶黯有大有小目之有㸃手按無形無㡬便重繁多者莫救亟宜攻毒破瘀務令漸淡淡而退去方可回生必須早圖

環珠是痘連串環遶故以是名有臂因鐲阻痘卽如鐲而遶者有項以圏繋痘卽如圏而聚者於臂稍輕於項則重因阻猶重無因更重不特頂臂爲然頭身亦有之凡見宜攻

痘不問疎宻縂以勻朗散布爲佳其有連貫攢簇者皆由梟毒衝突气血不能駕馭而然頑而不鬆伏而不透猶賊之有巨魁也此之不治諸痘皆爲抗拒巨魁授首前途自可倒戈其可習而不察或委絕棄絕乎狀其名象詳其治法以爲燮理者助

赤水元珠卷二十七下﹤子部﹐醫家類﹐赤水元珠﹥赤水元珠卷二十七下原痘發五藏之故粗珠子痘細珠子痘水白痘黒大痘赤小痘九焦痘散茱萸痘石屑茱萸痘大痘茱萸紋痘梅花痘薄殻茱萸痘瓦灰色茱萸痘紫眼茱萸痘夾癍痘夾疹痘晃痘板痘水華痘蛀痘白悶痘紫悶痘衛祕塞毒伏在內禍不勝言瑣言十五種怪痘狀象治法赤水元珠卷二十七下

欽定四庫全書

赤水元珠卷二十八

明孫一奎撰

異痘須知

夫痘有似凶而吉有似吉而凶者不可不知

天根痘﹝諸痘不起壯而天庭或曉星起灌者乃精气外生故曰天根十有九生﹞

天空痘﹝諸痘壯气而天庭或曉星不壯者乃血不灌頂也故曰天空十無一生﹞

明朗痘﹝諸痘不起而太陽太陰獨起者吉日月爲明太陰太陽之謂也﹞

明蝕痘﹝諸痘起壯而太陽太陰不起者凶﹞

海溢痘﹝諸痘不起而耳後方圓一寸獨起者名曰宿海溢是��經旺也可治﹞

海枯痘﹝諸痘盡起而耳後方圓一寸獨不起泛者腎敗也名曰星宿海枯不治﹞

又云﹝頭面徧身四肢耳上俱已起泛灌膿惟左耳下外有二三粒不起灌日後唇裂齒乾如不急救必然內攻而死﹞

有根痘﹝凡痘出頭面多四肢宻者十分危險若地角方圓略有數粒圓如珠者十有十生蓋腎爲

根本此痘腎旺故曰有根﹞

無根痘﹝諸痘俱好而地角方圓䧟伏漧枯或灰白不起者腎水絕也不治﹞

抱鼻痘﹝面部俱稀而鼻梁左右宻如蠶種者此毒聚於脾胃也名曰抱鼻痘其危矣﹞單鎖口﹝面部俱稀而口角有一粒黒痘較諸痘獨大者名曰單鎖口﹞

雙鎖口﹝若口角兩邊各有一粒者名曰雙鎖口皆惡𠉀也﹞

鎖項托頥﹝痘出徧身稀疎惟項下稠宻一片至於頥名鎖項托頥亦爲不治之癥﹞豬頭痘﹝出而頭頸窩太多者急用山豆根𤣥參桔梗甘艸生地芎歸山查木通荊芥牛蒡水煎遲

則毒結於喉而死﹞

逆痘﹝上身少下身多者名曰逆痘此無大害﹞

兩頭痘﹝初標時㸔自胸而上自臍而下俱有而中間一截全無者是也七日內急用人參歸茋湯去桂加蘇葉桔梗山查白芷厚朴紫艸防風木通再加黃豆三十粒水煎救之出七日則難救矣﹞

鬼揑痘﹝痘出徧身全無㸃粒其斑成片恰如打傷痕一般故名鬼揑不治﹞

鬼痘﹝痘標旣定手足胸背俱多而頭面全無者名曰鬼痘又曰無頭痘五日之內可救五日之外難救蓋气血下行不能上升急用升麻川芎白芷蘇葉前胡甘艸桔梗防風當歸筍尖薑水煎服如不治曲池生毒一月見骨而死若身上四肢稀少者不可遂作鬼痘㸔﹞

賊痘﹝痘初出便如緑豆過一日便如黃豆大再一日又如圓眼大名曰賊痘其痘根窠與頂全無血色形𨿽起脹按至虛軟至四五日上下出血而死但比諸痘獨大其大甚速者就是不必大如圓眼也﹞

蛇皮痘﹝頭面徧身再無空地平塌而色白者俗名蛇皮此必漧枯不能作漿至十一二日必死﹞藥患痘﹝初標紅潤至四五日忽變䧟伏不起將至裏虛此名爲藥患急用扶表裏爲上﹞九焦痘﹝當額地閣顴骨胸背耳後手足皆有一二个黑䧟者名曰九焦痘不治﹞

伏陰痘﹝痘不貫膿而㵼膿血故名伏陰急宜溫裏﹞

空倉痘﹝痘𨿽肥滿而內實漧枯全無血水乃空倉也決死之癥﹞

石臼痘﹝痘中有凹而四特起明亮好㸔內實漿板不化以手摸之其硬如石因形猶石臼故名

之此癥斷不可治﹞

茱萸痘﹝痘不甚起而中亦有凹四皆有縐紋以其形似茱萸故名之也若得根窠紅活者服內

托散去防風白芷頂中發黒㸃者保元湯加芎桂身壯熱者入酒炒黃芩﹞

虫痘﹝痘瘡癢甚者不必夏月中蠅生蛆𨿽寒月亦有用簮桃去而愈或謂用桞條鋪下令兒臥於上則蛆自出此蓋毒畱於皮膚延綿日久臍膚熱腐故耳譬之腐艸爲螢朽木生蠧其理一也﹞

血皰痘﹝血皰痘者血協熱毒而自漿也刺皰血猶紅者尙可治急與犀角地黃湯加白芍以制血解毒血黒者不治身熱者小柴胡湯加生地血漿不能收靨者紫艸煎湯調下龍腦膏﹞

血靨痘﹝痘出稀少四五日胖如碗豆六七日血靨痂乾亦似丹砂九日而痂落此气血充足毒少

故隨出隨痂不及釀膿也此痘極佳百無一二﹞

白漿痘﹝痘初起發瘡頭便帶白漿者此疫癘痘也但有此便不可治主七日死﹞

四圍痘﹝若瘡起髮根窠四畔又旋出小痘攢簇本瘡或發似粟米不待養漿卽加搔癢而死﹞漏瘡痘﹝瘡出頭有孔膿水漏出堆聚乾結其色如天皰瘡及癩頭之形者或淸水非膿無事自破

水去而乾黒者此皆屬气所爲𫝊染相似俗名漏瘡未有能治者矣﹞

蛀痘﹝起腫時痘上有小孔不黒不白名曰蛀痘皆腠理不宻而有是痘大泄元气急用保元湯加丁

香肉桂其孔一宻而痘自起矣﹞

隠血斑﹝其形如豆殻灰白全無血色擦破而後血出亦無膿血故曰隠血斑也不治﹞赤萍瘡﹝痘已出齊或未齊如赤浮萍微微髙起若爬出有血急以解毒升發藥救之如成爛痘則

無妨矣﹞

紫萍瘡﹝痘已出齊紫色不起不灌漿如浮萍貼在肉上者不治﹞

白萍瘡﹝同上﹞

艸尾珠﹝其痘徧身俱䧟惟䯌骨一團飽滿如珠此癥可治補托灌膿卽痊矣﹞

黒痘﹝盧㢘夫曰黒痘多屬血熱黒痘本爲惡証世醫恆棄而不治然形狀多端猶可解救須當辧而

治之但血不活者則難救矣﹞

一痘紫黒或黒㸃子隠在皮膚之間者無比散或人牙散用豬尾血三五滴酒調下﹝小兒三分大人五分﹞

一初出便是黒㸃急用紫艸茸二三錢醇酒半盞煎至三分濾查與服爲妙

一其形如痣皮膚髮靑紫紋者服透肌散或加防風荊芥

一形如牽牛而色瘀敗又黒痕並黒靨者並用蟬退二十五个紫艸茸一錢水煎服

一痘黒如煤炭血不紅活者用活血散一錢酒煎紫艸湯下

一痘黒而皮膚皆黒成片者化毒湯加蟬退地骨皮酒炒黃芩

一痘黒大而軟者气弱而熱毒盛也用保元加紫艸

一痘焦黒潮熱煩躁者小無比散井水磨犀角調下一錢

气血兩敗痘﹝近㸔猶如水蓼花逺望胭脂紫可誇臨漿淸水不成膿古聖神農無治法﹞復出痘﹝先見標一二㸃於面部或口唇上下如常起脹貫漿收靨不知者以爲痘本稀少故也然以火照之紅㸃隠隠然蔵於皮膚之內急用內托解散則痘復出不然頥下決發一毒不急散其毒而發其痘卽死﹞

云翼子二十七般異痘姑錄於後以備㕘㸔

一彤雲繞頂﹝徧身痘好但頭頂一片紅赤者乃熱毒盛於膀胱也須淸利之﹞一紫雲灌頂﹝徧身痘好但頭頂紫乾陷伏不起者不治﹞

一烏紗覆頂﹝其癥必咽喉啞塞鼻气大粗乃血衰气敗而元陽脫也不治﹞一梨花漫頂﹝用保元湯加天雄猶或可救﹞

一云掩天庭﹝徧身磊落光澤惟額上一片血皰如雲者乃心家客熱甚也急磨犀玳服

之﹞

一紫萍鋪額﹝其癥熱甚咽痛悶亂髮狂用小無比散加𤣥參升麻犀角﹞

一烏紗落額﹝不治﹞

一灰撲印堂﹝此癥心家少血也若兼腹脹咽漧用保元湯加白芍涼血解毒湯好﹞一楊花撲面﹝用內托散加天雄﹞

一赤珠繞唇﹝此乃脾經極熱也用小無比散加雄黃﹞

一烏飯沾唇﹝此癥必聲啞神昏目精不轉四肢厥冷喉響如鋸三朝七日乃死期也﹞一霞錦穿胸﹝此因火毒淫盛不治之癥﹞

一紫雲布胸﹝此癥血枯气滯毒來攻胸也其癥必咬牙戰掉口唇焦裂頃刻命傾矣﹞一黒棋排胸﹝三朝決死﹞

一栁絮飛胸﹝此乃血气枯弱也保元湯加芎歸附主之﹞

一桃花映背﹝此癥淸火解毒可生﹞

一紫萍浮背﹝不治﹞

一黒砂落背﹝不治﹞

一雪鋪魚背﹝此血已枯盡也不治﹞

一赤鱗穿腹﹝此癥必大便祕小便淋澁乃胃家熱甚也用五苓甘露以和解﹞一黒段纒腹﹝此癥必肚內膨脹聲音啞二日終矣﹞

一白梨墮腹﹝气血衰敗也半月之間發驚而死﹞

一葡萄落地﹝臀間紅紫一片若葡萄者兩日命終﹞

一爛粟居臀﹝徧身俱好惟臀上一片如粟殻臭爛者托補下元可轉﹞

一橊花散野﹝諸痘俱好惟四肢紅赤而唇口崩裂者乃心脾肺三經熱也須涼血淸火

解毒﹞

一黒珠徧體﹝四肢枯黒如火燒柴頭口中涎出气冷朝夕死矣﹞

一楊花墮枝﹝手足獨灰白者气凝血滯也八珍湯加附子治之﹞

婦女痘

童女出痘與童男相同無以議也但天癸通者則治法不能不異且夫發熱之初適遇經水如期而至則熱隨血解痘出亦輕不須服藥若過三四日而熱不止痘不出者此熱入血室血必妄行爲內動中虛之患宜涼血地黃湯加人參治之

一非經行之期於發熱之際而經忽至者此毒火內熾逼血妄行之故必痘多而毒盛急用涼血解毒湯倍加連翹牛蒡使熱得淸毒得解痘得出經得止始無他變遲則內虛痘必陷矣栁花散佳

一正當起發灌漿之時適遇經行過三日不止痘應起發而不起發應灌漿而不灌漿頂平形塌或灰白或黒陷此爲經血去多陰血虧耗必爲陷伏壊癥矣急以八物湯去地黃加黃茋木香熟附子以調元气或葫荽酒噴之使痘起發灌漿或出增痘者爲吉若寒戰咬牙喘急腫滿手足厥冷者爲內脫不治之癥矣

一起發灌漿之時經水適來忽口瘖而不能言者乃血入少陰不能上榮於口也宜先以當歸養心湯主之俟其能言後以大補湯治之或豬心血調服亦可

一經水不斷之時適逢出痘身發壯熱神思昏沈言語狂妄如見鬼神尋衣撮空此行經之後血室空虛天行邪熱乘虛而入犯於衝脈蓋肝藏血開竅於目神思昏者魂亂也目妄見者視亂也妄言者肝移熱於心也宜㵼肝散或小柴胡湯加生地丹皮

一正直崩漏不止气血俱虛之後適逢出痘此必不能勝任宜大補其气血以十全大補湯八物湯加木香黃茋官桂主之使裏气充足毒無畱停更能飲食則可保全否則倒塌不治矣

一向來經閉不通血海漧涸適逢出痘毒气拂郁於衝任之間二陽之並發其熱必甚若攻擊之則血妄行不止痘亦不出爲喘急爲腫脹爲陷伏矣須調其心脾使毒得發洩庶可以保其生以歸脾湯逍遙散治之脾和食進然後方可收功

一痘瘡起發至泡漿數日最宜表裏無病��食如常若當此時忽然行經者人但知厭穢以觸正痘殊不知此乃本身之血不爲之厭但恐血去裏虛防生陷伏之變急宜救裏解毒大補湯主之

一姙婦最忌出痘蓋熱能動胎胎落則血气衰敗痘必不能起發灌漿命其危矣故孕婦出痘深爲可慮蓋痘之用藥多主溫補如半夏肉桂之類皆姙婦所忌而烏附又非痘家所宜凡遇此癥者不問輕重悉以淸熱安胎爲主不可觸動其胎宜安胎散加黃芩藥主之血動者四物湯加芩連治之及罩胎散佐之身熱足冷腹脹者八物湯加木香脾气虛不進飲食毒發不出者四君子湯加木香糯米紫艸胎動不安者安胎散加砂仁痘出稠宻者參茋內托散加紫艸芍藥當歸單身熱有外邪無內癥者參蘇飲加木香更以如聖散爲主隨癥加減如初發熱加升麻葛根連翹痘出太甚加酒炒黃芩大力子山查連翹不起發加大力子白芍藥口渇加麥冬知母天花粉痰多加半夏所謂可擾而擾似乎無擾故𨿽有胎不忌半夏也

一痘正在起發灌漿之時忽遇坐艸分娩之期此气血俱虛之𠉀宜大補湯加熟附子主之以補气血固表裏若產後小腹急痛者此血未盡也黒神散略與行之不必拘泥若寒戰咬牙腹脹作渇足冷身熱者此脾胃內虛外作假熱也大補湯加熟附一二劑更用四君子湯加黃茋當歸陳皮木香多服止者吉不止者凶

一疹後十日或半月之間適逢出痘此無胎孕繫累只以大補气血爲主以大補湯或八物湯去芍藥痘出多加連翹大力子大便自利者加肉荳只照常一體用藥施治不必妄爲而多疑之反致誤事

一痘疹要訣曰姙婦出痘收靨之時胎落者多無事若發熱初出之時胎落者猶或可救若時當起脹灌膿而有犯此者多死蓋气血衰敗無以逐其毒也

一痘已出未出不起不發隠在皮膚並治麻癥斑癥用梅花一兩桃仁二錢絲𤓰五錢辰砂二錢甘艸二錢爲末每服五分參蘇湯下

一痘不問前後凡黒陷咬牙寒戰用梅花六錢穿山甲一兩仙靈脾五錢麝香一錢爲末每服三五分咬牙寒戰加人牙二三釐內托散送下

快斑散

貫眾赤芍藥﹝各一兩﹞甘艸升麻枳殻﹝炒各五錢﹞右爲末每服一錢水一盞竹葉七片煎至五分溫服㸔大小與之按貫眾主腹中諸熱邪毒其性微寒凡痘瘡煩渇咽燥喘急大便祕小便赤澁目赤皆裏熱也急宜服之

西來甘露飲

淸熱解毒如神凡發熱之初五日已前而熱不退痘色紅紫口渇大便結燥服之卽能紅潤

亦治疹家煩熱口漧咳𠻳疹色枯燥或譫語喘急睡臥不安

絲𤓰藤霜降後三日近根二尺剪㫁將根頭一節倒挿入新瓦瓶中上以物掩之勿使灰塵飛入次日以好新罈一隻將瓶中之汁傾在罈中仍將藤照前挿入瓶內三日後汁收盡將罈封固收藏聽後取用若發熱煩躁口渇未見紅㸃將茜根一兩水煎濃汁二酒盃攙絲𤓰藤汁二酒盃相和服之立安痘出亦輕若已見標顏色紅紫及稠宻者用紫艸煎濃湯衝服便見紅潤若夾斑者犀角紫艸茜根煎湯衝服寒月用酒煎衝服蓋此汁極能解毒淸熱尢治天行時疫每以生薑汁少許加蜂蜜調勻服之有神功

渾元汁卽紫河車不拘男女初胎者尢妙入新瓦壦內封固其口上以碗覆埋於土中久則化而爲水是也

専治气虛血熱痘色紅紫漧枯黒陷等癥以此汁淸而補之其效立見气虛甚者人參紫艸煎濃湯衝入服之已上二方有力之家可多收貯愈久愈佳臨癥極便勝如積金寶造浮屠也

李氏敗毒散治初熱壯盛等癥

卽前敗毒散加升麻荊芥牛旁子蟬退山查地骨皮薄荷紫蘇紫艸減獨活柴胡茯苓人參

右薑一片水煎臨服加䓤白汁五茶匙如熱甚加柴胡黃芩夏加香薷冬加麻黃㵼加豬苓澤㵼

蘇解散治痘初壯熱頭疼腰疼腹疼作脹一切熱毒甚者

紫蘇葛根防風荊芥白芷蟬退紫艸升麻牛蒡木通甘艸各等分

加燈心䓤白各七根水煎熱服

升麻葛根湯治初熱壯盛疑似未明服此或痘已出而表熱甚不退

李氏加紫蘇五分筍尖山查牛蒡各一錢冬月加麻黃一錢令痘易出易斂

和解湯解表和中

升麻漧葛﹝各一錢半﹞白芍﹝一錢﹞人參防風﹝各七分﹞川芎﹝八分﹞甘艸﹝五分﹞薑一片水煎服

解毒疎痘湯預服解熱去毒已出解熱毒斑疹又治紅紫口漧壯熱譫語

防風荊芥羌活柴胡川芎白芷當歸連翹黃芩黃連麻黃紫艸蟬退

右薑蔥水煎服

加味葛根湯治痘失表發熱譫語

升麻葛根赤芍甘艸桔梗柴胡

荊芥防風連翹牛旁子木通

右水煎服

大靈丹治壯熱顚狂驚搐譫語紅紫斑焦漧陷一切惡癥

白滑石﹝飛過三兩﹞雄黃﹝飛過﹞犀角﹝各三錢﹞辰砂﹝飛過三錢半﹞牛黃冰片﹝各一錢﹞麝香﹝五分﹞

右研極細和勻用升麻甘艸防風薄荷燈艸牛蒡紅花紫艸黃連各三錢水二碗煎至半碗細絹濾去渣加蜜四兩同熬滴水成珠和前藥丸如小龍眼大金箔爲衣每用一丸燈心湯下暑月冷水化下

無比散初熱服之甚能稀痘又治痘夾黒㸃子及黒陷黒痘等癥

辰砂﹝一錢﹞冰片麝香牛黃﹝各五分如無牛黃用牛膽南星代之﹞膩粉﹝二錢﹞一方有蟾酥

右研細末一嵗兒服一字大者五分刺豬尾血三兩㸃新汲水調和送下取下惡毒如爛魚腸葡萄穗狀卽愈

小無比散治痘壯熱口渇小水澁大便祕口气熱煩躁不寧或焦紫或紅斑自發熱至起壯時有熱者皆可用痘後餘熱亦可用

桂府滑石﹝飛過六兩﹞石膏﹝飛過一兩﹞粉艸寒水石﹝各五錢﹞郁金﹝蟬肚小者甘艸湯煮榦爲末七錢﹞

右俱製淨末和勻每五嵗者服二錢大人再加冬月燈心湯下夏月井水調下熱甚不解者井水磨犀角汁調下若紅紫頂陷不起加穿山甲末一分麝香半分紫艸煎湯加酒一二匙調下卽起

大無比散治熱毒大甚驚狂譫語引飲痘瘡紅紫黒陷

桂府滑石﹝飛過六兩﹞粉艸﹝一兩﹞辰砂﹝飛三錢﹞雄黃﹝飛一錢﹞

右末每三五嵗服一錢十嵗服二錢發熱之初用敗毒散調下亦能稀痘若報痘後用燈心湯下

退火回生散治痘熱甚發渇紅紫黒陷

滑石﹝一錢﹞辰砂﹝一分﹞冰片﹝三釐﹞

右末冷水調下得睡少時神安气靜痘轉紅活

龍腦膏痘毒出不透心煩狂亂如見鬼神或已出未出畱伏黒惡毒等癥

冰片研末新宰豬心血和丸圓眼核大

小兒服半丸大人服一丸凢狂妄煩躁者心經毒盛也紫艸湯下昏瞀不醒者伏熱在心經也井花水下血皰漿不回者紫艸湯下漿坐皰陷者溫酒化下

天眞膏治黒陷漧枯紅紫及斑不退用此救之十全四五

初生小兒解下黒糞用磁礶收貯加水銀二兩麝香一錢黃蠟封口埋於土中愈久愈妙久則化而爲水每遇前癥㸔兒大小熱毒盛者量與二三茶匙酒煎紫艸湯對半和勻服之立時紅潤活澤眞祕方也較之天靈蓋枯臭無益之物萬萬矣緣此糞原係母之眞血所化蓋以血補血且入土日久又得陰气多故能解毒百日內小兒熱而煩躁啼哭不止用少許㸃入眼角二三次便能神安气和而睡蓋又能淸心熱也

豬尾膏治仝龍腦膏但此二方俱以龍腦爲劑虛寒者不可用惟實熱則有功

凢痘過服熱藥昏昧不知人事者取豬尾血以龍腦和爲丸圓眼核大溫酒化下﹝按豬尾乃動物取其血用之使毒活動化漿而逹於外也﹞

一凡痘倒靨心神不安者片腦五分辰砂一錢豬尾血爛研膏用木香磨湯化下

一凡痘不化漿倒靨者片腦一分豬尾血一錢同研新汲水調下

葳靈龍腦散治痘黒陷

葳靈仙﹝一錢炒爲末﹞片腦﹝一分﹞

右用溫水調下取下瘡瘕爲效

獨聖散痘不起頂或紫黒陷倒靨服此卽時紅活起發有起死回生之功又名奪命丹

穿山甲﹝酒炒成珠一錢取前足及嘴角者佳﹞麝香﹝一分﹞

右末每小兒三分大者五分用木香煎湯入少酒調下熱甚者紫艸湯下

宋杏庒方內加炒紅麯川烏炒焦各五分名曰一匕金蔥湯下

大成散治痘出不快或頂陷或灰白黒陷一切不起發之癥俱可用之

穿山甲﹝酒炒一兩﹞甘艸末﹝三錢﹞雄黃硃砂﹝各一錢半﹞

紫艸﹝三錢﹞麝香﹝二分﹞

右每五嵗兒用二分冷癥熱酒調下熱癥紫艸湯下寒者加入治中散內用熱癥加入小無比散內

人牙散治痘不起發黒陷或紅紫黒斑咬牙寒戰人牙﹝自落者不拘多少火煆存性淬入韮菜汁內大牙三次小牙二次研極細末入麝香一分或加紅麯二分﹞

右用雞冠血調成膏好酒半盞人乳半盞入蔥白一撮煎湯送下

凡服牙齒不可過多每服止三分多則陽气盡出於表恐痘斑爛無血色陰气內盛必裏寒而濡泄急以四君子加芎歸服之

無憂散治臨危痘癥寒戰咬牙

人牙﹝如上製一錢﹞雄黃珍珠﹝各五分﹞一方有牛黃五分右末每服三五分多則一錢荔枝煎湯下

無價散治黒陷欲死者

用無病小兒糞臘月將傾銀礶二个上下合定鹽泥固濟火煆通紅取出爲末蜜水調服一錢一方加麝香冰片﹝少許﹞

烏金膏治發熱至七日已前或因風寒痘不起發或紅紫或驚搐俱可用

殭蠶﹝酒洗﹞全蠍﹝去足尾酒洗﹞甘艸紫艸白附子﹝味苦內白者眞﹞麻黃﹝各五錢﹞穿山甲﹝炒末二錢半﹞蟬退﹝去頭足酒洗淨二錢﹞

右爲末將紅花紫艸各一兩好酒二鍾熬去大半去渣入蜜五兩慢火同熬滴水成珠爲度丸如龍眼核大每服一丸燈心湯化下

紫金散治出不快及倒靨亦治逺年不愈惡瘡紫艸蛇退﹝炒焦﹞牛旁子﹝炒各五錢﹞

右爲細末每服一錢水半鍾煎減半溫服

連翹升麻湯治痘一發宻如鍼頭形勢重者當輕其表而涼其內

連翹升麻黃芩葛根﹝各一錢﹞麥門冬﹝去心二錢﹞右水煎服

淸地退火湯治痘帶熱而出名爲火裏苗急用此方以退其熱則後無靑黒變陷之𠉀

地骨皮地膚子﹝各一錢﹞牛旁子紫艸葛根﹝各八分﹞連翹﹝六分﹞當歸﹝五分﹞木通﹝三分﹞蟬退﹝二分﹞

右加薑一片水煎服如熱不退再服一劑或爲末燈心湯服

紫艸透肌湯治痘熱而出不快及頂陷者

紫艸﹝一錢﹞升麻﹝五分﹞牛蒡防風荊芥黃茋﹝各八分﹞甘艸﹝三分﹞木香﹝五分﹞

右薑水煎服如色紫腹痛加蟬退一錢

化毒湯治痘已出而熱毒未解宜淸熱涼血毒一解不致黒陷血一涼不致紅紫

紫艸升麻甘艸蟬退地骨皮黃芩﹝酒炒﹞木通

各等分水煎服

解毒散治毒先發腫者名曰痘母后發者十有九死先發者吉

金銀花﹝五兩﹞甘艸﹝一兩﹞木通防風荊芥連翹牛子﹝各三錢﹞

右用酒水各一鍾煎服如泄加訶子荳痘紅者加炒黃芩芍藥瘡癢者加歸身生地或加何首烏尢佳疼痛者加赤藥

透骨解毒湯治寒戰咬牙

紫艸甘艸當歸防風陳皮赤芍

右等分水煎服

消毒飲痘已出上焦熱胸膈不快及痘後癰毒麻疹熱毒

荊芥牛子﹝各二錢﹞甘艸﹝一錢﹞

右薑二片水煎服

如聖湯痘已出身熱如火

紫艸升麻葛根白芍甘艸木通猴梨各等分加薑一片䓤白三莖水煎熱服心煩加麥冬赤茯苓煩渇加生脈散七八九日身如火者加酒炒黃芩地骨皮

四聖散黒陷倒靨不起發不紅活小便不利

紫艸黃茋甘艸木通

右水煎服熱甚色紫倍加紫艸芩連紅花大便祕加枳殻如常加穤米

加味四聖散痘出不快及變陷倒靨小便赤身熱未退或復冒風者

紫艸黃茋人參甘艸川芎蟬退木通木香

大便祕加枳殻不祕加穤米百粒水煎服

涼血解毒湯痘出熱不退紅不分地或痘苗漧枯黒陷急用此方可起壯灌漿

紫艸﹝一錢﹞生地柴胡﹝各八分﹞牡丹皮﹝七分﹞赤芍蘓木防風荊芥黃連木通﹝各三分﹞牛子﹝四分﹞天麻紅花甘艸﹝各二分﹞

薑一片燈心二十根糯米百粒水煎服

惺惺散治痘頭痛壯熱喘急此攻毒散熱之劑人參白術茯苓甘艸桔梗細辛川芎﹝各五分﹞薄荷一方無川芎加天花粉

薑三片棗一枚水煎服

內托散痘不起髮根窠不紅或灰白色咬牙寒戰等癥

人參黃茋甘艸川芎當歸防風

白芷桔梗白芍厚朴木香肉桂

右薑一片棗一枚水煎服色紅紫者去肉桂木香加紫艸蟬退漿不滿水酒各半煎服色淡白者去防風白芷加穤米大便燥加人乳

蟬退膏

蟬退﹝酒洗去頭足﹞當歸防風甘艸川芎荊芥穂升麻白芍﹝各等分﹞

右爲末煉蜜丸芡實大每服一丸薄荷湯化下

粉紅丸又名溫驚丸治痘後癲癇癥

牛膽南星﹝四兩﹞辰砂﹝一錢半﹞天竺黃﹝五錢﹞冰片﹝五分﹞胭脂丕﹝一錢﹞右爲末牛膽汁和爲丸雞豆子大每服一丸小者半丸沙糖溫水化下

大保元湯治頂陷根窠𨿽紅而皮軟薄血有餘而气不足

黃茋﹝三錢﹞人參﹝一錢半﹞甘艸川芎﹝各一錢﹞官桂﹝一分﹞

加薑棗水煎服如气不行加木香減去桂若不食加人乳半鍾又方加白何首烏黒豆蒸過用

生脈健脾湯治漿旣成皮軟色白乃气不足也气不足當補气血不足宜養脾脾旺則血生是固其本也黃茋﹝一錢半﹞人參﹝一錢﹞炙甘艸官桂﹝各三分﹞當歸川芎白芍白術﹝各八分﹞茯苓﹝五分﹞紫艸﹝四分﹞

薑一片紅棗一枚糯米五十粒或加酒洗紅花三分

通天散治痘發熱不出或已出而色不紅活

人參陳皮桂枝﹝各八分﹞川芎熟地芍藥﹝各一錢﹞當歸紫艸﹝各一錢半﹞紅花木香﹝各三分﹞甘艸﹝六分﹞知母﹝八分﹞荔枝殻﹝十个﹞

右用雞汁一鍾棗三枚糯米一撮煎服初服到頸再服到臍三服到腳神效

升天散卽灌膿起頂散治痘灰白或紅紫黒陷漧枯或淸水不成漿八九日十日皆可服

人參﹝六分﹞黃茋山查﹝各八分﹞白術﹝土炒﹞當歸川芎橘紅﹝各五分﹞甘艸﹝三分﹞滛羊藿穿山甲﹝𡈽炒黃各二分﹞肉桂﹝三釐此引經之藥多則癢﹞木香﹝二分﹞

薑一片棗一枚水煎服或爲末服亦可如嘔吐生薑湯下㵼米飲下肚痛神麯煎湯下煩躁麥門冬湯下渇用麥冬五味煎湯下吐㵼藿香陳皮湯下痘不成漿多服數帖無妨

補漿湯痘灰白不起壯或漿淸

淫羊藿﹝三分多則發癢﹞人參﹝八分﹞穿山甲﹝土炒三分﹞黃茋﹝一錢半﹞枸杞子﹝一錢﹞川芎﹝五分﹞當歸﹝八分﹞甘艸﹝五分﹞木香﹝二分﹞白術﹝土炒六分﹞山查﹝八分﹞陳皮﹝五分﹞官桂﹝三釐﹞黃豆﹝三十粒﹞筍尖﹝三个﹞

加薑棗糯米水煎服一方有白芷防風

補元湯治痘頂充滿而根𥂟不聚色不紅活乃气有餘而血不足也

川芎當歸白芍﹝酒炒﹞熟地﹝各一錢﹞紫艸紅花﹝各酒洗七分﹞陳皮甘艸﹝各三分﹞白術﹝土炒一錢半﹞

酒水各半盞糯米五十粒棗二枚煎服

活血散治痘色淡白

當歸赤芍﹝酒炒﹞紫艸川芎紅花﹝各五錢﹞血竭﹝一錢﹞木香﹝二錢﹞

右爲末每五嵗者服一錢十嵗已上者服二錢好酒調下熱極血焦不紅活者酒煎紫艸湯調下

保生散治气血俱虛灰白色不灌漿回漿者

紫河車﹝一具焙爲末﹞龜板﹝酥炙五錢﹞一方有鹿茸五錢右末每服五七分或一錢气虛者保元湯下血虛芎歸紫艸煎湯下

渾元散治同上

紫河車﹝一具分作五七磈﹞

用白糯米三合水淘淨入無油銚內同炒以米黃色爲度同爲末每用五七分兒大者一錢極補气血能助灌漿如神緣糯米性溫得紫河車之气純化爲河車故其補功最速譬之造酒米從麯化意也極妙絕

異功散此方調順陰陽充實表裏凡痘灰白癢𤹀寒戰泄瀉腹脹並宜服之非虛寒者不可輕用

人參白術茯苓當歸陳皮半夏厚朴﹝薑制﹞木香丁香肉果大附子官桂

右薑棗水煎服

內助丹

黃茋﹝酒炒﹞人參﹝酒炒﹞白術茯苓當歸陳皮半夏厚朴肉桂山查

薑三片棗一枚糯米五十粒水煎服如不食加人乳一盃癢甚加大附子寒戰不止加附子防風渇加麥冬㵼加澤㵼豬苓不止加訶子肉果

助陽丹癢塌不起根窠不紅

黃茋人參白芍﹝各酒炒一錢﹞甘艸﹝三分﹞川芎當歸﹝各一錢﹞紅花﹝五分﹞陳皮﹝八分﹞官桂﹝二分﹞

薑棗水煎服如食少加山查厚朴各五分余加同煎

回生起死丹治痘灰白寒气逆上不食腹脹嘔吐肚痛泄㵼淸水手足俱冷

丁香﹝九枚﹞漧薑﹝一錢﹞

水煎熱服被蓋片時令脾胃溫煖陰退陽回痘自紅活

治中散虛寒㵼利不進飲食

黃茋人參茯苓白術川芎當歸肉桂﹝各五錢﹞肉果﹝麵包煨熟取去油﹞丁香﹝一錢半﹞木香﹝三錢﹞

右末每五歲用五分好熱酒調下衣被蓋煖少頃痘變紅活而起

和中湯虛吐不止卽鎭胃止吐湯加人參

人參茯苓甘艸﹝各五分﹞白術半夏﹝各八分﹞陳皮藿香砂仁﹝各一錢﹞

生薑水煎服

藿香正气散治初熱漧嘔

藿香紫蘇大腹皮陳皮桔梗甘艸茯苓半夏厚朴白芷

右薑棗煎服

定痛散傷寒肚痛及冷气痛

神麯香附﹝各一錢﹞山查﹝二錢﹞良薑當歸甘艸﹝各五分﹞薑三棗二水煎服手足逆冷加大附子二分

桂枝芍藥湯治腹痛

桂枝炙甘艸﹝各一錢﹞白芍藥﹝酒炒二錢﹞

薑三片棗二枚水煎服

黃連湯治熱毒在胃腹痛時或欲吐此藥能升降陰陽

黃連炙甘艸榦薑桂枝﹝各二錢﹞半夏人參﹝各八分﹞

棗二枚水煎服

益黃散胃冷嘔吐而利

陳皮靑皮﹝各二錢﹞丁香﹝五分﹞木香﹝三分﹞訶子﹝七分﹞

右水煎服一方無木香有豆䓻一錢

堅腸湯治痘泄㵼不止

黃茋白術肉果﹝炮去油各一錢﹞山查﹝七分﹞川芎陳皮﹝各五分﹞升麻﹝三分﹞

加牙棗三枚水煎服

豆丸治痘灰白泄㵼淸水不止又方止用龍骨訶子肉三味治同

木香砂仁龍骨訶子肉肉果﹝麫煨各五錢﹞赤石脂枯礬﹝各七錢半﹞

右末麪糊丸黍米大每服三十丸米飲下

加味犀角飲痘已出不勻心煩壯熱口舌生瘡犀角牛子荊芥甘艸防風升麻桔梗麥冬

水煎服

犀角地黃湯治諸失血

犀角﹝磨汁入﹞赤芍藥生地丹皮

各等分水煎服

二寶散治痘紫色發熱鼻䘐小便如血口渇亂語犀角玳瑁

二味磨汁頓服卽愈

斬闗散痘紫發熱鼻紅不止

地黃丹皮黃芩﹝各五分﹞升麻﹝三分﹞藕節茅根﹝各一錢﹞菉豆﹝四十九粒﹞

水煎服

梔子仁湯煩躁譫語驚狂發斑

梔仁黃芩石膏﹝各二錢﹞知母杏仁﹝各一錢半﹞大靑柴胡豆䜴赤芍﹝各一錢﹞升麻﹝八分﹞甘艸﹝五分﹞

水煎服

人參白虎湯暑盛煩渇痘出不快又解麻痘斑皰等熱毒

人參﹝五分﹞石膏﹝四錢﹞知母﹝一錢半﹞炙甘艸﹝三分﹞

加粳米一撮水煎服

竹�����膏湯治痘不惡寒壯熱煩渇小便赤澁石膏知母甘艸麥冬竹葉

右水煎服

麥門冬湯治斑疹煩渇吐㵼及痂後餘熱

麥冬人參甘菊赤芍赤茯苓升麻﹝各一錢﹞甘艸﹝五分﹞石膏﹝三錢﹞

水煎服

生脈散止煩渇首尾通用

人參五味子麥冬

水煎當茶飲

參苓白術散治痘已痂未痂身熱不退煩渇不止此藥極能淸神生津乃治脾虛之聖藥也

人參白術茯苓甘艸漧葛木香麥冬藿香

各等分水煎服

柴胡麥門冬湯治痘壯熱經日不退

柴胡麥門冬甘艸人參𤣥參龍膽艸水煎服熱退卽止一方無人參

涼膈散上膈積熱口舌生瘡煩渇

連翹薄荷黃芩梔子甘艸大黃朴硝各等分水煎服如痰火𠻳加桔梗竹葉蜜一匙

四順飲治大便祕

大黃當歸芍藥甘艸

各等分水煎服

通幽湯大便祕結

當歸紅花生地熟地桃仁升麻甘艸火麻子

水煎服

通腸散大便祕結

枳殻當歸大黃﹝各二錢﹞芝麻﹝三錢﹞牛膝﹝五分﹞

水煎服

蔥白湯治頭疼

連鬚蔥白

生薑不拘多少水煎帶溫服

當歸六黃湯治自汗盜汗

當歸黃茋黃芩黃連黃柏生地熟地各等分水煎服

甘露飲治牙根腫痛腐爛口臭牙疳出血喉舌生瘡天冬麥冬生地熟地黃芩枳殻石斛茵陳枇杷葉﹝炙去毛﹞甘艸

各等分水煎服

吹口丹治口疳

黃連靑黛孩兒茶冰片

爲末吹之

赴筵散口瘡神效

薄荷黃柏

等分爲末入靑黛少許搽之

牙疳方痘後餘毒攻牙根疳腐﹝內宜服甘露飲﹞

人中白﹝煆三錢﹞枯礬﹝二錢﹞鹽梅﹝七个煆存性﹞麝香﹝一分﹞白氁子灰﹝一錢﹞五榖虫﹝焙漧二錢﹞

爲細末先將蔥茶洗去腐肉須見鮮血然後搽藥

鈎藤湯痘後口噤僵直遶臍腹痛

鈎藤紅花木香川芎當歸白芍

甘艸白術靑皮黃連官桂生薑

各等分水煎不拘時服

消風散治痰盛驚搐譫語狂急口張目作上視羌活獨活殭蠶藿香枳殻防風天麻地骨皮蟬退﹝各八分﹞前胡﹝一錢半﹞柴胡黃芩天花粉桔梗茯苓荊芥紫艸牛子﹝各一錢﹞人參川芎﹝各七分﹞甘艸﹝四分﹞

薑棗水煎服

𤓰蔞散治痘熱極生風發搐

𤓰蔞根﹝二錢﹞白殭蠶﹝一錢﹞

慢火同炒老黃色爲末每服二三分薄荷湯下

保命丹一切驚風發熱

天麻郁金全蠍﹝去尾各五錢﹞防風甘艸﹝三錢﹞靑黛﹝三錢﹞白附子﹝炒﹞殭蠶﹝薑汁炒﹞薄荷﹝五錢﹞大半夏﹝炒滚湯浸曬漧又用薑汁浸曬漧又炒﹞南星﹝製仝上各一兩﹞辰砂﹝飛五錢爲衣﹞麝香﹝五分﹞鈎藤牛黃﹝二錢﹞蟬退茯神桔梗﹝各五錢﹞

右末煉蜜爲丸芡實大每服一丸燈心湯下

蟬花散治痘發熱發癢破

蟬退地骨皮﹝各一兩﹞

爲末每服二三匙白酒服二三次

回漿散治痘不收漿結痂

何首烏白芍黃茋人參甘艸白術白茯苓

薑水煎服

象牙散治同上

人參黃茋白術﹝各一錢﹞甘艸﹝七分﹞茯苓﹝一錢半﹞何首烏﹝二錢﹞

右加糯米二錢棗二枚水煎調下象牙末一錢

𤣥參升麻湯治溫毒發斑

𤣥參升麻甘艸

水煎服

陽毒升麻湯麵赤狂言煩躁腰背疼下利脈浮喉痛升麻﹝五錢﹞犀角射漧黃芩人參甘艸﹝各二錢半﹞右水煎服

陰毒升麻湯治陰斑

升麻當歸川椒鱉甲雄黃甘艸

右水煎服

四聖膏治痘疔挑破以此㸃之

七粒珍珠火上燒豌豆七七鍋內炒男髮不拘灰多少加入胭脂眞个好

二聖散治同上

雄黃﹝二錢﹞紫艸﹝三錢﹞

右研末用油胭脂調下

敷方痂後痘疔潰爛成坑內見筋骨以此敷之赤石脂膩粉黃柏杭粉﹝炒﹞血竭﹝各一錢﹞飛丹﹝炒八分﹞髮灰﹝五分﹞乳香沒藥﹝各三分﹞冰片﹝三釐﹞伏龍肝﹝一錢﹞蜜陀僧﹝飛過二錢﹞有臭气加阿魏三四分

右爲細末綿帋篩過敷之外用膏藥貼內服人參敗毒散加穿山甲蟬退連翹

人參敗毒散治餘毒癰腫

人參赤茯苓羌活獨活前胡薄荷柴胡枳殻川芎桔梗﹝各等分﹞甘艸﹝減半﹞牛旁子防風荊芥連翹金銀花﹝卽荊防敗毒散﹞

頭上加白芷升麻上身倍加桔梗手加薄桂腰加杜仲腿足加牛膝木𤓰

金花散痘後肥疳疥癬等瘡此能收水解毒

黃丹黃柏黃茋黃連大黃輕粉麝香右爲細末濕瘡漧摻燥用臘豬油熬化調敷

必勝膏治腫毒

馬齒莧搗汁豬脂膏石蜜

三味熬膏塗之卽消

三豆散痘後癰毒初起紅腫

黒豆赤豆菉豆

用醋浸研漿時時以鵞翎刷上隨手可消

敗艸散治斑爛不止

爛茅艸

不拘多少用多年蓋墻屋者經露風霜年久感天地陰陽之气善解瘡毒其功不能盡述取來曬漧或焙漧爲極細末敷瘡上或攤在席上令兒坐臥於上卽愈

又方

荔枝殻微燒存性艸紙燒灰存性多年敗茅三味共爲細末或搽或摻自能收水結痂

又方

黃豆殻燒白灰爲末摻之如痘風癬以豆殻煎湯洗

綿蠒散治爛瘡治身及肢節疳蝕瘡膿水不絕蠒子不拘多少將生明礬末裝入滿火上燒令汁漧枯爲末摻之

祕傳茶葉方痘爛徧身無皮膿水流出粘拈衣被茶葉要多揀去粗梗入滚水一渫卽撈起再揀去梗濕鋪牀上用艸紙隔一層令兒睡上一夜則膿皆乾

乳香韶粉散痂欲落不落用此薄塗當滅瘢㾗又治熱痘瘋徧身膿水不絕

乳香﹝三錢﹞韶粉﹝一兩﹞輕粉﹝一錢﹞

右末豬油拌鵞翎敷上

地黃散痘毒入眼腫痛赤縷或白膜遮睛

熟地當歸防風蟬退羌活白蒺藜﹝炒去刺﹞榖精艸木賊﹝各一錢﹞𤣥參﹝五分﹞犀角末﹝一錢﹞黃連大黃炙甘艸木通﹝各一錢半﹞

爲細末小兒每服一字大人二字羊肝湯食後調服日三夜一忌口將息

蜜蒙花散治痘入目翳膜遮睛

蜜蒙花菊花石決明白蒺藜木賊羌活右末每服二三錢茶淸調下

兔糞散治痘入眼亦可煉蜜爲丸酒送下三五十丸

免糞炒黃爲末用蟬退木通甘艸煎湯頓服

免糞丸治痘入眼或生翳障

兔糞﹝炒四兩﹞石決明﹝煆﹞艸決明木賊﹝去節﹞白芍防風﹝各一兩﹞當歸﹝五錢﹞榖精艸﹝二錢﹞

右末蜜丸菉豆大每服三五十丸荊芥湯送下

吹耳丹

輕粉飛丹

爲細末左眼翳吹右耳右眼吹左耳只吹一二次

又方加雄黃麝香少許外用石燕子一對梹榔一對二味磨水常服

罩胎散治姙婦出痘一方有陳皮枳殻大熱加郁金

川芎川歸芍藥人參白術茯苓甘艸柴胡條芩防風荊芥白芷葛根砂仁紫艸阿膠桔梗糯米

水煎服

安胎散

川芎當歸白芍人參白術白茯甘艸條芩陳皮紫蘇砂仁﹝砂﹞阿膠﹝炒﹞香附艾葉紫艸

各等分加薑棗水煎服

安胎飲

大腹皮﹝酒洗﹞人參陳皮白茯白芍紫蘇砂仁香附甘艸

加糯米水煎服胎漏加阿膠百艸霜

栁花散室女發熱經行

栁花﹝五七錢﹞紫艸﹝一兩二錢﹞升麻﹝九錢﹞歸身﹝七錢半﹞

右末每服七錢葡萄煎湯調下

鐵篐散治痘後癰毒

鳳凰退燒灰醋調圍四畔畱頭出毒气甚佳

蕎麥粉法痘瘡破者用此敷之潰爛者以此徧撲之極佳

蕎麥粉以絹袋盛撲於瘡上或以此襯於牀褥上

溫粉撲法治汗出不止

黃連牡蠣粉貝母﹝各末五錢﹞粳米粉﹝一升﹞

和勻絹袋盛周身撲之

蟬花散治爛痘生疽虫及夏月諸虫咬傷臭惡不可近者服之虫皆化而爲水蒼蠅亦不敢近

蟬退﹝洗淨焙﹞靑黛﹝澄去灰土各五錢﹞北細辛﹝二錢半﹞蛇退﹝一兩燒存性﹞右爲細末每服三錢酒調下仍以生寒水石細末摻之

靑黛散治痘未作膿痛甚心膈煩躁睡臥不安並宜服之

眞靑黛如棗核大水調服之卽安

樺皮散治痘瘡及乳癰並一切腫毒

樺皮木剉煎溫服此藥味苦平無毒若治乳癰取樺皮燒存性爲末酒調服之立消

獨勝散治早晨微熱晚發大熱目黃脇動身熱手冷發甚如驚者又名牛蒡殭蠶散

牛旁子﹝五錢﹞白殭蠶﹝二錢﹞紫艸﹝二七寸﹞

水煎服速進三四服其痘便出蓋殭蠶治徧身癮疹疼痛牛旁發痘透肌紫艸利竅要知痘疹無虛寒証者服此痘立出也

蘿卜湯治痘疹出不快者

右用開花蘿卜煎汁時時飲之蓋痘疹气勻卽出快蘿卜治𠻳定喘下气消脹解毒

紫河車散治小兒痘瘡毒气不解上攻咽喉聲音不出舌頰生瘡遏逆煩悶潮熱面赤

紫河車﹝卽金綫重樓﹞茜根貫眾﹝各三錢﹞白芍藥甘艸﹝炙各五錢﹞

右每服三錢生薑一片水煎服一方有牛旁子

野通散治痘瘡出不快及傷寒不語

乾野人糞﹝卽獮猴糞火燒存性﹞冰片眞麝香﹝各等分﹞

右爲細末每服五分㸔大小用新汲水入蜜調下十嵗以上者服一錢按野人糞治蜘蛛咬瘡此治痘出不快大效蓋蜘蛛咬瘡久而不愈其絲生皮膚延蔓徧身不悆者加雄黃靑黛水調以蜘蛛試之立化爲水屢驗蓋此三味是治瘡疹當用之藥取山中者若人家所養之猴食物味雜卽不效失其本眞也

南金散治痘已出而復攧其勢甚危諸藥不效者萬無一失本家印貼此方施人全活甚眾

紫背荷葉﹝霜後搭水紫背者﹞白殭蠶﹝洗去絲炒乾﹞

右爲末等分每服㸔大小大者一錢小者五分研芫荽汁和酒下米飲亦可治此癥多有用龍腦人牙者卒難措辦惟此無毒而效且速但紫背者甚難得可於鹽舖內尋之

橄欖飲治倒靨

橄欖從中截斷水服少許服之立發

乳香豬血膏治痘不起發

乳香﹝研末﹞

豬心血搗爲丸櫻桃大每服一丸水磨化下

鈎藤紫艸散治痘疹不快

鈎藤鈎子紫艸茸

等分爲細末每服三五分溫酒調下蓋紫艸滑竅利小便散十二經毒气鈎藤治小兒寒熱十二驚癇緣驚癇出於心肝瘡疹亦心所主也

鴉片散治痘當起脹灌膿時泄㵼不止諸藥不效者如神

眞鴉片﹝一錢﹞蓮肉﹝炒一錢﹞

右每服半分或一分米飲調下立止

葛根黃芩湯治喘有汗發熱咳𠻳

漧葛黃芩﹝各二錢﹞黃連芍藥石膏﹝各一錢﹞五味子﹝十一粒﹞甘艸﹝五分﹞

水煎服

五味子湯治喘促而厥

五味子﹝一錢半﹞人參﹝一錢﹞麥冬杏仁﹝各二錢﹞

右薑三片棗三枚水煎服

淸肺飲治咽漧聲啞

麻黃﹝一錢半﹞麥冬﹝二錢﹞知母天花粉荊芥﹝各一錢﹞訶子菖蒲﹝各八分﹞桔梗﹝二錢﹞

水煎入竹薑汁服

天花散治痘後失音

天花粉桔梗茯苓訶子石菖蒲甘艸各等分竹葉七片黃荊一寸水煎服

補肺散治痘未出聲啞

阿膠﹝蛤粉炒成珠一錢半﹞牛子﹝炒三分﹞杏仁﹝去皮尖三粒﹞甘艸﹝二分半﹞馬兜鈴黃茋﹝各五分﹞糯米﹝炒一錢﹞

水煎食後時時咽之

利咽解毒湯治痘咽喉痛首尾皆可用

山豆根麥冬﹝各一錢﹞牛子﹝炒﹞𤣥參桔梗﹝各七分﹞甘艸﹝二分﹞防風﹝五分﹞菉豆﹝四十九粒﹞

右水煎服

三黃熟艾湯痘後咽塞喉痺

黃連黃芩黃柏艾葉

各等分水煎服

玉鎖匙咽喉腫痛或帝鍾拖下不收及喉舌彊硬硼砂﹝一錢﹞朴硝﹝五分﹞殭蠶﹝一條﹞冰片﹝半分﹞

爲末吹入

羌活當歸湯治腰背痛初發熱時便宜服之

羌活當歸獨活﹝各一錢﹞柴胡﹝一錢五分﹞桂枝﹝七分﹞防風川芎黃柏﹝各一錢﹞桃仁紅���﹝各八分﹞

酒水各半煎服又方治腰痛有蒼術漢防已

如神湯治腰痛

當歸桂皮𤣥胡索

各等分爲末酒下二三錢

活血解毒湯治餘毒

防風荊芥生地赤芍當歸連翹牛子黃連紫艸甘艸蒼術薄荷川芎木通各等分水煎服

胎元散痘不起發不紅潤是血气俱虛

胎元焙榦爲末加麝香少許酒調服三五分

水楊湯治痘乾尅不起者

水楊栁﹝春冬用枝秋夏用枝葉生水邊細葉紅梗枝上有圎菓滿菓有白鬚散出俗名水楊梅﹞右以枝葉切碎水煎七八沸先將一分置盆內手拭不寒不熱令痘兒先服內托之劑然後浴洗漸漸添湯不致太冷浴洗久許乃以紙撚火照之纍纍然有起勢起處覺有暈暈有系乃漿影也如漿不滿再浴若弱者只浴頭面手足可也旣不赤體不厭多洗燈照如無起勢乃气血敗無生意矣

溫膽湯治痘血寒顏色灰慘血凝不活腹脇脹滿面靑筋縮嘔淸水或㵼靑菜色

白茯苓橘紅半夏甘艸枳殻﹝麩炒﹞

各等分竹茹一錢薑棗水煎服

陳氏木香散治痘气寒鼻流淸涕咳𠻳惡風自汗身體寒戰瘡色慘白

木香﹝臨時磨服﹞大腹皮﹝黒豆汁洗淨﹞人參﹝各三錢﹞赤茯苓前胡靑皮﹝去穰炒﹞半夏﹝炮七次﹞丁香訶子肉炙甘艸﹝各二錢半﹞燈心﹝一錢半﹞

每服三錢薑棗水煎服㸔大小加減

中和湯治同上

人參黃芪厚朴﹝薑汁炒﹞白芷川芎當歸粉艸桔梗白芍﹝酒炒﹞肉桂﹝去粗皮﹞防風霍香各等分酒水各半薑棗煎服

㵼肺散治痘气熱鼻漧燥皮毛枯槁咳𠻳瘡色焦紫卽㵼白散

桑白皮﹝蜜炙﹞地骨皮甘艸

各等分加竹葉二十片燈心水煎服

淸肺飲治癥仝前

麥冬桔梗﹝各二錢﹞知母荊芥天花粉﹝各一錢﹞石菖蒲訶子肉﹝各八分﹞

水煎服

淸金湯治口气臭

知母黃芩石膏桔梗甘艸天門冬麥冬馬兜鈴木通山梔天花粉

各等分水煎服

解毒托裏散治痘稠宻

桔梗牛旁子人中黃防風荊芥穗酒紅花歸尾蟬退升麻漧葛赤芍連翹﹝去心﹞各等分水煎入燒人屎調服

四物快斑湯治痘火盛漧燥

當歸川芎赤芍生地荊芥穂牛子升麻葛根連翹紫艸地骨皮

水煎入燒人屎服

四君快斑湯治痘气虛淫濕

人參黃茋白術﹝土炒﹞茯苓甘艸桂心白芷荊芥穂防風陳皮白芍﹝酒炒﹞

各等分水煎服

大補保命湯治痘皮嫩易破者

人參黃茋當歸生地川芎赤芍甘艸牛旁子防風荊芥穂連翹官桂

水煎入燒人屎服

淸金導赤飲治痘熱乘肺金當痂不痂作喘煩躁譫語小水不利垂危

當歸白芍陳皮貝母軟石膏白茯苓甘艸黃芩﹝酒炒﹞黃連﹝酒炒﹞杏仁桑白皮﹝蜜炒﹞枳殻﹝炒﹞木通滑石麥冬車前子人參𤣥參各等分水煎服

人參固肌湯治痘表發太過致肌肉不宻痘痂粘肉久不落者

人參黃茋甘艸當歸蟬退

各等分入糯米一撮水煎服

人參淸神湯治痘痂不落昏迷沈睡者

人參黃蓍甘艸當歸白術﹝土炒﹞麥冬陳皮酸棗仁黃連﹝酒炒﹞茯苓

各等分加棗糯米水煎服

馬齒莧散治痘痂不落成斑痕者

馬齒莧搗汁豬脂膏石蜜共熬膏塗腫處

當歸桂枝湯治痘後手足不能屈伸

當歸川芎黃茋甘艸薄桂黃柏蒼術﹝炒﹞

各等分水煎如气虛少加川烏以行經加人參爲主如感風寒以致骨節疼痛加羌活防風

𤣥參化毒湯治痘後赤遊丹毒

𤣥參歸尾紅花連翹軟石膏赤芍防風地骨皮木通荊芥穂

各等分加竹葉水煎服

蠶退散敷牙疳

枯礬垽﹝卽尿桶中垢也火煆白色﹞五倍子﹝各二錢﹞蠶退﹝燒存性一錢﹞爲細末先以米泔水用蠐螬虫翻轉蘸水洗淨瘀血以藥敷之

黃連陰慝丸治狐惑瘡

黃連﹝二錢﹞蘆薈乾蟾﹝煆各一錢二分﹞使君子肉﹝二錢半﹞蕪荑﹝一錢五分﹞川楝子肉﹝一錢﹞

右末烏梅洗淨去核搗膏和丸米飲下

蜆子湯治痘後發癮

蜆子不拘多少活者以水養五七日旋取其水洗之蜆衣煮湯亦佳

十三味敗毒散治癰毒

當歸白芷穿山甲﹝土炒﹞金銀花防風乳香﹝製﹞甘艸陳皮赤芍皂角刺貝母沒藥﹝製﹞天花粉

各等分酒水各半煎服

涼肝明目散痘後羞明

當歸龍膽艸宻蒙花川芎柴胡防風酒連

各等分雄豬肝煮湯煎服

望月沙散痘後暗室中不能開者

榖精艸宻蒙花﹝酒洗﹞蟬退﹝去翅足各五錢﹞望月沙﹝一兩﹞

右爲末雄豬肝一兩竹刀批破用藥一錢摻入肝內水煮熟飲汁食肝效

羊⿰骨髓治痘痂欲落不落瘢痕

羊⿰骨髓﹝一兩﹞

煉入輕粉一錢研成膏塗之

小靈丹解毒發痘之聖藥治紅斑黒陷不起一切危惡如服此而不見效者決無可生之理矣

硃砂雄黃﹝各二錢﹞乳香沒藥﹝各製一錢半﹞大蟾蜍﹝取心肝瓦上焙漧五錢﹞麝香﹝三分﹞

爲細末取豬心血雞冠血丸皂子大每服一丸身無大熱生酒化下熱甚不飲酒紫艸燈心湯下卽時紅活而起

神功散治痘作渇

人參黃茋甘艸牛旁子紅花生地前胡紫艸白芍

水煎服

紅花湯治同上

紅花或子隨意煎湯飲其渇卽止縱口中如煙飲之卽止加牛旁子尢妙

加味䑕粘子治咽中有瘡作嘔

桔梗射幹山豆根防風漧葛陳皮荊芥連翹

水煎細細呷之

燈心竹葉湯治漧嘔

竹葉﹝三十片﹞燈心﹝三十根﹞

水煎服

潤腸湯治虛祕

歸梢甘艸生地火麻仁桃仁泥

水煎服

拔毒膏治痘疔

雄黃﹝研﹞

胭脂重浸水令濃調雄黃㸃疔痘上立時紅活亦神法也蓋雄黃能拔毒胭脂能活血也

涼血地黃湯室女出痘遇經不止熱入血室

當歸川芎白芍生地白術升麻黃連甘艸人參山梔仁𤣥參

水煎服

涼血解毒湯治女人出痘非經期於發熱時而血忽至

當歸﹝一錢二分﹞白芷﹝五分﹞升麻﹝四分﹞紫艸﹝一錢半﹞紅花﹝一錢﹞赤芍﹝一錢﹞桔梗﹝八分﹞連翹﹝三分﹞

燈心二十根水煎服

當歸養心湯治女人出痘口瘖不能言者

人參當歸麥冬甘艸升麻生地

各等分加燈心水煎服

㵼肝散女人經水不斷適逢出痘發熱昏沈言語狂妄

羌活川芎防風﹝各八分﹞當歸﹝一錢﹞山梔仁龍膽艸﹝各五分﹞大黃﹝酒蒸三次一錢﹞

水煎服一方有木通柴胡黃芩

歸脾湯女人經閉不通血海漧涸適逢出痘以此調其心脾不使血妄行加柴胡山梔名加味歸脾湯人參白術茯神黃芪逺志地骨皮﹝各一錢二分﹞甘艸﹝三分﹞木香﹝五分﹞酸棗仁﹝一錢﹞

薑棗煎服

逍遙散女人出痘寒熱不時經水不調服此其血不致妄動

白術茯苓當歸芍藥甘艸柴胡

各等分加棗一枚水煎服加丹皮山梔名加味逍遙散

如聖散姙婦出痘安胎

白術黃芩當歸枳殻黒豆大腹皮砂仁甘艸桑上羊兒藤卽桑寄生

各等分水煎服

黒神散婦人出痘分娩後痂血作痛

當歸川芎熟地炮薑桂心蒲黃﹝炒﹞香附﹝童便炒﹞木香靑皮黒豆

酒水各半煎服

原疹

生生子曰麻疹浙地呼爲瘄子又曰沙子吳地呼爲疹子新安呼爲麻總由有生初之淫火伏於命門之間命門具太極之理而陰陽五行繫焉臓腑之所由生也蓋五行一陰陽陰陽一太極也天之與人咸相感通由其通故天寒而人身寒天熱而人身熱也天之癘气一動則所稟之毒隨感而發陽感之則疹出焉陰感之則痘出焉陽浮而淺故疹易出易斂陰凝而深故痘難出難痂陰陽二刼之毒盡出則向安矣余故曰人之出疹出痘猶蠶之一眠二眠三眠也痘𨿽出於陰而實成於陽以气爲之固也疹𨿽出於陽而實藉於陰以血爲之資也何見之痘非气行則血不附安得結痂疹非血濟則气失依焉能收斂斯陰陽升降之理一開必一闔血之附气气之依血陰根於陽陽根於陰陰陽互爲其根也前人謂痘出於臟不知指何臟疹出於腑不知指何腑而云之也又謂疹出心肺故鼻涕而咳𠻳余謂此皆臆度套詞而非有眞知一定之見也旣曰疹出於腑心肺獨非臟乎按內經鼻爲肺之門戶通天气陽毒上發熱毒薰蒸蓋心肺位尊膈上又肺主毛竅毒從竅出是幹於肺而非出於肺也要知痘之與疹皆出於命門之陰陽也右釋麻疹

一發熱之初多似傷寒惟疹則𠻳咳噴嚏鼻流淸涕眼泡腫其淚汪汪面浮腮赤惡心漧嘔爲異耳但見此𠉀便宜謹避風寒戒葷腥厚味急表散之使皮膚通暢腠理開豁而疹毒易出也

一疹痘之發𨿽曰胎毒未有不由天行癘气故用藥必先明嵗气兼之時令如溫煖時月以辛涼發之如防風解毒湯暄熱時月以辛寒發之黃連解毒湯大寒月以辛溫熱劑發之桂枝解毒湯時寒時煖以辛平之藥發之升麻葛根湯此因時投劑不可悞作傷寒妄施汗下而伐天和也又須㸔人虛實如大便祕結煩熱甚而發不出者以酒大黃微利之吐利不止以參芍之類補之

一用前藥發散而疹隨見爲美若發不出再加發之如加味麻黃散之類外以芫荽酒糟蒸熱擦之㸔其疹自頭至足爲之出齊頭面愈多爲佳若遲延日久而不出則腹脹气喘昏悶亂煩躁而死矣

一㸔疹之法多於耳後項上腰腿先見其頂尖而不長其形小而均淨淡紅爲吉若色紅甚兼火化也化斑湯主之人參白虎湯佐之如色白者此血不足也養榮湯如色紫赤漧燥暗晦乃火盛毒熾宜六一散解之四物湯加柴胡黃芩漧葛紅花牛旁子連翹之類滋陰涼血而熱自除所謂養陰退陽之義也此亦五死一生之癥外大靑湯𤣥參解毒湯皆可選而用之若黒色者則熱毒尢甚爲十死一生之癥須明察之勿妄施治

一表後㸔疹隠隠然見於肌膚成片切忌風寒生冷如一犯之則皮膚閉塞毒气壅滯遂變爲渾身靑紫而毒反內攻煩躁腹痛气喘悶亂諸癥作矣欲出不出危亡立至

一疹已出而忽沒者乃風寒所過而然也若不早治毒成內攻必致癢𤹀而死急用消毒飲合升麻湯熱服則復出而安矣

一發熱之時徧身汗出者此毒從汗散𤣥府開疹易出也有鼻中血出者此毒從血解也俱不可遽止之若汗出太多血出不止者此又火甚逼迫太過致液妄流妄行矣急宜當歸六黃湯加浮小麥以止汗茅花湯加𤣥參百艸霜以止血遲則汗出多而元气虛血出多而精神散爲不治之癥矣

一發熱之時或嘔吐或自利或滯下者此火邪內逼毒气上行則吐下行則利毒甚則裏急後重而爲滯下也吐者竹茹石膏湯利者升麻澤㵼湯滯下黃芩芍藥湯加黃連生地木通人參枳殻或少加大黃微下之

一發熱之時未有不口渇者但宜以菉豆燈心炒米湯飲之人參白虎湯佐之取生津解毒而已若恣飲冷水恐生水畜之癥故水入於肺爲喘爲咳宜用葶子以洩肺中之水水入於脾爲腫爲脹爲自利水入於胃爲嘔爲利宜用豬苓澤㵼茯苓以㵼脾胃之水水入於心爲悸爲驚宜赤茯苓燈心湯以洩心下之水水入於肝爲脇痛用芫花以洩之水入腎與膀胱爲小便不利爲陰囊腫用車前子木通以洩之皆當隨癥而治

一疹出之時咽喉腫痛不能飲食者此毒火拂郁上薰也宜甘桔湯加𤣥參牛蒡連翹更以十全散玉鎖匙吹之不可妄用鍼出血也

一疹出之際咳𠻳口渇心煩者此毒在心肺發未盡也㵼白散加天花粉連翹𤣥參黃連以㵼之或黃連杏仁湯

一疹出之時自利不止或㵼稀水頻數者有吉有凶但要㸔其疹若徧身稠宻太盛或紫色或紅色此則爲吉蓋毒在大腸非㵼則毒不解惟用平胃散加葛根連翹以解之而已疹一發透依期而收㵼自止也若疹已收而㵼猶未止者驗其體熱疹必未盡再用前藥加連翹黃連牛蒡木通澤㵼以分利之六一散亦妙絕若用訶子肉果等澁滯之劑則變喘急腹滿痞脹不治之癥矣若疹色淡而體不熱口不渇大小便利飲食少進此爲凶乃虛寒之癥方可溫補或兼收澁

一疹出常以六時辰卽收爲率如子時爲陽午後收午後爲陰子後卽收乃陽生陰成陰生陽成造化自然之妙也故漸出而漸收者其勢輕可若一出之後熱不退連綿三四日而不收者此毒火太盛外發未盡內有餘邪所致須以化斑湯三味消毒飲加𤣥參石膏桔梗爲治

一疹出後自然熱退若徧身旣出而猶拂拂煩熱頻作嘔吐者此毒尙未盡畱連於肺胃之間宜化斑湯如大便祕少加大黃微利之

一疹已收去渾身反發熱日夜不退此毒未盡解邪火郁於肌肉之間久則毛髮焦漧皮膚枯槁肌肉消瘦爲骨蒸癆瘵之癥宜蘆薈肥兒丸加龍膽艸當歸連翹等治之遲則有變睡則露睛口鼻气冷手足厥逆瘈瘲慢脾風爲不治之癥矣

一疹收之後身𨿽不見羸瘦但時發壯熱煩躁不寧搐掣驚悸神昏悶亂者此陰血衰耗致餘毒入肝而𫝊於心也宜養血安神四物湯加麥門冬酸棗仁淡竹葉燈心甘艸石菖蒲龍膽艸茯神黃連辰砂爲治或以前藥爲末用𩚫餅豬心血爲丸服亦可

一疹毒入胃久而不散致成牙齦黒爛血出爲走馬疳𫝊於兩頰浮腫久而穿頰破腮缺唇破鼻爲崩砂狐惑等危癥矣外用文蛤散雄黃散搽之內用人中白蘆薈使君子龍膽艸黃連五靈脂𩚫餅爲丸滚水服之以淸胃火亦或有得生者但不多見也

一疹出之時曽作㵼痢未經淸解至疹退之後變爲休息痢不問赤白裏急後重日夜無度此餘毒在大腸也須分虛實治之實者三黃丸利之或香連丸和之後用黃芩湯虛者從補

一疹退之後微微咳𠻳者此餘毒未盡也用淸肺飲加消毒飲主之若咳甚气喘連聲不住名爲頓𠻳甚至飲食湯水俱嗆出或咳出血者此熱毒乘肺而然也宜多服麥門淸肺飲加連翹若見胸髙如龜背作喘血從口鼻出搖首捶頭面色或白或靑或紅或枯黯者乃不治之癥然亦有肺气爲毒所遏而發喘連聲不已但無𠻳咳血出嗆食之癥者宜用淸肺飲倍加人參治之尢不可拘於肺熱之一端而純用淸肺解毒之藥

一疹退之餘聲啞不出或咳或喘或身熱不退以致日久而不愈者此熱毒未盡肺金受尅故也宜淸金降火湯加竹薑汁主之

一疹退之後飲食如常動止如故而卒然心腹絞痛徧身汗出如水者此因元气虛弱失於補養外𨿽無病裏實虛損偶然爲惡气所中謂之中惡此朝發夕死之癥間有用蘇合香丸而甦者

一疹退之後有餘熱未盡或發癰毒肢節疼痛者以羌活散微汗微利

一疹退之後有餘熱未盡或熱甚而失血者犀角地黃湯合解毒湯或四物湯加茵陳木通犀角之類以利小便使熱气下行而愈

一疹收之後餘熱未盡日夜煩躁譫語狂亂者辰砂益元散燈心湯下或辰砂五苓散加芩連治之若初起煩躁譫語者升麻葛根湯調辰砂益元散主之

一麻疹一癥比之出痘似輕然調治失宜其禍反不旋踵蓋痘由胎毒而發其形勢多少輕重吉凶自可預斷至疹之出則𨿽由感受邪气而發然其輕者可重重者可輕皆在於調治有方故其飲食禁忌比痘尢甚若誤食雞魚則終身皮膚粟起如雞皮之狀但遇天行出疹之時又令重出誤食豬肉則每嵗出疹之月必然下痢膿血誤食鹽醋致令咳𠻳則每臨出疹之月必復咳𠻳誤食五辛之物則生驚熱不時必待四十九日或百日後方無禁忌也

一孕婦麻疹但當以四物湯倍加白術條芩艾葉安胎淸熱爲主使胎無虞而疹易沒也如胎气上衝急用苧麻根艾葉煎湯磨梹榔並服之更多服上藥爲妙

一熱毒薰胎胎多受傷而母實無恙也蓋疹與痘不同痘宜內實故胎落而母亡疹宜內虛故胎下而母安𨿽與其胎去而母存孰若子母兩全之爲愈也麻疹輕重不治三癥要訣

或熱或退五六日而後出輕發透三日而暫沒者輕頭面多而勻淨色澤者輕頭面不出者重紅紫暗燥者重咽喉腫痛不食者重冒風沒早者重移熱大腸變痢者重黒暗漧枯一出卽沒者不治鼻扇口張目無神者不治鼻淸糞黒者不治心前吸气喘者不治

水痘癥

夫水痘亦類傷寒之狀身熱二三日而出或咳𠻳面赤眼光如或噴嚏或唾涕與正痘不同易出易靨不宜燥濕苟或燥之恐結痂多變成瘡之癥

麥湯散古本只此一方或作湯服亦可

地骨皮活石甘艸﹝各五分﹞甜葶藶麻黃大黃知母羌活人參﹝各一錢﹞

右爲末每服五分用小麥七粒煎湯調下

防風葛根湯治痘發癮疹及疹麻發熱

防風葛根升麻赤芍甘艸

各等分水煎服

防風解毒湯治麻痘初發熱如時令溫煖用此辛涼之藥發之

防風薄荷荊芥石膏知母桔梗牛子甘艸連翹木通枳殻竹葉燈心

各等分水煎服

黃連解毒湯治麻痘初發熱如時令暄熱用此辛寒之劑發之

黃連黃芩黃柏山梔牛蒡子甘艸防風荊芥知母石膏桔梗𤣥參木通薑三片水煎服

桂枝解毒湯治麻痘初熱如時令大寒用此辛溫熱之劑發之

桂枝麻黃﹝酒炒﹞赤芍防風荊芥羌活甘艸桔梗人參川芎牛子

生薑水煎服

升麻解毒湯治麻痘初熱如時煖時寒用此辛平之劑發之

升麻葛根羌活人參柴胡前胡甘艸桔梗防風荊芥牛旁子赤芍連翹竹葉

水煎服

加味麻黃散麻痘發不出以此發之

升麻﹝酒洗﹞麻黃﹝酒炒﹞人中黃牛旁子蟬退

各等分水煎服

化斑湯治麻痘色紅

人參知母石膏甘艸牛旁子連翹升麻地骨皮竹葉糯米

水煎服

養榮湯治麻痘色白

人參當歸紅花���赤芍﹝桂水炒﹞甘艸

水煎服

大靑湯麻痘紫赤暗晦漧燥

𤣥參大靑桔梗人中黃知母升麻石膏木通梔子仁

水煎入燒人屎服如大便祕加酒大黃

茅花湯治麻痘鼻䘐

茅花歸頭丹皮生地甘艸

各等分水煎服

竹茹石膏湯治麻痘嘔吐

橘紅半夏石膏白茯苓竹茹甘艸右水煎服

升麻澤㵼湯治麻痘自利

豬苓澤㵼滑石赤茯苓甘艸黃連﹝酒炒﹞升麻

各等分水煎服

黃芩芍藥湯治麻痘滯下

條芩﹝三錢﹞白芍升麻﹝各二錢﹞甘艸﹝一錢﹞

水煎服

十全散麻癥咽喉腫痛

黃芩黃連黃柏苦參﹝各酒炒一錢﹞𤣥胡索﹝三分﹞硼砂乳香﹝製各二分﹞孩兒茶雄黃﹝各五分﹞

共爲細末每用少許吹入

蘆薈肥兒丸麻後發熱日夜不退肌肉消瘦骨蒸癆瘵

蘆薈龍膽艸木香蚋皮人參麥芽﹝炒﹞使君子肉﹝各二錢﹞㯽榔黃連﹝酒炒﹞白蕪荑﹝各三錢﹞胡黃連﹝五錢﹞右末豬膽汁糊爲丸黍米大每服五六十丸米飲下

文蛤散麻毒入胃牙肉黒爛出血走馬疳癥

雄黃﹝五錢﹞五棓子﹝二錢﹞枯礬﹝五分﹞蠶退紙﹝燒存性一錢﹞

右細末米泔水洗淨以藥搽之

雄黃散治同上

雄黃﹝一錢﹞黃柏﹝二錢﹞麝香﹝一分﹞

先用艾湯淨洗後搽藥

麥冬淸肺飲麻後咳𠻳出血或嗆湯水

知母貝母天門冬桔梗甘艸杏仁牛蒡石膏﹝煆﹞馬兜鈴﹝蜜水炒﹞糯米

右水煎服

淸火降火湯麻後熱乘肺金聲啞不出或咳或喘當歸白芍生地陳皮貝母𤓰蔞仁甘艸白苓枯芩﹝酒炒﹞山梔﹝炒﹞𤣥參天冬麥冬杏仁桑白皮石膏紫蘇梗酒連

右各等分薑一片水煎服

生生子曰麻疹咳𠻳喘急每用痘門中大小無比散每服五七分大者一錢卽刻喘定而睡醒後神安气和而愈屢用屢驗乃熱毒從小便出也

加減四味升麻湯此升發之劑但一二帖則止不可過表

升麻葛根赤芍甘艸防風桔梗紫蘓蒼術陳皮枳殻柴胡

薑棗煎服

水痘赤痘卽此一服而愈不必他方雜治

赤水元珠卷二十八﹤子部﹐醫家類﹐赤水元珠﹥赤水元珠卷二十八異痘須知天根痘天空痘明朗痘明蝕痘海溢痘海枯痘又云有根痘根本此痘腎旺故曰有根抱鼻痘雙鎖口鎖項托頥則毒結於喉而死兩頭痘鬼揑痘鬼痘賊痘蛇皮痘伏陰痘空倉痘石臼痘之此癥斷不可治虫痘血皰痘血靨痘白漿痘四圍痘蛀痘隠血斑無妨矣白萍瘡艸尾珠黒痘气血兩敗痘一彤雲繞頂一烏紗覆頂一云掩天庭之一烏紗落額一灰撲印堂一赤珠繞唇一烏飯沾唇一紫雲布胸一栁絮飛胸一桃花映背一紫萍浮背一黒砂落背一雪鋪魚背一赤鱗穿腹一白梨墮腹一葡萄落地一爛粟居臀一橊花散野解毒一楊花墮枝婦女痘快斑散西來甘露飲加燈心䓤白各七根水煎熱服右薑蔥水煎服右水煎服白滑石辰砂桂府滑石桂府滑石滑石右用溫水調下取下瘡瘕爲效穿山甲穿山甲紫艸人牙殭蠶紫艸各等分水煎服金銀花右等分水煎服右薑二片水煎服紫艸薑三片棗一枚水煎服蟬退膏牛膽南星黃茋人參淫羊藿紫河車右薑棗水煎服黃茋丁香生薑水煎服右薑棗煎服薑三片棗二枚水煎服棗二枚水煎服加牙棗三枚水煎服水煎服犀角各等分水煎服二味磨汁頓服卽愈水煎服水煎服人參加粳米一撮水煎服右水煎服水煎服各等分水煎服各等分水煎服水煎服水煎服連鬚蔥白各等分水煎服等分爲末入靑黛少許搽之人中白各等分水煎不拘時服薑棗水煎服薑水煎服水煎服右水煎服右研末用油胭脂調下三味熬膏塗之卽消又方又方乳香右末豬油拌鵞翎敷上吹耳丹水煎服各等分加薑棗水煎服大腹皮右末每服七錢葡萄煎湯調下和勻絹袋盛周身撲之蟬退牛旁子紫河車乾野人糞紫背荷葉眞鴉片水煎服五味子右薑三片棗三枚水煎服麻黃水煎食後時時咽之右水煎服爲末吹入各等分爲末酒下二三錢各等分竹茹一錢薑棗水煎服木香桑白皮水煎服各等分水煎服水煎入燒人屎服各等分水煎服水煎入燒人屎服各等分入糯米一撮水煎服各等分加棗糯米水煎服各等分加竹葉水煎服各等分酒水各半煎服各等分雄豬肝煮湯煎服煉入輕粉一錢研成膏塗之水煎服水煎細細呷之竹葉水煎服水煎服雄黃水煎服當歸燈心二十根水煎服各等分加燈心水煎服薑棗煎服各等分水煎服酒水各半煎服水痘癥各等分水煎服各等分水煎服生薑水煎服水煎服升麻各等分水煎服水煎服水煎服各等分水煎服各等分水煎服條芩水煎服共爲細末每用少許吹入雄黃右細末米泔水洗淨以藥搽之雄黃先用艾湯淨洗後搽藥右水煎服右各等分薑一片水煎服薑棗煎服赤水元珠卷二十八

欽定四庫全書

赤水元珠卷二十九

明孫一奎撰

外科門小引

生生子曰外科最重者莫如癰疽最急者莫如喉風疔腫患之者生死立見其餘瘡癤皆可緩圖非若上三証急若風火也䆒其受病之源經云營气不從逆於肉理乃生癰腫又曰膏粱之變足生大疔又曰六府不從畱結爲癰又曰諸痛癢瘡瘍皆屬心火大抵皆气血虛弱蘊鬰熱毒調養失宜之所致也予固非専門外科蓋常咨訪推䆒頗知治法大體玆采前人所論癰疽証治載列卷首疔瘡腫瘍次之陶節庵癰疽經薛立齋外科精要二書實外科權輿業是者不可不使之隨嚢檢視能熟此二書鮮有敗事予固特舉歷試有功者掲出以告同志云瘡科總論

夫癰疽瘡癤者皆由气血不和喜怒不時飲食不節寒暑不調使五臓六腑之气怫鬰於內以致陰陽乖錯气血凝滯而發也亦有久服丹石燥熱之藥熱毒結深而爲癰疽也夫癰疽之疾多生於膏粱富貴之人以其平昔所食肥膩炙安坐不勞嗜欲無節以致虛邪熱毒內攻煎熬气血而成也癰者壅也大而髙起屬乎陽其脈浮數疽者沮也平而內發屬乎陰其脈沈數瘡者總名也癤者有頭小瘡也經云諸痛癢瘡皆屬心火蓋心主血而行气若气血凝滯挾心火之熱而生癰疽之類也然所感有淺深故所發有輕重大小之不同也六腑積熱騰出於外肌肉之間其發暴甚皮腫光軟侵袤廣大者癰也五臓風毒積熱攻注於肌骨其發猛惡初生一頭如㾦㿔白色焦枯觸之而痛應心者疽也熱發於皮膚之間浮腫根小不過二三寸者癤也夫癰發於六腑若燎原之火外潰肌肉疽生於五臟沈澀難療若陶室之燧內消骨髄癰則易療惟難將息而遲瘥疽則難療而易痊夫諸瘡之中惟背疽疔瘡最爲急癥其次莫如腦疽腸癰喉癰之類亦其急者也至若瘰癧懸癰痔漏諸瘡之類其癥可緩而治也又有疥癬㾾瘡風疳之類𨿽云俱屬瘡類而其輕重緩急自有不同也夫癰疽之疾要須察其是虛是實是冷是熱或重或輕對証用藥無失先後次序凡人年四十以上頭項鬢頥背膂腰脇或筋骨之上所視不見之處稍有瘡癤便不可輕易待之若視之怠慢以爲常疾每見至微至著䘮命者多矣便宜速急治之庻㡬得救譬之救火初起則易救至於燎原之勢不可撲滅矣其理亦由是也凡瘡未破毒攻臓腑一毫熱藥斷不可用此是先後次第之妙訣也夫瘡有五善七惡不可不辧若動息自寧飲食知味一善也便利調勻二善也膿潰腫消色鮮不臭三善也神彩精明語聲淸亮四善也體气和平五善也如煩躁時𠻳腹痛渴甚泄利無度小便如淋一惡也膿血大泄焮痛尢甚臭惡難近二惡也喘粗短气恍惚嗜臥三惡也未潰先黒久䧟面靑唇黯便污者四惡也肩項不便四肢沈重五惡也不能下食服藥而嘔食不知味六惡也聲嘶色脫唇鼻靑黑面目四肢浮腫七惡也更有气噫痞塞欬逆身冷自汗無時目瞪耳聾恍惚驚悸語言頻錯皆惡証也五善見三則差七惡見四必危若五善並至則吉而安七惡全見必危而死矣已上所論大綱其諸証候治法列論於後

五發癰疽論

夫五發癰疽者謂發背發腦發鬢髮眉髮頥是也人之一身气血周流而無間稍有壅聚莫不隨所至而發焉又豈特五者哉夫發背者乃五臓風熱六腑邪毒灌於筋骨之間發於經絡之內榮衛虛損气血衰殘所致也其發初如粟米大最不可輕忽後必大發也若初起紅腫髙起者後必不爲害故曰外形如粟中可容谷外貎如錢裏可著拳如惡毒深滿膿血交粘用藥可痊若膿臭穢無絲此血敗气衰陽絕陰盛必難療理治初起或陰塌不起便可用艾多灸或隔蒜灸之如痛灸至癢如癢灸至痛此最妙法也若疽瘡已成亦可用火鍼烙開瘡口則易治也若瘡髙起爲癰則易治平䧟爲疽則難治癰疽形癥已具前總論中玆不復論至如發腦發眉髮髩發鬚發頥地位不同然皆由內臓伏陽結滯邪毒上壅隨其經絡地分而發也其諸發癰初起皆宜宣散熱毒要須㸔人元气虛實而治之庻不悞矣若元气實者亦可用大黃之劑泄去毒气或用漏蘆五香連翹之類皆可用內托十宣之類補之亦有陰瘡寒塌不起𨿽云用灸然亦不可服寒涼之劑亦宜以煖藥溫之全在活法不可執一也其敷貼洗藥具方於下隨癥用焉外科精要曰癰疽旣灸卽服藥以䕶腑臓如䕶心𣪚凡有疽疾早進數服使毒气外出而無嘔吐之患否則咽喉口舌生瘡或黑爛如菌若瘡發四五日之後宜間用別藥治之

又曰䕶心散乃解金石發疽之藥若發熱焮腫作渇飲冷而嘔者宜之若發熱焮腫作渴飲湯而嘔者不宜用之蓋脾虛停痰或寒邪內侵或痛傷脾胃宜用六君子湯若喉舌生瘡或口漧作渇或小便頻數宜用六味丸大凡諸瘡作嘔若飲冷便祕是熱毒也黃連消毒散觧之飲冷便和是胃火也竹葉石膏湯淸之懶食飲湯是胃虛也補中益气湯補之大便不實喜飲熱湯是脾胃虛寒也六君子加炮薑以溫之常見脾胃虛弱者用䕶心𣪚反致胃寒嘔惡其喉舌生瘡乃腎水枯涸虛火炎上其証甚惡急用加減八味丸多有得生者

又曰癰疽嘔逆是毒气沖心非脾胃之冷當服內托𣪚楊氏云鼻衂初愈不曾表汗毒在經絡則背大疽自肩下連腰脇腫硬如石其色紫黑以涼藥投之終夜大嘔連進托裏散嘔止瘡潰赤水淋漓四十日而愈又有患癧者痛過輙嘔服托裏卽止今有疽病不服此藥者故引楊氏之言以觧世人之惑

華佗癰疽瘡腫論

夫癰疽瘡腫之作皆五臓六腑蓄毒不流非獨因榮衛壅塞而發也其行也有處其止也有歸假令發於喉舌者心之毒發於皮毛者肺之毒發於肌肉者脾之毒發於骨髓者腎之毒發於下者陰中之毒發於上者陽中之毒發於外者六腑之毒發於內者五臓之毒故內曰壊外曰潰上曰從下曰逆發於上者得之速發於下者得之緩感於六腑則易治感於五臓則難瘳又近骨者多冷近膚者多熱近骨者久不愈則化成血虫近膚者久不愈則𫝊气成漏成虫則多癢少痛或先癢後痛成漏則多痛少癢或不痛不癢內虛外實者多痛少癢血不止則多死潰膿則多生或嘔逆無度飲食無時皆癰疽使然癥候多端要當詳治

薛立齋曰瘡瘍生虫乃肝經風熱其成漏乃元气虛弱其出血乃脾虛有火其潰膿乃元气充實至於嘔逆等癥屬脾胃虧損所致當調補元气庻保無虞

背疽其源有五

一天行二瘦弱气滯三怒气四腎气虛五飲冷酒食炙服丹藥

治癰疽用藥大綱

一初患癰疽便服內托𣪚以免後來口舌生瘡仍用騎竹馬或隔蒜灸

一服五香連翹湯如大便疏快卽止仍量人虛實一癰疽潰後宜服排膿內補散若嘔逆木香湯下一癰疽初作便宜灼艾及麥飯石膏塗四圍中畱口出毒如瘡小通𫝊之旣潰用神異膏貼之

一癰疽已潰日用豬蹄湯淋洗將愈之際三日一次一癰疽將斂宜用神異膏如毒未盡不可遽用生肌之劑

一癰疽將安宜用加味十全湯補其气血庻肌肉易生一背疽多先渇而後發或先疽而後渇不救者多矣若服加減八味丸非特杜絕渇疾抑亦大滋气血生長肌肉

一癰疽嘔逆有二一因初發不服內托散伏熱在心一因脾气不正伏熱在心者則心煩身熱焮腫作痛宜用內托𣪚三兩服之脾气不正者則不煩熱或聞穢气作嘔宜用嘉禾𣪚如有寒熱用不換金正气𣪚五更初兼服山藥丸以補腎

癰疽用香藥調治論

伍氏曰气血聞香則行聞臭則逆大抵瘡瘍多因營气不從逆於肉理鬰結爲膿得香則气血流行故服五香連翹湯萬金𣪚金粉𣪚凡瘡本腥穢又聞臭觸則愈甚若毒入胃則咳逆古人用之可謂有理且如飲食調令香美以益脾土養其眞元可保無虞矣五發癰疽通治方

漏蘆湯治一切惡瘡毒腫丹癅瘰癧疔腫魚臍五發癰疽初覺一二日便如傷寒頭疼煩渇拘急惡寒肢體疼痛四肢沈重恍惚悶亂坐臥不寕皮膚壯熱大便閉□小便赤黃並皆服之姙婦勿服

漏蘆白斂黃芩麻黃﹝去節﹞枳實﹝去白炒﹞升麻芍藥炙甘艸朴硝﹝各一兩﹞大黃﹝二兩﹞

右每服三五錢㸔虛實用水煎空心熱服

五香連翹湯治諸瘡腫初覺一二日便厥喉咽塞發寒熱

乳香木香木通大黃﹝各一錢半﹞連翹沈香獨活桑寄生丁香射幹升麻麝香﹝另研各一錢﹞甘艸﹝五分﹞

薑三片水煎不拘時服

托裏䕶心𣪚治諸疔腫發背曾經汗下毒气攻心迷悶嘔吐而痛可服二三服

乳香﹝一兩﹞菉豆粉﹝四兩﹞

和勻每服三錢甘艸湯調服

神仙蠟礬丸此藥不問老幼皆可服之服至一兩已上無不取效最止疼痛不動臓腑委是神效活人不可勝數

白礬﹝明亮者一兩研﹞黃蠟﹝七錢鎔化提起待少冷入礬末不住手攪勻﹞

右眾手丸如梧桐子大倘蠟冷不能丸以滚湯頓之便軟每服二十丸漸加至三四十丸白湯或酒吞下如未破卽內消已破卽便合如服金石發動致疾更用白礬末一兩匙頭溫酒調下亦三五服見效有人徧身生瘡狀如蛇頭服此亦效諸書皆⿰神奇但一日之中服近百粒則方有功此藥能防毒气內攻蓋能䕶膜也切不可欺其淺近而忽之始終服過半觔必能萬全瘡愈後服之尢佳

一方治蛇咬只鎔化白礬乘熱滴傷處痛卽止毒气卽趕出立見效驗要知白礬大能觧毒也

千金托裏𣪚治一切瘡腫發背疔毒若气血虛而不能作膿或潰後膿淸痛仍不減最宜服此便能排膿止痛

黃蓍﹝一兩半﹞厚朴防風桔梗﹝各二兩﹞連翹﹝二兩二錢﹞木香沒藥﹝各三錢﹞乳香﹝二錢﹞當歸﹝五錢﹞川芎白芷芍藥官桂人參甘艸﹝各一兩﹞

右爲細末每服三錢酒一大盞煎三二沸溫服

十六味流气飲治無名惡瘡癰疽等癥

川芎當歸芍藥防風人參木香黃茋官桂桔梗白芷梹榔厚朴烏藥紫蘇枳殻甘艸﹝各一錢﹞

右作一帖水煎食逺服

內托羌活湯治尻臀生癰堅硬腫痛大作

羗活黃栢﹝酒製各二錢﹞防風歸尾槁本連翹蒼術陳皮炙甘艸﹝各一錢﹞肉桂﹝三分﹞黃茋﹝一錢半﹞水一鍾酒半鍾煎八分食前服

淸心內固金粉𣪚一名金花散専治惡瘡熱盛焮痛煩躁作渇此藥觧毒

辰砂﹝另研﹞白茯芩人參甘艸﹝各三錢﹞菉豆粉﹝四兩﹞雄黃﹝一錢﹞冰片白荳仁朴硝﹝各五錢﹞麝香﹝與冰片各一錢另研﹞右以參苓荳䓻爲末入研藥和勻每服一錢半蜜湯調下

麥飯石膏方又名鹿角膏

白麥飯石﹝其石顏色黃白像麥飯團者研細末聼用﹞鹿角﹝要活者自觧者不用截作二三寸長炭火內煨令煙盡爲度研爲細末﹞白斂﹝爲細末﹞

右將麥飯石用炭火煆紅以好米醋淬之如此煆淬十次研爲極細末毎用二兩白斂末二兩鹿角灰末四兩同入乳鉢乳令無聲方有效驗若研不細敷上作痛若研得極細如眼藥一般極能止痛排膿收口量藥末多寡用經年好米醋入銀石器內煎令魚眼沸卻旋旋入前三味藥末在內用竹箆子不住手攪熬一二時久令稀稠得所傾出磁盆候冷以紙蓋宻勿惹塵灰毎用時先用豬蹄湯洗去癰瘡上膿血至淨以故帛挹乾以鵞翎拂藥膏塗敷四圍凡有赤處盡塗之但畱中心一竅如錢大以出毒气膿血如瘡未潰能令內消如已潰則排膿如湍水逐日見瘡口收斂如患瘡久肌肉腐爛筋骨出露用舊布片塗藥以貼瘡上但肉膜𦂯穿亦能取安洗瘡勿以手觸動嫩肉仍忌口气及有腋气之人並月婦皆令忌之此方但得好帶蓋鹿角好麥飯石精䖍修合勝用他藥多矣仍可熬取好米醋一大碗𠉀逐日用藥於瘡上俟乾便以鵝毛蘸醋拂潤勿令緊也初用須一日一洗換十日後兩日一換

排膿內補十宣𣪚﹝一名十奇散一名內補散﹞治癰疽瘡癤未成者速散已成者速潰敗膿自出無用手擠惡肉自去不用刀鍼服藥後其痛頓減效驗如神

人參當歸黃耆﹝各二兩﹞甘艸川芎防風厚朴﹝薑汁炒﹞苦梗白芷薄桂﹝各一兩﹞

右爲末每服三錢酒調下日夜各數服以多爲妙服至瘡口潰更服爲嘉不飲酒人濃煎木香湯調下然終不若酒力之勝或飲酒不多能勉彊以木香湯兼酒調下亦可

乳香黃耆散治一切惡瘡癰疽發背疔瘡痛疼不可忍者或未成者速散已成者速潰不假刀砭其惡自下又打撲損傷筋骨疼痛並皆治之

黃耆當歸川芎麻黃﹝去根節﹞甘艸人參芍藥﹝各一兩﹞嬰粟殻﹝蜜炙﹞陳皮﹝各一兩﹞乳香沒藥﹝各五錢﹞每服五六錢水煎服

黃耆湯治一切瘡腫癰疽並宜服之

黃耆川歸﹝酒洗各一兩﹞大黃芍藥陳皮炙甘艸﹝各五錢﹞

右加生薑三片水煎服

托裏內補散専治一切惡瘡潰爛出膿之後宜服之人參川歸川芎白芍甘艸白芷防風白術茯苓官桂黃耆金銀花

各等分水煎服

䕶心散治毒气沖心嘔吐﹝又名不二散﹞

炙甘艸硃砂﹝飛各一錢﹞菉荳粉﹝炒二錢﹞

爲細末作一帖白湯調下

當歸連翹散淸熱觧毒通潤大小便

當歸連翹梔子仁芍藥金銀花﹝各一兩﹞黃芩﹝五錢﹞

右每服五錢水二鍾煎七分空心溫服如欲通大便加大黃二錢待藥煎將熟入之再煎一二沸服之

托裏散治一切惡瘡發背疔疽便毒始發脈洪實數腫甚欲作膿者

當歸括蔞根﹝一錢半﹞大黃﹝三錢﹞皂角刺牡蠣朴硝連翹﹝各一錢半﹞金銀花赤芍藥黃芩﹝各一錢﹞

水酒各一鍾煎服

乳香止痛散治一切瘡腫疼痛不止

乳香沒藥﹝各一錢﹞丁香﹝五分﹞粟殻白芷陳皮炙甘艸

水煎服

加味當歸飲子古云諸瘡皆屬心火火鬰則發之當歸生地升麻﹝各五錢﹞防風﹝二錢半﹞荊芥穂何首烏﹝各一錢﹞柴胡白芍藥川芎羌活黃耆﹝各三錢﹞紅花蘇木甘艸﹝各一錢﹞

每服五錢生薑三片煎或沐浴取微汗效速使血气通暢服藥應效

托裏溫中湯治瘡爲寒變而內䧟者膿出淸觧皮膚涼心下痞滿腸鳴切痛大便微溏食則嘔气短促喫逆不絕不得安臥時有昏憒

丁香沈香茴香陳皮益智仁﹝各一錢﹞木香﹝一錢半﹞羌活良薑﹝炮三錢﹞黑附子﹝炮去皮臍四錢﹞炙甘艸﹝二錢﹞薑三片水煎服忌生冷

豬蹄湯治一切癰疽並諸腫毒消毒气去惡肉凡瘡有口便須用此湯洗

黃芩白芷赤芍藥川歸羌活生甘艸露蜂房﹝有蜂兒者各等分﹞

先將獖豬前蹄兩𨾏重一觔只用白水三升煮軟將汁分作二次澄去靣上油並下肉渣每次用藥一兩投於汁中再用文武火煎十數沸去渣以故帛蘸湯溫溫徐揩瘡上死肉惡血隨湯而下洗淨訖以帛拭漧仍避風忌人口气吹之有狐臭人及月婦貓犬並不宜入病人房中洗瘡切忌手觸洗疽之方甚多惟此方極效其用露蜂房甚有理蓋以毒攻毒也

麥門冬湯癰疽潰後膿水不絕

麥門冬黃蓍五味子人參官桂當歸逺志白苓芎藭﹝各一兩﹞炙甘艸﹝三錢﹞

薑一片棗二枚水煎

四虎散治發疽腫硬厚如牛皮按之痛

天南星艸烏頭半夏﹝生用﹞狼毒

各等分爲細末醋蜜調敷畱頭出气

內托散諸腫毒惡瘡一服立愈便毒尢效

大黃牡蠣﹝各五錢﹞甘艸﹝三錢﹞括蔞仁﹝二兩如無用山梔子亦可﹞右分三帖水煎服

鐵井攔治無名腫毒背疽以此圍之畱口出气芙蓉葉﹝重陽前收﹞蒼耳﹝端午前收燒存性﹞

爲末以蜜水調上

五香湯諸瘡入腹托裏

丁香木香沈香乳香﹝各一兩﹞人參﹝一兩另加﹞麝香﹝三錢嘔惡者去之加藿香﹞

右爲細末每服三錢水一盞煎六分空心熱服總錄聖恵千金外臺治諸瘡腫方中皆載此方大同小異大抵専治毒气入腹煩悶气不通者其餘熱結昏昧口燥咽漧大便硬小便澁者未可與服

止痛當歸湯治腦疽發背穿潰疼痛

當歸黃蓍人參官桂芍藥炙甘艸生地﹝各一兩﹞

每服五錢水煎服

金銀花散發背惡瘡托裏止痛排膿

金銀花﹝無花藤葉代之四兩﹞甘艸﹝八錢﹞

分爲三帖酒水各半煎服

㧞毒散治熱毒丹腫逰走不定

寒水石﹝生用﹞石膏﹝生用各四兩﹞黃栢甘艸﹝各一兩﹞

爲細末新汲水調掃之或油調塗之或紙花上攤貼以涼水潤之

寸金丹二名返魂丹三名再生丸四名追命丹六名來甦丹七名知命丹八名得道丸非人勿示若有人患毒身未爛者與三丸服之咽下便活如口噤斡開研化灌之下喉立生治發背腦疽癰腫徧身附骨腫痛先覺時飲水口中煩渴發熱四肢沈重身體壯熱射香﹝一分﹞乳香輕粉烏金石雄黃狗寶沒藥﹝各一錢﹞蟾酥﹝二錢﹞粉霜黃蠟﹝各三錢﹞硇砂﹝五錢﹞鯉魚膽﹝乾用﹞狗膽﹝各一枚﹞頭男胎乳一盞金頭蜈蚣﹝七條酥炙全用﹞

右俱爲細末以黃蠟熬成膏子和勻爲丸菉豆大小兒丸如芥子大每服一丸病重者加三丸白丁香七枚研爛新汲水調送下被蓋出汗勿令透風凡服藥後喫白粥𤓰虀就睡大妙頭瘡腫痛不過三服

定痛托裏散一切瘡腫疼痛不可忍如年少气實先用疏利後服此藥

川芎川歸乳香白芍藥沒藥﹝與乳香各一錢半﹞官桂﹝一錢﹞禦米殻﹝去筋膜炒二錢﹞

水煎服

柞木飲子發背癰疽已成未成並宜服之

榦柞木葉﹝四兩﹞榦荷葉心蒂萱艸根甘艸節地楡﹝各一兩﹞

右爲末每服五錢水煎服早晚各進一服

內托千金散癰疽發背腦疽乳癰諸瘡癤未成者自散已成者卽潰

人參川歸黃蓍川芎防風白芍官桂桔梗白芷甘艸括蔞金銀花

各等分痛甚者加當歸乳香沒藥芍藥每服七八錢水煎臨服加好酒半盞溫服日進二三服若瘡口有黑血出及有汗出者此藥之功也

牛膠飲截癰疽惡瘡發險處服之使毒气不𫝊於內不𫝊惡癥

牛皮膠﹝通明好者淨洗乾秤四兩爲則﹞

右用酒一碗入膠納重湯頓令膠攪勻傾出更浸酒隨意飲盡若善飲者以醉爲度亦用酒煎卻浸以白湯飲盡爲佳此法活人甚多

國老膏一切癰疽俱發預期服之能消腫逐毒使毒气不內攻功效不具述

大甘艸﹝有粉者二斤﹞

槌今碎河水浸一宿揉令漿汁濃去渣再用綿濾過銀石器內慢火熬成膏以磁礶收之每服一二匙無灰酒侵入或白湯亦可不拘時服曾服丹劑燥藥亦觧之或微利無妨

逺志酒一切疽發背惡毒有死血陰毒在中則不痛敷之則痛有憂怒等气積而內攻則痛不可忍敷之則不痛或熱蘊在內熱逼人手不可近敷之卽淸涼或气虛血冷潰而不斂敷之卽斂此乃韓大夫宅用以救人極驗若七情內鬰不問虛實治之必驗逺志﹝米泔浸洗去心苖﹞

右爲細末酒一盞調藥末三錢遲頃澄淸飲之以渣敷病處

忍冬酒癰疽發背初起時便當服此不拘癥發何處及婦人乳癰服之皆有奇效外以麥飯石膏及神異膏塗之其效若神忍冬藤生取一大握以葉入砂盆內爛研入好酒或生酒尢佳調和稀稠得所塗敷四圍中心畱一大竅出气仍用忍冬藤﹝五兩用木搥微搗不可碎﹞甘艸節﹝一兩﹞

右入砂瓶內水二碗文武火慢慢煎至一碗入無灰好酒一大碗再煎十數沸去渣分爲三次服一日服盡如病勢重一日夜再進一劑服至大小腸通利藥力乃到若無生者用乾者終不及生者力大而效速其功勝於紅內消

神仙截法癰疽發背一切惡毒預服此藥毒气不內攻可保無虞

眞麻油﹝一斤銀石器煎十數沸傾出冷用﹞

右以無灰酒兩碗侵入油重湯溫稍熱通口急服一日盡之爲妙或疾發數日者亦宜急服之佳此法乃吳侍禦家云三代用之無不驗又聞獵者云凡悞中藥箭急飲麻油則藥毒不行後於西山親見一人被虎箭穿股叫號不忍急以此灌之良久遂定又聞鄭學諭曾用之效

黃蓍丸治因用鍼砭傷其經絡白濃赤汁逗畱不止生黃蓍﹝八錢﹞川歸﹝三錢﹞木香沈香肉桂乳香﹝各一錢﹞右諸香並不見火爲細末用菉豆粉生薑汁煮糊爲丸梧桐子大溫水吞四五十丸

忍冬丸療渇疾旣愈之後須預防發癰疽大宜服此忍冬藤根莖花葉皆可用以無灰好酒浸以糠火煨一宿取出曬漧入甘艸少許研爲細末以所浸酒打麺糊爲丸梧桐子大每服五十丸至百丸不拘時酒飲任下此藥不特治癰疽大能止渇並治五痔諸癭等疾

援生膏治諸般惡瘡及瘰癧䑕瘻才起者㸃破卽愈血竭乳香沒藥﹝各一錢﹞蟾酥輕粉﹝各三錢﹞雄黃﹝五錢﹞麝香﹝五分﹞

右用蕎麥稭灰或眞炭灰一斗三升淋灰湯八九碗用栗柴或桑柴文武火煎作三碗取一碗收畱二碗盛於好磁器內𠉀溫將前七味藥研爲極細末入灰湯內用鐵瓢或桑桞枝攪再以好風化石灰一升入藥灰湯內攪勻取出候冷過宿盛於小白磁礶內凡遇諸惡瘡㸃在當頭一日二次次日又一次瘡頭食破約五分血水出爲妙恐日久藥乾將前收畱灰湯入之

烏龍膏﹝一名烏金散﹞一切腫毒癰疽收赤暈

木鼈子﹝去殼﹞半夏﹝各二兩﹞小粉﹝四兩﹞艸烏﹝五錢﹞

右於鐵銚內慢火炒令轉焦爲細末出火毒再研以水調稀稠得所敷毒四圍畱頂出气或以醋調亦得

透膿散諸癰疽瘡及貼骨癰不破者不必刀鍼以此㸃之不移時其膿自透累驗

蛾口繭子﹝出蛾有口者﹞

右燒存性以酒調服切記只用一枚不可多用如用二三枚卽有二三口也愼之此方絕驗勿忽

通門散一切瘡疽無頭腫痛

山梔子﹝三錢﹞大黃﹝二錢﹞牡蠣﹝炒五錢﹞地龍﹝去土三錢﹞炙甘艸﹝五錢﹞每服六七錢水煎服以利爲度

乳香拔毒散一切瘡腫癰疽消毒

黃芩﹝各二兩﹞黃栢地骨皮乳香沒藥﹝各二錢﹞爲末涼水調攤貼腫處效

立效散發背諸癰癤瘰癧乳癰與前方間服神效皂角刺﹝不用枯者剉而久炒﹞生粉艸﹝二兩﹞乳香﹝五錢﹞沒藥﹝一兩﹞括蔞﹝五枚取肉炒﹞

右爲末每服二錢無灰酒調下

灸法癰疽初髮小㸃一二日間急以大蒜頭橫切如錢貼其中心以小艾炷灸之五壯而止若形狀稍大以黃稈紙蘸酒全貼㸔先漧處爲筋腳於腳處灸之或兩處先乾皆灸但五七壯而止又法屈指從四圍尋按遇痛處是根就此處重按深入自覺輕快卽此灸之更於別處灸若腫大卽搗蒜餅焙漧蘸法醋灸熱更換頻罨或以熨斗火於蒜上熨之逐次更換熱餅頻熨如覺患處走散以綿帛覆蓋勿令气泄俟少間敷藥凡癰疽腫大如鱉之形湏㸔頭向上下先灸其前兩腳次灸其尾或紅筋走緊而長從盡處灸之須畱頭並後兩腳勿灸設盡灸之不惟火气壅聚彼毒無所走散反攻入裏也倘辯認不明以白芷三分漢椒桑白皮﹝各一錢﹞連根蔥白十根

新水煎入酸醋半盞淋洗少頃其筋自見可以辯認頭尾

萬病觧毒丸癰疽發背魚臍毒瘡藥毒艸毒挑生蛇毒獸毒諸惡瘡病

五倍子﹝五錢﹞山荳根山慈姑﹝一兩﹞全蠍﹝五錢﹞紅牙大㦸﹝七錢﹞麝香﹝一錢﹞續隨子﹝取仁去油取霜各半兩﹞硃砂雄黃﹝各二錢﹞右件先以前五味入木臼搗羅爲細末次研後四味夾和糯米糊丸分作三十五丸端午七夕重陽臈日淨室修合每服一丸生薑蜜水磨下井水浸研敷患處觧毒收瘡救病神妙硃砂雄黃乃瘍醫五毒攻乃中物也

加味八味丸降心火生腎水治諸渇疾癰疽未發前已瘥□渇癥通用

熟地黃﹝焙二兩﹞山藥﹝微炒﹞山茱萸﹝蒸取肉焙各一兩﹞辣桂﹝去粗皮五錢﹞澤㵼﹝截作塊酒蘸磁器盛甑內蒸五次剉焙﹞牡丹皮﹝焙﹞白茯苓﹝各八錢﹞五味子﹝慢火焙漧研兩半﹞

右爲細末煉蜜候冷和丸如梧桐子大每服三十丸空心鹽湯下

神仙太乙膏治癰疽及一切惡瘡軟癤不問年月深淺已未成膿並宜治之蛇虎傷蜈□犬咬傷湯火刀斧所傷皆可內服外貼如發背先以溫水洗瘡淨軟綿拭漧卻用緋帛攤膏藥貼瘡卽用冷水下血气不通溫酒送下赤白帶下當歸酒下咳𠻳及喉閉纒喉風並用新綿裹膏藥置口中含化一切風赤眼用膏揑作小餅貼太陽穴後服以山梔子湯送下打撲傷損外貼內服橘皮湯腰膝痛者患處貼之內服鹽湯送下唾血者桑白皮湯下諸痛先以鹽湯洗淨諸血量大小以紙攤貼每服一丸如櫻桃大蛤粉爲衣其膏可收十年不壊愈久愈烈一方久逺瘰癧同上瘻瘡鹽湯洗淨貼酒下一丸婦人血脈不通甘艸湯下一切瘡癤並腫痛及疥別煉油少許和膏塗之𤣥參白芷當歸赤芍藥肉桂﹝去粗皮﹞大黃生地黃﹝各一兩﹞

右剉碎用麻油二觔浸春五夏三秋七冬十火熬黑色濾去渣入黃丹一觔靑桞枝不住手攪𠉀滴水中成珠不粘手爲度傾入磁器中以磚蓋口掘子窖埋陰樹下以土覆三日出火毒欲服丸如鷄頭子大

神異膏治發背癰疽諸般惡瘡癤其效如神治疽疾先以麥飯石膏塗敷俟其瘡根腳漸收放徑寸大腳用神異膏貼之收口此藥隨其人病深淺取效合時不可與婦人鷄犬貓厭穢物見之

𤣥參﹝半兩﹞杏仁﹝去皮尖切一兩﹞露蜂房﹝淨炒一兩用有蜂兒者爲妙﹞男子亂髮﹝洗淨焙漧五錢﹞綿黃蓍﹝三分﹞全蛇退﹝鹽水洗焙五錢﹞黃丹﹝飛細五兩﹞右用眞麻油一觔用髮入銀銚中文武火熬𠉀髮焦鎔盡以杏仁投入𠉀變黑色用好綿濾去渣再將所熬淸油入銚內然後入𤣥參黃茋慢火熬一二時取出銚子安冷鑪上半時久火力稍息旋入露蜂房蛇退二味將栁枝急攪卻移銚放火上不住手攪慢火熬至紫黃色用綿濾過復入淸油在銚內乘冷投黃丹急攪片時又移銚於火上以文武火慢火熬不住手桞枝攪千餘轉𠉀藥油變黑色滴水中凝結成珠則是膏成就若珠子稀再熬少時必𠉀其得所然後磁器內收封待用或恐偶然火熬太過稍硬難用卻少將臈熬麻油在內以磁器盛封蓋於甑上蒸乘熱攪調收用膏藥熬成了須連所盛磁器置淨水中出火毒一晝夜歇三日方可用日換二次夜換一次熬此膏藥極難於火𠉀須耐㸔火緊慢火猛則藥中火發不特失藥性又傷人靣目救助不及千萬謹戒膏藥方甚多不下數十治疽之神無出此方千金不換杖瘡尢妙

萬金膏治癰疽發背諸般瘡癤從髙墜墮打撲傷損腳膝生瘡逺年㾾瘡痔漏一切惡瘡又云専治發背神妙不可具言或初覺若做瘡用牛皮膠令稀稠得所如藥化攤在毛頭紙上於初覺處或有做瘡處貼次用軟布帕子二條於釅米醋內煮令熱漉出互相於膠紙上乘熱蒸熨不可令布帕冷布帕二條不可都齊漉出常畱一條於醋內煮候蒸熨得一條冷時卻取醋內煮者熨之俟冷卻又於醋內取熱布蒸熨庻幾常得熱布替換卽易見效若瘡癢乃是藥攻其病須忍癢不止直𠉀膿出將盡卽濃煎貫眾湯候溫洗去膠紙次日依前更洗若上有膿又如前法蒸熨𨿽連數日蒸熨不妨但要瘡中膿���瘡乾爲度然後用生肌紅玉散摻在瘡上卽以萬金膏貼毎日一上或兩上每用再蒸熨並如前先鋪膠紙於瘡上了亦如前用貫眾湯洗去膠紙

龍骨鱉甲𤣥參黃栢艸烏黃連烏賊魚骨黃芩白芨白蘝豬牙皂角木鼈子當歸白芷川芎厚朴﹝去粗皮﹞槐枝桞枝﹝各四寸長二十一條﹞乳香﹝另研﹞沒藥﹝另研各半兩﹞黃丹﹝水飛淨炒過一斤八兩﹞淸麻油﹝四斤入前藥熬赤色去柤秤淨油三斤﹞

右除乳沒丹外余藥入油內慢火煎𠉀白芷焦色去粗入黃丹一半不住手攪令微黑色更入黃丹仍攪待滴入水中成珠不粘手爲度攪溫下乳沒末攪勻磁器盛用時量瘡大小攤紙貼之治諸惡瘡加自然銅肉桂各一分一方無當歸

磨風膏治頭靣五發瘡腫疥癬等疾及湯泡傷磨風止痛㓕瘢㾗

白附子白芍藥白茯芩零令香白芨白蘞白芷白檀藿香升麻細辛黃耆甘艸杏仁﹝去皮尖各一兩﹞腦子括蔞根﹝一兩﹞大括蔞﹝二兩去皮﹞黃臈芝麻油

右前十四味剉油內浸百日於臈日木火炭上銀

石器內煎至白芷微黃色離火入括蔞二味著內煮百沸重綿濾去柤再慢火上煉油香下削淨黃蠟鎔開爲度傾在磁器內收貯上摻腦子宻封旋用磨風塗之

金絲萬應膏治攧撲傷損手足肩背並寒濕腳气疼痛不可忍小兒脾疳㵼痢咳𠻳不肯服藥者

瀝淸﹝二斤半﹞威靈仙﹝二兩﹞萆麻子﹝二百枚去皮殻﹞黃臈﹝二兩﹞木鼈子﹝二十八枚去殼切片﹞沒藥乳香﹝各一兩﹞麻油﹝夏二兩春秋各四兩﹞

右先將瀝淸同威靈仙下鍋熬化以槐桞枝攪𠉀焦黃色重綿濾過以瀝淸入水盆𠉀冷成塊取出秤二觔淨再下鍋鎔開下麻油黃臈萆麻子泥不住手槐桞枝攪勻須慢火滴入水中不粘手扯拔如金絲狀方可如硬旋再加油少許如軟加瀝淸試得如法卻下乳香沒藥末起鍋在炭火上再用槐桞枝攪數百次又以粗布漉下水盆內扯拔如金絲頻換水卻用小銚盛頓如落馬墜車被傷疼痛處穴上灸熱貼透骨肉爲驗連換熱水數次浴之則熱血聚處自消小兒脾疳㵼痢貼肚上咳𠻳貼背心上

洗藥神硝散専治癰疽潰爛臭穢

朴硝﹝一兩﹞蛇牀子﹝二兩研破﹞

右二味和勻每用三錢水一碗煎三五沸通手洗瘡上用後藥摻之

聖效散收斂瘡口

黃栢﹝一兩去粗皮炒赤色﹞穿山甲﹝一兩炒黃色﹞梹榔木香﹝各半兩炒黃色﹞右爲末每用少許𠉀大膿出盡洗淨方可乾摻瘡上

阿膠���一切癰疽癤毒

牛膠﹝剉蛤粉炒成珠﹞粉艸﹝各一兩﹞橘紅﹝五錢﹞

分三帖水煎服

家藏神驗血竭膏

當歸﹝酒洗﹞白芷大黃黃連黃栢木鼈子﹝去殻﹞皂角杏仁露蜂房﹝各一兩﹞乳香沒藥血竭﹝各二兩﹞血餘﹝一兩﹞飛丹﹝一斤﹞麻油﹝二斤﹞

右除乳沒血竭余藥入油熬焦去渣熬至滴水成珠下丹將桞樹棍不住手攪軟硬得中入乳香等攪勻卽成膏矣薛立齋云血竭取其以毒攻毒也若惡瘀已去毒气旣消宜用神效當歸膏以其生肌續筋也

李氏云癰疽不服內托散及失宣通內毒以致咽喉口舌生瘡甚則生紅黑菌害人甚速當用琥珀犀角膏治之向有患此癥者諸法不效與此藥一日而安

琥珀犀角膏

眞琥珀犀角辰砂﹝飛﹞茯苓﹝各二錢﹞冰片﹝二分半﹞人參﹝三錢﹞酸棗﹝炒二錢﹞

右爲末煉蜜丸彈子大每服一丸麥門冬湯化下

李氏云癰疽不服托裏之藥熱毒內攻喉舌生瘡甚至黑爛當服犀角散以觧其毒

犀角屑𤣥參升麻黃蓍赤芍麥門冬﹝去心﹞生粉艸當歸﹝各一兩﹞大黃﹝微炒三兩﹞

右爲粗末每服三錢水煎

薛氏云前方破血降火內疏之劑也若其脈沈寒大便祕結發熱作渴喜飲冷者屬熱蓄於內方可用之若其脈虛浮大便不結發熱作渇畏飲冷者乃屬血虛於外可用當歸補血湯若尺脈洪數而無力發熱作渴小便頻數者屬腎水不足虛火上炎宜用加減八味丸蓋此癥多因腎水虧虛火上炎故也

內托黃耆丸治鍼砭所傷惡寒發熱膿水不止肌肉不生瘡口不斂

黃耆﹝八兩﹞川歸﹝酒洗三兩﹞肉桂心木香沈香﹝各一兩﹞菉荳末﹝四兩﹞乳香

右爲末以薑汁打菉荳末糊爲丸白湯吞

薛氏云若肌肉傷而瘡口不斂用六君子湯以補脾胃若气虛惡寒而瘡口不斂用補中益气湯以補脾

肺若血虛發熱而瘡口不斂用四物參朮以滋肝脾若膿多而瘡口不斂用八珍湯或十全大補湯以養血气經云脾主肌肉如前藥未應但用四君歸蓍以補脾胃更不應乃下元陽虛急用八味丸以壯火生土若脈數發渇者難治此眞气虛而邪气實也

李氏云近有數人病背疽或先寒後熱先熱後寒或連日或間日必嘔痰大汗而止皆用柴胡常山不應乃脾气不正復感寒邪痰盛而作遂先用不換金正气散次用排膿內補散木香湯三日而愈若外邪旣去而仍嘔不止宜用六君子湯以補脾胃大凡胃气虛而作嘔者必喜溫熱毒內攻而作嘔者必喜冷治當辯之

家𫝊不換金正气散治感冒風寒或傷生冷或瘴𭼠或疫癘

蒼術﹝米泔浸炒四兩﹞厚朴﹝薑汁拌炒四兩﹞炙粉艸﹝二兩﹞橘紅﹝三兩﹞藿香葉半夏﹝薑制二兩﹞木香﹝濕紙包煨﹞人參白茯苓﹝各一兩﹞

右每服五錢加薑棗水煎服

凢疽愈後忽發渇而不救者十有八九或先渴而患疽者尢爲難治急用加減八味丸可免前患如能久服永不作渇亦無疽癥且气血皆壯眞神劑也

薛氏云前癥屬腎水枯涸虛火上炎口漧作渴飲水無度或舌黃作裂小便頻數或痰气上壅煩躁不寧或二三年先作渇飲水或口舌生瘡兩足發熱多痰或瘡愈三年而口漧作渴小便頻數急用前藥多有復生者能逆知其因預服前丸可免此患若兼手足厥冷眞陽虛也宜服八味丸大凢瘡後審其腎水不足用加減八味丸中气虛弱用補中益气湯气血虛弱用十全大補湯陽气虛寒加薑桂如不應用八味丸

加減八味丸

熟地黃﹝八兩﹞乾山藥山茱茰﹝去核﹞五味子﹝炒各四兩﹞肉桂﹝一兩﹞牡丹皮白茯苓﹝各三兩﹞澤㵼﹝切片蒸五次焙三兩﹞

右煉蜜爲丸梧子大每服八十丸五更未言語前白湯下

黃耆六一散

黃耆﹝六兩﹞粉艸﹝半生半炙一兩﹞

右爲末每服二錢空心日午白湯調下不應作大劑水煎服

薛氏云忍冬丸觧熱毒消渴之藥也六一湯補气虛作渇之藥用之無有不驗

五味子湯腎水枯涸口燥舌漧

五味子麥門冬﹝各一兩﹞黃蓍﹝炒三兩﹞人參﹝二兩﹞炙甘艸﹝五錢﹞右每服五錢水煎服此方乃滋其化元之劑設腎水旣涸虛火上炎燥渇須佐以加減八味丸

李氏云疽疾將安每日當服十全大補湯以補气血宜與排膿內補十宣散相間服

薛氏云潰瘍屬气血俱虛補之固當若患腫瘍而气血虛弱者尢宜預補否則潰而不斂凡大病之後气血未復多致再發若不調補必變爲他癥而危或悞以爲瘡毒復發反行攻伐速其斃也深可戒諸

神效托裏散治一切癰疽發背腸癰

黃耆﹝塩水炙﹞忍冬葉當歸﹝各五錢﹞粉艸﹝二錢﹞

右酒煎服渣敷患處此乃托裏消毒之良劑也

神效𤓰蔞散治乳癰瘰癧與立效散相間服

黃𤓰蔞﹝一枚杵碎﹞當歸尾甘艸節﹝五錢﹞沒藥﹝另研一錢﹞

右用酒三碗煎一碗分三次服未成卽消已成卽潰

立效散治癰疽瘰癧

皂角刺﹝半斤炒赤﹞粉艸﹝二兩﹞乳香沒藥﹝另末各一兩﹞黃𤓰蔞﹝五个連皮研碎﹞

右每服一兩好酒煎服

薛氏云二方治癰疽瘰癧觧毒止痛通用之良劑也若瘰癧寒熱焮痛腫赤乃肝經气病當淸肝火以養肝血若寒熱旣止而核不消乃肝經之血亦病也當養肝血以淸肝火若初如豆粒著於筋肉色不變內熱口漧精神倦怠久不消潰乃脾肝虧損當健脾土培肝木外臺祕要云肝腎虛熱則生癧矣病機云瘰癧不係膏粱丹毒因虛勞气鬰所致補形气調經脈其瘡自消若悞下之必先犯病禁經禁矣

緑雲散治五發毒瘡於背腦或手足此方治金石發疽果有神效

鳳尾艸﹝形如鳳尾葉背有金星炙乾一兩﹞粉艸﹝一錢﹞

用酒一碗煎三五沸入冷酒一碗飲之以醉爲度立效

淸涼膏治一切瘡瘍膿去後用之

當歸﹝二兩﹞白芷白芨木鼈子﹝去殻﹞黃栢乳香白蘞白膠﹝各五錢﹞黃丹﹝淨五兩﹞麻油﹝十二兩﹞

右入油煎黑去柤入黃丹以槐桞枝不住手順攪再煎成膏乃下乳香等藥

碧油膏止痛排膿灸後用此

桃枝桞枝桑枝槐枝乳香血竭﹝各五錢﹞黃丹﹝淨四兩﹞

右用麻油十兩照常法煎成膏入乳香等任貼

神效酒煎散治一切瘡瘍其效如神

人參沒藥當歸尾﹝各一兩﹞甘艸括蔞﹝一枚半生半炒﹞右以酒三碗煎二碗分四服柤焙漧加當歸末一兩酒糊丸桐子大每服五十丸以酒下善消毒活血

經驗方治金石發癰

黑鉛﹝一斤﹞甘艸﹝三兩﹞

右用酒一斗置磁器內先以甘艸置在一邊另將鉛鎔投酒一邊取鉛再鎔仍投九度取酒飲醉寢卽愈

治癰疽用生甘艸爲末酒調二錢服連進數服自消前方乃淸熱消毒之劑若因膏粱積熱金石蓄毒血气壅滯者最宜如脾胃虛血气痞滯者不宜槪用恐胃寒故也

升麻湯肺癰胸乳間作痛嘔吐膿血腥穢

升麻苦梗薏仁地楡黃芩赤���丹皮甘艸

各等分水煎服

榖道前後生癰謂之懸癰粉艸一兩截斷以澗水浸潤炙令透內細剉無灰酒煎服有人患此已破服兩劑瘡卽愈

崔氏云治手足甲疽或因修甲傷肉或因損足成瘡潰爛上腳用緑礬置鐵板上煆色赤如金者爲眞沸定取出研末以鹽湯洗搽之

薛氏云前癥卽脫疽也此方固有良驗尢當調元气爲善大抵此癥先醇酒炙膏粱厚味傷脾或房勞虧損腎水故有先渴而後患有先患而後渴者若色赤作痛自潰可治黑色不潰不治色赤作痛者先用隔蒜灸活命飲托裏散再用十全大補湯加減八味丸色黯不痛者隔蒜灸桑枝灸亦用十全大補湯加減八味丸則毒气不致上侵元气不致虧損庻可保生亦有因修手足口咬等傷者若元气怯弱或犯勞事外塗寒涼內服尅伐損傷脾胃患處不潰色黯上延亦多致死重者須觧去當以腳刀轉觧周⿰輕拽使筋隨骨出而毒得洩否則毒筋內斷仍上潰𨿽去無益且偏僻之處气血罕到藥難導逹況攻毒之劑先傷脾胃反損元气不若灸法爲良重者湏觧毒爲善故孫眞人云在肉則剜在指則截𨿽親之遺體不忍毀傷然不如是則勢必至於夭歿非體親之心也況患處已壊𨿽觧不痛又何憚而不爲乎女子亦有此患多因鬰怒虧損肝脾所致治法與前同

疔瘡﹝多生四肢發黃皰中或紫黑必先癢後痛先寒後熱也﹞

夫疔瘡者皆臓腑積受熱毒邪气相於經絡之間以致血凝滯注於毛孔手足頭靣各隨五臓部分而發也其形如粟米或疼或癢以致徧身麻木頭寒熱時生嘔逆甚則四肢沈重心驚眼花蓋疔腫初發時突起如疔蓋故謂之疔含蓄毒气突出寸許痛癢異常一二日間害人甚速是尢在癰疽之上也內經以白疔發於右鼻赤疔發於舌根黃疔發於口唇黑疔發於耳前靑疔發於目下蓋取五色之應五臓各有所屬部位而已然或肩或腰或足發無定處如在手足頭靣及骨節間者最急其餘猶可緩也凡疔瘡皆宜刺瘡中心至痛處又刺四邊十餘刺令惡血出乃敷藥藥力方得入於鍼孔中則佳若不刺破藥力不能入又㸔口中頰邊舌上有赤黑如珠子者是也諸疔名目𨿽多其治法略同初起宜以鍼刺出毒血將蟾酥丸或回疔錠子之類從鍼孔絍入之上用膏藥貼之仍服飛龍奪命丹發汗及五香連翹漏蘆湯之類並淸心之劑蓋諸瘡皆屬心火心淸則毒气消散而易愈矣

追毒丹取黃去疔頭追膿毒立效

蟾酥﹝用酒化﹞蜈蚣﹝酒炙﹞硇砂白丁香﹝各一錢無此味加巴豆﹞雄黃﹝二錢﹞輕粉﹝一錢﹞硃砂﹝二錢爲衣﹞巴豆﹝七粒去殻不去油﹞

右爲末用酒打糊爲丸麥子大兩頭尖入於鍼破口內用水沈膏貼之後用膏藥及生肌藥追出膿血毒物又有如黑䧟漏瘡者四圍死敗肉不去不生肌者不可治也亦用此藥追毒去死肌敗肉生新肉愈矣小者用一粒大者加用之病輕者不必用鍼只以手指甲爬動於瘡頂上安此藥水沈膏貼之其瘡卽時紅腫爲度去其敗肉爲妙用之神驗

水沈膏將白芨末放在盞內用水沈下去用紙貼之如用膏不可用生肌藥凡用拈㸃之藥用此膏圍貼則不傷好肉

追疔奪命丹能立取效驗使腫內消

羌活獨活靑皮﹝君﹞防風﹝君﹞黃連赤芍細辛甘艸節蟬退殭蠶金綫重樓澤蘭金銀花﹝各等分﹞

有膿加何首烏白芷要通利加靑木香大黃梔子牽牛毒在下加木𤓰﹝各等分﹞

右每服五錢先將一貼加澤蘭金銀花各一兩生薑十片同藥擂爛好酒鏇之熱服不善酒者水煎仍以酒水各一盞半生薑十片煎至熱服之汗出爲度病退再加大黃二錢煎熱取利一兩次去餘毒爲妙此方以藥味觀之甚若不切然效速如神萬不失一百發百中如有別証再出宜隨加減治之若心煩嘔吐加甘艸節﹝一錢﹞菉荳粉﹝一錢﹞酸漿水下嘔逆惡心加乳香荳粉甘艸湯下

飛龍奪命丹治疔瘡發背腦疽乳癰附骨疽一切無頭腫毒惡瘡服之便有頭不痛者服之便痛已成者服之立愈此乃惡癥藥中至寶病危者服之立安萬無失一係神人之祕方不可輕忽

血竭﹝一錢﹞蟾酥﹝乾者二錢酒化﹞乳香沒藥銅錄硃砂﹝爲衣各二錢﹞雄黃﹝三錢﹞輕粉﹝五分﹞膽礬寒水石﹝各一錢﹞麝香冰片﹝各五分﹞海羊﹝二十一條卽蝸牛﹞蜈蚣﹝一條酒炙去頭足﹞

右爲末先將海羊連殻研如泥和前藥爲丸菉豆大或加酒打麺糊每服二丸先用蔥白三寸爛嚼吐於手心男左女右將藥包在蔥內無灰酒三四盞送下避風處被蓋出汗約人行五里許再以熱酒數盃催之以汗出爲度

服前藥二丸卽消如汗不出重者再服二丸汗出卽效三五日重者再進二丸卽愈如疔走黃過心者難治汗出冷者亦死如病人不能嚼蔥擂碎裹藥以熱酒吞下服此藥後忌服冷水冷物黃𤓰茄子豬魚鷄鵞羊濕麺一切發毒動風之物不可食之及月婦狐臭人見之此藥活人萬萬誠外科匙鑰

㧞黃藥用眞取蟾酥飛羅麺爲丸梧子大可將一丸放在靣前舌下卽時黃出

百二散﹝又名䕶心散﹞治發疔煩躁手足不住發狂者急宜服之﹝方在癰疽門﹞

蟾酥膏治疔新蟾酥以白麺黃丹搜作劑圓如麥顆大用指甲爬動瘡上挿入重者鍼破瘡頭用一粒內之仍以水沈膏貼

回瘡錠子治疔瘡大妙

艸烏頭﹝一兩﹞蟾酥巴豆﹝七个去皮﹞麝香﹝一字﹞

右爲細末麺糊和就揑作錠子如有惡瘡透疔不痛無血者用鍼深刺至痛處有血出以此拰之上用膏貼疔瘡四畔拰之其疔二三日自然㧞出此藥最宜緊用此証大抵與傷寒頗類其中亦有可鍼鎌砭射出血者亦有久而敗爛出膿者其間變異百端不可不愼也

內托連翹散疔瘡出時皮色不變不疼痛按揺不動身發寒熱便是此瘡有水疔魚臍疔紫燕疔火疔諸般疔瘡如瘡黃於黃上用鍼刺仍服內托散自然消散

連翹生地白芷赤芍﹝各一兩﹞大黃山梔﹝去頂蒂﹞薄荷﹝各七錢﹞朴硝﹝二兩﹞黃芩﹝五錢﹞甘艸﹝一兩半﹞

每服一兩燈心竹葉各十莖水煎服其人喘加人參少許大病只三四服愈如服下心煩嘔者以䕶心散止之

䕶心散

甘艸﹝五錢﹞菉荳粉﹝一兩﹞

爲末分作二次酸虀水下

破棺丹治疔走黃不止

川歸赤芍藥山梔仁牽牛﹝各二兩半﹞連翹牡蠣金銀花紫花地丁﹝各一兩半﹞京三稜甘艸﹝各二兩﹞大黃﹝三兩半﹞

右爲末煉蜜丸彈子大每服一丸童便化開服忌飲酒及生冷

治疔走了黃打滚將死者牡蠣大黃木通山梔子金銀花連翹牛蒡子地骨皮乳香沒藥括蔞皂角刺每服五錢壯實者加朴硝用水一碗酒半碗煎服此乃救命仙方也

鐵粉散治冷疔瘡經久不效用此大妙

多年生鐵﹝炒過三錢﹞松脂﹝一錢﹞黃丹輕粉﹝各五分﹞麝香﹝一分﹞右爲細末淸油調塗瘡口立效

走馬赴筵丹治疔瘡

沒藥乳香硼砂碙砂雄黃輕粉﹝各三錢﹞冰片﹝一分﹞麝香﹝一分﹞

右爲細末蟾酥汁和爲丸黃米大每服一丸溫酒送下立效

金砂散取疔瘡

道人頭﹝微炒一兩卽蒼耳子﹞碙砂﹝三錢半﹞雄黃﹝三錢﹞蟾酥﹝以多爲妙﹞右將瘡四圍刺破以少油調藥末置於瘡內緋帛封之數日疔自出

蒼耳散治一切疔腫神效

蒼耳艸根莖苖子但取一色便可用燒存性研細末用好米醋米泔澄澱和如泥隨瘡大小塗上厚二分乾卽易之不過十度卽㧞根出須鍼破塗之加雄黃尢妙

蒼耳與白梅研爛貼疔上拔去根毒气入腹嘔吐者搗蒼耳汁飲之立效

治疔最有效用蟬退殭蠶爲末醋調塗四圍畱瘡口俟根出稍長然後拔去再用藥塗海藏方單用殭蠶爲末津調塗�����

治疔危篤者二服卽愈輕者一服立效

土蜂房﹝一小窠全此物能利大小便﹞蛇蛻﹝一條全﹞

用瓦器盛塩泥固濟火煆存性研爲細末每服一錢空心好酒調下少頃腹中大痛痛止其瘡已化黃水矣仍服後方

五聖散

大黃﹝一兩﹞生薑皂角刺金銀花﹝各二兩﹞𤓰蔞﹝一枚﹞甘艸﹝一兩﹞

用好酒二升煎八分不拘時服

治疔瘡最驗蒼耳臭牡丹各一大握搗爛新汲水調服㵼下黑水卽愈單用蒼耳葉搗汁和童便服一日三次立效

肘後方疔腫垂死者一服立效菊花葉﹝紫莖者﹞一握搗取汁一升入口卽活此神驗﹝根莖葉花皆可用﹞

蒼耳散治疔瘡累用神效

蒼耳根﹝三兩五錢﹞烏梅﹝五个﹞帶鬚蔥﹝三根﹞

用酒二鍾煎至一鍾熱服出汗後不散然後用勝金散

勝金散取鐵銹炒爲末每服四錢或三五六錢用⿱水滚過停冷調服不吐爲佳

反花瘡﹝瘡有努肉凸出者是也﹞

聖恵方治諸瘡努肉如蛇頭出數寸者硫黃末敷之卽縮

肘後方治瘡有肉突出烏梅燒灰敷立消

又方

白梅肉杵細入蜜揑成餅貼之妙

又方

馬齒莧燒灰研末豬脂調敷

瘡突出寸許根如小荳或大如梅者用花腳蜘蛛絲纒其根則漸乾而自脫落

又方

甘艸﹝半生半炒﹞枯礬人中白宻佗僧﹝各等分﹞

右爲細末以童便半盞用無灰酒和熬竹箆攪成膏塗瘡上日三五次

經驗方

胭脂丕貝母﹝各三錢﹞胡粉﹝二錢半﹞白硼砂沒藥﹝各二錢﹞爲末先用溫漿水洗後服藥

雜瘡

諸惡瘡入心腹嘔逆藥食不下

菉豆粉﹝半兩﹞乾胭脂﹝三錢﹞定粉﹝二錢﹞

爲細末新水調下效

天泡瘡通聖散及蚯蚓泥略炒蜜調敷妙若從肚皮起者裏熱發外速服通聖散

天行斑瘡須臾徧身皆戴白漿此惡毒气永徽四年此瘡自西域東流於海內但煮葵菜葉以蒜虀啖之卽止

人靣瘡昔有人左膊有瘡如靣歷試諸方惟後以貝母爲末水調灌之數日乃結痂遂愈

足指內生鷄眼子用鷄胃中食揩之餘者以石壓之立驗

天泡瘡小麥炒焦爲末以生桐油調敷效若神速治一切瘡疥神異膏

全蠍﹝去尾洗七枚﹞蛇牀子﹝取末三錢﹞皂角﹝一錠﹞巴豆﹝去殻七粒﹞麻油﹝一兩﹞黃﨟﹝半兩﹞雄黃﹝另研末三錢﹞輕粉﹝另研五分﹞

右先用全蠍皂角巴豆煎油黑色去柤入䗶化開取出俟冷入雄黃輕粉蛇牀子末攪勻成膏毎用少許搽瘡上湏先以苦參湯洗過絕妙

苦參湯

苦參蛇牀子白礬荊芥

各等分煎湯溫洗

治漏瘡不收口五倍子末血竭末塡塞之效治一切瘡葵花散

葵花梔子黃連黃栢﹝各等分﹞

爲末冷水調貼痛處

百合散治頥頦瘡一名獨骨瘡

百合黃栢﹝各一兩﹞白芨﹝二錢半﹞萆麻子﹝五十粒﹞

爲末朴硝水和餅貼日三五次

靣上耳邊生浸滛瘡久不愈出黃水﹝名香瓣瘡﹞

羖羊鬚荊芥漧棗﹝去核各二錢﹞

俱燒存性研末入膩粉半錢每用少許淸油調搽先以溫湯淨洗拭漧𡍼藥二三次效亦治大人小兒兩脗生瘡

附子散治冷瘡日夜發歇疼痛

附子﹝半兩炮去皮臍﹞川椒﹝去目﹞雄黃﹝研末各二錢半﹞枯礬﹝七錢半﹞

右爲末麻油調敷瘡上日二次

白蒺藜散熱毒瘡瘙癢心神壅躁

白蘚皮白蒺藜﹝炒去刺﹞防風﹝去蘆﹞川大黃﹝炒﹞赤芍藥梔子麥冬條芩𤣥參桔梗前胡炙甘艸﹝各一兩﹞

爲末每服二錢食後薄荷湯調服

七寶散熱汗浸漬成瘡癢痛不止

黃蓍川歸防風荊芥穂地骨皮木通﹝各二兩﹞明礬﹝一兩﹞

每用一兩水煎五六沸去柤稍熱渫淋患處拭漧避風東垣此方曾治推車客皮膚皺裂不任痛兩手不能執轅足不能履地因製此藥與之卽效明日遂行自是屢用屢效

玉女英治瘡癢痛

滑石﹝五分﹞菉荳粉﹝微炒四兩﹞

右末之用綿包撲上妙一方加棗葉一兩

連翹飲治諸惡瘡紅赤痛癢心煩口漧及婦人血風赤斑圓㸃開爛成瘡癢痛流黃水

連翹生地川歸括蔞根荊芥黃芩赤芍麥冬瞿麥術通大力子﹝炒﹞防風山梔川芎甘艸﹝各等分﹞

每服五六錢水煎加燈心二十莖不拘時服

紫花地丁散諸惡毒瘡腫痛如神

川歸紫花地丁大黃赤芍藥金銀花黃蓍﹝各半兩﹞甘艸根﹝二錢﹞

每服一兩水酒各一碗煎服

水銀膏月蝕瘡多在兩耳及竅邊隨月盈虛

水銀﹝二錢半﹞黃連末胡粉松脂﹝各半兩﹞豬脂﹝四兩﹞右先熬豬脂令沸入松脂諸藥及水銀攪令勻磁器收先以鹽湯洗淨𡍼上日三五度

治甲疽瘡錄礬散

緑礬﹝燒赤五錢﹞盧薈﹝一錢半﹞麝香﹝二分半﹞

俱爲末以絹袋盛包患指紮定以差爲度

漆瘡生蠏取黃𡍼之效

又方湯浸茫硝冷洗之效明礬湯洗亦妙

又方生紫蘓擦之累效又人乳汁敷之好

又方榦荷葉一斤水一斗煮濃汁洗瘡上日三瘥又方無名異末水調服

代指手指甲頭腫痛

烏梅肉並仁研爛醋調稀入指浸之愈

升麻和气飲治瘡腫癤疥癢痛

升麻桔梗蒼術漧葛甘艸大黃﹝煨各一錢﹞陳皮﹝二錢﹞當歸半夏茯苓白芷漧薑枳殻﹝各五﹞分白芍﹝一錢半﹞

右作一服水煎服

當歸飲子治瘡癢疥癬濕毒風燥

當歸川芎防風白芍生地蒺藜荊芥﹝各一錢半﹞何首烏黃蓍甘艸﹝各一錢﹞

右作一帖水煎食逺服爲末亦可

除濕散大治一切風毒疥癬癢狀如風

苦參何首烏荊芥穂蔓荊子薄荷﹝各一兩﹞白芷烏蛇﹝酒浸一宿焙漧﹞天麻川芎防風﹝各半兩﹞

右爲末每服三錢酒調下日進三次六日一浴令汗出血气宣通一月膚澤如故

一掃散一切瘡疥但相對而生者便是不問乾濕癢痛日近年深用之立效

藜蘆皮﹝二兩﹞雄黃﹝五錢﹞輕粉﹝十帖﹞蚌粉水粉﹝各一兩﹞

爲末用大鯽魚一對入麻油煎熟去魚攤冷調藥搽瘡若效遲加信末少許研杏仁十粒近陰處勿加

消毒飲﹝丹溪云消毒散气表藥也﹞

防風﹝一兩﹞甘艸﹝二兩﹞荊芥穂﹝三兩﹞大力子﹝四兩﹞

每服五錢水煎服

治皮膚風熱徧身生疹大力子浮萍等分爲末薄荷湯調下二錢日再

東垣云每風瘡大風病相似好桑葉洗蒸一宿日榦爲末白湯調服二錢

殭蠶散治風徧身疹痛疼成瘡

白殭蠶﹝洗焙黃﹞

爲末每服一錢酒調服一日三次立瘥

衍義方有人病徧身風熱細疹癢痛不可任連腦脛臍腹及近陰處皆然涎痰多夜不得臥

苦參末一兩皂角二兩水一大升揉取汁銀石器熬成膏和苦參爲丸如梧桐子大每服二十丸溫水吞次日便愈

小兒靣瘡通靣爛無完膚膿水流漓百藥不效陳年臈豬脂不入鹽者敷之若神

治諸般瘡疥加減法腫多加白芷開鬰痛多加白芷方觧石癢多加枯礬陰囊瘡加吳茱茰濕多香油調乾癢出血加大黃黃連豬脂調虫多加蕪荑灰梹榔藜蘆斑貓紅色加黃丹靑色加靑黛在上加通聖散在下部多用濬川丸下之腳腫多出血加血分濕熱藥

膿胞瘡治熱爲主帶燥濕

黃芩黃連大黃﹝各三錢﹞蛇牀子寒水石﹝二錢﹞黃丹﹝五分﹞白礬﹝一錢﹞輕粉白芷無名異﹝各少許﹞木香﹝少許痛者加﹞爲細末麻油調搽

虫瘡如癬狀退熱殺虫爲主榦疥瘡開鬰爲主加吳茱茰蕪荑黑狗脊﹝殺䖝﹞樟腦﹝一錢﹞松脂﹝頭上多加之﹞白礬雄黃硫黃水銀﹝殺虫﹞黃連方觧石﹝一分﹞蛇牀子﹝定癢殺﹞松皮灰﹝膿多及栢油謂搽濕多加之﹞

疥癩瘡春天發焦疥開鬰爲主不宜破

枯礬吳茱茰﹝各二錢﹞樟腦﹝五分﹞輕粉﹝十帖﹞寒水石﹝二錢半﹞蛇牀子﹝二錢﹞黃栢大黃﹝各錢﹞硫黃﹝一錢﹞梹榔﹝一錢﹞

右爲末豬脂調搽

治瘑疥濕瘡浸淫日久癢不可忍搔之黃水出瘥後復發取羊蹄根去皮細切熬熟以米醋和先洗淨傅上一時再以冷水洗之日一傅瘥若爲末傳尢妙

外䑓祕要治疥取羊蹄根和豬脂𡍼上或著鹽少許卽結痂愈

千金翼治徧身風癢生瘡疥茵陳煎濃洗立效衍義云有人患徧身生熱毒瘡痛而不癢手足尢甚至頸而止粘著衣被曉夕不得睡痛不可忍以菖蒲三斗剉日乾之爲末布席上使恣臥其間仍以衣被覆之旣不粘衣被又復得睡不五七日其瘡如失應手神驗

浸滛瘡痛不可忍者發寒熱大薊末水敷瘡上干則易之

外䑓祕要治卒發疥祕驗方風化石灰和醋漿水調𡍼隨手卽減一法用石灰炒紅出火气香油調敷千金方淋石灰汁洗之

木香散一切惡瘡多時不斂此能生肌肉止痛木香梹榔黃連﹝各半兩﹞白芷﹝三錢﹞

爲末先洗每日一次乾摻有水出勿訝未效再摻又方加地骨皮先於瘡上用溫漿水洗濕拭漧

上藥妙不可言槪治下疳瘡如神

洗諸瘡疥取冬𤓰藤或皮煎湯洗妙

治風癩瘡黃水瘡此方神效

用新竹筒十个內裝黑豆一層頭髮一層數層至滿以稻糠皮火煨之於火盆內週圍同火煨竹筒內汁滴出以盞接之鵝翎蘸掃於瘡上數日卽愈

神仙活命飲治一切惡瘡癰疽腫毒

穿山甲﹝蛤粉炒黃色淨六分﹞貝母﹝去心八分﹞甘艸節﹝六分﹞防風﹝去皮蘆五分﹞沒藥﹝六分﹞赤芍藥﹝六分﹞白芷﹝五分﹞當歸尾﹝一錢﹞乳香﹝一錢﹞天花粉﹝八分﹞金銀花﹝一錢﹞陳皮﹝三錢﹞

右作一服用無灰酒一大碗慢火煎令出气量上下食前後服如患人能飲酒者服藥後隨意飲三兩盃爲妙詩曰

眞人妙訣世間稀

一切癰疽總可醫

消腫如同湯沃雪

化膿立見肉生肌

消毒散治一切惡瘡赤腫疼痛掃之如神

黃連﹝五錢﹞地骨皮﹝一兩﹞朴硝﹝三兩﹞

右爲末每用三五分水一盞煎至七分去渣停冷用鷄翎掃之立效

婦人陰瘡

仲景云少陰脈滑而數者陰中卽生瘡狼牙湯洗之狼牙二兩濃煎以綿纒筯頭浸湯𤁋洗陰中一日三度

治陰蝕瘡洗榻散

甘艸﹝一兩﹞漧漆﹝一兩﹞黃芩地黃當歸芍藥﹝各二兩﹞龜甲﹝五兩﹞

右細切以水七升煮取一半去渣以綿帛納湯中用榻瘡處良久卽易日二度每榻湯可作十里許卽挹乾撚取甘濕散薄敷瘡上使徧可經半日又以湯榻榻訖如前敷藥有一婢此疾蝕處作兩瘡深半寸用此湯並後甘濕散不經七日平復甚效

甘濕散

蚺蛇膽靑木香硫黃鐵精麝香﹝臨時加入緣麝辟蛇毒若入早則蚺膽無力也﹞

右等分爲末每取一錢井花水調日再服先令便利了卽以後方桃枝薰下部訖然後取藥如碁子安竹管內入下部中日再度

桃枝薰法取東南桃枝五七枝將枝頭輕敲碎綿纒之蘸硫黃末數轉令厚又截一竹筒先入下部中卻將桃枝藥燒著入筒內薰之

仲景云蛇牀子散濕陰中之主藥

蛇牀子仁爲末以白粉少許和勻相得如棗大納入戶中自然濕散

荳胚散陰蝕瘡

菉豆粉蝦蟆灰﹝各二錢半﹞胭脂胚﹝一錢二分﹞

右爲細末乾摻

沐浴長春散男子下元陰濕久冷陰囊左右夜癢之則喜住之則痛成瘡流水爲害甚苦此方極效及治婦人陰濕子宮久冷

牡蠣蛇牀子破故紙紫梢花榦荷葉官桂﹝各等分﹞

每用一兩半水一小鍋入蔥白數莖煎八分先薰後洗卻用後津調散

津調散治妬精瘡婦人陰濕瘡膿汁淋漓臭爛黃連欵冬花﹝各等分﹞麝香﹝少許﹞

爲細末或先以地骨皮蛇牀子煎湯洗軟帛拭漧津調敷之忌生湯洗

妬精瘡

靑黛欵冬花﹝等分﹞麝香﹝少許﹞

爲末先以桑白皮地骨皮煎湯洗軟帛拭漧津唾調末藥敷

婦人玉戶疳瘡及小兒走馬牙疳

活蜘蛛一枚以生薄荷葉或乾者包蜘蛛燒存性爲末酒調服之妙妙如小兒走馬牙疳以此搽之效癬

丹溪云初起發熱者防風通聖散去硝黃加浮萍皂角刺

羅太無何首烏散若脾肺風毒攻腫徧身癬變成疹搔之成瘡或肩背拘急肌肉頑痺手足皴裂風气上攻頭靣生瘡及治紫白癜風頑麻風癥

荊芥穂蔓荊子葳靈仙何首烏炙甘艸防風車前子

各等分爲末每服一錢食後溫酒調下白湯亦可

癬在頸項間後延上至耳成濕癬他治不應以蘆薈一兩甘艸半兩和勻先用溫漿水洗癬拭漧敷之效

一方

蘆薈大黃輕粉雄黃蛇牀子川槿皮梹榔

爲末先刮破癬醋調𡍼之

乾癬積年生痂疕搔之黃水出每逢陰雨卽癢用狼毒末𡍼之

栢脂膏治乾癬

栢油﹝一斤﹞黃臈﹝半斤﹞杏仁﹝四十五粒﹞朴硝﹝一抄﹞

右件鐵器內用老生薑蔥白三根一順攪五七次煎沸濾過成膏搽之

又方山荳根末臘豬脂調𡍼之

祛濕散多年濕癬大有神功

蠶沙﹝四兩﹞薄荷﹝半兩﹞

爲末摻之或用生油調搽

羌活膏治頑癬疥風瘡成片流黃水久不瘥羌活獨活明礬白蘚皮硫黃狼毒﹝各一兩﹞黃丹白附子蛇牀子﹝各半兩﹞輕粉﹝二錢半﹞

爲細末油調成膏搽之

八寶散治風癩松皮頑癬久不瘥神效

藿香檳榔破故紙大腹皮雄黃輕粉硫黃枯礬

各等分爲末油調搽日三五次癢卽搽之

香疥藥治風疥癬瘡黃水瘡牛皮癬

輕粉水銀樟腦﹝各三錢﹞大風子﹝四十九枚﹞川椒﹝四十九粒﹞杏仁﹝二十一粒﹞桕油﹝一對﹞

爲細末疥用絹包於瘡上熨之黃水瘡乾摻神效

一抹散治乾癬不瘥

天南星艸烏頭﹝各用生者一枚﹞

爲末以羊蹄根搗取汁調𡍼不過三次妙絕

牛皮癬及久年頑癬神方

紅粉霜﹝五分﹞明礬﹝一錢﹞陀僧﹝三錢﹞川槿皮﹝一錢﹞杏仁﹝去皮油一錢﹞爲末津唾調搽一日三次三日全愈

腳瘡皮厚如癬或流黃水黃水延處卽爛浸滛年久不愈者此方屢試屢驗瘡癬俱佳

紅棗二枚去核將皂礬一錢納棗中以苧蔴緊紮用好酒二碗慢火煮成膏不要攪動膏成去棗不用以膏𡍼患處二三度全愈若浸瘡初𡍼時略疼少刻便止其瘡就結乾痂妙甚

臁瘡

夫臁瘡者皆由腎臓虛寒風邪毒气外攻三里之傍灌於陰交之側風熱毒气流注兩腳生瘡腫爛疼痛臭穢步履艱難此瘡生於臁骨爲重以其骨上肉少皮薄故難愈至有多年無已口開濶皮爛肉現臭穢可畏治法當先取虫然後敷藥如隔紙膏麝香輕粉散之類須翹足端坐勿多行履庻可全愈矣

隔紙膏治內外臁瘡

當歸白芷黃連五倍子雄黃沒藥海螵蛸血竭白芨白斂黃蘗厚朴﹝已上各五錢﹞黃丹乳香﹝二錢半研﹞輕粉﹝一錢﹞

右爲細末用淸油紙貼藥敷瘡上絹帛定有膿水觧開刮去不潔再貼藥如此數次卽愈須先用

燒塩湯洗淨片帛拭漧待片時水气乾然後貼藥

又隔紙膏專治臁瘡如神務要用絹帛縳得著實貼肉方好過兩日取抺淨翻貼之

滴乳沒藥﹝各二錢﹞黃丹﹝炒紫色﹞降眞香灰﹝各兩半﹞已上俱另爲細末眞黃䗶﹝一兩﹞眞蜂蜜﹝一茶盞﹞

右將黃丹入銅鏇內炒紫色次下降眞香灰末攪令勻卻下蜜黃䗶另熬化傾入油蜜攪令極勻然後下乳香沒藥輕粉片腦再用銅匙攪之又勻待藥稀稠得所取出磁碗收盛勿令泄气臨用㸔瘡大小攤之油紙綿紙尢佳竹紙不耐藥在中紙在外翻覆貼之

治臁瘡久不愈

龍骨﹝二錢半﹞乾豬糞﹝半兩燒存性﹞輕粉﹝少許﹞梹榔﹝半兩﹞乳香沒藥﹝各一錢﹞

右爲細末先以燒鹽湯洗瘡以軟絹帛拭漧淸油調敷瘡濕則摻之

祕𫝊隔紙膏治年月深久臁瘡不愈者

老松香樟腦谷丹﹝炒﹞水龍骨﹝卽舊船石灰﹞輕粉久不愈加白芷川芎海螵蛸

總爲細末鎔化松香加少淸油和之以油紙隨瘡大小糊袋盛藥夾之用水洗淨在瘡口上二日定四日一換若單用白芷川芎螵蛸三味煎水洗之立效

屢驗方

枯礬﹝三錢﹞墨煤﹝煉存性一兩﹞

研勻以生桐油做隔紙膏貼之先以五棓子川椒蔥三味煎湯洗拭漧貼藥一日一換七日全愈

又方治似臁非臁

蜂蜜﹝四兩﹞嫩松香﹝一錢二分﹞

先將蜜鎔滴水成珠次入松香末攪勻如上法做貼洗亦同

又方

麻油﹝二兩﹞熬至滴水成珠又將蜂蜜四兩熬至滴水成珠將油攙入又將伏龍肝四兩爲末入內攪勻成膏先將瘡洗淨以膏𡍼之一日一二次其效甚速

又方

冬靑葉臈豬膽百艸霜

二味和勻將冬靑葉與本人嚼爛先將瘡用椒蔥湯洗淨乃以膽霜敷後卻敷冬靑葉三四次便愈

粉麝散治內外臁臭爛數十年不愈者

生龜﹝一枚﹞去肉取殻醋一盌炙醋盡爲度煆令白煙盡存性以盌蓋在地上出火毒爲細末入輕粉麝香拌勻臨用先以蔥水洗乾敷藥妙絕妙絕

又方新起未久者甚好

玉簮花葉小便浸貼一日一換五日愈

諸凡癰毒惡瘡多年臭爛成坑不收口者此方極佳一七成功

乳香沒藥﹝各五錢﹞天靈蓋﹝煆一兩﹞

右爲極細末摻之神靈鮑淸溪之子患痘後腦癰肉爛成坑骨露不收口百藥無功敷此立效

赤水元珠卷二十九﹤子部﹐醫家類﹐赤水元珠﹥赤水元珠卷二十九外科門小引五發癰疽論華佗癰疽瘡腫論背疽其源有五治癰疽用藥大綱癰疽用香藥調治論薑三片水煎不拘時服乳香和勻每服三錢甘艸湯調服白礬黃蓍右作一帖水煎食逺服辰砂麥飯石膏方又名鹿角膏右加生薑三片水煎服各等分水煎服爲細末作一帖白湯調下水酒各一鍾煎服水煎服薑一片棗二枚水煎爲末以蜜水調上每服五錢水煎服金銀花分爲三帖酒水各半煎服寒水石水煎服榦柞木葉牛皮膠大甘艸眞麻油烏龍膏木鼈子蛾口繭子黃芩右爲末每服二錢無灰酒調下五倍子熟地黃𤣥參瀝淸朴硝分三帖水煎服當歸琥珀犀角膏右爲粗末每服三錢水煎黃耆蒼術右每服五錢加薑棗水煎服加減八味丸黃耆六一散黃耆右每服一兩好酒煎服鳳尾艸當歸各等分水煎服疔瘡蟾酥血竭百二散䕶心散爲末分作二次酸虀水下多年生鐵土蜂房五聖散用好酒二升煎八分不拘時服反花瘡又方經驗方雜瘡菉豆粉爲細末新水調下效永徽四年全蠍苦參湯各等分煎湯溫洗爲末冷水調貼痛處爲末朴硝水和餅貼日三五次附子右爲末麻油調敷瘡上日二次每服一兩水酒各一碗煎服水銀治甲疽瘡錄礬散右作一服水煎服藜蘆皮消毒飲防風每服五錢水煎服白殭蠶右爲末豬脂調搽治風癩瘡黃水瘡此方神效穿山甲黃連婦人陰瘡甘濕散右爲細末乾摻妬精瘡一方爲末摻之或用生油調搽爲細末油調成膏搽之牛皮癬及久年頑癬神方臁瘡治臁瘡久不愈屢驗方又方又方赤水元珠卷二十九

赤水元珠﹝四庫全書本﹞／全覽2

欽定四庫全書

赤水元珠卷三十

明孫一奎撰

便毒疳瘡楊梅瘡

夫便毒生於小腹下兩腿合縫之間其毒初發寒熱交作腿間腫起疼痛是也夫腎爲作彊之官所藏者精與智也男女大欲不能直遂其志故敗精摶血畱聚經隧乃結爲便毒矣蓋腿與小腹合縫之間精气所出之道路也或觸景而動心或夢寐而不洩旣不得偶合陰陽又不能忘情息念故精與血交滯而成腫結也初起切不可用寒涼之藥恐气血愈滯不淂宣通反成大患惟當開鬰散气淸利熱毒使精血宣暢則自然愈矣

生生子曰按前論蓋思想無窮所願不遂者設也此固一說而意猶未完果如此論當僧尼孀婦宮人曠夫多有此患然予目擊啇賈中野合不潔淫妓便搆此疾或疳瘡或楊梅者亦由欲火內熾一旦交合不潔爲淫火衝動膚腠開通是以受毒初發之時愼不宜以敗毒之藥㵼之何也毒邪非虛不入若復虛胃气則毒邪下䧟治之非彌年累月不愈也捷法只宜發汗其次利小便膚腠所感之邪汗易散也陰莖腿縫皆肝經絡肝腎主下焦又肝主小便使毒邪從小便中出所治皆順也故治之不旬日便可奏功若曾已發汗利小便體厚邪固而不得宣通者乃以破毒活血調气之劑攻之俟毒气宣通隨以補劑托之亦不失先後著也此予歷試良驗特附於斯

便毒之劑

退毒散治便毒腫結

穿山甲﹝蘸醋炙焦五錢﹞木豬腰子﹝醋微炙三錢﹞

爲末每服二錢食前老酒調下次以醋煮肥皂研膏敷之妙﹝木豬腰子卽木豬苓﹞

䨇觧散治便毒內蘊熱气外挾寒邪精血交滯腫結疼痛

桂皮川大黃白芍藥澤㵼牽牛﹝炒取頭末﹞桃仁﹝去皮炒各二錢﹞甘艸﹝一錢﹞

分做二帖生薑五片煎食前日二服先小便快熱從小便出後大便利皆是稠毒

敷藥方治便毒腫痛

雄黃乳香﹝各二兩﹞黃栢﹝一兩﹞

爲末新汲水調敷腫處自消

括蔞散治便毒等惡瘡

括蔞﹝一个去皮﹞牛蒡子﹝炒﹞金銀花﹝各三錢﹞生薑甘艸﹝各半兩﹞右忌銅鐵器搥碎以酒一大碗煎數沸空心溫服微利爲度

三物湯治便癰

牡蠣大黃山梔子﹝各等分﹞

爲末酒水一大盞煎七分空心溫服露一宿尢妙

四神散治便毒初起寒熱欲成癰疽服此神效大黃木鱉子殭蠶貝母﹝各二錢半﹞

用酒水各一鍾煎至一鍾食前熱服若得汗下爲妙

止痛妙絕飲治便毒腫硬不消不潰疼痛無已此方一服立能止痛

人參﹝五錢﹞大黃﹝五錢﹞

酒水各一鍾煎至一鍾入乳香沒藥末各一錢空心食前服

曾經㵼後而痛腫如故者此胃气已弱但當補托胃气使气血充實邪乃消釋已潰者亦以此補之生肉人參黃耆﹝各一錢﹞粉艸﹝五分﹞防風﹝五分﹞柴胡﹝五分﹞當歸﹝一錢﹞赤芍﹝五分﹞桂枝﹝四分﹞白芷

棗一枚水煎服

立消散消便毒癰腫如神

全蠍﹝炒﹞核桃﹝去殻肉只用隔膜炒﹞

等分爲末空心酒調下三錢下午再服三日全愈

消毒五聖湯治便毒腫疼神效

五靈脂白殭蠶鬰金貝母大黃﹝各三錢﹞酒水各半煎服連服三帖立愈

下疳之劑

七寶㯽榔散玉莖疳瘡或漸至蝕透久不愈者㯽榔蜜佗僧雄黃輕粉黃連黃栢朴硝

各等分爲末先將蔥白漿水洗淨軟帛挹乾如瘡濕乾摻如乾少油調搽

玉粉散疳瘡痛不止

蜜佗僧寒水石﹝煆﹞滑石﹝各半兩﹞膩粉麝香﹝各少許﹞右爲末油調敷濕則乾摻

金銀花散治下疳

金銀花荊芥朴硝蛇牀子甘松白芷㯽榔

每用五錢水煎加蔥白二根數沸盆盛先薰後洗一聼上藥

敷藥妙方

多年墻上白螺殻炒竹蛀屑等分研極細每一錢入梅花片二釐敷此藥就不痛先以川椒芽茶飛鹽煎湯入小口瓶內將玉莖挿入瓶中先薰後洗

治下疰象皮燒灰存性如乾用油調敷瘡上

補遺蛀榦瘡用黑油傘紙燒灰出火毒𫝊於瘡上便結靨甚妙

治外腎陰瘡

抱雞蛋殻黃連輕粉

各等分爲細末用煎過淸油調敷

楊梅瘡之劑

初起者宜淸表之

荊芥防風升麻葛根甘艸川芎蟬退當歸柴胡酒芩連翹白蘚皮皂角刺﹝各八分﹞豬胰子﹝二枚﹞

先以土茯苓四兩煎湯復煎前藥七日見效

又方蛤蚆三隻去腸雜入雄豬肚內苧麻紮縳水煮極爛食之蛤蚆亦聼食三五次除根

又方嫩羊七八斤一隻者如常宰治去腸雜以土茯苓一斤槌碎入腹中苧麻縳定水煮極爛聼食湯準茶淘飯絕妙絕妙服此後其毒皆發出頭靣俱腫五日後自消七日全愈

神應散肥皂核燒存性五錢另研爲末

荊芥何首烏天花粉防風苦參﹝各一兩﹞薄荷葉﹝五錢﹞

共爲末每日用新鮮白土茯苓八兩雄豬肉四兩﹝入前末藥五分肥皂核末子一分﹞共用水七碗煮爛去渣其肉聼食湯準茶服不過十日全愈再無他余癥如善肉者可作大劑與之

擦藥方極佳

水銀明礬﹝各一兩﹞杏仁大黃﹝各二兩﹞膽礬﹝三錢﹞

俱爲細末用香油拌勻擦手心腳心前後心每日擦三次不可見風擦至七日口中熱气出或喉嚨作疼乃藥力到也以後解毒藥二帖除根

防風荊芥穂牛蒡子

參生地連翹黃芩黃連大黃﹝三錢﹞白蘚皮﹝各一錢﹞土茯苓﹝四兩﹞水六碗煎三碗不拘時服

㸃廣瘡方

杏仁﹝去皮取霜﹞眞輕粉﹝各一錢﹞雄黃辰砂﹝各五分﹞

爲極細末以雄豬膽汁調搽一日三次三日愈

楊梅瘋十年二十年筋骨風泡腫痛

土茯苓﹝三斤﹞川椒﹝二錢﹞甘艸﹝三錢﹞黑鉛﹝一斤﹞靑藤﹝三錢﹞

右以好酒入罈將藥用袋盛煮服之妙

洗楊梅瘡方

臭梧桐野菊花金銀花

三味煎湯入舊馬桶內薰之一日二次有痔漏加枸杞子

楊梅瘡並楊梅風方

川歸防風牛膝羌活甘艸木𤓰金銀花皂莢子熟地川芎﹝各一錢﹞

土茯苓四兩水五鍾煎三鍾分三次服

加味遺糧湯治楊梅瘡風毒及悞服輕粉癱瘓筋骨疼痛不能動履者服此除根

防風木𤓰木通苡仁白蘚皮金銀花﹝各五分﹞皂筴子﹝四分﹞如虛弱加人參當歸﹝各七分﹞土茯苓二兩卽仙遺糧也右以水煎空心服一日三服輕者十日可愈重者必四十日痊

楊梅漏

豬蹄子湯治楊梅漏

牙皂﹝去皮絃炒﹞麻黃防風連翹地黃﹝各三分﹞牙硝﹝一分半﹞土茯苓﹝四兩﹞

雄豬前蹄一隻水三碗同藥煮熟聼食湯亦盡喫半月全愈

又方

皂角﹝五錢﹞金銀花﹝五錢﹞土茯苓﹝四兩﹞

大肥皂核燒存性爲末每用三釐前藥煎熟調服

膏藥豬油﹝熬去渣一兩﹞加香油﹝三錢﹞同熬離火稍冷加乳香沒藥各五錢攪勻再入孩兒茶七錢攪勻又入冰片一分輕粉五分麝香一分待冷做膏藥貼之

十全大補湯加防風與前方相兼服之庻虛弱者易收功也幾漏瘡膿水旣多故屬不足治宜補養爲先金瘡

治金瘡血不止

半夏風化石灰郁金

右爲末摻上血卽止

又方以風化石灰韮葉嫩者同搗入鵝血調和成餅風處陰榦爲末傅之血止亦無㾗若無鵞血亦可

崔氏療金瘡刀斧傷破血不止

風化石灰一升千葉紅石橊花半斤搗成餅如上法陰榦爲末摻之

潔古刀箭傷

乳香﹝五分﹞沒藥﹝三分﹞

俱爲細末摻之極能止血止痛

又方生晚蠶蛾風化石灰二味搗勻成餅陰榦爲末傅之極能止血生肌定痛

本事方治金瘡血不止

血竭爲細末摻之立止生肌

華佗方治惡瘡金瘡刀斧傷

上好降眞香爲末𫝊之入水並無傷㾗絕妙

鬼遺方治金瘡腸出欲入之磁石滑石各三兩爲細末白米飲送下方寸匕日再服

杖瘡

鬼代丹受杖不痛

無名異乳香沒藥地龍﹝去土﹞自然銅﹝煆醋淬﹞木鱉子﹝去殻﹞

各等分煉蜜爲丸彈子大溫酒化下一丸任打不痛

乳香散治杖瘡神效

自然銅﹝醋淬七次五錢﹞乳香沒藥﹝各三錢﹞茴香﹝四錢﹞當歸﹝五錢﹞爲末每服五錢溫酒調下

若受杖後腹中痛或發熱及杖瘡痛甚如火以鷄鳴散下去惡血立愈

潔古沒藥散治杖瘡止痛極佳且令瘡不移

蜜佗僧乳香沒藥﹝各一兩半﹞乾胭脂﹝一兩半﹞膩粉﹝半兩﹞爲細末入梅花冰片一錢或五分燒蔥與全羊骨髓同搗研如泥攤在緋帛上貼之妙

又方生地黃黃栢童便加韮菜汁調敷

又方不破者以韮菜蔥頭杵貼冷卽易之

膏藥用紫荊皮乳香沒藥生地黃大黃黃栢之類又方用野苧根嫩者不拘多少洗淨同鹽擂碎敷上神效傷重者多用鹽

杖瘡丹此方佳妙不可言

劉寄奴末六錢馬鞭艸末四錢蜜調敷如潰者乾摻之

丹溪云杖瘡用黃栢生地紫荊皮敷此皆要藥也若血熱作痛宜涼藥去瘀血爲先須下鷄鳴散

凍瘡

張子和曰經云寒瘡流水俗呼爲凍瘡或經年不愈者用野中淨土曬漧以大蒜研如泥揑作餅子如大觀錢厚量瘡大小貼之以艾火加於餅上灸之不計壯數以泥乾爲度又易濕餅子灸不拘多少直灸至瘡痂覺痛癢是瘡可治也然後口含漿水洗漬用鷄翎二十莖縳作刷子於瘡上刷洗淨以此洗刷不致肌肉損傷也用軟帛拭漧以木香梹榔散敷之如夏月醫之更妙

治凍瘡用茄根燒灰淋水洗淨再用雀兒腦髓𡍼之又方用蜜佗僧爲末以煎熟桐油調敷

羅太無如神散治凍瘡皮爛不可忍

用川大黃爲末新水調掃凍瘡上痛立止

張子和治女僮足有凍瘡令服舟車丸濬川散大下之遂愈人或疑之戴人云火降則寒消何疑之有

冬月腳折皮裂行步疼痛

以溫湯洗拭漧將黃䗶一兩鎔化投松香末三分攪勻每用少許安刀頭上溶化滴入折中經宿卽愈神效神效

又方五倍子爲末以牛骨髓塡縫內卽好

治腳指縫爛瘡

撏鵞時取鵞掌黃皮燒存性爲末濕則摻之

犬咬

凡犬咬湏以人尿洗淨以頭垢傅傷處又用熟牛糞𡍼於外

衍義方用杏仁嚼爛罨傷處以帛縳定立好數數驗過紫蘇葉嚼碎𡍼之亦好

又方先以鹽水洗用萆麻子去殻以井水研成膏貼傷處虎骨屑敷之亦好

又方黃荊葉罨瘡上卽安

又方煨生薑乘熱擦之尢妙

犬咬破傷風腫

人參於��柴火上燒成灰傅之良愈

羅太無蟬花散治夏月犬傷及諸般損傷蛆虫極盛臭惡不可近者

蛇退皮﹝一兩火燒存性﹞蟬蛻﹝五錢﹞靑黛﹝五錢﹞細辛﹝二錢半﹞

右爲細末每服三錢酒調下如六畜損傷成瘡用酒灌下如犬咬傷用酵子和服其蛆皆化爲水蠅子不敢再落其上又以寒水石末乾摻上

風犬咬

羅太無定風散治風犬咬先口噙漿水洗淨用綿拭漧貼藥更不再發大有神效

天南星﹝生﹞防風﹝等分﹞

爲細末乾上再不潰膿功難盡述

濟世方

治風犬咬用核桃殻半个將野人乾糞塡滿以楡皮蓋定罨於傷處再以艾於核桃上灸之二七壯卽愈永不再發或用野犬糞灸仍㧞去頂上紅髮

癲狗咬方

用斑貓七枚去頭足翅以糯米少許於新瓦上同炒以米黃香爲度去米不用以斑貓研碎好酒調下能飲酒人再進一盃㸔傷上下服當日必有毒物從小便出如小狗狀如未下次日再進如又不下又進之以毒物出爲度若進至七服𨿽毒不下亦無害矣服藥後腹中必不安小便莖中刺痛不必慮此毒爲藥攻將下耳痛甚者以蕪靑一匙煎甘艸湯送下卽止如無蕪靑靑黛亦可疾愈後急以香白芷五錢雄黃二錢半爲末搗韮根自然汁湯酒調下去斑貓毒以水淨潄口嚼生蔥白罨傷處畱小竅出毒气不可用他艸藥罨忌犬豬羊及發風毒物小兒量嵗數加減斑貓能治食癲狗肉致病者治同卽愈或過二三

年再發治亦如前

治癲狗所傷用斑貓二十一枚去頭翅足用稬米一勺先將七枚入米內微火炒不令焦赤去此斑貓換新斑貓七枚入前米內炒令斑貓色變復去之又換新斑貓七枚如前法炒以米出靑煙爲度去斑貓不用以米爲末以冷水入淸油少許空心調服頃又再進一服以小便利下惡物爲度如不利再進一服利後腹肚疼痛急以冷水調靑錠服之以解其毒否則有傷或煎黃連水亦可不宜便食熱物或以益元散水調服解之尢妙

又方取小兒胎髮炒香爲末傅用野菊研細酒調服盡醉立效

又方治癲犬所傷或經久復發無藥可療者用之極驗

雄黃﹝五錢﹞麝香﹝五分﹞

研末勻用酒調二錢服如不肯服者則撚其鼻而灌之服藥後必使得睡切勿驚起任其自醒候利下惡物再進前藥則見效矣

風犬咬後毒發如狗叫者百方不治於化人塲中取頭頂骨燒末敷之立愈

風犬咬毒發如狗叫百方不應者以人骨燒末之水下方寸𠤎𨿽煩亂者亦效

又方治風犬咬不急治則生小狗必殺人

雄黃蟬蛻

等分爲末調敷傷處立愈

虎傷人生葛根汁服妙並洗傷處或用白礬末納瘡口痛立止

馬咬薄荷汁𡍼之妙

豬咬松脂鎔作餅貼之或以黃連甘艸節煎湯洗立效

箭傷

劉寄奴散治箭傷及金瘡口用此並無疤㾗右劉寄奴爲極細末摻之

又法治箭鏃傷及金瘡傷

松樹老懸皮生爲末風化灰煉紅和勻傅之收口止血神效

又法治毒箭傷破欲死者

藍汁敷之如無用靛靑搽瘡口立效

又法桑葉陰榦爲末若急用焙漧亦可搽刀箭傷處佳

布智兒從元太祖徵回回身中數矢血流滿體太祖命取一牛剖其腹納之牛腹中浸熱血內移時遂甦

李挺從伯顏徵郢州砲傷左脇矢貫於胸㡬絕伯顏令剖水牛腹納其中良久甦上二治出元史諸方書無載特掲附此

蛇傷

毒蛇沙虱所傷眼合口噤手足彊直毒已入內急用蒼耳艸研汁和酒服渣厚敷患處

又治毒蛇咬急取蝦蟇搗爛敷上帛縳之

又法治蛇悞入人口中不出

用刀急破開蛇尾將川椒一粒入內隨卽裹籠縳之須臾就出

人咬傷

治被人咬破指頭痛不可忍久則爛脫手指並手掌諸方書所不載急用人尿入瓶將患指浸在內一宿卽愈如潰爛者用尅蛇龜殻燒灰敷之若無龜以鱉殻燒灰敷亦可

瘰𭼰門附馬刀癭

癅結核

瘰𭼰者結聚成核初如荳粒漸成梅李累累相連大小無定結於頸項夾喉之間增寒壯熱彊痛腫硬不消有風毒熱毒之異其候���緣忿怒气逆憂思悒鬰所致初覺便當服散腫潰堅湯或五香連翹湯漏蘆湯之類散之或用大黃牡蠣湯疏利三兩行瘡上可用十香膏之類貼之及諸淋洗敷貼等藥治之庻得消散若不散可服內消丸消之或隔蒜灸之

馬刀瘡亦生於項腋之間下脇延及陰胯形如瘰𭼰而長於𭼰不可認作流注治之皆肝膽怒鬰之所致也俱當淸肝膽之火調气開鬰以醎軟之劑附之繼以養气血流動經絡之劑收功不可徒務斑貓等毒劑攻逐致成癆怯愼之

柴胡連翹湯治男婦瘰𭼰馬刀瘡

柴胡連翹知母﹝酒炒﹞黃芩﹝酒炒各五錢﹞黃栢﹝酒炒﹞生地炙甘艸﹝各三錢﹞中桂﹝三分﹞大力子﹝一錢﹞瞿麥穂﹝六錢﹞川歸尾﹝一錢五分﹞

右剉如麻豆大每服三錢或五錢水二大盞煎至一盞去渣食後熱服

薄荷丹解瘰𭼰風熱之毒自小便出毒後常須服此薄荷皂角﹝不蛀者去皮﹞連翹蔓荊子荊芥京三稜﹝煨﹞何首烏﹝米泔浸各一兩﹞

右爲末好豉二兩半以米醋煎沸灑豉淹令軟研如糊和丸桐子大每服三十丸食後熱水下每日一服病𨿽愈仍常服以消餘毒

神祕散治瘰𭼰

斑貓﹝去頭足翅𬹃炒二十八枚﹞荊芥穂直殭蠶﹝炒去系嘴﹞黑醜﹝微炒取末各一錢﹞

右爲細末每服一錢五更好酒調下日中當取下惡物如不下次日五更再進一服或更不下第三日五更先食秫米粥一碗次服此藥其毒決下如小便痛澁以蔥茶解之或木通燈艸煎湯導之﹝楊氏家藏方頭晚先將滑石末一錢用米飲調服半夜時又一服至五更服神祕散㸔虛實或二三錢第三日仍以燈心湯調琥珀末一錢如小便痛用靑黛一錢甘艸湯調下卽止﹞

蝙蝠散治瘰𭼰多年不瘥

蝙蝠﹝一个﹞貓頭﹝一个﹞

右同燒作灰撒上黑荳其骨灰化爲細末濕卽乾

摻乾則油調敷之內服五香連翹湯效

白花蛇散治九漏瘰𭼰發於項腋之間或痛或不痛白花蛇﹝酒浸去皮骨焙二兩﹞生犀角﹝二錢﹞牽牛﹝半生半炒一兩﹞靑皮﹝五錢﹞右爲末每服一錢入膩粉五分五更糯米飲調服已時下惡物乃瘰𭼰之根也更候十日再服一服忌發風熱毒物已成瘡者一日便見效

四聖散瘰𭼰服白花蛇散轉利後此藥調之永去其根

海藻﹝洗﹞石決明﹝煆﹞羗活瞿麥穂﹝各等分﹞

右爲細末每服二錢米湯調下淸水盡爲度

散腫潰堅湯治馬刀瘡結硬如石或在耳下至缺盆中或至肩上或於脇下皆手足少陽經中及瘰𭼰徧於頦或至頬車堅而不潰在足陽明經中所出或二瘡已破乃流膿水並皆治之臥時服藥斟酌病人飲食多少大便軟硬以意消息治之

昆布桔梗﹝各半兩﹞廣茂﹝微炒﹞京三稜﹝酒洗炒﹞連翹﹝各三錢﹞升麻﹝六分﹞黃連白芍葛根﹝各二錢﹞歸尾柴胡甘艸﹝各五分﹞龍膽艸﹝酒洗炒四錢﹞黃芩﹝酒洗一錢五分一半生一半炒﹞

右每服六錢先水浸半日煎熱服於臥處伸足在髙處頭微低每噙一口作十次咽至服畢依常安臥取藥在胸中停畱也另配半料爲細末煉蜜爲丸菉荳大每服一百丸或一百五十丸就以此藥送下

瞿麥飲子治瘰𭼰馬刀此方須久服乃﹝交﹞

瞿麥穂﹝半斤﹞連翹﹝一斤﹞

每服一兩水煎食後服

海菜丸治瘰𭼰生於頭項上交接名蛇盤𭼰宜當早治之

海藻菜﹝蕎麥炒﹞白殭蠶﹝微炒去系嘴﹞

右等分爲細末海藻菜旋炒研篩湯泡白梅取肉減半用所泡湯爲丸如梧子大每服六七十丸食後臨臥米飲送下其毒自大便泄出若與淡菜連服爲妙蓋淡菜生於海藻上亦治此病忌豆腐鷄羊酒𬹃日五六服

蜂房膏治熱毒气毒結成瘰𭼰

露蜂房﹝炙﹞蛇蛻𤣥參蛇牀子黃蓍﹝各三錢﹞杏仁﹝二兩半﹞亂髮﹝雞子大﹞飛丹黃䗶﹝各二兩﹞

先將前五味剉細綿裹用酒少許浸一宿勿令酒多用油半斤內杏仁亂髮煎髮消盡濾去渣再煎然後下丹䗶再熬成膏傾倒於磁盆中取貼瘡上一日一換

㯽榔散治气毒瘰𭼰心膈壅悶不下飲食

梹榔前胡赤茯苓牛蒡子﹝炒各一兩﹞人參枳殻﹝去白炒﹞沈香防風﹝各五錢﹞炙甘艸﹝二錢﹞

每服五錢生薑一片水煎服

射幹連翹湯治瘰𭼰寒熱

射幹連翹𤣥參赤芍木香升麻前胡山梔仁川歸炙甘艸﹝各一兩﹞大黃﹝炒二兩﹞

每服五錢水煎服气盛加茫硝少許服之

括蔞子散治瘰𭼰初腫疼痛寒熱四肢不寜

括蔞子連翹何首烏大力子﹝微炒﹞大黃﹝微炒﹞皂角子仁白螺殻梔子仁牽牛﹝微炒﹞甘艸﹝生各一兩﹞爲細末食後溫酒下二錢

內消丸瘡腫初生及瘰𭼰結核熱毒鬰滯服令內消大效

靑皮陳皮牽牛﹝取頭末各二兩﹞薄荷葉﹝八兩﹞皂角﹝八兩不蛀者去粗皮槌碎水煮軟揉汁熬膏﹞

右爲末以皂角膏和爲丸菉豆大每服三十丸食後荊芥湯下

皂角煎丸治風毒瘰𭼰

皂角﹝不蛀者三十條內十條泡黒十條酥炙用十條水煮軟揉汁用﹞何首烏𤣥參薄荷葉﹝各四兩﹞

右爲末與前膏子同煉蜜爲丸豌豆大每服三四十丸食後白湯下

柴胡通經湯治小兒項側有瘡堅而不潰名曰馬刀柴胡歸尾生甘艸連翹黃芩牛蒡子京三稜桔梗﹝各一錢半﹞黃連﹝一錢﹞紅花﹝少許﹞

水二鍾煎服此方亦治瘰𭼰乃是攻裏內消之劑

消腫瘡治馬刀瘡

黃蓍括蔞根﹝各一錢半﹞連翹﹝三錢﹞歸尾紅花﹝少許﹞甘艸﹝各一錢﹞

右分作二帖水煎服

十香膏治五發惡瘡結核瘰𭼰疳瘻疽痔

沈香麝香﹝各一錢﹞木香丁香乳香甘松霍香零陵香安息香白芷﹝各五錢爲細末﹞川歸川芎黃耆木通芍藥細辛升麻白蘞獨活川椒槁本菖蒲木鱉子厚朴商陸根官桂栢子仁桃仁松子仁杏仁﹝各五錢﹞槐枝桑枝桞枝松枝﹝各二兩﹞沒藥輕粉雄黃硃砂雲母石犀角血餘灰枯礬﹝各二兩另研末﹞眞酥油羊腎脂豬油﹝各二兩﹞飛丹﹝一斤﹞麻油﹝三斤﹞

右如常法煎成膏藥以緋帛攤貼如腸胃癰疽可作丸子如梧子大每服七丸空心溫酒吞

救苦勝靈丹治馬刀挾癭從耳下或耳後下頭至肩上或入缺盆中者乃手足少陽經之分野其瘰𭼰在於頦下或至頰車乃足陽明經之分野受心脾之邪而作也今將二証合治之

黃蓍﹝一錢䕶皮毛實腠理活血气實表補元气乃瘡家之聖藥﹞眞漏蘆﹝五分﹞人參﹝三分補肺气如气短及不調而喘者加之﹞升麻﹝一錢﹞歸身﹝三分﹞葛根﹝五分此三味俱是陽明本經藥﹞甘艸﹝五分能調中和諸藥㵼火益胃﹞連翹﹝一錢此一味乃十二經瘡中之藥不可無者散血結气聚此瘡家之神藥也﹞牡丹皮﹝三分去腸胃中畱滯宿血﹞生地熟地﹝各三分此三味諸經中和血生血涼血之藥也﹞白芍藥﹝三分如夏月倍用之補中益气治腹痛如冬月寒証勿用﹞肉桂﹝能散結聚如陰癥瘡瘍用之此寒因熱用之意又爲陰寒覆蓋其瘡用辛熱去之煩躁者勿用﹞柴胡﹝功同連翹如瘡不在少陽經勿用﹞羗活﹝一錢﹞黍粘子﹝三分無腫不用﹞昆布﹝二分味醎若堅硬甚者用能軟堅也﹞京三稜﹝炮二分﹞廣茂﹝三分此二味瘡堅硬甚者用之不硬者勿用﹞獨活防風﹝各一錢此二味勻羗活必闗手足太陽癥脊痛項彊不可回顧防風辛溫如瘡在膈上𨿽無手足太陽癥亦當用之爲能散結去上焦風邪助黃蓍立功也﹞黃連﹝炒三分治煩悶﹞神麯﹝炒二分食不消化者用之﹞麥芽﹝一錢消食健脾﹞益智仁﹝二分如唾多者胃不和也或吐沫吐食胃中寒者加之無則勿用﹞厚朴﹝薑炒一錢二分如腹脹加之﹞黃栢﹝炒三分如有熱或腿腳無力加之如煩躁欲去衣者此腎中伏火也更宜加用﹞右爲細末湯浸蒸餅揑作餅子曬漧搗如米粒大每服三錢白湯下如气不順加橘紅甚者加木香少許量病人虛實消息之毋令藥多妨其飲食此治之大法也如止在陽明分者去柴胡黍粘子餘皆用之如在少陽分爲馬刀挾癭獨活漏蘆升麻葛根加瞿麥三分如本人气素弱其病勢來時气盛而不短促不可因其平素宜作气盛治之乃從病變治之權也加黃芩黃連黃栢知母防己視邪气上中下擇而用之假令在上焦止用黃芩﹝半酒洗半生用﹞在中焦加黃連如在下焦加酒製黃栢防己之類如大便不通滋其邪盛者加酒製大黃利之如大便燥者加桃仁泥大黃如風結燥不行者加麻仁大黃以潤之如風澁而大便不行者加煨皂角仁大黃秦芁利之如脈澁覺身亦气澁而大便不通者加郁李仁大黃以除風燥如陰寒癥爲寒結祕而大便不通以局方半硫丸或加炮附子漧薑煎冰冷服之大抵用藥之法不惟瘡瘍一家凡諸疾病气素怯弱者當去苦寒之劑多加人參黃蓍甘艸之類以㵼火而補元气餘皆仿此

玉燭散和血通經能使瘰𭼰自消及治室女經不行頸多結核

川歸芍藥大黃甘艸熟地茫硝黃芩川芎

各等分每服五錢薑三片水煎服日進一服七八日效

治瘰𭼰未破者如神百藥不應者累效

杏樹葉﹝陰榦爲末二分﹞人中白﹝煆爲末二分半﹞蝙蝠﹝焙榦爲末二分半﹞白花蛇蛻﹝煆存性二分半﹞蜜蜂﹝七枚焙爲末﹞

右將杏樹葉末用淸水調再入四味末藥和勻敷患處卻將皮紙一張以鍼刺孔貼藥上如乾用淸水就紙上刷之每一晝夜換藥一次如靣上發熱服淸涼飲子數帖自退

敗毒瘰𭼰方神效

白膠香海螵蛸降眞香﹝用中心無土乾者﹞

右等分爲末搽患處外以濕紙揜之一夕而退

已破者蜜蜂﹝一十一枚﹞蛇退﹝七分半﹞蜈蚣﹝二條端午收者﹞

右用麻油四兩將前藥入油內以文武火熬成入光粉二兩用桑枝七條如筯大者急攪候冷出火气七日方可用紙攤貼

已上二方乃鄭義門累驗者不須服藥貼此五七日便消

海藏方治項後側少陽經中疙𤺥不辧肉色不問大小及月日久逺或有赤硬腫痛

生山藥﹝去皮一塊﹞萆麻子﹝一枚﹞

右研勻攤貼之如神

丹溪雲山藥生者能消腫硬極佳極佳

淸涼餅子

生山茨菇良薑

等分搗爲餅罨之能散去寒熱或以生茨菇磨調酒服大妙此藥大能散𭼰如神

本事方治瘰𭼰䑕𭼰

蝲蝟皮瓦上炒研爲末加��粉乾敷

治頸上核塊動者

夏枯艸﹝末六錢﹞甘艸﹝末一錢﹞

右和勻每服一錢至二錢茶淸調下

肘後方治頷下瘰𭼰如梅李大宜速消之

海藻﹝一斤﹞酒﹝一升﹞

浸數日稍稍飲之

文武膏治瘰𭼰

桑椹黑熟者二斗以布袋絞取汁瓦器中熬成膏白湯化下一匙一日三服紅者曬榦爲末白湯調服結核獨形而小核者

劉守眞云結核者火气熱甚則鬰結堅硬如菓中核也不須潰發但熱气散則自消

丹溪云結核或在頸項在臂在身如腫毒者乃痰注於皮裏膜外之間結聚而不散也問其平日好食何物吐下後用藥散之

結核在頸項方

直殭蠶﹝炒﹞大黃﹝酒浸﹞靑黛膽星﹝各等分﹞

右爲末蜜丸噙

結核在下頦

二陳湯加連翹防風川芎酒芩蒼術皂角刺羌蠶麝香行太陰厥陰之積痰使結核自消甚捷

濟世方治頦下結核不消經驗方

大蜘蛛不拘㡬枚以好酒浸之研爛同浸酌酒去渣臨臥溫熱服之

海藏生山藥萆麻子方佳方在𭼰門

癭气气結於項久畱不去而項爲脹大

丹溪曰癭气先須斷厚味

海藻﹝洗一兩﹞黃連﹝二兩﹞

右爲末以少許置掌上時時舌䑛之津咽下如消三之二須止後服

又方

黃栢﹝二兩﹞海藻﹝一兩﹞不用黃連亦佳

治癭气結核磊磊腫硬

昆布﹝一兩﹞洗去醎爲末每用一錢綿裹於好醋中浸過食之咽津藥味盡再噙之

肘後方治頸下卒結囊欲成癭

海藻﹝一斤﹞洗過酒浸飲之

破結散治五癭極佳

麥𬹃﹝四分﹞松蘿半夏貝母海藻﹝洗﹞龍膽艸海蛤通艸昆布枯礬﹝各三分﹞

右爲末酒服一錢日三忌鯽魚豬肉五辛生菜毒物二十日愈

玉壺散治三種癭

海藻﹝洗﹞海帶﹝洗﹞昆布雷丸﹝各一兩﹞靑鹽廣茂﹝各五錢﹞右爲末煉蜜丸芡實大噙化

人參化癭丹

海帶﹝洗﹞海藻﹝洗﹞海蛤昆布﹝四味皆焙﹞澤㵼﹝炒﹞連翹﹝各一兩﹞豬靨羊靨﹝各十枚﹞

右爲末蜜丸芡實大臨睡噙化一二丸忌油膩

寶金散治癭气無不瘥

豬羊靨﹝十對暖水洗去脂膜��曬漧爲細末﹞海藻﹝洗﹞海帶﹝各三兩﹞丁香木香琥珀﹝研﹞麝香﹝研各一分﹞珍珠﹝研五錢﹞

右先將各味爲細末配和勻再重羅過每服一錢熱酒一盞調服夜睡時須垂頭而睡若童男女十服效大人一日見效有孕者忌之

海帶丸治癭久不消

海藻貝母陳皮靑皮﹝各等分﹞

右爲末煉蜜丸彈子大食後噙化一丸大效

治癭气神效方

海藻海帶昆布蒲黃﹝各二錢﹞豬靨子﹝五枚焙漧﹞右爲末每服二錢半臨睡以酒調服且不用枕頭三日

無擇曰癭多著於肩項癅則隨气凝結此等皆年數深逺浸大浸長堅硬不可移者名曰石癭皮色不變者名曰肉癭筋脈露結者名曰筋癭赤脈交結者名曰血癭隨憂愁消長者名曰气癭五癭皆不可妄決破決破則膿血崩潰多致夭枉

癅

癅有六骨癅脂癅肉癅膿癅血癅粉癅膿癅卽膠癅也惟粉癅與膿癅可決餘皆不可決潰肉癅尢不可治治則殺人

㸃癅□方神驗

桑炭灰棗木灰黃荊灰桐殻灰﹝各二升半﹞蕎麥灰﹝炒﹞

右以沸湯淋汁五碗許澄淸入斑貓四十个穿山甲五片乳香冰片不拘多少後入煎作二碗以磁器盛之臨用時入新石灰調成膏敷癅上干則以淸水潤之其效若神

丹溪治丹癅

萆麻子去殻研入𬹃一匙水調搽之甚妙

消癅方

用向陽槐枝於菜油燈盞火上以槐枝薰熱浸油熨癅上如法熨數次其癅自消

腸癰門附胃脘癰

夫腸癰者乃陰陽偏勝喜怒無時伏於臟腑之中結在腸胃之內血凝气滯回旋失度不能通行聚結成癰致生腫痛孫眞人云卒得腸癰而不曉其病候錯則殺人其病初起覺腹中微痛小腹腫而彊抑之則痛小便澁似淋時時汗出復惡寒其身皮甲錯腹皮緊急如腫之狀按之濡或發熱無汗灑淅惡寒皆其候也其脈洪數者爲有膿也可下脈遲緊者未有膿不可下也甚者腹脹轉側有水聲或遶臍生癰汁從臍出或大便下膿血或一足不能舉凡此皆爲惡候胃脘癰者經曰胃脈沈細沈細者气逆逆者人迎反盛則熱聚於胃口而不行故胃脘爲癰也治法亦與腸癰頗同初以疏利之藥導其滯次以排膿消毒托裏之藥調之此其大法也

脈經問曰羽林婦何以知腸有膿師曰脈滑而數滑則爲實數則爲熱滑則爲榮數則爲衛衛數下降榮滑上升榮衛相干血爲敗濁小腹痞堅小便或澁或自汗出或復惡寒膿爲已成設脈遲緊則爲瘀血血下卽安

薏苡附子敗醬散治身甲錯腹皮急如腹脹本無積聚身熱脈數者

附子﹝炮二分﹞敗醬﹝五分﹞薏苡﹝一錢﹞

右爲末每服一錢水煎服小便當下而愈

三因方

苡仁附子﹝同前﹞敗醬﹝一兩二錢五分﹞

每用四錢水一盞半煎七分去渣空心服

千金大黃牡丹湯治腸癰小腹痞堅或偏在膀胱左右其色白堅大如掌熱小便自調時自汗出脈遲堅者未成膿可下之當有血脈數則膿已成不復可下大黃﹝四兩﹞牡丹皮﹝三兩﹞芒硝﹝二兩﹞冬𤓰仁﹝一升﹞桃仁﹝五十枚﹞右水五升煮一升頓服當下膿血

無擇薏苡湯腸癰腹中痛煩躁不安或脹滿不食小便澁婦人產後虛熱多有此病縱非癰但疑是者便可與或有差亦無妨

冬𤓰子﹝四兩﹞薏苡﹝五兩﹞牡丹皮桃仁﹝各三兩﹞如無冬𤓰仁以𤓰蔞代之

每服五錢水煎服姚氏去桃仁用杏仁崔氏加芒硝二兩

醫按曰女子腹痛百方不治脈滑數時作熱腹微急孫尙診曰腹痛脈當沈細今脈滑數此腸癰也以雲母膏一兩作丸如梧桐子大用牛皮膠鎔化溫酒調膠水吞丸子下餉時服盡下膿血一盆而安

昔一婦人腸中痛不可忍大便從小便中出楊吉老之壻李生診之曰夫芤脈見於寸部者乃積血在胸今芤見於闗乃腸生癰也乃出雲母膏作百十丸煎黃耆湯吞下利膿血數升而安

右腸癰五方丹溪所集也前三方置於萹首者蓋亦腫瘍㵼利例也後二方用膠黃蓍煎湯吞藥者乃潰瘍補例也

四聖散﹝一名神效括蔞散﹞治腸癰癰疽五發乳癰便毒服之神應

大生𤓰蔞﹝一枚去皮﹞粉艸﹝研末四錢﹞乳香﹝研末一錢﹞沒藥﹝研末三錢﹞右用好酒二大碗漫火煎至一碗分作二次兩日服盡大便順導惡物妙若干𤓰蔞則用兩枚若疾甚者再服以退爲度此方極佳

牡丹皮散腸癰冷癥腹濡而痛時時利膿

丹皮人參天麻白茯黃耆木香川歸桃仁﹝去皮尖﹞川芎官桂﹝各三分﹞白芷苡仁甘艸右用水煎溫服

梅仁湯腸癰裏急隠痛大便閉澁

梅核仁﹝四十九枚去皮尖﹞大黃﹝三兩﹞牡丹皮﹝一兩七錢五分﹞冬𤓰仁﹝四兩﹞芒硝﹝二兩半﹞犀角﹝鎊一兩半﹞

每服七錢水煎服下利膿血三兩行爲度

神仙䗶礬丸治腸癰神妙此藥不拘老幼皆可服之無不取效最止疼痛不動臟腑乃內托之藥也方見癰疽門

丹溪曰腸癰大腸有熱積死血流注桃仁承气湯加連翹秦芁近肛門破入風者難治用防風之類

河間射幹湯治胃脘癰人迎脈逆而盛𠻳膿血營衛不流熱聚胃口成癰

梔子仁赤茯苓射幹﹝去毛﹞升麻﹝各一兩﹞赤芍﹝一兩半﹞白術﹝五錢﹞

每服五錢水煎將熟入生地黃汁一合蜜半合再煎溫服不拘時

復元通气散治諸气澁耳聾腹癰便癰瘡疽無頭止痛消腫

靑皮陳皮﹝各四兩﹞甘艸﹝三寸半生半炙﹞穿山甲﹝炒﹞𤓰蔞根﹝各二兩﹞金銀花﹝一兩﹞連翹﹝一兩﹞

右爲末熱酒調下

痔漏門

痔者肛門內外有㿔脹疼者是也東垣謂濕熱風燥四气相合而致也痔有五種謂牡痔牝痔脈痔腸痔血痔也古方又有酒痔气痔虫痔翻花痔鼠你螻蛄等痔之名不一究其所因亦不過久嗜辛熱炙新酒及房勞憂思蘊積熱毒憤鬰之气所致也或藏於肛門之內或突於肛門之外若蘊毒深者其狀大蘊毒淺者其狀小大者如蓮花鷄冠核桃之狀小者如牛你鷄心櫻桃之類久而不愈有妨行坐或出鮮血或流膿水則成漏矣治法在外者宜㸃之洗之在內者宜祛其風而除其濕消其熱而解其毒斯得治之法矣

東垣秦芁蒼術湯治痔疾若破謂之痔漏大便閉澁必作大病此由風熱乘食飽不通气逼大腸而作也受病者燥气也爲病者胃濕也胃刑大腸則化燥火以乘燥熱之實勝風附熱而來是濕熱風燥四气相合故大腸頭成塊者濕也作大病者風也若大便燥結者主病兼受火邪也熱結不通去燥屎者其西方肺主諸气其體收下亦助疾病爲邪須當破气藥兼之治法全矣服之其疾立愈不可作丸以剉湯與之效如神

秦芁﹝一錢去蘆﹞澤㵼﹝三分﹞蒼術﹝製七分﹞防風根﹝五分﹞桃仁﹝去皮一錢另研﹞當歸根﹝三分酒洗第二服藥用身﹞黃栢﹝去皮酒洗五分﹞大黃﹝少許惟大便祕澁亦可多用﹞梹榔﹝一錢細末調服之﹞皂角仁﹝燒存性去皮一錢搗細末調下服之﹞

右除梹榔桃仁皂角仁三味候煎成藥研勻調入外余㕮咀作一服水三盞煎至一盞二分去渣入前三味再上火煎至一盞空心熱服待少時以美膳壓之不犯胃气也服藥日忌生冷硬物及酒𬹃大料物漧薑之類犯之則藥無效如有白膿加五朶白葵花須除蕚去心細剪入靑皮五分不去白入上藥同煎又用木香三分爲細末同梹榔等三味再上藥同煎依上法服餌古���以此疾多以嵗月除之此藥一服立愈若病久者再服必愈

秦芁白術丸

秦芁﹝去蘆﹞歸梢﹝酒洗﹞桃仁﹝酒浸去皮尖另研各一兩﹞地楡﹝三錢﹞澤㵼皂角仁﹝燒存性去皮各半兩﹞枳實﹝麩炒﹞白術﹝各半兩﹞

右爲細末和桃仁泥研勻煎熱沸湯𮮄糊丸鷄豆大焙漧白湯下空心宿食消盡服之少時以美膳壓忌生冷硬物冷水菜並濕𮮄酒及五辣辛熱大料物之類犯之則藥無驗十服必愈

蒼術澤㵼丸

蒼術﹝四兩去皮﹞澤㵼枳實秦芁﹝各二兩﹞地楡皂角子﹝燒存性各一兩﹞

右爲細末燒餅爲丸如桐子大每服三十丸米飲湯或酒下

一婦人產後痔作瘡有頭如蒜頭大或下鮮血或紫血大便疼與黑神散又多食肉太飽此濕熱在大腸郁李仁﹝去皮﹞麻仁槐角﹝各七錢﹞枳實皂角仁﹝五錢爲末﹞蒼術歸尾生地﹝各三錢﹞大黃﹝炒一錢﹞

右分六帖內三仁另研煎服

又方治痔

用鷄冠花不拘多少濃煎湯每服一盞空心服本艸云鷄冠花性涼治㵼血

丹溪治畨花痔頭向上是大腸熱甚收縮爲主用四物解毒加枳殻白術槐角秦芁

治畨花痔

荊芥防風朴硝

右煎藥湯洗之次用木鱉子鬰金研末龍腦些少水調𡍼上

痔藥膏子治外痔畨花脫出黃水不止腫痛病並用銀濶箆蘸藥𡍼𫝊日一次重者五七次立愈先用藥水洗拭漧卻𫝊此膏用眞桑灰不拘多少淋濃汁兩碗熬至一碗卻入艸烏片大黃片各二錢再漫火熬至半碗入甘艸一錢數沸下淨細石灰半匙頭不可多略沸三五次用絹一重花紙二重如絞漆狀濾過再熬成膏𠉀冷用眞膽礬五分研極細末放入膏中用瓦器盛貯封之臨用入龍腦末和勻𫝊之

治腸痔鱉甲丸

鱉甲蝟皮﹝炙焦黑﹞穿山甲﹝炙焦﹞白礬﹝枯﹞附子豬牙皂角﹝各半兩炙焦存性二分﹞

右細末研勻蒸餅丸如桐子大米飲下二十丸食前日三服

又方

槐花﹝炒﹞白礬﹝枯各一兩﹞附子﹝五錢﹞

右細末研勻蒸餅丸如桐子大每服二十丸米飲下食前日三服

丹溪治二十三年不愈者三服止用蓮花蕋散

蓮花蕋黑牽牛頭末﹝各一兩半﹞當歸﹝半兩﹞礬紅﹝少許﹞

右爲末先忌食肉五七日空心令食肉一就取溫酒下三錢約兩時辰取下膿血或虫是效

海藏外臺治五十歳痔不瘥𡍼熊膽取瘥神效諸方不及此

七聖丸治大腸疼痛不可忍王叔和云積气生於脾藏傍大腸疼痛陣難當漸交稍㵼三焦濕莫漫多方立紀綱

羗活﹝一兩﹞梹榔木香川芎桂枝﹝去皮各半兩﹞大黃﹝八錢煨﹞郁李仁﹝去皮另研一兩﹞

右除郁李仁另研外爲細末煉蜜丸桐子大驗虛實臨時斟酌丸數白湯下取大便微利一服而愈切禁不得多利大便若大便大行其病滋甚

治鼠痔結核作渇疼痛方

皂角﹝炙﹞穿山甲黃耆荊芥槐子木香蝟皮鱉甲﹝醋炒﹞桔梗露蜂房﹝炒焦﹞芍藥﹝各一兩﹞大黃﹝五錢﹞右爲末煉蜜丸桐子大每服三十丸溫酒下食前日三服未止加至四五十丸

治痔疾下血疼痛不止以玩月沙不拘多少漫火熬令黃色爲末每二錢入乳香五分空心溫酒調下日三四服瘥

秦芁羗活湯治痔漏成塊下垂疙𤺥不任其癢升麻根柴胡甘艸﹝炙﹞麻黃根﹝各五分﹞黃蓍秦芁﹝各一錢﹞防風根﹝七分﹞槁本﹝三分﹞細辛﹝炒﹞紅花﹝炒﹞羗活根﹝一��三分﹞

水煎服

治痔有虫咬榖道癢或下膿血多取槐白皮濃煎汁安盆中坐薰之塞其榖道湯冷更暖之良久欲大便當虫出不過三度卽愈如用末綿裹納下部

淋渫藥治下部痔腫大腸頭癢痛

葳靈仙枳殻﹝麩炒各一兩﹞

右爲粗末熬水薰洗冷卽再煖臨臥避風洗三次挹乾貼蒲黃散

丹溪治腸風痔漏有虫如絲細黑頭取去除根

瞿麥﹝半斤﹞豬牙皂角﹝一寸﹞

右爲末入豬腰子一雙內用米泔煮空心食之少頃肚痛上攻虫皆墮出作地坑埋之薄粥補之

當歸郁李仁湯治痔漏大便硬努出大腸頭下垂多血苦痛不能忍

皂角仁﹝另研細末調服﹞郁李仁秦芁﹝各一錢﹞麻子仁﹝一錢半﹞當歸梢生地黃蒼術﹝各五分﹞澤㵼﹝三分﹞枳實﹝七分﹞大黃﹝三錢煨﹞

右除皂角仁研細末余藥剉如麻豆大水三大盞煎一盞去渣入皂角末調在內空心食前𠉀宿食消盡服之忌風寒處大小便如欲涼大腸寛大腸則用枳殻去穰入巴豆鐵綫纒煮透去巴豆入藥用若丸藥則搗爛用煎藥則乾用

治腸痔每大便下血槐樹上木耳取末之飲服方寸瘥日三服良

治腸痔多年不瘥下血不止木賊枳殻各二兩漧薑一兩大黃一分四味並剉一處入銚子內炒黑色存性三分搗羅溫粟米湯調食前服二錢匕甚妙

治痔漏瘡方

雞子﹝一个煮熟去黃取白切炒﹞明礬﹝如皂角子大匙上枯過用三分﹞

右爲末用溫湯洗淨拭漧用紙撚㸃藥送入瘡孔內立效日三易

又方

穿山甲﹝一兩燒存性﹞肉荳蔲仁﹝三个﹞

同爲末米飲調二錢服治气痔膿血甚者刺蝟皮一兩燒服中病卽已不必盡劑

治痔神應散治五種腸風下血上厠蔞前有血名外痔糞後有血名內痔大腸不收名脫肛榖道四靣有努肉名你痔頭上有孔漏出名腸風並治之

黃牛角腮﹝一枚酌中老搥碎﹞蛇蛻皮﹝一條白者﹞豬牙皂角﹝七莖﹞穿山甲﹝七片﹞刺蝟皮﹝一兩剉﹞

右五味細剉入甕瓶內以黃泥封固𠉀乾先用小火燒令煙出後用大火煆令通赤爲度取出攤開候冷搗羅爲末服時先令患者臨臥時細嚼胡桃仁一个如糊用無灰好酒一盞送下不可言語便睡至五更時以溫酒調下藥末三錢至辰時更進一服𨿽年久不過三服立效

丹溪治腸風痔漏如神大樹木上寄生葉取榦爲末酒水米飲任下或丸桐子大服三十丸亦可

千金方治五痔方蒼耳莖葉以五月五日采榦爲末水服方寸匕或丸桐子大服之立效

洗痔疼用荊芥朴硝桑寄生定痛解毒去風涼大腸熱安胎如腫者加附子木鱉子研極細調服而愈

又方五棓子朴硝桑寄生蓮房水煎洗一方加百部煎洗

洗痔方輕者用朝東馬齒莧劉寄奴濃煎湯薰待溫卻用手洗拭漧重者加大靑葉梗乾者一半同煎

丹溪治痔癢用灰莧帶根煎濃湯先薰後洗

又方取河水頻洗用蝸牛𡍼之

一方治痔用雄鷄膽片腦和勻貼之

一方熊膽𡍼之神效

蒲黃散治下部痔漏

蒲黃血竭﹝半兩﹞

右爲細末每用少許貼於患處

薰痔法

蝟皮﹝切方三指大﹞雄黃﹝棗大研﹞熟艾﹝雞子大﹞

右爲末用瓦器以灰實一半如燒香法安長桶內坐其上薰之煙气從口出爲佳凡三度薰永瘥勿犯風冷忌鷄肉毒物

丹溪治痔瘡大蒜十片頭垢揑成餅子先安頭垢餅於痔頭上外安蒜片以艾灸之

本事方治一判官乘騾入駱谷有痔疾因此大作其狀如胡𤓰貫於腸頭熱如溏灰火至驛僵僕主驛吏云此病予曾患來須灸卽瘥用桞枝濃煎湯先洗痔便以艾炷其上連灸三五壯忽覺一道熱气入腸中因轉㵼鮮血穰物一時出至痛楚㵼後遂失胡𤓰所在登騾而馳去

無擇云腸癖如痔如大澤中有小山突出爲痔人於九竅中凡有小肉突出皆曰痔不特於肛門邊生有鼻痔眼痔牙痔等其狀不一方書分出五種曰牡曰牝曰脈曰腸曰气牝痔者肛邊生瘡腫突出一日數枚膿潰卽散牡痔者肛邊發露肉珠狀如鼠你時時滴漬膿血脈痔者腸口顆顆發㿔且痛且癢出血淋漓腸痔者腸內結核有血寒熱往來登混脫肛气痔者遇恐怒則發肛門腫痛气散則愈又方有酒痔每遇飲酒發動瘡腫痛而流血血痔則每遇大便淸血墮下而不止宜解熱調血順气爲主若久不愈必至穿穴爲漏矣

治痔切勿用生砒毒气入腹反至奄忽忌喫生冷硬物冷菜之類及酒濕𬹃五辣辛熱大料物及漧薑之類犯之無效此東垣格言也

秦芁防風湯治痔漏每大便時疼痛

秦芁防風歸身白術﹝各一錢半﹞甘艸﹝炙﹞澤㵼﹝六分﹞黃栢﹝五分﹞大黃﹝煨﹞陳皮﹝各三分﹞柴胡升麻﹝各三分﹞桃仁﹝三十个去尖另研﹞紅花﹝少許﹞

右水煎空心熱服

烏金散治痔漏

穿山甲蝟皮﹝燒存性﹞黃牛角腮﹝剉碎炒黃﹞牙皂角槐子皂筴刺枳殻貫眾阿膠﹝各等分﹞

右爲細末每服錢半用胡桃肉爛研並調酒食前服大腸熱荊芥湯下漏血不止川歸湯下

蝟皮丸治諸痔出血裏急後重

川歸川芎白芍枳殻﹝各五錢﹞槐花﹝炒三錢﹞艾葉﹝炒﹞地楡黃耆白礬﹝枯﹞貫眾﹝各半兩﹞蝟皮﹝一兩炙焦﹞大皂角﹝一條醋炙﹞豬後蹄垂甲﹝十个炙焦﹞蜂房﹝炒焦二錢五分﹞穿山甲﹝炒焦二錢五分﹞皂角刺﹝略燒一錢五分﹞一方有蟬退洗淨略燒二錢

右爲末醋糊丸如桐子大每服七十丸

逐瘀湯治熱痔通利大小便取下黑物

川芎赤芍生地白芷五靈脂枳殻阿膠蓬術﹝炮﹞茯苓茯神木通生甘艸﹝各一分﹞大黃﹝生﹞桃仁﹝去皮各一分半﹞

每服三錢薑三片蜜三匙煎服以利爲度污血作疼通用

釣腸丸治久新諸痔肛邊腫疼或癢挾虛寒而作者括蔞﹝二節燒存性﹞蝟皮﹝剉碎礶內燒存性二个﹞白礬緑礬﹝枯﹞胡桃仁﹝十五个燒存性﹞白附子﹝生﹞半夏南星鷄冠花﹝五兩燒﹞枳殻附子﹝去皮臍﹞訶子﹝去核各二兩﹞

右爲末醋𬹃糊丸梧子大每服二十丸空心臨臥溫酒下

槐角丸治諸痔出血及痔頭上有孔名曰瘻

槐角﹝炒一兩﹞地楡﹝八兩﹞川歸﹝八兩﹞黃芩﹝八兩﹞防風﹝八兩﹞枳殻﹝八兩﹞右爲末酒糊丸如梧子大每服五十丸米飲下

漧葛湯治酒痔

白漧葛枳殻半夏茯苓生地﹝各半兩﹞黃芩甘艸﹝各一分﹞杏仁﹝五錢﹞

每服三錢黑豆百粒薑五片白梅一个水煎服

橘皮湯治气痔

陳皮枳殻川芎槐花﹝炒各半兩﹞梹榔木香桃仁紫蘇莖葉香附甘艸﹝炙各一錢半﹞

每服三錢薑棗煎服

黑玉丹治腸風及痔漏頭疼不可忍用此去虫㧞根三五服見效

蝟皮﹝剉八兩﹞豬懸蹄﹝百隻﹞牛角腮﹝八兩﹞槐角﹝二兩﹞雷丸脂麻﹝各二兩﹞亂髮﹝皂角煎湯洗焙﹞敗棕﹝剉各二兩﹞苦楝根﹝剉二兩半﹞

右用磁礶內燒存性研細末入乳香一兩麝香四錢研合和勻酒糊丸如桐子大每服五十丸先細嚼胡桃一枚以溫酒吞下日二服甚者日三服空心及食前服

又方治同上

人參黃耆﹝炙﹞生地川歸川芎條芩升麻枳殻槐角﹝各等分﹞

右爲細末𬹃和丸如桐子大每服三十丸空心米湯下

敷藥蝸牛膏

蝸牛﹝一枚﹞腦子麝香﹝各少許摻之﹞

用磁合盛次早取汁附之

一方

熊膽﹝一錢﹞麝香﹝一分﹞片腦﹝五釐﹞

共爲細末㸃田中大螺數枚碗盛候汁出取以㸃之

一方

寒水石朴硝

共爲末以津調手指㸃藥附痔上

一方蝟皮燒灰生酒油和附治腸痔下部者如虫蝕炙末用

一方治諸痔

用穿山甲自尾根盡處數除三鱗不用取第四五大鱗橫三行燒存性爲末入麝香少許臘茶一匙同調空心服以澄下濃者附瘡上其冷如冰冷永不痛大效

肘後方治漏

蜂房一枚炙黃赤色爲末每用一錢臈豬脂調附瘡上

一方用兔絲子炒黃黑色爲末用少許和雞子黃調附亦治榖道中赤腫

一用木鱉子槌去油煎湯洗一用槐桞枝煎湯洗又方飲酒多之人生痔三黃丸以生地黃汁爲丸空心淡酒吞下三五十丸立效

二八通𤣥丹梅東先生方

宣連﹝八兩用茱萸四兩炒去茱萸﹞川歸﹝二兩﹞烏梅肉槐角枳殻﹝各二兩﹞

右爲末以雄豬肚一个洗淨入藥在內外以韮菜四五斤包其肚用水醋共數碗煮肚熟爲度去韮菜並肚以藥爛搗丸如桐子大每服空心白湯下五七十丸

虫痔用鰻魚漧燒煙薰之虫盡死而愈

治榖道邊生瘡久不愈者

用鷄內金燒灰存性研細末乾貼患處如神

皂角煎丸治內痔漏腸頭裏靣生核寒熱往來滿尺皂角﹝二梃去核醋炙﹞白礬﹝煆﹞刺蝟皮﹝炙黃﹞薏苡仁白芷﹝各一兩﹞桃仁﹝去皮炒﹞甜葶𮒃﹝炒﹞川芎桔梗﹝各半兩﹞豬後蹄垂甲﹝十枚燒存性﹞

右爲細末煉蜜丸如桐子大每服五十丸空心用桑白皮煎湯送下

㧞毒散敷痔腫毒處

大黃黃蘗白芨石膏黃芩黃連白蘝梔子朴硝﹝各等分﹞

右爲末用井花水調𡍼

湯火門

凡湯火傷急向火炙𨿽極痛彊忍一時卽不痛愼勿以冷物塌之及井底泥𫝊之使熱气不出爛入肌肉

火燒以好酒洗之再以鹽傅其上如皮塌者以酒熬牛皮膠傳之

熱酒傷用糯米粉炒黑末酒調𫝊之

治湯火灼未成瘡者用艾白根燒灰雞子黃和敷之如成瘡用白蜜封之以竹中取膜貼上日三次

治湯火瘡麩皮炒黑灰爲末𫝊上神妙此方有補性始終皆可用

治湯火瘡取舊烹銀鑪中燒過焦黃土研細如粉以生薑調於帛上貼之痛止

一方用鎔銀鍋子細末油調𫝊上佳

保生救苦散治火燒熱油損或至皮肉脫及一切狗嚙損傷並刀斧傷用生寒水石不拘多少爲極細末調𡍼之或乾上然不如油調𡍼其痛立止並不作膿無分毫釐苦楚日近完復永無破傷風癥

冰霜散治火燒皮爛大痛

寒水石﹝生﹞牡蠣﹝燒﹞朴硝靑黛輕粉﹝各等分﹞

右爲細末新水或小油調𡍼立止

治火燒

桐油水銀﹝各等分﹞

右二件以栁條不住手攪成膏再入大黃石羔二末和以牛皮膠入少水鎔開外用貓兒肚底毛細剪摻上貼之以靑黛𫝊之妙

治湯火瘡爛者以黃蜀葵花落者淨器收之入水些少待爛成水𫝊上神妙

熱油燒外痛以蜜傅之立安梅師方

治湯火瘡至妙

用劉寄奴爲末先以𥻟米漿鷄翎掃傷處後以藥末搽上不痛且無㾗大凡湯傷先用鹽末摻之䕶肉不壊然後傅藥

又方以楡白皮末豬脂油塗瘡愈

顚撲損傷門

按發明經云夫從髙墜下惡血畱於內不分十二經絡聖人俱作風中肝經畱於脇下以中風療之血者皆肝之所主惡血必歸於肝不問何經之傷必畱於脇下蓋肝主血故也痛甚則必有自汗但人汗出皆爲風癥諸痛皆屬於肝木況敗血凝澁從其所屬入於肝也從髙墜下逆其所行之血气非肝而何以破血行經藥治之

內經云肝脈搏堅而長色不靑當病墮若搏因血在脇下令人嘔逆金匱云寸口脈浮微而澁然當亡血若汗出設不汗出者當身有瘡被刀斧所傷亡血故也金瘡出血脈沈小者生浮大者死

砍瘡出血一二石者脈大二十日死

砍刺出血不止者其脈止脈來大者七日死滑細者生

從髙顚僕內有血腹脹滿脈者生小弱者死

劉宗厚云按破傷有瘀血在內脈堅彊實則生虛小弱者死若亡血過多脈虛細小者生浮大數實者死亦皆爲脈病不相應也

子和云諸落馬墜井打撲傷損閃肭損折杖瘡腫發焮痛不止者可峻下二三十行痛止腫消宜以通經散𨗳水丸等藥或加湯劑瀉之後服和血消腫散毒之藥

劉宗厚曰按子和於墮車落馬杖瘡閃肭者俱用峻下其有心恙牙闗緊急者云是驚涎堵塞於上俱用三聖散先吐後下其法𨿽峻然果有驚涎瘀血停畱於內焮痛腫脹發於外者亦奏捷功但於出血過多老弱之人脈虛大者亦當求責

又曰謹按打撲金刄損傷是不因動气而病生於外外受有形之物所傷乃血肉筋骨受病非如六滛七情爲病有在气在血之分也所以損傷一癥専從血論但須分其有瘀血停積而亡血過多之癥蓋打撲墜墮皮不破而內損者必有瘀血若金刄傷皮出血或致亡血過多二者不可同法而治有瘀血者宜攻利之若亡血者兼補而行之又察其傷有上下輕重淺深之異經絡气血多少之殊惟宜先逐瘀血通經絡和血止痛然後調气養血補益胃气無不效也頃見圍城中軍士被傷不問頭靣手足胸背輕重治者例以大黃等藥利之後大黃缺少甚者遂以巴豆代之以爲不於初時瀉去毒气後則多致危殆至於略人手指亦悉以藥利之殊不知大黃之藥惟與有瘀血者相宜其有亡血過多元气胃气虛弱之人不可服也其巴豆大熱有毒止能破堅逐積用於此疾尢非切當所以有服下藥過後其脈愈見堅大治者不察又以爲瘀血未盡而復下之因而夭折人命可不愼歟

凡損傷切不可食冷水血見寒則凝但一系血入心卽死以攻下瘀血之劑治之

金櫃治馬墜及一切筋骨損方

大黃﹝一兩酒浸﹞緋帛﹝如手大燒存性﹞亂髮﹝如雞子大燒存性﹞炊單布﹝一尺燒灰﹞敗蒲﹝一把二寸﹞桃仁﹝四十九粒去皮尖﹞甘艸﹝炙如中指節﹞

七味以童便煎成入酒一大盞次下大黃去滓分溫三服先剉敗蒲席半領煎湯浴衣被覆斯須通利痛楚立瘥

復元活血湯從髙墜下惡血畱於脇下疼痛實不可忍

柴胡﹝五錢﹞當歸﹝六錢﹞甘艸穿山甲﹝炮各二錢﹞大黃﹝一兩酒浸﹞桃仁﹝五十枚去皮尖﹞紅花𤓰蔞根﹝各二錢﹞

右件桃仁研爛剉如豆大每服一兩水二鍾半酒半鍾煎至七分食前服以利爲度得利後痛或未盡服乳香神應散

靈樞云墜墮惡血畱於脇下則傷肝肝膽之經行於脇下屬厥陰少陽宜以柴胡爲引用爲君以當歸活血脈又急者痛也以甘艸緩其急亦能生新血陽生陰長故也爲臣穿山甲括蔞根桃仁紅花破血潤血爲之佐大黃酒製以蕩滌敗血爲之使

當歸𨗳滯散治損傷瘀血大便不通紅腫暗靑疼痛昏悶畜血內壅欲死

大黃﹝一兩﹞當歸﹝三錢﹞麝香﹝少許﹞

右二味爲細末入麝香和勻每服三錢熱酒調下其瘀血自下若骨節傷折疼痛以定痛接骨紫金丹治之

定痛乳香神應散東垣方治從髙墜下疼痛不可忍及腹中疼痛

乳香沒藥雄黑豆桑���皮獨科栗子﹝各一兩﹞破故紙﹝炒二兩﹞當歸﹝一兩﹞水蛭﹝半兩﹞

右爲末每服五錢醋一盞沙石器內煎至六分入麝香少許溫服

定痛接骨紫金丹

麝香沒藥紅娘子﹝各一錢半﹞烏藥﹝二錢半﹞地龍﹝去土二錢半﹞川烏艸烏﹝炮各一兩﹞五靈脂﹝半兩﹞木鱉子﹝去殻半兩﹞茴香﹝二錢半﹞黑丑﹝五分生用﹞骨碎補威靈仙金毛狗脊防風自然銅﹝醋淬煆紅七次各五錢﹞禹餘糧﹝四錢﹞陳皮靑皮﹝各二錢五分﹞右爲細末醋糊丸桐子大每服十丸至二十丸溫酒送下

三因鷄鳴散從髙墜下及木石所壓凡是損傷瘀血凝滯疼痛欲死兼以此藥推陳致新神效此方治血滯於肺部气分也

大黃﹝酒浸一兩﹞杏仁﹝三十粒去皮尖﹞

右研細酒一碗煎至六分去滓鷄鳴時服至晚取下瘀血卽愈若便覺气絕取藥不及急劈開口以熱小便灌之

王海藏雲若登髙墜下撞打及傷心腹胸中積血不散以上中下三焦部分分之以易老犀角地黃湯桃仁承气湯抵當湯丸之類下之亦有以小便同煎治之者更有內加生地當歸煎服者亦有加大黃者惟智者擇之

潔古巴㦸湯治從髙墜下及打撲內損昏冒嗜臥不能飲食此謂血閉臟腑不通

巴㦸﹝去心﹞大黃﹝各半兩﹞當歸地黃芍藥川芎﹝各一兩﹞右水煎以利爲度

嚴氏奪命散治刀刄所傷及從髙墜下木石壓損瘀血凝滯心腹疼痛大小便不通

水蛭﹝用石灰拌慢火炒令黃色半兩﹞黑醜﹝二兩﹞

右爲末每服二錢熱酒調下約行四五里再用熱酒調黑丑末二錢催之須下惡血成塊以盡爲度破血止痛行經之劑

破血散治乘馬損傷跌其脊骨惡血畱於脇下其痛苦楚不能轉側

羌活防風桂﹝各一錢﹞柴胡連翹﹝各二錢﹞歸稍﹝二錢﹞水蛭﹝炒煙盡研二錢﹞麝香﹝少許另研﹞

右分作二服每服二大錢酒水一盞除水蛭麝香外另研如泥煎余藥一大盞調二味食前服

地龍散治腰脊痛或打撲損傷從髙墜下惡血畱於太陽經中令人腰脊或脛腨臂腰中痛不可忍中桂地龍﹝各四分﹞羗活﹝二錢﹞黃栢甘艸﹝各一錢﹞蘇木﹝六分﹞麻黃﹝五分﹞桃仁﹝六枚﹞歸梢﹝一分﹞

每服五錢水煎服

三因加味芎藭湯治打傷敗血入胃嘔吐黑血川芎當歸白芍百合﹝浸半日﹞荊芥穂﹝各等分﹞右水酒各半煎服

元戎加味四物湯治虛人損傷不禁下者

四物湯加穿山甲水煎服

花蕋石散治一切金刄箭鏃傷及打撲傷損貓犬咬傷或至死血瘀傷處以藥摻之其血化爲黃水再摻藥便活不疼痛如內損血入臟腑煎童子小便入酒少許調一大盞服之立效若牛觝腸出不損者急納腸入用細系或桑白皮爲綫縫合肚皮縫上摻藥血止立活如無桑白皮用生麻縷亦可並不可封裹瘡口恐作膿血如瘡乾以津液潤之然後摻藥婦人產後敗血不盡血迷血暈惡血奔心胎死腹中胎衣不下至死者但心後覺煖急以童子小便調一盞取下惡物如肝片終身不患血風血气癥若膈上有血化爲黃水卽時吐出或隨大便出

石硫黃﹝四兩﹞花蕋石﹝二兩﹞

右二味相拌合勻先用紙筋和鹽泥固濟瓦礶子一个內可容藥𠉀泥乾入藥在內再用泥封口候乾安在四方磚上上書八卦五行字用炭一秤籠疊周匝自巳午時從下著火漸漸上徹直至經宿火冷炭盡又經宿出礶細研以絹羅子篩極細磁盒盛之依法使用

雜方

本事方治打撲墜損惡血攻心悶亂疼痛水仙散未展荷葉陰漧一味爲末食前以熱童便一盞調下三錢以利下惡物爲度

經驗方治打撲損筋傷骨折

黃栢﹝一兩﹞半夏﹝五錢﹞

右爲細末用生薑自然汁調如稀糊敷以紙花貼如乾再敷如骨折先以絹帛封縳次用杉樹皮束定良久痛止卽癢覺熱乃是血活筋骨復舊輕者三五日重者不過旬日矣

本事方治跌僕傷筋損骨痛不可忍﹝此方乃神龜相授﹞生地﹝爲末﹞藏𤓰薑糟﹝各一斤﹞生地﹝四兩切﹞

右都炒令勻熱以布裹罨傷折處冷則易之神效

治打撲內損筋骨疼痛

乳香沒藥芍藥川芎川椒﹝去子及閉口者﹞當歸﹝各半兩﹞自然銅﹝煆三錢﹞

右爲細末用黃䗶四兩鎔開入藥末不住手攪勻濕丸如彈子大每服一丸用好酒煎開消盡乘熱一服喫盡㸔何處痛向痛處臥霎時服三五丸立效

衍義云沒藥通滯血打傷撲損疼痛皆以酒化服夫血滯𨗳而行之則痛腫消焉

肘後方治被打瘀血在骨節下出者

生鐵﹝一斤﹞酒﹝五升﹞

煎取一升飲之

丹溪治一人因上山惡血瘀入內損傷食少脈治宜活血和气

川芎﹝三錢﹞靑皮﹝二錢﹞芍藥滑石﹝各一錢﹞丹皮﹝五分﹞炙甘艸﹝一錢﹞桃仁﹝七枚研﹞

水煎服之

綴耳鼻法治擦落耳鼻用髮入礶子鹽泥固濟煆爲末乘急以所擦落耳鼻蘸灰綴定以軟帛定立效

肩穿法凡負重擔肩破者剪貓兒頭上毛不語唾粘之

逺行腳打泡以生𬹃水調爲糊貼過夜卽乾不可擦破

又方用飯粘搗貼以紙覆之過夜次日平復效抵金丹跌撲傷損閃扭出骨竅等癥

蠶沙﹝炒黃﹞菉豆粉﹝炒黃各四兩﹞枯礬﹝二兩四錢﹞

右爲末釅醋調敷患處厚紙貼之絹帛綁紮換敷三四次卽愈忌產婦

祕𫝊神效散治跌撲損傷骨折骨碎筋斷疼痛不可忍者此藥極能理傷續斷累驗若神

用路上或墻腳下過往人便溺處經久碎瓦片取來洗淨火煆醋淬五七次瓦黃色爲度以刀刮細末每服三錢好酒調服不可以藥微賤而輕忽其功也

一字散治跌撲傷損功效同前

半兩錢﹝五枚火煆醋淬四十九次﹞甜𤓰子仁﹝五錢﹞珍珠﹝二錢﹞

右爲末每服一字好酒調下

治跌撲傷損

用蟹二隻連殻搗爛好酒二碗濃煎去渣飲之畱渣敷患處

治損傷神效治跌傷骨折急取雄鷄一隻量患人酒量多少成一碗半碗將鷄刺血於酒中溫之令患人熱飲其痛立止驗甚

癘風

內經云脈風成癘此疾非止肺腎二臟有之以其病發於鼻俗呼爲肺風也鼻凖赤而脹大乃血隨气化也气不施則血聚血聚則肉潰而生虫此屬厥陰當以藥䟱之可用局方升麻湯下錢氏㵼靑丸是也余病各隨經而治之癘風成癩樺皮散主之從少至多服五七月後灸承漿七壯瘡愈勿止藥再灸同止承漿一名懸漿在唇下宛宛中足陽明任脈之㑹療偏風口喎靣腫消渴口齒疳蝕虫瘡灸之佳每灸七壯至七七壯止灸則血脈宣通其風應時而愈艾炷如小竹筋頭大不可灸破血肉但令當脈灸亦能愈疾

樺皮散治肺臟風毒徧身瘡疥及疹瘙癢

杏仁﹝泡去皮尖水一碗煮至五分取出曬漧另研末﹞荊芥穂﹝各二兩﹞枳殻﹝去穰炭火燒存性﹞樺皮﹝燒存性各四兩﹞炙甘艸﹝五錢﹞

右五味爲末每服二錢食後溫酒調下日進三次

淩霄散治癘風神效

蟬退地龍﹝去土焙﹞白殭蠶全蠍﹝各七个﹞淩霄花﹝五錢﹞右爲末每服二錢酒調下無時常宜浴每浴坐於湯中浸一時久服藥神效

四聖保命丹

大黃﹝五錢﹞黃栢﹝八兩﹞苦參荊芥﹝各四兩﹞乾蟾﹝一隻煆﹞𤓰蔞根防風﹝各五錢﹞輕粉﹝二錢﹞

右爲末每服一錢茶淸一盞調下空心日午臨臥各一服服五七日後先於牙縫內出臭黃涎渾身疼痛次後便利膿血病根悉去

加減何首烏散治紫白癜風筋骨疼痛四肢少力眼紅無白鼻梁崩壊皮膚瘡疥及手足皴裂睡臥不安行步艱辛

何首烏蔓荊子石菖蒲荊芥穂甘菊花枸杞子葳靈仙苦參﹝各五錢﹞

右爲末每服三錢蜜茶調下無時

參毛丸治大麻風

苦參﹝一斤﹞鵞毛﹝半斤煆存性﹞

爲末陳米糊爲丸梧桐子大每服五十丸酒送下一日二次

仙方鯪鯉散此方治大麻風極妙絕勝他方寶之穿山甲活者大約重十觔爲妙剖開肚不去腸雜以眞生漆一觔𡍼在肚內陰漧七日用泥包火煆存性研極細末每服三分或五分火酒調下用眞靑布被上下蓋之出汗臭不可聞不得見風待汗乾被上俱是小虫服十日眉毛復出身上膿水瘡皆愈一月卽脫體除根

愈風散治一切惡風癩疾除鼻梁崩壊者不治外其餘不問新久無不收功

淡豆豉眞輕粉枳殻

俱爲末每服一二錢五更空心糯米湯調下至早飯後稍覺困倦欲睡不睡乃藥力搜風使然當逐下惡物再服後鶴虱丸調理

鶴虱丸治大麻風不拘年月以效爲度

鶴虱﹝二兩﹞防風﹝一兩﹞地楡麻黃﹝去節﹞雄黃﹝另研﹞天麻﹝各半兩﹞右爲細末醋和爲丸梧桐子大每服三十五丸酒下日三忌鷄豬魚蒜粘滑油膩燒炙胡椒房失能如此調養則萬全矣若初𧺫三五年者十全八九如縱恣無忌憚者則不能收全功

癘瘡方

明礬末黃蠟新鮮土茯苓過路珍珠艸紫背天葵根子﹝各一兩﹞

右爲末煉化黃蠟加生蜜糖拌搗爲丸梧子大每服三十丸米飲下初服一日三次後只一日一次

又祕方治大麻風癩疾

死人蛆虫洗淨罁片上焙榦爲末每用一二錢用皂𧢲刺煎濃湯調下若腫而有疙𤺥者乃陽明經濕熱壅盛先以防風通聖散服二三帖然後再服此藥蓋此藥有補功以皂鍼爲引故能逹表能久服之極有神功非泛常艸木可比倫也用遭橫死者於檢屍中問仵人買之極多不難

赤水元珠卷三十赤水元珠卷三十便毒之劑穿山甲爲末新汲水調敷腫處自消括蔞人參棗一枚水煎服全蠍下疳之劑治外腎陰瘡楊梅瘡之劑㸃廣瘡方土茯苓洗楊梅瘡方楊梅瘡並楊梅風方楊梅漏牙皂又方治金瘡血不止右爲末摻上血卽止俱爲細末摻之極能止血止痛杖瘡凍瘡冬月腳折皮裂行步疼痛治腳指縫爛瘡犬咬犬咬破傷風腫蛇退皮風犬咬天南星濟世方癲狗咬方年再發治亦如前雄黃箭傷蛇傷人咬傷斑貓蝙蝠海藻瞿麥穂每服一兩水煎食後服海藻菜露蜂房每服五錢生薑一片水煎服皂角右分作二帖水煎服黃蓍杏樹葉生山藥右研勻攤貼之如神淸涼餅子治頸上核塊動者海藻浸數日稍稍飲之結核在頸項方右爲末蜜丸噙丹溪曰癭气先須斷厚味又方治癭气結核磊磊腫硬海藻人參化癭丹治癭气神效方癅㸃癅□方神驗丹溪治丹癅消癅方附子三因方四聖散梅核仁右爲末熱酒調下秦芁秦芁白術丸蒼術澤㵼丸右分六帖內三仁另研煎服治畨花痔治腸痔鱉甲丸又方羗活治鼠痔結核作渇疼痛方水煎服瞿麥皂角仁治痔漏瘡方又方黃牛角腮右爲細末每用少許貼於患處蝟皮右水煎空心熱服槐角每服三錢薑棗煎服蝟皮敷藥蝸牛膏用磁合盛次早取汁附之熊膽一方治榖道邊生瘡久不愈者湯火門治火燒治湯火瘡至妙顚撲損傷門金櫃治馬墜及一切筋骨損方柴胡大黃定痛接骨紫金丹大黃巴㦸水蛭每服五錢水煎服四物湯加穿山甲水煎服石硫黃雜方治打撲內損筋骨疼痛生鐵煎取一升飲之川芎水煎服之蠶沙半兩錢右爲末每服一字好酒調下癘風杏仁四聖保命丹鶴虱癘瘡方

