

證治準繩﹟傷寒明王肯堂

自序

夫有生必有死萬物之常也然死不死於老而死於病者萬物皆然而人爲甚故聖人憫之而醫藥興醫藥興而天下之人又不死於病而死於醫藥矣智者憤其然因曰病而不藥得中醫豈不信哉或曰此但爲傷寒言之也𨿽然微獨傷寒特傷寒爲甚爾蓋醫莫不宗本黃岐今其書具在然有論而無方方法之備自張仲景始仲景𨿽獨以傷寒著然二千年以來其間以醫名世爲後學所師承者未有不從仲景之書悟入而能徑窺黃岐之壺奧者也故黃岐猶羲文也仲景其孔子乎易水師弟則濂洛諸賢金華師弟則關閩諸大儒也擬人者不倫於此矣王好古曰傷寒之法可以治雜病雜病法不可以治傷寒豈誠然哉傷寒法出於仲景故可以治雜病而爲雜病法者多未嘗夢見仲景者也故不可以治傷寒也然則傷寒論可弗讀乎而世之醫有終身目不識者獨執陶氏六書以爲枕中鴻寶爾夷考陶氏之書不過剽南陽唾餘尙未望見易水門墻而輒詆傷寒論爲非全書聾瞽來學蓋仲景之罪人也而世方宗之夭枉可勝道哉余少而讀仲景書今老矣尙未窺其堂室平生手一編丹鉛殆徧紙敗墨渝海虞嚴道徹見而愛之欲壽諸梓而余不之許非靳之蓋愼之也丁酉戊戌間因嘉善髙生請始輯雜病準繩而不及傷寒非後之蓋難之也今歲秋同年姜仲文知余所輯雜病外尙有傷寒婦嬰瘍科爲準繩者四遣使來就鈔而不知余奪於幽憂冗病未屬艸也因感之而先成傷寒書八帙始於八月朔而告完於重九或曰以數十萬言成於四旬不太艸艸乎曰余之醞釀於丹府而漁獵於書林蓋三十餘年矣不可謂艸艸也傷寒一病爾而數十萬言不太繁乎曰吾猶病其略也何也是書之設爲因證檢書而求治法者設也故分證而不詳則慮其誤也詳則多互見而復出而又安得不繁後之注仲景書讀仲景法者或見其大全或窺其一斑皆可以爲後學指南具擇而載之而又安得不繁且夫人讀一書解一語苛迷其理有礙於胸中以問知者則惟恐其不吾告與告之不詳余固駑下然學醫之資差不在人後以余所白首不能究者與天下後世共究之將讀之恐其易盡而顧患繁乎哉丹陽賀知忍中祕心乎濟物而勇於爲義願爲餘流通書未成已鳩工庀具矣余之遄成以此因敍於篇首時萬曆三十二年歲次甲辰重九日念西居士王肯堂宇泰甫書

凡例

一纂傷寒書者眾矣知尊仲景書而遺後賢續法者好古之過也類證諸書是也惟俗眼之便而雅俗雜陳澑澠莫辧使世不知孰爲仲景者俗工之謬也瑣言蘊要諸書是也惟婁氏綱目列六經正病於前而次合病並病汗吐下後諸壞病於後又次之以四時感異气而變者與婦嬰終焉而每條之中備列仲景法然後以後賢續法附之旣該括百家又不相淆雜義例之善無出其右此書篇目大抵因之一王叔和編次張仲景傷寒論立三陽三陰篇其立三陽篇之例凡仲景曰太陽病者入太陽篇曰陽明病者入陽明篇曰少陽病者入少陽篇其立三陰篇亦根據三陽之例各如太陰少陰厥陰之名入其篇也其或仲景不稱三陽三陰之名但曰傷寒某病用某方主之而雜分其篇者則病屬陽證發熱結胸痞气蓄血衄血之類皆混入太陽篇病屬陰證厥逆下利嘔吐之類皆混入厥陰篇也惟燥屎及屎硬不大便大便難等證𨿽不稱名獨入陽明篇者由此證類屬陽明胃實非太陽厥陰可入故獨入陽明也所以然者由太陽爲三陽之首凡陽明少陰之病皆自太陽傳來故諸陽證不稱名者皆入其篇厥陰爲三陰之尾凡太陰少陰之病皆至厥陰傳極故諸陰證不稱名皆入其篇後人不悟是理遂皆謂太陽篇諸證不稱名者亦屬太陽而亂太陽病之眞厥陰篇諸證不稱名者亦屬厥陰而亂厥陰病之眞爲大失仲景之法也今於各證分經處尙多仍叔和之舊學人當以意神而明之一仲景立法凡曰太陽病者皆謂脈浮頭項彊痛惡寒也凡曰陽明病者皆謂胃家實也凡曰少陽病者皆謂口苦咽漧目眩也凡曰太陰病者皆謂腹滿時痛吐利也凡曰少陰病者皆謂脈微細但欲寐也凡曰厥陰病者皆謂气上撞心痛吐蛔也候如少陰病不一一逐條曰脈微細但欲寐而總用少陰病三字括之者省文也故各條或曰少陰病反發熱脈沈用麻黃附子細辛湯者謂脈沈細但欲寐而又反發熱者用其方也或曰少陰病得之二三日以上心煩不臥用黃連阿膠湯者謂得脈微細但欲寐二三日後變心煩不臥者用其方也後人不悟是理遂皆不察少陰病三字所括脈微細但欲寐之證但見發熱脈沈便用麻黃附子細辛湯見心煩不臥便用黃連阿膠湯尢爲大失仲景之法也一解釋仲景書者惟成無己最爲詳明𨿽隨文順釋自相矛盾者時或有之亦白璧微瑕固無損於連城也後此趙嗣眞張兼善之流皆有發明並可爲成氏忠臣張公耳孫故多采掇使學人一覽洞然而一得之愚亦時附焉其文義淺近不必訓釋者則一切省之內一字趙者嗣眞也張者兼善也黃者仲理也活者朱肱活人書也龐者安時也許者叔微學士也本者許之本事方也韓者和也孫者兆也潔者潔古張元素也云者潔古之子云岐子也垣者李東垣也丹者朱丹溪也海者王海藏也王者履也羅者天益也戴者元禮也婁者全善也吳者綬也陶者華也其不系姓字者自篇首辧證數語之外皆仲景論文也一仲景諸方動以斤計而又有稱升合枚者古今度量衡輕重長短不同難以遵用局方綱目又一切裁損每服五錢則失之太小陶氏吳氏書盡變古方以便時用則其失更遠矣今書方藥分兩一切仍仲景之舊增損出入又當視病情時令神而明之一切古方皆當如是施用不獨仲景書也知此則又何以輕變古法爲哉陳無擇以錢譜推測度量衡法頗協時宜今引其說於此用古方者宜詳考焉凡度者分寸尺丈引本以一黍之廣爲分十分爲寸十寸爲尺十尺爲丈十丈爲引觀今之尺數等不同如周尺長八寸京尺長一尺六寸淮尺長一尺二寸樂尺長一尺二寸五分並以小尺爲率小尺旣自三微起卻自可準唐武徳年鑄開元錢徑八分當十二錢半得一尺排錢比之十一个已及一尺又不知唐用何尺顧漢唐龠量並用尺寸分布尺寸如是不齊將何憑據博古君子必有說矣凡量者龠合升斗斛本以黃鐘龠容十二銖合龠爲合重二十四銖今以錢準則六銖錢四个比開元錢三个重升斗斛皆壘而成數漢唐同用至趙宋紹興升容千二百銖則古文六銖錢二百个開元錢一百五十个以紹興一升得漢五升其餘私有不足計也凡衡者銖兩斤鈞石亦以黃鐘龠所容重十二銖兩之爲兩二十四銖爲兩十六兩爲斤三十斤爲鈞四鈞爲石每兩則古文六銖錢四个開元錢三个至趙宋廣秤以開元錢十个爲兩今之三兩得漢唐十兩明矣千金本艸皆以古三兩爲今一兩以古三升爲今一升諸藥類例尢爲難辧且如半夏一升準五兩不知用何升何兩此修合制度之要務不可不知漢銅錢質如周錢文曰半兩重如其文孝文五年錢益多而輕乃更鑄四銖其文曰半兩雜以鉛鐵錫非淆雜僞巧則不得贏而姦或盜磨錢質取熔有司言錢輕重請郡國鑄五銖錢周郭有質令不得磨取熔則知漢以二半兩錢爲兩重十銖明矣漢唐例以二十四銖爲一兩抑未知修史人攺作唐例亦不可知觀錢譜漢無六銖錢至唐方有今以五銖錢十六个正得開元錢十个重又以六銖錢十二个正得開元錢九个重則知開元錢每个以重八銖唐武徳四年鑄開元通寶徑八分重二銖四積十錢爲兩似難考據明食貨者必有說焉按藥書漢方湯液大劑三十餘兩小劑十有餘兩水六升或七升多煎取二升三升並分三服若以古龠量水七升煎今之三十兩未淹得過況散末藥只服方寸刀圭匕丸子如梧桐大極至三十粒湯液豈得如此懸絕又以風引湯一劑計五十五兩每兩隻用三指撮水三升煮三沸去滓溫服一升觀其煮制每只三指撮不應料劑如此之多此又可疑也今以臆說漢方當用半兩錢二枚爲一兩且以術附湯方較若用漢兩計一百八十銖得開元錢二十二个半重若分三服已是今之七錢半重一服若以唐方準計三百三十六銖得開元錢四十二个重每服計今之十四錢重大略可知若以開元錢準得一百單五个重分三服每服計三十五錢重此猶是小劑況有大劑名件兩數之多者未易槪舉畱心此道幸少詳焉吳綬曰凡方稱銖者二十四銖爲兩一兩分爲四分六銖爲一分計二錢五分也稱字者一錢有四字一字計二分五釐也世有古今時有冬春地有南北藥有良獷人有彊弱不可執一且如大陷胸湯用大黃六兩今用六錢足矣若人壯病大者宜之人弱病小者又當減半或只用三四之一可也芒硝一升今用二三錢足矣甘遂二兩隻可用一分或半分而已若無活法通變而膠柱鼓瑟未有不至於殺人者愼之愼之一內經雲風雨寒暑不得虛邪不能獨傷人至於丹溪又云傷寒屬內傷者十居八九當以補元气爲主由是言之後人治傷寒者旣皆識仲景之法不盡又不知其病本於內傷虛勞而思補養但用汗下致死者其殺人何異刀劍興言至此切骨痛心今𨿽以後賢補養之法附載於篇而書不盡言言不盡意尢望臨病之工重人命而懼陰譴熟玩此書無疑於心而後下手用藥卽不能然寧過於謹護元气無孟浪汗下而後庶幾乎少失也一屠鵬四時治要云凡欲知陰別陽須當觀脈論形視喘息聽音聲而治病所苦按尺寸觀權衡而知病所生然後知其虛實得其本末更精加察審徐徐取之如仲景活人書下證俱備當行大承气湯必先以小承气湯試之合用大柴胡必先以小柴胡試之及陰證曉然合用四逆湯必先以理中湯眞武湯之屬試之此皆大賢得重敵之要學人其可不審乎按湯劑丸散生靈之司命也死生壽夭傷寒之瞬息也豈以試爲言哉蓋與其躁暴而多虞寧若重敵而無失雞峯張銳者宋之神醫也療一傷寒診脈察色皆爲熱極煮承气湯欲飲復疑至於再三如有掣其肘者姑持藥以待病者忽發戰悸覆綿衾四五重始稍定有汗如洗明目脫然使其藥入口則人已斃矣由是觀之則屠氏之探試𨿽非仲景本旨得非粗工之龜鑑歟

入門辧證訣

發熱外感內傷辧

凡病鮮有不發熱者而內傷外感其大關鍵也人迎脈大於气口爲外感气口脈大於人迎爲內傷外感則寒熱齊作而無間內傷則寒熱間作而不齊外感惡寒𨿽近烈火不能除內傷惡寒得就溫暖而必解外感惡風乃不禁一切風寒內傷惡風惟惡夫些少賊風外感證顯在鼻故鼻气不利而壅盛有力內傷證顯在口故口不知味而腹中不和外感則邪气有餘故發言壯厲先輕而後重內傷則元气不足故出言懶怯先重而後輕外感頭痛常常而痛內傷頭痛時止時作外感手背熱手心不熱內傷手心熱手背不熱東垣辧法大要如此有內傷而無外感有外感而無內傷以此辧之判然矣若夫內傷外感兼病而相合者則其脈證並見而難辧尢宜細心求之若顯內證多者則是內傷重而外感輕宜以補養爲先若是外證多者則是外感重而內傷輕宜以發散和解爲急此又東垣未言之意也

入門辧證訣

傷寒類傷寒辧

﹝冬溫溫病寒疫熱病濕溫風溫霍亂痙傷食虛煩痰香港腳內癰蓄血﹞

世傳以痰飲香港腳虛煩四證爲似傷寒王叔和又以痙濕霍亂等證似傷寒者編入傷寒論中然以形證較之非止此數者而已其內傷勞倦之似傷寒者已前見今以冬溫等病與傷寒辧析差別臚列於下自霜降以後天令寒沍感之而病者傷寒也﹝脈浮緊無汗爲傷寒脈浮緩有汗爲傷風﹞霜降以後當寒而不寒乃更溫暖因而衣被單薄以致感寒而病者冬溫也﹝時气發斑與傷寒熱未已再遇溫熱爲溫毒﹞春時天道和暖有人壯熱口渴而不惡寒者溫病也以辛溫汗之則壞矣﹝若天令尙寒冰雪未解感寒而病者亦曰傷寒﹞三月以後八月以前天道或有暴寒感之而病者時行寒疫也夏至以後時令炎熱有人壯熱煩渴而不惡寒者熱病也熱病與中暑相似但熱病脈盛中暑脈虛夏月有病頭痛譫語自汗身不甚熱兩脛逆冷四肢沈重胸腹滿者濕溫也其人常傷於濕因而中暑濕熱相搏故發此病不可發汗頭痛身熱自汗與傷寒同而脈尺寸俱浮身重默默但欲眠鼻息鼾語言難出四肢不收者風溫也不可發汗病嘔吐而利頭痛身痛惡寒發熱或吐利止而發熱者霍亂也身熱足寒頭項彊急惡寒時頭熱面赤目脈赤獨頭面搖卒口噤背反張者痙也惡寒無汗爲剛痙惡風有汗爲柔痙仰面而臥開目爲陽合面而臥閉目爲陰脈浮緊數爲陽脈沈細澀爲陰口中燥渴爲陽口中和爲陰陽痙易治陰痙難治頭疼發熱與傷寒同而身不痛右手气口脈緊盛右關短滑左手反平和者傷食也必兼中脘痞悶噫气作酸或惡聞食臭或欲吐不吐或吐之不盡等證亦有停食而又感寒者則左右手人迎气口俱大煩熱與傷寒相似而脈不浮緊頭不疼身不痛不惡寒或煩時頭亦痛煩止而痛止者虛煩也憎寒發熱惡風自汗胸滿气上衝咽不得息與傷寒相似而頭不痛項不彊亦有時而頭痛但作止無常其脈緊而不大者痰也痰在上焦則寸口脈沈滑或沈伏痰在中焦則右手關脈滑大有气郁則沈而滑夾食則短而滑凡脈弦滑者有痰飲偏弦者主飲沈而弦者有懸飲內痛凡左右關大或關上脈浮而大或目下如灰煙燻者皆痰之候也發熱憎寒頭疼肢節痛嘔惡與傷寒相似而病起自腳腳膝腫痛兩痙或腫滿或枯細大便堅者香港腳也傷寒論云諸脈浮數當發熱而灑淅惡寒若有痛處飲食如常者蓄積有膿也此言內癰也素問云肝滿腎滿肺滿皆實卽爲腫王注云滿謂脈气滿實腫謂癰腫大抵口中咳卽胸中隱痛心胸甲錯振寒脈數咽漧不渴時出濁唾鮏臭久久吐膿如米粥者肺癰也小腹重而彊按之則痛便數似淋時時汗出復惡寒身皮甲錯腹皮急如腫狀脈滑而數者腸癰也胃脘隱隱而痛手不可近胃脈沈細人迎逆而盛者胃脘癰也內傷外感以人迎口气口別之故內傷之脈人迎平而胃脘癰之脈人迎反盛未有不誤以爲傷寒者宜辧之早也京口錢氏室女患腸癰發熱庸醫作傷寒治之禁絕飲食旬餘而斃垂斃之日下膿數升方知是癰欲救已無及矣嗚呼仲景之書豈可以弗讀哉發熱如傷寒而其人有所從髙墜下撲損傷或盛怒叫呼無何而病小便自利口不甚渴按心下或脇下或臍腹間有痛處或至手不可近者蓄血也勞逸饑飽七情房室所傷皆能瘀血不止一途友人繆仲每服滋補丸藥多至數兩忽發熱不已投涼解之藥有加無損沈困之極殆將不支余用蓄血法治之方烹煎次仲聞其气曰一何香也飲已而熱退明日下黑糞斗許而安然傷寒自有蓄血證當於本科求之此言雜證蓄血之類傷寒者耳

卷一

總例

﹝四時傷寒不同傳變汗下大法可汗不可汗可下不可下可吐不可吐愈解死證陰陽表裏傷寒雜病類證雜論察色要略﹞

卷一總例

四時傷寒不同

陰陽大論云春气溫和夏气暑熱秋气淸涼冬气冷冽此則四時正气之序也冬時嚴寒萬類深藏君子固密則不傷於寒觸冒之者乃名傷寒耳其傷於四時之气皆能爲病﹝卽下文時行之气﹞以傷寒爲毒者以其最成殺厲之气也中而卽病者名曰傷寒不卽病者寒毒藏於肌膚至春變爲溫病至夏變爲暑病暑病者熱極重於溫也﹝內經曰先夏至日爲溫病後夏至日爲暑病溫暑之病本傷於寒而得之故太醫均謂之傷寒也﹞是以辛苦之人春夏多溫熱病者皆由冬時觸寒所致非時行之气也﹝活人云夏月發熱惡寒頭疼身重肢節疼痛其脈洪盛者是也冬傷於寒因暑气而發爲熱病﹞凡時行者春時應暖而反大寒夏時應熱而反大涼秋時應涼而反大熱冬時應寒而反大溫此非其時而有其气是以一歲之中長幼之病多相似者此則時行之气也﹝此辧傷寒時气之異﹞夫欲候知四時正气爲病及時行疫气之法皆當按斗曆占之四時八節二十四气七十二候決病法立春正月節斗指艮雨水正月中指寅驚蟄二月節指甲春分二月中指卯淸明三月節指乙谷雨三月中指辰立夏四月節指巽小滿四月中指巳芒種五月節指丙夏至五月中指午小暑六月節指丁大暑六月中指未立秋七月節指坤處暑七月中指申白露八月節指庚秋分八月中指酉寒露九月節指辛霜降九月中指戌立冬十月節指幹小雪十月中指亥大雪十一月節指壬冬至十一月中指子小寒十二月節指癸大寒十二月中指丑﹝二十四气節有十二中气有十二五日爲一候气亦同合有七十二候決病生死此須洞解之也﹞

九月霜降後宜漸寒向冬大寒至正月雨水節後宜解也所以謂之雨水者以冰雪解而爲雨水故也至二月驚蟄節後气漸和暖向夏大熱至秋便涼﹝此爲四時正气﹞從霜降以後至春分以前凡有觸冒冰雪體中寒卽病者謂之傷寒也九月十月寒气尙微爲病則輕十一月十二月寒冽已嚴爲病則重正月二月寒漸將解爲病亦輕此以冬時不調適有傷寒之人卽爲病也﹝此爲四時正气中而卽病者也﹞其冬有非節之暖者名曰冬溫冬溫之毒與傷寒大異冬溫復有先後更相重沓亦有輕重爲治不同證如後章﹝此爲時行之气前云冬時應寒而反大溫者是也冬溫應常紀者有三歲少陰司天之政五之气陽明司天之政終之气厥陰司天之政終之气皆病冬溫其不應常紀而反常者則不可候之而隨時變易也﹞從立春節後其中無暴大寒又不冰雪而有人壯熱爲病此屬春時陽气發於外冬時伏寒變爲溫病﹝此爲溫病也內經曰冬傷於寒春必病溫外邪喚出內邪也春溫應常紀者有四歲少陰司天之政初之气太陽司天之政初之气陽明司天之政初之气太陰司天之政二之气皆病溫其不應常紀而反常者不可候之而隨時變易也﹞從春分以後至秋分節前天有暴寒者皆爲時行寒疫也三月四月或有暴寒其時陽气尙弱爲寒所折病熱猶輕五月六月陽气已盛爲寒所折病熱則重七月八月陽气已衰爲寒所折病熱亦微其病與溫及暑病相似但治有殊耳﹝此辧時行與傷寒相似治法不同要在辧其病原寒熱溫三者之異則用藥冷熱之品味判然矣﹞十五日得一气於四時之中一時有六气四六名爲二十四气也然气候亦有應至而不至或有未應至而至者或有至而太過者皆成病气也﹝素問六微旨大論帝曰其有至而至有至而不至有至而太過何也岐伯曰至而至者和至而不至來气不及也未至而至來气有餘也帝曰至而不至未至而至何如岐伯曰應則順否則逆逆則變生變生則病金匱要略曰有未至而至有至而不至有至而不去有至而太過何故也師曰冬至之後甲子夜半少陽起少陽之時陽始生天得溫和以未得甲子天因溫和此爲未至而至也以得甲子而天未溫和此爲至而不至也以得甲子天大寒不解此爲至而不去也以得甲子而天溫如盛夏五六月時此爲至而太過也﹞但天地動靜陰陽鼓擊者各正一气耳是以彼春之暖爲夏之暑彼秋之忿爲冬之怒是故冬至之後一陽爻升一陰爻降也夏至之後一陽气下一陰气上也斯則冬夏二至陰陽合也春秋二分陰陽離也陰陽交易人變病焉此君子春夏養陽秋冬養陰順天地之剛柔也小人觸冒必嬰暴疹須知毒烈之气畱在何經而發何病詳而取之是以春傷於風夏必飧泄夏傷於暑秋必病瘧秋傷於濕冬必咳嗽冬傷於寒春必病溫此必然之道可不審明之與傷寒之病逐日淺深以施方治﹝經曰未滿三日者可汗而已其滿三日者可泄而已﹞今世人傷寒或始不早治或治不對病或日數久淹困乃告醫醫人又不根據次第而治之則不中病皆宜臨時消息制方無不效也今采仲景舊論錄其證候診脈聲色對病眞方有神驗者擬防世急也﹝仲景之書逮今千年而顯用於世者王叔和之力也﹞又土地溫涼髙下不同物性剛柔飧居亦異是故黃帝興四方之問岐伯舉四治之能以訓後賢開其未悟者臨病之工宜須兩審也﹝龐叔和非醫方圓機孰能臻此也如桂枝湯自西北二方居人四時行之無不應驗自江淮間地偏暖處惟冬及春可行之自春末及夏至以前桂枝麻黃靑龍內宜加黃芩也自夏至以後桂枝內又須隨證增知母大靑升麻石膏輩取汗也若時行寒疫及病久虛寒者正方古方不待加減矣夏至以後𨿽宜白虎湯自非新中而變暑病乃汗後解表藥耳一白虎未能驅逐表邪故也或有冬及始春寒甚之時人患斯病因汗下後偶變狂躁不解須當作內熱治之不拘於時令也南方無霜雪之地不因寒气中人地气不藏虫類泄毒嵐瘴間作不用此治法別有方也又一州之內有山居者爲居積陰之所盛夏冰雪其气寒腠理閉難傷於邪其人壽其有病者多中風中寒之疾也有平澤居者爲居積陽之所嚴冬生艸其气溫腠理疏易傷於邪其人夭其有病者多中溫中暑之疾也﹞

王夫傷於寒有卽病者焉有不卽病者焉卽病者發於所感之時不卽病者過時而發於春夏也卽病謂之傷寒不卽病謂之溫與暑夫傷寒溫暑其類𨿽殊其所受之原則不殊也由其原之不殊故一以傷寒而爲稱由其類之殊故施治不得以相混以所稱而混其治宜乎貽禍後人以歸咎於仲景之法而委廢其大半也吁可謂溺井怨伯益失火怨燧人矣夫法也方也仲景專爲卽病之傷寒設不兼爲不卽病之溫暑設也後人能知仲景之書本爲卽病者設不爲不卽病者設則尙恨其法散落所存不多而莫能禦夫粗工妄治之萬變果可憚煩而或廢之乎今人𨿽以治傷寒法治溫暑亦不過借用耳非仲景立法之本意也𨿽然豈特可借以治溫暑而已凡雜病之治莫不可借也今人因傷寒治法可借以治溫暑遂謂其法通爲傷寒溫暑設吁此非識流而昧源者與請以証之夫仲景之書三陰經寒證居熱證什之七八彼不卽病之溫暑但一於熱耳何由而爲寒哉夫惟後人以仲景書通爲傷寒溫暑設遂致諸溫劑皆疑焉而不敢用韓祗和𨿽覺桂枝湯之難用但謂今昔之世不同然未悟仲景書本爲卽病之傷寒設也且其所著微旨一書又純以溫暑作傷寒立論而卽病之傷寒反不言及又以夏至前胸膈滿悶嘔逆气塞腸鳴腹痛身體拘急手足逆冷等證視爲溫暑謂與仲景三陰寒證脈理同而證不同遂別立溫中法以治夫仲景所敍三陰寒證乃是冬時卽病之傷寒故有此證今欲以仲景所敍三陰寒證求對於春夏溫暑之病不亦乎以余觀之其胸膈滿悶嘔逆气塞等證若非內傷冷物則不正暴寒所中或過服寒藥所變或內外俱傷於寒之病也且祗和但曰寒而當溫然未嘗求其所以爲寒之故能求其故則知溫暑本無寒證矣朱奉議作活人書累數萬言於仲景傷寒論多有發明其傷寒卽入陰經爲寒證者諸家不識而奉議識之但惜其亦不知仲景專爲卽病者立法故其書中每每以傷寒溫暑混雜議論竟無所別況又視傷寒論爲全書遂將次傳陰經熱證與卽入陰經寒證牽合爲一立說且謂大抵傷寒陽明證宜下少陰證宜溫而於所識卽入陰經之見又未免自相悖矣夫陽明証之宜下者固爲邪熱入胃其少陰證果是傷寒傳經熱邪亦可溫乎況溫病暑病之少陰尢不可溫也自奉議此說行而天下後世蒙害者多矣迨夫成無己作傷寒論注又作明理論其表章名義纖悉不遺可謂善羽翼仲景者然卽入陰經之寒證又不及朱奉議能識況卽病立法之本旨乎宜其莫能知也惟其莫知故於三陰諸寒證止隨文解義而已未嘗明其何由不爲熱而爲寒也至於劉守眞出亦以溫暑作傷寒立論而遺卽病之傷寒其所處辛涼解散之劑固爲昧者有中風傷寒錯治之失而立蓋亦不無桂枝麻黃難用之惑也旣惑於此則無由悟夫仲景立桂枝麻黃湯之有所主用桂枝麻黃湯之有其時矣故其原病式有曰夏熱用麻黃桂枝之類熱藥發表須加寒藥不然則熱甚發黃或斑出矣﹝此說出於龐安常而朱奉議亦從而和之﹞殊不知仲景立麻黃湯桂枝湯本不欲用於夏熱之時也苟悟夫桂枝麻黃湯本非治溫暑之劑則羣疑冰泮矣何也夫寒之初客於表也閉腠理郁陽气而爲熱故非辛溫之藥不能開腠理以泄其熱此麻黃湯之所由立也至於風邪傷表𨿽反疏腠理而不能閉然邪旣客表則表之正气受傷而不能流通故亦發熱也必以辛甘溫之藥發其邪則邪去而腠理自密矣此桂枝湯之所由立也其所以不加寒藥者蓋由風寒在表又當天令寒冷之時而無所避故也後人不知仲景立法之意故有惑於麻黃桂枝之熱有犯於春夏之司气而不敢用於是有須加寒藥之論夫欲加寒藥於麻黃桂枝湯之中此乃不悟其所以然故如此耳若仲景爲溫暑立方必不如此必別有法但惜其遺佚不傳致使後人有多歧之患若知仲景傷寒論專爲卽病傷寒作則知麻黃桂枝所以宜用之故除傳經熱証之外其直傷陰經與太陽不郁熱卽傳陰經諸寒證皆有所歸著而不復疑爲寒藥誤下而生矣若乃春夏有惡風惡寒純類傷寒之證蓋春夏暴中風寒之新病非冬時受傷過時而發者不然則或者溫暑將發而復感於風寒或因感風寒而動乎久郁之熱遂發爲溫暑也仲景曰太陽病發熱而渴不惡寒者爲溫病觀此則知溫病不當惡寒而當渴其惡寒而不渴者非溫病矣仲景𨿽不言暑病然暑病與溫病同但復過一時而加重與溫病耳其不惡寒而渴則無異也春夏𨿽有惡風惡寒表證其桂枝麻黃二湯終難輕用勿泥於發表不遠熱之語也於是用辛涼解散庶爲得宜苟不愼而輕用之誠不能免夫狂躁斑黃衄血之變而亦無功也𨿽或者行桂枝麻黃於春夏而效乃是因其辛甘發散之力偶中於萬一斷不可視爲常道而守之今人以敗毒散參蘇飲通解散百解散之類不問四時中風傷寒一例施之𨿽非至正之道較之不愼而輕用麻黃桂枝於春夏以致變者較必近理然敗毒散等若用於春夏亦止可治暴中風寒之證而已其冬時受傷過時而發之溫病暑病則不宜用也用則非徒無益亦反害之矣若夫仲景於三陰經每用溫藥正由病之所必須與用之有其時耳若槪以三陰寒證視爲雜病而外之得無負於仲景濟人利物之至仁而誤後世乎自近代先覺不示傷寒溫暑異治之端緒但一以寒涼爲主而諸溫熱之劑悉在所略致使後之學人視仲景書欲仗焉而不敢以終決欲棄焉則猶以爲立法之祖而莫能外甚則視爲文具又甚則束之髙閣而謂其法宜於昔而不宜於今由治亂動靜之殊治靜屬水亂動屬火故其溫熱之藥不可用於今屬火之時也噫斯言也其果然耶否耶但能明乎仲景本爲卽病者設法則桂枝麻黃自有所用諸溫熱之劑皆不可略矣若謂仲景法不獨爲卽病者設則凡時行及寒疫溫瘧風溫等病亦通以傷寒六經病諸方治之乎傷寒例曰冬溫之毒與傷寒大異爲治不同又曰寒疫與溫及暑病相似但治有殊耳是則溫暑及時行寒疫溫瘧風溫等仲景必別有治法今不見者亡之也觀其所謂爲治不同所謂溫瘧風溫溫毒溫疫脈之變證方治如說豈非亡其法乎決不可以傷寒六經病諸方通治也叔和搜采仲景舊論之散落者以成書功莫大矣但惜其旣以自己之說混於仲景所言之中又以雜脈雜病紛紜並載於卷首故使玉石不分主客相亂若先備仲景之言而次附己幫助書其名則不致惑於後人而累仲景矣余嘗欲編類其書以傷寒例居前而六經病次之相類病又次之瘥後病又次之診察治法治禁治誤病解未解等又次之其雜脈雜病與傷寒有所關者采以附焉其與傷寒無相關者皆刪去如此庶幾法度純一而玉石有分主客不亂矣然有志未暇姑敍此以俟他日傷寒溫病熱病說有病因有病名有病形辧其因正其名察其形三者俱當始可以言治矣且如傷寒此以病因而爲病名者也溫病熱病此以天時與病形而爲病名者也由三者皆起於感寒或者通以傷寒稱之夫通稱傷寒者原其因之同耳至於用藥則不可一例而施也何也夫傷寒蓋感於霜降後春分前然不卽發郁熱而發於春夏者也傷寒卽發於天令寒冷之時而寒邪在表閉其腠理故非辛甘溫之劑不足以散之此仲景桂枝麻黃等湯之所以必用也溫病熱病後發於天令暄熱之時怫熱自內而達於外郁其腠理無寒在表故非辛涼或苦寒或酸苦之劑不足以解之此仲景桂枝麻黃等湯獨治外者之所以不可用而後人所處水解散大黃湯千金湯防風通聖散之類兼治內外者之所以可用也夫卽病之傷寒有惡風惡寒之證者風寒在表而表气受傷故也後發之溫病熱病有惡風惡寒之證者重有風寒新中而表气亦受傷故也若無新中之風寒則無惡風惡寒之證故仲景曰太陽病發熱而渴不惡寒者爲溫病溫病如此則知熱病亦如此是則不渴而惡寒者非溫熱病矣然或有不因新中風寒亦見惡風惡寒之證者蓋病患表气本虛熱達於表又重傷表气故不禁風寒非傷風惡風傷寒惡寒也但衛虛則惡風榮虛則惡寒耳且溫病熱病亦有先見表證而後傳裏者蓋怫熱自內達外熱郁腠理不得外泄遂復還裏而成可攻之證非如傷寒從表而始也或者不悟此理乃於春夏溫病熱病而求浮緊之脈不亦疏乎殊不知緊爲寒脈有寒邪則見之無寒邪則不見也其溫病熱病或見緊脈者乃重感不正之暴寒與內傷過度之冷食也豈其本然哉又或者不識脈形但見弦便呼爲緊斷爲寒而妄治蓋脈之盛而有力者每每兼弦豈可錯認爲緊而斷爲寒夫溫病熱病之脈多在肌肉之分而不甚浮且右手反盛於左手者誠由怫熱在內故也其或左手盛或浮者必有重感之風寒否則非溫病熱病自是暴感風寒之病耳凡溫病熱病若無重感表證𨿽間見而裏病爲多故少有不渴者斯時也法當治裏熱爲主而解表兼之亦有治裏而表自解者余每見世人治溫熱病𨿽誤攻其裏亦無大害誤發其表變不可言此足以明其熱之自內達外矣其間有誤攻裏而致大害者乃春夏暴寒所中之疫證邪純在表未入於裏故也不可與溫病熱病同論夫惟世以溫病熱病混稱傷寒故每執寒字以求浮緊之脈以用溫熱之藥若此者因名亂實而戕人之生名其可不正乎又方書多言四時傷寒故以春夏之溫病熱病與秋冬之傷寒一類視之而無所別夫秋冬之傷寒眞傷寒也春夏之傷寒寒疫也與溫病熱病自是兩塗豈可同治吁此獘之來非一日矣𨿽然傷寒與溫病熱病其攻裏之法若果是以寒除熱固不必求異其發表之法斷不可不異也況傷寒之直傷陰經與太陽𨿽傷不及郁熱卽傳陰經爲寒證而當溫者又與溫病熱病大不同其可妄治乎或者知一不知二故謂仲景發表藥今不可用而攻裏之藥乃可用嗚呼其可用不可用之理果何在哉若能辧其因正其名察其形治法其有不當者乎彼時行不正之气所作及重感異气而變者則又當觀其何時何气參酌傷寒溫熱病之法損益而治之尢不可例以仲景卽病傷寒藥通治也

卷一總例

傳變

凡傷於寒則爲病熱熱𨿽甚不死﹝內經曰風寒客於人使人毫毛畢直皮膚閉而爲熱是傷寒爲病熱也鍼經曰多熱者易已多寒者難已是熱𨿽甚不死內經熱論甚詳宜熟玩之﹞若兩感於寒而病者必死﹝表裏俱病謂之兩感﹞尺寸俱浮者太陽受病也當一二日發以其脈上連風府故頭項痛腰脊彊﹝太陽多血少气爲三陽之長其气浮於外故尺寸俱浮是邪气初入皮膚外在表也當一二日發風府穴名也項中央太陽之脈從巓入絡腦還出別下項是以上連風府其經循肩膊內俠脊抵腰中故病頭項痛腰脊彊﹞尺寸俱長者陽明受病也當二三日發以其脈俠鼻絡於目故身熱目疼鼻幹不得臥﹝陽明血气俱多尺寸俱長者邪並陽明而血气淖溢也太陽受邪不已傳於陽明是當二三日發其脈俠鼻者陽明脈起於鼻交額中絡於目陽明之脈正上還出系目系身熱者陽明主身之肌肉鍼經曰陽明气盛則身以前皆熱目疼鼻幹者經中客邪也不得臥者胃气逆不得從其道也內經曰胃不和則臥不安﹞尺寸俱弦者少陽受病也當三四日發以其脈循脇絡於耳故胸脇痛而耳聾﹝內經曰陽中之少陽通於春气少血多气春脈弦尺寸俱弦者知少陽受邪也二三日陽明之邪不已傳於少陽是當三四日發胸脇痛而耳聾者經壅而不利也髙文莊本作脈從巓入絡腎還出別下項夾脊抵腰中凡太陽傳至厥陰自表至裏其汗下必因次第有不經三陽便自少陰太陰厥陰者詳後則各根據本經治之﹞此三經皆受病未入於府者可汗而已﹝三陽受邪爲病在表法當汗解然三陽亦有便入腑者入腑則宜下故云未入於府者可汗而已按府字素問作藏字理勝蓋府爲陽藏爲陰也又況傳陽明者非入腑而何﹞

尺寸俱沈細者太陰受病也當四五日發以其脈布胃中絡於嗌故腹滿而嗌漧﹝陽極則陰受之邪傳三陽旣徧次乃傳於陰經在陽爲在表在陰爲在裏邪在表則見陽脈邪在裏則見陰脈陽邪傳陰邪气內陷故太陰受病而脈尺寸俱沈細也自三陽傳於太陰是當四五日發也邪入於陰則漸成熱腹滿而嗌漧者脾經壅而成熱也﹞尺寸俱沈者少陰受病也當五六日發以其脈貫腎絡於肺系舌本故口燥舌漧而渴﹝少陰腎水也性趨下少陰受病脈尺寸俱沈也五日太陰之邪不已至五六日則傳於少陰也是少陰病當五六日發人傷於寒則爲病熱謂始爲寒而終成熱也少陰病口燥舌漧而渴邪气入裏熱气漸深也活人云經云一二日少陰者謂國中病時便入少陰不經三陽也大抵傷寒發於陽則太陽也發於陰則少陰也凡病一日至十二三日太陽證不能罷者俱治太陽有初得病便見少陰證者宜攻少陰不必先自巨陽蓋寒入太陽卽發熱而惡寒入少陰卽惡寒而不熱﹞尺寸俱微緩者厥陰受病也當六七日發以其脈循陰器絡於肝故煩滿而囊縮﹝緩者風脈也厥陰脈微緩者邪傳厥陰熱气已劇近於風也六七日發以少陰邪傳於厥陰煩滿而囊縮者熱气聚於內也﹝婁﹞煩滿謂少腹煩滿也下文云十二日厥陰病衰囊縱少腹微下謂向者囊之縮者今復病少腹之煩滿故令微下也﹞此三經皆受病已入於府可下而已﹝三陰受邪爲病在裏於法當下然三陰亦有在經者在經則宜汗故云已入於府者可下而已經曰臨病之工宜須兩審按已入於府二句恐是陽明經條下之錯簡蓋素問不如此說但曰三陰三陽五臟六腑皆受病榮衛不行五臟不通則死矣蓋三陰經汗下溫三法俱有不特可下而已也﹞若兩感於寒者一日太陽受之卽與少陰俱病則頭痛口漧煩滿而渴二日陽明受之卽與太陰俱病則腹滿身熱不欲食譫語三日少陽受之卽與厥陰俱病則耳聾囊縮而厥水漿不入不知人者六日死若三陰三陽五臟六腑皆受病則榮衛不行腑臟不通而死矣﹝陰陽俱病表裏俱傷者爲兩感以其陰陽兩感病則兩證俱見至於傳經則亦陰陽兩經俱傳也始得一日頭痛者太陽口漧煩滿而渴者少陰至二日則太陽傳於陽明而少陰亦傳於太陰身熱譫語者陽明腹滿不欲食者太陰至三日陽明傳於少陽而太陰又傳於厥陰耳聾者少陽囊縮而厥者厥陰水漿不入不知人者胃气不通也內經曰五臟已傷六腑不通榮衛不行如是之後三日乃死何也岐伯曰陽明者十二經脈之長也其血气盛故云不知人三日其气已盡故死矣謂三日六經俱病榮衛之气不得行於內外腑臟之气不得通於上下至六日腑臟之气俱盡榮衛之气俱絕則死矣按太陰可傳於少陰少陰不可傳於太陰逆故也此說未善蓋太陽爲膀胱少陰爲腎腎與膀胱爲合太陰爲脾陽明爲胃胃與脾合少陽爲膽厥陰爲肝肝與膽合陰道從陽譬之妯娌但以夫年爲次不以己齒爲序也﹞

傷寒一日太陽受之脈若靜者爲不傳頗欲吐若躁煩脈數急者爲傳也﹝太陽主表一日則太陽受邪至二日當傳陽明若脈气微則不傳陽明胃經受邪則喜吐寒邪傳裏者則變熱若頗欲吐若煩躁脈急數者爲太陽寒邪變熱傳於陽明也﹞傷寒二三日陽明少陽證不見者爲不傳也﹝傷寒二三日無陽明少陽證知邪不傳止在太陽經中也﹞

傷寒三日三陽爲盡三陰當受邪其人反能食而不嘔此爲三陰不受邪也﹝四日表邪傳裏裏不和則不能食而嘔今反之故知不傳陰但在陽也﹞

問曰傷寒三日脈浮數而微病患身涼和者何也答曰此爲欲解也解以夜半脈浮而解者然汗出也脈數而解者必能食也脈微而解者必大汗出也三日少陽脈小欲已也﹝論見口苦舌漧﹞

其不兩感於寒更不傳經不加異气者至七日太陽病衰頭痛少愈也八日陽明病衰身熱少歇也九日少陽病衰耳聾微聞也十日太陰病衰腹減如故則思飲食十一日少陰病衰渴止舌漧已而嚏也十二日厥陰病衰囊縱少腹微下大气皆去病患精神爽慧也太陽病頭痛至七日以上自愈者行其經盡故也若欲再傳經者鍼足陽明使不傳則愈六七日脈至皆大煩而口噤不言躁擾者必欲解也傷寒六七日無大熱其人躁煩此爲陽去入陰故也若過十三日以上不間﹝間謂病已﹞尺寸陷者大危若更感異气變爲他病者當依舊壞證而治之若脈陰陽俱盛重感於寒者變爲溫瘧﹝尺寸俱盛先熱後寒宜小柴胡先寒後熱宜加桂但寒柴胡加桂姜湯但熱白虎加桂湯有汗多煩渴小便赤澀素有瘴气及不服水土嘔吐甚者五苓散﹞陽脈浮滑陰脈濡弱者更遇於風變爲風溫﹝風溫主四肢不收頭痛身熱常自汗出不解气喘尺寸俱浮嘿嘿欲睡治在少陰厥陰不可發汗﹞陽脈洪數陰脈實大者遇溫熱變爲溫毒爲病最重也﹝溫毒必發斑﹞陽脈濡弱陰脈弦緊者更遇溫气變爲溫疫以冬傷於寒發爲溫病脈之變癥方治如後說﹝見後條﹞

戴傷寒先犯太陽以次而傳此特言其槪耳然其中變證不一有發於陽卽少陰受之者有夾食傷寒食動脾脾太陰之經一得病卽腹滿痛者亦有不循經而入如初得病徑犯陽明之類不皆始於太陽也亦有首尾止在一經不傳他經亦有止傳一二經而止者不必盡得諸經也至如病之逾越不可泥於次序當隨證施治所以傷寒得外證爲多仲景云日數𨿽多有表證者猶宜汗日數𨿽少有裏證者卽宜下海陽中之陽水太陽是也爲三陽之首能循經傳亦能越經傳陽中之陽土陽明是也陽明爲中州之主主納而不出如太陽傳至此名曰循經傳也陽中之陽木少陽是也上傳陽明下傳太陰如太陽傳至此爲越經傳陰中之陰土太陰是也上傳少陽爲順下傳少陰爲逆如傳少陰爲上下傳也如太陽傳太陰爲誤下傳也陰中之陰水少陰是也上傳太陰爲順下傳厥陰爲逆如太陽傳至此乃表傳裏也陰中之陰木厥陰是也上傳少陰爲實再傳太陰爲自安海太陽者巨陽也爲諸陽之首膀胱經病若渴者自入於本也名曰傳本太陽傳陽明胃土者名曰循經傳爲發汗不徹利小便余邪不盡透入於裏也太陽傳少陽膽木者名曰越經傳也爲元受病脈浮無汗宜用麻黃湯而不用故也太陽傳太陰脾土者名曰誤下傳爲元受病脈緩有汗當用桂枝而反下之所致也當病腹痛四肢沈重太陽傳少陰腎水名曰表傳裏爲病急當發汗而反下汗不發所以傳裏也太陽傳厥陰肝木者爲陰不至於首惟厥陰與督脈上行與太陽相接名循經得度傳吳夫傷寒六經爲病陰陽虛實或冷或熱者無非客邪之所爲也內經言人傷於寒則爲病熱者言常而不言變也仲景謂或寒或熱而不一者備常與變而弗遺也蓋陽邪傳者常也陰邪傳者變也且夫陽邪以日數次第而傳者一二日太陽二三日陽明三四日少陽四五日太陰五六日少陰六七日厥陰也七日經盡當汗出而解七日不解謂之再經二七日不解謂之過經過經不解則爲壞病華佗云傷寒一日在皮二日在膚三日在肌四日在胸五日在腹六日在胃乃傳裏也其治例曰在皮膚者汗之在肌肉者和之在胸者吐之在腹入裏者下之也傷寒賦曰一二日可發表而散三四日可和解而痊五六日便實方可議下其例頗同也殊不知此皆大約之法言常而不言變也蓋寒之傷人初無定規或中於陰或中於陽也經言一二日發熱脈沈者少陰病也又一二日口中和背惡寒者少陰病也此皆直中陰經之寒非常而爲變也活人書曰凡寒邪自背而入者或中太陽或中少陰自面而入者則中陽明之類亦不專主於太陽也又曰寒邪首尾只在一經而不傳者有之有間傳一二經者有傳過一經而不再傳者亦有足經冤熱而傳入手經者有誤服藥而致傳變者多矣故經曰一日太陽受之脈靜者爲不傳也若脈數躁急煩欲吐者傳也又曰二三日陽明少陽病不見者爲不傳又曰太陽病脈浮緊身疼痛發熱七八日不解此表證仍在當發其汗又少陰病得之二三日口燥咽漧者急下之宜大承气湯此皆不以日數而言也守眞曰誰敢二三日便以大承气下之蓋聖人書不盡言言不盡意說其大槪而已蓋太陽爲諸經之首傳變居多且熱邪乘虛入經則傳也若經實則不受邪而不傳也且夫太陽水傳陽明土乃妻傳夫謂之微邪陽明土傳少陽木亦曰妻傳夫乃微邪也少陽木傳太陰土乃夫傳妻謂之賊邪太陰土傳少陰水亦曰夫傳妻乃賊邪也少陰水傳厥陰木母傳子謂之虛邪太陽水間傳少陽木乃母傳子亦曰虛邪也太陽水越經而傳太陰土謂之微邪又曰誤下傳也太陽水傳少陰水此乃陰陽雙傳卽兩感也太陽水傳厥陰木乃母傳子謂之虛邪又曰首尾傳也夫傷寒傳至厥陰肝經爲尾蓋厥者盡也正气將復而邪气將解水升火降寒熱作而大汗解也若正气不復邪無從解陰气勝極則四肢厥冷舌捲耳聾囊縮不知人而死矣趙氏曰大抵邪在陽經則易治傳入陰經則危殆蓋陽微而陰盛正虛而邪實也況誤下內陷汗虛別經則壞異傾危可立而待凡治傷寒之要須讀仲景之書求其立法之意不然則疑信相雜未免通此而礙彼也熟讀詳玩其例自見則治法不差矣若不得其例而執論專方膠柱鼓瑟謬誤其可免哉許氏有曰讀仲景書用仲景法未嘗守仲景方可謂得古人心矣學人可不於片言隻字玩索其意與幸相與勉之陶氏曰傷寒傳足不傳手經者俗醫之謬論也夫人之气自平旦會於膻中朝行手太陰肺以次分布諸經所以一脈愆和則百脈皆病彼云傳足不傳手者何所據乎蓋傷寒者乃冬時感寒卽病之名也在時則足太陽少陰正司其令觸冒之者則二經受病其次則少陽厥陰繼冬而司春令而亦受傷何也蓋風木之令起於大寒節正當十二月中至春分後方行溫令故風寒亦能傷之足陽明太陰中土也與冬時無預而亦傷之何也紫陽朱子曰土無定位無成名無專气寄旺於四季能終始萬物則四時寒熱溫涼之气皆能傷之也況表邪傳裏必歸於脾胃而成燥糞用承气湯以除去之胃气和矣手之六經主於夏秋故不傷之足之六經蓋受傷之方分境界也若言傷足不傷手則可以爲傳足不傳手則不可也況風寒之中人先入榮衛晝夜循環無所不至豈間斷於手經哉發明曰傷寒受病之由皆出熱論一篇而已何獨傳足而不傳手何也蓋傷寒病冬月得之足太陽膀胱爲首次至足厥陰肝經爲尾此病惟傷北方及東方與戊土上有足陽明胃濕之專位兼醜上有足太陰脾土之專位蓋足之六經皆在東北之方經云冬傷於寒卽發者爲傷寒春發於溫病夏發於溫疫爲病最重此之謂也仲景云無奇經則無傷寒緣奇經皆附足六經不附手經是以寒邪只傷足經也長夏爲大熱病者夏火旣旺火之方與秋之分皆手經居之水方與春之分皆足經不足及夏火旺客邪助於手經則不足者愈不足矣故所用之藥皆泄有餘而非足經藥何者泄有餘則不足者補矣此傷寒先言足經而不言手經也大意如此至於傳手經者亦有之矣此事難知曰傷寒傳至五六日間漸變神昏不語或睡中獨語一二句目赤唇焦舌漧不飲水稀粥與之則咽終日不與則不思六脈細數而不洪大心下不痞腹中不滿大小便如常或傳十日以來形貌如醉人醫見神昏不已多用承气湯下之誤矣蓋不知此熱傳手少陰心經也然又未知自何經而來答曰本太陽經傷風風爲陽邪陽邪傷衛陰血自燥熱蓄膀胱壬病逆傳於丙丙丁兄妹由是傳心心火自上迫而燻肺所以神昏也謂肺爲淸虛之髒內有火邪致令神昏宜梔子黃芩黃連湯若脈在丙者導赤散脈在心者瀉心湯若誤用涼膈散乃气中之血藥也如左手寸脈沈滑有力者則可用之或用犀角地黃湯近於是也本方所說若無犀角以升麻代之是陽明經藥也此解陽明經血中熱藥若脈浮沈俱有力者是丙丁中俱有熱也可以導赤瀉心各半服之則宜矣此證膀胱傳丙足傳手經也下傳上也丙傳丁也表傳裏也壬傳丁者坎傳離也越經傳也又謂腑傳髒也活人云傷寒傳足不傳手此言不盡意也有從足經而傳手經者何以知之經云傷寒或止傳一經或間傳一二經不可拘以始太陽終厥陰也但憑脈與外證治之此活法也與食則咽者邪不在胃也不與則不思者以其神昏故也熱邪旣不在胃誤與承气湯下之其死也必矣按傷寒本只傳足經以上又例傳手經之義可謂發病機之祕矣蓋只是邪蘊日久因足經實手經虛故冤熱耳有因汗下差誤而傳有因七情或勞倦等而致者有之大抵傳手經必有所因所以古人有救逆復脈等法豈但切中病情實啟後人之義例耳

卷一總例

汗下大法

凡傷寒之病多從風寒得之始表中風寒入裏則不消矣未有溫覆而當不消散者不在證治擬欲攻之猶當先解表乃可下之若表已解而內不消非大滿猶生寒熱則病不除若表已解而內不消大滿大實堅有燥屎自可除下之𨿽四五日不能爲禍也若不宜下而便攻之內虛熱入協熱遂利煩躁諸變不可勝數輕者困篤重者必死矣夫陽盛陰虛汗之則死下之則愈陽虛陰盛汗之則愈下之則死夫如是則神丹安可以誤發甘遂何可以妄攻虛盛之治相背千里吉凶之機應若影響豈容易哉況桂枝下咽陽盛卽斃承气入胃陰盛以亡死生之要在乎須臾視身之盡不暇計日此陰陽虛實之交錯其候至微發汗吐下之相反其禍至速而醫術淺狹懵然不知病源爲治乃誤使病者殞沒自謂其分至令冤魂塞於冥路死屍盈於曠野仁者鑑此豈不痛歟凡兩感病俱作治有先後發表攻裏本自不同而執迷用意者乃云神丹甘遂合而飲之且解其表又除其裏言𨿽巧似其理實違夫智者之舉錯適成夫愚者之動作也設此法必果而速安危之變豈可詭哉世上之士但務彼俗習之榮而莫見此傾危之敗惟明者居然能護其本近取諸身夫何遠之有焉凡發汗溫服湯藥其方𨿽言日三服若病劇不解當促其間可半日中盡三服若與病相阻卽便有所覺病重者一日一夜當時觀之如服一劑病證猶在故當復作本湯服之至有不肯汗出服三劑乃解若汗不出者死病也服桂枝湯大汗出脈洪大者復與桂枝湯如前法發汗解半日許復煩脈浮數者可更發汗﹝活人云乙發汗病證仍在者三日內可二三汗之令腰以下周徧爲度按此等處極要精審不可孟浪﹞凡服湯藥發汗中病卽止不必盡劑吐下亦如之許記一鄕人傷寒身熱大便不通煩渴鬱冒醫者用巴豆下之頃得溏利病宛然如舊予觀之陽明結熱在裏非大柴胡承气不可巴豆止去積不能蕩滌邪熱蘊毒亟進大柴胡等三服得汗而解嘗謂仲景一百一十三方爲丸者有五理中陷胸抵當烏梅麻仁是以理中陷胸抵當皆大如彈子煮化而服與湯散無異至於麻仁治脾約烏梅治濕皆用小丸以達下部其他逐邪毒破堅癖導瘀血潤燥糞之類皆憑湯劑未聞用巴豆小丸藥以下邪气也旣下而病不除不免重以大黃芒硝下之安能無損也哉凡病若發汗若吐若下若亡津液陰陽自和者必自愈﹝重亡津液則不能作汗故必待自和乃愈﹞太陽病三日已發汗若吐若下若溫鍼仍不解者此爲壞證桂枝不中與也觀其脈證知犯何逆隨證治之活未滿三日可汗而已滿三日者可泄而已此大略言之耳凡病患有虛有實邪气傳受遲速不同豈可拘以日數仲景云日數𨿽多但有表證而脈浮者猶宜發汗日數𨿽少若有裏證而脈沈者卽宜下之正應隨脈治之又況六气之邪乘虛入經如自背得之則入太陽或入少陰自面感之則入陽明之類不必皆始於太陽也兼寒邪有首尾止在一經或間傳一二經不可以一理推但視脈與外證治之此活法也假令有人脈浮頭項彊痛發熱而惡寒每日如此不以日數多少正是太陽經受之其餘經皆仿此大抵傷寒惟憑脈與外證以汗下之若過日多脈尙大浮數按之不足者尙責太陽也可發汗而愈若按之實者汗之必死須下之而愈也若始病脈沈細數外證或腹滿咽漧或口燥舌漧而渴爲熱正責屬裏可下之而愈若無此證表熱脈沈誤下者必死須用麻黃附子甘艸湯麻黃細辛附子湯少發汗以治之此皆仲景之確論也戴傷寒要緊處在分表裏而爲汗下有病患自汗自下者有醫用藥汗之下之者中間節目頗多汗藥宜早下藥宜遲此亦大綱之論耳且如失血家不可發汗淋家不可發汗如此等類豈宜遽用表劑當徐徐解散苟或不當汗而彊汗則津液耗竭變生百病因玆夭傷豈可一以汗藥宜早爲說陽明汗出而多宜急下少陰下利而渴宜急下厥陰舌捲囊縮宜急下如此等證當用速利之劑苟或當下而不下則熱毒轉深遂致失下不可救療豈可一以下藥宜遲爲說潔傷寒之法先言表裏及有緩急三陽表當急裏當緩三陰表當緩裏當急又曰脈浮當汗脈沈當下脈浮汗急而下緩謂三陽表也脈沈下急而汗緩謂三陰裏也麻黃湯謂之急麻黃附子細辛湯謂之緩內經云有漬形以爲汗謂汗之緩裏之表也又云在皮者汗而發之謂汗之急表之表也急汗者太陽緩汗者少陰是臟腑之輸應也假令附子麻黃細辛湯是少陰證始得發熱脈沈裏和無汗故漬形爲汗今麻黃湯是太陽證頭項痛腰脊彊脈浮無汗裏和是也在皮者汗而發之可也經曰治主以緩治客以急此之謂也﹝麻黃湯方見太陽病﹞

假令得肝脈其外證善潔面靑善怒其三部脈俱弦而浮惡寒裏和淸便自調麻黃湯內加羌活防風各三錢謂肝主風是膽經受病也大便祕或泄下赤水無數皆裏不和也假令得心脈其外證面赤口漧善笑其尺寸脈俱浮而洪惡寒裏和淸便自調麻黃湯內加黃芩石膏各三錢謂心主熱是小腸受病也假令得脾脈其外證面黃善噫善思善味尺寸脈俱浮而緩裏和惡寒麻黃湯內加白術防風各三錢謂脾主濕是胃經受病也假令得肺脈其外證面白善嚏悲愁不樂欲哭其尺寸脈俱浮而澀裏和惡寒麻黃湯內加桂枝生薑各三錢謂肺主燥是大腸受病也假令得腎脈其外證面黑善恐欠尺寸脈俱沈而裏和惡寒麻黃湯內加附子生薑各三錢謂腎主寒是膀胱受病也以上五證皆表之表也謂在皮者急汗而發之皆腑受病也表之裏者下之當緩謂隨髒表證外顯尺寸脈俱浮而復有裏證謂發熱飲水便利赤色或泄下赤水其脈浮按之內實或痛麻黃湯方去麻黃杏仁隨髒元加藥同煎分作五服每下一證初一服加大黃五分如邪未盡又加大黃一錢未盡再加大黃一錢半直候邪盡則止此先緩而後急是表之裏宜下之當緩也假令得肝脈其內證滿悶淋瀝便難轉筋其尺寸脈俱沈而弦裏和惡寒肝經受病麻黃附子細辛湯內加羌活防風各三錢假令得心脈其內證煩心心痛掌中熱而噦其尺寸脈俱沈洪裏和惡寒心經受病於前湯內加黃芩石膏各三錢假令得脾脈其內證腹滿脹食不消怠惰嗜臥其尺寸脈俱沈緩裏和惡寒肺經受病加白術防己各三錢假令得肺脈其內證喘嗽灑淅寒熱其尺寸脈俱沈澀裏和惡寒肺經受病加生薑桂枝各三錢假令得腎脈其內證泄瀉下重足脛寒而逆其尺寸脈俱沈裏和惡寒此腎經受病加姜附各三錢以上五證裏之表也宜淸形以爲汗皆髒受病也裏之裏者下之當急謂隨髒內證已顯尺寸脈俱沈而復有裏證謂小便赤大便祕澀或瀉下赤水或瀉或咳不能飲食不惡風寒發熱引飲其脈俱沈按之內實而痛此謂裏實宜速下之麻黃附子細辛湯內去麻黃隨髒元加藥同煮分作三服每下一證初一服加大黃三錢邪盡卽止如邪未盡第二服加大黃二錢又未盡第三服加大黃一錢此先急而後緩是裏之裏也宜速下之

卷一總例

可汗

大法春夏宜汗凡發汗欲令手足俱周時出似然一時間許益佳不可令如水流漓若病不解當重發汗汗多者必亡陽陽虛不得重發汗也凡服湯發汗中病便止不必盡劑也凡云可發汗無湯者丸散亦可用要以汗出爲解然不如湯隨證良驗太陽病外證未解脈浮弱者當以汗解脈浮而數者可發汗陽明病脈遲汗出多微惡寒者表未解也可發汗夫病脈浮大問病者但言便硬耳設利者爲大逆硬爲實汗出而解何以故脈浮當以汗解傷寒其脈不弦緊而弱弱者必渴被火必譫語弱者發熱脈浮解之當汗出愈病患煩熱汗出卽解又如瘧狀日晡所發熱者屬陽明也脈浮虛者當發汗病常自汗出者此爲榮气和榮气和者外不諧以衛气不共榮气諧和故爾以榮行脈中衛行脈外復發其汗榮衛和則愈病患髒無他病時發熱自汗出而不愈者此衛气不和也先其時發汗則愈太陽病不解熱結膀胱其人如狂血自下下者愈其外未解者尙未可攻當先解其外太陰病脈浮者可發汗傷寒不大便六七日頭痛有熱者與承气湯其小便淸者﹝一云大便靑﹞知不在裏續在表也當須發汗若頭痛者必衄下利腹脹滿身體疼痛者先溫其裏乃攻其表下利後身疼痛淸便自調者急當救表太陽病頭痛發熱汗出惡風寒者太陽中風陽浮而陰弱陽浮者熱自發陰弱者汗自出嗇嗇惡寒淅淅惡風翕翕發熱鼻鳴漧嘔者太陽病發熱汗出者此爲榮弱衛彊故使汗出欲救邪風者太陽病下之後其气上衝者以上並屬桂枝湯證太陽病初服桂枝湯反煩不解者先刺風池風府卻與桂枝湯則愈燒鍼令其汗鍼處被寒核起而赤者必發奔豚气從少腹上撞心者灸其核上各一壯與桂枝加桂湯太陽病下之微喘者表未解也宜桂枝加濃朴杏子湯脈浮而緊浮則爲風緊則爲寒風則傷衛寒則傷榮榮衛俱病骨節煩疼可發其汗傷寒脈浮緊不發汗因致衄者陽明病脈浮無汗而喘者太陽病脈浮緊無汗發熱身疼痛八九日不解表證仍在當復發汗服湯已微除其人發煩目瞑劇者必衄衄乃解所以然者陽气重故也脈浮者病在表可發汗太陽病頭痛發熱身疼腰痛骨節疼痛惡風無汗而喘者太陽與陽明合病喘而胸滿者陽明中風脈但浮無餘證者太陽病十日以去脈但浮者以上並屬麻黃湯證少陰病始得之反發熱脈沈者麻黃附子細辛湯少陰病得之二三日麻黃附子甘艸湯微發汗以二三日無證故微發汗也太陽中風脈浮緊發熱惡寒身疼痛不汗出而煩躁者大靑龍湯主之若脈微弱汗出惡風者不可服之服之則厥逆筋惕肉此爲逆也傷寒脈浮緩身不疼但重乍有輕時無少陰證者可與大靑龍湯發之傷寒表不解心下有水气漧嘔發熱喘咳或渴或利或噎或小便不利少腹滿宜小靑龍湯傷寒心下有水气咳而微喘發熱不渴服湯已渴者此寒去欲解也宜小靑龍湯太陽病項背彊KTKT反汗出惡風者宜桂枝加葛根湯太陽病項背彊KTKT無汗惡風者宜葛根湯太陽與陽明合病必自下利不嘔者宜葛根湯太陽與陽明合病不下利但嘔者葛根加半夏湯太陽病桂枝證醫反下之利遂不止脈促者表未解也喘而汗出者宜葛根黃芩黃連湯陽明中風脈弦浮大而短气腹都滿脇下及心痛久按之气不通鼻幹不得汗嗜臥一身及面目悉黃小便難有潮熱時時噦耳前後腫刺之小瘥外不解過十日脈續浮者與小柴胡湯太陽病十日之後脈浮而細嗜臥者外已解也設胸滿脇痛者與小柴胡湯中風往來寒熱傷寒五六日以後胸脇苦滿嘿嘿不欲飲食煩心喜嘔或胸中煩而不嘔或渴或腹中痛或脇下痞硬或心下悸小便不利或不渴身有微熱或咳者宜小柴胡湯傷寒四五日身熱惡風頸項彊脇下滿手足溫而渴者宜小柴胡湯傷寒六七日發熱微惡寒支節煩疼微嘔心下支結外證未去者柴胡桂枝湯主之脈浮小便不利微熱消渴者與五苓散利小便發汗張仲景之書曲盡其妙凡爲汗證關防無所不備且如太陽中風桂枝湯主之如喘者桂枝加濃朴杏子湯主之KTKT有汗惡風者桂枝加葛根湯主之若形如瘧狀日二三度發者桂枝麻黃各半湯主之日再發者桂枝二麻黃一湯主之脈微弱者不可汗桂枝二越婢一湯主之至於傷風KTKT無汗惡風者葛根湯主之惡風無汗而喘者麻黃湯主之復加煩躁者大靑龍湯主之隨其所感輕重具眾理以應之可見汗證中間其周詳整密無所不至矣活傷寒脈浮而緊身體拘急惡寒無汗寒多熱少面色慘而不舒腰脊疼痛手足四肢微厥此麻黃證也傷寒脈浮而緩寸大而尺弱自汗體熱頭疼惡風寒多熱少其面光而不慘煩躁手足不冷此桂枝證也傷寒者脈緊而澀傷風者脈浮而緩傷寒無汗傷風有汗傷寒畏寒不畏風傷風畏風不畏寒大抵太陽病者必脈浮發熱惡風惡寒惡寒者不當風而日憎寒惡風者當風而憎寒也六經皆有傷風傷寒其證各異太陽脈浮有汗爲中風脈緊無汗爲傷寒陽明善饑爲中風不食爲傷寒少陽兩耳聾目赤胸滿而煩爲中風口苦咽漧目眩爲傷寒若三陰傷風無變異形證但四肢煩疼余證同傷寒也傷寒見寒脈者發熱惡風煩躁手足溫而脈反浮緊蓋發熱惡風煩躁手足溫爲中風候脈浮緊爲傷寒脈也傷寒見風脈者寒多熱少不煩躁手足微厥而脈反浮緩蓋寒多熱少不煩躁手足微厥爲傷寒候脈浮緩爲中風脈也﹝傷風見寒傷寒見風大靑龍證也﹞

婁傷寒發表須當隨證輕重而汗之故仲景有發汗者有和解者發汗如麻黃湯桂枝湯大靑龍湯是也和解如小靑龍湯桂枝麻黃各半湯白虎湯桂枝二越婢一湯柴胡桂枝之類是也後人不能深究寒邪淺深藥性緊慢一槪用藥因致夭傷其間縱或生全往往汗後虛之遂至勞復或變成百病淹引歲月卒至不救此皆由汗下過度陰陽並竭血气羸損以致此禍如遇病輕但當和解之所謂和其榮衛以通津液令其和解可也丹溪治傷寒表證用補中益气湯發散海藏用神術湯白術湯九味羌活散發散此皆和解之意不使眞气散失也傷寒連服湯劑而汗不出者如中風法蒸之使溫熱之气於外迎之無不得汗其法用薪火燒地良久掃去以水灑之取蠶砂桑葉桃葉糠麩皆鋪燒地上濃可寸許上鋪席令病患上臥溫覆之移時汗立至使周身至腳心然乃用溫粉撲之汗止上牀最得力者蠶砂桃柏葉也糠麩乃助其濃多少隨用凡感冒風寒頭痛憎寒拘急者用蔥白連根一握生薑五片陳皮一塊細茶一撮白梅一个用水二鐘煎至一鐘乘熱燻頭目飲下以衣溫覆取汗如急用以白沸湯泡蓋定候味出服之亦佳或蔥白一握淡豆豉半合湯泡服之佳或紫蘇蔥白生薑湯亦可或只一味紫蘇煎湯與之亦能發汗也又方七沸湯用水七碗燒鍋令赤熱投水於中取起再燒熱又以水投之如此七次取湯一碗乘熱飲之以衣被溫覆取汗神效治傷寒汗不出搐腳法用海蛤粉烏頭各二兩穿山甲三兩爲末酒糊和丸大一寸許捏扁置患人足心下擘蔥白蓋藥以帛纏定於暖室用熱湯浸腳至膝下久則水溫又添熱水候徧身汗出爲度凡一二日一次浸腳以愈爲度

卷一總例

不可汗

脈沈爲在裏而反發其汗則津液越出大便難表虛裏實久則譫語也﹝論見譫語﹞脈浮緊者法當身疼痛宜以汗解之假令尺中遲者不可發汗何以知之以榮气不足血少故也﹝活人云先以小建中湯加黃如尺脈尙遲再作一劑卻服桂枝柴胡二越婢一湯其湯分小劑和解之愈﹞

許一鄕人邱生者病傷寒發熱頭疼煩渴脈𨿽浮數而無力尺以下遲而弱予曰此𨿽麻黃證而尺遲弱仲景云尺中遲者榮气不足血气微少未可發汗予於建中湯加當歸黃令飲翌日脈尙爾其家煎迫日夜督發汗藥幾不遜矣余忍之但用建中調榮而已至五日尺部方應遂投麻黃湯啜二服發狂須臾稍定略睡已中汗矣信知此事誠難仲景𨿽云不避晨夜卽宜便治醫者亦須顧其表裏虛實待其時日若不循次第臨時得安損虧五臟以促壽限亦何足貴哉南史載範云病傷寒恐不得預武帝九錫之慶召徐文伯診視以實懇之曰可便得愈乎文伯曰便瘥甚易但恐二年後不復起耳云曰朝聞道夕死猶可況二年乎文伯以火燒地布桃葉設席置云於其上頃刻汗解撲以溫粉翼日果愈云甚喜文伯曰不足喜也後二年果卒夫取汗先期尙促壽限況罔顧表裏不待時日便欲速效乎每見病家不耐病未三四日晝夜促汗醫者隨情順意鮮有不敗事者予故書此以爲戒少陰病脈細沈數病爲在裏不可發汗少陰病脈微不可發汗亡陽故也脈濡而弱弱反在關濡反在巓微反在上澀反在下微則陽气不足澀則無血陽气反微中風汗出而反躁煩澀則無血厥而且寒陽微發汗躁不得眠動气在右不可發汗發汗則衄而渴心苦煩飲卽吐水動气在左不可發汗發汗則頭眩汗不止筋惕肉動气在上不可發汗發汗則气上衝正在心端動气在下不可發汗發汗則無汗心中大煩骨節苦疼目連惡寒食則反吐谷不得前咽中閉塞不可發汗發汗則吐血气微絕手足厥冷欲得倦臥不能自溫諸脈得數動微弱者不可發汗發汗則大便難腹中幹﹝一云小便難胞中幹﹞胃躁而煩其形相象根本異源脈濡而弱弱反在關濡反在巓弦反在上微反在下弦爲陽運微爲陰寒上實下虛意欲得溫微弦爲虛不可發汗發汗則寒栗不能自還咳者則劇數吐涎沫咽中必幹小便不利心中饑煩時而發其形似瘧有寒無熱虛而寒栗咳而發汗蜷而苦滿腹中復堅厥脈緊不可發汗發汗則聲亂咽嘶舌萎聲不得前諸逆發汗病微者難瘥劇者言亂目眩者死﹝一云譫言目眩睛亂者死﹞命將難全太陽病得之八九日如瘧狀發熱惡寒熱多寒少其人不嘔淸便續自可一日二三度發脈微而惡寒者此陰陽俱虛不可更發汗也太陽病發熱惡寒熱多寒少脈微弱者無陽也不可發汗咽喉漧燥者不可發汗亡血不可發汗發汗則寒栗而振衄家不可發汗汗出必額上陷脈急緊直視不能不得眠汗家不可發汗發汗必恍惚心亂小便已陰疼宜禹餘糧丸﹝方本闕﹞淋家不可發汗發汗必便血瘡家𨿽身疼痛不可發汗汗出則痙下利不可發汗汗出必脹滿咳而小便利若失小便者不可發汗汗出則四肢厥逆冷傷寒一二日至四五日厥者必發熱前厥者後必熱厥深者熱亦深厥微者熱亦微厥應下之而反發汗者必口傷爛赤傷寒脈弦細頭痛發熱者屬少陽少陽不可發汗傷寒頭痛翕翕發熱形象中風常微汗出自嘔者下之益煩心懊如饑發汗則致痙身彊難以伸屈燻之則發黃不得小便久則發咳唾太陽與少陽並病頭項彊痛或眩冒時如結胸心下痞硬者不可發汗太陽病發汗因致痙少陰病咳而下利譫語者此被火气劫故也小便必難以彊責少陰汗也少陰病但厥無汗而彊發之必動其血未知從何道出或從口鼻或從目出者是名下厥上竭最爲難治永類鈐方云傷寒發汗有四難凡發熱頭疼有汗而非無汗惡風而非惡寒例發其汗汗不止爲漏風間有發而爲痙者此分外證發汗之一難也至於發熱頭痛尺脈遲者爲榮虛血少不可發汗發熱頭痛脈弦細屬少陽不可汗汗則譫語此分脈發汗之二難也動气在左不可汗汗則頭眩汗不止則筋惕肉動气在右不可汗汗則衄而渴心煩飲則吐水動气在上不可汗汗則气沖心動气在下不可汗汗則無汗心煩骨節疼此分內證發汗之三難也春宜汗不可大發以陽气尙微冬不大汗以陽气伏藏汗之必吐利口爛生瘡此知時發汗之四難也云太陽證非頭痛項彊不可發汗非身熱惡寒不可發汗非脈浮不可發汗活其脈微弱或尺脈遲者不可表其人當汗而衄血下血者不可表壞病者不可表婦人經水適來者不可表風溫者不可表濕溫者不可表虛煩者不可表病患腹間左右上下有築觸動气者不可表太陽咽漧鼻衄淋漓小便不利皆不當汗已經發汗不得重發如無以上忌證𨿽經發汗邪气未盡亦當重發之當汗不汗則生黃其證爲風寒所傷陽气下陷入內而與寒水上行於經絡之間本當發汗以徹其邪醫失汗之故生黃也脾主肌肉四肢寒濕與內熱相合故生黃也不當汗而汗爲蓄血之證燥火也當益津液爲上而反汗以亡之其毒擾陽之極則侵陰也故燥血蓄於胸中也當汗而發汗過多腠理開泄汗漏不止故四肢急難以屈伸也

卷一總例

可下

大法秋宜下凡可下者用湯勝丸散中病便止不必盡劑也下利三部脈皆平按之心下硬者急下之下利脈遲而滑者內實也利未欲止當下之少陰病得之二三日口燥咽漧者急下之少陰病六七日腹滿不大便者急下之陽明少陽合病必下利其脈不負者爲順也負者失也互相克賊名爲負也脈滑而數者有宿食當下之問曰人病有宿食何以別之師曰寸口脈浮而大按之反澀尺中亦微而澀故知有宿食當下之下利不欲食者以有宿食故也當下之下利瘥至其年日月時復發者以病不盡故也當下之下利脈反滑當有所去下乃愈脈雙弦而遲者必心下硬脈大而緊者陽中有陰也可下之陽明病譫語有潮熱反不能食者胃中有燥屎五六枚也若飲食者但硬耳得病二三日脈弱無太陽柴胡證煩躁心下痞至四五日𨿽能食以承气湯少少與微和之令小安至六日與承气湯一升若不大便六七日小便少者𨿽不大便但初頭硬後必溏此未定成硬也攻之必溏須小便利屎定硬乃可攻之陽明病脈遲𨿽汗出不惡寒者其身必重短气腹滿而喘有潮熱者此外欲解可攻裏也手足然汗出者此大便已硬也二陽並病太陽證罷但發潮熱手足汗出大便難而譫語者下之則愈病患小便不利大便乍難乍易時有微熱喘胃不能臥者有燥屎也大下後六七日不大便煩不解腹滿痛者此有燥屎也所以然者本有宿食故也以上俱屬大承气湯證陽明病發熱汗多者急下之傷寒後脈沈沈者內實也下之解太陽病未解脈陰陽俱停必先振栗汗出而解但尺脈實者下之而解病患無表裏證發熱七八日𨿽脈浮數者可下之傷寒發熱汗出不解心中痞硬嘔吐而下利者傷寒十餘日熱結在裏復往來寒熱者以上俱屬大柴胡湯證少陰病下利淸水色純靑心下必痛口漧燥者可下之病腹中滿痛者此爲實也當下之腹滿不減減不足言當下之傷寒六七日目中不了了睛不和無表裏證大便難身微熱者此爲實也急下之汗出譫語者以有燥屎在胃中此爲風也須下者過經乃可下之下之若早者語言必亂以表虛裏實故也下之愈病患煩熱汗出則解又如瘧狀日晡所發熱者屬陽明也脈實者可下之以上俱屬大柴胡大承气證下利譫語者有燥屎也陽明病其人多汗以津液外出胃中燥大便必硬硬則譫語以上俱屬小承气湯證陽明病脈遲𨿽汗出不惡寒者其身必重短气腹滿而喘有潮熱者此外欲解可攻裏也手足然汗出者此大便已硬也大承气湯主之若汗出多微發熱惡寒者外未解也桂枝湯主之其熱不潮未可與承气湯若腹大滿不通者與小承气湯微和胃气勿令至大泄下陽明病潮熱大便微硬者可與大承气湯不硬者不可與之若不大便六七日恐有燥屎欲知之法少與小承气湯湯入腹中轉失气者此有燥屎也乃可攻之若不轉失气者此但初頭硬後必溏不可攻之攻之必脹滿不能食也欲飲水者與水則噦其後發熱者大便必復硬而少也宜以小承气湯和之不轉失气者愼不可攻也陽明病譫語發潮熱脈滑而疾者小承气湯主之因與承气湯一升腹中轉气者更服一升若不轉气者勿更與之明日又不大便脈反微澀者裏虛也爲難治不可更與承气湯陽明病不吐不下心煩者屬調胃承气湯太陽病不解熱結膀胱其人如狂血自下者愈其外未解者尙未可攻當先解其外外解已但少腹急結者乃可攻之宜桃核承气湯太陽病六七日表證仍在脈微而沈反不結胸其人發狂者以熱在下焦少腹當硬滿而小便自利者下血乃愈所以然者以太陽隨經瘀熱在裏故也宜下之太陽病身黃脈沈結少腹硬滿小便不利者爲無血也小便自利其人如狂者血證也陽明證其人喜忘者必有蓄血所以然者本有久瘀血故令喜忘屎𨿽硬大便反易其色必黑以上俱抵當湯證傷寒有熱少腹滿應小便不利今反利者爲有血也當下之宜抵當丸陽明病發熱汗出者此爲熱越不能發黃也但頭汗出身無汗劑頸而還小便不利渴引水漿者以瘀熱在裏身必發黃宜下之以茵陳蒿湯傷寒七八日身黃如橘子色小便不利腹微滿者亦屬茵陳蒿湯證但結胸無大熱者以水結在胸脇也但頭微汗出者傷寒六七日結胸熱實脈沈而緊心下痛按之石硬者俱屬大陷胸湯結胸者項亦彊如柔痙狀下之則和大陷胸丸太陽病中風下利嘔逆表解者乃可攻之其人汗出發作有時頭痛心下痞硬滿引脇下痛漧嘔則短气汗出不惡寒者此表解裏未和也屬十棗湯吳經言太陽病發熱汗出不解其人蒸蒸發熱者屬胃也調胃承气湯下之凡潮熱腹痛者大柴胡加濃朴下之凡陽明病汗多胃中必燥大便必硬硬則譫語小承气湯若譫語脈滑而疾發潮熱者大柴胡湯凡譫語有潮熱不食者胃中必有燥屎五六枚小承气湯若能食大便硬者大承气湯凡汗出譫語必有燥屎調胃承气湯凡潮熱手足然汗出大便難而譫語者大承气湯凡五六日不大便繞臍痛煩躁發作有時者此有燥屎也調胃承气湯凡曾經下後又六七日不大便煩熱不解腹滿痛者此有燥屎也大承气湯病患小便不利大便乍難乍易時有微熱喘滿不能臥者有燥屎也大承气湯凡吐後腹脹滿者調胃承气湯凡汗吐下後微煩小便數而大便硬者小承气湯凡腹滿不減者小承气湯凡下利脈滑而數者有宿食也小承气湯凡病腹中滿痛者有宿食也小承气湯凡脈沈有力內實潮熱不解者大柴胡湯大抵下藥必切脈沈實或沈滑沈疾有力者方可以下再以手按臍腹硬或叫痛不可按者則下之無疑凡下後不解者再按臍腹有無硬處如有手不可按下未盡也復再下之若下後腹中虛軟脈無力者此爲虛也以參胡三白湯和之若發熱或潮熱或往來寒熱不解者宜小柴胡湯增損和之若煩熱不得眠者宜竹葉石膏湯或十味溫膽湯活傷寒裏證須看熱气淺深故仲景有宜下之者如大小承气十棗大柴胡湯是也有微和其胃气者如調胃承气湯脾約丸少與小承气微和之之類是也虛者十補勿一瀉彊實者瀉之虛實等者𨿽瀉勿大泄之此金匱語也故王叔和序傷寒有承气之戒垣藥用大承气湯最緊小承气湯次之調胃承气又次之大柴胡湯又次之海大承气湯治大實大滿滿則胸腹脹滿狀若合瓦大實則不大便也痞滿燥實四證俱備則用之雜病則進退用之大黃﹝治大實﹞芒硝﹝治大燥此二味治有形血藥也﹞濃朴﹝治大滿﹞枳實﹝治痞此二味治無形气藥也﹞

小承气湯治痞實而微滿狀若饑人食飽飯腹中無轉失气卽大承气只去芒硝心下痞大便或通熱甚須可下宜此方調胃承气湯治實而不滿者腹如仰瓦腹中有轉失气有燥糞不大便而譫語堅實之證宜用之上以上三法不可差差則無者生之有者遺之假令調胃承气證用大承气下之則愈後元气不復以其气藥犯之也若大承气證用調胃承气下之則愈後神癡不淸以其無气藥也小承气證若用芒硝下之則或利不止變而成虛矣垣三一承气湯辧實則瀉之人所共知如緩急輕重之劑則臨時消息焉如不惡寒反惡熱發渴譫語腹滿而喘手足然汗出急下之宜大承气湯如邪未深恐有燥糞少腹痛小承气湯試之腹中轉失气者有燥糞也乃可攻之不轉失气者初硬後溏尙未可攻攻之則腹滿不能食若腹不通止與小承气湯微和胃气勿令大泄如發汗不惡寒但實者胃實也當和胃气調胃承气湯主之成大熱結實者與大承气湯小熱微結者與小承气湯以熱不大甚故於大承气湯中去芒硝又以結不至堅故減濃朴枳實如不至大堅然邪熱已甚而須攻下者亦未可投大承气湯必以輕緩之劑攻之於大承气湯中減濃朴枳實加甘艸乃輕緩之劑以調胃也設若大承气湯證反用調胃承气湯下之則邪气不伏小承气湯證反用大承气湯下之則過傷正气而腹滿不能食故有勿大泄之戒此仲景所以分而治之未嘗越聖人之制度後之醫者以此三藥合而爲一且云通治三藥之證及傷寒雜病內外一切所傷若如此說與仲景之方甚相背戾且失軒岐緩急之旨由是紅紫亂失迷惑世人一唱百和使病者暗受其獘將何所咎哉倘有公心審是者當於內經仲景方中求之責使藥證相對以聖賢之心爲心則方之眞僞自可得而知矣海傷寒外證全是下證而脈反細不可下者瀉心湯主之脈有力者黃連瀉心湯無力者半夏瀉心湯

卷一總例

不可下

脈濡而弱弱反在關濡反在巓微反在上澀反在下微則陽气不足澀則無血陽气反微中風汗出而反躁煩澀則無血厥而且寒陽微則不可下下之則心下痞硬動气在右不可下下之則津液內竭咽燥鼻幹頭眩心悸也動气在左不可下下之則腹內拘急食不下動气更劇𨿽有身熱臥則欲蜷動气在上不可下下之則掌握熱煩身上浮冷熱汗自泄欲得水自灌動气在下不可下下之則腹脹滿卒起頭眩食則淸谷心下痞也咽中閉塞不可下下之則上輕下重水漿不下臥則欲蜷身急痛下利日數十行諸外實者不可下下之則發微熱亡脈厥者當齊握熱諸虛者不可下下之則大渴求水者易愈惡水者劇脈濡而弱弱反在關濡反在巓弦反在上微反在下弦爲陽運微爲陰寒上實下虛意欲得溫微弦爲虛虛者不可下也微則爲咳咳則吐涎下之則咳止而利因不休利不休則胸中如虫嚙粥入則出小便不利兩脇拘急喘息爲難頸背相引臂則不仁極寒反汗出身冷若冰眼睛不慧語言不休而穀气多入此爲除中﹝一名消中﹞口𨿽欲言舌不得前脈濡而弱弱反在關濡反在巓浮反在上數反在下浮爲陽虛數爲無血浮爲虛數生熱浮爲虛自汗出而惡寒數爲痛振而寒栗微弱在關胸下爲急喘汗而不得呼吸呼吸之中痛在於脇振寒相搏形如瘧狀醫反下之故令脈數發熱狂走見鬼心下爲痞小便淋漓少腹甚硬小便則尿血也脈濡而緊濡則衛气微緊則榮中寒陽微衛中風發熱而惡寒榮緊胃气冷微嘔心內煩醫謂有大熱解肌而發汗亡陽虛煩躁心下苦痞堅表裏俱虛竭卒起而頭眩客熱在皮膚悵怏不得眠不知胃气冷緊寒在關元技巧無所施汲水灌其身客熱應時罷栗栗而振寒重被而覆之汗出而冒巓體惕而又振小便爲微難寒气因水發淸谷不容間嘔變反腸出巓倒不得安手足爲微逆身冷而內煩遲欲從後救安可復追還脈浮而大浮爲气實大爲血虛血虛爲無陰孤陽獨下陰部者小盒飯赤而難胞中當虛今反小便利而大汗出法應衛家當微今反更實津液四射榮竭血盡幹煩而不眠血薄肉消而成暴﹝一作黑﹞液醫復以毒藥攻其胃此爲重虛客陽去有期必下如污泥而死脈浮而緊浮則爲風緊則爲寒風則傷衛寒則傷榮榮衛俱病骨節煩疼當發其汗而不可下也趺陽脈遲而緩胃气如經也趺陽脈浮而數浮則傷胃數則動脾此非本病醫特下之所爲也榮衛內陷其數先微脈反但浮其人必大便硬气噫而除何以言之本以數脈動脾其數先微故知脾气不治大便硬气噫而除今脈反浮其數攺微邪气獨畱心中則饑邪熱不殺谷潮熱發渴數脈當遲緩脈因前後度數如法病者則饑數脈不時則生惡瘡也脈數者久數不止止則邪結正气不能復正气卻結於髒故邪气浮之與皮毛相得脈數者不可下下之必煩利不止少陰病脈微不可發汗亡陽故也陽已虛尺中弱澀者復不可下之脈浮大應發汗醫反下之此爲大逆也脈浮而大心下反硬有熱屬髒者攻之不令發汗屬腑者不令溲數溲數則大便硬汗多則熱愈汗少則便難脈遲尙未可攻二陽並病太陽初得病時而發其汗汗先出不徹因轉屬陽明續自微汗出不惡寒若太陽證不罷者不可下下之爲逆結胸證脈浮大者不可下下之卽死太陽與陽明合病喘而胸滿者不可下太陽與少陽合病者心下硬頸項彊而眩者不可下諸門逆厥者不可下之虛家亦然病欲吐者不可下太陽病有外證未解不可下下之爲逆病發於陽而反下之熱入因作結胸病發於陰而反下之因作痞病脈浮而緊而復下之緊反入裏則作痞夫病陽多者熱下之則硬本虛攻其熱必噦無陽陰彊大便硬者下之必淸谷腹滿太陰之爲病腹滿而吐食不下自利益甚時腹自痛下之必胸下結硬厥陰之爲病消渴气上撞心中疼熱饑而不欲食食則吐蛔下之利不止少陰病飲食入口則必吐心中欲吐復不能吐始得之手足寒脈弦遲者此胸中實不可下也傷寒五六日不結胸腹濡脈虛復厥者不可下此亡血下之死傷寒發熱頭痛微汗出發汗則不識人燻之則喘不得小便心腹滿下之則短气小便難頭痛背彊加溫鍼則衄傷寒脈陰陽俱緊惡寒發熱則脈欲厥厥者脈初來大漸漸小更來漸大是其候也如此者惡寒甚者翕翕汗出喉中痛若熱多者目赤脈多睛不慧醫復發之咽中則傷若復下之則兩目閉寒多便淸谷熱多便膿血若燻之則身發黃若熨之則咽燥其小便利者可救若小便難者則危殆矣傷寒發熱口中勃勃气出頭痛目黃衄不可制貪水者必嘔惡水者厥若下之咽中生瘡假令手足溫者必下重便膿血頭痛目黃者若下之則目閉貪水者若下之其脈必厥其聲嚶咽喉塞若發汗則戰栗陰陽俱虛惡水者若下之則裏冷不嗜食大便完谷出若發汗則口中傷舌上白苔煩躁脈數實不大便六七日後必便血若發汗則小便自利也得病二三日脈弱無太陽柴胡證煩躁心下痞至四日𨿽能食以承气湯少少與微和之令小安至六日與承气湯一升若不大便六七日小便少𨿽不大便但頭硬後必溏未定成硬攻之必溏須小便利屎定硬乃可攻之藏結無陽證不往來寒熱其人反靜舌上苔滑者不可攻也傷寒嘔多𨿽有陽明證不可攻之陽明病潮熱大便微硬者可與大承气湯不硬者不可與之若不大便六七日恐有燥屎欲知之法少與小承气湯湯入腹中轉失气者此有燥屎也乃可攻之若不轉失气者此但初頭硬後必溏不可攻之攻之必脹滿不能食也欲飲水者與水則噦其後發熱者大便必復硬而少也宜小承气湯和之不轉失气者愼不可攻也傷寒中風醫反下之其人下利日數十行谷不化腹中雷鳴心中痞硬而滿漧嘔心煩不得安醫見心下痞謂病不盡復下之其痞益甚此非結熱但以胃中虛客气上逆故使硬也﹝甘艸瀉心湯﹞下利脈大者虛也以彊下之故也設脈浮革因爾腸鳴者﹝當歸四逆湯﹞陽明病身合色赤不可攻之必發熱色黃者小便不利也陽明病心下硬滿者不可攻之攻之利遂不止者死利止者愈陽明病自汗出若發汗小便自利者此爲津液內竭𨿽硬不可攻也須自欲大便宜蜜煎導而通之若土瓜根及豬膽汁皆可爲導云非陽明之本病不可下陽明本病胃家實故也非痞滿燥實不可下非潮熱發渴不可下非罵詈親疏不可下非脈沈數不可下非棄衣而走登髙而歌如見鬼狀不可下活脈浮者不可下脈虛者不可下惡寒者不可下嘔吐者不可下大便失气者不可下﹝轉失气者下泄也﹞小便淸者不可下大便堅小便數者不可用承气湯﹝乃脾約丸證也﹞大便硬小便少者未可攻陽明病自汗出若發汗小便自利者不可下﹝宜用蜜煎導之﹞

吳凡有惡風惡寒腹滿時減時滿腹脹滿可揉可按虛軟陰虛勞倦或手足逆冷尺脈弱脈在於表脈沈不實不疾按之無力亡血虛家以及婦人經水適來適斷或熱入血室與夫胎前產後崩血小便頻數小便淸而大便祕等證俱不可下戴陽明下證已具其人喘嗽或微惡寒爲太陽陽明或往來寒熱爲少陽陽明於陽明證中而有太陽少陽證未罷此非正陽明也愼未可遽下所以古注陽明有三當須識此

卷一總例

可吐

大法春宜吐凡用吐湯中病卽止不必盡劑也病如桂枝證頭不痛項不彊寸脈微浮胸中痞硬气上撞咽喉不得息者此爲有寒當吐之﹝一云此以內有久痰宜吐之﹞病胸上諸實﹝一作寒﹞胸中鬱鬱而痛不能食欲使人按之而反有涎唾下利日十餘行其脈反遲寸口脈微滑此可吐之吐之利則止少陰病飲食入口則吐心中欲吐復不能吐者宜吐之又宿食在上脘手足逆冷脈乍結以客气在胸中心下滿而煩欲食不能食者病在胸中皆當吐之吳凡病在膈上者脈大胸滿多痰者食在胃口脈滑者俱宜吐之華佗謂傷寒三四日邪在胸中者宜吐之凡吐用瓜蒂散或淡鹽湯或溫茶湯與之如人弱者以人參蘆湯吐之亦可若痰多者以二陳湯一甌乘熱與之以指探喉中卽吐也凡老人怯弱與病勞內傷虛人並婦人胎前產後血虛脈弱小者皆不可吐凡藥發吐者如防風桔梗山梔只有一味煎湯溫服之則吐蓋誤吐則損人上焦元气爲患非輕可不愼哉

卷一總例

不可吐

太陽病當惡寒發熱今自汗出反不惡寒發熱關上脈細數者以醫吐之過也若得病一二日吐之者腹中饑口不能食三四日吐之者不喜糜粥欲食冷食朝食暮吐以醫吐之所致也此爲小逆太陽病吐之但太陽病當惡寒今反不惡寒不欲近衣者此爲吐之內煩也少陰病飲食入口則吐心中欲吐復不能吐始得之手足寒脈弦遲者此胸中實不可下也若膈上有寒飲漧嘔者不可吐也當溫之少陽中風兩耳無所聞目赤胸中滿而煩者不可吐下吐下則悸而驚四肢厥虛家新產脈微皆不可吐

卷一總例

愈解

問曰脈病欲知愈未愈者何以別之答曰寸口關上尺中三處大小浮沈遲數同等𨿽有寒熱不解者此脈爲陰陽和平𨿽劇當愈﹝鍼經禁服篇云寸口人迎兩者相應若引繩大小齊等者名曰平人言手之寸口脈與喉旁之人迎脈等齊爲平人後條云六脈陰陽俱停必先振栗汗出而解者是也﹞凡得病厥脈動數服湯藥更遲脈浮大減小初躁後靜此皆愈證也脈浮數而微病患身溫和者欲解也凡病反能飲水者爲欲愈太陰中風脈陽微陰澀而長者爲欲愈少陰中風脈陽微陰浮者欲愈厥陰中風脈微浮者欲愈不浮未愈太陽病已至未解陽明病申至戌解少陽病寅至辰解太陰病亥至醜解少陰病子至寅解厥陰病丑至卯解問曰凡病欲知何時得何時愈答曰假令日中得病夜半愈者以陽得陰則解也夜半得病日中愈者以陰得陽則解也病家人請云病患苦發熱身體疼病患自臥師到診其脈沈而遲者知其瘥也何以知之表有病者脈當浮大今反沈遲故知愈也假今病患云腹內卒痛病患自坐師到脈之浮而大者知其瘥也何以知之若裏有病者脈當沈而細今脈浮大故知愈也問曰病有戰而汗出者因得解者何也答曰脈浮而緊按之反芤此爲本虛故當戰而汗出也其人本虛是以發戰以脈浮故當汗出而解也若脈浮而數按之不芤此人本不虛若欲自解但出汗耳不發戰也問曰病有不戰而汗出解者何也答曰脈大而浮數故知不戰汗出而解也問曰病有不戰不汗出而解者何也答曰其脈自微以其曾經發汗若吐若下若亡血以內無津液待陰陽自和必自愈故不戰不汗出而解也上海藏雲戰而後解者太陽也不戰有汗而解者陽明也不戰無汗而解者少陽也太陽病未解脈陰陽俱停必先戰栗汗出而解陽微者汗解陰微者下解海太陽傳陽明其中或有下證陽明證反退而無熱與不渴卻顯少陽證是知可解也太陽證知可解者爲頭不痛項不彊肢節不痛則知表易解也陽明證知可解者爲無發熱惡熱則知裏易解也少陽知可解者寒熱日不移時而作邪未退也若用柴胡而移其時早移之於晏晏移之於早气移之於血血移之於气是邪無可容之地知可解也可解之脈浮而虛不可解之脈浮而實浮而虛者只在表浮而實者知已在裏也汗多不解者轉屬陽明也

卷一總例

死證

結胸證其脈浮大者不可下下之則死結胸證悉具煩躁者亦死陽明病心下硬滿者不可攻攻之利遂不止者死直視譫語喘滿者死下利者亦死發汗多重發汗者亡其陽譫語气短者死傷寒若吐若下不解不大便五六日至十餘日日晡所發潮熱不惡寒獨語如見鬼狀者發則不識人循衣摸牀惕而不安微喘直視脈澀者死脈浮而芤浮爲陽芤爲陰浮芤相搏胃气生熱其陽卽絕少陽病但厥無汗而彊發之必動其血未知從何道出或從口鼻或從目出是名下厥上竭爲難治少陰病惡寒身蜷而利手足厥冷者不治少陰病六七日息髙者死傷寒脈遲六七日而反與黃芩湯徹其熱脈遲爲寒今與黃芩湯復除其熱腹中當冷不能食今反能食此名除中必死傷寒六七日脈微手足厥冷煩躁灸厥陰脈不還者死傷寒發熱下利厥逆躁不得臥者死傷寒發熱下利至甚厥不止者死傷寒六七日不利便發熱而利其人汗出不止者死有陰無陽故也傷寒五六日不結胸腹濡脈虛復厥者不可下此爲亡血下之死發熱而厥七日下利者爲難治傷寒六七日大下後寸脈沈而遲手足厥逆下部脈不至咽喉不利唾膿血泄利不止者爲難治下利手足厥逆無脈者灸之不溫若脈不還反微喘者死下利後脈絕手足厥冷時脈還手足溫者生脈不還者死傷寒下利十餘行脈反實者死嘔而脈弱小便復利身有微熱見厥者爲難治濕家下之額上汗出微喘小便利者死若下利不止者亦死附死證歌兩感傷寒不須治陰陽毒過七朝期黑斑下厥與上竭陽病見陰脈者危舌捲耳聾囊更縮陰陽交及摸尋衣重除中皆不治唇吻靑兮面黑黧咳逆不已並髒結溲便遺尿便難醫汗出𨿽多不至足口張目陷更何爲喘不休與陰陽易離經脈見死當知結胸證具煩躁甚直視搖頭是死時少陽證與陽明合脈弦長大救時遲汗後反加脈躁疾須知髒厥命難追蝦遊屋漏並雀啄魚翔彈石解繩推更有代脈皆不救以上諸證死無疑

卷一總例

附

戴凡治傷寒須辧陰陽二候不可誤也陽經有三太陽陽明少陽是也陰經亦有三太陰少陰厥陰是也經之陰陽以臟腑言腑爲陽膀胱胃膽是也髒爲陰脾腎肝是也病之陰陽乃是外邪之陰陽陰气陽气是也病在太陽則熱在皮膚之分翕翕然怫怫然而熱便有頭痛惡寒體疼其脈必浮而緊病在陽明則熱在肌肉之分或壯熱或而熱或蒸蒸而熱便有頭額痛或潮熱自汗其脈必長而數病在少陽則必半表半里之熱或往來寒熱便有頭角痛口苦嘔而胸滿脇痛其脈必弦而數病在太陰則手足漸冷脈息漸沈或自利腹滿嘔吐不渴病在少陰𨿽然發熱手足自冷脈必沈細病在厥陰則手足厥冷脈微而緩甚則唇靑舌捲囊縮陽證面紅光彩唇紅口漧舌燥能飲水漿其人身輕易以轉動常欲開眼見人目睛了了喜語言其聲響亮口鼻之气呼吸出入能往而能來小便或赤或黃大便或祕或硬手足自溫暖爪甲俱紅活陰證面靑黑或有虛陽泛上𨿽亦赤色而不紅活光彩其人身重難以轉側或喜向壁臥或蜷臥欲寐或閉目不欲見人目睛不了了懶言語語無聲气難布息鼻中呼不出吸不入往來口與鼻中气冷不欲飲水面上惡寒有如刀刮唇口或靑或紫舌色或靑或紫或白苔鋪滿而滑不見紅色手足自冷爪甲或靑或紫血自不紅活小便淸白或有淡黃大便不實或瀉𨿽肌表有熱以手按之則不甚熱陰甚者則冷透手也陰陽二气皆能犯臟腑故陽气犯太陽則爲傷風惡風而有汗陰气犯太陽則爲傷寒惡寒而無汗在太陽未得解轉入陽明少陽二經則純乎陽不如太陽之易治若陽气未能罷以次傳入陰經則爲陰中之陽蓋緣陽經之陽气來入陰經𨿽有自利欲寢唇靑手足厥冷舌捲囊縮等證亦不可妄投熱藥宜瀉其陽之在陰經也若陽病下之太過陽气已脫遂變爲陰所謂害熱未已寒病復起或初得病便是陰證此是陰中之陰蓋緣陰气攻陰經陰自得傳非自傳諸陽經來只當以溫藥回其陽故陽入陰者變陽以救陰陰入陽者用陽以救陽二者不可不辧活太陽陽明少陽皆屬陽證也太陽者膀胱也發熱惡寒頭疼腰痛而脈浮也陽明者胃也不惡寒反惡熱汗出大便祕潮熱而脈長也少陽者膽也口苦咽漧脇下滿發熱而嘔或往來寒熱而脈弦也麻黃湯大靑龍湯桂枝湯治太陽傷風寒也大柴胡湯調胃承气湯小承气湯大承气湯治陽明傷寒也小柴胡湯治少陰傷寒也其他藥皆發汗吐下後證也若陽气獨盛陰气暴絕卽爲陽毒必發躁狂走妄言面赤咽痛身斑斑如錦紋或下利黃赤脈洪實或滑促當以酸苦之藥投之令陰气復而大汗解矣古人云酸苦湧泄爲陰謂苦參大靑葶藶苦酒之類皆復其陰气也微用苦甚則兼用酸苦折熱復陰若熱極發厥陽證似陰者學人當以脈別之太陰少陰厥陰皆屬陰證也何謂太陰證太陰脾之經主胸膈脹何謂少陰證少陰腎之經主脈細心煩但欲寐或自利而渴何謂厥陰證厥陰肝之經主消渴气上衝心心中疼肌熱不欲食食則吐蛔下之利不止也三陰中寒微則理中湯稍厥或中寒下利卽漧薑甘艸湯大段重者用四逆湯無脈者用通脈四逆湯若陰气獨盛陽气暴絕則爲陰毒其證四肢逆冷臍腹築痛身如被杖脈沈疾病或吐或利當急灸臍下服以辛熱之藥令陽气復而大汗解矣古人云辛甘發散爲陽謂桂枝甘艸漧薑附子之類能復其陽气也微用辛甘甚則用辛苦若陰極發躁陰證似陽學人亦當以脈別之羅陰證陽證辧靜江府提刑李君長子年十九歲四月病傷寒九日醫者作陰證治之與附子理中丸數服其證增劇別易一醫又作陽證議論差互不敢服藥李君邀予往視座間有數人予不欲直言其證但細爲分解令自忖度之凡陽證者身大熱而手足不厥臥則怛然起則有力不惡寒反惡熱不嘔不瀉渴而飲水煩躁不得眠能食而多語其脈浮大而數者陽證也凡陰證者身不熱而手足厥冷惡寒蜷臥惡聞人聲或自引衣蓋覆不煩渴不飲食小便自利大便反快其脈沈細而微遲者陰證也今診其脈數得六七至其母曰夜來叫呼不絕全不睡又喜飲水予聞其言知陽證悉具且三日不見大便宜急下之予遂以酒煨大黃六錢甘艸炙二錢芒硝五錢煎服至夕下數行燥糞二十餘塊是夜汗大出明日往視之身涼脈靜矣予思素問熱論云治之各通其臟腑故仲景述傷寒論云六經各異傳變不同活人亦云凡治傷寒先須明經絡其義一也昧者不察經絡不問病源按寸握尺妄意病證不知邪气之所在動致顚覆眞盲醫哉昔韓子云醫之病病在少思眞理致之言也學人審之吳夫陰證似陽者乃水極似火也蓋傷寒傳變誤服涼劑攻熱太速其人素本腎气虛寒遂變陰證冷甚於內逼其浮陽之火發於外其人面赤煩躁身有微熱渴欲飲水復不能飲大便祕結不通小便淡黃或嘔逆或气促或難言或咽喉痛所以狀似陽證或見面赤煩渴大便祕結作陽證妄投寒涼之藥下咽遂斃可不愼哉切其脈沈細遲微者急以通脈四逆湯倍加人參附子以接其眞陽之气設或差遲遂致陰盛陽衰參附亦不能救矣此與陰盛隔陽例同王太僕所謂身熱脈數按之不鼓擊者此名陰盛隔陽非熱也婁素問云脈從而病反言證似陽者脈亦從證似陽而其病反是寒也證似陰者脈亦從證似陰而其病反是熱也故皆反其脈證施治如身熱微熱煩躁面赤其脈沈而微者陰證似陽也身熱者裏寒故也煩躁者陰盛故也面戴陽者下虛故也若醫者不知脈誤謂實熱反與涼藥則气消成大病矣外臺祕要云陰盛發躁名曰陰躁欲坐井中宜以熱藥治之故仲景少陽證面赤者四逆湯加蔥白治之﹝垣寒涼之藥入腹周身之火得水則升走陰躁之極故欲坐井中是陽已先亡醫猶不悟復認爲熱重以寒藥投之其死何疑焉﹞

垣或因吐因嘔因嗽而發躁蒸蒸身熱如坐甑中欲得去衣居寒處或飲寒水則便如故振寒復至則气短促速胸中滿悶欲絕甚則口開目瞪聲聞於外而淚涕涎痰大作其發躁須臾而已如前六脈細弦而澀按之而虛此大寒證也以辛寒甘溫之劑大瀉南方北方則愈馮內翰侄因病傷寒目赤而煩渴脈息七至按之不鼓經曰脈至而從按之不鼓諸陽皆然此陰盛格陽於外非熱也與姜附之劑汗出愈許傷寒六七日無熱脈沈緊而細煩躁不飲水此陰盛格陽也當用附子霹靂散飲水者不可與服吳夫陽證似陰乃火極似水也蓋傷寒熱甚失於汗下陽气亢極郁伏於內反見勝已之化於外故身寒逆冷神气昏昏狀若陰證也大抵唇焦舌燥能飲水大便祕硬小便赤澀設有稀糞水利出者此內有燥屎結聚乃旁流之物非冷利也再審有失气極臭者是也其脈𨿽沈切之必滑有力或時躁熱不欲衣被或揚手擲足或譫語有力此陽證也輕者人參白虎湯或小柴胡合解毒湯主之內實者須下之以調胃承气湯或有潮熱者以大柴胡加芒硝若大實大滿祕而不通者以大承气湯下之必須審察輕重酌量用之蓋此與陽盛拒陰亦同王太僕所謂病患身寒厥冷其脈滑數按之鼓擊於指下者此名陽盛拒陰非寒也活手足逆冷大便祕小便赤或大便黑色脈沈而滑者陽證似陰也輕者白虎湯重者承气湯傷寒失下血气不通令四肢逆冷此是伏熱深故厥亦深速以大承气湯加膩粉下之汗出立愈蓋熱厥與陰厥自不同熱厥者微厥卻發熱陰厥卽不發熱四肢逆冷惡寒脈沈細大小便滑泄上二節言證似陽而脈病屬陰證似陰而脈病屬陽故反其證而治之蓋證似陽而脈病屬陰者世尙能辧若脈證俱是陰而病獨屬陽者舉世莫辧而致夭折者滔滔皆是許學士云熙寧中守宋迪因其猶子病傷寒見其煩渴而汗多以涼藥治之遂成陰毒數日卒迪痛悼之遂著陰毒形證訣三篇蓋傷世之意深矣論曰陰盛則外寒陽虛則外寒屬表故表證條云外寒者汗之則愈也陽盛則內熱陰虛則內熱內熱屬裏故里證條云內熱者下之則愈也趙活人第三十三問引素問云陽虛則外寒陰虛則內熱陽盛則內熱陰盛則外寒故治傷寒者陽虛陰盛汗之則愈下之則死陰虛陽盛下之則愈汗之則死陰陽虛盛非謂分尺寸也難經云陰陽虛盛者說脈也素問云陰陽虛盛者說表裏也仲景論傷寒汗下故引素問表裏之說與外臺所論合矣外臺云表病裏和汗之則愈表和裏病下之則愈愚詳素問論陰陽虛盛四證者雜病也難經六難之文論脈也外臺所述之文論傷寒表裏也但仲景所論陰陽虛盛之意理實奧焉經曰邪气盛則實精气脫則虛因正气先虛以致邪气客之而爲盛實於是有陰虛陽盛陽虛陰盛二証之別今活人書卻將素問所論雜病陰陽虛盛四證合而引證仲景傷寒四証之法又攺陽盛內熱作外熱陰感內寒作外寒所論初未嘗確合愚因拓仲景所主陰陽虛盛之理而詳說之蓋盛者指邪气而言虛者指正气而言陰陽虛盛邪正消長之機也且正气在人陽主表而陰主裏邪气中人表爲陰而裏爲陽若夫表之眞陽先虛故陰邪乘陽而盛實表受邪者陽虛也脈浮緊者陰邪盛於外也是謂陽虛陰盛所以用桂枝辛甘之溫劑汗之則陰邪消溫之則眞陽長使邪去正安故愈又若裏之眞陰先虛故陽邪入陰而盛實裏受邪者陰虛也脈沈實者陽邪盛於內也是謂陰虛陽盛所以用承气酸苦之寒劑下之則陽邪消寒之則眞陰長邪去正安故愈如其不然陽盛而用桂枝下咽卽斃陰盛而用承气入胃卽亡是皆盛盛虛虛而致邪失正也以是知仲景所主陽虛陰盛陰虛陽盛二証之意深蓋指一爲表證一爲裏證邪正消長而言非兼言表和裏病裏和表病而謂之陰陽虛盛也況和者無病處也以和字訓虛字恐礙於理王難經曰傷寒陽虛陰盛汗出而愈下之卽死陽盛陰虛汗出而死下之則愈嗟乎其傷寒汗下之樞機乎夫邪之傷於人也有淺深焉淺則居表深則入裏居表而閉腠理發怫熱見惡寒惡風頭痛等證於斯時也惟辛溫解散而可愈入裏則爲燥屎作潮熱形狂言譫語大渴等證於斯時也惟鹹寒攻下而可平夫寒邪外客非陰盛而陽虛乎熱邪內熾非陽盛而陰虛乎汗下一差生死反掌吁是言也謂之傷寒汗下樞機其不然歟惜乎釋者旁求厥義滋隱外臺祕要曰此陰陽指身之表裏言病者爲虛不病者爲盛表病裏和是陽虛陰盛也表和裏病是陽盛陰虛也竊意陰陽之在人均則寧偏則病無過不及之謂均過與不及之謂偏盛則過矣虛則不及矣其可以盛爲和乎故內經云邪气盛則實精气奪則虛且謂陽虛當汗陰虛當下乃遺邪气而反指正气爲言得無晦乎傷寒微旨曰此陰陽指脈之尺寸言尺脈實大寸脈短小名陰盛陽虛可汗寸脈實大尺脈短小名陽盛陰虛可下苟汗證已具而脈未應必待尺脈力過於寸而後行下證已具而脈未應必待寸脈力過於尺而後用竊意越人設難以病不以脈其所答也何反以脈不以病乎且脈固以候病也倘汗下之證已急不可少緩待脈應而未應欲不待則惑於心欲待之則慮其變二者之間將從病歟將從脈歟吾不得無疑於此也或詰予曰仲景傷寒論引此而繼以桂枝下咽陽盛則斃承气入胃陰盛以亡之語夫桂枝表藥承气裏藥反則爲害是固然矣然麻黃湯亦表藥也其不言之何歟且子以陰盛爲寒邪寒邪固宜用麻黃也今反舉桂枝又何歟予曰何不味仲景之言乎其曰凡傷寒之病多從風寒得之又曰脈浮而緊浮則爲風緊則爲寒又桂枝湯條而曰嗇嗇惡寒淅淅惡風麻黃湯滌而曰惡風夫風寒分言則風陽而寒陰風苟行於天地嚴凝凜冽之時其得謂之陽乎是則風寒常相因耳故桂枝麻黃皆溫劑也以溫劑爲治足以見風寒之俱爲陰邪矣但傷衛則桂枝傷榮則麻黃榮衛𨿽殊其爲表則一耳仲景此言但以戒汗下之誤爲主不爲榮衛設也舉桂枝則麻黃在其中矣所謂陽盛卽斃者是言表證已罷而裏證旣全可攻而不可汗所謂陰盛以亡者是言裏證未形而表證獨具可汗而不可攻由此觀之則越人仲景之本旨庶乎暢然於其中矣

卷一總例

附

王海藏雲治傷寒須分表裏若表裏不分汗下差誤豈非大誤且如均是發熱身熱不渴爲表有熱小柴胡加桂枝主之厥而脈滑爲裏有熱白虎加人參主之均是水气漧嘔微利發熱而咳爲表有水小靑龍加芫花主之體涼表證罷咳而脇下痛爲裏有水十棗湯主之均是惡寒有熱而惡寒者發於陽也麻黃桂枝小柴胡主之無熱而惡寒者發於陰也附子四逆主之均是身體痛脈浮發熱頭痛身體痛者爲表未解麻黃湯主之脈沈自利身體痛者爲裏不和四逆湯主之以此觀之仲景表裏之法甚詳學人宜深究心焉《活人》云發熱惡寒身體痛而脈浮者表證也表證者惡寒是也惡寒者屬太陽宜汗之不惡寒反惡熱手掌心並腋下汗出胃中燥糞結聚潮熱大便硬小便如常腹滿而喘或譫語脈沈而滑者裏證也裏證者內熱是也內熱者屬陽明宜下之傷寒始發熱惡寒今汗後不惡寒但倍發熱而躁始脈浮而大今脈洪實或沈數細始惺靜今狂語此爲胃實陽盛再汗卽死須下之則愈亦有始得病便變陽盛之證須便下之不可拘以日數更有心胸連臍腹大段疰悶腹中痛坐臥不安冒悶喘急極者亦不問他證便下之若不下則气血不通四肢便厥醫人不知反疑是陰厥復進熱藥禍如反掌不可不察也成無己曰邪之客於表者爲寒邪與陽相爭則爲寒矣邪之入於裏者爲熱邪與陰相爭則爲熱矣邪在半表半里外與陽爭而爲寒內與陰爭而爲熱是以往來寒熱邪居表多則多寒邪居裏多則多熱邪半在表半在裏則寒熱亦半矣邪在表者必漬形以爲汗邪在裏者必蕩滌以取利其餘不外不內半表半里又非發汗之所宜亦非吐下之所對是當和解則可矣小柴胡爲和解之劑也李東垣曰邪在榮衛之間謂之半表半里也太陽陽明之間少陽居身之半表半里也五苓散分陰陽膀胱經之半表半里也理中湯治吐泄上下之半表半里也活傷寒表證當汗裏證當下不易之法也發表攻裏本自不同甘遂神丹不可合飲桂枝承气安可並進然而假令病患脈浮而大是表證當汗其人發熱煩渴小便赤卻當下此是表裏俱見五苓散主之假令傷寒不大便六七日頭痛有熱者是裏證當下其人小便淸者知不在裏仍在表也當須發汗此是兩證俱見卽未可下宜與桂枝湯假令病患心下滿口不欲食大便硬脈沈細是裏證當下其人頭汗出微惡寒手足冷卻當汗此兩證俱見者仲景所謂半在表半在裏也小柴胡主之假令太陽病表證未除而醫數下之遂挾熱而利不止心中痞硬仲景謂之表裏不解桂枝人參湯主之本太陽病醫反下之因爾腹痛是有表復有裏仲景用桂枝加芍藥湯痛甚者桂枝加大黃又云太陽病桂枝證醫反下之利遂不止脈促者表未解也喘而汗出者葛根芩連湯主之煩躁口苦腹滿而喘發熱汗出不惡寒反惡熱此陽明證也則脈反浮而緊是其表裏俱見不可汗下宜梔子湯吐之此仲景治傷寒有表復有裏之法也王海藏雲大柴胡湯治表裏內外俱熱之證治有表者或脈浮或頭痛或惡風或惡寒四證中或有一二尙在者乃十三日過經不解是也治有裏者或譫語或妄語或擲手揚視此皆裏之急者也若欲汗之則裏證已急欲下之則表證尙在通宜大柴胡湯傷寒四五日後以至過經無表證又於裏證未可卜者皆可用小柴胡隨證加減用之以至十餘日亦可用十餘日外用小柴胡不愈者若大便硬看證可下則用大柴胡下之以過經其人稍虛當下者用大柴胡湯則穩當恐承气太緊病患不能禁也仲景云六七日目中不了了睛不和無表裏證大便難身微熱此爲實也當下之宜大承气湯又云病患無表裏證發熱七八日脈𨿽浮數可用大柴胡下之假令已下脈數不解至六七日不大便者有瘀血也屬抵當湯

卷一總例

附

海藏王好古曰世之治傷寒有法療雜病有方是則然矣然猶未也吾謂治傷寒亦有方療雜病亦有法方卽法也豈有異哉要當全識部分經絡表裏臟腑豈有二哉以其後世才智之不及古也所以分傷寒雜病爲二門故有長於此而短於彼者逮夫國家取士分科爲七宜乎愈學而愈陋愈專而愈粗也試以傷寒雜癥二科論之傷寒從外而之內者法當先治外而後治內雜病從內而之外者法當先治內而後治外至若於中外不相及則治主病其方法一也亦何必分之爲二哉大抵雜病之外不離乎表傷寒之內不離乎裏表則汗裏則下中則和不易之法劑之寒熱溫涼在其中矣戴有傷寒雜病有傷寒正病傷寒雜病者難以正病治如病患證狀不一有冷有熱陰陽顯在目前當就其中大節先治其餘證則徐治然亦不可用獨熱獨寒之劑又如嘔渴煩熱進小柴胡湯嘔渴煩熱止矣而下利不休以小柴胡湯爲非則嘔渴煩熱不應止以爲是則下利不應見吐利厥逆進姜附湯吐利厥逆止矣而熱渴譫語昏不知人以姜附爲非則吐利厥逆不應止以爲是則熱渴譫語不應見此亦傷寒雜病𨿽無前項冷熱二證顯然並見之迹而陰中有陽陽中有陰潛伏其間未卽發見用藥一偏此衰彼盛醫者當於有可疑之處能反復體認無致舉一廢一則盡善矣

卷一總例

附

三陽證有合陽有純陽三陰證有盛陰有純陰合陽者經所謂合病者是也純陽者經所謂脈陰陽俱盛大汗出不解者死又曰凡發汗服湯藥至有不肯汗者死謂陽熱甚而陰气絕也故不能作汗二者俱是有陽而無陰故曰純陽也三陰有盛陰者如少陰病身體痛手足寒骨節痛脈沈者附子湯主之謂手足寒身體痛脈沈者寒盛於陰也純陰者如少陰病惡寒身蜷而利手足逆冷者不治謂無陽也有寒客三陰極而生熱則傳陽明凡邪國中三陰則寒故宜溫藥發汗及寒極變熱則復宜寒藥下之蓋三陰三陽皆能自受邪不止自太陽經傳也故經曰陽明居中土也萬物所歸無所復傳如太陽入胃則不傳陽明陽明入胃則不傳少陽少陽入胃則不傳三陰若三陰又有自受邪變熱入胃者故經曰傷寒脈浮而緩手足自溫者系在太陰太陰當發身黃若小便自利者不能發黃至七八日大便硬者爲陽明病也此太陰之邪入陽明也又少陰病六七日腹脹不大便者急下之宜大承气湯此少陰之邪入腑也經曰下利有譫語者燥屎也宜小承气湯此厥陰之邪入腑也三陰變熱入腑者往往有之不可不察有一陽中寒者太陽十六證云傷寒脈浮自汗出小便數心煩微惡寒攣急此邪中膀胱經虛寒也宜桂枝加附子湯則愈醫以其證象於陽旦若反與桂枝湯欲攻其表此誤也得之便厥咽中幹煩躁吐逆者作甘艸漧薑湯以復其陽厥愈足溫更作芍藥甘艸湯以伸其腳若胃气不和譫語者少與調胃承气湯若重發汗復加燒鍼者四逆湯主之觀仲景此治其於壞病何有此先汗而後下之法也又如下利淸谷裏寒外熱身體疼痛急當救裏四逆湯利止裏和淸便自調急當救表桂枝湯此先溫而後汗之法也孫兆曰本是陽病熱證爲醫吐下過多遂成陰病者卻宜溫之有本是陰病與溫藥過多致胃中熱實或大便硬有狂言者亦宜下也論中有稱太陽經病者太陰經病者有稱傷寒者中風者有但稱厥者下利者有但稱病者凡稱某經者蓋以邪中其經故以經名之非特謂傷寒之候謂兼有雜病也凡云傷寒而不云經者故非雜病也謂六經俱有之證難以一經拘之中風之病亦然凡云下利及厥與夫稱病患等名證者謂六經傷寒中風雜病等候俱有是證也叔和類證編入各經故其有所未當者如下利有譫語者有燥屎也宜小承气湯叔和編入厥陰下利條內若以證言之正當屬陽明也似此者非一致令後人拘於六經妄分寒熱有乖聖道夫善治病者須要詳辧太陽傳經之邪各經直中之邪曾無汗吐下之證火逆水噴之證結胸發黃血諦痞利厥逆之證如中風傷寒雜病之候一切之疾不拘六經但分表裏蓋六經俱有表裏二證但有表證卽當汗之但有裏證卽宜下之或表裏二證俱見則宜以攻裏之藥發汗分表裏病證多少用之病在半里半表者和解之此傳經之治也雜病寒證在表者辛溫汗之寒中裏者大熱之劑救之亦不過明其表裏而已豈有他哉大凡初服藥時無是證服藥後而生新證者故經曰若吐若汗若下後之證是也卽壞病也當救何逆而治之若初服藥有是證服藥後只是原證如故不見新有證候者只是病未退仲景所謂服湯一劑盡病證猶在者更須服之汗下同法淸碧杜先生曰陽熱病難療陰寒病易治蓋熱者傳經變態不一陰寒不傳治之亦一定法耳仁安嚴先生云凡醫他人治過傷寒須究前證曾服何藥倘證交雜先以重者爲主次論輕者假如傳經之邪治有三法在皮膚者汗之在表裏兩間者和解之在裏者下之此自外入內之治也至若虛體之人交接陰陽飲食不節則裏虛中邪又非在表可汗之法必用大熱之劑溫散經曰陰中於邪必內栗也表气微虛裏气失守故使邪中於陰也方其裏气不守而爲邪中正气怯弱故成栗也故經言寒則傷榮榮者血也血寒則凝而不行致四肢血气不接而厥身體冷而惡風寒附子漧薑適得其當若寒退而熱毒內攻目中不了了下利淸水腹滿又有急下之法此論少陰經之治法也若寒退而手足厥其厥乍熱乍凜腹中痛而小便不利又有四逆散之治法所謂少陰傳變與太陽相同者此也大抵治傷寒必須審證施治有脈與證相合者則易於識別若脈證不相符卻宜審的急緩治之但證書亦不可但憑脈亦不可務要脈證兩得方爲盡善上工治尢甚者爲急故𨿽有但證書而不憑脈者有但憑脈而不證書者如經曰脈浮大心下硬有熱屬髒者攻之不令發汗此又非表邪可汗之脈法也如促脈爲陽盛若下利喘而汗出用葛根黃芩黃連湯若厥冷脈促爲虛脫非灸非溫不可此又非陽盛之脈法也如陽明脈遲不惡寒身體汗出則用大承气此又非諸遲爲寒之脈法也少陰病始得之反發熱脈沈宜麻黃細辛附子湯微汗之此又非脈沈在裏之脈法也但不惡寒三字爲主經𨿽云桂枝下咽陽盛則斃此定法也如譫語而惡寒必用桂枝先解之已而下之但以有表無裏爲辧耳此仲景但證書不憑脈之治法也如經所謂結胸證宜下之其脈浮者不可下此又非發熱七八日𨿽脈浮數者可下之證也譫語發潮熱脈滑而疾者小承气因與一升明日不大便脈反微澀者不可更與承气也此又非湯入腹中轉失气者乃可攻之之證也發熱惡寒脈微弱尺中遲者俱不可汗此又非在表宜汗之證也此仲景憑脈不證書之治法也蓋以脈而知病之淺深其証之必然者也圓機之士臨病消息脈證旣決又何難焉醫之玄微其在斯乎凡經云某陽某陰病者卻要辧認疑似之間商確得病證明白然後用藥庶免差誤經曰病有發熱而惡寒者發於陽也無熱而惡寒者發於陰也謂如傷寒或已發熱或未發熱必惡寒體痛嘔逆脈陰陽俱緊者謂繼之以發熱此則發於陽也其初未發熱與無熱而惡寒發於陰者相似有不同者頭痛項彊陰證無頭痛故也若惡寒而蜷脈沈而緊者此發於陰也在陽者可發汗在陰者宜溫裏如少陰脈沈始得之反發熱似乎太陽乃有不同者其熱不翕翕然證無頭疼少陰腹痛下利與太陰相似有不同者太陰不渴少陰則渴手足有溫厥之殊溫病與痙病皆與太陽相似有不同者痙脈沈細溫病不惡風寒而渴傷寒與中相似其不同者傷風不渴中卽渴傷寒與冬溫相似其不同者傷寒脈浮緊冬溫脈不浮時行傳染傷寒相似其不同者時行傳染脈不浮傷寒則脈浮太陽中濕與太陽傷寒相似有不同者濕脈沈而細也答曰脈𨿽相似而痙則不同痙則身不疼而濕則身疼也暑脈虛細又曰微弱又曰弦細芤遲諸如此者與痙脈濕脈頗相似𨿽然脈似而證不同暑則自汗而渴濕則不渴身疼痙則身不疼也太陽中風見寒脈用大靑龍其證與太陽傷寒相似有不同者中風見寒脈有煩躁也麻黃證則無煩躁太陽傷寒見風脈用大靑龍其證與中寒濕相似有不同者其脈浮緩寒濕則脈沈細微經云無少陰裏證者蓋太陽與少陰爲表裏今脈證俱屬太陽表經故云無少陰裏證也小靑龍證與小柴胡證相似有不同者小靑龍無往來寒熱胸脇滿硬痛之證但有漧嘔發熱而咳此則爲表不解水停心下也𨿽有或爲之證與小柴胡相似終無半表半里之證爲異耳

卷一總例

附

凡看傷寒必先察其色內經曰聲合五音色合五行聲色符同然後可以知五臟之病也然肝色靑其聲呼肺色白其聲哭心色赤其聲笑脾色黃其聲歌腎色黑其聲呻也且夫四時之色相生則吉相克則凶有如靑赤見於春赤黃見於夏黃白見於長夏白黑見於秋黑靑見於冬此乃相生之色也若肝病之色靑而白心病之色赤而黑脾病之色黃而靑肺病之色白而赤腎病之色黑而黃此皆五行之相克爲難治矣且以五臟之熱色見於面者肝熱則左頰先赤肺熱則右頰先赤心熱則顏先赤脾熱則鼻先赤腎熱則頤先赤也至於面黑者爲陰寒面靑爲風寒靑而黑主風主寒主痛黃而白爲濕爲熱爲气不調靑而白爲風爲气滯爲寒爲痛也大抵黑气見於面多凶爲病最重若黑气暗中明準頭年壽亮而滋潤者生黑而枯夭者死也此乃略舉其要內經以五色微診可以目察難經曰望而知之謂之神故色不可不察也凡看傷寒必先察色然後切脈審證參合以決生死吉凶夫色有靑黃赤白黑見於面部皮膚之上气有如亂絲亂髮之狀隱於皮裏也蓋五臟有五色六經有六色皆見於面以應五行相生者吉相克者凶滋榮者生枯夭者死自準頭年壽命宮法令人中皆有气色其滋潤而明亮者吉暗而枯燥者凶也又當分四時生克之理而通察之玆略具五色傷寒之要者列於下以便覽焉靑色屬木主風主寒主痛乃足厥陰肝經之色也凡面靑唇靑者陰極也若舌捲囊縮者宜急溫之如夾陰傷寒小腹痛則面靑也內經曰靑如翠羽者生靑如艸玆者死靑而黑靑而紅相生者生如靑白而枯燥相克者乃死也脾病見靑气多難治赤色屬火主熱乃手少陰心經之色在傷寒見之而有三陽一陰之分也如足太陽屬水寒則本黑熱則紅也經曰面色緣緣正赤者陽气怫郁在表汗不徹故也當發其汗若脈浮數表熱不汗出者面色紅赤而光彩也經言陽明病面合赤色者不可攻之合者通也謂表邪未解不可攻裏也若陽明內實惡熱不惡寒或蒸蒸發熱或日晡潮熱大便祕結譫語面赤者此實熱在裏可攻之也如表裏俱熱口燥舌漧飲水脈洪面赤裏未實者且未可下宜人參白虎湯和之也如少陽經病熱在半表半裏面紅脈弦者宜小柴胡湯和之不可下也經言少陰病下利淸谷裏寒外熱面赤者四逆湯加蔥白主之此陰寒內極逼其浮火上行於面故發赤色非熱也若不察仔細誤投寒涼之劑卽死可不謹哉又夾陰傷寒虛陽泛上者亦面赤也但足冷脈沈者是又煩躁面赤足冷脈沈不能飲水者此陰極也宜溫之若久病虛人午後面兩頰顴赤者此陰火也不可作傷寒治之然三陽之气皆會於頭額其從額上至巓頂絡腦後者太陽也從額至鼻下於面者陽明也從頭角下耳中出耳之前後者少陽也但有紅气或赤腫者以分之蓋大頭傷寒證正要知此部分可也內經曰心熱則顏先赤脾熱則鼻先赤肝熱則左頰先赤肺熱則右頰先赤腎熱則頤先赤若赤而靑赤而黃爲相生則吉如赤而黑爲相克則凶經言赤如雞冠者生如血者死蓋準頭印堂有赤气枯夭者死明潤者生也如肺病見赤气者則難治黃色屬土主濕乃足太陰脾經之色黃如橘子明者熱也黃如燻黃而暗者濕也凡黃而白黃而紅相生則吉若黃而靑相克者則凶也內陽曰黃如蟹膏者生黃如枳實者死若準頭年壽印堂有黃气明潤者病退而有喜兆也若枯燥而夭者死凡病欲愈目黃也長夏見黃白則吉若黃靑則凶也白色屬肺金主气血不足也乃手太陰肺經之色肝病見之難治內經曰白如豕膏者生白如枯骨者死凡印堂年壽白而枯夭者凶白而光潤者吉若白而黑白而黃相生吉也若白而赤相克則凶矣凡傷寒面白無神者發汗過多或脫血所致也黑色屬水主寒主痛乃足少陰腎經之色也凡黑而白黑而靑相生則吉若黑而黃相克則凶內經曰黑如烏羽者生黑如炱者死若準頭年壽印堂黑气枯夭者死黑中明潤者生也黑气自魚尾相牽入太陰者死黑气自法令人中入口者死耳目口鼻黑气枯夭者死凡面準頭命宮明潤者生枯暗者死若心病見黑气在頭者死也華佗曰凡病患面色相等者吉不相等者凶如面靑目白面赤目靑面黃目靑面赤目白面白目黑面黑目白面白目靑皆爲不相等故曰凶也相等者面目俱靑俱紅之類也

卷一總例

附

凡目睛明能識見者可治睛昏不識人或反目上視或瞪目直視或目睛正圓或戴眼反折或眼胞陷下者皆不治也凡開目而欲見人者陽證也閉目而不欲見人者陰證也凡目中不了了睛不和熱甚於內也凡目疼痛者屬陽明之熱目赤亦熱甚也目瞑者必將衄血也白睛黃者將發身黃也凡病欲愈目黃鼻準明山根亮也

卷一總例

附

鼻頭色靑者腹中痛苦冷者死微黑者水气黃色者小便難白色者爲气虛赤色者爲肺熱鮮明者有畱飲也鼻孔漧燥者屬陽明之熱必將衄血也鼻孔漧燥黑如煙煤陽毒熱深也鼻孔冷滑而黑者陰毒冷極也鼻息鼾睡者風溫也鼻塞濁涕者風熱也鼻孔扇張者爲肺風肺絕而不治也

卷一總例

附

凡口唇焦漧爲脾熱焦而紅者吉焦而黑者凶唇口俱赤腫者熱甚也唇口俱靑黑者冷極也口苦者膽熱也口中甜者脾熱也口燥咽漧者腎熱也舌漧口燥而欲飲水者陽明之熱也口噤難言者痙風也凡唇上有瘡爲狐虫食其藏下唇有瘡爲惑虫食其肛也若唇靑舌捲唇吻反靑環口黧黑口張气直口如魚口口唇顫搖不止气出不返皆不治也

卷一總例

附

凡耳葉紅潤者生黃或白或黑或靑而枯燥者死薄而白薄而黑皆爲腎敗凡耳聾耳中疼皆屬少陽之熱尙爲可治若耳聾舌捲唇靑此屬厥陰爲難治也

卷一總例

附

凡舌鮮紅者吉靑爲冷靑而紫者爲陰爲寒也赤而紫者爲陽爲熱也黑者亢極爲難治凡舌上苔白而滑者表有寒也又曰丹田有熱而胸中有寒也苔黃而燥渴者熱盛也苔黑而燥渴者熱甚而亢極也若不燥渴舌上黑苔而滑者爲寒爲陰也舌捲而焦黑而燥者陽毒熱極也舌靑而苔滑者陰毒冷極也凡舌腫脹舌上燥裂舌生芒刺皆熱甚也凡舌硬舌彊舌短縮神气昏亂語言不淸者死也又陰陽易病吐舌數寸者死也舌乃心之竅屬火而色紅者吉惟黑者乃水克火故難治也

卷一總例

附

凡病患身輕自能轉側者易治若身體沈重不能轉側者難治蓋陰證則身重必足冷而蜷臥惡寒常好向壁臥閉目不欲向明懶見人也又陰毒身如被杖之疼身重如山而不能轉側也又中濕風濕皆主身重疼痛不可轉側要當辧之大抵陽證身輕而手足和暖開目而欲見人者可治若頭重視身此天柱骨倒而元气敗也凡傷寒傳變循衣摸牀兩手撮空此神去而魂亂也總之病患皮膚潤澤者生而枯燥者死經曰脈浮而洪身汗如油喘而不休形體不仁乍靜乍亂此爲命絕也

卷二

太陽病

﹝發熱惡寒惡風頭痛項彊身體痛﹞

黃經曰太陽之爲病頭項彊痛而惡風寒不傳經者固有之然而傳者多矣如經言傷寒一日太陽受之脈若靜者爲不傳頗欲吐及煩躁脈數急者爲傳也又曰傷寒二三日陽明少陽證不見者爲不傳也太陽經治法有汗吐下溫和解調並刺俱有之蓋太陽所感非一傳變多端故也𨿽發汗解肌一法證有輕重脈有浮沈用藥必宜隨脈證用之庶造仲景之深意如發熱惡寒脈浮緊麻黃湯自汗惡風脈浮緩桂枝湯此脈證相應之定法也又如項背彊八八反汗出惡風桂枝加葛根脈微而惡寒桂枝麻黃各半湯發熱惡寒熱多寒少脈微弱者桂枝二越婢一湯脈浮緊自汗出小便數心煩微惡寒腳攣急桂枝加附子湯又如汗後復宜汗者發汗遂漏不止惡風小便難四肢微急難以屈伸桂枝加附子湯服桂枝大汗出脈洪大者與桂枝如前法若如瘧狀日再發宜桂枝二麻黃一湯仲景汗劑二十七湯所治五十九證大宜精別如何而用靑龍湯如何而用五苓散如何而用茯苓甘艸湯之類蓋病有輕重治有急緩故也淸碧杜先生曰傷寒陽熱之證傳經之邪變態不一辧之不精則汗吐下三法之治一差死生反掌矣非比陰寒之邪中在一經不復傳變易於治也不過隨寒邪輕重用溫藥治之一定之法耳今之庸工好用熱劑而不知涼藥之妙且難也汗桂枝湯桂枝加葛根湯桂枝加濃朴杏子湯桂枝加附子湯桂枝去芍藥湯桂枝去芍藥加附子湯桂枝麻黃各半湯桂枝二越婢一湯桂枝二麻黃一湯桂枝去桂加茯苓白術湯葛根湯葛根加半夏湯葛根黃連黃芩湯麻黃湯大靑龍湯小靑龍湯桂枝加芍藥人參新加湯麻黃杏仁甘艸石膏湯五苓散桂枝去芍藥加蜀漆龍骨牡蠣救逆湯桂枝加桂湯桂枝甘艸龍骨牡蠣湯桂枝附子湯茯苓甘艸湯文蛤散去桂加白術湯甘艸附子湯吐梔子豉湯梔子甘艸豉湯梔子生薑豉湯梔子濃朴湯梔子漧薑湯瓜蒂散下調胃承气湯大柴胡湯承气湯柴胡加芒硝湯桃仁承气湯抵當丸大陷胸湯抵當湯大陷胸丸白散十棗湯大黃黃連瀉心湯附子瀉心湯溫甘艸漧薑湯芍藥甘艸湯四逆湯漧薑附子湯茯苓桂枝甘艸大棗湯濃朴生薑甘艸半夏人參湯茯苓桂枝白術甘艸湯芍藥甘艸附子湯茯苓四逆湯桂枝甘艸湯眞武湯小建中湯炙甘艸湯和解小柴胡湯柴胡加龍骨牡蠣湯小陷胸湯柴胡桂枝榦姜湯半夏瀉心湯生薑瀉心湯甘艸瀉心湯柴胡桂枝湯桂枝人參湯白虎湯白虎加人參湯黃芩湯黃芩加半夏生薑湯調赤石脂禹餘糧湯旋復代赭石湯黃連湯刺縱橫刺期門服桂枝刺風池風府太少並病刺期門熱入血室刺期門太少並病刺大椎肺兪太陽之爲病脈浮頭項彊痛而惡寒﹝成經曰尺寸俱浮者太陽受病太陽主表爲諸陽主气脈浮頭項彊痛而惡寒者太陽表病也但有一毫頭痛卽爲在表﹞太陽病發熱汗出惡風脈緩者名爲中風﹝太陽病上條所揭云云者是也後皆仿此成風陽也寒陰也風則傷衛發熱汗出惡風者衛中風也榮病則發熱無汗不惡風而惡寒衛病則發熱汗出不惡寒而惡風以衛爲陽衛外者也病則不能衛固其外而皮腠疏故汗出而惡風也傷寒脈緊傷風脈緩者寒性勁急而風性解緩故也﹞太陽病頭痛發熱汗出惡風者桂枝湯主之太陽病發熱汗出者此爲榮弱衛彊故使汗出欲救邪風者宜桂枝湯﹝成太陽中風風並於衛則衛實而榮虛榮者陰也衛者陽也發熱汗出陰弱陽彊也內經曰陰虛者陽必湊之故少气時熱而汗出與桂枝湯解散風邪調和榮衛﹞太陽中風陽浮而陰弱陽浮者熱自發陰弱者汗自出瑟瑟惡寒淅淅惡風翕翕發熱鼻鳴漧嘔者桂枝湯主之﹝成陽以候衛陰以候榮陽脈浮者衛中風也陰脈弱者榮气弱也風並於衛則衛實而榮虛故發熱汗自出也經曰太陽病發熱汗出者此爲榮弱衛彊者是也瑟瑟者不足也惡寒之貌也淅淅者瀟淅也惡風之貌也衛虛則惡風榮虛則惡寒榮弱衛彊惡寒復惡風者以自汗出則皮膚緩腠理疏是亦惡風也翕翕者然而熱也若合羽所覆言熱在表也鼻鳴漧嘔者風擁而气逆也與桂枝湯和榮衛而散風邪也﹞病患髒無他病時發熱自汗出而不愈者此衛气不和也先其時發汗則愈宜桂枝湯主之﹝時發熱自汗出謂有時而發熱自汗出有時而止惟其時作時止故病畱連而不愈也當其發熱自汗之時不可與藥當先其時作候其時止而後與之故曰先其時也素問曰當其盛而必毀因其衰也事必大昌其是之謂歟桂枝湯方桂枝﹝三兩去皮﹞芍藥﹝三兩﹞甘艸﹝二兩炙﹞生薑﹝三兩切﹞大棗﹝十二枚擘﹞上五味咀以水七升微火煮取三升去滓適寒溫服一升服已須臾熱稀粥一升餘以助藥力溫覆令一時許徧身微似有汗者益佳不可令如水淋漓病必不除若一服汗出病瘥停後服不必盡劑若不汗更服根據前法又不汗後服小促其間半日許令三服盡若病重者一日一夜服周時觀之服一劑盡病證猶在者更作服若汗不出乃服至二三劑禁生冷粘滑肉面五辛酒酪臭惡等物﹝小促宋板作少從容﹞

成經云桂枝本爲解肌若脈浮緊發熱汗不出者不可與之常須識此勿令誤也蓋桂枝湯本專主太陽中風必也皮膚疏湊又自汗風邪干於衛气者乃可投之也仲景以解肌爲輕以發汗爲重故發汗吐下後身疼不休者津液內耗也𨿽有表邪而止可解肌故須桂枝湯少和之也桂味辛熱用之爲君桂猶圭也宣導諸藥爲之先聘是謂辛甘發散爲陽之意蓋發散風邪必以辛爲主內經所謂風淫所勝平以辛佐以苦以甘緩之以酸收之是以芍藥爲臣而甘艸爲佐也內經曰風淫於內以甘緩之以辛散之生薑味辛溫大棗味甘溫是用以爲使而此又不特專於發散以脾主爲胃行其津液姜棗之用專行脾之津液而和榮衛者也麻黃湯不用姜棗者謂專於發汗不待行化而津液得通矣龐凡桂枝湯病證者常自汗出小便不數手足溫和或手足指稍露之則微冷覆之則溫渾身熱微煩而又憎寒始可行之若病者無汗小便數或手足逆身冷不惡寒反惡熱或飲酒後愼不可行桂枝湯也脈緊必無汗設有汗不可誤作桂枝證許有人病發熱惡寒自汗脈微弱而浮三服湯而愈此方在仲景一百十三方內獨冠其首今人全不用何也仲景云太陽中風陽浮而陽弱陽浮者云云至翕翕發熱宜桂枝湯此脈與證仲景說得甚明後人看不透所以不敢用也假令寸口脈微名曰陽不足陰气上入陽中則灑淅惡寒也尺脈弱名曰陰不足陽气下陷入陰中則發汗也此謂元气受病而然也又曰陽微則惡寒陰微則發熱醫旣汗之使陽气微又大下之令陰气弱此謂醫所使也大抵陰不足陽往從之故內陷而發熱陽不足陰往乘之故陰上入陽中則惡寒舉此二端明白易曉何憚而不用桂枝湯哉垣仲景治表虛制此湯桂枝味辛熱發散助陽體輕本乎天者親上故桂枝爲君芍藥甘艸佐之如陽脈澀陰脈弦法當腹中急痛乃制小建中湯以芍藥爲君桂枝甘艸佐之一則治其表虛一則治其裏虛故各有主用也後學當觸類而長之以桂枝易肉桂治寒腹痛神品藥也如夏中熱腹疼少加黃芩去桂痛立止桂於春夏二時爲禁藥陶桂枝麻黃湯爲當時傷寒設與過時之溫暑者何預焉若以此二湯通治春溫夏之病則誤之甚矣太陽病或已發熱或未發熱必惡寒體痛嘔逆脈陰陽俱緊者名曰傷寒﹝成經曰凡傷於寒則爲病熱爲寒气客於經中陽經怫結而成熱也中風卽發熱者風爲陽也及傷寒云或已發熱或未發熱以寒爲陰邪不能卽熱郁而方變熱也風則傷衛寒則傷榮衛虛者惡風榮虛者惡寒榮傷寒者必惡寒也气病者則麻血病者則痛風令气緩寒令气逆體痛嘔逆者榮中寒也經曰脈盛身寒得之傷寒脈陰陽俱緊者知其傷寒也但見惡寒卽爲在表此是要訣﹞太陽病頭痛發熱身疼腰痛骨節疼痛惡風無汗而喘者麻黃湯主之﹝成寒則傷榮頭痛身疼腰痛以至牽連骨節疼痛者太陽經榮血不利也內經曰風寒客於人使人毫毛畢直皮膚閉而爲熱者寒在表也風並於衛衛气而榮虛者自汗出而惡風寒也寒並於榮榮實而衛虛者無汗而惡風也以榮彊衛弱故气逆而喘與麻黃湯以發其汗﹞

麻黃湯方麻黃﹝三兩去節﹞桂枝﹝二兩去皮﹞甘艸﹝一兩炙﹞杏仁﹝七十个泡去皮尖﹞上四味以水九升先煮麻黃減二升去上沫內諸藥煮取二升半去滓溫服八合覆取微汗不須啜粥餘如桂枝法﹝凡用麻黃去節先滚醋湯略浸片時撈起以備後用庶免大發如冬月嚴寒腠理致密當生用﹞一用麻黃後汗出不止者將病患發披水盆中足露出外用炒糯米一升龍骨牡蠣本防風各一兩研爲細末周身撲之隨後祕方用藥免至亡陽而死此良法也吳或云發汗必用麻黃亦有禁用者何也凡傷寒發於天令寒冷之時且其寒邪在表閉其腠理身疼拘急惡寒而無汗者須用麻黃辛苦之藥爲能開發腠理逐寒邪汗出而解也惟夏月炎暑之時爲禁用之藥故宜辛涼之劑以發之乃葛根蔥白豆豉之類是也若麻黃加涼劑在內亦可用如通解散是也成本艸言輕可去實卽麻黃葛根之屬實謂寒邪在表汗不出而腠密邪气勝而表實輕劑所以揚之麻黃味甘苦用以爲君者以麻黃爲輕劑而專主發散也風邪在表而膚理疏者必以桂枝解其肌今寒邪在經表實而腠密非桂枝所能獨散必專麻黃以發汗而桂枝所以爲臣也內經曰寒淫於內治以甘熱佐以辛苦者玆是類歟內經曰肝苦急急食甘以緩之肝者榮之主也傷寒榮勝衛固血脈不流必用味甘之物以緩之故以甘艸味甘平杏仁味苦溫爲之佐使且桂枝湯主中風風則傷衛風邪並於衛則衛實而榮弱仲景所謂汗出惡風者此爲榮弱衛彊故桂枝湯佐以芍藥用和榮也麻黃湯主傷寒寒則傷榮邪並於榮則榮實而衛虛內經所謂气之所並爲血虛血之所並爲气虛者是也故麻黃湯佐以杏仁用利气也太陽中風脈浮緊發熱惡寒身疼痛汗不出而煩躁者大靑龍湯主之若脈微弱汗出惡風者不可服服之則厥逆筋惕肉此爲逆也﹝成此中風見寒脈也浮則爲風風則傷衛緊則爲寒寒則傷榮榮衛俱病故發熱惡寒身疼痛也風並於衛者爲榮弱衛彊寒並於榮者爲榮彊衛弱今風寒兩傷則榮衛俱實故不汗出而煩躁也與大靑龍湯發汗以除榮衛風寒若脈微弱汗出惡風者爲榮衛俱虛反服靑龍湯則必亡陽故生厥逆筋惕肉此治之逆也﹞傷寒脈浮緩身不疼但重乍有輕時無少陰證者大靑龍湯發之﹝成此傷寒見風脈也傷寒者身疼此以風勝故身不疼中風者身重此以兼風故乍有輕時不發厥吐利無少陰裏證者爲風寒外甚也與大靑龍湯以發散表中風寒﹞

大靑龍湯方麻黃﹝六兩去節﹞桂枝﹝二兩去皮﹞甘艸﹝二兩炙﹞杏仁﹝四十枚去皮尖﹞生薑﹝三兩切﹞大棗﹝十二枚擘﹞石膏﹝雞子大碎﹞上七味以水九升先煮麻黃減一升去上沫納諸藥煮取三升去滓溫服一升取微似汗汗出多者溫粉撲之一服汗者停後服若復服汗多亡陽遂﹝一作逆﹞虛惡風煩躁不得眠也成靑龍東方甲乙木神也應春而主肝專發生之令爲敷榮之主萬物出甲開則有兩岐肝有兩葉以應之謂之靑龍者以發散榮衛兩傷之邪是應肝木之體耳桂枝湯主中風麻黃湯主傷寒中風脈浮緊爲中風見寒脈傷寒脈浮緩爲傷寒見風脈是風寒兩傷也風兼寒寒兼風𨿽欲與桂枝湯解肌以祛風而不能已其寒或欲以麻黃湯發汗以散寒而不能去其風玆仲景所以特處靑龍湯而兩解也麻黃味甘溫桂枝味辛熱寒則傷榮必以甘緩之風則傷衛必以辛散之此風寒兩傷榮衛俱病故以甘辛相合而爲發散之劑表虛膚腠疏則以桂枝爲主此爲表實腠理密者則以麻黃爲主是先麻黃爲君後桂枝爲臣也甘艸味甘平杏仁味甘苦苦甘爲助佐麻黃以發表大棗甘溫生薑味辛溫辛甘相合佐桂枝以解肌風陽邪寒陰邪風則傷陽寒則傷陰榮衛陰陽爲風寒兩傷則非輕劑可獨除散也必須輕重之劑以同散之乃得陰陽之邪俱已榮衛之气俱和是以石膏味苦辛微寒質重而又專達肌表爲使也大靑龍發汗之重劑用之稍過則有亡陽之失經曰若脈微弱汗出惡風者不可服服之則厥逆筋惕肉此爲逆也又曰一服汗者停後服若再服汗多亡陽遂致惡風煩躁不得眠也用者宜詳審之吳大靑龍湯仲景治傷寒發熱惡寒煩躁者則用之夫傷寒邪气在表不得汗出其人煩躁不安身心無如之柰何如脈浮緊或浮數者急用此湯發汗則愈乃仲景之妙法也譬若亢熱已極一雨而涼其理可見也若不曉此理見其躁熱投以寒涼之藥其害豈勝言哉若脈不浮緊而數無惡風惡寒身疼者亦不可用之也如誤用之其害亦復不淺所以脈證不明者多不敢用也許仲景治傷寒一則桂枝二則麻黃三則靑龍桂枝治中風麻黃治傷寒靑龍治中風見寒脈傷寒見風脈三者如鼎立人皆能言之而不曉前人處方用藥之意故醫遂多不用無足怪也且脈緩而浮則中風也故嗇嗇惡風淅淅惡寒翕翕發熱仲景以桂枝對之脈浮緊而澀者傷寒也故頭痛發熱身疼腰痛骨節疼痛惡寒無汗而喘仲景以麻黃對之至於中風脈浮緊傷寒脈浮緩仲景皆以靑龍對之何也予嘗深究三旨若證候與脈相對無不應手而愈何以言之風傷衛衛气也寒傷榮榮血也榮行脈中衛行脈外風傷衛則風邪干陽陽气不固發越而爲汗是以自汗是表虛故仲景用桂枝以發其邪芍藥以和其血蓋中風則病在脈之外其病稍輕𨿽同曰發汗特解肌之藥耳故仲景於桂枝證云令半身微似有汗不可如水淋漓病必不除是知中風不可大發汗汗過則反動榮血邪气乘虛襲之故病不除也寒傷榮則寒邪入陰血而榮行脈中者也寒邪居脈中非特榮受病邪自內作則並於衛气犯之久則浸淫及骨是以汗不出而熱齒幹而煩冤仲景以麻黃髮其汗又以桂枝甘艸助其發散欲滌除內外之邪榮衛之病耳大抵二藥皆發汗以桂枝則發其衛之邪麻黃並榮與衛治之亦自有淺深也何以驗之仲景桂枝第十九證云病常自汗出者此爲榮气和榮气和者外不諧以衛气不共榮气諧和故爾以榮行脈中衛行脈外復發其汗榮衛和則愈宜桂枝湯又四十七證云發熱汗出此爲榮弱衛彊故使汗出欲救邪風者宜桂枝湯是知中風汗出者榮和而衛不和又第一卷

云寸口脈浮而緊浮則爲風緊則爲寒風則傷衛寒則傷榮榮衛俱病骨節煩疼當發其汗是知傷寒浮緊者榮衛俱病也麻黃湯中並用桂枝此仲景之意也至於靑龍𨿽治傷風見寒脈傷寒見風脈之病然仲景又云汗出惡風者不可服之服之厥逆便有筋惕肉之證故靑龍一證尢難用藥須是形證諦當然後可行故王實夫證止用桂枝麻黃各半湯治之蓋愼之也陶熱盛而煩手足自溫脈浮而緊此傷風見寒脈也不煩少熱四肢微厥脈浮而緩此傷寒見風脈也二者爲榮衛俱病法宜大靑龍湯但此湯險峻須風寒俱甚又加煩躁乃可與之否則不如桂枝麻黃各半湯爲穩尢不若九味羌活湯加石膏知母枳殼也溫粉方白術本川芎白芷﹝各等分﹞上研爲細末每末一兩入米粉三兩和勻撲周身止汗若汗過多恐亡陽遂厥逆惡風煩躁不得眠故宜以此粉止之太陽病項背彊KTKT反汗出惡風者桂枝加葛根湯主之﹝按詩幽風野狼跋云赤寫KTKT注云KTKT絢貌絢謂拘著舄屨頭爲行戒狀如刀衣鼻在屨頭言拘者取自拘持使低目不妄顧視按此所以想見項彊拘彊之狀若作鳥羽釋則KT當音殊而於拘彊之義反不切矣後證葛根湯者乃桂枝湯中加麻黃葛根也其證無汗故以麻黃髮之此證有汗故去麻黃而曰桂枝加葛根湯也若有麻黃則亦葛根湯矣成氏不當設疑於注以眩後學故辯之桂枝葛根湯方葛根﹝四兩﹞芍藥﹝二兩﹞甘艸﹝二兩﹞生薑﹝三兩切﹞桂枝﹝二兩去皮﹞大棗﹝十二枚擘﹞上七味以水一斗煮取三升去滓溫服一升太陽病項背彊KTKT無汗惡風葛根湯主之葛根湯方葛根﹝四兩﹞麻黃﹝三兩去節﹞桂﹝二兩去皮﹞芍藥﹝二兩切﹞甘艸﹝二兩炙﹞生薑﹝三兩切﹞大棗﹝十二枚擘﹞上七味咀以水一斗先煮麻黃葛根減二升去沫納諸藥煮取三升去滓溫服一升覆取微似汗不須啜粥餘如桂枝法將息及禁忌﹝本艸雲輕可去實麻黃葛根之屬是也此以中風表實故加二物於桂枝湯中也﹞

太陽病得之八九日如瘧狀發熱惡寒熱多寒少其人不嘔淸便欲自調一日二三度發脈微緩者爲欲愈也脈微而惡寒者此陰陽俱虛不可更發汗更下更吐也面色反有熱色者未欲解也以其不能得小汗出身必癢宜桂枝麻黃各半湯﹝成傷寒八九日則邪傳再經又徧三陽欲傳二陰之時也傳經次第則三日傳徧三陽至四日陽去入陰不入陰者爲欲解其傳陰經第六日傳徧三陰爲傳經盡而當解其不解傳爲再經者至九日又徧三陽陽不傳陰則解如瘧發作有時也寒多者爲病進熱多者爲病退經曰厥少熱多其病爲愈寒多熱少爲病退故爲進也今𨿽發熱惡寒而熱多寒少爲陽气進而邪气少也裏不和者嘔而利今不嘔淸便自調者裏和也寒熱間日發者邪气深也日一發者邪气復宋本作有常也日再發者邪气淺也日二三發者邪气微也內經曰大則邪至小則平言邪甚則脈大邪少則脈微今日數多而脈微緩者是邪气微緩也故云欲愈脈緩而惡寒者表裏俱虛也陽表也陰裏也脈微爲裏虛惡寒爲表虛以表裏俱虛故不可更發汗更下更吐也陰陽俱虛則面色靑白反有熱色者表未解也熱色爲赤色也得小汗則和不得汗則邪气外散皮膚亦爲癢也與桂枝麻黃各半湯小發其汗以除表邪首一節至寒少止爲自初至今之證下文皆擬病防變之辭當分作三截看至欲愈也是不須治至吐也是宜溫之至末是小汗之麻黃髮桂枝止一發一止則汗不得大出矣﹞

桂枝麻黃各半湯方桂枝﹝一兩十六銖去皮﹞芍藥生薑﹝切﹞甘艸﹝炙﹞麻黃﹝去節各一兩﹞大棗﹝四枚擘﹞杏仁﹝二十四枚湯浸去皮尖及雙仁者﹞上七味以水五升先煮麻黃一二沸去上沫納諸藥煮取一升八合去滓溫服六合太陽病發熱惡寒熱多寒少脈微弱者此無陽也不可發汗宜桂枝二越婢一湯﹝前脈微緩面有熱色身癢以桂麻各半小汗之者猶未弱也此微而加弱焉則又虛於前證矣𨿽小汗亦不宜故云不可發汗決詞也然病在太陽表證未罷桂枝發散之藥終不可無但不令汗而已﹞

桂枝二越婢一湯方桂枝﹝去皮﹞芍藥甘艸﹝各七錢半﹞生薑﹝一兩二銖切﹞大棗﹝四枚擘﹞麻黃﹝去節七錢半﹞石膏﹝一兩碎綿裹﹞上七味咀以水五升先煮麻黃一二沸去上沫納諸藥煮取二升去滓溫服一升本方當裁爲越婢湯桂枝湯合飲一升今合爲一方桂枝二越婢一胃爲十二經之主脾治水谷爲卑髒若婢內經曰脾主爲胃行其津液是湯所以謂之越婢者以發越婢气通行津液外臺方一名越脾湯卽此義凡仲景稱太陽病者皆表證發熱惡寒頭項彊痛也若脈浮大則與證相應宜發汗今見表證而脈反微不與證應故不可發汗但用一二各半湯等和之可也若太陽中發熱惡寒脈微弱手足逆冷而渴者白虎加人參湯﹝方論見暑病﹞

太陽病六七日表證仍在脈微而沈反不結胸其人發狂者以熱在下焦少腹當硬滿小便自利者下血乃愈所以然者以太陽隨經瘀血在裏故也抵當湯主之﹝方論見蓄血﹞太陽病身黃脈沈結少腹硬小便不利者爲無血也小便自利其人如狂者血證諦也亦抵當湯主之﹝詳蓄血﹞凡仲景稱太陽證脈沈者皆謂發熱惡寒頭項彊痛而脈反沈也其證兼發狂小腹硬者爲蓄血此條抵當湯是也兼關節痛小便不利身黃者爲濕痺﹝論見濕﹞

兼卒口噤反張者爲痙若無汗惡寒名剛痙宜葛根湯若有汗不惡寒名柔痙宜栝蔞桂枝湯﹝詳雜病痙門﹞

病發熱頭痛脈反沈若不癢身體疼痛當救其裏宜四逆湯少陰病始得之反發熱脈沈者麻黃附子細辛湯主之趙竊詳太陽病發熱頭痛法當脈浮今反沈少陰脈沈法當無熱今反熱仲景於此兩證各言反者謂反常也蓋太陽病脈似少陰少陰脈病似太陽所以皆謂之反而治之當異也今究其旨均是脈沈發熱以其有頭痛故爲太陽病陽證當脈浮今反不能浮者以裏虛久寒正气衰微所致又身體疼痛故宜救裏使正气內復逼邪出外而漧薑生附子亦能出汗而解假使裏不虛寒則脈當見浮而正屬太陽麻黃證也均是脈沈發熱以其無頭痛故名少陰病陰病當無熱今反熱則寒邪在表未傳於裏但以皮腠郁閉爲熱而在裏無熱故用麻黃細辛以發表間之熱附子以溫少陰之經假使寒邪入裏則外必無熱當見吐利厥逆等證而正屬少陰四逆湯也由此觀之表邪浮淺發熱之反猶輕正气衰微脈沈之反爲重此四逆湯不爲不重於麻黃附子細辛湯也又可見熟附配麻黃髮中有補生附配漧薑補中有發仲景之旨微矣麻黃附子細辛湯方麻黃﹝二兩去節﹞細辛﹝二兩﹞附子﹝一枚泡去皮破八片﹞上三味以水一斗先煮麻黃減二升去上沫納諸藥煮取三升去滓溫服一升日再服成內經曰寒淫於內治以甘熱佐以苦辛以辛潤之麻黃之甘以解少陰之寒細辛附子之辛以溫少陰之經趙詳仲景發汗湯劑各分輕重不同如麻黃桂枝湯靑龍各半越婢等湯各有差等至於少陰發汗二湯𨿽同用麻黃附子亦有加減輕重之別故以加細辛爲重加甘艸爲輕辛散甘緩之義也其第一證以少陰本無熱今發汗故云反也蓋發熱爲邪在表而當汗又兼脈沈屬陰而當溫故以附子溫經麻黃散寒而熱須汗解故加細辛是汗劑之重者第二證旣無裏寒之可溫又無裏熱之可下求其所以用麻黃附子之義則是脈亦沈方可名曰少陰病身亦發熱方行發汗藥又得之二三日病尙淺比之前證亦稍輕故不重言脈證而但曰微發汗所以去細辛加甘艸是汗劑之輕者凡仲景稱太陽病不惡寒者皆謂發熱頭項彊痛脈浮而反不惡寒也其證兼渴者爲溫病兼汗出者爲柔痙﹝方論見溫病柔痙﹞

傷寒六七日發熱微惡寒支節煩疼微嘔心下支結外證未去者柴胡加桂枝湯主之﹝成傷寒六七日邪當傳裏之時也支散也嘔而心下結者裏證也法當攻裏發熱微惡寒支節煩疼爲外證未去不可攻裏與柴胡桂枝湯以和解之按支字訓散字未瑩支節支結復不同支節猶云枝節古字通也支結猶云支撐而結當活看不可拘泥文本若調作散則不能結也南陽云外證未解心下妨悶者非痞也謂之支結﹞

柴胡加桂枝湯方桂枝﹝去皮﹞黃芩人參﹝各一兩半﹞甘艸﹝炙一兩﹞芍藥生薑﹝切各一兩半﹞大棗﹝六枚擘﹞柴胡﹝四兩﹞半夏﹝二合半﹞上九味以水七升煮取三升去滓溫服凡仲景稱表不解者者謂太陽病發熱惡寒頭項彊痛脈浮也蓋病𨿽屬太陽表證而有裏證兼之者則不言太陽病但稱表不解也其兼心下支結者此條柴胡桂枝湯是也兼心下有水气漧嘔而咳者小靑龍也﹝方論見咳﹞兼脇痛手足溫而渴者小柴胡也兼心下痞者先用桂枝解表後以瀉心攻痞也﹝方論見痞﹞兼下利腹滿脹者先以四逆溫裏後以桂枝攻表也﹝方論見下利﹞

太陽病欲解時從已至未解太陽病未解脈陰陽俱停必先振栗汗出而解但陽脈微者先汗出而解陰脈微者下之而解若欲下之調胃承气湯主之太陽病脈浮緊發熱身無汗自衄者愈太陽外證未解不可下之下之爲逆欲解外者宜桂枝湯主之﹝經云本發汗而欲下之爲逆也若先發汗治不爲逆﹞

海大小調胃三承气湯必須脈浮頭痛惡風惡寒表證盡罷而反發熱惡熱譫語不大便方可用之若脈浮緊下之必結胸若脈浮緩下之必痞气許常記一親戚病傷寒身熱頭痛無汗大便不通已四五日予訊問之醫者治大黃朴硝等欲下之予曰子姑少待予爲視之脈浮緩居密室中自稱甚惡風予曰表證如此惟大便不通數日腹且不脹別無所苦何遽便下之大抵仲景法須表證盡罷方可下不爾則邪乘虛而入不爲結胸則爲熱利也予作麻黃桂枝各半湯繼以小柴胡汗出大便亦通而解仲景云凡傷寒之病多從風寒得之始則表中風寒入裏則不消矣擬欲攻之先當解表乃可下之若表已解而內不消大滿大堅實有燥糞者自可除下之𨿽四五日不能爲禍也若不宜下而便攻之內虛熱入爲挾熱自利煩躁之變不可勝數輕者困篤重者必死矣原本正文重疊予刪正此段其理甚明大抵風寒入裏不消必有燥糞或大便堅祕須是脈不浮不惡風表證罷乃可下之大便𨿽四五日不通亦無害若罔顧表而下遂爲挾熱利也上桂枝麻黃爲長沙入手第一方而粗工以之殺人者往往而是故易水師弟以他藥代之不知者謂長沙有遺巧余謂此正易水師弟不及長沙處而婆心切矣中醫守之可以萬全今具摭爲後賢表證治例及補養兼發散二條於後臨病之工宜詳玩焉

卷二太陽病

發熱

﹝發熱者無休止時也寒熱者寒已而熱熱已而寒相繼而發也潮熱者有時熱有時止如潮汛之不失其期也若發熱不惡寒而渴爲溫病發汗已身體灼熱者爲風溫若發熱手或微厥下利淸谷此爲陰證也夫下血气不通四肢逆冷卻發熱此熱深厥亦深也頭痛發熱惡寒身不疼痛此傷食證也不惡寒身不痛知非傷寒頭不疼脈不緊知非裏實但煩熱者煩虛也﹞

中風卽發熱者風傷衛也傷寒不卽發熱者寒傷榮也經云傷寒一二日或已發熱或未發熱是也凡翕翕發熱而有惡風惡寒頭痛脈浮者表證也此由風寒客於皮膚陽气怫郁所致宜汗之若小便黃非在外凡蒸蒸發熱而兼有譫語大便祕小便赤腹滿惡熱脈滑實者裏熱也此由陽气下陷入陰中所致宜下之若小便淸非在內也其在少陰厥陰發熱者謂之反發熱惟太陰無發熱之候若脈陰陽俱盛熱不止者死下利發熱汗後復發熱脈躁疾不爲汗衰狂言不能食陰陽不交者死蘭臺治例曰邪在三陽太陽證多與潮熱若同而異邪在三陰少陰證多與煩躁相類而非發熱惡寒脈浮者屬表卽太陽證也﹝方論見前太陽病條﹞發熱汗出不惡寒反惡熱者屬裏卽陽明證也﹝方論見自汗﹞發熱脈弦細頭痛者屬半表半里卽少陽證也﹝論見口苦咽漧﹞發熱而嘔者小柴胡湯﹝論見嘔﹞發熱咳嗽表不解者小靑龍湯兼脇痛喜嘔者小柴胡加漧薑五味子湯﹝方論見咳﹞發熱而喘表不解者小靑龍去麻黃加杏仁湯兼胸滿者麻黃湯﹝方論見喘﹞

發熱口渴有屬表者有屬裏者治法方論甚眾﹝並見渴門﹞

發熱汗解半日許復煩躁脈浮數大者可更發汗宜桂枝湯﹝詳煩﹞

發汗後惡風寒者虛故也不惡寒但惡熱者實也當和胃气宜調胃承气湯﹝經曰汗出不惡寒者此表解裏未和與調胃承气湯以和胃气﹞

太陽病三日發汗不解蒸蒸發熱者屬胃也調胃承气湯主之﹝海大黃泄實芒硝軟堅甘艸和中必燥實堅三證全者可用﹞

調胃承气湯方大黃﹝一兩海宜酒浸蓋邪气居髙非酒不到譬如物在髙巓人迹所不及必射而取之故用酒浸引上若生用苦泄峻下則遺髙分之邪熱所以愈後或目赤或喉閉或頭腫膈上反生熱證﹞甘艸﹝半兩炙海甘以緩之﹞芒硝﹝九錢海辛以潤之咸以軟之﹞上咀水一盞煮大黃甘艸至七分去滓入芒硝更上火微煮令沸少少溫服成內經曰熱淫於內治以鹹寒佐以苦甘芒硝鹹寒以除熱大黃苦寒以蕩實甘艸甘平助二物推陳而緩中發熱汗出不解心下痞硬嘔吐而利者大柴胡湯﹝論見痞﹞發汗後身灼熱脈浮汗出身重多眠鼻鼾者風溫﹝論見風溫﹞發汗後仍發熱心悸頭眩身動振振欲擗地者宜眞武湯﹝論見下利﹞汗出熱不去內拘急四肢疼下利厥逆惡寒者宜四逆湯﹝論見下利﹞大汗出脈陰陽俱盛不解者死﹝內經云溫病汗徹復熱而脈躁疾不爲汗衰狂言不能食謂之陰陽交者必死也﹞

太陽病先發汗不解而復下之脈浮者不愈浮爲在外而反下之故令不愈今脈浮故知在外當須解外則愈桂枝湯主之汗下後仍頭痛發熱心下滿小便不利者桂枝去桂加茯苓白術湯﹝論見結胸﹞大下後身熱不去心中結痛者梔子豉湯主之﹝論見心﹞大下後身熱不去微煩者梔子漧薑湯﹝方論見煩﹞陽明病下之其外有熱手足溫心中懊饑不能食但頭汗出者梔子豉湯﹝論見煩﹞

太陽病當惡寒發熱今自汗出不惡寒發熱關上脈細數者以誤吐之過也一二日吐之者腹中饑口不能食三四日吐之者不喜糜粥欲食冷食朝食暮吐以誤吐之所致也此爲小逆﹝成惡寒發熱爲太陽表病自汗出不惡寒發熱者陽明證本太陽表病醫反吐之傷動胃气表邪乘虛傳於陽明也以關脈細數知誤吐之所致病一二日爲表邪尙寒而未成熱吐之則表寒傳於胃中胃中虛寒故腹中饑而口不能食病三四日則表邪已傳成熱吐之則表熱乘虛入胃胃中虛熱故不喜糜粥欲食冷食朝食暮吐也朝食暮吐者晨食入胃胃虛不能克化故停久而復吐出者知爲醫誤吐之胃虛所致本太陽病吐不爲逆以傳陽明故以爲逆然陽明𨿽爲入腑猶是陽經故不爲大逆而曰小逆也﹞

瘥後更熱者小柴胡湯脈浮者以汗解脈沈者以下解﹝詳勞復﹞

傷寒脈浮滑此表有熱裏有寒白虎湯主之﹝前篇云熱結在裏表裏俱熱者白虎湯主之又云其表不解不可與白虎湯此云脈浮滑表有熱裏有寒者必表裏字差矣又陽明一證云脈浮遲表熱裏寒四逆湯主之又少陰一證雲裏寒外熱通脈四逆湯主之以此見差明矣又陽明篇曰脈滑而疾者小承气湯旣用承气是爲裏熱也又厥陰篇曰脈滑而厥者裏有熱白虎湯主之是謂滑爲裏熱明矣況知母石膏性皆大寒豈應以水濟水成氏隨文釋之非也﹞

白虎湯方知母﹝六兩﹞石膏﹝一斤﹞甘艸﹝二兩﹞糯米﹝六合﹞上四味以水一斗煮米熟湯成去滓溫服一升日三服成白虎西方金神也應秋而歸肺熱甚於內者以寒下之熱甚於外者以涼解之其有中外俱熱內不得泄外不得發非是湯則不能解暑之气得秋而止故曰處暑是湯以白虎名謂能止熱也內經曰熱淫所勝佐以苦甘又曰熱淫於內以苦發之欲徹表熱必以苦爲主故以知母苦寒爲君熱則傷气寒以勝之甘以緩之熱勝其气必以甘寒爲助是以石膏甘寒爲臣脾苦濕急食甘以緩之熱气內余消爍津液必以甘平之物緩其中故以甘艸粳米爲使是太陽中得此湯則頓除卽熱見白虎而盡矣立秋後不可服白虎爲大寒劑秋時服之必多爲噦逆虛羸者矣垣身以前胃之經也胸胃肺之室也邪在陽明肺受火制故用辛寒以淸肺所以號爲白虎湯也海夫傷寒表證發熱惡熱而渴與下雜證同但頭痛身熱目痛鼻幹不得臥白虎主之乃陽明經病也正陽陽明气病脈洪大先無形也雜病裏證發熱惡熱而渴但目赤者病藏也手太陰气不足不能管領陽气也宜以枸杞生地黃熟地黃之類主之脈洪大甚則嘔血先有形也气病在裏誤用血藥無傷寒也爲安血而益陰也血在裏誤用气藥如白虎湯者非也爲瀉肺而損陰也垣辯誤服白虎變證昔西臺掾葛君瑞二月中病傷寒發熱以白虎湯主之病者面黑如墨本證遂不復見脈沈細小便不禁東垣初不知也及診之曰此立夏以前誤服白虎白虎大寒非行經之藥止能寒臟腑不善用之則傷善气本病曲隱於經絡之間或投以大熱之藥求以去陰邪他證必起非所以救白虎也可用溫藥升陽行經有難者曰白虎大寒非大熱何以救君之治柰何東垣曰病隱經絡間陽道不升則經不行經行而本證見矣果如其言而愈張活人謂白虎湯治中並汗後一解表藥耳非正傷寒藥也而夏月陰气在內白虎尢宜戒之夫白虎湯俱載仲景之書證治昭然明白何爲言非正傷寒之藥也況傷寒論言無表證者可與白虎湯今云汗後一解表藥耳於法旣無表證何解之有又曰夏月陰气在內白虎尢宜戒之而明理論又云立秋後不可服秋則陰气半矣而白虎大寒若不能禁服之而爲噦逆不能食或虛羸者多矣夫傷寒之法有是證則投是藥安可拘於時而爲治哉假如秋冬之間患傷寒身無表證而大煩渴於法合用白虎湯苟拘其時何以措手若以白虎爲大寒其承气又何行於冬令乎旣以夏宜戒秋後不可行然則宜乎何時也𨿽然經云必先歲气無伐天和此言常也假如賊邪變出陰陽寒熱亦當捨時從證豈可以時令拘哉傷寒脈浮發熱無汗其表不解者不可與白虎湯若大渴欲飲水無表證者白虎加人參湯主之﹝成傷寒脈浮發熱無汗其表不解不渴者宜麻黃湯渴者宜五苓散非白虎所宜大渴欲水無表證者乃可與白虎加人參湯以散裏熱臨病之人大宜精別張經言可與某湯或言不可與者此設法禦病也又云宜某湯此臨證審決也言某湯主之乃對證施治也此三者方法之條目也包藏深理非一言可以具述﹞

脈浮而遲表熱裏寒下利淸谷者四逆湯﹝論見下利﹞下利厥逆汗出熱不去者四逆湯少陰病下利淸谷厥逆裏寒外熱者通脈四逆湯﹝方論見下利﹞身熱手足逆冷而脈虛當夏月發者爲中暑﹝論見中暑﹞傷寒表不解漧嘔發熱而咳下利者小靑龍去麻黃加芫花湯﹝論見咳﹞太陽與陽明合病必下利其證頭痛腰疼身熱鼻幹脈浮大而長者宜葛根湯﹝論見合病﹞發熱下利脈微遲厥逆者通脈四逆湯太陽與少陽合病自下利其證頭寒胸滿往來寒熱脈浮大而弦者宜黃芩湯﹝論見合病﹞下利淸谷脈沈遲其人面赤微熱而厥者必鬱冒汗出自解發熱下利厥逆躁不得臥者死發熱而利汗不止者死﹝二論俱見下利﹞

發熱吐利心下痞硬者大柴胡湯渴者五苓散不渴者理中湯﹝論並見痞及吐利門﹞

發熱經水適來適斷小柴胡湯刺期門﹝論見譫語瘧狀﹞發熱脈數消穀不大便者有瘀血宜抵當湯﹝論見蓄血﹞

戴諸陽發熱已見前三陽經陰不發熱惟少陰能發熱然少陰發熱有二證初得病卽見少陰證發熱惡寒頭不疼宜麻黃細辛附子湯若下利淸谷身熱躁擾裏寒外熱仲景謂之反發熱此乃陰盛隔陽宜四逆湯附子理中湯蓋陽气傳陰經而下利者乃是熱利陽陷入裏外所以無熱陰气入陰經而下利者乃是裏寒自利寒旣在裏爲主而陽气必客於外所以外反熱要知陰證發熱自是不同發於陽而發熱者頭必疼發於陰而發熱者頭不痛此爲驗也又發汗後只惡寒者爲虛虛乃表虛發汗後只惡熱者爲實實乃裏實只惡寒者是發其汗或汗出太過所謂陽微則惡寒宜芍藥甘艸附子湯只發熱者是表已解而裏不消所謂陰微則發熱宜大柴胡湯或小承气湯又有汗下後陰陽不相入水火不相濟致餘熱未退不可更用冷藥內外俱未可故宜小建中湯若其人已虛虛能生熱宜小建中湯加當歸一錢或四君子湯加黃半錢或十全大補湯調其榮衛虛者四柱湯眞武湯審其是邪熱未解𨿽經汗下卻不畏虛而養病宜竹葉石膏湯宋元諸賢表證發熱治例潔有汗不得服麻黃無汗不得服桂枝然春夏汗孔疏𨿽有汗不當服桂枝宜用黃湯和解之秋冬汗孔閉𨿽無汗不當服麻黃宜用川芎湯和解之春夏有汗脈微而弱惡風惡寒者乃太陽證秋冬之脈也宜用黃湯無汗亦用川芎湯秋冬有汗脈盛而浮發熱惡熱者乃陽明證春夏之脈也宜用黃湯無汗亦用川芎湯大抵有汗皆宜黃湯無汗皆宜川芎湯主之黃湯有汗則能止之白術黃防風﹝各等分﹞上咀每服五七錢至一兩水煎溫服汗多惡風甚者桂枝川芎湯無汗則能發之川芎蒼術羌活﹝各等分﹞上咀每服五七錢至一兩水煎熱服無汗惡風甚者加麻黃一二錢海神術湯治內傷冷凍飲料外感寒邪無汗者蒼術﹝制﹞防風﹝各二兩﹞甘艸﹝一兩炒﹞上咀加蔥白生薑同煎服如太陽證發熱惡寒脈浮而緊者加羌活二錢如太陽證脈浮緊中帶弦數者是兼少陽也加柴胡二錢如太陽證脈浮緊中帶洪者是兼陽明也加黃芩二錢婦人服者加當歸或加木香湯或加本湯各二錢如治吹奶煎調六一散三五錢神效又神術六气加減例太陽寒水司天加羌活桂枝余歲非時變寒亦加冬亦加陽明燥金司天加白芷升麻余歲非時變涼濕亦加秋亦加少陽相火司天加黃芩地黃余歲非時變雨濕亦加夏亦加太陰濕土司天加白術本余歲非時變熱濕亦加夏末秋初亦加少陰君火司天加細辛獨活余歲非時變熱亦加夏末夏初亦加厥陰風木司天加川芎防風余歲非時變溫和亦加夏亦加以上神術湯六气加減法非止爲司天之气設也至於歲之主气與月建日時同前應見者皆當隨聽見根據上例加減之按海藏此論與戴人云病如不是當年气看與何年運气同便向此中求妙法方知皆在至眞中之歌相表裏實發前人之所未發也蓋海藏此論所謂某气司天加某藥者治常气之法也所謂隨所應見加減者治變气之法也戴人所謂看與何年同气求治法者亦治變气之法也能將二公之法擴充行之則內經運气之本義燦然矣夫同經綸運气有常气有變气常气者有定紀如某年屬某气司天當寒某年屬某气司天當熱是也變气者無定紀如某年屬某气司天當寒反熱當熱反寒是也王氏注文釋以經無定紀之變气作有定紀之常气使後學人皆以年歲占運气而其應者十無一二是以人莫之信而其道湮晦久矣二公生數千百里之後復啟其端而續之與程朱續孔孟不傳之緒同功也今僕謹於海藏逐年司天加藥之後申明余歲變常之義同志者幸究心焉白術湯治內傷冷物外感風寒有汗者白術﹝三兩﹞防風﹝二兩﹞甘艸﹝一兩炙﹞上咀每服五錢水一盞姜三片煎至七分溫服一日止一二服待二三日漸漸汗少爲解又白術湯治傷寒上解三陽下安太陰白術﹝如汗之攺用蒼術﹞防風﹝各二兩﹞每服五錢水煎七分溫服用後方加減若發熱引飲加黃芩甘艸頭疼惡風者加羌活散三錢羌活一兩半川芎七錢細辛二錢半﹝去蘆﹞若身熱目痛者加石膏湯四錢石膏二兩知母半兩白芷七錢腹中痛加芍藥湯三錢芍藥二兩桂枝半兩往來寒熱而嘔者加柴胡散三錢柴胡一兩半夏半兩心下痞加枳實一錢若有裏證加大黃一錢次二錢又次三錢邪去止之潔古云有汗不得服麻黃無汗不得服桂枝若未瘥則其變不可勝言故立此法使不犯三陽禁忌解表神方九味羌活湯﹝陶尙文注云不問四時但有頭疼骨節痛發熱惡寒無汗脈浮緊者宜用此湯以代麻黃爲穩當如頭痛發熱惡風自汗脈浮緩者宜用加減沖和湯卽羌活湯中減蒼術細辛加白術黃是也﹞

羌活﹝一兩半治太陽肢骨痛君主之藥也然非無爲之主乃攪亂反正之君也故大無不通小無不入關節痛者非此不除﹞

防風﹝一兩半治一身盡痛乃卒伍卑賤之下職聽君命將令而行隨所使所引而至﹞蒼術﹝一兩半雄壯上行之藥能除濕下安太陰使邪气不內傳之於足太陰脾﹞細辛﹝半兩治足少陰腎苦頭痛﹞川芎﹝一兩治厥陰頭痛在腦﹞白芷﹝一兩治陽明頭痛在額﹞生地黃﹝一兩治少陰心熱在內﹞黃芩﹝一兩治太陰肺熱在胸﹞甘艸﹝一兩能緩裏急調和諸藥故有國老之稱﹞

以上九味𨿽爲一方然亦不可執當視其經絡前後左右之不同從其多少大小輕重之不一增損用之其效如神咀水煎服若急欲汗者須熱服以熱湯助之若緩欲汗者溫服不用湯助也脈浮而不解者先急後緩脈沈而不解者先緩後急此湯不獨解利治雜病亦神中風行經者加附子中風祕澀者加大黃中風並三气合而成痺等證各隨十二經上下內外寒熱溫涼四時六气加減補瀉用之煉蜜作丸亦可加生地黃各半治兩感傷寒如神用豆淋酒煎治破傷風解表雜方和解散﹝和劑﹞治四時傷寒頭痛煩躁自汗咳嗽吐利﹝平胃加桔﹞

陳皮﹝洗﹞濃朴﹝去粗皮薑汁炙各四兩﹞本桔梗甘艸﹝各半斤﹞蒼術﹝去皮一斤﹞上爲粗末每服三錢水一盞半姜三片棗二个煎七分不拘時熱服十味芎蘇散﹝澹寮亦名芎芷香蘇散﹞

治四時傷寒發熱頭痛川芎﹝七錢﹞紫蘇葉漧葛柴胡茯苓﹝各半兩﹞半夏﹝六錢﹞陳皮﹝三錢半﹞枳殼﹝炒三錢﹞桔梗﹝二錢半﹞甘艸﹝二錢﹞上咀每服三錢水一盞姜三片棗一枚煎七分溫服無時養胃湯﹝和劑﹞治外感風寒內傷生冷憎寒壯熱頭目昏疼不問風寒二證夾食停痰俱能治之但感風邪者當以微汗爲好半夏﹝湯洗七次﹞濃朴﹝去粗皮薑汁炒﹞蒼術﹝米泔浸一宿洗切炒各一兩﹞橘紅﹝七錢半﹞藿香葉﹝洗去土﹞艸果﹝去皮膜﹞茯苓﹝去黑皮﹞人參﹝去蘆各半兩﹞炙甘艸﹝二錢半﹞上咀每服四錢水一盞半姜七片烏梅一个煎六分熱服兼治飲食傷脾發爲瘧寒多者加附子爲十味名不換金散五積散﹝和劑﹞治陰經傷寒脾胃不和及感寒邪白芷川芎炙甘艸茯苓﹝去皮﹞當歸﹝去蘆﹞肉桂﹝去粗皮﹞芍藥半夏﹝湯洗七次各三兩﹞陳皮﹝去白﹞枳殼﹝去瓤麩炒﹞麻黃﹝去根節各六兩﹞漧薑﹝﹞濃朴﹝去粗皮姜制各四兩﹞蒼術﹝米泔浸去皮二十四兩﹞桔梗﹝去蘆十二兩﹞上除肉桂枳殼二味別爲粗末將一十三味慢火炒令色轉攤冷次入枳桂令勻每服三錢水一盞半姜三片蔥白三段煎一鐘不拘時熱服胃寒用煨姜挾气加茱萸調經催生入艾醋服若脾胃不和內傷冷物渾身疼痛頭昏無力胸膈不利飲食不下气脈不和四肢覺冷或睡裏虛驚至晚心躁困倦卽入鹽少許同煎若陰經傷寒手足逆冷及虛汗不止脈細疾面靑而嘔更宜加附子同煎加減多少並在臨時消息之海麻桂芍藥甘艸卽麻黃桂枝各半湯也蒼術甘艸陳皮濃朴卽平胃也枳桔陳茯半卽枳梗半夏等湯也加芎歸治血又加漧薑爲濃朴散此數藥相合爲解表溫中之劑消痞調經之方𨿽爲內寒外感表裏之分所制實非仲景表裏麻黃桂枝姜附之的方也惟在活法者變而通之人參敗毒散﹝和劑﹞治傷寒頭痛壯熱惡寒及風痰咳嗽鼻塞聲重風濕身腫體痛惡風疫癘四時通用傷風有汗夏至後用羌活獨活前胡柴胡芎枳殼白茯苓桔梗人參﹝以上各一兩﹞甘艸﹝半兩﹞上爲末每服三錢水一盞生薑三片薄荷少許同煎至七分去滓溫服參蘇飲﹝元戌﹞治內外感一切發熱主藥又云前胡葛根自能解肌枳殼陳皮自能寬膈大治中焦滿痞凡有熱不得拘其所見小兒室女尢宜服之木香﹝半兩﹞紫蘇葉漧葛半夏﹝湯洗七次薑汁炒﹞前胡﹝去苗﹞人參﹝去蘆﹞茯苓﹝去皮各七錢半﹞

枳殼﹝去瓤麩炒﹞桔梗﹝去蘆﹞甘艸﹝炙﹞陳皮﹝去白各半兩﹞上咀每服四錢水一盞半生薑七片棗一枚煎不拘時稍熱服若素有痰者候熱退以二陳六君子湯間服此方治痰飲停積中脘閉塞眩暈嘈煩忪悸嘔逆及痰飲中人停畱關節手腳HT曳口眼斜半身不遂食已則嘔頭疼發熱狀如傷寒者悉治之一法用此藥三兩加四物湯二兩和合名茯苓補心湯大治男子婦人虛勞發熱或五心煩熱並衄血吐血便血及婦人下血過多致虛熱者並宜服之或因用心太過發虛熱者及往來寒熱者用之神效加味香蘇散﹝拔粹﹞

香附子﹝三兩﹞紫蘇梗﹝二兩﹞陳皮﹝一兩﹞甘艸﹝半兩﹞上爲銼散每服四錢水一盞半煎一盞生薑三片連根蔥白二莖同煎熱服頭痛加川芎白芷頭痛如斧劈加石膏連須蔥頭偏正頭風加細辛石膏薄荷太陽穴痛加荊芥穗石膏傷風自汗加桂枝傷寒無汗加麻黃﹝去節﹞漧薑傷風惡寒加蒼術傷風咳嗽不止加半夏杏仁﹝去皮尖﹞傷風胸膈痞塞加制枳殼傷風發熱不退加漳柴胡黃芩傷風鼻塞聲重咽膈不和加苦梗旋復花傷風痰涎壅盛加白附子天南星傷風鼻內出血加茅花傷風气促不安加大腹皮桑白皮傷風鼻塞不通頭昏加羌活荊芥傷風不散吐血不時加生地黃傷風不解耳內出膿疼痛加羌活荊芥傷風不解咽喉腫痛加苦梗傷風中脘寒不思飲食加去白靑皮枳殼傷風嘔吐惡心不止加丁香半夏傷風頭暈眼花顚倒支持不住加熟附子傷風時作寒栗加桂枝傷風痰壅嘔惡不止加白附子旋復花半夏傷風後時時作虛熱不退加人參傷風飲食不能消化加縮砂仁靑皮傷風一向不解作潮熱白日至日中不退日日如是加地骨皮漳柴胡人參庵初感風頭痛作熱鼻塞聲重加羌活川芎感風腰疼不能伸屈加官桂桃仁感風渾身痛不止加赤芍藥紫金皮感風頸項彊急不能轉頭加羌活官桂腹肚疼痛加木香腹肚疼刺不可忍加姜黃茱萸七粒小腹疼痛無時不可忍加木香姜棗婦人忽然大便痛腫不能下地加木香木瓜茱萸婦人被气所苦胸膈痞疼脇肋刺痛小便急疼加木香枳殼婦人被气疼所苦加木香縮砂仁脾胃不和中脘不快加穀芽神曲傷風吐嘔泄瀉腹痛加漧薑木香心卒痛者加延胡索酒一盞飲酒太過忽徧身發疽或兩目昏黃加山茵陳山梔子中酒吐惡加烏梅丁香婦人經水將行先作寒熱加蘇木紅花婦人產後作虛熱不退煩渴加人參地黃產後發熱不退加人參黃產後腰疼不已加當歸官桂冷嗽不已加漧薑五味子杏仁脾寒加良姜靑皮艸果香港腳加木香木瓜牛膝紫金皮茱萸川楝子感風寒發熱頭疼加不換金正气散感寒頭痛壯熱惡寒身痛不能轉動加生料五積散飲食不下欲吐不吐加丁香羅卜子感寒頭痛發熱身疼分陰陽加敗毒石膏婦人產後風腳手疼痛生料五積散人參敗毒散加木瓜不換金正气散加生地黃川芎同煎十神湯﹝和劑﹞治時令不正瘟疫妄行感冒發熱或欲出疹此藥不問陰陽兩感風寒並宜服之川芎甘艸麻黃﹝去根節﹞漧葛紫蘇升麻赤芍白芷陳皮香附子﹝各等分﹞上咀每服五錢姜蔥煎如頭痛甚更加蔥白三莖中滿气實加枳殼煎並熱服吳此湯用升麻葛根能解利陽明經瘟疫時气發散之藥也非正傷寒之藥若太陽經傷寒發熱用之則引入陽明經傳變發矣愼之藿香正气散﹝和劑﹞治傷寒頭痛憎寒壯熱或感濕气霍亂吐瀉常服除山嵐瘴气伏暑吐瀉腳轉筋加香薷扁豆黃連名藿薷湯大腹皮白芷茯苓﹝去皮﹞紫蘇莖葉藿香﹝各三兩﹞濃朴﹝去粗皮姜制﹞白術陳皮﹝去白﹞苦梗半夏曲﹝各二兩﹞甘艸﹝炙一兩﹞上咀每服三錢姜三片棗一枚煎熱服吳此方宋人所制治內傷飲食外感寒邪憎寒拘急頭痛嘔逆胸膈滿悶與夫傷食傷冷傷濕中暑霍亂山嵐瘴气不伏水土寒熱作瘧並宜增損用之非正傷寒之藥若病在太陽經頭疼發熱骨節痛者此方全無相干如妄用之先虛正气逆其經絡𨿽出汗亦不解變成壞證者多矣凡傷寒發熱脈沈與元气虛人並夾陰傷寒發熱者皆不可用切宜戒之大白術湯﹝保命﹞和解四時傷寒混解六經不犯禁忌白術石膏﹝各二兩﹞防風羌活川芎﹝各一兩﹞甘艸﹝五錢或一兩﹞黃芩枳實﹝去瓤各五錢﹞知母﹝七錢﹞白芷﹝一兩半﹞細辛﹝三錢﹞上爲粗末每服半兩水一盞半煎至一盞大溫服未解更一服兩服藥渣又作一服春倍防風羌活夏倍黃芩知母季夏雨淫倍術白芷秋加桂枝五錢冬加桂八錢或一兩上以上諸方皆爲元气不虛者設也如芎蘇香蘇散則內傷少而外感多者宜之和解散養胃湯則外感少而內傷多者宜之五積散則寒多者宜之冬亦宜之大白術湯則熱多者宜之春夏亦宜之敗毒散則宜於挾濕者參蘇飲則宜於挾痰者十神正气則吳氏之議當矣大抵證兼表裏邪由錯雜似傷寒而非正傷寒者乃可於諸方中斟酌選用若脈證與麻黃桂枝吻合自當遵仲景法治卽元气素虛或平素有熱不宜麻桂者亦必如潔古海藏法緩緩消減庶幾無誤爾人命至重死不復生臨病之工宜詳審焉戴院使﹝元禮﹞治法傷風傷寒法初得病時並宜和解散芎芷香蘇散或養胃湯加艸芎各半錢熱服溫覆若的是傷風有前自汗惡風等證可用桂枝湯令其熱服溫覆喘加杏仁一錢咳加五味子一錢渴加人參半錢外熱未止者敗毒散熱而有汗者敗毒散加桂枝半錢或陽旦湯嘔者不宜用桂枝湯合於本方加半夏一錢添姜煎此非合病之嘔系傷寒雜病卽非正寒故可用也風寒二證理當發汗而其人虛不可汗者宜桂枝湯加黃半錢若的是傷寒有前惡寒無汗等證可用五積散濃被覆之取汗喘嗽者杏子湯加麻黃半錢欲汗而不得汗者再進已汗而身熱不退者參蘇散或敗毒散加桂枝半錢嘔者養胃湯此非治合病之嘔若風寒俱傷或惡風而無汗或惡寒而無汗疑似之間只宜五積散半帖加敗毒散半帖名交加散喘嗽者小靑龍湯有初得病太陽證具但寒而未卽爲熱至一二日後方熱此傷於寒若傷風卽有熱矣但寒未熱者五積散發汗有已服解表藥不惡風不惡寒諸表證已罷於裏又未躁未渴小便亦未赤大便如常獨身熱未除者宜香蘇散敗毒散小柴胡湯加桂枝半錢有已服解表藥證已罷又無裏證其人體痛不減者恐是發汗多榮衛不和所致宜小建中湯用半濃半薄之桂河間劉氏治法傷寒表實無汗頭項痛腰脊彊身熱惡寒肩背拘急手足指末微厥脈浮緊而澀當以淸解散加天水散汗之傷風表虛自汗頭項彊痛肢節煩疼鼻鳴漧嘔惡風手足溫脈浮緩當以通解散或天水散解之或表虛或表實但口漧煩渴者悉宜雙解散汗之汗後餘熱不解以涼膈散退之或日深或日淺但有表證而脈沈數者先以天水連翹飲之淸之待脈浮而裏熱減然後以雙解散汗之傷寒表汗解脈浮小便不利微熱口漧五苓散分之表熱多里熱少益元一涼膈半和解之裏熱多表熱少涼膈一益元半調之若表裏俱熱頭痛口漧自汗不止白虎湯治之或半在表半在裏往來寒熱口苦舌漧耳聾漧嘔胸脇痞痛小柴胡湯和解之或膈熱嘔吐不止者半夏橘皮湯治之或飲水不止以成濕熱大便泄瀉小便赤澀腹滿急痛頭痛口漧者桂苓甘露飲主之或濕熱內余而成下痢頻並少腹而痛者黃連解毒湯治之傷寒日深表裏熱勢極甚心下急郁微煩或發熱汗出不解心下痞硬嘔吐下利或陽明病多汗或太陰腹滿實痛或少陰下利淸水心下痛而口漧或無表裏證但發熱七八日脈𨿽浮數宜雙除表裏之熱大柴胡湯微下之或加小承气湯尢妙傷寒日深裏熱極甚日晡潮熱譫言妄語發狂腹滿實痛法當大承气湯下之或用三一承气湯尢良上戴氏用藥偏熱劉氏用藥偏寒於世運風土稟質感受各有所宜臨病者詳審而酌施之方許親見長沙耳劉氏所用諸方前條無之今列於後通聖散﹝輕劑﹞治風熱鬱結憎寒發熱筋脈攣痺肢體焦痿頭目昏眩耳鳴鼻塞口苦舌漧咽喉不利涕唾稠粘咳嗽上气腸胃燥澀便血瘀血瘡瘍腫痛瘧不痊婦人產後血滯腹痛小兒驚風積熱並墜馬跌僕疼痛或傷寒傷風等並皆治之防風芒硝連翹川芎麻黃薄荷白芍藥當歸大黃﹝各五錢﹞黃芩桔梗石膏﹝各一兩﹞甘艸﹝二兩﹞荊芥山梔白術﹝各一錢﹞滑石﹝三兩﹞上咀每服一兩或二兩水一盞生薑三片同煎七分去滓溫服不拘時如發散風寒加蔥白三莖如治痰嗽每服加半夏少許涼膈散﹝淸劑﹞治心火上盛膈熱有餘目赤頭眩口瘡唇裂鼻衄吐血咳嗽痰涎淋閉不利大小便不通或傷寒半表半里及胃熱發及陰耗陽竭用以養陰退陽或汗下後餘熱不解並小兒瘡痘黑陷並皆治之連翹﹝一兩﹞甘艸山梔黃芩大黃薄荷﹝各五錢﹞朴硝﹝二錢半﹞上咀每服一兩水一鐘竹葉三十片同煎七分去滓入生蜜少許食後溫服加黃連五錢名淸心湯天水散﹝淡劑﹞治傷寒表裏俱熱煩渴口漧小便不通及霍亂吐瀉下利腸偏主石淋及婦人產難催生下乳神仙之妙藥也桂府滑石﹝膩白者六兩﹞粉艸﹝一兩半﹞上爲極細末每服三錢白湯調下新汲水亦得加薄荷末少許名雞蘇散加靑黛末少許名碧玉散治療並同但以避世俗之輕侮爾三一承气湯治傷寒大承气湯證腹滿實痛調胃承气證譫語下利小承气湯證內熱不便三乙承气湯合而爲一也及治中風僵僕風癇發作並皆服之此下劑也大黃芒硝濃朴枳實﹝各一兩﹞甘艸﹝五錢宣明論方甘艸倍於四味﹞上咀分作三服每服水二盞生薑三片同煎七分去滓溫服不拘時候以利爲度雙解散治傷寒傷風或有汗或無汗表證悉具內熱口漧通聖天水﹝各一半﹞上爲咀每服二兩水二大鐘生薑三片蔥白三根同煎七分去滓微熱服以取其汗淸解散治一切感冒蒼術﹝炒﹞荊芥﹝各二兩﹞甘艸﹝一兩﹞麻黃﹝一兩半﹞上四味咀每服一兩水二鐘生薑三片蔥白一莖同煎七分去滓微熱服以被蓋覆以汗出爲度半夏橘皮湯治一切嘔吐不止人參白術白茯苓甘艸黃芩半夏濃朴藿香葉葛根橘皮﹝各等分﹞上爲咀每服一兩水一碗煎七分去滓入生薑自然汁少許溫服不拘時補養兼發散例丹溪云有卒中天地之寒气者有口食生冷之物者故傷寒爲病必身犯寒气口食寒物者是以從補中益气湯加發散藥屬內傷者十居八九其法邪之所湊其气必虛只用補中益气湯中從所見之證出入加減气虛甚者少用附子以行參術之气﹝補中益气湯方見雜病勞倦門﹞內傷之病專主東垣內外傷辧甚詳世之病此者爲多但有挾痰挾外邪者郁熱於內而發者皆以補元气爲主宜看其所挾而兼用藥一男子素嗜酒因暴風寒衣薄遂覺倦怠不思飲食半日至睡後大發熱徧身疼痛如被杖微惡寒天明診之六脈浮大按之豁然左爲甚予作極虛受風寒治之人參爲君黃白術歸身爲臣蒼術甘艸木通漧葛爲佐使大劑與之至五帖後通身汗如雨凡三易被得睡醒後諸證悉除盧兄年四十九歲自來大便下血脈來沈遲澀面黃神倦者二年矣九月間因勞倦發熱自服參蘇飲二帖熱退早起小勞遇寒兩手背與面紫黑昏僕少時卻醒身大熱妄語口漧身痛至不可眠脈之三部不調微帶數重取虛豁左手大於右手以人參二錢半帶節麻黃黃各一錢白術二錢當歸五分與三五帖得睡醒來大汗如雨卽安兩日後再發脇痛咳嗽若睡時嗽不作而妄語且微惡寒診其脈似前而左略帶緊予曰此體虛再感寒也再以前藥加半夏茯苓至十餘帖再得大汗而安後身倦不可久坐不思飲食用補中益气去涼藥加神曲半夏砂仁五七十帖而安杭州葉君章臘月因齋素中饑而冒寒作勞遂患發熱頭痛醫與小柴胡湯遂自汗神昏耳聾目不見物予診其脈大如指似有力熱不退與人參黃白術熟附子炙甘艸作大劑服之一日而汗少二日而熱減半耳微有聞目能視物初用藥至四帖前藥中加蒼術與兩服再得汗而熱除本日遂去蒼術附子又與前藥作小劑服三日而安呂仲修年六十六歲正月間因忍饑冒寒作勞頭痛惡寒發熱骨節皆疼無汗至次日妄語熱愈甚而妄語時止時作熱亦不爲十分自服參蘇飲兩帖汗不出又再進一服以衣覆取汗大出而熱不退至第四日予診其脈兩手皆洪數而右爲甚此因饑而冒寒加之作勞陽明經𨿽受寒气不可攻擊宜急以大劑補之以回其虛俟胃气充實自能出汗而解遂以參白術歸身陳皮炙甘艸每帖加熟附子一片一晝夜服五帖至第三日口稍干言語有次諸證𨿽解而熱未退遂去附子加白芍又兩日思食卻作肉羹間與之又三日精神全二日許自汗出而熱退診其脈不數洪脈卻尙有些洪脈作大脈論年髙而誤汗此後必有虛證見又與前藥至次日言我大便自病來不曾更衣今穀道逼痛虛坐努責狀如不堪醫者必欲投大黃巴豆等劑予謂大便非實祕爲是气因誤汗而虛不得充腹無力可努仍與前補藥以肉粥及蓯蓉與之一日半煎濃蔥椒湯浸下體下大便軟塊者五六枚診其脈仍舊大未斂此因气血未得回復又與前藥兩帖經兩日小便不通少腹下妨悶頗爲所苦但仰臥則點滴而出予曰補藥服之未盡於前藥內倍加參大劑服兩日小便方利而安汪機治一人年三十餘因冒寒發熱醫用發表不愈繼用小柴胡熱熾汗多遂昏昏憒憒不知身之所在臥則如雲之停空行則如風之飄毛兼有消穀善饑多遺諸證觀其形類肥者曰此內火燔灼而然虛極矣診其脈皆浮洪如指曰脈經云脈不爲汗衰者死在法不治所幸者脈𨿽大按之不鼓形𨿽長而色尙蒼可救也醫以外感治之所謂虛其虛誤矣經云邪之所湊其气必虛宜以內傷爲重遂用參歸術大劑少加桂附服十餘帖病減十之二三再減桂附加芍藥黃芩服十餘貼病者始知身臥於牀足履於地喜曰可不死矣服久果起薛院使已治一人年七十九仲冬將出少外家入房致頭痛發熱眩暈喘急痰涎壅盛小便頻數口漧引飲偏舌生刺縮斂如荔枝然下唇黑裂面目俱赤煩躁不寐或時喉間如煙火上衝急飲涼茶少解已瀕於死脈洪大而無倫且有力捫其身烙手此腎經虛火遊行於外投以十全大補加山茱萸澤瀉丹皮山藥麥門五味附子一鐘熟寐良久脈證各減三四再與八味丸服之諸證悉退後畏冷物而痊本事方黃建中加當歸湯治發熱頭疼脈浮數而尺中遲弱者宜先服此藥補血卻與麻黃桂枝輩黃當歸﹝各一兩半﹞白芍藥桂枝甘艸﹝各一兩﹞上爲咀每服五錢姜三片棗一枚水煎日三夜二服如脈尙沈少遲再進一服海黃湯治傷寒兩感拘急三焦气虛自汗及手足汗出或手背偏多或肢體振搖腰腿沈重面赤目紅但欲睡眠頭面壯熱兩脇熱甚手足自溫兩手心熱自利不渴大便或難或如常度或口漧咽燥或渴欲飲湯不欲飲水或少欲飲水嘔噦將作心下滿悶腹中疼痛或時喜笑或時悲哭或時太息或時語言錯亂疑作譫語狂言者非也神不守舍耳始得病於寤寐之間或恐悸頭項不甚痛行步只如舊此陰盛陽虛之故也兩手脈浮沈不一或左或右往來不定有沈澀弱微弦五種陰脈形狀按之全無力浮之損小沈之亦損小皆陰脈也宜先緩而後急緩宜用黃湯黃湯方人參生薑黃白茯苓白術白芍藥﹝各一兩﹞甘艸﹝七錢﹞嘔者加藿香陳皮各五錢甚者加漧薑炮一錢上咀水煎量證加減多少用之如大便祕結者調中丸主之調中丸方人參白術白茯苓漧薑甘艸﹝各等分﹞上爲末煉蜜丸每兩作十丸或五丸每服一二丸水少許煎服若病急者黃湯每服加漧薑一錢大便結者理中丸主之理中丸方人參白術漧薑﹝炮恐熱以生薑代之﹞甘艸﹝炙﹞上等分爲末煉蜜丸每兩作五丸白湯化下先緩後急也若尢急者無汗宜附子漧薑甘艸湯若自汗者宜白術附子甘艸湯量脈證可於四逆湯或眞武湯或通脈四逆湯選用之丹矩新書謂有雜合邪者當以雜合法治之譬如惡寒發熱得之感冒明是外合之邪已得浮數之脈而气口又緊盛明爲食所傷病者又倦怠脈重按俱有豁意而胸膈痞滿間引兩脇其脈輕取又似乎弦此又平昔多怒肝邪之所爲也細取左尺大細沈弱此又平時房勞之過也治法宜以感冒一節且放後先視其形色彊弱濃薄且以補中化食行滯淸涼胃火而以姜辣行之則中气稍回傷滯稍行津液得和通體得汗外感之邪自解醫者不肯詳審求之只顧表散外邪又不推究兼見之邪脈亦不窮問所得之病因與性情之執著巧施雜合治法將見正气自虛邪气愈固皆拙工之過也婁此篇集丹溪海藏諸賢治傷寒皆以補養兼發散之法實本經成敗倚伏生於動動而不已則變作及風雨寒熱不得虛邪不能獨傷人之旨也蓋凡外傷風寒者皆先因動作煩勞不已而內傷體虛然後外邪得入故一家之中有病者有不病者由體虛則邪入而病體不虛則邪無隙可入而不病也是故傷寒爲病屬內傷者十居八九後學無知舉世皆謂傷寒無補法但見發熱不分虛實一例汗下而致夭橫者滔滔皆是此實醫門之罪人也今集此法於仲景之後其應如響使人遵之不犯虛虛實實之戒也上綱目之文余見世醫泥於傷寒無補法多犯虛虛實實之戒故備述之而刪其純內傷者及丹溪醫按之庸蕪者又增近代二醫按以爲虛人感寒之活例云爾神而明之存乎其人不可泥也余嘗治一刻字工人新婚冬月冒寒表證悉具令以人參紫蘇莖葉各一兩煎湯飲之汗出而愈一孕婦春夏之交患溫病頭痛發熱不惡寒而渴未及療治胎墮去血無算昏眩欲絕余令以麥門冬斤許入淡竹葉香豉頻頻飲之亦汗出而愈蓋用勞復法治之得此活法則於是病庶幾可十全矣韓祗和氏和解因時法傷寒病有可汗者論中但統言其可汗證及可汗脈或云脈浮而數或云脈浮緊或云脈浮無汗而喘或云脈浮爲在表今略舉數條後人但憑其脈之大槪並不分脈浮有陰陽虛盛之理又不知有可汗不可汗之證誤投發表藥則多變成陽毒之患矣今舉病人有汗惡風無汗惡寒分二等及據立春以後立秋以前气候輕重各立方治之庶學人易爲開悟耳一病患二三月以前兩手脈浮數或緩或緊按之差軟寸關尺若力齊等其力不甚大不甚小者亦未可便投解表藥此是見裏證未見表脈也宜候寸脈力小如關尺卽可投解表藥大抵治傷寒病見證不見脈未見投藥見脈未見證𨿽少投藥亦無害也凡治雜病以證爲先脈爲後治傷寒病以脈爲先證爲後一病患兩手脈浮數而緊名曰傷寒若關前寸脈力小關後尺脈力大𨿽不惡風不自汗出此乃陰气已盛先見於脈也若不投藥和之後必惡風及自汗出若立春以後至淸明以前宜調脈湯主之淸明以後至芒種以前宜葛根柴胡湯主之芒種以後至立秋以前宜人參桔梗湯主之調脈湯方葛根﹝一兩﹞前胡﹝去苗﹞防風﹝各七錢半﹞甘艸﹝炙半兩﹞爲粗末每服五錢水一盞生薑一塊如小指大劈破煎七分去滓溫服如寸脈根據前力小加棗三枚同煎葛根柴胡湯葛根﹝一兩半﹞柴胡﹝去蘆一兩﹞芍藥桔梗甘艸﹝炙各七錢半﹞濃朴﹝半兩﹞上咀每服五錢水一盞生薑二片煎至七分去滓熱服如寸脈根據前力小加蔥白三寸同煎服人參桔梗湯人參桔梗﹝各七錢半﹞麻黃﹝去節一兩﹞石膏﹝三兩﹞甘艸﹝炙七錢半﹞上每服五錢水一盞荊芥五穗同煎至七分去滓熱服如寸脈根據前力小加麻黃二分去節同煎服一病患兩手脈浮數而緩名曰中風若寸脈力小尺脈力大𨿽不惡風不自汗此乃陰气已盛先見於脈也若不投藥和之後必惡風自汗出若立春以後淸明以前宜薄荷湯主之淸明以後芒種以前宜防風湯主之芒種以後至立秋以前宜香芎湯主之薄荷湯薄荷﹝一兩﹞葛根人參甘艸﹝炙各半兩﹞防風﹝去蘆二兩﹞上咀每服五錢水一盞煎至七分去滓熱服如三五服寸脈力尙小加薄荷二分同煎防風湯防風﹝去蘆一兩﹞桔梗﹝三錢﹞甘艸﹝炙﹞旋復花﹝各半兩﹞濃朴﹝三分﹞上咀每服五錢水二盞姜二塊同煎熱服如三五服寸脈力尙小加荊芥穗五七莖同煎香芎湯川芎﹝二錢半﹞石膏﹝二兩﹞升麻﹝三兩﹞甘艸﹝炙﹞濃朴﹝制各半兩﹞上咀每服五錢水二盞煎七分溫服如三五服後寸脈力尙小加細辛二分同煎前二段文將中風傷寒各立法者何蓋謂病患始得病三日以前或因中風脈緩或因傷寒脈緊然脈𨿽先見而證猶未見尙可以藥解之故立方耳一病患兩手脈浮數或緩緊寸脈短反力小於關尺脈者此名陰盛陽虛也若自汗出惡風是邪气在表陰气有餘也素問云陰气有餘爲多汗身寒卽可投消陰助陽表劑以治之若立春以後淸明以前宜六物麻黃湯主之淸明以後芒種以前宜七物柴胡湯主之芒種以後立秋以前宜發表湯主之六物麻黃湯麻黃﹝去節一兩﹞葛根蒼術﹝各七錢半﹞人參甘艸﹝炙各半兩﹞上咀每服五錢水一盞棗二枚煎七分熱服如三五服後汗未止惡風者加荊芥七錢三五服後不惡風猶汗者加丁香皮半兩七物柴胡湯柴胡蒼術﹝各二兩﹞荊芥麻黃﹝各一兩﹞甘艸﹝炙七錢﹞上咀每服五錢水一盞姜一塊棗二枚同煎七分熱服如三五服後汗未止惡風者入蔥白三寸如三五服後汗再未止加當歸一兩同煎發表湯麻黃﹝去節一兩﹞蒼術﹝二兩﹞人參當歸﹝各半兩﹞炙甘艸丁香皮﹝各七錢﹞上咀每服五錢水一盞入姜一塊棗三枚同煎至七分去滓熱服如三五服汗未止猶惡風者加桂枝七錢如汗未止更加細辛半兩以汗止爲度一病患脈浮數或緊或緩其脈上出魚際寸脈大於關尺者此名陽盛陰虛也若發冒悶口燥咽漧者乃是邪气在表陽气獨有餘也素問曰陽气有餘爲身熱無汗是也可投消陽助陰藥以解表若立春以後淸明以前宜人參湯主之淸明以後至芒種以前宜前胡湯主之芒種以後至立秋以前宜石膏湯主之人參湯人參﹝半兩﹞柴胡﹝一兩﹞芍藥炙甘艸﹝各七錢半﹞石膏﹝二兩﹞上咀每服五錢水一盞姜一塊煎七分熱服如三五服後熱不解者入豉三十粒同煎服前胡湯前胡﹝一兩﹞石膏﹝二兩﹞甘艸﹝炙半兩﹞桔梗豉﹝各七錢半﹞上每服五錢水一盞姜五片煎七分去滓熱服如三五服熱尙未解加豉三十粒煎再服石膏湯石膏﹝三兩﹞芍藥柴胡﹝各一兩﹞升麻黃芩炙甘艸﹝各七錢半﹞上咀每服五錢水一盞半豉一合煎八分熱服如三五服後熱未解者加知母一兩又未解加大黃一兩一病患兩手脈浮數或緊或緩三部俱有力無汗惡風者此是陰陽气俱有餘素問曰陰陽有餘則無汗而寒是也可用藥平之若立春以後至淸明以前宜解肌湯主之淸明以後至芒種以前宜芍藥湯主之芒種以後至立秋以前宜知母湯主之解肌湯石膏﹝二兩﹞麻黃﹝去節七錢半﹞甘艸﹝炙﹞升麻﹝各半兩﹞上咀每服五錢水一盞入豉半合煎至八分去滓熱服如三五服後猶惡風者加麻黃半兩石膏一兩芍藥湯甘艸﹝炙半兩﹞芍藥﹝一兩﹞石膏﹝三兩﹞荊芥穗﹝一兩﹞上咀每服五錢水一盞生薑一塊煎至七分去滓熱服如三五服後猶惡風者每服加生薑一塊同煎服知母湯知母﹝一兩﹞石膏﹝二兩﹞麻黃升麻﹝各一兩﹞炙甘艸﹝半兩﹞上咀每服五錢水一盞入生薑一塊同煎至七分去滓溫服如三五服後猶惡風者加麻黃升麻各半兩前三段文將中風傷寒一法治者因病患始得病後脈證俱見若投解劑必不能愈故立前方同法治之仲景云傷寒爲病脈緩者爲中風脈緊者名傷寒今分此二端何也始因冬寒毒之气中人其內伏之陽沈潛於骨髓之內每至春夏發時或因外傷寒而引內邪出或因外傷風而引內邪出及乎內邪旣出而爲病一也古人云立此二端恐後人疑其緊脈與緩脈治別也若中風與傷寒脈異何故仲景無別法治之此乃後人不究仲景之心也病患始得病一二日至五六日尙有表脈及表證亦可根據脈證投藥凡投解表及發表藥每一日可飲三服病證甚可至五服外不可頓服藥也如證未解次日根據前再投如證根據前未解可作熱粥投之粥內加蔥白亦可如有汗出勿濃衣蓋覆恐汗出太過作亡陽證也海藏雲韓氏微旨可汗一篇有和解因時法言傷寒之脈頭小尾大傷風之脈頭大尾小李思訓保命新書亦分尺寸與仲景同之非若前人總言尺寸脈俱浮而緊尺寸脈俱浮而緩緊則爲傷寒無汗緩則爲傷風自汗又有傷風有汗者傷寒無汗者脈亦互差與證不同前人已盡之矣惟韓李所言頭小尾大卽爲傷寒尾小頭大卽爲傷風人病間有脈證未顯於尺寸者故韓李述爲和解因時法也又恐後人疑其不與前聖合遂於本方內又立加減法數條亦不越前人之意何其當哉蓋二公者當宋全盛之時故又戒麻黃桂枝不可輕用攺用石膏升麻葛根柴胡之平劑當時則可非百代當行之道時世移遷之法也可汗一篇若隨湯液隨證應見自有定規𨿽明哲不可逾也又寸口脈小飲冷與霧露所傷同作中焦治法今韓李云傷寒寸小者勿認與飲冷霧露同恐傷一體也飲冷霧露所傷寸口舉按全無是陰气在胃不和陽气不能升越也傷寒寸口小者只於關部下至膀胱本部見之寸口𨿽小只是舉之微小沈得之有也非若飲冷舉按全無也若果寸口舉按全無卽不可解表只宜溫中不可不知

卷二太陽病

惡寒

﹝此門系初稿故仲景法與後人續法混列以其頗有條理不復攺正讀者詳之﹞

惡寒者風寒客於榮衛非寒熱之寒又非惡風也故不待見風而後怯寒𨿽身大熱亦不欲去衣被也甚則向火增被不能遏其寒所以然者由陰气上入陽中或陽微或風虛相搏之所致也惡寒一切屬表𨿽裏證悉具而微惡寒者亦表未解猶當先解其外俟不惡寒乃可攻也經云發熱惡寒發於陽可發汗無熱惡寒而蜷脈沈細髮於陰可可溫裏惡寒𨿽悉屬表亦有虛實之分若汗出而惡寒爲表虛無汗而惡寒爲表實表虛可解肌表實可發汗傷寒太陽病在表故惡寒少陽半在表半在裏亦微惡寒陽明在裏本不惡寒或惡寒者與太陽合病也太陽惡寒發熱脈浮﹝方論見前太陽病發熱門﹞

陽明中風口苦咽漧腹滿微喘發熱惡寒脈浮而緊亦麻黃湯證也陽明病脈遲汗多微惡寒者表未解亦桂枝湯證也﹝三時用代藥如前例﹞

少陽證頭汗出微惡寒小柴胡加桂湯三陰惟少陰經有惡寒之證太陰厥陰皆不惡寒然少陰惡寒又有二證發於少陰者無熱而惡寒宜溫之屬理中湯四逆湯少陰無熱惡寒似與前太陽經未卽熱一條相似所謂寒未卽熱者爲太陽證具而未熱耳此之無熱惡寒蓋無太陽頭痛等證知爲少陰也少陰病下利惡寒而蜷四逆湯眞武湯小建中湯若惡寒而蜷時時自煩欲去衣被者活人用大柴胡湯下之趙氏以爲宜溫散陰邪導引眞陽汗而解可也若下之非惟不能表解反虛其裏使惡寒之邪乘虛內陷縱使其脈沈滑而實亦未可遽用大柴胡必須先解表使惡寒證罷而後可用也少陰病惡寒身蜷而利手足逆冷者不治﹝無陽故也﹞少陰四逆惡寒而身蜷脈不至不煩而躁者死外有太陰自利不渴厥陰下利厥逆俱或惡寒太陰宜理中湯厥陰宜四逆湯前旣言二陰不惡寒今又言或惡寒要知太陰厥陰皆不惡寒者此陽傳陰者也三陰皆能惡寒者陰入陰者也特在少陰爲多耳惡寒脈微而復利利止亡血也四逆加人參湯主之﹝成惡寒脈微而利者陽虛陰盛也利止則津液內竭故云亡血金匱玉函曰水竭則無血與四逆湯溫經助陽加人參生津液益血﹞

四逆加人參湯方人參漧薑甘艸﹝各一兩﹞附子﹝一枚去皮煨﹞上咀每服五錢水煎溫服日三次發汗病不解反惡寒者虛故也芍藥甘艸附子湯主之﹝成發汗病解則不惡寒發汗病不解表實者亦不惡寒今發汗病且不解又反惡寒者榮衛俱虛也汗出則榮虛惡寒則衛虛與芍藥甘艸附子湯以補榮衛﹞

芍藥甘艸附子湯方芍藥炙甘艸﹝各三兩﹞附子﹝一枚炮去皮破八片﹞以上三味以水五升煮取一升五合去滓分溫服疑非仲景意﹝成芍藥之酸收斂津液而益榮附子之辛熱固陽气而補衛甘艸之甘調和辛酸而安正气﹞下後復發汗心振寒脈微細者此內外俱虛也當歸四逆湯眞武湯太陽病下後脈促胸滿者桂枝去芍藥湯主之桂枝去芍藥湯方桂枝﹝去粗皮﹞生薑﹝切各一兩半﹞甘艸﹝炙一兩﹞大棗﹝六枚﹞上咀每服五錢水煎溫服若微惡寒者去芍藥加附子湯主之﹝前方加附子半个去皮炮活人云芍藥味酸脈促胸滿恐成結胸故云芍藥單用辛甘之味發散毒瓦斯也﹞

傷寒汗下後心下痞而惡寒者表未解也先用桂枝湯解表用大黃黃連瀉心湯攻痞若痞而汗出惡寒者表已解也附子瀉心湯主之﹝方論見痞﹞

背惡寒背負陽抱陰背寒者陽弱也然有陰陽二證少陰一證以陰寒气盛不能消耗津液故口中和三陽合病以陽气陷入津液爲之涸故舌漧口燥以此別之思過半矣口中和而背惡寒者屬少陰宜附子湯﹝見欲寐嗜臥﹞舌漧口燥內有熱證口中不仁背惡寒者爲三陽合病宜白虎湯﹝見發熱﹞經云腹滿身重面垢譫語遺尿口中不仁爲三陽合病白虎加人參湯主之﹝見渴﹞

若自汗者亦用白虎加人參湯又陽明證背微惡寒無大熱口中燥渴者亦用白虎加人參湯中暑亦有背惡寒證但面垢自汗脈虛而伏詳見雜病中凡脾胃素虛之人遇暑月間飲冷冰水或啖生冷寒气蓄聚陰上乘陽故寒從背起冷如掌大此當以溫藥主之﹝大順散之類﹞

卷二太陽病

惡風

衛气者所以溫分肉充皮膚肥腠理司開闔者也故風邪中於衛也則必惡風惡風惡寒俱爲表證但惡風比惡寒爲輕耳惡寒者𨿽不當風而時自怯寒惡風者居密室之中幃幕之內則無所畏或當風或揮扇則淅淅然而惡也惡寒則有陰陽之分惡風惟屬陽耳所以三陰之證並無惡風惡風𨿽在表而發散又自不同若無汗惡風則爲傷寒當發其汗故用麻黃湯若汗出惡風則爲中風當解其肌故用桂枝湯裏證𨿽具而惡風未罷皆當先解其外也發熱惡風爲表虛屬太陽病﹝見發熱太陽病條﹞發汗後遂汗漏不止其證似風濕相搏證背惡風汗出小便不利四肢難以屈伸但心下不滿者身不痛用桂枝加附子湯﹝見自汗﹞風濕相搏者骨節煩疼掣痛用甘艸附子湯﹝方見體痛﹞身熱惡風項彊脇滿手足溫而渴者用小柴胡湯﹝見脇痛﹞

卷二太陽病

頭痛

傷寒頭痛𨿽屬三陽惟太陽經獨多蓋太陽爲病屬表而頭痛專爲主表𨿽有傷寒六七日頭痛不大便有熱而與承气湯下之者卻云若小便淸者知熱不在裏仍在表是知頭痛屬表明矣太陰少陰二經之脈從足至胸而還不上循頭故無頭痛惟厥陰脈循喉嚨之後上連目系與督脈會於巓亦有頭痛漧嘔吐涎沫吳茱萸湯一證卻無身熱亦與陽證不同也然風溫病在少陰濕溫病在太陰而頭反痛至於陰毒亦然是又不可拘拘爲者內因頭痛作止有時外因頭痛常常有之直須傳入裏方罷發熱頭痛惡風屬太陽﹝方論見太陽病發熱﹞大便﹝汗﹞不利六七日頭痛身熱小便赤者宜承气湯若小便利者知不在裏仍在表須發汗若頭痛者必衄宜桂枝湯﹝論見胃實﹞服﹝和解﹞桂枝湯或下之仍頭項彊痛翕翕發熱兼心下滿微痛小便不利者桂枝去桂加茯苓白術湯﹝方論見項彊﹞太陽﹝下﹞中風下利嘔逆表解者可攻之其人汗出發作有時頭痛心下痞硬引脇下痛漧嘔短气汗出不惡寒者表解裏未和也十棗湯﹝方論見脇滿痛﹞

張或謂十棗湯與桂枝去桂加茯苓白術湯二者皆屬飲家俱有頭項彊痛之病何也此經絡所系非偶爾而言也鍼經曰太陽膀胱之脈起於目內皆上額交巓上其支者從巓上至耳上角直者從巓入絡腦還出至下項循肩膊內俠脊抵腰中入循膂絡腎屬膀胱上文所絡腎者卽三焦也夫三焦者爲陽气之父決瀆之官引導陰陽開通閉塞水道出以化气而言也緣太陽經多血少气旣病則气愈弱其時表病而裏熱未甚微渴而恣飲水漿爲水多气弱不能施化遂停伏於內則本經血气因而凝滯致有頭痛項彊之患矣若伏飲流行經絡疏利而頭痛自愈矣病﹝溫﹞發熱頭痛脈反沈若不瘥身痛當救裏四逆湯﹝論見發熱﹞太陽病﹝刺﹞頭痛至七日以上自愈者以行其經盡故也若欲作再經者鍼足陽明使經不傳則愈﹝傷寒自一日至六日傳三陽三陰經盡至七日當愈經曰七日太陽病衰頭痛少愈若七日不愈則太陽之邪再傳陽明鍼足陽明爲迎而奪之使經不傳則愈﹝吳﹞脈浮頭痛太陽也須刺腕骨京骨又云表證頭疼惡寒發熱刺合谷﹞

陽明﹝和解﹞身熱頭痛漱水不欲咽必發衄脈數者犀角地黃湯茅花湯﹝見鼻衄﹞陽明病表裏大熱煩渴引飲頭痛如破者宜竹葉石膏湯陽明頭痛不惡寒反惡熱大便實調胃承气湯陽明病反無汗而小便利二三日嘔而咳手足厥者必苦頭痛若不咳不嘔手足不厥者頭不痛﹝內經曰巨陽受邪少陰爲裏得熱則上從之厥也太陽與少陰爲合此證當是太陽未全罷耳經又曰陽明則喘而則惡人小便利者寒邪內攻肢厥頭痛者寒邪外攻也﹞

吳陽明頭痛額前目疼鼻幹脈長也無汗者葛根加蔥白白芷汗之若有汗曾經發汗頭痛不解者宜葛根蔥白湯主之若不惡風而反惡熱自汗煩渴脈洪數飲水頭疼者白虎加白芷湯主之若內有燥屎蒸蒸發熱頭痛者調胃承气湯主之凡陽明頭痛無汗者葛根麻黃蔥白白芷石膏之屬也有汗則白芷石膏葛根川芎湯也傷寒﹝和解﹞脈弦細頭痛發熱者屬少陽不可發汗汗之則譫語此屬胃胃和則愈胃不和則煩而悸宜小柴胡湯﹝論見口苦﹞

吳少陽經頭痛頭角或耳中痛脈弦數口苦發熱往來寒熱者並用小柴胡湯和之一方加川芎尢妙蓋川芎亦膽經藥也凡少陽頭痛不分有汗無汗皆以柴胡湯主之不時頭痛及發寒熱脈緊不大卽是上膈有痰瓜蒂散吐之頭痛漧嘔吐涎沫者吳茱萸湯﹝方論見吐﹞活人云厥陰頭痛爲欲愈小建中湯活若已發汗或未發汗頭痛如破者用連須蔥白湯連須蔥白湯方蔥白﹝連須切半升﹞生薑﹝二兩﹞上以水二升煮取一升分二次溫服再不止者宜服後方葛根蔥白湯方葛根芍藥知母﹝各半兩﹞川芎蔥白生薑﹝各一兩﹞上以水三升煎至一升熱服若不時頭疼胸中滿及發寒熱脈緊而不大者卽是膈上有涎宜用瓜蒂末一錢暖水調下吐涎立愈云傷寒汗下後頭痛起目眩者宜獨活湯防風獨活旋復花當歸﹝各七錢﹞上咀薑水同煎服傷寒熱病後頭痛不止者用石膏川芎湯石膏川芎﹝各一兩﹞上咀每服五錢水煎服海太陽頭痛有汗桂枝湯無汗麻黃湯陽明頭痛白虎湯少陽頭痛小柴胡湯太陰頭痛脈浮桂枝湯脈沈理中湯俱加川芎細辛少陰頭痛小柴胡湯麻黃附子細辛湯厥陰頭痛外傷本經桂枝麻黃各半湯嘔而微吐苦水者吳茱萸湯垣太陰頭痛者必有痰也少陰頭痛者足寒而气逆也蓋太陰少陰二經𨿽不至頭然痰與气逆壅於膈中則頭上气不得暢降而爲痛也云如脈浮而頭痛過在手足太陽刺完骨京骨如脈浮而長過在手足陽明刺合谷衝陽如脈浮而弦過在手足少陽刺陽池邱墟風府風池此刺頭痛之法也集傷寒頭痛刺谷攢竹

卷二太陽病

項彊

發熱惡風項彊者屬太陽﹝方論見太陽病發熱﹞太陽病項背彊KTKT反汗出惡風者桂枝加葛根湯主之太陽病項背KTKT無汗而惡風者葛根湯主之皆發散之劑也而有輕重不同者蓋發熱汗出惡風爲表虛表虛者可解肌無汗惡風者爲表實表實者可發汗是以爲治不同也太陽傷寒項背彊其或太陽中風加之寒濕而成莖者亦項彊也經曰病者身熱足寒頸項彊急惡風時頭熱面赤目脈赤獨頭面搖動卒口噤背反張者痙病也金匱曰太陽病項背彊KTKT然脈反沈遲者此爲痙桂枝加栝蔞湯主之服桂枝湯﹝汗﹞或下之仍頭項彊痛翕翕發熱無汗心下滿微痛小便不利者桂枝去桂加茯苓白術湯﹝張或問上條所雲頭項彊痛此邪气仍在表也𨿽經汗下而未解猶宜解散之何故去桂加茯苓白術湯主之是無意於表也予曰此非桂枝證乃屬飲家也夫頭項彊痛旣經汗下而不解心下滿而微痛小便不利此爲水飲內蓄邪不在表故云去桂枝加茯苓白術若得小便利水飲行腹滿減而熱自除則頭項彊痛悉愈矣且如十棗湯證頭亦痛乃邪熱內蓄而有伏飲故頭痛其飲水頭痛不須攻表但宜逐飲飲盡則病安矣﹞傷寒﹝和解﹞四五日身熱惡風頭項彊脇下滿手足溫而渴者小柴胡湯若下後不能食身黃小便難者與柴胡湯必反重﹝方論俱見脇痛﹞結胸﹝下﹞者項彊如柔痙狀下之則和大陷胸丸﹝方論見結胸﹞

太陽﹝刺﹞與少陽並病頭項彊痛或眩冒時如結胸心下痞硬者當刺大椎第一間肺兪肝兪不可汗汗則譫語脈弦五六日譫語不止刺期門﹝成太陽之脈絡頭下項頭項彊痛者太陽表病也少陽之脈循胸絡脇如結胸狀心下痞硬者少陽裏病也太陽少陽相並爲病不純在表故頭項不但彊痛而或眩冒亦未全入裏故時如結胸心下痞硬此邪在半表半里之間也刺大椎第一間肺兪以瀉太陽之邪刺肝兪以瀉少陽之邪邪在表則可發汗邪在半表半里則不可發汗發汗亡津液損動胃气少陽之邪因幹於胃土爲木刑則發譫語脈弦至五六日傳經盡邪熱去而譫語當止若不止爲少陽邪熱甚也刺期門以瀉肝膽之气宜柴胡桂枝栝蔞實柴胡加龍骨湯﹞太陽少陽並病心下硬頸項彊而眩者當刺大椎肺兪愼勿下之﹝成心下痞硬而眩者少陽也頸項彊者太陽也刺大椎肺兪以瀉太陽之邪以太陽脈下項夾脊故爾肝兪以瀉少陽之邪以膽爲肝之府故爾太陽爲在表少陽爲在裏卽是半表半里證前證云不可發汗汗則譫語是發汗攻太陽之邪少陽之邪益甚於胃必發譫語此云愼勿下之攻少陽之邪太陽之邪乘虛入裏必作結胸經曰太陽少陽並病而反下之成結胸小柴胡加桂亦可﹞

桂枝去桂加茯苓白術湯方芍藥生薑白茯苓白術﹝各一兩半﹞甘艸﹝一兩﹞大棗﹝六枚﹞上咀每服五錢水煎溫服小便利卽愈心下滿痛小便利者成結胸小便不利爲停飲故加苓術以行之項彊卒口噤背反張爲痙﹝方論見雜病痙門﹞

卷二太陽病

體痛

體痛乃六經俱有之證有表有裏有寒有熱有風有濕如太陽傷寒榮血不利身疼者宜發汗若汗後脈沈遲體痛者又宜溫之中晦身疼者白虎湯解之裏寒外熱身疼者先當救裏而後攻表寒在三陰則脈沈身痛風在三陽則支節煩疼四逆柴胡之劑可不審哉太陽身痛但拘急耳中濕身痛不可轉側陰毒身痛體勢沈重宛如被杖以此別之太陽﹝汗﹞發熱惡寒身體痛者屬太陽病麻黃湯大靑龍湯是也﹝方論見太陽病發熱下同﹞若﹝和解﹞兼心下支結者柴胡加桂枝湯若兼下利淸谷腹脹者先以四逆溫裏後以桂枝發表若尺脈遲者血少榮气不足活人先以黃建中湯養其血俟尺脈回卻用柴胡等湯和解之黃建中湯方黃桂枝﹝各一錢半﹞白芍藥﹝三錢﹞甘艸﹝一錢﹞上四味以水一鐘半姜五片棗二枚煎至八分去滓入稠餳一大匙再煎服舊有微溏或嘔者不用餳按熱多寒少尺脈遲者榮血不足黃建中湯夫血不足而用黃者黃味甘加以甘艸大能生血此仲景之妙法蓋稼穡作甘甘能補胃胃爲气血之海气血所從以生又內經曰無陽則陰無以生以甘益胃而生血旨哉今人但知參爲气藥故表而出之發汗後身體痛脈沈遲者桂枝加芍藥生薑人參新加湯主之桂枝人參﹝各一兩半﹞芍藥生薑﹝各二兩﹞甘艸﹝一兩﹞大棗﹝六枚﹞上咀每服五錢水煎溫服成汗後身痛邪气未盡也脈沈遲榮血不足也經云其脈沈者榮气微也又云遲者榮血不足血少故也與桂枝湯以解未盡之邪加芍藥生薑人參以益不足之血張或云經言表邪盛脈浮而緊法當身疼痛宜以汗解之況身疼皆系表邪未盡此又加人參芍藥生薑以益血何也予曰表邪盛則身疼血虛則身亦疼其脈浮緊者邪盛也其脈沈微者血虛也盛者損之則安虛者益之則愈仲景凡言發汗後以外無表證裏無熱證止余身疼一事而已若脈稍浮盛則爲表邪未盡解今言脈沈遲此血虛而致然也故加人參生薑芍藥以益血病﹝溫﹞發熱頭痛脈反沈若不瘥身痛當救裏四逆湯﹝論見發熱﹞傷寒八九日風濕相搏身體疼煩不能自轉側不嘔不渴脈浮虛而澀者桂枝附子湯主之﹝成傷寒與中風家至七八日再經之時則邪气多在裏身必不苦疼痛今日數多復身體疼煩不能自轉側者風濕相搏也煩者風也身疼不能自轉側者濕也經曰風則浮虛脈經曰脈來澀者爲病寒濕也不嘔不渴裏無邪也脈得浮虛而澀身骨疼煩知風濕但在經也與桂枝附子湯以散表中風濕﹞

桂枝附子湯方桂枝﹝去粗皮四兩﹞附子﹝三枚炮去皮破八片﹞生薑﹝三兩切﹞甘艸﹝炙二兩﹞大棗﹝十二枚擘﹞上五味以水六升煮取二升去滓分溫三服﹝成風在表者散以桂枝甘艸之辛甘濕在經者逐以附子之辛熱姜棗辛甘行榮衛通津液以和表也﹞若其人大便硬小便自利者去桂枝加白術湯主之﹝成桂發汗走津液此小便利大便硬爲津液不足去桂加術﹞風濕相搏骨節煩疼掣痛不能屈伸近之則痛劇汗出短气小便不利惡風不欲去衣或身微腫者甘艸附子湯主之甘艸白術﹝各一兩﹞桂枝﹝二兩﹞附子﹝一枚炮﹞上咀作四劑水煎溫服﹝活人云身腫者加防風一兩悸气小便不利者加白茯苓一兩半﹞

陽明病欲食小便反不利大便自調其人骨節疼翕翕如有熱奄然發狂然汗出而解者此水不勝穀气與汗共並脈緊則愈﹝桂枝湯﹞

太陰中風四肢煩疼陽微陰澀而長者爲欲愈少陰病身痛手足寒骨節痛脈沈者附子湯少陰病至四五日腹痛小便不利四肢沈重疼痛自下利者有水气用眞武湯厥陰大汗出熱不去內拘急四肢疼又下利厥逆而惡寒者用四逆湯身體痛下利﹝方論見下利條﹞身體痛吐利爲霍亂﹝方論見吐利條﹞身體痛手足寒若脈沈但欲寐者附子湯﹝方論見但欲寐﹞若大汗出熱不去內拘急自利惡寒者四逆湯﹝方論見下利﹞若夏月中暑脈虛而渴者白虎加人參湯﹝方論見中暑﹞身痛如被杖面目靑咽痛者爲陰毒升麻鱉甲去雄黃蜀椒湯﹝方論見陰毒﹞

垣風濕相搏一身盡痛者補中益气湯加羌活防風升麻本蒼術治之如病去勿再服以諸風藥損人元气而益其病故也海神術湯治風濕惡寒脈緊無汗白術湯治風濕惡風脈緩有汗﹝俱見傷寒發熱條﹞

上二術湯治風濕又當隨證加減其詳並見痙條及白術湯神術湯二湯後活杏仁湯治風濕身體疼痛惡風微腫桂枝﹝二兩﹞麻黃﹝去節湯泡幹﹞芍藥天門冬﹝去心各一兩﹞生薑﹝一兩半﹞杏仁﹝二十五枚去皮尖炒﹞

上咀每服五錢水煎溫服垣麻黃復煎湯治陰室中汗出懶語四肢困倦乏力走疰疼痛乃下焦伏火不得伸浮而躁熱汗出一身疼痛蓋風濕相搏也以麻黃髮汗漸漸發之在經者亦宜發汗況值季春之月脈緩而遲尢宜發之令風濕去而陽气升困倦乃退血气俱得生旺也麻黃﹝去節用水五盞先煎令沸去上沫渣再煎至三盞方入下藥﹞黃﹝各二錢﹞白術人參柴胡根防風生地黃﹝各五分﹞羌活黃柏﹝各一錢﹞甘艸杏仁﹝三个去皮尖﹞上咀作一服入麻黃湯煎至一盞臨臥服勿飽服當歸拈痛湯治濕熱爲病身體疼痛﹝方見雜病身體痛門﹞

卷三

陽明病

﹝胃實不大便自汗不得臥潮熱譫語狂亂循衣摸牀渴嘔﹞

黃陽明之爲病胃家實是也謂之正陽陽明屬下證輕則大柴胡湯重則大小承气湯此邪自陽明經傳入腑者經曰陽明病脈遲𨿽汗出不惡寒者其身必重短气腹滿有潮熱者此欲解可攻裏也手足然汗出者此是大便已硬也大承气湯主之若汗多微發熱惡寒者外未解也其熱不潮未可與承气湯若腹滿不通者可與小承气湯微和胃气勿令大泄下謂陽明亦有在經者未全入腑猶宜解外縱有大滿大府不通亦不過小承气湯微下之入胃在經猶宜兩審也其陽明一證少有自病多因太陽傳入兼與太陽陽明合病用葛根湯者是也少陽陽明合病用黃芩芍藥湯者是也自少陽傳入陽明及未合並病者亦然陽明經治法有汗吐下溫和解刺汗桂枝湯麻黃湯五苓散﹝此亦作汗劑﹞麻黃連翹赤小豆湯吐梔子豉湯下調胃承气湯大承气湯抵當湯麻仁丸茵陳蒿湯小承气湯溫吳茱萸湯四逆湯和解白虎湯白虎加人參湯豬苓湯小柴胡湯蜜導煎豬膽汁土瓜根梔子柏皮湯刺熱入血室刺期門問曰病有太陽陽明有正陽陽明有少陽陽明何謂也答曰太陽陽明者脾約是也﹝經曰趺陽脈浮而澀浮則胃气彊澀則小便數浮澀相搏大便則難其脾爲約麻仁丸主之太陽病三日發汗不解蒸蒸發熱者屬胃也調胃承气湯主之﹞正陽陽明者胃家實是也少陽陽明者發汗利小便已胃中躁煩熱大便難是也﹝宜小承气湯微溏之蓋少陽復不可下也按本艸大黃酒浸入太陽經酒洗入陽明經病之髙下全在酒之多少以引之耳又按太陽陽明正陽陽明承气湯中俱用酒浸惟少陽陽明爲下經故小承气湯中不用酒浸也以此推之則太陽陽明當用調胃承气湯蓋以調胃承气旣附在太陽篇中而大黃下注曰酒浸正陽陽明當用大承气其大黃注曰酒洗少陽陽明當用小承气湯不惟大黃不用酒浸洗而少陽禁汗下故去芒硝之峻劑而且當少少與之也書此以駁成氏之誤又須識太陽陽明脾約丸少陽陽明又可大柴胡也又有說在不大便之條﹞問曰何緣得陽明病答曰太陽病發汗若下若利小便此亡津液胃中漧燥因轉屬陽明不更衣內實大便難者此名陽明也﹝成本太陽病不解因發汗利小便亡津液胃中漧燥太陽之邪入腑轉屬陽明古人登廁必更衣不更衣者通爲不大便不更衣則胃中物不得泄故爲內實胃無津液加之蓄熱大便則難爲陽明裏實也﹞傷寒脈浮而緩手足自溫者是系在太陰太陰者身當發黃若小便自利者不能發黃至七八日大便硬者爲陽明病也﹝成浮爲陽邪緩爲脾脈傷寒脈浮緩太陰客熱邪在三陽則手足熱邪在太陰則手足溫邪在少陰厥陰則手足寒今手足自溫是知系在太陰也太陰土也爲邪蒸之則色見於外當發身黃小便自利者熱不內蓄不能發黃至七八日大便硬者卽太陰之邪入腑轉屬陽明也﹞陽明病若能食名中風不能食名中寒﹝成陽明病以飲食別受風寒者以胃爲水谷之海風爲陽邪陽气殺谷故中風者能食寒爲陰邪陰邪不殺谷故傷寒者不能食﹞陽明病但頭眩不惡寒故能食而咳其人必咽痛若不咳者咽不痛﹝按目眩之眩其字從目從玄謂其眼中黑暗也頭眩之眩當作若藥不瞑眩之眩訓之謂眩憒亂也謂其頭岑岑然憒亂而不寧也凡書皆當活看不可拘執成陽明病身不重痛但頭眩而不惡寒者陽明中風而風气上攻也經曰陽明病若能食名中風風邪攻胃胃气上逆則咳咽門者胃之系咳甚則咽傷故必咽痛若胃气不逆則不咳其咽亦不痛也胃气主嘔肺气主咳成氏以胃气上逆則咳恐非蓋風邪侵肺也肺𨿽不爲足經肺主气風爲气類﹞陽明病不能食攻其熱必噦所以然者胃中虛冷故也以其人本虛故攻其熱必噦﹝成不能食胃中本寒攻其熱復虛其胃虛寒相搏故令噦也經曰關脈弱胃气虛有熱不可大攻之熱去則寒起此之謂也﹞

陽明病脈遲食難用飽飽則微煩頭眩必小便難此欲作谷疸𨿽下之腹滿如故所以然者脈遲故也﹝成陽明病脈遲則邪方入裏未化爲熱也胃中有寒食難用飽飽則微煩而頭眩者穀气與寒气相搏也寒熱相搏必小便難利者不能發黃言谷熱得泄也小便不利則穀气醞釀成熱不得泄出身必發黃膽黃也以其發於穀气之熱故名谷疸熱實者下之則愈脈遲爲寒故𨿽下之只益其寒腹滿亦不減也經曰脈遲尙未可攻﹞陽明病欲解時從申至酉止﹝陽明燥金旺於申酉戌向旺時是爲欲解﹞傷寒嘔多𨿽有陽明證不可攻也﹝見嘔﹞陽明病面合赤色不可攻攻必發熱色黃小便不利也﹝成合通也陽明病面色通赤者熱在經也不可下之下之虛其胃气耗其津液經中之熱乘虛入胃必發熱色黃小便不利也張夫陽明病理必近於可下但以面赤其熱猶在經故云不可攻若攻之則經中之熱悉入於胃郁蓄而發黃色譬如下之太早成結胸之類﹞陽明病心下硬滿者不可攻之攻之利遂不止者死利止者愈﹝陽明病腹滿者爲邪气入腑可下之心下硬滿則邪气尙淺未全入腑不可便下之得利止者爲邪气去正气安正气安則愈若因下利不止者爲正气脫而死尙淺淺字不如髙字﹞

卷三陽明病

胃實不大便

﹝大便難大便硬燥屎﹞

成不大便大便難大便硬燥屎悉屬裏證宜下者多矣然而有表未罷風濕相搏尢宜先解表已而下之可也如經曰傷寒不大便六七日頭疼有熱者小便淸知不在裏仍在表是也其證多見於陽明蓋胃土萬物所歸無所復傳自太陽少陽傳入者眾所共知而於三陰傳入者鮮或能識若能熟視其微則三陰有急下之證多矣豈非仲景之微意歟胃實有表者先解表傷寒﹝兼太陽﹞不大便六七日﹝有汗桂枝﹞頭痛有熱者與承气湯其小便淸者知不在裏仍在表也須當發汗若頭痛者必衄宜桂枝湯﹝三時羌活湯成不大便六七日頭痛有熱者故宜當下若小便淸者知裏無熱則不可下經曰小便數者大便必硬不更衣十日無所苦也況此不大便六七日小便淸者不可責邪在裏是仍在表也與桂枝湯以解外若頭痛不已爲表不罷郁甚於經迫血妄行上爲衄也丹謹按外證未解不可下下爲逆今頭痛有熱宜解表反與承气正是責其妄下之過也故下文又言小便淸者知其無裏邪不當行承气又繼之曰當須發汗日頭痛必衄血宜桂枝湯反復告戒論意甚明而注反直曰故當宜下想因六七日不大便爾𨿽不大便他無所苦候表解然後攻之正仲景法也注意似未瑩﹞陽明病﹝無汗麻黃﹞脈浮無汗而喘者發汗則愈宜麻黃湯陽明病﹝兼少陽﹞脇下硬滿大便不利而嘔舌上白苔者可與小柴胡湯上焦得通津液得下胃气因和身然汗出而解也﹝陽明病腹滿不大便舌上苔黃者爲邪熱入腑可下若脇下硬滿𨿽不大便而嘔舌上白苔者爲邪未入腑在表裏之間與小柴胡湯以和解之上焦得通則嘔止津液得下則胃气因和汗出而解﹞陽明中風脈弦浮大而短气腹都滿脇下及心痛久按之气不通鼻幹不得汗嗜臥一身及面目悉黃小便難有潮熱時時噦耳前後腫刺之小瘥外不解病過十日脈續浮者與小柴胡湯脈但浮無餘證者與麻黃湯若不尿腹滿加噦者不治﹝成脈浮大爲陽風在表也弦則爲陰風在裏也短气腹滿脇下及心痛風熱壅於腹中而不通也若寒客於內而痛者按之則寒气散而痛止此以風熱內壅故𨿽久按而气亦不通陽明病鼻幹不得臥自汗出者邪在表也此鼻幹不得汗而嗜臥者風熱內攻不於裏也一身及面目悉黃小便難有潮熱時時噦者風熱攻於胃也陽明之脈出大迎循頰車上耳過客主人熱勝則腫此風熱在經故耳前後腫刺之經气通腫則小瘥如此者外證罷則可攻若外證不解𨿽過十日脈續浮者邪气猶在半表半里與小柴胡湯若其脈但浮而不弦又無諸裏證者是邪但在表也可與麻黃湯如發其汗若不尿腹滿加噦者關格之疾也故云不治難經曰關格者不得盡其命而死﹞

口苦咽漧脈浮緊宜和陽明中風口苦咽漧腹滿微喘發熱惡寒脈浮而緊若下之則腹滿小便難也﹝發熱惡寒表未解也而誤下之則亡陰無陰則陽無以化故腹滿小便難也許學士云宜小柴胡湯﹞陽明腹滿脈浮緊口苦咽漧而喘若發熱汗出不惡寒反惡熱身重者忌發汗忌加燒鍼忌下﹝論見自汗﹞陽明病脈浮而緊者潮熱作有時但浮者必盜汗出上胃家實不大便𨿽三尺之童亦知可下也殊不知仲景之法𨿽有胃實證若表未解及有半表者亦先用桂枝柴胡以解外然後視虛實消息之也胃實表解無證者忌攻大便硬者導之陽明病自汗出若發汗小便自利者此爲津液內竭𨿽硬不可攻之當須自欲大便時宜用蜜煎導而通之若土瓜根及入豬膽汁皆可導之蜜煎導法用蜜七合入銅器中微火熬稍凝似飴狀攪之勿令焦候可丸以手撚作挺子令頭銳大如指長二寸許乘熱急作之納穀道中用手急捺住欲大便時乃去之又豬膽汁方用大豬膽一个瀉汁和醋少許和勻灌入穀道中如飯時頃大便自去便硬無所苦者俟之太陽病寸緩關浮尺弱其人發熱汗出復惡寒不嘔但心下痞者此以醫下之也如其不下者病患不惡寒而渴此轉屬陽明也小便數者大便必硬不更衣十日無所苦也渴欲飲水少少與之但以法救之渴者宜五苓散﹝成太陽病脈陽浮陰弱爲邪在表今寸緩關浮尺弱邪气漸傳裏則發熱汗出復惡寒者表未解也傳經之邪入裏裏不和者必嘔此不嘔但心下痞者醫下之早邪气畱於心下也如其不下者必漸不惡寒而渴太陽之邪轉屬陽明也若吐若下若發汗後小便數大便硬者當與小承气湯和之此不因吐下發汗後小便數大便硬者是無滿實𨿽不更衣十日無所苦也候津液還入胃中小便數少大便必自出也渴欲飲水者少少與之以潤胃气但審邪气所在以法救之如渴不止與五苓散是也張或問上條云小便數者大便必硬不更衣十數日無所苦也嘗有四五日六七日不大便者卽爲攻之今言十日不更衣而不用攻伐何也曰此非結熱乃津液不足𨿽十日不更衣亦無所苦也經曰陽明病本自汗出醫更重發汗病已瘥尙微煩不了了者此大便必硬故也以亡津液胃中漧燥故令大便硬當問其小便日幾行本小便日三四行今日再行故知大便不久爲出不便數少以津液當還胃中故知不久大便也夫不便者若有潮熱譫語可下之證者然後可以攻之其不大便而無諸下證者此津液不足當須自審愼勿以日數久而輒爲攻下也﹞陽明病本自汗出醫更重發汗病已瘥尙微煩不了了者此大便必硬故也以亡津液胃中漧燥故令大便硬當問其小便日幾行若本小便日三四行今日再行故知大便不久出今爲小便數少以津液當還入胃中故知不久必大便也胃實表解有證者隨證攻之陽明病潮熱不大便六七日恐有燥糞欲知之法少與小承气湯轉失气者有燥屎可攻若不轉失气者無燥屎不可攻﹝方論見潮熱﹞陽明病汗出大便硬而譫語者宜小承气湯﹝方見譫語﹞不大便腹滿者宜下之若但繞臍痛者則爲燥屎宜承气湯若心下至小腹滿痛者則爲結胸宜陷胸湯﹝論見腹痛﹞陽明病不吐不下心煩者可與調胃承气湯﹝成注吐後心煩謂之內煩下後心煩謂之虛煩今陽明病不吐不下心煩則是胃有郁熱也與調胃承气湯以下郁熱按陽明一證分爲太陽正陽少陽三等而以調胃大小承气下之者按本艸曰大黃酒浸入太陽經酒洗入陽明經浸久於洗得酒气爲多故能引之於至髙之分若物在山巓人迹不及必射以取之也故仲景以調胃承气收入太陽門而大黃下注曰酒浸及詳其用本湯一則曰少少溫服二則曰當和胃气與調胃承气湯又詳本湯之證則曰不吐不下心煩者又發汗不解蒸蒸發熱又吐後腹脹滿是太陽陽明去表未遠其病在上不當攻下故宜緩劑以調和之也及至正陽陽明則皆曰急下之與大承气湯而大承气湯中大黃下注曰酒洗是洗輕於浸微升其走下之性以治其中也至少陽陽明則去正陽而逼太陰其分爲下故小承气湯中大黃不用酒制少陽不宜下故又曰少與曰微溏之勿令大泄下此仲景之妙法也東垣不審胃之云者乃仲景置調胃承气於太陽篇太陽不宜下故又稱胃以別之卻踵成氏之謬以小承气治太陽脾約之證以調胃承气治正陽陽明大承气之證余故不能無辧﹞小便不利大便乍難乍易有微熱喘冒不臥者宜大承气湯﹝論見不得臥﹞傷寒六七日目中不了了睛不和無表裏證大便難身微熱者此爲實也急下之宜大承气湯﹝成諸脈皆屬於目傷寒六七日邪气入裏之時目中不了了睛不和者邪熱內甚上燻於目也無表裏證大便難者裏實也身大熱者表熱也身微熱者裏熱也鍼經曰熱病目不明熱不已者死此目中不了了睛不和則證近危惡也須急與大承气湯下之﹞趺陽脈浮而澀浮則胃气彊澀則小便數浮澀相搏大便則難其脾爲約麻仁丸主之﹝成趺陽者脾胃之脈診浮爲陽知胃气彊澀爲陰知脾爲約約者儉約之約又約束之約內經曰飲入於胃遊溢精气上輸於脾脾气散精上歸於肺通調水道下輸膀胱水精四布五經並行是脾主爲胃行其津液者也今胃彊脾弱約束津液不得四布但輸膀胱致小便數大便難與脾約丸通腸潤燥﹞

麻仁丸方麻子仁﹝二升﹞芍藥﹝半斤﹞枳實﹝半斤炒﹞大黃﹝去皮一斤﹞濃朴﹝去粗皮炙一尺﹞杏仁﹝一斤去皮尖別熬作脂﹞上六味爲末煉蜜丸如桐子大飲服十丸日三服漸加以愈爲度﹝成內經曰脾欲緩急食甘以緩之麻子杏仁之甘緩脾而潤燥津液不足以酸收之芍藥之酸以斂津液腸燥胃彊以苦泄之枳實濃朴大黃之苦下燥結而泄胃彊也﹞

陽明證其人喜忘者必有蓄血所以然者本有久瘀血故令喜忘屎𨿽硬大便反易﹝去聲﹞其色必黑宜抵當湯主之﹝方見蓄血﹞無表裏證下後脈數不解消穀易饑六七日不大便者有瘀血宜抵當湯許有一士家病者二人皆旬日矣一則身熱無汗大便不通小便如澀神昏而睡診其脈長大而實予用承气下之而愈一則陽明自汗大便不通小便利津液少口漧燥其脈亦大而虛作蜜煎三進之下燥糞得溏利而解其家曰皆大便不通何以治之異予曰二證𨿽相似然自汗小便利者不可蕩滌五臟爲無津液也然則傷寒大證相似兩證稍有不同宜予細斟酌正如格局看命𨿽年月日時皆同而貴賤窮通不相侔者於一時中有淺深故知不可不謹便初硬後溏仲景論中有四證內有二證不言小便一證言小便不利一證言小便少其二證不言小便者陽明病潮熱不大便六七日與小承气湯不轉失气者此但初硬後必溏不可攻之此胃中邪熱未作實者也又太陽病下之心中懊而煩腹滿者初硬後必溏此虛煩熱在上胃中無燥屎者也其一證小便不利者陽明病中寒不能食小便不利手足然汗出此欲作痼瘕必大便初硬後溏所以然者以胃中水谷不別故也又一證言小便少者服承气湯一升若不大便六七日小便少者𨿽不能食但初硬後必溏未定成硬攻之必溏須小便利屎定硬乃可攻之是知仲景測大便法皆以小便覘之如小便淸知不在裏利不止者利其小便小便數少津液當還入胃中必大便皆可驗者然小便利屎定硬固爲可攻亦有小便自利大便硬而不可攻者何哉陽明病自汗或發汗小便自利此爲津液內竭𨿽硬不可攻之當須自欲大便宜蜜煎導蓋非裏實故不可攻也太陽病又一證云若吐若下若發汗微煩小便數大便硬與小承气湯和之此兩證汗後大便硬小便利皆同而治法不同者後證爲有傳邪故微煩又因發汗吐下後小便數內亡津液大便硬是熱邪入裏故以小承气利之至若前證小便自利以無傳邪故無煩證大便𨿽硬不得爲裏熱但腸頭漧燥正可用蜜導也讀仲景書者宜詳究焉

卷三陽明病

不得臥

不得眠陰陽皆有之正病於不得眠者陽明也若少陰當病於欲寐今乃不得眠緣陽气入少陰經非少陰正病也有因汗下而然者有不因汗下而然者有因火逆而然者治見本條但不得眠皆爲熱證其有太陽汗下之後晝日燥躁不得眠一證𨿽用漧薑附子湯蓋復其汗下所亡之陽非治其所感之寒病也不得眠爲常證然少陰脈沈細自利煩躁不得眠者死傷寒發熱下利厥逆煩躁不得臥者亦死俱爲正气弱陽不能復故也活人云汗爲火之液汗多則神昏故不眠大熱則神不淸故不眠大下則動血心主血故不眠瘥後熱气未散陰气未復故不眠太陽病二三日不得臥但欲起心下必結脈微弱者此有寒分也桂枝加濃朴杏子湯傷寒脈浮以火劫之驚狂起臥不得安者桂枝去芍藥加蜀漆龍骨牡蠣救逆湯下後復發汗晝日煩躁不得眠夜而安靜不嘔不渴無表證脈沈微身無大熱漧薑附子湯衄家不可汗汗則額上陷脈急緊直視不不得眠﹝黃芩芍藥湯﹞傷寒下後心煩腹滿臥起不安者梔子濃朴湯發汗吐下後虛煩不得眠反復顚倒心中懊梔子豆豉湯太陽病發汗後胃中漧燥不得眠欲飲水者少與之則愈陽明身熱目疼鼻幹不得臥尺寸脈俱長者陽明受病也病患小便不利大便乍難乍易時有微熱喘冒不能臥者有燥屎也宜大承气湯陽明病脈浮而緊咽燥口苦腹滿而喘發熱汗出不惡寒反惡熱身重若加燒鍼必怵惕煩躁不眠宜梔子豉湯少陰病欲寐二三日後心煩不得臥者黃連阿膠湯主之黃連阿膠湯方黃連﹝四兩﹞黃芩﹝二兩﹞芍藥﹝二兩﹞阿膠﹝三兩﹞雞子黃﹝二枚﹞上五味以水五升先煮三物取二升去滓納膠熔盡少冷納雞子黃攪令和溫服七合日三服﹝成陽有餘以苦除之黃連黃芩之苦以除熱陰不足以甘補之雞子黃阿膠之甘以補血酸收也泄也芍藥之酸收陰气而泄邪熱也然服雞子黃其病有不愈者今議加當歸人參茯苓白術各等分與前藥四味服之立效﹞

少陰病下利欲寐六七日後咳而嘔渴心煩不得眠者宜豬苓湯﹝論見下利﹞少陰病但欲寐脈沈細不煩欲吐至五六日自利復煩躁不得寐者死發熱下利厥逆煩躁不得臥者死吳太陽脈浮數身疼無汗煩躁不眠者宜汗之則愈陽明標熱頭額痛目疼身熱鼻幹不得臥脈長者宜葛根解肌湯汗之若自汗脈洪數表裏俱熱煩渴舌燥飲水者白虎加人參湯主之若蒸蒸發熱大便祕硬者調胃承气湯下之外有傷寒已解或因食復劇煩悶漧嘔口燥呻吟錯語不得眠者黃連解毒湯主之若表裏大熱舌燥飲水者人參白虎湯合解毒湯主之凡少陽發熱口苦心煩不得眠脈弦數者小柴胡加黃連山梔子之類若虛弱人津液不足者加麥門冬酸棗仁之類太陽病發汗後不得眠脈浮數微熱煩渴小便不利者五苓散主之脈數大者人參白虎湯或竹葉石膏湯不可用五苓也凡汗下後虛煩不得眠者加味溫膽湯酸棗仁湯梔子烏梅湯朱砂安神丸之類選而用之附酸棗仁湯治虛煩擾奔气在胸中不得眠者酸棗仁﹝炒﹞人參茯苓﹝各一錢半﹞桂心﹝五分﹞石膏﹝二錢半﹞知母甘艸﹝各一錢﹞生薑﹝三片﹞

上作一服水二鐘煎至一鐘去滓臨臥服千金流水湯治虛煩不得眠麥門冬﹝去心﹞半夏甘艸黃連遠志人參萆﹝以上各一錢﹞茯神酸棗仁﹝各一錢半﹞桂心﹝五分﹞生薑﹝三片﹞米﹝一合﹞上用長流水二鐘半先煮水令蟹目沸以杓揚萬徧取湯二鐘煎藥至一鐘去滓溫服加味溫膽湯治太陽病後虛煩不得眠此膽寒也半夏﹝洗﹞酸棗仁﹝炒各一錢半﹞綠枳實陳皮甘艸﹝各一錢﹞人參﹝二錢半﹞茯神﹝二錢﹞竹茹﹝一團﹞生薑﹝三片﹞上用水二鐘煎至一鐘去滓溫服若心煩內熱者倍加黃連麥門冬若口燥舌漧者去半夏加麥門冬五味子天花粉若表熱未淸者加軟苗柴胡若內虛大便自利者去枳實加白術茯苓若內實心煩顚倒者加山梔仁酸棗湯治吐下後晝夜不得眠酸棗仁﹝炒二錢半﹞麥門冬茯神當歸身﹝各二錢﹞甘艸知母川芎﹝各一錢半﹞漧薑﹝三分﹞生薑﹝三片﹞上煎法同前梔子烏梅湯梔子黃芩甘艸人參麥門冬﹝各一錢﹞柴胡﹝二錢﹞烏梅﹝二枚﹞生薑﹝三片﹞竹葉﹝十四片﹞上煎法同前黃連解毒湯治大熱漧嘔錯語呻吟不得眠黃連﹝二錢半﹞黃芩黃柏﹝各半兩﹞梔子﹝四个﹞水二盞半煎至一盞半去滓分二服

卷三陽明病

自汗

﹝附盜汗頭汗手足汗無汗不得汗﹞

衛气者護衛皮膚肥實腠理禁固津液不得妄泄邪气幹之則不能衛固於外由是津液妄泄然潤然出不因發散而自汗出也傷風則發熱自汗中則汗出惡風而渴風濕甚者則汗多而濡是風與暑濕爲邪皆令自汗惟寒邪傷榮而不傷衛是以膚腠閉密汗不出也始𨿽無汗及傳入裏而爲熱則榮衛通腠理開亦令汗自出矣自汗又有表裏之別虛實之異若汗出惡風及微惡寒者皆表未解宜發散至於漏不止而惡風及發汗後惡寒者表虛也宜溫之此皆邪气在表若汗出不惡風寒者此表解裏病下之則愈如陽明發熱汗出此爲熱越及陽明發熱汗多急下之者是也自汗𨿽常證或汗出發潤如油如貫珠著身不流皆爲不治必手足俱周徧身悉潤然一時汗出熱已身涼乃爲佳兆身熱汗出惡寒屬表病常自汗出者此爲榮气和榮气和者外不諧以衛气不共榮气和諧故爾以榮行脈中衛行脈外復發其汗榮衛和則愈宜桂枝湯﹝風則傷衛寒則傷榮衛受風邪而榮不病者爲榮气和也衛旣客邪則不能與榮气和諧亦不能衛護皮腠是以常自汗出與桂枝湯解散風邪調和榮衛則愈余詳見前太陽病條﹞兼項彊痛者桂枝加葛根湯﹝項彊﹞兼骨節煩疼不得屈伸小便不利者甘艸附子湯﹝論見風濕身熱條﹞

若發汗後遂漏不止惡風者桂枝附子湯﹝論見後條﹞汗出而渴者五苓散不渴者茯苓甘艸湯活人云傷風自汗桂枝湯難用須子細消息之假令傷風自汗若脈浮而弱設當行桂枝服湯後無桂枝脈息證候而煩者卽不可再服也若傷風自汗出而小便數者切不可與桂枝也又太陽病自汗四肢拘急難以屈伸若小便難者可桂枝湯內加附子服之若小便數者愼不可與桂枝附子湯宜服芍藥甘艸湯若誤行桂枝附子攻表便咽漧煩躁厥逆嘔吐作甘艸漧薑湯與之以復其陽若厥愈足溫更作芍藥甘艸湯與之其腳卽伸趙有發汗漏風小便難與自汗小便數二證相近似溫仲景亦恐後人誤認故重出一章問答以明之前一證云太陽病發汗遂漏不止其人惡風小便難四肢微急難以屈伸桂枝附子湯主之蓋是因邪發汗遂漏不止乃服汗藥太過非自汗也惡風者余邪未盡也小便難四肢急爲亡津液筋失所養也乃汗多亡陽外虛經气病帶表邪不在裏也故宜附子溫經桂枝解表芍藥益血舒筋也此又一證云蓋是脈浮爲虛也汗自出微惡寒者陽虛無以衛外也小便數爲下焦虛寒不能制水也心煩爲陰虛血少也腳攣急乃血爲汗奪筋無以潤養也此初得病便自表裏俱虛外無陽證病不在表固不得與桂枝同法設若誤用桂枝攻表重發其汗是虛虛也固得之便厥咽漧煩躁吐逆厥爲亡陽不能與陰相順接咽漧爲津液寡煩躁吐逆爲寒格而上也故宜漧薑以溫裏復陽甘艸芍藥益其汗奪之血然後可以復陰陽不足之气得腳伸後或譫語者由自汗小便數胃中先自津液幹少又服漧薑性燥之藥以致陽明內結譫語𨿽然非邪實大滿故但用調胃承气以調之仍少與之也原其芍藥甘艸湯乃是厥愈足溫後專治兩脛攣急之藥非正治脈浮自汗出小便數之藥也今活人書卻云芍藥甘艸湯主脈浮自汗出小便數者何也又云通治誤服桂枝湯後病證仍存者愚不知病證何似可用如上仲景藥法蓋嘗復玩味而細繹焉自常人觀之豈不曰自汗小便數證又無自利遽用漧薑溫之因而以致結燥譫語後卻用芒硝大黃寒藥以解其熱似若失次病家遇此必咎醫者以爲誤用漧薑熱燥之失後藥先解之差矣殊不知仲景之意不患乎漧薑之熱燥惟患乎正气之虛正气之長邪气之所由消也且自汗小便數等證爲表裏俱虛治法必先復其陰陽不足之正气然非漧薑芍藥甘艸不可至於正气陰陽已復而內有所主則𨿽胃燥譫語不過大便內結大黃芒硝潤滑而去之而正气內彊不至下脫結燥而正气安矣以上用藥次第先熱後寒先補後瀉似逆而實順非仲景之妙孰能至是哉後之學人可不以此推廣而應變又何暇辯病家之謬謗也耶若夏月中暑自汗身熱惡寒脈微弱口渴足冷者白虎加人參湯主之﹝治法詳見雜病中暑門﹞

身熱汗出不惡寒屬裏爲陽明本證問曰陽明外證云何答曰身熱汗自出不惡寒反惡熱也﹝大承气湯﹞問曰病有得之一日不發熱而惡寒何也答曰𨿽得之一日惡寒將自罷卽自汗出而惡熱也問曰惡寒何故自罷答曰陽明居中土也萬物所歸無所復傳始𨿽惡寒二日自止此爲陽明病也傷寒轉屬陽明者其人然微汗出也﹝中風則有汗傷寒無汗惟入陽明乃有汗故經曰陽明病法多汗﹞

兼便硬譫語者下之汗出身熱不惡寒便硬譫語者宜承气湯﹝論見譫語﹞陽明病發熱汗多者急下之宜大承气湯許有人患傷寒目痛鼻幹不得臥大便不通尺寸脈俱大已數日一夕汗出予謂速以大柴胡湯下之醫駭曰陽明自汗津液已涸法當用蜜煎何須苦用下藥予謂曰子𨿽知蜜煎爲穩當還用大柴胡湯此仲景不傳之妙公安能知之予力爭竟投大柴胡湯二帖愈仲景論陽明之病多汗者急下之人多謂已是自汗若又下之豈不表裏俱虛又如論少陰雲少陽病一二日口漧燥者急下之人多謂病發於陰得之日淺但見漧燥若更下之豈不陰气愈甚舉此二端則其可疑者不可勝數此仲景之書世人罕能讀也予謂仲景稱急下之者亦猶急當救表急當救裏之說凡稱急者有三變謂才覺汗未至津液漧燥便速下之則爲精捷免致用蜜煎也若胸中識得了了自無可疑若未能了誤用之反不若蜜煎之爲穩也兼脈浮緊口苦者忌汗不鍼宜和解陽明病脈浮而緊咽燥口苦腹滿而喘發熱汗出不惡寒反惡熱身重若發汗則心憒憒反譫語若加燒鍼必怵惕躁不得眠若下則胃中空虛客气動膈心中懊舌上有苔者梔子豉湯主之若渴欲飲水口漧舌燥者白虎加人參湯主之若脈浮發熱渴欲飲水小便不利者豬苓湯主之﹝注云脈浮發熱口苦者邪在表脈緊自汗腹滿不惡寒者邪在裏此表裏俱有邪宜和解﹞

兼小便不利者分欲食不欲食陽明欲食小便反不利大便自調其人骨節疼翕翕如有熱狀奄然發狂然汗出而解此水不勝穀气與汗共並脈緊則愈﹝桂枝湯羌活湯之類﹞陽明病若中寒不能食小便不利手足然汗出此欲作痼瘕必大便初硬後溏以胃中冷水谷不別故也﹝濃朴生薑甘艸半夏人參湯吳茱萸湯理中湯之類﹞

兼心下痞汗出心下痞滿有二證其痞按之濡軟不通而惡寒者宜附子瀉心湯其痞按之硬引脇痛而身體不惡寒者宜十棗湯﹝方論見痞門﹞

兼下利汗出下利熱不去厥逆惡寒者四逆湯下利淸谷者通脈四逆湯汗出下利有微熱者其脈數自愈脈緊未愈六七日後發熱而利其人汗出不止者死﹝俱見下利﹞

兼吐利脈緊反汗出而咽痛吐利者少陰病亡陽吐利汗出手足厥冷脈微欲絕四逆湯吐利止汗出而厥脈微欲絕者通脈四逆加豬膽汁湯﹝俱見吐利﹞

海太陽自汗桂枝湯陽明自汗白虎湯少陰自汗四逆湯陽明證身熱目痛鼻幹不得臥不惡寒而自汗或惡熱而尺寸俱浮者白虎湯主之傷寒尺寸脈俱長自汗大出身表如冰石脈傳至於裏細而小及瘧疾但寒不熱其人動作如故此陽明傳入少陰戊合癸卽夫傳婦也白虎加桂枝主之然脈𨿽細小當以遲疾別之此證脈疾而非遲故用此法﹝白虎加桂枝湯方見雜病瘧門如中暑自汗微惡寒者亦宜服之﹞

活傷寒應發汗而動气在左不可發汗發汗則頭眩汗出筋惕肉此爲逆難治先服防風白術牡蠣散次服建中湯防風白術牡蠣散治發汗多頭眩汗出筋惕肉防風牡蠣﹝炒成粉﹞白術﹝各等分﹞上爲細末每服二錢以酒調下米飲亦得日二三服汗止後服小建中湯集傷寒汗多不止內庭﹝瀉﹞合谷﹝瀉﹞復澑﹝瀉﹞

似陽明外證太陽病吐後汗出不惡寒發熱關上脈細數曰小逆﹝吐後似陽明而關脈細﹞太陽病發熱汗出不惡寒者爲柔痙﹝柔痙似陽明而身反張﹞發汗已身灼熱者名風溫風溫爲病脈浮汗出身重多眠汗吐下後自汗二陽並病太陽初得病時發其汗汗先出不徹因轉屬陽明續自微汗出不惡寒若太陽證不罷者不可下下之爲逆如此可小發汗設面色緣緣正赤者陽气怫郁在表當解之燻之若發汗不徹不足言陽气怫郁不得越當汗不汗其人躁煩不知痛處乍在腹中乍在四肢按之不可得其人短气但坐以汗出不徹故也更發汗則愈何以知汗出不徹以脈澀故知也﹝成太陽病未解傳並入陽明而太陽證未罷者名曰並病續自微汗出不惡寒者爲太陽證罷陽明證具也法當下之若太陽證未罷者爲表未解則不可下當小發其汗先解表也陽明之脈循面面色緣緣正赤者陽气怫郁在表也當解之燻之以取其汗若發汗不徹者不足言陽气怫郁止是當汗不汗陽气不得越散邪無從出擁甚於經故躁煩也邪循經行則痛無常處或在腹中或在四肢按之不可得而短气但責以汗出不徹更發汗則愈內經曰諸過者切之澀者陽气有餘爲身熱無汗是以脈澀知陽气擁郁而汗出不徹○凡經文言或言若言設言假令者皆更端之詞卽成氏所謂或爲之證也○不徹不足言正與可小字相反○因太陽故當汗因並陽明故當小發先字最有次第仲景之樞機也﹞下後不可更行桂枝湯若汗出而喘無大熱者與麻黃杏仁甘艸石膏湯發汗後不可更行桂枝湯汗出而喘無大熱者麻黃杏仁甘艸石膏湯服桂枝大汗出脈洪大者仍與桂枝若形如瘧日再發者汗出必解桂枝二麻黃一湯太陽病發汗後大汗出胃中漧燥不得眠欲飲水者少少與之胃和則愈若脈浮小便不利微熱消渴者五苓散傷寒五六日嘔而發熱柴胡證具而以他藥下之柴胡證仍在者復與柴胡湯𨿽下之不爲逆必蒸蒸而振發熱汗出而解太陽病桂枝證醫反下之利遂不止脈促者表未解也喘而汗出者葛根黃連黃芩湯主之﹝成經言不宜下而便攻之內虛熱入挾熱遂利桂枝證者邪在表也而反下之虛其腸胃爲熱所乘遂利不上邪在表則見陽脈邪在裏則見陰脈下利脈微遲邪在裏也促爲陽盛𨿽下利而脈促者知表未解也病有汗出而喘者爲自汗而喘也卽邪气外甚所致喘而汗出者爲因喘而汗出也卽裏熱气逆所致與葛根黃連黃芩湯以散表邪除裏熱○淸肌脈促有此證者宜用此方厥陰證脈促手足厥卽以當歸四逆湯加吳茱萸主之﹞脈浮數者法當汗出而愈若下之身重心悸者不可發汗當自汗出乃解所以然者尺中脈微此裏虛須表裏實津液自和便自汗出愈﹝成經云諸脈浮數當發熱而淅灑惡寒言邪气在表也是當汗出愈若下之身重心悸者損其津液虛其胃气若身重心悸而尺脈實者則下後裏虛邪气來虛傳裏也今尺脈微身重心悸者知下後裏虛津液不足邪气不傳裏但在表也然以津液不足則不可發汗須裏气實津液足便自汗出而愈○宜麻黃湯桂枝加白術茯苓甘艸湯下後桂枝加芍藥湯﹞太陽病當惡寒發熱今自汗出不惡寒發熱關上脈細數者以醫吐之過也﹝詳發熱﹞太陽病寸緩關浮尺弱其人發熱汗出惡寒不嘔但心下痞者此以醫下之也如不應下病患不惡寒而渴者此轉屬陽明渴欲飲水少少與之宜五苓散傷寒大吐大下之極虛復極汗出者以其人外气怫郁復與之水以發其汗因得噦所以然者胃中寒冷故也﹝詳噦﹞

亡陽傷寒脈浮醫以火迫劫之亡陽必驚狂起臥不安者桂枝去芍藥加蜀漆牡蠣龍骨救逆湯主之太陽病發汗遂漏不止其人惡風小便難四肢微急難以屈伸者桂枝加附子湯主之發汗多若重發汗亡其陽譫語脈短者死脈自和者不死﹝亡陽胃燥譫語者脈短津液已絕不可復治脈自和爲正气未衰而猶可生也○宜小柴胡加桂﹞脈陽微而汗出少者爲自和也汗出多者爲太過陽脈實因發其汗出多者亦爲太過太過爲陽絕於裏亡津液大便因硬也少陰病脈微不可發汗亡陽故也陽已虛尺脈弱澀者復不可下之﹝脈微爲亡陽表虛不可發汗脈弱澀爲亡陰裏虛復不可下宜桂枝芍藥炙甘艸湯四逆湯﹞病患脈陰陽俱緊反汗出者亡陽也此屬少陰法當咽痛而復吐利﹝或用桂枝加漧薑湯四逆湯﹞

盜汗盜汗者謂睡而汗出也方其睡熟湊湊然出覺則止而不復出矣﹝睡則胃气行裏表中陽气不致故津液得泄覺則气行於表而汗止矣﹞雜病盜汗責其陰虛傷寒盜汗由邪气在半表半里使然也若邪气在表則又謂之自汗矣經曰微盜汗出反惡寒者表未解也又陽明當作裏實而脈浮者云必盜汗是猶有表邪也又三陽合病目合則汗是知盜汗邪在表裏之間而悉屬和解明矣非若自汗有表裏虛實之別也太陽病脈浮動數頭痛發熱微盜汗出反惡寒者表未解也﹝詳見結胸﹞陽明病脈浮而緊必潮熱發作有時但浮者必盜汗出﹝活人云脈浮盜汗黃芩湯或柴胡姜桂湯桂枝茯苓白術湯﹞三陽合病脈浮大上關上但欲眠睡目合則汗﹝成關脈以候少陽之气太陽之脈浮陽明之脈大脈浮上關上知三陽合病膽熱則睡少陰病但欲眠睡目合則無汗以陰不得有汗但欲眠睡目合則汗知三陽合病膽有熱也小柴胡湯瀉心湯張或謂此證俱屬少陽篇中亦可用小柴胡否答曰可用夫三陽合病其邪發見於脈也浮者太陽也大者陽明也上關上者少陽也但欲眠睡目合則汗此膽有熱脈證相符故出於少陽篇下蓋浮脈無證不可汗大脈無證不可下浮大之脈俱上關知三陽合病而熱在膽也然膽居在半表半里用小柴胡亦當﹞

頭汗頭乃諸陽之會熱蒸於陽故但頭汗出也三陰無頭汗其經不上頭故也徧身有汗謂之熱越但頭汗出而身無汗者熱不得越而上達也如瘀熱在裏身必發黃及熱入血室與其虛煩或陽明被火及水結胸數者皆頭汗出俱是熱不得越故或吐或下以除其熱也且邪但在表則無頭汗之證必也寒濕相搏與邪在半表半里乃有頭汗如傷寒五六日已發汗而復下之胸脇滿微結小便不利渴而不嘔但頭汗出往來寒熱心煩及傷寒五六日頭汗微惡寒手足冰冷心下滿口不欲食大便硬脈細者此皆邪在表裏兩間令頭汗出也濕家但頭汗出欲得被覆向火者寒濕相搏故頭汗也此皆不得謂之逆然小便不利而成關格若頭汗者乃陽脫也經云關格不通不得尿頭無汗者生有汗者死又濕家下後頭額汗出而微喘者亦陽脫也經云濕家下之額上汗出小便不利者死下利不止者亦死二者乃頭汗之逆太陽傷寒十餘日熱結在裏復往來寒熱大柴胡湯但結胸無大熱者此水結胸但頭微汗者大陷胸湯傷寒五六日已汗復下胸脇滿微結小便不利渴而不嘔但頭汗出往來寒熱心煩者此爲未解宜柴胡桂枝榦姜湯太陽病中風以火劫發汗邪風被火熱血气流溢失其常度兩陽相燻灼其身發黃陽盛則欲衄陰盛則小便難陰陽俱虛竭則身體枯燥但頭汗出劑頸而還腹滿微喘口漧咽爛或不大便久則譫語甚者至噦手足躁擾撚衣摸牀小便利者其人可治﹝成風爲陽邪因火熱之气則邪气愈甚迫於血气使血气流溢失其常度風與火气謂之兩陽兩陽相燻灼熱發於外必發身黃若熱搏於經絡爲陽盛外熱迫血上行必衄熱搏於內者爲陰虛內熱必小便難若熱消血气血气少爲陰陽俱虛血气虛少不能榮於身體爲之枯燥三陽經絡至頸三陰經絡至胸中而還但頭汗劑頸而還者熱气炎上搏陽而不搏於陰也內經曰諸腹脹大皆屬於熱腹滿微喘者熱气內郁也內經曰火气內發上爲口漧咽爛者火熱上燻也熱气上而不下者則大便不硬若熱气下入胃消耗津液則大便硬故云或不大便久則胃中燥熱必發譫語內經曰病深者其聲噦火气大甚正气逆亂則噦又曰四肢者諸陽之本也陽盛則四肢實火熱太甚故手足躁擾撚衣摸牀擾亂也小便利者爲火未劇津液未竭而猶可治也宜黃芩梔子柏皮湯衄黃芩湯小便難五苓散小便利津液未竭其不利者上干下竭故名不治大柴胡湯承气湯﹞太陽病脈浮動數頭痛發熱微盜汗出而反惡寒者表未解也醫反下之動數變遲陽气內陷心中因硬則爲結胸若不結胸但頭汗出余處無汗劑頸而還小便不利身必發黃﹝趙頭汗出有數種如發黃頭汗出者熱不得越而上泄也背彊惡寒頭汗出者寒濕客摶經絡也下血譫語頭汗出者熱入血室虛煩懊頭汗出者邪客胸中燻發於上也水結胸頭汗出者水气停蓄不得外行也陽微結與往來寒熱頭汗出者邪在半表半里也發黃鼻衄小便難頭汗出者邪風火熱燻灼上炎也此數者皆爲邪風所幹而然今活人書卻稱病患表實裏虛元府不開五內漧枯胞中空虛津液寡所致於上數證皆非也外有二證又爲頭汗出之逆經云關格不通不得尿頭無汗者生有汗者死又濕家下之額上汗出微喘小便利者死下利不止者亦死以陽气上脫故也活人書此問不言何以爲可治不可治之別﹞

陽明病發熱汗出此爲熱越不能發黃也但頭汗出身無汗劑頸而還小便不利渴引水漿此爲瘀熱在裏身必發黃茵陳湯主之﹝或用茵陳五苓散﹞三陽合病腹滿身重難以轉側口不仁而面垢譫語遺尿發汗則譫語下之則額上生汗手足逆冷若自汗出者白虎湯陽明病被火額上微汗出小便不利必發黃﹝成陽明病則爲內熱被火則火熱相合而甚若徧身汗出而小便利者熱得泄越不能發黃今額上微汗出而小便不利則熱不得越鬱蒸於胃必發黃也茵陳五苓散梔子柏皮湯﹞陽明病下之其外有熱手足溫者不結胸心中饑不能食但頭汗出梔子豉湯陽明病下血譫語者此爲熱入血室但頭汗出者刺期門隨其實而瀉之然汗出而愈﹝成陽明病熱入血室迫血下行使下血譫語陽明病法多汗以奪血者無汗故但頭汗出也刺期門以散血室之熱隨其實而瀉之以除陽明之邪熱散邪除則榮得通津液得復然汗出而解﹞傷寒五六日頭汗出微惡寒手足冷心下滿口不欲食大便硬脈細者此爲陽微結必有表復有裏也脈沈亦在裏也頭汗出爲陽微假令純陰結不得復有外證悉入在裏此爲半在裏半在外也脈𨿽沈緊不得爲少陰病所以然者陰不得有汗今頭汗出故知非少陰也可與小柴胡湯若不了了者得屎而解﹝成傷寒五六日邪當傳裏之時頭汗出微惡寒者表仍未解也手足冷心下滿口不欲食大便硬脈細邪結於裏也大便硬爲陽結此邪熱𨿽傳於裏然以外帶表邪則熱結猶淺故曰陽微結脈沈𨿽爲在裏若純陰結則更無頭汗惡寒之表證諸陰脈皆至頸胸中而還不頭循而上今頭汗出知非少陰也與小柴胡湯以除半表半里之邪服湯已外證罷而不了了者爲裏熱未除與湯取其微利則愈故云得屎而解﹞

孫凡水結胸脇間頭必有汗治以半夏茯苓湯活病患表實裏虛元府不開則陽气上出汗見於頭凡頭汗出者五臟漧枯胞中空虛津液少也愼不可下下之則重虛海頭汗出劑頸而還血證也額上偏多者屬心部爲血證也獨益中州脾土以血藥治之其法無以加矣手足汗胃主四肢爲津液之主故病則手足汗出也手足汗出爲熱聚於胃是津液之旁達也經曰手足然汗出大便已硬又曰手足汗出大便難而譫語二者俱宜下之又陽明中寒不能食小便不利手足然汗出此欲作痼瘕不下爲宜二者俱手足汗出一則大便初硬後溏胃中冷水谷不別故不可下一則大便難譫語爲陽明證具故宜下也二陽並病太陽證罷但發潮熱手足汗出大便難而譫語下之則愈用大承气湯陽明病脈遲𨿽汗出不惡寒身重短气腹滿而喘潮熱者此外欲解可攻裏也手足然而汗出此大便已硬也亦大承气湯主之﹝詳潮熱﹞陽明病若中寒不能食小便不利手足然汗出此欲作痼瘕必大便初硬後溏以胃中冷水谷不別故也﹝濃朴生薑甘艸半夏人參湯吳茱萸湯理中湯﹞

無汗有數種寒邪在表而無汗者邪气行於裏而無汗者水飲內蓄而無汗者陽虛無汗者經謂太陽病無汗而喘及脈浮緊無汗發熱及不出汗而煩躁陽明病反無汗而小便利二三日嘔而咳手足厥若頭痛及鼻幹不得汗脈浮無汗而喘與其剛痙無汗是數者皆寒邪在表而無汗者也經謂陽明病無汗小便不利心中懊身必發黃及傷寒發熱無汗渴欲飲水無表證者白虎加人參湯與夫三陰爲病不得有汗﹝惟少陰亡陽一證有得汗是轉屬少陰者也﹞是數者皆邪行於裏而無汗者也其水飲內蓄無汗者經謂服桂枝湯或下之仍頭痛項彊翕翕發熱無汗心滿微痛小便不利桂枝去桂加茯苓白術是也其陽虛無汗者經謂脈浮而遲遲爲無陽不能作汗其身必癢是也太陽發熱惡寒身疼無汗而喘麻黃湯證發熱惡寒身疼不汗出而煩躁大靑龍湯證服桂枝或下之仍頭項彊痛發熱無汗心下微痛小便不利桂枝去桂加茯苓白術湯證項背彊KTKT無汗惡風葛根湯證陽明脈浮無汗而喘麻黃湯證﹝以上俱前見﹞傷寒脈浮發熱無汗其表不解不可與白虎湯渴欲飲水無表證者白虎加人參湯陽明病法多汗反無汗身如虫行皮中狀者久虛故也﹝胃爲津液之主病患久虛津液竭不能爲汗胃主肌肉實則爲痛虛則爲癢宜用黃建中湯得津液旣和而陽明證仍在以小柴胡湯徐解之﹞陽明病反無汗而小便利二三日嘔而咳手足厥者必苦頭痛若不咳不嘔手足不厥者頭不痛陽明病無汗小便不利心中懊者必發黃﹝成陽明病無汗而小便不利熱蘊於內而不得越心中懊者熱气鬱蒸欲發於外而爲黃也宜茵陳五苓散桂枝柏皮湯﹞

少陰病但厥無汗彊發之必動其血或從口鼻或從目出名下厥上竭爲難治﹝成但厥無汗熱行於裏也而彊發汗虛其經絡熱乘經虛迫血妄行從虛而出或從口鼻或從目出諸厥者皆屬於下但厥爲下厥血亡於上爲上竭傷气損血邪甚正虛故爲難治也﹞

不得汗太陽病以火燻之不得汗其人必躁到經不解必淸血名爲火邪﹝成此火邪迫血而血下行也太陽病用火燻之不得汗則熱無從出陰虛被火必發躁也六日傳經盡至七日再到太陽經則熱气當解若不解熱气迫血下行必淸血淸廁也柏皮湯犀角地黃湯﹞太陽病八九日如瘧狀發熱惡寒熱多寒少其人不嘔則便便欲淸一日二三度發脈微緩者爲欲愈脈微惡寒者此陰陽俱虛不可更汗吐下也面色反有熱色者以不得小汗出身必癢宜桂麻各半湯太陽病二日反燥乃熨其背而大汗出火熱入胃胃中水竭躁煩必發譫語十餘日振栗自下利者爲欲解從腰以下不得汗欲小便不得反嘔欲失溲足下惡風大便硬小盒飯數反不數及多大便已頭卓然痛足心必熱穀气下流故也﹝或云汗多先服桂枝湯後用調胃承气湯穀气下流小和之小承气湯﹞陽明中風脈弦浮大而短气腹滿脇下及心痛久按之气不通鼻幹不得汗嗜臥一身面目悉黃小便難有潮熱時時噦者柴胡湯但脈浮無餘證者麻黃湯或當汗而汗之服湯至三劑而不得汗者死病也或熱病脈躁盛而不得汗者黃帝謂陽脈之極也死此二者爲眞病不治然有當和解之證汗之而不得汗者和解之力到汗自出而解矣愼莫錯會作死證也

卷三陽明病

潮熱

潮熱者若潮汛之來不失其時一日一發按時而發者謂之潮熱若日三五發者是卽發熱非潮熱也潮熱屬陽明陽明旺於未申必於日晡時發乃爲潮熱太陽病重發汗而復下之不大便五六日舌上燥而渴日晡小有潮熱從心下至少腹硬滿而痛不可近者大陷胸湯主之﹝成重發汗而復下之則內外重亡津液而熱內結致不大便五六日舌上燥而渴也日晡潮熱者屬胃此日晡小有潮熱非但在胃從心下至少腹硬滿而痛不可近者是一腹之中上下邪气俱甚者也宜陷胸湯以下其邪丹謹按太陽病已重發汗表則虛矣而復下之裏又虛矣不大便五六日可見津液之耗矣非若前章之未曾發汗而但下之傷於早爾今𨿽有硬痛而可以迅攻之乎若曰潮熱於申酉系陽明屬調胃承气證旣又曰小有潮熱猶可疑待之間將無他法以緩取之乎潮熱本屬陽明也太陽潮熱惟此一證耳雜病太陽潮熱則在己午更玩一小字則知邪太陽爲多陽明爲少﹞

陽明病潮熱大便微硬可與大承气湯不硬者不與之若不大便六七日恐有燥糞欲愈之可少與小承气湯入腹中轉失气者此有燥糞須當攻之若不轉失气者此但初頭硬後必溏不可攻之攻之必脹滿不能食也欲飲水者與之則噦其後發熱者必大便復硬而少也以小承气湯和之不轉失气者愼不可攻也陽明病脈遲𨿽汗出不惡寒者其身必重短气腹滿而喘有潮熱者此外欲解可攻裏也手足然汗出者此大便已硬也大承气湯主之若汗多微發熱惡寒者外未解也其熱不潮未可與承气湯若腹大滿不通者可與小承气湯微和胃气勿令大泄下陽明病譫語有潮熱反不能食者胃中必有燥屎五六枚也若能食者但硬爾宜大承气湯下之﹝胃熱當消穀引食反不能食者胃中有燥屎而實也若能食者胃中虛熱𨿽硬不得爲有燥屎玩但字則末句恐當在若能食者之上燥屎在大腸而曰胃中者傷寒傳胃不傳大腸治病必求其本故仲景從本言之況承气能下燥大腸同爲燥金也﹞二陽並病太陽證罷但發潮熱手足汗出大便難而譫語者下之則愈宜大承气湯﹝成本太陽並病於陽明名曰並病太陽證罷是無表證但發潮熱是屬陽明一身汗出爲熱越今手足汗出是熱聚於胃也必大便難而譫語經曰手足然而汗出者必大便已硬也與大承气湯以下胃中實熱﹞陽明病譫語發潮熱脈滑而疾者小承气湯主之與湯一升腹中轉失气者更服一升不轉失气勿更與之明日不大便脈反微澀者裏虛也最爲難治不可更與承气湯﹝成陽明病譫語發潮熱若脈沈實者內實也則可下若脈滑疾爲裏熱未實則未可下先與小承气湯和之湯入腹中轉失气者中有燥屎可更與小承气湯一升以除之若不轉失气者是無燥屎不可更與小承气湯至明日邪气傳時脈得沈實緊牢之類是裏實也反得微澀者裏气大虛也若大便利後脈微澀者止爲裏虛而猶可此不曾大便脈反微澀是正气內衰爲邪勝也故曰難治﹞

大承气湯方﹝海藏雲濃朴去痞枳實泄滿芒硝軟堅大黃泄實必痞滿燥實四證全者方可用之﹞

大黃﹝四兩酒洗﹞濃朴﹝炙去粗皮半斤﹞枳實﹝五枚炙﹞芒硝﹝七錢半﹞上四味以水一斗先煮二物取五升去滓納大黃煮取二升去滓納芒硝更上火微煎一二沸分溫再服得下余勿服成承順也傷寒邪入胃者謂之入腑腑之爲言聚也胃爲水谷之海榮衛之原水谷會聚於胃變化爲榮衛邪气入胃胃气郁滯糟粕祕結壅而爲實是正气不得舒順也本艸云通可去滯泄可去閉塞而不利閉而不通以湯蕩滌使塞者利而閉者通正气得以舒順故曰承气也王冰曰宜下必以苦宜補必以酸潰堅破結苦寒爲主是以枳實爲君內經曰燥淫於內治以苦溫泄滿除燥苦溫爲輔是以濃朴爲臣內經曰熱淫於內治以鹹寒人傷於寒則爲病熱熱气聚於胃則謂之實鹹寒之物以消實熱故以芒硝鹹寒爲佐內經曰燥淫所勝以苦下之熱气內勝則津液消而腸胃燥苦寒之物以蕩滌其燥熱故以大黃爲使是以大黃有將軍之號也承气湯下藥也用之尢宜審如大滿大實有燥屎乃可投也如非大滿則生寒證而結胸痞气之屬由是而生矣小承气湯方﹝海藏雲大黃泄實濃朴去痞必痞實全者可用﹞

大黃﹝四兩﹞濃朴﹝炙去粗皮二兩﹞枳實﹝三枚大者炙﹞以上三味以水四升煮取一升二合去滓分溫二服初服湯當更衣不爾者盡飲之若更衣者勿再服﹝大熱結實者與大承气湯小熱微結與小承气湯熱不大甚故大承气去芒硝結不至堅故不減朴枳也﹞

吳或問承气湯仲景有大小調胃之名何也然傷寒邪熱傳變入裏謂之入腑腑者聚也蓋邪熱與糟粕蘊而爲實也實則潮熱譫語手心汗出此燥屎所爲也如人壯大熱大實者宜大承气湯下之小熱小實者與小承气湯下之又熱結不堅滿者故減去濃朴枳實加甘艸而和緩之故曰調胃承气也若病大而以小承气攻之則邪气不伏病小而以大承气攻之則過傷正气耳不及還可再攻過則不能復救可不謹哉仲景曰凡欲行大承气先與小承气一鐘服之腹中轉失气乃有燥屎也可以大承气攻之若不轉失气愼不可攻攻之則腹脹不能食而難治又曰服承气湯得利愼勿再服此諄諄告誡也凡用攻法必須妙算料量合宜則應手而效若不料量孟浪攻之必且殺人傷寒若吐若下後不解不大便五六日上至十餘日日晡所發潮熱不惡寒獨語如見鬼狀若劇者發則不識人循衣摸牀惕而不安微喘直視脈弦者生澀者死但發熱譫語者大承气湯主之一服利止後服﹝詳循衣摸牀﹞

陽明病發潮熱大便溏小便自利胸脇滿不去者小柴胡湯主之﹝陽明爲病胃實是也今便溏而言陽明病者謂陽明外證身熱汗出不惡寒反惡熱之病也﹞陽明中風脈弦浮大短气腹滿脇下及心痛鼻幹不得汗嗜臥身黃小便難時時噦而潮熱者小柴胡加茯苓主之傷寒十三日不解胸脇滿而嘔日晡所發潮熱已而微利此本柴胡證下之而不得利今反利者知醫以丸藥下之非其治也潮熱者實也先宜小柴胡湯以解外後以柴胡加芒硝湯主之柴胡加芒硝湯方柴胡﹝一兩﹞黃芩人參甘艸﹝炙﹞生薑﹝各五錢﹞半夏﹝湯浸三个﹞大棗﹝三枚﹞芒硝﹝一兩﹞每服五錢水一盞半煎至八分去滓納芒硝更微沸溫服陽明病脈浮而緊必潮熱發作有時但浮者必盜汗出﹝成脈浮在經緊者裏實脈浮緊者表熱裏實也必發潮熱發作有時若脈但浮而不緊者止是表熱也必盜汗出盜汗者睡而汗出也陽明病裏熱者自汗表熱者盜汗﹞

活人書冬月陽明潮熱脈浮而緊者發作有時但脈浮者必盜汗黃芩湯主之﹝方見下利﹞

卷三陽明病

譫語

﹝陽明爲疾胃家實是也胃實則譫語故譫語宜入陽明門﹞

成譫者謂呢喃而語也又作譫謂妄有所見而言也斯皆胃中熱盛上乘於心心爲熱胃則神識昏亂而語言謬妄也輕者睡中呢喃重者寤亦謬語經謂譫語獨語狂語及語言不休與言亂者由其熱之有輕重也﹝譫語錯妄若與人言有次與獨語如見鬼者熱之輕也狂言無所知識甚則至於喊叫與語言不休者熱之甚也迨夫言亂乃狂言罵詈不避親疏此爲神明已亂難可復制其猖狂也﹞譫語之由又自不同有火劫有汗出有下利有下血有燥屎在胃有三陽合病有過經有亡陽等譫語者俱已條具於後玆不及贅諸如此者脈短則死脈自和則愈又身微熱脈浮大者生逆冷脈沈不過一日死或气上逆而喘滿或气下奪而自利皆爲逆也陽明胃實潮熱宜下陽明病譫語發潮熱脈滑而疾者小承气湯主之因與承气湯一盞腹中轉失气者更服一盞若不轉失气勿更與之明日不大便脈反微澀者裏虛也爲難治不可更與承气湯陽明病譫語有潮熱反不能食者胃中必有燥屎五六枚若能食者但硬爾宜大承气湯下之二陽並病太陽病罷但發熱手足汗出大便難而譫語者下之則愈宜大承气湯陽明病其人多汗以津液出胃中燥大便必硬硬則譫語小承气湯主之若一服譫語止勿更服胃實汗多宜下汗出譫語者必有燥糞在胃中此爲風也須下之必過經乃可下下之若早語言爲亂以表虛裏實故下之則愈宜大承气湯夫實則譫語虛則鄭聲﹝譫語者謂亂言無次數數更端也鄭聲者謂鄭重頻煩也只將一句舊言重疊頻言之終日殷勤不換他聲也蓋神有餘則能機變而亂語數數更端神不足則無機變而只守一聲也﹞傷寒四五日脈沈而喘滿沈爲在裏而反發其汗津液越出大便爲難表虛裏實久則譫語﹝成氏謂鄭聲爲鄭衛之聲非是前已辯明﹞

火後形作傷寒其脈不弦緊而弱弱者必渴被火者必譫語弱者發熱脈浮解之當汗出愈太陽病火劫汗後身黃小便難身體枯燥頭汗腹滿微喘或不大便久則譫語﹝論見頭汗﹞太陽病二日反躁乃熨其背而大汗出火熱入胃胃中水竭躁煩必發譫語十餘日振栗自下利者此爲欲解少陰病咳咳而下利譫語小便難者被火气劫汗故也吐下汗溫鍼後譫語柴胡證罷者此爲壞病知犯何逆以法治之﹝詳見壞證﹞

汗後傷寒脈浮自汗小便數心煩微惡寒腳攣急反與桂枝欲攻其表此誤也若胃气不和譫語者少與調胃承气湯﹝方論見厥﹞三陽合病腹滿身重難以轉側口不喫而面垢譫語遺尿發汗則譫語下之則額上生汗生則逆冷若自汗出者白虎湯主之﹝論見身重﹞傷寒四五日脈沈而喘滿沈爲在裏而反發其汗津液越出大便爲難表虛裏實久則譫語大承气湯﹝見不大便﹞傷寒脈弦頭痛發熱者屬少陽少陽不可發汗發汗則譫語此屬胃胃和則愈胃不和則煩而悸﹝見少陽病﹞發汗多亡陽譫語者不可下與柴胡桂枝湯和其榮衛以通津液後自愈發汗多又重發汗者亡其陽譫語脈短者死脈自和者不死諸逆發汗病微者瘥劇者言亂目眩者死下後傷寒八九日下之胸滿煩驚小便不利譫語一身盡痛不可轉側者柴胡加龍骨牡蠣湯﹝方論見驚﹞

熱入血室陽明病下血譫語者此爲熱入血室但頭汗出者刺期門隨其實瀉之然汗出則愈﹝腹滿譫語脈浮緊者亦刺期門太陽少陽並病發汗則譫語脈弦五六日譫語不止者宜刺期門﹞婦人中風發熱惡寒經水適來得之七八日熱除脈遲者身涼胸滿如結胸狀者刺期門若晝則明了暮則譫語者無犯胃气及上二焦必自愈活人以小柴胡湯主之﹝論見婦人傷寒﹞

傷寒十三日不解過經譫語者以有熱也當以湯下之若小便利者大盒飯硬而反下之脈調和者知醫以丸藥下之非其治也若自下利者脈當微厥今反和者此爲內實也調胃承气湯主之﹝成傷寒十三日再傳經盡謂之過經譫語者陽明胃熱也當以諸承气湯下之若小便利者津液偏滲大盒飯硬反下利者知醫以丸藥下之也下利脈微而厥者虛寒也今脈調和則非虛寒由腸虛胃熱協熱而利也與調胃承气湯以下胃熱經文內實之實當作熱注偏滲偏當作漏此段有五反一對熱與厥反湯與丸反便硬與下利反脈微與脈和反藥下與自利反小便與大便硬爲一對讀者宜細詳之﹞

上下利譫語其曰脈調和而手足和小便利者陽也故用承气下之其脈當微厥及少陰但欲寐被火气劫汗譫語小便難者陰也故當用補劑和之﹝但欲寐下利譫語俱見下利少陰條﹞

許有人病傷寒下利身熱神昏多困譫語不得眠或者見下利便以譫語爲陰虛證予曰此亦小承气證眾駭曰下利而服小承气仲景之法乎予曰此仲景之法也仲景云下利而譫語者有燥糞也屬小承气湯而得解予嘗讀素問云微者逆之甚者從之逆者正治從者反治從多從少視其事也帝曰何謂反治岐伯曰塞因塞用通因通用王冰注云大熱內結注瀉不止熱宜寒療結復須除以寒下之結散利止則通因通用也正合於此﹝又何疑焉﹞

活大便祕小便赤手足溫脈洪數者必譫語也調胃承气湯譫語不惡寒反惡熱白虎湯已得汗身和譫語者柴胡桂枝湯火迫而致譫語亦白虎湯海治老幼及虛人傷寒五六日昏冒言妄小便或淋或澀起臥無度或煩而不得眠並宜白虎湯加山梔一錢斗治熱病及時疫心躁狂亂奔走狀似癲癇言語不定久不得汗及時疫不知人事者以人中黃不拘多少入罐內泥封固武火半日去火候冷取出於地上以盆蓋半日許研如面新汲水調下﹝三錢﹞或未退再服愈﹝人中黃卽屎也﹞

吳治傷寒熱甚心煩有痰神昏譫語者以竹瀝一盞生天花粉汁一盞服之或加好金子三五錢同煎妙按此諸方內熱不禁下者可用補虛素問云譫語者气虛獨言也﹝婁全善云余用參歸術等劑治譫語得愈者百十數豈可不分虛實一槪用黃連解毒大小承气等湯以治之乎﹞難經云脫陽者見鬼﹝仲景謂亡陽譫語亦此義﹞

海黃湯治傷寒或時悲哭或時嬉笑或時太息或語言錯亂失次世人疑作譫語狂言者非也蓋神不守室耳兩手脈浮沈不一舉按全無力浮之損小沈之亦損小皆陰脈也之病甚者用調中丸或理中丸﹝方見前補養條﹞

丹浦江鄭兄年二十歲九月間發熱頭痛妄言見鬼醫與小柴胡湯數帖熱愈甚予視之形肥面色帶白卻喜筋骨稍露診其脈弦大而數實脈本不實涼藥所致此因勞倦成病與溫補藥自安遂以參術爲君苓芍爲臣黃爲佐附子一片爲使與一帖而證不減或曰脈旣數大狂熱而又大渴用附子誤矣予曰此虛證而誤投寒涼之藥人肥而脈左大於右事急矣非加附子參術焉能有急效再與一帖乃去附子作大劑與服至五十帖得大汗而愈自後又補養兩月气體方始平復一人五月內患譫語大發熱肢體不能舉喜冷凍飲料診其脈洪大而數用黃茯苓濃煎如膏卻用涼水調與之三四服後病者昏如死狀但顏色不攺气息如常至次早方醒諸證悉退而安盧兄汗後再發熱妄言呂仲修汗後熱不退亦妄言陶明節熱退後不識人言語謬妄皆用參術歸等補劑而愈信哉譫語屬虛者十居八九陰證手足冷脈細微而譫語用四逆湯活人用白通湯海藏用黃加漧薑湯侯輔之脈極沈細外熱內寒肩背胸脇斑出十數點語言狂亂或曰發斑譫語非熱乎予曰非也陽爲陰逼上入於肺傳之皮毛故斑出神不守舍故錯語如狂非譫語也肌表𨿽熱以手按之須臾冷透如冰與姜附等藥數日約二十餘兩得大汗而愈後因再發脈又沈遲三四日不大便與理中丸三日內約半斤其病全愈以此知侯公之狂非陽狂之狂乃失神之狂卽陰虛也診直視譫語喘滿者死下利者亦死譫語妄言身微熱脈浮大手足溫者生逆冷脈沈細者不過一日死矣鄭聲鄭字書曰鄭重頻煩也又曰殷勤也鄭聲謂止將一事頻煩殷勤言之蓋神气不足不能更易而但守一聲與譫語之錯出不倫者異矣此虛實之分也成氏以爲鄭衛之聲迂而鑿矣治法於前補虛條求之吳大抵鄭聲乃因內虛正气將脫而言皆不足之貌如手足並冷脈息沈細口鼻气息短少所語言語輕微無力气少難以應息者皆元气將脫也或喫逆不止神昏气促不知人事者死如气息不促手足頗溫其脈沈細而微者急以附子渴倍人參主之或以接气丹黑錫丹兼進一二服以助其眞气或濃煎人參徐徐與之或未可用附子者以三白湯倍人參主之戴譫語屬陽鄭聲屬陰經雲實則譫語虛則鄭聲譫語者顚倒錯亂言出無倫常對空獨語如見鬼狀鄭聲者鄭重頻煩語𨿽謬而諄諄不已老年人遇事則誶語不休以陽气虛故也此譫語鄭聲虛實之所以不同也二者本不難辧但陽盛裏實與陰盛隔陽皆能錯語須以他證別之大便祕小便赤身熱煩渴而妄言者乃裏實之譫語也小便如常大便洞下或發躁或反發熱而妄言者乃陽膈陽之譫語也裏實宜下調胃承气湯熱躁甚而妄言不休大渴喜飲宜理中湯熱躁甚而妄言不休大渴喜飲宜理中湯陰隔陽宜溫理中湯又有不系正陽明似困非困間時有一二聲譫語者此是汗出後津液不和愼不可下乃非陽非陰者宜小柴胡湯和建中湯各半帖和榮衛通津液若陽傳入陰自利手足厥逆語或錯亂此𨿽已自利其中必有燥屎猶當下之陰中之陽宜調胃承气湯瘀血在裏大便黑小便利小腹痛其人如狂譫語者桃核承气湯婦人傷寒發熱經水適斷此熱入血室其血必結亦能譫語宜小柴胡湯病後血气未復精神未全多於夢寐中不覺失聲如魘此不系譫語鄭聲宜溫膽湯去竹茹入人參半錢或用六君子湯

卷三陽明病

狂亂

經曰邪入於陽則狂又曰重陽則狂諸經之狂爲陽盛也傷寒熱毒在胃並於心至於發狂爲邪熱極矣狂之發作少臥不饑妄語笑妄起行棄衣而走登髙而歌甚則逾垣上屋皆獨陽亢極使之非吐下不能已亦有當汗不汗瘀熱在裏下焦畜血而如狂者小便必利特如狂而未至於狂耳其或燻熨迫汗灼艾燒鍼令人煩躁臥起不安則謂之火邪驚狂凡是數者各有條例其或狂言目反直視爲腎絕汗出輒復熱狂言不能食皆死證也非藥石所能及矣陽明病欲食小便反不利大便自調其人骨節疼翕翕如有熱狀奄然發狂然汗出而解者此水不勝穀气與汗共並脈緊則愈成陽明病客熱初傳於胃胃熱則消穀而欲食陽明病熱爲實者則小盒飯數大盒飯硬今小便反不利大便自調者熱气散漫不爲實也欲食則胃中谷多《內經》曰食入於陰長血气於陽谷多則陽气勝熱消津液則水少經曰水入於經其血乃成水少則陰血弱《金匱要略》曰陰气不通則骨痛其人骨節疼者陰气不足也熱甚於表者翕翕發熱熱甚於裏者蒸蒸發熱此熱气散漫不專著於表裏故翕翕如有熱狀奄忽也忽然發狂者陰不勝陽也《內經》曰陰不勝其陽者則脈流薄疾並乃狂陽明蘊熱爲實者須下之愈熱气散漫不爲實者必待汗出而愈故云然汗出而解也水谷之等者陰陽气平也水不勝穀气是陰不勝陽也汗出則陽气衰脈緊則陰气生陰陽气平兩無偏勝則愈故云與汗共並脈緊則愈入腑見表證汗出解理順見汗脈緊首尾如初爾桂枝湯主之此段發汗則愈汪按水陰气則谷陽气傷寒以陽爲主水不勝谷乃陰不勝陽病漸向安故陰气與汗共並而散因見脈緊緊者陰寒脈也此則變熱入腑何以脈緊蓋由陰气與汗共並然也且緊亦與長類長爲陽明本脈成氏所注汗出陽衰脈緊陰生陽衰陰生則陰陽不平矣下文乃云陰陽气平兩無偏勝不知何謂太陽病六七日表證仍在脈微而沈反不結胸其人發狂者以熱在下焦少腹當硬滿小便自利下血乃愈所以然者以太陽隨經瘀熱在裏故也抵當湯主之﹝或云桃仁承气湯﹞

太陽病不解熱結膀胱其人如狂血自下者愈其外不解者尙未可攻當先解外外解已但少腹急結者乃可攻之宜桃仁承气湯張或云上二條證俱系下焦蓄血中汗未得其宜或當汗不汗或汗遲或脈盛汗微或覆蓋不周而不汗其太陽之邪無從而出故隨經入腑結於膀胱今小腹硬滿若小便不利者血不蓄若小便利者乃蓄血證也血或不蓄爲熱迫之血則自下血下則熱隨血出而愈若蓄血而不下其處不解者尙未可攻當先解外外已解但少腹急結者乃用桃仁承气湯攻之此如狂者之所處也其發狂者則不然表證𨿽在脈已沈微邪气傳裏其可已乎下之則愈故以抵當湯主之太陽病身黃脈沈結少腹硬小便不利者爲無血也小便自利其人如狂者血證諦也抵當湯主之傷寒脈浮以火迫劫之亡陽必驚狂起臥不安者桂枝湯去芍藥加蜀漆龍骨牡蠣救逆湯﹝方論見驚﹞汗家重發汗必恍惚心亂小便已陰痛與禹餘量丸﹝方見痞﹞

附陽毒《活人》云凡病患煩躁狂走妄言叫罵面赤咽痛鼻如煙煤或身斑如錦或下利赤黃此陽毒也表者陽毒升麻湯黑奴丸裏者大黃散楊仁齋用葶藶苦酒湯梔子仁湯三黃湯大黃散升麻葛根湯加大黃狂走者水調瓜蒂末吐痰本治傷寒發狂棄衣奔走逾墻上屋鵲石散黃連寒水石﹝各等分﹞

上爲細末每服二錢濃煎甘艸湯候冷調下云傷寒心風狂妄者宜防風黃連湯黃連大黃防風遠志茯神﹝各半兩﹞上爲細末每服一兩水煎服海黃湯治傷寒或歌或笑或悲哭譫言妄語﹝方見發熱﹞

陳志仁傷寒狂妄每欲狂走四五人扶捉不定脈虛數用柴胡湯反劇以參歸術甘艸陳皮煎湯一服狂定再服安睡脫陽者見鬼脫陰者發狂宜峻補其陰天地煎之類是也﹝天門冬地黃煎膏爲之﹞

陰證乃是病發於少陰不當正發汗醫見其惡寒遂彊發之汗因漏不止其人亡陽故狂大與陰極發躁同當用陰躁之藥加以收汗之劑玉屏風散入熟附子一錢仍外以溫粉敷之或冷汗自出手足逆冷其人狂不止者宜四逆湯冷進發狂而肌表𨿽或熱以手按之冷透手或肩背胸膈有斑十數點脈極沈細用漧薑附子湯以人參冷進

卷三陽明病

循衣摸牀

循衣摸牀危惡之候也有二證其一由太陽中風以火劫汗因成壞病撚衣摸牀小便利者生不利者死其一由陽明裏熱之極循衣摸牀脈弦者生澀者死太陽中風以火發汗邪風被火兩陽相燻其身發黃陽盛則欲衄陰虛則小便難但頭汗退場門漧咽爛或不大便久則譫語甚者至噦手足躁擾撚衣摸慶小便利者可治﹝詳頭汗﹞傷寒若吐若下後不解不大便五六日上至十餘日日晡所發潮熱不惡寒獨語如見鬼狀若劇者發則不識人循衣摸牀惕而不安微喘直視脈弦者生澀者死微者但發熱譫語者大承气湯主之若一服利止後服﹝成若吐若下皆傷胃气不大便五六日上至十餘日者亡津液胃气虛邪熱內結也陽明旺於申酉戌日晡所發潮熱熱者陽明熱甚也不惡寒者表證罷也獨語如見鬼狀者陽明內實也以爲熱气有餘若劇者是熱气太甚也熱太甚於內昏冒正气使不識人至於循衣摸牀惕而不安微喘直視傷寒陽勝而陰絕者死陰勝而陽絕者死熱劇者爲陽勝脈弦爲陰有餘脈澀爲陰不足陽熱𨿽劇脈弦知陰未絕而猶可生脈澀則絕陰故不可治其邪熱微而未至於劇者但發熱譫語可與大承气湯以下胃中熱經曰凡服下藥中病卽止不必盡劑此以熱未劇故云若一服利則止後服﹝趙﹞此段當分作三截看自傷寒若吐若下後不解不大便五六日上至十餘日日晡所發潮熱不惡寒獨語如見鬼狀止爲上一截是將潮熱譫語不惡寒不大便對爲現證下文又分作一截以辧劇者微者之殊微者但發熱譫語但字爲義以發熱譫語之外別無他證其用承气湯日一服利止後服見其熱輕猶恐下之太過也至於劇者發則不識人循衣摸牀惕而不安微喘直視如此熱極證危不可不決其死生以斷之以脈弦者生澀者死此陽熱已極若脈弦爲陰未絕猶可下之以復其陰若脈澀爲陰絕不可藥而必死矣今活人書但言劇者而去其微者二字混兩證通作一證總目用承气湯又將脈弦者生澀者死本劇者斷語移而繼於微者服藥之後豈有但發熱譫語無別惡候遽然脈澀而致於死耶仲景論中𨿽別有潮熱譫語脈澀難治一證乃是服承气湯後未曾得大便蘊毒不泄脈反微澀爲正衰邪勝故難治此論中病微者服湯得利後則邪熱因泄而解矣尙何生死之議耶又云弦者陽也澀者陰也腸病見陰脈者生在仲景法中弦澀者屬陰不屬陽得無疑乎﹞

許有人病傷寒大便不利日晡發潮熱手循衣縫兩手撮空直視喘急更數醫矣見之皆走此誠惡候得之者十中九死仲景𨿽有證而無法但云脈弦者生澀者死已經吐下難以下藥謾且救之若大便得通而脈弦者庶可治也與小承气湯一服而大便利諸疾漸退脈且微弦半月愈或問曰下之而脈弦者生此何意也予曰金匱玉函云循衣妄撮怵惕不安微喘直視脈弦者生澀者死微者但發熱譫語者承气湯主之予嘗觀錢仲陽小兒直訣云手尋衣領及撚物者肝熱也此證在玉函列於陽明部蓋陽明者胃也肝有熱邪淫於胃經故以承气瀉之且得弦脈則肝平而胃不受克此所謂有生之理讀仲景論不能博通諸醫書以發明其隱奧吾未之見也﹝海藏雲許學士作循衣撮空是肝熱風淫末疾此論誠當然莫若以爲肺熱之邪其人必妄言亂語難經云肺邪入心爲譫語﹞

附婁嘗治循衣摸牀數人皆用大補气虛之劑惟一人兼振脈代遂於補劑中略加桂二分亦振止脈和而愈

卷三陽明病

渴

﹝經云病患不惡寒而渴者此轉屬陽明也又曰服脈柴胡湯已渴者屬陽明也故以渴入陽明門﹞

成傷寒邪傳裏則渴邪在表則不渴夫三陽𨿽或有渴不如三陰之甚也故太陰腹滿嗌漧少陰口燥舌漧而渴厥陰則消渴消渴者飲水多而小便少謂其熱能消水也蓋初傳則熱微而渴微傳深則熱甚而渴甚也凡渴與水勿令極意三陽微渴者五苓散大渴者白虎湯三陰熱甚而渴者順下之其或渴微而彊多飲之則成悸動支結喘咳KT噦漧嘔腫滿下利小便不利皆由此也太陽病發汗後大汗出胃中幹煩躁不得眠欲飲水者少少與之令胃气和則愈若脈浮小便不利微熱消渴者五苓散﹝張煩渴用白虎湯宜也其用五苓散滲津液何哉曰白虎乃表證已解邪傳裏而煩渴者用之今脈尙浮身有微熱而渴乃表邪未全解故用桂枝之辛和肌表白術茯苓之甘淡以潤虛燥也按此說亦未瑩太陽經也膀胱腑也膀胱者溺之室也五苓散者利溺藥也膀胱者津液之府故東垣以渴爲膀胱經本病然則治渴者當瀉膀胱之熱瀉膀胱之熱者利小便而已矣﹞發汗已脈浮數煩渴者五苓散本以下之故心下痞與瀉心湯痞不解其人渴而口燥煩小便不利者五苓散中風發熱六七日不解而煩有表裏證渴欲飲水水入卽吐名曰水逆五苓散五苓散方豬苓﹝去皮十八銖﹞澤瀉﹝一兩六銖半﹞茯苓﹝十八銖﹞桂﹝去粗皮半兩﹞白術﹝十八銖﹞上五味爲末以白飲和服方寸匕日三服多飲暖水汗出愈﹝苓者令也通行津液克伐腎邪專爲號令者苓之功也五苓之中茯苓爲主故曰五苓散內經曰淡味滲泄爲陽水飲內蓄須滲泄之必以甘淡爲主故以茯苓甘平爲君豬苓甘平爲臣𨿽甘也終歸甘淡脾惡濕水飲內蓄則脾气不治益脾勝濕必以甘溫爲助故以白術甘溫爲佐內經曰鹹味滲泄爲陰泄飲導溺必以咸爲助故以澤瀉爲使水蓄不行則腎气燥內經曰腎惡燥急食辛以潤之散濕潤燥必以桂枝辛熱爲使多飲暖水令汗出而愈者以辛散而水气外泄故解﹞

服桂枝湯大汗後大煩渴不解脈洪大者白虎加人參湯太陽病發熱而渴不惡寒者爲溫病柴胡白虎桂枝去桂加人參傷寒無大熱口燥渴心煩背微惡寒白虎加人參湯傷寒脈浮發熱無汗其表不解者不可與白虎湯渴欲飲水無表證者白虎加人參湯主之﹝渴欲飲水無表證者太陽證罷轉屬陽明也下條意亦同皆太陽轉屬陽明故渴也﹞傷寒病若吐若下後七八日不解熱結在裏表裏俱熱時時惡風大渴舌上干燥而煩欲飲水數升者白虎加人參湯主之﹝王注云若純在表則惡風無時今表裏無熱故時時惡風也﹞

白虎加人參湯治渴而脈洪小便利者石膏﹝六兩﹞知母﹝六兩半﹞甘艸﹝二兩﹞粳米﹝六合﹞人參﹝三錢﹞上咀每服一兩水煎溫服許有人初病嘔吐俄爲醫者下之已七八日而內外發熱予診之曰當用白虎加人參湯或曰旣吐復下且重虛矣白虎可用乎予曰仲景云若吐下後七八日不解熱結在裏表裏俱熱者白虎加人參湯正相當也蓋始吐者熱在胃脘而脈至今虛大三投湯而愈仲景旣云傷寒若吐若下後七八日不解表裏俱熱者白虎加人參湯主之又云傷寒脈浮發熱無汗其表不解不可與白虎又云脈浮滑此以表有熱裏有寒白虎加人參湯○○○主之林億校正謂張仲景於此表裏目差矣予謂不然大抵白虎能除傷寒中渴表裏發熱故前後二證或云表裏俱熱或云表熱裏寒皆可服之一種脈浮無汗其表不解全是麻黃與葛根證安可行白虎也林億見所稱表裏不同便謂之差是亦不思之過也張用藥有遲速之獘故設法以關防法有關防不盡者則著方以拯治也假如上二條前條乃仲景設法以關防也後條及傷寒病若吐若下後七八日不解結熱在裏表裏俱熱時時惡風大渴口舌漧燥而煩欲水數升者以白虎加人參湯主之此二條則著方以拯治也夫白虎湯專治大煩大渴古人設法之意惟恐表證未罷而輒用之治有太速之獘若背微惡寒及時時惡風二證其中煩渴已甚非白虎不能遏也必候表邪俱盡未免有太遲之愆也此乃法之關防不盡者故著方以拯治也苟不著方必然違法此方法之妙所以不可偏廢也吳或問白虎湯仲景以表不解者不可與又時時惡風背上惡寒者此有表也又以白虎主之何也蓋石膏辛寒解足陽明經本熱蒸蒸發熱潮熱表裏皆熱舌燥煩渴之聖藥也且時時者時或惡風而不常也背上惡者但覺微惡而不甚也所有盛熱燥渴而用則無疑矣若夫表證惡寒常在背上惡寒而不燥渴者切不可用也又太陽經發熱而渴無汗者不可與之但汗後脈洪大而渴者則可與也如陰傷寒面赤煩躁身熱與其胃虛惡心大便不實脈弱食少無大熱者切不可用也如誤用之則傾危可立而待矣太陽病重發汗而復下之不大便五六日舌上燥而渴日晡小有潮熱從心下至少腹硬滿而痛不可近者大陷胸湯傷寒發熱惡寒大渴欲飲水其腹必滿自汗出小便利其病欲解此肝乘肺也名曰橫刺期門陽明病汗出多而渴者不可與豬苓湯以汗多胃中燥復利其小便故也﹝白虎加人參湯小柴胡湯去半夏加栝蔞竹葉張其陽明汗多此陽明病未解而渴胃中津液漧燥若與豬苓湯復利其小便是爲實實虛虛之獘也﹞陽明病脈浮而緊咽燥口苦腹滿而喘發熱汗出不惡寒反惡熱身重若渴欲飲水口漧舌燥者白虎加人參湯主之若脈浮發熱渴欲飲水小便不利者豬苓湯主之少陽傷寒中風往來寒熱胸脇滿默默不欲飲食心煩喜嘔或渴或咳者小柴胡湯若渴者去半夏加人參栝蔞根傷寒四五日身熱惡風項彊脇下滿手足溫而渴者小柴胡湯得病六七日脈遲浮弱惡風手足溫醫二三下之不能食而脇下滿痛面目及身頸項彊小便難者與柴胡湯後必下重本渴而飲水嘔者柴胡不中與也﹝或云下重渴欲飲水嘔者五苓加茵陳蒿湯﹞

少陰渴而下利屬少陰其病但兼欲寐小便白者四逆湯兼咳嘔不得眠小便不白者豬苓湯兼自利純靑色水者大承气湯有熱者白頭翁湯﹝方論見下利﹞

厥陰消渴气上衝心心疼饑不欲食食則吐蛔若下之則利不止若欲飲水少少與之愈﹝邪傳厥陰則熱已深也邪自太陽傳至太陰則腹滿而咽漧未成渴也邪至少陰者口燥舌漧而渴未成消也至厥陰而消渴者熱甚能消水故也飲水多而小便少者謂之消渴木生於火肝气通心厥陰客熱气上撞心心中疼熱傷寒六七日厥陰受病之時爲傳經盡則當入腑胃虛客熱饑不欲食蛔在胃中無食則動聞食气而出得食蛔出此熱在厥陰經也設使下之虛其胃气厥陰木邪相乘必吐下不止按成氏爲表陽邪傳裏者非也消渴心中疼熱也﹞

隨病治例渴而頭汗小便不利兼脇滿往來寒熱者柴胡桂枝榦姜湯兼發黃者茵陳蒿湯﹝論見頭汗﹞

表不解心下有水气漧嘔發熱咳嗽或渴或利或噎或小便不利少腹滿或喘小靑龍湯又心下有水气咳而微喘發熱不渴服湯已渴者此寒去欲解也小靑龍湯﹝俱宜去半夏加栝蔞根﹞

夏月汗出惡寒身熱足冷而渴者爲中暑白虎加人參湯及酒黃連主之﹝方見中暑惡寒身熱者證似表也足冷者不可表﹞

發熱惡寒腹滿汗出小便利而渴者爲肝乘脾刺期門﹝論見腹滿﹞表解不惡寒而渴者宜白虎湯渴而脇滿及往來寒熱其證未經汗者小柴胡去半夏加人參栝蔞湯若汗下後者柴胡桂枝榦姜湯﹝詳見脇滿痛並往來寒熱﹞渴而心下硬痛日晡潮熱不大便者爲結胸宜大陷胸湯若但硬不痛者爲痞與瀉心湯不解反渴而小便不利者宜五苓散﹝詳見結胸痞气二門﹞

病在陽明應汗之反以冷水之灌之其熱益煩肉上粟起意欲飲水反不渴者服文蛤散若不瘥與五苓湯﹝論見結胸﹞

文蛤散方文蛤﹝一兩卽海蛤粉也河間丹溪多用之大能治痰﹞上一味爲散沸湯調服方寸匕渴欲飲水而不能飲者丹田有熱胸中有寒﹝論見濕痺﹞

中風發熱六七日不解而煩有表裏證渴欲飲水水入則吐者名曰水逆五苓散主之渴欲飲水若太陽發汗後大汗出煩躁不得眠及厥陰病气起衝心心疼吐蛔者少少與之愈﹝論見前條及气上衝﹞凡得時气病至五六日而渴欲飲水不能多不當與之何者以腹中熱尙少不能消之更與水作病也至七八日大渴欲飲水者猶當根據證與之與之常令不足勿極意也言能飲一斗與五升若飲而腹滿小便不利若喘若噦不可與之忽然大汗出是爲自愈也﹝活人云凡病非大渴不可飲水若小渴咽漧者少少呷潤之令其胃中和乃佳﹞

凡得病反能飲水此欲愈也但聞病飲水自愈小渴者亦彊與之飲因成其禍不可復救﹝活人云彊飲水致飲停心下滿結喘者當以五苓散或陷胸湯主之﹞下利脈弱脈數而渴者自愈﹝論見下利﹞渴而發熱其脈不弦緊而浮弱者汗出愈﹝論見譫語﹞

婁活人云切戒太陽證無汗而渴者不可與白虎湯陽明證汗多而渴者不可與豬苓湯然太陽渴終不可與白虎耶太陽證得汗後脈洪大而渴者方可與之也陽明渴終不可與五苓散耶陽明證小便不利汗少脈浮而渴者方可與之也趙活人切戒太陽證無汗而渴者不可與白虎湯陽明證汗多而渴者不可與五苓散愚詳仲景論治渴藥有不可與之戒有二傷寒脈浮發熱無汗渴欲飲水無表證者白虎加人參湯表不解不可與活人不云表不解但云無汗不可與則誤矣經云陽明汗多而渴不可與豬苓湯活人攺作五苓散蓋豬苓專滲泄五苓兼汗利安得而攺之經旣云汗多而渴者不可與豬苓湯而太陽傷寒汗出而渴復用五苓散者蓋渴𨿽同汗之多寡則異太陽屬表未至汗多胃躁故用五苓滲熱和表非若陽明屬裏汗多而胃躁也經又云陽明發熱汗多急下之均是陽明汗多前證戒利小便此證不戒利大便何也蓋渴者邪气散漫在經未收斂入胃作實此證不渴則內已作實外又發熱恐熱內竭津液故急下之且豬苓五苓又有可疑者太陽病脈浮小便不利微熱消渴者五苓散陽明脈浮發熱渴欲飲水小便不利者豬苓湯脈證皆同何故用藥之不同耶然太陽邪在表發汗不解故用五苓和表行津液陽明邪已入裏熱客下焦故用豬苓滲瀉其熱噫白虎豬苓五苓等藥若能證察於機微治明於權變則可與不可與庶得仲景之妙外有自利而渴條下注云傷寒熱入於髒流於少陰之經少陰主腎腎惡燥故渴而引飲注用豬苓湯白頭翁湯又後下利問中重出自利而渴條下卻云腎虛故引水自救通用白通四逆豬苓等湯一問以渴爲熱一問以渴爲虛冰炭不侔何憑分別又且分隸兩門設使後人臨病檢閱前後兩不相聞疑誤豈小今詳定少陰病咳而下利嘔渴心煩不得眠及厥陰證下利欲飲水是皆傳經之邪熱脈必沈細數仲景故以滑石黃連等淸利之其或少陰自利而渴欲吐不吐心煩但欲寐是直入本經之陰邪也脈必沈微仲景故以附子漧薑溫之本問何不如此明示脈證合爲一門而明辧之庶一見而兩得焉淸之溫之隨其攸利又何疑誤之有吳凡渴當分六經而治太陽經標熱在表則不渴若熱傳入膀胱之本則煩渴脈浮數小便不利也五苓散切不可與白虎湯凡陽明病脈長標熱無汗而渴者葛根解肌湯或六神通解散倍葛根以汗解之若陽明熱傳於胃中本熱惡熱汗出而渴脈浮洪數者人參白虎湯五苓不中與也若陽明本熱或蒸蒸而熱潮熱燥濕舌燥口漧飲水大便實者大柴胡湯或調胃承气湯下之若內未實尙未可下宜小柴胡增損用之少陽脈弦數口苦咽漧發熱而渴者小柴胡去半夏加栝蔞根余見本條太陰自利則不渴惟少陰有口苦飲水小便色白者此下有寒也脈沈者附子湯若身寒厥逆脈滑而口渴者此裏有熱也人參白虎湯凡陰證煩躁口渴不能用水脈沈足冷者宜四逆湯冷凍飲料之凡傷寒時气等證欲飲水者爲欲愈蓋得水則能和其胃气汗出而解不與水則漧燥無由而作汗遂致悶亂而死也凡與水須察病患勇怯邪熱輕重多少與之寧從不及不可太過恐水多不能滲化停蓄爲害多矣其水須用新汲井中者爲良凡熱病熱甚大便實者以元明粉一二錢加入水中飲之最妙凡中暑煩渴者加辰砂天水散調水中飲之尢良如虛人煩渴不飲水以燈心煎湯浸水中與之凡口渴細茶湯白梅湯綠豆湯皆可飲香水梨悉尼嫩藕西瓜皆可食凡用冰須以涼水洗去鹽味方可戴凡渴問其所飲欲冷欲熱欲多欲少若飲多而欲冷者陽渴也更須審其有何證在經也其太陽證小便不利而渴者五苓散其陽明證大便不利而渴者宜於前本經求之已利猶渴宜白虎湯其少陽證寒熱往來而渴者小柴胡湯去半夏加栝蔞根如其數陰亦有自利而渴各已見本經但陰有渴古人多用冷劑以其皆挾陽气耳經𨿽陰而病則陽也然亦有下淸谷不系熱利純是陰證而反見渴者此是陰在下隔陽於上兼因泄瀉津液旣去枯燥而渴其人𨿽引飲所飲自少而常喜溫不可投冷劑宜理中湯或四逆湯加人參一錢渴甚連理湯有陽證不渴陰證反渴者陽明不甚渴太陰乃大渴不可不知治渴一也有堅腎水而渴止者有利小便而渴愈者堅腎水則用天花粉之屬利小便則用茯苓豬苓之類蓋太陰以利小便爲先陽明以利小便爲戒少陽以膽經半表半里未可下之其人或大渴不止當以小柴胡湯加天花粉之屬堅其腎水腎水旣堅自還滲入大腸大便微通熱去而渴解若病在太陽太陽在膀胱腎經非利小便則熱無從去渴何由愈外有非太陽證煩躁發渴此乃陰盛隔陽不當潤其渴維當治其陰附羅傷寒食少而渴者當以和胃之藥止之不可用涼藥止之也恐復損胃气愈不能食白術茯苓是也海秦二母病太陰病三日不解後嘔逆惡心而脈不浮與之半硫丸二三服不止復與黃建中湯脈中極緊無表裏病胸中大熱發渴引飲皆曰陽證欲飲之水予反與姜附等藥緊脈反沈細陽猶未生以桂附姜烏之類酒丸與百丸接之二日中十餘服病人身熱煩躁不寧欲作汗也又以前丸接之覆以濃衣陽脈方出而作大汗翌日大小便始通下瘀血一盆如豬肝然用胃風湯加桂附三服血止其寒甚如此亦世所未見也少陰證口燥舌漧而渴尺寸脈俱沈沈遲則四逆湯沈疾則大承气湯少陰口燥舌漧而渴身表涼脈沈細而虛者瀉心湯主之此有形無形藥也人參湯治傷寒七八日汗後心煩燥渴人參黃芩柴胡葛根﹝各一兩﹞山梔甘艸﹝炙各半兩﹞上爲粗末每服五錢姜棗煎溫服活陽毒倍常燥盛大渴者黑奴丸主之﹝方見陽毒﹞風溫如渴甚者宜栝蔞湯﹝方見風溫﹞中暑伏熱屢治不瘥其人發渴不已酒蒸黃連丸主之﹝方見中暑﹞

脈熱病在腎令人渴口漧舌焦黃赤晝夜欲飲水不止腹大而脹尙不厭飲目無精光者死不治

卷三陽明病

嘔

﹝漧嘔欲升﹞

成嘔者聲物兼出也俗謂之非也夫與噦蓋字異而音義俱同吐者但吐出其物而無聲故有漧嘔而無干吐嘔有責爲熱者責爲寒者至於吐家則悉言虛冷也嘔又有停飲者有胃脘有膿者皆當明辧之嘔而發熱者柴胡湯詳具與其嘔不止心下急鬱鬱微煩大柴胡湯主之者是邪熱爲嘔也膈上有寒飲漧嘔者不可吐也當溫之與其漧嘔吐涎沫頭痛者吳茱萸湯主之是寒邪爲嘔也先嘔後渴者此爲欲解先渴後嘔者爲水停心下此屬飲家是停飲嘔者嘔家有癰膿不須治膿盡自愈是胃脘有膿而嘔也諸如此者𨿽有殊別大抵傷寒表邪欲傳裏裏气上逆則爲嘔也是以半表半里證多雲嘔也傷寒三日三陽爲盡三陰當受邪其人反能食而不嘔此爲三陰不受邪是知邪气傳裏者必致嘔也至於漧薑附子湯證云不嘔不渴爲裏無熱十棗湯證云漧嘔短气汗出不惡寒者此表解裏未和也卽此視之其嘔爲裏熱明矣嘔家之爲病气逆者必散之痰飲者必下之千金曰嘔家多服生薑此是嘔家聖藥是要散其逆气也金匱要略曰嘔家用半夏以去其水水去嘔則止是要下其痰飲也嘔多𨿽有陽明證不可攻也謂其气逆而未收斂爲實也其嘔而脈弱小便復利身有微熱見厥者已爲難治蓋謂其虛寒之甚也醫者必審其邪气之虛實疾証之逆順爲施藥劑治則當矣太陽病﹝汗﹞或已發熱未發熱必惡寒體痛嘔逆脈陰陽俱緊者名曰傷寒麻黃湯太陽病過經十餘日反二三下之後四五日柴胡證仍在者先與小柴胡湯嘔不止心下急鬱鬱微煩者爲未解也與大柴胡湯下之則愈﹝按仲景𨿽曰嘔家𨿽有陽明證不可攻攻之爲逆然陽明伏熱燻蒸淸道而嘔且煩者非以苦寒直折之不可也故用大柴胡下之﹞傷寒發熱汗出不解心下痞硬嘔吐而下利者大柴胡太陽病過經十餘日心下溫溫欲吐而胸中痛大便反溏腹微滿鬱鬱微煩先此時自極吐下者與調胃承气湯若不爾者不可與但欲嘔胸中痛微溏者此非柴胡證以嘔故知極吐下也﹝成心下溫溫欲吐鬱鬱微煩胸中痛當責邪熱客於胸中大便反溏腹微滿則邪熱已下於胃也日數𨿽多若不經吐下止是傳邪亦未可下當與柴胡湯以除上中二焦之邪若曾吐下傷損胃气胃虛而邪乘虛入胃爲實非柴胡湯所能去調胃承气湯下胃熱以嘔知胃气先曾傷動也按經文溫溫當作又以嘔下當有缺文蓋嘔家正爲柴胡證也豈逸微溏字耶﹞嘔而發熱者﹝和﹞小柴胡湯主之傷寒六七日發熱微惡寒支節煩疼微嘔心下支結外證未去者柴胡加桂枝湯主之太陽與陽明合病不下利但嘔者葛根加半夏湯主之﹝活人雲頭疼身熱痛肌熱目疼鼻幹脈浮而長是也﹞

葛根半夏湯方葛根半夏﹝各二錢﹞麻黃生薑﹝各一錢半﹞甘艸芍藥桂枝﹝各一錢﹞大棗﹝十二枚擘﹞上咀以水一斗先煎麻黃葛根減二升去白沫納諸藥煎取三升溫服一升覆取微汗陽明傷寒發熱無汗嘔不能食而反汗出然者是轉屬陽明也﹝大柴胡湯﹞食穀欲嘔者屬陽明也吳茱萸湯主之得湯反劇者屬上焦也﹝葛根半夏湯﹞傷寒﹝和﹞嘔多𨿽有陽明證不可攻之黃芩生薑半夏湯小柴胡湯﹝活人用桔梗湯﹞陽明病脇下硬滿不大便而嘔舌上白苔者可與小柴胡湯陽明病﹝溫﹞反無汗而小便利二三日嘔而咳手足厥者必苦頭痛﹝或用眞武湯去茯苓﹞

少陽嘔而往來寒熱胸脇苦滿者宜小柴胡若兼下利者乃太陽少陽合病宜黃芩加半夏生薑湯﹝論見往來寒熱及下利太陽陽明合病自下利爲在表當與葛根湯發汗陽明少陽合病自下利者爲在裏可與承气湯下之此太陽少陽合病自下利爲在半表半里非汗下所宜故與黃芩湯以和解之嘔者胃气逆也故加半夏生薑以散逆气﹞傷寒五六日嘔而發熱者柴胡湯證具而以他藥下之柴胡證仍在者復與柴胡湯血弱气盡腠理開邪气因入與正气相搏結於脇下正邪分爭往來寒熱休作有時默默不欲飲食臟腑相連其痛必下邪髙痛下故使嘔也小柴胡湯主之﹝邪气外甚陽不主裏裏气不和气下而不上者但下利而不嘔裏气上逆而不下者但嘔而不下利也與小柴胡湯以解半表半里之邪﹞渴而飲水嘔者柴胡不中與也﹝活人云宜治膈間水赤茯苓湯主之方見後﹞

太陰太陰之爲病腹滿而吐食不下自利益甚時腹自痛若下之必胸下結硬少陰病下利六七日咳而嘔渴心煩不得眠者豬苓湯主之少陰病下利脈微澀嘔而汗出必數更衣反少者當溫其上灸之少陰病二三日不已至四五日腹痛小便不利四肢沈重疼痛自下利者此爲有水气其人或咳或小便利或下利或嘔者眞武湯去附子加生薑厥陰傷寒熱少厥微指頭寒默默不欲食煩躁數日小便利色白者此熱除也欲得食其病爲愈若厥而嘔胸脇煩滿者其後必便血黃芩芍藥湯抵當湯嘔而脈弱小便復利身有微熱見厥者難治四逆湯傷寒本自寒下醫復吐下之寒格更逆吐下若食入口卽吐漧薑黃連黃芩人參湯﹝傷寒邪自傳表爲本自寒下醫反吐下損傷正气寒气內爲格拒經曰格則吐逆食入口卽吐謂之寒格更復吐下則重虛而死是更逆吐下與漧薑黃芩人參湯以通寒格趙仲景之意以本因寒下醫復吐下因成寒格吐證經云格則吐逆若更復吐下治之爲逆故用漧薑以溫裏黃連黃芩反佐以取之人參補正气也今活人卻言關脈遲故用此藥何耶𨿽然脈遲爲胃中虛冷而吐者固也又有脈數爲胃中虛冷而吐者仲景嘗言之矣病患脈數數爲客熱當消穀引食而反吐者此以發汗令陽气微膈气虛脈乃數也數爲客熱不能消穀以胃中虛冷故吐也今以其脈異證同故引此以爲診視之別﹞蛔厥者其人當吐蛔今病者靜而復時煩此爲髒寒蛔上入膈故煩須臾復上得食而嘔又煩者蛔聞食臭出其人當自吐蛔烏梅丸﹝詳吐蛔﹞

渴先渴卻嘔者爲水停心下此屬飲家﹝活人云赤茯苓湯主之﹞先嘔卻渴者此爲欲解候也﹝金匱云嘔思水者急與之﹞

下利嘔而下利有寒熱者爲陽宜黃芩湯大柴胡湯無熱者爲陰宜豬苓湯眞武湯﹝並見吐利門﹞

煩嘔而心煩若汗吐下後者梔子生薑豉湯若未曾吐汗下後兼咳而渴者宜豬苓湯﹝詳見不得眠﹞

嘔家有癰膿者不必治膿盡自愈服桂枝嘔者酒客病戴陽明證具𨿽顯然有可下證者兼之嘔多猶屬上焦未可遽下宜小柴胡湯若太陽不與少陽陽明合病而獨見太陽證或吐瀉者恐病患膈間素有痰飲停飲傷滯且以二陳湯定之候嘔吐定徐進解太陽經藥若先嘔卻渴者宜豬苓湯先渴卻嘔者宜治膈間之水小半夏茯苓湯渴欲飲水水入卽吐吐已復渴名曰水逆由心經受熱而小腸不利也宜五苓散若少陰不渴而吐或漧嘔者理中湯去白術加生薑嘔而吐涎沫者吳茱萸湯太陰厥陰間有嘔吐太陰宜理中湯厥陰宜四逆湯並加生薑煎以上陰證乃陰中之陰宜用熱劑陽入陰者能爲利而不爲嘔嘔屬上而近於外也陽之所入者深故利也又有陽證病新瘥後見嘔別無所因此餘熱在胃脘也宜竹葉石膏湯或橘皮竹茹湯大凡得之太陽而嘔者必是合病嘔乃病漸入內非正太陽也曾記有人初得病太陽證有嘔吐不住藥投暖劑莫能治之知太陽已汗解固當用冷劑是太陽見嘔非合陽明則合少陽其嘔爲熱用暖劑非矣又記有人初病具太陽證而嘔一家少長患狀悉類與養胃湯各服無不立效此時行之气適然如此是爲傷寒雜病又非可以正經傷寒律之也吳初得之嘔逆嘔噦淸水嘔吐飲食者皆著寒傷胃也如惡寒拘急未發熱而嘔逆或吐食者宜加減藿香正气散或人參養胃湯若已發熱者十味芎蘇散發散或葛根湯加生薑半夏若自汗者不可發汗宜正气散去紫蘇以和之凡發熱口苦脈弦數而嘔心煩而嘔胸脇滿而嘔往來寒熱而嘔日晡發熱而嘔皆屬少陽並小柴胡倍加半夏生薑主之熱少減黃芩口漧加葛根栝蔞根心煩加薑汁炒黃連心下痞滿加枳實若潮熱內實不大便嘔不止心下鬱鬱微煩者大柴胡下凡嘔吐胃家有熱脈弦數口苦煩渴胃有寒脈弦遲逆冷不食有水气先渴後嘔腹滿怔忡有膿血喉中鮏气奔逆上衝不煩治之嘔膿盡自愈此四者不可不辧凡太陰腹滿吐食不下或腹痛嘔吐脈沈者理中湯加半夏陳皮藿香濃朴生薑之類寒甚加附子凡少陰飲食入口卽吐心下溫溫欲吐復不能吐手足寒脈沈細者四逆湯加半夏生薑橘皮之類凡厥陰嘔吐涎沫逆冷脈沈微者吳茱萸四逆湯加半夏生薑陳皮之類漧嘔欲吐太陽中風陽浮而陰弱陽浮者熱自發陰弱者汗自出嗇嗇惡寒淅淅惡風翕翕發熱鼻鳴漧嘔者桂枝湯傷寒表不解心下有水气漧嘔發熱而咳或渴或利或噎或小便不利少腹滿或喘者小靑龍湯張或問小靑龍與小柴胡證皆嘔而發汗表裏之證大槪仿佛何故二方用藥之不同曰夫傷寒表不解裏熱未甚而渴欲飲水不能多不當與之以腹中熱尙少而不能消水飲停蓄故作諸證然水寒作病非溫熱之劑不能解故用小靑龍湯發汗散水原其理初無裏證因水寒以致然也夫小柴胡證系傷寒發熱熱邪傳裏在於半表半里之間熱气內攻故生諸證緣二證𨿽曰表裏俱病其中寒熱不同故用藥有姜桂柴苓之異也傷寒中風醫反下之其人下利日十數行谷不化腹中雷鳴心下痞硬而滿漧嘔心煩不得安醫見心下痞謂病不盡復下之其痞益甚此非熱結但以胃中虛客气上逆故便硬也甘艸瀉心湯傷寒一日太陽受之脈若靜者爲不傳頗欲吐若躁煩脈數急者爲傳也宜與麻黃湯表罷小柴胡白虎湯傷寒胸中有熱胃中有邪气腹中痛欲嘔吐者黃連湯太陽中風下利嘔逆表解者可攻之其人汗出發作有時頭痛心下痞硬滿引脇下痛漧嘔短气汗出不惡寒者此表解裏未和也十棗湯太陽病不解轉入少陽者脇下硬滿漧嘔不能食往來寒熱尙未吐下脈沈緊者與小柴胡湯﹝張或云漧嘔脇痛小柴胡十棗湯皆有之一和解一攻伐何也蓋小柴胡病在半表半里間外有寒熱往來內有漧嘔諸病所以不可攻下宜和解以散表裏之邪夫十棗湯證外無寒熱其人汗出此表已解也但頭痛心下痞硬滿引脇下痛漧嘔短气者邪熱內蓄而有伏飲是裏未和也與十棗湯以下熱逐飲以上二證宜從表證以決有表證而漧嘔脇痛者乃柴胡湯證也無表證而漧嘔脇痛卽十棗湯證也上文所言頭痛者而飲家有此證不可以常法拘仲景所以述此者恐後學見其頭痛以爲表不解而不敢用也﹞食穀欲吐者屬陽明也吳茱萸湯得湯反劇者屬上焦也小柴胡湯梔子豉湯黃芩湯﹝食穀欲吐者胃不受也與吳茱萸湯以溫胃得湯反劇者上焦不納也﹞少陰病飲食入口卽吐心中欲吐不能吐始得之手足寒脈弦遲者此胸中實不可下當吐之若膈上有寒飲漧嘔者不可吐也急溫之宜四逆湯少陰病下利不止厥逆無脈漧嘔煩者白通加豬膽汁湯少陰病下利淸谷裏寒外熱手足厥冷脈微欲絕身反不惡寒其人面赤色或腹痛或漧嘔或咽痛或利止脈不出者通脈四逆湯少陰病欲吐不吐心煩但欲寐五六日自利而渴者屬少陰也太陰病脈微細沈但欲臥汗出不煩自欲吐至五六日自利復煩躁不得臥者死病解後虛羸少气欲吐者竹葉石膏湯附赤茯苓湯治傷寒嘔噦心下滿胸膈有停水頭眩心悸赤茯苓人參﹝各一兩﹞半夏﹝姜制﹞橘紅芎白術﹝各半兩﹞上咀每服四錢姜五片水煎服葛根湯治傷寒漧嘔不止葛根人參麥門冬﹝去心﹞炙甘艸﹝各一兩﹞半夏﹝姜制﹞黃﹝各七錢半﹞白茯苓白術﹝各半兩﹞

上咀每服三錢生薑三片棗二枚同煎服

卷三

少陽病

﹝口苦咽漧眩往來寒熱胸脇痛胸滿胸痛耳聾﹞

少陽經治法𨿽悉屬和解然有誤汗譫語屬胃一證宜調胃下之少陽𨿽無汗解之法然有小柴胡加姜桂者亦溫解微汗之意又此經本證胸脇痛耳聾寒熱往來漧嘔或嘔苦水宜小柴胡湯和解之倘不解者卻宜大柴胡湯下之若胸脇多痰瓜蒂散吐之斯仲景之微旨也和解小柴胡湯小柴胡加桂湯吐瓜蒂散下調胃承气湯大柴胡湯少陽之爲病口苦咽漧目眩也﹝足少陽者膽經也內經曰有病口苦者名曰膽癉甲乙經曰膽者中精之府五臟取決於膽咽爲之使少陽之脈起於目銳少陽受邪故口苦咽漧目眩活人云宜小柴胡湯﹞尺寸俱弦者少陽受病也以其脈循脇絡於耳故胸脇痛而耳聾﹝查少陽篇有胸脇滿而無痛證或云少陽病耳聾目赤胸滿而煩爲中風口苦咽漧目眩爲傷寒﹞少陽中風兩耳無所聞目赤胸中滿而煩者不可吐下吐下則悸而驚﹝誤吐气虛者悸誤下血虛者驚﹞傷寒脈弦細頭痛發熱者屬少陽少陽不可發汗發汗則譫語此屬胃胃和則愈胃不和則煩而悸﹝成經曰三部俱弦者少陽受病脈細者邪漸傳裏𨿽頭痛發熱爲表未解以脈弦細知邪客少陽爲半在表半在裏故不可發汗發汗亡津液胃中漧燥少陽之邪因傳入胃必發譫語當與調胃承气湯下之胃和則愈不下則胃爲少陽木邪干之故煩而悸凡頭痛俱爲在表惟此頭痛爲少陽者何以脈弦細也可汗不可汗當以此爲法此少陽陽明重則宜小承气輕則宜大柴胡蓋少陽不可下陽明不可不下故以小承气湯少少與之取微利也成氏以調胃承气主之誤矣調胃承气太陽陽明藥也不可不審﹞

傷寒三日少陽脈小者欲已也﹝成內經曰大則邪至小則平傷寒三日邪傳少陽脈當弦緊今脈小者邪气微而欲已也﹞少陽病欲解時從寅至辰上﹝內經曰陽中之少陽通於春气寅卯辰少陽木旺之時﹞

海辧表裏中三說假令少陽證頭痛往來寒熱脈浮三證但有其一卽爲表也口失滋味腹中不和大小便或閉而不通或泄而不調但有其一卽爲裏也如無上下表裏證餘皆虛熱也是病在其中矣張若謂少陽膽經縈紆盤屈皆多於各經及觀少陽篇中治證至簡又不聞何藥爲本經之正法何也夫經絡所據太陽在後以爲表陽明在前以爲裏少陽在側夾於表裏之間故曰半表半里治法在表者宜汗在裏者宜下旣居兩間非汗下所宜故治療無正法也經曰少陽中風兩耳無聞目赤胸中滿而煩者不可吐下吐下則悸而驚上條又云不可發汗似此其汗下吐三法皆少陽所忌其劑不過和解而已所以仲景止以小柴胡湯而爲用至當也然而經絡支別𨿽多所行非由正道故爲病亦不能多矣

卷三少陽病

口苦咽漧

﹝口漧舌漧咽不利口爛﹞

成咽漧口燥舌澀俱爲熱證但有微甚耳惟太陽中寒桂枝附子湯證由誤汗咽漧作甘艸漧薑湯以復其陽者隨其逆治壞病者也非治其本寒也然咽漧之由有由汗下後而得者有不因汗下而得者其間治法或和解或微汗或急下或微下當考兼有之證而施輕重之治然其爲熱則一也蓋經謂咽喉漧燥亦不可汗以其多有裏證故也實無寒病善治者尢宜互考渴條乃獲全功太陽咽喉漧燥者不可發汗﹝津液不足也﹞傷寒脈浮自汗小便數心煩微惡寒腳攣急本桂枝附子湯證反與桂枝湯攻表得之便厥咽漧煩躁吐逆者甘艸漧薑湯傷寒吐下後七八日不解表裏俱熱時時惡風大渴舌上干燥而煩者白虎加人參湯本下之心下痞與瀉心湯痞不解其人渴而口燥煩小便不利者五苓散太陽病重發汗復下之不大便五六日舌上燥渴日晡小有潮熱從心下至小腹硬滿而痛者大陷胸湯陽明病腹滿脈浮緊口苦咽漧而喘若其人發熱惡寒誤下之則腹滿小便難若其人發熱不惡寒反惡熱誤下之則胃空虛爲懊誤下之則譫語誤加燒鍼則不得眠﹝許學士云宜小柴胡湯﹞陽明病口燥漱水不欲咽者必衄或用黃芩芍藥湯犀角地黃湯陽明病汗若下後渴欲飲水口漧舌燥者白虎加人參湯脈浮發熱口漧鼻燥能食者必衄或用黃芩湯陽明中風口苦咽漧腹滿微喘發熱惡寒脈浮而緊或用麻黃小柴胡湯少陽口苦咽漧目眩宜小柴胡湯少陰病自利淸水色純靑心下痛口漧燥者急下之宜大承气湯少陰病得之二三日口燥咽漧者急下之大承气湯﹝成傷寒傳經五六日邪傳少陰則口燥舌漧而渴爲邪漸深也今少陰病得之二三日邪气未深入之時便作口燥咽漧者是邪熱已甚腎水漧也急與大承气湯下之以全腎也正經自病其深入宜急下之若躁則死腎水漧燥故也張或云承气湯陽明當下之證宜用今少陰病亦用何也蓋胃爲水谷之海主養四旁四旁有病皆能傳之入胃其胃土燥則腎水漧以二三日則口燥咽漧是熱之深傳之速也故曰急下之以全腎水夫土實則水淸謂水谷不相混故自利淸水而口漧燥此胃土實熱而致然也下利色靑靑肝也乃肝邪傳腎緣腎之經脈從肺出絡心注胸中由是而心下痛故急下以去實熱逐腎邪其六七日腹脹不大便以入腑之邪壅甚胃土勝則腎涸故急下以逐胃熱滋腎水蓋陽明與少陰皆有急下之條然而證𨿽不同其入腑之理則一是以皆用大承气也按舌漧輕咽漧重者蓋咽舌𨿽皆通於少陰之絡而舌又爲心之苗也傷寒喜陽而惡陰故舌漧爲輕也﹞

厥陰傷寒六七日大下後寸脈沈而遲手足厥冷下部脈不至咽喉不利唾膿血泄利不止者難治麻黃升麻湯傷寒一二日至四五日而厥者必發熱應下之反發其汗必口傷爛赤吳少陰脈疾可下脈沈附子湯加知母黃柏麥門冬五味子天花粉若虛熱病後煩熱不解者以竹葉石膏湯須去半夏加天花粉潤之凡發汗吐下後口燥咽漧此津液衰少腎水不升虛火上炎也宜生津益气湯或竹葉石膏湯若脈沈微足冷舌燥者多難治其少陰有急下以救腎水之例若虛人水竭火燥不可下者以補中益气湯倍加人參五味麥門冬天花粉黃柏知母以滋水也狐惑病亦咽漧默默不欲眠目不能閉聲嗄咽漧爲狐惑但虫蝕下部者爲狐其咽漧下唇有瘡黃連犀角湯趙活人謂脾臟有熱則津液枯少故令口燥而咽漧津液枯少固也然非獨脾臟有熱脾主太陰太陰腹滿而咽漧此可言脾熱特一證耳餘皆非也如白虎加人參湯證口舌漧燥者表裏俱熱也口苦咽漧者少陽經熱或陽明中風也口燥咽漧急下之自利淸水色純靑心下痛口漧燥者少陰經熱也咽漧煩躁吐逆者誤汗津液少而欲作陽明內熱者也如上數證豈亦脾臟有熱哉

卷三少陽病

眩

凡傷寒頭眩者莫不因汗吐下虛其上焦元气之所致也眩者目無常主頭眩者俗謂頭旋眼花是也眩冒者昏冒是也少陽口苦咽漧目眩者少陽居表裏之間以表邪漸入於裏表中陽虛故目眩也太陽少陽並病或眩者責其虛也傷寒有起則頭眩與眩冒者皆汗吐下後所致是知其陽虛也故鍼經曰上虛則眩下虛則厥眩𨿽爲虛又陽明中風但頭眩不惡寒者此又風主眩也凡此皆非逆候及其諸逆發汗劇者言亂目眩者死噫病勢已成可得半愈及病已劇神醫莫爲也太陽傷寒若吐若下後心下逆滿气上衝胸起則頭眩脈沈緊發汗則動經身爲振振搖者茯苓桂枝白術甘艸湯主之﹝吐下後裏虛气上逆心下逆滿气上衝胸表虛陽不足起則頭眩脈浮緊邪在表當發汗脈沈緊邪在裏不可汗汗則外動經絡損傷陽气則不能主持諸脈身爲振振搖也與此湯以和經益陽眞武湯主之汗後補不止用以密腠理未能止汗﹞傷寒吐下後發汗虛煩脈甚微八九日心下痞硬脇下痛气上衝咽喉眩冒經脈動惕者久而成痿﹝傷寒吐下後發汗則表裏之气俱虛虛煩脈甚微爲正气內虛邪气獨在至七八日正气當復邪气當罷尙心下痞脇下滿气上衝咽喉眩冒者是正气未復而邪畱也經脈動惕者經絡之气虛極久則熱气還經必成痿弱或用眞武湯桂枝茯苓白術甘艸湯﹞

太陽少陽並病心下硬頸項彊而眩者當刺大椎肺兪禁下太陽少陽並病頭項彊痛眩冒時如結胸心下痞硬刺大椎第一間肺兪肝兪禁發汗汗則譫語脈弦五六日譫語不止刺期門陽明病脈遲食難用飽飽則微煩頭眩必小便難欲作谷疸須下之腹滿如故所以然者脈遲故也﹝見前陽明病﹞陽明病但頭眩不惡寒故能食而咳其人必咽痛若不咳者咽不痛﹝陽明病身不重但頭眩而不惡寒者陽明中風而風內攻也經曰陽明病若能食名中風風邪攻胃胃气上逆則咳咽門者胃之系咳甚則咽傷故咽痛若胃气不逆則不咳其咽亦不痛也四逆散加桔梗小柴胡乃本經中風非傷寒小承气湯﹞

少陽少陽之病口苦咽漧目眩也﹝小柴胡湯加天麻川芎﹞

少陰病下利止而頭眩時時自冒者死﹝下利則水谷竭眩冒則陽气脫故死﹞

動气在左誤汗則頭眩汗不止筋惕肉﹝方論見動气活人云宜小建中湯﹞諸逆誤汗而言亂目眩者死﹝論見譫語﹞

吳太陽中風頭眩頭搖者脈浮弦而急也羌活神術湯加防風天麻之類若血虛頭眩者以四物湯加人參天麻之類若痰火上攻者加酒芩竹瀝之類若內傷勞役陰虛頭眩者宜補中益气湯加川芎天麻防風蔓荊子之類若下焦元气虛脫者宜人參養榮湯或大建中湯加天麻曾治一婦人服藿香正气三劑汗出過多頭眩身搖發熱脈虛數遂用人參養榮湯倍加人參爲主加天麻少佐酒炒黃柏二服而愈易老曰頭旋目黑非天麻不能除故加之少加黃柏以救腎水也

卷三少陽病

往來寒熱

成往來寒熱者寒已而熱作熱已而寒起蓋寒爲陰熱爲陽裏爲陰表爲陽邪客於表與陽爭則發寒矣邪入於裏與陰爭則發熱矣表邪多則寒多而熱少裏邪多則熱多而寒少邪在半表半里之間外與陽爭而爲寒內與陰爭而爲熱表裏之不拘內外之無定由是寒熱往來而無常也故以小柴胡立諸加減法以和解之又寒熱如瘧與夫往來寒熱似是而非也如瘧者止作有時正气與邪爭則作分則止矣往來寒熱則止作無時或往或來日有三五發或者十數發此其與瘧異也𨿽然往來寒熱屬半表半里當和解之又有病至十餘日熱結在裏復往來寒熱亦宜大柴胡下而愈趙傷寒百問歌第五十九問中以陰陽相勝陽不足則先寒後熱陰不足則先熱後寒此特論陰陽雜病二气自相乘勝然也非可以語傷寒傷寒五六日中風往來寒熱胸脇苦滿默默不欲飲食心煩喜嘔或胸中煩而不嘔或渴或腹中痛或脇下痞硬或心下悸小便不利或不渴身有微熱或咳者與小柴胡湯主之﹝成病有在表者有在裏者有在表裏之間者此邪气在表裏之間謂之半表半里證五六日邪气自表傳裏之時中風者或傷寒至五六日也玉函曰中風五六日傷寒往來寒熱卽是或中風或傷寒非是傷寒再中風中風復傷寒也經曰傷寒中風有柴胡證但見一證便是不必悉具者正是謂或中風或傷寒也邪在表則寒邪在裏腹熱今邪在半表半里之間未有定處是以寒熱往來也邪在表則心腹不滿邪在裏則心腹脹滿今止言胸膈苦滿知邪气在表裏之間少陽行身之側胸脇爲少陽之部故經曰其脈循脇絡於耳故胸脇痛而耳聾默默靜也邪在表則呻吟不安邪在裏則心煩悶亂內經曰陽入之陰則靜默默者邪方自表之裏在表裏之間也邪在表則能食邪在裏則不能食不欲飲食者邪在表裏之間未至於必不能飲食者也邪在表則不煩不嘔邪在裏則煩滿而嘔心煩喜嘔者邪在表方傳裏也邪初入裏未有定處則所傳不一故有或爲之證有柴胡證但見一證便是卽是此或爲之證﹞本太陽病不解轉入少陽者脇下硬滿漧嘔不能食往來寒熱尙未吐下脈沈緊者與小柴胡湯﹝成太陽轉入少陽是表邪入於裏脇下硬滿不能食往來寒熱邪在半表半里之間若已經吐下脈沈緊者邪气入腑爲裏實尙未經吐下脈沈緊爲傳裏𨿽深未全入腑外猶未解與小柴胡湯以和解之﹞若已吐下發汗溫鍼譫語柴胡湯證罷此爲壞病知犯何逆以法治之﹝成少陽之邪在表裏之間若妄吐下發汗溫鍼損耗津液胃中漧燥木邪干胃必發譫語若柴胡證不罷者則不爲逆柴胡證罷者壞病也詳其因何治之逆以法救之救壞病助榮衛生津液桂枝湯求之﹞傷寒五六日已發汗而復下之胸脇滿微結小便不利渴而不嘔但頭汗出往來寒熱心煩者此爲未解也柴胡桂枝榦姜湯主之﹝難知曰若用柴胡而移時於早晚气移於血血移於气是邪無所容之地故知其欲自解也傷寒五六日已經汗下之後則邪當解今胸脇滿微結小便不利渴而不嘔但頭汗出往來寒熱心煩者則邪气猶在半表半里之間爲未解也胸脇滿微結寒熱心煩者邪在半表半里之間也小便不利而渴者汗下後亡津液內燥也若熱消津液令小便不利而渴者其人必嘔今渴不嘔知非裏熱也傷寒汗出則和今但頭汗出余處無汗者津液不足而陽虛於上也與柴胡桂枝榦姜湯以解表裏之邪復津液以助陽也﹞血弱气盡腠理開邪气因入與正气相搏結於脇下正邪分爭往來寒熱休作有時默默不欲飲食臟腑相連其痛必下邪髙痛下故使嘔也小柴胡湯主之﹝按血弱气盡至結於脇下是釋胸脇苦滿句正邪分爭三句是釋往來寒熱句倒裝法也默默不欲飲食兼上文滿痛而言臟腑相連四句釋心煩喜嘔也﹞

小柴胡湯方柴胡﹝半斤﹞半夏﹝湯洗半升﹞人參甘艸黃芩生薑﹝各三兩﹞大棗﹝十二枚擘﹞

上七味以水一斗二升煮取六升去滓再煎取三升溫服一升日三服﹝成內經曰熱淫於內以苦發之柴胡黃芩之苦以發傳邪之熱裏不足者以甘緩之人參甘艸之甘以緩中和之气邪半入裏則裏气逆辛以散之半夏以除嘔邪在半表則榮衛爭之辛甘解之姜棗以和榮衛﹞

加減法﹝少陽邪在胸中用此加減法﹞若胸中煩而不嘔去半夏人參加栝蔞實一枚﹝胸中煩而不嘔熱聚而气不逆也甘者令人中滿方熱聚無用人參之補辛散逆气旣不嘔無用半夏之辛溫熱宜寒療聚宜苦栝蔞苦寒泄胸中蘊熱﹞若渴者去半夏加人參合前成四兩半栝蔞根四兩﹝半夏燥津液非渴者所宜人參甘而潤栝蔞根苦而涼徹熱生津二物爲當﹞若腹中痛者去黃芩加芍藥三兩﹝去黃芩惡寒中加芍藥以通壅通壅功少止痛功大﹞若脇下痞硬去大棗加牡蠣四兩﹝甘令人中滿痞者去大棗之甘鹹以軟之痞硬者加牡蠣之鹹﹞若心下悸小便不利者去黃芩加茯苓四兩﹝飲而水蓄不行爲悸小便不利內經曰腎欲堅急食苦以堅腎得苦則水益腎故去黃芩淡味滲泄爲陽茯苓甘淡以泄伏水﹞若不渴外有微熱者去人參加桂三兩溫覆取微汗愈﹝不渴者裏和也故去人參外有微熱表未解也加桂以發汗﹞若咳者去人參大棗生薑加五味子半升漧薑二兩﹝咳者气逆也甘則壅气故去人參大棗內經曰肺欲收急食酸以收之五味子之酸以收逆气肺寒則咳散以辛熱故易生薑以漧薑之熱也﹞

傷寒邪气在表者必漬形以爲汗邪气在裏者必蕩滌以取利其於不外不內半表半里是當和解則可也小柴胡和解表裏之劑內經曰熱淫於內以苦發之邪在半表半里則半成熱矣熱气內傳變不可測須迎而奪之必先散熱是以苦寒爲主故以柴胡爲君黃芩爲臣以成徹熱發表之劑邪气傳裏則裏气不治故用人參甘艸爲主以扶正气而復之也邪初入裏气必逆也是以辛散之物爲之助故用半夏爲佐以順逆气而散邪也裏气平正則邪气不得深入是以三味佐柴胡以和裏內經曰辛甘發散爲陽表邪未已迆邐內傳旣未作實宜當兩解其在外者必以辛甘發散故用生薑大棗爲使輔柴胡以和表也七物相合兩解之劑當矣邪气自表未斂爲實乘虛而湊則所傳不一故有增損以禦之胸中煩而不嘔煩者熱也嘔者气逆也煩而不嘔則熱聚而气不逆邪气欲漸成實也人參甘補去之使不助熱也半夏辛散去之以無逆气也除熱必以寒泄熱必以苦加栝蔞實以通胸中之郁熱若渴者津液不足半夏味辛性燥滲津液物也去之則津液易生人參味甘而潤栝蔞根味苦而堅堅潤相合津液生而渴自已邪气入裏裏气不足則壅寒而腹中痛黃芩苦寒而寒中去之則气易和芍藥酸泄而利中加之則裏气得通而痛自已內經曰甘者令人中滿大棗甘溫去之則硬滿散咸以軟堅牡蠣味酸鹹寒加之則痞者消而硬者軟若心下悸小便不利水蓄而不行也內經曰腎欲堅急食苦以堅之堅腎則水益堅黃芩苦寒去之則蓄水浸內聯經曰淡味滲泄爲陽茯苓甘淡加之則津液通流若不渴外有微熱不渴則津液足去人參以人參爲主內之物也外有微熱則表證多加桂枝以取汗發散表邪也若咳者肺气逆也甘補中則气愈逆故去人參大棗之甘肺欲收急食酸以收之气逆不收故加五味子之酸蓋咳本於寒寒气內淫則散以漧薑之辛熱生薑漧薑一物也生者溫幹者熱故以干易生也吳或問小柴胡湯近世治傷寒發熱不分陰陽而用之何也然柴胡之苦平乃足少陽經傷寒發熱之藥半表半里之熱除往來寒熱小有日晡潮熱也佐以黃芩之苦寒以退熱半夏生薑之辛以退寒人參大棗之甘溫以助正气解渴生津液則陰陽和而邪气解矣但太陽經之表熱陽明經之標熱皆不能解也如用之豈曰無害若夫令陽寒面赤發熱脈沈足冷者服之立至危殆可不愼哉及內虛有寒大便不實脈息小弱與婦人新產發熱皆不可用也凡柴胡湯病證而下之若柴胡證不罷者復與柴胡湯必蒸蒸而振卻發熱汗出而解﹝成邪在半表半里之間爲柴胡證卽未作裏實醫便以藥下之若柴胡證仍在者𨿽下之不爲逆可復與柴胡湯以和解之得湯邪气還表者外作蒸蒸而熱先經下裏虛邪气欲出內則振振然也正气勝陽气生卻復發熱汗出而解也﹞傷寒中風有柴胡證但見一證便是不必悉具﹝柴胡證是邪气在表裏之間也或胸中煩而不嘔或渴或腹中痛或脇下痞硬或心下悸小便不利或不渴身有微熱或咳但見一證便宜與柴胡湯隨或爲證以法治之不必待其證候全具也﹞

傷寒十餘日熱結在裏復往來寒熱者與大柴胡湯但結胸無大熱者此爲水結在胸脇也但頭微汗出大陷胸湯主之﹝詳結胸﹞

大柴胡湯方柴胡﹝半斤﹞半夏﹝半升洗﹞黃芩芍藥﹝各三兩﹞生薑﹝切五兩﹞大棗﹝十二枚擘﹞枳實﹝炙四枚﹞

上七味以水一斗二升煮取六升去滓再煎溫服一升日三服一方有大黃二兩若不加大黃恐不爲大柴胡湯也成方有峻緩輕重醫當臨時斟酌如大滿大實堅有燥屎者非駛劑則不能泄是以有大小承气湯之峻也如不至大堅滿惟邪熱甚而須攻下者又非承气湯之可投必也輕緩之劑乃大柴胡湯用以逐邪熱也經曰傷寒發熱七八日𨿽脈浮數可下之宜大柴胡湯又曰太陽病過經十餘日反二三下之後四五日柴胡證仍在者先與小柴胡嘔不止心下急鬱鬱微煩者爲未解可與大柴胡下之則愈是知大柴胡爲下劑之緩也傷寒主於可下則爲熱有餘應火而歸心苦先入心折熱必以苦爲主故以柴胡苦平微寒爲君黃芩苦寒爲臣內經曰酸苦湧泄爲陰泄實折熱必以酸苦故以芍藥枳實爲佐辛者散也散逆气者必以辛甘者緩也緩正气者必以甘故用半夏生薑之辛溫大棗之甘溫爲之使也一方加大黃以大黃有將軍之號而功專蕩滌必應以大黃爲使許有人病傷寒心煩喜嘔往來寒熱醫以小柴胡與之不除予曰脈洪大而實熱結在裏小柴胡安能去之仲景云傷寒十餘日熱結在裏復往來寒熱者與大柴胡湯三服而病除蓋大黃蕩滌蘊熱傷寒中要藥王叔和云若不用大黃恐不名大柴胡須酒洗生用有力張或問大柴胡若內煩裏實者固宜用也其嘔而下利者亦用之何也夫治病節目虛實二者而已裏虛者𨿽便難而勿攻裏實者𨿽吐利而可下經曰汗多則便難脈遲尙未可攻以遲爲不足卽裏气未實故也此以大柴胡主之凡吐利心腹濡軟爲裏虛嘔吐而下利心下痞硬者是裏實也下之當然況太陽病過經十餘日反二三下之後四五日柴胡證仍在者先以小柴胡湯嘔不止心下急鬱鬱微煩者爲未解也與大柴胡湯下之則愈然嘔不止而微煩裏熱已甚結於胃中故下之則愈二節病證𨿽有參差其裏實同一機耳皆與大柴胡者宜也傷寒五六日已發汗而復下之胸脇滿微結小便不利渴而不嘔但頭汗出往來寒熱心煩者此爲未解也柴胡桂枝榦姜湯主之﹝已發汗而復下之𨿽不失先發後攻之序及當汗而反下之宜然旣汗之邪當自散若不待其全解及內實而復下之是猶傷於早也烏得不結然已發汗則邪勢已衰𨿽或失之下早故結亦當微也成注欠明故著之﹞

柴胡桂枝榦姜湯方柴胡﹝半斤﹞栝蔞根﹝四兩﹞桂枝﹝去粗皮三兩﹞牡蠣﹝﹞漧薑黃芩﹝各二兩﹞甘艸﹝炙一兩﹞上七味以水一斗二升煮取六升去滓再煎取三升溫服一升日三服初服微煩再服汗出便愈﹝成內經曰熱淫於內以苦發之柴胡黃芩之苦以解傳裏之邪辛甘發散爲陽桂枝甘艸之辛甘以散在表之邪咸以軟之牡蠣之咸以消胸脇之滿辛以潤之漧薑之辛以固陽虛之汗津液不足而爲渴苦以堅之栝蔞之苦以生津液﹞

病患脈微而澀者此爲醫所病也大發其汗又數大下之其人亡血病當惡寒後乃發熱無休止時夏月盛熱欲著復衣冬月盛寒欲裸其身所以然者陽微則惡寒陰弱則發熱此醫發其汗令陽气微又大下之令陰气弱五月之時陽气在表胃中虛冷以陽气內微不能勝冷故欲著復衣十一月之時陽气在裏胃中煩熱以陰气內弱不能勝熱故欲裸其身又陰脈遲澀故知血亡也﹞

上脈微因大發汗所致故病當惡寒之時𨿽盛夏亦欲著復衣脈澀因大下所致故病當惡寒後發熱之時𨿽盛冬亦欲裸其體是皆亡血陽微陰弱不能勝冷勝熱非是盛夏牽延至盛冬也

卷三少陽病

脇滿痛

邪气傳裏必先自胸而脇以次經心腹而入胃也是以胸滿多帶表證脇滿多帶半表半里證如下後脈促胸滿者桂枝去芍藥湯又太陽與陽明合病喘而胸滿者不可下宜麻黃湯二者屬表須汗之蓋胸中至表猶近也及脇則更不言發汗但和解而已經曰設胸滿脇痛者及胸脇滿不去者與夫本太陽病不解傳入少陽脇下硬滿漧嘔往來寒熱脈沈緊者俱宜小柴胡和解之也大抵邪初入裏尙未停畱爲實但郁積生滿者和解斯可矣若畱於胸中聚而爲實者又非吐下之不可已如發汗若下之煩熱胸中窒者梔子豉湯若胸中痞硬气上衝咽喉不得息者此胸中有寒瓜蒂散二者均是吐劑又當知梔子吐虛煩客熱瓜蒂吐痰實宿寒也太陽病十日已去脈浮細而嗜臥者外已解也若胸滿脇痛者與小柴胡湯脈浮者與麻黃湯傷寒四五日身熱惡風頭項彊脇下滿手足溫而渴者小柴胡去半夏加人參栝蔞根主之傷寒五六日中風往來寒熱胸脇苦滿不欲飲食心煩喜嘔或胸中煩而不嘔或渴或腹中滿或脇下痞硬或心中悸小便不利或不渴身有微熱或咳小柴胡湯主之傷寒十三日不解胸脇滿而嘔日晡所發潮熱已而微利此本柴胡證下之而不得利今反利者知醫以丸藥下之非其治也潮熱者實也先宜小柴胡湯以解外後以柴胡加芒硝湯主之得病六七日脈遲浮弱惡風寒手足溫醫數下之不能食脇滿痛面目及身黃項彊小便難者與柴胡湯必下重傳經熱邪脇滿漧嘔大柴胡湯太陽中風下利嘔逆表解者乃可攻之其人汗出發作有時頭痛心下痞硬滿引脇下痛漧嘔短气汗出不惡寒者此表解裏未和也宜十棗湯十棗湯方芫花﹝炒黑﹞甘遂大戟﹝各等分﹞上爲細末和合之再入臼中杵二三百下先以水一升煮肥棗十枚取五六合去渣納藥末彊人一錢虛人半錢單飲棗湯送下平旦服若下少病不除者明日更服加五分利後米粥調養若合下不下令人脹滿徧身浮腫也昔杜壬問孫兆曰十棗湯畢竟治甚病孫曰治太陽中風表解裏未和杜曰何以知裏未和孫曰頭痛心下痞滿脇下痛漧嘔汗出此知裏未和也杜曰公但言病證而所以裏未和之故要緊總未言也孫曰某嘗於此未決願聽開諭杜曰裏未和者蓋痰與燥气壅於中焦故頭疼漧嘔短气汗出是痰膈也非十棗不治但此湯不宜輕用恐損人於倏忽用藥者愼之陽明病潮熱大便溏小便自可胸脇滿不去者小柴胡湯主之陽明病脇下硬滿不大便而嘔舌上白苔者小柴胡湯陽明中風脈弦浮大短气腹都滿脇下及心痛久按之气不通鼻幹不得汗嗜臥一身及目悉黃小便難有潮熱時時噦者小柴胡湯脈但浮無餘證者麻黃湯本渴而飲水欲嘔者柴胡不可與也食穀者噦﹝不欲飲水而嘔者柴胡證也若因水而嘔者水停心下也﹞

少陽脇滿漧嘔往來寒熱者屬少陽﹝方論見往來寒熱﹞

厥陰傷寒熱少厥微指頭寒默默不欲食煩躁數日小便利色白者熱除也欲得食爲病愈若厥而嘔胸脇煩滿者必便血﹝黃芩芍藥湯小柴胡湯抵當湯﹞

吳綬治脇下痛加枳殼靑皮桔梗芍藥脇下硬加牡蠣粉若增寒拘急往來寒熱而胸脇滿者加桂枝白芍藥俱小柴胡湯內加之婦人發熱惡寒經水適來熱除脈遲身涼脇滿如結胸狀譫語者刺期門﹝論見譫語﹞

吐下汗後脈微心下痞脇痛气上衝咽眩冒脈動惕者成痿﹝論見痞﹞下後脈弦者必兩脇拘急脇下素有痞連在臍旁痛引少腹入陰筋者名髒結死﹝左右者陰陽之道路脇之部也宿痞在脇則陰陽之道路不通故邪不得傳經而直入於髒是以死也﹞

卷三少陽病

胸滿

﹝論見前脇滿痛條內兼脇病者已前見﹞

太陽太陽與陽明合病喘而胸滿者不可下宜麻黃湯﹝陽受气於胸中喘而胸滿者陽气不宣發壅而逆也心下滿腹滿皆爲實當下之此以爲胸滿非裏實故不可下𨿽有陽明然與太陽合病爲屬表是與麻黃湯發汗﹞發汗若下之而煩熱胸中窒者梔子豉湯﹝陽受气於胸中發汗若下使陽气不足邪熱客於胸中結而不散故煩熱而胸中窒塞與梔子豉湯以吐胸中之邪﹞病如桂枝證頭不痛項不彊寸脈微浮胸中痞硬气上衝咽喉不得息者此爲胸有寒也當吐之宜瓜蒂散﹝病如桂枝證爲發熱汗出惡風言邪在表也頭痛項彊爲桂枝證具若頭項不痛彊則邪不在表而傳裏也浮爲在表沈爲在裏今寸脈微浮則邪不在表亦不在裏而在胸中胸中與表相應故知邪在胸中者猶如桂枝證而寸脈微浮也以胸中痞硬上衝咽喉不得息知寒邪客於胸中而不在表也千金曰气浮上部塡塞胸心胸中滿者吐之則愈與瓜蒂散以吐胸中之邪若气不上衝則不可用也﹞太陽病下之脈促胸滿者桂枝去芍藥湯﹝方論見惡寒﹞若脈促不結者欲解也下後胸滿小便不利若兼煩驚譫語身重不可轉側者柴胡加龍骨牡蠣湯﹝方論見驚門﹞若兼噦而舌苔者爲濕痺陽明潮熱大便溏小便可胸脇滿屬陽明﹝見脇滿痛﹞

少陽中風兩耳無所聞目赤胸中滿而煩者若吐下之則悸而驚救逆小柴胡去黃芩加茯苓湯﹝少陽之脈起於目走於耳中其支者下胸中貫膈風傷气風則爲熱少陽中風气壅而熱故耳聾目赤胸滿而煩邪在少陽爲半表半里以吐除煩吐則傷气气虛者悸以下除滿下則亡血血虛者驚﹞

太陰太陰之爲病腹滿而吐食不下自利益甚時腹自痛若下之必胸下結硬﹝太陰爲病陽邪傳裏也太陰之脈布胃中邪气壅而爲腹滿上不得降者嘔吐而食不下下不得升者自利益甚時腹自痛陰寒在內而爲腹痛者則爲常痛此陽邪干裏𨿽痛而亦不常痛但時時腹自痛也若下之則陰邪畱於胸下爲結硬經曰病發於陰而反下之因作痞瀉心湯理中湯元不渴四逆湯趙活人第十八問中云太陰者脾之經主胸膈脹愚嘗觀成氏明理論云胸中至表猶近所以仲景云喘而胸滿者麻黃湯是屬表而可汗者也又云胸脇滿者小柴胡湯屬半表半里而可和解者也至於太陰止云腹滿而吐食不下時腹自痛或腹滿而咽漧由此觀之可見太陰不主胸上者明矣﹞

少陰病下利咽痛胸滿心煩者豬膚湯﹝少陰之脈從腎上貫肝膈入肺中而循喉嚨其支別者從肺出絡心注胸中邪自陽經傳於少陰陰虛客熱下利咽痛胸滿心煩也與豬膚湯調陰散熱咽痛五方大能解﹞

厥陰病患手足厥冷脈乍緊者邪結在胸中心中滿而煩饑不能食者病在胸中當須吐之宜瓜蒂散﹝手足厥冷者邪气內陷也脈緊牢者爲實邪气入腑則脈沈今脈乍緊知邪結在胸中爲實故心下滿而煩胃中無邪則喜饑以病在胸中𨿽饑而不能食與瓜蒂散以吐胸中之邪手足厥冷非脈緊胸痛別之﹞熱少厥微胸脇煩滿一證已前見吳胸滿多用吐法實者宜瓜蒂散虛者宜人參蘆或以香蘇散飲下一甌以手探喉中吐之亦可凡傷寒三四日已傳少陽經脈弦口苦發熱而胸滿宜小柴胡湯若胸中滿悶者加枳殼桔梗各二錢以利之若胸脇滿而煩者加栝蔞實三錢黃連一錢半活人治胸滿气痞不寬只用枳殼桔梗各二錢生薑五片名曰枳殼湯凡心之上胸之分宜枳殼心之下胃之分宜枳實蓋枳殼能泄至髙之气枳實能泄至低之气其栝蔞仁能瀉肺洗滌胸中痰垢之要藥也故胸滿而煩必加之一法治气痞胸滿用小麥麩一二升以生枳殼切半同炒令熱去枳殼以帛包熱麩熨胸中頓易熱之則气易散而愈矣

卷三少陽病

胸痛

胸脇痛耳聾尺寸脈俱弦者少陽受病也﹝論見大法活人云柴胡湯主之﹞

病胸中諸實胸中鬱鬱而痛不能食欲使人按之而反有涎唾下利十餘行其脈反遲寸口脈微滑此可吐之利﹝則止﹞

吐下後欲吐胸中痛大便溏腹滿而煩者宜調胃承气湯﹝詳嘔﹞

卷三少陽病

耳聾

耳聾有二一由重發汗虛一由少陽中風胸脇痛耳聾尺寸脈俱弦者少陽受病也未持脈時病患又手自冒心試教令咳而不咳者此必耳聾無聞所以然者以重發汗虛故如此﹝黃建中湯﹞少陽中風兩耳無聞目赤胸滿而煩者不可吐下吐下則悸而驚﹝或用小柴胡湯﹞

少陽與厥陰俱病耳聾囊縮而厥者此兩感證厥陰榮衛不通耳聾囊縮不知人危矣濕溫證治在太陰不可汗汗則不能言耳聾不知病處身靑面色變名曰重﹝白虎加蒼術湯﹞

卷三少陽病

陽毒

陽毒之證初受病時所加邪毒深重加以當汗失汗當下失下或吐下後邪熱乘虛而入誤服熱藥使毒熱散漫如抱薪救火無不延燎至於六脈沈實舌捲焦黑鼻中如煙煤身面錦斑狂言直走逾垣上屋登髙而歌棄衣而走皆其證也五日可治六七日不可治升麻鱉甲湯治陽毒爲病面赤斑斑如錦紋咽喉痛唾膿血升麻﹝二兩﹞當歸蜀椒﹝炒去汗﹞甘艸﹝各一兩﹞鱉甲﹝手指大一片﹞雄黃﹝研半兩﹞上六味以水四升煮取一升頓服之取汗愈肘後千金方陽毒升麻湯有桂無鱉甲陰毒甘艸湯無雄黃附活陽毒升麻湯治傷寒一二日便成陽毒或服藥吐下之後變成陽毒腰背痛煩悶不安面赤狂言奔走或見鬼或下利脈浮大數面赤斑斑如錦紋咽喉痛下膿血五日可治六七日不可治升麻犀角﹝鎊﹞射漧黃芩人參甘艸﹝各等分﹞上咀水煎服食頃再服溫覆手足出汗解不解重作陽毒梔子湯治陽毒傷寒發熱百節疼痛升麻黃芩杏仁石膏﹝各二錢﹞梔子赤芍藥知母大靑﹝各一錢﹞甘艸﹝五分﹞柴胡﹝一錢半﹞上咀每服半兩姜五片豉百粒同煎大黃散治陽毒傷寒未解熱在內恍惚如狂大黃﹝一兩半﹞桂心﹝七錢半﹞甘艸﹝炙﹞芒硝大腹皮木通﹝各一兩﹞桃仁﹝二十一枚﹞上咀水煎服以利爲度海葛根散治陽毒身熱如火頭痛躁渴咽喉幹痛葛根﹝七錢半﹞黃芩大黃﹝醋炒﹞甘艸梔子朴硝﹝各半兩﹞上咀水煎服活黑奴丸治時行病六七日未得汗脈洪大或數面赤目痛身體大熱煩躁狂言欲走大渴甚又五六日以上不解熱在胸中口噤不能言爲壞傷寒醫所不治或人精魄已竭心下尙暖撥開其口灌藥下咽卽活兼治陽毒及發斑麻黃﹝去節泡三兩﹞大黃﹝二兩﹞釜底煤﹝研﹞黃芩芒硝竈突墨﹝研﹞梁上塵小麥奴﹝各一兩﹞上爲末煉蜜丸如彈子大新汲水研下一丸渴者與冷水盡飲之須臾當寒寒竟汗出便瘥若無汗再服一丸須微利效小麥奴卽小麥未熟時叢中不成麥撚之成黑勃是也此藥須是病患大渴倍常躁盛者乃可與之若不渴者服之反爲禍耳脈洪大內外結熱舌捲焦黑鼻中如煙煤以水漬布薄之疊布數重新水漬之稍去水搭於胸上須臾蒸熱又漬冷如前薄之仍換新水數十易熱甚者置病患於水中勢才退則已亦一良法也丹砂丸治傷寒陰陽二毒危惡形證舶上硫水銀太陰元精石太陽石﹝各一兩﹞硝石﹝半兩﹞上爲末用無油銚子以文武火炒上項藥令勻如灰色研極細生薑自然汁浸炊餅丸如綠豆大每服五丸龍腦生薑蜜水下壓其躁也若陽毒棗湯下陰毒白湯下不許於屋底炒白虎加人參名化斑湯斑盛者靑黛一物湯咽痛元參升麻湯靑黛一物湯靑黛﹝如棗大一塊﹞用新汲水研服玄參升麻湯升麻玄參甘艸﹝各半兩﹞水三盞煎一盞半去滓服陶陽毒傷寒服藥不效斑爛皮膚手足皮俱脫身如塗朱眼珠如火躁渴欲死脈洪大而有力昏不知人宜三黃石膏湯主之或升麻梔子湯吐之若熱甚時狂時昏口噤切牙藥不可下者用水漬法候牙寬狂亂稍定投藥亦良如黑奴丸不可輕用活陽气獨勝陰气暴絕必發躁狂走妄言面赤咽痛發斑或下者利赤黃脈洪實或滑促宜酸苦之藥救陰陽毒輕者桔梗大黃湯陽毒升麻湯梔子仁湯又龍膽艸一物湯趙陽根於陰陰根於陽無陽則陰無以化無陰則陽無以生可見兩者不能相無也又仲景云陽气先絕陰气後絕此人死身色必靑陰气前絕陽气後竭此人死身色必赤則知陰陽二气在人身中不可偏絕絕則無復生之理今活人書論陰毒而曰陽气絕論陽毒而曰陰气絕旣絕矣是爲不治之證又何藥焉蓋陰陽二証之深重也又挾毒瓦斯是爲陰毒陽毒故其藥皆用升麻犀角雄黃大靑輩以解其毒然後陽毒泄而陰气復陰毒泄而陽气復大汗出而解矣活人書何不曰陽气極盛陰气極微爲陽毒陰气極盛陽气極微爲陰毒庶不爲極絕之證

卷四

三陰總論

黃三陰有傳經之邪有內感之邪傳經者自太陽傳入者是也內感者直中三陰非自陽經次第流傳而來由形寒飲冷而得損動胃气之所致也其脈證略與傷寒外感之證相似細辧之特異耳然止系雜病非傷寒熱病受寒之證也夫邪之生也或生於陰或生於陽其生於陽者得之風雨寒暑其生於陰者得之飲食居處陰陽喜怒仲景云發熱而惡寒者發於陽也無熱而惡寒者發於陰也此三陰內感之證首尾無熱縱有熱者亦仲景所謂反發熱也反當考始得之三字則見矣內感之證始終只在一經不復傳變不傳者何陽動而陰靜故陽傳而陰不傳也若以傷寒之三陰三陽言之則所傳者表裏經絡而已況風寒六气之邪中人或中於陽經或入於陰絡孰爲之先孰爲之後烏可專以太陽爲受邪之始故各經皆能受邪然邪自太陽始者比各經居多蓋始𨿽自三陰中熱者亦傳歸陽明而後已也三陰經自中寒決無復傳變三陰無合並病者以此王嘗讀張仲景傷寒論於太陰有曰自利不渴者屬太陰以其藏有寒故也當溫之宜服四逆輩於少陰有曰少陰病得之一二日口中和其背惡寒者當灸之附子湯主之少陰病身體痛手足寒骨節痛脈沈者附子湯主之少陰病下利白通湯主之少陰病下利脈微者與白通湯利不止厥逆無脈漧嘔煩者白通加豬膽汁湯主之少陰下利淸谷裏寒外熱手足厥逆脈微欲絕身反不惡寒其人面赤色或腹痛或漧嘔或咽痛或利止脈不出者通脈四逆湯主之少陰病脈沈者急溫之宜四逆湯於厥陰有曰手足厥寒脈細欲絕者當歸四逆湯主之大汗若大下利而厥冷者四逆湯主之觀仲景此論則傷寒三陰必有寒證而宜用溫熱之劑也及讀劉守眞之書有曰傷寒邪熱在表腑病爲陽邪熱在裏髒病爲陰俗妄謂有寒熱陰陽異證誤人久矣寒病有之非汗病之謂也寒病止爲雜病終莫能爲汗病且造化汁液之气者乃陽熱之气非陰寒之所能也𨿽仲景有四逆湯證是治表熱裏和誤以寒藥下之太早表熱入裏下利不止及或表熱裏寒自利急以四逆溫裏利止裏和急解其表也故仲景四逆湯證復有承气湯下之者由是傷寒汗病經直言熱病而不言寒也經言三陰證者邪熱在髒在裏以髒與裏爲陰當下熱者也素問論傷寒熱病有二篇名曰熱竟無寒理兼素問並靈樞諸篇運气造化之理推之則爲熱病誠非寒也觀守眞此論則傷寒無問在表在裏與夫三陽三陰皆一於爲熱而決無或寒者矣兩說不同其是非之判必有一居此者由是彼此反復究詰其義而久不能得𨿽至神疲气耗不捨置者自謂此是傷寒大綱領此義不明則千言萬語皆未足以爲後學式況戕賊民生何有窮極也哉意謂成無己之注必有所發明者遂因而求之然亦止是隨文而略釋之竟不明言何由爲熱何由爲寒之故此非其不欲言也蓋止知傷寒皆是傳經故疑於六經所傳俱爲熱證而熱無變寒之理遂不敢別白耳以寒爲本髒之寒歟安得當熱邪傳裏入深之時反獨見寒而不見熱者且所用溫熱藥能不助傳經之熱邪乎以寒爲外邪之寒歟則在三陽已成熱矣豈有傳至三陰而反爲寒哉成氏能潛心乎此則必悟其所以然矣自仲景作傷寒論以來靡或遺之而弗宗至於異同之論興而漁者走淵木者走山矣宜乎後人不能決於似是而非之際故或謂今世並無眞傷寒病又或以爲今人所得之病俱是內傷又昧者至謂傷寒論中諸溫藥悉爲傳經熱邪而用者以三陰經屬陰故也又其大謬者則曰凡論中有寒字皆當作熱字看嗚呼末流之獘一至此乎於是澄心靜慮以涵泳之一旦劃然若有所悟者然亦未敢必其當否也姑陳之以從有道之正夫三陽之病其寒邪之在太陽也寒郁其陽陽不暢而成熱陽𨿽人身之正气旣郁則爲邪矣用麻黃發表以逐其寒則腠理通而郁熱泄故汗而愈苟或不汗不解其熱不得外泄則必裏入故傳陽明傳少陽而或入腑也若夫三陰之病則或寒或熱者何哉蓋寒邪之傷人也或有在太陽經郁熱然後以次而傳至陰經者或有太陽不傳陽明少陽而便傳三陰經者或有寒邪不從陽經而始直傷陰經者或有𨿽從太陽而始不及郁熱卽入少陰而獨見少陰證者或有始自太陽卽入少陰而太陽不免於無傷者或有直傷卽入而寒便變熱及始寒而終熱者其郁熱傳陰與寒便變熱則爲熱證其直傷陰經及從太陽卽入少陰則爲寒證其太陽不能無傷則少陰脈證而兼見太陽標病其始爲寒而終變熱則先見寒證而後見熱證此三陰之病所以或寒或熱也苟卽三陰經篇諸條展轉玩繹以求之理斯出矣夫其或傳經或直傷或卽入或先寒後熱者何也邪气暴卒本無定情而傳變不常故耳故經曰邪之中人也無有常或中於陽或中於陰夫守眞者絕類離倫之士也豈好爲異說以駭人哉蓋由其以溫暑爲傷寒而仲景之方每不與溫暑對故略乎溫熱之劑而例用寒涼由其以傷寒一斷爲熱而無寒故謂仲景四逆湯爲寒藥誤下表熱裏和之證及爲表熱裏寒自利之證而立又謂溫裏止利急解其表又謂寒病止爲雜病嗟乎仲景傷寒論專爲中而卽病之傷寒作不兼爲不卽病之溫暑作故每有三陰之寒證而溫熱之劑之所以用也以病則寒以時則寒其用之也固宜後人不知此意是以愈求愈遠愈說愈鑿若知此意則猶庖丁解牛動中肯綮矣且如寒藥誤下而成裏寒者固誠爲不免矣不因寒藥誤下而自爲裏寒者其可謂之必無乎殊不知陰經之每見寒證者本因寒邪不由陽經直傷於此與夫𨿽由太陽而始不及郁熱卽入於此而致也𨿽或有因寒藥誤下而致者蓋亦甚少仲景所用諸溫熱之劑何嘗每爲寒藥誤下而立況表熱裏寒之證亦何嘗每有急解其表之文乎夫裏寒外熱之證乃是寒邪入客於內迫陽於外或者虛陽之气自作外熱之狀耳非眞熱邪所爲也觀仲景於裏寒外熱之證但以溫藥治裏寒而不治外熱則知其所以爲治之意矣若果當急解其表豈不於裏和之後明言之乎且三陰寒病旣是雜病何故亦載於傷寒論以惑後人乎其厥陰病篇諸條之上又何故每以傷寒二字冠之乎夫內經所敍三陰病一於爲熱者言其常也仲景所敍三陰病兼乎寒熱者言其變也並行而不相悖耳後人謂傷寒本無寒證得非知常而不知變歟然世之恪守局方好用溫熱劑者乃反能幸全於寒證無他其守彼𨿽偏治此則是學人能知三陰固有寒邪所爲之證則仲景創法之本意可以了然於心目之間而不爲他說所奪矣或曰傷寒之病必從陽經郁熱而傳三陰今予謂直傷陰經卽入陰經而爲寒證其何據乎予曰據夫仲景耳仲景曰病發熱惡寒者發於陽也無熱惡寒者發於陰也發於陽者七日愈發於陰者六日愈夫謂之無熱惡寒則知其非陽經之郁熱矣謂之發於陰則知其不從陽經傳至此矣謂之六日愈則知其不始太陽而止自陰經發病之日爲始數之矣仲景又曰傷寒一二日至四五日而厥者必發熱傷寒病厥五日熱亦五日設六日當復厥不厥者自愈傷寒厥四日熱反三日復厥五日其病爲進夫得傷寒未爲熱卽爲厥者豈亦由傳經入深之熱邪而致此乎今世人多有始得病時便見諸寒證而並無或熱者此則直傷陰經卽入陰經者也苟不能究夫仲景之心但執凡傷於寒則爲病熱之語以爲治其不夭人天年者幾希矣

卷四

太陰病

﹝腹滿腹痛黃吐與利下三門並附入少陰病蓋此三門之病本屬太陰病因在少陰者反多故從其多者附也﹞

黃太陰之爲病腹滿而吐食不下自利益甚時腹自痛者宜理中也陰經少有用桂枝湯者如此證若脈浮卽用桂枝湯微汗之若惡寒甚不已者非理中四逆不可也三陰俱有惡寒但喜濃衣卽惡寒也前證若下之必胸下結硬又宜瀉心湯也𨿽然用瀉心者由誤下而致非傳經熱邪也三陰𨿽皆有傳經熱邪故自有熱證與此陰證不同大宜詳究太陰經治法有汗下溫和解汗桂枝湯桂枝加芍藥湯下桂枝加大黃湯溫四逆湯理中湯和解梔子柏皮湯茵陳五苓散經云尺寸俱沈細者太陰受病也以其脈布胃中絡於嗌故腹滿而嗌漧今查太陰篇缺嗌漧證太陰之爲病腹滿而吐食不下自利益甚時腹自痛若下之必胸下結硬﹝成太陰爲病陽邪傳裏也太陰之脈布胃中邪气壅而爲腹滿上不得降者嘔吐而食不下下不得升者自利益甚時腹自痛陰寒在內而爲腹痛者則爲常痛此陽邪干裏𨿽痛而亦不常但有時腹自痛也若下之則陰邪畱於胸下爲結硬經曰病發於陰而反下之因作痞﹞自利不渴者屬太陰脈浮而緩手足自溫者系在太陰下後腹滿時痛者屬太陰太陰病脈浮者可發汗宜桂枝湯﹝在太陽則脈浮無汗宜麻黃湯此脈浮當亦無汗而不言者謂陰不得有汗不必言也不用麻黃而用桂枝者以陰病不當更發其陽也須識無汗亦有用桂枝湯﹞本太陽病醫反下之因而腹滿時痛者屬太陰也桂枝加芍藥湯主之大實痛者桂枝加大黃湯主之﹝邪气入裏則爲腹痛蓋气傳裏而痛者其痛不常當以辛溫之劑和之陰寒在內而痛者則痛無休止時欲作利也當以熱劑溫之有燥屎宿食爲痛者則不大便腹滿而痛也則須下之經曰諸痛爲實痛隨利減此皆爲裏證而治各不同﹞

桂枝加芍藥湯方桂枝生薑﹝各三兩半﹞甘艸﹝二兩炙﹞芍藥﹝六兩﹞大棗﹝十二枚擘﹞上五味以水七升煮取三升去滓分溫三服桂枝加大黃湯方桂枝﹝一兩﹞芍藥﹝一兩半﹞甘艸﹝炙半兩﹞大黃﹝半兩大便實痛者加一兩虛者照本方﹞上咀大棗三枚生薑四片水煎溫服張或謂太陰病用四逆等固當然復用桂枝大黃夫大黃至寒何爲用之於陰經又兼桂枝大黃寒熱相雜而用何也曰夫自利而渴者屬少陰爲寒在下焦自利不渴者屬太陰爲寒在中焦以四逆等湯溫其髒此本經當用之藥也其太陽病反下之表邪未解乘虛傳於太陰因而腹滿時痛用桂枝芍藥湯若大實痛者桂枝加大黃以除表裏之邪以上二節𨿽下後而利已此兼有滿痛形證故用芍藥大黃爲宜若脈浮弱其人續自便利設當行大黃芍藥者宜減之以其人胃气弱故易動也趙活人書第四問太陰經病證中云腹滿時痛屬太陰也又云腹痛桂枝加芍藥湯痛甚桂枝加大黃湯愚詳太陰病腹滿證有三有次第傳經之邪有直入本經之邪有下後內陷之邪不可不辧也如腹滿咽漧者此非傳經之陽邪者乎法當下之腹滿而吐食不下自利益甚時腹自痛若下之必胸下結硬此非直入本經之陰邪者乎法當溫之如太陽病醫反下之因爾腹滿時痛此誤下內陷之邪也法當用桂枝加芍藥湯大實痛者桂枝加大黃湯今此問中不言桂枝加芍藥加大黃二湯爲治誤下後之劑又不曰大實痛但曰痛甚設遇本經直入陰邪腹滿時痛而脈沈細者根據此用桂枝加芍藥大黃等下之豈不貽胸下結硬之悔又所謂大實痛者乃胃中邪實結燥而痛則痛甚與大實證全別以是知本經陰邪腹滿者宜理中靑皮陳皮傳經之邪腹滿咽漧者屬大柴胡證下後腹滿痛方見上太陰病脈弱其人續自便利設當行大黃芍藥者宜減之以其人胃气弱易動故也太陰中風四肢煩疼脈陽微陰澀而長者爲欲愈﹝內經曰四肢皆稟气於胃而不得至經必因於脾脾病不能爲胃行其津液四肢不稟水穀气日以就衰脈道不利筋脈血肉皆無气以生故不用脾在時則寄旺於四季在人則應於手足故太陰病則四肢應之﹞太陽病欲解時從亥至醜上﹝脾爲陰土旺於亥子丑向陽故云解時﹞

活古人以四日太陰證病在胸膈可吐而愈何也答曰不然有太陰證脈大胸滿多痰者可吐之脈大而無吐證者可汗而已大抵在表者汗之在裏者下之在上者湧之在下者泄之栝蔞梔豉隨證施用不可拘以日數也趙活人五十六問云陰證有發熱者乎太陰厥陰皆不發熱只少陰有發熱證愚詳仲景論中三陰皆有發熱如少陰二證外又有吐利手足不逆冷反發熱者不死少陰病一身手足盡熱以熱在膀胱必便血少陰病四逆散中用柴胡亦有發熱又厥陰病先厥後發熱而利者必自止下利脈數有微熱汗出今欲愈面赤身微熱爲鬱冒嘔而發熱小柴胡與夫太陰病中風四肢煩疼是三陰皆有發熱何其言之拘耶又云太陰篇無吐法如虛煩膈實等證可吐者皆屬他經獨華佗云四日在胸可吐之亦不曰太陰今活人傷寒問中云太陰病在胸膈可吐何耶況胸中本非太陰經部分仲景𨿽有下之則胸結硬是誤下後壞病也而胸下乃近心腹處亦非吐藥可治也至於論脈仲景但云太陰尺寸皆沈細亦未嘗言脈大

卷四太陰病

腹滿

腹滿俗云肚脹有屬熱者有屬寒者陽熱則腹滿咽漧或大小便祕澀或潮熱譫語等證陰則腹滿吐食不下自利益甚時腹自痛𨿽然腹滿爲裏證又有淺深之別經曰表已解內不消非大滿猶生寒熱則病不除是未全入腑邪猶淺也若大滿大實堅有燥屎可除下之𨿽四五日不能爲禍是已入腑邪已深也腹滿固多可下又有虛實之殊經曰腹滿不減爲實可下去之若腹滿時減爲虛則不可下又曰腹滿不減減不足言當下之要略曰腹滿時減復如故此虛寒從下上也當以溫藥和之蓋虛气畱滯亦爲之脹但比實者不至堅痛爾諸經皆有腹滿但太陰屬脾土位中央又專主腹滿之候腹滿之證二十餘條治法有汗吐下溫刺之異又有汗吐下後成腹脹者治法亦各不同蓋胃爲津液之主發汗亡陽則胃气虛而不能數布諸气壅滯而爲脹滿是當溫散濃朴生薑甘艸半夏人參湯可也吐後邪气不去加之腹脹滿者胸中之邪下傳入胃壅而爲實故生脹滿當須下之調胃承气湯可也邪未入腑而妄下之表邪乘虛入郁胸中有虛煩气上下不得通利腹爲之滿故當吐之梔子濃朴湯可也醫者能審邪气所起之由來眞知邪气所在之虛實發汗吐下之不瘥溫補鍼艾之適當則十全之功可得也又結胸從心下起至少腹硬滿而痛與腹滿類也然結胸按之則痛手不可近腹痛舉按常痛手近不甚也又痞亦從心下起至少腹亦與滿類也然痞或止畱心下腹滿但在腹之中也有此爲異臨證宜審太陽發汗後腹脹滿者濃朴生薑甘艸半夏人參湯﹝成吐後腹脹與下後腹滿皆爲實言邪气乘虛入裏爲實發汗後外已解也腹脹滿知非裏實由脾胃津液不足气澀不通壅而爲滿與此湯和脾胃而降气張或問太陽篇中發汗後諸證不言太陽病固所當然亦合列於傷寒之上何故止言發汗後腹脹者濃朴半夏生薑人參湯主之予曰凡言發汗後者以外無表證裏無別術止有腹脹一事而已除此之外卽獲全安夫傷寒二字豈可易言哉其傳變吉凶猶反掌耳可與所餘一證而並例哉其諸汗後條目不殊此意﹞

濃朴生薑人參甘艸半夏湯方濃朴﹝炙去皮﹞生薑﹝各半斤﹞人參﹝一兩﹞半夏﹝半升洗﹞甘艸﹝二兩﹞上五味以水一斗煮取三升去滓溫服一升日三服傷寒下後心煩腹滿臥起不安梔子濃朴湯主之﹝成下後但腹滿而不心煩則邪气入裏爲裏實但心煩而不腹滿則邪气在胸中爲虛煩旣煩且滿則邪气壅於胸腹間也滿者不能坐煩者不能臥故令臥起不安與梔子濃朴湯吐煩泄滿﹞太陽病過經十餘日心下溫溫欲吐而胸痛大便反溏腹微滿鬱鬱微煩先時自極吐下者調胃承气湯若不愈不可與但欲嘔胸中痛微溏者此非柴胡證以嘔知極吐下也﹝吳茱萸湯半夏瀉湯心詳嘔吐﹞太陽病中風以火劫發汗邪風被火熱血气流溢失其常度兩陽相燻灼其身發黃陽盛則欲衄陰虛則小便難陰陽俱虛竭身體則枯燥但頭汗出劑頸而還腹滿微喘口漧咽爛或不大便久則譫語甚者至噦手足躁擾撚衣摸牀小便利者可治傷寒腹滿譫語寸口脈浮而緊此肝乘脾名曰縱刺期門﹝腹滿譫語者脾胃疾也浮緊者肝脈也脾病見肝脈木行乘土也經曰水行乘火木行乘土名曰縱此其類矣期門者肝之幕制之以瀉肝經盛气﹞傷寒發熱嗇嗇惡寒大渴引飲腹滿自汗小便利病欲愈此肝乘肺也名曰橫刺期門﹝按傷寒發熱惡寒表病也至於自汗出則表已解矣大渴腹滿裏病也至於小便利則裏自和矣故曰其病欲解欲解則當俟其自愈矣刺期門三字疑衍﹞

陽明中風口苦咽漧腹滿微喘發熱惡寒脈浮而緊若下之則腹滿小便難也﹝麻黃湯﹞三陽合病腹滿身重難以轉側口不仁面垢譫語遺尿發汗則譫語下之則額上生汗手足逆冷若自汗者白虎湯陽明病脈遲食難用飽飽則微煩頭眩必小便難此欲作谷疸𨿽下之腹滿如故所以然者以脈遲故也﹝梔柏湯﹞傷寒吐後腹脹滿者與調胃承气湯﹝成內經云諸腹脹大屬於熱熱在上焦則吐吐後不解復腹脹滿者邪熱入胃也與調胃承气湯下其胃熱﹞發汗不解腹滿痛者急下之宜大承气湯腹滿時減減不足言當下之宜大承气湯﹝滿痛卽是實若時減者非實也下條是發明上文之義且言若但滿而不痛𨿽未可以爲實若滿而不減者亦可下也張或謂減不足言復曰當下之何也此古之文法如果也言腹滿不減當下之宜大承气湯此滿而不減之謂也若時滿時減者不可以當下而論是減不足言也然承气湯當綴下腹滿不減處非可續於減不足言之下也假如太陽篇中云傷寒不便六七日頭痛有熱者與承气湯其小便淸者知不在裏仍在表也當須發汗若頭痛者必衄宜桂枝湯緣桂枝當發汗而設非爲治衄而用也以其文法所拘致令後世治衄有麻黃桂枝之誤其減不足言之說亦不外乎是理﹞陽明病下之心中懊而煩胃中有燥屎者大承气湯腹微滿必初硬後溏不可攻﹝下後心中懊而煩者虛煩也當與梔子豉湯若胃中有燥屎者非虛煩也可與大承气湯下之其腹微滿初硬後溏是無燥屎此熱不在胃而在上也故不可攻﹞傷寒七八日身黃如橘子色小便不利腹微滿者茵陳蒿湯陽明病脈遲𨿽汗出不惡寒者其身必重短气腹滿而喘有潮熱者此外欲解可攻裏也手足然汗出者此大便已硬也宜大承气湯若汗多微發熱惡寒者表未解也其熱不潮未可與承气若腹大滿不通者可與小承气湯微和胃气勿令大泄下陽明病脈浮而緊口苦咽漧腹滿而喘發熱汗出不惡寒反惡熱身重﹝五苓散白虎湯﹞陽明病潮熱大便微硬者大承气湯若不大便六七日恐有燥屎少與承气湯湯入腹中不轉失气者此但初硬後溏不可攻攻之必脹滿不能食欲飲水者飲水則噦後發熱者必大便復硬宜小承气湯陽明中風脈弦浮大短气腹都滿脇下及心痛久按之气不通鼻幹不得汗嗜臥身及面目悉黃小便難潮熱時噦者與小柴胡湯脈但浮無餘證者麻黃湯太陰爲病腹滿而吐食不下自利益甚時腹自痛若下之必胸下結硬﹝理中湯丸不渴四逆湯張或謂凡傷寒初受者皆在太陽然後傳於陽明少陽也病有自陰經而入者未審何經先受也夫太陽先受也病自陽經發者爲外感風寒邪從表入故太陽先受之也病自陰經起者爲內傷生冷凍飲料食過多故從太陰入也夫太陰者脾也以飲食生冷則傷脾故腹滿而吐食不下自利不渴手足自溫等證也﹞桂枝加芍藥桂枝加大黃二證﹝已見前條﹞

少陰病六七日腹脹不大便者急下之宜大承气湯﹝成此少陰入腑也六七日少陰之邪入腑之時陽明內熱壅甚腹滿不大便也陽明病土勝腎水則幹急與大承气湯以救腎水﹞

厥陰下利淸谷不可汗汗出必腹滿﹝四逆湯﹞下利腹脹滿身體疼痛者先溫其裏四逆湯乃攻其表桂枝湯﹝下利腹滿者裏有虛寒先與四逆湯溫裏身疼痛爲表未解利止裏和與桂枝湯攻表﹞傷寒噦而腹滿視其前後何部不利利之則愈﹝成噦而腹滿气上而不下也視其前後部有不利者則利之以降其气前部小便也後部大便也或用五苓散小承气湯﹞

禁忌不大便六七日少與小承气湯不轉失气者不可攻攻之則腹滿不能食﹝論見不大便﹞腹滿吐利者忌下﹝論見太陰﹞

腹滿脈浮緊口苦咽漧者忌汗下鍼﹝論見自汗﹞腹滿脈遲者忌下﹝論見前脈遲條﹞腹滿脈弱自利設用大黃芍藥宜減之﹝論見太陰病條﹞

附活若飲食不節寒中陰經胸膈不快腹滿閉塞唇靑手足冷脈沈細少情緒或腹痛急作理中湯加靑皮每服一二劑胸卽快矣枳實理中丸五積散尢妙脹腹滿者宜桔梗半夏湯桔梗半夏湯治傷寒心腹痞滿時發疼痛桔梗﹝微炒﹞半夏﹝姜制﹞橘紅﹝各一兩﹞上咀每服四錢生薑三片水煎服海少陰證小便遺瀝大便遺失其人病六七日身重目不能視體如冰腹脹滿與物則咽不與則不求其脈沈細而微疾按之有力宜急下之與大承气湯

卷四太陰病

腹痛

邪气入裏與正气搏則爲腹痛所以痛者有異焉腹痛屬里正太陽經腹不痛少陽有胸脇痛而無腹痛若有陽明腹滿急而痛此爲裏實宜下之大柴胡湯小承气湯三陰下利淸谷而又腹痛者裏寒故也此總論太陽經陽中之陰四逆湯附子理中湯陽气傳太陰經腹滿而痛其證有二有實痛有虛痛腸鳴泄利而痛者虛痛也此獨論太陰經陰中之陽小建中湯卽桂枝加芍藥湯但桂有濃薄不瘥則小柴胡湯去芩加芍藥如數腹滿大便祕按之痛者實痛也桂枝加大黃一錢此之虛痛實痛乃是以陽邪漸消爲虛陽气正大爲實太陽傷寒陽脈澀陰脈弦法當腹中急痛先與小建中湯不瘥與小柴胡湯﹝成脈陽澀陰弦而腹中急痛者當作裏有虛寒治之與小建中湯溫中散寒若不瘥者非裏寒也必由邪气自表之裏裏气不利所致與小柴胡湯去黃芩加芍藥以除傳裏之邪﹞

小建中湯方桂枝﹝去粗皮﹞生薑﹝切各三兩﹞芍藥﹝六兩﹞甘艸﹝炙二兩﹞大棗﹝十二枚擘﹞膠飴﹝一升﹞

上六味以水七升煮取三升去滓納膠飴更上微火消解溫服一升日三服嘔則不可用建中湯以甜故也﹝內經曰肝生於左肺臟於右心位在上腎處在下脾者土也應中央居四髒之中爲中州生育榮衛通行津液一有不調則榮衛失所育津液失所行必此湯溫健中髒是以建中名焉脾欲緩急食甘以緩之健脾者必以甘爲主故以膠飴甘溫爲君甘艸甘平爲臣桂辛熱辛散也潤也榮衛不足潤而散之芍藥味微寒酸收也泄也津液不逮收而行之是以芍藥桂爲佐生薑味辛溫大棗味甘溫胃者衛之源脾者榮之本鍼經曰榮出中焦衛出上焦是矣衛爲陽不足者益之必以辛榮爲陰不足補之必以甘辛甘相合脾胃健而榮衛通是以姜棗爲使或謂桂枝湯解表而芍藥數少建中湯溫裏而芍藥數多何也皮膚爲近則制小其服心腹爲遠則制大其服此所以爲不同也﹞

傷寒胸中有熱胃中有邪气腹中痛欲嘔吐者黃連湯主之﹝成濕家下後舌上如胎者以丹田有熱胸上有寒是邪气入裏而爲下熱上寒也此傷寒邪气傳裏而爲下寒上熱也胃中有邪气使陰陽不交陰不得升而獨治於下爲下寒腹中痛陽不得降而獨治於上爲胸中熱欲嘔吐與黃連湯升降陰陽之气﹞

黃連湯方黃連甘艸﹝炙﹞漧薑﹝炮﹞桂枝﹝去粗皮各三兩﹞人參﹝二兩﹞半夏﹝半升洗﹞大棗﹝十二枚擘﹞

上七味以水一斗煮取六升去滓溫服一升日三服夜二服﹝上熱者泄之以苦黃連之苦以降陽下寒者散之以辛桂姜半夏之辛以升陰脾欲緩急食甘以緩之人參甘艸大棗之甘以益胃﹞

傷寒五六日中風往來寒熱胸脇苦滿默默不欲飲食心煩喜嘔或胸中煩而不嘔或渴或腹中痛或脇下痞硬或心下悸小便不利或不渴身有微熱或咳者與小柴胡湯二陽並病太陽初得病時發汗不徹因轉屬陽明續自微汗不惡寒若太陽證不罷者不可下可少發汗設面色緣緣正赤者陽气怫郁在表當解之燻之若發汗不徹其人煩躁不知痛處乍在腹中乍在四肢按之不可得其人短气但坐以汗出不徹更發汗則愈以脈澀知之﹝桂枝不惡寒大柴胡湯小汗宜葛根湯各半湯麻黃加桂枝湯﹞

陽明病患不大便五六日繞臍痛煩躁發作有時此有燥屎故使不大便也﹝成不大便五六日者則大便必結爲燥屎也胃中燥實气不得下通故繞臍痛煩躁發作有時也﹞大下後六七日不大便煩不解腹滿腹者有燥屎也所以然者本有宿食故也大承气湯主之﹝大下之後則胃弱不能消穀至六七日不大便則宿食已結不消故使煩熱不解而腹滿痛是知有燥屎也與大承气湯以下除之﹞發汗不解腹滿痛者急下之之少陰病二三日不已至四五日腹痛小便不利四肢沈重疼痛自下利者此爲有水气其人或咳或嘔或下利或小便利眞武湯﹝成少陰病二三日則邪气猶淺至四五日邪气已深腎主水腎病不能制水水飲停爲水气腹痛者寒濕內甚也四肢沈重疼痛寒濕外甚也小便不利自下利者濕勝而水谷不別也內經曰濕勝則濡泄與眞武湯益陽散寒濕﹞少陰病下利淸谷裏寒外熱手足厥逆脈微欲絕反不惡寒面赤色或腹痛或漧嘔或咽痛或利止脈不出者通脈四逆湯主之﹝下利淸谷手足厥冷脈微欲絕爲裏寒身熱不惡寒面赤色爲外熱此陰盛於內格陽於外不相通也與通脈四逆湯散陰通陽﹞少陰病四逆其人或咳或悸或小便不利或腹中痛或泄利下重者四逆散主之﹝四逆者四肢不溫也傷寒邪在三陽則手足必熱傳到太陰手足自溫至少陰則熱邪漸深故四肢逆而不溫也及至厥陰則手足厥冷是又甚於逆與四逆散以散傳經之熱也﹞少陰病二三日至四五日腹痛小便不利下利不止便膿血者桃花湯﹝二三日至四五日寒邪入裏深也腹痛者裏寒也小便不利者水谷不別也下利不止便膿血者腸胃虛弱下焦不固也與桃花湯固腸止利也﹞

太陰爲病腹滿吐食不下自利益甚時腹自痛若下之必胸下結硬﹝或用理中湯丸不渴四用湯逆﹞本太陽病醫反下之因爾腹滿時痛屬太陰也桂枝加芍藥湯大實痛者桂枝加大黃湯﹝詳見前﹞

厥陰傷寒四五日腹中痛若轉气下趣少腹者此欲下利也﹝傷寒四五日邪气傳裏之時腹中痛轉气下趣少腹者裏虛遇寒寒气下行欲作自利也或用附子漧薑湯四逆湯﹞

云傷寒邪在三陰內不得交通故爲腹痛手足之經皆會於腹如脈弦而腹痛過在足厥陰肝手太陰肺刺太衝太淵太陵如脈沈而腹痛過在足太陰脾少陰腎手厥陰心包刺太溪太陵如脈沈細而痛過在足太陰脾手少陰心刺太白神門三陰交此刺腹痛之法也吳凡腹中痛可按可揉者內虛也不可按不可揉者內實也王海藏言中脘痛者屬脾土脈沈細內寒者理中湯或用附子理中丸主之若陽脈澀陰脈弦小建中湯主之若小腹痛屬厥陰經分宜當歸四逆湯加吳茱萸主之厥逆者四逆湯加吳茱萸主之若大實腹滿而痛或繞臍刺痛不大便脈實者以大承气湯下之凡潮熱不大便從心下至少腹硬滿而痛手不可近者大陷胸湯下之若脈弦腹痛無熱無寒者芍藥甘艸湯主之凡脈弦口苦發熱腹中痛者小柴胡去人參加炒白芍湯主之若寒熱交作腹中痛者加肉桂芍藥主之若寒多而痛者去黃芩倍肉桂芍藥也凡少陰發熱手足冷腹中痛者四逆散加附子湯肉桂炒芍藥吳茱萸主之也凡發熱脈洪弦而腹痛者芍藥黃芩湯主之大抵腹痛有虛有實有冷有熱要在脈證辧而用之凡蓄血亦令人腹痛手不可近自有本條若自利腹痛小便淸白盒飯溫也理中四逆看微甚用輕者五積散重者四逆湯無脈者通脈四逆湯使陰退而陽復也腹痛欲吐利而煩躁者多有痧毒世俗括刺委中穴凡脈微弦少腹痛厥陰也宜刺太衝太淵太陵灸歸來關元脈沈臍腹痛少陰也宜刺太白神門三陰交灸中脘陶傷寒腹中痛用涼水飲之其痛稍可者屬熱當用涼藥不已而或繞臍硬痛大便結實煩渴屬燥屎痛急用寒藥下之或食積痛治亦如之若小腹硬痛小便自利大便黑身目黃者屬蓄血痛治亦如之加行血藥下盡黑物自愈此三者痛隨利減之法也若飲水愈痛屬寒當用溫藥不已而或四肢厥冷腹痛嘔吐泄利急用熱藥須詳脈來有力無力方可劉氏用灰包熨腹痛龐合灸不灸久則冷結气上衝心而死活身無大熱煩渴大便實或腹痛滿及生赤癮疹者調胃承气湯黃連橘皮湯腹痛兼頭痛發熱身痛吐利爲霍亂欲吐不吐欲瀉不瀉爲幹霍亂法詳雜病霍亂門

卷四太陰病

黃

﹝王叔和陽明篇海藏雲色如煙燻黃乃濕病也一身盡痛色如橘黃乃黃病也一身不痛﹞

成濕熱俱甚則發身黃傷寒至於發黃爲病亦已甚矣邪風被火兩陽相燻其身必黃陽明病被火額上汗出小便不利必發身黃此皆由內有熱而被火攻發黃者也陽明病無汗小便不利心中懊必發黃者由陽明熱盛而發黃也傷寒汗已身目爲黃以寒濕在裏不解故也此不可下宜於寒濕中求之是知非特濕熱發黃而寒濕亦發黃也但寒濕之黃身如燻黃色暗而不明也熱盛之黃黃如橘色气出染衣正黃如柏也大抵黃家屬太陰太陰爲濕熱蒸之而致經曰太陰當發身黃是也一或脈沈結少腹硬小便自利其人如狂者又爲蓄血在下焦使之黃也發黃非止寸口近掌無脈鼻气出冷爲不治之證又若形體如煙燻直視搖頭爲心絕環口黧黑柔汗發黃爲脾絕是皆不治之證也太陽病身黃脈沈結少腹硬小便自利其人如狂者血也抵當湯﹝詳蓄血﹞得病六七日脈遲浮弱惡風寒手足溫醫數下之不能食脇下滿痛項彊小便難面目及身黃﹝茵陳五苓散詳脇痛﹞太陽病脈浮動數頭痛發熱微盜汗出反惡寒表未解也醫反下之客气動膈若不結胸但頭汗出小便不利身必發黃﹝梔子柏皮湯詳頭汗﹞太陽中風以火劫汗兩陽相燻其身發黃陽盛欲衄陰虛小便難陰陽俱虛身體枯燥﹝防己黃湯梔子柏皮湯詳頭汗﹞

梔子柏皮湯方梔子﹝十五个擘﹞甘艸﹝一兩炙﹞黃柏﹝二兩﹞上三味以水四升煮取一升半去滓分溫再服若發汗已身體灼熱者名曰風溫脈陰陽俱浮自汗身重多眠睡鼻息必鼾語言難出若被火者微發黃色太陽病已汗遂發熱惡寒復下之表裏俱虛復加燒鍼因胸煩面靑膚者難治色微黃手足溫者易愈﹝色微黃非病也所以驗其病之易愈也﹞

陽明傷寒瘀熱在裏身必發黃麻黃連軺赤小豆湯麻黃連軺赤小豆湯方麻黃﹝去節﹞生薑﹝切﹞連軺﹝連翹根也﹞甘艸﹝炙四味各二兩﹞杏仁﹝四十粒泡去皮尖﹞大棗﹝十二枚擘﹞生梓白皮﹝一升切﹞赤小豆﹝一升﹞上八味以潦水一斗先煮麻黃再沸去上沫納諸藥煮取三升去滓分溫三服半日服盡﹝內經曰濕上甚而熱治以苦溫佐以甘辛以汗爲度正此之謂也又煎用潦水者亦取其水味薄則不助濕气﹞

陽明病發熱但頭汗出小便不利渴飲水漿此瘀熱在裏身必發黃茵陳蒿湯傷寒七八日身黃如梔子色小便不利腹微滿者茵陳蒿湯﹝成當熱甚之時身黃如橘子色是熱毒發泄於外內經曰膀胱者州都之官津液藏焉气化則能出矣小便不利小腹滿者熱气甚於外而津液不得下行也與茵陳蒿湯利小便退黃逐熱﹞

茵陳蒿湯方茵陳﹝六兩﹞大黃﹝二兩去皮﹞肥梔子﹝十四枚擘﹞上三味以水一斗先煮茵陳減六升納二味煮取三升去滓分溫三服小盒飯利尿如皂角汁色正赤一宿腹減黃從小便去也﹝成小熱之气涼以和之大熱之气寒以取之發黃者熱之極也非大寒之劑則不能徹其熱酸苦湧泄爲陰酸以湧之苦以泄之故以茵陳蒿酸苦爲君心法南方火而主熱大熱之气必以苦寒勝之故以梔子爲臣宜補必以酸宜下必以苦蕩滌邪熱必假將軍攻之故以大黃爲佐𨿽甚熱火毒必祛除分泄前後腹得利而解矣﹞

陽明病無汗小便不利心中懊身必發黃陽明中風脈弦浮大而短气腹滿脇下及心痛鼻幹不得汗嗜臥一身及面目悉黃小便難有潮熱時噦耳前後腫病過十日脈續浮者與小柴胡湯脈但浮無餘證者與麻黃湯若不尿腹滿加噦者不治陽明病面合赤色不可攻必發熱色黃者小便不利也﹝梔子柏皮湯﹞陽明病被火額上微汗小便不利者必發黃﹝五苓散梔子柏皮湯﹞傷寒發汗已身目皆黃所以然者以寒濕在裏不解故也不可下於寒濕中求之﹝成金匱要略謂黃家所起從濕得之汗出熱去則不能發黃髮汗已身目爲黃者風气去濕气在也脾惡濕濕气內著脾色外奪者身目爲黃若瘀血在裏發黃者則可下此以寒濕在裏故不可下當從寒濕法治之﹞

太陰傷寒脈浮而緩手足自溫系在太陰太陰當發身黃若小便自利者不能發黃以脾家實腐穢當去故也﹝浮緩亦大之類小便不利者五苓散加茵陳主之小便自利者橘皮湯主之﹞

婁上身黃小便自利小腹硬而狂大便黑者爲蓄血則宜抵當湯下之若小腹不硬其人不狂大便不黑者𨿽小便利非蓄血也其爲證有三一者梔子柏皮湯二者麻黃連翹赤小豆湯皆治身黃小便利而身不疼者海藏所謂漧黃是也三者桂枝附子湯去桂加白術湯皆治身黃小便利而一身盡痛者活人所謂中濕是也張或謂傷寒發黃惟陽明與太陰兩經有之俱言小便利者不能發黃何也蓋黃者土之正色以太陰與陽明俱屬土故發黃也其黃之理外不能汗裏不得小便脾胃之土爲熱所蒸故色見於外爲黃也若小便利者熱不內蓄故不能變黃也其有別經發黃者亦由脾胃之土受邪故也趙明瘀熱發黃與瘀血發黃外證及脈未嘗相似且如頭汗出劑頸而還腹微滿小便不利渴飲水漿爲瘀熱證小腹急結其人如狂小腹硬滿小便自利大便黑爲瘀血證此外証之不似也瘀血脈微而沈或沈結瘀熱脈則浮滑緊數此脈狀之又不相似也然則相似者但色黃耳若論黃色之相似非特瘀熱與瘀血又如風溫被火微發黃色太陽火劫發汗兩陽相燻灼其身發黃陽明被火額上微汗必發黃者是又挾火邪所致者外此亦有黃色之不相似者乎曰濕家之燻黃則異矣可不各以其似不似而明辧之歟附五苓茵陳散方以茵陳濃煎湯調五苓散二錢服之日三四黃從小便下以小便淸爲度橘皮湯方橘皮﹝一兩﹞生薑﹝二兩﹞細銼水一升半煎七合去滓分二服稍熱呷之未瘥再服茵陳蒿大黃湯治傷寒發黃面目悉黃小便赤宜服茵陳蒿山梔仁柴胡黃柏﹝蜜塗炙﹞龍膽艸﹝各半兩﹞黃芩﹝去黑心﹞升麻大黃﹝炒各一兩﹞上咀每服五錢水一盞半煎至一盞去滓早晚食後溫服茅根湯治傷寒發黃徧身如金色者茅根﹝洗淨銼﹞山梔仁茵陳蒿地骨皮甘艸﹝炙各半兩﹞上咀每服五錢用水一盞半生薑三片豆豉六七粒同煎至一盞去滓早晚食遠溫服附陰黃身冷汗出脈沈而黃爲陰黃乃太陰經中濕亦有體痛發熱者身如燻黃終不如陽黃之明如橘子色也當叩其小便之利與不利小便自利術附湯小便不利大便反快者五苓散海傷寒病遇太陽太陰司天若下之太過往往變成陰黃一則寒水太過水來犯土一則土气不及水來侵之多變此疾一則茵陳茯苓湯加當歸桂枝二則茵陳橘皮湯加姜術半夏三則茵陳附子湯四則茵陳四逆湯五則茵陳姜附湯六則茵陳吳茱萸湯方見如下發黃小便不利煩躁而渴茵陳湯加茯苓豬苓滑石當歸官桂主之﹝韓氏名茵陳茯苓湯﹞發黃煩躁喘嘔不渴茵陳湯加陳皮白術生薑半夏茯苓主之﹝韓氏名茵陳陳皮湯﹞發黃四肢徧身冷者茵陳湯加附子甘艸主之﹝韓氏名茵陳附子湯﹞發黃肢體逆冷腰上自汗茵陳湯加附子漧薑甘艸主之﹝韓氏名茵陳姜附湯﹞發黃冷汗不止者茵陳湯加附子漧薑主之﹝韓氏名茵陳附子湯﹞發黃前服姜附諸藥未已脈尙遲者茵陳加吳茱萸附子漧薑木通當歸主之﹝韓氏名茵陳茱萸湯﹞趙宗顏因下之太過生黃脈沈細遲無力次第用藥至茵陳附子湯大效按海藏次第用藥者謂先投韓氏茵陳茯苓湯次投茵陳陳皮湯又次投茵陳附子湯後趙秀才次第仿此趙秀才得黃病脈寸微尺弱身冷次第用藥至茵陳四逆湯大效傷冷中寒脈弱气虛變爲陰黃仲景理中湯加茵陳服之海往來寒熱一身盡黃者小柴胡加梔子湯主之衍一僧傷寒發汗不徹有畱熱身面皆黃多熱期年不愈醫作食黃治之治不對病不去問之食不減尋與此藥服五日病減三分之一十日減三分之二三十日病悉去方用茵陳梔子各三分秦艽升麻各四錢末之每用三錢水四合煎及二合去渣食後溫服以愈爲度活五苓加茵陳蒿湯治發黃而渴小便不利茵陳蒿湯﹝十分﹞五苓湯﹝五分﹞上二劑拌勻每服三錢日三服水調下又方傷寒欲發黃者急用瓜蒂末口含水搐一字許入鼻中出黃水甚驗卽用茵陳湯調五苓散服之甚效本治頭中濕熱發黃膽瓜蒂散瓜蒂﹝二十枚﹞赤小豆黍米﹝各十四粒﹞上爲細末如大豆許一粒納鼻中縮入當出黃水愼不可吹入云結胸發黃太陽附本也﹝以結胸法治之﹞痞气發黃太陰附本也﹝以痞法治之﹞

活問白虎證亦有身熱煩渴引飲小便不利何以不發黃答曰白虎與發黃證相近徧身汗出此爲熱越白虎證也頭面汗出頸以下無汗發黃證也

卷四

少陰病

﹝咽痛吐吐利下利但欲寐嗜臥口燥咽漧﹞

少陰之爲病但欲寐也又欲吐不吐心煩但欲寐五六日自利而渴者理中四逆輩陰證𨿽云不用麻黃如少陰病始得之反發熱脈沈者麻黃細辛附子湯於六經中但少陰證難辧本經但云脈沈細欲寐小便數而曰背惡寒四肢厥者可不審而知之或𨿽有惡寒甚者不覺寒或但喜濃衣近火善瞌睡問之則不言怕寒殊不知濃衣卽惡寒也善瞌睡卽但欲寐也其脈微細或沈澀𨿽有陰陽俱緊者蓋其人素有熱爲表寒外襲故如此但當察其外證爲主必以溫藥逐之其陽邪傳入及夫少陰自受熱證宜下宜吐宜和解者多矣仲景𨿽不言脈滑實沈數諸可下之脈然於證則可知矣脈必相符𨿽或有反沈微細遲脈不應證者爲不可下亦宜涼劑滋陰退陽而愈者其不愈者必待脈有力而後下之可也其有證惡寒急下之者倘反有脈不應病亦宜微下之𨿽不敢大下亦不可緩也臨病應變之術妙自神會非俗工之所知良醫之所自得六經同法惟少陰傳變與太陽相同如通脈四逆湯四逆散眞武湯證俱有加減法謂有或爲之證亦猶太陽小靑龍小柴胡之類罕有能知斯妙者也少陰經治法有汗下吐溫和解灸刺汗麻黃附子細辛湯麻黃附子甘艸湯下大承气湯抵當湯吐瓜蒂散溫四逆湯桂枝芍藥湯附子湯桃花湯吳茱萸湯白通湯白通加豬膽汁湯眞武湯通脈四逆湯和解桂枝甘艸龍骨牡蠣湯黃連阿膠湯豬膚湯甘艸湯桔梗湯苦酒湯半夏散豬苓湯四逆湯灸灸少陰經云尺寸俱沈者少陰受病也以其脈貫腎絡於肺系舌本故口燥舌漧而渴少陰之爲病脈微細但欲寐也少陰病欲吐不吐心煩但欲寐五六日自利而渴者屬少陰也虛故引水自救若小便色白者少陰病形悉具小便白者以下焦虛有寒不能制水故令色白也病患脈陰陽俱緊反汗出者亡陽也此屬少陰法當咽痛而復吐利少陰病始得之反發熱脈沈者麻黃附子細辛湯主之﹝張或云論傳經之邪自三陽而傳至太陰太陰則傳少陰此不言傳經而言始得之何也夫傳經者古人明理立法之意如此安可執一而論哉夫三陽傷寒多自太陽入次第而傳至厥陰者固有也其三陰傷寒亦有自利不渴始自太陰而入者今少陰病始得之反發熱此自少陰而入者故云始得之緣少陰無身熱而今有熱故言反發熱以不當發熱而熱也爲初病邪淺故與麻黃附子細辛湯以發散之﹞少陰病脈細沈數病爲在裏不可發汗﹝成少陰病始得之反發熱脈沈者爲邪在經可與發汗若脈細沈數爲病在裏不可發汗按陰脈沈細今帶數恐人以爲熱故舉以告人蓋此數乃沈細之數如經曰數爲虛者是也非熱則煩數之數也成注欠發明﹞少陰病脈微不可發汗亡陽故也陽已虛尺脈弱澀者復不可下之﹝脈微爲亡陽表虛不可發汗脈弱澀爲亡陰裏虛復不可下﹞少陰病得之二三日麻黃附子甘艸湯微發汗以二三日無裏證故微發汗也﹝謂初得病二三日常見少陰證以邪未深故須汗以無陽證故微發之而已﹞

麻黃附子甘艸湯方麻黃﹝去節﹞甘艸﹝炙各二兩﹞附子﹝一枚炮去皮破八片﹞上三味以水七升先煮麻黃一兩沸去上沫納諸藥煮取三升去滓溫服一升日三服﹝麻黃甘艸之甘以散表寒附子之辛以溫寒气﹞

龐少陰病脈沈不知何沈也且沈緊發汗則動經細沈數爲病在裏不可發汗詳此脈或沈而喘或沈而微不甚小是表中寒而裏不消脈應裏而發熱在表故以小辛之藥溫散而微微取汗也少陰病得之一二日口中和其背惡寒者當灸之附子湯主之﹝背者胸中之府諸陽受气於胸中而轉行於背內經曰人身之陰陽者背爲陽腹爲陰陽气不足陰寒气盛則背爲之惡寒若風寒在表而惡寒者則一身盡寒矣但背惡寒者陰寒气盛可知如此條是也又或乘陰气不足陽气內陷入陰中表陽新虛有背微惡寒者經所謂傷寒無大熱口燥渴心煩背微惡寒白虎加人參湯主之是也一爲陰寒气盛一爲陽气內陷何以明之蓋陰寒爲病則不能消耗津液故於少陰病則其口中和及陽气內陷則熱爍津液爲幹故於太陽病則口燥舌漧而渴也要辧陰陽寒熱不同者當於口中潤燥詳之﹞

附子湯方附子﹝二枚炮去皮破八片﹞白術﹝四兩﹞茯苓芍藥﹝各三兩﹞人參﹝二兩﹞上五味以水八升煮取三升去滓溫服一升日三服﹝辛以散之附子之辛以散寒甘以緩之茯苓人參白術之甘以補陽酸以收之芍藥之酸以扶陰所以然者偏陰偏陽則爲病水欲實水當平之不欲偏勝也﹞

少陰病得之二三日以上心中煩不得臥黃連阿膠湯主之﹝方見不得臥﹞少陰病六七日腹脹不大便者急下之用大承气湯少陰病四逆其人或咳或悸或小便不利或腹中痛或泄利下重者四逆散主之四逆散方甘艸﹝炙﹞枳實﹝破水浸炙幹﹞柴胡芍藥﹝各等分﹞上四味各十分搗篩白飲和服方寸匕日三服咳者加五味子漧薑各五分並主下利悸者加桂枝五分小便不利者加茯苓五分腹中痛者加附子一枚炮令拆泄利下重者先以水五升煮薤白三升煮取三升去滓以散三方寸匕納湯中煮取一升半分溫再服少陰病手足逆冷其人若下利後重者此條四逆散加薤白湯若下利脈絕及無脈者通脈四逆湯白通加豬膽汁湯﹝方論見下利﹞若身體骨節痛脈沈者宜附子湯少陰病脈沈者急溫之宜四逆湯﹝方見下利﹞少陰病身體痛手足寒骨節痛脈沈者附子湯主之少陰病脈沈發熱者宜麻黃附子細辛湯少陰病欲解時從子至寅上少陰病惡寒而蜷時自煩欲去衣被者可治少陰病下利止而頭眩時時自冒者死少陰中風脈陽微陰浮者爲欲愈少陰病脈微細沈但欲臥汗出不煩自欲吐至五六日自利復煩躁不得寤寐者死少陰病六七日息髙者死少陰病脈緊至七八日自利脈緊變暴微厥手足反溫者欲解也﹝論見下利﹞少陰病八九日一身手足盡熱者以熱在膀胱必便血也少陰病但厥無汗而彊發之必動其血未知從何道出或從口鼻或從目出是名下厥上竭最難治少陰病四逆惡寒而身蜷脈不至不煩而躁者死少陰病惡寒身蜷而利手足逆冷者不可治戴若兀兀欲吐心煩喜寐或自利口燥而渴或口中和而背惡寒此屬少陰經但少陰用藥有陰陽之分自利而渴者宜豬苓湯蓋陽熱傳入腎少陰經腎系舌本故自利口燥而渴以豬苓湯利腎中之熱不愈則當自大便去之古法合用大承气湯若難用大承气湯則用小承气湯或且進白頭翁湯上項諸藥爲陰中涵陽者也泄利下重其人四逆先以水盞半蔥白二根煎一盞去蔥煎四逆散至七分咳加半五味子漧薑各半錢悸加桂枝一錢小便不利加茯苓一錢腹痛加熟附半錢若審是下利淸谷手足四逆其人面戴赤或腹痛或漧嘔或咽痛四逆湯倍漧薑面赤者加蔥一根腹痛加芍藥一錢半嘔加生薑咽痛加桔梗一錢若口中和而背惡寒宜正方四逆湯不必加減四逆散四逆湯俱治少陰下利四肢逆冷泄利下重者與下利淸谷者一涼一溫又自有陰有陽之別若初得病便見少陰證其人發熱惡寒身疼頭不痛者宜麻黃細辛附子湯微汗之或五積散加熟附半錢或五積散加以順元散

卷四少陰病

但欲寐嗜臥

衛气寤則行陽寐則行陰而寐也必從足少陰始故少陰之爲病脈微細但欲寐太陽病十日已去脈浮細嗜臥者外已解也胸滿脇痛者小柴胡湯脈但浮者與麻黃湯﹝此條當是太陽少陽二經合病胸滿𨿽與前同而脈浮細嗜臥則爲表邪已解脇痛爲少陽有邪故與柴胡若脈但浮者又當先治太陽也此是設爲變通之言非謂服柴胡而脈浮也成注不足遵﹞口躁咽漧但欲寐﹝詳口苦﹞欲吐不吐但欲寐﹝詳吐﹞吐利但欲寐﹝詳吐利﹞下利但欲寐﹝詳下利﹞脈浮汗出多眠若身重息鼾者風溫﹝詳風溫﹞

若合目則盜汗出此三陽合病﹝詳盜汗﹞狐惑病默默欲眠目不得閉不欲飲食惡聞食臭其面目乍赤乍黑乍白其聲嗄者甘艸瀉心湯咽漧者苦參湯其肛虫蝕雄黃燻之其脈數無熱目赤黑者當歸赤小豆散﹝詳狐惑﹞

卷四少陰病

口燥咽漧

﹝已附見口苦咽漧條內﹞

卷四少陰病

咽痛

太陽陽明咽痛各一證悉屬熱也太陽治以半夏散陽明治以四逆散加桔梗少陰咽痛有六證熱證者四寒證者二熱者治以豬膚湯甘艸湯桔梗湯苦酒湯半夏散寒者治以桂枝榦姜湯眞武湯四逆湯厥陰咽痛一法亦熱也治以桔梗湯咽痛皆熱證何獨少陰二證寒耶其一以汗多亡陽故用漧薑附子以復陽溫經也其一以陰盛格陽故用通脈四逆以散陰通陽也太陽病下之脈緊者必咽喉痛半夏湯半夏散及湯方半夏﹝制﹞桂枝甘艸﹝炙各等分﹞上咀水煎服少少咽之爲散白湯調服方寸匕亦效日三服﹝仲景法爲散調服不咀﹞

成甘艸湯主少陰客熱咽痛桔梗湯主少陰寒熱相搏咽痛半夏散及湯主少陰客寒咽痛陽明病但頭眩不惡寒故能食而咳其人必咽痛若不咳者咽不痛﹝詳眩﹞

少陰厥陰少陰病二三日咽痛者可與甘艸湯不瘥者與桔梗湯﹝陽邪傳於少陰爲咽痛服甘艸湯則瘥若寒熱相搏爲咽痛者服甘艸湯不瘥與桔梗湯以和少陰之气﹞

甘艸湯方甘艸﹝二兩﹞上一味以水三升煮取一升半去滓溫服七合日三服桔梗湯方桔梗﹝一兩﹞甘艸﹝二兩﹞上二味以水三升煮取一升去滓分溫再服﹝桔梗味辛溫以散寒甘艸味甘平以除熱甘梗相合以調寒熱﹞

少陰病咽中痛半夏散及湯主之少陰病咽中傷生瘡不能語言聲不出者苦酒湯主之苦酒湯方半夏﹝十四枚洗破棗核大﹞雞子﹝一枚去黃納上苦酒著雞子殼中﹞上二味納半夏著苦酒中以雞子殼置刀環中安火上令三沸去滓少少含咽之不瘥更作三劑﹝按苦酒本艸注白醯也而成氏復云苦酒之酸予則以爲名義俱乘安知酒之味苦者不可以已咽瘡耶若嫌酒之性熱則下半夏湯更辛況此味苦哉下文發字與斂字自相反﹞

脈陰陽俱緊反汗出者亡陽也此屬少陰法當咽痛而復吐利傷寒先厥後熱者下利必自止止而反汗出者其喉爲痺﹝厥而利發熱則利必止反汗出者亡陽也咽中痛熱上衝也亡陽則陰獨復會於熱則陰陽結而爲喉痺也內經曰一陰一陽結爲喉痺詳下利﹞咽痛下利兼胸痛者豬膚湯手足厥冷脈微欲絕不惡寒面赤者通脈四逆湯下後復厥逆下部脈不至者麻黃升麻湯﹝並見下利﹞

陽毒咽痛面赤斑斑如錦紋唾膿血五日可治七日不可治宜升麻鱉甲湯﹝活人云陽毒升麻湯主之論見陽毒條﹞陰毒咽痛面目靑身痛如被杖五日可治七日不可治升麻鱉甲去雄黃蜀椒湯﹝活人云陰毒甘艸湯主之論見陰毒條﹞

禁忌咽中閉塞不可發汗發汗則吐血气欲絕手足厥冷欲得蜷臥不能自溫咽中閉塞不可下下之則上輕下重水漿不下臥則欲蜷身急頭眩下利日數十行張或云六經傷寒皆不言咽痛惟少陰篇中有咽痛咽傷之證何也夫少陰咽痛乃經絡所系蓋少陰之脈上貫肝膈入肺循喉嚨系舌本故有咽傷痛之患內經曰所生病者咽腫上气嗌漧及痛此經脈所系邪气循行而致然也附活半夏桂枝甘艸湯治伏气之病謂非時有暴寒中人伏气於少陰經始不覺病旬月乃發脈更微弱先發咽痛似傷寒非喉痺之病必下利始用半夏桂枝甘艸湯主之此病只二日便瘥古方謂之腎傷寒也次用四逆主之半夏桂枝甘艸湯半夏﹝湯洗﹞甘艸﹝炙﹞桂心﹝各等分﹞上咀每服四錢水煎候冷少少細呷之趙活人書近來見四樣印本皆是四逆散然四逆散不主咽痛恐刊者之誤不能無疑仲景論云四逆散治少陰病傳邪作熱四肢逆而不溫者今此證蓋是伏寒於少陰經而脈微弱法當溫散旣先用半夏桂甘湯溫劑何復用柴胡寒劑繼之此必是四逆湯也何況通脈四逆湯方後有咽痛加桔梗之例用此又何疑焉吳凡咽痛有陰陽二毒凡陽毒咽喉腫痛乃熱極也陰毒咽喉不利乃冷極也陽毒脈浮數而大咽痛吐膿血千金外臺用烏扇膏治之活人用黑奴丸又陽气獨勝狂躁咽痛脈洪實滑促活人用葶藶苦酒湯治傷寒咽痛用生甘艸濃煎湯與之水浸山豆根苦水含之或用鶴虱艸搗汁入米醋漱喉中亦妙劉咽痛有瘡黃柏細辛末吹之凡傷寒腮頰紅腫並咽喉腫痛者刺少商委中出血少商穴在手大指端內側去爪甲角如韭葉以三稜鍼刺血出愈戴亦有初得病頭痛發熱無陽毒少陰諸證而咽喉自痛者此因感冒後頓用濃衣被堆壅或用蠻法服生薑熱酒卽臥遂成上壅或先有壅熱欲取涼快致爲外邪所襲旣有風寒又有熱壅宜參蘇飲倍桔梗加木香半錢或消風百解散或敗毒散或五積散敗毒散各半帖名交加散

卷四少陰病

吐

﹝吐與嘔之別已見嘔門欲吐亦附漧嘔條內宜參考﹞

腹滿時痛而吐者太陰病﹝論見腹滿活人云理中湯主之﹞

少陰病飲食入口則吐心中欲吐復不能吐始得之手足寒脈弦遲者此胸中實不可下也當吐之若膈上有寒飲漧嘔者不可吐也急溫之宜四逆湯﹝成傷寒表邪傳裏至於少陰少陰之脈從肺出絡心注胸中邪旣畱於胸中而不散者飲食入口則吐心中欲吐陽受气於胸中邪旣畱於胸中則陽气不得宣發於外是以始得之手足寒脈弦遲此是胸中實不可下而當吐其膈上有寒飲亦使人心中而手足寒吐則物出嘔則物不出吐與嘔別焉胸中實則吐而物出若膈上有寒飲則但干嘔而不吐也此不可吐可與四逆湯以溫其膈﹞少陰病但欲臥不煩而吐五日變自利煩躁不得寐者死﹝詳但欲寐﹞

漧嘔吐涎沫頭痛者宜下方吳茱萸湯治吐利手足厥冷煩躁欲死嘔而胸滿吳茱萸﹝湯泡洗﹞生薑﹝各一兩半﹞人參﹝七錢半﹞大棗﹝三枚﹞上咀水煎去滓分二服﹝內經曰寒淫於內治以甘熱佐以苦辛吳茱萸生薑之辛以溫胃人參大棗之甘以緩脾﹞

發熱渴欲飲水水入則吐者宜五苓散傷寒本自寒下醫復吐下之寒格更逆吐下﹝脈經作更遂吐食入卽出﹞若食入口卽吐漧薑黃連黃芩人參湯主之﹝按本自寒下恐是本自吐下玩復字可見蓋胃寒則吐下寒則利胃寒者不宜吐醫反吐之則傷胃气遂成寒格下文文气不貫當有缺文﹞

漧薑黃連黃芩人參湯方漧薑黃連黃芩人參﹝各三兩﹞上四味以水六升煮取二升去滓分溫再服﹝辛以散之甘以緩之漧薑人參之甘辛以補正气苦以泄之黃連黃芩之苦以通寒格﹞

太陽病吐後汗出不惡寒發熱關脈細數欲食冷食朝食暮吐此爲小逆病患脈數爲熱當消穀引食而反吐者此因發汗令陽气微膈气虛脈乃數也數而客熱者不能消穀以胃中虛冷故也凡服桂枝湯而吐者必吐膿血也﹝注云內熱者服桂枝湯則吐如酒客之類是也﹞吐厥逆者用甘艸漧薑湯附活吐有冷熱二證寸口脈數手心熱煩渴而吐以有熱在胃脘也五苓散主之寒多不飲水而吐者理中湯去術加生薑主之陰證喘促及吐逆者返陰丹入口便住大橘皮湯治動气在下不可發汗發又無汗心煩骨節疼痛目暈惡寒食則反吐谷不得入先服大橘皮湯吐止後宜服建中湯橘皮﹝一兩半﹞生薑﹝一兩﹞棗子﹝八枚﹞甘艸﹝炙半兩﹞人參﹝一錢﹞竹茹﹝半兩﹞上水三大盞煮取一盞分二服病患直患嘔吐而腳弱或疼乃是香港腳當以香港腳治之﹝治見雜病香港腳門﹞

卷四少陰病

吐利

腹滿時痛吐利不渴者太陰病﹝論見腹滿活人云理中湯主之﹞病患脈陰陽俱緊反汗出者亡陽也此屬少陰法當咽痛而復吐利﹝桂枝榦姜湯﹞少陰病吐利手足厥冷煩躁欲死者吳茱萸湯主之少陰病吐利手足不逆冷反發熱者不死脈不至者灸少陰七壯﹝龐云在內踝後跟骨上動脈陷中發熱謂其身發熱也余按少陰之絡非特一穴今曰少陰而不指某穴者鍼法當隨四時隨運气以取井榮兪經合不可執泥也龐氏定以爲太溪恐非仲景本旨﹞少陰病吐利煩躁四逆者死少陰病下利咳而嘔渴心煩不得眠者豬苓湯主之﹝論見下利﹞少陰病腹痛小便不利四肢重痛自下利或嘔者眞武去附子加生薑湯﹝論見下利﹞少陰病下利脈微澀嘔而汗出者當溫其上灸之﹝論見欲寐溫其上謂下有寒气當溫其上以助陽气也﹞旣吐且利小便復利而大汗出下利淸谷內寒外熱脈微欲絕者四逆湯主之﹝王叔和入霍亂篇﹞

太陽與少陽合病頭痛脇痛往來寒熱自利而嘔者黃芩加半夏生薑湯﹝論見合病﹞發熱汗出不解心中痞硬嘔吐下利者宜大柴胡湯﹝論見痞﹞發汗後水漿不得入口者爲逆若更發汗必吐下不止嘔吐而利者名曰霍亂病發熱頭痛身疼惡寒吐利者此名霍亂自吐下又利止復更發熱也霍亂頭疼發熱身疼痛熱多飲水者五苓散主之寒多不飲水者宜理中湯理中湯方人參漧薑﹝炮﹞甘艸﹝灸各一兩﹞白術﹝二兩﹞上銼每服四錢水煎去滓溫服如寒甚者加漧薑一兩半渴欲得水者加白術一兩半臍上築築者腎气動也去白術加桂枝二兩吐多者去白術加生薑四兩下利多者倍用白術悸者加茯苓二兩腹滿去白術加附子一枚服湯後如食頃者飲熱粥一升許自溫勿發揭衣被﹝活人云或四肢拘急或轉筋者亦去術加附子﹞

吐利汗出發熱惡寒四肢拘急手足厥冷者四逆湯主之吐利止而身痛不休者當消息和解其外宜桂枝湯惡寒脈微利止者四逆加人參湯﹝方論見惡寒﹞

吐已下斷汗出而厥四肢拘急不解脈微欲絕者通脈四逆湯加豬膽汁主之甘艸﹝炙二兩﹞漧薑﹝三兩﹞附子﹝大者一枚去皮破八片﹞豬膽汁﹝半合﹞上三味咀水三盞煎至二盞去滓納豬膽汁分作二次溫服其脈卽來吐利發汗脈平不煩者以新虛不勝穀气故也漧嘔而利兼脇痛而表解者宜十棗湯心下痞硬而煩者宜甘艸瀉心湯兼厥逆脈微者通脈四逆湯白通加豬膽汁湯﹝詳見前漧嘔門﹞

診脈陰陽俱緊至於吐利其脈獨不解緊人惟安靜者是爲欲解若脈遲至六七日不欲食此爲晚發水停故也此爲未解食自可者爲欲解霍亂證治已詳雜病門中玆不贅

卷四少陰病

下利

成自利者不因攻下而自泄瀉也有表邪傳裏裏虛脇熱而利者有不應攻下而下之遂利者是皆脇熱也又三陽合病皆作自利有發表攻裏和解之不同﹝太陽陽明合病爲在表故與葛根湯以汗之太陽少陽合病爲在半表半里故與黃芩湯以和解之陽明少陽合病爲少陽邪气入裏故與承气湯下之﹞且自利不渴者屬太陰藏寒故也下利欲飲水者有熱故也故大便溏小便自可與夫發熱後重泄色黃赤者皆爲熱也自利小便色白少陰病形悉具與夫惡寒脈微自利淸谷者皆有寒也夫自利固多可溫然腸胃有積結與下焦客邪又非溫劑所能止必也或分利之或攻泄之乃可也﹝經曰理中者理中焦此利在下焦宜赤石脂禹餘糧湯不瘥當利其小便是也少陰病自利淸水色純靑心下必痛口漧燥與夫下利三部皆平按之心下硬或脈沈而滑或不欲食而譫語或瘥後至年月復發此數者皆腸胃有積結而須攻泄者也此則謂之通因通用﹞又下利𨿽有表證不可發汗以下利爲邪气內攻走津液而胃虛也經曰下利不可攻表汗出必脹滿是也蓋三陰自利居多然自利家身涼脈靜爲順身熱脈大爲逆大抵下利脫气最爲難治蓋邪盛正虛邪壅正气下脫多下利而死﹝經曰少陰病自利復煩躁不得臥寐者死直視譫語下利者死下利日十餘行脈反實者死下利手足厥冷無脈灸之不溫脈不還者死發熱下利至甚厥不止者死此數者皆邪气壅正气下脫故死﹞要略曰六腑气絕於外手足寒五臟气絕於內利下不禁噫疾成而後藥𨿽神醫莫能爲气已脫矣孰能爲之六經俱有下利之病表裏寒熱治各不同學人宜審太陽傷寒﹝汗﹞表不解心下有水气漧嘔發熱而咳或渴或利或噎或小便不利少腹滿或喘者小靑龍湯太陽﹝和解﹞與陽明合病必自下利葛根湯﹝成傷寒有合病有並病太陽病不解並於陽明者謂之並病三經俱受邪相合病者謂之合病合病者邪气甚也太陽陽明合病者與太陽少陽合病陽明少陽合病皆言必自下利者以邪气並於陰則陰實而陽虛邪气並於陽則陽實而陰虛寒邪气甚客於二陽二陽方外實而不主裏則裏气虛故必下利與葛根湯以散經中之邪其脈必浮而長也﹞太陽病外證未除而數下之遂挾熱而利利不止心下痞硬表裏不解者桂枝人參湯﹝張或云仲景論中太陽病桂枝證醫反下之利遂不止與葛根黃連黃芩湯上條又與桂枝人參湯且二證俱系表不解而下之成利者何故用藥有溫涼之異夫二證俱系內虛熱入協熱遂利但脈證不同故用藥有殊耳經言脈促者表未解也喘而汗出者葛根黃連黃芩湯主之夫脈促爲陽盛喘而汗出爲裏熱其陽盛裏熱與葛根黃連黃芩者理所宜也﹞太陽與少陽合病自下利者與黃芩湯若嘔者黃芩加半夏生薑湯﹝下利而頭疼胸滿或口苦咽漧或往來寒熱其脈或大而弦是也﹞

黃芩湯方黃芩﹝三兩﹞芍藥甘艸﹝各二兩﹞大棗﹝十二枚擘﹞上四味以水一斗煮取三升去滓溫服一升日再夜一服﹝虛而不實者苦以堅之酸以收之黃芩芍藥之苦酸以堅斂腸胃之气弱而不足者甘以補之甘艸大棗之甘以補固腸胃之弱﹞

黃芩加半夏生薑湯黃芩湯內加半夏半升﹝洗﹞生薑三兩切太陽少陽並病而反下之結於胸中成爲結胸心下硬下利不止水漿不下其人心煩﹝生薑瀉心湯大黃黃連瀉心湯小陷胸湯張凡合病皆下利各從外證以別焉夫太陽病頭項痛腰脊彊陽明病目痛鼻幹不得臥少陽病胸脇痛耳聾凡遇兩經陽證病齊見而下利者曰合病也𨿽然但見一證便是不必悉具然仲景不言脈證止言太陽與少陽合病者以前章所論包含以上之證卽此理也況各經之證所見不一難爲定論﹞太陽病桂枝證反下之利遂不止脈促者表未解也喘而汗出者葛根黃芩黃連湯葛根黃芩黃連湯方葛根﹝半斤﹞甘艸﹝炙﹞黃芩﹝各二兩﹞黃連﹝三兩﹞上四味以水八升先煮葛根減二升納諸藥煮取二升去滓分溫再服﹝內經曰辛甘發散爲陽表未解者散以葛根甘艸之甘苦以堅裏气弱者堅以黃芩黃連之苦﹞

太陽病下之脈促不結胸者爲欲解脈沈滑者協熱利脈浮滑者必下血黃芩湯太陽病二三日不能臥但欲起心下必結脈微弱者此本有寒分也反下之若利止必作結胸未止者四日復下之此作協熱利也黃芩湯傷寒中風反下之利遂不止谷不化腹中雷鳴心下硬滿漧嘔心煩不安醫見其痞復下之痞益甚此非結熱以胃中空虛客气上逆故使硬也甘艸瀉心湯傷寒汗解後胃中不和心下痞硬幹噫食臭脇下有水气腹中雷鳴下利者生薑瀉心湯太陽中風下利嘔逆表解者乃可攻之其人汗出發作有時頭痛心下痞硬引脇下痛漧嘔短气汗出不惡寒者此表解裏未和也十棗湯傷寒發熱汗出不解心下痞硬嘔吐而下利者大柴胡湯傷寒十三日不解過經譫語者以有熱也當以湯下之若小便利者大盒飯硬而反下利脈調和者俗醫以丸藥下之非其治也若自下利者脈當微厥今反和者此爲內實也調胃承气湯太陽病二日反躁反熨其背而大汗出火熱入胃水竭躁煩必發譫語十餘日振栗自下利者爲欲解也傷寒醫下之續得下利淸谷不止身痛者急當救裏四逆湯身痛淸便自調者急當救表桂枝湯﹝成傷寒下之續得下利淸谷不止身痛急當救裏以裏气不足必先救之急與四逆湯得淸便自調知裏气已和然後急與桂枝湯以救表身疼者表邪也內經曰病發而不足標而本之先治其標後治其本此以寒爲本也﹞

四逆湯方甘艸﹝炙二兩﹞漧薑﹝一兩半﹞附子﹝一枚去皮破八片一用附子去皮臍先將鹽水薑汁各半盞用砂罐煮七沸後入甘艸黃連各半兩再加童便半盞再煮七沸住火良久撈起入瓷器盛貯受地气一晝夜取出曬漧以備後用庶無毒害頂圓修正一兩一枚者佳﹞上三味咀以水三升煮取一升二合去滓分溫再服彊壯人可用大附子一枚漧薑三兩成四肢者諸陽之本陽气不足陰寒加之陽气不相順接是致手足不溫而成四逆此湯申發陽气走散陰寒溫經暖肌故以四逆名也內經曰寒淫於內治以甘熱卻陰扶陽必以甘爲主是以甘艸爲君內經曰寒淫所勝平以辛熱逐寒正气必先辛熱是以漧薑爲臣內經曰辛以潤之開發腠理致津液通气也暖肌溫經必憑大熱是以附子爲使此奇制之大劑也四逆屬少陰少陰者腎也腎肝位遠非大劑不能達內經曰遠而奇偶制大其服此之謂也傷寒服湯藥下利不止心下痞硬服瀉心已復以他藥下之利不止治以理中利益甚理中者理中焦此利在下焦赤石脂禹餘糧湯復利不止當利小便﹝或用豬苓湯﹞

赤石脂禹餘糧湯方赤石脂﹝一斤碎﹞禹餘糧﹝一斤碎﹞以上二味以水六升煮取二升去滓分三服傷寒十三日不解胸脇滿而嘔日晡潮熱已而微利此本柴胡證下之不利今反利者誤以丸藥下之也潮熱者實也先宜柴胡以解外後以柴胡加芒硝太陽病過經十餘日心下溫溫欲吐胸中痛大便反溏腹微滿鬱鬱微煩先時自極吐下者調胃承气湯陽明病潮熱大便溏小便尙可胸脇滿者小柴胡湯病患無表裏證發熱七八日𨿽脈浮數者可下下之脈數不解而下利不止必便膿血也﹝黃芩湯柏皮湯﹞陽明少陽合病必下利其脈不負者順也負者失也互相克賊名爲負也脈滑而數者有宿食也當下之宜大承气湯﹝成陽明土少陽木二經合病气不相和則必下利少陽脈不勝陽明不負是不相克爲順也若少陽脈勝陽明脈負者是鬼賊相克爲正气失也脈經曰脈滑者爲病食也又曰滑數則胃气實下利者脈當微厥今脈滑數知胃有宿食與大承气湯以下除之﹞髒結如結胸狀飲食如故時時下利寸脈浮關脈小細沈緊舌上白苔滑者難治太陰太陰爲病腹滿而吐食不下自利益甚時腹自痛若下之必胸下結硬自利不渴者屬太陰以其髒有寒故也當溫之宜服四逆輩﹝張經言輩字者謂藥性同類惟輕重優劣不同耳凡太陰自利不渴師言有用理中而愈者甚則理中加附子而獲安者凡言輩者蓋如此夫四逆湯甘辛相合乃大熱之劑苟輕用之恐有過度之失所以仲景不爲定擬也莫若以理中循循而用之至爲平穩如不得已者四逆方可爲用也﹞太陰爲病脈弱其人續自便利設當行芍藥大黃者宜減之以其人胃气弱易動故也﹝成腹滿痛者太陰病也脈弱其人續自便利則邪𨿽在裏未成大實欲用大黃芍藥攻除滿痛者宜少與之以胃气尙弱易於動利也﹞傷寒脈浮而緩手足自溫者系在太陰當發身黃若小便自利者不發黃至七八日𨿽暴煩下利日十餘行必自止以脾家實腐穢當去故也﹝平胃散加穿山甲﹞

少陰病欲吐不吐但欲寐五六日自利而渴者屬少陰也虛故引水自救若小便色白者少陰病形悉具小便白者以下焦虛有寒不能制水故令色白也﹝欲吐不吐心煩者表邪傳裏也若腹滿痛則屬太陰此但欲寐則知屬少陰五六日邪傳少陰之時也自利不渴者寒在中焦屬太陰此自利而渴寒在下焦屬少陰按寒在下焦之說不通未聞寒在下焦而渴者小便色白下焦虛寒可知惟其虛故藉外水以自救非熱而作渴也故活人云四逆湯主之若小便不白而黃赤則不在此例故厥陰篇又曰下利欲飲水者以有熱故也白頭翁湯主之﹞少陰病下利咽痛胸滿心煩者豬膚湯豬膚湯方豬膚﹝一斤﹞上一味以水一斗煮取五升去滓加白蜜一升白粉五合熬香和之溫分六服﹝豬水畜也其气先入腎少陰客熱是以豬膚解之加白蜜以潤躁除煩白粉以益气斷利﹞

少陰病四逆或泄利下重者四逆散﹝方見前條﹞少陰病下利六七日咳而嘔渴心煩不得眠者豬苓湯﹝方見渴﹞少陰病自利淸水色純靑心下必痛口漧燥者急下之宜大承气湯孫竇大郎患傷寒經十餘日口燥舌漧而渴心中疼自利淸水眾醫皆知守但調理耳汗下皆所不敢竇氏親故相謂曰傷寒邪气害人性命甚速安可以不決之疾投不明之醫乎召孫至曰卽日不可下明日正當下投小承气湯遂大便通得睡明日平復眾皆曰此證緣何下之而愈孫曰不深於書徒知有書耳不知書之奧也口燥舌漧而渴豈非少陰證乎少陰證固不可下豈不知少陰一證自利淸水心下痛者下之而愈仲景之書明有是說也眾皆欽服少陰病下利惡寒而蜷手足溫者可治四逆湯少陰二三日至四五日腹痛小便不利下利不止便膿血者桃花湯主之﹝詳腹痛﹞

桃花湯方赤石脂﹝一斤一半全用一半節末﹞漧薑﹝一兩﹞粳米﹝一升﹞上三味以水七升煮米令熟去滓溫服七合納赤石脂末方寸匕日三服若一服愈余勿服﹝澀可去脫赤石脂之澀以固腸胃辛以散之漧薑之辛以散裏寒粳米之甘以補正气﹞

少陰病二三日至四五日腹痛小便不利四肢沈重疼痛自下利者此爲有水气其人或咳或小便利或下利或嘔者眞武湯主之﹝詳腹痛﹞

眞武湯方茯苓﹝三兩﹞生薑﹝切﹞芍藥﹝各三兩﹞白術﹝二兩﹞附子﹝一枚炮去皮破八片﹞上五味以水八升煮取三升去滓溫服七合日三服﹝脾惡濕甘先入脾茯苓白術之甘以益脾逐水寒淫所勝平以辛熱濕淫所勝佐以酸平附子芍藥生薑之酸辛以溫經散濕﹞

加減法若咳者加五味子半升細辛漧薑各一兩﹝气逆咳者五味子之酸以收逆气水寒相搏則咳細辛漧薑之辛以散水寒﹞若小便利者去茯苓﹝小便利無伏水故去茯苓﹞若下利去芍藥加漧薑二兩﹝芍藥之酸泄气漧薑之辛散寒﹞若嘔者去附子加生薑足前成半斤﹝气逆則嘔附子補气生薑散气千金曰嘔家多服生薑此爲嘔家聖藥﹞

成眞武北方水神也水气在心下外帶表而屬陽必應發散故治以眞武湯靑龍湯主太陽病眞武湯主少陰病少陰腎水也此湯可以和之脾惡濕腹有水气則脾不治脾欲緩急食甘以緩之滲水緩脾以甘爲主故以茯苓甘平爲君白術甘溫爲臣內經曰濕淫所勝佐以酸辛除濕正气是用芍藥酸寒生薑辛濕爲佐也內經曰寒淫所勝平以辛熱溫經散濕是以附子辛熱爲使也水气內漬散行不一故有加減之方焉咳者水寒射肺也肺气逆者以酸收之五味子酸而收也肺惡寒以辛潤之細辛漧薑辛而潤也若小便利者去茯苓茯苓專滲泄也小便不利者去芍藥以酸澀也加漧薑以散寒也气上逆則嘔附子補气故去之生薑散气故加之則气順嘔﹝止矣﹞少陰病下利淸谷裏寒外熱手足厥逆脈微欲絕身反不惡寒其人面赤色或腹痛或漧嘔或咽痛或利止脈不出者通脈四逆湯主之通脈四逆湯方﹝此方與四逆湯同但此倍漧薑耳﹞

甘艸﹝二兩炙﹞附子﹝大者一枚生用去皮破八片﹞漧薑﹝三兩彊者可用四兩﹞上三味以水三升煮取一升二合去滓分溫再服其脈卽出者愈面色赤者加蔥九莖﹝蔥味辛以通陽气﹞腹中痛者去蔥加芍藥二兩﹝芍藥之酸通寒利腹中痛爲气不通也﹞嘔者加生薑二兩﹝辛以散之嘔爲气不散也﹞咽痛者去芍藥加桔梗一兩﹝咽中如結加桔梗則能散之﹞利止脈不出者去桔梗加人參二兩﹝利止脈不出者亡血也加人參以補之經曰脈微而利亡血也四逆加人參主之脈病皆與方相應者乃可服之﹞

少陰病下利白通湯主之﹝少陰主水少陰客寒不能制水故自利也白通湯溫裏散寒﹞少陰病下利脈微者與白通湯利不止厥逆無脈漧嘔煩者白通加豬膽汁湯主之服湯後脈暴出者死微續者生﹝少陰病下利脈微爲寒極陰勝與白通湯復陽散寒服湯利不止厥逆無脈漧嘔煩者寒气太甚內爲格拒陽气逆亂也與白通湯加豬膽汁湯以和之內經曰逆而從之從而逆之又曰逆者正治從者反治此之謂也服湯脈暴出者正气因會泄而脫也故死脈微續者陽气漸復也故生﹞

白通湯方蔥白﹝四兩﹞漧薑﹝一兩﹞附子﹝一枚生用去皮破八片﹞上三味以水三升煮取一升去滓分溫再服﹝內經曰腎苦燥急食辛以潤之蔥白之辛以通陽气姜附之辛以散陰寒﹞

白通加豬膽汁湯方蔥白﹝四莖﹞漧薑﹝一兩﹞附子﹝一枚生去皮破八片﹞人尿﹝五合﹞豬膽汁﹝一合﹞以上三味以水三升煮取一升去滓納膽汁人尿和令相得分溫再服如無豬膽亦可用﹝內經曰若調寒熱之逆冷熱必行則熱物冷服下嗌之後冷體旣消熱性便發由是病气隨愈嘔噦皆除情且不違而致大益此和人尿豬膽汁鹹苦寒物於白通湯熱劑中要其气相從則可以去格拒之寒也﹞

張或謂白通湯及白通加豬膽湯眞武湯與通脈四逆湯皆爲少陰下利而設除用姜附相同其餘之藥俱各殊異何也蓋病殊則藥異夫少陰下利寒气已甚非姜附則不能治然下利之理無殊而兼有之證不一用藥故不同耳亦各從其宜也如白通湯用姜附以散寒止利加蔥白以通調陽气若利而漧嘔煩者寒气太甚內爲格拒姜附非煩者之所宜姜附必嘔而不納加人尿豬膽汁於白通湯中候溫冷而服之人尿豬膽汁皆鹹苦性寒之物是以納而不阻至其所則冷體旣消熱性便發眞武湯治少陰病二三日不已至四五日腹滿小便不利四肢沈重疼痛自下利者爲有水气故多或爲之證夫水气者寒濕也腎主之腎病不能制水水飲停蓄爲水气腹痛寒濕內甚也四肢沈重疼痛寒濕外甚也小便不利自下利者濕甚而水谷不能別也經曰脾惡濕甘先入脾茯苓白術之甘可以益脾逐水寒濕所勝平以辛熱濕淫所勝佐以酸辛附子芍藥生薑之酸辛以溫經散濕太陽篇中小靑龍湯證亦爲有水气故多或爲之證如眞武湯者不殊此理也通脈四逆治少陰下利淸谷裏寒外熱手足厥逆脈微欲絕者爲裏寒身熱惡寒而面色赤爲外熱此陰甚於內格陽於外不相通與通脈四逆湯以散陰通陽其或爲之證根據法加減而治之以上四證俱云下利而兼有或爲之證不一是以用藥大同而小異也又曰或云白通湯用附子凡四證惟眞武湯一證熟用餘皆生用何也凡附子生用則溫經散寒非漧薑佐之則不可炮熟則益陽除濕用生薑相輔以爲宜矣漧薑辛熱故佐生附爲用生薑辛溫少資熟附之功原佐使之元無出此理然白通等湯以下利爲重其眞武湯證以寒濕爲先故用藥有輕重之殊耳蓋寒淫風濕大體頗同如太陽下編桂枝附子湯治寒濕相搏附子亦用炮熟仍用生薑以佐之其生熟之用輕重之分無過此理也少陰病咳而下利譫語者被火气劫故也小便必難以彊責少陰汗也﹝成咳而下利者裏寒而亡津液也反以火劫彊責少陰汗者津液內竭加火气煩之故譫語小便難也﹞少陰病下利便膿血者可刺少陰病下利脈微澀嘔而汗出必數更衣反少者當其上灸之少陰病脈緊至七八日自下利脈暴微手足反溫脈緊反去者爲欲解也𨿽煩下利必自愈少陰病脈微沈細欲臥汗出而煩欲吐自下利復煩躁不得寐者死少陰病下利止而頭眩時時自冒者死﹝龐此合是少陽冒昧汗然出脈勻小浮者生少陰無眩冒之證﹞少陰病惡寒身蜷而利手足逆冷者不治厥陰傷寒始發熱六日厥反九日而利凡厥利者當不能食今反能食者恐爲除中食以索餅不發熱者知胃气尙在必愈恐暴熱來出而復去也後三日脈之其熱續在者期之旦日夜半愈所以然者本發熱六日厥反九日復發熱三日並前六日亦爲九日與厥相應故期之旦日夜半愈後三日脈之而脈數其熱不罷者此爲熱气有餘必發癰膿也﹝詳厥﹞傷寒先厥後發熱下利必自止而反汗出咽中痛者其喉爲痺發熱無汗而利必自止若不止必便膿血便膿血者其喉不痺下利寸脈反浮數尺中自澀者必淸膿血﹝黃連阿膠湯黃芩湯成下利者脈當沈而遲反浮數者裏有熱也澀爲無血尺中澀者腸胃血散也熱隨利下必便濃血淸與圊通脈經曰淸者廁也﹞熱利下重者白頭翁湯主之﹝利則津液少熱則傷气气虛下利致後重也與白頭翁湯散气濃腸﹞下利欲飲水者以有熱故也白頭翁湯主之﹝渴自利不爲髒寒與四逆以溫髒下利飲水爲有熱與白頭翁湯以涼中按少陰自利而渴乃下焦虛寒而用四逆者恐不可以渴不渴分熱寒也正當以小便黃白別之耳﹞

白頭翁湯方白頭翁﹝二兩﹞黃柏秦皮黃連﹝各三兩﹞上四味以水七升煮取二升去滓溫服一升不愈更服一升﹝內經曰腎欲堅急食苦以堅之利則下焦虛是以純苦之劑堅之﹞

下利脈數有微熱汗出今自愈設復緊爲未解﹝漧薑黃連人參湯﹞下利脈數而渴者今自愈設不瘥必淸膿血以有熱故也﹝黃連湯﹞下利脈沈弦者下重也脈大者爲未止脈微弱數者爲欲自止𨿽發熱不死﹝成沈爲在裏弦爲拘急裏气不足是主下重大則病進爲利未止脈微數弱者邪气微而陽气復爲欲自止𨿽發熱止由陽勝非大逆也脈沈弦四逆之類脈大葛根黃芩黃連湯﹞傷寒六七日大下後寸脈沈而遲手足厥逆下部脈不至咽喉不利唾膿血泄利不止者爲難治麻黃升麻湯主之﹝成傷寒六七日邪傳厥陰之時大下之後下焦气虛陽气內陷寸脈遲而手足厥逆下部脈不至厥陰之脈貫膈上注肺循喉嚨在厥陰隨經射肺因亡津液遂成肺痿咽喉不利而唾膿血也金匱要略曰肺痿之病從何得之被快藥下利重亡津液故得之若泄利不止者爲裏气大虛故云難治與麻黃升麻湯以調肝肺之气﹞

麻黃升麻湯方麻黃﹝去節二兩半﹞升麻當歸﹝各一兩二錢半﹞知母黃芩葳蕤﹝各十八銖﹞石膏﹝碎綿裹﹞白術漧薑芍藥天門冬﹝去心﹞桂枝茯苓甘艸﹝炙各六銖﹞

上十四味以水一斗先煮麻黃一兩沸去上沫納諸藥煮取三升去滓分溫三服相去如炊三斗米頃令盡汗出愈﹝成玉函曰大熱之气寒以取之甚熱之气以汗發之麻黃升麻之甘以發浮熱正气虛者以辛潤之當歸桂姜之辛以散寒上熱者以苦泄之知母黃芩之苦涼心去熱津液少者以甘潤之茯苓白術之甘緩脾生津肺燥气熱以酸收之以甘緩之芍藥之酸以斂逆气葳蕤門冬石膏甘艸之甘潤肺除熱﹞

厥陰病消渴气上撞心心中疼熱饑而不欲食食則吐蛔下之利不止﹝詳厥陰病﹞傷寒四五日腹中痛若轉气下趣少腹者此欲自利也﹝詳腹痛﹞脈浮而遲表熱裏熱下利淸谷四逆湯大汗出熱不去內拘急四肢疼又下利厥逆而惡寒者四逆湯下利淸谷裏寒外熱汗出而厥者通脈四逆湯大汗若大下利而厥冷者四逆湯下利淸谷不可攻表汗出必脹滿四逆湯傷寒先厥後發熱而利者必自止見厥復利四逆湯下利脈沈而遲其人面少赤身有微熱下利淸谷者必鬱冒汗出而解病患必微厥下虛故也四逆湯下利後脈絕手足厥冷時﹝周時也﹞脈還手足溫者生脈不還者死﹝或用白通湯通脈四逆湯﹞下利後更煩按之心下濡者虛煩也梔子豉湯下利譫語有燥屎也宜小承气湯下利手足厥冷無脈者灸之不溫若脈不還反微喘者死少陰負趺陽者爲順也﹝少陰腎水趺陽脾土下利爲腎邪干脾水不勝土則爲微邪故爲順也﹞下利有微熱而渴脈弱者今自愈傷寒發熱下利厥逆躁不得臥者死傷寒發熱下利至甚厥不止者死﹝金匱要略曰六腑气絕於外者手足寒五臟气絕於內者利下不禁﹞傷寒六七日不利便發熱而利其人汗出不止者死有陰無陽故也﹝傷寒至七日爲邪正相爭之時正勝則生邪勝則死始不下利而暴忽發熱下利汗出不止者邪气勝正陽气脫也故死﹞傷寒下利日十餘行脈反實者死﹝下利者裏虛也脈當微弱反實者邪气勝也故死難經曰脈不應病病不應脈是爲死病﹞發熱而厥七日下﹝利者﹞爲難治﹝發熱而厥邪傳裏也至七日傳經盡則正气勝邪當汗出而解反下利則邪气勝裏气虛爲難治﹞

戴自利須辧陰陽三陽自利各於本經見之太陽與陽明合病下利頭痛腰疼肌熱目疼鼻幹宜葛根湯太陽與少陽合病下利身熱胸脇痞滿而嘔或往來寒熱目疼鼻幹宜大柴胡湯大抵陽熱之利與陰寒之利自不同陽利糞色必焦黃熱臭出作聲臍下必熱得涼藥則止得熱藥愈增陰利必洞下淸谷糞色或白或淡黃臍下多寒宜溫中止瀉之劑此陰利陽利指陰陽二气而言非曰陰陽二經也緣陰中亦自有陽利不可因下利便以爲陰也又有內不大滿猶生寒熱未可下而便下之內虛熱入挾熱自利臍下必熱大便赤黃色及下腸間津汁垢膩名曰利腸宜白頭翁湯黃芩湯要知均爲自利身不熱手足自溫者太陰身體四逆者少陰厥陰其餘身熱下利皆屬陽經然陰利有反發熱或初病無熱利後卻熱或初得病卽身熱繼而自利此陰利非陽傳陰經之利詳見前條發熱證又有大便五六日以藥利之利遂不止用極熱劑方瘥陽有利陽有祕當更以他證別之外熱內煩下利上渴或痞或痛或嘔常法多用黃芩湯半夏瀉心湯亦可不若生薑瀉心湯之當用溫膽湯加入黃連其中枳殼去取在人吳凡自利者不因攻下而自瀉利俗言漏底傷寒是也有協熱有協寒俱宜詳辧原病式曰瀉白爲寒靑黃紅黑皆爲熱也太抵瀉利完谷不化色不變有如驚溏或吐利鮏臭小便澄澈淸冷口無燥渴其脈或沈細或遲微無力或身𨿽熱手足逆冷惡寒蜷臥此皆爲寒也凡熱證則口中燥渴小便或黃赤或澀而不利或所下如垢膩之狀其脈多數或浮或滑或弦或大或洪或有邪熱不殺谷其物不消化者當以脈證別之凡胃虛內熱煩渴瀉利脈弱者七味人參白術散若發熱者參胡三白湯去黃芩加炒黃連若腹滿小便不利者五苓散合理中湯若嘔者加藿香半夏生薑陳皮如濕多而瀉不止者加蒼術白術如腹脹者加濃朴腹疼不止加炒白芍肉桂木香溫之凡傷寒作利脈浮表未解者仲景以小靑龍湯去麻黃加蕘花二錢炒令赤色蓋散表邪兼治水也若小便不利大便水瀉不止者宜五苓散水甚不解亦加蕘花一錢以行水水行利自止也凡下利不可發汗當先治利止內實正气得復邪气得解則汗出而愈也蓋利下由內虛若加發汗則內外皆虛變證爲難治也附活寒毒入胃者臍下必寒腹脹滿大便黃白或靑黑或下利淸谷宜四逆湯理中湯白通加附子湯四逆加薤白散挾熱利者臍下必熱大便赤黃色及腸間津液垢膩宜黃芩湯白頭翁湯三黃熟艾湯薤白湯赤石脂丸三黃熟艾湯治傷寒四日而大下熱利時作白通湯諸藥多不得止宜服此湯除熱止利黃芩黃連黃柏熟艾﹝半雞子大﹞上咀水煎溫服薤白湯治傷寒下利如爛肉汁赤帶下伏气腹痛諸熱悉皆主之豆豉﹝半合綿裹﹞薤白﹝一握﹞山梔﹝七枚﹞上咀用水二升半先煮梔子十沸下薤白煎至二升下豉煎取一升二合溫服赤石脂丸治傷寒熱利赤石脂漧薑﹝炮各一兩﹞黃連當歸﹝各二兩﹞爲末煉蜜丸如桐子大每服三十丸米﹝飲下﹞日三服濕毒瓦斯盛者利下腹痛大便如膿血或如爛肉汁宜桃花湯地楡散黃連阿膠湯地楡散治傷寒熱毒不解日晚卽壯熱腹痛便利膿血地楡犀角屑黃連﹝炒﹞葛根﹝各一兩﹞梔子﹝半兩﹞黃芩﹝一兩﹞上咀每服五錢水一盞入薤白五寸同煎溫服海黃連阿膠湯治傷寒熱毒入胃下利膿血黃芩﹝炒二兩﹞山梔﹝半兩﹞阿膠﹝炒﹞黃柏﹝各一兩﹞上咀每服四錢水煎服云傷寒汗下後大小便利而腹中痛者宜燥腸丸附子﹝炮一枚﹞龍骨﹝半兩﹞漧薑﹝一兩﹞吳茱萸粟殼訶黎皮﹝各半兩﹞爲細末酒糊丸桐子大每服三十丸溫水下利止勿服傷寒汗下後裏急後重下利者宜七宣丸大黃﹝一兩﹞木香檳榔柴胡訶子皮甘艸﹝各半兩﹞桃仁﹝三十枚去皮尖﹞上爲細末煉蜜丸如桐子大每服五十丸溫水下傷寒汗下後气逆利不止者寒也宜枳實芍藥甘艸湯芍藥甘艸枳實﹝炒﹞漧薑﹝炮各半兩﹞上咀每服三錢水煎服

卷四

厥陰病

﹝气上衝心饑不欲食吐蛔虫厥少腹滿囊縮﹞

厥陰之爲病煩滿囊縮其脈尺寸俱微緩若微浮爲欲解不浮爲未愈宜小建中湯脈浮緩者必囊不縮外證必發熱惡寒似瘧爲欲愈宜桂枝麻黃各半湯若尺寸脈俱沈短者必是囊縮毒瓦斯入髒宜承气湯下之大抵傷寒病臟腑傳變陽經先受病故次第傳入陰經以陽主生故太陽水傳足陽明土土傳足少陽木爲微邪也陰主殺故木傳足太陰土土傳足少陰水水傳足厥陰木至六七日當傳厥陰肝木必移气克於脾土脾再受賊邪則五臟六腑皆困而危殆榮衛不通耳聾囊縮不知人而死矣速用承气湯下之可保五死一生古人云脾熱病則五臟危又云土敗木賊則死若第六七日傳厥陰脈得微緩微浮爲脾胃脈也故知脾气全不再受克邪無所容否極泰來榮衛將復水升火降則寒熱作而大汗解矣厥陰經治法有汗下吐溫和解灸汗麻黃升麻湯桂枝湯桂枝茯苓白術湯下小承气湯三黃瀉心湯吐瓜蒂散梔子豉湯溫烏梅丸眞武湯當歸四逆湯當歸四逆加吳茱萸生薑湯吳茱萸湯附子漧薑湯理中湯通脈四逆湯和解甘桔湯白虎湯漧薑黃連黃芩人參湯白頭翁湯小柴胡湯灸厥陰脈促灸下利厥灸內經曰尺寸俱微緩者厥陰受病也其脈循陰器絡於肝故煩滿而囊縮﹝查厥陰篇缺囊縮證楊仁濟曰婦人則乳縮龐氏曰微緩者囊必不縮若外證發熱惡寒似瘧爲欲愈候宜桂枝麻黃各半湯也若尺寸俱沈短者囊必縮宜承气湯下之﹞厥陰之爲病消渴气上撞心心中疼熱饑而不欲食食卽吐蛔下之利不止﹝成邪傳厥陰則熱已深也邪自太陽傳至太陰則腹滿而嗌漧未成渴也邪至少陰者口燥舌漧而渴未成消也至厥陰成消渴者熱甚能消水故也飲水多而小便少者謂之消渴木能生火火生於木肝气通心厥陰客熱气上衝心心中疼熱傷寒六七日厥陰受病之時爲傳經盡則當入腑胃虛客熱饑不欲食蛔在胃中無食則動聞食臭而出得食吐蛔此熱在厥陰經也若便下之虛其胃气厥陰木邪相乘必下利不止烏梅丸桂枝白術茯苓湯﹞

桂枝去桂加茯苓白術湯方芍藥茯苓白術﹝各二錢﹞甘艸﹝一錢﹞水一盞半生薑三片棗二枚煎至八分去滓服厥陰病渴欲飲水者少少與之愈厥陰中風脈微浮爲欲愈不浮爲未愈厥陰病欲解時從丑至卯上﹝厥陰木也旺於丑寅卯向旺爲解時﹞

戴下利淸谷者陰中之陰宜進通脈四逆湯或當歸四逆湯加生薑茱萸舌捲囊縮不特陰中之陰有之陽明之熱陷入厥陰亦有之蓋陽明主宗筋宗筋爲熱毒風所攻故弗榮而急引舌與睪丸故舌捲囊縮當瀉陽以救陰宜大承气湯陽傳太陰而利故用小建中湯及小柴胡湯去黃芩加芍藥此一藥治太陰泄利腸鳴而痛已利而痛爲虛虛則腸鳴蓋爲傳陰之陽气漸微不敢過用冷劑但以芍藥通壅爾

卷四厥陰病

气上衝心

成气上衝者腹裏气時時上衝也此汗吐下後之疾𨿽經下之邪猶在表故也痞病气上衝咽喉亦由誤汗吐下而生又有病如桂枝證胸中痞气上衝咽喉不得息瓜蒂散蓋未經汗吐下作膈實故宜吐也厥陰气上撞心易病气上衝尢宜消息按條而施治焉气撞心疼吐蛔者厥陰本病也如气上衝不吐蛔者爲陽證若衝咽不得息者瓜蒂散吐之往來寒熱者奔脈陰拘攣者陰陽易卒口噤者剛痙與汗吐下之後各有證治方法學人詳之厥陰本病方論已見前條病如桂枝證頭不痛項不彊寸脈微浮胸中痞硬气上衝咽喉不得息者胸有寒也當吐之宜瓜蒂散瓜蒂﹝炒黃﹞赤小豆﹝各一分﹞上研爲細末取一錢用豉一合湯七合先漬之須臾煎成稀糜去渣取汁相和溫頓服不吐少少加得快吐乃止諸亡血虛家不可與服活瓜蒂散每服一錢匕藥下便臥欲吐且忍之良久不吐取三錢匕湯二合和服以手指探之便吐不吐復稍增之以吐爲度若吐少病不除明日如前法再吐之不可令人虛也如藥力過時不吐飲熱湯一升以助藥力吐訖便可食無須更服若服藥過多者飲水解之奔豚气上衝胸腹痛往來寒熱奔豚湯主之﹝方論見雜病積聚門﹞

陰陽易少腹裏急引陰中拘攣熱上衝胸頭重不欲舉眼中生花者宜燒散﹝論見陰陽易﹞

气上衝胸口噤不得語欲作剛痙者宜葛根湯﹝論見雜病痙門﹞

燒鍼令其汗鍼處被寒核起而赤者必發奔豚气從少腹上衝心者灸其核各一壯與桂枝加桂湯桂枝﹝二兩半﹞芍藥生薑﹝各一兩半﹞甘艸﹝一兩﹞大棗﹝六枚﹞上咀每服五錢水煎溫服﹝桂枝加桂以能泄奔豚气也﹞

動气發汗則气上衝正在心端﹝論見動气﹞太陽下後其气上衝者以桂枝湯方用前法若不上衝者不可與之傷寒吐下後心下逆滿气上衝胸頭眩脈沈緊若發汗則動經身爲振搖者茯苓白術甘艸湯﹝方見振搖﹞傷寒吐下後發汗虛煩脈甚微八九日心下痞硬脇下痛气上衝咽喉眩冒經脈動惕者久而成痿附活李根湯治气上衝正在心端半夏當歸芍藥生薑茯苓桂枝黃芩甘艸甘李根白皮﹝各等分﹞上咀每服五錢水煎溫服

卷四厥陰病

饑不欲食

饑不欲食食則吐蛔者厥陰病﹝論見气上衝心﹞手足厥冷脈乍緊心煩饑不能食者邪在胸中宜瓜蒂散吐之﹝詳厥﹞太陽病吐發汗出發熱不惡寒關脈細數腹中饑口不能食朝食暮吐者此爲小逆﹝論見發熱﹞陽明病下後心中懊饑不欲食但頭汗出者宜梔子豉湯﹝論見煩﹞

卷四厥陰病

吐蛔虫

气上衝心疼饑不欲食吐蛔者厥陰病﹝桂枝白術茯苓湯理中安蛔散﹞蛔厥者其人當吐蛔今病者靜而復時煩此爲髒寒蛔上入膈故煩須臾復止得食而嘔又煩者蛔聞食臭出其人當自吐蛔蛔厥者烏梅丸主之﹝蛔厥者其人手足冷而吐蛔也髒厥者死陽气絕也蛔厥𨿽厥而煩吐蛔已則靜不若髒厥之躁無暫安時也病患髒寒胃虛蛔動上膈聞食臭出因而吐蛔舌燥口漧常欲冷飲浸口不欲咽蛔上煩躁昏亂欲死兩手脈沈遲足冷至膝甚者連蛔並屎俱出大便祕而不行此證𨿽出多可救治也宜加味理中安蛔散烏梅丸治之﹞病患有寒復發汗胃中冷必吐蛔﹝活人云先服理中丸次服烏梅丸﹞

烏梅丸方烏梅﹝三百个﹞細辛附子﹝炮﹞桂枝﹝去粗皮﹞人參黃柏﹝各六兩﹞當歸蜀椒﹝去汗各四兩﹞漧薑﹝十兩﹞黃連﹝一斤﹞上十味異搗篩合治之以苦酒漬烏梅一宿去核蒸之五升米下飯熟搗成泥和藥令相得納臼中與蜜杵二千下丸如梧桐子大先食飲服十丸日三服稍加至二十丸禁生冷滑物臭食等﹝肺主气肺欲收急食酸以收之烏梅之酸以收肺气脾欲緩急食甘以緩之人參之甘以緩脾气寒淫於內以辛潤之以苦堅之當歸桂椒細辛之辛以潤內寒寒淫所勝平以辛熱姜附之辛熱以勝寒蛔得甘則動得苦則安黃連黃柏之苦以安蛔﹞

理中安蛔散陶尙父祕方累用之效人參﹝三錢﹞白術白茯苓漧薑﹝各一錢半﹞川椒﹝十四粒﹞烏梅﹝三枚﹞上作一服水二鐘煎七分服凡治蛔不可用甘艸並甜物蓋蛔虫得甘則動於上得苦則安得酸則止得川椒之辛則頭伏於下也凡吐蛔未止加黃連黃柏各五分川椒十四粒若是冷甚者必加附子半錢或三錢量病輕重斟酌之戴胃中冷必吐蛔吐蛔人皆知爲陰也然亦有陽證吐蛔者蓋胃中空虛旣無穀气故蛔上而求食至咽而吐又看別證如何不可專以胃冷爲說曾記一人陽黃吐蛔又大發斑陽毒證口瘡咽痛吐蛔皆以冷劑取效是亦有陽證矣

卷四厥陰病

厥

﹝四逆屍厥附﹞

四逆者四肢不溫厥者手足冷夫邪在三陽則手足熱傳到太陰則手足溫至少陰則逆而不溫至厥陰則爲之厥甚於逆也蓋自熱至溫而四逆至厥者傳經之邪也四逆散主之始得之便厥是陰經受邪陽气不足四逆湯主之王仲景言四逆與厥者非一或曰四逆或曰厥或曰厥逆厥冷厥寒或曰手足逆冷手足厥逆手足厥冷手足厥逆冷俱是言寒冷耳故厥逆二字每每互言未嘗分逆爲不溫厥爲冷也旣曰不溫則爲冷矣尙何異乎然四肢與手足卻有所分以四字加逆字之上者是通指手足臂脛以上言也以手足字加厥逆厥冷等上及無手足字者是獨指手足言也𨿽然厥逆俱爲寒冷卻有陰陽之殊熱極而成厥逆者陽極似陰也仲景以四逆散寒藥治之是也寒極而成厥逆者獨陰無陽也仲景𨿽無四逆湯熱藥治四逆之條但四逆湯之名由四肢之冷而立今以四逆湯治手足厥冷豈非逆厥之不異乎成氏旣謂四逆爲熱邪至少陰病死證二條下又謂四逆爲寒甚不自悖其說乎是知四逆亦猶厥之有寒有熱但四肢通冷比之手足獨冷則有間耳故仲景曰少陰病吐利煩躁四逆者死又曰少陰病四逆惡寒而蜷脈不至不煩而躁者死又曰少陰病吐利手足厥冷煩躁欲死者吳茱萸湯此三條二爲死一爲可治𨿽通由諸證兼見而然然死者以四逆言可治者以厥冷言可見四逆重於厥冷矣成氏謂厥甚於逆豈不謬耶按凡言四逆或言厥言逆者皆爲重證若舉四肢而言耳言指頭寒言手足厥與逆與冷者皆爲厥微蓋手之上爲腕腕上爲臂足之上爲踝踝之上爲脛也其病之輕重淺深皆寓於書法之中不可不審自熱至溫自溫至厥乃傳經之邪四逆散主之厥逆大便祕小便赤或大便黑脈沈而滑此爲陽證似陰白虎湯甚者大承气湯不可誤也太陽傷寒脈浮自汗出小便數心煩微惡寒腳攣急反與桂枝湯欲攻其表此誤也得之便厥咽中幹煩躁吐逆者作甘艸漧薑湯與之太陽中風脈浮緊發熱惡寒身疼痛不汗出而煩躁者大靑龍湯主之若脈微弱汗出惡風者不可服服之則厥逆筋惕肉此爲逆也﹝眞武湯方見下利太陽止有二證皆誤發表所致汗多亡陽故溫之﹞

甘艸漧薑湯方甘艸﹝炙四兩﹞漧薑﹝二兩炮﹞上咀以水三升煮取一升五合去滓分溫再服﹝內經曰辛甘發散爲陽甘艸漧薑相合以復陽气﹞

陽明病反無汗而小便利二三日嘔而咳手足厥者必苦頭痛若不咳不嘔手足不厥者頭不痛傷寒脈滑而厥者裏有熱也白虎湯主之三陽合病腹滿身重難以轉側口不仁而面垢譫語遺尿發汗則譫語下之則額上生汗手足逆冷若自汗出者白虎湯主之少陰病吐利手足厥冷煩躁欲死者吳茱萸湯﹝方見吐﹞少陰病下利脈微者與白通湯利不止厥逆無脈漧嘔煩者白通加豬膽汁湯脈暴出者死微續者生少陰病下利淸谷裏寒外熱手足厥逆脈微欲絕身反不惡寒其人面色赤或腹痛或漧嘔或咽痛或利止脈不出者通脈四逆湯﹝俱見下利﹞少陰病四逆其人或咳或悸或小便不利或腹中痛或泄利下重者四逆散﹝方見少陰病按言四者四肢之省文也四肢者自指至肘足至膝是也其邪爲深凡言手足者自指至腕足至踝而已其邪爲淺仲景下字不苟得之則輕重淺深一覽了然矣趙仲景上文但云少陰病四逆活人第八十問中攺作四肢厥逆設遇寒厥下利腹痛而咳者根據其言而用四逆散之涼劑可乎夫邪自陽經入裏而厥者是熱極而厥也是或可用若直入陰經之寒邪而欲厥者是爲以水濟水尢當戒之學人宜詳究焉﹞

少陰病惡寒身蜷而利手足逆冷者不治少陰病吐利煩躁四逆者死少陰病四逆惡寒而身蜷脈不至不煩而躁者死少陰病但厥無汗而彊發之必動其血未知從何道出或從口鼻或從目出是名下厥上竭爲難治﹝但厥無汗熱入裏而外寒甚也當溫之而彊發其汗則衛寒甚而汗不能出必內傷其榮血而妄行也諸厥者皆屬下但厥爲下厥血亡於上爲上竭﹞

厥陰傷寒先厥後發熱而利者必自止見厥復利﹝四逆散張或云三陰經傷寒太陰爲始則手足溫少陰則手足淸厥陰則手足厥逆然病至厥陰乃陰之極也何故反有發熱之理蓋陽極則陰生陰極則陽生此陰陽推蕩必然之理也易云窮則變窮者至極之謂也陽至極而生陰故陽病有厥冷之證陰至極而生陽則厥逆者有發熱之條凡言厥深熱亦深者乃事之極而變之常經曰亢則害承乃制是也﹞傷寒厥而心下悸者宜先治水當服茯苓甘艸湯卻治其厥不爾水漬入胃必作利也﹝成金匱要略曰水停心下甚者則悸厥𨿽寒勝然以心下悸爲水飲內甚先與茯苓甘艸湯治其厥而後治其水若先治厥則水飲浸漬入胃必作下利﹞

茯苓甘艸湯方茯苓桂枝﹝去粗皮各二兩﹞生薑﹝三兩切﹞甘艸﹝炙一兩﹞上四味以水四升煮取二升去滓分溫三服﹝茯苓甘艸之甘益津而和衛桂枝生薑之辛助陽气而解表﹞

傷寒六七日大下後寸脈沈而遲手足厥逆下部脈不至咽喉不利吐膿血泄利不止者爲難治麻黃升麻湯主之﹝方見下利﹞

手足厥寒脈細欲絕者當歸四逆湯主之﹝成手足厥寒者陽气外虛不溫四末脈細欲絕者陰血內弱脈行不利與當歸四逆湯助陽生陰也﹞

當歸四逆湯方當歸桂枝﹝去粗皮﹞芍藥細辛﹝各三兩﹞甘艸﹝炙﹞通艸﹝各二兩﹞大棗﹝二十五枚擘﹞上七味以水八升煮取三升去滓溫服一升日三服﹝內經曰脈者血之腑也諸血者皆屬心通脈者必先補心益血苦先入心當歸之苦以助心血心苦緩急食酸以收之芍藥之酸以收心气肝苦急急食甘以緩之大棗甘艸通艸之甘以緩陰血﹞

下利脈沈而遲其人面少赤身有微熱下利淸谷者必鬱冒汗出而解病患必微厥所以然者其面戴陽下虛故也下利後脈絕手足厥冷時脈還手足溫者生脈不還者死下利淸谷裏寒外熱汗出而厥者通脈四逆湯大汗出熱不去內拘急四肢疼又下利厥逆而惡寒者四逆湯﹝吐﹞病患手足厥冷脈乍緊者邪結在胸中心中滿而煩饑不能食者病在胸中當須吐之宜瓜蒂散﹝方見气上衝心﹞傷寒﹝下﹞一二日至四五日而厥者必發熱前熱者後必厥厥深者熱亦深厥微者熱亦微厥應下之而反發汗者必口傷爛赤﹝傷寒一二日至四五日而厥者必發熱是傳經之邪前熱後厥者亦傳經之邪當以厥之微甚辧熱之深淺若厥熱入腑而實者須下去之若反發汗則胃中津液愈燥竭而熱故必口傷爛赤然經云諸四逆者不可下之至此又云應下最宜詳審先賢謂熱厥手足𨿽厥冷而或有溫時手足𨿽逆冷而手足掌心必暖戴院使又以指甲之暖冷別熱寒二厥臨病之工愼之﹞諸四逆厥者﹝禁﹞不可下虛家亦然傷寒五六日不結胸腹濡脈虛復厥者不可下此爲亡血下之必死傷寒﹝灸﹞脈促手足厥逆者可灸之診凡厥者陰陽气不相順接便爲厥厥者手足逆冷是也﹝成手之三陰三陽相接於手十指足之三陰三陽相接於足十指陽气內陷陽不與陰相順接故手足爲之厥冷也﹞傷寒發熱四日厥反三日復熱四日厥少熱多其病當愈四日至七日熱不除者其後必便膿血﹝成先熱後厥者陽邪傳裏也發熱爲邪气在表至四日後厥者傳之陰也後三日復傳陽經則復熱厥少則邪微熱多爲陽勝其病爲愈至七日傳經盡熱除則愈熱不除者爲熱气有餘內搏厥陰之血其後必大便膿血﹞傷寒厥四日熱反三日復厥五日其病爲進寒多熱少陽气退故爲進也傷寒始發熱六日厥反九日而利凡厥利者當不能食今反能食者恐爲除中食以索餅不發熱者知胃气尙在必愈恐暴熱來出而復去也後三日脈之其熱續在者期之旦日夜半愈所以然者本發熱六日厥反九日復發熱三日並前六日亦爲九日與厥相應故期之旦日夜半愈後三日脈之而脈數其熱不罷者此爲熱气有餘必發癰膿也﹝成始發熱邪在表也至六日邪傳厥陰陰气勝者作厥而利厥反九日陰寒气多當不能食而反能食者恐爲除中除去也中胃气也言邪气太甚除去胃气胃欲引食自救故暴能食此邪勝也食以索餅試之若胃气絕得面則必發熱若不發熱者胃气尙在也恐是寒極變熱因暴熱來而復去使之能食非除中也金匱要略曰病患索不能食而反暴思之必發熱後三日脈之其熱續在者陽气勝也期之旦日夜半愈若旦日不愈後三日脈數而熱不罷者爲熱气有餘必發癰膿經曰數脈不時則生惡瘡﹞傷寒病厥五日熱亦五日設六日當復厥不厥者自愈厥終不過五日以熱五日故知自愈﹝成陰勝則厥陽勝則熱先厥五日爲陰勝至六日陽復勝熱亦五日後復厥者陰復勝若不厥爲陽全勝故自愈經曰發熱四日厥反三日復熱四日厥少熱多其病爲愈﹞傷寒熱少厥微指頭寒默默不欲食煩躁數日小便利色白者此熱除也欲得食其病爲愈若厥而嘔胸脇煩滿者其後必便血﹝指頭寒者是厥微熱少也默默不欲食煩躁者邪熱初傳裏也數日之後小便色白裏熱去欲得食爲胃气已和其病爲愈設未欲食宜漧薑甘艸湯嘔而胸脇煩滿者少陽證也少陽與厥陰爲表裏邪干其府故嘔而胸脇煩滿也肝主血故後必便血﹞少腹滿痛而厥爲冷結關元﹝詳少腹滿痛﹞發熱﹝不治﹞而厥七日下利者爲難治傷寒六七日脈微手足厥冷煩躁灸厥陰厥不還者死﹝厥陰六穴豈按四時灸井榮兪經合耶﹞

傷寒發熱下利厥逆躁不得臥者死傷寒發熱下利至甚厥不止者死下利手足厥冷無脈者灸之不溫若脈不還反微喘者死附活冷厥者初得病日便四肢逆冷脈沈微而不數足多攣臥時惡寒或自引衣蓋覆不飲水或下利淸谷或淸便自調或小便數外證多惺惺而靜脈𨿽沈實按之遲而弱者知其爲冷厥也四逆湯理中湯通脈四逆湯當歸四逆湯當歸四逆加吳茱萸生薑湯白通加豬膽汁湯隨證用之熱厥者國中病必身熱頭痛外別有陽證二三日至四五日方發厥兼熱厥者厥至半日卻身熱蓋熱气深方能發厥須在二三日後也若微厥卻發熱者熱深故也其脈𨿽伏按之而滑者爲裏熱其人或畏熱或飲水或揚手擲足煩躁不得眠大便祕小便赤外證多昏憒者知其熱厥也白虎承气湯隨證用之又有下證悉具而見四逆者是失下後血气不通四肢便厥醫人不識卻疑陰厥復進熱藥禍如反掌大抵熱厥須脈沈伏而滑頭上有汗其手𨿽冷時復指爪溫須用承气湯下之不可拘忌也諸手足逆冷皆屬厥陰不可汗下然有須汗須下者正謂手足𨿽逆冷時有溫時手足掌心必暖非正厥逆也當消息之海厥陰證四肢厥冷爪甲靑脈沈疾按之有力者爲陽則當下宜大承气湯如脈沈遲按之無力者爲陰則當溫宜四逆湯更須速灸之羅省掾曹徳裕男婦二月初病傷寒八九日請予治之脈得沈細而微四肢逆冷自利腹痛目不欲開兩手常抱腋下昏昏嗜臥口舌漧燥乃曰前醫者畱白虎加人參湯可服否予曰白虎𨿽云治口燥舌漧若只此一句亦未然今此證不可服白虎者有三傷寒證云立夏以前立秋以下不可妄用一也太陽證無汗而渴者不可用二也況病患陰證悉具其時春气尙寒三也仲景云下利淸谷急當救裏宜四逆湯五兩人參一兩生薑十餘片連須蔥白九莖水五大盞同煎至三盞去滓分三服一日服之至夜則止手足溫翌日大汗而解繼之以理中湯數服而愈孫眞人習業論云凡欲爲太醫必須精讀甲乙素問黃帝鍼經明堂流注十二經絡三候九部本艸藥性仲景叔和並須精熟如此方爲太醫不則猶無目夜遊動致顚隕執此用藥者再思可矣陽證治驗眞定府趙吉夫年三十三至元五月間因勞役飲食失節傷損脾胃時發煩躁而渴又食冷物過度遂病身體困倦頭痛四肢逆冷嘔吐而心下痞醫人不察見其四肢逆冷嘔吐而心下痞乃用桂枝末三錢匕熱酒調下仍以綿衣覆之作陰毒傷寒施治須臾汗大出汗後卽加口漧舌澀眼白時紅項彊硬肢體不柔和小便淋赤大便祕澀循衣摸牀如發狂狀問之則言語錯亂視其舌則赤而欲裂朝輕暮劇凡七八日家人輩悉謂危殆不望生全鄰人吉仲完舉予治之診其脈七八至知其熱證明矣遂用大承气湯苦辛大寒之劑一兩作一服服之利下三行折其勝勢翌日以黃連解毒湯大苦寒之劑二兩徐徐服之以去其熱三日後病十分中減五六更與白虎加人參湯約半斤服之瀉熱補气前證皆退戒以愼起居節飲食月餘漸得平復內經曰凡用藥者無失天時無逆气宜無翼其勝無贊其復是謂至治又云必先歲气無伐天和當暑气方盛之時聖人以寒涼急救腎水之原補肺金之不足𨿽有客寒傷人仲景云用麻黃湯內加黃芩知母石膏之類恐發黃髮斑又用桂枝湯之戒況醫以桂末熟酒調服所謂差之毫釐謬以千里逆仲景之治法經云不伐天和不贊其復不翼其勝不失气宜不然故疾未已新病起矣用熱遠熱從乎中治友人劉巨源年六十五歲至正夏月因勞役飲食失節又傷冷凍飲料得疾醫者往往以爲四時證治之不愈逮十日請予治診之右手三部脈沈細而微太陰證也左手三部脈微浮而弦虛陽在表也大抵陰多而陽少今所苦身體沈重四肢逆冷自利淸谷引衣自覆气難布息懶言語此脾受寒濕中气不足故也仲景言下利淸谷急當救裏宜四逆湯溫之內經有用熱遠熱之戒口漧但漱水不咽早晨身涼而肌生粟午後煩躁不欲去衣昏昏睡而面赤隱隱紅斑見於皮膚此表實裏虛故也內虛則外證隨時而變詳內外之證乃飲食勞倦寒傷於脾胃非四時之證明矣治病必察其下今適當大暑之時而得內寒之病以標本論之時爲標也病爲本也用寒藥則順時而違本用熱藥則從本而逆時此乃寒熱俱傷必當從乎中治中治者溫之是也遂以錢氏白術散加升麻就本方加葛根甘艸以解其斑少加白術茯苓以除濕而利小便人參藿香木香和脾胃進飲食咀一兩煎服再服斑退而利止身溫而神出次服異功散治中湯辛溫之劑一二服五日得平止藥或曰病𨿽稍愈勿藥可乎予曰藥攻邪也內經曰治病以平爲期邪气旣去彊之以藥變證隨起不若以飲食調養待其眞气來復此不藥而藥不治而治之理旬日良愈﹝必察其下者謙甫謂時下之宜也﹞

活若病患寒熱而厥面色不澤冒昧而兩手忽無脈或一手無脈者必是有正汗也多用綿衣裹手足令溫暖急服五味子湯或兼與麻黃細辛甘艸湯之類服之時必有大汗而解矣五味子湯治傷寒喘促脈伏而厥人參麥門冬﹝去心﹞杏仁﹝去皮尖﹞生薑陳皮﹝各二錢半﹞大棗﹝二枚﹞五味子﹝半兩﹞上咀水煎服戴陰陽之病皆能發厥故有陽厥有陰厥皆病之深也二厥惟陽厥易誤當問其初得病如何若初得病頭不痛四肢逆冷足多攣臥而惡寒或汗自引衣蓋覆或不渴或利淸谷或小便自調人多惺惺而靜此寒厥也是爲陰中之陰宜四逆湯附子理中湯若初得病頭痛身熱外別有陽證至五六日方發厥其人𨿽厥或畏熱或飲水或揚手擲足煩躁不得眠大便祕小便赤多昏憒者此熱厥也是爲陰中之陽宜白虎湯或大承气湯熱厥𨿽手足冷而指甲卻暖不若寒厥並指甲俱冷此辧陰陽要法也近有陽病自腰以上極熱兩腳常冷蓋三陰脈上不至頭故頭不疼三陽脈下不至足故足冷也南陽謂傷寒手足必微冷若手足自溫者系太陰也說欠分曉若陽明手足安得微冷少陰厥陰而大冷安得言微冷但當言三陰經少陰厥陰手足厥冷惟有太陰手足自溫耳陶陰陽二厥治之一差死生立判陽厥者先自三陽气分因感寒邪起於頭痛發熱惡寒已後傳進三陰血分變出四逆厥逆乍溫大便燥實譫語發渴揚手擲足不惡寒反怕熱或腹痛後重泄利稠粘小便赤澀脈沈有力此見傳經熱證謂之陽厥陽極發厥者卽陽證似陰外𨿽有厥冷內有熱邪耳蓋因大便失下使血气不通故手溫乍冷乍溫也如火煉金熱極金反化水寒極水反成冰而能載物厥微熱亦微四逆散厥深熱亦深大承气若不明此復投熱藥如抱薪救火夫陰厥者乃三陰血分自受寒邪初病無身熱頭痛就便惡寒四肢厥冷直至臂脛以上過乎肘膝不溫引衣蜷臥不渴兼或腹痛吐瀉小便淸白或戰栗面如刀刮口吐涎沫脈沈遲無力此爲陰經直中眞寒證不從陽經傳入謂之陰厥也輕則理中重則四逆又有病自陽經傳入目下系陰證而厥者亦陰厥也且夫人之手足乃胃土之末凡脾胃有熱手足必熱脾胃有寒手足必寒此理之常也至於亢極反成兼化此又事之變也學人於此宜致力也吳大抵傷寒發厥正气已極宜速加治夫陽厥者必先因熱甚不解而致劉河間謂肢體厥冷惟心胸有熱大便祕者以涼膈散養陰退陽不宜速下若大便不祕者以黃連解毒湯主之凡厥證可下者內有燥屎也以手摩病患臍腹或硬滿或痛者是也若腹中轉失气气出極臭者或繞臍刺痛者以有燥屎也輕則調胃承气重則大承气或用涼水調下元明粉一二錢亦佳或用雞淸入蜜水和一甌調入好芒硝末二三錢最效大抵陽厥以脈滑別之則無差也凡陰厥者必先因腎气虛寒或復著外寒或誤服寒涼之藥或誤下之則積陰盛於下微陽衰於上遂發厥逆其脈沈細而微按之全無者是也宜四逆湯急溫之冷甚者治例與陰毒同也凡屍厥者經言少陰脈不至腎气微奔气促迫宗气反聚血結心下陽气退下熱歸陰股而爲屍厥也急宜刺期門巨闕昔扁鵲治虢太子病屍厥鍼三陽五會穴而愈蓋以陽脈下墜陰脈上爭宗气聚而不通上有絕陽之絡下有破陰之紐破陰絕陽之色以發脈亂故形靜厥冷昏沈如死人之狀名曰屍厥宜陰毒例中求之凡傷寒寒熱而厥面色不澤冒昧兩手無脈或一手無脈此將有好汗出如亢陽欲雨之狀多用綿衣包暖手足急用五味子湯或兼與桂枝麻黃各半湯汗之而愈若脈不至汗不出者死鍼灸治傷寒手足逆冷大都﹝一分﹞

傷寒六脈俱無復澑﹝補大回六脈﹞合谷中極支溝﹝一寸半此穴和脈絕穴﹞復澑﹝順骨而下﹞巨闕﹝三寸三分﹞气沖﹝灸七壯﹞

屍厥少陰脈不至腎气微少精血奔气促迫上入胸膈榮气反聚血結心下陽气退下熱歸陰股與陰相動令身不仁此爲屍厥當刺期門

卷四厥陰病

少腹滿

﹝少腹急﹞

臍下爲少腹夫胸中滿心下滿皆气也腹滿者多有燥屎也少腹滿者有物聚也蓋身半以上同天之陽身半以下同地之陰淸陽出上竅濁陰出下竅故在上滿者气也在下滿者物也物者溺與血爾邪結下焦則津液不通血气不行或溺或血流滯而脹滿也若小便利者蓄血之證小便不利溺澀證也俱是熱病惟冷結膀胱少腹滿一證爲寒病有手足厥冷爲可辯太陽傷寒表不解漧嘔發熱而咳或小便不利少腹滿者小靑龍去麻黃加茯苓湯主之﹝詳咳﹞太陽病六七日表證仍在脈微而沈反不結胸其人發狂者以熱在下焦少腹當硬滿小便自利者下血乃愈所以然者以太陽隨經瘀熱在裏故也抵當湯主之﹝成太陽經也膀胱府也此太陽瘀熱隨經入腑者也六七日者邪气傳裏之時也脈微而沈邪气在裏之脈也表證仍在者則邪气猶淺當結於胸中若不結於胸中其人發狂者熱結在膀胱也經曰熱結膀胱其人如狂此發狂則熱又深也少腹硬滿小便不利者爲無血也小便自利者血證諦也與抵當湯以下蓄血﹞傷寒有熱少腹滿應小便不利今反利者爲有血也當下之不可余藥宜抵當丸﹝成傷寒有熱少腹滿是蓄血於下焦若熱蓄津液不通則小便不利其熱不蓄津液而蓄血不行小便自利者乃爲蓄血當與桃仁承气湯抵當湯下之然此無身黃屎黑又無喜忘發狂是未至於甚故不可與其餘駛峻之藥也可與抵當丸小可下之也﹞太陽病身黃脈沈結少腹硬小便不利者爲無血也小便自利其人如狂者血證諦也抵當湯主之﹝身黃脈沈結少腹硬小便不利者胃熱發黃也可與茵陳湯身黃脈沈結少腹硬小便自利其人如狂者非胃中瘀熱爲熱結下焦而爲蓄血也與抵當湯以下蓄血﹞太陽病重發汗而復下之不大便五六日舌上燥而渴日晡所小有潮熱從心下至少腹硬滿而痛不可近者大陷胸湯主之﹝活人曰晝夜譫語喜忘少腹滿小便不利男子爲瘀血婦人爲熱入血室抵當湯﹞

厥陰尺寸脈微緩者厥陰受病也當六七日發其證少腹煩滿而囊縮病者手足厥冷言我不結胸小腹滿按之痛者此冷結在膀胱關元也﹝小腹下焦所治當膀胱上口主分別淸濁或用眞武湯﹞脇下素有痞連在臍旁痛引少腹入陰筋者名髒結死或云此有動气犯汗吐下者死少腹急太陽病不解熱結膀胱其人如狂血自下下者愈其外不解者尙未可攻當先解外外解已但少腹急結者乃可攻之宜桃核承气湯﹝下血抵當湯解表桂枝湯太陽膀胱經也太陽經邪熱不解隨經入腑爲熱結膀胱其人如狂者爲未至於狂但不寧爾經曰其人如狂者以熱在下焦太陽多熱熱在膀胱必與血相搏若血不爲蓄爲熱迫之則血自下血下則熱隨血出而愈若血不下者則血爲熱搏蓄積於下而少腹急結乃可攻之與桃核承气湯下熱散血內經曰從外之內而盛於內者先治其外後調其內此之謂也﹞身重少气少腹裏急或引陰中拘攣熱上衝胸爲陰陽易病﹝治見本門﹞

卷四厥陰病

囊縮

﹝仲景無治法今采南陽海藏治法補之﹞

扁鵲曰舌捲囊縮者死孫眞人曰陰陽易病卵縮則舌吐出死凡囊縮有熱極而縮者有冷極而縮者凡熱極者有可下冷極者宜急溫之下之宜大承气湯溫之宜附子四逆加茱萸湯並艾灸關元气海蔥熨等法治之活傷寒六七日煩滿囊縮其脈尺寸俱微緩者足厥陰肝經受病也厥陰病其脈微浮爲欲愈不浮爲未愈宜小建中湯脈浮緩者必囊不縮外證必發熱惡寒似瘧爲欲愈宜桂枝麻黃各半湯若尺寸俱沈短者必是囊縮毒瓦斯入腹宜承气湯下之大抵傷寒病臟腑傳變陽經先受病故次傳入陰經以陽主生故太陽水傳足陽明土土傳足少陽木爲微邪也陰主殺故木傳足太陰土土傳足少陰水水傳足厥陰木至六七日當傳厥陰肝木必移气克於脾土脾再受邪則五臟六腑皆因而危殆榮衛不通耳聾囊縮不知人而死矣速用承气湯下之可保五生一死古人云脾熱病則五臟危又土爲木賊則死若第六七日傳厥陰脈得微緩微浮爲脾胃脈也故知脾气全不受克邪無所容否極泰來榮衛將復水升火降則寒熱作而大汗解矣海厥陰證者煩滿囊縮大小便不通發熱引飲腹滿尺脈微緩煩者火也滿者木也𨿽不吐蛔囊縮但急者木也火與木相合四肢厥逆而爪甲靑大小便不通道塞也發熱引飲邪气在裏宜溫之下之以上諸證大小便俱通地道不塞不發渴不引飲邪不在裏則宜溫之灸之則裏外相接以復陽气宜服正陽散正陽散方麝香﹝一錢細研性辛溫治腹急滿痞風毒﹞漧薑﹝炮﹞甘艸﹝炙各二錢半﹞附子﹝一兩炮去皮臍味辛鹹溫治風利竅療腹滿囊縮﹞皂莢﹝二兩酥炙去皮弦味鹹溫﹞上爲細末每服二錢白湯調溫服回陽丹硫黃﹝半兩味酸溫大熱治心腹腫聚邪气冷癖左脇气咳上气腳冷無力﹞附子﹝炮半兩﹞木香﹝半兩味辛溫療肌中偏寒生气不足乏精﹞全蠍﹝半兩味甘辛治一切風﹞蓽澄茄﹝半兩味辛溫治皮風心腹气脹﹞吳茱萸﹝洗炒半兩味辛溫大熱治中風遂邪諸食不消气逆利五臟順气﹞漧薑﹝炮二錢半﹞上爲末酒糊爲丸如梧桐子大生薑湯下三五十丸並二三服並熱投之衣被取汗

卷四

陰毒

仲景但名陰毒主發表陰毒之爲病面靑身痛如被杖咽喉痛五日可治七日不可治升麻鱉甲湯去雄黃蜀椒主之﹝方見陽毒﹞

王考之仲景書𨿽有陰毒之名然其所敍之證不過面目靑身痛如被杖咽喉痛而已並不言陰寒極甚之證況其所治之方亦不過升麻甘艸當歸鱉甲而已並不用大溫大熱之藥是知仲景所謂陰毒者非陰寒之病乃是感天地惡毒異气入於陰經故曰陰毒耳後之論者遂以爲陰寒極甚之證稱爲陰毒乃引仲景所敍面目靑身痛如被杖咽喉痛數語並而言之卻用附子散正陽散等藥以治竊謂陰寒極甚之證固亦可名爲陰毒然終非仲景所以立名之本意觀後人所敍陰毒與仲景所敍陰毒自是兩般豈可混論後人所敍陰毒亦只是內傷冷物或不正暴寒所中或過服寒涼藥所變或內外俱傷於寒而成耳非天地惡毒異气所中者也活人更名陰毒傷寒主退陰陰毒甘艸湯治傷寒時气初得病一二日便結成陰毒或服藥後六七日以上至十日變成陰毒身重背彊腹中絞痛咽喉不利毒瓦斯攻心心下堅彊短气不得息嘔逆唇靑面黑四肢厥冷其脈沈細而疾身如被杖咽喉痛五六日可治七日不可治甘艸﹝炙﹞桂枝﹝去粗皮﹞升麻當歸﹝各五錢﹞雄黃﹝二錢半﹞蜀椒﹝去閉口者炒去汗及子五錢﹞鱉甲﹝酥炙一兩半﹞上咀水煎服如人行五里許更進一服覆取汗毒從汗出卽愈若未汗再服始得陰毒脈沈細疾許陰毒本因腎气虛冷因欲事或食冷物後傷風內旣伏陰外又感寒或先感外寒而後伏陰內外皆陰則陽气不守遂發頭痛腰重腹痛眼睛痛身體倦怠而不甚熱四肢逆冷額上及手背冷汗不止或多煩渴精神恍惚如有所失或可起行不甚覺重診之則六脈俱沈細而疾尺部短小寸口或無六脈俱浮大或沈取之大而不甚疾者非陰證也若服涼藥過多則渴轉甚躁轉急有此證者急服還陽退陰之藥卽安惟補虛和气而已宜服正元散退陰散五勝散陰證不宜發汗如气正脈大身熱未瘥者用藥發汗無妨正元散治傷寒如覺風寒吹著四肢頭目骨節疼痛急服此藥如人行五里許再服連進三服出汗立瘥若患陰毒傷寒入退陰散五分同煎或傷冷傷食頭昏气滿及心腹諸疾服之無有不效麻黃﹝去節﹞陳皮大黃﹝生﹞甘艸漧薑肉桂芍藥附子吳茱萸半夏﹝制各等分﹞上咀麻黃加一半茱萸減一半爲末每服一錢水一盞姜三片棗一枚煎七分熱服以衣被蓋覆取汗切須候汗幹去之如陰毒不可用麻黃免更出汗退陰散治陰毒傷寒手足逆冷脈沈細頭痛腰重連服三次小小傷冷每服一字入正元散同煎入鹽一撚陰毒傷寒咳逆煎一服細細熱呷病止川烏漧薑﹝各等分﹞上爲粗末炒令轉色放冷再搗爲細末每服一錢水一盞鹽一撚煎至半盞去滓溫服五勝散治傷寒頭痛壯熱骨節疼痛昏沈困倦咳嗽鼻塞不思飲食兼治傷寒夾冷气並慢陰毒神效白術﹝一兩半﹞甘艸五味子石膏﹝各一兩﹞漧薑﹝三兩半﹞上咀每服五錢水一盞入鹽少許同煎服如冷气相夾入姜棗煎或治陰毒病入艾葉少許煎服海白術散治陰毒傷寒心悶煩躁四肢厥冷川烏﹝炮去皮臍﹞桔梗附子﹝炮﹞白術細辛﹝各一兩﹞漧薑﹝炮半兩﹞上咀或末之白湯調下一錢匕羅正陽散治陰毒傷寒手足厥冷指甲靑色體冷脈沈細而微神效上用憨蔥四五枝陳蜂房四五个燒存性爲細末用憨蔥搗和丸如彈子大手心內握定用手帕緊紮須臾汗出以綿被覆蓋如手心熱甚休教解開如服藥先服升麻湯五錢連須蔥三枝生薑五片水二大盞煎至一盞去滓溫服被覆取汗則愈陰毒漸深爪靑面黑脈七至沈細積陰感於下則微陽消於上故其候四肢沈重逆冷腹痛轉甚或咽喉不利或心下脹滿結硬躁渴虛汗不止或時狂言爪甲面色靑黑六脈細而一息七至以來有此證者速宜於气海關元二穴灸二三百壯以手足溫暖爲效仍服金液丹來蘇丹五勝散還陽散退陰散玉女散川烏﹝去皮臍冷水浸七日薄切曬漧紙袋盛之有患者取研末一大錢入鹽一小錢水一盞煎至七分服壓下陰毒所注如豬血相似未已再進一服效﹞

還陽散治陰毒面靑四肢逆冷心躁腹痛用硫黃末新汲水調下二錢良久或寒一起或熱一起更看緊慢再服汗出瘥附子回陽散﹝良方﹞治陰毒傷寒面靑四逆及臍腹痛身體如冰並一切卒暴冷气上用附子二枚炮制去皮臍搗爲細末每服三錢匕取生薑自然汁半盞冷酒攪勻共一盞調服更以冷淸酒一盞送下少時更進一服良久臍下如火徧身和暖爲度活返陰丹治陰毒傷寒心神煩躁頭疼四肢逆冷硫黃﹝五兩另研﹞附子﹝炮去皮臍﹞漧薑﹝炮﹞桂心﹝各半兩﹞硝石﹝另研﹞太陰元精石﹝別研各二兩﹞

上用生鐵銚先鋪元精末一半次鋪硝石末一半中間下硫黃末又著硝石一半蓋硫黃卻以元精石末蓋上用小盞合好用三斤炭火燒令得所勿令煙出細研似面後三味搗羅爲末與前藥同研令勻軟飯和丸如桐子大每服十五丸至二十丸煎艾湯下頻服汗出爲度病重則三十丸此方甚驗喘促與吐逆者入口便住又服此藥三五服不退者更於臍下一寸灸之須是晝夜大段不住手灸不限多少壯數灸之艾炷勿令小小則不得力若其人手足冷少腹硬卽於臍下兩邊各開一寸各安一道三處齊下火灸之仍與當歸四逆湯並返陰丹亦須頻服內外通透方得解若遲誤卽死矣又若陰證加以少腹不通及陰囊縮入少腹絞痛欲死者更於臍下二寸石門穴急灸之仍須與返陰丹當歸四逆湯加吳茱萸生薑愼勿與尋常利小便冷滑藥火焰散治傷寒惡候舶上硫黃黑附子﹝去皮生用﹞新臘茶﹝各一兩﹞上爲細末先用好酒一升調藥攤入新碗中於火上蕩幹合在瓦上每一碗下燒熟艾一拳大以瓦起無令著火直至煙盡候冷卽刮取研入瓷盒內盛每服二錢酒一盞共煎七分有火焰起勿訝傷寒陰毒者四肢冷脈沈細或吐瀉五心煩躁胸中結硬或轉早伏陰在內湯水不得下或無脈先喫一服如吐卻更進一服服後心中熱其病已瘥下至臟腑中表未解者渾身壯熱脈气洪大便宜用發表藥或表解者更不發熱便得眠睡渾身有汗若少有痞結脈實方可用下膈行臟腑藥漸用調和元气補治脾胃湯散服此藥三服不應者不可治也陰毒沈困脈八至附骨方有陰毒沈困之候與前後漸染之候皆同而更加沈重六脈附骨取之方有按之卽無一息至以上或不可數至此則藥餌難爲功矣但於臍下灼火艾如棗大三百壯以來手足不和暖者不可治也倘復和緩以前硫黃及熱藥助之若陰气散陽气來則漸減熱藥而和治之以取瘥也活蔥白慰法治陰虛陽脫體冷無脈气息欲絕不省人事及傷寒陰厥百方不效者用蔥以索纏如臂大切去根及葉惟存白長二寸許如大餅樣先以火一面令通熱勿令著火乃以熱面熨病患臍上連臍下又以熨斗滿貯火熨之令蔥餅中熱气郁入肌肉內須臾作三四餅一餅壞不可熨又易一餅良久病患當蘇手足溫有汗卽瘥更服四逆湯以溫其內海治陰證諸藥不效並湯水不下體冷脈絕气息短不知人用蔥白熨法又不若用釅醋拌麩皮炒熱注布袋中蒸熨之比上法尢速代灸塗臍膏附子馬蘭子蛇牀子吳茱萸肉桂﹝各等分﹞上爲細末可用白面一匙藥末一匙生薑自然汁煨成膏攤紙上圓三寸許貼臍下關元气海自晚至曉其火力可代灸百壯腰痛亦可貼之一法用丁香蓽茇漧薑牡蠣燒灰放手心中以唾津調如泥以手掩其陰至暖汗出爲度陰毒傷寒四肢逆冷者用吳茱萸不拘多少爲細末溫酒和勻生絹袋盛之熱熨腳心令通暢愈若以湯煎溫藥渫洗以接四肢亦可回生神膏﹝良方﹞治男女陰毒傷寒外接法牡蠣﹝粉﹞漧薑﹝炮各一錢﹞上爲細末男病用女唾調手內擦熱緊掩二卵上得汗出愈女病用男唾調手內擦熱緊掩二乳上得汗出愈卵與乳男女之根蒂坎離之分也陰證大小便不通及諸雜證陰證大小便不通者並宜此外治法數日不通爲急非急者勿用陰中伏陽破陰丹硫黃水銀﹝各一兩﹞陳皮靑皮﹝各半兩﹞上將硫黃先入銚子內熔開次下水銀用鐵杖子打勻令無星傾入黑茶盞細研入二味麵糊丸如桐子大每服三十丸如煩躁冷鹽湯下陰證艾湯下良效有人初得病四肢逆冷臍下築痛身疼如被杖蓋陰證也急服金液破陰來復等丹其脈遂沈而滑沈者陰也滑者陽也病𨿽陰證而見陽脈有可生之理仲景所謂陰病見陽脈者生仍灸气海丹田百壯手足溫溫陽回得汗而解或問滑沈之狀如何便有生理予曰仲景云翕奄沈名曰滑何謂也沈爲純陰翕爲正陽陰陽和合故名曰滑古人論脈滑𨿽曰往來前卻流利旋轉替替然與數相似仲景三語而足也此三字極難曉翕合也言張而傷合也故曰翕爲正陽沈言忽降而下也故曰沈爲正陰方翕而合俄降而沈奄爲忽忽間仲景云滑脈可爲諦當矣其言皆有法故讀者難曉宜細思之霹靂散治傷寒陰勝隔陽其人必躁熱而不欲飲水是也上用附子一枚燒灰存性爲末作一服蜜水調下而愈此逼散寒气然後熱气上行而汗出乃愈陶陰毒病手足指甲皆靑脈沈細而急者四逆湯無脈者通脈四逆湯陰毒甘艸湯眞武湯濃朴丸白術湯肉桂散皆可選用正陽回陰霹靂散正元散天雄散附子散劫金液丹燻逆冷囊縮者以炒豆投熱醋中如法燻之熨法灸法一傷寒直中陰經眞寒證或陰毒證身如被杖腹中絞痛嘔逆沈重不知人事四體堅冷如石手指甲唇靑藥不入口六脈沈細或無脈欲絕者將蔥一握切去根葉取白三寸許搗如餅先用麝香半分塡臍中後放蔥餅臍上以火熨之連換三四餅稍醒灌入生薑汁服回陽救急湯如不醒再灸气海關元二三十壯使熱气通於內逼邪外出以復陽气如用此法手足溫和汗出卽醒者有生意也手足不溫汗不出不醒人事者不能起矣吳或問陰毒傷寒用附子湯冷服何也此蓋陰極於下陽浮於上之治法也予曾治一人傷寒十餘日脈沈細手溫而足冷大便不通面赤嘔煩渴藥不能下惟喜涼水一二口或西瓜一二塊食下良久而復吐出此陰寒於內逼其浮陽失守之火聚於胸中上衝咽嗌故爲面赤嘔煩也遂用附子大者一枚以生薑自然汁和白麵包裏煨熟去面取附子去皮尖切作八片又以人參三錢漧薑炮三錢水二鐘煎取一鐘浸於冷水中待藥冷與之卽愈按內經曰若調寒熱之逆冷熱必行則熱藥冷服下嗌之後冷體旣消熱性卽發由是病气隨愈嘔煩皆除情且不違而致大益此之謂也蓋近世患陰證傷寒往往疑似參差初便不敢用附子直待陰極陽竭而用之則爲遲矣大抵治法有是病投是藥豈可狐疑而誤治哉且夾陰傷寒先因欲事伏陰於內卻又著寒內外皆陰陰气獨盛則陽气以衰故脈沈而足冷也必須急用人參健脈以益元气爲主佐以附子溫腎經散寒邪以退陰而回陽也若捨此二味不用將何以救之哉古之諺曰傷寒偏死下虛人誠哉斯語許學士論必以眞气爲主蓋眞气乃人命之根蒂也若不察眞气之虛實而欲急攻其熱或施汗下或多用寒涼之藥攻熱未愈陰寒復生病至危殆良可悲矣又方用雄鷄血滴入無灰熱酒內飲之以衣被溫覆取汗

卷五

合病並病汗下吐後等病

表裏合病必下利太陽﹝汗﹞與陽明合病必自下利葛根湯主之不下利但嘔者葛根加半夏湯主之太陽﹝和﹞與少陽合病自下利者與黃芩湯若嘔者黃芩加半湯生薑湯主之陽明與少陽合病必下利脈滑而數者有宿食也當下之宜大承气湯﹝俱詳下利﹞

並病二陽﹝汗﹞並病太陽出汗不徹因轉屬陽明自汗不惡寒太陽證不罷面赤躁煩短气者更發汗則愈二陽﹝下﹞並病太陽證罷潮熱譫語者下之則愈﹝論見譫語﹞太陽﹝刺﹞少陽並病項彊眩冒心下硬如結胸者刺胸兪肝兪﹝論見項彊﹞

卷五合病並病汗下吐後等病

合並病

合並兩經俱病並則一經證罷而並歸於一經也太陽與陽明合病有三證其邪湊有淺深之殊故用藥有汗下和解之異治見各條三陽合病有二證其一證用白虎湯其一證無治法後人用小柴胡白虎之類蓋此二證俱有三陽之候故不可汗下二陽並病有二證表未解者汗之表已解有裏證者下之太陽與少陽並病有三證其一由誤下以致心下硬成結胸其一項彊如柔痙狀心下硬如結胸刺肺兪肝兪愼勿發汗汗則譫語不止宜刺期門其一心下硬項彊而眩者刺大椎肺兪不宜下也合病太陽﹝汗﹞與陽明合病胸滿而喘者不可下麻黃湯太陽﹝解肌﹞與陽明合病自下利葛根湯不下利但嘔者葛根加半夏﹝或曰由太陽表未罷而陽明裏又至兩陽合病熱甚於表乘虛漸攻於裏故下也其不下利而嘔者邪气𨿽攻裏未入於胃但气逆而嘔故加半夏以止嘔逆龐氏曰外證必頭痛腰疼肌熱目疼鼻幹也脈浮大太陽受病也長者陽明也頭腰太陽也肌目鼻陽明也﹞

太陽與少陽合病自下利者與黃芩湯若嘔者黃芩加半夏湯﹝或曰此表實裏虛熱入攻裏故自下利若兼痰飲則嘔也﹞

陽明少陽合病必下利脈長者爲順脈眩者爲負負者克賊也脈滑而數者有宿食大承气湯﹝或曰陽明土少陽木其脈弦者木乘土也不弦者不負也負者必死若滑而數者有宿食非負也故宜下﹞

三陽合病腹滿身重難以轉側口不仁面垢譫語遺尿不可汗下若自汗者白虎湯三陽合病脈浮大見關上但欲眠目合則汗小柴胡白虎湯﹝或曰此二證俱有三陽之證此不可汗下﹞

並病二陽﹝解肌﹞並病太陽初得時汗之不徹轉屬陽明續自微汗不惡寒大柴胡湯若太陽證不罷不可下可少發汗設面色緣緣正赤陽气怫郁在表汗之不徹其人煩躁短气不知痛處宜更發汗則愈葛根湯二陽﹝下﹞並病太陽證罷潮熱手足汗大便難譫語者大承气湯太陽少陽並病反下之成結胸心下硬下利不止水漿不下心煩生薑瀉心湯小陷胸湯太陽﹝刺﹞與少陽並項彊痛或眩冒時如結胸心下痞硬刺大椎第一間肺兪肝兪不可汗汗則譫語不止刺期門太陽少陽並病心下硬項彊而眩者刺大椎肺兪愼勿下趙愚嘗疑合病並病之難明也久矣姑釋之蓋合病者二陽經或三經同受病之病不傳者也並病者一陽經先受病又過一經病之傳者也且如太陽陽明並病一證若並而未盡是傳未通尙有表證仲景所謂太陽證不罷面色赤陽气怫郁在表不得越煩躁气短是也猶當汗之以各半湯若並之已盡是謂傳過仲景所謂太陽證罷潮熱手足汗出大便硬而譫語者是也法當下之以承气湯是知傳則入腑不傳則不入腑所以仲景論太陽陽明合病止出三證如前太陽陽明並病則言其有傳變如此也又如陽經互相合病皆自下利仲景於太陽陽明合病則主以葛根湯太陽少陽合病主以黃芩湯少陽陽明合病主以承气湯至於太陽少陽並病其證頭項彊痛眩冒如結胸心下痞硬當刺大椎肺兪肝兪不可汗下太陽陽明並病已見上論但三陽合病仲景無背惡寒語句𨿽別有口燥渴心煩背微惡寒者乃屬太陽證而非三陽合病也活人言三陽合病背惡寒者非也三陽若與三陰合病卽是兩感所以三陰無合病例也張夫並者乃催並督並之義非吞並相就之理然催並系去聲吞並之並乃上聲史記曰始皇初並天下卽此理也夫並之理乃前病未解後病已至有逼相並之義故曰並病也經曰太陽與少陽並病頭項彊痛或眩冒云云如果並作一家則仲景不具兩經之證而言也其非並字明矣又曰或云三陽合病有太陽陽明有正陽陽明有少陽陽明似乎重出予曰各有所指不過表裏之分耳夫三陽合病在表三陽陽明病在裏事在兩途卽非重出在表者宜解散以痊安在裏者非攻下則不可然表裏證治迥各不同惟編目有似乎重出

卷五合病並病汗下吐後等病

發汗後不解

傷寒初感始以太陽故以發汗爲首汗行如雨散雲其病乃愈倘汗行不解者或表邪未盡或熱邪傳裏或邪气收乘虛內客故有汗後而不解者發汗病不解反惡寒虛也芍藥甘艸附子湯太陽病發熱汗不解仍發熱心下悸振振欲擗地眞武湯發汗後身疼痛脈沈者桂枝加芍藥人參新加湯太陽發汗遂漏不止其人惡風小便難四肢拘急難以屈伸桂枝加附子湯大汗出熱不去內拘急四肢疼下利惡寒四逆湯發汗過多冒心心下悸欲得按桂枝甘艸湯汗後腹脹滿濃朴生薑人參湯太陽病發汗後大汗出胃中漧燥不得眠欲飲水者少少與之則愈若脈浮小便不利微熱消渴者五苓散發汗已脈浮數煩渴五苓散服桂枝湯脈洪大與桂枝湯如前法若形如瘧日再發汗出必解麻黃湯發熱汗出不解心中痞硬嘔吐不和大柴胡湯服桂枝湯大汗出大煩渴不解脈洪大白虎加人參湯發汗後臍下悸欲作奔豚茯苓桂枝甘艸大棗湯發汗後不惡寒但惡熱蒸蒸發熱者實也謂胃承气湯發汗後不可更行桂枝汗出而喘無大熱者麻杏仁甘艸湯

卷五合病並病汗下吐後等病

下後不解

去傷寒之邪不過汗吐下之三法也三法得當病勢易衰則愈矣三法失宜病勢危惡傳變不已誠可慮也況發汗吐下後邪气乘虛而未散或壅窒而未盡則當量其虛實以治之先賢謂知邪气之虛實發汗吐下之不瘥溫補鍼艾之適當則萬全之功可得矣若過經者以六日傳六經七日爲一候若不愈十三日乃再傳經盡所以謂之過經也傷寒五六日大下後身熱不去心中結痛未欲解也梔子豉湯下後心煩腹滿臥起不安梔子濃朴湯陽明病下之心中懊而煩梔子豉湯若有燥屎者大承气湯太陽病下後脈促胸滿桂枝去芍藥湯微惡寒者去芍藥方中加附子醫以丸藥下之身熱不去微煩梔子漧薑湯太陽病桂枝證醫反下之利遂不止脈促者表未解喘而汗出者葛根黃連黃芩湯服桂枝湯或下之仍頭痛項彊無汗翕翕發熱心下滿微痛小便不利桂枝去桂加茯苓白術湯太陽病過經十餘日二三下之嘔不止心中微煩大柴胡湯下之六七日大下後寸脈沈而遲手足厥逆下利脈不至咽喉不利吐膿血瀉利不止爲難治麻黃升麻湯

卷五合病並病汗下吐後等病

汗吐下後不解

五六日已發汗復下胸脇滿微結小便不利渴而不嘔但頭汗出往來寒熱心煩爲未解柴胡桂姜湯太陽汗吐下解後心下痞硬噫气不除者旋復代赭石湯太陽先發汗不解而復下之脈浮者則知病在外當須解外桂枝湯發汗若下之病仍不解煩躁不得眠茯苓四逆湯大汗若大利而厥者四逆湯下後復發汗晝日煩躁不得眠夜而安靜不嘔不渴無表證脈沈微身無大熱漧薑附子湯下後復發汗必振寒脈微細此內外俱虛也傷寒本寒後復吐下之食入口卽吐漧薑黃連黃芩人參湯發汗吐下後虛煩不得眠劇者反復顚倒心中懊梔子豉湯發汗若下之煩熱胸中窒梔子豉湯吐下後不大便五六日至十餘日日晡發潮熱不惡寒獨語如見鬼狀循衣摸牀脈弦者生澀者死但發熱譫語者大承气湯吐下後腹脹滿邪熱入胃也調胃承气湯太陽吐下後微煩小便數大便硬小承气湯吐下後七八日不解結熱在裏表裏俱熱時時惡風大渴舌上干躁煩欲飲水白虎加人參湯吐下後心下逆滿气上衝胸頭眩脈沈緊發汗則動經身爲振搖茯苓桂枝白術甘艸湯

卷五合病並病汗下吐後等病

喘

成肺主气形寒飲冷則傷肺故其气逆而上行衝衝而气急喝喝而息數張口擡肩搖身滚肚是爲喘也有邪在表致气不利而喘者麻黃湯桂枝加濃朴杏子湯有水射肺而喘者小靑龍湯發汗後飲水多必喘以水灌之亦喘及傷寒心下有水气漧嘔發熱而咳或喘者小靑龍去麻黃加杏仁是欲發散水寒也經曰喘而汗出者與葛根黃芩黃連湯以利之﹝此邪气內攻气逆不利因喘而汗出見其邪气在裏也𨿽表未解未可和之﹞汗出而喘者與麻黃甘艸石膏湯以發之﹝此外邪壅盛使气不利汗出而喘不已見其邪气在表也𨿽經汗下亦可發之﹞若傷寒止於邪气在表而喘者心腹必濡而不堅設或腹滿而喘則又爲可下之證經曰短腹气滿而喘有潮熱者此外欲解可攻裏也又汗出發潤喘不休者爲肺絕身汗如油喘而不休爲命絕直視譫語喘滿者死是皆不治之喘也太陽病﹝汗﹞頭痛發熱身痛腰痛骨節痛惡風無汗而喘麻黃湯太陽與陽明合病喘而胸滿者不可下麻黃湯許有人病傷寒脈浮而長喘而胸滿身熱頭痛腰脊彊鼻幹不得臥予曰太陽陽明合病仲景雲中有三證下利葛根湯不下利嘔逆者加半夏喘而胸滿者麻黃湯也治以麻黃湯得解傷寒表不解心下有水气漧嘔發熱而咳或喘者小靑龍湯﹝方見太陽病﹞發汗後飲水多必喘以水灌之亦喘﹝喘肺病飲水多而喘者飲冷傷肺也以冷水灌洗而喘者形寒傷肺也或用小靑龍加杏仁豬苓湯﹞傷寒心下有水气咳而微喘發熱不渴服湯已渴者此寒去欲解也小靑龍湯喘家有汗桂枝湯加濃朴杏仁佳﹝太陽病爲諸陽主气風甚气壅則生喘也與桂枝湯以散風加濃朴杏仁以降气﹞太陽病下之微喘者表未解故也桂枝加濃朴杏仁湯主之﹝下後大喘則爲裏气大虛邪气傳里正气將脫也下後微喘則爲裏气上逆邪不能傳裏猶在表也與桂枝湯以解外加濃朴杏仁以下逆气﹞

桂枝加濃朴杏仁湯方桂枝﹝去皮﹞芍藥生薑﹝切各三兩﹞濃朴﹝炙去皮﹞甘艸﹝炙各二兩﹞杏仁﹝去皮尖五十枚﹞大棗﹝十二枚擘﹞上七味以水七升煮取三升去滓溫服一升發汗後不可更行桂枝湯汗出而喘無大熱者可與麻黃杏仁甘艸石膏湯主之﹝成發汗後喘當作桂枝加濃朴杏仁湯汗出則喘愈令汗出而喘爲邪气壅甚桂枝湯不能發散故不可更行桂枝湯汗出而喘有大熱者內熱气甚也無大熱者表邪必甚也與麻黃杏子甘艸石膏湯以散其邪張予觀仲景常言發汗後乃表邪悉解止餘一證而已故言不可更行桂枝湯今汗出而喘無大熱乃上焦余邪未解當用麻黃杏仁甘艸石膏湯以散之夫桂枝加濃朴杏仁湯乃桂枝證悉具而加喘者用之注言汗出而喘以爲邪气壅甚非桂枝所能發散此誤也況身無大熱更無證何故復言表邪必甚其後章下後不可更行桂枝湯條下注曰汗下𨿽殊旣不當損正气則一其言有至理存焉可見汗後所注之誤矣原其理當時因事發機前後失於照應故有此等之獘也﹞下後不可更行桂枝湯若汗出而喘無大熱者可與麻黃杏仁甘艸石膏湯﹝成上條云發汗後不可更行桂枝湯汗出而喘無大熱者爲與此證治同汗下𨿽殊旣不當損正气則一邪气所傳旣同遂用一法治之經所謂若發汗若下若吐後是矣﹞

麻黃杏仁甘艸石膏湯方麻黃﹝四兩去節﹞杏仁﹝五十枚去皮尖﹞甘艸﹝炙二兩﹞石膏﹝半斤碎綿裹﹞上四味以水七升先煮麻黃減二升去上沫納諸藥煮取二升去滓溫服一升﹝肝苦急急食甘以緩之風气通於肝風邪外甚故以甘劑發之﹞

太陽病﹝和解﹞桂枝證醫反下之利遂不止脈促者表未解也喘而汗出者葛根黃芩黃連湯﹝方見下利﹞

陽明中風﹝汗﹞口苦咽漧腹滿微喘發熱惡寒脈浮而緊若下之則腹滿小便難麻黃湯陽明脈浮無汗而喘者發汗則愈宜麻黃湯陽明病﹝和﹞脈浮而緊咽燥口苦腹滿而喘發熱汗出不惡寒反惡熱身重白虎湯五苓散傷寒四五日脈沈而喘滿沈爲正裏而反發其汗津液越出大便爲難表虛裏實久則譫語﹝邪气入內之時得脈沈而喘滿裏證具也則當下之反發其汗令津液越出胃中漧燥大便必難久則屎燥必發譫語也大承气湯﹞陽明病脈遲𨿽汗出不惡寒者其身必重短气腹滿而喘有潮熱者此外欲解可攻裏也手足然而汗出者此大便已硬也大承气湯主之病患小便不利大便乍難乍易時有微熱喘冒不能臥者有燥屎也宜大承气湯診傷寒吐下後不大便潮熱若劇則不識人循衣摸牀微喘直視脈弦者生澀者死﹝詳循衣摸牀﹞濕家下後額汗微喘大小便利者死﹝論見體痛﹞少陰病息髙者死﹝詳見厥利論見欲寐﹞厥冷無脈灸之不還反微喘者死﹝詳見厥利﹞直視譫語喘滿者死﹝論見譫語﹞脈浮洪汗出如油發潤喘不休爲命絕附活陰證喘促者返陰丹主之四肢逆冷喘促入口便佳﹝方見陰毒﹞病患小渴與水劇飲之致停飲心下滿結者喘死甚眾當以五苓散或陷胸丸主之﹝方見渴及結胸﹞

戴喘嗽有陰陽太陽經喘嗽略於前本經言之詳見嗽門少陽有嗽無喘有喘非少陽也其見少陽證而喘者宜小柴胡湯加北五味子六分漧薑四分陽明有喘無嗽有嗽非正陽明也其陽明證喘有潮熱者宜大承气湯陰證喘惟少陰有之若四肢沈重疼痛小便如常大便自利而嗽者眞武湯去芍藥加北五味漧薑各半錢細辛三錢此陰中之陰若四肢厥逆腹中痛泄利下重而咳四逆湯加北五味漧薑各半錢下利嘔渴身煩不得眠而咳嗽者豬苓湯此陰中之陽諸陰喘促最爲危證宜用返陰丹吳凡表有寒發喘者脈浮緊惡寒身疼無汗也宜麻黃湯汗之若表有風發喘者脈浮緩惡風自汗也宜桂枝湯加濃朴杏仁主之凡陽明內實不大便腹滿短气發潮熱而喘者大柴胡加濃朴杏仁湯或小承气湯凡陰證厥逆脈沈細而微气促而喘無汗者宜四逆湯加五味杏仁凡虛人脈伏若手足逆冷而喘者五味子湯凡暴冒風寒脈浮無汗而喘蘇沈九寶湯凡熱盛有痰脈弦數而喘不可汗不可下以小柴胡湯加知母貝母栝蔞仁胸滿者加枳殼桔梗心下滿者加枳實黃連舌燥飲水而喘者加知母石膏主之古人云諸喘爲惡故非輕也華佗曰盛則爲喘蓋非肺气盛也乃肺中之邪火盛也所以瀉白者瀉肺中之火也非瀉肺也又爲瀉心湯乃瀉心下之痞滿者也衛生寶鑑曰凡看文本有餘當認作不足者蓋受病爲不足病气爲有餘也五味子湯﹝方見厥門﹞

蘇沈九寶湯桑白皮﹝上﹞甘艸﹝下﹞大腹皮﹝下﹞官桂﹝下﹞麻黃﹝中﹞薄荷﹝下﹞陳皮﹝上﹞紫蘇﹝中﹞杏仁﹝去皮尖炒中﹞生薑﹝三片﹞烏梅﹝半个﹞上用水二鐘煎至八分去滓通口服加減瀉白散治煩熱胸膈不利上气喘促口漧或咳者桑白皮﹝二錢﹞知母橘紅栝蔞仁﹝去殼﹞細黃芩貝母桔梗甘艸﹝各一錢五分﹞地骨皮﹝一錢﹞上煎服法同前

卷五合病並病汗下吐後等病

短气

成短气者气急而短促似喘而非喘喘則張口擡肩短气只是气促不能相續似喘而不擡肩似呻吟而無痛也有責爲實者﹝經曰短气腹滿而喘有熱潮此外欲解可攻裏此短气之實者也﹞有責爲虛者﹝經曰趺陽脈微而緊緊則爲寒微則爲虛微虛相搏則爲短气此短气之虛也﹞有在表者﹝經曰短气但坐以汗出不徹故也更發汗則愈與其風濕相搏汗出短气小便不利惡風者甘艸附子湯此邪在表而短气也﹞有在表者﹝經曰漧嘔短气汗出不惡寒此表解裏未和十棗湯與太陽病醫反下之短气煩躁懊心中硬成結胸大陷胸湯此邪在裏而短气也﹞治各有異大抵短气爲實要略曰短气不足以息者實也又水停心下亦令短气要略曰食少飲多水停心下微者短气學人察諸表證短气骨節痛不得屈伸汗出小便不利惡風身腫者爲風濕宜甘艸附子湯﹝方論見體痛﹞短气腹滿脇痛其人若脈弦浮大外不解無汗嗜臥身黃小便難有潮熱者小柴胡湯﹝論見胃實方見往來寒熱﹞

裏證若表未解手足然汗出或有潮熱者宜大承气湯﹝方論見潮熱﹞若表解心下痞硬漧嘔短气者宜十棗湯﹝方見見脇滿痛﹞

汗不徹短气煩躁若發汗不徹續微汗出不惡寒表證不罷面赤者爲並病更發汗則愈﹝論見面赤﹞

下後若下後心中懊心中硬痛者用大陷胸湯﹝論見結胸﹞

診趺陽脈微而緊緊則爲寒微則爲虛微緊相搏則爲短气坐而伏者短气也附陶傷寒失於汗下或因汗下後虛令人气逆不相接續者名短气分虛實治之此與喘證不相類吳因汗吐下後元气虛弱脈來微虛气不能相接而短少者以人參益气湯凡陰證脈弱細沈而遲手足逆冷面上惡寒如刀刮口鼻之气難以布息而短者宜四逆湯加人參主之又食少飲多水停心下令人气短煩悶以茯苓甘艸湯治之

卷五合病並病汗下吐後等病

身重

成身重之由有風濕有風寒有風濕俱見有火逆有易病有三陽合病𨿽所得不一然悉屬三陽非若身疼兼有三陰裏寒也壞病有矣寒則無之識者鑑焉太陽傷寒脈浮緩身不疼但重乍有輕時無少陰證者大靑龍湯發之﹝詳太陽病﹞發汗已身猶灼熱名曰風溫脈浮汗出身重多眠鼻息鼾﹝詳風溫宜活人葳蕤湯﹞風溫脈浮身重汗出惡風者宜防己黃湯防己﹝一兩﹞甘艸﹝半兩﹞白術﹝七錢半﹞黃﹝去蘆一兩一錢﹞上咀每服五錢生薑四片大棗一枚水一盞半煎至八分溫服良久再服服後當如虫行皮中從腰下如冰後坐被上又以一被繞腰以下溫令微汗瘥喘者加麻黃半兩胃中不和者加芍藥三分气上衝者加桂三分下有沈寒者加細辛三分脈浮宜以汗解用火炙之邪無從出因火而盛病從腰以下必重而痺名火逆也脈浮數者法當汗出而愈若下之身重心悸者不可發汗當自汗出以解所以然者尺中脈微此裏虛須表裏實津液自和便自汗出愈傷寒八九日下之胸滿煩驚小便不利譫語一身盡重不可轉側者柴胡加龍骨牡蠣湯主之﹝方見驚張病有身重不能轉側下後血虛津液不榮於外也身疼不能轉側者風濕相搏於經而裏無邪也經曰傷寒八九日風濕相搏身疼體煩而不能自轉側不嘔不渴脈浮虛而澀者以桂枝附子湯主之此以柴胡加龍骨牡蠣湯主之以上二證言不能轉側頗相似論疼與重俱不相侔各從本法爲宜也陽明病脈遲汗出不惡寒身重短三腹滿而喘或潮熱或不潮熱承气湯證﹝詳腹滿﹞陽明病脈浮緊口苦咽燥腹滿而喘發熱汗出不惡寒身重忌汗忌燒鍼忌下﹝詳自汗注云此證宜和解之﹞

三陽合病腹滿身重難以轉側口不仁而面垢譫語遺尿發汗則譫語下之則額上生汗手足逆冷若自汗出者白虎湯主之﹝成腹滿身重難以轉側口不仁譫語者陽明也鍼經曰少陽病甚則面微塵此面垢者少陽也遺尿者太陽也三者以陽明證多故出陽明篇中三陽合病爲表裏有邪若發汗攻表則燥熱益甚必愈譫語若下之攻裏表熱乘虛內陷必額上汗出手足逆冷其自汗出者三陽經熱甚也內經曰熱則腠理開榮衛通汗大泄與白虎湯以解內外之熱﹞

少陰病腹痛小便不利四肢沈重疼痛下利者眞武湯中發熱惡寒身重而痛手逆遞冷小有勞身卽熱小便已灑灑然毛聳其脈弦細芤遲口開前板齒燥此爲太陽中忌汗下溫鍼﹝宜白虎加人參湯詳暑病﹞

陰陽易身重少气少腹裏急或引陰中熱上胸衝眼花者此爲陰陽易宜燒湯﹝方論見陰陽易﹞

卷五合病並病汗下吐後等病

難轉側

三陽合病腹滿身重難轉側汗出者白虎湯﹝論見身重﹞下後胸滿煩驚小便不利譫語身重不可轉側者柴胡牡蠣湯﹝論見驚﹞風濕相搏身體煩疼不能自轉側不嘔不渴脈浮虛而澀者桂枝附子湯﹝論詳身體痛﹞

卷五合病並病汗下吐後等病

面赤

﹝面垢目赤面靑﹞

太陽病面反有熱色二陽並病面色緣緣正赤陽明面合赤色是皆表邪必發散解肌而愈少陽目赤和解而安少陰面赤色厥陰面少赤帶陽二日必四逆而後可也面赤𨿽由陽熱而生然各經俱無可下之證在少陰厥陰者正證有下利厥逆脈微實爲陰寒之病縱面赤似陽只是兼化而已太陽病如瘧狀若脈微惡寒面反有熱色而身癢者桂枝麻黃各半湯小汗之﹝方論見發熱﹞脈浮而遲面熱赤而戰惕者六七日當汗出而解反發熱者瘥遲爲無陽不能作汗其身必癢也二陽並病太陽初得病時發其汗汗先出不徹因轉屬陽明續自微汗出不惡寒若太陽證不罷者不可下之下之爲逆如此可小發汗設面色緣緣正赤者陽气怫郁在表當解之燻之若發汗不出出不足或陽气怫郁不得越當汗不汗其人躁煩不知痛處乍在腹中乍在四肢按之不可得其人短气但坐以汗出不徹故也更發汗則愈何以知汗出不徹以脈澀故知也﹝因發不透徹而面赤躁煩短气者不足言陽气怫郁止是當汗不汗也故更發汗則愈﹞陽明病面合赤色不可攻﹝葛根湯﹞少陰病下利淸谷裏寒外熱手足厥逆脈微欲絕身反不惡寒其人面赤色或腹痛或漧嘔或咽痛或利止脈不出者通脈四逆湯加蔥白﹝詳下利﹞厥陰下利淸谷脈沈而遲其人面少赤身有微熱者必鬱冒汗出而解病患必微厥所以然者其面戴陽下虛故也﹝詳下利﹞面赤而身熱足寒而口噤及背反張者痙病也﹝詳雜病痙門﹞面赤而斑斑如錦紋咽喉痛唾膿血者陽毒也﹝詳陽毒﹞

面垢三陽合病腹滿身重難轉側口不仁譫語面垢遺尿不可汗下面靑太陽病汗後遂發熱惡寒復加燒鍼因胸痞面靑膚潤者難治色微黃身足溫者易愈目赤少陽中風兩耳無聞目赤胸滿而煩者不可吐下﹝小柴胡湯﹞

附面黃孫兆口訣云工部郎中鄭濃忠患傷寒胸腹滿面黃如金色諸翰林醫官商議略不定推讓曰胸滿可下恐脈浮虛召孫至曰諸公𨿽疑不用下藥鄭之福也下之必死某有一二服藥服之必瘥遂下小陷胸湯尋利其病遂良愈明日面色攺白京師入稱服

卷五合病並病汗下吐後等病

壞病

仲太陽病三日已發汗若吐若下若溫鍼仍不解者此爲壞病桂枝不定與也觀其脈證知犯何逆隨證治之按逆者謂不當汗而汗不當下而下或汗下過甚皆不順於理故云逆也隨證治之者如後云汗後病不解及發汗若下之病仍不解某湯主之之類是也隨證治之一句語活而義廣王韓諸家以壞病另作一證而以羊肉湯主之誤矣本太陽病不解轉入少陽者脇下硬滿漧嘔不能食往來寒熱尙未吐下脈沈緊者與小柴胡湯若以吐下發汗溫鍼譫語柴胡證罷此爲壞病知犯何逆以法治之趙仲景論中所謂壞病者以太陽病誤汗吐下後虛煩結胸痞气吐後內煩腹脹滿等證是也此正謂桂枝不定與小柴胡湯證罷者曷嘗指異气之病如活人所謂異气爲壞病之說仲景又云更感異气變爲他病者卽索矩所爲二气三气雜合爲病是也以其未可定名而非有名四種溫病之比故以變病名之且四經溫病仲景以爲冬傷於寒至春發爲溫病溫病未已重遇於邪變爲溫瘧風溫溫毒溫疫病未嘗壞故以變證名之一曰壞病一曰變證名目自是不同可見異气不爲壞病也審矣假如溫瘧果爲壞病則仲景不言小柴胡湯證罷也請三思焉是齋方傷寒陰陽二證不明或投藥錯誤致患人困重垂死七日以後皆可服傳者云千不失一用好人參一兩去蘆薄切水一大升於銀石器內煎至一盞以新水沈之取冷一服而盡汗不自他出只在鼻梁尖上涓涓如水是其應也妙甚蘇韜光云侍郎方丈嘗以救數十人王使君宰淸流日卒車申屠行父之子婦產後病時疫一十餘日已成壞病偶見問因觀其只服人參一味遂安是時未知有此方偶然暗合耳海陽證大汗大下後亡陽於外亡血於內上而津脫下而液脫津液兩亡宜以羊肉湯補之矧陰證者豈可不溫補哉此與傷寒太陽證振搖與眞武湯一例外之陽病至此尙溫況內之陰候豈得不補耶韓產脫血虛者宜用羊肉湯傷寒汗下太過亡陽失血若只用救逆效必遲矣與羊肉湯爲效神速病患面色𨿽見陽是客熱上焦中下二焦陰气已盛若調得下焦有陽則上焦陽气下降丹田知所歸宿矣夫气有髙下病有遠近證有中外治有輕重各適其所乃愈故病八九日汗下太過二脈沈細無力多蜷足臥惡聽人聲皮有粟時戰如瘧宜羊肉湯主之羊肉湯方當歸白芍藥牡蠣﹝赤各一兩﹞生薑﹝二兩﹞桂枝﹝七錢半﹞龍骨﹝通赤半兩﹞黑附子﹝炮皮去臍四錢﹞上爲粗末每服一兩羊肉四兩蔥白五寸生薑心同銼爛以水五升熬減一半以來濾絞去滓分三服服之按此方陰證宜之鱉甲散治傷寒八九日不瘥諸藥不效名壞傷寒鱉甲﹝醋炙爲末﹞升麻前胡烏梅肉枳實犀角﹝鎊﹞黃芩﹝各半兩﹞甘艸﹝二錢半﹞生地黃﹝一兩﹞

每服五錢水一盞半煎至八分去滓服按此方陽證宜之

卷五合病並病汗下吐後等病

振戰栗

成振者聳動也戰者戰搖也栗者心戰也振輕而戰重也戰外而栗內也振者責其虛寒虛則不至於爭故止於振聳耳戰者爲正與邪爭爭則股栗而戰矣戰𨿽重於振而栗重於戰也戰者正气勝栗者邪气勝也皆邪正之相爭也太陽傷寒若吐若下後心下逆滿气上衝胸起則頭眩脈沈緊發汗則動經身爲振振搖者茯苓桂枝白術甘艸湯主之﹝成吐下後裏虛气上逆者心下逆滿气上衝胸表虛陽不足起則頭眩脈浮緊爲邪在表當發汗脈沈緊爲邪在裏則不可發汗則外動經絡損傷陽气陽气外虛則不能主持諸脈身爲振振搖也與此湯以發汗和經益陽﹞

茯苓桂枝白術甘艸湯方桂枝﹝去皮三兩﹞茯苓﹝四兩﹞白術甘艸﹝各二兩炙﹞上四味以水六升煮取三升去滓分溫三服﹝陽不足者補之以甘茯苓白術生津液而益陽也裏气逆者散之以辛桂枝甘艸行陽散气﹞

太陽病發汗汗出不解其人仍發熱心下悸頭眩身動振振欲擗地眞武湯主之﹝方見下利﹞

孫太乙宮道士周徳眞患傷寒發汗出多驚悸目眩身戰掉欲倒地眾醫有欲發汗者有作風治者有用冷藥解者病皆不除召孫至曰太陽經病得汗早欲解不解者因太陽經欲解復作汗腎气不足汗不來所以心悸目眩身轉遂作眞武湯服之三服微汗自出遂解蓋眞武湯附子白術和其腎气腎气得行故汗得來也若但責太陽者惟能漧涸血液爾仲景云尺脈不足榮气不足不可以汗以此知腎气怯則難得汗也明矣許學士云鄕裏有一姓髙者子年三十初得病身微汗脈弱惡風醫以麻黃藥與之汗遂不止發熱心多驚悸夜不得眠譫語不識人筋惕肉振振動搖醫又進鎭心藥予曰彊汗之過也仲景曰脈微汗出惡風不可服靑龍湯服之則筋惕肉此爲逆也惟眞武湯可救進此三服佐以淸心竹葉湯數日遂愈﹝淸心竹葉湯方未考﹞

下後復發汗必振寒脈細微所以然者以內外俱虛故也亡血家不可發汗發汗則寒栗而振太陽病火熨其背大汗出火熱入胃發譫語十餘日振栗自下利者此爲解也﹝詳譫語﹞

脈沈緊按之芤當戰而汗出解脈芤爲虛是以發戰脈浮爲在表故當汗出解也﹝論見首卷﹞太陽病脈陰陽俱停等證必戰栗汗出而解﹝論見發熱﹞凡柴胡證下之苟下之而仍不罷者復與柴胡湯必蒸蒸而振發熱汗出而解﹝論見往來寒熱﹞脈浮而遲面熱赤而戰惕者當汗出解也反發熱者脈遲不能作汗其身必癢﹝論見面赤﹞諸乘寒者則爲厥鬱冒不仁口急不能言戰而栗也陰中於邪必內栗也表气微虛裏气不守故邪中於陰也韓汗下後戰者與救逆湯微減與羊肉湯再投而戰解若陰气內盛正气大虛心栗鼓頷身不戰者遂成寒逆宜灸之或用大建中湯仲景治屍厥戰而栗者刺期門巨闕吳凡振者大抵气血俱气不能榮養筋骨故爲之振搖而不能主持也須大補气血則可予曾用人參養榮湯得效又一人身搖不得眠者以十味溫膽湯倍加人參遂愈內經曰寒之傷人使人毫毛畢直鼓頷戰栗而無汗按此表寒而戰栗也經言病有戰而汗出因得解其脈浮而緊按之反芤此爲本虛故當戰而汗出也又曰脈陰陽俱停以三部浮沈遲數脈同等必先振栗汗出而解若脈浮數按之不芤其人本不虛者則汗出而解不發戰也若不發戰而心栗者此陰中於邪必內栗也凡正气怯弱寒邪在內必爲栗也學人宜詳究焉加味人參養榮湯治發汗過多气血俱虛而筋惕肉或身振搖者人參﹝二錢半﹞茯苓甘艸川芎﹝各一錢﹞白術麥門冬﹝去心﹞當歸身﹝各一錢半﹞五味子﹝十五粒﹞

肉桂﹝一錢有熱者減半﹞生地黃﹝一錢半有熱者用此無汗用熟地黃﹞黃﹝二錢半有自汗者用二錢﹞生薑﹝三片﹞

棗子﹝二枚擘﹞水二鐘煎至一鐘去滓溫服如陰虛相火動者加知母黃柏各一錢酒炒用若陽虛下寒脈微者加熟附子一錢肉桂倍之不得眠加遠志酸棗仁各一錢加味溫膽湯治虛煩身振不得眠人參﹝二錢半﹞橘紅茯苓黃連﹝酒炒﹞軟苗柴胡當歸身川芎白芍藥生地黃酸棗仁﹝以上各一錢﹞

半夏﹝七分﹞甘艸﹝五分﹞竹茹﹝一團﹞生薑﹝三片﹞上煎服法前同

卷五合病並病汗下吐後等病

筋惕肉

成經云陽气者精則養神柔則養筋發汗津液枯少陽气大虛筋肉失養故惕惕而跳然而動也直宜溫經益陽眞武之類是矣又傷寒吐下後復發汗筋脈動惕者久而成痿及太陽病發汗復下之表裏俱虛復加燒鍼因膚者難治二者逆之甚也又非若但發汗後可比發汗吐下庸可忽諸太陽病脈微弱汗出惡風者不可服大靑龍湯服之則厥逆筋惕肉宜眞武湯太陽病已汗不解仍發熱頭眩身振振欲擗地者眞武湯﹝或以人參養榮湯倍人參當歸﹞傷寒吐下後復發汗虛煩脈甚微八九日心下痞脇下痛气上衝咽喉眩冒經脈動惕者久而成痿﹝眞武湯桂枝苓術甘艸湯﹞

陽明傷寒吐下後不解不大便五六日至十餘日日晡所發潮熱不惡寒獨語如見鬼狀循衣摸牀惕而不安喘微直視脈弦者生澀者死但發熱譫語者大承气湯陽明脈浮而緊咽燥口苦腹滿而喘發熱汗出不惡寒反惡熱身重若加燒鍼必怵惕躁煩不得眠若動气在左頭汗不止者活人用防風白術牡蠣次服建中湯診汗下吐溫鍼後若膚動胸煩面色靑黃者難治﹝論見痞﹞

活傷寒吐下後發汗脈微心下痞脇痛气上衝筋脈動惕此爲逆甚吳夫此證者因發汗攻表太過邪熱未解血气虛奪筋肉失養所致或不因此由素稟血少邪熱搏於血脈之中火性動惕故也曾治一人傷寒不經發汗七八日筋脈動惕潮熱來尢甚其肉不大便祕結不行小便赤澀以手按臍旁硬痛此有燥屎也以加味大柴胡湯下之而愈又一人傷寒十餘日曾三四次發汗過多遂變肉身振搖筋脈動惕此汗多气血俱虛故也以加味人參養榮湯二劑而愈又一人汗後虛煩不得眠筋惕肉內有熱以加味溫膽湯治之而愈凡治此證要察虛實也

卷五合病並病汗下吐後等病

叉手冒心

發汗過多叉手自冒心心下悸常欲按者桂枝甘艸湯﹝見悸﹞

卷五合病並病汗下吐後等病

驚悸

驚悸之別雜病中辧之甚明傷寒中有單言驚者有單言悸者理不得淆故兩分之其兼言驚悸者則少陽耳聾目赤胸滿而煩者不可吐下吐下則悸而驚一條而已海茯苓丸治傷寒後或用心勞倦四肢羸弱心忪驚悸吸吸短气茯神麥門冬﹝去心﹞熟地﹝各一兩﹞牡丹皮人參黃﹝各七錢﹞桂枝甘艸﹝炙﹞牛膝澤瀉﹝各半兩﹞上爲細末煉蜜和搗三五百杵丸如梧桐子大每服二十丸食前溫酒下犀角湯治傷寒後伏熱在心怔忡驚悸不得眠睡犀角屑﹝半兩鎊﹞茵陳蒿﹝七錢半﹞茯苓﹝二兩﹞芍藥﹝二兩﹞生地黃﹝焙二兩﹞麥門冬﹝去心一兩半﹞

山梔﹝半兩﹞上咀每服五錢水一盞生薑二片竹葉三七片同煎至七分食後服麥門冬茯苓飲子治傷寒後心神恍惚不得臥麥門冬﹝去心﹞赤茯苓﹝去皮﹞知母﹝焙﹞芎炙甘艸酸棗仁﹝微炒﹞陳皮﹝去白炒﹞檳榔﹝各一兩﹞上咀每服五錢水一盞半生薑五片煎溫服日三

卷五合病並病汗下吐後等病

驚

夫驚壞病也由誤下火逆溫鍼所致仲景之法不過隨其逆而調之傷寒八九日下之胸滿煩驚小便不利譫語一身盡重不可轉側者柴胡加龍骨牡蠣湯主之﹝成傷寒八九日邪气已成熱而復傳陽經之時下之虛其裏而熱不除胸滿而煩者陽熱客於胸中也驚者心惡熱而神不守也小便不利者裏虛津液不行也譫語者胃熱也一身盡重不可轉側者陽气內行於裏不營於表也與柴胡湯以除胸滿而煩加龍骨牡蠣鉛丹收斂神气而鎭驚加茯苓以行津液利小便加大黃以逐胃熱止譫語加桂枝以行陽气而解身重雜錯之邪斯悉愈矣﹞

柴胡加牡蠣龍骨湯方半夏﹝湯洗二合﹞柴胡﹝四兩﹞大黃﹝二兩﹞人參桂枝﹝去粗皮﹞茯苓龍骨鉛丹牡蠣﹝熬﹞生薑﹝各一兩半﹞大棗﹝六枚﹞上十一味以水八升煮取四升納大黃切如棋子更煮一二沸去滓溫服一升傷寒脈浮醫以火迫劫之亡陽必驚狂起臥不安者桂枝去芍藥加蜀漆牡蠣龍骨救逆湯主之﹝成傷寒脈浮責邪在表醫以火劫發汗汗大出者亡其陽汗者心之液亡陽則心气虛心惡熱火邪內迫則心神浮越故驚狂起臥不安與桂枝湯解未盡表邪去芍藥以芍藥益陽非亡陰所宜也火邪錯逆加熱漆之辛以散之陽气亡脫加龍骨牡蠣之澀以固之本艸云澀可去脫龍骨牡蠣之屬是也﹞

桂枝去芍藥加蜀漆龍骨牡蠣救逆湯方桂枝﹝去粗皮﹞生薑﹝切﹞蜀漆﹝洗去腥各三兩﹞牡蠣﹝熬五兩﹞龍骨﹝四兩﹞甘艸﹝炙二兩﹞大棗﹝十二枚劈﹞上爲末以水一斗二升先煎蜀漆減二升納諸藥煎取三升去滓溫服一升太陽傷寒者加溫鍼必驚也﹝心屬火火先入心心主血而藏神血如水也神如魚也兩陽相燻灼水熱湯沸則魚驚躍不能安矣﹞風溫脈浮自汗身重多眠若被火者微則發黃劇則如驚癇時螈﹝論見風溫﹞

吳大抵傷寒汗吐下之後虛極之人或因事未決遂生驚悸者宜養血安神鎭心之劑或朱砂安神丸之類

卷五合病並病汗下吐後等病

悸

成悸心忪也築築惕惕然動怔怔忪忪不能自安也有气虛而悸有停飲而悸有汗下後而悸者﹝汗爲心液汗去心虛如魚無水故悸﹞傷寒二三日心悸而煩者小建中湯少陰病四逆或悸者四逆散加桂是气虛而悸也﹝陽气內弱心下空虛故悸﹞飲水多心下悸是停飲而悸也﹝心爲火而惡水水旣內停心不自安則爲悸矣﹞太過病發汗過多叉手自冒心心下悸者太陽病若下之身重心下悸者不可發汗少陽病不可發汗汗則譫語此屬胃胃和則愈胃不和則煩而悸少陽病不可吐下吐下則悸而驚是數者皆汗下後挾邪而悸者也其治或鎭固之或化散之惟飲之爲悸甚於他邪𨿽有餘邪必先治悸何者以水停心下無所不入侵於肺爲喘嗽傳於胃爲噦噎溢於皮膚爲腫漬於腸者爲利治不可緩也故經曰厥而心下悸宜先治水與茯苓甘艸湯後治其厥病甚重猶先治水況病之淺者乎太陽傷寒二三日心中悸而煩者小建中湯﹝方見腹痛﹞傷寒脈結代心動悸炙甘艸湯主之﹝成結代之脈動而中止能自還者名曰結不能自還者名曰代由血气虛衰不能相續也心中悸動知眞气內虛也與炙甘艸湯益虛補血气而脈復﹞

炙甘艸湯方﹝一名復脈湯﹞

甘艸﹝炙四兩﹞生薑﹝切﹞桂枝﹝去粗皮各三兩﹞人參阿膠﹝各二兩﹞生地黃﹝一片﹞麥門冬﹝去心﹞

麻子仁﹝各半升﹞大棗﹝十二枚擘﹞上九味以淸酒七升水八升先煮八味取三升去滓納膠烊消盡溫服一升日三服﹝補可以去弱人參甘艸大棗之甘以補不足之气桂枝生薑之辛以益正气聖濟經曰津耗散爲枯五臟痿弱榮衛涸流濕劑所以潤之麻仁膠阿麥門冬地黃之甘潤經益血復脈通心也﹞

太陽病小便利者以飲水多必心下悸小便少者必苦裏急也﹝成飲水多而小便利者則水不內蓄但胸中水多令心下悸金匱要略曰食少飲多水停心下甚者則悸飲水多而小便不利則水蓄於內而不行必苦裏急也小便不利茯苓甘艸湯裏急十棗湯﹞脈浮數者法當汗出而愈若下之身重心悸者不可發汗當自汗出乃解所以然者尺中脈微此裏虛須表裏實津液自和便自汗出愈﹝詳自汗﹞發汗過多其人叉手自冒心心下悸欲得按者桂枝甘艸湯主之﹝成發汗過多亡陽也陽受气於胸中胸中陽气不足故病叉手自冒心心下悸欲得按者與桂枝甘艸湯以調不足之气﹞

桂枝甘艸湯方﹝桂枝之辛走肺而益气甘艸之甘入脾而緩中﹞

桂枝﹝去粗皮四兩﹞甘艸﹝炙二兩﹞上二味以水三升煮取一升去滓頓服發汗後其人臍下悸者欲作奔豚茯苓桂枝甘艸大棗湯主之﹝汗者心之液發汗後臍下悸者心气虛而腎气發動也腎之積名曰奔豚發則從少腹上至心下爲腎气逆欲上淩心今臍下悸爲腎气發動故云欲作奔豚與茯苓桂枝甘艸大棗湯以降腎气﹞

茯苓桂枝甘艸大棗湯方茯苓﹝半斤﹞桂枝﹝去粗皮四兩﹞甘艸﹝二兩炙﹞大棗﹝十五枚掰﹞上四味以甘爛水一斗先煮茯苓減二升納諸藥煮取三升去滓溫服一升日三服作甘爛水法取水二斗置大盆內以杓揚之水上有珠子五六千顆相逐取用之﹝茯苓以伐腎邪桂枝能泄奔豚甘艸大棗之甘滋助脾土以平腎气煎用甘爛水者揚之無力取不助腎气也﹞

太陽病汗出不解其人仍發熱心下悸頭眩身動振振欲擗地眞武湯少陽中風兩耳無所聞目赤胸中滿而煩者不可吐下吐下則悸而驚﹝救逆小柴胡去黃芩加茯苓趙少陽經病證爲不可吐下吐下則悸而驚又云尙未吐下脈沈緊者小柴胡湯又云已吐下發汗溫鍼後譫語爲壞病蓋不可吐下者禁止之辭也未吐下者未經誤治但可和解而已已汗下者失於誤治成壞病也活人於少陽經病證中云尙未可吐下今添一可字恐未穩﹞傷寒五六日中風往來寒熱胸脇滿默默不欲飲食心煩喜嘔或心下悸或不渴身有微熱或咳者小柴胡湯傷寒脈弦細頭痛發熱者屬少陽不可汗汗則譫語此屬胃胃和則愈胃不和則煩而悸﹝調胃承气湯﹞

少陰病四逆其人或咳或悸或小便不利或腹中痛或泄利下重者四逆散主之﹝悸者加桂五分﹞

厥陰傷寒厥而心下悸者宜先治水當服茯苓甘艸湯卻治其厥不爾水漬入胃必作利也手足厥冷而悸者茯苓甘艸湯手足逆而不溫者四逆散加桂枝霍亂吐利心悸者理中丸加茯苓

卷五合病並病汗下吐後等病

髒結與結胸痞气大同小異

問曰病有結胸有髒結其狀何如答曰按之痛寸脈浮關脈沈名曰結胸也何謂髒結答曰如結胸狀飲食如故時時下利寸脈浮關脈細小沈緊名曰髒結舌上白苔滑者難治﹝成結胸者邪結在胸髒結者邪結在髒二者皆下後邪气乘虛入裏所致下後邪气入裏與陽相結者爲結胸以陽气受於胸中故爾與陰相結者爲髒結以陰受之則入五臟故爾气宜通而塞故痛邪結陽分則陰气不得上通邪結陰分則陽气不得下通是二者皆心下硬滿寸脈浮關脈沈知邪結在陽也寸脈浮關脈小細沈緊知邪結在陰也陰結而陽不結𨿽心下結痛飲食亦自如故陰气乘陽虛而下故時時自下利陰得陽則解髒結得熱證多則易治舌上白苔滑者邪气結胸中亦寒故云難治按本文曰如結胸狀則與結胸當有分別矣注曰是二者皆心下硬痛欠穩當如結胸狀飲食如故只是按之不痛耳旣結於髒而舌白苔又爲胸寒外證上下俱病故難治也王朝奉云可刺關元穴﹞髒結無陽證不往來寒熱其人反靜舌上苔滑者不可攻也﹝成髒結於法當下無陽證爲表無熱不往來寒熱爲半表半里無熱其人反靜爲裏無熱經云舌上如胎者以丹田有熱胸中有寒以表裏者皆寒故不可攻王朝奉云可刺關元穴服小柴胡湯﹞病胸中素有痞連在臍旁引入少腹入陰筋者此名髒結死病發於陽而反下之熱入因作結胸病發於陰而反下之因作痞所以成結胸者以下之太早故也﹝張或謂成無己注云無熱而惡寒者發於陰也旣無熱而惡寒爲陰證安有下之之理又豈止作痞而已哉夫仲景所謂陰陽者指表裏而言也非此之謂也病在表則當汗而反下之因作結胸病𨿽在裏尙未入腑而輒下之因作痞所以成結胸者下之太早故也痞者下之太早故也經曰脈浮而緊浮則爲風緊則爲寒風則傷衛寒則傷榮又曰脈浮而緊復下之緊反入裏則作痞由此推之風邪入裏則結胸寒邪入裏則爲痞然此亦皆太陽病之所致非陰証之所爲也又云病在陽應以汗解陽指表證而言也明矣況痞證諸條未有因無熱而惡寒下之而成者此成先生之誤也﹞傷寒五六日嘔而發熱柴胡證具而以他藥下之柴胡證仍在者復與柴胡湯此𨿽已下之不爲逆必蒸蒸而振卻發熱汗出而解若心下滿而硬痛者此爲結胸也大陷胸湯主之若滿而不痛者此爲痞柴胡不中與也宜半夏瀉心湯﹝活人云知是痞先用桔梗湯尢妙此方行气下膈用無不效正气未衰裏不受邪故蒸蒸而振發熱汗出然後則愈若下後邪傳裏甚心下痞而硬痛者爲結胸宜大陷胸湯以下裏邪痞微但滿而不痛此爲柴胡不可用半夏瀉心湯無己云下後陽邪傳裏者則結於胸中以胸中爲陽受邪與陷胸湯仲景於心下滿而硬痛者與結胸在心之下乎無己巧言曲諭以陽受气於胸中陽邪傳裏則結於胸爲結胸者誤也﹞

卷五合病並病汗下吐後等病

結胸

心下痞結按之硬滿而痛者結胸也按之硬滿不痛者痞气也經曰病發於陽﹝發熱而惡寒者﹞反下之熱入因作結胸病發於陰﹝無熱而惡寒者﹞反下之因作痞所以成結胸者下之太早也蓋表當汗反下之裏之正气爲下所損則表之全熱乘虛入裏結於心下爲結胸也裏之陰分已受邪熱爲病是謂發於陰也或微熱下證未全不任轉瀉而反下之則裏之微熱𨿽除而表之熱邪又至𨿽不結胸亦成痞也小結胸輕於大結胸而重於此也由誤之大小非以痞爲寒也經謂但結胸無大發熱證爲寒實結胸誠非寒也但熱微甚爾及夫髒結者經謂熱結於髒則爲病深故云難治若用涼劑而亦有生又陽結者熱結於腑則微而淺也又畱飲不敗而成頭汗脈沈潛及附骨者積飲成水結胸也又有不因誤下而成結胸與痞者此又失下及夫反汗而成者也經謂熱已入裏久不攻之亦至結實名曰三死一生是失下也汗後熱气傳入心下而痞者是失汗也結胸固知當下或脈浮大者又不可下下之則死是猶帶表邪未全結實故也又結胸證悉具加之煩躁者亦不治也夫藥所以能逐邪者必待胃气施布藥力始能溫汗吐下以逐其邪邪气勝胃气絕者安可爲之太陽病脈浮而動數浮則爲風數則爲熱動則爲痛數則爲虛頭痛發熱微盜汗出而反惡寒者表未解也醫反下之動數變遲膈內拒痛胃中空虛客气動膈短气躁煩心中懊陽气內陷心下因硬則爲結胸大陷胸湯主之﹝成動數皆陽脈也當責邪在表睡而汗出者謂之盜汗爲邪气在半里半表則不惡寒此頭痛發汗微盜汗出又惡寒者表未解也當發其汗醫反下之虛其胃气表邪乘虛則陷邪在裏則見陽脈邪在裏則見陰脈邪气內陷動數之脈所以變遲而浮脈獨不變者以邪結胸中上焦陽結脈不得而沈也客气者外邪乘胃中空虛入裏結於胸膈膈中拒痛者客气動膈也金匱要略曰短气不足以息者實也短气躁煩心中懊皆邪熱爲實陽气內陷气不得通於膈壅於心下爲硬滿而痛成結胸也與大陷胸湯以下結熱丹謹按太陽病在表未曾解在表而攻裏可謂虛矣而況所得之脈皆浮而動數乎今得誤下動數變遲矣而又曰胃中空虛又曰短气躁煩虛之甚矣借曰陽气內陷心下因硬而可迅攻之乎豈大結胸之力緩於承气況已下者不可再下寧不畏其虛乎上文曰結胸脈浮大者不可下下者死又曰結胸證悉具煩躁者死今曰脈浮又曰煩躁大陷胸果可用乎彼陽病實下後若胃中空虛客气動膈心中懊者以梔子豉湯吐胸中之邪況太陽失下後明有虛證乎﹞傷寒六七日結胸熱實脈沈而緊心下痛按之石硬者大陷胸湯主之﹝上文旣言病發於陽而反下之熱入因作結胸則下文不必贅矣上文但言所致結胸之由至此則又發明結胸之脈與證也成注謂此不云下後而云傷寒六七日則是傳裏之實熱誤矣張經言所以成結胸者以下之太早故也此不云下後則云傷寒六七日結胸熱實此亦不因下早而結胸者何也夫下早結胸事之常熱實結胸事之變其熱實傳裏爲結胸乃法之關防不盡者故仲景述其證以注方於其下也於此可見古人用心曲盡其妙且如下章以水結胸脇但頭汗出者以大陷胸湯主之亦在常法之外故條例其證以彰其理也亦或其人本虛或曾吐下而裏气弱外邪因入故自爲結胸者也然所入之因不同其證治則一理而已﹞傷寒十餘日熱結在裏復往來寒熱者與大柴胡湯但結胸無大熱者此爲水結在胸脇也但頭微汗出者大陷胸湯主之﹝成傷寒十餘日熱結在裏是可下之證復往來寒熱爲正邪分爭未全斂結與大柴胡湯下之但結胸無大熱者非熱結也是水余結於胸脇謂之水結胸周身汗出者是水飲外散則愈若但頭微汗出余處無汗是水飲不得外泄停蓄而不行也與大陷胸湯以逐其水活人雲水結胸小半夏加茯苓湯以小柴胡去大棗加牡蠣湯﹞太陽病重發汗而復下之不大便五六日舌上燥而渴日晡時小有潮熱從心下至少腹硬滿而痛不可近者大陷胸湯主之﹝詳潮熱﹞

大陷胸湯方大黃﹝六兩去皮﹞芒硝﹝一升﹞甘遂﹝一錢爲末﹞上三味以水六升先煮大黃取二升去滓納芒硝煮一二沸納甘遂末溫服一升得快利止後服結胸由邪在胸中處身之髙分宜若何吐然所謂結者諸陽受气於胸中邪气與陽气相結不能分辧气不通壅於心下爲硬爲痛是邪正固結於胸中非虛煩膈實之所同是須攻下可也低者舉之髙者陷之以平爲正結胸爲髙邪陷下以平之故曰陷胸湯也陷胸破結非苦寒直達者不能是以甘遂爲君內經曰鹹味湧泄爲陰又曰咸以軟之气堅者以鹹軟熱勝者以寒消是以芒硝鹹寒爲臣蕩滌邪寇除去不平將軍之功也陷胸滌熱是以大黃苦寒爲使利藥之中此駛劑也傷寒錯惡結胸爲甚非此不能通利劑大而數少須其迅速分解邪結也丹此證經曰胃中空虛曰短气躁煩曰脈浮此湯不可輕用小結胸病正在心下按之則痛脈浮滑者小陷胸湯主之﹝上文云硬滿而痛不可近者是不待按而亦痛也此云按之則痛是手按之然後作痛爾上文云至少腹是通一腹而言之此云在正心下則少腹不硬痛可知矣熱微於前故云小結胸也﹞

小陷胸湯方半夏﹝湯洗半升﹞黃連﹝一兩﹞栝蔞實﹝大者一枚﹞上三味以水六升先煮栝蔞取三升去滓納諸藥煮取二升去滓分溫三服﹝一服未效再微服解下黃涎便安也苦以泄之辛以散之黃連栝蔞實之苦寒以泄熱半夏之辛以散結﹞

病在陽應以汗解之反以冷水之若灌之其熱被卻不得去彌更益煩肉上粟起意欲飲水反不渴者服文蛤散若不瘥者與五苓散寒實結胸無熱證者與三物小陷胸湯白散亦可服白散方桔梗貝母﹝各三分﹞巴豆﹝一分去皮心熬黑研如脂﹞上三味爲末納巴豆更於臼中杵之以白飲和服彊者半錢羸者減之病在膈上必吐在膈下必利不利進熱粥一杯利過不止進冷粥一杯假令汗出已腹中痛與芍藥一兩如上法上熱實結胸及寒實結胸活人不拘寒熱但用陷胸湯不瘥者用枳實理中丸應手而愈結胸項亦彊如柔痙狀下之則和宜大陷胸丸大陷胸丸方大黃﹝半斤﹞葶藶﹝熬﹞芒硝杏仁﹝去皮尖熬黑各半升﹞上四味搗篩二味納杏仁芒硝合研如脂和散取如彈丸一枚別搗甘遂末一錢匕白蜜二合水二升煮取一升溫頓服之一宿乃下如不下更服取下爲效禁如藥法海藏雲大陷胸湯太陽入本藥也大陷胸丸陽明藥也小陷胸湯少陽藥也大陷胸治熱實大陷胸丸兼喘小陷胸治痞﹝大黃芒硝之苦鹹所以下熱葶藶杏仁之苦甘所以泄滿甘遂取其直達白蜜取其潤利皆以下泄滿實物也﹞

心下滿痛如結胸狀若頭下彊痛眩冒者刺大椎肝兪若汗下後頭項彊痛發熱小便不利者桂枝去桂加茯苓白術湯﹝方論並見項彊﹞

太陽病二三日不能臥但欲起心下必結脈微弱者此本有寒也反下之若利止必作結胸未止者四日復下之此作協熱利也太陽病下之脈浮者必結胸也太陽少陽並病而反下之成結胸心下硬下利不止水漿不下其人心煩結胸證悉具煩躁者亦死結胸脈浮大不可下下之則死﹝張用藥如兵用知可而進知難而退此理勢之必然也夫寸淫關沈乃結胸可下之脈今脈浮大心中𨿽結其表邪尙多未全結也若輒下之重虛其裏外邪復聚而必死矣仲景所以言此爲箴戒使無踵其獘也其脈旣不可攻當以候其變而待其實假如小結胸證其脈浮滑按之則痛故知邪非深結亦不敢下無過解除心下之熱耳小陷胸湯主之或又曰結胸倘有外證大陷胸遠可用否予曰結胸無外證或有微熱或有小潮熱仲景已明言之其餘別無表證其邪亦未結實不可以結胸論也經曰傷寒六七日若有外證發熱惡寒支節煩痛微嘔心下支結外證未去者柴胡加桂枝湯主之又傷寒六七日已發汗而復下胸脇微結小便不利渴而不嘔但頭汗出往來寒熱心煩者此未爲解也柴胡桂枝榦姜湯主之以上之證𨿽云心下支結及言胸脇滿微結二條俱有外證所以柴胡加桂及加桂姜以和解之如無外證止有胸腹結實而痛者方爲結胸病也﹞

附活若誤下之初未成結胸者急頻與理中湯自然得解更不作結胸蓋理中湯治中焦故也此古人亦說不到後人因消息得之若大轉損有厥證者兼與四逆湯便安胃中𨿽和傷寒未退者宜候日數足可下卻以承气再下之蓋前來下之未是故也西晉崔功行雲傷寒結胸欲絕心膈髙起手不得近用大陷胸湯皆不瘥者此是下後虛逆气已不理而毒復上攻气毒相搏結於胸者當用枳實理中丸先理其气次療諸疾古今用之如神枳實理中丸方枳實﹝十六斤麩炒﹞茯苓人參白術漧薑﹝炮﹞甘艸﹝炙以上各二兩﹞上爲末煉蜜丸如雞子黃大每服一丸熱湯化下連進二三服胸中豁然渴者加栝蔞根一兩自汗者加牡蠣二兩過下利亦加海增損理中丸王朝奉云大小陷胸湯丸不愈者宜與之人參白術栝蔞牡蠣﹝﹞甘艸﹝炙各二兩﹞漧薑﹝炒白半兩﹞枳實﹝麩炒二十四枚﹞黃芩﹝去枯一兩﹞上爲末煉蜜爲丸如彈子大湯一盞煎服一丸不解復與之不過五六丸胸中豁然矣藥之神速未嘗見也渴者加栝蔞根自汗加牡蠣活水結在胸脇間亦名結胸其證頭微汗出但結胸無熱者小半夏加茯苓湯小柴胡去棗加牡蠣孫兪伯道忽患微熱心下滿頭有汗不能解眾醫以爲溫病用表藥有謂食在膈者治之皆不愈召孫至乃用半夏茯苓湯遂瘥眾問其故曰頭有汗心下滿非濕證乃水結胸脇也水旣去其病乃愈且如濕气心下滿自當徧身汗若有食心滿頭豈得汗若言是表身又不疼不惡寒表證何在故凡水結胸脇頭必有汗耳小半夏加茯苓湯﹝方見嘔門﹞

穿結散大實大滿心胸髙起气塞不通者爲結也蟾酥麝香輕粉巴豆﹝另研少許﹞上再研過至細以乳汁爲丸如黍米大每服二丸用姜湯下不時服本婦人傷寒血結胸膈揉而痛不可撫海蛤散海蛤滑石甘艸﹝炙各二兩﹞芒硝﹝半兩﹞上末每服二錢雞子淸調下小腸通利則胸膈血散膻中血聚則小腸壅小腸壅膻中血不流行宜此方若小便血散數行更宜桂枝紅花湯發其汗則愈活人書云此方疑非仲景然其言有理姑存之戴熱實結胸如仲景法治之又有寒實結胸𨿽痛而無煩躁等證此因下後虛逆寒气獨結宜理中湯加枳實半錢茯苓一錢或枳實理中湯又有水結胸無大熱證頭微汗出宜小半夏茯苓湯又有血結胸手不可近其人嗽水不欲咽喜忘如狂大便黑色小便自利宜犀角地黃湯陶結胸之證嘗見俗醫不問曾下與未下但見心胸滿悶便與桔梗湯便呼爲結胸蓋本朱奉議之說也有頻頻與之反成眞結胸者殊不知結胸乃下早而成未經下者非結胸也乃表邪傳至胸中未入於腑證𨿽滿悶尙爲在表正屬少陽部分爲半表半里之間宜用小柴胡湯加枳殼如未效則以本方對小陷胸湯一服豁然其妙如神若因下早而成者方用陷胸湯丸分淺深從緩而治之不宜太峻上焦乃淸道至髙之分若過下則傷元气也故陷胸湯丸宜從緩治之嘗讀仲景傷寒論結胸條云病發於陽而反下之熱入因作結胸病發於陰而反下之因作痞滿所以成結胸者以下太早故也及成氏注釋曰發熱惡寒者發於陽也無熱惡寒發於陰也再三熟玩不能不致疑於其間蓋無熱惡寒者寒邪直中陰經之眞寒證也非陽經傳至陰經之病也若誤下之不死則危矣豈可以瀉心湯寒熱相參之藥治之而愈乎豈反輕如結胸者乎詳此恐言榮衛陰陽也風屬陽陽邪傷衛頭痛發熱微汗出反惡寒者當服桂枝湯止汗散邪醫者不達而下之胃气重傷胸中結硬經又云結胸證脈浮大者不可下下之則死結胸證悉具而煩躁者亦死蓋衛出上焦淸道所傷不爲不重也故用陷胸湯峻利之藥以下之寒爲陰陰邪傷榮當服麻黃發表誤下之而成痞滿宜瀉心湯以理痞蓋榮出中焦黃連能瀉心下痞邪下於膈不犯淸道則元不傷故輕於結胸耳若陰經自中之寒以瀉心湯理之而愈者未之有也又云脈來沈實有力方爲結胸急用大陷胸湯加枳桔下之治結胸灸法巴豆﹝十四个﹞黃連﹝七寸去皮﹞上搗細津唾和成膏塡入臍中以艾灸其上腹中有聲其病去矣不拘壯數病去爲度才灸後便以溫湯浸手帕拭之恐生瘡也摘傷寒結胸先使人心蔽骨下正痛處左畔揉之以毫鍼刺左畔支溝穴﹝正坐側臂取之二分﹞次刺左間使名曰雙闕次刺左行間﹝臥取之鍼入六分此支溝行間穴下鍼至分數內撚鍼令病患五吸次外撚鍼三呼又次內撚鍼五吸喫長呼一口气出鍼卽左畔一壁結胸立效右畔根據上刺之慢慢呼吸停鍼用鍼獲時而愈﹞

云傷寒結胸痞气胸中結痞湧泉太溪中衝太陵心中結痞隱白太白少衝神門胃中結痞少商太澗大惇太衝並上下腕瀉之通玄結胸身黃湧泉摘血結胸面赤大燥口漧消渴胸中疼痛不可忍期門太陵關元﹝妊娠不得刺關元胎死不出子母俱亡愼之﹞

集傷寒胸膈痛期門太陵活近世治結胸多用金鍼並用硫黃陽起石若寒實結胸或有瘥者而熱實結胸必死也

卷五合病並病汗下吐後等病

痞

心下滿硬而痛者爲實爲結胸硬滿不痛者爲虛爲痞气不滿不硬但煩悶者爲支結保命集云脾不能行气於四髒結而不散則爲痞大抵諸痞皆熱也故攻痞之藥皆寒劑其有一加附子者是以辛熱佐其寒涼欲令開發痞之之怫鬱結滯非攻寒也先發汗或下後陽气虛故惡寒汗出太陽證云發汗後惡寒者虛也此加附子恐大黃黃連損其陽也非補虛也痞硬傷寒嘔而發熱者柴胡證具而以他藥下之若心滿而不痛者此爲痞宜半夏瀉心湯﹝論見結胸痞同異﹞

半夏瀉心湯方﹝此方藥味蓋本理中人參黃芩湯方也﹞

半夏﹝半升洗﹞黃芩漧薑人參甘艸﹝炙以上各三兩﹞黃連﹝一兩﹞大棗﹝十二枚擘﹞上七味以水一升煮取六斗去滓再煮取三升溫服一升日三服﹝若加甘艸卽甘艸瀉心湯治痞硬吐利若加生薑卽生薑瀉心湯治痞硬噫气辛入肺而散气半夏之辛以散結气苦入心而泄熱黃芩黃連之苦入心痞熱脾欲緩急食甘以緩之人參甘艸大棗之甘以緩脾﹞

痞硬下利傷寒汗出解之後胃中不和心下痞硬幹噫食臭脇下有水气腹中雷鳴下利者生薑瀉心湯主之﹝成胃爲津液之主陽气之根大汗出後外亡津液胃中空虛客气上逆心下痞硬金匱要略曰中焦气未和不能消穀故令噫幹噫食臭者胃虛而不殺谷也脇下有水气腹中雷鳴土弱不能勝水也與瀉心湯以攻痞加生薑以益胃﹞

生薑瀉心湯方生薑﹝四兩切﹞半夏﹝半升洗﹞甘艸﹝炙﹞人參黃芩﹝各三兩﹞黃連﹝二兩﹞漧薑﹝一兩﹞大棗﹝十二枚擘﹞上八味以水一斗煮取六升去滓再煎取三升溫服一升日三服傷寒中風醫反下之其人下利日數十行谷不化腹中雷鳴心下痞硬而滿漧嘔心煩不得安醫見心下痞謂病不盡復下之其痞益甚此非結熱但以胃中虛客气上逆故便硬也甘艸瀉心湯主之﹝成傷寒中風是傷寒或中風也邪气在表醫反下之虛其腸胃而气內陷也下利日數十行谷不化腹中雷鳴者下後裏虛胃弱也心下痞硬漧嘔心煩不得安者胃中空虛客气上逆也與瀉心湯以攻痞加甘艸以補虛前以汗後胃虛是外傷陽气故加生薑此以下後胃虛是內損陰气故加甘艸﹞

甘艸瀉心湯方甘艸﹝四兩﹞黃芩漧薑﹝各三兩﹞半夏﹝湯洗半升﹞黃連大棗﹝十二枚擘﹞上六味以水一斗煮取六升去滓再煎取三升溫服一升日三服成气結而不散壅而不通爲結胸陷胸湯爲直達之劑塞而不通否而不泰爲痞瀉心湯爲分解之劑瀉心者謂瀉心下之邪也痞與結胸有髙下焉邪結在胸中故曰陷胸湯痞者畱邪在心下故曰瀉心湯內經曰苦先入心以苦瀉之瀉心者必以苦爲主是以黃連爲君黃芩爲臣以降陽而升陰也內經曰辛走气辛以散之散痞者必以辛爲君故以半夏漧薑爲佐以分陰而行陽也陰陽不交曰痞上下不通曰滿欲通上下交陰陽必和其中所謂中者脾胃也脾不足者以甘補之故用人參甘艸大棗爲使以補脾而和中中气得和上下得通陰陽得分水升火降則痞消熱已而大汗解矣痞濡脈浮而緊而復下之緊反入裏則作痞按之自濡但气痞耳﹝濡與硬反作痞恐當作結胸﹞心下痞按之濡其脈關上浮者大黃黃連瀉心湯主之﹝結言胸痞言心下結言按之石硬痞言按之濡結言寸脈浮關脈沈痞不言寸而但曰關上浮可以知二病之分矣活人云結胸與痞關脈須皆沈若關脈浮而結者三黃以瀉肝﹞

大黃黃連瀉心湯大黃﹝二兩﹞黃連﹝一兩﹞上二味以麻沸湯二升漬之須臾絞去滓分溫再服﹝內經曰火熱受邪心病生焉苦入心寒除熱大黃黃連之苦寒以導瀉心下之虛熱但以麻沸湯漬服者取其气薄而瀉虛熱﹞

心下痞而復惡寒汗出者附子瀉心湯主之﹝因惡寒汗出故加附子以溫經固陽﹞

附子瀉心湯方大黃黃連黃芩﹝各一兩﹞附子﹝一枚炮去皮臍破別煮取汁﹞上咀以麻沸湯二升熱漬之一時久絞去滓納附子汁分溫再服傷寒大下後復發汗心下痞惡寒者表未解也不可攻痞當先解表表解乃可攻痞解表宜桂枝湯攻痞宜大黃黃連瀉心湯﹝活人云大抵結胸與痞皆應下然表未解者不可攻也表證未解心下妨悶者非痞也謂之支結柴胡桂枝湯主之胸脇滿微結小柴胡加漧薑牡蠣湯主之﹞本以下之故心下痞與瀉心湯痞不解其人渴而口燥煩小便不利者五苓湯主之﹝成本因下後成痞當與瀉心湯除之若服之痞不解其人渴而口燥煩小利便不者爲水飲內蓄津液不行非熱痞也與五苓散發汗散水則愈一方忍之一日乃愈者不飲水者外水不入所停之水得行而痞亦愈也﹞

痞硬吐利傷寒發熱汗出不解心中痞硬嘔吐而下利者大柴胡湯主之心下痞硬嘔逆下利若表解身涼脇痛十棗湯主之﹝方論並見脇痛﹞

活人云十棗湯大柴胡湯皆治心下痞十棗尢難用須是表證罷不惡寒身涼其人汗出發作有時頭疼心下痞滿引脇下疼漧嘔短气者乃可用十棗湯表未解者愼不可用也下利表裏未解太陽病外證未除而數下之遂挾熱而利利下不止心下痞硬表裏不解者桂枝人參湯主之﹝成外證未除而數下之爲重虛其裏邪熱而入裏虛挾熱遂利不止而心下痞若表解而下利心下痞乘虛者可與瀉心湯若不下利表不解而心下痞者可先解表而後攻痞以表裏不解故與桂枝人參湯和裏解表﹞

桂枝人參湯方桂枝﹝去粗皮﹞甘艸﹝炙各四兩﹞白術人參漧薑﹝各三兩﹞上五味以水九升先煮四味取五升納桂更煮取三升溫服一升日再夜一服﹝表未解者辛以散之裏不足者甘以緩之此以裏气大虛表裏不解故加桂枝甘艸於理中湯也﹞

張或問大柴胡湯瀉也桂枝人參湯補也何爲皆治下利心下痞硬予曰此非裏實乃下之早因作痞裏虛協熱而利也不觀成氏注云若表解而下利心下痞者是裏實也可與瀉心湯若不下利表不解而心下痞者可先解表而後攻痞此以表裏不解故與桂枝人參和裏解表夫傷寒發熱汗出不解心下痞硬嘔吐而下利者表和而裏病也以心中痞硬故爲實當以大柴胡湯下之二者心下痞硬𨿽同而虛實之證有別故用藥有攻補之異也痞硬噫气傷寒發汗若吐若下解後心下痞硬噫气不除者旋復代赭石湯主之﹝噫气卽俗所謂噯气也活人云有旋復代赭石證其人或咳逆气虛者先服四逆湯胃寒者先服理中丸次服旋復代赭湯爲良﹞

旋復代赭石湯方旋復花甘艸﹝各三兩炙﹞人參﹝二兩﹞代赭石﹝一兩﹞生薑﹝切五兩﹞半夏﹝湯洗半升﹞大棗﹝十二枚擘﹞上七味以水一斗煮取六升去滓再煎取三升溫服一升日三服﹝硬則气堅鹹味可以之旋復花之咸以痞硬虛則气浮重劑可以鎭之代赭石之重以鎭虛逆辛者散也生薑半夏之辛以散虛痞甘者緩也人參甘艸大棗之甘以補胃弱﹞

病解後心下痞硬噫气若不下利者此方旋復代赭石湯也若下利者前方生薑瀉心湯也痞硬气上衝胸中痞硬气上衝咽不得息者瓜蒂散若心下痞硬脇痛气上衝咽眩冒者成痿﹝論見气上衝心﹞

活人云下利而心下痞服生薑瀉心湯甘艸瀉心湯利不止者當治其下焦赤石脂禹餘糧湯主之蓋生薑瀉心甘艸瀉心皆治中焦此利在下焦若只治中焦則利益甚爾服赤石脂禹餘糧利復不止當利其小便五苓散主之又云凡痞服瀉心湯不愈然後可用陷胸丸下之﹝不可用陷胸湯蓋太猛只用陷胸丸﹞

發熱惡寒身痛表證未解若心下支結妨悶者柴胡桂枝湯也﹝方見太陽病若心下痞而腹滿者卽前條先以桂枝湯解後用大黃黃連瀉心也﹞心下滿似痞而手足厥冷若脈乍結乍緊心煩饑不欲食者瓜蒂散若脈細沈頭汗惡寒大便硬者小柴胡湯﹝論見厥﹞

太陽病醫發汗遂發熱惡寒因復下之心下痞表裏俱虛陰陽並竭無陽則陰獨復加燒鍼因胸煩面色靑黃膚者難治今色微黃手足溫易愈脈浮而大心下反硬有熱屬髒者攻之不令發汗屬腑者不令溲數溲數則大便硬汗多則熱愈甚汗少則便難若脈遲尙未可攻陽明痞胃實心下硬滿者不可攻之﹝論見胃實﹞

附桔梗枳殼湯治傷寒痞气胸滿欲絕枳殼﹝麩炒去瓤﹞桔梗﹝各二兩﹞上咀以水二盞煎至一盞去滓分二服活傷寒本無痞應發汗醫反下之遂成痞枳實理中丸最良審知是痞先用桔梗枳殼湯尢妙緣桔梗枳殼行气下膈先用之無不驗也趙活人書第七十六問中云凡痞服瀉心湯不愈然後可用陷胸湯下之愚詳仲景論陷胸湯無治痞之例恐太猛難用又況胸與心下處所不同痛與不痛陰陽邪亦異除結胸外今將痞證以傳經之邪與內陷之邪分爲二種而下治焉一者病發於陰身無熱而反下之醫反入裏則作痞其脈關上沈爲陰邪內陷也先宜桔梗枳殼湯次半夏瀉心諸湯隨證用之服瀉心湯後渴而口燥煩小便不利者五苓散二者身有熱不因下後而傳邪入裏亦作痞其脈關上浮爲陽邪隨經入裏須先解表而不惡寒者宜三黃瀉心又有心下痞而汗出惡寒者以陽邪與表之正气入裏故表虛汗出而惡寒因加附子以固表也旣結胸證有寒實熱實之殊則痞證亦有陰陽邪不爲異也外有痞而硬者或桂枝人參湯溫之或大柴胡湯十棗湯下之亦自同一律也活人書又云關浮則結熱三黃以瀉肝蓋熱結則成結胸非痞也況心下正屬中焦關脈亦主中部故湯名瀉心豈可援雜病脈例以左關爲肝部因謂之瀉肝乎張或謂痞證多有雜以別證而心下痞硬者必非半夏瀉心之所宜也予曰證候不同宜從治療以上諸痞皆雜別證非特下早而成也仲景所以各從其宜用藥以治之若下早而作痞者但滿而不痛別無外證與半夏瀉心湯以攻痞宜也吳夫痞者气郁不通泰也若不因下早而爲痞者或痰或食或气爲之結也保命集曰治痞用瀉心主之各有冷熱之不同要在辧而治之如熱實而爲痞者大黃黃連瀉心湯之類也或寒多而熱少半夏瀉心等湯之類也要之瀉心非瀉心火之熱乃瀉心下之痞滿也

卷五合病並病汗下吐後等病

心下滿

有不因汗下而心下滿者經曰邪結在胸心滿而煩饑不欲食當吐之又曰脈浮而大心下反硬有熱屬髒者攻之吳氏曰按此言屬髒者宿屎在髒也不令發汗二者一吐一下因其邪之髙下也又有不可下者如陽明病若心下硬滿不可攻之攻之利不止者死利止者愈是邪在表裏之間畱於心下未全入腑故戒之不可下也有因汗下後心下滿而微痛者及吐下後心下逆滿宜桂枝白術茯苓湯者又有下後心下硬滿成結胸與痞者宜詳審而互考之太陽﹝和解﹞服桂枝或下之仍頭項彊痛翕翕發熱無汗心下滿微痛小便不利者桂枝去桂加茯苓白術湯傷寒吐下後心下逆滿气上衝胸起則頭眩脈沈緊發汗則動經身爲振振搖者茯苓桂枝白術甘艸湯傷寒六七日發熱微惡寒支節煩疼微嘔心下支結外證未去者柴胡加桂枝湯主之﹝活人云不滿不硬心下煩悶謂之支結又謂飲水過多成水結者小半夏茯苓湯﹞傷寒﹝吐﹞五六日大便後身熱不去心中結痛者梔子豉湯傷寒發熱汗出不解心下痞硬嘔吐而下利者大柴胡湯太陽少陽並病﹝刺﹞心下硬項彊而眩者當刺大椎肺兪愼勿下熨法若心胸脇下有邪气結實滿悶硬痛用生薑一片搗爛絞去汁以渣炒微燥帶潤絹包之於患處款款熨之稍可又將渣用前汁和勻炒幹再熨許久豁然寬快此爲良法傷寒五六日頭汗出微惡寒手足冷心下滿不欲食大便硬脈細者此爲陽微結有表復有裏也脈沈亦在裏假令純陰結不得復有外證脈𨿽沈緊不得爲少陰病以頭汗出故知非少陰也宜小柴胡湯設不了了者得屎而解陽明病心下硬滿者不可攻之攻之利遂不止者死利止者愈﹝或用瀉心湯陽明病腹滿者爲邪气入腑可下之心下硬滿則邪气尙淺未全入腑不可便下之得利止者爲邪气去正气安則愈若因下利不止者爲正气脫而死﹞得下病二三日脈弱無太陽柴胡證煩躁心下硬至四五日𨿽能食以小承气湯少少與微和之﹝詳胃實﹞

厥陰病患手足厥冷脈乍緊者邪結在胸中心中滿而煩饑不欲食病在胸中須吐之瓜蒂散吳凡心下滿者正在心之下胃之滿也此自滿而非下之所致若下早心下滿者此爲痞气另有治條凡心下滿者以手按之揉之則散而軟者此虛气也不發熱者以木香和中湯若發熱者以小柴胡加枳實一錢去黃芩加姜炒黃連一錢減人參一半按之有聲者有停水也按之硬痛者有宿食也不按而痛其人喜忘者蓄血也各有本條宜詳審而治之凡少陽脈弦口苦發熱心下滿者以小柴胡加枳實黃連各一錢

卷五合病並病汗下吐後等病

心痛心下痛

傷寒五六日大下之後身熱不去心中結痛者未欲解也梔子豉湯主之﹝成傷寒五六日邪气在裏之時若大下後身熱去心胸空者爲欲解若大下後身熱去而心結痛者結胸也身熱不去心中結痛者虛煩也結胸爲熱結胸中爲實是熱气已收斂於內則外身熱去虛煩爲熱客胸中未結爲實散漫爲煩是以身熱不去六七日爲欲解之時以熱爲虛煩故云未欲解也與梔子豉湯以吐除之身熱不去四字要玩結胸而身不熱知熱不在表故可用大小陷胸湯丸以逐下之今熱仍在表故宜越之也成注未透﹞

陽明中風脈弦浮大短气腹滿脇下心痛鼻幹無汗嗜臥身黃小便難有潮熱時時噦者小柴胡湯﹝詳胃實﹞

少陰病自利淸水色純靑心下必痛口漧燥者急下之宜大承气湯﹝成少陰腎水也靑肝色也自利色靑爲肝邪乘腎難經曰從前來者爲實邪以腎蘊實邪必心下痛口漧燥也與大承气湯以下實邪﹞

厥陰爲病消渴气上衝心心中疼熱饑不欲食食則吐蛔下之利不止﹝桂枝茯苓白術湯﹞

附灸傷寒飲水過多腹脹气喘心下痛不可忍宜灸中腕气海二穴如小腹有气上衝者宜灸天樞气沖三里三陰交﹝如無此證只用前穴﹞

卷五合病並病汗下吐後等病

煩

﹝舊以煩痛亦類入之今詳煩疼者謂身體四肢疼痛煩冤與心煩不同不宜濫入故去之﹞

煩者熱也謂煩擾也與發熱若同而異也煩熱爲熱所煩無時而歇非若發熱而時發時止也經有煩有微煩有煩熱復煩反煩煩滿煩痛煩渴胸中煩心中煩內煩虛煩大煩欲解皆以煩爲熱也然陰寒而煩者亦不少也蓋在表而煩者則有脈浮惡風寒體彊痛之證在裏而煩者則有潮熱譫語不大便腹滿小便赤澀之證在半表半里而煩者則有往來寒熱胸脇疼痛之證其邪在胸膈以上而煩者則有胸滿懊可吐之證其陰寒而煩者則有惡寒而蜷及下利厥逆脈微與夫吐蛔之證大煩欲解者其脈必和但脈不應者爲難治若是足冷脈沈細而微者此陰証之煩也急用人參附子熱劑溫之若內傷勞役陰虛火動而煩者其人身倦無力自汗尺脈浮虛也宜補中益气湯加炒黃連生地黃麥門冬黃柏知母之類也若不得睡而心煩者兼服朱砂安神丸納其浮澑之火而安神明也此特其大槪耳善治病者當以諸證互考之可也虛煩胸中煩心中煩三者不因汗吐下而煩則是傳經之邪不作膈實但多和解而已經用小柴胡湯黃連阿膠湯豬膚湯是也若經汗吐下而煩則是邪熱內陷以爲虛煩心中然欲吐憒憒然無柰者是也但多湧吐而已經用梔子豉湯梔子漧薑湯梔子濃朴湯是也蓋有不因汗下吐邪結胸中則爲膈實與瓜蒂散及陽明心煩與調胃承气湯此又煩之實者也傷寒二三日悸而煩者虛也建中湯少陽之邪入腑煩而悸者熱也大抵先煩而後悸是熱先悸而後煩是虛治病必求其本者此也太陽傷寒發汗解半日許復煩脈浮數者可更發汗宜桂枝湯﹝發汗身涼爲已解至半日許身復熱者邪不盡也故當再汗﹞

太陽病初服桂枝湯反煩不解者先刺風池風府卻與桂枝湯則愈﹝風池是少陽之經陽維之會不鍼天柱而取風池者陽維維於諸陽巨陽與諸陽主气故也﹞發汗已脈浮數煩渴者五苓散中風發熱六七日不解而煩有表裏證渴飲欲水水入則吐曰水逆五苓散病在陽應以汗解反以冷水之若灌之其熱不得去彌更益煩肉上粟起意欲飲水反不渴者服文蛤散若不瘥者與五苓散﹝方見渴﹞傷寒吐下後七八日不解熱結在裏表裏俱熱時時惡風大渴舌上干燥而煩者白虎加人參湯服桂枝湯大汗出後大煩渴不解脈洪大者白虎加人參湯主之垣治陰虛發熱煩渴引饑熱躁熱至夜尢甚其脈洪大按之無力者此血虛發躁當以當歸補血湯主之若以白虎湯與之則誤矣如輕手脈來浮大按之卽無者乃無根蒂之脈爲散脈也此虛極而元气將脫也切不可發表攻熱如誤治之則死須用大劑人參生脈湯救之﹝當歸補血湯方見雜病發熱門﹞

太陽病發汗若下之而煩熱胸中窒者梔子豉湯傷寒五六日大下之後身熱不去心中結痛者未欲解也梔子豉湯發汗吐下後其人心煩不得眠若劇者必反復顚倒心中懊梔子豉湯若少气者梔子甘艸豉湯若嘔者梔子生薑豉湯梔子豉湯方梔子﹝十四枚擘﹞香豉﹝四合綿裹﹞上二味以水四升先煮梔子得二升半納豉煮取一升半去滓分爲二服溫進一服得吐者止後服經曰其髙者因而越之其下者引而竭之中滿者瀉之於內其有邪者漬形以爲汗其在皮者汗而發之治傷寒之妙𨿽有變通終不越此數法也傷寒邪气自表而傳裏畱於胸中爲邪在髙分則可吐之所吐之證亦自不同如不經汗下邪气蘊郁於膈則謂之實也應以瓜蒂吐之瓜蒂散吐胸中之實邪也若發汗吐下後邪气乘虛畱於胸中則謂之虛煩應以梔子豉湯吐之此吐胸中虛煩者也梔子味苦寒內經曰酸苦湧泄爲陰湧者吐也湧吐虛煩必以苦爲主是以梔子爲君煩爲熱勝也湧熱者必以苦勝熱者必以寒香豉苦寒助梔子以吐虛煩故以爲臣內經曰气有髙下病有遠近證有中外治有輕重各適其所果能根據而行之所謂良矣梔子甘艸豉湯於梔子豉湯中加甘艸一兩余根據前法得吐止服梔子生薑豉湯於梔子豉湯中加生薑二兩余根據前法得吐止後服傷寒下後心煩腹滿臥起不安者梔子濃朴湯主之﹝成下後但腹滿而不心煩卽邪气入裏爲裏實但心煩而不腹滿卽邪气在胸中爲虛煩旣煩且滿則邪气壅於心腹之間也滿則不能坐煩則不能臥故臥起不安與梔子濃朴湯吐煩泄滿﹞

梔子濃朴湯方﹝酸苦湧泄梔子之苦以湧虛煩濃朴枳實之苦以泄腹滿﹞

梔子﹝十四枚擘﹞濃朴﹝四兩姜炙﹞枳實﹝四枚水浸去蘇炒﹞以上三味以水三升半煮取一升半去滓分二服溫進一服得吐者止後服傷寒醫以丸藥大下之身熱不去微煩者梔子漧薑湯主之﹝成丸藥不能除熱但損正气邪气乘虛畱於胸中而未入深者則身熱不去而微煩與梔子漧薑湯吐煩正气按丸藥所謂神丹甘遂也或作巴豆﹞

梔子漧薑湯方﹝苦以湧之梔子之苦以吐煩辛以潤之漧薑之辛以益气﹞

梔子﹝十四枚擘﹞漧薑﹝二兩﹞上二味以水三升半煮取一升半去滓分二服溫進一服得吐者止後服凡用梔子湯病患舊微溏者不可與服之﹝病患舊微溏者裏虛而寒在下也𨿽煩則非蘊熱故不可與梔子湯越之內經曰先泄而後生他病者治其本必且調之後乃治其他病﹞太陽病若吐若下若發汗微煩小便數大便因硬者與小承气湯和之則愈上發汗吐下後心中懊而煩若無燥屎大便軟者梔子等湯證也若有燥屎不大便者小承气湯證也痞結胸心煩﹝詳二門﹞心煩而渴﹝詳渴﹞

傷寒二三日心中悸而煩者小建中湯主之﹝成傷寒二三日邪气在表未當傳裏之時心中悸而煩是非邪气搏所致心悸者气虛也煩者血虛也以气血內虛與小建中湯先建其裏﹞太陽病脈浮緊無汗發熱身疼八九日表證仍在此當發汗服藥已微除其人發煩目瞑劇者必衄乃解病欲解者必當先煩乃有汗而解太陽病過經十餘日心下欲吐而胸中痛大便反溏微滿鬱鬱微煩﹝詳胸病﹞傷寒脈浮自汗小便數心煩微惡寒腳攣急反與桂枝湯欲攻其表此誤也得之便厥咽中幹煩躁吐逆者甘艸漧薑湯﹝詳厥﹞太陽病吐之但太陽當惡寒今反不惡寒不欲近衣此爲吐之內煩也微數之脈愼不可灸因火爲邪則爲煩逆追虛逐實血散脈中火气𨿽微內攻有力焦骨傷筋血難復也吐利汗後脈平小煩者以胃虛不勝穀气也陽明病下之其外有熱手足溫不結胸心下懊饑不能食但頭汗出者梔子豉湯主之陽明病脈浮緊若下之則胃中空虛客气動膈心中懊舌上白苔者宜梔子豉湯﹝論見自汗﹞下利後煩按之心下濡者爲虛煩也宜梔子豉湯陽明病脈遲食難用飽飽則微煩頭眩必小便難此欲作谷疸﹝詳眩﹞陽明病下之心下懊而煩胃中有燥屎者可攻腹微滿初頭硬後必溏不可攻之若有燥屎者宜大承气湯大下後六七日不大便煩不解腹滿痛者本有宿食故也大承气湯陽明病不吐不下心煩者可與調胃承气湯﹝成吐後心煩謂之內煩下後心煩謂之虛煩今陽明病不吐不下心煩則是胃有有郁熱也與調胃承气湯以下郁熱﹞陽明病本自汗更重發汗病已瘥尙微煩不了了者以亡津液胃中漧燥故令大便硬問其小便日幾行小便少津液當還胃中故知不久必大便也病患煩熱汗出則解又如瘧狀日晡發熱屬陽明也上胃實不大便心煩若吐下後者大小承气證也若不曾吐下者調胃承气湯證也許有人病傷寒八九日身熱無汗時時譫語時因下後大便不通三日矣非燥非煩非寒非痛終夜不得臥但心中沒曉會處或時發一聲如嘆息之狀醫者不知是何證予診之曰此懊怫郁二證俱作也胃中有燥屎者服承气湯下燥屎二十餘得利而解仲景云陽明病下之心中懊微煩胃中有燥屎者可攻又云小便不利大便乍難乍易時有微熱怫郁不臥者有燥屎也承气湯主之素問云胃不和則臥不安此夜所以不得眠也仲景云胃中燥大便硬者必譫語此所以有時發譫語也非煩非燥非寒非痛所以心中懊也聲如嘆息而發一聲所謂外气怫郁也燥屎得除大便通利胃中安和故其病悉去也少陽傷寒脈弦細頭痛發熱者屬少陽不可汗汗之則譫語此屬胃胃和則愈胃不和則煩而悸﹝活人用調胃承气湯﹞胸滿而煩若不輕汗下無往來寒熱者小柴胡湯﹝詳往來寒熱﹞若汗下後往來寒熱者柴胡桂梗漧薑湯﹝詳往來寒熱﹞兼驚小便不利譫語身重不可轉側者柴胡桂枝龍骨牡蠣湯﹝詳驚﹞嘔時鬱鬱微煩若與小柴胡湯嘔不止者大柴胡湯證也若極吐下後胸滿便溏腹痛者調胃承气湯證也太陰傷寒脈浮而緩手足自溫者系在太陰當發身黃小便利者身不發黃至七八日𨿽暴煩下利十餘行必自止以脾家實腐穢當去故也﹝成太陰病至七八日大便硬者爲太陰入腑傳陽明也今至七八日暴煩下利十餘行者脾家實腐穢去也下利煩躁者死此以脾气和逐邪下泄故𨿽暴煩下利日十餘行而利必自止宜梔子柏皮湯或用平胃散加穿山甲以主之﹞

少陰病但欲寐而煩若自利而渴小便白者活人用四逆湯﹝論見欲寐﹞若與白通湯後下利不止厥逆無脈漧嘔煩者白通湯加豬膽汁﹝或云明知陰證附子溫之漧嘔而煩格拒不通加人尿豬膽汁妙在於此熱因寒用﹞少陰病得之二三日心中煩不得臥黃連阿膠湯若下利六七日咳而嘔心煩不得臥者豬苓湯下利咽痛胸滿心煩者豬膚湯若惡寒而蜷時自煩欲去衣被者可治脈緊至七八日自下利脈暴微手足反溫脈緊反去爲欲解𨿽煩下利必自止厥陰手足厥冷而煩若脈乍結乍緊及心中滿饑不欲食者宜瓜蒂散吐之蛔厥靜而復時煩﹝詳吐蛔﹞病六七日手足三部脈皆至大煩而噤不能言其人躁擾者欲解也若脈和其人大煩目內際黃者欲解也

卷五合病並病汗下吐後等病

煩躁

煩爲煩擾之煩躁爲憤躁之躁俗謂焦躁是也合而言之煩躁爲熱也析而分之煩陽也爲熱之輕躁陰也爲熱之甚先煩而漸至躁者謂之煩躁先躁而後復煩者謂之躁煩有不煩而躁者此爲陰盛格陽也﹝𨿽大躁欲於泥水中臥但飲水不得入口者是也活人用霹靂散﹞又有邪气在表而躁煩者﹝太陽中風脈浮而緊不汗出而煩躁大靑龍湯是也﹞有邪气在裏而煩躁者﹝病患不大便六七日繞臍痛煩躁發作有時此有躁屎是也﹞有因火劫而煩躁者﹝太陽病以火燻之不得汗其人必躁太陽病二三日反躁火熨其背令大汗出火熱入胃躁煩者是也﹞有陽虛而煩躁者﹝陽微發汗躁不得眠與下之後復發汗晝日煩躁不得眠夜而安靜不嘔不渴無表證脈沈微身無大熱者漧薑附子湯及發汗若下之病仍不去煩躁者茯苓四逆湯是也﹞有陰盛而煩躁者﹝少陽病吐利手足厥冷煩躁欲死者吳茱萸湯是也﹞此皆証之常也又有諸不治證詳附於後不可不知太陽中風﹝汗﹞脈浮緊發熱惡寒身痛無汗煩躁者大靑龍湯發汗不徹太陽證不罷其人面赤躁煩不知痛處更發汗則愈﹝詳短气﹞太陽病﹝和﹞大發汗後胃中幹煩躁不得眠欲飲者少與之若脈浮小便不利微熱消渴者五苓散因下之心下痞與瀉心湯痞不解渴而口躁煩小便不利者五苓散得病﹝下﹞二三日脈弱無太陽柴胡證煩躁心下硬至四五日𨿽能食以小承气湯少少與微和之令小安至六日與承气湯一升若不大便六七日小便少者𨿽不能食但初次硬後必溏未定成硬攻之必溏須小便利屎定硬乃可攻之宜大承气湯﹝王注云無太陽證爲無表證也無柴胡證爲無半表半里證也﹞煩躁不大便繞臍痛發作有時者有燥屎也下之後﹝溫﹞復發汗晝日煩躁不得安眠夜而安靜不嘔不渴無表證脈沈微身無大熱者漧薑附子湯﹝不嘔不喝裏無熱也身無大熱表無熱也而脈又沈微故宜溫此當與梔子豉湯證參看蓋下後煩不得眠一也而藥有寒熱不同故爾﹞

漧薑附子湯方漧薑﹝一兩﹞附子﹝一枚去皮破八片生用﹞上二味以水三升煮取一升去滓頓服﹝內經曰寒淫所勝平以辛熱虛寒太甚是以辛熱劑勝之也﹞

海服姜附湯有二法一法當熱服手少陰心也水包火熱服以接心火身表寒盛外火少也寒從外生熱從內消譬如凍死寒在外也一法當寒服作少陰腎也寒邪入水冷服以類腎水身表微熱內水多也熱從外生寒從內消譬如飲冷寒在內也發汗若下之病仍不解煩躁者茯苓四逆湯主之﹝成發汗若下病宜解也若病仍不解則發汗外虛陽气下之內虛陰气陰陽俱虛邪獨不解故生煩躁與茯苓四逆湯以復陰陽之气﹞

茯苓四逆湯方﹝四逆湯以補陽加茯苓人參以益陰﹞

茯苓﹝六兩﹞甘艸﹝炙二兩﹞漧薑﹝一兩半﹞人參﹝一兩﹞附子﹝一枚生用去皮破八片﹞上五味以水五升煮取三升去滓溫服七合日三服煩躁心下硬若未曾下者卽前條無太陽柴胡證以小承气少少微和之也若已曾下心下硬痛短气煩躁者大陷胸也若結胸證悉具煩躁者死也﹝方論見結胸﹞

火逆下之因燒鍼煩躁者桂枝甘艸龍骨牡蠣湯主之桂枝甘艸龍骨牡蠣湯方桂枝﹝去粗皮一兩﹞甘艸﹝炙﹞牡蠣﹝熬﹞龍骨﹝各二兩﹞上爲末以水五升煮取二升半去滓服溫八合日三﹝辛甘發散桂枝甘艸之辛甘以發散經中火邪澀可去脫龍骨牡蠣之澀以收斂浮越之正气﹞

太陽病以火燻之不得汗其人必躁到不解必淸血名爲火邪﹝成此火邪迫血而血下行者也太陽病用火燻之不得汗則熱無從出陰虛被火必發躁也六日傳經盡至七日再到太陽經則熱气當解若不解熱气迫血下行必淸血淸廁也按到與倒通反也到不解者猶云反不解而加甚也本文稱太陽病則不可便注爲傳經盡也止言太陽病則不傳他經可知矣況於上下文別無承接照應之詞上文言二日及十餘日下文言一二日三四日亦是論日數不言傳經到也成氏解到字不徹﹞太陽病火熨其背大汗出火熱入胃胃中水竭躁煩必發譫語十餘日振栗下利者欲解也﹝論見譫語﹞

活人云大抵陰气少陽气勝則熱而煩故太陽經傷風多煩而躁也陽明病患不大便五六日繞臍痛煩躁發作有時者此有躁屎也宜承气湯大抵得病二三日脈弱無大柴胡證煩躁心下熱小便利心下硬以小承气湯少少微和之然有病已瘥面赤微煩必大便硬當問其小便日幾行若小便少津液當還入胃不須攻也少陽傷寒六七日無大熱其人躁煩者此爲陽去入陰也少陰病吐利手足厥冷煩躁欲死者吳茱萸湯﹝方見吐﹞少陰病吐利煩躁四逆者死少陰病四逆惡寒身蜷脈不至不煩而躁者死少陰病脈微沈細但欲臥汗出不煩自欲吐至五六日自利復煩躁不得臥寐者死厥陰傷寒熱少厥微指頭寒默默不欲食煩躁數日小便利色白者熱除也欲得食其病爲愈若厥而嘔胸脇煩滿者必便血傷寒脈微而厥至七八日膚冷其人躁無暫安者爲髒結死蛔厥𨿽厥而煩吐蛔已則靜非若髒厥躁無暫安時也傷寒六七日脈微手足厥冷煩躁灸厥陰厥不還者死傷寒發熱下利厥逆躁不得臥者死傷寒得病無熱但狂者煩躁不安者五苓散服之二錢新汲水一升許則以指探喉去之隨手愈成所謂煩躁者謂先煩漸至躁也所謂躁煩者謂先發躁而迆邐復煩者也從煩至躁爲熱未有不漸煩而躁者也先躁後煩謂怫怫然更作躁悶此爲陰盛隔陽也𨿽大躁欲於泥水中臥但飲水不得入口是也此气欲脫而爭譬如燈將滅而暴明矣蓋內熱曰煩謂心中郁煩也外熱曰躁謂气外熱躁也內熱爲有根之火故但煩不躁及先煩後躁者皆可治外熱爲無根之火故但躁不煩及先躁後煩者皆不可治也附活病患身冷脈沈細疾煩躁而不飲水者陰盛隔陽也宜服霹靂散須臾躁止得睡汗出卽瘥火焰散丹砂丸並主之霹靂散火焰散﹝二方並見陰毒﹞丹砂丸﹝方見活人書﹞

海已寒丸此丸不僭上陽生於下治陰證服四逆輩胸中發躁而渴者或數日大便祕小便澀亦服此丸上不躁大小便自利肉桂﹝去粗皮﹞茯苓﹝各五錢﹞良姜烏頭﹝炮各七錢﹞附子﹝炮﹞漧薑﹝炮﹞芍藥茴香﹝炒各一兩﹞

上爲細末糊爲丸如梧桐子大溫酒空心下五七十丸八九十丸亦得酒醋爲糊俱可本破陰丹治陰中伏陽煩躁六脈沈伏﹝方論見陰毒﹞

頃年鄕人李信道得疾六脈沈伏不見深按至骨則若有力頭疼身溫煩躁指末皆冷胸中滿惡心更兩醫矣皆不識止用調气藥予診之曰此陰中伏陽也仲景法中無此證世人患此者多若用熱藥以助之則爲陰所隔絕不能導引眞陽反生客气用冷藥則所伏眞火愈見消爍非其治也須用破散陰气導達眞火之藥使水升火降然後得汗而解矣乃授此藥二百粒作一服冷鹽湯下不時煩躁狂熱手足躁擾其家大驚予曰俗所謂換陽也須臾稍定略睡身已中汗自昏達旦方止身涼而病除矣戴煩躁陰陽經皆有之陽明經胃有燥屎故煩此當下之太陽經已得汗而煩者五苓散少陽亦或有煩宜小柴胡湯陰煩少陰爲多由陽气傳入陰經陰得陽而煩自利而渴煩不眠者辰砂五苓散若非是陽气傳陰陰气犯陰經吐利手足厥冷而煩經云陽虛陰乘之故煩又云陰盛發躁欲坐井中吳茱萸湯甚者四逆湯加蔥白二莖外有虛煩一證乃是病愈後陰陽未復時發熱煩竹葉石膏湯痰多睡不寧者溫膽湯嘔者橘皮湯

卷五合病並病汗下吐後等病

懊

﹝卽惱字古通用﹞

成心中鬱鬱然不舒憒憒然無柰比之煩悶而甚者懊也由下後表之陽邪乘虛內陷結伏於心胸之間故如是也其治之法或吐之或下之苟或當下反吐療熱以寒則變證百出矣可不愼與太陽病脈浮動數頭痛發熱微盜汗出而反惡寒者表未解也動數變胃中空虛客气動膈短气躁煩心中懊﹝梔子柏皮湯詳自汗﹞發汗吐下後虛煩不得眠反復顚倒心中懊梔子豉湯陽明病下之其外有熱手足溫不結胸心中懊饑不能食但頭汗出者梔子豉湯陽明病脈浮而緊咽躁口苦腹滿而喘發熱汗出不惡寒反惡熱身重若下之則胃中空虛客气動膈心中懊舌上苔者梔豉湯陽明病下之心中懊而煩有躁屎者大承气湯陽明病無汗小便不利心中懊身必發黃﹝或用茵陳湯梔子柏皮湯﹞

卷五合病並病汗下吐後等病

咳

﹝嗽啞附﹞

成咳則有聲無痰嗽則有聲有痰也肺主气形寒飲冷則傷之使气逆而不散衝擊咽膈令喉中淫淫如癢習習如梗而咳嗽也甚者連續不止坐臥不安言語不竟動引百骸聲聞四近矣咳嗽有寒者有寒者有停飲者有在表者有在裏者有在半表半里者病各不同治亦有異如停飲與表寒相合而咳者小靑龍湯停飲與裏寒相合而咳者眞武湯邪熱在半表半里而咳者小柴胡湯咳爲肺疾必發散而可已然又有不可發者經曰咳而小便利不可發汗發汗則四肢厥冷又曰咳而發汗蜷而苦滿腹中復堅此爲逆也又脈數者爲心刑肺金則死太陽傷寒表不解心下有水气漧嘔發熱而咳或渴或利或噎或小便不利少腹滿或喘者小靑龍湯主之﹝水畱於胃故漧嘔而噎水射肺故喘咳水停心下故渴入水腸間故利水蓄下焦故小便不利少腹滿與小靑龍湯發汗散水水气內漬則所傳不一故有或爲之證隨證消息治之﹞傷寒心下有水气咳而微喘發熱不渴服湯已渴者此寒去欲解也小靑龍湯主之小靑龍湯方麻黃﹝去節﹞芍藥漧薑細辛桂枝﹝去粗皮各三兩﹞五味子半夏﹝各半升湯洗﹞甘艸上八味以水一斗先煮麻黃減二升去上沫納諸藥煮取三升去滓溫服一升加減法若微利者去麻黃加蕘花如雞子大熬令赤色下利者不可攻其表汗出必脹滿麻黃髮其陽水漬入胃必利作蕘花下十二水水去利則止若渴者去半夏加栝蔞根三兩辛燥而苦潤半夏辛而燥津液非渴者所宜故去之栝蔞味苦而生津液故加之若噎者去麻黃加附子一枚炮經曰水得寒气冷必相搏其人卽KT加附子溫散水寒病患有寒復發汗胃中冷必吐蛔去麻黃惡發汗若小便不利少腹滿去麻黃加茯苓四兩水蓄下焦不行爲小便不利少腹滿麻黃髮津液於外非所宜也茯苓泄蓄水於下加所當也若喘者去麻黃加杏仁半升去皮尖金匱要略曰其人形腫故不納麻黃納杏子以麻黃髮其陽故也喘呼形腫水气標本之疾靑龍象肝之兩歧而主兩傷之疾大靑龍主榮衛之兩傷此則主表不解而又加之心下有水气則非麻黃湯所能解桂枝湯所能散乃須小靑龍始可祛除表裏之邪气耳表不解以麻黃髮汗爲君桂甘艸佐麻黃髮散爲臣咳逆而喘肺气逆也內經曰肺欲收急食酸以收之故用芍藥酸寒五味子酸溫爲佐以收气逆心下有水津液不行則腎气燥急食辛以潤之是以漧薑細辛味辛熱半夏味辛溫微熱爲使以散寒水逆气收寒水散津液通行汗出而解矣心下有水則所傳不一故又有增損之證水蓄則津液不行气燥而渴去半夏則津液易復栝蔞根味苦微寒潤枯燥者也加之則津液通行水气下行漬入腸間則利利者不可攻表麻黃專主發散非下利所宜故去之蕘花味苦寒爲湧泄之劑水去則利止蕘花下水故加之噎者去麻黃加附子經曰水得寒气必冷水去相搏其人則噎噎爲胃气虛竭麻黃髮汗非胃虛冷所宜故去之附子味辛熱熱則溫其气辛則散其寒寒故用爲佐以祛散冷寒之气凡邪客於體者在外者可汗之在內者可下之在上者可湧之在下者可滲之水蓄下焦小便不利小腹滿滲泄可也非發汗所宜故去麻黃加茯苓味甘淡專行津液內經曰濕淫於內以淡滲之是也若喘者去麻黃喘爲气逆麻黃髮陽故去之合仁味苦甘溫加之以泄逆气金匱要略曰其形腫者不用麻黃乃用杏子以麻黃髮其陽故喘逆形腫也少陽傷寒六日中風往來寒熱胸脇苦滿默默不欲飲食心煩喜嘔身有微熱或咳者小柴胡湯去人參加五味子漧薑陽明咳而表解胃實屬陽明病若反無汗小便利而嘔手足厥者必頭痛若但頭眩不惡寒能食者必咽痛﹝詳胃實﹞

少陰病咳而下利譫語小便難者被火气劫故也﹝詳下利﹞少陰病四逆其人咳者四逆散加五味子漧薑各五分少陰病下利六七日咳而嘔渴心煩不得眠者豬苓散少陰病二三日不已至四五日腹痛小便不利四肢沈重疼痛自下利者此爲有水气其人咳者眞武湯加五味子半升細辛漧薑各一兩傷寒咳逆上气其脈散者死謂其形損故也咳而失小便者不可發汗汗出則四肢厥冷﹝論見遺溺﹞

附云傷寒汗後喘咳不止恐傳肺痿補肺散人參﹝一兩﹞五味子﹝五錢﹞桑白皮﹝二兩﹞款冬花蛤蚧﹝一對﹞上爲細末每服五錢沸湯一盞調服傷寒汗下後咳嗽肺虛聲音嘶敗者宜下方阿膠散薯蕷阿膠﹝炒﹞五味子麥門冬﹝去心﹞白術﹝各一兩﹞漧薑﹝炮﹞桂枝﹝各二錢﹞杏仁﹝去皮尖三錢﹞上銼細每服七錢水二盞入烏梅肉一錢同煎服傷寒汗下後喘咳煩躁气滯澀邪气逆者用下方桔梗湯桔梗桑白皮﹝各一兩﹞甘艸貝母訶黎勒﹝各五錢﹞上爲細末每服五錢入五味子烏梅肉各一錢水二鐘同煎服人參石膏湯治傷寒咳嗽不已心煩及風熱頭疼精神不利昏憒宜服下方人參﹝去蘆半錢﹞石膏﹝一兩﹞半夏﹝湯泡﹞梔子仁黃芩﹝各一錢﹞川芎白術茯苓﹝去皮﹞知母﹝各一錢半﹞甘艸﹝炙二錢﹞上作一服水二鐘生薑三片煎至一鐘不拘時服吳凡表寒咳嗽者脈浮惡寒身疼拘急而無汗也麻黃湯或三拗湯汗之痰唾如膠者金沸艸散汗之若有熱者參蘇飲去木香人參加桑白皮杏仁麻黃汗之亦佳但察天時與病情斟酌而用之也若虛弱人冒感風寒而咳嗽有痰或惡風頭疼漧嘔者宜人參杏仁湯凡傷寒二三日傳少陽經脈弦口苦發熱而咳嗽者小柴胡湯去人參大棗生薑加五味子漧薑主之若發熱胸中煩滿而咳者加炒栝蔞若胸脇痞滿發熱而咳者加枳殼桔梗主之凡陰證手足冷脈沈細而咳嗽者四逆湯加五味大抵傷寒咳嗽非比雜證同也按仲景治例有嗽者不分陰陽二證俱用五味子漧薑也蓋五味收肺气而止嗽以漧薑之辛溫肺經散逆气也啞射幹湯治初秋豪雨冷及天行暴寒其熱喜伏於內咳嗽曲折不可得气息喉啞失聲幹嗽無唾喉中如梗射幹紫菀當歸獨活麻黃甘艸﹝各一兩﹞生薑﹝炮﹞橘皮肉桂﹝去粗皮﹞枳實﹝炙各二兩﹞半夏﹝洗二兩半﹞杏仁﹝去皮尖炒一兩半﹞上咀每服五錢水一盞半煎至八分去滓溫服

卷五合病並病汗下吐後等病

直視

﹝目中不了了﹞

成直視者視物而睛不轉動也睛轉者非也水之精爲志火之精爲神目者心之使也神所寓焉肝之外候也精神榮焉鍼經曰五臟六腑之气皆上注於目而爲之精﹝精之窠爲眼骨之精爲瞳子筋之精爲黑血之精爲絡气之精爲白肌肉之精爲拘束裏擷﹞五臟气血調和精气充榮則目和而明矣邪气壅盛冒其正气則神識不慧藏精之气不上榮於目則目爲之直視傷寒直視邪气已極證多難治﹝狂言直視爲腎絕直視搖頭爲心絕直視譫語喘滿者死下利者亦死又劇者發則不識人循衣摸牀惕而不安微喘直視脈弦者生澀者死皆邪气盛而正气脫﹞經曰衄家不可發汗汗則額陷脈緊急直視不能以肝受血而能視亡血家肝气已虛木气又虛又發汗亡陽則陰陽俱虛所致也此𨿽逆未爲甚又直視與目中不了了形證相近一可治一不可治也太陽衄家不可發汗汗出則額上陷脈急直視不能瞬不得眠﹝詳衄﹞汗後身猶灼熱名風溫脈陰陽俱浮自汗身重多眠語言難出若被下者小便不利直視失溲﹝詳風溫﹞

陽明傷寒吐下後不解不大便至十餘日日晡所發潮熱不惡寒獨語如見鬼狀劇者發則不識人循衣摸牀惕而不安微喘直視脈弦者生澀者死直視譫語喘滿者死下利者亦死傷寒六七日目中不了了睛不和無表裏證大便難身微熱者此爲實也急下之宜大承气湯吳若戴眼反折者此爲上視絕汗乃出大如貫珠不流此膀胱絕也其目中不了了能視物但見一半而不見一半有所譫妄而胡言者是也若內實不大便者宜下之內虛者多難治也

卷五合病並病汗下吐後等病

鬱冒

﹝昏憒舊以叉手冒心濫入今去之﹞

成郁爲鬱結而气不舒冒爲昏冒而神不淸俗謂之昏迷是也皆因虛乘寒所致經曰諸虛乘寒者則爲厥鬱冒不仁此寒气乘虛中上也駱龍吉以附子湯倍人參川芎天麻漧薑之類主之又曰太陽病先下之不解因復發汗以此表裏俱虛其人因冒冒家汗出自愈由表和也若不得汗不解者以人參三白湯加川芎天麻如下虛脈微者加附子以溫腎經乃固本也經曰滋苗者必固本伐下者枯其上此之謂也要略曰新產婦人有三病一莖二鬱冒三大便難亡血復汗寒多鬱冒又曰產婦鬱冒其脈微弱不能食大便堅者蓋由血虛而厥厥而必冒冒家欲解必大汗出觀此則鬱冒爲虛寒可知矣又少陰病下利止而頭眩時時自冒者死以其虛極而脫也太陽病先下之而不愈因復發汗以此表裏俱虛其人因致冒冒家汗出自愈所以然者汗出表和故也裏未和然後復下之﹝成氏以郁訓冒疑未瑩按說文冒字從曰從目曰卽小兒及蠻夷頭衣也此致冒者謂若物蒙蔽其目也是昏迷之義今以冒爲郁不惟失六書之本旨且失病情及仲景之意也裏未和時刻作得裏和或增未字而不去得字則舛於文理今以宋本正之﹞諸乘寒者則爲厥鬱冒不仁口急不能言戰栗也太陽與少陽並病頭項彊痛或眩冒時如結胸心下痞硬者當刺大椎肺兪肝兪﹝詳項彊﹞

陽明病患小便不利大便乍難乍易時有微熱喘冒不能臥有燥屎也宜大承气湯少陰病但欲寐下利止而頭眩時時自冒者死厥陰下利淸谷脈沈遲其人面赤身有微熱必鬱冒汗出而解﹝詳下利﹞

傷寒吐下後虛煩脈其微八九日心下痞硬脇下痛气上衝咽喉眩冒經脈動惕者久而成痿海傷寒傳至五六日間漸變神昏不語或睡中獨語一二句目赤唇焦舌漧不飲水稀粥與之則咽不與則不思六脈細數而不洪大心下無痞腹中不滿大小便如常或傳至十日以來形貌如醉醫見神昏不已多用大承气湯下之則誤矣蓋不知此熱傳手少陰心經也然又未知其何經而來答曰本太陽經傷風風爲陽邪傷衛陰血自燥熱結膀胱壬病逆傳於丙丙丁兄妹由是傳心心火自上迫燻肺所以神昏也蓋肺爲淸肅之髒內有火邪故令神昏宜梔子黃連黃芩湯若脈在丙者導赤散脈在丁者瀉心湯若誤用涼膈散此乃气中之血藥也如右手寸脈沈滑有力者則可用之或用犀角地黃湯近於是已本方所說若無犀角以升麻代之是陽明經藥也此解陽明經血中熱藥若脈浮沈俱有力者是丙丁俱有熱可以導赤散瀉心湯各半服之則宜矣此證膀胱傳丙足傳手經者下傳上也丙傳丁者表傳裏也壬傳丁者艮傳離也越經傳者又爲腑傳髒也活人云傷寒只傳足經不傳手經者此言不盡意也有從足經而傳手經者何以知之經云傷寒或止傳一經或間傳三經不可一途取之但視其脈與外證治之此活法也與食則咽者邪不在胃也不與則不思者以其神昏故也邪熱旣不在裏誤用承气下之其死也必矣﹝脈在丙者脈浮也脈在丁者脈沈也脈丙丁俱在有熱者浮沈俱有力也﹞

余云衢太史形气充壯飲啖無人辛卯夏六月患熱病肢體不甚熱而間揚擲手足如躁擾狀昏憒不知人事時發一二語不可了而非譫也脈微細如欲絕有謂是陰證宜溫者有謂當下者時座師陸葵曰先生與曾植齋馮琢庵二太史皆取決於余余謂是陽病見陰脈在法爲不治然素稟如此又值酷暑外爍酒灸內炎宜狂熱如焚脈洪數有力而此何爲者豈熱气怫郁不得伸而然耶且不大便七日矣姑以大柴胡湯下之時大黃止用二錢又熟煎而太醫王雷庵力爭以爲太少不若用大承气余曰如此脈證豈宜峻下待大柴胡不應而後用調胃承气調胃承气不應而後用小承气以及大承气未晚也已服藥大便卽行脈已出手足溫矣余謂雷庵曰設用大承气能免噬臍之悔哉繼以黃連解毒湯數服而平七月初遂與陸先生同典試南京不復發矣明年餘請告歸裏偶得劉河間傷寒直格讀之中有云蓄熱內甚脈須疾數以其極熱蓄甚而脈道不利反致脈沈細而欲絕俗未明造化之理反謂傳爲寒極陰毒者或始得之陽熱暴甚而便有此證候者或兩感熱甚者通宜解毒加大承气下之下後熱稍退而未愈者黃連解毒湯調之或微熱未除者涼膈散調之或失下熱極以至身冷脈微而昏冒將死若急下之則殘陰暴絕而死蓋陽气後竭而然也不下亦死宜涼膈散或黃連解毒湯養陰退陽積熱漸以宣散則心胸再暖而脈漸以生然後撫捲而嘆曰古人先得我心矣余太史所患正失下熱極以至身冷脈微而昏冒欲絕者也下與不下大下與微下死生在呼吸間不容髮嗚乎可不愼哉因表而出之以爲世鑑

卷五合病並病汗下吐後等病

不能言

成不能言及語言難出有二證其一則太陽風溫其一則少陽咽中生瘡是皆傳經之邪熱气壅閉所致非陰寒之證气血通行則關節開張語言出矣太陽發汗已身猶灼熱名風溫脈尺寸俱浮自汗身重多眠鼻鼾語言難出﹝詳風溫﹞

少陰病咽中傷生瘡不能言語聲不出者苦酒湯吳凡喑啞不言有六一者少陰病咽中傷生瘡不能言語者以雞子苦湯酒主之二者狐惑傷寒上唇有瘡咽漧聲啞者治見本條三者痙證口噤不能言者亦見本條四者熱病音啞不言三四日不得汗出者死五者熱甚火傷肺金不能言者宜淸肺降火則愈六者風熱壅盛咳嗽聲啞者以消風降痰火治又有失於發散風邪伏於肺中者當發散之

卷五合病並病汗下吐後等病

鼻鼾鼻鳴

成風溫則鼻鼾太陽中風則鼻鳴由風气壅塞衛气不利所致陽明少陰三陽𨿽亦有中風然邪不在表故鼻不鳴而不鼾也太陽中風陽浮陰弱陽浮熱自發陰弱汗自出嗇嗇惡寒淅淅惡風翕翕發熱鼻鳴漧嘔者桂枝湯汗已身猶灼熱脈浮自汗身重多眠鼻鼾語言難出不可下不可火

卷六

小便不利

﹝小便難﹞

成小便不利有數種被下而小便不利者津液耗於內也因汗而小便不利者津液亡於外也發黃與痞及夫熱病小便不利者熱郁所致風濕相搏與夫陽明風中其小便不利寒邪所乘其小便難者亦多由汗下而然宜詳辧之太陽傷寒表不解心下有水气漧嘔發熱而咳或渴或利或噎或小便不利少腹滿或喘者小靑龍湯去麻黃加茯苓﹝方見咳﹞太陽病大發汗後胃幹煩躁不得眠欲飲水小便不利者脈浮五苓散不浮者豬苓湯本以下之心下痞與瀉心湯痞不解渴而口躁煩小便不利者五苓散服桂枝湯或汗或下之仍頭項彊痛翕翕發熱無汗心滿微痛小便不利者桂枝去桂加茯苓白術湯太陽病飲水多必心下悸小便少者茯苓甘艸湯﹝方見厥﹞若兼身黃而小腹硬脈沈結者茵陳湯﹝方見黃﹞若表未解反下之不結胸但頭汗出小便不利者必發黃亦茵陳湯﹝梔子柏皮湯﹞

陽明病面合赤色不可攻之必發熱色黃小便不利也陽明病小便不利若中寒不能食手足然汗出大便初硬後溏者此欲作固瘕若能食大便自調其人骨節疼翕翕如有熱狀奄然發狂然汗出而解者此水不勝穀气與汗共並脈緊則愈或無汗心中懊或被火額上微汗出或頭汗出身無汗劑頸而還渴引水漿皆欲發黃之候若脈浮發熱渴欲飲水小便不利者豬苓湯主之﹝此浮字誤也活人云脈浮者五苓散脈沈者豬苓湯則知此證若脈字下脫一不字也按太陽病內五苓散乃豬苓澤瀉茯苓三味中加桂白術也陽明篇內豬苓湯乃豬苓澤瀉茯苓三味中加阿膠滑石也桂與白術味甘辛爲陽主外阿膠滑石味甘寒爲陰主內南陽之言亦可謂不失仲景之旨矣第南陽欲區別二藥分曉不覺筆下以沈對浮遂使後人致疑三陽證中不當言脈沈更不復致疑經文之有闕也更詳太陽證固當脈浮而陽明爲表之裏故其脈不曰浮而曰長蓋長者不浮不沈之中脈也成氏直以脈浮釋之而朱氏卻以脈沈言之胥失之矣若曰脈浮者五苓散不浮者豬苓湯則得仲景之意矣又詳少陰病下利六七日咳而嘔渴心煩不得眠者豬苓湯一條𨿽不言脈沈然少陽之脈必沈也豈活人以少陰對太陽一證而言與以此推之成氏隨文誤釋明矣﹞病患小便不利大便乍難乍易時有微熱喘冒不能臥者有燥屎也宜大承气湯得病二三日脈弱無太陽柴胡證煩躁心下硬至四五日𨿽能食以小承气湯少少與微和之若不大便六七日小便少者𨿽不能食但初頭硬後必溏須小便利屎定硬乃可用大承气攻之少陽傷寒五六日中風往來寒熱胸脇痛不欲食心煩喜嘔或心下悸小便不利者小柴胡湯傷寒五六日已汗復下胸脇滿微結小便不利渴而不嘔但頭汗心煩往來寒熱爲未解柴胡桂姜湯傷寒八九日下之胸滿煩驚小便不利譫語身重不可轉側柴胡加龍骨牡蠣湯少陰小便不利而大便自利腹痛爲少陰病兼四肢沈重有水气者眞武湯兼便膿血者桃花湯兼四逆者四逆散加茯苓厥陰傷寒噦而腹滿視其前後知何部不利利之則愈前部爲小便小便不利脈浮者五苓散不浮者豬苓湯小便不利關節疼痛若痛不得屈伸汗出惡風身腫者屬風濕宜甘艸附子湯﹝方見身痛﹞若脈沈緩大便反快者屬濕痺活人用五苓散﹝方見濕﹞

附活陰證小便不利手足厥冷脈微細者不宜服利小便冷滑藥但服返陰丹並取臍下石門穴灸之﹝方論見陰毒﹞

集傷寒小便不通取陰谷陰陵泉吳凡傷寒小便不通刺任脈二穴在臍下一寸用長鍼入八分又次支溝二穴在手腕後三寸兩骨之間陷中鍼入二分凡傷寒小便不利當分六經治之太陰少陰詳見本條太陰腹滿自利小便不利無熱脈沈者理中湯合五苓散更加濃朴木香分利其小便而大便自止厥陰寒閉厥冷脈伏囊縮入腹小便不利宜四逆湯通艸茯苓或灸气海石門穴或以蔥熨法治之若陰虛火動小便赤澀不利者加木通生地知母黃柏丸內熱甚大便不通小便赤澀不利者八正散治之凡不渴小便不利者熱在血分也宜知母黃柏生地之類夫膀胱爲津液之府气化而能出也若汗多者津液外泄小便因少不可利之恐重亡津液待汗止小便自行又小便自利不可妄利之恐引熱入膀胱則變蓄血又爲害也小便難汗後小便難若太陽發汗遂漏不止者則惡風小便難四肢難屈伸宜桂枝附子湯﹝方論見自汗﹞若太陽證中風以火劫發汗則邪風被火熱血气流溢身黃陽盛陰虛欲衄小便難也﹝方論見頭汗﹞若少陰以火劫汗者則咳而下利譫語小便難也﹝論見脇痛﹞

下後小便難有二若脈遲浮弱惡風寒下之者則脇滿身黃項彊小便難也﹝見脇痛﹞若陽明胃實發熱惡寒脈浮緊下之者則腹滿小便難也﹝論見胃實﹞

脇痛身黃小便難若陽明胃實未下者宜小柴胡湯若下後不食項彊者忌柴胡﹝論見脇痛﹞

趙傷寒小便難仲景論有發汗漏不止桂枝加附子湯者有陽明中風或脈弦浮大而潮熱噦者或脈浮而緊誤下而成腹滿者又有陽明脈浮遲飽則微煩頭眩者活人問中當以傳經邪熱與漏風亡陽分作兩條其桂枝加附子湯證乃亡陽經虛所致豈得均謂之陰虛陽湊爲有熱耶要當以小柴胡證及誤下證谷疸證次於陽湊傳邪之下卻別出一條云外有汗多亡陽津液不足亦有小便難者還以桂枝加附子湯證屬之

卷六

小便自利

﹝小便數﹞

成小便自利有在表者有在裏者有熱而利者有寒而利者六經俱有之證難以槪治宜考經條分之可也小便數者三陽有在表者有在裏者三陰並無小便數之證宜詳察之太陽病六七日表證仍在脈微而沈反不結胸其人發狂以熱在下焦小腹當硬滿小便自利者下血乃愈抵當湯太陽病身黃脈沈結小腹硬小便自利其人如狂血證也抵當湯傷寒有熱少腹滿應小便不利今反利者爲有血也當下之不可余藥宜抵當丸傷寒十三日不解過經譫語小便利而大便亦下利脈反和調胃承气證﹝詳譫語﹞太陽中風火劫汗後發黃欲衄小便難頭汗出腹滿微喘口漧咽爛或不大便久則譫語甚者至噦撚衣摸牀小便利者可治﹝詳譫語﹞太陽病小便利者以飲水多必心下悸小便少者必苦裏急小便不利甘艸茯苓湯傷寒八九日風濕相搏身體疼煩不能轉側不嘔不渴脈浮虛而澀者桂枝附子湯若其人小便自利去桂枝加白術湯傷寒發熱惡寒大渴欲飲水其腹必滿自汗小便利爲欲解此肝乘肺名曰橫刺期門陽明病反無汗而小便利二三日嘔而咳手足厥者必苦頭痛﹝詳頭痛﹞得病二三日脈弱無太陽柴胡證煩躁心下硬以小承气微和之不大便六七日小便少者𨿽不能食但初硬後溏未可攻小便利大承气湯傷寒脈浮而緩手足自溫系在太陽當發身黃若小便自利不能發黃至七八日大便硬爲陽明病也大承气湯陽明病自汗更發汗小便自利爲津液內竭屎𨿽硬不可攻之宜蜜煎導而通之豬膽汁或土瓜根皆可爲導太陽傷寒脈浮而緩手足自溫系在太陰當發黃小便自利不發黃至七八日𨿽暴煩下利者十餘行必自止按以上數條皆以小便自利爲病蓋以驗病之下與不當下也若小便不利而少腹硬者尿也當滲泄之若小便自利而少腹硬者非血則糞也當通利之且病之發黃與不發黃及病之死與不死皆可於此而驗之焉少陰病二三日至四五日腹滿小便不利四肢沈重疼痛自下利者爲有水气或小便利眞武湯﹝詳下利﹞旣吐且利小便復利而大汗下利淸谷內寒外熱脈微欲絕者四逆湯厥陰傷寒熱少厥微指頭寒默默不欲食煩躁數日小便利色白者此熱除也欲得食爲病愈小便數傷寒脈浮自汗小便數心煩微惡寒腳攣急者愼不可用桂枝湯﹝甘艸漧薑湯芍藥甘艸湯﹞

趙太陽病自汗四肢拘急難以屈伸心煩微惡寒腳攣急若小便數者愼不可用桂枝也宜與甘艸漧薑湯芍藥甘艸湯此虛寒所致與上文客熱等證全不相合又多四肢拘急難以屈伸八字卽系前篇小便難之證今卻添於此問小便數之下何耶又云傷寒脈浮便數若胃中不和譫語者少與調胃承气湯蓋仲景論中此論專主胃气不和譫語未嘗兼治脈浮自汗小便數之證何不曰若服甘艸漧薑湯後胃气不和譫語者少與調胃承气湯不亦宜乎趺陽脈浮而澀浮則胃气彊澀則小便數浮澀相搏大便則難其脾爲約麻仁丸太陽病汗吐下後微煩小便數大便因硬與小承气湯和之則愈太陽病寸緩關浮尺弱其人發熱汗出惡寒不嘔但心下痞者下之早也如其不下病患不惡寒而渴者此轉屬陽明小便數者大便必硬吳凡小便數者頻欲去而不多也太陽陽明治各有條凡腎虛有熱小便頻數者淸心連子飲或人參三白湯加知母黃柏麥門石蓮肉之類或服滋補丸亦佳或補中益气加知母黃柏生地黃麥門冬主之

卷六

遺溺

三陽合病腹滿身重難轉側口中不仁面垢譫語遺尿自汗者不可汗不可下宜少與白虎湯﹝詳身重﹞

風溫病脈浮自汗出體重多眠若下之則小便不利直視失溲﹝詳風溫﹞

楊氏﹝士瀛﹞曰膀胱瀦水下焦不攝則亦遺溺經云邪中下焦陰气爲栗足膝逆冷便溺妄出合用四逆湯下焦蓄血小腹結急小便自利不禁輕者桃仁承气湯重者抵當湯寸口脈微而澀微者衛气不行澀者榮气不逮榮衛不能相將三焦無所仰身體痺不仁榮气不足則煩疼口難言衛气虛則惡寒數欠三焦不歸其部上焦不歸者噫而吞酢中焦不歸者不能消穀引食下焦不歸者則遺溺咳而小便利若失小便者不可發汗汗出則四肢厥冷太陽病火熨其背大汗出譫語十餘日振栗下利欲小便不得反嘔而失溲者此爲欲解也﹝詳譫語﹞遺溲狂言目反直視者此爲腎絕吳凡遺尿者小便自出而不知也其熱盛神昏遺尿者爲可治若陰證下寒逆冷遺尿脈沈微者多難治宜附子湯加漧薑益智子以溫其下也若厥陰囊縮厥冷脈微遺尿者四逆加吳茱萸湯溫之陽不回者死凡傷寒汗下後熱不解陰虛火動而遺尿者以人參三白湯加知母黃柏或補中益气湯加知母黃柏麥門冬生地黃五味子之類主之若狂言直視譫語遺尿者此爲腎絕內經言膀胱不利爲癃不約則遺溺又曰水泉不止者膀胱不藏也蓋腎與膀胱爲表裏腎虛則膀胱之气不約故遺尿也要在滋補膀胱之气也東垣謂溲便遺失爲肺金虛又當補肺气也大抵肺虛腎虛熱甚者皆可治惟腎絕遺尿則不可治此下焦气絕不歸其部故也

卷六

噫气

說文云噫飽食息也於介切俗作噯傷寒有二證皆由誤汗吐下胃气弱而不和虛气上逆心下痞硬故下利者生薑瀉心湯不下利者旋復代赭石湯傷寒汗出解之後胃中不和心下痞硬幹噫食臭脇下有水气腹滿雷鳴下利者生薑瀉心湯主之傷寒發汗若吐若下解後心下痞硬噫气不除者旋復代赭石湯主之附云傷寒噫气者何气使然答曰胸中气不交故也少陰經至胸中交於厥陰水火相搏而有聲故噫气也宜如聖加枳實湯如聖加枳實湯方甘艸桔梗﹝各五錢﹞枳實﹝炒三錢﹞上銼細每服五錢入五味子半錢水煎服傷寒吐下後喘而噫气者宜如聖加人參藿香杏仁湯如聖加人參藿香杏仁湯方甘艸桔梗人參藿香杏仁﹝各等分﹞上銼細每服五錢水煎服

卷六

噦

﹝卽喫逆﹞

噦卽俗所謂喫逆雜病辧之甚詳按說文噦气牾也於月切又乙劣切乙劣之訛遂爲喫逆亦猶俗呼團爲突欒角爲葛洛其故明矣名世如東垣亦謂噦是漧嘔之重者不知有聲無物皆爲漧嘔豈有輕重分爲二病哉至所云咳逆者卽今之喘嗽是也乃與喫逆混而爲一或以爲噦皆不考之過而得失利害系焉不可以不辧胃寒傷寒大吐大下之極虛復極汗出者以其人外气怫郁復與之水以發其汗因得噦所以然者胃中寒冷故也﹝成大吐大下胃气極虛復極發汗又亡陽气外邪怫郁於表則身熱醫與之水以發其汗胃虛得水虛寒相搏則噦也吳茱萸湯理中湯活人用橘皮漧薑湯羌活附子散半夏生薑湯退陰散﹞

活人云若服藥不瘥者灸之必愈其法婦人屈乳頭向下盡處骨間灸三壯丈夫及乳小者以一指爲率男左女右艾炷如小豆許與乳相直間陷中動脈起胃熱陽明中風脈弦浮大短气腹滿脇下及心痛鼻幹不得汗嗜臥一身及面目悉黃小便難有潮熱時時噦脈續浮者與小柴胡湯若不尿腹滿加噦者不治﹝詳胃實﹞傷寒噦而腹滿視其前後知何部不利利之則愈﹝仲景無方活人云前部宜豬苓湯後部宜調胃承气湯﹞

胃中虛冷不能食者飲水則噦與小承气湯入腹中不轉失气者不可攻之攻之必脹滿不食與水則噦﹝詳潮熱﹞本渴而飲水嘔者柴胡不中與也食穀則噦﹝詳脇痛﹞陽明病胃實不能食者攻其熱必噦濕家頭汗出背彊惡寒欲覆被向火者下之早則噦﹝詳體痛﹞

太陽病以火劫發汗血气流溢身黃欲衄頭汗腹滿譫語甚者至噦撚衣摸牀小便利者可治﹝論見頭汗﹞

附橘皮漧薑湯橘皮通艸漧薑﹝炮﹞桂心甘艸﹝炙各二兩﹞人參﹝一兩﹞上銼如麻豆大每服四錢水一盞煎至六分去滓溫服日三羌活附子散治喫逆羌活附子﹝炮﹞茴香﹝微炒各半兩﹞木香漧薑﹝炮各如棗許大﹞上爲細末每服二錢水一盞鹽一撚同煎一二十沸帶服一服止半夏生薑湯治噦欲死生薑﹝二兩切﹞半夏﹝洗一兩二錢半﹞上以水二盞煎至八分去滓分二服溫服失下海藏雲傷寒咳逆脈散死仲景之言不虛僞大抵因原失下生咳逆喉中陰不內便軟惟宜用瀉心便硬尢宜大承气二藥神任務者誰東垣潔古爲良劑潔咳逆者火熱奔急上行而肺陰不內何其當哉故便祕者宜大承气下之便軟者瀉心湯主之海少陰咳逆者此失下也陰消將盡陽逆上行使陰不納也然陰旣盡陽亦將盡也吸入腎與肝陽逆上行陰入不納故爲陽極脈微將盡者不宜下宜服瀉心湯養陰退陽而已如不用瀉心湯涼膈散去硝黃淸肺散亦可若脈左浮右沈實非表也裏極則反出於表也何以然咳逆舌彊右脈實者知少陰裏也飲水過多心下痞而渴逆者五苓散主之別無惡證是也惡證生或兼以舌攣語言不正而反昏冒與咽痛者少陰也速下之宜大承气湯也何以脈浮爲表浮之實大沈之損小是爲表也浮之實大沈之亦然卽非表也邪入已深矣內熱當沈反浮陽極復之表也陰證者內已伏陰陰气太甚腎水擅權肝气不生胃火已病丁火又消所以遊行相火寒邪迫而萃集於胸中亦欲盡也故令人發熱大渴引飲欲去蓋覆病患獨覺熱他人按熱之身體肌肉骨髓血脈俱寒此火卽無根之火也故用丁香漧薑之類熱藥溫胃其火自下勻气散用川烏﹝大者三枚炮裂去皮臍﹞上爲細末每服三錢用黑豆二十一粒砂糖同泡湯調乘熱細細飲之治陰毒喫逆方﹝本事﹞

川烏頭漧姜附子﹝以上俱炮﹞肉桂芍藥半夏炙甘艸吳茱萸陳皮大黃﹝各等分﹞上爲細末每服一錢水一盞生薑三五片煎至七分去滓服溫肉豆蔻湯治傷寒汗後喫逆噫气肉豆蔻﹝一个﹞石蓮肉﹝炒﹞茴香﹝各一兩﹞人參丁香﹝各半兩﹞枇杷葉﹝五片拭去毛炙﹞

上銼細用水四盞生薑十片煎二盞去滓空心溫服分二服良姜湯橘皮良姜桂枝當歸﹝各一兩﹞杏仁﹝二十个﹞麻黃甘艸﹝各半兩﹞檳榔﹝三个另有末﹞上咀用水四盞姜十片棗三枚同煎至二盞去渣下檳榔末再煎三沸通口服一盞未已再服龐老云傷寒喫逆不止是陰陽气升降欲作汗升之不下故胃气上逆爲喫逆無休止宜服此方扁鵲中藏經治傷寒咳逆丁香散丁香柿蒂﹝各一分﹞甘艸良姜﹝各半錢﹞沸湯點作一服乘熱猛喫極效上以上五方陰證所宜三因橘皮竹茹湯﹝見雜病喫逆門﹞

上方陽證所宜治傷寒喫逆救急方香附子橘核﹝炒各半兩﹞上細銼用酒半盞先將藥置銀石器內炒漸漸滴酒炒藥焦黃色研細末每二錢水一小盞煎至八分細細旋呷服一方單用香附子末又方大蒜頭二个煨爛研爆入白薑末﹝丸得爲度﹞研和如梧桐子大搗薤菜自然汗吞下二十丸病退再服一十五丸吳喫逆者气上逆而爲喫忒也醫方或以爲咳逆者非也經曰咳逆上气脈散者死謂其形損故也成無己注引千金方云咳逆上气乃咳嗽也言心火以刑肺金其气噴逆而爲嗽喘也若肺絕則脈散皮毛焦折而死故曰形損也與喫逆何相干哉喫逆有因胃熱失下而作者且其气皆從胃至胸嗌之間而爲逆喫易老治法失下胃熱內實大便硬者以承气湯下之便軟者以瀉心湯主之胃虛有熱者橘皮竹茹湯有痰飲者半夏生薑湯或茯苓半夏湯若胃冷者橘皮漧薑湯加味理中湯要略言其气自臍下直衝於胸嗌間喫逆者此陰證也其病不在胃也且病下虛內以伏陰或誤用寒涼遂致冷極於下迫其相火上衝萃集於胸中以爲喫忒亦欲盡也病患煩躁自覺甚熱他人以手按其肌膚則冷此爲無根失守之火散亂爲熱非實熱也乃水極似火若不識此誤用涼藥下咽則敗矣凡治須用活人羌活附子散或加味附子湯急溫其下眞陽一回火降喫逆自止也如冷極喫逆不止者或兼以硫黃乳香散嗅法或灸期門中脘關元气海但要取手足溫暖脈生陽回陰退則生矣

卷六

瘧狀

楊瘧狀作止有時非若寒熱往來或疏或數而作止無定時也凡感冒之人忽覺毛寒股栗筋節拘攣百骸鼓撼嘔不欲食其寒不可禦未幾復轉而發熱者此卽溫瘧不必謂瘧脈自弦或洪數或緊實或虛緩或刮澀皆爲瘧狀但以外證別之用藥固有本條小柴胡湯如前斟酌加減亦是活法𨿽然血虛能生寒熱敗血亦作寒熱陰陽相勝一證𨿽各有一方皆當以川芎爲佐太陽病得之八九日如瘧狀發熱惡寒熱多寒少其人不嘔淸便欲自可一日二三度發脈微緩者爲欲愈也脈微而惡寒者此陰陽俱虛不可更發汗更下更吐也面反有熱色者未能解也以其不能得小汗出身必癢宜桂枝麻黃半各湯服桂枝湯大汗出脈洪大者與桂枝湯如前法若形如瘧日再發者汗出必解宜桂枝二麻黃一湯﹝成經曰如服一劑病證猶在者故當復作本湯服之桂枝湯汗出後脈洪大者病猶在也若形如瘧日再發邪气客於榮衛之間也與桂枝二麻黃一湯以解散榮衛之邪﹞

桂枝二麻黃一湯方枝桂﹝三錢去粗皮﹞芍藥﹝三錢﹞麻黃﹝去節一錢六分﹞生薑﹝切三錢﹞甘艸﹝一錢六分炙﹞杏仁﹝去皮尖四枚﹞大棗﹝二枚擘﹞上七味以水二鐘先煮麻黃一二沸去上沫納諸藥煮取一鐘去渣分二服病患頭熱汗出則解又如瘧狀日晡所發熱者屬陽明也脈實者宜下之脈虛浮者宜發汗下之與大承气湯發汗宜桂枝湯﹝𨿽得陽明證未可便爲裏實審看脈候別內外有脈實者熱已入腑爲實可與大承气湯下之其脈浮虛者是熱未入腑猶在於表也可與桂枝湯發汗則愈﹞

婦人中風七八日續得寒熱發作有時經水適斷者此爲熱入血室其血必結故爲瘧狀發作有時小柴胡湯主之﹝詳婦人傷寒﹞

卷六

舌苔

舌上白苔陽明病脇下硬滿不大便而嘔者小柴胡湯﹝詳胃實﹞陽明病脈浮緊咽噪口苦腹滿而喘發熱汗出不惡寒反惡熱身重若下之則胃中空虛客气動膈短气躁煩心中懊者梔子豉湯﹝方見煩﹞濕家但頭汗出背彊欲得被覆向火若下之早則噦胸滿小便不利以丹田有熱胸中有寒也診脈陰陽俱緊者口中气出唇口漧燥蜷臥足冷鼻中涕出舌上苔滑勿妄治也到七日以來其人微發熱手足溫者此爲欲解或到八日以上反大熱者此爲難治設使惡寒者必欲嘔也腹內痛者必欲利也﹝海藏雲惡寒必欲嘔者小柴胡湯腹中痛者理中湯﹞髒結如結胸狀飲食如故時時下利寸脈浮關脈小細沈緊舌上白苔滑者難治也若無陽證不往來寒熱其人反靜者不可攻也﹝論見髒結﹞

成舌者心之官法應南方火本紅而澤傷寒三四日以後舌上有膜滑如苔甚者或燥澀黃黑是數者白熱气淺深之故也邪气在表者舌上卽無苔及邪气傳裏津液結搏則舌上生苔矣寒邪初傳未全成熱或在半表或在半里或邪气客於胸中者皆舌上白苔而滑也經曰舌上如苔者以丹田有熱胸上有寒邪初傳入裏也陽明病脇下硬滿不大便而嘔舌上白苔者可與小柴胡湯是邪在半表半里也太陽病若下之則胃中空虛客气動膈心中懊舌上苔者梔子豉湯主之是邪客於胸中也若病在髒宜若可下如舌上苔滑者則不可攻是邪未全成熱猶帶表寒故也及其邪傳爲熱則其舌上之苔不滑而澀也經曰傷寒七八日不解熱結在裏表裏俱熱時時惡風大渴舌上干燥而煩欲飲水數升者白虎加人參湯主之是熱耗津液而滑者已幹也若熱聚於胃﹝宜下﹞則爲之舌黃是熱已深矣金匱要略曰舌黃未下者下之黃自去若舌上黑色者﹝不治﹞又爲熱之極也鍼經曰熱病口漧舌黑者死以心爲君主之官開竅於舌黑爲腎色見於心部心部者火也腎者水也水之邪熱已極鬼賊相刑故知必死也垣下後病嗽加五味子麥門冬如舌上有苔滑者是胸中有寒勿用之胸有微寒加辛熱之劑立效舌燥澀如楊梅刺者用生薑切濃片蘸蜜於舌上揩之其刺立消神效無薄荷蜜治舌上白苔漧澀語話不眞先以生薑濃片蘸蜜水揩洗次用薄荷自然汁與白蜜等分調勻敷之良陶傷寒舌上生苔不拘滑白黃黑用井華水浸靑布片洗淨後用生薑切作片子時時浸水刮擦之其苔自退凡見黑苔如芒刺者必死此熱毒入深十有九死蓋腎水克心火也又舌吐不收者用冰片少許摻舌上卽收附杜淸碧驗證舌法白苔舌舌見白苔滑者邪初入裏也丹田有熱胸中有寒乃少陽半表半里之證也宜小柴胡湯梔子豉湯治之將瘟舌舌見紅色熱蓄於內也不問何經宜用透頂淸神散治之透頂淸神散方豬牙皂骨細辛白芷當歸﹝各等分﹞爲細末和勻令病患先噙水一口以藥少許吹入鼻內吐去水取嚏爲度未嚏仍用藥吹入凡瘟疫之家不拘已未患者皆宜用之中焙舌舌見紅色內有黑形如小舌者乃邪熱結於裏也君火熾盛反兼水化宜涼膈散大柴胡湯下之生斑舌舌見紅色而有小黑心者熱毒乘虛入胃蓄熱則發斑矣宜用元參升麻葛根湯﹝卽元參升麻湯加葛根﹞化斑湯解之紅星舌舌見淡紅中有大紅星者乃少陰君火熱之盛也所不勝者假火勢以侮脾土將欲發黃之候也宜用茵陳五苓散治之黑尖舌舌見紅色尖見靑黑色者水虛火實腎熱所致宜用竹葉石膏湯治之裏圈舌舌見淡紅色而中有一紅暈沿是純黑乃餘毒遺於心胞絡之間與邪火鬱結二水亢極故有是證也以承气湯下之人裂舌舌見紅色更有裂紋如人字形者乃君火燔灼熱毒炎上故發裂也宜用涼膈散虫碎色舌見紅色更有紅點如虫蝕之狀者乃熱毒熾甚火在上水在下不能相濟故也宜用小承气湯下之裏黑舌舌見紅色內有漧硬黑色形如小長舌而有刺者此熱毒熾甚堅結大腸金受火制不能平水故也急用調胃承气湯下之厥陰舌舌見紅色內有黑紋者乃陰毒厥於肝經肝主筋故舌見如絲形也用理中合四逆湯溫之死現舌舌見黑色水克火明矣患此者百無一治治者審之薛余在畱都時地官主事鄭汝東妹婿患傷寒得此舌院內醫士曾禧謂當用附子理中湯人咸驚駭遂止亦莫能療困甚治棺曾與之鄰往視之謂用前藥猶有生理其家旣待以死KT從之數劑而愈大抵舌黑之證有火極似水者卽杜學士所謂薪爲黑炭之意也宜涼膈散之類以瀉其陽有水來克火者卽曾醫士所療之人是也宜理中湯以消陰翳又須以老生薑切平擦其舌色稍退者可治堅不退者不可治宏治辛酉金臺姜夢輝患傷寒此得此舌手足厥逆喫逆不止眾醫猶作火治幾致危殆院判吳仁齊用附子理中湯而愈夫醫之爲道有是病必用是藥附子療寒其效可數柰爲世皆以爲必不可用之藥寧視人之死而不救不亦哀哉至於火極似水之證用藥得宜效應不異不可便謂百無一治而棄之也黃苔舌舌見尖白根黃其表證未罷須解表熱後乃可攻之如大便祕者用涼膈散加硝黃泡服小便澀者用五苓散加木通合益元散加薑汁少許以白滚湯調服黑心舌舌見弦白心黑而脈沈微者難治脈浮滑者可汗沈實者可下始病卽發此色乃危殆之甚也速進調胃承气湯下之十五舌舌尖白苔二分根黑一分必有身痛惡寒如飲水不至甚者五苓散自汗渴者白虎湯下利者解毒湯此亦危證也十六舌舌見白苔中有小黑點亂生者尙有表證其病來之𨿽惡宜涼膈散微表之表退卽當下之下用調胃承气湯十七舌舌見如灰色中間更有黑暈兩條此熱乘腎與命門也宜急下之服解毒湯下三五次遲則難治如初服量加大黃酒浸泡十八舌舌見微黃色者初病卽得之發譫語者由失汗表邪入裏也必用汗下兼行以雙解散加解毒湯兩停主之雙解散加解毒湯方防風川芎當歸芍藥大黃麻黃連翹芒硝荊芥白術梔子﹝各半兩﹞石膏黃芩桔梗﹝各一兩﹞

甘艸﹝二兩﹞滑石﹝三兩﹞上每服一兩水一鐘半生薑三片煎八分服不拘時一云有桂枝二兩十九舌舌中見白苔外則微黃者必作泄宜服解毒湯惡寒者五苓散二十舌舌見微黃色者表證未罷宜用小柴胡湯合天水散主之可下者大柴胡湯下之表裏雙除臨證審用之二十一舌舌見黃色者必初白苔而變黃色也皆表而傳裏熱已入胃宜急下之若下遲必變黑色爲惡證爲亢害鬼賊邪气深也不治宜用調胃承气湯下之二十二舌舌左白苔而自汗者不可下宜白虎加人參三錢服之二十三舌舌右白苔滑者病在肌肉爲邪在半表半里必往來寒熱宜小柴胡湯和解之二十四舌舌左見白苔滑此髒結之證邪並入髒難治二十五舌舌見四圍白而中黃者必作煩渴嘔吐之證兼有表者五苓散益元散兼服須待黃盡方可下也二十六舌舌見黃而有小黑點者邪徧六腑將入五臟也急服調胃承气湯下之次進和解散十救四五也二十七舌舌見黃而尖白者表少裏多宜天水散一服涼膈散二服合進之脈弦者宜防風通聖散二十八舌舌見黃而澀有隔瓣者熱已入胃邪毒深矣心火煩渴急以大承气湯下之若身發黃者用茵陳湯下血用抵當湯水在脇內十棗湯結胸甚者大陷胸湯痞用大黃瀉心湯二十九舌舌見四邊微紅中央灰黑色者此由失下而致用大承气湯下之熱退可愈必三四下方退五次下之而不退者不治三十舌舌見黃而黑點亂生者其證必渴譫語脈實者生脈澀者死循衣摸牀者不治若下之見黑糞亦不治下宜大承气湯三十一舌舌見黃中黑至尖者熱气已深兩感見之十當九死惡寒甚者亦死不惡寒而下利者可治調胃承气湯主之三十二舌舌見外淡紅心淡黑者如惡風表未罷用雙解散加解毒湯相半微汗之汗罷急下之如結胸煩躁目直視者不治非結胸者可治三十三舌舌見灰色尖黃不惡風寒脈浮者可下之若惡風惡寒者用雙解散加解毒湯主之三四下之見糞黑不治三十四舌舌見灰黑色而有黑紋者脈實急用大承气湯下之脈浮渴欲飲水者用涼膈散解之十可救其二三三十五舌舌根微黑尖黃脈滑者可下之脈浮者當養陰退陽若惡風寒者微汗之用雙解散若下利用解毒湯十生七八也三十六舌舌根微黑尖黃隱見或有一紋者脈實急用大承气湯下之脈浮渴飲水者用涼膈散解之十可救其一二也以上三十六舌乃傷寒驗証之捷臨證用心處之百無一失

卷六

動气

動气者爲築築然動跳於腹者是也動气在右不可發汗發汗則衄而渴心苦煩飲卽哇水﹝活人云先服五苓散三服次服竹葉湯﹞動气在左不可發汗發汗則頭弦汗不止筋惕肉﹝活人云先服防風白術牡蠣汗止次服建中湯方見自汗﹞動气在上不可發汗發汗則气上衝正在心端﹝活人云宜服李根湯方見气上衝心﹞動气在下不可發汗發汗則無汗心中大煩骨節苦疼目暈惡寒食則反吐谷不能進﹝活人云先服大橘皮湯吐止後服小建中湯﹞動气在右不可下之下之則津液內竭咽燥鼻幹頭眩心悸也動气在左不可下之下之則腹內拘急食不下動气更劇𨿽身有熱臥則欲蜷動气在上不可下下之則掌握熱煩身上浮冷熱汗自泄欲得水自灌動气在下不可下下之則腹脹滿卒起頭眩食則下淸谷心下痞也附《保命集》方傷寒汗下後臍左有動气宜防葵散防葵散方防葵﹝一兩﹞木香﹝不見火﹞柴胡黃芩﹝各半兩﹞上銼爲細末每服五錢水煎服傷寒汗下後臍上有動气者宜枳殼散枳殼散方枳殼﹝麩炒﹞訶黎勒木香﹝不見火各五錢﹞赤茯苓當歸三稜﹝炮各一兩﹞上爲末每服五錢沸湯點服傷寒汗下後臍右有動气者宜前胡散前胡散方前胡赤茯苓大腹皮人參﹝各五錢﹞木香檳榔大黃﹝各三錢﹞上爲細末每服五錢沸湯點服傷寒汗下後臍下有動气者宜茯苓散茯苓散方赤茯苓﹝一兩﹞桂心大腹皮川茴香良姜﹝各五錢﹞檳榔﹝三錢﹞上爲細末每服五錢沸湯點服如久不治傳爲積熱治之難痊不可汗下也

卷六

漱水不欲咽

此證屬陽明凡內有熱者欲飲水今飲水而不欲咽是熱在經而裏無熱也陽明經气血俱多經中熱甚逼血妄行故知必作衄也楊仁齋曰唇燥口漧血證類有之必欲取水而灌漱也然漱水而不飲水何哉蓋渴者易爲飲陽熱入裏胃中液幹患不與水耳惟夫上焦瘀血下焦蓄血乘肺發燥渴證獨無是以漱水而不欲下咽也漱水條例惟血證有焉陽明身熱頭疼口燥漱水不欲入咽必衄血脈微者﹝犀角地黃湯茅花湯﹞無表證不寒熱胸腹滿唇燥口漧漱水不咽小便多此爲瘀血必發狂輕者﹝犀角地黃湯桃仁承气湯﹞甚者﹝抵當丸﹞取盡黑物爲度吳凡少陰脈沈細手足冷或時煩躁作渴欲漱水不欲咽者宜四逆湯溫之又下利厥逆無脈漧嘔煩渴欲漱水不欲咽宜白通加豬膽汁人尿主之凡厥陰蛔厥傷寒煩躁吐蛔口躁舌漧但欲涼水浸舌及唇時不可離不欲咽者宜理中湯加烏梅主之大抵陰證發躁煩渴不能飲水或有勉彊飲下良久復吐或飲水而嘔或噦逆者皆內寒也蓋無根失守之火遊於咽嗌之間假作躁煩則不能飲或有能飲水不吐復欲飲者熱也

卷六

衄

成衄者鼻中出血也雜病衄血在裏傷寒衄血在表病源曰心主血肝藏血肺主气開竅於鼻血得熱隨气上從鼻出爲衄是雜病衄者責其裏熱也經曰傷寒脈浮緊不發汗因致衄者麻黃湯傷寒六七日不大便頭痛有熱者與小承气湯小便淸者知不在裏仍在表也當須發汗若頭痛者必衄宜桂枝湯是傷寒衄者責其表熱也衄𨿽爲熱在經又有不可汗者經曰衄不可汗汗則額上陷脈緊急直視不能不得眠是也前云桂枝麻黃證者非治衄也蓋以發散經中邪气使其不得擁盛於經迫上而妄行也衄爲熱無寒是以三陰無衄經少陰病曰但厥無汗而彊發之必動其血或從口鼻或從目出是名下厥上竭者死非衄也又衄但頭汗出身無汗及汗出不至足者亦死證也太陽傷寒緊脈浮不發汗因致衄者麻黃湯主之﹝活人云衄後脈浮者宜麻黃湯衄後脈已微者不可行麻黃湯宜黃芩芍藥湯﹞太陽病脈浮緊無汗發熱身疼痛八九日不解表證仍在此當發其汗服藥已微除其人發煩目瞑劇者必衄乃解所以然者陽气重故也麻黃湯主之張或謂經言衄家不可發汗汗出額上必陷今衄血之證皆贅麻黃於其下何也夫太陽脈浮緊發熱無汗自衄者愈此一定之論也何故復用麻黃湯以汗之仲景豈有前後相反之理哉然前條麻黃湯主之五字合當用於當發其汗之下蓋以漢之文法用藥諸方皆贅於外條之末且如大靑龍湯證旣云脈微弱汗出惡風者不可服服之厥逆筋惕肉此爲逆也又以大靑龍湯主之皆此例也太陽中風以火劫發汗邪風被火兩陽相燻其身發黃陽盛欲衄陰虛小便難頭汗腹滿微喘口漧咽爛或不大便譫語甚者至噦撚衣摸牀小便利者可治﹝詳身黃門﹞太陽病脈浮緊發熱無汗而衄者愈也陽明病口燥但欲漱水不欲咽者此必衄﹝成陽明之脈起於鼻絡於口陽明裏熱則渴欲飲水此口燥但欲漱水不欲咽者是熱在經而裏無熱也陽明气血俱多經中熱甚迫血妄行必作衄也當責熱黃芩芍藥湯衄乃解﹞脈浮發熱口漧鼻燥能食者則衄﹝黃芩湯﹞

少陰病但厥無汗而彊發之必動其血或從口鼻或從目出名下厥上竭爲難治禁忌衄家不可發汗汗出必額上陷脈急緊直視不能瞬不得眠﹝衄忌發汗者爲無脈若脈浮緊身疼發熱惡寒之證宜察之﹞動气發汗則衄而渴飲水則吐﹝詳動气﹞

附海仲景言衄不可發汗者蓋爲脈微也若浮緊者麻黃湯浮緩者桂枝湯脈已微二藥不可用犀角地黃湯主之﹝仲景云衄家不可發汗汗出必額上陷脈緊直視不能瞬不得眠又云亡血不可發其表汗出卽寒栗而振此二說皆爲脈微不可汗也若脈浮緊及浮緩者皆當發之是也﹞

活傷寒衄血脈已微者黃芩芍藥湯犀角地黃湯主之犀角地黃湯治傷寒應發汗而不發汗內有瘀血鼻衄吐血面黃大便黑此方主消化瘀血芍藥﹝一兩﹞生地黃﹝一兩半﹞牡丹皮犀角﹝各二錢半鎊﹞上咀每服五錢水一盞半煎去一盞有熱如狂者加黃芩一兩其人脈大來遲腹不滿自言滿者爲無熱不用黃芩茅花湯治鼻衄不止用茅花尖一把以水三盞濃煎汁一盞分二服卽瘥無花以根代之若衄而渴者心煩飲則吐水先服五苓散次服竹根湯本治傷寒衄血滑石丸滑石末不以多少飯丸如桐子大每服十丸微嚼破新水咽下立止用藥末一錢飯少許同嚼下亦得老幼皆可服湯晦叔云鼻衄者當汗不汗所致其血靑黑時不以多少乃止宜服溫和藥以調其衛才見鮮血急以此藥治之戴古論鼻衄屬太陽經風寒皆有之旣衄而表證仍在於寒當用麻黃湯於風當再用桂枝湯且謂發煩目瞑極者必衄旣發煩目瞑豈純是太陽經兼陽明之脈循鼻是太陽侵入陽明汗下俱難若衄已而熱不退者惟升麻葛根湯敗毒散陽旦湯爲穩衄而煩渴飲則吐水先服五苓散次服竹葉石膏湯大衄不止宜茅花湯或黃芩芍藥湯加茅花一撮若少陰初得病醫誤以止發汗之法致迫血動經妄行而衄其血非獨出於鼻或從口中或從耳目又有陽陷入陰四肢厥逆醫見其厥謂寒邪在表從而汗之當下反汗以致動血是謂下厥上逆爲難治先哲云桂枝下咽陽盛則斃正以此也要之汗不出徹爲陽之衄誤發其汗爲陰之衄二者大不同也又云陽气陰虛汗之則死陶傷寒衄血或成流久不止者將山梔炒黑色爲細末吹入鼻內外用水濕艸紙搭於鼻中其血自止須分點滴成流者其邪在經不在此法墨汁五倍子燒灰或服或吹隨用又或刺曲池合谷瀉之吳凡吐血衄血無表證脈不浮緊者不可發汗也東垣云脈微者宜黃芩芍藥湯脈滑數者犀角地黃湯如熱盛血不止者河間地黃散古方四生丸血虛者東垣麥門冬飲子三黃補血湯若不止者活人茜根散茅花湯主之也以上皆治吐血衄血之良方但在出入通變也大抵吐血衄血脈滑小者生脈實大者死或吐或衄後脈微者易治若熱反盛脈又數急者死也若衄而頭汗出或身上有汗不至足者乃難治也凡血得熱則行得冷則凝見黑則止所以犀角地黃湯中加好京墨一二匙攪藥令黑與之最效也昔陶尙文治一人傷寒四五日吐血不止醫以犀角地黃湯茅花湯治之反劇陶公切其脈浮緊而數遂服麻黃湯一服汗出而愈也可謂得仲景之心法矣若脈不浮緊而數者此法豈可施乎

卷六

吐血

成雜病吐血咯血責爲實邪傷寒吐血咯血皆由誤汗下並火逆而致誠非寒病熱之微甚者也是爲壞病宜隨其逆而調之惟少陰厥竭誤汗一證彊動經血故云難治也凡服桂枝湯吐者其後必吐膿血﹝黃芩湯麻黃升麻湯﹞脈浮熱熱甚反灸之必咽燥唾血﹝此火邪迫血而血上行者也茅花湯解毒湯黃芩芍藥湯﹞少陰病但厥無汗彊發之必動其血或從口鼻或從目出名下厥上竭爲難治少陰證惡寒發熱無頭疼誤大汗使血從耳目口鼻出者名陰血多不語此與鼻衄陽血不同傷寒六七日大下後寸脈沈而遲手足厥逆下部脈不至咽喉不利唾膿血泄利不止者爲難治﹝麻黃升麻湯﹞咽痛吐血若面赤斑斑如錦紋者爲陽毒宜升麻鱉甲湯附垣治一貧士病脾胃虛與補劑藥愈後繼而居曠室臥熱炕咳而吐血數次予謂此久虛弱外有寒形而有火熱在內上气不足陽气外虛當補表之陽气瀉裏之虛熱蓋冬居曠室衣服單薄是重虛其陽表有大寒壅遏裏熱火邪不得舒伸故血出於口因思仲景治傷寒脈浮緊當以麻黃湯發汗而不與之遂成衄血卻與麻黃湯立愈與此甚同因與麻黃人參芍藥湯麻黃人參芍藥湯方麻黃﹝一錢去外寒﹞桂枝﹝半錢補表虛﹞白芍藥﹝一錢﹞黃﹝一錢實表益衛﹞炙甘艸﹝一錢補脾﹞五味子﹝五粒安肺气﹞麥門冬﹝三分保肺气﹞人參﹝三分益三焦元气不足而實其表﹞當歸﹝五分和血養血﹞上咀作一服水三盞煎麻黃令沸去沫至二盞入余藥同煎至一盞去滓熱服臨臥一服愈觀此一方足以爲萬世模範也蓋取仲景麻黃湯與補劑各半服之但凡虛人合用仲景方者皆當以此爲則也活傷寒吐血諸陽受邪初熱在表應發汗熱毒入經結於五臟內有瘀積故吐血也瘀血甚者抵當湯也輕者桃仁承气湯兼服犀角地黃湯三黃丸

卷六

便膿血

便膿血熱病也其在太陽者誤發淋家汗因便血豬苓湯此壞病也由小便淋瀝所致故利其小便而愈陽明病下血譫語此熱入血室刺期門以散其熱也無表裏證因下後協熱便膿血者熱勢下流故也其在少陰下利便膿血又有至四五日腹痛便膿血治以桃花湯成氏釋爲裏寒非也桃花湯𨿽犯漧薑然分兩最微赤石脂粳米居多蓋調正气澀滑脫佐用辛以散之之義又八九日一身盡熱必便血也又便膿血者可刺厥陰又傷寒先厥後熱必便膿血又傷寒厥少熱微後必便血又下利脈數而渴必淸膿血是數者皆傳經之熱邪也各隨其輕重或用微涼或用疏導無不愈者誤用辛熱罔或得痊世因以爲難療之疾殊不知仲景著便膿血別無死候學人宜究心焉太陽病以火燻之不得汗其人必躁再到太陽經不解必淸血爲火邪﹝此火邪迫血而血下行者也﹞太陽病下之其脈促不結胸者爲欲解脈沈滑者協熱利脈浮滑者必下血淋家不可發汗發汗必便膿血太陽病外已解但少腹急結者桃仁承气湯證也﹝詳蓄血﹞

陽明病患無表裏證發熱七八日𨿽脈浮數者可下之假令已下脈數不解下不止協熱而便膿血也陽明病下血譫語此熱入血室但頭汗者刺期門衝脈爲血海卽血室也男女均有之男子下血譫語婦人寒熱似瘧皆爲熱入血室迫血下行則爲協熱而利挾血之脈乍澀乍數或沈或伏血熱交並則脈洪盛大抵男多在左手女多在右手見之也又有陰寒爲病下利膿血者乃下焦虛寒腸胃不固淸濁不分而便下膿血也二者一爲血熱一爲血寒臨病宜詳審之少陰病八九日一身手足盡熱以熱在膀胱必便血也少陰病下利便膿血者可刺厥陰傷寒先厥後發熱下利必自止若不止必便膿血傷寒熱少厥微指頭寒默默不欲食煩躁小便利色白者此熱除也欲得食爲欲愈若厥而嘔胸脇煩滿者其後必便膿血傷寒厥少熱多其病當愈四日至七日熱不除者必便膿血下利脈數而渴者令自愈設不瘥必淸膿血下利寸脈反浮數尺中自嗇者必淸膿血吳凡下血便膿血有陰陽冷熱之不同要詳辧之古人云見血無寒又言血得熱而行此大槪之言也大抵屬熱者常八九屬寒者才一二不可拘泥謂無寒也要略曰陽證內熱則下鮮血陰證內寒則下紫黑如豚肝也且夫陽證脈數而有力者爲實熱苦寒之藥可投若數而無力者虛熱當甘溫養血藥中少佐寒藥可也若陰證則脈遲而有力者爲有神可治無力者難治也凡下利膿血身熱脈大者爲難治身熱脈小者爲易治也

卷六

蓄血

身黃如狂屎黑喜忘皆蓄血之證也許學士云血在上則喜忘在下則發狂成血畱下焦而瘀者蓄血也大抵傷寒先看面目次觀口舌次觀心下至少腹以手揣之若少腹硬滿若小便不利者是津液畱結可利小便若小便自利者是蓄血證可下瘀血其陽明病有蓄血而喜忘者証之甚也宜抵當湯太陽有熱結膀胱如狂者証之輕也宜桃仁承气湯經云病患無表裏證發熱七八日脈𨿽浮數可下之假令已下脈數不解胃熱則消穀善饑至六七日不大便者此有瘀血抵當湯主之若脈數不解而下不止必協熱而便膿血也此證當不大便六七日之際又無喜忘如狂並少腹硬滿之候與承气下者多矣何以知爲蓄血蓋脈浮而數浮則熱傷气數則熱傷血因下之後浮數俱去則已若下後數去而脈但浮者則榮血間熱去並於衛气間熱心中則饑也邪熱不殺谷則有潮熱發渴之證也及下之後浮去而數不解者則衛气間熱去合於榮血間之熱熱气合並逼血下行胃虛協熱消穀善饑血至下焦若下不止則血得以去泄必便膿血也若不大便六七日則血不得出泄蓄在下焦爲瘀血須抵當湯下之此實証之奇異治法之元微也太陽病六七日表證仍在脈微而沈反不結胸其人發狂者以熱在下焦少腹當硬滿小便自利者下血乃愈所以然者以太陽隨經瘀熱在裏故也抵當湯主之﹝成太陽經也膀胱府也此太陽瘀熱隨經入腑者也六七日者邪气傳裏之時也脈微而沈邪气在裏之脈也表證仍在者則邪气猶淺當結於胸中若不結於胸中其人發狂者熱結在膀胱也經曰熱結膀胱其人如狂此發狂則熱又深也少腹硬滿小便不利者爲無血也小便自利者血證諦也與抵當湯以下蓄血案坑仍在字則邪气爲不傳於裏非猶淺也膀胱爲太陽本經曰熱在下焦曰少腹硬滿曰小便自利皆膀胱之證故總結曰隨經瘀熱也在裏二字要看得活非三陰之裏乃隨經膀胱之裏也﹞太陽病身黃脈沈結少腹硬小便不利者爲無血也小便自利其人如狂者血證諦也抵當湯主之﹝身黃脈沈結少腹硬小便不利者胃熱發黃也可與茵陳湯身黃脈沈結少腹硬小便自利其人如狂者非胃中瘀熱爲熱結下焦而爲蓄血也與抵當湯以下蓄血﹞

抵當湯方水蛭﹝三十个熬﹞虻虫﹝三十个去足翅熬﹞桃仁﹝二十个去皮尖﹞大黃﹝酒浸三兩﹞上四味爲末以水五升煮取三升去滓溫服一升不下再服﹝苦走血咸勝血虻虫水蛭之鹹苦以除蓄血甘緩結苦泄熱桃仁大黃之甘苦以下結熱﹞人之所有者气與血也气爲陽气畱而不行者則易散以陽病易治故也血爲陰血蓄而不行者則難散陰病難治故也血蓄於下非大毒駛劑則不能抵當故治蓄血曰抵當湯內經曰咸勝血血蓄於下必以咸爲主故以水蛭鹹寒爲君苦走血血結不行必以苦爲助是以虻虫苦寒爲臣肝者血之源血聚則肝气燥肝苦急食甘以緩之散血緩肝是以桃仁味苦甘平爲佐大黃味苦寒濕气在下以苦泄之血亦濕類也蕩血逐熱是以大黃爲使四物相合𨿽苛毒重病亦獲全濟傷寒有熱少腹滿應小便不利今反利者爲有血也當下之不可余藥宜抵當丸成傷寒有熱少腹滿是蓄血於下焦若熱蓄津液不通則小便不利其熱不蓄津液而蓄血不行小便自利者乃爲蓄血當與桃仁承气湯抵當湯下之然此無身黃屎黑又無喜忘發狂是未至於甚故不可與其餘駛峻之藥也可與抵當丸小可下之也案身黃屎黑喜忘發狂亦是推展之詞若根據上文只是滿而不硬耳﹞

抵當丸方水蛭﹝二十个﹞虻虫﹝二十五个﹞桃仁﹝二十个去皮尖﹞大黃﹝三兩﹞上四味杵分爲四丸以水一升煮一丸取七合服之時當下血若不下者更服太陽病不解熱結膀胱其人如狂血自下下者愈其外不解者尙未可攻當先解外外解已但少腹急結者乃可攻之宜桃核承气湯﹝按犀角地黃湯以治上血如吐血衄血爲上血也桃仁承气湯治中血如蓄血中焦下利膿血之類爲中血也抵當湯丸治下焦血如血證如狂之類是下血也上中下三焦各有主治此條當作三證看至下者愈是一證謂其血自下也疑有缺文至當先解外是一證蓋其人如狂是下焦血非桃仁承气證也自外解至末又是一證恐是自下只去得下焦血而中焦道遠未能盡去故尙畱於少腹耳又抵當湯丸其中虻虫水蛭性爲猛厲不若四物湯加酒浸大黃各半下之妙見湯液本艸水蛭條下﹞

桃核承气湯方桃仁﹝五十个去皮尖﹞桂枝﹝去粗皮﹞芒硝甘艸﹝炙各二兩﹞大黃﹝四兩﹞上五味以水七升煮取二升半去滓納芒硝更上火微沸下火先食溫服五合日三服當微利﹝甘以緩之辛以散之少腹急結緩以桃仁之甘下焦蓄血散以桂枝辛熱之气寒以取之熱甚搏血故加二物於調胃承气湯中也按以上證玩之當是桂非桂枝也蓋桂枝輕揚治上桂濃重治下成氏隨文順釋未足據﹞

陽明陽明證其人喜忘者必有蓄血所以然者本有久瘀血故令喜忘屎𨿽硬大便反易其色必黑宜抵當湯下之﹝成內經曰血並於下亂而喜忘此下焦本有久瘀血所以喜忘也津液少大便硬以蓄血在內屎𨿽硬大便反易其色黑也與抵當湯以下瘀血﹞

海初便褐色者重再便深褐色者愈重三便黑色者爲尢重色變者以其火燥也如羊血在日色中須臾變褐色久則漸變而爲黑色卽此意也當詳察之﹞

病患無表裏證發熱七八日𨿽脈浮數者可下之假令已下脈不解胃熱則消穀善饑至六七日不大便者有瘀血宜抵當湯若脈數不解血下不止必協熱而便膿血也成當不大便六七日之際無喜忘如狂之證又無少腹硬滿之候何以知其有蓄血蓋以其脈浮數故也浮則熱客於气數則熱客於血下後浮數俱去則病已若下後數去而浮仍在則榮血中熱去而衛气中熱在爲邪气獨畱心下善饑邪熱不殺谷潮熱反渴也若下後浮去而數不解則衛气中熱去而榮血中熱在血熱合並迫血下行胃虛協熱消穀善饑血至下焦若下不則止血得以泄必膿血也若不大便六七日則血不得出泄必蓄在下焦爲瘀血故須以抵當湯下之張或問攻下之法須外無表證裏有下證然後可攻上言無表裏證況脈更浮數何故言可下之曰此非風寒之所病是由內傷而致然也若外不惡寒裏無譫語但七八日發熱有爍津液乃陽盛陰虛之時苟不攻之其熱不已而變生焉故云𨿽脈浮數可下不待沈實而攻之夫內傷者經曰趺陽脈浮而數浮則傷胃數則傷脾此非本病醫特下之所爲也仲景之意不外是理凡傷寒當下之證皆從太陽陽明在經之邪而入於腑故下之今不言陽明病而止云病患無表裏證此非自表之裏而病也但爲可下故編於陽明篇中學人宜詳玩焉病者胸滿痞痿舌靑口燥但漱水不欲下咽無寒熱脈微大來遲腹不滿其人言我滿爲有瘀血﹝海雲漱水不咽胸滿心下手不可近者桃仁承气湯主之﹞病者如熱狀煩滿口漧燥而渴其脈反無熱此爲陰伏是瘀血也當下之活前集云傷寒失汗熱蓄在裏熱化爲血其人善忘而如狂血上逆則善忘血下蓄則內急甚者抵當湯丸桃仁承气湯犀角地黃湯取盡黑物爲效又云若用抵當湯丸更宜詳愼審其有無表證若有蓄血而外不解亦未可便用宜先用桂枝湯以解外緣熱客膀胱太陽經也吳凡蓄血者瘀血畱結於內蓋傷寒病在太陽當汗不汗則瘀血在裏必血結也大抵看傷寒病患心下兩脇少腹但有硬滿處以手按則痛者盒飯問其小便何如若小便不利乃水與气也若小便自利者爲有血也陶以手按之小腹若痛而小水自利大便黑兼或身黃譫妄燥渴脈沈實者爲蓄血桃仁承气湯下盡黑物則愈若按之小腹脹滿不硬痛小水不利則溺澀也五苓散加減利之不可大利恐耗減津液也若按小腹繞臍硬痛渴而小水短赤大便實者有燥屎也大承气湯下之附海血證古人用藥𨿽有輕重之殊而無上下之別今分作上中下三等以衄血嘔血唾血吐血爲上部血結胸中爲中部蓄血下焦爲下部夫旣有三部之分故藥亦當隨其輕重也汗多爲衄血脈浮灸之咽燥爲唾血當汗不汗熱入於裏者爲嘔血吐血此在上也犀角地黃湯主之涼膈散加生地黃亦可然衄唾嘔吐俱在上亦當以輕重分之大凡血證皆不飲水惟气證則飲之宜詳審此證乃足太陰所主脾所不裏越而上行所以有吐血嘔血之候也實者犀角地黃湯虛者黃芩芍藥湯凡病嘔吐者以脾所主故咸用芍藥主之是知太陰藥也血結胸中頭痛身痛漱水不欲咽者衄無熱胸滿漱水不欲咽者喜忘昏迷其人如狂心下手不可近者血在中也桃仁承气湯主之蓄血下焦其人發狂小腹滿硬小便自利大便反黑及臍下疼者抵當湯丸主之如狂者在中發狂者在下抵當湯丸藥味同劑如何是二法蓋喜忘發狂身黃屎黑者疾之甚也但小腹滿硬小便利者輕也故有湯丸之別桃仁大黃等分水蛭虻虫多者作湯三之二者作丸丸之名取其數少而緩也故湯用煎服一升丸止服七合也生地黃湯病患七八日後兩手脈沈細微膚冷臍下滿或狂或躁大便實而色黑小便自利者此蓄血證也若老幼气虛弱者宜此丸主之生地黃﹝取自然汁一升如無只用生漧地黃二兩﹞漧漆﹝半兩炒煙盡﹞生藕﹝自然汁半升如無藕用剌薊汁一升半﹞

藍葉﹝一握切細幹者用末半升﹞虻虫﹝二十个去翅足麩內炒黃色﹞水蛭﹝十个炒﹞大黃﹝一兩銼如豆大﹞桃仁﹝研碎半兩﹞上八味同一處入水三升慢火熬及二升放冷分二服先投一服至半日許血未下再投之此湯比抵當湯丸其勢甚輕如無地黃與藕汁照升數添水同煎抵當丸恐用之太過不止損血故以此湯主之

卷六

腹中雷鳴

成腹中雷鳴有二證壞病也其一由傷寒反下之而致者﹝甘艸瀉心湯﹞以誤下損陰气故耳其一由傷寒汗出解之而生者﹝生薑瀉心湯﹞以誤汗損陽气而然蓋用此二湯以復陰陽之气耳傷寒中風醫反下之其人下利日數十行谷不化腹中雷鳴心下痞硬漧嘔心煩不得安醫見心下痞復下之其痞益甚此非結熱以胃虛客气上逆故便硬也甘艸瀉心湯主之﹝詳下利﹞

傷寒汗出解之後胃中不和心下痞硬幹噫食臭脇下有水气腹中雷鳴下利者生薑瀉心湯主之﹝詳痞﹞

卷六

蜷

成蜷者屈縮不伸是也皆陰寒之極𨿽在陽經見是證者然有表證亦宜用溫經之劑桂枝附子是也況在三陰裏寒下利厥逆者乎四逆之類其可缺諸若有陰無陽者爲不治少陰病下利若利自止惡寒而蜷手足溫者可治﹝或云四逆湯眞武湯﹞少陰病惡寒而蜷時時自煩欲去衣被者可治﹝活人用小柴胡湯﹞少陰病惡寒身蜷而利手足逆冷者不治少陰四逆惡寒而身蜷脈不至不煩而躁者死

卷六

四肢拘急

成拘急者拘彊難以屈伸也不拘病證在何經凡見是證皆陰寒所致寒主收引故也仲景之法𨿽太陽證及風濕相搏而見攣急者亦處以桂枝加附子湯甘艸附子湯之類況陰經裏病霍亂之候四逆之劑其可缺諸太陽病發汗漏不止其人惡風小便難四肢微急難以屈伸桂枝加附子湯﹝方見自汗﹞風濕相搏骨節煩疼不得屈伸汗出短气小便不利惡風或身微腫甘艸附子湯﹝方見身體痛﹞傷寒脈浮自汗小便數心煩微惡寒腳攣急本桂枝加附子湯反用桂枝湯攻表誤也作甘艸漧薑湯以復其陽若愈足溫更作芍藥甘艸湯以伸腳大汗出熱不去內拘急四肢疼又下利厥逆惡寒者四逆湯陰陽易病身體重少气少腹裏急膝脛拘急者燒散附吳凡傷寒大汗已出因而露風則汗不流通風邪乘虛襲於經絡故手足攣搐不能屈伸筋脈拘急也宜牛蒡根散生之牛蒡根散方牛蒡根﹝十段﹞麻黃﹝去根節﹞川牛膝天南星﹝各六錢﹞上細銼於石器內入好酒一升同研細另用炭火半秤燒一黃土地坑令通赤去火掃淨投藥於坑內再用炭火燒令黑色取出研爲細末每服一錢以好酒溫熱調下日三服效外以百艸膏貼之良

卷六

螈

成螈者筋急而縮也者筋緩而伸也或伸縮而不止者螈也俗謂之搐搦乃風熱甚之病宜以祛風滌熱之涼劑或有可生若妄加灼火及發表之藥則禍不旋踵太陽發汗已身猶灼熱名風溫脈陰陽俱浮自汗身重多眠鼻鼾語言難出不可下不可火若被火者微則發黃劇則驚癇螈﹝防風通聖散﹞

吳夫螈者一縮一伸手足相引搐搦不已大抵與嬰孩發搐相似古人以此證多屬於風蓋風主搖動也駱龍吉言心主脈肝主筋心屬火肝屬木火主熱木主風風火相扇則爲螈也若夫不因汗下後所生者當平肝木降心火佐以和血脈之劑主之如羌活防風黃芩柴胡黃連芍藥生地黃當歸川芎天麻之類若兼有痰者必加竹瀝天南星半夏如風邪急搐須加全蠍白僵蠶之類若傷寒曾經汗下後多日傳變而得此證者爲病勢已過多難治也蓋因虛極生風所致須用小續命湯或大建中湯增損一二味主之凡傷寒汗出露風則汗不通流遂變筋脈攣急手足搐搦者宜牛蒡根散主之又風溫被火微發黃色劇如驚癇時發螈者宜葳蕤湯主之若螈戴眼反折絕汗乃出大如貫珠著身不流者此太陽終也不可治又有四肢習動而不止似螈而無力抽搐者此爲肝絕蓋汗下後變生此證者多死凡用小續命湯有汗去麻黃無汗去黃芩要在通變而已

卷六

風濕相搏

成風濕相搏有二證其一則本是傷寒至八九日復遇風濕相搏者桂枝附子湯以散表中風濕其一則只是風濕相搏骨節煩疼等證宜甘艸附子湯以散濕固衛能認此證妙在脈浮虛而澀脈若沈實滑大數者非也太陽傷寒八九日風濕相搏身體煩疼不能轉側不嘔不渴脈浮虛而澀者桂枝附子湯若大便硬小便自利者桂枝去桂加白術湯風濕相搏骨節煩疼掣痛不得屈伸近之則痛劇汗出短气小便不利惡風不欲去衣或身微腫者甘艸附子湯

卷六

奔豚

奔豚有二皆壞病也一由誤汗所致一由誤加燒鍼所致太陽發汗後其人臍下悸者欲作奔豚茯苓桂枝甘艸大棗湯主之﹝方見悸﹞燒鍼令其汗鍼處被寒核起而赤者必發奔豚气從少腹上衝心者灸其核上各一壯與桂枝加桂湯更加桂二兩吳夫奔豚者如豕突之狀气從少腹上衝心而痛也凡欲作奔豚者其气在臍下築然而動也宜茯苓大棗湯主之或理中湯去白術加肉桂主之痛甚者更加吳茱萸亦佳凡燒鍼令其汗出者鍼處被寒核起而赤必發奔豚也宜灸其核上各一壯與桂枝加桂湯主之若痛甚手足厥逆者宜當歸四逆湯加肉桂吳茱萸主之惟桂大能泄奔豚凡藥中不可缺也茯苓桂枝甘艸大棗湯方茯苓﹝半斤﹞甘艸﹝炙二兩﹞大棗﹝十五枚擘﹞桂枝﹝四兩﹞上四味以甘爛水一斗先煮茯苓減二升納諸藥煮取三升去滓溫服一升日三服

卷六

腫

腫有三證太陽風濕相搏身微腫者宜治濕陽明中風耳前後腫者宜刺大病瘥後腰以下腫者宜利小便風濕相搏骨節煩疼掣痛不得屈伸近之則痛劇汗出短气小便不利惡風不欲去衣或身微腫者甘艸附子湯主之陽明中風脈弦浮大而短气腹都滿脇下及心痛久按之气不通鼻幹不得汗嗜臥一身及面目悉黃小便難有潮熱時時噦耳前後腫刺之小瘥大病瘥後從腰以下有水气者牡蠣澤瀉散主之牡蠣澤瀉散方牡蠣﹝﹞澤瀉蜀膝商陸葶藶﹝隔紙炒﹞海藻栝蔞根﹝各等分﹞上爲末每服一錢或二錢米飲調下小便利爲度身虛胃弱食少者以五苓加蒼術陳皮木香砂仁之類主之若人不甚弱者以商陸一味煮粥食之亦佳凡病瘥後足腫者不妨但節飲食胃气彊自消也一方用金毛狗脊煎湯洗之亦效

卷六

身癢

太陽病有身癢陽明病有身如虫行俱爲榮衛气虛微邪在表無從而出故有爲癢如虫行之狀也悉宜各半湯太陽病得之八九日如瘧狀發熱惡寒熱多寒少其人不嘔淸便欲自可一日二三度發脈微緩者爲欲愈也脈微而惡寒者此陰陽俱虛不可更發汗更下更吐也面色反有熱色者未欲解也以其不能得小汗出身必癢宜桂枝麻黃各半湯陽明病法多汗反無汗其身如虫行皮中狀者此久虛故也﹝宜桂枝麻黃各半湯活人用術附湯黃建中湯﹞

趙虫行皮中狀者卽經言身癢是也久虛者以表气不足津液不充於皮膚使腠理枯澀汗難出也若謂虛則當補畢竟陽明受邪爲病邪可補乎如用術附黃輩皆收汗藥則榮衛郁閉邪無從出內熱發矣何況其病又無吐利胃虛等證病不在裏但皮膚中表气虛之理宜和解可也莫若除中借用各半湯或有熱者柴胡桂枝湯庶乎甘辛之劑可以和其榮衛通行津液而解未審當否

卷六

除中

成除中者藏寒應不能食今反能食者是也有二證悉屬厥陰藏寒其一證由誤服黃芩湯涼藥而致期以必死其一則熱少厥多胃气在者必愈恐暴來出而復去者死其熱續在者生此不因藥故也傷寒脈遲六七日而反與黃芩湯徹其熱脈遲爲寒今與黃芩湯復除其熱腹中應冷當不能食今反能食此名除中必死眼睛不慧語言不出而谷食反多者此爲除中口𨿽欲言舌不能言凡手足厥冷而利不當食而食者恐爲除中試與索餅食之發熱者除中不發熱者非也﹝詳見厥門﹞

卷六

下重

泄利下重若少陰證欲寐四逆者四逆湯加薤白散若熱者白頭翁湯﹝方論見下利﹞

脈浮宜以汗解用火灸之邪無從出因火而盛病從腰以下必重而痺名火逆也脈遲浮弱惡風寒者表證也醫反下之遂不食脇痛身黃項彊小便難復與柴胡湯必下重﹝論見脇痛﹞

下利脈沈弦者下重也

卷六

身熱惡寒身寒惡熱

病患身大熱反欲得近衣者熱在皮膚寒在骨髓也身大寒反不欲近衣者寒在皮膚熱在骨髓也﹝成皮膚言淺骨髓言深皮膚言外骨髓言內身熱欲得衣者表熱裏寒也身寒不欲衣者表寒裏熱也﹞

丹謹按身大熱欲得衣蓋人之身不能自溫因表气之實足以自溫𨿽遇風寒無所畏憚大熱病表气當實而喜冷今反欲得衣者表气虛不足以自溫故欲近衣恐是病患陰弱陽無所附飛越而出發爲大熱爾當作陰虛治之身大寒反不欲近衣者恐是邪在表不能自發而爲熱表𨿽無熱邪郁膚腠表气大實故不欲近衣爾當作郁病治之注言表熱裏寒者當是熱感得淺寒感得深而在內也言表寒裏熱者當是寒感得淺而在外熱感得深而在內也表裏之寒熱爲重感病耶重感之病必有其名如傷寒重感寒爲溫瘧傷寒更遇風爲風溫傷寒更遇溫熱爲溫毒傷寒遇溫气爲溫疫病濕更中爲濕溫未嘗有所謂表裏寒熱也然表熱裏寒表寒裏熱何病耶竊嘗求之論意矣恐爲寒熱感之深者發也內經曰亢則害承乃制謂气盛之極則受勝已之化而爲病也熱感得深外必惡寒故曰寒在皮膚非寒也熱也熱在骨髓此火極似水證仲景曰人傷於寒則爲病熱熱𨿽甚不死寒感得深外必發熱故曰熱在皮膚非熱也寒也此傷於寒而熱甚也內經曰甚者反治又曰寒因熱用熱因寒用病气深者正气虛也非反治因用邪何由伏病何由安趙詳仲景論中止分皮膚骨髓而不曰表裏者蓋以皮肉脈筋骨五者素問以爲五臟之合主於外而充於身者也惟曰髒曰腑方可言表裏可見皮膚卽骨髓之上外部浮淺之分骨髓卽皮膚之下內部深沈之分與經絡屬表臟腑屬裏之例不同況仲景出此證在太陽篇首其爲表證明矣是知虛弱素寒之人感邪發熱熱邪浮淺不勝沈寒故外怯而欲得近衣此所以爲熱在皮膚寒在骨髓藥宜辛溫至於壯盛素熱之人或酒客輩感邪之初寒未變熱陰邪閉於伏熱陰凝於外熱郁於內故內煩而不欲近衣此所以寒在皮膚熱在骨髓藥宜辛涼必也一發之餘旣散表邪又和正气此仲景不言之妙若以皮膚爲表骨髓爲裏則麻黃證骨節疼痛其可名爲有表復有裏之證耶活熱在皮膚寒在骨髓一條仲景無治法宜先與陽旦湯寒已次以小柴胡加桂溫其裏又云表熱裏寒者脈須沈而遲手或微厥下利淸谷也所以陰證亦有發熱者四逆湯通脈四逆湯主之寒在皮膚熱在骨髓一條仲景亦無治法宜先以白虎加人參湯熱除次以桂枝麻黃各半湯以解其外又云表寒裏熱者脈必滑而厥口燥舌漧所以少陰惡寒而蜷時時自煩不欲濃衣用大柴胡下之而愈此皆仲景之遺意也

卷六

表熱裏寒裏熱表寒

傷寒脈浮此表有熱裏有寒白虎湯主之少陰病下利淸谷裏寒外熱手足厥逆脈微欲絕身反不惡寒其人面赤色或腹痛或漧嘔或咽痛或利止脈不出者通脈四逆湯﹝方見下利﹞旣吐且利小便復利大汗出下利淸谷內寒外熱脈微欲絕者四逆湯主之﹝成吐利無津液則小盒飯少小便復利而大汗出津液不禁陽气大虛也脈微爲止陽若無外熱但內寒下利淸谷爲純陰此以外熱爲陽未絕猶可與通脈四逆湯救之﹞下利淸谷裏寒外熱汗出而厥者通脈四逆湯﹝成下利淸谷爲裏寒身熱不解爲外熱汗出陽气通行於外則未當厥其汗出而厥者陽气太虛也與通脈四逆湯以固陽气﹞脈浮而遲表熱裏寒下利淸谷者通脈四主之﹝成浮爲表熱遲爲裏寒下利淸谷者裏寒甚也與四逆湯溫裏散寒﹞

表熱裏寒者脈𨿽沈而遲手足微厥下利淸谷此裏寒也所以陰證亦有發熱者此表熱也﹝四逆湯通脈四逆湯﹞表寒裏熱者脈必滑身厥舌漧也所以少陰惡寒而蜷此表寒也時時自煩不欲近衣此裏熱也﹝大柴胡湯﹞

卷六

熱多寒少寒多熱少

太陽病發熱惡寒熱多寒少脈微弱者此無陽也不可發汗宜桂枝二越婢一湯﹝劉氏云脈遲者小建中加黃或溫中﹞

太陽病八九日如瘧狀發熱惡寒熱多寒少其人不嘔淸便欲自可一日二三度發脈微緩者爲欲愈脈微惡寒者此陰陽俱虛不可更發汗更下更吐也面色反有熱色者未欲解也以其不得小汗出身必癢宜桂枝麻黃各半湯主之趙愚詳仲景論中熱多寒少止有二證如上文一證仲景之意蓋以得病七八日如瘧狀發熱惡寒熱多寒少十六字爲自初至今之證以下文乃是以後擬病防變之辭當分作三截看若其人不嘔淸便欲自可一日二三度發脈微緩爲欲愈此一節乃裏和無病而脈微緩微者邪气微緩者陰陽同等脈證皆向安之兆可不待汗而欲自愈也若脈微而惡寒者此陰陽俱虛不可發汗更下更吐也此一節宜溫之若面色反有熱者未欲解也以其不能得小汗出其身必癢宜各半湯此一節必待汗而後愈也活人書不詳文意卻將其人不嘔淸便欲自可九字本是欲愈之證反以他證各半湯汗之又將不可汗吐下及各半湯證語句並脫略而不言反將其中欲愈之證而用彼藥汗其所不當汗何也其第二證仲景云太陽病發熱惡寒熱多寒少脈微弱者亡陽也不可發汗宜桂枝二越婢一湯活人書於脈微弱上添都大二字豈以仲景論脈爲未足而加之乎其第三證尺脈遲者仲景論中無熱多寒少語句但云脈浮緊法當身疼痛宜以汗解之假令尺中遲者不可發汗以榮气不足血少故也活人書但舉尺中遲血少之語自添寒少熱多四字加於其上因而編入此問中何邪如一證尺遲者止當收入不可汗門中劉仲景一書只有熱多寒少之條無寒多熱少之證又云不煩躁手足厥逆爲傷寒脈反浮緩爲傷風大靑龍湯或云各半湯

卷六

發斑

﹝續增﹞

趙活人云發斑有兩證有溫毒有熱病又云表虛裏實熱毒乘虛出於皮膚所以發斑瘡癮疹如錦紋素問謂之疹愚詳仲景論無此證治但華佗云熱毒未入於胃而下之胃虛熱入爛胃又熱已入胃不以時下之熱不得泄亦胃爛其斑如雞頭大微隱起喜著兩脇王仲弓云下之太早熱气乘虛入胃故也下之太遲熱畱胃中亦發斑或服熱藥多亦發斑微者赤五死一生劇者黑十死一生皆用白虎加人參湯一名化斑湯及阿膠大靑湯又索氏新書云陽毒病患出斑皆如灸迹指面大靑黑並不免於死者古人云胃爛如此可信矣世之人或謂斑有生者非斑也皆疹耳其狀如蚊虫咬小點而赤是也故其多生矣今此癮疹如錦紋者疹也非斑也以斑卽是疹亦非也謂表虛裏實者亦非也如上所言豈特兩證而已乎海陽證發斑有四有溫毒發斑有熱病發斑有時气發斑有傷寒發斑斑斑如錦紋或發之四末或發之面部或發之胸背色紅赤者胃熱也紫黑者胃爛也一則下早一則下晚乃外感熱病而發也宜用元參升麻湯白虎等藥﹝王朝奉云赤斑出五死一生黑斑出十死一生皆用白虎人參湯阿膠大靑湯兼與紫雪散大妙可下者調胃承气湯﹞

吳凡發斑有六一曰傷寒二曰時气三曰溫毒四曰陽毒五曰內傷寒六曰陰證一曰傷寒發斑者蓋因當汗不汗當下不下熱毒蘊於胃中乃發斑也千金方曰紅赤者爲胃熱紫赤者爲熱甚紫黑者爲胃爛也故赤斑出者五死一生黑斑出者十死一生也大抵鮮紅起發者吉𨿽大亦不妨但忌稠密成片紫赤者爲難治雜黑者爲尢難也凡斑旣出須得脈洪數有力身溫足暖者易治若脈沈小足冷元气弱者多難治凡斑欲出未出之際且與四味升麻湯先透其毒若脈弱者倍加人參食少大便不實者倍用白術主之若斑已出則不宜再升發也又不可發汗汗之更增斑爛又不宜早下下之則斑毒內陷也如脈洪數熱盛煩渴者以人參化斑湯主之若消斑毒或以犀角元參湯大靑四物湯之類如熱毒內甚心煩不得眠錯語呻吟者以黃連解毒湯加元參升麻大靑犀角之類主之熱甚煩渴喘咳者解毒合化斑湯主之若斑勢稍退內實不大便譫語有潮熱者大柴胡湯加芒硝或調胃承气湯下之曾治一人傷寒八九日發斑四肢彊硬昏沈譫語不知人大便四五日不通以調胃承气湯一下而愈如未可下有潮熱煩渴者且與小柴胡湯去半夏加黃連山梔黃柏栝蔞根主之或加大靑亦佳如無以大藍葉代之或眞靑黛代之亦可大抵解胃熱胃爛之毒必以黃連大靑犀角元參升麻靑黛石膏知母黃芩山梔黃柏之類也要在審察病情合宜而用之二曰時气發斑者乃天疫時行之气也人感之則憎寒壯熱身體拘急或嘔逆或喘嗽或胸中煩悶或躁熱起臥不安或頭痛鼻幹呻吟不得眠此皆斑候也先用紙燃燈照看病患面部胸堂四肢背心有紅點起者乃發斑也易老曰凡大紅點發於皮膚之上者謂之斑小紅靨行於皮中不出起者謂之疹蓋疹輕而斑重也大抵一發鮮紅稀朗者吉若一發如鍼頭稠密紫赤者凶雜黑者難治有來勢急者發熱一二日便出斑來勢緩者發熱三四日而出也凡治例必察病患元气虛實脈之有力無力爲主若脈微弱元气虛者必先以三白湯倍加人參以助眞气次察斑欲出未透者以升麻葛根湯主之如胃弱人虛者以四君子湯合而用之名曰升君湯也若斑不透者直指方加紫艸茸亦佳若斑疹初出有表證憎寒壯熱頭痛骨節疼四肢拘急胸中滿悶者以三因加味羌活散主之或加紫艸亦可若斑出稠密或咽喉不利者犀角消毒飲元參升麻湯之類主之凡斑出脈數大煩渴者人參化斑湯主之若發熱或潮熱不解者以小柴胡湯隨證增損用之或人參敗毒散皆可出入用之凡斑出而嘔逆者必用陳皮半夏生薑黃連之類若喘嗽不止者必用知母貝母栝蔞仁黃芩石膏之類若咽痛者必用連翹牛蒡子黑元參升麻苦桔梗甘艸之類若斑出而毒盛者必用犀角大靑元參黃連黃芩黃柏山梔石膏知母之類主之也北方謂之紅眼兒瘡气等名色又多所避忌香臭蓋恐觸之也凡斑已出未出之時切不可便投寒涼之劑以攻其熱並飲涼水等物恐傷胃气先作嘔吐也又不可發汗攻下虛其表裏之气其害尢甚也若脈弱者必先有房事要在審問之如有夾陰者必先助眞气爲要也三曰溫毒發斑者活人云初春病患肌肉發斑隱疹如錦紋或咳心悶但嘔者是也冬時觸冒寒毒至春始發初病在表或已汗吐下而表證未罷毒瓦斯未散以此發斑宜用黑膏主之又有冬月溫暖人感乖戾之气冬末卽病至春或被積寒所折毒瓦斯不得泄至天气暄暖溫毒始發則肌膚發熱而生斑嘔吐心悶但嘔有淸汁宜用葛根橘皮湯主之吳冬應大寒而反大溫人感此不正之气而爲病者名曰冬溫也若發斑名曰溫毒也大抵治例與時气同但溫毒發斑尢甚爾活人書謂溫毒斑出如錦紋者以黑膏主之或元參升麻湯犀角大靑湯人參化斑湯靑黛一物湯等方皆可選而用之凡溫病發於春熱病發於夏若出斑者治與傷寒同法也此由怫郁之熱自內而發於外亦非輕也四曰陽毒發斑者其候狂言下利咽痛面赤斑出如錦紋者以陽毒升麻湯大靑四物湯人參化斑湯梔子仁湯之類選而用之﹝詳見本條﹞五曰內傷寒者此因暑月得之先因傷暑次食涼物並臥涼處內外皆寒逼其暑火浮游於表而發斑也海藏治完顏小將軍病寒熱間作有斑三五點鼻中微血出兩手脈沈澀皮膚按之殊大無熱此內傷寒也與調中湯數服而愈凡夾暑者加香薷扁豆主之六曰陰證發斑略例曰陰證發斑亦出胸背手足但稀少而淡紅也此人元气素虛或先因欲事內損腎气或誤服涼藥太過遂成陰證伏寒於下逼其無根失守之火聚於胸中上獨燻肺傳於皮膚而發斑點但如蚊蚋蚤虱咬痕然非大紅點也與調中溫胃加以茴香炒白芍藥主之寒甚脈微者以大建中湯主之則眞陽自回陰火自降而病乃愈此治本不治標也大抵發斑身溫足暖脈數大者爲順身涼足冷脈微細者爲逆也凡治斑不可專以斑治必察脈之浮沈病之虛實而治之則爲善治斑也若孟浪不察一槪論之而曰不誤於人吾未之信也侯國華病傷寒四五日身微斑渴欲飲診之沈弦欲絕厥陰脈也服溫藥數日不已又以姜附等藥覺陽微回脈生因渴私飲水一杯脈復退又見頭不舉目不開問之則犯陽易若只與燒散則寒而不濟矣遂更用吳茱萸湯一大服調燒散連進二服出大汗兩晝夜而愈治陽證發斑之劑升麻葛根湯凡發斑欲出未出者以此湯升發之若斑已出者不可用也升麻﹝三錢﹞葛根白芍藥﹝各二錢﹞甘艸﹝炙一錢﹞上作一服水二鐘煎至一鐘去滓通口服直指方加紫艸茸﹝一錢半﹞治斑不透出者若脈弱加人參﹝二錢﹞胃虛食少加白術﹝二錢﹞如腹痛倍加炒白芍藥和之三因加味羌活散治斑疹初出增寒壯熱或頭痛身痛胸中不利者羌活﹝上﹞獨活﹝中﹞柴胡﹝中﹞前胡﹝中﹞枳殼﹝中﹞桔梗﹝中﹞人參﹝中﹞茯苓﹝中﹞川芎﹝中﹞升麻﹝上﹞白芍藥﹝中﹞甘艸﹝下﹞生薑﹝五片﹞上煎法同前若斑未透者如紫艸茸﹝一錢半﹞若脈虛者倍加人參胃弱食少者加白術﹝二錢﹞大便自利者亦加白術去枳殼若斑出盛或煩熱或咽痛者加荊芥薄荷防風牛蒡子連翹﹝各一錢五分﹞主之若內熱口苦心煩者加黃芩黃連﹝各一錢半﹞若熱甚舌燥煩渴者更加石膏﹝二錢﹞知母﹝一錢﹞若喘嗽者亦用之若有痰熱胸中煩悶加栝蔞仁﹝一錢半﹞若斑毒盛出者須加元參犀角﹝各一錢﹞以消其毒也加味小柴胡湯治發斑肌熱潮熱或往來寒熱口苦咽漧目眩耳聾脇痛胸滿心煩或漧嘔或煩渴或喘或咳嗽不止者宜服之柴胡﹝上﹞人參﹝中﹞黃芩﹝中﹞半夏﹝中﹞甘艸﹝下﹞黃連﹝中﹞升麻﹝中﹞白芍藥﹝中﹞元參﹝中﹞生薑﹝三片﹞大棗﹝二枚﹞煎法同前若口燥渴去半夏加栝蔞根﹝一錢半﹞若咽痛加桔梗﹝二錢﹞倍用甘艸若嘔者還用半夏去栝蔞根加生薑減少甘艸主之若斑毒出盛加犀角屑﹝一錢﹞牛蒡子另炒研﹝一錢﹞毒甚者更加大靑﹝二錢﹞若胸中煩悶不利加栝蔞仁﹝一錢半﹞若痰火上喘加桔梗﹝一錢﹞知母貝母﹝各一錢半﹞栝蔞仁﹝一錢﹞桑白皮﹝一錢﹞主之若喘而舌燥煩渴脈數大者更加石膏﹝三錢﹞若脇痛胸滿不利者加枳殼桔梗﹝各一錢半﹞若心下痞硬加枳實﹝一錢半﹞黃連倍之消毒犀角飲治發斑隱疹或咽喉腫痛或毒瓦斯壅盛者眞犀角屑﹝上﹞牛蒡子﹝新瓦上炒香研破用中﹞荊芥穗﹝中﹞防風﹝中﹞甘艸﹝中﹞上用水二鐘煎至一錢去渣溫服若咽痛加苦桔梗﹝二錢﹞甘艸倍之元參﹝二錢﹞主之或連翹薄荷皆可加之內熱者須用黃芩黃連﹝各一錢﹞主之解毒防風湯治發斑隱疹癢痛者防風﹝上﹞地骨皮﹝中﹞黃﹝中﹞赤芍藥﹝中﹞荊芥﹝中﹞枳殼﹝中﹞牛蒡子﹝中炒如前﹞上煎法同前一方加當歸黑元參﹝各一錢﹞

犀角玄參湯治發斑毒盛心煩狂言或咽痛者犀角屑﹝上﹞升麻﹝中﹞射幹﹝中﹞黃芩﹝中﹞人參﹝中﹞黑元參﹝上﹞甘艸﹝下﹞上煎法同前大靑四物湯大靑﹝一錢半如無以眞靑黛代之﹞阿膠甘艸﹝各一錢﹞淡豆豉﹝一百粒﹞上煎法同前犀角大靑湯治斑出已盛心煩大熱錯語呻吟不得眠或咽痛不利者犀角屑﹝上﹞大靑﹝上﹞元參﹝中﹞甘艸﹝下﹞升麻﹝中﹞黃連﹝中﹞黃芩﹝中﹞黃柏﹝中﹞山梔子﹝中﹞上煎法同前當歸丸治發斑內實大便不通者當歸﹝五錢﹞甘艸黃連大黃﹝各一錢半﹞上將當歸用水一鐘煎成濃膏子以三味爲細末和勻爲丸如梧桐子大每服五十丸溫白湯下以利爲度不利再服黑膏治溫毒時气發斑如錦紋者生地黃﹝四兩﹞淡豆豉﹝半升﹞上二味以豬脂一斤合煎之至濃汁入雄黃﹝五分﹞麝香﹝一分﹞攪勻丸如彈子大白湯化下未效再服葛根橘皮湯療冬溫未卽病至春被積寒所折不得發至夏得熱其寒解冬溫始發肌中斑爛癮疹如錦紋而咳心悶但嘔吐有淸汁宜服此湯卽止葛根橘皮杏仁﹝去皮麩炒﹞知母黃芩麻黃﹝去節湯泡﹞甘艸﹝炙各半兩﹞上咀每服五錢水一盞半煎至一盞去滓溫服漏蘆連翹湯治熱毒發斑無汗大便實者服之漏蘆連翹黃芩麻黃白蘞升麻甘艸﹝各一錢﹞枳實﹝二錢﹞大黃﹝三錢﹞若熱甚者加芒硝二錢用水二鐘煎至一鐘下芒硝再煎一二沸去滓溫服如人行五里地不動者再服一次以利爲度豬膽雞子湯治熱毒發斑或咽痛或聲音不淸或心煩不眠豬膽米醋﹝各三合﹞雞子﹝一枚﹞上三味合煎三四沸人壯者盡服之弱者須煎六七沸分爲三次服之汗出乃愈黃連一物湯治熱病發豌豆瘡者以黃連一兩用水二鐘煎至一鐘去滓通口服五物木香湯治豌豆瘡煩疼者靑木香﹝二錢﹞薰陸香丁香礬石﹝各一錢﹞麝香﹝半分﹞上用水二鐘煎至一鐘去滓溫服如熱毒甚者加犀角屑﹝一錢﹞如無以升麻﹝一錢半﹞代之若病輕者去礬石神驗孫兆山梔散治熱毒炎盛徧身發斑甚者發瘡如豌豆牡丹皮山梔仁黃芩大黃麻黃﹝各二錢半﹞木香﹝五分﹞上水二鐘煎至一鐘去渣溫服治斑出豌豆瘡塗方用芒硝爲細末和豬膽汁塗瘡上勿動之待其脫落無痕仍臥黃土末上良若病小便澀有血者內壞瘡皆黑靨不出膿者死犀角大靑湯治斑毒熱甚煩疼者大靑﹝五錢﹞犀角﹝屑二錢半﹞梔子﹝十枚﹞香豉﹝一撮﹞上煎服法同前黃連解毒湯治發斑熱甚心煩不得眠黃連﹝三錢﹞黃芩黃柏山梔子﹝各二錢﹞上用水二鐘煎至一鐘去渣溫服若斑毒盛者加大靑﹝二錢﹞或眞靑黛﹝一錢﹞調入湯內服之亦妙凡脈弦數內外熱甚譫語者合小柴胡湯主之若脈洪數內外熱甚舌燥煩渴者合化斑湯主之加減三黃石膏湯治熱發斑紫赤煩渴脈洪數者黃連﹝上﹞黃芩﹝中﹞黃柏﹝中﹞山梔子﹝中﹞石膏﹝中﹞知母﹝中﹞升麻﹝中﹞赤芍藥﹝中﹞元參﹝中﹞甘艸﹝下﹞粳米﹝二撮﹞上煎法同前一方斑毒甚者加大靑﹝二錢﹞犀角屑﹝一錢﹞乃消熱毒斑瘡之藥也一方時行發斑瘡以好蜜塗上良又方用蜜煎升麻塗之治內傷寒與陰證發斑之劑通脈四逆湯﹝見下利﹞陰毒升麻湯﹝見陰毒﹞

調中湯蒼術﹝一錢半﹞陳皮砂仁藿香白芍藥﹝炒﹞甘艸﹝炙﹞桔梗半夏白芷羌活枳殼﹝各一錢﹞川芎﹝七分﹞麻黃桂枝﹝各五分﹞生薑﹝三片﹞上作一服水二鐘煎至一鐘去滓溫服大建中湯當歸﹝中﹞白芍藥﹝中﹞白術﹝中﹞麥門冬﹝上﹞黃﹝上﹞甘艸﹝炙下﹞肉桂﹝中﹞肉蓯蓉﹝中﹞

人參﹝上﹞川芎﹝中﹞附子﹝中﹞半夏﹝中﹞熟地黃﹝中﹞茯苓﹝中﹞生薑﹝三片﹞大棗﹝二枚﹞上煎法同前人參三白湯白術﹝中﹞白茯苓﹝中﹞白芍藥﹝中﹞人參﹝上﹞生薑﹝三片﹞大棗﹝二枚﹞若脈沈足冷加附子﹝半枚﹞上煎法同前治傷寒黑斑曾治一人傷寒七八日因服涼藥太過遂變身涼手足厥冷通身黑斑惟心頭溫暖乃伏火也診其六脈沈細昏沈不知人事亦不能語言狀似屍厥遂用人參三白湯加熟附子半枚漧薑二錢水二鐘煎一鐘與之服不待一時許斑色漸紅手足漸暖而蘇醒後復有餘熱不淸此伏火後作也以黃連解毒竹葉石膏湯調之而愈

卷六

狐惑

﹝外證欲眠目不閉聲啞﹞

狐惑之爲病狀如傷寒或因傷寒而變成斯病其狀默默欲眠目牽不得閉臥起不安虫蝕於喉咽爲惑蝕於陰肛爲狐不欲食惡聞食臭其面目乍赤乍黑乍白蝕於上部則聲嗄甘艸瀉心湯主之﹝方見痞﹞蝕於下部則咽漧苦參湯洗之蝕於肛者雄黃散燻之用雄黃一味爲末取二瓦合之燒向肛燻之脈經云病患或從呼吸後蝕其咽喉或從下焦蝕其肛陰蝕上爲惑蝕下爲狐狐惑病者豬苓散主之﹝方未考﹞病者脈數無熱微煩默默但欲臥汗出初得之三四日目赤如鳩眼七八日目四﹝一本下有黃字﹞黑若能食者膿已成也赤豆當歸散主之﹝方見雜病下血門﹞

附一婦人狐惑聲嗄多眠目不閉惡聞食臭不省人事半月後又手足拘彊脈數而微細先與竹瀝薑汁一盞服之忽胸中有汗腹鳴卽目閉省人事遂用參術歸陳入竹瀝薑汁飲之五六點而愈活狐惑傷寒與濕皆虫證初得狀如傷寒或因傷寒變成此疾大抵傷寒腹內熱食少腸胃空虛三虫行作求食蝕人五臟及下部爲虫病其候齒無色舌上盡白甚者唇黑有瘡四肢沈重忽忽喜眠虫蝕其肛爛見五臟則死當數看其上下唇上唇有瘡虫蝕其藏下唇有瘡虫蝕其肛殺人甚急多因下利而得治桃仁湯黃連犀角湯雄黃銳散主之治桃仁湯生艾桃仁﹝去皮尖炒雙仁不用﹞槐花子﹝碎各一兩﹞大棗﹝十五个去核﹞上水二盞煎至一盞半分三服黃連犀角湯治傷寒及諸病之後有出下部者黃連﹝半兩﹞犀角﹝一兩﹞烏梅﹝七个﹞沒藥﹝二錢半﹞上水二大盞半煎至一盞半分三服雄黃丸治傷寒狐惑微煩默默欲臥毒瓦斯上攻咽漧聲嗄下蝕濕或便膿血雄黃﹝研﹞當歸﹝炒各七錢半﹞蘆薈﹝研﹞麝香﹝研各二錢半﹞檳榔﹝半兩﹞上搗研爲末煮麵糊爲丸如梧桐子大每服十五丸至一十丸食前溫粥飲下日三服雄黃銳散治下部瘡雄黃苦參靑葙子黃連﹝各半兩﹞桃仁﹝去皮尖二錢半﹞上爲散以生艾搗汁爲丸如棗核大綿裹納下部匾竹葉汁更佳冬月無艾只用散裹納亦得

卷六

百合病

百合病論曰百合病者謂無經絡百脈一宗悉致病也人常默默然意欲食不能食意欲臥不能臥意欲行不能行或有時聞食臭或時如寒無寒如熱無熱口苦小便赤諸藥不能治得藥卽劇吐利如有神靈者身形𨿽似和其人脈微數每溺時輒頭痛者六十日乃愈若溺時頭不痛淅淅然者四十日愈若溺時快然但頭眩者二十日愈體證或未病而預見或病四五日而出或病二十日或一月微見者各隨其證治之﹝活人云此名百合傷寒多因傷寒虛勞大病之後不平復變成奇疾也﹞

百合病發汗後宜服百合知母湯百合知母湯方百合﹝七枚劈﹞知母﹝三兩切﹞上先將百合水洗浸一宿當白沫出去其水更以井水二盞煎至一盞去滓又將井水二盞另煎知母取一盞去滓和百合汁一盞同煎取一盞半分溫再服百合病下後者宜用滑石代赭湯滑石代赭湯方百合﹝十枚劈﹞滑石﹝三兩捶碎綿裹﹞代赭石﹝彈子大碎綿裹﹞上先將百合水洗淨浸一宿當白沫出去水更以井水二升煎取一升去滓另用水二升煎二石取一升去滓後合和同煎取一升半分溫再服百合病吐後宜用百合雞子湯百合雞子湯方百合﹝七枚劈﹞雞子黃﹝一枚﹞先將百合水洗浸如前法取一升去滓納雞子黃攪勻再煎至五分服百合病不經吐下發汗病形如初者宜百合地黃湯百合地黃湯方百合﹝七枚劈﹞生地黃汁﹝一升﹞上水洗百合浸如前法煎取一升去滓納地黃汁同煎取一升半分溫再服中病勿更服大盒飯如漆黑百合病一月不解變成渴者百合洗方主之上用百合一升以水一斗漬之一宿以洗身洗已食煮餅勿以鹽豉也百合病渴不瘥者宜栝蔞牡蠣散栝蔞牡蠣散方栝蔞根牡蠣﹝各等分﹞上爲末白飲服方寸匕日三服百合散治傷寒百合病一月不解變如渴疾百合栝蔞根﹝各一兩﹞牡蠣﹝成粉﹞麥門冬﹝去心焙﹞山梔仁﹝炒各七錢半﹞甘艸﹝炙半兩﹞上咀每服五錢水一盞入生薑一錢二分竹葉二七片煎至六分不拘時溫服治百合傷寒腹中滿痛宜服上用百合一兩炒黃爲細末每服二錢米飲下無時百合病變發熱﹝一作發寒熱﹞者宜用百合滑石散百合滑石散方百合﹝一兩﹞滑石﹝三兩﹞上爲末飲服方寸匕日三服當微利止服熱則除百合病見於陰者以陽法救之見於陽者以陰法救之見陽攻陰復發其汗此爲逆見陰攻陽乃復下之此亦爲逆也

卷六

兩感

論若兩感於寒者一日太陽受之卽與少陰俱病則頭痛口漧煩滿而渴二日陽明受之卽與太陰俱病則腹滿身熱不欲食譫語三日少陽受之卽與厥陰俱病則耳聾囊縮而厥水漿不入不知人者六日死若三陰三陽五臟六腑皆受病則榮衛不行臟腑不通而死矣活龐安常云脈沈大者太陽少陰沈長者陽明太陰沈弦者少陽厥陰也諸方書不載兩感脈安常特設以示後人素問熱論云兩感於寒而病者必不免於死法不過六日黃帝曰有三日而死者何也岐伯曰陽明者十二經脈之長也若三日而气盡則死矣仲景亦無治法活人書五卷序云傷寒惟兩感不治仲景但一說云兩感病俱作治有先後證治論引張翼說與仲景同謂如下利淸谷身體疼痛急當救裏﹝宜四逆湯﹞身體疼痛淸便自調急當救表﹝宜桂枝湯﹞證治論並活人書解仲景治有先後之說皆云治有先後者宜先救裏內才溫則可醫矣然救表亦不可緩也以上所論並先救裏然後救表愚意當消息之謂如下利不止身體疼痛則先救裏如不下利身體疼痛則先救表此亦謂之治有先後也然則兩感證亦有可治之理而不可必也趙仲景論兩感爲必死之證而復以治有先後發表攻裏之說繼之者蓋不忍坐視而欲覬其萬一之可活也活人書云宜救裏以四逆湯後救表以桂枝湯殊不知仲景云太陽與少陰俱病則頭痛爲太陽邪盛於表口漧而渴爲少陰邪盛於裏也陽明與太陰俱病則身熱譫語爲陽明邪盛於表不欲食腹滿爲太陰邪盛於裏也少陽與厥陰俱病則耳聾爲少陽邪盛於表囊縮而厥爲厥陰邪盛於裏也三陽之裏頭痛身熱耳聾救表已不可緩三陰之腹滿口漧渴囊縮而厥不下可乎活人書引下利身疼痛虛寒救之例而欲施於煩渴腹滿譫語囊縮熱實之證然乎否乎蓋仲景所謂發表者葛根麻黃是也所謂攻裏者調胃承气是也活人書所謂救裏則是四逆救表則是桂枝今以救爲攻豈不相背若用四逆湯是以火濟火而腹滿譫語囊縮等證何由而除臟腑何由而通榮衛何由而行而六日死者可立而待也吁兩感𨿽爲不治之證矣然用藥之法助正除邪虛實實虛補不足損有餘之理學人不可不素有一定之法於胸中也垣問兩感從何道而入答曰經云兩感者死不治一日太陽與少陰俱病頭痛發熱惡寒口漧煩滿而渴太陽者腑也自背兪而入人所共知之少陰者髒也自鼻息而入人所不知也鼻气通於天故寒邪無形之气從鼻而入腎爲水也水流濕故腎受之經曰傷於濕者下先受之同气相求耳又云天之邪气感則害人五臟以是知內外兩感臟腑俱病欲表之則有裏欲下之則有表表裏旣不能一治故死矣故云兩感者不治然所稟有虛實所感有淺深虛而感之深者必死實而感之淺者猶或可治治之而不救者有矣未有不治而獲生者也予嘗用此間有生者十得二三故立此方以待好生君子用之大羌活湯方防風羌活獨活防己黃芩黃連蒼術白術甘艸﹝炙﹞細辛﹝各三錢﹞知母川芎生地黃﹝各一兩﹞上咀每服半兩水二盞煎至一盞半去滓得淸藥一大盞熱飲之不解再服三四盞解之亦可病愈則止若有餘證並根據仲景隨經法治之吳兩感必死不治者乃一日傳二經陰陽俱病也欲治陽急而有陰急欲治陰急而有陽急表裏不可並攻陰陽難同一法故不治也活人書有先後之法急救裏宜四逆湯次救表桂枝湯者此表裏皆寒急救之法非日傳二經之法也保命集曰內傷於寒外傷於風或內傷於食外傷於風或先傷於濕而後傷於風或先傷於風而後傷於濕或先傷於寒而後傷於風之類此亦內外俱病表裏俱傷乃爲可治故宜大羌活湯間有可生者易老丹溪豈眞賢於仲景哉

卷七

勞復食復

﹝女勞復﹞

龐病新瘥後气血津液虛耗愼勿爲諸勞動事凡言語思慮勞神梳浴澡勞力勞則生熱而復病如初也又病瘥後精髓枯燥切不可爲房事犯房事勞復必死魏督郵顧子獻病瘥後華佗囑之愼勿勞事餘事尙可女勞卽死此是女勞復非陰陽易也又素問云病熱而有所遺者是新瘥後腸胃尙弱若多食則難消化而復病如初也此是食復新瘥彊人足兩月虛弱人足百日則無復病矣大病瘥後勞復者枳實梔子湯主之若有宿食者加大黃如博棋子大五六枚﹝成病有勞復有食復傷寒新瘥血气未平餘熱未盡早作勞動病者名曰勞復病熱少愈而彊食之熱有所藏因其穀气畱搏兩陽相合而病者名曰食復勞復則熱气浮越與枳實梔子豉湯以解之不待虛煩懊也食復則胃有宿積加大黃以下之不待腹滿譫語之候也枳實梔子豉湯方枳實﹝三枚炙﹞梔子﹝十四枚擘﹞豉﹝一升綿裹﹞上三味以淸漿水七升空煮取四升納枳實梔子煮取二升下豉更煮五六沸去滓溫分再服覆令微似汗﹝傷寒之邪自外入勞復之邪自內發發汗吐下當隨宜施治也枳實梔子豉湯則應吐劑此云覆令微似汗出者以其熱聚於上苦則吐之熱散於表者苦則發之內經曰火淫所勝以苦發之此之謂也﹞

傷寒瘥已後更發熱者小柴胡湯主之脈浮者以汗解之脈沈實者以下解之﹝瘥後餘熱未盡更發熱者與小柴胡湯以和解之脈浮者熱在表也故以汗解脈沈者熱在裏也故以下解之﹞

海大抵勞者動也動非一種有內外血气之異焉若勞乎气則無力與精神者法宜微舉之若勞乎血與筋骨者以四物之類補之若勞在脾內爲中州調中可已此爲有形病也但見外證則謂之復病非爲勞也如再感風寒是已許記有人患傷寒得汗數日忽身熱自汗脈弦數心不得寧眞勞復也予診之曰勞心之所致神之所捨未復其初而又勞傷其神榮衛失度當補其子益其脾解其勞庶幾得愈授以補脾湯佐以小柴胡湯解之或者難曰虛則補其母今補其子何也予曰子不知虛勞之異乎難經曰虛則補其母實則瀉其子此虛當補母人所共知也千金曰心勞甚者補脾气以益之脾旺則感之於心矣此勞則當補子人所未聞也蓋母生我者也子繼我而助我者也方治其虛則補其生我者與錦囊所謂本骸得气遺體受蔭同義方治其勞則補其助我者與荀子言未有子富而父貧同義此治虛與勞所以異也補脾湯治傷寒得汗瘥後脾胃傷冷物胸膈不決尋常血气不和人參白術甘艸橘皮﹝去白﹞靑皮﹝去白﹞漧薑﹝各等分﹞上爲末每服三錢水一盞煎數沸熱服入鹽點亦得海麥門冬湯治勞復气欲絕者用之有性能起死回生麥門冬﹝去心一兩﹞甘艸﹝炙二兩﹞粳米﹝半合﹞上爲細末水二盞煎粳米令熟去米約湯一小盞半入藥五錢匕棗二枚去核新竹葉一十五片同煎至一盞去渣溫服不能服者綿滴口中又治小兒不能灌藥者宜用此綿滴法此方不用石膏以其三焦無火熱也兼自欲死之人陽气將絕者故不用石膏若加人參大妙外牛乳飲大病後不足病虛勞補虛取七歲以下五歲以上黃牛乳一升水四升煎至一升如人饑稍稍飲不得多期十日服不住佳肘燒鱉甲散治篤病新起早勞食飲多致勞復欲死燒鱉甲服方寸匕活雄鼠屎湯治勞復梔子﹝十四枚﹞雄鼠屎﹝二七粒兩頭尖者是﹞枳殼﹝三枚炒﹞上爲細末每服四錢水一盞半入蔥白二寸香豉三十粒同煎一盞分二服勿令病患知鼠屎七味蔥白湯治傷寒或因起動勞復或因喫食稍多皆成此候若復甚者一如傷寒初有此證宜服此方蔥白﹝連須﹞漧葛新豉﹝半合﹞生薑﹝切一合﹞麥門冬﹝去心﹞熟地黃﹝各三錢﹞流水﹝四升以杓揚之﹞

上七味用淸水煎三分減二去滓分二服漸漸服之取汗千金方治勞復或食復發熱者梔子仁石膏﹝各三錢﹞鼠屎﹝十四粒﹞豉﹝半合﹞上用水二鐘煎至一鐘去滓通口服之補中益气湯治勞復發熱气髙而喘身熱而煩四肢怠惰人參﹝二錢﹞白術軟苗柴胡陳皮白芍藥﹝各一錢﹞當歸身黃﹝各一錢二分﹞甘艸升麻﹝各五分﹞

上作一服用水二鐘煎至八分去滓溫服若下元陰火動或夢中失精或虛勞煩盛或自汗陰虛不足者加知母黃柏﹝各一錢﹞五味子﹝九粒﹞麥門冬﹝一錢半﹞主之若兼有宿食不消心下痞者去升麻人參加枳實黃連﹝各一錢﹞主之若不能眠者加遠志酸棗仁﹝各一錢﹞茯神﹝一錢半﹞主之凡脈弱人虛倍用人參自汗盜汗倍用黃食少胃弱倍用白術外多倍加軟苗柴胡之類吳夫大病新瘥後血气虛弱餘熱未盡古人所謂如大水浸墻水退則墻蘇不可犯之但宜安臥守靜以養其气設或早起動勞則血气沸騰而發熱也經言脈浮者以汗解之脈實者以下解之若不可汗不可下宜小柴胡湯隨證增損以和之或然汗出而解或寒顫汗出而解也凡新瘥後虛煩不得眠者參胡溫膽湯加酸棗仁主之凡虛羸少气气逆欲嘔者竹葉石膏湯主之虛熱燥渴者亦用此湯去半夏主之活人書治勞復身熱者鼠屎湯主之千金治勞復以麥門冬湯主之易老加人參以益元气也若身熱食少無力者以參胡三白湯或補中益气湯增損主之如無熱而下虛有寒者以黃建中湯虛甚者以大建中湯人參養榮湯之類主之若陰虛火動者必少加知母黃柏以救腎水也凡新瘥後只宜先進白稀粥湯次進濃者又次進糜粥亦須少少與之常令不足則可不可盡意過食之也其諸般肉食等物皆不可食經言病患新瘥脈已解但日暮微煩者此食穀早或多故也蓋胃弱不能消化宜減谷則愈矣經言食復發熱者以枳實梔子豉湯主之如宿食內結大便不去者加大黃如圍棋子大五六枚下之又曰食復發熱不解者以柴胡湯加減隨證用之若食少胃弱痞悶者以四君子湯爲主而加味以主之如有表熱加軟苗柴胡內外有熱少佐黃芩心下痞悶心煩有內熱加枳實黃連如不眠更加酸棗仁有痰加橘紅半夏嘔吐者亦如之如米食不化加神曲麥肉食不化加棠求子枳實靑皮之類消克之也貴在通變而已凡男子大病瘥後早犯女色而爲病者名曰女勞復也其候頭重不舉目中生花腰背疼痛或小腹裏急絞痛或憎寒發熱或時陰火上衝頭面烘熱心胸煩悶活人書以鼠屎湯主之有熱者以竹皮湯燒散主之千金方以赤衣散主之虛弱者以人參三白湯調下赤衣散爲妙若小腹急痛脈沈逆冷者以當歸四逆湯加附子吳茱萸送下赤衣散救之仍以吳茱萸一升酒拌炒熨小腹爲佳凡卵縮入腹離經脈見者死不可救也竹皮湯治女勞復頭重不舉目中生花腹中絞痛有熱者靑竹皮﹝刮取半升﹞上用水二鐘煎至七分溫服之千金赤衣散治女勞復並陰易室女月經布近隱處者燒灰用白湯下日三服凡酒味苦辛乃大熱有毒者也且大寒惟酒不冰其熱可見也蓋傷寒熱病本熱未解而欲飲酒則轉加熱盛而病增劇若脈弦大者須用小柴胡湯加葛根黃連烏梅主之若脈洪大者以人參白虎湯加葛根黃連主之或竹葉石膏湯黃連解毒湯皆可用多加雞距子尢妙

卷七

瘥後諸病

水气大病瘥後從腰以下有水气者牡蠣澤瀉散主之﹝成大病瘥後脾胃气虛不能制約腎水歸於隧道故水溢下焦腰以下爲腫也金匱要略曰腰以下腫當利小便與牡蠣澤瀉散利小便而散水也﹞

牡蠣澤瀉散方牡蠣﹝熬﹞澤瀉栝蔞根蜀漆﹝洗去腳﹞葶藶﹝熬﹞商陸根﹝熬﹞海藻﹝洗去咸以上各等分﹞上七味異搗下篩爲散更入臼中治之白飲和服方寸匕小便利止後服日三﹝鹹味湧泄牡蠣澤瀉海藻之鹹以泄水气內經曰濕淫於內平以苦佐以酸辛以苦泄之蜀漆葶藶栝蔞商陸之酸辛與苦以導腫濕﹞

喜唾大病瘥後喜唾久不了了者胃上有寒當以丸藥溫之宜理中丸﹝成汗後陽气不足胃中虛寒不納津液故喜唾不了了與理中丸以溫其胃加益智仁更佳﹞

千金方瘥後口漧喜唾或咽痛用大棗十枚烏梅三个共搗細入煉蜜丸如棗核大含口中徐徐咽下或咽痛不愈者以山豆根涼水浸含咽苦汁亦佳欲吐傷寒解後虛羸少气气逆欲吐者竹葉石膏湯主之﹝成傷寒解後津液不足而虛羸餘熱未盡熱則傷气故少气气逆欲吐與竹葉石膏湯調胃散熱﹞

竹葉石膏湯方竹葉﹝二把﹞石膏﹝一斤﹞半夏﹝半斤洗﹞人參﹝三兩﹞甘艸﹝二兩﹞粳米﹝半升﹞麥門冬﹝一升去心﹞上七味以水一斗煮取六升去滓納粳米煮米熟湯成去米溫服一升日三服﹝辛甘發散而除熱竹葉石膏甘艸之甘辛以發散餘熱甘緩脾而益气麥門冬人參粳米之甘以補不足辛者散也气逆者欲其散半夏之辛以散逆气﹞

日暮微煩病患脈已解而日暮微煩以病新瘥人彊與谷脾胃气尙弱不能消穀故令微煩損谷則愈﹝陽明主於申酉戌宿食在胃故日暮微煩當小下之以損宿谷但用梔子豉湯痞硬如枳實﹞以前俱出仲景書以後續增補遺驚悸茯神散治傷寒後虛羸心气乏力弱驚悸多忘茯神黃菖蒲﹝各一兩﹞白芍藥人參﹝各半兩﹞遠志﹝去骨七錢半﹞上咀每服五錢水一中盞入棗三枚煎至六分去滓溫服龍齒丸治傷寒後伏熱在心心虛驚悸龍齒人參生漧地黃茯神﹝各一兩﹞遠志﹝去骨﹞鐵粉﹝細研各半兩﹞黃連﹝去須﹞馬牙硝﹝細研﹞

防風﹝各七錢半﹞麝香﹝細研五分﹞麥門冬﹝去心焙一兩半﹞上爲細末都研令勻煉蜜和丸如梧子大每服二十丸竹葉金銀湯下不拘時服溫膽湯治傷寒瘥後調理半夏﹝湯泡﹞茯苓﹝去皮﹞陳皮﹝去白﹞枳實﹝炒各二錢﹞竹茹﹝一錢﹞甘艸﹝半錢﹞上作一服水二鐘生薑三片煎至一鐘不拘時服加味溫膽湯治瘥後心膽虛怯觸事易驚夢寐不安气郁生涎涎與气搏變生諸證或短气困乏或復自汗四肢浮腫飲食無味心虛煩悶坐臥不安枳實﹝麩炒﹞半夏﹝湯泡﹞白茯苓﹝去皮﹞橘紅人參﹝各一錢半﹞竹茹香附麥門冬﹝去心﹞柴胡桔梗﹝各一錢﹞甘艸﹝半錢﹞上作一服水二鐘生薑三片紅棗二枚煎至一鐘不拘時服煩熱柴胡湯治傷寒後夾勞五心煩熱背膊疼痛手足無力不能飲食柴胡赤茯苓鱉甲﹝去裙醋浸炙﹞黃﹝各一兩﹞秦艽地骨皮黃芩﹝去黑心﹞枳殼﹝去瓤麩炒﹞葛根﹝各半兩﹞甘艸﹝炙﹞人參﹝各七錢半﹞上咀每服四錢水一盞半煎至七分不拘時溫服虛汗鱉甲散治傷寒後虛羸盜汗不止四肢無力向晚增寒鱉甲﹝去裙醋炙黃﹞附子﹝炮拆去皮臍﹞甘艸﹝炙﹞肉蓯蓉﹝酒浸去皮炙幹﹞人參黃熟地黃桃仁﹝去皮尖雙仁麩炒﹞枳殼﹝去瓤麩炒﹞杜仲﹝炙黃﹞五味子柴胡牛膝﹝各七錢半﹞牡蠣﹝﹞蒼術﹝炒各一兩﹞

上咀每服五錢水一大盞生薑半分棗三枚煎至五分不拘時溫服治傷寒後虛羸日夜汗出不止心燥口漧咽喉不利黃雌雞﹝一隻腸肚淨去理如常法﹞牡蠣﹝粉﹞麻黃根﹝各二兩﹞肉蓯蓉﹝一兩酒浸一宿刮去鱗甲切﹞上先將雞麻黃根以水七大盞煮取汁三大盞去雞麻黃根後下肉蓯蓉牡蠣煎取一盞半去滓分三服空心午前夜後臨臥時服治大病瘥後多虛汗龍骨牡蠣﹝粉﹞麻黃節﹝各等分﹞上爲末以粉身喘嗽紫菀散治傷寒後肺痿勞嗽唾膿血鮏臭連連不止漸將羸瘦紫菀﹝洗去苗土﹞天門冬貝母﹝煨微黃各一兩﹞生漧地黃桔梗﹝各一兩半﹞百合知母﹝各七錢半﹞上咀每服四錢水一鐘半煎六分去滓溫服無時夢泄牡蠣散治傷寒後虛損心多怔悸夜夢泄精牡蠣﹝粉﹞桂心鹿茸﹝酥炙﹞白芍藥龍骨﹝各一錢﹞甘艸﹝炙半兩﹞上咀每服五錢水一大盞生薑一錢棗三枚煎至五分去滓食前溫服羚羊角丸治傷寒夜夢精泄不禁身體枯燥瘦瘠骨立者羚羊角屑犀角屑石龍芮韭子﹝炒﹞龍骨朱砂﹝細研水飛﹞鹿茸﹝酒浸炙﹞澤瀉﹝各一兩半﹞桂心木香﹝各一兩﹞上爲細末煉蜜和搗五七百杵丸如梧桐子大每服三十丸食前用溫酒下失音二瀝湯治傷寒失音不語竹瀝荊瀝梨汁﹝各三合﹞上攪令勻以綿濾過分溫四服空心日晚各一服嘔噦人參湯治傷寒後虛羸少力嘔噦气逆人參白茯苓﹝去皮﹞半夏﹝湯洗七次炒﹞陳皮﹝去白﹞白術﹝各半兩﹞麥門冬﹝去心焙﹞黃﹝各一兩﹞甘艸﹝炙二錢半﹞上咀每服五錢鹽水一盞半生薑三片棗二枚擘破同煎至八分去滓食前溫服下利訶黎勒丸治傷寒後膿血利下部疼痛訶黎勒﹝去核炮﹞人參﹝各一兩﹞白茯苓﹝去皮﹞當歸﹝焙﹞木香白芷﹝各七錢半﹞牡丹皮﹝半兩﹞

上搗羅爲末煉蜜和搗三五百杵丸如梧桐子大每服三十丸食前米飲下日再服黃連丸治傷寒熱病後熱毒下利膿血黃連﹝炒七錢半﹞烏梅肉﹝炒二兩﹞上爲細末煉蜜入少蠟和搗五六百杵丸如梧桐子大每服二十丸加至三十丸空心米飲下訶黎勒飲治傷寒後气不和自利無度訶黎勒﹝四枚二生二煨去核﹞艸豆蔻﹝四枚二生二煨去皮﹞上咀每服二錢匕漿水一盞煎至六分去滓空心溫服燥腸丸治傷寒汗下後大小便自利腹中痛者附子﹝一枚炮﹞漧薑﹝一兩﹞龍骨吳茱萸訶黎勒﹝去核﹞禦米殼﹝各半兩﹞上爲細末酒糊爲丸如梧桐子大每服三十丸溫水下利止勿服腰痛傷寒發汗吐下後體虛元髒積冷气刺腰痛轉動艱難原蠶蛾﹝半斤﹞糯米﹝半升﹞上二味同炒令米色焦然後搗羅爲末每用半兩以米醋調如稀糊入銚子內煎攪令稠乘熱攤於蠟紙上貼痛處以帛纏縛冷卽易之杜仲酒治傷寒後體虛元髒挾風冷腰膝疼痛行履不得杜仲﹝去粗皮炙二兩﹞獨活﹝半兩﹞附子﹝炮裂去皮臍﹞牛膝﹝各一兩﹞仙靈脾﹝七錢半﹞上細銼用生絹袋盛以酒五升浸密封頭經七日後間每日取三二合溫服日三服未瘥再浸服不得眠梔子烏梅湯治傷寒瘥後不得眠梔子黃芩﹝各二錢﹞柴胡﹝三錢﹞甘艸﹝一錢﹞烏梅﹝三个去核﹞上作一服水二鐘生薑三片竹葉十四片豆豉三十粒煎至一鐘不拘時服發豌豆瘡千金方治豌豆瘡只以黃連一味酒炒水煎服之外以赤小豆爲末入眞靑黛以雞子淸和塗瘡上其效如神遺毒凡傷寒汗出不徹邪熱結耳後一寸二三分或耳下俱腫硬者名曰發頤此爲遺熱成毒之所致也宜速消散則可若緩則成膿又爲害也連翹敗毒散治發頤初腫服此消之羌活﹝中﹞獨活﹝中﹞連翹﹝上﹞荊芥﹝中﹞防風﹝中﹞柴胡﹝中﹞升麻﹝下﹞桔梗﹝中﹞甘艸﹝下﹞川芎﹝中﹞牛蒡子﹝新瓦上炒研碎﹞當歸尾﹝酒洗中﹞紅花﹝酒洗下﹞蘇木﹝下﹞天花粉﹝中﹞上用水一鐘好酒一鐘同煎一鐘去滓徐徐溫服如未消加穿山甲蛤粉﹝炒一錢﹞腫至面者加香白芷﹝一錢﹞漏蘆﹝五分﹞如大便燥實者加酒浸大黃﹝一錢半﹞壯者倍用之凡內有熱或寒熱交作者倍用柴胡加酒洗黃芩﹝一錢﹞酒炒黃連﹝一錢﹞

消毒救苦散消腫散毒用米醋調塗敷四圍畱頭如幹卽又敷大黃﹝三錢﹞黃芩黃連黃柏芙蓉葉大薊根白芨白蘞天南星半夏紅花檀花當歸尾赤小豆白芷﹝各一錢半﹞朴硝雄黃﹝另研末各一錢﹞一方用見腫消艸生白芨白蘞土大黃生大薊根野薴麻根共搗成餅入朴硝一錢和勻貼腫上畱頭勿貼如幹卽換之若更加生慈菇金綫重樓根尢妙內托消毒散治發頤有膿不可消者已破未破服之人參﹝中﹞黃﹝上﹞防風﹝中﹞白芷﹝中﹞川芎﹝中﹞當歸﹝中﹞桔梗﹝中﹞連翹﹝中﹞升麻﹝中﹞柴胡﹝中﹞金銀花﹝中﹞甘艸節﹝中﹞上用水一鐘好酒一鐘同煎一鐘去滓徐徐溫服瘡破者以元武膏貼之四圍赤腫不退者仍以前藥塗之兼服蠟礬丸最妙昏冒凡傷寒汗出愈後漸覺昏昏不醒如鬼祟之狀或錯語呻吟者此因汗出未盡邪熱伏於心胞所致也活人書用知母麻黃湯以汗之但慮病後血气俱虛豈可與發汗若脈弱人虛者只宜十味溫膽湯加黃連主之若有寒熱潮熱日晡發熱者以小柴胡湯隨證增損主之傷寒瘥後虛弱治例當歸六黃湯治傷寒新瘥後虛熱盜汗不止當歸身﹝酒洗一錢五分﹞黃柏﹝炒﹞黃芩﹝炒各七分﹞黃連﹝炒五分﹞黃﹝鹽水炙二錢﹞生地黃﹝酒洗﹞熟地黃﹝酒蒸各一錢﹞上作一服水二鐘煎至八分食遠溫服之加味黃建中湯治陽虛無熱惡寒盜汗無力下虛者黃白芍藥﹝各二錢﹞當歸﹝一錢半﹞人參白術麻黃根牡蠣粉﹝各一錢﹞官桂﹝五分﹞飴糖﹝一匙﹞大棗﹝二枚﹞上煎法同前滋陰補腎丸治病後陰虛精血不足四肢少力心神不寧夜夢遺精或虛熱盜汗飲食進少不爲肌肉身體羸弱面色靑黃而無血色宜服此丸滋腎水制虛火大有益也熟地黃﹝酒蒸﹞生地黃﹝酒浸﹞白術﹝各二兩﹞人參麥門冬﹝去心﹞五味子當歸﹝酒浸﹞白芍藥﹝酒炒﹞川芎黃﹝鹽水炙﹞山藥蛤粉﹝另研極細﹞茯神﹝去皮木﹞砂仁﹝各一兩﹞知母﹝炒一兩半﹞黃柏﹝炒二兩﹞上十六味共爲細末煉蜜和成於石臼內杵千餘下丸如梧桐子大每服五十丸空心淡鹽湯下加味補陰丸治證同前黃柏﹝鹽酒拌炒四兩﹞熟地黃知母﹝鹽酒拌炒﹞敗龜板﹝醋炙各二兩﹞虎脛骨鎖陽﹝醋炙﹞白芍藥﹝酒炒﹞當歸﹝酒浸﹞川牛膝﹝酒洗﹞杜仲﹝醋炙去絲﹞砂仁﹝以上各一兩﹞若冬月天寒加漧薑炮五錢上爲細末煉蜜入豬脊髓五條共搗和成石臼內杵千餘下丸如梧桐子大每服五大丸空心淡鹽酒或鹽湯下朱砂安神丸治病後心神不安夜臥不寧或亂夢不得眠朱砂﹝另研水飛二錢用一半爲衣﹞黃連﹝炒﹞生地黃﹝酒洗焙漧各一錢半﹞當歸身﹝灑浸一錢﹞甘艸﹝炙半錢﹞上爲細末湯浸蒸餅糊爲丸如綠豆大朱砂爲衣陰漧每服三十丸以口中津液咽下或燈心湯下加味枳術丸治病後胃弱食少服此進飲食彊胃气枳實﹝炒﹞神曲﹝炒﹞大麥﹝炒﹞棠球子陳皮﹝各一兩﹞人參白術﹝各二兩﹞上爲末荷葉燒飯和丸如梧桐子大每服七八十丸白湯下如夏有熱加姜炒黃連﹝七錢﹞如冬月天寒加砂仁﹝一兩﹞如气郁不舒暢加香附﹝一兩﹞

如痰多加橘紅﹝一兩﹞去陳皮更加半夏曲﹝一兩﹞

六君子湯治傷寒汗下之後將見平復宜服此調理助脾進食辟邪气大妙人參白術黃白茯苓山藥甘艸﹝各等分﹞上咀每服四錢水一盞半生薑三片棗一枚同煎至七分去滓溫服養脾湯治傷寒後脾胃虛弱不思飲食茯苓漧薑﹝炮各一兩﹞白術﹝二兩﹞丁香人參甘艸﹝各半兩﹞上如法合一處搗羅爲末每服三錢水一盞煎至六分溫服日三不拘時候健脾散治傷寒後脾胃虛弱不欲飲食縱食不能消化訶黎勒皮白術麥﹝炒令微黃﹞人參﹝各一兩﹞漧薑﹝炮七錢半﹞神曲﹝炒﹞甘艸﹝炙﹞枳殼﹝麩炒﹞大腹皮﹝各半兩﹞上咀每服四錢水一中盞入生薑半分煎至六分去滓不拘時稍熱服

卷七

陰陽易

傷寒陰陽易之爲病其人身體重少气少腹裏急或引陰中拘攣熱上衝胸頭重不欲舉眼中生花膝脛拘急者燒散主之燒散取婦人中近隱處剪燒灰以水和服方寸匕日三服小便卽利陰頭微腫則愈婦人病取男子襠燒灰用嘗治傷寒病未平復犯房室命在須臾用獨參湯調燒散凡服參一二斤余得愈者三四人信哉用藥不可執一也附治傷寒病新瘥陰陽未和因合房室則令人陰腫入腹絞痛婦人則裏急腰胯連腹內痛名曰陰陽易其男子病新瘥未平復而婦人與之交接得病名曰陽易婦人病新瘥未平復而男子與之交接得病名曰陰易若二男二女並不自相易所以呼爲易者以陰陽相感動其毒著於人如換易然其病之狀身熱衝胸頭重不能舉眼中生花四肢拘急小腹絞痛手足拳則死亦有不卽死者病苦少腹裏急熱上衝胸頭重不欲舉百節解離經脈緩弱血气虛骨髓竭恍恍翕翕气力轉小著牀不能動搖起止仰人或牽引歲月方死宜燒散鼠糞湯竹茹湯靑竹茹湯漧薑湯當歸白術湯選用之﹝海藏雲熱者燒散竹皮湯寒者鼠屎易當歸白術湯至於校正方妙香丸條下治雜病陰陽易中有牛黃腦麝之類是治其熱證也﹞

靑竹茹湯婦人病未平復因有所動致熱气沖胸手足拘急搐搦如中風狀宜此湯栝蔞湯﹝一兩﹞靑竹茹﹝刮半升淡竹是﹞上以水二升煮取一升二合去滓分二三服妙香丸治陰陽易不瘥大便不通心神昏亂驚惕不安者辰砂﹝另研細水飛三錢﹞冰腦膩粉麝香牛黃﹝各七錢半﹞金箔﹝五片﹞巴豆霜﹝二錢半﹞上爲細末入黃蠟三錢蜜一小匙同煉勻和藥爲丸每藥一兩作三十丸米飲下五丸弱者三丸壯者或七丸亦可取大便通卽止百一治交接勞復陰卵腫或縮入腹腹絞痛或便絕蚯蚓數條絞取汁服之良海若陰陽易果得陰脈當隨證用之若脈在厥陰當歸四逆湯送下燒散若脈在少陰通脈四逆湯送下燒散若脈在太陰四順理中丸送下燒散所用之藥各隨其經而效自速也鼠糞湯療傷寒病後男子陰易韭白根﹝一把﹞鼠糞﹝十四粒兩頭尖者是﹞上二味以水五升煮取半升去渣再煎三沸溫服得效未汗再服亦理諸般勞復當歸白術湯治婦人未平復因有所動小腹急痛腰胯四肢不任舉動無力發熱者白術當歸桂枝附子﹝生﹞甘艸芍藥黃人參﹝各二錢半﹞生薑﹝半兩﹞上咀水煎服食頃再服溫覆取微汗瘥李良佐子病太陽證尺寸脈俱浮數按之無力余見其內陰虛與神術加漧薑湯而愈後再病餘視之見神不舒垂頭不欲語疑其有房過問之犯房過乎犯則必頭重目眩答曰惟犯乃與大建中三四服外陽內收脈返沈小始見陰候又與已寒加芍藥茴香等丸五六服三日內約服丸六七百丸脈復生又用大建中接之遂出大汗而解山因女色病陰證傷寒者用陳皮熱鍋內炒焦以酒烹下濾酒飲之韭根散治傷寒後陰陽易頭重百節解痛翕翕气劣著牀不能起動甚者手足拳卵腫疼痛韭根栝蔞根﹝各二兩﹞靑竹茹漧薑﹝炮各半兩﹞上細銼和勻分八服每服用水一大盞煎至五分去滓入鼠糞末一字攪勻不拘時服聖濟方搗篩五錢匕水一盞半煎至一盞去滓食前溫服一名丰本湯漧薑散治傷寒婦人得病𨿽瘥未滿百日不可與交合爲陰陽易之病必身體拘急手足拳欲死丈夫病名曰陰易婦人病名曰陽易速當汗之可痊滿四日不可療宜令服此藥其病體重小腹急熱上衝胸頭重不能舉眼中生花膝脛拘急用漧薑﹝四兩爲末﹞沸湯調連進服以衣被覆出汗方解手足伸而愈二灰散治傷寒陰陽易手足指甲﹝二十片男病用女者女病用男者﹞中衣襠﹝近隱處一片男病用女女病用男者﹞上並燒作灰研令細分三服不拘時用溫酒調下或米湯調服亦可醫林曰離經脈見多主死太過曰至一呼三至曰至不及曰損一呼一至曰損二脈惟陰陽易病有之張假如婦人病新瘥未平復而男子與之交因感外邪而卒病實非余邪相染醫見病速謂之陰易於法何以別乎夫易病者有上條所見之證存焉其與外所感豈相侔哉設若風寒外傷當有表證安有小腹裏急引陰中拘攣者乎或又云假如男子病新瘥未平復彊合陰陽而自病仍小腹裏急引陰中拘攣證同易病求其理何故不染易他人而自復未審其證治可同何法也病𨿽自理復與易同亦用燒散以誘安其气夫易病之爲合陰陽感動余邪而其人正气本虛故能染者不然安得受其邪哉今病自復緣正气尙虛而余邪因動悉非外感故與易同亦用燒散以安正气正气安余邪自平矣

卷七

四時傷寒不同

﹝論文已見首篇總例﹞

﹝冬爲傷寒春爲溫病夏爲暑病秋爲瘧一歲長幼病相似爲疫多眠多汗脈浮爲風溫一身盡痛爲濕身反張爲痙﹞

吳夫傷寒之病自霜降之後天令大寒而感之者乃傷寒也若天令溫暖而感之者爲冬溫也如至春天令溫暖有人壯熱爲病者乃溫病也若天令尙寒冰雪未解而感寒者亦曰傷寒也若三月至七八月之間天道忽有暴寒而感之者此名時行寒疫也若夏至後壯熱脈洪者謂之熱病也如四時天令不正感而爲病長幼相似互相傳染者謂之時行之气也夫時气者一曰時疫蓋受天地疫癘之气而爲病乃非寒也又有溫瘧風溫溫毒溫疫中風傷風中濕風濕中暑中濕溫等證一皆發熱狀似傷寒故醫家通以傷寒稱之者爲發熱傳變皆相類也至於用藥則不同矣但發表解肌有差別爾蓋冬月傷寒者人之著寒而卽病也若不卽病至春變爲溫病至夏變爲熱病溫病熱病乃因伏寒爲變旣變不得復言其寒矣其寒疫乃天時之暴寒與冬時之嚴寒又有輕重之不同時气自是天行疫癘之气又非寒比也溫病乃山澤蒸气暑病乃炎日之火風乃天之賊邪傷於人者也有中者爲重傷者爲輕溫瘧風溫等病又是傷寒壞證更感異气所變各有其因不同豈可通以傷寒稱而治之如不識其名妄行治療本中暑作熱病治之濕溫作風溫治之虛實混淆是非紊亂夭人天年可不愼哉凡四時傷寒通宜補散故丹溪治傷寒多用補中益气湯气虛者四君子湯加發散劑血虛者四物湯加發散劑東垣治風濕用補中益气加羌活防風升麻本蒼術海藏治風濕無汗者用神術湯有汗者用白術湯治剛痙用神術湯加羌活麻黃治柔痙用白術湯加桂心術治風濕用白術湯隨證加藥治中脈弦細芤遲者用黃湯此皆與仲景所謂辛苦之人觸冒之病傷寒同意也丹仲景論傷寒而未及乎中寒先哲治冒大寒昏中者用附子理中湯其議藥則得之矣曰傷曰中未有議其異同者夫傷寒有卽病有不卽病因其舊有郁熱風寒外束肌腠自密郁發爲熱病邪循經而入由漸而深初用麻黃桂枝等微表而安以病體不甚虛也若中寒則倉卒感受其病卽發而暴因其腠理疏豁一身受邪難分經終無熱可發溫補自解此气大虛不急治則死矣傷風傷暑傷濕亦如傷寒之漸入也中風中暑中濕亦如中寒之暴受也除傷寒外雜病之治可一隅反之矣

卷七四時傷寒不同

冬爲傷寒

從霜降以後至春分以前凡有觸冒霜露體中寒風卽病者謂之傷寒也﹝治法除暑濕瘧疾外皆傷寒法也﹞

卷七四時傷寒不同

春爲溫病

從立春節後其中無暴大寒又不冰雪而有人壯熱爲病者此屬春時陽气發於外冬時伏寒變爲溫病﹝春溫應常紀者有四歲少陽司天之政初之气太陽司天之政初之气陽明司天之政終之气太陰司天之政二之气皆病溫其不應常紀而反常者不可候之而隨時變易也﹞

內經曰冬傷於寒春必病溫李明之曰冬傷於寒者冬行秋令也當寒而溫火勝而水虧矣水旣已虧則所勝妄行土有餘也所生受病金不足也所不勝者侮之火太過也火土合徳濕熱相助故爲溫病所以不病於冬而病於春者以其寒水居卯之分方得其權大寒之令復行於春腠理開泄少陰不藏房室勞傷辛苦之人陽气泄於外腎水虧於內當春之月本當發生陽以外泄孰爲鼓舞腎水內竭孰爲滋養此兩者同爲生化之源源旣已絕木何賴以生乎身之所存者熱也時彊木長故爲溫病論曰太陽病發熱而渴不惡寒者爲溫病釋曰太陽病者脈浮頭項痛而腰眷彊也傷於寒者當惡寒若不惡寒而渴者轉屬陽明則表證已罷邪傳於裏矣今不惡寒則非傷寒證似陽明而與太陽兼見則非傷寒之陽明也故決其爲溫病活人書云夏至以前發熱惡寒頭疼身體痛其脈浮緊者溫病也春月傷寒謂之溫病冬傷於寒輕者夏至以前發爲溫病蓋因春間溫暖之气而發也﹝又非溫疫也﹞治溫病與冬月傷寒夏月熱病不同蓋熱輕故也﹝春初秋末陽气在裏其病稍輕縱不用藥治之五六日亦自安﹞升麻湯解肌湯柴胡桂枝湯最良熱多者小柴胡湯主之不渴外有微熱者小柴胡加桂枝也嗽者小柴胡加五味子也或煩渴發熱不惡寒者並竹葉石膏湯次第服之麻黃桂枝大靑龍惟西北二方四時行之無有不驗若江淮間地偏暖處惟冬月及春初乃可用正方自春末至夏至以前桂枝麻黃大靑龍內宜加減也按活人所云溫病有二其用升麻解肌等者乃正傷寒太陽證惡寒而不渴者特以其發於溫暖之時故謂之溫病爾其用竹葉石膏湯者乃仲景所謂渴不惡寒之溫病也要須細別勿令誤也然不惡寒而渴之溫病四時皆有之不獨春時而已溫毒陽脈洪數陰脈實大者遇溫熱變爲溫毒﹝成此前熱未已又感溫熱者也陽主表陰主裏洪數實大皆熱也兩熱相合變爲溫毒﹞

活人云初春發斑咳嗽爲溫毒吳冬有非節之暖名曰冬溫此實時行之气也若發斑者又曰溫毒而亦時气發斑也又傷寒壞病陽脈洪數陰脈實大更遇溫熱變爲溫毒其病最重也蓋此因前熱多日不解更感溫熱之气而爲病故曰重也若無汗者以三黃石膏湯汗之若有自汗者宜人參白虎湯主之煩熱錯語不得眠者白虎合黃連解毒湯主之表熱又盛者更加柴胡主之若內實大便不通宜三黃瀉心湯下之或大柴胡湯加芒硝下之亦可若斑出如錦紋者多難治也宜人參化斑湯元參升麻並黑膏大靑四物湯主之﹝方論詳發斑﹞

發汗不解身灼熱爲風溫其證脈浮汗自出身重多眠﹝婁其病不獨見於春間故另立風溫門﹞

診尺膚熱甚脈盛躁者病溫也夫精者身之本也故藏於精者春不病溫鍼灸凡治溫病可刺五十九穴成注云所謂五十九穴者刺兩手內外側各三凡十二五指間各一凡八足亦如之頭入髮際一寸旁三分各三凡六巓上一總會一髮際一廉泉一風池二天柱一﹝內經雲气口靜人迎躁者取之若气口人迎皆靜者勿刺也人迎謂結喉動脈也﹞王太僕注素問五十九刺云刺頭上五行五行者以越諸陽之熱逆也﹝謂頭中行上星總會前項百會後頂五穴頭第二行兩旁五穴承光通天絡卻玉枕十穴第三行兩旁臨泣目窗正營承靈腦空十穴也﹞大杼膺兪缺盆背兪此八者以瀉胸中之熱也气街三里巨虛上下此八者以瀉胃中之熱也雲門骨委中髓空此八者以瀉四肢之熱也五臟兪旁五此十者以瀉五臟之熱也﹝謂背第五行兩旁魄戶神堂魂門意捨志室十穴也﹞

附云傷寒汗下不愈而過經其證尙在而不除者亦溫病也經曰溫病之脈行在諸經不知何經之動隨其經之所在而取之如太陽證汗下後過經不愈診得尺寸俱浮者太陽溫病也如身熱目疼汗下後過經不愈診得尺寸脈俱長者陽明溫病也如胸脇痛汗下後過經不愈診得尺寸脈俱弦者少陽溫病也如腹滿嗌漧診得尺寸脈俱沈細過經不愈者太陰溫病也如口燥舌漧而渴診得尺寸俱沈過經不愈者少陰溫病也如煩滿囊縮診得尺寸俱微緩過經不愈者厥陰溫病也是故隨其經而取之隨其證而治之如發斑乃溫毒也汪愚謂溫與熱有輕重之分故仲景云若遇溫气則爲溫病更遇溫熱則爲溫毒熱比溫爲尢重故也苟但冬傷於寒至春而發不感異气名曰溫病此病之稍輕者也溫病未已更遇溫气變爲溫毒亦可名曰溫病此病之稍重者也傷寒例以再遇溫气名曰溫疫又有不因冬月傷寒至春而病溫者此特感春溫之气可名曰春溫如冬之傷寒秋之傷濕夏之中暑相同也以此觀之是春之病溫有三種不同有冬傷於寒至春發爲溫病者有溫病未已更遇溫气則爲溫病與重感溫气相雜而爲溫病者有不因冬傷於寒不因更遇溫气只於春時感春溫之气而病者若此三者皆可名爲溫病不必各立名色只要知其病源之不同也升麻解肌湯方治傷寒溫病天行頭痛壯熱葛根﹝一兩﹞麻黃﹝去節湯泡七錢半﹞黃芩芍藥﹝各半兩﹞桂心甘艸﹝炙各二錢半﹞上咀每服四錢水一盞半棗一枚煮八分服日三三四日不解脈浮者宜重服取汗脈沈實者宜下之升麻葛根湯治大人小兒時气溫疫頭痛發熱及瘡疹已發未發皆可服之升麻芍藥甘艸﹝各二錢半﹞漧葛﹝三錢﹞上作一服水二鐘生薑三片煎至一鐘不拘時服柴胡升麻湯治時行瘟疫壯熱惡風頭痛體疼鼻塞咽漧咳嗽涕唾稠粘柴胡﹝去苗﹞漧葛荊芥﹝去梗﹞赤芍藥石膏﹝各一錢半﹞前胡﹝去苗﹞升麻桑白皮黃芩﹝各一錢﹞

上作一服水二鐘生薑三片豆豉二十粒煎至一鐘不拘﹝時服﹞

三黃石膏湯石膏﹝四錢﹞黃芩黃連﹝各二錢﹞黃柏山梔仁﹝各一錢五分﹞香豉﹝百粒﹞麻黃﹝二錢若天寒用三錢﹞

甘艸﹝一錢﹞上作一服用水二鐘煎至一鐘濾淸通口服以衣被覆取汗而愈

卷七四時傷寒不同

夏爲暑病

按中中暑中熱名𨿽不同實一病也若冬傷於寒至夏而變爲熱病者此則過時而發自內達表之病俗謂晚發是也又非暴中暑熱新病之可比或曰新中暑病脈虛晚發熱病脈盛病治法有淸熱有解肌太陽中熱者是也其人汗出惡寒身熱而渴也﹝成汗出惡寒身熱而不渴者中風也汗出惡寒身熱而渴者中也白虎湯﹞太陽中者發熱惡寒身重而疼痛其脈弦細芤遲小便已灑灑然毛聳手足逆冷小有勞身卽熱口開前板齒燥若發汗則惡寒甚加溫鍼則發熱甚數下之則淋甚﹝成病有在表有在裏者有表裏俱病者此則表裏俱病者也發熱惡寒身重疼痛者表中也脈弦細芤遲者中暑脈虛也小便已灑灑然毛聳手足逆冷者太陽經气不足也小有勞身卽熱者謂勞動其陽而卽發也口開前板齒燥者重有熱也內經曰因於暑汗煩則喘喝口開謂喘喝也以喘喝不止故前板齒漧燥若發汗以去表邪則外虛陽气故惡寒甚若以溫鍼助陽則火熱內攻故發熱甚若下之以除裏熱則內虛而膀胱燥故淋甚○徐氏曰此條無治法東垣以淸暑益气湯主之所謂發千古之祕也﹞太陽中者身熱疼重而脈微弱此亦夏日傷於水水行皮中所致也﹝成經曰脈虛身熱得之傷暑身熱脈微弱者也身體疼重者水也夏時暑熱以水灌漑而得之○瓜蒂一物散或云五苓散﹞

中與傷寒相似而異張氏曰淸邪中上濁邪中下其風寒濕者皆地之气系濁邪所以俱中足經惟暑乃天之气系淸邪所以中手少陰心經也其證多與傷寒相似但與傷寒脈不同耳夫傷寒𨿽惡寒發熱初病未至於煩渴惟暑則不然初病卽渴所以與傷寒爲異也且傷寒之脈必浮盛中暑之脈必虛弱或弦細芤遲者有之經曰脈盛身寒得之傷寒脈虛身熱得之傷暑此之謂也假如太陽病項背彊八八反汗出惡風若當炎暑之時豈不與中相似惟其不渴故與桂枝加葛湯主之凡居夏秋之令炎暑之時必當根據經詳審則無差失之患矣汪以證言之傷寒惡寒傷熱惡熱以脈言之傷寒脈盛傷暑脈虛且暑脈虛細與濕痙之脈有相似者而證則不同暑則自汗而渴濕則不渴痙則身疼也脈洪身熱惡寒爲熱病活人云夏月發熱惡寒頭疼身體肢節痛重其脈洪盛者熱病也冬傷於寒因暑气而發爲熱病治熱病與傷寒同有汗宜桂枝湯無汗宜麻黃湯如煩躁者宜大靑龍湯然夏月藥性須帶涼不可太溫桂枝麻黃大靑龍須用加減夏至前桂枝加黃芩半兩夏至後桂枝麻黃大靑龍加知母一兩石膏二兩或加升麻半兩蓋桂枝麻黃湯性熱及暖處非西北之比夏月服之必有發黃斑出之失熱病三日外與前湯不瘥脈勢仍數邪气猶在經絡未入臟腑者桂枝石膏湯主之此方夏至後代桂枝證用若加麻黃一兩可代麻黃靑龍證用也若三月至夏爲晚發傷寒梔子升麻湯亦可選用之﹝萬曆癸卯興化李氏一婿應舉於南京時方盛暑傷寒太學生新讀仲景書自詫知醫投以桂枝湯入腹卽斃大抵麻桂二湯乃隆冬正傷寒之藥施之溫病尙不可況熱病乎﹞

桂枝石膏湯治法見前論有汗脈緩爲桂枝證無汗脈緊爲麻黃靑龍證桂枝﹝去粗皮﹞黃芩﹝各半兩﹞梔子﹝三錢﹞白芍藥升麻漧葛生薑﹝以上各七錢半﹞石膏﹝碎﹞甘艸﹝炙各一兩﹞上咀每服五錢半水一盞半煮至八分去滓食頃再服得汗卽停後服梔子升麻湯治晚發傷寒三月至夏爲晚發生地黃﹝切碎半斤﹞梔子﹝十枚劈﹞升麻﹝一兩半﹞柴胡石膏﹝各二兩半﹞上咀每服五錢水一盞半煎八分頓服病不解更服吳自夏至以後時令炎暑有人壯熱煩渴而不惡寒者乃熱病也凡脈浮洪者發於太陽也洪而長者陽明也弦而數者少陽也然此發在三陽爲可治若脈沈細微小足冷者發在三陰爲難治也大抵熱病大熱須得脈洪大有力或滑數有力乃爲脈病相應爲之可治若小弱無力爲之難治若人虛脈弱者宜人參湯與之而扶其元气也不可以攻其熱如脈洪身疼壯業無汗煩亂者宜六神湯解散發汗則愈或人參羌活散加葛根淡豆豉生薑以汗之輕者只用十味芎蘇散汗之亦佳如夾暑加香薷扁豆雙解之若兼有內傷生冷凍飲料食停滯或嘔吐惡心中脘痞悶或惡風或增寒拘急者宜藿香正气散加香薷扁豆葛根以發汗名二香湯若發散熱不解者在太陽經宜用人參羌活散加黃芩在陽明經宜用升麻葛根湯加黃芩熱甚燥渴脈大者白虎湯加人參主之在少陽宜用小柴胡湯隨證增損治之若夾暑者加黃連香薷主之若熱而大便自利小便不利煩渴者五苓散去桂加葛根黃連香薷滑石之類主之若表裏俱熱而自利脈浮數而小便不利者小柴胡湯合四苓散主之若其不解或傳經變證或裏實可下或陰寒可溫或發斑黃等證皆從正傷寒條內治之大抵熱病一二日泄利腹滿熱甚者死三四日目昏譫語熱盛而脈小者死四五日熱盛脈小足冷者死五六日汗不出嘔吐譫語昏沈脈急促者死六七日舌本焦黑燥者死七八日衄血吐血燥熱脈大者死九日發痙搐搦昏亂者死凡熱病脈促結代沈小者皆難治也熱病不得汗而脈躁急者死以得汗而熱反盛脈躁急者死也脈虛身熱惡寒爲中暑治法方論詳雜病本門及後條脛冷腹滿頭痛渴而無熱者濕溫活人云濕溫者兩脛逆冷胸腹滿多汗頭痛妄言其人常傷於濕因而中暑濕熱相搏則發濕溫其脈陽濡而弱陰小而急治在太陽不可發汗汗出必不能言耳聾不知痛所在身靑面色變名曰重如此死者醫殺之耳白虎加蒼術湯主之許癸丑年故人王彥龍作毗陵倉官季夏時病胸項多汗兩足逆冷譫語醫者不曉雜進藥已經旬日予診之其脈關前濡關後數予曰當作濕溫治之蓋先受暑後受濕暑濕相搏是名濕溫先以白虎加人參湯次白虎加蒼術湯頭痛漸退足漸溫汗漸止三日愈此名賊邪若誤用藥無不死有人難曰何名賊邪予曰難經云五邪有實邪虛邪正邪微邪賊邪從後來者爲虛邪從前來者爲實邪從所不勝來者爲賊邪從所勝來者爲微邪自病者爲正邪又曰假令心病中暑爲正邪中濕得之爲賊邪今心先受暑而濕邪勝之水克火從所不勝斯謂之賊邪五邪之中最逆也難經曰濕溫之脈陽濡而弱陰小而急濡弱見於陽部濕气搏暑也小急見於陰部暑气蒸濕也故經曰暑濕相搏名曰濕溫是謂賊邪也不特此也予素有停飲之疾每至暑月兩足汗未嘗幹每服此藥二三盞卽愈海濕溫汗少者白虎加蒼術汗多者白虎加桂枝﹝白虎加桂枝方見﹞

孫保慶門外有酒家姓姜者善歌唱孫愛之忽數日不見使人問之則曰病久將命絕孫診之徧身皆潤兩足冷至膝下腹滿不省人事六脈皆小弱而急問其所服藥取而視之皆陰病藥也孫曰此非受病重藥能重病耳遂用五苓散白虎湯十餘帖病少蘇再服全愈姜氏旣安詣孫謝因請問曰某得病劇蒙良藥一治而蘇願聞治法孫曰汝病傷暑也始則陽微厥而脈小無力眾醫謂陰病遂用陰藥其病愈厥予用五苓散大利小便則腹減白虎解利邪熱則病愈凡陰病脛冷兩臂亦冷汝今脛冷臂不冷則非下厥上行所以知是陽微厥也保立夏之後至立秋處暑之間傷寒者身多微涼自汗四肢沈重謂之濕溫蒼術石膏湯主之﹝卽白虎加蒼術湯﹞

蒼術石膏湯方蒼術﹝半兩﹞石膏﹝三錢﹞知母﹝二錢半﹞甘艸﹝一錢﹞上咀水一盞煎至半盞溫服謂內有濕也多不欲飲水如身熱脈洪無汗多渴者熱在上焦積於胸中宜桔梗散﹝此非濕溫病乃熱病也﹞

桔梗散方薄荷黃芩甘艸梔子﹝各一錢﹞連翹﹝二錢﹞桔梗﹝三錢﹞上銼每服五錢水煎加竹葉如大便澀加大黃半兩脈虛身熱得之傷暑劉純曰按許學士云傷暑其脈弦細芤遲內經曰寒傷形熱傷气蓋傷气而不傷形則气消而脈虛弱所謂弦細芤遲皆虛脈也仲景以弦爲陰而朱肱亦曰中暑脈細弱則皆虛脈也可知矣暑證有冒有傷有中戴氏曰冒傷中三者輕重之分或腹痛水泄胃與大腸受之惡心者胃口有痰飲此二者冒暑也可用黃連香薷飲﹝黃連退熱香薷消暑﹞或身熱頭疼躁亂不寧者或身如鍼刺者此爲熱傷肉分當以解毒白虎湯加柴胡气虛加人參或咳嗽發寒熱盜汗不止脈數者熱傷肺經火乘金也此爲中暑宜用淸肺湯柴胡天水散﹝之類﹞

夏月伏陰在內丹溪曰夏月陽气盡出於地人之腹屬地气於此時浮於肌表腹中虛矣夏月伏陰在內也陰字有虛之之義若作陰冷看誤矣前人治暑有用大順散溫熱藥者蓋以涼亭水閣寒泉冰雪所傷也非爲伏陰而用火令之時爍石流金有何陰冷孫眞人令人夏月服生脈散非虛而何劉氏曰潔古謂靜而得之爲中暑動而得之爲中熱東垣謂避暑於深堂大廈得之曰中暑宜大順散勞役得之曰中熱宜蒼術白虎湯夫暑熱一也夏令之气也靜居堂廈而病乃夏月傷冷之病何以中暑而別於中熱耶王氏曰竊謂暑熱者夏之令也火行於天地間人或勞役或饑餓元气虧乏不足以禦天令亢極於是受傷而爲病名曰中暑亦名曰中熱其實一也今乃以動靜所得分之何哉夫中暑者固多在勞役之人勞役則虛虛則邪入邪入則病苟或不虛天令𨿽亢亦無由傷之彼避暑於深堂大廈得頭疼惡熱等證者蓋亦傷寒之類耳不可以中暑名之其所以煩心與肌膚大熱者非暑邪也身中陽气受陰寒所遏而作也旣非暑邪豈可以中暑名乎苟欲治之則辛溫輕揚之劑發散可也夫大順散一方甘艸最多漧薑杏仁肉桂次之除肉桂外其三物皆炒其初意本爲病者伏熱引飲過多脾胃受濕嘔吐水谷不分臟腑不調所立故甘艸漧薑皆火炒又肉桂而非桂枝蓋溫中藥也其杏仁不過取其能下气耳若以此藥治靜而得之之證吾恐不能解表反增內煩矣今世俗往往不明類曰夏月陰气在內大順散爲必用之藥夫陰气非寒气也蓋夏月陽气發散在外而陰气則在內耳豈空視陰气爲寒气而用溫熱之藥乎陰果爲寒何以夏則飲水乎其蒼術白虎湯𨿽宜用然亦豈可視爲通行之藥乎必參之治暑諸方隨所見之證而用之然後合理夫所謂靜而得之證𨿽當暑月卽非暑病宜分出之勿使後人有似同而異之惑暑傷五臟爲證不同陳氏曰暑入心則噎悶昏不知人入肝則眩暈頑痺入脾則昏睡不覺入肺則噴滿痿入腎則消渴徐氏曰暑之證變異不等非止歸五臟蓋人之形气有虛實感有輕重輕則後時而發正秋成瘧痢是也重則實時而發如以上證至有輕變重重變輕亦自感有淺深傳有兼並況人之形志苦藥不一豈得無變異乎四時之證皆然暑病宜補元气東垣曰脾胃虛弱遇六七月濕旺汗泄身重短气四肢痿軟腳欹眼黑此腎與膀胱俱竭之狀也況汗大泄則亡津液津者庚大腸所主三伏庚金受囚木無可制故風濕相搏骨節煩疼也夫壬膀胱已絕於已癸腎水已絕於午今更逢濕旺助熱爲邪西北方之寒淸絕矣聖人立法夏宜補者爲熱傷元气以人參麥門冬五味滋水之源瀉內火補庚金益元气也中暑發爲痿厥諸證東垣曰長夏濕熱蒸人損傷元气四肢困倦精神短少兩腳痿軟遇早晚之際則發寒厥日髙之後復熱如火乃陰陽气血俱不足也或心胸痞滿肢節沈疼或气髙而喘身熱而煩小便黃而少大便溏而頻或利或渴自汗體重此血先病而气不病也若濕气先搏脈必洪緩而遲病𨿽互換少瘥其天暑濕令則一宜以淸燥之劑治之或遠行大熱而渴則熱捨於腎故水不勝火發爲骨痿此濕熱成痿也或熱厥而陰虛或寒厥而气虛四肢如火爲熱厥四肢寒冷爲寒厥寒厥腹中有寒熱厥腹中有熱爲脾主四肢故也徐氏曰此論暑熱證候則同冬月傷寒傳變爲証之不一彼爲寒傷形此爲熱傷气若元气虛甚受病忽於一時不救者與傷寒陰毒頃刻害人實同故東垣啟是病例大開後人之盲也宜與痿門互看暑風賈氏曰此由火熱制金不能平木搐搦不省人事其脈虛浮者風也虛者暑也俗名暑風乃相火甚而行令也先以溫水化蘇合香丸次以黃連香薷飲加羌活或雙解散加香薷尢良治暑大法賈氏曰暑者相火行令也人感之其脈虛外證頭疼口漧面垢自汗倦怠或背惡熱甚者迷悶不省而爲霍亂吐利痰滯嘔逆腹痛泄利下血發黃生斑皆是其證治法淸心利小便爲上汗多者不可利宜白虎湯次分表裏以治如在表頭疼惡寒雙解加香薷及二香散十味香薷散如在半表半里瀉泄煩渴飲水吐逆五苓散熱甚煩渴益元散若表解裏熱宜半夏解毒湯下神芎丸或老人及素弱人冒暑脈微下利渴而喜溫或厥冷不省人事宜竹葉石膏湯加熟附半个冷凍飲料次以來復丹五苓散治之凡夏月暑證不可服諸熱燥劑致斑毒發黃小便不利悶亂而死矣徐氏曰此言治暑之法可謂詳備然於暑風相火爲病而用蘇合香丸至用雙解皆當審諦脈證不可差失詳蘇合丸但可用於陰寒所遏或內傷生冷及气中或中惡者此等又不可謂暑風相火之證矣學者審之陶氏曰中暑脈虛而伏身熱背惡寒面垢自汗煩躁大渴毛聳惡寒昏冒倦怠而身不痛與傷寒諸證不同內外俱熱口燥煩渴四肢微冷而身不痛用白虎湯痰逆惡寒橘皮湯熱悶不惡寒竹葉石膏湯頭痛惡心煩躁心下不快小便不利五苓散下消暑丸中暑用小柴胡湯﹝最良﹞

卷七四時傷寒不同

秋爲瘧

夏傷於暑秋必病瘧脈陰陽俱盛重於陰者變爲溫瘧凡傷寒壞病前熱未除其脈陰陽俱盛重感寒邪變爲溫瘧也寒熱往來口苦胸脇滿者小柴胡湯加芍藥少加桂枝主之若熱多者倍用柴胡寒多者倍用桂枝若熱甚而煩渴人參白虎湯少加薄桂主之若單熱無寒者不用桂也但有寒必少佐之如熱多者小柴胡湯合白虎湯主之痰多而熱者小柴胡合二陳湯主之若食少胃弱者加白術心下痞加枳實黃連脈虛者必倍人參口渴者去半夏加栝蔞根主之若邪熱蘊結於裏大便祕實脈滑大有力者以大柴胡湯下之若變瘧已正宜於雜病中求之

卷七四時傷寒不同

一歲長幼疾狀相似爲疫

春應暖反寒夏應熱反涼秋應涼反熱冬應寒反溫此非其時而有其气是以一歲之中長幼之病多相似者爲時行疫病也按說文民皆疾爲疫從役聲今省作爾雅釋名厲礪也病气流行中人如磨礪傷物也疫役也有鬼行役役不住也後人有溫疫寒疫時气大頭傷寒等名其實皆疫也俗謂之瘟病卽溫病之訛而名實淆矣按傷寒例云傷寒病熱未已再遇風寒濕而各變爲一病也何至於溫旣曰再遇溫熱變爲溫毒矣又曰再遇溫气變爲溫疫是獨溫之再遇而有二病之異且疫者特感非時之气眾人病一般也如冬應寒而反大溫人感冬溫而病則所謂溫疫如春夏應溫熱而反大寒人感暴寒而病則所謂寒疫也何待再遇於異气耶玆云再遇溫气變爲溫疲是傷寒再遇異气而變病也再遇異气而變病未必眾人病相似安可以疫言傷寒例云陽脈濡弱陰脈弦緊此溫疫之脈也活人書注此脈於冬溫條下是以溫疫冬溫合爲一病殊不知冬溫特感非時之气耳溫疫是傷寒再遇於異气也豈可合爲一病邪此理未明故書此以俟明哲愚謂感溫熱而爲溫毒感溫气而爲溫疫此乃有微甚之分但疫字疑誤恐當作疾字若作疫字則冬溫又何嘗一家長幼病相似也一家病相似方可言疫況此傷寒病熱未已再遇溫气而病何至於一家傳染病相似哉溫疫陽脈濡弱陰脈弦緊者更遇溫气變爲溫疫以此冬傷於寒發爲溫病脈之變證方治如說﹝成此前熱未已又感溫气者也溫熱相合變爲溫疫﹞

丹眾人病一般者天行時疫也有宜補宜散宜降大黃黃芩黃連人參桔梗防風滑石香附蒼術人中黃上曲糊爲丸每服五七十丸分气血痰作湯使送下气虛者四君子湯送下血虛者四物湯送下痰多者二陳湯送下熱甚者用童便和前藥同送下本糞淸臘月截淡竹去靑皮浸滲取汁治天行熱狂熱疾中毒並惡瘡蕈毒取汁浸皂角甘蔗治天行熱疾丹解一切災病用粉艸五兩細切微炒量病患喫得多少酒取無灰酒一處研去滓溫服須臾大瀉毒亦隨出𨿽十分渴亦不可飲水飲水難救柴胡石膏湯治時行溫疫壯熱惡風頭痛體疼鼻塞咽干心胸煩滿寒熱往來痰實咳嗽涕唾稠粘柴胡石膏﹝﹞赤芍藥前胡漧葛﹝各十五兩﹞升麻﹝二十五兩﹞黃芩桑皮﹝各三十七兩半﹞荊芥穗﹝三十七兩﹞上咀每服五錢水一盞生薑三片豆豉十餘粒同煎七分去滓熱服小兒分三次更量大小加減不拘時候上三方熱多里多者宜之按溫疫之治與傷寒陽證相同然經所謂溫疫者卽溫病也宜參溫病條處之寒疫活人云一歲之中得病病無者長幼率皆相似此則時行之气俗謂之天行是也老君神明散務成子螢火丸聖散子敗毒散不拘日數淺深吐下隨證施行所以聖散子不問陰陽表裏也老君神明散白術﹝一錢﹞桔梗﹝二錢半﹞附子﹝炮去黑皮﹞細辛﹝各一兩﹞烏頭﹝四兩炮去皮尖﹞上五味爲粗末縫絹袋盛帶之居閭裏皆無病若有疫癘者溫酒服方寸匕覆取汗得吐則瘥若經三四日抄三寸匕以水一碗煮令大沸分三服聖散子蘇內翰序全文見活人書時毒流行用聖散子者一切不問陰陽之感連服取瘥不可與傷寒比也若疾疫之行平旦輒煮一釜不問老幼良賤各一盞實時气不入艸豆蔻﹝十个面裹煨去皮﹞豬苓﹝去皮﹞石菖蒲茯苓良姜獨活﹝去蘆﹞附子﹝炮制去皮臍﹞麻黃﹝去根﹞濃朴﹝去皮姜制﹞本芍藥枳殼﹝麩炒去瓤﹞柴胡澤瀉細辛防風﹝去叉蘆﹞白術藿香半夏吳茱萸﹝湯洗﹞蒼術甘艸﹝各半兩﹞上咀每服五錢水一盞半煎取八分去滓熱服余渣再煎空心服之上二方治疫寒多表多者宜之按寒疫之證必與傷寒陰證同乃可用前熱藥至謂不問陰陽表裏無不取效決無此理後世以過信蘇長公故施聖散子殺人如麻者屢矣嗟乎可不愼哉吳寒疫乃天之暴寒爲病也凡四時之中天令或有暴風寒之作人感冒而卽病者名曰寒疫也其證與正傷寒同但暴寒爲輕耳治法若初作頭疼增寒拘急或嘔逆惡心中脘痞悶或飲食停滯不化或腹中作痛未發熱者宜藿香正气散增損一二味主之若已發熱者宜用十味芎蘇散汗之若身痛骨節疼而發熱者宜人參羌活散加蔥白葛根生薑以汗之或神術湯亦可若有自汗不宜再汗之宜九味羌活湯主之若熱不解或變別證宜從正傷寒條內治之也龐病源載從立春節後其中無暴大寒又不冰雪而人有壯熱病者此屬春時陽气發外冬時伏寒變爲溫病也從春分以後至秋分節前天有暴寒皆爲時行寒疫也三月四月或有暴寒其時陽气尙弱爲寒所折病熱猶輕五月六月陽气已盛爲寒所折病熱則重七月八月陽气已衰爲寒所折病熱亦微其病與溫病暑病相似但治有殊耳其治法初用摩膏火灸惟二日法鍼用崔文行解散汗出愈不解三日復發汗若大汗而更不解者勿復發汗也四日服藜蘆丸微吐愈若用藜蘆丸不吐者服赤小豆瓜蒂散吐之已解視病尙未了了者復一法鍼之當解不解者六日熱已入胃乃與雞子湯下之愈百無不如意但當諦視節度與病耳食不消病亦如時行俱發熱頭痛食病當速下之時病當待六七日下之時病始得一日在皮二日在膚三日在肌四日在胸五日入胃乃可下也熱在胃而下外之熱乘虛而入胃然要當復下之不得下多致胃爛發斑者赤斑出五死一生劇者黑斑出十死一生人有彊弱相倍也病者過日不時下之熱不得泄亦胃爛斑出矣若得病無熱但狂言煩躁不安精神言語非所人能自主者治法在可水五苓散證中此巢氏載若時行寒疫之法云與溫病暑病相似但治有殊者據溫病無摩膏火灸又有冬溫瘡豆更有四時臟腑陰陽毒又夏至後有五種熱病時令盛暑用藥稍寒故治有殊也崔文行解散治時气不和傷寒發熱桔梗細辛﹝各四兩﹞白術﹝八兩﹞烏頭﹝一斤﹞上細末傷寒服一錢五錢匕不覺復小增之以愈爲度若時气不和只服一錢五銖匕辟惡欲省病一服了去此時行寒疫通用之無病預服以辟寒爲佳皆酒調下藜蘆散辟溫疫﹝卽千金赤散﹞

藜蘆躑躅漧薑﹝各一兩﹞牡丹皮皂角﹝各一兩六銖﹞細辛﹝十八銖﹞附子桂枝朱砂﹝另研渣各六兩﹞末之絳囊中帶一方寸匕男左女右臂上著之覺有病之赤小豆瓜蒂散﹝方見﹞

雞子湯治時气熱盛狂語欲走生雞子﹝七枚﹞芒硝﹝一兩﹞上用井花水一大升納二味同攪千徧去沫頓服之快利爲度禦法雄黃丸治疫不相染雄黃﹝一兩研﹞赤小豆﹝炒熟﹞丹參鬼箭羽﹝各二兩﹞上爲細末煉蜜爲丸如桐子大每日空心以溫水下五丸可與病患同狀共衣亦不相染活務成子螢火丸主辟疫疾惡气百鬼虎野狼蛇虺蜂蠆諸毒五兵白刃盜賊凶害皆辟之螢火鬼箭羽﹝去皮﹞蒺藜﹝各一兩﹞雄黃雌黃﹝各二兩﹞礬石﹝一兩燒汁盡﹞羚羊角龜灰鐵錘柄﹝入鐵處燒焦各一兩半﹞上九味搗爲散以雞子黃並雄鷄冠一具和之如杏仁大作三角絳囊盛五丸帶左臂上仍可掛於門戶治時疫不相傳染方用水磨雄黃塗於鼻上或以明雄黃一塊重五錢以絹帛包系頭頂心亦妙一方或以上好香油塗鼻中亦可一方以桃樹葉上虫搗爛以涼水調服之亦可一方以赤小豆同糯米浸水缸中每日取水用之一方用貫仲浸水用之四時非時之气時气者乃天疫暴厲之气流行凡四時之令不正者乃有此气行也若人感之則長幼相似而病及能傳染於人其作與傷寒相似蓋傷寒因寒而得之此乃疫气不可與寒同論也治法要當辟散疫气扶正气爲主若多日不解邪熱傳變何證宜從傷寒變證條內詳而用之惟發散之藥則不同矣凡發散湯劑藿香正气散芎芷香蘇散十神湯人參敗毒散十味芎蘇等方皆可選而用之也春溫活人曰春應溫而淸气折之責邪在肝或身熱頭疼目眩嘔吐長幼率相似升麻葛根湯解肌湯四時通用敗毒散陶氏曰交春分後至夏至前不惡寒而渴者爲溫病用辛涼之藥微解肌不可大發汗裏證見者用寒涼之藥急攻下不可誤汗誤下常須識此表證不與正傷寒及治裏證同也夏溫活人曰夏應暑而寒气折之責邪在心或身熱頭痛腹滿自利長幼率相似理中湯射幹湯半夏桂甘湯陶氏曰交夏至後有頭疼發熱不惡寒而渴此名溫病愈加熱者名熱病止用辛涼之藥解肌不宜大汗裏證見急攻下表證不與正傷寒同治裏證治法同秋溫活人曰秋應涼而大熱抑之責邪在肺濕熱相搏民多病癉咳嗽喘金沸艸散白虎加蒼術湯病癉發黃茵陳五苓散陶氏曰交秋至霜降前有頭疼發熱不惡寒身體痛小便短者名濕病亦用辛涼之藥加燥以解肌亦不宜汗裏證見者宜攻下表證不與正傷寒同冬溫活人曰冬應寒而反大溫折之責邪在腎宜葳蕤湯丹溪云冬溫爲病非其時而有其气者冬時嚴寒君子當閉藏而反發泄於外專用補藥帶表藥作人中黃方用竹筒兩頭畱節一節中作一竅納甘艸於中仍以竹木釘塞其竅冬月置大糞缸內浸一月取出曬漧用治溫毒﹝用此藥一味入補藥帶表同煎服之﹞

活人曰仲景云冬溫之毒與傷寒大異蓋傷寒者傷寒气而作冬溫者感溫气而作寒疫者暴寒折人非觸冒之過其治法不同所施寒熱溫涼之劑亦異不可拘以日數發汗吐下隨證施行要之治熱以寒溫而行之治溫以淸冷而行之治寒以熱涼而行之治淸以溫熱而行之以平爲期不可以過此爲大法神效沃雪湯﹝附﹞治傷寒陰陽二證未辧時行疫癘惡气相傳服之如湯沃雪此藥功力不可具述蒼術﹝堅者炮刮去皮﹞漧薑﹝炮制﹞甘艸﹝炙各六兩﹞濃朴﹝去皮姜制﹞防風﹝嫩者﹞白芍藥﹝去皮﹞

漧葛﹝各四兩﹞上咀每服四錢水二鐘煎至一鐘去滓熱服之不拘時少頃取生薑蔥作羹投之避風坐臥身體微潤卽愈如疫气正相傳染淸晨進一服爲佳常服每用二錢水一盞煎至八分服

卷七四時傷寒不同

多眠多汗脈浮爲風溫

陽脈浮滑陰脈濡弱者更遇於風變爲風溫﹝此前熱未歇又感於風者也難經曰中風之脈陽浮而滑陰濡而弱風來乘熱故變風溫﹞

若發汗以身灼熱者名曰風溫風溫爲病脈陰陽俱浮自汗出身重多眠睡鼻息必鼾語言難出若被下者小便不利直視失溲若被火者微發黃色劇則如驚癇時螈若火燻之一逆尙引日再逆促命期﹝成傷寒發汗已則身涼若發汗已身灼熱者非傷寒爲風溫也風傷於上而陽受風气風與溫相合則傷衛脈陰陽俱浮自汗出者衛受邪也衛者气也風則傷衛溫則傷气身重多眠睡者衛受風溫而气昏也鼻息必鼾語言難出者風溫外甚而气擁不利也若被下者則傷髒气太陽膀胱經也內經曰膀胱不利爲癃不約爲遺溺癃者小便不利也太陽之脈起目內內經曰瞳子髙者太陽不足戴眼者太陽已絕小便不利直視失溲爲下後竭津液損髒气風溫外勝經絡欲絕也爲難治若被火者則火助風溫成熱微者熱瘀而發黃劇者熱甚而生風如驚癇而時螈也先曾被火爲一逆若更以火燻之是再逆也一逆尙猶延引時日而不愈其再逆者必致危殆故云促命期﹞

附活風溫者脈尺寸俱浮頭疼身熱常自汗出體重其息必喘四肢不收嘿嘿但欲眠治在少陰厥陰不可發汗發卽譫語獨語內煩躁不得臥若驚癇目亂無精如此死者醫殺之耳風溫忌發汗宜葳蕤湯身灼熱者知母漧葛湯如渴甚者栝蔞根湯脈沈身重汗出者漢防己湯萎蕤湯治風溫兼療冬溫及春月中風傷寒發熱頭眩疼咽喉幹舌彊胸內疼痞腰背彊葛根白芷麻黃﹝用沸湯泡﹞杏仁﹝去尖皮雙仁者﹞甘艸﹝炙各半兩﹞萎蕤﹝七錢半﹞石膏﹝杵碎﹞羌活﹝去蘆各一兩﹞川芎﹝三錢﹞靑木香﹝一錢﹞上咀每服五錢水一盞半煎半鐘日三四服又方萎蕤白薇麻黃獨活杏仁川芎靑木香甘艸﹝各一兩﹞石膏﹝三兩﹞上咀以水八升煮取三升去滓分三服取汗若一寒一熱加朴硝二錢半大黃三兩下之如無木香可用麝香一分短劇方云葳蕤湯治冬溫春月中風傷寒則發頭腦疼痛咽喉幹舌彊肉疼心胸痞滿腰背彊知母漧葛湯治風溫身體灼熱甚者知母葳蕤﹝各三錢﹞天南星﹝生﹞麻黃﹝去根節﹞防風杏仁羌活﹝各二錢﹞甘艸黃芩木香升麻人參川芎﹝各一錢﹞石膏﹝六錢﹞葛根﹝八錢﹞上咀每服五錢水一盞半煎至一盞去滓服防己湯治風溫脈浮身重汗出﹝一方無人參﹞

防己﹝四兩﹞甘艸﹝炙﹞黃﹝蜜炙﹞人參﹝各一兩﹞生薑﹝二兩﹞白術﹝三兩﹞上咀每服五錢水一盞半煮取一中盞去滓飲訖仍坐被中汗出如虫行或被臥取汗出﹝許學士云風溫誤汗用防己黃湯救之﹞

栝蔞根湯治風溫灼熱大渴石膏人參漧葛﹝各二錢﹞栝蔞根﹝三錢﹞防風知母﹝各一錢半﹞甘艸﹝一錢﹞上作一服水二鐘煎至一鐘通口服滓再煎葛根龍膽湯治風溫脈弱身重汗出石膏﹝五分﹞甘艸﹝七分﹞龍膽艸桂枝﹝各一錢無汗不用﹞白芍藥大靑﹝各一錢半﹞葛根升麻﹝各二錢﹞葳蕤﹝三錢﹞生薑﹝三片﹞上煎服法同前海治風溫活人本方葳蕤湯以有麻黃不敢用宜白術湯主之﹝方見前太陽病發熱條﹞若頭眩汗出筋惕肉者加牡蠣若腰背彊硬者加羌活若舌漧發渴者加人參若身灼熱甚者加知母若身體重多汗者加黃若內傷冷者不加

卷七四時傷寒不同

一身盡痛爲濕

成濕有數種有濕痺者痺者痛也濕則關節疼但當利其小便者是也有寒濕相搏其證但頭汗出背彊欲得被覆向火者是也有風濕相搏者一身盡痛法當汗出而解者是也有頭中寒濕此中之淺者故鼻塞納藥鼻中者是也有先濕而後感風者身痛發熱日晡劇者此名風濕是也太陽濕家病與太陽傷寒相似其不同者脈沈而細者是也痙家脈亦沈而細疑若相似答曰脈𨿽相似而證有異濕則身疼痙則身不疼也脈法脈經曰沈而緩沈而細皆中濕脈大或脈浮虛而澀者皆寒濕脈來滑疾濕熱脈洪而緩陰陽兩虛濕熱自甚脈浮風濕趙氏曰仲景論風濕之脈浮虛而澀夫浮者風也澀者濕也脈經亦曰脈來甚者爲病寒濕也活人書以一浮脈爲風濕之胗浮可言風不可言濕當從仲景浮虛而澀可也風濕病者一身盡疼發熱日晡所劇者此名風濕此病傷於汗出當風或久傷取冷所致也﹝成一身盡疼者濕也發熱日晡所劇者風也若汗出當風而得之者則先客濕而後感風若久傷取冷得之者則先傷風而後中濕可與麻黃杏仁薏苡仁甘艸湯﹞

麻黃杏仁薏苡仁甘艸湯方麻黃﹝去節﹞薏苡仁﹝各半兩﹞甘艸﹝炙二錢半﹞杏仁﹝十枚去皮尖炒﹞水三盞煎至一盞半去滓分二服避風取微汗風濕相搏傷寒八九日風濕相搏身體疼煩不能自轉側不嘔不渴脈浮虛而澀者桂枝附子湯主之﹝以散表中風濕若大便硬小便自利去桂加白術湯○此條妙在脈浮虛而澀脈若沈實滑大數者非也﹞風濕相搏一身盡痛疼法當汗出而解值天陰雨不止醫云此可發汗旣汗之病不愈者何也答曰發其汗汗大出者但風气去濕气在是故不愈也若治風濕者發其汗但微微似欲汗出者風濕俱去也﹝成值天陰雨不止明其濕勝也內經曰陽受風气陰受濕气又曰傷於風者上先受之傷於濕者下先受之風濕相搏則風在外而濕在內汗大出者其气暴暴則外邪出而裏邪不能出故風去而濕在汗微微而出者其气緩緩則內外之邪皆出故風濕俱去也○麻黃白術湯桂枝附子湯風濕宜汗桂枝加白術黃防己湯﹞風濕相搏骨節煩疼掣痛不得屈伸近之則痛劇汗出短气小便不利惡風不欲去衣或身微腫者甘艸附子湯主之﹝活人用杏仁湯﹞

寒濕相搏濕家其人但頭汗出背彊欲得被覆向火若下之早則噦胸滿小便不利舌上如苔者以丹田有熱胸中有寒渴欲得水而不能飲則口燥煩也﹝成濕勝則多汗傷寒則無汗寒濕相搏𨿽有汗而不能周身故但頭汗出也背陽也腹陰也太陽之脈夾脊抵腰太陽客寒濕表气不利而背彊也裏有邪者外不惡寒表有邪者則惡寒欲得被覆向火者寒濕在表而惡寒也若下之早則傷動胃气損其津液故致噦而胸滿小便不利下後裏虛上焦陽气因虛而陷於下焦爲丹田有熱表中寒乘而入於胸中爲胸上有寒便舌上生白苔滑也髒燥則欲飲水以胸上客寒濕故不能飲而但口燥煩也○或云小陷胸湯甘艸及附子湯小便不利五苓散理中去姜加術選用小便利者桂枝加附子理中加茯苓茯苓白術湯選用﹞

頭中寒濕濕家病身上疼痛發熱面黃而喘頭痛鼻塞而煩其脈大自能飲食腹中和無病病在頭中寒濕故鼻塞納藥鼻中則愈﹝成病有淺深證有中外此則濕气淺者也何以言之濕家不云關節煩疼而云身上疼者是濕气不流關節而外客肌表也不云發熱身似燻黃復云發熱面黃而喘是濕不漧於脾而薄於上焦也陰受濕气則濕邪爲深今頭痛鼻塞而煩是濕客於陽而不客於陰也濕家之脈當沈細爲濕气內流脈大者陽也則濕不內流而外在表也又以自能飲食胸腹別無滿痞爲腹中和無病知其濕气微淺納藥鼻中以宣泄頭中寒濕○瓜蒂散溫熱溫家之爲病一身盡疼發熱身色如燻黃也﹝成身黃如橘子色者陽明瘀熱也此身如燻黃卽非陽明瘀熱身黃發熱者梔子柏皮湯主之爲表裏有熱則身不疼痛此一身盡疼非傷寒客熱也知濕邪在經而使之脾惡濕濕傷則脾病而色見是以身發黃者爲其黃如煙燻非正黃色也○徐氏曰此本濕熱證而論不言熱無治法或治以白術附子湯甘艸附子湯桂枝加桂等藥愚意恐與濕熱病不宜﹞

溫痺太陽病關節疼痛而煩脈沈而細者此名濕痺濕痺之候其人小便不利大便反快但當利其小便﹝或云甘艸附子湯麻黃連翹赤小豆湯千金翼細作緩○金匱曰霧傷皮腠濕流關節疼痛而煩者濕气內流也濕同水也脈沈而細者水性趨下也痺痛也因其關節煩疼而名曰濕痺非香港腳之痺也內經曰濕勝則濡泄小便不利大便反快者濕气內勝也但當利其小便以宣泄腹中濕气古云治濕不利小便非其治也○趙氏曰活人云一身盡疼發熱身黃小便不利大便反快此名中濕又注云脈細者非也愚詳仲景上文脈沈而細爲濕痺今活人卻以脈細爲非豈濕痺與中濕異歟旣曰身黃又不明言其色如燻黃與黃如橘子色豈中濕與陽明瘀熱同乎至於治法旣曰不可火攻不可發汗而仲景有濕家下之早則噦又下之早則額上汗出微喘小便利者死小利不止者亦死此又有不可下者也﹞

風寒濕雜合爲痺爲痙活人曰風寒濕雜至合而爲痺身重汗出惡風痛如歷節狀防己黃湯○經曰病身熱足寒頸項彊急惡寒時頭熱面赤目脈赤獨頭搖卒口噤背反張者此太陽中風重感寒濕爲痙也或云白術黃附子湯﹝徐氏曰錯雜之邪合至當論其先後多少分治可也﹞

濕病與傷寒相似黃氏曰太陽濕家病與太陽傷寒相似其不同者濕脈沈而細也愚按脈經曰脈大或浮虛皆寒濕是濕脈亦不專於沈細豈可恃此以差別傷寒還當以證參之庶幾無失濕脈與痙脈亦有相似者而證則不同濕則身疼痙則身不疼也趙氏曰頭疼發熱背彊身痛似與傷寒相似其不同者脈沈而細頭汗面黃能飲食所以爲異也夫太陽傷寒脈必浮盛今脈沈細苟非濕證卽陽證得陰脈也蓋有面黃頭汗其爲濕也明矣其濕家能飲食者爲病在經而不幹於裏也然大便反快而小便滯者亦經絡澀滯不能施化所致也濕溫活人曰其人傷濕又中於暑名曰濕溫兩脛逆冷胸滿頭目痛妄言多汗其脈陽浮而弱陰小而急茯苓白術湯白虎加蒼術湯切勿發汗汗之名重必死趙氏曰活人云嘗傷於濕因而中暑濕熱相搏則發濕溫許學士云先受暑後受濕𨿽所言感受先後不同而其證治則一也又論脈曰陽濡而弱陰小而急許學士以關前爲陽關後爲陰紀氏則以浮爲陽沈爲陰𨿽所言部位不同而其脈狀則一也要之二說皆通不可偏廢然於用藥則白虎加蒼術誠爲至當但活人書前不可表門兼言術附湯此濕溫門卻但言白虎而不言術附何耶龐氏方云愚醫昧於冷熱之脈見足脛冷多行四逆輩如此醫殺之耳濕溫脈小緊有類傷寒脈但證候有異數進白虎則脛自溫而瘥朱氏之意豈以術附與四逆藥物相類恐犯龐氏之戒而此問不載設若濕气勝臟腑虛大便滑術附其可廢乎屠氏藥法見前本義云一身盡痛不能轉側者謂之濕溫吳氏曰經曰濕溫之脈陽濡而弱陰小而急活人書謂其先傷於濕後傷於暑暑濕相搏其證多汗妄言雙脛逆冷者宜術附湯加人參香薷扁豆主之若脈大有力自汗煩渴者人參白虎湯加白術主之輕者或十味香薷飲淸暑益气湯增損主之但在除濕益元气淸暑而已方見中暑門死證濕家下之額上汗出微喘小便利者死若下利不止者亦死﹝成濕家發汗則愈金匱要略曰濕家身煩疼可與麻黃加術四兩發其汗爲宜若妄下則大逆額上汗出而微喘者乃陽气上逆也小便自利或下利者陰气下流也陰陽相離故云死矣內經曰陰陽離決精气乃絕﹞

麻黃加術湯方麻黃﹝三兩去節﹞桂枝﹝去皮﹞甘艸﹝炙各二兩﹞杏仁﹝七十枚去皮尖﹞白術﹝四兩﹞

上五味以水九升先煮麻黃減二升去上沫納諸藥煮取二升半去滓溫服八合覆取微似汗此外治濕方論雜病首冊已詳不復贅敍

卷七四時傷寒不同

身反張爲痙

有汗爲柔痙無汗爲剛痙證治詳見雜病五冊不復贅敍

卷七

婦人傷寒

婦人傷寒六經傳變治例皆與男子同法惟經水適來適斷熱入血室與夫胎前產後崩漏帶下則治有殊別也熱入血室婦人中風發熱惡寒經水適來得之七八日熱除而脈遲身涼胸脇下滿如結胸狀譫語者此爲熱入血室也當刺期門隨其實而瀉之﹝東垣云妄見妄聞夜夢亡人皆肝木太盛而爲邪也刺期門與此義同﹞

許學士治一婦人患熱入血室證醫者不識用補血調气藥延養數日遂成血結胸或勸用前藥予曰小柴胡已遲不可行也無己則有一焉刺期門穴斯可矣予不能鍼請善鍼者治之如言而愈或問曰熱入血室何謂而成結胸也予曰邪气傳入經絡與正气相搏上下流行或遇經水適來適斷邪气乘虛而入血室血入邪迫上入肝經肝受邪則譫語而見鬼復入膻中則血結於胸也何以言之婦人平居水當養於木血當養於肝方未受孕則下行之以爲月水旣妊則中蓄之以養胎及已產則上壅之以爲乳皆此血也今邪气蓄血並歸肝經聚於膻中結於乳下故手觸之則痛非湯劑可及故當刺期門也婦人傷寒發熱經水適來晝日明了夜則譫語如見鬼狀者此爲熱入血室無犯胃气及上二焦必自愈﹝活人云小柴胡湯和之○犯胃气謂下之犯上二焦謂發汗也﹞

衍義云一婦人溫病已十二日診其脈六七至而澀寸稍大尺稍小發寒熱頰赤口漧不了了耳聾問之病數日經水乃行此屬少陽熱入血室也若治不對病則必死乃按其證與小柴胡湯服之二日又與小柴胡湯加桂漧薑一日寒熱遂止又云我臍下急痛又與抵當丸微利臍下痛痊身漸涼脈漸勻尙不了了仍復與小柴胡次日又云我但胸中熱燥口鼻幹又少與調胃承气湯不得利次日又云心下痛又與大陷胸丸半服利三行次日虛煩不樂時亦有所見時復狂言𨿽知其尙有燥屎以其極虛不敢攻之遂與竹葉湯去其煩熱其夜大便自通至曉兩次中有燥屎數枚而狂言虛煩盡解但咳嗽唾此肺虛也恐乘虛而成肺痿遂與小柴胡去人參大棗生薑加漧薑五味子湯一日咳減二日而病悉愈以上皆用張仲景方婦人中風七八日續得寒熱發作有時經水適斷者此爲熱入血室其血必結故如瘧狀發作有時小柴胡湯主之附云婦人傷寒中風治法與男子無異惟熱入血室妊娠傷寒則不同也宜以四物安養胎血佐以汗下之藥治之婦人傷寒中風自汗頭痛項背彊發熱惡寒脈浮而緩恐熱入血室故倍加芍藥桂枝加芍藥湯桂枝﹝一兩半﹞赤芍藥﹝三兩半﹞生薑﹝切一兩半﹞甘艸﹝炙一兩﹞大棗﹝六枚擘﹞上銼細每服五錢水﹝煎服﹞

婦人傷寒脈浮而緊頭痛身熱惡寒無汗發汗後恐熱入血室宜麻黃加生地黃湯麻黃﹝二兩半﹞桂枝﹝一兩半﹞甘艸﹝半兩炙﹞生地黃﹝二兩﹞杏仁﹝二十五枚去皮尖﹞上咀每服五錢水煎服活婦人傷寒經脈方來初斷寒熱如瘧狂言見鬼宜用漧薑柴胡湯柴胡﹝四兩﹞栝蔞根桂枝﹝各一兩半﹞牡蠣﹝﹞漧薑甘艸﹝炙各一兩﹞上咀每服五錢水一盞半煎至七分去滓溫服初服微煩再服汗出而愈羅小柴胡加地黃湯治婦人室女傷寒發熱經水適來適斷晝日明了夜則譫語如見鬼神亦治產後惡露方來忽間斷欲死柴胡﹝一兩二錢半﹞人參黃芩甘艸﹝炙﹞半夏﹝湯洗七次﹞生地黃﹝各七錢﹞上爲粗末每服五錢生薑三片棗二枚水煎服云婦人傷寒身熱脈長而弦屬陽明少陽往來寒熱夜躁晝寧如見鬼狀經水適斷熱入血室不實滿者小柴胡加牡丹皮湯主之大實滿者桃仁承气湯下之小柴胡加牡丹皮湯方柴胡人參牡丹皮﹝各二兩﹞甘艸﹝炙﹞生薑﹝各七錢半﹞半夏﹝湯洗六錢﹞大棗﹝三枚擘﹞黃芩﹝七錢半﹞上銼細每服一兩水煎服婦人傷寒頭痛脈浮醫反下之邪气乘虛而傳於裏經水閉不行心下結硬口燥舌漧寒熱往來狂言如見鬼狀脈沈而數者當下之宜小柴胡加芒硝大黃湯主之柴胡﹝二兩﹞半夏﹝制一兩半﹞黃芩生薑﹝各七錢半﹞大黃芒硝﹝各七錢﹞甘艸﹝炙五錢半﹞大棗﹝三枚擘﹞上銼每服一兩水煎去滓下芒硝再沸溫服若脈不沈數則不可下許辛亥中寓居毗陵學官王仲禮其妹病傷寒發寒熱遇夜則如鬼物所憑六七日忽昏塞涎響如引鋸牙關緊急瞑目不知人疾勢極危召予視之予曰得病之初曾值月經來否其家曰月經方來病作而經遂止一二日發寒熱晝𨿽靜夜則有鬼祟從昨日涎生不省人事予曰此熱入血室之證也仲景云婦人中風發熱惡寒經水適來晝則明了夜則譫語如見鬼狀發作有時此名熱入血室醫者不曉以剛劑與之遂致胸膈不利涎潮上脘喘急息髙昏冒不知人事當先化其痰後除其熱予急以一呷散投之兩時頃涎下得睡省人事次授以小柴胡加地黃湯三服而熱除不汗而自解矣云婦人傷寒表虛自汗身涼四肢拘急脈沈而遲太陽標病少陽本病經水適斷桂枝加附子紅花湯桂枝﹝二兩半﹞芍藥生薑﹝各一兩半﹞甘艸﹝炙一兩﹞附子﹝炮﹞紅花﹝各五錢﹞上銼細每服一兩水三盞煎服婦人傷寒太陽標病汗解表除邪熱內攻熱入血室經水過多無滿實者甘艸芍藥湯甘艸芍藥生地黃川芎﹝各一兩﹞上咀每服一兩水三盞煎至一盞半去滓入發灰五錢調勻溫服不止者刺隱白妊娠傷寒吳凡妊娠傷寒六經治例皆同但要安胎爲主凡藥中有犯胎者則不可用也如藿香正气散十味芎蘇散參蘇飲小柴胡湯之類有半夏能犯胎如用須去之若痰多嘔逆必用之以半夏曲則可如無沸湯泡七次去皮臍生薑自然汁拌曬漧乃可用也凡川烏附子天雄側子肉桂漧薑大黃芒硝芫花甘遂大戟蜀漆水蛭虻虫桃仁牡丹皮漧漆代赭石瞿麥牛膝等類之物皆動胎之藥凡用必須斟酌仔細而詳之也其餘詳見各條治例玆不錄凡護胎之法傷寒熱病熱甚者宜用井底泥塗臍二寸幹卽又塗之一方以白藥子爲末水調塗之一方以伏龍肝末水調塗之可護胎也大抵妊娠傷寒合用湯劑必加黃芩白術二味能安胎也或以此二味煎湯與之或爲細末白湯調下二三錢亦佳如妊婦素稟弱者藥中四物湯佐之不可缺也且如用小柴胡湯去半夏加白術合四物湯用之可以保胎除熱也其效如神餘皆仿此用之則妙矣潔黃解肌湯治婦人妊娠傷風自汗人參黃當歸川芎甘艸﹝炙各五錢﹞芍藥﹝六錢﹞加蒼術生地黃亦可上爲粗末每服五錢水煎溫服無時海若妊娠傷寒中風表虛自汗頭痛項彊身熱惡寒脈浮而弱太陽經病宜表虛六合湯四物湯﹝四兩﹞桂枝地骨皮﹝各七錢﹞

若妊娠傷寒頭痛身熱無汗脈緊太陽經病宜表實六合湯四物湯﹝四兩﹞麻黃細辛﹝各半兩﹞

若妊娠傷寒中風濕之气肢節煩疼脈浮而熱頭痛者太陽標病也宜風濕六合湯四物湯﹝四兩﹞防風蒼術﹝制各七錢﹞

若妊娠傷寒下後過經不愈濕毒發斑如錦紋宜升麻六合湯四物湯﹝四兩﹞升麻連翹﹝各七錢﹞

若妊娠傷寒胸脇滿痛而脈弦少陽證宜柴胡六合湯四物湯﹝四兩﹞柴胡黃芩﹝各七錢﹞

若妊娠傷寒大便硬小便赤气滿而脈沈數陽明太陽本病也急下之宜大黃六合湯四物湯﹝四兩﹞大黃桃仁﹝去皮尖麩炒十枚﹞

若妊娠傷寒汗下後咳嗽不止者宜人參六合湯四物湯﹝四兩﹞人參五味子﹝各五錢﹞

若妊娠傷寒後虛痞脹滿者陽明本虛宜濃朴六合湯四物湯﹝四兩﹞濃朴枳實﹝麩炒各五錢﹞

若妊娠傷寒汗下後不得眠者宜梔子六合湯四物湯﹝四兩﹞梔子黃芩﹝各五錢﹞

若妊娠傷寒大渴蒸蒸而煩脈長而大者宜石膏六合湯四物湯﹝四兩﹞石膏知母﹝各五錢﹞

若妊娠傷寒小便不利太陽本病宜茯苓六合湯四物湯﹝四兩﹞茯苓澤瀉﹝各五錢﹞

若妊娠傷寒太陽本病小便赤如血者宜琥珀六合湯四物湯﹝四兩﹞琥珀茯苓﹝各五錢﹞

若妊娠傷寒汗下後血漏不止胎气損動者宜膠艾六合湯四物湯﹝四兩﹞阿膠艾﹝各五錢一方加甘艸同上一方加甘艸漧薑黃﹞

若妊娠傷寒四肢拘急身涼微汗腹中痛脈沈而遲少陰病也宜附子六合湯四物湯﹝四兩﹞附子﹝炮去皮劑﹞桂﹝各五錢﹞

若妊娠傷寒蓄血證不宜墮胎藥下之宜四物大黃湯下之四物湯﹝四兩﹞生地黃大黃﹝酒浸各五錢﹞

婦人妊娠或蓄血抵當桃仁勿妄施要教子母俱無損大黃四物對分之丹施孺人傷風未解兩足下脛冷嗽多不吐痰頭眩蓋其性急又當臨月黃芩﹝半錢﹞陳皮白術﹝各一錢﹞蘇桔﹝三分﹞木通枳殼﹝炒各五分﹞麻黃﹝三分﹞甘艸﹝炙二分﹞

桔梗蒼術﹝各半錢﹞上水煎服無時云婦人有孕傷寒脈浮頭重腹中切痛宜桂枝芍藥當歸湯桂枝芍藥當歸﹝各一兩﹞上銼細每服一兩水煎婦人妊娠傷寒自利腹中痛食飲不下脈沈者太陰病也宜芍藥湯芍藥白術甘艸茯苓﹝各一兩﹞上如前修服活治妊娠傷寒安胎宜阿膠散人參白茯苓阿膠﹝炒﹞桑寄生白術﹝各等分﹞上搗羅爲細末糯米飲調下二錢日二服治妊娠傷寒安胎宜白術散白術黃芩﹝新瓦上炒香各等分﹞上爲末每服三錢水一鐘生薑三片大棗一枚擘破同煎至七分去滓溫服但覺頭疼發熱便可服二三服卽瘥惟四肢厥冷陰證見者未可服治妊娠傷寒憎寒發熱當發其汗宜蔥白湯蔥白﹝十莖﹞生薑﹝二兩切﹞上銼水二盞煎至一盞連服取汗海蔥白一物湯用蔥白二把以水一升熟煮取汁令食盡亦生安胎若胎損須臾卽出紫蘇散治胎气不和揍上心腹脹滿疼痛謂之子懸能安活胎亦下損胎又治傷寒頭疼發熱徧身疼痛紫蘇葉當歸﹝各一兩﹞人參甘艸﹝炙各半兩﹞大腹皮川芎白芍藥陳皮﹝去白各一兩﹞每服八錢水一鐘半生薑五片蔥白三莖連須煎至一鐘去滓食前熱服若心腹甚痛者加木香元胡索研同煎服芎蘇散治妊婦傷寒頭痛增寒壯熱身痛項彊紫蘇葉川芎白芍藥白術陳皮漧葛甘艸麥門冬﹝各等分﹞銼散每服四錢姜四片蔥白三莖煎熱服治婦人傷寒妊娠服藥例若發熱惡寒不離桂枝芍藥若往來寒熱不離柴胡前胡若大渴者不離知母石膏五味子麥門冬若大便泄者不離桂附漧薑白術若大便燥結者不離大黃黃芩若月經適來適斷者不離小柴胡若胎不安者不離人參阿膠白術黃芩若發汗者不離煎豉生薑麻黃旋復若頭痛者不離石膏山梔前胡若傷暑頭痛者不離柴胡甘艸石膏若滿悶者不離枳實陳皮若胎气不安者不離黃芩麥門冬人參若斑發黑者不離黃芩梔子升麻大治妊娠時气身大熱令子不落護胎方伏龍肝研爲極細末調塗臍下三寸幹卽易瘥卽止又方井水泥塗幹卽易之﹝二方出本事有效﹞

又方浮萍藍根朴硝蛤粉大黃﹝微炒﹞上爲末水調傅臍上安胎解熱極妙又方白藥子爲末水調傅腹上治妊娠霍亂二方﹝附少陰吐利門﹞

治妊娠發斑變爲黑色宜梔子大靑湯黃芩升麻梔子仁﹝各二兩﹞大靑杏仁﹝各半兩﹞上咀每服五錢水一盞半細切蔥白三寸煎至一盞去滓溫服產後傷寒吳新產後患傷寒不可輕易發汗蓋有產時傷力發熱去血過多發熱惡露不去發熱三日蒸乳發熱或有早起動勞飲食停滯一皆發熱狀類傷寒要在仔細詳辧切不可輒便發汗大抵產後大血空虛若汗之則變筋惕肉或鬱冒昏迷而不省或風搐搦而不定或大便祕澀而難去其害非輕切宜精審凡有發熱且與四物湯以川芎當歸爲君最多白芍藥須炒過酒蒸熟地黃佐之如發熱加軟苗柴胡人參漧薑主之最效蓋漧薑之辛熱能引血藥入血分气藥入气分也且能去惡養新有陽生陰長之道以熱治熱深合內經之旨予嘗用之取效如神故錄以勸之如有惡露未盡者益母丸黑神散必兼用之若胃虛食少者必加白術茯苓有痰嘔逆者必加陳皮半夏其餘六經各條治例皆同但藥中必加四物湯爲主乃養血務本之要也產後中風數十日不解頭微痛惡寒時時有熱心下悶漧嘔汗出𨿽多陽旦證可與陽旦湯﹝卽桂枝湯方見太陽病﹞

產後中風發熱面赤喘而頭痛竹葉湯主之竹葉﹝一把﹞葛根﹝三兩﹞防風桔梗桂枝人參甘艸﹝炙各一兩﹞上咀每服五錢棗一枚姜五片水一盞半煎一盞去滓服溫覆使汗出若頭項彊用大附子半錢煎藥揚去沫嘔者加半夏一錢丹產後發熱惡寒皆屬血气虛左手脈不足補血右手脈不足補气凡惡寒發熱又腹痛當去惡血惡寒發熱乳汁不通及膨者無子當消用麥芽二兩炒研細淸湯作四服調下有子當下用木通通艸豬蹄汁調煎服產後才見身熱不可發表並一切苦寒藥必用漧薑治之大發其熱輕則用茯苓淡滲其熱大凡產後發熱頭痛身疼不可便作感冒治之此等多是血虛或敗血作梗宜以平和之劑與服必效如玉露散或四物加北柴胡等分煎服若便以小柴胡湯及竹葉石膏湯之類竟不救者多矣玉露散治產後乳脈不行身體壯熱疼痛頭目昏痛大便澀滯悉治之涼膈壓熱下乳人參茯苓甘艸﹝各半兩﹞苦梗﹝炒﹞川芎白芷﹝各一兩﹞當歸﹝二錢半﹞芍藥﹝七錢半﹞上咀每服五錢水一盞煎至七分溫服如煩熱甚大便祕者加大黃二錢半

卷七

小兒傷寒

潔傷寒表裏攻發有表證惡風惡寒者當發表﹝海藏雲惡風者白術散惡寒者神術湯﹞如气盛能食不大便無表證者可攻裏春主溫屬木身溫當發汗﹝海藏雲神術湯﹞夏主長屬火身熱而煩躁合大發散﹝海藏雲神術加黃湯﹞長夏主化屬土及居四季同當調其飲食﹝海藏雲四君子湯﹞秋主收屬金身涼內溫合微下﹝海藏雲通膈丸金花丸﹞冬主髒屬水身熱而惡寒是熱在外而寒在內身寒而惡熱是熱在內而寒在外﹝海藏雲熱在內者調胃承气湯寒在內者調中湯丸﹞

潔凡傷寒宜根據四時陰陽升降逆順剛柔而施治法气升浮則順發之收藏則下之有汗發熱惡風脈浮緩者風傷衛桂枝湯無汗發熱惡寒不當風而自憎寒脈浮緊者寒傷榮麻黃湯有汗發熱惡風脈浮緊無汗發熱惡寒脈浮緩謂之榮衛俱傷靑龍桂枝麻黃各半湯無汗發熱不惡風寒脈沈洪者可下之更詳認其厥與不厥量寒熱淺深而治之有汗四肢厥脈沈微者名陰厥四逆湯無汗四肢厥脈沈微者名陽厥大承气湯加膩粉如四肢不厥身熱內外皆陽不動三焦宜涼藥三五服下之黃芩甘艸湯黃芩白術湯黃芩蒼術湯黃芩梔子湯連翹飲子小柴胡湯八正散涼膈散白虎湯五黃散此上中下三焦藥宜選用之中暑脈虛背惡寒自汗而渴者白虎湯身涼脈緊熱在內者急下之口燥咽漧不大便是也無汗身大熱者可發汗升麻湯大靑膏天麻膏有汗身大熱者桂枝湯惺惺散解肌湯小柴胡湯白術防風湯可選用之發汗者量四時暄暑燥濕風寒各宜春涼夏寒秋溫冬熱而發之錢傷風貪睡口中气熱呵欠煩悶當發散與大靑膏表證也﹝潔古補遺云小兒外感於風寒拘急呵欠煩悶皮毛澀口中气熱者當發散秋冬用溫熱藥春夏用涼寒藥﹞

大靑膏方天麻靑黛﹝研各一錢﹞白附子﹝生一錢半﹞蠍尾﹝去毒生半錢﹞朱砂﹝研﹞天竺黃﹝研﹞麝香﹝各一字匕﹞烏梢蛇內﹝酒浸焙榦取末半兩﹞上同研細生蜜和成膏每服半皂子或一皂子大月中兒粳米大同牛黃膏薄荷水化一處服之五歲以上同甘露散服雄黃膏治傷風溫壯熱引飲雄黃﹝小棗大研蘿卜根水並醋一大盞煮盡﹞甘艸末川甜梢﹝各三錢﹞寒水石﹝研細五錢匕﹞腦子﹝一字匕﹞

朱砂﹝五分﹞上研勻煉蜜成膏薄荷湯化下半皂子大上此及前方發散貪睡口气熱呵欠煩悶表證者蓋爲三歲以下小兒未能言者設也活尋常風壅發熱鼻涕痰嗽煩渴惺惺散主之惺惺散治小兒風熱及傷寒時气或瘡疹發熱桔梗細辛人參白術甘艸栝蔞根白茯苓川芎﹝各等分﹞上爲末每服二錢姜二片薄荷二葉煎服三歲以下作四五服凡小兒不問傷風傷寒風熱與此卽愈海傷寒時气風熱痰壅咳嗽及气不和者四君子加細辛栝蔞桔梗各一分生薑薄荷煎或加防風川芎各一分分內有寒及遇天寒欲發散者則去栝蔞加桔梗多虛汗夜啼者加麥門冬傷風身熱頭痛气促者四君子加川芎防風等分細辛羌活減半同煎活咽喉不利痰實咳嗽鼠粘子湯云人參羌活散治小兒寒邪及瘟气時疫瘡疹頭痛體痛壯熱多眠不語潮濕煩渴痰實咳嗽羌活獨活柴胡人參芎枳殼﹝炒﹞甘艸﹝炙﹞白茯苓﹝去皮各二兩﹞前胡桔梗天麻﹝酒浸炒﹞

地骨皮﹝各半兩﹞上爲散每服二錢水一盞入薄荷少許同煎去渣溫服不拘時候七寶散治時气頭昏體熱小兒同乳母服大人亦可紫蘇葉香附﹝炒各三兩﹞陳皮甘艸桔梗白芷川芎﹝各一兩﹞上咀姜棗煎服海麻黃黃芩湯治小兒傷寒無汗頭痛身熱惡寒麻黃赤芍藥黃芩﹝各半兩﹞甘艸﹝炙﹞桂枝﹝各二錢半﹞上爲粗末水煎服升麻黃芩湯治傷風有汗頭疼發熱惡風升麻葛根黃芩芍藥﹝各五錢半﹞甘艸﹝一錢半﹞上咀每服二錢水煎溫服上惺惺散等藥發散頭痛發熱惡風寒表證者蓋爲三歲以上小兒能言者設也能言故頭疼惡風寒可問而知也前五方通治有汗無汗惡風惡寒第五方治無汗惡寒第六方治有汗惡風錢與大靑膏不解散有下證當下大黃丸主之大熱飲水不止而善食者可微下余不可下也﹝此裏證也潔古補遺云大熱飲水能食不大便用大黃丸作散子與服之如淸便自調愼不可妄下恐外熱逐於內而變結胸危證多矣﹞

大黃丸治風熱裏實口中气熱大小便祕赤飲水不止有下證者宜服之川芎﹝半兩﹞黑牽牛﹝半兩半生半熟炒﹞大黃﹝酒蒸一兩﹞甘艸﹝炙二錢半﹞上爲細末稀糊和丸麻子大二歲每服十丸溫蜜水下乳後服以溏利爲度未利加丸數活頭額痛身體發熱大便黃赤腹中有熱四順散連翹飲三黃丸主之﹝三方並見幼科準繩痘疹門﹞身體潮熱頭目昏痛心神煩躁小便赤大便祕此熱劇也洗心散調胃承气湯主之﹝洗心散見痘門﹞

頭額身體溫熱大便白而酸臭者胃中有食積雙聖丸主之﹝方見科幼食癖門﹞

潔如身表無大熱而小便不利是有濕熱結膀胱仍用勝濕藥白術白茯苓之類利小便則其熱自退云小兒傷寒煩熱小便赤澀大便褐色面赤熱者導赤散錢傷風兼藏兼心則驚悸兼肺則悶亂喘息哽气長出气嗽兼腎則畏明各隨補母髒虛故也傷風手足冷脾臟怯也當先和脾後發散和脾益黃散發散大靑膏主之﹝此治陰厥有汗脈沈微者若陽厥無汗脈沈滑者不宜此法宜大承气湯而加膩粉﹞傷風自利脾臟虛怯也當補脾後發散補脾益黃散發散大靑膏主之未瘥調中丸主之有下證大黃丸下之後服溫驚丸傷風腹脹脾臟虛也當補肺必不喘後發散仍補脾也去脹塌气丸主之發散大靑膏主之傷風吐瀉﹝治見幼科準繩吐瀉門瀉門益黃散白術散發散用大靑膏﹞

湯治夾驚傷寒熱極生風薄荷散薄荷葉﹝半兩﹞羌活全蠍麻黃﹝去根節﹞甘艸﹝各一錢二分半﹞天竺黃僵蠶白附子﹝炮各二錢半﹞

爲細末每服一錢水半盞煎至三分加竹瀝少許妙雲小兒表傷寒則皮膚閉而爲熱盛卽生風欲爲驚搐血气未實不能勝邪故發搐也大小便根據度口中气熱當發之宜大靑膏肺盛復有風冷則胸滿短气气急喘嗽上气當先散肺後發散風冷散肺瀉白散散風大靑膏主之若止傷寒﹝則不胸滿﹞腎虛則畏明宜補腎地黃丸﹝有表者間用地黃膏發散之﹞

傷風下後虛熱以藥下之太過胃中虛熱飲水無力當生胃中津液多服白術散小兒結熱於內口漧而渴身黃體重者宜白術散湯傷寒發渴宜白虎湯潔大熱飲水能食不大便用大黃丸作散服之上三方白術散治虛渴爲下後而食少胃虛者設也白虎湯大黃丸治實渴爲未經下而能食不大便者設也潔傷寒咳嗽吐淸水哽气長出气是肺之不足也合用阿膠散面白如枯骨者死不治身熱咳喘吐痰者當用褊銀丸﹝方見幼科咳嗽門﹞

上二方治咳嗽阿膠散治虛嗽爲哽气長出气者設也褊銀丸治實嗽爲痰盛喘滿者設也若有表證惡風寒而嗽者當用惺惺散加減四君子湯鼠粘子湯之類陰厥陽厥﹝見﹞

潔身大熱吐逆不止者茯苓半夏湯﹝卽小半夏加茯苓湯方見嘔門﹞

湯傷寒嘔者枳殼半夏湯枳殼半夏﹝各半兩﹞上水一碗姜十片煎至半碗十歲以下作五服藿香正气散治傷寒發嘔藿香葉濃朴﹝制﹞半夏﹝制﹞甘艸﹝炙﹞陳皮蒼術﹝米泔浸各等分﹞上咀每服二錢水半盞姜三片棗一枚煎至二分去滓溫服潔大吐者當下之白餅子珍珠丸消積丸﹝三方俱見幼科食癖門﹞潮熱有時胸滿短气嘔吐者桃枝丸﹝方見幼科積熱門﹞上七方治傷寒嘔吐前二方治痰飲而吐中一方治有表而吐後四方治有裏而吐其桃枝丸治裏熱而吐餘二方治表寒而吐也湯傷寒自汗當補虛和陰陽小建中湯減桂加黃人參地黃黃﹝一兩﹞白芍藥﹝三兩﹞甘艸人參熟地黃﹝各半兩﹞上咀每二錢水半盞煎至三分去渣服小兒傷寒形證頭痛體痛鼻塞或流涕喉內喘息兩手脈洪數頰赤眼澀身上寒毛起口鼻出水眼赤黃口漧澀咳嗽山根靑色噴嚏活頭目疼痛而畏人惡寒者此傷寒證也云設令小兒卒暴身壯熱惡寒四肢冷或耳尻冷鼻气熱爲斑疹也與傷寒表證相似此胎气始發自當作斑疹治之內之外若與傷寒表證同治者誤也吳小兒傷寒六經治例皆同但有胎熱驚熱血熱客熱寒熱潮熱痰熱食熱變蒸發熱痘疹發熱傷風發熱一皆發作狀似傷寒要在明辧之耳況肌體嫩弱血气未定脈法不同藥劑輕小之別故略其節要另開錄於下以便覽焉凡小兒察面色爲先要宜詳察色要略也凡小兒視虎口脈紋者以男左女右手食指第一節

爲初關二節爲中關三節爲末關卽寅卯辰三位也凡脈紋見初關者輕中關者重末關者病危也以紫脈爲驚熱紅脈爲傷寒爲熱白主疳熱少血靑主驚主風主寒主腹中痛主搐搦黃主傷乳食脾虛黑主冷气主中惡主病沈困也凡紫赤靑黑脈紋直透末關者死凡小兒四五歲以一指按其三部脈六七歲以二指按切三部脈十歲以上當密排三指而切之宜詳脈訣要略也脈經曰四五歲以上者呼吸七八至細數者吉九至爲熱十至爲困五至爲寒四至困也十歲左右者五六至爲平也凡胎熱驚熱客熱血熱痰熱寒熱潮熱等治法並見幼科準繩宜詳玩之玆不具錄凡食熱傷乳者則吐乳瓣不消口中醋气傷食則心下滿硬噯气作酸惡食右手气口脈盛手心熱手背不熱發熱則肚背先熱以此別之凡治傷食發熱必以六君子湯爲主或加神曲麥芽棠求子砂仁香附子之類如內實者加枳實靑皮熱不解者加軟苗柴胡炒黃連或黃芩之類以解如無熱宜服香砂保和丸凡變蒸發熱者以長气血也夫變者气上蒸體熱也輕者發熱虛驚耳冷微汗唇中有白泡如珠子三日而愈重者寒熱脈亂腹疼啼叫不食凡乳食輒吐五日愈也凡傷風發熱則貪睡脾澀呵欠頓悶鼻塞噴嚏或鼻流淸涕口中气熱或咳嗽聲重或自汗怕風也宜人參羌活散加減主之其餘治例宜傷風表証之例要在詳辧而治之爾凡傷寒則怕寒拘急發熱翕翕然在表晝夜不止直待汗出方解錢氏曰男子則面黃體重女子則面赤喘急憎寒口中气熱呵欠頓悶項急也大抵傷寒則手背熱手心不熱左手人迎脈緊盛也其餘六經爲病詳見六經發熱例同但藥劑宜輕小也亦有失驚失食傷寒要在審辧而已凡痘疹發熱錢氏曰腮赤多躁噴嚏眼澀呵欠頓悶時發驚悸身重發熱耳尖鼻尖手足稍冷乍涼乍熱睡中驚惕起臥不安者乃其候也切不可認作傷寒輒用發汗或重被蓋覆取汗則大誤矣須仔細辧之凡壯熱痘疹欲出未出者宜用升麻葛根湯主之胃弱食少者必加人參白術白茯苓主之若欲透斑更加紫艸茸爲妙丹溪言但見紅點便忌葛根誠恐發得表虛瘡出爛熳也錢氏治斑瘡未透者以四君子湯加糯米煎先助胃气也一方更加升麻紫艸茸以透斑出凡痘瘡三日至足謂之出齊若小大不等根窠紅活者不必服藥至五日當灌漿若漿來肥滿光澤者不必服藥若五六日漿不來盒飯救之以人參黃當歸三味爲君佐以白術陳皮白芷川芎白芍藥防風炙甘艸之類必須加肉桂三分或五分能引藥入血分化膿爲妙若气逆滿悶出不快者少加木香二三分主之如惡心嘔逆不食者須加丁香三粒以透胃气升發痘毒外出然此皆祕傳之法用之累驗者也若有癢塌寒戰切牙手足冷或嘔或喘或大便下利者此表裏之气俱虛也宜加肉豆蔻訶子各五分熟附子二分或五分主之或十宣內托散加此三味亦佳凡欲靨未靨頭溫足冷或瀉渴或气促四肢冷悶亂不寧臥則哽气寒戰切牙無熱證者宜陳氏十二味異功散主之凡靑幹紫陷有熱者不可用此宜八珍湯加黃升麻紫艸茸生地黃之類主之其餘詳見幼科準繩痘疹門宜詳玩而用焉一方治痘瘡未透漿不至者以烏骨白雄鷄冠上取血和白酒漿溫與之最效凡有癢塌抓損宜房中常燒乳香尢妙宜多用歸等湯大抵痘瘡變黑或靑幹或紫陷漿不來昏沈汗出不止煩躁熱渴腹脹啼哭聲嗄大小便不通者皆難救也凡瘡外黑裏赤者重外白裏黑者極重瘡端裏黑點如鍼孔者難治惟裏外肥紅者最吉若一發並出及一發如鍼頭密者皆難治也要在詳辧而已

卷七

溫病

田春日溫病未滿三日先用惺惺散二服後四五日不解煩渴嘔用白術散如自汗口燥用制白虎湯至六七日大便燥結用四順飲子下心腹大實大滿牛黃通膈丸下初覺之時疑是瘡疹只用葛根升麻湯解肌

卷八

脈法

問曰脈有陰陽者何謂也答曰凡脈大浮數動滑此名陽也脈沈澀弱弦微此名陰也凡陰病見陽脈者生陽病見陰脈者死成陽道常饒大浮數動滑五者比之平脈也有餘故謂之陽陰道常虧沈澀弱弦微五者比之平脈也不及故謂之陰陽傷寒之爲病邪在表則見陽脈邪在裏則見陰脈陰病見陽脈而主生者則邪气自裏之表欲汗而解也如厥陰中風脈微浮爲欲愈不浮爲未愈者是也陽病見陰脈而主死者則邪气自表入里正虛邪勝如譫言妄語脈沈細者死是也大綱當以靜躁處言下後靜者生躁者死不可拘以陰病見陽脈邪气外散也陽病見陰脈邪气乘虛而入也丹謹按經言大浮數動長滑爲陽沈澀弱弦短微爲陰論之略去長短二脈其意何在若以傷寒爲病無長短脈耶仲景之書言長短者蓋不少也脈經二十四種形狀亦無長短二脈又何耶見字恐當作得字說猶言表病得裏脈裏病得表脈若作自表入裏說莫有礙否夫太陽病不解以漸次傳入陽明少陽又三陽經之病不解以漸次傳入於腑悉是可愈之病又有不傳經不加異气者七日後自太陽以漸次傳入陽明少陽與三陽經亦皆爲不治自愈之證非自表入裏者乎初未嘗死此吾之所以不能無疑也考之論中陽病得陰脈有本病自得者有因醫而得者仲景著治法甚詳如太陽病得之八九日如瘧狀發熱惡寒熱多寒少不嘔淸便欲自愈一日二三度發脈微緩者爲欲愈也夫脈微而惡熱者此陰陽俱虛不可更發汗更下更吐也夫太陽病如瘧狀發熱惡寒非陽病乎曰脈微非陰脈乎又傷寒五六日頭汗出微惡寒手足冷心下滿口不欲食大便硬脈細者此爲陽微結必有表復有裏也汗出爲陽微假令純陰結不得復有外證悉入在裏此名半在裏半在表也脈𨿽沈緊不得爲少陰病所以然者陰不得有汗今頭出汗故知非少陰也可與小柴胡湯夫仲景行小柴胡湯非陽病乎曰脈微曰脈沈非陰脈乎此皆陽病之得陰脈者悉是兼述証之陰陽如此者不一未暇枚舉誠思論意固是因病察脈求其所謂陰陽而爲生死之辧爲之傳經者必先推展先賢之意以開後學倘非推明証之陰陽惟以脈與病參之則後學何所適從此吾之所以重有疑也張或謂經言大浮數動滑此名陽也沈澀弱弦微此名陰也夫髙陽生又以弦脈編入七表而爲陽者何也弦者不足之脈也乃發汗後病在表裏之候也故云弦則爲減所以爲陰也夫髙陽生以弦爲陽者因仲景云脈浮而緊者名曰弦也弦者狀如弓弦按之不移也只因一个浮字故編入表脈也殊不知脈浮而弦病尢在表當未汗之時則爲緊也已經發汗之後則爲弦也此一定之論大槪與緊相類然其時則不同但脈候元微不若以未汗已汗爲法則無差失之患矣許仲景之意以弦脈爲陰者兼合乎眾脈而言之也且浮大者陽也兼之以澀弱弦微之類安得不爲陰也若夫沈微而弦沈澀而弦沈細而弦皆爲陰証之脈也蓋少陽之脈弦者仲景之意以一脈而言之也然少陽之气通於春春脈弦者以應春陽時令之脈也豈得不爲陽乎如浮大而弦洪長而弦浮滑而弦浮數而弦者皆爲陽也仲景以弦脈分陰陽二用之理其義微矣王叔和以弦脈爲陽而不言弦爲陰者是以獨指一脈而爲雜病也故仲景之脈不可與雜病同日而語也問曰脈有陽結陰結者何以別之答曰其脈浮而數能食不大便者此爲實名曰陽結也期十七日當劇其脈沈而遲不能食身體重大便反硬名曰陰結也期十四日當劇成結者气偏結固陰陽之气不得而雜之陰中有陽陽中有陰陰陽相雜以爲和不相雜以爲結浮數陽脈也能食而不大便胃實也爲陽气結固陰不得而雜之是名陽結沈遲陰脈也不能食身體重陰病也陰病見陰脈則當下利今大便硬者爲陰气結固陽不得而雜之是名陰結傷寒之病一日太陽二日陽明三日少陽四日太陰五日少陰六日厥陰至六日爲傳經盡七日當愈七日不愈者謂之再經言再經者再自太陽而傳至十二日再至厥陰爲傳經盡十三日當愈十三日不愈者謂之過經言再過太陽之經亦以次而傳之也陽結爲火至十七日傳少陰水水能制火火邪解散則愈陰結屬水至十四日傳陽明土土能制水水邪解散則愈彼邪气結甚水又不能制火土又不能制水故當劇內經曰一候後則病二候後則病甚三候後則病危也○一候五日受邪之初明惡寒發熱自有偏勝故下文云云問曰病有灑淅惡寒而復發熱者何答曰陰脈不足陽往從之陽脈不足陰往乘之曰何謂陽不足答曰假令寸口脈微名曰陽不足陰气上入陽中則灑淅惡寒也曰何謂陰不足答曰假令尺脈弱名曰陰不足陽气下陷入陰中則發熱也成一陰一陽之謂道偏陰偏陽謂之疾陰偏不足則陽得而從之陽偏不足則陰得而乘之陽不足則陰气上入陽中爲惡寒者陰盛則寒矣陰不足陽气下陷入陰中爲發熱者陽盛則熱矣○陽脈不足則惡寒也陰脈不足則發熱也丹按經言凡傷於寒則爲病熱蓋寒客於經陽气怫郁而成熱故發熱寒傷於榮血血旣受傷故惡寒屬太陽證又曰發熱惡寒發於陽也合此二者而觀明是體𨿽熱自惡寒宜解表則麻黃靑龍等主之今曰灑淅惡寒而復發熱當是寒熱往來其屬表者宜小柴胡其屬裏者宜大柴胡其或已汗已下者宜桂枝榦姜湯此三陽證論寒熱往來之平等者如寒熱之或多或少又當輕重較量而施治法今曰陰不足則陽勝而熱陽不足則陰勝而寒又曰陽往從之陰往乘之當是陽並於陰陰並於陽岐伯曰瘧气者更盛更虛似與經文陽盛陰勝之意合未審爲傷寒立論耶爲瘧立論耶孰爲是否張或云經言陰脈不足陽得從之陽脈不足陰得乘之不足乃陽脈微弱之謂所以惡寒發熱也又云脈盛身寒得之傷寒夫傷寒表病未有脈不浮盛者設或微弱卽陽病見陰脈也二說參差必有其理此章論所以然之理非病已發於外而言也凡病傷寒者皆因榮衛不足是以尺寸之脈皆微弱外邪因得相襲使陰陽相乘故灑淅惡寒而復發熱也凡已病之脈則不然若風並於衛則衛實而榮虛故桂枝證脈陽浮而陰弱若風寒並於榮衛則脈皆浮盛所以麻黃證當發其汗也仲景之書各有所指非淺見薄識所能知也陽脈浮陰脈弱者則血虛血虛則筋急也成陽爲气陰爲血陽脈浮者衛气彊也陰脈弱者榮血弱也難經曰气主之血主濡之血虛則不能濡潤筋絡故筋急也其脈沈者榮气微也成內經云脈者血之腑也脈實則血實脈虛則血虛此其常也脈沈者知榮血內微也其脈浮而汗出如流珠者衛气衰也成鍼經云衛气者所以溫分肉充皮毛肥腠理司開闔者也脈浮汗出如流珠者腠理不密開闔不司爲衛气外衰也浮主候衛沈主候榮以浮沈別榮衛之衰微理固然矣然而衰甚於微所以於榮言微而衛言衰者以其汗出如流珠爲陽气外脫所以衛病甚於榮也榮气微者加燒鍼則血流不行更發熱而躁煩也成衛陽也榮陰也燒鍼益陽而損陰榮气微者謂陰虛也內經曰陰虛則內熱方其內熱又加燒鍼以補陽不惟兩熱相合而榮血不行必更外發熱而內躁煩也脈藹藹如車蓋者名曰陽結也成藹藹如車蓋者大而厭厭聶聶也爲陽气鬱結於外不與陰气和雜也按車蓋言浮大卽前浮數之陽結也脈累累如循長竿者名曰陰結也成累累如循長竿者連連而彊直也爲陰气鬱結於內不與陽气和雜也按長竿者緊弦也卽前沈遲之陰結也脈瞥瞥如羹上肥者陽气微也成輕浮而主微也脈縈縈如蜘蛛絲者陽气衰也成縈縈滯也若縈縈惹惹之不利也如蜘蛛絲者至細也微爲陽微細爲陽衰脈要曰微爲气痞是未至於衰內經曰細則气少以至細爲陽衰宜矣按縈說文曰收卷也有回旋之義脈綿綿如瀉漆之絕者亡其血也成綿綿者連綿而軟也如瀉漆之絕者前大而後細也正理論曰天樞開發精移气變陰陽交會胃和脈生脈復生也陽气前至陰气後至則脈前爲陽气後爲陰气脈來前大後細爲陽气有餘而陰气不足是知亡血按瀉漆之絕已縱而忽收亡血之脈如之脈來緩時一止復來者名曰結脈來數時一止復來者名曰促陽盛則促陰盛則結此皆病脈結促代皆動而中止但自還爲結促不能自還爲代無常數爲結促有常數爲代結促爲病脈代爲死脈不可不辧雜病脈結促多有痰飲瘀血阻滯隧道而然不然者病多難治也太陽病下之脈促不結胸爲欲解未必盡凶也少陰病手足厥冷脈促宜灸之非必皆陽盛也陰陽相搏名曰動陽動則汗出陰動則發熱形冷惡寒者此三焦傷也若數脈見於關上上下無頭尾如豆大厥厥動搖者名曰動也陽升陰降二者交通上下往來於尺寸之內方且沖和安靜焉睹所謂動者哉惟夫陽欲降而陰逆之陰欲升而陽逆之兩者相搏不得上下鼓擊之勢隴然髙起而動脈之形著矣然必見於關上者何也以三部言之寸陽也尺陰也關陰陽之中也故曰陽出陰入以關爲界是爲陰陽升降往來之位者關也然則相搏而動不於此見之而誰見乎內經手少陰脈動甚者爲妊子謂手少陰兪神門穴中脈動甚爲有妊之兆非言動脈言動脈自仲景始龐安常曰關位占六分前三分爲陽後三分爲陰若當陽寸口動而陰靜法當有汗而解素問曰陽加於陰謂之汗若當陰連尺動而陽靜則發熱素問曰尺粗爲熱中若大汗後形冷惡寒者三焦傷此是死證按陰陽之气寧謐則實躁動則虛或動乎陽或動乎陰陽動則陽虛矣故不能衛於膚腠而汗出陰動則陰虛矣故不能濡於肌肉而發熱仲景又云陽微則惡寒陰弱則發熱是也厥厥動搖者自爲動搖不與三部脈混如人在眾中不與眾合名之厥厥也後之說脈者指下尋之似有舉之還無再再尋之不往不來曰動則與仲景之言相反矣陽脈浮大而濡陰脈浮大而濡陰脈與陽脈同等者名曰緩也緩有遲緩之意又有和緩之意獨陽獨陰緩無自而見蓋緩者非獨陰也有陽焉非獨陽也有陰焉二者合而成體緩脈之名自此而生方其陰陽雜以成和也其色黃其顏光其聲商毛髮長乃沖气之洋溢者也若夫發而爲病卽爲虛爲痺爲气戴氏曰每居中部或下部間柔軟而慢但小於沈脈按之緩軟此有邪之證爲不及之緩陰陽气和陽寸陰尺上下同登同浮大而軟無有偏勝此無之證爲陰陽和緩之緩緩與遲二脈相類遲脈一息三至緩脈一息四至脈浮而緊者名曰弦也弦者狀如弓弦按之不移也脈緊者如轉索無常也弦何以爲肝脈耶肝木也以日言之甲者物始甲而未拆乙者陽尙乙屈而未伸以經言之少陽陽之少也厥陰陰之盡也以時言之春者萬物始生而未長素問曰脈軟弱輕虛以滑端直以長曰弦以陰中有陽也此曰浮而緊名曰弦浮者陽也緊者陰也陽而未離乎陰也故脈訣列之於陽而仲景列之於陰戴氏則以爲半陰半陽之脈也浮字當以軟弱輕虛四字體會之脈訣泥之而曰指下尋之不足舉之有餘則是有浮弦而無沈弦也經曰脈沈而弦者主懸飲內痛是沈中亦有弦也弦緊之狀並如引繩此旣以緊釋弦又恐人混而無別故又別之曰指下不移如弓弦者弦脈也無常如轉索者緊脈也狀如弓弦按之不移卽所謂端直以長者不轉也轉索無常者不端也端便是有常無常便是不端直耳凡病脈弦而軟易治弦而硬難治又仲景曰脈至如轉索者其日死爲其緊急不軟無胃气也轉索一也有死生之分宜詳辧之脈弦而大弦則爲減大則爲芤減則爲寒芤則爲虛寒虛相搏此名曰革婦人則半產漏下男子則亡血失精易曰革去故也革者攺故從新之意夫人之脈方其水谷腐化心榮肺衛流行灌漑而充溢於百骸之中固自無變若夫虛寒停畱經久不去則昔之充溢者今且攺易而爲勞傷枯瘁矣其脈弦而大是其體也何者弦則爲減減減則陽气不足而爲寒大則爲芤芤則陰血不足而爲虛寒虛相搏气血變易此名爲革婦人得之則半產漏下男子得之則亡血失精也然諸脈爲名多矣特此以革名之者豈非諸脈𨿽能爲病此則旣久而有攺故之意歟然亦有暴而變此脈者𨿽名曰革但病未成有不藥而愈之道焉故經曰三部脈革長病得之死卒病得之生也脈訣云指下尋之則無按之則有此可以言革脈所見之位而失言革脈之本狀經言有似沈伏者革脈所居之位也實而長微弦者革脈之形也要之大似實而弦似長總不離乎弦之與大而已惟其雜乎沈伏實長故又有牢之意此經以革與實相類而孫眞人以革爲牢諸脈書有牢則無革有革則無牢者皆爲是歟問曰病有戰而汗出因得解者何也答曰脈浮而緊按之反芤此爲本虛故當戰而汗出也其人本虛是以發戰以脈浮故當汗出而解也若脈浮而數按之不芤此人本不虛若欲自解但汗出耳不發戰也問曰病有不戰而汗出解者何也答曰脈大而浮數故知不戰汗出而解也問曰病有不戰不汗出而解者何也答曰其脈自微此以曾經發汗若吐若下若亡血以內無津液此陰陽自和必自愈故不戰不汗出而解也邪气將出其人本虛邪與正爭故發戰戰已然後汗出而解其人不虛邪不能與正爭故不發戰而汗出解虛不虛以脈之芤不芤別之芤乃艸之有芤者正如臥蔥管於皮中輕取重取皆有而中取則無也經云榮行脈中故以爲血脫之候此所謂按卽脈書所謂尋在浮舉沈按之間者也若邪气已衰正气又弱其脈自微則不戰不汗而解矣微脈原爲吐下亡血之證凡得之者陽微禁發汗陰微禁下以陰陽不足故也或問此三者皆以脈訣不審於何時候之曰發表之脈候其始欲解之脈觀其止假如柴胡湯證六七日每見弦脈今脈反浮欲解之候也若浮而芤者戰而汗出浮而數不芤者不戰而汗出夫脈凡與邪並則浮大弦數必因汗下欲解而後微今脈自微此以曾經汗下內無津液陰液自和故不戰不汗出而解矣此三脈皆於病將解之時而候之也﹝海藏雲戰而後解者太陽也不戰有汗而解者陽明也不戰無汗而解者少陽也﹞

問曰傷寒三日脈浮數而微病患身涼和者何也答曰此爲欲解也解以夜半脈浮而解者然汗出也脈數而解者必能食也脈微而解者必大汗出也成傷寒三日陽去入陰之時病患身熱脈浮數而大邪气傳也若身涼和脈浮數而微者則邪气不傳而欲解也解以夜半者陽生於子也脈浮主然汗出而解者邪從外散也脈數主能食而解者胃气和也脈微主大汗出而解者邪气微也上言脈微故不汗出而解此言脈微而解必大汗出二說相左何耶曰上以曾經吐下亡血邪正俱衰不能作汗而解此以未經汗下血气未傷正盛邪衰故大汗出而解不相左也問曰脈病欲知愈未愈者何以別之答曰寸口關上尺中三處大小浮沈遲數同等𨿽有寒熱不解者此脈陰陽爲和平𨿽劇當愈陰陽偏而爲病平而爲和故雜病之脈內傷外感之不同則气口人迎不等上下盛衰之不同則浮中沈尺寸不等況傷寒乎今寸關尺脈皆同等故爲陰陽和平而自愈也鍼經禁服篇云寸口人迎兩者相應若引繩大小齊等者名曰平人言手之寸口脈與喉旁之人迎脈齊等爲平人後條云六脈陰陽俱停必先振栗汗出而解或曰寸關尺各有本部當見之脈如前章所謂菽數輕重者春夏秋冬升降浮沈亦各有本部當見之脈各得其位而不逾其等故曰同等病當愈如成注所釋則寸浮而尺浮尺浮則反等矣何謂病愈立夏得洪大脈是其本位其人病身體苦疼重者須發其汗若明日身不疼不重者不須發汗若汗自出者明日便解矣何以言之立夏得洪大脈是其時脈故使然也四時仿此此論不卽病之傷寒也春弦夏洪秋毛冬石當其時得之則爲平脈不治自愈非其時得之則爲病脈須兼視其證而治之乃愈也夏得洪脈而其人病身體疼重此爲邪客之故亦須治乃解仿此推之則春弦秋毛冬石有應脈之證者皆當治之而愈也問曰凡病欲知何時得何時愈答曰假令夜半得病明日日中愈日中得病夜半愈何以言之日中得病夜半愈者以陽得陰則解也夜半得病明日日中愈者以陰得陽則解也太陽病已至未解陽明病申至戌解少陽病寅至辰解太陰病亥至醜解少陰病子至寅解厥陰病丑至卯解三陰夜解寸口脈浮爲在表沈爲在里數爲在腑遲爲在髒假令脈遲此爲在髒也前云凡脈浮大數動滑此名陽也沈澀弱弦微此名陰也九難曰何以別知臟腑之病然數者腑也遲者髒也數則爲熱遲則爲寒諸陽爲熱諸陰爲寒故以別知臟腑之病也此傷寒分爲三陽三陰証之總訣歟若夫雜病則脈之數者髒亦有熱脈之遲者腑亦有寒勿泥此也趺陽脈浮而澀少陰脈如經也其病在脾法當下利何以知之若脈浮大者气實血虛也今趺陽脈浮而澀故知脾气不足胃气虛也以少陰脈弦而浮才見此爲調脈故稱如經也若反滑而數者故知當屎膿也趺陽脈一名會元一名衝陽在腳背上去陷谷三寸脈動處乃足陽明胃經之動脈也胃者水谷之海五臟六腑之長若胃气以憊水谷不進谷神以去臟腑無所稟受其脈不動而死也故必診趺陽脈以察胃气焉切脈下指輕重以爲气血之分浮而大者輕取有餘重取不足故爲气實血虛之證也若輕取之便不大而澀知脾胃之气不足也脾胃之气不足則轉輸失職而下利之證見矣下利屬少陰證故云少陰脈如經也少陰之脈微細沈緊而此乃以弦而浮爲調脈最宜活看應浮弦而反滑數知其便膿此桃花湯證也少陰動脈名太溪在足內踝後跟骨上寸口脈浮而緊浮則爲風緊則爲寒風則傷衛寒則傷榮榮衛俱病骨節煩疼當發其汗也風陽物也其體在外其陽在衛飄然流行於上者其脈不得不浮也寒陰物也其體在中其傷在榮揪然繳急而斂縮者其脈不得不緊也榮衛俱病骨節煩疼當開戶以逐之故以麻黃髮汗趺陽脈遲而緩胃气如經也趺陽脈浮而數浮則傷胃數則動脾此非本病醫特下之所爲也榮衛內陷其數先微脈反但浮其人必大便硬气噫而除何以言之本以數脈動脾其數先微故知脾气不治大便硬气噫而除今脈反浮其數攺微邪气獨畱心中則饑邪熱不殺谷潮熱發渴數脈當遲緩脈因前後度數如法病者則饑數脈不時則生惡瘡也胃脈遲緩其本也若浮而數則病矣胃气傷故虛虛故浮脾气動故躁躁故數知爲誤下之過也榮衛之气脾胃之气所爲也胃傷脾動則內虛榮衛之邪乘虛而內陷則浮數二脈數脈先退而浮脈獨存其人必大便硬气噫而除也何以言之本以數脈動脾脾𨿽躁動不能持久故數脈先攺而微因數攺微故知脾气不治脾气不治則孰爲津液津液少胃中漧燥故知大便硬脾病善噫得後與气乃除故知气噫而除也本以浮脈傷胃胃傷則止於傷而已故浮脈獨存不與數脈俱退邪气獨畱於脾無與於胃胃中空虛故饑而思食也胃能納脾不能化則食而不消所以然者脾中眞火乃能殺谷邪熱不能殺谷也谷不化反增胃中之熱則潮熱而渴勢所必至矣﹝調胃承气湯﹞若數脈不攺微而徑攺爲遲緩病退之後與未病之前一息四至度數如法如是而饑饑而能食食卽能化不爲患也若數脈不攺遲緩又不攺微非時而見則脾气躁動不已脾主肌肉必生惡瘡也師曰病患脈微而澀者此爲醫所病也大發其汗又數大下之其人亡血病當惡寒後乃發熱無休止時夏月盛熱欲著復衣冬月盛寒欲裸其身所以然者陽微則惡寒陰弱則發熱此醫發其汗令陽气微又大下之令陰气弱五月之時陽气在表胃中虛冷以陽气內微不能勝冷故欲著復衣十一月之時陽气在裏胃中煩熱以陰气內弱不能勝熱故欲裸其身又陰脈遲澀故知血亡也大發其汗傷陽也宜其脈微而惡寒又數大下之傷陰也宜其脈澀而發熱陰陽兩傷則气血俱損而首未獨言亡血者何也曰下之亡陰不必言汗亦血類故也內虛之人夏月陽气在表則其內無陽也故不勝其寒冬月陽气在裏裏陰旣虛不能當陽之灼爍也故不勝其熱然諸脈弦細而澀按之無力者往往惡寒若振栗不止或時發躁蒸蒸而熱如坐甑中必得去衣居寒處或飲寒水則便如故其振寒復至非必遇夏乃寒遇冬乃熱也此但立其例論其理耳王海藏曰六月大熱之气反得大寒之病气難布息身涼脈遲何以治之答曰病有標本病熱爲本大寒爲標用涼則順時而失本用熱則順本而失時故不從乎標本而從乎中治中治者何用溫是也然旣曰溫則不能治大寒之病治大寒者非姜附不可若用姜附又似非溫治之例然衰其寒勢大半乃止脈得四至余病便無令治之足矣𨿽用姜附是亦中治也非溫而何張子和朱彥修皆嘗治六月惡寒之證以寒涼藥而愈不可拘於海藏之說大抵用藥之寒熱全視脈之遲數也此言脈遲胃冷故取海藏之說爾陰虛則發熱冬月發熱者當補其陰使濟於陽而熱自除矣茯苓補心湯之類是也若誤用寒涼之藥火無所附而升走必發躁欲坐井中宜暖藥治之脈浮而大心下反硬有熱屬髒者攻之不令發汗屬腑者不令溲數溲數則大便硬汗多則熱愈汗少則便難脈遲尙未可攻論言脈浮大應發汗反下之爲逆此以心下硬有熱知傳邪入裏故捨脈而從證也屬髒者宿屎在髒也屬府者小便不利也大便則許攻之小便則不許何也曰利大便則內熱除利小便則不能也徒走其津液耳故傷寒治小便不利惟汗後脈浮煩渴始用五苓散利之耳其他或溫或下或和解或泄濕熱或固下散寒或溫經散濕或解錯雜之邪或散傳陰之熱閉未嘗輕事乎分利也旣言不令發汗不令溲數故又繼之曰溲數則大便硬汗多則熱愈甚汗少則大便難以發汗利小便亡其津液致有此失故不可不愼也遲爲陰爲寒爲髒腎者至陰之髒故病之所主曰腎虛若遽攻之恐泄腎气所以得此脈者𨿽具當攻之證未可遽攻徐俟之以觀其變可也或曰論言結胸脈浮大不可下下之則死而此又言宜下何矛盾也曰心下硬與結胸不同結胸又與痞不同病發於陽下之成結胸病發於陰下之成痞結胸痛痞不痛所謂發於陰者謂裏已受邪但下證未全而遽下之故結而爲痞視結胸爲稍輕痞與結胸旣有陰陽輕重之別則結胸之禁不可施之痞也故太陽病醫下之心下痞按之濡其脈關上浮者大黃黃連瀉心湯主之則夫按之硬未經下者其當攻可知也如陽明病心下硬滿不可攻之攻之利遂不止者死要須詳審勿令誤也脈浮而洪身汗如油喘而不休水漿不下體形不仁乍靜乍亂此爲命絕也火之將滅也必明脈來浮洪湧盛此將去人體之兆也然得此脈者又必兼下一二證而後可斷其命絕也又未知何髒先受其災若汗出發潤喘不休者此爲肺先絕也肺主气主皮毛故也經曰病患肺絕三日死何以知之以口張大气但出而不還陽反獨畱形體如煙燻直視搖頭此心絕也心之於卦離也陽外而陰內也陽反獨畱則心血已盡而惟浮游之火獨光耳經曰病患心絕一日死何以知之肩息回視立死一云目停停二日死唇吻反靑四肢習者此爲肝絕也肝脈支者從目系下頰裏環唇內經曰病患肝絕八日死何以知之面靑但欲伏眠目視而不見人汗出如水不止一云二日死環口黧黑柔汗發黃者此爲脾絕也脾其華在唇四白環口黧黑其華萎矣經曰病患脾絕十二日死何以知之口冷足腫腹熱臚脹泄利不覺出無時度一云五日死溲便遺失狂言目反直視者此爲腎絕也經曰病患腎絕四日死何以知之齒爲暴枯面爲正黑目中黃色腰中欲折自汗出如流水一云人中平七日死又未知何髒陰陽前絕若陽气前絕陰气後竭者其人死身色必靑陰气前絕陽气後竭者其人死身色必赤腋下溫心下熱也靈樞經曰人有兩死而無兩生故陰竭則身靑而冷陽竭則身赤而溫又云五陰气俱絕則目系轉轉則目運目運者爲志先死志先死則遠一日半死矣六陽气絕則陰與陽相離離則腠理發泄絕汗乃出故旦占夕死夕占旦死此所謂陰陽卽臟腑也寸口脈浮大而醫反下之此爲大逆浮則無血大則爲寒寒气相搏則爲腸鳴醫乃不知而反飲冷水令大汗出水得寒气冷必相搏其人必KT趺陽脈浮浮則爲虛浮虛相搏故令气KT言胃气虛竭也脈滑則爲噦此爲醫咎責虛取實守空迫血脈浮鼻中燥者必衄也脈大病當熱而曰寒者似指所傷之邪而言也然下文曰水得寒气冷必相搏則似又以寒爲胃中之虛寒矣旣是眞寒而非邪熱又何以見大脈邪寒气相搏气是何气浮脈也虛浮脈之因也脈與因何以相搏此皆吾所不能解也成氏亦根據回釋之而不復致疑何哉KT與噎通噦卽俗謂之喫逆者是也李東垣王海藏以噦爲漧嘔而陳無擇又以噦名咳逆皆失之按靈樞經云噦以艸刺鼻嚏嚏而已無息而疾迎引之立已大驚之亦可已今之喫逆以此三法施之則立止若以施之漧嘔嘔不爲止也且嘔自有嘔條而又別出此不已贅乎若古之所謂咳卽今之所謂嗽與喫逆又無干也KT與噦皆因妄下之後復與之水以發其汗胸中虛气逆而作輕則爲KT重則爲噦以趺陽脈候之浮則爲KT滑則爲噦KT卽東垣書所載咽喉噎塞口開目瞪之證然無聲也噦則气自臍下直衝上出於口而喫喫然作聲頻頻相續爲實可治半時噦一聲爲虛難治也夫KT者止爲水寒相搏以小靑龍湯去麻黃加附子散其水寒而可矣至於噦則又有熱气擁鬱气不得通而成者輕則和解之重則有攻下之候熱病至噦則病已極非若渴煩等輕緩之候也論云脈浮發熱口漧鼻燥能食者則衄黃芩湯主之諸脈浮數當發熱而灑淅惡寒若有痛處飲食如常者蓄積有膿也傷寒書舉類傷寒四證爲香港腳爲痰飲爲傷食爲虛煩至於癰疽之發憎寒壯熱大似傷寒仲景已論及而後人乃忽之甚可嘆也然人身有腫痛楚之處未有不自覺者此條所舉必是內癰故曰蓄積有膿也素問云肝滿腎滿肺滿皆實卽爲腫王注云滿謂脈气滿實腫謂癰腫大抵口中咳卽胸中隱痛心胸甲錯振寒脈數咽漧不渴時出濁唾鮏臭久久吐膿如米粥者肺癰也小腹重而彊按之則痛便數似淋時時汗出復惡寒身皮甲錯腹皮急如腫狀脈滑而數者腸癰也胃脘隱隱而痛手不可近胃脈沈細人迎逆而盛者胃脘癰也內傷外感以人迎气口別之故內傷之脈人迎平而胃脘癰之脈人迎反盛未有不誤以爲傷寒者宜辧之早也京口錢氏室女患腸癰發熱庸醫作傷寒治之絕其飲食旬餘而斃垂斃之日下膿數升方知是癰欲救已無及矣嗚呼仲景之書豈可以弗讀哉脈浮而遲面熱赤而戰惕者六七日當汗出而解反發熱者差遲遲爲無陽不能作汗其身必癢也脈浮而遲陽气虛所以遲也气怫郁不得越故面熱赤正與邪爭故戰惕猶天气溽蒸而成雨豈不可以汗乎而陽气衰微不能作汗故當六七日傳經盡當汗出而解之時而反發熱其身不痛而癢也經曰諸癢爲虛是也論云太陽病如瘧狀若脈微惡寒面反有熱色而身癢者桂枝麻黃各半湯小汗之寸口脈陰陽俱緊者法當淸邪中於上焦濁邪中於下焦淸邪中上名曰潔也濁邪中下名曰渾也陰中於邪必內栗也表气微虛裏气不守故使邪中於陰也陽中於邪必發熱頭痛項彊頸攣腰痛脛酸所爲陽中霧露之气故曰淸邪中上濁邪中下陰气爲栗足膝逆冷便溺妄出表气微虛裏气微急三焦相混內外不通上焦怫郁髒气相燻口爛蝕齦也中焦不治胃气上衝脾气不轉胃中爲濁榮衛不通血凝不流若衛气前通者小便赤黃與熱相搏因熱作使遊於經絡出入臟腑熱气所過則爲癰膿若陰气前通者陽气厥微陰無所使客气內入嚏而出之聲咽塞寒厥相逐爲熱所擁血凝自下狀如豚肝陰陽俱厥脾气孤弱五液注下下焦不闔淸便下重令便數難臍築湫痛命將難全成氏注以沈浮分陰陽爲太陽少陰俱有緊脈但浮而緊者太陽也沈而緊者少陰也又論文但言寸口則不得以關前爲陽關後爲陰故不得不以浮沈分之然古人所云寸口多兼關尺而言如難經及後章所雲水下二刻一周循環當復寸口虛實見焉皆謂手太陰之經渠穴也知此則不必曲爲疏解而無診下焦於寸部之謬矣此所言邪似是濕邪蓋有天之濕霧露雨是也天本乎气故中上中表中經絡有地之濕水泥是也地本乎形故中下中裏中筋骨今旣明言淸邪爲霧露之气矣則所謂濁邪者非地之濕气而河內經曰風者上先受之濕者下先受之又云淸濕地气之中人也必從足始若濁邪是寒邪則足太陽當先受之不應獨中下焦而見足膝逆冷便溺妄出之證也或曰審爾則與濕痺脈證不同何也曰濕痺重而此輕惟重則濕气內流而趨下故其脈沈細其證關節疼痛而煩身色如燻黃惟輕則所傷者陰冷之气而已故其脈緊其證頭痛項彊腰痛與傷寒同也惟濁邪中下焦則與傷寒異以其徑犯臟腑筋骨肌肉而不止於經絡故耳內栗者身不戰而但心惕惕然栗也難經論五邪以中濕爲腎邪其病足脛寒而逆則此云足膝逆冷爲腎中濕邪明甚其便溺妄出者則河間所謂邪客於腎部手足厥陰之經廷孔鬱結極甚而气血不能宣通則痿痺神無所用故津液滲入膀胱而旋溺遺失不能收禁也然則治之柰何曰治天之濕當同司天法濕上甚而熱者平以苦溫佐以甘辛以汗爲效而止當於傷寒法中選用治地之濕當因在泉法濕淫於內治以苦熱佐以酸淡以苦燥之以淡泄之如四逆白通之類亦可也三焦者原气之別使主通行上中下之三气經歷於五臟六腑也通行三气卽紀氏所謂下焦稟眞元之气卽元气也上達至於中焦中焦受水谷精悍之气化爲榮衛榮衛之气與眞元之气通行達於上焦也三焦通則上下內外左右皆通也今表气微虛裏气微急三焦相混則內外不通矣上焦病則郁熱內發而爲口糜蝕齦中焦焦病則脾不能化胃之所納而胃中爲之濁胃中濁則無水谷之精气以爲榮無水谷之悍气以爲衛而榮衛何由通也榮衛不通則血凝沍而不流矣夫人之所以生者榮衛耳榮衛不通而可以久乎榮行脈中衛行脈外不能一時而通必有先後欲知榮與衛之孰爲先通則於何而驗之若衛气先通者必先小便赤黃而後發癰膿若榮气先通者必先嚏咽塞而後下血如豚肝也內經謂三焦者決瀆之官水道通焉膀胱者州都之官津液藏焉气化則能出矣夫豈獨從下焦膀胱之气化而已肺主通調水道下輸膀胱而脾病者九竅不通小便不利是小便亦從上中二焦之气化者也故衛气通則小便赤黃也內經論嚏或因寒气下臨心气上從或因熱气下臨肺气上從李明之云陽气不得出者曰塞陰气不得下降者曰噎又曰塞者五臟之所主陰也血也噎者六腑之所主陽也气也二者皆由陰中伏陽而作也由此觀之則嚏塞皆陰陽寒熱相搏之候耳故曰寒厥相逐爲熱所擁血凝自下狀如豚肝衛气者溫分肉充皮膚肥腠理司開闔故其通也以潰膿榮气者其津液注之於脈化以爲血以榮四末注五臟六腑故其通也以下血也若榮衛之气畢竟不通則陰陽俱厥脾气孤弱不能散精上歸於肺通調水道故五臟之液注下下焦不闔數至圊而難無气以出之故也臍中如築拘急而痛腎間動气將絕故也故曰命將難全脈陰陽俱緊者口中气出唇口漧燥蜷臥足冷鼻中涕出舌上苔滑勿妄治也到七日以來其人微發熱手足溫者此爲欲解或到八日以上反大發熱者此爲難治其惡寒者必欲嘔也腹內痛者必欲利也此脈此證表裏陰陽混淆未的疑似之間愼勿妄投藥餌徐而俟之若七日之外當解之候微熱手足溫則爲邪气解而自愈矣若八日以上當解不解反發大熱此爲逆證不可治也脈陰陽俱緊至於吐利其脈獨不解緊去人始能安此爲欲解若脈遲至六七日不欲食此爲晚發水停故也爲未解食自可者爲欲解成脈陰陽俱緊爲寒气甚於上下至於吐利之後緊脈不罷者爲其脈獨不解緊去則人安爲欲解若脈遲至六七日不欲食者爲吐利後脾胃大虛內經曰飲入於胃遊溢精气上輸於脾脾气散精上歸於肺通調水道下輸膀胱水精四布五經並行脾胃气彊則能輸散水飲之气若脾胃气虛則水飲內停也所謂晚發者後來之疾也若至六七日而欲食者則脾胃已和寒邪已散故云欲解○緊病脈當作三節看病六七日手足三部脈皆至大煩而口噤不能言其人躁擾者必欲解也成煩熱也傳經之時病患身大煩口噤不能言內作躁擾則陰陽爭勝若手足三部脈皆至爲正气勝邪气微陽气復寒气散必欲解也若脈和其人大煩目重瞼內際黃者此爲欲解也成脈經曰病患兩目中有黃色起者其病方愈病以脈爲主若目黃大煩脈不和者邪勝也其病爲進目黃大煩而脈和者爲正气已和故云欲解脈浮而數浮爲風數爲虛風爲熱虛爲寒風虛相搏則灑淅惡寒也成內經曰有者爲實無者爲虛气並則無血血並則無气風則傷衛數則無血浮數之脈風邪並於衛衛勝則榮虛也衛爲陽風搏於衛所以爲熱榮爲陰榮气虛所以爲寒風並於衛者發熱惡寒之證具矣張古今皆以數脈爲熱今仲景以數脈爲虛寒何也數則爲虛乃陰陽偏負之理非專寒而專熱也浮爲陽浮數爲陽虛沈爲陰沈數爲陰虛陽虛者則惡寒藥用溫熱抑陰扶陽陰虛者則發熱藥用寒涼抑陽扶陰使二气平其病自愈且如病在表脈浮而數乃陰盛陽虛汗之則愈下之則死病在裏脈沈而數乃陽盛陰虛下之則愈汗之則死經論昭然非有差別脈浮而滑浮爲陽滑爲實陽實相搏其脈數疾衛气失度浮滑之脈數疾發熱汗出者此爲不治成浮爲邪气並於衛而衛气勝滑爲邪气並於榮而榮气實邪气勝實擁於榮衛則榮衛行速故脈數疾一息六至曰數平人脈一息四至衛气行六寸今一息六至則衛气行九寸計過平人之半是脈數疾知衛气失其常度也浮滑數疾之脈發熱汗出而當解若不解者精气脫也必不可治經曰脈陰陽俱盛大汗出不解者死傷寒咳逆上气其脈散者死謂其形損故也成千金方以喘嗽爲咳逆上气者肺病散者心脈是心火刑於肺金也內經曰心之肺謂之死陰死陰之屬不過三日而死以形見其損傷故也此內傷也問曰脈有三部陰陽相乘榮衛血气在人體躬呼吸出入上下於中因息遊布津液流通隨時動作效象形容春弦秋浮冬沈夏洪察色觀脈大小不同一時之間變無常經尺寸參差或短或長上下乖錯或存或亡病輒攺易進退低昂心迷意惑動失紀綱願爲具陳令得分明師曰子之所問道之根源脈有三部尺寸及關成寸爲上部關爲中部尺爲下部按此下後人以爲出王叔和今按脈經載張仲景論脈止此一條則知非叔和自撰也榮衛流行不失衡銓成衡銓者稱也可以稱量輕重內經曰春應中規夏應中矩秋應中衡冬應中權榮行脈中衛行脈外榮衛與脈相隨上下應四時不失其常度也腎沈心洪肺浮肝弦此自經常不失銖分成腎北方水旺於冬而脈沈心南方火旺於夏而脈洪肺西方金旺於秋而脈浮肝東方木旺於春而脈弦此爲經常銖分之不差也出入升降漏刻周旋水下二刻一周循環成人身之脈計長一十六丈二尺一呼脈行三寸一吸脈行三寸一呼一吸爲一息脈行六寸一日一夜漏水下百刻人一萬三千五百息脈行八百一十丈五十度周於身則一刻之中人一百三十五息脈行八丈一尺水水下二刻人二百七十息脈行一十六丈二尺一周於身也脈經之行終而復始若循環之無端也當復寸口虛實見焉成經脈之始從中焦注於手太陰寸口二百七十息脈行一周身復還至於寸口寸口爲脈之經始故以診視虛實焉經曰虛實死生之要皆見於寸口之中變化相乘陰陽相干風則浮虛寒則牢堅沈潛水蓄支飲急弦動則爲痛數則熱煩成風傷陽故脈浮虛寒傷陰故脈牢堅搐積於內者謂之水蓄故脈沈潛支散於外者謂之支飲故脈急弦動則陰陽相搏相搏則痛生焉數爲陽邪气勝陽勝則熱煩焉設有不應知變所緣三部不同病各異端成脈與病不相應者必緣傳變之所致三部以候五臟之气隨部察其虛實焉太過可怪不及亦然邪不空見中必有姦審察表裏三焦別焉知其所捨消息診看料度臟腑獨見若神爲子條記傳與賢人成太過不及之脈皆有邪气幹於正气審察在表在裏入腑入髒隨其所捨而治之師曰呼吸者脈之頭也成難經曰一呼脈行三寸一吸脈行三寸以脈隨呼吸而行故言脈之頭也此乃胗脈入門之要法初持脈來疾去遲此出疾入遲名曰內實外虛也成外爲陽內爲陰內經曰來者爲陽去者爲陰是出以候外入以候內疾爲有餘有餘則實遲爲不足不足則虛來疾去遲者陽有餘而陰不足故曰內虛外實來遲去疾者陽不足而陰有餘故曰內實外虛問曰上工望而知之中工問而知之下工脈而知之願聞其說師曰病家人請云病患苦發熱身體疼病患自臥師到診其脈沈而遲者知其瘥也何以知之表有病者脈當浮大今脈反沈遲故知愈也成望以觀其形證問以知其病所苦脈以別其表裏病苦發熱身疼邪在表也當臥不安而脈浮數今病患自臥而脈沈遲者表邪緩也是有裏脈而無表證則知表邪當愈也假令病患云腹內卒痛病患自坐師到脈之浮而大者知其瘥也何以知之若裏有病者脈當沈而細今脈浮大故知愈也成腹痛者裏寒也痛甚則不能起而脈沈細今病患自坐而脈浮大者裏寒散也是有表脈而無裏證也則知裏邪當愈是望證問病切脈三者相參而得之可爲十全之醫鍼經曰知一爲上知二爲神知三神且明矣師曰病家人來請云病患發熱煩極明日師到病患向壁臥此熱已去也其脈已和故言已愈發熱煩極則不能靜臥今向壁靜臥知熱已去設令向壁臥聞師到不驚起而盼視若三言三止脈之咽唾者此詐病也設令脈自和處言汝病大重當須服吐下藥鍼灸數十百處乃愈成詐病者非善人以言恐之使其畏懼則愈醫者意也此其是歟此非治法設爲詐病規模彼以詐病此以詐治師持脈病患欠者無病也成鍼經曰陽引而上陰引而下陰陽相引故欠陰陽不相引則病陰陽相引則和是欠者無病也脈之呻者病也成呻呻吟之聲身有所苦則然也言遲者風也成風客於中則經絡急舌彊難運用也搖頭言者裏痛也成裏有病欲言則頭爲之戰搖行遲者表彊也成表彊者由筋絡引急而行步不利也坐而伏者短气也成短气裏不和也故坐而喜伏坐而下一腳者腰痛也成內經曰腰者身之大關節也腰痛爲大關節不利故坐不能正下一腳以緩腰中之痛也裏實護腹如懷卵物者心痛也成心痛則不能伸仰護腹以按其痛師曰伏气之病以意候之今月之內欲有伏气假令舊有伏气當須脈之若脈微弱者當喉中痛似傷非喉痺也病患雲實咽中痛今復欲下利成冬時感寒伏藏於經中不卽發者謂之伏气至春分之時伏寒欲發故云今月之內欲有伏气假令伏气已發當須脈之審在何經得脈微弱者知邪在少陰少陰之脈循喉嚨寒气客之必發咽痛腎司開闔少陰治在下焦寒邪內甚則開闔不治下焦不約必成下利故云𨿽爾咽痛復欲下利問曰人病恐怖者其脈何狀師曰脈形如循絲累累然其面白脫色也成內經曰血气者人之神恐怖者血气不足而神气弱也脈形似循絲累累然面白脫色者鍼經曰血奪者色夭然不澤其脈空虛是知恐怖爲血气不足問曰人不飲其脈何類師曰其脈自澀唇口漧燥也成澀爲陰𨿽主亡津液而唇口漧燥以陰爲主內故不飲也此節疑有缺文問曰人愧者其脈何類師曰脈浮而面色乍白乍赤成愧者羞也愧則神气怯弱故脈浮而面色攺變不常也問曰經說脈有三菽六菽重者何謂也師曰脈者人以指按之如三菽之重者肺气也如六菽之重者心气也如九菽之重者脾气也如十二菽之重者肝气也按之至骨者腎气也成菽豆也難經曰如三菽之重與皮毛相得者肺部也如六菽之重與血脈相得者心部也如九菽之重與肌肉相得者脾部也如十二菽之重與筋平者肝部也按之至骨舉指來疾者腎部也各隨所主之分以候髒气假令下利寸口關上尺中悉不見脈然尺中時一小見脈再舉頭者腎气也若見損脈來至爲難治成脈經曰冷气在胃中故令脈不通下利不見脈則冷气客於脾胃今尺中時一小見爲脾虛腎气所乘脈再舉頭者脾爲腎所乘也宕尺中之脈更或減損爲腎气亦衰脾復勝之鬼賊相形故云難治是脾勝不應時也問曰脈有相乘有縱有橫有逆有順何也師曰水行乘火金行乘木名曰縱火行乘水木行乘金名曰橫水行乘金火行乘木名曰逆金行乘水木行乘火名曰順也成金勝木水勝火縱者言縱任其气乘其所勝橫者言其气橫逆反乘所不勝也縱橫與恣縱恣橫之義通水爲金子火爲木子子行乘母其气逆也母行乘子其气順也問曰脈有殘賊何謂也師曰脈有弦緊浮滑沈澀此六者名曰殘賊能爲諸脈作病也成爲人病者名曰八邪風寒暑濕傷於外也饑飽勞逸傷於內也經脈者榮衛也榮衛者陰陽也其爲諸經脈作病者必由風寒暑濕傷於榮衛客於陰陽之中風則脈浮寒則脈緊中暑則脈滑中濕則脈澀傷於陰則脈沈傷於陽則脈浮所以謂之殘賊者傷良曰殘害良曰賊以能傷害正气也問曰脈有災怪何謂也師曰假令人病脈得太陽與形證相應因進湯服比進湯服後食頃病患乃大吐或下利腹中痛師曰我前來不見此證今乃變異是名災怪又問曰何緣作此吐利答曰或有舊時服藥今乃發作故名災怪耳成醫以脈證與藥相對而反變異爲其災可怪故曰災怪自三菽六菽以下至災怪脈凡五段皆延醫之法問曰東方肝脈其形何似師曰肝者木也名厥陰其脈微弦濡弱而長是肝脈也肝病自得濡弱者愈也成難經曰春脈弦者肝東方木也萬物始生未有枝葉故脈來濡弱而長故曰弦是肝之平脈肝病得此脈者爲肝气已和也假令得純弦脈者死何以知之以其脈如弦直是肝臟傷故知死也成純弦者謂如弦直而不軟此中無胃气爲眞髒之脈內經曰死肝脈來急益勁如新張弓弦南方心脈其形何似師曰心者火也名少陰其脈洪大而長是心脈也心病自得洪大者愈也成心王於夏夏則陽外勝气血淖溢故其脈來洪大而長也假令脈來微去大故名反病在裏也脈來頭小本大者故名覆病在表也上微頭小者則汗出下微本大者則爲關格不通不得尿頭無汗者可治有汗者死成心脈來盛去衰爲平來微去大是反本脈內經曰大則邪至小則平微爲正气大爲邪气來以候表來微則知表和去以候裏去大則知裏病內經曰心脈來不盛去反盛此爲不及病在中頭小本大者卽前小後大也小爲正气大爲邪气則邪气先在裏今復還於表故名曰覆不云去而止云來者是知在表脈經曰在上爲表在下爲裏汗者心之液上微爲浮之而微頭小爲前小則表中气虛故主汗出下微沈之而微本大爲後大沈則在裏大則病進內經曰心爲牡髒小腸爲之使今邪甚下行格閉小陽使正气不通故不得尿名曰關格脈經曰陽气上出汗見於頭今關格正气不通加之頭有汗者則陽气不得下通而上脫也其無汗者𨿽作關格然陽未衰而猶可治也西方肺脈其形何似師曰肺者金也名太陰其脈毛浮也肺病自得此脈若得緩遲者皆愈若得數者則劇何以知之數者南方火火克西方金法當癰腫爲難治也成輕虛浮曰毛肺之平脈也緩遲者脾之脈脾爲肺之母以子母相生故云皆愈數者心之脈火克金爲鬼賊相刑故劇肺主皮毛數則爲熱熱客皮膚畱而不去則爲癰瘍經曰數脈不時則生惡瘡問曰二月得毛浮脈何以言至秋當死師曰二月之時脈當濡弱反得毛浮者故知至秋死二月肝用事肝脈屬木應濡弱反得毛浮者是肺脈也肺屬金金來克木故知至秋死他皆仿此成當春時反見秋脈爲金气來木肺來克肝奪旺脈而見至秋肺旺肝气則絕故知至秋死也師曰脈肥人責浮瘦人責沈肥人當沈今反浮瘦人當浮今反沈故責之成肥人肌膚濃其脈當沈瘦人肌膚薄其脈當浮今肥人脈反浮瘦人脈反沈必有邪气相干使脈反常故當責之師曰寸脈下不至關爲陽絕尺脈上不至關爲陰絕此皆不治決死也若計其餘命死生之期期以月節克之也成脈經曰陽生於寸動於尺陰生於尺動於寸寸脈下不至關者爲陽絕不能下應於尺也尺脈上不至關者爲陰絕不能上應於寸也內經曰陰陽離決精气乃絕此陰陽偏絕故皆決死期以月節克之者謂如陽絕死於春夏陰絕死於秋冬也師曰脈病患不病名曰行屍以無旺气卒眩僕不識人者短命則死人病脈不病名曰內虛以有谷神𨿽困無苦成脈者人之根本也脈病患不病爲根本內絕形𨿽且彊卒然气脫則眩暈僵僕而死不曰行屍而何人病脈不病則根本內固形𨿽且羸止內虛耳谷神者穀气也穀气旣足自然安矣內經曰形气有餘脈气不足死脈气有餘形气不足生問曰翕奄沈名曰滑何謂也沈爲純陰翕爲正陽陰陽和合故令脈滑關尺自平陽明脈微沈食飲自可少陰脈微滑滑者緊之浮名也此爲陰實其人必股內汗出陰下濕也成脈來大而盛聚而沈謂之翕奄沈正如轉珠之狀也沈爲髒气故曰純陰翕爲腑气故曰正陽滑者陰陽气不爲偏勝也關尺自平陽明脈微沈者當陽部見陰脈則陰偏勝而陽不足也陽明胃脈胃中陰多故食飲自可少陰脈微滑者當陰部見陽脈則陽偏勝而陰不足也以陽湊陰分故曰陰實股與陰少陰之部也今陽熱湊陰必燻發津液泄達於外股內汗出而陰下濕也許沈爲純陰翕爲正陽陰陽和合故名滑古人論滑脈𨿽云往來前卻流利宛轉替替然與數相似仲景三語而足也按翕奄沈三字狀得滑字最好夫翕者合也奄者忽也當脈气合聚而盛之時奄忽之門卽已沈去是名滑也仲景恐人誤認滑脈爲沈故下文又曰滑者緊之浮名也曰沈曰浮若異而同更須慧解觀上文緊者如轉索無常也一句則知浮爲轉索無常之浮非輕手便得有常之名也沈爲翕奄之沈非重取乃得一定之說也仲景下字具有史筆不可艸艸看過故趙嗣眞曰今人不解作秦漢文本觀可謂善讀仲景之書矣問曰曾爲人所難緊脈從何而來師曰假令亡汗若吐以肺裏寒故令脈緊也假令咳者坐飲冷水故令脈緊也假令下利以胃中虛冷故令脈緊也陽舒緩陰縮急陰化爲寒揪然收斂气血以堅其爲脈也寧得不急經曰緊脈帶數如切繩狀一曰如轉索無常故有寒則見寸口衛气勝名曰髙寸口通關尺而言髙謂脈來浮而有力衛气主表浮以候之其體在上今浮中有力是衛气盛也以其在上故謂之髙有升而不降之義焉榮气盛名曰章章明也條也往來分明有條理也今滑脈爲血實之診殆近是乎髙章相搏名曰綱綱總也以榮衛俱盛故謂之總衛气弱名曰舉之濡弱恍惚故謂之榮气弱名曰卑榮主血爲陰按以候之其脈沈而無力故謂之卑卑相搏名曰損卑相搏陰陽俱虛總謂之損舉按俱無力也衛气和名曰緩緩爲胃脈胃合衛气衛气和故見緩脈榮气和名曰遲遲爲脾脈脾合榮气榮气和故見遲脈遲緩相搏名曰彊榮衛俱和故遲緩相搏不亦彊乎寸口脈緩而遲緩則陽气長其色鮮其顏光其聲商毛髮長遲則陰气盛骨髓生血滿肌肉緊薄鮮硬陰陽相抱榮衛俱行剛柔相搏名曰彊也此釋上一句之義此爲平脈非病脈也趺陽脈滑而緊滑者胃气實緊者脾气彊持實擊彊痛還自傷以手把刃坐作瘡也成趺陽之脈以候脾胃滑則穀气實是爲胃實緊則陰气勝是爲脾彊以脾胃一實一彊而相搏擊故令痛也若一彊一弱相搏則不能作痛此脾胃兩各彊實相擊腑臟自傷而痛譬若以手把刃而成瘡豈非自貽其害乎按此則惇阜大過之脈也寸口脈浮而大浮爲虛大爲實在尺爲關在寸爲格寸關則不得小便格則吐逆成經曰浮爲虛內經曰大則病進浮則爲正气虛大則爲邪气實在尺則邪气關閉下焦裏气不得下通故不得小便在寸則邪气格拒上焦使食不得入故吐逆丹謹按難經云吸入腎與肝夫盈天地之間者一元之气也气之升者爲陽气之降者爲陰腎足少陰也肝足厥陰也位居下主吸與入其所吸之气不能達腎至肝而還者此陰之弱也浮大之脈屬陽見於寸者陽气偏盛陰不得配之也爲格主吐逆此無陰則嘔謂見於尺者陰血不足陽往乘之也爲關主不得小便此東垣滋腎丸之意趺陽胃脈气不宣血不濡名曰關格主水谷不化與食不得入亦陽有餘陰不足故有升而無降也何注文不之及而以邪气關格閉拒爲言歟趺陽脈伏而澀伏則吐逆水谷不化澀則食不得入名曰關格成伏則胃气伏而不宣中焦關格正气壅塞故吐逆而水谷不化澀則脾气澀而不布邪气拒於上焦故食不得入有婦人病吐逆大小便不通煩亂四逆漸無脈一日與大承气湯二盞至半夜漸得大便煩亂觸逆耳脈漸生翌日乃安卽此是關格也宜審之脈浮而大浮爲風虛大爲气彊風气相搏必成癮疹身體爲癢癢者名泄風久久爲痂癩成痂癩者眉少發稀身有幹瘡而鮏臭內經曰脈風成爲癘寸口脈弱而遲弱者衛气微遲者榮中寒榮爲血血寒則發熱衛爲气气微者心內饑饑而虛滿不能食也成衛爲陽榮爲陰弱者衛气微陽气不足也遲者榮中寒經中客邪也榮客寒邪搏而發熱也陽气內微心內𨿽饑饑而虛滿不能食也緩遲與弱遲𨿽止一字之差卻有千里之謬成氏不合注而分解無怪其上下不相同也趺陽脈大而緊者當卽下利爲難治成大爲虛緊爲寒胃中虛寒當卽下利下利脈當微小反緊者邪勝也故云難治經曰下利脈大者爲未止大爲實大爲虛上下紛紛更易不一者只要識得虛者正气虛實者邪气實之義以上以脈知病寸口脈弱而緩弱者陽气不足緩者胃气有餘噫而吞酸食卒不下气塡於膈上也成弱者陽气不足陽能消穀陽气不足則不能消化谷食緩者胃气有餘則胃中有未消穀物也故使噫而吞酸食卒不下气塡於膈上也金匱要略曰中焦未和不能消穀故令噫弱緩與遲緩亦不同趺陽脈緊而浮浮爲气緊爲寒浮爲腹滿緊爲絞痛浮緊相搏腸鳴而轉轉卽气動膈气乃下少陰脈不出其陰腫大而虛也成浮爲胃气虛緊爲脾中寒胃虛則滿脾寒則痛虛寒相搏腸鳴而轉轉則膈中之气因而下泄也若少陰脈不出則虛寒之气至於下焦結於少陰而聚於陰器不得發泄使陰腫大而虛也寸口脈微而澀微者衛气不行澀者榮气不足榮衛不能相將三焦無所仰身體痺不仁榮气不足則煩疼口難言衛气虛則惡寒數欠三焦不歸其部上焦不歸者噫而酢吞中焦不歸者不能消穀引食下焦不歸者則遺溲成夫養三焦者血也護三焦者气也榮衛俱損不能相將而行三焦無所根據仰身體爲之頑痺而不仁內經曰榮气虛則不仁鍼經曰衛气不行則爲不仁榮爲血血不足則煩疼榮屬心榮弱心虛則口難言衛爲陽陽微則惡寒衛爲气虛則數欠三焦因榮衛不足無所根據仰其气不能歸其部金匱要略曰上焦竭善噫上焦受中焦气中焦未和不能消穀故令噫耳下焦竭卽遺溺失便以上焦在膈上物未化之分也不歸者不至也上焦之气不至其部則物未能傳化故噫而詐吞中焦在胃之中主腐熟水谷水谷化則思食中焦之气不歸其部則水谷不化故云不能消穀引食下焦在膀胱上口主分別淸濁溲小便也下焦不歸其部不能約制溲便故遺溲三焦病各分其證自有三法存焉趺陽脈沈而數沈爲實數消穀緊者病難治成沈爲實者沈主裏也數消穀者數爲熱也緊爲肝脈見於脾部木來克土爲鬼賊相刑其病故云難治按緊與弦當有分別恐未可便以緊爲弦也首卷曰弦則爲減金匱要略曰脈緊如轉索無常者有宿食也以義求之則弦爲虛而緊爲實也寸口脈微而澀微者衛气衰澀者榮气不足衛气衰面色黃榮气不足面色靑榮爲根衛爲葉榮衛俱微則根葉枯槁而寒栗咳逆唾腥吐涎沫也子能令母虛肺主气气虛則脾色見於面而黃心主血血衰則肝色見於面而靑肺臭腥脾液涎也榮虛則寒栗衛虛則咳逆趺陽脈浮而芤浮者衛气衰芤者榮气傷其身體瘦肌肉甲錯浮芤相搏宗气衰微四屬斷絕成經曰衛气盛名曰髙髙者暴狂而肥榮气盛名曰章章者暴澤而光其身體瘦而不肥者衛气衰也肌肉甲錯而不澤者榮气傷也宗气者三焦歸气也四屬者皮肉脂髓也榮衛衰傷則宗气亦微四屬失所滋養致斷﹝絕矣﹞

寸口脈微而緩微者衛气疏疏則其膚空緩者胃气實實則谷消而水化也谷入於胃脈道乃行而入於經其血乃成榮盛則其膚必疏三焦絕經名曰血崩成衛爲陽微爲亡陽脈微者衛气疏衛溫分肉肥湊理衛气旣疏皮膚不得溫肥則空虛也經曰緩者胃气有餘有餘爲實故云緩者胃气實內經曰食入於胃淫經於脈是谷入於胃脈道乃行也鍼經曰飲而液滲於絡合和於血是水入於經其血乃成也胃中谷消水化而爲血气今衛疏榮盛是榮气彊而衛气弱也衛气弱者外則不能固密皮膚而气爲之疏內則不能衛護其血而血爲之崩經常也三焦者气之道路衛气疏則气不循常度三焦絕其常度也按經文曰而入於經則而字乃承上文谷字水亦在其中矣注引鍼經水入於經乃是互文以見意仲景獨重於谷故用而字若欠理會則血爲水所化也豈理也哉玩合和於三字則成氏之說欠明趺陽脈微而緊緊則爲寒微則爲虛微緊相搏則爲短气成中虛且寒气自短矣少陰脈弱而澀弱者微煩澀者厥逆成煩者熱也少陰脈弱者陰虛也陰虛則發熱以陰部見陽脈非大虛也故生微煩厥逆者四肢冷也經曰陰陽不相順接便爲厥厥者手足厥冷是也少陰脈澀者陰气澀不能與陽相順而接故厥逆也此不當作二證趺陽脈不出脾不上下體冷膚硬成脾胃爲榮衛之根脾能上下則水谷消磨榮衛之气得以行脾气虛衰不能上下則榮衛之气不得通榮於外故趺陽脈不出身冷者衛气不溫也膚硬者榮血不濡也少陰脈不至腎气微少精血奔气促迫上入胸膈宗气反聚血結心下陽气退下熱歸陰股與陰相動令身不仁此爲屍厥當刺期門巨闕成屍厥者爲其從厥而生形無所知其狀若屍故名屍厥少陰脈不出則厥气客於腎而腎气微少精血厥气上奔塡塞胸膈壅遏陽气使宗气反聚而血結心下鍼經曰五穀入於胃其糟粕津液宗气分爲三隧宗气積於胸中出於喉嚨以貫心肺而行呼吸又曰榮气者泌其津液注之於脈化而爲血以榮四末今厥气太甚宗气反聚而不行則絕其呼吸血結心下而不流則四體不仁陽气爲厥气所擁不能宣發退下至陰股問與陰相動仁者柔也不仁者言不柔和也爲寒熱痛癢俱不覺知者也陽气外不爲使內不得通榮衛俱不能行身體不仁狀若屍也內經曰厥气上行滿脈去形刺期門者以通心下結血刺巨闕者以行胸中宗气血气流通厥气退則蘇矣寸口脈微尺脈緊其人虛損多汗知陰常在絕不見陽也成寸微爲亡陽尺緊爲陰勝陽微陰勝故云虛損又加之多汗則愈損陽气是陰常在而絕不見陽也寸口諸微亡陽諸濡亡血諸弱發熱諸緊爲寒諸乘寒者則爲厥鬱冒不仁以胃無穀气脾澀不通口急不能言戰而栗也成衛陽也微爲衛气微故云亡陽榮血也濡爲榮气弱故云亡血弱爲陰虛虛則發熱緊爲陰勝故爲寒諸乘寒者則陰陽俱虛而爲寒邪乘之也寒乘气虛抑伏陽气不得宣發遂成厥也鬱冒爲昏冒不知仁也不仁爲彊直而無覺也爲屍厥焉以胃無穀气致脾澀不通於上下故使口急不能言其曰戰者寒在表也栗者寒在裏也問曰濡脈何以反適十一頭師曰五臟六腑相乘故令十一成濡弱者气血也往反有十一頭頭者五臟六腑共有十一也問曰何以知乘腑何以知乘髒師曰諸陽浮數爲乘腑諸陰遲澀爲乘髒也成腑陽也陽脈見者爲乘腑也髒陰也陰脈見者爲乘髒也陽濡而弱則乘於腑陰濡而弱則乘於髒

卷八

藥性

傷寒方藥𨿽成氏注釋頗爲明晰而未能盡藥性之奧故特以仲景一百一十三方中所用九十種藥性采諸家之說以發明之學人誠能熟玩而詳究焉則長沙用藥制方之遺意庶幾不昧而亦可以引而伸之觸類而長之矣

卷八藥性

風升生

﹝味之薄者陰中之陽味薄則通酸苦鹹平是也﹞

麻黃气溫味苦辛气味俱薄陽也升也無毒手太陽之劑入足太陽經走手少陰經陽明經藥發太陽少陰經汗﹝垣﹞輕可去實麻黃葛根之屬是也六淫有餘之邪客於陽分皮毛之間腠理閉拒榮衛气血不行故謂之實二藥輕淸成像故可去之麻黃微苦其形中空陰中之陽入足太陽寒水之經其經循背下行本寒而又受外寒故宜發汗去皮毛气分寒邪以泄表實若過發則汗多亡陽或飲食勞倦及雜病自汗表虛之證用之則脫人元气不可不禁﹝海﹞麻黃治衛實之藥桂枝治衛虛之藥二物𨿽爲太陽證藥其實榮衛藥也心主榮爲血肺主衛爲气故麻黃爲手太陰肺之劑桂枝爲手少陰心之劑傷寒傷風而咳嗽用麻黃桂枝卽湯液之源也珍仲景治傷寒無汗用麻黃有汗用桂枝歷代名醫解釋皆隨文傅會未有究其精微者時珍常繹思之似有一得與昔人所解不同云津液爲汗汗卽血也在榮則爲血在衛則爲汗夫寒傷榮榮血內澀不能外通於衛衛气閉固津液不行故無汗發熱而憎寒夫風傷衛衛气外泄不能內護於榮榮气虛弱津液不固故有汗發熱而惡風然風寒之邪皆由皮毛而入皮毛者肺之合也肺主衛气包羅一身天之象也是證𨿽屬乎太陽而肺實受邪气其證時兼面赤怫郁咳嗽有痰喘而胸滿諸證者非肺病乎蓋皮毛外閉則邪熱內攻而肺气憤郁故用麻黃甘艸同桂枝引出榮分之邪達之肌表佐以杏仁泄肺而利气汗後無大熱而喘者加以石膏朱肱活人書夏至後加石膏知母皆是泄肺火之藥是則麻黃湯𨿽太陽發汗重劑實爲發散肺經火郁之藥也腠理不密則津液外泄而肺气自虛虛則鋪其母故用桂枝同甘艸外散風邪以救表內伐肝木以防脾佐以芍藥泄木而固脾泄東所以補西也使以姜棗行脾之津液而和榮衛也下後微喘者加濃朴杏仁以利肺气也汗後脈沈遲者加人參以益肺气也朱肱加黃芩爲陽旦湯以瀉肺熱也皆是脾肺之藥是則桂枝𨿽太陽解肌輕劑實爲理脾救肺之藥也﹝修治﹞去蘆及根節銼細以流水煮二三沸掠去上沫不爾使人心煩服麻黃自汗不止者以冷水浸頭髮仍以根節煎湯止之凡服麻黃藥須避風不爾病復作也細辛气溫味大辛气濃於味陽也無毒少陰經藥手少陰引經之藥﹝垣﹞治少陰頭痛如神當少用之獨活爲使溫陰經散水寒以去內寒治邪在裏之表故仲景少陰證用麻黃附子細辛湯也﹝易老﹞治少陰頭痛太陽則羌活少陰則細辛陽明則白芷厥陰則川芎吳茱萸少陽則柴胡用者隨經不可差細辛香味俱細而緩故入少陰與獨活相類﹝修治﹞揀去雙葉者以瓜水浸一宿曬漧鍘細用柴胡气平味微苦气味俱輕陽也升也無毒少陽經厥陰經引經之藥除虛勞煩熱解肌熱去往來寒熱早晨潮熱婦人產前產後必用之藥善除本經頭痛非他藥能止治心下痞胸膈痛﹝海﹞在經主气在髒主血前行則惡熱卻退則惡寒惟气之微寒味之薄者故能行經能去臟腑內外俱之旣能引淸气上行而順陽道蓋以少陽之气初出地之皮爲嫩陽故以少陽當之﹝修治﹞去蘆鍘細竹篩齊之用葛根气平味甘無毒陽明經引經藥足陽明經行經的藥治脾胃虛而渴除胃熱解酒毒﹝陶﹞生葛搗汁飲解溫病發熱﹝頌﹞仲景治傷寒有葛根湯以其主大熱解肌發腠理故也﹝潔﹞升陽生津脾虛作渴者非此不除勿多用恐傷胃气張仲景治太陽陽明合病桂枝湯內加麻黃葛根又有葛根黃芩黃連解肌湯是用此以斷太陽入陽明之路非卽太陽藥也頭顱痛如破乃陽明中風可用葛根蔥白湯爲陽明仙藥若太陽初病未入陽明而頭痛者不可便服升麻葛根發之是反引邪气入陽明爲引賊破家也﹝珍﹞本艸十劑雲輕可去實麻黃葛根之屬蓋麻黃乃太陽經藥兼入肺經肺主皮毛葛根乃陽明經藥兼入脾經脾主肌肉所以二味藥皆輕揚發散而所入迥然不同也﹝修治﹞鍘細竹篩齊之用升麻气平味苦甘味薄气濃陽中之陰也無毒陽明經本經藥﹝垣﹞能解肌肉間熱此手足陽明經傷風之的藥也若補脾胃非此爲引用不能補若得蔥白白芷之類亦能走手足陽明太陰發散本經風邪元气不足者用此於陰中升陽气上行升麻入足陽明若初病太陽證便服升麻葛根發出陽明經汗或失之過陽明經燥太陽經不可解必傳陽明矣投湯不當非徒無益而又害之也朱氏云瘀血入裏若衄血吐血者犀角地黃湯乃陽明經聖藥也如無犀角以升麻代之升麻犀角性味相遠不同何以代之蓋以升麻止是引地黃及余藥同入陽明耳仲景云太陽病若發汗若利小便重亡津液胃中漧燥因轉屬陽明其害不可勝言又云太陽KTKT無汗者葛根湯發之若KTKT自汗者表虛也不宜用此朱氏用升麻者以表實無汗也﹝修治﹞刮去黑皮去腐爛裏白者佳銼細竹篩齊之始可用蔥白气平味辛無毒瓦斯濃味薄升也陽也入手太陰足陽明經專主發散以通上下陽气故活人書治傷寒頭痛如破用連須蔥白湯主之張仲景治少陰病下利淸谷裏寒外熱厥逆脈微者白通湯主之內用蔥白若面色赤者四逆湯加蔥白腹中痛者去蔥白成無己解之曰腎惡燥急食辛以潤之蔥白辛溫以通陽气也﹝珍﹞蔥乃釋家五葷之一生辛散熟甘溫外實中空肺之菜也肺病宜食之肺主气外應皮毛其合陽明故所治之證多屬太陰陽明皆取其通气發散之功通气故能解毒及理血病气者血之帥也气通則血活矣故金瘡等用之皆有殊效瓜蒂﹝甜瓜蒂也﹞气寒味苦有毒病如桂枝證頭不痛項不彊寸脈微浮胸中痞硬气上衝咽喉不得息者此爲胸中有寒也當吐之太陽中身熱疼重而脈微弱此夏月傷冷水水行皮中也宜吐之少陽病頭痛發寒熱脈緊不大是膈上有痰也宜吐之病胸上諸實鬱鬱而痛不能食欲人按之而反有濁唾下利日十餘行寸口脈微弦者當吐之懊煩躁不得眠未經汗下者謂之實煩當吐之宿食在上脘者當吐之並宜以瓜蒂散主之惟諸亡血虛家不可與瓜蒂散也﹝成﹞髙者越之在上者湧之故越以瓜蒂香豉之苦湧以赤小豆之酸酸苦湧泄爲陰也﹝垣﹞難經云上部有脈下部無脈其人當吐不吐者死此飲食內傷塡塞胸中食傷太陰風木生發之气伏於下宜瓜蒂散吐之素問所謂木郁則達之也吐去上焦有形之物則木得舒暢天地交而萬物通矣若尺脈絕者不宜用此恐損眞元令人胃气不復也﹝珍﹞瓜蒂乃陽明經除濕熱之藥故能引去胸脘痰涎頭目濕气皮膚水气黃膽濕熱諸證甜瓜蒂以團而短者良若長如瓠子者此名菜瓜不可用也气足時其蒂自然落在蔓上采得系屋東有風處吹漧用桔梗气微溫味苦辛甘有小毒味濃气輕陽中之陰升也入手太陰肺經气分及足少陰經治咽喉痛利肺气﹝潔﹞桔梗淸肺气利咽喉其色白故爲肺部引經與甘艸同行爲舟楫之劑如大黃苦泄峻下之藥欲引至胸中至髙之分成功須用辛甘之劑升之譬如鐵石入江非舟楫不載所以諸藥有此一味不能下沈也﹝珍﹞朱肱活人書治胸中痞滿不痛用桔梗枳殼取其通肺利膈下气也張仲景傷寒論治寒實結胸用桔梗貝母巴豆取其溫中消穀破積又治肺癰唾膿用桔梗甘艸取其苦辛淸肺甘溫瀉火又能排膿血補內漏其治少陰證二三日咽痛亦用桔梗甘艸取其苦辛散寒甘平除熱合而用之能調寒熱也後人易名甘桔湯通治咽喉口舌諸病宋仁宗加荊芥防風連翹遂名如聖湯去蘆米泔浸一宿焙漧銼片竹篩齊用

卷八藥性

熱浮長

﹝气之濃者陽中之陽气濃則發熱辛甘溫熱是也﹞

桂枝气熱味甘辛有小毒陽中之陽浮也仲景傷寒論發汗用桂枝桂枝者乃桂條也非身幹也取其輕薄而能發散今又有一種柳桂乃嫩小桂條也尢宜入治上焦藥用﹝潔﹞气之薄者桂枝也气之濃者桂肉也气薄則發泄桂枝上行而發表气濃則發熱桂肉下行而補腎此天地親上親下之道也﹝海﹞桂枝入足太陽經桂心入手少陰經血分桂肉入足少陰太陰經血分細薄者爲枝爲嫩濃脂者爲肉爲老去其皮與裏當其中者爲桂心﹝寇﹞素問曰辛甘發散爲陽故仲景桂枝湯治傷寒表虛皆須此藥正合甘發散之意本艸三種之桂不用牡桂菌桂者此二種性止於溫不可以治溫寒之病也然本經止言桂仲景又言桂枝者取枝上皮也﹝海﹞或問本艸言桂能止煩出汗而張仲景治傷寒有當發汗凡數處皆用桂枝湯又云無汗不得服桂枝汗家不得重發汗若用桂枝是重發其汗汗多者用桂枝甘艸湯此又用桂枝閉汗也一藥二用與本艸之義相通否乎曰本艸言桂辛甘大熱能宣導百藥通血脈止煩出汗是調其血而汗自出也仲景云太陽中風陰弱者汗自出衛實榮虛故發熱汗出又云太陽病發熱汗出者此爲榮弱衛彊陰虛陽必湊之故皆用桂枝發其汗此乃調其榮气則衛气自和風邪無所容遂自汗而解非桂枝能開腠理發出其汗也汗多用桂枝者以其調和榮衛則邪從汗出而汗自止非桂枝能閉汗孔也昧者不知出汗閉汗之意遇傷寒無汗者亦用桂枝誤之甚矣桂枝湯下發汗字當認作出字汗自然發出非若麻黃能開腠理發出其汗也其治虛汗亦當逆察其意可也﹝成﹞桂枝本爲解肌若太陽中風湊理致密榮衛邪實津液禁固其脈浮緊發熱汗不出者不可與此必也皮膚疏泄自汗脈浮緩風邪干於衛气者乃可投之發散以辛甘爲主桂枝辛熱故以爲君而以芍藥爲臣甘艸爲佐者風淫所勝平以辛苦又以甘緩之以酸收之也以姜棗爲使者辛甘能發散而又用之以行脾胃之津液而和榮衛不專於發散也故麻黃湯不用姜棗專於發汗不待行其津液也﹝心﹞桂枝气味俱輕故能上行發散於表內寒則肉桂補陽則柳桂桂辛熱散經寒引導陽气若正气虛者以辛潤之散寒邪治奔豚按經云桂枝入咽陽盛則斃春夏發者爲禁藥也桂能動血血熱者爲禁藥也木得桂而死肝不足者爲禁藥也﹝修治﹞桂之毒在皮故方中皆去皮用附子气熱味辛有大毒﹝潔﹞大辛大熱气濃味薄可升可降陽中之陰浮中沈無所不至爲諸經引用之藥﹝海﹞入手少陰三焦命門之劑其性走而不守非若漧薑正而不行﹝趙﹞熟附配麻黃髮中有補仲景麻黃附子細辛湯麻黃附子甘艸湯是也生附配漧薑補中有發仲景漧薑附子湯通脈四逆湯是也﹝珍﹞凡用烏附藥並宜冷服者熱因寒用也蓋陰寒在下虛陽上浮治之以寒則陰气益甚而病增治之以熱則拒格而不納熱藥冷凍飲料下嗌之後冷體旣消熱性便發而病气隨愈不違其情而致大益此反治之妙也昔張仲景治寒疝內結用蜜煎烏頭近效方治喉痺用蜜炙附子含之咽汁朱丹溪治疝气用烏頭梔子並熱因寒用也東垣治馮翰林侄陰盛格陽傷寒面赤目赤煩渴引飲脈來七八至但按之則散用姜附湯加人參投半斤服之得汗而愈此則神聖之妙也﹝吳﹞附子乃陰證要藥凡傷寒傳變三陰及中寒夾陰𨿽身大熱而脈沈者必用之或厥冷腹痛脈沈細甚則唇靑囊縮者急須用之有退陰回陽之力起死回生之功近世陰證傷寒往往疑似不敢用附子直待陰極陽竭而用之已遲矣且夾陰傷寒內外皆陰陽气頓衰必須急用人參健脈以益其元佐以附子溫經散寒舍此不用將何以救之﹝虞摶﹞附子稟雄壯之質有斬關奪將之气能引補气藥行十二經以追復散失之元陽引補血藥入血分以滋養不足之眞陰引發散藥開腠理以驅逐在表之風寒引溫暖藥達下焦以祛除在裏之冷濕按八味丸用桂附乃取其大辛以潤腎燥丹溪謂行地黃之滯海藏雲補命門相火皆非也童子小便中浸透濕紙包裹灰火內煨熟如芋香爲度去皮臍切片子用漧薑气溫味辛無毒﹝潔﹞气薄味濃半浮半沈可升可降陽中之陰也大辛大熱陽中之陽其用有四通心助陽一也去臟腑沈寒痼冷二也發諸經之寒气三也治感寒腹痛四也腎中無陽脈气欲絕黑附子爲引水煎服之名姜附湯亦治中焦寒邪寒淫所勝以辛散之也又能補下焦故四逆湯用之漧薑本辛炮之稍苦故止而不移所以能治裏寒非若附子行而不止也理中湯用之者以其回陽也﹝垣﹞漧薑生辛炮苦陽也生則逐寒邪而發散炮則除胃冷而守中多用則耗散元气辛以散之是壯火食气故也須以生甘艸緩之辛熱以散裏寒同五味子用以溫肺同人參用以溫胃也﹝海﹞漧薑心脾二經气分藥也故補心气不足或言漧薑辛熱而言補脾今理中湯用之言泄不言補何也蓋辛熱燥濕泄脾中寒濕邪气非泄正气也白淨結實者良宜炮用生薑气微溫味辛气味俱濃浮而升陽也無毒﹝成﹞姜棗味辛甘專行脾之津液而和榮衛藥中之不獨專於發散也﹝垣﹞生薑之用有四制半夏濃朴之毒一也發散風寒二也與棗同用辛溫益脾胃元气溫中去濕三也與芍藥同用溫經散寒四也孫眞人云姜爲嘔家聖藥蓋辛以散之嘔乃气遂不散此藥行陽而散气也或問生薑辛溫入肺何以云入胃口曰俗以心下爲胃口者非也咽門之下受有形之物及胃之系便是胃口與肺系同行故能入肺而開胃口也曰人云夜間勿食生薑令人閉气何也曰生薑辛溫主開發夜則气本收斂反開發之違天道矣若有病患則不然也生薑屑比之漧薑則不熱比之生薑則不濕以干生薑代漧薑者以其不僭故也俗言上牀蘿卜下牀姜姜能開胃羅卜消食也要熱去皮用要冷畱皮用吳茱萸气溫味辛有小毒﹝海﹞辛苦熱气味俱濃陽中陰也半浮半沈入足太陰經血分少陰厥陰經气分﹝潔﹞其用有三去胸中逆气滿塞止心腹感寒痛消宿酒爲白豆蔻之使也﹝垣﹞治寒在咽嗌噎塞胸中經言噎膈不通食不下食則嘔令人口開目瞪寒邪所結气不得上下此病不已令人寒中腹滿膨脹下利宜以吳茱萸之苦熱泄其逆气用之如神諸藥不可代也﹝海﹞衛脈爲病逆气裏急宜此主之震坤合見其色綠故仲景吳茱萸湯當歸四逆湯方治厥陰病及溫脾胃皆用此也湯洗去苦味曬漧搗用蜀椒气溫味辛有毒主邪气溫中除寒痺堅齒發明目利五臟﹝戴﹞凡人嘔吐服藥不納者必有蛔在膈間蛔聞藥則動動則藥出而蛔不出但於嘔吐藥中加炒川椒十粒良蓋蛔見椒則頭伏也觀此則仲景治蛔厥烏梅丸中用蜀椒亦此義也許學士云大凡腎气上逆須以川椒引之歸經則安去目及閉口者炒去汗手搓細用巴豆气溫味辛有大毒﹝潔﹞气薄味濃體重而沈降陰也﹝垣﹞性熱味辛有大毒浮也陽中陽也﹝潔﹞乃斬關奪門之將不可輕用﹝海﹞若急治爲水穀道路之劑去皮心膜油生用若緩治爲消堅磨積之劑炒去煙令紫黑用可以通腸可以止瀉世所不知也張仲景治百病客忤備急丸用之濃朴气溫味苦辛無毒瓦斯味俱濃體重濁而微降陰中陽也﹝垣﹞可升可降能除腹脹若虛弱人𨿽腹脹宜斟酌用之寒脹是也大熱藥中兼用結者散之神藥也誤服脫人元气須禁之﹝海﹞本艸言濃朴治中風傷寒頭痛溫中益气消痰下气濃腸胃去腹滿果泄气乎果益气乎蓋與枳實大黃同用則能泄實滿所謂消痰下气是也若與橘皮蒼術同用則能除濕滿所謂溫中益气是也與解利藥同用則治傷寒頭痛與瀉利藥同用則濃腸胃大抵其性味苦溫用苦則泄用溫則補也故成氏云濃朴之苦以泄腹滿若能下气故泄實滿溫能益气故散濕滿去皮鍘碎薑汁浸透微炒竹篩齊用

卷八藥性

濕化成

﹝戊濕其本气平其兼气溫涼寒熱在人以胃應之巳土其本味鹹其兼味辛甘鹹苦在人以脾應之﹞

人參气溫味甘微苦气味俱薄浮而升陽也陽中微陰無毒﹝垣﹞人參甘溫能補肺中元气肺气旺則四髒之气皆旺精自生而形自盛肺主諸气故也張仲景云病患汗後身熱亡血脈沈遲者下利身涼脈微血虛者並加人參古人血脫者益气蓋血不自生須得生陽气之藥乃生陽生則陰長血乃旺也若單用補血藥血無由而生矣素問言無陽則陰無以生無陰則陽無以化故補气須用人參血虛者亦須用之本艸十劑云補可去弱人參羊肉之屬是也蓋人參補气羊肉補形形與气者有無之象也﹝李﹞人參生用气寒熟用气溫味甘補陽微苦補陰气主生物本乎夫味主成物本乎地气味生成陰陽之造化也涼者髙秋淸肅之气天之陰也其性降溫者陽春生發之气天之陽也其性升甘者濕土化成之味地之陽也其性浮微苦者火土相生之味地之陰也其性沈人參气味俱薄气之薄者生降熟升味之薄者生升熟降如土虛火旺之病則宜生人參乃涼薄之气以瀉火而補土是純用其气也脾虛肺怯之病則宜熟人參乃甘溫之味以補土而生金是純用其味也東垣以相火乘脾身熱而煩气髙而喘頭痛而渴脈浮而大者用黃柏佐人參孫眞人治夏月熱傷元气人汗大泄欲成痿厥用生脈散以瀉熱火而救金水君以人參之甘寒瀉火而補元气臣以麥門冬之苦甘寒淸金而滋水源佐以五味子之酸溫生腎津而收耗气使此皆補天元之眞气非補熱火也余每治傷寒溫熱等證爲庸醫妄汗誤下已成壞病死在旦夕者以人參一二兩用童子小便煎之水浸冰冷凍飲料之立起去蘆鍘細用術气溫味甘陰中陽也可升可降入足太陰陽明手太陰陽明太陽之經﹝垣﹞本經止言術未分蒼白而蒼術別有雄壯上行之气能除濕下安太陰使邪气不傳入脾也以其經泔浸火炒故能出汗與白術止汗特異用者不可以此代彼蓋有止發之異其餘主治則同﹝潔﹞蒼術與白術主治同但比白術气重而體沈若除上濕髮汗功最大若補中焦除脾胃濕力少不如白術腹中窄狹者須用之白術能除濕益燥和中益气利腰劑間血除胃中熱﹝潔﹞其用有九溫中一也去脾胃中濕二也除胃中熱三也彊脾胃進飲食四也和胃生津液五也止肌熱六也四肢困倦嗜臥目不能開不思飲食七也止渴八也安胎九也凡中焦不受濕不能下利必須白術以逐水益脾非白術不能去濕非枳實不能消痞故枳術丸以之爲君搗碎紗羅子羅過用當歸气溫味甘辛气味俱輕陽也陽中微陰無毒入手少陰經足太陰經厥陰經和血補血尾破血身和血﹝潔﹞其用有三一心經本藥二和血三治諸病夜甚凡血受病必須用之血壅而不流則痛當歸之甘溫能和血辛溫能散內寒苦溫能助心散寒使气血各有所歸﹝海﹞入手少陰以其心生血也入足太陰以其脾裹血也入足厥陰以其肝藏血也頭能破血身能養血尾能行血全用同人參黃則補气而生血同牽牛大黃則行气而補血從桂附茱萸則熱從大黃芒硝則寒佐使分定用者當知酒蒸治頭痛諸痛皆屬木故以血藥主之﹝修治﹞酒制焙曬漧去蘆鍘細用生地黃气寒味甘微苦味濃气薄陰中之陽無毒入手太陽經少陰經之劑﹝垣﹞涼血補血補腎水眞陰不足錢仲瀉丙火與木通同用以導赤也諸經之血熱與他藥相隨亦能治之溺血便血亦治之入四散例病患虛而多熱宜加用之﹝戴﹞陰微陽盛相火熾彊來乘陰位日漸煎熬爲虛火之證者宜地黃之屬以滋陰退陽本經所謂漧地黃者或陰漧或曝漧或焙漧皆謂之漧地黃今藥肆所謂生地黃是也故本艸又云生者尢良若取涼血退熱之功非新掘鮮者搗汁用之不得奇效掐碎用忌鐵器萊菔甘艸气平味甘气薄味濃升而浮陽也入足太陰厥陰經﹝垣﹞陽不足者補之以甘甘溫能除大熱故生用則气平補脾胃不足而大瀉心火炙之則气溫補三焦元气而散表寒除邪熱去咽痛緩正气養陰血凡心火乘脾腹中急痛腹皮急縮者宜倍用之其性能緩急而又協和諸藥使之不爭故熱藥得之緩其熱寒藥得之緩其寒寒熱相雜者用之得其平﹝海﹞五味之用苦泄辛散酸收咸軟甘上行而發而本艸言甘艸下气何也蓋甘味主中有升降浮沈可上可下可外可內有和有緩有補有泄居中之道盡矣張仲景附子理中湯用甘艸恐其僭上也調胃承气湯用甘艸恐其速下也皆緩之之意小柴胡湯有柴胡黃芩之寒人參半夏之溫而用甘艸者則有調和之意建中湯用甘艸以補中而緩脾急也鳳髓丹用甘艸以緩腎急而生元气也乃甘補之意又曰甘者令人中滿中滿者勿食甘甘緩而壅气非中滿所宜也凡不滿而用炙甘艸爲之補若中滿而用生甘艸爲之瀉能引諸藥直至滿所甘味入脾歸其所喜此升降浮沈之理也經云以甘補之以甘瀉之以甘緩之是矣補中宜炙用瀉火宜生用萎蕤气平味甘無毒能升能降陽中陰也主中風暴熱不能動搖趺筋結肉諸不足心腹結气虛熱濕毒腰痛時疾寒熱去虛勞客熱頭痛不安加而用之良﹝垣﹞潤肺除熱﹝珍﹞萎蕤性平味甘柔潤可食故朱肱活人書治風溫自汗身重語言難出用萎蕤湯以之爲君藥予每用治虛勞寒熱瘧及一切不足之證用代參不寒不燥大有殊功不止於去風熱濕毒而已此昔人所未闡者也與黃精鉤吻二物相似萎蕤節上有須毛莖斑葉尖處有小黃點爲不同采得以竹刀刮去節皮洗淨以蜜水浸一宿蒸焙漧用大棗气平味甘無毒瓦斯味俱濃陽也溫以補不足甘以緩陰血﹝成﹞邪在榮衛者辛甘以解之故用姜棗以和榮衛生發脾胃升騰之气張仲景治奔豚用大棗滋脾土以平腎气也治水飲脇痛有十棗湯益土而勝水也﹝珍﹞素問言棗爲脾之果脾病宜食之謂治病和藥棗爲脾經血分藥也若無故頻食則生虫損齒爲害多矣按王好古雲中滿者勿食甘甘令人滿故仲景建中湯心下痞者減餳棗與甘艸同例此得用棗之方矣﹝陶﹞道家方藥以棗爲佳餌其皮利肉補虛所以合湯皆擘之也粳米气平味甘苦無毒有早中晚三收以晚白米爲第一新熟者動气經年者亦發病惟江南人多收火稻貯倉至春舂米食之卽不發病宜人溫中益气補下元也﹝海﹞本艸諸家共言益脾胃如何白虎湯用之入肺以其陽明爲胃之經色爲西方之白故入肺也然治陽明之經卽在胃也色白味甘寒入手太陰又少陰證桃花湯用此甘以補正气竹葉石膏湯用此甘以益不足食蜜气平味甘無毒﹝珍﹞蜂采無毒之花釀以大便而成蜜所謂臭腐生神奇也此入藥之功有五淸熱補中解毒潤燥止痛也生則性涼故能淸熱熟則性溫故能補中甘而和平故能解毒柔而濡澤故能潤燥緩可以去急故能止心腹肌肉瘡瘍之痛和可以致中故能調和百藥而與甘艸同功仲景治陽明結燥大便不通蜜煎導法誠千古神方也膠飴气溫味甘無毒入太陰經﹝成﹞脾欲緩急食甘以緩之膠飴之甘以緩中也﹝海﹞飴乃脾經气分藥也甘能補脾之不足寇宗云多食動脾气亦助胃火阿膠气平味甘無毒瓦斯味俱薄浮而升陽也入手少陰足少陰厥陰經得火良藏器曰諸膠皆主風止泄而驢皮主風爲最﹝寇﹞驢皮煎膠取其發散皮膚之外也用烏者取烏色屬水以制熱則生風之義如烏蛇烏鴉烏雞之類皆然﹝珍﹞阿膠大要只是補血與液故能淸肺益陰而治諸證按陳自明云補虛用牛皮膠去風用驢皮膠成氏云陰不足者補之以味阿膠之甘以補陰血楊氏云凡治喘嗽不論肺虛肺實可下可溫須用阿膠以安肺潤肺其性和平爲肺經要藥銼如豆大或以蛤粉或以麩或以艸灰皆炒成珠研末用或以湯酒熔化各從本方半夏气平味辛有毒生微寒熟溫生令人吐熟令人下气味俱薄沈而降陰中陽也辛濃苦輕陽中陰也入手陽明太陰少陰三經治寒痰及形寒飲冷傷肺而咳大和胃气除胃寒進食治太陰痰厥頭痛非此不能除﹝成﹞辛者散也潤也半夏之辛散逆气結气除煩嘔發音聲行水气而潤腎燥﹝海﹞經云腎主五液化爲五濕自入爲唾入肝爲淚入心爲汗入脾爲痰入肺爲涕有痰曰嗽無痰曰咳痰者因咳而動脾之濕也半夏能泄痰之標不能泄痰之本泄本者泄腎也咳無形痰有形無形則潤有形則燥所以爲流濕潤燥也俗以半夏爲肺藥非也止嘔吐爲足陽明除痰爲足太陰柴胡爲之使故小柴胡湯中用之𨿽爲止嘔亦助柴胡黃芩主往來寒熱是又爲足少陽陽明也湯洗盡滑鍘細用諸血證及口渴者禁用爲其燥津液也孕婦忌之用生薑則無害杏仁气溫味甘苦冷利有小毒﹝潔﹞气薄味濃濁而沈墜降也陰也入手太陰經其用有三潤肺也消食積也散滯气也﹝垣﹞杏仁散結潤燥除肺中風熱咳嗽杏仁下喘治气也桃仁療狂治血也俱治大便祕當分气血晝則便難行陽气也夜則便難行陰血也故虛人便祕不可過泄脈浮者屬气用杏仁陳皮脈沈者屬血用桃仁陳皮手陽明與手太陰爲表裏賁門主往來魄門主收閉爲气之通道故並用陳皮佐之﹝海﹞仲景麻黃湯及王朝奉治傷寒气上喘逆並用杏仁者爲其利气瀉肺解肌也﹝修治﹞以湯浸去皮尖麩炒杵細用桃仁气平味苦甘辛無毒﹝垣﹞桃仁苦重於甘气薄味濃沈而降陰中之陽手足厥陰經血分藥也苦以泄滯血甘以生新血故破凝血者用之其功有四治熱入血室一也泄腹中滯血二也除皮膚血熱燥癢三也行皮膚凝聚之血四也﹝成﹞肝者血之源血聚則肝气燥肝苦急急食甘以緩之桃仁之甘以緩肝散血故張仲景抵當湯用之以治傷寒八九日內有蓄血發熱如狂小腹滿痛小便自利者又有當汗失汗熱毒深入吐血及血結胸煩躁譫語者亦以此湯主之與虻虫水蛭大黃同用﹝修治﹞行血連皮尖潤燥活血去皮尖麩炒俱搗細用麻子仁气平味甘無毒手陽明足太陰藥也陽明病汗多胃熱便難三者皆燥也故用之以通潤也寇宗云麻仁極難去殼取帛包置沸湯中浸至冷出之垂井中一夜勿令著水次日日中曬漧新瓦上去殼簸揚取仁粒粒皆完先藏地中者食之殺人雞子黃气溫味甘無毒本艸云陰不足補之以血若咽有瘡雞子一枚去黃苦酒傾殼中以半夏入苦酒中取殼置刀環上熬微沸去滓旋旋呷之又主除熱火瘡癇痙卵白爲肌肉皮毛卵黃爲臟腑卵白象天卵黃象地故有陰陽表裏气血之分焉甘瀾水水气平味甘無毒傷寒汗後臍下悸欲作奔豚茯苓桂枝甘艸大棗湯主之煎以甘瀾水揚之無力取不助腎气也虞搏曰甘瀾水甘溫而性柔故烹傷寒陰證等藥用之潦水卽霖雨後行潦之水亦取其發縱之極流而不滯不助濕也漿水气微溫味甘酸無毒卽酸泔水也或云煮粟米飲釀成主調中引气宣和彊力通關開胃解煩去睡丹漿水性涼善走故解煩渴而化滯物按漿水能止渴以其酸也能化滯以其米味之變也亦猶神曲麥芽之消食非性涼善走之謂

卷八藥性

燥降收

﹝气之薄者陽中之陰气薄則發泄辛甘淡平寒涼是也﹞

茯苓气平味甘無毒﹝潔﹞性溫味甘而淡气味俱薄浮而升陽也﹝垣﹞止渴利小便除濕益燥和中益气利腰臍間血爲主治小便不通溺黃或赤而不利如小便利或數服之則大損人目如汗多人服之損眞气夭人壽醫云赤瀉白補上古無此說淡能利竅甘以助陽除濕之聖藥也味甘平補陽益脾逐水濕淫所勝小便不利淡味滲泄陽也治水緩脾生津導气﹝海﹞入足少陰手足太陽色白者入辛王癸赤者入丙丁伐腎邪小便多能止之小便澀能利之與車前子相似𨿽利小便而不走气酒浸與光明朱砂同用能祕眞味甘平如何是利小便去皮搗細紗羅過用澤瀉气平味甘無毒﹝潔﹞沈而降陰也﹝垣﹞甘鹹寒降陰也﹝海﹞陰中微陽入足太陽少陰經除濕之聖藥也治小便淋瀝去陰間汗無此疾服之令人目盲﹝寇﹞澤瀉之功長於行水張仲景治水蓄渴煩小便不利或吐或瀉五苓散主之方用澤瀉故知其長於行水本艸引扁鵲云多服病患眼誠爲以物性能水凡服澤瀉散人未有不小便多者小便旣多腎气焉得復實今人止泄精多不敢用之仲景八味丸用之者亦不過接引桂附等歸就腎經別無他意﹝海﹞本經云久服明目扁鵲云多服昏目何也易老云去脾中宿垢以其味鹹能瀉伏水故也瀉伏水去畱垢故明目小便利腎气虛故昏目﹝王﹞寇宗之說王好古韙之竊謂八味丸以地黃爲君余藥佐之非止補血兼補气也所謂陽旺則能生陰血也地黃山茱萸茯苓牡丹皮皆腎經之藥附子官桂乃右腎命門之藥皆不待澤瀉之接引而後至也則八味丸之用此蓋取其瀉腎邪養五臟益气力起陰气補虛損五勞之功而已𨿽能瀉腎從於諸補藥羣眾之中則亦不能瀉矣﹝珍﹞澤瀉气平味甘而淡淡能滲泄气味俱薄所以利水而泄下脾胃有濕熱則頭重而目昏耳鳴澤瀉滲去其濕則熱亦隨去而土气得令淸气上行天气明爽故澤瀉有養五臟益气力治頭旋聰明耳目之功若久服則降令太過淸气不升眞陰潛耗安得不目昏耶仲景地黃丸用茯苓澤瀉者乃取其瀉膀胱之邪气非引接也古人用補藥必兼瀉邪邪去則補藥得力一辟一闔此乃元妙後世不知此理專一於補所以久服必致偏勝之害搗碎紗羅過用豬苓气平味甘微苦無毒﹝潔﹞气味俱薄升而微降與茯苓同﹝垣﹞淡甘平降也陽中陰也﹝海﹞甘重於苦陽也入足太陽足少陰經助燥除濕比諸淡滲藥大燥亡津液無濕證勿服﹝頌﹞仲景治消渴脈浮小便不利微熱者豬苓散發其汗病欲飲水而復吐名爲水逆冬時寒嗽如瘧狀者亦與豬苓此卽五苓散也豬苓茯苓術各三兩澤瀉五分桂二分細搗篩水服方寸匕日三多飲暖水汗出卽愈利水道諸湯劑無如此驗今人皆用之﹝垣﹞若以泄滯甘以助陽淡以利竅故能除濕利小便去黑皮裏白者佳搗羅過用通艸气平味辛甘而淡無毒瓦斯平味薄降也陽中陰也治陰竅不利行小水除水腫閉治五淋生用﹝潔﹞瀉肺利小便甘平以緩陰血﹝垣﹞本艸十劑通可去滯通艸防己之屬是也夫防己大苦寒能瀉血中濕熱之滯又通大便通艸甘淡能助西方秋气下降利小便專瀉气滯也肺受熱邪津液气化之源絕則寒水斷流膀胱受濕熱癃閉約縮小便不通宜此治之其證胸中煩熱口燥舌漧咽漧大渴引飲小便淋瀝或閉塞不通脛酸腳熱並宜通艸主之凡气味與之同者茯苓澤瀉燈艸豬苓皂角瞿麥車前子之類皆可以滲濕利小便泄其滯气也又曰木通下利泄小腸火利小便與琥珀同功無他藥可比去粗皮銼細竹篩齊之用滑石气寒味甘無毒﹝潔﹞性沈重能泄上气令下行故曰滑則利竅治前陰竅澀不利利竅不比與滲淡諸藥同﹝海﹞入足太陽經滑能利竅以通水道爲至燥之劑豬苓湯用滑石阿膠同爲滑劑以利水道蔥豉生薑同煎去滓澄淸以解利淡味滲泄爲陽故解表利小便也若小便自利者不宜用﹝珍﹞滑石利竅不獨小便也上能利毛腠之竅下能利精溺之竅蓋甘淡之味先入於胃滲走經絡遊溢津气上輸於肺下通膀胱肺主皮毛爲水之上源膀胱司津液气化則能出故滑石上能發表下利水道爲蕩熱燥濕之劑發表是蕩上中之熱利水道是蕩中下之熱發表是燥上中之濕利水道是燥中下之濕熱散則三焦寧而表裏和濕去則闌門通而陰陽利劉河間之用益元散通治表裏上下諸病蓋是此意但未發出耳白者佳搗水飛用芍藥气微寒味酸而苦气薄味濃陰也降也陰中之陽有小毒入手足太陰經﹝垣﹞補中焦之藥得得炙甘艸爲佐治腹中痛夏月腹痛少加黃芩如惡寒腹痛加肉桂一錢白芍藥三錢炙甘艸一錢半此仲景神方也如冬月大寒腹痛加桂二錢半水二盞煎一半去皮用脾經之藥收陰气能除腹痛酸以收之扶陰而收陰气泄邪气扶陽與生薑同用溫經散濕通塞利腹中痛胃气不通肺燥气熱酸收甘緩下利必用之藥白補赤散瀉肝補脾胃酒浸行經止中部腹痛東垣云但澀者爲上或問古今方論中多以澀爲收今本經有利小便一句者何也曰芍藥能停諸濕而益津液使小便自行本非通行之藥所當知之又問有緩中一句何謂緩中曰損其肝者緩其中又問當用何藥次治之曰當用四物湯以其內有芍藥故也赤者利小便下气白者止痛散气血入手足太陰經大抵酸澀者爲上爲收斂停濕之劑故主手足太陰經收降之體故又能至血海而入於九地之下後至厥陰經也後人用赤瀉白補者以其色在西方故補色在南方故泄也難經云損其肝者緩其中卽調血也本艸云能利小便非能利之也以其腎主大小二便旣用此以益陰滋濕故小便得通也腹中虛痛脾經也非芍藥不除蓋補津液停濕之劑也﹝修治﹞銼片內熱者生用中寒者酒炒用五味子气溫味酸無毒味濃气輕陰中微陽入手太陰經血分足少陰經气分﹝垣﹞收肺气補气不足升也酸以收逆气肺寒气逆則宜此與漧薑同治之又五味子收肺气乃火熱必用之藥故治嗽以之爲君但有外邪者不可驟用恐閉其邪气必先發散而後用之乃良有痰者以半夏爲佐喘者以阿膠爲佐但分兩少不同耳﹝海﹞五味皮甘肉酸核中辛苦都有鹹味故名五味子仲景八味丸用此爲腎气丸述類象形也孫眞人云五月常服五味子以補五臟气遇溽暑之時困乏無力無气以動與人參黃麥門冬少加黃柏煎湯服使人精神頓加兩足筋力湧出又云六月常服五味子以益肺金之气在上則滋源在下則補腎故入手太陰足少陰也生敲碎用麥門冬气寒味甘微苦陽中微陰降也無毒入手太陰經气分﹝垣﹞治肺中伏火脈气欲絕加五味子人參三味爲生脈之劑補肺中元气不足按涼而能補補而不泥無逾於麥門冬者傷寒勞復與夫溫熱病及雜病陰不濟陽而煩熱燥渴者用之以生津液濡枯而退熱最有奇功又與地黃阿膠麻仁同爲潤經益血復脈通心之劑與五味子枸杞子同爲生脈之劑去心不宜用湯浸天門冬气寒味微苦气薄味濃陰也陽中之陰無毒入手太陰足少陰經气分之藥﹝垣﹞保肺气治血熱侵肺上喘气促加人參黃爲主用之神效苦以泄滯血甘以助元气及治血妄行此天門冬之功也榮衛枯涸濕劑所以潤之二門冬人參北五味子枸杞子同爲生脈之劑此上焦獨取寸口之意去心鍘細用枳實气微寒味苦辛無毒﹝潔﹞气濃味薄浮而升微降陰中陽也﹝垣﹞沈也陰也除寒熱破結實消痰癖治心下痞逆气脇痛﹝海﹞枳殼主髙枳實主下髙者主气下者主血故殼主胸膈皮毛之病實主心腹脾胃之病大同小異朱肱活人書言治痞宜先用桔梗枳殼湯非用此治心下痞也果知誤下气將陷而成痞故先用此使不致於痞也若已成痞而用此則失之晚矣不惟不能消痞反損胸中之气先之一字有謂也﹝珍﹞枳實枳殼气味功用俱同上世亦無分別魏晉以來始分實殼之用潔古東垣又分治髙治下之說大抵其功皆能利气气下則痰喘止气行則痞脹消气通則刺痛止气利則後重除故以枳實利胸膈枳殼利腸胃然仲景治胸痺痞滿以枳實爲要藥諸方治下血痔利大便閉塞裏急後重又以枳殼爲通用則枳實不獨治下而殼不獨治髙也蓋自飛門至魄門皆肺主之三焦相通一气而已則二物分之可也不分亦無傷麩炒去瓤搗羅過用旋復花气溫味鹹甘有小毒主結气脇下滿除水去五臟間寒熱消胸上痰結唾如膠漆消堅軟痞治噫气通血脈﹝頌﹞仲景治傷寒汗下後心下痞堅噫气不除有七物旋復代赭湯雜治婦人有三物旋復湯胡洽居士治痰飲在兩脇脹滿有旋復花丸用之尢多﹝成﹞硬則气堅旋復之咸以軟痞堅也貝母气平味辛苦無毒主傷寒煩熱淋瀝邪气風痙療腹中結實心下滿洗洗惡風寒目眩項直咳嗽上气止煩渴安五臟利骨髓﹝海﹞貝母乃肺經气分藥也仲景治寒實結胸外無熱證者三物小陷胸湯主之白散亦可以其內有貝母也成無己云辛散而苦泄桔梗貝母之苦辛用以下气內口鼻中有一顆米許大心宜去之搗細用烏梅气溫平味酸澀無毒﹝海﹞烏梅脾肺二經血分藥也能收肺气治燥嗽肺欲收急食酸以收之﹝珍﹞烏梅白梅所主諸病皆取其酸收之義惟仲景治蛔厥烏梅丸及虫中用者取虫得酸卽止之義稍有不同耳梅花開於冬而實熟於下得木之全气故其味最酸所謂曲直作酸也肝爲乙木膽爲甲木人之舌下有四竅兩竅通膽液故食梅則津生者類相感應也故素問云味過於酸肝气以津又云酸走筋筋病無多食酸不然物之味酸者多矣何獨梅能生津耶﹝修治﹞去核微炒用忌豬肉赤小豆气平味甘酸辛陰中之陽無毒﹝陶﹞小豆逐津液利小便久服令人肌膚枯燥﹝海﹞治水者惟知治水而不知補胃則失之壅滯赤小豆消水通气而健脾胃乃其藥也﹝珍﹞赤小豆小而色赤心之谷也其性下行通乎小腸能入陰分治有形之病故行津液利小便消脹除腫止吐而治下利腸解酒病除寒熱癰腫排膿散血而通乳汁下胞衣產難皆病之有形者久服則降令太過津血滲泄所以令人則體瘦而已苦酒﹝醋﹞气溫味酸無毒張仲景治黃汗有黃芍藥桂枝苦酒湯治黃膽有麻黃醇酒湯用苦酒淸酒方見金匱要略蓋取其酸收之義而又有散瘀解毒之功

卷八藥性

寒沈藏

﹝味之濃者陰中之陰味濃則泄酸苦鹹气寒是也﹞

黃連气寒味苦無毒瓦斯味俱濃可升可降陰中陽也入手少陰經其用有六瀉心藏火一也去中焦濕熱二也諸瘡必用三也去風濕四也赤眼暴發五也止中部見血六也張仲景治九種心下痞五等瀉心湯皆用之﹝海﹞入手少陰苦燥故入心火就燥也然瀉心其實瀉脾也爲子能令母實實則瀉其子治血防風爲上使黃連爲中使地楡爲下使去須鍘細用黃芩气寒味苦無毒可升可降陰也陰中微陽入手太陽血分﹝潔﹞气涼味苦甘气濃味薄浮而升陽中陰也入手少陽陽明經酒炒則上行﹝垣﹞黃芩之中枯而飄者瀉肺火利气消痰除風熱消肌表之熱細實而堅者瀉大腸火養陰退陽補膀胱寒水滋其化源髙下之分與枳實枳殼同例﹝潔﹞黃芩之用有九瀉肺熱一也上焦皮膚風熱風濕二也去諸熱三也利胸中气四也消痰膈五也除脾經諸濕六也夏月須用七也婦人產後養陰退陽八也安胎九也酒炒上行主上部積血非此不能除下利膿血腹痛後重身熱久不能止者與芍藥甘艸同用之凡諸瘡痛不可忍者宜黃連苦寒之藥詳上下分身稍及引經藥用之﹝頌﹞張仲景治傷寒心下痞滿瀉心湯凡四方皆用黃芩以其主諸熱利小腸故也又太陽病下之利不止喘而汗出者有葛根黃芩黃連湯及主妊娠安胎散亦多用之﹝珍﹞潔古老人言黃芩瀉肺火治脾濕東垣言片芩治肺火條芩治大腸火丹溪言黃芩治上中二焦火而仲景治少陽證小柴胡湯太陽少陽合病下利黃芩湯少陽證下後心下滿而不痛瀉心湯並用之成無己言黃芩苦而入心泄痞熱是黃芩能入手少陰陽明手足太陰少陽六經矣蓋黃芩气寒味苦色黃帶綠苦入心寒勝熱瀉心火治脾之濕熱一則金不受刑一則胃火不流入肺卽所以救肺也肺虛不宜者苦寒傷脾胃損其母也少陽之證寒熱胸脇痞滿默默不欲飲食心煩嘔或煩或痞或小便不利𨿽曰病在半表半里而胸脇痞滿實兼心肺上焦之邪心煩喜嘔默默不欲飲食又兼脾胃中焦之證故用黃芩以治手足少陽相火黃芩亦少陽本經藥也成無己注傷寒論但云柴胡黃芩之苦以發傳邪之熱芍藥黃芩之苦以堅斂腸胃之气殊昧其治火之妙楊士瀛直指方云柴胡退熱不及黃芩蓋亦不知柴胡之退熱乃苦以發之散火之標也黃芩之退熱乃寒能勝熱折火之本也仲景又云少陽病腹中痛者去黃芩加芍藥心下悸小便不利者去黃芩加茯苓似與別錄治少腹絞痛利小腸之文不合成氏言黃芩寒中苦能堅腎故去之蓋亦不然至此當以意逆之辧以脈證可也若因飲寒受寒腹中痛及飲水心下悸小便不利而脈不數者是裏無熱證則黃芩不可用也若熱厥腹痛肺熱而小便不利者黃芩其可不用乎故善觀書者先求其理毋徒泥其文去皮並黑腐鍘細竹篩齊用黃柏气寒味苦無毒瓦斯味俱濃沈而降陰也苦濃微辛陰中之陽入足少陰經爲足太陽引經藥﹝垣﹞治腎水膀胱不足諸痿厥腳膝無力於黃湯中少加用之使兩膝中气力湧出痿卽去矣蜜炒此一味爲細末治口瘡如神癱瘓必用之藥瀉膀胱之熱利下竅瀉膀胱經火補本經及腎不足苦寒安蛔療下焦虛堅腎經曰苦以堅之足少陰劑腎苦燥故腎停濕也梔子黃芩入肺黃連入心黃柏入腎燥濕所歸各從其類也活人書解毒湯上下內外通治之去皮鍘碎生用則降實火熟用酒制則治上鹽制則治下蜜制則治中而不傷胃梔子气寒味苦無毒﹝潔﹞气薄味濃輕淸上行气浮而味降陽中陰也﹝垣﹞沈也陰也入手太陰肺經血分﹝海﹞本艸不言梔子能吐仲景用爲吐藥梔子本非吐藥爲邪气在上拒而不納食今上吐則邪因以出所謂其髙者因而越之也或用爲利小便藥實非利小便乃淸肺也肺淸則化行而膀胱津液之腑得此气化而出也本艸言治大小腸熱乃辛與庚合又與丙合又能泄戊先入中州故也仲景治煩躁用梔子豉湯煩者气也躁者血也气主肺躁主血故用梔子以治肺煩香豉以治腎躁仲景以梔子色赤味苦入心而治煩香豉色黑味鹹入腎而治躁﹝寇﹞仲景治傷寒發汗吐下後虛寒不得眠若劇者必反復顚倒心中懊梔子豉湯治之因其虛故不用大黃有寒毒故也梔子𨿽寒而無毒治胃中熱气旣亡血亡津液腑藏無潤養內生虛熱非此物不可去也又治心經畱熱小便赤澀用去皮梔子火煨大黃連翹炙甘艸等分末之水煎三錢服無不利也凡使須要如雀腦並須長有九路赤色者爲上去心胸中熱用仁去肌表熱用皮治上焦中焦連殼用下焦去殼治血病炒黑用石膏气寒味甘辛無毒入手太陰經少陽經足陽明經﹝潔﹞石膏性寒味辛而淡气味俱薄體重而沈降也陰也乃陽明經大寒之藥善治本經頭痛牙痛止消渴中暑潮熱然能寒胃令人不食非腹有極熱者不宜輕用又陽明經中熱發熱惡寒燥熱日晡潮濕肌肉壯熱小便濁赤大渴引飲自汗苦頭痛之藥仲景用白虎湯是也若無以上諸證勿服之多有血虛發熱象白虎證及脾胃虛勞形體病證初得之時與此證同醫者不識而誤用之不可勝救也﹝垣﹞石膏足陽明經也故仲景治傷寒陽明證身熱目痛鼻幹不得臥身以前胃之經也胸前肺之室也邪在陽明肺受火制故用辛寒以淸肺气所以有白虎之名又治三焦皮膚大熱入手少陽也凡病脈數不退者宜用之胃弱者不可用按溫熱病煩熱而渴脈洪大而數且長者非用石膏不能取效冬月有此脈證亦宜用之仲景制白虎湯爲正傷寒設也東垣處暑以後勿用之說不可拘泥此卽市所謂寒水石者也亦謂之硬石膏細理白澤者良碎之如粟米大先煮數十沸乃入余藥以其气味難出故也知母气寒味苦气味俱濃沈而降陰也陰中微陽腎經本藥入足陽明手太陰經气分﹝垣﹞其用有四瀉無根之腎火療有汗之骨蒸止虛勞之熱滋化原之陰仲景用此入白虎湯治不得眠者煩躁也煩出於肺躁出於腎君以石膏佐以知母之苦寒以淸腎之源緩以甘艸粳米使不速下也又凡病小便塞而渴者熱在上焦气分肺中伏熱不能生水膀胱絕其化源宜用气薄味薄淡滲之藥以瀉肺火淸肺金而滋水之化源若熱在下焦血分而不渴者乃眞水不足膀胱漧涸乃無陰則陽無以化法當用黃柏知母大苦寒之藥以補腎與膀胱使陰气行而陽自化小便自通凡用揀肥潤裏白者去毛切引經上行則用酒浸焙漧下行則用鹽水潤焙﹝忌鐵﹞

秦皮气寒味苦無毒沈也降也﹝海﹞主熱利下重下焦虛經云以苦堅之故用白頭翁黃柏秦皮若苦之劑也治風寒濕痺目中靑翳白膜男子少精婦人帶下小兒驚癇宜作湯洗目俗呼爲白木取皮漬水浸出靑藍色與紫艸同用以增光暈尢佳大戟爲之使惡吳茱萸﹝珍﹞皮色靑气寒味苦性澀乃是厥陰肝少陽膽經藥也故治目病驚癇取其平木也治下利崩帶取其收澀也又能治男子少精益精有子皆取其澀而補也故老子雲天道貴澀此藥乃服食及驚癇崩利所宜而人止知其治目一節幾於廢棄良爲可惋白頭翁气寒味苦辛無毒瓦斯濃味薄可升可降陰中陽也主溫瘧狂易寒熱瘕積聚逐血止痛張仲景治熱利下重用白頭翁湯主之蓋腎欲堅急食苦以堅之利則下焦虛故以純苦之劑堅之男子陰疝偏墜小兒頭禿膻腥鼻衄無此不效毒痢有此獲功亦多﹝吳﹞熱毒下利紫血鮮血者宜之大黃气寒味苦無毒瓦斯味俱濃沈而降陰也用之須酒浸煨熟者寒因熱用酒浸入太陽經酒洗入陽明經餘經不用酒﹝垣﹞大黃苦峻下走用之於下必生用若邪气在上非酒不至必用酒浸引上至髙之分驅熱而下如物在髙巓必射以取之也若用生者則遺至髙之邪熱是以愈後或目赤或喉痺或頭腫或膈上熱疾生也﹝寇﹞仲景治心气不足吐血衄血瀉心湯用大黃黃芩黃連或曰心气旣不足而不用補心湯更用瀉心何也答曰若心气獨不足則當不吐衄也此乃邪熱因不足而客之故令吐衄以苦補其心蓋一舉而兩得之有是證者用之無不效惟在量其虛實而已﹝丹﹞大黃苦寒善泄仲景用之瀉心湯者正因少陰經不足本經之陽亢甚無輔以致陰血妄行飛越故用大黃瀉去亢甚之火使之平和則血歸經而自安夫心之陰气不足非一日矣肺與肝俱各受火而病作故黃芩救肺黃連救肝肺者陰之主肝者心之母血之舍也肝肺之火旣退則陰血復其舊矣寇氏不明說而云邪熱客之何以開悟後人也﹝珍﹞大黃乃足太陰手足陽明手足厥陰五經血分之藥凡病在五經血分者宜用之若在气分用之是謂誅伐無過矣瀉心湯治心气不足吐血衄血者乃眞心之气不足而手厥陰心包絡足厥陰肝足太陰脾足陽明胃之邪火有餘也𨿽曰瀉心實瀉四經血中之伏火也又仲景治心下痞滿按之軟者用大黃黃連瀉心湯主之此亦瀉脾胃之濕熱非瀉心也病發於陰而反下之則作痞滿乃寒傷榮血邪气乘虛結於上焦胃之上脘在於心故曰瀉心實瀉脾也素問云太陰所至爲痞滿又云濁气在上則生脹是矣病發於陽而反下之則成結胸乃熱邪陷入血分亦在上脘分野仲景大陷胸湯丸皆用大黃亦瀉脾胃血分之邪而降其濁气也若結胸在气分則只用小陷胸湯痞滿在气分則用半夏瀉心湯矣成成氏注傷寒論亦不知分別此義﹝頌﹞本艸稱大黃推陳致新其效最神故古方下積滯多用之張仲景治傷寒用處尢多古人用毒藥攻病必隨人之虛實寒熱而處治非一切輕用也梁武帝因發熱欲服大黃姚僧坦曰大黃乃是快藥至尊年髙不可輕用帝弗從幾至委頓梁元帝常有心腹疾諸醫咸謂宜用平藥可漸宣通僧坦曰脈洪而實此有宿積非用大黃無瘥理帝從之遂愈以此言之今醫用一毒藥而攻眾病其偶中便謂此方神奇其差誤則不言用藥之失可不戒哉去皮鍘碎竹篩齊用芒硝气大寒味鹹苦辛有小毒﹝成﹞內經云鹹味下泄爲陰又云咸以軟之熱淫於內治以鹹寒气堅者以鹹軟之熱盛者以寒消之故張仲景大陷胸湯大承气湯調胃承气湯皆用芒硝以軟堅去實熱結不至堅者不可用也﹝海﹞本艸云朴硝味辛是辛以潤腎燥也今人不用辛字只用咸字咸能軟堅也其義皆是本艸言芒硝利小便而墮胎然傷寒妊娠可下者用此兼大黃引之直入大腹潤燥軟堅瀉熱而母子俱安經云有故無殞亦無殞也此之謂歟以在下言之則便溺俱陰以前後言之則前气後血以腎言之總主大小便難溺澀祕結俱爲水少火盛經云熱淫於內治以鹹寒佐之以苦故用芒硝大黃相須爲使也﹝潔﹞芒硝气薄味濃沈而降陰也其用有三去實熱一也滌腸中宿垢二也破堅積熱塊三也﹝珍﹞朴硝是初得一煎而成者故力緊急而不和止可施於粗獷之人及敷塗之劑而已芒硝是朴硝淋過煉成故其性和緩仲景治傷寒多用之以此故也硝稟太陰之精水之子也气寒味鹹走血而潤下蕩滌三焦腸胃實熱陽彊之病乃折治火邪藥也生用香豉气寒味苦無毒陰中之陰也主傷寒頭痛煩躁滿悶生用﹝珍﹞黑豆性平作豉則溫旣經蒸窨故能升能散得蔥則發汗得鹽則能吐得酒則治風得薤則治痢得蒜則止血炒熟則大能止汗亦麻黃根節之義也茵陳蒿气微寒味苦辛無毒陰中微陽入足太陽經除煩熱主風濕寒熱邪气熱結黃膽通身發黃小便不利﹝寇﹞張仲景治傷寒熱甚發黃身面悉黃者用之極效一僧因傷寒後發汗不徹有畱熱面身皆黃多熱期年不愈醫作食治不對而食不減予與此藥服五日病減三分之一十日減三分之二二十日病悉去方用山茵陳山梔子各三分秦艽升麻各四錢爲散每用三錢水四合煎二合去滓食後溫服以知爲度此藥以山茵陳爲本故書之﹝海﹞仲景茵陳梔子大黃湯治濕熱也梔子柏皮湯治燥熱也如苗澇則濕黃旱則燥黃濕則瀉之燥則潤之可也此二藥治陽黃也韓祗和李思訓治陰黃用茵陳附子湯大抵以茵陳爲君主而佐以大黃附子各隨其寒熱也去枝用葉手搓碎用栝蔞實气寒味甘微苦無毒﹝丹﹞栝樓實治胸痺者以其味甘性潤甘能補肺潤能降气胸中有痰者乃肺受火逼失其降下之令今得甘緩潤下之助則痰自降宜其爲治嗽之要藥也且又能洗滌胸膈中垢膩郁熱爲治消渴之神藥﹝珍﹞張仲景治胸痺痛引心背咳唾喘息及結胸滿痛皆用栝蔞實乃取其甘寒不犯胃气能降上焦之火使痰气下降也成無己不知此意乃云苦寒以瀉熱蓋不嘗其味原不苦而隨文傅會爾肥大結實者連子連皮細切用今人止用核仁非也栝蔞根﹝一名天花粉﹞气寒味甘微苦酸無毒主消渴身熱煩滿大熱補虛安中通月水消腫毒瘀血及熱狂瘡癤﹝垣﹞栝蔞根純陰解煩渴行津液心中枯涸者非此不能除與辛酸同用導腫气﹝珍﹞栝蔞根味甘微苦酸其莖葉味酸酸能生津感召之理故能止渴潤枯微苦降火甘不傷胃昔人只言其苦寒似未深察搗細羅過用土瓜根气寒味苦有小毒主療諸邪气熱結逐四時骨節中水療天行熱疾酒黃病壯熱心煩悶熱勞能吐下人連軺﹝連翹根也﹞气寒味甘苦有小毒主下熱气益陰精故仲景治傷寒瘀熱在裏欲發黃用麻黃連軺赤小豆湯竹葉气寒味甘無毒淡竹爲上甘竹次之主胸中痰熱咳逆上气﹝寇﹞諸筍性皆寒故知其葉一致也張仲景竹葉湯惟用淡竹﹝潔﹞竹葉苦平陰中微陽﹝垣﹞竹葉辛苦寒可升可降陽中陰也其用有二除新久風邪之煩熱止喘促气勝之上衝梓白皮气寒味苦無毒主熱毒去二虫時气溫病頭痛壯熱初得一日用生梓木削去黑皮取裏白者切一升水二升五合煎汁每服八合取瘥折熱之劑必以苦爲主又曰大熱之气寒以取之是也葶藶子气寒味辛無毒沈也陰中陽也﹝垣﹞葶藶大降气與辛酸同用以導腫气本艸十劑云泄可去閉葶藶大黃之屬此二味皆大苦寒一泄血增閉一泄气閉蓋葶藶之苦寒气味俱濃不減大黃又性過於諸藥以泄陽分肺中之閉亦能泄大便爲體輕象陽故也﹝海﹞苦甜二味主治不同仲景瀉肺湯用苦余方或有用甜者或有不言甜苦者大抵苦則下泄甜則少緩量病患虛實用之不可不審同糯米焙熟去米搗細用商陸气平味辛有毒白者苦冷得大蒜良赤者有大毒忌犬肉主水腫疝瘕痺疏五臟散水气﹝珍﹞苦寒沈也降也陰也其性下行專於行水與甘遂大戟異性而同功胃气虛弱者不可用取花白者根銅刀刮去皮薄切以東流水浸兩宿漉出入甑以黑豆葉一重商陸一重蒸之從午至亥取出去豆葉暴漧銼用無豆葉以豆代之甘遂气寒味苦有毒反甘艸主下五水逐畱飲宿食破堅積聚利水穀道﹝潔﹞味苦气寒苦性泄寒勝熱直達水气所結之處乃泄水之聖藥水結胸中非此不能除仲景大陷胸湯用之但有毒不可輕用﹝珍﹞腎主水凝則爲痰飲溢則爲腫脹甘遂能泄腎經濕气治痰之本也不可過服但中病則止可爾仲景治心下畱飲與甘艸同用取其相反而立功也去莖於槐砧上細銼用生甘艸湯薺自然汁二味攪浸三日其水如墨汁漉出用東流水淘六七次以水淸爲度然後用麵包煨熟用芫花气溫味辛有毒﹝珍﹞仲景治傷寒太陽證表不解心下有水气漧嘔發熱而咳或喘或利者小靑龍湯主之若表已解有時頭痛出汗惡寒心下有水气漧嘔痛引兩脇或喘或咳者十棗湯主之蓋小靑龍治未發散表邪使水气自毛竅而出乃內經所謂開鬼門法也十棗湯驅逐裏邪使水气自大小便而泄乃內經所謂潔淨府去陳法也夫飲有五皆由內啜水漿外受濕气郁蓄而爲畱飲流於肺則爲支飲令人喘咳寒熱吐沫背寒流於肺則爲懸飲令人咳唾痛引缺盆兩脇流於心下則爲伏飲令人胸滿嘔吐寒熱眩運流於腸胃則爲痰飲令人腹鳴吐水胸脇支滿或作泄瀉忽肥忽瘦流於經絡則爲溢飲令人沈重注痛或作水气腫芫花大戟甘遂之性逐水泄濕能直達水飲窠囊隱僻之處但可徐徐用之取效甚捷不可過劑泄人眞元也陳言三因方以十棗湯藥爲末用棗肉和丸以治水气喘急浮腫之證蓋善變通者也楊士瀛直指方云破癖須用芫花行水後便養胃可也畱數年陳久者良用時以好醋煮十數沸去醋以水浸一宿曬漧用大戟气寒味苦辛有毒陰中微陽瀉肺損眞气得棗良治十二水腹滿急痛積聚頭疼發汗利大小腸﹝海﹞大戟與甘遂同爲泄水之藥濕勝者苦燥除之也以漿水煮軟去骨曬漧用蜀漆﹝常山苗也﹞气寒微溫味苦辛純陽有毒主傷寒寒熱溫瘧吐胸中痰飲破血﹝成﹞火邪錯逆加蜀漆之辛以散之熟則不甚吐人海藻气寒味鹹有小毒反甘艸﹝潔﹞气味俱濃純陰沈也治癭癅馬刀諸瘡堅而不者經云咸能軟堅榮气不從外爲浮腫隨各引經藥治之腫無不消﹝成﹞鹹味湧泄故海藻之鹹以泄水气也﹝珍﹞海藻咸能潤下寒能泄熱引水故能消癭癅結核陰之堅聚而除浮腫香港腳畱飲痰气之濕熱使邪气自小便出也龍骨气平味甘無毒入手足少陰厥陰經澀可去脫故成氏雲龍骨能收斂浮越之正气固大腸而鎭驚傷寒方中只入煎宜搗碎生用忌魚及鐵器牡蠣气平微寒味鹹無毒主治傷寒實熱瀉痢瀉泄止滑止心痛澀大小脈去脇下堅滿﹝垣﹞能轉積气之痞經曰咸能軟堅入足少陰咸爲軟堅之劑以柴胡引之能去脇下之硬以茶引之能消結核以大黃引之能除股間腫地黃爲之使能益精收澀止小便本腎經之藥也火童便淬搗羅用赤石脂气大溫味甘酸辛無毒陽中之陰固脫﹝海﹞澀可去脫石脂爲收斂之劑赤入丙白入庚﹝珍﹞五石脂皆手足陽明藥也其味甘其气溫其體重其性澀澀而重故能收濕止血而固下甘而溫故能益气生肌而調中中者腸胃肌肉驚悸黃膽是也下者腸泄利崩帶失精是也五腫主療大抵相同故本經不分條目但云各隨五色補五臟別錄𨿽分五種而性味主治亦不甚相遠但以五味配五色爲異亦是彊分爾赤白二種一入气分一入血分故時用尙之張仲景用桃花湯治下利便膿血取赤石脂之重澀入下焦血而固脫漧薑之辛溫暖下焦气分而補虛粳米之甘溫佐石脂漧薑而潤腸胃也搗細綿裹煎代赭石气寒味苦甘無毒﹝海﹞入手少陰足厥陰經怯則气浮重劑所以鎭之代赭之重以鎭虛逆故張仲景治傷寒汗吐下後心下痞硬噫气不除者旋復代赭湯主之﹝珍﹞代赭乃肝與包絡二經血分藥也故所主治皆二經血分之病生搗細羅過用禹餘糧气寒味甘鹹無毒﹝珍﹞禹餘糧手足陽明血分重劑也其性澀故主下焦前後諸病生搗﹝細羅過用﹞

鉛丹气微寒味辛微鹹無毒主吐逆胃反驚癇癲疾除熱下气仲景龍骨牡蠣湯中用鉛丹乃收斂神气以鎭驚也澀可去脫而固气體重而性沈其色紅故走血分文蛤气平味鹹無毒主惡瘡蝕五痔傷寒病在陽當以汗解反以冷水之或灌之其熱郁遏不得出而反增者以文蛤散主之蛤水族也其性寒故用以利水而勝熱以爲艸木之液莫之能尙云爾夢溪筆談云卽今吳人所食花蛤也水蛭气平味鹹苦有毒畏鍛石食鹽主逐惡血瘀血破血積聚利水道水蛭啖血之物也故能逐死血不用艸木而用生物者以爲死血非生物不能活故爾虻虫亦此義采得以竹筒盛待幹用米泔浸一夜暴漧展其身看腹中有子皆去之以各豬脂煎令焦黃然後用虻虫气平味苦有毒主逐瘀血破血積堅痞瘕寒熱通利血脈及九竅劉河間云虻食血而治血因其性而爲用也成無己云苦走血血結不行者以苦攻之故治蓄血用虻虫乃肝經血分藥也去翅足炒熟用豬膚气寒味甘無毒入足少陰經豬水畜也其气先入腎少陰客熱是以豬解之加白蜜以潤燥除煩白粉以益气斷痢豬膽汁气寒味苦無毒仲景白通湯加此汁與人尿鹹寒同與熱劑合去格拒之寒又與醋相合納穀道中酸苦益陰以潤燥瀉便本經云治傷寒熱渴又白豬蹄可用雜靑色者不可食療疾亦不可與人尿同體補肝而和陰引置陽不被格拒能入心而通脈婦人襠主陰易病當陰上割燒末服方寸匕若女患陽易卽男子也陰陽易病者人患時行病起後合陰陽便相著甚於本病其候小便赤澀寒熱甚者是服此便通利妙在復气人尿气寒味鹹無毒﹝陶﹞若人初得頭痛直飲人尿數升亦多愈合蔥豉作湯服彌佳﹝珍﹞小便性溫不寒飲之入胃隨脾之气上歸於肺下通水道而入膀胱乃其舊路也故能治肺病引火下行凡人精气淸者爲血濁者爲气濁之淸者爲津液淸之濁者爲小便小便與血同類也故其味鹹而走血治諸血病也成無己云傷寒少陰證下利不止厥逆無脈漧嘔欲飲水者加人尿豬膽汁鹹苦寒物於白通湯姜附藥下其气相從可去格拒之患也

