婦科玉尺沈金鰲

自序

尺者劃分寸。量短長。取其準也。尺而以玉爲之。分寸所劃。堅久不磨。尢準之準也。

余竊思短長之數。必取準於尺。於物然。於病亦然。於婦女之病更無不然。何則。婦女深居閨房。則情不暢。婦女見地拘局。則識不開。婦女以身事人。則性多躁。婦女以色悅人。則心偏妒。稍有不遂。卽爲憂思。憂思之至。激爲怨怒。不知憂則气結。思則气郁。怨則气沮。

怒則气上。血隨气行。故气逆而血亦逆。血气乖爭。百疾於是乎作。及其疾作。又苦不自知。

卽或知之。而幽私隱曲。又不肯自達。且多掩蔽。於是其家一委之醫。醫一憑之脈。而此翕翕跳動之脈。欲借以測婦女幽私。達婦女隱曲。毫釐千里。貽禍不小。豈非妄意揣度。而未知用玉尺以量之。且用玉尺以求得其準乎。昔者倉公診女子。知其欲男子不得。脈出魚際一寸。是以玉尺量準者也。古來如倉公之醫者不乏。亦皆量以玉尺而能準者。舉古人爲法。求得其準焉。夫何幽私隱曲之不可達哉。𨿽然。言醫之書甚繁。其不能讀者無論已。有能讀者。

苟非識精見卓。確有把持。將此紛紛聚訟者。何自援以爲準。余故不憚參稽。著爲婦科六卷。

所言諸病。必按脈切癥。要於的當。不失幽私隱曲之所在。摘錄前人之語及方。悉皆至精至粹。百用百效者。以是而當。盡之分寸。庶幾如玉所劃。堅久不磨。取以量婦女病。應無不得其準之準者歟。

乾隆甲午淸明前二日無錫沈金鰲自書

凡例

一婦女病。倍多於男子。其原不外經產崩帶數大端。故是書篇目。𨿽止有九。而一切病。

皆統於是矣。

一每篇正文。皆充類至盡。似無遺癥。然病變無方。或有未備者。又當臨時裁度。因勢酌方。不可拘泥。嶽武穆云。運用之妙。存乎一心。兵法也。亦醫法也。

一崩漏𨿽屬血病。然非專由經也。前人往往雜於經病中。非是。余故次於產後病下。

一小產原是胎前之患。不得以大產小產遞及。今列於臨產前者。明其病屬於胎前也。

一每篇正文後。前人論說。必擇至精且當。歸於一是者。然後采錄。期免矛盾之誚。

一所采古方。除試驗獲效外。其餘必取方藥之性味。按合所主之癥。再四考訂。果屬鍼對不爽。才敢載筆。稍覺阻礙。卽棄去。𨿽分量多寡。亦必籌較。未敢輕心相掉。貽誤將來也。

一方有與癥相合。本文及前論。卻俱未引及者。亦附錄備考。不肯割愛云爾。

卷一

月經

經者常也。女子十四歲。任脈通而天癸至。任與衝遂爲經脈之海。外循經絡。內榮臟腑。

气血調和。營運不息。一月之間。衝任溢而行。月事以時下。此常經也。故曰。經貴乎如期。

若來時。或前或後。或多或少。或月二三至。或數月一至。皆爲不調。不調則病作。甚至積而不行。則病更作。昔人謂經至。十年無男子合則不調。未至十年。思男子合而不得。亦不調。不調則瘀不去。新誤行。或漬而入骨。或變而成腫。故云室女憂思積想在心。則經閉而癆怯者多。然亦有因脾胃傷損者。不盡可作血凝經閉治也。只宜調養脾胃。脾气旺則能生血而經自通。亦有因飲食停滯致傷脾胃者。宜消食健脾。若經來時。飲冷受寒。或喫酸物。以致凝積。血因不流。當以辛溫活血行气藥通之。此經閉也。精神壯盛。陰血有餘。偶感風寒。

或食冷物。以致气滯血凝而閉。宜以通气活血藥導之。此气滯也。先天不足。或病後產後失於調理。以致眞陰虧損。火熱煎熬。或陰虛火旺。肝不生血。或墮胎。及產多而亡血。或因久患潮熱。盜汗耗血。乃將成癆瘵之候矣。宜以滋陰養血淸火藥治之。此血枯也。故卽血凝之癥。當有經閉气滯血枯三項因緣。未可槪視。若專用攻伐。恐經不通而血反涸也。至如痛經一癥。乃將行經而少腹腰腿俱痛。此淤血。當於臨經時血熱气滯也。宜以通利活血藥調之。

經病大端。不過如是。而其詳則有可舉者。如經水不調。所下淡色似水者。血虛也。宜四物湯加參﹑﹑香附。腹痛加阿膠﹑艾。下血色紫而成塊者。熱從火化而熱血凝結也。或離經畜血所致。經水必下多或作痛。宜四物加芩﹑連﹑知﹑柏﹑白芍。婦人室女月不調。血積堅如石者。受寒也。宜和血通經湯。婦女經不調者。或由諸般气滯也。宜艾附丸。經不調先期而來者。血熱也。宜四物加芩﹑連。或涼血調經丸。經行先期腰腹發熱者。亦血熱也。宜涼血丸。經水不調。臨行時先腹痛者。气滯血實也。宜四物加延胡索﹑炒枳殼﹑蓬術﹑木香﹑桃仁。月行時。口渴。喫水多。心痞。喜嘔。不進飲食者。脾病也。宜山梔湯。婦人年二十餘。月來不勻。來時先呵欠。腹隱痛。血色紫。食少無力者。弱也。宜黃連白術湯。經來紫黑色。一月二次。或三次。不思飲食。口漧而苦。發熱者。血熱妄行也。宜四君子湯加生地﹑當歸﹑陳皮﹑麥冬﹑白芍﹑木通﹑甘艸。經來或不來。腹痛。喜食熱物者。气痛也。宜半夏木通湯。經來時。心神不寧。四肢微熱。虛勞者。曾受驚也。宜菖蒲飲。臨經時。或食生冷酸澀。至膀胱小腹疼。腹飽悶者。血偶滯也。宜破結丸。經水後期而行者。血虛有寒也。宜四物加黃﹑陳皮。或香附芎歸湯。過期太甚。膠艾丸。經水過期色淡者。痰也。宜二陳湯加川芎﹑當歸。有痰占住血海之地。因而不來。目必漸昏。肥人多有之。是痰礙經而不行也。

宜星芎丸。經來十數日不止者。血熱也。宜止血藥中加山梔﹑柴胡。經水來而不止者。气虛不能攝血也。宜補气固經丸。經水過多不止。平日肥壯。不發熱者。體虛寒也。宜姜棕散。

經水過多不止。平日瘦弱。常發熱者。由火旺也。宜龜板丸。經來不止及血崩者。血溢也。宜必效散。婦人四十九歲。經當止。今每月卻行過多。及五旬外。月事比少時更多者。血熱或血不歸經也。宜芩心丸﹑琥珀丸。婦人室女經閉。疼痛。或成血瘕者。淤積也。宜通經丸。

經閉。或但不調。血塊气痞腹痛者。气血滯也。宜調經湯。或煩熱肢疼體痛。口漧盜汗。嗜臥。

經不調。寒熱如瘧。痰嗽骨蒸者。血虛也。宜逍遙散。不愈。加味逍遙散。瘦弱人經閉者。

血气受傷。或生育多也。宜四物加紅花﹑桃仁。又瘦人經閉者。或气滯也。宜通經丸﹑調經湯。經壅。身體發虛。四肢無力。潮熱骨疼者。內有气塊也。宜蒼術香附丸。經閉腹痛者。

內結腹痛也。宜歸尾丸。經事不來者。血閉也。宜調經琥珀湯。經閉不來。或過月者。血不調也。宜紅花湯。經行後作痛者。气血虛也。宜八珍湯。婦人室女。七情傷感。至於血並。

心腹作疼。或連腹痛。或引背膂上下攻刺痛。血瘀作搐。或經不調。一切血气病也。宜延胡索散。有血气發來似刀刮攪腸胃。及心胸刺痛欲絕者。血气沖心也。宜紅花散。有遊走至腰膂俱痛者。亦血气痛也。宜蓬術散。有上气沖心。變作幹血气者。血气久而不行也。宜絲瓜散。有幹血癆者。憂思積想所致也。宜月紅湯。有婦人血黃者。血瘀病也。宜茄子散。其總治經水不調。或前或後。或多或少。及一切气食等癥。則惟四制香附丸。或丹參散爲主。經病之煩多若此。然而有宜小心者。婦人二三月經不行。宜用驗胎法以驗之。未可遽用攻伐通利之劑也。如果驗之無胎。斯可隨癥而通之。或至瘦弱身熱。口漧唇頰紅色。下午尢甚。或先微寒。乃血枯經閉。陰虛發熱。將成癆瘵也。宜逍遙散。婦人之病。甚於男子。不益可信哉。

脈法脈經曰。左手關上脈陰虛者。足厥陰經也。婦人病苦月經不利。腰腹痛。肝脈沈之而急。浮之亦然。女人月事不來。時亡時有。得之少時有所墜墮。尺脈滑。血气實。

婦人經脈不利。宜服大黃朴硝湯。下去經血。鍼關元瀉之。少陰脈弱而微。微則少血。寸口脈浮而弱。浮則爲虛。弱則無血。脈來如琴弦。少腹痛。主月不利。孔竅生瘡。尺脈來而斷續者。月水不利。當患小腹引腰痛。气滯上攻胸臆也。經不通。繞臍寒疝痛。其脈沈緊。此由寒气客於血室。血凝積血爲气所衝。新血與故血相搏。故痛。腎脈微澀。爲不月。李曰。

浮澀脇傷經不利。浮絕精傷與經閉。又曰。經病前後。脈軟如常。寸關𨿽調。尺絕痛腸。沈緩下弱。來多要防。微虛不利。間月何妨。浮沈一止。或微遲澀。居經三月。气血不別。三月以上。經閉難當。心脾病發。關伏寸浮。心事不足。左寸沈結。又曰。腎脈沈微。气虛也。

女子崩帶。經脈不調。

月水不調陳自明曰。婦人月水不調。由風邪乘虛客於胞中。而傷衝任之脈。損手太陽少陰之經。蓋衝任之脈皆起胞中。爲經血之海。與小腸心爲表裏。乳汁下爲月水。然月水乃經絡之餘。苟能調攝得宜。則經以時應矣。劉完素曰。月水不調。則風熱傷於經血。

故血在內不通。或內受邪熱。脾胃虛損。不能飲食。榮衛凝澀。或大腸虛。變爲下利。流入關元。致絕子嗣。李杲曰。經不調。右尺脈按之空虛。是气血俱脫大寒癥。輕手其脈數疾。

舉指弦緊或澀。皆陽脫癥。陰火亦亡。見熱癥於口鼻眼。或渴。此皆陰躁陽欲去也。用升陽舉經湯。大升浮血气。補命門之下脫也。戴思恭曰。月水或前後。或多少。或欲來先病。或來而斷續。皆曰不調。和气飲加香附五分。經來或不來。皆腹痛。皆血不調也。欲調血先調气。四物加吳萸五分。痛甚。延胡索湯。然又恐感外邪食積。宜詳審。和气飲卻能兼治。李曰。以期言之。對期者。性和血足易受孕。差一二日不爲害。以色言之。心主血。陰從陽。

故紅爲正。𨿽不對期。而色正者易調。或前後多少。或逾月不至。或一月再至。當歸散﹑調經散﹑單丹參散。經前後痛。通用交加地黃丸﹑七制香附丸。萬全曰。經不調有三。一脾虛。

二衝任損傷。三痰脂凝塞。胃爲水谷之海。血气之母也。惟憂愁思慮。心气受傷。則脾气失養。鬱結不通。腐化不行。

飲食減少。斯有血枯血閉。及血少色淡。過期。或數月一行也。又脾爲血海衝任之系。或嫉怒褊急。以傷肝气。致衝任失守。血气妄行。或血未行而妄合以動其血。或經未斷而卽合。衝任內傷。血海不固。爲崩爲漏。有一月再行者矣。肥碩之人。膏脂充滿。元室之戶不開。或痰涎壅滯。血海之波不流。故有過期而經始行。或數月而經一行。及爲濁爲帶爲經閉。爲無子之病者矣。

月閉陳自明曰。或醉飽入房。或勞役過度。或吐血失血。傷損肝脾。但滋其化源。其經自通。若小便不利。

頭眩腰背痛。足寒時痛。久而血結於內。變爲瘕。若血水相並。脾胃虛弱。壅滯不通。變爲水腫。若脾气衰弱。不能制水。水浸肌肉。變爲腫滿。當益津液。大補脾胃。方可保生。張從政曰。月不通者。經曰。胞脈閉也。胞脈者屬火。

而絡於脬中。今气上迫肺。心气不得下通也。茶調散吐之。吐訖。玉燭散﹑三和湯﹑桂苓白術散。量虛實選用。愼勿服峻熱藥。致變肺痿骨蒸潮熱。咳嗽咯膿嘔血喘逆。尿澀寢汗不已。漸至脈大形瘦。必不救。李杲曰。二陽之病發心脾。

女子不月。其傳爲風消。爲息賁。死不治。婦人脾胃久虛。形羸气血衰。致經不行。病中消。胃熱善食。漸瘦液枯。夫經者血脈津液所化。爲熱所爍。肌肉消瘦。時燥渴。血海枯竭。病名血枯經絕。宜瀉胃之燥熱。補益气血。經自行矣。此癥或經適行而有子。子不安。爲胎病者有矣。或心包脈洪數。躁作。時見大便祕澀。小便𨿽淸不利。而經閉絕。此乃血海漧枯。宜調血脈。除包絡中火邪。而經自行。內經所謂小腸移熱於大腸。爲瘕。爲沈。脈澀不利。則月事沈滯而不利。故云爲瘕爲沈也。或因勞心。心火上炎。月事不來。安心和血瀉火。經自行矣。故經云胞脈閉也。胞脈者屬心而絡於胞中。

今气上迫肺。心气不得下。故月不來也。又曰。凡婦女之病。經水適斷。俱作少陽治之。傷寒雜病皆同。經云。身有病而有邪。經脈閉也。經脈閉者。尺中不至。胞脈閉者。生化源絕。二者皆血病也。厥陰主之。厥陰病則少陽病矣。治法或實作大熱。或變成癆。脈有浮中沈之不同。故藥有表裏和之不一。察其在气在血。定其行陰行陽。使大小得宜。輕重各當。則可萬全。此少陽一治不可不知也。朱震亨曰。陰虛。經脈久不通。尿澀體痛。四物加蒼術﹑牛膝﹑陳皮﹑甘艸。

又用蒼莎丸料加蒼耳﹑酒芍藥爲丸。就用前藥吞下。經候微少。漸漸不通。手足煩疼漸瘦。潮熱。脈微數。四物去芎﹑地﹑加澤蘭三倍﹑甘艸半分。王倫曰。經不行。有由脾胃損傷者。不可便爲經閉死血。輕用攻破藥。須審脾胃如何。若因飲食勞倦。損傷脾胃。少食惡食。泄瀉疼痛。或因誤服汗下攻伐藥。傷其中气。致血少不行。只宜用白術爲君。苓芍爲臣。佐以黃﹑甘艸﹑陳皮﹑麥芽﹑柴胡﹑芎﹑歸等。脾旺自能生血。而經自行。又有飲食積滯。致損脾胃。亦宜消積補脾。若脾胃無病。果有血結。方可行血通經。李曰。經行時。余血一點未盡。或外被風寒。濕冷暑熱。或內傷生冷。七情鬱結。爲痰爲瘀。曰血滯。或經止後。用力太過。入房太甚。及食燥熱。以致火動邪盛而精血衰。曰血枯。經後被驚。血气妄行。上逆則從口鼻出。逆於身則水血相搏。變爲水腫。恚怒則气血逆於腰腿心腹背脇手足間。重痛。經行則發。過期則止。怒極傷肝。則有眩暈嘔血瘰血風瘡瘍等病。加之經血滲漏於其間。遂成竅穴生瘡。淋瀝不斷。濕熱相搏。遂爲崩帶。血結於內。變爲瘕。凡此變癥百出。不過血滯血枯而已。但血滯血枯。俱有虛熱。故重則經閉不通。以滯枯分言之。輕則經不調。止言虛與熱而已。總而言之。經水不通。不出虛熱痰气四癥。不調亦相似。則飲食調和。自然血气流通。更有凝滯。然後可用紅花當歸散﹑紫葳散﹑通經丸﹑導經丸之類。虛者只用當歸散。通後又須養血益陰。使津液流通。若以毒藥攻逐。必死。又曰。經閉腹大。僅一月間便能動作。乃至過期不產。或腹痛。必是虫癥。

雄砂丸主之。李時珍曰。經閉有有餘不足二癥。有餘者血滯。不足者傷肝。素問云。少時有所大脫血。或醉入房中。气郁肝傷。故月來衰少。或不來。治之以烏賊骨四蘆茹一。此正血閉不足之病也。萬全曰。經閉而骨蒸潮熱。脈虛。用增損八物柴胡湯。熱甚。服此不平者。加漧薑灰神效。經閉發熱咽燥。唇幹脈實者。四物涼膈散。張介賓曰。血枯血隔本不同。

蓋隔者阻隔。枯者枯竭。阻隔者邪气隔滯。血有所逆也。枯竭者衝任虧敗。源斷其流也。凡婦女病損。至旬月半載之間。

未有不經閉者。正因陰竭所以血枯。枯之爲義。無血而然。故或羸弱。或困倦。或咳嗽。或血熱。或飲食減少。或亡血失血。及一切無脹無痛無阻無隔。而經有久不至者。皆血枯經閉之候。欲其不枯。無如養榮。欲以通之。無如充之。﹝此誠要義﹞但使血行。則經脈自至。乃醫者不論有滯無滯。多兼開導之藥。其有甚者。則專以桃仁﹑紅花之類通利爲事。

豈知血滯者可通。血枯者不可通乎。是宜知之矣。

經血暴下成無己曰。婦人年及五十以上。經血暴下者。婦人經血終於七七之數。數外暴下。內經曰。火主暴速。亦因暴喜暴怒憂結驚恐之致。切不可作冷病治。用峻熱藥。必死。止可用黃連解毒湯。以淸於上。更用蓮殼灰﹑棕灰以滲於下。然後用四物加延胡索散。涼血和經之藥是也。

來止腹痛張從政曰。經來腹痛。由風冷客於胞絡衝任。或傷手太陽少陰經。用溫經湯﹑桂枝桃仁湯。若憂思气郁而血滯。桂枝桃仁湯﹑地黃通經丸。若血結成塊。萬病丸。劉完素曰。气沖經脈。月事頻並。臍下痛。芍藥六合湯。

若經欲來。臍腹絞痛。八物湯。朱震亨曰。經候過而作痛者。乃虛中有熱也。經將來作疼者。血實也。四物加桃仁﹑黃連﹑香附。臨行腰疼腹痛。乃郁滯有瘀血。四物加紅花﹑桃仁﹑蓬術﹑延胡﹑木香﹑香附。發熱加黃芩﹑柴胡。紫色成塊者熱也。四物加黃連﹑柴胡。經行微少。或脹或疼。四肢痛。四物加延胡﹑沒藥﹑白芷爲末。淡醋湯下。經不調。心腹疼痛。只用芎﹑歸二味。名君臣散。經欲行。臍腹絞痛。四物加延胡﹑檳榔﹑苦楝﹑木香減半。又曰。月候不調之中。

有兼疼痛者。或常時痛。或經前痛。血積也。或經後痛。血虛也。有兼發熱者。或常時熱積也。或經來時熱。血虛有熱也。王肯堂曰。仲景治帶下。月水不利。小腹滿痛。經一月再見者。土瓜根散主之。此散乃破堅下血之劑。觀此則經不及期。有因瘀血者矣。前論所未及也。然欲知瘀血。須以小腹滿痛爲憑。又曰。經水者。行气血。通陰陽。以榮於身者也。或外虧衛气之充養。內乏榮血之灌漑。血气不足。經候欲行。身體先痛也。張介賓曰。凡經期有气逆作痛。全滯而不虛者。須順气。宜調經飲。甚者。排气飲。气血俱滯。失笑散。若寒滯於經。或因外寒所逆。或平日不愼寒涼。致凝聚作痛。而無虛者。須祛寒。宜調經飲加姜﹑桂﹑吳萸。或和胃飲。若血熱血燥。滯澀不行作痛。加味四物湯。或保陰煎去續斷﹑加減。以上諸癥。但察其有滯無虛。方是眞實。若兼虛不得任行克伐。若痛在經後。多由血虛。八珍湯。

然必察其寒熱虛實以爲佐使。自效。其有餘滯未行者。決津煎最妙。若但遇經期。則必作痛。或食則嘔吐。肢體困倦。

或兼寒熱。是必素稟不足。八珍湯。虛而寒甚者。理陰煎漸加培補。久必愈。有因帶濁多而虛痛者。大營煎。隨寒熱加佐使主之。

血色痛塊朱震亨曰。經水陰血也。陰必從陽。故其色紅。稟火色也。血爲气配。其成塊者。气之凝也。將行而痛。气之滯也。來後作痛。气血俱虛也。色淡亦虛也。錯經妄行。气亂也。紫者气熱也。黑者熱甚也。人但見紫黑痛塊。率爲風冷。而用溫熱。必敗。夫熱甚者必兼水化。所以熱則紫。甚則黑也。李曰。色紫風也。黑者熱甚也。淡白虛也。或挾痰停水混之也。如煙塵水。如屋漏水。如豆汁。或帶黃混濁模糊者。濕痰也。成塊作片。色不變。气滯也。

或風冷乘之也。色紫黑。血熱也。大槪紫者。四物加白芷﹑荊﹑防。黑者。四物加香附﹑芩﹑連。淡白者。古芎歸湯加參﹑﹑白芍﹑香附。有痰。二陳加芎﹑歸。如煙塵。二陳加秦艽﹑防風﹑蒼術。如豆汁。四物加芩連。成塊。

四物加香附﹑延胡﹑陳皮﹑枳殼。通用琥珀調經丸。

熱入血室李杲曰。晝則明了。夜則譫語。熱入血室。無犯胃气及上二焦。不治自愈。甚則四順飲子。桃仁承气湯。癥相似。當不妨用之。羅天益曰。熱入血室而成結胸。由邪气傳入經絡。與主气相搏。上下流行。遇經適來適斷。

邪乘虛入於血室。血爲邪迫入於肝經。肝受邪。則譫語見鬼。復入膻中。則血結於胸。何則。婦人平日水養木。血養肝。

未孕爲月水。旣孕則養胎。旣產則爲乳。皆血也。今邪逐血。並歸於肝經。聚於膻中。結於乳下。故手觸之則痛。非藥可及。故當刺期門也。李曰。婦女傷寒。寒熱似瘧。經水適斷者。亦名熱入血室。其血必結而不行。小柴胡湯。或黃龍湯。加丹皮﹑桃仁。婦人此癥最多。切忌汗下。若見喜忘如狂。腹滿泉淸。當以淋血法治之。又不可拘於不下也。男女均有此。男由陽明而傳。女人則隨經而入。武之望曰。邪入血分。則發在暮。且譫語屬胃經者多。恐誤犯之。故仲景云。無犯胃气也。又曰。凡經行後似瘧譫語。便是熱入血室。又曰。經水適來適斷。或有往來寒熱者。先服小柴胡以去其寒熱。後以四物湯和之。又曰。潮熱有時爲內傷爲虛。無時爲外感爲實。虛者大溫經湯。熱者四物加芩連。骨蒸者大胡連丸。五心潮者四物加黃連﹑胡黃連。經前潮熱血虛有滯。逍遙散加丹皮﹑桃仁﹑延胡。經後潮熱血虛有熱。逍遙散去柴胡加生地﹑地骨皮。此方加減。爲退熱聖藥。

室女寡婦師尼李曰。女子十四月至。必近二十方可配。陰气不易成也。或恣食鹹酸熱燥。致气血上壅不通。

紅花當歸散﹑大黃膏﹑紫葳散。如逾年未下。或年未及而思男。思傷心血。火炎脾虧。肺爍腎枯。而血閉成癆者難治。

四物加柴﹑芩。逍遙散加芩﹑連﹑山梔。以養血涼血。降火柏子仁丸亦妙。因怒逆者。四制香附丸加黃芩﹑生地。因驚者。抱膽丸。又曰。寡婦鬱悶百端。或想夫。或門戶不支。或望子孫。心火頻熾。加之飲食濃味。遂成痰火。其癥惡風體倦。乍寒乍熱。面赤心煩自汗。肝脈弦長。當抑肝之陰气。柴胡抑肝湯﹑抑陰地黃丸﹑越鞠丸。貧苦食淡者。四制香附丸。每日上午。神思昏憒。怕見明處。惡聞人聲。至午後方可。及頭昏腹痛驚惕。稍涉勞動。及經來時尢劇。此不得遂志也。宜淸神養榮四物湯。加人參﹑茯神﹑陳皮﹑柴胡﹑羌活﹑甘艸﹑香附。萬全曰。愆期未嫁之女。偏房失寵之外家。

寡居之婦。庵院之尼。欲動不能遂。感憤不得言。多有經閉之疾。含羞彊忍。不欲人知。致成癆瘵難治者。宜四制香附丸﹑參術大補丸。攻補兼行。庶幾可瘳。此七情之變。難以法治者也。張介賓曰。張氏云。室女月不行。切不可用靑蒿等涼藥。醫家多以室女爲血熱。故以涼藥解之。殊不知血得熱則行。冷則凝。不可不知。若經微少。漸漸不通。手足骨肉煩疼。日漸羸瘦。漸生癆熱。其脈微數。此由陰虛血弱。陽往乘之。少水不能滅盛火。火逼水涸。耗亡津液。治當養血益陰。毋以毒藥通之。宜柏子仁丸﹑澤蘭湯。羅天益曰。宋褚澄療師尼寡婦。別制方者。蓋有謂也。此二種寡居。

獨陰無陽。欲心萌而多不遂。是以陰陽交爭。乍寒乍熱。全類溫瘧。久則爲癆瘵也。武之望曰。師尼寡婦之癆。專主肝經。以相火寄於肝也。男女之欲。皆從此出。觀天地之气始於春。則知欲火之動亦由於肝也。鳥獸孳尾亦然。故治此者。

當以柴胡湯爲法。

卷一月經

治月經病方

大黃朴硝湯治經年月水不行。胞中有風冷所致。宜下之。

大黃牛膝﹝各五兩﹞代赭石﹝一兩﹞朴硝丹皮甘艸紫菀﹝各三兩﹞虻虫水蛭桃仁漧薑細辛芒硝﹝各二兩﹞麻仁﹝五合﹞

水一斗五升。煮五升。去渣。納硝。分五服。五更爲首。去一炊頃。自下後將息。忌見風。

小柴胡湯治婦人經病間用此加減。

柴胡黃芩人參半夏甘艸姜棗二陳湯治女人經病。有痰在中脘。飲食少進。

茯苓陳皮半夏﹝各一錢﹞炙艸﹝五分﹞

八珍湯治气血兩虛。

人參茯苓白術炙艸川芎當歸白芍熟地調經湯治瘀積經閉。

當歸延胡索白術﹝各二錢﹞香附白芍生地﹝各一錢﹞川芎陳皮丹皮﹝各八分﹞甘艸﹝六分﹞益母艸﹝三錢﹞

經來日。空心服。

逍遙散治血虛經閉。

當歸柴胡白術白芍茯苓甘艸加味逍遙散治血虛經病。

逍遙散加山梔丹皮必效散治婦人月經不調。及崩漏不止。

棕皮燒木賊炭去節﹝各二兩﹞麝香﹝一錢﹞

另研。每二錢。空心酒服。

大溫經湯治衝任虛損。月候不調。或來多不已。或過期不行。或崩中去血過多。或胎產瘀血停畱。小腹急痛。

五心煩熱。並皆治之。但此溫劑。納冷者宜。

當歸川芎人參阿膠桂心白芍﹝炒﹞淡吳萸丹皮炙艸﹝各一錢﹞麥冬﹝二錢﹞半夏﹝二錢半﹞姜﹝五片﹞

食前。稍熱服。

八物湯治經事將行。臍腹絞痛者。气滯血澀故也。

當歸川芎白芍熟地延胡索苦楝﹝碎炒﹐各一錢﹞木香檳榔﹝各五分﹞

食前服。

和血通經湯治因受寒而經不調。或閉。

當歸三稜﹝各五錢﹞蓬術﹝四錢﹞木香熟地官桂﹝各三錢﹞紅花蘇木﹝各二錢﹞血竭﹝另研一錢﹞

共爲末。酒下。

艾附丸治由气滯經不行。

蘄艾﹝四兩﹞香附﹝一斤﹞當歸﹝四兩﹞半酒半醋炒醋糊丸。有气。加枳殼﹑陳皮四兩。肌瘦。加人參二兩。白術四兩。茯苓三兩。身熱。加柴胡四兩。

蒼術香附丸治气塊。

蒼術三稜神曲姜濃朴生地莪術當歸香附﹝各二兩﹞明礬﹝半斤麩炒黑﹞

歸尾丸治血塊。

檳榔秦艽歸尾延胡索姜炭木香桃仁丹皮破結丸治經閉。由過食生冷酸澀。

琥珀延胡索降香五靈脂莪術生膝﹝各五錢﹞桃仁歸尾﹝各一兩﹞肉桂心血竭﹝各三錢﹞

涼血調經丸治血熱經病。及熱甚經閉。

黃芩黃柏白芍鱉甲杞子歸身樗皮涼血丸治經行先期。

枇把葉白芍五味子生地靑蒿甘艸山萸黃柏川斷杜仲阿膠山藥打糊丸。

香附芎歸湯治經行後期。

川芎當歸香附白芍蘄艾熟地麥冬杜仲橘紅甘艸靑蒿若太甚。並半邊頭痛。加甘菊﹑本﹑荊芥﹑童便。去艾﹑杜仲﹑香附﹑橘紅。

膠艾丸治經行後期太甚。

香附生地枳殼白芍砂仁艾葉阿膠山藥糊丸。

越鞠丸。治郁傷气滯。胸膈痞悶。肚腹膨脹。飲食少思。吞酸噯腐。女人經病。

香附蒼術川芎山梔山楂神曲等分。神曲糊丸。食遠。白湯下。

桃仁承气湯治月事沈滯。

桃仁﹝十二个﹞官桂甘艸芒硝﹝各五錢﹞粗末五錢。水煎。

黃連解毒湯治經血暴下。

黃連黃柏黃芩山梔等分。每粗末五錢。水煎。

升陽舉經湯治經水不調。右尺按之空虛。輕手數疾。舉指弦緊或澀。

柴胡根當歸根白術黃﹝各三錢﹞羌活根防風根本﹝各二錢﹞紅花白芍﹝各五分﹞獨活根細辛﹝各六分﹞桃仁﹝去皮尖十枚﹞川芎熟地人參炮附子甘艸梢﹝各一錢﹞肉桂心﹝秋冬五分夏不用﹞

每咀二錢。空心水煎。稍熱服。諸藥言根者。近根處去苗便是。

補气固經丸治經病由气虛。

人參炙艸茯苓白術黃砂仁姜棕散治虛寒經病。

棕炭﹝一兩﹞炮姜﹝五錢﹞

爲末。酒煎。烏梅湯下。若初血崩尙有火。宜槐子灰。用醋湯下。

龜板丸治經水來而過多不止。

龜板﹝醋炙﹞條芩白芍椿根皮﹝各一兩﹞黃柏﹝蜜炙三錢﹞

蜜丸。淡醋湯下。

芩心丸治年老月行不止。

芩心﹝二兩﹞醋浸七日炙幹。又浸炙七次。醋糊丸酒下。

琥珀丸治同上。

黃芩﹝炒黑﹞便香附﹝二兩﹞當歸川芎﹝各一兩﹞三稜琥珀﹝各五錢﹞

黃米飯丸。空心服。

柴胡抑肝湯治寡居獨陰。寒熱似瘧等癥。女人陰病。

柴胡﹝二錢半﹞赤芍丹皮﹝各一錢半﹞靑皮﹝二錢﹞連翹生地﹝各五分﹞地骨皮香附蒼術山梔﹝各一錢﹞川芎﹝七分﹞神曲﹝八分﹞甘艸﹝三分﹞

山梔湯治脾病。

山梔木通﹝各錢半﹞黃芩﹝一錢﹞白術陳皮﹝各二錢﹞甘艸﹝三分﹞

半夏木通湯治气痛。

白術茯苓木通半夏甘艸黃連白術湯治月經來止。多少不勻。

白術﹝四錢﹞黃連陳皮﹝各二錢半﹞丹皮﹝二錢﹞木通茯苓山萸人參﹝各錢半﹞炙艸﹝三分﹞

蒼莎丸調中散郁。

蒼術香附﹝各四兩﹞黃芩﹝二兩﹞蒸餅丸。姜湯下。

失笑散治經水時行時止。心痛。

蒲黃五靈脂等分每末二錢。醋調膏。水沖服。

加味四物湯治血分有熱。

四物加柴胡丹皮山梔抱膽丸治室女經將行。驚邪蘊結。並治男女一切驚恐風狂神效。

黑鉛﹝兩半﹞水銀﹝二兩﹞朱砂乳香﹝各一兩﹞

先溶鉛化。入水銀。候結砂子。再下朱乳末。柳枝錘研勻。丸芡子大。每一丸。空心井水下。病者得睡。莫驚動。

醒卽安。二服除根。

雄砂丸治虫癥經閉腹痛。

鶴虱蕪荑漧漆僵蠶﹝各三錢﹞橊皮貫仲﹝各五錢﹞朱砂雄黃雷丸甘遂﹝各錢半﹞米粉糊丸。

麻子大。每十丸。五更時粥飲下。一方。加麝香少許尢妙。

紫葳散治經不來。發熱腹脹。

紫葳肉桂赤芍白芷延胡索當歸劉寄奴丹皮等分紅花﹝少許﹞酒一水二煎。

玉燭散治二便閉塞。月事不行。

四物湯加芒硝大黃甘艸姜﹝三片﹞

萬病丸治經不行。繞臍痛。

漧漆酒浸牛膝﹝焙﹐各一兩﹞

以生地汁一升。入末。熬至可丸。每二十丸。空心米飲下。一名萬痛丸。

土瓜根散治帶下經水不利。小腹滿痛。經一月再至者。

土瓜根白芍桂枝虫﹝各七錢半﹞每末方寸匕。酒下。日三服。

溫經湯治血海虛寒。月水不調。

川芎當歸白芍莪術﹝各錢半﹞人參牛膝﹝各二錢﹞桂心丹皮﹝各一錢﹞甘艸﹝五分﹞

菖蒲飲治驚恐而致經病。

人參菖蒲﹝各一錢﹞茯神遠志﹝各錢半﹞麥冬山藥﹝各二錢﹞眞珠琥珀﹝各三分﹞金箔﹝一片﹞膽星﹝五分﹞牛黃﹝二分﹞麝香﹝五釐﹞天竺黃雄黃朱砂﹝各二分﹞

爲末。薄荷姜湯下。

紅花湯治經行過期。及不月。

紅花琥珀白芍麝香沒藥當歸桂枝桃仁蘇木調經琥珀湯治不月。

三稜蓬術白芍劉寄奴當歸熟地官桂甘菊延胡索蒲黃痛甚。加炮姜﹑紅花﹑桃仁﹑牛膝﹑蘇木﹑香附。

星芎丸治痰滯經病。

南星﹝四兩﹞便香附﹝四兩﹞川芎蒼術﹝各三兩﹞

紅花散治血气。

當歸﹝一兩﹞沒藥紅花官桂赤芍蘇術靑皮﹝各二錢半﹞

蓬術散治血气遊走。

蓬術漧漆胡桃共末。酒下。

茄子散治血黃。

黃茄子陰榦爲末。酒下。

絲瓜散治血气不行。

幹絲瓜燒存性。研末酒下。

丹參散治月候不準。

丹參曬爲末。酒下。

交加地黃丸治月不調。血塊。气痞肚腹痛。

生地﹝搗汁存渣﹞老姜﹝搗汁存渣各一斤﹞延胡索當歸川芎白芍﹝各二兩﹞沒藥木香﹝各一兩﹞桃仁人參﹝各五錢﹞香附﹝半斤﹞

共爲末。先以薑汁浸地黃渣。地黃汁浸姜渣。曬漧汁盡。共十一味。作一處曬漧。研細。醋糊丸。空心姜湯下。

桂枝桃仁湯治經前腹痛不可忍。

桂枝白芍生地﹝各二兩﹞桃仁﹝四十枚﹞甘艸﹝一兩﹞

每咀片五錢。加姜三片。棗二枚。煎服。

延胡索湯治婦人室女。七情傷感。致血與气並。心腹作痛。或連腰脇。或引背膂。上下攻刺。甚作搐搦。經候不調。但是一切血气疼痛。並可服之。

延胡索酒當歸赤芍炒蒲黃官桂﹝忌火﹐各五錢﹞薑汁炒黃連木香忌火乳香沒藥﹝各三錢﹞炙艸﹝二錢半﹞

每咀片四錢。加姜五片煎。食前服。如吐逆。加半夏﹑橘紅各五錢。

三和湯治熱結血閉。

生地白芍川芎當歸連翹大黃朴硝薄荷黃芩山梔甘艸﹝各七分﹞

此方乃集四物涼膈調胃承气三方爲一方。

通經湯治月閉。

四物湯加大黃官桂濃朴枳殼枳實黃芩紅花蘇木﹝各七分﹞烏梅一姜三棗二通經丸治月候不調。致成血痢。

桂心炮大黃靑皮炮姜川椒﹝炒出汗﹞炮川烏莪術漧漆酒當歸炒桃仁﹝各一錢﹞雞子淸丸。每二十丸。淡醋湯下。加至三十丸。

調經散又名溫經湯。治月不調。

麥冬﹝二錢﹞當歸﹝錢半﹞人參半夏川芎白芍丹皮﹝各一錢﹞阿膠炙艸﹝各七分半﹞吳萸肉桂﹝各五分﹞姜三四制香附丸能調和經脈。

香附米一斤。分四制。一鹽水薑汁煮。略炒。主降痰。一醋煮。略炒。主補血。一山梔四兩同炒。去梔。主散郁。

一童便洗。不炒。主降火。川芎當歸﹝各二兩﹞

麵糊丸。每五七十丸。隨癥作湯下。气虛。加四君子湯。血虛。加四物湯。

七制香附丸治月事不調。結成瘕。或骨蒸發熱。

香附米足十四兩。勻七分。一同當歸二兩。酒浸。一同蓬術二兩。童便浸。一同丹皮﹑艾葉各一兩。米泔浸。一同烏藥二兩。米泔浸。一同川芎﹑延胡各一兩。水浸。一同三稜﹑柴胡各一兩。醋浸。一同紅花﹑烏梅各一兩。鹽水浸。

各浸春五夏三。秋七冬十日。曬漧。只取香附爲末。以浸藥汁打糊爲丸。臨臥。酒下八十丸。

導經丸治經閉不通。腰腹痛。

大黃﹝二兩﹞川芎當歸白芍官桂桃仁甘艸﹝各一兩﹞血竭﹝二錢半﹞紅花﹝一錢﹞斑蝥糯米同炒二十个蜜丸。酒下。

琥珀調經丸治婦人胞冷無子。能令經調。

香附﹝一斤分各半童便醋各浸九日和淨熟艾四兩再加醋五碗砂鍋內炒幹﹞琥珀﹝一兩﹞川芎當歸熟地白芍生地沒藥﹝各二錢﹞醋糊丸。每百丸。空心艾醋湯下。

當歸散治婦人久積痛。小便刺痛。四肢無力。

當歸酒赤芍劉寄奴枳殼延胡索沒藥等分。每末二錢。熱酒調下。不拘時。

柏子仁丸治血虛有火。月經耗損。漸至不通。日漸贏瘦而生潮熱。兼治室女思慮成癆。經閉。切毋以毒藥通之。宜此。兼服澤蘭湯。

柏子仁﹝炒另研﹞牛膝捲柏澤蘭川斷﹝各二兩﹞熟地﹝三兩﹞搗泥加蜜丸。

澤蘭湯治同上。

澤蘭﹝三兩﹞酒當歸白芍﹝各一兩﹞甘艸﹝五錢﹞每咀片五錢煎。

單大黃膏治婦人幹血气。

大黃四兩爲末。

醋熬膏。成丸芡子大。每一丸。酒化。臨臥。溫服。大便一二行。紅脈自下。是調經之仙藥也。一方。加歸頭。一方。加香附二兩。童便浸炒爲末。入膏。丸桐子大。酒下四十丸。

抑陰地黃丸治寡婦癆瘵。

生地﹝二兩﹞赤芍﹝一兩﹞柴胡黃芩秦艽﹝各五錢﹞

蜜丸烏梅湯下。

芎歸湯亦治妊娠先患冷气。忽中心腹痛如刀刺。

人參川芎吳萸茯苓酒當歸桔梗﹝各三兩﹞濃朴白芍﹝各二兩﹞

水煎。分三服。

和胃飲兼治孕婦胃寒气實。胎气上逼者。

濃朴陳皮﹝各錢半﹞炮姜﹝一二錢﹞炙艸﹝一錢﹞

理陰煎治婦人髒寒忽嘔。胎气不安。亦治產後脾气虛寒。嘔吐食少腹痛。又治產後陽虛中寒。或外感寒邪。

以致心腹痛嘔吐厥逆。

熟地﹝三五七錢或一二兩﹞炙艸﹝一二兩﹞當歸﹝二三錢或五七錢﹞漧薑﹝炒黃一二錢﹞

煎。熱服。或加桂。

保陰煎兼治胎气熱而不安。亦治產婦淋瀝不止。

生地熟地白芍﹝各二錢﹞山藥川斷黃芩黃柏生艸﹝各一錢﹞

食遠。溫服。

決津煎兼治產後。及胎气已動。勢有難畱。

當歸﹝三五錢或一兩﹞澤蘭﹝錢半﹞牛膝﹝二錢﹞肉桂﹝一二錢﹞烏藥﹝一錢﹞熟地﹝二三錢或五七錢﹞

如气血虛弱。不用烏藥。

驗胎法驗胎之有無。

川芎﹝二三錢。炒爲末。﹞

艾湯下。停一二時。小腹內微動者胎也。如不動。再一服。又不動。則非胎矣。

卷二

胎前

凡有胎者。貴衝任脈旺。元气充足。則飲食如常。身體壯健。色澤不衰。而無病患相侵。血气充實。可保十月滿足。

分娩無虞。母子堅牢。何疾之有。若血气不充。衝任脈虛。則經水愆期。豈能受孕。縱得孕而胞門子戶虛寒。亦受胎不實。

或衝任脈虛而協熱。輕則胎動不安。重則三五七月卽墮。更加外感六淫。內傷七情。或飲食傷脾胃。或淫欲損眞元。皆致疾之由也。故凡有胎者。以安爲要。佐以養血順气。蓋血有餘。則子得血而易長。故四物湯爲要劑。若气得順。則中气舒轉。飲食加飧。母气旺子气亦旺。故須砂仁﹑香附以順气。然血虛者。四物加香﹑砂。气虛者。卽以四君加香﹑砂。

古人治胎前。每將人參﹑砂仁同用。取其一補一順。補則气旺而無墮胎之患。順則气血通和而無難產之憂。良要法也。

今舉胎前之癥而縷述之。妊娠三月以來。心虛煩悶。名曰惡阻。宜人參橘皮湯﹑人參木瓜湯。亦有體困肢懶。或眩暈嗜臥。惡心嘔吐。漿粥不入。甚至惡寒發熱者。宜丁術湯。或體肥惡阻。痰必盛。宜二陳湯加減。體瘦惡阻。火必多。宜二陳湯加山梔﹑連翹。總之。惡阻一癥。古人以形病而脈不病別之。余則謂惡阻者。無不喜食酸物。不若以嗜酸別之爲更明切。亦有平日气血調和。臟腑榮暢。不患惡阻。𨿽患亦甚輕甚暫者。又不可不知。妊娠三四月間。忽然失音不語。

名曰子喑。此非藥可愈。待產子自愈。以胎气上侵肺系及喉。𨿽喑而不爲病也。妊娠四五月來。本君相二火養胎。平素有火。

而胎熱气逆。胎上湊心不安。胸膈脹滿。名曰子懸。宜子懸湯﹑紫蘇飲。妊娠五六月。乃少陰君火以養精。六七月。乃少陽相火以養气。平素有火之人。內外之火相感。而作煩躁悶亂不安者。名曰子煩。宜安神丸。妊娠五六月以來。浮腫如水气者。名曰子腫。俗呼琉璃胎。宜防己湯。若面目腫如水。气喘而短虛也。宜白術散。亦有胎前浮腫。專由脾虛者。

宜芍艾湯。妊娠五六月間。腹大異常。胸膈脹滿。名曰胎水。此胞中蓄水也。若不早治。生子手足必然軟短。形體生理殘障。

或水下卽死。宜鯉魚湯。妊娠七八月。忽然卒倒僵僕。不省人事。頃刻卽醒。名曰兒暈。宜葛根湯。亦有因气血兩虛而卒暈者。宜八珍湯。妊娠七八月以來。胎气漸粗。兩足浮腫。頭目不腫者。亦名子腫。與五六月間之腫各異。又名皺腳。

宜健脾補气。宜平胃散。若兩足腫。足趾間出黃水。乃水气腫滿之故。宜天仙藤散。妊娠八九月。小便不通。蓋因气弱不能舉胎。胎壅膀胱。水不能出。名曰轉胞。忌服利水之品。宜人參升麻湯。妊娠將臨月。兩目失明。不見燈火。頭痛眩暈。腮頷腫。不能轉側。此肝經熱毒上攻。由過食炙火酒辛辣等物。名曰胎熱。宜消風散﹑天門冬飲。妊娠有三四月而墮者。有六七月而墮者。有屢孕屢墮者。由於气血不充。名曰滑胎。宜固胎丸。以上皆按月可稽者也。其有妊娠經血不時而來者。名曰漏胎。當察其脈之何虛以治之。或气虛。宜四君子湯加黃芩﹑阿膠。或血虛。宜四物湯加芩﹑連﹑白術﹑益母艸。皆不可混。妊娠因酒色過度。內傷胞門。或飲食積熱。以至水道祕塞。小便淋瀝而痛者。名曰子淋。宜安榮散。亦有兼內熱而淋者。宜五苓散。妊娠瘧疾。名曰子瘧。或熱多寒少。宜淸脾飲去半夏。或寒多熱少。宜人參養胃湯去半夏。或元气虛弱。宜勝金丹。皆當分別。妊娠心痛。非心痛也。乃胎气上升所致。亦名子懸。與四五月之子懸不同。須安胎養血。佐以順气。而又有客熱犯胃而痛者。宜二陳湯去半夏加二術﹑黃芩。又有客寒犯胃而痛者。宜火龍散。妊娠咳嗽。名曰子嗽。此胎气爲病。產後自愈。不必服藥。然或因外感風寒。宜桔梗散。或因火盛乘金。宜兜鈴散﹑百合散。是又不可不治者。妊娠中風。頭項彊直。筋攣語澀。痰涎壅甚。昏不知人。名曰子癇。宜羚羊角散。妊娠不守禁忌。縱恣口腹。過食生冷瓜果。及當風取涼。以致胎冷不安。胸腹脹痛。腸中虛鳴。四肢拘急。便泄欲絕。名曰胎寒。

宜安胎和气飲。妊娠初時。卽常患腹痛者。此由血熱之故。名曰痛胎。一時不易愈。只宜時服涼血藥稍解之。宜梔芩湯。

以上皆妊娠病之有名可舉者也。此外如妊娠傷寒。其六經治例。與常人同。但專以淸熱安胎爲主。或汗或下。俱當隨其五臟表裏所見脈癥主治。切勿犯胎气。故萬密齋治妊娠傷寒。在表發汗。用香蘇散。和解半表裏。用黃龍湯。在裏宜下。

用三黃解毒湯。自謂家傳之祕。活人甚多。良有然也。如或妊婦稟受素弱。偏患傷寒。藥中必佐以四物。庶可無誤。半夏犯胎。最易取用。以古方用之者多。須畱心檢點。宜羌活湯及萬氏所用三方。病甚。再須護胎。宜護胎法。妊娠痢疾。

若初起腹痛。裏急後重。元气尙實者。攻之。宜香連化滯湯。痢久元虛。日夜無度者。補之。宜胃風湯。熱下迫痛。裏急者解之。宜黃芩芍藥湯。其餘赤白膿血。一切等癥。皆臨時酌治。總之胎前雜癥𨿽多。惟傷寒痢疾。最爲惡候。不可不慮。妊娠有泄瀉不渴。小便淸白者。宜三白散加砂仁﹑濃朴﹑蒼術﹑甘艸。有泄瀉腸垢。煩渴內熱。小便赤澀者。宜黃芩湯加白術﹑通艸﹑茯苓。腹痛加砂仁﹑黃連。有泄瀉喜飲嘔逆。水谷不化。爲協熱下利者。宜黃連阿膠丸。有泄瀉或靑或白。水谷不化。腹痛腸鳴。爲洞泄者。宜五苓散。次用黃連阿膠丸。有泄瀉黃水有沫。腸鳴腹痛。脈沈緊數者。

宜戊己丸。其餘如傷脾傷胃風冷暑濕等傷而致泄瀉者。皆隨癥調治。妊娠二便不通。臟腑積熱也。大腸熱則大便不通。

宜四物湯加枳殼﹑黃芩。亦或由大腸气滯者。宜紫蘇飲加杏仁﹑黃芩。小腸熱則小便不通。宜冬葵子湯。大小腸俱熱則二便不通。他如胃虛。宜六君子湯加紫蘇﹑杏仁。气血虛。宜朝用八珍湯加桃仁。杏仁。晚用加味逍遙散加車前子。心肝虛熱。宜加味逍遙散加車前子。肝脾積熱。宜龍膽瀉肝湯。鬱怒傷肝。宜加味歸脾湯﹑加味逍遙散。皆能致二便之不通。

妊娠有怔忡脈亂。驚悸不安。夜臥不寧。恍惚气觸者。宜大聖湯。有血少神虛而心不寧者。宜益榮湯。有虛而心不定者。

宜定志丸。有火盛者。宜安神丸。妊娠冒暑。或煩渴悶亂而不安。宜香茹飲。煩熱甚而多飲。宜香茹飲加麥冬﹑黃芩﹑花粉﹑五味﹑山梔。妊娠傷食。胸滿脇痛。右關緊甚。宜於消導。如傷冷物而胸膈劣悶欲吐者。脈必遲。宜丁香散。如嘔。加姜。妊娠螈。肝風心火相熾也。宜鉤藤湯。妊娠霍亂。或邪在上胃脘。則當心痛而吐多。邪在下胃脘。則當臍痛而利多。邪在中脘。則腹中痛而吐利俱多。吐多傷气。利多傷血。邪擊胎元。母命易殞。气血傷而無以養胎。子命易傾。此急癥也。當急治。宜香蘇散。如轉筋加木瓜。胎動加白術。夏加黃芩。冬加參﹑術。妊娠遺尿。或脬中蘊熱。宜加味逍遙散。或肝腎气虛。宜六味丸。或脾肺气虛。宜補中益气湯加益智仁﹐或肝火血虛。宜六味丸合加味逍遙散。其因不一。妊娠尿血。乃勞傷經絡。熱邪乘之。侵及於血。血得熱則流滲入於脬故也。宜加味逍遙散﹑六味丸﹑續斷湯。妊娠髒躁。卽仲景云。婦人髒躁。悲傷欲哭。象如神靈。數欠伸是也。推其故。或由肺有風邪。或由寒水攻心。故無故而但欲自悲耳。宜甘麥大棗湯。妊娠腹中兒哭。蓋臍帶上疙瘩。兒含口中。因登髙舉臂。脫出兒口。以故作有哭聲。只令妊婦曲腰就地如拾物。則疙瘩仍入兒口。哭自止。或再服藥。宜補遺方。其妊婦有腹內鐘鳴聲者。亦同法。妊娠胎不長。

必其宿有風冷。故致胎痿。或將理失宜。臟腑衰損。气血虛弱。故不能長大。或傷動胎气。又兼衝任素虧。無血養胎。

俱當益气養血。或兼治疾。宜長胎白術丸﹑人參丸。或脾气不足。面黃晡熱而胎不長。宜八珍湯倍參﹑術﹑茯苓。或肝脾鬱怒。脇痛嘔吐。寒熱往來。而胎不長。宜六君子湯加柴胡﹑山梔﹑枳殼﹑紫蘇﹑桔梗。皆當究悉其因。妊娠心痛。

風邪痰飲交結。傷心支絡。故乍安乍作而痛。宜火龍散。亦或肝脾气滯。胸脇脹。吞酸不食而痛。宜二陳湯加山楂﹑山梔﹑靑皮﹑木香。妊娠腹痛。須辧寒熱虛實。寒者脈遲。宜理中湯。熱者脈數。宜芩芍湯。虛者脈無力。乃血少不能養胎。宜四君子湯加歸﹑芍。實者脈有力。宜香殼丸。便祕者脈兼實。宜香殼丸加芩﹑芍﹑濃朴。又有腹中不時作痛。或小腹重墜者。名曰胎痛。宜地黃當歸湯。其心腹俱痛者。或有冷積。或新觸風寒。邪正相擊而並於气。隨气上下。上衝心則心痛。下攻腹則腹痛。上下混攻。則心腹俱痛。若不時差。其痛衝擊胎絡。必致動胎。可不懼哉。宜當歸芍藥湯。

有時腹但脹痛。抑猶輕已。宜桑皮湯加姜。至如娠將屆期。腹脇脹滿。心胸刺痛。宜壯气四物湯。娠已月倍。臨期三日前。心腹脇肋疼痛。宜安胎四物飲。皆不可不藥。妊娠小腹痛。大槪由胞絡虛。風寒相搏之故。宜紫蘇飲。𨿽或致病多端。而均以川芎爲末酒調服。或芎﹑歸等分煎服。無不解。不然痛甚。亦能動胎也。妊娠腰痛。最爲緊要。蓋以胞胎系於腰。故腰疼酸急。胞欲脫腎。必將產也。卽不然。或因勞傷損動其經。宜短劇薴根湯。或因冷气襲腹。痛引於腰背。

宜五加皮散。或因挫閃气滯。宜通气散。或因腎元虛損。宜靑娥丸。或因怒動肝火﹐宜小柴胡湯加白術﹑枳殼﹑山梔。

或因肝脾气郁。宜歸脾湯加柴胡﹑枳殼。或膀胱風邪乘襲。宜拔萃羌活湯。或因血熱血滯。宜四物湯加乳﹑沒﹑木香﹑黃柏﹑火麻仁。𨿽由來不同。若其痛不止。多動胎气。大抵治法。總以固胎爲主。通用千金保孕方。妊娠胎動不安。其由於本然者。衝任經虛。受胎不實也。宜常服安胎散。其餘則皆外之所致。如素有內熱。以致內火旺盛。故不安也。宜安胎丸。如多勞乏。气血虛不能榮養。故不安也。宜四物湯加通气藥。如飲酒房勞過度。或損動。故不安也。宜安胎散。

如誤觸擊。或因跌撲。腰腹疼痛。胎上搶心。去血腹痛。故不安也。宜阿膠艾丸。如從髙墜墮。或爲重物所壓。觸動胎气。腹痛下血。胃虛嘔逆。此等之癥。皆能傷胎。故不安也。宜佛手散﹑從髙墜下方。如忽有喜怒。气宇不舒。傷於心肝。觸動血脈。故不安也。宜鉤藤湯。如平日膏粱奉養太過。气不運動。或身肥累墜。故不安也。宜瘦胎散。妊娠誤服毒藥毒物。故不安也。宜黑豆湯。或白扁豆子去皮研末米飲下。如因母病。薰灼其胎。故不安也。宜十聖散。如遇內外熱病。火熱侵胎。故不安也。宜伏龍散﹑護胎方。如舌靑黑。腹冷指甲靑。脹悶甚。口中糜臭。此胎死腹中。不但不安矣。宜平胃散加朴硝。酒下。或鹿角膠酒化服。使胎化爲水。以上皆胎前病之時有。不可不加意者。總之婦人月事。一月不通。六脈平和。或見吞酸惡食。或見微寒微熱。懶於舉動。胎也。若六脈中見有病脈。便非。若知已有胎。而惡心嘔吐。不思食。惟宜養血安胎。理气健脾。此爲要著。宜受娠和中湯。倘或胎不安。腰腹痛。食不甘。必當安之。宜安胎飲。蓋胎之所以不安者。除一切外因。總由气血虛。不能榮養胎元所致。故必用參補气。當歸補血。亦或因內多邪熱。

气血沸騰。胎不寧養。故用黃芩以涼之。又胎系於脾。脾虛蒂無所附。以至墮落。故用白術﹑炙艸以培之。至於陳皮﹑香附﹑蘇梗以理气。砂仁開胃理中。杜仲治腰痛。白芍和腹痛。內熱口渴則去砂仁而加麥冬。見紅則加生地﹑地楡。皆妊娠槪治之法也。間有所謂鬼胎者。營衛虛損七情相干。妖魑精鬼。得入於髒。竟似懷胎。其狀卻顢頇如抱一甕。或寒熱面黃。或少食體倦。大約患此癥者。肝脾必致兩傷。治法總以補元气爲主。而佐以行散之藥。如雄黃丸﹑芫花散之類。

至於保生易產之法。尢不可不講。蓋以生不可催。只可調和气血。產乃無虞。八九月後。盒飯服保產達生散。或至九月。

服便產方一劑。臨產再服一劑。自無產難之憂。吾邑秦氏。世傳妊娠逐月養胎方。尢爲大妙。誠屬百用百效。凡服此者。

從未見有產厄。眞寶方也。

脈法仲景曰。寸口脈弦而大。弦則爲減。大則爲芤。減則爲寒。芤則爲虛。寒虛相搏。此名爲革。婦人則半產漏下。旋復花湯主之。王叔和曰。尺中不絕。胎脈方眞。太陰洪而女孕。太陽大而男娠。或遇俱洪而常雙產。此法推之。其驗如神。月數斷之。各根據其部。假令中衝若動。此乃將及九旬。孫思邈曰。左尺浮大者男。右尺沈細者女。若來而斷絕者。月水不利。陳自明曰。寸微關滑尺帶數。流利往來並雀啄。小兒之脈已見形。數月懷胎猶未覺。左疾爲男右爲女。流利相通速來去。兩手關脈大相應。胎已成形非漫語。左脈帶縱兩个男。右手帶橫一雙女。左手脈逆生三男。右手脈順還三女。寸關尺部皆相應。一男一女分形癥。有時子死母身存。或卽母亡存子命。往來三部通流利。滑數相參皆替替。陰實陽虛脈得明。徧滿胸堂皆逆气。左手太陽浮大男。右手太陰沈細女。諸陽爲男諸陰女。指下分明常記取。三部沈正等無疑。尺內不止眞胎婦。夫乘妻兮縱气霧。妻乘夫兮橫气助。子乘母兮逆气參。母乘子兮順气護。小兒日足胎成聚。身熱脈亂無所苦。汗出不食吐逆時。精神結備其中住。滑疾不散三月胎。但疾不散五月母。弦緊牢彊滑利安。沈細而微歸泉路。

惡阻竇漢卿曰。惡阻心下憒悶。吐逆不食。惡聞食气。頭眩。四肢百節煩疼。多臥少起。旋復半夏湯。病醋心。胸中冷。腹痛吐逆。不喜飲。人參半夏湯。胃虛气逆。嘔吐不食。縮砂散。戴思恭曰。惡阻俗謂之病兒。蓋其人宿有痰飲。血壅遏而不行。故飲隨气上。停滯肝經。肝之味酸。則必喜酸物。金能克木。以辛勝之。小半夏茯苓湯。甚者二陳湯。有服熱藥攻膈。悶熱成疾。宜荷葉散。李曰。或大吐。或時吐淸水。惡聞食臭。由子宮經絡絡於胃口。故逢食气。引動精气沖上。必食吐盡而後精气乃安。亦有誤交合而子宮穢甚者。過百日則愈。

胎動不安陳自明曰。妊娠將養如法。則气血調和。胎得其所。而產亦易。否則胎動气逆。臨產亦難。至危矣。

此謂胎气上逼也。又曰。有驚胎者。懷妊將滿。胎神已具。墜撲傷胎。甚至下血不省。若欲驗其子母安否。當參胎動不安方論治之。若鉤藤湯﹑紫蘇飲﹑歸脾湯﹑佛手散。隨癥選用。又曰。胎動不安。重者必致傷墜。若面赤舌靑。是兒死也。面靑舌赤。是母死也。唇口色靑。兩邊沫出。子母俱死也。當察而治之。嚴用和曰。兩三月胎動。由子宮久虛。易令墮胎。宜預服杜仲丸以養胎。若胎動腹痛。易變漏胎。宜如聖湯。又曰心神忡悸。睡中多驚。兩脇膨脹。腹滿連臍急痛。

坐臥不寧。气急逼迫。皆由气悶。或爲喧呼。至令胎驚。筋骨傷痛。四肢不安。急服大聖散。朱震亨曰。產婦因火動胎。

逆上作喘急者。急用條芩﹑香附之類爲末服之。又曰。漏胎屬气虛有熱。四物加阿膠﹑白術﹑條芩﹑香附﹑砂仁﹑糯米。

李曰。胎動因七情气逆。心腹脹滿疼痛。紫蘇飲。因外感發熱。頭痛嘔逆。胸脇脹滿。安胎飲加柴胡﹑大腹皮。气血虛。安胎飲倍參﹑術。下血者。膠艾芎歸湯加砂仁﹑秦艽﹑捲柏﹑杜仲。下血腹痛難忍。或下黃汁如漆如豆汁者。用野薴根金銀花根各五錢酒煎。下血產門痛。黃連末一錢酒下。胎動腹痛。由於寒。理中湯加砂仁﹑香附。由於熱。黃芩湯。

血虛腹痛。四物湯。或平胃散加鹽煎湯吞二宜丸。气虛痛。四君子湯加白芍﹑當歸。气實心腹脹痛。香附﹑枳殼等分爲末白湯下。胎動心痛。因寒。艾葉﹑小茴﹑川楝等分煎。因熱。二陳去半夏加山梔﹑黃芩。又曰。胎動。通用古芩術湯加阿膠。風邪加姜豉。寒加蔥白。熱加花粉。寒熱加柴胡。項彊加蔥白。溫熱腹痛加白芍。腹脹加濃朴。下血加艾﹑地楡。腰痛加杜仲。驚悸加黃連。煩渴加麥冬﹑烏梅。思慮太過加茯神。痰嘔加旋復花﹑貝母。或酌用半夏曲。勞役加黃。气喘去術加香附。便燥加麻仁。素慣難產加枳殼﹑蘇葉。素慣墮胎加杜仲。素血虛加芎﹑歸。此安胎之聖藥也。凡卒有所下。急則一日三五服。緩則五日十日一服。常服安胎易產。所生男女。又無胎毒。

胎漏李曰。心腹痛而下血者。爲胎動不安。不痛而下血者。爲胎漏。二者所由分也。大抵漏胎由熱者。下血必多。內熱作渴者。四物加芩﹑連﹑白術﹑益母艸。血黑成片。三補丸加香附﹑白芍。血虛來少。古膠艾湯。或合四物湯。气虛。四君子湯加黃芩﹑阿膠。因勞役感寒。致气虛下血欲墜。芎歸補中湯。或下血如月信。以致胞幹子母俱損者。用熟地炒漧薑各二錢爲末米飲服。惟犯房下血者。乃眞漏胎也。八物湯加膠艾救之。

妊娠傷寒朱肱曰。妊婦傷寒。仲景無治法。用藥宜有避忌。不可與尋常婦人一槪治。傷寒安胎。宜阿膠散﹑白術散。憎寒壯熱。當發汗。蔥白湯。或中時行。灑淅作寒。振栗而悸。或加噦。蘇術湯。頭痛。嘿嘿不欲飲食。脇下痛嘔逆。痰气。黃龍湯。頭目旋疼。壯熱心躁。旋復花湯。壯熱頭疼。嘔逆不思飲食。胎不安。麥門冬湯。妊婦發斑變黑色。梔子大靑湯。壯熱頭疼。心煩嘔吐。不下食。蘆根湯。傷寒頭疼壯熱。梔子五物湯。頭疼肢節疼。壯熱。前胡七物湯。四日至六日以來。加心腹脹。上气渴不止。食飲不多。腰疼體重。枳實散。妊七月傷寒壯熱。赤斑變黑溺血。升麻六物湯。發熱煩悶。葛根一物湯。熱病。蔥白豉湯。傷暑頭痛惡寒。身熱躁悶。四肢疼痛。背項拘急。唇口漧燥。柴胡石膏湯。萬全曰。妊娠傷寒。專以淸熱安胎爲主。或汗或下。各隨臟腑表裏所見脈癥主治。勿犯胎气。故在表發汗。

香蘇散。和解半表裏。黃龍湯。在裏宜下。三黃解毒湯。此吾家傳之祕。活人甚多。陳士鐸曰。妊娠臨月。忽感少陰經風邪。惡寒蜷臥手足冷者。不治。少陰腎也。無論傳經至少陰。與直中少陰。多不能治。蓋少陰腎經。宜溫不宜寒。今風寒入之。則命門火微。而腎宮無非寒气。勢必子宮亦寒。手足冷者。脾胃寒極之兆也。其死必矣。幸而胎未下。急以散寒救胎湯溫之。人參一兩。白術二兩。肉桂﹑漧薑﹑炙艸各一錢。一劑。不惡寒二劑。手足溫不蜷臥。三劑全愈。又妊娠臨月。感少陰經癥。惡心腹痛手足厥逆者。不治。亦以寒入腎宮。上侵於心。不獨下侵於腹已也。較上癥更重。夫腎水滋心。何以反至克心。蓋腎之眞水。心借以養。腎之邪水。心得之亡。今腎感寒邪。挾腎水而上淩於心。故心腹兩相作痛。手足一齊厥逆。至急至危。非驅少陰之邪不可。方用回陽救產湯。人參﹑當歸各一兩。肉桂﹑漧薑﹑甘艸各一錢。

白術五錢。此方妙在加當歸。蓋少陰之邪敢上侵於心者。欺心中之無血也。用當歸補血。助人參之力以援心。則心中得養。而姜﹑桂無非祛寒蕩邪之品。況又有術艸之利腰臍而調心腹。有不痛止逆除者乎。又妊婦臨月。忽感少陰癥者。急以參術大劑溫之。不應則死。此仲景之文也。似乎捨參術無可救矣。吾以爲單用參術尙非萬全。苟用參術不應。急加附桂漧薑。無不應也。今定一方。名全生救難湯。人參﹑白術各一兩。附子一錢。甘艸五分。凡感少陰經之邪者。用此神效。

孕癰陳自明曰。治孕癰。用烏藥五錢水一鐘。煎七分。入牛皮膠一兩化服。或苡仁煮汁飲之。注曰。孕癰卽是腹內患癰。如前法不應。宜牡丹皮散﹑薏苡仁湯。王肯堂曰。大凡孕婦患肚癰。與尋常治法迥異。內用紫蘇飲安胎。

勿輕與他藥。若臨月則兒與膿俱下。若尙遠。則膿自大便出。若初起。只服藥可消。若癰在外而其癥爲熱。只可用中和藥收功。亦須審輕重用之。恐有誤而難救也。萬全曰。妊娠咽喉痛者。以東垣涼膈散加牛蒡子一錢。口舌生瘡同治。乳癰。托裏解毒湯。背生瘡毒。屬陽明經也。本方去靑皮。加升麻﹑葛根各一錢。胸前兩頰生瘡毒。此少陽經也。本方去白芷。加柴胡﹑山梔﹑龍膽艸。肩膊脇下生瘡毒。太陰經也。本方去靑皮。加陳皮﹑天冬﹑桔梗﹑桑皮各一錢。胯內陰旁生瘡毒。厥陰經也。本方去白芷。倍靑皮。手足掌內生瘡毒。少陰經也。本方去白芷﹑靑皮﹑花粉。加黃連﹑黃柏﹑木通各一錢。

產前白帶陳士鐸曰。產前無白帶也。有則難產之兆。卽幸而順生。產後亦有血暈之虞。方用黑豆三合。煎湯二碗。先用一碗。入白果十个。紅棗二十个。熟地一兩。山萸﹑苡仁﹑山藥各四錢。茯苓三錢。澤瀉﹑丹皮各二錢。加水二碗煎服。一劑或二劑。永不白帶。亦通治婦人諸帶。無不神效。

預防難產萬全曰。生育者。婦人之常。非病則不必藥。惟素有難產之苦。不得不講求其方。以爲保生之計。

其束胎之方。用各不同。如枳殼瘦胎散。及用滑石方。气實多痰者宜之。達生散﹑束胎丸。气虛少有熱者宜之。若不審其虛實。不若不服之爲善也。

雙胎品胎鬼胎朱震亨曰。精气有餘。岐而分之。血因分而攝之。故成雙胎。若夫男女同孕者。剛日陰時。柔日陽時。陰陽混雜。不屬左。不屬右。受气於兩岐之間者也。亦有三胎四胎者。猶是而已。張介賓曰。鬼胎者。豈眞鬼气襲人胞宮而成形乎。不過由本婦气質弱。或以邪思蓄注。血隨气結而不散。或以衝任滯逆。脈道壅瘀不行。是固內因之病。而必非外來之邪。蓋卽血气瘕之類耳。當卽以瘕法治之。如狐魅異類之遇。則實有所受。而又非鬼胎之謂。

亦當於瘕類求法治之。又曰。治鬼胎。當以補元爲主。而繼以去積之藥。然補中兼行者。無如決津煎。欲去滯而不猛峻者。無如通瘀煎。旣加調補。而欲直攻其病。則奪命丹﹑回生丹。皆可酌用。或以當歸﹑紅花濃煎湯。送赤金豆亦妙。

胎前不治癥竇漢卿曰。產前咽喉痛。而脈浮者不治。面赤。而目睛上視者不治。面黑汗出者不治。心胸緊滿。

吐痰不出者不治。自利不止者不治。气促。四肢厥冷者不治。心中怔忡。胸前紅甚。舌捲面赤。目上視者不治。血气攻心欲絕。面紅者不治。自利而喘者不治。潮熱往來。時發譫語者不治。胸腹脹急者不治。喉中或雷聲。或嗆食者不治。

逐月養胎方徐之才曰。妊娠一月。名胎胚。飲食精熟酸美受禦。宜食大麥。毋食腥辛。是謂才正。是月足厥陰脈養胎。不可鍼灸其經。足厥陰屬肝。主筋及血。一月之時。血行痞澀。不爲力事。寢必安靜。無令恐畏。是月陰陽新合。爲胎寒多。爲痛熱多。卒驚。舉重腰痛。腹痛胞急。卒有所下。當預安之。宜服烏雌雞湯。

烏雌雞﹝一雙治如食法﹞茯苓阿膠﹝各二兩﹞吳萸﹝一升﹞麥冬﹝五合﹞人參白芍白術﹝各三兩﹞

甘艸生薑﹝各一兩﹞

水二斗二升。煮雞取汁六升。煎藥取三升。入酒三升。並阿膠烊盡。取三升。每服一升。日三服。

妊娠二月。名始膏。毋食辛臊。居必靜處。男子勿勞。百節皆痛。是爲胎始。是月足少陽脈養胎。不可鍼灸其經。

少陽屬膽主精。二月之時。兒精成於胞裏。當愼護之。勿驚動也。是月始陰陽踞經。有寒多壞不成。有熱卽痿悴。中風寒有所動搖。心滿。臍下懸急。腰背彊痛。卒有所下。乍寒乍熱。宜艾葉湯。

艾葉丹參當歸麻黃﹝各二兩﹞生薑﹝六兩﹞人參阿膠﹝各三兩﹞甘艸﹝四錢﹞大棗﹝十二枚﹞

水一斗。酒三升。煎三升。化膠。分三服。

妊娠三月。名始胞。此時未有定象。見物而化。欲生男者操弓矢。欲生女者弄珠璣。欲子美好數視璧玉。欲子賢良端坐淸虛。是謂外像而內感者也。是月手心主脈養胎。不可鍼灸其經。屬心。母悲哀思慮驚動。是月爲定形。有寒。大便靑。有熱。小便難。不赤卽黃。卒驚恐憂愁嗔怒喜僕。動幹經脈腹滿繞臍痛。或腰背痛。卒有所下。宜雄鷄湯。

雄鷄﹝一隻治如食法﹞白芍﹝四兩﹞黃芩白術生薑﹝各一兩﹞麥冬﹝五合﹞大棗﹝十二枚﹞甘艸茯苓人參阿膠﹝各二兩﹞

水一斗三升。煮雞取汁減半。入藥煎半。入酒三升。並膠。煎取三升。分三服。一日盡。一方無姜﹑芩。有川芎﹑當歸各二兩。

妊娠四月。始受水精以成血脈。食宜稻宜魚。是謂盛血气以通耳目。而行經絡。是月手少陽脈養胎。不可鍼灸其經。

內輸三焦。此時兒六腑順成。當靜形體。和心志。節飲食。是月有寒。心下溫溫欲嘔。胸膈滿。不欲食。有熱。小便難。

數數如淋狀。臍下苦急。卒風寒。項頸彊痛。寒熱。或驚動。身軀腰背腹痛。往來有時。胎上迫胸。心煩不得安。卒有所下。宜菊花湯。

菊花﹝五錢﹞麥冬﹝一升﹞大棗﹝十二枚﹞人參﹝兩半﹞當歸甘艸﹝各二兩﹞麻黃阿膠﹝各三兩﹞半夏﹝四兩﹞生薑﹝五兩﹞

水八升。煮入膠。並酒三升。煎三升。分二服。當汗以粉撲之。護風寒四五日。

妊娠五月。始受火精以成其气。臥必晏起。沐浴浣衣。深其居處。濃其衣服。食稻粱。羹牛羊。和菜萸。調五味。

是謂養气以定五臟。是月足太陰脈養胎。不可鍼灸其經。屬脾。此時兒四肢皆成。毋太饑飽。毋食漧燥炙熱。毋太勞倦。

是月有熱。苦頭眩心亂嘔吐。有寒。苦腹滿痛。小便數。卒有恐怖。四肢疼。寒熱。胎動無常處。腹痛。悶頓欲僕。卒有所下。宜阿膠湯。

阿膠﹝四兩﹞人參﹝一兩﹞生薑﹝六兩﹞當歸白芍甘艸黃芩﹝各二兩﹞旋復花﹝二合﹞吳萸﹝七合﹞麥冬﹝二升﹞

水九升。煎半入膠。並酒三升。煎三升半。分四服。日三夜一。先食服。

妊娠六月。始受金精以成其筋。身欲小勞毋逸。出遊於野。食鳥獸肉。是謂變腠理紉筋以養其力。以堅背膂。是月足陽明脈養胎。不可鍼灸其經。屬胃。主口目。此時兒口目皆成。調五味。食甘美。毋太飽。是月卒有所動不安。寒熱往來。腹脹滿。體腫。驚悸。卒有所下。腹痛如欲墜。手足煩疼。宜麥冬湯。

麥冬﹝二升﹞人參甘艸黃芩﹝各二兩﹞生地﹝三兩﹞阿膠﹝四兩﹞生薑﹝六兩﹞棗﹝十五枚﹞

水七升。煎半入膠。並酒二升。煎三升。分三服。中間進粥。

妊娠七月。始受木精以成其骨。勞身搖肢。毋使安逸。動作屈伸。以運血气。居燥處。飲食避寒。食稻粱。以密腠理。是謂養骨而堅齒。是月手太陰脈養胎。不可鍼灸其經。屬肺。主皮毛。此時兒皮毛已成。無多言哭。毋洗浴。毋薄衣。毋飲冷。是月忽驚恐搖動。腹痛。卒有所下。手足厥冷。脈若微寒。煩熱。腹滿短气。常苦頸項及腰背彊。宜蔥白湯。

蔥白﹝長三四寸十四莖﹞半夏麥冬﹝各一升﹞旋復花﹝二合﹞黃芩﹝一兩﹞人參﹝兩半﹞甘艸蜜黃當歸﹝各三兩﹞阿膠﹝四兩﹞生薑﹝八兩﹞

水七升。煎半入膠。並酒三升。煎四升。分四服。日三夜一。取汗。若無汗。加麻黃一兩。再服。秋後勿彊汗。

妊娠八月。始受土精以成膚革。和心靜息。無使气極。是謂密腠理而光澤顏色。是月手陽明脈養胎。不可鍼灸其經。

屬大腸。主九竅。此時兒九竅皆成。毋食燥物。毋大怒。是月中風寒。有所犯觸。身體盡痛。乍寒乍熱。胎動不安。常苦頭眩痛。繞臍下寒。時時小便白如米泔。或靑或黃。或寒栗。腰背苦冷而痛。目無見。宜芍藥湯。

白芍﹝四兩﹞生薑﹝六兩﹞濃朴﹝二兩﹞甘艸當歸土白術人參﹝各三兩﹞蔥白切﹝一升﹞

水五升。酒四升。煎三升。分三服。日二夜一。

妊娠九月。始受石精以成皮毛。六腑百節。莫不畢備。飲醴食甘緩帶。是謂養毛髮致才力。是月足少陰脈養胎。不可鍼灸其經。屬腎。主續縷。此時兒脈絡續縷皆成。毋處濕冷。無著炙衣。是月若卒得下痢。腹滿懸急。胎上衝心。腰背痛。不可轉側。短气。宜半夏湯。

半夏﹝三兩﹞大棗﹝二十枚﹞麥冬吳萸當歸阿膠﹝各二兩﹞漧薑﹝一兩﹞

水九升。煎三升。入蜜八合。分四服。痢卽止。

妊娠十月。五臟俱備。六腑齊通。納天地气於丹田。故使關節人神皆備。只俟時而生。是月足太陽脈養胎。不可鍼灸其經。屬膀胱。宜服滑胎藥。自一月至十月。惟手少陰手太陽無所專主。以君主之官無爲也。

受胎保護保產要錄曰。一受胎後。不宜食牛羊犬等肉。並蟹鱉烏魚無鱗魚胡椒姜蒜及辛辣之物。一受胎後。

不可看戲及鬼怪形象。一最戒暴怒。口不可出惡言。手不可用鞭撻。蓋怒傷气血。不能養胎。多有因此動胎者。卽幸不動胎。怒气入胎。子生多痰。亦不可登髙上梯。恐跌有損。亦不可伸手髙處取物。恐傷胎而子鳴腹中。子鳴亦有法。但令鞠躬片時自安。一受胎三五个月後。常要緊束其身。勿令胎放。或六七个月。或七八个月。胎忽亂動。三兩日間。或痛或止。或有水下。但腰不甚痛。脈未離經。名曰弄胎。又有臨產一月前。忽然腰痛。卻又不產。此是轉胎。名曰試月。

胎水有無俱不妨。但直身坐臥行立。不可驚憂逼迫以致誤事。二者俱非正產。必因曲身觸犯致此。

鰲按。胎產書如達生錄。達生編之類甚多。然明白周詳。細心切要。語語可遵而行之者。惟有保產要錄一書最妙。

余故於胎前小產臨產產後各門。分錄其語。俾妊孕家知有所法。又恐人混視之。特識於此。以使閱者觸目驚心焉。捲後但書靑溪主人識五字。惜不得其姓名。

卷二胎前

治胎前病方

白術散妊娠養胎。

白術川芎﹝各一兩﹞川椒﹝去汗七錢﹞牡蠣﹝五錢﹞

每末一錢。酒下。日三夜一。但苦痛。加白芍。心下毒痛。倍川芎。心煩肚痛。不能食飲。加細辛一兩半。大棗十枚服之。更服酸漿水。服漿水不解。飲小麥汁。又渴者服大麥粥。病𨿽愈。此粥亦可服。

旋復花湯治妊婦見革脈。半產漏下。

旋復花﹝三兩﹞蔥﹝十四莖﹞新絳少許同煎。

人參橘皮湯治孕婦病兒。

人參橘皮赤苓白術麥冬濃朴﹝各一錢﹞竹茹甘艸﹝各八分﹞

人參木瓜湯治同上。

人參木瓜橘紅枇杷葉麥冬藿香竹茹丁術湯治同上。

丁香白術人參甘艸防己湯治妊娠脾虛。徧身浮腫。腹脹喘促。小便不利。

防己赤苓桑皮紫蘇﹝各一錢﹞木香﹝五分﹞

白術散治孕婦面目虛浮。四肢腫如水气。名曰子腫。

白術﹝二錢半﹞茯苓皮﹝錢半﹞陳皮姜皮桑皮大腹皮﹝各一錢﹞

本方去白術。名五皮散。

天仙藤散治妊娠自三月成胎之後。兩足自腳面漸腫至腿膝。艱行喘悶妨食。狀似水气。甚至足趾間有黃水出者。謂之子气。

天仙藤﹝卽靑木香藤洗略炒﹞香附陳皮甘艸烏藥木香等分。每咀片五錢。加姜三片。紫蘇五葉。煎。日三服。腫消止藥。一方木香換木瓜。

安神丸治子煩。

朱砂﹝一兩﹞黃連﹝一錢﹞生薑當歸甘艸﹝各五分﹞

紫蘇飲治妊娠失調。胎气不安。上攻作痛。名曰子懸。或臨產气結不下等癥。

人參甘艸﹝各五錢﹞大腹皮川芎紫蘇葉白芍陳皮當歸﹝各一兩﹞

每咀片一兩。加蔥姜煎。一方有木香。無人參。一方無川芎。名七寶散。若肝脾气血虛而有火不安者。宜兼逍遙散。

若脾气虛弱而不安者。宜四君芎歸湯。

子懸湯治子懸。

人參蘇梗砂仁陳皮歸身白芍丹參黃芩香附安榮散治妊娠小便澀少。遂成淋瀝。

麥冬木通滑石﹝各三錢﹞人參細辛﹝各二錢﹞當歸燈心甘艸﹝各五錢﹞

淸脾飲治妊娠瘧疾。寒少熱多。或但熱不寒。口苦舌漧。大便祕澀。不進飲食。脈弦數者。

靑皮濃朴白術艸果炙甘艸柴胡黃芩茯苓半夏﹝各五分﹞

人參養胃湯治妊娠瘧疾。寒多熱少。或但寒不熱。惡心頭疼。身痛。面靑白。脈弦遲者。

半夏濃朴橘紅﹝各八分﹞蒼術﹝一錢﹞藿香葉艸果茯苓人參﹝各五分﹞炙艸﹝三分﹞姜﹝七片﹞

烏梅﹝一个﹞

水煎服。

勝金丹治子瘧能使不發。

常山﹝酒炒四錢﹞檳榔﹝一錢﹞

醋糊丸綠豆大。發前三更時。酒下三丸。

鯉魚湯治妊娠腹脹滿。或渾身浮腫。小便赤澀。

當歸白芍﹝各一錢﹞茯苓﹝錢半﹞白術﹝二錢﹞橘紅﹝五分﹞

鯉魚一尾去鱗腸。煮汁取盞半。入姜三片。煎一盞。空心服。胎水卽下。如未盡。腹悶未除。再一服。

葛根湯治兒暈。

葛根桂枝麻黃白芍甘艸火龍散治子懸。心气疼。

川楝子茴香﹝各三錢﹞鹽炒艾葉末﹝錢半﹞

煎。不拘時服。

桔梗散治妊娠肺壅。咳嗽喘急不食。

天冬赤苓﹝各一錢﹞桑皮桔梗紫蘇﹝各五分﹞麻黃﹝三分﹞貝母人參炙艸﹝各二分﹞

一方有杏仁。無貝母。加姜。

馬兜鈴散治妊娠气壅塞。咳嗽气喘。

馬兜鈴桔梗人參甘艸貝母﹝各五分﹞桑白皮陳皮大腹皮紫蘇﹝各一錢﹞五味子﹝三分半﹞

一方有枳殼。無人參﹑貝母﹑桑皮。

百合散治妊娠風壅。咳嗽痰多喘滿。

百合紫菀茸貝母白芍前胡赤苓炒桔梗﹝各一錢﹞炙艸﹝五分﹞姜﹝五片﹞

羚羊角散治妊娠冒悶。角弓反張。名曰子癇風痙。

羚羊角獨活棗仁防風五加皮苡仁酒當歸川芎茯神杏仁﹝各五分﹞木香甘艸﹝各二分﹞

舉輕古拜散治同上。

荊芥穗炒爲末。湯下。

安胎和气飲治胎冷腹痛引兩脇。小便頻數。大便虛滑。

煨訶子白術﹝各二錢﹞陳皮炒良姜木香白芍陳米炙艸﹝各一錢﹞姜﹝五片﹞

忌食生冷。

消風散治胎熱。

荊芥甘艸羌活川芎人參茯苓僵蠶防風藿香葉蟬蛻陳皮濃朴天門冬飲治同前。

天冬知母茯苓羌活人參防風五味茺蔚子梔芩湯治妊娠時常腹痛。名曰痛胎。

山梔黃芩當歸元參枳殼蘇梗廣皮白芍杜仲人參升麻湯治妊娠轉胎。

人參升麻﹝各二錢﹞

固胎丸治滑胎。

人參黃茯苓白術杜仲川斷山萸肉白芍丹參川芎山藥當歸生地香附砂仁薄荷香連化滯丸治妊娠下痢赤白。

靑皮陳皮濃朴枳實黃芩黃連當歸白芍滑石木香甘艸檳榔此方力頗大。當臨時酌量虛實用之。

胃風湯久痢。

人參茯苓川芎白術當歸白芍﹝各一錢﹞肉桂﹝四分﹞

黃連丸治妊娠白痢。

黃連漧薑砂仁川芎阿膠白術﹝各一兩﹞枳殼﹝五錢﹞乳香﹝三錢﹞

三白散治妊娠泄瀉。

白術茯苓﹝各三錢﹞白芍﹝二錢﹞

黃芩湯治同上。

黃芩﹝二錢﹞白芍﹝一錢﹞甘艸﹝五分﹞

冬葵子湯治妊娠身熱入髒。二便不利。此能除熱安胎。

冬葵子赤苓通气散治妊娠腰痛不可忍。此方神效。

補骨脂不拘多少。瓦上炒爲末。空心先嚼胡桃肉一个。酒調下。

靑娥丸治同上。

補骨脂杜仲﹝各四兩﹞胡桃肉﹝三十个研泥﹞

蜜丸。酒下四錢。

短劇薴根湯治損動胎气。腰腹痛。去血。胎動向下。

生地薴根﹝各二兩﹞當歸芍藥阿膠甘艸﹝各一兩﹞

水三升。煮二升。入膠化。分二服。

千金保孕方常服固胎。

糯米﹝一升煮粥﹞杜仲﹝八兩搗去系拌粥曬漧再拌再曬粥完爲度炒研﹞川斷﹝六兩﹞

將山藥四兩。打糊爲丸。空心米湯下。

芩芍湯治胎動因熱。

黃芩白芍白術肉桂香殼丸治胎動因實。

香附枳殼大聖湯治妊娠怔忡。

川芎黃當歸木香人參甘艸茯苓麥冬益榮湯治同上。

棗仁遠志黃柏子仁當歸人參茯神白芍﹝各一錢﹞紫石英木香﹝各八分﹞甘艸﹝三分﹞

定志丸治同上。

人參遠志﹝各一兩﹞蒲黃﹝二兩﹞茯苓﹝三兩﹞

丹參膏此膏養胎。臨月服之。滑而易產。

丹參﹝半斤﹞當歸﹝各二兩﹞川椒﹝五合﹞

上三味。以酒拌濕一夜。以熬成豬膏四升。微火煎膏。色赤如血。膏成。新布去渣。每取棗許。入酒服之。不可逆服。必至臨月乃可服。有熱者。以火麻仁五合代椒。

阿膠散治妊娠。或因頓僕胎動不安。腰腹痛。或有所下。或胎上衝心。

熟地﹝二兩﹞白芍艾葉當歸甘艸阿膠黃﹝各一兩﹞

每粗末五錢。加姜三棗一煎。一方有川芎。

丁香散治妊娠傷食。

丁香砂仁白術安胎丸治胎動不安。由於火旺。

黃芩白芍白術當歸川芎阿膠蘄艾丸治妊娠因跌撲閃挫。以致胎動不安。

川芎當歸白芍熟地甘艸阿膠艾葉佛手散治跌撲傷胎。或子死腹中。疼痛不已。口噤昏悶。或心腹飽滿。血上衝心者。服此生胎安。死胎下。

又治橫生倒產。及產後腹痛發熱頭痛。逐敗血。生新血。能除諸疾。

當歸﹝五錢﹞川芎﹝三錢﹞

水七分。酒三分。同煎至七分服。胎傷下血腹痛。加膠﹑艾﹑川斷﹑白術﹑杜仲﹑條芩。橫生倒產。子死腹中。加馬料豆一合。炒焦熱淬水中。加童便一半煎服。少刻再服。產後惡露停瘀上攻。迷暈。急服。產後瘀血上衝入肺而嗽。

加桃仁﹑紅花﹑杏仁﹑川貝﹑延胡索。

瘦胎散妊娠預服。

川芎當歸白芍血餘木香甘艸枳殼乳香薴根湯治胎動不安。

生地砂仁﹝各三錢﹞

薴根打汁和服。

黑豆湯治誤食毒物毒藥胎動。

黑豆﹝三合﹞淡竹葉﹝二十片﹞甘艸﹝三錢﹞

黃湯治妊娠漏下黃水。

黃﹝一兩﹞川芎﹝一錢﹞粳米﹝一合﹞

伏龍肝散治妊娠熱病。防胎傷墮。

伏龍肝末。和井泥。調敷肚上。

護胎方治同上。

白藥子不拘多少。雞子白調塗臍下胎處。如碗大。上用棉紙蓋之。幹則以水潤之。

桑皮湯治妊娠腹脹痛。

桑皮茯苓橘紅白術木瓜秦艽二香散治胎動不安。

藿香香附甘艸等分安胎方治同上。

人參砂仁香附黃芩黃柏安胎四物飲治妊娠諸痛。

四物湯加肉桂濃朴枳殼檳榔壯气四物湯治臨期腹脇脹滿。心胸刺痛。

四物湯加木香靑皮陳皮枳殼甘艸安胎飲治胎气不安。

人參白術甘艸陳皮川芎當歸白芍蘇梗條芩香附砂仁受娠中和湯治初受娠。養血安胎。健脾理气。

砂仁香附白芍茯苓人參當歸身藿香陳皮鉤藤湯治八九月胎動不安。心腹疼痛。面目靑冷。汗出气欲絕。此由勞動用力。有傷胎宮。急治之。

桔梗﹝兩半﹞桑寄生﹝五錢﹞鉤藤鉤當歸人參茯神﹝各一兩﹞

每咀片五錢。不拘時煎服。煩熱。加石膏二兩半。忌豬肉菘菜。

如聖湯治胎動腹痛。或胎漏。

鯉魚皮酒當歸白芍熟地阿膠酒川斷川芎炙艸等分每粗末四錢。加薴根少許。姜五片。一方有竹茹。

芎歸湯治妊娠先患冷气。忽中心腹痛如刀刺。

川芎人參吳萸茯苓桔梗當歸﹝各三兩﹞濃朴白芍﹝各二兩﹞

水九升。煮三升。分三服。气下卽安。

安胎飲治妊娠卒然腰痛。下血不已。

四物湯加阿膠艾葉黃﹝各一錢﹞地楡炙艸﹝各五分﹞加姜棗白術散治妊娠气不調和。飲食易傷。

焦術紫蘇﹝各一兩﹞人參白芷﹝各七錢五分﹞川芎訶子皮靑皮﹝各五錢﹞甘艸﹝二錢五分﹞

每末三錢。加姜三煎。

白術散治妊娠傷寒熱病。先以此安胎。但覺頭痛發熱。便可服二三劑卽瘥。若四肢厥逆屬陰癥者。不可服。

黃芩﹝瓦上炙﹞白術等分。每粗末三錢。加棗﹑姜。

香蘇散治妊娠傷寒。勿論日數。但覺惡寒頭疼。以此主之。

香附紫蘇﹝各二錢﹞陳皮﹝一錢﹞甘艸﹝五分﹞

加姜三蔥五煎。頭痛。加川芎﹑白芷各一錢。名芎芷香蘇散。如得肝脈。外癥。善潔面靑善怒。其三部脈浮而弦。

惡寒。裏和。謂淸便自調也。加羌﹑防各一錢。謂肝生風。是膽受病也。如得心脈。外癥。面赤口漧善笑。其三部脈浮而洪。惡寒。裏和。加黃芩﹑石膏各錢半。謂心主熱。是小腸受病也。如得脾脈。外癥。面黃善噫善思。其尺寸浮而緩。

惡寒。裏和。加白術﹑防己各錢半。謂脾主濕。是陽明受病也。如得肺脈。外癥。面白。善嚏善悲。不樂欲哭。其尺寸浮而澀。惡寒。裏和。加黃﹑防風各一錢。謂肺主燥。是大腸受病也。如得腎脈。外癥。面黑善恐。其尺寸浮而濡。

惡寒。裏和。加炮附子一錢。謂腎主寒。是膀胱受病也。

鰲按。附子犯胎禁。須斟酌用之。

麥門冬湯治妊娠心驚膽怯煩悶。名曰子煩。

麥冬茯苓防風﹝各三錢﹞人參﹝一錢半﹞姜﹝五片﹞淡竹葉﹝十片﹞

不拘時服。

杜仲丸治兩三月胎動不安。腰痛防其墮。宜預服之。

杜仲川斷﹝各二兩﹞

棗肉丸。

半夏茯苓湯治妊娠脾胃虛。飲食不化。嘔吐不止。

半夏陳皮砂仁﹝各一錢﹞茯苓﹝二錢﹞甘艸﹝五分﹞

加姜﹑棗﹑烏梅。

歸脾湯治妊娠鬱結傷脾。亦治發熱盜汗。健忘怔忡。驚悸少寐。

人參白術茯苓黃當歸龍眼遠志棗仁﹝各一錢﹞木香炙艸﹝各五分﹞

本方加柴胡﹑山梔。名加味歸脾湯。

半夏茯苓湯治惡阻病嘔吐心煩。頭目眩暈。惡聞食气。飲食不進。多臥少起。百節煩疼。羸瘦痰盛。

半夏﹝錢半﹞赤苓熟地﹝各一錢﹞旋復花人參白芍川芎桔梗甘艸橘紅﹝各七分﹞姜﹝七片﹞

理陰煎治髒寒惡嘔。胎气不安。亦治產後脾气虛寒。嘔吐食少腹痛。又治產後陽虛中寒。或外感寒邪。心腹痛嘔吐厥逆。

熟地﹝三五七錢或一二兩﹞炙艸﹝一二三錢﹞當歸﹝二三錢或五七錢﹞漧薑﹝炒黃一二錢﹞

赤金豆治鬼胎。一名八仙丹。

巴霜﹝錢半﹞皂角﹝炒微焦二錢﹞附子﹝略炒燥﹞朱砂﹝各二錢﹞輕粉﹝一錢﹞丁香木香天竺黃﹝各三錢﹞

醋浸蒸餅丸萊菔子大。朱砂爲衣。欲漸去者。每服五七丸。欲驟行者。每服一二十丸。俱開水下。若下多不止。可飲冷水一二口卽止。蓋此藥得熱則行。得冷則止也。

芎歸膠艾湯治妊娠腹痛。胞阻胎漏。半產後下血不絕。及八九月內胎動下血。

川芎阿膠炙艸﹝各二兩﹞艾葉﹝炒﹞當歸﹝各三兩﹞白芍﹝四兩﹞生地﹝五兩﹞

水五升。酒三升。煎三升。化膠。分二服。日三。

黃芩湯治胎孕不安。

黃芩白術當歸﹝各二錢﹞

不拘時服。一方有砂仁。

芎歸補中湯治血气虛弱。不能衛養。以致胎漏。每四五月而墮。名曰半產。

川芎阿膠五味子炮姜﹝各一錢﹞黃酒當歸白芍白術﹝各錢半﹞人參杜仲木香炙艸﹝各五分﹞

不拘時煎服。一方無木香。

加減梔子五物湯安胎淸熱。

葛根柴胡香茹石膏山梔前胡黃芩蔥白陳皮甘艸知母梔子大靑湯治妊娠熱病。發斑變黑。

黃芩升麻山梔﹝各一錢﹞大靑杏仁﹝各五分﹞蔥白﹝三莖﹞

枳殼瘦胎散孕婦八九月。胎气壅滿。服之滑胎。易產平安。

枳殼﹝五兩﹞甘艸﹝一兩﹞香附﹝兩半﹞

每末二錢。湯下。

束胎丸能縮胎易產。

白術枳殼等分。水浸燒蒸丸。

蘆根湯治妊娠嘔吐不食。兼吐痰水。

生蘆根﹝七分﹞橘紅﹝四分﹞生薑﹝六分﹞檳榔﹝二分﹞枇杷葉﹝三分﹞

空心熱服。

蘆根湯治妊娠惡食。心中煩憒。熱悶嘔吐。

麥冬竹茹﹝各三兩﹞前胡﹝二兩﹞橘紅﹝去白﹞蘆根﹝各一兩﹞

如身熱四肢煩熱。加地骨皮一兩。水煎。分二服。

人參半夏湯治惡阻醋心。胸腹冷痛。吐逆不食。

人參半夏漧薑﹝各五錢﹞

以地黃汁浸蒸餅丸。

縮砂散治妊娠胃虛气逆。嘔吐不食。

每砂仁末一錢。薑汁調。米湯下。

蔥白湯治胎上逼心煩悶。亦治胎動困篤。

蔥白二七莖煮汁飲之。若胎未死卽安。已死卽出。不效再服。此方神效。脈浮滑者宜之。本艸云。蔥白通陽气安胎。

黃龍湯治妊娠傷寒。得之三五日後。有惡寒發熱。內有煩渴引飲小便赤澀之癥。此邪在半表半里也。此方主之。

柴胡﹝二錢﹞黃芩﹝錢半﹞人參甘艸﹝各一錢﹞

加姜三棗二。如寒熱往來。無汗口漧。加葛根二錢。去棗。入蔥白三莖。頭疼不止。加川芎﹑白芷各一錢。去棗入蔥。發熱有汗口渴。加白術﹑花粉各錢半。脈浮大有力。大熱大渴。本方合人參白虎湯。去姜﹑棗。心煩不臥。加茯苓﹑麥冬各一錢。嘔噦。加茯苓﹑半夏各一錢。去棗。胸膈滿痛。加炒黑川芎﹑枳殼﹑香附各一錢。大便祕。加大黃五分。

利則止。不利加一錢。以利爲度。

理中湯治妊娠霍亂腹痛。四肢逆冷。汗出脈虛弱者。

人參白術炮姜炙艸三黃解毒湯治妊娠傷寒。五六日後表邪悉去。但煩躁發熱大渴。小便赤。大便祕。或利下赤水。六脈沈實。

此爲邪在裏也。此方主之。

大黃黃連黃柏黃芩黑山梔等分。更隨五臟脈癥加減。如得沈弦有力之肝脈。內癥煩滿消渴。倍山梔。加當歸錢半。甘艸五分。得沈數有力之心脈。內癥煩躁心中熱。倍黃連。加麥冬一錢。得沈緩有力之脾脈。內癥腹脹滿譫妄。倍大黃。加枳實﹑濃朴各一錢。

得沈滑有力之肺脈。內癥喘咳胸滿多嚏。倍黃連。加桔梗五分。葶藶一錢。得沈石有力之腎脈。內癥下重足腫。寒而逆。

倍黃柏。加熟地一錢。炮姜五分。

芫花散治妊娠非娠。是得鬼胎。形如抱甕者。

芫花﹝醋炒﹞吳萸秦艽白僵蠶柴胡川烏巴戟共爲末。酒下。

補遺方治小兒在腹中哭。

黃連濃煎汁。母常呷之。卽止。

加味逍遙散治初次產育。產門腫脹。或痛不閉。

當歸柴胡白術白芍茯苓﹝各一錢﹞炙艸﹝五分﹞薄荷﹝七葉﹞

此逍遙散也。今加山梔﹑生地﹑白茅根。

續斷湯治妊娠下血及尿血。

當歸生地﹝各一兩﹞川斷﹝五錢﹞赤芍﹝一錢半﹞

每末二錢。空心蔥白湯下。一方阿膠﹑熟地等分爲末。米湯下二錢。

甘麥大棗湯治婦人髒躁。悲傷不止。

甘艸﹝三兩﹞小麥﹝一升﹞大棗﹝十枚﹞

水煎。分三服。

長胎白術丸治宿有風冷。胎痿不長。或失調理傷胎。多致損墮。常服益血養胎。調補衝任。

白術川芎阿膠生地﹝各六錢﹞牡蠣﹝二錢﹞川椒﹝一錢﹞

蜜丸。每三十丸。米湯下。

桂心散有妊娠羸弱。或挾疾病。臟腑虛損。气血枯竭。不能養胎。至胎動而不能堅固。若其勢終不能安者。

不如下之。免害妊婦。則以此方主之。然必確審其果不能畱。方可議下。切勿造次。愼之愼之。若如此而行私妄用。則更斷斷不可。

一方單用牛膝一兩。酒一鐘。煎七分。作二服。

又方麥芽一升爲末。和水煮二升。服之卽下。神效。

一方取雞子一枚。以三指撮鹽放雞子中。服之立出。

千金神造方治婦人陰陽俱盛。名曰雙軀。少陰微緊者血卽凝濁。經養不周。胎卽偏夭。一生一死。不去其死。

害母失胎。此方主之。

蟹爪﹝一升﹞阿膠﹝三兩﹞甘艸﹝二兩生﹞

取東流水一斗。先煎二味。至三升去渣。化膠頓服之。不能分再服。

下胎方治妊母因疾病胎不得安。可下之。

取七月七日法曲四兩。水二大盞。煎取一盞。三分。去渣。分溫三服。立下。

卷二胎前

秦氏世傳逐月養胎方

陳皮半夏湯妊娠二月服。治有气血不足。胎气始盛。逆動胃气。惡阻嘔吐。飲食少進。更詳加減法。

陳皮﹝去白鹽水炒﹞茯苓半夏﹝各一錢﹞酒黃芩麩枳殼紫蘇﹝各八分﹞炙艸﹝五分﹞

肥人用此。必將半夏炒黃。加姜一片。

柳靑丸妊娠三月服。

川黃連薑汁炒三次。三兩。

米糊丸綠豆大。每服三四五分至七八分。卽將前方煎汁送下。此須未交三月前十日服起。按三月墮胎。由心經火盛故也。故此方宜之。

安胎和气散妊娠四月服。治有覺倦臥不安。或口苦頭痛腳弱及腫急則服此。如無此等癥則止藥。

土白術﹝錢半﹞鹽廣皮﹝一錢﹞鹽香附﹝研二錢﹞茯苓﹝八分﹞炒白芍酒黃芩﹝各一錢﹞川芎炙艸﹝各五分﹞酒歸身﹝一錢六分﹞

水煎服二次。熱多。加黑山梔一錢。

養胎飲妊娠五月服。治覺胎長腹重。睡臥不安。

酒洗歸身酒白芍鹽澤瀉﹝各一錢﹞土白術﹝錢半﹞酒黃芩麩枳殼川芎﹝各八分﹞炙艸﹝四分﹞

二服。

大安胎如勝飲妊娠六月服。治覺胎气不和。或漸痛脹。胎動不安。

當歸﹝二錢﹞焦術﹝一錢半﹞酒黃芩酒白芍炒砂仁茯苓酒煎續斷﹝各一錢﹞炙艸﹝五分﹞

水煎二服。六日進一服。

淸胎萬全飲妊娠七月服。治覺腹大重。

阿膠蛤粉炒熟地酒白芍酒黃芩﹝各一錢﹞酒川斷土炒當歸川芎﹝各錢半﹞炒茯苓炒荊芥﹝各八分﹞炙艸﹝五分﹞

二服。

和胎調气飲妊娠八月服。治覺胎气喘腫。不問有無外感。

炒陳皮﹝二錢﹞酒黃芩﹝一錢半﹞土炒茯苓焦術﹝各一錢﹞麩枳殼﹝八分﹞炙艸﹝三分﹞

二服。七日進一服。

順胎飲妊娠九月服。𨿽無他癥。亦宜順气和中安胃。便無難產之患。

當歸﹝二錢﹞焦術﹝錢半﹞酒黃芩滑石末酒蘇梗酒白芍酒洗大腹皮﹝各八分﹞

二服。八日進一服。

滑胎飲妊娠十月服。

茯苓當歸﹝各錢半﹞焦術煨川芎制香附廣皮﹝各一錢﹞蘇梗﹝八分﹞酒黃芩﹝五分﹞炙艸﹝三分﹞

气虛。加人參一錢。胎肥。加麩炒枳殼錢半。二三日進一服。至產方止。以上逐月養胎方止。

便產神方專治一切產癥。懷孕不拘月數。偶傷胎气。腰酸腹痛。甚至見紅。勢欲小產者。並一服卽安。再服全愈。又或臨產交骨不開。兒死腹中。橫生逆產。至六七日不產。命在須臾者。服此無不神效。但臨月預服三五劑。卽無難產之患。眞濟世神方也。

蘄艾﹝醋炒﹞濃朴﹝薑汁炒各七分﹞當歸﹝酒洗﹞川芎﹝各錢半﹞白芍﹝酒炒一錢二分冬月一錢﹞川貝母菟絲子﹝酒泡各一錢﹞荊芥穗生黃﹝各八分﹞羌活甘艸﹝各五分﹞枳殼﹝麩炒六分﹞生薑﹝三片﹞

炮制宜精。藥料宜眞。分量宜準。切不可增減以自誤。預服者宜淸晨。如臨產及胎動則隨時。

卷三

小產

小產元气虛損。不能榮養乎胎而自墮。昔人譬之以枝枯則果落。藤萎則花墜是也。然或勞怒傷情。內火發動。亦能墮胎。則猶風撼其木。人折其枝也。夫火能消物。造化自然。說者乃謂風冷傷其子髒。此未得病情者也。大抵屬虛屬熱。

當視其輕重而治之耳。是知正產者。正如果中栗熟。其殼自開。兩無所損。半產者。則猶之采斫新栗。碎其膚殼。損其皮膜。然後取得其實。以其胎髒傷損。胞系斷壞。而後胎至墮落。故小產後須十倍調治。總以補血生肌養髒。生新去瘀爲主。世有一種恣情妄爲。偸生不正。或多男女。厭於養育。往往以艸藥毒之。每至敗血不下。衝心悶亂。喘汗交作而死者。急須以解毒行血藥救之。宜白扁豆散。或有受孕至三五七陽月。胎必墮者。宜未至應墮之期。先淸其熱。宜芩術湯﹑安胎丸。若气不足。預行補助。宜八珍湯。明醫雜著云。凡小產多在三五七月。若前次三个月墮。則下胎必如期復然。故須於前次小產後。多服養气血固胎元之藥。以補其虛。下次有胎。必於兩个月半後。卽服淸熱安胎藥數帖。以防三月之墮。至四个半月。再服數帖。防過五月至六个半月。再服數帖。以防七月之墮。至九个月。服達生散數帖。則可保無虞矣。宜千金保胎丸﹑金匱當歸散﹑芎歸補中湯﹑五味安胎丸﹑安榮湯﹑和痛湯。孰謂小產而可忽視哉。凡小產後諸病。與產後參看。

脈法脈訣曰。半產漏下。革脈主之。弱則血耗。立見傾危。脈經曰。陰脈浮而緊。緊則疝瘕。腹中痛。半產而胎墮。

鰲按。脈訣脈經所言。皆由內因而墮胎者。若由跌撲挫犯及誤服毒藥。則不得拘此。

墮胎陳自明曰。凡妊婦腰痛。多墮胎。又妊未足月而痛如欲產。或應產而難。或爲子煩。用知母一味蜜丸米湯下。或蒲黃末水調錢許亦效。朱震亨曰。有賈氏婦。但孕三月左右。必墮。診其脈。左手大而無力。重取則澀。知其少血也。以其妙年。只補中气。使血自榮。時正初夏。教以濃煎白術湯下黃芩未一錢。三四十帖。遂得保全而愈。王綸曰。有數墮胎。胎元損甚者。服藥須多且久。則可以畱。方用四物加人參﹑白術﹑陳皮﹑茯苓﹑甘艸﹑艾葉﹑阿膠﹑條芩。多气。加砂仁﹑香附。有痰。少加半夏曲。黃芩爲安胎聖藥。淸熱故也。暑月尢宜加用。養胎全在脾胃。故白術補脾。爲安胎君藥。若因气惱致胎不安。宜川芎﹑陳皮﹑甘艸﹑茯苓。多加砂仁。少佐木香以行气。王肯堂曰。袁了凡先生云。受胎在腹。七日一變。展轉相成。各有相生。今婦人墮胎。在三五七月者多。在二四六月者少。髒陰而腑陽。三月屬心。五月屬脾。七月屬肺。當在五臟之脈。陰常易虧。故多墮耳。惟一月墮胎。人皆不知有胎。但謂不孕。不知其受而墮也。一月屬肝。怒則墮。多洗下體。則竅開亦墮。旣墮一次。則肝脈受傷。他次亦墮。今之無子者。大半是一月卽墮。非盡不孕也。故凡初交之後。最宜將息。切勿交接以擾子宮。勿怒。勿勞。勿舉動。勿洗浴。而又服養肝平气之藥。胎可固矣。萬全曰。孕而多墮者。男子貪淫縱情。女子好欲性偏。又好食辛熱。暴損衝任故也。其膏粱藜藿不同。

欲之多寡故也。有等婦人。有胎似無胎。痰气疼痛發熱。醫者不明醫理。不知胎宜養。病宜攻。妄施攻耗。豈不誤歟。

故養胎者血也。護胎者气也。或有婦人小產太多。至中年欲保全。設法服藥。但欲心不絕。又百凡上气。逆損衝任。因而殞命者有之。又曰。脾胃傷則胎易墮。寒熱交雜。子亦多痰。況多食酸傷肝。多食苦傷心。多食甘傷脾。多食辛傷肺。

多食鹹傷腎。隨其食物。傷其髒气。不但胎易墮。卽不墮子病亦多。又曰。喜傷心。气散。怒傷肝。气上。思傷脾。气郁。憂傷肺。气結。恐傷腎。气下。母气旣傷。子气應之。母傷則胎易墮。子傷則髒气不和。多盲聾喑癡呆癲癇。又曰。孕後行立坐臥若太久。則筋骨肌膚受傷。子在腹中。气通於母。必有傷者。睡臥處要人護從。恐邪气侵也。虛險處毋往來。恐墮跌也。張介賓曰。凡墮胎者。或气虛而提攝不固。或血虛而灌漑不周。故善保胎者專顧血。虛以胎元飲爲主。次則芍藥芎歸湯。次則泰山磐石散﹑千金保孕丸。皆有奪天之功。又胎熱者血易動。血動者胎不安。故墮於內熱。

而虛者正多。如脾气虛而血熱者。四聖散。肝腎虛而血熱者。涼胎飲。肝脾虛而血熱者。固胎煎。此外凡有他癥而胎不安者。當於安胎條中酌治。陳士擇曰。小產非正產之癥。亦可作產前治。蓋小產之气血亦大傷。宜急補之。則日後坐胎不致再有崩漏。用人參﹑當歸﹑白術﹑各五錢。茯苓三錢。熟地一兩。杜仲二錢。炮姜五分。此方乃補气補血之聖方。

胎動而下。必損帶脈。補其气血。則帶脈損處可以重生。他日受孕。不致有再損之虞。武之望曰。日月未足。胎气未全而產者。謂之半產。俗呼小產。由妊婦衝任气虛。不能滋養於胎。胎气不固。或顚撲閃墮。致气血損動。或因熱病溫瘧之類。皆令半產。忌黑神散。恐犯熱藥。轉生他疾。宜玉燭散﹑和經湯之類。薛氏云。小產重於大產。但人輕忽致血者多。治法宜補形气。生新血。去瘀血。若未足月痛而欲產。芎歸補中湯倍加知母止之。產而血不止。人參黃湯。產而心腹痛。當歸川芎湯。胎气弱而小產。八珍湯。血出過多而發熱。聖愈湯。汗不止。急用獨參湯。發熱煩躁。肉筋惕。

八珍湯。大渴面赤。脈洪而虛。當歸補血湯。身熱面赤。脈沈而微。四君加姜附。東垣云。晝發熱而夜安靜。是陽气自旺於陽分也。晝安靜而夜發熱。是陽气下陷於陰分也。晝夜俱發熱。重陽無陰也。峻補其陰。王太僕云。如大寒而甚。

熱之不熱。是無火也。熱來復去。晝見夜伏。夜發晝止。時節而動。是無火也。如大熱而甚。寒之不寒。是無水也。熱動復止。倏忽往來。時動時止。是無水也。陽气自旺者。四物二連湯。陽气陷於陰者。補中益气湯。重陽無陰者。四物湯。無火者。八味丸。無水者。六味丸。

卷三小產

治小產病方

白扁豆散治服打胎毒藥。

白扁豆爲末。新汲水下三錢卽蘇。口噤者抉口灌之。

芩術湯淸熱安胎。

條芩白術安胎丸治同上。

卽將前方爲丸。白湯下。

金匱當歸散治同上。

黃芩白術當歸川芎白芍﹝各一兩﹞

每末二錢。酒下。或酒糊丸。米湯下亦可。

鰲按。古人用術燥濕。芩淸熱固已。而胎尢賴血培養。此方加芎歸芍以補血。則胎自安。且易產。所生子更無胎毒。

痘癥亦稀也。素慣小產者更宜服。以淸其源。

五味安胎丸治同前。

卽前方用酒糊丸。此方白術減半。

芎歸補血湯治同上。

當歸黃白術杜仲白芍﹝各一錢﹞漧薑阿膠五味子川芎木香人參甘艸﹝各五分﹞

一方無木香。此兼治胎漏而墮。

安榮湯治同上。

熟地白芍川芎桑寄生當歸阿膠香附白術砂仁黃芩﹝各一錢﹞糯米﹝百粒﹞

和痛湯治小產心腹痛。

四物﹝各錢半加﹞延胡索﹝一錢﹞澤蘭香附靑皮﹝各八分﹞桃仁紅花﹝各五分﹞加酒童便千金保胎丸凡婦人三月小產者。𨿽气血不足。乃中衝脈有傷。中衝脈卽陽明胃經。供應胎孕。至此時必須節飲食。絕欲戒怒。庶免小產之患。服此可以保全。

薑汁炒熟地土炒白術姜杜仲酒當歸酒續斷阿膠珠四制香附益母膠條芩﹝各二兩﹞陳皮醋艾葉川芎﹝各一兩﹞砂仁﹝五錢﹞

棗肉丸。

泰山磐石散治气血兩虛。或肥而不實。或瘦而血熱。或肝脾素虛。倦怠少食。屢致墮胎。

人參黃當歸川斷黃芩﹝各一錢﹞熟地川芎白芍﹝各八分﹞白術﹝二錢﹞炙艸砂仁﹝各五分﹞

糯米﹝一撮﹞

但覺有孕。每三五日進一服。至四月後無慮矣。

涼胎飲治胎气熱而不安。

生地白芍﹝各二錢﹞當歸黃芩﹝各一二錢﹞甘艸﹝七分﹞枳殼石斛﹝各一錢﹞茯苓﹝一錢半﹞熱甚加黃柏一二錢胎元飲治衝任失守。胎元不安不固者。隨癥加減用之。或間日。或二三日服一。

人參隨宜當歸杜仲白芍﹝各二錢﹞熟地﹝二三錢﹞白術﹝錢半﹞炙艸﹝一錢﹞陳皮﹝七分無滯者不用﹞

四聖散治漏胎下血。

黃芩白術阿膠砂仁等分。每末二錢。艾湯下。一方有芍藥。無阿膠。此方若攺湯劑。砂仁減半。

固胎煎治肝脾多火多滯。而屢墮胎者。

黃﹝二錢﹞白術﹝一二錢﹞陳皮﹝一錢﹞當歸白芍阿膠﹝各錢半﹞砂仁﹝五分﹞

四物二連湯治血虛發熱。或口舌生瘡。或晝安夜熱者。

四物加胡黃連宣黃連各一錢

卷三

臨產

夫胎前產後。皆爲易病之時。皆爲易病而難治之時。尢不若臨產時爲更危險也。蓋產之易者。諸凡順當。母子俱安。

產之難者。生死反掌。必須救治。方能起死回生。稍不急救。多致夭枉。救不得法。藥不應手。亦莫能全生。可不懼哉。

蓋有少婦初生。神气怯弱。子戶未舒。腰曲不伸。展轉胎側。兒不得出。故難產者。有中年婦人。生育多。气血虛。而難產者。須胎前服調理之藥。乃易產。有臨產努力太早。兒轉未逮。以致胎落於胯。及兒欲出時。母力已乏。而難產者。

先以獨參湯接力。次服藥。宜滑胎散。有將產之際。愚蠢穩婆。不審其偏正。每腹痛。努力催生。以致橫生逆產者。宜催生四物湯。有體肥脂濃。平素安逸而難產者。有石矮婦人。交骨不開而難產者。蓋交骨不開。乃元气虛弱。胎前失於調養。以致气血不能運達而然也。宜加味芎歸湯﹑交骨不開方。有破胞久。漿水瀝盡。產門風進。產路漧澀而難產者。

俗名瀝胞生。宜神應散。有血先下。或胞漿先下。子逆上衝者。宜子逆湯﹑黃葵子散。有產不下。橫逆生而欲絕者。宜加味芎歸湯。有臨產腰腹酸疼見紅者。宜催生如意散。有胎死腹中不下者。驗其舌色靑黑腹冷是也。宜二陳湯加朴硝五錢。卽朴硝一味亦可。若天寒時。須使胎得暖气才下。急服藥。宜官桂丸。此方暑天及內熱者皆禁用。其死胎不下。反上衝心而欲絕者。急服藥。宜牛膝二兩。砂仁﹑丹參各二錢煎。虛加人參。又方。伏龍肝末酒下。有腹中積水。腹大異常。脈細而弱。名曰胞水。臨產必去水斗餘方產者。方載胎前。有臨產去血太多。昏不知人。產下卽死。曰血暈者。宜芎歸湯。若產後虛脫。兼防血暈。宜人參﹑鹿角膠﹑蘇木煎。入童便服。有火盛血奔上而昏暈者。宜淸魂散。如不醒。

以韭汁和醋灌之。或醋炭法燻之。又不醒。急掐人中。提頂心頭髮。薑汁童便灌之。卽活。有失血過多。虛熱太甚。目暗神昏。手足冷者。宜川芎﹑當歸﹑人參﹑姜﹑桂。汗多加黃。有才產。忽然噤口。語言顚倒。乍見鬼神。由敗血攻心者。宜妙香散。有臨盆用力太過。气血暈悶。不省人事者。宜膠珠湯。有將產而痢不止者。宜四君子湯加白芍﹑杜仲﹑赤石脂﹑菟絲子﹑建蓮﹑山藥﹑芡實﹑砂仁。有子下而胞不下。由敗血灌入胞中者。宜牛膝歸尾湯﹑牛膝芒硝酒。或艸紙煙燻其鼻。令納气自下。或胞不下。而臍腹堅。疼脹急。病更甚。宜牛膝湯。有兒胞下後。膀胱落下。名曰茄病。或由臨盆用力太過。或由血气兩虛。其色紫者可治。白者難治。先用燻洗法。宜急以黃連﹑狗脊﹑五倍子﹑水楊根﹑枯礬各一錢。爲末煎湯。先燻後洗。乘熱輕輕托進。一二日自愈。急服藥。宜補中益气湯﹑十全大補湯。去﹑苓。加陳皮﹑枳殼﹑茱萸。有子宮落下。痛不可忍。名曰疾者。宜鐵粉散。外用托藥或摻藥。有气血虛而產門不閉。必須大補者。

宜加味芎歸湯。一法用鍛石炒熱。淬水洗。卽閉。至臨產危癥。莫有如偏產﹑倒產﹑橫產﹑礙產﹑盤腸產﹑悶臍產﹑數大端。最爲生死交關之候。然亦非無法以處之者。切不可驚惶擾亂。致產母心怯。然後根據法治之。無弗安然也。其原由方治。俱采前人之論。詳錄於後。以前人論極明當。毋庸續說也。其有胞水先破。不卽產。甚至延及兩三日﹑四五日者。

此亦甚險。急早調治。宜魚膠五錢存性酒下。或冬葵子三錢炒煎服。夫如是而臨產之病。庶可免矣。

脈法脈經曰。懷妊離經。其脈浮。設腹痛引腰脊。爲今欲生也。又曰。懷妊六七月。脈實大堅牢。弦緊者生。

沈細者死。又曰。脈勻細。易產。大浮緩。气散難產。脈訣云。欲產之婦脈離經。沈細而滑也同名。夜半覺痛應分誕。

來朝日午定知生。又曰。身重體熱寒又頻。舌下之脈黑復靑。反舌上冷子當死。腹中須遣母歸冥。面赤舌靑細尋看。母活子死定應難。唇口俱靑沫又出。母子俱死總教拼。面靑舌赤沫出頻。母死子活定知眞。不信若能看應驗。尋之賢哲不虛陳。﹝以上附驗看生死法﹞李曰。臨產六至。脈號離經。或沈細滑。如無卽生。浮大難產。寒熱又頻。此是凶候。急於色徵。面頰唇舌。忌黑與靑。面赤母活。子命必傾。若胎在腹。子母歸冥。

產難嚴用和曰。有欲產暈悶者。乃臨產時气血忽然暈悶。不省人事。蓋因用力太過。脈理衰微。精神困倦。

心胸痞悶。目眩口噤。面靑發直。命在須臾。急用來蘇散。有胞肥難產者。乃身居富貴。口厭甘肥。聚樂不常。食物無度。旣飽便臥。致令胞胎肥濃。根蒂堅固。行動气急。蓋緣不曾預服瘦胎之藥。故至難生。入月可服無憂散。則易生。

萬全曰。凡臨產一二日間艱難者。只以加減五苓散主之。如過二三日。人事彊實。飲食能進者。此胞漿漧澀也。加味四物湯調益元散主之。如過二三日。人事困頓。飲食少者。此中气不足。不能運動其胎也。加味四君子湯主之。如三四日不產。或胎死腹中者。奪命丹主之。又曰。凡兒逆生。切不可用鍼刺足心。及鹽塗之法。兒痛上奔。母命難存。又曰。

凡患盤腸生。恐防再犯者。宜於此後無孕時。多服地黃丸。加五味子一兩。肉桂一兩。以固下元之關鍵。及有孕時。多服胡連丸加人參一兩以補气。又服三補丸以涼血。如滑胎瘦胎之藥。切勿輕服於入月之時。再服八物湯加訶子﹑瞿麥﹑蜜炙粟殼。服十餘劑。庶可免矣。張介賓曰。妊娠將產。切不可占卜問神。使巫覡妄言凶險。恐嚇謀利。禱神祈佑。產婦聞之。致生疑懼。夫憂慮則气結。滯而不順。多致難產。切戒。又曰。滑胎法。惟欲易產耳。然難產之由。在血之盈虛。不在藥之滑利。蓋血多則潤而易產。血虧則澀而難產。故於未產前。但宜以培養气血爲主。如滑胎煎﹑五福飲﹑小營煎﹑四物﹑八珍之類。卽皆滑胎要藥。若用過滑利。或產期未近。無火無滯。而妄用淸火行气沈降等寒涼藥。必能暗殘榮气。走泄眞陰。多致血虧气陷。反爲臨期大害。若果肥盛气實者。紫蘇飲﹑保生無憂散﹑滑胎枳殼散之類。皆可選用。

死胎陳自明曰。子死腹中。多因驚動太早。或觸犯禁忌。其血先下。胎漧涸而然也。須驗產母舌。若靑黑。

其胎死矣。當下之。用平胃散一兩。入朴硝五錢。水酒煎妙。又熱病至胎死。亦用前方效。郭稽中云。母本患熱病。臟腑極熱。燻煮其胎致死。而用黑神散熱藥者。兒死身冷不能出。暖之卽出也。劉完素曰。兒死腹中。及血暴下。胞幹不能產者。半夏湯。胞死不下。三一承气湯調益元散五錢。或須臾再用油漿調益元散溫服。前後俱下而胎下。可活產母也。

夫難產死胎不一。皆由風熱燥澀。緊斂結滯。產戶不得自然開通。故其癥逆。脈弦數而澀。面赤或靑。或變五色。腹滿急痛。喘悶。胎已不動者是也。手足溫而脈滑者。只爲難產。但宜滑胎催生。愼不可下也。李曰。雙胎一死一生者。

用蟹爪一盞。甘艸二兩。東流水十盞。煎三盞。化阿膠三兩。分三服。則死者出。生者安。又曰。通下死胎。用霹靂丹﹑奪命丸。外用如聖膏塗足心。仍用催生藥。及通關散。吹鼻卽下。

胞衣不下郭稽中曰。胞衣不下。因气力疲憊。不能努出。或血入衣中。脹大而不能下。致心胸脹痛喘急。速服奪命丹。血散脹消卽下。牛膝湯亦效。亦有胎下力弱。不能更用气力。產胞經停。遇風冷乘之。血道閉澀。故胞衣不下者。急取黑豆一合炒熱。入醋一大盞。煎三五沸。分三次溫服。陳自明曰。若腸出而气虛不能入。補中益气湯。或蓖麻子一兩研塗母頭頂心。卽上。急洗之。胞不下。塗右足心。一下卽洗去。緩則仍入。益母丸亦效。其血流胞下者。急用奪命丹﹑失笑散。以消瘀血。緩則不救。其元气虛不能送者。腹中不脹痛。用保生無憂散。以補固元气。

催生法王肯堂曰。滑以流通滯澀。苦以驅逐閉塞。香以開竅逐血。气滯者行气。胞漿先破疲困者固血。張介賓曰。所謂催生者。不過助其气血而利導之。直待臨期。乃可用脫花煎。或滑胎煎。隨癥加減主之。或經日久。產母困倦難生。俱宜服滑胎煎。以助气血。令兒速生。其有气虛無力。艱於傳送者。獨參湯隨多少接濟其力。皆爲催生要法。

若期未至。而妄用行气導血等劑。亦猶宋人之揠苗耳。

臨產斟酌保產要錄曰。一臨產時。最戒用力太早。﹝要緊﹞脈訣云。夜半覺痛應分娩。來朝日午定知生。由此言之。則身痛半日後﹝便不宜早用力﹞恰當產也。但產之難易。人各不同。時亦有異。﹝便不可執定半日痛之說﹞有素易產。素難產者。有先難後易。先易後難者。俱無一定。如臨產腹痛不生。非是難生。還是子未出胎產。母切勿懼怕。

卽一二日至三五日無妨。安心定气。任其自然。勉彊忍痛。﹝要著﹞進其飲食。﹝要著﹞要坐則坐。要行則行。要睡則睡。

莫聽穩婆逼迫。用力太早。自己亦勿求速。旁人亦勿多言。驚慌恐懼以亂其心。時至自然分娩。一穩婆逼迫有二。有不知時候。惟恐後時者。有急完此家。復往他家者。極誤大事。一未產前幾个時辰。子亦要出產戶。轉身至手。被母用力一逼。卽手先出。轉身至腳。母力一逼。卽腳先出。橫生倒生。皆因錯於用力。其實無手足先出之理。但於將產時。穩婆以意推度。產婦以意審詳。必是臍腹痛急。腰間重痛。眼中如火。糞門迸急。胞水或血俱下。﹝要緊須令產母知之﹞此時子已出胎。產母方用努力。庶不誤事。如數徵未到。卽半日一日不產。切不可老少驚惶。求神許願。﹝要緊﹞恐產母見之。必生憂慮。一有憂慮。自然膽怯力衰。飲食難進。亦不可憫其痛楚急欲離身。彊之用力。﹝更要緊﹞用力太早。關系母子性命。可不畏哉。一有用力太早。致水衣先破。被風所吹。因而產戶腫脹。漧澀狹小。但從容俟之無妨。又有穩婆無知。或有意害人。私掏破水衣者。極要關防。一將產。最戒曲身眠臥。﹝八九月卽宜戒之臨產尢要﹞蓋產母畏痛。多不肯直身行動。以致胎元轉身不順。兒將到產門。被母曲腰。遮閉再轉。又轉閉則必無力而不能動。決是難產。人見其不動。則爲死胎。其實因無力。非死也。此時任有良方妙藥。不能令子有力而動。只要產母心安气和。漸漸調理。可保無虞。又有胞水已下。子忽不動。停一二日三五日者。調治之外。切戒驚恐憂懼暴躁。蓋驚則神散。憂則气結。躁暴則气不順。血必妄行。多至昏悶。知此善調。自然無患。一將產時。須戒喧鬧。進飲食。蓋進飲食。則气充膽壯。不致虛乏無力。戒喧鬧則專靜自安。不致疑懼惶惑。一臨產腹痛。而腰不甚痛者。產未急也。須扶起直身而行。﹝要緊﹞若行不得。

則倚物而立。﹝要緊﹞一產時。以飲食爲本。有等婦人。臨產不能飲食。則精气不壯。以何用力。必未產前預買人參二三錢。將產煎服。大助精力。勝於肉食。一交骨不開。由元气素弱。胎前失於調攝也。用加味芎歸湯立驗。一天气寒冷。

產母血气凝滯。兒不能速生。故衣裳宜濃。產室宜暖。背心亦宜溫和。庶兒易生。一盛暑之月。產母宜溫涼得宜。熱甚則頭痛面赤昏暈。若產室人多。熱气蒸逼。亦致此患。若夏月風涼陰雨。亦當謹避。一將產。錯用努力。手先出者。名橫生。俗爲覓鹽生。夫鹽主收斂緊縮。且蜇人痛。兒手得鹽。且痛且縮。自然轉身生下。其法急令產母仰臥。略以鹽半分。塗兒手心。仍抹香油輕輕送入。推上扶正。直待兒身轉頭出。然後服濟生方藥。以助精力。渴則以蜜半小盞。香油半小盞。入滚水化開飲之。可以潤燥滑胎。令其易產。饑則食稀粥。令其中气不乏。審是兒欲來。方扶挾起身。用力一送。

兒卽生矣。如送手入後。兒轉身快。則不必服藥。足先出者。亦治如上法。一手足先出之患。其始因穩婆不知時候。誤叫用力。其繼穩婆無主張。任其出而不知治法。反叫用力而致傷命。今後但見兒手足稍有出意。卽令產母仰臥。輕輕送入。莫令多出。蓋出少則易入。時未久則易入。若出久。則手足靑硬。而子必傷。難以扶入。且手足出非藥可入。又切不可聽凶婦用刀斷兒手。﹝痛哉切戒﹞兒手一斷。則必腹中亂攪而兩傷矣。一產母危急時。當看面舌。面靑母傷。舌靑子傷。面舌俱赤。子母無恙。唇舌俱靑。子母難保。凡產時子死腹中。服回生丹三丸立下。產母無恙。若一時無此藥。以平胃散一兩。投朴硝五錢。煎四五沸溫服。其胎化水而出。卽不服藥。人不慌忙逼迫。亦遲遲生下而不傷母。蓋人腹中極熱。惟不忙迫。產母安心飲食。腹內熱气燻蒸。胎自柔軟腐化。或一二日。三四日。自然生下。但所出穢气。令人難聞。此可見死胎。不必用力。況活胎乎。一見有怪胎。人不驚慌。亦自然生下。但穩婆有見識者。勿令產母見之更妙。

一產時門戶俱正。兒已露頂而不下。此因兒轉身。臍帶絆其肩也。名曰礙產。治法令母仰臥。輕輕推兒向上。以手指輕按兒肩。去其臍帶。候兒順正。扶挾起身。用力送下。又有生路未正。被母用力一逼。令兒偏柱左右腿畔。兒頭在產戶不下。但云兒已露頂。非頂也。乃額角也。名曰偏產。治法亦令產母仰臥。輕輕推兒近上。審是偏左偏右。以手扶其頭頂端正。用力送下。又有頭之後骨偏柱穀道。兒乃露額。名曰棖後。治法於穀道外旁。輕輕推兒頭令正。然後用力送下。

或用膝頭令產母抵住亦可。三產之難。皆母曲腰坐臥用力太早致之。三手法。必歷練有分曉者。不可輕易。一兒出戶時。

人卽以兩手輕抱產母胸前。產母自亦以兩手緊抱肚臍。令胎衣下墜。如胎衣來遲。只管斷臍洗兒。但先用軟絹物。系住臍帶。然後斷臍。系時宜輕巧牢固。此帶極脆。要用心拿定。若血流入衣中。血脹不下。治之少緩。脹滿以次上衝心胸。

疼痛喘急者。難治。但服奪命丹。以速去衣中之血。血散脹消卽下。回生丹最妙。服至三丸。無不下者。如無。牛膝湯亦可。濟生湯亦可。用滚酒服失笑散亦可。若腹痛。手按稍緩。此气虛不能送出也。用無憂散﹑回生丹妙。益母丸亦妙。

有用便捷方。

以艸紙煙燻產母鼻。令气內納卽下。或以滚水一杯。磨好墨一二匙衝服卽下。一盤腸生者。未產腸先盤出。其治法。急將淨盆盛溫水。寒天卽熱水。少入香油養潤。待兒並胞衣下時。產母略仰臥。自己吸气上升。穩婆香油塗手。徐徐送入。

一法以磁石煎湯服之。卽收上。磁石須陰陽家用過有驗者。又一法。蓖麻仁四十九粒研塗產母頭頂。腸收上。急洗去。

遲則有害。又一法。半夏末搐鼻中。腸自上。又一法。以麻油潤大紙撚。點火吹滅。以煙薰鼻。腸卽上。又一法。腸出盛以潔淨水。濃煎黃湯浸之。腸卽上。此法最佳。惟服大劑補中益气湯更妙。又有兒並胞衣下後。膀胱壅出產戶者。

同前法送入。此皆用力太早之故。送入後。宜服安五內藥。一悶臍生者。兒糞門有一膜。閉住兒气。故不能出聲。以手微拍之。則膜破而能哭矣。如拍之不破。須女人輕巧者。以銀簪腳輕輕挑破甚便。或不能挑。急用暖衣緊包。勿令散放。

以熱水浸其胞衣。寒天則加火熱之。久則熱气內鼓。其膜自破。出聲而蘇。一產後產門不閉。乃血气虛也。服加味芎歸湯。總以補气血爲相宜。

達生篇說亟齋居士曰。臨產有六字眞言。一曰睡。二曰忍痛。三曰慢臨盆。又曰。或問臨盆服藥。有益無損否。曰。安得無損。鼠兔二丸。大耗气而兼損血。回生丹大破血而兼損气。蓋鼠兔例用香竄之藥。產時百脈解散。气血虧虛。服此散气藥。兒已出而香未消。其損多矣。且令毛竅開張。招風入內。禍不可言。回生丹以大黃﹑紅花爲君。其餘亦多消導之品。血已耗而又大破之。多致產後發熱等病。遺患無窮。都只謂產後失調。誰復歸咎於藥。按此數方。古人稱爲神靈奇寶者。尙然如此。其他可知。或又問總無可用之藥乎。曰。有。只須加味芎歸湯﹑佛手散二方用之不盡矣。

蓋胎時全要血足。血一足如舟之得水。何患不行。二方皆大用芎歸。使宿血頓去。新血驟生。藥味隨地皆有。且使身體壯健。產後無病。眞正有益無損。此皆先賢洞明陰陽之理。制此神方。以利濟後世。柰何人只求奇怪之藥。不論損益。豈不可嘆。

臨產逐條要論醫宗金鑑坐艸條曰。凡產婦坐艸。最要及時。不可太早。若兒身未順。寧可遲遲。寬心以待。

又臨盆條曰。凡兒之生。自有其時。時至則兒身轉順。頭頂正當產門。胞漿大來。腰重腹痛。穀道挺迸。產母中指中節或本節跳動。此方爲正產之時。方可臨盆用力送兒。自順生矣。又曰。臨產之家。必用收生婆。須預擇老成歷練。明白經事之人。無故切勿令其先使手法。如試水探漿等事。但囑令寬心寧耐可也。又驚生條曰。產室之內。不可多人。人多則語聲喧嘩。產母之心必驚。驚則心气虛怯。至產時多致困乏。號曰驚生。有如此者。須急急摒出。只畱服役一二人。

使寂靜而無嘈雜之聲。則母心始安。安則其心亦寧靜矣。又產室條曰。產室之內。四時俱要寒溫適中。若大熱大寒。均不相宜。夏月必須淸涼。勿使炎熱。致產母中暑暈迷。冬月必須溫暖。勿令寒冷。以致血凝難產。又曰。妊娠月數未足時。或腹中痛。痛定如常者。此名試胎。宜養血以安其胎。若月數未足。腹痛或作或止。腰不痛者。此名弄胎。不宜輕動。二者均非正產之時。切勿躁擾疑惑。惟宜寧靜以待其時。

體元子借地法東借十步。西借十步。南借十步。北借十步。上借十步。下借十步。壁方之中。四十餘步。安產借地。或有穢污。或有東海神王。或有西海神王。或有南海神王。或有北海神王。或有日遊將軍。白虎夫人。遠去十丈。軒轅招搖。舉髙十丈。天符地軸。入地十丈。令地空閒。產婦某氏安居。無所妨礙。無所畏忌。諸神擁護。百邪速去。急急如律令敕。此借地法。於入月第一日朱書一幅。貼產婦房內墻壁上。更不須避忌諸神煞也。

卷三臨產

治臨產病方

加味芎歸湯治一切橫生倒產。瀝漿生交骨不開。子死腹中等癥。大劑連服。卽生。神驗。

當歸﹝二錢半﹞川芎﹝一錢﹞龜板﹝一錢酥炙﹞生子頭髮﹝瓦上炙存性一錢﹞

水煎服。如人行五里許卽生。一方。當歸一兩。川芎七錢。龜板一个。頭髮一握。分量多少。臨時酌量。

佛手散治一切橫生倒產。子死腹中。

當歸﹝五錢﹞川芎﹝三錢﹞

水七分。酒三分。同煎七分服。一方。遇橫生倒產死胎。加馬料豆一合。炒乘熱淬水中。加童便一半煎服。少刻再服。

滑胎飲治臨產努力太早者。

滑石﹝一兩﹞冬葵子﹝五錢﹞甘艸﹝一錢﹞

酒下末二錢。

催生四物湯治橫生逆產。

四物湯加枳殼蜀葵子交骨不開方治交骨不開。

人參﹝二錢﹞生地﹝三錢﹞當歸﹝錢半﹞牛膝﹝錢六分﹞

神應散治瀝胞生。

生蜜酒釀菜油﹝各半杯﹞

煎數沸。入童便。潤腸易產。

子逆湯治子逆衝上。

人參﹝二錢﹞砂仁﹝一錢﹞菜油﹝熬一兩﹞

黃葵子散治同上。

黃葵子七十粒。

炒研。酒下。

催生如意散治臨產前先見紅。

人參乳香﹝各一錢﹞辰砂﹝五分﹞

雞子淸調姜湯下。

平胃散治死胎不下。指甲靑舌靑。脹悶。口中作屎臭。

蒼術濃朴陳皮﹝各一錢﹞炙艸﹝五分﹞

水酒煎好。入朴硝五錢。再煎三四沸。溫服。其胎化血水下。或只用朴硝五錢研細。童便調。溫服亦妙。或用二錢。

順流水下。

官桂丸治同上。

當歸官桂甘艸白芍炮姜生地﹝各一兩﹞黑豆﹝三兩﹞

共爲末。酒下。

淸魂散治產時血暈。

澤蘭荊芥人參﹝各一錢﹞川芎﹝四錢﹞甘艸﹝三分﹞

爲末。

牛膝歸尾湯治胞衣不下。

牛膝歸尾木通﹝各三錢﹞滑石﹝四錢﹞秋葵子瞿麥﹝各一錢半﹞

牛膝芒硝湯治同上。

牛膝芒硝當歸紅花桃仁酒煎。

牛膝湯治同上。

延胡索﹝五錢﹞牛膝當歸﹝各三錢﹞

酒煎。

妙香散治敗血衝心。

麝香﹝一錢另研﹞辰砂﹝三錢另研﹞木香﹝二錢半另研﹞姜山藥遠志茯苓茯神﹝各一兩﹞人參桔梗甘艸﹝各五錢﹞

酒下二錢。

二萸散治茄病。

吳萸山萸川楝子﹝各一錢﹞白蒺藜﹝九分﹞海藻延胡索桔梗靑皮﹝各八分﹞小茴五味﹝各七分﹞

茯苓﹝五分﹞

米湯下。

鐵粉散治子宮不收。

當歸磁石﹝各五錢﹞鐵粉﹝三錢﹞

共爲末。米湯下。

托藥治同上。

蓖麻葉有角者。搗爛。加枯礬末。以紙片攤藥托之。

摻藥治同上。

先用淡竹根煎湯洗淨。次以五倍子白礬共爲末摻之。

難產方總治產難。

川芎當歸楡皮龜板百艸霜﹝各一錢﹞前胡﹝七分﹞

勝金丹治虛勞。婦人臨產。

人參白芍赤芍川芎丹皮﹝各兩半﹞肉桂茯苓牛膝﹝各二兩半﹞當歸白薇﹝各四兩﹞本﹝三兩﹞

以上藥合一處。酒浸一日。井水淘出。焙末。四制香附末一斤。熟地四兩打和一處。再入赤石脂白石脂﹝各二兩﹞乳香沒藥﹝各一兩﹞琥珀朱砂﹝各五錢﹞

蜜丸。金箔爲衣。酒下。汗出愈。兼治子宮虛冷不育。服二十丸卽孕。又治積年手足麻痺。半身不遂。又下死胎。

又治崩帶。又治產後等疾。不論遠近。並宜服之。又治男子五勞七傷。

如聖膏治難產。及死胎不下。十分危急者。

巴豆﹝去殼十六粒﹞蓖麻子﹝去殼四十粒﹞麝香﹝二錢﹞

同打如泥。攤絹帛。貼臍上一時。產下急急洗去。

奪命丹治產後血入胞衣。脹滿衝心。日久不下。危急者。

炮附子﹝五錢﹞丹皮炒漧漆﹝各一兩﹞

以醋一升。入大黃末一兩。熬成膏。和丸。酒下五十丸。

牛膝湯治胞衣不下。腹脹滿卽殺人。服此卽爛下。

滑石末﹝三錢﹞冬葵子﹝二錢﹞木通當歸牛膝瞿麥﹝各錢半﹞

奪命丸治小產下血多。子死腹中。憎寒。手指唇口爪甲靑白。面色黃。黑胎上搶心。悶絕欲死。冷汗出。喘滿不食。或誤服毒物艸藥。傷動胎气。下血不止。胎尙未損者。服之可安。已死可下。若胎腐腹中危急者。立可取出。

此方的系異人傳授。至妙。

桂枝丹皮赤苓赤芍桃仁等分。蜜丸芡子大。空心服三丸。淡醋湯下。此卽仲景桂枝茯苓丸。但用淡醋湯下不同耳。

蟹爪散下胎極效。妊婦有病欲去胎者宜此。

蟹爪﹝二合﹞桂心瞿麥﹝各一兩﹞牛膝﹝二兩﹞

每末一錢。空心酒服。

滑胎煎臨月宜常服數劑。以便易生。亦治胞衣不下。

當歸﹝三五錢﹞熟地﹝三錢﹞杜仲山藥﹝各二錢﹞川芎枳殼﹝各七分﹞

食前溫服。气弱體虛。加人參﹑白術。隨宜用之。

又方治同上。

阿膠﹝八兩﹞滑石﹝三兩﹞車前子﹝一升﹞

每末方寸匕。米飲下。日二服。至生月。乃服此藥。大利九竅。切不可未至臨月。先服或多服。虛弱人亦不可服。

保生無憂散治胎肥气逆。臨蓐難產。

酒浸當歸鹽枳殼川芎木香白芍炙艸﹝各錢半﹞血餘炭﹝另研﹞乳香﹝另研各五分﹞

水煎。入二末。不拘時服。

半夏湯治胞幹。不能生產。

半夏曲﹝兩半﹞肉桂﹝七分﹞大黃﹝五分﹞桃仁﹝略炒三十枚﹞

先服四物湯一二帖。次服本方。每咀片一錢。加姜三片煎。

小營煎治胎衣不下。臨月服之亦易生。

炒白芍當歸山藥杞子﹝各二錢﹞炙艸﹝一錢﹞熟地﹝二三錢﹞

食遠溫服。

脫花煎凡臨盆將產者。宜先服此藥催生最佳。並治難產。經曰。或死胎不下。俱妙。

川芎﹝二錢﹞當歸﹝七八錢或一兩﹞肉桂﹝一二三錢﹞牛膝﹝二錢﹞車前子﹝一錢半﹞紅花﹝一錢催生不用亦可﹞

水二盞。煎八分。熱服。或服後飲酒數杯亦妙。若胎死堅滯不下者。加朴硝三五錢卽下。

胡連丸安胎聖藥。

條芩﹝四兩﹞砂仁﹝略炒﹞炙艸﹝各一兩﹞白術蓮肉﹝各二兩﹞

用山藥四兩。打糊爲丸。米飲下。

壽脾煎一名攝營煎。治心脾气虛。胎動不安。

白術﹝二三錢﹞當歸山藥﹝各二錢﹞棗仁﹝錢半﹞炙艸﹝一錢﹞遠志﹝三五七分﹞炮姜﹝一二錢﹞炒蓮肉﹝二十粒﹞人參﹝一二錢急者隨癥多加﹞

五福飲治气血俱虛。胎動不安。

人參﹝隨宜﹞熟地﹝二三四錢﹞當歸﹝二三錢﹞炙艸﹝一錢﹞白術﹝錢半﹞

食遠溫服。

紫蘇飲治妊娠失調。胎气不安。上攻作痛。名曰子懸。並臨產气結不下等癥。

人參甘艸﹝各五錢﹞大腹皮川芎紫蘇葉白芍陳皮當歸﹝各一兩﹞

每粗末一兩。加蔥姜煎。一方。無人參有香附。又一方無川芎。名七寶散。若肝脾气血虛而有火不安者。宜兼逍遙散。若脾气虛弱而不安。宜四君芎歸湯。

滑胎枳殼散妊娠七八月。宜常服此。滑胎易產。卽湖陽公主所服方也。

麩枳殼﹝二兩﹞炙艸﹝一兩﹞

每末三錢。千沸湯點服。一方。加當歸﹑木香等分。蜜丸。所以佐枳殼之苦寒也。名內補丸。

來蘇散治臨盆用力太過。气脈衰弱。精神困倦。目眩頭暈。口噤面靑發直。不省人事。

木香神曲陳皮﹝去白﹞麥芽阿膠黃白芍薴根甘艸﹝各三錢﹞糯米﹝一合半炒黑生薑一錢﹞

水煎。如不下。抉口灌之。速進爲妙。

加味四君子湯治嘔逆不止。

人參白術茯苓炙艸半夏陳皮藿香砂仁每粗末四錢。加姜三棗二煎。

油蜜煎治難產。瀝漿胞。幹胎不得下。

香油白蜜童便各一碗。和勻。慢火煎一二沸。掠去沫。入滑石末一兩。或益母艸末。攪勻。頓服。外以油蜜於母腹臍上摩之。一方。止用油蜜童便。能下難產。

霹靂丹治臨產忽然气痿。目翻口噤。面黑唇靑。沫出。子母俱損。兩頰微紅。子死母活。

蛇蛻﹝一條瓦罐內﹞蠶蛻﹝燒存性二錢﹞男發灰﹝一錢﹞黑鉛﹝二錢半﹞制水銀﹝七分半﹞千里馬﹝卽路上左腳艸鞋一隻取鼻洗淨燒灰一錢﹞

豬心血丸桐子大。金箔爲衣。每二丸。倒流水灌下。或入伏龍肝調下。生著兒頭戴出。

黑神散一名催生如聖散。治橫生逆產。其功甚大。並治胎前產後。月水不止崩漏等癥。

白芷不見火百艸霜等分每末二錢。以童便米醋和如膏。加沸湯調下。或童便酒煎。進二服。血得黑則止。此方大能固血。又免血涸甚妙。一方。加滑石末煎。芎歸湯送下。

卷三臨產

附前人效方

三合濟生湯治臨產艱難。𨿽一日不下者。服此自然轉動下生。

當歸﹝三錢﹞川芎枳殼﹝各一錢﹞香附大腹皮﹝各一錢半﹞蘇葉﹝八分﹞甘艸﹝七分﹞

水煎。必待腰腹痛甚。服之卽產。一方。加白芷一錢。此方乃以枳殼芎歸達生三方。抽其精粹而成合此湯。

產難方治產難。累日气力乏盡。不得生。此是宿有病者。宜此方。

阿膠﹝二兩﹞赤小豆﹝二升﹞

水九升。煮豆令熟。去豆。化膠。每服五合。不覺更服。不過三服。卽出。

勝金丹治難產神效。

敗兔毫筆頭一枚。燒灰研細。生藕汁一盞下之。立產。若虛弱及素有冷疾者。恐冷動气。卽於銀器內重湯溫過服。

卷四

產後

俗云。胎前一團火。產後一盆冰。理固然也。蓋以胎前每多邪熱。易至气血沸騰。故如火。產後眞元大損。气血空虛。其如冰也必矣。故產後之疾。先以大補气血爲主。縱有他疾。亦以末治之。或欲祛邪。必兼補益。此大較也。其間又當細分气虛血虛。血悶血脫。癥候之別。以或補或泄之。蓋气虛者當補气。血虛者當補血。血悶者嬰兒下盆之後。血上衝心。以致牙關緊閉面色赤。脈洪數。須問產時去血多少。可以行瘀藥導之。血脫者。因兒下之時去血過多。面色白。

唇舌色淡。短气不足以息。脈來或沈或浮。宜用人參。卽血脫補气之說也。然亦有血𨿽脫而瘀血未盡者。其腹內痛。必攻補兼施。血脫者但骨節痛。以此爲辧耳。夫產後气血大虧。固多虛癥。然有全虛者。或有虛實兼者。間又有全實者。

亦不可不辧。槪作虛治。其說詳見於後張氏論中。至月內產母。切不可恃健。不自保重。或勞碌以損榮。或多食以傷胃。

外感六淫之邪。內傷七情之气。倘絲毫犯之。甚至惡露未盡。而作熱作疼。眞元難復。而爲勞爲痿。其爲患有不可勝言者。夫力壯易產者。尙不免感疾。況素虛弱。而可不愼乎。蓋產後病最重而難治者。莫如蓐勞。蓐勞之由有二。一由內傷。因產理不順。調養失宜。或憂勞思慮。傷其臟腑。榮衛不宣。令人寒熱如瘧。頭痛自汗。痰咳气逆。虛羸喘乏。體倦肢怠。宜補虛湯。一由外感。不滿日月。气血虛耗。風冷乘之。與气血相搏。不能溫於肌膚。令人發熱憔悴。飲食不消。

肢體煩痛。若風冷之邪。感入於肺。肺受微寒。咳嗽口漧。頭昏體痛。榮衛受於風邪。流注臟腑。發眩盜汗。寒熱如瘧。

背煩痛。肢體沈重。此皆蓐勞之所由成也。宜白茯苓散﹑加味佛手散﹑人參鱉甲散。其或兼內傷飲食泄瀉。與夫瘀血未盡者。皆有之。不可不別也。產後又有三大病。一病痙。二病鬱冒。三病大便難。仲景云。新產血虛。多汗出。

喜中風。故令病痙。亡血復汗。寒多。故令鬱冒。亡津液。胃燥。故大便難是也。余每臨癥。詳察病情。三者常相因。

如新產胃虛。不食。往往昏冒而神不淸。或厥。是鬱冒也。宜白薇湯。鬱冒則多汗。必致痙。宜鉤藤湯。且多汗。必液少而大便祕。至五七日七八日之久。宜養榮血。腸自潤矣。宜蘇麻粥。產後血暈。亦險癥也。宜立應四物湯。於產兒下地時。用荊芥炭五分。童便調服。可預防血暈之患。其或血去過多而暈。宜芎歸湯加人參。或爲血閉血迷而暈。宜血竭破棺丹。皆宜詳究。產後中風。口噤。牙關緊閉。手足螈者。以气血大損。經絡空虛。勞碌太早。風邪從虛而入。宜舉輕古拜散﹑小續命湯。故忽然口眼斜。痰涎潮壅。或角弓反張。宜大豆子湯。產後傷寒。因气血大虛。𨿽有寒邪。

不可大發散。宜芎歸湯加參﹑蘇﹑葛根微汗之。卽或大熱不止。宜芎歸湯加黃連﹑知母。亦不可妄投峻劑。以耗元气。

苟非正傷寒。不可絕其飲食。二者皆產後重癥。不可輕視。產後發寒熱。多因血虛。只宜養血。其外感者十之一二。卽系外感。不可大發散。只宜和解。或陰分不足。憎寒壯熱。日輕夜重。宜四物湯加炭姜。微熱加茯苓。或血虛發熱。而自汗心煩短气。宜人參當歸散。或因乳蒸而發熱。宜四物湯加黃﹑花粉。或因收束骨節而發熱。此不必藥。只多服益母艸湯足已。產後兒枕腹痛。宜延胡索散。或身體壯熱。小腹有塊而痛。亦名兒枕。宜歸尾澤蘭湯﹑杏蘇散。或不發熱。

但腹痛。或有塊。時起時沒。亦名兒枕。宜延胡索散﹑歸尾澤蘭湯。二癥皆產後所常患。幾於十人而八九。調治之可也。

產後心腹痛。則以敗血凝聚。气上衝心之故。宜大巖蜜湯。亦或七情相干。血與气並而心疼。宜延胡索湯。亦或敗血攻刺心腹而疼。宜當歸失笑散。亦或寒气相侵而腹疼。宜理中湯。吐加姜。小便不利加茯苓。腎气動去術。產後徧身疼痛。

因气血走動。升降失常。畱滯於關節間。筋脈引急。或手足拘攣。不能屈伸。故徧身肢節走痛。宜趁痛散。若瘀血不盡。

流於徧身。則肢節作痛。宜如神湯。產後頭痛。有由血虛所致者。其癥朝輕暮重。時作時止。𨿽亦太陽巓頂痛。惟眉稜骨不痛。不可作外感治。若風寒頭痛。則無時間止。並眉稜骨痛耳。然𨿽屬風寒。亦宜以四物加減。或手足搐搦。切牙。

頭痛而昏冒者。尢宜急治。宜先用四物湯加減。後用秦艽湯。有頭疼作嘔不食者。乃血虛火炎也。宜麥冬橘紅湯。如嘔止而頭痛。加天冬。產後腹痛嘔吐。由惡露下少。敗血乘虛散入於脾而爲脹滿。胃受之則嘔吐也。宜抵聖湯。或腹脹嘔逆。爲胃不和。宜桔梗半夏湯。或漧嘔不止。不思食。爲胃弱不和。宜和胃湯。產後腿痛。不能立久。而不進飲食。此脾陰不足之候。脾主四肢。故病下體也。宜石斛牛膝湯。甚則連腰臍腿胯俱痛。則又兼腎气之不足矣。宜補骨四物湯。

以上諸痛癥。患之者𨿽不若寒熱兒枕痛之多。要皆爲產後所常患者。此外則有由內因者。如產後不語。因敗血上干於心。

心气閉塞。舌爲心苗。故舌彊不語。宜逐血補心湯。亦或痰气壅滯。目閉不言。宜白礬湯吐之。亦或惡血攻心。欲死而不語。宜郁金三錢。燒存性。醋調服之。產後浮腫。有因敗血蓄於五臟。循經流入四肢而化爲水。因乘虛浮腫者。宜調經湯。有气血大虛。肢體浮者。不可利水。宜八珍湯。有浮腫而有水气當利者。宜宣气湯。產後怔忡驚悸。心血虛耗也。

必睡不寧。宜養心湯﹑益榮湯。心气虛耗亦然。宜茯苓湯。產後乍見鬼神。由血虛之極。敗血攻衝。邪淫於心。胡言亂語。如見鬼祟。非風邪也。宜調經散﹑妙香散。產後气喘急。下血過多。榮血暴竭。气無所主。獨發於肺。故令喘。此孤陽絕陰。難治。若敗血停滯。上朝於肺。而亦作喘。宜奪命丹﹑固血湯。气滯。亦作喘。宜蘇木湯。若自汗不止。飲湯卽汗。爲气虛。亦作喘。宜蘇木湯加歸﹑地﹑黃。不效。宜補心。心主血。又汗爲心液。故血耗而病汗也。宜白芍﹑棗仁﹑五味子等。痰飲盛。亦作喘。宜潤肺湯。產後驚悸。聞聲欲死。非他人用力抱持。則虛煩欲死。由心肝脾三經虛也。宜石斛散。產後五六朝。狂亂胡言。持刀欲殺人。乃陰血暴崩。肝火虛炎也。宜澤蘭湯。產後陰虛血弱。有煩悶者。

宜知母湯。亦有因虛耗而血熱心煩口渴者。宜涼血飲﹑生脈散。產後失血。或因去血過多。兼腹疼身熱自汗。宜當歸黃湯。或兼眩暈。宜芎歸湯。或兼虛熱。宜芎歸湯加人參﹑姜炭。或兼腹痛。宜加肉桂。或兼寒熱往來。盜汗脈浮。宜和解四物湯。或兼陰虛內熱。而自汗心煩气短。宜當歸建中湯。產後諸淋。宜茅根湯。或則敗血不止。淋漓不斷。宜烏金散。或則淋久不止。四肢沈困無力。宜牡蠣散。或則小便閉而淋瀝。小腹膨脹。宜元湯。產後口鼻黑而衄。由產時气消血敗。榮衛不理。散亂入於諸經。不得還元。故口鼻黑气而變衄血。此乃產後虛熱成爲胃絕肺敗。皆死癥也。宜犀角地黃湯。若產後卽見鼻衄。則由血溢妄行。宜必效四物湯。產後虛渴。必口漧少气。足弱。頭昏目暈。宜熟地黃湯。

產後消渴。飲水不止。由於液枯火燥已極。宜止渴四物湯。產後小便不利。宜木通散。大便閉結。宜通潤四物湯。皆由火盛。產後小便尿血。宜牛膝一味濃煎。大便下血。宜黃連四物湯。皆由血虛而熱。產後惡露不下。有結聚成塊。心胸煩悶。臍下堅痛者。宜當歸血竭丸。有惡露不下。兼受冷熱勞碌。腰脊骨煩疼者。宜丹參散。有惡露不下。寒熱交攻。

心慌昏沈。腹中痛者。宜通瘀飲。有惡露方下。忽然斷絕。驟作寒熱。臍腹百脈皆痛如錐刺。由冷熱不調。或思慮動作气所壅遏。血蓄經絡者。宜沒藥丸。產後惡露不止。小便急痛。宜磨塊四物湯。或血下過多。漸至瘦弱。宜八珍湯去甘艸。加濃朴﹑黃柏﹑阿膠﹑丹皮。或下如豆汁。紫黑過多。宜加味四物湯。或至月餘。猶淋瀝不止。已爲陷下。宜加味四物湯。或下不止。至於數月及半載之久。宜千金方。或惡血不絕。崩血不可禁。腹中絞痛。气息急。宜牛角腮丸。或惡露淋瀝不斷。心悶短气。四肢乏弱。頭目昏重。五心煩熱。面黃體瘦。宜牡蠣散。以上皆由於內因者。又有由外因者。

如產後下痢腹痛。裏急後重。宜香連散加消導藥。或痢久不止。宜四君子湯加收斂藥。產後瘧疾。治與胎前略同。卻宜以虛爲主。其或寒熱往來。或熱多於寒皆是也。宜艸果飲。產後泄瀉。有挾寒腹痛。腸鳴小水淸白。口不渴者。宜君苓湯加肉果﹑肉桂﹑白芍。有熱泄腸垢。口渴。痛一陣下一陣者。宜君苓湯加黃連﹑木通﹑六一散。有濕勝水泄者。宜胃苓湯。產後霍亂。或渴而飲水。宜五苓散。或寒多不渴。宜人參理中湯。或吐利厥冷。宜附子理中湯。或腹痛甚而手足寒。宜髙良姜散。或轉筋。宜木瓜散。不止。辣蓼煎湯洗之。產後偏正頭風。有頭疼目眩者。宜愈風四物湯。有風壅目眩。徧身疼痛者。宜瀉肝四物湯。產後四肢麻痺。皮膚搔癢不仁。皆血虛風襲之。宜逐邪四物湯。產後大驚恐而發寒熱。

嘔吐痰盛。嘔卽汗出。宜八珍湯加黃。小腹痛加桂。產後閃傷。腹痛。血崩。宜兼去瘀。宜五靈脂湯。或代赭石湯。

產時穩婆誤損其尿胞。每致日夜淋瀝。宜參術膏。以上皆由於外因者。而又有兼內外因者。如產後風痿。經云。諸風痿弱。筋攣無力。血不足以養筋也。宜血風湯。有血弱气虛多汗。風摶而成者。其癥口噤。脊彊反張。若汗出不止者死。

宜大聖湯加川芎。產後咳嗽。有因惡露上攻。肺經受邪者。宜二母散。有感風咳嗽。由外邪。惡風寒發熱者。宜參蘇飲。

有產後血風感寒暑濕气。咳嗽喘滿壅甚者。宜旋復散。產後香港腳。熱悶气上衝。若因平日感六淫之气。今又因產後血气不足。遂襲於足經。因乘虛而發也。宜獨活寄生湯。以上皆兼內外因者也。產後之病。其繁瑣累重若此。丹溪謂寧治十男子。莫治一婦人。正以此也。至於生子有乳。乃天地化生自然之理。所謂有是子。則有所以養是子者。其或不行。皆由气血虛弱。經絡不調所致。或產後乳脹疼痛。由年少之人。初經產乳。內有風熱也。須服淸利藥則乳行。若累經產而無乳。亡津液故也。須服滋陰藥。若𨿽有乳。卻苦其少。須服通經藥。並引以羹。蓋乳資於衝脈與胃經通也。此其大略也。其或產後血气盛實而乳汁不通。宜通艸散。其或婦人肥盛。气脈壅滯而乳不通。又經絡凝滯。乳內脹痛。欲作癰腫。

宜漏蘆散﹑祕傳湧泉散。其或乳汁不通。或乳房結硬疼痛。宜皂角散。其或气血虛而乳不通。宜加味四物湯。其或乳脈不行。身體壯熱疼痛。頭目昏痛。大便澀滯。宜玉露散。其或气脈不足。經血衰弱。而乳汁澀少。宜通乳湯。皆當隨癥而各與以藥。乃有乳汁自出者。是胃气虛所致。宜止以補藥。若乳多溢滿急痛。溫帛熨之。但以漏蘆散亦可。有未產前而乳汁自出者。謂之乳泣。生子多不育。此無藥可服。至如乳上外癥。詳雜病中。玆不重載。

脈法脈經曰。診婦人新生乳子脈。沈小滑者生。實大堅弦急者死。診婦人新生乳子。因得熱病。其脈。懸小。

四肢溫者生。寒淸者死。診婦人生產。因中風傷寒熱病。喘鳴而肩息實者。浮緩者生。小急者死。診婦人生產之後。寸口脈焱疾不調者死。沈微附骨不絕者生。脈訣曰。產後因得熱病臨。脈細四肢暖者生。脈大忽然肢逆冷。須知其死不畱停。

陳自明曰。新產之脈緩滑吉。實大弦急死來侵。若得沈重小者吉。忽若堅牢命不停。寸口澀疾不調死。沈細附骨不絕生。

審看此後分明記。長須念此向心經。

產後脈癥總論仲景曰。新產婦人有三病。一者病痙。二者病鬱冒。三者大便難。何謂也。師曰。新產血虛。

多汗出。喜中風。故令病痙。亡血復汗寒多。故令鬱冒。亡津液胃燥。故大便難。產婦鬱冒。其脈微弱。嘔不能食。大便反堅。但頭汗出。所以然者。血虛而厥。厥而必冒。冒家欲解。必大汗出。以血虛下厥。孤陽上出。故頭汗出。所以產婦喜汗出者。亡陰血虛。陽气獨盛。故當汗出。陰陽乃復。大便堅。嘔不能食。小柴胡湯主之。又病解能食。七八日更發熱者。此謂胃實。大承气湯主之。又產後腹中痛。當歸生薑羊肉湯主之。又產後腹痛。煩滿。不得臥。枳實芍藥散主之。又產婦腹痛。法當以枳殼芍藥散。假令不愈。此爲腹中有幹血著臍下。宜下瘀血湯。又產後七八日。無太陽癥。

少腹堅痛。此惡露不盡。不大便。煩躁發熱。切脈微實。再倍發熱。日晡時煩躁者。不食。食則譫語。至夜卽愈。大承气湯主之。熱在裏。結在膀胱也。又產後風。續續數十日不解。頭微痛。惡寒時時有熱。心下悶。漧嘔汗出。𨿽久。陽旦癥續在耳。可與陽旦湯。又產後中風發熱。面正赤。喘而頭痛。竹葉湯主之。又婦人乳中虛。煩亂嘔逆。安中益气。竹皮大丸主之。又產後下利。虛極。白頭翁加甘艸阿膠湯主之。又婦人少腹滿如惇狀。小便微難而不渴。此爲水與血俱結在血室也。大黃甘遂湯主之。又婦人晝後髒燥喜悲傷。欲哭。象如神靈所作。數欠伸。甘麥大棗湯主之。劉完素曰。產後經水適斷。感於異癥。手足牽搐。切牙昏冒。宜增損柴胡湯。前癥已去。次服秦艽湯。去其風邪。又產後風气在表。

面目四肢浮腫。宜七聖丸。以利爲度。如又喘嗽。加木香﹑檳榔倍之。謂气多也。如又昏冒。加羌活﹑川芎。謂多風也。

又產後虛勞。𨿽日久而脈浮疾者。三元湯。日久虛勞。微有寒熱。脈沈面浮。宜柴胡四物湯。日久虛勞。鍼灸小藥俱不效者。三分散。日久虛勞不能食。十全散。又產後諸積不可攻。當養陰去熱。其病自退。芍藥湯。又產後衝脹。胸中有物。狀如噎。气不降。紫金丹。又產後頭痛。血虛痰癖寒厥。皆令頭痛。加減四物湯。如有汗者。是气弱頭痛也。加芍藥三兩。桂一兩五錢。生薑煎。如痰癖頭痛。加半夏三兩。茯苓一兩半。生薑煎。如熱厥頭痛。加天麻三兩。附子一兩半。生薑煎。又產後諸病。但以雙解散服之。通身中外血气宣通。病皆除愈。然孕婦。及產後月經過多。並泄瀉者。勿與服之。又俗未知產後亡液。損血疼痛怖懼。以致神狂气亂。則陰气虛損。邪熱太甚。而爲諸熱癥。由不讀素問。不知造化。故不識癥候陰陽。反妄以爲產後諸虛百損。便爲虛冷而無熱也。遂以熱藥溫補。或見煩渴者。不令飲水。本𨿽善心。爲害多矣。但以臨時審其臟腑。六气虛實。明其標本。如法治之而已。朱震亨曰。產後血暈。因虛火載血上行。漸漸運來。方用鹿角燒灰。出火毒研極細。酒同童便灌下。一呷卽醒。行血極快。大凡產後有病。先固正气。又產後泄瀉。

惡露不行。此余血滲入大腸爲瀉。洞泄不禁。下靑白黑色。用荊芥穗炒黑入麝研湯下。藥𨿽微。能治大病。方名的奇散。

又產後才見身熱。便不可發表。發熱惡寒。皆是气血虛。左手脈不足。補血多於補气藥。右手脈不足。補气多於補血藥。

惡寒發熱腹痛者。當去惡血。腹滿者不是。腹痛者是。又嘗見尿胞因穩婆不謹。破損而得淋瀝。遂爲廢疾。因思肌肉尙可完補。胞𨿽在腹。亦可治。其癥血气必虛。必用大補。以參﹑術爲君。芎﹑歸爲臣。桃仁﹑陳皮﹑茯苓﹑黃爲佐。

而煎以豬羊胞。極饑時飲之。亦必多服。气血自長。其胞自完。恐稍遲緩。殊難成功。李曰。產婦體實無病。不藥可也。但難產气衰。瘀血停畱。非藥不行。古法。產後用古芎歸湯加童便一半服之。如無童便。以淡醋磨墨一小盞入煎湯藥亦好。又產後百病。皆血虛火盛。瘀血妄行而已。間有內傷飲食。外感風寒。然亦必先逐瘀補虛爲主。又產後瘀消。

方可行補。如左脈弱。加補血藥。右脈弱。加補气藥。如不兼逐瘀。但服參﹑停滯之劑。有瘀血攻心卽死者。食肉太早亦然。又凡產母。但覺小水短少。﹝此是微旨﹞卽是病生。便須服藥。調理脾胃肝腎。如不愈者。必气滯且逆。蓋婦人凡事多憂思恚怒。憂思過。則气結而血亦結。恚怒過。則气逆而血亦逆。甚則乳硬脇痛煩熱。要之。女病皆因气血鬱結。

所以古方多用行气藥。薛己曰。產後發痙。大補气血。可保無虞。但攻風邪。死無疑矣。又產後寒熱。因气血虛弱。或脾胃不足。經云。陰虛則發熱。陽虛則惡寒。若兼大便祕。尢屬气血虛。切不可發表降火。若寸口脈微陽不足。陰气上入陽中則惡寒。補中益气湯。尺脈微陰不足。陽气下陷陰中則發熱。六味地黃丸。大抵陰不足。陽往乘之。則陽內陷而發熱。陽不足。陰往從之。則陰上入而惡寒。此陰陽不歸其分。以致寒熱交爭。故惡寒又發熱也。八珍湯。又婦人性情執著。不能寬解。多被七情所傷。遂徧身痛。肢節腫痛。或气塡胸滿。或如梅核塞喉。咽吐不出。或涎痰壅盛。上气喘急。

或嘔逆惡心。甚者渴悶欲絕。產婦多成此癥。宜四七湯。先調滯气。更用養血。若因憂思致小便白濁者。用此藥吞靑州白丸子。屢效。又血出過多。恆病睛珠痛不能視。羞明隱澀。眼睫無力。眉骨太陽酸痛。當歸養榮湯。當歸補血湯。除風益損湯。選用。有熱。加黃芩。脾胃不和。惡心不進食。加生薑。產漏。加阿膠。復其血。使有所養則愈。然要忌咸物。經曰。咸走血。血病無多食鹹。王肯堂曰。凡婦人患風气。臍下虛冷。皆產後未滿百日會合之故。愼之。張介賓曰。

凡產後气血俱去。誠多虛癥。然有虛者。有少虛者。有全實者。當隨人隨癥。辧其虛實以治。不得有成心。槪行大補。

以致助邪。又產婦虛癥。素弱之人多有之。或於產後。气血俱去。而更弱者亦有之。總當因人察脈。因脈察癥。若脈气形气病气俱不足。此當以全虛治之。若形气不足。病气有餘。或兼火邪。或兼外邪。或以飲食停滯。此亦虛中有實。不可不審。此中委曲。未能言盡。惟明者悟之。產後不虛癥。或原素日無病。或以年少。或以素耐辛苦貧勞之質。此輩無不足。一旦受孕。乃於無病腹中參入於此物。故致气血壅塞。爲脹爲嘔。是皆添設有餘之病。及其旣產。始見通快。所畱得去。仍復故吾。常人之產。此類極多。是何虛之有。然或內傷。或外感。產後之病。難保必無。倘有所犯。去之卽愈。若槪行大補。果能堪否。卽臨盆帶去血气未免暫見耗損。然以壅滯之餘。不過皆護胎隨從之物。去者當去。生者旋生。不出數日。必已來復。此生化自然之理。何至是產皆虛也。凡遇此類。固當因癥用治。產後全實癥。有如外感風寒。

頭痛身熱。便硬中滿。脈緊數洪大有力。此表邪之實癥也。又火之盛者。必熱渴躁煩。或便結腹痛。口臭舌焦黑。酷喜冷凍飲料。眼眵。尿管痛。脈見洪滑。此內熱之實癥也。又鬱怒動肝。胸脇脹痛。大便不利。脈弦而滑。此气逆之實癥也。

又惡露未盡。瘀血上衝。心腹脹滿。疼痛拒按。大便難而小便利。此血逆之實癥也。又凡富貴家保養太過。或過用人參﹑﹑術。以致血壅盛。過用糖酒炭火。以致內熱。或產本不虛。而妄用大補之藥。以致增病。此調攝之實癥也。又或因產過食。並其勞困。固令勉彊。以致停蓄不散。此內傷之實癥也。夫旣有表癥。則不得不解。旣有火邪。則不得不淸。

旣有內傷停滯。則不得不開通消導。丹溪但補气血之言。豈可偏執。又病機機要云。治胎產之病。當從厥陰癥論之。當無犯胃气及上二焦。是爲三禁。謂不可汗。不可下。不可利小便。但使不犯三禁。則營衛自和。而寒熱自止。凡治法。

如發渴則白虎。气弱則黃。血虛則當歸。腹痛則白芍。大抵產病天行。從加減柴胡。雜癥從增損四物。宜察脈癥用之。

按此𨿽爲產育之大法。然病發不同。倘有是癥不得不用是藥。所謂有病則病受之也。但此經常之法。固不可不知。而應變之權。亦不可執一。又新產後有陽虛而寒從中生。或寒由外入。致心腹作痛。嘔吐不食。四肢厥冷者。大巖蜜湯。或理陰煎。產後有脾虛腎虛而爲腹痛者。此不由產而由髒气不足。若脾气虛寒。爲嘔吐。爲食少。而兼腹痛者。五君子煎﹑六君子湯﹑溫胃飲﹑腎气虛寒。爲瀉爲痢。而兼腹痛者。胃關煎﹑理陰煎。若飲食停滯。及气逆作痛。亦當因類而消去之。排气飲﹑大和中飲。

鰲按。景嶽一書。多偏溫熱。議亦駁雜。無甚特識。獨產後一門。則特辟精旨。能發前人之所未發。其酌方治。亦至當不易。誠婦科之寶也。

虛極生風陳自明曰。產後生風。因去血過多。气無所主。以致唇靑。冷汗出。目眩神昏。命在須臾。此但虛極生風也。急服濟危上丹。若投風藥。誤甚。

感冒風邪陳士鐸曰。產後太陽感風。大喘大吐大嘔。不治癥也。喘則元陽將絕。況大喘乎。吐則胃气將亡。

況大吐乎。嘔則脾气將脫。況大嘔乎。方用人參﹑麥冬﹑白術﹑當歸﹑川芎﹑荊芥﹑桂枝。名轉气救產湯。大劑與之。

喘嘔止。當有生機。否則仍死。若太陽癥。口吐膿血。頭痛欲破。心煩不止。腹痛如死。或作結胸。小見癥便難救。若齊見必死。方用佛手散。多加人參。佐以肉桂﹑荊芥。卽見功矣。產後少陽感風。譫語煩躁。更加驚悸者死。蓋少陽膽經也。膽無汁不能潤心。心無血不能爲養。是以心中恍惚。而譫語煩躁驚悸。相因而生也。夫膽木受邪。不發表。則血無以生。然徒發表。則血更耗散。方以佛手散加人參﹑棗仁﹑麥冬﹑竹茹﹑朱砂﹑熟地治之。產後陽明感風。而大喘大汗。亦不治。用麥冬﹑人參﹑元參﹑桑葉﹑蘇子。名補虛降火湯。若陽明癥發狂亡陽。不救也。狂癥多實熱。產後則虛熱。實熱可瀉。虛熱不可瀉。然正惟兼亡陽。𨿽實熱仍屬气虛。方用人參﹑桑葉﹑麥冬﹑元參﹑靑蒿。名收陽湯。一帖汗止。二帖狂定。不得服三帖。蓋此止可救亡陽急癥。不可據以治產後。二帖後。卽單用人參﹑麥冬﹑當歸﹑川芎﹑五味。調理自安。產後忽感少陰癥。仲景法用參術溫之。吾以爲倘不應。宜加附子﹑甘艸治之。凡感少陰之邪者。神效。

若少陰癥三四日至六七日。忽然手足蜷臥。息髙气喘。惡心腹痛。不救。此蓋少陰感寒邪。而在內之眞陽逼越於上焦。

上假熱而下眞寒也。方用人參﹑麥冬﹑肉桂﹑白術﹑吳萸。微冷頓服。名平喘祛寒散。若半月後將至盈月。亦患前癥。

又當用人參﹑茯苓﹑附子﹑白術﹑當歸﹑熟地﹑山萸﹑麥冬﹑牛膝。名護產湯。若少陰癥腎水上泛。嘔吐下利。眞陽飛越。亦死癥。以產後腎火衰微。爲寒所祛。水亦隨寒而趨也。方用人參﹑白術﹑熟地﹑山萸﹑茯苓﹑附子﹑肉桂﹑車前。

名補火引水湯。若產婦手足靑。一身黑。不救。此陰寒最重。而毒瓦斯之最酷者。原無回生之法。姑以人參﹑白術﹑當歸﹑附子﹑肉桂。大劑與之。如靑黑退。庶有生機。否則仍死。名開靑散黑湯。若但足純靑。心下痛。𨿽較上癥少輕。而寒毒之攻心則一。亦致死。以前方投之。往往多效。蓋此癥由下而上。一散其下寒。而上寒卽解。所以易於奏功。至產後四五日。忽感風寒發厥。乃陽气旣虛。而陰血又耗。外感寒邪以成之者也。方用人參﹑附子煎服。名轉厥安產方。產後厥陰感邪。嘔吐。兩脇脹滿者。必便血。不治。方用當歸﹑麥冬各一兩。川芎五錢。三七末一錢。名平肝救血湯。若厥陰癥下利厥逆。躁不得臥。或厥不止。俱是死癥。方用人參﹑當歸﹑荊芥。名參歸湯。

產後用藥孫思邈曰。婦人艸蓐中傷風。四肢苦煩熱。頭疼。與小柴胡。頭不疼。但煩。三物黃芩湯。產後虛羸。發寒熱。飲食少。腹脹等疾。增損柴胡湯。張從政曰。產後之疾。皆是敗血惡物。發作寒熱。臍腹撮痛。乳汁枯涸。

食飲少減。醫者不察。便謂气血俱虛。便用溫熱之劑。養血補虛。止作寒治。舉世皆然。競傳黑神散之屬。能治產後一十八癥。非徒不愈。而經脈涸閉。前後淋閉。嘔吐咳嗽。凡百熱癥生矣。若此誤死。不可勝計。曷若四物湯。與涼膈散。

停對下之。利數行惡物俱盡。後服淡甘之劑自愈。又大產之後。心火未降。腎水未升。如黑神散補之。輕則危。甚則死。

又備急丸。以巴豆﹑漧薑﹑大黃。三味蜜丸。亦是下藥。止可施於平素粗劣之人。若產後脹悶用之。不死則危。李杲曰。

婦人分娩及半產漏下。昏冒不省。瞑目無知。蓋因血暴亡。心神無所養。心與包絡者。君火相火也。得血則安。亡血則危。火上熾故令人昏冒。火勝其肺。瞑目不省。是陰血暴去。不能鎭撫也。世醫多用滑石﹑甘艸﹑石膏之類。乃辛甘大寒。能瀉气中之熱。今血虧瀉气。是陰虧瀉陽。使二者俱傷。反爲不足虛勞之病也。惟當補其血而升降之。則得血而養。

神不昏矣。血暴下。是秋冬之令大旺。今舉而升之以助其陽。則目張。神不昏迷矣。其可誤用寒涼哉。朱震亨曰。或曰。

初產之婦。好血已虧。瘀血尙畱。黑神散非要藥歟。余曰。初產之婦。好血未必虧。瘀血未必積。臟腑未必寒。何以藥爲。飲食起居。勤加調護。何病之有。誠有汗血。體怯而寒。與之數帖。亦自簡便。或有他病。當求病起何因。病在何經。气病治气。血病治血。寒者溫之。熱者淸之。凝者行之。虛者補之。藥多者止之。何用妄制藥方。致令無病生病。

彼黑神散者。用漧薑﹑當歸之濕熱。黑豆之甘。熟地之微寒。以補血之虛。佐以炒蒲黃之苦。以防出血之多。芍藥之酸寒。有收有散。以爲四物之助。官桂之大辛熱以行滯气。推凝血。和以甘艸之緩。其爲取用。似乎精密。然驅逐與補益。

似難同方施治。設有性急者。形瘦者。本有怒火者。夏月坐蓐者。時屬火令。姜桂皆爲禁藥。至於將護之法。尢爲悖理。

肉汁發陰經之火。易成內傷之病。胡爲羊雞濃汁作糜。而又常服當歸丸。當歸建中湯。四順理中丸。𨿽是滋補。悉犯桂﹑附﹑漧薑僭熱之劑。臟腑無寒。何處消受。若夫兒之初生。母腹煩冤。便啖雞子。且喫火鹽。不思雞子難化火鹽發熱。

輾轉爲病。醫者不識。每指他病。率爾用藥。寧不誤人。余每見產婦之無疾者。必教以卻去黑神散。與夫雞子火鹽諸般肉食。且與白粥將理。間以些少石首鯗煮令甘淡食之。至半月後方與少肉。彼富貴之家。驕恣之婦。卒有白帶。頭風。

气痛。膈滿。痰逆。口漧。經水不調。發脫體熱。皆是陽勝陰虛之病。安知非此等謬妄啟之耶。若五積散之治產後余血作痛。以蒼術爲君。麻黃爲臣。濃朴﹑枳殼爲佐。𨿽有芍藥當歸之補血。僅及蒼術三分之一。且其方中言婦人血气不調。

必腹撮痛。閉而不行。並宜服之。何不思產後之婦。有何寒耶。血气未充。似難發汗。借曰推陳致新。藥性辛溫。豈可妄用麻黃之散。附以蒼術﹑枳殼。虛而又虛。禍不旋踵。﹝此段專辧黑神散之非名論也﹞樓英曰。續命湯﹑大豆紫湯﹑舉輕古拜散。太陽厥陰藥也。邪實脈浮弦有力者固宜。產後血气大虛之人。不宜輕發其表。但用防風當歸散治之爲妙。虞摶曰。產後禁用酸寒。能伐生生之气也。先哲制四物。以芎﹑歸之溫。佐以芍地之寒。是以寒溫適中。爲婦人諸疾之妙劑也。或用於產後。必取白芍。以酒重復制炒。去其酸寒之毒。但存生血活血之能。胡爲其不可也。薛己曰。腹痛發熱。

或脹滿不食。水道滯澀。產後多有此癥。薏苡仁湯。藥品和平。其功且速。

產後要論醫宗金鑑曰。產後發熱之故。非止一端。或飲食太過。或外感風寒。或瘀血停畱。或亡血陰虛。或產後勞乏。或三日乳蒸。當詳其有餘不足。或攻或補。或用涼藥正治。或用溫藥反治。要在臨癥細細參考也。凡產後頭疼惡寒而發熱者。屬外感。不當作傷寒治。惟宜用四物加柴胡﹑蔥白服之。若陰血暴亡。孤陽無附。而外感發熱者。急進參附湯。遲則必大汗大喘。是陽欲亡。𨿽藥必無救矣。產後咳嗽。若感冒風寒。用旋復花湯。卽荊芥穗﹑前胡﹑麻黃﹑杏仁﹑半夏﹑茯苓﹑赤芍﹑五味子﹑甘艸﹑旋復﹑姜﹑棗也。若因陰虛火炎。上爍肺金而嗽者。宜六味丸加麥冬﹑五味子。名麥味地黃湯。滋其化源。若因瘀血上衝入肺而嗽者。宜佛手散加桃仁﹑紅花﹑川貝﹑延胡索。以破其瘀。其嗽自愈。凡一應傷胎。子死腹中者。須當急下。勿使上奔心胸。然必驗其舌靑面赤。肚腹脹大。腹冷如冰。久之口中有穢气出者。方可議下。然猶必審其人之虛實寒熱。隨宜而施治之。

產後當知保產要錄曰。一﹑產後忌大喜大怒。未可便上牀伸足側臥。令血不行。宜用衣服靠住。曲膝仰臥。

以手從心下輕輕按摩至臍。日五七次。則惡血盡下。次日乃止。不問有無病痛。宜以益母艸煎湯攙和童便。日服數次。

可免血疾及弱虛。童便須臨時取用。亦須用淸秀不喫韭蒜者。一﹑乳汁乃血气所成。產後不可多食鹽。鹽止血少乳。且發嗽。夏月忌貪涼用扇。食冷物。當風睡。夏月房中。貯水一二缸解熱气。冬月加火一二盆。取暖气。一兒生三日。相傳洗三。如冬寒切不可洗。恐洗時風入臍中。臍風由此而起。卽初生亦戒浴。保全眞元。一﹑兒生下時。欲斷臍帶。必以蘄艾爲燃。香油浸濕。燻洗臍帶。至焦方斷。其束臍須用軟帛濃棉裹束。日間視之。勿令兒尿濕臍。此預防臍風。第一要緊事。一﹑兒生次日三日。卽看口中上。如有白泡子。卽以銀挖耳輕輕刮破。將泡內白粒取出。勿令落入喉中。

仍以京墨搽之。如次日不取。則泡老難刮。誤事。又有馬牙在牙根處。亦須挑破取出。以墨搽之。一﹑子初生下。母卽昏暈不省者。此時卽有藥不能入口。遲則又不能救。其法卽用柔軟舊衣。謹閉產戶。以知事女子。曲膝抵住。勿令下面气泄。又一人一手挽住頭髮。一手捫住鼻口。勿令上面气泄。俟稍轉。方用茶湯接气。如再暈。速換濕衣。照前爲之。

一﹑母血衣不可日曬。兒濕衣不可夜露。夜有鳥糞。能生毒瘡。一﹑盈月之期。一月爲小盈月。兩月爲大盈月。此兩月內不暴怒。少勞碌。禁淫欲。終身無病。且多生子。一﹑臨月不可洗頭濯足。恐致難產。﹝以上各條並保兒之法亦詳在內﹞

卷四產後

治產後病方

四物湯治婦人胎產諸疾。多用此加減。

川芎當歸白芍熟地等分。水煎。產後悶亂。加茯神﹑遠志各五錢。產後敗血築心。加地骨皮。產後潮熱。加白術﹑北柴胡﹑甘艸﹑丹皮﹑地骨皮。煩熱。加黃芩。汗多。加浮麥。產後腹痛。血塊攻腸。加大艾﹑沒藥﹑好酒。產後病眼。加細辛﹑羌活﹑荊芥﹑菊花﹑甘艸﹑木賊艸﹑艸決明﹑石決明。產後浮腫。气急腹大。喉中水雞聲。加丹皮﹑荊芥﹑白術﹑桑皮﹑杏仁﹑半夏﹑薄荷﹑生薑﹑馬兜鈴﹑大腹皮﹑赤小豆﹑蔥白。產後不語失音。加生訶子﹑人參﹑沙參﹑百藥煎蜜。產後欲推陳致新。補血海。治諸疾。加生薑。產後血塊不散。亡血過多。惡露不止。加茱萸。陽髒人少用茱萸。陰髒人多用。婦人產後。每日可一二服。產後痢風。加乳香﹑龍骨﹑茱萸﹑木香﹑肉桂﹑蒼術﹑丹皮﹑白薇﹑人參﹑甘艸﹑澤蘭﹑茴香。

產後被驚。气滯種種。積滯敗血。一月內惡物微少。敗血作病。或脹或疼。胸膈脹悶。或發寒熱。四肢疼痛。加延胡索﹑沒藥﹑白芷。等分爲細末。淡醋湯或童便調下。產後血風乘虛發作。或產後傷風。頭痛發熱。百骨節痛。四物料共一兩。

加荊芥穗﹑天麻﹑香附﹑石膏﹑藿香各一分。每三錢煎服。產後發熱頭痛。加石膏一兩。甘艸五錢。產後虛憊。發熱煩悶。加生地。產後腹脹。加枳殼﹑肉桂。產後惡露不盡。或不行。腹痛不止。加桃仁﹑蘇木﹑牛膝。產後寒熱往來。加柴胡﹑麥門冬。

人參鱉甲散蓐勞。

人參當歸茯苓肉桂白芍熟地桃仁麥冬甘艸桑寄生﹝各五錢﹞川斷﹝三錢﹞牛膝﹝錢半﹞鱉甲﹝一兩﹞黃﹝一兩﹞

豬腰一對。去膜。水二碗。加姜三棗二。煮一碗。入藥二錢。蔥白一段。烏梅半个。荊芥一錢。

白茯苓散治蓐勞。頭目四肢疼痛。寒熱如瘧。

茯苓﹝一兩﹞當歸川芎熟地白芍黃人參肉桂﹝各五錢﹞

先以水三盞。入豬腰一對。姜三棗二。煎二盞。入藥末半兩。煎一盞服。

加味佛手散治產後血虛勞倦。盜汗。多困少力。咳嗽有痰。

當歸川芎蜜黃﹝各一兩﹞柴胡前胡﹝各錢半﹞

每咀片五錢。加桃柳枝各三寸。烏梅棗各一枚。姜一片。煎。有痰去烏梅。

補虛湯治蓐勞。

人參黃肉桂炙甘艸川芎當歸白芍姜棗逐血補心湯治產後失音不語者。心肺二竅。爲血所侵。又感傷風故也。

當歸﹝錢半﹞生地桔梗紫蘇葉前胡茯苓防風黃連膽星紅花葛根﹝各一錢﹞人參薄荷升麻﹝各七分﹞半夏﹝一錢二分﹞甘艸﹝五分﹞姜﹝三片﹞

涼血飲治產後血熱。

黃芩赤芍荊芥川芎麥冬花粉﹝各二錢﹞甘艸﹝一錢﹞

調經湯治產後面目四肢浮腫。

當歸桂枝赤芍﹝各一錢﹞麝香﹝五釐﹞琥珀﹝另研﹞沒藥﹝另研各二分﹞炙甘艸細辛﹝各三分﹞

香連散治產後下痢。

木香黃連當歸黃湯治產後失血。

當歸﹝三錢﹞黃﹝二錢﹞白芍﹝一錢﹞加姜和解四物湯治產後發寒熱。

四物湯加柴胡黃芩人參半夏甘艸姜棗必效四物湯治產後衄血。

四物湯加蒲黃補骨四物湯治產後腿痛。

四物湯加川烏茜艸菖蒲通潤四物湯治產後液枯。大便祕。

四物湯加火麻仁立應四物湯治血暈。

四物湯加五靈脂﹝不拘多少半生半炒﹞

末服。

磨塊四物湯治惡露不止。

四物湯加延胡索桃仁肉桂熟大黃愈風四物湯治產後頭風。

四物湯加荊芥細辛麻黃防風甘艸瀉肝四物湯治風熱壅盛。

四物湯加秦艽連翹防己龍膽艸逐邪四物湯治產後四肢麻痺。

四物湯加白附子羌活獨活薄荷白芷止渴四物湯治產後液枯。火盛消渴。

四物湯加知母黃柏茯苓黃黃連四物湯治產後大便祕結。

四物湯加黃連加減四物湯治產後頭痛。血虛痰癖﹑寒熱。皆能令頭痛。

川芎當歸羌活防風香附﹝炒﹞白芷甘艸﹝各一兩﹞蒼術﹝一兩五六錢﹞石膏﹝二兩半﹞細辛﹝一兩半﹞

每粗末一兩。水煎。不拘時熱服。如有汗。气虛頭痛也。加白芍二兩﹑肉桂兩半﹑生薑。痰癖頭痛。加半夏三兩﹑茯苓一兩﹑生薑。熱厥頭痛。加白芷三兩﹑石膏二兩﹑知母一兩。寒厥頭痛。加天麻三兩﹑附子一兩半﹑生薑三片。煎。

增損四物湯治產後亡血。榮衛虛損。乍寒乍熱。

川芎當歸白芍人參漧薑甘艸等分。

宣气湯治產後浮腫。由於水气者。

白術郁李仁葶藶桑皮炙艸赤苓陳皮川芎當歸白芍生地人參當歸散治產後去血過多。陰虛內熱。

人參當歸熟地麥冬白芍肉桂加姜竹葉大聖湯治產後風痿多汗。

川芎黃當歸木香人參甘艸茯苓麥冬加川烏血風湯治風痿。

秦艽羌活白術地黃茯苓﹝各一錢﹞白芍黃﹝各一錢半﹞川芎﹝一錢二分﹞白芷半夏﹝各八分﹞

益榮湯治產後血虧。心失所養而怔忡紫石英當歸黃棗仁遠志茯神木香人參白芍柏子仁甘艸茯苓湯治產後心虛。

人參甘艸山藥當歸茯苓桂心麥冬遠志大棗生薑舉輕古拜散治產後中風不語。手足攣搐。

荊芥穗一味。爲末。

小續命湯治產後汗多變痙。口噤項彊。或搖頭馬嘶。不時舉發。气息如絕。又治產後中風。身體緩急。或頑痺不仁。或口眼斜。牙關急緊。角弓反張。

防風﹝一錢﹞麻黃黃芩芍藥人參川芎肉桂心防己﹝各七分﹞炮附子杏仁﹝各五分﹞炙艸﹝四分﹞

中風有熱。去附減桂半。中風有汗。去麻黃加葛根。中風骨節煩疼。去附子加白芍。中風精神恍惚。加茯神遠志。

中風煩心多驚。加犀角。中風嘔逆腹脹。加人參﹑半夏。中風髒寒下痢。去防﹑芩。加附﹑術。中風煩悶。大便澀。去附加芍。入竹瀝。盛冬﹑初春。去芩。風痙有汗。去麻黃。

大豆紫湯治產後風虛。五緩六急。手足頑麻。气血不調等癥。

獨活﹝兩半﹞馬料豆﹝半升﹞酒﹝三升﹞

先用酒浸獨活。煎一二沸。別炒豆令極熱。焦煙出。以酒沃之。每服一二合許。得少汗則愈。日夜數服。一以去風。

一以消血結。如妊婦折傷胎死腹中。服此卽瘥。一方無獨活。只以豆炒焦。淋酒服。

知母湯治產後煩悶。

酒知母﹝二錢﹞酒黃芩﹝一錢﹞赤芍﹝一錢二分﹞桂心﹝八分﹞

調經散治血气虛損。陰虛發熱。或瘀血停滯。以致心神煩躁。言語譫妄。如見鬼神。

琥珀﹝另研﹞沒藥桂心﹝各一錢﹞酒浸當歸赤芍﹝各一兩﹞細辛﹝二錢半﹞麝香﹝少許﹞

每細末五分。薑汁酒各少許調服。

妙香散治產後心神顚倒。語言錯亂。如見鬼神狀。

山藥茯苓茯神黃遠志﹝各一兩﹞人參甘艸桔梗﹝各五錢﹞朱砂﹝三錢﹞木香﹝二錢半﹞麝香﹝一錢﹞

每末二錢。酒服。一方用生地當歸煎湯服。立效。

黃龍湯治產後發熱不止。兼治傷熱入胞中。寒熱如瘧。及病後勞復。餘熱不解。

柴胡﹝四錢八分﹞人參黃芩甘艸﹝各一錢八分﹞

水煎服。無汗口渴。加葛根。有汗口渴。加花粉﹑白術。頭疼不止。加川芎﹑白芷。心煩不臥。加茯苓﹑麥冬。嘔吐。加茯苓﹑半夏。胸膈滿痛。加枳殼﹑香附﹑川芎。大便祕。加大黃五分。不利。加一錢。脈浮大有力。大熱大渴。

本方合人參白虎湯去棗姜。

君苓湯治產後泄瀉。

人參白術茯苓甘艸澤瀉豬苓延胡索湯治產後瘀血心疼。

延胡索當歸白芍濃朴川楝子蓬術京三稜木香檳榔﹝各一錢﹞桔梗﹝一錢二分﹞黃芩﹝八分﹞甘艸﹝七分﹞

二母散治產後咳嗽。

知母貝母人參茯苓﹝各一錢﹞桃仁﹝四十九粒﹞杏仁﹝四十九粒各去皮尖﹞

參蘇飲治產後感風咳嗽。

人參蘇葉半夏葛根前胡桔梗枳殼陳皮茯苓甘艸木香姜棗髙良姜散治產後心腹痛甚。

髙良姜當歸艸蔻仁木瓜散治轉筋。

木瓜﹝錢半﹞吳萸茴香﹝各一錢﹞蘇葉﹝五分﹞甘艸﹝三分﹞

白薇湯治產後鬱冒。

白薇當歸﹝各三錢﹞人參﹝錢半﹞甘艸﹝七分﹞

鉤藤湯治產後發痙。口噤背彊。

鉤藤鉤茯神當歸人參﹝各一錢﹞桔梗﹝一錢半﹞桑寄生﹝五分﹞煩熱。加石膏。

趁痛散治產後气弱血滯。經脈拘攣疼痛。

當歸白術牛膝黃生薑肉桂薤白獨活桑寄生如神湯治產後瘀血。徧身作痛。腰痛。

當歸延胡索桂心等分。水煎服。

奪命散治產後敗血衝心。胸滿上喘。命在須臾。亦治產後血暈。血入心經。語言顚倒。健忘失志。及產後百病。

血竭沒藥等分。每末二錢。童便酒各半盞。煎一二沸調下。

固血湯治喘急。

四物湯加黃柏桑皮楮白皮蘇木湯治气喘。

蘇木人參麥冬潤肺湯治痰喘。

人參濃朴半夏官桂杏仁川芎當歸白芍生地秦艽湯治產後頭痛。

秦艽石膏﹝各一錢﹞炙艸川芎當歸白芍羌活獨活防風黃芩白術熟地茯苓﹝各五分﹞生地﹝六分﹞白芷﹝七分﹞細辛﹝三分﹞冬加姜。春夏加知母。

烏金散治產後淋瀝。

當歸﹝五錢﹞百艸霜幹面﹝各一兩﹞天麻木香﹝各二錢半﹞金墨﹝二錢﹞

元湯治同上。

甘艸滑石瞿麥車前子木通川芎當歸白芍生地牡蠣散治產後久淋不止。

牡蠣龍骨﹝各二錢﹞川芎生地茯苓當歸人參艾葉地楡﹝各一錢﹞炙甘艸﹝五分﹞

參術膏治產時誤損尿胞。以致小便不禁。

人參白術等分。煎膏。每三匙。湯下。

抵聖湯治產後嘔吐。

赤芍半夏澤蘭陳皮人參﹝各一錢﹞

桔梗半夏湯治產後胃气不和。

桔梗陳皮﹝各二錢﹞半夏﹝八分﹞姜﹝三片﹞

和胃湯治漧嘔。

丁香半夏枳實白蔻仁麥芽川芎當歸白芍地黃姜棗犀角地黃湯治產後衄血。

犀角丹皮白芍﹝各一錢﹞生地﹝四錢﹞

石斛牛膝湯治產後腿痛。

石斛牛膝木瓜白芍棗仁生地杞子茯苓黃柏甘艸車前子澤蘭湯治產後出血太多。肝虛火炎。

龍齒茯神生地當歸牛膝遠志棗仁澤蘭石斛散治產後血虛驚悸。

人參棗仁茯神遠志白芍石斛麥冬炙艸五味子桂圓湯下熟地黃湯治產後虛渴等癥。

人參﹝四錢﹞花粉﹝六錢﹞炙艸﹝一錢﹞麥冬﹝二錢﹞熟地﹝五錢﹞姜棗木通散治產後小便不通。

木通滑石葵子檳榔枳殼甘艸延胡索散治產後兒枕腹痛。

延胡索當歸﹝各一兩﹞赤芍﹝五錢﹞肉桂﹝三錢﹞琥珀﹝另研﹞炒蒲黃﹝各二錢半﹞紅花﹝二錢﹞

每末二錢。食前童便酒服。

楂蘇湯治同上。

山楂﹝一兩﹞蘇木﹝三錢﹞

歸尾澤蘭湯治同上。並惡露不下。

歸尾澤蘭牛膝紅花延胡索桃仁﹝各一錢﹞

血竭破棺丹治血暈。

血竭乳香箭頭巴豆研爲丸。冷酒下。

當歸血竭丸治惡露停結。

當歸血竭蓬術五靈脂醋糊丸酒下。

孤鳳散治產後不語。

明礬研末一錢。熱水下。

五靈脂湯治產後閃傷。

歸尾陳皮白術﹝各一錢﹞川芎白芍茯苓人參﹝各八分﹞炙艸﹝三分﹞五靈脂﹝五分﹞加砂仁代赭石丸治同上。

丹皮炮姜發灰酒白芍醋代赭石醋地楡酒生地小柴胡湯治產後鬱冒。便難。嘔不能食。汗多病痙。及艸蓐露風。四肢煩熱頭疼等癥。

人參黃芩生薑甘艸﹝各三兩﹞柴胡﹝半斤﹞半夏﹝半升﹞大棗﹝十二枚﹞

水一斗二升。煮六升。去渣再煎三升。溫服一升。日三。

芍藥湯治產後虛熱頭痛。及腹中拘急。

白芍熟地牡蠣﹝各五錢﹞桂心﹝三錢﹞

日三服。

三物黃芩湯治婦人在蓐得風。四肢煩熱。頭不痛。

黃芩苦參﹝各二錢﹞生地﹝四錢﹞

煎。適口溫服。日二服。多吐下虫。分量加增至一二倍亦可。

濟危上丹治產後去血過多。气無所主。以致唇靑肉冷。汗出目瞑神昏。命在須臾。此虛極生風也。急服此丹。

若以風藥治之則誤矣。

乳香五靈脂硫黃元精石另研極細阿膠蛤粉炒生捲柏桑寄生去白陳皮等分。先將上四味末和。入金石器內。微炒勿令焦。再研極細。再入余藥末和勻。生地汁丸。每二十丸。食前溫酒下。

防風當歸散治產後痙。

防風當歸川芎生地﹝各一兩﹞

每咀片一兩。水煎。

增損柴胡湯治產後感異癥。手足搐搦。涎潮昏悶。

柴胡﹝三錢﹞黃芩﹝一錢二分﹞人參炙艸半夏﹝各錢半﹞知母﹝一錢﹞石膏﹝二錢﹞黃﹝二錢半﹞

咀片。分二服。加姜三棗二。不拘時。

秦艽湯增損柴胡湯癥已去。次服此方。去其風邪。

秦艽白芍柴胡﹝各一錢七分﹞黃芩防風﹝各一錢二分﹞炙艸﹝一錢三分﹞人參半夏﹝各一錢﹞

咀片。分二帖。加姜三片煎。食遠服。

三分散治產後日久。虛勞發熱。

四物湯加白術茯苓黃﹝各一錢﹞柴胡人參﹝各錢半﹞黃芩半夏甘艸﹝各五分﹞姜三棗二食前服。

胃關煎治產後腎气虛寒。瀉利腹痛。

熟地﹝三五錢或一兩﹞炙艸﹝一二錢﹞山藥白扁豆﹝炒各二錢﹞炒焦漧姜﹝一二三錢﹞泡吳萸﹝五七分﹞

白術﹝一二三錢﹞

食遠溫服。

排气飲治產後气逆食滯。脹痛等癥。

陳皮藿香枳殼﹝各錢半﹞濃朴﹝一錢﹞澤瀉烏藥香附﹝各二錢﹞木香﹝七分至一錢﹞

熱服。

大和中飲治同上。

陳皮﹝一二錢﹞山梔麥芽﹝各二錢﹞枳實﹝一錢﹞砂仁﹝五分﹞濃朴澤瀉﹝各錢半﹞

食遠溫服。

大巖蜜湯治素有宿寒。因產大虛。寒搏於血。血凝不散。上衝心之絡脈。故作心痛。

酒當歸熟地吳萸﹝炒﹞白芍﹝炒﹞漧薑﹝炒﹞獨活桂心小艸﹝各一錢﹞細辛甘艸﹝各五分﹞

一方熟地換生地。

紫金丹治產後衝脹。胸中有物。狀如噎气。

代赭石磋礪石等分。醋糊丸。每二三十丸。酒下。胸中痛。當歸湯下。久服。治血癖。

又方治同上。

代赭石﹝一兩﹞桃仁﹝泥炒三錢﹞大黃﹝五錢﹞

薄荷湯打糊丸。

七聖丸治產後風气壅盛。面目四肢浮腫。涕唾稠粘。咽漧口燥。心脇脹滿。大便祕。小便赤。睡臥不寧。

酒蒸大黃川芎桂心檳榔木香﹝各五錢﹞郁李仁羌活﹝各一錢﹞

蜜丸。每十五丸。食後湯下。山嵐瘴地。最宜服。量虛實加減。如浮腫。又頭痛昏冒。加川芎﹑羌活。謂風多也。

如只浮腫。但用本方。

通瘀飲治產後惡露不通。心慌昏沈。寒熱交攻者。

歸尾大黃﹝各三錢﹞白術木通﹝各一錢﹞紅花﹝五分﹞桃仁泥﹝三十粒﹞

水一碗。酒一小盞。煎三沸。入桃仁再煎一沸。溫服。

牛角腮丸治惡血不絕。崩血不可禁。腹中絞痛。气息急。

發灰﹝一兩﹞阿膠﹝二兩﹞代赭石漧薑﹝三兩﹞生地﹝四兩﹞馬蹄殼﹝燒一个﹞牛角腮﹝酥炙五兩﹞

蜜丸。

加味四物湯治產後血崩如豆汁。紫黑過多者。

四物湯加蒲黃阿膠薊根白芷加味四物湯治產後月餘。經血淋瀝不止。此陷下者必舉之也。

四物湯加升麻白芷﹝各一錢﹞血餘灰另入五分千金方治惡血不盡。或經月及半年者。

升麻﹝三兩﹞淸酒﹝五升﹞

煮取二升。分二服。

沒藥丸治惡露方行。而忽然斷絕。驟作寒熱。腹臍百脈皆痛如錐刺非常。此由冷熱不調。或思慮動作。气所壅遏。血蓄經絡。

當歸﹝一兩﹞白芍桂心﹝各五錢﹞桃仁﹝炒﹞沒藥﹝研各二錢半﹞虻虫﹝去翅足炒﹞水蛭﹝炒焦各二十枚﹞

醋糊丸。梧子大。淡醋湯下三丸。

產後調理方產後服此。永無疾病。

香附﹝一斤醋童便各浸三日將艾葉同煮幹取出打爲餅曬漧爲細末﹞歸身﹝酒炒﹞熟地﹝各四兩﹞川芎﹝三兩﹞

酒糊丸。湯下。

產後主方治同上。

當歸白術丹皮﹝各一錢﹞益母艸﹝三錢﹞川芎﹝八分﹞紅花﹝七分﹞陳皮﹝五分﹞甘艸﹝三分﹞

有瘀腹痛。加延胡索八分。痛甚。加肉桂三分﹑楂炭一錢。身熱汗出。加黃一錢。但身熱。加茯苓三錢。汗出神虛。加人參一錢。心虛膽怯。加遠志﹑棗仁各一錢。腰痛。加牛膝﹑杜仲﹑川斷各一錢。風寒發熱。及停食惡心。或泄瀉減食。宜另斟酌。

斷產方﹝附﹞神效。不傷人。

四物湯各五錢加蕓苔子二錢經行後。空心溫服。

又方治同上。

蠶子故紙。方圓一尺。燒爲末。經後酒服。終身不孕。

卷五

帶下

帶下之因有四。一因气虛。脾精不能上升而下陷也。一因胃中濕熱及痰。流注於帶脈。溢於膀胱。故下濁液也。一因傷於五臟。故下五色之帶也。一因風寒入於胞門。或中經脈。流傳臟腑而下也。然有赤白之分者何也。赤者屬血屬熱。

熱入小腸而成。若實熱鬱結。則爲赤白兼下。白者屬气屬寒。寒入大腸而成。因血少復亡其陽。故白滑之物下流。亦有濕痰流注下焦。或肝腎陰淫之濕。或緣驚恐而木乘土位。濁液下流。或色欲太甚。腎精虧損之故。或產多之婦。傷血傷液。皆能成帶下之疾。宜槪用蓮須﹑杜仲﹑續斷之輩。大抵屬痰與熱者居多。以濕熱下注而化痰也。宜投止澀升提之品。

寒者十無一二。宜投鹿角膠溫澀之品。然總要健脾燥濕。升提胃气。佐以補澀。如茯苓﹑白術﹑柴胡﹑川芎之類。總之婦人多郁。郁則傷肝。肝傷則脾受克。濕土下陷。脾精不守。不能輸爲營血。而白物下流。宜開郁補脾。若色如濃泔臭穢者。濕熱甚也。宜二術﹑芩﹑柏﹑半夏﹑車前。佐以升提。下如雞子白狀。脾腎虛也。腰腿酸疼。面目浮腫。必脾腎雙補。宜歸脾丸﹑八味丸。婦人又多憂思恚怒。傷損心脾。肺臟之火時發。血走不歸經。而患赤白帶下。白是脾虛。蓋肝气郁則脾受傷。脾傷則濕勝。皆由風木郁於地中使然耳。宜開提肝气。助補脾元。宜補中益气湯加茯苓﹑棗仁﹑山藥﹑蒼術﹑黃柏﹑麥冬。或六味丸加杜仲﹑牡蠣。牛膝﹑海螵蛸。若陰虛火盛。則以滋陰淸火爲要。宜六味丸加五味子﹑杞子﹑黃柏﹑車前﹑菟絲子。昔人云。崩中日久。變爲白帶。漏下多時。骨水枯竭。何謂也。蓋崩久气血虛脫。故白滑之物。下流不止也。必大補之。赤帶多因心火。時熾不已。久而陰血漸虛。中气漸損。而下赤矣。必養心和肝。緩中涼血淸气之品。若赤帶久不止。必血虛矣。宜膠艾四物湯加麥冬﹑杏仁﹑牡蠣。帶下之因。不外乎此。其詳更有可述者。如白帶鮏臭。多悲不樂。陽气虛衰者。大寒也。宜桂附湯。脈息沈微。赤白帶下。腹中痛。陰中亦痛。經來愆期。子宮虛冷。不能成孕者。寒甚也。宜元戎六合湯。白帶久不止。臍腹冷痛。陰中亦痛。經水不止。或因崩後。脈弱無力而酸疼。

由於虛也。宜東垣固眞丸。產後去血多。經水不調。白帶如傾。淋瀝臭穢。亦由虛也。宜衛生湯。內熱脈數。赤白帶下不止。由於熱也。宜杞子﹑生地。內火盛。陰虛煩熱而赤白帶下。或七情所傷。脈數而帶下。亦由於熱也。宜二黃三白丸﹑白芷散。或益母艸末酒服。肥人白帶。陰戶痛。身黃皮緩體重。陰中如水濕也。宜升麻燥濕湯。濕而挾熱。大便或泄或閉。小便塞。脈澀而气盛。濕熱也。宜十棗湯。下體畏冷。帶下如雞子白。脾腎虛憊也。宜補骨脂丸加肉桂。漏血久冷。赤白帶下。月水不調。面黃肢弱。經水或多或少。如梔子汁。如屋漏水。血虛而寒也。宜血虛帶下方。白帶淫水不絕。精神虛損也。宜八珍湯加升麻﹑南星﹑半夏﹑陳皮﹑香附。血气不調。濕熱白帶。四肢倦怠。五心煩熱。痰郁嘈雜也。宜解帶散。脈數而白帶不止。七情所傷也。宜側柏樗皮丸。女人瘕癖。腹脹胸滿。赤白帶下。久患血气虛弱。

萎黃無力。乃由寒濕也。宜大聖萬安散。赤白帶下不止。燥熱煩渴。由濕熱郁於下焦之分也。宜宣明導水丸。勞役過度。

飲食不節。損傷脾胃。以致陽气下陷。白帶久不止也。宜補中益气湯。時時帶下。由胃虛有痰。飲食減少。中气不和也。

宜六君子湯。健忘怔忡。驚悸不寐。怠惰體困。不思飲食。時常白帶不止。由思慮過傷心脾也。宜歸脾湯。臍下冷。撮痛。陰冷大寒。而白帶時下也。宜延胡苦楝湯。勞傷血脈。胞絡受寒。小便白濁。日夜無度。臍腹疼痛。腰膝無力也。

宜內金鹿茸丸。疝。白帶下注。香港腳。腰以下冷。尿數。與白帶長流而不禁固。肌瘦身重。面白。目無見。行步欹側。

腿膝枯細。大便閉。心下痞悶。懊。飲食不下。背寒。此上中下三陽眞气俱竭也。故噦嘔不止。爲胃寒已極。脈沈緊而澀。按之空虛。爲陰寒已竭。宜酒煮當歸丸。老年白帶白淫不止。日久淋瀝。皆气多血少。虛寒力衰也。宜老年白帶方。十全大補湯加益智仁。室女帶下純白。衝任虛寒也。宜白蘞丸。寡婦師尼室女。郁火盛熾。陰戶或癢或痛。而成赤淋。乃血熱也。宜瀉膀胱之火。宜赤淋丸。其或白淋。則气虛也。宜烏金丸﹑烏艾丸。如是以治帶病。寧有或遺哉。

脈法脈經曰。診婦人漏血。下赤白。日下血數升。脈急疾者死。遲者生。又曰。診婦人漏下赤白不止。脈小虛滑者生。大緊實數者死。又曰。婦人帶下脈浮。惡寒者。不治。又曰。婦人帶下。六極之病。脈浮則爲腸鳴腹滿。緊則爲腹中痛。數則爲陰中癢痛生瘡。弦則陰中掣痛。李曰。腎脈浮遲。主患帶濁。

帶下原由癥治孫思邈曰。諸方說三十六疾者。十二癥。九痛。七害。五傷。三痼不通。是也。何謂十二癥。

是所下之物。一曰狀如膏。二曰如黑血。三曰如紫汁。四曰如赤肉。五曰如膿痂。六曰如豆汁。七曰如葵羹。八曰如凝血。九曰如淸血。血似水。十曰如米泔。十一曰如月浣。乍前乍卻。十二曰經度不應期也。何謂九痛。一曰陰中傷痛。

二曰陰中淋瀝痛。三曰小便卽痛。四曰寒冷痛。五曰經來腹中痛。六曰气滿痛。七曰汁出陰中如有虫嚙痛。八曰脇下分痛。九曰腰胯痛。何謂七害。一曰竅孔痛不利。二曰中寒熱痛。三曰小腹急堅痛。四曰髒不仁。五曰子門不端引背痛。

六曰月浣乍多乍少。七曰害吐。何謂五傷。一曰兩腹支滿痛。二曰心痛引脇。三曰气結不通。四曰邪思泄利。五曰前後痼寒。何謂三痼。一曰羸瘦不生肌膚。二曰絕產乳。三曰經水閉塞。病有異同。方亦不一。又曰三十六種疾。皆由子髒冷熱。勞損而下起於陰內也。陳自明曰。帶下有五因。經行產後。邪入胞門。傳於臟腑而致之。若傷足厥陰肝經。色如靑泥。傷手少陰心經。色如紅津。傷手太陰肺經。形如鼻涕。傷足太陰脾經。色如爛瓜。傷足少陰腎經。黑如血。人有帶脈橫於腰間。如束帶之狀。病生於此。故名爲帶。東垣云。血崩久則亡陽。故白滑之物下流。未必全拘於帶脈。亦有濕痰流注下焦。或腎肝陰淫之濕勝。或因驚恐而木乘土位。或思慕爲筋痿。戴人以六脈滑大有力。用宣導之法。此瀉其實也。東垣以脈微細沈緊。或洪大而虛。用補陽調經。乃兼責其虛也。丹溪用海石﹑南星﹑椿根皮之類。乃治其濕痰也。竊謂前癥皆當壯脾胃升陽气爲主。佐以各經見癥之藥。色靑屬肝。小柴胡加山梔﹑防風。濕熱壅滯。小便赤澀。龍膽瀉肝湯。肝血不足。或燥熱風熱。六味丸。色赤屬心。小柴胡加山梔﹑當歸。思慮過傷。妙香散。色白屬肺。補中益气湯加山梔。

色黃屬脾。六君子加山梔﹑柴胡。不應。歸脾湯。色黑屬腎。六味丸。气血俱虛。八珍湯。气血下陷。補中益气湯。濕痰流注。前湯加茯苓﹑半夏﹑蒼術﹑黃柏。气虛痰飲下注。四七湯送六味丸。不可拘肥多痰瘦多火。而以燥濕瀉火藥輕治之。張從政曰。聖惠方以帶下由風冷。巢氏內篇。又以爲寒則多白。熱則多赤。二家之說皆非也。蓋以衝任督三脈。

皆統於篡戶循陰气。行廷孔溺孔之端。以帶脈束之。因諸經上下往來遺熱於帶脈之間。熱者血也。血積多日不流。火則從金之化而爲白。乘少腹間冤熱。白物滑溢。隨溲而下。綿綿不絕。或有痛者。則因壅礙而成痛也。內經曰。少腹冤熱。

溲出白液。冤者屈帶也。病非本經。爲他經冤抑而成此疾也。猶之赤白痢。赤者新積屬心火。白者舊積從肺金。故赤白痢不可曲分寒熱。又如癰癤。始赤血。次潰白膿。又豈爲寒哉。且赤白痢者。是邪熱傳於大腸。下廣腸。出赤白也。帶下者。傳於小腸。入脬經。下赤白也。據此二癥。皆可同治濕法以治之。先以導水丸﹑禹功散瀉訖。次以淡劑降心火。

益腎水。

下小溲。分水道。則自愈。然有此法。又不可偏執。更宜詳其虛實而用之。內經惟腸便血。血溫身熱者死。赤白帶下。

白液白物。蠱病腎消。皆不能死。人有死者。藥之過也。室女同。戴思恭曰。赤白帶下。皆因七情內傷。或下元虛冷。

感非一端。大率下白帶多。間有赤者。並宜順气散吞震靈丹。仍佐艾附丸。或米飲調沙參末。帶下不止成羸者。四物加牡蠣五分。吞固眞丸。多服取效。有帶疾愈後。一二月或再發。半年一發。先血而後下帶。來不可遏。停蓄未幾。

又復傾瀉。此名漏帶。最難治者也。下截之血。小腹主之。有因血虛而虛熱陷下小腸。致小便澀痛。色白如泔。或成砂粒。不可作淋治。用冷劑。宜四物五苓各半帖和煎。李曰。瘦人多熱。脈數。外癥潮熱。乃陰虛火盛也。芩柏樗皮丸不止。用地骨皮一兩﹑生地五兩﹑酒十盞煎三盞。分三服。肥人多濕。身黃脈緩。陰戶如冰或痛。白帶。升陽燥濕湯。

濕痰流下。滲入膀胱。二陳加二術﹑升﹑柴。因日久淋瀝不已。或崩中暴下。或產後去血過多。以致陰虧陽竭。榮气不升。經脈凝注。衛气下陷。精气累滯於下焦。蘊積而成。白滑如涕。下流鮏臭者。黃建中湯。去桂加當歸煎。吞苦楝丸。始因亡血。復亡其陽。陽气虛極。帶下鮏臭。多悲不樂。附桂湯。常用酒煮當歸丸。風邪入胞門。或中經脈。流傳臟腑。俱宜胃風湯。或單地楡散。平時陰陽過多。及產後亡血下虛。風邪乘虛入於胞絡。暖宮丸加姜﹑附﹑吳萸。孕婦帶下。全是濕熱。芩術樗皮丸。室女經水初下。一時驚悸。或浴以冷水。或當風取涼。故經水止而卽患帶下。琥珀朱砂丸。又有白淫一癥。如白精之狀。不可誤作白帶。過服熱藥。王肯堂曰。有濕痰而弱不禁攻者。燥之。熱濕宜涼燥。寒濕宜溫燥。帶下久而枯涸者濡之。常以四物料蜜丸服。以此療年髙婦人白帶良驗。爲潤劑也。有脈微食少。及久病曾經攻下者。俱非虛治。有熱用涼補。無熱用溫補。有因腸間敗膿。淋露不已。腥穢殊甚。遂至臍腹更增冷痛。卒無已期者。

治須排膿爲先。白芷一兩。單葉紅蜀葵根二兩。白芍﹑枯礬各五錢。蠟丸。空心及飯前。米湯下十丸或十五丸。候膿盡。

仍別以補藥補之。吳昆曰。白芷性香而升舉。黃荊實性辛而利气。瓦楞子性燥而勝濕。炒焦則火可生土。土可防水。

粉則燥可勝濕。濕勝則無以下注而白帶止。此古人於此三物。有單用一物以止之也。又曰。葵花稟艸木之陰。涵天地之陽。故能潤燥升陽。使營衛上行。不復陷於帶脈之下而爲帶下。故以之治帶病也。又曰。婦人無病容。單下白帶者。責之濕熱下注。婦人久病赤白。並責之气血下陷。多成瘵也。又曰气陷下焦。則白帶。血陷下焦。則赤帶。必澀藥止之。

將未盡之帶畱而不去。以利藥下之。則旣損其中。又傷其下。皆非治也。千金用白馬毛散。以白馬則得幹之剛。可以利气。毛得血餘。可以固血。气利則白愈。血固則赤止。以此意也。龜鱉牡蠣。外剛內柔。離之象也。去其柔而用其剛。

故可以化。而赤白之成帶者。無復中畱。可使營衛之行不復陷下。營不陷則無赤。衛不陷則無白。武之望曰。白淫。謂曰物淫如白精之狀。又有日夜津流如淸米泔。或如粘膠者。謂之白崩。與白淫大同。多憂思過度所致。用平補鎭心丹。

思傷脾胃者。四七湯下白丸子。痞悶少食者。沈香降气湯。勞傷腎气。心腎不交者。金鎖正元丹。

卷五帶下

治滯下病方

膠艾四物湯治婦人赤帶。

四物湯加阿膠艾葉桂附湯治白帶鮏臭。多悲不樂。大寒。

肉桂﹝一錢﹞附子﹝二錢﹞黃柏知母﹝各五分﹞

如食少常飽。有時似腹脹。加白芍五分。不思飲食。加五味二十粒。煩惱面上麻木如虫行。乃胃中元气極虛。加黃二錢﹑人參七分﹑炙艸三分﹑升麻五分。此方乃補陽气。極虛用知柏爲引。用又升降陰陽藥也。

元戎六合湯又名元戎四物湯。治赤白帶下。脈沈微腹痛。或陰中痛。

四物湯﹝各一錢﹞加肉桂附子﹝各五分﹞

一方四物加茴香﹑肉桂。

東垣固眞丸治白帶大下不止。臍腹寒痛如冰。陰中亦然。目澑火。齒惡熱。

白石脂柴胡﹝各一錢﹞酒煮龍骨飛﹝二錢﹞酒洗當歸﹝三錢﹞漧薑﹝炮四錢﹞酒黃柏白芍﹝各五分﹞

糊丸。每三十丸。空心沸湯下。少頃。以粥壓之。是不令熱藥犯胃。忌生冷硬物。

衛生湯治帶下由於熱者。

白芍當歸黃﹝三錢﹞甘艸﹝一錢﹞

二黃三白湯治帶下由於熱者。

酒扁柏川連黃柏﹝各五錢﹞醋香附白石脂白術白芍﹝各一兩﹞椿白皮﹝二兩﹞

白芷散治赤白帶下。

白芷﹝一兩﹞海螵蛸﹝三錢﹞胎發﹝一錢﹞

每末。二錢。酒下。

補骨脂丸治年老人久帶。

補骨脂杜仲醋牡蠣五味子﹝各三兩﹞車前子﹝二兩﹞艾葉﹝一兩﹞

老年白帶方治同上。

黃柏五味杜仲﹝各四錢﹞萸肉﹝五錢﹞補骨脂牡蠣﹝各三錢﹞醋香附﹝八錢﹞砂仁川椒川芎茯苓車前子﹝各二錢﹞醋炒艾葉﹝一錢﹞醋化阿膠﹝五錢﹞白芍﹝六錢﹞

鹿角膠丸。鹽湯下。

血虛帶下方治帶下由於血虛者。

四君四物二湯加陳皮杜仲黃香附砂仁黃柏知母蜜丸。

烏金丸治赤白帶下。

烏頭烏附莪術艾葉共享醋煮爛。搗如泥。再以熟地當歸﹝各四兩﹞白芍川芎﹝各二兩﹞

爲末。和前藥。泥丸。淡醋湯下。

烏艾丸治同上。

烏藥﹝二兩半﹞艾葉﹝六兩﹞香附﹝四兩﹞

將艾浸醋中十數日。再將香附後一日曬漧。共爲末。醋糊丸。酒下。

赤淋丸治赤淋。

茯苓生地知母黃柏續斷杜仲丹參甘艸白芍白馬毛散治帶下赤白。

白馬毛﹝二兩﹞龜甲﹝四兩﹞牡蠣﹝一兩十八銖﹞鱉甲﹝十八銖﹞

爲末。空心酒下。方寸匕。日三。加至匕半。如下白。取白馬者。下赤。取赤馬者。

小柴胡湯治肝膽經癥寒熱往來。晡熱潮熱。默默不欲飲食。或怒火。口苦耳聾。咳嗽發熱。脇下作痛。甚者不能展側。兩脇悶痞。或泄利。或吐酸食苦水。皆主之。治帶下亦間用此加減。

柴胡﹝二錢﹞黃芩﹝一錢﹞人參半夏﹝各七分﹞甘艸﹝五分﹞

歸脾湯治脾經失血。少寐。發熱盜汗。或思慮傷脾。不能攝血。以致妄行。或憂思傷脾。血虛發熱。或肢體作痛。大便不調。或經候不準。帶下。晡熱內熱。

人參白術黃茯苓當歸龍眼棗仁遠志﹝各一錢﹞木香甘艸﹝各五分﹞姜棗龍膽瀉肝湯治肝經濕熱。兩拗腫痛。或腹中疼痛。或小便澀滯等癥。用此加減。治帶下。

龍膽艸澤瀉﹝各一錢﹞酒生地車前子木通酒當歸山梔黃芩甘艸﹝各五分﹞

妙香散治心气不足。精神恍惚。虛煩少睡盜汗等癥。亦用此加減治帶下。

人參甘艸﹝炒﹞桔梗﹝各五錢﹞薑汁炒山藥茯苓遠志茯神黃﹝各一兩﹞朱砂﹝另研﹐三錢﹞麝香﹝另研二錢﹞煨木香﹝二錢半﹞

每末二錢。溫酒下。

四七湯治七情鬱結成痰。或如梅核梗於喉中。或中脘停痰气痞。或痰壅气喘。或痰飲嘔逆惡心。亦治帶下有痰者。

半夏﹝錢半﹞蘇葉濃朴茯苓﹝各一錢﹞

導水丸治赤白帶下。隨宜酌用。

大黃黃芩﹝各二兩﹞黑牽牛頭末滑石﹝各四兩﹞

水泛丸。臨臥水下。

禹功散治同上。

黑牽牛頭末﹝四兩﹞炒茴香﹝一兩﹞或加木香﹝一兩﹞

每末一二錢。臨臥薑汁下。

芩柏樗皮丸治瘦人多熱。致成帶下。

黃芩樗白皮黃柏川芎滑石海浮石靑黛當歸白芍醋糊丸。

芩術樗皮丸治孕婦白帶。

黃芩白術﹝各三錢﹞黃柏﹝錢半﹞樗皮白芍山萸﹝各二錢半﹞白芷川連﹝各二錢﹞

酒糊丸。溫酒下。

琥珀朱砂丸治室女帶下。

琥珀木香當歸沒藥﹝各四錢﹞乳香﹝一錢﹞麝香朱砂﹝各二分半﹞

水丸芡子大。每一丸。溫酒磨下。

胃風湯治風邪傳腎帶下。黑如血。

人參茯苓川芎當歸白術白芍肉桂﹝各七分﹞粟米﹝百粒﹞

三補丸治赤帶。兼服此丸。

黃芩黃連黃柏等分。蜜丸。湯下。

震靈丹一名紫金丹。治婦人血气不足。崩漏虛損。帶下虛冷。胎髒無子。

乳香﹝另研﹞五靈脂﹝另研﹞沒藥﹝另研並去砂石各二兩﹞朱砂﹝飛一兩﹞禹餘糧石﹝醋淬撚得碎爲度﹞代赭石﹝同糧石制﹞紫石英赤石脂以上四味。並作小塊。入鍋內。鹽泥固濟。候幹。用炭十斤通紅。火盡爲度。埋地二宿。出火毒。糯米粉打糊。

丸如芡子大。每丸空心醋湯送下。如有孕。不可服。

苦楝丸治赤白帶。

苦楝碎酒浸茴香炒當歸等分。酒糊丸。每三五十丸。空心酒下。腰腿疼。四物四兩。加羌活﹑防風各一兩。煎湯送下。

酒煮當歸丸治癲癇白帶下注。香港腳。腰以下冷等癥。

當歸﹝一兩﹞茴香﹝五錢﹞炮附子良姜﹝各七錢﹞

上四味。銼如麻豆大。酒一升半。至酒盡爲度。焙漧。研細末。入炒黃鹽丁香﹝各五錢﹞全蠍﹝三錢﹞柴胡﹝二錢﹞升麻根木香﹝各一錢﹞苦楝子炙艸﹝各五分﹞延胡索酒炒﹝四錢﹞

酒煮。麵糊丸。每二十丸。空心宿食消盡。淡醋湯下。忌油膩酒面生冷。

解帶散治濕熱痰郁白帶。

酒當歸醋香附﹝各錢半﹞酒白芍白術﹝各錢二分﹞茯苓蒼術陳皮丹皮﹝各一錢﹞川芎延胡索﹝各八分﹞炙艸﹝四分﹞加姜﹝二片﹞

空心服。

側柏樗皮丸治七情所傷白帶。

椿根皮﹝二兩﹞醋香附白芍白術﹝各一兩﹞側柏葉川連黃柏﹝炒各五錢﹞白芷灰﹝三錢﹞

粥丸。

大聖萬安散治寒濕帶下。

白術木香胡椒﹝各二錢半﹞陳皮黃桑皮木通﹝各五錢﹞白牽牛﹝炒取頭末二兩﹞

每末二錢。臨臥姜湯下。少頃。再飲姜湯數口催之。平明可行三五次。取下惡物。以粥補之。服此藥。忌食暈酒晚飯。

延胡苦楝湯治大寒帶下。

延胡索苦楝子﹝各二分﹞黃柏﹝一分﹞附子肉桂﹝各三分﹞炙艸﹝五分﹞熟地﹝一錢﹞

白蘞丸治室女帶下。

鹿茸﹝二兩﹞白蘞狗脊﹝制去毛各一兩﹞

醋艾煎汁。打糊丸。

內金鹿茸丸治勞傷帶濁。

鹿茸黃五味雞內金肉蓯蓉遠志牡蠣桑螵蛸龍骨附子等分。蜜丸。

金鎖正元丹治眞气不足。呼吸短气。四肢倦怠。腳膝酸軟。目暗耳鳴。盜汗遺精。及婦人白濁白淫等癥。

肉蓯蓉巴戟葫蘆巴﹝各一斤﹞補骨脂﹝十兩﹞五倍子﹝八兩﹞茯苓﹝六兩﹞朱砂﹝三兩﹞龍骨﹝二兩另研﹞

酒丸。每二十丸。鹽湯下。

卷五

崩漏

大凡女子自天癸旣通而後。气血調和。則經水如期。不先不後。自無崩漏之患。若勞動過極。以致臟腑虧傷。而衝任二脈。亦虛不能約束其經血。使之如期而下。故或積久或不須積久。忽然暴下。若山之崩。如器之漏。故曰崩漏。究其原。則有六大端。一由火熱。二由虛寒。三由勞傷。四由气陷。五由血瘀。六由虛弱。何以見火熱之所由也。或脾胃傷損。下陷於腎。與相火相合。濕熱下迫。血色紫黑。臭如爛肉。中挾白帶。則寒作於中。脈必弦細。中挾赤帶。則全由熱作。脈必洪數。其癥兼腰臍下痛。兩脇急縮。心煩悶。心下急。不眠。欲崩。先發寒熱。平時臨行經。亦發寒熱。

此必大補脾胃而升降气血。宜補中益气湯與涼血地黃湯相合加減用。或心气不足。心火大熾。旺於血脈之中。又脾胃失調。而心火乘之。肌肉顏色如常。此爲心病。經水不時下。亦暴下不止。治必大補气血。脾胃少加。鎭墜心火。以治其心。補陰瀉陽。而崩自止矣。宜六味丸加黃連﹑麥冬。或肝經有熱。血得熱而下行。宜四物湯加柴胡﹑山梔﹑蒼術。或風熱郁於肝經。血得風而妄行。宜加味逍遙散。或怒動肝火。肝家血熱而沸騰。宜小柴胡湯加山梔﹑丹皮﹑龍膽。或脾經郁熱。血爲熱迫而不歸經。宜歸脾湯加柴胡﹑山梔﹑丹皮。或悲哀太過。損傷胞絡。令血下注。宜四君子湯加柴胡﹑丹皮﹑山梔。或血爲熱傷。脈象虛洪。所下皆紫黑色。宜河間生地黃散。或血室有熱。崩下不止。服溫藥不效。宜金華散。或天暑地熱。陽來乘陰。經血沸溢。宜簡易黃芩湯。以上皆火熱所統之病也。何以見虛寒之所由也。或心气不足。

又勞役飲食不節。其脈兩尺弦緊而洪。按之無力。其癥臍下如冰。求濃衣被以禦寒。白帶白滑之物𨿽多。間下如屋漏水。

下時有鮮血。不多。右尺脈時微洪。屋漏水多。暴下者。是急弦脈爲寒多。而洪脈時見乃熱少。合而言之。急弦者。北方寒水多也。洪脈時出者。命門包絡之火也。黑物多。赤物少。合現房漏水之狀。宜丁香膠艾湯。﹝此條脈癥與方本東垣﹞

或經候過多。其色瘀黑。甚者崩下。呼吸少气。臍腹冷極。則汗出如雨。尺脈微小。由衝任虛衰。爲風冷客乘胞中。气不能固。宜鹿茸丸。或气血勞傷。衝任脈虛。如經來非時。忽然崩下。或如豆汁。或成血片。或五色相雜。或赤白相兼。

臍腹冷痛。經久未止。令人黃瘦口漧。飲食減少。四肢無力。虛煩驚悸。宜伏龍肝散。或經血適下。過服寒涼之藥等物。

因愈崩漏。肚腹痞悶。飲食不入。發熱煩躁。脈洪大而虛。由脾經气血虛而發躁。緩治則不救。宜八珍湯加炮姜。以上皆虛寒所統之病也。何以見勞傷之所由也。或因勞役。令脾胃虛弱。气短气逆。自汗不止。身熱悶亂。惡見飲食。肢倦便泄。漏下不止。其色鮮明。宜當歸芍藥湯。﹝此條亦本東垣﹞或思慮傷脾。不能攝血。致令妄行。並健忘怔忡。驚悸不寐。且心脾傷痛。怠惰少食。宜歸脾湯。或憂思鬱結。勞傷心經。不能爲血之主。遂令妄行。宜柏子仁湯。或緣卒然大怒。有傷肝臟。而血暴下。宜養血平肝散。以上皆勞傷所統之病也。何以見气陷之所由也。或經漏不止。鮮血。項筋急。

腦痛。脊骨彊痛。不思飲食。宜柴胡調經湯。或露下惡血。月水不調。或暴崩不止。多下水漿之物。皆由飲食不節。或勞傷形體。或素有心气不足。因飲食勞倦。致令心火乘脾。必怠惰嗜臥。四肢不收。困倦乏力。無气以動。气短上气。

逆急上衝。其脈緩而弦急。按之洪大。得之脾土受邪也。脾主滋榮周身者也。心主血。血主脈。二者受邪。病皆在脈。

脈者血之府也。脈者人之神也。心不主令。胞絡代之。故曰。心之脈主屬心系。心系者。胞絡命門之脈也。主月事。皆由脾胃虛而心胞乘之。故漏下。血水不調也。況脾胃爲血气陰陽之根蒂。當除濕去熱益气。气上伸以勝其濕。又云。火郁則發之。宜調經升陽除濕湯。﹝此條亦本東垣﹞或衝任气虛。經脈不調。崩中漏下。宜斷下湯。以上皆气陷所統之病也。

何以見血瘀之所由也。或血大至。純下瘀血成腐。勢不可止。甚則頭目昏暈。四肢厥冷腹痛。宜膠艾湯。或血崩不止。

昏迷不省。宜五靈脂散。或瘀積血崩。所下皆成五色。宜香附子散。或瘀積久而血崩。臍腹痛。宜立效散。或室女二七之期。天癸未至而後至。亦有卒然暴下。淋瀝不止。有若崩漏者。其失血必多。宜加減四物湯。以上皆血瘀所統之病也。何以見虛弱之所由也。或崩中不止。結作血片。如雞肝色。碎爛。宜小薊根湯。或崩血無度。虛損羸瘦。宜鹿茸散。

或諸虛不足。久不受孕。骨熱形羸。而崩中帶下。宜補宮丸。或帶下漏血不止。及風寒冷熱勞損衝任。崩中暴下。腰重裏急。淋瀝不斷。宜芎湯。以上皆虛弱所統之病也。就此六者。而分類推之。以究其原。崩漏之病。寧有遺哉。然其治之。亦必有道矣。方氏云。血屬陰靜。則循經榮內。動則錯經妄行。凡人七情過極。則動五志之火。五志之火亢盛。

則經血暴下。久而不止。謂之崩中。如風動木搖。火燃水沸之類。治崩次第。初用止血以塞其流。中用淸熱涼血以澄其源。末用補血以還其舊。若止塞流而不澄源。則滔天之熱不可遏。若止澄源而不復舊。則孤孑之陽無以立。故本末不遺。

前後不紊。方可言治。方氏此論。乃治崩要法。醫者深悉乎六者之由。而運之以塞流澄源復舊三法。則庶幾其得之矣。

脈法仲景曰。寸口脈弦而大。弦則爲減。大則爲芤。減則爲寒。芤則爲虛。寒虛相搏。此名曰革。婦人則半產漏下。旋復花湯主之。脈經曰。問曰。五崩何等類。師曰。白崩者。形如涕。赤崩者。形如絳津。黃崩者。形如爛瓜。

靑崩者。形如藍色。黑崩者。形如血也。又曰。診婦人下赤白。日下血數升。脈急疾者死。遲者生。婦人帶下。脈浮惡寒漏下者不治。又曰。尺脈急而弦大。風邪入少陰之經。女子漏白下赤。又曰。漏血下赤白不止。脈小虛滑者生。大緊實數者死。陳自明曰。寸脈微遲爲寒在上焦。則吐血衄血。尺脈微遲。爲寒在下焦。則崩血便血。大抵數小爲順。洪大爲逆。大法當調補脾胃爲主。又曰。尺寸脈虛者。漏血脈浮者。俱不治。李曰。脈微弱爲少气。女子崩中漏下。致面色焦枯。心脈獨沈。主气郁下流。血崩去紅。腎脈浮芤。腎虛也。女人則經漏。後部彈手﹑陰蹺脈也。主裏急。

崩漏原由癥治素問曰。陰虛陽搏謂之崩。又曰。少陽司天。初之气。風勝乃搖。候乃大溫。其病血崩。陳自明曰。婦人血崩而心痛甚。名曰殺血心痛。由心脾血虛也。若小產去血過多而心痛甚者亦然。用烏賊骨炒爲末。醋湯調下妙。失笑散亦妙。嚴用和曰。婦人平居。經脈調適。衝任二脈。互相涵養。陰陽二气不相偏勝。則月事時下。若將理失宜。喜怒勞役。過度傷肝。肝爲血庫。傷之則不能藏血於宮。宮不能傳血於海。所以崩漏。漏下者。淋瀝不斷。病之輕者也。崩中者。忽然暴下。乃漏癥之甚者也。倘久不止。面黃肌瘦。虛煩口漧。臍腹冷痛。吐逆不食。四肢虛困。甚則爲脹爲腫者不治。李杲曰。婦人脾胃虛損。致命門脈沈細而數疾。或沈弦而洪大有力。寸關脈亦然。皆由脾胃虧。下隔於腎。與相火收合。溫熱下迫。經漏不止。其色紫黑而臭。中有白帶者。脈必弦細。寒作於中。中有赤帶者。其脈洪數疾。其熱明矣。必腰痛。或臍下痛。臨經欲行。先見寒熱往來。兩脇急縮。兼見脾胃癥。如四肢困熱。心煩不臥。心下急。宜以大補气血之藥。舉養脾胃。微加鎭墜心火之藥治其心。補陰瀉陽。經自止矣。又曰。婦人血崩。是腎水陰虛。

不能鎭守包絡相火。故血走而崩也。涼血地黃湯。朱震亨曰。東垣治法。洵不容易。但學人尢當尋思急則治標。用白芷湯調百艸霜末。甚者用棕灰。後用四物加炒漧薑調理。因勞用參帶升補藥。因寒用漧薑。因熱用黃芩。崩過多。先用五靈脂末一服。當分寒熱。蓋五靈脂能行能止。紫色成塊者熱也。四物加黃連之類。李曰。崩漏之由。虛與熱而已。

治法多端。隨癥制宜。如經行犯房。勞役過度。气血俱虛。忽然暴下者。宜大補气血。气虛。四物加參﹑。血虛。四物加膠﹑艾﹑炒漧薑。虛寒臍腹冷痛。伏龍肝散。膏粱濃味。致脾濕下流於胃。與相火合爲濕熱。迫經下漏者。解毒四物湯﹑四物坎離丸。飲食失節。火乘脾胃下陷。容顏似無病。而外見脾气困倦。煩熱不臥者。宜補陰瀉陽。升陽調經湯﹑升陽舉經湯。子宮爲四气相搏。血亦難停者。風搏。不換金正气散加川芎﹑官桂。四物加荊芥。寒搏。及年老久崩。伏龍肝散加附子﹑鹿茸﹑阿膠蒲黃丸。暑搏。單芩心丸。或益元散加百艸霜。濕搏。升陽除濕湯。悲哀甚而包絡絕。包絡絕而陽气內陷。發則心下崩。數溲血者。備金散﹑四制香附丸。徐春甫曰。崩漏最爲大病。年少之人。火熾血熱。房事過多。經行交感。俱致斯疾。大都涼血固澀。升气益榮。而可愈也。中年以上人。及髙年寡婦。多是憂慮過度。气血俱虛。此爲難治。必須大補气血。養脾升胃固血。庶保十之二三。若不早治。正如圯廈之難支也。蓋血崩癥。有因虛。有因熱。虛則下陷。熱則流溢。視其緩急標本治之。緩用四物加條芩﹑附子。急用神效丸。有因血髒虛冷。宜四物加黃芩﹑阿膠﹑參﹑。東垣謂崩帶下久。有屬於寒。不可一論。王肯堂曰。冷者。脈緊細。手足寒。紅而淡黑。或五色。當歸建中湯加龍骨﹑血竭﹑附子。送下紫石英丸。熱者脈洪。四肢溫。心煩。口苦燥。血沸而成。黃芩湯﹑淸心蓮子飲。加竹瀝﹑生地。甚者生地汁﹑磨京墨﹑百艸霜冷服。虛者膠艾湯加麥冬﹑鹿茸﹑龍骨﹑棗仁。實者腹中痛。四物加香附。

心虛者。恍惚多夢。健忘。舌彊盜汗。小便多而紅。柏子仁湯。酸棗仁湯加龍骨﹑京墨﹑百艸霜。若崩中。作麝香﹑當歸﹑香者。﹝者疑爲附之誤﹞心气已散。急服靈砂﹑龍骨等。又曰。血者心之色也。血見黑卽止。腎水制心火故也。又曰。

凡血崩。脈沈弦而洪。或沈細而數。或崩而又兼久瀉者。皆胃气下陷也。故以升舉爲要。萬全曰。崩中多因中气虛。不能收斂其血。加以積熱在裏。迫血妄行。故令暴崩。崩久不止。遂成下漏。治法。初病宜止血。四物調十灰散。以血止爲度。次則淸熱。用涼血地黃湯。如血未盡。再吞十灰丸。血已盡止。裏熱盡除。然後補其虛。宜加味補中益气湯﹑地黃丸﹑參術大補丸。以平爲度。武之望曰。丹溪云。涎郁胸中。淸气不升。故經脈壅遏而降下。非開涎不足以行气。非气升則血不能歸隧道。此論血泄之義甚明。蓋開胸膈濁涎。則淸气升。淸气升則血歸隧道。不崩矣。故其癥或腹滿如孕。

或臍腹痛。或血結成片。或血出則快。止則悶。或臍上動。其治法。宜開結痰。行滯气。消瘀血。余嘗謂丹溪先生善治痰。觀此另得一種見解。不益信哉。

鰲按。痰鬱气遏。是崩漏中有此一癥。非必定如是也。

卷五崩漏

治崩漏病方

補中益气湯治脾胃虛損崩漏。

人參黃白術﹝各一錢﹞炙艸當歸陳皮﹝各七分﹞升麻柴胡﹝各三分﹞

涼血地黃湯治同上。又治血崩由腎水陰虛不能鎭守包絡相火。故血走而崩者。

生地歸尾﹝各五分﹞黃連黃柏知母本川芎升麻﹝各二分﹞防風羌活黃芩細辛荊芥炙艸蔓荊子﹝各二分﹞紅花﹝一分﹞

歸脾湯治思慮傷脾。不能攝血。妄行崩漏。

人參黃白術茯苓當歸遠志圓眼棗仁﹝各二錢﹞木香炙艸﹝各五分﹞姜三棗一加柴胡﹑山梔。名加味歸脾湯。

河間生地黃散治脈虛洪。血色紫黑。

生地熟地白芍黃天冬杞子柴胡地骨皮便血者。加地楡。

金華散治血室有熱而崩漏。

延胡索瞿麥穗當歸丹皮漧薑﹝各一兩﹞石膏﹝二兩﹞威靈仙桂心﹝各七錢﹞蒲黃﹝五錢﹞

每末三錢。水煎。空心溫服。日二。

簡易黃芩湯治天暑地熱。經血沸溢。

黃芩末﹝三錢﹞

用秤錘燒紅淬酒中。名霹靂酒下。

丁香膠艾湯治漏下屋漏水之狀。

當歸﹝錢二分﹞白芍熟地﹝各三分﹞川芎丁香﹝各四分﹞艾葉﹝一錢後入﹞炒阿膠﹝六分後入﹞

空心服。三服效。

鹿茸丸治風冷客乘胞中崩漏。

鹿茸﹝酥炙﹞赤石脂﹝﹞禹餘糧﹝各一兩﹞炮附子艾葉柏葉﹝各五錢﹞當歸熟地川斷﹝各二兩﹞

蜜丸。酒下。

伏龍肝散治气血勞傷。衝任脈虛崩漏。

川芎﹝三兩﹞伏龍肝赤石脂﹝各一兩﹞艾葉﹝微炒﹞熟地﹝各二兩﹞麥冬﹝兩半﹞當歸漧薑﹝各七錢半﹞肉桂甘艸﹝各五錢﹞

每粗末四錢。加棗一枚煎。

當歸芍藥湯治勞役傷脾胃崩漏。

黃﹝錢半﹞白術蒼術歸身白芍﹝各一錢﹞熟地陳皮﹝各五分﹞生地炙艸﹝各三分﹞柴胡﹝二分﹞

柏子仁湯治勞傷心經崩漏。

柏子仁香附川芎鹿茸茯神當歸﹝各錢半﹞川斷﹝二錢﹞阿膠遠志﹝各一錢﹞炙艸﹝五分﹞姜﹝三片﹞

養血平肝散治大怒血崩。

當歸白芍香附﹝各二錢﹞醋靑皮柴胡川芎生地﹝各八分﹞甘艸﹝五分﹞

柴胡調經湯治漏下鮮血。

羌活獨活升麻本﹝各五分﹞蒼術﹝一錢﹞柴胡﹝七分﹞葛根當歸炙艸﹝各三分﹞紅花﹝少許﹞

稍熱服。取微汗。立止。

調經升陽除濕湯治漏下惡血。

黃蒼術羌活﹝各錢半﹞防風本柴胡升麻炙艸﹝各一錢﹞當歸獨活﹝各五分﹞

空心服。少時。以早膳押之。

五靈脂散治血崩昏迷。

五靈脂炒熱。

溫酒下末一錢。

香附子散治崩下五色。

香附末。每二錢。米飲下。

斷下湯治衝任气虛崩漏。及經不調。並三十六種帶病。

人參熟地醋艾葉﹝各一兩﹞烏賊骨灰酒當歸﹝各二兩﹞阿膠川芎﹝各七錢﹞炮漧薑﹝五錢﹞

立效散治血崩臍腹痛。

香附﹝三兩﹞當歸﹝一兩﹞赤芍良姜五靈脂﹝各五錢﹞

每末三錢。酒一盞。童便少許煎。

加減四物湯治室女下血。

四物湯﹝四錢﹞加香附﹝錢半﹞姜﹝五片﹞

如血色鮮。去熟地。加生地。

小薊根湯治陽傷於陰漏血。

小薊莖葉搗汁。生地搗汁各一盞白術﹝五錢﹞

入水一盞。煎半。溫服。

鹿茸散治虛羸漏下。

鹿茸﹝一兩﹞龍骨鱉甲熟地白芍白石脂續斷烏賊骨﹝各二兩﹞肉蓯蓉﹝兩半﹞

每末二錢。食前。米湯下。

補宮丸治諸虛不足崩漏。

白薇牡蠣白芍鹿角霜山藥白術白芷茯苓烏賊骨等分。糊丸。

芎湯治四气勞損衝任下血。

川芎吳茱萸黃白芍生地炙艸﹝各二兩﹞當歸漧薑﹝各一兩﹞

水一斗。煮三升。分三服。若經後有赤白不止者。去生地﹑吳萸。加人參﹑杜仲各二兩。

伏龍肝散治崩中下赤白。或如豆汁。

伏龍肝﹝如彈子大七枚﹞生薑﹝五兩﹞生地﹝銼四升﹞甘艸艾葉赤石脂桂心﹝各二兩﹞

水一斗。煮三升。分四服。日三夜一。

四物坎離丸治脾濕下流於腎。與相火合爲濕熱。迫經下漏。紫黑臭腐。

生地﹝兩半﹞酒浸熟地﹝搗膏﹞當歸身﹝二兩﹞酒白芍﹝兩半﹞酒黃柏知母﹝各一兩﹞槐子側柏葉﹝各一兩同炒﹞連翹﹝六錢﹞

蜜丸。

升陽舉經湯治飲食勞倦。暴崩不止。或下水漿。怠惰嗜臥。四肢困倦。及帶下脫漏。

肉桂川芎紅花﹝各五分﹞細辛﹝六分﹞人參熟地﹝各一錢﹞附子獨活甘艸﹝各錢半﹞羌活本防風﹝各二錢﹞白術當歸黃柴胡﹝各三錢﹞桃仁﹝十枚﹞

咀片。分作四帖煎。夏月不用桂。

不換金正气散治風冷血崩。

濃朴陳皮藿香半夏蒼術﹝各一錢﹞甘艸﹝五分﹞姜﹝三片﹞棗﹝一枚﹞

升陽除濕湯治濕盛血崩。

蒼術﹝一分﹞升麻柴胡防風神曲澤瀉豬苓﹝各五分﹞陳皮甘艸麥芽﹝各三分﹞姜棗平補鎭心丹治血崩。

茯苓茯神五味車前子肉桂麥冬﹝各兩二錢半﹞遠志肉山藥天冬熟地﹝各兩半﹞棗仁﹝二錢半﹞

龍齒﹝二兩半﹞人參朱砂﹝各五錢﹞

蜜丸。每三十丸。米飲下。

解毒四物湯一名溫淸飲。治崩漏面黃腹痛。

四物湯﹝各一錢﹞加黃芩黃連黃柏山梔生地﹝各一錢﹞

此四物湯與黃連解毒湯合劑也。

備金散治血崩不止。

香附﹝四兩﹞歸尾﹝兩二錢﹞五靈脂﹝炒一兩﹞

每末三四五錢。空心醋湯調。

地黃丸治足三陰虧損。經行數日不止。及帶下無子。

熟地山萸蕪荑仁白芍﹝微炒﹞代赭石﹝各一兩﹞僵蠶﹝炒﹞炮漧薑濃朴﹝各三錢﹞

蜜丸。酒下。日三。

卷五崩漏

附錄前人效方

五灰散治下血不止成血崩。

蓮蓬殼百艸霜黃絹血餘棕皮﹝以上共燒存性﹞山梔蒲黃﹝炒﹞血竭京墨每細末一二錢。調服。

十灰散治下血不止。

錦片木賊棕皮柏葉榦漆艾葉當歸血餘鯽魚鱗鯉魚鱗以上各燒存性。等分研末。入麝香少許。每末二錢。空心酒下。

十灰丸治崩漏不止。

綿灰黃絹灰馬尾灰艾葉灰藕節灰蓮房灰油須灰赤松皮灰棕灰蒲黃灰等分。醋煮米糊丸。每五七十丸至百丸。空心米飲下。

卷六

婦女雜病

婦女者陰之集。常與濕居者也。男子之爲道也以精。婦女之爲道也以血。精爲陽。此其所以成男子也。血爲陰。此其所以爲婦女也。蓋自十四衝任脈通而天癸至。血气之存。外循經絡。內榮臟腑。不失其度。則月事以時下。而諸疾不生。如不然者。陰气浮溢。百想經心。內傷五臟。外損姿容。月水去畱。前後互異。瘀血停滯。中道斷絕。其間傷損。

不可俱論。聖惠方云。婦女所以別立方者。以其气血不調。胎妊產生崩傷多異之故。旨哉言乎。可見婦女之不同於男子。

婦女之病難治於男子數倍也。蓋以男子之病。多由傷精。婦女之病。多由傷血。然而婦女之欲。每甚於丈夫。故感病亦每易於丈夫。又況嫉妒憂患。系戀愛憎。入之深。著之固。情不自抑。不知解脫。由陰凝之气。鬱結專滯。一時不得離散。非若陽气之偶有所抑。畢竟易於發散。故其爲病根深也。夫婦女之病。莫有如經。莫有如胎。莫有如產前後。莫有如崩中帶下。此數大端。別自有論。此外有最易作而最難治者。一曰癆瘵。一曰積聚瘕。一曰浮腫。其癆瘵之由。

復有數種。或因先天气血不足。乍寒乍熱。不思飲食。羸無力。宜滋陰百補丸。或吐衄。咳唾血。發熱盜汗。痰嗽心惴。因虛勞而經水不調。宜滋陰地黃丸。甚或心肺俱損。血脈虛弱。皮聚毛落。亦因虛勞而致經水不調。宜滋血湯。其有先經水不調而致癆瘵者。則五心煩熱。寒熱如瘧。或煩熱潮熱。盜汗痰嗽。宜逍遙散﹑加味逍遙散。至如室女思慮傷心。經閉成癆。則名幹血癆。其候最難調治。只宜益陰血。制虛火。愼勿妄用通經破血之藥。﹝要法俗人不知﹞宜柏子仁丸﹑澤蘭湯。或因產後早犯房事。勞役過度。將理失宜。皆能致病。名曰產後癆。宜人參鱉甲散﹑胡氏牡丹散。又或血气旣虧。爲風冷所搏。則不能溫於肌膚。使人虛羸憔悴。飲食不消。又或風邪兩感於肺。肺受微寒。喘嗽口漧頭昏。百節痛。又或風邪侵於營衛。流及臟腑。寒熱如瘧。盜汗。背膊煩悶。四肢沈重。名曰蓐癆。俗總謂之產後癆。宜黃丸﹑白茯苓散。當與產後篇參看。積聚瘕者。本男女皆有之病。而婦人患此。大約皆胞胎生產。月水往來。血脈精气不調。

及飲食不節。脾胃虧損。邪正相侵。積於腹中之所生。準繩謂推之不動爲。推之動爲瘕是也。試詳言之。有二。一﹑血。由臟腑气虛。風冷相侵。或飲食失節。與血气相搏。適值月水往來。經絡痞塞。惡血不除。結聚成塊。漸至心腹。

兩脇痛苦。害於飲食肌膚瘦羸。宜桃仁﹑五靈脂﹑生地﹑牛膝﹑大黃﹑甘艸。二﹑食。亦由月信往來食生冷之物。而臟腑虛弱不能消化。與髒气搏結。聚而成塊。盤堅不移也。瘕有八。一﹑黃瘕。由經來或大小。產後血气未定。臟腑空虛。或當風便利。陰陽開合。關節四邊。中於風濕。邪從下入於陰中。積畱不去所成。其癥寒熱身重。淋露不食。左脇下有結气拒按。宜皂莢散。二﹑靑瘕。由新產起行浣洗太早。陰陽虛。產門四邊解散。子戶未安。骨肉皆痛。手臂不舉。

又犯風濕所成。其癥苦寒。灑灑入腹。煩悶。結熱不散。惡血不除。聚在兩脇下。藏於背膂。其後月水不通。或反不禁。

宜靑瘕坐導方。三﹑燥瘕。由月水未盡。或以夏暑。或以舉重汗出。卒以恚怒。致月水與气相搏。反快涼飲。月水橫流。

溢入他髒。有熱。則成燥瘕。大如半杯。上下腹中痛。連兩脇下。上引心而煩。喜嘔吐。腰背重。足酸削。忽遺溺。月閉。宜療燥瘕方。四﹑血瘕。由月事中止。飲食過度。五穀气盛。溢入他髒。或大饑寒。呼吸未調。而自勞動。血下未定。左右走腸胃間。畱絡不去。內有寒熱。與月水合會而成。其癥不可俯仰。橫骨下有積气。堅如石。少腹急痛。背疼。

腰腹攣。陰中若生風冷。月水來止不常。宜療血瘕方﹑桃仁煎。五﹑脂瘕。由月信初來。或生未盈月而交。胞門傷。子戶失禁。關節散。臟腑津流。陰道動。百脈四解。子精與血气相遇。不能成子而成脂瘕。其癥少腹重。腰背如刺。四肢不舉。臥不安。左右走腹中痛。時少气。頭眩。身體解。苦寒惡風。二便血。月事來止不常。宜療脂瘕方﹑導散方。

六﹑狐瘕。由月來悲憂。或風雨雷電驚恐。且受濕。心神恍惚。四肢振寒。體倦神散。邪入陰裏不去而成。其癥少腹滯。

陰中腫。小便難。胸膈腰背痛。气盛善食。多所思。如有身狀。宜療狐瘕方。七﹑蛇瘕。由月新止。陰陽未平。飲污井之水。食不潔之物。誤吞蛇鼠之精。畱髒不去而成。其癥長成蛇形。在臍上下。或左右脇。不得吐气。上蝕心肝。少腹熱。膀胱引陰中痛。腰痛。兩股脛間痛。時寒熱。月水或多少。宜療蛇瘕方。八﹑鱉瘕。由月水新至。其人作勞。適受風濕。恍惚覺悟。心尙未平。復見所好。心爲之開。魂魄感動。五內消脫。或沐浴不以時出。而神不守。水气與邪气俱入至三焦中幕。玉門先閉。津液妄行。畱絡不去而成。其癥形如小枰。小腹切痛。左右走。上下腹中痛。持之躍手。下引陰裏痛。腰背亦痛。不可以息。月事不通。宜療鱉瘕方。由此推之。又有近臍左右。各有一條筋脈急痛。大如臂。小如指。因气而成。如弦之狀。名曰者。又有僻匿在兩脇間。時痛時止。名曰癖者。皆由陰陽乖。經絡痞。飲食滯。邪冷搏而成也。俱宜麝香丸。又有臟腑虛弱。气血勞傷。風冷入腹。與血相結。畱聚浮假而痛。推移則動。名曰疝瘕者。

乃由經產後胞中有惡血。復爲邪結而成也。宜漧漆散﹑黑神丸。又有所謂腸覃者。寒客大腸。與胃相搏。大腸爲肺傳送。

寒則濁气凝結。日久便生肉。始如雞卵。大如懷胎。按之堅。推之動。月則時下。此气病而血未病也。宜露丸。

或二陳湯加香附。又有所謂石瘕者。寒客下焦。血气俱爲所閉塞。日益大。亦如懷子。但不得推移。且多墜小腹。與腸覃相類而實異。宜見丹。要之婦人積聚之病。𨿽屢多端。而究其實。皆血之所爲。蓋婦人多鬱怒。鬱怒則肝傷。而肝藏血者也。婦人多憂思。憂思則心傷。而心主血者也。心肝旣傷。其血無所主則妄溢。不能藏則橫行。迨至旣溢旣行。離其部分。或遇六淫。或感七情。血逐瘀滯。而隨其所畱臟腑。所入經絡。於是而百疾作。有如前種種惡癥矣。若夫月經偶閉。或產後惡露未盡。乘風取涼。爲風冷所乘。便成瘀血。而此瘀在腹中。必至發熱面黃。食少體瘦。然此但爲瘀血而未成積聚等癥者。不早圖之。堅結成形。亦難免矣。婦女浮腫之病。有先斷經而後致四肢浮腫。小便不通者。乃血化爲水。古人謂之血分。宜椒仁丸﹑人參丸。亦有先因小便不通。而後身面浮腫。竟至經水不通者。乃水化爲血。古人謂之水分。宜葶藶丸。其原皆由外傷六淫。內傷七情。飲食失度。起居失宜。漸至脾胃受傷。失生發統攝之節。气與血俱乖而後然也。蓋人身气血。本屬相須。血者气之化。气者水之母。非气無以生血。非血無以養气。若經水不通。則血病。

血病而气亦病矣。血不通而化水者。實是气壅不能化血。遂變爲水也。至薛氏云。月水不通。凝結於內。久而變爲血瘕。

血水相搏。亦爲水腫。夫血凝成瘕。因而致腫。亦屬於水。此癥之故。則以血水相搏。旣凝之血。亦從乎水者矣。當細思之。總之血分者。不可以水治。水分者。不可以血治。理固然也。以上皆最易作。而最難治之病也。其有不易作。而實難治者。婦女陰中之疾是已。如陰戶腫痛不閉。寒熱。溺澀體倦。少食。宜補中益气湯加升﹑柴。量入茯苓﹑山梔。

陰戶不閉。小便淋瀝。腹中一物。攻動腹痛。宜逍遙散加柴胡﹑山梔﹑車前。皆由肝脾有傷之故。嘗考石室祕錄曰。婦人羞隱之處。不便明言。然大約非寒卽熱。今擬一方。先用歸﹑芍各三錢。川芎一錢。熟地五錢。甘艸﹑柴胡﹑白芥子各一錢。黃芩﹑炮姜各三分。水煎服之後。較前平善。則是虛癥。隨用四物治之可也。未好。則是熱痛作祟。方中加梔子三錢治之。必奏效。此誠可謂善於試之者矣。至若陰瘡陰挺一切等癥。詳載雜病源流前陰條。參考可也。而婦女之疾。關系最鉅者。則莫如乳。如乳炭巖﹑乳癰﹑乳吹等癥。亦詳雜病源流身形門。玆不贅。其有乳者。女子十三四歲。經脈將行。

或一月二次。或過月不行。致生此疾。多生於寡薄虛弱之人。每乳上止有一核。可治。若串成三四个。卽難療。宜服敗毒散加生地。再服黃礬丸。通用逍遙調經湯。其有乳硬者。多因濃味濕熱之痰。停蓄膈間。與滯乳相搏而成。又有滯乳。

因兒口气吹噓而成。又有拗怒气激滯而生者。石膏﹑栝蔞子﹑靑皮﹑甘艸節。皆神效藥也﹐然此病。若早治之。立消。

有月經時悉是輕病者。到五六十歲無月經時。不可作輕易看也。其有未產而乳自出者。謂之乳泣。生子多不育。產後乳汁自出者。

乃胃气虛。宜服補藥止之。或治以漏蘆散亦可。以上皆不易作而難治之病也。此外若婦女气盛於血。往往無子。且變生諸癥。頭暈膈滿。有所必至。抑气散﹑異香四神丸。若血風體痛。寒熱盜汗。頰赤口漧。胸滿痰嗽。月水不調。臍腹痛。

瘕癖成塊。宜人參荊芥散。若風虛夢與鬼交。妄有所見。言語錯亂。宜伏神湯。若經水不調。血气攻注。遂至腹脇疼痛。

積聚成塊。宜神仙聚寶丹。若怒气傷肝。不能藏血。血失常經。以致肌膚手足間。俱有血綫絡隱然可見。宜橘歸丸。則皆婦女之病所不可忽者。至於尋常雜病。與男子略同者。已詳雜病源流中。故可無贅。惟此種種。乃婦女所獨。因不憚條載而縷述之焉。

脈法脈經曰。婦人疝瘕積聚。脈弦急者生。虛弱者死。又曰。少陰脈浮而緊。緊則疝瘕。半產而墮傷。浮則亡血。惡寒絕產。

虛勞原由癥治王肯堂曰。勞倦所傷。用補中益气湯調治。乃暴病也。失治而有發熱潮熱。盜汗咳嗽諸癥出焉。

謂之虛勞。又復失治。而有皮聚毛落。飲食不爲肌膚。骨髓中熱。經閉不行諸癥出焉。謂之瘵骨蒸熱。至於傳屍勞。別自一種。其原不起於勞倦。其流至於滅門。

鰲按。婦女虛勞。多半由於經血。卽有由勞倦者。亦必內傷脾胃。及於衝任之故。不與男子虛勞一般。

大全曰。婦人冷勞。卽無熱虛勞也。由血气不足。臟腑虛寒。以致臍腹冷痛。手足時寒。月經失常。飲食不省。或時嘔吐。惡寒發熱。骨節酸疼。肌膚羸瘦。面色蔞黃也。婦人熱勞。卽有熱虛勞也。由心肺壅熱。傷於气血。以致心神煩躁。頰赤頭疼。唇漧眼澀。口舌生瘡。神思困倦。四肢壯熱。飲食無味。肢體酸疼。心忡盜汗。肌膚日瘦。或寒熱往來。當審其所因。調補气血。其病自愈矣。又曰。婦人有瘵骨蒸熱。多因經行胎產。或飲食起居七情。重傷肝脾之所致。

又有失於調攝。或過於攻伐而成。與男子治法。稍有不同。故方亦專治婦人。薛己曰。無熱虛勞。有內外眞寒。有內外眞熱。有內眞熱而外假寒。有內眞寒而外假熱者。若飲食難化。大便不實。飲食畏寒。手足逆冷。面黃嘔吐。畏見風寒。此內外眞寒之癥也。宜用附子理中湯以回陽。八味丸以壯火。若飲食如常。大便堅實。胸腹痞脹。飲食喜冷。

手足煩熱。面赤嘔吐。不畏風寒。此內外眞熱之癥也。宜用黃連解毒湯以消陽。六味丸以壯水。若飲食如常。大便堅實。

胸腹痞脹。飲食喜寒。手足逆冷。面黃嘔吐。畏見風寒。此內眞熱而外假寒也。亦用解毒湯﹑六味丸。若飲食少思。大便不實。吞酸噯气。胸腹痞滿。手足逆冷。面赤嘔吐。畏見風寒。此內眞寒而外假熱也。亦用理中湯﹑八味丸。當求其屬而治之。﹝屬謂心腎也﹞經曰。益火之源以消陰翳。壯水之主以制陽光。使不知眞水火之不足。泛以寒熱藥治之。則舊疾未去。新病復生矣。夫所謂屬者。猶主也。謂心腎也。求其屬者。言水火不足。而求之於心腎也。火之源者。陽气之根。

卽心也。水之主者。陰气之根。卽腎是也。非謂火爲心。源爲肝。水爲腎。主爲肺也。又曰。有熱虛勞。乃壯火食气。

虛火煎熬眞陰之所致也。王太僕云。如大寒而甚。熱之不熱。是無火也。熱來復去。晝見夜伏。夜發晝止。是無火也。

當治其心。如大熱而甚。寒之不寒。是無水也。熱動復止。倏忽往來。時動時止。是無水也。當助其腎。心盛則生熱。

腎盛則生寒。腎虛則寒動於中。心虛則熱收於內。竊謂此癥。若由肝脾血虛。用四物參術。肝脾鬱怒。小柴胡合四物。

脾胃气虛。補中益气湯。肝脾血虛。加味逍遙散。肝經風熱。加味小柴胡湯。心經血虛。天王補心丹。肺經气虛。人參補肺湯。肝經血虛。加味四物湯。大抵午前熱屬气分。用淸心蓮子飲。午後熱屬血分。四物加參﹑術﹑丹皮。熱從左起。肝火也。實則四物加龍膽﹑山梔。虛則四物加參﹑術﹑黃。熱從臍下起。陰火也。四物加參﹑術﹑知﹑柏﹑酒拌炒黑。又五味﹑麥冬﹑肉桂。不應。急用加減八味丸。不時而熱。或無定處。或從腳心起。此無根虛火也。加減八味丸。

及十全大補湯加麥冬﹑五味。武之望曰。瘵骨蒸者。此主脈之病也。夫腎主骨。骨至於蒸。眞陰竭矣。陽何以附。曰骨蒸者。由積熱附於骨而然也。又曰。傳屍。復連無辜。皆由脾胃虧損所致。其形羸瘦。腹脹泄痢。肢體無力。傳於腎則盜汗不止。腰膝冷痛。夢鬼交侵。小便赤黃。傳於心則心神忡悸。喜怒不時。頰唇赤色。乍熱乍寒。傳於肺則肺滿短气。咳嗽吐痰。皮膚甲錯。傳於腎則兩目昏暗。脇下妨痛。閉戶忿怒。五臟旣病。則難治療。

室女勞瘵寇宗曰。人以气血爲本。人之病。未有不先傷气血者。若室女童男。積想在心。思慮過度。多致勞損。男則神色消散。女則月水先閉。蓋憂愁思慮則傷心。而血逆竭。神色先散。月水先閉。且心病則不能養脾。故不嗜食。脾虛則金虧。故發嗽。腎水絕則水气不榮。而四肢幹痿。故多怒。鬢髮焦。筋骨痿。若五臟傳徧。則死。自能攺易心志。用藥扶持。切不可用靑蒿﹑虻虫等。涼血行血之藥。薛己曰。經云。五穀入胃。其糟粕精液宗气。分爲三隧。

故宗气積於胸中。出於喉嚨。以貫心肺而行呼吸。榮气者。泌其精液。注之於脈。化以爲血。以榮四末。內養五臟六腑。

若服苦寒之劑。復傷胃气。必致不起。

蓐勞癥治薛己曰。產後蓐勞。當扶養正气爲主。六君子湯加當歸。若脾肺气虛而咳嗽口漧。補中益气湯加麥冬﹑五味。若因中气虛而口漧頭暈。補中益气加蔓荊子。肝經血虛而肢體作痛。四物加參術。肝腎虛弱而自汗盜汗。寒熱往來。六味丸加五味。脾虛血弱。肚腹作痛。月水不調。八珍湯倍白術。脾虛血燥。皮膚瘙癢。加味逍遙散。大抵此癥。多因脾胃虛弱。飲食減少。以致諸經疲憊而作。當補脾胃。飲食一進。精气生化。諸髒有所倚賴。其病自愈。仍參虛損發熱方論主治。

積聚瘕癥治薛己曰。婦人食。由形气弱。須先調補脾胃爲主。而佐以消導。若形气充實。當先疏導。而佐以補脾胃。若气壅血滯而不行。宜用烏藥﹑蓬術﹑肉桂﹑當歸﹑桃仁﹑靑皮﹑木香等分爲末。每二錢。熱酒調下。名烏藥散。散而行之。如脾气虛而血不行。宜用四君芎歸。補而行之。若气郁而血不行。宜用歸脾湯。解而行之。若肝脾血燥而不行。宜加味逍遙散。淸而行之。大抵食積痞塊之爲有形。蓋邪气勝則實。眞气奪則虛。當養正辟邪。而積自除矣。又或問。一也。何以知是血。曰血外之。昏悶煩躁。迷妄驚狂。痰嘔汗多。骨熱肢冷。其蓄在下焦者。必臍下急結。外熱內痛。尺脈洪而數也。又曰。子和云。遺溺閉癃。陰痿浮痺。精滑白淫。皆男子之疝也。若血痼。月事不行。行後小腹有塊。或時移動。前陰突出。後陰痔核。皆女子之疝也。但女子不謂之疝。而謂之疝瘕。

乳疾形癥陳實功曰。初起紅赤腫痛。身微寒熱。無頭眩口漧微疼者順。已成。腫發熱疼痛。有時一囊結腫。

不侵別囊者輕。已潰。膿黃而稠。腫消痛漸止。四邊作癢生肌者順。潰後。膿水自止。腫痛自消。新肉易生。瘡口自合者順。初起一乳通痞大痛。不紅。寒熱。心煩嘔吐。不食者逆。已成。不熱不紅。堅硬如石。口漧不眠。胸痞食少者逆。

已潰不膿。正頭腐爛。腫勢愈髙。疼痛愈盛。流血者死。潰後肉色紫黑。痛苦連心。气日深。形體日削者死。初起發熱惡寒。頭眩體倦。六脈浮數。邪在表。宜散之。發熱無寒。惡心嘔吐。口漧作渴。胸膈不利者。宜淸之。憂鬱傷肝。

思慮傷脾。結腫堅硬微痛者。宜疏肝行气。已成腫發熱。疼痛有時已。欲作膿者。宜托裏消毒。膿已成而脹痛者。宜急開之。如脾胃虛弱。更兼補托。潰而不斂。膿水淸稀。腫不消。痛不止。大補气血。結核不知疼痛。久而漸大。破後流污水。宜養血淸肝。張介賓曰。產後乳自出。乃陽明胃气不固。當分有火無火。而泄不止。由气虛也。十全大補湯。

若陽明血熱而溢者。保陰煎。肝經怒火上衝。乳脹而溢者。加減一陰煎。乳多脹痛而溢者。用溫帛熨而散之。

卷六婦女雜病

治婦女雜病方

補中益气湯治形神勞倦。或飲食失節。以致脾胃虛損。淸气下陷。發熱頭痛。四肢倦怠。心煩肌瘦。日漸羸弱。

人參黃白術﹝各一錢﹞炙艸﹝五分﹞當歸陳皮﹝各七分﹞升麻柴胡﹝各二分﹞

本方加生地﹑花粉。名加味補中益气湯。

補肺湯治勞嗽。五臟虧損。晡熱發熱。自汗盜汗。唾痰喘逆。

人參黃紫菀五味子﹝各五分﹞熟地桑皮﹝各一錢﹞

入蜜少許。食後服。

滋陰百補丸治婦人勞傷气血。諸虛百損。五勞七傷。陰陽不和。乍寒乍熱。心腹疼痛。不思飲食。羸無力。

香附﹝一片﹐用酒醋鹽童便各浸一分焙﹞益母艸﹝半斤﹞當歸﹝六兩﹐酒洗﹞熟地﹝薑汁炒﹞川芎白術﹝各四兩﹞白芍﹝三兩﹞延胡索人參茯苓﹝各二兩﹞炙艸﹝一兩﹞

蜜丸。空心下五六十丸。

附子理中湯治眞陽不足。飲食難化。大便不實。腸鳴腹痛。飲食畏寒。手足逆冷。

人參白術炙艸漧薑附子等分。每咀片四錢。加姜十片煎。

十全大補湯治婦人冷勞最妙。

人參白術茯苓炙艸當歸白芍川芎熟地黃肉桂﹝各二錢﹞

逍遙散治血虛勞倦。五心煩熱。肢體疼痛。頭目昏重。心忡頰赤。口燥咽漧。發熱盜汗。減食嗜臥。及血熱相搏。月水不調。臍腹眼痛。寒熱如瘧。又主室女血弱陰虛。榮衛不和。痰嗽潮熱。肢體羸瘦。漸成骨蒸。

當歸﹝酒洗﹞白芍﹝酒炒﹞茯苓柴胡﹝各一錢﹞炙艸﹝五分﹞

加姜三片﹑薄荷少許。一方無薄荷。加麥冬二十粒。如熱甚。加丹皮﹑山梔。骨蒸。加知母﹑地骨皮。咳嗽。加五味子﹑紫菀。吐痰。加半夏﹑貝母﹑栝蔞仁。飲食不消。加山楂﹑神曲。發渴。加麥冬﹑花粉。胸中作熱。加黃連﹑山梔。心慌。加遠志﹑棗仁。吐血。加阿膠﹑生地﹑丹皮。自汗。加黃﹑棗仁。久瀉。加炒黑漧薑。徧身痛。加羌活﹑防風﹑川芎。以利關節。手足顫掉。加防風﹑荊芥﹑薄荷。气惱胸膈痞悶。加枳實﹑靑皮﹑香附。怒气傷肝。眼目昏花。

加龍膽﹑黃連﹑山梔。小腹痛。加香附﹑延胡索。經閉不通。加桃仁﹑紅花﹑蘇木。左腹血塊。加三稜﹑蓬術﹑桃仁﹑紅花。右腹气塊。加木香﹑檳榔。

白茯苓散治產後蓐勞。頭目四肢疼痛。寒熱如瘧。

茯苓﹝一兩﹞四物湯﹝各五錢﹞黃﹝炙﹞人參肉桂﹝各五錢﹞

先以水三盞。煮豬腰一對。姜三棗三。至二盞。煎藥。

黃丸治蓐勞寒熱進退。頭目眩痛。骨節酸疼。气力羸乏。

黃鱉甲當歸﹝各一兩﹞川芎白芍肉桂川斷肉蓯蓉柏子仁牛膝沈香枳殼﹝各七錢半﹞五味熟地﹝各五錢﹞

蜜丸。

人參鱉甲散治動作勞傷蓐勞。

鱉甲黃﹝各一兩﹞牛膝﹝七錢半﹞人參茯苓當歸白芍麥冬熟地桃仁桂心甘艸桑寄生﹝各五錢﹞川斷﹝二錢半﹞

先煮豬腰一對。姜五棗三。取汁。入藥末二錢。蔥白三寸。烏梅一个。荊芥五穗。煎服。

胡氏牡丹散治產後虛羸。發熱自汗。欲變蓐勞。

當歸白芍人參五加皮地骨皮﹝各五錢﹞丹皮﹝三錢﹞桂心沒藥﹝各二錢﹞

每末二錢。入開元錢一枚。麻油蘸之。煎服。煎不可攪。喫不可吹。

柏子仁丸治血虛有火成勞。

柏子仁牛膝捲柏﹝各五錢﹞澤蘭川斷﹝各二兩﹞熟地﹝三兩﹞

煉蜜丸。

澤蘭湯治同上。並與前方兼服。

澤蘭﹝三兩﹞當歸白芍﹝各一兩﹞甘艸﹝五錢﹞

每粗末五錢。煎服。

皂莢散治黃瘕導方。

川椒皂莢﹝各一兩﹞細辛﹝兩半﹞

爲末。以三角囊。大如指。長二寸。貯之。納陰中。欲便則出之。便已復納之。惡血出。洗以溫湯。三日勿近男子。

療靑瘕坐導方照方治。

戎鹽﹝一升﹞炙皂莢﹝五錢﹞細辛﹝一兩﹞

治法照前方。但臥。瘕當下。靑如葵汁。養之如產法。

療燥瘕方照方治。

大黃如雞子許漧薑﹝二兩﹞黃連﹝三兩﹞濃朴﹝四兩﹞桂心郁李仁﹝各一兩﹞虫﹝熬三枚﹞雞肫黃﹝炙一枚﹞

每末三錢。淸早酒服。瘕當下。養如產法。三月勿交。無子者當有。

療血瘕方照方治。

大黃當歸﹝各半兩﹞皂莢山萸﹝各一兩﹞細辛戎鹽﹝各二錢半﹞

豬脂丸如指大。每一丸。綿裹納陰中。正坐良久。瘕當下。養如乳婦法。

桃仁煎治血瘕血積。經候不通。

桃仁大黃﹝各一兩﹞虻虫﹝炒五錢﹞朴硝﹝另研一錢﹞

醋二升半。煎取升半。下大黃﹑桃仁﹑虻虫。攪。煎至可丸。下硝攪勻。出之。丸梧子大。前一日不喫晚飯。五更溫水下五丸。日午下如赤豆汁。或如雞肝蝦蟆衣狀。未下再服。如鮮血來。卽止。隨以調補气血藥補之。气虛血弱者忌用。

療脂瘕方照方治。

皂莢﹝七錢半﹞礬石﹝燒二錢半﹞五味川椒漧薑細辛﹝各五錢﹞

爲末。香脂和丸。大豆許。著男子陰頭以合陰陽。不三行。其瘕卽愈。

導散方治同上。

皂莢﹝炙﹞吳萸當歸﹝各一兩﹞川椒漧薑大黃戎鹽﹝各二兩﹞細辛礬石﹝燒﹞五味﹝各二分﹞

爲末。以絹袋如指大。長三寸。盛滿。納陰中。坐臥隨意。只勿走。小便時去之。別換新者。

療狐瘕方照方治。

取新死鼠一枚。裹新絮。塗黃土。穿地坎。足沒鼠身。置其中。桑柴火灼其上一日一夜。出之。研爲末。肉桂心末二錢半。酒服二方寸匕。病當下。甚者不過再服。

療蛇瘕方照方治。

大黃黃芩芒硝﹝各半兩﹞甘艸﹝大如指者一尺炙﹞烏賊魚骨﹝二枚﹞皂莢﹝酥炙六枚﹞

水六升。煮數沸。去渣。下硝。適寒溫服之。十日一劑。空腹服之。瘕當下。

療鱉瘕方照方治。

大黃﹝兩半﹞漧薑側子﹝各五錢﹞附子人參﹝各三錢七分半﹞虫﹝一寸匕﹞桂心﹝一兩二錢半﹞細辛﹝各七錢半﹞白術﹝一兩﹞

爲末。酒服。方寸匕。日三。

麝香丸治婦人癖冷气。兼疰气心腹痛不可忍。

麝香﹝另研五錢﹞阿魏﹝二錢半﹞五靈脂三稜﹝各七錢半﹞桃仁﹝七錢﹞芫花﹝醋炒﹞檳榔﹝各一兩﹞

蓬術桂心沒藥當歸木香﹝各五錢﹞

飯丸。每十丸。淡醋湯下。不拘時。

漧漆散治婦人疝瘕。久不消。令人黃瘦羸。兩脇妨悶。心腹疼痛。

漧漆﹝炒﹞木香芫花﹝醋炒﹞赤芍桂心當歸琥珀﹝另研﹞川芎﹝各半兩﹞大黃﹝炒二兩﹞牛膝﹝七錢半﹞桃仁﹝一兩﹞麝香﹝二錢半﹞

每末一錢。不拘時酒下。

黑神丸治疝瘕。

神曲茴香﹝各四兩﹞川椒丁香﹝各五錢﹞檳榔﹝四枚﹞漆﹝六兩﹐半生半用重湯煮半日令香﹞

上除椒漆外。皆半生半炒爲細末。用前生熟漆和丸彈子大。又用茴香末十二兩。鋪陰地蔭幹。候幹。並茴香收器中。

至極幹。去茴。治腎气膀胱癖。及疝墜五膈。血崩。產後諸血。漏下赤白。並一丸。分四服下。死胎一丸。皆綿灰酒下。難產。炒葵子四十九枚搗碎。酒煎下。諸疾不過三服。气十服。膈气瘕五服。血瘕三丸。當瘥。

見丹治寒客下焦。血气閉塞而成瘕。日以益大。狀如懷子。名曰石瘕。

炮附﹝四錢﹞鬼箭羽紫石英﹝各三錢﹞澤瀉肉桂延胡索木香﹝各二錢﹞血竭﹝另研錢半﹞

水蛭檳榔﹝二錢半﹞桃仁﹝另研三十个﹞三稜﹝五錢﹞大黃﹝七錢﹞

酒糊丸。每三十丸。醋湯食前下。

椒仁丸治先經斷。後浮腫。血化爲水。名曰血分。

椒仁千金子﹝去皮研﹞甘遂炮附子郁李仁黑牽牛五靈脂當歸延胡索吳萸﹝各五錢﹞芫花﹝醋浸﹞石膏﹝各三錢﹞膽礬﹝一錢﹞靑斑蝥﹝各十个﹞

麵糊丸。梧子大。每陳皮湯下一丸。

葶藶丸治先小便不利。後浮腫。水化爲血。名曰水分。

甜葶藶﹝炒另研﹞千金子﹝另研各五錢﹞榦筍末﹝一兩﹞

棗肉丸梧子大。每七丸。扁竹湯下。如大便利者。減葶藶﹑千金各一錢。加白術五錢。

人參丸治經脈不利。血化爲水。名曰血分。

人參當歸大黃﹝紙裹蒸切炒﹞瞿麥穗桂心赤芍茯苓﹝各半兩﹞甜葶藶﹝炒研一錢﹞

蜜丸。每十五丸至二三十丸。空心米湯下。

抑气散治气盛於血。

香附﹝四兩﹞陳皮茯苓甘艸﹝各一兩﹞

異香四神散治同上。

香附﹝四錢﹞陳皮烏藥﹝各二錢﹞甘艸﹝一錢﹞姜棗人參荊芥散治婦女虛勞。

人參荊芥生地柴胡棗仁鱉甲白術枳殼羚羊角﹝各七分半﹞桂心川芎當歸防風丹皮赤芍甘艸﹝各五分﹞姜﹝二片﹞

加味逍遙散治同上。

柴胡白芍當歸白術茯苓甘艸加知母地骨皮山梔黃柏桔梗麥冬生地滋血湯治同上。

當歸白芍山藥黃﹝炙﹞熟地﹝各錢半﹞人參川芎茯苓﹝各七分﹞

滋陰地黃丸治同上。

熟地﹝四兩﹞山萸山藥天冬麥冬生地知母貝母當歸香附﹝各二兩﹞茯苓丹皮澤瀉﹝各兩半﹞蜜丸。

茯神湯治同上。

茯神﹝錢半﹞茯苓人參菖蒲﹝各一錢﹞赤芍﹝五分﹞

橘歸湯治血綫。

橘紅﹝四兩﹞當歸﹝二兩﹞蜜丸。酒下。

神仙聚寶丹治積塊。

琥珀﹝另研﹞當歸﹝各一兩﹞乳香沒藥﹝俱另研各二錢半﹞朱砂﹝另研﹞木香﹝另研﹞麝香﹝另研各一錢﹞

水丸。每兩作十五丸。每服一丸。酒磨。溫酒下。

淸心蓮子飲治心煩發渴。

車前子地骨皮麥冬黃芩炙艸﹝各錢半﹞蜜黃人參茯苓石蓮肉﹝各七分半﹞

一方加遠志﹑菖蒲各一錢。發熱。加柴胡﹑薄荷。

卷六婦女雜病

附錄前人效方

益母艸丸治婦人骨蒸勞瘦。月候不通。心神煩熱。四肢疼痛。不能飲食。

益母艸靑蒿﹝各二斤﹞桃枝柳枝﹝各一握長一尺﹞

先銼四味。用童便一斗。煎三升。去渣。熬成膏。再用柴胡犀角屑赤芍﹝各一兩﹞鱉甲﹝二兩﹞桃仁泥﹝五兩﹞天靈蓋﹝酥炙微赤﹞朱砂木香炙艸﹝各二兩﹞麝香﹝五錢﹞

用前膏搗丸。每三十丸。烏梅甘艸湯下。不拘時。

