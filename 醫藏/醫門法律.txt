

醫門法律淸

諭昌

自序

醫之爲道大矣﹐醫之爲任重矣。中上之醫﹐千里百年﹐目未易覯﹔最上之醫﹐天下古今﹐指未易屈。世之言醫者何

夥耶﹖恃聰明者﹐師心傲物﹐擇焉不精﹐𨿽曰屢中﹐其失亦屢多。守門庭者﹐畫焉不入﹐自窒死機﹐縱未敗事﹐已咎在

誤時。工邪僻者﹐心粗識劣﹐騖險絕根﹐偶墮其術﹐已慘同嬰刃。病者苦醫之聚會盈庭﹐具曰予聖。淺者售﹔僞者售﹔

圓滑者售﹔而以其身命爲嘗試。醫者苦病之毫釐千里﹐動罹顚躓。方難憑﹔脈難憑﹔師傳難憑﹔而以人之身命爲嘗試。

所以人之有生﹐水火﹑刀兵﹑禽獸﹑王法所傷殘﹐不若疾厄之廣。人之有死﹐夭魔﹑外道﹑餓鬼﹑畜類之苦趣﹐不若地

獄之慘。醫以心之不明﹐術之不明﹐習爲格套﹐牢籠病者。遂至舉世共成一大格套﹐遮天蔽日﹐造出地獄﹐徧滿鐵圍山

界﹐其因其果﹐彰彰如也。經以無明爲地獄種子﹐重重黑暗﹐無繇脫度﹐豈不哀哉﹖昌也閉目茫然﹐惟見其暗﹐然見暗

不可謂非明也。野岸漁燈﹐荒村螢照﹐一隙微明﹐舉以點綴醫門千年黯汶﹐擬定法律﹐爲率由坦道﹐聊以行其佛事耳。

然微明而洗髮黃岐仲景之大明﹐明眼得此﹐閉門造車﹐出門合轍﹐自能立於無過。卽淺見寡聞﹐苟知因果不昧﹐敬愼存

心﹐日引月伸﹐以此照其膽﹐破其昏﹐而漸充其識。本地風光﹐參前倚衡﹐亦何愚而不朗澈也耶﹖先聖張仲景生當漢末﹐

著《傷寒雜病論》﹐維時佛法初傳中土﹐無一華五葉之盛﹐而性光所攝﹐早與三世聖神﹑諸佛諸祖把手同行﹐眞醫門之

藥

王菩薩﹑藥上菩薩也。第其福緣不及我佛如來億萬分之一分﹐閱百年再世﹐寢失其傳。後人莫繇仰溯淵源﹐然且競相彼

揣此摩﹐各呈識大識小之量﹐亦性光所攝無窮極之一斑矣。我佛如來累劫中爲大醫王﹐因病立方﹐隨機施藥﹐普度眾生。

最後一生重補其充足圓滿之性量八萬四千法門﹐門門朗澈底裏﹐諸有情微逗隙光者﹐咸得隨機一門深入﹐成其佛道。與

過去未來現下盡虛空法界無量億諸佛諸菩薩光光相蕩﹐於諸佛諸菩薩本願本行﹐經咒偈言﹐屢劫宣揚不盡者﹐光中莫不

彰示微妙﹐具足滅度。後阿難尊者證其無學﹐與我佛如來知見無二無別﹐乃得結集三藏十二部經典﹐永作人天眼目﹐濟

度津梁。夫諸佛菩薩眞實了義﹐從如來金口所宣﹐如來口宣﹐又從阿難手集。昌苟性地光明﹐流之筆墨﹐足以昭示學人。

胡不自澈須眉﹐臟腑中陰﹐優遊幾席﹐充滿天赫地耀古輝今之量。直與黃岐仲景兩光攝合﹐宣揚妙義﹐傾刻無欠無餘﹐

乃日弄向導﹐向棘栗蓬中葛藤窠裏﹐與昔賢校短論長﹐爲五十步百步之走﹐路頭差別﹐莫此爲甚。發刻之稿凡十易﹐已

刻之板凡四更﹐惟恐以凡人知見﹐雜揉聖神知見﹐敗絮補葺美錦﹐然終不能免也。甚於風﹑寒﹑暑﹑濕﹑燥﹑火六气及

雜證多門﹐殫一生力補之﹐不能盡補﹔卽殫千生力補之﹐不能盡補﹐從可推也。途窮思返﹐斬絕意識﹐直截皈禪﹐通身

汗下﹐險矣﹗險矣﹗尙敢漫言殊途同歸也哉﹖此重公案﹐俟可補乃補之耳。

順治十五年上元吉旦﹐南昌諭昌嘉言老人﹐時年七十有四序。

卷一一明望色之法

望色論﹝附律一條﹞

諭昌曰﹕人之五官百骸﹐賅而存者﹐神居之耳。色者神之旗也﹐神旺則色旺﹔神衰則色衰﹔神藏則色藏﹔神露則色

露。帝王之色﹐龍文鳳彩。神仙之色﹐嶽翠山光。榮華之色﹐珠明玉潤。壽之色﹐柏古松蒼。乃至貧夭之色﹐重濁晦

滯﹐枯索堊黧﹐莫不顯呈於面。而病成於內者﹐其色之著見﹐又當何如﹖《內經》舉面目爲望色之要﹐謂面黃目靑﹑面

黃目赤﹑面黃目白﹑面黃目黑者﹐皆不死。面靑目赤﹑面赤目白﹑面靑目黑﹑面黑目白﹑面赤目靑﹐皆死。蓋以黃爲中

土之色﹐病患面目顯黃色﹐而不受他色所侵則吉。面目無黃色﹐而惟受他色所侵則凶。𨿽目色之黃﹐濕深熱熾﹐要未可

論於死生之際也。然五臟善惡之色﹐見於面者﹐額頰鼻頤﹐各有分部﹕《刺熱篇》謂肝熱病者﹐左頰先赤。心熱病者﹐額

先赤。脾熱病者﹐鼻先赤。肺熱病者﹐右頰先赤。腎熱病者﹐頤先赤。病𨿽未發﹐見赤色者刺之﹐名曰治未病。是則五

髒分部﹐見於面者﹐在所加察﹐不獨熱病爲然矣。然更有進焉﹐則目下之精明﹐鼻間之明堂是也。《經》謂精明五色者﹐

气之華也。是五臟之精華﹐上見爲五色﹐變化於精明之間。某色爲善﹐某色爲惡﹐可先知也。謂容色見上下左右﹐各在

其要。是明堂上下左右﹐可分別其色之逆從﹐並可分別男女色之逆從﹐故爲要也。察色之妙﹐無以加矣。仲景更出精微

一法﹐其要則在中央鼻準﹐毋亦以鼻準﹐在天爲鎭星﹐在地爲中嶽﹐木金水火四藏﹐病气必歸並於中土耶。其謂鼻頭色

靑﹐腹中苦冷痛者死﹐此一語獨刊千古。後人每恨《卒病論》亡﹐莫由上溯淵源﹐不知此語正其大旨也。蓋厥陰肝木之

靑色﹐挾腎水之寒威﹐上徵於鼻﹐下徵於腹﹐是爲暴病﹐頃之亡陽而卒死耳。其謂鼻頭色微黑者﹐有水气﹐又互上句之

意。見黑𨿽爲腎陰之色﹐微黑且無腹痛﹐但主水气﹐而非暴病也。謂色黃者﹐胸上有寒﹐寒字《傷寒論》中﹐多指爲痰﹐

言胸有積痰也。謂色白者亡血﹐白者肺之色﹐肺主上焦以行營衛﹐營不充則鼻色白﹐故知亡血也。謂設微赤非時者死﹐

火之色歸於土﹐何遽主死﹖然非其時而有其气﹐則火非生土之火﹐乃克金之火﹐又主髒燥而死矣。次補察目一法﹐謂其

目正圓者不治。次補察面五法﹐謂色靑爲痛﹐色黑爲勞﹐色赤爲風﹐色黃者便難﹐色鮮明者有畱飲﹐黃色鮮明爲畱飲﹐

又卽色黃者胸上有寒之互辭。語語皆表章《內經》﹐補其未備﹐故可法可傳也。色之善者﹐靑如翠羽﹐赤如雞冠﹐黃如

蟹腹﹐白如豕膏﹐黑如烏羽。色之惡者﹐靑如艸玆﹐赤如血﹐黃如枳實﹐黑如﹐白如枯骨。五臟有精華則色善﹐無

精

華則色惡﹐初非以靑黑爲大忌也。未病先見惡色﹐病必惡。《靈樞》謂赤色出於兩顴﹐大如拇指﹐病𨿽小愈﹐必卒死。

黑色出於天庭﹐大如拇指﹐必不病而卒死﹐義與容色見明堂上下左右同﹐而此爲暴病耳。若夫久病之色﹐必有受病之應。

肺熱病者﹐色白而毛敗應之。心熱病者﹐色赤而絡脈溢應之。肝熱病者﹐色蒼而爪枯應之。脾熱病者﹐色黃而肉蠕動應

之。腎熱病者﹐色黑而齒槁應之。夫病應其色﹐庸工亦多見之﹐然冀噓枯澤槁於無益之日﹐較之治未病者﹐不啻倍蓰無

算矣。更有久見病色﹐其人原不病者﹐庸工且心炫而竊疑之﹐殊不知此絡脈之色﹐不足畏也。蓋陰絡之色﹐隨其經而不

變﹐色之變動無常者﹐皆陽絡之色也。寒多則凝泣﹐凝泣則靑黑。熱多則淖澤﹐淖澤則黃赤。《內經》謂此皆無病﹐何

反怪之耶﹖然而察色之法﹐亦有其傳。岐伯謂生於心﹐如以縞裹朱。生於肺﹐如以縞裹紅。生於肝﹐如以縞裹紺。生於

脾﹐如以縞裹黃。生於腎﹐如以縞裹紫。縞﹐素白也﹐加於朱﹑紅﹑紺﹑黃﹑紫之上﹐其內色耀映於外﹐若隱若見。

面色由肌內而透於外﹐何以異此﹖所以察色之妙﹐全在察神。血以養气﹐气以養神﹐病則交病。失睡之人﹐神有饑色。

喪亡之子﹐神有呆色﹐气索自神失所養耳。小兒布痘﹐壯火內動﹐兩目先現水晶光。不俟痘發﹐大劑壯水以制陽光﹐俾

毒火一綫而出﹐不致燎原﹐可免劫厄。古今罕及此者﹐因並志之。

【律一條】

凡診病不知察色之要﹐如舟子不識風汛﹐動罹復溺﹐鹵莽粗疏﹐醫之過也。

卷一一明聞聲之法

聞聲論﹝附律二條﹞

諭昌曰﹕聲者﹐气之從喉舌而宣於口者也。新病之人﹐聲不變。小病之人﹐聲不變。惟久病苛病﹐其聲乃變。迨聲

變﹐其病機顯呈而莫逃﹐所可聞而知之者矣。《經》云﹕聞而知之謂之神﹐果何修而若是﹖古人聞隔垣之呻吟叫哀﹐未

見其形﹐先得其情﹐若精心體驗﹐積久誠通。如瞽者之耳偏聰﹐豈非不分其心於目耶﹖然必問津於《內經》《金匱》﹐

以求生心變化﹐乃始稱爲神耳。《內經》本宮商角徵羽五音﹐呼笑歌哭呻五聲﹐以參求五臟表裏虛實之病。五气之邪﹐

其謂肝木在音爲角﹐在聲爲呼﹐在變動爲握。心火在音爲徵﹐在聲爲笑﹐在變動爲憂。脾土在音爲宮﹐在聲爲歌﹐在變

動爲噦。肺金在音爲商﹐在聲爲哭﹐在變動爲咳。腎水在音爲羽﹐在聲爲呻﹐在變動爲栗。變動者﹐遷攺其常志也﹐以

一聲之微﹐分別五臟﹐並及五臟變動﹐以求病之善惡﹐法非不詳。然人之所以主持一身者﹐尢在於气與神焉。《經》謂

中盛藏滿﹐气勝傷恐者﹐聲如從室中言﹐是中气之濕也。謂言而微﹐終日乃復言者﹐此奪气也。謂言語善惡﹐不避親疏

者﹐此神明之亂也。是聽聲中﹐並可得其神气之變動﹐義更精矣。《金匱》復以病聲內合病情﹐謂病患語聲寂寂然喜驚

呼者﹐骨節間病。

語聲喑喑然不徹者﹐心膈間病。語聲啾啾然細而長者﹐頭中病。只此三語﹐而下中上三焦受病﹐莫不有變動可徵﹐妙義

天開﹐直可隔垣洞晰。語聲寂寂然者﹐不欲語而欲嘿也。靜嘿統屬三陰﹐此則顓系厥陰所主。何以知之﹖厥陰在志爲驚﹐

在聲爲呼﹐病本緘默﹐而有時驚呼﹐故知之耳。惟在厥陰﹐病必深入下焦骨屬筋節間也。喑喑然聲出不徹者﹐聲出不揚

也。胸中大气不轉﹐出入升降之機﹐艱而且遲﹐是可知其病在中焦胸膈間也。啾啾然細而長者﹐謂其聲自下焦陰分而上。

緣足太陽主气﹐與足少陰爲表裏﹐所以腎邪不劑頸而還﹐得從太陽部分﹐達於巓頂。腎之聲本爲呻﹐今腎气從太陽經脈﹐

直攻於上﹐則腎之呻並從太陽變動﹐而啾喞細長﹐爲頭中病也。得仲景此段更張其說﹐而聽聲察病﹐愈推愈廣。所以書

不盡言﹐學人當自求無盡之藏矣。

【律二條】

凡聞聲﹐不能分呼笑歌哭呻﹐以求五臟善惡﹐五邪所幹﹐及神气所主之病者﹐醫之過也。

凡聞聲﹐不別雌雄長短﹐出於三焦何部者﹐醫之過也。

卷一一明辧息之法

辧息論﹝附律一條﹞

諭昌曰﹕息出於鼻﹐其气布於膻中。膻中宗气﹐主上焦息道﹐恆與肺胃關通﹐或淸而徐﹐或短而促﹐咸足以占宗气

之盛衰。所以《經》云﹕乳之下﹐其動應衣﹐宗气泄也。人顧可奔迫無度﹐令宗气盛喘數急﹐有餘反成不足耶﹖此指呼

出爲息之一端也。其謂起居如故而息有音﹐此肺之絡脈逆也。不得臥而息有音者﹐是陽明之逆也。益見布息之气﹐關通

肺胃﹐又指呼出爲息之一端也。呼出心肺主之﹔吸入腎肝主之﹔呼吸之中﹐脾胃主之。故惟脾胃所主中焦﹐爲呼吸之總

持。設气積賁門不散﹐而阻其出入﹐則危急存亡非常之候。善養生者﹐俾賁門之气﹐傳入幽門﹐幽門之气﹐傳二陰之竅

而出﹐乃不爲害。其上焦下焦﹐各分呼出吸入﹐未可以息之一字﹐統言其病矣。此義惟仲景知之﹐謂息搖肩者心中堅﹐

息引胸中上气者咳﹐息張口短气者﹐肺痿唾沫。分其息顓主乎呼﹐而不與吸並言﹐似乎創說。不知仲景以述爲作﹐無不

本之《內經》﹐昌前所擬呼出爲息二端﹐不足盡之。蓋心火乘肺﹐呼气奔促﹐勢有必至。呼出爲心肺之陽﹐自不得以肝

腎

之陰混之耳。息搖肩者﹐肩隨息動﹐惟火故動也。息引胸中上气咳者﹐肺金收降之令不行﹐上逆而咳﹐惟火故咳也。張

口短气﹐肺痿唾沫﹐又金受火形不治之證﹐均以出气之粗﹐名爲息耳。然則曷不徑以呼名之耶﹖曰﹕呼中有吸﹐吸中有

呼﹐剖而中分﹐聖神所不出也。但以息之出者主呼之病﹐而息之入者主吸之病﹐不待言矣。《經》謂乳子中風熱﹐喘鳴肩

息﹐以及息有音者﹐不一而足。惟其不與吸並言﹐而吸之病轉易識別﹐然尙恐後人未悉﹐復補其義云﹕吸而微數﹐其病

在中焦實也﹐當下之卽愈﹐虛者不治。在上焦者其吸促﹐在下焦者其吸遲﹐此皆難治。呼吸動搖振振者不治﹐見吸微且

數﹐吸气之往返於中焦者速﹐此必實者下之﹐通其中焦之壅而卽愈。若虛則肝腎之本不固﹐其气輕浮脫之於陽﹐不可治

矣。昌前所指賁門幽門不下通﹐爲危急存亡非常之候者此也。在上焦者其吸促﹐以心肺之道近其眞陰之虛者﹐則從陽火

而升﹐不入於下。故吸促﹐是上焦未嘗不可候其吸也。下焦者其吸遲﹐肝腎之道遠其元陽之衰者﹐則困於陰邪所伏﹐卒

難升上﹐故吸遲。此眞陰元陽受病﹐故皆難治。若呼吸往來﹐振振動搖﹐則營衛往返之气已索﹐所存呼吸一綫耳﹐尙可

爲哉﹖學人先分息之出入﹐以求病情﹐旣得其情﹐合之愈益不爽。若但統論呼吸﹐其何以分上中下三焦所主乎﹖噫﹗微

矣。

【律一條】

凡辧息﹐不分呼出吸入以求病情﹐毫釐千里﹐醫之過也。

卷一一明胸中大气之法

大气論﹝附律一條﹞

諭昌曰﹕天積气耳﹐地積形耳﹐人气以成形耳。惟气以成形﹐气聚則形存﹐气散則形亡。气之關於形也﹐豈不巨哉﹖

然而身形之中﹐有營气﹑有衛气﹑有宗气﹑有臟腑之气﹑有經絡之气﹐各爲區分。其所以統攝營衛﹑臟腑﹑經絡﹐而令

充周無間﹐環流不息﹐通體節節皆靈者﹐全賴胸中大气﹐爲之主持。大气之說﹐《內經》嘗一言之﹐黃帝問地之爲下否乎﹖

岐伯曰﹕地爲人之下﹐太虛之中者也。曰﹕馮乎﹐曰﹕大气舉之也。可見太虛寥廓而其气充周磅因礡﹐足以包舉地

之積形而四虛無著﹐然後寒﹑暑﹑燥﹑濕﹑風﹑火之气﹐六入地中而生其化。設非大气足以苞地於無外﹐地之震崩墜陷﹐

且不可言。胡以巍然中處而永生其化耶﹖人身亦然﹐五臟六腑﹐大經小絡﹐晝夜循環不息﹐必賴胸中大气﹐斡旋其間。

大气一衰﹐則出入廢﹐升降息﹐神機化滅﹐气立孤危矣。如之何其可哉﹐《金匱》亦常一言之﹐曰﹕營

衛相得﹐其气乃行﹔大气一轉﹐其气乃散。見營衛兩不和諧﹐气卽痺而難通。必先令營衛相得﹐其气並行不悖﹐後乃俟

胸中大气一轉﹐其久病駁劣之气始散。然則大气之關於病機若此﹐後人不一表章﹐非缺典乎﹖或謂大气卽膻中之气﹐所

以膻中爲心﹐主宣布政令﹐臣使之官。然而參之天運膻中臣使﹐但可盡寒暑燥濕風火六入之職﹐必如太虛中﹐空洞穆﹐

無可名象﹐包舉地形﹐永奠厥中﹐始爲大气。膻中旣爲臣使之官﹐有其職位矣﹐是未可言大气也。或謂大气卽宗气之別

名﹐宗者尊也主也﹐十二經脈﹐奉之爲尊主也。詎知宗气與營气﹑衛气﹐分爲三隧﹐旣有隧之可言﹐卽同六入地中之气﹐

而非空洞無著之比矣。膻中之診﹐卽心包絡。宗气之診在左乳下﹐原不與大气混診也。然則大气於何而診之﹖《內經》

明明指出﹐而讀者不察耳。其謂上附上﹐右外以候肺﹐內以候胸中者﹐正其診也。肺主一身之气﹐而治節行焉。胸中包

舉肺气於無外﹐故分其診於右寸主气之天部耳。《金匱》獨窺其微﹐舉胸痺心痛短气﹐總發其義於一門。有謂气分心下

堅大如盤﹐邊如旋杯﹐水飲所作。形容水飲久積胸中不散﹐傷其之气﹐乃至心下堅大如盤﹐遮蔽大气不得透

過﹐只從旁邊轆轉﹐如旋杯之狀﹐正舉空洞之位水飲占據爲言。其用桂枝去芍藥﹐加麻黃﹑附子﹐以通胸中陽气者﹐陽

主開﹐陽盛則有開無塞﹐而水飲之陰可見耳。其治胸痺心痛諸方﹐率以薤白白酒爲君﹐亦通陽之義也。若胸中之陽不

虧﹐可損其有餘﹐則用枳術湯足矣。用枳必與術各半﹐可過損乎﹖識此以治胸中之病﹐寧不思過半乎﹖人身神藏五﹐形

藏四﹐合爲九藏﹐而胸中居一焉。胸中𨿽不藏神﹐反爲五神之主﹐孟子之善養浩然﹐原思之歌聲若出金石﹐其得全於天﹐

不受人損爲何如。今人多暴其气而罔顧﹐迨病成﹐復損其气以求理。如本艸云枳殼損胸中至髙之气﹐亦有明言﹐何乃恣

行無忌耶﹖總由未識胸中爲生死第一關耳。特於辧息之餘﹐補大气論以明之。

【律一條】

凡治病﹐傷其胸中正气﹐致令痞塞痺痛者﹐此爲醫咎。𨿽自昔通獘﹐限於不知﹐今特著爲戒律﹐不可獲罪於冥冥矣。

卷一一明問病之法

問病論﹝附律一條﹞

諭昌曰﹕醫仁術也﹐仁人君子﹐必篤於情。篤於情﹐則視人猶己﹐問其所苦﹐自無不到之處。古人閉戶塞牖﹐系之

病者﹐數問其情﹐以從其意﹐誠以得其歡心。則問者不覺煩﹐病者不覺厭﹐庶可詳求本末﹐而治無誤也。如嘗貴後賤﹐

病名脫營。嘗富後貧﹐病名失精。以及形志苦樂﹐病同法異﹔飲食起居﹐失時過節﹔憂愁恐懼﹐蕩志離魂﹔所喜所惡﹐

气味偏殊﹔所宜所忌﹐稟性迥異﹔不問何以相體裁方耶﹖所以入國問俗﹐入家問諱﹐上堂問禮﹐臨病患問所便。便者﹐

問其居處動靜陰陽寒熱性情之宜。如問其爲病熱﹐則便於用寒﹔問其爲病寒﹐則便於用熱之類﹐所謂順而施之也。人多

偏執己見﹐逆之則拂其意﹐順之則加其病﹐莫如之何。然苟設誠致問﹐明告以如此則善﹐如彼則敗﹐誰甘死亡﹐而不降

心以從耶﹖至於受病情形﹐百端難盡。如初病口大渴﹐久病口中和﹐若不問而槪以常法治之﹐寧不傷人乎﹖如未病素脾

約﹐才病忽便利﹐若不問而計日以施治﹐寧不傷人乎﹐如未病先有錮疾﹐已病重添新患﹐若不問而槪守成法治之﹐寧不

傷人乎﹖如疑難證﹐著意對問﹐不得其情﹐他事間言﹐反呈眞面。若不細問﹐而急遽妄投﹐寧不傷人乎﹖病形篇謂問

其病﹐知其處﹐命曰工。今之稱爲工者﹐問非所問。諛佞其間﹐病者欣然樂從。及病增更醫﹐亦復如是。乃至徨醫藥﹐

偶遇明者﹐仍復不投。此宜委曲開導﹐如對君父﹐未可飄然自外也。更可怪者﹐無知戚友探問﹐忘其愚陋﹐彊逞明能﹐

言虛道實﹐指火稱痰﹐抑孰知其無責而易言耶﹖坐令根據傍迎合﹐釀成末流﹐無所底止﹐良足悼矣。吾徒其明以律己﹐誠

以動人﹐共砥狂瀾乎。

【律一條】

凡治病﹐不問病患所便﹐不得其情﹐艸艸診過﹐用藥無據﹐多所傷殘﹐醫之過也。

卷一一明切脈之法

切脈論﹝附律一條﹞

諭昌曰﹕脈者﹐開天辟地﹐生人之總司有常﹐而不間斷者也。是故天有三垣九道﹐而七政並行於其間﹐若運璇璣者﹐

天之脈也。地有九州四海﹐而經脈會通於其間﹐若施八索者﹐地之脈也。人有五臟六腑﹐十二經十五絡﹐而營衛充灌於

其間﹐若環轉者﹐人之脈也。上古聖神﹐首重切脈﹐𨿽精微要渺﹐莫不顯傳。然以其精微要渺也﹐後人轉摹轉失﹐竟成

不傳之絕學。有志於切脈者﹐必先凝神不分﹐如學射者先學不瞬﹐自爲深造﹐庶乎得心應手﹐通於神明。夫豈一蹴可幾﹐

然必下指部位分明﹐盡破紛紜﹐坦然由之無疑﹐乃有豁然貫通之日。否則童而習之﹐白首不得。徒以三指一按﹐虛應故

事﹐可鄙孰甚。且如心與小腸同診﹐肺與大腸同診﹐有識者咸共非之。只以指授無人﹐未免姑仍其陋。毋亦謂心之脈絡

小腸﹐小腸之脈絡心﹔肺之脈絡大腸﹐大腸之脈絡肺﹐較他府之不相絡者﹐此爲近之耶。不知此可以論病機﹐如心移熱

於小腸﹐肺移熱於大腸之類﹐不可以定部位也。部位之分﹐當求詳於《素問》。而參合於《靈樞》。部位一定﹐胸中茅塞

頓開﹐指下精微畢透﹐何快如之。《素問》謂尺內兩傍﹐則季脇也﹐尺外以候腎﹐尺裏以候腹。中附上﹐左外以候肝﹐

內

以候膈﹐右外以候胃﹐內以候脾。上附上﹐右外以候肺﹐內以候胸中﹐左外以候心﹐內以候膻中。前以候前﹐後以候後﹐

上竟上者﹐胸喉中事也﹔下竟下者﹐少腹腰股膝脛足中事也。又謂下部之天以候肝﹐地以候胃﹐人以候脾胃之气。中部

之天以候肺﹐地以候胸中之气﹐人以候心。上部之天以候頭角之气﹐地以候口齒之气﹐人以候耳目之气﹐後人誰不讀之﹖

只以六腑茫無所屬﹐不如叔和之《脈經》顯明﹐是以有晉至今﹐幾千年江河不返也。不知尺外以候腎﹐尺裏以候腹﹐二

語己盡其義﹐何自昔相傳之誤耶﹖參之《靈樞》面部所主﹐五臟六腑﹐兼統無遺﹐更何疑哉﹖黃帝授雷公察色之訣﹐

謂庭者首面也﹔﹝庭者﹐顏也﹑額也﹑天庭也﹑位最髙﹐色見於此者﹐上應首面之疾﹞。闕上者咽喉也﹔﹝闕在眉心﹐眉

心之上﹐其位亦髙﹐故應咽喉。﹞闕中者肺也﹔﹝眉心中部之最髙者﹐故應肺。﹞下極者心也﹔﹝山根也。兩目之間﹐心居

肺之下﹐故下極應心。﹞直下者肝也﹔﹝下極之下爲鼻柱﹐卽年壽也。肝在心之下﹐故直下應肝。﹞肝左者膽也﹔﹝膽附子

肝之短葉﹐故肝左應膽﹐在年壽左右﹞下者脾也﹔﹝年壽之下準頭﹐是爲面王﹐亦曰明堂。準頭屬土﹐居面之中央﹐故

以應脾。﹞方上者胃也﹔﹝準頭兩旁﹐迎香之上﹐鼻隧是也。脾與胃爲表裏﹐脾居中而胃居外﹐故方上應胃。﹞中央者大

腸也﹔﹝面肉之中央﹐迎香之外﹐顴骨之下﹐大腸之應也。﹞挾大腸者腎也﹔﹝挾大腸者頰之上也﹐四藏皆一﹐惟腎有兩。

四藏居腹﹐惟腎附脊。故四藏次於中央﹐而腎獨應於兩頰。﹞當腎者臍也﹔﹝腎與臍對﹐故當腎之下應臍。﹞面王以上者

小腸也﹔

﹝面王鼻準也﹐小腸爲府﹐應挾兩顴﹐故面王之上﹐兩顴之內﹐小腸之應也。﹞面王以下者膀胱子處也﹔﹝面王以下者人

中也﹐是爲膀胱子處之應。﹞觀面色五臟六腑之應﹐迎香外﹐顴骨下﹐爲大腸之應。面王以上﹐爲小腸之應。面王以下﹐

爲膀胱子戶之應。合之尺外以候腎﹐尺裏以候腹中﹐推論其位置﹐一一可得指明之矣。左尺爲天一所生之水﹐水生肝木﹐

木生君火﹐君火生右尺相火﹐相火生脾土﹐脾土生肺金。五臟定位原不殊﹐但小腸當候之於右尺﹐以火從火也。大腸當

候之於左尺﹐以金從水也。三焦屬火﹐亦候於右腎。膀胱屬水﹐亦候於左腎。一尺而水火兩分﹐一藏而四府兼屬﹐乃天

然不易之至道。蓋胸中屬陽﹐腹中屬陰﹐大腸﹑小腸﹑膀胱﹑三焦所傳渣滓水液濁气皆陰﹐惟腹中可以位置。非若胃爲

水谷之海﹐淸气在上﹔膽爲決斷之官﹐靜藏於肝﹐可得位之於中焦也。至於上焦﹐重重膈膜﹐遮蔽淸虛之宇﹐蓮花之藏﹐

惟心肺得以居之﹐而諸府不預焉。所謂膈肓之上﹐中有父母者是也。心爲陽﹐父也。肺爲陰﹐母也。心主血﹐肺主气﹐

共營衛於周身﹐非父母而何﹖然心君無爲而治﹐肺爲相搏﹐華蓋而復於心上﹐以布胸中之气﹐而變理其陰陽。膻中爲臣﹐

使包裹而絡於心下﹐以寄喉舌之司﹐而宣布其政令﹐是心包爲包裹心君之膜﹐而非府矣。第心火寂然不動﹐動而傳之心

包﹐卽合相火。設君火不動﹐不過爲相火之虛位而已﹐三焦之火﹐傳入心包﹐卽爲相火。設三焦之火不上﹐亦不過爲相

火之虛位而已。《素問》謂手少陽與心主爲表裏﹐《靈樞》謂手厥陰之脈﹐出屬心包絡﹐下鬲歷絡三焦。手少陽之脈﹐散

絡心包﹐合心主﹐正見心包相火﹐與手少陽相火爲表裏﹐故歷絡於上下而兩相輸應也。心君太寧﹐則相火安然不動﹐而

膻中喜樂出焉。心君擾亂﹐則相火翕然從之﹐而百度攺其常焉。心包所主二火之出入。關系之重如此﹐是以亦得分手經

之一﹐而可稱爲府耳。夫豈六腑之外﹐更添一府哉﹖至若大腸小腸﹐濁陰之最者﹐乃與心肺同列﹐混地獄於天堂。安乎﹖

不安乎﹖豈有濁气上干﹐三焦交亂﹐尙可稱爲平人乎﹖敢著之爲法﹐一洗從前之陋。

【律一條】

凡診脈﹐不求明師傳授﹐徒遵往法﹐圖一弋獲﹐以病試手﹐醫之過也。

卷一一明合色脈之法

合色脈論﹝附律一條﹞

諭昌曰﹕合色脈之法﹐聖神所首重﹐治病之權輿也。色者目之所見﹐脈者手之所持﹐而合之於非目非手之間﹐總以

靈心爲質。《內經》云﹕上古使僦貸季﹐理色脈而通神明﹐合之金木水火土﹐四時八風六合﹐不離其常﹐是則色脈之要﹐

可通神明。直以之下合五行休王﹐上副四時往來﹐六合之間﹐八風良坼﹐不離常候﹐咸可推其變化而前知﹐況人身病機

乎﹖又云﹕色之變化﹐以應四時之脈﹐此上帝之所貴﹐以合於神明也。所以遠死而近生﹐是色之變化於精明之間者﹐合

之四時之脈﹐辧其臧否﹖早已得生死之徵兆﹐故能常遠於死而近於生也。常遠於死而近於生﹐寧不足貴乎﹖其謂善診者﹐

察色按脈﹐先別陰陽﹐審淸濁而知部分﹐視喘息聽音聲而知所苦﹐觀權衡規矩﹐按尺寸﹐觀浮沈滑澀﹐而知病所生。是

出色脈以參合於視息聽聲﹐相時而求病所在之髙下中外矣。精矣﹗微矣﹗要未可爲中人以下者道也﹐是以有取於上工﹑

中工﹑下工三等。上工十全九﹐中工十全七﹐下工十全六。故云﹕善調尺者不待於寸﹐善調脈者不待於色﹐又根本枝葉

之分矣。然必能參合三者而兼行之﹐更爲本末皆得之上工也。合之維何﹖五臟之色﹐在王時見者﹕春蒼﹑夏赤﹑長夏黃﹑

秋白﹑冬黑。五臟所主外榮之常﹐白當肺當皮﹔赤當心當脈﹔黃當脾當肉﹔靑當肝當筋﹔黑當腎當骨。五臟之脈﹐春弦﹑

夏鉤﹑秋毛﹑冬石﹐彊則爲太過﹐弱則爲不及。四時有胃曰平﹐胃少曰病﹐無胃曰死。有胃而反見所勝之脈﹐甚者今病﹐

微者至其所勝之時而病。合其色脈而互推之﹐此非顯明易遵者乎﹖仲景亦出方便法門﹐謂寸口脈動者﹐因其王時而動。

假令肝色靑而返白﹐非其時色脈見﹐皆當病。蓋兩手太陰經之脈﹐總稱寸口。因其王時而動者﹐肝王色靑﹐其脈之動當

微弦﹐設反見赤色﹐反得毛脈﹐至其所不勝之時而死矣。惟木王之色脈﹐靑而且弦﹐爲得春令之正。此外不但白色毛脈

爲鬼賊﹐卽見赤黃黑之色﹐得鉤代石之脈﹐皆當主病﹐特有輕重之分耳。《內經》言法已詳﹐仲景復以金鍼度之﹐學人

可不明哉﹖

【律一條】

凡治病﹐不合色脈﹐參互考驗﹐得此失彼﹐得偏遺全﹐只名粗工。臨證模糊﹐未具手眼﹐醫之罪也。

卷一一明營衛之法

營衛論﹝附律二條﹟附答營衛五問﹞

諭昌曰﹕營衛之義﹐聖神所首重也。《靈樞》謂宗气積於上焦﹐營气出於中焦﹐衛气出於下焦﹐謂其所從出之根柢

也。

衛气根於下焦﹐陰中之微陽﹐行至中焦﹐從中焦之有陰有陽者﹐升於上焦﹐以獨生陽气﹐是衛气本淸陽之气﹐以其出於

下焦之濁陰﹐故謂濁者爲衛也。人身至平旦﹐陰盡而陽獨治﹐目開則其气上行於頭﹐出於足太陽膀胱經之睛明穴﹐故衛

气晝日外行於足手太陽經。所謂陽气者﹐一日而主外。循太陽之經穴﹐上出爲行次。又謂太陽主外也﹐衛气剽悍﹐不隨

上焦之宗气同行經隧﹐而自行各經皮膚分肉之間。故衛行脈外﹐溫分肉而充皮膚﹐肥腠理而司開闔也。營气根於中焦﹐

陽中之陰﹐行至上焦﹐隨上焦之宗气﹐降於下焦﹐以生陰气。是營气本濁陰之气﹐以其出於上焦之淸陽﹐故謂淸者爲營

也。營气靜專﹐必隨上焦之宗气同行經隧﹐始於手太陰肺經太淵穴﹐而行手陽明大腸經﹐足太陽膀胱經﹐足少陰腎經﹐

手厥陰心胞絡﹐手少陽三焦經﹐足少陽膽經﹐足厥陰肝經﹐而又始於手太陰肺經。故謂太陰主內﹐營行脈中也。衛气晝

行於陽二十五度﹐當其王﹐卽自外而入交於營。營气夜行於陰二十五度﹐當其王﹐卽自內而出交於衛﹐其往來貫注﹐並

行不悖﹐無時或息﹐營中有衛﹐衛中有營﹐設分之爲二。安所語同條共貫之妙耶﹗營衛一有偏勝﹐其患卽不可勝言。衛

偏勝則身熱﹐熱則腠理閉﹐喘粗爲之俯仰﹐汗不出﹐齒幹煩冤。營偏勝則身寒﹐寒則汗出﹐身常淸﹐數栗而厥。衛偏衰

則身寒﹐營偏衰則身熱﹐𨿽亦如之﹐然必有間矣。若夫營衛之气不行﹐則水漿不入﹐形體不仁。營衛之气泣除﹐則精气

弛壞﹐神去而不可復收。是以聖人陳陰陽筋脈和同﹐骨髓堅固﹐气血皆從。如是則內外調和﹐邪不能害﹐耳目聰明﹐气

立如故。可見調營衛之義﹐爲人身之先務矣﹐深維其機﹐覺衛气尢在所先焉。《經》謂陽气破散﹐陰气乃消亡。是衛气

者﹐保護營气之金湯也。謂審察衛气﹐爲百病母。是衛气者﹐出納病邪之喉舌也。《易》云﹕一陰一陽之謂道。乃其扶

陽抑陰﹐無所不至﹐仙道亦然。噫嘻﹗鼻气通於天者也﹐口气通於地者也。人但知以口之气養營﹐惟知道者﹐以鼻之气

養衛。養營者﹐不免縱口傷生。養衛者﹐服天气而通神明。兩者之月異而歲不同也﹐豈顧問哉﹖

附答營衛五問

問衛气晝行陽二十五度﹐豈至夜而伏耶﹖營气夜行陰二十五度﹐豈至晝而伏耶﹖曰﹕人身晝夜循環不息﹐只一气耳。

從陰陽而分言二气﹐晝爲陽則衛气主之﹔夜爲陰則營气主之。衛气夜行於陰﹐營气晝行於陽﹐不當其王﹐則不得而主之

耳。譬如日月之行﹐原無分於晝夜﹐而其經天之度﹐則各有分矣。

問營行脈中。衛行脈外。果孰爲之分限耶﹖曰﹕此義前論中已明之矣。更推其說﹐天包地﹐陽包陰﹐气包血﹐自然

之理也。營衛同行經脈中﹐陰自在內爲陽之守﹐陽自在外爲陰之護﹐所謂並行不悖也。兵家安營﹐將帥自然居中﹐士卒

自然衛外。男女居室﹐男自正位乎外﹐女自正位乎內﹐聖神亦只道其常耳。

問二十二難﹐謂《經》言脈有是動﹑有所生病﹐一脈變爲二病﹐其義至今未解。曰﹕此正論營衛主病先後也﹐一脈

變爲二病者﹐同一經脈﹐病則變爲二﹐淺深不同也。邪入之淺﹐气畱而不行﹐所以衛先病也。及邪入漸深﹐而血壅不濡﹐

其營乃病﹐則營病在衛病後矣。使衛不先爲是動﹐而營何自後所生耶﹖至仲景《傷寒論》﹐太陽經一日而主外﹐分風傷

衛﹑寒傷營﹑風寒兩傷營衛﹐而出脈證。及治百種之變﹐精義入神﹐功在軒岐之上。

問居常調衛之法若何﹖曰﹕每至日西﹐身中陽气之門乃閉﹐卽當加意謹護﹐勿反開之。《經》謂暮而收拒﹐毋擾筋

骨﹐毋見霧露﹐隱括調衛之義已悉。收者收藏神气於內也﹐拒者捍拒邪气於外也。如晨門者昏閉明啟﹐尙何暴客之虞哉﹖

卽使逢年之虛﹐遇月之空﹐身中之气自固﹐虛邪亦何能中人耶﹖

問奇經之病﹐亦關營衛否﹖曰﹕奇經所主﹐𨿽不同正經之病﹐其關於營衛則一也。其陰不能維於陰﹐悵然自失志者﹐

營气弱也。陽不能維於陽﹐溶溶不能自收持者﹐衛气衰也。陽維爲病﹐苦寒熱者。邪入衛而主气也。陰維爲病﹐苦心痛

者﹐邪入營而主血也﹐《經》所謂肺衛心營者是也。陰蹺爲病﹐陽緩而陰急﹐陽病而陰不病也。陽蹺爲病﹐陰緩而陽急﹐

陰病而陽不病也。此等病多於正病中兼見之﹐惟識其爲營衛之所受也﹐則了無疑惑矣。蓋人身一气周流﹐無往不貫﹐十

二經脈有營衛﹐奇經八脈亦有營衛﹐奇經附屬於正經界中者﹐得以同時並注也。繇陽維﹑陰維﹑陽蹺﹑陰蹺推之﹐衝脈

之縱行也﹐帶脈之橫行也﹐任脈之前行也﹐督脈之後行也﹐孰非一气所流行耶﹖一气流行﹐卽得分陰分陽矣﹐營衛之義﹐

亦何往而不貫哉。

【律二條】

凡營病治衛﹐衛病治營﹐與夫眞邪不別。輕病重治﹐重病輕治﹐顚倒誤人﹐醫之罪也。

凡醫不能察識營衛受病﹐淺深虛實寒熱先後之變﹐白首有如童稚﹐不足數也。

卷一一明絡脈之法

絡脈論﹝附律一條﹞

諭昌曰﹕十二經脈﹐前賢論之詳矣﹐而絡脈則未之及﹐亦缺典也。經有十二﹐絡亦有十二﹐絡者兜絡之義﹐卽十二

經之外城也。復有胃之大絡﹑脾之大絡﹑及奇經之大絡﹐則又外城之通界﹐皇華出入之總途也﹐故又曰絡有十五焉。十

二經生十二絡﹐十二絡生一百八十系絡﹐系絡生一百八十纏絡﹐纏絡生三萬四千孫絡。自內而生出者﹐愈多則愈小﹐稍

大者在兪穴肌肉間﹐營气所主外廓﹐繇是出諸皮毛﹐方爲小絡﹐方爲衛气所主。故外邪從衛而入﹐不遽入於營﹐亦以絡

脈纏絆之也。至絡中邪盛﹐則入於營矣。故曰﹕絡盛則入於經﹐以營行經脈之中故也。然風寒六淫外邪﹐無形易入﹐絡

脈不能禁止﹐而盛則入於經矣。若營气自內所生諸病﹐爲血爲气﹐爲痰飲﹐爲積聚﹐種種有形﹐勢不能出於絡外。故經

盛入絡﹐絡盛返經﹐畱連不已﹐是以有取於砭射﹐以決出其絡中之邪。今醫不用砭射﹐已不足與言至巧﹐而用藥之際﹐

不加引經透絡﹐功效羈遲﹐安得稱爲良工耶﹖至若三部九候﹐《內經》原有定位﹐王叔和以相絡之故﹐大小二腸﹐候之於

上。心主之脈﹐候之於下﹐而不知絡脈所主者外﹐所關者小﹐𨿽是系絡表裏相通﹐未可定其診象。況水谷變化濁穢之府﹐

去膈上父母淸陽之藏﹐重重脂膜遮蔽﹐其气迥不相通﹐豈可因外絡連屬﹐反謂右寸之淸陽上浮者﹐爲大腸脈﹐沈者爲肺

脈。《經》所謂藏眞髙於肺者﹐乃藏眞髙於大腸矣﹐周身之治節﹐渾是大腸主之矣。左寸之浮者﹐爲小腸脈﹐沈者爲心脈。

水中污泥﹐反浮於蓮花之上﹐有是理乎﹖夫心胞之脈﹐裏擷乎心﹐代君主行事﹐正如宰相統攝政府﹐節當從左寸候之。

若分屬右尺﹐與三焦同位﹐忽焉入閣辦事﹐忽焉遠竄遐荒﹐一日萬幾﹐捨樽俎而從事道路乎﹖切脈論中已定其診﹐今再

論及﹐恐安常者不加深察耳。惟是經有十二﹐絡有十五﹐《難經》以陽蹺陰蹺﹐脾之大絡﹐共爲十五絡﹐遂爲後世定名。

反遺《內經》胃之大絡﹐名日虛裏﹐貫膈絡肺。喫緊一段﹐後人不敢翻越人之案﹐遂謂當增爲十六絡。是十二經有四大

絡矣﹐豈不冤乎﹖昌謂陽蹺陰蹺﹐二絡之名原誤﹐當是共指奇經爲一大絡也。蓋十二經各有一絡﹐共十二絡矣。此外有

胃之一大絡﹐繇胃下直貫膈肓﹐統絡諸絡脈於上。復有脾之一大絡﹐繇脾外橫貫脇腹﹐統絡諸絡脈於中。復有奇經之一

大絡﹐繇奇經環貫諸經之絡於周身上下。蓋十二絡以絡其經﹐三大絡以絡其絡也。《難經》原有絡脈滿溢﹐諸經不能復拘

之文﹐是則八奇經出於十二經脈之外﹐經脈不能拘之﹐不待言矣。昌嘗推奇經之義﹐督脈督諸陽而行於背。任脈任諸陰

而行於前﹐不相絡也。衝脈直衝於胸中。帶脈橫束於腰際﹐不相絡也。陽蹺陰蹺﹐同起於足跟﹐一循外踝﹐一循內踝﹐

並行而斗其捷﹐全無相絡之意。陽維陰維﹐一起於諸陽之會﹐一起於諸陰之交﹐名𨿽曰維﹐乃是陽自維其陽﹐陰自維其

陰﹐非交相維絡也。設陽蹺﹑陰蹺﹐可言二絡﹔則陽維陰維﹐更可言二絡矣。督﹑任﹑衝﹑帶﹐俱可共言八絡矣。《難經》

又云奇經之脈﹐如溝渠滿溢﹐流於深湖。故聖人不能圖﹐是則奇經明等之絡﹐夫豈有江河大經之水﹐擬諸溝渠者哉﹖《難

經》又云﹕人脈隆盛﹐入於八脈而不環周﹐故十二經亦不能拘之﹐溢蓄不能環流灌漑諸經者也﹐全是經盛入絡﹐故溢蓄

止在於絡﹐不能環漑諸經也。然則奇經共爲一大絡﹐夫復何疑。

【律一條】

凡治病不明臟腑經絡﹐開口動手便錯。不學無術﹐急於求售﹐醫之過也。甚有文過飾非﹐欺人欺天﹐甘與下鬼同趣

者﹐此宵人之尢﹐不足罪也。

附答《內經》十問

問逆春气則傷肝﹐夏爲寒變﹐此何病也﹖曰﹕寒變者﹐夏月得病之總名也。緣肝木弗榮﹐不能生其心火﹐至夏心火

當旺反衰﹐北方腎水得以上陵。其候掩抑而不光明﹐收引而不發露﹐得食則飽悶﹐偶事則狐疑﹐下利奔迫﹐慘然不樂。

甚者戰栗如喪神守﹐證與啟玄子益火之源以消陰翳﹐似同而實大異。蓋彼所謂益火之源者﹐主君相二火而言﹐非用黃連﹐

卽用桂﹑附。而此所謂益火之源者﹐全在發舒肝木之郁遏﹐與黃連﹑桂﹑附﹐絕不相干也。

問逆秋气則傷肺﹐冬爲飧泄。與春傷於風﹐夏生飧泄有別否﹖曰﹕傷風而飧泄﹐以風爲主﹐風者東方木也。傷肺而

飧泄﹐以肺爲主﹐肺者西方金也。其候各異﹐安得比而同之。風邪傷人﹐必入空竅﹐而空竅惟腸胃爲最﹐風旣居於腸胃﹐

其導引之機﹐如順風揚帆﹐不俟脾之運化﹐食入卽出﹐以故飧已卽泄也。不知者以爲脾虛完谷不化﹐如長夏洞泄寒中﹐

及冬月飧泄之泄﹐反以補脾剛燥之藥﹐助風性之勁﹐有泄無已﹐每至束手無策。倘知從春令治之﹐用桂枝領風從肌表而

出﹐一二劑而可愈也。而秋月之傷肺﹐傷於肺之燥也﹐與秋傷於燥﹐冬生咳嗽﹐同是一病。但在肺則爲咳嗽﹐在大腸則

爲飧泄﹐所謂肺移熱於大腸﹐久爲腸者﹐卽此病也。但使肺熱不傳於大腸﹐則飧泄自止﹐不知者惟務止泄﹐以燥益燥﹐

吾目中所見諸大老之誤﹐歷歷可指也。冤哉﹗

問逆冬气則傷腎﹐春爲痿厥﹐同一病乎﹖曰﹕痿自痿﹐厥自厥﹐本是二病。然痿者必至於厥﹐厥者必至於痿﹐究竟

是一病也。但肝气可持﹐則痿病先見﹔筋脈未損﹐則厥病先見耳。肝主筋﹐肝病則筋失所養﹐加以夙有筋患﹐不覺忽然

而痿矣。肝气以條達爲順﹐素多鬱怒﹐其气不條達而橫格﹐漸至下虛上盛﹐气髙不返﹐眩暈不知人而厥矣﹐厥必气通始

蘇也。此皆冬時失養藏之道﹐正气不足之病﹐與治痰治風﹐絕不相干。治痰與風﹐虛者益虛矣。一味培補腎水﹐生津養

血﹐聽其筋自柔和﹐肝自條達可也。若精枯气削﹐亦難爲矣。

問秋傷於濕﹐上逆而咳﹐發爲痿厥﹐與逆冬气則傷腎﹐春爲痿厥有別否﹖曰﹕此痿厥與春月之痿厥大異。秋傷於濕﹐

吾已力辧其爲傷燥矣﹐傷於燥則肺先病也。咳者肺之本病﹐其候不一﹐上逆而咳﹐燥之徵也。至發而爲痿﹐則肺金摧乎

肝木﹐發而爲厥﹐則肺气逆而不行﹐燥之極矣。此蓋燥火內燔﹐金不寒﹐水不冷﹐秋冬不能收藏。與春月不能發生之故﹐

相去不亦遠乎﹖

問逆春气則少陽不生﹐肝气內變﹔逆夏气則太陽不長﹐心气內洞﹔逆秋气則太陰不收﹐肺气焦滿﹔逆冬气則少陰不

藏﹐腎气獨沈。與前寒變等病﹐又不同者何也﹖曰﹕前言逆春气而夏始病﹐此言逆春气而春卽病也。春气屬少陽木主生﹐

夏气屬太陽火主長﹐秋气屬太陰金主收﹐冬气屬少陰水主藏。春未至而木先芽﹐夏未至而火先朗﹐此爲休徵。春已至而

木不生﹐夏已至而火不長﹐此爲咎徵。若春已過而不生﹐夏已過而不長﹐則死期迫矣。收藏亦然﹐肝气內變﹐卽所謂不

條達而橫格也。心气內洞﹐洞開也﹐心虛則洞然而開。有人覺心大於身﹐大於室﹐少頃方定者﹐正此病也。惟心洞開﹐

北方寒水得乘機竊入﹐爲寒變之病。非心气內洞﹐別爲一病也。

問寒變與煎厥﹐皆屬夏月之病﹐究竟何別﹖曰﹕寒變者﹐南方心火無權﹐爲北方寒水所變也。煎厥者﹐北方腎水無

權﹐而南方心火亢甚無制也。兩者天淵﹐不可同論。煎者火性之內燔﹔厥者火气之上逆﹐卽《經》文陽气者﹐煩勞則張﹐

精絕辟積於夏之說。可見陽根於陰﹐深藏腎水之中。惟煩勞無度﹐則陽張於外﹐精絕於內﹐延至夏月火王﹐而煎厥之病

生矣。

問逆冬气則少陰不藏﹐腎气獨沈﹔又云味過於甘﹐心气喘滿色黑﹐腎气不衡﹐此何解也﹖曰﹕此未經闡發之義﹐蓋

少陰主藏者也﹐冬月水旺﹐腎藏甚富﹐源泉混混﹐盈科而進。若冬無所藏﹐新舊不相承接﹐有獨沈而已。《太素》不解其

旨﹐至謂獨沈爲沈濁﹐何況後人乎﹖味過於甘﹐腎气不衡﹐注作不平﹐亦屬膚淺。蓋人身心腎相交﹐水火相濟者其恆也。

味過於甘﹐腎气爲土掩﹐而不上交於心﹐則心气亦不得下交於腎﹐所以郁抑而爲喘滿也。腎气不衡﹐卽腎气獨沈之變文﹐

見心腎交﹐則腎脈一髙一下﹐猶權衡。然知獨沈爲有權無衡也。則不衡二字恍然矣。夫腎間之气﹐升灌於上﹐則爲榮華﹔

獨沈於下﹐則爲枯謝。《難經》謂五臟脈平而死者﹐生气獨絕於內﹐不滿五十動一止者﹐腎气先盡。故知腎气獨沈﹐非細

故也。

問味過於酸﹐肝气以津﹐脾气乃絕﹐此何解也﹖曰﹕此人身消息之所在。王注牽彊﹐不合乎道。夫人天眞之气﹐全

在於胃﹐津液之多寡﹐卽關眞气之盛衰。而胃復賴脾以營運其津液﹐一藏一府﹐相得益彰﹐所以胃不至於過濕﹐脾不至

於過燥也。觀下文味過於苦﹐脾气不濡﹐胃气乃濃﹐其爲脾過燥﹐胃過濕可知。然終是相連臟腑。嘿相灌滲﹐所以脾气

但言不濡﹐病反在胃﹐且未甚也。至以過酸之故﹐助其曲直﹐將胃中津液﹐日漸吸引﹐注之於肝﹐轉覺肝气津潤有

余矣。肝木有餘﹐勢必克土﹐其脾气坐困﹐不至於絕不已耳。若胃中津液尙充﹐縱脾气不濡﹐有濡之者在也﹐亦安得坐

斃哉﹖

問味過於苦﹐胃气乃濃﹔味過於辛﹐精神乃央。注謂濃爲彊濃。央爲久長。豈五味中酸鹹甘多所損﹐苦與辛多所益

乎﹖曰﹕二義原不作此解﹐王注與《經》文全相背謬。觀於胃气乃濃﹐繇於脾气不濡﹐明系脾困﹐不爲胃行津液﹐胃气

積而至濃也。胃气一濃﹐容納遂少﹐反以有餘成其不足﹐更難施治。今人守東垣一家之學﹐遇胃病者咸用補法﹐其有愈

補愈脹者﹐正坐此獘。如西北之人﹐喜食生硬面酪。迨至受病﹐投以牽牛﹑巴豆﹐乃始暢適。卽香﹑砂﹑桔﹑半﹐用且

不應﹐況用參﹑術之補乎﹖《內經》有言胃气實則脹﹐虛則泄﹐蓋可知矣。至精神乃央﹐上文旣云筋脈沮弛﹐明是筋脈

得辛而緩散不收也。況人之精神﹐全貴收藏﹐不當耗散﹐寧有辛散旣久﹐而不爲殃害者耶﹖曰央則其爲病﹐且有卒暴之

虞矣。相傳多食辛令人夭﹐豈不然哉﹖

問味過於鹹﹐大骨气勞﹐從前無解﹐請一明之。曰﹕身中消息﹐有謂心未有不正﹐腎未有不邪者﹐以腎爲作彊之官

也。有謂腎未有不正﹐心未有不邪者﹐以心爲情欲之府也。大骨气勞﹐心腎兩有所涉﹐而實有不盡然者﹐嘗見髙僧髙道﹐

棲眞習定﹐忽焉气動精傾﹐乃知味過於鹹﹐大骨气勞之說﹐不盡關於情欲耳。蓋食鹹過多﹐峻補其腎﹐腰骨髙碩之所﹐

其气忽積﹐喜於作勞。气旣勃勃內動﹐則精關勃勃欲開﹐𨿽不見可欲﹐而不覺關開莫制矣。《經》謂彊力入房﹐腎气乃傷﹐

髙骨乃壞。此固嗜欲無節者之本病﹐柰何淸修卓練之士。每於菜蔬間﹐多食鹹藏濃味﹐以虧道體。無有以《內經》之理﹐

一陳其前者。及病已成而食淡齋﹐長年累月自苦﹐亦足補偏救敝﹐然不如當日味勿過鹹之超矣﹐因並及之。

卷一

申明《內經》法律

一申治病不明標本之律﹝律一條發明《內經》二條﹞凡病有標本﹐更有似標之本﹐似本之標。若不明辧

陰陽逆從﹐指標爲本﹐指本爲標﹐指似標者爲標﹐似本者爲本﹐迷亂經常﹐倒施鍼藥﹐醫之罪也。

治病必求其本。

萬事萬變﹐皆本陰陽。而病機藥性﹐脈息論治﹐則最切於此。故凡治病者﹐在必求於本﹐或本於陰﹐或本於陽﹐知

病所繇生而直取之﹐乃爲善治。若不知求本﹐則茫如望洋﹐無可問津矣。今世不察聖神重本之意﹐治標者常七八﹐治本

者無二三﹐且動稱急則治標﹐緩則治本﹐究其所爲緩急﹐顚倒錯認﹐舉手誤人﹐失於不從明師講究耳。所以凡因病而致

逆﹐因逆而致變﹐因寒熱而生病﹐因病而生寒熱者﹐但治其所生之本原﹐則後生諸病﹐不治自愈。所以得陰脈而見陽證

者﹐本陰標陽也。得陽脈而見陰證者﹐本陽標陰也。若更治其標﹐不治其本﹐則死矣﹐爲醫而可不知求本哉﹖

知標與本﹐用之不殆﹔明知逆順﹐正行無間﹔不知是者﹐不足以言診﹐足以亂經。故《大要》曰﹕粗工嘻嘻﹐以爲

可知。言熱未已﹐寒病復始﹐同气異形﹐迷診亂經﹐此之謂也。

中道而行﹐無所疑問﹐不有眞見﹐安能及此﹖粗工妄謂道之易知﹐故見標之陽﹐輒從火治﹔假熱未除﹐眞寒復起。

𨿽陰陽之气若同﹐而變見之形迥異﹐粗工昧此﹐未有不迷亂者矣。

百病之起﹐多生於本。六气之用﹐則有生於標者﹐有生於中气者。太陽寒水﹐本寒標熱﹔少陰君火﹐本熱標寒﹐其

治或從本﹐或從標﹐審寒熱而異施也。少陽相火﹐從火化爲本﹔太陰濕土﹐從濕化爲本﹐其治但從火濕之本﹐不從少陽

太陰之標也。陽明燥金﹐金從燥化﹐燥爲本﹐陽明爲標﹔厥陰風木﹐木從風化。風爲本﹐厥陰爲標﹐其治不從標本而從

乎中﹐中者中見之气也。蓋陽明與太陰爲表裏﹐其气互逆於中﹐是以燥金從濕土之中气爲治。厥陰與少陽爲表裏﹐其

气互通於中﹐是以風木從相火之中气爲治﹐亦以二經標本之气不合﹐故從中見之气以定治耳。若夫太陽少陰﹐亦互爲中

見之气者﹐然其或寒或熱﹐標本甚明﹐可以不求之於中耳。至於諸病﹐皆治其本﹐惟中滿及大小二便不利﹐治其標。

蓋中滿則胃滿﹐胃滿則藥食之气不能行﹐而臟腑皆失所稟﹐故無暇治其本。先治其標﹐更爲本之本也。二便不通﹐乃危

急之候﹐諸病之急﹐無急於此﹐故亦先治之﹐捨此則無有治標者矣。至於病气之標本﹐又自不同。病發而有餘﹐必累

及他藏他气﹐先治其本﹐不使得入他藏他气爲善。病發而不足﹐必受他藏他气之累﹐先治其標﹐不使累及本藏本气爲善。

又如病爲本﹐工爲標﹐工不量病之淺深﹐病不擇工之臧否﹐亦是標本不得也。緣標本之說﹐錯出難明﹐故此述其大略云。

一申治病不本四時之律﹝律一條發明《內經》五條﹞凡治病﹐而逆四時生長化收藏之气﹐所謂違天者不

祥﹐醫之罪也。

治不本四時。

不本四時者﹐不知四時之气﹐各有所本﹐而逆其气也。春生本於冬气之藏﹔夏長本於春气之生﹔長夏之化﹐本有夏

气之長﹔秋收本於長夏之化﹔冬藏本於秋气之收。如冬气不藏﹐無以奉春生﹔春气不生﹐無以奉夏長﹔不明天時﹐則

不知養藏養生之道﹐從何補救﹖

逆春气﹐則少陽不生﹐肝气內變。又夏爲寒變。

陽气不能鼓動而生出﹐內郁於肝﹐則肝气混揉﹐變而傷矣。肝傷則心火失其所生﹐故當夏令而火有不足﹐寒水侮之﹐

變熱爲寒也。

逆夏气﹐則太陽不長﹐心气內洞。又秋爲瘧。

陽气不能條暢而外茂﹐內薄於心﹐燠熱內消﹐故心中洞然而空也。心虛內洞﹐則諸陽之病作矣。心傷則暑气乘之﹐

至秋而金气收斂﹐暑邪內郁﹐於是陰欲入而陽拒之﹐故爲寒。火欲出而陰束之﹐故爲熱。金火相爭﹐故寒熱往來而爲

瘧。

逆秋气﹐則太陰不收﹐肺气焦滿。又冬爲飧泄。

肺熱葉焦﹐爲脹滿也。肺傷則腎水失其所生﹐故當冬令而爲腎虛飧泄。飧泄者﹐水谷不分而寒泄也。

逆冬气﹐則少陰不藏﹐腎气獨沈。又春爲痿厥。

少陰主藏﹐少陰之气不伏藏﹐而至腎气獨沈﹐則有權無衡﹐如冷竈無煙﹐而注泄沈寒等病作矣。腎傷則肝木失其所

生﹐肝主筋﹐故當春令而筋病爲痿。陽貴深藏﹐故冬不能藏﹐則陽虛爲厥。此可見春夏生長之令﹐不可以秋冬收藏之

气逆之。秋冬收藏之令﹐不可以春夏生長之气逆之。醫者而可悖春夏養陽﹐秋冬養陰之旨乎﹖

一申治病不審地宜之律﹝律一條發明《內經》六條﹞凡治病﹐不察五方風气﹐服食居處﹐各不相同﹐一

槪施治﹐藥不中竅﹐醫之過也。

治不法天之紀﹑地之理﹐則災害至矣。

天時見上﹐地之寒﹑溫﹑燥﹑濕﹑剛﹑柔﹐五方不同。人病因之﹐故《內經》以《異法方宜》名篇﹐可見聖神隨五

方風气﹐而異其法以宜民也。

東方之民﹐食魚而嗜咸﹐魚者使人熱中﹐鹽者勝血﹐故其民皆黑色疏理﹐其病皆爲癰瘍﹐其治宜砭石﹐故砭石者﹐

亦從東方來。

魚發瘡﹐鹽發渴﹐血弱而熱﹐易爲癰瘍。

西方之民﹐陵居而多風﹐水土剛彊﹐其民不衣而褐薦﹐華食而脂肥﹐故邪不能傷其形體﹐其病生於內﹐其治宜毒藥。

故毒藥者﹐亦從西方來。

水土剛彊﹐飲食脂肥﹐膚腠閉封﹐血气充實﹐外邪不能傷。病生於喜怒思憂恐﹐及飲食男女之過甚也。

北方其地髙﹐陵居風寒冰冽﹐其民樂野處而乳食﹐藏寒生滿病﹐其治宜灸﹐故灸者﹐亦從北方來。

水寒冰冽﹐故生病於藏寒也。

南方其地下﹐水土弱﹐霧露之所聚也﹐其民嗜酸而食﹐致理而赤色﹐其病攣痺﹐其治宜微鍼﹐故九鍼者﹐亦從南

方來。

食所食不芬香也﹐酸味收斂﹐故人皆肉理密致。陽盛之處﹐故色赤。濕熱內淫﹐故筋攣脈痺也。

中央地平以濕﹐民食雜而不勞﹐故其病多痿厥寒熱﹐其治宜導引按蹺﹐故導引按蹺者﹐亦從中央出也。

東方海﹐南方下﹐西方北方髙﹐中央之地平以濕﹐地气異﹐生病殊焉。

聖人雜合以治﹐各得其所宜﹐故治所以異而病皆愈者﹐得病之情﹐知治之大體也。

隨五方用法﹐各得其宜﹐惟聖人能達其性情耳。

春气西行﹐夏气北行﹐秋气東行﹐冬气南行。故春气始於下﹐秋气始於上﹐夏气始於中﹐冬气始於標。春气始於左﹐

秋气始於右﹐冬气始於後﹐夏气始於前﹐此四時正化之常﹐故至髙之地﹐冬气常在﹔至下之地﹐春气常在﹐必謹察之。

地有髙下﹐气有溫涼﹐髙者气寒。下者气熱。故失寒涼者脹﹐失溫熱者瘡﹐下之則脹已﹐汗之則瘡已﹐此腠理開閉之常﹐

大小之異耳。西北之气﹐散而收之﹔東南之气﹐收而溫之﹐所謂同病異治也。故曰气寒气涼﹐治以寒涼﹐行水漬之﹔气

溫气熱﹐治以溫熱﹐彊其內守﹐必同其气﹐可使平也。假者反之﹐崇髙則陰气治之﹐污下則陽气治之﹐髙者其人壽﹐下

者其人夭。

一申治病不審逆從之律﹝律一條發明《內經》二條﹞凡治病有當逆其勢而正治者﹐有當從其勢而反治者﹐

若不懸鑑對照﹐而隨手泛應﹐醫之罪也。

不審逆從

不審量其病﹐可治與不可治也。

逆從倒行﹐反順爲逆也。

逆從者﹐以寒治熱﹐以熱治寒﹐是逆其病而治之。以寒治寒﹐以熱治熱﹐是從其病而治之。從治卽反治也。逆者正

治﹐辧之無難。從者反治﹐辧之最難。蓋寒有眞寒假寒﹐熱有眞熱假熱﹐眞寒眞熱﹐以正治之卽愈。假寒假熱﹐以正治

之則死矣。假寒者﹐外𨿽寒而內則熱﹐脈數而有力﹐或沈而鼓擊﹐或身寒惡衣﹐或便熱祕結﹐或煩滿引飲﹐或腸垢臭穢﹐

此則明是熱極﹐反兼寒化﹐卽陽盛格陰也。假熱者﹐外𨿽熱而內則寒﹐脈微而弱﹔或數而虛﹔或浮大無根﹔或弦芤斷

續﹐身𨿽熾熱而神則靜﹐語𨿽譫妄而聲則微﹐或虛狂起倒﹐而禁之則止﹔或蚊迹假﹐而淺紅細碎﹔或喜冷水而所用不

多﹔或舌胎面赤而衣被不撤﹔或小水多利﹔或大便不結﹐此則明是寒極﹐反兼熱化﹐卽陰盛格陽也。假寒者淸其內熱﹐

內淸則浮陰退舍矣。假熱者溫其眞陽﹐中溫則虛火歸元矣﹐是當從治者也。凡用奇偶七方而藥不應﹐則當反佐以入之。

如以熱治寒而寒格熱﹐反佐以寒則入矣。如以寒治熱而熱格寒﹐反佐以熱則入矣。又如寒藥熱服﹐借熱以行寒﹔

熱藥寒服。借寒以行熱﹐皆反佐變通之法﹐因勢利導﹐故易爲力﹐亦小小從治之意也。

一申治病不辧脈證相反之律﹝律一條發明《內經》九條﹞凡治病﹐不辧脈與証之相反﹐懵然治之﹐醫之

罪也。或不得已﹐明告而勉圖其難﹐則無不可。

气虛身熱﹐此謂反也。

陽气虛﹐則不當身熱而反熱﹐身熱則脈气當盛而反虛﹐是病气與證不符﹐故謂反也﹐反則胡可妄治。

谷入多而气少﹐此謂反也。

谷入於胃﹐助其胃气﹐散布經絡﹐當充然有餘﹐今谷入多而气少﹐是胃气不布也。

谷不入而气多﹐此謂反也。

胃气外散﹐脈並之也。

脈盛血少﹐此謂反也。脈少血多﹐此謂反也。

經脈行气﹐絡脈受血﹐經气入絡﹐絡受經气﹐候不相合﹐故皆反常。

谷入多而血少者﹐得之有所脫血﹐濕居下也。

脫血則血虛﹐血虛則气盛﹐盛气內郁﹐逼迫津液﹐流入下焦﹐故云濕居下也。

谷入少而气多者﹐邪在胃及與肺也。

胃气不足﹐肺气下流於胃中﹐故邪在胃。然肺气入胃﹐則肺气不自守﹐气不自守﹐則邪气從之。故云邪在胃及與肺

也。

脈小血多者﹐飲中熱也。

飲畱脾胃﹐則脾气溢﹐脾气溢﹐則發熱中。

脈大血少者﹐肺有風气﹐水漿不入。

風气盛滿﹐則水漿不入於脈。

形盛脈細﹐少气不足以息者危。形瘦脈大﹐胸中多气者死。

合此一條觀之﹐前四條皆危證。然脈細少气者危﹐脈大多气者死﹐又與損至之脈同推矣。

一申治病不察四易四難之律﹝律一條發明《內經》二條﹞凡治病﹐參合於望色切脈審證三者﹐則難易若

視諸掌。粗工難易不辧﹐甚且有易無難﹐醫之罪也。

凡治病﹐察其形气色澤﹐脈之盛衰﹐病之新故﹐及治之無後其時。形气相得﹐謂之可治﹔色澤以浮﹐謂之易已﹔脈

從四時﹐謂之可治﹔脈弱以滑﹐是有胃气﹐命曰易治。

气盛形盛﹐气虛形虛﹐是相得也﹐故可治。气色明潤﹐血气相營﹐故易已。春弦夏鉤﹐秋浮冬沈﹐順從四時﹐故可

治。弱而且滑﹐胃气適中﹐無過不及﹐故易治。

形气相失﹐謂之難治﹔色夭不澤﹐謂之難已﹔脈實以堅﹐謂之益甚﹔脈逆四時﹐爲不可治﹐必察四難而明告之。

形與气兩不相得﹐色夭枯而不明潤﹐脈實堅而無胃气﹐逆四時而脈反常﹐此四者工之所難爲﹐故必明告之﹐粗之所

易治﹐曾不加察也。

一申治病不察新久之律﹝律一條發明《內經》六條﹞凡治病﹐不辧新病邪實﹐久病正虛﹐緩急先後失序

而實實虛虛﹐醫之罪也。

徵其脈小﹐色不奪者﹐新病也。

气乏而神猶彊也。

徵其脈不奪﹐其色奪者﹐此久病也。

神𨿽持﹐而邪則淩正也。

徵其脈與五色俱奪者﹐此久病也。

神與气俱衰也。

徵其脈與五色俱不奪者﹐新病也。

神與气俱彊也。新病可急治﹐久病宜緩調。

五臟已敗﹐其色必夭﹐夭必死矣。

色者神之旗﹐藏者神之舍﹐神去則藏敗﹐藏敗則色見夭惡。

故病久則傳化﹐上下不並﹐良醫弗爲。

病之深久者﹐變化相傳﹐上下气不交通﹐𨿽醫良法妙﹐亦何以爲之。

一申治病不先歲气之律﹝律一條發明《內經》四條﹞凡治病﹐不明歲气盛衰﹐人气虛實﹐而釋邪攻正﹐

實實虛虛﹐醫之罪也。

不知年之所加﹐气之盛衰﹐虛實之所起﹐不可以爲工矣。

不知歲運之盛衰﹐自不知人气之虛實﹐失時反候﹐五治不分﹐邪辟內生﹐工不能禁也。

不知气之至與不至﹐而失其時﹐反其候﹐則五運之治﹐盛衰不分。其有邪辟內生﹐病及於人者﹐𨿽醫工莫能禁之﹐

繇其不知時气也。

不知合之四時五行﹐因加相勝﹐釋邪攻正﹐絕人長命。

不知邪正虛實﹐而妄施攻擊﹐奪人眞元﹐殺人於冥冥之中﹐故爲切戒。

必先歲气﹐無伐天和。無盛盛﹐無虛虛﹐而遺人夭殃﹐無致邪﹐無失正﹐絕人長命。

《內經》諄諄示戒﹐學人可不求師講明。蓋歲有六气﹐分主有南面北面之政﹐先知此六气所在﹐人脈至尺寸應之。

太陰所在﹐其脈沈﹔少陰所在﹐其脈鉤﹔厥陰所在﹐其脈弦﹔太陽所在﹐其脈大而長﹔陽明所在﹐其脈短而澀﹔少陽所

在﹐其脈大而浮。如是六脈﹐則謂天和﹐不識者﹐呼爲病脈。攻寒令熱﹐脈不變而熱疾已生。制熱令寒﹐脈如故而寒病

又起﹐欲求其適﹐安可得乎﹖夭枉之來﹐率繇於此﹐不察虛實﹐但用攻擊﹐盛盛虛虛﹐致邪失正﹐遺人夭殃﹐絕人長命

也。

北政之歲﹐少陰在泉﹐則寸口不應﹔厥陰在泉﹐則右不應﹔太陰在泉﹐則左不應。南政之歲﹐少陰司天﹐則寸口不

應﹔厥陰司天﹐則右不應﹔太陰司天﹐則左不應﹐諸不應者﹐反其診則應矣。北政之歲﹐三陰在下﹐則寸不應﹔三陰

在上﹐則尺不應。南政之歲﹐三陰在天﹐則寸不應﹔三陰在泉﹐則尺不應﹐右左同。

一申用藥不遠寒熱之律﹝律一條發明《內經》一條﹞凡治病﹐用寒遠寒﹐用熱遠熱﹐其常也。不遠寒熱﹐

其變也。若不知常變﹐一槪施治﹐釀患無窮﹐醫之罪也。

發表不遠熱﹐攻裏不遠寒。不發不攻﹐而犯寒犯熱﹐寒熱內賊。其病益甚。故不遠熱則熱至﹐不遠寒則寒至﹐寒至

則堅否﹑腹滿﹑痛急下利之病生矣。熱至則身熱﹑吐下﹑霍亂﹑癰疽﹑瘡瘍﹑瞀郁﹑注下﹑﹑腫脹﹑嘔﹑鼽衄﹑骨

節變﹑肉痛﹑血溢﹑血泄﹑淋之病生矣。

治病惟發表不遠熱﹐非發表則必遠熱矣。惟攻裏不遠寒﹐非攻裏則必遠寒矣。不當遠而遠﹐當遠而不遠﹐其害俱不

可勝言。

一申治病不知約方之律﹝律一條發明《內經》二條﹞凡用方﹐不分君臣佐使﹐頭緒紛雜﹐率意妄施﹐藥

與病迥不相當﹐醫之罪也。

約方﹐猶約囊也。囊滿弗約﹐則輸泄。方成弗約﹐則神與弗居。

業醫者﹐當約治病之方﹐而約之以求精也。《易》曰﹕精義入神﹐以致用也﹐不得其精﹐焉能入神﹖有方無約﹐卽無

神也﹐故曰神與弗居。藏位有髙下﹐府气有遠近﹐病證有表裏﹐用藥有輕重。調其多少﹐和其緊慢﹐令藥气至病所﹐故

爲勿太過與不及﹐乃爲能約。

未滿而知約之可爲工﹐不可以爲天下師。

未滿而知約﹐何約之有﹖是以言約者﹐非滿不可﹐故未滿而知約﹐必不學無術之下材耳。然較諸全不知約者﹐失必

稍輕。嘗見用峻劑重劑之醫﹐屢獲奇中﹔及徵其冥報﹐比用平劑﹑輕劑者轉厲﹐豈非功以幸邀﹐不敵罪耶﹖噫﹗安

得正行無間之哲﹐履險皆平﹐從權皆經也哉﹖

一申治病不知約藥之律﹝律一條發明《內經》二條﹞凡用藥太過不及﹐皆非適中﹐而不及尙可加治﹐太

過則病去藥存﹐爲害更烈﹐醫之過也。

帝曰﹕有毒無毒﹐服有約乎﹖岐伯曰﹕病有久新﹐方有大小﹐有毒無毒﹐固宜常制矣。大毒治病﹐十去其六﹔常毒

治病﹐十去其七﹔中毒治病﹐十去其八﹔無毒治病﹐十去其九﹔谷肉果菜﹐食養盡之﹐無使過之﹐傷其正也。

下品烈毒之藥治病﹐十去其六卽止藥﹔中品藥毒次於下品治病﹐十去其七卽止藥﹔上品藥毒﹐毒之小者﹐病去其八

卽止藥﹔上下中品﹐悉有無毒平藥﹐病去其九卽當止藥﹐此常制也。

有毒無毒﹐所治爲主﹐適大小爲制也。

但能破積愈疾﹐解急脫死﹐則爲良方。非必以先毒爲是﹐後毒爲非﹐無毒爲非﹕有毒爲是﹐必量病輕重大小而制其

方也。《周禮》令醫人采毒藥以供醫事﹐以無毒之藥可以養生﹐不可以勝病耳。今世醫人通獘﹐擇用幾十種無毒之藥﹐

求免過愆。病之二三﹐且不能去﹐操養癰之術﹐坐誤時日﹐遷延斃人者比比﹐而欲己身長享﹐子孫長年﹐其可得乎﹖

一申治病不疏五過之律﹝律一條釋《經》文五條﹞凡診病﹐不問三常﹐不知比類﹐不察神志﹐不遵聖訓﹐

故犯無忌﹐醫之過也。

凡未診病者﹐必問嘗貴後賤﹐𨿽不中邪﹐病從內生﹐名曰脫營。嘗富後貧﹐名曰失精。五气畱連﹐病有所並。粗工

診之﹐不在臟腑﹐不變形軀﹐診之而疑﹐不知病名。身體日減﹐气虛無精﹐病深無气﹐灑灑然時驚病深者﹐以其外耗於

衛﹐內奪於營﹐良工所失﹐不知病情﹐此亦治之一過也。

過在不問病情之所始也。

凡欲診病者﹐必問飲食居處。暴樂暴苦﹐始樂後苦﹐皆傷精气﹐精气竭絕﹐形體毀沮﹐暴怒傷陰﹐暴喜傷陽﹐厥气

上行﹐滿脈去形。愚醫治之﹐不知補瀉﹐不知病情﹐精華日奪﹐邪气乃並﹐此治之二過也。

過在不知病患七情所受﹐各不同也。

善爲脈者﹐必以比類奇恆﹐從容知之。爲工而不知道﹐此診之不足貴﹐此治之三過也。

比類之法﹐醫之所貴。如老吏判案﹐律所不載者﹐比例斷之﹐纖悉莫逃也。奇恆者﹐審其病之奇異平常也。從容者﹐

凡用比類之法﹐分別病能。必從容參酌﹐惡粗疏簡略也。

診有三常﹐必問貴賤﹐封君傷敗﹐及欲侯王﹐故貴脫勢﹐𨿽不中邪﹐精神內傷﹐身必敗亡。始富後貧﹐𨿽不中邪﹐

皮焦筋屈﹐痿爲攣。醫不能嚴﹐不能動神﹐外示柔弱﹐亂至失常﹐病不能服﹐則醫事不行﹐此治之四過也。

此過繇於不能戒嚴病者﹐令之懷然神動﹐蠲除憂患﹐徒外示柔弱﹐委曲從人也。

凡診者﹐必知終始﹐有知緒餘。切脈問名﹐當合男女﹐離絕菀結﹐憂恐喜怒﹐五臟空虛﹐五气離守﹐工不能知﹐何

術之語﹖

察气色之終始﹐知病發之餘緒。辧男女之順脈﹐與七情內傷﹐故離間親愛者魂遊﹔絕念所懷者意喪﹔菀積所慮者神

勞﹔結固餘怨者志苦﹔憂愁者閉塞而不行﹔恐懼者蕩憚而失守﹔盛怒者迷惑而不治﹔喜樂者憚散而不藏。由是八

者﹐故五臟空虛﹐血气離守﹐工不思曉﹐又何言醫﹖

嘗富大傷﹐斬筋絕脈﹐身體復行﹐令澤不息﹐故傷敗結﹐畱薄歸陽﹐膿積寒熱。粗工治之﹐亟奪陰陽﹐身體解散﹐

四肢轉筋﹐死日有期﹐醫不能明﹐不問所發﹐惟言死日﹐亦爲粗工﹐此治之五過也。

非分過損﹐身體𨿽復﹐津液不滋﹔血气內結﹐畱而不去﹐薄於陽脈﹐則化爲膿﹔久積腹中﹐則外爲寒熱也。不但不

學無術者爲粗工﹐卽使備盡三世經法﹐而診不辧三嘗﹐療不愼五過。亦爲粗略之醫也。

凡此五者﹐受術不通﹐人事不明也。

一申治病不徵四失之律﹝律一條明錄經文二條﹞凡治病﹐不問證辧脈﹐而以無師之術籠人﹐此最可賤﹐

不足罪也。

夫經脈十二﹐絡脈三百六十五﹐此皆人之所明知﹐工之所循用也﹐所以不十全者﹐精神不顓﹐志意不理﹐外內相失﹐

故時疑殆。

精神不顓﹐不能吉凶同患。志意不理﹐不能應變無窮。內外相失﹐不能參合色脈﹐安得不疑而且殆﹖

診不辧陰陽﹐此治之一失也。受師不卒﹐妄作雜術﹐謬言爲道﹐更名自功﹐妄用砭石﹐後遺身殃﹐此治之二失也﹐

不適貧富貴賤之居﹐坐之濃薄﹐形之寒溫﹐不適飲食之宜﹐不別人之勇怯﹐不知比類﹐足以自亂﹐不足以自明﹐此治之

三失也。診病不問其始﹐憂患飲食之失節﹐起居之過度﹐或傷於毒﹐不先言此﹐卒持寸口﹐何病能中﹖妄言作名﹐爲粗

所窮﹐此治之四失也。

卷一

申明仲景律書

﹝附雜證時病藥禁一條附傷寒三陽經禁一條﹞

原文允爲定律﹐玆特申明十義﹐不更擬律。

一申治風寒不可發汗之律傷寒有五﹐皆熱病之類也。同病異名﹐同脈異經﹐病𨿽俱傷於風﹐其人素有錮疾﹐

則不得同法。其人素傷於風﹐因復傷於熱﹐風熱相搏﹐則發風溫﹐四肢不收﹐頭痛身熱﹐常汗出不解。治在少陰厥陰﹐

不可發汗。汗出語獨語﹐內煩躁擾不得臥﹐善驚﹐目亂無精﹐治之復發其汗﹐如此死者﹐醫殺之也。

傷寒有五﹐卽傷寒﹑中風﹑風溫﹑濕溫﹑疫瘧也。寒風溫熱涼各別﹐素有錮疾﹐不得同法。卽動气在上下左右﹐不

可汗下之類﹐傷風重復傷熱﹐兩邪相搏於內。本屬少陰裏證﹐如溫瘧之病﹐而厥陰風木﹐則兼受之﹐熱邪充斥兩髒﹐尙

可用辛溫發散助其瘧乎﹖誤發其汗﹐死證四出﹐不可復救矣。復發其汗﹐卽申上文不可發汗者。復發其汗﹐非是死證已

出﹐復發其汗也。

一申治濕溫不可發汗之律傷寒濕溫﹐其人常傷於濕﹐因而中﹐濕熱相搏﹐則發濕溫。病苦兩脛逆冷﹐腹滿

叉胸﹐頭目痛﹐苦妄言。治在足太陰不可發汗﹐汗出必不能言﹐耳聾﹐不知痛所在﹐身靑面色變﹐名曰重。如此者死﹐

醫殺之也。

濕溫卽暑與濕交合之溫病﹐素傷於濕﹐因復傷暑﹐兩邪相搏﹐深入太陰﹐以太陰主濕﹐召暑而入其中也。兩脛逆冷

腹滿﹐濕得暑而彰其寒。叉胸﹑頭目痛﹑苦妄言﹐暑得濕而彰其熱﹐此但當分解熱濕之邪﹐而息其焰﹐寧可發汗﹐令兩

邪混合爲一耶﹖發汗則口不能言﹐耳不能聞﹐心不知苦﹐但身靑面色變﹐顯露於肌肉之外耳。病而至重﹐又非虛虛

實實之比﹐直爲醫之所殺矣。二律出《脈經》﹐王叔和集醫律之文﹐然則醫律古有之矣﹐何以後世無傳耶﹖詳考仲景以前﹐

冬月之傷寒尙未備﹐況春月之風溫﹐夏月之濕溫乎﹖是則醫律爲仲景之書無疑矣﹐蓋《傷寒論》全書皆律﹐其書中不及

載之證﹐另作律書以緯之。傳至晉代﹐傷寒書且得之搜采之餘﹐而律書更可知矣。所以叔和𨿽采二條入《脈經》﹐究竟不

知爲何時何人之言也。再按律書𨿽亡﹐而三百九十七法具在﹐其法中之律﹐原可引伸觸類﹐於以神而明之。如曰此醫吐

之過也﹐此醫下之所致也﹐與夫不可汗﹐不可下﹐不可火﹐不可用前藥﹐此爲小逆﹐此爲大逆﹐此爲一逆再逆﹐此爲難

治﹐此爲不治﹐條例森森﹐隨證細心較勘﹐自能立於無過。玆將脈法中大戒﹐發明數則﹐俾察脈之時﹐預知凜焉。

一申治傷寒病令人亡血之律病患脈微而澀者﹐此爲醫所病也。大發其汗﹐又數大下之﹐其人亡血﹐病當惡寒﹐

後乃發熱﹐無休止時。夏月盛熱﹐欲著復衣。冬月盛寒﹐欲裸其體。陽微則惡寒﹐陰弱則發熱﹐此醫發其汗﹐令陽气微﹐

又大下之﹐令陰气弱。五月之時﹐陽气在表﹐胃中虛冷﹐以陽气內微﹐不能勝冷﹐故欲著復衣。十一月之時﹐陽气在裏﹐

胃中煩熱﹐以陰气內弱﹐不能勝熱﹐故欲裸其身﹐又陰脈遲澀﹐故知亡血也。

人身之脈﹐陰陽相抱﹐榮衛如環。傷寒病起之後﹐脈見陽微陰澀﹐知爲醫之所累﹐大汗大下﹐兩傷其榮衛﹐以故惡

寒發熱無休止時﹐乃至夏月反毗於陰﹐冬月反毗於陽。各造其偏﹐經年不復﹐其爲累也大矣﹐卽陽脈之微﹐以久持而

稍復﹐而但陰脈遲澀﹐亦爲亡血﹐以陰血更易虧難復耳﹐設其人平素脈微且澀﹐醫誤大汗大下﹐死不終日矣。此論病時

汗下兩傷﹐所以經年不復之脈也。

一申治傷寒病令人發KT之律寸口脈浮大﹐醫反下之﹐此爲大逆。浮爲無血﹐大卽爲寒﹐寒气相搏﹐卽爲

腸鳴。醫乃不知﹐而飲水令大汗出﹐水得寒气﹐冷必相搏﹐其人卽KT。

寸口脈浮大﹐病全在表。醫反下之﹐則在表之陽邪下陷﹐而胃中之眞陽不治﹐遂成結胸等證﹐故爲大逆。浮主气﹐

故曰無血﹐卽浮爲在表﹐未入於陰之互辭。大卽爲寒﹐見外感之邪﹐全未外解也。中有一證﹐下陷之邪﹐與藏气相搏

而爲腸鳴者﹐此必未嘗痞結至極﹐蓋痞結卽不復轉气也。醫不知其人邪已內陷﹐當將差就錯﹐內和其气﹐反飲水令大汗

出﹐是下之一損其胃中之陽﹐飲水再損其胃中之陽﹐腹中之邪﹐隨汗出還返於胃﹐與水气相搏﹐且夾帶濁气﹐上干

淸气﹐其人卽KT。KT者胃气垂絕之象﹐傷寒之危候也。然其死與不死﹐尙未可定。蓋脈之浮大﹐本非微弱之比﹐

而邪之內陷﹐當大逆者﹐止成腸鳴小逆。倘發KT已後﹐陽气漸回﹐水寒漸散﹐仍可得生。觀後條仲景謂寒聚心下﹐

當柰何也﹖此則聚而不散﹐無可柰何﹐仁人之望絕矣。

一申治傷寒病致人胃寒之律寸口脈濡而弱﹐濡卽惡寒﹐弱卽發熱﹐濡弱相搏﹐藏气衰微﹐胸中苦煩﹐此非結

熱﹐而反薄居。水漬布冷銚貼之﹐陽气遂微﹐諸府無所根據﹐陰脈凝聚﹐結在心下而不肯移。胃中虛冷﹐水谷不化﹐小便

縱通﹐復不能多。微則可救﹐聚寒不散﹐當柰何也﹗

此見寸口陽脈濡﹐陰脈弱﹐乃藏气素衰之徵。陽濡則惡寒﹐陰弱卽發熱。其人胸中苦煩﹐卽爲虛煩﹐不當認爲結熱﹐

而以水漬布冷貼﹐重傷其胸中之陽也。蓋胸中之陽﹐爲諸府之所根據籍﹐陽气一微﹐陰气卽凝結心下﹐如重陰蔽﹐胃中

水谷﹐無陽以化﹐而水寒下流。小便縱宣通﹐然陽不化气﹐復不能多﹐履霜堅冰﹐可柰何耶﹖亦因平素脈之濡弱﹐知其

胸中之陽﹐不能復辟耳。

一申治傷寒病遇壯盛人發汗過輕之律寸口脈洪而大﹐數而滑。洪大則榮气長﹐滑數則衛气實。榮長則陽盛拂

郁﹐不得出身﹔衛實則堅難﹐大便則漧燥﹐三焦閉塞﹐津液不通。醫發其汗﹐陽气不周﹐重復下之﹐胃燥幹蓄﹐大便遂

擯﹐小便不利。榮衛相搏﹐心煩發熱﹐兩眼如火﹐鼻幹面赤﹐舌燥齒黃焦﹐故大渴。過經成壞病﹐鍼藥所不能制﹐與水

灌枯槁﹐陽气微散﹐身寒溫衣復﹐汗出表裏通﹐然其病卽除﹐形脈多不同。此愈非法治﹐但醫所當愼﹐妄犯傷榮衛。

此見榮衛彊盛﹐三焦堅實之人﹐𨿽發其汗﹐未必周到﹐必須更汗通其怫郁。若誤下之﹐則熱證百出﹐遂至過經而成

壞證﹐鍼藥所不能制﹐勢亦危矣。與水灌令陽散汗出﹐因而病愈﹐以其人榮衛素盛﹐故幸痊耳。然人之形脈﹐多有不同﹐

設榮衛素弱﹐將柰之何﹖故叮嚀云﹕此愈非法治﹐醫當謹持於汗下之先﹐勿使太過不及﹐乃爲盡善。若不辧形脈之彊弱﹐

而憑臆汗下﹐必犯太過不及之戒﹐而傷人之榮衛矣。

一申治傷寒病不審榮衛素虛之律脈濡而緊﹐濡則陽气微﹐緊則榮中寒。陽微衛中風﹐發熱而惡寒。榮緊胃气

冷﹐微嘔心內煩。醫以爲大熱﹐解肌而發汗。亡陽虛煩躁﹐心下苦痞堅。表裏俱虛竭﹐卒起而頭眩。客熱在皮膚﹐悵怏

不得眠。不知胃气冷﹐緊寒在關元。技巧無所施﹐汲水灌其身。客熱應時罷﹐栗栗而振寒。重被而復之﹐汗出而冒顚。

體惕而又振﹐小便爲微難。寒气因水發﹐淸谷不容間。嘔變反腸出﹐顚倒不得安。手足爲微逆﹐身冷而內煩。如欲從後

救﹐安可復追還﹖

此見脈之濡而緊者﹐爲陽气微﹐榮中寒。陽微衛中風﹐外則發熱惡寒﹔榮緊胃中冷﹐內則微嘔心煩。醫不知其外熱

內冷﹐以爲大熱而從汗解之﹐則表裏俱虛。客熱淺在皮膚﹐緊寒深在關元﹐猶汲水灌其客熱﹐致寒證四出﹐不可復救也。

前壞證汗下兩誤﹐鍼藥莫制﹐與之以水而幸痊﹐以其榮衛素盛也。此一證榮衛素虧﹐𨿽不經下﹐但只誤汗﹐誤與之水﹐

卽屬不救﹐然則證同脈異。不察其脈﹐但驗其證﹐徒法不能行矣﹐過愆其可免乎﹖

一申治傷寒病不審陽盛陰虛之律脈浮而大﹐浮爲气實﹐大爲血虛。血虛爲無陰﹐孤陽獨下陰部﹐小便難﹐胸

中虛。今反小便利而大汗出﹐法當衛家微。今反更實﹐津液四射﹐榮竭血盡﹐幹煩不眠﹐血薄肉消而成暴液﹐醫復以毒

藥攻其胃﹐此爲重虛﹐客陽去有期﹐必下污泥而死。

脈浮而大﹐气實血虛﹐𨿽偏之爲害﹐亦人所常有也。若此者﹐陰部當見不足﹐今反小便利大汗出﹐外示有餘﹐殊非

細故矣。設衛气之實者﹐因得汗利而脈轉微弱﹐籍是與榮無忤﹐庶可安全。若衛分之脈﹐較前加堅實者﹐則陽彊於外。

陰必消亡於內。所爲小便利大汗出者﹐乃津液四射之徵﹐勢必榮竭血盡﹐幹煩不眠﹐血薄肉消﹐而成暴液下注之證。此

際安其胃﹐固其液﹐調和彊陽﹐收拾殘陰﹐岌岌不及。況復以毒藥攻其胃﹐增奔迫之勢﹐而蹈重虛之戒﹐令客陽亦去﹐

下血如泥而死哉。傷寒病﹐陽彊於外﹐陰亡於內之證最多﹐醫不知脈﹐其操刃可勝數耶。

一申治傷寒病不診足脈彊汗動其經血之律跌陽脈浮﹐浮則爲虛﹐浮虛相搏﹐故令气KT﹐言胃气虛竭也。脈

滑則爲噦﹐此爲醫咎﹐責虛取實﹐守空迫血﹐脈浮鼻中燥者﹐必衄也。

寸口脈浮﹐宜發其汗﹐謂邪在太陽榮衛間﹐未深入也。若至陽明﹐卽在經之邪﹐以汗爲大禁矣。設其人胃气充實﹐

亦何必禁之。故邪入陽明﹐必診趺陽足脈﹐趺陽脈浮﹐卽是胃气虛餒﹐不可發汗﹐所以有建中之法創建中气﹐然後汗

之﹐以汗卽胃之津液也。津液不充﹐彊發其汗﹐則邪與虛搏﹐其人必KT。若脈見浮而且滑。則其搏虛者﹐且轉爲噦﹐

深於KT矣。此皆醫者不察足脈之咎﹐彊責胃气之虛﹐劫汗以取其實邪﹐致令胃中之守空﹐而逼其血外出。蓋陰在內﹐

爲陽之守﹐胃中津液爲陽﹐其不外泄者﹐賴陰血以守之﹐故彊逼其津液爲汗﹐斯動其所守之血矣。其外邪勝而鼻中燥者

必衄﹐其不衄者亦瘀蓄胃中﹐而生他患也。此與誤發少陰汗者﹐同科而減等。少陰少血﹐動其血則下厥上竭而難治﹔陽

明多血﹐但釀患未已耳。

一申治傷寒病不診足脈誤下傷其脾胃之律趺陽脈遲而緩﹐胃气如經也。趺陽脈浮而數﹐浮則傷胃﹐數則動脾﹐

此非本病﹐特醫下之所爲也。榮衛內陷﹐其數先微﹐脈反大浮﹐其人大便硬﹐气噫而除﹐何以知之﹖本以數脈動脾﹐其

數先微﹐故知脾气不治﹐大便硬﹐气噫而除。今脈反浮﹐其數攺微﹐邪气獨畱﹐心中則饑﹐邪熱不殺谷﹐潮熱發渴。數

脈當遲緩﹐脈因前後度數如法﹐病者則饑﹐數脈不時﹐則生惡瘡也。

趺陽足脈﹐以遲緩爲經常﹐不當浮數。若見浮數﹐知醫誤下而傷胃動脾也﹐榮衛環轉之气﹐以誤下而內陷﹐其數脈

必先攺爲微﹐而脾气不治﹐大便硬﹐气噫而除﹐此皆邪客於脾所致。卽《鍼經》脾病者善噫﹐得後出餘气﹐則快然如衰

之謂也。邪熱獨畱﹐心下𨿽饑﹐復不殺谷﹐抑且潮熱發渴﹐未有愈期﹐必數脈之先微者﹐仍遲緩如其經常﹐始饑而消穀

也。若數脈從前不攺爲微﹐則邪熱未陷於脾﹐但郁於榮衛﹐主生惡瘡而已。

附申治傷寒不可犯六經之禁足太陽膀胱經﹐禁下。若下之太早﹐必變證百出。足陽明胃經﹐禁發汗﹐禁利小

便。犯之則重損津液﹐脈必代結。足少陽膽經﹐禁汗禁下﹐禁利小便。汗則犯陽明﹐下則犯太陽﹐利小便則使生發之气﹐

陷入陰中。太陽經一禁﹐陽明經二禁﹐少陽經三禁﹐此定禁也。至三陰經則無定禁﹐但非胃實﹐仍禁下耳。

附申治雜證不可犯時禁病禁藥禁時禁者﹐春夏禁下﹐秋冬禁汗。春夏而下﹐秋冬而汗﹐是失天信﹐伐天和也。

然病有不得已﹐而從權汗下者﹐病去速攺﹐若瀆用之﹐是故意違天﹐自取不祥也。病禁者﹐病患陽气不足﹐陰气有餘﹐

則禁助陰瀉陽。病患陰气不足﹐陽气有餘﹐則禁助陽瀉陰﹐以及老少不同﹐新久異治之類。藥禁者﹐津液內亡作渴﹐禁

用淡滲五苓。汗多禁利小便。小便多禁發汗。咽痛禁發汗利小便。大便快利﹐禁服梔子。大便祕澀﹐禁用燥藥。吐多不

得復吐。吐而上气壅滯﹐大便不通﹐止可宣散上气﹐禁利大便。脈弦禁服平胃而虛虛。脈緩禁服建中而實實。

治天下有帝王之律﹐治仙神有上天之律。至於釋門﹐其律尢嚴。三藏教典﹐儀律居三之一﹐由五戒而五百戒﹐由五

百戒直造自性淸淨﹐無戒可言﹐而道成矣。醫爲人之司命﹐先奉大戒爲入門﹐後乃盡破微細諸惑﹐始具活人手眼﹐而成

其爲大醫﹐何可妄作聰明﹐艸菅人命哉﹖嘗羨釋門犯戒之僧﹐卽不得與眾僧共住﹐其不退心者﹐自執糞穢雜役三年﹐乃

懇律僧二十眾佛前保舉﹐始得復爲佛子。當今世而有自訟之醫乎﹖昌望之以勝醫任矣。

卷一

先哲格言

大凡物理有常有變﹐運气所主者﹐常也﹔異於所主者﹐皆變也。常則如本气﹐變則無所不至﹐而各有所占﹐故其候

有從逆淫郁勝復太過不及之變﹐其法皆不同。若厥陰用事﹐多風而艸木榮茂﹐此之謂從。天气明潔﹐燥而無風﹐此之謂

逆。太虛埃昏﹐流水不冰﹐此之謂淫。大風折木﹐云物混擾﹐此之謂郁。山澤焦枯﹐艸木凋落﹐此之謂勝。大暑燔燎﹐

螟蝗爲災﹐此之謂復。山崩地震﹐埃昏時作﹐此之謂太過。陰森無時﹐重云晝昏﹐此之謂不及。隨其所變﹐疾癘應之﹐

皆視當時當處之候。𨿽數里之間﹐但气候不同﹐而所應全異﹐豈可膠於一定﹖

歲運有主气﹑有客气。常者爲主﹐外至者爲客。初之气厥陰﹐以至終之气太陽者﹐四時之常序也﹐故謂之主气。惟

客气本書不載其目﹐故說者多端﹐或以甲子之歲﹐天數始於水下一刻﹔乙丑之歲﹐始於二十六刻﹔丙寅歲始於五十一刻﹔

丁卯歲始於七十六刻者﹐謂之客气。此乃四分曆法﹐求大寒之气﹐何與歲運。又有相火之下﹐水气乘之﹔土位之下﹐風

气乘之﹐謂之客气。此亦主气也﹐與六節相須﹐不得爲客。凡所謂客者﹐歲半以前﹐天政主之﹔歲半以後﹐地政主之。

四時常气爲之主﹐天地之政爲之客﹐逆主之气爲害暴﹐逆客之气爲害徐。調其主客﹐無使傷﹐此治气之法也。﹝沈存

中﹞

少角之運﹐歲木不及﹐侮而乘之者金也。金不務徳﹐故以燥勝風﹐時則有白露早降﹐收气率行。其變爲肅殺﹐其災

爲蒼隕﹐名爲少角﹐而實與大商之歲同。少徵之運﹐歲火不及﹐侮而乘之者水也。水不務徳﹐故以寒勝熱﹐時則有寒氛

凝慘﹐地積堅冰。其變爲凜冽﹐其災爲霜雹﹐名爲少徵﹐而實與大羽之歲同。少宮之運﹐歲土不及﹐侮而乘之者木也。

木不務徳﹐故以風勝濕﹐時則有大風飄暴﹐艸偃沙飛﹐其變爲張發﹐其災爲散落﹐名爲少宮﹐而實與大角之歲同。少商

之運﹐歲金不及﹐侮而乘之者火也。火不務徳﹐故以熱勝燥﹐時則有火延焦槁﹐炎赫沸騰。其變爲銷鑠﹐其災爲燔炳﹐

名爲少商﹐而實與大徵之歲同。少羽之運﹐歲水不及﹐侮而乘之者土也。土不務徳﹐故以濕勝寒﹐時則有泉湧河衍﹐涸

澤生魚。其變爲驟注﹐其災爲霖潰﹐名爲少羽﹐而實與大宮之歲同。通乎此﹐則知歲在涸流之紀﹐而河決大水﹐固可以

類而推之也。﹝劉溫舒﹞

天地之間﹐气有偏勝﹐而無以救之﹐則萬物之所存者幾希矣﹗是故風熱濕燥寒﹐五者各司一气﹐生長化收藏﹔五者

各司一時﹐以順相乘﹐然後能循環以相生﹔以逆相勝﹐然後能循環以相救。故曰五气之運﹐猶權衡也﹐髙者抑之﹐下者

視之﹐化者應之﹐勝者復之。化者應之﹐气之平也﹐五气之相得也﹔勝者復之﹐气之不平也﹐五气之相賊也﹔气平而相

得者﹐所以通其常﹔气不平而相賊者﹐所以觀其變。古之明乎此而善攝生者﹐何嘗不消息盈虛﹐以道禦神耶﹖﹝劉溫舒﹞

太陽司天之政﹐歲宜以苦燥之溫之。陽明司天之政﹐歲宜以苦辛汗之淸之散之﹐又宜以咸。少陽司天之政﹐歲宜以

咸宜辛宜酸﹐滲之泄之漬之發之﹐觀气寒溫﹐以調其气。太陰司天之政﹐歲宜以苦燥之溫之﹐甚者發之泄之﹐不發不泄﹐

則濕气外溢﹐肉潰皮坼﹐而水血交流。少陰司天之政﹐歲宜咸以軟之而調其上﹐甚則以苦發之﹐以酸收之而安其下﹐甚

則以苦泄之。厥陰司天之政﹐歲宜以辛調之﹐以酸潤之。﹝纂經旨﹞

歲以陽爲首﹐正正也﹐寅引也。少陽之气始於泉下﹐引陽升而在天地人之上﹐卽天之分﹐五穀艸木皆甲拆於此時也。

至立夏少陰之火﹐熾於太虛﹐則艸木盛茂﹐垂枝布葉﹐乃陽之用陰之體﹐此所謂天以陽生陰長。《經》言歲半以前﹐天气

主之﹐在乎升浮也。至秋而太陰之運﹐初自天而下逐﹐陰降而徹地﹐則金振燥令﹐風厲霜飛﹐品物咸殞﹐其枝獨在﹐若

乎毫毛。至冬則少陰之气﹐復伏於泉下﹐水冰地坼﹐萬物周密﹐陰之用陽之體也﹐此所謂地以陽殺陰藏。《經》言歲半以

後﹐地气主之﹐在乎降沈也。飲食入胃﹐而精气先輸脾歸肺﹐上行春夏之令﹐以滋養周身﹐乃淸气爲天者也。升已而輸

膀胱﹐行秋冬之令﹐爲傳化糟粕﹐轉味而出﹐乃濁陰爲地者也。若夫順四時之气﹐起居有時﹐以避寒暑﹐飲食有節﹐及

不暴喜怒﹐以頤神志﹐常欲四時均平﹐而無偏勝則安。不然損傷脾胃﹐眞气下澑﹐或下泄而久不能升﹐是有秋冬而無春

夏﹐乃生長之用﹐陷於隕殺之气﹐而百病皆起﹐或久升不降﹐亦病焉。﹝王安道﹞

《天元紀大論》等篇﹐以年歲之支幹﹐分管六气﹐蓋已失先聖之旨矣。年歲之支幹﹐天下皆同﹐且通四時不變也。

天气之溫暑寒涼﹐民病之虛實衰旺﹐東西南北之殊方﹐春夏秋冬之異候﹐豈有皆同之理﹖此其妄誕﹐蓋不待深論而可知

也。近世傷寒論法﹐則以得病日之干支爲主﹐其源亦出於此﹐決不可用。蓋金木水火土之气﹐各主一時﹐當時則爲主气﹐

爲司天。非其時而有其气﹐則爲客气。與時正相反者﹐則謂在泉﹐爲其气伏於黃泉之下而不見也。治療之法﹐用熱遠熱﹐

用寒遠寒﹐所謂必先歲气﹐毋伐天和也。春時木气司天﹐則四方皆溫﹔夏時火气司天﹐則四方皆熱﹔夏秋之交﹐土气司

天﹐則四方皆濕﹔秋則皆涼﹔冬則皆寒。民病往往因之﹐此則理之易見者也。其有气與時相反者﹐則所謂客气者也﹐故

治療之法﹐亦有假者反之之說﹐觀此則運气之說﹐思過半矣﹐﹝何柏齋﹞

足相火屬膽。配肝﹐主血者也。手相火屬三焦﹐配腎之命門﹐主精者也。肝與命門皆屬風木﹐木中有火﹐則精血之

中有熱气也。然精血體潤﹐水也。火與水相守﹐故不發﹐至發而爲熱﹐則皆精血將枯之所致也﹐譬木枯則火易焚耳。故

相火發者難治﹐今虛勞骨蒸之病﹐皆相火發熱之證也﹐小水不能減大火﹐法當補陰﹐則熱自退。﹝何柏齋論丹溪相火主動

等誤﹞

人之臟腑以脾胃爲土﹐蓋人之飲食﹐皆入於胃而運以脾﹐猶地之土也。然脾胃能化物與否﹐實由於水火二气﹐非脾

胃所能也。火盛則脾胃燥﹐水盛則脾胃濕﹐皆不能化物﹐乃生諸病水腫之證。蓋水盛而火不能化也﹐火衰而不能化水﹐

故水之入於脾胃﹐皆滲入血脈骨肉﹐血亦化水﹐肉發腫脹﹐皆自然之理也。導其水﹐使水气少減﹔復補其火﹐使二气平

和﹐斯病去矣。丹溪謂脾失運化﹐由肝木侮脾﹐乃欲淸心經之火﹐使肺金得令﹐以制肝木﹐則脾土全運化之職﹐水自順

道﹐乃不爲腫﹐其詞迂而不切。﹝何柏齋﹞

夫陽常有餘﹐陰常不足者﹐在天地則該乎萬物而言﹐在人身則該乎一體而言﹐非直指气爲陽而血爲陰也。《經》曰﹕

陽中有陰﹐陰中有陽。正所謂獨陽不生﹐獨陰不長是也﹐姑以治法兼證論之﹕曰气虛者﹐气中之陰虛也﹐治法用四君子

湯﹐以補气中之陰。曰血虛者﹐血中之陰虛也﹐治法用四物湯﹐以補血中之陰。曰陽虛者﹐心經之元陽虛也﹐其病多惡

寒﹐責其無火﹐治法以補气藥中﹐加烏附等藥﹐甚者三建湯﹑正陽散之類。曰陰虛者﹐腎經之眞陰虛也﹐其病多發熱﹐

責其無水﹐治法以補血藥中﹐加知母﹑黃柏等藥﹐或大補陰丸﹑滋陰大補丸之類。夫眞水衰極之候﹐切不可服烏附等補

陽之藥﹐恐反助火邪而爍眞陰。元陽虛甚之軀﹐亦不可投芎苓等辛散淡滲之劑﹐恐反開腠理而泄眞气。昧者謂气虛卽陽

虛﹐止可用四君子﹐斷不可用芎辛之屬。血虛卽陰虛﹐止可用四物﹐決不可用參之類﹐殊不知血脫益气﹐古聖人之法

也。血虛者﹐須以參補之﹐陽生陰長之理也。惟眞陰虛者將爲勞極﹐參固不可用﹐恐其不能抵當﹐而反益其病耳﹐

非血虛者之所忌也。如《明醫雜著》謂血病治气﹐則血愈虛耗﹔又曰血虛誤服參等甘溫之藥﹐則病日增﹔服之過多﹐

則死不治﹐何其不達理耶﹖﹝虞天民﹞

西北二方﹐在人爲腎水肺金所居之地﹐二藏常恐其不足。東南二方﹐在人爲肝木心火所居之位﹐二藏常恐其有餘。

《難經》曰﹕東方實﹐西方虛﹐瀉南方﹐補北方﹐卽此之義也。夫腎水旣實﹐則陰精時上奉於心肺﹐故東方之木气不實﹐

而西方之金气不虛﹐此子能令母實﹐使金得以平木也。是故水日以盛﹐而火日以虧﹐此陰精所奉於上﹐而令人壽延也。

若夫腎水一虛﹐則無以制南方之心火﹐故東方實而西方虛﹐其命門與胞絡之相火﹐皆挾心火之勢﹐而來侮所不勝之水﹐

使水日虧而火日盛﹐此陽精所降於下﹐故令人壽折也。﹝虞天民﹞

蔡西山《脈經》有《論三焦》一篇﹐後引《禮運記》曰﹕上焦若竅﹐中焦若編﹐下焦若瀆﹐然未曾發明其義。新安

孫景思氏﹐因推其義而解之曰﹕上焦若竅﹐竅者竅漏之義﹐可以通達之物﹐必是胃之上脘。《經》曰﹕上焦在胃之上口﹐

主納而不出是也。中焦若編﹐編者編絡之義﹐如有物編包之象﹐胃之外有脂如网﹐包羅在胃之上﹐以其能磨化飲食﹐故

《脈訣》云﹕膏凝散半斤者此也﹐是必脾之大絡﹐此爲中焦﹐《經》曰﹕主腐熟水谷是也。下焦若瀆﹐瀆者溝瀆之義﹐可

以決瀆﹐可以傳導﹐乃是小腸之下曰闌門﹐泌別水谷﹐自此而釐淸濁之所﹐此爲下焦﹐《經》曰﹕在膀胱上口主瀉而不藏﹔

又曰﹕主出而不納﹔又曰﹐下焦爲傳化之府﹔又曰三焦爲水谷之道路﹐气之所終始也。蓋水谷之所入﹐自上而中﹐自中

而下。至於糟粕轉輸﹐傳道而下﹐一無底滯如此﹐尢可表其爲有形明矣。所謂形者﹐非謂臟腑外別生一物﹐不過指其所

而爲形耳。按蔡西山據《禮運記》而言﹐《白虎通﹟性情篇》﹐漚亦作編﹐二說安得俱誤﹖恐漚與編﹐殆相似而訛之耳。

﹝兪子容﹞

近時醫者﹐多執前人肝常有餘﹐腎常不足之說﹐往往舉手便用平肝之劑。按《聖濟經》云﹕原四時之所化﹐始於木﹔

究十二經之所養﹐始於肝﹔女子受娠一月﹐是厥陰肝經養之﹐肝者乃春陽發動之始﹐萬物生長之源﹐故戒怒養陽﹐使先

天之气﹐相生於無窮。所以肝主色﹐气和則體澤﹐气傷則枯槁﹐故養肝戒忿﹐是攝生之切要也﹐不可泥前說。﹝兪子容﹞

《甲乙經》曰﹕丈夫以右爲命門﹐左爲腎﹔女子以左爲命門﹐右爲腎。無求子曰﹕男子先生右腎﹐女子先生左腎﹐

是以命門爲子宮﹐左腎爲血海。張潔古云﹕男女皆左爲腎。右爲命門。男子主藏精者﹐气海也。女子主系胞者﹐血海也。

所主者異﹐受病則一也﹐此說當爲定論。﹝兪子容辧衝爲血海﹞

虛者補之﹐實者瀉之﹐𨿽三尺童子。皆知之矣。至於五實五虛﹐豈可與泛泛虛實同藥哉﹖夫一身猶一國也﹐如尋邑

百萬圍昆陽﹐此五實證也﹐故蕭王親犯中堅而督戰。如河內饑而又經火災﹐此五虛證也﹐故汲黯不避矯詔而發倉。此可

與達權通變者論﹐不可與貪常嗜損者說也。夫五實爲五臟俱太過﹐五虛爲五臟俱不及﹐《內經》言此二證皆死﹐非謂必死

也﹐謂不救則死﹐救之不得其道亦死也。其下復言﹐漿粥入胃﹐則虛者活﹔身汗後利﹐則實者活﹐此兩言自是前二証之

治法也。後人只以之斷驗死生﹐見虛者漿粥不入﹐實者汗利俱閉﹐便委之死地﹐豈不謬哉﹖夫漿粥入胃而不注泄﹐則胃

气和﹐胃气和﹐則五虛皆實也﹐是以生也。汗以泄其表﹐利以泄其裏﹐並泄則上下通﹐上下通則五實皆啟矣﹐是以生也。

﹝張子和﹞

虛損之微者﹐眞火尙存﹐服寒涼藥猶可。虛損之甚者﹐眞火已虧﹐藥以寒涼﹐豈能使之化爲精血﹐以補其虛乎﹖

虛損之證﹐皆下寒上熱﹐蓋所謂水火不交者也。其重感於寒者﹐則下焦作痛﹐不感寒者則不痛﹐至於上焦燥熱則一

也。上焦方苦煩熱﹐得寒涼之藥則暫快﹐遂以爲藥之功﹐故喜服之。不知寒涼之藥﹐不久下注﹐則下元愈寒。火熱爲寒

所逼﹐上行則上焦復熱愈甚﹐展轉反復﹐遂至沈錮而不可救﹐是則以寒涼補陰﹐非徒無益而且有害﹐世人蓋陰受其害而

不知也。治之補以寒涼﹐佐以溫熱﹐補三佐二﹐空心涼服﹐所謂熱因寒用者也﹐久則精生熱退﹐而病愈矣。﹝何柏齋﹞

《經》云﹕陰虛生內熱﹐柰何﹖曰﹕有所勞倦﹐形气衰少﹐穀气不盛﹐上焦不行﹐下脘不通﹐胃气熱﹐熱气燻胸中﹐

故內熱。嗟夫﹗此內傷之說之原乎。夫人身之陰陽﹐有以表裏言者﹔有以上下之分言者﹔有以气血言者﹔有以身前身後

言者﹔有以臟腑言者﹔有以升降呼吸之气言者﹔餘如動靜語默起居之類甚多﹐不必悉舉。此所謂陰虛之陰﹐其所指與數

者皆不同。蓋勞動之過﹐則陽和之气﹐皆亢極而化爲火矣﹐況水谷之气又少入﹐是故陽愈甚而陰愈衰矣。此陰虛之陰﹐

蓋指身中之陰气與水谷之味耳﹐或以下焦陰陽爲言﹐或以腎水眞陰爲言﹐皆非也。夫有所勞役者﹐過動屬火也。形气衰

少者﹐壯火食气也。穀气不盛者﹐勞傷元气﹐則少食而气衰也。上焦不行者﹐淸陽不升也。下脘不通者﹐濁陰不降也。

夫胃受水谷﹐故淸陽升而濁陰降﹐以傳化出入﹐滋榮一身也。今胃不能納﹐而穀气衰少﹐則淸無升而濁無降矣。故曰﹕

上焦不行﹐下脘不通﹐然非謂絕不行不通也﹐但比之平常無病時﹐則謂之不行不通耳。上不行下不通則郁矣﹐郁則少火

皆成壯火﹐而胃居上焦下脘兩者之間﹐故胃气熱則上炎﹐燻胸中而爲內熱也。東垣所言﹐正與經旨相合﹐固宜引此段經

文於內外傷辧以爲之主﹐乃反不引此﹐卻謂火乘土位﹐此不能無疑者也。又《經》曰﹕勞者溫之。溫者養也﹐東垣以爲

溫涼之溫﹐謂宜溫藥以補元气﹐而瀉火邪。又攺損者益之﹐爲損者溫之。又以溫能除大熱爲《內經》所云﹐而徧考《內

經》﹐並無此語﹐亦不能無疑者也。然溫藥之補元气瀉火邪者﹐亦惟气溫而味甘者斯可矣。蓋溫能益气﹐甘能助脾而緩火﹐

故元气復而火邪息也。夫宜用溫藥以爲內傷不足之治則可﹐以爲勞者溫之之注則不可﹐苟以補之﹑除之﹑抑之﹑舉之﹑

散之等語﹐比類而觀焉﹐則其義自著矣。﹝王安道﹞

婦人之於血也﹐經水蓄﹐則爲胞胎﹐則蓄者自蓄﹐生者自生。及其產育爲惡露﹐則去者自去﹐生者自生﹐其醞而爲

乳﹐則無復下滿而爲月矣﹐失血爲血家妄逆﹐產乳爲婦人常事﹐其去其生﹐則相同也。失血家須用下劑破血﹐蓋施之於

妄逆之初。亡血虛家不可下﹐蓋戒之於亡失之後。

人之登混﹐辟辟有聲﹐勃勃如蟹沫狀者﹐咸以爲寒。非寒也﹐由腸胃中濁气不得宣行耳。滯下之裏急後重﹐及膀胱

不利而癃者﹐下焦之火郁而不伸也﹐二者頗關衝﹑任﹑督三經。常見裏急後重者﹐多連尾長疆如錐刺狀。膀胱癃閉者﹐

臍下小腹逼迫而痛﹐是皆下焦火郁﹐而六腑濁气﹐相與糾郁於衝任之分故也。腸胃陽明燥金也﹐下焦少陽相火也﹐後重

之用木香﹑檳榔﹐行燥金之郁也。癃閉之用知母﹑黃柏﹐散相火之熾也。

凡傷寒家服藥後﹐身熱﹐煩躁﹐發渴﹐冒瞀﹐脈兩手忽伏而不見﹐惡寒戰栗﹐此皆陰陽氤氳﹐正邪相爭﹐作汗之徵

也﹐姑宜靜以待之﹐不可因而倉皇﹐反至錯誤。

厥陰是六經中一經之名﹐厥自是諸證中一癥之目也。酒之气暴﹐如人身虛气逆气之暴。酒得肉食則其气相纏綿而不

暴﹐如人之虛气逆气得金石之劑沈墜﹐則其气亦纏綿而不暴﹐所以然者﹐在相纏綿也﹐故金石之纏綿﹐在气不在質﹐惟

其气相得而纏綿﹐故其勢亦不得不與之纏綿也。世人但知金石藥墜气﹐而不知所以墜气之義也。東垣家則用質陰味濃以

沈降之﹐蓋气陽質陰﹐陰陽相遇﹐則自然相得而不升走﹐亦金石纏綿之義歟。

凡數一爲奇﹐二爲偶﹐三爲參﹐五爲伍﹐如是則有統紀而無錯亂。醫書論脈云﹕參伍不調﹐蓋謂參不成參﹐伍不成

伍﹐大小不均﹐疏數不等﹐錯亂而無紀也。黃髮有陰陽﹐天五之土﹐爲火所焚﹐陽黃也。地二之火﹐爲水所溺﹐陰黃也。

劉河間爲補瀉脾胃之本者﹐蓋以脾胃中和之气也﹐燥其濕則爲瀉﹐潤其燥則爲補。

火多水少﹐爲陽實陰虛﹐其病爲熱。水多火少﹐爲陰實陽虛﹐其病爲寒也。

心肺爲藏陰也﹐以通行陽气而居上﹐陰體而陽用也。大腸小腸爲府陽也﹐以傳陽气而居下﹐陽體而陰用也。

肥人濕多﹐瘦人火多。濕多肌理縱﹐外邪易入﹔火多肌理致﹐外邪難侵﹔濕多中緩少內傷﹔火多中燥多內傷。

人首尊而足卑﹐天地定位也。脾肺相爲母子﹐山澤通气也。肝膽主怒與動﹐雷風之相薄也。心髙腎下﹐水火不相射

也。八卦相錯﹐而人亦肖之﹐妙哉易也。

郁者結聚而不得發越﹐當升者不得升﹐當降者不得降﹐當變化者不得變化﹐所以傳化失常﹐而木郁之病見矣。气郁

者胸脇痛﹔濕郁者周身疼﹐或關節痛﹐遇陰寒則發﹔痰郁者動則气喘﹐寸口脈沈滑﹔熱郁者昏瞀﹐小便赤﹐脈沈數﹔血

郁者四肢無力﹐能食﹔食郁者噯酸﹐腹飽不能食﹐左寸脈和平﹐右寸脈緊盛。﹝俱滑伯仁﹞

設有人焉﹐正已奪而邪方盛者﹐將顧其正而補之乎﹖抑先其邪而攻之乎﹖見有不的﹐則死生系之﹐此其所以宜愼也。

夫正者本也﹐邪者標也﹐若正气旣虛﹐則邪气𨿽盛﹐亦不可攻。蓋恐邪未去而正先脫﹐呼吸變生﹐則措手無及﹐故治虛

邪者當先顧正气﹐正气存則不致於害﹐且補中自有攻意。蓋補陰卽所以攻熱﹐補陽卽所以攻寒﹐世未有正气復而邪不退

者﹐亦未有正气竭而命不傾者。如必不得已﹐亦當酌量緩急﹐暫從權宜﹐從少從多﹐寓戰於守﹐斯可矣﹐此治虛之道也。

若正气無損者﹐邪气𨿽微﹐自不宜補﹐蓋補之則正無與而邪反盛﹐適足以借寇兵而資盜糧﹐故治實證者﹐當直去其邪﹐

邪去則身安﹐但法貴精專﹐便臻速效﹐此治實之道也。要之能勝攻者﹐方是實證﹐實者可攻﹐何慮之有﹖不能勝攻者﹐

便是虛證﹐气去不返﹐可不寒心。此邪正之本末﹐有不可不知也。惟是假虛之證不多見﹐而假實之證最多也﹔假寒之證

不難治﹐而假熱之治多誤也。然實者多熱﹐虛者多寒﹐如丹溪曰﹕气有餘便是火﹐故實能受寒。而余續之曰﹕气不足便

是寒﹐故虛能受熱。世有不明眞假本末﹐而曰知醫者﹐則未敢許也。

治其王气者﹐謂病有陰陽﹐气有衰王﹐不明衰王﹐則治之反甚。如陽盛陰衰者﹐陰虛火王也﹐治之者不知補陰以配

陽﹐而專用苦寒治火之王﹐豈知苦寒皆沈降﹐沈降則亡陰﹐陰愈亡則火愈盛。故服寒反熱者﹐陰虛不宜降也。又如陽衰

陰盛者﹐气弱生寒也﹐治之者不知補陽以消陰﹐而專用辛溫治陰之王﹐豈知辛溫能耗散﹐耗散則亡陽﹐陽愈亡則寒愈甚。

故服熱反寒者﹐陽虛不宜耗。此無他﹐皆以專治王气﹐故其病反如此。又如夏令本熱﹐而伏陰在內﹐故每多中寒。冬令

本寒﹐而伏陽在內﹐故每多內熱。設不知此而必欲用寒於夏﹐治火之王﹔用熱於冬﹐治寒之王﹔則有中寒隔陽者﹐服寒

反熱﹔中熱隔陰者﹐服熱反寒矣。是皆治王之謂﹐而病之所以反也。

气有外气﹐天地之六气也﹔有內气﹐人身之元气也。气失其和則爲邪气﹐气得其和則爲正气﹐亦爲眞气。但眞气所

在﹐其義有三﹕曰上中下也。上者所受於天﹐以通呼吸者也。中者生於水谷﹐以養營衛者也。下者气化於精﹐藏於命門﹐

以爲三焦之根本者也。故上有气海﹐曰膻中也﹐其治在肺。中有水穀气血之海﹐曰中气也﹐其治在脾胃。下有气海﹐曰

丹田也﹐其治在腎。人之所賴﹐惟此气耳﹐气聚則生﹐气散則死。故帝曰气內爲寶﹐此誠最重之辭﹐醫家最切之旨也。

卽如本篇始末所言﹐及終始等篇﹐皆以精气重虛爲念﹐先聖惜人元气至意﹐於此可見。柰何今之醫家﹐但知見病治

病。初不識人根本。凡天下之理﹐亦焉有根本受傷﹐而能無敗者﹐伐絕生機﹐其誰之咎﹖

諸風掉眩﹐皆屬於肝矣。若木勝則四肢彊直而爲掉﹐風動於上而爲眩。脾土受邪﹐肝之實也﹐若木衰則血不養筋而

爲掉﹐气虛於上而爲眩。金邪乘木﹐肝之虛也。又諸痛瘡瘍﹐皆屬於心。若火盛則熾熱爲癰﹐心之實也。陽衰則陰勝爲

疽﹐心之虛也。五臟六腑虛實皆然﹐故本篇首言盛者瀉之﹐虛者補之﹐末言有者求之﹐無者求之﹐盛者責之﹐虛者責之。

蓋旣以气宜言病機矣﹐又特以盛虛有無四字﹐貫一篇之首尾﹐以盡其義﹐此正先聖心傳精妙所在﹐最爲喫緊綱領。柰何

劉完素未之詳審﹐略其巓末﹐獨取其中一十九條﹐演爲《原病式》﹐皆偏言盛气實邪。且於十九條中﹐凡歸重於火者﹐十

之七八﹔至於不及虛邪﹐則全不相顧。又曰其爲治者﹐但當瀉其過甚之气﹐以爲病本﹐不可反誤治其兼化也﹐立言若此﹐

虛者何堪﹖故樓氏指其治法之偏﹐誠非過也。

如太陰濕化﹐施於太陽﹔太陽寒化﹐施於少陰﹔少陰熱化﹐施於陽明﹔陽明燥化﹐施於厥陰﹔厥陰風化﹐施於太陰。

凡淫勝在我者﹐我之實也﹐實者眞邪也。反勝在彼者﹐我之虛也﹐虛者假邪也﹐此六气之虛實﹐卽所謂有無也。然天地

運气𨿽分五六﹐而陰陽之用﹐水火而已。故陽勝則陰病﹐陰勝則陽病﹐瀉其盛气﹐責其有也。培其衰气﹐責其無也。求

得所本而直探其頤﹐則排難解紛如拾芥也。設不明逆順盈虛之道﹐立言之意﹐而鑿執不移﹐所謂面東者不見西墻﹐面

南者不睹北方。察一曲者不可與言化﹐察一時者不可與言大﹐未免實實虛虛﹐遺人害矣﹗

《十一難》曰﹕《經》言脈不滿五十動而一止﹐一藏無气者﹐何藏也﹖然人吸者隨陰入﹐呼者因陽出。今吸不能至腎﹐

至肝而還﹐故知一藏無气者﹐腎气先盡也。然則五臟和者气脈長﹐五臟病者气脈短﹐觀此一藏無气﹐必先乎腎。如下文

所謂二藏﹑三藏﹑四藏﹑五臟者﹐當自遠而近﹐以次而短。則由腎及肝﹐由肝及脾﹐由脾及心﹐由心及肺﹐故凡病將危

者﹐必气促似喘﹐僅呼吸於胸中數寸之間。蓋其眞陰絕於下﹐孤陽浮於上﹐此气短之極也﹐醫於此際﹐而尙欲平之散之﹐

未有不隨撲而滅者﹐良可哀也﹗夫人之生死由乎气﹐气之聚散由乎陰﹐而殘喘得以尙延者﹐賴一綫之气未絕耳﹐此藏气

之不可不察也。

浮﹑沈﹑遲﹑數﹑滑﹑澀﹐卽此六者之中﹐而復有大相懸絕之要﹐則人多不能識也。夫浮爲表矣﹐而凡陰虛者脈必

浮而無力﹐是浮不可以槪言表﹐可升散乎﹖沈爲裏矣﹐而凡表邪初感之甚者﹐陰寒束於皮毛﹐陽气不能外達﹐則脈必先

見沈緊﹐是沈不可以槪言裏﹐可攻內乎﹐遲爲寒矣﹐而傷寒初退﹐餘熱未淸﹐脈多遲滑﹐是遲不可以槪言寒﹐可溫中乎﹖

數爲熱矣﹐而凡虛損之候﹐陰陽俱虧﹐气血敗亂者﹐脈必急數﹐愈數者愈虛﹐愈虛者愈數﹐是數不可以槪言熱﹐可寒涼

乎﹖微細類虛矣﹐而痛極壅閉者﹐脈多伏匿﹐是伏不可以槪言虛﹐可驟補乎﹐洪弦類實矣﹐而眞陰大虧者﹐必關格倍常﹐

是弦不可以槪言實﹐可消伐乎﹖夫如是者﹐是於綱領之中﹐而復有大綱領者存焉。設不能以四診相參﹐而欲孟浪任意﹐

則未有不復人於反掌間者﹐此脈道之所以難言﹐毫釐不可不辧也。

陰陽形气俱不足者﹐調以甘藥。甘之一字﹐聖人用意深矣﹐蓋藥食之入﹐必先脾胃﹐而後五臟得稟其气﹐胃气彊則

五臟俱盛﹐胃气弱則五臟俱衰。胃屬土而喜甘﹐故中气不足者﹐非甘溫不可﹐土彊則金王﹐金王則水充﹐此所以土爲萬

物之母﹐而陰陽俱虛者﹐必調以甘藥也。𨿽至眞要等論所列五味﹐各有補瀉﹐但彼以五行生克之理推衍而言﹐然用之者﹐

但當微兼五味﹐而以甘爲主﹐庶足補中。如四气無土气不可﹐五臟無胃气不可﹐而春但微弦﹐夏但微鉤之義皆是也。觀

《陰陽應象大論》曰﹕形不足者﹐溫之以气﹔精不足者﹐補之以味﹐故气味之相宜於人者﹐謂之爲補則可。若用苦劣難

堪之味﹐而求其能補﹐無是理也。气味攻補之學﹐倘不善於調和﹐則動手便錯﹐此醫家第一著要義。

滑伯仁曰﹕察脈須識上下來去至止六字﹐不明此六字﹐則陰陽虛實不別也。上者爲陽﹔來者爲陽﹔至者爲陽﹔下者

爲陰﹔去者爲陰﹔止者爲陰。上者自尺部上於寸口﹐陽生於陰也﹔下者自寸口下於尺部﹐陰生於陽也﹔來者自骨肉之分﹐

而出於皮膚之際﹐气之升也﹔去者自皮膚之際﹐而還於骨肉之分﹐气之降也﹔應曰至﹔息曰止也。

人迎候陽﹐故一盛在少陽﹐膽與三焦也。二盛在太陽﹐膀胱﹑小腸也。三盛在陽明﹐胃與大腸也﹐四盛以上者﹐以

陽脈盛極﹐而陰無以通﹐故曰格陽。寸口候陰﹐故一盛在厥陰﹐肝與心絡也。二盛在少陰﹐心與腎也。三盛在太陰﹐脾

與肺也。四盛以上者﹐以陰脈盛極﹐而陽無以交﹐故曰關陰。

二陽之病發心脾﹐二陽陽明也﹐胃與大腸之脈也。腸胃有病﹐心脾受之﹐發心脾﹐猶言延及於心脾也﹐𨿽然脾胃爲

合﹐胃病而及脾﹐理固宜矣。大腸與心本非合也﹐今大腸而及心何哉﹖蓋胃爲受納之府﹐大腸爲傳化之府﹐食入於胃﹐

濁气歸心﹐飲入於胃﹐輸精於脾者﹐以胃之能納﹐大腸之能化耳。腸胃旣病﹐則不能受不能化﹐心肝何所資乎﹖心脾旣

無所資﹐則無以運化而生精血矣。故腸胃有病﹐心脾受之﹐則男爲少精﹐女爲不月矣。心脾當總言男女﹐不當分別﹐至

隱曲不月﹐不可分說耳。﹝王安道﹞

咳嗽外感六淫﹐郁而成火﹐必六淫相合內傷﹔五臟相勝﹐必五邪相並﹐有此不同﹐而中間又有斂散二法。斂者謂收

斂肺气也﹐散者謂解散寒邪也﹐宜散而斂﹐則肺寒邪一時斂住﹐爲害非輕。宜斂而散﹐則肺气弱﹐一時發散﹐而走泄正

气﹐害亦非小。且如感風咳嗽﹐已經散之後﹐其表虛復感寒邪﹐虛邪相乘﹐又爲喘嗽﹐若欲散風﹐則愈重而虛其肺。若

收斂﹐則愈又滯其邪。當先輕解﹐漸次斂之﹐肺不致虛﹐邪不致滯﹐喘嗽自止矣。﹝徐叔拱﹞

《內經》曰﹕一陰一陽結﹐謂之喉痺。王太僕注云﹕一陰者手少陰君火﹐心主之脈气也。一陽者手少陽相火﹐三焦

之脈气也﹐二火皆主脈﹐並絡於喉。气熱則內結﹐气甚則腫脹﹐腫脹甚則痺﹐痺甚而不通則死矣﹐蓋手少陰少陽﹐君相

二火獨盛﹐則熱結正絡﹐故病且速也。十二經中言嗌漧﹑嗌痛﹑咽腫﹑頷腫﹑舌本彊﹐皆君火爲之也。惟喉痺急速﹐相

火之所爲也。夫君火者猶人火也﹐相火者猶龍火也﹐人火焚木其勢緩﹐龍火焚木其勢速。《內經》之言喉痺﹐則咽與舌在

其間耳﹐以其病同是火﹐故不分也。治喉痺之火與救火同﹐不容少待。《內經》火郁發之﹐發謂發汗﹐然咽喉中豈能發汗﹖

故出血者﹐乃發汗之一端也。

酸者肝木之味﹐由火盛制金﹐不能平木﹐則肝木自盛﹐故爲酸也。如飲熱則酸矣﹐或言吐酸爲寒者誤也。是以肝熱

則口酸﹐心熱則口苦﹐脾熱則口甘﹐肺熱則口辛﹐腎熱則口鹹。或口淡者胃熱也﹐胃屬土﹐土爲物之母﹐故胃爲一身之

本﹐淡爲五味之本﹐然則吐酸豈爲寒者歟﹖凡中酸法宜溫藥散之者﹐亦猶解表之義﹐以使腸胃結滯開通﹐怫郁散而和也。

若久酸不已﹐則不宜溫之﹐宜以寒藥下之﹐後以涼藥調之﹐結散熱去﹐則气和也。﹝劉河間論吐酸﹞

仲景論少陰病熱極﹐曰﹕溲便遺失﹐狂言目反視者﹐腎先絕也。《靈樞經》曰﹕腎主二陰﹐然本衰虛﹐而怫熱客其部分﹐

二陰鬱結﹐則痿痺而神無所用﹐故溲便遺失而不能止﹐然則熱證明矣。﹝劉河間論淋﹞

衝﹑任﹑督三脈﹐以帶脈束之。因餘經上下往來﹐遺熱於帶脈之間﹐血積不流﹐火從金化而爲白液﹐少腹冤熱﹐白

物滿溢﹐隨溲而下﹐綿綿不絕﹐多不痛也。或有痛者則壅礙﹐因壅而成痛也。《內經》曰﹕少腹冤熱﹐溲出白液。冤者

屈滯也﹐病非本經﹐爲他經冤郁而成此疾也。治瀉利與治帶下﹐皆不可驟用峻熱之藥燥之﹐燥之則內水涸﹐內水涸則必

煩渴﹐煩渴則小溲不利﹐小溲不利則足腫面浮﹐漸至不治。赤白痢者﹐是邪熱傳於大腸﹐下廣腸出赤白也。帶下者﹐傳

於小腸﹐入脬經下赤白也。據此二證﹐皆可同治濕法治之﹐以導水禹功丸瀉訖。次以淡劑降心火﹐益腎水﹐下小溲﹐分

水道﹐則自愈矣。﹝子和論帶下﹞

木郁達之﹐達者通暢之也。如肝性急﹐怒气逆﹐脇或脹﹐火時上炎﹐治以苦寒辛散而不愈者﹐則用升發之藥﹐加

以厥陰報使而從治之。又如久風入中爲飧泄﹐及不因外風之入而淸气在下爲飧泄。則以輕揚之劑舉而散之﹐凡此之類﹐

皆達之之法也。𨿽然木郁固有吐之之理﹐今以吐字總該達字﹐則是凡木郁皆當用吐矣﹐其可乎哉﹖東垣謂食塞肺分﹐爲

金與土旺於上而克木﹐吐去其物以伸木气﹐正髙者因而越之之義﹐恐不勞引木郁之說以治之也。火郁發之﹐發者汗之也﹐

升舉之也。如腠理外閉﹐邪惡怫郁﹐則解表取汗以散之。又如龍火郁甚於內﹐非苦寒降沈之劑可治﹐則用升浮之藥﹐佐

以甘溫﹐順其性而從治之﹐使勢窮則止﹐如東垣升陽散火湯是也。土郁奪之﹐奪者攻下也﹐劫而衰之也。如邪熱入胃﹐

用鹹寒之劑以攻去之。又如中滿腹脹﹐濕熱內甚﹐其人壯气實者則攻下之﹐其或勢甚而不能頓除者﹐則劫奪其勢而使之

衰。又如濕熱爲痢﹐有非力輕之劑可治者﹐則或攻或奪以致其平﹐凡此之類﹐皆奪之之法也。金郁泄之﹐泄者滲泄而利

小便也﹐疏通其壅也。如肺金爲腎水上源﹐金受火爍﹐其令不行﹐郁而滲道閉矣﹐宜整肅金化﹐滋以利之。又如肺气

滿﹐胸中仰息﹐非利肺气之劑﹐不足以疏通之。凡此之類﹐皆泄之之法也﹐王注解表二字﹐於理未當。水郁折之﹐折

者禦也﹐伐而挫之也﹐漸殺其勢也。如腫脹之病﹐水气淫溢﹐而滲道以塞﹐夫水之所不勝者土也﹐今土气衰弱﹐不能制

之﹐故反受其侮。治當實其脾土﹐資其運化﹐俾可以制水而不敢犯﹐則滲道達而後愈。或病勢旣旺﹐非上法所能遽制﹐

則用泄水之藥﹐以伐而挫之﹐或去菀陳﹐開鬼門﹐潔淨府﹐三治備舉﹐疊用以漸平之。王氏所謂抑之制其衝逆﹐正欲

折挫其濫之勢也。夫實土者守也﹐泄水者攻也﹐兼三治者廣略而決勝也。𨿽俱爲治水之法﹐然不審病者之虛實久近淺

深﹐雜焉而妄施治之﹐其不傾跌者寡矣。邪气久客﹐正气必損﹐今邪气𨿽去﹐苟不平調正气﹐使各安其位﹐復其常﹐猶

未足以盡其妙﹐故又曰平調其气。苟調之而其气猶或過而未服﹐則當益其所不勝以制之。如木過者當益金﹐金能制木﹐

則木斯服矣。所不勝者所畏者也﹐故曰過者折之﹐以其畏也。夫制物者物之所欲也﹐制於物者物之所不欲也﹐順其欲則

喜﹐逆其欲則惡﹐今逆之以所惡﹐故曰所謂瀉之。王氏以鹹瀉腎酸瀉肝之類爲說﹐未盡厥旨。﹝王安道論五郁﹞

三焦取火能腐物之義﹐火之性自下而上。三焦者﹐始於原气﹐出於中脘﹐散於膻中﹐皆相火之自下而上也。其曰上

焦主納而不出﹐下焦主出而不納﹐其納其出﹐皆系乎中焦之腐熟﹐焦之爲義可見矣。

厥陰太陽﹐少气多血﹔太陰少陰﹐少血多气﹔陽明气血俱多﹔少陽气多血少﹐男子婦人均有此气血也。男子多用气﹐

故常气不足。女人多用血﹐故常血不足。所以男子病多在气分﹐婦人病多在血分。世俗乃謂男子多气﹐女子多血﹐豈不

謬哉﹖

邪气盛則實﹐精气奪則虛。二句爲病治之大綱﹐其辭似顯﹐其義甚微﹐最當詳辧。而辧之有最難者何也﹖蓋實言邪

气﹐實宜瀉也。虛言正气﹐虛宜補也。凡邪正相搏而爲病﹐則邪實正虛﹐皆可言也。故主瀉者﹐則曰邪盛則實﹐當瀉也。

主補者﹐則曰精奪則虛﹐當補也。各執一句﹐茫無確見﹐借口文飾﹐孰得言非。是以至精之訓﹐反釀莫大之害﹐不知理

之所在﹐有必不可移易者﹐柰時醫不能察耳。余請析此爲四﹕曰孰緩孰急﹐其有其無也。所謂緩急者﹐察虛實之緩急也﹐

無虛者﹐急在邪气﹐去之不速﹐畱則生變也。多虛者﹐急在正气﹐培之不早﹐臨期無濟也。微虛微實者﹐亦治其實﹐可

一掃而除也。甚虛甚實者﹐所畏在虛﹐但固守根本﹐以先爲己之不可勝﹐則邪無不退也。二虛一實者兼其實﹐開其一面

也。二實一虛者兼其虛﹐防生不測也。總之實而誤補﹐固必增邪﹐猶可解救﹐其禍小。虛而誤攻﹐眞气忽去﹐莫可挽回﹐

其禍大。此虛實之緩急﹐不可不察也。所謂有無者﹐察邪气之有無也﹐凡風寒暑濕火燥﹐皆能增邪﹐邪之在表在裏﹐在

府在藏﹐必有所居﹐求得其本則直取之﹐此所謂有﹐有則邪之實也。若無六气之邪﹐而病出三陰﹐則皆情欲以傷內﹐勞

倦以傷外﹐非邪似邪﹐非實似實﹐此所謂無﹐無則病在元气也。不明虛實有無之義﹐必至以逆爲從﹐以標作本﹐絕人長

命﹐損徳多矣﹐可不懼且愼哉﹖

損分五臟﹐而五臟所藏﹐則無非精與气耳。夫精爲陰人之水也﹐气爲陽人之火也。水火得其正﹐則爲精爲气﹔水火

失其和﹐則爲熱爲寒。此因偏損﹐所以致有偏勝﹐故水中不可無火﹐無火則陰勝而寒病生。火中不可無水﹐無水則陽勝

而熱病起﹐但當詳辧陰陽﹐則虛損之治無餘義矣。如水虧者陰虛也﹐只宜大補眞陰﹐切不可再伐陽气。火虛者陽虛也﹐

只宜大補元陽﹐切不可再傷陰气﹐蓋陽气不足﹐而復伐其陰﹐陰亦損矣。陰已不足﹐而再傷其陽﹐陽亦亡矣。夫治虛治

實﹐本自不同﹐實者陰陽因有餘﹐但去所餘﹐則得其平。虛者陰陽有不足﹐再去所有﹐則兩者俱敗﹐其能生乎﹖故治虛

之要﹐凡陰虛多熱者﹐最嫌辛燥﹐恐助陽邪也﹔尢忌苦寒﹐恐伐生气也﹔惟喜純甘壯水之劑﹐補陰以配陽﹐則剛爲柔制﹐

虛火自降﹐而陽歸乎陰矣。陽虛多寒者﹐最嫌涼潤﹐恐助陰邪也﹔尢忌辛散﹐恐傷陰气也﹔只宜甘溫益火之品﹐補陽以

配陰﹐則柔得其主﹐沈寒自斂﹐而陰從乎陽矣。是以气虛者宜補其上﹐精虛者宜補其下﹐陽虛者宜補而兼暖﹐陰虛者宜

補而兼淸﹐此固陰陽之治辧也。其有气因精而虛者﹐自當補精以化气﹔精因气而虛者﹐自當補气以生精﹔又如陽失陰而

離者﹐非補陰何以收散亡之气﹖水失火而敗者﹐非補火何以蘇隨絕之陰﹖此又陰陽相濟之妙用也。故善補陽者﹐必於陰

中求陽﹐則陽得陰助而生化無窮。善補陰者﹐必於陽中求陰﹐則陰得陽升而泉源不竭。故以精气分陰陽﹐則陰陽不可離。

以寒熱分陰陽﹐則陰陽不可混﹐此又陰陽邪正之離合也。知陰陽邪正之治﹐則陰陽和而生道得矣。

《本神篇》曰﹕心怵惕思慮則傷神﹐傷神則恐懼自失。《邪气臟腑病形篇》曰﹕憂愁恐懼則傷心。《口問篇》曰﹕悲

哀憂愁則心動﹐心動則五臟六腑皆搖。可見心爲五臟六腑之大主﹐而總統魂魄﹐兼該志意﹐故憂動於心則肺應﹐思動於

心則脾應﹐怒動於心則肝應﹐恐動於心則腎應﹐此所以五志惟心所使也。設能善養此心﹐而居處安靜﹐無爲懼懼﹐無爲

欣欣﹐婉然從物而不爭﹐與時變化而無我﹐則志意和﹐精神定﹐悔怒不起﹐魂魄不散﹐五臟俱寧﹐邪亦安從柰我何哉﹖

人知陰虛惟一﹐而不知陰虛有二。如陰中之水虛﹐則病在精血﹐陰中之火虛﹐則病在神气。蓋陽衰則气去﹐故神志

爲之昏亂﹐非火虛乎。陰虧則形壞﹐故肢體爲之廢弛﹐非水虛乎。今以神離形壞之證﹐乃不求水火之源﹐而猶以風治﹐

鮮不危矣﹗試以天道言之﹐其象亦然。凡旱則多燥﹐燥則多風﹐是風木之化從乎燥﹐燥則陰虛之候也。故凡治類風者﹐

專宜培補眞陰以救根本﹐使陰气復﹐則風燥自除矣。然外感者﹐非曰絕無虛證﹐气虛則虛也。內傷者﹐非曰必無實證﹐

有滯則實也。治虛者當察其在陰在陽而直補之﹐治實者但察其因痰因气而暫開之﹐此於內傷外感及虛實攻補之間﹐最當

察其有無微甚﹐而酌其治也。甚至有元气素虧﹐猝然僕倒﹐上無痰﹐下失禁﹐瞑目昏沈﹐此厥竭之證﹐尢與風邪無涉。

使非大劑參附﹐或七年之艾﹐破格挽回﹐又安望其復眞气於將絕之頃哉﹖倘不能察其表裏﹐又不能辧其虛實﹐但以風之

爲名﹐多用風藥﹐不知風藥皆燥﹐燥復傷陰﹔風藥皆散﹐散復傷气﹔以內傷作外感﹐以不足爲有餘﹐是促人之死也。

五臟失治﹐皆爲心痛﹐刺治分經﹐理甚明悉。至若捨鍼用藥﹐尢宜察此詳義。蓋腎心痛者﹐多由陰邪上衝﹐故善﹐

如從後觸其心。胃心痛者﹐多由停滯﹐故胸腹脹滿。脾心痛者﹐多由寒逆中焦﹐故其病甚。肝心痛者﹐多由木火之郁﹐

病在血分﹐故色蒼蒼如死狀。肺心痛者﹐多由上焦不淸﹐病在气分﹐故動作則病益甚。若知其在气則順之﹔在血則行之﹔

郁則開之﹔滯則逐之﹔火多實﹐則或散或淸之﹔寒多虛﹐則或溫或補之。必眞心痛者﹐乃不可治﹐否則但得其本﹐則

必隨手而應﹐其易如探囊也。

天之六气﹐惟火有二。君者上也﹐相者下也﹐陽在上者﹐卽君火也﹔陽在下者﹐卽相火也。上者應離﹐陽在外也﹐

故君火以明。下者應坎﹐陽在內也﹐故相火以位。火一也﹐而上下幽顯﹐其象不同﹐此其所以有辧也。然以凡火觀之﹐

則其气質上下﹐亦自有君相明位之辧。蓋明者光也﹐火之气也。位者形也﹐火之質也。如一寸之燈﹐光被滿室﹐此气之

爲然也。盈鑪之炭﹐有熱無焰﹐此質之爲然也。夫焰之與炭皆火也﹐然焰明而質暗﹐焰虛而質實﹐焰動而質靜﹐焰上而

質下﹐以此証之﹐則其气之與質﹐固自有上下之分﹐亦豈非君相之辧乎﹖是以君火居上﹐爲日之明﹐以昭天道﹐故於人

也屬心﹐而神明出焉。相火居下﹐爲原泉之溫﹐以生養萬物﹐故於人也屬腎﹐而元陽蓄焉。所以六气之序﹐君火在前﹐

相火在後﹐前者肇物之生﹐後者成物之實。而三百六十日中﹐前後二火所主者﹐止四五六七月﹐共一百二十日﹐以成一

歲化育之功﹐此君相二火之爲用也。

六气之分﹐屬陰者三﹕濕燥寒是也。屬陽者二﹕風熱而已。使火無君相之化﹐則陰勝於陽﹐而殺甚於生矣﹐此二火

之所以必不可無也。若因惟火有二﹐便謂陽常有餘﹐而專意仰之﹐則伐天之和﹐伐生之本﹐莫此爲甚。此等大義﹐學人

最當詳察。

三陽所在﹐其脈無不應者﹐气之盈也。三陰所在﹐其脈有不應者﹐以陽气有不及﹐气之虛也。然三陰之列﹐又惟少

陰獨居乎中﹐此又陰中之陰也﹐所以少陰所在爲不應﹐蓋亦應天地之虛耳﹐豈君不主事之謂乎﹖

五行勝復之理﹐不期然而然。天地萬物﹐固無往而非五行﹐而亢害承制﹐又安往而不然哉﹖故求之於人﹐則五臟更

相平也﹐五志更相勝也﹐五气更相移也﹐五病更相變也。故火極則寒生﹐寒極則濕生﹐濕極則風生﹐風極則燥生﹐燥極

則熱生﹐皆其化也。第承制之在天地者﹐出乎气化之自然﹐而在人亦爲有之﹐則在挽回運用之得失耳。使能知其微﹐得

其道﹐則把握在我﹐何害之有﹖設承制之盛衰不明﹐似是之眞假不辧﹐則敗亂可立而待也。

故用以太陽之人﹐而遇流衍之紀﹔以太陰之人﹐而逢赫曦之紀﹔彊者有制﹐弱者遇扶﹐气得其平﹐何病之有﹖或以

彊陽遇火﹐則炎烈生矣﹐陰寒遇水﹐則冰霜及矣。天有天符﹐歲有歲會﹐人得無人和乎﹖

王荊公解痛利二字﹐曰﹕治法云諸痛爲實﹐痛隨利減﹐世俗以利爲下也。假令痛在表者實也﹐痛在裏者實也﹐痛在

气血者亦實也。故在表者汗之則愈﹐在裏者下之則愈﹐在血气者散之行之則愈﹐豈可以利爲下乎﹖宜作通字訓則可﹐此

說甚善﹐已得治實之法矣。然痛證亦有虛實﹐治法亦有補瀉﹐其辧之之法﹐不可不詳。凡痛而脹閉者多實﹔不脹不閉者

多虛﹔痛而拒按者爲實﹔可按者爲虛﹔喜寒者多實﹔愛熱者多虛﹔飽而甚者多實﹔饑而甚者多虛。脈實气粗者多實﹔脈

虛气虛者多虛。新病壯年者多實﹔愈攻愈劇者多虛。痛在經者脈多弦大﹔痛在藏者脈多沈微﹐必兼脈證而察之﹐則虛實

自有明辧﹐實者可利﹐虛者亦可利乎。不當利而利之﹐則爲害不淺。故凡治表虛而痛者﹐陽不足也﹐非溫經不可。裏虛

而痛者﹐陰不足也﹐非養營不可。上虛而痛者﹐心脾受傷也﹐非補中不可。下虛而痛者﹐脫泄亡陰也﹐非速救脾胃﹐溫

補命門不可。夫以溫補而治痛者﹐古人非不多也﹐惟近代薛立齋﹑汪石山輩尢得之。柰何明似丹溪﹐而亦曰諸痛不可補

气﹐局人意見﹐豈良法哉﹖

崆峒子云﹕脾土上應乎天﹐亦屬濕化﹐所以水谷津液不行﹐卽停聚而爲痰飲也。夫人之病痰火者十之八九﹐老人不

宜速降其火﹐虛人不宜盡去其痰﹐攻之太甚﹐則病轉劇而致危殆﹐須以固元气爲本。凡病推類而行之﹐亦思過半矣。昌

按藥以勝病﹐乃致脾胃不能勝藥﹐猶不加察﹐元气一壞﹐變癥多端。如脾虛而气短不能以續﹐變而似喘促﹐尙用降气定

喘之藥﹔如脾虛衛气不行﹐變而爲浮腫﹐尙用耗气利水之藥﹔如脾虛郁滯﹐變而作寒熱﹐尙謂外感﹐用發散之藥﹔虛而

益虛﹐直令气盡身亡﹐全不悔禍。復以此法施之他人﹐展轉戕生﹐可勝誅哉﹗

國小有虛實分治之法﹐謂疾病之生也﹐皆因外感內傷﹐生火生濕﹐濕熱生痰﹐四者而已。審其少壯新病﹐是濕則燥

之﹐是火則瀉之。濕而生熱﹐則燥濕而兼淸熱﹔火而生痰﹐則瀉火而兼豁痰﹐無餘蘊矣。審其衰老久病﹐又當攻補兼施。

如气虛而有濕熱痰火﹐則以四君子湯補气﹐而兼燥濕﹑淸熱﹑豁痰﹑瀉火﹔如血虛而有痰火濕熱﹐則以四物湯補血﹐而

兼瀉火豁痰﹑淸熱﹑燥濕﹐如此則攻補合宜﹐庶乎可也。故曰少壯新病﹐攻邪可審﹔老衰久病﹐補益爲先。若夫陰虛火

動﹐脾胃衰弱﹐眞陰者水也﹐脾胃者土也﹐土𨿽喜燥﹐然太燥則艸木枯槁﹔水𨿽喜潤﹐然太潤則艸木濕爛﹔是以補脾滋

腎之劑﹐務在燥濕得宜﹐隨證加減焉耳。

國小有火濕分治之法﹐謂肥人气虛生寒﹐寒生濕﹐濕生痰。瘦人血虛生熱﹐熱生火﹐火生燥。故肥人多寒濕﹐瘦人

多熱燥也。

治病分國中末三法﹕初治之道。法當猛峻。緣病得之新暴。當以疾利猛峻之藥急去之。不使病邪久居身中爲害也。

中治之道﹐法當寬猛相濟。爲病得之非新非久﹐當以緩疾得中﹐養正去邪﹐相濟而兼治之。末治之道﹐治當寬緩﹐廣服

平善無毒﹐用其安中養血气﹐俾邪自去。

治病有和﹑取﹑從﹑折﹑屬五法﹕一治曰和﹐假令小熱之气﹐當以涼藥和之。二治曰取﹐爲熱勢稍大﹐當以寒藥取

之。三治曰從﹐爲熱勢旣甚﹐當以溫藥從之﹐或寒因熱用﹐或寒以溫用﹐或以汗發之。四治曰折﹐謂病熱極甚﹐當以逆

制之﹐或以下奪之﹐五治曰屬﹐爲求其屬以衰之。緣熱深陷在骨髓﹐無法可出﹐鍼藥所不能及﹐故求其屬以衰之。昌按

求屬之法﹐《內經》明謂諸寒之而熱者取之陰﹐熱之而寒者取之陽﹐所謂求其屬也。又謂大寒而甚﹐熱之不熱﹐是無火也﹐

當助其心﹔大熱而甚﹐寒之不寒﹐是無水也﹐當助其腎。又謂取心者不必齊以熱﹐取腎者不必齊以寒﹐但益心之陽﹐寒

亦通行。彊腎之陰﹐熱之猶可﹐妙義精切若此。本文插入不通無著之語﹐火衰於戌﹐金衰於辰﹐盲瞽後人﹐今特正之。

治病有八要﹐八要不審﹐病不能去﹐非病不去﹐醫無可去之術也。故須辧審八要﹐庶不有誤。其一曰虛﹐五虛是也﹐

脈細﹑皮寒﹑气少﹑泄瀉前後﹑飲食不進﹐此爲五虛。二曰實﹐五實是也﹐脈盛﹑皮熱﹑腹脹﹑前後不通﹑悶瞀﹐此五

實也。三曰冷﹐臟腑受其積冷是也。四曰熱﹐臟腑受其積熱是也。五曰邪﹐非臟腑正病也。六曰正﹐非外邪所中也。七

曰內﹐病不在外也。八曰外﹐病不在內也。審此八要﹐參以脈候病機﹐乃不至於有誤。

學士商輅云﹕醫者意也﹐如對敵之將﹐操舟之工。貴乎臨機應變﹐方固難於盡用﹐然非方則古人之心弗傳﹐茫如望

洋如捕風﹐必有率意而失之者矣。方果可以不用乎﹖𨿽然方固良矣﹐然必熟之《素問》﹐以求其本﹔熟之本艸﹐以究其用﹔

熟之診視﹔以察其證﹔熟之治療﹐以通其變﹐始於用方而終至於無俟於方﹐夫然後醫之道成矣。此論學醫用方﹐最爲精

切。

《柏齋三書》云﹕藥之治病﹐各有所主。主治者君也﹔輔治者臣也﹔與君相反而相助者佐也﹔引經及引治病之藥至

於病所者使也。如治寒病用熱藥﹐則熱藥君也﹐凡溫熱之藥﹐皆輔君者也﹐臣也。然或熱藥之過甚而有害也﹐須少用寒

涼藥以監制之﹐使熱藥不至爲害﹐此則所謂佐也。至於五臟六腑及病之所在﹐各須有引導之藥﹐使藥與病相遇﹐此則所

謂使也。余病推此﹐按柏齋此論﹐乃用藥之權﹐最爲精切。舊謂一君﹑二臣﹑三佐﹑四使爲定法﹐此未可泥。藥性論又

以眾藥之和濃者定爲君﹐其次爲臣爲佐﹐有毒者多爲使﹐此說殊謬。設若削堅破積﹐大黃﹑巴豆輩﹐豈得不爲君耶﹖

晉時才人﹐欲刊正《周易》及諸藥方﹐先與祖訥共論﹐訥曰辧釋經典﹐縱有異同﹐不足以傷風教。至於湯藥小小不

達﹐便致壽夭所由﹐則後人受獘不少﹐何可輕以裁斷。祖訥之言﹐可謂仁矣﹐今天下才士勵志醫學﹐正可入理深譚﹐乃

效齊人惟知管晏﹐以《陶氏六書》竄入仲景成法﹐後人受獘﹐更當何如﹖

夫醫者非仁愛之士不可托也。非聰明達理﹐不可任也﹐非廉潔淳良﹐不可信也。是以古之用醫﹐必選明良﹐其徳能

仁恕博愛﹐其智能宣暢曲解﹐能知天地神祗之次﹐能明性命吉凶之數﹐處虛實之分﹐定順逆之節﹐原疾病之輕重﹐而量

藥劑之多少﹐貫微洞幽﹐不失細少﹐如此乃謂良醫。豈區區俗學能之哉﹖﹝《初學記》﹞

醫以活人爲務﹐與吾儒道最切近。自《唐書》列之技藝﹐而吾儒不屑爲之。世之習醫者﹐不過誦一家之成說﹐守一

定之方﹐以幸病之偶中﹐不復深爲探索﹐上求聖賢之意﹐以明夫陰陽造化之會歸﹐又不能博極羣書﹐采擇眾議﹐以資論

治之權變。甚者至於盡棄古方﹐附會臆見﹐展轉以相迷﹐而其爲患不少矣﹗是豈聖賢慈惠生民之盛意哉﹖昌按春秋時﹐

左氏譚醫理甚悉﹐漢儒已不習醫﹐太史公作倉公等列傳﹐鮮所發明﹐況其他乎﹖其後如《華元化傳》﹐寢涉妖妄﹐醫脈

之斷﹐實儒者先斷之也。有唐列之方技﹐無足怪矣。《九靈山房文集》所論醫者﹐當博極羣書﹐求聖賢之意旨﹐明造化

之會歸﹐其屬望顧不大歟﹖﹝戴叔明﹞

醫之爲道﹐非精不能明其理﹐非博不能至其約。是故前人立教﹐必使之先讀儒書﹐明《易理》《素》《難》《本艸》﹑

《脈經》而不少略者何﹖蓋非四書無以通義理之精微﹐非《易》無以知陰陽之消長﹔非《素問》無以識病﹔非《本艸》

無以識藥﹔非《脈經》無從診候而知寒熱虛實之證。聖賢示人﹐略舉其端而已。後學必須會羣書之長﹐參所見而施治之﹐

然後爲可。﹝《醫學集成》﹞

正五音者﹐必法師曠之律呂。成方員者﹐必法公輸之規矩。五音方員﹐特末技耳﹐尙取精於其事者﹐況醫爲人之司

命﹐不精則殺人。今之患者不達此理﹐委命於時醫﹐與自暴自棄﹐甘於溝瀆何異﹖故病有六失﹕失於不審﹑失於不信﹑

失於過時﹑失於不擇醫﹑失於不知病﹑失於不知藥。又《史記》云﹕驕恣不倫於理一不治。輕身重財二不治﹑衣食不能

適三不治﹑陰陽並藏气不定四不治﹑形羸不能服藥五不治﹑信巫不信醫六不治﹐今時病家此其通獘矣。﹝本集﹞

世間多有病患親友故舊交遊來問疾﹐其人曾不經事﹐未讀方書﹐自騁了了﹐詐作明能﹐譚說異端。或言是虛﹐或道

是實﹔或云是風﹐或云是气﹔紛紛謬說﹐種種不同﹔破壞病患心意﹐不知孰是﹔遷延未就﹐時不待人﹔然至禍﹐此段

情態﹐今時尢甚。﹝孫思邈﹞

卷二

中寒門

﹝論一首法十三條律三條比類法六十九條﹞

風﹑寒﹑暑﹑濕﹑燥﹑火六气﹐分發手足各六經﹐百病之生﹐莫不由之。軒岐論列﹐要在於此。然原始上古經文﹐

先師僦季貸所傳。每思洪荒初辟﹐結繩紀事﹐書從何來﹖豈光音天化生世界﹐蚤有天醫降下乎﹖抑仰求大自在天而得之

乎﹖然則醫藥者﹐上天之載也﹐窮理盡性至命﹐首推醫學矣。去古漸遠﹐無階可升﹐日取《內經》讀之﹐其端緒或有或

無﹐有者可求﹐無者將何求耶﹖君相二火及燥气﹐未曾深及。卽寒之一气﹐賴先聖張仲景﹐推演傷寒中寒爲二論﹐不知

中寒論何以不入《金匱》之藏﹐至晉初卽無可搜求﹐並其弟子衛沈﹐四逆三部厥經亦亡。從未有老醫宿學記載一語﹐晉

人之淺於譚醫﹐豈待問哉﹖設使晉代仙醫許旌陽﹑葛稚川之流﹐仰溯丹臺紫府﹐大自在天之藏﹐得其原論﹐亦未必爲當

世之所好矣。昌旣尙論《傷寒論》﹐不揣凡駑﹐竊欲擬議仲景傳世之文﹐以窺見不傳之一斑﹐後及《內經》之風熱暑濕﹐

並燥火缺略﹐百病傳訛﹐綿力任重﹐老而不休﹐志非不苦。但以從不見聞之說﹐定爲率由坦道﹐按劍而詫不祥﹐在所不

免。然千百中豈無二三知己﹐取其大關﹐略其小失乎﹖見爲是者﹐因其是暢發奧旨﹔見爲非者﹐因其非另豎偉議﹐總不

肯安上世至今相沿之黯汶﹐而必欲耀之光明。有仲景表章《內經》於前﹐有諸君子表章《內經》《金匱》於後﹐昌於後

輩中﹐如雜劇登場﹐漫引其端﹐要不謂非个中人物也。且昌數十載寤寐誠求﹐才脫凡身﹐必承提命﹐此番公案﹐尙有待

於再來云。

卷二中寒門

陰病論

諭昌曰﹕太極動而生陽﹐靜而生陰﹐陽動而不息﹐陰靜而有常。二气交而人生﹐二气分而人死﹐二气偏而病起﹐二

气乖而病篤。聖神憂之﹐設爲醫藥﹐調其偏駁﹐使歸和平﹐而民壽以永。觀於生气通天論中﹐論人身陽气﹐如天之與日﹐

失其所則折壽而不彰。是𨿽不言陰病﹐而陰病之機﹐宛然可識。但三皇之世如春﹐陽和司令﹐陰靜不擾﹐所以《內經》

凡言陰病﹐但啟其端﹐弗竟其說。厥後國政乖訛﹐陽舒變爲陰慘﹐天之陽气閉塞﹐地之陰气冒明。冒明者﹐以陰濁而

冒蔽陽明也﹐百川沸騰﹐山冢崩﹐髙岸爲谷﹐深谷爲陵﹐《詩》言之矣。民病因之﹐橫夭宏多﹐究莫識其所以橫夭之故﹐

漢末張仲景﹐著《傷寒論》十卷﹐治傳經陽病﹔著《卒病論》六卷﹐治暴卒陰病﹐生民不病﹐《卒病論》當世卽已失傳﹐

豈非其時賢士大夫莫能深維其義﹐《金匱玉函》置而弗收﹐其流布民間者﹐悉罹兵火之厄耶﹖仲景已後﹐英賢輩出﹐從未

有闡揚其烈者﹐惟韓祗和於中寒一門﹐微有發明﹐誨人以用附子﹑漧薑爲急﹐亦可謂仲景之徒矣。然自有醫藥以來﹐只

道其常﹐仲景兼言其變﹐詫而按劍﹐勢所必至﹐越千百年﹐祗和艸澤一家之言﹐已不似仲景登髙之呼。況有丹溪節齋諸

縉紳先生﹐多主貴陰賤陽立說﹐曰陽道饒﹐陰道乏﹔曰陽常有餘﹐陰常不足﹔曰陰气難成易虧故早衰﹐制爲補陰等丸﹐

畸重乎陰﹐疇非至理。第於此道依樣葫蘆﹐未具隻眼。然世醫莫不奉以爲宗﹐卽使《卒病論》傳之至今﹐亦與《傷寒論》

同其悠悠汶汶也已﹐嗟乎﹗化日舒長﹐太平有象。亂離愁慘﹐殺運繁興﹐救時者儻以貴陰賤陽爲政教﹐必國非其國。治

病者﹐倘以貴陰賤陽爲藥石﹐必治乖其治矣﹐豈通論哉﹖昌尙論仲景《傷寒論》﹐於凡陰病見端﹐當以回陽爲急者﹐一一

表之﹐吾門已知所先矣。今欲並度金鍼﹐暢言底裏﹐《易》云﹕通乎晝夜之道﹐而知夫晝爲陽﹐羣陰莫不潛伏。夜爲

陰﹐羣陰得以現形﹐諸鬼爲之夜食。一切山精水怪﹐揚氛吐焰﹐伎倆無窮﹐比雞鳴則盡隱矣。蓋雞鳴夜𨿽未央﹐而時則

爲天之陽也﹐天之陽開﹐故長夜不至﹐漫漫而將旦也。陰病之不可方物﹐此見一斑﹐而誰爲燃犀之照也哉﹖佛說四百四

病﹐地水火風﹐各居百一﹐是則四百四病﹐皆爲陰病矣。夫水火木金土﹐在天成像﹐在地成形﹐原不獨畸於陰。然而五

形皆附地而起﹐水附子地﹐而水中有火﹐火中有風﹐人所以假合成身﹐身所以相因致病﹐率稟四者。金性堅剛﹐不受和

合﹐故四大惟金不與。證無生者﹐必修西方佛土﹐有由然也。世人但知地气靜而不擾﹐偶見地動﹐便駭爲異﹐不知地气

小動﹐則爲災眚﹐大動則爲劫厄。劫厄之來﹐天地萬物﹐凡屬有形﹐同歸於壞。然地气有時大動﹐而世界得不速壞者﹐

則以玄天眞武坐鎭北方﹐攝伏龍蛇﹐不使起陸﹐以故地動而水不動﹐水不動而水中之火﹐火中之風自不動也。仲景

於陰盛亡陽之證﹐必用眞武湯以救逆者﹐非以此乎﹖至於戌亥混茫﹐亦非天翻地覆互相混也﹐天原不混於地﹐乃地气加

天而混之耳。蓋地水火風四輪﹐同時轟轉﹐雷炮衝射之威﹐千百億道﹐震蕩於五天之中﹐頃之攪毀太空﹐混爲一區﹐而

父母所生血肉之軀﹐其陰病之慘烈﹐又當何如﹖禪宗有白浪滔天﹐劫火洞然﹐大千俱壞等語。豈非四大解散之時﹐實有

此象乎﹖究竟地气之加於天者﹐止加於欲界色界等天﹐不能加於無色界天。所以上八景中﹐忉利天宮﹐萬聖朝眞﹐兜率

內脘﹐諸天聽法﹐各各身除中陰﹐頂現圓光﹐由此直接非想非非想天。而入佛界法界﹐睹大千世界﹐若掌中一果矣﹐更

何劫運可加之耶﹐劫運所加之天﹐至子而開﹐陰气下而髙復始露﹐至醜而陰气盡返於地﹐而太空始廓﹐兩儀分莫厥位。

日月星辰麗乎天﹐華嶽河海附乎地﹐五天之气﹐散布於列曜九地之气﹐會通乎山澤﹐以淸以寧﹐曰大曰廣﹐庶類以漸萌

生。而天界隙中所餘暴悍濁陰﹐動輒綿亙千萬丈﹐排空直墜﹐摧殘所生﹐靡有孑遺。天開地辟以後﹐陰慘餘殃﹐

尙若此其可畏﹐必至寅而駁劣悉返沖和。天光下濟﹐地徳上承﹐名木嘉卉﹐累累垂實﹐光音天人﹐下食其果﹐不復升舉﹐

因得施生﹐乃至繁衍﹐而成天地人之三界也。此義關系人身性命﹐病機安危﹐最宏最巨﹐儒者且置爲不論不議﹐醫者更

蔑聞矣。昌每見病者﹐陰邪橫發﹐上干淸道﹐必顯畏寒腹痛﹐下利上嘔﹐自汗淋漓﹐肉筋惕等證﹐卽忙把住關門﹐行

眞武坐鎭之法﹐不使龍雷升騰霄漢。一遵仲景已傳之祕﹐其人獲安。倘先此不治﹐頃之濁陰從胸而上入者﹐咽喉腫痺﹐

舌脹睛突﹔濁陰從背而上入者﹐頸筋粗大﹐頭項若冰﹐轉脫渾身靑紫而死。謂非地气加天之劫厄乎﹖惟是陡進附子﹑幹

姜﹐純陽之藥﹐亟驅陰邪﹐下從陰竅而出﹐非與迅掃濁陰之气還返地界同義乎﹖然必盡驅陽隙之陰﹐不使少畱﹐乃得功

收再造﹐非與一洗天界余氛﹐俾返沖和同義乎﹖會仲景意中之法﹐行之三十年﹐治經百人﹐凡遇藥到﹐莫不生全﹐𨿽曰

一時之權宜﹐卽擬爲經常之正法可也。醫學缺此﹐誠爲漏義﹐謹立鄙論﹐以開其端。後有作者﹐出其廣大精微之蘊﹐是

編或有可采云爾。

論辧中寒證要法卒中寒者﹐陽微陰盛﹐最危最急之候。《經》曰﹕陰盛生內寒。因厥气上逆﹐寒气積於胸中

而不泄﹐不泄則溫气去﹐寒獨畱﹐畱則血凝﹐血凝則脈不通﹐其脈盛大以澀﹐故中寒。《內經》之言若此﹐今欲會仲景表

章《內經》之意﹐敷陳一二﹐敢辭饒舌乎﹖

《經》旣言陰盛生內寒矣﹐又言故中寒者﹐豈非內寒先生﹐外寒後中之耶﹖經旣言血凝脈不通矣﹐又言其脈盛大以

澀者﹐豈非以外寒中﹐故脈盛大﹖血脈閉﹐故脈澀耶﹖此中伏有大疑﹐請先明之。一者人身衛外之陽最固﹐太陽衛身之

背﹐陽明衛身之前﹐少陽衛身之兩側。今不由三陽﹐而直中少陰﹐豈是從天而下﹖蓋厥气上逆﹐積於胸中則胃寒﹐胃寒

則口食寒物﹐鼻吸寒气﹐皆得入胃。腎者胃之關也﹐外寒斬關直入少陰腎藏﹐故曰中寒也﹑此《內經》所隱而未言者也。

一者其脈盛大以澀﹐𨿽曰中寒﹐尙非卒病。卒病中寒﹐其脈必微﹐蓋《內經》統言傷寒中寒之脈﹐故曰盛大以澀。仲景

以傷寒爲熱病﹐中寒爲寒病﹐分別言之。傷寒之脈﹐大要以大浮數動滑爲陽﹐沈澀弱弦微爲陰。陽病而見陰脈﹐且主死﹐

況陰病卒急﹐必無反見陽脈之理﹐若只盛大以澀﹐二陽一陰﹐亦何卒急之有哉﹖此亦《內經》所隱而難窺者也。

再推仲景以沈澀弱弦微爲陰脈矣﹐其傷寒傳入少陰經﹐則曰脈微細。今寒中少陰﹐又必但言脈微﹐不言細矣。蓋微

者陽之微也﹐細者陰之細也﹐寒邪傳腎﹐其亡陽亡陰﹐尙未可定。至中寒則但有亡陽﹐而無亡陰﹐故知其脈必不細也。

若果見細脈﹐則其陰先已內虧﹐何繇而反盛耶﹖

在傷寒證﹐惟少陰有微脈﹐他經則無。其太陽膀胱﹐爲少陰之府﹐才見脈微惡寒﹐仲景蚤從少陰施治﹐而用附子﹑

漧薑矣。蓋脈微惡寒﹐正陽微所至。《詩》云﹕彼月而微﹐此日而微﹐今此下民﹐亦孔之哀。在天象之陽﹐且不可微﹐然

則人身之陽﹐顧可微哉﹖腎中旣已陰盛陽微﹐寒自內生﹐復加外寒﹐斬關直中﹐或沒其陽於內﹐滅頂罹殃﹔或逼其陽於

外﹐隙駒避舍﹐其人頃刻云亡﹐故仲景以爲卒病也。

人身血肉之軀﹐皆陰也。父母媾精時﹐一點眞陽﹐先身而生﹐藏於兩腎之中﹐而一身之元气﹐由之以生﹐故謂生气

之原。而六淫之外邪﹐毫不敢犯﹐故謂守邪之神。暗室一燈﹐炯然達旦﹐耳目賴之以聰明﹐手足賴之以持行者矣。昔人

傲雪淩寒﹐尋詩訪友﹐猶曰一時之興到。至如立功異域﹐嚙雪虜庭﹐白首猶得生還﹐幾曾內寒生而外寒中耶﹐故以後天

培養先天﹐百年自可常享。苟爲不然﹐陽微必至陰盛﹐陰盛愈益陽微﹐一旦外寒卒中﹐而以經常之法治之﹐百中能有一

活耶﹖卒病之旨﹐其在斯乎。

腎中眞陽﹐得水以濟之﹔畱戀不脫﹐得土以堤之﹔蟄藏不露﹐除施泄而外﹐屹然不動。而手足之陽﹐爲之役使﹐流

走周身﹐固護腠理而捍衛於外。而脾中之陽﹐法天之健﹐消化飲食﹐傳布津液而營運於內。而胸中之陽﹐法日之馭﹐離

照當空。消陰除﹐而宣布於上。此三者丰亨﹐有象腎中眞陽﹐安享太寧。故有八十而禦女生子﹐餘勇可賈者矣。卽或

施泄無度﹐陽痿不用﹐尙可遷延歲月。惟在外﹑在上﹑在中之陽﹐衰微不振﹐陰气乃始有權﹐或膚冷不溫﹐漸至肌硬不

柔﹐衛外之陽不用矣。或飲食不化﹐漸至嘔泄痞脹﹐脾中之陽不用矣。或當膺阻礙﹐漸至窒塞不開﹐胸中之陽不用矣。

乃取水土所封之陽﹐出而任事﹐頭面得陽而戴赤﹐肌膚得陽而燥﹐脾胃得陽而除中﹐卽不中寒﹐其能久乎﹖

論治中寒病用藥八難

寒中少陰﹐行其嚴令﹐埋沒微陽﹐肌膚凍裂﹐無汗而喪神守。急用附子﹑漧薑﹐加蔥白以散寒﹐加豬膽汁引入陰分。

然恐藥力不勝﹐熨蔥灼艾﹐外內協攻﹐乃足破其堅凝。少緩須臾﹐必無及矣﹐此一難也。

若其人眞陽素擾﹐腠理素疏﹐陰盛於內﹐必逼其陽亡於外﹐魄汗淋漓﹐脊項彊硬。用附子﹑漧薑﹑豬膽汁﹐卽不可

加蔥及熨灼﹐恐助其散﹐令气隨汗脫﹐而陽無繇內返也。宜撲止其汗﹐陡進前藥﹐隨加固護腠理﹐不爾恐其陽復越﹐此

二難也。

用附子﹑漧薑以勝陰復陽者﹐取飛騎突入重圍﹐搴旗樹幟﹐使旣散之陽﹐望幟爭趨﹐頃之復合。不知此義者﹐加增

藥味﹐和合成湯﹐反牽制其雄入之勢﹐必至迂緩無功﹐此三難也。

其次前藥中卽須首加當歸﹑肉桂﹐兼理其榮﹐以寒邪中入﹐先傷榮血故也。不爾藥偏於衛﹐弗及於榮﹐與病卽不相

當。邪不盡服﹐必非勝算﹐此四難也。其次前藥中卽須加入人參﹑甘艸﹐調元轉餉。收功帷幄﹐不爾姜附之猛﹐直將犯

上無等矣﹐此五難也。

用前藥二三劑後﹐覺其陽明在躬﹐運動頗輕﹐神情頗悅﹐更加黃﹑白術﹑五味﹑白芍﹐大隊陰陽平補﹐不可歇手。

蓋重陰見﹐浪子初歸﹐斯時搖搖靡定﹐怠緩不爲善後﹐必墮前功﹐此六難也。

用羣隊之藥﹐以培陰護陽﹐其人卽素有熱痰﹐陽出早已從陰而變寒﹐至此無形之陰寒𨿽散﹐而有形之寒痰阻塞﹐竅

隧者無繇遽轉爲熱。姜附固可勿施﹐其牛黃﹑竹瀝﹐一切寒涼﹐斷不可用。若因其素有熱痰﹐妄投寒劑﹐則陰復用事﹐

陽卽躁擾﹐必墮前功﹐此七難也。

前用平補後﹐已示銷兵放馬﹐偃武崇文之意。玆後總有頑痰﹐畱積經絡﹐但宜甘寒助气開通﹐不宜辛辣助熱壅塞。

蓋辛辣始先不得已而用其毒﹐陽旣安堵﹐旣宜休養其陰﹐何得喜功生事。徒令病去藥存﹐轉生他患﹐漫無寧宇﹐此八難

也。

昌粗陳病槪﹐明告八難﹐良工苦心﹐此道庶幾可明可行矣。然鹵莽拘執之輩﹐用法必無成功﹐愚昧鮮識之人﹐服藥

必生疑畏。謹合陰病論﹐請正明哲巨眼﹐懇祈互相闡發﹐俾卒病之旨﹐人人共明﹐坦然率由﹐詎非生民之濃幸乎﹖

論朱丹溪述中寒

丹溪曰﹕中寒者﹐倉卒受寒﹐其病卽發而暴。蓋中寒之人﹐乘其腠理疏豁﹐一身受邪﹐難分經絡﹐無熱可散﹐溫補

自解。此胃之大虛﹐不急治去生甚遠﹐法當溫散理中湯﹐甚者加附子﹐其見解超出尋常矣。然又曰﹕有卒中天地之寒气﹑

口傷生冷之物﹑有外感﹑無內傷﹑用仲景法。若挾內傷﹐補中益气湯加發散之藥﹐必先用參托住正气﹐可見丹溪宗尙

東垣者﹐猶在仲景宮墻之外﹐未知其中宗廟百官之富美也。

論戴元禮述中寒

戴元禮曰﹕中寒是身受肅殺之气﹐日食冰水瓜果冷物﹐病者必脈沈細﹐手足冷﹐息微身倦﹐𨿽身熱亦不渴﹐倦言語。

或遇熱病﹐誤服此藥﹐輕者至重﹐重者至死。任脈數者﹐或飲水者﹐煩躁動搖者皆是熱病。寒熱二證﹐若水火也﹐不可

得而同治﹐誤則殺人﹐學人愼之。按元禮國朝名醫中之翹楚也﹐其於中寒略窺大意﹐未識奧旨。且不曰以熱病法治之則

死﹐反曰熱病用此藥卽死﹐殊失主客﹐然二老外更無有言及中寒者﹐昌又推其登壇建幟之功矣。

【律三條】

凡治陰寒暴病﹐恣用淸涼藥者﹐百無一活。如此死者﹐醫殺之也。

凡治暴寒病﹐胸中茫無眞見﹐𨿽用辛熱﹐或以漸投﹐或行監制﹐時不待人﹐倏然而逝﹐醫之罪也。

凡醫起一陰病者﹐卽可免一劫厄﹐天理人事必至之符也。其不能起人卒病而求幸免劫厄﹐自不可得﹐世有藹藹吉人﹐

其擇術當何如耶﹖

卷二中寒門

比類仲景《傷寒論》陽虛陰盛治法並死證三十二則

太陽經九法太陰經一法少陰經七法少陰死證五法厥陰經五法厥陰死證五法《卒病論》𨿽亡﹐《傷寒論》固

存也。仲景於傷寒陽微陰盛惡寒之證﹐尙不俟其彰著﹐早用附子﹑漧薑治之﹐並灸之矣。況於卒病乎﹖況於卒

病彰著之極者乎﹖玆特重加剖繹﹐非但治卒病有據﹐卽遇傷寒危證﹐毫髮奠遁耳。

仲景治傷寒傳經熱病﹐邪在太陽之初﹐便有用附子治陽虛九法。

其一因誤用發汗藥﹐致汗漏不止者﹐用桂枝湯加附子爲救法。其證惡風﹐小便難﹐四肢微急﹐難以屈伸。

風傷衛之證原惡風﹐加以誤汗﹐則腠理盡開﹐而惡風愈甚。小便難者﹐諸陽主气﹐陽亡於外﹐膀胱之气化自不行也﹐

四肢微急﹐難以屈伸者﹐四肢爲諸陽之本﹐亡陽脫液﹐斯骨屬不利也。陽虛之人﹐誤發其汗﹐旣可用此方以救其陽﹐未

汗之先﹐寧不可用此方以解肌得汗乎﹖仲景於桂枝湯中加人參加附子﹐不一而足﹐其旨微矣。

其一因誤汗﹐致心悸頭眩身動﹐無可柰何者﹐用眞武湯爲救法。其證發汗不解﹐仍發熱心下悸﹐頭眩身動﹐振

振欲擗地。

汗𨿽出而熱不退﹐則邪未盡﹐而正已大傷。況裏虛爲悸﹐上虛爲眩﹐經虛爲﹐身振振搖﹐無往而非亡陽之象﹐所

以行眞武把守關口坐鎭之法也。

其一爲發汗不解﹐反惡寒者﹐用芍藥甘艸附子湯爲救法。其證發汗不解﹐反惡寒者﹐虛故也。

未汗而惡寒﹐邪盛而表實﹔已汗而惡寒﹐邪退而表虛﹔陽虛則惡寒﹐宜用附

子固矣。然旣發汗不解﹐可知其熱猶在也﹐熱在而別無他證﹐自是陰虛之熱﹐又當用芍藥以收陰﹐此榮衛兩虛之救法也。

其一發汗若下之﹐病仍不解煩躁者﹐用茯苓四逆湯爲救法。

誤汗則亡陽而表虛﹐誤下則亡陰而裏虛﹐陰陽俱虛﹐邪獨不解﹐故生煩躁﹐用此湯以救之。前一證榮衛兩虛﹐此一

證表裏兩虛﹐制方之妙﹐又非表裏一言可盡。蓋煩爲心煩﹐躁爲腎躁﹐故用漧薑﹑附子入腎以解躁﹐茯苓﹑人參入心以

解煩也。

其一誤下而致脈促胸滿﹐復微惡寒者﹐用桂枝湯去芍藥加附子爲救逆。

脈促𨿽表邪未盡﹐然胸但滿而不結﹐則以誤下而損其胸中之陽也。加以微惡寒﹐則並腎中之眞陽亦損﹐而濁陰用事

矣。故去芍藥之陰﹐加附子以回陽也。

其一下之後復發汗﹐脈沈微﹐身無大熱者﹐用漧薑附子湯爲救法。其證晝日煩躁不得眠﹐夜而安靜﹐不嘔不渴﹐無

表證﹐脈沈微﹐身無大熱。

此證前一條云﹕下之後復發汗﹐必振寒脈微細﹐所以然者﹐以內外俱虛故也。誤汗亡陽﹐誤下亡陰﹐故云內外俱虛。

然不出方﹐以用附子回陽﹐人參益陰﹐已有成法﹐不必贅也。此復教人以精微之蘊﹐見亡陽一證﹐較亡陰倍多﹐然陽用

事於晝者也﹐熱煩躁擾不得眠﹐見於晝者若此。陰用事於夜者也﹐安靜不嘔不渴﹐見於夜者若彼﹐豈附子﹑人參﹐陰陽

兩平之可施乎﹖必漧薑﹑附子﹐偏於辛熱﹐乃足回其陽﹐以協於偏勝之陰也。

其一風濕兩邪﹐搏聚一家﹐用甘艸附子湯分解之法。其證骨節煩疼掣痛﹐不得屈伸﹐近之則痛劇﹐汗出短气﹐小便

不利﹐惡風不欲去衣﹐或身微腫。

風則上先受之﹐濕則下先受之。逮至兩相搏聚﹐注經絡﹐流關節﹐滲骨體﹐軀殼之間﹐無處不到﹐則無處不痛也。

於中短气一證﹐乃汗多亡陽﹐陽气大傷之徵﹐故用甘艸﹑附子﹑白術﹑桂枝爲劑﹐以復陽而分解外內之邪也。又寒傷

榮而無汗之證﹐用桂枝附子湯﹐卽本方去術加姜棗之制也。其寒傷榮無汗﹐而大便硬小便自利者﹐知其邪不在表﹐則本

方去桂枝仍用術﹐借其益土燥濕之用也。三方原三法﹐今並爲一﹐見治風濕相搏﹐不出以回陽爲急務耳。

其一心下痞而惡寒汗出。用附子瀉心湯﹐復陽瀉痞﹐兼而行之之法。

瀉心湯有五﹕曰甘艸﹑曰半夏﹑曰生薑﹑曰黃連﹑曰附子。以惡寒汗出﹐陽虛之證﹐較陰痞更急。故用麻沸湯漬去

痞之藥﹐而浸入濃煎之附子汁﹐𨿽曰一舉兩得﹐其所重從可識矣。

其一誤用陽旦湯致逆﹐用四逆湯救逆一法。

陽旦湯者﹐桂枝湯加黃芩之制也。其人陽气素衰者﹐𨿽當夏月﹐陽外陰內﹐桂枝湯中可加附子﹐不可加黃芩﹐所以

其人得湯便厥也。若重發汗﹐或燒鍼者﹐誤上加誤﹐非四逆湯不能回其陽矣。陽明﹑少陽二經﹐絕無用附子法﹐惟太陽

一經﹐獨有不得不用之證。蓋太陽膀胱爲腎之府﹐腎中陽虛陰盛﹐勢必傳出於府﹐以故才見脈微惡寒﹐漏汗惡風﹐心悸

頭眩﹐肉筋惕﹐躁擾等證。縱是傳經熱病﹐不得不用姜附以消陰復陽也。而暴病不由傳經發熱﹐卒然而至﹐尙何等待

而不用附子﹑漧薑乎﹖

太陰經一法

傷寒傳太陰經﹐有自利不渴一證﹐乃其人平素濕土之藏有寒也﹐故用四逆湯爲溫土之法。

太陰濕土之藏有寒﹐不用理中而用四逆者﹐此亦可見仲景之精義。蓋水土同出一源﹐冬月水暖﹐則土亦暖﹔夏月水

寒﹐則土亦寒﹐所以土寒卽陰內陽外﹐非細故也。用四逆以溫土﹐抑何神耶﹖

少陰經七法

少陰病得之一二日﹐口中和﹐其背惡寒者﹐用灸及附子湯﹐外內相攻之法。

口中和而不燥不渴﹐其無裏證可知。況背爲督脈﹐統督諸陽上行之地﹐他處不寒﹐獨覺背間寒者﹐其爲陽虛而陰邪

上湊又可知。故外灸內溫﹐兩法並施﹐必求陰消陽復而後已也。不知者﹐謂傷寒才一二日﹐外證且輕﹐何反張皇若此。

詎識仲景正以一二日卽顯陽虛陰盛之證﹐蚤從暴病施治﹐所謂見微知著也。若待至三四日﹐勢必極盛難返﹐不可救藥矣。

況於三四日以後﹐其非暴病明矣﹐又何用張皇也哉﹗

少陰病得之二三日﹐麻黃附子甘艸湯微發汗﹐以二三日無裏證﹐故微發汗之法。

得病才二三日﹐無吐利躁煩嘔渴裏證﹐其當從外解無疑。然少陰絕無發汗之法﹐汗之必至亡陽。惟此一證﹐其外發

熱無汗﹐其內不吐利躁煩嘔渴﹐乃可溫經散寒﹐取其微似之汗﹐此義甚微。在太陽經但有桂枝加附子之法﹐並無麻黃加

附子之法。蓋太陽病無脈微惡寒之證﹐卽不當用附子。及見脈微惡寒吐利躁煩等證﹐亡陽已在頃刻﹐又不當用麻黃。卽

此推之﹐凡治暴病而用麻黃者﹐其殺人不轉睫矣。

少陰病﹐身體痛﹐手足寒﹐骨節痛﹐脈沈者﹐有用附子湯一法。

一身骨節俱痛者﹐傷寒太陽經病也﹐手足寒而脈沈﹐則腎中眞陽之虛審矣。可見身體骨節之痛﹐皆陽虛所致﹐而與

外感不相涉矣﹐故用附子湯以助陽而勝腎寒﹐斯骨節之痛盡除也。若以其痛爲外感之痛﹐寧不殺人乎﹖

少陰下利脈微者﹐有用白通湯一法。

利不止厥逆無脈﹐漧嘔煩者﹐有白通加豬膽汁一法﹐服湯脈暴出者死﹐微續者生。

少陰下利﹐其人腎藏虛﹐寒邪盛也。脈微者﹐與白通湯﹐驅寒助陽﹐斯利止脈健矣。服之利不止﹐轉至無脈﹐嘔煩

有加﹐此因以熱藥治寒﹐寒甚而格藥不入﹐徒增其逆亂之勢也。加豬膽汁爲響導﹐斯藥入而寒不爲拒﹐陽可回﹐脈可

出矣。然脈必微續乃生﹐暴出反死﹐甚哉虛陽之易出難回也。

少陰下利有水气﹐或咳或嘔者﹐有用眞武湯加減一法。

陰寒甚而水气泛濫﹐由陽虛不能攝水﹐復不能生土以制水。以故腹痛﹐小便不利﹐四肢沈重疼痛﹐自下利﹐或小便

亦利﹐或咳或嘔﹐水性泛濫﹐則無所不之也。因其見證不一﹐故有加減法﹐余見《尙論篇》。

少陰下利﹐裏寒外熱﹐手足厥逆﹐脈微欲絕﹐有用白通四逆湯加減一法。

面色赤者﹐加蔥九莖。腹中痛者﹐去蔥加芍藥二兩。嘔者加生薑二兩。咽痛者﹐去芍藥加桔梗一兩。利止脈不出者﹐

去桔梗加人參二兩。

少陰死證五條

少陰病﹐惡寒身蜷而利﹐手足逆冷者不治。

陰盛無陽也。

少陰病﹐下利止而頭眩﹐時時自冒者死。

陽回利止則生﹐若利止更加眩冒﹐則其止也﹐乃陰已先亡。故陽無根據附﹐浮越於上﹐而神气散亂﹐時時自冒也。

少陰病﹐四逆惡寒而身蜷﹐脈不至﹐不煩而躁者死。

脈不至﹐陽已先絕﹐不煩而躁﹐孤陰頃刻自盡矣。

少陰病﹐六七日息髙者死。

息髙則眞陽上越﹐其下無根﹐綿綿若存之地﹐神機化滅﹐故主死也。

少陰病﹐脈微沈細﹐但欲臥﹐汗出不煩﹐自欲吐﹐至五六日自利﹐復煩躁不得臥寐者死。

傷寒忌見陰脈﹐故仲景謂少陰病脈沈者﹐急溫之。今脈之微沈細﹐具見外證﹐嗜臥汗出不煩﹐陽不爲用矣。自欲吐﹐

陰邪上干矣。更加自利﹐則藏气必至盡絕矣。況始先不煩﹐今更煩躁﹐始先欲寐﹐今更不得臥寐。所存一綫之陽﹐擾亂

若此﹐可復收乎﹖

厥陰經五法

病者手足厥冷﹐言我不結胸﹐少腹滿﹐按之痛者﹐此冷結在膀胱關元一法。

陽邪當結於陽﹐不結胸﹐則陽虛可知。陰邪當結於陰﹐冷結在膀胱關元﹐則陰盛可知。

傷寒脈促﹐手足厥逆者﹐有灸之之法。

脈見喘促﹐陽气內陷﹐急遽不舒之狀也。加以手足厥逆﹐陽微陰盛﹐必罹滅頂之凶﹐故當灸之以通其陽也。

大汗出熱不去﹐內拘急﹐四肢疼﹐又下利厥逆而惡寒﹐用四逆湯一法。

大汗出而邪不除﹐陽則反虛矣。內拘急﹐四肢疼﹐下利厥逆惡寒﹐則陽之虛者﹐已造於亡。而陰之盛者﹐尙未有極﹐

故用四逆湯﹐以勝陰復陽也。

下利淸谷﹐裏寒外熱﹐汗出而厥者﹐用通脈四逆湯一法。

下利裏寒﹐加以外熱﹐是有裏復有表也。然在陽虛之人﹐𨿽有表證﹐其汗仍出﹐其手足必厥﹐才用表藥﹐立至亡陽。

不用表藥﹐終是外邪不服﹐故於四逆湯中﹐加蔥爲治﹐絲絲必貫﹐爲萬世法程。

嘔而脈弱﹐小便復利﹐身有微熱﹐見厥者難治﹐用四逆湯一法。

嘔與微熱﹐似有表也。脈弱則表邪必不盛﹐小便利則裏邪必不盛﹐可見其嘔爲陰邪上干之嘔﹐熱爲陽气外散之熱。

見厥則陽遭陰掩﹐其勢侵危﹐非用四逆湯﹐莫可救藥矣。難治二字﹐回互上條﹐多少叮嚀。見嘔而微熱﹐與裏寒外熱﹐

毫釐千里﹐用四逆湯﹐卽不可加蔥﹐以速其陽之飛越﹐學人可不深研乎﹖

厥陰死證四條

傷寒六七日﹐脈微﹐手足厥冷﹐煩躁﹐灸厥陰﹐厥不還者死。

灸所以通陽也﹐厥不還﹐則陽不回可知矣。

傷寒發熱﹐下利厥逆﹐躁不得臥者死。

腎主躁﹐躁不得臥﹐腎中陽气越絕之象也。

發熱而厥七日﹐下利者爲難治。

先熱後厥﹐病邪已爲加進。其厥復至七日之久﹐所望者﹐陽回厥返耳。若更加下利﹐是其虛寒深錮﹐陽固無回馭之

機﹐陰亦有立盡之勢﹐故難治也。

傷寒六七日不利﹐便發熱而利﹐其人汗出不止者死﹐有陰無陽故也。

發熱而利﹐裏虛而外邪內入也﹐故曰有陰。汗出不止﹐表虛而內陽外出也﹐故曰無陽。再按﹕少陰腎中﹐內藏眞陽﹐

其死證﹐捨眞陽外亡﹐別無他故矣。乃厥陰之死證﹐亦因厥逆不返﹐下利不止﹐致腎臟眞陽﹐久出不返﹐乃成死候。然

則腎臟之眞陽﹐豈非生身立命之根乎﹖觀此而《卒病論》之旨﹐全現全彰矣。

卷二中寒門

比類《金匱》水寒五則

仲景《卒病論》旣亡﹐昌於卒暴中寒證﹐歸重少陰腎藏之眞陽﹐惟眞陽衰微不振﹐外寒始得卒然中之﹐著陰病論﹐

暢發其義矣。透此一關﹐於以讀仲景之書﹐無往非會心之妙﹐如《金匱》水气病證治條下﹐泛而觀之﹐以爲論水而已。

初不解其所指也﹐詳而味之﹐乃知水𨿽有陰陽之分﹐要皆陰象﹐要皆少陰腎所專司。少陰之眞陽蟠據﹐屹然不露﹐則水

皆內附﹐而與腎气同其收藏﹐無水患之可言也。必腎中眞陽虧損﹐然後其水得以泛濫於周身﹐而心火受其湮郁﹐脾土受

其漂沒﹐其勢成滔天莫返矣。故特發《金匱》奧義數則於下﹐以明治之一斑。

《金匱》五水之分﹐曰風水﹑曰皮水﹑曰正水﹑曰石水﹑曰黃汗。

其風水﹑皮水﹑黃汗﹐𨿽關於腎﹐屬在陽分。至於正水﹑石水﹐則陰分之水﹐一切治陽水之法﹐所不得施之者矣。

正水其脈沈遲﹐外證自喘﹐北方壬癸自病﹐故脈見沈遲。腎藏水﹐肺生水﹐子病累母﹐標本俱病﹐故外證自喘。《內經》

曰﹕腎者胃之關﹐關門不利﹐故聚水成病﹐上下溢於皮膚﹐跗腫腹大﹐上爲喘呼﹐不得臥。《金匱》正水之名﹐蓋本諸

此。石水其脈自沈﹐外證腹滿不喘﹐此因腎气並於水而不動﹐故脈沈。水蓄膀胱之內胞﹐但少腹滿硬﹐气不上干於肺﹐

故不喘。《內經》曰﹕陰陽結斜﹐陰多陽少﹐名曰石水。又曰﹕腎肝並沈爲石水﹐以肝腎兩藏之气﹐皆得貫入胞中故也。

而《巢氏病源》又謂﹕石水者﹐引兩脇下脹痛。或上至胃腕則死﹐其說果何所據耶﹖蓋石水旣關肝腎二藏﹐然則腎多卽

下結而難上﹐肝多則挾木勢上犯胃界﹐亦勢有必至耳。葉永言少腹有瘕﹐卽石水之證。偶因感發﹐痛楚叫喊﹐醫不察﹐

誤以柴胡藥動其肝气﹐且微下之﹐嘔血如污泥而死。巢氏所指﹐殆此類矣。門人問葉永言病﹐施何法則愈﹖答曰﹕《經》

言

先痛而後病者﹐治其本。當先溫其疝瘕﹐用附子﹑肉桂勝其寒﹐救其陽﹐止其痛﹐後治其感可也。醫不知此﹐而用小柴

胡湯﹐不應。見其大便不通﹐用導法﹐不應﹐又微下之。詎知濁陰上逆﹐必用溫藥。陰竅乃通。設行寒下﹐則重陰寒﹐

助其橫發敗濁之物﹐傾囊倒上﹐貫胃退場門﹐所不免矣﹐仲景旣有動气在下﹐不可汗下之戒﹐又謂趺陽脈當伏﹐今反緊﹐

本自有疝瘕﹐腹中痛﹐醫反下之﹐下之卽胸滿短气。早見及此﹐蓋不溫其疝瘕﹐反用寒下﹐虛其胸中之陽﹐則陽不布化﹐

陰得上干﹐乃至胸滿短气﹐敗濁一齊上湧而死也。卽是推之﹐凡有疝瘕腹痛之證﹐重受外寒﹐其當溫經救陽﹐允爲定法

矣。本卷後采仲景治寒疝﹐用烏頭煎方﹐可參閱。

《金匱》云﹕少陰脈緊而沈﹐緊則爲痛﹐沈則爲水﹐小便卽難。脈得諸沈﹐當責有水。身體腫重﹐水病脈出者死。

此論少陰病水之脈﹐出見浮大則主死。然風水﹑皮水﹐其脈皆浮。妊婦病水﹐其脈亦浮﹐不在此例也。夫少陰者﹐

至陰也﹐於時主冬。沈脈見者﹐水象與經气﹐皆所當然。故其脈反出﹐卽是少陰經气﹐不得藏而外絕﹐必主死矣﹐究竟

所謂脈出主死者﹐非但以其浮也。惟沈之而無脈﹐然後浮之而主死耳。

《金匱》云﹕寸口脈沈而遲﹐沈則爲水﹐遲則爲寒﹐寒水相搏﹐趺陽脈伏﹐水谷不化﹐脾气衰則溏﹐胃气衰則身

腫。少陽脈卑﹐少陰脈細﹐男子則小便不利﹐婦人則經水不通。經爲血﹐血不利﹐則爲水﹐名曰血分。

寸口脈沈爲水﹐遲爲寒﹐水與寒﹐皆非外入之邪﹐乃由脾胃與衝脈血海合病所致。蓋胃海水谷之陽不布﹐則五陽虛

竭﹐故生寒。衝脈血海之陰不生化﹐則羣陰內結﹐故生水。水寒相搏於二海﹐故十二經脈所稟水寒之狀﹐應見於寸口也。

趺陽脾胃之脈﹐隱伏難於推尋﹐其人必水谷不化﹐脾气衰﹐則淸濁不分於裏而溏。胃气衰﹐則陽气不行於表而身腫。

兩有必至者﹐衝脈血之海。屬右腎之藏﹐三焦是其府﹐男子以之藏精﹐女子以之系胞﹐同一源也。然在女則陰﹐血海多

主病﹐在男則陽﹐三焦多主病。其流各有不同焉﹐且衝脈無可診也。男子診其少陽脈卑﹐知爲三焦气不化﹐而小便不利。

婦人診其少陰脈細﹐知爲血海受病﹐而經水不通。是則男子之水﹐由於气不化。女子之水﹐由於血不通﹐誠一定之理矣﹐

然而男子亦有病血者﹐女子亦有病气者﹐仲景方中﹐气病多有兼血藥者﹐血病多有兼气藥者﹐蓋必達權通變﹐然後可造

精微之域耳。

《金匱》舉治水寒次第之法﹐設爲問答。問曰﹕病者苦水﹐面目身體四肢皆腫﹐小便不利﹐脈之不言水﹐反言胸中

痛﹐气上衝咽﹐狀如炙肉﹐當微咳喘﹐審如師言﹐其脈何類﹖師曰﹕寸口脈沈而緊﹐沈爲水﹐緊爲寒﹐沈緊相搏﹐結在

關元﹐始時尙微﹐年盛不覺。陽衰之後﹐榮衛相干﹐陽損陰盛﹐結寒微動﹐腎气上衝﹐咽喉塞噎﹐脇下急痛。醫以爲畱

飲﹐而大下之﹐气系不去﹐其病不除。復重吐之﹐胃家虛煩﹐咽燥欲飲水﹐小便不利﹐水谷不化﹐面目手足浮腫。又與

葶藶丸下水﹐當時如小瘥﹐食飲過度﹐腫復如前﹐胸脇苦痛﹐象若奔豚﹐其水揚溢﹐則浮咳﹑喘逆。當先攻擊沖气﹐令

止乃治咳﹔咳止﹐其喘自瘥。先治新病﹐病當在後。

脈沈爲水﹐脈緊爲寒爲痛﹐水寒屬於腎。足少陰之脈﹐自腎上貫肝膈﹐入肺中﹐循喉嚨。其支者﹐從肺出絡心﹐注

胸中。凡腎气上逆﹐必衝脈與之並行﹐隨脈所過﹐與正气相衝擊﹐遂成以上諸病。陽衰之後﹐結寒之邪﹐發而上衝。醫

不治其沖气﹐妄吐下之﹐遂損其腐熟水谷傳化津液之胃﹐於是渴而飲水﹐小便不利﹐至積水四射﹐沖气乘虛愈擊﹐尙可

漫然治其水乎﹖故必先治沖气之本﹐沖气止﹐腎气平﹐則諸證自瘥。未瘥者﹐各隨所宜﹐補陽瀉陰﹐行水實胃﹐疏通

關元之積寒久痺可也。立一法而前後次第﹐了然無忒﹐學人可不知所宗乎﹖

師曰﹕寸口脈遲而澀﹐遲則爲寒﹐澀則爲血不足。趺陽脈微而遲﹐微則爲气﹐遲則爲寒。寒气不足﹐卽手足逆冷。

手足逆冷﹐則榮衛不利。榮衛不利﹐則腹滿脇鳴相逐﹐气轉膀胱﹐榮衛俱勞。陽气不通卽身冷﹐陰气不通卽骨疼。陽前

通則惡寒﹐陰前通卽痺不仁。陰陽相得﹐其气乃行﹔大气一轉﹐其气乃散。實則失气﹐虛則遺尿。名曰气分。﹝二十二﹞

桂枝去芍藥加麻辛附子湯。﹝論見本方下﹞

寸口以候榮衛﹐趺陽以候脾胃。脾胃虛寒﹐則手足不得稟水穀气﹐日以益衰﹐故逆冷也。逆冷之气﹐入積於中而不

瀉﹐則內之溫气去﹐寒獨畱﹐故腹滿也。脾之募在季肋章門﹐寒气入於募﹐正當少陽經脈之所過。少陽之府三焦也﹐旣

不能行升發之气於上焦﹐必反引其在腹與入募之寒﹐相逐入於膀胱﹐畱積不去﹐榮衛愈益不通﹐腹滿胡由而散耶﹖有時

陽𨿽前通﹐然孤陽獨至﹐衛气終不充於腠理﹐故惡寒﹐陰𨿽前通﹐然孤陰獨至﹐終不溫分肉﹐故痺而不仁。必陰陽二气

兩相協和﹐榮衛通行無礙﹐而膻中之宗气始轉。宗气一轉﹐則離照當空。濁陰之气﹐自從下焦二陰之竅而散。第其散分

虛實兩途﹐气實則從後陰喧吹而出﹐气虛則從前陰淋滴而出。是則寒气之聚散﹐總關於溫气之去存﹐故名之曰气分也。

此等竿頭進步之言﹐讀其書者﹐明飲上池而不知其味﹐豈非腥穢汨之耶﹖

卷二中寒門

比類《金匱》胃寒四則

反胃一證﹐《金匱》無條。但於嘔吐篇中﹐發奧義四段。其脈其證﹐皆主陽气衰微立說﹐但隱而不露﹐今特發明﹐

導入中寒門後﹐以見人身陽气所關之重。又見胸中陽气﹐與腎中眞陽﹐差等不同﹐而治寒病之機﹐了然心目矣。

問曰﹕病患脈數﹐數爲熱﹐當消穀引飲﹔而反吐者﹐何也﹖師曰﹕以發其汗﹐令陽微膈气虛﹐脈乃數﹔數爲客熱﹐

不能消穀﹐胃中虛冷故也。脈弦者﹐虛也﹐胃气無餘﹐朝食暮吐﹐變爲胃反﹔寒在於上﹐醫反下之﹐令脈反弦﹐故名曰

虛。

此條仲景形容脈証之變態﹐最爲微妙。凡脈陽盛則數﹐陰盛則遲。其人陽气旣微﹐何得脈反數﹖脈旣數﹐何得胃反

冷﹖此不可不求其故也。蓋脈之數﹐由於誤用辛溫發散﹐而遺其客熱。胃之冷﹐由於陽气不足﹐而生其內寒。醫不達權

通變﹐見其脈數﹐反以寒劑瀉其無過﹐致上下之陽俱損﹐其脈遂從陰而變爲弦。上之陽不足﹐日中已前所食﹐亦不消化。

下之陽不足﹐日暮已後﹐陽亦不入於陰﹐而糟粕不輸於大小腸。從口入者﹐惟有從口出而已﹐故曰胃气無餘。言胃中之

陽气﹐所存無幾﹐所以反胃﹐而朝食暮吐也。

寸口脈微而數﹐微則無气﹐無气則榮虛﹐榮虛則血不足﹐血不足則胸中冷。

此條顓論脈理﹐𨿽不言證﹐隱緯上條反胃之證﹐不重舉耳。人身之脈﹐陽法天而健﹐陰法地而翕﹐兩相和合﹐不剛

不柔﹐不疾不徐﹐沖和純粹﹐何病之有哉﹖今微則陽不健運﹐數則陰不靜翕﹐陰陽兩乖其度﹐榮衛不充而胸中冷﹐又不

啻上條客熱已也。夫榮衛之气﹐出入臟腑﹐流布經絡﹐本生於穀﹐復消磨其谷﹐是榮衛非谷不充﹐谷非榮衛不化﹐胸中

旣冷﹐胃必不能出納其谷﹐證成反胃。又何疑乎﹖

趺陽脈浮而澀﹐浮則爲虛﹐澀則傷脾﹔脾傷則不磨食﹐朝食暮吐﹐暮食朝吐﹐宿谷不化﹐名曰胃反。脈緊而澀﹐其

病難治。

脾气運動﹐則脈不澀﹔胃气堅固﹐則脈不浮。今脈浮是胃气虛﹐不能腐熟水谷﹔脈澀是脾血傷﹐不能消磨水谷。所

以陽時食入﹐陰時反出﹔陰時食入﹐陽時反出。蓋兩虛不相參合﹐故莫由轉輸下入大小腸也。河間謂趺陽脈緊﹐內燥盛

而濕气衰。故爲難治。可見浮脈病成必變緊脈也﹐況緊而見澀﹐其血已亡乎﹖上脘亡血﹐膈間漧澀﹐食不得入﹔下脘亡

血﹐必並大小腸皆枯﹐食不得下﹐故難治也。

嘔而脈弱﹐小便復利﹐身有微熱﹐見厥者難治﹐四逆湯主之。﹝十五﹞

嘔則穀气不資於脈﹐故脈弱﹐弱則陽气虛不能充於內外。下焦虛﹐則小便冷自利﹔上焦虛﹐則濁气升上﹐逼迫其陽

於外。外𨿽假熱﹐內實眞寒﹐證成厥逆﹐所出之陽﹐頃刻決離而不返矣﹐治之誠難也。惟四逆一湯﹐勝陰回陽﹐差有可

用耳。嘔證而兼厥逆下利﹐乃陰寒之極。陽气衰微﹐可知反胃之嘔﹐乃關格之嘔。陰陽兩病﹐殊不與下利厥逆相雜。不

知《金匱》緣何重錄《傷寒論》中厥陰證一條﹐入在反胃一門﹐豈其誤以嘔與反胃爲同證耶﹖醫學之不明﹐自昔已

然﹐可慨也已。玆並辧明﹐以見胸中之陽﹐與腎中之陽大不同也。胸中之陽﹐如天之有日﹐其關系榮衛納谷之道﹐最爲

扼要﹐前三條所云是也。蓋胸中下連脾胃﹐其陽气虛者﹐陰血亦必虛﹐但宜用沖和之劑﹐以平調臟腑﹐安養榮衛﹐捨純

粹以精之藥不可用也。腎中之陽﹐如斷鰲立極﹐其關系命根存亡之機﹐尢爲宏巨﹐後一條所云是也。蓋腎中內藏眞陽﹐

其陽外亡者﹐陰气必極盛。惟從事剛猛之劑﹐以摧鋒陷陣﹐勝陰復陽﹐非單刀直入之法﹐不可行也。如是而讀此四章﹐

庶幾用法之權衡﹐因誤編而愈益明矣。

卷二中寒門

中寒色脈六則

中寒之色﹐必見靑者﹐以靑乃肝之色也。故仲景云﹕鼻頭色靑﹐腹中痛﹐苦冷者死。

謂厥陰挾少陰腎水爲寒﹐寒極則陽亡﹐陽亡則死耳。

唇口靑﹐身冷﹐爲入藏卽死。

五臟治內屬陰﹐主藏精宅神。血气並寒邪而入堵塞之﹐藏眞之精气不行﹐神機化滅﹐升降出入之道皆絕﹐榮絕則唇

口靑。《靈樞》曰﹕足厥陰气絕﹐則唇靑。肝藏血﹐气絕則榮絕可知。

脈脫入藏卽死﹐入府卽愈。

脫者﹐去也。經脈乃臟腑之隧道﹐爲寒气所逼﹐故經气脫去其脈﹐而入於內之藏卽死﹐入於內之府卽愈也。

經曰﹕血气並走於上﹐則爲大厥﹐暴死。

上者﹐膻中﹑三焦之府也﹐又不盡指入藏言矣。又如邪客五絡﹐狀若屍厥者﹐以通血脈爲治。此但於頭面絡脈所過﹐

通其血脈則愈﹐又不盡指入府言矣。可見脈脫入藏入府者﹐脈之徵也﹔血气走痺於上者﹐証之徵也。參互考訂﹐然

後其死其愈﹐可得詳耳。

中寒脈散者死。

脈脫內入﹐脈散外出。內入猶有臟腑之分﹐外出則與陽俱亡而不返矣。

尺脈遲滯沈細﹐寒在下焦。

溫經散寒﹐其人可愈。

卷二中寒門

比類《金匱》胸腹寒痛十七則

寒痛多見於身之前﹐以身之背爲陽﹐身之前爲陰也。而身之前﹐又多見於腹﹐以胸爲陰之陽﹐腹爲陰之陰也。仲景

論心胸之痛﹐屬寒證者十之二三﹔論腰腹之痛﹐屬寒證者十之七八﹐亦可煥然明矣。玆舉《內經》《金匱》之奧﹐相與

繹之。

《經》曰﹕眞心痛者﹐寒邪傷其君也。手足靑至節﹐甚則旦發夕死﹐夕發旦死。

心爲神明之藏﹐重重包裹﹐百骸衛護﹐千邪萬惡﹐莫之敢幹。必自撤其藩﹐神明不守﹐寒邪乃得傷犯。其用勝寒峻

猛之劑﹐僭逼在所不免。昌嘗思之﹐必大劑甘艸﹑人參中﹐少加姜﹑附﹑豆蔻以溫之﹐俾邪去而藥亦不存﹐乃足貴耳。

若無大力者監之﹐其敢以暴易暴乎﹖

《鍼經》云﹕足太陰之脈﹐其支者﹐復從胃別上注心中。是動則病﹐舌根脹﹐食則嘔﹐胃腕痛﹐腹脹善噫﹐心中急

痛。

此以脾病四迄之邪﹐連及於心﹐其勢分而差緩﹐不若眞心痛之卒死矣。卽太陰推之﹐足少陰厥陰客邪﹐皆可犯心。

惟陽虛陰厥﹐斯舟中皆敵國矣。

厥心痛﹐乃中寒發厥而心痛。寒逆心胞﹐去眞心痛一間耳。手足逆而通身冷汗出﹐便溺淸利不渴﹐气微力弱﹐亦主

旦發夕死﹐急以術附湯溫之。

諸經心痛﹐心與背相引﹐心痛徹背﹐背痛徹心﹐宜亟溫其經。諸府心痛﹐難以俯仰﹐小腹上衝﹐卒不知人﹐嘔吐泄

瀉﹐其勢甚銳﹐宜亟溫其府。至藏邪乘心而痛﹐不可救藥者多﹐宜亟溫其心胞﹐並注邪別脈﹐經絡臟腑﹐淺深歷然﹐乃

可圖功。

心痛者脈必伏﹐以心主脈﹐不勝其痛﹐脈自伏也。不可因其脈伏神亂﹐駭爲心虛﹐而用地黃﹑白術補之。蓋邪得溫

藥則散﹐加泥藥卽不散﹐不可不愼之也。溫散之後﹐可陰陽平補之。

《金匱》論胸痺心痛之脈﹐當取太過不及﹐陽微陰弦。

以太過之陰﹐乘不及之陽﹐卽胸痺心痛。然總因陽虛﹐故陰得乘之。陽本親上﹐陽虛知邪中上焦。設陰脈不弦﹐則

陽𨿽虛而陰不上干﹐惟陰脈弦﹐故邪气厥逆而上。此與濁气在上﹐則生脹﹐同一病源也。胸痺有微甚不同﹐微者但

通其上焦不足之陽﹐甚者必驅其下焦厥逆之陰﹐通胸中之陽。以薤白﹑白酒﹐或栝蔞﹑半夏﹑桂枝﹑枳實﹑濃朴﹑漧薑﹑

白術﹑人參﹑甘艸﹑茯苓﹑杏仁﹑桔皮﹐擇用對病三四味﹐卽成一方。不但苦寒不入﹐卽淸涼盡屏。蓋以陽通陽﹐陰分

之藥﹐所以不得預也。甚者則用附子﹑烏頭﹑蜀椒﹐大辛熱以驅下焦之陰﹐而復上焦之陽。發明三方於左﹐臨病之工﹐

宜取則焉。

《金匱》又錯出一證云﹕病患胸中似喘不喘﹐似嘔不嘔﹐似噦不噦﹐憒憒然無柰者﹐生薑半夏湯主之。

此卽胸痺一門之證﹐故用方亦與胸痺無別﹐必編者之差誤﹐今並論於此。蓋陽受气於胸﹐陰乘陽位﹐阻其陽气﹐布

息呼吸往來之道。若喘若嘔若噦﹐實又不然﹐但覺憒亂無可柰何﹖故用半夏﹑生薑之辛溫﹐以燥飲散寒﹐患斯愈也。緣

陰气上逆﹐必與胸中之飲﹐結爲一家。兩解其邪﹐則陽得以布﹐气得以調﹐而胸際始曠也。其用橘皮﹑生薑﹐及加竹茹﹑

人參﹐皆此例也。

發明《金匱》心痛徹背﹐背痛徹心﹐用烏頭赤石脂丸。心痛徹背﹐背痛徹心﹐乃陰寒之气﹐厥逆而上干者﹐橫格於

胸背經脈之間﹐牽連痛楚﹐亂其气血﹐紊其疆界﹐此而用气分諸藥﹐則轉益其痛﹐勢必危殆。仲景用蜀椒﹑烏頭一派辛

辣﹐以溫散其陰邪﹐然恐胸背旣亂之气難安﹐而卽於溫藥隊中﹐取用漧薑之泥﹐赤石脂之澀﹐以塡塞厥气所橫衝之新隧﹐

俾胸之气自行於胸﹐背之气自行於背﹐各不相犯﹐其患乃除﹐此煉石補天之精義也。今人知有溫气﹑補气﹑行气﹑散气

諸法矣﹐亦知有堵塞邪气攻衝之竇﹐令胸背陰陽二气﹐並行不悖者哉。

發明《金匱》胸痺緩急﹐用薏苡仁附子散。胸中與太空相似﹐天日照臨之所﹐而膻中之宗气﹐又賴以包舉一身之气

者也。今胸中之陽﹐痺而不舒﹐其經脈所過﹐非緩卽急﹐失其常度﹐總因陽气不運﹐故致然也。用薏苡仁以舒其經脈﹐

用附子以復其胸中之陽﹐則宗气大轉﹐陰濁不畱﹐胸際曠若太空。所謂化日舒長﹐曾何緩急之有哉﹖

發明《金匱》九痛丸。仲景於胸痺證後﹐附九痛丸。治九種心痛﹐以其久著之邪﹐不同暴病﹐故藥則加峻﹐而湯攺

爲丸﹐取緩攻不取急蕩也。九種心痛﹐乃久客之劇證﹐卽腎水乘心﹐香港腳攻心之別名也。痛久血瘀﹐陰邪團結﹐溫散藥

中﹐加生野狼牙﹑巴豆﹑吳茱萸驅之﹐使從陰竅而出。以其邪據胸中﹐結成堅壘﹐非搗其巢﹐邪終不去耳。合三方以觀仲

景用意之微﹐而腎中之眞陽﹐有之則生﹐無之則死﹐其所重不可識耶。

《金匱》云﹕趺陽脈微弦﹐法當腹滿﹐不滿者必便難﹐兩疼痛。此虛寒從下上也﹐當以溫藥服之。

趺陽脾胃之脈﹐而見微弦﹐爲厥陰肝木所侵侮﹐其陰气橫聚於腹。法當脹滿有加﹐設其不滿﹐陰邪必轉攻而上﹐決

無輕散之理。蓋陰邪旣聚﹐不溫必不散﹐陰邪不散﹐其陰竅必不通﹐故知其便必難﹐勢必逆攻兩﹐而致疼痛﹐較腹滿

更進一步也。虛寒之气﹐從下而上﹐由腹而﹐才見一斑。亟以溫藥服之﹐俾陰气仍從陰竅走散﹐而不至上攻﹐則善矣。

仲景所謂此虛寒自下上也。當以溫藥服之﹐包舉陰病證治﹐了無剩義。蓋虛寒從下上﹐正地气上天之始﹐用溫則上者下

聚者散﹐直捷痛快﹐一言而終。故《卒病論》𨿽亡﹐其可意會者﹐未嘗不宛在也。

《金匱》云﹕病者腹滿﹐按之不痛爲虛。

腹滿時減﹐復如故﹐此爲寒﹐當與溫藥。

中寒其人下利﹐以裏虛也。

裏虛下利﹐卽當溫補藏气﹐防其竭絕。

病者痿黃﹐躁而不渴﹐胸中寒實﹐而利不止者死。

痿黃乃中州土敗之象﹔躁而不渴﹐乃陰盛陽微之象﹔胸中寒實﹐乃堅冰凝之象﹐加以下利不止﹐此時卽極力溫之﹐

無能濟矣。蓋堅在胸而瑕在腹﹐堅處拒藥不納﹐勢必轉趨其瑕﹐而奔迫無度﹐徒促其藏气之絕耳。孰謂虛寒下利﹐可不

乘其胸中陽气未漓﹐陰寒未實﹐早爲溫之也乎。

發明《金匱》腹中寒气﹐雷鳴切痛﹐胸脇逆滿嘔吐﹐用附子粳米湯。

腹中陰寒奔迫﹐上攻胸脇﹐以及於胃﹐而增嘔逆。頃之胃气空虛﹐邪無所隔﹐徹入陽位﹐則殆矣。是其除患之機﹐

所重全在胃气。乘其邪初犯胃﹐尙自能食﹐而用附子粳米之法溫飽其胃﹐胃气溫飽﹐則土濃而邪難上越﹐胸脇逆滿之濁

陰﹐得溫無敢畱戀﹐必還從下竅而出﹐曠然無餘﹐此持危扶顚之手眼也。

發明《金匱》腹痛脈弦而緊。弦則衛气不行﹐卽惡寒﹔緊則不欲食。邪正相搏﹐卽爲寒疝。寒疝繞臍痛﹐若發則自

汗出﹐手足厥冷﹐其脈沈弦者﹐用大烏頭煎。

由《內經》心疝之名推之﹐凡腹中結痛之處﹐皆可言疝﹐不獨睪丸間爲疝矣。然寒疝繞腹痛﹐其脈陽弦陰緊。陽弦

故衛气不行而惡寒﹐陰緊故胃中寒盛不殺谷。邪卽胃中之陰邪﹐正卽胃中之陽气也。論胃中水谷之精气﹐與水谷之悍气﹐

皆正气也。今寒入榮中﹐與衛相搏﹐則榮卽爲邪﹐衛卽爲正矣。繞臍腹痛﹐自汗出﹐手足厥冷﹐陽微陰盛﹐其候危矣。

故用烏頭之溫﹐合蜜之甘﹐入胃以建其中而緩其勢。俾衛中陽旺﹐榮中之邪﹐自不能畱﹐亦不使虛寒自下上之微旨也。

卷二中寒門

比類《金匱》虛寒下利六則

《內經》曰﹕下利發熱者死﹐此論其常也。仲景曰﹕下利手足不逆冷﹐反發熱者不死﹐此論其暴也。蓋暴病有陽則

生﹐無陽則死。故虛寒下利﹐手足不逆冷﹐反發熱者﹐或其人藏中眞陽未漓﹐或得溫補藥後﹐其陽隨返﹐皆是美徵。此

但可收拾其陽﹐協和其陰﹐若慮其發熱﹐反如常法行淸解之藥﹐鮮有不殺人者矣。

仲景曰﹕下利手足厥冷﹐無脈者﹐灸之不溫﹐若脈不還﹐反微喘者死。

手之三陽起於手﹐足之三陰起於足﹐故手足爲諸陽之本﹐而脈又爲气血之先。平人气動其息﹐血充其形﹐出陽入陰﹐

互爲其根。若陰寒極盛﹐則陽气不布於經脈﹐五液不行﹐聚而下利﹐其脈則無﹐其手足則冷﹐去生遠矣。此時藥不能及﹐

姑灸之以艾﹐試其人陽气之存否﹖若微陽未絕﹐得艾气之接引。重布經脈﹐手足轉溫﹐隨用溫經回陽藥以繼之。若無根

之陽﹐反從艾火逆奔爲喘﹐則陽從上脫﹐不復返矣。吁嗟﹗萬物觸陽舒之暖而生﹐觸陰慘之寒而殺。世人戕賊其陽﹐猶

或諉爲不知﹐醫操活人之術﹐乃戕賊夫人之陽﹐以促人之亡者﹐豈亦諉之不知耶﹖

仲景又曰﹕下利有微熱而渴﹐脈弱者今自愈。

上條昌會仲景意云﹕灸後手足轉溫﹐隨用溫經回陽藥以繼之。今觀此條不藥自愈之證﹐其奧妙愈推愈廣。蓋重緯下

利脈沈弦者下重﹐脈大者爲未止﹐脈微弱數者爲欲自止﹐𨿽發熱不死之文﹐而致其精耳。彼脈微弱而數﹐利欲自止﹐但

得不死耳﹐病未除也。此獨言脈弱﹐乃陰退陽復﹐在表作微熱﹐在裏作微渴﹐表裏之間﹐微有不和﹐不治自愈﹐治之必

反不愈矣。仲景凡喫緊叮嚀處﹐俱金鍼未度。今僭明之﹐蓋外感證﹐在表則發熱﹐在裏則作渴﹐不但微熱不可盡去﹐卽

作渴亦有不同。如少陰病﹐五六日自利而渴﹐其小便白者﹐則不爲裏熱而爲腎虛引水自救。設以裏熱之渴治之﹐寧不殺

人乎﹖昌故會仲景意云﹕不治自愈﹐治之必反不愈﹐謂夫慮周千變之醫﹐世難輕覯耳。

仲景又云﹕下利脈數而渴者﹐今自愈。設不瘥﹐必圊膿血﹐以有熱故也。

此一條病機﹐不但治傷寒病爲扼要﹐卽治陰病﹐最宜消息。蓋下利而本之陽虛陰盛﹐得至脈數而渴﹐是始焉陰盛。

今則陽復矣﹐故自愈也。設不愈﹐則不但陽復﹐必其陽轉勝夫陰﹐而圊膿血也。五運六气﹐有勝必有復﹐《內經》謂

無贊其復﹐是謂至治﹐可見復則必有過甚之害。夫旣復矣﹐而重贊之欲何求耶﹖治陰病者﹐其陽已復而重贊之﹐寧不亢

而有悔哉﹖

仲景又云﹕下利脈沈而遲﹐其人面少赤﹐身有微熱﹐下利淸谷者﹐必鬱冒汗出而解﹐病患必微熱。所以然者﹐其面

戴陽﹐下虛故也。

太陽陽明並病﹐面色緣緣正赤者﹐爲陽气拂郁在表﹐宜解其表。此之下利脈沈遲﹐而面見小赤﹐身見微熱﹐乃陰寒

格陽於外﹐則身微熱。格陽於上﹐則面小赤。仲景以爲下虛者﹐謂下無其陽﹐而反在外在上﹐故云虛也。虛陽至於外越

上出﹐危候已彰﹐或其人陽尙有根﹐或服溫藥以勝陰助陽﹐陽得復返而與陰爭﹐瘥可恃以無恐﹐蓋陽返𨿽陰不能格。然

陰尙盛﹐亦未肯降﹐必鬱冒少頃﹐然後陽勝而陰出爲汗。陰出爲汗﹐邪從外解﹐自不下利矣。鬱冒汗出﹐儼有龍戰於野﹐

其血玄黃之象﹐陽入陰出﹐從危轉安。其機之可畏尙若此﹐誰謂陰邪可聽其盛耶﹖

仲景又云﹕下利後﹐脈絕﹐手足厥冷﹐時脈還﹐手足溫者生﹐脈不還者死。

脈絕不惟無其陽﹐亦無其陰﹐陽气破散﹐豈得陰气不消亡乎﹖時脈還﹐乃脈之伏者復出耳﹐脈豈有一息之不續耶﹖

仲景用灸法﹐正所以通陽气﹐而觀其脈之絕與伏耳。故其方卽名通脈四逆湯﹐服後利止。而脈仍不出﹐是藥已大應﹐其

非脈絕可知﹐又加人參以補其亡血﹐斯脈自出矣。成法具在﹐宜究心焉。

卷二中寒門

中寒門方

附姜白通湯治暴卒中寒﹐厥逆嘔吐﹐瀉利色淸气冷﹐肌膚凜栗無汗﹐盛陰沒陽之證。附子﹝炮去皮臍﹞幹

姜﹝炮各五錢﹞蔥白﹝五莖取汁﹞豬膽﹝大者半枚﹞上用水二大盞﹐煎附姜二味至一盞﹐入蔥汁並豬膽汁﹐和勻

溫服。再用蔥一大握﹐以帶輕束﹐切去兩頭﹐畱白二寸許﹐以一面熨熱﹐安臍上﹐用熨斗盛炭火熨蔥白上面﹐取其熱气﹐

從臍入腹﹐甚者連熨二三餅。又甚者﹐再用艾炷灸關元﹑气海﹐各二三十壯。內外協攻﹐務在一時之內﹐令得陰散陽回。

身溫不冷﹐次用第三方。

附姜湯治卒暴中寒﹐其人腠理素虛﹐自汗淋漓﹐身冷手足厥逆。或外顯假熱躁煩﹐乃陰盛於內﹐逼其陽亡於

外﹐卽前方不用蔥白也。附子﹝炮去皮臍﹞漧薑﹝炮各五錢﹞上用水二大盞﹐煎至一盞﹐略加豬膽汁一蛤蜊殼﹐

浸和溫冷服﹐不用蔥熨及艾灼。

附姜歸桂湯治暴病用附姜湯後﹐第二服隨用此方繼之。因附姜顓主回陽﹐而其所中寒邪﹐先傷榮血﹐故加歸

桂驅榮分之寒﹐才得藥病相當也。附子﹝炮去皮臍﹞漧薑﹝炮﹞當歸肉桂﹝各二錢五分﹞上用水二大盞﹐煎

至一盞﹐入蜜一蛤蜊殼﹐溫服。

附姜歸桂參甘湯治陽气將回﹐陰寒少殺﹐略有端緒﹐第三服卽用此方。附子﹝炮去皮臍﹞漧薑﹝炮﹞當

歸肉桂﹝各一錢五分﹞人參甘艸﹝炙各二錢﹞上用水二大盞﹐煨姜﹝三片﹞﹐大棗﹝二枚﹞﹐﹝自汗不用煨姜﹞煎

至一盞﹐入蜜三蛤蜊殼﹐溫服。

辛溫平補湯治暴中寒證﹐服前三方後﹐其陽已回﹐身溫色活﹐手足不冷﹐吐利漸除。第四方卽用此平調臟腑

榮衛﹐俾不致有藥偏之害。附子﹝炮去皮臍﹞漧薑﹝炮各五分﹞當歸﹝一錢﹞肉桂﹝五分﹞人參甘艸﹝炙﹞

黃﹝蜜炙﹞白術﹝土炒﹞白芍﹝酒炒各一錢﹞五味子﹝十二粒﹞上用水二大盞﹐煨姜三片﹐大棗二枚劈﹐煎

至一盞﹐加蜜五蛤蜊殼﹐溫服。

甘寒補气湯治中寒服藥後﹐諸證盡除。但經絡間﹐微有窒塞﹐辛溫藥服之﹐不能通快者﹐第五方用甘平助气

藥﹐緩緩調之。

人參﹝一錢﹞麥冬﹝一錢﹞黃﹝蜜炙一錢二分﹞白芍﹝一錢酒炒﹞甘艸﹝炙七分﹞生地黃﹝二錢﹞牡

丹皮﹝八分﹞淡竹葉﹝鮮者取汁少許更炒幹者用七分﹞上用水二大盞﹐煎至一盞﹐加梨汁少許熱服。無梨汁﹐用竹

瀝可代。

六方次第﹐昌所自定義者也。然仲景《卒病方論》無傳﹐難以徵信。再取《傷寒論》並《金匱》治虛寒諸方﹐發明爲

例﹐見治熱病雜病之虛寒者﹐用藥且若此。而治暴病之說﹐可深信不疑矣。更取諸家方治﹐評定得失大意﹐以昭法戒。

《傷寒》十四方。《金匱》十二方﹑評定通用成方十則﹐共得四十二方。

桂枝湯加附子方治傷寒發汗過多﹐汗漏不止﹐惡風﹐小便難﹐四肢微急﹐亡陽之證。﹝方論俱見本集前﹞桂

枝﹝三錢﹞芍藥﹝三錢酒炒﹞甘艸﹝二錢炙﹞附子﹝炮去皮臍三錢﹞煨姜﹝二錢﹞大棗﹝二錢劈﹞上用水

二大盞﹐煎至一盞﹐溫服。按﹕漏汗亡陽之證﹐煨姜辛散﹐酌用一錢可也。

眞武湯治太陽誤汗不解﹐悸眩振﹐亡陽之證。又治少陰腹痛下利﹐有水气之證。茯苓﹝三兩﹞芍藥﹝三

兩﹞生薑﹝三兩﹞白術﹝二兩﹞附子﹝一枚炮去皮臍破八片﹞上五味﹐以水八升﹐煮取三升﹐去滓﹐溫服七

合﹐日三服。若咳者加五味子半升﹑細辛﹑漧薑各一兩。﹝細辛﹑漧薑之辛以散水寒﹐五味之酸以收肺气而止咳。﹞若小

便利者﹐去茯苓。﹝茯苓淡滲而利竅﹐小便旣利﹐卽防陰津暗竭﹐不當更滲。﹞若下利者﹐去芍藥﹐加漧薑二兩。

﹝芍藥收陰﹐而停液非下利之所宜﹐漧薑散寒而燠土﹐土燠則水有制。﹞若嘔者﹐去附子﹐加生薑﹐足成半斤。﹝嘔加生

姜宜矣﹐乃水寒上逆爲嘔﹐正當用附子者﹐何以反去之耶﹖蓋眞武湯除附子外﹐更無熱藥﹐乃爲肺胃素有積熱﹐畱飲慣

嘔而去之﹐又法外之法耳。觀後通脈四逆湯﹐嘔者﹐但加生薑不去附子﹐豈不甚明。所以暴病之嘔﹐卽用眞武﹐尙不相

當也。﹞

芍藥甘艸附子湯治傷寒發汗不解﹐反惡寒﹐陽虛之證。芍藥﹝三兩﹞甘艸﹝二兩炙﹞附子﹝一枚炮去皮

臍破八片﹞上三味﹐以水五升﹐煮取一升五合﹐溫服半升。

茯苓四逆湯治傷寒汗下屢誤﹐陰陽兩傷﹐煩躁之證。茯苓﹝六兩﹞人參﹝一兩﹞甘艸﹝二兩炙﹞幹

姜﹝一兩﹞附子﹝一枚生用去皮破八片﹞上五味﹐以水五升﹐煮取三升﹐去滓﹐溫服七合﹐日三服。

桂枝去芍藥加附子湯治傷寒下之後﹐脈促胸滿﹐微惡寒﹐陽虛之證。又治風濕相搏之證﹐去芍藥加白術。亦

治風濕相搏。桂枝﹝三兩去皮﹞甘艸﹝二兩炙﹞附子﹝一枚炮﹞生薑﹝三兩切﹞大棗﹝十二枚劈﹞上五

味咀﹐以水七升﹐微火煮取三升﹐去滓﹐適寒溫服一升。

漧薑附子湯治傷寒下之後﹐復發汗﹐晝煩躁﹐夜安靜﹐脈沈微﹐陽虛之證。漧薑﹝一兩﹞附子﹝一枚去

皮生用﹞上二味﹐以水三升﹐煮取一升﹐去滓﹐頓服。

甘艸附子湯治風濕相搏﹐煩疼掣痛﹐短气惡風﹐陽虛之證。甘艸﹝二兩炙﹞附子﹝二枚炮去皮﹞白術

﹝二兩﹞桂枝﹝四兩去皮﹞上四味﹐以水六升﹐煮取三升﹐去滓﹐溫服一升﹐日三服。初服得微汗則解﹐能食

汗止。復煩者﹐服五合﹐恐一升多者﹐宜服六七合爲妙。

附子瀉心湯治傷寒心下痞﹐惡寒汗出﹐熱邪旣盛﹐眞陽復虛之證。《金匱》有大黃附子湯﹐亦同此意﹐見二

十九方。大黃﹝二兩﹞黃連黃芩﹝各一兩﹞附子﹝一枚炮別煮取汁﹞上四味切﹐三味以麻沸湯漬之﹐須臾絞

去滓﹐內附子汁﹐分溫再服。

四逆湯治三陰經證﹐四肢厥冷﹐虛寒下利﹐急溫其藏之總方。甘艸﹝二兩炙﹞漧薑﹝三兩彊人可四兩﹞

附子﹝大者一枚生去皮﹞上三味﹐以水三升﹐煮取一升二合﹐分溫再服。

通脈四逆加減湯治厥陰下利淸谷﹐裏寒外熱﹐厥逆惡寒﹐脈微欲絕之證。卽用前四逆湯方﹐面色赤者﹐加蔥

九莖。﹝面色赤者﹐陽格於上。加蔥通陽气也﹐故名通脈。﹞腹中痛者﹐去蔥加芍藥二兩。﹝腹中痛﹐眞陰不足也。去蔥

惡其順陽也﹐加芍藥收陰也﹞嘔者﹐加生薑二兩。咽痛者﹐去芍藥﹐加桔梗─兩。﹝咽痛﹐陰气上結也。去芍藥惡其斂

气聚陰也﹐加桔梗利咽也。﹞利止脈不出者﹐去桔梗﹐加人參二兩。﹝利止邪欲罷也﹐脈仍不出陽气未復也。脈者﹐气血

之先﹐陽气未復﹐亦兼陰血不充﹐故加人參補其气血也。去桔梗者﹐惡其上載而不四通也。﹞

白通湯治少陰病﹐但見下利﹐藏寒陰盛﹐用此以通其陽勝其陰。蔥白﹝四莖﹞漧薑﹝一兩﹞附子﹝一

枚生去皮臍﹞上三味﹐以水三升。煮取一升﹐去滓﹐分溫再服。

白通加豬膽汁湯治少陰下利脈微﹐與上白通湯服之。利不止﹐厥逆無脈﹐漧嘔煩者用此。加豬膽汁湯爲向導﹐

服湯脈暴出者死﹐微續者生。蔥白﹝四莖﹞漧薑﹝一兩﹞附子﹝一枚生去皮破八片﹞人尿﹝五合﹞豬膽﹝一

合﹞上三味﹐以水三升﹐煮取一升﹐去滓﹐內膽汁﹑人尿﹐和令相得﹐分溫再服。若無膽汁﹐用人尿亦可。

附子湯治少陰病﹐一二日口中和﹐背惡寒﹐陽虛之證。灸後用此方。又治少陰身體痛﹐手足寒﹐脈沈﹐陽虛

之證。附子﹝二枚去皮破八片﹞茯苓﹝二兩﹞人參﹝二兩﹞白術﹝四兩﹞芍藥﹝三兩﹞上五味﹐以水

八升﹐煮取三升﹐去滓﹐溫服一升﹐日三服。

麻黃附子甘艸湯治傷寒少陰經﹐二三日無裏證。用此方溫經﹐微發其汗。《金匱》用治少陰水病﹐少气脈沈

虛脹者﹐發其汗卽已。又少陰無裏證﹐而有表證﹐反發熱者﹐去甘艸加細辛﹐名麻黃附子細辛湯﹐二方皆少陰表法也。

以上十四方﹐引證仲景傷寒證治。

白術附子湯《金匱》治風濕相搏﹐身體煩疼﹐不能轉側﹐脈浮虛而澀者﹐用桂枝附子湯。若大便堅﹐小便自

利者﹐用此方。白術﹝二兩﹞附子﹝一枚半炮去皮﹞甘艸﹝一兩炙﹞生薑﹝一兩半切﹞大棗﹝六枚劈﹞上

五味﹐以水三升﹐煮取一升﹐去滓﹐分溫三服。一服覺身痺﹐半日許再服﹐三服都盡﹐其人如冒狀勿怪。卽是術附並走

皮中﹐逐水气﹐未得除故耳。

又近效方術附湯﹐治風虛頭重眩﹐苦極﹐不知食味﹐用此方暖肌補中﹐益精气。

桂枝去芍藥加麻辛附子湯治气分心下堅﹐大如盤﹐邊如旋杯﹐水飲所作。桂枝﹝三兩﹞生薑﹝三兩﹞甘

艸﹝二兩炙﹞大棗﹝十二枚﹞麻黃﹝二兩﹞細辛﹝二兩﹞附子﹝一枚炮﹞上七味﹐以水七升﹐煮麻黃去上沫﹐

內諸藥煮取二升。分溫三服﹐當汗出如虫行皮中卽愈。

《金匱》論水气病﹐寸口脈遲而澀﹐至名曰气分一段奧義﹐前明之矣。今觀此證﹐气分之水。結聚心下﹐堅大如盤﹐

內水與外風相挾﹐漫無解散之期。榮衛之气﹐且無由通行相得。膻中之大气﹐更無由豁然而轉。其气只從邊旁走動﹐如

旋杯之狀﹐苦且危矣﹗此方桂枝湯去芍藥之酸收﹐而合麻黃附子細辛湯之溫散﹐明是欲使少陰之水寒﹐及所挾之外風﹐

一汗而內外雙解無餘﹐故云當汗出如虫行皮中則愈。其非少陰水寒﹐及不挾外風之證。自是胃中蓄積水飲至多﹐上結心

下﹐但用枳實﹑白術二味﹐治其水飲。腹中軟﹐卽當散矣。《金匱》𨿽未明言﹐究竟气分之水﹐不越此陰陽二治﹐故不厭

其復﹐重繹於此方之下。

崔氏八味丸治香港腳上入﹐少腹不仁。又治虛勞腰痛﹐少腹拘急﹐小便不利。又治短气有微飲﹐引從小便出。

漧地黃﹝八兩﹞山茱萸薯蕷﹝各四兩﹞澤瀉茯苓牡丹皮﹝各三兩﹞桂枝附子﹝各一兩炮﹞上八味末之﹐

煉蜜和丸﹐梧子大。酒下十五丸﹐日再服。

《金匱》用崔氏八味丸成方﹐治香港腳上入﹐少腹不仁者。香港腳卽陰气﹐少腹不仁﹐卽攻心之漸﹐故用之以驅逐陰邪

也。其虛勞腰痛﹐少腹拘急﹐小便不利﹐則因過勞其腎﹐陰气逆於少腹﹐阻遏膀胱之气化﹐小便自不能通利﹐故用之以

收攝腎气也。其短气有微飲者﹐飲亦陰類﹐阻其胸中空曠之陽﹐自致短气﹐故用之引飲下出﹐以安胸中也。乃消渴病飲

水一斗﹐小便亦一斗﹐而亦用之者何耶﹖此不但腎气不能攝水﹐反從小便恣出﹐源泉有立竭之勢﹐故急用之以逆折其水﹐

不使順趨也。夫腎水下趨之消﹐腎气不上騰之渴﹐捨此曷從治哉﹗後人謂八味丸爲治消渴之聖藥﹐得其旨矣。然今世以

爲壯水益火兩腎平補之套藥﹐曾不問其人小便之利與不利﹐口之渴與不渴﹐一槪施之。總於《金匱》之義﹐有未悉耳。

栝蔞瞿麥丸治小便不利﹐有水气﹐其人渴。栝蔞根﹝二兩﹞茯苓﹝三兩﹞薯蕷﹝三兩﹞附子﹝一枚

炮﹞瞿麥﹝一兩﹞上五味末之﹐煉蜜丸﹐梧子大。飲服三丸﹐日三服。不知﹐增至七八丸﹐以小便利﹐腹中溫爲知。

《金匱》治小便不利﹐而淋且渴者用之。以其胃中有熱﹐腹中有寒﹐故變八味丸之制爲此丸。見其人趺陽脈數﹐卽

胃中有熱。胃熱必消穀引食﹐大便必堅﹐小便必數﹐是其淋而且渴﹐爲胃熱中消明矣。故用栝蔞以淸胃熱﹐茯苓﹑瞿麥

以利小水。然腎中寒水之气﹐上入於腹﹐則腹中必冷﹐故用附子以勝其寒。方下云﹕以小便利﹐腹中溫爲知﹐制方之義﹐

可繹思也。

薏苡附子散《金匱》治胸痺緩急之證。薏苡仁﹝二兩﹞大附子﹝一枚炮﹞上二味﹐杵爲散﹐服方寸匕﹐

日三服。

烏頭赤石脂丸《金匱》治心痛徹背﹐背痛徹心。蜀椒﹝一兩﹞烏頭﹝半兩炮﹞附子﹝半兩炮﹞漧薑

﹝半兩炮﹞赤石脂﹝一兩淬﹞上五味末之﹐蜜丸如桐子大。先食服一丸﹐日三服。不知﹐稍加服。

九痛丸《金匱》治九種心痛﹐兼治卒中惡﹐腹脹痛﹐口不能言。又治連年積冷﹐流注心胸痛﹐並冷腫上气﹐

落馬墜車血疾等。附子﹝三兩炮﹞生野狼牙﹝一兩炙香﹞巴豆﹝一兩去皮心炙研﹞人參漧薑吳茱萸﹝各一兩﹞

上六味末之﹐煉蜜丸﹐如桐子大。酒下﹐彊人初服三丸﹐日三服﹐弱者二丸。

附子粳米湯《金匱》治腹中寒气﹐雷鳴切痛﹐胸脇逆滿﹐嘔吐。

附子﹝一枚炮﹞半夏﹝半升﹞甘艸﹝一兩﹞大棗﹝十枚﹞粳米﹝半升﹞

上五味﹐以水八升﹐煮米熟湯成。去滓﹐溫服一升﹐日三服。

大建中湯《金匱》治心胸中大寒痛﹐嘔不能飲食﹐腹中寒﹐上衝皮起﹐出見有頭足﹐上下痛而不可觸近者。

蜀椒﹝二合去皮﹞漧薑﹝四兩﹞人參﹝二兩﹞上三味﹐以水四升﹐煮取二升。去滓﹐內膠飴一升﹐微火煎取一升

半﹐分溫再服。如一炊頃﹐可飲粥二升後﹐更服。當一日食糜溫復之。

大烏頭煎《金匱》治心腹痛﹐脈弦緊﹐邪正相搏﹐卽爲寒疝。繞臍痛﹐若發則自汗出﹐手足厥冷者。烏頭﹝大

者五枚熬去皮不咀﹞

上以水三升﹐煮取一升。去滓﹐內蜜二升﹐煎令水气盡﹐取二升。彊人服七合﹐弱人服五合。不瘥﹐明日更服﹐不

可日再服。又方治寒疝﹐腹中痛﹐逆冷﹐手足不仁。若身疼痛﹐灸刺諸藥不能治﹐用本方以桂枝湯五合﹐解令少淸﹐初

服二合。不知﹐卽服三合。又不知﹐復加至五合。其知者如醉狀﹐得吐者爲中病。《外臺》烏頭湯﹐治寒疝腹中絞痛﹕賊

風入攻五臟﹐拘急不得轉側﹐發作有時﹐使人陰縮﹐手足厥逆﹐卽此合桂枝湯方也。

大黃附子湯《金匱》治脇下偏痛﹐發熱﹐其脈緊弦﹐此寒也﹐以溫藥下之。大黃﹝二兩﹞附子﹝二枚炮﹞

細辛﹝二兩﹞上三味﹐以水五升﹐煮取二升﹐分溫三服。若彊人煮取二升半﹐分溫三服。服後如人行四五里﹐進一服。

仲景治傷寒熱邪﹐痞聚心下﹐而挾陽虛陰盛之證﹐用附子瀉心湯之法矣。其雜證脇下偏痛﹐發熱爲陽﹐其脈弦緊﹐

爲陰寒上逆者﹐復立此溫藥下之一法。然仲景諄諄傳心﹐後世領略者鮮。《金匱》又別出一條云﹕其脈數而緊乃弦﹐狀如

弓弦﹐按之不移﹐數脈弦者﹐當下其寒。脈緊而遲者﹐必心下堅。脈大而緊者﹐陽中有陰﹐可下之。讀者罔識其指﹐詎

知皆以溫藥下之之法耶﹖其曰當下其寒﹑曰陽中有陰﹑試一提出﹐其金鍼不躍然乎。

赤丸治寒气厥逆。茯苓﹝四兩﹞烏頭﹝二兩炮﹞半夏﹝四兩洗一方用桂枝﹞細辛﹝一兩《千金》作

人參﹞上四味末之﹐內眞朱爲色﹐煉蜜丸﹐如麻子大。先食﹐酒飲下三丸﹐日再服。不知﹐稍增之﹐以知爲度。

以上十二方﹐引證《金匱》證治。

論建中之法傷寒有小建中湯一法﹐乃桂枝湯加膠飴﹐共六味﹐治二三日心悸而煩﹐欲傳不傳之邪。以其人中

气餒弱﹐不能送邪外出﹐故用膠飴之甘﹐小小創建中气以祛邪也。《金匱》有黃建中湯一法﹐於小建中湯內加黃﹐治

虛勞裏急自汗﹐表虛肺虛諸不足證﹐而建其中之衛气也。《金匱》復有大建中湯一法﹐以其人陰气上逆﹐胸中大寒﹐嘔不

能食﹐而腹痛至極。用蜀椒﹑漧薑﹑人參﹑膠飴﹐大建其中之陽﹐以驅逐濁陰也。後人推展其義﹐曰樂令建中湯﹐治虛

勞發熱﹐以之並建其中之榮血。曰十四味建中湯﹐治髒气素虛﹐以之兩建其脾中腎中之陰陽。仲景爲祖﹐後人爲孫﹐一

脈淵源﹐猗歟盛矣。建中如天子建中和之極﹐揖遜徵誅﹐皆建中內當然之事。虛羸之體﹐服建中後﹐可汗可下﹐誠足恃

也。至理中則變理之義﹐治中則分治之義﹐補中溫中﹐莫非惠先京國之大端矣。緣傷寒外邪﹐逼處域中﹐法難盡用。仲

景但於方首以小之一字﹐示其微意﹐至《金匱》治雜證﹐始盡建中之義。後人引伸觸類﹐曲暢建中之旨。學人必於前人

之方﹐一一會其大意﹐庶乎心手之間﹐無入而不自得也。

論東垣升陽益胃湯黃補胃湯二方。匯方諸書﹐采治惡寒之證﹐其誤最大。惡寒一證﹐大率陽虛所致﹐有微

甚之不同。微者用桂枝湯加人參﹑黃﹐甚者並加附子。仲景之法﹐精且備矣。後世全不究心﹐但曰外感遵仲景﹐內傷

法東垣。取東垣升陽益胃﹑黃補胃二湯﹐爲表虛惡寒之治﹐此不可不辧也。蓋表爲陽﹐表虛卽表之陽虛﹐故惡寒也。

與升陽益胃之方﹐迥不相涉。升陽益胃者﹐因其人陽气遏郁於胃土之中﹐胃虛不能升舉其陽﹐本內經火郁發之之法﹐益

其胃以發其火也。升陽方中﹐半用人參﹑黃﹑白術﹑甘艸益胃﹐半用獨活﹑羌活﹑防風﹑柴胡升陽﹐復以火本宜降﹐

𨿽從其性而升之﹐不得不用澤瀉﹑黃連之降﹐以分殺其勢﹐制方之義若此。至黃補胃湯﹐則並人參不用﹐而用白芷﹑

本﹑升麻﹑麻黃﹑黃柏﹐大升小降之矣。然陽火郁於胃土之中﹐其時寒必兼時熱﹐其脈必數實﹐其證必燥渴。若不辧

而簡其方﹐以治陽虛陰盛﹐有寒無熱﹐脈微不渴之惡寒﹐寧不殺人乎﹖

論扶陽助胃湯此方乃東垣弟子羅謙甫所制﹐治虛寒逆上胃痛之證。遵《內經》寒淫於內﹐治以辛熱﹐佐以苦

溫之旨。用附子﹑漧薑之大辛熱者﹐溫中散寒。用艸豆蔻﹑益智仁辛甘大熱者﹐驅逐胃寒﹐同爲主治。用甘艸之甘溫﹐

白術﹑陳皮之苦溫﹐溫養脾气以佐之。寒水挾木勢侮土﹐故作急痛﹐用桂以伐腎邪﹐用芍藥以瀉肝木﹐用吳茱萸以泄胸

中厥逆之气。三使分猷而出﹐井井有條。謙甫師事東垣二十年﹐盡得東垣之學。觀此方以扶陽助其胃爲名﹐明是中寒由

於胃寒﹐一似韓只和法門﹐較之升陽益胃﹐不啻歧途矣。要知東垣治火郁﹐發其火則煙熄。謙甫治無火﹐補其土則气溫。

用方者可不辧之於早乎﹖《語》云﹕見過於師﹐方堪傳授。見與師齊﹐減師半徳。謙甫眞不愧東垣弟子矣。

論附子理中湯理中湯﹐古方也。仲景於傷寒證﹐微示不用之意﹐故太陽誤下協熱而利﹐心下痞硬﹐表裏不解﹐

用理中湯加桂枝﹐而更其名曰桂枝人參湯。及治霍亂證﹐始仍理中之舊﹐此見理中非解外之具矣。然人身脾胃之地﹐總

名中土﹐脾之體陰而用則陽﹐胃之體陽而用則陰﹑理中者﹐兼陰陽體用而理之﹐升淸降濁﹐兩擅其長。若脾腎兩髒﹐陽

虛陰盛﹐本方加附子﹐又以理中之法兼理其下。以腎中之陽﹐較脾中之陽﹐關系更重也。後人更其名曰附子補中湯﹐換

一補字﹐去兼理之義遠矣。《寶鑑》復於本方加白芍﹑白茯﹑濃朴﹑艸豆蔻﹑陳皮﹐名曰附子溫中湯﹐治中寒腹痛自利﹐

完谷不化﹐脾胃虛弱﹐不喜飲食﹐懶言困倦﹐嗜臥等證﹐反重健運之陽﹐不重蟄藏之陽﹐亂成法﹐無足取也。夫旣重

溫脾﹐附子可以不用。旣用附子溫腎﹐卽不當雜以白芍之酸寒。況完谷不化﹐亦豈濃朴﹑陳皮﹑豆蔻所能勝哉﹖嗟夫﹗

釜底有火﹐乃得腐熟水谷。冷竈無煙﹐世寧有不炊自熟之水谷耶﹖後人之不逮古昔遠矣。今人競爭補腎不如補脾﹐不知

此語出自何典﹐而庸俗方信爲實有是說﹐豈非俚淺易入耶﹖又三因桂香丸﹑潔古漿水散﹐未免太過。仲醇脾腎雙補丸﹐

未免不及。太過則陽亢﹐不及則陰凝﹐總不若附子理中之無偏無陂矣。

論增損八味丸古方崔氏八味丸﹐用附桂二味陽藥﹐入地黃等六味陰藥之中。《金匱》取治香港腳上入﹐少腹不

仁﹐其意頗微。蓋地气上加於天﹐則獨用姜附之猛以勝之。地气才入少腹﹐適在至陰之界﹐無事張皇﹐所以但用陽藥加

於陰藥內治之﹐不必偏於陽也。至腎水泛溢﹐婦人轉胞﹐小便不利﹐則變其名爲腎气丸﹐而藥仍不變。蓋收攝腎气﹐則

腎水歸源﹐而小便自行﹐亦無取偏陽爲矣。觀此則治陽虛陰盛之卒病﹐其當用純陽無陰﹐更復何疑。後人於香港腳入腹﹐

少腹不仁﹐而見上气喘急﹐嘔吐自汗﹐不識其證。地气已加於天﹐襲用此方不應。乃云此證最急﹐以腎乘心水克火﹐死

不旋踵。用本方加附桂各一倍﹐終是五十步笑百步。不達卒病大關﹐徒以腎乘心水克火﹐五臟受克爲最急﹐不知五臟互

相克賊。危則危矣﹐急未急也。厥後朱奉議治香港腳﹐變八味丸爲八味湯﹐用附子﹑漧薑﹑芍藥﹑茯苓﹑甘艸﹑桂心﹑人

參﹑白術﹐其義頗精。於中芍藥﹑甘艸﹑人參﹐臨證更加裁酌﹐則益精矣。柰何無識之輩﹐復以此湯插入己見﹐去桂心﹐

加漧地黃。以陰易陽﹐奚啻千里﹐而方書一槪混收﹐詎識其爲奉議之罪人乎﹖

論《三因》治自汗用附術附參附三方黃一兩﹐附子五錢﹐名附湯。白術一兩﹑附子五錢﹐名術附湯。

人參一兩﹑附子五錢﹐名參附湯。三方治自汗之證﹐審其合用何方﹐煎分三服服之。其衛外之陽不固而自汗﹐則用歐附。

其脾中之陽遏郁而自汗﹐則用術附。其腎中之陽浮游而自汗﹐則用參附。凡屬陽虛自汗﹐不能捨三方爲治耳。然三方之

用則大矣﹐附可以治虛風﹔術附可以治寒濕﹔參附可以壯元神。三者亦交相爲用﹐其所以只用二物﹐比而成湯﹐不雜

他味者﹐用其所當用﹐功效若神﹐誠足貴也。年髙而多姬外家者﹐每有所失﹐隨進參附湯一小劑。卽優爲而不勞﹐仕宦之

家﹐彌老而貌若童子﹐得力於此方者頗眾。故治自汗一端﹐不足以盡三方之長也。以黃﹑人參爲君﹐其長駕遠馭﹐附

子固不能以自恣﹐術𨿽不足以制附﹐然遇陽虛陰盛﹐寒濕沈錮﹐卽生附在所必用﹐亦何取制伏爲耶。《金匱》近效白術附

子湯中﹐卽本方加甘艸一味﹐仲景取之以治痺證﹐豈非以節制之師﹐緩圖其成乎﹖急證用其全力﹐卽不可制。緩證用其

半力﹐卽不可不制。至如急中之緩﹐緩中之急﹐不制而制﹐制而不制﹐妙不容言矣。

論《寶鑑》桂附丸方用川烏﹑黑附﹑漧薑﹑赤石脂﹑川椒﹑桂六味爲丸。療風邪冷气﹐入乘心絡﹐臟腑暴感

風寒﹐上乘於心﹐令人卒然心痛。或引背膂﹐乍間乍甚﹐經久不瘥。按此方原仿《金匱》九痛丸之例﹐治久心痛而去暴

感風寒﹐入乘於心﹐令人卒然心痛。則是素無其病﹐卒然而痛矣。卒病宜用湯以溫之﹐豈有用丸﹖且服至一料之理。千

萬方中﹐獲此一方﹐有合往轍﹐又不達制方之蘊﹐學人將何所宗乎﹖況邪在經絡﹐則治其經絡﹔邪在府﹐則治其府﹔邪

在髒﹐則治其髒。此方卽變爲湯﹐但可治髒病﹐不可治府及經絡之病。蓋髒爲陰﹐可勝純陽之藥。腑爲陽﹐必加陰藥一

二味﹐以監制其熱。經絡之淺﹐又當加和榮衛﹐並宣導之藥矣﹐因並及之。

論《得效》蓽茇丸虛寒泄瀉﹐宜從溫補﹐固矣。然久瀉不同暴病﹐且有下多亡陰之戒﹐方中用附子勝寒﹐當

兼以參﹑術﹐如理中之例可也。乃用漧薑﹐復用良姜﹔用蓽茇﹐復用胡椒﹔用丁香﹑復用豆蔻﹔惟恐不勝其瀉﹐曾不思

五臟气絕於內﹐則下利不禁。其敢以一派香燥﹐坐耗髒气耶﹖後人復制萬補丸﹐𨿽附子與人參﹑當歸﹑白術同用﹐而仍

蹈前轍。丁﹑沈﹑乳﹑茴﹑艸蔻﹑肉蔻﹑姜﹑桂﹑蓽茇﹐旣無所不有﹐更加陽起﹑鐘乳﹑赤脂石性之悍。冀圖澀止其瀉﹐

而不知盡劫其陰﹐徒速人髒气之絕耳﹐用方者鑑諸。

論《本事》溫脾湯學士許叔微制此方﹐用濃朴﹑漧薑﹑甘艸﹑桂心﹑附子各二兩﹐大黃四錢﹐煎六合頓服。

治錮冷在腸胃間﹐泄瀉腹痛﹐宜先取去﹐然後調治﹐不可畏虛以養病也。叔微所論﹐深合仲景以溫藥下之之法﹐其大黃

止用四錢﹐更爲有見。夫錮冷在腸胃而滑泄矣﹐卽溫藥中寧敢多用大黃之猛﹐重困之乎﹖減而用其五之一﹐乃知叔微之

得於仲景者深也。仲景云﹕病患舊微溏者﹐梔子湯不可與服。又云﹕太陰病脈弱便利﹐設當行大黃﹑芍藥者宜減之﹐以

其人胃气弱﹐易動故也。卽是觀之﹐腸胃錮冷之滑泄﹐而可恣用大黃耶﹖不用則溫藥必不能下﹐而久畱之邪﹐非攻不去﹔

多用則溫藥恐不能制﹐而洞下之勢﹐或至轉增。裁酌用之﹐眞足法矣。《玉機》微義﹐未知此方之淵源﹐不爲首肯﹐亦何

貴於論方哉。

論《本事》椒附散治項筋痛連背體﹐不可轉移。方用大附子一枚﹐炮去皮臍爲末。每服二錢﹐用川椒二十粒﹐

以白面塡滿﹐水一盞﹐生薑七片﹐同煎至七分﹐去椒入鹽﹐空心服。叔微云﹕予昔親患此﹐服諸藥無效﹐嘗憶千金髓﹐

有腎气攻背彊一證﹐處此方與之﹐一服瘥。觀此而昌陰病論中﹐所謂地气從背而上入者﹐項之頸筋粗大﹐頭項若冰﹐非

臆說矣。夫腎藏眞陽﹐陽盛則百骸溫暖﹐陽衰則一身寒。至陽微則地气上逆者﹐其冷若冰﹐勢所必至。此但項筋痛連

背髀﹐殊非暴證﹐且獨用附子爲治﹐則暴病必借附子全力﹐大劑服之﹐不待言矣。少陵詩云「奇文共欣賞﹐疑義相與析。」

安得起宋代之叔微﹐劇談陰病乎﹖

卷三

中風門

﹝論一篇法四十一條律六條﹞

卷三中風門

中風論

諭昌曰﹕中風一證﹐動關生死安危﹐病之大而且重﹐莫有過於此者。《內經》風﹑痺﹑痿﹑厥四證﹐各有顓論。獨風

論中泛及雜風﹐至論中風﹐惟曰風中五臟六腑之兪﹐亦爲臟腑之風﹐各入其門戶所中﹐則爲偏風﹐不過兩述其名而已。

後論五臟並胃府之風﹐亦但各述其狀而已。賴仲景《金匱》書﹐表章先聖云﹕夫風之爲病﹐當半身不遂﹐或但臂不遂者﹐

此爲痺。脈微而數﹐中風使然。又云﹕寸口脈浮而緊﹐緊則爲寒﹐浮則爲虛﹐寒虛相搏﹐邪在皮膚。浮者血虛﹐絡脈空

虛﹐賊邪不瀉﹐或左或右﹐邪气反緩﹐正气卽急﹐正气引邪﹐僻不遂。邪在於絡﹐肌膚不仁。邪在於經﹐卽重不勝。

邪入於府﹐卽不識人。邪入於藏﹐舌卽難言﹐口流涎沫。又云﹕寸口脈遲而緩﹐遲則爲寒﹐緩則爲虛﹐榮緩則爲亡血﹐

衛緩卽爲中風。邪气中經﹐則身癢而癮疹。心气不足﹐邪气入中﹐則胸滿而短气﹐以及五臟風脈死證﹐語語金鍼﹐大有

端緒之可求矣。仲景以後﹐英賢輩出﹐方書充棟﹐何反漫無取裁﹖坐令中風一證﹐鮮劃一之法﹐治之百不一效。昌生也

晚﹐敢辭不敏﹐逐條引伸《內經》仲景聖法爲治例﹐而先立論﹐以括其要焉。然世咸知仲景爲立方之祖﹐至中風證﹐仲

景之方﹐首推侯氏黑散爲主方﹐後人罔解其意﹐謹並明之。夫八風之邪﹐皆名虛邪﹐人身經絡營衛素盛者﹐無從入之。

入之者﹐因其虛而襲之耳。《內經》謂以身之虛﹐而逢天之虛﹐兩虛相感﹐其气至骨﹐入則傷五臟。工候禁之﹐不能傷也。

又謂賊風數至﹐虛邪朝夕﹐內至五臟骨髓﹐外傷空竅肌膚。《靈樞》亦謂聖人避邪如避矢石﹐是則虛邪之來﹐爲害最烈。

惟良工知禁之﹐聖哲知避之矣。然風爲陽邪﹐人身衛外之陽不固﹐陽邪乘陽﹐尢爲易入。卽如偏枯不仁﹐要皆陽气虛餒﹐

不能充灌所致。又如中風卒倒﹐其陽虛更審。設非陽虛﹐其人必輕矯便捷﹐何得卒倒耶﹖仲景之謂脈微而數﹐微者指陽

之微也﹐數者指風之熾也。所出諸脈諸證﹐字字皆本陽虛爲言﹐然非仲景之言﹐而《內經》之言也。《內經》謂天明則

日

月不明﹐邪害空竅﹐可見風性善走空竅﹐陽虛則風居空竅﹐漸入府藏﹐此惟離照當空﹐羣邪始得垂散。若胸中之陽不治﹐

風必不出矣。扁鵲謂虢太子屍厥之病﹐曰﹕上有絕陽之絡﹐下有破陰之紐﹐見五絡之絡於頭者﹐皆爲陽絡。而邪阻絕於

上﹐其陽之根於陰﹐陰陽相紐之處﹐而正復破散於下﹐故爲是病。古人立言之精若此﹐仲景以後﹐醫脈斬焉中斷。後賢

之特起者﹐如劉河間則主火爲訓﹐是火召風入﹐火爲本﹔風爲標矣。李東垣則主气爲訓﹐是气召風入﹐气爲本﹐風爲標

矣。朱丹溪則主痰爲訓﹐是痰召風入﹐痰爲本﹐風爲標矣。然一人之身﹐每多兼三者而有之﹐曷不曰陽虛邪害空竅爲本﹐

而風從外入者﹐必挾身中素有之邪﹐或火或气或痰而爲標耶﹖王安道謂審其爲風﹐則從《內經》。審其爲火﹑爲气﹑爲

痰﹐

則從三子﹐徒較量於彼此之間﹐得非無權而執一耶﹖且從三子﹐固各有方論可守﹐從《內經》果何著落耶﹖中風門中﹐

大小續命湯及六經加減法﹐𨿽曰治風﹐依然後人之法也。《金匱》取古今錄驗續命湯﹐治風痱之身無痛而四肢不收者。

仲

景所重﹐原不在此。所重維何﹖則驅風之中﹐兼塡空竅﹐爲第一義也。空竅一實﹐庶風出而不復入﹐其病瘳矣。古方中

有侯氏黑散﹐深得此意。仲景取爲主方﹐隨制數方﹐補其未備﹐後人目睹其方﹐心炫其指。詎知仲景所爲心折者﹐原有

所本﹐乃遵《內經》久塞其空﹐是謂良工之語耶。觀方下云﹕服六十日止﹐藥積腹中不下矣。久塞其空﹐豈不彰明

哉﹖後人以無師之智﹐亂成法。中風之初﹐治其表裏﹐風邪非不外出﹐而重門洞開﹐出而復入﹐乃至莫禦者﹐多矣﹗

又謂一气微汗﹐一旬微利﹐要亦五十步之走耳。正如築堤禦水﹐一旬一气﹐正程功課效之日﹐豈有姑且開堤泄水﹐重加

板築之理哉﹖是以後人委曲偏駁﹐不似先聖眞切精粹。諸家中風方論﹐眞是依樣葫蘆﹐不足觀矣﹗非然也﹐三人行﹐必

有我師。況綜列羣方﹐贊其所長﹐核其所短。俾學人一簡勘而心地朗然﹐坐進此道﹐用之如鐘離丹熟﹐銅鐵皆金﹐其師

資於前賢﹐豈不大耶﹖謹論。

中風之脈﹐各有所兼﹐兼則益造其偏﹐然必顯呈於脈。蓋新風挾舊邪﹐或外感﹐或內傷﹐其脈隨之忽變。兼寒則脈

浮緊﹔兼風則脈浮緩﹔兼熱則脈浮數﹔兼痰則脈浮滑﹔兼气則脈沈澀﹔兼火則脈盛大﹔兼陽虛則脈微﹐亦大而空﹔兼陰

虛則脈數﹐亦細如絲﹔陰陽兩虛則微數。或微細﹔虛滑爲頭中痛。緩遲爲營衛衰。大抵陽浮而數﹐陰濡而弱。浮滑沈滑﹐

微虛散數﹐皆爲中風。然虛浮遲緩﹐正气不足﹐尙可補救。急大數疾﹐邪不受制﹐必死無疑。若大數未至急疾﹐猶得不

死。經言風气之病﹐似七診而非﹐故言不死。可見大數爲風气必有之脈﹐亦未可定爲死脈耳。

岐伯謂各入其門戶所中﹐則爲偏風。仲景謂風之爲病﹐當半身不遂﹐或但臂不舉者此爲痺﹐脈微而數﹐中風使然。

門戶﹐指入絡入經入府入藏言也。《經》言百病之生﹐必先於皮毛。邪中之則腠理開﹐開則邪入客於絡脈﹐畱而不去﹐

傳入於經。畱而下去﹐傳入於府。廩於腸胃﹐此則風之中人以漸而深﹐其人之門戶未至洞開﹐又不若急虛卒中﹐入藏之

驟也。仲景會其意﹐故以臂不舉爲痺﹐敍於半身不遂之下。謂風從上入﹐臂先受之﹐所入猶淺也。世傳大拇一指獨麻者﹐

三年內定中風﹐則又其淺者矣。然風之中人﹐必從榮衛而入。風入榮衛﹐則榮脈攺微﹐衛脈攺數﹐引脈以見﹐其人必血

捨空虛﹐而气分熱熾。風之繇來﹐匪朝伊芳夕也。《內經》言偏枯者不一﹕曰汗出偏阻﹔曰陽盛陰不足﹔曰胃脈內外大小

不一﹔曰心脈小堅急﹔曰腎水虛。《靈樞》亦敍偏枯於熱病篇中﹐皆不言風。皆不言其本於何邪﹐豈非以七情饑飽房室﹐

凡

能虛其藏气﹐致榮衛經脈痺而不通者﹐皆可言邪耶﹖河間主火立說﹐卽腎水虛陽盛陰不足之一端也。東垣主气立說﹐卽

七情郁遏之一端也。丹溪主痰立說﹐卽飲食傷脾之一端也。一病之中﹐每多兼三者而有之﹐安在舉一以括其他乎﹖《經》

云﹕不能問其虛﹐安問其餘﹖偏枯病﹐陽盛陰不足固有之﹐而陽气虛衰﹐痺而不通者尢多﹐可問其餘耶。

中絡者﹐肌膚不仁。中經者﹐軀殼重著。中府卽不識人﹐中藏卽舌難言﹐口流涎沫。然中府必歸胃府﹐中藏必歸心

藏也。

中絡邪正入衛﹐猶在經脈之外﹐故但肌膚不仁。中經則邪入於榮脈之中﹐內而骨外而肉皆失所養﹐故軀殼爲之重著﹐

然猶在軀殼之間。至入府入藏﹐則離軀殼而內入﹐邪中深矣。府邪必歸於胃者﹐胃爲六腑之總司也。廩於腸胃﹐非舉大

小二腸並重﹐蓋風性善行空竅﹐水谷入胃﹐則胃實腸虛﹐風邪卽迸入腸中﹐少頃水谷入腸﹐則腸實胃虛。風復迸入胃中﹐

見胃風必奔迫於二腸之間也。風入胃中﹐胃熱必盛﹐蒸其津液﹐結爲痰涎﹐壅塞隧道。胃之支脈絡心者﹐才有壅塞﹐卽

堵其神气出入之竅﹐故不識人也。諸藏受邪至盛﹐必迸入於心而亂其神明﹐神明無主﹐則舌縱難言﹐廉泉開而流涎沫也。

偏枯病﹐脈之遲緩見於寸口﹐榮衛之行不逮也。外則身癢而癮疹﹐內則胸滿而短气﹐榮脈內外﹐邪气充斥﹐去府不

遠矣。

脈之行度一晝一夜﹐復朝寸口。榮衛气衰﹐寸口之脈﹐遲緩不逮。身癢癮疹﹐非但風見於外﹐由榮衛气弱﹐自致津

凝血滯也。胸滿非獨風見於內﹐由榮衛不行﹐邪混胸中﹐阻遏正气也。榮衛气衰﹐邪之入府入藏﹐孰從禁之﹖故以寸口

脈辧其息數﹐斯邪入之淺深﹐可得而諦之耳。昔人云﹕中府多著四肢。用一多字﹐明是卜度之辭﹐乃遂執此語﹐以當中

府見癥﹐何其疏耶﹖夫四末在軀殼之外﹐非府也。若謂脾主四肢﹐脾更屬藏而非府矣。大抵風淫末疾﹐但是風淫於內﹐

毋論中經中府中藏﹐必四末爲之不用﹐其不專屬中府明矣。然則四肢何以不舉耶﹖人身榮衛﹐正行於軀殼之中者也。風

入榮衛﹐卽邪气盛而本气衰﹐如樹枝得風﹐非搖則折。故知四肢不舉者﹐榮衛之气﹐短縮不行所致也。

中藏多滯九竅﹐此亦卜度之辭。五臟開竅於眼耳鼻口舌﹐固矣。而前後二陰之竅﹐又屬府不屬藏﹐未可並舉也。五

藏非一齊俱中﹐但以何竅不利﹐驗何藏受邪差可耳。然諸家捨外候﹐別無內諦之法。且無畫一之方﹐又何疏耶﹖蓋風中

入藏﹐關系生死安危﹐辧癥旣不淸﹐用藥自不當﹐故特引《內經》《金匱》奧義﹐詳之如下。

風中五臟﹐後世忽略。諸家方論﹐無津可問﹐玆會經意以明其治。《經》曰﹕肺中於風﹐多汗惡風時咳﹐晝瘥暮甚。

診在眉上其色白﹐此舉其外候也。《金匱》曰﹕肺中風狀﹐口燥而喘﹐身運而重。胃虛而腫脹﹐則並詳其內證矣。《經》

曰﹕死肺脈來﹐如物之浮﹐如風吹毛。此形其浮散之狀也。至《金匱》則曰﹕肺死藏﹐浮之虛﹐按之弱如蔥葉﹐下無根

者死。合沈以微其浮﹐而藏气之存否﹖始得煥然無疑矣。大凡仲景表章《內經》﹐皆自出手眼﹐以述爲作。學人知之﹐他

藏仿此。

風旣中肺﹐則火熱隨之﹐耗其津液﹐摶其呼吸﹐口燥而喘﹐勢有必至。然未入之先﹐已傷及榮衛所主之肌肉﹐水谷

所容之胃府。逮風入肺而亂其魄﹐運用之機盡失﹐故身運而重﹐胃虛而腫脹等證﹐相因互見也。然藏气未絕﹐猶屬可生。

若脈見浮之而虛﹐其藏眞欲散可知﹐加以有浮無沈﹐按之弱如蔥葉﹐則在上之陽﹐不下入於陰矣。其下無根﹐則孤陰且

以漸而亡矣。《內經》死陰之屬﹐不過三日而死者﹐正指此等無根之脈而言也。

《經》曰﹕肝中於風﹐多汗惡風善悲﹐色蒼嗌漧善怒﹐時憎女子。診在目下﹐其色靑。《金匱》曰﹕肝中風者﹐頭

目而脇痛﹐行常傴﹐令人嗜甘。肝死藏﹐浮之弱﹐按之如索不來﹐或曲如蛇行者死。

風木之藏﹐更中於風﹐風性上搖﹐必頭目動。風耗血液﹐必筋脈縱急。其死脈浮之弱﹐按之如按索不來﹐則浮沈

之間﹐陰陽已見決離。或曲如蛇行﹐仍是上下不動﹐惟在中者盡力奔迫﹐皆藏气垂絕之象也。

《經》曰﹕心中於風﹐多汗惡風﹐焦絕善怒嚇﹐病甚則言不可快。診在口﹐其色赤。《金匱》分爲二候﹐其曰﹕心

中風者﹐翕翕發熱﹐不能食﹐心中饑﹐食卽嘔吐﹐此外因也。其曰﹕心傷者﹐勞倦卽頭面赤而下重﹐心中痛﹐而自煩發

熱﹐當臍跳﹐其脈弦﹐此內因也。心死藏﹐浮之實如麻豆﹐按之益躁疾者死。

心藏中風﹐分之爲二者。其一以外入之風﹐必從他藏迸至﹐心不受邪故也。宜隨其藏气﹐兼去其風。其一以七情內

傷神明﹐眞陰不守﹐而心火炎上﹐頭目發赤﹐藏眞旣從火上炎﹐陰之在下者﹐無陽以舉之﹐則下重。其衛外之陽﹐不得

入通於心﹐則發熱。其受盛之府﹐藏气不交﹐郁而內鼓﹐則當臍跳動。死心脈《內經》形容不一﹐仲景總會大意﹐謂心

藏垂絕之脈﹐一舉一按﹐短數而動﹐浮沈不可息數之狀若此。

《經》曰﹕脾中風狀﹐多汗惡風﹐身體怠惰﹐四肢不欲動﹐色薄微黃﹐不嗜食。診在鼻上﹐其色黃。《金匱》曰﹕

脾中風者﹐翕翕發熱。形如醉人﹐腹中煩重﹐皮目而短气﹐脾死藏﹐浮之大堅﹐按之如復杯﹐潔潔狀如搖者死。

風入脾藏﹐爲賊邪。外掣皮目﹐內亂意識﹐四肢怠惰﹐形如醉人﹐有必至也。加以胸中短气﹐脾藏之傷﹐已見一斑﹐

若脈更來去至止不常﹐浮之益大堅﹐是爲獨陽。按之潔潔狀如搖﹐是爲獨陰。故其動非活動﹐轉非圓轉﹐非藏气之垂絕

而何﹖

《經》曰﹕腎風之狀﹐多汗惡風﹐面龐然如腫﹐脊痛不能正立﹐其色﹐隱曲不利。診在肌上﹐其色黑﹐《金匱》闕

此﹐腎死藏﹐浮之堅﹐按之亂如轉丸﹐益下入尺中者死。

面龐然浮腫者﹐腎气不能蟄封收藏﹐濁气上干於面也。脊痛不能正立者﹐腎間生气不鼓﹐腰府憊而僂俯﹐與隱曲不

利﹐同一源也。《金匱》𨿽見缺文﹐大要兩腎藏精宅神﹐一身根本。多欲致虛﹐風最易入﹐腰曲﹐脊垂﹐舌捲﹐小便不

禁﹐皆其候也。中腎從來兼此四者﹐本實先撥可知﹐然腎藏眞陽﹐腎基未壞﹐眞陽可居﹐必無死脈。若浮之而堅﹐陽已

離於陰位﹐按之亂如轉丸﹐則眞陽搏激而出﹐不能畱矣。若益下入尺中﹐則眞陽先去﹐所餘孤陰﹐亦亂而下趨。正所謂

陽從上脫﹐陰從下脫也。

風中入藏﹐最防迸入於心。後世悉用腦﹑麝﹐引風入心﹐尢而效之﹐莫有知其非者。玆舉《金匱》二方﹐以明其治。

侯氏黑散治大風四肢煩重﹐心中惡寒不足者。《外臺》用之以治風癲。仲景制方﹐皆匠心獨創﹐乃於中風證

首引此散﹐豈非深服其長乎﹗夫立方而但驅風補虛﹐誰不能之﹖至於驅之補之之中﹐行其堵截之法﹐則非思議可到。方

中取用礬石﹐以固澀諸藥﹐使之畱積不散﹐以漸塡其空竅。服之日久﹐風自以漸而熄。所以初服二十日﹐不得不用溫酒

調下﹐以開其痺著。以後則禁諸熱食﹐惟宜冷食。如此再四十日﹐則藥積腹中不下﹐而空竅塡矣。空竅塡﹐則舊風盡出﹐

新風不受矣。蓋礬性得冷卽止﹐得熱卽行。故囑云﹕熱食卽下矣﹐冷食自能助藥力﹐抑何用意之微耶﹖風引湯治大人風

引﹐少小驚螈﹐日數十發﹐醫所不療。除熱方可。見大人中風牽引﹐少小驚螈﹐正火熱生風﹐五臟亢甚﹐歸迸

入心之候。蓋驚之來﹐初分五臟﹐後迸入心﹐故同治也。巢氏用此治香港腳﹐豈非以石性易於下達﹐可勝其濕熱﹐不使

攻心乎﹖夫厥陰風木﹐與少陽相火同居。火發必風生﹐風生必挾木勢侮其脾土。故脾气不行﹐聚液成痰﹐流注四末﹐因

成癱瘓。用大黃爲君﹐以蕩滌風火熱濕之邪矣﹐隨用漧薑之止而不行者以補之﹐用桂枝﹑甘艸以緩其勢﹐用諸石藥之澀

以堵其路。而石藥之中﹐又取滑石﹑石膏淸金以伐其木﹐赤白石脂濃土以除其濕﹐龍骨﹑牡蠣以收斂其精神魂魄之紛馳﹐

用寒水石以助腎水之陰﹐俾不爲陽亢所劫。更用紫石英以補心神之虛﹐恐主不安﹐則十二官皆危也。明此以治入藏之風﹐

遊刃有餘矣。何后世以爲石藥過多﹐捨之不用﹐而用腦﹑麝以散其眞气﹐花蛇以增其惡毒。智耶愚耶﹐而不解矣。

按﹕《金匱》風引湯﹐當在侯氏黑散之下。本文有正气引邪﹐僻不遂等語﹐故立方卽以風引名之。侯氏黑散顓主補

虛以熄其風﹐此方兼主淸熱火濕以除其風也﹐集者誤次於寸口脈遲而緩之下﹐則證與方不相涉矣。

風中五臟﹐其來有自藏气先傷﹐後乃中之。火熱气濕痰虛﹐六賊勾引深入。一旦卒倒無知﹐徧身牽引﹐四末不用﹐

但得不死﹐亦成癱瘓。何藏先傷﹐調之使平﹐不令迸入於心﹐乃爲要也。

五臟各藏一神﹐不可傷之。《經》謂神傷於思慮﹐則肉脫﹔意傷於憂愁﹐則肢廢﹔魂傷於悲哀﹐則筋變﹔魄傷於喜樂﹐

則皮槁﹔志傷於盛怒﹐則腰膝難以俯仰。是風𨿽未入﹐藏眞先已自傷﹐火熱气濕痰虛﹐迎之內入﹐多汗惡風等證﹐因之

外出﹐治之難矣。善治者﹐乘風未入﹐審其何藏先傷何邪﹐徹土綢繆﹐最爲扼要之法也。

中風外證﹐錯見不一。風火相煽﹐多上髙巓。風濕相搏﹐多流四末。手足麻木﹐但屬气虛。關節腫痺﹐濕痰凝滯。

偏正頭痛﹐愈風丹。目蠕面腫﹐胃風湯。風濕﹐薏苡仁湯﹑排風湯。麻木﹐人參補气湯。腫痺﹐舒筋散。

寒熱似瘧﹐解風爲宜。風藏痰隧﹐搜風最當。

解風散﹔搜風丸。

經絡及府﹐治分淺深。表裏之邪﹐大禁金石。

中絡﹐桂枝湯。中經﹐小續命湯加減。表裏兼治﹐防風通聖散。祛風﹐至寶膏。攻裏﹐三化湯﹑搜風丸。

左癱右瘓﹐風入筋骨﹐宣導其邪﹐緩以圖之。

舒筋保安散。

卒中灌藥﹐宜用辛香。開痰行气﹐調入蘇合。

南星湯調蘇合丸﹑順气散﹑勻气散﹑稀涎散。

四肢不舉﹐有虛有實。陽明虛﹐則宗筋失潤﹐不能束骨而利機關。陽明實﹐則肉理致密﹐加以風邪內淫﹐正气自不

周流也。

虛用六君子湯﹐實用三化湯合承气湯。

口眼斜﹐邪急正緩。左急治左﹐右急治右﹐先散其邪﹐次補其正。

左急﹐三聖散。右急﹐勻气散。

轉舌﹑正舌﹐方名𨿽美﹐少陰脈縈舌本﹐三年之艾﹐不言標矣。資壽解語﹐猶爲近之。

轉舌膏﹔正舌散﹔資壽解語湯。

風初入府﹐肌肉蠕﹐手足牽彊﹐面腫能食。胃風宜投。

胃風湯。

風初入藏﹐發熱躁煩﹐先用瀉靑﹐兼解表裏。次用愈風﹐磨入四白。

瀉靑丸﹔愈風湯﹔四白丹。

養血豁痰﹐枘鑿不入﹐先其所急﹐不宜並施。

養血﹐大秦艽湯﹑當歸地黃湯﹑天麻丸。豁痰﹐滌痰湯﹑靑州白丸子。熱痰﹐竹瀝荊瀝湯﹑貝母栝蔞散。陰虛夾痰﹐

千金地黃湯。

心火內蘊﹐膻中如燔﹐涼膈﹑淸心﹐功見一斑。心血內虧﹐恍惚不寐﹐服二丹丸﹐可以安睡。火盛壯水﹐勿辭迂緩﹐

水升火降﹐枯回燥轉。

涼膈散﹔淸心散﹔二丹丸﹔壯水地黃湯。

眞陽上脫﹐汗多肢冷﹐气喘痰鳴﹐此屬不治。黑錫三建﹐引陽回宅﹔水土重封﹐虞淵浴日。

黑錫丹﹔三建二香湯。

腎水泛痰﹐眞陽未脫﹐治以星附﹐十中九活。

星附湯。

外風暴發﹐內風易熾。熱漑甘寒﹐避居密室﹐毋見可欲﹐毋進肥鮮﹐謹調千日﹐重享天年。

世傳中風之人﹐每遇外風一發﹐宜進續命湯以禦之。殊爲不然﹐風勢才定﹐更用續命湯重引風入﹐自添蛇足也。惟

用甘寒藥頻頻熱服﹐俾內不召風﹐外無從入之路。且甘寒一可息風﹐二可補虛﹐三可久服﹐何樂不用耶﹖

【律五條】

凡風國中經絡﹐不行外散﹐反從內奪﹐引邪深入者﹐醫之過也。治中風一如治傷寒﹐不但邪在三陽引入三陰爲犯大

禁﹐卽邪在太陽引入陽明﹑少陽﹐亦爲犯禁也。故風國中絡﹐卽不可引之入經﹐中經卽不可引之入府﹐中府卽不可引之

入藏。引邪深入﹐釀患無窮﹐乃至多死少生﹐可無戒歟﹖

凡治中風自汗證﹐反利其小便者﹐此醫之過也。毋論風中淺深﹐但見自汗﹐則津液外出﹐小便自少。若更利之﹐

使津液下竭﹐則榮衛之气轉衰﹐無以制風火之勢﹐必增其煩熱﹐而眞陰日亡也。況陽明經利其小便﹐尢爲犯禁。少陰經

利其小便﹐必失溲而殺人﹐可無戒歟﹖

凡治中風病﹐不明經絡府藏﹐徒執方書﹐妄用下法者﹐必至傷人﹐醫之罪也。風中經絡﹐只宜宣之使散﹐誤下則

風邪乘虛入府入藏﹐釀患無窮。若夫中藏之候﹐多有平素積虛﹐藏眞不守者﹐下之立亡﹐不可不愼。惟在胃府一證﹐內

實便祕者﹐間有可下。然不過解其煩熱﹐非大下也。所謂一气之微汗﹐一旬之微利﹐亦因可用始用之。至於子和以下立

法﹐機要以中藏者宜下爲言﹐則指下爲定法﹐胡可訓耶。然中藏有緩急二候﹐中府日久﹐熱勢深極﹐傳入藏者﹐此屬可

下。而下必使風與熱俱去﹐塡其空竅﹐則風不再生。若開其瘀壅﹐必反增風勢﹐何以下爲哉﹖其卒虛身中急證﹐下藥入

口﹐其人卽不蘇矣﹐可無辧歟﹗後世以中府之便祕﹐指爲中藏﹐見其誤下﹐不致損人﹐益信子和機要之法爲可用。設遇

眞中藏證﹐下不中病﹐難可復追矣。

凡治中風四肢不舉證﹐不辧虛實﹐妄行補瀉者﹐醫之過也。四肢不舉﹐皆屬脾土﹐膏粱太過﹐積熱內壅者﹐爲脾土

瘀實﹐宜瀉以開其壅。食少體羸﹐怠惰嗜臥者﹐爲脾土虛衰﹐宜補以健其運。若不辧而實者補之﹐虛者瀉之﹐寧不傷人

乎﹖

凡治外中於風﹐不辧內挾何邪﹐誤執一家方書﹐冀圖弋獲﹐其失必多﹐醫之過也。風邪從外入者﹐必驅之使從外出。

然挾虛者﹐非補虛則風不出。挾火者﹐非淸熱則風不出。挾气者﹐非開郁則風不出。挾濕者﹐非導濕則風不出。挾痰者﹐

非豁痰則風不出。河間東垣丹溪﹐各舉一端﹐以互明其治。後學不知變通﹐但宗一家爲主治﹐倘一病兼此五者﹐成方果

安在﹖況不治其所有﹐反治其所無﹐寧不傷人乎﹖

附風痱﹝法一條﹞

岐伯謂中風大法有四﹕一曰偏枯﹐半身不遂﹔二曰風痱﹐於身無痛﹐四肢不收﹔三曰風懿﹐奄忽不知人﹔四曰風痺﹐

諸痺類風狀。後世祖其說而無其治﹐《金匱》有古今錄驗三方﹐可類推之。

《經》謂內奪而厥﹐則爲風痱。仲景見成方中﹐有治外感風邪兼治內傷不足者﹐有合《經》意﹐取其三方﹐以示法

程。一則曰古今錄驗續命湯﹐再則曰千金三黃湯﹐三則曰近效白術附子湯。前一方﹐治榮衛素虛而風入者。中一方﹐治

虛熱內熾而風入者。後一方﹐治風已入藏﹐脾腎兩虛﹐兼諸痺類風狀者。學人當會仲景意﹐而於淺深寒熱之間﹐以三隅

反矣。《古今錄驗》續命湯。《千金》三黃湯。《近效》白術附子湯。

附風懿

按﹕風懿曰奄忽不知人﹐卽該中風卒倒內﹐《金匱》不重舉其證﹐意可知矣。

附風痺﹝法七條﹞

中風四證﹐其一曰風痺﹐以諸痺類風狀﹐故名之也。然𨿽相類﹐實有不同。風則陽先受之﹐痺則陰先受之耳。致痺

之因﹐曰風﹑曰寒﹑曰濕﹐互相雜合﹐匪可分屬。但以風气勝者爲行痺﹐風性善行故也。以寒气勝者爲痛痺﹐寒主收急

故也。以濕气勝者爲著痺﹐濕主重滯故也。邪之所中﹐五淺五深﹐不可不察。在骨則重而不舉﹔在筋則屈而不伸﹔在肉

則不仁﹔在脈則血凝而不流﹔在皮則寒。此五者在軀殼之間﹐皆不痛也。其痛者﹐隨血脈上下﹐寒凝汁沫﹐排分肉而痛﹐

𨿽另名周痺﹐不隸於血脈之中也。骨痺不已﹐復感於邪﹐內捨於腎。筋痺不已﹐復感於邪﹐內捨於肝。脈痺不已﹐復感

於邪﹐內捨於心。肌痺不已﹐復感於邪﹐內捨於脾。皮痺不已﹐復感於邪﹐內捨於肺。此五者﹐亦非徑入五臟也。五臟

各有合病﹐久而不去﹐內捨於其合也。蓋風寒濕三气﹐雜合牽制﹐非若風之善行易入﹐故但類於中風也。《經》論諸痺至

詳﹐然有大闕﹐且無方治。《金匱》補之。一曰血痺﹑二曰胸痺﹑三曰腎著﹑四曰三焦痺。《金匱》論血痺﹐謂尊榮人骨

弱肌膚盛﹐重因疲勞汗出﹐臥不時動搖﹐加被微風﹐遂得之。但以脈自微澀在寸口﹐關上小緊﹐宜鍼引陽气﹐令脈和﹑

緊去則愈。

血痺﹐陰陽俱微﹐寸口關上微﹐尺中小緊﹐外證身體不仁﹐如風痺狀﹐黃桂枝五物湯主之。

《經》但言在脈則血凝而不流﹐《金匱》直發其所以不流之故。言血旣痺﹐脈自微澀﹐然或寸或關或尺﹐其脈見小緊

之處﹐卽風入之處也。故其鍼藥所施﹐皆引風外出之法也。

《金匱》論胸痺脈證﹐並方治繹明﹐入二卷胸寒痺痛條下﹐此不贅。《金匱》腎著之病﹐其人身體重﹐腰中冷﹐如坐

水中﹐形如水狀﹐反不渴﹐小便自利﹐飲食如故。病屬下焦﹐身勞汗出﹐衣裏冷濕﹐久久得之。腰以下冷痛﹐腹重如帶

五千錢﹐甘姜苓術湯主之。

《經》但言骨痺不已﹐復感於邪﹐內捨於腎。仲景知濕邪不能傷腎藏之眞﹐不過捨於所合。故以身重腰冷等證爲言﹐

曰飲食如故﹐曰病屬下焦﹐意可知矣。然濕土之邪﹐賊傷寒水﹐恐害兩腎所主生气之原﹐關系尢大﹐故特舉腎著一證﹐

立方以開其痺著。

《金匱》復有總治三痺之法﹐今誤編歷節黃汗之下﹐其曰﹕諸肢節疼痛﹐身體羸﹐腳腫如脫﹐頭眩短气﹐溫溫欲

吐﹐桂枝芍藥知母湯主之是也。

短气﹐中焦胸痺之候也。屬連頭眩﹐卽爲上焦痺矣。溫溫欲吐﹐中焦痺也。腳腫如脫﹐下焦痺也。肢節疼痛﹐身體

羸﹐筋骨痺也。榮﹑衛﹑筋﹑骨﹑三焦俱病﹐又立此法以治之﹐合四法以觀精微之蘊﹐仲景眞百世之師矣。治痺諸

方﹐不另立門﹐姑附風門之後﹐實與治風不侔﹐不可誤施。痺癥瑣屑﹐不便立法者﹐俱於用方條下發之﹐宜逐方細玩。

【律一條】

凡治痺癥﹐不明其理﹐以風門諸通套藥施之者﹐醫之罪也。痺癥非不有風﹐然風入在陰分﹐與寒濕互結﹐擾亂其

血脈﹐致身中之陽﹐不通於陰﹐故致痺也。古方多有用麻黃﹑白芷者﹐以麻黃能通陽气﹐白芷能行榮衛﹐然已入在四物﹑

四君等藥之內﹐非顓發表明矣。至於攻裏之法﹐則從無有用之者。以攻裏之藥﹐皆屬苦寒﹐用之則陽愈不通﹐其痺轉入

諸府﹐而成死癥者多矣﹐可無明辧而深戒歟﹖

卷三中風門

風門雜法七條

鶴膝風者﹐卽風寒濕之痺於膝者也。如膝骨日大﹐上下肌肉日枯細者﹐且未可治其膝﹐先養血气﹐俾肌肉漸榮﹐後

治其膝可也﹐此與治左右半身偏枯之證大同。夫旣偏枯矣﹐急漑其未枯者﹐然後旣枯者﹐得以通气而復榮。倘不知從气

引血﹐從血引气之法﹐但用麻黃﹑防風等散風之套藥﹐鮮有不全枯而速死者。故治鶴膝風而亟攻其痺﹐必並其足痿而不

用矣。比而論之﹐其治法不益明乎。

古方治小兒鶴膝風﹐用六味地黃丸﹐加鹿茸﹑牛膝﹐共八味。不治其風﹐其意最善。蓋小兒非必爲風寒濕所痺﹐多

因先天所稟﹐腎气衰薄﹐隨寒凝聚於腰膝而不解﹐從外可知其內也。故以六味丸補腎中之水﹐以鹿茸補腎中之火﹐以牛

膝引至骨節﹐而壯其裏擷之筋﹐此治本不治標之良法也﹐舉此爲例而推之。

破傷風之證﹐最難治。人之壯盛者﹐隨其外證﹐用表裏中三法﹐及驅風之藥﹐此無難也。人之素弱﹐及老人小兒﹐

或因跌僕去血過多﹐或因瘡口膿水淋漓未合﹐風邪乘虛﹐深入血分者﹐宜比治血痺之例﹐四物湯中加去風藥可也。其元

气大虛﹐不勝外風﹐昏迷厥逆﹐證屬危急者﹐先進獨參湯﹐隨進星附湯﹐驅治虛風可也。其外科及軍中備急諸方﹐皆爲

壯盛者而設﹐預備以俟破傷證﹐隨卽灌藥﹐故其功效敏捷﹐非方之有奇特也。倘風入旣久﹐必難爲功矣﹐欲爲大醫﹐備

急諸藥﹐不可不蓄。如和榮湯﹔急風散﹔獨聖散。

再論半身不遂﹐口眼斜﹐頭目眩暈﹐痰火熾盛﹐筋骨時疼。乃原於血虛血熱﹐挾痰挾火﹐經絡肌表之間﹐先已有

其病根。後因感冒風寒﹐或過嗜陳酒膏粱而助痰火﹐或惱怒而逆肝气﹐遂成此證。其在於經絡肌表筋骨之間﹐尙未入於

臟腑者﹐並以通榮衛爲治。如和榮湯中﹐有補血活血之功﹐不至於滯﹔有健脾燥濕消痰之能﹐不致於燥﹔又淸熱運動疏

風﹐開經絡﹐通腠理﹔內固根本﹐外散病邪﹔王道劑也﹐多服可以見功。

凡治癘風之法﹐以淸榮衛爲主﹐其汗宜頻發﹐血宜頻刺﹐皆淸榮衛之捷法也。生虫由於肺熱﹐其淸肅之令不行﹐故

由皮毛漸入腠理胃腸﹐莫不有虫。淸其金﹐則虫不驅自熄。試觀金風一動﹐旱魃絕蹤﹐其理明矣。然淸肺亦必先淸榮衛﹐

蓋榮衛之气﹐腐而不淸﹐傳入於肺﹐先害其淸肅之令故也。苦藥𨿽能瀉肺殺虫﹐亦能傷胃﹐不可久服。胃者榮衛從出之

源也﹐久服苦寒﹐榮衛轉衰﹐而腐敗壅郁﹐不可勝言矣。所以苦參丸之類﹐榮衛素弱﹐谷食不充之人﹐不宜服也。大楓

子油﹐最能殺虫驅風﹐然復過於辛熱﹐風未除而目先壞者多矣。其硫黃酒﹐服之必致腦裂之禍。又醉仙散入輕粉和末﹐

日進三服﹐取其人昏昏若醉﹐毒涎從齒縫中出﹐癘未瘥而齒先落矣。蓋除癘之藥﹐服之近而少﹐癘必不除。服之久且多﹐

癘𨿽除﹐藥之貽害更大。惟易老祛風丸﹑東坡四神丹﹐二方可以久服取效﹐取爲法焉。祛風丸﹔四神丹。

要知脈風成則爲癘﹐然人之榮血﹐正行於十二經脈之中者也。用平善之藥﹐生血淸熱爲主﹐驅風殺虫爲輔﹐更行汗

之刺之之法﹐無不愈者。且非極意懲創之人﹐不可與治。以戒色欲﹐禁口腹﹐二者非烈漢不能也。

痛風一名白虎歷節風﹐實卽痛痺也。《經》旣言以寒气勝者爲痛痺矣﹐又言凡傷於寒者﹐皆爲熱病﹐則用藥自有一定

之權衡。觀《金匱》用附子﹑烏頭﹐必用於表散藥中﹐合桂枝﹑麻黃等藥同用﹐卽發表不遠熱之義﹐至攻裏必遵《內經》﹐

不遠於寒可知矣﹐諸家方中﹐不達此義﹐卽攻裏槪不遠熱﹐獨《千金》犀角湯一方﹐深有合於經意﹐特表之爲例。犀角

湯。

更有內熱因血虛熾盛﹐始先表散藥中早已不能用辛熱者﹐卽當取夏月治溫熱病之表法爲例。諸家復無其方﹐獨《本

事方》中﹐有牛蒡子散﹐先得我心﹐亦並表出。牛蒡子散。

卷三中風門

中風門方

侯氏黑散治大風四肢煩重﹐心中惡寒不足者。《外臺》治風癲。方論見前法中﹐然以菊花爲君﹐亦恐風邪乘

虛﹐迸入心臟故也。菊花﹝四十分﹞白術﹝十分﹞細辛茯苓牡蠣﹝各三分﹞桔梗﹝八分﹞防風﹝十分﹞人

參礬石黃芩當歸漧薑芎桂枝﹝各三分﹞

上十四味﹐杵爲散﹐酒服方寸匕﹐日三服﹐初服二十日﹐用溫酒調服。禁

一切魚肉大蒜﹐常宜冷食六十日止。卽藥積在腹中不下也﹐熱食卽下矣﹐冷食自能助藥力。

風引湯除熱癱﹐方論見前法中。蓋風者外司厥陰﹐內屬肝木﹐上隸手經﹐下隸足經﹐中見少陽相火。所以

風自內發者﹐由火熱而生也。風生必害中土﹐土主四肢﹐土病則四末不用﹐聚液成痰。癱瘓者﹐以風火挾痰注於四肢故

也。觀《金匱》此方﹐可見非退火則風必不熄﹔非塡竅則風復生。風火一熾﹐則五神無主﹐故其用藥如是之周到也。大

黃漧薑龍骨﹝各四兩﹞桂枝﹝三兩﹞甘艸牡蠣﹝各二兩﹞滑石石膏寒水石赤石脂白石脂紫石英

﹝各六兩﹞

上十二味﹐杵粗篩﹐以韋囊盛之。取三指撮﹐井花水三升煮三沸﹐溫服一升。治大人風引﹐少小驚螈﹐日數十

發﹐醫所不療。巢氏用此方治香港腳。

愈風丹治諸風證﹐偏正頭痛。

防風通聖散﹑四物湯﹑黃連解毒湯各一料﹐加羌活細辛甘菊花天麻獨活薄荷何

首烏﹝各一兩﹞上爲細末﹐煉蜜丸如彈子大。每服一丸﹐細嚼茶淸下﹐不拘時服。按﹕外風與身中之火熱相合﹐以

陽從陽﹐必上攻於頭。然風火盛﹐榮血必虧﹐故其藥如是也。

胃風湯治虛風證﹐能食﹐手足麻木﹐牙關急搐﹐目內蠕﹐胃風面腫。升麻白芷﹝各一錢二分﹞麻黃

葛根﹝各一錢﹞當歸蒼術甘艸﹝炙﹞柴胡羌活本黃柏艸豆蔻蔓荊子﹝各五分﹞上水二盞﹐姜三

片﹐棗一枚﹐煎一盞﹐去滓服。按﹕風入胃中﹐何以反能食﹖蓋風生其熱﹐卽《內經》癉成爲消中之理也。方中但去

其風﹐不去其熱者﹐以熱必隨風外解﹐不必加治耳。

薏苡仁湯治中風﹐手足流注疼痛﹐麻痺不仁﹐難以屈伸。薏苡仁﹝三錢﹞當歸芍藥﹝各一錢二分﹞麻

黃官桂﹝各五分﹞蒼術﹝米泔水浸銼炒一錢五分﹞甘艸﹝八分﹞上水二盞﹐生薑七片﹐煎八分﹐去渣溫服﹐食

前下。自汗減麻黃﹐有熱減官桂。按﹕此爲風濕相搏﹐關節不利之證﹐故用藥如是也。

排風湯治風虛冷濕﹐邪气入髒﹐狂言妄語﹐精神錯亂﹐及五臟風發等證。防風白術當歸芍藥肉桂

杏仁川芎白蘚皮甘艸﹝炙各一錢﹞麻黃茯苓獨活﹝各三錢﹞上作二服﹐每服水二盞﹐姜三片﹐煎七分﹐

去渣服。

按﹕虛風冷濕﹐𨿽已入髒﹐其治法必先宣之使從外散﹐故用藥如是也。

人參補气湯治手指麻木。人參黃﹝各二錢﹞升麻柴胡芍藥生甘艸炙甘艸五味子﹝各五分﹞

上水一盞﹐煎至五分﹐食遠臨睡時服﹐渣再煎。

按﹕諸陽起於指﹐手指麻木﹐風已見端。宜亟補其气﹐以禦外入之風﹐故用此爲綢繆計也。

舒筋保安散治左癱右瘓﹐筋脈拘攣﹐身體不遂﹐腳腿少力﹐幹濕香港腳﹐及濕滯經絡﹐久不能去﹐宣導諸气。

木瓜﹝五兩﹞萆五靈脂牛膝﹝酒浸﹞續斷白僵蠶﹝炒﹞松節白芍藥烏藥天麻威靈仙黃當

歸防風虎骨﹝酒炙各一兩﹞上用無灰酒一斗﹐浸上藥二七日﹐緊封紮。日足取藥焙漧﹐搗爲細末。每服二錢﹐用

浸藥酒調下﹐酒盡﹐用米湯調下。按﹕此治風濕搏結於筋脈之間﹐凝滯不散﹐阻遏正气﹐不得通行﹐故用藥如是也。

解風散治風成寒熱﹐頭目昏眩﹐肢體疼痛﹐手足麻痺﹐上膈壅滯。人參﹝兩半﹞麻黃﹝二兩﹞川芎獨

活細辛甘艸﹝各一兩﹞

上爲細末﹐每服五錢﹐水盞半﹐生薑五片﹐薄荷葉少許﹐煎八分﹐不拘時服。按﹕風成爲寒熱﹐乃風入胃中﹐而

釀榮衛之偏勝。第四方胃風湯﹐正驅胃風使從外解之藥。此因風入旣久﹐胃气致虛﹐故以人參爲君﹐臣以麻黃﹑川芎﹐

佐以獨活﹑細辛﹐使以甘艸﹐而和其榮衛﹐乃可收其外解之功也。若夫久風成爲飧泄﹐則風已入於裏﹐又當用人參爲君﹐

桂枝﹑白術爲臣﹐茯苓﹑甘艸爲佐使﹐而驅其風於內。此表裏之權衡﹐《內經》之旨要也。本方𨿽用風成寒熱四字﹐漫

無著落﹐今並及之。

搜風順气丸治風燥便祕﹐因致气閉不行﹐臨時用之﹐以疏風潤燥順气﹐殊不可少。本方條下過於誇大﹐謂久

服百病皆除﹐老者還少﹐豈理也哉﹐然又云孕婦勿服﹐如服藥覺臟腑微痛﹐以羊肚肺羹補之﹐則其藥有偏峻﹐不可久服﹐

明矣。車前子﹝一兩半﹞白檳榔火麻仁﹝微炒去殼﹞牛膝﹝酒浸﹞郁李仁﹝湯泡去皮另研﹞菟絲子﹝制﹞幹

山藥﹝各二兩﹞枳殼﹝麩炒﹞防風獨活﹝各一兩﹞大黃﹝五錢半生半熟﹞上爲末﹐煉蜜爲丸﹐如梧桐子大﹐

每服二十丸﹐酒茶米飲任下﹐空心臨臥各一服。去腸風宿滯﹐並腸風下血。

桂枝湯治風從外來﹐入客於絡﹐畱而不去﹐此方主之。桂枝芍藥甘艸生薑﹝各三錢﹞大棗﹝二枚﹞

上用水盞半﹐微火煎八分﹐溫服。須臾啜熱稀粥﹐以助藥力。溫復令一時許﹐徧身微似有汗者益佳。詳見《尙論》

太陽上編。按﹕此方爲中風一證﹐羣方之祖。不但風中入絡﹐卽中經﹑中府﹑中藏藥中﹐皆當加入本方。以風從外入

者﹐究竟必驅﹐從外出故也。後人競用續命湯爲加減﹐此方置之不錄﹐未免得流忘源矣。又況源流俱失者哉﹗

小續命湯治中風不省人事﹐漸覺半身不遂﹐口眼歪斜﹐手足戰掉﹐語言蹇澀﹐肢體麻痺﹐精神昏亂﹐頭目眩

暈﹐痰火並多﹐筋脈拘急﹐不能屈伸﹐骨節煩疼﹐不得轉側﹐諸風服之皆驗。香港腳緩弱﹐久服得瘥。久病風人﹐每遇天

色陰晦﹐節候變易﹐預宜服之﹐以防喑啞。防風桂心黃芩杏仁﹝去皮尖炒﹞芍藥甘艸川芎麻黃﹝去節﹞

人參﹝各一錢四分﹞防己﹝二錢﹞大附子﹝炮七分﹞

上爲咀﹐作二帖﹐每帖水一盞半﹐姜五片﹑棗一枚﹐煎八分服。精神恍惚者﹐加茯神﹑遠志﹔骨節煩疼﹐有熱

者﹐去附子倍芍藥﹔無熱者﹐倍官桂﹑附子﹔心煩多驚﹐加犀角﹔嘔逆腹脹﹐加半夏倍人參﹔煩躁大便澀﹐去

附子倍芍藥﹑加竹瀝﹔藏寒下利﹐去防己﹑黃芩﹐倍附子﹐加白術﹔自汗去麻黃﹑杏仁﹐加白術﹔腳膝弱﹑加牛膝﹑石

斛﹔身痛加秦艽﹔腰痛加桃仁﹑杜仲﹝薑汁炒﹞﹔失音加杏仁。

按﹕此方無分經絡﹐不辧虛實寒熱﹐若不細辧加減﹐難以取效。今並錄易老六經加減法爲例﹐用方者師其意焉可矣。

易老六經加減法﹕麻黃續命湯﹐治中風無汗惡寒﹐本方中麻黃﹑杏仁﹑防風各加一倍。桂枝續命湯﹐治中風有汗

惡風﹐本方中桂枝﹑芍藥﹑杏仁各加一倍﹐二證皆太陽經中風也。白虎續命湯﹐治中風有汗﹐身熱不惡寒﹐本方中加知

母﹑石膏各一錢四分﹐去附子。葛根續命湯﹐治中風身熱有汗﹐不惡風﹐本方中加葛根﹑桂枝﹑黃芩各一倍﹐二證皆陽

明經中風也。附子續命湯﹐治中風無汗身涼﹐本方中加附子一倍﹐漧薑﹑甘艸各一錢﹐此證乃太陰經中風也。桂附續命

湯﹐治中風有汗無熱﹐本方中加桂枝﹑附子﹑甘艸各一倍﹐此少陰經中風也。羌活連翹續命湯﹐中風六證混淆﹐系之於

少陽厥陰﹐或肢節攣痛﹐或麻木不仁﹐本方中加羌活﹑連翹各一錢半。

防風通聖散治諸風潮搐﹐手足螈﹐小兒急驚風﹐大便結﹐邪熱暴甚﹐肌肉蠕動﹐一切風癥。防風川芎

當歸芍藥大黃芒硝連翹薄荷麻黃山梔子石膏桔梗黃芩白術荊芥甘艸滑石﹝各五分﹞上

水二盞﹐姜三片﹐煎至八分服。涎嗽加半夏生薑制﹔開結加大黃二錢﹔破傷風加羌活﹑全蠍各五分﹔腰脇痛加芒硝﹑當

歸各一錢。按﹕此方乃表裏通治之輕劑﹐用川芎﹑當歸﹑芍藥﹑白術﹐以和血益脾。所以汗不傷表﹐下不傷裏﹐可多

服也。

祛風至寶膏治諸風熱。防風﹝一兩半﹞白術﹝一兩半﹞芍藥﹝二兩半﹞芒硝﹝五錢﹞石膏﹝一兩﹞

滑石﹝三兩﹞當歸﹝二兩半﹞黃芩﹝一兩﹞甘艸﹝二兩﹞大黃﹝五錢﹞連翹﹝五錢﹞川芎﹝二兩半﹞麻

黃﹝五錢不去節﹞天麻﹝一兩﹞荊芥﹝五錢﹞山梔子﹝五錢﹞熟地黃﹝一兩﹞黃柏﹝五錢﹞桔梗﹝一兩﹞薄

荷﹝五錢﹞羌活人參﹝各一兩﹞全蠍細辛黃連﹝各五錢﹞獨活﹝一兩﹞上爲細末﹐煉蜜丸彈子大。每服

一丸﹐細嚼茶酒任下﹐臨臥服。按﹕此方亦表裏通治﹐卽前防風通聖散十七味﹐更加熟地黃益血﹐人參益气﹐黃柏﹑

黃連除熱﹐羌活﹑獨活﹑天麻﹑全蠍﹑細辛去風﹐乃中風門中不可移易之顓方。又非前通套泛用之方比也。

不換金丹退風散熱﹐治中風口。荊芥穗僵蠶天麻甘艸﹝炙各一兩﹞羌活川芎白附子烏頭

蠍梢藿香葉﹝各半兩﹞薄荷葉﹝三兩﹞防風﹝一兩﹞上爲末﹐煉蜜丸彈子大。每服一丸﹐細嚼茶酒任下﹐塗

處亦可。按﹕此方祛風之力頗大﹐至淸火散熱﹐殊未必然。大約風而挾寒﹐痰气窒閉者宜之。

三化湯治中風外有六經之形證﹐先以加減續命湯主之﹐內有便溺之阻膈﹐此方主之。濃朴大黃枳實羌

活﹝各等分﹞每服一兩﹐水煎。按﹕此乃攻裏之峻劑﹐非堅實之體﹐不可輕服。蓋傷寒證胃熱腸枯﹐不得不用大承

气以開其結。然且先之以小承气﹑調胃承气﹐恐誤用不當﹐卽傷人也。在中風證﹐多有虛气上逆﹐關隘阻閉之候﹐斷無

用大承气之理。古方取藥積腹中不下﹐以漸塡其空竅﹐俾內風自熄﹐柰何今人每開竅以出其風﹐究竟竅空而風愈熾﹐長

此安窮也哉﹗

攝生飲調蘇合丸治一切卒中﹐不論中風﹑中寒﹑中暑﹑中濕﹑中气。及痰厥﹑飲厥之類﹐初作皆可用此。先

以皂角去皮弦﹐細辛﹑生南星﹑半夏爲末﹐吹入鼻中﹐俟其噴嚏﹐卽進前藥。牙禁者﹐中指點南星﹑半夏﹑細辛末﹐並

烏梅肉頻搽自開。天南星﹝圓白者濕紙裹煨﹞南木香蒼術細辛甘艸﹝生用﹞石菖蒲﹝各一錢﹞半夏﹝百

沸湯泡少頃一錢半﹞上七件﹐銼散。分二服﹐水一盞半﹐生薑七濃片﹐煎取其半﹐乘熱調蘇合香丸半丸灌下。痰盛者﹐

加全蠍二枚炙。按﹕此方治卒中﹐气閉痰迷﹐不得不用之劑。但正气素虛之人﹐不能當腦﹑麝﹑及辛香摧枯拉朽﹐隨

勢裁節﹐而用十之二三可也。其牛黃淸心丸與蘇合丸異治﹐熱阻關竅﹐可用牛黃丸開之﹔寒阻關竅﹐可用蘇合丸開之。

其口開﹑手撒﹑遺尿等死癥﹐急用人參﹑附子峻補﹐間有得生者。若牛黃﹑蘇合之藥。入口卽斃﹐此無異以千鈞鎭一絲

也。

烏藥順气散治風气攻注四肢﹐骨節疼痛﹐徧身頑麻。及療癱瘓﹐語言蹇澀﹐香港腳步履多艱﹐手足不遂﹐先宜

多服此藥以疏气逆﹐然後隨證投以風藥。麻黃﹝去節﹞陳皮﹝去白﹞烏藥﹝去木各二兩﹞白僵蠶﹝炒去嘴﹞川

芎白芷甘艸﹝炙﹞枳谷﹝麩炒﹞桔梗﹝各一兩﹞漧薑﹝炮五錢﹞上爲末﹐每服三錢﹐水一盞﹐姜三片﹐棗

一枚煎。憎寒壯熱﹐頭痛﹐身體倦怠﹐加蔥白三寸煎﹐並服出汗。或身體不能屈伸﹐溫酒調服。按﹕中風證﹐多挾中

气﹐不但卒中急證爲然。凡是中風證皆有之﹐嚴用和云﹕人之元气彊壯﹐榮衛和平﹐腠理致密﹐外邪焉能爲害。

或因七情飲食勞役﹐致眞气先虛﹐榮衛空疏﹐邪气乘虛而入﹐故致此疾。若內因七情而得者﹐法當調气﹐不當治風。外

因六淫而得者﹐亦當先調气﹐後根據外感六气治之﹐此良法也﹐宜八味順風散。嚴氏此說﹐於理甚當﹐其用八味順气散﹐

乃人參﹐白術﹑茯苓﹑甘艸﹑陳皮﹐六君子湯中用其五﹐加烏藥﹑靑皮﹑白芷﹐共八味爲劑。較前局方烏藥順气散﹐不

用麻黃﹑枳﹑桔﹑僵蠶等風藥﹐正先治气後治風之妙旨。後人反惜其說有未備﹐且謂方中不當雜入白芷﹐吹毛責備。

詎知白芷香而不燥﹐正和榮衛之善藥也。和劑合兩方﹐取用漧薑﹑人參﹑川芎﹑陳皮﹑桔梗﹑濃朴﹑白芷﹑甘艸﹑白術﹑

麻黃﹐更加葛根﹐治感風頭痛﹐鼻塞聲重﹐尙爲合宜﹐故知論方不可橫以己見也。

勻气散治中風中气﹐半身不遂﹐口眼斜﹐先宜服此。白術﹝二錢﹞天麻﹝五分﹞沈香白芷靑皮

甘艸﹝炙各五分﹞人參﹝五分﹞烏藥﹝一錢半﹞紫蘇木瓜﹝各三分﹞上水二盞﹐姜三片﹐煎八分服。風气腰

痛﹐亦宜服之。按﹕勻气之說甚長。身內之气﹐有通無壅﹐外風自不能久居﹐而易於解散。故知勻气卽調气之旨﹐非

有兩也。

稀涎散治風涎不下﹐喉中作聲﹐狀如牽鋸﹐或中濕腫滿。半夏﹝大者十四枚﹞豬牙皂角﹝一个炙﹞上

咀﹐作一服。水二盞﹐煎一盞﹐入生薑自然汁少許。服不能咽者﹐徐徐灌之。按﹕此以半夏治痰涎﹐牙皂治風﹐比

而成方。蓋因其無形之風﹐挾有形之涎﹐膠結不解﹐用此二物﹐俾涎散而風出也。其有涎多難散﹐又非小吐不可﹐則用

明礬合牙皂等分爲末﹐白湯調服吐之。或用蘿卜子合牙皂等分爲末﹐煎服半盞吐之。其風多涎少﹐人事不昏﹐則用蝦半

斤﹐入醬﹑蔥﹑姜等料物水煮﹐先喫蝦﹐次喫汁﹐後以鵝翎探引吐之。活法在心﹐無施不當也。

加味六君子湯治四肢不舉﹐屬於脾土虛衰者﹐須用此顓治其本﹐不可加入風藥。人參白術茯苓甘艸

陳橘皮半夏﹝各一錢﹞加竹瀝﹝半小盞﹞麥冬﹝三錢﹞上用水二盞﹐姜三片﹐棗二枚﹐煎六分﹐溫服。口渴去

半夏﹐加葳蕤﹑石膏。虛甚不熱者﹐加附子。按﹕中風門中﹐從不錄用此方﹐所謂治末而忘其本也。夫風淫末疾﹐四肢

不舉﹐乃風淫於內。虛者多﹐實者少﹐審其果虛﹐則以六君子加甘寒藥﹕如竹瀝﹑麥冬之屬﹐允爲治虛風之儀式也。

三化湯見前。按﹕《經》謂土太過﹐則令人四肢不舉。此眞膏梁之疾﹐非肝腎經虛之比。其治瀉﹐令气弱﹐

陽虛土平斯愈﹐而用三化湯及調胃承气湯。然土實之證﹐十不見一﹐非審諦無忒﹐未可嘗試也。

三聖散治中風手足拘攣﹐口眼斜﹐香港腳行步不正。當歸﹝酒洗炒﹞玄胡索﹝微炒爲末﹞肉桂﹝去粗

皮各等分﹞上爲末﹐每服二錢﹐空心溫酒調下。按﹕此方治血虛風入之顓劑也。故取以治口眼斜之左急右緩者﹐

然血藥中而加地黃﹑白芍﹑秦艽﹑杜仲﹑牛膝﹐風藥中而加天麻﹑防風﹑羌活﹑白芷﹑細辛﹐或加獨活以去腎間風﹐加

萆以除下焦熱﹐又在隨證酌量矣。

勻气散見前。取其方以治口眼斜之右急左緩者﹐然倍用生熟甘艸﹐加苡仁以緩其急﹐加麥冬﹑葳蕤﹑竹

瀝以熄其風﹐得效去白芷﹑蘇葉﹐可常服也。

轉舌膏治中風螈﹐舌蹇不語。用涼膈散﹐加菖蒲﹑遠志各等分﹐蜜丸彈子大﹐朱砂爲衣﹐薄荷湯化下﹐臨

臥或食後服。涼膈散﹐方見後。按﹕此乃治心經蘊熱之方也。

正舌散治中風舌本彊﹐難轉﹐語不正。蠍梢﹝去毒二七个﹞茯苓﹝一兩﹞上爲細末。每服一錢﹐食前

溫酒調服﹐又擦牙更效。按﹕此乃治風涎壅塞之方也。

資壽解語湯治中風脾緩﹐舌彊不語﹐半身不遂。防風附子﹝炮﹞天麻酸棗仁﹝各一錢﹞羚羊角﹝鎊﹞

官桂﹝各八分﹞羌活甘艸﹝各五分﹞上水二盞﹐煎八分﹐入竹瀝二匙﹐薑汁二滴﹐食遠服。按﹕此方乃治風入

脾臟﹐舌彊不語之證。至於少陰﹐脈縈舌本﹐腎虛風入﹐舌不能言﹐喫緊之候﹐古今從無一方及之。昌每用此方去羌﹑

防﹐加熟地﹑何首烏﹑枸杞子﹑甘菊花﹑胡麻仁﹑天門冬﹐治之獲效。今特識於此方之下﹐聽臨病之工酌用焉。後檢宣

明方有地黃飲子﹐治腎虛气厥﹐不至舌下。先得我心﹐補錄。﹝見後﹞

胃風湯見前。治虛風證能食﹐手足麻木﹐牙關急搐﹐目內蠕﹐胃風面腫。按﹕虛風入胃反能食者﹐乃

風入而助其胃之火熱﹐故比平常食加進也。此去癉成爲消中不遠﹐此方但治其風﹐不治其火熱﹐殊不合《內經》之旨。

必於竹瀝﹑麥冬﹑花粉﹑葳蕤﹑石膏﹑生地﹑梨汁甘寒藥中﹐加入升麻﹑葛根﹑甘艸爲劑﹐始克有當。況風旣入胃﹐《內

經》述其五變﹕曰厥巓﹔曰寒熱﹔曰消中﹔曰飧泄﹔曰癘風﹐隨人之寒熱﹐或上或下﹐變病若此其可畏。柰何不習不察﹐

徒欲檢方而治病耶有志於醫者﹐自爲深造﹐無寄後人籬下可矣。

瀉靑丸治中風自汗﹐昏冒發熱﹐不惡寒﹐不能安臥﹐此是風熱躁煩之故也。當歸川芎梔子羌活大

黃防風龍膽艸﹝各等分﹞上爲末﹐蜜丸彈子大。每服一丸﹐竹葉湯化下。按﹕此方以瀉靑爲名者﹐乃瀉東方甲

乙之義也。風入厥陰﹐風木之藏﹐同气相求﹐其勢必盛。所慮者虛而眩暈﹐熱而躁煩﹐虛也熱也﹐其可以爲壯實而輕瀉藥

之乎﹖審果壯實﹐乃可施此。審屬虛熱﹐必以四物湯全方﹐加人參﹑竹瀝﹑秦艽﹑羌活﹐八味爲劑﹐始合法度也。

愈風湯初覺風動﹐服此不致倒僕﹐此乃治未病之聖藥也。又治中風證﹐內邪已除﹐外邪已盡﹐當服此藥以行

導諸經。久服大風悉去﹐縱有微邪﹐只從此藥加減治之。然治病之法﹐不可失於通塞﹐或一气之微汗﹐或一旬之通利﹐

如此乃常服之藥也﹐久則淸濁自分﹐榮衛自和矣。羌活甘艸防風當歸蔓荊子川芎細辛黃枳殼人

參麻黃白芷甘菊薄荷枸杞子知母地骨皮獨活秦艽黃芩芍藥蒼術生地黃﹝各四兩﹞肉桂

﹝一兩﹞上咀﹐每服一兩﹐水二盞﹐生薑三片﹐空心煎服﹐臨臥煎渣服。空心一服﹐吞下二丹丸﹐謂之重劑﹐臨臥

三服﹐吞下四白丹丸﹐謂之輕劑。假令一气之微汗﹐用愈風湯三兩﹐加麻黃一兩﹐作四服﹐加姜空心服。以粥投之﹐得

微汗則住。如一旬之通利﹐用愈風湯三兩﹐加大黃一兩﹐亦作四劑。如前臨臥服﹐得利爲度﹐此藥常服之。不可失四時

之輔。春將至大寒後﹐本方加半夏﹑人參﹑柴胡﹐謂迎而奪少陽之气也。夏將至谷雨後﹐本方加石膏﹑黃芩﹑知母﹐謂

迎而奪陽明之气也。季夏之月﹐本方加防己﹑白術﹑茯苓﹐謂勝脾之濕也。秋將至大暑後﹐本方加濃朴﹑藿香﹑肉桂﹐

謂迎而奪太陰之气也。冬將至霜降後﹐本方加附子﹑官桂﹑當歸﹐謂勝少陰之气也。此藥四時加減﹐臨病酌宜﹐誠治風

証之聖藥也。

按﹕此一方﹐相傳謂是愈風之聖藥﹐後人見其種種敷陳﹐次第有法﹐駭以爲奇﹐而深信不疑。及用之治病﹐百無一

愈。蓋似是而非﹐昌不得不爲辧之。其云初覺風動﹐服此不致倒僕﹐此乃治未病之聖藥也。夫覺風勢初動﹐不服端本澄

原之藥﹐以固護其榮衛﹐反服風藥﹐而招風取中。以漢武之虛耗﹐稱爲成周之上理﹐其誰欺乎﹖又云﹕內邪已除﹐外邪

已盡﹐當服此以行導諸經﹐久服大風悉去。夫旣內邪除﹐外邪盡﹐廣服補益以養其正可也。豈有久服此藥之理耶﹖豈捨

內邪外邪﹐別有大風當去耶﹖何其自呈缺漏耶。至於一旬通利﹐以本方一劑﹐加大黃二錢或可。若夫一气微汗﹐計本藥

分七十二劑﹐每劑已用麻黃四分零﹐而此四劑中﹐各加二錢五分﹐如此重劑﹐豈微汗之劑耶﹖方中發汗之藥﹐已復用至

十二味矣﹐必更重加麻黃﹐始爲微汗者何耶﹖仲景用桂枝湯解表﹐恐其力輕﹐故啜熱稀粥以繼之。用麻黃湯恐其力重﹐

多致亡陽﹐多方回護﹐豈有反投熱粥之理。後人無識﹐奉此爲第一靈寶﹐寧知其驕矜自用﹐欺己欺人也哉﹗

四白丹淸肺气養魄。中風多昏冒﹐緣气不淸利也。白術白茯苓人參宿砂香附甘艸防風川芎

﹝各五錢﹞白芷﹝一兩﹞白檀香﹝一錢半﹞知母﹝二錢﹞羌活薄荷獨活﹝各二錢半﹞細辛﹝二錢﹞麝

香牛黃龍腦﹝各五分俱另研﹞藿香﹝錢半﹞甜竹葉上爲細末﹐煉蜜爲丸。每兩作十丸﹐臨睡嚼一丸﹐煎愈風

湯送下。上淸肺气﹐下彊骨髓。按﹕此方頗能淸肺養魄﹐方中牛黃可用﹐而腦麝在所不取﹐以其耗散眞气﹐治虛風大

非所宜。然本方以四君子湯作主﹐用之不爲大害。今更定牛黃仍用五分﹐龍腦﹑麝香各用二分﹐取其所長﹐節其所短﹐

庶幾可也。其他犯腦麝諸方﹐一槪不錄。如牛黃淸心丸﹐四君子﹐藥中甘艸加至四倍﹐其意亦善。仿此爲例﹐腦麝裁酌﹐

用十之二﹐足可備淸心寧神之用。其粵中蠟丸﹐腦麝原少﹐且經久蓄﹐品味和合﹐用時仍濃煎甘艸湯調服爲善﹐方不贅。

大秦艽湯治中風外無六經之形證﹐內無便溺之阻隔。知血弱不能養筋﹐故手足不能運動﹐舌彊不能言語﹐宜

養血而筋自柔。秦艽石膏﹝各一錢﹞甘艸川芎當歸芍藥羌活獨活防風黃芩白芷生地黃熟地

黃白術茯苓﹝各七分﹞細辛﹝五分﹞春夏加知母一錢。上水二盞煎﹐如遇天陰﹐加姜七片。心下痞﹐加枳實五

分。按﹕此方旣云養血而筋自柔﹐何得多用風燥之藥﹖旣欲靜以養血﹐何復用風以動之﹐是其方與言悖矣。偶論三化

湯﹑愈風湯﹑及大秦艽湯﹐三方爲似是而非﹐及查三方皆出機要方中云﹐是通眞子所撰﹐不知其姓名。然則無名下士﹐

亂後人見聞﹐非所謂一盲引眾盲耶。業醫者﹐當深入理要﹐自具隻眼可矣。

養血當歸地黃湯當歸地黃川芎芍藥本防風白芷﹝各一錢﹞細辛﹝五分﹞上水二盞﹐煎一

盞﹐通口食前溫服。按﹕此出類拔萃方中﹐用血藥風藥各四味﹐半潤半燥﹐亦不善於立方者矣。卽謂治本不可忘標﹐

四物湯中加風藥一味足矣。因以此藥徧索諸方﹐適良方中有六合湯﹐一方治風虛眩暈﹐先得我心﹐用四物各一兩﹐秦艽﹑

羌活各半兩。𨿽用風藥二味﹐其分兩則仍一味也﹐舉此爲例﹐方不重贅。

天麻丸治風因熱而生﹐熱盛則動。宜以靜勝其燥﹐是養血也。此藥行榮衛﹐壯筋骨。天麻牛膝﹝二味用

酒同浸三日焙漧用﹞萆玄參﹝各四兩﹞杜仲﹝炒去絲七兩﹞附子﹝炮一兩﹞羌活﹝四兩﹞當歸﹝十兩﹞

生地黃﹝一斤﹞一方有獨活四兩﹐去腎間風。上爲細末﹐煉蜜丸﹐梧桐子大。每服五七十丸﹐空心溫酒或白湯下。

良久進食﹐服藥半月後﹐覺塞壅﹐以七宣丸疏之。按﹕此方大意﹐主治腎熱生風。其以天麻入牛膝同制﹐取其下達。

倍用當歸﹑地黃﹐生其陰血。萆﹑玄參﹐淸下焦之濕熱。附子補下焦之眞陽﹐蓋惟腎中陽虛﹐故風得以久據其地也。

用羌活之獨本者﹐卽眞獨活﹐不必更加也。吁嗟﹗多欲之人﹐兩腎空虛﹐有如烏風洞﹐慘慘黯黯﹐漫無止息。環視風門

諸藥﹐有一能勝其病者乎﹖此方雜在羣方內﹐未易測識﹐特表而出之。

滌痰湯治中風痰迷心竅﹐舌彊口不能言。南星﹝姜煮二錢﹞半夏﹝炮七次二錢﹞枳實﹝一錢﹞白茯

苓﹝一錢半﹞橘紅﹝一錢﹞石菖蒲﹝八分﹞人參竹茹﹝各七分﹞甘艸﹝五分﹞上水二盞﹐生薑五片﹐煎八

分﹐食前服。按﹕此證最急﹐此藥最緩﹐未免有兩不相當之獘。審其屬熱﹐此方調下牛黃淸心丸﹔審其屬虛﹐此方調

下二丹丸﹔庶足以開痰通竅也。

靑州白丸子治男子婦人手足癱瘓﹐風痰壅盛﹐嘔吐涎沫﹐及小兒驚風並治。白附子﹝二兩生用﹞半夏﹝七

兩水浸去衣生用﹞南星﹝二兩生﹞川烏﹝去皮臍五錢半﹞上羅爲末﹐生絹袋盛於井花水內﹐擺出粉。未出者以手

揉令出﹐渣再擂﹐以盡爲度。用瓷盆日中曝夜露﹐每日一換新水﹐攪而後澄。春五﹐夏三﹐秋七﹐冬十日。去水曬漧如

玉片﹐以糯米粉作稀糊丸﹐如綠豆大。每服二十丸﹐生薑湯下無時。如癱瘓﹐酒下。小兒驚風﹐薄荷湯下三五丸。按﹕

此方治風痰之上藥也﹐然藥味𨿽經制過﹐溫性猶存。熱痰迷竅﹐非所宜施。

竹瀝湯治四肢不收﹐心神恍惚﹐不知人事﹐口不能言。竹瀝﹝二升﹞生葛汁﹝二升﹞生薑汁﹝二合﹞

上三汁和勻﹐分溫三服。按﹕人身之積痰積熱﹐常招致外風﹐結爲一家。令人心神恍惚﹐如邪所憑﹐實非邪也。消風

淸熱開痰﹐其神自安﹐此方可頻服也。

貝母栝蔞散治肥人中風﹐口眼斜﹐手足麻木﹐左右俱作痰治。貝母栝蔞南星﹝炮﹞荊芥防風羌

活黃柏黃芩黃連白術陳皮半夏﹝湯炮七次﹞薄荷甘艸﹝炙﹞威靈仙天花粉﹝各等分﹞上每服﹐

水二盞﹐姜三片﹐煎八分﹐至夜服。按﹕中風證﹐多挾熱痰﹐而肥人復素有熱痰。不論左右﹐俱作痰治﹐誠爲當矣。

但肥人多虛風﹐瘦人多實火。虛風宜用甘寒一派﹐如竹瀝﹑人參﹑麥冬﹑生地﹑生葛汁﹑生梨汁﹑鮮淡竹葉汁﹑石膏﹑

栝蔞﹑葳蕤﹑胡麻仁等藥。此方三黃並用﹐治瘦人實火﹐或可治肥人虛風﹐甚不宜也。至泛論治熱痰之藥﹐諸方中又惟

此足擅其長﹐存之以備實火生風生熱之選。

《千金》地黃湯治熱風心煩﹐及脾胃熱壅﹐食不下。生地黃汁枸杞子汁﹝各五升﹞眞酥生薑汁﹝各一升﹞

荊瀝竹瀝﹝各五升﹞人參﹝八兩﹞白茯苓﹝六兩﹞天門冬﹝八兩﹞大黃梔子﹝各四兩﹞上十一味﹐以後

五味爲細末﹐先煎地黃等汁﹐內末藥調服方寸匕﹐再漸加服﹐以利爲度。

按﹕此方補虛﹑淸熱﹑潤燥﹑滌痰﹑除風﹑開通瘀壅﹐美善具備﹐誠足貴也。因養血豁痰﹐難於兩用。姑舉此方爲

例﹐以聽臨癥酌量。又四肢不舉﹐脾土屬虛屬實﹐分途異治。苟其虛實不甚相懸﹐此方更在所必用。法無窮盡﹐人存政

舉﹐未易言耳。

涼膈散治心火上盛﹐膈熱有餘﹐目赤頭眩﹐口瘡唇裂﹐吐衄﹐涎嗽稠粘﹐二便淋閉﹐胃熱發斑。小兒驚急潮

搐﹐瘡疹黑陷。大人諸風螈﹐手足掣搦﹐筋攣疼痛。連翹梔子仁薄荷大黃芒硝甘艸黃芩上水二盞﹐

棗一枚﹐蔥一根﹐煎八分﹐食遠服。

淸心散卽涼膈散加黃連。上水盞半﹐加竹葉十片﹐煎八分﹐去渣﹐入蜜少許溫服。頭痛加川芎﹑防風﹑石

膏。按﹕中風證﹐大勢風木合君相二火主病﹐多顯膈熱之證。古方用涼膈散最多﹐不但二方已也﹐如轉舌膏﹐用涼膈

散加菖蒲﹑遠志。如活命金丹﹐用涼膈散加靑黛﹑藍根。蓋風火之勢上炎﹐胸膈正燎原之地﹐所以淸心寧神﹑轉舌活命﹐

涼膈之功居多。不可以宣通腸胃之法﹐輕訾之也。

地黃飲子宣明方治舌喑不能言﹐足廢不能用﹐腎虛弱﹐其气厥﹐不至舌下。熟地黃巴戟﹝去心﹞山茱

萸肉蓯蓉﹝酒浸焙﹞石斛附子﹝炮﹞五味子白茯苓菖蒲遠志﹝去骨﹞官桂麥冬﹝各等分﹞上爲末﹐

每服三錢。生薑五片﹐棗一枚﹐薄荷七葉﹐水一盞半﹐煎八分﹐服無時。按﹕腎气厥﹐不至舌下﹐乃藏眞之气﹐不上

榮於舌本耳。至其濁陰之气﹐必橫格於喉舌之間﹐吞咯維艱﹐昏迷特甚﹐又非如不言之證﹐可以緩調。方中所用附﹑桂﹑

巴﹑蓯﹐原爲驅逐濁陰而設﹐用方者不可執己見而輕去之也。

《三因》白散子治肝腎中風﹐涎潮壅塞不語﹐嘔吐痰沫﹐頭目眩暈。兼治陰癥傷寒﹐六脈沈伏﹐及霍亂吐瀉﹐

小便淋滴不通。大附子﹝去皮臍生﹞滑石﹝桂府者各五錢﹞制半夏﹝七錢半﹞上爲末﹐每服二錢﹐水二盞﹐姜

七片﹐蜜半匙﹐煎七分﹐空心冷服。按﹕此方甚超﹐但不明言其所以然。且引兼治陰癥傷寒﹑霍亂吐瀉等證爲言﹐轉

覺泛而不精矣。蓋此卽上條昌所論濁陰上逆之證﹐緣肝腎之气﹐厥逆而上。是以涎卽壅塞﹐舌喑不語﹐痰沫吐咯難出﹐

頭目重眩。故非附子不能驅其濁陰﹐然濁陰走下竅者也。濁陰旣上逆﹐其下竅必不通﹐故用滑石之重﹐引濁陰仍順走前

陰之竅。亦因附子雄入之勢﹐而利導之也。更慮濁陰遇胸中之濕痰﹐兩相畱戀﹐再加半夏以開其痰。庶涎沫與濁陰俱下﹐

方中具有如此之妙義﹐而不明言以教後人﹐殊可惜也。

二丹丸治風邪健忘﹐養神定志和血﹐內安心神﹐外華腠理﹐得睡。丹參熟地黃天門冬﹝去心各兩半﹞

朱砂人參菖蒲遠志﹝各五錢﹞茯神麥門冬甘艸﹝各一兩﹞上爲細末﹐煉蜜爲丸﹐桐子大。每服五十丸至

一百丸﹐空心食前服。按﹕中風證﹐心神一虛﹐百骸無主﹐風邪擾亂﹐莫繇驅之使出。此方安神益虛﹐養血淸熱息

風﹐服之安睡﹐功見一斑矣。相傳用愈風湯吞下﹐殊失立方之意。

丸治風气腎肝﹐四肢麻痺﹐骨痛膝弱﹐風濕諸瘡。上以艸﹐五月五日﹑六月六日。采葉﹐九蒸九

曝。凡蒸用酒蜜灑﹐曬榦爲末﹐蜜丸桐子大。空心酒下百丸。按﹕者豬也﹐其畜屬亥。乃風木所生之始﹐故取用其

葉以治風。凡腎藏生風之證﹐服此其效最著。江寧節度使成訥﹐知益州張詠﹐兩以方藥進獻至尊﹐訥以弟研中風伏枕五

年﹐一道人傳此方服之愈。詠以掘地得碑﹐制服千服﹐髭須烏黑﹐筋力輕健。見都押衙羅守一中風墜馬﹐失音不語。與

藥十服﹐其病立瘥。又和尙智嚴年七十﹐或患偏風﹐口眼斜﹐時時吐涎﹐與十服亦便得痊。古今用此獲效者最多﹐然

莫知其所以然也。其妙處全在气味之劣﹐與腎中之腥臊﹐同气相求﹐故能入腎﹐而助其驅逐陰風之力也。因治腎風之

方﹐百不得一﹐特錄此丸。合前天麻丸﹐兩發其義也。

黑錫丹治眞元虛憊﹐陽气不固﹐陰气逆衝﹐三焦不和﹐冷气刺痛﹐飲食無味﹐腰背沈重﹐膀胱久冷﹐夜多小

便。女人血海久冷﹐赤白帶下。及陰證陰毒﹐四肢厥冷﹐不省人事﹐急用棗湯吞一百粒。卽便回陽﹐此藥大能升降陰陽﹐

補虛益元﹐墜痰除濕破癖。沈香葫蘆巴﹝酒浸炒﹞附子﹝炮﹞陽起石﹝研細水飛各一兩﹞肉桂﹝半兩﹞破

故紙舶茴香肉豆蔻﹝面裹煨﹞木香金鈴子﹝蒸去皮核各一兩﹞硫黃黑錫﹝去滓各二兩﹞上用鐵盞﹐或鐵

銚﹐內如常法。結黑錫硫黃砂﹐於地上出火毒﹐研令極細﹐余藥並細末和勻﹐自朝至暮﹐以研至黑光色爲度﹐酒糊丸﹐

如梧子大﹐陰漧入布袋內擦令光瑩。每四十丸﹐空心鹽姜湯或棗湯下﹐女人艾棗湯下﹐急癥用百丸。按﹕此方用黑錫水

之精﹐硫黃火之精﹐二味結成靈砂爲君﹐諸香燥純陽之藥爲臣﹐用金鈴子苦寒一味爲反佐﹐用沈香引入至陰之分爲使。

凡遇陰火逆衝﹐眞陽暴脫﹐气喘痰鳴之急癥﹐捨此藥再無他法可施。昌每用小囊佩帶隨身﹐恐遇急癥﹐不及取藥﹐且欲

以吾身元气溫養其藥﹐借手效靈﹐厥功歷歷可紀。卽如小兒布痘﹐與此藥迥不相涉﹐然每有攻之太過﹐如用蜈蚣﹑穿山

甲﹑桑虫之類﹐其痘𨿽勃然而起﹐然頭面徧身﹐腫如瓜匏瘡形濕爛難幹﹐乃至眞陽上越﹐气喘痰鳴﹐兒醫撤手駭去。昌

投此丸﹐領其陽气下入陰中﹐旋以大劑地黃湯峻補其陰﹐以畱戀夫眞陽﹐肌膚之熱反淸﹐腫反消﹐濕爛反幹而成濃靨。

如此而全活者﹐不知凡幾﹐因附本方項下﹐以廣用方者之識。

三建二香湯治男婦中風﹐六脈俱虛﹐舌彊不語﹐痰涎壅盛﹐精神如癡﹐手足偏廢。此等不可攻風﹐只可補虛。

天雄附子烏頭﹝各二錢俱去皮臍生用﹞沈香木香﹝各一錢俱水磨汁﹞上作二服﹐每服水盞半﹐姜十片﹐煎七

分﹐食前服。按﹕此方天雄﹑附子﹑烏頭﹐同時並用其生者﹐不加炮制﹐惟恐縛孟賁之手﹐莫能展其全力耳。必因

其人陰邪暴甚﹐埋沒微陽﹐故用此純陽無陰﹐一門三將﹐領以二香﹐直透重圍﹐驅逐極盛之陰﹐拯救將絕之陽。此等大

關﹐𨿽有其方﹐能用者罕。方下妄云治中風六脈俱虛﹐又云不可攻風﹐只可補虛。全是夢中說夢﹐誤人最大。當知此證

其脈必微而欲絕﹐不可以虛之一字﹐漫無著落者言脈﹐其方更猛悍毒厲。不可以補虛二字﹐和平無偏者言方﹐此方書所

爲以盲引盲耶。

星附散治中風能言﹐口不歪而手足曳者。南星半夏﹝各制﹞茯苓僵蠶﹝炒﹞川烏﹝去皮臍﹞人

參黑附子白附子﹝各八分﹞上水二盞﹐煎八分﹐食遠熱服﹐得汗愈。按﹕此方乃治虛風寒痰之主藥也。風虛則

熾﹐痰寒則壅﹐阻遏脾中陽气﹐不得周行﹐故手足爲之曳。用此方熱服﹐以助脾中之陽﹐俾虛風寒痰﹐不相互結。乃

至得汗﹐則風從外出﹐痰從下出﹐分解而病愈矣。凡用附子藥﹐多取溫冷服﹐謂熱因寒用也。此用烏頭﹑附子﹑人參﹐

一派溫補﹐絕無發散之藥﹐向非加以熱服﹐亦胡繇而得汗耶﹖佩服﹗佩服﹗

《古今錄驗》續命湯治中風痱﹐身體不能自收﹐口不能言﹐冒昧不知痛處﹐或拘急不得轉側。麻黃桂

枝當

歸人參石膏漧薑甘艸﹝各三兩﹞芎杏仁﹝四十枚﹞上九味﹐以水一斗﹐煮取四升﹐溫服一升。當小汗﹐

薄復脊﹐憑幾坐﹐汗出則愈。不汗更服﹐無所禁﹐勿當風。並治但伏不得臥﹐咳逆上气﹐面目浮腫。按﹕此合

後三方﹐《金匱》取用之意﹐已發之於本條下。今細玩此方﹐細詳其證﹐乃知痱卽痺之別名也。風入而痺其榮衛﹐卽身

體

不能自收﹐口不能言﹐冒昧不知痛處﹐或拘急不能轉側也。然榮衛有虛有實﹐虛者自內傷得之﹐實者自外感得之。此方

則治外感之痺其榮衛者﹐故以得小汗爲貴。然已變越婢之制﹐而加芎﹑歸養血﹐人參益气矣。其內傷而致榮衛之痺者﹐

於補气血藥中﹐略加散風藥爲制﹐更可知矣。

《千金》三黃湯治中風手足拘急﹐百節疼痛﹐煩熱心亂惡寒﹐經日不欲飲食。麻黃﹝五分﹞獨活﹝四分﹞

細辛﹝二分﹞黃﹝二分﹞黃芩﹝三分﹞上五味﹐以水六升﹐煮取二升。分溫三服﹐一服小汗﹐二服大汗。心熱

加大黃二分。腹滿加枳實一枚。气逆加人參三分。悸加牡蠣三分。渴加栝蔞根三分。先有寒﹐加附子一枚。﹝分字當作去

聲讀﹞。按﹕此方治風入榮衛肢節之間﹐擾亂旣久﹐證顯煩熱惡寒不食﹐邪盛正虛可知。其用麻黃爲君者﹐以麻黃能通

陽气而開痺也﹐故痺非得汗不開。然內虛當慮﹐須用參以佐之。而虛復有寒熱之不同﹐虛熱則用黃芩﹐虛寒則加附子﹐

此仲景所以深取之也。

《近效》白術附子湯治風虛﹐頭重眩苦極﹐不知食味。暖肌補中益精气。白術﹝二兩﹞附子﹝一枚半炮

去皮臍﹞甘艸﹝一兩炙﹞上三味銼。每五錢﹐姜五片﹐棗一枚﹐水盞半﹐煎七分﹐去滓服。按﹕此方治腎气空虛

之人﹐外風入腎﹐恰似烏洞之中﹐陰風慘慘﹐晝夜不息。風挾腎中濁陰之气﹐厥逆上攻﹐其頭間重眩之苦﹐至極難耐。

兼以胃气亦虛﹐不知食味。故方中全不用風門藥﹐但用附子暖其水藏﹐白術﹑甘艸暖其土藏。水土一暖﹐則濁陰之气﹐

盡趨於下﹐而頭苦重眩﹐及不知食味之證除矣。試觀冬月井中水暖﹐土中气暖。其陰濁之气﹐且不能出於地﹐豈更能加

於天乎。制方之義﹐可謂精矣。此所以用之而獲近效耶。

史國公浸酒方治諸風五痺﹐左癱右瘓﹐口眼斜﹐四肢疼痛。七十二般風﹐二十四般气﹐其效不可盡述。當

歸虎脛骨﹝酥油炙﹞川羌活川萆防風﹝各二兩﹞秦艽﹝四兩﹞鱉甲﹝一兩醋炙﹞川牛膝﹝酒浸﹞松

節晚蠶沙﹝炒各二兩﹞枸杞子﹝五兩﹞幹茄根﹝八兩飯上蒸熟﹞蒼耳子﹝四兩炒捶碎﹞上十三味﹐用無灰酒

一大壇﹐將絹袋盛藥﹐懸於酒內﹐密封固。候十四日後﹐開壇取酒﹐取時不可面對壇口﹐恐藥气沖人面目。每飲一盞﹐

勿令藥力斷絕。飲盡病痊﹐將藥渣曬爲末﹐米糊丸﹐梧桐子大。每服八十丸﹐空心溫酒下﹐忌食動風辛熱之物﹐此藥可

以常服。按﹕治風治痺﹐藥酒方亦不可少﹐此方平中之奇﹐功效頗著。後有增入白花蛇一條者﹐此又以腸胃試其毒﹐

吾所不取。

卷三中風門

附痺證諸方

三痺湯治血气凝滯﹐手足拘攣﹐風寒濕三痺。人參黃當歸川芎白芍藥生地黃杜仲﹝薑汁炒﹞

川續斷防風桂心細辛白茯苓秦艽川牛膝川獨活甘艸﹝各等分﹞上水三盞﹐生薑三片﹐棗一枚﹐煎五

分﹐不拘時服。按﹕此用參四物﹐一派補藥內﹐加防風﹑秦艽以勝風濕﹐桂心以勝寒﹐細辛﹑獨活以通腎气。

凡治三气襲虛而成痺患者﹐宜準諸此。

痺在上﹐用桂枝五物湯黃﹝三兩﹞桂枝﹝三兩﹞芍藥﹝三兩﹞生薑﹝六兩﹞大棗﹝十二枚﹞上

五味﹐以水六升﹐煮取二升﹐溫服七合﹐日三服。一方有人參。按﹕此乃《金匱》治血痺之方也。血痺而用桂枝湯

加黃﹐以其風邪獨勝﹐風性上行﹐故其痺在上也。其脈微澀﹐寸口關上小緊﹐緊處乃邪著之驗也。然又曰寸口關上微﹐

尺中小緊﹐外癥身體不仁﹐如風痺狀﹐此方主之。又可見風性善行﹐隨其或上或下﹐一皆主以此方矣。

痺在臂﹐用十味銼散原治中風血弱臂痛﹐連及筋骨﹐舉動難支。附子﹝炮﹞黃當歸白芍藥﹝各一

錢﹞川芎防風白術﹝各七分﹞茯苓肉桂﹝各五分﹞熟地黃﹝酒洗焙漧二錢﹞上水二盞﹐姜三片﹐棗二枚﹐

食後臨臥服。按﹕臂痛乃筋脈不舒。體盛者﹐可去其筋脈中之風﹐然旣已血痺﹐所受風燥之累不淺﹐故取此方。養血之

中﹐加附子之力﹐通其陽气﹔而用防風﹐反佐黃﹐出其分肉腠理之風也。

痺在手足﹑風淫末疾﹐則用烏頭粥原治風寒濕﹐麻木不仁。烏頭﹝生研爲末﹞每用香熟白晚米二合﹐入

藥末四錢﹐同米以砂罐煮作稀粥﹐不可太稠。下生薑汁一匙﹐白蜜三匙﹐攪勻﹐空心溫啜之爲佳。如中濕多﹐更加薏苡

仁末三錢。服此粥﹐大治手足不隨﹐及腫痛不能舉者﹐服此預防之。按﹕四肢爲諸陽之本。本根之地﹐陽气先已不用﹐

況周身經絡之末乎﹖故用烏頭合谷味﹐先從榮衛所生之地注力﹐俾四末之陽﹐以漸而充也﹐用方者知之。

痺在手足﹑濕流關節﹐則用薏苡湯原治手足流注﹐疼痛麻木不仁﹐難以屈伸。薏苡仁當歸芍藥桂心

麻黃﹝各一錢﹞甘艸﹝五分﹞蒼術﹝米泔浸炒二錢﹞上水二鐘﹐姜五片﹐煎八分﹐食前服。有汗去麻黃﹐有熱去

桂心。按﹕此方以薏苡仁爲君﹐舒筋除濕﹐其力和緩﹐當三倍加之。至於麻黃﹐𨿽能通其陽气﹐然在濕勝方中﹐卽無

汗不可多用﹐減其大半可也。

痺在身半以下﹐用通痺散原治腰以下至足﹐風寒濕三气﹐合而成痺。兩足至臍冷如冰﹐不能自舉﹐或因酒熱

立冷水中﹐久成此疾。天麻獨活當歸川芎白術本﹝各等分﹞上爲細末﹐每服二錢﹐熱酒調下。按﹕

此方因風寒濕三气﹐混合入於陰股。其邪已過於榮衛﹐故變桂枝五物之制﹐而用此散﹐緩緩分出其邪也。

痺在徧身﹑走痛無定﹐用控涎丹原治人忽患胸﹑背﹑手﹑腳﹑腰﹑胯﹐痛不可忍﹐牽連筋骨﹐坐臥不寧﹐走

移無定。乃痰涎伏在胸膈上下﹐變爲此疾。或令人頭重不可舉﹔或神意昏倦多睡﹔或飲食無味﹐痰唾稠粘﹐口角流涎﹐

臥則喉中有聲﹐手腳腫痺﹐气脈不通﹐疑似癱瘓﹐但服此藥數服﹐其病如失。甘遂大戟白芥子上等分爲末﹐曲

丸桐子大。食後臨臥姜湯下五七丸﹐或十丸﹐量人服。按﹕風寒濕三痺之邪﹐每借人胸中之痰爲相援。故治痺方中﹐多

兼用治痰之藥。昌於中風第四十一方﹐取用三因白散子之用半夏﹐已見大意。但彼治濁气上干﹐此治濁痰四注﹐以濁痰

不除﹐則三痺漫無寧宇也。凡遇痰積極盛之癥﹐此方亦不可少﹐實非謂子和之法﹐足勝治痺之用也。學人辧諸。

又方用白茯苓﹝二兩﹞半夏﹝四兩﹞枳殼﹝一兩﹞風化硝﹝三錢﹞薑汁糊丸﹐梧桐子大。每服五十

丸﹐姜湯下。然治痺以開通陽气﹐補養陰血爲貴﹐著意治痰﹐必轉燥其血﹐不可以爲此善於彼而瀆用之。

痺在脈﹐用人參丸人參麥門冬茯神赤石脂龍齒石菖蒲遠志黃﹝各一兩﹞熟地黃﹝二兩﹞

上爲末﹐煉蜜和搗五百杵爲丸﹐梧桐子大。每服三十丸﹐食遠淸米飲送下。按﹕心主脈﹐《內經》脈痺不已﹐復傳於心。

可見五臟各有所主﹐各有所傳也。此方安心神﹐補心血﹐先事預防﹐功效更敏。加當歸﹑甘艸﹑姜﹑棗﹑粳米汁煎服更

效。

痺在胸﹐用栝蔞薤白半夏湯治胸痺不得臥﹐心痛徹背。栝蔞實﹝一枚搗﹞薤白﹝三兩﹞半夏﹝三兩﹞

白酒﹝四升﹞上四味同煮﹐取一升五合。分三服﹐溫服半升﹐一日服之。按﹕胸痺之癥﹐人所通患。仲景於《金匱》

出十方以治之﹐然不明言也。蓋胸如中太空﹐其陽气所過﹐如離照當空﹐曠然無外。設地气一上﹐則窒塞有加。故知胸

痺者﹐陽不主事﹐陰气在上之候也。仲景微則用薤白白酒﹐以通其陽﹔甚則用附子漧薑﹐以消其陰﹐以胸痺非同他患﹐

補天浴日﹐在醫之手眼耳。後世總不知胸痺爲何病﹐昌特發明於乙集胸寒痺痛條下。文學錢尊王﹐胸中不舒者經年﹐不

能自名其狀﹐頗以爲慮。昌投以薤白湯﹐次日云﹕一年之病﹐一劑而頓除。抑何神耶﹖昌不過以仲景之心法爲法耳﹐何

神之有。然較諸家之習用白豆蔻﹑廣木香﹑訶子﹑三稜﹑神曲﹑麥芽等藥﹐坐耗其胸中之陽者﹐亦相懸矣。

痺在胞﹐用腎瀝湯原治胞痺小腹急痛﹐小便赤澀。麥門冬五加皮犀角﹝鎊各一錢﹞杜仲桔梗赤

芍藥木通﹝各一錢五分﹞桑螵蛸﹝一兩﹞上水盞半﹐加入羊腎一隻﹐去脂膜切細﹐竹瀝少許﹐同煎一盞。去渣﹐

空心頓服﹐日再服。一方有桑皮﹐無螵蛸。按﹕此方名腎瀝者﹐形容其胞中之气﹐痺而不化。外腎之溺﹐滴瀝不出之

苦也。乃因虛熱壅其膀胱﹐肺气不能下行所致。桑皮﹑螵蛸﹐鹹爲治肺而設。此方大意﹐聊見一斑。不可誤認爲其人內

腎素虛﹐而小便淋滴也。

痺在腸﹐用吳茱萸散原治腸痺﹐寒濕內搏﹐腹痛滿﹐气急﹐大便飧泄。吳茱萸﹝湯

泡焙漧﹞漧薑﹝炮﹞甘艸﹝炙﹞肉豆蔻﹝煨各五錢﹞砂仁神曲白術﹝各一兩﹞濃朴﹝薑汁炒﹞陳皮良

姜﹝各一兩﹞上爲末﹐每服一錢﹐食前米飲下。按﹕腸痺之證﹐總關於脾胃。寒邪濕邪﹐先傷其太陰之脾﹔風邪先

傷其陽明之胃。太陰傷故腹滿﹔陽明傷故飧泄。《內經》謂胃風久蓄爲飧泄﹐明非朝夕之故也。脾胃有病﹐三痺互結

於腸﹐此宜以辛辣開之。非如胞痺爲膀胱之熱﹐當用淸涼之比矣。

痺在筋﹐用羚羊角散原治筋痺﹐肢節酸痛。羚羊角薄荷附子獨活白芍藥防風川芎﹝各等分﹞

上水盞半﹐姜三片﹐煎五分服。按﹕此方治筋痺之義﹐美則美矣﹐未盡善也。以七味各用等分﹐漫無君臣佐使之法耳。

蓋筋痺必以舒筋爲主﹐宜倍用羚羊角爲君。筋痺必因血不榮養﹐宜以白芍﹑川芎﹐更加當歸爲臣。然恐羚角性寒﹐但能

舒筋﹐不能開痺﹐必少用附子之辛熱爲反佐﹐更少用薄荷﹑獨活﹑防風﹐入風寒濕隊中﹐而爲之使可也。用方者必須識

此。

痺在皮﹐用羌活湯原治皮痺﹐皮中狀如虫走﹐腹脇脹滿﹐大腸不利﹐語不出聲。羌活細辛附子﹝炮去

皮臍﹞沙參羚羊角﹝鎊﹞白術五加皮生地黃官桂枳殼﹝麩炒﹞麻黃﹝去節﹞白蒺藜杏仁丹參萆

五味子石菖蒲木通檳榔郁李仁﹝泡去皮﹞赤茯苓﹝各等分﹞上水盞半﹐姜五片﹐煎七分﹐不拘時溫服。

按﹕皮痺不已﹐傳入於肺﹐則制方當以淸肺气爲主。此方雜沓﹐不適於用。今取沙參﹑羚羊角﹑麻黃﹑杏仁﹑白蒺藜﹑

丹參﹑五味子﹑石菖蒲八味﹐去羌活﹑細辛﹑附子﹑白術﹑五加皮﹑生地黃﹑官桂﹑枳殼﹑萆﹑木通﹑檳榔﹑郁李仁﹑

赤茯苓九味﹐而加石膏以淸肺熱﹐甘艸以和肺气﹐更加漧薑少許爲反佐﹐以漧薑得五味子﹐能收肺气之逆也。

熱痺﹐用升麻湯原治熱痺﹐肌肉極熱﹐體上如鼠走﹐唇口反縮﹐皮毛變紅黑。升麻﹝三錢﹞茯神人參

防風犀角﹝鎊﹞羚羊角﹝鎊﹞羌活﹝各一錢﹞官桂﹝三分﹞上水二鐘﹐姜三片﹐入竹瀝半酒盞﹐不拘時服。

按﹕此方乃劉河間所制﹐後人治熱病﹐遵用河間﹐誠足法矣。方中以升麻爲君﹐除陽明肌肉之熱﹐然熱甚必亂其神識﹐

故以人參﹑茯神﹑犀角﹑羚羊角爲臣而協理之﹐以官桂三分爲反佐﹐以羌防爲使。如秋月寒潭﹐碧淸可愛。鄙意羌防使

藥﹐更少減其半﹐匪故饒舌﹐無非欲爲引掖後來之助耳。

冷痺﹐用巴戟天湯原治冷痺﹐腳膝疼痛﹐行步艱難。巴戟天﹝去心一錢﹞附子﹝制﹞五加皮﹝各七分﹞

川牛膝﹝酒炒一錢﹞石斛甘艸﹝炙﹞萆白茯苓防風防己﹝各五分﹞上水二盞﹐姜三片﹐煎八分﹐空

心服。按﹕冷痺之證﹐其風寒濕三痺之气﹐皆挾北方寒水之勢﹐直有溫之而不易熱者。方中之用巴戟天爲君﹐韙矣。

其附子﹑茄皮﹑牛膝﹑石斛﹑茯苓﹑甘艸﹐亦大小臣工之意。然不用當歸﹑肉桂﹐溫其血分﹐輔君之藥﹐尙有未切。萆

反佐﹐防風﹑防己爲使﹐則俱當也。

心痺﹐用犀角散原治心痺﹐神恍惚恐畏﹐悶亂不得睡﹐志气不寧﹐語言錯亂。犀角羚羊角人參沙參

防風天麻天竺黃茯神升麻獨活遠志麥門冬甘艸﹝各一錢﹞龍齒丹參﹝各五分﹞牛黃麝香龍

腦﹝各一分﹞上爲末﹐和諸藥重研﹐令極細。每服錢半﹐不拘時﹐麥門冬湯調下。按﹕此散﹐每服中腦麝才得一

釐五毫﹐且有人參﹑甘艸和胃固气﹐庶幾可用。然二物不過借以通心開竅耳﹐原不必多﹐更減三之一爲長也。

肝痺﹐用人參散原治肝痺气逆﹐胸膈引痛﹐睡臥多驚﹐筋脈攣急﹐此藥鎭邪。人參黃杜仲﹝酒炒﹞

酸棗仁﹝微炒﹞茯神五味子細辛熟地黃川芎秦艽羌活﹝各一兩﹞丹砂﹝五錢另研﹞上爲極細末﹐入

丹砂再研勻。每服一錢﹐不拘時調下﹐日二服。按。厥陰肝臟﹐所生者血也﹔所藏者魂也。血痺不行﹐其魂自亂。今不

通其血﹐而但治其驚﹐此不得之數也。方中用參益气以開血﹐當矣。其諸養血寧神鎭驚之藥﹐多泛而不切。昌嘗制一

方﹐以人參爲君﹐黃﹑肉桂﹑當歸﹑川芎爲臣﹐以代赭石之顓通肝血者﹐佐參之不逮﹐少加羌活爲使。蓋气者﹐血

之天也﹐气壯則血行﹐然必以肉桂﹑當歸大溫其血﹐預解其凝泣之勢﹐乃以代赭之重墜﹐直入厥陰血分者﹐開通其瘀壅﹐

而用羌活引入風痺之所。緣厥陰主風﹐風去則寒濕自不存耳﹐錄出以質髙明。

脾痺﹑用溫中法曲丸原治脾痺﹐發咳嘔涎。法曲﹝炒﹞麥芽﹝炒﹞白茯苓陳皮﹝去白﹞濃朴﹝制﹞

枳實﹝麩炒各一兩﹞人參附子﹝制﹞漧薑﹝炮﹞當歸﹝酒洗焙﹞甘艸﹝炙﹞細辛桔梗﹝各五錢﹞吳茱

萸﹝湯泡三錢﹞上爲細末﹐煉蜜丸﹐梧桐子大。每服七八十丸﹐食前熱水送下。按﹕脾爲太陰之髒﹐其痺必寒濕多

而風少。此方溫中理气﹐壯陽驅陰﹐種種有法。但旣曰發咳嘔涎﹐半夏似不可少。

肺痺﹐用紫蘇湯原治肺痺﹐心膈窒塞﹐上气不下。紫蘇子﹝炒﹞半夏﹝制﹞陳皮﹝去白各一錢﹞桂

心人參白術﹝各五分﹞甘艸﹝二分﹞上水盞半﹐姜五片﹐棗二枚﹐煎七分﹐不拘時溫服。按﹕肺爲相搏

之官﹐治節行焉。管領周身之气﹐無微不入﹐是肺痺卽爲气痺﹐明矣。蘇子𨿽能降气﹐其力甚輕﹐且桂心﹑半夏之燥﹐

人參﹑白術之泥﹐俱非肺痺所宜。其陳皮𨿽能下气﹐然必廣東化州所產﹐口中嚼試﹐其辣气直入丹田者爲貴。今肆中藥

無道地﹐下气亦非陳皮所勝矣。夫心火之明克肺金者﹐人之所知﹔而脾土之暗傷肺金者﹐多不及察。蓋飲食入胃﹐必由

脾而轉輸於肺。倘脾受寒濕﹐必暗隨食气輸之於肺﹐此濁气干犯淸气之一端也。肝之濁气﹐以多怒而逆幹於肺﹔腎

之濁气﹐以多欲而逆幹於肺。三陰之邪﹐以漸塡塞肺竅﹐其治節不行而痺成矣。開肺痺之法﹐昌頗有寸長﹐見《寓意》

等集中﹐玆不贅。

腎痺﹐用牛膝酒原治腎痺虛冷﹐復感寒濕爲痺。牛膝秦艽川芎白茯苓防己官桂獨活﹝各二兩﹞

五加皮﹝四兩﹞丹參薏苡仁火麻仁﹝炒﹞麥冬石斛杜仲﹝炒各一兩﹞附子﹝制﹞地骨皮漧薑﹝炮各

五錢﹞上咀﹐生絹袋盛之﹐好酒一斗浸。春秋五日﹔夏三日﹔冬十日。每服半盞﹐空心食前服﹐日二次。按﹕腎

爲北方寒水之髒﹐而先天之眞火藏於其中。故謂生气之原﹐又謂守邪之神。今風寒濕之邪﹐入而痺之﹐生漸遠矣﹐此方

防己﹑麥冬﹑丹參﹑地皮﹐迂緩不切。

卷三中風門

附風門雜方

和榮湯﹝論見前﹞白術川芎﹝各一錢半﹞南星半夏芍藥茯苓天麻﹝各一錢﹞當歸生地黃熟

地黃牛膝酸棗仁黃芩橘紅﹝各八分﹞羌活防風官桂﹝各六分﹞紅花甘艸﹝炙各四分﹞黃柏﹝三分﹞

水煎﹐入竹瀝﹑薑汁﹐晨服。

急風散治新久諸瘡﹐破傷中風﹐項彊背直﹐口噤不語﹐手足抽搐﹐眼目上視﹐喉中拽鋸﹐及拔箭頭。丹砂

﹝一兩﹞艸烏﹝二兩半生半熟燒存性末醋淬曬漧﹞川烏﹝生二錢五分與生艸烏同研末﹞麝香﹝一錢另研﹞上爲細

末和勻﹐每服五分﹐以酒下。血止痛定如神﹐出箭頭先進一服﹐次以藥敷箭頭上。

獨聖散治破傷風久未愈﹐手背彊直﹐牙關緊急立效。蟬蛻﹝去頭足五錢﹞上爲末﹐好酒一盞﹐煎滚﹐服

之立蘇。

祛風丸﹝易老方﹞黃枳殼防風芍藥枸杞甘艸地骨皮生地黃熟地黃各等分﹐蜜丸。

四神丹﹝東坡方﹞羌活玄參當歸生地黃各等分。或煎﹐或丸服。

犀角湯﹝千金方﹞治熱毒流於四肢﹐歷節疼痛。犀角﹝三兩﹞羚羊角﹝一兩﹞前胡﹝四兩﹞黃芩﹝四

兩﹞梔子仁﹝四兩﹞射幹﹝四兩﹞大黃﹝四兩﹞升麻﹝四兩﹞新豆豉﹝一兩﹞上方咀﹐每服五錢﹐水二

盞﹐煎服。按﹕此方壯火內熱熾盛者宜之。腸胃弱者﹐當減去大黃勿用。

牛蒡子散﹝本事方﹞牛蒡子﹝三兩炒﹞新豆豉﹝三兩﹞羌活﹝三兩﹞生地黃﹝一兩半﹞黃﹝一兩

半﹞上爲細末﹐湯調二錢﹐空心食前日三服。按﹕此方不但不用烏﹑附﹐並不用麻﹑桂。凡治血虛內熱熾盛﹐而欲

外解其勢﹐宜仿此而推之也。

卷四

熱濕暑三气門

﹝法二十五條論三篇律十一條﹞

六气﹐春主厥陰風木﹐秋主陽明燥金﹐冬主太陽寒水﹐各行其政。惟春分以後﹐秋分以前﹐少陽相火﹐少陰君火﹐

太陰濕土﹐三气合行其事。是故天本熱也﹐而益以日之暑﹔日本烈也﹐而載以地之濕﹔三气交動﹐時分時合。其分也﹐

以風動於中﹐勝濕解蒸﹐不覺其苦。其合也﹐天之熱气下﹐地之濕气上﹐人在气交之中﹐受其炎蒸﹐無隙可避﹐多有體

倦神昏﹐肌膚起﹐胸膺痤出﹐頭面癤生者矣。甚則消渴癰疽﹐吐瀉瘧痢﹐又無所不病矣。其不能澹泊滋味﹐屏逐聲色

者﹐且以濕熱預傷金水二髒﹐爲秋冬發病之根。故病之繁而且苛者﹐莫如夏月爲最。夫天气無形之熱﹐與地气有形之濕

交合﹐而大生廣生之機益彰﹐然殺機每伏於生機之內。所稱移星易宿﹐龍蛇起陸者﹐卽於夏月見之﹐人身亦然。《內經》

運气主病﹐凡屬少陰君火﹐卽與太陰濕土一類同推﹐不分彼此。而太陰司天﹐濕淫所勝﹐平以苦熱﹐佐以酸辛﹐以苦燥

之﹐以淡泄之﹐治濕之法則然矣。下文卽出治熱之法云﹕濕上甚而熱﹐治以苦溫﹐佐以甘辛﹐以汗爲故而止﹐可見濕淫

而至於上甚﹐卽爲熱淫﹐其人之汗﹐必爲濕熱所郁﹐而不能外泄﹐故不更治其濕﹐但令汗出如其故常﹐斯熱從汗散。其

上甚之濕﹐卽隨之俱散耳。觀於《內經》濕熱二气合推﹐卽以得汗互解﹐妙義彰彰矣。

仲景以痙病﹑濕病﹑喝病﹐

共爲太陽經外感之候者﹐合而名篇。蓋痙爲熱病之最惡者﹐而要皆爲濕熱之所釀﹐正從三气交動中﹐會其微旨也。然三

气雜病﹐非傷寒之比者﹐曷可枚舉。但有一端爲時令所乘﹐卽當推三气主病。何有何無﹐孰淺孰深﹐以求確然之治。如

當風冒濕﹐飲醇啖爆﹐精津素虧﹐熱毒內蘊﹐濕邪久著之體﹐發爲瘡瘍﹑瘧﹑痢﹑黃癉﹑腫滿﹑消渴﹑痿厥之病﹐旣有

濕熱多寡之不同﹐又有气血虛實之各異﹐向非深入軒岐仲景堂奧﹐而取途於諸家之狹隘﹐所稱活人手眼﹐果安在哉﹖故

會三气交病之義﹐以審脈辧證用方﹐其於濕熱之孰多孰少﹐治療之從上從下﹐補救之先陰先陽﹐纖悉畢貫矣。不遵聖法﹐

而欲免過差﹐其可得乎﹖

《金匱》論痙病﹐於風木主事之時﹐蚤已申不可汗下之戒云﹕夫風病下之則痙﹐復發汗必拘急。見風與熱合而生病﹐

風則內應肝而主筋﹐熱則內應心而主脈﹐妄下損陰﹐則筋失養而成痙。妄汗損陽﹐則脈失養而拘急矣。至濕所釀之痙﹐

其不可汗下之意﹐則爲少變﹐維時陽气在外﹐旣屢以發汗爲戒﹐及遇無汗之剛痙﹐又不得不用葛根湯﹐取其微汗。至於

下法﹐全不示戒﹐且云可與大承气湯﹐其意甚微。見身內之陰﹐爲外熱所耗﹐容有不得不下之證﹐但十中不得一二﹐終

非可訓之定法。略舉其端﹐聽用者之裁酌耳。熱亦見風寒之邪中人﹐不可妄用苦寒﹐濕熱之邪中人﹐不可妄用辛溫矣。

論《金匱》治痙用栝蔞根桂枝湯方本文云﹕太陽病﹐其證備﹐身體彊。KTKT然﹐脈反沈遲﹐此爲痙﹐

栝蔞根桂枝湯主之。傷寒方中﹐治項背KTKT﹐用桂枝加葛根湯矣。此因時令不同﹐故方亦少變﹐彼之汗出惡風﹐

其邪在表。而此之太陽證﹐罔不具備﹐其邪之亦在於表可知也﹐但以脈之沈遲﹐知其在表之邪﹐爲內濕所持而不解。卽

系濕熱二邪交合﹐不當從風寒之表法起見﹐故不用葛根之發汗解肌﹐攺用栝蔞根味苦入陰﹐擅生津徹熱之長者爲君﹐合

之桂枝湯﹐和榮衛﹐養筋脈﹐而治其痙﹐乃變表法爲和法也。

論《金匱》治痙用葛根湯方本文云﹕太陽病﹐無汗。而小便反少﹐气上衝胸﹐口噤不得語﹐欲作剛痙﹐葛根

湯主之。《傷寒論》太陽篇中﹐項背KTKT﹐無汗惡風者﹐用葛根湯。此證亦用之者﹐以其邪在太陽陽明兩經之界﹐

兩經之熱﹐並於胸中﹐必延傷肺金淸肅之气﹐故水道不行﹐而小便少﹐津液不布而無汗也。陽明之筋脈﹐內結胃口。

外行胸中﹐過人迎環口。熱並陽明﹐斯筋脈牽引﹐口噤不得語也。然剛痙無汗﹐必從汗解﹐況濕邪內郁﹐必以汗出如故

而止。故用此湯﹐合解兩經之濕熱與風寒之表法﹐無害其同也。

論《金匱》治痙用大承气湯方本文云﹕痙爲病﹐胸滿﹐口噤﹐臥不著席﹐腳攣急﹐必齒。可與大承气湯。

仲景之用此方﹐其說甚長﹐乃死裏求生之法也。《靈樞》謂熱而痙者死﹐腰折螈齒也。玆所云臥不著席﹐卽腰折之變

文﹐腳攣急﹐卽螈之變文。且齒加以胸滿口噤﹐上中下三焦﹐熱邪充斥﹐死不旋踵矣。何以投是湯乎﹖在傷寒證腹

滿可下﹐胸滿則不可下。又何以投是湯乎﹖須知所謂胸滿不可下者﹐謂其邪尙在表﹐未入於裏﹐故不可下﹐此證入裏之

熱﹐極深極重﹐匪可比倫。況陽熱至極﹐陰血立至消亡﹐卽小小下之﹐尙不足以勝其陽救其陰﹐故取用大下之方。以承

領其一綫之陰气﹐陰气不盡爲陽熱所劫﹐因而得生者多矣。可與二字甚活﹐臨證酌而用之﹐初非定法也。旣有下之重傷

其陰之大戒﹐復有下之急救其陰之活法﹐學人欲爲深造﹐端在斯矣。

卷四熱濕暑三气門

痙病論

諭昌曰﹕六淫之邪﹐至於成痙﹐乃病証之最多最深最惡最易惑人者。軒岐仲景﹐奧中之奧﹐後世罔解。因至肆無忌

憚﹐鑿空妄譚﹐此唱彼和﹐夭枉接踵﹐豈操生人之術以殺人耶﹗繇辧之不蚤辧耳。夫痙者﹐彊也。後名爲﹐傳者之誤

也。《素問》謂諸痙項彊﹐皆屬於濕﹐是病機顓主於濕矣。《千金》推展其義﹐謂太陽中風﹐重感寒濕則變痙﹐見太陽中

風身必多汗﹐或衣被不更﹐寒濕內襲﹐或重感天時之寒﹐地气之濕﹐因而變痙﹐是合風寒濕三者以論痙矣。《金匱》以

痙濕名篇﹐又合熱暑濕三者言之﹐然所謂柔痙﹑剛痙﹐未嘗不兼及風寒。且亦云發汗過多因致痙﹐見夏月人本多汗﹐

尢不可過發其汗也。古今言痙之書止此﹐後世王海藏論痙﹐知宗仲景﹐𨿽識有未充﹐要亦識大之賢矣。《傷寒論》載痙

病五條﹐《尙論篇》中已明之。玆復詳《金匱》所增十條﹐其旨已悉﹐然終古大惑﹐不立論以破其疑﹐心有未慊。誠以

仲景論

痙病﹐所舉者太陽一經耳。後之治此病者﹐謂太陽行身之背﹐故頸項彊﹐背反張﹐屬在太陽﹐而用《金匱》桂枝葛根二

方。茫不應手﹐每歸咎仲景之未備﹐不思外感六淫之邪﹐由太陽而傳六經﹐乃自然之行度﹐邪不盡傳卽不已﹐故三陽三

陰皆足致痙。仲景之書﹐通身手眼﹐𨿽未明言﹐其隱而不發之旨﹐未嘗不躍然心目。如太陽之傳陽明項背KTKT﹐

少陽之頸項彊﹐是知三陽皆有痙矣。而三陰豈曰無之﹖海藏謂三陽太陰皆病痙﹐獨不及少陰厥陰。云背反張屬太陽﹐低

頭視下﹐手足牽引﹐肘膝相構﹐屬陽明。一目或左或右斜視﹐一手一足搐搦﹐屬少陽。發熱脈沈細腹痛﹐屬太陰。以防

風當歸湯治太陽陽明﹐發汗過多而致痙者。以柴胡加防風湯治少陽汗後不解﹐寒熱往來而成痙者。𨿽不及少陰厥陰﹐然

其制附子散﹑桂心白術湯﹑附子防風散﹐意原有在。觀其白術湯下云﹕上解三陽﹐下安太陰。一種苦心﹐無非謂傳入少

陰厥陰必成死證耳。詎知傳經之邪﹐如風雨之來﹐而畫地以限其不至﹐豈可得乎﹖況足少陰厥陰之痙﹐不死者亦多。《靈

樞》謂足少陰之經筋﹐循脊內俠膂﹐上至頂與足太陽筋合﹐其病在此﹐爲主及痙。在外陽病者不能俯﹐在內陰病者

不能仰。是則足少陰之藏﹐與足太陽之府。兩相聯系﹐而以不能俯者﹐知爲太陽主外。不能仰者﹐知爲少陰主內﹐其辧

精矣。《素問》亦謂太陽者﹐一日而主外﹐則二日陽明﹐三日少陽之主外﹐從可識矣。少陰主內﹐則太陰厥陰之主內﹐

從

可識矣。仲景之以頭彊脊彊不能俯者﹐指爲太陽之痙﹐原以該三陽也。而其以身蜷足蜷不能仰者﹐指爲少陰之痙﹐以該

三陰。實所謂引而不發﹐躍然心目者也。《素問》謂腎病者善脹﹐尻以代踵﹐脊以代頭﹐形容少陰病俯而不能仰之狀更著。

海藏謂低頭視下﹐肘膝相構﹐正不能仰之陰病﹐反指爲陽明之痙﹐立言殊有未確。況仲景謂少陰病下利﹐若利自止﹐惡

寒而蜷臥﹐手足溫者可治。又謂少陰病﹐惡寒而蜷﹐時自煩﹐欲去衣被者可治﹐言可用溫以治之也。然仲景於太陽證﹐

獨見背惡寒者﹐無俟其身蜷﹐蚤已從陰急溫﹐而預救其不能仰。於少陰證而見口燥咽漧﹐及下利純淸水者﹐無俟項背牽

彊﹐蚤已從陽急下﹐而預救其不能俯。蓋藏陰之盛﹐府有先徵﹔府陽之極﹐入藏立槁﹐此皆神而明之之事。後代諸賢﹐

非不心維其義﹐究莫能口贊一辭﹐亦可見由賢希聖﹐升天之難。若不肖者之涉誕﹐則墜淵之易矣。卽如小兒之體脆神怯﹐

不耐外感壯熱﹐多成痙病。後世妄以驚風立名﹐有四證生八候之鑿說﹐實則指痙病之頭搖手勁者﹐爲驚風之抽掣。指痙

病之卒口噤腳攣急者﹐爲驚風之搐搦。指痙病之背反張者﹐爲驚風之角弓反張。幼科翕然宗之﹐病家坦然任之﹐不治外

淫之邪﹐反投金石腦麝之藥﹐千中千死而不悟也。又如新產婦人﹐血捨空虛﹐外風襲入﹐而成痙病。仲景之所明言﹐不

肖者罔顧悖聖﹐輒稱產後驚風﹐妄投湯藥﹐亦千中千死而不悟也。昌不惜金度鍼人﹐其如若輩之不受度者﹐轉生仇恨﹐

何哉﹖可慨也已﹗

卷四熱濕暑三气門

痙脈論

諭昌曰﹕痙証之顯者﹐後世且並其名而失之﹐況痙脈之微乎﹖然而可得言也。痙證異於常證﹐痙脈必異於常脈﹐是

故體彊其脈亦彊﹐求其柔軟和緩﹐必不可得﹐況彊脈恆雜於陰脈之內﹐所以沈弦沈緊﹐邪深脈錮﹐難於亟奪。仲景謂脈

陰陽俱緊﹐亡陽也。此屬少陰﹐見非太陽之緊比也。又謂少陰病脈緊﹐至七八日脈暴微﹐手足反溫﹐脈緊反去者﹐爲欲

解。可見痙証之欲解﹐必緊實之脈﹐轉爲微弱﹐而現劇病之本象﹐乃可漸返平脈﹐不遽解也。古今言痙証之及脈者﹐莫

如《金匱》﹐然皆片言居要﹐非深明傷寒比類互推之法﹐茫不知其立言之意﹐故因論痙病而並及痙脈焉。其曰﹕太陽病發

熱﹐脈沈而細﹐名曰痙﹐爲難治。以發熱爲太陽證﹐沈細爲少陰脈﹐陽病而得陰脈﹐故難治也。難治初非不治﹐仲景治

發熱脈沈﹐原有麻黃附子細辛之法﹐正當比例用之。設仍用太陽之桂枝葛根二方﹐則立鏟孤陽之根﹐眞不治矣。以少陰

所藏者精﹐所宅者神。精者陰也﹐神者陽也。凡見微脈卽陽之微﹐見細脈卽陰之細﹐微則易於亡陽﹐細則易於亡陰﹐此

其所以難治也。故病傳厥陰﹐而少陰之精神未虧﹐卽無死證。其厥逆下利煩躁﹐脈微而死者﹐究竟以厥陰而累少陰之

絕耳。此脈中之眞消息﹐凡病皆然﹐不但爲痙脈之金鍼也。其曰﹕太陽病其證備﹐身體彊﹐KTKT然﹐脈反沈遲﹐此

爲痙。𨿽亦陽證陰脈﹐而遲與微細﹐大有不同。遲乃太陽榮血之陰受病﹐故脈之朝於寸口者﹐其來遲遲﹐是榮血不能充

養筋脈而成痙。但取益陰生津﹐以和筋脈﹐而不與少陰同法矣。兩証之夾陰脈﹐其辧如此。其引《脈經》云﹕痙家其脈

伏﹐堅直上下﹐而復以按之緊如弦﹐直上下行﹐互發其義。明伏非伏藏之伏﹐按之可得﹐卽所謂沈也。堅非漫無著落﹐

卽緊如弦﹐不爲指撓﹐邪气堅實也﹐直上下行者﹐督脈與足太陽合行於脊裏﹐太陽邪盛﹐督脈亦顯其盛﹐緣督脈行身之

背﹐任脈行身之前﹐如天地子午之位﹐居南北之中﹐故其脈見則直上直下。《脈經》謂直上下行者﹐督脈也。見之則大人

癲﹐小兒者是也。惟其夾於沈脈之內﹐重按始得﹐所以病癲及痙﹐有非陽病可比。若舉指卽見直上直下﹐則病爲陽

狂。其證登髙逾垣﹐勇力且倍平昔﹐何至攣縮若是耶﹖痙證陰脈之似陽﹐其辧又如此。然在傷寒誤發少陰汗者﹐必動其

血﹐爲下厥上竭﹐亡陰而難治。而痙病之誤發其汗者﹐必動其濕﹐濕𨿽陰類﹐乃外受之陰邪﹐非身中陰血之比。但所動

之陽﹐奔入濕中﹐爲濕所沒﹐而成滅頂之凶﹐卽是亡陽之變證。仲景曰﹕其脈如蛇。不言其證﹐然未發汗之先﹐已見惡

寒頭搖﹐口噤背張﹐腳攣KTKT﹐陽之欲亡。則發汗以後﹐肉筋惕﹐舌捲囊縮﹐背曲肩垂﹐項似拔﹐腰似折﹐頸

筋粗勁﹐四末逆冷﹐皆痙病之所畢具﹐不待言矣。第因發汗而動下焦之濕﹐又因發汗逼令眞陽脫入濕中﹐是則多汗亡陽

之外﹐更添亡陽一證﹐所以形容其脈如蛇。言脫出之陽﹐本急疾親上﹐輕矯若龍﹐爲濕之遲滯所紐﹐則如蛇行之象﹐盡

力奔迸﹐究竟不能奮飛也。此脈之至變﹐義之至精﹐而從來未解者也。更有暴腹脹大者爲欲解﹐脈如故﹐反復弦者﹐《經》

之文不敍病之原委。突云欲解﹐如禪家半偈﹐令人何處下參耶﹖試一參之﹐妙不容言矣。蓋傷寒傳至厥陰﹐有欲解者﹐

有過經不解者。此之出欲解之證﹐復出不解之脈﹐殆謂痙傳厥陰﹐其經已盡。解與不解﹐辧其脈證而可知也。欲解之證﹐

厥陰之邪﹐必傳脾土﹐克其所勝﹐腹當爲之暴脹。本《內經》厥陰在泉﹐民病腹脹之義以論證。亦見厥陰不再傳太陽﹐

而但轉太陰﹐邪欲解耳。解則其脈必見微浮﹐何以知之﹖於傷寒厥陰中風﹐脈微浮爲欲愈﹐不浮爲未愈而知之也。若脈

仍陰象﹐反見沈弦﹐必自病其筋脈﹐而拘急成痙﹐亦如過經之例﹐未可定其解期矣。至於論治﹐六經皆有成法。《金匱》

但取太陽二方﹐陽明一方爲例﹐而厥陰之筋脈自病﹐又必少陰之陽虛﹐不能柔養筋脈所致﹐所以脈反沈弦﹐此當用溫以

救其陽也。傷寒厥陰亡陽﹐必顯內拘急之證。內拘急者﹐卽《靈樞》在內者陰病不能仰之奧旨。故知少陰主內﹐厥陰之

用溫﹐仍從少陰溫之也。又厥陰下利﹐腹脹滿者﹐仲景亦先溫其裏。病機𨿽云諸腹脹大﹐皆屬於熱﹔而暴腹脹大﹐乃是

少陰陽虛﹐更兼陰盛﹐故其腹之脹大﹐不徐而暴也。陰故暴﹐陽卽不暴﹐故知厥陰亦從少陰之溫法也。不溫則不但無解

期﹐且有死期矣。昌特推原仲景﹐以誘掖來學﹐未知其能弋獲否也﹖謹論。

《經》曰﹕傷於濕者﹐下先受之。言地濕之中人﹐先中其履地之足﹐然後漸及於上者也。曰濕流關節﹐言地濕之中

人﹐流入四肢百節﹐猶未入於臟腑者也。曰陰受濕气﹐言地濕之中人﹐已入於太陰脾土﹐未入於陽明胃土者也。曰

濕上甚爲熱﹐此則下受之濕﹐襲入三陽﹐胸背頭面之間﹐從上焦之陽﹐而變爲熱濕者也。濕至上焦而變熱﹐其證夏月爲

最多。蓋夏月地之濕气﹐上合於天之熱气﹐日之暑气﹐結爲炎蒸。人身應之﹐頭面赤腫﹐瘡癤叢生﹐疫邪竊據﹐其由來

自非一日矣。

諸家論濕﹐但云濕流關節止耳。至濕上甚爲熱之旨﹐從未言及﹐今悉論之。濕上甚爲熱﹐《內經》申一義云﹕汗出

如

故而止﹐妙不容言。蓋濕上甚爲熱﹐卽所謂地气上爲云也。汗出如故﹐卽所謂天气下爲雨也。天气下爲雨﹐而地气之上

升者﹐已解散不存矣。治病之機﹐豈不深可會哉﹗

濕上甚爲熱﹐其人小便必不利。蓋膀胱之气化﹐先爲濕熱所壅而不行﹐是以旣上之濕﹐難於下趨。《經》又云治濕

不

利小便﹐非其治也。可見治上甚之濕熱﹐利其小便﹐卽爲第二義矣。然有陽實陽虛二候﹕陽實者﹐小便色赤而痛﹐利其

小便﹐則上焦遏郁之陽气通﹐其濕熱自從膀胱下注而出矣。陽虛者﹐小便色白﹐不時淋滴而多汗﹐一切利小水之藥﹐卽

不得施。若誤施之﹐卽犯虛虛之戒﹐不可不辧也。

《金匱》治上焦之濕﹐本《內經》濕上甚爲熱之義﹐而分輕重二證。輕者但發熱面赤而喘﹐頭痛鼻塞而煩。邪在上

焦﹐裏無別病者﹐但內藥鼻中﹐搐去濕熱所釀黃水而已。以鼻竅爲腦之門戶﹐故卽從鼻中行其宣利之法﹐乃最神最捷之

法也。重者身熱足寒﹐時頭熱面赤目赤﹐皆濕上甚爲熱之明徵。濕熱上甚﹐故頭熱面赤目赤。濕熱上甚﹐故陽气上壅﹐

不下通於陰而足寒。自成無已謂是濕傷於下﹐風傷於上﹐仲景發明《內經》奧旨﹐成土苴矣﹐豈其不讀《內經》耶﹖

豈風始生熱﹐濕不生熱耶﹖在冬月傷寒﹐已爲熱病。豈夏月傷濕﹐反不爲熱病耶﹖詳仲景以上甚爲熱之重證。發入痙病

最重之條﹐而不言其治。昌欲於此﹐微露一纖﹐然而竿頭之步﹐觀者得無望之卻走乎﹖《內經》原有上者下之之法﹐邪

從下而上﹐必驅之使從下出﹐一定之理也。其證輕者﹐裏無別病﹐但搐其黃水﹐從淸陽之鼻竅而下出。則其重而裏多危

證者﹐必驅其黃水﹐從前後二陰之竅而出﹐所可意會也。《金匱》於本文之下﹐增若發其汗者二十四字﹐垂戒初不以下爲

戒﹐又可意會也。但下法之難。不推其所以不可汗之故﹐卽不得其所以用下之權。仲景以其頭搖口噤﹐背張KTKT﹐

陽之欲亡﹐若更發其汗﹐重虛衛外之陽﹐惡寒必轉甚。若發汗已﹐其脈如蛇﹐眞陽脫離﹐頃刻死矣。由是推之﹐濕上甚

爲熱之重者﹐非用下法﹐難以更生。而下法必以溫藥下之﹐庶幾濕去而陽不隨之俱去耳﹐此非無徵之言也。仲景卽於本

篇申一義云﹕下之額上汗出微喘﹐小便利者死。豈非因下而並奪其陽之大戒乎﹖噫嘻﹗此殆與性與天道同義矣。

論《金匱》治濕用麻黃白術湯方本文云﹕濕家身煩疼﹐可與麻黃湯﹐發其汗爲宜﹐愼不可以火攻之。此治熱

濕兩停﹐表裏兼治之方也。身煩者熱也﹐身疼者濕也。用麻黃取微汗以散表熱﹐用白術健脾以行裏濕﹐而麻黃得術﹐則

𨿽發汗﹐不至多汗。術得麻黃﹐並可行表裏之濕﹐下趨水道﹐又兩相維持也。傷寒失汗而發黃﹐用麻黃連翹赤小豆湯﹐

分解濕熱﹐亦是此意。但傷寒無用術之法﹐《金匱》復出此法﹐又可見雜證脾濕內淫﹐必以術爲主治矣。

合論《金匱》治濕用桂枝附子湯白術附子湯甘艸附子湯三方

凡夏月之濕﹐皆爲熱濕﹐非如冬月之濕爲寒濕也。

而《金匱》取用附子之方﹐不一而足者﹐何耶﹖宜乎據方推證者﹐莫不指熱濕爲寒濕矣。不思陽气素虛之人﹐至夏月必

且益虛﹐虛故陽气不充於身﹐而陰濕得以據之。此而以治濕之常藥施之﹐其虛陽必隨濕而俱去﹐有死而已。故陽虛濕盛﹐

捨助陽別無驅濕之法﹐亦不得不用之法耳。

桂枝附子湯白術附子湯本文云﹕傷寒八九日﹐風濕相搏﹐身體疼煩﹐不能自轉側﹐不嘔不渴﹐脈浮虛而澀者﹐

桂枝附子湯主之。若大便堅﹐小便自利者﹐去桂加白術湯主之。

用桂枝附子﹐溫經助陽﹐固護表裏以驅其濕。以其不嘔不渴﹐津液未損﹐故用之也。若其人大便堅﹐則津液不充矣。

小便自利﹐則津液不走矣。故去桂枝之走津液﹐而加白術以滋大便之幹也。此連下條甘艸附子湯﹐俱《傷寒論》太陰篇

中之文也。傷寒痙濕篇中不載﹐而《金匱》痙濕篇中載之﹐可見治風濕與治熱濕﹐其陽虛者之用本方﹐不當彼此異

同矣。而《傷寒論》但云﹕若大便堅﹐小便自利者﹐去桂加白術湯主之。《金匱》重立其方﹐且於方下云一服﹐覺身痺﹐

半日許﹐再服﹐三服都盡﹐其人如狀﹐勿怪﹐卽是術附並走皮中﹐逐水气﹐未得除故耳。成無己注傷寒於此條云﹕以

桂枝散表之風﹐附子逐經中之濕﹐總不言及陽虛。而昌諄復言之﹕得此一段﹐始爲有據。其一服覺身痺者﹐藥力𨿽動其

濕﹐而陽气尙未充﹐不便運旋也。三服都盡﹐陽气若可行矣。徧身如攢鍼之刺﹐其渙而難萃之狀尙若此﹐《金匱》可謂善

於形容矣。不但此也﹐人身借有陽气﹐手持足行﹐輕矯無前﹐何至不能自轉側乎﹖此豈可諉咎於濕乎﹖卽謂濕勝﹐陽气

果安往乎﹖況其證不嘔不渴﹐其脈浮虛而澀﹐陽虛確然無疑﹐無己輒以治風濕之外邪爲訓﹐寧不貽誤後人耶﹗

甘艸附子湯本文云﹕風濕相搏﹐骨節疼煩﹐掣痛。不得屈伸﹐近之則痛劇﹐汗出短气﹐小便不利﹐惡風不欲去衣﹐

或身微腫者﹐甘艸附子湯主之。

此亦陽虛之證﹐與前條大約相同﹐風傷其衛﹐而陽不固於外。濕流關節﹐而陽不充於經。用此固衛溫經散濕也。

論《金匱》防己黃湯本文云﹕風濕脈浮﹐身重﹐汗出惡風者﹐防己黃湯主之。

此治衛外之陽太虛﹐而在裏之眞陽無患者﹐附子卽不可用﹐但用黃實衛﹐白術健脾﹐取甘溫從陽之義﹐以緩圖而

平治之。方下云﹕服後當如虫行皮中﹐從腰以下如冰﹐暖坐被上﹐又以一被圍腰以下﹐溫令微汗差。可見汗出乃是陽虛

自汗﹐而腰以下屬陰之分﹐則無汗也。服此𨿽動其濕﹐而衛外之陽﹐尙不足以勝之。故皮中如虫行﹐較前徧身如之狀﹐

爲少殺矣。姑以暖被圍腰以下﹐致令微汗﹐以漸取差。亦從下受者﹐從下出之之法也。

脾惡濕﹐夏月濕熱相蒸﹐多有發黃之候。然與傷寒陽明瘀熱發黃﹐微有不同。彼屬熱多﹐其色明亮。此屬濕多﹐其

色黯晦。

《內經》云﹕濕勝爲著痺。《金匱》獨以屬之腎﹐名曰腎著。云腎著之病﹐其人身體重﹐腰中冷。如坐水中﹐形如水

狀﹐反不渴﹐小便自利﹐飲食如故。病屬下焦﹐身勞汗出﹐衣裏冷濕﹐久久得之﹐腰以下冷痛﹐腹重如帶五千錢﹐甘姜

苓術湯主之。此證乃濕陰中腎之外廓﹐與腎之中藏無預也。地濕之邪﹐著寒藏外廓﹐則陰气凝聚﹐故腰中冷﹐如坐水中﹐

實非腎藏之精气冷也。若精气冷﹐則膀胱引之﹐從夾脊逆於中上二焦﹐榮衛上下之病﹐不可勝言。今邪止著下焦﹐飲

食如故﹐不渴﹐小便自利﹐且於腸胃之府無預﹐況腎藏乎﹖此不過身勞汗出﹐衣裏冷濕﹐久久得之﹐但用甘艸﹑漧薑﹑

茯苓﹑白術﹐甘溫從陽﹐淡滲行濕足矣。又何取暖胃壯陽爲哉﹗甘姜苓術湯。

《內經》病機十九條﹐敍熱病獨多。謂諸病喘嘔吐酸﹐暴注下迫﹐轉筋﹐小便混濁﹐腹脹大﹐鼓之有聲如鼓﹐癰疽

瘍疹﹐癅气結核﹐吐下霍亂﹐瞀郁腫脹﹐鼻塞鼽衄﹐血溢血泄﹐淋悶﹐身熱惡寒﹐戰栗驚惑﹐悲笑譫妄﹐衄血污﹐皆

屬於熱。劉河間逐病分注了明﹐所以後世宗之﹐故《原病式》不可不讀也。

雜病惡寒者﹐乃熱甚於內也。《經》云惡寒戰栗者﹐皆屬於熱。又云禁栗如喪神守﹐皆屬於火﹐《原病式》曰﹕病熱

甚而反覺其寒﹐此爲病熱﹐實非寒者是也。古人遇戰栗之證﹐有以大承气湯下燥糞而愈者。惡寒戰栗﹐明是熱證﹐但有

虛實之分耳。

雜病發熱者﹐乃陰虛於下也。《經》云﹕陰虛則發熱。夫陽在外﹐爲陰之衛﹔陰在內﹐爲陽之守。精神外馳﹐嗜欲無

節﹐陰气耗散﹐陽無所附﹐遂至浮散於肌表之間而惡熱也。實非有熱﹐當作陰虛治﹐而用補養之法可也。

東垣發熱惡熱﹐大渴不止﹐煩躁肌熱﹐不欲近衣﹐其脈洪大﹐按之無力者﹐或無目痛鼻幹者﹐非白虎湯證也。此血

虛發燥﹐當以當歸補血湯主之。又有火郁而熱者﹐如不能食而熱﹐自汗短气者虛也。以甘寒之劑﹐瀉熱補气﹐非如能食

而熱﹐口舌漧燥﹐大便難者﹐可用寒下之比。

又有腳膝痿弱﹐下尻臀皆冷﹐陰汗臊臭﹐精滑不固﹐脈沈數有力﹐爲火郁於內﹐逼陰向外﹐卽陽盛拒陰。當用苦寒

藥下之者﹐此水火徵兆之微﹐脈證治例之妙﹐取之爲法。

夏月火乘土位﹐濕熱相合﹐病多煩躁悶亂﹐四肢發熱﹐或身體沈重﹐走注疼痛。皆濕熱相搏﹐郁而不伸﹐故致熱也。

《內經》敍病機十九條﹐而屬火者五﹕謂諸熱瞀﹐暴喑冒昧﹐躁擾狂越﹐罵詈驚駭﹐腫疼酸﹐气逆衝上﹐禁栗

如喪神守﹐喘嘔瘡瘍﹐喉痺耳鳴﹐及聾嘔湧溢﹐食不下﹐目昧不明﹐暴注﹐暴病暴死﹐皆屬於火。《原病式》解之

甚詳。

丹溪曰﹕相火易起。五性厥陽之火相扇﹐則妄動矣。火起於妄﹐變化莫測。無時不有煎熬眞陰﹐陰虛則病﹐陰絕則

死。君火之气﹐《經》以暑與熱言之。相火之气﹐《經》以火言之﹐蓋表其暴悍酷裂﹐有甚於君火者也。然則厥陰風木之

後﹐少陽相火﹐𨿽分主六十日﹐而相火實隨觸而動﹐四時皆然﹐不定主於春夏之間矣。但熱暑濕三气交合﹐而相火尢爲

易動﹐則有之也。

黃連瀉心火﹐黃芩瀉肺火﹐芍藥瀉脾火﹐柴胡瀉肝火﹐知母瀉腎火﹐此皆苦寒之味﹐能瀉有餘之火耳。若飲食勞倦﹐

內傷元气﹐火不兩立﹐爲陽虛之病﹐以甘溫之劑除之。如黃﹑人參﹑甘艸之屬。若陰微陽彊﹐相火熾盛﹐以乘陰位﹐

日漸煎熬﹐爲血虛之病﹐以甘寒之劑降之。如當歸﹑地黃之屬。若心火亢極﹐郁熱內實﹐爲陽彊之病﹐以咸冷之劑折之。

如大黃﹑朴硝之屬。若腎水受傷﹐眞陰失守﹐無根之火﹐爲陰虛之病﹐以壯水之劑制之。如生地黃﹑元參之屬。若右腎

命門火衰﹐爲陽脫之病﹐以溫熱之劑濟之。如附子﹑漧薑之屬。若胃虛過食冷物﹐抑遏陽气於脾土﹐爲火郁之病﹐以升

散之劑發之。如升麻﹑葛根之屬。不明諳此﹐求爲大病施治﹐何所根據耶﹖

《內經》曰﹕諸濕腫滿﹐皆屬脾土。《原病式》曰﹕諸痙彊直﹐積飲痞膈﹐中滿霍亂吐下﹐體重腫肉如泥﹐按之不

起﹐皆屬於濕。《脈經》曰﹕脈來滑疾﹐身熱煩喘﹐胸滿口燥﹐發黃者﹐濕熱。脈洪而緩﹐陰陽兩虛﹐濕熱自甚。脈洪而

動﹐濕熱爲病也。

《內經》因於濕﹐首如裹。丹溪解之甚明﹕謂濕者﹐土之濁气。首爲諸陽之會﹐其位髙﹐其气淸﹐其體虛﹐故聰明

系焉。濁气燻蒸﹐淸道不通﹐沈重不利﹐似乎有物蒙之。失而不治﹐濕郁爲熱﹐熱畱不去。大筋短者﹐熱傷血不能養

筋﹐故爲拘攣。小筋弛長者﹐濕傷筋不能束骨﹐故爲痿弱。

因於气爲腫﹐王注亦明。謂素常气疾﹐濕熱加之﹐气濕熱爭﹐故爲腫也。邪气漸盛﹐正气漸微﹐陽气衰少﹐致邪伐

正﹐气不宣通﹐故四維發腫。諸陽受气於四肢也。然則今人見膝間關節腫疼﹐全以爲風治者﹐豈不誤耶﹖

濕病所主﹐內傷外感不同﹐況有寒濕風濕各異。而夏月三气雜合爲病﹐不過大同小異﹐多少先後之分耳。

人只知風寒之威嚴﹐不知暑濕之炎暄﹐感人於冥冥之中。《原病式》云﹕諸彊迫積飲等證﹐皆屬於濕﹐或腫滿體寒﹐

而有水气者﹐必小便赤少不通或濁﹐是蓄熱入裏極深﹐非病寒也。

大抵治法﹐宜理脾淸熱﹐利小便爲上。故治濕不利小便﹐非其治也﹐宜桂苓甘露木香葶藶木通治之。守眞曰﹕葶

藶木香散下神芎丸﹐此藥下水濕﹐消腫脹﹐利小便﹐理脾胃﹐無出乎此也。腹脹腳腫﹐甚者﹐舟車丸下之。濕熱內深發

黃﹐茵陳湯下之﹐或佐以防己黃﹐當以脈證辧之。如脈滑數﹐小便赤澀引飲者﹐皆不宜下之也。

濕溫之證﹐因傷濕而復傷暑也。治在太陰﹐不可發汗﹐汗出必不能言﹐耳聾不知痛所在﹐名曰重。如此死者﹐醫

殺之也。﹝詳見卷之一﹞

中濕有與中風相似者﹐其脈必沈澀沈細。由脾虛素多積痰﹐偶觸時令濕熱﹐內搏其痰﹐心胸涎壅﹐口眼斜﹐半身

不遂﹐昏不知人。其治亦在太陰﹐若作中風治﹐則脾气立虧﹐亦殺之也。﹝暑風見本門後﹞

卷四熱濕暑三气門

風濕論

諭昌曰﹕風也濕也﹐二气之無定體而隨時變易者也。濕在冬爲寒濕﹐在春爲風濕﹐在夏爲熱濕﹐在秋爲燥濕﹐以濕

土寄王於四季之末﹐其气每隨四時之气而變遷。昌言之矣﹐惟風亦然。風在冬爲發之寒風﹐在春爲調暢之溫風﹐在夏

爲南燻之熱風﹐在秋爲淒其之涼風。《內經》謂風者百病之長﹐其變無常者是也。其中人也﹐風則上先受之﹐濕則下先受

之﹐俱從太陽膀胱經而入。風傷其衛﹐濕流關節﹔風邪從陽而親上﹐濕邪從陰而親下﹔風邪無形而居外﹐濕邪有形而居

內﹔上下內外之間﹐邪相搏擊﹐故顯汗出惡風﹐短气發熱﹐頭痛﹐骨節煩疼﹐身重微腫等證。此固宜從汗解﹐第汗法不

與常法相同。用麻黃湯必加白術﹐或加薏苡仁以去其濕。用桂枝湯必去芍藥加白術﹐甚者加附子以溫其經。其取汗又貴

徐不貴驟﹐驟則風去濕存﹐徐則風濕俱去也。其有不可發汗者﹐緣風濕相搏﹐多夾陽虛﹐陽虛卽不可汗﹐但可用辛熱气

壯之藥﹐扶陽以逐濕而已。凡見短气﹐𨿽爲邪阻其正﹐當慮胸中陽虛。凡見汗出微喘﹐𨿽爲肺气感邪﹐當慮眞陽欲脫﹐

明眼辧之必早也。《傷寒論》中﹐風濕相搏﹐以冬寒而例三時。《金匱》痙濕篇中﹐風濕相搏﹐以夏熱而例三時。其日

病者一身盡痛﹐發熱﹐日晡所劇者﹐名風濕。此病傷於汗出當風﹐或久傷取冷所致。豈非夏月當風﹐取涼過久﹐而閉其

汗乎﹖日晡所劇﹐其病在陽明。然與痙病之齒﹐熱甚入深﹐陽明可下之證不同﹐此但可汗而不可下也。何以言之﹖《內

經》謂太陰﹑陽明爲表裏﹐外合肌肉﹐故陽受風气﹐陰受濕气﹐所以風濕客於太陰﹑陽明﹐卽爲半表半里。而一身之肌

肉盡痛﹐卽爲在表之邪未除﹐故可汗而不可下也。況人身之气﹐晝日行陽二十五度﹐平旦屬少陽﹐日中屬太陽﹐日西屬

陽明。日晡所劇﹐邪在陽明﹐而太陽﹑少陽之气﹐猶未盡退﹐故亦可汗不可下也。觀《金匱》一則曰﹕可與麻黃加術湯﹐

發其汗爲宜﹐愼不可以火攻之。再則曰﹕可與麻黃杏子薏苡甘艸湯﹐𨿽未言及不可下﹐而其可汗不可下之意﹐比例具見

矣。若下之﹐則虛其胃气﹐而風邪下陷﹐濕邪上湧﹐其變不可勝言矣。其濕流關節之痛﹐脈見沈細者﹐則非有外風與之

相搏﹐只名濕痺。濕痺者﹐濕邪痺其身中之陽气也。利其小便﹐則陽气通行無礙﹐而關節之痺並解矣。設小便利已﹐而

關節之痺不解﹐必其人陽气爲濕所持﹐而不得外泄﹐或但頭間有汗﹐而身中無汗﹐反欲得被蓋向火者﹐又當微汗以通其

陽也。因風濕相搏之文﹐錯見不一﹐難於會通﹐故並及之。

者中暑之稱﹐《左傳》蔭人於樾下﹐其名久矣。後世以動而得之爲中熱﹐靜而得之爲中暑。然則道途中之人﹐

可謂靜而得之耶﹖動靜二字﹐只可分外感內傷。動而得之﹐爲外感天日之暑熱。靜而得之﹐因避天日之暑熱﹐而反受陰

濕風露﹐瓜果生冷所傷﹐則有之矣。時令小寒﹑大寒﹐而人受之者爲傷寒。時令小暑﹑大暑﹐而人受之者卽爲傷暑。勞

苦之人﹐淩寒觸暑﹐故多病寒暑。安養之人﹐非有飲食房勞﹐爲之招寒引暑﹐則寒暑無由入也。所以膏梁藜藿﹐東南西

北﹐治不同也。

體中多濕之人﹐最易中暑﹐兩相感召故也。外暑蒸動內濕﹐二气交通﹐因而中暑。所以肥人濕多﹐夏月百計避暑﹐

反爲暑所中者﹐不能避身之濕﹐卽不能避天之暑也。益元散驅濕從小便出﹐夏月服之解暑﹐有自來矣。然體盛濕多則宜

之。淸無濕之人﹐津液爲時令所耗﹐當用生脈散﹐充其津液。若用益元﹐妄利小水﹐竭其下泉﹐枯槁立至。況暑熱蒸

動之濕﹐卽肥人多有內夾虛寒﹐因至霍亂吐瀉﹐冷汗四逆﹐動關性命者﹐徒恃益元解暑驅濕﹐反促其臟腑气絕者比比﹐

可不辧而輕用之歟﹖不特此也﹐凡見汗多之體﹐卽不可利其小便。蓋胃中只此津液﹐夫旣外泄﹐又復下行﹐所謂立匱之

術也。仲景名曰無陽﹐其脈見短促結代﹐則去生遠矣。

中暑卒倒無知﹐名曰暑風。大率有虛實兩途﹐實者痰之實也﹐平素積痰。充滿經絡﹐一旦感召盛暑﹐痰阻其气﹐卒

倒流涎﹐此濕合病之最劇者也。宜先吐其痰﹐後淸其暑﹐猶易爲也。虛者陽之虛也﹐平素陽气衰微不振﹐陰寒久

已用事﹐一旦感召盛暑﹐邪湊其虛﹐此濕病之得自虛寒者也。宜回陽藥中兼淸其暑﹐最難爲也。丹溪謂火令流金鑠石﹐

何陰冷之有﹖立言未免偏執﹐十中不無二三之誤也。夫峨眉積雪﹐終古未消﹐豈以他山不然﹐遂謂夏月曠剎皆熱火乎﹖

人身之有積陰﹐乃至湯火不能溫者﹐何以異此。《內經》謂無者求之﹐虛者責之﹐可見不但有者實者之當求責矣。管見

謂

大黃龍丸﹐有中昏死﹐灌之立蘇者﹐非一徵乎﹖間亦有中气者﹐爲七情所傷﹐气厥無痰﹐宜用蘇合香丸灌之。許學士

云﹕此气暴厥逆而然﹐气復卽已。𨿽不藥亦愈﹐然蘇後暑則宜淸也。

夏月人身之陽﹐以汗而外泄。人身之陰﹐以熱而內耗。陰陽兩俱不足﹐仲景於中病﹐禁用汗下溫鍼﹐汗則傷其陽﹐

下則傷其陰﹐溫鍼則引火熱內攻﹐故禁之也。而其用藥﹐但取甘寒﹐生津保肺﹐固陽益陰爲治。此等關系最巨﹐今特挈

出。《靈樞》有云﹕陰陽俱不足﹐補陽則陰竭﹐瀉陰則陽亡。蓋謂陽以陰爲宅﹐補陽須不傷其陰。陰以陽爲根﹐瀉陰須

不

動其陽。夫旣陰陽俱不足﹐則補瀉未可輕言﹐才有補瀉﹐必造其偏。如重陰重陽之屬﹐其初不過差之毫釐耳。所以過用

甘溫﹐恐犯補陽之戒。過用苦寒﹐恐犯瀉陰之戒。但用一甘一寒﹐陰陽兩無偏勝之藥﹐淸解暑熱而平治之﹐所以爲百

代之宗也。

合論《金匱》治用白虎加人參湯瓜蒂湯二方《金匱》治病﹐止出二方。一者白虎加人參湯﹐顓治其熱﹐

以夏月之熱淫﹐必僭而犯上﹐傷其肺金﹐耗其津液﹐用之以救肺金存津液也。孫思邈之生脈散﹐李東垣之淸暑益气湯﹐

亦旣祖之矣。一者瓜蒂湯﹐顓治其濕﹐以夏月之濕淫上甚爲熱﹐亦先傷其肺金﹐故外漬之水﹐得以聚於皮間。皮者肺之

合也﹐用以搐其胸中之水﹐或吐或瀉而出﹐則肺气得以不壅﹐而皮間之水﹐得以下趨也。何後人但宗仲景五苓散爲例﹐

如河間之通苓散﹐子和之桂苓甘露飲﹐非不得導濕消暑之意﹐求其引伸瓜蒂湯之制﹐以治上焦濕熱﹐而淸夫肺金﹐則絕

無一方矣。故特舉二方﹐合論其義。見無形之熱﹐傷其肺金﹐則用白虎加人參湯救之。有形之濕﹐傷其肺金﹐則用瓜蒂

湯救之﹐各有所主也。二方《傷寒﹟痙濕篇》中不載﹐《金匱﹟痙濕篇》中復出之﹐金鍼暗度﹐宜識之矣。

白虎加人參湯本文云﹕太陽中熱者﹐是也。其人汗出惡寒﹐身熱而渴﹐白虎加人參湯主之。本方之義﹐已見《尙

論》一百一十三方中﹐玆再詳之。夏月汗出惡寒者﹐衛气虛也。身熱而渴者﹐肺金受火克而燥渴也。《內經》曰﹕心移熱

於肺﹐傳爲膈消﹐消亦渴也。心火適王﹐肺金受制﹐證屬太陽﹐然與冬月感寒之治不同﹐用此湯以救肺金﹐是爲第一義

矣。

瓜蒂湯本文云﹕太陽中﹐身疼重而脈微弱﹐此以夏月傷冷水﹐水行皮中所致﹐一物瓜蒂湯主之。

變散爲湯﹐而去赤小豆﹑酸漿水﹐獨用瓜蒂一味煎服。搐去胸中之水﹐則皮中之水﹐得以俱出也。搐中有宣泄之義﹐

汗如其故﹐不復水漬皮間矣。此卽《內經》以水灌汗﹐乃至不復汗之證﹐仲景會其意﹐言中者兼乎中濕﹐有所祖也。

然水行皮中﹐何以脈見微弱耶﹖蓋中脈本虛弱﹐而濕居皮膚﹐內合於肺﹐阻礙營衛之營運﹐其脈更見微弱也。脈虛

弱﹐按之無力。濕脈微弱﹐舉之不利。濕與合之脈﹐則舉按皆不利也。搐去其水﹐而營衛通﹐肺气行﹐舉指流利﹐卽

濕去之徵。按之有力﹐卽解之徵。一物之微﹐其功效之神且捷者﹐有如此矣。

水行皮中﹐乃夏月偶傷之水﹐或過飲冷水﹐或以冷水灌汗﹐因致水漬皮中﹐遏郁其外出之陽﹐以故身熱疼重。用瓜

蒂一物驅逐其水﹐則陽气行而遏郁之病解矣。凡形寒飲冷則傷肺﹐乃積漸使然。此偶傷之水﹐不過傷肺所合之皮毛﹐故

一搐卽通。並無借赤小豆﹑酸漿水之羣力也。卽是推之﹐久傷取冷﹐如風寒雨露﹐從天气而得之者﹐皆足遏郁其上焦之

陽﹐又與地气之濕﹐從足先受﹐宜利其小便者異治矣。可無辧歟﹖

夏月卒倒﹐不省人事﹐名曰暑風。乃心火暴甚﹐暑熱乘之﹐令人噎悶﹐昏不知人。然亦有他藏素虛﹐暑得深中者﹐

但不似心藏之篤耳。入肝則眩暈頑痺﹔入脾則昏睡不覺﹔入肺則喘滿痿﹔入腎則消渴。𨿽當補益與淸解兼行﹐然必審

其屬於何藏﹐用藥乃得相當也。

傷暑之脈﹐《內經》曰﹕脈虛身熱﹐得之傷暑。《甲乙經》曰﹕熱傷气而不傷形﹐所以脈虛者是也。若《難經》曰﹕

其脈浮大而散﹐殊有未然。夫浮大而散﹐乃心之本脈﹐非病脈也。仲景不言﹐但補其偏曰﹕弦細芤遲﹐芤卽虛豁也﹔弦

細遲﹐卽熱傷气之應也。其水行皮中之脈﹐則曰微弱﹐見脈爲水濕所持﹐陽气不行也。統而言之曰虛﹐分而言之曰弦細

芤遲微弱。其不以浮大之脈﹐混入虛脈之中﹐稱爲病暑之脈﹐慮何周耶。

日中勞役﹐而觸冒其暑者﹐此宜淸涼解其暑毒﹐如白虎湯﹑益元散﹑黃連香薷飲﹑三黃石膏湯之類﹐皆可取用也。

深居廣廈﹐襲風涼﹐餐生冷﹐遏抑其陽而病暑者﹐一切治暑淸涼之方﹐卽不得徑情直施。如無汗仍須透表以宣其陽﹔

如吐利急須和解以安其中﹔甚者少用溫藥以從治之。故冒暑之霍亂吐瀉﹐以治暑爲主。避暑之霍亂吐瀉﹐以和中溫中爲

主﹐不可不辧也。

元丰朝立和劑局﹐萃集醫家經驗之方﹐於中暑一門獨詳﹐以夏月暑證﹐五方歷試﹐見聞廣耳。其取用小半夏茯苓湯﹐

不治其暑﹐顓治其濕。又以半夏﹑茯苓少加甘艸﹐名消暑丸﹐見消暑在消其濕﹐名正言順矣。其香薷飲﹐用香薷﹑扁豆﹑

濃朴爲主方﹐熱盛則去扁豆﹐加黃連爲君﹐治其心火﹔濕盛則去黃連﹐加茯苓﹑甘艸﹐治其脾濕﹔其縮脾飲﹐則以脾爲

濕所浸淫而重滯﹐於扁豆﹑葛根﹑甘艸中﹐佐以烏梅﹑砂仁﹑艸果以快脾﹐而去脾所惡之濕﹔甚則用大順散﹑來復丹﹐

以治暑証之多瀉利者﹐又卽縮脾之意而推之也。其枇杷葉散﹐則以胃爲濕所竊據而濁穢﹐故用香薷﹑枇杷葉﹑丁香﹑白

茅香之辛香以安胃﹐而去胃所惡之臭﹔甚則用冷香飲子﹐以治暑証之多嘔吐者﹐又卽枇杷葉散而推之也。醫者於熱濕虛

寒﹐淺深緩急間﹐酌而用之﹐其利溥矣。而後來諸賢﹐以益虛繼之。河間之桂苓甘露飲﹐五苓三石﹐意在生津液以益胃

之虛。子和之桂苓甘露飲﹐用人參﹑葛根﹑甘艸﹑藿香﹑木香﹐益虛之中﹐又兼去濁。或用十味香薷飲﹐於《局方》五

味中﹐增人參﹑黃﹑白術﹑陳皮﹑木瓜﹐益虛以去濕熱﹐乃至東垣之淸暑益气湯﹑人參黃湯﹐又補中實衛以去其濕

熱。肥白內虛之人﹐勿論中暑與否﹐所宜頻服者也。中暑必顯躁煩熱悶﹐東垣仿仲景竹葉石膏湯之制﹐方名淸燥湯﹐仍

以去濕爲首務。夫燥與濕相反者也﹐而淸燥亦務除濕﹐非東垣具過人之識﹐不及此矣。又如益元散之去濕﹐而加辰砂則

並去其熱。五苓散之去濕﹐而加人參則益虛﹐加辰砂減桂則去熱。白虎湯加人參則益虛﹐加蒼術則勝濕。合之局方﹐則

大備矣。然尙有未備焉﹐昌觀暑風一證﹐其卒倒類乎中風﹐而不可從風門索治。百一選方𨿽有大黃龍丸﹐初不爲暑風立

法﹐管見從而贊之曰﹕有中昏死﹐灌之立蘇﹐則其方亦可得治暑風之一斑矣。倘或其人陰血素虧﹐暑毒深入血分﹐進

以此丸﹐寧不立至危殆乎﹖良方復有地楡散﹐治中暑昏迷﹐不省人事而欲死者﹐但用平常涼血之藥﹐淸解深入血分之暑

風﹐良莫良於此矣﹗後有用之屢效﹐而美其名爲潑火散者﹐知言哉﹗夫中天火運﹐流金爍石﹐而此能潑之。益見暑風爲

心火暴甚﹐煎熬陰血﹐捨淸心涼血之外﹐無可撲滅耳。綜羣方而論列之﹐以其詳故益加詳焉。﹝諸方俱匯本門後﹞

卷四熱濕暑三气門

三气門方

痙病二十方熱病十五方濕病十五方暑病三十一方

栝蔞根桂枝湯方﹝《金匱》方論具本門前﹞栝蔞根﹝二兩﹞桂枝﹝三兩﹞芍藥﹝三兩﹞甘艸﹝二兩﹞

生薑﹝三兩﹞大棗﹝十二枚﹞上六味﹐以水九升﹐煮取三升﹐分溫三服﹐取微汗。汗不出﹐食頃﹐食熱粥發之。按﹕

此方原是不欲發汗之意﹐以夏月縱不得汗。服藥亦易透出也。若服此食頃不得汗﹐當食熱粥發之。所以桂枝有汗能止﹐

無汗能發也。然旣以栝蔞根爲君﹐當增之﹔桂枝爲臣﹐當減之。大約栝蔞根三錢﹐桂枝一錢五分﹐芍藥二錢﹐甘艸一錢

五分﹐生薑三片﹐大棗二枚。無汗發以熱粥﹐連服三劑可也。蓋濕持其汗﹐或兼微受風寒﹐榮衛不和。設不用此通其榮

衛﹐則未痙者成痙﹐已痙者難愈矣。凡用古方﹐分兩當仿此裁酌。

葛根湯方﹝《金匱》方論具本門中﹞葛根﹝四兩﹞桂枝﹝三兩﹞麻黃﹝三兩﹞芍藥﹝二兩﹞甘艸

﹝二兩﹞生薑﹝三兩﹞大棗﹝十二枚﹞上七味咀﹐以水一斗﹐先煮麻黃﹑葛根減三升﹐去沫﹐內諸藥煮取三升。

溫服一升﹐復取微似汗﹐不須啜粥。餘如桂枝湯方法及禁忌。按﹕此方爲夏月傷寒﹐脈緊發熱無汗者而設。仲景云﹕

夏月脈洪大者﹐是其本位。若其人病苦頭疼﹐發熱無汗者﹐須發其汗﹐亦此意也。然身才有潤﹐便撤其復﹐勿令汗出爲

節可矣。

大承气湯方﹝《金匱》方論具本門﹞大黃﹝四兩酒洗﹞濃朴﹝半斤炙去皮﹞枳實﹝三枚炙﹞芒硝﹝一

合﹞上四味﹐以水一斗﹐先煮二味﹐取五升。去滓﹐內大黃﹐煮取二升。去滓﹐內芒硝﹐更上火微一二沸。分溫再

服﹐得下止服。按﹕此治痙病之極重難返﹐死裏求生之法。在邪甚而正未大傷者﹐服此十有九活﹐所以仲景著之爲法

也。

麻黃加獨活防風湯﹝治剛痙﹞麻黃﹝去節﹞桂枝﹝各一兩﹞芍藥﹝三兩﹞甘艸﹝半兩﹞獨活防風

﹝各一兩﹞上銼細﹐每服一兩﹐以水二鐘﹐煎至一鐘半﹐溫服。按﹕此方乃後人假托仲景之名而立﹐以治風濕相搏﹐

骨節煩疼﹐無汗而成剛痙者。然無引及服法﹐殊不精詳。當知前葛根湯方內﹐去葛根加獨活﹑防風﹐與此無二﹐但引及

服法詳明耳。

海藏神術湯﹝治內傷冷凍飲料﹐外感寒邪而無汗者。﹞蒼術﹝制﹞防風﹝各二兩﹞甘艸﹝一兩炒﹞上咀。

加蔥白﹑生薑同煎服﹐如太陽證﹐發熱惡寒﹐脈浮而緊者﹐加羌活二錢。太陽脈浮緊中帶弦數者﹐是兼少陽﹐加柴胡二

錢。太陽脈浮緊帶洪者﹐是兼陽明﹐加黃芩二錢。婦人加當歸﹐或加木香湯﹐或加本湯。如乳吹﹐煎成調六一散三五

錢。按﹕此海藏得意之方也。以治春夏外感寒邪﹐內傷生冷﹐發熱而無汗者。卽痙病亦可用之。蓋不欲無識者﹐輕以麻

黃﹑桂枝之熱傷人也。夫麻黃﹑桂枝﹐遇濕熱時令﹐原不敢輕用。卽有宜用之證﹐十中不過一二而已。昌明仲景﹐不得

不表揚海藏之功。

海藏白術湯﹝治內傷冷物﹐外感風寒有汗者。﹞白術﹝三兩﹞防風﹝二兩﹞甘艸﹝一兩炙﹞上咀﹐

每服三錢﹐水一盞﹐姜三片﹐煎至七分﹐溫服﹐一日止用一二服。待二三日﹐漸漸汗少爲解。按﹕二術最能行濕﹐夏

月分有汗無汗用之﹐所以爲神。

海藏白術湯加藥法﹝上解三陽﹐下安太陰。﹞白術﹝如欲汗之換用蒼術﹞防風﹝各一兩﹞上咀﹐水煎

至七分﹐溫服。若發熱引飲者﹐加黃芩﹑甘艸。若頭疼惡風者﹐加羌活散﹐羌活一錢五分﹑川芎七分五釐﹑細辛五分是

也。若身熱目痛者﹐加石膏湯﹐石膏二錢半﹑知母八分﹑白芷一錢是也。腹中痛者﹐加芍藥湯﹐芍藥二錢﹑桂枝一錢是

也。往來寒熱而嘔者﹐加柴胡散﹐柴胡二錢﹑半夏一錢是也。心下痞者﹐加枳實一錢。若有裏證﹐加大黃一錢。量虛實

加減之﹐邪去止服。三方總稱神術﹐所稱上解三陽﹐下安太陰﹐縱未必然。而太陰脾惡濕者也﹐夏月預淸其濕﹐俾不與

熱邪相合﹐其得力不亦多乎。

海藏桂枝葛根湯治傷寒項背彊﹐及有汗不惡風柔痙﹐卽仲景葛根湯去麻黃也。若無汗之剛痙﹐又必用麻黃矣。

可見麻黃﹑桂枝﹐夏月原有不得不用之病。蓋邪在太陽﹐通其榮衛﹐則外受之邪﹐有出無入﹐其所全不更大乎。但未可

執爲常法耳﹐學人參之。

海藏桂枝加川芎防風湯治發熱﹐自汗而不惡寒者﹐名曰柔痙。卽仲景葛根湯去麻黃﹑葛根﹐加川芎﹑防風也。

海藏柴胡加防風湯治汗後不解﹐乍靜乍躁﹐目直視﹐口噤﹐往來寒熱﹐脈弦﹐此少陽風痙。柴胡防風﹝各

一兩﹞半夏﹝制六錢﹞人參黃芩﹝各五錢﹞生薑甘艸﹝各六錢五分﹞大棗﹝三枚﹞每服一兩﹐水三盞﹐

煎一盞半﹐去渣溫服。

海藏防風當歸湯治發汗過多﹐發熱﹐頭面搖動﹐口噤﹐背反張者﹐太陽兼陽明也﹐宜去風養血。防風當

歸川芎地黃﹝各一兩﹞每服一兩﹐水三盞﹐煎至二盞溫服。按﹕痙病﹐本太陽經病。太陽日久﹐勢必傳徧六經﹐

然必兼乎太陽。二方治太陽兼少陽﹐太陽兼陽明﹐論證頗詳﹐超越尋常萬萬。惜其於三陰之痙﹐獨詳太陰﹐連出五方﹐

似欲推及少陰﹑厥陰而未明言。觀其後三方項下云﹕手足厥冷﹐筋脈拘急﹐意可識矣。然終是三陰混同立治﹐未有精詳﹐

且三陰經旣有陰痙矣﹐又豈無陽痙耶。此等處﹐合《尙論篇》三陰經細參。自爲得師可矣。

海藏八物白術散治傷寒陰痙三日﹐面腫﹐手足厥冷﹐筋脈拘急﹐汗不出﹐恐陰气內傷。白術茯苓五味

子﹝各半兩﹞桂心﹝三分﹞麻黃﹝半兩﹞良姜﹝三分﹞羌活﹝半兩﹞附子﹝三分﹞每服四錢﹐水一大盞﹐

姜五片﹐同煎至五分﹐去渣﹐溫服無時。按﹕此方乃太陽兼三陰之證治也。

海藏桂枝加芍藥防風防己湯治發熱脈沈而細者﹐附太陰也﹐必腹痛。桂枝﹝一兩半﹞防風防己﹝各一

兩﹞芍藥﹝二兩﹞生薑﹝一兩半﹞大棗﹝六枚﹞每服一兩﹐水三盞﹐煎至一盞半﹐去渣溫服。亦宜服小續命湯。

按﹕脈沈而細﹐未是太陽確證﹐少陰亦有發熱者﹐服此方。及小續命湯﹐恐有不對。

海藏附子散治傷寒陰痙﹐手足厥冷﹐筋脈拘急﹐汗出不止﹐頭項彊直﹐頭搖口噤。桂心﹝三錢﹞附子﹝一

兩炮﹞白術﹝一兩﹞川芎﹝三錢﹞獨活﹝半兩﹞每服三錢﹐水一盞﹐棗一枚﹐煎至五分﹐去渣溫服。

海藏桂心白術湯治傷寒陰痙﹐手足厥冷﹐筋脈拘急﹐汗出不止。白術防風甘艸桂心川芎附子﹝各

等分﹞每服五錢﹐水二鐘﹐生薑五片﹐棗二枚﹐同煎至七分﹐去渣溫服。

海藏附子防風散治傷寒陰痙﹐閉目合面﹐手足厥逆﹐筋脈拘急﹐汗出不止。白術﹝一兩﹞防風甘艸茯

苓附子漧薑﹝各七錢五分﹞柴胡五味﹝各一兩﹞桂心﹝半兩﹞每服三錢﹐生薑四片﹐同煎﹐去渣溫服。按﹕

三方俱用白術在內﹐原爲太陰而設。然俱云汗出不止﹐則陽亡於外﹐津亡於內﹐方中每兼表散﹐何耶﹖況筋脈拘急﹐全

賴陽气以柔和之﹐陰津以灌潤之﹐方中兩不相照﹐殊有未到也。

羚羊角散﹝此四方﹐別選精益。﹞治傷寒陽痙﹐身熱無汗惡寒﹐頭項彊直﹐四肢疼痛﹐煩躁心悸﹐睡臥不得。

羚羊角﹝屑﹞犀角﹝屑﹞防風茯神柴胡麥門冬人參葛根枳殼甘艸﹝炙各二錢五分﹞石膏龍齒﹝各

五錢﹞上咀﹐每服五錢﹐水一鐘﹐煎至五分﹐去渣溫服﹐不拘時。按﹕此方治陽痙﹐深得淸解之法。

麥門冬散治傷寒陽痙﹐身體壯熱﹐項背彊直﹐心膈煩躁﹐發熱惡寒﹐頭面赤色﹐四肢疼痛。麥門冬地骨

皮麻黃﹝去節﹞赤茯苓﹝去皮﹞知母黃芩赤芍藥白蘚皮杏仁﹝麩炒去皮尖﹞甘艸﹝炙﹞犀角屑﹝各

七分半﹞上咀﹐每服五錢﹐水一大盞﹐煎至五分﹐去渣溫服﹐不拘時。按﹕此方徑用麻黃﹐不用防﹑柴﹑葛﹑枳﹐

其意更深。但羚角﹑石膏﹐似不可少。

石膏散治傷寒陽痙﹐通身壯熱﹐目眩頭痛。石膏﹝二兩﹞秦艽﹝去土﹞龍齒﹝各一兩另研﹞犀角屑

前胡﹝各半兩﹞上咀﹐每服五錢﹐水一大盞﹐入豆豉五十粒﹐蔥白七莖﹐同煎至五分。去渣﹐入牛黃末一字﹐攪令

勻﹐溫服不拘時。按﹕三方俱用龍齒之澀﹐似有未當。余藥則各極其妙﹐此方用豆豉﹑蔥白作引﹐調入牛黃末﹐更妙。

牛黃散治傷寒陽痙﹐發熱惡寒﹐頭項彊直﹐四肢拘急﹐心神煩躁。牛黃﹝另研﹞麝香﹝另研﹞犀角屑

朱砂﹝水飛﹞人參赤茯苓防風芎甘艸麥門冬桂心地骨皮天麻﹝各二錢半﹞上爲細末研勻﹐每服

二錢﹐竹瀝調下﹐不拘時。按﹕發熱惡寒之證﹐邪在經絡。此一方﹐直攻神明﹐何耶﹖卽謂邪入心胞﹐用犀﹑羚﹑牛

黃足矣。何並朱砂﹑麝香而用之﹐毋乃開門延寇乎﹖

海藏愈風湯﹝一名舉卿古拜飲﹞治一切失血﹐筋脈緊急﹐產後與汗後搐搦。荊芥﹝爲細末﹞先以炒大豆

黃卷﹐以酒沃之﹐去黃卷﹐取淸汁調前末三五錢﹐和渣服之。輕者一服﹐重者二三服卽止。气虛者﹐忌服。童便調亦可。

按﹕此海藏治風入血分之方﹐與痙病無涉。然而《金匱》有垂戒二條云﹐夫風病下之則痙﹐復發汗必拘急﹔又云瘡家𨿽

身疼痛﹐不可發汗﹐汗出則痙。設使不發汗﹐但用此方治之﹐亦何遽成痙病耶﹖蓋邪風從虛而入﹐補則補其邪﹐汗則傷

其正。惟先服此出其風﹐隨卽補之﹐乃爲要訣耳。以上治痙。

人參瀉肺湯﹝治熱十五方﹞治肺經積熱﹐上喘咳嗽﹐胸膈脹滿﹐痰多大便澀。人參黃芩梔子仁枳殼

﹝炒﹞薄荷甘艸連翹杏仁﹝去皮尖﹞桑白皮大黃桔梗﹝各等分﹞每服七錢﹐水二盞﹐煎八分﹐食後通

口服。按﹕人參肺熱反能傷肺。此淸肺經積熱﹐以人參瀉肺立名﹐可見瀉其肺熱﹐必不可傷其肺气也。況人參之溫﹐

以一味淸涼﹐監之有餘。如此大隊寒下之藥﹐不推之爲君﹐其敢用乎﹖

天門冬散治肺壅腦熱﹐鼻幹﹐大便祕澀。天門冬﹝去心﹞桑白皮升麻大黃枳殼﹝麩炒﹞甘艸﹝各

八分﹞荊芥﹝一錢﹞水二盞﹐煎八分﹐食後溫服。按﹕此方藥味﹐較前少減。然用升麻﹐且升且降﹐以散上焦壅

熱﹐可取。

半夏湯治膽熱﹐精神不守。半夏曲黃芩漧薑﹝炮﹞遠志﹝去心﹞茯苓生地黃﹝各八分﹞黍米

﹝一合﹞酸棗仁﹝微炒研八分﹞長流水二盞﹐煎八分﹐食後溫服。按﹕此方𨿽曰治膽熱﹐尙有未備。如柴胡﹑人

參﹑靑黛﹑羚羊角﹑豬膽汁之屬﹐加入一二味爲切。

赤茯苓湯治膀胱實熱﹐小便不通﹐口苦舌漧﹐咽腫不利。赤茯苓豬苓葵子枳實瞿麥木通黃芩

車前滑石甘艸﹝各等分﹞水二盞﹐姜三片﹐煎八分﹐食前服。按﹕此方不淸肺熱﹐顓利小便。且有降無升﹐上

竅不開﹐徒開其下﹐是名霸道﹐是爲劫法﹐庸醫多蹈此。

龍腦雞蘇丸除煩熱﹐郁熱﹐肺熱。咳嗽吐血﹐鼻衄血崩﹐消渴驚悸。解酒毒膈熱﹐口臭口瘡﹐淸心明目。薄

荷葉﹝一兩六錢﹞生地黃﹝六錢浸汁﹞麥門冬﹝四錢﹞蒲黃﹝炒﹞阿膠﹝炒各二錢﹞黃﹝一錢﹞人參木

通﹝各二錢﹞甘艸﹝錢半﹞銀柴胡﹝用木通浸二日取汁入膏﹞上爲末﹐用蜜三兩煉過﹐後下地黃汁等藥﹐熬成膏﹐

丸如梧桐子大。每服二十丸﹐嚼碎湯送下。按﹕此丸兩解气分血分之熱﹐有益無損﹐宜常制用之。

利膈散治脾肺大熱﹐虛煩上壅﹐咽喉生瘡。雞蘇葉荊芥穗防風桔梗牛蒡子﹝炒﹞人參甘艸﹝各

一兩﹞上爲末﹐每服二錢﹐不拘時﹐沸湯點服。咽痛口瘡甚﹐加僵蠶一兩。按﹕此方淸上焦熱﹐全用辛涼輕淸之气﹐

不雜苦寒降下之味﹐其見甚超﹐較涼膈散更勝。

地黃煎治積熱地黃汁﹝四升三合﹞茯神知母﹝各四兩﹞葳蕤﹝四兩﹞栝蔞根生薑汁鮮地骨皮

生麥冬汁白蜜﹝各二升﹞石膏﹝八兩﹞竹瀝﹝三合﹞上咀﹐以水一斗零二升﹐先煮諸藥取汁三升。去渣﹐下

竹瀝﹑地黃﹑麥冬汁﹐緩火煎四五沸﹐下蜜薑汁﹐微火煎至六升。初服四合﹐日三服﹐夜一服。加至五七合﹐四五月作

散服之。按﹕此方生津涼血﹐制火徹熱﹐兼擅其長﹐再加人參﹐乃治虛熱之聖方也。

碧雪治一切積熱﹐咽喉口舌生瘡﹐心中煩躁﹐咽物妨悶﹐致咽閉壅塞。及天行時熱﹐發彊昏憒。芒硝朴

硝硝石馬牙硝靑黛石膏寒水石﹝水研飛﹞甘艸﹝各等分﹞上將甘艸煎湯二升。去渣﹐卻入諸藥再煎﹐用

柳木棍不住手攪﹐令消溶得所﹐卻入靑黛和勻﹐傾入砂盆內候冷﹐結凝成霜﹐研爲細末。每用少許﹐含化津咽﹐不拘時

候。如覺喉壅閉塞﹐不能吞物者﹐卽以小竹筒﹐吹藥入喉中﹐卽愈。按﹕此方仿紫雪之制﹐而不用黃芩﹑犀﹑羚等貴

重之藥﹐亦爲簡便。

消毒犀角飲治大人小兒﹐內蘊邪熱﹐痰涎壅盛﹐腮項結核﹐口舌生瘡。及徧生瘡癤﹐已潰未潰﹐並宜服之。

犀角﹝磨汁﹞防風﹝各一錢﹞鼠粘子﹝炒二錢﹞荊芥穗﹝一錢﹞甘艸﹝炙錢半﹞水二盞﹐煎一盞﹐食後

溫服。按﹕此方顓淸上焦蘊熱﹐與利膈散略同。彼可多服﹐此可暫服耳。

四物二連湯治血虛﹑虛勞發熱﹐五心煩熱﹐晝則了明﹐夜則發熱。當歸生地黃白芍藥﹝各一錢﹞川

芎黃連胡黃連﹝各八分﹞水盞半﹐加姜煎。

四順淸涼飲子治血熱壅塞﹐面赤﹐蘊結煩悶。大黃赤芍藥當歸甘艸﹝各一錢﹞水盞半﹐煎八分﹐

食遠通口服。按﹕二方淸血分之熱﹐然惟實熱可用﹐虛熱則不宜用﹐恐傷其胃也。

牛黃膏治熱入血室﹐發狂心熱﹐不認人者。牛黃﹝一錢﹞朱砂郁金﹝各二錢﹞腦子﹝五分﹞甘艸

牡丹皮﹝各二錢﹞上爲末﹐煉蜜丸皂角子大。新汲水化下。按﹕此方乃淸鎭安神之劑﹐熱由心胞﹐襲入神明﹐不得

已而用之也。

楊氏秦艽扶羸湯治肺痿骨蒸成勞﹐或嗽或寒或熱﹐聲啞不出﹐體虛自汗﹐四肢倦怠。柴胡﹝二錢﹞人參

鱉甲﹝炙﹞秦艽當歸地骨皮﹝各一錢半﹞半夏紫菀甘艸﹝一錢﹞上咀﹐水煎服。按﹕此治少陽經久

熱成勞﹐气血兩治之法。

《局方》當歸補血湯治肌熱躁熱﹐目赤面紅﹐煩渴引飲﹐晝夜不息﹐其脈洪大而虛﹐重按全無﹐此脈虛血虛

也。若誤服白虎湯必死﹐宜此主之。黃當歸上咀﹐水服。按﹕此足三陰血分之病。若以肺气虛熱﹐白虎湯

法施之﹐則脾气從之下澑﹐轉促其陰之亡耳。蓋病深之人﹐服藥中竅﹐未必效。一不當而追之不及矣﹐可不辧哉。再按﹕

人身熱病最多﹐蓋素蘊之熱﹐挾天時之熱而橫發耳。是則胃气淸和﹐遇暄熱而不覺其熱者﹐乃爲平人。迨至積熱旣久﹐

然後治之﹐已爲失算﹐況於藥不對病乎﹗所以肥人之病﹐多因血肉過盛﹐而積飲食之熱。瘦人之病﹐因津液素衰﹐而生

火炎之熱。治肥人之熱﹐慮虛其陽。治瘦人之熱﹐慮虛其陰﹐未可執方妄施矣。玆所錄方﹐各宜自爲推展。至表裏之熱﹐

及升陽滋陰等法﹐各有顓方﹐此不及。再按﹕六腑實熱﹐腹脹不通﹐口舌生瘡﹐有生薑瀉心湯一法。大奇用生薑﹑橘皮﹑

竹茹﹑黃芩﹑梔子仁﹑白術各三兩﹐桂心一兩﹐茯苓﹑芒硝各二兩﹐生地黃十兩﹐咀入大棗煎﹐每服一兩。蓋必陰虛

血燥﹐火熱難伏﹐爲從治耳。因推《金匱》腎气丸﹐童子亦可服附桂者﹐不過從治法。虛熱得除﹐可多服哉。以上治痙

熱。

《金匱》麻黃白術湯﹝論見前治濕十五方﹞麻黃﹝三兩去節﹞桂枝﹝二兩﹞

甘艸﹝一兩炙﹞杏仁﹝七十个去皮尖﹞白術﹝四兩﹞上五味﹐以水九升﹐先煮麻

黃減二升﹐去上沫﹐內諸藥﹐煮取二升半。去渣﹐溫服八合﹐復取微似汗。

桂枝附子湯方﹝論見前﹞桂枝﹝四兩﹞生薑﹝三兩﹞附子﹝三枚炮去皮切八片﹞

甘艸﹝二兩﹞大棗﹝十二枚﹞上五味﹐以水六升﹐煮取二升。去渣﹐分溫三服完。

白術附子湯方白術﹝二兩﹞附子﹝一枚半﹞甘艸﹝一兩炙﹞生薑﹝一兩半﹞

大棗﹝六枚﹞上五味﹐以水三升﹐煮取一升。去渣﹐分溫三服。一服覺

身癢﹐半日再服﹐三服都盡。其人如狀勿怪﹐卽是術附並走皮中﹐

逐水气未得除故耳。

《金匱》甘艸附子湯方甘艸﹝二兩炙﹞附子﹝二个﹞白術﹝二兩﹞桂枝

﹝四兩﹞上四味﹐以水六升﹐煮取三升。去渣﹐溫服一升﹐日三服。初

服得微汗則解﹐能食﹐汗出復煩者﹐服五合。恐一升多者﹐服六七合爲妙。

《金匱》麻黃杏子薏苡甘艸湯方病者一身盡痛﹐發熱﹐日晡所劇者﹐名風濕。此病傷於汗出當風﹐或久傷取

冷所致也。可與麻黃杏子薏苡甘艸湯。麻黃﹝去節泡四兩﹞甘艸﹝一兩炙﹞薏苡仁﹝半斤﹞杏仁﹝七十个去皮

尖炒﹞上銼麻豆大﹐每服四錢匕﹐水盞半﹐煮八分﹐去渣﹐溫服﹐有微汗避風。

《金匱》防己黃湯防己﹝一兩﹞甘艸﹝半兩炒﹞白術﹝七錢半﹞黃﹝一兩二錢﹞上銼麻豆大﹐

每服五錢匕﹐生薑四片﹐大棗一枚﹐水盞半﹐煎八分。去渣﹐溫服﹐良久再服。喘者加麻黃半兩。胃中不和者加芍藥三

分。气上衝加桂枝三分。下有沈寒者加細辛三分。服後當如虫行皮中﹐從腰下如水暖﹐坐被上﹐又以一被繞腰以下﹐溫

令微汗瘥。

《和劑》五積散治感冒寒邪﹐頭疼身痛﹐項背拘急﹐惡寒嘔吐﹐或有腹痛。又治傷寒發熱﹐頭疼惡風﹐無問

內傷生冷﹐外感風寒。及寒濕客於經絡﹐腰腳酸疼。及婦人經血不調﹐或難產並治。白芷茯苓半夏﹝湯洗七次﹞當

歸川芎甘艸﹝炒﹞肉桂芍藥﹝各三兩﹞枳殼﹝麩炒﹞麻黃﹝去節﹞陳皮﹝去白各六兩﹞桔梗﹝十二兩﹞

濃朴﹝姜炒﹞漧薑﹝炮各四兩﹞蒼術﹝米泔浸去皮四兩﹞上咀﹐每服四錢﹐水一盞﹐姜三片﹐蔥白三根﹐煎七

分﹐熱服。胃寒用煨姜。挾气加茱萸。婦人調經催生加艾醋。按﹕此一方﹐能治多病﹐粗工咸樂用之。而海藏雲﹕麻

黃﹑桂﹑芍﹑甘艸﹐卽各半湯也。蒼術﹑甘艸﹑陳皮﹑濃朴﹐卽平胃散也。枳殼﹑桔梗﹑陳皮﹑茯苓﹑半夏﹐卽枳桔二

陳湯也。又川芎﹑當歸治血﹐兼漧薑﹑濃朴散气﹐此數藥相合﹐爲解表溫中泄濕之劑﹐去痰消痞﹐調經之方。𨿽爲內寒

外感表裏之分所制﹐實非仲景表裏麻黃桂枝姜附之的方也。主積冷嘔泄時疫﹐項背拘急加蔥白﹑豆豉。厥逆加吳茱萸。

寒熱逆加棗。婦人難產加醋。始知用之非一途也﹐惟知活法者其擇之。由海藏所云觀之﹐可見裏急者治先其裏﹐表急

者治先其表﹐毋取於兩頭忙矣。

活人敗毒散羌活獨活前胡柴胡芎枳殼白茯苓桔梗人參﹝以上各一兩﹞甘艸﹝半兩﹞上

爲細末﹐每服二錢﹐水一盞﹐入生薑三片﹐煎至七分﹐溫服。或沸湯點亦得。治傷寒瘟疫﹐風濕風眩﹐拘蜷風痰﹐頭疼

目眩﹐四肢痛﹐憎寒壯熱﹐項彊睛疼﹐及老人小兒皆可服。或瘴煙之地﹐或瘟疫時行﹐或人多風痰﹐或處卑濕腳

弱﹐此藥不可缺也。日二三服﹐以知爲度﹐煩熱口漧﹐加黃芩。

昌鄙見三气門中﹐推此方爲第一﹐以其功之著也。雷公問黃帝曰﹕三陽莫當﹐何謂也﹖帝曰﹕三陽並至﹐如風雨﹐

如霹靂﹐故人莫能當也。然則夏月三气聚合﹐其爲病也。豈同一气之易當乎﹖人感三气而病﹐病而死﹐其气互傳﹐乃至

十百千萬﹐傳爲疫矣。倘病者日服此藥二三劑﹐所受疫邪﹐不復畱於胸中﹐詎不快哉﹗方中所用皆辛平﹐更以人參大力

者﹐負荷其正﹐驅逐其邪﹐所以活人百千萬億。柰何庸醫俗子﹐往往減去人參不用﹐曾與眾方有別而能活人耶﹖

淸熱滲濕湯黃柏﹝鹽水炒二錢﹞黃連茯苓澤瀉﹝各一錢﹞蒼術白術﹝各一錢半﹞甘艸﹝五分﹞

水二鐘﹐煎八分服。如單用滲濕﹐去黃連﹑黃柏﹐加橘皮﹑漧薑。

昌閱此一方﹐差合鄙意﹐以夏月所受之濕﹐爲濕熱暑濕﹐而羣方所主之藥﹐多在寒濕風濕﹐殊不慊耳。方後云云﹐

乃是去寒增熱﹐依樣葫蘆矣。

二術四苓湯治諸濕腫滿﹐一身盡痛﹐發熱頓悶﹐二便不利。白術蒼術茯苓豬苓澤瀉黃芩羌活

芍藥梔子仁甘艸﹝各等分﹞水二盞﹐姜三片﹐燈心一撮﹐煎服。此方通治表裏濕邪﹐從水道出﹐兼淸暑熱之气﹐

所宜遵也。

桂苓甘露飲治濕熱內甚﹐煩渴瀉利﹐小便澀﹐大便急﹐霍亂吐下﹐頭痛口漧。﹝方見本門﹞

羌活勝濕湯治脊痛項彊﹐腰如折﹐項如板﹐上衝頭痛﹐乃足太陽經气不行﹐此方主之。羌活獨活﹝各一

錢﹞本防風﹝各一錢半﹞荊子川芎甘艸﹝炙各四分﹞水二盞﹐煎八分﹐食後溫服。按﹕濕土甚而熱﹐

汗之則易﹐下之則難。故當變其常法而爲表散﹐此方得之。

續隨子丸治肺經有濕﹐通身虛腫﹐滿悶不快﹐或咳或喘。人參漢防己赤茯苓寒食麵﹝包煨﹞檳榔

木香﹝各半兩﹞葶藶﹝四兩炒﹞續隨子﹝一兩﹞海金砂﹝半兩﹞上爲末﹐棗肉丸梧子大。每三十丸﹐桑白

皮湯下。按﹕攻下之方﹐多過於峻。此治肺經病﹐以人參爲君﹐海金砂散以白術爲君﹐瘥可耳。

除濕湯治寒濕所傷﹐身體重著﹐腰腳酸疼﹐大便溏泄﹐小便或澀或利。半夏曲﹝炒﹞濃朴﹝姜制﹞蒼

術﹝米泔制各二錢﹞藿香葉陳皮﹝去白﹞白茯苓﹝各一兩﹞甘艸﹝炙七錢﹞白術﹝生用一兩﹞上咀﹐每

服四錢﹐水一盞﹐姜七片﹐棗一枚﹐煎七分﹐食前溫服。按﹕脾惡濕﹐濕從下入而傷其脾﹐是以身重足軟﹐小便澀﹐

大便反利。不溫其脾﹐濕無由去﹐當以此方加淸熱利水藥。

白術酒治中濕骨節疼痛。白術一兩﹐酒三盞﹐煎一盞﹐不拘時頻服。不能飲酒﹐以水代之。按﹕此方顓

一理脾﹐不分功於利小便。蓋以脾能健運﹐濕自不畱而從水道出耳。然則胃中津液不充﹐不敢利其小便者﹐得此非聖藥

乎﹖

《金匱》白虎加人參湯﹝有論治暑三十二方。﹞知母﹝六兩﹞石膏﹝一斤﹞甘艸﹝二兩﹞粳米﹝一合﹞

人參﹝三兩﹞上五味﹐以水一斗﹐煮米熟湯成。去渣﹐溫服一升﹐日三服。

《金匱》瓜蒂湯﹝有論﹞瓜蒂﹝二七个﹞上銼﹐以水一升﹐煮取五合。去滓﹐頓服。

淸暑益气湯﹝東垣方﹞治夏月暑熱蒸人﹐人感之四肢倦怠﹐胸滿气促﹐肢節疼。或气髙而喘﹐身熱而煩﹐心

下痞脹﹐小便黃數﹐大便溏泄。或痢口渴﹐不思飲食﹐自汗體重。人參黃升麻蒼術﹝各一錢﹞白術神曲

﹝各五分﹞陳皮炙甘艸黃柏麥門冬當歸漧葛五味子澤瀉靑皮﹝各三分﹞上水煎﹐溫服。﹝諸方總論

見前。﹞

人參益气湯﹝東垣﹞治暑熱傷气﹐四肢倦怠嗜臥﹐手指麻木。人參﹝一錢二分﹞黃﹝二錢﹞白芍﹝七

分﹞甘艸﹝一錢﹞五味子﹝三十粒﹞柴胡﹝六分﹞升麻﹝五分﹞上水煎服。

生脈散治熱傷元气﹐肢體倦怠﹐气短懶言﹐口漧作渴﹐汗出不止。或濕熱大行﹐金爲火制﹐絕寒水生化之源﹐

致肢體痿軟﹐腳欹眼黑﹐最宜服之。人參麥門冬五味子﹝各等分﹞水煎服。

竹葉石膏湯治暑熱煩躁。石膏﹝一兩﹞半夏﹝二錢﹞人參麥門冬﹝各三錢﹞甘艸﹝二錢﹞竹葉

﹝二十个揉碎﹞上姜三片﹐水煎服。

黃人參湯﹝並加減法﹞黃﹝一錢自汗過多者加一錢﹞人參白術﹝各五分﹞蒼術﹝五分無汗一錢﹞

橘皮﹝不去白﹞甘艸當歸身﹝酒洗﹞麥門冬﹝各二分﹞黃柏神曲﹝炒各三分﹞升麻﹝六分﹞五味子﹝九

粒﹞上水二盞﹐煎一盞﹐去渣﹐稍熱食遠或空心服之。忌酒濕面大料物之類﹐及過食冷物。如心下痞悶﹐加黃連二三

分。胃脘當心痛減大寒藥﹐加艸豆蔻仁五分。脇下痛或縮急﹐加柴胡二三分。頭痛目中澑火﹐加黃連二三分﹑川芎三分。

頭目不淸利﹐上壅下熱﹐加蔓荊子三分﹑本二分﹑細辛一分﹑川芎三分﹑生地黃二分。如气短精神少﹐夢寐間困乏無

力﹐加五味子九粒。大便澀﹐隔一二日不見﹐致食少食不下﹐血中伏火而不得潤也﹐加當歸身﹑生地黃各五分﹑桃仁三

粒去皮尖﹑麻子仁研泥五分。如大便通行﹐所加之藥勿再服。如大便又不快利﹐勿用別藥﹐少加大黃五分煨。如久不利﹐

非血結血閉而不通也﹐是熱則生風﹐其病患必顯風證﹐行血藥不可復加﹐只宜常服黃人參湯。外用羌活﹑防風各五錢﹐

水四盞﹐煎至一盞﹐去渣﹐空心服之﹐大便必大走也。一服便止﹐胸中气滯﹐加靑皮倍陳皮﹐去其邪气﹐此病本元气

不足﹐惟當補元气﹐不當瀉之。气滯太甚﹐或補藥太過﹐或心下有憂滯鬱結之事﹐更加木香二三分﹑砂仁二三分﹑白豆

蔻二分﹐與正藥同煎服。腹痛不惡寒者﹐加芍藥五分﹑黃芩二分﹑卻減五味子。

香薷飲治一切暑熱腹痛﹐或霍亂吐利煩心等證。香薷﹝一斤﹞濃朴﹝制﹞白扁豆﹝炒各半斤﹞每服

五錢﹐水盞半﹐煎八分﹐不拘時溫服。

五物香薷飲驅暑和中﹐卽前方少加茯苓﹑甘艸也。

黃連香薷飲黃連﹝四兩﹞香薷﹝一斤﹞朴濃﹝半斤﹞每服四錢﹐如前服。

十味香薷飲治伏暑身體倦怠﹐神昏頭重吐利。香薷人參陳皮白術茯苓黃木瓜濃朴扁豆

甘艸﹝各五錢﹞上咀﹐水煎﹐每服一兩。

《宣明》桂苓甘露飲﹝共八味﹞茯苓澤瀉﹝各一兩﹞白術石膏寒水石﹝各一兩﹞滑石﹝四兩﹞豬

苓肉桂﹝各五錢﹞上爲末﹐每服三錢﹐溫湯調下。

子和桂苓甘露飲治伏暑發渴﹐脈虛水逆滯。共十二味﹐卽前方加人參﹑甘艸﹑漧葛各一兩﹐藿香﹑木香各

一錢﹐減桂只用一錢﹐豬苓不用。

桂苓丸治冒暑煩渴﹐飲水過多﹐心腹脹滿﹐小便赤少。肉桂茯苓﹝各一兩﹞上爲末﹐蜜丸﹐每兩作十丸。

每細嚼一丸﹐白湯下。

五苓散﹝加人參一錢名春澤湯。﹞治暑濕爲病﹐發熱頭疼﹐煩躁而渴。白術豬苓茯苓﹝各兩半﹞澤

瀉﹝二兩半﹞肉桂﹝一兩﹞上爲末﹐每服三二錢﹐熱湯調下。

辰砂五苓散加辰砂等分﹐減桂三之一。

益元散﹝卽天水散﹞治傷寒表裏俱熱﹐煩渴口漧﹐小便不通﹐及霍亂吐瀉下利腸。偏主石淋﹐及婦人產難﹐

催生下乳神效。滑石﹝膩白者六兩﹞粉艸﹝一兩﹞上爲極細末﹐每服三錢﹐白湯調下﹐新水亦得。加薄荷末少許﹐

名雞蘇散。加靑黛末少許﹐名碧玉散﹐治療並同。但以回避世俗之輕侮耳﹐加辰砂少許﹐名辰砂益元散。

通苓散治傷暑潮熱煩渴﹐小便不利。麥門冬淡竹葉車前穗燈芯各等分﹐水煎服。

三黃石膏湯黃連﹝二錢﹞黃柏山梔玄參﹝各一錢﹞黃芩知母﹝各一錢五分﹞石膏﹝三錢﹞甘

艸﹝七分﹞水煎服。

白虎加蒼術湯卽本方不用人參﹐加蒼術二兩﹐增水作四服。

六和湯治心脾不調﹐气不升降﹐霍亂吐瀉﹐寒熱交作﹐傷寒陰陽不分。冒暑伏熱煩悶﹐或成痢疾﹐中酒﹐煩

渴﹐畏食。香薷﹝二錢﹞砂仁半夏﹝湯洗七次﹞杏仁﹝去皮尖﹞人參甘艸﹝炙各五分﹞赤茯苓藿香白

扁豆﹝薑汁略炒﹞濃朴﹝姜制﹞木瓜﹝各一錢﹞水二鐘﹐姜五片﹐紅棗二枚﹐煎一鐘﹐不拘時服。

卻暑散赤茯苓甘艸﹝生各四兩﹞寒食面生薑﹝各一斤﹞上爲細末﹐每服二錢﹐不拘時。新汲水﹐或

白湯調服。

消暑丸治伏暑引飲﹐脾胃不利。半夏﹝一斤用醋五升煮幹﹞甘艸﹝生用﹞茯苓﹝各半斤﹞上爲末﹐

薑汁糊丸﹐毋見生水﹐如桐子大。每服五十丸﹐不拘時﹐熱湯送下。中暑爲患﹐藥下卽蘇。傷暑發熱頭疼﹐服之尢妙。

夏月常服止渴﹐利小便﹐𨿽飲水多﹐亦不爲害。應時暑藥﹐皆不及此。若停痰飲﹐並用生薑湯下﹐入夏之後﹐不可缺此。

枇杷葉散治中暑伏熱﹐煩渴引飲﹐嘔噦惡心﹐頭目昏眩。枇杷葉﹝去毛炙﹞陳皮﹝去白焙﹞丁香濃

朴﹝去皮薑汁炙各半兩﹞白茅根麥門冬幹木瓜甘艸香薷﹝一錢半﹞上搗羅爲末﹐每服二錢﹐水一盞﹐生薑

三片﹐煎七分溫服。溫湯調服亦得。如煩躁﹐用井花水調下。小兒三歲以下﹐可服半錢﹐更量大小加減。

潑火散﹝卽地楡散﹞治中暑昏迷﹐不省人事欲死者。並治傷暑煩躁﹐口苦舌漧﹐頭痛惡心﹐不思飲食﹐及血

痢。地楡赤芍藥黃連靑皮﹝去白各等分﹞每服三錢﹐漿水調服。若血痢﹐水煎服。

香薷丸治大人小兒﹐傷暑伏熱﹐燥渴瞀悶﹐頭目昏眩﹐胸膈煩滿﹐嘔噦惡心﹐口苦舌漧﹐肢體困倦﹕不思飲

食。或發霍亂﹐吐利轉筋。香薷﹝一兩﹞蘇葉﹝五錢﹞甘艸﹝炙﹞檀香﹝銼﹞丁香﹝各二錢半﹞上爲細末﹐

煉蜜爲丸﹐每兩作三十丸。每服一丸﹐細嚼溫湯下。

酒煮黃連丸治伏暑發熱﹐嘔吐惡心。並治膈熱﹐解酒毒﹐濃腸胃。黃連﹝十二兩﹞好酒﹝五斤﹞上將

黃連以酒煮幹﹐研爲末﹐滴水丸如梧桐子大。空心送下三五十丸。

水葫蘆丸治冒暑毒﹐解煩渴。川百藥﹝煎三兩﹞人參﹝二錢﹞麥門冬烏梅肉白梅肉漧葛甘艸

﹝各半兩﹞上爲細末﹐麵糊爲丸﹐如雞頭實大。含化一丸﹐夏月出行﹐可度一日。按﹕孔明五月渡瀘﹐深入不毛﹐

分給此丸於軍士﹐故名水葫蘆。孟徳遙指前有梅林﹐失於未備耳。

縮脾飲消暑气﹐除煩渴。縮砂仁烏梅肉﹝淨﹞艸果﹝煨去皮﹞甘艸﹝炙各四兩﹞漧葛白扁豆﹝去

皮炒各二兩﹞每服四錢﹐水一碗﹐煎八分﹐水澄冷服以解煩。或欲熱欲溫﹐任意服。或熟水飲之﹐極妙。

大順散治冒暑伏熱﹐引飲過多﹐脾胃受濕﹐水谷不分﹐淸濁相干﹐陰陽气逆﹐霍亂嘔吐﹐臟腑不調。甘艸

漧薑杏仁﹝去皮尖﹞桂枝﹝去皮﹞上先將甘艸用白砂炒﹐次入姜﹐卻下杏仁炒過﹐篩去沙淨﹐合桂爲末。每服二

三錢﹐湯點服。

冷香飲子治傷暑渴﹐霍亂腹痛煩躁﹐脈沈微或伏。附子﹝炮﹞陳皮﹝各一錢﹞艸果甘艸﹝炙各一錢

半﹞水盞半﹐姜十片﹐煎八分﹐去渣﹐井水頓冷服。

大黃龍丸治中暑身熱頭疼﹐狀如脾寒。或煩渴嘔吐﹐昏悶不食。舶上硫黃硝石﹝各一兩﹞白礬雄黃

滑石﹝各半兩﹞白面﹝四兩﹞上五味研末﹐入面和勻﹐滴水丸﹐如梧子大。每服三十丸﹐新井水下。管見云﹕有中

昏死﹐灌之立蘇。

【律十一條】

凡治痙病﹐不察致病之因﹐率爾施治﹐醫之罪也。因者﹐或因外感六淫﹐或因發汗過多﹐或因瘡家誤汗﹐或因風病

誤下﹐或因灸後火熾﹐或因陰血素虧﹐或因陽气素弱﹐各各不同﹐不辧其因﹐從何救藥耶﹖

凡治痙病﹐不深明傷寒經候脈候﹐妄肩其任者﹐醫之罪也。不知邪在何經﹐則藥與病不相當。不知脈有可據﹐則藥

徒用而無濟。故痙病之壞﹐不出亡陰亡陽兩途。亡陰者﹐精血津液素虧﹐不能榮養其筋脈﹐此宜急救其陰也。亡陽者﹐

陽气素薄﹐不能充養柔和其筋脈﹐此宜急救其陽也。陰已虧而復補其陽﹐則陰立盡﹔陽已薄而復補其陰﹐則陽立盡。不

明傷寒經候脈理﹐則動手輒錯﹐何可自貽冥報耶﹖

凡治小兒痙病﹐妄稱驚風名﹐色輕用鎭驚之藥者﹐立殺其兒﹐此通國所當共禁者也。小兒不耐傷寒壯熱﹐易至昏沈﹐

卽於其前放銃吶喊﹐有所不知。妄捏驚風﹐輕施鎭墜﹐勾引外邪﹐深入內藏﹐千中千死﹐從未有一救者。通國不爲共禁﹐

寧有底止哉﹗

凡治產後痙病﹐妄稱產後驚風﹐輕用鎭驚之藥者﹐立殺其婦。此庸工所當知警者也。產後血捨空虛﹐外風易入﹐仲

景謂新產亡血。虛多汗出﹐喜中風故令病痙。後賢各從血捨驅風﹐成法可遵。非甚不肖者﹐必不妄用鎭驚之藥﹐不似小

兒驚風之名﹐貽害千古﹐在賢智且不免焉。玆約通國共爲厲禁﹐革除驚風二字﹐不許退場門入耳。凡兒病發熱昏沈﹐務擇

傷寒名家﹐循經救治﹐百不失一。於以打破小兒人鬼關﹐人天共快也。

凡治濕病﹐禁發其汗﹐而陽郁者不微汗之﹐轉致傷人﹐醫之過也。濕家不可發汗﹐以身本多汗﹐易至亡陽。故濕溫

之證﹐誤發其汗﹐名曰重。此爲醫之所殺﹐古律垂戒深矣。其久冒風涼﹐恣食生冷﹐乃至以水灌汗﹐遏抑其陽者﹐不

微汗之﹐病無從解。《內經》謂當暑汗不出者﹐秋成風瘧﹐亦其一也。不當汗者反發其汗﹐當微汗者全不取污﹐因噎廢食﹐

此之謂矣。

凡治濕病﹐當利小便。而陽虛者一槪利之﹐轉至殺人﹐醫之罪也。濕家當利小便﹐此大法也。而眞陽素虛之人﹐汗

出小便滴瀝。正泉竭而陽欲出亡之象。若以爲濕熱﹐恣膽利之﹐眞陽無水維附﹐頃刻脫離而死矣。此法所不禁中之大禁

也。

凡治中濕危篤之候﹐卽當固護其陽。若以風藥勝濕﹐是爲操刃﹐卽以溫藥理脾﹐亦爲待斃﹐醫之罪也。人身陽盛則

輕矯﹐濕盛則重著﹐乃至身重如山﹐百脈痛楚﹐不能轉側﹐此而不用附子回陽勝濕﹐更欲何待﹖在表之濕﹐其有可汗者﹐

用附子合桂枝湯以驅之外出。在裏之濕﹐其有可下者﹐用附子合細辛﹑大黃以驅之下出。在中之濕﹐則用附子合白術以

溫中而燥其脾。今之用白術﹐而雜入羌﹑防﹑枳﹑朴﹑梔﹑橘等藥﹐且無濟於事。況用檳榔﹑滑石﹐舟車導水川等法

乎﹖

凡治中暑病﹐不辧外感內傷﹐動靜勞逸﹐一槪襲用成方者﹐醫之罪也。傷寒夾陰﹐誤用陽旦湯﹐得之便厥。傷暑夾

陰﹐誤用香薷飲﹐入喉便喑。後賢於香薷飲中﹐加人參﹑黃﹑白術﹑陳皮﹑木瓜﹐兼治內傷﹐誠有見也。而不辧證者

之貽誤﹐寧止此乎﹖

凡治中暑病﹐不兼治其濕者﹐醫之過也。熱蒸其濕是爲暑﹐無濕則但爲幹熱而已﹐非暑也。故肥人濕多﹐卽病暑者

多。瘦人火多﹐卽病熱者多。

凡治中暑病﹐遇無汗者﹐必以得汗爲正。若但淸其內﹐不解其外﹐醫之罪也。中暑必至多汗﹐反無汗者﹐非因水濕

所持﹐卽爲風寒所閉﹐此宜先散外邪﹐得汗已﹐方淸其內。若不先從外解﹐則淸之不勝淸﹐究成瘧痢等患﹐貽累無窮。

凡治中暑病﹐無故妄行溫補﹐致令暑邪深入﹐逼血妄行﹐醫之罪也。暑傷气﹐才中卽懨懨短息﹐有似乎虛。故淸暑

益气﹐兼而行之。不知者﹐妄行溫補﹐致令暑邪深入血分﹐而成衄痢。卽遇隆冬大寒﹐漫無解期﹐故熱邪誤以溫治﹐其

害無窮也。

卷四

傷燥門

﹝論一首法十一條律五條﹞

卷四傷燥門

秋燥論

諭昌曰﹕燥之與濕﹐有霄壤之殊。燥者﹐天之气也﹔濕者﹐地之气也。水流濕﹐火就燥﹐各從其類﹐此勝彼負﹐兩

不相謀。春月地气動而濕勝﹐斯艸木暢茂。秋月天气肅而燥勝﹐斯艸木黃落。故春分以後之濕﹐秋分以後之燥﹐各司其

政。今指秋月之燥爲濕﹐是必指夏月之熱爲寒然後可﹐柰何《內經》病機一十九條﹐獨遺燥气。他凡秋傷於燥﹐皆謂秋

傷於濕﹐歷代諸賢﹐隨文作解﹐弗察其訛。昌特正之﹐大意謂春傷於風﹐夏傷於暑﹐長夏傷於濕﹐秋傷於燥﹐冬傷於寒。

覺六气配四時之旨﹐與五運不相背戾﹐而千古之大疑始一決也。然則秋燥可無論乎﹖夫秋不遽燥也﹐大熱之後﹐繼以涼

生﹐涼生而熱解﹐漸至大涼﹐而燥令乃行焉。《經》謂陽明所至﹐始爲燥終爲涼者﹐亦誤文也。豈有新秋月華露湛﹐星

潤

淵澄﹐天香徧野﹐萬寶垂實﹐歸之燥政﹖迨至山空月小﹐水落石出﹐天降繁霜﹐地凝白鹵﹐一往堅急勁切之化﹐反謂涼

生﹐不謂燥乎﹖或者疑燥從火化﹐故先燥而後涼﹐此非理也。深乎﹗深乎﹗《上古脈要》曰﹕春不沈﹐夏不弦﹐秋不數﹐

冬不澀﹐是謂四塞。謂脈之從四時者﹐不循序漸進﹐則四塞而不退也。所以春夏秋冬孟月之脈﹐仍循冬春夏秋季月之常﹐

不攺其度。俟二分二至以後﹐始轉而從本令之王气﹐乃爲平人順脈也。故天道春不分不溫﹐夏不至不熱﹐自然之運﹐悠

久無疆。使在人之脈﹐方春卽以弦應﹐方夏卽以數應﹐躁促所加﹐不三時而歲度終矣。其能長世乎﹖卽是推之﹐秋月之

所以忌數脈者﹐以其新秋爲燥所勝﹐故忌之也。若不病之人﹐新秋而脈帶微數﹐乃天眞之脈﹐何反忌之耶﹖且夫始爲燥﹐

終爲涼﹐涼已卽當寒矣。何至十月而反溫耶﹖涼已反溫﹐失時之序﹐天道不幾頓乎。不知十月之溫﹐不從涼轉﹐正從燥

生﹐蓋金位之下﹐火气承之﹐以故初冬常溫﹐其脈之應﹐仍從乎金之澀耳。由澀而沈﹐其澀也﹐爲生水之金﹔其沈也﹐

卽爲水中之金矣。珠輝玉映﹐傷燥云乎哉﹖然新秋之涼﹐方以卻暑也﹐而夏月所受暑邪﹐卽從涼發。《經》云﹕當暑汗不

出者﹐秋成風瘧。舉一瘧﹐而凡當風取涼﹐以水灌汗﹐乃至不復汗而傷其內者﹐病發皆當如瘧之例治之矣。其內傷生冷

成滯下者﹐並可從瘧而比例矣。以其原來皆暑濕之邪﹐外內所主𨿽不同﹐同從秋風發之耳。若夫深秋燥金主病﹐則大異

焉。經曰﹕燥勝則幹。夫幹之爲害﹐非遽赤地千里也。有幹於外而皮膚皺揭者﹔有幹於內而精血枯涸者﹔有幹於津液而

榮衛气衰﹐肉爍而皮著於骨者。隨其大經小絡﹐所屬上下中外前後﹐各爲病所﹐燥之所勝﹔亦云矣。至所傷則更厲﹐

燥金所傷﹐本摧肝木﹐甚則自戕肺金。蓋肺金主气﹐而治節行焉﹐此惟土生之金﹐堅剛不撓﹐故能生殺自由﹐紀綱不紊。

若病起於秋而傷其燥﹐金受火刑﹐化剛爲柔﹐方圓且隨型埴﹐欲仍淸肅之舊﹐其可得耶﹖《經》謂咳不止而出白血者死﹐

白血謂色淺紅﹐而似肉似肺者﹐非肺金自削。何以有此﹖試觀艸木菁英可掬﹐一乘金气﹐忽焉攺容﹐焦其上首﹐而燥

气先傷上焦華蓋﹐豈不明耶。詳此則病機之諸气郁﹐皆屬於肺﹔諸痿喘嘔﹐皆屬於上。二條明指燥病言矣。生气通天

論謂秋傷於燥﹐上逆而咳﹐發爲痿厥。燥病之要﹐一言而終。與病機二條適相吻合。只以誤傳傷燥爲傷濕﹐解者競指燥

病爲濕病﹐遂至經旨不明。今一論之﹐而燥病之機﹐了無餘義矣。其左脇痛﹐不能轉側﹐嗌漧面塵﹐身無膏澤﹐足外

反熱﹐腰痛驚駭筋攣﹐丈夫疝﹐婦人少腹痛﹐目昧皆瘡﹐則燥病之本於肝﹐而散見不一者也。《內經》燥淫所勝﹐其主

治必以苦溫者﹐用火之气味而制其勝也。其佐以或酸或辛者﹐臨病制宜﹐宜補則佐酸﹐宜瀉則佐辛也。其下之亦以苦溫

者﹐如淸甚生寒﹐畱而不去﹐則不當用寒下﹐宜以苦溫下之。卽气有餘﹐亦但以辛瀉之﹐不以寒也。要知金性畏熱﹐燥

復畏寒﹐有宜用平寒而佐以苦甘者﹐必以冷熱和平爲方﹐制乃盡善也。又六气凡見下承之气﹐方制卽宜少變。如金位之

下﹐火气承之﹐則苦溫之屬宜減﹐恐其以火濟火也。卽用下﹐亦當變苦溫而從寒下也。此《內經》治燥淫之旨﹐可贊一

辭者也。至於肺气郁﹐痿喘嘔咳﹐皆傷燥之劇病﹐又非制勝一法所能理也。玆並入燥門﹐細商良治﹐學人精心求之﹐

罔不獲矣。若但以潤治燥﹐不求病情﹐不適病所﹐猶未免涉於粗疏耳。

《痺論》云﹕陰气者﹐靜則神藏﹐躁則消亡。下文但言飲食自倍﹐腸胃乃傷﹐曾不及於肺也。其所以致燥而令陰气

消亡之故﹐引而未發也。至《靈樞》云﹕形寒飲冷則傷肺﹐始知傷肺關於寒冷矣。可見肺气外達皮毛﹐內行水道﹐形寒

則外寒從皮毛內入﹐飲冷則水冷從肺中上溢﹐遏抑肺气﹐不令外揚下達。其治節不行﹐周身之气﹐無所稟仰﹐而肺病矣。

究竟肺爲嬌髒﹐寒冷所傷者﹐十之二三。火熱所傷者﹐十之七八。寒冷所傷﹐不過裹束其外。火熱所傷﹐則更消爍

其中﹐所以爲害倍烈也。然火熱傷肺﹐以致諸气郁﹐諸痿喘嘔而成燥病﹐百道方中﹐率皆依樣葫蘆。如烏藥﹑香附﹑

紫蘇﹑半夏﹑茯苓﹑濃朴﹑丁﹑沈﹑訶﹑蔻﹑姜﹑桂﹑蓬﹑稜﹑檳榔﹑益智之屬﹐方方取足。只因《內經》脫遺燥證﹐

後之無識者﹐競皆以燥治燥﹐恬於操刃﹐曾罔顧陰气之消亡耳。

𨿽以東垣之大賢﹐其治燥諸方﹐但養榮血﹐及補肝腎虧損﹐二便閉結而已﹐初不論及於肺也。是非謂中下二焦有燥

病﹐而上焦獨無也。不過闕經旨傷濕之疑﹐遂因仍不察耳。夫諸气郁之屬於肺者﹐屬於肺之燥﹐非屬於肺之濕也。苟

肺气不燥﹐則諸气稟淸肅之令﹐而周身四達﹐亦胡致郁耶。諸痿喘嘔之屬於上者﹐上亦指肺﹐不指心也。若統上焦心

肺並言﹐則心病不主痿喘及嘔也﹐惟肺燥甚﹐則肺葉痿而不用﹐肺气逆而喘鳴﹐食難過膈而嘔出﹐三者皆燥証之極者也。

經文原有逆秋气﹐則太陰不收﹐肺气焦滿之文﹐其可稱爲濕病乎。更考東垣治肺消方中﹐引用白豆蔻﹑蓽澄茄﹐及治諸

气方中﹐雜用辛香行气之藥﹐覺於傷燥一途﹐有未悉耳。又如丹溪折衷雜證﹐爲後代所宗﹐亦無一方一論及於肺燥。但

於熱郁湯下云﹕有陰虛而得之者﹔有胃虛食冷物﹐抑遏陽气於脾土中而得之者﹔其治法皆見發熱條中﹐此治非陰虛非陽

陷﹐亦不發熱﹐而常自蒸蒸不解者。夫蒸蒸不解﹐非肺气爲熱所內蒸﹐而不能外達耶。方用連翹﹑薄荷葉﹑黃芩﹑山梔

仁﹑麥門冬﹑甘艸﹑郁金﹑栝蔞皮穣八味﹐竹葉爲引。方後復設爲問答云﹕何不用蒼術﹑香附﹑撫芎﹖曰﹕火就燥﹐燥

藥皆能助火﹐故不用也。似此一方﹐示不欲以燥助火之意﹐於熱郁之條﹐其不敢以燥益燥﹐重傷肺金﹐隱然可會。何爲

不立燥病一門﹐暢發其義耶﹖又如繆仲醇治病﹐所用者﹐無非四君﹑四物﹑二冬﹑二母﹑沙參﹑玄參﹑黃﹑山藥﹑蘇

子﹑橘紅﹑桑葉﹑枇杷葉﹑杏仁﹑棗仁﹑扁豆﹑蓮心﹑栝蔞﹑五味﹑升﹑葛﹑柴﹑前﹑芩﹑蓮﹑梔﹑柏﹑滑石﹑石膏﹑

菊花﹑枸杞﹑牛膝﹑續斷﹑薏苡﹑木瓜﹑胡麻﹑首烏﹑豆豉﹑霜梅﹑膠飴之屬﹐千方一律﹐不過選擇於此。增入對證一

二味﹐自成一家。識者稱其不盡用方書所載﹐投之輒效﹐蓋獨開門戶者也。又有稱其精於本艸﹐擇用五六十種無過之藥﹐

屢獲奇驗﹐無以多爲者。昌謂不然﹐世之患燥病者多﹐仲醇喜用潤劑﹐於治燥似乎獨開門戶﹐然亦聰明偶合﹐未有發明﹐

可以治內傷之燥﹐不可以治外感之燥。何況風寒暑濕哉﹐節取其長可矣﹗

《內經》云﹕心移熱於肺﹐傳爲膈消﹐肺燥之繇來者遠矣。苟其人腎水足以上升而交於心﹐則心火下降而交於腎﹐

不傳於肺矣。心火不傳於肺﹐曾何傷燥之虞哉﹖卽腎水或見不足﹐其腸胃津血足以協濟上供﹐肺亦不致過傷也。若夫中

下之澤盡竭﹐而髙源之水﹐猶得措於不傾﹐則必無之事矣。所以經文又云﹕二陽結﹐謂之消。手陽明大腸﹐熱結而津不

潤。足陽明胃﹐熱結而血不榮﹐證成消渴。舌上赤裂﹐大渴引飲﹐與心移熱於肺﹐傳爲膈消﹐文𨿽異而義則一也。治膈

消者﹐用白虎加人參湯顓救其肺﹐以施於諸气郁﹐諸痿喘嘔﹐罔不合矣。學人可不知引伸觸類﹐以求坐進此道耶。

《陰陽別論》云﹕二陽之病發心脾﹐有不得隱曲﹐男子少精﹐女子不月﹐其傳爲風消﹐其傳爲息賁﹐死不治。此亦

肺燥所繇來﹐而未經揭出者﹐夫燥而令男子精液衰少﹐女子津血枯閉﹐亦云極矣。然其始﹐但不利於隱曲之事耳。其

繼則胃之燥傳入於脾而爲風消﹐風消者﹐風熱熾而肌肉消削也。大腸之燥﹐傳入於肺而爲息賁﹐息賁者﹐息有音而上奔

不下也。是則胃腸合心脾以共成肺金之燥﹐三藏二府﹐陰气消亡殆盡﹐尙可救療者乎﹖夫由心之肺﹐已爲死陰之屬。然

脾气散二陽之精﹐上輸於肺﹐猶得少蘇涸鮒。今以燥之爲害﹐令生我者盡轉而浚我之生﹐故直斷爲死不治也。從前憒憒﹐

特繹明之。

病機十九條內云﹕諸澀枯涸﹐幹勁皴揭﹐皆屬於燥。燥金𨿽爲秋令﹐𨿽屬陰經﹐然異於寒濕﹐同於火熱。火熱勝則

金衰﹐火熱勝則風熾﹐風能勝濕﹐熱能耗液﹐轉令陽實陰虛﹐故風火熱之气﹐勝於水土而爲燥也。

肝主於筋﹐風气自甚﹔燥熱加之﹐則液聚於胸膈﹐不榮於筋脈而筋燥。故勁彊緊急而口噤﹐或螈昏冒僵僕也。

風熱燥甚﹐怫郁在表而裏气平者﹐善伸數欠﹐筋脈拘急﹐或時惡寒﹐或筋惕而搐﹐脈浮數而弦。若風熱燥並郁甚於

裏﹐則必爲煩滿﹐必爲悶結﹐故燥有表裏气血之分也。

至於筋緩不收﹐痿痺不仁﹐因其風熱勝濕﹐爲燥日久﹐乃燥病之甚者也。至於諸气郁﹐諸痿喘嘔﹐皆屬於肺。金

從燥化﹐金且自病﹐而肺气日見消亡﹐又何論痿痺乎﹖

五臟五志之火﹐皆有眞液以養之﹐故凝聚不動﹐而眞液尢賴腎之陰精﹐胃之津液﹐交灌於不竭。若腎胃之水不繼﹐

則五臟之眞陰隨耗﹐五志之火﹐翕然內動﹐而下上中三消之病作矣。河間云﹕燥太甚而脾胃漧涸﹐則成消渴﹐亦其一也。

燥病必渴﹐而渴之所屬各不同﹐有心肺气厥而渴﹔有肝痺而渴﹔有脾熱而渴﹔有腎熱而渴﹔有胃與大腸結熱而渴﹔

有小腸痺熱而渴﹔有因病瘧而渴﹔有原素食肥甘而渴﹔有因醉飲入房而渴﹔有因遠行勞倦﹐遇大熱而渴﹔有因傷害胃﹐

幹而渴﹔有因風而渴。五臟部分不同﹐病之所遇各異﹐其爲燥熱亡液則一也。另詳消渴門。

治燥病者﹐補腎水陰寒之虛﹐而瀉心火陽熱之實﹔除腸中燥熱之甚﹐濟胃中津液之衰﹔使道路散而不結﹐津液生而

不枯﹐气血利而不澀﹐則病日已矣。

腎惡燥﹐急食辛以潤之。故腎主五液﹐津則大便如常。若饑飽勞逸﹐損傷胃气﹐及食辛熱味濃之物﹐而助火邪﹐伏

於血中﹐耗散眞陰﹐津液虧少﹐故大便結燥。仲景云﹕小便利﹐大便硬﹐不可攻下﹐以脾約丸潤之。戒輕下而重傷津

液也。然藏結復有陽結陰結之不同﹐陽結者以辛涼潤之﹐陰結者以辛溫潤之﹐其辧又在微芒之間矣。

【律五條】

凡秋月燥病﹐誤以爲濕治者﹐操刃之事也。從前未明﹐咎猶可諉。今明知故犯﹐傷人必多﹐孽鏡當前﹐悔之無及。

凡治燥病﹐燥在气而治血﹐燥在血而治气﹐燥在表而治裏﹐燥在裏而治表﹐藥不適病﹐醫之過也。

凡治雜病﹐有兼帶燥證者﹐誤用燥藥﹐轉成其燥﹐因致危困者﹐醫之罪也。

凡治燥病﹐須分肝肺二藏見證。肝藏見證﹐治其肺燥可也。若肺藏見證﹐反治其肝﹐則坐誤矣﹗醫之罪也。肝藏見

燥證﹐固當急救肝葉﹐勿令焦損。然淸其肺金﹐除其燥本﹐尢爲先務。若肺金自病﹐不及於肝﹐卽顓力救肺。焦枯且恐

立至﹐尙可分功緩圖乎﹖

凡治燥病﹐不深達治燥之旨﹐但用潤劑潤燥﹐𨿽不重傷﹐亦誤時日﹐只名粗工﹐所當戒也。

卷四傷燥門

秋燥門方

滋燥養榮湯治皮膚皴揭﹐筋燥﹐爪幹。當歸﹝酒洗二錢﹞生地黃熟地黃白芍藥秦艽黃芩﹝各一

錢半﹞防風﹝一錢﹞甘艸﹝五分﹞水煎服。

大補地黃丸治精血枯涸﹐燥熱。黃柏﹝鹽水炒二錢﹞熟地黃﹝酒蒸四兩﹞當歸﹝酒洗﹞山藥枸杞

子﹝甘州佳各三兩﹞知母﹝鹽水炒﹞山茱肉白芍藥﹝各二兩﹞生地黃﹝二兩五錢﹞肉蓯蓉﹝酒浸﹞元參﹝各

一兩半﹞上爲細末﹐煉蜜丸如桐子大。每服七八十丸﹐空心淡鹽湯送下。

東垣潤腸丸治脾胃中伏火﹐大便祕澀﹐或漧燥閉塞不通﹐全不思食﹐乃風結祕﹐皆令閉塞也。以潤燥和血疏

風﹐自然通矣。麻子仁﹝另研﹞桃仁﹝另研﹞羌活當歸尾大黃﹝煨各半兩﹞皂角仁秦艽﹝各五錢﹞上

除另研外﹐爲細末﹐五上火﹐煉蜜丸﹐如桐子大。每三五十丸﹐食前白湯下。又有潤燥丸一方﹐本方加郁李仁﹑防風。

東垣導滯通幽湯治大便難﹐幽門不通﹐上衝﹐吸門不開﹐噎塞不便。燥祕气不得下﹐治在幽門﹐以辛潤之。

當歸升麻桃仁﹝另研各一錢﹞生地黃熟地黃﹝各五分﹞紅花甘艸﹝炙各三分﹞上作一服﹐水煎﹐調檳榔

末五分服﹐加大黃名當歸潤燥湯。

淸涼飲子﹝一名生液甘露飲。﹞治上焦積熱﹐口舌咽鼻漧燥。黃芩黃連﹝各二錢﹞薄荷元參當歸芍

藥﹝各一錢五分﹞甘艸﹝一錢﹞水二鐘﹐煎八分﹐不拘時服。大便祕結﹐加大黃二錢。

大秦艽湯治血弱﹐陰虛不能養筋﹐筋燥而手足不能運動﹐指爪漧燥﹐屬風熱甚者。方見三卷中風門。

元戎四物湯治髒結祕澀者。當歸熟地黃川芎白芍藥大黃﹝煨﹞桃仁﹝各等分﹞水煎﹐或丸。

丹溪大補丸降陰火﹐補腎水﹐治陰虛燥熱。黃柏﹝炒褐色﹞知母﹝酒浸炒各四兩﹞熟地黃﹝酒蒸﹞敗

龜板﹝酥炙黃各六兩﹞上爲末﹐豬脊髓和煉蜜丸﹐如桐子大。每七十丸﹐空心淡鹽湯送下。

六味地黃丸治下焦燥熱﹐小便澀而數。又治腎气虛﹐身體憔悴﹐寢汗發熱﹐五臟齊損﹐瘦弱虛煩﹐骨蒸下血﹐

自汗盜汗﹐水泛爲痰﹐咽燥口渴﹐眼花耳聾等證。功效不能盡述。懷熟地﹝八兩杵膏﹞山茱萸肉漧山藥﹝各四兩﹞

牡丹皮白茯苓澤瀉﹝各三兩﹞上各另爲末﹐和地黃膏﹐加煉蜜﹐丸桐子大。每服七八十丸﹐空心食前滚湯下。

自制淸燥救肺湯治諸气郁﹐諸痿喘嘔。桑葉﹝經霜者得金气而柔潤不凋取之爲君去枝梗淨葉三錢﹞石

膏﹝稟淸肅之气極淸肺熱二錢五分﹞甘艸﹝和胃生金一錢﹞人參﹝生胃之津養肺之气七分﹞胡麻仁﹝炒研一錢﹞

眞阿膠﹝八分﹞麥門冬﹝去心一錢二分﹞杏仁﹝泡去皮尖炒黃七分﹞枇杷葉﹝一片刷去毛蜜塗炙黃﹞水一碗﹐

煎六分﹐頻頻二三次滚熱服。痰多加貝母﹑栝蔞。血枯加生地黃。熱甚加犀角﹑羚羊角﹐或加牛黃。昌按﹕諸气郁

之屬於肺者﹐屬於肺之燥也。而古今治气郁之方﹐用辛香行气﹐絕無一方治肺之燥者。諸痿喘嘔之屬於上者﹐亦屬於肺

之燥也。而古今治法﹐以痿嘔屬陽明﹐以喘屬肺﹐是則嘔與痿屬之中下﹐而惟喘屬之上矣。所以千百方中﹐亦無一方及

於肺之燥也。卽喘之屬於肺者﹐非表卽下﹐非行气卽瀉气﹐間有一二用潤劑者﹐又不得其旨矣。總之《內經》六气﹐脫

誤秋傷於燥一气﹐指長夏之濕﹐爲秋之燥。後人不敢更端其說﹐置此一气於不理﹐卽或明知理燥﹐而用藥夾雜。如弋獲

飛虫﹐茫無定法示人也。今擬此方﹐命名淸燥救肺湯﹐大約以胃气爲主﹐胃土爲肺金之母也。其天門冬﹐𨿽能保肺﹐然

味苦而气滯﹐恐反傷胃阻痰﹐故不用也。其知母能滋腎水﹑淸肺金﹐亦以苦而不用。至如苦寒降火﹐正治之藥﹐尢在所

忌。蓋肺金自至於燥﹐所存陰气﹐不過一綫耳。倘更以苦寒下其气﹐傷其胃﹐其人尙有生理乎﹖誠仿此增損以救肺燥變

生諸證﹐如沃焦救焚﹐不厭其頻﹐庶克有濟耳。

卷五

瘧證門

﹝論一首法九條律三條﹞

卷五瘧證門

瘧證論

諭昌曰﹕瘧之一病﹐無如《內經》論之最詳最徹﹐隨其病之所形﹐按法刺之﹐莫不應手而愈。蓋九鍼之用﹐通於神

明﹐不可有微芒之差忒﹐故《內經》論瘧﹐不得不詳也。後世惡於鍼石﹐不可與言至巧﹐乃以藥劑攻邪存正﹐調榮衛之

偏﹐和陰陽之逆﹐於是種種聖法﹐不適於用矣。如張子和見羸人病瘧二年﹐不敢輒投寒涼﹐取《刺瘧論》詳之﹐刺其十

指出血立愈。此正《內經》所謂瘧之且發也﹐陰陽之且移也﹐必從四末始也。堅束其處﹐決去其血﹐則邪往而不得並﹐

故立愈也。以子和之久諳鍼法﹐且檢《鍼經》致其詳愼﹐鍼其可以瀆用哉﹖捨鍼而求《內經》﹐用藥之捷法﹐茫然無可下

手矣﹗予之所以心折仲景﹐稱爲百世之師者﹐每遇一證﹐必出一法﹐以緯《內經》之不逮﹐一言當千百言而居其要也。

夫人四體安然﹐外邪得以入而瘧之﹐每伏藏於半表半里﹐入而與陰爭則寒﹐出而與陽爭則熱。半表半里者﹐少陽也。所

以寒熱往來﹐亦少陽所主﹐謂少陽而兼他經之證﹐則有之。謂他經而全不涉少陽﹐則不成其爲瘧矣。所以仲景曰﹕瘧脈

多弦﹐弦數者多熱﹐弦遲者多寒。弦小緊者下之差﹐弦遲者可溫之﹐弦緊者可發汗鍼灸也﹐浮大者可吐之﹐弦數者風發

也﹐以飲食消息止之。只此七言﹐而少陽一經﹐汗﹑吐﹑下﹑和﹑溫之法具備。其他癉瘧﹑溫瘧﹑牡瘧﹑瘧母四證﹐要

不外少陽求治耳。出《傷寒論》之緒餘﹐以補《內經》下手之法﹐非聖人而能之乎﹖謹將《金匱》奧義﹐一一發明於左。

少陽乃東方甲木之象﹐故其脈主弦﹐此不但初病之脈乃爾﹐卽久瘧正虛﹐脈不鼓指﹐而弦象亦隱然在內。所以仲景

云﹕瘧脈自弦﹐由首及尾﹐脈之屢遷縱不同﹐而弦之一字﹐實貫徹之也。瘧邪之舍於榮衛﹐正屬少陽半表半里﹐始之

似瘧非瘧﹐與後之經年不解﹐總一少陽主之﹐蓋瘧發必有寒有熱﹐其寒熱之往來﹐適在少陽所主之界﹐偏陰則多寒﹐偏

陽則多熱。卽其純熱無寒﹐而爲癉瘧﹑溫瘧。純寒無熱﹐而爲牡瘧。要皆自少陽而造其極偏﹐補偏救獘﹐亦必返還少

陽之界﹐陰陽兩協於和﹐而後愈也。施汗﹑吐﹑下之法﹐以治實熱。施和﹑溫之法﹐以治虛寒﹐無非欲致其和平耳。瘧

邪如傀儡﹐少陽則提傀儡之綫索﹐操縱進退﹐一惟少陽主張﹐寧不恢恢乎遊刃空虛也耶﹖

弦數者﹐風發也﹐以飲食消息止之。仲景旣云﹐弦數者多熱矣。而復申一義云﹕弦數者風發﹐見多熱不已﹐必至於

極熱﹐熱極則生風﹐風生則肝木侮土﹐而傳其熱於胃。坐耗津液﹐陽愈偏而不返﹐此未可徒求之於藥也。須以飲食消息

而止其熾熱﹐卽梨汁﹑蔗漿﹐生津止渴之屬。正《內經》「風淫於內﹐治以甘寒」之旨也。

陰气孤絕﹐陽气獨發﹐則熱而少气煩冤﹐手足熱而欲嘔﹐名曰癉瘧。若但熱不寒者﹐邪气內藏於心﹐外舍分肉之間﹐

令人消爍肌肉。《內經》謂其但熱而不寒者﹐陰气先絕﹐陽气獨發﹐則少气煩冤﹐手足熱而欲嘔﹐名曰癉瘧。仲景之

重引其文﹐另有妙義。蓋從上條弦數者風發也﹐以飲食消息止之﹐抽絲引絮﹐而出其證。謂弦數之脈﹐熱盛生風﹐必侮

土而傷其津液﹐由少陽而入陽明。兩經合邪﹐其熱倍熾﹐倘不能以飲食消息﹐急止其熱﹐則熱之移於胃者﹐必上燻心

肺﹐少气煩冤而心肺病﹐手心熱欲嘔﹐而胃自病。所以繼之曰﹕邪气內藏於心﹐外舍分肉之間﹐令人消爍肌肉﹐蓋傷寒

病三陽合邪﹐其來如風雨如霹靂﹐令人莫當。而瘧之在少陽﹐苟不入於陰﹐而但出於陽﹐迨至兩陽合邪﹐亦豈能堪之

耶﹖故知消息而止入胃之熱邪﹐眞聖法也。然仲景之法﹐亦從《內經》而得﹐《內經》謂瘧脈緩大虛﹐便宜用藥﹐不宜用

鍼。又謂虛者不宜用鍼﹐以甘藥調之﹐昌知意中在用甘寒也。

溫瘧者﹐其脈如平﹐身無寒但熱﹐骨節疼煩時嘔﹐白虎加桂枝湯主之。《內經》言溫瘧有二﹐但先熱後寒。仲景所名

溫瘧﹐則但熱不寒﹐有似癉瘧﹐而實不同也。癉瘧兩陽合邪﹐上燻心肺﹐肺主气者﹐少气煩冤﹐則心主脈者﹐陽盛脈

促﹐津虧脈代﹐從可推矣。溫瘧脈如平人﹐則邪未合﹐而津未傷﹐其所以但熱而不寒者﹐則以其人素有痺气﹐榮衛不通﹑

故瘧之發於陽﹐不入於陰﹐卽入而陰亦不受。所以骨節煩疼﹐時嘔﹐邪气格之狀﹐有如此者﹐惟用白虎湯以治陽邪﹐

而加桂枝以通榮衛﹐斯陰陽和﹐血脈通﹐得汗而愈矣。在傷寒病﹐衛彊營弱﹐衛气不共營气和諧者﹐用桂枝湯復發其汗

立愈。此瘧邪偏著於陽﹐桂枝陽藥﹐卽不可用。但用白虎湯大淸气分之熱﹐少加桂枝﹐合陰陽而兩和之﹐乃知仲景之

法﹐絲絲入扣也。

其《內經》所稱先熱後寒之溫瘧﹐一者先傷於風﹐後傷於寒﹐風爲陽邪﹐寒爲陰邪﹐瘧發時先陽後陰﹐故先熱後寒

也。此以風寒兩傷營衛之法治之﹐初無難也。其一爲冬感風寒﹐深藏骨髓﹐內捨於腎﹐至春夏時令大熱而始發。其發

也﹐瘧邪從腎出之於外而大熱﹐則其內先已如焚﹐水中火發﹐𨿽非眞火﹐亦可畏也。俟其瘧勢外衰﹐復返於腎﹐而陰精

與之相持﹐乃始爲寒﹐設不知壯水之主﹐以急救其陰﹐十數發而陰精盡矣。陰精盡﹐則眞火自焚﹐灑灑時驚﹐目亂無

精﹐頃之死矣。所以傷寒偏死下虛之人﹐謂邪入少陰﹐無陰精以禦之也。而溫瘧之慘﹐寧有異哉﹖此亦仲景意中之隱﹐

昌特比例陳情﹐以爲來學之助。

瘧多寒者﹐名曰牡瘧﹐蜀漆散主之。

瘧多寒者﹐寒多於熱﹐如三七二八之分﹐非純寒無熱也。純寒無熱﹐則爲陰證﹐而非瘧證矣。此條又抽絲引絮﹐卽

上條兩陽合邪﹐上燻心肺證中﹐復指出多寒少熱一證。蓋邪之伏於心下﹐適在膻中心包之位﹐心爲陽中之陽﹐陽邪從陽﹐

尢爲易入。邪入則心虛。《經》曰﹕心虛者﹐熱收於內﹐內收其熱﹐並其邪亦收之﹐不易外出﹐此寒多之一因也。邪入

心

胞﹐都城震動﹐周身精液﹐悉力內援﹐重重裹擷﹐胞內之邪﹐爲外所拒﹐而不易出﹐又寒多之一因也。心者牡藏﹐故卽

以寒多熱少之瘧﹐名曰牡瘧。用蜀漆散和漿水﹐吐其心下結伏之邪﹐則內陷之邪﹐亦隨之俱出﹐一舉而蕩逐無餘矣。豈

不快哉﹗蜀漆﹐常山苗也。常山善吐﹐何以不用常山而用蜀漆﹖取苗性之輕揚者﹐入重陽之界﹐引拔其邪。合之龍骨鎭

心寧神﹐蠲除伏气。雲母安藏補虛﹐媚玆君主﹐仲景補天浴日之方﹐每多若此。至如溫瘧﹐亦用此方﹐更加蜀漆﹐以吐

去其心下結伏之邪﹑蓋一吐則周身之痺者通﹐而營衛並可借以無忤﹐則又以吐法爲和法者也。

其附《外臺祕要》牡蠣湯一方﹐同治牡瘧者﹐又初感病時﹐風寒未淸﹐傳變爲瘧﹐結伏心下﹐故方中用麻黃以散風

寒﹐並借之以通陽气耳。可見病之途原不一﹐學人於此一證二方﹐比而參之﹐以求生心之變化﹐則幾矣。

論《金匱》柴胡去半夏加栝蔞湯方治瘧病發渴者﹐亦治勞瘧。

此仲景治少陽病﹐全體大用之一方也。仲景謂瘧邪盛衰出入﹐必在少陽表裏之間﹐小柴胡湯乃傷寒少陽經天然不易

之法。渴者去半夏加栝蔞實﹐亦天然不易之法。而施之於少陽邪傳陽明﹐傷耗津液之證﹐亦爲天然不易之法。蓋渴𨿽陽

明津竭﹐而所以致陽明津竭者﹐全本少陽之邪。觀《內經》刺法﹐渴者取之少陽﹐非以其木火之勢劫奪胃津而然耶。故

瘧邪進退於少陽﹐卽以此方進退而施其巧。柴胡﹑黃芩﹐對治木火。人參﹑甘艸﹐扶助胃土。栝蔞生津潤燥。姜棗發越

榮衛。若夫勞瘧之病﹐其本火盛﹐營衛衰﹐津液竭﹐亦不待言﹐故並可施此方以治之也。

論柴胡桂姜湯治瘧寒多微有熱﹐或但寒不熱﹐服一劑如神。

此瘧之寒多熱少﹐或但寒不熱﹐非不似於牡瘧﹐而微甚則大不同。仲景不立論﹐止附一方﹐且云服一劑如神﹐其邪

之輕而且淺﹐從可識矣。蓋以衛卽表也﹐營卽裏也﹐胸中之陽气﹐散行於分肉之間。今以邪气痺之﹐則外衛之陽﹐反

郁伏於內守之陰。而血之痺者﹐愈瘀結而不散﹐遇衛气行陽二十五度而病發。其邪之入營者﹐旣無外出之勢﹐而營之素

痺者﹐亦不出而與陽爭。所以多寒少熱﹐或但有寒無熱也。小柴胡湯﹐本陰陽兩停之方﹐可隨瘧邪之進退以爲進退

者﹐加桂枝﹑漧薑﹐則進而從陽﹐痺著之邪﹐可以開矣。更加牡蠣以軟其堅壘﹐則陰陽豁然貫通﹐而大汗解矣﹐所以服

一劑如神也。其加芩﹑連以退而從陰﹐卽可類推。

病瘧以月一日發﹐當十五日愈。設不瘥﹐當月盡解﹐如其不瘥﹐當云何﹖師曰﹕此結爲瘕﹐名曰瘧母。急治之﹐

宜鱉甲煎丸。

此見瘧邪不能久據少陽﹐卽或少陽經气衰弱﹐不能送邪外出﹐而天气半月一更﹐天气更﹐則人身之气亦更﹐瘧邪自

無可容矣。不則天人之气再更﹐其瘧邪縱盛﹐亦彊弩之末﹐不能復振矣。設仍不解﹐以爲元气未生耶﹐而月已生魄矣。

元气何以不生﹖以爲邪气不盡耶﹐而月已由滿而空矣。邪气何以不盡﹖此必少陽所主之脇肋﹐外邪盤踞其間﹐根據山傍險﹐

結爲窠巢。州縣當一指可撲之時﹐曾不加意﹐漸至滋蔓難圖﹐興言及此﹐不覺涕泗交流﹐乃知仲景急治之法﹐眞經世宰

物之大法也。

再按﹕譚醫者當以《靈》《素》爲經﹐《金匱》爲緯﹐讀《靈》《素》而不了了者﹐求之《金匱》﹐矩森森﹐但旨

深

詞約﹐味如嚼蠟﹐不若《內經》之芻豢悅口﹐所以古今注《內經》者﹐不下百家﹔而注《金匱》者卒罕其人。卽間有之﹐

其胸中渾是疑團﹐擇顯明之句﹐發揮一二﹐隨竟其說﹐觀者曾何賴焉﹖歷代名賢﹐屈指不過數人﹐咸以仲景之學爲絕學﹐

存而不論﹐論而不議﹐其所以卓冠億兆人千百年者﹐各從《內經》分頭證入。如瘧病一門﹐《巢氏病源》妄分五臟﹐後人

謂其發明《內經》﹐深信不疑。而不知瘧邪不從藏發﹐《內經》所無之理﹐巢氏臆言之耳﹐陳無擇三因之說韙矣。乃謂夏

傷於暑﹐秋爲瘧者﹐不可專以此論﹐何其甘悖聖言耶﹖至論內因﹐剿襲巢氏心肝脾肺腎五瘧立言﹐仍是巴人下裏之音

矣﹗張子和治瘧﹐喜用汗吐下三法﹐自誇本於長沙。詎知仲景所爲汗下者﹐但從少陽之和法而進退其間﹐不從傷寒之汗

下起見也。其可吐者﹐或用瓜蒂﹐或用常山苗﹐各有深義﹐亦豈漫然而吐之耶。且子和謂治平之時﹐其民夷靜﹐𨿽用砒

石﹑辰砂有毒之藥﹐以熱治熱﹐亦能取效。是何言歟﹖至東垣﹑丹溪﹐確遵《內經》夏傷於暑﹐秋必瘧之論﹐多所發

明。而謂吳楚閩廣之人﹐患瘧至多。陽气素盛之處﹐其地卑濕﹐長夏之時﹐人多患瘧﹑霍亂﹑瀉痢﹐傷濕熱也﹐此語

誠爲聰明絕世矣。然於《內經》之旨﹐尙隔一層。《內經》運气﹐暑與濕同推﹐不分彼此﹐曾何分南北乎﹖《內經》本謂

夏傷於暑﹐長夏傷於濕﹐秋必瘧﹐脫落五字﹐遂謂秋傷於濕﹐冬生咳嗽。而傷燥一气﹐古今絕無一人起而揚言﹐此等

大綱不正﹐亦何貴於識人之賢哉﹗且丹溪所論十二經皆能爲病﹐固卽刺瘧篇之旨。曷不遵《金匱》推足少陽一經爲主﹐

坐令多岐亡羊耶﹗方書俱以溫瘧爲傷寒壞病﹐與風瘧大同﹐此言出於何典﹖至於牡瘧﹐總無其名﹐統括於寒瘧之內﹐

誤指寒瘧爲藏寒之極﹐故無熱有寒﹐用姜﹑桂﹑附子溫之。又有更其名爲牡瘧者云﹕久受寒濕﹐陰盛陽虛﹐不能制陰。

所以寒多不熱﹐淒愴振振﹐亦行溫熱之法﹐眞是殺人不轉睫矣。又謂暑瘧卽癉瘧﹐嘔者用縮脾等藥﹐從無有救少陽木

火之邪如救焚者﹐適燕而南其指﹐抑何生民之不幸耶﹗

【律三條】

凡治瘧﹐不求邪之所在﹐輒行大汗大下﹐傷人正气者﹐醫之罪也。瘧邪在於半表半里﹐故有寒有熱﹐若大汗以傷其

表﹐大下以傷其裏﹐是藥反增瘧矣。倘瘧邪伏而未盡﹐藥過再發﹐更將何法以處之﹖

凡用吐法﹐妄施惡劣之藥﹐並各種丸藥﹐傷人臟腑者﹐醫之罪也。吐法﹐止可用淸芬之气﹐透入經絡﹐引出瘧邪。

如酒浸常山﹐不用火煎之類。其膽礬﹑信石等丸﹐吞入腹中﹐粘著不行﹐攪亂腸胃臟腑﹐究竟無益﹐戒之﹗戒之﹗

凡用截瘧之法﹐不俟瘧勢稍衰﹐輒求速止者﹐醫之罪也。截者﹐堵截也。兵精餉足﹐寇至方可堵截。若兵微城孤﹐

不可截也。在壯盛之體﹐三四發後﹐瘧勢少減﹐可以截之。其虛弱之人﹐始終不可截也。誤截因致腹脹者﹐每多壞事。

卽服藥亦有避忌﹐瘧將來可服藥阻其來﹐將退可服藥追其去。若瘧勢正盛﹐服藥與之混戰﹐徒自苦耳。但瘧之來去旣遠﹐

藥不相及﹐五不當一﹐故服藥妙在將來將去之時。

卷五瘧證門

瘧證門方

白虎加桂枝湯方﹝《金匱》方有論﹞知母﹝六兩﹞甘艸﹝二兩炙﹞石膏﹝一斤﹞粳米﹝二合﹞桂枝

﹝三兩﹞上銼﹐每五錢﹐水一盞半﹐煎至八分﹐去滓﹐溫服﹐汗出愈。

蜀漆散方﹝《金匱》方有論﹞蜀漆﹝洗去腥﹞雲母﹝燒二日夜﹞龍骨﹝等分﹞上三味﹐杵爲散。未發

前﹐以漿水服半錢匕﹐溫瘧加蜀漆半分﹐臨發時服一錢匕。

牡蠣湯﹝《外臺祕要》方《金匱》有論﹞治牡瘧。牡蠣﹝四兩熬﹞麻黃﹝四兩去節﹞甘艸﹝二兩﹞蜀

漆﹝三兩﹞上四味﹐以水八升﹐先煮蜀漆﹑麻黃﹐去上沫﹐得六升﹐內諸藥﹐煮取二升﹐溫服一升。若吐則勿更服。

柴胡去半夏加栝蔞湯方﹝《金匱》有論﹞治瘧病發渴者﹐亦治勞瘧。柴胡﹝八兩﹞人參﹝三兩﹞黃芩

﹝三兩﹞甘艸﹝三兩﹞栝蔞根﹝四兩﹞生薑﹝二兩﹞大棗﹝十二枚﹞上七味。以水一斗二升﹐煮取六升﹐去

滓。再煎取二升﹐溫服一升﹐日二服。

柴胡桂姜湯﹝《金匱》有論﹞治瘧寒多微有熱﹐或但寒不熱。﹝服一劑如神﹞柴胡﹝半斤﹞桂枝﹝三兩去

皮﹞漧薑﹝二兩﹞黃芩﹝三兩﹞栝蔞根﹝四兩﹞牡蠣﹝三兩熬﹞甘艸﹝二兩炙﹞上七味﹐以水一斗二升﹐

煮取

六升﹐去滓﹐再煎取三升﹐溫服一升﹐日三服。初服微煩﹐復服汗出便愈。

鱉甲煎丸方﹝《金匱》有論﹞鱉甲﹝十二分炙﹞烏扇﹝三分燒﹞黃芩﹝三分﹞柴胡﹝六分﹞鼠婦﹝三

分熬﹞漧薑﹝三分﹞大黃﹝三分﹞芍藥﹝五分﹞桂枝﹝三分﹞葶藶﹝一分熬﹞石韋﹝三分去毛﹞濃朴﹝三

分﹞牡丹﹝五分去心﹞瞿麥﹝二分﹞紫葳﹝三分﹞半夏﹝一分﹞人參﹝一分﹞虫﹝五分熬﹞阿膠﹝三

分炙﹞蜂窠﹝四分炙﹞赤硝﹝十二分﹞蜣﹝六分﹞桃仁﹝二分﹞上二十三味爲末﹐竈下灰一斗﹐淸

酒一斛﹐五斗浸灰﹐候酒盡一半﹐著鱉甲於中﹐煮令泥瀾如膠漆﹐絞取汁內諸藥末煎爲丸﹐如梧桐子大。空心服七丸﹐

日三服。《千金方》用鱉甲十二片﹐又有海藻二分﹑大戟一分﹑虫五分﹐無鼠婦﹑赤硝二味﹐以鱉甲煎和諸藥爲丸。

桂枝黃芩湯柴胡﹝一兩二錢﹞黃芩人參甘艸﹝各四錢五分﹞半夏﹝四錢﹞石膏知母﹝各五錢﹞

桂枝﹝一錢﹞上爲粗末﹐每服五七錢﹐水煎。昌按﹕此方小柴胡湯合白虎加桂枝湯﹐於和法中兼解表熱﹐遵用仲景

聖法﹐可喜可喜。

人參柴胡引子﹝《事親》﹞人參柴胡黃芩甘艸大黃當歸芍藥﹝各等分﹞上爲粗末﹐每服三錢﹐

水一盞﹐生薑三片﹐煎至七分﹐去渣溫服。昌按﹕此卽小柴胡去半夏﹐加大黃﹐當歸﹑芍藥﹐大柴胡去半夏﹑枳實﹐

加人參﹑當歸。於和法中略施攻裏之法﹐深中肯綮。

柴朴湯柴胡獨活前胡黃芩蒼術濃朴陳皮半夏曲白茯苓藿香﹝各一錢﹞甘艸﹝三分﹞水

二鐘﹐生薑五片﹐煎一鐘﹐發日五更服。气弱加人參﹑白術。食不克化加神曲﹑麥芽﹑山楂。昌按﹕此方治瘧因起於

暑濕﹐及食滯者宜之。

加味香薷飲香薷﹝二錢﹞濃朴﹝制﹞扁豆﹝炒﹞白術﹝炒﹞白芍藥﹝炒﹞陳皮白茯苓黃芩﹝各

一錢﹞黃連﹝薑汁炒﹞甘艸﹝炙﹞豬苓澤瀉﹝各五分﹞木瓜﹝七分﹞上生薑煎服。口渴實者﹐加天花粉﹑

葛根﹑知母。虛者﹐加五味子﹑麥門冬﹑人參。昌按﹕此方暑邪入裏﹐外無表證者宜之。

祛瘧散黃﹝蜜炙一錢六分﹞人參白術白茯苓砂仁艸果陳皮﹝去白﹞五味子﹝各一錢﹞甘

艸﹝七分﹞烏梅﹝三枚去核﹞水二鐘﹐生薑三片﹐棗二枚﹐煎一鐘溫服。昌按﹕此方表裏之邪已透﹐中气虛弱者

可用。

二術柴葛湯治諸瘧必用之劑。白術蒼術柴胡葛根陳皮﹝各七分﹞甘艸﹝五分﹞若一日一發﹐

及午前發者﹐邪在陽分﹐加枯芩﹑茯苓﹑半夏各一錢。熱甚頭痛﹐加川芎﹐軟石膏各一錢。口渴﹐加石膏﹑知母﹑麥門

冬各一錢。若間日﹑或三日發﹐午後或夜發者﹐邪在陰分﹐加川芎﹑當歸酒炒﹑芍藥﹑熟地黃酒炒﹑知母各一錢﹐酒黃

﹑酒紅花各四分。提在陽分﹐可截之。若間一日﹐連發二日﹐或日夜各發者﹐气血俱病﹐加人參﹑黃﹑白茯苓各一

錢以補气﹐川芎﹑地黃﹑歸﹑芍以補血。若陽瘧多汗﹐用黃﹑人參﹑白術以斂之。無汗用柴胡﹑蒼術﹑白術﹑黃芩﹑

葛根以發之。若陰瘧多汗﹐用當歸﹑白芍﹑熟地﹑黃﹑黃柏以斂之。無汗用柴胡﹑蒼術﹑川芎﹑紅花﹑升麻以發之。

胃气弱﹐飲食少﹐或服截藥傷脾胃而食少者﹐加人參﹑酒芍藥﹑大麥芽各一錢。傷食痞悶﹐或有食積者﹐加神曲﹑麥芽﹑

枳實各一錢﹐黃連五分。痰盛加姜半夏﹑南星﹑枳實炒各一錢﹐黃連﹑黃芩各六分。若用截之﹐加檳榔﹑常山﹑靑皮﹑

黃芩各一錢﹐烏梅肉三枚。日久虛瘧﹐寒熱不多﹐或無寒而但微熱者﹐邪气已無﹐只用四君子湯合四物湯﹐加柴胡﹑黃

芩﹑黃﹑陳皮﹐以滋補气血。

柴苓湯﹝《活人》﹞治瘧熱多寒少﹐口燥心煩少睡。﹝卽小柴胡湯合五苓散。小柴胡湯見黃膽門。五苓散見三

气門。﹞昌按﹕活人柴苓湯﹐治瘧之要藥也。然不敢輒入正選﹐姑存備用者﹐則以五苓散利水﹐恐遇木火乘胃﹐大耗津

液。大渴引水自救之證﹐反利其小水﹐而自犯其律也﹐用方者詳之。

半夏散治痰瘧發作有時﹐熱多寒少﹐頭痛額角﹐並胸前肌肉動﹐食才入口卽吐出﹐面色帶赤﹐宜服之。半

夏﹝泡七次爲末薑汁和調作餅曬漧﹞藿香羌活芎﹝各一分﹞牽牛﹝半兩﹞上爲細末﹐每服三錢﹐食後白湯

調下。

露姜飲治脾胃痰瘧﹐發爲寒熱。生薑﹝四兩﹞和皮﹐搗汁一碗﹐夜露至曉﹐空心冷服。

二十四味斷瘧飲治久瘧。常山﹝酒炒﹞艸果檳榔知母﹝酒炒﹞陳皮靑皮川芎枳殼柴胡黃

芩荊芥白芷人參紫蘇蒼術白術半夏良姜茯苓桂枝葛根甘艸杏仁烏梅﹝各等分﹞上咀﹐

每服一兩﹐水二盞﹐姜三片﹐棗一枚﹐煎八分﹐發日早服。昌按﹕此方治久瘧母瘧﹐邪气散漫﹐表裏俱亂。廣其法以

求之﹐然仍不離小柴胡湯爲主﹐亦可喜也。

治瘧﹐因勞役憂思而作﹐汗多食少倦甚者﹐補中益气湯。﹝方見虛勞門﹞

小柴胡湯加常山﹐截瘧神效。﹝方見黃膽門﹞

婦人久瘧﹐用小柴胡﹐合四物湯服之。﹝小柴胡湯見黃膽門﹐四物湯見婦人門。﹞

小兒瘧疾﹐有痞塊﹐生地﹑芍藥各一錢﹑陳皮﹑川芎﹑炒黃芩﹑半夏各一錢﹐甘艸三分﹐加姜煎﹐調醋炙鱉甲末效。

《正傳》有二男子﹐皆年四五十﹐各得瘧三年。俱發於寅申巳亥日﹐一人晝發﹐發於巳而退於申。一人夜發﹐發

於亥而退於寅。晝發者﹐乃陰中之陽﹐病宜補气解表﹐與小柴胡倍柴胡﹑人參﹐加白術﹑川芎﹑葛根﹑陳皮﹑靑皮﹑蒼

術。夜發者﹐爲陰中之陰﹐病宜補血疏肝﹐用小柴胡湯合四物湯﹐加靑皮﹐各與十帖﹐加姜棗煎﹐於未發前二時﹐每日

一帖。服至八帖﹐同日得大汗而愈。

丹溪治一人﹐因勞役發嗽得瘧﹐又服發散藥﹐變爲發熱﹐舌短﹐語言不正﹐痰吼有聲﹐脈洪實似滑。先用獨參湯﹐

加竹瀝二蛤殼﹐一服後﹐吐膠痰﹐舌本正﹐後用黃人參湯﹐半月愈。

一婦病瘧﹐三日一發﹐食少﹐經不行已三月﹐脈無﹐時寒﹐議作虛寒治。疑誤﹐再診見其梳洗言動如常﹐知果誤也。

經不行﹐非無血﹐爲痰所凝。脈無﹐非血气衰﹐乃積痰生熱﹐結伏其脈而不見耳。當作實熱治﹐與三化丸。旬日後﹐食

進脈出﹐帶微弦﹐謂胃气旣全﹐𨿽不藥﹐瘧當自愈而經行也﹐令淡滋味﹐果應。

一婦瘧月餘﹐間日發於申酉﹐頭與身痛﹐寒多喜極熱辣湯﹐脈伏面慘晦﹐作實熱治之﹐以十棗湯爲末﹐粥丸黍米

大。服十粒津咽﹐日三次﹐令淡飯半月﹐大汗愈。

一婦人痢﹐因哭子變瘧﹐一日五六作﹐汗如雨﹐不吐﹐脈微數﹐疲甚。無邪可治﹐陰虛陽散﹐命在旦夕﹐遂用參術

二兩﹑白芍一兩﹑黃半兩﹑炙甘艸二錢﹐作四大劑﹐服之而愈。

卷五痢疾門

痢疾論

諭昌曰﹕痢疾一證﹐難言之矣。在《靈》《素》謂之腸﹐亦曰滯下﹔《金匱》以嘔吐噦下利﹐列爲一門。蓋以三者﹐

皆足陽明胃手陽明大腸所生之病也。至其所論下利﹐則皆《傷寒論》中厥陰經之本證﹐與二陽明嘔吐噦同列之義﹐殊不

相合。觀其論中﹐厥與利每每並言﹐始先卽云﹕六腑气絕於外者﹐手足寒﹔五臟气絕於內者﹐下利不禁﹐是則厥而且利﹐

爲虛寒之極。所以反能食者則死﹐反發熱者不死。若痢證則能食者不死﹐發熱者多死。何其相反若是耶﹖此必《金匱》

嘔吐噦之下﹐脫失下痢一證﹐乃取傷寒厥陰下利之文﹐補入其中﹐後人屢試不驗﹐投杼而起者多矣。夫冬月傷寒之下利﹐

與夏秋傷暑濕熱之下痢﹐而可借口仲景﹐謾言治法哉。後人以其無師之智﹐各呈偏見﹐或得於目之所擊﹐手之所試﹐分

播廣傳﹐終不可以爲法﹐乃遂謂瘧痢無正方也。醫事之偸﹐何遂至此﹗昌謹以黃岐仲景之法﹐擬議言之﹕在《內經》冬

月傷寒﹐已稱病熱﹐至夏秋熱暑濕三气交蒸﹐互結之熱﹐十倍於冬月矣﹗外感三气之熱而成下痢﹐其必從外而出之﹐以

故下痢必從汗﹐先解其外﹐後調其內。首用辛涼以解其表﹐次用苦寒以淸其裏﹐一二劑愈矣。失於表者﹐外邪但從裏出﹐

不死不休﹐故𨿽百日之遠﹐仍用逆流挽舟之法﹐引其邪而出之於外﹐則死證可活﹐危證可安。治經千人﹐成效歷歷可紀。

按《金匱》有云﹕下痢脈反弦﹐發熱身汗者自愈。夫久痢之脈﹐深入陰分﹐沈澀微弱矣。忽然而轉弦脈﹐渾是少陽生發

之气﹐非用逆挽之法﹐何以得此。久利邪入於陰﹐身必不熱﹐間有陰虛之熱﹐則熱而不休。今因逆挽之勢﹐逼其臨時燥

熱﹐頃之邪從表出﹐熱自無矣。久痢陽气下陷﹐皮膚漧澀﹐斷然無汗。今以逆挽之法﹐衛外之陽領邪气同還於表﹐而身

有汗﹐是以腹中安靜﹐而其病自愈也。昌豈敢用無師之智哉﹖又有驟受暑濕之毒﹐水谷傾囊而出﹐一晝夜七八十行﹐大

渴引水自救﹐百杯不止﹐此則腸胃爲熱毒所攻﹐頃刻腐爛。比之誤食巴豆﹑鉛粉﹐其烈十倍﹐更用逆挽之法﹐迂矣﹗遠

矣﹗每從《內經》通因通用之法﹐大黃﹑黃連﹑甘艸﹐一晝夜連進三五十杯﹐俟其下利﹑上渴之勢少緩﹐乃始平調於內﹐

更不必挽之於外。蓋其邪如決水轉石﹐乘勢出盡﹐無可挽耳。更有急開支河一法﹐其邪熱之在裏者﹐奔迫於大腸﹐必郁

結於膀胱。膀胱熱結﹐則气不化而小溲短赤﹐不用順導而用逆挽﹐仍非計也。淸膀胱之熱﹐令气化行而分消熱勢﹐則

甚捷也。仲景謂下利气者﹐當利其小便。夫气者膀胱之化也﹐反從大腸而出﹐當利其小便﹐非急開支河之謂乎﹖然而水

出髙源﹐肺不熱則小溲自行。肺與大腸爲表裏﹐大腸之熱﹐皆因肺熱所移﹐尢宜用辛涼之藥﹐先淸肺之化源矣。《金匱》

有下利肺痛者﹐紫參湯主之。气利﹐訶黎勒散主之。後人疑二方非仲景之方﹐詎知腸胃有病﹐其所關全在於肺﹐本艸謂

紫參主心腹中積聚﹐療腸胃中熱﹐通九竅﹐利大小便﹐仲景取之﹐固通因通用之意也。訶黎勒有通有塞﹐通以下涎液﹐

消宿食﹐破結气﹔澀以固腸脫。仲景取之﹐亦通塞互用之意也。又可見肺气不通而痛﹐則急通其壅﹔大腸之气﹐墜而逼

迫﹐則通塞互用﹐而緩調其適矣。嗟乎﹗《內經》之法﹐無可下手者﹐求之《金匱》。《金匱》下利之法﹐無可下手者﹐求

之自心寤寐之神﹐轉覺《金匱》之法﹐一如指掌。可惜少仕光陰虛擲﹐今老矣﹐不能進步矣。特揭鄙言﹐爲後人深入之

一助。

再按﹕治瘧之法﹐當從少陽而進退其間﹐進而就陽﹐則從少陽爲表法﹐固矣。乃痢疾之表﹐亦當從於少陽﹐蓋水谷

之气﹐由胃入腸﹐疾趨而下﹐始焉少陽生發之气不伸﹐繼焉少陽生發之气轉陷﹐故泛而求之三陽﹐不若顓而求之少陽。

俾蒼天淸淨之气﹐足以升舉﹐水土物產之味﹐自然變化精微﹐輸泄有度﹐而無下痢奔迫之苦矣。況兩陽明經所藏之津液﹐

旣以下泄﹐尢不可更發其汗。在傷寒經禁﹐明有陽明禁汗之條﹐而《金匱》復申下利發汗之禁﹐謂下利淸谷﹐不可攻其

表﹐汗出必脹滿。蓋以下利一傷其津液﹐發汗再傷其津液。津液去﹐則胃气空﹐而下出之濁气﹐隨汗勢上入胃中﹐遂成

脹滿。求其下利且不可得﹐寧非大戒乎﹖所以當從少陽半表之法﹐緩緩逆挽其下陷之淸气﹐俾身中行春夏之令﹐不致於

收降耳。究竟亦是和法﹐全非發汗之意。津液未傷者﹐汗出無妨﹔津液旣傷﹐皮間微微得潤﹐其下陷之气已舉矣。夫豈

太陽外感風寒﹐可正發汗之比乎﹖又豈太陽陽明合病下利﹐可用葛根之比乎﹖噫﹐微矣﹗微矣﹗

治痢用通因通用之法﹐亦有金鍼。蓋火濕熱之邪﹐奔迫而出﹐止宜用苦寒之藥﹐如大小承气之類。方書每雜以溫中

濃腸胃之藥﹐是欲爲火濕熱立幟也﹐其孰辧之﹖

《內經》曰﹕腸便血﹐身熱則死﹐寒則生。又曰﹕腸下白沫﹐脈沈則生﹐浮則死。腸之候﹐身不熱﹐脈不懸

絕﹐滑大者生﹐懸澀者死﹐以藏期之。又曰﹕陰陽虛脫﹐腸死﹐泄而奪血﹐脈沈微﹐手足逆﹐皆難治。

《脈經》曰﹕腸下膿血﹐脈沈小畱連者生﹐數大發熱者死。又腸筋攣﹐脈細小安靜者生﹐浮大堅者死。

噤口痢﹐乃胃中濕熱之毒﹐燻蒸淸道而上﹐以致胃口閉塞﹐而成噤口之證。亦有誤服澀熱之藥﹐而邪气停於胃口者﹐

用人參﹑石蓮子等分﹐煎服彊呷﹐但得一口下咽﹐虛熱卽開﹐更以二味爲末﹐頻頻服之。

治噤口痢﹐多有用黃連者﹐此正治濕熱之藥﹐苦而且降﹐不能開提﹐況非胃虛所宜﹐昌故不敢取用。有用田螺搗如

泥﹐納臍中﹐引火熱下行最妙。但郁熱宜一開一降﹐未可徒恃一法。有用丁香﹑砂仁之屬﹐以火濟火﹐則殺人之事矣。

休息痢者﹐乃乍作乍止﹐或因邪气未曾滌盡﹐遽止而復作者是也。或初愈恣食濃味﹐及妄作勞﹐皆能致之。

《金匱》云﹕下利已瘥﹐至其年月日時復發者﹐以病不盡故也。當下之﹐宜大承气湯。

休息痢﹐止而不止﹐正气旣虛﹐邪復不盡﹐未可言下。此證止之已久﹐其正已復﹐其積未除。故須下之。

《原病》式云﹕白痢旣非寒證﹐何故服辛熱之藥﹐亦有愈者﹖蓋辛熱之藥。能開發腸胃鬱結﹐使气液宣通﹐流濕潤

燥﹐气和而已﹐此特其一端也。甚有先曾通泄﹐或因涼藥太過﹐脈微沈細﹐四肢厥冷﹐卽宜溫補升陽益胃理中之屬。至

云槪不可用熱藥﹐亦非通變之精妙也。

《機要》云﹕後重則宜下﹔腹痛則宜和﹔身重則除濕﹔脈弦則去風﹔膿血稠粘﹐以重劑竭之﹔身冷自汗﹐以熱藥溫

之﹔風邪內結宜汗之﹔溏而痢宜溫之。

仲景治下痢﹐可下者悉用承气湯。大黃之寒﹐其性善走﹐佐以濃朴之溫﹐善行滯气。緩以甘艸之甘﹐飲以湯液﹐灌

滌腸胃﹐滋潤輕快﹐積行卽止。

凡先瀉而後痢者逆也﹐復通之而不已者虛也。脈微遲﹐宜溫補。脈弦數爲逆﹐主死。產後痢﹐亦宜溫補。

腹痛因肺金之气郁在大腸之間者﹐以苦梗發之﹐後用痢藥。

肛門痛﹐熱畱於下也。初病身熱﹐脈洪大﹐宜淸之﹐黃芩芍藥湯。病患身冷自汗﹐宜溫之﹐理中湯。

下血者﹐宜涼血活血﹐當歸﹑黃芩﹑桃仁之類。風邪下陷者﹐宜升提之。濕熱傷血者﹐宜行濕淸熱。下墜異常﹐積

中有紫黑血﹐而且痛甚者﹐此爲死血﹐用桃仁﹑滑石行之。

血痢久不愈者﹐屬陽虛陰脫﹐用八珍湯加升舉之藥。甚有陣陣自下﹐手足厥冷﹐脈漸微縮﹐此爲元气欲絕﹐急灸气

海穴﹐用附子理中湯﹐稍遲之則死。

凡下痢純血者﹐如塵腐色者﹐如屋漏水者﹐大孔開而不收如竹筒﹐唇如朱紅者﹐俱死。如魚腦髓者﹐身熱脈大者﹐

俱半死半生。

久痢血﹐脈沈弱﹐諸藥不效﹐以十全大補湯﹐加姜棗少入蜜煎服。

【律三條】

凡治痢不分標本先後﹐槪用苦寒者﹐醫之罪也。以腸胃論﹐大腸爲標﹐胃爲本﹔以經脈論﹐手足陽明爲標﹐少陽相

火爲本。故胃受濕熱﹐水谷從少陽之火化﹐變爲惡濁﹐而傳入於大腸。不治少陽﹐但治陽明﹐無益也。以少陽生發之气﹐

傳入土中﹐因而下陷﹐不先以辛涼舉之﹐徑以苦寒奪之﹐痢無止期矣。

凡治痢不審病情虛實﹐徒執常法﹐自恃顓門者﹐醫之罪也。實者邪气之實也﹐虛者正气之虛也。七實三虛﹐攻邪爲

先。七虛三實﹐扶正爲本。十分實邪﹐卽爲壯火食气﹐無正可扶﹐急去其邪﹐以畱其正。十分虛邪﹐卽爲淹淹一息﹐無

實可攻﹐急補其正﹐聽邪自去。故醫而不知變通﹐徒守家傳﹐最爲誤事。

凡治痢不分所受濕熱多寡﹐輒投合成丸藥誤人者﹐醫之罪也。痢由濕熱內蘊﹐不得已用苦寒蕩滌﹐宜煎不宜丸。丸

藥不能蕩滌﹐且多夾帶巴豆﹑輕粉﹑定粉﹑硫黃﹑瑙砂﹑甘遂﹑芫花﹑大戟﹑牽牛﹑烏梅﹑粟殼之類﹐卽使病去藥存﹐

爲害且大。況病不能去﹐毒烈轉深﹐難以復救﹐可不愼耶﹗

卷五痢疾門

痢疾門方

《金匱》小柴胡去半夏加栝蔞實湯﹝方見瘧疾門﹞昌按﹕此方乃少陽經半表半里之的藥﹐原用半夏之辛溫﹐

半兼乎表。今攺用栝蔞實之涼苦﹐半兼乎裏。退而從陰則可﹐進而從陽﹐不勝其任矣。然不必更求他藥﹐但於柴胡增一

倍二倍用之﹐允爲進之之法也。

活人敗毒散﹝方見三气門﹞昌按﹕活人此方﹐全不因病痢而出。但昌所爲逆挽之法﹐推重此方﹐蓋借人參之

大力﹐而後能逆挽之耳。《金匱》治下痢﹐未及小柴胡湯﹐後來方書不用﹐猶曰無所祖也。至活人敗毒散﹐夏秋疫癘諸方﹐

莫不收用之矣。而治下痢﹐迥不及之者何哉﹖徧查方書﹐從無有一用表法者﹐惟楊子建治痢﹐廣引運气﹐自逞狂能﹑名

其方曰萬全護命湯﹐采用活人之半﹐川芎﹑獨活﹑桔梗﹑防風﹑甘艸﹐而增麻黃﹑官桂﹑本﹑白芷﹑細辛﹐一派辛溫

辛熱之藥﹐且雜牽牛峻下於內﹐百道方中﹐似此無知妄作﹐一方言表﹐不殺人哉。再閱潔古七方﹐𨿽爲平淡無奇﹐而老

成全不犯手﹐玆特錄之。其他備用諸方﹐亦各有取義﹐以俟臨病采擇。

大黃湯﹝潔古﹞治瀉利久不愈﹐膿血稠粘﹐裏急後重﹐日夜無度。上用大黃一兩銼碎﹐好酒二大盞﹐浸半日

許﹐煎至一盞半﹐去渣﹐分作二服﹐頓服之﹐痢止勿服﹐如未止再服﹐取利爲度﹐後服芍藥湯和之。痢止再服白術黃芩

湯﹐盡撤其毒也。

芍藥湯﹝潔古﹞行血調气﹐《經》曰﹕溲而便膿血﹐知气行而血止﹐行血則便自愈﹐調气則後重除。

芍藥﹝一兩﹞當歸黃連黃芩﹝各半兩﹞大黃﹝三錢﹞肉桂﹝二錢半﹞甘艸﹝炒﹞檳榔﹝各二錢﹞木

香﹝一錢﹞如便後髒毒﹐加黃柏半兩。上九味﹐咀﹐每服五錢﹐水二盞﹐煎至一盞﹐去渣溫服。如痢不減﹐漸加

大黃﹐食後服。

白術黃芩湯﹝潔古﹞服前藥痢疾𨿽除﹐更宜調和。白術﹝一兩﹞黃芩﹝七錢﹞甘艸﹝三錢﹞上咀﹐

作三服﹐水一盞半﹐煎一盞溫服。

黃連阿膠丸﹝《和劑》﹞治冷熱不調﹐下痢赤白﹐裏急後重﹐臍腹疼痛﹐口燥煩渴﹐小便不利。黃連﹝去須

三兩﹞阿膠﹝碎炒一兩﹞茯苓﹝去皮二兩﹞上以連苓爲細末﹐水熬阿膠膏﹐和丸如桐子大。每服三十丸﹐空心溫

米湯下。

白頭翁湯﹝《金匱》﹞白頭翁﹝二兩﹞黃連黃柏秦皮﹝各三兩﹞上四味﹐以水七升﹐煮取二升﹐去渣

溫服一升。不愈﹐更服。

加減平胃散﹝潔古﹞《經》云﹕平時皆以胃气爲本。如下血﹐則脾胃虛損﹐血水流於四肢﹐卻入於胃﹐而爲

血痢。宜服此方﹐以養脾胃。白術﹝一兩﹞濃朴陳皮﹝各一兩﹞木香﹝一兩﹞檳榔﹝三錢﹞甘艸﹝七錢﹞桃

仁﹝一兩﹞人參黃連阿膠﹝炒﹞茯苓﹝各五錢﹞上咀﹐每服五錢﹐姜三片﹐棗一枚﹐水煎﹐溫服無時。血

多加桃仁。熱泄加黃連。小便澀加茯苓﹑澤瀉。气不下﹐後重加檳榔﹑木香。腹痛加官桂﹑芍藥﹑甘艸。膿多加阿膠。

濕多加白術。脈洪大加大黃。

蒼術地楡湯﹝潔古﹞治脾經受濕﹐下血痢。蒼術﹝三兩﹞地楡﹝一兩﹞每一兩﹐水二盞﹐煎一盞溫服。

槐花散﹝潔古﹞靑皮槐花荊芥穗﹝各等分﹞上爲末﹐水煎﹐空心溫服。

犀角散治熱痢﹐下赤黃膿血﹐心腹困悶。犀角屑﹝一兩﹞黃連﹝去須微炒一兩﹞地楡黃﹝各一兩﹞

當歸﹝半兩炒﹞木香﹝二錢五分﹞上爲散﹐每服三錢﹐以水一盞﹐煎至六分﹐去渣溫服無時。

黃連丸﹝一名羚羊角丸。﹞治一切熱痢﹐及休息痢﹐日夜頻並。兼治下血﹐黑如雞肝色。黃連﹝去須二兩

半﹞羚羊角﹝鎊﹞黃柏﹝去粗皮各一兩半﹞赤茯苓﹝去皮半兩﹞上爲細末﹐蜜和丸如桐子大。每服二十丸﹐姜

蜜湯下。暑月下痢﹐用之尢驗。一方用白茯苓﹐臘茶送下。

生地黃湯治熱利不止。生地黃﹝半兩﹞地楡﹝七錢半﹞甘艸﹝二錢半炙﹞上咀﹐如麻豆大﹐以水

二盞﹐煎至一盞﹐去渣﹐分溫二服。空心﹐日晚再服。

郁金散治一切熱毒痢﹐下血不止。川郁金槐花﹝炒各半兩﹞甘艸﹝炙二錢半﹞上爲細末﹐每服一二盞﹐

食前用豆豉湯調下。

茜根散治血痢﹐心神煩熱﹐腹中痛﹐不納飲食。茜根﹝一兩﹞地楡﹝一兩﹞生漧地黃當歸﹝炒各一

兩﹞犀角﹝屑﹞黃芩﹝各一兩﹞梔子﹝半兩﹞黃連﹝二兩去須微炒﹞上咀﹐每服四錢﹐以水一盞﹐入豆豉

五十粒﹑薤白七寸﹐煎至六分﹕去渣﹐不拘時溫服。

十寶湯治冷痢如魚腦者﹐三服見效甚捷。黃﹝四兩﹞熟地﹝酒浸﹞白茯苓人參當歸﹝酒浸﹞白

術半夏白芍藥五味子官桂﹝各一兩﹞甘艸﹝半兩﹞上爲粗末﹐每服二錢﹐水一盞﹐生薑三片﹐烏梅一个﹐

煎至七分﹐食前溫服。

芍藥黃芩湯﹝東垣﹞治泄利腹痛﹐或後重身熱﹐久不愈﹐脈洪疾者﹐及下痢膿血稠粘。黃芩芍藥﹝各一

兩﹞甘艸﹝五錢﹞上咀﹐每服一兩﹐水一盞半﹐煎一盞溫服無時。如痛加桂少許。

香連丸﹝《直指》﹞治下痢赤白﹐裏急後重。黃連﹝去蘆二十兩用吳茱萸十兩同炒令赤去茱萸不用﹞木香

﹝四兩八錢八分不見火﹞上爲細末﹐醋糊丸如桐子大。每服三十丸﹐空心飯飲下。

大承气湯﹝方見三气門﹞

小承气湯﹝方見三气門﹞

進承气法﹐治太陰證不能食是也。當先補而後瀉﹐乃進藥法也。先銼濃朴﹝半兩﹞姜制﹐水一盞﹐煎至半盞服。若

二三服未已﹐胃有宿食不消﹐加枳實﹝二錢﹞同煎服。二三服﹐泄又未已﹐如不加食﹐尙有熱毒﹐又加大黃﹝三錢﹞服

過﹐泄未止者﹐爲腸胃久有塵垢滑粘﹐加芒硝﹝半合﹞﹐垢去盡則安矣。後重兼無虛證者宜之。若力倦气少﹐脈虛

不能食者﹐不宜此法。蓋濃朴﹑枳實﹐大瀉元气也。退承气法﹐治陽明證能食是也。當先瀉而後補﹐乃退藥法也。先用

大承气﹝五錢﹞水一盞﹐根據前法煎至七分﹐稍熱服。如瀉未止﹐去芒硝﹐減大黃一半﹐煎二服。如熱气𨿽已﹐其人心腹

滿﹐又減去大黃﹐但與枳實濃朴湯﹐又煎二三服。如腹脹滿退﹐泄亦自安﹐後服濃朴湯﹐數服則已。

地楡芍藥湯﹝《保命》﹞治泄痢膿血脫肛。蒼術﹝八兩﹞地楡捲柏芍藥﹝酒炒各三兩﹞上咀﹐每

服二兩﹐水煎溫服﹐病退勿服。

敗毒散﹝方見三气門﹞治壯熱下痢﹐及似痢非痢﹐似血非血如濁酒。上銼﹐每服五錢﹐水煎﹐生薑三片﹐

薄荷五葉煎服。熱多則溫服﹐寒多則熱服。傷濕加白術。頭痛加天麻。

參苓白術散﹝《和劑》﹞治久瀉﹐及大病後痢後﹐調理消渴者尢宜。人參幹山藥蓮肉﹝去心﹞白扁豆﹝去

皮薑汁浸炒各一斤半﹞白術﹝於潛者二斤﹞桔梗﹝炒令黃色﹞砂仁白茯苓﹝去皮﹞薏苡仁炙甘艸﹝各一斤﹞

上爲細末﹐每服二錢﹐米湯調下﹐或加姜棗煎服﹐或棗肉和藥丸如桐子大﹐每服七十丸。空心米湯送下﹐或煉蜜丸如彈

子大﹐湯化下。

倉廩湯治噤口痢有熱﹐乃毒瓦斯衝心﹐食卽吐出。人參茯苓甘艸﹝炙﹞前胡川芎羌活獨活桔

梗柴胡枳殼陳倉米﹝等分﹞上咀﹐每服五錢﹐水一盞半﹐生薑三片﹐煎至七分﹐去渣﹐無時熱服。

蕷蓮飲蓮肉漧山藥﹝各等分﹞上爲細末﹐生薑茶煎湯調下三錢。

犀角丸但是痢病﹐服之無不瘥者。犀角屑﹝取黑色文理粗者產後用彌佳﹞宣州黃連苦參﹝多買輕搗﹞

金州黃柏﹝赤色堅薄者﹞川當歸﹝五味俱取細末﹞各末等分和勻﹐空腹﹐爛煮糯米飲調方寸匕服之。日再服﹐忌粘

滑油膩生菜。

葛根湯專治酒痢。葛根枳殼半夏生地杏仁﹝去皮尖﹞茯苓﹝各三錢四分﹞黃芩﹝一錢二分﹞

甘艸﹝炙半錢﹞上分作二帖﹐水二盞﹐黑豆百粒﹐生薑五片﹐白梅一个﹔煎至一盞﹐去渣﹐食前溫服。

栝蔞根湯治下痢冷熱相衝﹐气不和順﹐本因下虛﹐津液耗少﹐口漧咽燥﹐常思飲水﹐毒瓦斯更增﹐煩躁轉甚﹐

宜服此藥救之。栝蔞根白茯苓甘艸﹝炙各半兩﹞麥門冬﹝去心二錢二分﹞上咀﹐每服五錢﹐水一盞半﹐棗

二枚劈破﹐煎至七分﹐去渣服﹐不拘時。

陳米湯治吐痢後大渴﹐飲水不止。上用陳倉米二合﹐水淘淨﹐以水二盞﹐煎至一盞﹐去渣﹐空心溫服。晚

食前再煎服。

治痢後渴上用粳米二合﹐以水一盞半﹐同煮研﹐絞汁空心頓服之。

澤漆湯治痢後腫滿﹐气急喘嗽﹐小便如血。澤漆葉﹝微炒五兩﹞桑根白皮﹝炙黃﹞郁李仁﹝湯浸去皮

尖炒熟各三兩﹞陳皮﹝去白﹞白術﹝炒﹞杏仁﹝湯浸去皮尖仁炒各一兩﹞人參﹝一兩半﹞上咀﹐每服五錢﹐

水二盞﹐生薑三片﹐煎取八分﹐去渣溫服。候半時辰再服。取下黃水數升﹐或小便利爲度。

茯苓湯治痢後徧身微腫。赤茯苓﹝去黑皮﹞澤漆葉﹝微炒﹞白術﹝微炒各一兩﹞桑白皮﹝炙黃﹞黃

芩射幹防己澤瀉﹝各三兩﹞上咀﹐每服五錢匕﹐先以水三盞煮大豆一合﹐取二盞﹐去渣﹐內藥煎至

一盞﹐分爲二服。未瘥﹐頻服二料。

卷五

痰飲門

﹝論三首律三條法一十四條﹞

卷五痰飲門

痰飲論

諭昌曰﹕痰飲爲患﹐十人居其七八。《金匱》論之最詳﹐分別而各立其名。後世以其名之多也﹐徒徇其末而忘其本。

曾不思聖人立法﹐皆從一源而出﹐無多歧也。蓋胃爲水谷之海﹐五臟六腑之大源。飲入於胃﹐遊溢精气﹐上輸於脾﹔脾

气散精﹐上歸於肺﹐通調水道﹐下輸膀胱﹔水精四布﹐五經並行﹐以爲常人。《金匱》卽從水精不四布﹐五經不並行之處﹐

以言其患。謂人身所貴者水也﹐天一生水﹐乃至充周流灌﹐無處不到。一有瘀蓄﹐卽如江河回薄之處﹐穢叢積﹐水道

日隘﹐橫流旁溢﹐有所不免。必順其性因其勢而疏導之﹐由髙山而平川﹐由平川而江海﹐庶得免乎泛濫。所以仲景分別

淺深﹐誨人因名以求其義焉。淺者在於軀殼之內﹐臟腑之外﹐其名有四﹕曰痰飲﹑曰懸飲﹑曰溢飲﹑曰支飲。痰飲者﹐

水走腸間﹐瀝瀝有聲。懸飲者﹐水流脇下﹐咳唾引痛。溢飲者﹐水流行於四肢﹐汗不出而身重。支飲者﹐咳逆倚息短气﹐

其形如腫。一由胃而下流於腸﹐一由胃而旁流於脇﹐一由胃而外出於四肢﹐一由胃而上入於胸膈﹐始先不覺﹐日積月累﹐

水之精華﹐轉爲混濁﹐於是遂成痰飲。必先團聚於呼吸大气難到之處﹐故由腸而脇﹐而四肢﹐至漸漬於胸膈﹐其勢愈逆

矣。痰飲之患﹐未有不從胃起者矣。其深者﹐由胃上入陽分﹐漸及於心肺。由胃下入陰分﹐漸及於脾肝腎。故水在心﹐

心下堅築短气﹐惡水不欲飲﹐緣水攻於外﹐火衰故水益堅。火郁於內﹐气收故築動短气﹐火與水爲仇﹐故惡而不飲也。

水在肺﹐吐涎沫﹐欲飲水﹐緣肺主气﹐行榮衛﹐布津液﹐水邪入之﹐則塞其气道﹐气凝則液聚﹐變成涎沫﹐失其淸肅﹐

故引水自救也。水在脾﹐少气身重﹐緣脾惡濕﹐濕勝則气虛而身重也。水在肝﹐脇下支滿﹐嚏而痛﹐緣肝與膽爲表裏﹐

經脈並行於脇﹐火气沖鼻則嚏﹐弔脇則痛也。水在腎﹐心下悸﹐緣腎水淩心﹐逼處不安﹐又非支飲鄰國爲壑之比矣。夫

五臟藏神之地也﹐積水泛爲痰飲﹐包裹其外。詩有謂波撼嶽陽城者﹐情景最肖﹐詎非人身之大患乎﹖然此特隨其所在﹐

辧名定位﹐以祈治不乖方耳。究竟水所蓄聚之區﹐皆名畱飲﹐畱者畱而不去也。畱飲去而不盡者﹐皆名伏飲﹐伏者伏而

不出也。隨其痰飲之或畱或伏﹐而用法以治之﹐始爲精義。昌試言之﹐由胃而上﹐胸膈心肺之分者﹐驅其所畱之飲還胃﹐

下從腸出﹐或上從嘔出﹐其出皆直截痛快﹐而不至於伏匿﹐人咸知之。若由胸膈而外出肌膚﹐其淸者或從汗出﹐其濁

者無可出矣﹐必還返於胸膈。由胸膈還返於胃﹐乃可入腸而下出驅之﹐必有伏匿肌膚而不勝驅者。若由胸膈而深藏於背﹐

背爲胸之府﹐更無出路﹐尢必還返胸膈﹐始得趨胃趨腸而順下。豈但驅之不勝驅﹐且有挾背間之狂陽壯火﹐發爲癰毒﹐

結如橘囊者。伏飲之艱於下出﹐易於釀禍﹐其誰能辧之﹐誰能出之耶﹖昌以靜理而譚醫施治﹐鑿鑿有據﹐謹因《金匱》

祕典﹐直授金鍼﹐令業醫之子﹐已精而益求其精耳。

卷五痰飲門

痰飲脈論

諭昌曰﹕痰飲之脈﹐《金匱》錯出不一﹐難於會通。以鄙見論之﹐亦有淺深微甚之不同﹐可預明也﹐《脈要精微》篇

曰﹕肝脈軟而散﹐色澤者﹐當病溢飲。溢飲者﹐渴暴多飲﹐而易入肌皮腸胃之外也。此特舉暴飲水溢﹐飲病之最淺者爲

言耳。仲景會其意﹐卽以飲證分之爲四﹐統言其綱曰﹕痰飲﹑懸飲﹑溢飲﹑支飲。大都爲由淺及深者商治﹐失此不治﹐

而至於積水滔天﹐卽此四飲﹐自有不可同語者矣。其謂飲脈不弦﹐但苦喘短气者﹐見飲脈本弦﹐飲脈不弦﹐則水之積也

不濃﹐然亦害其陽气﹐微喘短气而已。其謂支飲亦喘而不能臥﹐加短气﹐其脈平者﹐見支飲上於胸膈﹐喘而短气﹐其脈

仍平﹐有而若無﹐才有停積﹐未至畱伏﹐故不見於脈也。其謂脈浮而細滑者傷飲﹐見浮而細滑﹐非傷風傷寒之比﹐亦飲

之初鬱气分而未深也。醫者於此時﹐蚤思昏墊之災﹐亟興己溺之念﹐而行因勢利導之法﹐患斯解矣。否則證成深錮﹐末

流愈分﹐伏根之所﹐愈不可識。經年檢方問藥﹐漫圖成功﹐其可得乎﹖故凡見脈轉沈弦一派﹐卽當按法求之。其曰脈

沈者﹐胸中有畱飲﹐短气而渴﹐四肢歷節痛﹐言肺之治節不行﹐宗气不布﹐故短气﹔气不布則津亦不化﹐故膈燥而渴﹔

脾气不運﹐水飲流於肢節而作痛也。似此一證﹐肺脾交病﹐所稱飲入於胃﹐遊溢精气﹐上輸於脾﹔脾气散精﹐上歸於肺

之常者﹐且轉而藉寇兵盜糧矣。欲求其安﹐寧可得乎﹖至論弦脈﹐則曰咳者其脈弦。爲有水﹐曰雙弦者寒也﹐皆大下

後虛脈﹐偏弦者飲也。爲喘滿﹐曰脈弦數有寒飲﹐冬夏難治。曰脈沈而弦者﹐懸飲內痛﹐此卽沈潛水蓄。支飲急弦而廣

其說﹐與大下後其脈雙弦者﹐有虛寒之別。其偏弦者﹐具爲水飲也。冬夏難治﹐亦因用寒遠寒﹐用熱遠熱之法﹐不若春

秋爲易施耳。懸飲內痛﹐謂懸飲結積於內﹐其甚者則痛也。更有沈緊之脈﹐主心下痞堅﹐面色黧黑之證﹐謂挾腎寒相雜

揉於心肺之分﹐則心下堅而面色黑也。有脈伏而爲畱飲之證﹐積飲把持其脈而不露﹐較澀脈尢甚矣。又曰脈伏便利﹐心

下續堅﹐此爲畱飲欲去故也。又曰久咳數歲﹐其脈弱者可治﹐實大數者死﹐其脈虛者必苦冒﹐本有支飲在胸中故也。凡

此皆病深而脈變﹐當一一溯其流而窮其源者﹐夫天樞開發﹐胃和則脈和﹐今爲痰飲凝結其中﹐則開闔之機關不利﹐而脈

因之轉爲沈弦﹑急弦﹑偏弦﹑弦數﹑弦緊﹑或伏而不見﹐非亟去其痰飲﹐亦胡繇脈復其常耶。淺者淺治﹔深者深治﹔淺

深之間者﹐適其中而治。畱者可攻﹔伏者可導﹔堅者可削﹔再一因循﹐病深無气﹐灑灑時驚﹐不可救藥矣。

卷五痰飲門

痰飲畱伏論

諭昌曰﹕痰飲之證﹐畱伏二義﹐最爲難明。前論畱飲者畱而不去﹐伏飲者卽畱飲之伏於內者也。畱飲有去時﹐伏飲

終不去﹐畱伏之義﹐已見一斑。而《金匱》奧義﹐夫豈渺言能盡﹐謹吾陳之﹕《金匱》論畱飲者三﹐伏飲者一。曰心下有

畱飲﹐其人背寒如掌大﹐曰畱飲者。脇下痛引缺盆﹐曰胸中有畱飲。其人短气而渴﹐四肢歷節痛﹐言胸中畱飲。阻抑上

焦心肺之陽﹐而爲陰﹐則其深入於背者﹐有寒無熱﹐並阻督脈上升之陽。而背寒如掌大﹐無非陽火內郁之象也﹐脇下

爲手足厥陰上下之脈﹐而足少陽之脈﹐則由缺盆過季肋﹐故脇下引缺盆而痛﹐爲畱飲偏阻﹐木火不伸之象。飲畱胸中﹐

短气而渴﹐四肢歷節痛﹐爲肺不行气﹐脾不散精之象也。合三條而觀之﹐心﹑肺﹑肝﹑脾﹐痰飲皆可畱而累之矣﹗其義

不更著耶﹖至伏飲則曰膈上病痰﹐滿喘咳吐﹐發則寒熱﹐背痛腰疼﹐目泣自出﹐其人振振身劇﹐必有伏飲。言胸中乃

陽气所治﹐畱飲阻抑其陽﹐則不能發動﹐然重陰終難蔽﹐有時陽伸﹐陰無可容﹐忽而吐發﹐其畱飲可以出矣。若更伏

畱不出﹐乃是三陽之气﹐伸而復屈﹐太陽不伸﹐作寒熱﹐腰背痛目泣﹐少陽不伸﹐風火之化﹐郁而並於陽明土中﹐陽明

主肌肉﹐遂振振身而劇也。畱飲之伏而不去﹐其爲累更大若此。然畱飲﹑伏飲﹐仲景不言治法﹐昌自其遏抑四藏三府

之陽而求之﹐則所云宜用溫藥和之者﹐豈不切於此證﹐而急以之通其陽乎﹖所云苓桂術甘湯者﹐𨿽治支滿目眩﹐豈不切

於此證﹐而可仿其意乎﹖故必深知此例﹐始可與言往法也。後人不明《金匱》之理﹐妄生五飲六証之說﹐卽以海藏之明﹐

於五飲湯方下云﹕一畱飲在心下﹔二支飲在脇下﹔三痰飲在胃中﹔四溢飲在膈上﹔五懸飲在腸間。而統一方以治之﹐何

其淺耶﹖

再按﹕痰飲總爲一證﹐而因則有二。痰因於火﹐有熱無寒﹔飲因於濕﹐有熱有寒﹐卽有溫泉無寒火之理也。人身熱

郁於內﹐气血凝滯﹐蒸其津液﹐結而爲痰﹐皆火之變現也。水得於濕﹐畱戀不侑﹐積而成飲。究竟飲證﹐熱濕釀成者多﹐

寒濕釀成者少。蓋濕無定體﹐春曰風濕﹐夏曰熱濕﹐秋曰燥濕﹐冬曰寒濕。三時主熱﹐一時主寒﹐熱濕較寒濕三倍也。

《內經》濕土太過﹐痰飲爲病﹐治以諸熱劑﹐非指痰飲爲寒。後人不解﹐妄用熱藥﹐借爲口實﹐詎知凡治下淫之邪﹐先

從外解﹐故治濕淫所勝﹐亦不遠熱以散其表邪﹐及攻裏自不遠於寒矣。況於先卽不可表﹐而積陰阻遏身中之陽﹐亦必借

溫熱以伸其陽﹐陰邪乃得速去。若遂指爲漫用常行之法﹐豈不愚哉﹗

論苓桂術甘湯痰飲陰象﹐阻抑其陽﹐用此陽藥化气﹐以伸其陽﹐此正法也。玆所主乃在胸脇支滿﹐目眩者何

耶﹖《靈樞》謂心包之脈﹐是動則病胸脇支滿﹐然則痰飲積於心包﹐其病自必若是目眩者﹐痰飲阻其胸中之陽﹐不能布

水精於土也。茯苓治痰飲﹐伐腎邪﹐滲水道﹔桂枝通陽气﹐和榮衛﹐開經絡﹔白術治風眩﹐燥痰水﹐除脹滿﹔甘艸得茯

苓﹐則不資滿而反泄滿﹐本艸亦曰甘艸能下气﹐除煩滿﹐故用之也。

論苓桂術甘湯腎气丸二方《金匱》云﹕夫短气﹐有微飲﹐當從小便去之﹐苓桂術甘湯主之。腎气丸亦主之。

並出二方﹐其妙義愈益彰著﹐首卷辧息論中﹐已詳仲景分別呼吸言病之旨矣。今短气亦分呼吸﹐各出一方﹐呼气之短﹐

用苓桂術甘湯以通其陽﹐陽化气則小便能出矣。吸气之短﹐用腎气丸以通其陰﹐腎气通則小便之關門利矣。一言半句之

間﹐莫非精蘊﹐其斯以爲聖人乎﹗

論大小靑龍湯溢飲之證﹐水飲溢出於表﹐榮衛盡爲之不利﹐必仿傷寒病榮衛兩傷之法﹐發汗以散其水﹐而榮

衛通經脈行﹐則四肢之水亦散矣。究竟大靑龍升天而行雲雨﹐小靑龍鼓浪而奔滄海﹐治飲證必以小靑龍爲第一義也。

合論十棗湯甘遂半夏湯二方傷寒病﹐其脇痞滿而痛﹐用十棗湯下其痰飲。雜病𨿽非傷寒之比﹐而懸飲內痛﹐

在脇則同﹐況脈見沈弦﹐非亟奪其邪﹐邪必不去﹐脈必不返。所以用十棗湯﹐不嫌其過峻也。凡病之在脇而當用下者﹐

必仿此爲例也。至甘遂甘艸湯之治畱飲﹐微妙玄通﹐非深入聖域﹐莫能制之。《內經》但曰﹕畱者攻之耳。仲景於是析義

以盡其變﹐無形之气﹐熱結於胃﹐則用調胃承气攻之。熱結於腸﹐則用大小承气攻之。有形之飲﹐痞結於胸﹐則用陷胸

湯攻之。痞結於脇﹐則用十棗湯攻之。畱結於腸胃之間﹐則用甘遂半夏湯攻之。法曰病者脈伏﹐其人欲自利﹐利反快﹐

𨿽利﹐心下續堅滿﹐此爲畱飲欲去故也﹐甘遂半夏湯主之。脈道爲畱飲所膈﹐伏而不行﹐其證欲下利﹐利反快﹐似乎畱

飲欲去﹐然𨿽欲去不能去也。心下續堅滿﹐可見畱飲之末﹐已及於腸﹐畱飲之根﹐仍著於胃﹐不其根﹐飲必不去﹐故

立是方。甘遂甘艸大相反者﹐合而用之﹐俾其向畱著之根﹐盡力一﹐得畱者去﹐而藥根已不存矣﹗正《內經》有故無

殞之義也。又加白蜜同煎﹐畱戀其藥﹐不致迸入無過之地。其用半夏﹑芍藥者﹐入土中成其上滿﹐半夏益土﹐芍藥伐木﹐

抑何神耶﹖後世方書﹐並甘艸刪去﹐神奇化爲拘腐﹐制本立論﹐皆中人以下之事矣﹐竟何益哉﹖

合論木防己湯葶藶大棗瀉肺湯防己椒目葶藶大黃丸三方三方皆治支飲﹐上入膈中﹐而有淺深次第之分。首一

方先治其肺﹐中一方顓治其肺﹐後一方兼治肺府所傳之府。蓋支飲上入於膈﹐逼近心肺﹐奧援腎邪。本文云﹕其人喘滿﹐

心下痞堅﹐面色黧黑﹐其脈沈緊﹐得之數十日﹐醫吐下之不愈﹐木防己湯主之﹔虛者卽愈﹐實者三日復發﹐復與不愈者﹐

去石膏加茯苓芒硝。蓋以支飲上入﹐阻其气則逆於肺間﹐而爲喘消﹔阻其血則雜揉心下﹐而爲痞堅﹐腎气上應﹐其色

黑﹐血凝之色亦黑﹐故黧黑見於面部。然且姑緩心腎之治﹐先治其肺﹐肺之气行﹐則飲不逆而俱解耳。木防己味辛溫﹐

能散畱飲結气﹐又主肺气喘滿。石膏辛甘微寒﹐主心下逆气﹐淸肺定喘。人參甘美﹐治喘消膈飲﹐補心肺不足。桂枝辛

熱﹐通血脈﹐開結气﹐宣導諸气﹐在气分服之卽愈。若飲在血分﹐深連下焦﹐必愈而復發﹐故去石膏气分之藥﹐加芒硝

入陰分﹐開痞結﹐消血。石膏與茯苓﹐去心下堅﹐且伐腎邪也。葶藶大棗湯﹐大瀉其肺气﹐亦以气停故液聚耳。防

己椒目葶藶大黃丸﹐治腹滿口舌漧燥﹐腸間有水气之證﹐乃肺气郁於上﹐以致水飲不行於下﹐而燥熱之甚﹐用此丸急

通水道﹐以救金气之郁﹐不治上而治其下﹐故用丸劑也。

合論小半夏湯小半夏加茯苓湯外臺茯苓飲三方前一方﹐治支飲嘔而不渴者﹐支飲上入膈中而至於嘔﹐從髙而

越﹐其勢最便。但嘔家本當渴﹐渴則可徵支飲之全去﹐若不渴﹐其飲尙畱﹐去之未盡也﹐不必加治。但用半夏之辛溫﹐

生薑之辛散﹐再引其欲出之勢﹐則所畱之邪自盡矣。中一方﹐亦治卒嘔吐者﹐但多心下痞﹐膈間有水﹐眩悸﹐故加茯苓

以去水﹐伐腎而安心也。後一方﹐加人參﹑枳實﹑橘皮﹐尢爲緊要﹐治積飲旣去﹐而虛气寒滿其中﹐不能進食﹐此證最

多﹐《金匱》蚤附外臺一方﹐啟誘後人﹐非天民之先覺而誰﹖

合論澤瀉湯濃朴大黃湯二方二方之治支飲﹐俱從下奪﹐而有气血之分﹐前後之辧。首一方﹐爲支飲之在心下

者﹐阻其陽气之升降﹐心气郁極﹐火動風生﹐而作冒眩。惟是不治其冒眩﹐但利小便以泄其支飲﹐則陽自升而風火自息。

仲景制方每多﹐若此後一方﹐治支飲之胸滿者﹐夫支飲而至胸滿﹐在仲景自用大小陷胸湯治之。此方乃承气之法﹐止可

施於傷寒無形﹐气分熱結﹐而乃以治有質之痰飲﹐非仲景絲絲畢貫之法矣。其爲編書者誤入﹐更復何疑。

論五苓散一方本文云﹕假令瘦人臍下有悸﹐吐涎沫而癲眩﹐此水也﹐五苓散主之。此尋常一方耳。深維其義﹐

譬如以手指月﹐當下了然。蓋瘦人木火之气本盛﹐今以水飲之故﹐下郁於陰中﹐挾其陰邪鼓動於臍﹐則爲悸﹔上入於胃﹐

則吐涎沫﹔及其郁極乃發﹐直上頭目﹐爲癲爲眩。《巢氏病源》云﹕邪入之陰則癲﹐夫陽郁於陰﹐其時不爲癲眩﹐出歸

陽

位﹐反爲癲眩者﹐夾帶陰气而上也。故不治其癲眩﹐但散其在上夾帶之陰邪﹐則立愈矣。散陰邪之法﹐固當從表﹐然不

如五苓散之表法爲長﹐以五苓散兼利其水耳。今世之用五苓散者﹐但知其爲分利前後水谷之方﹐不知其爲分利表裏陰陽

之方。方下所云﹕多飲暖水汗出愈之文﹐總置不錄﹐何其淺耶﹗不但此也﹐卽如小靑龍一方﹐世但知爲發表之輕劑﹐全

不知其爲利小水而設。夫山澤小龍﹐養成頭角﹐乘雷雨而直奔滄海﹐其不能奮髯而升天﹐奚待問哉﹗所以《金匱》治支

飲五方﹐總不出小靑龍一方爲加減﹐取其開通水道﹐千里不畱行耳。

後世治痰飲有四法﹕曰實脾﹑燥濕﹑降火﹑行气。實脾燥濕﹐二陳二術﹐最爲相宜﹐若陰虛則反忌之矣。降火之法﹐

須分虛實﹕實用苦寒﹐虛用甘寒﹐庶乎可也。若夫行气之藥﹐諸方漫然﹐全無著落﹐謹再明之。風寒之邪﹐從外入內﹐

裹其痰飲﹐惟用小靑龍湯﹐則分其邪從外出﹐而痰飲從下出也。濁陰之气﹐從下入上﹐裹其痰飲﹐用茯苓濃朴湯﹐則分

其濁气下出﹐而痰飲上出也。多怒則肝气上逆﹐而血亦隨之﹐气血痰飲﹐互結成癖﹐用柴胡鱉甲散以除之。多憂則脾

气內郁﹐而食亦不食﹐气食痰飲﹐亦互結成癖﹐用淸痰丸以除之。多欲則腎气上逆﹐直透膜原﹐結壘萬千﹐脹重墜﹐

不可以仰﹐用桂苓丸引气下趨﹐痰飲始去也。

虛寒痰飲少壯﹐十中間見一二。老人小兒﹐十中常見四五。若果脾胃虛寒﹐飲食不思﹐陰气痞塞﹐嘔吐涎沫者﹐宜

溫其中。眞陽虛者﹐更補其下﹐淸上諸藥﹐不可用也。

小兒慢脾風﹐痰飲﹐阻塞竅隧﹐星附六君湯以醒之。

老人腎虛水泛﹐痰飲上湧﹐崔氏八味丸以攝之。

痰在膈上﹐大滿大實﹐非吐不除﹐然非定法也。使爲定法﹐人人能用之矣﹐何必獨推子和哉﹖子和必相其人可吐﹐

後乃吐之。一吐不徹﹐俟再俟三。緩以開之﹐據云湧痰之法﹐自有擒縱捲舒﹐其非浪用可知。謹再論《金匱》不言之意

以明之﹐傷寒論用汗﹑吐﹑下﹑和﹑溫之法矣。至痰飲首當言吐者﹐仲景反不言之﹐何耶﹖其以吐發二字爲言者﹐因喘

滿而痰飲上溢﹐從內而自發也。其曰醫吐下之不愈﹐亦非以吐下爲咎也。其曰嘔家本渴﹐渴者爲欲解﹐又屬望於從吐得

解也﹐胡竟不出可吐一語耶﹖仲景意中謂痰飲證內﹐多夾帶气眩冒等證﹐吐之則殆。故不煩辭說﹐直不以吐立法﹐開後

世之過端﹐所以爲立法之祖也。自子和以吐法擅名﹐無識者爭趨快捷方式﹐貽誤不可勝道﹐必會仲景意以言吐﹐然後吐罔不

當也。

今定吐禁一十二條眩冒昏暈不可吐。气髙气淺不可吐。積勞未息不可吐﹐病後新虛不可吐。水道微弱不可吐。

病勢險急不可吐。陽虛多汗不可吐。素慣失血不可吐。風雨晦冥不可吐。冬气閉藏不可吐。多疑少決不可吐。吐後犯戒

不可吐。

今定藥禁一十條陰虛枯燥妄用二陳。陽虛多汗妄用靑龍。心虛神怯妄用辛散。肺虛無气妄用苦瀉。肝虛气刺

妄用龍薈。脾虛浮腫妄用滚痰。胃虛津竭妄用香燥。藏腑易動妄行湧泄。本非堅積妄行峻攻。血气虛羸妄行鍼灸。

【律三條】

凡熱痰乘風火上入﹐目暗耳鳴﹐多似虛證﹐誤行溫補﹐轉錮其痰﹐永無出路﹐醫之罪也。

凡痰飲隨食並出﹐不開幽門﹐徒溫其胃﹐束手無策﹐遷延誤人﹐醫之罪也。

凡遇腎虛水泛﹐痰湧气髙﹐喘急之證﹐不補其下﹐反淸其上﹐必致气脫而死﹐醫之罪也。

卷五痰飲門

痰飲門方

苓桂術甘湯茯苓﹝四兩﹞桂枝﹝三兩﹞白術﹝三兩﹞甘艸﹝二兩﹞上四味﹐以水六升﹐煮取三升﹐

分溫三服﹐小便自利。

腎气丸﹝卽六味丸﹐方見中寒門。﹞

甘遂半夏湯甘遂﹝大者三枚﹞半夏﹝十二枚以水一升煮取半升去渣﹞芍藥﹝五枚﹞甘艸﹝如指大一枚﹞

上四味﹐以水二升﹐煮取半升﹐去渣﹐以蜜半升和藥汁﹐煎取八合﹐頓服之。

十棗湯芫花﹝熬﹞甘遂大戟﹝各等分﹞上三味﹐以水一升五合﹐先煎大棗十枚﹐取九合﹐去渣﹐內藥

末﹐彊人服一錢匕。羸人服半錢﹐平旦溫服之。不下者﹐明日更加半錢﹐得快下後﹐糜粥自養。

大靑龍湯麻黃﹝去節六兩﹞桂枝﹝二兩去皮﹞甘艸﹝二兩炙﹞杏仁﹝四十

个去皮尖﹞生薑﹝三兩切﹞大棗﹝十二枚﹞石膏﹝如雞子大﹐一塊碎﹞上七味﹐以

水九升﹐先煮麻黃﹐減二升﹐去上沫﹐內諸藥煮取三升﹐去渣﹐溫服一

升。取微似汗﹐汗多溫粉撲之。

小靑龍湯麻黃﹝三兩去節﹞芍藥﹝三兩﹞五味子﹝半升﹞漧薑﹝三兩﹞甘艸﹝三兩炙﹞細辛﹝三

兩﹞桂枝﹝三兩去皮﹞半夏﹝半升﹞上八味﹐以水一斗﹐先煮麻黃﹐減二升﹐去上沫﹐內諸藥煮取三升﹐去渣﹐

溫服一升。

木防己湯木防己﹝三兩﹞石膏﹝十二枚雞子大碎﹞桂枝﹝二兩﹞人參﹝四兩﹞上四味﹐以水六升﹐

煮取二升﹐分溫再服。

木防己加茯苓芒硝湯木防己﹝二兩﹞桂枝﹝二兩﹞人參﹝四兩﹞芒硝﹝三合﹞茯苓﹝四兩﹞上五

味﹐以水六升﹐煮取二升﹐去渣﹐內芒硝再微煎﹐分再服﹐微利則愈。

澤瀉湯澤瀉﹝五兩﹞白術﹝二兩﹞上二味﹐以水二升﹐煮取一升﹐分溫服。

濃朴大黃湯濃朴﹝一尺﹞大黃﹝六兩﹞枳實﹝四枚﹞上三味﹐以水五升﹐煮取二升﹐分溫再服。

小半夏湯半夏﹝一升﹞生薑﹝半升﹞上二味﹐以水七升﹐煮取一升半﹐分溫再服。

己椒藶黃丸防己椒目葶藶﹝熬一兩﹞大黃﹝各二兩﹞上四味末之﹐蜜丸如桐子大。先食服一丸﹐日

三服﹐稍增﹐口中有津液﹐渴者加芒硝半兩。

小半夏加茯苓湯半夏﹝一升﹞生薑﹝半斤﹞茯苓﹝三兩一法用四兩﹞上三味﹐以水七升﹐煮取一升五

合﹐分溫再服。

五苓散﹝方見三气門以上俱《金匱》方﹞

外臺茯苓飲茯苓人參白術﹝各三兩﹞枳實﹝二兩﹞橘皮﹝二兩半﹞生薑﹝四兩﹞上六味﹐水六

升﹐煮取一升八合﹐分溫三服﹐如人行八九里進之。

星附六君子湯﹝卽六君子加南星附子﹐方見眩病門。﹞

崔氏八味丸﹝方見中寒門。﹞

二賢湯治一切痰飲。橘皮﹝用眞正廣產者一斤﹞炙甘艸食鹽﹝各四兩﹞上水一碗﹐慢火煮﹐焙漧﹐

搗爲細末﹐白湯頓服。一方用橘紅四兩﹑甘艸一兩﹐爲細末頓服﹐治痰極有效。

豁痰湯治一切痰疾﹐此方與滚痰丸相副。蓋以小柴胡湯爲主﹐合前胡﹑半﹑南﹑殼﹑蘇﹑陳﹑朴之屬﹐出入

加減。素抱痰疾及肺气壅塞者﹐以柴胡爲主。餘者並去柴胡﹐以前胡爲主。柴胡半夏﹝各二錢﹞枯芩人參﹝脈

盛有力者不用﹞甘艸紫蘇陳皮濃朴南星薄荷枳殼羌活﹝各五分﹞水二盞﹐姜五片﹐煎八分﹐不拘時

服。中風者加獨活。胸膈不利者加枳實。內外無熱者去黃芩。治一切痰气最效。

茯苓丸﹝一名指迷茯苓丸。﹞本治臂痛﹐其指迷方中云﹕有人臂痛不能舉﹐手足或左右時復轉移﹐由伏痰在

內﹐中脘停滯﹐脾气不流行﹐上與气搏。四肢屬脾﹐脾滯而气不下﹐故上行攻臂﹐其脈沈細者是也。後人爲此臂痛﹐乃

痰證也﹐但治痰而臂痛自止。及婦人產後發喘﹐四肢浮腫者﹐用此而愈。半夏﹝二兩﹞茯苓﹝二兩﹞枳殼﹝去瓤

麩炒半兩﹞風化朴硝﹝二錢五分﹐如一時未易成﹐但以朴硝撒在竹盤中﹐少時盛水置當風處﹐卽幹如芒硝﹐刮取用亦

可。﹞上爲細末﹐生薑汁煮﹐麵糊丸如桐子大。每服三十丸﹐姜湯送下。

有里人爲痰所苦﹐夜間兩臂如人抽搐﹐兩手戰掉﹐茶盞亦不能舉﹐服此隨愈。痰藥方多﹐惟此立見功效。

神術丸治痰飲。茅山蒼術﹝制一斤﹞生油麻﹝半兩水二盞研取漿﹞大棗﹝十五枚煮爛取肉﹞上三味﹐

和丸梧桐子大﹐日幹﹐每服七十丸﹐空心溫酒下。

老痰丸潤燥開郁﹐降火消痰﹐治老痰郁痰﹐結成粘塊﹐凝滯喉間﹐肺气不淸﹐或吐咯難出。天門冬﹝去心﹞

黃芩﹝酒炒﹞海粉﹝另研﹞橘紅﹝去白各一兩﹞連翹﹝半兩﹞桔梗香附﹝淡鹽水浸炒各半兩﹞靑黛﹝另研

一錢﹞芒硝﹝另研二錢﹞栝蔞仁﹝另研一兩﹞上爲細末﹐煉蜜入薑汁少許﹐和藥杵勻﹐丸如龍眼大。嚼一丸﹐淸

湯送﹐細咽之﹐或丸如綠豆大﹐淡姜湯送下五六十丸。

栝蔞半夏丸治肺熱痰嗽。栝蔞仁﹝另研﹞半夏﹝制各一兩﹞上爲細末﹐湯浸蒸餅爲丸﹐如梧桐子大﹐

每服五十丸﹐姜湯下。

千緡湯治風痰壅盛喘急﹐日夜不得臥﹐人扶而坐者﹐一服立愈。半夏﹝大者七枚制﹞皂莢﹝炙去皮弦一

寸﹞甘艸﹝炙一寸﹞上作一服﹐水一盞﹐姜三片﹐煎七分溫服。

禦愛紫宸湯解宿酒嘔噦﹐惡心痰唾﹐不進飲食。木香﹝五分﹞砂仁芍藥檀香茯苓官桂藿香

﹝各一錢﹞陳皮漧葛良姜丁香甘艸﹝炙各二錢﹞分二服﹐每服水盞半﹐煎七分﹐不拘時服。

四七湯治七情气郁﹐結滯痰涎﹐如破絮﹐或如梅核﹐咯之不出﹐咽之不下。並治中脘痞滿﹐痰涎壅盛﹐上气

喘急。半夏﹝三錢﹞茯苓﹝二錢四分﹞濃朴﹝一錢六分﹞紫蘇葉﹝一錢二分﹞水二盞﹐姜五片﹐棗一

枚﹐煎七分服。

大川芎丸消風壅﹐化痰涎﹐利咽膈﹐淸頭目。治頭痛旋運﹐心忪煩熱﹐頸項緊急﹐肩背拘倦﹐肢體煩疼﹐皮

膚瘙癢﹐腦昏目疼﹐鼻塞聲重﹐面上游風﹐狀如虫行。川芎龍腦薄荷葉﹝炒幹各七十五兩﹞桔梗﹝一百兩﹞甘

艸﹝炙三十五兩﹞防風﹝去苗二十五兩﹞細辛﹝洗五兩﹞上爲細末﹐煉蜜搜和﹐每一兩半﹐分作五十丸。每服一

丸﹐臘茶淸細嚼下﹐食後臨臥服。

小胃丹芫花﹝好醋拌勻﹐過一宿於瓦器。不住手攪炒﹐令黑不可焦。﹞甘遂

﹝濕面裹﹐長流水浸半日﹐煮曬漧。﹞大戟﹝長流水煮一時﹐再用水洗﹐曬漧各半兩。﹞大

黃﹝濕紙裹﹐勿令焦﹐切焙漧。再以水潤炒熟﹐焙漧一兩半。﹞黃柏﹝炒三兩﹞上爲

末﹐以白術膏丸﹐如蘿卜子大。臨臥津液吞下﹐或白湯送下。取膈

上濕痰熱積﹐以意消息之﹐欲利空心服。一方加木香﹑檳榔各半兩。

小川芎丸治膈上痰。川芎﹝二兩細銼慢火熬熟﹞川大黃﹝二兩蒸令幹﹞上件焙榦爲末﹐用不蛀皂角五

七枚﹐溫水揉汁﹐絹濾出渣﹐瓦罐中熬成膏﹐和前二味爲丸﹐如桐子大。每服五十丸﹐小兒三丸﹐姜湯下。

旋復花散治心胸痰熱﹐頭目旋痛﹐飲食不下。旋復花甘艸﹝炙各半兩﹞枳殼﹝去瓤麩炒﹞石膏﹝細

研各二兩﹞赤茯苓麥門冬﹝去心﹞柴胡﹝去足﹞人參﹝各一兩﹞犀角屑防風﹝去蘆﹞黃芩﹝各七錢半﹞上

咀﹐每服五錢﹐水一大盞﹐生薑半分﹐煎至五分﹐去渣﹐食後良久溫服。

化涎散治熱痰﹑利胸膈﹐止煩渴。凝水石﹝研一兩﹞鉛白霜﹝另研﹞馬牙硝﹝另研﹞雄黃﹝另研

各一錢﹞白礬﹝枯研﹞甘艸﹝炙各二錢半﹞龍腦﹝少許﹞上爲細末﹐研勻。每服一錢﹐不拘時﹐水調下。小兒

風熱痰涎﹐用沙糖水﹐調下半錢﹐此藥太涼﹐不可多服。

八珍丸治膈痰結實﹐滿悶喘逆。丹砂﹝研半兩﹞犀角﹝鎊﹞羚羊角﹝鎊﹞茯神﹝去木﹞牛黃﹝研﹞

龍腦﹝研各二錢半﹞牛膽南星硼砂﹝研各一兩﹞上爲細末﹐研勻﹐煉蜜和丸﹐如雞豆實大。每服一丸﹐食後細嚼﹐

人參荊芥湯下。

鵝梨煎丸治熱痰﹐涼心肺﹐利咽膈﹐解熱毒﹐補元气。大鵝

梨﹝二十枚﹐去皮核﹐用淨布絞取汁。﹞薄荷﹝生半斤研汁﹞皂角﹝不蛀者十枚﹐去皮子﹐

漿水二升揉取濃汁。﹞白蜜﹝濾淨半斤﹞生地黃﹝半斤研取汁﹐同上五味慢火熬膏

和下藥。﹞人參白茯苓﹝去皮﹞白蒺藜﹝炒去刺﹞肉蓯蓉﹝酒浸切焙漧﹞牛

膝﹝酒浸﹞半夏﹝湯泡﹞木香﹝各一兩﹞檳榔﹝煨二兩﹞防風﹝去叉﹞靑橘皮﹝去白﹞

桔梗﹝炒﹞羌活白術山藥﹝各七錢半﹞甘艸﹝炙各半兩﹞上爲細末﹐同

前膏拌勻﹐杵令得所﹐丸如梧子大。每服五十丸﹐加至二十丸﹐食後荊芥湯送下﹐日二服。

法制半夏消飲化痰﹐壯脾順气。用大半夏湯洗泡七徧﹐以濃米泔浸一日夜。每半夏一兩﹐用白礬一兩半﹐

研細溫水化浸半夏﹐上畱水兩指許頻攪﹐冬月於暖處頓放﹐浸五日夜。取出焙漧﹐用鉛白霜一錢﹐溫水化﹐又浸一日夜﹐

通七日盡。取出﹐再用漿水慢火煮﹐勿令滚﹐候漿水極熱﹐取出焙漧﹐以瓷器收貯。每服一二粒﹐食後細嚼﹐溫姜湯下。

又一法﹐根據前制成半夏﹐每一兩用白礬水少許漬半夏﹐細飛朱砂末﹐淹一宿﹐斂幹焙用。根據前法﹐亦可用生薑自然汁漬

焙用。

神芎導水丸黃芩﹝一兩﹞黃連川芎薄荷﹝各半兩﹞大黃﹝二兩﹞滑石黑牽牛﹝頭末各四兩﹞

河間制治一切熱證﹐其功不可盡述。設或久病熱郁﹐無問瘦怯老弱﹐並一切證可下者﹐始自十丸以爲度﹐常服此藥。

除腸胃積滯﹐不傷和气﹐推陳致新﹐得利便快﹐並無藥燥搔擾﹐亦不困倦虛損﹐遂病患心意。或熱甚必急須下者﹐使服

四五十丸﹐未效再服﹐以意消息﹐常服二三十丸﹐不動臟腑﹐有益無損。或婦人血病下惡物﹐加桂枝半兩﹐病微者常服﹐

甚者取利﹐因而結滯開通﹐惡物自下也。凡老弱虛人﹐脾胃經虛﹐風熱所郁﹐色黑齒槁﹐身瘦萎黃﹐或服甘熱過度﹐

成三消等病﹐若熱甚於外﹐則肢體躁擾﹐病於內﹐則神志躁動﹐怫郁不開﹐變生諸證﹐皆令服之。惟臟腑滑泄者﹐或裏

寒脈遲者﹐或婦人經病產後﹐血下不止﹐及孕婦等不宜服。

卷五

咳嗽門

﹝論二首法十六條律六條﹞

卷五咳嗽門

咳嗽論

諭昌曰﹕咳嗽一證﹐求之《內經》﹐博而寡要﹔求之《金匱》﹐惟附五方於痰飲之後﹐亦無顓論。不得已問津於後代

諸賢所述﹐璧琳瑯﹐非不棼然案頭﹐究竟各鳴己得而鮮會歸。昌不以漫然渺然之說﹐傳信後人﹐將何以爲言哉﹖蓋嘗

反復《內經》之文﹐黃帝問於岐伯曰﹕肺之令人咳者﹐何也﹖岐伯對曰﹕五臟六腑﹐皆足令人咳﹐非獨肺也。此一語推

開肺咳﹐似涉太驟。設當日先陳肺咳﹐以漸推詳﹐則了無疑義﹐後世有成法可遵矣。非然也﹐聖神立言﹐不過隨文演義﹐

微啟其端﹐苟必一一致詳﹐卽非片言居要之體。所以讀《內經》﹐貴在自得其要。得其要﹐則一言而終﹔不得其要﹐則流

散無窮﹐豈特論咳嗽一證爲然哉﹖黃帝訓雷公之辭有曰﹕不知比類﹐足以自亂﹐不足以自明。固知比類之法﹐不但足以

蔽《內經》之義﹐並足以蔽窮無窮極無極之義﹐管可窺天﹐蠡可測海。《內經》千萬年脫略之文﹐一知比類﹐直可合符一

堂。至於苛病當前﹐遊刃恢恢﹐不待言矣。請申之﹐岐伯𨿽言五臟六腑﹐皆足令人咳﹐其所重全在於肺。觀其下文云﹕

皮毛者﹐肺之合也。皮毛先受邪气﹐邪气以從其合也。其寒飲食入胃﹐從胃脈上至於肺﹐則肺寒﹐肺寒則內外合邪﹐因

而客之﹐則爲肺咳﹐此舉形寒飲冷傷肺之一端﹐以明咳始之因耳。內外合邪四字扼要﹐比類之法﹐重在於此。人身有外

邪﹐有內邪﹐有外內合邪﹐有外邪已去﹐而內邪不解﹐有內邪已除﹐而外邪未盡﹐才一比類﹐了然明白﹐柰何不辧之於

蚤﹐聽其釀患日深耶。夫形寒者﹐外感風寒也。飲冷者﹐內傷飲食也。風寒無形之邪入內﹐與飲食有形之邪相合﹐必畱

戀不捨。治之外邪須從外出﹐內邪須從下出﹐然未可表裏並施也﹐《金匱》五方總不出小靑龍湯一方爲加減﹐是《內經》

有其論﹐《金匱》有其方矣。而《內經》《金匱》之所無者﹐欲從比類得之﹐果何從哉﹖進而求之暑濕﹐暑濕之邪﹐皆足

令人咳也。蓋暑濕之外邪內入﹐必與素醞之熱邪相合﹐增其煩咳﹐宜從辛涼解散﹐又當變小靑龍湯之例爲白虎﹐而兼用

天水五苓之屬矣。進而求之於火﹐則有君相之合﹐無內外之合﹐而其足以令人致咳者﹐十常八九。以心與肺同居膈上﹐

心火本易於克制肺金﹐然君火無爲而治﹐恆不自動﹐有時勞其心而致咳﹐息其心咳亦自止﹐尙不爲剝膚之災也。惟相火

從下而上﹐挾君火之威而刑其肺﹐上下合邪﹐爲患最烈﹐治之亦可從外內合邪之例比擬﹐其或引或折以下其火﹐俾不至

於燎原耳。於中咳嗽煩冤﹐腎气之逆﹐亦爲上下合邪﹐但濁陰之气﹐上干淸陽﹐爲膈肓遮蔽﹐任其煩冤﹐不能透出。亦

惟下驅其濁陰﹐而咳自止矣。進而求之於燥﹐內外上下﹐初無定屬﹐或因汗吐太過而津越於外﹔或因瀉利太久而陰亡於

下﹔或榮血衰少﹐不養於筋﹔或精髓耗竭﹐不充於骨﹔乃致肺金日就漧燥﹐火入莫禦﹐咳無止息。此時亟生其津﹐亟養

其血﹐亟補其精水﹐猶可爲也。失此不治﹐轉盼甕干杯罄﹐毛瘁色獘﹐筋急爪枯﹐咳引胸背﹐弔脇疼痛﹐肺气郁﹐諸

痿喘嘔﹐嗌塞血泄﹐種種危象﹐相因而見﹐更有何法可以沃其焦枯也耶﹖《經》謂咳不止而出白血者死﹐豈非肺受燥火

煎熬而腐敗﹐其血亦從金化而色白耶。至於五臟六腑之咳﹔《內經》言之不盡者﹐要亦可比類而會通之耳。昌一人知見

有限﹐由形寒飲冷傷肺一端﹐比類以及暑濕火燥﹐不過粗枝大葉﹐啟發聰明之一助﹐至從根本入理深譚﹐是必待於後人

矣。

卷五咳嗽門

咳嗽續論

昌著咳嗽論﹐比類《內經》﹐未盡底裏﹐竊不自安。再取《金匱》嚼蠟﹐終日不輟﹐始得恍然有會﹐始知《金匱》以

咳嗽敍於痰飲之下﹐有深意焉。蓋以咳嗽必因之痰飲﹐而五飲之中﹐獨膈上支飲﹐最爲咳嗽根底。外邪入而合之固嗽﹐

卽無外邪﹐而支飲漬入肺中﹐自足令人咳嗽不已﹐況支飲久蓄膈上﹐其下焦之气逆衝而上者﹐尢易上下合邪也。夫以支

飲之故﹐而令外邪可內﹐下邪可上﹐不去支飲﹐其咳終無寧宇矣。去支飲取用十棗湯﹐不嫌其峻。豈但受病之初﹐卽病

蓄已久﹐亦不能捨此別求良法。其曰﹕咳家其脈弦﹐爲有水﹐十棗湯主之。正謂急弦之脈﹐必以去支飲爲亟也﹐猶易知

也。其曰﹕夫有支飲家咳煩﹐胸中痛者不卒死﹐至一百日一歲﹐宜十棗湯。此則可以死而不死者﹐仍不外是方去其支飲﹐

不幾令人駭且疑乎﹖凡人胸膈間孰無支飲﹐其害何以若此之大﹖其去害何必若此之力﹖蓋膈上爲陽气所治﹐心肺所居﹐

支飲橫據其中﹐動肺則咳﹐動心則煩﹐搏擊陽气則痛﹐逼處其中﹐榮衛不行﹐神魄無根據﹐則卒死耳。至一百日一年而不

死﹐陽气未散﹐神魂未散可知。惟亟去其邪﹐可安其正﹐所以不嫌於峻攻也。掃除陰濁﹐俾淸明在躬﹐較彼姑待其死﹐

何得何失耶﹖其曰﹕久咳數歲﹐其脈弱者可治﹐實大數者死﹐其脈虛者必苦冒﹐其人本有支飲在胸中故也。治屬飲家﹐

夫不治其咳﹐而治其飲﹐仲景意中之隱﹐不覺一言逗出。其實大數爲火刑金而無制﹐故死。其弱且虛爲邪正俱衰而易復﹐

故可愈也。其曰﹕咳逆倚息不得臥﹐小靑龍湯主之。明外內合邪之證﹐惟有小靑龍的對一方耳。然而用小靑龍湯﹐其中

頗有精義﹐須防沖气自下而上﹐重增濁亂也。沖气重增濁亂﹐其咳不能堪矣。傷寒證用大靑龍湯﹐無少陰證者可

服﹐脈微弱者不可服﹐服之則肉筋惕而亡陽。雜證用小靑龍湯﹐亦恐少陰腎气素虛﹐衝任之火易於逆上﹐衝任火上﹐

無咳且增煩咳﹐況久咳不已﹐顧可動其沖气耶。蓋衝任二脈﹐與腎之大絡﹐同起腎下出胞中﹐腎虛不得固守於下﹐則二

脈相挾﹐從小腹逆衝而上也。於是用桂苓五味甘艸湯﹐先治其沖气﹐沖气卽低﹐而反更咳胸滿者﹐因水在膈間不散﹐其病再變﹐前方去桂加漧薑﹑細辛以治其咳滿﹐咳滿卽止。第三變而更復渴﹐沖气復發者﹐以細辛﹑漧薑爲熱藥也﹐服之

當遂渴﹐而渴反止者﹐爲支飲也。支飲者法當冒﹐冒者必嘔﹐嘔者復內半夏以去其水﹐水去嘔止。第四變其人形腫者﹐

以水尙在表也﹐加杏仁主之。其證應內麻黃﹐以其人遂痺﹐故不內之。若逆而內之者必燥﹐所以然者﹐以其人血虛﹐麻

黃髮其陽故也。第五變頭面熱如醉﹐此爲胃熱上衝燻其面﹐加大黃以利之。嗟夫﹗仲景治咳﹐全不從咳起見﹐去其支飲﹐

下其沖气﹐且及下﹐沖气法﹐中之法﹐遊刃空虛﹐全牛劃然已解﹐何其神耶﹖向也不解作者之意﹐只覺無階可升﹐何期

比類而得﹐外邪內入﹐下邪上入之端﹐因復參之《金匱》﹐其精蘊始得洞晰﹐豈非神先告之耶。慰矣﹗慰矣﹗

《內經》秋傷於濕﹐冬生咳嗽﹐此脫文也。訛傳千古﹐今特正之。曰﹕夏傷於暑﹐長夏傷於濕﹐秋必瘧。秋傷於

燥﹐冬生咳嗽。六气配四時之理﹐燦然明矣。蓋濕者水類也﹐燥者火類也﹐濕病必甚於春夏﹐燥病必甚於秋冬。瘧

明是暑濕合邪﹐然濕更多於暑﹐何反遺而不言﹖至於咳嗽﹐全是火燥見病﹐何反以爲傷濕耶﹖所以春夏多濕病者﹐春分

以後﹐地气上升﹐天气下降﹐二气交而濕蒸於中﹐土膏水溽﹐礎潤水津﹐人身應之﹐濕病見焉。秋冬多燥病者﹐秋分

以後﹐天气不降﹐地气不升﹐二气分而燥呈其象﹐艸黃木落﹐山水枯﹐人身應之﹐燥病見焉。然則咳嗽之爲傷燥﹐豈

不明哉﹖

六气主病﹐風﹑火﹑熱﹑濕﹑燥﹑寒﹐皆能乘肺﹐皆足致咳。其濕咳﹐卽分屬於風﹑火﹑熱﹑燥﹑寒五气中也。風

乘肺咳﹐汗出頭痛﹐痰涎不利。火乘肺咳﹐喘急壅逆﹐涕唾見血。熱乘肺咳﹐喘急面赤潮熱﹐甚者熱盛於中﹐四末反寒﹐

熱移於下﹐便泄無度。燥乘肺咳﹐皮毛漧槁﹐細瘡濕癢﹐痰膠便祕。寒乘肺咳﹐惡寒無汗﹐鼻塞身疼﹐發熱躁煩。至於

濕痰內動爲咳﹐又必因風﹑因火﹑因熱﹑因燥﹑因寒﹐所挾各不相同﹐至其乘肺則一也。

風寒外束﹐華蓋散﹐參蘇飲。如聲音不出﹐風邪﹐人參荊芥湯。寒邪﹐三拗湯。遇冷咳發者﹐橘皮半夏湯。

火熱內燔﹐加減瀉白散﹐水煮金花丸。如身熱如炙﹐紫菀膏。

傷暑之咳﹐自汗脈虛﹐發渴﹐人參白虎湯﹑淸暑益气湯。

傷濕之咳﹐身重脈細痰多﹐五苓散﹐白術湯。如喘滿浮腫﹐款气丸。濕熱素蘊於中﹐黃連解毒湯﹑滚痰丸。濕熱素

蘊於上﹐連聲迸气不通者﹐桑白皮散。

傷燥之咳﹐痰粘气逆﹐血腥﹐杏仁蘿卜子丸。淸金潤燥﹐天門冬丸﹑牛髓湯。如面目浮腫﹐蜜酥煎。

內傷之咳﹐治各不同。火盛壯水﹔金虛崇土﹔郁甚舒肝﹔气逆理肺﹔食積和中﹔房勞補下﹔用熱遠熱﹐用寒遠寒。

內已先傷﹐藥不宜峻。至於上焦虛寒﹐嘔唾涎沫﹐則用溫肺腸。上中二焦俱虛﹐則用加味理中湯。三焦俱虛﹐則用加味

三才湯。

傷腎之咳﹐气逆煩冤﹐牽引腰腹﹐俯仰不利﹐六味地黃湯加五味子。水飲與裏寒合作﹐腹痛下利﹐眞武湯。於中有

燥咳﹐熱移大腸﹐亦主腹痛下利﹐毫釐千里﹐尢宜辧之。

榮衛兩虛之咳﹐榮虛發熱﹔衛虛自汗﹐或惡寒﹐寧肺湯。

虛勞之咳﹐五味黃散﹑麥門冬飲。

心火刑肺見血﹐人參芎歸湯。

漧咳無痰﹐火熱內壅﹐用四物桔梗湯開提之。傷酒熱積﹐用瓊玉膏滋潤之。色欲過度﹐腎水不升﹐用八味丸蒸動之。

上半日咳多﹐火在陽分﹐宜白虎湯。下半日咳多﹐火在陰分﹐宜四物芩連湯。

久咳肺損肺痿﹐痰中見血﹐潮熱聲微﹐人參養肺湯。血腥喘乏﹐鐘乳補肺湯。久咳宜收澀者﹐人參淸肺湯。如聲音

不出﹐訶子散。

膏粱致咳﹐比濕熱內蘊例治之。如色欲過度﹐元气虛損﹐又不可盡攻其痰﹐辛苦致咳﹐比風寒外束例治之。如外寒

裹其內熱﹐須分寒熱多少﹐以消息於表裏兼治之法。

【律六條】

凡治咳不分外感內傷﹐虛實新久﹐襲用淸涼藥﹐少加疏散者﹐因仍苟且﹐貽患實深﹐良醫所不爲也。

凡治咳遇陰虛火盛﹐漧燥少痰﹐及痰咯艱出者﹐妄用二陳湯﹐轉劫其陰而生大患者﹐醫之罪也。

凡咳而且利﹐上下交徵﹐而罔顧其人中气者﹐十無一起。如此死者﹐醫殺之也。此有肺熱腎寒兩證﹐水火不同﹐毋

論用涼用溫﹐總以回護中气爲主。

凡邪盛﹐咳頻﹐斷不可用劫澀藥。咳久邪衰﹐其勢不脫﹐方可澀之。誤則傷肺﹐必至咳無休止﹐坐以待斃﹐醫之罪

也。

凡屬肺痿﹑肺癰之咳﹐誤作虛勞﹐妄補陰血﹐轉滯其痰﹐因致其人不救者﹐醫之罪也。

凡咳而漸至气髙汗漬﹐宜不俟喘急痰鳴﹐急補其本。若仍治標亡本﹐必至气脫卒亡﹐醫之罪也。

卷五咳嗽門

咳嗽門方

《金匱》治咳五方

桂苓五味甘艸湯茯苓桂枝﹝去皮各四兩﹞甘艸﹝炙三兩﹞五味子

﹝半升﹞上四味﹐以水八升﹐煮取三升﹐去渣﹐分三溫服。

苓甘五味姜辛湯茯苓﹝四兩﹞甘艸漧薑細辛﹝各三兩﹞五味

子﹝半升﹞上五味﹐以水八升﹐煮取三升﹐去渣﹐溫服半升﹐日三服。

茯苓五味甘艸去桂加姜辛夏湯茯苓﹝四兩﹞甘艸細辛漧薑﹝各二兩﹞五味子半夏﹝各半升﹞上

六味﹐以水八升﹐煮取三升﹐去渣﹐溫服半升﹐日三服。

茯苓甘艸五味姜辛湯﹝本方加大黃名曰茯甘姜味辛夏仁黃湯。﹞茯苓﹝四兩﹞甘艸﹝三兩﹞五味子﹝半

升﹞漧薑細辛﹝各三兩﹞半夏杏仁﹝去皮尖各半升﹞以水一斗﹐煮取三升﹐去渣﹐溫服半升﹐日三服。

小靑龍湯﹝方見痰飲門。﹞

華蓋散麻黃﹝去根﹞紫蘇子﹝炒﹞杏仁﹝去皮尖炒﹞桑白皮﹝炒﹞赤茯苓﹝去皮﹞橘紅﹝以上各

一錢﹞甘艸﹝五分﹞水二鐘﹐姜五片﹐紅棗二枚﹐煎至一錢﹐去渣﹐不拘時服。

參蘇飲人參蘇葉漧葛前胡陳皮枳殼半夏茯苓﹝各八分﹞木香桔梗甘艸﹝各五分﹞水

二盞﹐姜五片﹐棗二枚﹐煎一盞﹐熱服。

人參荊芥湯陳皮荊芥穗人參半夏通艸麻黃桔梗﹝各一錢﹞杏仁細辛甘艸﹝各五分﹞水

二盞﹐姜三片﹐棗二枚﹐煎服。

三拗湯生甘艸麻黃﹝不去節﹞杏仁﹝去尖﹞上咀﹐二錢﹐水二盞﹐姜三片﹐煎八分﹐食遠服。若憎

寒惡風﹐取汗解﹐加桔梗﹑荊芥名五拗湯﹐治咽痛。

陳皮半夏湯陳皮﹝半兩﹞半夏﹝制二錢半﹞上爲細末﹐作二服﹐水盞半﹐姜十片﹐煎七分﹐溫服。

加減瀉白散桑白皮﹝錢半﹞地骨皮陳皮靑皮桔梗甘艸﹝炙﹞黃芩知母﹝各七分﹞上水二盞﹐

煎八分﹐食後溫服。

水煮金花丸南星半夏﹝生各一兩﹞寒水石﹝一兩存性﹞天麻﹝五錢﹞白面﹝三兩﹞雄黃﹝一錢﹞

上爲細末﹐滴水爲丸﹐小豆大。每服五七十丸至百丸﹐煎沸湯下藥丸﹐煮浮爲度﹐撈出淡漿浸﹐另煎生薑湯下。

紫菀膏枇杷葉﹝去毛﹞木通款冬花紫菀杏仁﹝去皮尖炒﹞桑白皮﹝炙各四兩﹞大黃﹝半兩﹞上

爲細末﹐煉蜜丸櫻桃大。夜間噙化三五丸。

人參白虎湯

淸暑益气湯

五苓散

白術湯﹝四方均見三气門。﹞

款气丸靑皮陳皮檳榔木香杏仁茯苓郁李仁﹝去皮﹞川當歸廣術馬兜鈴﹝炮﹞葶藶﹝各

三錢﹞人參防己﹝各四錢﹞牽牛﹝頭末二兩半﹞上爲細末﹐薑汁麵糊丸﹐如桐子大。每服二十丸﹐加

至七十丸﹐食後姜湯送下。

黃連解毒湯黃連﹝二錢﹞黃芩黃柏梔子﹝各一錢﹞水二盞﹐煎一盞﹐溫服。

滚痰丸﹝方見痰飲門。﹞

桑白皮散桑白皮﹝炒﹞桔梗川芎防風薄荷黃芩前胡柴胡紫蘇赤茯苓枳殼甘艸﹝各等

分﹞上咀﹐每服七錢﹐姜三片﹐棗一枚﹐煎七分﹐食遠服。

杏仁蘿卜子丸杏仁蘿卜子﹝炒各一兩﹞上爲細末﹐粥糊丸桐子大。每服五十丸﹐白湯下。

淸金潤燥天門冬丸治肺藏壅熱咳嗽﹐痰唾稠粘。天門冬﹝去心一兩半焙﹞百合前胡貝母﹝煨﹞半

夏﹝湯洗去滑﹞桔梗桑白皮防己紫菀赤茯苓生地黃杏仁﹝湯浸去皮尖﹐雙仁麩炒黃﹐研如膏以上各七錢半。﹞

上爲細末﹐煉蜜和搗二三百杵﹐丸如桐子大。每服二十丸﹐不拘時生薑湯下﹐日三服。又方去防己﹑前胡﹑桑皮﹑赤茯

苓﹐加麥門冬﹑人參﹑肉桂﹑阿膠﹑陳皮﹑甘艸各三兩﹐糯米粉並黃蠟一兩成粥﹐更入蜜再熬和勻﹐丸如櫻桃大。每服

一丸﹐同生薑細嚼下。治肺經內外合邪﹐咳嗽語聲不出﹐咽喉妨礙﹐狀如梅核﹐噎塞不通﹐膈气噎食皆可服。又方單用

天門冬十兩﹑生地三斤﹐取汁爲膏﹐麥冬八兩﹐和膏爲丸﹐如桐子大。每服五十丸﹐逍遙散下﹐逍遙散須去甘艸加人參﹐

治婦人喘嗽﹐手足煩熱﹐骨蒸寢汗﹐口漧引飲﹐面目浮腫。

牛髓湯治咳嗽﹐大能潤肺。牛髓﹝一斤取骨中者﹞白蜜﹝半斤﹞杏仁﹝四兩去皮尖研如泥﹞幹山

藥﹝四兩炒﹞胡桃仁﹝去皮四兩另研﹞上將髓蜜二味﹐沙鍋內熬沸﹐以絹濾去渣﹐盛瓷瓶內﹐將杏仁等三味入瓶內﹐

以紙密封瓶口﹐重湯煮一日夜﹐取出冷定﹐每早晨白湯化一二匙服。

蜜酥煎白沙蜜﹝一升﹞牛酥﹝一升﹞杏仁﹝三升去皮尖研如泥﹞上將杏仁於瓷盆中﹐用水研取汁五升﹐

淨銅鍋內勿令油膩垢﹐先傾三升汁於鍋內﹐刻木記其淺深﹐減記。又傾汁二升﹐以緩火煎減所記處﹐卽入蜜酥二味﹐煎

至記處﹐藥成置淨瓷器中。每日三次﹐以溫酒調一匙﹐或以米飲白湯﹐皆可調服。七日唾色變白﹐二七唾稀﹐三七嗽

止。此方非獨治嗽﹔兼補虛損﹐去風燥﹐悅肌膚﹐婦人服之尢佳。

溫肺湯陳皮半夏肉桂漧薑白芍藥杏仁﹝各一錢﹞五味子細辛甘艸﹝各四錢﹞水盞半﹐煎

八分﹐食後服﹐仁齋方有阿膠無芍藥。

加味理中湯治脾肺俱虛﹐咳嗽不已。人參白術茯苓甘艸﹝炙﹞陳皮半夏漧薑五味子細辛

上咀﹐每服三錢﹐姜三片﹐棗一枚﹐煎七分﹐食遠服。

加味三才湯天門冬生地黃人參﹝各等分﹞水煎服。

六味地黃湯地黃﹝二錢﹞牡丹皮白茯苓山藥﹝各一錢﹞山茱萸﹝一錢五分﹞澤瀉﹝七分﹞水煎﹐

食前服。

寧肺湯人參當歸白術熟地川芎白芍五味子麥門冬桑皮白茯苓甘艸﹝炙各七分﹞阿膠

﹝炒一錢﹞上水二盞﹐姜三片﹐紫蘇五葉﹐煎八分﹐食遠服。

五味黃散麥門冬熟地黃﹝各一錢﹞桔梗黃﹝各錢半﹞五味子人參芍藥甘艸﹝各五分﹞上

作一服﹐水二盞﹐煎八分﹐食後溫服。

麥門冬飲川芎當歸白芍生地黃柏知母麥門冬﹝各一錢﹞五味子﹝十五粒﹞桑皮﹝八分﹞水

二盞﹐姜一片﹐棗一枚﹐煎八分﹐食後服。

人參芎歸湯當歸川芎白芍藥﹝各二分﹞人參半夏陳皮赤茯苓阿膠﹝炒成珠﹞細辛北五味

甘艸﹝炙各一分﹞上咀﹐每服五錢﹐姜三片﹐棗一枚﹐煎服。

四物桔梗湯當歸川芎芍藥熟地桔梗黃柏﹝炒各一錢﹞上水二盞﹐煎八分﹐加竹瀝半盞﹐薑汁一

匙﹐和勻服。

瓊玉膏人參﹝十二兩﹞白茯苓﹝十五兩﹞琥珀沈香﹝各半兩﹞大生地﹝十斤洗淨﹐於銀石器內杵細

取自然汁盛﹐忌鐵器。﹞白蜜﹝五斤熬去沫﹞上本方原無沈香﹑琥珀﹐乃仙加入﹐自云奇效異常﹐今錄其方。先以

地黃汁﹐同蜜熬沸攪勻﹐用絹濾過﹐將人參等爲細末﹐和蜜汁入瓷瓶﹑或銀瓶內﹐用綿紙十數層﹐加篛封固瓶口﹐入砂

鍋內﹐或銅鍋內﹐以長流水煮沒瓶頸﹐用桑柴火煮三晝夜取出﹐換過油單蠟紙紮口﹐懸浸井中半日﹐以出火气﹐提起仍

煮半日以出气﹐然後收藏。每日淸晨及午後﹐取一二匙﹐用溫酒一兩調服﹐白湯調亦可﹐忌雞犬見。

八味丸﹝方見中寒門﹞

白虎湯﹝方見三气門﹞

四物芩連湯﹝卽四物湯加黃芩﹑黃連﹐方見前。﹞

人參養肺湯人參阿膠貝母杏仁﹝去皮尖﹞桔梗茯苓桑皮枳實﹝炒﹞甘艸﹝各五分﹞柴胡

﹝一錢﹞五味子﹝十二粒﹞上水二盞﹐姜三片﹐棗一枚﹐煎八分﹐食後服。

鐘乳補肺湯鐘乳粉﹝另研如米﹞桑皮﹝各三兩﹞肉桂白石英﹝另研如米﹞五味子款冬花紫菀茸

麥門冬人參﹝各二兩﹞上爲粗末﹐次以鐘乳﹑石英同和勻。每服四錢﹐水盞半﹐姜五片﹐棗一枚﹐粳米

一小撮﹐煎七分﹐去渣﹐食後服。

訶子散治久嗽語聲不出。訶子肉﹝炒﹞通艸﹝各錢半﹞杏仁﹝去皮尖炒一錢﹞水二盞﹐姜三片﹐棗

一枚﹐

煎八分﹐食後服。

眞武湯﹝方見中寒門﹞

卷五

關格門

﹝論二首律四條﹞

卷五關格門

關格論

諭昌曰﹕關格之證﹐自《靈》《素》以及《難經》﹐仲景脈法﹐皆深言之﹐然無其方也。後世以無成方根據傍﹐其中玄

言奧義﹐總不參研﹐空存其名久矣。間有以無師之智﹐臨證處方﹐傳之於書。眼中金屑﹐不適於用﹐可柰之何﹗謹以《尙

論》之懷﹐暢言其理。《素問》謂人迎一盛﹐病在少陽﹔二盛病在太陽﹔三盛病在陽明﹔四盛以上爲格陽。寸口一盛﹐病

在厥陰﹔二盛病在少陰﹔三盛病在太陰﹔四盛以上爲關陰。人迎與寸口﹐俱盛四倍以上爲關格。關格之脈﹐羸不能極於

天地之精气﹐則死矣。此以三陽之府﹐三陰之藏﹐分診於結喉兩旁人迎之位﹐兩手寸口大淵之位。蓋隨人迎寸口經脈之

行度﹐而施其刺法也。《靈樞》言刺之從所分﹐人迎之盛瀉其陽﹐補其所合之陰﹐二瀉一補﹔從所分寸口之盛瀉其陰﹐補

其所合之陽﹐二瀉一補﹐皆以上气和乃止。而於用藥﹐則從兩手寸關尺三部之脈﹐辧其臟腑之陰陽。故《靈樞》復言邪

在府﹐則陽脈不和﹔陽脈不和﹐則气畱之﹔气畱之則陽气盛矣。陽气太盛﹐則陰脈不和﹔陰脈不和﹐則血畱之﹔血畱

之則陰气盛矣。陰气太盛﹐則陽气不能榮也﹐故曰關。陽气太盛﹐則陰气不能榮也﹐故曰格。陰陽俱盛﹐不能相榮矣﹐

故曰關格。關格者﹐不能盡期而死也。此則用藥之權衡﹐隨其脈之尺陰寸陽﹐偏盛俱盛而定治耳。越人宗之﹐發爲陰乘

陽乘之脈﹐因推其乘之之極﹐上魚爲溢﹐入尺爲復﹐形容陰陽偏而不返之象﹐精矣。至仲景復開三大法門﹐謂寸口脈浮

而大﹐浮爲虛﹐大爲實﹐在尺爲關﹐在寸爲格﹐關則不得小便﹐格則吐逆。從兩手寸口﹐關陰格陽過盛中﹐察其或浮或

大﹐定其陽虛陽實﹐陰虛陰實﹐以施治療。蓋於《靈樞》陽太盛則陰不能榮﹐陰太盛則陽不能榮﹐以及越人陰乘陽乘之

法﹐加以浮大之辧﹐而虛實始得燎然。不爾﹐關則定爲陰實﹐格則定爲陽實矣﹐抑何從得其微細耶﹖此一法也。謂心脈

洪大而長﹐是心之本脈也﹐上微頭小者﹐則汗出﹔下微本大者﹐則關格不通﹐不得尿﹔頭無汗者可治﹐有汗者死。此則

深明關格之源﹐由於五志厥陽之火﹐遏郁於心胞之內﹐其心脈上微見頭小﹐亦陽虛之驗﹐下微見本大﹐亦陽實之驗。頭

無汗者可治﹐有汗則心之液外亡﹐自焚而死矣。在二陽之病發心脾﹐且不得隱曲﹐男子少精﹐女子不月﹐傳爲風消﹐索

澤而不治。況關格之病﹐精气竭絕﹐形體毀沮﹐離絕菀結﹐憂愁恐怒﹐五臟空虛﹐气血離守﹐厥陽之火獨行﹐上合心神﹐

同處於方寸之內。存亡之機﹐間不容髮﹐可不一辧察之乎﹖此二法也。謂趺陽脈伏而澀﹐伏則吐嘔﹐水谷不化﹐澀則食

不得入﹐名曰關格。診趺陽足脈﹐或伏或澀﹐辧胃气所存幾何﹐伏則水谷入而不化﹐胃气之所存可知矣﹔澀

則並其食亦不得入﹐胃气之所存更可知矣。榮衛之行遲﹐水谷之入少﹐中樞不運﹐下關上格﹐豈待言哉﹖此三法也。仲

景金鍼暗度﹐有此三法﹐大槪在顧慮其虛矣。因是上下古今﹐搜采羣言﹐而諸大老名賢﹐無一論及此證者。惟云岐子述

其陰陽反背之狀﹐傳其所試九方﹐譬如航海萬里﹐得一聲气相通之侶﹐欣慰無似﹐遑計其短乎﹖然不欲後人相安其說﹐

又不忍緘口無言也。其謂陰陽易位﹐病名關格。胸膈上陽气常在﹐則熱爲主病﹔身半已下陰气常在﹐則寒爲主

病。胸中有寒﹐以熱藥治之﹔丹田有熱﹐以寒藥治之。若胸中寒熱兼有﹐以主客之法治之﹐治主當緩﹐治客當急。此從

傷寒論胸中有寒﹐丹田有熱立說﹐實非關格本證。所引《內經》運气治主客之法﹐亦屬無據。至於《靈》《素》《難經》﹑

《金匱》之文﹐絕不體會﹐所定諸方﹐渾入後人惡劣窠臼﹐觀之殊不慊耳。方中小疵﹐雜用二陳﹑五苓﹑枳殼﹑濃朴﹑

檳榔﹑木香是也。方中大疵﹐雜用片腦﹑麝香﹑附子﹑皂角﹑牽牛﹑大黃﹑朴硝是也。夫陰陽不交﹐各造其偏﹐而謂陰

反在上﹐陽反在下可乎﹖九死一生之證﹐而以霸術劫奪其陰陽可乎﹖仲景之以趺陽爲診者﹐正欲人調其榮衛﹐不偏陰偏

陽﹐一味沖和無忤﹐聽胃气之自爲敷布﹐由一九而二八三七四六﹐乃始得協於平也。豈一蹴所能幾耶﹖故不問其關於何

而開﹐格於何而通﹐一惟求之於中﹐握樞而運﹐以漸透於上下﹐俟其趺陽脈不伏不澀﹐榮气前通﹐乃加意於榮﹔衛气前

通﹐乃加意於衛﹔因其勢而利導之﹐庶不與藥格耳。若榮气才通﹐卽求之衛﹔衛气才通﹐卽求之榮﹔且爲生事喜功﹐

況躁不能需﹐亟思一逞乎﹖夫死裏求生之治﹐須得死裏求生之人。嗒然若喪﹐先熄其五志交煽之火﹐治吐逆之格﹐由中

而漸透於上﹔治不泄之關﹐由中而漸透於下﹔治格而且關﹐由中而漸透於上下。所謂三年之艾﹐不蓄則不免死亡﹐蓄之

則免於死亡矣。人亦何爲而不蓄之耶﹖或者病餘不立一方﹐此終身不靈之人也﹐寧無見其方而反惑耶﹖不得已姑立進退

黃連湯一方﹐要未可爲中人道也。

卷五關格門

進退黃連湯方論

諭昌曰﹐黃連湯者﹐仲景治傷寒之方也。傷寒胸中有熱﹐胃中有邪气﹐腹中痛欲嘔吐者﹐黃連湯主之。以其胃中有

邪气﹐阻遏陰陽升降之機﹐而不交於中土﹐於是陰不得升﹐而獨治於下﹐爲下寒。腹中痛﹐陽不得降﹐而獨治於上﹐爲

胸中熱﹑欲嘔吐﹐與此湯以升降陰陽固然矣。而濕家下之﹐舌上如胎者﹐丹田有熱﹐胸中有寒﹐亦用此方何耶﹖後人牽

彊作解﹐不得制方之旨﹐又安能取裁其方耶﹖蓋傷寒分表裏中三治﹐表裏之邪俱盛﹐則從中而和之﹐故有小柴胡湯之和

法﹐於人參﹑甘艸﹑半夏﹑生薑﹑大棗助胃之中﹐但加柴胡一味透表﹐黃芩一味透裏﹐尙恐圭角少露﹐有礙於和﹐於是

去滓復煎﹐漫無異同。飲入胃中﹐聽胃气之升者﹐帶柴胡出表﹔胃气之降者﹐帶黃芩入裏﹐一和而表裏之邪盡服。其有

未盡者﹐加工治之﹐不相格矣。至於丹田胸中之邪﹐則在於上下﹐而不爲表裏﹐卽變柴胡湯爲黃連湯﹐和其上下﹐以

桂枝易柴胡﹐以黃連易黃芩﹐以漧薑代生薑。飲入胃中﹐亦聽胃气之上下敷布﹐故不問上熱下寒﹐上寒下熱﹐皆可治之

也。夫表裏之邪﹐則用柴胡﹑黃芩﹔上下之邪﹐則用桂枝﹑黃連﹔表裏之邪﹐則用生薑之辛以散之﹔上下之邪﹐則用幹

姜之辣以開之﹐仲景聖法灼然矣。昌欲進退其上下之法﹐操何術以進退之耶﹖前論中求之於中﹐握樞而運﹐以漸透於上

下。俟其榮气前通﹐衛气前通﹐而爲進退也。然而難言之矣﹐格則吐逆﹐進而用此方爲宜。蓋太陽主

開﹐太陽不開﹐則胸間窒塞﹐食不得入﹐入亦復出﹐以桂枝爲太陽經藥﹐和榮衛而行陽道﹐故能開之也。至於五志厥陽

之火上入﹐桂枝又不可用矣﹐用之則以火濟火﹐頭有汗而陽脫矣﹐其關則不得小便。退之之法﹐從胃气以透入陰分﹐桂

枝亦在所不取﹐但胃之關門一開﹐少陰主闔﹐少陰之气不上﹐胃之關必不開矣﹐昌意中尢謂少陰之脈沈而滯﹐與趺陽之

脈伏而澀﹐均足慮也。《內經》常兩言之﹕曰腎气獨沈﹐曰腎气不衡。夫眞气之在腎中﹐猶權衡也﹐有權有衡﹐則關門

時開時闔﹔有權無衡﹐則關門有闔無開矣。小溲亦何從而出耶﹖是則腎气丸﹐要亦退之之中所有事矣﹐腎气交於胃﹐則

關門開﹔交於心﹐則厥陽之火隨之下伏﹐有不得不用之時矣。進退一方﹐於中次第若此﹐夫豈中人所能辧哉﹖

【律四條】

凡治關格病﹐不知批導﹐但冀止嘔利溲﹐亟治其標﹐伎窮力竭﹐無益反損﹐醫之罪也。

凡治關格病﹐不參診人迎趺陽太衝三脈﹐獨持寸口﹐已屬疏略。若並寸口陰陽之辧懵然﹐醫之罪也。

凡治關格病﹐不辧脈之陽虛陽實陰虛陰實﹐而進退其治﹐盲人適路﹐不辧東西﹐醫之罪也。

凡治關格病﹐不崇王道﹐輒操霸術﹐逞己之能﹐促人之死﹐醫之罪也。

卷五關格門

關格門方

云岐子關格九方﹐錄出備覽﹐臨證制方﹐懲而攺之﹐亦師資之法也。

柏子仁湯人參半夏白茯苓陳皮柏子仁甘艸﹝炙﹞麝香﹝少許另研﹞上用生薑煎﹐入麝香﹐調

勻和服。加郁李仁更妙。按﹕此方用六君子湯﹐去白術之滯中﹐加柏子仁﹑郁李仁之潤下﹐少加麝香以通關窮﹐非不具

一種苦心。然終不識病成之理﹐不知遊刃空虛﹐欲以麝香開竅﹐適足以轉閉其竅耳。

人參散人參麝香片腦﹝各少許﹞爲末﹐甘艸湯調服。按﹕此方輒用腦﹑麝﹐耗散眞气﹐才過胸中﹐

大气﹑宗气﹑穀气交亂﹐生機索然盡矣﹐能愈病乎﹖

旣濟丸治關格脈沈細﹐手足厥冷者。熟附子﹝童便浸﹞人參﹝各一錢﹞麝香﹝少許﹞上末﹐糊丸桐

子大﹐麝香爲衣。每服七丸﹐燈芯湯下。按﹕方下云脈沈細﹐手足厥冷﹐全是腎气不升﹐關門不開之候。參附固在所

取﹐但偏主於陽﹐無陰以協之﹐亦何能旣濟耶﹖且以麝香爲衣﹐走散藥气﹐無繇下達﹐卽使藥下關開﹐小便暫行﹐其格

必愈甚矣。

檳榔益气湯治關格勞後﹐气虛不運者。檳榔﹝多用﹞人參白術當歸黃陳皮升麻甘艸柴

胡枳殼生薑煎服。按﹕此方用補中益气加檳榔﹑枳殼﹐且云檳榔多用。意謂補中益气之升﹐檳榔之墜﹐一升一

墜﹐關格可通耳。不知升則逾格﹐墜則逾關﹐皆必不得之數也。

木通二陳湯治心脾疼後﹐小便不通﹐皆是痰膈於中焦﹐气滯於下焦。木通陳皮﹝去白﹞白茯苓半夏

﹝姜制﹞甘艸枳殼上生薑煎服﹐服後徐徐探吐﹐更不通﹐服加味小胃丹﹑加味控涎丹。按﹕此復以二陳加木通﹑

枳殼﹐亦卽補中益气加檳榔﹑枳殼之法。但關格病﹐屬火者多﹐屬痰者少﹐酷日當空﹐得片雲掩之﹐不勝志喜﹐人

身火患﹐顧可盡劫其痰乎﹖況痰膈不羸亦不關﹐關格病羸﹐不能極於天地之精气﹐明是陰精日削﹐陽光日亢之候﹐乃欲

舉痰爲治。且服小胃控涎等厲藥﹐是何言歟﹗

導气淸利湯治關格吐逆﹐大小便不通。豬苓澤瀉白術人參藿香柏子仁半夏陳皮甘艸木

通梔子白茯苓檳榔枳殼大黃濃朴麝香黑牽牛上生薑煎服﹐兼服木香和中丸。吐不止﹐灸气海﹑天樞。

如又不通﹐用蜜導。按﹕此方匯聚通利之藥﹐少佐參﹑術﹐以爲導气之功﹐無往不到矣。不知奄奄一息之人﹐有气可

鼓而開其久閉之關乎﹖才入胃中﹐立增吐逆﹐尙謂吐不止﹐灸气海﹑天樞﹐加以火攻﹐可堪之乎﹖大便不通用蜜導﹐小

便不通用何導之﹖可惱可笑﹗

加味麻仁丸治關格大小便不通。大黃﹝一兩﹞芍藥濃朴當歸杏仁麻仁檳榔木香枳殼﹝各

五錢﹞上爲末﹐蜜丸﹐熟水下。按﹕此方顓力於通大便。吾恐大便未通﹐胃气先損﹐食愈不納矣。不思大便卽通利

如常﹐其關格固自若也﹐服此丸一次﹐必增困三倍﹐連服必不救矣。

皂角散治大小便關格不通﹐經三五日者。大皂角﹝燒存性﹞上爲末﹐米湯調下。又以豬脂一兩煮熟﹐以

汁及脂俱食之。又服八正散﹐加檳榔﹑枳殼﹑朴硝﹑桃仁﹑燈芯艸﹑茶根。按﹕此等作用﹐只顧通二便之標﹐不深求

關格之本。詎知皂角末入胃﹐千鍼攢簇﹐肥人萬不可堪﹐況羸人乎﹖隨服人脂人膏﹐已不能救其峻削﹐況更加桃仁﹑朴

硝助虐乎。

大承气湯﹝方見卷四﹞按﹕此乃治傷寒胃實之方。用治關格﹐倒行逆施﹐艸菅人命﹐莫此爲甚。

九方不達病成之理﹐漫圖弋獲。其以峻藥加入六君子湯﹑補中益气湯中﹐猶可言也。其以峻藥加入二陳湯﹐及八正﹑

承气等方﹐不可言矣。至於片腦﹑麝香﹑皂角等藥﹐驟病且不敢輕用﹐況垂斃者乎﹖伎轉出轉窮﹐所以爲不學無術﹐徒

讀書之流歟。

進退黃連湯方﹝自擬方論見前﹞黃連﹝薑汁炒﹞漧薑﹝炮﹞人參﹝人乳拌蒸一錢五分﹞桂枝﹝一錢﹞

半夏﹝姜制一錢五分﹞大棗﹝二枚﹞進法用本方七味﹐俱不制﹐水三茶盞﹐煎一半﹐溫服。退法不用桂枝﹐黃連減

半﹐或加肉桂五分﹐如上逐味制熟﹐煎服法同﹐但空朝服崔氏八味丸三錢﹐半饑服煎劑耳。

崔氏八味丸﹝方見卷二﹞

資液救焚湯﹝自擬﹞治五志厥陽之火。生地黃﹝二錢取汁﹞麥門冬﹝二錢取汁﹞人參﹝一錢五分人乳

拌蒸﹞炙甘艸眞阿膠胡麻仁﹝炒研各一錢﹞柏子仁﹝七分炒﹞五味子﹝四分﹞紫石英寒水石滑石﹝各

一錢三味俱敲碎研爲末﹞生犀汁﹝研三分﹞生薑汁﹝二茶匙﹞上除四汁及阿膠﹐其八物用名山泉水四茶杯﹐緩火

煎至一杯半﹐去渣﹐入四汁及阿膠﹐再上火略煎﹐至膠烊化斟出﹐調牛黃細末五釐。日中分二三次熱服﹐空朝

先服崔氏八味丸三錢。

昌不獲已﹐聊擬二方﹐爲治關格之榜樣。至於病變無方﹐生心之化裁﹐亦當與之無方﹐初非以是印定學人眼目﹐且

並向癡人說夢也。

卷六

消渴門

﹝論二首法四條律五條﹞

卷六消渴門

消渴論

諭昌曰﹕消渴之患﹐常始於微而成於著﹐始於胃而極於肺腎。始如以水沃焦﹐水入猶能消之﹔旣而以水投石﹐水去

而石自若。至於飲一溲一﹐飲一溲二﹐則燥火劫其眞陰﹐操立盡之術﹐而勢成矣。《內經》有其論無其治﹐《金匱》

有論有治矣﹐而集書者采《傷寒論》厥陰經消渴之文湊入﹐後人不能抉擇﹐斯亦不適於用也。蓋傷寒傳經﹐熱邪至厥陰

而盡﹐熱勢入深﹐故渴而消水﹐及熱解則不渴﹐且不消矣﹐豈雜證積漸爲患之比乎﹖謹從《內經》擬議言之。《經》謂

凡治消癉僕擊﹑偏枯痿厥﹑气滿發逆﹑肥貴人則膏粱之疾也﹐此中消所繇來也。肥而不貴﹐食弗給於鮮﹔貴而不肥﹐餐

弗過於饕﹔肥而且貴﹐醇酒濃味﹐孰爲限量哉﹖久之食飲﹐釀成內熱﹐津液漧涸﹐求濟於水﹐然水入尙能消之也﹐愈消

愈渴﹐其膏粱愈無已﹐而中消之病遂成矣。夫旣癉成爲消中﹐隨其或上或下﹐火熱熾盛之區﹐以次傳入矣。上消者胃以

其熱上輸於肺﹐而子受母累﹐心復以其熱移之於肺﹐而金受火刑。金者生水而出髙源者也﹐飲入胃中﹐遊溢精气而上﹐

則肺通調水道而下。今火熱入之﹐髙源之水﹐爲炎威所逼﹐合外飲之水﹐建瓴而下﹐飲一溲二﹐不但不能消外水﹐且並

素醞水精﹐竭絕而盡輸於下﹐較大腑之暴注暴泄﹐尢爲甚矣﹐故死不治也。所謂由心之肺謂之死陰﹐死陰之屬﹐不過三

日而死者﹐此之謂也。故飲一溲二﹐第一危候也。至於胃以其熱﹐由關門下傳於腎﹐腎或以石藥耗其眞﹐女色竭其精者﹐

陽彊於外﹐陰不內守﹐而小溲混濁如膏﹐飲一溲一﹐腎消之證成矣。《經》謂石藥之性悍﹐又謂脾風傳之腎﹐名曰疝瘕﹐

少腹冤熱而痛﹐出白液﹐名曰蠱﹐明指腎消爲言。醫和有云﹕女子陽物也﹐晦淫則生內熱惑蠱之疾﹐此解冤熱及蠱義甚

明。王太僕謂消爍肌肉﹐如蠱之蝕﹐日漸損削﹐乃從消字起見﹐淺矣淺矣。夫惑女色以喪志﹐精泄無度﹐以至水液混濁﹐

反從火化﹐亦最危候。《經》云﹕君火之下﹐陰精承之。故陰精有餘﹐足以上承心火﹐則其人壽。陰精不足﹐心火直下腎

中﹐陽精所降﹐其人夭矣。故腎者胃之關也﹐關門不開﹐則水無輸泄而爲腫滿﹔關門不閉﹐則水無底止而爲消渴。消渴

屬腎一證﹐《金匱》原文未脫﹐其曰﹕飲一斗溲一斗者﹐腎气丸主之。於以蒸動精水﹐上承君火﹐而止其下入之陽光﹐此

正通天手眼。張子和輒敢詆之﹐旣詆仲景﹐復諛河間﹐謂其神芎丸以黃芩味苦入心﹐牽牛﹑大黃驅火气而下﹐以滑石引

入腎經﹐將離入坎﹐眞得《黃庭》之祕。顚倒其說﹐阿私所好﹐識趣卑陋若此﹐又何足以入仲景之門哉﹖何柏齋《消渴

論》中已辧其非。昌觀戴人吐下諸案中﹐從無有治消渴一案者﹐可見無其事﹐卽無其理矣。篇首論火一段﹐非不有其理

也﹐然以承气治壯火之理﹐施之消渴﹐又無其事矣。故下消之火﹐水中之火也﹐下之則愈燔﹔中消之火﹐竭澤之火也﹐

下之則愈傷﹔上消之火﹐燎原之火也﹐水從天降可滅﹐徒攻腸胃﹐無益反損。夫地气上爲云﹐然後天气下爲雨﹐是故雨

出地气﹐地气不上﹐天能雨乎﹖故亟升地气以慰三農﹐與亟升腎气以漑三焦﹐皆事理之必然者耳。不與昔賢一爲分辧﹐

後人亦安能行其所明哉﹖

卷六消渴門

消渴續論

昌著消渴論﹐聊會《內經》大意﹐謂始於胃而極於肺腎﹐定爲中上下之三消。其他膈消亦積食證﹐要亦中上之消耳﹐

然未得《金匱》之實據﹐心恆不慊。越二歲﹐忽憶《內經》云﹕有所勞倦﹐形气衰少﹐穀气不盛﹐上焦不行﹐胃气熱﹐

熱气燻胸中故內熱。恍然悟胸中受病消息﹐惟是胃中水谷之气﹐與胸中天眞灌注環周﹐乃得淸明在躬﹐若有所勞倦﹐傷

其大气宗气﹐則胸中之气衰少。胃中穀气因而不盛﹐穀气不盛﹐胸中所傷之气愈益難復﹐而不能以克行。於是穀气

畱於胃中﹐胃中郁而爲熱﹐熱气燻入胸中﹐混合其衰少之气﹐變爲內熱﹐胸胃間不覺易其沖和之舊矣。求其不消不渴﹐

寧可得乎﹖透此一關﹐讀《金匱》所不了了者﹐今始明之。其云﹕寸口脈浮而遲﹐浮卽爲虛﹐遲卽爲勞﹐虛則衛气不足﹐

勞則榮气竭。趺陽脈浮而數﹐浮則爲气﹐數則消穀而大堅﹐气盛則溲數﹐溲數則堅﹐堅數相搏﹐卽爲消渴。舉寸口以候

胸中之气﹐舉趺陽以候胃中之气﹐顯然有脈之可循﹐顯然有証之可察﹐然且難解其微焉。蓋陰在內爲陽之守﹐陽在外爲

陰之固﹐寸口脈浮﹐陰不內守﹐故衛外之陽浮﹐卽爲虛也。寸口脈遲﹐陽不外固﹐故內守之陰遲﹐卽爲勞也﹐總因勞傷

榮衛﹐致寸口脈虛而遲也。然榮者水谷之精气﹐衛者水谷之悍气﹐虛而且遲﹐水谷之气不上充而內郁﹐已見膈虛胃熱之

一斑矣。更參以趺陽脈之浮數﹐浮則爲气﹐卽《內經》熱气燻胸中之變文﹐數則消穀而大堅。昌前論中旣如以水投石﹐

水去而石自若﹐偶合胃中大堅﹐消穀不消水之象﹐可見火熱本足消水也﹐水入本足救渴也。胃中堅燥﹐全不受水之浸潤﹐

轉從火熱之勢﹐急奔膀胱﹐故溲數。溲去其內愈燥﹐所以堅數相搏﹐卽爲消渴。直引《內經》味過於苦﹐久從火化﹐脾

气不濡﹐胃气乃濃之意﹐爲消渴之源﹐精矣微矣。晉唐以後﹐代不乏賢﹐隨其聰敏﹐揣摩《內經》﹐各自名家﹐卒皆不入

仲景堂奧﹐其所得於《內經》者淺耳。使深則能隨證比類﹐各出脈證方治﹐以昭成法﹐而《金匱》遺編﹐家傳戶誦之矣。

卽如消渴證﹐相沿謂中消者宜下之﹐共守一語﹐更無別商﹐豈一下可了其局乎﹖抑陸續徐下之乎﹖夫胃已大堅﹐不受膏

沐﹐輒投承气﹐堅者不受﹐瑕者受之矣。膀胱不受﹐大腸受之矣。豈不乘其藥勢﹐傳爲痢下﹑溏﹑中滿﹑腫脹之證乎﹖

總錄謂末傳能食者﹐必發腦疽背瘡﹔不能食者﹐必傳中滿鼓脹﹐皆爲不治之證。諸家不亟亟於始傳中傳﹐反於末傳多方

療治﹐如忍冬藍葉薺丸散﹐及紫蘇葶藶中滿分消湯丸﹐欲何爲耶﹖《金匱》於小溲微覺不利﹐早用文蛤一味治之﹐方

書從不錄用。詎知軟堅之品﹐非劫陰卽傷陰﹐獨此一種平善無過﹐兼可利水﹐誠足寶乎。潔古謂能食而渴者﹐白虎加人

參湯﹔不能食而渴者﹐錢氏白術散加葛根。末傳瘡疽者﹐火邪盛也﹐急攻其陽﹐無攻其陰。下焦元气得彊者生﹐失彊者

死﹐末傳中滿者髙消﹐中消制之太過﹐速過病所。上熱未除﹐中寒復起﹐非藥之罪﹐用藥時失其緩急之制也。潔古老人

可謂空谷足音矣﹗所云無攻其陰﹐得彊者生﹐失彊者死﹐皆慮泉竭之微言﹐令人聳然起敬。於是追步後塵﹐徐商一語曰﹕

三消總爲火病﹐豈待末傳瘡疽﹐始爲火邪勝耶﹖然火之在陽在陰﹐分何臟腑﹐合何臟腑﹐宜升宜降宜折宜伏﹐各各不同。

從其性而治之﹐使不相格﹐乃爲良法。若不治其火﹐但治其熱﹐火無所歸﹐熱寧有止耶﹖如腎消陰病用六味丸﹐陽病

用八味丸﹐此亦一法。若謂下消只此一法﹐其去中消宜下之說﹐能以寸哉﹗

《內經﹟陰陽別論》曰﹕二陽結謂之消。二陽者陽明也﹐手陽明大腸主津﹐病消則目黃口漧﹐是津不足也。足陽明

胃主血﹐病熱則消穀善饑﹐血中伏火﹐乃血不足也。結者津血不足﹐結而不行﹐皆燥之爲病也。

《內經》曰﹕心移熱於肺﹐傳爲膈消。張子和謂膈消猶未及於肺﹐至心移寒於肺﹐乃爲肺消。如此泥文害意﹐非能

讀《內經》者也。豈有心移熱於肺﹐肺傳其熱於膈﹐猶未及肺之理﹐必變經文爲心移熱於膈﹐傳爲肺消﹐乃不泥乎﹖要

識心肺同居膈上﹐肺爲嬌藏﹐移寒移熱﹐總之易入。但寒邪入而外束﹐熱邪入而外傳﹐均一肺消﹐而治則有分矣。

劉河間論三消之疾﹐本濕寒之陰气極衰﹐燥熱之陽气太甚。六气中已遺風火二气矣。且以消渴﹑消中﹑消腎﹐分明

三消﹐豈中下二消﹐無渴可言耶﹖及引《經》言﹐有心肺气厥而渴﹔有肝痺而渴﹔有痺熱而渴﹔有胃與大腸結熱而渴﹔

有脾痺而渴﹔有腎熱而渴﹔有小腸痺熱而渴﹐愈推愈泛。其不合論消渴﹐但舉渴之一端﹐爲燥熱亡液之驗﹐誠不可解。

玉機微義﹐深取其說﹐發暖藥補腎之誤﹐吾不知暖藥果爲何藥也﹗世豈有以暖藥治消渴之理哉﹖其意蓋在非《金匱》

之主腎气丸耳﹐夫腎气丸蒸動腎水﹐爲治消渴之聖藥﹐後世咸知之。而何柏齋復辧之﹐昌恐後學偶閱子和宗濃之說﹐反

滋疑眩﹐故再陳之。

癉成爲消中﹐胃熱極深﹐胃火極熾﹐以故能食易饑多渴﹐諸家咸謂宜用大承气湯下之矣。不知漸積之熱﹐素蘊之火﹐

無取急下﹐下之亦不去﹐徒損腸胃﹐轉增其困耳﹐故不得已而用大黃。當久蒸以和其性﹐更不可合枳實﹑濃朴同用﹐助

其疾趨之勢。潔古用大黃﹐更其名曰順利散﹐隱然取順利﹐不取攻劫之意。方下云﹕治中消熱在胃而能食﹐小便色黃微

利﹐至不欲食爲效﹐不可多利。昌恐微利至不欲食﹐胃气已不存矣。承气非微利之法﹐而可瀆用哉﹖子和更其方爲加減

三黃丸﹐合大黃﹑芩﹑連用之﹐不用枳﹑朴矣。方下云﹕治丹石毒及熱渴。以意測度﹐須大實者方用。曾不思消渴證﹐

眞气爲熱火所耗﹐幾見有大實之人耶﹖然則欲除胃中火熱﹐必如之何而後可。昌謂久蒸大黃﹐與甘艸合用﹐則急緩互調﹔

與人參合用﹐則攻補兼施。如國之屯田金城﹐坐困先零﹐庶幾可圖三年之艾。目前縱有乘機斗捷之著﹐在所不舉﹐如

之何欲取效眉睫耶﹖昔賢過矣。

【律五條】

凡治初得消渴病﹐不急生津補水﹐降火徹熱。用藥無當﹐遷延誤人﹐醫之罪也。

凡治中消病成﹐不急救金水二藏﹐泉之竭矣。不云自中﹐醫之罪也。

凡治肺消病而以地黃丸治其血分﹐腎消病而以白虎湯治其气分﹐執一不通﹐病不能除﹐醫之罪也。

凡消渴病少愈﹐不亟回枯澤槁﹐聽其土燥不生﹐致釀瘡疽無救﹐醫之罪也。

凡治消渴病﹐用寒涼太過﹐乃至水勝火湮﹐猶不知反﹐漸成腫滿不救﹐醫之罪也。

卷六消渴門

消渴門方

《金匱》腎气丸本文云﹕男子消渴﹐小便反多﹐以飲一斗﹐小便一斗﹐腎气丸主之。卽崔氏八味丸治香港腳上

入少腹不仁之方也。漧地黃﹝八兩﹞山茱萸山藥﹝各四兩﹞澤瀉白茯苓牡丹皮﹝各三兩﹞肉桂附子﹝炮

各一兩﹞上八味末之﹐煉蜜爲丸﹐梧子大。酒下十五丸﹐日再服。按﹕王太僕注《內經》云﹕火自腎而起﹐謂龍火﹐

龍火當以火逐火﹐則火可滅。若以水治火﹐則火愈熾﹐此必然之理也。昌更謂用桂附蒸動腎水﹐開闔胃關﹐爲治消渴喫

緊大法。胡乃張子和別有肺腸﹐前論中已詳之矣。但至理難明﹐淺見易惑﹐《局方》變其名爲加減八味丸﹐加五味子一兩

半﹐減去附子﹐豈非以五味子之津潤﹐勝於附子之燥熱耶﹖舉世咸樂宗之﹐大惑不解﹐可柰何哉﹗

《金匱》文蛤散本文云﹕渴欲飲水不止者﹐文蛤散主之。文蛤﹝五兩﹞上一味杵爲散﹐以沸湯五合﹐和

服方寸匕。按﹕《傷寒論》用此治誤以水人面﹐肌膚粟起之表證。今消渴裏證亦用之﹐蓋取其功擅軟堅﹐且利水徹熱

耳﹐前已論悉。再按﹕《金匱》治消渴﹐止用腎气丸﹐五苓散﹐文蛤散三方﹐而五苓又從傷寒證中采入﹐白虎加人參湯亦

然﹐所以用方者﹐當會通全書﹐而引伸以求其當也。

《金匱》白虎加人參湯原治太陽中﹐汗出惡寒﹐身熱而渴。去知母之苦﹐加淡竹葉﹑麥門冬之甘﹐名竹葉

石膏湯﹐治虛煩證。知母﹝六兩﹞石膏﹝一斤碎﹞甘艸﹝三兩﹞粳米﹝六合﹞人參﹝二兩﹞上五味﹐以水

一斗﹐煮米熟湯成﹐去滓﹐溫服一升﹐日三服。按﹕此治火熱傷其肺胃﹐淸熱救渴之良劑也。故消渴病之在上焦者﹐

必取用之。東垣以治膈消﹐潔古以治能食而渴者﹐其不能食而渴者﹐用錢氏白術散﹐倍加葛根。而東垣復參《內經》膏

粱之病﹐不可服芳艸石藥﹐治之以蘭﹐除其陳气之義﹐一變其方爲蘭香飲子﹐用石膏﹑知母﹑生熟甘艸﹑人參﹐加入蘭

香﹑防風﹑白豆蔻仁﹑連翹﹑桔梗﹑升麻﹑半夏。再變其方爲生津甘露飲子﹐用石膏﹑人參﹑生熟甘艸﹑知母﹑加黃柏﹑

杏仁﹑山梔﹑蓽澄茄﹑白葵﹑白豆蔻﹑白芷﹑連翹﹑姜黃﹑麥門冬﹑蘭香﹑當歸身﹑桔梗﹑升麻﹑黃連﹑木香﹑柴胡﹑

藿香﹑全蠍﹐而爲之辭曰﹕此制之緩也。不惟不成中滿﹐亦不傳下消矣﹐三消皆可用。昌實不敢信其然也﹐乃至《三因》

之石子薺湯﹐潔古之淸涼飲子﹐俱從此方增入他藥﹐引入他藏﹐全失急救肺胃之意﹐此後賢之所以爲後賢耶。

竹葉黃湯治消渴證﹐气血虛﹐胃火盛而作渴。淡竹葉生地黃﹝各二錢﹞黃麥門冬當歸川芎

黃芩﹝炒﹞甘艸芍藥人參半夏石膏﹝各一錢﹞上水煎服。按﹕前白虎加人參湯﹐顓治气分燥熱。此方

兼治气血燥熱﹐後一方顓治血分燥熱﹐宜辧證而擇用之。

生地黃飲子治消渴咽漧﹐面赤煩躁。人參生漧地黃熟漧地黃黃﹝蜜炙﹞天門冬麥門冬枳殼

﹝麩炒﹞石斛枇杷葉澤瀉甘艸﹝炙各等分﹞上銼散﹐每服三錢﹐水一盞﹐煎至六分﹐去滓﹐食遠臨臥頓服。此

方生精補血﹐潤燥止渴﹐佐以澤瀉﹑枳殼﹐疏導二腑﹐使心火下降﹐則小腑淸利﹔肺經潤澤﹐則大腑流暢﹐宿熱旣除﹐

其渴自止﹐故取用之。

錢氏白術散治虛熱而渴。人參白術白茯苓甘艸藿香木香﹝各一兩﹞漧葛﹝二兩﹞上爲末﹐

每服三錢﹐水煎溫服。如飲水多﹐多與服之。按﹕仁齋用本方﹐加五味子﹑柴胡各三錢﹐分十劑煎服﹐治消渴不能食。

海藏雲﹕此四君子加減法﹐亦治濕勝气脫﹐泄利太過﹐故虛熱作渴﹐在所必用。

《宣明》黃湯治心移寒於肺﹐爲肺消﹐飲少溲多﹐當補肺平心。黃﹝三兩﹞五味子人參麥門冬桑

白皮﹝各二兩﹞枸杞子熟地黃﹝各一兩半﹞上爲末﹐每服五錢﹐水二盞﹐煎至一盞﹐去滓﹐溫服無時。

《宣明》麥門冬飲子治心移熱於肺﹐傳爲膈消﹐胸滿心煩﹐精神短少。人參茯神麥門冬五味子生

地黃炙甘艸知母葛根栝蔞根﹝各等分﹞上咀﹐每服五錢﹐加竹葉十四片﹐煎七分﹐溫服無時。按﹕宣明

二方﹐爲《內經》心移寒移熱兩證﹐各出其治﹐一種苦心﹐非不可嘉。然移寒移熱﹐其勢頗銳﹐而生津養血﹐其應瘥緩﹐

情非的對﹐易老門冬飲子亦然。昌謂心之移寒﹐必先束肺之外郭﹐用參﹑補肺﹐加散寒之藥可也。而用枸杞﹑熟地黃﹑

補腎﹐則迂矣。用桑白皮瀉肺﹐其如外束之寒何﹖至心之移熱﹐治以鹹寒﹐先入其心﹐如文蛤散之類﹐自無熱可移。

正直走大梁﹐解圍之上著﹐何不及之﹗所以觀於海者﹐難爲水也。

易老門冬飲子治老弱虛人大渴。人參枸杞子白茯苓甘艸﹝各等分﹞五味子麥門冬﹝各兩半﹞上

薑水煎服。按﹕易老方﹐卽變宣明麥冬飲子﹐去生地﹑知母﹑葛根﹐加枸杞也。方下不言心移熱

於肺﹐惟以治老弱虛人大渴﹐而增枸杞之潤﹐去地黃之泥﹐知母之苦﹐葛根之發﹐立方於無過﹐治本之圖﹐不爲迂矣。

豬肚丸治彊中消渴。黃連粟米栝蔞根茯神﹝各四兩﹞知母麥門冬﹝各二兩﹞上爲細末﹐將大豬

肚一个﹐洗淨﹐入末藥於內﹐以麻綫縫合口﹐置甑中﹐炊極爛﹐取出藥別研﹐以豬肚爲膏﹐再入煉蜜﹐搜和前藥杵勻﹐

丸如梧子大。每服五十丸﹐參湯下。又方加人參﹑熟地黃﹑漧葛。又方除知母﹐粟米用小麥。

爛金丸治熱中消渴止後﹐補精血﹐益諸虛﹐解勞倦﹐去骨節間熱﹐寧心彊志﹐安神定魄﹐固臟腑﹐進飲食﹐

免生瘡瘍。大豬肚﹝一个﹞黃連﹝三兩﹞生薑﹝碎﹞白蜜﹝各二兩﹞先將豬肚淨洗明幹﹐夏以蔥椒醋

面等同藥﹐以水酒入銀石器內煮半日﹐漉出黃連﹐洗去蜜酒令盡﹐銼研爲細末。再用水調爲膏﹐入豬肚內﹐以綫縫定﹐

仍入銀石器內煮爛﹐研如泥﹐再用人參五味子杜仲﹝姜炒去絲﹞山藥石斛山茱肉車前子新蓮肉﹝去皮心﹞

鱉甲﹝醋炙﹞漧地黃當歸﹝各二兩﹞磁石﹝﹞白茯苓槐角子﹝炒﹞川芎﹝各一兩﹞黃﹝四兩﹞菟

絲子﹝酒淘蒸研五兩﹞沈香﹝半兩﹞麝香﹝別研一綫﹞上爲細末﹐用豬肚膏搜和得所﹐如膏少添熟蜜﹐搗數千杵﹐

丸如桐子大。每服五十丸﹐食前用溫酒﹐或糯米飲送下。一方有白術二兩﹑陽起石一兩。按﹕用麝香﹑陽起石﹐開竅興

陽﹐渾是後人孟浪知見。其他無過之藥及制肚之法﹐亦有可采﹐故合前方兩存之。

潔古化水丹治手足少陰渴飲水不止﹐或心痛者。《本事》治飲冷水多。川烏﹝臍大者四枚炮去皮﹞甘艸﹝灸

一

兩﹞牡蠣﹝生三兩﹞蛤粉﹝用濃者炮四兩﹞上爲細末﹐醋浸蒸餅爲丸。每服十五丸﹐新汲水下。心

痛者醋湯下立愈。飲水一石者﹐一服愈。海藏雲﹕此藥能化停水。

按﹕飲水過多﹐亦有能消其火熱者﹐而火熱旣消﹐反不能消水﹐轉成大患者﹐多有之。潔古有見於此﹐而用川烏助

火﹐合之牡蠣﹑蛤粉鹹寒﹐共成消水之功也。又恐才退之火熱﹐其根尙伏﹐所以不多用之﹐原有深意﹐但不和盤托出以

告人耳。

黃連膏治口舌漧﹐小便數﹐舌上赤﹐生津液﹐除漧燥﹐長肌肉。黃連﹝一斤碾爲末﹞牛乳汁白蓮藕汁

生地黃汁﹝各一斤﹞上將汁熬膏﹐搓黃連末爲丸﹐如小豆大。每服二十丸﹐少呷湯下﹐日進十服。

生地黃膏治證同前。生地黃﹝一握﹞蜂蜜﹝一兩﹞人參﹝半兩﹞白茯苓﹝一兩﹞上先將地黃洗搗

爛﹐以新汲水調開﹐同蜜煎至一半﹐入參﹑苓末拌和﹐以瓷器密收﹐匙挑服。按﹕二膏一用苦寒合甘寒﹐一純用甘寒﹐

相其所宜﹐擇而用之﹐治消渴之權衡﹐大略可推﹐故兩錄之。

天門冬丸治初得消中﹐食已如饑﹐手足煩熱﹐背膊疼悶﹐小便白濁。天門冬土瓜根﹝幹者各一兩半﹞栝

蔞根熟地黃知母﹝焙一兩半﹞肉蓯蓉﹝酒浸一宿切焙﹞鹿茸五味子赤石脂澤瀉﹝各一兩半﹞雞內金﹝三

具微炙﹞桑螵蛸﹝十枚炙﹞牡蠣﹝二兩﹞苦參﹝一兩﹞上爲細末﹐煉蜜丸﹐如梧子大。每服二十丸﹐用粟米

飲送下﹐食前。按﹕初得中下二消﹐急治其本可也。丸藥本緩﹐且只服二十丸﹐未免悠悠從事矣。方中藥品頗佳﹐但

赤石脂有可議耳﹐減去此物﹐更增三倍用之﹐可以必效﹐蓋初起之易爲功也。

豬腎薺湯治消中日夜尿八九升者。豬腎﹝二具﹞大豆﹝一斤﹞薺石膏﹝各三兩﹞人參茯苓

﹝一作茯神﹞知母葛根黃芩磁石﹝綿裹﹞栝蔞根甘艸﹝各二兩﹞上咀﹐用水一斗五升﹐先煮豬腎﹑大

豆﹐取一斗﹐去滓﹐下藥煮取三升。分作三服﹐渴急飲之﹐下焦熱者﹐夜輒服一劑﹐渴止勿服。按﹕此方用白虎等淸

涼之劑﹐加入豬腎﹑大豆﹑磁石﹐引諸淸涼入腎﹐且急服之。凡熱熾盛於上下二焦者﹐在所必用。後有制薺丸﹐治彊

中爲病﹐莖長興盛﹐不交精溢。消渴之後﹐多作癰疽﹐皆由過服丹石所致。卽以本方去石膏﹑知母﹑葛根﹑黃芩﹐加鹿

茸﹑地骨皮﹑熟地黃﹑沈香﹐以其病在中下﹐陽气陰精兩竭﹐故捨上焦之淸涼﹐而事下焦之溫補﹐爲合法也。

腎瀝散治腎消﹐腎气虛損發渴﹐小便數﹐腰疼痛。雞﹝微炙﹞遠志﹝去心﹞人參桑螵蛸﹝微炒

﹞黃澤瀉桂心熟地黃白茯苓龍骨當歸﹝各一兩﹞麥門冬﹝去心﹞川芎﹝各二兩﹞五味子炙

甘艸玄參﹝各半兩﹞磁石﹝半兩研碎淘去赤汁﹞上銼碎﹐每服用羊腎一對切去脂膜﹐先以水一盞半﹐煮腎至一

盞﹐去水上浮脂及腎﹐次入藥五錢﹐生薑半分﹐煎至五分﹐去滓空心服﹐晚食前再服。按﹕腎气虛

損之證﹐本陰精不足﹐當歸﹑川芎﹐𨿽云補陰﹐不能補精﹐且一辛一散﹐非所宜施。不若以山茱萸﹑枸杞子代之爲

長﹐以其引用之法頗佳﹐故取之。

白茯苓丸治腎消﹐因消中後﹐胃熱入腎﹐消爍腎脂﹐令腎枯燥﹐遂致此疾﹐兩腿漸細﹐腰腳無力。白茯苓覆

盆子黃連栝蔞根萆人參熟地黃玄參﹝各一兩﹞石斛蛇牀子﹝各七錢半﹞雞﹝三十具微炒﹞上

爲細末﹐煉蜜和搗三五百杵﹐丸如梧子大。每服三十丸﹐食前煎磁石湯送下。

友人朱麟生病消渴﹐後渴少止﹐反加燥急﹐足膝痿弱﹐命予亟以雜霸之藥投之﹐不能待矣。予主是丸加犀角﹐坐中

一醫曰﹕腎病而以犀角﹑黃連治其心﹐毋乃倒乎﹖予曰﹕腎者﹐胃之關也。胃之熱下傳於腎﹐則關門大開。關門大開﹐

則心之陽火﹐得以直降於腎。《經》云﹕陽精所降﹐其人夭﹐非細故也。今病者心火爍腎﹐燥不能需﹐予

用犀角﹑黃連入腎﹐對治其下降之陽光﹐寧爲倒乎﹖醫敬服﹐友人服之果效﹐再更六味地黃丸加犀角﹐而肌澤病起。

忍冬丸治渴病愈﹐須預防發癰疽。忍冬艸﹝根莖花葉皆可用之﹞上用米曲酒﹐於瓶內浸﹐糠火煨一宿﹐取

出曬漧﹐入甘艸少許爲末﹐卽以所浸酒煮糊爲丸﹐如梧桐子大。每服五十丸至百丸﹐酒飲任下。按﹕此方於四月間﹐采

鮮花十數斤﹐揉取其汁﹐煎如膏子﹐酒湯任用點服。養陰退陽﹐調和榮衛血脈﹐凡系火熱熾盛之體﹐允爲服食仙方。

藍葉散治渴利口漧煩熱﹐背生癰疽﹐赤疼痛。藍葉升麻玄參麥門冬黃葛根沈香赤芍藥犀

角屑甘艸﹝生用各一兩﹞大黃﹝二兩微炒﹞每服四錢﹐水一盞﹐煎至六分﹐去滓﹐不拘時溫服。

紫蘇湯治消渴後﹐徧身浮腫﹐心膈不利。紫蘇莖葉桑白皮赤茯苓﹝各一兩﹞郁李仁﹝去皮炒二兩﹞

羚羊角檳榔﹝各七錢半﹞桂心枳殼獨活木香﹝各半兩﹞每服四錢﹐水一盞半﹐生薑半分﹐煎八分﹐溫服。

烏梅木瓜湯治飲酒過多﹐積爲酷熱裏蒸﹐五臟津液枯燥﹐血泣小便並多﹐肌削﹐嗜冷物寒漿。木瓜幹烏

梅﹝捶破不去仁﹞麥﹝炒﹞甘艸艸果﹝去皮各半兩﹞每服四錢﹐水一盞半﹐姜五片﹐煎七分﹐不拘時服。

殺虫方治消渴有虫。苦楝根取新白皮一握切焙﹐入麝香少許﹐水二碗﹐煎至一碗﹐空心飲之。𨿽困頓不

妨﹐自後下虫三四條﹐類蛔虫而色紅﹐其渴頓止。乃知消渴一證﹐有虫耗其精液。﹝出《夷堅志》﹞按﹕飲醇食爆﹐積

成胃熱﹐濕熱生虫﹐理固有之。不獨消渴一證爲然﹐臨病宜加審諦也。

卷六

虛勞門

﹝論二首法三十一條律十條﹞

卷六虛勞門

虛勞論

諭昌曰﹕虛勞之證﹐《金匱》敍於血痺之下﹐可見勞則必勞其精血也。榮血傷﹐則內熱起﹐五心常熱﹐目中生花見

火﹐耳內蛙聒蟬鳴﹐口舌糜爛﹐不知五味﹐鼻孔漧燥﹐呼吸不利﹐乃至飲食不生肌膚﹐怠惰嗜臥﹐骨軟足疲。榮行日遲﹐

衛行日疾﹐榮血爲衛气所迫﹐不能內守而脫出於外﹐或吐或衄﹐或出二陰之竅﹐血出旣多﹐火熱迸入﹐逼迫煎熬﹐漫無

休止﹐榮血有立盡而已﹐不死何待耶﹗更有勞之之極﹐而血痺不行者﹐血不脫於外﹐而但蓄於內。蓄之日久﹐周身血走

之隧道﹐悉痺不流﹐惟就漧涸﹐皮鮮滋潤﹐面無榮澤。於是气之所過﹐血不爲動﹐徒蒸血爲熱﹐或日晡﹐或子午﹐始必

幹熱﹐俟蒸气散微汗而熱解﹐熱蒸不已﹐瘵病成焉﹐不死又何待耶﹖亦有始因脫血﹐後遂血痺者﹐血虛血少﹐艱於流布﹐

發熱致痺﹐尢易易也。《內經》凡言虛病不及於勞﹐然以大肉枯槁﹐大骨陷下﹐胸中气髙﹐五臟各見危證﹐則固已言之。

未有勞之之極﹐而眞藏脈不見者也。然枯槁已極﹐卽眞藏脈不見﹐亦寧有不死者乎﹖秦越人始發虛損之論﹐謂虛而感寒﹐

則損其陽﹐陽虛則陰盛﹐損則自上而下。一損損於肺﹐皮聚而毛落﹔二損損於心﹐血脈不能榮養臟腑﹔三損損於胃﹐飲

食不爲肌膚﹔虛而感熱﹐則損其陰﹐陰虛則陽盛﹐損則自下而上。一損損於腎﹐骨痿不起於牀﹔二損損於肝﹐筋緩不

能自收持﹔三損損於脾﹐飲食不能消化﹔自上而下者﹐過於胃則不可治。自下而上者﹐過於脾則不可治。蓋飲食多自能

生血﹐飲食少則血不生﹐血不生則陰不足以配陽﹐勢必五臟齊損﹐越人歸重脾胃﹐旨哉言矣。至仲景《金匱》之文﹐昌

細會其大意﹐謂精生於谷﹐谷入少而不生其血﹐血自不能化精﹐《內經》於精不足者﹐必補之以味。味者﹐五穀之味也﹐

補以味而節其勞﹐則積貯漸富﹐大命不傾。設以雞口之入﹐爲牛後之出﹐欲其不成虛勞﹐寧可得乎﹖所以垂訓十則﹐皆

以無病男子﹐精血兩虛爲言﹐而虛勞之候﹐煥若指掌矣。夫男子平人﹐但知縱欲勞精﹐抑孰知陰精日損﹐飲食無味﹐轉

勞轉虛﹐轉虛轉勞﹐脈從內變﹐色不外華﹐津液衰而口渴小便少。甚則目瞑衄血﹐陰精不交自走﹐盜汗淋漓﹐身體振搖﹐

心膽驚怯者比比然也。故血不化精﹐則血痺矣。血痺則新血不生﹐並素有之血﹐亦瘀積不行。血瘀則榮虛﹐榮虛則發熱﹐

熱久則蒸其所瘀之血﹐化而爲虫﹐遂成傳屍瘵證。窮凶極厲﹐竭人之神气而養虫之神气﹐人死則虫亦死。其遊魂之不死

者﹐傳親近之一脈﹐附入血隧﹐似有如無﹐其後虫日榮長﹐人日凋悴﹐閱三傳而虫之爲靈﹐非符藥所能制矣。醫和視晉

平公疾曰﹕是近女室﹐晦而生內熱蠱惑之疾﹐非鬼非食﹐不可爲也。惑卽下唇有瘡﹐虫食其肛﹐其名爲惑之蠱。蠱字取

義﹐三虫共載一器﹐非鬼非食﹐明指虫之爲厲﹐不爲尊者諱也。以故狐惑之證聲啞嗄﹐瘵勞之證亦聲啞嗄﹐是則聲啞

者﹐气管爲虫所蝕明矣。男子前車之覆﹐古今不知幾千億人矣。《巢氏病源》不察﹐謂有虛勞﹐有蒸病﹐有注病﹐勞有

五勞六極七傷﹐蒸有五蒸二十四蒸﹐注有三十六種﹐九十九種﹐另各分門異治。後人以歧路之多﹐茫然莫知所適﹐且諱

其

名曰痰火。而夢夢者遂謂痰火﹐有虛有實﹐乃至充棟諸方﹐妄云肺虛用某藥﹐肺實用某藥﹐以及心肝脾腎﹐咸出虛實兩

治之法。是於虛損﹑虛勞中﹐添出實損實勞矣﹐鄙陋何至是耶﹗仲景於男子平人﹐諄諄致戒﹐無非謂榮衛之道﹐納谷

爲寶。居常調榮衛以安其谷﹐壽命之本﹐積精自剛﹐居常節嗜欲以生其精。至病之甫成﹐脈才見端﹐惟恃建中﹑復脈爲

主治。夫建中﹑復脈﹐皆稼穡作甘之善藥﹐一遵精不足者補之以味之旨也﹐豈有泉之竭矣﹐不云自中之理哉。後人補腎

諸方﹐千蹊萬徑﹐以治虛勞﹐何反十無一全﹐豈非依樣葫蘆﹐徒資話柄耶﹖及其血痺不行﹐仲景亟驅其舊﹐生其新﹐幾

希於癆瘵將成未成之間﹐誠有一無二之聖法﹐第牽常者不能用耳。試觀童子臟腑脆嫩﹐才有寒熱積滯﹐易於結癖成

疳﹐待其血痺不行﹐气蒸發熱﹐卽不可爲。女子血幹經閉﹐發熱不止﹐癆瘵之候更多。待其勢成﹐縱有良法﹐治之無及。

儻能服膺仲景幾先之哲﹐喫力於男子﹑童子﹑女子﹐瘵病將成未成之界﹐其活人之功﹐皆是起白骨而予以生全﹐爲彼蒼

所眷注矣。

卷六虛勞門

虛勞脈論

諭昌曰﹕虛勞之脈﹐皆不足之候﹐爲精气內奪。與邪气外入之實脈﹐常相反也。黃帝問何謂重虛﹖岐伯對以脈气上

虛尺虛﹐是謂重虛﹐謂其上下皆虛也。气虛者﹐言無常也﹐謂其脈之無常也。尺虛者﹐行步然﹐謂其步履之不正也。

脈虛者﹐不象陰也﹐謂其脈全不似手太陰脈之充盛也﹐皆易明也。獨脈之無常﹐從來謂是上焦陽气虛﹐故其脈無常。果

爾﹐則下焦陰气虛﹐脈更無常矣。觀下文云﹕如此者﹐滑則生﹐澀則死。澀脈且主死﹐而寸脈之無常﹐寧復有人理哉﹖

故气虛者﹐言無常也﹐此一語明謂上气之虛﹐由胸中宗气之虛﹐故其動之應手者無常耳。乃知無常之脈﹐指左乳下之動

脈爲言。有常則宗气不虛﹐無常則宗气大虛﹐而上焦之气始懨懨不足也。後之論脈者﹐失此一段精微﹐但宗越人所述損

脈﹐而引伸觸類曰﹕脈來軟者爲虛﹐緩者爲虛﹐滯爲虛﹐芤爲中虛﹐弦爲中虛。脈來細而微者﹐血气俱虛。脈小者血气

俱虛。脈沈小遲者脫气。虛損之脈﹐似可一言而畢﹐實未足以盡其底裏。賴仲景更其名爲虛勞﹐虛勞之脈﹐多兼浮大﹐

當於前人論脈合參﹐浮大與否﹖所以謂男子平人﹐脈大爲勞﹐極虛亦爲勞。又謂脈浮者裏虛﹐又謂勞之爲病﹐其脈浮大

手足煩﹐春夏劇﹐秋冬瘥。男子脈浮弱而澀爲無子﹐脈得諸芤動微緊﹐男子失精﹐女子夢交。脈極虛芤遲﹐爲淸谷亡血

失精。脈虛弱細微者﹐善盜汗。而總結其義曰﹕脈弦而大﹐弦則爲減﹐大則爲芤﹐減則爲寒﹐芤則爲虛﹐虛寒相搏﹐此

名爲革。婦人則半產漏下﹐男子則亡血失精。可見浮大弦緊﹐外像有餘﹐其實中藏不足。不顓泥遲緩微弱一端以驗脈﹐

而脈之情狀﹐莫逃於指下。卽病之疑似﹐莫眩於胸中。仲景之承前啟後﹐豈苟焉而已哉﹗昌不揣愚陋﹐已著大气論於捲

首﹐發明胸中大气宗气所關之重﹐因辧岐伯所指脈气上虛爲宗气之虛﹐以見重虛之脈﹐乳下宗气在所當診。固堂下指陳﹐

未必堂上首肯﹐然不可謂門外漢也。《鍼經》云﹕形气不足﹐病气不足﹐此陰陽俱不足也。不可刺之﹐刺之重不足﹐重

不足則陰陽俱竭。气血皆虛﹐五臟空虛﹐筋骨髓枯﹐老者絕滅﹐壯者不復矣。

按﹕形者﹐形骸也。气者﹐口鼻呼吸之气也。形骸消瘦﹐視壯盛者迥殊。气息喘促﹐或短而不足以息﹐視勞役形體﹐

气不急促者迥殊。病气不足﹐懶語困弱﹐是正气內虧﹐視外邪暗助﹐精神反增者迥殊。此不可刺﹐宜補之以甘藥﹐甘藥

正稼穡作甘﹐培補中央﹐以灌輸臟腑百脈之良藥﹐此法惟仲景遵之﹐其次則東垣丹溪亦宗之。但東垣引以證內傷﹐而不

及外感﹔丹溪引以證陰虛﹐而不及陽損。此聖域賢關之分量也。

秦越人發明虛損一證﹐優入聖域﹐𨿽無方可考﹐然其論治損之法﹐損其肺者益其气﹔損其心者調其榮衛﹔損其脾者

調其飲食﹐適其寒溫﹔損其肝者緩其中﹔損其腎者益其精﹐卽此便是正法眼藏。使《八十一難》﹐俱仿此言治﹐何患後人

無具耶﹖

原气虛與虛損不同﹕原气虛可復﹐虛損難復也。至虛損病﹐亦有易復難復兩候。因病致虛者﹐緩調自復。因虛致損

者﹐虛上加虛﹐卒難復也。故因病致虛﹐東垣丹溪法﹐在所必用。若虛上加虛而至於損﹐原气索然﹐丹溪每用人參膏至

十餘斤﹐多有得生者。其見似出東垣之右﹐然則丹溪補陰之論﹐不過救世人偏於補陽之獘耳。豈遇陽虛一病﹐而不捷於

轉環耶。

飲食勞倦﹐爲內傷元气﹐眞陽下陷﹐內生虛熱﹐東垣發補中益气之論﹐用人參﹑黃等甘溫之藥﹐大補其气﹐而提

其下陷﹐此用气藥以補气之不足也。若勞心好色﹐內傷眞陰﹐陰血旣傷﹐則陽气偏盛﹐而變爲火矣﹐是謂陰虛火旺癆瘵

之證。故丹溪發陽有餘陰不足之論﹐用四物加知母﹑黃柏補其陰而火自降﹐此用血藥以補血之不足也。益气補陰﹐一則

因陽气之下陷﹐而補其气以升提之。一則因陽火之上升﹐而滋其陰以降下之。一升一降﹐迥然不同﹐亦醫學之兩大法門﹐

不可不究悉之也。

丹溪論癆瘵主乎陰虛者﹐蓋自子至已屬陽﹐自午至亥屬陰﹐陰虛則熱在午後子前。寤屬陽﹐寐屬陰﹐陰虛則汗從寐

時盜出也。升屬陽﹐降屬陰﹐陰虛則气不降﹐气不降則痰涎上逆而連綿不絕也。脈浮屬陽﹐沈屬陰﹐陰虛則浮之洪大﹐

沈之空虛也。此皆陰虛之證﹐用四物湯加黃柏﹑知母主之﹐然用之多不效何哉﹖蓋陽旣虛矣﹐火必上炎﹐而當歸﹑川芎﹐

皆气辛味大溫﹐非滋虛降火之藥。又川芎上竄﹐尢非虛炎短乏者所宜。地黃泥膈﹐非胃熱食少痰多者所宜。黃柏﹑知母﹐

苦辛大寒﹐𨿽曰滋陰﹐其實燥而損血﹔𨿽曰降火﹐其實苦先入心﹐久而增气﹐反能助火﹐至其敗胃﹐所不待言。不若用

薏苡仁﹑百合﹑天冬﹑麥冬﹑桑白皮﹑地骨皮﹑牡丹皮﹑枇杷葉﹐五味子﹑酸棗仁之屬﹐佐以生地黃汁﹑藕汁﹑人乳汁﹑

童便等。如咳嗽則多用桑白皮﹑枇杷葉﹐有痰則增貝母﹐有血則多用薏苡仁﹑百合﹐增阿膠。熱盛則多用地骨皮。食少

則用薏苡仁至七八錢﹐而麥冬常爲之主﹐以保肺金而滋生化之源﹐往往應手而效。蓋諸藥皆稟燥降收之气﹐气之薄者﹐

爲陽中之陰﹐气薄則發泄﹐辛甘淡平寒涼是也。以施於陰虛火動之證﹐猶當溽暑伊芳郁之時﹐而商一動﹐炎如失矣﹐

與治暑熱用白虎湯同意。然彼是外感﹐外感爲有餘﹐故用寒沈藏之藥﹐而後能補其偏。此是內傷﹐內傷爲不足﹐但用燥

降收之劑﹐而已得其下矣﹐此用藥之權輿也。

虛勞之疾﹐百脈空虛﹐非粘膩之物塡之﹐不能實也。精血枯涸﹐非滋濕之物濡之﹐不能潤也。宜用人參﹑黃﹑地

黃﹑二冬﹑枸杞﹑五味之屬﹐各煎膏。另用靑蒿﹐以童便熬膏﹐及生地汁﹑白蓮藕汁﹑乳汁﹑薄荷汁﹐隔湯煉過﹐酌定

多少﹐並麋角膠﹑霞天膏﹐合和成劑。每用一匙﹐湯化服之。如欲行瘀血﹐加入醋制大黃末﹑元明粉﹑桃仁泥﹑韭汁之

屬。欲止血﹐加入京墨之屬。欲行痰﹐加入竹瀝之屬。欲降火﹐加入童便之屬。

凡虛勞之證﹐大抵心下引脇俱疼﹐蓋滯血不消﹐新血無以養之。尢宜用膏子加韭汁﹑桃仁泥。

呼吸少气﹐懶言語﹐無力動作﹐目無精光﹐面色白﹐皆兼气虛。用麥冬﹑人參各三錢﹐陳皮﹑桔梗﹑炙甘艸各半

兩﹐五味子二十一粒﹐爲極細末﹐水浸油餅爲丸﹐如雞豆子大。每服一丸﹐細嚼津唾咽下﹐名補气丸。

气虛則生脈散﹐不言白術。血虛則三才丸﹐不言四物。

前言薏苡仁之屬﹐治肺虛。後言參地黃膏子之類﹐治腎虛。蓋肝心屬陽﹐肺腎屬陰﹐陰虛則肺腎虛矣﹐故補肺腎

卽是補陰﹐非四物﹑黃柏﹑知母之謂也。

陳藏器諸虛用藥凡例虛勞頭痛復熱﹐加枸杞﹑葳蕤。虛而欲吐﹐加人參。虛而不安﹐亦加人參。

虛而多夢紛紜﹐加龍骨。

虛而多熱﹐加地黃﹑牡蠣﹑地膚子﹑甘艸。

虛而冷﹐加當歸﹑川芎﹑漧薑。

虛而損﹐加鐘乳﹑棘刺﹑蓯蓉﹑巴戟天。

虛而大熱﹐加黃芩﹑天冬。

虛而多忘﹐加茯苓﹑遠志。

虛而口漧﹐加麥冬﹑知母。虛而吸吸﹐加胡麻﹑覆盆子﹑柏子仁。

虛而多气兼微咳﹐加五味子﹑大棗。

虛而驚悸不安﹐加龍齒﹑沙參﹑紫石英﹑小艸。若冷﹐則用紫石英﹑小艸。若客熱﹐則用沙參﹑龍齒。不冷不熱皆

用之。

虛而身彊﹐腰中不利﹐加磁石﹑杜仲。

虛而多冷﹐加桂心﹑吳茱萸﹑附子﹑烏頭。

虛而勞﹐小便赤﹐加黃芩。

虛而客熱﹐加地骨皮﹑黃。

虛而冷﹐加黃。

虛而痰復有气﹐加生薑﹑半夏﹑枳實。

虛而小腸利﹐加桑螵蛸﹑龍骨﹑雞。

虛而小腸不利﹐加茯苓﹑澤瀉。

虛而損﹐溺白﹐加濃朴。

髓竭不足﹐加地黃﹑當歸。

肺气不足﹐加二冬﹑五味子。

心气不足﹐加人參﹑茯苓﹑菖蒲。

肝气不足﹐加天麻﹑川芎。

脾气不足﹐加白術﹑白芍﹑益智。

腎气不足﹐加熟地﹑遠志﹑丹皮。

膽气不足﹐加細辛﹑酸棗仁﹑地楡。

神昏不足﹐加朱砂﹑預知子﹑茯神。

勞瘵兼痰積﹐其證腹脇常熱﹐頭面手足﹐則於寅卯時分﹐乍有涼時。宜以霞天膏入竹瀝﹐加少薑汁﹐調玄明粉行之。

若頑痰在膈上﹐膠固難治者﹐必以吐法吐之﹐或沈香滚痰丸﹐透膈丹之類下之﹐甚則用倒倉法。若肝有積痰瘀血﹐結熱

而勞瘵者﹐其太衝脈必與衝陽脈不相應﹐宜以補陰藥﹐吞當歸龍薈丸。

古方柴胡飲子﹐防風當歸飲子麥煎散﹐皆用大黃﹐蓋能折炎上之勢﹐而引之下行﹐莫速乎此﹗然惟大便實者乃可。

若溏泄﹐則𨿽地黃之屬亦不宜﹐況大黃乎﹖

病勞有一種眞藏虛損﹐復受邪熱者﹐如經驗方中﹐治勞熱靑蒿煎丸﹐用柴胡正合宜耳。熱去卽須急已。若無邪熱﹐

不死何待﹖又大忌芩﹑連﹑柏﹐驟用純苦寒藥﹐反瀉其陽。但當用瓊玉膏之類﹐大助陽气﹐使其復還寅卯之位﹐微加瀉

陰火之藥是也。

有重陰復其陽﹐火不得伸﹐或灑灑惡寒﹐或志意不樂﹐或脈弦數﹐四肢五心煩熱者。火郁湯﹐柴胡升麻湯﹐病去卽

已﹐不可過劑。

服寒涼藥﹐證𨿽大減﹐脈反加數者﹐陽郁也。宜升宜補﹐大忌寒涼﹐犯之必死。

治法當以脾腎二藏爲要﹐腎乃系元气者也。脾乃養形體者也。《經》曰﹕形不足者﹐溫之以气。气謂眞气﹐有少火

之溫﹐以生育形體。然此火不可使之熱﹐熱則壯﹐壯則反耗眞气也。候其火之少壯﹐皆在兩腎間。《經》又曰﹕精不足

者﹐補之以味。五味入胃﹐各從所喜之藏而歸之﹐以生津液輸納於腎者。若五味一有過節﹐反成其藏有餘﹐勝克之禍起

矣。候其五味之寒熱﹐初在脾胃﹐次在其所歸之藏。卽當補其不足﹐瀉其有餘﹐謹守精气﹐調其陰陽﹐夫是故天樞開發﹐

而胃和脈生矣。

勞疾久而嗽血﹐咽疼無聲﹐此爲下傳上。若不嗽不疼﹐久而溺濁脫精﹐此爲上傳下﹐皆死證也。

夫傳屍勞者﹐男子自腎傳心﹐心而肺﹐肺而肝﹐肝而脾。女子自心傳肺﹐肺而肝﹐肝而脾﹐脾而腎﹐五臟復傳六腑

而死矣。𨿽有諸候﹐其實不離乎心陽腎陰也。若明陰陽用藥﹐可以起死回生。

蘇遊論曰﹕傳尸之候﹐先從腎起﹐初

受之兩脛酸疼﹐腰背拘急﹐行立腳弱﹐飲食減少﹐兩耳颼颼﹐直似風聲﹐夜臥遺泄﹐陰汗痿弱。腎旣受訖﹐次傳於心﹐

心初受气﹐夜臥心驚﹐或多恐怖﹐心懸懸气吸吸欲盡﹐夢見先亡﹐有時盜汗﹐飲食無味﹐口內生瘡﹐心气煩熱﹐惟欲眠

臥﹐朝輕夕重﹐兩頰口唇﹐悉皆紋赤﹐如敷胭脂﹐有時手足五心煩熱。心受已﹐次傳於肺﹐肺初受气﹐咳嗽上气﹐喘臥

益甚﹐鼻口漧燥﹐不聞香臭﹐如或忽聞惟覺朽腐气﹐有時惡心欲吐﹐肌膚枯燥﹐時或疼痛﹐或似虫行﹐幹皮細起﹐狀如

麩片。肺旣受已﹐次傳於肝﹐肝初受气﹐兩目胱胱﹐面無血色﹐常欲顰眉﹐視不能遠﹐目常漧澀﹐又時赤痛﹐或復睛黃﹐

常欲合眼﹐及時睡臥不著。肝旣受已﹐次傳於脾﹐脾初受气﹐兩脇虛脹﹐食不消化﹐又時瀉利﹐水谷生虫﹐有時肚痛﹐

腹脹雷鳴﹐唇口焦漧﹐或生瘡腫﹐毛髮幹聳﹐無有光潤﹐或時上气﹐撐肩喘息﹐利赤黑汁﹐見此證者﹐乃不治也。

紫庭方云﹕傳屍﹑伏屍皆有虫﹐須用乳香燻病患之手﹐乃仰手掌以帛覆其上﹐燻良久﹐手背上出毛長寸許。白而黃

者可治﹐紅者稍難﹐靑黑者卽死。若燻之良久無毛者﹐卽非此證﹐屬尋常虛勞證也。又法燒安息香令煙出﹐病患吸之嗽

不止﹐乃傳屍也﹐不嗽非傳屍也。

合論《金匱》桂枝龍骨牡蠣湯天雄散二方本文云﹕夫失精家﹐少腹彊急﹐陰頭寒﹐目眩發落﹐脈極虛芤遲﹐

爲淸谷亡血失精﹔脈得諸芤動微緊﹐男子失精﹐女子夢交﹐桂枝龍骨牡蠣湯主之。﹝天雄散﹐本文無。﹞

按﹕前一方﹐用桂枝湯調其榮衛羈遲﹐脈道虛衰﹐加龍骨﹑牡蠣﹐澀止其淸谷亡血失精﹐一方而兩扼其要﹐誠足寶

也。《短劇》又云﹕虛羸浮熱汗出者﹐除桂加白薇﹑附子各三分﹐故曰二加龍骨湯。得此一加減法﹐後之用是方者﹐更

思

過半矣。可見桂枝𨿽調榮衛所首重﹐倘其人虛陽浮越於外﹐卽當加附子﹑白薇以回陽﹐而助其收澀﹐桂枝又在所不取也。

後一方以上中二焦之陽虛﹐須用天雄以補其上﹐白術以固其中﹐用桂枝領藥行榮衛上焦﹐並建回陽之功。方下𨿽未述證﹐

其治法指掌易見﹐然則去桂枝加白薇﹑附子﹐得非仿此以治中下二焦之陽虛欲脫耶﹐精矣。

論《金匱》小建中湯黃建中湯二方本文云﹕虛勞裏急﹐悸﹐衄﹐腹中痛﹐夢失精﹐四肢酸疼﹐手足煩熱﹐

咽漧口燥﹐小建中湯主之。虛勞裏急諸不足﹐黃建中湯主之。按﹕虛勞病而至於亡血失精﹐消耗精液﹐枯槁四出﹐

難爲力矣。《內經》於鍼藥所莫制者﹐調以甘藥﹐《金匱》遵之﹐而用小建中湯﹑黃建中湯﹐急建其中气。俾飲食增而

津液旺﹐以至充血生精﹐而復其眞陰之不足﹐但用稼穡作甘之本味﹐而酸辛鹹苦﹐在所不用﹐蓋捨此別無良法也。然用

法者貴立於無過之地﹐寧但嘔家不可用建中之甘﹐卽服甘藥﹐微覺气阻气滯﹐更當慮甘藥太過﹐令人中滿﹐早用橘皮﹑

砂仁以行之可也﹐不然甘藥又不可恃﹐更將何所恃哉。後人多用樂令建中湯﹐十四味建中湯﹐𨿽無過甘之獘﹐然樂令方

中﹐前胡﹑細辛爲君﹐意在退熱。而陰虛之熱﹐則不可退。十四味方中﹐用附﹑桂﹑蓯蓉﹐意在復陽。而陰虛之陽﹐未

必可復﹐又在用方者之善爲裁酌矣。

論八味腎气丸方本文云﹕虛勞腰痛﹐少腹拘急﹐小便不利者﹐八味腎气丸主之。

《金匱》之用八味腎气丸﹐屢發於前矣。消渴之關門大開﹐水病之關門不開﹐用此方蒸動腎气﹐則關門有開有闔﹐

如晨門者與陽俱開﹐與陰俱闔﹐環城內外賴以安堵也。其治香港腳上入﹐少腹不仁﹐則借以培眞陰眞陽根本之地﹐而令濁

陰潛消﹐不得上干淸陽耳。今虛勞病桂附本在所不用﹐而腰痛少腹拘急﹐小便不利三證﹐皆由腎中眞陽內微所致﹐其病

較陰虛發熱諸證﹐迥乎不同。又不可不求其有﹐而反責其無矣。

論薯蕷丸方本文云﹕虛勞諸不足﹐風气百疾﹐薯蕷丸主之。按﹕虛勞不足之病﹐最易生風生气﹐倘風气不

除﹐外證日見有餘﹐中藏日見虛耗﹐神頭鬼臉﹐不可方物﹐有速斃而已。故用此方除去其風气﹐兼培補其空虛也。

論酸棗仁湯方本文云﹕虛勞虛煩﹐不得眠﹐酸棗仁湯主之。按﹕《素問》云﹕陽气者﹐煩勞則張﹑精絕﹐

積於夏﹐使人煎厥。已詳論卷首答問條矣。可見虛勞虛煩﹐爲心腎不交之病﹐腎水不上交心火﹐心火無制﹐故煩而不

得眠﹐不獨夏月爲然矣。方用酸棗仁爲君﹐而兼知母之滋腎爲佐﹐茯苓﹑甘艸調和其間﹐芎入血分﹐而解心火

之躁煩也。

論大黃虫丸方本文云﹕五勞虛極﹐羸瘦﹐腹滿不能飲食﹐食傷﹑憂傷﹑房室傷﹑饑傷﹑勞傷﹑經絡榮衛气

傷﹐內有幹血﹐肌膚甲錯﹐兩目黯黑﹐緩中補虛﹐大黃虫丸主之。按﹕七傷《金匱》明謂食傷﹑憂傷﹑飲食傷﹑房

室傷﹑饑傷﹑勞傷﹑經絡榮衛气傷及房勞傷﹐但居其一﹐後人不知何見﹖謂七傷者陰寒﹑陰痿﹑裏急精速﹑精少陰下濕﹑

精滑小便苦數﹑臨事不舉﹐似乎顓主腎傷爲言﹐豈有五勞分主五臟﹐而七傷獨主一藏之理。𨿽人生恣逞傷腎者恆多﹐要

不可爲一定之名也。所以虛勞證凡本之內傷者﹐有此七者之分。故虛勞發熱﹐未有不由瘀血者﹐而瘀血若無內傷﹐則榮

衛營運﹐不失其次﹐瘀從何起﹖是必飲食起居﹐過時失節﹐榮衛凝泣﹐先成內傷﹐然後隨其气所阻塞之處﹐血爲瘀積﹐

瘀積之久﹐牢不可拔﹐新生之血﹐不得周灌﹐與日俱積﹐其人尙有生理乎﹖仲景施活人手眼﹐以潤劑潤其血之幹﹐以蠕

動啖血之物行死血﹐名之曰緩中補虛﹐豈非以行血去瘀﹐爲安中補虛上著耶﹖然此特世俗所稱幹血勞之良治也。血結在

內﹐手足脈相失者宜之﹐兼入瓊玉膏潤補之藥同用尢妙。昌細參其證﹐肌膚甲錯﹐面目黯黑﹐及羸瘦不能飲食﹐全是榮

血瘀積胃中﹐而發見於肌膚面目﹐所以五臟失中土之灌漑而虛極也。此與五神藏之本病不同﹐故可用其方﹐而導去其胃

中之血﹐以內谷而通流榮衛耳。許州陳大夫傳仲景百勞丸方云﹕治一切癆瘵積滯﹐不經藥壞證者﹐宜服。與世俗所稱幹

血勞亦何以異﹐大夫其長於謀國者歟。方用當歸﹑乳香﹑沒藥各一錢﹐虻虫十四个﹐人參二錢﹑大黃四錢﹑水蛭十四个﹑

桃仁十四个﹐浸去皮尖﹐上爲細末﹐煉蜜爲丸﹐桐子大。都作一服﹐可百丸﹐五更用百勞水下﹐取惡物爲度﹐服白粥十

日﹐百勞水卽仲景甘瀾水﹐以杓揚百徧者也。

論《金匱》附《千金翼》炙甘艸湯方一名復脈湯﹐治虛勞不足﹐汗出而悶﹐脈結悸﹐行動如常﹐不出百日﹐

危急者十一日死。按﹕此仲景治傷寒脈代結﹐心動悸﹐邪少虛多之聖方也。《金匱》不載﹐以《千金翼》常用此方治

虛

勞﹐則實可徵信﹐是以得名爲千金之方也。虛勞之體﹐多有表熱夾其陰虛﹐所以其證汗出而悶﹐表之固非﹐卽治其陰虛

亦非﹐惟用此方得汗而脈出熱解﹐俾其人快然﹐眞聖法也。但虛勞之人﹐胃中津液素虛﹐非傷寒暴病﹐邪少虛多之比﹐

桂枝﹑生薑分兩之多﹐服之津液每隨熱勢外越﹐津旣外越﹐難以復收﹐多有淋漓沾濡一晝夜者。透此一關﹐亟以本方去

桂枝﹑生薑二味﹐三倍加入人參﹐隨繼其後﹐庶幾津液復生﹐乃致勞衛盛而諸虛盡復﹐豈小補哉﹗

論《金匱》附《肘後》獺肝散方本文云﹕治冷勞﹕又主鬼疰﹐一門相染。按﹕許叔微《本事方》云﹕葛稚

川言鬼疰者﹐是五尸之一疰。諸鬼邪爲害﹐其變動不一﹐大約使人寒熱淋漓﹐沈沈默默﹐不的知其所苦﹐而無處不惡﹐

累年積月﹐漸就頓滯﹐以至於死﹐傳於傍人﹐乃至滅門。覺知是證者﹐急治獺肝一具﹐陰榦取末﹐水服方寸匙﹐日三服

效。未知再服﹐此方神良。再按長桑君所授越人禁方﹐各傳其徒一人者﹐至華元化斃獄﹐其傳遂泯﹐仲景醫中之聖﹐諸

禁方詎不盡窺底蘊﹐然而有其理無其事者﹐不足尙也。有其事無其理者﹐不足尙也。卽有其理﹐有其事矣﹐而用意罕幾

先之哲﹐尢不足尙也。如獺肝散非不可以殺虫﹐而未可以行血逐瘀﹐所以制緩中補虛大黃虫丸一方﹐自出手眼。而授

陳大夫百勞丸一方﹐加入人參﹐只作一服﹐以取頓快。蓋於此時而用力﹐可圖十全其五也。迨至束手無策﹐而取用獺肝

以去其虫﹐虫去其人可獨存乎﹖然虫亦不可不去也﹐《金匱》之附《肘後》一方﹐豈無意哉﹗

附論李東垣補中益气湯益胃升陽湯二方東垣所論飲食勞倦﹐內傷元气﹐則胃脘之陽不能升舉﹐並心肺之气﹐

陷入於中焦﹐而用補中益气治之。方中佐以柴胡﹑升麻二味﹐一從左旋﹐一從右旋﹐旋轉於胃之左右﹐升舉其上焦所陷

之气﹐非自腹中而升舉之也。其淸气下入腹中﹐久爲飧泄﹐並可多用升﹑柴﹐從腹中而升舉之矣。若陽气未必陷下﹐反

升舉其陰气﹐干犯陽位﹐爲變豈小哉﹗更有陰气素慣上干淸陽﹐而胸中之肉隆聳爲﹐胸間之气漫散爲脹者﹐而誤施此

法﹐天翻地覆﹐九道皆塞﹐有瀕於死而坐困耳。後人相傳﹐謂此方能升淸降濁﹐有識者亦咸信之﹐醫事尙可言哉﹗夫補

其中气﹐以聽中气之自爲升降﹐不用升柴可也﹐用之亦可也﹐若以升淸之藥﹐責其降濁之能﹐豈不癡乎﹖

附論朱丹溪大補陰丸四物加黃柏知母湯二方虛勞之證﹐陰虛者﹐十常八九﹔陽虛者﹐十之一二而已。丹溪著

陽有餘陰不足之論﹐而定二方。與東垣補中益气之法﹐旗鼓相當。气下陷而不能升﹐則用東垣。火上升而不能降﹐則用

丹溪。二老入理深譚﹐各造其極﹐無容議也。前論補中益气﹐能升淸陽﹐設誤用之﹐反升濁陰﹐以致其叮嚀矣。而丹溪

之法﹐用之多不效者﹐可不深維其故哉。昌謂立法者無過﹐而用法者不得法中之奧﹐過端四出﹐蓋於陽常有餘﹐陰常不

足二語﹐未常細心推辧耳。夫陽之有餘﹐得十之七﹔陰之不足﹐得十之三﹐此所謂眞有餘眞不足也。陽眞有餘﹐一切補

陰之藥﹐直受之而無恐﹐多用之亦無害﹐是則補陰在所必需矣。若陰之不足者﹐十存其三﹐而陽之有餘者﹐十存四五﹐

亦名有餘而實則非眞有餘也﹐究亦同歸不足而已。補陰寒涼之藥﹐尙敢恣用乎﹖不知此義而恣用之﹐豈但不效﹐其後轉

成陰盛陽虛﹐淸谷盜汗等患﹐究竟陰基已壞於前﹐卽欲更補其气﹐其如味之不能載何﹐故再致叮嚀﹐俾用昔人法﹐如持

權在手﹐較量於輕重之間可矣。

附論嚴和用附湯參附湯二方虛勞之屬﹐陽虛者十中豈無一二﹐嚴氏二方﹐似不可少。其方從《金匱》術附

湯生出﹐投之得當﹐通於神明。其虛勞失血﹐宜之者尢多﹐以其善治龍雷之陰火耳。但以參爲君﹐附子爲佐﹐𨿽每服

一兩﹐不嫌其多﹐方中止用附各半﹑人參五錢﹑附子一兩﹑分三服﹐能無倒乎﹖

【律十條】

凡虛勞病﹐畏寒發熱者﹐衛虛則畏寒﹐榮虛則發熱耳。當緩調其榮衛﹐俾不相亢戰﹐則寒熱自止。若以外感少陽經

主寒熱﹐用小柴胡湯治之﹐乃至汗多而衛傷於外﹐便溏而榮傷於內﹐寒熱轉加﹐醫之罪也。

凡虛勞病﹐多有發熱者﹐須辧其因之內外﹐脈之陰陽﹐時之早晚﹐而定其治。若通套退熱之藥﹐與病卽不相當﹐是

謂誅伐無過﹐邪反不服﹐乃至熱久血幹津竭﹐十死不救﹐醫之罪也。

凡虛勞病﹐多有奪血而無汗者﹐若認爲陽實而責其汗﹐必動其血﹐是名下厥上竭﹐醫之罪也。

凡虛勞病﹐最防脾气下澑﹐若過用寒涼﹐致其人淸谷者﹐醫之罪也。

凡治骨蒸發熱﹐熱深在裏﹐一切輕揚之藥﹐禁不可用。用之反引熱勢外出而增其熾﹐灼幹津液﹐肌肉枯槁四出﹐求

其止在內裏﹐時蒸時退﹐且不可得﹐安望除熱止病乎﹖醫之罪也。

凡治癆瘵發熱﹐乘其初成﹐胃气尙可勝藥﹐急以峻劑加入人參﹐導血開囊﹐退熱行瘀﹐全生保命﹐所關甚大。遲則

其人胃虛气餒﹐羸瘠不堪﹐卽醫良法妙﹐亦何爲哉。此非醫罪﹐繩趨尺步﹐昧於行權﹐隱忍不言﹐欲圖僥幸﹐反爲罪也。

凡治小兒五疳﹐卽大人五勞也。幼科知用五疳之成方﹐而不知五勞曲折次第。初起者﹐治之可以得效。胃虛者﹐服

之有死而已。蓋膽艸﹑蘆薈﹑宣胡黃連﹐極苦大寒﹐兒不能勝耳。大方亦然﹐謂五臟有虛勞實勞﹐恣用苦寒﹐罪莫逃也。

婦女癆瘵﹐十中二三﹐衝爲血海﹐瘀積不行﹐乃至血幹經斷﹐骨蒸潮熱﹐夜夢鬼交﹐宜急導其血﹐加人參以行之﹐

成功旦夕可也。若以丸藥緩治﹐王道緩圖﹐坐以待斃﹐醫之罪也。

常富後貧﹐名曰脫榮。常貴後賤﹐名曰失精。脫榮失精﹐非病關格﹐卽病虛勞﹐宜以漸治其气之結﹐血之凝﹐乃至

流動充滿﹐成功計日可也。醫不知此﹐用補用淸﹐總不合法﹐身輕骨瘦﹐精神其能久居乎﹖此非醫罪﹐遷延貽誤﹐薄乎

云爾。

婦人遭其夫離絕﹐菀結不解﹐亦多成關格虛勞二證。此與二陽之病發心脾大同﹐月事時下﹐知未甚也。亦如前法﹐

成功百日。气血流行﹐可無患也。不月者﹐亦須成功千日﹐從事空王﹐消除積恨可也。此亦非醫罪﹐但以其勢緩而姑任

之﹐不早令其更求良治﹐遷延圖利﹐心孽難除耳。

卷六虛勞門

虛勞門方

《金匱》桂枝龍骨牡蠣湯﹝論見前﹐《短劇》云﹕虛弱浮熱汗出者除桂加白薇﹑附子各三分﹐故曰二加龍骨湯。﹞

桂枝芍藥生薑﹝各三兩﹞甘艸﹝二兩﹞大棗﹝十二枚﹞龍骨牡蠣﹝各三兩﹞上七味﹐以水七升﹐煮取三

升﹐分溫三服。

《金匱》天雄散﹝有論﹞天雄﹝三兩炮﹞白術﹝八兩﹞桂枝﹝六兩﹞龍骨﹝三兩﹞上四味﹐杵爲散﹐

酒服半錢匕﹐日三服。不知﹐稍增之。

《金匱》小建中湯﹝有論﹞桂枝﹝三兩去皮﹞甘艸﹝三兩炙﹞大棗﹝十二枚﹞芍藥﹝六兩﹞生薑﹝二

兩﹞膠飴﹝一升﹞上六味﹐以水七升﹐煮取三升﹐去滓﹐內膠飴﹐更上微火消解。溫服一升﹐日三服。﹝嘔家不可

用建中湯﹐以甜故也。《千金》療男女因積冷气滯﹐或大病後不復常﹐苦四肢沈重﹐骨肉酸疼﹐吸吸少气﹐行動喘乏﹐

胸滿气急腰背彊痛﹐心中虛悸﹐咽漧唇燥﹐面體少色﹐或飲食無味﹐脇肋腹脹﹐頭重不舉﹐多臥少起﹐甚者積年﹐輕者

百日﹐漸致瘦弱﹐五臟气竭﹐則難可復常﹐六脈俱不足﹐虛寒乏气﹐少腹拘急﹐羸瘠百病﹐名曰黃建中湯。又有人參

二兩﹞。

《金匱》黃建中湯﹝有論於小建中湯內加黃一兩半﹐余根據上法。气短胸滿者加生薑。腹滿者去棗加茯苓

一兩半﹐及療肺虛損不足補气加半夏三兩。﹞

樂令建中湯治臟腑虛損﹐身體消瘦﹐潮熱自汗﹐將成癆瘵。此藥大能退虛熱﹐生血气。前胡細辛﹝淨﹞

黃﹝蜜塗炙﹞人參桂心桔皮﹝去白﹞當歸﹝洗去土﹞白芍藥茯苓﹝去皮﹞麥門冬﹝去心﹞甘艸

﹝炙各一兩﹞半夏﹝湯洗七次切七錢半﹞每服四錢﹐水一盞﹐姜四片﹐棗一枚﹐煎七分﹐不拘時熱服。按﹕樂令

建中湯﹐治虛勞發熱﹐以此並建其中之榮血。蓋榮行十二經脈之中﹐爲水谷之精气﹐故建其榮血﹐亦得以建中名之耳。

十四味建中湯治榮衛失調﹐气血不足﹐積勞虛損﹐形體羸瘠﹐短气嗜臥﹐欲成癆瘵。當歸﹝酒浸焙﹞白

芍藥白術麥門冬﹝去心﹞甘艸﹝炙﹞肉蓯蓉﹝酒浸﹞人參川芎肉桂附子﹝炮﹞黃制半夏

熟地黃﹝酒蒸焙﹞茯苓﹝各等分﹞咀﹐每服三錢﹐水一盞﹐姜三片﹐棗一枚﹐空心溫服。按﹕十四味建中湯﹐

治髒气素虛﹐以之兩建其脾腎之陰陽。蓋虛勞病多本脾腎﹐故引伸建中之法以治之﹐二方乃後人超出之方也。

《金匱》八味腎气丸﹝有論方見前﹞

《金匱》薯蕷丸﹝有論﹞薯蕷﹝三十分﹞當歸桂枝榦地黃曲豆黃卷﹝各十分﹞甘艸﹝二十八分﹞

芎麥門冬芍藥白術杏仁﹝各六分﹞人參﹝七分﹞柴胡桔梗茯苓﹝各五分﹞阿膠﹝七分﹞漧薑﹝三

分﹞白蘞﹝二分﹞防風﹝六分﹞大棗﹝百枚爲膏﹞上二十一味末之﹐煉蜜和丸﹐如彈子大。空腹酒服一丸﹐一

百丸爲劑。

《金匱》酸棗仁湯﹝有論﹞酸棗仁﹝二升﹞甘艸﹝一兩﹞知母﹝二兩﹞茯苓﹝二兩﹞芎﹝二兩﹞﹝深

師有生薑二兩﹞上五味﹐以水八升﹐煮酸棗仁得六升﹐內諸藥﹐煮取三升﹐分溫三服。

《金匱》大黃虫丸﹝有論﹞大黃﹝十分蒸﹞黃芩﹝二兩﹞甘艸﹝三兩﹞桃仁﹝一升﹞杏仁﹝一升﹞

芍藥﹝四兩﹞漧地黃﹝十兩﹞漧漆﹝一兩﹞虻虫﹝一升﹞水蛭﹝百枚﹞蠐螬﹝一升﹞虫﹝半升﹞上十

二味末之﹐煉蜜和丸﹐小豆大。酒飲服五丸﹐日三服。

《金匱》附《千金翼》炙甘艸湯﹝有論﹞甘艸﹝四兩炙﹞桂枝生薑﹝各三兩﹞麥門冬﹝半升﹞麻仁

﹝半升﹞人參阿膠﹝各二兩﹞大棗﹝三十枚﹞生地黃﹝一斤﹞上九味﹐以酒七升﹐水八升﹐先煮八味﹐取三

升﹐去滓﹐內膠消盡﹐溫服一升﹐日三服。

《金匱》附《肘後》獺肝散﹝有論﹞獺肝一具炙榦末之﹐水服方寸匕﹐日三服。

十全大補散治男子婦人諸虛不足﹐五勞七傷﹐不進飲食﹐久病虛損﹐時發潮熱﹐气攻骨脊﹐拘急疼痛﹐夜夢

遺精﹐面色痿黃﹐腳膝無力﹐喘嗽中滿﹐脾腎气弱﹐五心煩悶﹐並皆治之。肉桂甘艸芍藥黃當歸川芎人

參白術茯苓熟地黃﹝各等分﹞上爲粗末﹐每服二大錢﹐水一盞﹐生薑三片﹐棗二枚﹐煎至七分﹐不拘時

溫服。按﹕此方合黃建中湯﹑四君子湯﹑四物湯三方﹐共得十味﹐合天地之成數﹐名曰十全大補。以治气血俱衰﹐

陰陽並弱之候﹐誠足貴也。但肉桂之辛熱﹐未可爲君﹐審其腎虛腰腹痛﹐少用肉桂﹐若榮衛之虛﹐須少用桂枝調之﹐取

爲佐使可也。

聖愈湯治一切失血﹐或血虛煩渴﹐燥熱睡臥不寧﹐或瘡證膿水出多﹐五心煩熱﹐作渴等證。熟地黃生地

黃當歸﹝酒拌各一錢﹞人參黃﹝炒﹞川芎﹝各一錢﹞上水煎服。按﹕失血過多﹐久瘡潰膿水不止﹐𨿽曰陰

虛﹐實未有不兼陽虛者﹐合用人參﹑黃﹐允爲良法。凡陰虛證﹐大率宜仿此矣。

黑地黃丸治陽盛陰衰﹐脾胃不足﹐房室虛損﹐形瘦無力﹐面多靑黃而無常色﹐此補气益胃之劑也。蒼術﹝一

斤酒浸﹞熟地黃﹝一斤﹞五味子﹝半斤﹞漧薑﹝秋冬一兩夏半兩春七錢﹞上爲細末﹐棗肉丸﹐如梧子大。食前

米飲﹐或酒服百丸﹐治血虛久痔甚妙。《經》云﹕腎苦燥﹐急食辛以潤之。此藥開腠理﹐生津液﹐通气﹐又五味子酸以

收

之﹐此𨿽陽盛而不燥熱﹐乃是五臟虛損於內﹐故可益血收气﹐此藥類象神品方也。按﹕此方以蒼術爲君﹐地黃爲臣﹐

五味子爲佐﹐漧薑爲使﹐治脾腎兩藏之虛﹐而去脾濕除腎燥﹐卽兩擅其長﹐超超元箸﹐視後人之脾腎雙補﹐藥品混雜者﹐

相去豈不遠耶。

還少丹大補心腎脾胃一切虛損﹐神志俱耗﹐筋力頓衰﹐腰腳沈重﹐肢體倦怠﹐血气羸乏﹐小便混濁。幹山

藥牛膝﹝酒浸﹞遠志﹝去心﹞山茱萸﹝去核﹞白茯苓﹝去皮﹞五味子巴戟﹝酒浸去心﹞肉蓯蓉﹝酒浸

一宿﹞石菖蒲楮實杜仲﹝去粗皮薑汁酒拌同炒斷絲﹞舶茴香﹝各一兩﹞枸杞子熟地黃﹝各二兩﹞﹝此據《寶

鑑》所定考﹐楊氏原方山藥﹑牛膝各一兩半﹐茯苓﹑茱萸﹑楮實﹑杜仲﹑五味﹑巴戟﹑蓯蓉﹑遠志﹑茴香各一兩﹐菖蒲﹑

地黃﹑枸杞各半兩。﹞上爲細末﹐煉蜜﹐同棗肉爲丸﹐如桐子大。每服三十丸﹐溫酒或鹽湯下。日三服食前﹐五日覺有力﹐

十日精神爽﹐半月气壯﹐二十日目明﹐一月夜思飲食﹐冬月手足常暖﹐久服令人身體輕健﹐筋骨壯盛﹐悅澤難老﹐更看

體候加減。如熱加山梔仁一兩。心气不寧加麥門冬一兩。少精神加五味子一兩。陽弱加續斷一兩。常服固齒無瘴瘧﹐婦

人服之容顏悅澤﹐暖子宮﹐去一切病。按﹕楊氏制此方﹐緩補心腎脾肺﹐正合《內經》勞者溫之﹐損者溫之之義。溫

養和平﹐以俟虛羸之自復耳。虛勞才見端者宜之﹐若病勢已成﹐此方又迂緩不切矣。大約中年無病﹐男女服之必效﹐方

名還少丹﹐意可知也。

人參養榮湯治脾肺俱虛﹐發熱惡寒﹐肢體瘦倦﹐食少作瀉等證。若气血虛而變見諸證﹐勿論其病﹐勿論其脈﹐

但用此湯﹐其病悉退。白芍藥﹝一錢五分﹞人參陳皮黃﹝蜜炙﹞桂心當歸白術甘艸﹝炙各一錢﹞熟

地黃五味子﹝炒杵﹞茯苓﹝各七分半﹞遠志﹝去心五分﹞上姜棗水煎服。按﹕方中諸品﹐爲心脾二藏之藥﹐

於補肺殊不甚切。然養榮之法﹐正當補養心脾﹐以榮爲水谷之精气﹐脾得以主之﹐及行至上焦﹐則肺衛心榮﹐各分气血

所主﹐固知養榮原不及於肺﹐方下所注肺虛誤也。昌因養榮之義﹐關於虛勞最切﹐故辧之。

參術膏治中風虛弱﹐諸藥不應﹐或因用藥失宜﹐耗傷元气﹐虛證蜂起﹐但用此藥補其中气﹐諸證自愈。人

參白術﹝各等分﹞上水煎稠湯﹐化服之。按﹕方下所治﹐非爲虛勞設也。而治虛勞尢在所必用﹐藥品精貴﹐功效

敏速﹐莫逾於此。後人增苡仁﹑蓮肉﹑黃﹑茯苓﹑神曲﹑澤瀉﹑甘艸七味﹐吾不知於補元气之義何居﹖而鄙吝之

人見之﹐未有不欣然從事者矣。

人參散治邪熱客經絡﹐痰嗽煩熱﹐頭目昏痛﹐盜汗倦怠﹐一切血熱慮勞。黃芩﹝半兩﹞人參白術茯

苓赤芍藥半夏曲柴胡甘艸當歸漧葛﹝各一兩﹞每服三錢﹐水一盞﹐姜四片﹐棗二枚﹐煎七分﹐不拘時溫

服。按﹕此方治邪熱淺在經絡﹐未深入臟腑﹐𨿽用柴胡﹑漧葛之輕﹐全借參術之力﹐以達其邪。又恐邪入痰隧﹐用

茯苓﹑半夏﹐兼動其痰﹐合之當歸﹑赤芍﹑黃芩﹐並治其血中之熱﹐且止用三錢爲劑。蓋方成知約﹐庶幾敢用柴胡﹑幹

葛耳。此許叔微之方﹐一種深心﹐昌故發之。

保眞湯治勞證體虛骨蒸﹐服之淸補。當歸生地黃熟地黃黃﹝蜜水炙﹞人參白術甘艸白茯

苓﹝各五分﹞天門冬﹝去心﹞麥門冬﹝去心﹞白芍藥黃柏﹝鹽水炒﹞知母五味子軟柴胡地骨皮陳皮

﹝各一錢﹞蓮心﹝五分﹞水二鐘﹐姜三片﹐棗一枚﹐煎八分﹐食遠服。按﹐此方一十八味﹐十全大補方中已用其

九﹐獨不用肉桂耳。然增益地黃﹐代川芎之上竄﹐尢爲合宜。余用黃柏﹑知母﹑五味子﹐滋益腎水﹔二冬﹑地骨皮﹐淸

補其肺﹔柴胡入肝淸熱﹔陳皮助脾行滯﹔全重天冬﹑麥冬﹑黃柏﹑知母﹑五味﹑地骨皮﹑柴胡﹐不獲已借十全大

補以行之耳。其意中實不欲大補也﹐然亦一法﹐故錄之。

三才封髓丹降心火﹐益腎水﹐滋陰養血﹐潤補不燥。天門冬﹝去心﹞熟地黃人參﹝各半兩﹞黃柏﹝三

兩﹞砂仁﹝一兩半﹞甘艸﹝七錢半炙﹞上六味爲末﹐麵糊丸桐子大。每服五十丸﹐用蓯蓉半兩﹐切作片﹐酒一

盞﹐浸一宿﹐次日煎三四沸﹐去滓﹐空心食前送下。按﹕此於三才丸方內﹐加黃柏﹑砂仁﹑甘艸﹐以黃柏入腎滋陰﹐

以砂仁入脾行滯﹐而以甘艸少變天冬﹑黃柏之苦﹐俾合人參創建中气﹐以伸參兩之權﹐殊非好爲增益成方之比﹐故錄用

之。

天眞丸治一切亡血過多﹐形槁肢羸﹐食飲不進﹐腸胃滑泄﹐津液枯竭。久服生血養气﹐暖胃駐顏。精羊肉

﹝七斤去筋膜﹐脂皮批開﹐入下藥末。﹞肉蓯蓉﹝十兩﹞當歸﹝十二兩洗去蘆﹞山藥﹝濕者去皮十兩﹞天門冬

﹝去心焙漧一斤﹞上四味爲末﹐安羊肉內裹縛﹐用無灰酒四瓶﹐煮令酒盡﹐再入水二升煮﹐候肉糜爛﹐再入黃末﹝五

兩﹞﹑人參末﹝三兩﹞﹑白術末﹝二兩﹞﹐熟糯米飯﹐焙漧作餅﹐將前後藥末和丸桐子大。一日二次﹐服三百丸﹐溫酒下。

如難丸﹐

用蒸餅五七枚﹐焙漧﹐入臼中杵千下﹐丸之。按﹕此方可謂長於用補矣﹐人參﹑羊肉同功﹐而蓯蓉﹑山藥﹐爲男子佳

珍﹐合之當歸養榮﹐黃益衛﹐天冬保肺﹐白術健脾﹐而其法制甚精﹐允爲補方之首。

麥煎散治少男室女﹐骨蒸黃瘦﹐口臭肌熱﹐盜汗﹐婦人風血。攻疰四肢。赤茯苓當歸漧漆鱉甲﹝醋

炙﹞常山大黃﹝煨﹞柴胡白術生地黃石膏﹝各一兩﹞甘艸﹝半兩﹞上爲末﹐每服三錢﹐小麥五十粒﹐

水煎食後臨臥服。若有虛汗﹐加麻黃根一兩。按﹕此方治肝肺脾胃火盛﹐灼幹榮血﹐乃致口臭肌熱可驗。故用潤血行

瘀之法﹐以小麥煎之﹐引入胃中。蓋胃之血幹﹐熱熾大腸必然枯燥﹐服此固可無疑﹐然更加人參助胃眞气﹐庶可多服取

效也。

人參地骨皮散治藏中積冷﹐榮中熱﹐按之不足﹐舉之有餘﹐陰不足而陽有餘也。茯苓﹝半兩﹞知母石

膏﹝各一兩﹞地骨皮人參柴胡生地黃﹝各一兩五錢﹞上咀﹐每服一兩﹐生薑三片﹐棗一枚﹐水煎細細溫服﹐

間服生精補虛地黃丸。按﹕藏中積冷﹐榮中熱﹐冷熱各偏﹐爲害不一。此方但可治榮熱耳﹐於藏冷無預也。方後云﹕

間服生精補血地黃丸﹐豈一方中而當兩涉耶﹖又豈以治榮熱爲最急﹐無暇分功於藏冷耶﹖如法用之﹐俟榮熱稍淸﹐兼治

藏冷﹐要亦用藥之小權衡耳。

東垣補中益气湯黃﹝一錢五分﹞人參甘艸﹝炙各一錢﹞白術當歸身柴胡升麻陳皮﹝各五分﹞

上咀﹐水煎。

東垣益胃升陽湯前方加炒曲﹝一錢五分﹞生黃芩﹝瀉盛暑之伏﹐庚金肺逆﹐每服少許﹐秋涼去之。﹞上

咀﹐水煎。

丹溪大補丸黃柏﹝炒褐色﹞知母﹝酒浸炒各四兩﹞熟地黃﹝酒蒸﹞敗龜板﹝酥炙黃爲末各六兩﹞上

爲末﹐豬脊髓和﹐煉蜜丸如桐子大。每七十丸﹐空心淡鹽湯送下。

補陰丸黃柏﹝半斤鹽酒炒﹞知母﹝酒浸炒﹞熟地黃﹝各三兩﹞敗龜板﹝四兩酒浸炒﹞白芍﹝炒﹞陳

皮牛膝﹝各二兩﹞瑣陽當歸﹝各一兩半﹞虎骨﹝一兩酒浸酥炙﹞上爲末﹐酒煮羊肉﹐丸如桐子大。每五六十

丸﹐鹽湯下﹐冬加漧薑半兩。

嚴氏附湯治气虛陽弱﹐虛汗不止﹐肢體倦怠。黃﹝蜜炙﹞附子﹝炮等分﹞咀﹐每四錢﹐加生薑

煎。

參附湯治眞陽不足﹐上气喘急﹐自汗盜汗﹐气短頭暈。人參﹝半兩﹞附子﹝炮去皮臍一兩﹞咀﹐分

作三服﹐加生薑煎。

卷六

水腫門

﹝論三首合論《金匱》方六條律七條附論海藏法一條﹞

卷六水腫門

水腫論

諭昌曰﹕病機之切於人身者﹐水火而已矣。水流濕﹐火就燥﹔水柔弱﹐火猛烈。水泛溢於表裏﹐火遊行於三焦﹐拯

溺救焚﹐可無具以應之乎﹖《經》謂二陽結謂之消﹐三陰結謂之水﹐手足陽明熱結而病消渴﹐火之爲害﹐已論之矣。而

三陰者手足太陰脾肺二藏也﹐胃爲水谷之海﹐水病莫不本之於胃。《經》乃以屬之脾肺者何耶﹖使足太陰脾﹐足以轉輸

水精於上。手太陰肺﹐足以通調水道於下﹐海不揚波矣。惟脾肺二藏之气﹐結而不行﹐後乃胃中之水日蓄﹐浸灌表裏﹐

無所不到也。是則脾肺之權﹐可不伸耶。然其權尢重於腎﹐腎者﹐胃之關也。腎司開闔﹐腎气從陽則開﹐陽太盛則關門

大開﹐水直下而爲消。腎气從陰則闔﹐陰太盛則關門常闔﹐水不通而爲腫。《經》又以腎本肺標﹐相輸俱受爲言﹐然則水

病﹐以脾肺腎爲三綱矣。於中節目﹐尢難辧晰。《金匱》分五水之名﹐及五臟表裏主病﹐徹底言之﹐後世漫不加察﹐其

治水輒

宗霸術﹐不能行所無事﹐可謂智乎﹖五水者﹐風水﹑皮水﹑正水﹑石水﹑黃汗也。風水其脈自浮﹐外證骨節疼痛﹐惡風﹐

渾是傷風本證﹐從表治之宜矣。皮水其脈亦浮﹐外證跗腫﹐按之沒指﹐不惡風﹐其腹如鼓﹐不渴﹐當發其汗。證不同而

治同﹐其理安在﹖則以皮毛者﹐肺之合也。肺行榮衛﹐水漬皮間﹐榮衛之气﹐郁不行﹐其腹如鼓﹐發汗以散皮毛之邪﹐

外气通而內郁自解耳。正水其脈沈遲﹐外證自喘﹐北方壬癸自病﹐陽不上通﹐關門閉而水日聚﹐上下溢於皮膚﹐跗腫腹

大﹐上爲喘呼﹐不得臥﹐腎本肺標﹐子母俱病也。石水其脈自沈﹐外證腹滿不喘﹐所主在腎﹐不合肺而連肝﹐經謂肝腎

並沈爲石水﹐以其水積胞中﹐堅滿如石﹐不上大腹﹐適在厥陰所部﹐卽少腹疝瘕之類也。不知者每治他病﹐誤動其气﹐

上爲嘔逆﹐多主死也。《巢氏病源》謂石水自引兩脇下脹痛﹐或上至胃脘則死﹐𨿽不及於誤治﹐大抵肝多腎少之證耳。

黃

汗汗如柏汁﹐其脈沈遲﹐身發熱胸滿﹐四肢頭面腫﹐久不愈﹐必致癰膿。陰脈陽證﹐腎本胃標﹐其病皆胃之經脈所過﹐

後世名之癉水者是也。夫水飲入胃不行﹐郁而爲熱﹐熱則榮衛之气亦熱﹐熱之所過﹐末流之患﹐不可勝言﹐皆從癉水而

浸淫不已耳。然水在心之部﹐則郁心火炳明之化﹔水在肝之部﹐則郁肝木發生之化﹔水在肺之部﹐則孤陽竭於外﹐其魄

獨居﹔水在脾之部﹐則陰竭於內﹐而谷精不布﹔水在腎之部﹐不但諸陽退伏﹐卽從陽之陰﹐亦且退伏﹐孤陰獨居於下而

隔絕也。故胃中之水﹐惟恐其有火﹐有火仍屬消渴﹐而傳中滿之不救﹐腎中之水﹐惟恐其無火﹐無火則眞陽滅沒﹐而生

气內絕﹐其在心之水﹐遏抑君火。若得脾土健運﹐子必救母﹐卽在肝在肺在腎之水﹐脾土一旺﹐水有所制﹐猶不敢於橫

發。第當懷山襄陵之日﹐求土不委頹足矣。欲土宜稼穡﹐豈不難哉﹖夫水土平成﹐以神禹爲師﹐醫門欲平水土﹐不師仲

景而誰師乎﹖

卷六水腫門

水腫脈論

諭昌曰﹕諸病辧脈﹐以浮沈遲數四脈爲綱﹐而水病之精微要渺﹐莫不從此四字參出。其及於弦緊微澀伏潛之脈者﹐

愈推愈廣之節目耳。風水脈浮﹐此定法也。然有太陽脈浮之風水﹐有肝腎並沈之風水﹐有勇而勞汗之風水﹐有面龐郁

壅害於言之風水﹐治法同一開鬼門﹐而標中之本﹐則微有分矣。抑且當汗之證﹐渴而下利﹐小便數﹐皆不可發汗﹐可不

辧而犯其戒乎﹖脈沈曰水﹐此定法也。而肝腎並沈爲石水﹐沈伏相搏名曰水﹐少陰脈緊而沈﹐緊則爲痛﹐沈則爲

水﹐脈得諸沈﹐當責有水﹐身體腫重﹐水病脈出者死。沈爲水﹐緊爲寒﹐沈緊相搏﹐結在關元。沈爲裏水﹐水之爲病﹐

其脈沈小﹐屬少陰﹐《內經》明有潔淨府之法﹐《金匱》治諸沈脈俱不及之。另曰﹕腰以下腫者﹐宜利小便。又曰﹕小便

自利者愈。正恐沈微沈遲﹐腎气衰少﹐誤用其法耳。以上所論浮沈諸脈﹐皆顯明而可解者也。至論遲數之脈﹐謂寸口脈

浮而遲﹐浮脈則熱﹐遲脈則潛﹐熱潛相搏﹐名曰沈。趺陽脈浮而數﹐浮脈卽熱﹐數脈卽止﹐數止相搏﹐名曰伏。沈伏相

搏﹐名曰水。沈則絡脈虛﹐伏則小便難﹐虛難相搏﹐水走皮膚﹐卽爲水矣。如是言脈﹐截斷眾流﹐令聰明知見﹐全不得

入﹐豈非最上一乘乎﹖寸口者﹐肺脈所過。趺陽者﹐胃脈所過。二脈合證者﹐表章《內經》三陰結謂之水﹐當以寸口趺

陽定其證也。寸口脈浮而遲﹐浮爲衛爲陽﹐遲爲榮爲陰﹐衛不與榮和﹐其陽獨居脈外則爲熱。榮不從衛﹐匿於脈中則爲

潛。榮衛之間﹐熱潛之邪﹐相搏而至﹐則肺气不能布化﹐故自結而沈也。脾與胃以膜相連而爲表裏﹐趺陽脈浮而數﹐

胃陽不與脾陰相合﹐浮而獨居於表則爲熱。脾陰不得胃陽以和﹐反爲陽气所促而變量﹐數則陰血愈虛而止矣。數止相搏﹐

名曰伏者﹐趺陽之脈本不伏﹐以熱止之故而脈伏也。寸口之沈﹐趺陽之伏﹐相搏於中則爲水﹐豈非三陰結一定之證乎﹖

然肺合皮毛者也﹐皮膚者絡脈之所過﹐肺沈而气不爲充﹐榮潛而血不爲養﹐則絡脈虛。脾爲胃行津液者也﹐脾伏則津液

不入膀胱﹐故小便難﹐絡虛便難﹐水之積者﹐乘虛而走皮間爲腫矣。《金匱》之書﹐觀之不解﹐正精微所在﹐未可釋手也。

寸口脈遲而澀﹐解見二卷水寒中﹐然以寸口定肺之證矣。而肺者﹐外合皮毛﹐內合大腸者也。外合皮毛﹐旣推皮虛﹐所

過絡脈之虛﹐水入爲腫矣。而內合大腸﹐豈無脈法以推之耶﹖《金匱》又曰寸口脈弦而緊﹐弦則衛气不行﹐緊卽惡寒﹐

水不活流﹐走於腸間﹐以浮遲弦緊爲肺脈主水﹐表裏之分也。弦爲水﹐緊爲寒﹐水寒在肺﹐則榮衛不溫分肉而惡寒﹐肺

之治節不行﹐不能通調水道﹐故水不活流﹐而但走大腸之合也。卽肺水者﹐其身腫﹐小便難﹐時時鴨溏之互辭也﹐以趺

陽定胃之診矣。而胃之或寒或熱﹐亦卽於脈之或緊或數而辧之。故曰趺陽脈當伏﹐今反緊﹐本自有寒疝瘕﹐腹中痛﹐醫

反下之﹐下之卽胸滿短气。又曰趺陽脈當伏﹐今反數﹐本自有熱﹐消穀﹐小便數﹐反今不利﹐此欲作水﹐一寒一熱﹐兩

出趺陽所主脈證。寒疝瘕卽石水之類﹐腹中痛﹐宜溫不宜下﹐下之而傷其胸中之陽﹐則濁陰上攻﹐胸滿短气也。《內經》

腫滿環臍痛﹐名風根不可動﹐動之爲水溺澀之病。風根爲陽﹐動之則乘陰﹐疝瘕爲陰﹐動之則乘陽﹐皆精義也。熱能消

谷﹐小便數﹐本是癉成消中之病﹐今反小便不利﹐此欲作水﹐亦可見其水必乘熱勢浸淫﹐無所不至﹐與黃汗證大同小異

耳。《金匱》水病脈法之要﹐全在求責有無盛虛。有者求之﹐無者求之﹐凡屬本證兼證﹐胸中了然﹐無所疑惑矣。盛者責

之﹐爲風﹐爲熱﹐爲腫﹐爲痛﹐爲气彊﹐爲發熱躁煩﹐莫不有脈可據矣。虛者責之﹐爲正虛﹐衛虛﹐榮虛﹐經虛﹐絡虛﹐

水穀气虛﹐少陽卑少陰細之虛﹐亦莫不有脈可據矣。究竟脈者精微之學也﹐昌欲傳其精微﹐而精微出於平淡﹐愈推愈廣﹐

愈求愈獲。如水病脈出者死﹐徒讀其文﹐寧不誤人自誤乎﹖風水黃汗等證﹐脈之浮大且洪者﹐豈亦主死乎﹖惟少陰腎水﹐

其脈本沈者﹐忽焉沈之烏有﹐而反外出則主死耳。又如榮衛之虛﹐其辧不一﹐有榮衛隨風火熱上行﹐而不環周於身者﹔

有榮衛因汗出多﹐而不固於腠理者﹔有榮衛因穀气少﹐並虛其宗气﹐胸中作痛者﹔有榮衛不和於脈之內外者﹔有榮衛阻

絕於脈之上下者﹔有榮衛所主﹐上中下三焦俱病﹐四屬斷絕者﹔有榮衛熱肌膚瘍潰者﹐一一致詳﹐始得其精﹐學脈者

自爲深造可矣。

論《金匱》防己黃湯方本文云﹕風水脈浮﹐身重汗出惡風者﹐防己黃湯主之。腹痛加芍藥。

脈浮﹐表也。汗出惡風﹐表之虛也。身重﹐水客分肉也。防己療風腫水腫﹐通腠理。黃溫分肉﹐補衛虛﹐白術治

皮風止汗。甘艸和藥益土。生薑﹑大棗辛甘發散﹐腹痛並陰陽气塞﹐不得升降﹐再加芍藥收陰。

論《金匱》越婢湯方本文云﹕風水﹐惡風﹐一身悉腫﹐脈浮﹐不渴﹐續自出汗﹐無大熱﹐越婢湯主之。裏水

者﹐一身面目黃腫﹐其脈沈﹐小便不利﹐故令病水。假如小便自利﹐此亡津液﹐故令渴也﹐越婢加術湯主之。

前條風水續自汗出﹐無大熱﹐故用之。設不汗出且大熱﹐表法當不主此也。後條裏水﹐假如小便自利﹐亡津而渴故

用之。不爾﹐裏法當不主此也。曰無大熱﹐則有熱可知﹔曰裏水﹐乃軀殼之裏﹐非臟腑之裏可知﹐故俱得用越婢湯也。

越婢湯者﹐示微發表於不發之方也﹐《尙論》傷寒太陽第三篇

﹐已詳之矣。大率取其通調榮衛﹐和緩之性﹐較女婢尢過

之﹐

而命其名也。蓋麻黃﹑石膏二物﹐一甘熱﹐一甘寒﹐合而用之﹐脾偏於陰﹐則和以甘熱。胃偏於陽﹐則和以甘

寒。乃至風熱之陽﹐水寒之陰﹐凡不和於中土者﹐悉得用之﹐何者中土不和﹐則水谷不化其精悍之气以實榮衛﹐榮衛虛﹐

則或寒或熱之气﹐皆得壅塞其隧道﹐而不通於表裏﹐所以在表之風水用之﹔而在裏之水兼渴而小便自利者﹐咸必用之﹐

無非欲其不害中土耳。不害中土﹐自足消患於方萌﹐抑何待水土平成乎﹖

論《金匱》防己茯苓湯方本文云﹕皮水爲病﹐四肢腫﹐水气在皮膚中﹐四肢聶聶動者﹐防己茯苓湯主之。

風水脈浮﹐用防己黃湯矣﹐而皮水卽仿佛而用之。前脈論中﹐謂同一開鬼門﹐而標中之本﹐則微有分﹐此方是也。

風水下郁其土气﹐則用白術崇土﹐姜棗和中。皮水內合於肺﹐金郁泄之﹐水漬於皮﹐以淡滲之﹐故以茯苓易白術﹐加桂

枝解肌﹐以散水於外﹐不用姜棗和之於中也。況四肢聶聶﹐風在榮衛﹐觸動經絡﹐桂枝尢不可少耶。

論《金匱》麻黃附子湯杏子湯二方本文雲﹕水之爲病﹐其脈沈小﹐屬少陰。浮者爲風﹐無水虛脹者爲气。水﹐

發其汗卽已。脈沈者宜麻黃附子湯﹐浮者宜杏子湯。

此論少陰正水之病﹐其脈自見沈小﹐殊無外出之意。若脈見浮者﹐風發於外也。無水虛脹者﹐手太陰气郁不行也。

風气之病﹐發其汗則自已耳。卽脈沈無他證者﹐當仿傷寒少陰例﹐用麻黃附子甘艸湯﹐蕩動其水以救腎。若脈浮者其外

證必自喘﹐當仿傷寒太陽例﹐用麻黃杏子甘艸石膏湯﹐發散其邪以救肺﹐此治金水二藏之大法也。

論黃芍藥桂枝苦酒湯桂枝加黃二方本文云﹕黃汗之爲病﹐身體腫﹐發熱汗出而渴﹐狀如風水﹐汗沾衣﹐

色正黃如柏汁﹐脈自沈﹐何從得之﹖師曰﹕以汗出入水中浴﹐水從汗孔入得之﹐宜芍桂酒湯主之。黃汗之病﹐兩足自

冷﹐假令發熱﹐此屬歷節﹔食已汗出﹐又身常暮盜汗者﹐此勞气也﹔若汗出已﹐反發熱者﹐久久其身必甲錯﹔發熱不止

者﹐必生惡瘡﹔若身重汗出已輒輕者﹐久久必身﹐卽胞中痛﹐又從腰以上必汗出﹐下無汗﹐腰髖弛痛﹐如有物在皮

膚中狀﹐劇者不能食﹐身疼重﹐煩躁﹐小便不利﹐此爲黃汗﹐桂枝加黃湯主之。

兩證大同小異﹐前一證以汗出而衛气不固﹐外水入搏於榮﹐郁而爲熱。熱盛則腫而發黃﹐熱盛則耗其津液而作渴﹐

故以黃固護其衛﹐以桂枝本方加苦酒﹐引入榮分﹐散其水寒之邪。但衛虛多汗﹐不在發表﹐故不用姜棗輔助胃气﹐所

恃者黃實衛之大力耳。後一方用桂枝全方﹐啜熱稀粥助其得汗﹐加黃固衛﹐以其發熱﹐且兼自汗盜汗﹐發熱故用桂

枝﹐多汗故加黃也。其發汗已仍發熱﹐邪去不盡﹐勢必從表解之﹐汗出輒輕﹐身不重也﹐久久身胸中痛﹐又以過汗

而傷其衛外之陽﹐並胸中之陽也。腰以上有汗﹐腰以下無汗﹐陽通而陰不通﹐上下痞隔﹐更宜黃固陽﹐桂枝通陰矣。

黃汗與歷節有分﹐陽火獨壅於上爲黃汗﹔陰水獨積於下爲兩脛冷﹔陽火盛及肌肉則發熱﹔陰水寒及筋骨則歷節痛﹐源同

而流不同也。食已汗出者﹐食入於所長之陽﹐與勞气相搏散出爲汗﹐乃至气門不閉﹐津液常泄﹐暮爲盜汗也。甲錯者﹐

皮間枯澀﹐如鱗甲錯出也。發熱不已﹐熱入肉腠﹐必生惡瘡﹐畱結癰膿也。腰髖弛痛﹐如有物在皮中狀﹐卽《內經》痛

痺﹐逢寒則虫之類也。小便不利﹐津液從汗越也。不能食﹐脾胃气虛不能化谷也。身體重﹐衛气不充分肉也。煩躁﹐胃

熱上燻心肺也。治黃汗之法﹐盡發於此矣。

論《金匱》桂枝去芍藥加麻黃附子細辛湯枳術湯本文云﹕气分﹐心下堅﹐大如盤﹐邊如旋杯﹐水飲所作﹐桂

枝去芍藥加麻黃附子湯主之。又云﹕心下堅﹐大如盤﹐邊如旋杯﹐水飲所作﹐枳術湯主之。

心下﹐胃之上也。胃中陽气不布﹐心下乃爲水飲之陰占據﹐堅大如盤﹐阻其上下出入之坦道﹐只從邊旁輾轉﹐𨿽總

一陽气之權不伸所致。然有陰陽二候﹐陽气虛而陰气乘之﹐結於心下﹐必用桂枝湯去芍藥之走陰﹐而加麻黃﹑附子﹑細

辛﹐其散胸中之水寒。以少陰主內﹐水寒上入﹐卽從少陰溫經散寒之法而施治也。所以方下云﹕當汗出如虫行皮中卽愈。

可見胃中之陽不布﹐卽胸中之陽亦虛﹐胸中陽虛﹐並衛外之陽亦不固﹐故其汗出時﹐如虫行皮中﹐尙顯陽气滯澀之象﹐

設非桂﹑麻﹑細辛﹐協附子之大力﹐心下水寒﹐能散走皮中乎﹖水寒散﹐斯重云見﹐而心下之堅大者﹐豁熱空矣﹐此

神治也。其有陽邪自結於陽位﹐陰寒未得上入者﹐但用枳術二味﹐開其痰結﹐健其脾胃﹐而陽分之陽邪﹐解之自易易耳。

論海藏集仲景水气例海藏於治水腫一門﹐務爲致詳。設爲水气問難﹐求責脈之有力無力﹐藏沈府浮﹐用藥大

凡﹐意在發明《內經》仲景﹐其實渾是後人窠臼﹐中無實得也。其云﹕髙低﹑內外﹑輕重﹑表裏﹐隨經補瀉﹐要當詳察

肺胃腎三經﹐病卽瘥也﹐此一語最爲扼要﹐然終未到家。《內經》明謂三陰結謂之水﹐三陰者﹐太陰也。足太陰脾﹐手

太

陰肺﹐气結不行﹐卽成水病﹐而水之源出自腎﹐故少陰腎亦司之。但當言肺脾腎﹐不當言肺胃腎也﹐何也﹖胃不必言也﹐

胃本水谷之海﹐五臟六腑之大源﹐脾不能散胃之水精於肺﹐而病於中。肺不能通胃之水道於膀胱﹐而病於上。腎不能司

胃之關門﹐時其輸泄而病於下。所以胃中積水浸淫﹐無所底止耳。海藏舉肺胃腎而遺脾﹐於至理不過一間未達﹐原不必

議﹐其治例仍以肺沈大腸浮﹐心沈小腸浮爲言﹐此則相沿之陋也。詎知臟腑各分浮沈﹐而大小二腸﹐不當從上焦分證耶。

至於所集仲景水气例﹐則未窺宮墻富美﹐反多門外邪僻矣﹗夫仲景論雜證﹐於水气一門﹐極其精詳﹐惟恐足太陰脾之健

運失職﹐手太陰肺之治節不行﹐足少陰腎之關門不開﹐並其府膀胱之气化不行﹐所用方藥﹐皆不蹈重虛之戒﹐立於無過

之地。海藏集仲景治肺癰葶藶大棗瀉肺湯爲例﹐是欲以瀉肺之法﹐爲瀉水之法矣。集仲景治傷寒痞連兩脇﹐雜證支飲在

脇之十棗湯爲例﹐是欲以瀉胸脇及膀胱﹐爲瀉水之法矣。何其敢於操刃﹐而借口仲景耶﹖不但此也﹐抑且假托後人治水

之峻藥﹐本之仲景﹐謂三化神丸卽十棗湯加牽牛﹑大黃﹑輕粉﹔除濕丹卽神丸加乳香﹑沒藥﹔元靑丹又卽神丸加

黃連﹑黃柏﹑靑黛﹐集仲景之方﹐以傅會後人﹐罪不容誅矣。後來依樣葫蘆﹐更攺一味二味﹐卽成一方﹐不傷脾卽瀉肺﹐

不瀉肺卽瀉膀胱﹐乃致積水滔天﹐載胥及溺﹐絕無一人追悔從前用藥之咎﹐正以繇來者非一日耳。水病門中﹐成方百道﹐

求一救肺气之郁﹐而伸其治節之方﹐無有也。求一救膀胱阻絕﹐而伸其气化之方﹐無有也。節取數方﹐發明備用﹐臨

病自出生心化裁﹐是所望矣。

卷六水腫門

水腫門方

《金匱》防己黃湯防己﹝一兩﹞黃﹝一兩一分﹞白術﹝三分﹞甘艸﹝半兩﹞上銼﹐每服五錢匕﹐

生薑四片﹐棗一枚﹐水盞半﹐煎取八分﹐去滓﹐溫服﹐良久再服。

《金匱》越婢湯麻黃﹝六兩﹞石膏﹝半斤﹞生薑﹝三兩﹞大棗﹝十五枚﹞甘艸﹝二兩﹞上五味﹐

以水六升﹐先煮麻黃﹐去上沫﹐內諸藥﹐煮取三升﹐分溫三服。惡風者﹐加附子一枚。風水加術四兩。﹝《古今錄驗》﹞

《金匱》防己茯苓湯防己﹝三兩﹞黃﹝一兩﹞桂枝﹝三兩﹞茯苓﹝六兩﹞甘艸﹝二兩﹞上五味﹐

以水六升﹐煮取二升﹐分溫三服。

《金匱》麻黃附子湯麻黃﹝三兩﹞甘艸﹝二兩﹞附子﹝一枚炮﹞上三味﹐以水七升﹐先煮麻黃﹐去上

沫﹐內諸藥﹐煮取二升半﹐溫服八合﹐日三服。

《金匱》杏子湯﹝未見﹐恐是麻黃杏子甘艸石膏湯。﹞

《金匱》蒲灰散﹝方見消渴門。﹞

《金匱》黃芍藥桂枝苦酒湯黃﹝五兩﹞芍藥﹝三兩﹞桂枝﹝三兩﹞上三味﹐以苦酒一升﹐水七升﹐

相和煮取三升。溫服一升﹐當心煩﹐服至六七日乃解。若心煩不止者﹐以苦酒阻故也。一方用美酒醯代苦酒。

《金匱》桂枝加黃湯桂枝芍藥生薑﹝各三兩﹞甘艸﹝二兩﹞大棗﹝十二枚﹞黃﹝二兩﹞上

六味﹐以水一斗﹐煮取三升。溫服一升﹐須臾熱稀粥一升餘﹐以助藥力﹐溫復取微汗﹐若不汗更服。

《金匱》桂枝去芍藥加麻黃附子細辛湯桂枝生薑﹝各三兩﹞甘艸﹝二兩﹞大棗﹝十二枚﹞麻黃細

辛﹝各二兩﹞附子﹝一枚炮﹞上七味﹐以水七升﹐煮麻黃去上沫﹐內諸藥﹐煮取二升。分溫三服﹐當汗出如虫行皮

中卽愈。

《金匱》枳術湯枳實﹝七枚﹞白術﹝二兩﹞上二味﹐以水五升﹐煮取三升﹐分溫三服﹐腹中卽當散也。

實脾散治陰水發腫﹐用此先實脾土。濃朴﹝去皮姜制﹞白術木瓜﹝去瓤﹞大腹皮附子﹝炮﹞木

香﹝不見火﹞艸果仁白茯苓﹝去皮﹞漧薑﹝炮各一兩﹞甘艸﹝炙半兩﹞上咀﹐每服四錢﹐水一盞﹐姜五片﹐

棗一枚﹐煎七分﹐不拘時溫服。按﹕治水以實土爲先務﹐不但陰水爲然﹐方下所云治陰水發腫﹐用此先實脾土。然則

其後將用何藥耶﹖儼然陰水當補﹐陽水當瀉之念﹐橫於胸中﹐故其言有不達耳。夫陰水者﹐少陰腎中之眞陽衰微﹐北方

之水﹐不能蟄封收藏﹐而泛溢無制耳。倘腎气不溫﹐則眞陽有滅頂之凶矣。實土以堤水﹐寧不爲第二義乎﹖方中不用桂﹐

而用濃朴﹑檳榔﹐尙有可議耳。

復元丹治脾腎俱虛﹐發爲水腫﹐四肢虛浮﹐心腹堅脹﹐小便不通﹐兩目赤腫。附子﹝炮二兩﹞南木香﹝煨﹞

茴香﹝炒﹞川椒﹝炒出汗﹞濃朴﹝去粗皮姜制﹞獨活白術﹝炒﹞陳皮﹝去白﹞吳茱萸﹝炒﹞桂心﹝各一

兩﹞澤瀉﹝一兩半﹞肉豆蔻﹝煨﹞檳榔﹝各半兩﹞上爲細末﹐糊丸如梧桐子大。每服五十丸﹐不拘時紫蘇湯送

下。按﹕此方合前方﹐俱主脾腎之治﹐而此方溫暖腎藏之藥居多﹐較前方稍勝。然不用茯苓﹐仍用檳榔﹑濃朴﹐終落

時套耳。

導滯通幽湯治脾濕有餘﹐及气不宣通﹐面目手足浮腫。木香白術桑白皮陳皮﹝各五錢﹞茯苓﹝去

皮一兩﹞上咀﹐每服五錢﹐水二盞﹐煎至一盞﹐去滓﹐溫服﹐空心食前。按﹕脾喜燥惡濕﹐脾濕有餘﹐气不宣通﹐

卽是脾中健運之陽不足。先加意理脾之陽﹐俟體中稍快﹐用此方退其面目手足浮腫﹐乃爲善也。

胃苓湯乃平胃散合五苓散加陳皮也。蒼術濃朴﹝薑汁炒﹞陳皮白術茯苓﹝各一錢半﹞澤瀉豬

苓﹝各一錢﹞甘艸﹝六分﹞官桂﹝三分﹞加生薑煎服。按﹕此方宣導胃水﹐膀胱水順道而出﹐水患在所必

用。然亦相其人津液不虧﹐腎水不竭﹐乃可用之﹐恐蹈重虛之律也。其遠人無病﹐但覺不服水土﹐允宜此方。

消風敗毒散此卽人參敗毒散合荊防敗毒散並用也。人參獨活柴胡桔梗枳殼﹝麩炒﹞羌活茯苓

川芎前胡甘艸荊芥防風﹝各一錢﹞水二鐘﹐姜三片﹐煎八分﹐食遠服。按﹕此方治風水﹐皮水﹐凡在表宜

從汗解者必用之劑。然仲景之用汗法﹐必兼用黃實表﹐恐表虛之人﹐一身之水﹐乘表藥外湧﹐盡漬皮腠﹐反爲大累耳。

此方用人參爲君﹐固護元气﹐是以用之無恐。卽是推之。元气素虛﹐腠理素疏﹐參合用﹐允爲當矣。

加減《金匱》腎气丸治肺腎虛﹐腰重腳腫﹐小便不利﹐或肚腹腫脹﹐四肢浮腫﹐或喘急痰盛﹐已成蠱證。其

效如神﹐此證多因脾胃虛弱﹐治失其宜﹐元气復傷而變證者﹐非此藥不能救。白茯苓﹝三兩﹞附子﹝五錢﹞牛膝

官桂澤瀉車前子山茱萸山藥牡丹皮﹝各一兩﹞熟地黃﹝四兩搗膏﹞上爲末﹐和地黃煉蜜﹐丸如桐子大。

每服七八十丸﹐空心白湯下。按﹕本方《濟生》以附子爲君﹐此薛新甫重訂。用白茯苓爲君﹐合之牛膝﹑車前﹐治腰

以

下之水﹐其力最大。然而腎之關門不開﹐必以附子回陽﹐蒸動腎气﹐其關始開﹐胃中積水始下﹐以陽主開故也。關開卽

不用茯苓﹑牛膝﹑車前﹐而水亦下關。闔則茯苓﹑車前用至無算﹐抑莫如之何矣。用方者﹐將君附子乎﹖抑君茯苓乎﹖

調榮散治瘀血畱滯﹐血化爲水﹐四肢浮腫﹐皮肉赤紋﹐名血分。莪術川芎當歸延胡索白芷檳榔

陳皮赤芍桑白皮﹝炒﹞大腹皮赤茯苓葶藶﹝炒﹞瞿麥﹝各一錢﹞大黃﹝一錢半﹞細辛官桂甘艸﹝炙

各五分﹞上作一服﹐水二鐘﹐姜三片﹐紅棗二枚﹐煎至一鐘﹐食前服。按﹕瘀血化水﹐赤縷外現﹐其水不去﹐勢必

不瘀之血亦盡化爲水矣。此方只作一服﹐原不欲多用之意﹐但服後其水不行﹐赤縷不減﹐未可再服。且用治血補气之藥﹐

調三五日﹐徐進此藥﹐虛甚者必參附合用﹐得大力者主持其間﹐驅逐之藥﹐始能建功也。

烏鯉魚湯治水气四肢浮腫。烏鯉魚﹝一尾﹞赤小豆桑白皮白術陳皮﹝各三錢﹞蔥白﹝五莖﹞上

用水三碗同煮﹐不可入鹽﹐先喫魚﹐後服藥﹐不拘時候。按﹕此方用烏魚暖胃行水﹐合之赤豆﹑蔥白﹐以開鬼門﹐潔

淨府﹐更合之白術﹑陳皮﹑桑皮﹐淸理脾肺﹐一種深心﹐殊可采用。

防己散治皮水腫﹐如裹水在皮膚中﹐四肢習習然動。漢防己桑白皮黃桂心﹝各一兩﹞赤茯苓﹝二

兩﹞甘艸﹝炙半兩﹞上咀﹐每服五錢﹐水一大盞﹐煎至五分﹐去滓﹐不拘時溫服。按﹕此卽仲景《金匱》防己

茯苓湯﹐治皮水之方而加桑白皮也。然皮水者﹐郁其榮衛乎﹐太陰肺气不宣﹐治法金郁者泄之﹐桑白皮固可加﹐然不可

過泄肺气﹔桂心固能行水﹐然不如桂枝之發越榮衛。大凡變易仲景之方﹐必須深心體會﹐假如榮衛通行﹐水道不利﹐又

當以桂心易桂枝矣。此活法也。

導水茯苓湯治水腫頭面手足徧身腫﹐如爛瓜之狀﹐手接而塌陷﹐手起隨手而髙突﹐喘滿倚息﹐不能轉側﹐不

得著牀而睡﹐飲食不下﹐小便祕澀﹐溺出如割而絕少﹐𨿽有而如黑豆汁者﹐服嘔嗽气逆諸藥不效﹐用此卽愈。亦嘗驗其

病重之人﹐煎此藥時﹐要如熬阿刺吉酒相似﹐約水一斗﹐止取藥一盞﹐服後小水必行﹐時卽漸添多﹐直至小便變靑白色

爲愈。赤茯苓麥門冬﹝去心﹞澤瀉白術﹝各三兩﹞桑白皮紫蘇檳榔木瓜﹝各一兩﹞大腹皮陳皮砂

仁木香﹝各七錢半﹞上咀﹐每服半兩﹐水二盞﹐燈艸二十五根﹐煎至八分﹐空心服。如病重者﹐可用藥五兩﹐再

加麥門冬二兩﹑燈艸半兩﹐以水一斗﹐於砂鍋內熬至一大碗﹐再入小銚內﹐煎至一大盞﹐五更空心服。滓再煎服﹐連進

此三服﹐自然利小水﹐一日添如一日。按﹕此方藥味甚平﹐而其煎法則甚奇﹐蓋得仲景百勞水之意而自出手眼者﹐可

喜﹗可喜﹗

卷六

脹病論

諭昌曰﹕脹病與水病﹐非兩病也。水气積而不行﹐必至於極脹﹐脹病亦不外水裹气結血凝﹐而以治水諸法施之。百

中無一愈者﹐失於師承無人﹐妄施妄投耳。今天下醫脈久斷﹐醫學久荒﹐卽欲效司馬子長﹐擔簦負笈﹐徧訪於江﹑淮﹑

汶﹑泗﹐而師資果安有乎﹖昌於斯世無地可以著錐﹐然而皇皇斯人﹐不敢自外﹐請一比類﹐爲後學商之。仲景謂水病﹐

气分心下堅大如盤﹐邊如旋杯﹐水飲所作。然則脹病﹐豈無血分腹中堅大如盤者乎﹖多血少气﹐豈無左脇堅大如盤者乎﹖

多气少血﹐豈無右脇堅大如盤者乎﹖故不病之人﹐凡有瘕積塊痞塊﹐卽是脹病之根﹐日積月累﹐腹大如箕﹐腹大如甕﹐

是名單腹脹。不似水气散於皮膚面目四肢也﹐仲景所謂石水者正指此也。胸中空曠﹐气食尙可從旁轆轉﹐腹中大小腸膀

胱﹐逼處瘀濁占據﹐水不下趨﹐而泛溢無不至矣。《內經》明脹病之旨﹐而無其治。仲景微示其端﹐而未立法﹐然而比類

推之﹐其法不啻詳也。仲景於气分心下堅大如盤者﹐兩出其方﹐一方治陰气結於心下﹐用桂枝去芍藥加麻黃附子細辛湯﹔

一方治陽气結於心下﹐用枳術湯。夫胸中陽位﹐尙分陰气陽气﹐而異其治﹐況腹中至陰之處﹐而可不從陰獨治之

乎﹖陰气包裹陰血﹐陰气不散﹐陰血且不露﹐可驅其血乎﹖捨雄入九軍單刀取勝之附子﹐更有何藥可散其陰气﹐破其堅

壘乎﹖推之兩脇皆然﹐但分气血陰結之微甚﹐而水亦必從其類矣。此等此類之法﹐最上一乘﹐非中材所幾﹐和盤托出﹐

爲引伸啟發之助。

【律七條】

凡治水腫病﹐不分風水﹑皮水﹑正水﹑石水﹑黃汗五證﹐及脾肺腎三藏所主﹐恣用驅水惡劣之藥﹐及禹功﹑舟車﹑

導水等定方者﹐殺人之事也。

凡治水腫病﹐有當發汗散邪者﹐不知兼實其衛﹐致水隨汗越﹐浸淫皮腠﹐不復順趨水道﹐醫之罪也。

凡治水腫病﹐遇渴而下利之證﹐誤利其水﹐致津液隨竭﹐中土坐困﹐甚者脈代气促﹐濱於死亡﹐醫之罪也。

凡治水腫病﹐遇少腹素有積塊疝瘕﹐誤行發表攻裏﹐致其人濁气上衝胸胃﹐大嘔大逆﹐痛引陰筋﹐卒死無救者﹐醫

殺之也。

凡治水腫黃汗證﹐乃胃熱釀成癉水﹐誤用熱藥﹐轉增其熱﹐貽患癰膿﹐醫之罪也。

凡治水腫病﹐不察寸口脈之浮沈遲數﹐弦緊微澀﹐以及趺陽脈之浮數微遲緊伏﹐則無從辧證用藥﹐動罹凶禍﹐醫之

罪也。

凡治脹病﹐而用耗气散气﹐瀉肺瀉膀胱諸藥者﹐殺人之事也。治病之藥﹐貴得其宜﹐病有气結而不散者﹐當散其結﹔

甚有除下蕩滌﹐而其气之結仍未遽散者﹐漸積使然也。今脹病乃气散而不收﹐更散其气﹐豈欲直裂其腹乎﹖收之不能遽

收﹐亦漸積使然﹐緩緩圖成可也。若求快意一朝﹐如艸頭諸方﹐明明立見殺人﹐若輩全不悔禍﹐展轉以售姦﹐吾不知其

何等肺腸﹐千劫不能出地獄矣。

卷六脹病論

脹病諸方

人參芎歸湯﹝直指﹞治煩躁喘急﹐虛汗厥逆﹐小便赤﹐大便黑﹐名血脹。人參辣桂﹝去粗皮﹞五靈脂

﹝炒各二錢五分﹞烏藥蓬術﹝煨﹞木香砂仁炙甘艸﹝各半兩﹞川芎當歸半夏﹝湯炮各七錢五分﹞上

咀﹐每服一兩五錢﹐生薑五片﹐紅棗二枚﹐紫蘇四葉﹐煎空心服。按﹕此方治血脹初成者﹐服之必效。

化滯調中湯白術﹝一錢五分﹞人參白茯苓陳皮濃朴﹝姜制﹞山楂肉半夏﹝各一錢﹞神曲﹝炒﹞

麥芽﹝炒各八分﹞砂仁﹝七分﹞水二鐘﹐姜三片﹐煎八分﹐食前服。按﹕此方卽參術健脾湯﹐加神曲﹑麥芽﹐脹

甚者加蘿卜子炒一錢﹐麵食傷尢宜用。乃助脾之健運﹐以消其气分之脹也。

人參丸治經脈不利﹐化爲水﹐流走四肢﹐悉皆腫滿﹐名曰血分。其候與水相類﹐若作水治之﹐非也﹐宜用此。

人參當歸大黃﹝濕紙裹﹐飯上蒸熟﹐去紙切炒。﹞桂心瞿麥穗赤芍藥白茯苓﹝各半兩﹞葶藶﹝炒另研一

錢﹞

上爲末﹐煉蜜丸如桐子大。每服十五丸﹐加至二三十丸﹐空心飲湯下。按﹕此方治血分之水﹐少用葶藶爲使﹐不至耗

气散气﹐殊可取用。

見丸﹝《寶鑑》﹞治寒气客於下焦﹐血气閉塞而成瘕聚﹐腹中堅大﹐久不消者。附子﹝炮去皮臍四錢﹞鬼

箭羽紫石英﹝各三錢﹞澤瀉肉桂元胡索木香﹝各二錢﹞檳榔﹝二錢半﹞血竭﹝一錢半另研﹞水蛭﹝一

錢炒煙盡﹞京三稜﹝五錢銼﹞桃仁﹝三十粒﹑湯浸去﹐皮尖麩炒研。﹞大黃﹝二錢銼﹐用酒同三稜浸一宿焙。﹞上

十三味﹐除血竭﹑桃仁外﹐同爲末﹐入另研二味和勻﹐用丸浸藥酒打糊﹐丸如桐子大。每服三十丸﹐淡醋湯送下﹐食前

溫酒亦得。按﹕此方消瘀之力頗大﹐用得其宜﹐亦不爲峻。

小溫中丸﹝丹溪﹞治脹是脾虛不能運化﹐不可下之。陳皮半夏﹝湯炮去皮臍﹞神曲﹝炒﹞茯苓﹝各

一兩﹞白術﹝二兩﹞香附子﹝不要烘曬﹞鍼砂﹝各一兩半醋炒紅﹞苦參﹝炒﹞黃連﹝炒各半兩﹞甘艸﹝三

錢﹞上爲末﹐醋水各一盞﹐打糊爲丸﹐如桐子大。每服七八十丸﹐白術六錢﹑陳皮一錢﹐生薑一片煎湯吞下。虛甚加

人參一錢﹐各用本方去黃連﹐加濃朴半兩﹐忌口。病輕者服此丸六七兩﹐小便長。病甚服一斤﹐小便始長。按﹕脾虛

作脹﹐最不宜用大黃之藥﹐散其脾气﹐丹溪此方﹐亦可取用。

禹餘糧丸﹝《三因》﹞治十腫水气﹐腳膝腫﹐上气喘急﹐小便不利﹐但是水气﹐悉皆主之。﹝許學士及丹溪皆

云﹕此方治腫脹之要藥。﹞蛇含石﹝大者三兩﹐以新鐵銚盛入炭火中燒﹐蛇黃與銚子一般紅﹐用鉗取蛇黃傾入醋中﹐

候冷取出研極細。﹞禹餘糧石﹝三兩﹞眞鍼砂﹝五兩﹐先以水淘淨炒幹入餘糧﹐一處用米醋二升﹐就銚內煮﹐醋幹

爲度後用銚並藥入炭中燒紅鉗出﹐傾藥淨磚地上﹐候冷研細。﹞以三物爲主﹐其次量人虛實﹐入下項﹕﹝治水多是取輕﹐

按此方三物旣非大戟﹑甘遂﹑芫花之比﹐又有下項藥扶持﹐故虛人老人亦可服。﹞羌活木香茯苓川芎牛膝﹝酒

浸﹞桂心白豆蔻﹝炮﹞大茴香﹝炮﹞莪術附子﹝炮﹞漧薑﹝炮﹞靑皮京三稜﹝炮﹞白蒺藜當歸﹝酒

浸一宿各半兩﹞上爲末﹐入前藥拌勻﹐以湯浸蒸餅﹐捩去水﹐和藥再杵極勻﹐丸如桐子大。食前溫酒白湯送下﹐三十

丸至

五十丸。最忌鹽﹐一毫不可入口﹐否則發疾愈甚。但試服藥﹐卽於小便內旋去﹐不動臟腑。病去日日三服﹐兼以溫和調

補气血藥助之﹐眞神方也。按﹕此方昔人用之屢效﹐以其暖水髒也。服此丸﹐更以調補气血藥助之﹐不爲峻也。

導气丸治諸痞塞﹐關格不通﹐腹脹如鼓﹐大便祕結﹐小腸腎气等疾﹐功效尢速。靑皮﹝用水蛭等分同炒赤﹐

去水蛭。﹞莪術﹝用虻虫等分同炒赤﹐去虻虫﹞胡椒﹝茴香炒﹐去茴香。﹞三稜﹝漧漆炒﹐去漧漆。﹞檳榔﹝斑

貓

炒﹐去斑貓。﹞赤芍﹝川椒炒﹐去川椒。﹞漧薑﹝砂炒﹐去砂。﹞附子﹝靑鹽炒﹐去靑鹽。﹞茱萸﹝牽牛炒﹐

去牽牛。﹞石菖蒲﹝桃仁炒﹐去桃仁。﹞上各等分銼碎﹐與所制藥炒熟﹐去水蛭等不用﹐只以靑皮等十味﹐爲細末﹐

酒糊爲丸﹐如梧桐子大。每服五十丸﹐加至七十丸﹐空心用紫蘇湯送下。按﹕此方各味俱用峻藥同炒﹐取其气而不取

其質﹐消堅破結﹐亦能斬關而入。然病久憊甚﹐用之必不能勝。病勢已成﹐元气可耐﹐早用可以建功。

溫胃湯治憂思聚結﹐脾肺气凝﹐陽不能正﹐大腸與胃气不平﹐脹滿上衝﹐飲食不下﹐脈虛而緊澀。附子﹝炮

去皮臍﹞濃朴﹝去皮生用﹞當歸白芍藥人參甘艸﹝炙﹞橘皮﹝各一錢半﹞漧薑﹝一錢一分﹞川椒﹝去

閉口者﹐炒出汗三分。﹞上作一服﹐水二鐘﹐姜三片﹐煎至一鐘﹐食前服。按﹕此方變附子理中之意﹐而加血分藥﹐

兼理其下﹐亦可取用。

彊中湯治食啖生冷﹐過飲寒漿﹐有傷脾胃﹐遂成脹滿﹐有妨飲食﹐甚則腹痛。人參靑皮﹝去白﹞陳皮

﹝去白﹞丁香﹝各二錢﹞白術﹝一錢半﹞附子﹝炮去皮臍﹞艸果仁漧薑﹝炮各一錢﹞濃朴﹝姜制﹞甘艸

﹝炙各五分﹞嘔加半夏。傷面加萊菔子。﹝各一錢﹞水二鐘﹐姜三片﹐紅棗二枚﹐煎一鐘﹐不拘時服。按﹕此方

卽用附子理中湯﹐更加香燥之藥以彊其胃﹐胃气虛寒者﹐亦可暫用一二劑也。

卷六

黃癉門

﹝法十五條律三條﹞

《經》言﹕溺黃赤安臥者﹐癉病。溺黃赤者﹐熱之徵也。安靜嗜臥者﹐濕之徵也。所以有開鬼門潔淨府之法。開鬼

門者﹐從汗而泄其熱於肌表也。潔淨府者﹐從下而泄其濕於小便也。此特辧名定治之大端﹐而精微要渺﹐惟《金匱》有

獨昭焉。要知外感發黃一證﹐傷寒陽明篇中已悉。《金匱》𨿽舉外感內傷諸黃﹐一一發其底蘊﹐其所重尢在內傷﹐玆特

詳加表彰﹐爲後學法程焉。

《金匱》論外感熱郁於內﹐而發黃之證云﹕寸口脈浮而緩﹐浮則爲風﹐緩則爲痺﹐痺非中風﹔四肢苦煩﹐脾色必黃﹐

瘀熱以行。其義取傷寒風濕相搏之變證爲言﹐見風性𨿽善行﹐才與濕相合﹐其風卽痺而不行﹐但郁爲瘀熱而已。及郁之

之極﹐風性乃發﹐風發遂挾其瘀熱以行於四肢﹐而四肢爲之苦煩﹐顯其風淫末疾之象。挾其瘀熱以行於肌膚﹐而肌膚爲

之色黃﹐顯其濕淫外漬之象。其脈以因風生熱故浮。因濕成痺故緩。此而行《內經》開鬼門潔淨府之法﹐俾風挾之熱從

肌表出﹐濕蒸之黃從小便出﹐而表裏分消﹐爲有據也。

《金匱》重出傷寒陽明病不解﹐後成谷癉一證云﹕陽明病脈遲者﹐食難用飽﹐飽則發煩﹐頭眩﹐小便必難﹐此欲作

谷癉﹔𨿽下之﹐腹滿如故﹐所以然者﹐脈遲故也。此因外感陽明﹐胃中之餘熱未除﹐故食難用飽。飽則食復生熱﹐兩熱

相合﹐而發煩頭眩﹐小便難﹐腹滿﹐勢所必至。在陽明證本當下﹐陽明而至腹滿﹐尢當急下﹐獨此一證﹐下之腹滿必如

故﹐非但無益﹐反增困耳。以其脈遲﹐而胃气空虛﹐津液不充﹐其滿不過虛熱內壅﹐非結熱當下之比。《金匱》重出此條﹐

原有深意。見脈遲胃虛﹐下之旣無益﹐而開鬼門潔淨府之法﹐用之無益﹐不待言矣。嘗憶余友問﹕仲景云下之腹滿如故﹐

何不立一治法﹖余曰﹕仲景必用和法﹐先和其中﹐後乃下之。友曰﹕何以知之﹖余曰﹕仲景云脈遲尙未可攻﹐味一尙字﹐

其當攻之旨躍然。《金匱》又云﹕諸黃腹痛而嘔者﹐用小柴胡湯。觀此仍是治傷寒﹐邪髙痛下﹐故使嘔也。小柴胡湯主之

之法﹐是以知之耳。陳無擇治谷癉﹐用穀芽枳實小柴胡湯﹐差識此意﹐但半消半和半下﹐三法並用﹐漫無先後。較諸仲

景之絲絲必貫﹐相去遠矣。

《金匱》又云﹕趺陽脈緊而數﹐數則爲熱﹐熱卽消穀﹐緊則爲寒﹐食卽爲滿。尺脈浮爲傷腎﹐趺陽脈緊爲傷脾。風

寒相搏﹐食穀則眩﹐穀气不消﹐胃中苦濁﹐濁气下流﹐小便不通﹐陰被其寒﹐熱流膀胱﹐身體盡黃﹐名曰谷癉。此論內

傷發黃﹐直是開天辟地未有之奇﹐東垣脾胃論仿佛什一。後世樂宗《金匱》奧義﹐置之不講﹐殊可慨也﹗請細陳之。人

身脾胃居於中土﹐脾之土﹐體陰而用則陽。胃之土﹐體陽而用則陰。兩者和同﹐則不剛不柔。胃納谷食﹐脾行穀气﹐

通調水道﹐灌注百脈﹐相得益彰﹐其用大矣。惟七情饑飽房勞﹐過於內傷﹐致令脾胃之陰陽﹐不相協和。胃偏於陽﹐無

脾陰以和之﹐如造化之有夏無冬﹐獨聚其熱而消穀。脾偏於陰﹐無胃陽以和之﹐如造化之有冬無夏﹐獨聚其寒而腹滿﹐

其人趺陽之脈緊寒數熱﹐必有明徵﹐診其或緊或數﹐而知脾胃分主其病。診其緊而且數﹐而知脾胃合受其病﹐法云精矣。

然更有精焉﹐診其兩尺脈浮﹐又知並傷其腎。夫腎脈本沈也﹐胡以反浮﹖蓋腎藏精者也﹐而精生於谷﹐脾不運胃中穀气

入腎﹐則精無裨而腎傷﹐故沈脈反浮也。知尺脈浮爲傷腎﹐則知趺陽脈緊﹐卽爲傷脾。然緊乃肝脈﹐正仲景所謂緊乃弦﹐

狀若弓弦之義。脾脈舒緩﹐受肝木之克賊﹐則變緊。肝之風气﹐乘脾聚之寒气﹐兩相搏激﹐食穀卽眩。是谷入不能長气

於胃陽﹐而反動風於脾陰﹐卽胃之聚其熱而消穀者﹐亦不過蒸爲腐敗之濁气﹐而非精華之淸气矣。濁气繇胃熱而下流入

膀胱﹐則膀胱受其熱﹐气化不行﹐小便不通﹐一身盡黃。濁气繇脾寒而下流入腎﹐則腎被其寒﹐而克賊之餘﹐其腹必滿

矣。究竟谷癉由胃熱傷其膀胱者多﹐由脾寒傷其腎者﹐十中二三耳。若飲食傷脾﹐加以房勞傷腎﹐其證必腹滿而

難治矣。仲景於女勞癉下﹐重申其義曰﹕腹如水狀不治﹐豈不深切著明乎﹖

女勞癉額上黑﹐謂身黃加以額黑也。黑爲北方陰晦之色﹐乃加於南方離明之位﹐此必先有胃熱脾寒之濁气﹐下流入

腎﹐益以女勞無度﹐而後成之﹐其繇來自非一日。《肘後》謂因交接入水所致﹐或有所驗。然火炎薪燼﹐額色轉黑﹐𨿽

不

入水﹐其能免乎﹖故脾中之濁气﹐下趨入腎﹐水土互顯之色﹐但於黃中見黑滯耳。若相火從水中上炎﹐而合於心之君火﹐

其勢燎原﹐煙焰之色﹐先透於額﹐乃至微汗亦隨火而出於額﹐心之液且外亡矣。手足心熱﹐內傷皆然。日暮陽明用事﹐

陽明主闔﹐收斂一身之濕熱﹐疾趨而下。膀胱因而告急﹐其小便自利﹐大便黑﹐時溏﹐又是膀胱蓄血之驗﹐腹如水狀﹐

實非水也﹐正指蓄血而言也﹐故不治。

酒癉心中懊﹐而熱不能食﹐時欲吐。酒爲濕熱之最﹐气歸於心肺﹐味歸於脾胃﹐久積之熱﹐不下行而上觸﹐則生

懊。痞塞中焦﹐則不能食。其濕熱之气﹐不下行而上觸﹐則爲嘔。嘔則勢轉橫逆﹐徧漬周身也。《傷寒論》謂陽明病

無汗﹐小便不利﹐心中懊者﹐身必發黃。是知熱甚於內者﹐皆足致此﹐非獨酒矣。

《金匱》治酒癉﹐用或吐或下之法云﹕酒黃癉﹐必小便不利﹐其候心中熱﹐足下熱﹐是其證也。又云﹕或無熱﹐淸

言了了﹐腹滿欲吐﹐鼻煤﹐其脈浮者﹐先吐之。沈弦者﹐先下之。又云﹕心中熱﹐欲嘔者吐之愈。又云﹕心中懊﹐或

熱痛﹐梔子大黃湯主之。又云﹕下之久久爲黑癉﹐言𨿽錯出﹐義實一貫。蓋酒之積熱入膀胱﹐則气化不行﹐必小便不利﹐

積於上焦則心中熱。積於下焦則足下熱。其無心中足下熱者﹐則淸言了了﹐而神不昏﹐但見腹滿﹐欲吐﹐鼻煤三證。可

知其膈上與腹中﹐陰陽交病﹐須分先後治之。當辧脈之浮沈﹐以定吐下之先後。脈浮病在膈上﹐陽分居多﹐先吐上焦﹐

而後治其中滿。脈沈弦病在腹中﹐陰分居多﹐先下其中滿﹐而後治其上焦﹐若但心中熱欲嘔﹐則病全在上焦﹐吐之卽愈﹐

何取下爲哉﹖其酒熱內結﹐心神昏亂﹐而作懊﹐及痛楚者﹐則不可不下。但下法乃劫病之法﹐不可久用。久久下之﹐

必脾肺之陽气盡傷﹐不能總領其陰血﹐其血有日趨於敗而變黑耳﹐曾謂下法可瀆用乎﹖仲景於一酒癉﹐臚列先後次第﹐

以盡其治﹐其精而且詳若此。

酒癉之黑﹐與女勞癉之黑﹐殊不相同。女勞癉之黑﹐爲腎气所發。酒癉之黑﹐乃榮血腐敗之色。榮者水谷之精气﹐

爲濕熱所瘀而不行﹐其光華之色﹐轉爲晦黯﹐心胸嘈雜﹐如啖蒜齏狀﹐其芳甘之味﹐變爲酸辣。乃至肌膚抓之不仁﹐大

便正黑﹐脈見浮弱﹐皆肺金治節之气不行而血瘀也。必復肺中淸肅之气﹐乃可驅榮中瘀濁之血﹐較女勞癉之難治﹐特一

間耳。方書但用白術湯﹐理脾气解酒熱以言治﹐抑何庸陋之甚耶﹖

黃癉繇於火土之熱濕﹐若合於手陽明之燥金﹐則熱濕燥三气﹐相搏成黃。其人必渴而飲水﹐有此則去濕熱藥中﹐必

加潤燥﹐乃得三焦气化行﹐津液通﹐渴解而黃退。渴不解者﹐燥有未除耳﹐然非死候也﹐何又云癉而渴者難治﹐則更慮

其下泉之竭﹐不獨云在中之津液矣。

合論《金匱》桂枝黃湯﹑小柴胡湯﹑麻黃醇酒湯三方仲景治傷寒方﹐首用麻黃湯爲表法﹐今觀《金匱》治

黃癉之用表﹐主之以桂枝黃湯﹑小柴胡湯﹑附之以《千金》麻黃醇酒湯﹐明示不欲發表之意。故其方首云﹕諸病黃家﹐

但利小便﹐假令脈浮﹐當以汗解之﹐宜桂枝加黃湯。可見大法當利小便﹐必脈浮始可言表。然癉証之脈﹐多有榮衛气

虛﹐濕熱乘之而浮﹐故用桂枝黃湯﹐和其榮衛。用小柴胡湯﹐和其表裏﹐但取和法爲表法﹐乃仲景之微旨也。而表實

發黃﹐當汗之證﹐豈曰無之﹗再取千金麻黃醇酒湯一方附入﹐必不自出麻黃峻表之方﹐皆立法之本意﹐又仲景之苦心也。

讀此而治病之機﹐宛然心目矣。

桂枝黃湯表虛者必自汗﹐汗𨿽出而邪不出﹐故用桂枝黃以實表﹐然後可得驅邪之正汗﹐此義不可不知。

小柴胡湯邪正相擊﹐在下則痛﹐在上則嘔﹐卽《傷寒論》邪髙痛下之旨也。故取用和表裏之法﹐和其上下。

《千金》麻黃醇酒湯表有水寒﹐入於榮血﹐閉而不散﹐熱結爲黃。故賴麻黃顓力開結散邪﹐加醇酒以行之也。

合論《金匱》大黃硝石湯梔子大黃湯茵陳蒿湯三方濕熱鬱蒸而發黃﹐其當從下奪﹐亦須仿治傷寒之法﹐裏熱

者始可用之。重則用大黃硝石湯﹐蕩滌其濕熱﹐如大承气湯之例﹔稍輕則用梔子大黃湯﹐淸解而兼下奪﹐如三黃湯之例﹔

更輕則用茵陳蒿湯﹐淸解爲君﹐微加大黃爲使﹐如梔豉湯中加大黃如博棋子大之例。是則汗法固不敢輕用﹐下法亦在所

愼施﹐以癉證多夾內傷﹐不得不回護之耳。

大黃硝石湯熱邪內結而成腹滿﹐與傷寒當急攻下之證無異﹐故以大黃﹑硝石二物﹐蕩邪開結。然小便赤﹐則膀胱

之气化亦熱﹐又借柏皮﹑梔子寒下之力﹐以淸解其熱也。

梔子大黃湯此治酒熱內結﹐昏惑懊之劑。然傷寒證中有云﹕陽明病無汗﹐小便不利﹐心中懊者﹐身必發黃。

是則諸凡熱甚於內者﹐皆足致此﹐非獨酒也。

茵陳蒿湯此治谷癉寒熱不能食之方。然此繇脾胃內郁之熱﹐外達肌膚﹐與外感之寒熱少異﹐熱壅於胃﹐故不能食。

方中但治裏熱﹐不解表邪﹐從可識矣。

論瓜蒂湯方瓜蒂湯﹐吐藥也。邪在膈上﹐淺而易及﹐用此湯以吐去其黃水﹐正《內經》因其髙而越之之旨也。

然此亦仲景治傷寒之正方﹐曷爲治癉證﹐但附於後﹐是亦不欲輕用之意矣。

合論《金匱》小建中湯小半夏湯二方黃癉病爲濕熱之所釀矣﹐然有濕多熱少者﹐有濕少熱多者﹐有濕熱全無

者﹐不可不察也。仲景慮癉病多夾內傷﹐故爾愼用汗吐下之法。其用小建中湯﹐則因男子發黃﹐而小便自利﹐是其裏無

濕熱﹐惟以入房數擾其陽﹐致虛陽上泛爲黃耳。故不治其黃﹐但和榮衛以收拾其陽﹐聽其黃之自去。卽取傷寒邪少虛多﹐

心悸而煩﹐合用建中之法以治之﹐此其一端也。又有小便本赤黃﹐治之其色微減﹐卽當識其蘊熱原少﹐或大便欲自

利﹐腹滿上气喘急﹐卽當識其脾濕原盛﹐或兼寒藥過當﹐宜亟用小半夏湯﹐溫胃燥濕﹐儻更除其熱﹐則無熱可除﹐胃寒

起而呃逆矣。此又一端也﹐凡治濕熱而罔顧其人之虛寒者﹐睹此二義﹐能無悚惕耶﹖

小建中湯卽桂枝湯倍芍藥加膠飴也。男子數擾其陽﹐致虛陽上泛爲黃﹐用此湯固護其衛﹐則陽不能外越。而芍藥

之酸﹐收其上泛之陽﹐以下歸於陰﹔甘艸膠飴培其中土﹐土濃則所收之陽﹐不能復出﹐此天然絕妙之方也。然必小便自

利﹐證非濕熱者乃可用之。不然﹐寧不犯酒家用桂枝﹑嘔家用建中之大禁乎﹖

小半夏湯小便色小變而欲自利﹐濕𨿽積而熱則微﹐若其脾濕不行而滿﹐脾濕動肺而喘﹐此但當除濕﹐不可除熱﹐

熱除則胃寒气逆而噦矣。凡遇濕多熱少之證﹐俟其熱少除﹐卽用此以溫胃燥濕﹐其治熱多濕少﹐當反此而推之。

合論《金匱》豬膏發煎茵陳五苓散二方此治濕熱中重加燥証之方也。燥者秋令也﹐夏月火炎土燥﹐無俟入秋﹐

濕土轉燥之證已多﹐不可不察。況乎鬱蒸之濕熱﹐必先傷乎肺金﹐肺金一燥﹐則周身之皺揭禁固﹐有不可勝言者。所以

仲景於癉證中﹐出此二方。後人罔解其意﹐按劍相盼﹐不敢取用﹐詎不深可惜乎﹖然燥有气血之分﹐豬膏煎借血餘之力﹐

引入血分﹐而潤其血之燥﹐並借其力開膀胱瘀血﹐利其小水﹐小水一利﹐將濕與熱且俱除矣。其五苓散﹐原有燥濕滋幹

二用﹐今人頗能用之﹐本艸言茵陳能除熱結黃癉﹐小便不利﹐用之合五苓以潤气分之燥﹐亦並其濕與熱而俱除矣。制方

之妙﹐夫豈思議之可幾哉﹖

豬膏發煎《肘後方》云﹕女勞癉身目盡黃發熱﹐惡瘡﹐少腹滿﹐小便難﹐以大熱大勞﹐交接入水所致者﹐用此方。

又云﹕五癉﹐身體四肢微腫﹐胸滿﹐不得汗﹐汗出如黃柏汁﹐由大汗出入水所致者﹐豬脂一味服。其意以身內黃水﹐因

受外水遏抑而生﹐與仲景治血燥之意相遠。惟《傷寒類要》云﹕男子女人黃癉﹐食飲不消﹐胃脹熱生黃﹐病在胃中﹐有

漧燥使然。豬脂煎服下乃愈﹐是則明指血燥言矣。蓋女勞癉﹐血瘀膀胱﹐非直入血分之藥﹐必不能開。仲景取用虻虫﹑

水蛭﹑礬石﹐無非此義。然虻﹑蛭過峻﹐不可以治女勞﹔礬石過燥﹐又不可以治女勞之燥﹐故更立此方以濟之。世之入

多寶山而空手歸者。可勝道哉﹗

茵陳五苓散濕熱鬱蒸於內﹐必先燥其肺气﹐以故小水不行。五苓散開腠理﹐致津液﹐通血气﹐且有潤燥之功﹐而

合茵陳之辛涼﹐淸理肺燥﹐肺金一潤﹐其气淸肅下行﹐膀胱之壅熱立通﹐小便利而黃去矣。

論《金匱》硝石礬石散方此治女勞癉之要方也。原文云﹕黃家﹐日晡所發熱﹐而反惡寒﹐此爲女勞。得之﹐

膀胱急﹐小腹滿﹐身盡黃﹐額上黑﹐足下熱﹐因作黑癉。其腹脹如水狀﹐大便必黑﹐時溏﹐此女勞之病﹐非水也。腹滿

者難治。硝石礬石散主之。從來不解用硝石之義﹐方書俱攺爲滑石礬石散﹐方下謬云以小便出黃水爲度﹐且並攺大黃硝

石湯爲大黃滑石湯﹐醫學之陋﹐一至此乎﹗夫男子血化爲精﹐精動則一身之血俱動﹐以女勞而傾其精﹐血必繼之﹐故因

女勞而尿血者﹐其血尙行﹐猶易治也。因女勞而成癉者﹐血瘀不行﹐爲難治矣。甚者血瘀之久﹐大腹盡滿﹐而成血蠱﹐

尢爲極重而難治矣。昧仲景之文﹐反制方之意﹐女勞癉﹐非亟去其膀胱少腹之瘀血﹐萬無生路。在傷寒熱瘀膀胱之證﹐

其人下血乃愈。血不下者﹐用抵當湯下之﹐亦因其血之暫結﹐可峻攻也。此女勞癉蓄積之血﹐必匪朝夕﹐峻攻無益﹐但

取石藥之悍﹐得以疾趨而下達病所﹐硝石鹹寒走血﹐可消逐其熱瘀之血﹐故以爲君﹔礬石本艸謂其能除錮熱在骨髓﹐用

以淸腎及膀胱臟腑之熱﹐並建消瘀除濁之功﹐此方之極妙可法者也。以陳無擇之賢﹐模稜兩可其說﹐謂無發熱惡寒脈滑

者﹐用此湯。若發熱惡寒者﹐其脈浮緊﹐則以滑石石膏治之。靑天白日﹐夢語喃喃﹐況其他乎﹗世豈有血蓄下焦﹐反見

浮滑且緊之脈者乎﹖妄矣﹗妄矣﹗

夏月天气之熱﹐與地气之濕交蒸﹐人受二气﹐內郁不散﹐發爲黃癉﹐與龕醬無異。必從外感汗下吐之法﹐去其濕熱。

然夏月陽外陰內﹐非如冬月傷寒﹐邪气伏藏難動之比﹐仲景愼用三法之意﹐昌明之矣。其谷癉﹑酒癉﹑女勞癉﹐則病自

內傷﹐與外感無涉﹐仲景補《內經》之闕﹐曲盡其微﹐昌並明之矣。至於陰癉一證﹐仲景之方論已亡﹐千古之下﹐惟羅

謙甫茵陳附子漧薑甘艸湯一方﹐治用寒涼藥過當﹐陽癉變陰之證﹐有合往轍﹐此外無有也。今人但云陽癉色明﹐陰

癉色晦﹐此不過气血之分﹐辧之不淸﹐轉足誤人。如酒癉變黑﹐女勞癉額上黑﹐豈以其黑遂謂陰癉﹐可用附子﹑漧薑乎﹖

夫女勞癉者﹐眞陽爲血所壅閉﹐尙未大損﹐瘀血一行﹐陽气卽通矣。陰癉則眞陽衰微不振﹐一任濕熱與濁气敗血﹐團結

不散﹐必復其陽﹐錮結始開。儻非離照當空﹐幽隱胡繇畢達耶﹖學人試於前卷方論中究心焉﹐思過半矣。

【律三條】

黃癉病﹐得之外感者﹐誤用補法﹐是謂實實﹐醫之罪也。

黃癉病﹐得之內傷者﹐誤用攻法﹐是謂虛虛﹐醫之罪也。

陰癉病﹐誤從陽治﹐襲用苦寒﹐倒行逆施﹐以致極重不返者﹐醫殺之也。陰癉無熱惡寒﹐小便自利﹐脈遲而微﹐誤

開鬼門﹐則肌膚冷﹐自汗不止﹔誤潔淨府﹐則膀胱不約﹐小便如奔﹐死期且在旦暮﹐況於吐下之大謬乎﹖卽以平善之

藥遷延﹐亦爲待斃之術耳。在半陰半陽之證﹐其始必先退陰復陽﹐陰退乃從陽治﹐若以附子﹑黃連合用﹐必且有害﹐柰

何純陰無陽﹐輒用苦寒耶﹖

卷六黃癉門

黃癉門方

《金匱》桂枝黃湯﹝方見水腫門﹞

《金匱》小柴胡湯﹝方見嘔吐門﹞

《金匱》瓜蒂散﹝方見三气門﹞

《金匱》小建中湯﹝方見虛勞門﹞

《金匱》小半夏湯﹝方見消渴門方論俱見前﹞

《金匱》大黃硝石湯大黃黃柏硝石﹝各四兩﹞梔子﹝十五枚﹞上四味﹐以水六升﹐煮取二升﹐去滓﹐

內硝石﹐更煮取一升頓服。

《金匱》梔子大黃湯梔子﹝十四枚﹞大黃﹝一兩﹞枳實﹝五枚﹞豉﹝一升﹞上四味﹐以水六升﹐煮

取二升﹐分溫三服。

《金匱》茵陳蒿湯﹝三方合論見前。﹞茵陳蒿﹝六兩﹞梔子﹝十四枚﹞大黃

﹝二兩﹞上三味﹐以水一斗﹐先煮茵陳減六升﹐內二味﹐煮取三升﹐去滓﹐分溫三服。小盒飯利﹐尿如皂角汁狀﹐色

正赤﹐一宿腹減﹐黃從小便去也。按﹕黃癉宜下之證頗多﹐如酒癉腹滿鼻煤﹐脈沈弦者﹐宜先下之﹔如病癉以火劫其

汗﹐兩熱合蒸其濕﹐一身盡發熱﹐面黃肚熱﹐熱在裏﹐當下之。前一方大黃硝石湯﹐治癉病邪熱內結﹐並膀胱

俱結之重劑。中一方治酒熱內結﹐且並肌表俱受熱結之下劑。末一方治谷癉瘀熱在裏﹐似表實非表熱之下劑。學人比而

參之﹐其用下之權宜﹐始得了然胸中也。

《金匱》茵陳五苓散潤气分燥熱。茵陳蒿末﹝十分﹞五苓散﹝五分方見痰飲﹞上二味和勻﹐先食飲方

寸匙﹐日三服。

《金匱》豬膏發煎潤血分燥熱。豬膏﹝半斤﹞亂髮﹝如雞子大三枚﹞上二味﹐和膏中煎之﹐發消藥成。

分再服﹐病從小便出。按﹕二方一治气分之燥﹐一治血分之燥﹐方論見前。

硝石礬石散治女勞癉。硝石礬石﹝燒等分﹞

麻黃醇酒湯治黃癉表實。麻黃﹝三兩﹞上一味﹐以美淸酒五升﹐煮取二升半﹐頓服盡。冬月用酒﹐春月

用水煮之。

茵陳附子漧薑甘艸湯治陰黃﹐一名茵陳四逆湯﹐又治發黃脈沈細遲﹐肢體逆冷﹐腰以上自汗。茵陳﹝二兩﹞

漧薑﹝炮一兩半﹞附子﹝一枚切八片炮﹞甘艸﹝炙一兩﹞上爲粗末﹐分作四帖﹐水煎服。

小茵陳湯治發黃脈沈細遲﹐四肢及徧身冷。茵陳﹝二兩﹞附子﹝一枚切八片炮﹞甘艸﹝炙一兩﹞上

爲粗末﹐用水二升。煮一升﹐溫分三服。

茵陳附子湯治服四逆湯﹐身冷汗不止者。茵陳﹝一兩半﹞附子﹝二枚各切八片炮﹞漧薑﹝炮二兩半﹞

上爲粗末﹐水煎﹐分三服。

茵陳茱萸湯治服茵陳附子湯﹐證未退﹐及脈伏者。吳茱萸﹝一兩﹞當歸﹝三兩﹞附子﹝二枚各切八片

炮﹞木通﹝一兩﹞漧薑﹝炮﹞茵陳﹝各一兩半﹞上爲粗末﹐分作二服﹐水煎。

韓氏茵陳橘皮湯治身黃脈沈細數﹐身熱而手足寒﹐喘嘔煩躁不渴者。茵陳橘皮生薑﹝各一兩﹞白術

﹝一兩﹞半夏茯苓﹝各半兩﹞上爲末﹐水四升﹐煮取二升﹐頓溫﹐分作四服。按﹕此系足太陰證﹐少兼足陽明

耳。

韓氏茵陳茯苓湯治發黃脈沈細數﹐四肢冷﹐小便澀﹐煩躁而渴。茯苓桂枝豬苓﹝各一兩﹞滑石﹝一

兩半﹞茵陳﹝一兩﹞上爲末﹐每服半兩﹐水煎服﹐如脈未出﹐加當歸。

麻黃連翹赤小豆湯治身熱不去﹐瘀熱在裏﹐發黃小便微利。麻黃連翹﹝各一兩﹞赤小豆﹝一合﹞上

咀﹐作一服﹐水煎。

抵當湯治太陽傷寒頭痛身熱﹐法當汗解﹐反利小便﹐熱瘀膀胱﹐則身黃脈沈﹐少腹硬﹐小便自利﹐其人如狂

者﹐下焦有血也﹐宜此湯主之。水蛭虻虫﹝各十个﹞大黃﹝一兩﹞桃仁﹝十二粒﹞上銼作一服﹐水煎﹐食前

服﹐輕者用桃仁承气湯。按﹕麻黃連翹赤小豆方﹐乃仲景治傷寒發黃﹐熱瘀在表之方也。此方乃仲景治傷寒發黃﹐熱

瘀在裏﹐血蓄下焦之方也。采而錄之者﹐見雜證當比類而思治﹐儻因脈同證同﹐則用當而通神矣。

半夏湯治酒癉身黃無熱﹐淸言了了﹐腹滿欲嘔﹐心煩足熱﹐或瘕﹐心中懊﹐其脈沈弦﹐或緊細。半夏

茯苓白術﹝各三兩﹞前胡枳殼﹝炒﹞甘艸大戟﹝炒各二兩﹞黃芩茵陳當歸﹝各一兩﹞上咀﹐每服

四錢﹐水煎﹐入姜三片﹐空心服。按《金匱》云﹕酒黃癉者﹐或酒無熱﹐淸言了了﹐腹滿欲吐﹐鼻燥﹐其脈浮者先吐

之﹐沈弦者先下之。誨人察脈辧證﹐而用治得其先務﹐其指已明﹐不必出方也。後人摹仿爲此一方﹐揉入他證他脈﹐眞

同說夢。

藿脾飲﹝戴氏﹞治酒癉。藿香葉枇杷葉﹝去毛﹞桑白皮陳橘皮漧葛白茯苓雞距子﹝各等分﹞

上七味﹐水煎﹐下酒煮黃連丸。

梔子大黃湯治酒癉心中懊﹐或熱痛。山梔﹝十四枚﹞大黃﹝一兩﹞枳實﹝五枚﹞豆豉﹝一升﹞上

四味﹐以水六升﹐煎取二升﹐分溫三服。

白術湯﹝《三因》﹞治酒癉因下後﹐變爲黑癉﹐目靑面黑﹐心中如啖蒜薺狀﹐大便黑﹐皮膚不仁﹐脈微而數。

白術桂心﹝各一錢﹞枳實﹝麩炒﹞豆豉漧葛杏仁甘艸﹝炙各五分﹞上七味﹐咀﹐以水一鐘﹐煎至七分﹐

食前服。按﹕陳無擇仿《金匱》酒癉下之﹐久久爲黑癉全文而制此方﹐只從酒熱起見﹐漫不識其來意。詎知榮衛之气﹐

以久下而陷﹐不易升布﹐乃至索然不運於周身。而周身之血﹐亦瘀黯而變黑色。是必先復其榮衛之气﹐隨聽榮衛運退其

瘀黯﹐然後爲可。無擇賢者﹐且不深究厥旨﹐他何望耶﹗

酒煮黃連丸治酒癉。﹝方見三气門﹞

加味四君子湯治色癉。人參白術白茯苓白芍藥黃白扁豆﹝炒各三錢﹞甘艸﹝炙一錢﹞水

二鐘﹐生薑五片﹐紅棗二枚﹐煎一鐘﹐服無時。

腎癉湯治腎癉目黃﹐渾身金色﹐小便赤澀。升麻根﹝半兩﹞蒼術防風根獨活根白術柴胡根羌

活根葛根﹝各半錢﹞白茯苓豬苓澤瀉甘艸根﹝各三分﹞黃柏﹝二分﹞人參神曲﹝各六分﹞分作二帖﹐

水煎﹐食前稍熱服。按﹕東垣之制此方﹐無非欲解散腎藏之瘀熱﹐傳出膀胱之府﹐俾得表裏分消耳。究竟所用表藥之

根﹐終是體輕無力﹐不能深入﹐更不能透瘀熱堅壘。𨿽有深心﹐亦不過無可柰何之方而已﹐醫而不從事仲景﹐能免面墻

而立乎﹖

小菟絲子丸治女勞癉。又治腎气虛損﹐五勞七傷﹐少腹拘急﹐四肢酸疼﹐面色黧黑﹐唇口漧燥﹐目暗耳鳴﹐

心煩气短﹐夜夢驚恐﹐精神困倦﹐喜怒無常﹐悲憂不樂﹐飲食無味﹐舉動乏力﹐心腹脹滿﹐腳膝痿緩﹐小便滑數﹐房室

不舉﹐股內濕癢﹐水道澀痛﹐小便出血﹐時有遺瀝﹐並宜服之。久服塡骨髓﹐續絕傷﹐補五臟﹐去萬病﹐明視聽﹐益顏

色﹐輕身延年﹐聰耳明目。石蓮肉﹝二兩﹞白茯神﹝蒸一兩﹞菟絲子﹝酒浸研五兩﹞懷山藥﹝二兩小半打糊﹞

上爲細末﹐用山藥糊搜和爲丸﹐如梧子大。每服五十丸﹐溫酒或鹽湯下﹐空心服。如腳膝無力﹐木瓜湯下﹐晚食前再服。

按﹕後人制方﹐方下必誇大其辭﹐令用者欣然樂從。似此一方﹐立於無過之地﹐洋洋盈耳﹐何不可耶。

崔氏八味丸治女勞癉。﹝方見二卷中寒門﹞

滑石散治女勞癉。﹝詳辧其訛﹐宜合前論細閱。﹞滑石﹝一兩半﹞白礬﹝一兩枯﹞上爲細末﹐每服二錢﹐

用大麥粥淸食前調服﹐以小便出黃水爲度。按﹕此方卽《金匱》硝石礬石散也。後人不解用硝石之意﹐狂瞽輕變其藥﹐

並變方名﹐前有顓論論之矣。玆再托出《金匱》制方奧義﹐相與明之。蓋少陰主內﹐一身精血﹐悉屬主管。血𨿽化於脾﹐

生於心﹐藏於肝﹐苟少陰腎之主內者病﹐則脾莫得而化血﹐心莫得而生血﹐肝莫得而藏血﹐榮衛之營運稽遲﹐充身之血

液敗結﹐乃至爲幹血勞﹐爲女勞癉。向非亟去其敗結﹐新血不生﹐將其人亦不生矣﹗原方取用硝石鹹寒﹐壯水之主﹐以

驅滌腸胃瘀壅之濕熱﹐推陳致新。合之礬石能除固熱之在骨髓者﹐並建消瘀除濁之偉績﹐以大麥粥爲使﹐引入腸胃﹐俾

瘀血分從二陰之竅而出。大便屬陰其色黑﹐小便屬陽其色黃﹐可互驗也。後之無識者﹐更硝石爲滑石﹐但取小便色

黃爲驗﹐並不問大便之色黑﹐疏陋極矣。陳無擇從諛其說﹐擬議於二方之間﹐門外之漢﹐不足責也。古今之以小成自狃

者﹐獨一無擇乎哉﹗

茯苓滲濕湯治黃癉寒熱嘔吐﹐渴欲飲水﹐身體面目俱黃﹐小便不利﹐全不食﹐不得臥。茵陳﹝七分﹞白

茯苓﹝六分﹞木豬苓澤瀉白術陳皮蒼術﹝米泔浸一宿炒﹞黃連﹝各五分﹞山梔﹝炒﹞秦艽防己葛

根﹝各四分﹞水二鐘﹐煎七分﹐食前服。按﹕方下諸證﹐俱系邪熱壅盛於胃﹐𨿽全不食﹐似虛實非虛也﹐故可用之﹐

散邪解熱。

參術健脾湯治發黃日久﹐脾胃虛弱﹐飲食少思。人參白術﹝各一錢半﹞白茯苓陳皮白芍藥﹝煨﹞

當歸﹝各一錢﹞炙甘艸﹝七分﹞水二鐘﹐棗二枚﹐煎八分﹐食前服。色癉加炙黃﹑白扁豆。﹝各一錢﹞按﹕

此一方爲中气虛弱而設﹐故不治其癉﹐但補其中。較前一方天淵之隔﹐故兩備酌用。

當歸秦艽散治五癉口淡咽漧﹐倦怠發熱微寒。白術茯苓秦艽當歸川芎芍藥熟地黃﹝酒蒸﹞陳

皮﹝各一錢﹞半夏曲炙甘艸﹝各五分﹞水二鐘﹐姜三片﹐煎八分﹐食前服。《濟生》有肉桂﹑小艸﹐名秦艽飲子。

按﹕此一方﹐血虛熱入血分﹐又非前中虛可用補气之比﹐並錄以備酌用。其虛勞證﹐參養榮湯用之。

黃連散治黃癉大小便祕澀﹐壅熱累效。黃連﹝一兩﹞大黃﹝二兩醋炒﹞黃芩甘艸﹝各一兩炙﹞上

爲極細末﹐食後溫水調下二錢﹐日三服。先用瓜蒂散搐鼻﹐取下黃水﹐卻服此藥。按﹕田野粗蠻之人﹐多有實證﹐可

用此藥。若膏梁輩縱有實熱﹐此方亦未可用﹐當以爲戒。

茵陳附子漧薑湯治陰黃。附子﹝炮去皮三錢﹞漧薑﹝炮二錢﹞茵陳﹝一錢二分﹞艸豆蔻﹝煨二錢﹞

白術﹝四分﹞枳實﹝麩炒﹞半夏﹝制﹞澤瀉﹝各五分﹞白茯苓橘紅﹝各三分﹞生薑五片﹐水煎去滓﹐涼服。

按﹕此方治服寒涼藥過多﹐變陰黃者。

秦艽湯治陰黃不欲聞人言﹐小便不利。秦艽﹝一兩﹞旋復花赤茯苓炙甘艸﹝各五錢﹞上咀﹐每

服

四錢匕﹐以牛乳汁一盞﹐煎至六分﹐去滓﹐不拘時溫服。按﹕此一方治胃中津虛亡陽﹐面發陰黃者﹐其證較前方所主

之證迥別﹐故兩錄之以備酌用。然此證其脈必微弱伏結﹐亡陽者﹐亡津液也。

治陰黃汗染衣涕唾黃用蔓菁子搗末﹐平旦以井華水服一匙﹐日再加至兩匙﹐以知爲度。每夜小便中浸少許帛

子﹐各書記日﹐色漸退白則瘥﹐不過五升而愈。按﹕此方退陰黃之不涉虛者﹐平中之奇。

一淸飲治癉證發熱。柴胡﹝三錢﹞赤茯苓﹝二錢﹞桑白皮﹝炒﹞川芎﹝各一錢半﹞甘艸﹝炙一錢﹞

水二鐘﹐姜三片﹐紅棗一枚﹐煎一鐘﹐食前服。按﹕此一方治肝血肺气交熱之證﹐輕劑可退熱也。

靑龍散治風气傳化﹐腹內瘀結﹐面目黃﹐風气不得泄﹐爲熱中﹐煩渴引飲。地黃仙靈脾防風﹝各二錢

半﹞荊芥穗﹝一兩﹞何首烏﹝去黑皮﹐米泔浸一宿竹刀切二錢半。﹞上爲末﹐每日三服﹐食後沸湯調下一錢。按﹕

風气發黃﹐病在榮衛之間者﹐方宜仿此。

小柴胡加梔子湯治邪熱畱半表半里而發黃者﹐仍以和其表裏爲法﹐𨿽雜證不能外也。柴胡﹝半斤﹞黃芩

﹝三兩﹞人參﹝三兩﹞甘艸﹝三兩﹞半夏﹝半斤﹞生薑﹝三兩﹞大棗﹝十二枚﹞梔子﹝三十枚﹞上八味﹐

以水一斗二升﹐煮取六升﹐去滓﹐再煎取三升﹐溫服一升﹐日三服。

卷六

肺癰肺痿門

﹝論一首法十三條律四條﹞

論曰﹕肺癰肺痿之證﹐誰秉內照﹐曠然洞悉﹐請以一得之愚﹐爲敷陳。人身之气稟命於肺﹐肺气淸肅﹐則周身之

气﹐莫不服從而順行。肺气壅濁﹐則周身之气﹐易致橫逆而犯上。故肺癰者﹐肺气壅而不通也。肺痿者﹐肺气委而不振

也。才見久咳上气﹐先須防此兩證。肺癰由五臟蘊祟之火﹐與胃中停蓄之熱﹐上乘乎肺﹐肺受火熱燻灼﹐卽血爲之凝﹐

血凝卽痰爲之裹﹐遂成小癰。所結之形日長。則肺日脹而脇骨日昂﹐乃至咳聲頻並﹐濁痰如膠﹐發熱畏寒﹐日晡尢甚﹐

面紅鼻燥﹐胸生甲錯。始先卽能辧其脈證屬表屬裏﹐極力開提攻下﹐無不愈者。柰何醫學無傳﹐爾我形骸﹐視等隔垣。

但知見咳治咳﹐或用牛黃﹑犀角﹐冀以解熱。或用膏子油粘﹐冀以潤燥。或朝進補陰丸。或夜服淸胃散。千蹊萬徑﹐無

往非殺人之算﹐病者亦自以爲虛勞屍瘵﹐莫可柰何﹗迨至血化爲膿﹐肺葉朽壞﹐傾囊吐出﹐始識其證﹐十死不救。嗟無

及矣﹗間有癰小气壯﹐胃彊善食﹐其膿不從口出﹐或順走肛門﹐或旁穿脇肋﹐仍可得生﹐然不過十中二三耳。《金匱》治

法最精﹐用力全在未成膿之先。今人施於旣成膿之後﹐其有濟乎﹖肺痿者﹐其積漸已非一日﹐其寒熱不止一端﹐總由胃

中津液不輸於肺﹐肺失所養﹐轉枯轉燥﹐然後成之。蓋肺金之生水﹐精華四布者﹐全借胃土津液之富。上供罔缺﹐但胃

中津液暗傷之竇最多。醫者粗率﹐不知愛護﹐或腠理素疏﹐無故而大發其汗。或中气素餒﹐頻吐以倒傾其囊。或癉成消

中﹐飲水而渴不解﹐泉竭自中﹐或腸枯便祕﹐彊利以求其快﹐漏卮難繼。只此上供之津液﹐坐耗歧途。於是肺火日熾﹐

肺熱日深﹐肺中小管日窒﹐咳聲以漸不揚﹐胸中脂膜日幹﹐咳痰難於上出﹐行動數武﹐气卽喘鳴﹐衝擊連聲﹐痰始一

應。《金匱》治法﹐非不彰明﹐然混在肺癰一門﹐況難解其精意。大要緩而圖之﹐生胃津﹐潤肺燥﹐下逆气﹐開積痰﹐止

濁唾﹐補眞气以通肺之小管﹐散火熱以復肺之淸肅。如半身痿廢及手足痿軟﹐治之得法﹐亦能復起。𨿽云肺病近在胸中﹐

呼吸所關﹐可不置力乎。肺癰屬在有形之血﹐血結宜驟攻。肺痿屬在無形之气﹐气傷宜徐理。肺癰爲實﹐誤以肺痿治之﹐

是爲實實。肺痿爲虛﹐誤以肺癰治之﹐是爲虛虛。此辧證用藥之大略也。

《金匱》論肺癰肺痿之脈云﹕寸口脈數﹐其人咳﹐口中反有濁唾涎沫者﹐爲肺痿之病。若口中辟辟燥﹐咳卽胸中隱

隱痛﹐脈反滑數﹐此爲肺癰。咳唾膿血﹐脈數虛者爲肺痿﹐數實者爲肺癰。

兩手寸口之脈﹐原爲手太陰肺脈﹐此云寸口脈數﹐云滑數﹐云數虛數實﹐皆指左右三部統言﹐非如气口獨主右關之

上也。其人咳﹐口中反有濁唾涎沫﹐頃之徧地者爲肺痿﹐言咳而口中不漧燥也。若咳而口中辟辟燥﹐則是肺已結癰﹐

火熱之毒﹐出現於口。咳聲上力﹐觸動其癰﹐胸中卽隱隱而痛﹐其脈必見滑數有力﹐正邪气方盛之徵也。數虛數實之脈﹐

以之分別肺痿﹑肺癰。是則肺痿當補﹐肺癰當瀉﹐隱然言表。

《金匱》論肺癰﹐又云﹕寸口脈微而數﹐微則爲風﹐數則爲熱。微則汗出﹐數則畏寒。風中於衛﹐呼气不入。熱過

於榮﹐吸而不出。風傷皮毛﹐熱傷血脈﹐風捨於肺﹐其人則咳﹐口漧喘滿﹐燥不渴﹐時唾濁沫﹐時時振寒﹐熱之所過﹐

血爲之凝滯﹐蓄結癰膿﹐吐如米粥﹐始萌可救﹐膿成則死。

肺癰之脈﹐旣云滑數﹐此復云微數者﹐非脈之有不同也。滑數者﹐已成之脈。微數者﹐初起之因也。初起以左右三

部脈微﹐知其衛中於風而自汗。左右三部脈數﹐知爲榮吸其熱而畏寒。然風初入衛﹐尙隨呼气而出﹐不能深入﹐所傷者﹐

不過在於皮毛。皮毛者﹐肺之合也。風由所合﹐以漸捨肺兪﹐而咳唾振寒。玆時從外入者﹐從外出之﹐易易也。若夫熱

過於榮﹐卽隨吸气深入不出﹐而傷其血脈矣。衛中之風﹐得榮中之熱﹐畱戀固結於肺葉之間﹐乃致血爲凝滯﹐以漸結爲

癰膿。是則有形之敗濁﹐必從瀉肺之法而下驅之﹐若得其毒隨驅下移﹐入胃入腹入腸﹐再一驅卽盡去不畱矣。安在始萌

不救﹐聽其膿成﹐而致肺葉腐敗耶﹖

《金匱》於二證﹐用徹土綢繆之法﹐治之於早。然先從脈辧其數虛數實﹐次從口辧其吐沫漧燥。然更出一捷要之法﹐

謂咳嗽之初﹐卽見上气喘急者﹐乃外受風寒所致﹐其脈必浮﹐宜從越婢加半夏之法﹐及小靑龍加石膏之法﹐亟爲表散。

不爾卽是肺癰﹑肺痿之始基﹐故以咳嗽上气病證﹐同敍於肺癰﹐肺痿之下﹐而另立痰飲咳嗽本門﹐原有深意。見咳而至

於上气﹐卽是肺中壅塞﹐逼迫難安﹐尙何等待﹐不急散邪下气﹐以淸其肺乎﹖然亦分表裏虛實爲治﹐不當誤施﹐轉增其

困矣。

《金匱》云﹐上气面浮腫﹐有息﹐其脈浮大不治﹐又加利尢甚。又云﹕上气喘而燥者﹐屬肺脹欲作風水﹐發汗則愈。

上气之促﹐至於面目浮腫﹐鼻有息音﹐是其肺气壅逼﹐上而不下﹐加以其脈浮大﹐气方外出﹐無法可令內還而下趨﹐

故云不治也。加利則上下交爭﹐更何以堪之﹗肺脹而發其汗者﹐卽《內經》開鬼門之法﹐一汗而令風邪先泄於肌表。

水無風戰﹐自順趨而從下出也。若夫面目浮腫﹐鼻有息音﹐其痿全在气逆﹐气可外泄乎﹖況乎逆上者未已﹐可盡泄乎﹖

外不可泄﹐而內又不能返﹐故云不治。良工苦心﹐以漸收攝其气﹐順從膀胱之化﹐尙可得生。故知不治二字原

活﹐初非以死限之矣。

論《金匱》甘艸漧薑湯法云﹕肺痿吐涎沫而不咳者﹐其人不渴﹐必遺尿﹐小便數。所以然者﹐以上虛不能制

下故也。此爲肺中冷﹐必眩﹑多涎唾﹐用甘艸漧薑湯以溫之。若服湯已﹐渴者屬消渴。

肺熱﹐則膀胱之气化亦熱﹐小便必赤澀而不能多。若肺痿之候﹐但吐涎沫而不咳﹐復不渴﹐反遺尿而小便數者﹐何

其與本病相反耶﹖必其人上虛不能制下﹐以故小便無所收攝耳。此爲肺中冷﹐陰气上巓﹐侮其陽气﹐故必眩。陰寒之气﹐

凝滯津液﹐故多涎唾。若始先不渴﹐服溫藥卽轉渴者﹐明是消渴飲一溲二之證。消渴又與癰疽同類﹐更當消息之矣。

論《金匱》射幹麻黃湯濃朴麻黃湯法云﹕咳而上气﹐喉中水雞聲﹐射幹麻黃湯主之。咳而脈浮者﹐濃朴麻

黃湯主之。

上气而作水雞聲﹐乃是痰礙其气﹐气觸其痰﹐風寒入肺之一驗耳。發表﹑下气﹑潤燥﹑開痰﹐四法萃於一方﹐用以

分解其邪﹐不使之合﹐此因證定藥之一法也。若咳而其脈亦浮﹐則外邪居多﹐全以外散爲主﹐用法卽於小靑龍湯中﹐去

桂枝﹑芍藥﹑甘艸﹐加濃朴﹑石膏小麥﹐仍從肺病起見。以故桂枝之熱﹐芍藥之收﹐甘艸之緩﹐槪示不用。而加濃朴以

下气﹐石膏以淸熱﹐小麥引入胃中﹐助其升發之气﹐一舉而表解脈和﹐於以置力於本病﹐然後破竹之勢可成耳。一經裁

酌﹐直若使小靑龍載肺病騰空而去﹐神哉﹗快哉﹗

論《金匱》澤漆湯法云﹕咳而脈沈者﹐澤漆湯主之。

脈浮爲在表﹐脈沈爲在裏。表裏二字﹐與傷寒之表裏大殊﹐表者邪在衛﹐卽肺之表也。裏者邪在榮﹐卽肺之裏也。

熱過於榮﹐吸而不出﹐其血必結。血結則痰气必爲外裹﹐故用澤漆之破血爲君﹐加入開痰下气﹑淸熱和榮諸藥﹐俾堅疊

一空﹐元气不損﹐制方之意若此。

論《金匱》皂莢丸法云﹕咳逆上气﹐時時唾濁﹐坐不得眠﹐皂莢丸主之。

火熱之毒﹐結聚於肺。表之﹐裏之﹐淸之﹐溫之﹐曾不少應。堅而不可攻者﹐又用此丸豆大三粒﹐朝三服﹐暮一服﹐

吞適得所。如棘鍼徧刺﹐四面環攻﹐如是多日﹐庶幾無堅不入﹐聿成蕩洗之功﹐不可以藥之微賤而少之也。胸中手不可

及﹐卽謂爲代鍼丸可矣。

論《金匱》麥門冬湯法云﹕火逆上气﹐咽喉不利﹐止逆下气者﹐麥門冬湯主之。

此胃中津液漧枯﹐虛火上炎之證﹐治本之良法也。夫用降火之藥﹐而火反升﹔用寒涼之藥﹐而熱轉熾者﹐徒知與火

熱相爭﹐未思及必不可得之數﹐不惟無益﹐而反害之。凡肺病有胃气則生﹐無胃气則死。胃气者﹐肺之母气也。本艸有

知母之名者﹐謂肺借其淸涼﹐知淸涼爲肺之母也。有貝母之名者﹐謂肺借其豁痰﹐實豁痰爲肺之母也。然屢施於火逆上

气﹐咽喉不利之證﹐而屢不應﹐名不稱矣。孰知仲景有此妙法﹐於麥冬﹑人參﹐甘艸﹑粳米﹑大棗﹐大補中气﹐大生

津液﹐此中增入半夏之辛溫一味﹐其利咽下气﹐非半夏之功﹐實善用半夏之功﹐擅古今未有之奇矣。

論《金匱》桔梗湯法云﹕咳而胸滿﹐振寒﹐咽漧不渴﹐時出濁唾鮏臭﹐久久吐膿如米粥者﹐爲肺癰﹐桔梗湯

主之。

此上提之法也。癰結肺中﹐乘其新造未固﹐提而出之。所提之敗血﹐或從唾出﹐或從便出而可愈。與滋蔓難圖﹐膿

成自潰之死證迥殊。膿未成時﹐多服此種﹐亦足以殺其毒勢。而堅者漸瑕﹐壅者漸通也。然用藥必須有因﹐此因胸滿﹐

振寒不渴﹐病不在裏而在表。用此開提其肺气﹐適爲恰當。如其勢已入裏﹐又當引之從胃入腸﹐此法殊不中用矣。

論《金匱》葶藶大棗瀉肺湯法云﹕肺癰不得臥﹐葶藶大棗瀉肺湯主之。附方云﹕肺癰胸滿脹﹐一身面目浮腫﹐

鼻塞淸涕出﹐不聞香臭酸辛﹐咳逆上气﹐喘鳴迫塞﹐葶藶大棗瀉肺湯主之。三日一服﹐可服至三四劑﹐先服小靑龍湯一

劑﹐乃進。

此治肺癰喫緊之方也。肺中生癰﹐不瀉其肺﹐更欲何待﹖然日久癰膿已成﹐瀉之無益。日久肺气已索﹐瀉之轉傷。

惟血結而膿未成﹐當亟以瀉肺之法奪之。亦必其人表證盡入於裏﹐因勢利導﹐乃可爲功。所附之方項下﹐純是表證﹐何

其甘悖仲景而不辭﹐然亦具有髙識遠意﹐必因其裏證不能少待﹐不得不用之耳。其云先服小靑龍湯一劑﹐乃進﹐情可識

矣。論其常﹐則當升散開提者﹐且未可下奪。論其急﹐則當下奪者﹐徒牽制於其外﹐反昧膿成則死之大戒﹐安得以彼易

此哉﹗

論《金匱》越婢加半夏湯小靑龍加石膏湯法云﹕咳而上气﹐此爲肺脹﹐其人喘﹐目如脫狀﹐脈浮大者﹐越

婢加半夏湯主之。又云﹕肺脹咳而上气﹐煩躁而喘﹐脈浮者﹐心下有水﹐小靑龍加石膏湯主之。

前一方﹐麻黃湯中以杏仁易石膏﹐而加姜棗﹐則發散之力微而且緩。後一方中﹐以證兼煩躁﹐宜發其汗﹐麻桂藥中

加入石膏﹐其力轉猛﹐然監以芍藥﹑五味子﹑漧薑﹐其勢下趨水道﹐亦不至過汗也。越婢方中有石膏無半夏﹐小靑龍方

中有半夏無石膏﹐觀二方所加之意﹐全重石膏﹑半夏二物協力建功。石膏淸熱﹐借辛溫亦能豁痰。半夏豁痰﹐籍辛涼亦

能淸熱。不然﹐石膏可無慮﹐半夏在所禁矣。前麥門冬方中﹐下气止逆﹐全借半夏入生津藥中。此二方﹐又借半夏

入淸熱藥中﹐仲景加減成方﹐無非生心化裁﹐後學所當神往矣。再論肺痿﹑肺癰之病﹐皆燥病也。肺稟淸肅之令﹐乃金

寒水冷之髒。火熱燻灼﹐久久失其淸肅﹐而變爲燥。肺中生癰﹐其津液全裹其癰﹐不溢於口﹐故口中辟辟然漧燥。肺熱

成痿﹐則津液之上供者﹐悉從燥熱化爲涎沫濁唾﹐證多不渴。較胃中津液盡傷﹐母病累子之痿﹐又大不同。只是津液之

上輸者﹐變爲唾沫﹐肺不沾其惠澤耳。若夫痿因津液不能滅火﹐反從火化﹐累年積歲﹐肺葉之間﹐釀成一大火聚。以淸

涼投之﹐格不入矣。然𨿽格﹐固無害也。設以燥熱投之﹐以火濟火﹐其人有不坐斃者乎﹖半夏燥藥也﹐投入肺中﹐

轉增其患﹐自不待言。但淸涼旣不能入﹐惟燥與燥相得﹐乃能入之﹐故用半夏之燥﹐入淸涼生津藥中﹐則不但不燥﹐轉

足開燥﹐其濁沫隨逆气下趨。久久津液之上輸者﹐不結爲涎沫﹐而肺得沾其漬潤﹐痿斯起矣。人但知半夏能燥津液﹐孰

知善用之﹐卽能驅所燥之津液乎﹖此精蘊也。

附方六方﹐系孫奇輩采附《金匱》者﹐論具本方之下。

《外臺》炙甘艸湯﹐治肺痿涎唾多﹐心中溫溫液液者。

《千金》甘艸湯。

《千金》生薑甘艸湯﹐治肺痿咳涎沫不止﹐咽燥而渴。

《千金》桂枝去芍藥加皂莢湯﹐治肺痿吐涎沫。

《外臺》桔梗白散﹐治咳而胸滿振寒﹐脈數﹐咽漧不渴﹐時出濁唾鮏臭﹐久久吐膿如米粥者﹐爲肺癰。

《千金》葦莖湯﹐治咳有微熱﹐煩滿﹐胸中甲錯﹐爲肺癰。

【律四條】

凡肺痿病﹐多不渴。以其不渴﹐漫然不用生津之藥﹐任其肺日枯燥﹐醫之罪也。以其不渴﹐恣膽用燥熱之藥﹐勢必

不救﹐罪加等也。

凡治肺痿病﹐淹淹不振﹐如魯哀朝﹐𨿽孔聖不討三家竊﹐但扶天常﹐植人紀﹐嘿維宗社耳。故行峻法﹐大驅涎沫﹐

圖速效﹐反速斃﹐醫之罪也。

凡治肺癰病﹐須與肺痿分頭異治。肺癰爲實﹐肺痿爲虛﹔肺癰爲陽實﹐肺痿爲陰虛﹔陽實始宜散邪﹐次宜下气。陰

虛宜補胃津﹐兼潤肺燥。若不分辧而誤治﹐醫殺之也。

凡治肺癰病﹐以淸肺熱﹐救肺气﹐俾其肺葉不致焦腐﹐其金乃生。故淸一分肺熱﹐卽存一分肺气。而淸熱必須滌其

壅塞﹐分殺其勢於大腸﹐令濁穢膿血﹐日漸下移爲妙。若但淸解其上﹐不引之下出﹐醫之罪也。甚有惡其下利奔迫﹐而

急止之﹐罪加等也。

卷六肺癰肺痿門

肺癰肺痿門方

《金匱》甘艸漧薑湯甘艸﹝四兩炙﹞漧薑﹝二兩炮﹞上咀﹐以水三升﹐煮取一升五合﹐去滓﹐分溫再

服。

《金匱》射幹麻黃湯射幹﹝十三枚一云三兩﹞麻黃﹝四兩﹞生薑﹝四兩﹞細辛﹝三兩﹞紫菀﹝三兩﹞

款冬花﹝三兩﹞五味子﹝半升﹞大棗﹝七枚﹞半夏﹝大者八枚洗一法半升﹞上九味﹐以水一斗二升﹐先煮麻黃

兩沸﹐去上沫﹐內諸藥﹐煮取三升﹐分溫三服。

《金匱》皂莢丸皂角﹝八兩刮去皮用酥炙﹞上一味﹐末之﹐蜜丸梧子大﹐以棗膏和湯﹐服三丸﹐日三夜一

服。

《金匱》濃朴麻黃湯濃朴﹝五兩﹞麻黃﹝四兩﹞石膏﹝如雞子大﹞杏仁﹝半升﹞半夏﹝半升﹞幹

姜﹝二兩﹞細辛﹝二兩﹞小麥﹝一升﹞五味子﹝半升﹞上九味﹐以水一斗二升﹐先煮小麥熟﹐去滓﹐內諸藥﹐

煮取三升﹐溫服一升﹐日三服。

《金匱》澤漆湯半夏﹝半升﹞紫參﹝五兩一作紫菀﹞澤漆﹝三斤以東流水五斗﹐煮取一斗五升。﹞生

姜﹝五兩﹞白前﹝五兩﹞甘艸黃芩人參桂枝﹝各三兩﹞上九味﹐咀﹐內澤漆汁中﹐煮取五升﹐溫服五合﹐

至夜服盡。

《金匱》麥門冬湯麥門冬﹝七升﹞半夏﹝一升﹞人參﹝三兩﹞甘艸﹝二兩﹞粳米﹝三合﹞大棗﹝十

二枚﹞上六味﹐以水一斗二升﹐煮取六升﹐溫服一升﹐日三夜一服。

《金匱》葶藶大棗瀉肺湯葶藶﹝熬令黃色﹐糊丸如彈子大。﹞大棗﹝十二

枚﹞上先以水三升﹐煮棗取二升﹐去棗﹐內葶藶﹐煮取一升﹐頓服。

《金匱》桔梗湯桔梗﹝二兩﹞甘艸﹝二兩﹞上二味﹐以水三升﹐煮取一升﹐分溫再服﹐則吐膿血也。

《金匱》越婢加半夏湯麻黃﹝六兩﹞石膏﹝半斤﹞生薑﹝三兩﹞大棗﹝十五枚﹞甘艸﹝二兩﹞半

夏﹝半斤﹞上六味﹐以水六升﹐先煮麻黃去上沫﹐內諸藥﹐煮取三升﹐分溫三服。

《金匱》小靑龍加石膏湯麻黃芍藥桂枝細辛甘艸漧薑﹝各三兩﹞五味子半夏﹝各半升﹞石

膏﹝二兩﹞上九味﹐以水一斗﹐先煮麻黃去沫﹐內諸藥﹐煮取三升。彊人服一升﹐羸者減之﹐日三服﹐小兒服四合。

《外臺》炙甘艸湯治肺痿咳唾多﹐心中溫溫液液者。甘艸﹝三兩炙﹞桂枝生薑﹝各三兩﹞麥門冬﹝半

斤﹞麻仁﹝半升﹞人參阿膠﹝各二兩﹞大棗﹝三十枚﹞生地黃﹝一斤﹞上九味﹐以酒七升﹐水八升﹐先煮

八味﹐取三升﹐去滓﹐內膠消盡﹐溫取一升﹐日三服。按﹕炙甘艸湯﹐仲景傷寒門內治邪少虛多﹐脈結代之聖方也。

一名復脈湯﹐《千金翼》用之以治虛勞﹐卽名爲《千金翼》炙甘艸湯。《外臺》用之以治肺痿﹐卽名爲《外臺》炙甘艸湯。

蓋以傷寒方中﹐無治虛勞無治肺痿之條﹐而二書有之耳。究竟本方所治﹐亦何止於二病哉﹖昌每用仲景諸方﹐卽爲生心

之化裁﹐亦若是而已矣。《外臺》所取在於益肺气之虛﹐潤肺金之燥﹐無出是方。至於桂枝辛熱﹐似有不宜﹐而不知桂枝

能通榮衛﹐致津液。榮衛通﹐津液致﹐則肺气轉輸﹐濁沫以漸而下﹐尢爲要藥﹐所以云治心中溫溫液液者。

《千金》甘艸湯甘艸上一味﹐以水三升﹐煮減半﹐分溫三服。按﹕本方用甘艸一味﹐乃從長桑君以後相

傳之神方也。歷代內府禦院﹐莫不珍之﹐蓋和其偏﹐緩其急﹐化其毒﹐卓然奉之爲先務。然後以他藥匡輔其不逮﹐可得

收功敏捷耳。今之用是方﹐徒見諸家方中競誇神功﹐及服之不過少殺其勢於三四日之間﹐究不收其實效﹐遂以爲未必然

耳。因並傳其次第﹐以爲學人用方時重加細繹耳。

《千金》生薑甘艸湯治肺痿咳涎沫不止﹐咽燥而悶。生薑﹝五兩﹞人參﹝三兩﹞甘艸﹝四兩﹞大棗

﹝十五枚﹞上四味﹐以水七升﹐煮取三升﹐分溫三服。按﹕此方卽從前甘艸一味方中﹐而廣其法﹐以治肺痿﹐胃

中津液上竭﹐肺燥已極﹐胸咽之間﹐漧槁無耐之證。以生薑之辛潤上行爲君﹐合之人參﹑大棗﹑甘艸﹐入胃而大生其津

液﹐於以回枯澤槁﹐潤咽快膈﹐眞神方也。

《千金》桂枝去芍藥加皂莢湯治肺痿吐涎沫。桂枝﹝二兩﹞生薑﹝三兩﹞甘艸﹝二兩﹞大棗﹝十枚﹞

皂莢﹝二枚去皮子炙黑﹞上五味﹐以水七升﹐微微火煮﹐取三升﹐分溫三服。按﹕此方卽桂枝湯本方去芍藥加皂莢

也﹐芍藥收陰酸斂﹐非此證所宜﹐故去之。皂莢入藥﹐胸中如棘鍼四射﹐不令涎沫壅遏﹐故加之。此大治其榮衛之上著

也﹐榮衛通行﹐則肺气不壅矣。

《外臺》桔梗白散治咳而胸滿振寒脈數﹐咽漧不渴﹐時出濁唾鮏臭﹐久久吐膿如米粥者﹐爲肺癰。桔梗貝

母﹝各三分﹞巴豆﹝一分去皮熬研如脂﹞上三味爲散﹐彊人飲服半錢匕﹐羸者減之。病在膈上者吐膿血﹐膈下者瀉

出﹐若下多不止﹐飲冷水一杯則定。按﹕咳而胸滿七證﹐乃肺癰之明徵﹐用此方深入其阻﹐開通其壅遏﹐或上或下﹐

因勢利導﹐誠先著也。𨿽有葶藶大棗瀉肺湯一方﹐但在气分﹐不能深入﹐故用此方。於其將成膿未成膿之時﹐早爲置力﹐

庶不致膿成則死之遲誤﹐豈不超乎﹗

《千金》葦莖湯治咳有微熱煩滿﹐胸中甲錯﹐是爲肺癰。葦莖﹝二升﹞薏苡仁﹝半斤﹞桃仁﹝五十枚﹞

瓜瓣﹝半升﹞上四味﹐以水一斗﹐先煮葦莖得五升﹐去滓﹐內諸藥﹐煮取二升﹐服一升﹐再服當吐如膿。按﹕此方

不用巴豆﹐其力差緩﹐然以桃仁亟行其血﹐不令成膿﹐其意甚善。合之葦莖﹑薏苡仁﹑瓜瓣﹐淸熱排膿﹐行濁消瘀﹐潤

燥開痰﹐收功於必勝。亦堂堂正正。有制之師也。

總按﹕肺爲嬌藏﹐肺气素爲形寒飲冷而受傷久久﹐出汗過多而不瘥﹐气餒不振﹐卽爲肺痿。其風傷皮毛﹐熱傷血脈﹐

風熱相搏﹐气血稽畱﹐遂爲肺癰。肺痿多涎沫﹐乃至便下濁沫。肺癰多膿血﹐乃至便下膿積。凡胃彊能食而下傳者﹐皆

不死也。夫血熱則肉敗﹐榮衛不行﹐必將爲膿﹐是以《金匱》以通行榮衛爲第一義。欲治其子﹐先建其母﹐胃中津液﹐

尢貴足以上供﹐而無絕乏。後世諸方﹐錯出不一﹐不明大意﹐今一槪不錄﹐只此《金匱》十五方﹐而已用之不盡矣。

﹝完﹞

