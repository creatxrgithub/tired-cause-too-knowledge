

醫宗金鑑淸吳謙

訂正仲景全書

一傷寒論與金匱要略原是一書﹐自林億校刊遂分爲二﹐殊失先賢之意後趙開美仍合爲一書﹐今復其舊﹐使後學知傷寒與雜證原非有二也。

全書經文﹐諸家舊本﹐或字有增減﹐或節有分合﹐或重出不書衍文﹐或正誤各不相同是集則以仲景全書爲準﹐而參之各家以昭畫一。

傷寒論﹐金匱要略﹐法律本自井然﹐但系千載遺書﹐錯誤頗多﹐𨿽經歷代注家編次詮解﹐然各執己見﹐位置無常﹐難以爲法﹐玆集傷寒分經﹐仍根據方有執條辧而次序先後﹐則爲變通﹐金匱門類﹐悉照林億校本﹐而綱領條目﹐則詳爲分別並不拘泥前人﹐惟在啟發後學﹐足裨實用。

經中凡錯簡遺誤﹐文義不屬﹐應攺補刪移者﹐審辧精覈﹐皆詳於本條經文之下其有全節文義不相符合﹐絕難意解者﹐𨿽勉加注釋﹐終屬牽彊﹐然其中不無可采之句故另匯二帙﹐一曰正誤﹐一日存疑﹐附之卷末﹐以備參考﹐金匱要略仿此。

書中辭精義奧﹐注釋誠難﹐若徒向辭華﹐必支離蔓衍﹐無以闡發微言是注惟期簡易明顯﹐發揮經旨﹐間或旁參互證﹐亦惟援引本經﹐不事虛文﹐用滋眩惑。

傷寒論﹐自成無己創注以來﹐踵之者百餘家﹐金匱要略﹐自趙良衍義後﹐繼之者十餘人各有精義﹐羽翼經文﹐然或涉浮泛﹐或近隱晦﹐醇疵並見﹐難以適從﹐玆汰其重復刪其冗沓﹐取其精確﹐實有發明者﹐集注於右﹐用資考證。

上古有法無方﹐自仲景始有法有方﹐其規矩變化之妙﹐立法成方之旨﹐各有精義皆當明晰﹐玆於每方必審究其立方主治之理﹐君臣佐使之相輔﹐功能性味之相合一一解於其後﹐卽方中用水之甘瀾麻沸﹐火之宜文宜武﹐煎之緩急﹐漬之遲速服之頻頓﹐莫不各有適病之宜﹐前人或置而不論者﹐必備錄而詳解之。

是集傷寒﹐則首六經﹐次合病並病﹐次差後勞復食復陰陽易﹐次壞病痙濕暍霍亂次可汗不可汗﹐可吐不可吐﹐可下不可下﹐次平脈辧脈法﹐此一書之次第也首綱領﹐次具證﹐次出方﹐次因誤致變﹐次因逆成壞﹐此一篇之次第也首經文﹐次注釋﹐次集注﹐次方藥﹐次方解集解﹐其經文有缺誤者則加辧論於經文之下﹐以按字冒之﹐其與本條互相互發明﹐而非專論本條者加辧論於本注之後﹐亦以按字冒之﹐此逐條之次第也﹐俾後學了然心目﹐易於融會貫通金匱要略﹐序法仿此。

金匱二十五章﹐內有與傷寒文同者﹐十之一二﹐𨿽爲重出﹐然亦間有義別之處今將傷寒論中已有專注者﹐則不復贅釋﹐其與本經切要者﹐必重加發明﹐以闡揚其旨。

古人姓氏﹐有傳記詳明者﹐昭昭可考﹐若僅書其字﹐則無從知其名矣夫以其人竭慮殫精﹐久而泯其�﹐所不忍也﹐故於無考者﹐書其字﹐可考者書其名以示不沒其善之意。

原序

傷寒雜病論論曰﹕余每覽越人入虢之診﹐望齊侯之色﹐未嘗不慨然嘆其才秀也﹗怪當今居世之士﹐曾不畱神醫藥﹐精究方術上以療君親之疾﹔下以救貧賤之厄﹔中以保身長全﹐以養其生。

但競逐勞勢﹐企踵權豪﹔孜孜汲汲﹐惟名利是務。崇飾其末﹐忽棄其本﹔華其外而悻其內﹐皮之不存﹐毛將安附焉﹖卒然遭邪風之气﹐嬰非常之疾﹔患及禍至﹐而方震栗。

降志屈節﹐欽望巫祝﹕告窮歸天﹐束手受敗。齎百年之壽命﹐持至貴之重器委付凡醫﹐恣其所措。咄搓嗚呼﹖厥身已斃﹐神明消滅﹐受爲異物﹐幽潛重泉徒爲啼泣﹗庸夫舉世昏迷﹐莫能覺悟﹔不惜其命﹐若是輕生﹐被何榮勢之云哉﹖而進不能愛人知人﹐退不能愛身知己﹔遇災值禍﹐身居厄地﹔蒙蒙昧昧﹐意若遊魂。

哀乎趨世之士﹐馳競浮華﹐不固根木﹐忘軀徇物﹐危若冰谷﹐至於是也﹗余宗族素多﹐向餘二百。建安紀年以來﹐猶末十稔﹐其死亡者三分有二﹐傷寒十居其七。

感往昔之淪喪﹐傷橫夭之莫救﹐乃勤求古訓﹐博采眾方。撰用﹕素問﹑九卷﹑八十一難﹑陰陽大論﹑胎臚藥錄﹐並平脈辧證﹐爲傷寒雜病論﹐合十六卷。𨿽未能盡愈諸病庶可以見病知源﹐若能尋余所集﹐思過半矣。

夫天布五行﹐以運萬類﹔人稟五常﹐以有五藏。經絡府兪﹐陰陽會通﹔玄冥幽微﹐變化難極。自非才髙識妙﹐豈能探其理致哉﹖上古有神農﹑黃帝﹑歧伯﹑伯髙﹑雷公﹑少兪﹑少師﹑仲文﹔中世有長桑﹑扁鵲﹔漢有公乘陽慶及倉公﹔下此以往﹐未之聞也。

觀今之醫﹕不念思求經旨﹐以演其所知﹐各承家技﹐終始順舊﹐省疾問病﹐務在口給相對斯復﹐便處湯藥﹐按寸不及尺﹐握手不及足﹐人迎趺陽﹐三部不參動數發息﹐不滿五十﹐短期未知決診﹐九候曾無髣�﹐明堂﹑闕﹑庭﹐盡不見察所謂窺管而已。夫欲視死別生﹐實爲難矣。

孔子云「生而知之者上﹐學則亞之﹔多聞博識﹐知之次也。」余宿尙方術﹐請事斯語﹗醫宗金鑑訂正仲景全書傷寒論注﹤﹥淸吳謙等編

醫宗金鑑﹝訂正仲景全書傷寒論注﹞訂正仲景全書傷寒論注『傷寒論』後漢張機所著﹐發明『內經』奧旨者也。並不引古經一語﹐皆出心裁﹐理無不該﹐法無不備。蓋古經皆有法無方。自此始有法有方。啟萬世之法程﹐誠醫門之聖書。但世遠殘闕﹐多編次傳寫之誤。今博集諸家注釋﹐采其精粹﹐正其錯�﹐刪其駁雜﹐補其闕漏﹐發其餘蘊﹐於以行之天下﹐則大法微言﹐益昭諸萬世矣﹗

卷一

辧太陽病脈證並治上篇

太陽主表﹐爲一身之外藩﹐總六經而統榮衛。凡外因百病之襲人﹐必先於表。表气壯則衛固榮守﹐邪由何入﹗經曰﹕𨿽有大風苛毒﹐勿之能害是也。若表气虛﹐則榮衛之气不能禦外﹐故邪得而乘之。經曰﹕虛邪不能獨傷人﹐必因身形之虛而後客之也。

衛﹐陽也。榮﹐陰也。風﹐陽邪也。寒﹐陰邪也。邪之害人﹐各從其類﹐故中風則衛受之﹐傷寒則榮受之。衛分受邪﹐則有汗爲虛邪﹐桂枝證也。榮分受邪﹐則無汗爲實邪﹐麻黃證也。榮衛俱受邪﹐均無汗﹐皆爲實邪﹐大靑龍證也。大綱三法﹐用之得當其邪立解﹐用違其法﹐變病百出。緣風爲百病之長﹐故以風中衛列爲上篇﹐寒傷榮與風寒兩傷﹐列爲中﹑下二篇。其條目俱詳於本篇之下﹐俾讀者開卷了然﹐有所遵循也。

太陽之爲病﹐脈浮﹐頭項彊痛而惡寒。

【注】

太陽膀胱經也。太陽之爲病﹐謂太陽膀胱經之所爲病也。太陽主表﹐表統榮衛﹐風邪中衛﹐寒邪傷榮﹐均表病也。脈浮﹐表病脈也。頭項彊痛惡寒﹐表病證也。太陽經脈上額交巓﹐入絡腦﹐還出別下項﹐連風府﹐故邪客其經﹐必令頭項彊痛也。惡寒者因風寒所傷﹐故惡之也。首揭此條﹐爲太陽病之提綱。凡上﹑中﹑下三篇內稱太陽病者﹐皆指此脈證而言也。

【按】

榮衛二者﹐皆胃中後天之穀气所生。其气之淸者爲榮﹐濁者爲衛。衛卽气之剽悍者也榮卽血中之精粹者也。以其定位之體而言﹐則曰气血﹐以其流行之用而言﹐則曰榮衛。榮行脈中﹐故屬於陰也﹔衛行脈外﹐故屬於陽也。然榮衛之所以流行者﹐皆本乎腎中先天之一气﹐故又皆以气言﹐曰榮气﹑衛气也。

【集注】

滑壽曰﹕脈在肉上行﹐主表也。

方有執曰﹕表卽皮膚﹐榮衛麗焉。故脈見尺寸俱浮﹐知病在太陽表也。項﹐頸後也。

惡寒者﹐該風而言也。風寒初襲而郁於表﹐不能再勝風寒之外忤﹐故畏惡之。

程應旄曰﹕太陽經之見證﹐莫確於頭痛﹑惡寒﹐故首揭之。

吳人駒曰﹕頭爲三陽之通位﹐項爲太陽之專位﹐有所障礙﹐不得如常之柔和﹐是爲彊痛。

太陽病﹐發熱﹐汗出﹐惡風﹐脈緩者﹐名爲中風。

【注】

太陽病﹐卽首條脈浮﹐頭項彊痛而惡寒之謂也。衛爲表陽﹐風屬陽邪﹐風邪中人﹐則衛受之﹐從其類也。風中於衛卽發熱者﹐以風﹑衛﹐皆陽﹐其性本熱﹐故變熱甚捷不似傷寒待其閉郁而始熱也。衛病不能固表﹐又爲陽邪所蒸﹐故腠理�而汗出也。汗出表虛﹐爲風所忤﹐故惡風也。風性柔軟﹐故脈緩也。此承上條言太陽病又兼見此脈證者﹐名曰中風﹐以爲中風病之提綱。後凡稱中風者﹐皆指此脈證而言也。

【集注】

方有執曰﹕脈緩卽下文陽浮而陰弱之謂﹐言旣有如首條所揭之太陽病﹐加之發熱﹐汗出﹐惡風而脈緩者﹐則其病乃是觸犯於風所致﹐故名中風。

汪琥曰﹕中風﹐非東垣所雲中府﹑中藏﹑中血脈之謂。蓋中字與傷字同義。仲景論中不直言傷風者﹐恐後學不察﹐以咳嗽﹑鼻塞﹑聲重之傷風﹐混同立論﹐故以中字別之也。脈緩當作浮緩看﹐浮是太陽病脈﹐緩是中風脈。中篇緊脈﹐亦當仿此。

太陽中風﹐陽浮而陰弱﹐陽浮者熱自發﹐陰弱者汗自出﹐嗇嗇惡寒﹐淅淅惡風﹐翕翕發熱﹐鼻鳴﹐漧嘔者﹐桂枝湯主之。

【注】

太陽中風﹐卽上二條合而言之﹐又詳舉其證以出其治也。後凡稱太陽中風者﹐皆指此脈此證也。陰陽指榮衛而言﹐非指尺寸浮沈也。陽浮﹐卽越人曰﹕三菽之浮﹐肺之浮也。肺主皮毛﹐取之而得者﹐卽衛分之浮也。六菽之浮﹐心之浮也。心主血脈﹐取之而得者﹐卽榮分之浮也。榮分之浮較之衛分之浮﹐則無力而弱﹐故曰﹕陽浮而陰弱也衛爲風客﹐則衛邪彊而發熱矣。故曰﹕陽浮者熱自發。榮受邪蒸﹐則榮不固而汗出矣。故曰﹕陰弱者汗自出。榮衛不和﹐則肌表�緩﹐故有嗇嗇之惡寒﹐淅淅之惡風翕翕之發熱也。然在皮膚之表﹐非若傷寒之壯熱無汗﹐惡寒𨿽近烈火而不減﹐惡風𨿽處密室而仍畏也。皮毛內合於肺﹐皮毛不固﹐風邪侵肺﹐則气壅而鼻鳴矣。胸中者陽气之本。衛陽爲風邪所幹﹐不能敷布﹐則气上逆而爲漧嘔矣。故宜桂枝湯﹐解肌固表﹐調和榮衛也。

【集注】

程應旄曰﹕嗇嗇惡寒者﹐肌被寒侵﹐怯而斂也。淅淅惡風者﹐肌因風灑﹐�難禦也。

翕翕發熱者﹐肌得熱蒸﹐合欲揚也。嗇嗇﹑淅淅﹑翕翕字俱從皮毛上形容﹐較之傷寒之見證﹐自有浮﹑沈﹑淺﹑深之別。

卷一﹨辧太陽病脈證並治上篇

桂枝湯方

桂枝三兩芍藥三兩甘艸﹝炙﹞三兩生薑﹝切﹞三兩大棗﹝擘﹞十二枚右五味﹐�咀三味﹐以水七升﹐微火煮取三升﹐去滓﹐適寒溫﹐服一升。服已須臾啜熱稀粥一升餘﹐以助藥力。溫覆令一時許﹐徧身��﹐微似有汗者益佳﹐不可令如水流漓﹐病必不除。若一服汗出﹐病差﹐停後服﹐不必盡劑﹔若不汗﹐更服﹐根據前法﹔又不汗﹐後服﹐當小促其間﹐半日許﹐令三服盡。若病重者﹐一日一夜服﹐周時觀之。服一劑盡﹐病證猶在者﹐更作服﹐若汗不出者﹐乃服至二﹑三劑。禁生冷﹑粘滑﹑肉面﹑五辛﹑酒酪﹑臭惡等物。

【按】

桂枝湯方﹐桂枝下有「去皮」二字。夫桂枝气味辛甘﹐全在於皮﹐若去皮是枯木矣如何有解肌發汗之功﹖宜刪此二字﹐後仿此。

【方解】

名曰桂枝湯者﹐君以桂枝也。桂枝辛溫﹐辛能發散﹐溫通衛陽。芍藥酸寒﹐酸能收斂寒走榮陰。桂枝君芍藥﹐是於發汗中寓斂汗之旨﹔芍藥﹑臣桂枝﹐是於和榮中有調衛之功。生薑之辛﹐佐桂枝以解表﹔大棗之甘﹐佐芍藥以和中。甘艸甘平﹐有安內攘外之能﹐用以調和中气﹐卽以調和表裏﹐且以調和諸藥﹔以桂芍之相須﹐姜棗之相得借甘艸之調和﹐陽表陰裏﹐气衛血榮﹐並行而不悖﹐是剛柔相濟以相和也。而精義在服後須臾﹐啜稀粥以助藥力。蓋穀气內充﹐不但易爲釀汗﹐更使已入之邪﹐不能少畱﹐將來之邪﹐不得復入也。又妙在溫覆令一時許﹐��微似有汗﹐是授人以微汗之法也。不可令如水流漓﹐病必不除﹐是禁人以不可過汗之意也。此方爲仲景羣方之冠乃解肌發汗﹑調和榮衛之第一方也。凡中風﹑傷寒﹐脈浮弱﹐汗自出而表不解者皆得而主之。其他但見一二證卽是﹐不必悉具。故麻﹑葛﹑靑龍發汗諸劑﹐咸用之也若汗不出﹐麻黃證也。脈浮緊﹐麻黃脈也。固不可與桂枝湯。然初起無汗﹐已用麻黃髮汗﹐汗解後復煩﹐脈浮數者﹔與下後脈仍浮﹐气上衝者﹔及下後下利止﹐而身痛不休者﹐經中皆用此以解外。誠以此時表𨿽未解﹐腠理已�﹐邪不在皮毛﹐而在肌肉且經汗下﹐津液已傷﹐故脈證𨿽同麻黃﹐而主治當屬桂枝也。粗工妄謂桂枝湯專治中風﹐不治傷寒﹐使人疑而不用。又謂專走肌表﹐不治他病。不知此湯﹐倍芍藥生薑加人參﹐名桂枝新加湯﹐用以治榮表虛寒﹐肢體疼痛﹔倍芍藥加飴糖﹐名小建中湯用以治裏虛心悸﹐腹中急痛﹔再加黃耆﹐名黃耆建中湯﹐用以治虛損﹑虛熱﹑自汗﹑盜汗。因知仲景之方﹐可通治百病也。適寒溫服﹐啜熱稀粥以助藥力﹐欲使穀气內充﹐易爲釀汗也。溫覆令一時許﹐微似有汗﹐不令如水流漓﹐謂不可過汗也。蓋取汗在不緩不急﹐不多不少﹐緩則邪必畱連﹐急則邪反不盡。汗多則亡其陽﹐汗少則病必不除。若一服汗出病差﹐謂病輕者﹐初服一升病卽解也。停後服﹐不必盡劑﹐謂不可再服第二升﹐恐其過也。若不汗﹐更服﹐根據前法﹐謂初服不汗出未解﹐再服一升根據前法也。又不汗後服﹐謂病仍不解﹐後服第三升也。小促其間﹐半日許令三服盡謂服此第三升﹐當小促其服﹐亦不可太緩﹐以半日三時許爲度﹐令三服盡﹐始適中其服之宜也。若病重者。初服一劑﹐三升盡﹐病不解﹐再服一劑﹐病猶不解﹐乃更服三劑﹐以一日一夜周十二時爲度﹐務期汗出病解而後已。後凡有曰根據服桂枝湯法者﹐卽此之謂也。

太陽病﹐發熱汗出者﹐此爲榮弱衛彊﹐故使汗出。欲救邪風者﹐宜桂枝湯。

【注】

此釋上條陽浮陰弱之義也。經曰﹕邪气盛則實﹐精气奪則虛。衛爲風入則發熱﹐邪气因之而實﹐故爲衛彊﹐是衛中之邪气彊也。榮受邪蒸﹐則汗出﹐精气因之而虛﹐故爲榮弱﹐是榮中之陰气弱也。所以使發熱汗出也﹐欲救邪風者﹐宜桂枝湯。

【集注】

方有執曰﹕上言陽浮而陰弱﹐此言榮弱衛彊。衛彊卽陽浮﹐榮弱卽陰弱﹐彼此互言而互相發明者也。救者﹐解救救護之謂。不曰風邪﹐而曰邪風者﹐以本體言也。

病人藏無他病﹐時發熱自汗出而不愈者﹐此衛气不和也。先其時發汗則愈﹐宜桂枝湯

【注】

此釋上條榮衛不和之證﹐而又就其時發熱汗出者﹐以明其治也。藏﹔裏也。無他病謂裏無他病也。有時發熱﹐有時不熱﹐有時汗出﹐有時不汗出﹐其表病流連而不愈者非榮不和﹐是衛彊不與榮和也。當於未熱未汗之時﹐預用桂枝湯解肌發汗﹐迎而奪之﹐以遏其勢﹐則熱退汗斂﹐而病自愈矣。

【集注】

方有執曰﹕時以暫言。衛气不和者﹐表有邪風而不和也。先其時者﹐言於未發熱之先也。

程知曰﹕陰虛諸病﹐亦時發熱自汗。若裏無他病﹐而時熱自汗﹐則爲衛受風邪﹐未得解散﹐宜於將發之時﹐先用桂枝湯﹑乘其欲動而擊之。程應旄曰﹕桂枝爲解肌之劑而有時云發汗者何也﹖以其能助衛气升騰﹐使正气得宣而汗出﹐與麻黃湯逐邪气﹐使汗從外泄者不同。

汪琥曰﹕及其發熱自汗之時﹐用桂枝湯發汗則愈。苟失其時﹐則風邪入裏﹐病熱必深桂枝湯非所宜矣。

病常自汗出者﹐此爲榮气和﹐榮气和者﹐外不諧﹐以衛气不共榮气諧和故爾﹐以榮行脈中﹐衛行脈外﹐復發其汗﹐榮衛和則愈﹐宜桂枝湯。

【注】

此又釋上條榮衛所以不和之義也。言病有時常自出汗者﹐此爲榮气已和也。榮气和而熱仍不解者﹐則是衛外之气猶不諧﹐而不與榮气共和諧也。所以榮气𨿽和﹐而時時自汗出﹐病猶不解也。蓋以榮行脈中﹐衛行脈外﹐衛不和﹐則榮𨿽和而病不解。故復發其汗以抑衛而和榮﹐榮衛和而病自愈矣。亦宜桂枝湯。

【集注】

方有執曰﹕此與上條同。上以暫言﹐此言常者﹐謂無時不然也。上言藏﹐藏爲陰而主裏。此言榮﹐榮亦陰而主裏﹐以暫言﹐故其詞略﹔以常言﹐故其詞詳﹐兩相互發﹐義不殊也。

諭昌曰﹕此明衛受邪風﹐榮自汗出之理。凡汗出榮和﹐而發熱不解﹐是衛彊不與榮和也。復發其汗﹐俾風邪從肌竅外出﹐斯衛不彊而與榮和矣。正如中酒發狂﹐酒去其人帖然也。榮受寒邪﹐不與衛和﹐宜麻黃湯亦然。

吳人駒曰﹕上條發作有時﹐此時無時。而不自汗出﹐但熱不解者﹐亦屬榮衛不和。蓋榮衛相得之爲和﹐而榮不得獨爲之和也。

張錫駒曰﹕衛气者﹐所以肥腠理﹐司開闔﹐衛外而爲固也。今受邪風﹐不能衛外﹐故常自汗出而熱不解﹐此爲榮气和而衛不和也。

魏荔彤曰﹕前以桂枝解肌者﹐和其衛而時發熱之熱止﹔此以桂枝發汗者﹐和其衛而常自汗之汗止。蓋發其表而熱解矣。故總結之曰﹕榮衛和則愈。

太陽病﹐初服桂枝湯﹐反煩不解者﹐先刺風池﹑風府﹐卻與桂枝湯則愈。

【注】

太陽病﹐服桂枝湯﹐外證不解者﹐可更作服。今初服不惟不解﹐而反加煩﹐是表邪太盛。若遽與桂枝﹐恐更生煩熱。故宜先行刺法﹐疏其在經邪熱﹐然後卻與桂枝﹐發其肌腠風邪﹐俾外內調和﹐自然汗出而解矣。

【集注】

方有執曰﹕桂枝全在服法﹐發汗切要如經。若服不如法﹐汗不如經﹐病必不除﹐所以反煩。反者﹑轉也﹐言轉加熱悶也。風池穴在耳後陷者中﹐按之引於耳中﹐手足少陽脈之會﹐刺可入同身寸之四分。風府穴在項上入髮際﹐同身寸之一寸。大筋內宛宛中督脈﹑陽維二經之會﹐刺可入同身寸之四分。

張志聰曰﹕風池﹑風府𨿽非太陽穴道﹐乃屬太陽經脈所循之部﹐故刺之以衰太陽之病勢。魏荔彤曰﹕恐誤認此爲已傳之躁煩﹐故標出以示人。言不解則太陽之證俱在﹐但添一煩﹐知其非傳裏之煩﹐而仍爲表未解之煩也。

欲自解者﹐必當先煩﹐乃有汗而解﹐何以知之﹖脈浮﹐故知汗出解也。

【注】

汗之不解而煩﹐太陽證仍在者﹐是表邪盛也﹔有陽明證者﹐是裏熱盛也。然亦有欲自解而未解先煩者﹐則又爲邪正相爭﹐作汗之兆也。當其煩時﹐解與不解﹐固不可定但診其六脈俱浮﹐則知邪欲還表﹑當汗出而解矣。

【集注】

程知曰﹕天地鬱蒸而雨作﹐人身煩悶而汗作﹐當以脈浮決之。設脈不浮則煩﹐又爲入裏之候矣。

程應旄曰﹕如診得脈浮﹐卽是邪還於表之兆﹐切勿妄治其煩﹐使汗卻而當解者反不解也。

沈明宗曰﹕夫自解證﹐有從�解﹐有從下血而解﹐有從下利而解﹐有從小便暗除而解者﹐此卽太陽戰汗之一端。或從脈辧﹐或從證參﹐仲景妙義﹐散見諸篇﹐務必合參則備。

病六七日﹐手足三部脈皆至﹐大煩而口噤不能言﹐其人躁擾者﹐必欲解也。

【注】

病至六七日﹐手足陰陽三部脈皆至而浮﹐忽然大煩﹐口噤不能言﹐躁擾不寧者﹐此邪正俱實﹐爭勝作汗之象。故曰﹕必欲解也。

【集注】

成無己曰﹕手足三部皆脈至﹐爲正气盛﹐邪气𨿽甚﹐必欲解也。

若脈和﹐其人大煩﹐目重臉﹐內際黃者﹐此欲解也。

【按】

臉字當是「瞼」字。瞼﹐眼弦也﹐作臉字非。

【注】

脈和而大煩者﹐其解未可卜也。若其人目重瞼者﹐是瞼覆下垂目欲合也﹐爲陰來濟陽之兆。內際黃者﹐爲胃气來復之徵﹐故曰﹕此欲解也。

問曰﹕脈病欲知愈未愈者﹐何以別之﹖答曰﹕寸口﹑關上﹑尺中三處﹐大小﹑浮沈﹑遲數同等﹐𨿽有寒熱不解者﹐此脈陰陽爲和平﹐𨿽劇當愈。

【注】

脈偏勝則病﹐脈和平則愈。今寸口﹑關上﹑尺中三部脈﹐俱見浮沈﹑遲數﹑大小同等陰陽和平之象﹐卽有寒熱不解之病﹐𨿽劇亦當愈也。

【集注】

『內經』曰﹕寸口﹑人迎兩者相應若引繩﹐大小齊等者﹐名曰平人。

程知曰﹕大小﹑浮沈﹑遲數同等﹐謂三部九候無相失也。蓋大﹑不甚大﹐小﹑不甚小浮﹑不甚浮﹐沈﹑不甚沈﹐遲﹑不甚遲﹐數﹑不甚數﹐爲沖和平等之象也。

病有發熱惡寒者﹐發於陽也﹐無熱惡寒者﹐發於陰也﹐發於陽者七日愈﹐發於陰者六日愈﹐以陽數七﹑陰數六故也。

【注】

病謂中風﹑傷寒也。有初病卽發熱而惡寒者﹐是謂中風之病﹐發於衛陽者也。有初病不發熱而惡寒者﹐是謂傷寒之病﹐發於榮陰者也。發於陽者七日愈﹐發於陰者六日愈以陽合七數﹐陰合六數也。

【集注】

方有執曰﹕此推原中原﹑傷寒之所以始﹐以要其所以終之意。凡在太陽皆惡寒也﹐發起也﹐愈瘳也。

程知曰﹕此辧太陽病﹐有發熱﹐有不發熱之故也。風﹐陽也﹐衛﹐亦陽也﹔寒﹐陰也榮﹐亦陰也。中風﹑傷寒均爲表證。而風入衛﹐則邪發於陽而爲熱﹐寒入榮﹐則邪發於陰而不卽熱。陽行速﹐故常過經而遲愈一日﹔陰行遲﹐故常循經而早愈一日。觀此﹐則風寒之辧了然矣。

魏荔彤曰﹕風傷衛﹐寒傷榮﹐旣在太陽﹐則未有不發熱者﹐但遲速有間耳。至於惡寒則同也。發於陽﹑發於陰之義﹐不過就風爲陽﹑衛亦陽﹑寒爲陰﹑榮亦陰而言﹐殊未及於三陰也。

問曰﹕凡病欲知何時得﹐何時愈﹖答曰﹕假令夜半得病者﹐明日日中愈。日中得病者夜半愈。何以言之﹖日中得病﹐夜半愈者﹐以陽得陰則解也。夜半得病﹐明日日中愈者﹐以陰得陽則解也。

【注】

凡病之起﹐不外乎陰陽以爲病﹐非陽勝陰﹐卽陰勝陽。凡病之愈﹐亦不外乎陰陽以爲和﹐非陽得陰解﹐卽陰得陽解。陽得陰解者﹐謂日中得病﹐今日夜半愈也。陰得陽解者﹐謂夜半得病﹐明日日中愈也。

【集注】

方有執曰﹕日中﹑夜半以大略言﹐余時可仿此意而推也。

太陽病﹐頭痛至七日已上自愈者﹐以行其經盡故也﹐若欲作再經者﹐鍼足陽明﹐使經不傳則愈。

【注】

太陽病﹐頭痛至七日已上自愈者﹐以行其經盡故也﹐謂太陽受病﹐其邪傳行六日﹐三陽﹑三陰經盡﹐至七日已上﹐三陽﹑三陰之病日衰﹐大邪皆去﹐此不作再經﹐故自愈也。再者﹐再傳陽明經也﹐謂其邪已傳經盡﹐熱盛不衰﹐欲再轉屬陽明故也。鍼足陽明﹐以泄其熱﹐使其一邪不再傳﹐則愈矣。

【集注】

方有執曰﹕七日已上者﹐該六日而言也。

魏荔彤曰﹕方有執謂鍼以遏其邪﹐諭昌謂鍼以竭其邪﹐言遏﹑言竭﹐皆言泄之也。凡鍼刺者﹐泄其盛气也﹐故前言刺風池﹑風府﹐亦主泄其風邪暴甚之意。因刺法乃治熱之善策﹐不欲人妄施汗﹑下﹑溫三法也。言足陽明﹐自是胃之經穴﹐必有實欲再傳之勢﹐方可刺之。

閔芝慶曰﹕太陽受病﹐以次而終於厥陰爲傳經盡。諸經受病﹐至七日已上自愈者﹐爲行其經盡故也。今有自太陽再傳之說﹐若果傳徧六經﹐厥陰再傳太陽﹐太陽再傳陽明則何不於厥陰未傳太陽之前﹐預鍼太陽﹔而必待傳陽明﹐然後鍼陽明哉﹗於此可知三陰從無再傳太陽之病﹐但轉屬陽明耳。

風家表解而不了了者﹐十二日愈。

【注】

風家﹐謂太陽中風也。表解﹐謂用桂枝湯病已解也。不了了者﹐不淸楚也。言用桂枝湯其表已解﹐而猶不淸楚者﹐在經余邪未盡耳。十二日經盡之時﹐余邪盡﹐自然愈也

【集注】

魏荔彤曰﹕此條申明太陽中風病愈後﹐風邪畱滯之證﹐應聽其自愈也。

太陽病﹐頭痛﹐發熱﹐汗出﹐惡風者﹐桂枝湯主之﹝重出衍文﹞。桂枝本爲解肌﹐若其人脈浮緊﹐發熱﹐汗不出者﹐不可與也﹐常須識此﹐勿令誤也。

【注】

夫桂枝湯﹐本爲解肌﹐中風表虛之藥也。若其人脈浮緊﹐發熱汗不出者﹐乃傷寒表實之病﹐不可與也。當須識此爲麻黃湯證﹐必令誤與桂枝湯也。

【集注】

程應旄曰﹕可與﹑不可與﹐在毫釐疑似之間﹐誤多失之於倉卒﹐須常將榮衛之分別處兩兩互勘﹐陰陽不悖﹐虛實了然。不以桂枝誤治脈浮緊汗不出之傷寒﹐自不致以麻黃誤治脈浮緩汗自出之中風矣。

若酒客病﹐不可與桂枝湯﹐得之則嘔﹐以酒客不喜甘故也。

【注】

酒客﹐謂好飲之人也。酒客病﹑謂過飲而病也。其病之狀﹐頭痛﹑發熱﹑汗出﹑嘔吐乃濕熱薰蒸使然﹐非風邪也。若誤與桂枝湯服之則嘔﹐以酒客不喜甘故也。

【集注】

成無己曰﹕酒客內熱﹐喜辛而惡甘。桂枝湯甘﹐酒客得之﹐則中煩而嘔。

凡服桂枝湯吐者﹐其後必吐膿血也。

【注】

凡酒客得桂枝湯而嘔者﹐以辛甘之品﹐能動熱助湧故也。若其人內熱素盛﹐服桂枝湯又不實時嘔出﹐則益助其熱﹐所以其後必吐膿血也。然亦有不吐膿血者﹐則是所傷者輕﹐而熱不甚也。

【集注】

劉宏璧曰﹕桂枝气味甚簿﹐酒客不可與者﹐舉一以例其餘也。庸工不得其解﹐每遇熱盛之人﹐但去桂枝﹐於甘辛極熱之類﹐全無顧忌﹐仲景豈意後人如此之愚哉﹗卽如產後不宜寒涼﹐所以舉一白芍之味酸微寒者以示戒﹐今祗知除去白芍﹐於三黃寒涼等藥反恣用無忌。殊不知聖人一語﹐該括無窮﹐味薄者尙不可與﹐其味厚者可知﹔微寒者旣在宜禁﹐而大寒者尢所當戒。世俗不能引申觸類﹐徒以鹵莽減裂爲事﹐可見上古醫書﹐非精詳玩味﹐烏能有得耶﹗太陽病﹐發汗﹐遂漏不止﹐其人惡風﹐小便難﹐四肢微急﹐難以屈伸者﹐桂枝加附子湯主之。

【注】

太陽中風﹐本當解肌﹐若大發其汗﹐如水流漓﹐因而遂漏不止﹐其人必腠理大開﹐表陽不固﹐故惡風也。液傷於內﹐膀胱津少﹐故小便難也。液傷於外﹐復加風襲﹐故四肢微急﹐難以屈伸也。宜桂枝加附子湯主之。服根據桂枝湯法者﹐是於固陽斂液中﹐和榮衛解風邪也。

【集注】

方有執曰﹕此太陽中風誤汗之變證。小便難者﹐以汗漏不止﹐必亡陽﹑亡津液。亡陽則气不足﹐亡津液則水道枯竭。且小便者﹐膀胱所司也。膀胱本太陽經﹐而爲諸陽主气﹐气不足則化不行矣。

程知曰﹕此陽气與陰液兩亡﹐復加外風襲入﹐與眞武證微細有別﹐眞武湯是救裏寒亡陽之失﹐急於回陽者﹔桂枝加附子湯是救表寒漏風之失﹐急於溫經者。

卷一﹨辧太陽病脈證並治上篇

桂枝加附子湯方

於桂枝湯方內﹐加附子一枚﹐余根據桂枝湯法。

【集解】

柯琴曰﹕是方以附子加入桂枝湯中﹐大補表陽也。表陽密﹐則漏汗自止﹐惡風自罷矣汗止津回﹐則小便自利﹐四肢自柔矣。汗漏不止與大汗出同﹐而從化變病則異。服桂枝麻黃湯﹐大汗出後﹐而大煩渴﹐是陽陷於裏﹐急當救陰﹐故用白虎加人參湯。服桂枝麻黃湯發汗﹐遂漏不止﹐而不煩渴﹐是亡陽於外﹐急當救陽﹐故用桂枝加附子湯要之﹐發汗之劑﹐用桂枝不當﹐則陽陷於裏者多﹐用麻黃不當﹐則陽亡於外者多。

因桂枝湯有芍藥而無麻黃﹐故𨿽汗大出而元府尙能自閉﹐多不致亡陽於外耳。

服桂枝湯﹐大汗出後﹐大煩渴不解﹐脈洪大者﹐白虎加人參湯主之。

【注】

大煩渴﹐陽明證也。洪大﹐陽明脈也。中風之邪﹐服桂枝湯﹐大汗出後不解﹐大煩渴脈洪大者﹐是邪已入陽明﹐津液爲大汗所傷﹐胃中漧燥故也。宜與白虎加人參湯﹐淸熱生津﹐而煩渴自除矣。

【集注】

張璐曰﹕白虎湯﹐實解內蒸之熱﹐非治外輕之熱也。昔人以石膏辛涼﹐能解利陽明風熱﹐若不佐以麻﹑葛之品﹐何以走外﹖此說似是而實非。蓋陽明在經之邪﹐縱使有大熱而不煩渴﹐自有葛根湯﹑桂枝加葛根湯等治法﹐並無借於石膏。

卷一﹨辧太陽病脈證並治上篇

白虎加人參湯方

見陽明篇太陽病三日﹐發汗不解﹐蒸蒸發熱者﹐屬胃也﹐調胃承气湯主之。

【注】

太陽病三日﹐發汗後熱不解﹐若仍陣陣發熱有汗而不解者﹐是太陽表證未罷也﹐則當以桂枝湯和之。今蒸蒸發熱﹐有汗而不解者﹐乃屬陽明裏證不和也﹐故用調胃承气湯

【集注】

程應旄曰﹕太陽病﹐三日﹐經期尙未深也﹐何以發汗不解便屬胃也﹖蓋以胃燥素盛故他表癥𨿽罷﹐而汗與熱仍不解也。第徵其熱﹐如炊籠蒸蒸而盛﹐則知其汗必連綿濈濈而來﹐此卽大便已�之徵﹐故曰屬胃也。熱𨿽聚於胃﹐而未見潮熱﹑�語等證﹐主以調胃承气湯者﹐於下法內從乎中治﹐以其爲日未深故也。

汪琥曰﹕言太陽病﹐不可拘以日數﹐但見屬胃之證﹐卽可下也。病方三日﹐曾經汗矣其熱自內騰達於外﹐非表邪不解﹐乃太陽之邪轉屬於胃﹐病熱不能解也。

卷一﹨辧太陽病脈證並治上篇

調胃承气湯方

見陽明篇太陽病﹐發汗後﹐大汗出﹐胃中幹﹐煩躁不得眠﹐欲得飲水者﹐少少與飲之﹐令胃气和則愈。若脈浮﹐小便不利﹐微熱﹐消渴者﹐五苓散主之。

【注】

太陽病﹐發汗後﹐或大汗出﹐皆令人津液內竭﹐胃中幹﹐煩躁不得眠﹐欲得飲水﹐當少少與之﹐以滋胃燥﹐令胃气和﹐則可愈也。倘與之飲﹐胃仍不和﹐若脈浮﹐小便不利﹐微熱消渴者﹐則是太陽表邪未罷﹐膀胱裏飲已成也。經曰﹕膀胱者﹐津液之府气化則能出矣。今邪熱燻灼﹐燥其現有之津﹐飲水不化﹐絕其未生之液﹐津液告匱求水自救﹐所以水入卽消﹐渴而不止也。用五苓散者﹐以其能外解表熱﹐內輸水府則气化津生﹐熱渴止﹑而小便利矣。

【集注】

張兼善曰﹕白虎治表證已解﹐邪傳裏而煩渴者。今脈浮身有微熱而渴﹐乃表邪未得全解﹐故用五苓﹐借桂枝之辛散﹐和肌表以解微熱也。術﹑澤二苓之淡滲﹐化水生津以止燥渴也。

諭昌曰﹕脈浮當用桂枝﹐何以變用五苓耶﹖蓋熱邪得水﹐𨿽不全解﹐勢必衰其大半所以熱微兼小便不利﹐證成消渴﹐則蓄飲證具﹐故不從單解而從兩解也。凡飲水多而小便少﹐謂之消渴。裏熱飲盛﹐不可單用桂枝解肌﹐故兼以利水﹐惟五苓有全功耳﹗程應旄曰﹕微熱字﹐對下條發熱字看﹐彼以發熱在表﹐則知犯本未深﹐故邪熱蓄而拒水。此曰微熱﹐則表熱犯本已深﹐故熱邪結而耗液。所以不惟與水與五苓主治有別而前五苓﹑後五苓主治亦俱有別也。

中風發熱﹐六﹑七日不解而煩者﹐有表裏證﹐渴欲飲水﹐水入則吐者﹐名曰水逆﹐五苓散主之。

【注】

中風發熱﹐六﹑七日不解而煩者﹐是有表證也。渴欲飲水﹐水入則吐者﹐是有裏證也若渴欲飲水﹐水入卽消﹐如前條之胃幹﹐少少與飲﹐令胃和則愈。今渴欲飲水﹐水入不消﹐上逆而吐﹐故名曰水逆。原其所以吐之之由﹐則因邪熱入裏﹐與飲相傳﹐三焦失其蒸化﹐而不能通調水道﹐下輸膀胱﹐以致飲熱相格於上﹐水無去路於下﹐故水入則吐﹐小便必不利也﹐宜五苓散辛甘淡滲之品﹐外解內利﹐多服暖水﹐令其汗出尿通﹐則表裏兩解矣。

【集注】

方有執曰﹕中風發熱﹐必自汗出﹐六七日不解而煩者﹐汗出過多﹐亡津液﹐而內燥也表以外證未罷言﹐裏以煩渴屬府言。欲飲水者﹐燥甚而渴﹐希救故也。水入則吐者伏飲內作﹐故外水不得入也。蓋飲亦水也﹐以水得水﹐湧溢而爲格拒﹐所以謂之水逆﹐與五苓散兩解表裏﹐汗出而愈也。

諭昌曰﹕傷風證﹐原有汗﹐以其有汗也﹐延至日久﹐不行解肌之法﹐汗出𨿽多﹐徒傷津液﹐表終不解﹐轉增煩渴﹐邪入於府﹐飲水則吐﹐名曰水逆。乃熱邪挾積飲上逆故外水格而不入也。服五苓﹐飲熱湯﹐得汗則表裏俱解﹐是一舉而兩得也。

卷一﹨辧太陽病脈證並治上篇

五苓散方

豬苓﹝去黑皮﹞十八銖茯苓十八銖澤瀉一兩六銖白術十八銖桂半兩右五味爲散﹐更於臼中杵之﹐白飲和方寸匕服之﹐日三服﹐多飲暖水﹐汗出愈。

【方解】

是方也﹐乃太陽邪熱入府﹐水气不化﹐膀胱表裏藥也。一治水逆﹐水入則吐﹔一治消渴﹐水入則消。夫膀胱者﹐津液之府﹐气化則能出矣。邪熱入之﹐與水合化爲病﹐若水盛於熱﹐則水壅不化﹐水蓄於上﹐故水入則吐﹐乃膀胱之气化不行﹐致小便不行也若熱盛於水﹐則水爲熱灼﹐水耗於上﹐故水入則消﹐乃膀胱之津液告竭﹐致小便無出也。二證皆小便不利﹐故均得而主之。若小便自利者﹐不可用﹐恐重傷津液﹐以其屬陽陰之裏﹐故不可用也。由此可知五苓散非治水熱之專劑﹐乃治水熱小便不利之主方也。君澤瀉之鹹寒﹐咸走水府﹐寒勝熱邪﹔佐二苓之淡滲﹐通調水道﹐下輸膀胱則水熱並瀉也﹔用白術之燥濕﹐健脾助土﹐爲之堤防以制水也﹕用桂之辛溫﹐宜通陽气﹐蒸化三焦以行水也。澤瀉得二苓下降﹐利水之功倍﹐則小便利﹐而水不蓄矣。自術借桂上升﹐通陽之效捷﹐則气騰津化﹐渴自止也。若發熱不解﹐以桂易桂枝﹐服後多服暖水﹐令汗出愈。是知此方不止治停水小便不利之裏﹐而猶解停水發熱之表也。

加人參名春澤湯﹐其意專在助气化以生津。加茵陳名茵陳五苓散﹐治濕熱發黃﹐表裏不實﹐小便不利者﹐無不效也。

【集解】

程應旄曰﹕太陽爲標﹐膀胱爲本。中風發熱﹐標受邪也。六七日不解﹐標邪轉入膀胱矣。是謂犯本。五苓散與黃麻﹑桂枝二湯﹐𨿽同爲太陽經之藥﹐一則解肌而治表﹐一則利小便而治裏﹐標與本所主各有別矣。

【按】

此條謂有表裏證者﹐非發熱有汗﹐口漧煩渴﹐水入則消﹐小便自利﹐太陽﹑陽明之表裏證也。乃發熱無汗﹐口潤煩渴﹐水入則吐﹐小便不利﹐太陽﹑膀胱之表裏證也。此病𨿽未發明無汗小便不利之證﹐若汗出小便利﹐則渴飲之水﹐得從外越下出﹐必無水逆之證。仲景用五苓散﹐多服暖水令汗出愈﹐其意在利水發汗﹐故知必有無汗小便不利之證也。

太陽病﹐小便利者﹐以飲水多﹐必心下悸﹐小便少者﹐必苦裏急也。

【注】

太陽初病﹐不欲飲水﹐將傳陽明﹐則欲飲水﹐此其常也。今太陽初病﹐卽飲水多﹐必其人平素胃燥可知。設胃陽不衰﹐則所飲之水﹐亦可以敷布於外﹐作汗而解。今飲水多﹐而胃陽不充﹐卽使小便利﹐亦必停中焦﹐而爲心下悸。若更小便少﹐則水停下焦必苦裏急矣。

【集注】

方有執曰﹕飲水多而心下悸者﹐心爲火藏﹐水多則受制也。小便少則水停﹐所以裏急也。

汪琥曰﹕太陽病﹐小便利者﹐是膀胱之府無邪熱也。若其人飲水多﹐此熱在上焦﹐心火亢甚﹐小便𨿽利﹐而渴飲水多﹐則水停犯火﹐必心下悸。若其人飲水多而小便少此熱在下焦﹐爲太陽邪熱﹐隨經入府﹐水積不行﹐膀胱之裏﹐必苦急也。

發汗後﹐飲水多必喘﹐以水灌之亦喘。

【注】

上條未發汗﹐飲水多﹐胃熱津少也。此條發汗後﹐飲水多﹐津亡胃幹也。而不病心下悸﹐苦裏急者﹔蓋以水不停於中焦﹑下焦﹐而停於上焦﹐所以攻肺必作喘也。水灌者以水澆洗也。飲水多者必喘﹐是飲冷﹐冷傷於內也。以水灌之亦喘者﹐是形寒﹐寒傷於外也。均傷肺﹐故俱喘。

【集注】

魏荔彤曰﹕此申明本條喘急一證﹐有因水而成者。蓋渴而飲水多之喘﹐與不渴而灌之亦喘﹐其由𨿽不同﹐而致病則一也。發汗後﹐不可更行桂枝湯﹐汗出而喘﹐無大熱者﹐可與麻黃杏仁甘艸石膏湯。

【注】

太陽病﹐下之後微喘者﹐表未解也﹐當以桂枝加厚朴杏仁湯﹐解太陽肌表﹐而治其喘也。太陽病桂枝證﹐醫反下之﹐下利脈促﹐汗出而喘﹐表未解者﹐當以葛根黃連黃苓湯﹐解陽明之肌熱﹐而治其喘也。今太陽病發汗後﹐汗出而喘﹐身無大熱而不惡寒者知邪已不在太陽之表﹔且汗出而不惡熱﹐知邪亦不在陽明之裏。其所以汗出而喘卽無大熱﹐又不惡寒﹐是邪獨在太陰肺經﹐故不可更行桂枝湯﹐可與麻黃杏子甘艸石膏湯﹐發散肺邪﹐而汗﹑喘自止矣。

卷一﹨辧太陽病脈證並治上篇

麻黃杏仁甘艸石膏湯方

麻黃﹝去節﹞四兩杏仁﹝去皮尖﹞五十枚甘艸﹝炙﹞二兩石膏﹝綿裹﹐碎﹞半筋右四味以水七升﹐先煮麻黃減二升﹐去白沫﹐內諸藥﹐煮取三升﹐去滓﹐溫服一升。

【集注】

柯琴曰﹕石膏爲淸火之重劑﹐靑龍﹑白虎皆賴以建功﹐然用之不當﹐適足以召禍。故靑龍以無汗煩燥﹐得姜桂以宣衛外之陽﹐白虎以有汗煩渴﹐須粳米以存胃中之液。今但內熱而無外寒﹐故不用姜桂。喘不在胃而在肺﹐故不需粳米﹐其意重在存陰﹐不慮其亡陽也。故於麻黃湯法桂枝之監制﹐取麻黃之專開﹐杏仁之降﹐甘艸之和﹐倍石膏之寒﹐除內蘊之實熱﹐斯溱溱之汗出﹐而內外之煩熱與喘悉除矣。

下後不可更行桂枝湯﹐若汗出而喘﹐無大熱者﹐可與麻黃杏仁甘艸石膏湯。

【注】

此詳上條﹐受病兩途﹐同乎一治之法也。又有下後身無大熱﹐汗出而喘者﹐知邪亦不在表而在肺﹐故亦不可更行桂枝湯﹐可與麻黃杏仁甘艸石膏湯以治肺也。彼之汗後喘此之下後喘﹐𨿽其致病之因不同﹐而其所見之證不異﹐所以從其證﹐不從其因﹐均用此湯﹐亦喘家急則治其標之法也。

【集注】

方有執曰﹕汗與下𨿽殊﹐其爲反誤致變之喘則一﹐惟其喘一﹐故同歸一治也。

太陽中風﹐﹝下﹞利嘔逆﹐表解者﹐乃可攻之。其人��汗出﹐發﹝作﹞有時﹐頭痛心下痞�滿﹐引�下痛﹐漧嘔短气﹐汗出不惡寒者﹐此表解裏未和也﹐十棗湯主之

【按】

下利之「下」字﹐當是「不」字。若是「下」字﹐豈有上嘔下利而用十棗湯峻劑攻之之理乎﹖惟其大便不利﹐痞�滿痛﹐始屬裏病﹔小便不利﹐嘔逆短气﹐始屬飲病﹐乃可攻也。發作之「作」字﹐當是「熱」字。若無熱汗出﹐乃少陰陰邪寒飲﹐眞武湯證也。且「作」字與上下句文義皆不相屬。

【注】

太陽中風﹐表邪也。不利嘔逆﹐裏飲也。表邪解者﹐乃可攻飲也。審其人微汗��不輟﹐發熱有時﹐頭痛﹐若仍惡寒﹐是表未解﹐尙不可攻。若不惡寒﹐則爲表已解矣。

而更見裏未和之心下痞�滿﹐引�下痛﹐漧嘔短气﹐水蓄無所從出之急證﹐故逕以十棗湯峻劑﹐直攻水之巢穴而不疑也。

【按】

傷寒表未解﹐水停心下﹐嘔逆者﹐是寒束於外﹐水气不得宣越也﹐宜小靑龍湯汗而散之﹔中風表未解﹐水停心下而吐者﹐是飲格於中﹐水气不得輸泄也﹐宜五苓散散而利之。此皆表未解﹐不可攻裏之飲證也。至如十棗湯與下篇之桂枝去芍藥加白術茯苓湯二方﹐皆治飲家有表裏證者。十棗湯治頭痛﹑發熱﹑汗出﹑不惡寒之表已解﹐而有痞�滿痛之裏未和﹐故專主攻裏也。桂枝去芍藥加白術茯苓湯﹐治頭痛﹑發熱﹑無汗之表未解﹐而兼有心下滿微痛之裏不和﹐故不主攻裏﹐當先解表也。然其心下�滿痛之微甚﹐亦有別矣。

【集注】

杜任曰﹕十棗湯惟壯實者宜之﹐不宜輕用。

方有執曰﹕乃可攻之﹐以上諭人勿妄下早之意。��汗出至短气﹐言證𨿽有裏﹐猶未可下。直至汗出不惡寒﹐方是承上起下﹐言當下以出其治也。

諭昌曰﹕此證與結胸頗同﹐但結胸者﹐邪結於胸﹐其位髙﹔此在心下及�﹐其位卑然必表解乃可攻之﹐亦與攻結胸之戒不殊也。藥用十棗﹐亦與陷胸湯相仿﹐因傷寒下法﹐多爲胃實而設﹐胃實者邪熱內盛﹐不得不用消黃以蕩滌之。今證在胸�而不在胃則蕩滌之藥無所用﹐故取蠲熱逐飲於胸�之間﹐以爲下法。

張志聰曰﹕頭痛﹐表證也。然亦有在裏者﹐如傷寒不大便五六日﹐頭痛有熱者﹐與承气湯。與此節之汗出不惡寒而頭痛﹐爲表解裏有飲﹐用十棘湯。則凡遇風寒頭痛﹐表未解之證﹐當審別矣。

程應旄曰﹕所可惑者﹐頭痛外惟身汗一證﹐表裏難辧。汗出發熱惡寒﹐則微有表﹔若汗出發熱不惡寒﹐則祗從不惡寒處認證﹐知表已解﹐裏气爲飲邪搏結不和﹐𨿽頭痛亦屬裏邪上攻﹐非關表也。

魏荔彤曰﹕太陽之邪旣入裏﹐宜下矣。又有不下胸膈﹐不下腸胃﹐而下心與�下者較下結胸部位稍卑﹐較下胃實部位又稍髙﹐此下中之又一法也。須認明同一下也﹐證不同而法自別。蓋太陽﹑陽明之交﹐必辧表裏而施汗下﹐彼之在裏應下﹐乃邪熱挾食物爲胃實﹔此之在裏應下﹐乃邪熱挾水飲爲飲實﹐二者俱必待表解而後下﹐此大同也

卷一﹨辧太陽病脈證並治上篇

十棗湯方

芫花﹝熬﹞甘遂大戟大棗﹝擘﹞十枚右三味﹐等分﹐各別搗爲散﹐以水一升半﹐先煮大棗肥者十枚﹐取八合﹐去滓﹐內藥末﹐彊人服一錢匕﹐羸人服半錢﹐溫服之﹐平旦服。若下少病不除者﹐明日更服﹐加半錢﹐得快下利後﹐糜粥自養。

【方解】

仲景治水之方﹐種種不同﹐此其最峻者也。凡水气爲患﹐或喘﹑或咳﹑或悸﹑或噎﹑或吐﹑或利﹐病在一處而止。此則水邪畱於中﹐心腹�下痞滿�痛﹐三焦升降之气阻隔難通。此時表邪已罷﹐非汗散之法所宜﹐裏飲實盛﹐又非淡滲之品所能勝﹐非選逐水至峻之品﹐以直折之﹐則中气不支﹐束手待斃矣。甘遂﹑芫花﹑大戟三味﹐皆辛苦气寒而稟性最毒﹐並舉而用之﹐气味相濟相須﹐故可直攻水邪之巢穴﹐決其瀆而大下之﹐一舉而患可平也。然邪之所湊﹐其气必虛﹐以毒藥攻邪﹐必傷及脾胃﹐使無沖和甘緩之品爲主宰﹐則邪气盡而大命亦隨之矣。然此藥最毒至峻﹐參術所不能君﹐甘艸又與之反﹐故選十棗之大而肥者以君之。一以顧其脾胃﹐一以緩其峻毒﹐得快利後糜粥自養﹐一以使穀气內充﹔一以使邪不復作﹐此仲景用毒攻病之法﹐盡美又盡善也昧者惑於甘能中滿之說而不敢用﹐豈知承制之理乎﹗太陽病﹐外證未解不可下也﹐下之爲逆﹐欲解外者﹐宜桂枝湯。

【注】

太陽病外證未解者﹐謂桂枝湯之表證未解也。凡表證未解﹐無論已汗未汗﹐𨿽有可下之證﹐而非在急下之例者﹐均不可下。下之爲逆也。欲解外者﹐仍宜桂枝湯主之。

【集注】

王肯堂曰﹕但有一毫頭痛惡寒﹐卽爲表證未解﹐不可下也。

程應旄曰﹕若下後外證未解者﹐仍當解外﹐有的證用是藥﹐不可以旣下而遂謂桂枝湯不中與也。

汪琥曰﹕下之爲逆﹔逆者﹐爲病在外而反攻其內﹐於治法爲不順也。

太陽病﹐先發汗不解﹐而復下之﹐脈浮者不愈。浮爲在外﹐而反下之﹐故令不愈。今脈浮﹐故知在外﹐當須解外則愈﹐宜桂枝湯。

【注】

太陽病﹐先發汗表未解﹐仍宜汗之﹐而復下之﹐治失其宜矣。脈浮者不愈﹐蓋以脈浮邪在外而反下之﹐故令不愈也。今誤下未成逆﹐脈仍浮﹐故知邪尙在外﹐仍宜桂枝湯解外則愈也。

【集注】

程應旄曰﹕愈不愈辧之於脈。其愈者﹐必其脈不浮而離於表也。若脈浮者﹐知尙在表則前此之下﹐自是誤下﹐故令不愈。從前之誤﹐不必計較﹐只據目前。目前之證不必計較﹐只據其脈。脈若浮﹐知尙在外﹐𨿽日久尙須解外則愈。有是脈﹐用是藥亦不以旣下﹐而遂以桂枝湯爲不中與也。

本發汗而復下之﹐此爲逆也﹔若先發汗﹐治不爲逆。本先下之﹐而反汗之﹐爲逆﹔若先下之﹐治不爲逆。

【注】

立治逆之法﹐不外乎表裏﹔而表裏之治﹐不外乎汗下。病有表裏證者﹐當審其汗﹑下何先﹐先後得宜爲順﹐失宜爲逆。若表急於裏﹐本應先汗而反下之﹐此爲逆也﹔若先汗而後下﹐治不爲逆也。若裏急於表﹐本應先下﹐而反汗之﹐此爲逆也﹔若先下而後汗﹐治不爲逆也。

【集注】程知曰﹕言汗下有先後緩急﹐不得倒行逆施。汪琥曰﹕治傷寒之法﹐表證急者卽宜汗裏證急者卽宜下﹐不可拘拘於先汗而後下也。汗下得宜﹐治不爲逆。

太陽病﹐下之﹐其脈促不結胸者﹐此爲欲解也。脈浮者必結胸﹐脈緊者必咽痛﹐脈弦者必兩�拘急﹐脈細數者頭痛未止﹐脈沈緊者必嘔﹐脈沈滑者協熱利﹐脈浮滑者﹐必下血。

【按】

脈促當是「脈浮」﹐始與不結胸爲欲解之文義相屬。脈浮當是「脈促」﹐始與論中結胸﹑胸滿同義。脈緊當是「脈細數」﹐脈細數當是「脈緊」﹐始合論中二經本脈。脈浮滑當是「脈數滑」﹐浮滑是論中白虎湯証之脈﹐數滑是論中下膿血之脈。細玩諸篇自知。

【注】

病在太陽﹐誤下﹐爲變不同者﹐皆因人之藏气不一﹐各從所入而化﹐故不同也。誤下邪陷﹐當作結胸﹐反不結胸﹐其脈浮﹐此裏和而不受邪﹐邪仍在表爲欲解也。若脈促者﹐爲陽結實邪之脈﹐故必結胸也。脈細數﹐少陰邪熱之脈﹐咽痛﹐少陰邪熱之證﹔誤下邪陷少陰﹐法當從少陰治也。脈弦少陽之脈﹐兩�拘急﹐少陽之證﹔誤下邪陷少陽﹐法當從少陽治也。脈緊太陽脈﹐頭痛太陽證﹔誤下邪仍在表﹐法當從太陽治也。

脈沈緊﹐寒邪入裏之脈﹐欲嘔﹐胃陽格拒之證﹔有表誤下﹐邪陷在胃﹐法當從陽明治也。脈沈滑﹐宿食脈﹐有表誤下﹐協熱入裏下利﹐法當從協熱下利治也。脈數滑﹐積熱脈﹐有表誤下邪陷入陰﹐傷榮下血﹐法當從下膿血治也。

【按】

脈促固陽脈也﹐若促而有力爲實﹐則爲結胸實邪之證﹔若促而無力爲虛﹐則爲胸滿虛邪之證。故論中有脈促結胸﹐頭汗小潮熱者﹐用陷胸湯攻之﹔脈促胸滿﹐汗出微惡寒者﹐用桂枝去芍藥加附子湯溫之。觀此促脈虛實治法﹐則可以類推矣。

【按】

咽痛﹐少陰寒熱俱有之證也。咽漧腫痛者爲熱﹐不幹不腫而痛者爲寒﹐故少陰論中有甘桔湯﹑通脈四逆湯二治法也。

【集注】

方有執曰﹕凡在太陽皆表證也。誤下則變證雜出﹐而不可以一途拘之。

程知曰﹕不宜下而下之﹐諸變不可勝數﹐此之謂也。今咽痛�急欲嘔﹐是寒邪入裏之變。頭痛熱利下血﹐是風邪入裏之變。所以然者﹐脈浮滑數爲陽﹐沈弦緊細爲陰也。

程應旄曰﹕據脈見證﹐各著一必字﹐見勢所必然。考其源頭﹐總在太陽病下之而來故𨿽有已成壞病﹑未成壞病之分﹐但宜以活法治之﹐不得據脈治脈﹑據證治證也。

太陽病﹐二﹑三日﹐不能臥﹐但欲起﹐心下必結﹐脈微弱者﹐此本有寒分也﹐反下之若利止﹐必作結胸﹐未止者﹐四日復下之﹐此作協熱利也。

【按】

四日復下之「之」字﹐當是「利」字。上文利未止﹐豈有復下之理乎﹗細玩自知﹐是必傳寫之誤。

【注】

太陽病﹐謂頭項彊痛而惡寒也。二﹑二日見不得臥但欲起之證﹐謂已傳陽明也。心下胃之分也﹔必結﹐謂胃分必有結也。若脈實大乃胃分有熱而結也﹐則當下之。今脈微弱﹐是胃分有寒而結也﹐法不當下﹐不當下而下之﹐謂之反下。二﹑三日﹐正常解太陽﹑陽明之表﹐反下之﹐表熱乘虛入裏﹐必自利。設利自止﹐是其人胃實而同燥化必作結胸矣。今利未止﹐四日仍復下利﹐是其人胃虛而同濕化﹐故必作協熱利也。

【集注】

程知曰﹕此表證誤下﹐有結胸熱利之變﹐不可不愼也。脈旣微弱﹐則是寒結心下﹐法當溫散。醫見心下結﹐而下之使利﹐是治之反也。

汪琥曰﹕太陽病﹐二﹑三日﹐不臥欲起﹐心下熱結﹐似乎可下﹔然脈微弱﹐其人本有寒分﹐豈可下乎﹖太陽病﹐外證未除﹐而數下之﹐遂協熱而利﹔利下不止﹐心下痞�﹐表裏不解者﹐桂枝人參湯主之。

【注】

此承上條脈微弱﹐協熱利﹐互詳其證﹐以明其治也。外證未除﹐謂太陽病未除﹐而數下之﹐是下非一次也。裏因數下而虛﹐遂協表熱而利﹐利下不止﹐裏虛不固也。心下痞�﹐裏虛而邪結也﹐外證旣未除﹐是表不解也﹐故用桂枝以解表。利下痞�﹐裏因下虛而從寒化也﹐其脈必如上文之微弱﹐故用參﹑術﹑姜﹑艸以溫裏﹐此溫補中兩解表裏法也。若其脈有力者﹐又當從甘艸瀉心湯之法矣。

【集注】

諭昌曰﹕誤下而致裏虛﹐外熱乘之﹐變而爲利不止者﹐裏虛不守也﹐痞�者﹐正虛邪實﹐中成滯礙﹐痞寒而不通也。以表未除﹐故用桂枝以解之。以裏適虛﹐故用理中以和之。此方卽理中加桂枝而易其名﹐乃治虛痞下利之法也。

李中梓曰﹕經云﹕桂枝證醫反下之﹐利遂不止﹐與葛根黃芩黃連湯。此則又與桂枝人參湯。何用藥有溫涼之異邪﹖蓋彼證但曰「下之」﹐此則曰「數下之」﹔彼證但曰「利下」﹐此則曰「利不止」。合兩論味之﹐自有虛實之分矣。

程知曰﹕表證誤下﹐下利不止﹐喘而汗出者﹐治以葛根芩連。心下痞�者﹐治以桂枝﹑參﹑術。一救其表邪入裏之實熱﹐一救其表邪入裏之虛寒﹐皆表裏兩解法也。

程應旄曰﹕協熱而利﹐向來俱作陽邪陷於下焦﹐果爾﹐安得用理中耶﹖蓋不知利有寒熱二證也。

卷一﹨辧太陽病脈證並治上篇

桂枝人參湯方

桂枝四兩甘艸﹝炙﹞四兩白術三兩人參三兩漧薑三兩右五味﹐以水九升﹐先煮四味﹐取五升﹐內桂更煮﹐取三升﹐去滓﹐溫服一升﹐日再服﹐夜一服。

太陽病﹐桂枝證﹐醫反下之﹐利遂不止﹐脈促者﹐表未解也﹐喘而汗出者﹐葛根黃芩黃連湯主之。

【注】

此承上條﹑又言協熱利之脈促者﹐以別其治也。太陽病桂枝證﹐宜以桂枝解肌﹐而醫反下之﹐利遂不止者﹐是誤下﹐遂協表熱陷入而利不止也。若表未解﹐而脈緩無力卽有下利而喘之裏證﹐法當從桂枝人參湯以治利﹐或從桂枝加杏子厚朴湯﹐以治喘矣今下利不止﹐脈促有力﹐汗出而喘﹐表𨿽未解﹐而不惡寒﹐是熱已陷陽明﹐卽有桂枝之美﹐亦當從葛根黃芩黃連湯主治也。方中四倍葛根以爲君﹐芩連甘艸爲之佐﹐其意專解陽明之肌表﹐兼淸胃中之裏熱﹐此淸解中兼解表裏法也。若脈沈遲﹐或脈微弱則爲裏寒且虛﹐又當用理中湯加桂枝矣。於此可見上條之協熱利﹐利不止﹐心下痞�﹐表裏不解者﹐脈不微弱﹐必沈遲也。

【按】

協熱利二證﹐以脈之陰﹑陽分虛﹑實﹐主治固當矣。然不可不辧其下利之粘穢﹑鴨溏小便或白或赤﹐脈之有力無力也。

【集注】

成無己曰﹕病有汗出而喘者﹐謂自汗出而喘也﹐是邪气外甚所致。若喘而汗出者﹐謂因喘而汗出也﹐是裏熱气逆所致﹐故與葛根黃芩黃連湯﹐散表邪除裏熱也。

方有執曰﹕利與上條同。而上條用理中者﹐以痞�﹐脈弱屬寒也。此用芩﹑連者﹐以喘汗﹑脈促屬熱也。

諭昌曰﹕太陽病﹐原無下法﹐當用桂枝解外﹐醫反下之﹐則邪熱之在太陽者﹐未傳陽明之表﹐已入陽明之裏。所以其脈促急﹐其汗外越﹐其熱上奔則喘﹐下奔則泄。故捨桂枝而用葛根﹐以專主陽明之表﹐加芩﹑連以淸裏熱﹐則不治喘而喘止﹐不治利而利止。此又太陽﹑陽明兩解表裏之變法也。

汪琥曰﹕誤下虛其腸胃﹐爲熱所乘﹐遂利不止﹐此非腸胃眞虛證﹐乃胃有邪熱﹐下通於腸而作泄也。脈促者﹐脈來數時一止復來也﹐此爲陽獨盛之脈也。脈促見陽﹐知表未解﹐此表乃陽明經病﹐非猶太陽桂枝之表證也。喘而汗出者﹐亦陽明胃府裏熱气逆所致﹐非太陽風邪气壅之喘﹐亦非桂枝湯汗出之證也。故當解陽明表邪﹐淸胃府裏熱也。

卷一﹨辧太陽病脈證並治上篇

葛根黃芩黃連湯方

葛根半筋黃芩三兩黃連三兩甘艸﹝炙﹞二兩右四味﹐以水八升﹐先煮葛根﹐減二升﹐內諸藥﹐煮取二升﹐去滓﹐分溫再服。

【集解】

柯琴曰﹕外熱不除﹐是表不解﹔下利不止﹐是裏未和。誤下致利﹐病因則同。一則脈微弱﹐心下痞�﹐是脈不足而證有餘也﹔一則脈促而喘反汗自出﹐是脈有餘而證不足也。表裏﹑虛實﹐當從脈辧﹐況弱脈見於數下後﹐則痞�爲虛﹐更可知也。故用理中之辛甘溫補﹐止下利化痞�﹐﹐又加桂枝以解表。先煮四味﹐後內桂枝﹐和中之力饒而解肌之气銳﹐是於兩解中寓權宜法也。桂枝證本脈緩﹐誤下後而反促﹐陽气內盛邪蒸於外﹐故汗出也﹔熱暴於內﹐火逆上衝﹐故爲喘也﹔暴注下迫﹐故爲利也。故君淸輕升發之葛根﹐以解肌而止利﹔佐苦寒淸肅之芩連﹐以止汗而定喘﹔又加甘艸以和中。先煮葛根﹐後內諸藥﹐解肌之力純﹐而淸中之气銳﹐又與補中逐邪者殊法矣。

太陽病﹐下之後﹐脈促胸滿者﹐桂枝去芍藥湯主之。若微惡寒者﹐去芍藥方中﹐加附子湯主之。

【按】

若微惡寒者﹐當是汗出微惡寒方合。若無「汗出」二字﹐乃表未解﹐無取乎加附子也

【注】

太陽病﹐表未解而下之﹐胸實邪陷﹐則爲胸滿﹐气上衝咽喉不得﹐息瓜蒂散證也。胸虛邪陷﹐則爲气上衝﹐桂枝湯證也。今下之後﹐邪陷胸中﹐胸滿脈促﹐似乎胸實而無衝喉不得息之證﹐似乎胸虛又見胸滿之證﹐故不用瓜蒂散以治實﹐亦不用桂枝湯以治虛﹐惟用桂枝之甘辛﹐以和太陽之表﹐去芍藥之酸收﹐以避胸中之滿。若汗出微惡寒去芍藥方中加附子主之者﹐以防亡陽之變也。

【按】

上條脈促﹐喘而汗出不惡寒﹐下利不止﹐云屬實熱。此條脈促胸滿﹐汗出微惡寒﹐不喘不下利﹐反屬虛寒者何也﹖上條是裏熱蒸越之汗﹐故汗出不惡寒﹐陽實也﹐喘而下利﹐皆爲熱也。此條乃表陽不固之汗﹐故汗出微惡寒﹐陽虛也﹐卽不喘利亦爲寒也。

要知仲景立法﹐每在極微處設辧﹐恐人微處易忽也。今以微惡寒發其義﹐卻不在汗出上辧寒熱﹐而在汗出惡寒﹑不惡寒上辧寒熱﹔不在脈促上辧寒熱﹐而在脈促之有力﹑無力辧寒熱。於此又可知不惟在胸滿上辧虛實﹐而當在胸滿之時滿﹑時不滿﹑常常滿而不減上辧虛實矣。

【集注】

諭昌曰﹕此條之微惡寒﹐合上條觀之﹐則脈促﹑胸滿﹑喘而汗出之內﹐原伏有虛陽欲脫之機。故仲景於此條﹐特以「微惡寒」三字發其義﹐可見陽虛則惡寒矣。又可見汗不出之惡寒﹐卽非陽虛矣。

程應旄曰﹕有陽盛而見促脈﹐亦有陽虛而見促脈者﹐當辧之於有力無力﹐仍須辧之於外證也。

沈明宗曰﹕誤下擾亂陰陽之气則脈促﹐邪入胸膈幾成結胸﹐但結滿而未痛耳﹗故以桂枝湯單提胸膈之邪﹐使從表解。去芍藥者﹐惡其酸收﹐引邪內入故也。若脈促胸滿﹑而微惡寒﹐乃虛而跼踖﹐陽气欲脫﹐又非陽實之比﹐所以加附子固護眞陽也。然傷風下後之惡寒﹐與未下之惡寒﹐回然有別。而汗後之惡寒﹐與未汗之惡寒亦殊。

卷一﹨辧太陽病脈證並治上篇

桂枝去芍藥湯方

於桂枝湯內去芍藥﹐余根據前法。

卷一﹨辧太陽病脈證並治上篇

桂枝去芍藥加附子湯方

於桂枝湯方內去芍藥﹐加附子一枚﹐炮去皮﹐破八片﹐余根據前法。

太陽病下之﹐微喘者﹐表未解故也﹐桂枝加厚朴杏子湯主之。喘家作桂枝湯加厚朴杏子佳。

【注】

太陽病﹐當汗而反下之﹐下利脈促﹐喘而汗出不惡寒者﹐乃邪陷於裏﹐熱在陽明﹐葛根黃芩黃連湯證也。今太陽病當汗而反下之﹐不下利而微喘﹐是邪陷於胸﹐未入於胃表仍未解也。故仍用桂枝湯以解肌表﹐加厚朴﹑杏子以降逆定喘也。喘家﹐謂素有喘病之人﹐遇中風而喘者﹐桂枝湯皆宜用之﹐加厚朴杏子爲佳也。

【集注】

方有執曰﹕喘者﹐气逆於上﹐故呼吸不順而聲息不利也。微者﹐聲息緩﹐不似大喘之气急也。以表尙在﹐不解其表﹐則喘不可定﹐故用桂枝解表﹐加厚朴利气﹐杏仁下气所以爲定喘之要藥。

諭昌曰﹕此風邪誤下作喘治法之大要。其寒邪誤下作喘﹐當用麻黃﹑杏仁﹑石膏﹑甘艸﹐卽此可推。又曰﹕微喘表未解﹐則是表邪因誤下上逆﹐與虛證不同。

程應旌曰﹕喘之一證﹐有表有裏﹐不可不辧。下後汗出而喘﹐其喘必盛﹐屬裏熱壅逆火炎故也。下後微喘﹐汗必不大出﹐屬表邪閉遏气逆故也﹔仍用桂枝湯解表﹐內加朴杏以下逆气。

魏荔彤曰﹕凡病人素有喘證﹐每感外邪﹐勢必作喘﹐故謂之喘家。

卷一﹨辧太陽病脈證並治上篇

桂枝加厚朴杏仁湯方

於桂枝湯方內﹐加厚朴二兩﹐杏仁五十个﹐余根據桂枝湯方。

【按】

戴原禮曰﹕太陽病有喘咳﹐無汗喘者﹐宜麻杏石甘湯﹔有汗喘者﹐宜桂枝加厚朴杏仁湯﹔無汗咳者﹐宜小靑龍湯。少陽病無喘有咳﹐咳者﹐宜小柴胡湯加五味漧薑。陽明病無咳有喘﹐內實喘者﹐宜大承气湯﹔下利者﹐宜葛根黃芩黃連湯。三陰惟少陰有喘咳﹐喘者宜四逆湯加五味漧薑﹔咳者陰邪下利﹐宜眞武湯加五味漧薑。陽邪下利﹐宜豬苓湯﹐然喘皆危候也。

太陽病﹐下之﹐其气上衝者﹐可與桂枝湯﹐方用前法。若不上衝者﹐不可與之。

【注】

太陽病﹐表未解而下之。裏實者﹐邪陷則爲結胸﹐大陷胸湯證也﹔裏虛者﹐邪陷則爲下利﹐桂枝人參湯證也。胸實者﹐邪陷則爲胸中痞�﹐气上衝咽喉﹐不得息﹐瓜蒂散證也。今胸虛邪陷於胸﹐故但爲气上衝﹐是表尙未罷﹐然無壅滿不得息痞�之證﹐故不可吐下﹐仍當解表﹐可與桂枝湯﹐如法汗之。使陷胸之邪﹐不受外束﹐胸中之气得以四達﹐自不致內壅而上衝矣。若不上衝者不可與也。

【集注】

方有執曰﹕气上衝者﹐陽主气而上升﹐風屬陽邪﹐下後入裏乘虛而上衝也。若不上衝則非陽邪可知﹐故不可與。

病如桂枝證﹐頭不痛﹐項不彊﹐寸脈微浮﹐胸中痞�﹐气上衝咽喉不得息者﹐此爲胸有寒也﹐當吐之﹐宜瓜蒂散。

【注】

病如桂枝證﹐乃頭項彊痛﹐發熱汗出﹐惡風脈浮緩也。今頭不痛﹐項不彊﹐是桂枝證不悉具也。寸脈微浮﹐是邪去表未遠﹐已離其表也。胸中痞�﹐气上衝喉不得息﹐是邪入裏未深而在胸中﹐必胸中素有寒飲之所致也。寒飲在胸﹐不在肌腠﹐解肌之法無可用也。痞�在胸﹐而不在心下﹐攻裏之法﹐亦無所施﹐惟有髙者越之一法﹐使胸中寒飲﹐一湧而出﹐故宜吐之以瓜蒂散也。

【集注】

程應旄曰﹕痞�一證﹐因吐下者爲虛﹐不因吐下者爲實。實邪痰飲塡塞心胸﹐中﹑下二焦爲之阻絕﹐自不得不從上焦爲出路。所謂在上者因而越之是也。

汪琥曰﹕傷寒一病﹐吐法不可不講﹐所以仲景以此條特出之太陽上篇者﹐以吐不宜遲與太陽汗証之法相等﹐當於二三日間﹐審其證而用此法也。

沈明宗曰﹕素有痰飲內積﹐稍涉風寒﹐引動其痰﹐卽外如桂枝湯證﹐但無頭痛項彊知非風邪中表矣。

張錫駒曰﹕气上衝咽喉不得息者﹐邪挾寒飲從太陽之气而上越也。

卷一﹨辧太陽病脈證並治上篇

瓜蒂散方

瓜蒂﹝熬黃﹞一分赤小豆一分右二味﹐各別搗篩﹐爲散已﹐合治之﹐取一錢匕﹐以香豉一合﹐用熱湯七合﹐煮作稀糜﹐去滓﹐取汁和散﹐溫頓服之。不吐者﹐少少加服﹐得快吐乃止。諸亡血虛家﹐不可與瓜蒂散。

【方解】

胸中者﹐淸陽之府。諸邪入胸府﹐阻遏陽气﹐不得宣達﹐以致胸滿痞�﹐熱气上衝燥渴心煩﹐嗢嗢欲吐。脈數促者﹐此熱鬱結也﹔胸滿痞�﹐气上衝咽喉不得息﹐手足寒冷﹐欲吐不能吐﹐脈遲緊者﹐此寒鬱結也。凡胸中寒熱與气與飲鬱結爲病﹐諒非汗下之法所能治﹐必得酸苦湧泄之品﹐因而越之﹐上焦得通﹐陽气得復﹐痞�可消﹐胸中可和也。瓜蒂極苦﹐赤豆味酸﹐相須相益﹐能疏胸中實邪﹐爲吐劑中第一品也。而佐香豉汁合服者﹐借穀气以保胃气也。服之不吐﹐少少加服﹐得快吐卽止者﹐恐傷胸中元气也。此方奏功之捷﹐勝於汗下﹐所謂汗﹑吐﹑下三大法也。今人不知仲景﹑子和之精義﹐置之不用﹐可勝惜哉﹗然諸亡血虛家﹐胸中气液已虧﹐不可輕與﹐特爲申禁。

病發於陽﹐而反下之﹐熱入因作結胸﹔病發於陰﹐而反下之﹐因作痞。所以成結胸者以下之太早故也。

【注】

此總釋結胸與痞�之因也。中風陽邪﹐故曰病發於陽也。不汗而反下之﹐熱邪乘虛陷入﹐因作結胸。傷寒陰邪﹐故曰病發於陰也。不汗而反下之﹐熱邪乘虛陷入﹐因作痞�。所以成結胸與痞�者﹐以表未解而下之太早故也。病發於陰﹐不言熱入者﹐省文耳。然病發於陽而誤下者﹐未嘗無痞�﹔病發於陰﹑而誤下之﹐亦時成結胸。良由人之气體不同﹐或從實化﹐或從虛化也。

【集注】

張兼善曰﹕風邪入裏則結胸﹐寒邪入裏則爲痞。然此皆太陽病之所由來﹐非別陰證陽證也。

太陽病﹐脈浮而動數﹐浮則爲風﹐數則爲熱﹐動則爲痛﹐數則爲虛﹐頭痛發熱﹐微盜汗出﹐而反惡寒者﹑表未解也。醫反下之﹐動數變遲﹐膈內拒痛﹐胃中空虛﹐客气動膈﹐短气躁煩﹐心中懊�﹐陽气內陷﹐心下因�﹐則爲結胸﹐大陷胸湯主之。若不結胸﹐但頭汗出﹐余處無汗﹐躋頸而還﹐小便不利﹐身必發黃。

【按】

「數則爲虛句」﹐疑是衍文。

【注】

太陽病﹐脈浮而動數﹐浮則爲風邪脈也﹐數則爲熱邪脈也﹐動則爲諸痛脈也。頭痛發熱﹐太陽證也。熱蒸於陽﹐陽虛則自汗出﹐熱蒸於陰﹐陰虛則盜汗出﹐陰虛當惡熱今反惡寒﹐故知此非陰虛之盜汗﹐乃表未解之盜汗﹐微微而出也。表未解當解表﹐醫反下之﹐遂使動數之熱脈變爲寒遲﹐蓋動數乃表邪欲傳﹐因下而逆於膈中﹐故不傳而脈亦變也。表客陽邪﹐乘胃空虛﹐陷入胸膈而拒痛﹐短气不能布息﹐煩躁﹐心中懊�心下因�﹐逕從實化而爲結胸矣。法當以大陷胸湯主之。若不從實化﹐不成結胸但頭汗出至頸﹐余處無汗﹐則熱不得越也。小便不利﹐則濕不得瀉也﹐熱濕合化﹐故身必發黃也。

【集注】

成無己日﹕動數變遲﹐而浮脈獨不變者﹐以邪結胸中﹐上焦陽分﹐脈不得而沈也。

朱震亨曰﹕太陽病﹑表未解而攻裏﹐裏已虛矣。𨿽見浮而動數之陽脈﹐一經誤下﹐則必變爲遲陰之脈矣。胃中空虛﹐短气躁煩﹐虛之甚矣。借曰﹕陽气內陷﹐心中因�而可迅攻之乎﹖大陷胸之力﹐不緩於承气﹐下而又下﹐寧不畏其重虛耶﹗卽陽病實邪下後﹐若胃中空虛﹐客气動膈﹐心中懊�者﹐亦以梔子豉湯吐胸中之邪可也。況太陽誤下後﹐明有虛證乎﹖

【按】震亨所論治﹐以梔子豉湯吐之﹐亦是未成結胸﹐從胸虛有熱而化者宜也。若從胸虛有寒而化者﹐不論已成未成結胸﹐則又當從活人書溫補法矣不可混施也。

方有執曰﹕太陽之脈本浮﹐動數者亦傳也。太陽本自汗﹐而言微盜汗﹐本惡寒﹐而言反惡寒者﹐稽久而然也。膈﹐心胸之間也。拒﹐格拒也。言膈气與邪气相格拒而爲痛也。客气﹐邪气也。短气﹐促气不能布息也。懊�﹐心爲邪亂而不寧也。陽气﹐客气之別名也﹐以本外邪﹐故曰客气。以邪本風﹐故曰陽气。以裏虛因而陷入﹐故曰內陷自若不結胸句至末﹐以變之輕者而言也。

卷一﹨辧太陽病脈證並治上篇

大陷胸湯方

大黃﹝去皮﹞六兩芒硝一升甘遂﹝另碾﹞一錢右三味﹐以水六升﹐先煮大黃﹐取二升﹐去滓﹐內芒硝﹐煮一兩沸﹐內甘遂末﹐溫服一升﹐得快利﹐止後服。

【集解】

方有執曰﹕上焦有髙邪﹐必陷下以平之﹐故曰陷胸湯。平邪蕩寇﹐將軍之職也﹐以大黃爲君﹔咸能軟堅﹐以芒硝爲臣﹔徹上徹下﹐破結逐水﹐以甘遂爲佐﹔惟大實者﹐乃爲合法。如挾虛或脈浮﹐不可輕試。

太陽病﹐重發汗而復下之﹐不大便五六日﹐舌上燥而渴﹐日晡所小有潮熱﹐從心下至少腹�滿而痛﹐不可近者﹐大陷胸湯主之。

【注】

此承上條互發其義﹐以詳其證治也。太陽病﹐重發汗而復下之﹐津液傷矣。不大便五六日﹐胃府燥矣。舌上燥渴﹐胃中幹也。日晡潮熱﹐胃熱盛也。從心下至少腹﹐�滿而痛不可近者﹐謂胸腹之中上﹑下俱�滿結實大痛﹐手不可近﹐故以大陷胸湯主之無疑也。

【集注】

『內臺方議』曰「日晡所」作「日晡所發」。

方有執曰﹕此明結胸有陽明內實疑似之辧。晡﹐日加申時也。小有﹐微覺有也。蓋不大便﹐燥渴﹐日晡潮熱﹐從心下至少腹�滿而痛﹐皆似陽明內熱。惟小有潮熱﹐不似陽明大熱之甚。所以陽明必以胃家實爲主﹐而凡有一毫太陽證在﹐皆不得入陽明例者亦以此也。

程知曰﹕太陽結胸兼陽明內實﹐故用大陷胸湯﹐由胸�以及腸胃﹐皆可蕩滌無餘。若但下腸胃結熱﹐而遺胸上痰飲﹐則非法矣。

吳人駒曰﹕一腹之中﹐上﹑下邪气皆盛﹐証之全實者﹐其脈常沈伏﹐不可生疑畏﹐惟下之﹐而脈自漸出也。

小結胸﹐病正在心下﹐按之則痛﹐脈浮滑者﹐小陷胸湯主之。

【注】

大結胸﹐邪重熱深﹐病從心下至少腹﹐�滿痛不可近﹐脈沈實﹐故宜大陷胸湯﹐以攻其結﹐瀉其熱也。小結胸﹐邪淺熱輕﹐病正在心下�滿﹐按之則痛﹐不按不痛﹐脈浮滑﹐故用小陷胸湯以開其結﹐滌其熱也。

【集注】

程應旄曰﹕按陷胸條曰﹕心下痛按之石�。又曰﹕心下滿而�痛。此曰﹕病正在心下則知結胸不拘在心下與胸上﹐只在痛不痛上分別﹐故痞證亦有心下�者﹐但不痛耳張錫駒曰﹕湯有大小之別﹐證有輕重之殊。今人多以小陷胸湯治大結胸證﹐皆致不救遂諉結胸爲不可治之證。不知結胸之不可治。只一二節﹐餘皆可治者﹐苟不體認經旨﹐必致臨時推諉﹐誤人性命也。

魏荔彤曰﹕小結胸無實熱之邪﹐但微熱而挾痰飲爲患。故𨿽結胸而不能髙踞胸巓﹐但正在心下而已﹔不能實力作痛﹐惟按之痛而已﹔診之不沈而深﹐惟浮而輕淺而已﹔不能作石�﹐惟虛而結阻而已﹐所以大陷胸湯不應用﹐而另設小陷胸湯﹐髙下﹑堅軟﹑輕重﹑沈浮之間﹐病機治法昭然已。又云﹕痞陰邪﹐結胸陽邪﹐然於陽邪中又有大小之分﹐學者審之﹐於凡寒熱雜合之證﹐無大實大熱。俱宜斟酌下法﹐勿孟浪也。

卷一﹨辧太陽病脈證並治上篇

小陷胸湯方

黃連一兩半夏﹝洗﹞半筋栝蔞實﹝大者﹞一枚右三味﹐以水六升﹐先煮栝蔞﹐取三升﹐去滓﹐內諸藥﹐煮取二升﹐去滓﹐分溫三服

【方解】

黃連滌熱﹐半夏導飲﹐栝蔞潤燥下行﹐合之以滌胸膈痰熱﹐開胸膈气結﹔攻𨿽不峻亦能突圍而入﹐故名小陷胸湯。分服三服﹐乃緩以治上之法也。

傷寒六﹑七日﹐結胸熱實﹐脈沈而緊﹐心下痛﹐按之石�者﹐大陷胸湯主之

【注】

傷寒表不解﹐誤下成痞﹐此其常也。傷寒或有因誤下而成結胸者﹐乃其變也。今傷寒六七日﹐結胸不因誤下而成此熱實之證﹐若脈沈緊﹐裏實脈也。心下痛﹐按之右�裏實證也。此爲脈病皆實﹐故以大陷胸湯主之也。

【集注】

諭昌曰「熱實」二字﹐形容結胸之狀甚明﹐見邪熱塡實於胸而不散漫也。浮緊主傷寒無汗﹐沈緊主傷寒結胸﹐此與中風之陽邪結胸回別﹐所以不言浮也。又曰﹕陽邪誤下成結胸﹐陰邪誤下成痞。然中風間有痞證﹐傷寒間有結胸證﹐又不可不知。

程應旄曰﹕𨿽曰陽邪內陷﹐然「陰陽」二字從虛實寒熱上區別﹐非從中風傷寒上區別表熱盛實轉入胃府﹐則爲陽明證﹔表熱盛實不轉入胃府﹐而陷入於膈﹐則爲結胸證故不必誤下始成也。不因下而成結胸者﹐必其人胸有燥邪﹐以失汗而表邪合之﹐遂成裏實。觀此條曰﹕傷寒六﹑七日﹐又曰﹕脈沈而緊﹐則可知矣。

汪琥曰﹕或問脈沈緊﹐焉知非寒實結胸﹖答曰﹕胸中者﹐陽气之所聚也。邪熱當胸而結直至心下﹐石�且痛﹐則脈不但沈緊﹐甚至有伏而不見者﹐烏可以脈沈緊爲非熱耶﹖大抵辧結胸之法﹐但當證書最爲有準。

寒實結胸﹐無熱證者﹐與三物﹝小陷胸湯﹞﹐白散﹝亦可服﹞。

【按】

無熱証之下﹐與三物小陷胸湯﹐當是「三物白散」﹐「小陷胸湯」四字﹐必是傳寫之誤。桔梗﹑貝母﹑巴豆三物﹐其色皆白﹐有三物白散之義﹐溫而能攻﹐與寒實之理相屬﹔小陷胸湯﹐乃栝蔞﹑黃連﹐皆性寒之品﹐豈可以治寒實結胸之證乎﹖「亦可服」三字﹐亦衍文也。

【注】

結胸證﹐身無大熱﹐口不燥渴﹐則爲無熱實證﹐乃寒實也﹐與三物白散。然此證脈必當沈緊。若脈沈遲或證見三陰﹐則又非寒實結胸可比﹐當以枳實理中湯治之矣。

【集注】

王肯堂曰﹕熱實結胸﹐及寒實結胸﹐『活人書』不拘寒熱﹐但用陷胸湯﹐不差者用枳實理中丸﹐卽應手而愈。

方有執曰﹕寒以飲言﹐飲本寒也﹐又得水寒﹐兩寒搏結而實於胸中﹐故謂無熱證也。

程知曰﹕結胸有大小之別﹐寒熱之異﹐不得槪用硝黃也。

鄭重光曰﹕水寒結實在胸﹐則心陽被據﹐自非細故﹐用三物白散下寒而破結﹐皆不得已之兵也。

卷一﹨辧太陽病脈證並治上篇

三物白散方

桔梗﹝三分﹞巴豆﹝去皮心﹐熬黑﹐研如脂﹞一分貝母三分右件二味爲末﹐內巴豆﹐更於臼中杵之﹐以白飲和服﹐彊人半錢匕﹐羸者減之。病在膈上必吐﹐在膈下必利。不利﹐進熱粥一杯﹔利過不止﹐進冷粥一杯。

【方解】

是方也﹐治寒實水結胸證﹐極峻之藥也。君以巴豆﹐極辛極烈﹐攻寒逐水﹐斬關奪門所到之處﹐無不破也﹔佐以貝母﹐開胸之結﹔使以桔梗﹐爲之舟楫﹐載巴豆搜逐胸邪﹐悉盡無餘。膈上者必吐﹐膈下者必利。然惟知任毒以攻邪﹐不量彊羸﹐鮮能善其後也。故羸者減之﹐不利進熱粥﹐利過進冷粥﹔蓋巴豆性熱﹐得熱則行﹐得冷則止。

不用水而用粥者﹐藉穀气以保胃也。

傷寒十餘日﹐熱結在裏﹐復往來寒熱者﹐與大柴胡湯。但結胸無大熱者﹐此爲水結在胸�也﹐但頭微汗出者﹐大陷胸湯主之。

【注】

傷寒十餘日﹐熱結在裏﹐若胸�滿�者﹐此結胸也。今不滿�﹐復往來寒熱者﹐乃少陽表裏病﹐非結胸也﹐當與大柴胡湯兩解之。但結胸證﹐亦有水結者﹐水結胸不但表無大熱﹐裏亦無大熱也。有結胸狀﹐頭微汗出者﹐此水停於胸﹐爲熱气上蒸使然也。

故曰水結在胸�也。亦以大陷胸湯主之﹐飲熱並攻也。

【集注】

方有執曰﹕水卽飲也﹐以不實�﹐故曰水結。胸�亦裏也﹐以熱結不髙﹐故曰在裏。

程知曰﹕此言熱結於裏兼少陽者﹐則不宜陷胸﹔水結於胸者﹐𨿽無大熱﹐猶宜大陷胸也。

程應旄曰﹕大柴胡與大陷胸﹐皆能破結。大柴胡之破結﹐使表分無畱邪﹔大陷胸之破結﹐使裏分無畱邪。

林瀾曰﹕此言水結胸之與熱結在裏不同也。十餘日﹐邪深入府之時﹐然熱結在裏﹐而猶有半表半里之邪﹐作往來寒熱者﹐必以大柴胡兩解之。若但胸�結滿﹐初無大熱收斂入內者﹐此亦不得爲大柴胡證﹐必水結胸�也。何以知之﹖水結胸者﹐頭汗出今但頭微汗﹐爲水結胸明矣。與大陷胸湯。

結胸者﹐項亦彊﹐如柔痙狀﹐下之則和﹐宜大陷胸丸。

【注】

結胸從心上至少腹﹐�滿痛不可近﹐則其勢甚於下者﹐治下宜急攻之﹐以大陷胸湯。

結胸從胸上﹐滿�項彊﹐如柔痙狀﹐則其熱甚於上者﹐治上宜緩攻之﹐以大陷胸丸直攻胸肺之邪。煮服倍蜜﹐峻治緩行﹐下而和之﹐以其病勢緩急之形旣殊﹐湯丸之制亦異也。故知此項彊乃結胸之項彊﹐下之則和﹐非柔痙之項彊也。

【集注】

成爲己曰﹕項彊者﹑爲邪結胸中﹐胸膈結滿﹐但能仰而不能俯﹐是項彊也。

程知曰﹕項彊如柔痙者﹐胸中邪气緊實﹐項勢常昂﹐有似柔痙之狀﹔然痙病身手俱張此但項彊原非痙也﹐借此以驗胸邪十分緊逼耳。

汪琥曰﹕下之則和者﹐言邪實去﹐胸中和而項自舒之意。若不云如柔痙﹐恐醫人認以爲太陽經風寒之邪未解﹐反疑其當用發汗之藥。殊不知項𨿽彊﹐表證已解﹐裏證甚急治法宜下也。

卷一﹨辧太陽病脈證並治上篇

大陷胸丸方

大黃半筋葶藶子﹝熬﹞半升芒硝半升杏仁﹝去皮﹑尖﹐熬黑﹞半升右四味﹐搗篩二味﹐內杏仁﹑芒硝﹐合研如脂﹐和散。取如彈丸一枚﹐別搗甘遂末一錢匕﹐白蜜二合﹐水二升﹐煮取一升﹐溫頓服之﹐一宿乃下。如不下﹐更服﹐取下爲效。禁如藥法。

結胸證﹐其脈浮大者﹐不可下﹐下之則死。

【注】

結胸證﹐若脈大﹐是爲胃實﹐知結熱已實乃可下﹐下之則愈。今其脈浮大﹐是尙在表知熱結未實﹐故不可下。若誤下之﹐未盡之表邪復乘虛入裏﹐誤而又誤﹐結而又結病熱彌深﹐正气愈虛﹐則死矣。

【集注】

張兼善曰﹕結胸爲可下之證﹐若脈浮大﹐心下𨿽結﹐表邪尙多﹐下之重虛其裏﹐外邪復聚則死矣。

程知曰﹕結胸亦有不可下者﹐宜審其脈以施治也。結胸爲邪結上焦之分﹐得寸脈浮關脈沈或沈緊﹐則爲在裏可下也。若脈浮大﹐則邪猶在表﹐下之是令其結而又結也故死。

結胸證悉具﹐煩躁者亦死。

【注】

結胸證悉具﹐謂�滿而痛﹐結在膈之上下也。悉具者﹐謂胸之下﹐少腹之上﹐左右兩�﹐無不�滿而有痛也。較之大結胸爲尢甚﹐此時宜急下之﹐或有生者﹔若復遷延必至邪勝正負﹐形气相離﹐煩躁不寧﹐下亦死﹐不下亦死矣。

【集注】

方有執曰﹕結胸證全具﹐已主死矣。而更加以煩躁﹐卽不再下﹐亦主死也。

程應旄曰﹕結胸證﹐妄下不可﹐失下亦不可。總在適當其宜﹐則去邪卽所以安正也。

魏荔彤曰﹕此條乃承上條脈見浮大而言。必結胸證具﹐脈兼見浮大﹐而加以煩躁﹐方可卜其死。不然﹐煩躁亦結胸證中之一也﹐何遽云死耶﹗問曰﹕病有結胸﹐有藏結﹐其狀何如﹖答曰﹕按之痛﹐寸脈浮﹐關脈沈﹐名曰結胸也何謂藏結﹖答曰﹕如結胸狀﹐飲食如故﹐時時下利﹐寸脈浮﹐關脈小細沈緊﹐名曰藏結。舌上白胎滑者﹐難治。

【注】

邪結三陽﹐名曰結胸﹔邪結三陰﹐名曰藏結。二者皆下後邪气乘虛入裏所致﹐而其脈與証之狀則不同。其�滿而按之痛﹐結胸證也。寸脈浮﹑關脈沈﹐結胸脈也。寸浮主胸主表﹐關沈主胃主裏﹐是知其邪由胸表陷入胃裏而結也。如結胸狀﹐飲食如故﹐時時下利﹐藏結證也。寸脈浮﹑關脈細小沈緊﹐藏結脈也。細小沈緊主藏結寒痛﹐是知其邪由胸表陷入藏裏而結也。藏結𨿽�滿而痛﹐如結胸狀﹐然結胸病﹐屬裏壅塞﹐必不能飲食﹔藏結病﹐屬裏空虛﹐故飲食如故。結胸屬實熱﹐故�痛不大便而脈沈石﹔藏結屬虛寒﹐故�痛下利而脈細緊也。舌上白胎滑者﹐胸中無熱可知﹕藏結陰邪﹐得之爲順﹐尙可以理中輩溫之。結胸陽邪﹐得之爲逆﹐不堪攻下﹐故難治也。

【集注】

成無己曰﹕气宜通也﹐以塞故痛。邪結陽分﹐則陰气不得下通﹔邪結陰分﹐則陽气不得上通﹐故知二者﹐皆按之痛�也。

方有執曰﹕此設問答以明結胸﹑藏結之同異。藏結之時時下利者﹐陰邪結於陰藏﹐而寒甚也。以寒甚﹐故脈小細緊﹐此其所以不同也。蓋結胸以陽邪結於陽﹐藏結以陰邪結於陰故也。

汪琥曰﹕結胸證﹐其人本胃中有飲食﹐下之太早﹐則食去不盡﹐外邪反入﹐結於胸中以故按之則痛﹐不能飲食。藏結證﹐其人胃中本無飲食﹐下之太過﹐則藏虛﹐邪入與寒結於陰分﹐所以狀如結胸﹐按之不痛﹐能飲食﹐時下利也。

魏荔彤曰﹕人知此條爲辧結胸﹐非指藏結而論﹐不知正謂藏結與痞有相類﹐而與結胸實有不同。蓋結胸陽邪也﹐痞與藏結陰邪也。痞則尙有陽浮於上﹐藏結則上下俱無陽是皆誤下﹑誤吐之過也。

【按】

此條「舌上白胎滑者難治」句﹐前人舊注皆單指藏結而言﹐未見明晰﹐誤人不少。蓋舌胎白滑﹐卽結胸證具﹐亦是假實﹔舌胎漧黃﹐𨿽藏結證具﹐每伏眞熱。藏結陰邪白滑爲順﹐尙可溫散﹔結胸陽邪﹐見此爲逆﹐不堪攻下﹐故爲難治。由此可知﹐著書立論﹐必須躬親體驗﹐眞知灼見﹐方有濟於用。若徒就紙上陳言﹐牽彊附會﹐又何異按圖索驥耶﹖病�下素有痞﹐連在臍旁﹐痛引少腹﹐入陰筋者﹐此名藏結﹐死。

【注】

病藏結之人﹐若�下素有痞連在臍旁﹐新舊病合﹐痛引少腹﹐入陰筋者﹐其邪又進厥陰﹐乃屬藏結之死證也。

【集注】

程知曰﹕宿結之邪﹐與新結之邪交結而不解﹐痞連臍旁﹐脾藏結也﹔痛引少腹﹐腎藏結也。自�入陰筋﹐肝藏結也﹔三陰之藏俱結矣﹐故主死。

藏結無陽證﹐不往來寒熱﹐其人反靜﹐舌上胎滑者﹐不可攻也。

【注】

藏結無三陽證。不發熱﹐無太陽也﹔不往來寒熱﹐無少陽也﹔其人反靜﹐無陽明也。

舌胎滑白﹐胸中有寒﹐故可溫不可攻也。

【集注】

方有執曰﹕胎滑本丹田有熱﹑胸中有寒而成。然丹田陰也。胸中陽也。熱反在陰而寒反在陽﹐所以爲不可攻也。

程知曰﹕經於藏結白胎滑者﹐只言難治﹐未嘗言不可治也。只言藏結無熱舌胎滑者不可攻﹐未嘗言藏結有熱舌胎不滑者﹐亦不可攻也。意者丹田有熱﹐胸中有寒之證必有和解其熱﹐溫散其寒之法。俾內邪潛消﹐外邪漸解者﹐斯則良工之苦心乎﹗病在陽﹐應以汗解之﹐反以冷水潠之﹐若灌之﹐其熱被卻不得去﹐彌更益煩﹐肉上粟起﹐意欲飲水﹐反不渴者﹐服文蛤散﹔若不差者﹐與五苓散。身熱皮粟不解﹐欲引衣自覆者﹔若水以潠之洗之﹐益令熱被卻不得出﹐當汗而不汗則煩。假令汗出已﹐腹中痛﹐與芍藥三兩如上法。

【注】

病在陽﹐謂病發於陽而身熱也。此應以汗解之﹐而反以冷水選之灌之﹐則身熱𨿽被劫而暫卻﹐然終不得去﹐故熱煩益甚也。水寒外束﹐膚熱乍凝﹐故肉生膚粟﹐熱入不深故意欲飲水反不甚渴也﹐故以文蛤散內疏膚熱。若不差﹐與五苓散外解水寒﹔則皮粟﹑身熱當解矣。若不解且惡寒﹐引衣自覆﹐是尙有表也。當以桂枝湯汗解之。假令服桂枝湯﹐汗已出﹐熱粟俱解﹐而腹中增痛﹐又爲表已和裏未調也﹐宜與桂枝湯倍加芍藥﹐調裏以和其表。若渴欲飲水而不腹痛﹐則不須調太陰裏﹐而仍當調太陽府矣宜仍取乎五苓也。

卷一﹨辧太陽病脈證並治上篇

文蛤散方

文蛤五兩右一味﹐爲散﹐沸湯和一錢匕服﹐湯用五合。

【按】

文蛤卽五倍子也。

音切彊羣養切惡污去聲中音眾嗇音色淅音錫翕音吸�音父咀音苴去上聲滓音第歠與啜同覆芳救切�音蟄差與差同諧音鞋噤渠飲切劇音屐傳音囀爲去聲識與志同幹音幹散上聲和去聲悸音季灌音貫更去聲痞音否�音硬頸音景羸音雷養上聲糜音迷咽音咽數音朔懊影考切�音農燥音掃晡布胡切痙音涇潠心艮切

卷一

辧太陽病脈證並治中篇

太陽統攝之榮衛﹐乃風寒始入之兩途﹐風則傷衛﹐寒則傷榮。衛气剽疾﹐統气而行脈外﹐其用疏泄而屬陽﹐邪之犯也易﹐故其犯之也﹐則有汗﹐爲虛邪。榮气專精﹐統血而行脈中﹐其體固密而屬陰﹐邪之犯也難﹐故其犯之也﹐則無汗﹐爲實邪。夫冬固寒令也﹐然春月餘寒﹐秋末早寒﹐皆能致病﹐但有無汗﹐實邪證候顯然﹐卽可謂之傷寒不必盡屬隆冬也。然太陽經也﹐膀胱府也﹐由經視府﹐則經爲表﹐而府爲裏矣。上篇用桂枝湯解肌﹐所以治風傷衛之表也﹐而未及衛分之裏﹐故又立五苓散一方﹐佐桂枝以和衛分之裏焉。此篇用麻黃湯發汗﹐所以治寒傷榮之表也﹐而未及榮分之裏﹐故又立桃核抵當方﹐佐麻黃以攻榮分之裏焉。至於汗下失宜﹐過之則傷正而虛其陽﹐不及則熱熾而傷其陰。虛其陽﹑則從少陰陰化之證多﹐以太陽少陰爲表裏也。傷其陰則從陽明陽化之證多﹐以太陽﹑陽明遞相傳也﹐此篇中所以又有四逆﹑承气之治也。

凡風傷衛之虛邪已列上篇﹐玆以寒傷榮之實邪疏爲中篇﹐使讀者先會大意於胸中﹐斯臨證處分﹐自不致誤矣。

太陽病﹐或已發熱﹐或未發熱﹐必惡寒﹐體痛﹐嘔逆﹐脈陰陽俱緊者﹐名曰傷寒。

【注】

太陽病﹐卽上篇首條脈浮﹐頭項彊痛﹐惡寒之謂也。榮﹐表陰也。寒﹐陰邪也。寒邪傷人則榮受之﹐從其類也。已發熱者﹐寒邪束於皮毛﹐元府閉密﹐陽气郁而爲熱也。

未發熱者﹐寒邪初入﹐尙未郁而爲熱﹐頃之卽發熱也。惡寒者﹐爲寒所傷﹐故惡之也必惡寒者﹐謂不論已熱未熱﹐而必惡寒也。寒入其經﹐故體痛也。胃中之气被寒外束不能發越﹐故嘔逆也。寒性勁急﹐故脈陰陽俱緊也。此承上篇首條言太陽病﹐又兼此脈此證者﹐名曰傷寒。以爲傷寒病之提綱。後凡稱傷寒者﹐皆指此脈證而言也。

【集注】

方有執曰﹕或者﹐未定之辭﹔必者﹐定然之謂。曰或曰必者﹐言發熱早晚不一﹐而惡寒則定然卽見也。

諭昌曰﹕仲景慮惡寒﹑體痛﹑嘔逆﹑又未發熱﹐恐誤認爲陰經之證﹐故早於篇首揭明此語以辧之。

程應旄曰﹕傷寒陰陽俱緊之脈﹐大不同於中風陽浮而陰弱之緩脈矣。證與脈兼得其實然後乃得正其名曰﹐此太陽傷寒之病﹐而非中風所能混也。

魏荔彤曰﹕傷寒中風同一浮脈﹐而彼爲浮緩﹐此爲浮緊﹔陽邪舒散故緩﹐陰邪勁急故緊。同爲在表之浮﹐而一緩一緊﹐風寒回異矣。

太陽病﹐頭痛發熱﹐身疼腰痛﹐骨節疼痛﹐惡風無汗而喘者﹐麻黃湯主之

【注】

此承上條而詳言其證﹑以出其治也。太陽經脈起於目內眥﹐上額交巓﹐入絡腦還出別下項﹐循肩膊內﹐挾脊抵腰中﹐至足小指出其端。寒邪客於其經﹐則榮血凝澀﹐所傷之處﹐無不痛也。榮病者惡寒﹐衛病者惡風﹐今榮病而言惡風者﹐蓋以風動則寒生惡則皆惡﹐未有惡寒而不惡風﹐惡風而不惡寒者。所以仲景於中風﹑傷寒證中﹐每互言之﹐以是知中風﹑傷寒﹐不在惡寒﹑惡風上辧﹐而在微甚中別之也。無汗者﹐傷寒實邪﹐腠理閉密﹐𨿽發熱而汗不出﹐不似中風虛邪﹐發熱而汗自出也。陽气被寒邪所遏﹐故逆而爲喘。主之以麻黃湯者﹐解表發汗﹐逐邪安正也。

【集注】

成無己曰﹕寒則傷榮﹐頭痛身疼腰痛﹐以致牽連骨節疼痛者﹐太陽經榮血不利也。

程應旄曰﹕頭痛發熱﹐太陽病皆然﹐而身疼腰痛﹐骨節疼痛﹐是寒傷榮室﹐若風傷衛則無是也。惡風﹐太陽病皆然﹐而無汗而喘﹐是陽被壅遏﹐若風傷衛﹐則無是也。

得其所同﹐因以別其所異也。

沈明宗曰﹕太陽之邪從皮毛而入﹐郁逆肺气﹐以故作喘。且寒主收斂﹐傷榮則腠理閉密﹐故用麻黃湯發之。

卷一﹨辧太陽病脈證並治中篇

麻黃湯方

麻黃﹝去節﹞三兩桂枝二兩甘艸﹝炙﹞一兩杏仁﹝湯浸﹐去皮﹑尖﹞七十个右四味﹐以水九升﹐先煮麻黃﹐減二升﹐去上沬﹐內諸藥﹐煮取二升半﹐去渣﹐溫服八合﹐覆取微似汗﹐不須啜粥﹐餘如桂枝法將息。

【方解】

名曰麻黃湯者﹐君以麻黃也。麻黃性溫﹐味辛而苦﹐其用在迅升﹔桂枝性溫﹐味辛而甘﹐其能在固表。證屬有餘﹐故主以麻黃必勝之算也﹔監以桂枝﹐制節之師也。杏仁之苦溫﹐佐麻黃逐邪而降逆﹔甘艸之甘平﹐佐桂枝和內而拒外。飲入於胃﹐行气於元府﹐輸精於皮毛﹐斯毛脈合精﹐溱溱汗出﹐在表之邪﹐必盡去而不畱﹔痛止喘平﹐寒熱頓解﹐不須啜粥而借汗於谷也。必須煮掠去上沫者﹐恐令人煩﹐以其輕浮之气﹐過於引气上逆也。其不用姜﹑棗者﹐以生薑之性橫散於肌﹐礙麻黃之迅升﹔大棗之性泥滯於膈﹐礙杏仁之速降﹐此欲急於直達﹐少緩則不迅﹐橫散則不升矣。然此爲純陽之劑﹐過於發汗﹐如單刀直入之將﹐用之若當﹐一戰成功﹔不當﹐則不戢而召禍。故可一而不可再。如汗後不解﹐盒飯以桂枝代之。此方爲仲景開表逐邪發汗第一峻藥也。

庸工不知其制在溫覆取汗﹐若不溫覆取汗﹐則不峻也﹐遂謂麻黃專能發表不治他病。

熟知此湯合桂枝湯﹐名麻桂各半湯﹐用以和太陽畱連未盡之寒熱﹔去杏仁﹑加石膏合桂枝湯﹐名桂枝二越婢一湯﹐用以解太陽熱多寒少之寒熱﹔若陽盛於內﹐無汗而喘者﹐又有麻黃杏仁甘艸石膏湯﹐以解散太陰肺家之邪﹔若陰盛於內而無汗者﹐又有麻黃附子細辛甘艸湯﹐以溫散少陰腎家之寒。『金匱要略』以此方去桂枝﹐『千金方』以此方桂枝易桂﹐皆名還魂湯﹐用以治邪在太陰﹐卒中暴厥﹐口噤气絕﹐下咽奏效而皆不溫覆取汗。因是而知麻黃湯之峻與不峻﹐在溫覆與不溫覆也。此仲景用方之心法﹐豈常人之所得而窺耶﹗

【集解】

王肯堂曰﹕此方爲元气不虛者設也。如挾時气者宜十神湯﹐挾暑濕者宜正气湯﹐挾寒者宜五積散﹐挾熱者宜通聖散﹐挾食者宜養胃湯﹐挾痰者宜芎蘇散。按肯堂之議誠當矣。然必證兼表裏﹐邪因錯雜﹐似傷寒而非傷寒者﹐乃可於諸方中斟酌選用。若脈證與麻黃桂枝吻合﹐自當遵仲景之法治之。卽元气素虛﹐或平素有熱﹐不宜麻桂者﹐亦必如劉完素﹑張潔古法﹐緩緩消息治之﹐庶不誤人。臨病之工﹐宜詳審焉。

吳綬曰﹕凡傷寒﹐寒邪在表﹐閉其腠理﹐身痛拘急﹐惡寒無汗﹐須用麻黃辛苦之藥開發腠理﹐逐寒邪﹐使汗出而解。惟夏月炎暑之時﹐𨿽有是證﹐宜加涼藥方可用﹐如防風通聖散﹑三黃石膏湯是也。

傷寒一日﹐太陽受之﹐脈若靜者﹐爲不傳﹔頗欲吐﹐若躁煩﹐脈數急者﹐爲傳也。

【注】傷寒一日﹐太陽受之﹐當脈浮緊﹐或汗或未汗﹐若脈靜如常﹐此人病脈不病﹐爲不傳也。初病或嘔未止頗欲吐﹐若躁煩脈數急者﹐此外邪不解﹐內熱已成﹐病勢欲傳也。

宜以大靑龍湯發表解熱﹐以殺其勢﹔或表裏有熱證者﹐則當以雙解湯兩解之也。

【集注】

沈明宗曰﹕此憑脈辧證﹐知邪傳與不傳也。脈浮而緊﹐爲太陽正脈﹐迺靜是不傳他經矣。若頗欲吐﹐或躁煩而脈數急﹐則邪機向裏已著﹐勢必傳經爲病也。

傷寒二﹑三日﹐陽明少陽證不見者﹐爲不傳也。

【注】

傷寒二日﹐陽明受之﹐三日少陽受之﹐此其常也。若二三日﹐陽明証之不惡寒﹐反惡熱﹐身熱心煩﹐口渴不眠等證﹔與少陽証之寒熱往來﹑胸�滿﹑喜嘔﹑口苦﹑耳聾等證不見者﹐此爲太陽邪輕熱微﹐不傳陽明﹑少陽也。

【集注】

程知曰﹕傷寒一二日太陽﹐二﹑三日陽明﹐三﹑四日少陽﹐四﹑五日太陰﹐五﹑六日少陰﹐六﹑七日厥陰﹐此第言其常耳﹗其中變證不一﹐有專經不傳者﹐有越經傳者有傳一二經而卽止者﹐有發於陽卽入少陰者﹐有直中三陰者﹐有足經冤熱而傳手經者有誤藥而傳變者。大抵熱邪乘經之虛卽傳﹐若經實卽不受邪而不傳﹐陽邪勝則傳陰邪勝多不傳﹔故經謂脈靜爲不傳﹐脈數急爲欲傳也。又曰﹕足經自足上行胸腹頭背主一身之大綱﹐故寒邪入之﹐卽見於其經﹐若手經第行於胸手﹐不能主一身之大綱也。邪旣入足經﹐必傳入手經﹐故感風寒之重者﹐頭項痛﹐肩﹑背﹑肘﹑節﹑亦痛也聖人言足不言手﹐足可該手﹐手不可該足也﹐非不傳手也。夫五臟六腑十二經﹐气相輸﹐絡相通﹐豈有傳足而不傳手者哉﹗亦豈有傷足而不傷手者哉﹗虞天民謂熱先手寒先足﹐義亦可互通也。

程應旄曰﹕傷寒之有六經﹐無非從淺深而定部署。以皮膚爲太陽所轄﹐故署之太陽﹔肌肉爲陽明所轄﹐故署之陽明﹔筋膜爲少陽所轄﹐故署之少陽云耳﹗所以華佗曰﹕傷寒一日在皮﹐二日在膚﹐三日在肌﹐四日在胸﹐五日在腹﹐六日入胃﹐只就軀殼間約略其深淺﹐而並不署太陽﹑陽明等名。然則仲景之分太陽﹑陽明等﹐亦是畫限之意用以轄病也。

脈浮者﹐病在表﹐可發汗﹐宜麻黃湯。脈浮而數者﹐可發汗﹐宜麻黃湯。

【注】

傷寒脈浮緊者﹐麻黃湯誠爲主劑矣。今脈浮與浮數﹐似不在發汗之列﹐然視其病皆傷寒無之表實﹐則不妨略脈而從證﹐亦可用麻黃湯汗之。觀其不曰以麻黃湯發之主之而皆曰可發汗﹐則有商量斟酌之意焉。

【集注】

方有執曰﹕傷寒脈本緊﹐不緊而浮﹐則邪見還表而欲散可知矣。發者﹐拓而出之也﹔麻黃湯者﹑乘其欲散而拓出之也。或脈浮而數﹐傷寒之欲傳也﹐而亦宜麻黃湯發汗者言乘寒邪有向表之浮﹐當散其數﹐而不令其至於傳也。

程應旄曰﹕麻黃湯﹐爲寒傷榮之主劑﹐然亦當於脈與証之間互參酌之﹐不必泥定「緊」之一字﹐始爲合法也。脈浮無緊﹐似不在發汗之列﹐然視其證﹐一一寒傷榮之表病則不妨略脈而詳證﹐無汗﹐可發汗﹐宜麻黃湯。若脈浮數﹐邪勢欲傳於裏﹐亦不妨略證而詳脈﹐無汗﹐可發汗﹐亦宜麻黃湯。就此二者之脈與證互參之﹐其有脈見浮緊證具傷寒﹐二者俱符﹐又何麻黃湯之必在禁例哉﹗劉宏璧曰﹕但脈浮不緊﹐何以知其表寒實也﹖必然無汗始可發也。脈數何以知其未入裏也﹖以脈兼浮故可汗也。

太陽病﹐外證未解﹐脈浮弱者﹐當以汗解﹐宜桂枝湯。

【注】

太陽病外證未解﹐謂太陽病表證未解也。若脈浮緊﹐是爲傷寒外證未解。今脈浮弱是爲中風外證未解也﹐故當以桂枝湯汗解之。

【集注】

方有執曰﹕外證未解﹐謂頭痛﹑項彊﹑惡寒等證猶在也。浮弱卽陽浮而陰弱﹐此言太陽證凡在未傳變者﹐仍當從於解表﹐蓋嚴戒不得早下之意。

程知曰﹕外證未解﹐脈見浮弱﹐卽日久猶當以汗解。然只宜桂枝解肌之法﹐不宜誤行大汗之劑。至於不可誤下﹐更不待言矣。

傷寒發汗已解﹐半日許復煩﹐脈浮數者﹐可更發汗﹐宜桂枝湯。

【注】

傷寒服麻黃髮汗﹐汗出已﹐熱退身涼解﹐半日許復煩熱而脈浮數者﹐是表邪未盡退而復集也﹐可更發汗。其不用麻黃湯者﹐以其津液前已爲發汗所傷﹐不堪再任麻黃﹐故宜桂枝更汗可也。

【集注】

方有執曰﹕傷寒發汗者﹐服麻黃湯以發之之謂也。解﹐散也﹔復﹐重復也﹐旣解半日許﹐何事而復哉﹖言發汗或不如法﹐或汗後不謹風寒﹐而復煩熱﹐脈轉浮數也﹐故曰可更發汗。更﹐攺也﹐言當攺前法﹐故曰宜桂枝湯。

諭昌曰﹕用桂枝湯者﹐一以邪重犯衛﹐一以榮虛不能復任麻黃也。

程應旄曰﹕攺前發汗之法爲解肌﹐則𨿽主桂枝﹐不爲犯傷寒之禁也。

汪琥曰﹕仲景法脈浮而數者﹑可發汗﹐宜麻黃湯。然此條已曾用過麻黃湯矣﹐故當更方以發其汗﹐宜桂枝湯。

發汗病不解﹐反惡寒者﹐虛故也﹐芍藥甘艸附子湯主之。

【按】

發汗病不解之「不」字﹐當是衍文。蓋發汗病不解﹐則當惡寒﹐今日反惡寒者﹐正所謂病解之義也﹐病解惡寒﹐始謂之虛。

【注】

傷寒﹑發汗病不解﹐則當惡寒﹐非表虛也﹐是表邪猶在不解﹐仍當汗也。今發汗汗出病已解﹐不當惡寒矣。反惡寒者﹐非表邪也﹐乃陽虛不能衛外所致﹐故以芍藥甘艸附子湯主之。蓋用附子以扶陽﹐芍藥以補陰﹐甘艸佐附芍補陰陽而調榮衛也。

【集注】

方有執曰﹕未汗而惡寒﹐邪盛而表實﹔已汗而惡寒﹐邪退而表虛﹐汗出之後﹐大邪退散﹐榮气衰微﹐衛气疏慢﹐而但惡寒﹐故曰虛。

卷一﹨辧太陽病脈證並治中篇

芍藥甘艸附子湯方

芍藥三兩甘艸﹝炙﹞二兩附子﹝炮去皮﹐破八片﹞一枚已上三味﹐以水五升﹐煮取一升五合﹐去滓﹐分溫服。

【集解】

程應旄曰﹕傷寒發汗一法﹐原爲去寒而設﹐若表已解﹐較前反惡寒者﹐非復表邪可知緣汗外泄而表遂虛﹐故主之以芍藥甘艸附子湯。芍藥得桂枝則發表﹐得附子則補表甘艸和中從陰分﹐斂戢其陽﹐陽回而虛者不虛矣。

發汗後惡寒者﹐虛故也﹔不惡寒但熱者﹐實也﹐當和胃气﹐與調胃承气湯。

【注】

傷寒發汗﹐汗出病解﹐必不惡寒﹐亦不惡熱﹐始可爲愈。若發汗後惡寒者﹐是陽虛也宜用芍藥甘艸附子湯主之。今發汗後不惡寒﹐但惡熱﹐則是胃實也﹐故與調胃承气湯瀉熱以和胃也。

【集注】

方有執曰﹕發汗後不惡寒﹐其人表气彊也。但熱﹑亡津液而胃中幹﹐故曰實也。當和胃气﹐以干在胃而實也。故曰與調胃承气湯所以瀉實﹐而甘艸則有瀉中調和之義。

程知曰﹕汗後惡寒﹐則爲榮衛俱虛﹔汗後不惡寒但發熱﹐則爲津幹胃實﹐故有調胃通津之法。然曰當﹑曰與﹐則似深有酌量而不肯妄下﹐以重虛其津者。

調胃承气湯方見陽明篇脈浮緊者﹐法當身疼痛﹐宜以汗解之﹐假令尺中遲者﹐不可發汗。何以知之﹖然以榮气不足血少故也。

【注】

脈浮緊者﹐寒傷榮之脈也﹔身痛者﹐寒傷榮之證也。脈證皆表實邪﹐則當發汗﹐宜麻黃湯。設若寸關脈浮緊﹐惟尺中遲者﹐則又不可發汗。何也﹖以其人平素榮气不足血少故也。由此可知﹐脈陰陽不俱緊﹐不可輕汗也。

【集注】

方有執曰﹕尺以候陰﹐遲爲不足﹐榮主血﹐汗者血之液﹐尺遲不宜汗者﹐嫌奪血也。

張璐曰﹕尺中脈遲﹐不可用麻黃髮汗﹐當頻與小建中湯和之。和之而邪解﹐不須發汗﹔設不解﹐不妨多與之﹐覆而汗之可也。

發汗後﹐身疼痛﹐脈沈遲者﹐桂枝加芍藥生薑各一兩﹐人參二兩﹐新加湯主之。

【注】

發汗後﹐身疼痛脈浮緊或浮數﹐乃發汗未徹﹐表邪未盡也﹐仍當汗之﹐宜桂枝湯。今發汗後身𨿽疼痛﹐脈見沈遲﹐是榮衛虛寒﹐故宜桂枝新加湯﹐以溫補其榮衛也。

【集注】

成無己曰﹕表邪盛則身疼﹐血虛亦身疼。其脈浮緊者邪盛也﹐脈沈遲者血虛也。盛者損之則安﹐虛者益之則愈。

諭昌曰﹕脈沈遲者﹐六部皆然﹐與尺遲大異。尺遲乃素虛﹐此爲發汗所虛﹐故於桂枝方中﹐倍加芍藥生薑各一兩以去邪﹐加人參三兩以補正。名曰新加湯者﹐明非桂枝湯中之舊法也。

汪琥曰﹕身疼痛脈沈遲﹐焉知非中寒證﹖要知此證﹐乃太陽傷寒發汗後身疼不止﹐脈變沈遲﹐非中寒比也。

卷一﹨辧太陽病脈證並治中篇

桂枝新加湯方

桂枝一兩芍藥四兩甘艸二兩人參三兩生薑﹝切﹞四兩大棗﹝擘﹞十二枚右六味﹐以水一斗二升﹐微火煮取三升﹐去滓﹐分溫服﹐如桂枝法。

【方解】

是方卽桂枝湯倍芍藥﹑生薑﹑加人參也。汗後身疼痛﹐是榮衛虛而不和也﹐故以桂枝湯調和其榮衛。倍生薑者﹐以脈沈遲榮中寒也﹔倍芍藥者﹐以榮不足血少故也﹔加人參者﹐補諸虛也。桂枝得人參﹐大气周流﹐气血足而百骸理﹔人參得桂枝﹐通內聯外補榮陰而益衛陽﹐表虛身疼未有不愈者也。

病發熱頭痛﹐脈反沈﹐若不差﹐身體疼痛﹐當溫其裏﹐宜四逆湯。

【按】

身體疼痛之下﹐當有「下利淸谷」四字﹐方合當溫其裏之文。觀太陰篇云﹕傷寒醫下之﹐續得下利淸谷不止﹐身痛者﹐急當救裏﹐宜四逆湯。此𨿽未下﹐但脈反沈﹐可知裏寒﹐必是脫簡。

【注】

病發熱頭疼﹐太陽表證也。脈當浮﹐今反沈﹐是太陽表證而得少陰裏脈也。凡太陽﹑少陰表裏皆寒無汗之病﹐均宜以麻黃附子細辛湯發之。若不差不下利者﹐更以麻黃附子甘艸湯和之﹔若下利淸谷﹐卽有身體疼痛之表未解﹐不可更汗﹐當溫其裏﹐宜四逆湯。防其陽從陰化﹐變厥惕亡陽之逆﹐斷不可謂病在太陽﹐無可溫之理也。

卷一﹨辧太陽病脈證並治中篇

四逆湯方

見少陰篇傷寒﹐若吐若下後﹐七﹑八日不解﹐熱結在裏﹐表裏俱熱﹐時時惡風﹐大渴﹐舌上干燥而煩﹐欲飲水數升者﹐白虎加人參湯主之。

【按】

傷寒二字之下﹐當有「若汗」二字﹐蓋發汗較吐下更傷津爲多也。時時惡風﹐當是時汗惡風﹐若非汗字﹐則時時惡風﹐是表不解﹐白虎湯在所禁也。論中謂發熱無汗﹐表不解者﹐不可與白虎湯﹐渴欲飲水﹐無表證者﹐白虎加人參湯主之。讀者細玩經文自知。

【注】

傷寒﹐若汗﹑若吐﹑若下後﹐七﹑八日不解﹐以致熱結在裏﹐時汗惡風者﹐結熱在表未解也﹔大渴舌上干燥而煩﹐欲飲水數升者﹐結熱在裏已彰也。故曰表裏俱熱﹐宜白虎加人湯主之。以白虎能外解肌熱﹐內淸裏熱也。加人參者﹐因汗吐下後﹐津亡气弱借此以益气生津也。

【按】

大靑龍湯治太陽表裏俱熱﹐表多里少﹐故不渴也。白虎湯治陽明表裏俱熱﹐裏多表少故大渴也。今大渴燥煩﹐時汗惡風﹐是熱在陽明又兼太陽也。而用白虎湯者﹐以陽明裏熱證多﹐太陽表熱證少也。若無汗微渴﹐則爲太陽表證多﹐卽表裏大熱﹐又當用大靑龍湯矣。

【集注】

諭昌曰﹕玩此條本文﹐熱結在裏﹐表裏俱熱﹐己自酌量﹐惟熱結在裏﹐所以表熱不除況加大渴飲水﹐安得不以淸熱爲急耶﹗程知曰﹕表熱者﹐身熱也﹔裏熱者﹐內熱也。以汗﹑吐﹑下後不解﹐故邪气乘虛結爲裏熱﹔惟結熱在裏﹐所以表熱不除﹐有惡風證也。大渴引飲﹐裏熱熾盛﹐安得不以白虎急解之。石膏辛寒﹐能淸裏熱﹐兼散表熱也﹔惟其在汗﹑吐﹑下後﹐故必加人參以顧其正气也。

汪琥曰﹕與白虎湯加人參扶正气﹐以分解內外之邪熱。要之﹐此湯惟正气虛而邪气微者宜之﹔若邪气甚者﹐不敢輕加人參也。

卷一﹨辧太陽病脈證並治中篇

白虎加人參湯方

見陽明篇發汗已﹐脈浮數﹐煩渴者﹐五苓散主之

【按】

脈浮數之下當有「小便不利」四字﹐若無此四字﹐則爲陽明內熱口燥之煩渴﹐白虎湯證也。以其有小便不利煩渴﹐則爲太陽水熱瘀結之煩渴﹐五苓散證也。況無小便不利證而用五苓散﹐則犯重竭津液之禁矣。太陽上篇﹐類此證者數條﹐惟一條水入卽吐水不下行﹐故無小便不利之文﹐此條應有「小便不利」四字。

【注】

發汗已﹐爲太陽病已發過汗也。脈浮數﹐知邪仍在表也。若小便利而煩渴者﹐是初入陽明胃熱﹐白虎湯證也。今小便不利而煩渴﹐是太陽府病﹐膀胱水畜﹐五苓證也。故用五苓散﹐如法服之﹐外疏內利﹐表裏均得解矣。

【集注】

方有執曰﹕已者言發汗畢﹐非謂表病罷也。煩渴者﹐膀胱水畜﹐不化津液﹐故用四苓利之﹔浮數者﹐外表未除﹐故憑一桂以和之﹐所以謂五苓能兩解表裏也。

傷寒汗出而渴者﹐五苓散主之﹔不渴者﹐茯苓甘艸湯主之。

【注】

此申上條或渴而不煩﹐或煩而不渴者﹐以別其治也。傷寒發汗後﹐脈浮數﹐汗出煩渴小便不利者﹐五苓散主之﹝今惟曰汗出者﹐省文也﹞。渴而不煩﹐是飲盛於熱﹐故亦以五苓散主之﹐利水以化津也。若不煩且不渴者﹐是裏無熱也。惟脈浮數汗出﹐小便不利﹐是榮衛不和也﹐故主以茯苓甘艸湯和表以利水也。

【集注】

鄭重光曰﹕傷寒本無汗﹐汗因發而出也。上條煩而渴﹐此條但渴不煩﹐裏證較輕﹐治亦不殊﹔若更不渴﹐則內無燥﹐裏病少而表證猶多也。故用桂枝湯之三﹐五苓散之一示三表一里之意﹐易名曰茯苓甘艸湯者﹐乃桂枝五苓之變制也。

卷一﹨辧太陽病脈證並治中篇

茯苓甘艸湯方

茯苓二兩桂枝二兩生薑﹝切﹞三兩甘艸﹝炙﹞一兩。

右四味﹐以水四升﹐煮取三升﹐去滓﹐分溫三服。

【方解】

是方乃仿桂枝﹑五苓二方之義﹐小制其法也。有脈浮數汗出之表﹐故主以桂枝。去大棗芍藥者﹐因有小便不利之裏﹐恐滯斂而有礙於癃閉也。五苓去術﹑澤﹑豬芩者﹐因不渴不煩﹐裏飲無多﹐惟小便一利可愈﹐恐過於燥滲傷陰也。

【集解】

汪琥曰﹕五苓散﹑茯苓甘艸湯二方﹐皆太陽標本齊病﹐表裏兼主之劑。何謂標﹖太陽之經是也。何謂本﹖膀胱之府是也。經在表﹐本在裏。五苓散﹐邪已入府表證已微故方中只用桂枝一味主表﹐其餘四味皆主裏之藥也。茯苓甘艸證﹐邪猶在經﹐裏證尙少﹐故方中又用茯苓一味以主裏﹐其餘三味皆主表之藥也。

脈浮數者﹐法當汗出而愈﹐若下之﹐身重心悸者﹐不可發汗﹐當自汗出乃解。所以然者﹐尺中脈微﹐此裏虛﹐須表裏實﹐津液自和﹐便自汗出愈。

【注】

傷寒未發熱﹐脈多浮緊﹐寒盛也。已發熱。脈多浮數﹐熱盛也。均宜麻黃湯發汗則愈若不發汗而誤下之﹐不成逆壞者﹐必其人裏气素實也。故惟見失汗身重之表﹐誤下心悸之裏﹐則不可復發其汗﹐當待其表裏自和﹐自然汗出而解。所以然者﹐因失汗表實﹐誤下裏虛﹐尺中脈微﹐表裏未諧﹐故不卽解也。須待其裏亦實而與表平﹐平則和和則陽津陰液自相和諧﹐所以便自汗出而愈也。使裏實之法﹐卽下條用小建中湯法也。

【集注】

諭昌曰﹕此亦先建中而後發汗之變法。要知仲景云﹕尺脈微者﹐不可發汗。又云﹕尺微者﹐不可下。無非相人津液之奧旨﹐所以誤下之﹐脈𨿽浮數不攺﹐亟宜發汗者﹐亦必當諦其尺脈﹐不可率意徑情有如此者。

張璐曰﹕誤下身重心悸﹐縱脈仍浮數﹐亦不可復發其汗。設尺脈微﹐爲裏陰素虛﹐尢宜戒也。脈浮而數﹐熱邪已甚﹐將欲作汗﹐今誤下之﹐故身重心悸﹐當與小建中和其津液﹐汗出而愈。

傷寒二﹑三日﹐心中悸而煩者﹐小建中湯主之。

【注】

傷寒二﹑三日﹐未經汗下﹐卽心悸而煩﹐必其人中气素虛﹐𨿽有表證﹐亦不可汗之。

蓋心悸陽已微﹐心煩陰已弱﹐故以小建中湯先建其中﹐兼調榮衛也。

【集注】

王肯堂曰﹕傷寒二三日﹐心中悸而煩者﹐小建中湯主之。傷寒脈胘細﹐屬少陽﹐不可汗﹐汗之則譫語胃不和則煩而悸。大抵先煩而後悸者是熱﹐先悸而後煩者是虛﹐治病必求其本者此也。

程應旄曰﹕可見陽去入陰﹐必有其先兆﹐善治者﹐急宜杜之於未萌﹐心中悸而煩﹐則裏气虛而陽爲陰襲﹐建中湯補虛和裏﹐保定中州﹐以資气血爲主。𨿽悸與煩﹐皆小柴胡湯中兼見之證﹐而得之二三日﹐裏證未必卽具﹐小柴胡湯非所宜也。

魏荔彤曰﹕建中者治其本也。與建中後﹐除審其在表﹐則仍當發汗﹐以中州旣建﹐𨿽發汗陽亦不致亡矣。審其傳裏﹐則應下之﹐以中州旣建﹐𨿽下陽亦不致陷矣。所謂急則從標﹐而緩則從本也。

卷一﹨辧太陽病脈證並治中篇

小建中湯方

桂枝三兩芍藥六兩甘艸二兩生薑﹝切﹞三兩膠飴一升大棗﹝擘﹞十二枚右六味﹐以水七升﹐煮取三升﹐去滓﹐內膠飴﹐更上微火消解﹐溫服一升﹐日三服。

嘔家不可用建中湯﹐以甜故也。

【方解】

是方也﹐卽桂枝湯倍芍藥加膠飴也。名曰小建中者﹐謂小小謂立中气也。蓋中气𨿽虛表尙未和﹐不敢大補﹐故仍以桂枝和榮衛﹐倍芍藥加膠飴﹐調建中州﹐而不啜稀粥溫覆令汗者﹐其意重在心悸中虛﹐而不在傷寒之表也。中州創建﹐榮衛自和﹐津液可生﹐汗出乃解﹐悸煩可除矣。嘔家不可用﹐謂凡病嘔者不可用﹐恐甜助嘔也。

傷寒脈結代﹐心動悸﹐炙甘艸湯主之

【注】

心動悸者﹐謂心下築築﹐惕惕然動而不自安也。若因汗下者多虛﹐不因汗下者多熱欲飲水小便不利者屬飲﹐厥而下利者屬寒。今病傷寒﹐不因汗下而心動悸﹐又無飲熱寒虛之證﹐但據結代不足之陰脈﹐卽主以炙甘艸湯者﹐以其人平日血气衰微﹐不任寒邪﹐故脈不能續行也。此時𨿽有傷寒之表未罷﹐亦在所不顧﹐總以補中生血復脈爲急通行榮衛爲主也。

【集注】

成無己曰﹕脈之動而中止﹐能自還者﹐名曰結﹔不能自還者﹐名曰代﹐由血气虛衰不能相續也。

程知曰﹕此又爲議補者﹐立變法也。曰傷寒﹐則有邪气未解也。心主血﹔曰脈結代心動悸﹐則是血虛而眞气不相續也。故峻補其陰以生血﹐更通其陽以散寒﹐無陽則無以綰攝微陰﹐故方中用桂枝湯去芍藥﹐而漬以淸酒。所以挽眞气於將絕之候﹐而避中寒於脈弱之時也。觀小建中湯﹐而後知傷寒有補陽之方﹔觀炙甘艸湯﹐而後知傷寒有補陰之法也。

程應旄曰﹕此又以脈論﹐邪气畱結曰結﹐正气虛衰曰代。傷寒見此﹐而加以心動悸乃眞气內虛﹐故用炙甘艸湯﹐益陰寧血﹑和榮衛以爲主。又曰﹕太陽變證﹐多屬亡陽少陽變證﹐兼屬亡陰﹐以少陽與厥陰爲表裏﹐榮陰被傷故也。用炙甘艸湯﹐和榮以養陰气爲治也。

卷一﹨辧太陽病脈證並治中篇

炙甘艸湯方

甘艸﹝炙﹞四兩生薑﹝切﹞三兩桂枝三兩麥門冬半升麻子仁半筋大棗﹝擘﹞十二枚人參二兩阿膠二兩生地黃一筋右九味﹐以淸酒七升﹐水八升﹐先煮八味﹐取三升﹐去滓﹐內阿膠﹐烊消盡﹐溫服一升﹐日三服。一名復脈湯。

【集解】

張璐曰﹕津液枯槁之人﹐宜預防二便祕澀之虞﹐麥冬﹑生地溥滋膀胱之化源﹔麻仁﹑阿膠專主大腸之枯約。免致陰虛泉竭﹐火燥血枯﹐此仲景救陰退陽之妙法也。

柯琴曰﹕仲景凡於不足之脈﹐陰弱者用芍藥以益陰﹐陽虛者用桂枝以通陽﹐甚則加人參以生脈﹐未有用麥冬者﹐豈以傷寒之法﹐義重扶陽乎﹖抑陰無驟補之法與此以中虛脈結代﹐用生地黃爲君﹐麥冬爲臣﹐峻補眞陰者﹐是已開後學滋陰之路矣。然地黃﹑麥冬味𨿽甘而气則寒﹐非發陳蕃秀之品﹐必得人參﹑桂枝以通陽脈﹐生薑﹑大棗以和榮衛﹐阿膠補血﹐酸棗安神﹐甘艸之緩﹐不使速下﹐淸酒之猛﹐捷於上行﹐內外調和悸可寧而脈可復矣。酒七升﹑水八升﹐只取三升者﹐久煎之則气不峻﹐此虛家用酒之法﹐且知地黃麥冬得酒則良。此證當用酸棗仁﹐肺痿用麻子仁可也。如無眞阿膠以龜板膠代之。

未持脈時﹐病人叉手自冒心﹐師因教試令咳而不咳者﹐此必兩耳聾無聞也﹐所以然者以重發汗﹐虛故如此。

【注】

未持脈時﹐病人叉手自冒其心﹐師因教試令咳而不咳者﹐此必兩耳聾無所聞也。其聾與叉手冒心同見﹐則非少陽之邪可知﹐乃重發汗﹐陽虛﹐故致此也。

【集注】

諭昌曰﹕此示人推測陽虛之一端也。陽虛耳聾﹐宜急固其陽﹐與少陽傳經邪盛之耳聾迥別。

程應旄曰﹕諸陽受气於胸中﹐而精气上通於耳﹐今以重發汗而虛其陽﹐陽气所不到之處﹐精气亦不復注而通之﹐故聾。

發汗過多﹐其人叉手自冒心﹐心下悸﹐欲得按者﹐桂枝甘艸湯主之。

【注】

此申上條﹐以詳其證而明其治也。發汗過多﹐外亡其液﹐內虛其气﹐气液兩虛﹐中空無倚﹐故心下悸﹐惕惕然不能自主﹐所以叉手冒心﹐欲得自按﹐以護庇而求定也﹐故用桂枝甘艸湯﹐以補陽气而生津液﹐自可愈矣。

【集注】

方有執曰﹕汗多則傷血﹐血傷則心虛﹐心虛則動惕而悸﹐故叉手自冒﹐而欲得人按也桂枝走表﹐斂液宅心﹐能固疏漫之表﹔甘艸和裏﹐補中益气﹐能調不足之中﹐合二物以爲方﹐蓋斂陰補陽之法也。

程知曰﹕此汗後心虛補陽法也。陽受气於胸中﹐胸中陽气衰微﹐故叉手冒心﹐心悸欲按也。程應旄曰﹕汗爲心液﹐不惟妄汗不可﹐卽當汗而失其分數亦不可。叉手冒心欲得按者﹐因陽虛不能自主﹐而心下悸也。然心悸有心气虛﹐有水气乘﹐水乘先因心虛今心下悸者﹐乃陽气虛惕然自恐﹐欲得按以禦之﹐故用桂枝甘艸﹐載還上焦之陽使回旋於胸中也。

魏荔彤曰﹕此條乃發汗過多之禁也。風傷衛﹐固不宜汗出如水流漓矣。卽寒傷榮﹐宜發汗﹐亦只汗出表解斯已耳﹗不可聽其大汗不止﹐致有陽虛之變證也。仲景言﹐其人叉手自冒心﹐心下悸欲得按者﹐乃形容汗多亡陽之象也。

卷一﹨辧太陽病脈證並治中篇

桂枝甘艸湯方

桂枝四兩甘艸﹝炙﹞二兩右二味﹐以水三升煮取一升﹐去滓﹐頓服。

【集解】

柯琴曰﹕汗出多﹐則心液虛﹐中气餒﹐故悸。叉手自冒﹐則外有所衛﹐得按﹐則內有所根據﹐如此不堪之狀﹐望之而知其爲虛矣。桂枝本榮分藥﹐得麻黃則今榮气外發而爲汗﹐從辛也﹔得芍藥則收斂榮气而止汗﹐從酸也﹔得甘艸則補中气而養血﹐從甘也。

故此方以桂枝爲君﹐獨任甘艸爲佐﹐以補陽气﹐生心液﹐甘溫相得﹐斯气血和而悸自平。不須附子者﹐以汗𨿽多﹐而未至於亡陽﹔不須芍藥者﹐以汗已止﹐而嫌其斂陰也發汗後﹐其人臍下悸者﹐欲作奔豚﹐茯苓桂枝甘艸大棗湯主之。

【注】

發汗後心下悸者﹐乃虛其心中之陽﹐本經自病也。今發汗後﹐臍下悸﹐欲作奔豚者乃心陽虛﹐而腎水之陰邪﹐乘虛欲上干於心也。主之以茯苓桂枝甘艸大棗湯者﹐一以扶陽﹐一以補土﹐使水邪不致上干﹐則臍下之悸可安矣。

【集注】

程知曰﹕發汗後心下悸者﹐心液虛而腎气將動也﹐腎气欲上奔﹐故臍下先悸也。謂之豚者﹐指腎气也。

諭昌曰﹕汗本心之液﹐發汗後臍下悸者﹐心气虛而腎气發動也。故取茯苓桂枝直趨腎界﹐預伐其邪﹐所謂上兵伐謀也。

汪琥曰﹕奔豚者﹐腎之積名也。發於少腹﹐上至心下﹐若豚狀﹐乃腎气發動﹐有似乎奔豚之狀﹐非眞臍下有積如豚也。

卷一﹨辧太陽病脈證並治中篇

茯苓桂枝甘艸大棗湯方

茯苓半筋桂枝四兩甘艸﹝炙﹞一兩大棗﹝擘﹞十五枚右四味﹐以甘瀾水一斗﹐先煮茯苓﹐減二升﹐內諸藥﹐煮取三升﹐去滓﹐溫服一升日三服。作甘瀾水法﹕取水二斗﹐置大盆內﹐以杓揚之﹐水上有珠子五六千顆相逐取用之。

【方解】

此方卽芩桂術甘湯﹐去白術加大棗倍茯苓也。彼治心下逆滿﹐气上衝胸﹐此治臍下悸欲作奔豚﹐蓋以水停中焦﹐故用白術﹐水停下焦﹐故倍茯苓。臍下悸﹐是邪上干心也﹐其病由汗後而起﹐自不外乎桂枝之法。仍以桂枝﹑甘艸補陽气﹐生心液﹐倍加茯苓以君之﹐專伐腎邪﹐用大棗以佐之﹐益培中土﹐以甘瀾水煎﹐取其不助水邪也。土彊自可制水﹐陽建則能禦陰﹐欲作奔豚之病﹐自潛消而默化矣。若已作奔豚﹐腎陰邪盛﹐又非此藥所能治﹐則當從事乎桂枝加桂湯法矣。

服桂枝湯或下之﹐仍頭項彊痛﹐翕翕發熱﹐無汗﹐心下滿﹐微痛﹐小便不利者﹐桂枝湯去桂加茯苓白術湯主之。

【按】

去桂當是去芍藥。此方去桂﹐將何以治仍頭項彊痛﹑發熱無汗之表乎﹖細玩服此湯曰余根據桂枝湯法煎服﹐其意自見。服桂枝湯已﹐溫覆令一時許﹐通身��微似有汗此服桂枝湯法也。若去桂則是芍藥﹑甘艸﹑茯苓﹑白術並無辛甘走榮衛之品﹐而曰余根據桂枝湯法﹐無所謂法也。若去桂則是芍藥﹑甘艸﹑茯苓﹑白術﹐並無辛甘走榮衛之品﹐而曰余根據桂枝湯法﹐無所謂也。且論中有脈促胸滿﹐汗出惡寒之證﹐用桂枝去芍藥加附子湯主之﹐去芍藥者﹑爲胸滿也。此條證𨿽稍異﹐而其滿則同﹐爲去芍藥可知矣。

【注】

此條爲汗下後表不解﹐而心下有水气者﹐立治法也。服桂枝湯或下之﹐均非其治矣。

仍有頭項彊痛﹐翕翕發熱﹐無汗之表證﹔心下滿﹐微痛﹐小便不利﹐停飲之裏證。設未經汗下﹐則是表不解﹐而心下有水气﹐當用小靑龍湯汗之﹔今已經汗下﹐表裏俱虛小靑龍湯非所宜也。故用桂枝湯去芍藥之酸收﹐避無汗心下之滿﹐加苓術之燥滲使表裏兩解﹐則內外諸證自愈矣。

【集注】

『外臺方議』問曰﹕心下滿微痛﹐乃是欲成結胸﹐何緣作停飲治之﹖答曰﹕諸證皆似結胸﹐但小便不利一證﹐乃停飲也﹐故此條仲景只作停飲治之。

諭昌曰﹕服桂枝湯﹐病不解而證變﹐又或下之﹐則邪勢乘虛入裏﹐是益誤矣。在表之邪未除﹐而在裏之飲上逆﹐故仿五苓兩解表裏之法也。

張璐曰﹕此條頗似結胸﹐所以辧爲太陽表證尙在者﹐全重在翕翕發熱無汗上。

林瀾曰﹕頭項彊痛﹐經汗下而不解﹐心下滿﹐微痛﹐小便不利﹐此爲水飲內蓄﹐故加苓術﹐得小便利﹐水飲行﹐腹滿減﹐而表證悉愈矣。如十棗湯證﹐亦頭痛﹐乃飲熱內蓄﹐表證已解﹐故𨿽頭痛﹐只用逐飲﹐飲去則病自安也。

卷一﹨辧太陽病脈證並治中篇

桂枝去桂加茯苓白術湯方

於桂枝湯方內去桂﹐加茯苓﹑白術各三兩﹐余根據桂枝湯法煎服﹐小便利則愈。

【按】

去桂去芍之義﹐詳見上條經文下﹑正誤文內。

【方解】

曰﹕余根據桂枝湯法煎服﹐謂根據桂枝湯法取汗也。小便利則愈﹐謂飲病必輸水道始愈也此方卽苓術甘湯﹐而有生薑大棗﹐其意專在解肌﹐利水次之﹐故用生薑大棗佐桂枝以通津液取汗也。苓桂術甘湯﹐不用生薑﹑大棗﹐而加茯苓﹐其意專在利水﹐扶陽次之﹐故倍加茯苓﹐君桂枝﹐於利水中扶陽也﹐所以方後不曰根據服桂枝湯法也。

傷寒若吐若下後﹐心下逆滿﹐气上衝胸﹐起則頭眩﹐脈沈緊﹐發汗則動經﹐身爲振振搖者﹐茯苓桂枝白術甘艸湯主之。

【注】

傷寒若過發汗﹐則有心下悸﹐叉手冒心﹐臍下悸﹐欲作奔豚等證。今誤吐下﹐則胸虛邪陷﹐故心下逆滿﹐气上衝胸也。若脈浮緊﹐表仍不解﹐無汗當用麻黃湯﹐有汗當用桂枝湯﹐一汗而胸滿气沖可平矣。今脈沈緊﹐是其人必素有寒飲相挾而成。若不頭眩以瓜蒂散吐之﹐亦自可除。今乃起則頭眩﹐是又爲胸中陽气已虛﹐不惟不可吐﹐亦不可汗也。如但以脈之沈緊爲實﹐不顧頭眩之虛﹐而誤發其汗﹐則是無故而動經表更致衛外之陽亦虛﹐一身失其所倚﹐故必振振而搖也。主之以苓桂術甘湯者﹐滌余與扶陽並施﹐調衛與和榮共治也。

卷一﹨辧太陽病脈證並治中篇

茯苓桂枝白術甘艸湯方

茯苓四兩桂枝三兩白術二兩甘艸﹝炙﹞二兩右四味﹐以水六升﹐煮取三升﹐去滓﹐分溫三服。

【方解】

身爲振振搖者﹐卽戰振身搖也﹔身振振欲擗地者﹐卽戰振欲墜於地也。二者皆爲陽虛失其所恃﹐一用此湯﹐一用眞武者﹐蓋眞武救靑龍之誤汗﹐其邪已入少陰﹐故主以附子﹐佐以生薑苓術﹐是壯裏陽以制水也﹔此湯救麻黃之誤汗﹐其邪尙在太陽﹐故主以桂枝﹐佐以甘艸苓術﹐是扶表陽以滌飲也。至於眞武湯用芍藥者﹐裏寒陰盛﹐陽衰無根據﹐於大溫大散之中﹐若不佐以酸斂之品﹐恐陰極格陽﹐必速其飛越也﹔此湯不用芍藥者﹐裏寒飲盛﹐若佐以酸斂之品﹐恐飲得酸﹐反凝滯不散也。

發汗若下之﹐而煩熱胸中窒者﹐梔子豉湯主之。

【注】

發汗表未解﹐若下之﹐表邪入裏﹐旣不從實化而爲結胸气沖﹐亦不從虛化而爲痞�下利﹐但作煩熱胸中窒者﹐以表邪輕﹐所陷者淺﹐故只爲煩熱﹐胸中不快也。梔子苦能湧泄﹐寒能勝熱﹐豆豉輕腐上行﹐佐梔子使邪熱上越於口﹐庶一吐而胸中舒﹐煩熱解矣。

【集注】

方有執曰﹕窒者﹐邪熱壅滯而窒寒﹐未至於痛﹐較痛爲輕也。

程知曰﹕下之而陽邪內結﹐則以陷胸攻之﹔陰邪內結﹐則以瀉心開之﹔至虛熱上煩則以梔豉湧之。未經下而胸中多痰﹐則以瓜蒂吐之﹔已經下而胸中虛煩﹐則以梔豉吐之。古人於虛實寒熱之法﹐旣明且備如此。

林瀾曰﹕陽受气於胸中﹐若汗若下﹐使陽气不足﹐邪熱客於胸中﹐結而不散﹐煩熱窒塞﹐故宜此湯吐胸中之邪。

汪琥曰﹕胸中窒者﹐胸中有物也﹐下之而不出﹐以其物在膈上﹐故宜吐之。

卷一﹨辧太陽病脈證並治中篇

梔子豉湯方

梔子﹝擘﹞十四枚香豉﹝綿裹﹞四合右二味﹐以水四升﹐先煮梔子﹐得二升半﹐內豉煮取一升半﹐去滓﹐分爲二服﹐溫進一服﹐得吐者﹐止後服。

下利後更煩﹐按之心下濡者﹐爲虛煩也﹐宜梔子豉湯。

【注】

此承上條誤下下利後﹐不見諸逆﹐惟更加煩者而言。然按之心下濡而不痞者﹐是虛煩也﹐故亦宜梔子豉湯。若按之不濡而痞�﹐則又爲實煩﹐當用大黃黃連瀉心湯矣。

【集注】

方有執曰﹕更煩本有煩﹐不爲利除而轉甚也。

林瀾曰﹕此利後餘熱之證也。曰下利後而利止者﹐必非虛寒之煩﹐乃熱遺於胸中也。

按之心下濡﹐𨿽熱而非實熱﹐故用此以淸其虛煩。

程應旄曰﹕熱利則煩﹐若得之利後而心下不�者﹐此爲虛煩﹐乃餘熱乘虛而客於胃中也。

發汗吐下後﹐虛煩不得眠﹐若劇者﹐必反復顚倒﹐心中懊�﹐梔子豉湯主之﹔若少气者﹐梔子甘艸豉湯主之﹔若嘔者﹐梔子生薑豉湯主之。

【注】

未經汗吐下之煩多屬熱﹐謂之熱煩﹔已經汗吐下之煩多屬虛﹐謂之虛煩。不得眠者煩不能臥也。若劇者﹐較煩尢甚﹐必反復顚倒﹐心中懊�也。煩﹐心煩也。躁﹐身躁也。身之反復顚倒﹐則謂之躁無寧時﹐三陰死證也。心之反復顚倒﹐則謂之懊�﹐三陽熱證也。懊�者﹐卽心中欲吐不吐﹐煩擾不寧之象也。因汗吐下後﹐邪熱乘虛客於胸中所致。旣無可汗之表﹐又無可下之裏﹐故用梔子豉湯﹐順其勢以湧其熱﹐自可愈也。有前證若更加少气者﹐是熱傷其气也﹐加甘艸以扶之﹔若嘔者﹐是熱迫其飲也加生薑以散之。

【集注】

方有執曰﹕虛煩不得眠者﹐大邪乍退﹐正气暴虛﹐餘熱悶亂﹐胃中不和也。劇﹐極也反復顚倒﹐心中懊�者﹐胸膈壅滯﹐不得舒快也。所以用梔子豉湯﹐髙者因而越之之法也。

程應旄曰﹕發汗若吐若下﹐或胸中窒﹐或虛煩不得眠﹐或反復顚倒﹐心中懊�﹐皆屬三法後﹐遺熱壅遏在上﹐客於心胸﹐是以擾亂不寧也。並非汗不出之煩躁﹐大靑龍無所用﹐諸法亦無所用﹐惟宜以梔子豉湯主之。蓋梔子气味輕越﹐合以香豉能化濁爲淸但使湧去客邪﹐則气升液化﹐而鬱悶得舒矣。

汪琥曰﹕虛煩證奚堪再吐﹐不知虛者正气之虛﹐煩者邪气之實﹐邪熱郁於胸中﹐是爲邪實﹐吐證仍在﹐理宜更用吐法。所以「虛煩」二字﹐不可作眞虛看﹐作汗﹑吐﹑下後暴虛看。

卷一﹨辧太陽病脈證並治中篇

梔子甘艸豉湯方

於梔子豉湯方內﹐加入甘艸二兩﹐余根據前法﹐得吐止後服。

卷一﹨辧太陽病脈證並治中篇

梔子生薑豉湯方

於梔子豉湯方內﹐加生薑五兩。余根據前法﹐得吐止後服。

傷寒下後﹐心煩腹滿﹐臥起不安者﹐梔子厚朴湯主之。

【注】

論中下後滿而不煩者有二﹕一熱气入胃之實滿﹐以承气湯下之﹔一寒气上逆之虛滿以厚朴生薑甘艸半夏人參湯溫之。其煩而不滿者﹐亦有二﹕一熱邪入胸之虛煩﹐以竹葉石膏湯淸之﹔一懊�欲吐之心煩﹐以梔子豉湯吐之。今旣煩且滿﹐滿甚則不能坐煩甚則不能臥﹐故臥起不安也。然旣無三陽之證實﹐又非三陰之虛證﹐惟熱與气結壅於胸腹之間﹐故宜梔子枳朴﹐湧其熱气﹐則胸腹和而煩自去﹐滿自消矣。此亦吐中寓和之意也。

【集注】

程應旄曰﹕凡邪客胸﹐便上下不交﹐此與結胸心下痞相等﹐𨿽吐﹑下和解﹐各不同法其爲交通陰陽則一也。

沈明宗曰﹕下後微邪內陷﹐而無痰飲搏結﹐故無結胸下利﹐但邪陷胸膈﹐擾亂於上則心煩﹐邪入腹中﹐在下則腹滿﹐兩邪逼湊胸腹﹐所以心煩腹滿。用此一湧一瀉﹐亦表裏兩解法也。

卷一﹨辧太陽病脈證並治中篇

梔子厚朴湯方

梔子﹝擘﹞十四枚厚朴﹝姜炙﹞兩枳實﹝去穣﹐炒﹞四兩已上三味﹐以水三升半﹐煮取一升半﹐去滓﹐分三服﹐溫進一服﹐得吐﹐止後服。

傷寒醫以丸藥大下之﹐身熱不去﹐微煩者﹐梔子漧薑湯主之。

【按】

梔子漧薑湯當是梔子豉湯﹔梔子豉湯當是梔子漧薑湯﹐斷無煩熱用漧薑﹐結痛用香豉之理。

【注】

傷寒表邪未解﹐醫以丸藥大下之﹐不至結胸痞�﹐猶未成逆也。然身熱不去﹐表仍未罷也﹐微煩者﹐熱陷於胸也。表熱之在胸者﹐旣輕且微﹐故不可下﹐亦不可淸﹐惟宜以梔子豉湯﹐微湧其熱﹐則微煩可除﹐而吐中有發散之意﹐身熱亦可解矣。

【集注】

汪琥曰﹕丸藥誤下﹐邪熱不除﹐所以身熱不去﹐邪气乘虛客於胸中﹐故令微煩也。

卷一﹨辧太陽病脈證並治中篇

梔子漧薑湯方

梔子﹝擘﹞十四枚漧薑二兩右二味﹐以水三升半﹐煮取一升半﹐去滓﹐分二服﹐溫進一服﹐得吐者﹐止後服。

【按】

此方漧薑當是香豉。余義詳前經文下正誤文內。

傷寒五六日﹐大下之後﹐身熱不去﹐心中結痛者﹐未欲解也﹐梔子豉湯主之。

【按】

此方香豉當是漧薑。余義亦詳前經文下正誤文內。

【注】

傷寒五六日﹐邪气在裏之時也。大下之後﹐若身熱去﹐心胸和﹐是爲欲解矣。今身熱不去﹐邪仍在表也。心中結痛過下裏寒也﹐故曰未欲解也。但此表熱裏寒之證﹐欲溫其裏﹐旣礙表熱﹐欲解其表﹐又礙裏寒﹐故惟以梔子之寒﹐漧薑之熱﹐並舉而湧之則解表溫裏兩得之矣。豈尙有身熱結痛而不盡除者哉﹗此仲景立兩難治法﹐其妙如此餘可類推矣。

【集注】

王肯堂曰「身熱不去」四字宜玩。結胸身不熱﹐知熱不在表也﹐今身熱不去﹐惟宜越之而已。

程應旄曰﹕痛而云結﹐殊類結胸﹐但結胸身無大熱﹐知熱已盡歸於裏爲實邪。此則身熱不去﹐則所結者﹐因下而結﹐客邪仍在於表﹐故云未欲解也。

凡用梔子湯﹐病人舊微溏者﹐不可與服之。

【注】

若汗﹑吐﹑下後﹐懊�少气﹐嘔逆煩滿﹐心中結痛者﹐皆宜以梔子等湯吐之。以其邪畱連於胸胃之間﹐或與熱﹑與虛﹑與飲﹑與气﹑與寒相結而不實﹐則病勢向上﹐卽經所謂在上者因而越之意也。若未經汗﹑吐﹑下﹐而有是證﹐則爲實邪﹐非梔子湯輕劑所能治矣。又當以瓜蒂散重劑主之也。若病人舊微溏者﹐𨿽有是證﹐但裏旣久虛﹐不可與服﹐若與之﹐卽使客邪盡去﹐亦必正困難支﹐蓋病勢向下﹐湧之必生他變也。本艸不言梔子爲吐劑﹐仲景用之以爲吐者﹐何也﹖梔子本非吐藥﹐以其味苦能吐﹐故用之以湧其熱也。

【按】

吐藥不止梔子也﹐諸藥皆可爲之﹐惟要確審胸胃之邪﹐是寒﹑是熱﹑是食﹑是水﹑是痰﹑是气﹐因何阻滯﹐使胸胃陽气不伸﹐遂以當用之藥而吐湧之﹐自可愈也。如欲吐寒則以漧薑桂皮之類﹐吐熱則以梔子苦茶之類﹐吐食平胃食鹽之類﹐吐水五苓生薑之類﹐吐痰稀涎橘皮之類﹐吐气流气枳朴之類。但形气弱者﹐藥宜少﹐仍當佐以補中益气等升藥爲妥﹔形气壯者藥宜多﹐更佐以瓜蒂﹑藜蘆等猛藥更效。凡煎吐藥湯及調散或用酸米湯﹐或用白湯﹐或用稀米粥﹐須備十餘鐘﹐令病者頓服一鐘﹐卽用指探吐藥出﹐再服一鐘﹐亦隨用指探吐藥出﹐再服再吐﹐以順澑快吐爲度﹐則頭額身上自有微汗﹐所有病證輕減﹐卽爲中病﹐不必盡服余藥。若過吐之﹐卽使病盡除﹐恐損胸中陽气也﹐近世之醫﹐以吐爲古法不可用﹐久矣。皆因仲景之道不彰﹐其法失傳﹐無怪乎其不敢用也。夫不知其妙﹐而不敢用﹐猶之可也﹐若竟委之曰古法不可用﹐則不可也。蓋邪之在上者﹐非吐不愈。若如俗工所云﹐使病者畏不敢服﹐因循生變﹐致輕者重﹐重者死﹐夫誰之咎與抑﹑知汗﹑吐﹑下三法﹐用之誠當﹐其證無不立時取效﹐後之業醫者﹐又安可只言汗下兩法﹐而置吐法於不用﹐致使古法淪亡也耶﹗

【集注】

程知曰﹕此言服梔子亦有禁忌也。病人舊微溏﹐裏虛也﹐又服苦寒﹐則不能上湧﹐而反下泄﹐故禁之。

張志聰曰﹕此言梔子而不言豉者﹐申明梔子之苦﹐能下泄﹐故病人舊微溏﹐不可與服之也。

太陽病﹐脈浮緊﹐無汗﹐發熱﹐身疼痛﹐八﹑九日不解﹐表證仍在﹐此當發其汗﹐服藥已﹐微除﹐其人發煩目瞑﹔劇者﹐必�﹐�乃解。所以然者﹐陽气重故也﹐麻黃湯主之。

【按】

張兼善曰「麻黃湯主之」五字﹐不當在陽气重之下﹐豈有�乃解之後﹐而用麻黃湯之理乎﹖其說甚是。況服藥已之上﹐並無所服何藥之文﹐宣將此五字移於其上始合。

【注】

太陽病﹐脈浮緊﹐無汗發熱身疼痛﹐八九日不解﹐謂傷寒表證仍在﹐當以麻黃湯發其汗也。服藥已﹐微除者﹐謂已發汗﹐邪𨿽微除﹐猶未盡除也﹐仍當汗之﹐若因循失汗則陽邪久郁榮中﹐不得宣泄﹐致熱並於陽而發煩﹐熱郁於陰而目瞑。劇者﹐謂熱極也。熱極於榮﹐勢必逼脈中之血妄行爲�﹐�則熱隨血去而解矣。所以然者﹐陽气重故也。

【集注】

程知曰﹕脈見浮緊﹐表證仍在﹐𨿽八九日﹐仍當以麻黃汗解﹐服湯已其病微除﹐至於煩瞑劇�﹐乃熱郁於榮﹐陽气重盛﹐表散之藥﹐與之相搏而然。然至於逼血上�﹐則熱隨血解矣。此言發汗當主以麻黃湯﹐非�解之後﹐仍用麻黃湯也。

張璐曰﹕服藥已微除﹐復發煩者﹐余邪未盡也。目瞑煩劇者﹐熱盛於輕也﹐故迫血妄行而爲�﹐�則餘熱隨血而解也。以汗後復�﹐故爲陽气重也。或言汗後復�﹐而熱邪仍未盡﹐重以麻黃湯散其未盡之邪﹐非也。若果邪熱不盡﹐則「�乃解」三字從何著落﹖太陽病﹐脈浮緊﹐發熱身無汗﹐自�者愈。

【注】

太陽病脈浮緊﹐發熱無汗﹐此傷寒脈證也﹐當發其汗。若當汗不汗﹐則爲失汗﹐失汗則寒閉於衛﹐熱郁於榮﹐初若不從衛分汗出而解﹐久則必從榮分�血而愈也。故太陽病凡從外解者﹐惟汗與�二者而已。今旣失汗於榮﹐則榮中血熱妄行﹐自�﹐熱隨�解﹐必自愈矣。

【集注】

方有執曰﹕此承上條復以其証之較輕者言﹐以見亦有不治而自愈者﹐所以曉人勿妄治以致誤之意。太陽病脈浮緊﹐發熱身無汗﹐與上條同﹐而無疼痛﹐則比之上條較輕可知矣。所以不待攻治﹐得�自愈也。汗本血之液﹐北人謂�爲紅汗﹐卽此說耳。

程知曰﹕言得�𨿽無汗﹐必自愈也。人之傷於寒而爲熱者﹐得�發越故愈。

張璐曰﹕�血成流﹐則邪熱隨血而散﹐奪血則無汗也。設不自�﹐當以麻黃湯發之發之而邪解﹐則不�矣。發之而余邪未盡﹐必仍�而解。

傷寒脈浮緊﹐不發汗﹐因致�者﹐麻黃湯主之。

【注】

此承上條以出其治也。傷寒脈浮緊﹐法當發汗﹐若不發汗﹐是失汗也。失汗則熱郁於榮﹐因而致�者﹐宜麻黃湯主之。若能於未�之先﹐早用麻黃湯汗之﹐汗出則解﹐必不致�﹐其或如上條之自�而解﹐亦無須乎藥也。

【按】

凡傷寒初起﹐但不甚惡寒﹐便知夾熱後多得�。其熱多寒少者﹐則熱隨�去﹐繼而汗出﹐表與熱均解也。其熱少寒多者﹐縱熱隨�去﹐繼必不汗出﹐表仍不解。誠能用靑龍﹑麻黃湯於未�之先發之﹐則汗�兩解矣。若已經�後而汗不出﹐表不解﹐卽用麻桂之藥﹐以和榮衛﹐亦須少兼芩﹑連﹑犀﹑地淸陰涼血之品佐之﹐以護及陰血可也。

然大�之後﹐麻黃﹑靑龍不可輕用﹐若用之不當﹐則犯�家不可汗之戒矣。

【集注】

『活人書』云﹕�後脈浮者﹐宜麻黃湯﹐�後脈微者﹑不可行麻黃湯﹐宜黃芩芍藥湯蓋�後脈浮﹐表未解也﹔脈微﹐表已解也﹐於此見仲景用麻黃湯於�後之大旨。

方有執曰﹕傷寒脈浮緊者﹐寒多風少之謂也。上二條皆風多寒少﹐前條以服藥已微除汗發不透而致�﹐上條以較輕得自�﹐此以寒多不發汗而致�﹐三條之所以辧差分也。蓋寒多﹐則於法當發汗﹐而不發汗﹐熱郁血亂﹐所以�也。�則陽邪之風散﹐麻黃湯者﹐發其尙未散之寒也。

程知曰﹕此言寒邪不發之�﹐仍宜溫散也。不發汗而致�﹐是入榮之寒﹐不得泄越而然也。寒不盡則�不止﹐故仍用麻黃﹐不必待其�也。此與上條有寒熱之別。

程應旄曰﹕大抵傷寒見�者﹐由其榮分素熱﹐一被寒閉﹐榮不受遏﹐從而上升矣。

傷寒不大便六﹑七日﹐頭痛有熱者﹐與承气湯﹐其小便淸者﹐知不在裏﹐仍在表也當須發汗﹐若頭痛者﹐必�﹐宜桂枝湯。

【按】

若頭痛之「若」字﹐當是「苦」字﹐苦頭痛﹐方爲必�之證﹐若是「若」字﹐則凡頭痛皆能致�矣。

【注】

傷寒不大便六﹑七日﹐裏已實﹐似可下也。頭痛熱未已﹐表未罷﹐可汗也。然欲下則有頭痛發熱之表﹐欲汗則有不大便之裏﹐值此兩難之時﹐惟當以小便辧之。其小便渾赤﹐是熱已在裏﹐卽有頭痛發熱之表﹐亦屬裏熱﹐與承气湯下之可也﹔若小便淸白是熱尙在表也﹐卽有不大便之裏﹐仍屬表邪﹐宜以桂枝湯解之。然傷寒頭痛不論表裏若苦頭痛者﹐是熱劇於榮﹐故必作�﹐�則榮熱解矣。方其未�之時﹐無汗宜麻黃湯﹐有汗宜桂枝湯汗之﹐則不�而解矣。

【集注】

汪琥曰﹕頭痛不已者﹐爲風寒之邪上壅﹐熱甚於經﹐勢必致�﹐須乘其未�之時﹐酌用麻黃湯或桂枝湯以汗解之﹐而驗小便﹐實爲仲景妙法。

魏荔彤曰﹕此條之�﹐乃意料之辭﹐非已見之證也。

太陽病不解﹐熱結膀胱﹐其人如狂﹐血自下﹐下者愈﹐其外不解者﹐尙未可攻﹐當先解其外﹐外解已﹐但少腹急結者﹐乃可攻之﹐宜桃核承气湯。

【注】

太陽病不解﹐當傳陽明﹐若不傳陽明而邪熱隨經﹐瘀於膀胱榮分﹐則其人必如狂。如狂者﹑瘀熱內結﹐心爲所擾﹐有似於狂也。當此之時﹐血若自下﹐下者自愈﹐若不自下﹐或下而未盡﹐則熱與瘀血﹐下蓄膀胱﹐必少腹急結也。設外證不解者﹐尙未可攻當先以麻黃湯解外﹔外解已﹐但少腹急結痛者﹐乃可攻之﹐宜桃核承气湯﹔卽調胃承气加桃核﹐所以攻熱逐血也。蓋邪隨太陽經來﹐故又加桂枝以解外而通榮也。先食服者﹐謂空腹則藥力下行捷也。

【按】

太陽病不解﹐不傳陽明﹐邪熱隨經入裏﹐謂之犯本﹐犯本者﹐謂犯膀胱之府也。膀胱府之衛爲气分﹐膀胱府之榮爲血分﹐熱入而犯气分﹐气化不行﹐熱與水結者﹐謂之犯衛分之裏﹐五苓散證也﹔熱入而犯血分﹐血蓄不行﹐熱與血結者﹐謂之犯榮分之裏桃核承气湯證也。二者𨿽皆爲犯本之證﹐二方𨿽皆治犯本之藥﹐而一從前利﹐一從後攻﹐水與血﹐主治各不同也。

【集注】

諭昌曰﹕桃核承气湯用桂枝解外﹐與大柴胡湯解外相似﹐益見太陽隨經之熱﹐非桂枝不解也。

程知曰﹕太陽病不解﹐隨經入府﹐故熱結膀胱。其人如狂者﹐瘀熱內結﹐心不安寧有似於狂也﹐若血自下﹐下則熱隨瘀解矣。然必外證已解﹐乃可直攻少腹急結之邪於謂胃承气中加桃核者﹐欲其直達血所也﹔加桂枝以通血脈﹐兼以解太陽隨經之邪耳﹗汪琥曰﹕膀胱乃小腹中之物﹐膀胱熱結﹐在衛則尿不利﹐在榮則血不流﹐故作急結之形﹐爲下焦畜血之證諦也。所以用桃核承气湯﹐乃攻下焦畜血﹐治少腹急結之藥﹐實非通膀胱熱結之藥也。

卷一﹨辧太陽病脈證並治中篇

桃核承气湯方

桃核﹝去皮﹑尖﹞五十个桂枝三兩大黃四兩芒硝二兩甘艸﹝炙﹞二兩右五味﹐以水七升﹐煮取二升半﹐去滓﹐內芒硝﹐更上火微沸﹐下火﹐先食溫服五合日三服﹐當微利。

太陽病六﹑七日﹐表證仍在﹐脈微而沈﹐反不結胸﹐其人發狂者﹐以熱在下焦﹐少腹當�滿﹐而小便自利者﹐下血乃愈。所以然者﹐以太陽隨經瘀熱在裏故也。宜下之以抵當湯。

【注】

太陽病六﹑七日﹐表證仍在者﹐脈當浮大。若脈微而沈﹐則是外有太陽之表而內見少陰之脈﹐乃麻黃附子細辛湯證也。或邪入裏﹐則爲結胸﹑藏結之證。今旣無太陽﹑少陰兼病之證﹐而又不作結胸﹑藏結之病﹐但其人發狂﹐是知太陽隨經瘀熱﹐不結於上焦之衛分﹐而結於下焦之榮分也。故少腹當�滿﹐而小便自利者﹐而血蓄於下焦也。

下血乃愈者﹐言不自下者﹐須當下之﹐非抵當湯不足以逐血下瘀﹐乃至當不易之法也

【集注】

諭昌曰﹕蓄血而至於發狂﹐則熱勢攻心﹐桃核承气不足以動其血﹐桂枝不足以散其邪非用單刀直入之將﹐必不能斬關取勝也﹐故名其湯爲抵當。抵者至也﹐乃至當不易之良法也。

張璐曰﹕邪結於胸﹐則用陷胸以滌飲﹔邪結少腹﹐則用抵當以逐血。

程知曰﹕脈微而沈﹐邪結於裏也。表證仍在﹐而反不結胸﹐太陽隨經之邪﹐不結上焦而結下焦。小便自利﹐血病而气不病也。

程應旄曰﹕熱結於气分﹐則爲溺澀﹐熱結於血分﹐則爲蓄血﹐血旣蓄而不行﹐自非大下其血不愈。

卷一﹨辧太陽病脈證並治中篇

抵當湯方

水蛭﹝熬﹞三十个�虫﹝熬﹐去頭﹑足﹞三十个大黃﹝去皮﹐破六片﹞三兩桃核﹝去皮﹑尖﹞二十个右四味﹐以水五升﹐煮取三升﹐去滓﹐溫服一升。不下者更服。

太陽病﹐身黃﹐脈沈結﹐少腹�滿﹐小便不利者﹐爲無血也﹔小便自利﹐其人如狂者血證諦﹐屬抵當湯。

【注】

此承上條詳其脈證﹐互發其義也。太陽病﹐無論中風﹑傷寒﹐但身黃脈大﹐腹滿小便不利兼頭汗出者﹐乃濕熱之黃﹐非瘀血也。今身黃﹐脈沈結﹐少腹�﹐小便自利﹐其人如狂者﹐則是血證﹐非濕熱也﹐故宜抵當湯以攻其血。

【集注】

方有執曰﹕諦﹐審也。言如此爲血證審實﹐無復可疑﹐必須抵當湯﹐勉人勿二之意。

程知曰﹕身黃﹐脈沈結﹐少腹�﹐三者皆下焦畜血之證。然尙與胃熱發黃證相近﹐故當以小便辧之。其少腹滿而小便不利者﹐則爲無形之气病﹐屬茵陳證也﹔其少腹�而小便自利者﹐則爲有形之血證﹐屬抵當無可疑矣。

汪琥曰﹕按本文云﹕小便不利者之下﹐仲景不言治法。成注云﹕可與茵陳湯。『補亡論』云﹕與五苓散。後條辧云﹕屬茵陳五苓散。此三方可選而用之。

傷寒有熱﹐少腹滿﹐應小便不利﹐今反利者﹐爲有血也﹐當下之﹐宜抵當丸。

【注】

此承上條而言証之輕者﹐以互發其義酌而其治也。傷寒榮病﹐有熱不已﹐伏於榮中其血不隨經妄行致�﹐則必隨經下蓄膀胱﹐少腹者膀胱之室也﹐故少腹滿。若小便不利﹐則爲病在衛分﹐有停水也﹔今小便反利﹐則爲病在榮分﹐有瘀血也﹐法當下之宜以抵當湯。小其制爲丸﹐緩緩下之﹐不可過用抵當湯也。

【集注】

方有執曰﹕上條之方﹐變湯而爲丸。名𨿽丸也﹐而猶煮湯焉。湯者蕩也﹐丸者緩也丸者緩也﹐變湯爲丸﹐而猶不離乎湯﹐蓋取欲緩不緩﹐不蕩而蕩之意也。

程應旄曰﹕夫滿因熱入气分﹐而蓄及津液者﹐應小便不利﹐今反利者﹐則知其所蓄非津液也﹐乃血也。血因熱而滿結﹐故用抵當湯﹐變易爲丸﹐煮而連滓服之﹐使之直達血所﹐以下舊熱﹐蕩盡新瘀﹐乃除根耳﹗

卷一﹨辧太陽病脈證並治中篇

抵當丸方

水蛭﹝熬﹞二十个�虫﹝熬﹐去翅﹑足﹞二十个桃核﹝去皮﹑尖﹞二十五个大黃三兩右四味﹐搗篩爲四丸﹐以水一升﹐煮一丸﹐取七合﹐服之。晬時當下血﹐若不下者更服。

【集解】

柯琴曰﹕膀胱爲府﹐血本無所容蓄者也。少腹者﹐膀胱之室也。熱結�滿﹐當小便不利﹐而反利者﹐是病不在膀胱之內﹐而在少腹之內也。其隨經之榮血﹐因瘀熱結於少腹之裏﹐而非膀胱之裏也。所以小便𨿽利﹐而�滿急結如故﹐是蓄血瘀於少腹也。熱淫於內﹐神魂不安﹐故發狂﹔血瘀不行﹐則榮不運﹐故脈微而沈﹔榮不運則气不宣故脈沈而結也。榮气不周於身﹐則身黃。消穀善饑者﹐胃火熾盛也﹔大便反易者﹐血之濡也﹔色黑者﹐蓄血之化也﹔善忘者﹐血不榮智不明也﹐此皆瘀血之徵﹐非至峻之劑﹐不足以抵其巢穴﹐而當此重任﹐故立抵當湯。蛭虫之善飲血者﹐而利於水﹐�虫之善吮血者﹐而猛於陸﹐並取水陸之善取血者以攻之﹐同气相求﹔更佐以桃核之苦溫推陳致新﹐大黃之苦寒﹐蕩滌邪熱﹐故名抵當也。若熱𨿽盛而未狂﹐少腹滿而未�則宜小其制爲丸﹐以緩治之。若外證已解﹐少腹急結﹐其人如狂者﹐是又爲轉屬陽明之證﹐用調胃承气加桃核﹑桂枝之行血者於其中﹐以微利之﹐使胃和則愈矣。此桃核承气所以爲治之緩也。

傷寒大下後﹐復發汗﹐心下痞﹐惡寒者﹐表未解也﹐不可攻痞﹐當先解表﹐表解乃可攻痞。解表宜桂枝湯﹐攻痞宜大黃黃連瀉心湯。

【注】

傷寒大下後﹐復發汗﹐先下後汗﹐治失其序矣。邪熱陷入﹐心下痞結﹐法當攻裏。若惡寒者﹐爲表未盡也﹐表旣未盡﹐則不可攻痞﹐當先解表﹐表解乃可攻痞。解表宜桂枝湯者﹐以其爲已汗已下之表也。攻痞以大黃黃連瀉心湯者﹐以其爲表解裏熱之痞也

【集注】

『活人書』云﹕大抵結胸﹑痞皆應下﹐然表未解者﹐不可攻也。

方有執曰﹕表非初病之表﹐乃下後復汗﹐疏緩其表之表也。解猶救也﹐如解渴﹑解急之類是也。解表與發表不同﹐傷初病之表當發﹐故用麻黃湯﹔此以汗後之表當解﹐故曰宜桂枝湯。

張璐曰﹕大下之後復發汗﹐先裏後表﹐顚倒差誤。究竟已陷之邪痞結心下﹐證兼惡寒表邪不爲汗衰﹐卽不可更攻其痞﹐當先行解肌之法以治外﹐外解已後﹐乃用大黃黃連攻其邪熱凝聚之痞﹐方爲合法。

卷一﹨辧太陽病脈證並治中篇

大黃黃連瀉心湯方

大黃二兩黃連一兩右二味﹐以麻沸湯二升漬之﹐須臾絞去滓﹐分溫再服。

【方解】

痞�虛邪﹐而用大黃﹑黃連﹐能不起後人之疑耶﹖然仲景使人疑處﹐正是使人解處。

蓋因後人未能細玩﹐不得其法﹐竟煎而服之﹐大悖其旨矣。觀其以滚沸如麻之湯﹐漬大黃﹑黃連﹐須臾絞去滓﹐僅得其無形之气﹐不重其有形之味﹐是取其气味俱薄﹐不大瀉下。𨿽曰攻痞﹐而用攻之妙﹐不可思議也。

脈浮而緊﹐而復下之﹐緊反入裏﹐則作痞﹐按之自濡﹐但气痞耳。

【注】

傷寒脈浮緊﹐不汗而下之﹐浮緊之脈﹐變爲沈緊﹐是爲寒邪內陷作痞之診也。按之自濡者﹐謂不�不痛﹐但气痞不快耳。此甘艸瀉心湯證也。

【集注】

程應旄曰﹕誤下成痞﹐旣誤在證﹐尢誤在脈﹐則救之之法﹐仍當兼憑夫脈與證而定治矣。緊反入裏﹐則浮緊變爲沈緊﹐表邪陷入而不散﹐徙怫郁於心下﹐故作痞。

心下痞﹐按之濡﹐其脈關上浮者﹐大黃黃連瀉心湯主之。

【按】

濡字上當有「不」字。若按之濡﹐乃虛痞也﹐補之不暇﹐豈有用大黃瀉之之理乎﹖

【注】

此承上條以互明之也。按之自濡者﹐但气痞耳﹗若心下痞﹐按之不濡﹐此爲可攻之熱痞也。然其脈﹐關上不沈緊而浮﹐則是所結之熱亦淺﹐未可峻攻也﹐故以大黃黃連瀉心湯主之。

心下痞﹐而復惡寒汗出者﹐附子瀉心湯主之。

【注】

心下�痛﹐結胸也。�而不痛﹐心下痞也。心下痞而復惡寒汗出者﹐非表不解﹐乃表陽虛也。故以大黃﹑黃連﹑黃芩瀉痞之熱﹐附子溫表之陽﹐合外寒內熱而兼治之﹐其妙尢在以麻沸湯漬三黃﹐須臾絞去滓﹐內附子別煮汁。義在瀉痞之意輕﹐扶陽之意重也。

【集注】

方有執曰﹕痞本陰邪內伏而虛熱上凝﹐復惡寒汗出﹐則表虛而陽不爲護衛可知矣。瀉心湯固所以爲淸熱傾痞之用﹐加附子者﹐蓋欲斂其汗﹐而固其陽也。黃芩因附子而更加表裏兩解具見矣。

李中梓曰﹕以三黃之苦寒﹐淸中濟陰﹐以附子之辛熱﹐溫經固陽。寒熱互用﹐攻補並施而不悖﹐此仲景之妙用入神也。

程應旄曰﹕此條宜與傷寒大下後﹐復發汗﹐心下痞﹐惡寒者﹐表未解也﹐不可攻痞當先解表﹐表解乃可攻痞﹐解表宜桂枝湯﹐攻痞宜大黃黃連瀉心湯合看。彼條用桂枝者﹐緣發汗汗未出﹐而初時之惡寒不罷﹐故屬表未和﹔此條加附子者﹐緣汗已出﹐惡寒已罷﹐而復惡寒汗出﹐故屬之表陽虛﹐須於異同處細細參看。

卷一﹨辧太陽病脈證並治中篇

附子瀉心湯方

大黃二兩黃連一兩黃芩一兩附子﹝炮﹐去皮﹐破﹑別煮取汁﹞一枚右四味﹐切三味﹐以麻沸湯二升漬之﹐須臾絞去滓﹔內附子汁﹐分溫再服。

傷寒中風﹐醫反下之﹐其人下利﹐日數十行﹐谷不化﹐腹中雷鳴﹐心中痞�而滿﹐漧嘔﹐心煩不得安﹐醫見心下痞﹐謂病不盡﹐復下之﹐其痞益甚﹐此非結熱﹐但以胃中虛﹐客气上逆﹐故使�也﹐甘艸瀉心湯主之。

【注】

毋論傷寒中風﹐表未解總不當下。醫反下之﹐或成痞﹐或作利。今其人以誤下之故下利日數十行﹐水谷不化﹐腹中雷鳴﹐是邪乘裏虛而利也。心下痞�而滿﹐漧嘔﹐心煩不得安﹐是邪陷胸虛而上逆也。似此痞利﹐表裏兼病﹐法當用桂枝加人參湯兩解之醫惟以心下痞﹐謂病不盡﹐復下之﹐其痞益甚﹐可見此痞非熱結﹐亦非寒結﹐乃乘誤下中虛﹐而邪气上逆陽陷陰凝之痞也﹐故以甘艸瀉心湯以緩其急﹐而和其中也。

【集注】

沈亮宸曰﹕半夏瀉心﹐甘艸瀉心﹐皆下後傷气之過也。生薑瀉心﹐因於飲食﹔大黃瀉心﹐因於內熱﹔附子瀉心﹐因於外寒﹐證旣不同﹐藥亦各異也。

諭昌曰﹕下利完谷﹐腹鳴嘔煩﹐皆誤下而胃中空虛之故也。設不知此義﹐以爲結熱而復下之。其痞必益甚﹐故復以胃中虛﹐客气上逆﹐昭揭病因。

程應旄曰﹕仲景恐結熱之疑難明﹐故特揭出胃中空虛﹐客气上逆之故﹐以明其非。所以用辛溫以調其陽﹐制住客气﹐使不得上逆﹔用苦寒淸肅﹐徹去客熱﹐使無阻畱。庶兩勿羈縻﹐陰陽相和﹐否轉爲泰矣。

汪琥曰﹕其人下利﹐日數十行﹐則胃中之物已盡﹐何得而不虛﹖況醫復下之﹐而痞益甚﹐愈可知其非實證矣。若是實證。當必曰�而痛﹐不曰�而滿矣。只此「滿」字而虛實之證了然。

魏荔彤曰﹕前條因惡寒汗出﹐陽隨汗而在表﹐恐亡陽於外﹐故用附子以回陽﹔此條重在胃虛﹐陽微於中﹐故用甘艸漧薑以益陽﹔亦表裏分治之急務也。而其固陽以爲瀉邪之本﹐則一意耳。

卷一﹨辧太陽病脈證並治中篇

甘艸瀉心湯方

甘艸﹝炙﹞四兩黃芩三兩黃連一兩漧薑三兩半夏﹝洗﹞半升大棗﹝擘﹞十二枚右六味﹐以水一斗﹐煮取六升﹐去滓﹐再煎取三升﹐溫服一升﹐日三服。

【方解】

方以甘艸命名者﹐取和緩之意也。用甘艸﹑大棗之甘﹐補中之虛﹐緩中之急﹔半夏之辛﹐降逆止嘔﹐芩連之寒﹐瀉陽陷之痞熱﹔漧薑之熱﹐散陰凝之痞寒。緩中降逆﹐瀉痞除煩﹐寒熱並用也。

傷寒汗出﹐解之後﹐胃中不和﹐心下痞�﹐幹噫食臭﹐�下有水气﹐腹中雷鳴下利者生薑瀉心湯主之。

【注】

傷寒汗出表解之後﹐余邪轉屬陽明﹐心下痞滿�痛不大便者﹐必其人胃素燥熱﹐因而成實﹐攻之可也。今其人平素胃虛﹐兼�下有水气﹐卽不誤下﹐而餘熱亦乘虛入裏以致胃中不和﹐穀气不化﹐故心下痞�﹐幹噫食臭也。水气不行﹐故腹中雷鳴下利也主之以生薑瀉心湯者﹐其意重在散水气之虛痞耳。

【集注】

諭昌曰﹕篇中論結胸及痞之根源﹐云胃中空虛。此云胃中不和﹐以其未經誤下而致空虛耳。故但言不和也﹐然不和已足成痞﹐胃气所關之鉅﹐固若此哉。

程知曰﹕此爲汗後﹐未經誤下﹐心中痞�﹐水飲搏聚者﹐立治法也。外邪𨿽解﹐然必胃气通和﹐始得脫然無恙。汗出解後﹐胃中不和﹐飲食搏結﹐故心中痞�。中焦不能消穀﹐故幹噫食臭。土弱不能制水﹐故�下有水气旁流。腹中雷鳴者﹐搏擊有聲﹐下利而淸濁不分也。故於瀉心湯內﹐君生薑以散之﹐法用再煮﹐取其熟而和胃也。

程應旄曰﹕汗多亡陽﹐人皆知之矣。然人身之陽﹐部分各有所主。有衛外之陽﹐爲周身榮衛之主﹐此陽虛﹐遂有汗漏不止﹐惡寒身疼痛之證﹔有腎中之陽﹐爲下焦眞元之主﹐此陽虛﹐遂有發熱眩悸﹐身�動﹐欲擗地之證﹔有膻中之陽﹐爲上焦心气之主此陽虛﹐遂有叉手冒心﹑耳聾及奔豚之證﹔有胃中之陽﹐爲中焦水谷化生之主﹐此陽虛﹐遂有腹脹滿﹐胃中不和﹐而成心下痞之證。𨿽皆從發汗後所得﹐然救誤者﹐須觀其脈證﹐知犯何逆﹐以法治之﹐不得以汗多亡陽一語﹐混同漫及之也。

卷一﹨辧太陽病脈證並治中篇

生薑瀉心湯方

甘艸﹝炙﹞三兩人參三兩漧薑一兩半夏﹝洗﹞半升黃芩三兩黃連一兩生薑﹝切﹞四兩大棗﹝擘﹞十二枚右八味﹐以水一斗﹐煮取六升﹐去滓再煎﹐取三升﹐溫服一升﹐日三服。

【方解】

名生薑瀉心湯者﹐其義重在散水气之痞也。生薑﹑半夏散�下之水气﹐人參﹑大棗補中州之土虛﹐漧薑﹑甘艸以溫裏寒﹐黃芩﹑黃連以瀉痞熱﹐備乎虛水寒熱之治﹐胃中不和下利之痞﹐焉有不愈者乎﹖傷寒五﹑六日﹐嘔而發熱者﹐柴胡湯證具﹐而以他藥下之﹐柴胡證仍在者﹐復與柴胡湯﹐此𨿽已下之不爲逆﹐必蒸蒸而振﹐卻產熱汗出而解。若心下滿而�痛者﹐此爲結胸也﹐大陷胸湯主之。但滿而不痛者﹐此爲痞﹐柴胡不中與之﹐宜半夏瀉心湯。

【注】

結胸兼陽明裏實者﹐大陷胸湯證也﹔兼陽明不成實者﹐小陷胸湯證也。痞�兼少陽裏實證者﹐大柴胡湯證也﹔兼少陽裏不成實者﹐半夏瀉心湯證也。今傷寒五﹑六日﹐嘔而發熱者﹐是邪傳少陽之病也。旣柴胡證具﹐乃不以柴胡和之﹐而以他藥下之﹐誤矣若柴胡證仍在者﹐此𨿽已下﹐尙未成逆﹐則當復與柴胡湯﹐必蒸蒸而振戰﹐然後發熱汗出而解矣。蓋以下後虛中﹑作解之狀皆如是也。若下後心下滿而�痛者﹐此爲結胸﹐大陷胸湯固所宜也。若但滿而不痛﹐此爲虛熱气逆之痞﹐卽有嘔而發熱之少陽證柴胡湯亦不中與之。法當治痞也﹐宜半夏瀉心湯主之。

【集注】

成無己曰﹕若下後陽邪傳裏者﹐則結於胸中爲結胸﹐以胸中爲陽受气之分也。陰邪傳裏者﹐則畱於心下爲痞﹐以心下爲陰受气之分也。

程應旄曰﹕瀉心𨿽同﹐而證中具嘔﹐則功專滌飲﹐故以半夏名湯也﹐曰瀉心者﹐言滿在心下淸陽之位﹐熱邪挾飲﹐尙未成實﹐故淸熱滌飲﹐使心下之气得通﹐上下自無阻畱﹐陰陽自然交互矣。然樞機全在於胃﹐故復補胃家之虛﹐以爲之斡旋﹐與實熱入胃而瀉其蓄滿者﹐大相逕庭矣。痞𨿽虛邪﹐乃表气入裏﹐寒成熱矣。寒𨿽成熱﹐而熱非實﹐故用苦寒以瀉其熱﹐兼佐辛甘以補其虛﹐不必攻痞而痞自散。所以一方之中﹐寒熱互用﹐若陰痞不關陽郁﹐卽郁而亦未成熱﹐瀉心之法槪可用也。

汪琥曰﹕少陽病誤下﹐邪在半表半里﹐居陰陽之間﹐故有痞結證。夫人身﹑膈以下屬陰﹐膈以上屬陽﹐少陽居淸道而介乎膈之間﹐亦爲半表半里。此可徵少陽病誤下﹐邪气乘虛入裏﹐而結胸痞气所由分也。

卷一﹨辧太陽病脈證並治中篇

半夏瀉心湯方

半夏﹝洗﹞半升黃芩三兩漧薑三兩人參三兩黃連一兩甘艸﹝炙﹞三兩大棗﹝擘﹞十二枚右七味﹐以水一斗﹐煮取六升﹐去滓再煮﹐取三升﹐溫服一升﹐日三服。

本以下之﹐故心下痞﹐與瀉心湯。痞不解﹐其人渴而口燥煩﹐小便不利者﹐五苓散主之。

【注】

本以下之早﹐故成心下痞。如綁定熱成實之痞﹐則宜大黃黃連瀉心湯﹐寒攻之法也如系外寒內熱之痞﹐則宜附子瀉心湯﹐溫攻之法也﹔如系虛熱水气之痞﹐則宜生薑瀉心湯﹐散飲之法也﹔如系虛熱而嘔之痞﹐則宜半夏瀉心湯﹐折逆之法也﹔如系虛熱益甚之痞﹐則宜甘艸瀉心湯﹐緩急之法也。今以諸瀉心湯﹐審證與之﹐而痞不解﹐則當審其人﹐若渴而口燥心煩﹐小便不利者﹐非辧證不明﹐藥力之不及也。蓋水飲內蓄津液不行﹐故痞病不解耳。宜五苓散外發內利﹐汗出小便利則愈﹐於此可類推矣。

【集注】

方有執曰﹕瀉心湯治痞而痞不解﹐則非气聚之痞可知。渴而口燥煩﹐小便不利者﹐津液澀而不行﹐伏飲凝結也。五苓散利水生津﹐津生而渴煩止﹐水利而痞自除﹐所以又爲消痞滿之一法也。

程應旄曰﹕瀉心諸方﹐開結﹑蕩熱﹑益虛可謂備矣。然其治法實在上﹑中二焦﹐亦有痞在上而治在下焦者﹐斯又不同其法也。若痞之來路𨿽同﹐而其人口渴﹐燥煩﹐小便不利﹐則知下後胃虛﹐以致水飲內蓄﹐津液不行﹐痞無去路﹐非結熱也。以五苓散主之者﹐使濁陰出下竅﹐而淸陽之在上焦者﹐自無阻畱矣。況五苓散宜通气化﹐兼行表裏之邪﹐使心邪不從心瀉﹐而從膀胱瀉﹐又一法也。

傷寒服湯藥﹐下利不止﹐心下痞�﹐服瀉心湯已﹐復以他藥下之﹐利不止﹐醫以理中與之﹐利益甚﹔理中者﹐理中焦﹐此利在下焦﹐赤石脂禹餘糧湯主之﹐復利不止者當利其小便。

【注】

傷寒服湯藥﹐下利不止﹐心中痞�者﹐誤下之所致也。下利痞�﹐仍虛痞也﹐服瀉心湯已合法矣。而痞不愈﹐復以他藥下之﹐痞𨿽去而利不止﹐醫與理中湯溫之﹐其利益甚。不知理中者﹐理中焦也﹐此利在下焦﹐屬滑脫也﹐故用赤石脂禹餘糧湯﹐澀滑固脫﹐利可止也。若止而復利﹐則當審其小便之利與不利。小便若利﹐當佐以溫補之藥以收全功。小便不利﹐是水無去路﹐固澀日久﹐所以復利不止。則又當利其小便﹐使水道通而利自止矣。

【集注】

鄭重光曰﹕湯者蕩也﹐卽下藥也。誤下利不止﹐心下痞�﹐服瀉心湯爲合法矣。乃復以他藥下之﹐誤而又誤﹐用理中開痞止利﹐原不爲過﹐而利益甚者﹐以屢下傷腎﹐下焦失守也。故用石脂禹糧固腸虛而收滑脫﹐利仍不止﹐當利其小便。蓋膀胱者腎之府也﹐腎主二便﹐開竅於二陰﹐利小便者﹐令藏府各司其事﹐庶水谷分而下利自止也。

卷一﹨辧太陽病脈證並治中篇

赤石脂禹餘糧湯方

赤石脂﹝碎﹞一筋太乙禹餘糧﹝碎﹞一筋右二味﹐以水六升﹐煮取二升﹐去滓﹐分溫三服。

【方解】

柯琴曰﹕甘姜﹑參﹑術﹐可以補中宮元气之虛﹐而不足以固下焦脂膏之脫。此利在下焦﹐未可以理中之劑收功也。然大腸之不固﹐仍責在胃﹐關門之不緊﹐仍責在脾﹐此二味皆土之精气所結﹐能實胃而澀腸﹐蓋急以治下焦之標者﹐實以培中宮之本也。要之此證是土虛而非火虛﹐故不宜於姜﹑附。若水不利而濕甚﹐復利不止者﹐則又當利其小便矣。

傷寒發汗﹐若吐若下﹐解後﹐心下痞�﹐噫气不除者﹐旋覆代赭石湯主之。

【注】

傷寒發汗﹐若吐若下﹐解後﹐設表裏俱淸﹐自然胃和思食而愈。今邪𨿽解﹐而心下痞�﹐胃虛結也﹔噫气不除﹐胃气逆也。然治痞之法﹐無出諸瀉心湯。故於生薑瀉心湯方中﹐去芩﹑連﹑漧薑﹐以病解無寒熱之邪也。佐旋覆代赭石者﹐所以補虛宣气﹐滌飲鎭逆也。

【集注】

方有執曰﹕解﹐謂大邪已散也。心下痞�﹐噫气不除者﹐正气未復﹐胃气尙弱﹐而伏飲爲逆也。故用旋覆代赭石湯﹐以養正而散餘邪也。

諭昌曰﹕大意重在噫气不除上。旣心下痞�﹐更加噫气不除﹐則胃气上逆﹐全不下行有升無降。所謂弦絕者﹐其聲嘶﹔土敗者﹐其聲噦也。故用代赭石領人參下行﹐以鎭安其逆气也。

汪琥曰﹕此噫气較前生薑瀉心湯之幹噫不同﹐是𨿽噫而不至食臭﹐故知其爲中气虛也沈明宗曰﹕誤下成痞﹐觀此之發汗解後﹐亦可成痞。蓋發汗﹑吐﹑下﹐皆傷內气。然最虛之處﹐便是容邪之處﹐所以微邪從虛內陷﹐濁陰上逆衝心﹐則心下痞�﹐而噫气不除也。

卷一﹨辧太陽病脈證並治中篇

旋覆代赭石湯方

旋覆花三兩人參二兩生薑﹝切﹞五兩代赭石一兩半夏﹝洗﹞半升甘艸﹝炙﹞三兩大棗﹝擘﹞十二枚右七味﹐以水一斗﹐煮取六升﹐去滓再煎﹐取三升﹐溫服一升﹐日三服。

【方解】

羅天益曰﹕汗﹑吐﹑下解後﹐邪𨿽去而胃气已虧矣。胃气旣虧﹐三焦因之失職﹐淸無所歸而不升﹐濁無所納而不降﹐是以邪气畱滯﹐伏飲爲逆﹐故心下痞�﹐噫气不除也方中以人參﹑甘艸養正補虛﹐生薑﹑大棗和脾養胃﹐所以安定中州者至矣。更以代赭石之重﹐使之斂浮鎭逆﹔旋覆花之辛﹐用以宣气滌飲﹔佐人參以歸气於下﹐佐半夏以蠲飲於上﹐濁降則痞�可消﹐淸升則噫气可除矣。觀仲景治少陰水气上淩﹐用眞武湯鎭之﹔治下焦滑脫不守﹐用赤石脂禹餘糧湯固之﹐此胃虛气失升降﹐復用此法理之則胸中轉否爲泰﹐其爲歸元固下之法﹐各極其妙如此。

傷寒大吐﹑大下之﹐極虛﹐復極汗出者﹐以其人外气怫郁﹐復與之水﹐以發其汗﹐因得噦。所以然者﹐胃中寒冷故也。

【注】

傷寒大吐﹑大下之後﹐津液極虛。其人面赤﹐表气怫郁﹐渴欲引飲﹐復與湯水﹐以助發其汗﹐因得噦。所以然者﹐大吐﹑下已虛其中﹐又發其汗﹐陽從外亡﹐故曰胃中虛冷故也。宜以吳茱萸湯﹐溫中降逆可也。

【按】

胃主納﹐下通地道。若胃病失職﹐則不下輸大小腸﹐不納而反出也。物出無聲﹐謂之吐﹔聲物並出﹐謂之嘔﹔聲出無物﹐謂之漧嘔﹔漧嘔者﹐卽噦也﹐以其有噦噦之聲故名曰噦也。論中以嘔爲輕﹐以噦爲重。蓋以胃中有物﹐物與气並逆﹐所傷者輕﹔胃中空虛﹐惟气上逆﹐所傷者重故也。噦﹐與三陰證同見者﹐爲虛爲寒﹔與三陽證同見者﹐爲實爲熱。虛寒者﹐四逆﹑理中﹑吳茱萸等湯﹔實熱者﹐調胃﹑大小承气等湯擇而用之﹐勿謂噦者胃敗不可下也。論中云﹕傷寒噦而腹滿﹐視其前後﹐知何部不利利之則愈是也。又世有謂噦爲呃逆﹑喫逆﹑噫气者﹐皆非也。蓋噦之聲气﹐自胃出於口﹐而有噦噦之聲﹐壯而迫急也﹔呃逆之聲﹐气自臍下衝上﹐出口而作格兒之聲散而不續也。夫所謂呃逆者﹐卽論中平脈篇所謂��者﹐气噎結有聲也。觀呃逆之人與冷水實時作格﹐噦則不然﹐自可知也。喫逆﹑噫气者﹐卽今之所謂噯气也﹐因飽食太急﹐比時作噯﹐而不食臭﹐故名曰喫逆也。因過食傷食﹐過時作噯有食臭气﹐故名曰噫气也。噦�噯噫﹐俱有聲無物﹐𨿽均屬气之上逆﹐然不無虛實寒熱﹐輕重新久之別也。甚至以欬逆爲呃逆者﹐殊不知欬逆卽今之喘嗽也﹐玆乃與呃逆混而爲一﹐皆不考之過﹐而得失利害系焉﹗不可以不辧﹕漧嘔卽噦﹐欬逆卽喘嗽。詳在『金匱要略』中。

【集注】

程應旄曰﹕噦之一證﹐有虛有實。虛自胃冷得之﹐緣大吐大下後﹐陰虛而陽無所附因見面赤﹐以不能得汗﹐而外气怫郁也。醫以面赤爲熱气怫郁﹐復與水而發汗令大出殊不知陽從外泄而胃虛﹐水從內搏而邪格﹐胃气虛弱矣。安得不噦﹗汪琥曰﹕傷寒旣大吐﹑大下之後﹐已極虛矣﹗復極發其汗者何也﹖以其人外气怫郁面上之气﹐恰如外來之邪怫郁於表也。此系陽明胃府虛極﹐浮熱之气上升於面﹐醫人認以爲邪熱胃燥過極﹐不得汗﹐復與之水以助其汗﹐因而得噦。

音切沫音末內音納合音鴿見音現飴音怡烊音羊欬溪介切眩匣絹切振平聲窒陟力切暝音冥�汝六切蛭音質�音肓諦音帝當去聲瘀影據切噫乙介切濡音軟噦於月切

卷一

辧太陽病脈證並治下篇

太陽中風者﹐風傷於衛也﹔傷寒者﹐寒傷於榮也。其說已詳上﹑中二篇。玆以風寒兩傷﹐榮衛俱病者﹐疏爲下篇。蓋風寒二气﹐多相因而少相離﹐有寒時不皆無風﹐有風時不皆無寒。風寒並發﹐邪中於人﹐則榮衛兼病﹐惟其證均無汗﹐皆謂之實邪﹐故立大靑龍淸兩解之法﹐發其寒邪並發﹐邪中於人﹐則榮衛兼病﹐惟其證均無汗﹐皆謂之實邪﹐故立大靑龍湯兩解之法﹐發其寒邪外閉﹐風邪內郁﹐不汗出而煩燥之汗也。然必審其人脈不微弱﹐無少陰證者﹐乃可與之。若誤施之﹐則大汗淋漓﹐厥逆筋惕肉�必致亡陽之變﹐故又立眞武一湯﹐以救靑龍之誤。夫表寒裏熱者﹐大靑龍固所宜也若表裏俱熱﹐則又非大靑龍之所勝任﹐爰立白虎一湯﹐以輔靑龍之不逮。至於寒熱輕微者﹐則更出桂枝二越婢一湯﹑麻黃桂枝各半湯﹑桂枝二麻黃一湯﹐皆兩解榮衛法也。合上﹑中二篇而熟讀之﹐則三法了然﹐以之施治﹐庶不紊耳。

太陽中風﹐脈浮緊﹐發熱惡寒﹐身疼痛﹐不汗出而煩躁者﹐大靑龍湯主之。若脈微弱汗出惡風者﹐不可服﹐服之則厥逆﹐筋惕肉�﹐此爲逆也。

【注】

太陽中風﹐脈當浮緩﹐今脈浮緊﹐是中風之病而兼傷寒之脈也。中風當身不痛﹐汗自出﹐今身疼痛﹐不汗出﹐是中風之病而兼傷寒之證也。不汗出而煩躁者﹐太陽鬱蒸之所致也。風﹑陽邪也﹐寒﹑陰邪也。陰寒郁於外則無汗﹐陽熱蒸於內則煩躁﹐此風寒兩傷﹐榮衛同病﹐故合麻桂二湯加石膏﹐制爲大靑龍湯﹐用以解榮衛同病之實邪也。

若脈微弱﹐汗出惡風者﹐卽有煩躁﹐乃少陰之煩躁﹐非太陽之煩躁也。禁不可服。服之則厥逆﹐筋惕肉�之患生﹐而速其亡陽之變矣。故曰﹕此爲逆也。

【集注】

成無己曰﹕風並於衛者﹐爲榮弱衛彊﹔寒並於榮者﹐爲榮彊衛弱。今風寒兩傷﹐故爲榮衛俱實﹐所宜大靑龍湯主之也。

諭昌曰﹕大靑龍湯爲太陽無汗而設﹐與麻黃湯證何異﹐因有煩躁一證兼見﹐則非此法不解。

程應旄曰﹕此湯非爲煩躁設﹐爲不汗出之煩躁設。若脈微弱﹐汗出惡風者﹐𨿽有煩躁證﹐乃少陰亡陽之象﹐全非汗不出而鬱蒸者比也。

傷寒脈浮緩﹐身不疼﹐但重﹐乍有輕時﹐無少陰證者﹐大靑龍湯發之。

【注】

傷寒脈當浮緊﹐今脈浮緩﹐是傷寒之病而兼中風之脈也。傷寒當身疼﹐今身不疼﹐是傷寒之病而兼中風之證也。身輕﹐邪在陽也﹔身重﹐邪在陰也﹔乍有輕時﹐謂身重而有時輕也。若但欲寐﹐身重無輕時﹐是少陰證也。今無但欲寐﹐身𨿽重﹐乍有輕時則非少陰證﹐乃榮衛兼病之太陽證也。脈𨿽浮緩﹐證則無汗﹐屬實邪也﹐故亦以大靑龍湯發之。前條以脈微汗出示禁﹐此條以無少陰證發明﹐蓋詳審愼重之至也。此二條承上篇首條﹑次條﹐中篇首條﹑次條﹐再揭太陽風寒兩傷﹐以爲下篇榮衛兼病之提綱。後凡稱太陽中風傷寒﹐涉於榮衛同病者﹐皆指此二條而言也。

【集注】

方有執曰﹕大靑龍湯﹐一則曰主之﹐一則曰發之﹐何也﹖主之者﹐以煩躁之急疾﹐屬動而言﹔發之者﹐以但重之沈默﹐屬靜而言也。

諭昌曰﹕無少陰證﹐「但重乍有輕時」﹐六字﹐早已指明。言但身重而無少陰之欲寐其爲寒因可審﹐況乍有輕時﹐不似少陰之晝夜俱重﹐又兼風因可審﹐所以力驅其在表之風寒而無疑也。若脈微弱﹐身重欲寐﹐則內顧少陰且不遑矣﹐敢發之乎﹖又曰﹕細玩二條文義﹐傷風脈本浮緩﹐反見浮緊﹔傷寒脈本浮緊﹐反見浮緩﹐是爲傷風見寒傷寒見風﹐兩無疑矣。又當辧無少陰證相雜﹐則用靑龍﹐萬舉萬當矣。故脈見微弱卽不可用大靑龍湯﹐以少陰病脈必微細也。方氏注﹕泥弱字牽入中風之脈﹐陽浮陰弱爲解。不思中風之脈﹐以及誤汗等證﹐太陽上篇已悉﹐此處但歸重分別少陰﹐以太陽膀胱經與少陰腎經合爲表裏﹐其在陰虛之人﹐表邪不俟傳經﹐早從膀胱襲入腎藏者有之。況兩感夾陰等證﹐臨病猶當細察﹐設少陰不虧﹐表邪安能飛渡而見身重欲寐等證耶﹗故有少陰證者﹐不得已而行表散﹐自有溫經散邪﹐兩相綰照之法﹐豈可徑用靑龍之猛劑﹐立鏟孤陽之根乎﹗魏荔彤曰﹕身重一證﹐必須辧明﹐但欲寐而常重﹐則屬少陰。誤發其汗﹐變上厥下竭者﹐少陰熱也﹔變筋惕肉�者﹐少陰寒也。其犯誤汗之忌一也。

卷一﹨辧太陽病脈證並治下篇

大靑龍湯方

麻黃﹝去節﹞六兩桂枝二兩甘艸﹝炙﹞二兩杏仁﹝去皮﹐尖﹞四十枚生薑﹝切﹞三兩大棗﹝擘﹞十二枚石膏﹝碎﹐綿裹﹞如雞子大。

右七味﹐以水九升﹐先煮麻黃﹐減二升﹐去上沫﹐內諸藥﹐煮取三升﹐去滓﹐溫服一升﹐取微似汗﹐汗出多者﹐溫粉撲之。一服汗者﹐停後服。若復服﹐汗多亡陽﹐遂虛惡風﹐煩躁不得眠也。

【方解】

名大靑龍者﹐取龍興雲雨之義也。治風不外乎桂枝﹐治寒不外乎麻黃﹐合桂枝麻黃二湯以成劑﹐故爲兼風寒中傷者之主劑也。二證俱無汗﹐故減芍藥﹐不欲其收也﹔二證俱煩躁﹐故加石膏以解其熱也。設無煩躁﹐則又當從事於麻黃桂枝各半湯矣。仲景於表劑中加大寒辛甘之品﹐則知麻黃証之發熱﹐熱全在表﹔大靑龍証之煩躁﹐熱兼肌裏矣。初病太陽卽用石膏者﹐以其辛能解肌熱﹐寒能淸胃火﹐甘能生津液﹐是預保陽明存津液之先著也。粗工疑而畏之﹐當用不用﹐必致熱結陽明﹐斑黃狂冒﹐紛然變出矣觀此﹐則可知石膏乃中風傷寒之要藥﹐故得麻桂而有靑龍之名﹐得知艸而有白虎之號也。服後取微汗﹐汗出多者﹐溫粉撲之。一服得汗﹐停其後服﹐蓋戒人卽當汗之證亦不可過汗也。所以仲景桂枝湯中不用麻黃者﹐是欲其不大發汗也﹔麻黃湯中用桂枝者﹐恐其過汗無制也。若不愼守其法﹐汗多亡陽﹐變生諸逆﹐表遂空虛﹐而不任風陰盛格陽﹐而更煩躁不得眠也。

【集解】

許叔微曰﹕仲景治傷寒﹐一則桂枝﹐二則麻黃﹐三則靑龍。桂枝治風﹐麻黃治寒﹐靑龍兼治風寒﹐不拘時候﹐施與脈證相對者﹐無不應手而愈。今人皆能言之﹐而未曉前人處方用藥之意﹐多不敢用﹐無足怪也。

吳綬曰﹕大靑龍湯﹐治傷寒發熱﹐惡寒不得汗出﹐煩躁不安﹐脈浮緊或浮數者﹐急用此湯發汗則愈﹐乃仲景之妙法也。譬若亢熱已極﹐一雨而涼﹐其理可見也。若不曉此理﹐見其躁熱﹐投以寒涼之藥﹐其害可勝言哉﹗若脈微弱汗出惡風者﹐不可用也﹔如誤用之﹐其害亦不淺。所以脈證不明者﹐多不敢用也。

脈浮而緊﹐浮則爲風﹐緊則爲寒﹐風則傷衛﹐寒則傷榮。榮衛俱病﹐骨節煩疼﹐當發其汗而不可下也。

【注】

此發明風寒兩傷﹐榮衛俱病之義也。浮﹐風邪脈也﹔風陽也﹐衛陽也。緊﹐寒邪脈也﹔寒陰也﹐榮陰也﹐各從其類而傷之。榮衛俱病﹐骨節煩疼﹐是大靑龍發汗之脈證𨿽發熱煩躁﹐其熱在肌而不在胃﹐不可下也。太陽病發汗﹐汗出不解﹐其人仍發熱﹐心下悸﹐頭眩身�動﹐振振欲擗地者﹐眞武湯主之。

【注】

此申首條﹐示人以救逆之法也。首條言誤汗﹐此條言過汗﹐互文以明其義也。蓋二證皆屬亡陽﹐故均當以眞武湯主之﹐扶陽抑陰以救其逆也。大汗出﹐仍熱不解者﹐陽亡於外也﹔心下悸築築然動﹐陽虛不能內守也﹔頭眩者﹐頭暈眼黑﹐陽微气不能升也﹔身�動者﹐蠕蠕然�動﹐陽虛液涸﹐失養於經也。振聳動也﹔振振欲擗地者﹐聳動不已﹐不能興起﹐欲墮於地﹐陽虛气力不能支也。

【集注】

張璐曰﹕此爲誤用大靑龍因而致變者立法也。汗出𨿽多而熱不退﹐則邪未盡而正已大傷﹐況裏虛爲悸。上虛爲眩﹐經虛爲�﹐身振振搖﹐無往而非亡陽之象﹐所以用眞武把關坐鎭之法也。

汪琥曰﹕或問治不在表﹐何以方中尙用生薑﹖蓋病自過汗而來﹐𨿽無郁熱可發﹐其內外寒邪猶在﹐用生薑者﹐乃溫中有發也。

卷一﹨辧太陽病脈證並治下篇

眞武湯方

見少陰篇太陽病二日﹐反躁﹐反熨其背﹐而大汗出﹐大熱入胃﹐胃中水竭﹐躁煩﹐必發譫語十餘日﹐振栗自下利者﹐此爲欲解也。故其汗從腰以下不得汗﹐欲小便不得﹐反嘔欲失溲﹐足下惡風﹐大便�﹐小盒飯數而反不數﹐及多大便已﹐頭卓然而痛﹐其人足心必熱﹐榖气下流故也。

【注】

太陽病中風﹑傷寒﹐二日不躁﹐今反躁者﹐是不得汗出而躁﹐大靑龍湯證也。不以靑龍湯發汗﹐反以火劫熨背﹐逼汗大出﹐火邪入胃﹐胃熱水竭﹐則煩躁譫語所必發也。

十有餘日﹐邪正相持﹐持久必爭﹐爭必振栗作解﹐然解非汗出及下利﹐邪無從解也。

若自下利﹐此爲欲從裏解也﹔若自汗出﹐此爲欲從表解也。今十餘日不自下利﹐而有欲小便不得﹐反嘔欲失溲者﹐是裏不解也﹔不自汗出﹐而下身無汗﹐足下惡風者﹐是表不解也。裏不解者﹐大便必�﹐小盒飯數而反不數﹐則知水畱胃中﹐久必腸潤﹐其久積之大便自應多下而解也。及多大便已﹐𨿽小便不得﹐諸病不解﹐其頭卓然而痛是裏解表未悉解也。表未悉解者﹐是因火逼汗出﹐而從腰以下不得汗﹐乃上解而下未解也。故有小便不得﹐諸在下之病。今𨿽裏解﹐而其人頭卓然而頭者﹐是表之餘邪上逆也。足心必熱者﹐裏之餘熱下流也。穀气者﹐卽胃气也﹐言胃中熱气隨大便而下流也。此病皆由妄行火劫致變﹐難以拘定成規﹐當診犯何逆﹐隨證治之可也。服桂枝湯﹐大汗出﹐脈洪大者﹐與桂枝湯如前法。若形似瘧﹐一日再發者﹐汗出必解宜桂枝二麻黃一湯。

【注】

服桂枝湯﹐大汗出﹐病不解﹐脈洪大﹐若煩渴者﹐則爲表邪已入陽明﹐是白虎湯證也今脈𨿽洪大而不煩渴﹐則爲表邪仍在太陽﹐當更與桂枝湯如前法也。服湯不解﹐若形如瘧﹐日再發者﹐𨿽屬輕邪﹐然終是爲風寒所持﹐非汗出必不得解﹐故宜桂枝二麻黃一湯﹐小發榮衛之汗﹐其不用麻黃桂枝各半湯者﹐蓋因大汗已出也。

【集注】

方有執曰﹕服桂枝湯﹐證轉大汗出﹐脈轉洪大者﹐乃風多寒少﹐風邪欲散而以微寒持之﹐兩者皆不得解﹐而寒熱如瘧也。桂枝二麻黃一湯者﹐重解風而輕於散寒也。

卷一﹨辧太陽病脈證並治下篇

桂枝二麻黃一湯方

桂枝一兩十七銖芍藥一兩六銖麻黃﹝去節﹞十六銖甘艸一兩二銖杏仁﹝去皮﹑尖﹞十六枚生薑﹝切﹞一兩六銖大棗﹝擘﹞五枚右七味﹐以水五升﹐先煮麻黃一﹑二沸﹐去上沫﹐內諸藥﹐煮取二升﹐去滓﹐溫服一升﹐日再服。

【集解】

張璐曰﹕詳此方藥品﹐與各半不殊﹐惟銖分稍異﹐而證治攸分﹐可見仲景於差多差少之間﹐分毫不苟也。

太陽病﹐得之八﹑九日﹐如瘧狀﹐發熱惡寒﹐熱多寒少﹐其人不嘔﹐淸便欲自可﹐一日二﹑三度發﹐脈微緩者﹐爲欲愈也﹔脈微而惡寒者﹐此陰陽俱虛﹐不可更發汗﹐更下更吐也﹔面色反有熱色者﹐未欲解也﹐以其不能得小汗出﹐身必癢﹐宜桂枝麻黃各半湯。

【注】

太陽榮衛兩傷﹐風多寒少之病﹐得之八﹑九日﹐有如瘧狀之寒熱﹐熱多寒少﹐其人不嘔﹐小便淸白者﹐此裏和不受邪﹐𨿽爲欲愈﹐然必審其人﹐如瘧狀之寒熱﹐一日二﹑三度﹐輕輕而發。診其脈微且緩﹐則知邪已衰﹐正欲復﹐表裏將和﹐始爲欲愈也。若脈微不緩﹐是正猶未復﹐惡寒是邪猶未衰﹐尙不能自愈﹐但已爲前之汗﹑吐﹑下﹐虛其表裏﹐不可更發汗﹐更下﹑更吐也。脈微惡寒﹐表裏俱虛﹐則面色當白﹐今色反赤猶有餘邪怫郁於表﹐不能得小汗出﹐宣發陽气﹐故面赤身癢﹐未欲解也﹐宜桂枝麻黃各半湯﹐小小汗之﹐以和榮衛﹐自可愈也。

【集注】

吳人駒曰﹕此不專事桂枝﹐而兼合乎麻黃者﹐謂其面熱身癢﹐邪在輕虛浮淺之處﹐惟麻黃能達也。

卷一﹨辧太陽病脈證並治下篇

桂枝麻黃各半湯方

桂枝一兩十六銖芍藥一兩生薑一兩甘艸﹝炙﹞一兩麻黃﹝去節﹞一兩大棗﹝擘﹞四枚杏仁﹝去皮﹑尖﹞二十四枚右七味﹐以水五升﹐先煮麻黃一二沸﹐去上沫﹐內諸藥﹐煮取一升八合﹐去滓﹐溫服六合。

脈浮而遲﹐面熱赤而戰惕者﹐六七日當汗出而解﹐反發熱者差遲﹐遲爲無陽﹐不能作汗﹐其身必癢也。

【注】

此承上條﹐發明面赤身癢之義也。表陽气虛﹐故脈浮遲﹐邪气怫郁﹐故面熱赤﹐正虛邪盛相爭﹐故戰惕也。至六﹑七日﹐則邪當衰﹐應汗出而解﹐若反發熱﹐是邪未衰故差遲也。遲者﹐正不勝邪也﹐陽微怫郁﹐其身必癢﹐以無陽气﹐不能宣發作汗故也

【集注】

程知曰﹕此言陽虛不能作汗之脈也。浮則邪在肌表﹐遲則陽虛﹐气怫郁而不得越﹐則面熱赤。正與邪爭而不得出﹐則身戰惕。至六﹑七日傳經盡﹐當汗解之時﹐乃不得汗反發熱者﹐其差必遲。蓋陽虛不能領汗外出﹐其熱邪浮於肌膚﹐必作身癢也。

太陽病﹐發熱惡寒﹐熱多寒少﹐脈微弱者﹐此無陽也﹐不可發汗﹐宜桂枝二越婢一湯

【注】

太陽病發熱惡寒﹐熱多寒少﹐此爲榮衛兼病﹐風邪多而寒邪少也。若脈浮緊﹐或脈浮數﹐是表有陽邪鬱蒸﹐則爲無汗熱多之實邪﹐以大靑龍湯汗之可也。今脈陽微陰弱乃爲虛邪之診﹐卽有無汗熱多之實邪﹐亦不可用大靑龍湯更汗也。蓋以脈微弱﹐是無太陽表脈也﹐故不可更大汗也。然旣有無汗﹐熱多﹑寒少之表證﹐麻黃﹑桂枝﹑石膏之藥﹐終不可無﹐故只宜桂枝二越婢一湯之輕劑﹐令微微似汗﹐以解肌表而和榮衛也

【集注】

諭昌曰﹕此亦風多寒少之證。「無陽」二字﹐仲景言之不一﹐無陽乃無表﹑無津液之通稱也﹐故以不可更汗爲戒。然非汗則風寒終不能解﹐惟取桂枝之二以治風﹐越婢之一以治寒﹐乃爲合法耳。汪琥曰「不可更汗」四字﹐當是不可更大發汗意﹐因其人脈微弱無陽也。此方比上小發汗之方更輕。

吳人駒曰﹕微乃微甚之微﹐非微細之微﹐但不過彊耳。旣曰熱多﹐脈安得微。無陽者謂表之陽邪微﹐故不可更大汗。熱多者﹐謂肌之熱邪甚﹐故佐以石膏。越婢者﹐發越之力如婢子之職﹐狹小其制﹐不似大靑龍之張大也。

卷一﹨辧太陽病脈證並治下篇

桂枝二越婢一湯方

桂枝十八銖芍藥十八銖甘艸﹝炙﹞十八銖石膏﹝碎﹐綿裹﹞二十四銖麻黃﹝去節﹞十八銖大棗﹝擘﹞四枚生薑一兩二銖右七味﹐以水五升﹐煮麻黃一﹑二沸﹐去上沫﹐內諸藥﹐煮取二升﹐去滓﹐溫服一升本方當裁爲越婢湯﹑桂枝湯合之﹐飲一升。今合爲一方﹐乃桂枝湯二分﹐越婢湯一分。

【方解】

此方卽大靑龍湯以芍藥易杏仁也﹐名𨿽越婢輔桂枝﹐實則大靑龍湯之變制也。去杏仁惡其從陽而辛散﹔用芍藥﹐以其走陰而酸收﹐以此易彼﹐裁而用之﹐則主治不同矣以桂枝二主之﹐則不發汗﹐可知越婢一者﹐乃麻黃石膏二物﹐不過取其辛涼之性佐桂枝二以和表而淸肌熱﹐則是寓微汗於不發之中﹐亦可識也。非若大靑龍湯以石膏佐麻黃﹐而爲發汗驅肌熱之重劑也。

【按】

桂枝二麻黃一湯﹐治形如瘧﹐日再發者﹐汗出必解﹐而無熱多寒少﹐故不用石膏之涼也。桂枝麻黃各半湯﹐治如瘧狀﹐熱多寒少﹐而不用石膏﹐更倍麻黃者﹐以其面有怫郁熱色﹐身有皮膚作癢﹐是知熱不向裏而向表﹐令得小汗﹐以順其勢﹐故亦不用石膏之涼裏也。桂枝二越婢一湯﹐治發熱惡寒﹐熱多寒少﹐而用石膏者﹐以其表邪寒少肌裏熱多﹔故用石膏之涼﹐佐麻桂以和榮衛﹐非發榮衛也。今人一見麻﹑桂﹐不問輕重﹐亦不問溫覆與不溫覆﹐取汗與不取汗﹐總不敢用﹐皆因未究仲景之旨。麻黃﹑桂枝只是榮衛之藥﹐若重劑溫覆取汗﹐則爲發榮衛之藥﹐輕劑不溫覆取汗﹐則爲和榮衛之方也。

【集解】

吳人駒曰﹕發散表邪﹐皆以石膏同用者﹐蓋石膏其性寒﹐寒能勝熱﹔其味薄﹐薄能走表。非若芩﹑連之輩﹐性寒味苦而厚﹐不能升達也。

傷寒﹐無大熱﹐口燥渴﹐心煩﹐背微惡寒者﹐白虎加人參湯主之。

【注】

傷寒身無大熱﹐不煩不渴﹐口中和﹐背惡寒﹐附子湯主之者﹐屬少陰病也。今傷寒身無大熱﹐知熱漸去表入裏也。口燥渴心煩﹐知熱已入陽明也。𨿽有背微惡寒一證﹐似乎少陰﹐但少陰證﹐口中和﹐今口燥渴﹐是口中不和也。背惡寒﹑非陽虛惡寒﹐乃陽明內熱燻蒸於背﹐汗出肌疏﹐故微惡之也。主白虎湯﹐以直走陽明﹐大淸其熱﹐加人參者﹐蓋有意以顧肌疏也。

【集注】

諭昌曰﹕此條辧證最細。脈必滑而帶浮﹐渾身無大熱﹐又不惡寒﹐但背間微覺惡寒是表邪已將罷。其人口燥渴心煩﹐是裏熱已大熾。更不可姑待﹐而當急爲淸解﹐恐遲則熱深津竭﹐無濟於事矣。

傷寒表不解﹐心下有水气﹐漧嘔發熱而咳﹐或渴﹑或利﹑或噎﹑或小便不利﹐少腹滿或喘者﹐小靑龍湯主之。

【注】

傷寒表不解﹐謂脈浮緊﹑頭痛﹑身痛﹑發熱﹑無汗﹑惡寒之證仍在也。心下有水气謂漧嘔而咳也。然水之一爲病不一﹐故曰﹕或渴﹑或利﹑或噎﹑或小便不利﹐少腹滿或喘者﹐皆有水气之證﹐故均以小靑龍湯﹐如法加減主之也。經曰﹕三焦者決瀆之官﹐水道出焉。膀胱者州都之官﹐津液藏焉﹐气化則能出矣。太陽受邪﹐若無水气病自在經﹐若有水气﹐病必犯府。病府則膀胱之气化不行﹐三焦之水气失道﹐停上焦則或咳﹑或喘﹐或噎﹐停中焦則或渴﹑或漧嘔﹑或滿﹐停下焦則或小便不利﹐少腹滿或下利﹐凡水所行之處﹐皆得而病之也。小靑龍湯外發太陽之表實﹐內散三焦之寒飲﹐亦汗法中之峻劑﹐與大靑龍湯並得其名。一以治太陽表實之熱躁﹐一以治太陽表實之寒飲也。

【集注】

程知曰﹕此明傷寒表證未解﹐水積心下﹐散寒滌飲法也。

汪琥曰﹕『明理論』云﹕靑龍主風寒兩傷之疾固已。傷寒表不解﹐則麻黃可以發﹔中風表不解﹐則桂枝可以散。惟其表不解﹐而又加之心下有水气﹐則非二湯所能發散必以小靑龍湯﹐始可祛除表裏之邪气爾。

卷一﹨辧太陽病脈證並治下篇

小靑龍湯方

麻黃﹝去節﹞三兩芍藥三兩五味子半升漧薑二兩甘艸﹝炙﹞三兩半夏﹝洗﹞半升桂枝三兩細辛三兩右八味﹐以水一斗﹐先煮麻黃﹑減二升﹐去上沫﹐內諸藥﹐煮取三升﹐去滓﹐溫服一升。加減法﹕若渴﹐去半夏加栝蔞根三兩。若噎者﹐去麻黃加附子一枚﹝炮﹞。若小便不利﹐少腹滿﹐去麻黃加茯苓四兩。若喘﹐去麻黃加杏仁半升﹝去皮尖﹞。若微利去麻黃加蕘花如一雞子﹐熬令赤色。

【按】

加蕘花如雞子大﹐熬令赤色﹐此必傳寫之誤。蓋本艸蕘花﹑卽芫花類也。用之攻水其力甚峻。五分可令人下行數十次。豈有治停飲之微利﹐而用雞子大之蕘花者乎﹖似當攺加茯苓四兩。

【方解】

太陽停飲有二﹕一中風有汗爲表虛﹐五苓散證也﹔一傷寒無汗爲表實﹐小靑龍湯證也表實無汗﹐故合麻桂二方以解外。去大棗者﹐以其性滯也﹔去杏仁者﹐以其無喘也有喘者﹐仍加之﹔去生薑者﹐以有漧薑也﹐若嘔者﹐仍用之。佐漧薑細辛﹐極溫極散﹐使寒與水俱得從汗而解﹔佐半夏逐痰飲﹐以淸不盡之飲﹔佐五味收肺气﹐以斂耗傷之气。若渴者﹐去半夏加花粉﹐避燥以生津也﹔若微利與噎﹐小便不利﹐少腹滿俱去麻黃﹐遠表而就裏也。加附子以散寒﹐則噎可止﹔加茯苓以利水﹐則微利止﹐少腹滿可除矣。此方與越婢湯同治水飲溢於表﹐而爲腹脹水腫﹐宜發汗外解者﹐無不隨手而消。越婢治有熱者﹐故方中君以石膏﹐以散陽水也﹔小靑龍治有寒者﹐故方中佐以姜桂以散陰水也。

【集解】

柯琴曰﹕兩靑龍俱治有表裏證﹐皆用兩解法。大靑龍是裏熱﹐小靑龍是裏寒﹐故發表之藥相同﹐而治裏之藥則殊也。此與五苓同爲治表不解﹐而心下有水气。然五苓治水之蓄而不行﹐故專滲瀉以利水﹐而微發其汗﹐使水從下而去也﹔此方治水之動而不居故備舉辛溫以散水﹐而大發其汗﹐使水從外而出也。仲景發表利水諸法﹐精義入神矣。

趙良曰﹕溢飲之證﹐『金匱』云﹕當發其汗﹐小靑龍湯治之。蓋水飲溢出於表﹐榮衛盡爲之不利﹐必仿傷寒榮衛兩傷之法﹐發汗以散其水﹐而後榮衛行﹐經脈通﹐則周身之水可消﹐必以小靑龍湯爲第一義﹐於此可類推矣。

傷寒﹐心中有水气﹐咳而微喘﹐發熱不渴。服湯已﹐渴者﹐此寒去欲解也﹐小靑龍湯主之。

【按】

「小靑龍湯主之」六字﹐當在發熱不渴之下﹐始與服湯已渴者之文義相屬。豈有寒去欲解﹐而更服小靑龍湯之理乎﹖

【注】傷寒﹐心下有水气﹐咳而微喘﹐發熱不渴﹐此爲外傷寒邪﹐內停寒飲﹐宜以小靑龍湯兩解之。服湯汗解已後渴者﹐乃已汗寒去內燥之渴﹐非未汗飲停不化之渴﹐故曰﹕寒去欲解也。當少少與水飲之﹐以滋其燥﹐令胃和自可愈也。

【集注】

成無己曰﹕咳而微喘者﹐水寒射肺也。發熱不渴者﹐表證未罷也。與小靑龍湯發表散水﹐服湯已渴者﹐裏气溫﹐水气散﹐爲欲解也。

方有執曰﹕發熱不渴﹐寒勝也﹐故以服湯已而渴﹐爲寒去欲解﹐大意與上條相彷﹐故治亦同。

程知曰﹕此明水寒未解﹐治宜小靑龍也。心下有水气﹐寒在膈上也。故喘咳﹐發熱不渴﹐服湯已而渴﹐則水寒解矣。此解水气之法﹐當用小靑龍﹐非謂解後仍用小靑龍也張璐曰﹕風寒挾水飲﹐爲病在表者﹐故不渴。服湯後而渴者﹐是爲寒去津傷欲解之徵所以𨿽渴而不必服藥﹐但當靜俟津回可也。咳而微喘﹐爲水飲上逆。今水去而渴與水逆而渴不同。世本小靑龍湯主之在寒去欲解也之下﹐錯簡也。

汪琥曰﹕上條云渴﹐是未服湯而渴﹐乃水停津液不化而渴﹔此條云渴﹐是服湯已而渴乃汗後津液旣亡而渴。渴旣不同﹐豈可仍用上藥小靑龍主之﹖當在服湯已之上可知下之後﹐復發汗﹐必振寒﹐脈微細﹐所以然者﹐以內外俱虛故也。

【注】

發汗當於未下之先。今下之後﹐復發汗﹐必振寒﹐脈微細者﹐表裏皆虛也。所以然者以下之失宜﹐則內守之陽虛﹐故脈微細也。以汗之失宜﹐則外固之陽衰﹐故振寒也

【集注】

鄭重光曰﹕治傷寒先汗後下﹐此定法也。若下後外邪不盡﹐不得已而復汗之﹐邪𨿽去而內外俱虛﹐是以脈細振寒﹐所傷滋大矣。

下之後﹐復發汗﹐晝日煩躁不得眠﹐夜而安靜﹐不嘔不渴﹐無表證﹐脈沈微﹐身無大熱者﹐漧薑附子湯主之。

【注】

此承上條互詳脈證﹐以出其治也。旣下之以虛其裏﹐復發汗以虛其表﹐陰陽兩虛﹐陽無所附﹐夜而安靜﹐不嘔不渴﹐是內無陽證也﹔無表證﹐身無大熱﹐脈沈微﹐是外無陽證也。表裏無陽﹐內外俱陰﹐惟有晝日煩躁不得眠﹐一假陽證﹐則是獨陰自治於陰分﹐孤陽自擾於陽分﹐非相勝乃相離也﹐故以漧薑附子湯﹐助陽以配陰。蓋以陰𨿽盛而未相格﹐陽气微而自不根據附也。

【集注】

諭昌曰﹕上條但言振寒及微細之脈﹐未定所主之病﹐以虛證不一也。然振寒脈微細陽虛已見一班﹐設晝日煩躁不得眠﹐其爲虛陽擾亂可知﹔夜反安靜﹐不嘔不渴﹐則虛陽擾亂不兼外邪可知。脈沈微﹐身無大熱﹐則煩躁﹐爲亡陽之診﹐漧薑附子在所必需由此而推﹐日中安靜﹐夜而煩躁﹐則爲陰病而陽不病﹐又可知矣。

程應旄曰﹕下之後﹐復發汗﹐晝日煩躁不得眠﹐虛陽擾亂﹐外見假熱也。夜安靜﹐不嘔不渴﹐無表證﹐脈沈微﹐身無大熱﹐陰气獨治﹐內系眞寒也。宜漧薑附子湯﹐宜從陰中回陽﹐不當於晝日煩躁﹐一假熱證狐疑也。

卷一﹨辧太陽病脈證並治下篇

漧薑附子湯方

漧薑一兩附子﹝去皮﹐生用﹐破八片﹞一枚右二味﹐以水三升﹐煮取一升﹐去滓﹐頓服。

發汗若下之﹐病仍不解﹐煩躁者﹐茯苓四逆湯主之。

【注】

此又承上條言。先汗後下﹐於法不逆﹐病應解而仍不解﹐反煩躁者﹐以別其治也。蓋汗﹑下俱過﹐表裏兩虛﹐陰盛格陽﹐故晝夜見此擾亂之象也。當以四逆湯﹐壯陽勝陰更加茯苓以抑陰邪﹐佐人參以扶正气﹐庶陽長陰消﹐正回邪退﹐病自解而煩躁安矣大靑龍證﹐不汗出之煩躁﹐乃未經汗下之煩躁﹐屬實﹔此條病不解之煩躁﹐乃汗下後之煩躁﹐屬虛。然脈之浮緊沈微﹐自當別之﹐恐其誤人﹐故諄諄言之也。

【集注】汪琥曰﹕傷寒汗下﹐則煩躁止而病解矣。若陰盛之煩躁﹐彊發其汗﹐則表疏亡陽﹔復下之﹐則裏虛亡陰。衛陽失護﹐榮陰內空﹐邪仍不解﹐更生煩躁﹐此亦虛煩虛躁﹐乃假熱之象也。只宜溫補﹐不當散邪﹐故以茯苓四逆湯主之。

卷一﹨辧太陽病脈證並治下篇

茯苓四逆湯方

茯苓六兩人參一兩甘艸﹝炙﹞二兩漧薑一兩半附子﹝生用﹐去皮﹐破八片﹞一枚右五味﹐以水五升﹐煮取三升﹐去滓﹐溫服七合﹐日三服。

【方解】

表裏之病﹐治不如法﹐先過汗後復過下﹐或下後復汗﹐誤而又誤﹐變成壞病。若其人陽盛而從熱化﹐則轉屬三陽﹐陽衰而從寒化﹐則系在三陰﹐此二條煩躁皆壞病也。煩躁﹐𨿽六經俱有﹐而多見於太陽﹑少陰者﹐太陽爲眞陰之標﹐少陰爲眞陽之本也。未經汗下而煩躁﹐多屬陽﹐其脈實大﹐其證熱渴﹐是煩爲陽盛﹐躁爲陰虛。已經汗下而煩躁﹐多屬陰﹐其脈沈微﹐其證汗厥﹐是煩爲陽虛﹐躁爲陰盛也。夫先下後汗﹐於法爲逆﹐外無大熱﹐內不嘔渴﹐似乎陰陽自和﹐而實陽虛陰盛。所以虛陽擾亂於陽分故晝日煩躁不得眠﹔盛陰獨治於陰分﹐故夜而安靜﹔脈沈微﹐是眞陽將脫而煩躁也。

用漧薑附子﹐壯陽以配陰。姜附者﹐陽中陽也﹐先用則力更銳﹐不加甘艸﹐則勢更猛比之四逆爲更峻﹐救其相離故當急也。先汗後下﹐於法爲順﹐病仍不解﹐遽增晝夜煩躁﹐亦是陰盛格陽之煩躁也﹐用茯苓四逆﹐抑陰以回陽。茯苓感太和之气化﹐伐水邪而不傷陽﹐故以爲君﹔人參生气於烏有之鄕﹐通血脈於欲絕之際﹐故以爲佐﹔人參得姜﹑附﹐補气兼以益火﹔姜﹑附得茯苓﹐補陽兼以瀉陰﹔調以甘艸﹐比之四逆爲稍緩和﹐其相格故宜緩也。一去甘艸﹐一加參芩﹐而緩急自別﹐仲景用方之妙如此。

太陽病﹐先下而不愈﹐因復發汗﹐以此表裏俱虛﹐其人因致冒﹐冒家汗出自愈。所以然者﹐汗出表和故也﹐得裏未和﹐然後復下之。

【注】

太陽表病﹐當汗不汗﹐先下之而愈﹐因復發其汗﹐以此表裏俱虛﹐因虛其人致冒﹐理必然也。冒家者﹐謂凡因病而昏冒者也。然冒家或有汗出自愈﹐其所以然者﹐非表裏俱虛﹐乃邪正皆衰﹐表裏自和故也。得汗出而自愈者﹐和於表也﹔得下利而自愈者和於裏也。得裏未和﹐然後下之﹐宜調胃承气湯和之。由此推之﹐得表未和﹐然後汗之﹐當以桂枝湯和之﹐自在言外矣。

【集注】

程知曰﹕冒者﹐神識不淸﹐如有物爲之冒蒙也。得汗出﹐表和而邪解矣。得表和而裏未和﹐然後下之﹐明不得以其冒而認爲入裏之邪﹐遂致妄下﹐亦不得以其冒而認爲表之未解﹐復妄用汗也。

汪琥曰﹕得裏未和「裏」字﹐諸注指二便言。竊思經文中旣云然後下之﹐此專指大便而言﹐若利小便﹐則不言下矣。其義可不辧而自明。

凡病若發汗﹑若吐﹑若下﹑若亡血﹑若亡津液﹐陰陽自和者﹐必自愈。

【注】

凡病﹐謂不論中風﹑傷寒一切病也﹐若發汗﹑若吐﹑若下﹑若亡血﹑若亡津液﹐施治得宜﹐自然愈矣。卽或治未得宜﹐𨿽不見愈﹐亦不至變諸壞逆﹐則其邪正皆衰﹐可不必施治﹐惟當靜以俟之﹐診其陰陽自和﹐必能自愈也。

【集注】

方有執曰﹕陰陽以脈言﹐而二便在其中。兩者和﹐則血气無相勝負﹐故可必自愈。

程知曰﹕脈以左﹑右三部勻停爲無病。故汗﹑吐﹑下後﹐陰陽和者﹑必自愈﹐不須過治也。

問曰﹕病有戰而汗出﹐因得解者何也﹖答曰﹕脈浮而緊﹐按之反芤﹐此爲本虛﹐故當戰而汗出也。其人本虛﹐是以發戰﹐以脈浮﹐故當汗出而解也。若脈浮而數﹐按之不芤﹐此人本不虛﹐若欲自解﹐但汗出耳﹐不發戰也。問曰﹕病有不戰而汗出解者何也﹖答曰﹕脈大而浮數﹐故知不戰汗出而解也。問曰﹕病有不戰﹑不汗出而解者何也﹖答曰﹕其脈自微﹐此以曾發汗﹐若吐﹑若下﹑若亡血﹐以內無津液﹐此陰陽自和﹐必自愈﹐故不戰不汗出而解也。

【注】

脈浮而緊﹐邪實也﹔按之反芤﹐正虛也﹔正虛邪實﹐邪與正爭﹐故發戰汗出而解也。

脈浮而數﹐邪未實也﹔按之不芤﹐正不虛也﹔正不虛﹐邪未實﹐邪不能與正爭﹐故不戰汗出而解也。脈不芤﹐知不發戰也﹔脈不浮﹐知不汗出也﹔脈自微﹐知曾經發汗。

若吐﹑若下﹑若亡血也﹐因內無津液﹐邪正俱衰﹐陰陽自和﹐故不發戰不汗出而解也問曰﹕傷寒三日﹐脈浮數而微﹐病人身涼和者何也﹖答曰﹕此爲欲解也。解以夜半脈浮而解者﹐濈然汗出也﹔脈數而解者﹐必能食也﹔脈微而解者﹐必大汗出也。

【注】

脈浮而數﹐按之無力﹐當發戰﹑汗出而解﹐以其人本虛故也。脈浮而數﹐按之有力當不發戰﹐但汗出而解﹐以其人本不虛故也。脈自微﹐曾經發汗﹐若吐﹑若下﹑若亡血不發戰﹑不汗出而解﹐以其人邪正皆衰﹐陰陽自和故也。傷寒三日﹐未經汗﹑吐﹑下﹐亡血也﹐脈浮數而微﹐病人熱減身和﹐此謂欲解﹔解以夜半者﹐陽病至陰時則和也。蓋浮﹑數﹑微三脈﹐𨿽均爲可解之脈﹐然解之徵﹐則不無別也。如脈浮﹐濈然汗出﹐則邪還於表而解﹔脈數能食﹐則胃和而解﹔脈微﹐必大汗出而解者﹐以其未經汗﹑吐﹑下﹐其人未虛﹐故均不發戰﹐津液未傷﹐故汗大出而解也。

【集注】

方有執曰﹕三日﹐言徧三陽也。浮數﹐不傳陰也。微﹐邪气衰也。夜半﹐陰盡陽生之時也。濈然﹐和而汗出貌。能食﹐胃气回也。

太陽病未解﹐脈陰陽俱停﹐必先振栗﹐汗出而解﹐但陽脈微者﹐先汗出而解﹐但陰脈微者﹐下之而解﹐若欲下之﹐宜調胃承气湯。

【注】

太陽病未解﹐當見未解之脈﹐今不見未解之脈﹐而陰陽脈俱停﹐三部沈伏不見﹔旣三部沈伏不見﹐則當見可死之證﹔而又不見可死之證﹐是欲作解之兆也。作解之兆﹐必先見振栗汗出而始解者﹐乃邪正交爭作汗故也。但作解之脈﹐不能久停﹐脈之將出必有其先。先者何﹖先於三部上下﹑陰陽﹑沈伏不見處求之也。若從寸脈陽部微微而見者﹐則知病勢向外﹐必先汗出而解﹔若從尺脈陰部微微而見者﹐則知病勢向內﹐必自下利而解﹔如不自下利﹐若欲下之以和裏﹐宜調胃承气湯主之。由此推之﹐則可知如不自汗出﹐若欲汗之以和表﹐宜麻桂各半湯主之也。觀若欲下之﹐宜調胃承气湯意甚輕活﹐無取於大下﹐俱在言外矣。

【集注】

程應旄曰﹕振栗汗解﹐單指脈停者言。下邊兩解﹐不必有戰汗﹐是指其脈漸出而言也傷寒﹐腹滿譫語﹐寸口脈浮而緊﹐此肝乘脾也﹐名曰縱﹐刺期門。

【注】

傷寒脈浮緊﹐太陽表寒證也。腹滿譫語﹐太陰﹑陽明裏熱也。欲從太陽而發汗﹐則有太陰﹑陽明之裏﹔欲從太陰﹑陽明而下之﹐又有太陽之表﹐主治誠爲兩難﹐故不藥而用刺法也。𨿽然太陰論中﹐太陽表不解﹐太陰腹滿痛﹐而用桂枝加大黃湯﹐亦可法也此肝乘脾﹐名曰縱﹐刺期門﹐與上文義不屬﹐似有遺誤。

傷寒發熱﹐嗇嗇惡寒﹐大渴欲飲水﹐其腹必滿﹐自汗出﹐小便利﹐其病欲解﹐此肝乘肺也﹐名曰橫﹐刺期門。

【注】

傷寒發熱﹐澀澀惡寒﹐無汗之表也。大渴欲飲水﹐其腹必滿﹐停飲之滿也。若自汗出表可自解﹐小便利滿可自除﹐故曰﹕其病欲解也。若不汗出﹐小便閉﹐以小靑龍湯先解其外﹐外解已﹐其滿不除﹐十棗湯下之﹐亦可愈也。此肝乘肺﹐名曰橫﹐刺期門亦與上文義不屬﹐似有遺誤。

太陽病欲解時﹐從巳至未上。

【注】

凡病解時﹐必於其經气之旺。太陽盛陽也。日中陽气盛﹐故從巳﹑午﹑未之旺時而病解。

音切惕音踢�日輪切擗滂吉切栗音栗溲所畱切�職廉切噎一結切蕘音饒芤苦候切濈阻立切

卷二

辧陽明病脈證並治全篇

陽明主裏﹐內候胃中﹐外候肌肉﹐故有病經﹑病府之分。如論中身熱煩渴﹐目痛鼻幹不得眠﹐不惡寒﹐反惡熱者﹐此陽明經病也﹔漸熱譫語﹐手足腋下濈然汗出﹐腹滿痛大便�者﹐此陽明府病也。而其候各有三﹕經病則有邪已傳陽明而太陽之表未罷兼見頭痛惡寒無汗之太陽證者﹔有太陽之邪已罷﹐悉傳陽明﹐但見壯熱有汗﹐心煩不眠﹐口渴引飲之陽明證者﹔有陽明之邪未已﹐復轉少陽﹐兼見胸�痛﹐寒熱往來﹐口苦而嘔﹐目眩耳聾之少陽證者。府病則有太陽陽明﹐謂太陽病﹐或發汗﹐或吐﹐或下或利小便﹐亡其津液﹐胃中漧燥﹐太陽之邪﹐乘胃燥而轉屬陽明﹐致小便反數﹐大便�者﹐所爲脾約是也﹔有正陽陽明﹐謂陽气素盛﹐或有宿食﹐太陽之邪﹐一傳陽明遂入胃府﹐致大便不通者﹐所爲胃家實是也﹔有少陽陽明﹐謂病已到少陽﹐法當和解﹐而反發汗﹐利小便﹐亡其津液﹐胃中燥熱﹐復轉屬陽明﹐致大便結燥者﹐所爲大便難者是也。其治陽明經病﹐則以葛根湯或桂枝加葛根湯發之﹐或以白虎湯淸之﹐或以柴胡白虎湯和之﹐隨其證而施之可也。其治陽明府病﹐𨿽均爲可下﹐然不無輕重之分﹐故或以三承气湯下之﹐或麻仁丸通之﹐或蜜煎膽汁導之﹐量其病而治之可也﹐此陽明病之大略也。玆以在經﹑在府二者﹐詳疏於篇﹐俾讀者易爲分別﹐則臨證施治自不紊矣。

陽明之爲病﹐胃家實是也。

【注】

陽明經﹐內以候胃﹐外以候肌。言陽明之爲病﹐由太陽之邪﹐傳於其經﹐則爲陽明病外證﹔由太陽之邪﹐傳入胃府﹐則爲胃家實也。

【集注】

方有執曰﹕陽明經也﹐胃府也。實者﹐大便結爲�滿而不得出也。𨿽則遲早不同﹐而非日數所可拘也。

傷寒三日﹐陽明脈大。

【注】

傷寒一日太陽﹐二日陽明﹐三日少陽﹐乃『內經』言傳經之次第﹐非必以日數拘也。

此云﹕三日陽明脈大者﹐謂不兼太陽陽明之浮大﹐亦不兼少陽陽明之弦大﹐而正見正陽陽明之大脈也。蓋由去表傳裏﹐邪熱入胃﹐而成內實之診﹐故其脈象有如此者。

【集注】

方有執曰﹕傷寒三日﹐該中風而大約言也。脈大者﹐陽明气血俱多也。

沈明宗曰﹕此正陽明之正脈也。仲景謂三日陽明脈大﹐因陽明乃多气多血之府﹐風寒傳入﹐邪盛於中﹐故脈顯大﹐是爲陽明邪實之正脈。但病陽明務具此脈﹐方可下奪或兼太陽之浮緊﹐少陽之弦細﹐或遲疾滑澀虛弱﹐乃屬气血陰陽之虛﹐𨿽見大實大滿亦當詳審顧慮﹐或以小承气湯試之﹐或用蜜煎導法﹐不得直施攻下也。

本太陽初得病時﹐發其汗﹐汗先出不徹﹐因轉屬陽明也。

【注】

陽明之病﹐本自太陽初得病時﹐發其汗﹐汗先出而不透徹﹐乃爲汗不如法﹐故未盡之邪﹐因而轉屬陽明也。邪在經則爲外證﹐邪入府則爲胃家實矣。

【集注】

方有執曰﹕此言由發太陽汗不如法﹐致病入胃之大意。

陽明病﹐若能食﹐名中風﹔不能食﹐名中寒。

【注】

太陽之邪傳陽明病﹐有自中風傳來者﹐有自傷寒傳來者﹐當於食之能否辧之。若能食名中風﹐是自中風傳來者﹐以風乃陽邪﹐陽能化谷﹐故能食也。不能食﹐名中寒是自傷寒傳來者﹐以寒乃陰邪﹐不能化谷﹐故不能食也。

【集注】

方有執曰﹕此以食之能否﹐驗風寒之辧。蓋陽明主水谷﹐風能食﹐陽能化谷也﹔寒不能食﹐陰不殺谷也。名﹐猶言爲也。中寒﹐卽傷寒之互詞。大意推原風寒自太陽傳來其辧驗有如此者﹐非謂陽明自中而然也。

汪琥曰﹕仲景云﹕中寒與傷寒同義﹐非眞寒證也。若系眞中寒﹐是胃家虛冷﹐藥宜理中湯之類。今不能食﹐是胃气實﹐但邪未入府﹐不作郁熱耳。因名中寒﹐實與傷寒無異。

問曰﹕陽明病﹐外證云何﹖答曰﹕身熱汗自出﹐不惡寒反惡熱也。

【注】

陽明病有外證有內證。潮熱﹑自汗﹑不大便﹑內證也﹔身熱﹑汗自出﹑不惡寒﹑反惡熱﹐外證也。今汗自出﹐是從中風傳來﹐故與中風之外證同﹐而身熱﹑不惡寒反惡熱則知爲陽明外證﹐故不與中風外證同也。然陽明之熱﹐發於肌肉﹐必蒸蒸而熱﹐又不似太陽之陣陣發熱﹐可知矣。

【集注】

方有執曰﹕此以太陽中風﹐傳入陽明之外證言。

魏荔彤曰﹕病有太陽中風不解﹐傳入陽明者﹐何以辧之﹖故設問曰﹕陽明未知其裏之何時傳來﹖必先驗其外之何所見證﹖答曰﹕太陽病﹐有身熱﹐汗自出而惡風者﹐此太陽中風之本證也﹔若身熱﹐汗自出﹐竟不惡風寒而反惡熱﹐則病已去太陽而入陽明矣此陽明病﹐由太陽中風而傳入者也。

問曰﹕病有得之一日﹐不發熱而惡寒者﹐何也﹖答曰﹕𨿽得之一日﹐惡寒將自罷﹐卽自汗出而惡熱也。

【注】

太陽病當惡寒﹐陽明病當惡熱。今陽明病﹐有初得之一日﹐不發熱而惡寒者﹐是太陽去表之邪未盡﹐故仍惡寒也。然去表未盡之邪﹐欲傳陽明﹐不能久持﹐故惡寒必將自罷﹐卽日當自汗出而惡熱矣。

【集注】

方有執曰﹕此以太陽傷寒﹐傳入陽明之外證言。

程應旄曰﹕陽明惡寒﹐終是帶表﹐至於府病則惡熱矣。表之罷否﹐須於此驗之。

鄭重光曰﹕此辧陽明傷寒之外證﹐不發熱而惡寒﹐起自傷寒也。惡寒將自罷﹐邪過表也。卽自汗出﹐邪熱郁於肌肉﹐腠理開﹐汗外泄也。

魏荔彤曰﹕太陽傷寒亦有傳入陽明者﹐又何以辧之﹖故設問曰﹕病有得之一日﹐起初之時﹐不見發熱﹐而但見惡寒者﹐何病也﹖答曰﹕得之一日惡寒﹐𨿽爲太陽傷寒之證而惡寒亦將自罷﹐卽自汗出而惡熱﹐此是陽明病由太陽傷寒而傳入者也。可知太陽中風﹐則發熱惡風﹐汗自出爲﹐正病﹐太陽傷寒﹐則惡寒無汗爲正病。若傳入陽明則必以汗出﹑惡熱爲正病也。

問曰﹕惡寒何故自罷﹖答曰﹕陽明居中﹐主土也。萬物所歸﹐無所復傳﹐始𨿽惡寒二日卽止﹐此爲陽明病也。

【注】

此釋上條陽明惡寒自罷之義。陽明屬胃居中﹐土也。土爲萬物所歸﹐故邪熱歸胃則無所復傳﹐亦萬物歸土之義。陽明初病一日﹐𨿽仍惡寒﹐是太陽之表未罷也。至二日惡寒自止﹐則是太陽之邪已悉歸並陽明﹐此爲陽明病也。

【集注】

方有執曰﹕惡寒二日自止者﹐熱入裏而將惡熱﹐此以正陽陽明言也。

程應旄曰﹕六經𨿽分陰陽﹐而宰之者胃﹐五藏六府﹐皆朝宗而稟令焉。一有燥熱﹐無論三陽傳來之邪﹐從而化熱﹐卽三陰傳來之邪﹐亦轉屬而變熱。陰陽之邪﹐皆歸胃土故曰﹕萬物所歸無所復傳也。

問曰﹕何緣得陽明病﹖答曰﹕太陽病﹐若發汗﹑若下﹑若利小便﹐此亡津液﹐胃中漧燥﹐因轉屬陽明。不更衣﹐內實﹐大便難者﹐此名陽明也。

【注】

問曰﹕何緣得陽明胃實之病﹖答曰﹕由邪在太陽時﹐發汗﹐若下﹐若利小便﹐皆爲去邪而設﹐治之誠當﹐則邪解而愈矣。如其不當﹐徒亡津液﹐致令胃中漧燥﹐則未盡之表邪﹐乘其燥熱﹐因而轉屬陽明﹐爲胃實之病者有三﹕不更衣﹐卽太陽陽明脾約是也﹔內實﹐卽正陽陽明胃家實是也﹔大便難﹐卽少陽陽明大便難是也。三者𨿽均爲可下之證﹐然不無輕重之別﹐脾約自輕於大便難﹐大便難自輕於胃家實。蓋病脾約大便難者﹐每因其人津液素虧﹐或因汗下利小便﹐施治失宜所致。若胃實者﹐則其人陽气素盛﹐胃有宿食﹐卽未經汗下﹐而亦入胃成實也。故已經汗下者﹐爲奪血致燥之陽明以滋燥爲主﹔未經汗下者﹐爲熱盛致燥之陽明﹐以攻熱爲急。此三承气湯﹑脾約丸及蜜煎﹑土瓜根﹑豬膽汁導法之所由分也。

【集注】

方有執曰﹕古人大便必更衣﹔不更衣﹐言不大便也。

程應旄曰﹕轉屬層次﹐不止有表罷﹑不罷之分﹐而表罷入裏﹐復有燥實﹑燥不實之辧所以有不更衣之陽明病﹐有內實之陽明病﹐有大便難之陽明病也。其中有屬表屬裏所以下法有禁有宜。受气有裏實裏燥﹐所以下法有應大應小。

汪琥曰﹕或問太陽病若下矣﹐則胃中之物已去﹐縱亡津液﹐胃中漧燥﹐未必復成內實答云﹕方其太陽初病時﹐下之不當﹐徒亡津液﹐胃中之物去之不盡﹐邪傳陽明而成燥糞﹐故有內實之證。

問曰﹕病有太陽陽明﹐有正陽陽明﹐有少陽陽明﹐何謂也﹖答曰﹕太陽陽明者﹐脾約是也﹔正陽陽明者﹐胃家實是也﹔少陽陽明者﹐發汗利小便已﹐胃中燥煩實﹐大便難是也。

【注】

陽明可下之證﹐不止於胃家實也。其綱有三﹐故又設問答以明之也。太陽之邪﹐乘胃燥熱﹐傳入陽明﹐謂之太陽陽明﹐不更衣無所苦﹐名脾約者是也。太陽之邪﹐乘胃宿食與燥熱結﹐謂之正陽陽明﹐不大便﹐內實滿痛﹐名胃家實者也﹔太陽之邪已到少陽法當和解﹐而反發汗利小便﹐傷其津液﹐少陽之邪復乘胃燥﹐轉屬陽明﹐謂之少陽陽明﹐大便澀而難出﹐名大便難者是也。

【集注】

程知曰﹕言三陽皆有入胃府之證也。陽明爲水谷之海﹐中土爲萬物所歸﹐故三陽經皆能入其府。邪自太陽傳入胃府者﹐謂之太陽陽明﹐卽經所謂太陽病﹐若吐﹑若下﹑若發汗後﹐微煩﹐小便數﹐大便因�者是也﹐由脾之斂約﹐故用小承气微下以和之。邪自陽明經傳入胃府者﹐謂之正陽陽明﹐卽經所謂發熱汗出﹐胃中燥��語者是也﹐乃胃中邪實﹐故用大承气以攻下之。邪自少陽轉屬胃府者﹐謂之少陽陽明﹐卽經所謂少陽不可發汗﹐發汗則�語﹐此屬胃者是也﹐系津液內竭﹐故用麻仁丸潤下﹐以和其津液也。若三陽外證未除﹐則陽明正治之法﹐又不可用矣。

陽明病﹐脈浮而緊者﹐必潮熱﹐發作有時﹐但浮者﹐必盜汗出。

【按】

自汗是陽明證﹐盜汗是少陽證﹐盜汗當是自汗﹐文義始屬。

【注】

陽明病在經﹐脈當浮長﹐入府﹐脈當實大。今脈浮而緊﹐潮熱有時者﹐是陽明病而見太陽傷寒脈也﹐則知是從傷寒傳來。太陽傷寒之邪未罷﹐必無汗﹐故𨿽見陽明潮熱發作有時之證﹐仍當從太陽陽明傷寒治之﹐宜麻黃加葛根湯汗之。若見潮熱發作有時之證﹐而脈但浮不緊﹐是陽明病而見太陽中風脈也﹐則知是從中風傳來。太陽中風之邪未罷﹐必自汗出﹐當從太陽陽明中風治之﹐宜桂枝加葛根湯解之。

【集注】

沈明宗曰﹕此陽明證而見太陽脈也。脈浮而緊﹐太陽表寒未罷之脈﹐潮熱發作有時則陽明裏證已具﹐但浮者﹐太陽風傷衛脈﹐故必汗出也。

陽明病﹐脈遲﹐汗出多﹐微惡寒者﹐表未解也﹐可發汗﹐宜桂枝湯。

【按】

汗出多之下﹐當有「發熱」二字﹐若無此二字﹐脈遲﹐﹐汗出多﹐微惡寒﹐乃是表陽虛﹐桂枝附子湯證也﹐豈有用桂枝湯發汗之理乎﹖必是傳寫之遺。

【注】

陽明病脈當數大﹐今脈遲汗出多﹐設不發熱惡寒﹐是太陽表邪已解矣。今發熱微惡寒是表猶未盡解也﹐故宜桂枝湯解肌以發其汗﹐使初入陽明之表邪﹐仍還表而出也。

【集注】

程知曰﹕此言中風傳陽明﹐表邪未解﹐仍宜用桂枝湯以解肌也。

汪琥曰﹕此太陽病初傳陽明經﹐中有風邪也。脈遲者﹐太陽中風緩脈之所變﹐傳至陽明﹐邪將入裏﹐故脈變遲。汗出多者﹐陽明熱而肌腠疏也。微惡寒者﹐在表風邪未盡也。故仍從太陽中風例治之。又曰﹕𨿽從太陽例治﹐但旣云陽明病﹐仲景法還宜用桂枝加葛根湯爲是。

陽明病﹐脈浮﹐無汗而喘者﹐發汗則愈﹐宜麻黃湯。

【注】

陽明病﹐脈應浮大﹐證應汗出。今脈但浮﹐表病脈也﹔無汗而喘﹐表實證也。是太陽之邪﹐未悉入陽明﹐猶在表也。當仍從太陽傷寒治之﹐發汗則愈﹐宜麻黃湯。

【集注】

張璐曰﹕陽明榮衛難辧﹐辧之全藉於脈證。風邪之脈﹐傳至陽明﹐自汗已多﹐則緩去而遲在﹔寒邪之脈﹐傳至陽明﹐發熱已甚﹐則緊去而浮在﹐此皆邪气在經之徵。若入府﹐則遲者必數﹐浮者必實矣。設不數不實﹐非胃實也﹐必不勝攻下矣。

汪琥曰﹕無汗而喘﹐但浮不緊﹐何以定其爲陽明病﹖必其人目痛鼻幹﹐身熱不得眠故云陽明病也。

魏荔彤曰﹕此太陽陽明之證﹐入陽明未深﹐故令其邪仍自表出﹐不至歸於胃而無所復傳也。

陽脈微而汗出少者﹐爲自和也﹔汗出多者﹐爲太過﹔陽脈實﹐因發其汗﹐出多者﹐亦爲太過。太過者﹐爲陽絕於裏﹐亡津液﹐大便因�也。

【注】

此承上條互詳其脈﹐以出其證也。脈陽微﹐謂脈浮無力而微也﹔陽脈實﹐謂脈浮有力而盛也。凡中風傷寒脈﹐陽微則熱微﹐微熱蒸表作汗﹔若汗出少者﹐爲自和欲解﹐汗出多者﹐爲太過不解也。陽脈實則熱盛﹐因熱盛而發其汗﹐出多者﹐亦爲太過﹔汗出太過﹐則陽極於裏﹐亡津液﹐大便因�而成內實之證矣。勢不得不用下法。故欲發其汗者﹐不可不早慮及此也。

【集注】

諭昌曰﹕陽微者﹐中風之脈﹐陽微緩也﹔陽實者﹐傷寒之脈﹐陽緊實也﹔陽絕﹐卽亡津液之互辭。仲景每於亡津液者﹐悉名無陽。玩本文陽絕於裏﹐亡津液﹐大便因�甚明。傷寒發太陽膀胱經之汗﹐卽當顧慮陽气﹐以膀胱主气化故也。發陽明胃經之汗卽當顧慮陰津﹐以胃中藏津液故也。所以陽明多有熱越之證﹐謂胃中津液﹐隨熱而盡越於外﹐汗出不止耳。然則陽明病﹐不論中風﹐傷寒﹐脈微﹐脈實﹐汗出少而邪將自解﹐汗出多則陰津易致竭絕也。

陽明病法多汗﹐反無汗﹐其身如虫行皮中狀者﹐此以久虛故也。

【注】

陽明病法當汗多﹐反無汗﹐其身如虫行皮中狀者﹐以其人胃气久虛﹐邪郁於太陽之表陽明肌腠不能宣發作汗故也。宜葛根湯小劑微汗﹐和其肌表﹐自可愈也。

【集注】

汗琥曰﹕按此條論仲景無法治。常器之云﹕可用桂枝加黃耆湯。郭雍云﹕宜用桂枝麻黃各半湯。不知上二湯﹐皆太陽經藥﹐今系陽明無汗證﹐仍宜用葛根湯主之。

魏荔彤曰﹕陽明病法應多汗﹐今反無汗﹐但見身如虫行皮中狀者﹐此邪熱欲出表作汗而正气衰弱不能達之也。

陽明病﹐初欲食﹐小便反不利﹐大便自調﹐其人骨節疼﹐翕翕如有熱狀﹐奄然發狂濈然汗出而解者﹐此水不勝穀气﹐與汗共並﹐脈緊則愈。

【注】

陽明病﹐初欲食﹐知其從中風熱邪傳來也。陽明受邪﹐當小便數﹐大便�﹐今小便反不利﹐大便自調﹐知津未傷而胃自和﹐不成裏實也。旣不成實﹐則在經之邪本輕﹐可自愈也。若其人骨節疼﹐翕翕如有熱狀﹐是太陽之表未除也。奄﹐忽也。忽然發狂濈然汗出而解者﹐蓋以太陽傳來之邪本輕﹐陽明所受之邪自淺﹐津未傷而胃自和﹐仍當還表作解也。然必待發狂而解者﹐此胃中水气不勝﹐初欲食之穀气﹐穀气長陽化熱水不勝熱﹐釀汗共並而出﹐所以發狂作解也。凡將汗解﹐脈必先浮﹐今言脈緊則愈者﹐亦邪還於表﹐欲解應見之脈也。

傷寒﹐發熱無汗﹐嘔不能食﹐而反汗出濈濈然者﹐是轉屬陽明也。

【注】

傷寒﹐發熱無汗﹐嘔不能食﹐爲太陽之邪欲傳也。若無汗﹐爲太陽陽明之表尙在﹐汗之可也。今反汗出濈濈然者﹐是邪已轉屬陽明之府﹐可下不可汗也。

【集注】

成無己曰﹕傷寒發熱無汗﹐嘔不能食者﹐太陽受病也。若反汗出濈濈然者﹐是太陽之邪轉屬陽明也。故經曰﹕陽明病法多汗。

方有執曰﹕嘔不能食﹐熱入胃也。反汗出者﹐肌肉著熱﹐膚腠反開也。

程應旄曰﹕太陽本證現在﹐而反汗出濈濈然者﹐𨿽表證未罷﹐已是轉屬陽明也。濈濈連綿之意﹐卽俗云﹕汗一身不了又一身﹐是也。

傷寒脈浮﹐發熱無汗﹐其表不解﹐不可與白虎湯﹔渴欲飲水﹐無表證者﹐白虎加人參湯主之。

【注】

傷寒之邪﹐傳入陽明﹐脈浮﹐發熱無汗﹐其表不解者﹐𨿽有燥渴﹐乃大靑龍湯證﹐不可與白虎湯。卽有陽明渴欲飲水熱證﹐應與白虎者﹐亦必審其無太陽表證﹐始可與也加人參者﹐以其脈浮不滑﹐非有餘也﹐且欲於大解熱中﹐速生其津液也。

【集注】

鄭重光曰﹕此申明用白虎湯之法。以白虎但能解熱而不解表﹐若稍帶外感﹐有無汗﹑惡寒﹑身痛﹑頭疼之表證﹐愼不可用也。

卷二﹨辧陽明病脈證並治全篇

白虎加人參湯方

於白虎湯方內加人參三兩﹐余根據白虎湯方傷寒脈浮滑﹐此以表有熱﹐裏有寒﹐白虎湯主之。

【按】

王三陽云﹕經文「寒」字﹐當邪字解﹐亦熱也﹐其說甚是。若是「寒」字﹐非白虎湯證矣。

【注】

此言傷寒太陽證罷﹐邪傳陽明﹐表裏俱熱﹐而未成胃實之病也。脈浮滑者﹕浮爲表有熱之脈﹐陽明表有熱﹐當發熱汗出﹔滑爲裏有熱之脈﹐陽明裏有熱﹐當煩渴引飲﹐故曰﹕表有熱裏有熱也。此爲陽明表裏俱熱之證﹐白虎乃解陽明表裏俱熱之藥﹐故主之也。不加人參者﹐以其未經汗﹑吐﹑下﹐不虛故也。

【集注】

程知曰﹕滑則裏熱﹐云浮滑則表裏俱熱矣。大熱之气﹐得辛涼而解﹐猶之暑暍之令得金風而爽﹐故淸涼之劑﹐以白虎名之。又曰﹕厥陰條中有傷寒﹐脈滑而厥者﹐裏有熱也﹐白虎湯主之﹐可證此條之非裏有寒矣。

魏荔彤曰﹕此裏尙爲經絡之裏﹐非藏府之裏﹐亦如衛爲表﹐榮爲裏﹐非指藏府而言也

卷二﹨辧陽明病脈證並治全篇

白虎湯方

知母六兩石膏﹝碎﹞一筋甘艸﹝炙﹞二兩粳米六合右四味﹐以水一斗﹐煮米熟湯成去滓﹐溫服一升﹐日三服。

【集解】

柯琴曰﹕陽明邪從熱化﹐故不惡寒而惡熱﹐熱蒸外越﹐故熱汗出﹐熱爍胃中﹐故渴欲飲水﹐邪盛而實﹐故脈滑﹐然猶在經﹐故兼浮也。蓋陽明屬胃﹐外主肌肉﹐𨿽內外大熱而未實﹐終非苦寒之味所宜也。石膏辛寒﹐辛能解肌熱﹐寒能勝胃火﹐寒能沈內辛能走外﹐此味兩擅內外之能﹐故以爲君﹔知母苦潤﹐苦以瀉火﹐潤以滋燥﹐故用爲臣﹔甘艸﹑粳米調和於中宮﹐且能土中瀉火﹐稼穡作甘﹐寒劑得之緩其寒﹐苦劑得之平其苦﹐使二味爲佐﹐庶大寒大苦之品﹐無傷損脾胃之慮也。煮湯入胃﹐輸脾歸肺水精四布﹐大煩大渴可除矣。白虎爲西方金神﹐取以名湯﹐秋金得令﹐而炎暑自解。

方中有更加人參者﹐亦補中益气而生津也。用以協和甘艸粳米之補﹐承制石膏知母之寒﹐瀉火而土不傷﹐乃操萬全之術者也。

病人煩熱﹐汗出則解﹐又如瘧狀﹐日晡所發熱者﹐屬陽明也。脈實者﹐宜下之﹔脈浮虛者﹐宜發汗。下之與大承气湯﹐發汗宜桂枝湯。

【注】

病人﹐謂病太陽經中風﹑傷寒之人也。太陽病煩熱﹐汗出則應解矣。今又寒熱如瘧狀每至日晡所卽發潮熱﹐日晡者﹐乃申酉陽明王時﹐故曰﹕屬陽明也。證𨿽如此﹐當審其果盡歸陽明耶﹖抑或尙兼太陽也﹖故又當以脈辧之﹕若脈實者﹐邪已入裏﹐則汗出潮熱﹐爲陽明下證﹐宜與大承气湯下之﹔若脈浮虛者﹐邪尙在表﹐則寒熱如瘧﹐仍屬太陽當汗之證也﹐宜與桂枝湯汗之。

【集注】

程知曰﹕病人得汗後﹐煩熱解﹐太陽之邪﹐將盡未盡﹐其人復如瘧狀﹐日晡時發熱則邪入陽明審矣。然𨿽已入陽明﹐尙恐未離太陽﹐故必重辧其脈﹐脈實者可下﹔若脈浮虛者﹐仍是陽明兼太陽﹐便宜汗而不宜下也。

太陽病﹐若吐﹑若下﹑若發汗後﹐微煩小便數﹐大便因�者﹐與小承气湯和之愈。

【注】

太陽病﹐若吐﹑若下﹑若發汗後不解﹐入裏微煩者﹐乃梔子豉湯證也。今小便數﹐大便因�﹐是津液下奪也﹐當與小承气湯和之﹐以其結熱未甚﹐入裏未深也。

【集注】

諭昌曰﹕微煩小便數﹐大便因�﹐皆是邪漸入裏之機﹐故用小承气湯和之。

程應旄曰﹕吐﹑下﹑汗後而見煩證﹐徵之於大便�﹐固非虛煩者比。然煩旣微而小便數﹐當由胃家失潤﹐燥气客之使然﹐胃𨿽實非大實也。以小承气湯取其和也﹐非大攻也。

卷二﹨辧陽明病脈證並治全篇

小承气湯方

大黃四兩厚朴﹝去皮﹐炙﹞二兩枳實﹝大者﹐炙﹞三枚已上三味﹐以水四升﹐煮取一升二合﹐去滓﹐分溫二服。初服湯當更衣﹐不爾者﹐盡飲之。若更衣者﹐勿服之。

趺陽脈浮而澀﹐浮則胃气彊﹐澀則小便數﹐浮澀相搏﹐大便則�﹐其脾爲約﹐麻仁丸主之。

【注】

趺陽﹐胃經脈也。趺陽脈浮而澀﹐陽浮則胃气彊﹐陰澀則小便數﹐陰陽相搏﹐則熱盛而液竭矣﹐故大便則�也。其名爲約者﹐謂脾爲邪所約束﹐不能爲胃行其津液﹐故名脾約也。以麻仁丸主之﹐養液潤燥﹐淸熱通幽。其不敢恣行承气者﹐以脈澀故也。

【集注】

程知曰﹕言胃脈浮澀﹐不可大攻﹐宜用麻仁丸潤法也。趺陽﹐胃脈也。在足跗上﹐動脈應手。浮則陽熱盛而胃彊﹐澀則陰津少而小便數。脾主爲胃行其津液者也﹐胃陽彊則脾陰弱﹐不能爲胃行其津液﹐故約其食物﹐如一﹑二彈丸也﹐此不當下而當潤之。

程應旄曰﹕麻仁丸潤燥通幽﹐傷寒不可恣行大承气可知矣。所以然者﹐以其爲太陽陽明﹐非正陽陽明胃家實者比也。推之少陽陽明﹐其不可以正陽陽明胃家實之法治之。

更可知矣。

汪琥曰﹕以胃彊脾弱﹐爲脾約作解。蓋以胃中之邪熱盛爲陽彊﹐故脈浮﹔脾家之津液少爲陰弱﹐故脈澀。用麻仁丸者﹐以瀉胃中之陽而扶脾之陰也。

卷二﹨辧陽明病脈證並治全篇

麻仁丸方

麻仁二升芍藥半筋枳實半筋大黃﹝去皮﹞一筋厚朴﹝去皮﹞一筋杏仁﹝去皮﹑尖﹐熬﹐別作脂﹞一升右六味﹐蜜合丸﹐如桐子大。飲服十丸﹐日三服﹐漸加﹑以和爲度。

【集解】

方有執曰﹕麻子﹑杏仁能潤漧燥之堅﹐枳實﹑厚朴能導固結之滯﹐芍藥斂液以輔潤大黃推陳以致新﹐脾𨿽爲約﹐此能疏之。

傷寒吐後﹐腹脹滿者﹐與調胃承气湯。

【注】

傷寒吐後﹐胸不脹滿而腹脹滿者﹐是表邪已盡﹐胃中壅熱故也。宜與調胃承气湯﹐下其熱而和之。以無�痛﹐故不用大小承气也。

【集注】

程知曰﹕言吐後腹脹滿宜調胃也。熱在上焦則吐﹐吐後腹脹滿﹐則邪不在胸﹐其爲裏實可知。然脹滿而不�痛﹐自不宜用急下之法﹐但與調胃承气﹐和其胃熱可耳﹗『內經』云﹕諸脹腹大﹐皆屬於熱也。

程應旄曰﹕吐傷津液﹐燥气不能下達﹐遂成土郁﹐是以腹脹滿﹐用調胃承气﹐一奪其郁可耳﹗

卷二﹨辧陽明病脈證並治全篇

調胃承气湯方

大黃﹝去皮﹐酒浸﹞四兩甘艸﹝炙﹞二兩芒硝半升右三味﹐以水三升﹐煮取一升﹐去滓﹐內芒硝﹐更煮兩沸﹐少少溫服之。

【方解】

方名調胃承气者﹐有調和承順胃气之義﹐非若大小承气專攻下也。經曰﹕熱淫於內治以鹹寒﹔火淫於內﹐治以苦寒。君大黃之苦寒﹐臣芒硝之鹹寒﹐二味並舉﹐攻熱瀉火之力備矣。恐其速下﹐故佐甘艸之緩﹔又恐其過下﹐故少少溫服之﹐其意在不峻而和也。

陽明病﹐不吐不下﹐心煩者﹐可與調胃承气湯。

【注】

陽明病﹐謂已傳陽明﹐不吐﹑不下﹐心煩者﹐謂未經吐﹑下而心煩也﹐其爲熱盛實煩可知。故與調胃承气湯瀉熱﹐而煩自除也。

【集注】

成無己曰﹕吐後心煩謂之內煩﹐下後心煩謂之虛煩﹐今陽明病不吐不下心煩﹐則是胃有郁熱也﹐與調胃承气湯以下其郁熱。

諭昌曰﹕胃气及津液﹐旣不由吐﹑下而傷﹐則心煩明系胃中熱熾﹐故可與調胃承气湯陽明發熱汗多者﹐急下之﹐宜大承气湯。

【注】

陽明病﹐不大便﹐發熱汗多不止者﹐𨿽無內實﹐亦當急下之。蓋因陽气大蒸於內﹐恐致陰液暴亡於外﹐故以全津液爲急務也﹐宜大承气湯下之。

【集注】

諭昌曰﹕汗多則津液外滲﹐加以發熱﹐則津液盡隨熱勢﹐蒸蒸騰達於外﹐更無他法以止其汗﹐惟有急下一法﹐引熱勢從大腸而出﹐庶津液不致盡越於外耳。

程應旄曰﹕此等之下﹐皆爲救陰而設﹐不在奪實﹐奪實之下可緩﹐救陰之下不可緩。

沈明宗曰﹕陽明裏實﹐以潮熱微汗爲正。玆見發熱汗多﹐乃裏熱熾盛之極﹐蒸騰胃中津液﹐盡越於外﹐非亟奪其邪以救津液不可﹐故宜大承气湯急下也。

卷二﹨辧陽明病脈證並治全篇

大承气湯方

大黃﹝酒洗﹞四兩厚朴﹝炙﹐去皮﹞半筋枳實﹝炙﹞五枚芒硝三合右四味﹐以水一斗﹐先煮二物﹐取五升去滓﹐內大黃更煮﹐取二升去滓﹐內芒硝﹐更上微火一兩沸﹐分溫再服﹐得下﹐余勿服。

【方解】

諸積熱結於裏而成滿痞燥實者﹐均以大承气湯下之也。滿者﹐腹�滿急�脹﹐故用厚朴以消气壅﹔痞者﹐心下痞塞硬堅﹐故用枳實以破气結﹔燥者﹐腸中燥屎幹結﹐故用芒硝潤燥軟堅﹔實者﹐腹痛大便不通﹐故用大黃攻積瀉熱。然必審四証之輕重﹐四藥之多少適其宜﹐始可與也。若邪重劑輕﹐則邪气不服﹔邪輕劑重﹐則正气轉傷﹐不可不愼也。

【集解】

柯琴曰﹕諸病皆因於气﹐穢物之不去﹐由於气之不順也﹐故攻積之劑﹐必用气分之藥因以承气名湯。方分大﹑小﹐有二義焉。厚朴倍大黃﹐是气藥爲君﹐名大承气﹔大黃倍厚朴﹐是气藥爲臣﹐名小承气。味多性猛﹐制大其服﹐欲令大瀉下也﹐因名曰大﹔味寡性緩﹐制小其服﹐欲微和胃气也﹐因名曰小。且煎法更有妙義﹐大承气用水一斗煮朴枳﹐取五升去滓﹐內大黃﹐再煮取二升﹐內芒硝﹐何哉﹖蓋生者气銳而先行熟者气純而和緩﹐仲景欲使芒硝先化燥屎﹐大黃繼通地道﹐而後枳﹑朴除其痞滿。若小承气﹐以三味同煎﹐不分次第﹐同一大黃而煎法不同﹐此可見仲景微和之意也。

程知曰﹕調胃承气﹐大黃用酒浸﹔大承气﹐大黃用酒洗﹐皆爲芒硝之鹹寒而以酒制之若小承气﹐不用芒硝﹐則亦不事酒浸洗矣。

陽明病﹐下之﹐心中懊�而煩﹐胃中有燥屎者﹐可攻。腹微滿﹐初頭�﹐後必溏﹐不可攻之。若有燥屎者﹐宜大承气湯。

【注】

陽明病﹐下之後﹐心中懊�而煩者﹕若腹大滿﹐不大便﹐小便數﹐知胃中未盡之燥屎復�也﹐乃可攻之。若腹微滿﹐不可攻也。誤攻必變脹滿不能食﹐飲水則噦等﹐逆矣若果有燥屎﹐宜下者﹐以大承气湯下之。

【集注】

方有執曰﹕可攻以上﹐以轉失气言。懊�﹐悔�痛恨之意。蓋藥力不足以勝病﹐燥�欲行而不能﹐故曰﹕可攻﹐言當更服湯以促之也。腹微滿以下﹐以不轉失气言。頭�後溏裏熱輕也﹐故曰﹕不可攻之﹐言當止湯勿服也。

程知曰﹕言有燥屎﹐卽可大攻下也。下後心中懊�而煩者﹐虛煩也﹐當與梔子豉湯。

若胃有燥屎﹐則非虛煩﹐故可攻。腹不甚滿﹐則無必攻之法﹐有燥屎則非先�後溏者也﹐故可攻。又曰﹕便�與燥屎不同。便�者﹐大便實滿而�﹔燥屎者﹐胃中宿食因胃熱而結爲燥丸之屎也。故便�﹐猶有用小承气者﹔若燥屎﹑則無不用芒硝之鹹寒也。

程應旄曰﹕末句乃申可攻句﹐以決治法。

得病二﹑三日﹐脈弱﹐無太陽柴胡證﹐煩躁心下�﹐至四﹑五日﹐𨿽能食﹐以小承气湯﹐少少與微和之﹐令小安。至六日﹐與承气湯一升﹐若不大便六﹑七日﹐小便少者𨿽不能食﹐但初頭�﹐後必溏﹐未定成�﹐攻之必溏﹐須小便利﹐屎定�﹐乃可攻之﹐宜大承气湯。

【注】

得病二﹑三日﹐無太陽﹑少陽證﹐煩躁心下�﹐至四﹑五日﹐不大便。若脈大﹐屬正陽陽明﹐胃實之證也﹐下之無疑。今脈弱﹐𨿽胃和能食﹐不可輕下﹐只可與小承气湯少少與而微和之﹐令其小安。次日仍不大便﹐繼與小承气湯促之。若六﹑七日竟不大便而小便少者﹐卽不能食﹐亦屬胃中尙未漧燥﹐屎未定�﹐如大攻之﹐初見�復必溏也。須待小便利﹐知屎定�﹐乃可攻之﹐宜大承气湯。

【集注】

方有執曰﹕太陽不言藥﹐以有桂枝﹑麻黃之不同也﹔少陽言藥﹐以專主柴胡也。凡以此爲文者﹐皆互發也。以無太﹑少二經證﹐故知此屬陽明﹐以脈弱﹐故宜微和﹐至六日以下﹐乃歷敍可攻﹑不可攻之節度也。

程應旄曰﹕能食以結在腸間﹐而胃火自盛也。先以小承气湯少少與之﹐和胃中之火令小安後﹐以前藥增至一升﹐去腸中之結。旣用小承气矣﹖而又減去分數﹐接續投之以脈弱之胃﹐其稟素虛﹐而爲日又未久也。

張璐曰﹕此段之能食﹑不能食﹐全與辧風寒彊弱無涉。言能食者﹐不可以爲胃彊而輕下﹔不能食者﹐不可以爲胃中有燥屎而輕下也。

陽明病﹐脈遲﹐𨿽汗出﹐不惡寒者﹐其身必重﹐短气腹滿而喘﹐有潮熱者﹐此外欲解可攻裏也﹐手足濈然汗出者﹐此大便已�也﹐大承气湯主之。若汗多﹐微發熱惡寒者﹐外未解也﹐其熱不潮﹐未可與承气湯。若腹大滿不通者﹐可與小承气湯﹐微和胃气﹐勿令大泄下。

【注】

陽明病脈遲﹐𨿽汗出不惡寒﹐外證欲解而脈不實﹐尙未可攻也。若其人身重﹐熱困於體也﹔短气而喘﹐熱壅於上也﹔腹滿潮熱﹐熱聚於中也﹐手足濈然汗出﹐大便已�熱結於下也﹐斯爲外邪已解﹐內實已成﹐始可攻之﹐主以大承气湯可也。若汗出﹐微發熱惡寒者﹐則外猶未解也﹐其熱不潮者﹐裏猶未實也﹐不可與承气湯。卽有裏急﹑腹大滿﹑不通等證﹐亦只宜與小承气湯微和胃气﹐勿令大泄下﹐蓋以脈遲故也。

【集注】

方有執曰﹕潮熱﹐陽明王於申酉戌﹐故熱作於此時﹐如潮之有信也。手足濈然而汗出者﹐脾主四肢而胃爲之合﹐胃中燥實而蒸蒸騰達於四肢﹐故曰﹕大便已�也。

林瀾曰﹕此節辧脈遲內結之﹐或宜大承气攻之﹐或但可以小承气微和之也。陽明病脈遲證﹐兼汗出不惡寒﹐身重短气﹐腹滿而喘﹐似屬可攻。然必有潮熱者﹐爲外證已解裏證已具﹐手足濈然汗出者﹐爲大便已�﹐主以大承气湯攻之奚疑﹗若汗出𨿽多猶見發熱惡寒﹐則表尙在也﹐其熱不潮﹐汗亦非手足濈然之汗﹐安可與承气以攻之乎﹖卽腹大滿不通﹐亦只可與小承气微和﹐勿令大泄下。此何以故﹖脈遲便非必下之脈𨿽內結亦豈大承气所宜哉﹗陽明病﹐潮熱﹐大便微�者﹐可與大承气湯﹐不�者﹐不可與之。若不大便六﹑七日恐有燥屎﹐欲知之法﹐少與小承气湯﹐湯入腹中﹐轉失气者﹐此有燥屎也﹐乃可攻之。若不轉失气者﹐此但初頭�﹐後必溏﹐不可攻之﹐攻之必脹滿不能食也。欲飲水者﹐與水則噦﹐其後發熱者﹐必大便復�而少也﹐以小承气湯和之﹐不轉失气者﹐愼不可攻也。

【注】

陽明病﹐潮熱大便微�者﹐可與大承气湯﹐不�者﹐不可與之也。若不大便六﹑七日恐有燥屎﹐欲知之法﹐少與小承气湯﹐湯入腹中轉失噦气﹐則爲有燥屎﹐乃可攻之若不轉失穢气﹐此但初頭�後必溏﹐是尙未成�也﹐不可攻之。攻之必寒气乘虛上逆﹐脹滿不能食也。欲飲水者﹐得水則噦﹐亦由虛寒之气上逆﹐不能化水而下輸也。

若其後所發潮熱不退﹐必是大便再�﹐但已經下後﹐所�者無多﹐只以小承气湯和之可也。故凡服承气湯不轉失气者﹐愼不可攻也。此蓋仲景戒人不可輕下之意。

【集注】

方有執曰﹕此以潮熱﹑轉失气次第而詳言之﹐以決當下之候也。轉失气﹐反屁出也。

脹滿﹐藥寒之過也。噦﹐亦寒傷胃也。復�而少者﹐重下故也。末句重致叮嚀之意。

諭昌曰﹕若腹中气仍不轉﹐則不但用大承气大差﹐卽小承气亦差矣。

程知曰﹕上條曰﹕外欲解﹐可攻裏。曰﹕外未解﹐未可與承气。曰﹕可與小承气﹐微和胃气﹐勿令大泄下。此條曰﹕可與。曰﹕不可與。曰﹕乃可攻之﹐不可攻之。曰﹕少與小承气。曰﹕以小承气和之﹐愼不可攻。多少商量愼重之意。故惟手足濈然汗出大便燥�者﹐始主之以大承气﹐若小承气﹐猶是微和胃气之法也。

汪琥曰﹕轉失气﹐則知其人大便已�﹐腸胃中燥熱之甚﹐故其气不外宣﹐時轉而下﹔不轉失气﹐則腸胃中𨿽有熱﹐而滲孔未至於燥﹐此但初頭�﹐後必溏也。

陽明病﹐�語﹐發潮熱﹐脈滑而疾者﹐小承气湯主之。因與承气湯一升﹐腹中轉失气者﹐更服一升﹐若不轉失气者﹐勿更與之。明日又不大便﹐脈反微澀者﹐裏虛也﹐爲難治﹐不可更與承气湯也。

【注】

陽明病﹐�語﹐潮熱﹐脈滑而疾者﹐是可攻之證脈也。然無濈濈然之汗出﹐與小便數﹑大便�燥實等證﹐則不可驟然攻之﹐宜先與小承气湯一升試之﹐若腹中轉失穢气則知腸中燥屎已�﹐以藥少未能遽下﹐所轉下者﹐但屎之气耳﹗可更服一升促之﹐自可下也。若不轉失气﹐則勿更與服﹐俟明日仍不大便﹐診其脈仍滑疾﹐則更服之。今脈反見微澀﹐則是裏虛無气﹐不能承送﹐故爲難治﹐所以不可更與承气湯也。

【集注】

方有執曰﹕滑以候食﹐故爲大便�之診。疾者﹐屬裏熱也。微者﹐陽气不充﹐無以運行。澀者﹐陰血不足﹐無以潤送。故曰﹕陽微不可下﹐無血不可下。此之謂也。

張璐曰﹕此條脈滑而疾﹐有�語﹑潮熱﹐而無�滿實證﹐只宜以小承气湯下之﹐下之而脈反微澀﹐證變裏虛﹐故爲難治。

傷寒若吐﹑若下後不解﹐不大便五﹑六日﹐上至十餘日﹐日晡所發潮熱﹐不惡寒﹐獨語如見鬼狀。若劇者﹐發則不識﹐循衣摸牀﹐惕而不安﹐微喘直視﹐脈弦者生﹐澀者死。微者但發熱�語者﹐大承气湯主之﹐若一服利﹐則止後服。

【按】

趙嗣眞曰﹕『活人書』云﹕弦者陽也﹐澀者陰也。陽病見陽脈者生﹐在仲景脈法中弦澀屬陰不屬陽得無疑乎﹖今觀本文內﹐脈弦者生之「弦」字﹐當是「滑」字。若是「弦」字﹐弦爲陰負之脈﹐豈有必生之理﹐惟滑脈爲陽﹐始有生理。滑者通﹐澀者塞凡物理皆以通爲生﹐塞爲死。玩上條脈滑而疾者小承气主之﹐脈微澀者﹐裏虛爲難治﹐益見其誤。

【注】

傷寒﹐若吐﹑若下後﹐津夜已亡﹐而表不解﹐邪因入裏﹐不大便五﹑六日﹐上至十餘日仍不大便﹐日晡所發潮熱﹐不惡寒者﹐此乃表邪悉罷﹐裏熱漸深也﹐仍宜大承气湯蕩盡余邪﹐以存陰液﹐自可愈也。若因循失下﹐以致獨語如見鬼狀。病勢劇者﹐則不識人﹐循衣摸牀﹐驚惕不安﹐微喘直視﹐見一切陽亢陰微﹐孤陽無根據﹐神明擾亂之象。當此之際﹐惟診其脈滑者爲實﹐堪下則生﹔澀者爲虛﹐難下則死。若病勢微者但見潮熱﹑譫語﹑不大便之證﹐而無前神昏等劇者﹐宜以大承气湯下之。若一服利卽止後服﹐蓋恐其過也。

【按】

循衣摸牀﹐危惡之候也。一以陰气未竭爲可治﹐如太陽中風﹐火劫變逆﹐撚衣摸牀小便利者生﹐不利者死是也。一以陽熱之極爲可攻﹐如陽明裏熱成實﹐循衣摸牀﹐脈滑者生﹐澀者死是也。大抵此證﹐多生於汗﹑吐﹑下後﹐陽气大虛﹐精神失守。經曰﹕四肢者﹐諸陽之本也。陽虛故四肢擾亂失所倚也﹐以獨參湯救之﹔汗多者﹐以參耆湯﹔厥冷者﹐以參附湯治之。愈者不少﹐不可槪謂陽極陰竭也。

【集注】

諭昌曰﹕此條舉譫語之勢重者爲言。而勢重之中﹐復分二等﹐劇者主死﹐微者主生故以大承气湯下之。

程知曰﹕婁全善治循衣摸牀﹐每以補益得愈﹐亦因其脈証之不足也。劉守眞每以承气治熱病﹐法𨿽祖於仲景﹐而其辧證未能如此詳悉﹐故開後人鹵莽之端。又曰﹕喘則气欲上脫﹐微喘者邪實於內﹐而又不能大喘也。不識人循衣摸牀﹐心欲絕也﹔動惕不安肝欲絕也﹔微喘﹐肺欲絕也﹔直視﹐腎欲絕也。『內經』所謂三陰三陽﹐五藏六府皆受病﹐榮衛不行﹐藏府不通﹐故脈澀者死也。

汪琥曰﹕日晡所發潮熱者﹐府實燥甚﹐故當其經气王時發潮熱也。獨語者﹐卽譫語也病人自言爲譫﹐獨語如見鬼狀﹐乃陽明府實而妄見妄聞﹐劇者甚也。成注云﹕熱甚昏冒正气﹐故不識人。循衣摸牀者﹐陽熱偏勝而躁動於手也。惕而不安者﹐胃熱衝膈心神爲之不寧也。又胃熱甚而气上逆則喘﹐直視則邪干藏矣。故其生死之機﹐須於脈候決之。

陽明病﹐本自汗出﹐醫更重發汗﹐病已差﹐尙微煩不了了者﹐此大便必�故也。以亡津液﹐胃中漧燥﹐故令大便�﹐當問其小便日幾行﹐若本小便日三﹑四行﹐今日再行故知大便不久出。今爲小便數少﹐以津液當還入胃中﹐故知不久必大便也。

【注】

陽明病﹐本應自汗出﹐醫誤以爲風邪﹐更重發汗﹐病已差﹐尙微煩不了了者﹐此大便必�故也。然無或滿﹑或痛之苦者﹐以重汗亡津﹐胃中漧燥﹐故大便�﹐本無宿食也則當問其小便日幾行﹐若本一日三﹑四行﹐今日祗再行﹐可知大便不久則出。蓋小便數少﹐則津液當還胃中﹐故知不久必大便自出﹐不須藥也。

【集注】

方有執曰﹕水谷入胃﹐其精者爲津液﹐粗者成楂滓。水精滲出腸胃之外﹐淸者爲津液濁者外而爲汗﹐下而爲小便。故汗與小便過多者﹐皆能奪乎津液﹐所以楂滓之爲大便者﹐漧燥結�而難出也。然二便者﹐水谷分行之道路﹐此通則彼塞﹐此塞則彼通小便出少﹐則津液還停胃中﹐必大便潤而自出也。

陽明病﹐自汗出﹐若發汗﹐小便自利者﹐此爲津液內竭﹐𨿽�不可攻之﹐當須自欲大便﹐宜蜜煎導而通之。若土瓜根及大豬膽汁﹐皆可爲導。

【注】

此承上條詳其義﹑以明其治也。陽明病﹐自汗出﹐或發汗﹑小便自利者﹐此爲津液內竭﹐𨿽大便�而無滿痛之苦﹐不可攻之﹐當待津液還胃﹐自欲大便﹐燥屎已至直腸難出肛門之時﹐則用蜜煎潤竅滋燥﹐導而利之。或土瓜根宣气通燥﹔或豬膽汁淸熱潤燥﹐皆可爲引導法﹐擇而用之可也。

【集注】

成無己曰﹕津液內竭﹐腸胃漧燥﹐大便因�﹐此非結熱﹐故不可攻﹐宜以潤藥外治而導引之。

張璐曰﹕凡系多汗傷津﹐及屢經汗下不解﹐或尺中脈遲弱﹐元气素虛之人﹐當攻而不可攻者﹐並宜導法。

程應旄曰﹕小便自利者﹐津液未還入胃中﹐津液內竭而�﹐故自欲大便﹐但苦不能出耳。須有此光景時﹐方可從外導法﹐漬潤其腸﹐腸潤則水流就濕﹐津液自歸還於胃故不但大便通﹐而小便亦從內轉矣。

卷二﹨辧陽明病脈證並治全篇

蜜煎導方

蜜七合﹐一味納銅器中﹐微火煎之﹐稍凝似飴狀﹐攪之勿令焦者﹐欲可丸﹐並手撚作挺子﹐令頭銳大如指﹐長二寸許。當熱時急作﹐冷則硬﹐以內穀道中﹐以手急抱﹐欲大便時乃去之。

『內臺方』用蜜五合﹐煎凝時﹐加皂角末五錢﹐蘸撚作挺﹐以豬膽汁﹑或油潤穀道內之。

卷二﹨辧陽明病脈證並治全篇

豬膽汁方

大豬膽一枚﹐瀉汁和法醋少許﹐以灌穀道內﹐如一食頃﹐當大便﹐出宿食惡物甚效。

『內臺方』不用醋﹐以小竹管插入膽口﹐畱一頭用油潤﹐內入穀道中﹐以手將膽撚之其汁自入內﹐此方用之甚便。

卷二﹨辧陽明病脈證並治全篇

土瓜根方

﹝缺﹞

【按】

土瓜﹐卽俗名赤雹也。『肘後方』治大便不通﹐采根搗汁﹐用筒吹入肛門內。此與上豬膽汁方同義。『內臺方』用土瓜根削如挺﹐內入穀道中誤矣。蓋蜜挺入穀道能烊化而潤大便。土瓜根不能烊化﹐如削挺用之﹐恐失仲景制方之義。

傷寒六﹑七日﹐目中不了了﹐睛不和﹐無表裏證﹐大便難﹐身微熱者﹐此爲實也﹐急下之﹐宜大承气湯。

【注】

少陰病﹐得之二﹑三日﹐口燥咽漧﹐急下之﹐宜大承气湯者﹐乃因熱勢甚速﹐消灼腎水﹐津液不能到咽﹐故不必待其有可下之證而急下之﹐是下其熱﹐以救將絕之水﹐緩則腎水漧竭﹐陽必無根據﹐躁冒自焚而死也。目中不了了而睛和者﹐陰證也﹐睛不和者陽證也。今傷寒六﹑七日﹐目中不了了﹐睛不和者﹐是腎水爲胃陽所竭﹐水旣不能制火﹐則火上燻於目﹐而眸子朦朧﹐爲之不了了也﹐此熱結神昏之漸﹐危惡之候也。

𨿽外無陽證﹐惟身微熱﹐內無滿痛﹐祗大便難﹐亦爲熱實﹐故曰﹕此爲實也。急以大承气湯下之﹐瀉陽救陰﹐以全未竭之水可也。睛不和者﹐謂睛不活動也。

【集注】

方有執曰﹕了了﹐猶了了也。『素問』曰﹕陽明主肉﹐其脈俠鼻絡於目。『靈樞』曰﹕足陽明之脈﹐上循咽出於口﹐還系目系合於陽明也。又曰﹕足陽明之筋﹐其支者上頸上俠口合於頄﹐下結於鼻﹐上合於太陽。太陽爲目上綱﹐陽明爲目下綱﹔所以目中不了了﹐睛不和﹐知胃實也。急下者﹐任脈循面入目﹐督脈上系兩目中央﹐諸脈皆屬於目﹐而人之精神注焉﹐是以宜急下也。

諭昌曰﹕少陰有急下三法以救腎水﹕一本經水竭﹐一木邪湧水﹐一土邪淩水。陽明亦有急下三法以救津液﹕一汗多津越於外﹐一腹滿津結於內﹐一目睛不慧﹐津枯於中。

合兩經下法以觀病情生理﹐如身在冰壺腹飲上池矣。

張錫駒曰﹕陽火亢極﹐陰水欲枯﹐故使目中不了了而睛不和﹐急下之﹐所以抑亢極之陽火﹐而救垂絕之陰水也。

魏荔彤曰﹕陽明燥屎應下﹐胃實應下﹐俱詳考其脈證矣。乃有表裏無他證﹐獨於陽明胃脈所發見端倪處﹐體認其證﹐如傷寒六﹑七日﹐太陽已罷﹐陽明已成﹐其目昏暗朦昧﹐若隔雲霧而不了了明白者﹐此證名爲睛不和也。陽明熱盛﹐循經絡而發其昏朦之象﹐以致睛失其光﹐此內熱盛而爲實﹐其機已兆﹐兼以大便�而難﹐身有微熱者﹐則胃實已眞﹐故曰﹕此爲實也﹐急下之﹐宜大承气湯。

病人小便不利﹐大便乍難乍易﹐時有微熱﹐喘冒不能臥者﹐有燥屎也﹐宜大承气湯。

【注】

陽明病之人﹐小便自利﹐大盒飯�﹐小便不利﹐大便不�﹐是知�不�﹐不在熱不熱而在液之竭與不竭也。今小便不利﹐而大便乍難乍易者﹐蓋熱將欲作結﹐而液未竭也。有時微熱者熱入裏也﹐喘者熱乘肺也﹐冒者熱乘心也﹐不能臥者熱並陽也﹐此皆一派熱結便�之徵﹐神昏譫狂之漸﹐𨿽無滿痛﹐亦必有燥屎﹐宜大承气湯下之自愈也

【集注】

王三陽曰﹕此證不宜妄動﹐必以手按之臍腹有�塊﹐喘冒不能臥﹐方可攻之﹐何也﹖乍難乍易故也。

林瀾曰﹕旣微熱時作﹐喘冒不能臥﹐則有燥屎已得。自宜下逐裏實爲急﹐安可復以小便利﹑屎定�﹐始可攻之常法拘哉﹗汪琥曰﹕此條病未經下而有燥屎﹐乃醫人不易識之證。成無已云﹕小便利則大便�此有燥屎乃理之常。今病人小便不利﹐大便乍難乍易﹐何以知其有燥屎耶﹖蓋大實﹑大滿之證﹐則前﹑後便皆不通。大便爲燥屎壅塞﹐其未堅結者﹐或有時而並出﹐故乍易﹔其極堅結者﹐終著於大腸之中﹐故乍難。燥屎結積於下﹐濁气攻衝於上﹐以故時有微熱﹔微熱者﹐熱伏於內不得發泄也。後條辧云﹕濁气乘於心肺﹐故旣冒且喘也不得臥者﹐胃有燥屎所擾﹐卽胃不和則臥不安也。凡此者﹐皆是有燥屎之徵﹐故云﹕宜大承气湯。

病人不大便五﹑六日﹐繞臍痛﹐煩躁﹐發作有時者﹐此有燥屎﹐故使不大便也。

【注】

病人不大便五﹑六日﹐繞臍痛者﹐是腸胃中燥屎結無去路﹐故繞臍痛也。煩躁發作有時者﹐是燥屎穢熱上攻則煩躁﹐不攻則不煩躁﹐故發作有時也。不須以小承气湯試之直以大承气湯下其燥屎﹐大便利自可愈也。

【集注】

方有執曰﹕病人﹐謂凡有病之人﹐而證犯如此者﹐則皆當如此治之。此示人辧凡百胃實之大旨也。

程應旄曰﹕攻法﹐必待有燥屎﹐方不爲誤攻。所以驗燥屎之法﹐不可不備﹐無恃轉失气之一端也。病人𨿽不大便五﹑六日﹐屎之燥與不燥未可知也。但繞臍痛﹐則知腸胃幹﹐屎無去路﹐滯澀在一處而作痛﹔煩躁發作有時者﹐因屎气攻動﹐則煩躁發作﹔又有時伏而不動﹐亦不煩躁﹐而有繞臍痛者﹐斷其不大盒飯無差矣﹐何大承气湯之不可攻耶﹗大下後﹐六﹑七日不大便﹐煩不解﹐腹滿痛者﹐此有燥屎也﹐所以然者﹐本有宿食故也﹐宜大承气湯。

【注】

此承上條以明其治也。下之未盡﹐仍當下之。乃大下之後﹐六﹑七日後不大便﹐煩亦不解﹐腹仍滿痛者﹐此有燥屎下之未盡也。所以然者﹐本有宿食故也﹐宜大承气湯復下之自愈也。

【集注】

程知曰﹕大下之後﹐宜乎病解矣﹐乃復六﹑七日不大便﹐煩不解而腹滿痛﹐此必有燥屎未盡而然。蓋宿食因熱復爲之結�也。

陽明病﹐下之﹐其外有熱﹐手足溫﹐不結胸﹐心中懊�﹐饑不能食﹐但頭汗出者﹐梔子豉湯主之。

【注】

陽明經病下之﹐身熱未除﹐手足溫﹐不結胸者﹐是所陷之邪淺也。心中懊�﹐饑不能食﹐但頭汗出者﹐是陽邪蒸鬱於胸膈間也。故宜梔子豉湯湧其熱也。

【集注】

程知曰﹕其外有熱者﹐經邪未解也﹔手足溫者﹐熱入未深也。

程應旄曰﹕懊�擾胃﹐故饑不能食。熱鬱气蒸﹐故但頭汗出。

魏荔彤曰﹕表邪未全入裏﹐乃卽以爲胃實而遽下之﹐則其外仍有熱﹐究不能隨下藥而蕩滌也。於是𨿽熱而不潮﹐手足𨿽溫而無濈然之汗出﹐則是在表者﹐仍在表而下之徒傷其裏耳﹗卽不至於全在太陽者﹐誤下成結胸﹐而心下懊�﹐饑不能食﹐但頭汗出其陽明蒸蒸之熱﹐爲陰寒之藥所郁﹐俱凝塞於胸膈之上﹐其證已昭然矣。但病仍帶表﹐旣不可再下﹐且已入裏﹐又不可復發汗﹐惟有主以梔子豉湯﹐仍從太陽治也。

傷寒嘔多﹐𨿽有陽明證﹐不可攻之。

【注】

傷寒三陽多有嘔證﹐以其風寒之表未除﹐胸中陽气爲寒所郁﹐故皆不可攻下也。其漧嘔而惡寒發熱者﹐屬太陽也。喜嘔而寒熱往來者﹐屬少陽也。今𨿽祗有惡寒﹑不惡寒﹑大便�之陽明證﹐而嘔多亦不可攻之﹐其气逆在上而未斂﹐爲實也。

【集注】

沈明宗曰﹕惡寒發熱之嘔屬太陽﹐寒熱往來之嘔屬少陽﹐但惡熱不惡寒之嘔屬陽明。

然嘔多則气已上逆﹐邪气偏侵上脘﹐或帶少陽﹐故𨿽有陽明證﹐愼不可攻也。

陽明中風﹐口苦咽漧﹐腹滿微喘﹐發熱惡寒﹐脈浮而緊﹐若下之﹐則腹滿小便難也。

【注】

陽明﹐謂陽明裏證。中風﹐謂太陽表證也。口苦咽漧﹐少陽熱證也。腹滿﹐陽明熱證也。微喘﹐發熱惡寒﹐太陽傷寒證也。脈浮而緊﹐傷寒脈也。此爲風寒兼傷表裏同病之證﹐當審表裏施治﹕太陽﹑陽明病多﹐則以桂枝加大黃湯兩解之。少陽﹑陽明病多則以大柴胡湯和而下之。若惟從里治﹐而遽以腹滿一證﹐爲熱入陽明而下之﹐則表邪乘虛復陷﹐故腹更滿也﹔裏熱愈竭其液﹐故小便難也。

【集注】

程知曰﹕此言陽明兼有太陽﹑少陽表邪﹐卽不可攻也。陽明中風﹐熱邪也﹐腹滿而喘熱入裏矣。然喘而微﹐則未全入裏也。發熱惡寒﹐脈浮而緊﹐皆太陽未除之證﹐口苦咽漧﹐爲有少陽之半表半里﹐若誤下之﹐則表邪乘虛內陷﹐而腹益滿矣。兼以重亡津液﹐故小便難也。

程應旄曰﹕此條與太陽大靑龍證同。太陽以風寒持其榮衛﹐故有煩躁證而無腹滿證﹔此以風寒持住陽明﹐故有腹滿證而無煩躁證。然口苦﹑咽漧﹐實與煩躁同其機兆也。

陽明病﹐脈浮而緊﹐咽燥口苦﹐腹滿而喘﹐發熱汗出﹐不惡寒反惡熱﹐身重。若發汗則躁﹐心憒憒反�語。若加溫鍼﹐必怵惕煩躁不得眠。若下之﹐則胃中空虛﹐客气動膈﹐心中懊�﹐舌上胎者﹐梔子豉湯主之。若渴欲飲水﹐口漧舌燥者﹐白虎加人參湯主之。若脈浮發熱﹐渴欲飲水﹐小便不利者﹐豬苓湯主之。陽明病﹐汗出多而渴者不可與豬苓湯﹐以汗多胃中燥﹐豬苓湯復利其小便故也。

【注】

此承前條互發其義﹐以明其治也。前條表證居多﹐戒不可誤下﹔此條表裏混淆﹐脈證錯雜﹐不但不可誤下﹐亦不可誤汗也。若以脈浮而緊﹐誤發其汗﹐則奪液傷陰。或加燒鍼﹐必益助陽邪﹐故�語煩躁﹐怵惕憒亂不眠也。或以証之腹滿﹐惡熱﹐而誤下之則胃中空虛﹐客气邪熱﹐擾動胸膈﹐心中懊�﹐舌上生胎﹐是皆誤下之過﹐宜以梔子豉湯一湧而可安也。若脈浮不緊﹐證無懊�﹐惟發熱﹐渴欲飲水﹐口漧舌燥者﹐爲太陽表邪已衰﹐陽明燥熱正甚﹐宜白虎加人參湯﹐滋液以生津。若發熱渴欲飲水﹐小便不利者﹐是陽明飲熱並盛﹐宜豬苓湯利水以滋幹。然陽明病﹐法當多汗﹐因汗出多致小便少而渴者﹐不可與豬苓湯。蓋以汗多胃燥﹐無水不能下行﹐乃水涸之小便少非水蓄之小便不利也﹐恐豬苓湯更利其小便﹐則益竭津液而助燥矣。

【按】

太陽病﹐煩熱無汗而渴﹐小便利者﹐大靑龍湯證也﹔小便不利者﹐小靑龍湯去半夏加花粉﹑茯苓證也。太陽病﹐煩熱有汗而渴﹐小便利者﹐桂枝合白虎湯證也﹔小便不利者﹐五芩散證。陽明病﹐煩熱無汗而渴﹐小便利者﹐宜葛根湯加石膏主之﹔小便不利者﹐以五芩散加石膏﹑寒水石﹑滑石主之。陽明病﹐煩熱有汗而渴﹐小便利者﹐宜白虎湯﹔小便不利者﹐以豬苓湯。少陽病寒熱無汗而渴﹐小便利者﹐當以小柴胡湯去半夏加花粉﹔小便不利者﹐當以小柴胡湯加茯苓。太陰無渴。少陰陽邪﹐煩嘔小便赤而渴者﹐以豬苓湯﹔少陰陰邪下利﹐小便白而渴者﹐以眞武湯。厥陰陽邪消渴者﹐白虎加人參湯﹔厥陰陰邪﹐轉屬陽明﹐渴欲飲水者﹐少少與之則愈。證旣不同﹐法亦各異當詳審而明辧之。

【集注】

諭昌曰﹕發熱以上與前條同﹐而汗出﹐不惡寒﹐反惡熱﹐身重﹐四者皆陽明之見證所以汗﹑下﹑燒鍼俱不可用。舌上胎﹐則膈熱甚﹐故湧以梔子鼓而微去其膈熱﹐斯治太陽而無礙陽明矣。若前證更加口漧舌燥﹐則宜用白虎湯以解熱生津﹔更加小便不利則宜以豬苓湯﹐以導熱滋幹也。其汗多而渴﹐不可與豬苓湯者﹐以熱邪傳入陽明必先耗其津液﹔加以汗多復奪之於外﹐又利小便更奪之於下﹐則津液有立亡之患﹐故示戒也。

程應旄曰﹕熱在上焦﹐故用梔子豉湯﹔熱在中焦﹐故用白虎加人參湯﹔熱在下焦﹐故用豬苓湯。

卷二﹨辧陽明病脈證並治全篇

豬苓湯方

豬苓﹝去皮﹞茯苓阿膠澤瀉滑石﹝碎﹞各一兩右五味﹐以水四升﹐先煮四味﹐取二升﹐去滓﹐內阿膠烊消﹐溫服七合﹐日三服。

【集解】

趙羽皇曰﹕仲景制豬苓一湯﹐以行陽明﹑少陰二經水熱。然其旨全在益陰﹐不專利水蓋傷寒表虛﹐最忌亡陽﹐而裏虛又患亡陰。亡陰者﹐亡腎中之陰﹐與胃家之津液也故陰虛之人﹐不但大便不可輕動﹐卽小水亦忌下通﹐倘陰虛過於滲利﹐則津液反致耗竭。方中阿膠質膏﹐養陰而滋燥﹔滑石性滑﹐去熱而利水﹔佐以二苓之滲瀉﹐旣疏濁熱而不畱其壅瘀﹐亦潤眞陰而不苦其枯燥﹐是利水而不傷陰之善劑也。故利水之法於太陽用五芩者﹐以太陽職司寒水﹐故加桂以溫之﹐是暖腎以行水也﹔於陽明﹑少陰用豬苓者﹐以二經兩關津液﹐特用阿膠﹑滑石以潤之﹐是滋養無形以行有形也。利水𨿽同﹐寒溫迥別﹐惟明者知之。

脈浮而大﹐心下反�﹐有熱﹐屬藏者攻之﹐不令發汗﹔屬府者不令溲數。溲數則大便�﹐汗多則熱愈﹐汗少則便難﹐脈遲尙未可攻。

【注】

屬藏﹐謂屬裏也﹔屬府﹐謂屬表也。溲﹐謂小便也。脈浮而大﹐太陽﹑陽明脈也。浮屬表﹐大屬裏﹐今太陽脈浮之表未解﹐而心下反�﹐陽明之裏又急﹐權乎汗﹑下可也設裏有熱實﹐攻之無疑﹐不須先汗以解外也。如無熱實﹐而有脈浮之表﹐不但不令攻之﹐卽小便不利﹐亦不令利小便﹐仍當解外也。蓋恐溲數汗多﹐亡其津液﹐致大便�﹐則熱愈實也。若汗少脈遲﹐卽有便�﹐裏尙未實﹐亦未可攻也。

【集注】

王肯堂曰﹕論言脈浮大﹐反發汗反下之爲逆。此以心下�有熱﹐知傳邪入裏﹐故捨脈而從證也。大便則許攻之﹐小便則不許利何也﹖曰﹕攻大便則內熱除﹐利小便則津液傷也。

林瀾曰﹕心下�與腹�滿不同。腹�邪已結聚成實﹐此但在心下﹐自與非下不可者異矣。腑與髒對舉而言﹐見一爲入裏﹐一猶屬表之義也。

陽明病﹐脈遲﹐食難用飽﹐飽則微煩頭眩﹐必小便難﹐此欲作谷疸。𨿽下之﹐腹滿如故﹐所以然者﹐脈遲故也。

【注】

陽明病不更衣﹐已食如饑﹐食輒腹滿脈數者﹐則爲胃熱﹐可下證也。今脈遲﹐遲爲中寒﹐中寒不能化谷﹐所以𨿽饑欲食﹐食難用飽﹐飽則煩悶﹐是健運失度也。淸者阻於上升﹐故頭眩﹔濁者阻於下降﹐故小便難。食郁濕瘀﹐此欲作谷疸之徵﹐非陽明熱濕腹滿發黃者比。𨿽下之腹滿暫減﹐頃復如故﹐所以然者﹐脈遲中寒故也。

【集注】

方有執曰﹕遲爲寒不化谷﹐故食難用飽。濕郁而蒸﹐气逆而不下行﹐故微煩頭眩。小便難也﹐疸黃病也。谷疸﹐水谷之濕蒸發而身黃也。

張璐曰﹕下之腹滿如故﹐蓋腹滿已是邪陷﹐脈遲則胃不實﹐徒下其糟粕﹐病旣不除而反害之耳﹗夫陽明證本當下﹐陽明而至腹痛﹐尢當急下。獨此一證下之﹐腹滿必如故者﹐緣脈遲則胃气空虛﹐津液不充﹐其滿不過虛熱內壅﹐非結熱當下之比也。可見脈遲胃虛﹐不但下之無益﹐卽發汗利小便之法﹐亦不可用﹐惟當用和法﹐如甘艸漧薑湯﹐先溫其中﹐然後少與調胃微和胃气可也。

程應旄曰﹕熱畜成黃之腹滿﹐下之可去。此則穀气不得宣泄﹐屬胃气虛寒使然﹐下之益虛其虛矣。故腹滿如故。

陽明病﹐若中寒者﹐不能食﹐小便不利﹐手足濈然汗出﹐此欲作固瘕﹐必大便初�後溏﹐所以然者﹐以胃中冷﹐水谷不別故也。

【注】

陽明病內熱﹐則不大便﹐能食﹐小便利﹐手足濈然汗出﹐是可下之證也。今中寒不能食﹐小便不利﹐𨿽手足濈然汗出﹐不可下也﹐此爲中寒欲作固瘕。何以知之﹖以大便必初�而後溏也。所以然者﹐胃中虛冷﹐水谷不分﹐故小便不利而大便必溏也。

【按】

不能食與上條食難用飽﹐同一不能腐熟水谷也。小便不利與上條小便難﹐同一不能下輸膀胱也。惟手足濈然汗出﹐與上條飽則微煩﹑頭眩不同﹐彼欲作谷疸﹐此欲作固瘕皆胃中寒冷。一以微煩頭眩﹐陽在中上﹐故不病瀉而病疸﹔一以手足汗出﹐陽在四肢﹐故不病疸而病瀉也。再上條中寒食難用飽﹐無汗小便難﹐欲作谷疸﹐以其尙能少食微煩﹐猶有陽气故也。此條中寒不能食﹐手足冷汗﹐小便不利﹐欲作固瘕﹐則是寒濕不化﹐純陰故也。固瘕者﹑大瘕瀉也﹐俗謂之溏瀉。固者﹐久而不止之謂也。

【按】

人之汗以天地之雨名之﹐陰陽和而後有雨﹐陽亢則熱而雨少﹐陰盛則寒而雨多﹐人之汗亦若是也。四肢手足屬土﹐土主脾胃﹐若脈大其汗蒸蒸而熱﹐則爲陽盛可下之證也﹔若脈遲其汗��而寒﹐則爲陰盛可溫之證也。

【集注】

程應旄曰﹕水谷不別﹐屬濕熱偏滲者多。此點出胃中冷﹐欲人知病本於寒﹐宜從寒治不在小便也。

太陽病﹐寸緩關浮尺弱﹐其人發熱汗出﹐復惡寒不嘔﹐但心下痞者﹐此以醫下之也﹔如其不下者﹐病人不惡寒而渴者﹐此轉屬陽明也。小便數者﹐大便必�﹐不更衣十日無所苦也﹐渴欲飲水﹐少少與之﹐但以法救之﹐渴者﹐宜五苓散。

【按】

「但以法救之」五字﹐當是「若小便不利」方與上文小便數﹐下文渴者之義相合。此條病勢不急救之之文﹐殊覺無謂﹐必有遺誤。王三陽亦云﹔此處五苓散難用﹐不然經文「渴者」之下﹐當有闕文也。

【注】

太陽病脈浮緩而弱﹐中風脈也﹔發熱汗出惡寒﹐中風證也。不嘔則裏气和﹐緣何而有心下痞證﹖此必以醫下之故也。如其不經醫下﹐邪熱自傳於裏﹐病人不惡寒而渴者此邪去太陽﹐已轉屬陽明也。若小便數者﹐大便必�﹐然使不更衣十餘日﹐而無或滿或痛之苦﹐是仍屬虛燥不實之�﹐不可議下﹐俟之可也。如或渴欲飲水﹐必是胃中漧燥﹐當少少與之以滋其胃可耳。其或小便不利而渴者﹐是又爲水停不化﹐宜五苓散以導其所停之水矣。蓋病在膀胱﹐故仍治太陽而不治陽明也。

【集注】

張兼善曰﹕十日不更衣﹐而不用攻伐何也﹖曰﹕此非結熱﹐𨿽不大便﹐而無潮熱譫語可下之證﹐當須審愼﹐勿以日數久而輒爲攻下也。

諭昌曰﹕寸緩﹑關浮﹑尺弱﹐發熱汗出惡寒﹐純是太陽中風未罷之證﹐設非誤下﹐何得心下痞結耶﹖如不誤下﹐而太陽證必漸傳經﹐乃至不惡寒而渴﹐邪入陽明審矣。然陽明津液旣偏滲於小便﹐則大腸失其潤而大便�﹐與腸中熱結自是不同﹐所以旬日不更衣無所苦也。

汪琥曰﹕小便數大便�﹐仲景論中何以無治法耶﹖蓋此正是仲景不須用藥處﹐俟其陰陽自和﹐則小便漸少﹐大便必自出也。

陽明病﹐心下�滿者﹐不可攻之﹐攻之利遂不止者死﹐利止者愈。

【注】

此申上條痞�不更衣十日無所苦﹐誤攻之變也。陽明病非胃家實﹐而心下�滿者﹐不可攻之。若攻之﹐其人利不止者﹐則正脫而死。其人利自止者﹐邪退則猶可愈也。

【集注】

汪琥曰﹕或問結胸證同是心下�滿﹐又屬可下何也﹖蓋結胸證﹐心下�滿而痛者﹐爲胃中實﹐故可下﹔此證不痛﹐當是虛�虛滿﹐與半夏瀉心湯之心下痞�略同﹐故云﹕不可攻也。

諸虛者﹐不可下﹐下之則大渴﹐求水者易愈﹐惡水者劇。

【注】

虛者下之﹐是爲重虛﹐陰津消亡﹐自然大渴。其求水者﹐陽气猶存﹐故易愈﹔若惡水者﹐陽气已絕﹐則難愈矣。

【集注】

程應旄曰﹕諸虛者﹐陽津陰液﹐必有所亡﹐故下之則大渴﹔求水者亡陰﹐惡水者亡陽故有愈劇之分。觀此知仲景慮誤下之助陰﹐甚於慮誤下之亡陰矣。

大下之後﹐復發汗﹐小便不利者﹐亡津液故也﹐勿治之﹐得小便利﹐必自愈。

【注】

大下之後﹐復發其汗﹐重亡津液﹐小盒飯少﹐以水液內竭故也。勿治之﹐言勿利其小便也。須俟津液回而小便利﹐必自愈矣。

【集注】

程知曰﹕言下後復發汗﹐有俟津液自回之法。若彊責其小便﹐則膀胱之气化不行﹐有增�滿喘脹明矣﹐故宜以不治治之。

陽明病﹐下血譫語者﹐此爲熱入血室﹐但頭汗出者﹐刺期門﹐隨其實而瀉之﹐濈然汗出則愈。

【注】

婦人病傷寒﹐經血適至﹐則有熱入血室之證﹐宜刺期門﹔男子病傷寒﹐有下血譫語者亦爲熱入血室也。若熱隨血去﹐必通身汗出而解矣。若血已止﹐其熱不去﹐蓄於陽明﹐不得外越而上蒸﹐但頭汗出而不解者﹐亦當刺期門﹐隨其實而瀉之﹐則亦必通身濈然汗出而愈也。

【集注】

方有執曰﹕血室﹑頭汗﹑期門﹐注皆見太陽篇中。陽明之脈其直者﹐從缺盆下乳內廉下﹐俠臍入气街中。血室之脈起於气街﹐上行至胸中而散。所以婦人經來﹐熱入血室則似結胸而譫語﹐從陽明裏也。男子下血﹐熱入血室﹐但頭汗出亦譫語﹐從陽明外也﹐故並宜刺期門。

程應旄曰﹕下血則經脈空虛﹐熱得乘虛而入血室﹐譫語以血室𨿽衝脈所屬﹐而心經實血室之主﹐室被熱擾﹐故心神不淸也。但頭汗出者﹐血下奪則無汗﹐熱上擾則汗蒸也刺期門者﹐熱入陰分﹐實在陰﹐隨其實而瀉之﹐則榮气和而心气下通﹐故濈然汗出而解。

陽明病﹐口燥﹐但欲漱水不欲咽者﹐此必�。

【注】

陽明屬胃﹐開竅於口﹐陽明有熱﹐故口燥也。但欲漱水不欲咽者﹐𨿽燥而不渴﹐知熱在經而不在府﹐在血而不在气也。熱在經血﹐迫血妄行﹐必致�也。

【集注】

諭昌曰﹕口中漧燥與渴異﹐漱水不欲咽﹐知不渴也。陽明病﹐口燥但漱水不欲咽﹐知邪入血分﹐陽明之脈起於鼻﹐故知血得熱而妄行﹐必由鼻而出也。

沈明宗曰﹕陽明病﹐口燥漱水而不欲咽﹐乃邪郁於經﹐未入於府也。

脈浮發熱﹐口漧鼻燥﹐能食者﹐則�。

【注】

此承上條詳出脈證﹐以互發其義也。陽明病﹐脈浮發熱﹐口鼻漧燥﹐熱在經也。若其人能食﹐則爲胃和﹐胃和則邪當還表作解也。然還表作解﹐不解於衛﹐則解於榮。汗出而解者﹐從衛解也﹔衄血而解者﹐從榮解也。今旣能食﹑衄血﹐則知欲從榮解也。

【集注】

張錫駒曰﹕此論陽明經脈燥熱也。夫熱在經脈﹐故脈浮發熱﹐熱循陽明經脈而上﹐故口漧鼻燥﹐不傷胃气﹐故能食。能食者則衄﹐言病不在胃府﹐非因能食而致衄也。

陽明證﹐其人喜忘者﹐必有畜血。所以然者﹐本有久瘀血﹐故令喜忘﹐屎𨿽�﹐大便反易﹐其色必黑者﹐宜抵當湯下之。

【注】

經曰﹕血並於下﹐亂而喜忘﹔喜忘者﹐好忘前言往事也。今陽明病﹐其人喜忘者﹐本有久瘀之血﹐與熱上並於心﹐故令喜忘也。畜血之屎𨿽�﹐然大便反易﹐其色必黑蓋以血與糟粕共並﹐故反易而色黑也。不用桃仁承气湯﹐而用抵當湯大下之者﹐以其人本有久瘀之血故也。

【集注】

張志聰曰﹕太陽畜血在膀胱﹐故驗其小便之利與不利﹔陽明畜血在腸胃﹐故驗其大便之黑與不黑。

張璐曰﹕大便色黑﹐𨿽曰瘀血﹐而燥結亦黑﹐但瘀血則粘如漆﹐燥結則晦如煤﹐此爲明辧也。鄭重光曰﹕太陽熱結膀胱證﹐輕者如狂﹐重者發狂。如狂者血自下﹐故用桃仁承气湯﹐因勢而利導之﹐發狂者血不下﹐須用抵當湯。此條喜忘差減於狂﹐乃用發狂之重劑﹐何也﹖蓋太陽經少血﹐陽明經多血﹐所以宜用抵當湯峻攻。太陽云主之乃確然不易之法﹐此云宜用﹐則證有輕重﹐在於臨時酌量耳。

病人無表裏證﹐發熱七﹑八日﹐𨿽脈浮數者﹐可下之。假令已下﹐脈數不解﹐合熱則消穀善饑﹐至六﹑七日﹐不大便者﹐有瘀血﹐宜抵當湯。若脈數不解﹐而下不止﹐必協熱便膿血也。

【注】

此承上條言畜血喜忘﹐熱結而無表裏證者﹐當下之義也。病人無表裏證﹐是無太陽表﹑陽明裏證也﹐但發熱而無惡寒﹐七﹑八日﹐𨿽脈浮數不可汗也。若屎�可下之﹐假令已下﹐脈不浮而數不解﹐是表熱去裏熱未去也。至六﹑七日又不大便﹐若不能消穀善饑﹐是胃實熱也﹐以大承气湯下之。今旣能消穀善饑﹐是胃和合熱﹐非胃邪合熱故屎𨿽�色必黑﹐乃有瘀血熱結之不大便也﹐宜用抵當湯下之。若脈數不解﹐不大便�而下利不止﹐必有久瘀﹐協熱腐化而便膿血也﹐則不宜用抵當湯下之矣。

【集注】

張璐曰﹕病𨿽七﹑八日﹐尙發熱脈浮數﹐仍屬太陽表證。因誤下引邪內入﹐所以脈數不解﹐內外合邪而見消穀善饑﹐谷入旣多﹐反至六﹑七日不大便﹐且不煩渴﹐是知其證非熱結在胃﹐乃熱結在血。以其表證誤下﹐尙兼太陽隨經之熱未盡﹐故以抵當爲至當也。若脈數不解而下利不止﹐又當隨其下血與不下血而異治之﹐倘血分之熱邪不除必協熱而便膿血也。

傷寒發汗已﹐身目爲黃。所以然者﹐以寒濕在裏不解故也﹐以爲不可下也﹐於寒濕中求之。

【注】

傷寒發汗已﹐身目爲黃。所以然者﹐以表有寒裏有濕未解也。夫表寒裏濕﹐郁而發黃自非熱濕內瘀﹐郁而成黃者比﹐故不可下。惟當於表寒裏濕中求其治法﹐宜發其表寒﹐利其裏濕可也。

【集注】

諭昌曰﹕傷寒發汗已﹐熱邪解矣﹐何由反蒸身目爲黃﹖所以然者﹐寒濕搏聚﹐適在軀殼之裏﹐故爾發黃也。裏者﹐在內之通稱﹐非謂寒濕深入在裏﹐蓋身目正屬軀殼﹐與藏府無關也。於寒濕中求之﹐求其寒濕中之治法也。

程應旄曰﹕其人素有濕邪在裏﹐表寒𨿽經發汗﹐而其爲裏濕所持者﹐終在裏而無從解散也。發汗後之寒﹐與濕鬱蒸爲熱﹐非實熱也﹐故不可下。仍當於寒濕中﹐責其或淺或深而治之可也。

傷寒瘀熱在裏﹐身必發黃﹐麻黃連軺赤小豆湯主之。

【注】

傷寒表邪未解﹐適遇其人陽明素有濕邪﹐熱入裏而與濕合﹐濕熱蒸瘀﹐外薄肌表﹐身必發黃也。若其人頭有汗﹐小便不利﹐大便�﹐則或淸﹑或下﹑或利小便﹐自可愈也今乃無汗小便利﹐是裏之瘀熱未深﹐表之郁遏猶甚﹐故用麻黃連軺赤小豆湯﹐外發其表﹐內逐其濕也。

【集注】

諭昌曰﹕傷寒之邪﹐得濕而不行﹐所以熱瘀身中而發黃﹐設泥「裏」字﹐豈有邪在裏而反治其表之理哉﹗程應旄曰﹕凡傷寒瘀熱在裏者﹐由濕蒸而來﹐故身必發黃。此之瘀熱未深﹐祗從表一邊開其郁滯﹐而散除濕熱﹐麻黃連軺赤小豆湯是其主也。

林瀾曰﹕麻黃連軺一證﹐𨿽曰在裏﹐必因邪气在表之時﹐有失解散﹐今𨿽發黃﹐猶宜兼汗解以治之也。

汪琥曰﹕夫寒邪自外而來﹐若挾內濕瘀於經絡之中﹐則郁而變熱﹐故令其人身目發黃也。此條乃是太陽經傳來者﹐太陽傷寒﹐理宜用麻黃湯﹐只因邪傳陽明﹐熱瘀於裏裏非胃府﹐以陽明經居太陽之裏﹐卽『尙論篇』所云軀殼之裏是也。惟其裏有熱﹐所以方中用麻黃湯而去桂枝之辛熱﹐更加赤小豆﹑姜﹑棗之甘辛﹐以祛散在表之寒濕復加連軺﹑生梓白皮之苦寒﹐以淸解肌裏之瘀熱也。

卷二﹨辧陽明病脈證並治全篇

麻黃連軺赤小豆湯方

麻黃﹝去節﹞二兩赤小豆一升杏仁﹝去皮﹑尖﹞四十枚生薑﹝切﹞二兩大棗﹝擘﹞十二枚甘艸﹝炙﹞二兩生梓白皮﹝切﹞一升連軺二兩以上八味﹐以潦水一斗﹐先煮麻黃﹐再沸去上沫﹐內諸藥﹐煮取三升﹐分溫三服﹐半日則盡。

【方解】

濕熱發黃無表裏證﹐熱盛者淸之﹐小便不利者利之﹐裏實者下之﹐表實者汗之﹐皆無非爲病求去路也。用麻黃湯以開其表﹐使黃從外而散。去桂枝者﹐避其熱也﹔佐姜﹑棗者﹐和其榮衛也﹔加連軺﹑梓皮以瀉其熱﹐赤小豆以利其濕﹐共成治表實發黃之效也。連軺﹐卽連翹根。無梓皮以茵陳代之。

【集解】

周揚俊曰﹕此亦兩解表裏法也﹐故用外汗之藥﹐必兼滲濕之味。傷寒發黃者﹐必其人太陰素有濕熱﹐更兼寒邪未散﹐兩邪相合﹐因而蒸鬱爲黃也。

傷寒七﹑八日﹐身黃如橘子色﹐小便不利﹐腹微滿者﹐茵陳蒿湯主之。

【注】

身黃﹐濕熱之爲病也。濕盛於熱﹐則黃色晦﹐熱盛於濕﹐則黃色明﹐如橘子色者﹐謂黃色明也。傷寒七﹑八日﹐身黃色明﹐小便不利﹐其腹微滿﹐此裏熱深也。故以茵陳蒿治疸病者爲君﹐佐以大黃﹐使以梔子﹐令濕熱從大﹑小二便瀉出﹐則身黃腹滿自可除矣。

【集注】

唐不巖曰﹕燻黃﹐陰黃也﹐橘子黃﹐陽黃也。

程知曰﹕此驅濕除熱法也。傷寒七﹑八日﹐可下之時﹔小便不利﹐腹微滿﹐可下之證兼以黃色鮮明﹐則爲三陽入裏之邪無疑﹐故以茵陳除濕﹐梔子淸熱﹐用大黃以助其驅除﹐此証之可下者﹐猶必以除濕爲主﹐而不專取乎攻下有如此者。

卷二﹨辧陽明病脈證並治全篇

茵陳蒿湯方

茵陳蒿六兩梔子﹝擘﹞十四枚大黃﹝去皮﹞二兩右三味﹐以水一斗二升﹐先煮茵陳﹐減六升﹐納二味﹐煮取三升﹐去滓﹐分三服﹐小盒飯利﹐尿如皂莢汁狀﹐色正赤﹐一宿腹減﹐黃從小便出也。

傷寒身黃發熱﹐梔子柏皮湯主之。

【注】

傷寒身黃發熱者﹕設有無汗之表﹐宜用麻黃連軺赤小豆汗之可也。若有成實之裏﹐宜用茵陳蒿湯下之亦可也。今外無可汗之表證﹐內無可下之裏證﹐故惟宜以梔子柏皮湯淸之也。

【集注】

林瀾曰﹕傷寒身黃﹐胃有瘀熱﹐須當下之﹐此以發熱而熱未實﹐故宜梔子柏皮湯解之汪琥曰﹕身黃兼發熱者﹐乃黃證中之發熱﹐而非麻黃﹑桂枝証之發熱也。熱旣郁而發黃﹐𨿽表而非純乎表證﹐但當淸其郁﹐以退其黃﹐則發熱自愈。魏荔彤曰﹕此三條𨿽皆外寒挾濕之邪﹐瘀而成熱之證。然在表﹑在裏﹐濕勝﹑熱勝尢當加意也﹐豈可槪以爲裏證而混下耶﹗

卷二﹨辧陽明病脈證並治全篇

梔子柏皮湯方

梔子﹝擘﹞十五枚甘艸﹝炙﹞一兩黃柏二兩右三味﹐以水四升﹐煮取一升半﹐去滓﹐分溫再服。

【按】

此方之甘艸﹐當是茵陳蒿﹐必傳寫之誤也。

陽明病被火﹐額上微汗出﹐而小便不利者﹐必發黃。

【注】

陽明病無汗﹐不以葛根湯發其汗﹐而以火劫取汗﹐致熱盛津幹﹐引飲水停﹐爲熱上蒸故額上微汗出﹐而周身反不得汗也。若小便利﹐則從燥化﹐必煩渴﹐宜白虎湯﹔小便不利﹐則從濕化﹐必發黃﹐宜茵陳蒿湯。

【集注】

諭昌曰﹕陽明病﹐濕停熱郁而煩渴有加﹐勢必發黃﹐然汗出熱從外越﹐則黃可免﹔小便多﹐熱從下泄﹐則黃可免。若誤攻之﹐其熱邪愈陷﹐津液愈傷﹐而汗與小便愈不可得矣。誤火之﹐則熱邪愈熾﹐津液上奔﹐額𨿽微汗﹐而周身之汗與小便愈不可得矣。

發黃之變﹐安能免乎﹖程知曰﹕太陽發黃﹐由寒郁濕﹐濕不得解﹔陽明發黃﹐由濕瘀熱﹐熱不得越﹐故宜分經論治。

陽明病﹐無汗﹐小便不利﹐心中懊�者﹐身必發黃。

【注】

陽明病無汗﹐以熱無從外越也。小便不利﹐濕不能下泄也。心中懊�﹐濕瘀熱郁於裏也。故身必發黃﹐宜麻黃連軺赤小豆湯﹐外發內利可也。若經汗吐下後﹐或小便利而心中懊�者﹐乃熱郁也﹐非濕瘀也。便�者﹐宜調胃承气湯下之﹔便軟者﹐宜梔子豉湯湧之可也。

【集注】

方有執曰﹕無汗小便不利﹐則濕停懊�﹐濕停熱郁﹐所以知必發黃也。

張璐曰﹕外不得汗﹐下不得溺﹐而濕熱郁於胸中不得泄﹐勢必蒸身爲黃也。

陽明病﹐面合色赤﹐不可攻之﹐必發熱色黃﹔小便不利也。

【注】

陽明經病﹐面合當色赤﹐是熱邪猶怫郁在經﹐尙未入裏而成實也﹐故𨿽不大便﹐不可攻之。若攻之﹐則怫郁在經之邪不解﹐必令發熱色黃﹔若其人裏燥﹐小便利則同燥化當不發黃﹐而必大便�矣。

【集注】

方有執曰﹕合﹐應也。赤﹐熱色也。胃熱上行﹐面應赤色﹐攻則亡津液﹐故發熱色黃因小便不利也。

程知曰﹕言熱在陽明之經﹐不可攻也。熱在於經﹐陽气怫郁在表也﹐攻之則經中之熱未得表散﹐必發熱色黃﹐因小便不利也。

程應旄曰﹕熱阻於肌膚之間﹐故發熱而小便爲之不利﹐郁而成黃也。

陽明病﹐發熱汗出﹐此爲熱越﹐不能發黃也。但頭汗出﹐身無汗﹐劑頸而還﹐小便不利﹐渴飲水漿者﹐此爲瘀熱在裏﹐身必發黃﹐茵陳蒿湯主之。

【注】

陽明病發熱汗出者﹐此爲熱越﹐小便若利﹐大便因�﹐不能發黃也。但頭汗出身無汗是陽明之熱不得外越﹐而上蒸也。小便不利﹐濕蓄膀胱也﹔渴飲水漿﹐熱灼胃府也此爲濕熱瘀蓄在裏﹐外薄肌膚﹐故身必發黃也。茵陳蒿湯主之者﹐通利大﹑小二便使濕熱從下竅而出也。

【集注】

方有執曰﹕越﹐散也﹐頭汗瘀熱發黃注皆見太陽篇中。茵陳逐濕瘀之黃﹐梔子除胃家之熱﹐大黃推壅塞之瘀﹐三物者﹐苦以泄熱﹐泄熱則黃散矣。

程應旄曰﹕頭汗出﹐身無汗﹐劑頸而還﹐足徵陽熱之气﹐鬱結於內而不得越﹐故但上蒸於頭﹐頭爲諸陽之首故也。气不下達﹐故小便不利﹐府气過燥﹐故渴飲水漿。瘀熱在裏﹐指無汗言﹐無汗而小便利者屬寒﹐無汗而小便不利者屬濕熱﹐兩邪交郁﹐不能宣泄﹐故盦而發黃。解熱除濕﹐無如茵陳﹑梔子淸上﹐大黃滌下﹐通身之熱得泄﹐又何黃之不散耶﹖傷寒脈浮而緩﹐手足自溫者﹐是爲系在太陰。太陰者﹐身當發黃﹐若小便自利者﹐不能發黃﹐至七﹑八日大便�者﹐爲陽明病也。

【注】

此太陰轉屬陽明證也。傷寒脈浮緩﹐手足熱者﹐太陽也。今手足自溫﹐非太陽證﹐是爲系在太陰也。然太陰脈當沈緩﹐今脈浮緩﹐乃太陽脈也。證太陰而脈太陽﹐是邪由太陽傳太陰也﹐故曰﹕系在太陰也。若小便自利者﹐則不從太陰濕化而發黃﹐至七﹑八日大便�者﹐則是從燥化﹐此爲陽明也。

【集注】

程應旄曰﹕陽明爲病﹐本於胃家實。胃家之實﹐不特三陽受邪﹐能致其轉屬陽明﹐卽三陰受邪﹐亦能致其轉屬陽明﹐聊舉太陰一經例之﹔脈浮而緩﹐是爲表脈﹐然無發熱﹑頭痛﹑惡寒等外證﹐而手足祗溫﹐是邪不在表而在裏。但入裏有陰陽之分﹐須以小便別之﹐小便不利﹐濕蒸熱瘀而發黃﹐以其人胃中原無燥气也﹔小便自利者﹐胃幹便�而成實﹐以其胃中本有燥气也。病𨿽成於七﹑八日﹐而其始證卻脈浮而緩﹐手足自溫﹐實是太陰轉屬而來也。卽太陰﹑陽明推之﹐少陰三大承气證﹐厥陰一小承气證何非轉屬陽明之病哉﹗魏荔彤曰﹕病在太陽﹐熱爲濕郁團聚於裏﹐必有歸著﹐旣不能發黃﹐小便自利﹐則邪何歸乎﹖不得不歸之於萬物所歸之胃。至於七﹑八日﹐小便自多﹐大便自�﹐﹐而爲陽明病矣。

傷寒轉系陽明者﹐其人濈然微汗出也。

【注】

凡傷寒﹐無論三陰﹑三陽﹐若轉系陽明﹐其人必有濈濈然微汗出之證﹐始爲轉屬陽明也。

太陽病吐之﹐但太陽病當惡寒﹐今反不惡寒﹐不欲近衣﹐此爲吐之內煩也。

【注】

太陽病吐之﹐表解者﹐當不惡寒﹐裏解者﹐亦不惡熱。今反不惡寒﹐不欲近衣者﹐是惡熱也。此由吐之後﹐表解裏不解﹐內生煩熱也。蓋無汗煩熱﹐熱在表﹐大靑龍證也﹔有汗煩熱﹐熱在裏﹐白虎湯證也。吐下後心中懊�﹐無汗煩熱﹐大便𨿽�﹐熱猶在內﹐梔子豉湯證也﹔有汗煩熱﹐大便已�﹐熱悉入府﹐調胃承气湯證也。今因吐後內生煩熱﹐是爲气液已傷之虛煩﹐非未經汗下之實煩也。以上之法﹐皆不可施﹐惟宜用竹葉石膏湯﹐於益气生津中﹐淸熱寧煩可也。

【集注】

張璐曰﹕此以吐而傷胃中之液﹐故內煩不欲近衣。𨿽顯虛煩之證﹐較關上脈細數而成虛熱﹐脾胃兩傷者稍輕﹐𨿽不致逆﹐亦誤吐之過也。

太陽病﹐當惡寒發熱﹐今自汗出﹐反不惡寒發熱﹐關上脈細數者﹐以醫吐之過也。一﹑二日吐之者﹐腹中饑﹐口不能食﹔三﹑四日吐之者﹐不喜糜粥﹐欲食冷食﹐朝食暮吐﹐以醫吐之所致也﹐此爲小逆。

【按】

欲食冷食之下﹐當有「五﹑六日吐之者」六字﹐若無此一句﹐則不喜糜粥﹐欲食冷食與朝食暮吐之文﹐不相聯屬。且以上文一﹑二日﹐三﹑四日之文細玩之﹐則可知必有「五﹑六日吐之」一句﹐由淺及深之謂也。

【注】

太陽病不解﹐當惡寒發熱﹐今自汗出﹐不惡寒發熱﹐是表已解也。關上脈細數﹐胃不和也。細者﹐胃气虛。數者﹐胃气熱。證脈不和﹐詢其故﹐知以醫吐之過也。一﹑二日病在太陽﹐正气未衰﹐吐之者﹐傷胃未深﹐故腹中知饑﹐口不能食也﹔三﹑四日病在陽明﹐胃中已熱﹐吐之者﹐復傷津液﹐故不喜糜粥﹐欲食冷食也﹔五﹑六日病將轉入陰經﹐正气已衰﹐吐之者﹐胃中虛冷﹐故朝食暮吐也﹐此皆醫吐之所致﹐尙在可治故曰﹕此爲小逆也。

【集注】

程知曰﹕本太陽病﹐醫吐之﹐則表邪乘虛傳入陽明﹐傷動胃气﹐而關脈細數矣。

程應旄曰﹕陽明之气﹐下行爲順﹐上行爲逆﹐以醫吐之所致﹐則非脾胃本來之病﹐此爲小逆。更勿誤治﹐使小逆變成大逆也。

食穀欲嘔﹐屬陽明也﹐吳茱萸湯主之﹐得湯反劇者﹐屬上焦也。

【注】

食穀欲嘔﹐屬陽明者﹐以胃主受納也﹐今胃中寒﹐不能納谷﹐故欲嘔也。以吳茱萸湯溫中降逆﹐而止其嘔可也。若得湯反劇者﹐此必非中焦陽明之裏寒﹐乃上焦太陽之表熱也。吳茱萸气味俱熱﹐藥病不合﹐故反劇也。法當從太陽﹑陽明合病﹐不下利但嘔之例治之﹐宜葛根加半夏湯。

【集注】

方有執曰﹕食穀欲嘔胃寒也﹐故曰屬陽明﹐言與惡寒嘔逆不同也。上焦﹐以膈言也。

病人脈數﹐數爲熱﹐當消穀引食﹐而反吐者﹐此以發汗令陽气微﹐膈气虛﹐脈乃數也數爲客熱﹐不能消穀﹐以胃中虛冷﹐故吐也。

【注】

病人脈數﹐數爲有熱﹐則當消穀引食﹐今食而反吐者﹐蓋以身熱脈數﹐誤爲表熱而發其汗﹐因使其人陽气微﹐膈气虛也。不知此脈之數﹐乃外邪客熱之數﹐非胃中實熱之數也﹐其不能消穀食而反吐者﹐乃胃中本虛冷故耳。

【集注】

程知曰﹕此言汗後脈數吐食﹐當責胃之陽虛也。陽受气於胸中﹐發汗過多﹐令陽气微膈气虛﹐客熱外越﹐故脈數也。客熱不能消穀而吐者﹐當責其胃之虛冷﹐若因其數而投以淸胃之藥﹐則左矣。

程應旄曰﹕見數脈而反吐者﹐數爲熱脈﹐無力則爲虛脈﹐膈虛陽客於上﹐不能下溫故令胃中虛冷。熱爲客熱﹐寒爲眞寒﹐究其根由﹐祗由發汗令陽气微。然則陽气之珍重何如而可誤汗乎﹖陽明病﹐不能食﹐攻其熱必噦﹐所以然者﹐胃中虛冷故也﹐以其人本虛﹐攻其熱必噦

【注】

陽明病不能食者﹐爲中寒﹐卽有脈數客熱﹐上條旣戒以不可汗﹐此又言亦不可攻。若攻其熱﹐則寒其胃陽﹐亦必作噦矣。所以然者﹐客熱𨿽除﹐胃亦虛冷故也。以其人本來胃虛﹐故攻其熱必噦。噦﹐卽漧嘔也。

【集注】

方有執曰﹕攻熱皆寒藥﹐故知必噦。胃中虛以不能食言﹐此亦戒謹之意。

林瀾曰﹕陽明譫語潮熱﹐不能食者﹐可攻﹐由燥屎在內也。乃亦有胃中虛冷不能食者須詳別之﹐未可便以不能食爲實證也。若誤攻之﹐熱去噦作矣。然則安得以陽明槪爲宜下哉﹗若胃中虛冷﹐不能食者﹐飲水則噦。

【注】

此承上條不攻亦噦之義也。若其人胃中虛冷﹐不能食者﹐𨿽不攻其熱﹐飲水則噦﹐蓋以胃旣虛冷﹐復得水寒﹐故噦也﹐宜理中湯加丁香吳茱萸﹐溫而降之可也。

【集注】

諭昌曰﹕表熱裏寒﹐法當先救其裏﹐太陽經中亦用四逆湯﹐其在陽明更可知矣。此條比前條虛寒更甚﹐故不但攻其熱必噦﹐卽飲水亦噦也。

汪琥曰﹕若胃中虛冷不能食﹐飲水則水寒相搏﹐气逆而亦爲噦矣﹐法當大溫。

趺陽脈浮﹐浮則爲虛﹐浮虛相搏﹐故令气�﹐言胃气虛竭也。脈滑則爲噦﹐此爲醫咎責虛取實﹐守空迫血。脈浮﹐鼻中燥者﹐必衄血也。

【注】

誤攻飲冷﹐皆可致�﹐固矣。今趺陽胃脈浮而不大﹐無力而虛﹐則是胃虛與邪相搏卽不誤下飲冷﹐亦令�也。若跌陽胃脈滑則爲噦者﹐乃熱气擁郁之�﹐非胃气虛竭之�﹐醫何可取實責虛﹐以自取其咎耶﹗若趺陽胃脈浮而鼻中燥者﹐此熱據榮分﹐榮熱迫血妄行﹐必作衄也。世有以噦爲呃逆者﹐不知噦卽漧嘔也﹐以其有噦噦之聲﹐故又名噦也。觀今病呃逆之人﹐與飲冷水則气自臍下衝上﹐出口而作格兒格兒之聲。聲長時止爲實﹐可治﹔聲短不已者﹐爲虛﹐難治。

【集注】

方有執曰﹕此又出趺陽脈﹐而以噦與衄言﹐皆逼汗而不得汗之所致也。咎﹐過愆也。

責虛﹐言求病於虛。取實﹐言反以虛爲實而攻取之也。血屬陰而爲內守﹐故曰守空。

迫血﹐言劫汗也。

寸口脈浮大﹐而醫反下之﹐此爲大逆。浮則無血﹐大則爲寒﹐寒气相搏﹐則爲腸鳴。

醫乃不知﹐而反飲冷水﹐令汗大出﹐水得寒气﹐冷必相搏﹐其人必�。

【按】

「令汗大出」四字﹐當是衍文。

【注】

寸口脈浮大﹐指六脈皆浮大也。六脈皆浮大﹐則非陽明按之大脈﹐乃太陽不按之大脈也。醫反下之﹐此爲大逆﹐則從前浮脈變而爲無血之虛﹐大脈變而爲胃冷之遲﹐虛寒相搏﹐則爲腸鳴﹐醫乃不知﹐而反與飲冷水﹐其人得水寒之气﹐冷與虛相搏於胃中故必�也。�者气饐結有聲﹐卽今之呃逆也。

【集注】

程知曰﹕言邪气在表妄下之變也。寸口浮大﹐而無�滿藏熱之證﹐法應發汗﹐若反下之﹐此爲大逆。旣經妄下﹐則所謂浮者﹐至於內空而無血﹔所謂大者﹐變爲裏虛而有寒﹐虛寒相搏﹐則爲腸鳴。醫見脈大﹐以爲有熱﹐飲以冷水﹐欲以水寒勝熱而作汗裏先虛寒﹐又得冷水與之相搏﹐則冷結上焦﹐必至咽噎塞而气逆矣。

傷寒噦而腹滿﹐視其前後﹐知何部不利﹐利之則愈。

【注】

傷寒噦而不腹滿者﹐爲正气虛﹐吳茱萸湯證也。噦而腹滿者﹐爲邪气實﹐視其二便何部不利﹐利之則愈也。

【集注】

成無己曰﹕噦而腹滿﹐气上而不下也。視其前後有不利者﹐卽利之以降其气﹐前部小便也﹐後部大便也。

程知曰﹕前部不利﹐後人治以五芩﹔後部不利﹐後人治以承气是也。

沈明宗曰﹕邪傳於胃﹐胃气壅遏﹐兩气相搏﹐气逆上衝﹐則爲噦矣。

張錫駒曰﹕傷寒至噦﹐非胃气敗﹐卽胃中寒。然亦有裏實不通﹐气不得下泄﹐反上逆而爲噦者﹐當詳辧之。

夫實則譫語﹐虛則鄭聲﹐鄭聲者重語也。

【注】

譫語一證﹐有虛有實。實則譫語﹐陽明熱甚﹐上乘於心﹐亂言無次﹐其聲髙朗﹐邪气實也。虛則鄭聲﹐精神衰乏﹐不能自主﹐語言重覆﹐其聲微短﹐正气虛也。

【集注】

戴元禮曰﹕譫語屬陽﹐鄭聲屬陰。經曰﹕實則譫語﹐虛則鄭聲。譫語者﹐顚倒錯亂言出無倫﹐常對空獨語﹐如見鬼狀。鄭聲者﹐鄭重頻煩﹐語𨿽謬而諄諄不已﹐老年人遇事則誶語不休﹐以陽气虛不精明也。此譫語﹑鄭聲虛實之所以不同也。二者本不難辧﹐但陽盛裏實﹐與陰盛格陽﹐皆能錯語﹐須以他證別之﹐隨證施治可也。

婁全善曰﹕余用參﹑耆﹑歸﹑術等劑治譫語﹐得愈者甚多﹐豈可不分虛實﹐一槪用黃連解毒﹑大小承气等湯以治之乎﹖﹝按﹞其所云亦鄭聲也。

張錫駒曰﹕實則譫語者﹐陽明燥熱甚而神昏气亂﹐故不避親疏﹐妄言罵詈也。虛則鄭聲者﹐神气虛而不能自主﹐故聲音不正﹐而語言重覆也。

傷寒四﹑五日﹐脈沈而喘滿﹐沈爲在裏﹐而反發其汗﹐津液越出﹐大便爲難﹐表虛裏實﹐久則�語。

【注】

傷寒四﹑五日﹐入裏之時也。脈沈而喘滿﹐乃爲在裏之喘滿﹐而反發其汗﹐津液越出則表虛也﹔汗出胃幹﹐大便爲難﹐則裏實也。久則胃熱熾盛﹐必發譫語也。

【集注】

方有執曰﹕越出謂枉道而出也。

張璐曰﹕傷寒四﹑五日﹐正邪熱傳裏之時﹐況見脈沈在裏之喘滿﹐而反汗之﹐必致燥結譫語矣。蓋燥結�語﹐頗似大承气證﹐此以過汗傷津﹐而不致大實大滿腹痛﹐祗宜小承气爲允當耳﹗陽明病﹐其人多汗﹐以津液外出﹐胃中燥﹐大便必�﹐�則�語﹐小承气湯主之。若一服�語止者﹐更莫復服。

【注】

此詳上條以明其治也。陽明病其人多汗﹐以津液外出﹐胃中漧燥﹐大便必�﹐久則�語﹐宜以小承气湯主之﹐若一服利﹐�語止﹐愼不可更服也。

【集注】

張璐曰﹕多汗�語﹐下證急矣。以其人汗出旣多﹐津液外耗﹐故不宜大下。但當略與小承气湯﹐和其胃气﹐�語自止﹐若過服反傷津液也。

沈明宗曰﹕此汗多胃燥﹐非同實治也。

汗出�語者﹐以有燥屎在胃中﹐此爲風也﹐須下者﹐過經乃可下之。下之若早﹐語言必亂﹐以表虛裏實故也。下之愈﹐宜大承气湯。

【注】

病自汗出而�語者﹐以素有燥屎在胃中﹐此爲太陽風邪之所傳也﹐須當下之。然必須太陽之邪﹐已過陽明之經﹐而入陽明之府﹐乃可下之。若下之早﹐則裏熱未結﹐不但熱去不盡﹐且虛其中﹐熱乘虛而上干於心﹐語言必亂。此表虛汗出﹐裏實�語﹐所以必待過經入府﹐而後下之則愈﹐宜大承气湯。

【集注】

方有執曰﹕過經﹐謂寧遲遲﹐非謂必待十三日後也。

程知曰﹕此言�語不當下早也。旣出汗矣而�語﹐則必有燥屎在胃﹐此當屬風。風爲陽邪﹐陽邪入裏﹐故�語。然須六﹑七日乃可下之﹐下之早﹐則風邪未解於表﹐盡入於裏﹐裏邪燥實﹐語言更亂也。

陽明病﹐�語有潮熱﹐反不能食者﹐胃中必有燥屎五六枚也﹐若能食者﹐但�爾﹐宜大承气湯下之。

【按】

「宜大承气湯下」之句﹐應在「必有燥屎五﹑六枚」之下﹐始合當用大承气湯下之之義。若但便�而用大承气湯下之﹐殊失仲景顧慮誤下﹑愼下之旨。

【注】

陽明病譫語有潮熱反不能食者﹐知胃中必有燥屎已結實也﹐宜大承气湯下之。若能食者﹐知胃將和﹐但大便�耳﹗當導之﹐不可下也。

【集注】

張璐曰﹕此以能食﹑不能食﹐辧燥結之微﹑甚也。潮熱譫語﹐皆胃中熱甚所致﹐胃熱則能消穀﹐今反不能食﹐此必熱傷胃中津液﹐气化不能下行﹐燥屎逆攻於胃之故﹐宜大承气湯﹐急祛亢極之陽﹐以救垂絕之陰。若能食者﹐胃中气化自行﹐熱邪不盛﹐津液不致大傷﹐大便𨿽�﹐不久自行﹐不必用藥﹐反傷其气也。

下利譫語者﹐有燥屎也﹐宜小承气湯。

【注】

下利裏虛﹐譫語裏實﹐若脈滑大﹐證兼裹急﹐知其中必有宿食也。其下利之物﹐又必稠粘臭穢﹐知熱與宿食合而爲之也﹐此可決其有燥屎也﹐宜以小承气湯下之。於此推之﹐可知燥屎不在大便�與不�﹐而在裏之急與不急﹐便之臭與不臭也。

【集注】

汪琥曰﹕下利者﹐腸胃之疾也。若譫語﹐則胃家實﹐與厥陰無與﹐乃腸中有燥屎不得下也。治宜小承气湯者﹐此半利半結﹐祗須緩以攻之也。又曰﹕或問旣下利矣﹐則熱气得以下泄﹐何由而致譫語有燥屎也﹖答曰﹕此系陽明府實大熱之證﹐胃中糟粕爲邪所壅﹐畱著於內﹐其未成�者﹐或時得下﹐其已成�者﹐終不得出﹐則燥屎爲下利之根﹐燥屎不得出﹐則邪熱上乘於心﹐所以譫語。要之此證﹐須以手按臍腹當必堅痛方爲有燥屎之徵。

直視譫語﹐喘滿者死﹐下利者亦死。

【注】

上條下利譫語爲可治﹐此條下利譫語者死。要知譫語不死於下利﹐而死於直視也。直視者﹐精不注乎目也﹔譫語者﹐神不守乎心也﹐已屬惡候。加之喘滿﹐陽上脫也﹐故曰死。下利陰下脫也﹐故曰亦死也。

【集注】

方有執曰﹕直視﹐精不榮於目也﹔譫語﹐神不主乎心也。喘則陽爭於上﹐利則陰爭於下﹐胃中土也﹐陰陽爭奪於上下﹐而中气不守﹐故無法可治﹐而皆主死也。

發汗多﹐若重發汗者﹐亡其陽﹐�語。脈短者死﹔脈自和者不死。

【注】

太陽病﹐發汗過多不解﹐又復重發其汗﹐以致气液兩亡﹐熱邪乘燥傳入陽明而生�語�語者﹐胃熱陽也。脈短者﹐气衰陰也。陽病見陰脈﹐爲陰勝於陽﹐故死也。若脈不短﹐爲陰陽自和﹐故不死也。

【集注】

諭昌曰﹕方注以此爲太陽經脫簡﹐不知太陽經無�語之例﹐必日久而兼陽明﹑少陽方有�語。故此言太陽經得病時﹐發汗過多﹐及傳陽明時﹐重發其汗﹐因有亡陽而�語之一證也。亡陽之人﹐所存者陰气耳﹐故神魂不定﹐而妄見妄聞﹐與熱邪乘心之候不同。脈短則陰陽不附﹐脈和則陰陽未離﹐其生死但從脈定耳。

汪琥曰﹕�語者﹐脈當大實或洪滑﹐爲自和。自和者﹐言脈與病不相背也﹐病𨿽甚不死。若譫語脈短﹐爲邪熱盛﹐正气衰乃陽證見陰脈也﹐無法可施。

發汗多﹐亡陽�語者﹐不可下﹐與柴胡桂枝湯和其榮衛﹐以通津液後自愈。

【注】

此又承上條以出其治也。譫語者﹐屬陽明熱實﹐可下之證也。若發汗過多﹐大亡气液而發譫語者﹐乃津枯致燥之譫語﹐非熱甚內實之譫語﹐不可下也。裏有熱﹐宜白虎加人參湯。表不解﹐與柴胡桂枝湯和其榮衛﹐以通津液後自愈也。

【按】

發汗過多﹐亡陽�語﹐以無大便�滿痛﹐故不可下﹔以無身寒汗出惡寒﹐故不可溫。

於此可知發太陽汗出過多致譫語者﹐必無發熱汗出惡寒也。發陽明汗出過多致譫語者必有潮熱惡熱不大便也。此則發少陽汗多致譫語者﹐卽論中少陽不可發汗﹐發汗則譫語是也。然捨小柴胡湯別無治法﹐若祗用柴胡又恐升散﹐非亡陽所宜﹐故合桂枝和其榮衛﹐通其津液自可愈也。

陽明中風﹐脈弦浮大而短气﹐腹部滿﹐�下及心痛﹐久按之气不通﹐鼻幹﹐不得汗嗜臥﹐一身及目悉黃﹐小便難﹐有潮熱﹐時時噦﹐耳前後腫﹐刺之小差﹐外不解﹐病過十日﹐脈續浮者﹐與小柴胡湯。脈但浮﹐無餘證者﹐與麻黃湯﹐若不尿﹐腹滿加噦者﹐不治。

【按】

續浮之「浮」字﹐當是「弦」字﹐始與文義相屬﹐則可與小柴胡湯。若俱是「浮」字則上之浮﹐旣宜用小柴胡湯﹐下之浮﹐又如何用麻黃湯耶﹖

【注】

中風傳陽明﹐病太陽未罷﹐脈當浮緩。今脈弦浮大﹐弦﹐少陽脈也﹔浮﹐太陽脈也﹔大﹐陽明脈也﹐脈旣兼見﹐證亦如之。腹滿﹐太陽陽明證也﹔�下及心痛﹐久按之气不通快﹐少陽證也﹔鼻幹﹐陽明證也﹔不得汗﹐太陽證也﹔嗜臥﹐少陰證也﹔面目悉黃﹐太陰證也﹔小便難﹐太陽府證也﹔潮熱﹐陽明裏證也﹔噦逆﹐胃敗證也﹔耳前後腫﹐少陽證也﹔短气﹐气衰證也﹐凡仲景立法無方之條﹐皆是此等陰陽錯雜﹐表裏混淆之證﹐但教人俟其病勢所向﹐乘機而施治也。故用刺法﹐待其小差﹐若外病不解已成危候。如過十日﹐脈續弦不浮者﹐則邪機已向少陽﹐可與小柴胡湯和之﹐使陽明之邪從少陽而解。若脈但浮不大﹐而無餘證者﹐則邪機已向太陽﹐當與麻黃湯汗之使陽明之邪從太陽而解。若已過十餘日﹐病勢不減﹐又不歸於胃而成實﹐更加不尿腹滿噦甚等逆﹐卽有一﹑二可下之證﹐胃气已敗﹐不可治也。

【集注】

程知曰﹕此條全是表證未解﹐而無汗出燥渴之證﹐故不可用白虎。𨿽有潮熱﹐而無�滿譫語濈濈汗出之證﹐故不可用承气。不如俟气之自回﹐猶可漸引其邪從外出也。

程應旄曰﹕此條證以「不得汗」三字爲主﹐故酌量於柴胡麻黃二湯間﹐以通其久閉總是要得汗耳﹗脈浮而芤﹐浮爲陽﹐芤爲陰﹐浮芤相摶﹐胃气生熱﹐其陽則絕。

【注】

脈浮而芤﹐浮爲陽盛﹐芤爲陰虛。陽盛則發熱﹐陰虛則汗出﹐二者相摶﹐則胃气生熱愈盛﹐胃中津液立亡。其陽則絕者﹐言陽亡津液絕也。

【集注】

方有執曰﹕浮爲气上行﹐故曰陽﹔芤爲血內損﹐故曰陰。胃中生熱者﹐陰不足以和陽津液幹而成枯燥也。

張璐曰﹕此言脾約當下不下﹐則浮澀轉爲浮芤﹐津液竭而難下矣。其陽則絕﹐卽陽絕於裏﹐亡津液之互辭也。

趙良曰﹕胃中陽熱亢甚﹐脾無陰气以和之﹐孤陽無偶﹐不至燔灼竭絕不止耳。

沈明宗曰﹕此辧陽明津竭之脈也。浮爲邪气彊﹐芤爲陰血虛﹐陽邪盛而陰血虛﹐爲浮芤相摶﹐胃气生熱﹐故曰﹕其陽則絕。卽亡津液之互詞也。若見此脈﹐當養津液﹐不可便攻也。

陽明病﹐反無汗﹐而小便利﹐二﹑三日嘔而咳﹐手足厥者﹐必苦頭痛﹐若不咳不嘔手足不厥者﹐頭不痛。

【注】

陽明病﹐法多汗﹐反無汗而小便利﹐是寒气內攻也﹔至二﹑三日嘔而咳﹐寒邪上逆也﹔手足厥者﹐寒气見於四肢也﹔气上逆﹐則咳而苦頭痛矣。若不咳﹑不嘔﹑不厥﹐則頭不痛。此証之頭痛者標也﹐咳逆手足厥者本也。

【集注】

程知曰﹕無汗小便利﹐嘔咳肢厥頭痛﹐曷不謂太陽病﹖蓋初起無頭痛諸表證也﹐此頭痛是二﹑三日後嘔咳而厥所致﹐非因頭痛致嘔咳而厥也。嘔﹑咳二證﹐太陽﹑少陽俱有之﹐其表證未解﹐則屬太陽病﹔其寒熱往來者﹐則謂之少陽病也。厥﹐則厥陰有之但無嘔與咳也。

張璐曰﹕陽明無汗﹐嘔咳手足厥者﹐得之榮衛俱傷而邪入深也。然小便利﹐則邪不在內而在外﹐不在下而在上﹐故知必苦頭痛﹐仍宜小靑龍主之。若不嘔﹑不咳﹑不厥而小便利者﹐邪必順水道而出﹐豈有逆攻巓頂之理哉﹗林瀾曰﹕須識陽明亦有手足厥證﹐胃主四肢﹐中虛气寒所致也。然頭苦痛而咳﹐自與陰寒但厥者異矣。此類數條最爲難解。

吳人駒曰﹕嘔咳手足厥頭痛﹐皆由反無汗之故也。

陽明病﹐但頭眩﹐不惡寒﹐故能食而咳﹐其人咽必痛﹐若不咳者﹐咽不痛。

【注】

陽明病﹐當惡熱不惡寒﹐若從傷寒傳來﹐則不能食﹐今從中風傳來﹐故能食也。傷寒挾寒邪﹐則有頭痛證﹐今中風挾風邪﹐則有頭眩證﹐理固然也。寒邪屬陰﹐若兼飲則咳而嘔﹐今不嘔而咽痛﹐則以風屬陽邪﹐風病則兼火﹐故咳而咽痛﹐以類相從也。

【集注】

方有執曰﹕眩風旋而目運也﹐風故不惡寒能食。咳﹐逆气也。咽門﹐胃之系也。胃熱而气逆攻咽﹐則咳而咽傷也。

程知曰﹕陰邪下行﹐故無汗而小便利﹔陽邪上行﹐故不惡寒而頭眩。寒則嘔不能食風則能食﹔寒則頭痛﹐風則咽痛﹐是風寒入胃之辧也。

程應旄曰﹕陽明以下行爲順﹐逆則上行﹐故中寒則有頭痛證﹐中風則有頭眩證。以不惡寒而能食﹐知其郁熱在裏也。寒上攻能令咳﹐其咳兼嘔﹐故不能食而手足厥﹔熱上攻亦令咳﹐其咳不嘔﹐故能食而咽痛﹐以胃气上通於肺﹐而咽爲胃府之門也。夫咽痛惟少陰有之﹐今以咳傷致痛﹐若不咳則咽不痛﹐況更有頭眩不惡寒之證﹐益可辧其爲陽明之郁熱也。

病人有寒﹐復發汗﹐胃中冷﹐必吐蛔。

【注】

病人有寒﹐謂胃中寒也。復發汗﹐謂汗而復汗也。胃寒復汗﹐陽气愈微﹐胃中冷甚蛔不能安﹐故必吐蛔也﹐宜理中湯送烏梅丸可也。

【集注】

程應旄曰﹕汗生於谷精﹐胃中陽气所釀也。有寒復發汗﹐知胃陽不復存於內矣﹐蛔何能安﹖發汗後﹐水藥不得入口爲逆﹐若更發汗﹐必吐下不止。

【按】

必吐下不止之「下」字﹐當是衍文。

【注】

此承上條誤而又誤﹐必變而成逆也。胃中虛冷﹐本因誤汗﹐水藥不得入口﹐入口卽吐而爲逆也。若更發其汗﹐則胃逆益甚﹐不能司納﹐不特水藥入口方吐﹐且必無時而不吐逆也。

【集注】

成無己曰﹕汗後水藥不得入口﹐爲之吐逆。發汗亡陽﹐胃中虛冷也﹔若更發汗﹐則愈損陽气﹐胃气大虛﹐故吐不止。

程應旄曰﹕發汗後見此者﹐由未汗之先﹐其人已是中虛而寒﹐故一誤不堪再誤也。

脈浮而遲﹐表熱裏寒﹐下利淸谷者﹐四逆湯主之。

【注】

陽明病﹐脈浮而遲﹐浮主表熱﹐遲主裏寒。今其證下利淸谷﹐則爲裏寒太甚﹐法當溫之﹐宜四逆湯主之。

【集注】

汪琥曰﹕陽明經病﹐脈當從長﹐今脈但浮﹐此在表之熱凝也。腑病脈當從數﹐今脈過遲﹐此在裏之寒甚也﹐故見下利淸谷。其所利之谷食﹐色不變气不臭﹐卽完谷不化也此裏寒已極﹐故與四逆湯也。

陽明病﹐欲解時﹐從申至戌上。

【注】

凡陽明病﹐無論在經在府﹐必乘其旺時而解﹐申﹑酉﹑戌﹐陽明旺時也。經气旺﹐則邪气自退﹐故解也。

【集注】

張志聰曰﹕經云﹕日西而陽气衰﹐陽明之所主也。從申至戌上﹐乃陽明主气之時﹐表裏之邪欲出﹐必隨旺時而解。

音切奄音厭趺音夫摶音團屎音豕摸音莫撚音聶蘸莊陷切挺庭上聲繞音擾憒占對切怵�律切疸音旦瘕匣牙切漱音瘦軺時饒切蘗音伯潦郎到切沸音芾尿同溺轉株戀切�音噎蛔音回

卷二

辧少陽病脈證並治全篇

少陽主春﹐其气半出地外﹐半在地中﹐人身之气亦如之﹐故主半表半里也。半表者謂在外之太陽也﹔半里者﹐謂在內之太陰也。邪入其間﹐陰陽相移﹐寒熱交作﹐邪正相持﹐進退互拒﹐此際汗﹑吐﹑下三法俱在所禁﹐故立小柴胡湯和解法﹐加減施治。

然小柴胡加減法中﹐又有﹕口不渴身有微熱者﹐加桂枝以取汗﹐及下後胸�滿微結小便不利﹐渴而不嘔﹐頭汗出往來寒熱者﹐用柴胡桂枝榦姜湯汗之。又有柴胡證具而反下之﹐心下滿而�痛者﹐此爲結胸也﹐大陷胸湯主之﹔及柴胡證仍在者﹐先與小柴胡湯﹔嘔不止心下急﹐鬱鬱微煩者﹐爲未解也﹐與大柴胡湯下之。更有本柴胡證醫以丸藥﹐下之微利﹐胸�滿而嘔﹐日晡潮熱者﹐小柴胡加芒硝湯下之等法。是仲景亦有汗﹑下之法﹐惟在臨證詳察﹐因病施治﹐不可執一也。

少陽之爲病﹐口苦﹐咽漧﹐目眩也。

【注】

少陽者﹐膽經也。其脈起於目銳眥﹐從耳後入耳中﹐挾咽出頤頷中。邪傷其經﹐故口苦﹑咽漧﹑目眩也。口苦者﹐熱蒸膽气上溢也﹔咽漧者﹐熱耗其津液也﹔目眩者﹐熱薰眼發黑也。此揭中風﹑傷寒邪傳少陽之總綱﹐凡篇中稱少陽中風﹑傷寒者﹐卽具此証之謂也。

【集注】

林瀾曰﹕論中言少陽病﹐胸�痛耳聾﹐往來寒熱﹐心煩喜嘔﹐胸�痞�﹐半表半里之證詳矣。此何以曰﹕口苦咽漧目眩也﹖大抵病於經絡者﹐此篇諸條已悉之矣﹐若膽熱府自病﹐則又必有此證也。

沈明宗曰﹕此𨿽少陽總證﹐然偏裏矣。少陽主膽﹐其脈循�絡於耳﹐故胸�痛而耳聾仲景另出手眼﹐以補口苦﹑咽漧﹑目眩之裏證﹐乃括少陽風傷衛﹑寒傷榮﹐風寒兩傷而言也。

吳人駒曰﹕少陽者﹐一陽也。少陽之上﹐相火主之。若從火化﹐火盛則幹﹐故口苦咽漧也。少陽屬木﹐木主肝﹐肝主目﹐故病則目眩也。

魏荔彤曰﹕膽府與少陽經爲表裏﹐而非半表半里之謂。半表者﹐對太陽之全表言﹔半里者﹐對太陰之全裏言﹐故少陽在半表半里之間﹐總以經絡之界爲言。又曰﹕經中所謂不必悉具者﹐指或中余證﹐而少陽經膽府之主病﹐未有不悉具而遽可指爲少陽病成者。

少陽中風﹐兩耳無所聞﹐目赤﹐胸中滿而煩者﹐不可吐下﹐吐下則悸而驚。

【注】

少陽﹐卽首條口苦﹑咽漧﹑目眩之謂也。中風﹐謂此少陽病﹐是從中風之邪傳來也。

少陽之脈﹐起目銳眥﹐從耳後入耳中﹔其支者﹑會缺盆﹐下胸中﹐循�。表邪傳其經故目赤耳聾﹐胸中滿而煩也。然此乃少陽半表半里之胸滿而煩﹐非太陽證具之邪陷胸滿而煩者比﹐故不可吐﹑下﹐若吐﹑下則虛其中﹐神志虛怯﹐則悸而驚也。此揭中風邪傳少陽之大綱也。

【集注】

程知曰﹕少陽惟宜和解﹐若吐之則虛其陽而悸﹐下之則虛其陰而驚。

汪琥曰﹕少陽有吐下之禁﹐只因煩滿﹐故誤行吐下之法。成注謂﹕吐則傷气﹐气虛者悸﹔下則亡血﹐血虛者驚﹑。不知驚悸﹐皆主於心﹐誤吐且下﹐則津液衰耗﹐神志虛怯﹐故悸而驚也。

沈明宗曰﹕胸中煩滿似乎可吐﹐但在少陽﹐其邪已下胸循�﹐吐之徒傷胸中之气﹐使邪內並逼迫神明﹐則悸而驚也。

魏荔彤曰﹕此條論仲景不出方。小柴胡條中有心煩心下悸之證﹐想可無事他求也。汗﹑吐﹑下三法旣不可行﹐則當和解之。小柴胡爲少陽對証之藥﹐斯用之宜決耳﹗傷寒﹐脈弦細﹐頭痛發熱者﹐屬少陽﹐少陽不可發汗﹐發汗則�語﹐此屬胃﹐胃和則愈﹐胃不和﹐則煩而悸。

【注】

不曰少陽傷寒﹐而曰傷寒﹐略言之也。謂此少陽病是從傷寒之邪傳來也。脈弦細﹐少陽之脈也。上條不言脈﹐此言脈者﹐補言之也。頭痛發熱無汗﹐傷寒之證也﹐又兼見口苦﹑咽漧﹑目眩少陽之證﹐故曰屬少陽也。蓋少陽之病已屬半里﹐故不可發汗﹐若發汗﹐則益傷其津﹐而助其熱﹐必發�語﹐旣發�語﹐則是轉屬胃矣。若其人津液素充﹐胃能自和﹐則或可愈。否則津幹熱結﹐胃不能和﹐不但�語﹐且更煩而悸矣。此揭傷寒邪傳少陽之大綱也。

【集注】

王肯堂曰﹕凡頭痛﹑發熱俱爲在表﹐惟此頭痛﹑發熱爲少陽者何也﹖以其脈胘細﹐故知邪入少陽之界也。

諭昌曰﹕少陽傷寒禁發汗﹐少陽中風禁吐﹑下﹐二義互舉﹐其旨益嚴。蓋傷寒之頭痛發熱﹐宜於發汗者﹐尙不可汗﹐則傷風之不可汗﹐更不待言矣。傷風之胸滿而煩﹐似可吐﹑下者﹐尙不可吐﹑下﹐則傷寒之不可吐﹐下﹐更不待言矣。脈弦細者﹐邪欲入裏﹐其在胃之津液已爲熱耗﹐重復發汗﹐而驅其津液外出﹐安得不譫語乎﹖汪琥曰﹕誤發其汗﹐�語者﹐奪其津液而胃幹﹐故言亂也。此少陽之邪﹐已轉屬胃胃和則愈者﹐言當用藥以下胃中之熱﹐而使之和平也。胃不和﹐不但�語﹐更加煩擾忪悸﹐此言胃熱上犯於心﹐故藏神不自寧也。

傷寒五﹑六日﹐中風﹐往來寒熱﹐胸�苦滿﹐默默不欲飲食﹐心煩﹐喜嘔﹐或胸中煩而不嘔﹐或渴﹐或腹中痛﹐或�下痞�﹐或心下悸﹐小便不利﹐或不渴﹐身有微熱或咳者﹐小柴胡湯主之。

【注】

此承上三條﹐互詳其證﹐以明其治也。傷寒中風三﹑四日﹐見口苦﹑咽漧﹑目眩之證與弦細之脈﹐知邪已傳少陽矣。若兼見耳聾目赤﹐胸滿而煩者﹐則知是從中風傳來也﹔若兼見頭痛發熱無汗者﹐則知是從傷寒傳來也。今五﹑六日﹐更見往來寒熱﹐胸�苦滿﹐默默不欲飲食﹐心煩喜嘔﹐則知是中風﹑傷寒兼見俱有之證也。少陽之邪進可傳太陰之裏﹐退可還太陽之表﹐中處於半表半里之間﹐其邪﹕外並於表﹐半表不解則作寒﹔內並於裏﹐半里不和則作熱﹐或表或裏無常﹐故往來寒熱不定也。少陽之脈﹐下胸循�﹐邪湊其經﹐故胸�苦滿也﹔少陽邪近乎陰﹐故默默也﹔少陽木邪病則妨土﹐故不欲飲食也﹔邪在胸�﹐火無從泄﹐上逼於心﹐故心煩也。邪欲入裏﹐裏气外拒﹐故嘔﹐嘔則木气舒﹐故喜之也﹐此皆柴胡應有之證也。其餘諸證﹐時或有之總宜以小柴胡湯主之﹐各隨見證以加減治之可耳。然旣分中風﹑傷寒之傳﹐而不分其治者何也﹖蓋以太陽有榮衛之分﹐故風寒之辧宜嚴﹐及傳陽明少陽則無榮衛之分﹐且其邪皆化熱﹐故同歸一致也。

【集注】

成無己曰﹕邪在表裏之間﹐謂之半表半里。傷寒中風者﹐是或傷寒或中風﹐非傷寒再中風﹐中風復傷寒也。五﹑六日﹐邪自表傳裏之時﹐邪在表則寒﹐在裏則熱﹐今在半表半里之間﹐未有定處﹐故往來寒熱也。邪在表心腹不滿﹐邪在裏則心腹脹滿﹐今言胸�苦滿﹐亦是在表裏之間也。邪在表呻吟不安﹐邪在裏則內煩。經云﹕陽入之陰則靜默默﹐由邪方自表之裏﹐在表裏之間也。邪在表則能食﹐邪在裏不能食﹐不欲食者﹐未至於必不能食﹐故亦爲在表裏之間也。邪在表則不煩﹑不嘔﹐邪在裏則煩滿而嘔﹐煩而喜嘔者﹐邪在表方傳裏也邪初入裏﹐未有定處﹐所傳不一﹐故有或見之證也。

方有執曰﹕五﹑六日﹐大約言也。往來寒熱者﹐邪入軀殼之裏﹐藏府之外﹐兩界之隙地﹐所謂半表半里﹐乃少陽所主之部位也。故入而並於陰則寒﹐出而並於陽則熱﹐出入無常﹐故寒熱間作也。太陽一經﹐有榮衛之不同﹐所以風寒異治﹔陽明切近太陽榮衛之道在邇﹐風寒之辧尙嚴﹐少陽一經﹐越陽明去太陽遠矣﹐風寒無異治。經以傷寒﹑中風五﹑六日﹐往來寒熱﹐交互爲文者﹐發明風寒至此﹐同歸於一致也。

卷二﹨辧少陽病脈證並治全篇

小柴胡湯方

柴胡半筋黃芩三兩人參三兩半夏﹝洗﹞半升甘艸﹝炙﹞三兩生薑﹝切﹞三兩大棗﹝擘﹞十二枚右七味﹐以水一斗二升﹐煮取六升﹐去滓再煎﹐取三升﹐溫服一升﹐日三服。

加減法﹕若胸中煩而不嘔﹐去半夏﹑人參﹑加栝蔞實一枚。若渴﹐去半夏﹐加人參合前成四兩半﹐栝蔞根四兩。若腹中痛者﹐去黃芩加芍藥三兩。若�下痞�﹐去大棗加牡蠣四兩若心下悸﹐小便不利者﹐去黃芩加茯苓四兩。若不渴﹐外有微熱者﹐去人參加桂枝三兩﹐溫服微汗愈。若咳者﹐去人參﹑大棗﹑生薑﹐加五味子半升﹐漧薑二兩。

【方解】

邪傳太陽﹑陽明﹐曰汗﹑曰吐﹑曰下﹐邪傳少陽惟宜和解﹐汗﹑吐﹑下三法皆在所禁以其邪在半表半里﹐而角於軀殼之內界。在半表者﹐是客邪爲病也﹔在半里者﹐是主气受病也。邪正在兩界之間﹐各無進退而相持﹐故立和解一法﹐旣以柴胡解少陽在經之表寒﹐黃芩解少陽在府之裏熱﹐猶恐在裏之太陰﹐正气一虛﹐在經之少陽﹐邪气乘之﹐故以姜﹑棗﹑人參和中而預壯裏气﹐使裏不受邪而和﹐還表以作解也。世俗不審邪之所據﹐果在半表半里之間﹐與所以應否和解之宜﹐及陰陽疑似之辧﹐總以小柴胡爲套劑。醫家幸其自處無過﹐病者喜其藥味平和﹐殊不知因循誤人﹐實爲不淺。故凡治病者﹐當識其未然﹐圖機於早也。

【集解】

程應旄曰﹕方以小柴胡名者﹐取配乎少陽之義也。至於制方之旨及加減法﹐則所云上焦得通﹐津液得下﹐胃气因和盡之矣。方中以柴胡疏木﹐使半表之邪得從外宣﹔黃芩淸火﹐使半里之邪得從內徹﹔半夏豁痰飲﹐降裏气之逆﹔人參補內虛﹐助生發之气﹔甘艸佐柴﹑芩﹐調和內外﹔姜﹑棗佐參﹑夏﹐通達榮衛﹐相須相濟﹐使邪不至內向而外解也。至若煩而不嘔者﹐火气燥實逼胸也﹐故去人參﹑半夏﹐加栝蔞實也。渴者燥已耗液逼肺也﹐故去半夏加栝蔞根也。腹中痛者﹐木气散入土中﹐胃陽受困﹐故去黃芩以安土﹐加芍藥以戢木也。�下痞�者﹐邪旣畱則木气實﹐故去大棗之甘而緩加牡蠣之咸而耎也。心下悸﹐小便不利者﹐水邪侵乎心﹐故去黃芩之苦寒﹐加茯苓之淡滲也。不渴身有微熱者﹐半表之寒﹐尙滯於肌﹐故去人參加桂枝以解之也。咳者半表之寒﹐�入於肺﹐故去參﹑棗﹐加五味子﹐易生薑爲漧薑以溫之﹐𨿽肺寒不減黃芩﹐恐漧薑助熱也。總之邪在少陽﹐是半表半里之熱﹐郁而不升﹐故以小柴胡治之所謂升﹑降﹑浮﹑沈則順之也。

傷寒中風﹐有柴胡證﹐但見一證便是﹐不必悉具。

【注】

此承上而言﹐無論傷寒中風﹐邪傳少陽﹐病在半表半里﹐有柴胡證﹐但見一證﹐便以小柴胡隨證加減治之﹐不必待其悉具也。

【集注】

方有執曰﹕此承上條辧認少陽一經爲病之大旨。

鄭重光曰﹕有柴胡證﹐但見一證便是﹐不必悉具者﹐言往來寒熱是柴胡證﹐此外兼見胸�滿�﹐心煩喜嘔﹐及諸證中凡有一證者﹐卽是半表半里﹐故曰嘔而發熱者﹐小柴胡湯主之。因柴胡爲樞機之劑﹐風寒不全在表未全入裏者﹐皆可用﹐故證不必悉具而方有加減法也。至若柴胡有疑似證﹐不可不審者﹐如�下滿痛﹐本渴而飲水嘔者柴胡不中與也﹔及但欲嘔﹐胸中痛微溏者﹐亦非柴胡證﹐此等又當細爲詳辧者也。

傷寒三日﹐少陽脈小者﹐欲已也。

【注】

傷寒該中風而言也。其邪三日﹐少陽受之﹐脈若大者﹐爲邪盛欲傳﹔今脈小﹐爲邪衰欲自已也。

【集注】

程應旄曰﹕脈小則陽得陰以和﹐是邪盡退而正來復矣。

張錫駒曰﹕三日乃少陽主气之期﹐脈小則病退也。

傷寒四﹑五日﹐身熱惡風﹐頸項彊﹐�下滿﹐手足溫而渴者﹐小柴胡湯主之。

【注】

傷寒四﹑五日﹐邪在三陽之時。身熱惡風﹐太陽證也﹔頸項彊﹐太陽陽明證也﹔�下滿﹐手足溫而渴﹐陽明少陽證也。此爲三陽合病之始﹐固當權其孰緩孰急﹐以施其治然其人�下滿﹐手足溫而渴﹐是已露去表入裏﹐歸並少陽之機﹐故獨從少陽以爲治也。主以小柴胡湯者﹐和解其表裏也。此三陽合病不必悉具柴胡證﹐而當用柴胡之一法也。

【集注】

方有執曰﹕三陽俱見病﹐而獨從少陽小柴胡以爲治者﹐太陽﹑陽明之邪微﹐少陽近裏而裏證見﹐故從少陽一於和而三善備也。

諭昌曰﹕本當從三陽合並病之例而用表法﹐但手足溫而加渴﹐是外邪逼�於少陽﹐向裏之機已著﹐更用辛甘發散﹐則重增其熱而大耗其津矣。故從小柴胡之和法﹐使陽邪罷而陰津不傷﹐一舉而兩得也。小柴胡湯當從加減法﹐不嘔而渴者﹐去半夏加栝蔞根爲是。

張志聰曰﹕手足溫者﹐手足不冷也。非病人自覺其溫﹐乃診者按之而得也。不然何以旣曰身熱﹐而復云手足溫耶﹖汪琥曰﹕此條系三陽經齊病﹐而少陽之邪居多也。太陽傷寒已至四﹑五日之時﹐不曰發熱惡風﹐祗曰身熱者﹐此太陽之邪漸衰也。其兼陽明證不曰鼻幹不得臥﹐而只曰頸項彊者﹐此陽明之邪﹐亦將衰也。惟�下滿爲少陽經之專證﹐況兼手足溫而又渴﹐此爲邪將傳裏之機已著也。

陽明病﹐發潮熱﹐大便溏﹐小便自可﹐胸�滿不去者﹐與小柴胡湯。

【注】

陽明病發潮熱﹐當大便�﹑小便數也。今大便溏﹑小便如常﹐非陽明入府之潮熱可知矣。況有胸�滿不去之少陽證乎﹖故不從陽明治﹐而從少陽與小柴胡湯主之也。

【集注】

王肯堂曰﹕陽明爲病﹐胃家實也。今便溏而言陽明病者﹐謂有陽明外證﹐身熱汗出不惡寒反惡熱也。

程應旄曰﹕如得陽明病而發潮熱﹐似乎胃實之徵矣。但胃實必大便�而小便數﹐今大便溏小便自可﹐是熱非入府之熱也﹐再以胸�徵之﹐則主以小柴胡湯無疑矣。

陽明病﹐�下�滿﹐不大便而嘔﹐舌上白苔者﹐可與小柴胡湯﹐上焦得通﹐津液得下胃气因和﹐身濈然汗出而解。

【注】

陽明病﹐不大便﹐�下�滿而嘔﹐是陽明傳少陽病也。若舌上黃苔澀者﹐爲陽明之熱未盡﹐則當與大柴胡湯兩解之。今舌上白苔滑者﹐是已傳少陽﹐故可與小柴胡湯和解之。俾上焦得通﹐則嘔可止﹐津液得下﹐則便可通﹐胃气因和而�滿除﹐則身必濈然汗出而解矣。

【集注】

程知曰﹕此言陽明兼少陽﹐宜用小柴胡也。不但大便溏爲胃未實﹐卽使不大便而嘔亦爲邪未入裏。�滿在�而不在腹﹐舌苔白而不黃﹐皆少陽之見證多。故當從小柴胡分解陰陽﹐則上下通和﹐濈然汗出﹐而表裏之邪爲之一撤矣。

程應旄曰﹕�下�滿﹐不大便而嘔﹐是大柴胡湯證也。其用小柴胡湯者﹐以舌上白苔猶帶表寒故也。若苔不滑而澀﹐則所謂舌上干燥而煩﹐欲飲水數升﹐謂裏熱已耗及津液﹐此湯不可主矣。又曰﹕上焦得通﹐照�下�滿言﹔津液得下﹐照舌苔與嘔言﹔胃气因和﹐照不大便言。上條陽明病﹐從潮熱上見﹐此條陽明病﹐從不大便上見。

凡柴胡湯病證而下之﹐若柴胡證不罷者﹐復與柴胡湯﹐必蒸蒸而振﹐卻發熱汗出而解

【注】

凡柴胡湯病證﹐不與柴胡湯而反下之﹐不變他病﹐柴胡證仍在者﹐可復與柴胡湯則解但以誤下﹐其證必虛﹐故解必蒸蒸而熱振振而寒﹐邪正交爭﹐然後汗出而解也。

【集注】

方有執曰﹕蒸蒸而振作戰汗也﹐必如此而後解者﹐以下後裏虛故也。

程知曰﹕邪气還表﹐故蒸蒸而熱﹔下後正虛﹐故振振而動。

得病六﹑七日﹐脈遲浮弱﹐惡風寒﹐手足溫﹐醫二﹑三下之﹐不能食﹐而�下滿痛面目及身黃﹐頸項彊﹐小便難者﹐與柴胡湯後﹐必下重﹐本渴而飲水嘔者﹐柴胡湯不中與也。食穀者噦。

【按】

「食穀者噦」四字﹐衍文。食穀嘔者有之﹐從無噦者。

【注】

得病六﹑七日﹐少陽入太陰之時也。脈遲太陰脈也﹐浮弱太陽脈也﹐惡風寒太陽證也手足溫太陰證也﹐醫不以柴胡桂枝湯解而和之﹐反二﹑三下之﹐表裏兩失矣。今不能食﹐�下滿痛﹐𨿽似少陽之證﹐而實非少陽也。面目及身發黃﹐太陰之證已具也﹔頸項彊﹐則陽明之邪未已也。小便難者﹐數下奪津之候也﹐此皆由醫之誤下﹐以致表裏雜揉﹐陰陽同病。若更以有少陽�下滿痛之一證不必悉具﹐而又誤與柴胡湯﹐則後必下重﹐是使邪更進於太陰也。𨿽有渴證﹐乃系數下奪津之渴﹐其飲水卽嘔﹐亦非少陽本証之嘔﹐緣誤下所致﹐故柴胡湯不中與也。

【集注】

程知曰﹕前言柴胡證﹐但見一證便是。此更言�下滿痛﹐亦有不宜柴胡者﹐以爲戒也程應旄曰﹕以一渴證辧之﹐前條之手足溫而渴者﹐熱在裏﹐未經數下﹐自能消水﹐今本渴而飲水則嘔。知其渴爲膈燥津亡之渴﹐數下中虛﹐不能消水﹐究於胃陽無涉。然則柴胡湯之於少陽﹐豈可云但見一證便是乎﹖又豈可云下之而柴胡證不罷者復與柴胡湯乎﹖傷寒六﹑七日﹐發熱微惡寒﹐支節煩疼﹐微嘔﹐心下支結﹐外證未去者﹐柴胡桂枝湯主之。

【注】

傷寒六﹑七日﹐發熱微惡寒﹐支節煩疼﹐微嘔﹐心下支結者﹐是太陽之邪傳少陽也。

故取桂枝之半﹐以散太陽未盡之邪﹔取柴胡之半﹐以散少陽嘔結之病。而不名桂枝柴胡湯者﹐以太陽外證𨿽未去﹐而病機已見於少陽裏也。故以柴胡冠桂枝之上﹐意在解少陽爲主而散太陽爲兼也。支者﹐側也﹐小也。支結者﹐卽心下側之小結也。

【集注】

方有執曰﹕支節﹐四肢骨節也。支結﹐言支飲摶聚而結也。發熱至微嘔﹐太陽之表也故曰﹕外證未去。

程知曰﹕此邪入少陽﹐而太陽證未去者也。發熱惡寒﹐支節煩疼﹐太陽證也﹐乃惡寒而微﹐但支節煩痛﹐而不頭項彊痛﹐則太陽證亦稍減矣。嘔而支結﹐少陽證也﹐乃嘔逆而微﹐但結於心下之偏旁﹐而不結於兩�之間﹐則少陽亦尙淺也。若此者﹐惟當以柴胡湯和解少陽﹐而加以桂枝湯發散太陽﹐此不易之法也。

卷二﹨辧少陽病脈證並治全篇

柴胡桂枝湯方

柴胡四兩桂枝一兩半人參一兩半甘艸﹝炙﹞一兩半夏﹝洗﹞二合半黃芩一兩半芍藥一兩半大棗﹝擘﹞六枚生薑﹝切﹞一兩半右九味﹐以水七升﹐煮取三升﹐去滓﹐溫服一升。

【集解】

柯琴曰﹕仲景書中最重柴﹑桂二方﹐以桂枝解太陽肌表﹐又可以調諸經之肌表﹔小柴胡解少陽半表﹐亦可以和三陽之半表。故於六經病外﹐獨有桂枝證﹑柴胡証之稱﹐見二方之任重不拘於經也。如陽浮陰弱條﹐是仲景自爲桂枝証之注釋﹔血弱气盡條﹐是仲景自爲柴胡証之注釋。桂枝有壞病﹐柴胡亦有壞病﹔桂枝有疑似證﹐柴胡亦有疑似證。如病似桂枝證﹐腳攣急與胸中痞�者﹐及病似柴胡證﹐本渴而飲水嘔﹐與但欲嘔胸中痛者是已。此條言傷寒六﹑七日﹐寒熱當退之時﹐反見發熱惡寒諸表證﹐更見心下支結諸裏證﹐表裏不解﹐法當表裏雙解之矣。然惡寒微﹐則發熱亦微﹐可知支節煩疼﹐則一身骨節不疼﹔可知微嘔心下亦微結﹐故謂之支結﹐是表證𨿽不去而已輕﹐裏證𨿽已見而未甚。故取桂枝之半以散太陽未盡之邪﹐取柴胡之半以解少陽微結之證。

口不渴身有微熱者﹐法當去人參﹐以六﹑七日邪𨿽未解﹐而正已虛﹐故仍用之。外證𨿽在﹐而病機已見於裏﹐故方以柴胡冠桂枝之上﹐爲雙解兩陽之輕劑也。

傷寒五﹑六日﹐已發汗而復下之﹐胸�滿微結﹐小便不利﹐渴而不嘔﹐但頭汗出﹐往來寒熱﹐心煩者﹐此爲未解也﹐柴胡桂枝榦姜湯主之。

【注】

傷寒五﹑六日﹐已發其汗﹐表未解而復下之。若邪陷入陽明之裏﹐則必作結胸痞�協熱下利等證。今邪陷入少陽之裏﹐故令胸�滿微結也。小便不利渴而不嘔者﹐非停水之故﹐乃汗下損其津液也。論中有身無汗﹐獨頭汗出﹐發熱不惡寒心煩者﹐乃陽明表熱﹐郁而不得外越之頭汗也。今但頭汗出﹐往來寒熱﹐心煩者﹐無陽明證﹐知爲少陽表熱﹐郁而不和﹐上蒸之頭汗也。此爲少陽表裏未解之證﹐故主柴胡桂枝榦姜湯以專解半表之邪﹐兼散半里之結也。

【集注】

林瀾曰﹕五﹑六曰﹐已經汗下之後﹐則邪當解。今胸�滿微結﹐寒熱心煩者﹐是邪猶在半表半里之間也。小便不利而渴﹐乃汗下後亡津液內燥也。若有熱飲﹐其人必嘔今渴而不嘔﹐知非飲熱也。傷寒汗出則和﹐今但頭汗出﹐余處無汗者﹐津液不足而未和也﹐與柴胡桂枝榦姜湯﹐以解表裏而復津液也。

汪琥曰﹕傷寒頭汗出者﹐乃陽郁於表﹐非陽虛於上也。

卷二﹨辧少陽病脈證並治全篇

柴胡桂枝榦姜湯方

柴胡半筋桂枝三兩漧薑二兩栝蔞根四兩黃芩三兩牡蠣二兩甘艸﹝炙﹞二兩右七味﹐以水一斗二升﹐煮取六升﹐去滓﹐再煎﹐取三升﹐溫服一升﹐日三服﹐初服微煩﹐復服汗出便愈。

【方解】

少陽表裏未解﹐故以柴胡桂枝合劑而主之﹐卽小柴胡湯之變法也。去人參者﹐因其正气不虛﹔減半夏者﹐以其不嘔﹐恐助燥也。加栝蔞根﹐以其能止渴兼生津液也﹔倍柴胡加桂枝﹐以主少陽之表﹔加牡蠣﹐以耎少陽之結。漧薑佐桂枝﹐以散往來之寒﹔黃芩佐柴胡﹐以除往來之熱﹐且可制漧薑不益心煩也。諸藥寒溫不一﹐必需甘艸以和之初服微煩﹐藥力未及﹔復服汁出卽愈者﹐可知此證非汗出不解也。

服柴胡湯已﹐渴者﹐屬陽明﹐以法治之。

【注】

風寒之邪從陽明而傳少陽﹐起初不渴﹐今服柴胡湯已﹐反渴者﹐是少陽轉屬陽明也。

以法治之﹐謂當分其經府見證而治之也﹐葛根﹑白虎﹑謂胃間﹐各從其宜而用之可耳﹗

【集注】

方有執曰﹕已﹐畢也。服柴胡湯已畢而渴﹐則非暫渴﹐其爲熱已入胃亡津液而渴可知故曰﹕屬陽明也。

沈明宗曰﹕服柴胡湯已渴者﹐乃少陽之邪不傳三陰﹐而轉入陽明矣﹐卽當隨陽明現證而治﹐故謂以法治之。

鄭重光曰﹕少陽﹑陽明之病機﹐在嘔渴中分﹐渴則轉屬陽明﹐嘔則仍在少陽。如嘔多𨿽有陽明證﹐不可攻之﹐因病未離少陽也﹐服柴胡湯渴當止。若服柴胡湯已加渴者是熱入胃府﹐耗津消水﹐此屬陽明胃病也。

傷寒五﹑六日﹐頭汗出﹐微惡寒﹐手足冷﹐心下滿﹐口不欲食﹐大便�﹐脈細者﹐此爲陽微結﹐必有表復有裏也﹐脈沈亦在裏也。汗出爲陽微﹐假令純陰結﹐不得復有外證﹐悉入在裏﹐此爲半在裏半在外也。脈𨿽沈緊﹐不得爲少陽病﹐所以然者﹐陰不得有汗﹐今頭汗出﹐故知非少陰也﹐可與小柴胡湯﹐設不了了者﹐得屎而解。

【按】

脈細﹐當是「脈沈細」﹐觀本條下文﹐脈沈亦在裏也之「亦」字﹐自知。脈𨿽沈緊之「緊」字﹐當是「細」字。本條上文並無「緊」字﹐如何說脈𨿽沈緊﹐「𨿽」字何所謂耶﹖必是傳寫之誤。

【注】

傷寒五﹑六日﹐𨿽表有頭汗出﹐微惡寒之陽邪未罷﹐裏有心下滿﹐口不欲食﹐大便�之陽結已形﹐但手足冷脈沈細﹐則陽邪所結殊微也﹐故曰﹕此爲陽微結﹐必有表復有裏也。然脈沈細﹐似乎裏陰盛﹐而頭汗出﹐則爲表陽郁也。假令純陰結﹐則不得復有頭汗出之外證﹐始合悉入在裏之純陰結矣。夫旣非悉入在裏之純陰結﹐此必爲半在裏﹑半在表之陽微結也﹐故脈𨿽沈細﹐不得爲少陰病。所以然者﹐三陰不得有汗﹐今頭汗出﹐故知非少陰也。可與小柴胡湯者﹐和其不通身汗出微惡寒也。設不了了者﹐必大便之�未除﹐自宜利其大便使得屎而解也。

【集注】

諭昌曰﹕陽微結者﹐陽邪微結未盡散也。舊注作陽气衰微﹐故邪气結聚大差。果爾則頭汗出爲亡陽之證﹐非半表半里之證矣﹔果爾﹐則陰結又是陰气衰微矣。玩本文假令純陰結﹐及陽邪若不微結﹐是純陰邪內結﹐則不得復有外證等語﹐其義甚明。

程知曰﹕此言少陽病有似少陰者﹐當細辧其脈證也。

程應旄曰﹕凡脈細﹑脈沈﹐皆陰脈也。今與陽證同見﹐則爲陽熱鬱結之診﹐無關少陰也。可見陽气一經鬱結﹐不但陽證似陰﹐並陽脈亦似陰矣。

沈明宗曰﹕得屎而解﹐當用大柴胡之法也。

吳人駒曰﹕此證常見有誤作陰寒而施溫熱以致大逆者﹐蓋因其惡寒﹐手足冷﹐脈細而沈﹐不究其証之始末由來也。

周揚俊曰﹕此條惡寒肢冷不欲食﹐脈細或沈﹐有似乎陰﹐最難辧晰﹐仲景特出「陽微結」三字﹐昭示千古。以頭汗出爲陽﹐陰不得有汗也。至五﹑六日頭痛發熱﹐證原屬陽也﹐故縱見少陰之脈﹐不得爲少陰之病。然獨未見少陽一證﹐何遽得爲少陽病耶﹖此仲景所以又明言半在表半在裏也。爾時裏證旣多﹐不得純以表藥汗之﹔外證似陰不得復以裏藥溫之﹐故取小柴胡提出其邪於表裏之半﹐而大便�不了了者﹐則當下之得屎無疑也。仲景恐人未明﹐自爲詳辧﹐然後知手足冷微惡寒者﹐正因陽邪鬱結﹐不外通於肢體﹐故獨頭汗出也。

傷寒陽脈澀﹐陰脈弦﹐法當腹中急痛者﹐先與小建中湯﹐不差者﹐與小柴胡湯主之。

【注】

傷寒脈得浮澀﹐榮衛不足也﹔脈得沈弦﹐木入土中也。榮衛不足則表虛﹐木入土中則裏急。惟表虛裏急﹐腹中急痛﹐所以先用小建中湯﹐以其能補榮衛兼緩中急﹐則痛可差也。或不差﹐必邪尙滯於表。知澀爲榮衛不通﹐弦爲少陽本脈﹐故與小柴胡湯﹐按法施治也。成無己去黃芩加芍藥﹐疏外調中﹐其說亦是。

【集注】

汪琥曰﹕弦脈不除﹐痛猶未止者﹐爲不差﹐此爲少陽經有畱邪也。

傷寒胸中有熱﹐胃中有邪气﹐腹中痛﹐欲嘔吐者﹐黃連湯主之。

【注】

傷寒未解欲嘔吐者﹐胸中有熱邪上逆也﹔腹中痛者﹐胃中有寒邪內攻也。此熱邪在胸寒邪在胃﹐陰陽之『气不和』﹐失其升降之常﹐故用黃連湯﹐寒溫互用﹐甘苦並施以調理陰陽而和解之也。然此屬外﹐因上下寒熱之邪﹐故有如是之證﹔若內因雜病嘔吐而腹痛者﹐多因宿食。由此推之﹐外因﹑內因﹐證同而情異﹐槪可知矣。

【集注】

程知曰﹕陰邪在腹﹐則陽不得入而和陰﹐爲腹痛﹔陽邪在上﹐則陰不得入而和陽﹐爲欲嘔逆。

汪琥曰﹕『尙論篇』皆以風寒二邪﹐分陰陽寒熱。殊不知風之初來未必非寒﹐寒之旣入亦能化熱﹐不可拘也。

鄭重光曰﹕此熱邪中於上焦﹐寒邪中於下焦﹐陰陽不相入﹐失其上下升降之常也。

卷二﹨辧少陽病脈證並治全篇

黃連湯方

黃連三兩甘艸﹝炙﹞三兩漧薑三兩人參二兩桂枝三兩半夏﹝洗﹞半升大棗﹝擘﹞十二枚右七味﹐以水一斗﹐煮取六升﹐去滓﹐溫服﹐晝三夜二。

【方解】

傷寒邪气入裏﹐因人藏气素有之寒熱而化病。如陽明病﹐�滿不大便而嘔﹐舌上白苔者﹐以小柴胡湯﹐及太陽病下之裏虛懊�﹐舌上如苔者﹐以梔子豉湯之類﹐是隨胸中有寒﹐丹田有熱化者也。此則隨胃中有寒﹐胸中有熱而化﹐腹中痛欲嘔吐﹐故以是方主之。君黃連以淸胃中之熱﹐臣漧薑以溫胃中之寒﹐半夏降逆﹐佐黃連嘔吐可止﹐人參補中﹐佐漧薑腹痛可除﹐桂枝所以安外﹐大棗所以培中也。然此湯寒溫不一﹐甘苦並投﹐故必加甘艸協和諸藥。此爲陰陽相格﹐寒熱並施之治法也。

太陽病﹐十日以去﹐脈浮細而嗜臥者﹐外已解也。設胸滿�痛者﹐與小柴胡湯﹔脈但浮者﹐與麻黃湯。

【注】

太陽病十日以上無他證﹐脈浮細而嗜臥者﹐外邪已解﹐不須藥也。設有胸滿�痛等證則知少陽之外邪未解﹐故與小柴胡湯和之。若脈但浮不細﹐而有頭痛發熱惡寒無汗等證﹐則仍是太陽之外邪未解﹐當與麻黃湯汗之。

【按】

論中脈浮細﹐太陽少陽脈也﹔脈弦細﹐少陽脈也﹔脈沈細﹐少陰脈也。脈浮細﹐身熱嗜臥者﹐陽也﹔脈沈細﹐身無熱嗜臥者﹐陰也﹔脈緩細﹐身和嗜臥者已解也。是皆不可不察也。

【集注】

王肯堂曰﹕此條當是太陽﹑少陽合病。胸滿𨿽同﹐而脈浮細嗜臥﹐則爲表邪已解﹐�痛爲少陽有邪﹐故與小柴胡湯。若脈但浮者﹐又當先治太陽也﹐故與麻黃湯。此是設爲變通之言﹐非爲服柴胡而脈浮也。

傷寒發熱﹐汗出不解﹐心中痞�﹐嘔吐而下利者﹐大柴胡湯主之。

【按】

下利之「下」字﹐當是「不」字﹐若是「下」字﹐豈有上吐下利﹐而以大柴胡湯下之之理乎﹖

【注】

傷寒發熱汗出不解﹐表尙未已也﹔心中痞�大便不利﹐裏病又急矣。嘔吐﹐少陽﹑陽明兼有之證也。少陽﹑陽明兩急﹐心中熱結成痞﹐故以大柴胡湯﹐外解少陽發熱未盡之表﹐內攻陽明成實痞�之裏也。

【按】

太陽病發熱汗出不解﹐心下痞�﹐下利不嘔吐者﹐此表裏俱虛﹐桂枝人參湯證也。若嘔吐不利者﹐此表裏俱實﹐大柴胡湯證也。彼則脈微弱﹐此則脈必有力也。

太陽病﹐過經十餘日﹐反二﹑三下之﹐後四﹑五日﹐柴胡證仍在者﹐先與小柴胡湯。

嘔不止﹐心下急﹐鬱鬱微煩者﹐爲未解也﹐與大柴胡湯下之則愈。

【注】

太陽病傳過三陽之經十餘日﹐醫不隨經施治﹐反二﹑三下之﹐未致變逆﹐後四﹑五日惟見少陽寒熱往來之柴胡證仍在者﹐宜先與小柴胡湯解表和裏。如或不愈﹐其嘔不止﹐心下滿急﹐鬱鬱微煩﹐此爲少陽表裏均未解也﹐與大柴胡湯下之﹐攻裏和表﹐自可愈也。

【集注】

方有執曰﹕過經與壞病同﹐不知何逆﹐而二﹑三下之﹐適所以致逆﹐故曰﹕反也。下而又下﹐陽明𨿽未傷﹐而少陽亦未除﹐故曰﹕柴胡證仍在也。嘔不止﹐鬱鬱微煩﹐乃邪擾二陽﹐故曰﹕未解也。

程知曰﹕此言過經誤下﹐有用大小柴胡兩解法也。蓋其人之邪﹐因屢下而深入﹐若表證未罷﹐必先用小柴胡和其半表﹐而後可兼攻其裏也。

程應旄曰﹕此條與陽明經嘔多﹐𨿽有陽明證不可下之條﹐細細酌量﹐陽明證嘔在上而邪亦在膈之上﹐未入府﹐故不可下﹔此條嘔不止﹐心下急﹐乃邪在膈之下﹐已屬胃乃可下也。可下不可下﹐此等處最不容誤也。

林瀾曰﹕嘔不止﹐則半表裏證猶在﹐然心下急﹐鬱鬱微煩﹐必中有燥屎也﹐非下除之不可﹐故以大柴胡兼而行之。

卷二﹨辧少陽病脈證並治全篇

大柴胡湯方

柴胡半筋黃芩三兩半夏﹝洗﹞半升芍藥三兩枳實﹝炙﹞四枚大黃二兩生薑﹝切﹞五兩大棗﹝擘﹞十二枚右八味﹐以水一斗二升﹐煮取六升﹐去滓再煎﹐溫服一升﹐日三服。

【按】

許叔微曰﹕大柴胡湯一方無大黃﹐一方有大黃﹐此方用大黃者﹐以大黃有蕩滌蘊熱之功﹐爲傷寒中要藥。王叔和云﹕若不用大黃﹐恐不名大柴胡湯。且經文明言下之則愈若無大黃﹐將何以下心下之急乎﹖應從叔和爲是。

【方解】

柴胡證在﹐又復有裏﹐故立少陽兩解之法。以小柴胡湯加枳實﹑芍藥者﹐解其外以和其內也。去參艸者﹐以裏不虛也﹔少加大黃﹐所以瀉結熱也﹔倍生薑者﹐因嘔不止也太陽病﹐過經十餘日﹐心中溫溫欲吐﹐而胸中痛﹐大便反溏﹐腹微滿﹐鬱鬱微煩﹐先此時﹐自極吐下者﹐與調胃承气湯﹐若不爾者﹐不可與。但欲嘔﹐胸中痛﹐微溏者此非柴胡證。以嘔﹐故知極吐﹑下也。

【按】

王肯堂曰「溫溫」當是「嗢嗢」。又云「以嘔」之下﹐當有闕文。

【注】

太陽病過經十餘日﹐曾經吐﹑下不解者﹕以極吐則虛其胸﹐邪熱乘虛入胸﹐故心下嗢嗢欲吐﹐而胸中痛也。極下則虛其裏﹐邪熱乘虛入裏﹐故大便反溏腹微滿﹐鬱鬱微煩也。詢知先時若果經極吐下﹐則爲在表之邪熱﹐悉陷胸腹﹐而所見者﹐皆是裏證未和故宜與調胃承气湯下而和之。若不爾者﹐謂不因極吐﹑極下而有斯證﹐則又不可與是湯也。夫但欲嘔者﹐少陽也﹔胸中痛者﹐太陽也﹔微溏者﹐太陽少陽合病之利也並無心中嗢嗢鬱鬱﹐腹滿煩熱等證﹐固不可與承气湯矣。然此亦非柴胡證﹐故柴胡湯亦不可與也。須從太陽﹑少陽合病﹐下利﹐若嘔者﹐與黃芩加半夏生薑湯可也。

【集注】

方有執曰﹕胸中痛﹐邪在膈也。若曾極吐﹐則應有心下嗢嗢欲吐之狀﹐何也﹖以胃口已被吐傷﹐邪熱上摶於膈﹐故欲吐而不得吐也。腹微滿鬱鬱微煩﹐邪在胃也。若曾極下﹐則應大便微溏﹐何也﹖以下則胃虛﹐邪𨿽實於胃﹐大便反不能結�也。故曰﹕先此時自極吐下者﹐與謂胃承气湯。言當蕩其熱以和其胃也﹐不爾﹐言未經極吐下也。

但欲嘔至末﹐申明上文之意。

諭昌曰﹕太陽病過經十餘日﹐心下嗢嗢﹐欲吐而不吐﹐其人胸中痛﹐大便反溏﹐腹微滿鬱鬱微煩者﹐此有二辧﹕若曾經大吐﹑大下者﹐表邪從吐解﹐且已入裏﹐可用調胃承气之法﹔若未經極吐﹑下﹐但欲嘔不嘔﹐胸中痛微溏者﹐是痛非吐所傷﹐溏非下所致﹐調胃之法不可用矣。

程知曰﹕過經者﹐謂病過七﹑八日至十三日﹐經气已周猶不解也。豈惟十三日﹐且有二十餘日者矣。蓋過經不解﹐病必皆在陽經畱連﹔若在陰經﹐則又豈能若是之持久耶﹗久持且不能﹐安望其生乎﹖程應旄曰﹕大便溏則气得下泄﹐腹不應滿﹐煩不應鬱鬱﹐今仍腹微滿﹐鬱鬱微煩﹐必胃有阻畱﹐而下後仍不快暢也。病屬陽明證﹐反無陽明﹐而只有少陽﹐其中必有所誤故直窮其所以致証之由﹐而後可從證上認病。

傷寒十三日不解﹐胸�滿而嘔﹐日晡所發潮熱﹐已而微利﹐此本柴胡證﹐下之而不得利。今反利者﹐知醫以丸藥下之﹐非其治也。潮熱者﹐實也﹐先宜小柴胡湯以解外後以柴胡加芒硝湯主之。

【注】

凡傷寒過經不解﹐熱邪轉屬胃府者多﹐皆當下之。今傷寒十三日不解過經﹐胸�滿而嘔﹐日晡所發潮熱﹐已而微利﹐此本大柴胡證也。下之而不通利﹐今反利者﹐詢知爲醫以丸藥迅下之﹐非其治也。迅下則水𨿽去﹐而燥者仍存﹐恐醫以下後之利爲虛﹐故復指曰潮熱者實也﹐是可再下者也。但胸�之邪未已﹐故先宜小柴胡湯以解少陽以外復以小柴胡湯加芒硝﹐以下少陽之裏。不用大黃而加芒硝者﹐因裏不急且經迅下惟欲其耎堅潤燥耳﹗是又下中兼和之意也。

【集注】

『內臺方』議曰﹕潮熱者﹐實也﹐何不用大柴胡﹑大小承气下之﹐卻用芒硝何也﹖蓋潮熱𨿽屬實﹐然已先用丸藥﹐傷動藏府﹐若再用大黃下之﹐則脾气傷而成壞證矣﹐祗用芒硝潤燥以取利也。

方有執曰﹕十三日﹐過經也。不解﹐壞證也﹐非其治也。以上乃原其壞﹐由於醫之誤以下至末﹐救誤之治也。

卷二﹨辧少陽病脈證並治全篇

柴胡加芒硝湯方

於小柴胡湯方內﹐加芒硝六兩﹐余根據前法服﹐不解更服。

傷寒十三日不解過經﹐�語者﹐以有熱也﹐當以湯下之。若小便利者﹐大盒飯�﹐而反下利﹐脈調和者﹐知醫以丸藥下之﹐非其治也。若自下利者﹐脈當微厥﹐今反和者此爲內實也﹐調胃承气湯主之。

【注】

此承上條互發其義﹐以詳其治也。傷寒十三日不解﹐過經﹐�語者﹐以有熱也﹐當以湯藥下其熱。但上條潮熱之熱﹐熱在表裏﹐當大便不�﹔此條�語之熱﹐熱歸胃府法當大便�。若小便利者﹐大盒飯�﹐今大便不�而反下利﹐脈調和者﹐知爲醫以丸藥下之之利﹐非其治也。如未經丸藥下之﹐自下利者﹐則爲內虛﹐內虛之利﹐脈當微弱而厥﹐今反和而不微厥﹐此爲內實有熱﹐非內虛有寒也﹐𨿽下利乃熱利也。仍當下其熱﹐故以調胃承气湯主之。

傷寒三日﹐三陽爲盡﹐三陰當受邪﹐其人反能食而不嘔﹐此爲三陰不受邪也。

【注】

傷寒之邪﹐一日太陽受之﹐二日陽明受之﹐三日少陽受之﹐四日太陰受之﹐五日少陰受之﹐六日厥陰受之﹐此傳經之次第也。今傷寒三日﹐三陽表邪爲盡﹐三陰當受邪其人當不能食而嘔﹐今反能食而不嘔者此爲裏和﹐三陰不受邪也。然此乃『內經』以其大槪而言﹐究不可以日數拘也。

【集注】

成無己曰﹕表邪傳裏﹐裏不和則不能食而嘔﹐今反能食而不嘔﹐是邪不傳陰﹐但在陽也。

方有執曰﹕陽以表言﹐陰以裏言﹐能食不嘔﹐裏气和而胃气回﹐陰不受邪可知矣。

汪琥曰﹕邪在少陽﹐原嘔不能食﹐今反能食而不嘔﹐可徵裏气之和﹐而少陽之邪自解也。裏旣和而少陽之邪解﹐則其不傳三陰﹐斷斷可必﹐故云﹕三陰不受邪也。

傷寒六﹑七日﹐無大熱﹐其人躁煩者﹐此爲陽去入陰故也。

【注】

傷寒六﹑七日﹐邪欲入裏之時也。無大熱﹐表熱微也。躁煩者﹐裏熱盛也。此爲陽去入陰也。陽去入陰者﹐謂陽邪去表入裏﹐傳於三陰也。

【集注】

成無己曰﹕內熱爲煩。謂心中郁煩也﹔外熱爲躁﹐謂身外熱躁也。內熱爲有根之火故但煩不躁﹐乃先煩後躁者﹐皆可治﹔外熱爲無根之火﹐故但躁不煩﹐及先躁後煩者皆不可治。

方有執曰﹕去﹐往也。言表邪去而入於裏﹐所以外無他熱﹐而內則煩躁也。

婦人中風﹐發熱惡寒﹐經水適來﹐得之七﹑八日﹐熱除而脈遲身涼﹐胸�下滿﹐如結胸狀﹐�語者﹐此爲熱入血室也﹐當刺期門﹐隨其實而瀉之。

【注】

婦人中風﹐發熱惡寒﹐表病也。若經水不來﹐熱必無由傳於血室﹐今經水適來﹐得之七﹑八日後﹐脈遲熱除﹐身涼似乎表欲解矣。若復見胸�下滿﹐如結胸狀﹐�語之證則知非表解入裏﹐乃表邪之熱因經水適來﹐乘虛而入於血室也﹐法當刺期門。期門爲肝之穴﹐肝爲藏血之所﹐今邪入血室﹐故刺期門﹐隨其血分實熱而瀉之也。

【集注】

方有執曰﹕血室﹐爲榮血停畱之所﹐經血集會之處﹐卽衝脈所謂血海是也。其脈起於气沖﹐並少陰之經﹐夾臍上行至胸中而散﹐故熱入而病作﹐其證則如是也。期門二穴在不容兩傍﹐各去同身寸之一寸五分﹐肝之募也。肝納血﹐故刺期門﹐所以瀉血分之實熱也。

汪琥曰﹕邪傳少陽﹐熱入血室﹐故作�語等證。仲景恐人誤認爲陽明府實證﹐輕用三承气以伐胃气﹐故特出一刺期門法以療之。

婦人中風﹐七﹑八日續得寒熱﹐發作有時﹐經水適斷者﹐此爲熱入血室﹐其血必結故使如瘧狀﹐發作有時﹐小柴胡湯主之。

【注】

婦人中風七﹑八日﹐續得寒熱﹐發作有時﹐經水適斷者﹐此爲熱入血室﹐血與熱摶其血必結。然𨿽結而無胸�滿﹐如結胸�語等證﹐是爲結而未實也。尙有如瘧狀之寒熱﹐發作有時﹐乃爲邪在少陽﹐半表半里也。故用小柴胡湯以和表裏﹐熱自解也。

【集注】

方有執曰﹕前經水適來者﹐因熱入血室﹐血出而熱遂遺也。此適斷者﹐熱乘血來而遂入之﹐與後血相摶﹐俱畱而不出﹐故曰其血必結也。

程知曰﹕前證經水來﹐而胸�滿結�語﹐是邪實於藏也﹐故用刺以瀉之。此證因血結而寒熱如瘧﹐是邪發於經也﹐故用小柴胡湯和之。

婦人傷寒﹐發熱﹐經水適來﹐晝日明了﹐暮則�語﹐如見鬼狀者﹐此爲熱入血室﹐無犯胃气及上二焦﹐必自愈。

【注】

上二條﹐發明風邪熱入血室之證﹔此條發明寒邪熱入血室之證。婦人傷寒﹐發熱無汗經水適來﹐則必熱入血室。故晝則明了﹐知邪不在陽也﹔暮則�語﹐如見鬼狀者是爲邪在陰也。無犯胃气及上二焦者﹐通謂三焦也。蓋禁人汗﹑吐﹑下三法﹐皆不可輕用﹐當俟其經行﹐必熱隨血去而愈也。

【集注】

方有執曰﹕必自愈者﹐言俟其經行血下﹐則邪熱得以隨血而俱出﹐猶之鼻衄紅汗﹐故自愈也。蓋警人勿妄攻﹐以致變亂之意。

林瀾曰﹕傷寒發熱者﹐寒已成熱也。經水適來﹑則血室空虛﹐邪熱乘虛入於血室。若晝日譫語﹐爲邪客於府與陽爭也。此晝日明了﹐暮則�語如見鬼狀者。是邪不入府而入於血室與陰爭也。陽盛�語宜下﹐此不可下者﹐犯胃气也。彼熱入血結寒熱者與小柴胡湯散邪發汗﹔此𨿽熱入血室﹐而不畱結﹐不可與發汗藥﹑犯其上焦也。若熱入胸�滿如結胸者﹐可刺期門﹔此𨿽熱入血室而無滿結。不可刺期門﹐以犯其中焦也必自愈者﹐以經行則熱隨血去﹐血下則邪熱悉除而愈矣。

血弱气盡﹐腠理開﹐邪气因入﹐與正气相摶﹐結於�下﹐正邪分爭﹐往來寒熱﹐休作有時﹐默默不欲飲食﹐藏府相連﹐其痛必下﹐邪髙痛下﹝一云﹕藏府相連﹐其病必下�膈中痛﹞﹐故使嘔也﹐小柴胡湯主之。

【注】

此詳申上三條﹐婦人中風﹑傷寒﹐經水適來過多﹐以致血弱气盡﹐腠理不密﹐邪熱之气乘虛入於血室﹐邪與正相摶﹐結於少陽之界﹐故邪結於�下也。邪正相爭﹐爭於陽則熱﹐爭於陰則寒﹐故往來寒熱也﹔爭已必衰﹐衰則止﹐故休作有時也﹔少陽病已入半里﹐將近厥陰﹐故默默不欲飲食也﹔少陽膽與厥陰肝相爲表裏﹐故曰﹕藏府相連也少陽之脈﹐下胸中﹐循�表﹔厥陽之脈﹐抵少腹﹐循�裏﹐故其痛必及於�下也。

少陽之邪﹐從胸而下�﹐因胸而病及於�﹐故曰﹕邪髙痛下也。邪從胸循�入裏﹐裏气上拒﹐故使嘔也。仲景重出此條﹐仍主之以小柴胡湯者﹐使知法不外少陽﹐不必另從厥陰血室中求治也。

【集注】

諭昌曰﹕四條皆互文見意也。一云﹕經水適來﹐一云﹕經水適斷。一云﹕七﹑八日熱除﹐而脈遲身涼﹐一云﹕七﹑八日續得寒熱﹐發作有時。一云﹕胸�下滿﹐一云﹕邪气因入與正气相摶﹐結於�下。一云﹕如結胸狀﹐一云﹕邪髙痛下。一云﹕�語。一云﹕晝日明了﹐暮則�語如見鬼狀。一云﹕如瘧狀﹐一云﹕往來寒熱休作有時。一云﹕刺期門﹐一云﹕用小柴胡湯。一云﹕毌犯胃气及上二焦。皆互文以明大意﹐而自爲注腳也。學者試因此而細繹全書﹐思過半矣。「如結胸狀」四字﹐仲景當恐形容不盡重以藏府相連﹐邪髙痛下之語﹐暢發病情。蓋血室者衝脈也﹐下居腹內﹐厥陰肝之所主也。而少陽之膽與肝相連﹐府邪在上﹐藏邪在下﹐﹐胃口逼處二邪之界﹐所以默默不欲飲食﹐而但喜嘔耳。期門者。肝之募也﹐隨其實而瀉之﹐瀉肝之實也﹐又刺期門之注腳也。小柴胡湯﹐治少陽之正法也。毋犯胃气及上二焦﹐則捨期門﹑小柴胡湯更無他法矣。

嘔而發熱者﹐小柴胡湯主之﹝衍文﹐已見太陽中篇半夏瀉心湯條上﹞。少陽病﹐欲解時﹐從寅至辰上。

【注】

寅﹑卯﹑辰﹑木旺之時也。經云﹕陽中之少陽﹐通於春气﹐故少陽之病﹐每乘气旺之時而解﹐經气之復﹐理固然也。

【集注】

魏荔彤曰﹕病在少陽﹐乘其正旺﹐如法治之﹐何病不已。

音切少去聲澀音色嗢乙骨切腠音湊

卷二

辧太陰病脈證並治全篇

六气之邪﹐感人𨿽同﹐人受之而生病各異者﹐何也﹖蓋以人之形有厚薄﹐气有盛衰藏有寒熱﹐所受之邪﹐每從其人之藏气而化﹐故生病各異也。是以或從虛化﹐或從實化﹐或從寒化﹐或從熱化。譬諸水火﹐水盛則火滅﹐火盛則水耗﹐物盛從化﹐理固然也。誠知乎此﹐又何疑乎﹖陽邪傳陰﹐變寒化熱﹐而遂以爲奇耶﹖自後漢迄今﹐千載以來﹐皆謂三陰寒邪不傳﹐且以傷寒傳經陰邪﹐謂爲直中﹐抑知直中乃中寒之證﹐非傳經之邪耶﹗是皆未曾熟讀仲景之書﹐故有此誤耳﹗如論中下利腹脹滿﹐身體疼痛者先溫其裏﹐乃攻其表﹐溫裏宜四逆湯﹐攻表宜桂枝湯﹐此三陽陽邪﹐傳入太陰﹐邪從陰化之寒證也。如少陰病下利﹐白通湯主之﹐此太陰寒邪﹐傳少陰之寒證也。如下利淸谷﹐裏寒外熱﹐汗出而厥者﹐通脈四逆湯主之﹐此少陰寒邪傳厥陰之寒證也。皆歷歷可據﹐豈得謂傷寒陰不相傳﹐無陽從陰之化理乎﹖夫太陰濕土﹐純陰之藏也﹐故病一入太陰﹐則邪從陰化者多﹐從陽化者少﹔從陰化者﹐如論中腹滿﹐吐食﹐自利不渴﹐手足自溫﹐時腹自痛﹐宜服理中四逆輩者是也﹔從陽化者﹐如論中發汗後不解腹滿痛者﹐急下之﹐宜大承气湯﹔腹滿大實痛者﹐宜桂枝加大黃湯主之者是也。蓋脾與胃同處腹中﹐故腹滿﹑腹痛兩皆有之。然腹滿爲太陰主病﹐心下滿爲陽明主病其陽明亦有腹滿者﹐以陽明腹滿與熱同化﹐故必有潮熱﹑自汗﹑不大便之證﹐而不似太陰與濕同化﹐有發黃﹑暴煩﹑下利穢腐之證也。誠能更於腹之時痛﹐大實痛﹐腹滿痛處﹐詳審虛實﹐斟酌溫下﹐則了無餘義矣。故以此括之﹐自知太陰之要法也。

太陰之爲病﹐腹滿而吐﹐食不下﹐自利益甚﹐時腹自痛﹐若下之﹐必胸下結�。

【按】

吳人駒曰「自利益甚」四字﹐當在「必胸下結�」句之下﹐其說甚是。若在「吐食不下」句之下﹐則是已吐食不下﹐而自利益甚矣。仲景復曰﹕若下之無所謂也。

【注】

太陰﹐脾經也﹐其脈布胃中﹐絡於嗌。寒邪傳於太陰﹐故腹滿時腹自痛。寒邪循脈犯胃﹐故吐食不下﹐此太陰裏虛﹐邪從寒化之證也﹐當以理中四逆輩溫之。若腹滿嗌漧不大便﹐大實痛﹐始爲太陰裏實﹐邪從熱化之證﹐當以桂枝加大黃湯下之矣。若以太陰虛寒之滿痛﹐而誤認爲太陰實熱之滿痛而下之﹐則寒虛相摶﹐必變爲藏結痞�及自利益甚矣。此太陰病全篇之提綱﹐後凡稱太陰病者﹐皆指此證而言也。

【集注】

程應旄曰﹕陽邪亦有腹滿﹐得吐則滿去而食可下者﹐今腹滿而吐﹐食不下﹐則滿爲寒脹﹐吐爲寒格也。陽邪亦有下利腹痛﹐得利則痛隨利減者﹐今下利而時腹自痛﹐則利爲寒利﹐痛爲寒痛也。曰胸下陰邪結於胸下之陰分﹐異於陽邪結胸之在胸﹐且按之而痛也。曰結�﹐無陽以化气則爲堅陰﹐異於痞之濡而耎也。彼皆陽從上陷而阻畱﹐此則陰從下逆而不歸﹐寒熱大別也。

吳人駒曰﹕自利有時﹐而腹自痛﹐非若積蓄而常痛者﹐若以諸痛爲實﹐從而下之﹐其滿益甚﹐必令胸下皆爲結�﹐而自利益甚矣。

傷寒四﹑五日﹐腹中痛﹐若轉气下趨少腹者﹐此欲自利也。

【注】

傷寒四﹑五日﹐邪入太陰之時也。腹中痛﹐若不轉气下趨者﹐屬陽明也。今腹中痛轉气下趨少腹者﹐乃太陰欲作自利之候也。此仲景示人不可以諸痛爲實﹐而妄議下之意也。

【集注】

方有執曰﹕腹中痛轉气下趨者﹐裏虛不能守﹐而寒邪下迫也。

張璐曰﹕腹痛亦有屬火者﹐其痛必自下而上攻。若痛自上而下趨者﹐定屬寒痛無疑矣魏荔彤曰﹕此重在預防下利﹐而非辧寒熱也。玩「若」字﹑「欲」字﹐可見其辧寒邪者﹐自有別法。

自利不渴者﹐屬太陰﹐以其藏有寒故也﹐當溫之﹐宜服四逆輩。

【注】

凡自利而渴者﹐裏有熱﹐屬陽也。若自利不渴﹐則爲裏有寒﹐屬陰也。今自利不渴知爲太陰本藏有寒也﹐故當溫之。四逆輩者﹐指四逆﹑理中﹑附子等湯而言也。

【集注】

程知曰﹕言太陰自利爲寒﹐宜溫者也。少陰屬腎水﹐熱入而耗其水﹐故自利而渴。太陰屬脾土﹐寒入而從其濕﹐則不渴而利﹐故太陰自利當溫也。

程應旄曰﹕三陰同屬藏寒﹐少陰厥陰有渴證﹐太陰獨無渴證者﹐以其寒在中焦﹐總與龍雷之火無涉。少陰中有龍火﹐底寒甚則龍升﹐故自利而渴﹔厥陰中有雷火﹐故有消渴。太陽一照雷雨收聲﹐故發熱則利止﹐見厥而復利也。

魏荔彤曰「自利」二字﹐乃未經誤下﹑誤汗﹑誤吐而成者﹐故知其藏本有寒也。

卷二﹨辧太陰病脈證並治全篇

理中圓方

人參白術甘艸﹝炙﹞漧薑各三兩右四味﹐搗篩﹐蜜和爲丸﹐如雞子黃許大﹐以沸湯數合﹐和一丸﹐研碎溫服之﹐日三﹑四﹐夜二服。腹中未熱﹐益至三﹑四丸﹐然不及湯。湯法以四物﹐根據兩數切﹐用水八升﹐煮取三升﹐去滓﹐溫服一升﹐日三服。

加減法﹕若臍上築者﹐腎气動也﹐去術加桂四兩。吐多者﹐去術加生薑三兩。下多者還用術﹔悸者﹐加茯苓二兩。渴欲得水者﹐加術﹐足前成四兩半。腹中痛者﹐加人參﹐足前成四兩半。寒者﹐加漧薑﹐足前成四兩半。腹滿者﹐去術加附子一枚。服湯後﹐如食頃﹐飲熱粥一升許﹐微自溫﹐勿發揭衣被。

【集解】

程應旄曰﹕陽之動﹐始於溫﹐溫气得而谷精運﹐穀气升而中气贍﹐故名曰理中﹐實以燮理之功﹐予中焦之陽也。蓋謂陽虛卽中气失守﹐膻中無發宣之用﹐六府無灑陳之功猶如斧薪失焰﹐故下至淸谷﹐上失滋味﹐五藏淩奪﹐諸證所由來也。參﹑術﹑炙艸所以守中州﹐漧薑辛以溫中﹐必假之以燃斧薪而騰陽气﹐是以谷入於陰﹐長气於陽上輸華蓋﹐下攝州都﹐五藏六府皆受气矣﹐此理中之旨也。若水寒互勝﹐卽當脾腎雙溫﹐加之以附子﹐則命門益而土母溫矣。白術補脾﹐得人參則壅气﹐故臍下動气吐多腹滿﹐皆去術也。加桂以伐腎邪﹐加生薑以止嘔也﹐加附子以消陰也。下多者濕勝也﹐還用術燥濕也。渴欲飲水﹐飲渴也﹐加術使飲化津生也。心下悸﹐停水也加茯苓導水也。腹中痛﹐倍人參﹐虛痛也。寒者﹐加漧薑﹐寒甚也。

傷寒﹐本自寒下﹐醫復吐下之﹐寒格﹐更逆吐下﹐若食入口卽吐﹐漧薑黃連黃芩人參湯主之。

【按】

經論中並無寒下之病﹐亦無寒下之文。玩本條下文﹐寒格更逆吐下﹐可知寒下之「下」字﹐當是「格」字﹐文義始相屬。注家皆釋胃寒下利﹐不但文義不屬﹐且與芩﹑連之藥不合。

【注】

經曰﹕格則吐逆﹐格者吐逆之病名也。朝食暮吐﹐脾寒格也﹔食入卽吐﹐胃熱格也。

本自寒格﹐謂其人本自有朝食暮吐寒格之病也。今病傷寒﹐醫見可吐﹑可下之證﹐遂執成法﹐復行吐﹑下﹐是寒格更逆於吐下也﹐當以理中湯溫其太陰﹐加丁香降其寒逆可也。若食入口卽吐﹐則非寒格乃熱格也﹐當用漧薑﹑人參安胃﹐黃連﹑黃芩降胃火也。

卷二﹨辧太陰病脈證並治全篇

漧薑黃連黃芩人參湯方

漧薑黃連黃芩人參各三兩右四味﹐以水六升﹐煮取二升﹐去滓﹐分溫再服。

傷寒﹐醫下之﹐續得下利淸谷不止﹐身疼痛者﹐急當救裏﹔後身疼痛﹐淸便自調者急當救表。救裏宜四逆湯﹐救表宜桂枝湯。

【注】

傷寒﹐醫不分表裏﹑寒熱﹑虛實﹐而誤下之﹐續得下利淸谷不止者﹐寒其裏也。𨿽有通身疼痛之表未除﹐但下利淸谷不止﹐裏寒已盛﹐法當急救其裏﹔俟便利自調﹐仍身疼痛不止﹐再救其表可也。救裏宜四逆湯﹐溫中勝寒﹔救表宜桂枝湯﹐調榮和衛也。

【集注】

王三陽曰﹕此證當照顧協熱利﹐須審其利之色何如﹖與勢之緩急﹐不可輕投四逆﹑桂枝也。

諭昌曰﹕攻裏必須先表後裏﹐始無倒行逆施之患。惟在裏之陰寒極盛﹐不得不急救其裏﹐俟裏證稍定﹐仍救其表﹐蓋謂救裏後再行救表也。

下利淸谷﹐不可攻表﹐汗出必脹滿。

【注】

此詳上條不先救裏而發其表﹐以明太陰﹑少陰同病之證也。下利淸谷﹐太陰寒邪已傳少陰﹐卽有身痛不可攻表。若誤攻其表﹐卽使汗出﹐太陽表解而太陰寒凝﹐必脹滿矣下利﹐腹脹滿﹐身體疼痛者﹐先溫其裏﹐乃攻其表﹐溫裏宜四逆湯﹐攻表宜桂枝湯。

【注】

此承上條互發其證﹐以明先裏後表之治也。下利腹脹滿者﹐裏寒邪也﹔身體疼痛者表寒邪也。凡表裏寒邪之證同見﹐總以溫裏爲急。故當先溫其裏﹐後攻其表。溫裏宜四逆湯﹐攻表宜桂枝湯。

【集注】

方有執曰﹕裏虛表實﹐惟其虛也﹐故必先之﹐惟其實也﹐故可後焉。

發汗後﹐腹脹滿者﹐厚朴生薑半夏甘艸人參湯主之。

【注】

發汗後表已解而腹滿者﹐太陰裏虛之脹滿也。故以厚朴生薑甘艸半夏人參湯主之。消脹散滿﹐補中降逆也。

【集注】

成無己曰﹕吐後脹滿﹐與下後脹滿﹐皆爲實者﹐言邪气乘虛入裏而爲實也。發汗後則外已解﹐腹脹滿知非裏實﹐由太陰不足﹐脾气不通﹐故壅而爲滿也。與此湯和脾胃而降逆气宜矣。

汪琥曰﹕此條乃汗後气虛腹脹滿﹐其人𨿽作脹滿而內無實形﹐所以用人參﹑炙甘艸等甘溫補藥無疑也。

張錫駒曰﹕此言發汗而傷其脾气也。脾主腹﹐故腹滿爲太陰主病。發汗後而腹脹滿則知其人脾气素虛﹐今脾气愈虛﹐則不能轉輸﹐濁气不降﹐淸气不升﹐而脹滿作矣。

卷二﹨辧太陰病脈證並治全篇

厚朴生薑半夏甘艸人參湯方

厚朴﹝炙﹐去皮﹞半筋生薑﹝洗﹞半筋半夏﹝洗﹞半升甘艸﹝炙﹞二兩人參一兩右五味﹐以水一斗﹐煮取三升﹐去滓﹐溫服一升﹐日三服。

發汗不解﹐腹滿痛者﹐急下之﹐宜大承气湯。腹滿不減﹐減不足言﹐當下之﹐宜大承气湯。

【注】

此詳申上條﹐互發其義﹐以別其治也。發汗後表已解﹐腹滿不痛者﹐乃腹滿時減﹐減復如故之虛滿也﹐當溫之﹐厚朴生薑半夏甘艸人參湯證也。今發汗後表不解﹐腹滿大痛者﹐乃腹滿不減﹐減不足言之實滿也﹐當下之﹐宜大承气湯﹐蓋以裏急﹐故攻裏後和表也。

【集注】

諭昌曰「減不足言」四字﹐形容腹滿如繪。見滿至十分﹐卽減去一﹑二分﹐不足殺其勢也。此所以縱有外邪未解﹐而當下無疑耳﹗程應旄曰﹕下之而腹滿如故﹐卽減去一﹑二分﹐算不得減。下之不妨再下﹐必當以減盡爲度也。

劉宏璧曰﹕太陰無可下之法也﹐設在經則各經已無可下之理﹐在藏則太陰尢無受下之處﹐桂枝加大黃湯安能無疑乎﹖不知脾與胃相表裏也﹐太陽誤下﹐太陰受邪﹐適胃有宿食﹐則脾因胃之實而實﹐亦卽因太陽之邪而痛矣。旣大滿大痛﹐已成胃實﹐又非此湯之所能治﹐故宜大承气湯也。

太陰病﹐脈浮者﹐可發汗﹐宜桂枝湯。

【注】

太陰經病﹐脈當浮緩﹔太陰藏病﹐脈當沈緩。今邪至太陰﹐脈浮不緩者﹐知太陽表邪猶未全罷也。故卽有吐利不食﹐腹滿時痛一﹑二證﹐其脈不沈而浮﹐便可以桂枝發汗先解其外﹐俟外解已再調其內可也。於此又可知論中身痛腹滿下利﹐急先救裏者脈必不浮矣。

【集注】

王肯堂曰﹕病在太陽脈浮無汗﹐宜麻黃湯。此脈浮當亦無汗﹐而不言者﹐謂陰不得有汗﹐不必言也﹐不用麻黃湯而用桂枝湯。蓋以三陰兼表病者。具不當大發汗也﹐須識無汗亦有用桂枝者。

程知曰﹕此言太陰宜散者也。太陰病﹐謂有腹痛下利證也。太陽脈﹐尺寸俱浮﹐今脈浮則邪還於表可知矣﹐故宜用桂枝解散。不用麻黃者﹐陰病不得大發其汗也﹐桂枝湯有和裏之意焉。

程應旄曰﹕此太陰中之太陽也﹐𨿽有裏病﹐仍從太陽表治﹐方不引邪入藏。

本太陽病﹐醫反下之﹐因而腹滿時痛者﹐屬太陰也﹐桂枝加芍藥湯主之。大實痛者桂枝加大黃湯主之。

【注】

本太陽中風病﹐醫不以桂枝湯發之而反下之﹐因而邪陷入裏﹐余無他證﹐惟腹滿時痛者﹐此屬太陰裏虛痛也﹐故宜桂枝加芍藥湯以外解太陽之表﹐而內調太陰之裏虛也。

若大滿實痛﹐則屬太陰熱化﹐胃實痛也﹐故宜桂枝加大黃湯以外解太陽之表﹐而內攻太陰之裏實也。

【集注】

趙嗣眞曰﹕太陰腹滿證有三﹕有次第傳經之邪﹐有直入中寒之邪﹐有下後內陷之邪不可不辧。

諭昌曰﹕太陽病之誤下﹐其變皆在胸�以上。此之誤下而腹滿時痛﹐無胸�等證﹐則其邪已入陰位﹐所以屬在太陰也。仍用桂枝解肌之法﹐以升發太陽之邪﹐倍芍藥者以調太陰之气﹐本方不增一藥﹐斯爲神耳﹗大實﹑大滿宜從急下﹐然陽分之邪初陷太陰未可峻攻﹐但於桂枝湯中少加大黃﹐七表三里﹐以分殺其邪﹐與大柴胡湯同其義也程應旄曰﹕誤下太陽而成腹滿時痛﹐太陰之證見矣。然表邪內陷﹐畱滯於太陰﹐非藏寒病也。仍用桂枝湯升發陽邪﹐但倍芍藥以調和之。倘大實而痛﹐於證似可急下﹐然陰實而非陽實﹐仍從桂枝例升發陽邪﹐但加大黃以破結滯之物﹐使表裏兩邪各有去路則寒隨實去﹐不溫而自溫矣。然此二證𨿽屬之太陰﹐實從太陽傳來﹐則脈必尙浮可知。

卷二﹨辧太陰病脈證並治全篇

桂枝加芍藥湯方

於桂枝湯方內﹐更加芍藥三兩﹐隨前共六兩﹐余根據桂枝湯法。

卷二﹨辧太陰病脈證並治全篇

桂枝加大黃湯方

桂枝三兩大黃二兩芍藥六兩甘艸﹝炙﹞二兩生薑﹝切﹞三兩大棗﹝擘﹞十二枚右六味﹐以水七升﹐煮取三升﹐去滓﹐溫服一升﹐日三服。

【集解】

柯琴曰﹕腹滿爲太陰﹑陽明俱有之證﹐然位同而職異。太陰主出﹐太陰病則腐穢气凝不利﹐故滿而時痛﹔陽明主內﹐陽明病則腐穢燥結不行﹐故大實而痛﹐是知大實痛是陽明病﹐而非太陰病矣。仲景因表證未解﹐陽邪已陷入太陰﹐故倍芍藥以益脾調中而除腹滿之時痛﹐此用陰和陽法也。若表邪未解﹐而陽邪陷入陽明﹐則加大黃以潤胃通結﹐而除其大實之痛﹐此雙解表裏法也。凡妄下必傷胃之气液﹐胃气虛則陽邪襲陰故轉屬太陰﹔胃液涸則兩陽相搏﹐故轉屬陽明。屬太陰則腹滿時痛而不實﹐陰道虛也﹔屬陽明則腹滿大實而痛﹐陽道實也。滿而時痛﹐是下利之兆﹔大實而痛﹐是燥屎之徵﹐故倍加芍藥﹐小變建中之劑﹐少加大黃﹐微示調胃之方也。

太陰爲病﹐脈弱﹐其人續自便利﹐設當行大黃﹑芍藥者﹐宜減之﹐以其人胃气弱﹐易動故也。

【注】

太陰爲病﹐必腹滿而痛﹐治之之法﹐當以脈消息之。若其人脈弱﹐則其中不實﹐𨿽不轉气下趨少腹﹐然必續自便利。設當行大黃﹑芍藥者﹐宜減之﹐以胃气弱難堪峻攻其便易動故也。由此推之﹐可知大便�者﹐不論在陰在陽﹐凡脈弱皆不可輕下也。

【集注】

程知曰﹕此言太陰脈弱﹐恐續自利﹐𨿽有腹痛﹐不宜用攻﹐與建中湯相發明也。

諭昌曰﹕此段叮嚀與陽明篇中互相發明。陽明曰﹕不轉矢气﹐曰﹕先�後溏﹐曰﹕未定成�﹐皆是恐傷太陰脾气。此太陰證而脈弱﹐恐續自利﹐𨿽有腹痛﹐減用大黃芍藥又是恐傷陽明胃气也。

汪琥曰﹕或問大黃能傷胃气﹐故宜減芍藥能調脾陰﹐何以亦減之﹖答曰﹕脈弱則气餒不充﹐仲景以溫甘之藥能生气﹐芍藥之味酸寒﹐𨿽不若大黃之峻﹐要非气弱者所宜多用﹐故亦減之。

傷寒脈浮而緩﹐手足自溫者﹐系在太陰。太陰當發身黃﹐若小便自利者﹐不能發黃至七﹑八日﹐𨿽暴煩﹐下利日十餘行﹐必自止﹐以脾家實﹐腐穢當去故也。

【注】

傷寒脈浮而緩﹐手足熱者﹐爲系在太陽﹐今手足溫﹐故知系在太陰也。太陰屬濕﹐濕與熱瘀﹐當發身黃﹐小便自利者﹐則濕不蓄﹐熱不瘀﹐故不能發黃也。若至七﹑八日大便�﹐則爲轉屬陽明﹐今旣不�﹐𨿽暴煩下利日十餘行﹐必當自止﹐何也﹖以脈浮緩手足溫﹐知太陰脾家素實﹐邪不自容﹐腐穢當去故也。

【集注】

程知曰﹕言自利之證﹐脈浮緩﹐手足溫﹐則爲脾實也。太陰脈本緩﹐故浮緩𨿽類太陽中風﹐而手足自溫﹐則不似太陽之發熱﹐更不似少陰﹑厥陰之厥逆﹐所以爲系在太陰也。太陰濕熱相蒸﹐勢必發黃﹐然小便利﹐則濕下泄而不發黃矣。此𨿽暴煩頻利﹐有似少陰之證﹐然其利當自止。所以然者﹐以脈浮緩﹐手足溫﹐知其人脾气實﹐而非虛寒之比﹐其濕熱所積之腐穢﹐自當逐之而下也。若不辧晰而以四逆法治之﹐則誤矣。

程應旄曰﹕太陰得浮緩﹑手足溫之脈證﹐則胃陽用事﹐自無藏寒之痛﹐陰鬱或有之。

小便不利必發黃﹐𨿽發黃不爲陰黃。若小便自利者﹐不能發黃﹐陰欲郁而陽必驅﹐至七﹑八日﹐𨿽暴煩下利日十餘行﹐必自止。所以然者﹐脈不沈且弱而浮緩﹐手足不涼而自溫﹐陰得陽以周護則不寒﹐不寒則不虛﹐是爲脾家實也。經曰﹕陽道實陰道虛陰行陽道﹐豈肯容邪久住﹐此則腐穢當去故耳。

汪琥曰﹕下利煩燥者死﹐此爲先利而後煩﹐是正气脫而邪气擾也。玆則先煩後利﹐是脾家之正气實﹐故不受邪而與之爭﹐因暴發煩熱也。

太陰中風﹐四肢煩痛﹐陽微陰澀而長者﹐爲欲愈。

【注】

太陰中風者﹐謂此太陰病是從太陽中風傳來者﹐故有四肢煩疼之證也。陰陽以浮沈言夫以浮微沈澀之太陰脈﹐而兼見陽明之長脈﹐則爲陰病陽脈﹐藏邪傳府﹐故爲欲愈也。

【集注】

程知曰﹕傷寒﹐陰邪也﹐故自利﹐宜用四逆。傷風﹐陽邪也﹐故煩痛見於四肢。凡太陰病脈浮者﹐多是太陰中風。

諭昌曰﹕微澀之中﹐更察其脈之長而不短﹐知元气未漓﹐其病當自愈也。

太陰病﹐欲解時﹐從亥至醜上。

【注】

邪之解也﹐必於所旺之時﹐亥﹑子﹑丑乃太陰所旺之時也。當此旺時﹐故邪不能勝而自解矣。

音切趨七句切揭音訐腐音府穢於廢切

卷二

辧少陰病脈證並治全篇

少陰腎經﹐水火之藏﹐邪傷其經﹐隨人虛實﹐或從水化以爲寒﹐或從火化以爲熱。水化爲陰寒之邪﹐是其本也﹔火化爲陽熱之邪﹐是其標也。陰邪其脈沈細而微﹐陽邪其脈沈細而數。至其見證﹐亦各有別。陰邪但欲寐身無熱﹐陽邪𨿽欲寐則多心煩。陰邪背惡寒口中和﹐陽邪背惡寒則口中燥。陰邪咽痛不腫﹐陽邪咽痛則腫﹔陰邪腹痛下利淸谷﹐陽邪腹痛下利淸水或便膿血也。陰邪外熱面色赤﹐裏寒大便利﹐小便白﹔陽邪外寒手足厥﹐裏熱大便祕﹐小便赤。此少陰標本寒熱之脈證也。凡從本之治﹐均宜溫寒回陽﹔從標之治﹐均宜攻熱救陰。回陽救陰﹐其機甚微﹐總在臨證詳究﹐辧別標本寒熱﹐以急施其治﹐庶克有濟﹐稍緩則不及矣。

少陰之爲病﹐脈微細﹐但欲寐也。

【注】

少陰腎經﹐陰盛之藏也。少陰受邪﹐則陽气微﹐故脈細也。衛气行陽則寤﹐行陰則寐少陰受邪﹐則陰盛而行陰者多﹐故但欲寐也。此少陰病之提綱﹐後凡稱少陰病者皆指此脈證而言也。

【集注】

方有執曰﹕少陰腎經也﹐居於極下﹐其脈起於小趾之下。『靈樞』曰﹕是主所生病者嗜臥但欲寐。蓋人肖天地﹐天地之气行於陽則辟而曉﹐行於陰則闔而夜﹐故人之气行於陽則動而寤﹐行於陰則靜而寐。凡病人但欲寐者﹐邪客於陰故也。

張璐曰﹕此言少陰之總脈總證也。蓋少陰屬水主靜﹐卽使熱邪傳至其經﹐在先之脈𨿽浮大﹐此時亦必變爲沈細﹔在先之證𨿽煩熱不寧﹐此時亦必變爲昏沈嗜臥。但須辧出脈細沈數﹑口中燥爲熱證﹔脈沈微細﹑口中和爲寒證﹐以此明辧﹐萬無差誤矣。

程應旄曰﹕凡陰脈皆沈﹐異乎太陽之浮﹐不必言矣。陽明脈大﹐微者大之反﹔少陽脈弦﹐細者弦之反﹐沈兼微細﹐陰證定矣。

少陰病﹐始得之﹐反發熱﹐脈沈者﹐麻黃附子細辛湯主之。

【注】

少陰病﹐謂但欲寐也。脈沈者﹐謂脈不微細而沈也。今始得之﹐當不發熱而反發熱者是爲少陰之裏寒﹐兼有太陽之表熱也。故宜麻黃附子細辛湯﹐溫中發汗﹐顧及其陽則兩感之寒邪﹐均得而解之矣。

【集注】

方有執曰﹕發熱邪在表也﹐脈沈少陰位北而居裏也﹐以其居裏﹐邪在表而發熱﹐故曰反也﹐以邪在表不在裏﹐故用麻黃以發之﹔以其本陰而標寒﹐故用附子以溫之。細辛辛溫通於少陰﹐用之以佐主治者﹐以其專經而爲向導也。

程知曰﹕三陰表法與三陽不同﹐三陰必以溫經之藥爲表﹐而少陰尢爲緊關﹐故用散邪溫經之劑﹐俾外邪之深入者可出﹐而內陽亦不因之外越也。

程應旄曰﹕一起病便發熱﹐兼以陰經無汗﹐世有計日按證者﹐類能用麻黃而忌在附子不知脈沈者﹐由其人腎經素寒﹐裏陽不能協應﹐故沈而不能浮也。沈屬少陰﹐不可發汗﹐而始得病時卽發熱﹐則兼太陽﹐又不得不發汗。須以附子溫經助陽﹐托住其裏使陽不至隨汗而越﹐其麻黃始可合細辛用耳﹗林瀾曰﹕傳邪與陰寒皆有沈脈﹐沈但可爲病之在裏﹐而未可專以沈爲寒也。夫少陰證中﹐微細而沈﹐與細數而沈﹐其爲寒熱之殊﹐蓋大有別矣。

卷二﹨辧少陰病脈證並治全篇

麻黃附子細辛湯方

麻黃﹝去節﹞二兩細辛二兩附子﹝炮去皮﹐破八片﹞一枚右三味﹐以水一斗﹐先煮麻黃﹐減二升﹐去上沫﹐內諸藥﹐煮取三升﹐去滓﹐溫服一升﹐日三服。

少陰病﹐得之二﹑三日﹐麻黃附子甘艸湯微發汗﹐以二﹑三日無裏證﹐故微發汗也。

【注】

此詳上條少陰病得之二﹑三日﹐仍脈沈發熱不解者﹐宜麻黃附子甘艸湯微發其汗也。

蓋謂二﹑三日不見吐利裏寒之證﹐知邪已衰﹐然熱仍在外﹐尙當汗之﹐但不可過耳故不用細辛而用甘艸﹐蓋於溫散之中有和意也。此二證﹐皆末曰無汗﹐非仲景略之也以陰不得有汗﹐不須言也。

【集注】

張璐曰﹕少陰無發汗之法﹐汗之必至亡陽。惟此一證﹐其外有太陽發熱無汗﹐其內不吐利躁煩嘔渴﹐乃可溫經散寒﹐取其微似之汗也。

程應旄曰﹕旣云微發汗矣﹐仍用「以」字﹑「故」字推原之﹐足見鄭重之意。按此二條﹐與太陽篇發熱頭痛脈沈用四逆者同一證。彼以不差﹐則期過三日﹐可知病已入裏𨿽尙冒太陽頭痛﹐直以少陰法律之。此少陰病在初得二﹑三日﹐𨿽無頭痛證﹐不容竟作少陰治之﹐故仍兼太陽之法以律之。一出一入﹐不啻爰書。假令前條得之二﹑三日﹐後二條過二﹑三日不差﹐則四逆之與麻黃﹐易地皆然矣。

汪琥曰﹕上條反發熱脈沈﹐此亦反發熱脈沈﹐但上言始得之爲急﹐此言得之二﹑三日爲緩。病勢稍緩﹐治法亦緩。

卷二﹨辧少陰病脈證並治全篇

麻黃附子甘艸湯方

麻黃﹝去節﹞二兩附子﹝炮去皮﹐破八片﹞一枚甘艸﹝炙﹞二兩右三味﹐以水七升﹐先煮麻黃一兩沸﹐去上沫﹐內諸藥﹐煮取三升﹐去滓﹐溫服一升日三服。

【集解】

柯琴曰﹕彼太陽病而脈反沈﹐便用四逆以急救其裏﹐是裏寒陰盛也。此少陰脈而表反熱﹐便於表劑中加附子以預固其陽﹐是表熱陽衰也。夫以發熱無汗﹐太陽之表脈沈但欲寐﹐少陰之裏﹐設用麻黃開腠理﹐細辛散浮熱﹐而無附子以固元陽﹐則太陽之微陽外亡。惟附子與麻黃並用﹐則寒邪散而陽不亡﹐此裏病及表﹐脈沈而當發汗者﹐與病在表﹐脈浮而發汗者﹐徑庭也。若表微熱﹐則受寒亦輕﹐故以甘艸易細辛而微發其汗﹐甘以緩之﹐與辛以散之者﹐又少間矣。

少陰病﹐脈微﹐不可發汗﹐亡陽故也。陽已虛﹐尺脈弱澀者﹐復不可下之。

【注】

少陰病﹐脈微﹐𨿽有發熱﹐亦爲少陰裏寒外熱﹐非太陽發熱者可比﹐故不可發汗﹐發汗則亡陽。然陽已虛﹐津液已涸﹐卽見少陰口燥咽漧可下之證﹐若尺脈弱澀者﹐復不可下之﹐又恐亡陰也。

【集注】

方有執曰﹕微者﹐陽气不充﹐故曰無陽﹐無陽則化不行﹐故汗不可發也。尺以候陰弱澀者﹐陰血不足也﹐故謂復不可下﹐其當亟行溫補﹐又可知矣。

程應旄曰﹕少陰多自利證﹐人固無肯輕下者。但拈出「尺脈弱澀」字﹐則少陰之有大承气湯證﹐其尺脈必彊而滑﹐已伏見於此處矣。

病人脈陰陽俱緊﹐反汗出者﹐亡陽也﹐此屬少陰﹐法當咽痛﹐而復吐利。

【注】

病人脈陰陽俱緊發熱無汗者﹐太陽傷寒證也﹔發熱汗出不止者﹐太陽亡陽證也。今脈緊無熱而反汗出﹐此屬少陰。然少陰證﹐法當咽痛而復吐利也。上條脈微無汗﹐不可發汗者﹐是以脈爲主也﹔此條有汗脈緊﹐不可發汗者﹐是以證爲主也。從脈從證﹐不可不察。

【集注】

程知曰﹕陰陽俱緊﹐傷寒之脈也﹐法當無汗﹐而反汗出﹐太陽之陽外亡也。若以少陰亡陽之證﹐而認爲太陽中風之證﹐則誤矣。少陰之寒上逼﹐則咽痛而吐﹐下逼則下利也。

少陰病﹐脈緊﹐至七﹑八日﹐自下利﹐脈暴微﹐手足反溫﹐脈緊反去者爲欲解也﹐𨿽煩下利﹐必自愈。

【注】

此承上條互發其義﹐以別陰陽寒熱也。少陰病﹐脈沈微細﹐寒邪脈也﹔脈沈數細﹐熱邪脈也。若脈緊汗出﹐是少陰寒虛證也﹔今脈緊無汗﹐乃少陰寒實證也。因循至七﹑八日之久﹐而自下利﹐若寒實解﹐則脈必緊去而暴微﹐其證必手足由冷而反溫﹐是知邪隨利去﹐爲欲解也。故此時𨿽煩下利﹐乃陰退陽回﹐故知其必自愈也。

【集注】

方有執曰﹕緊﹐寒邪也。自下利脈暴微者﹐陰寒內瀉也。故謂手足爲反溫﹐言陽回也陽回則陰退﹐故謂緊反去﹐爲欲解也。夫寒邪在陰而脈緊﹐得自利脈暴微﹐手足溫緊去爲欲解者﹐猶之邪在陽脈數而熱﹐得汗出脈和身涼數去﹐爲欲愈之意﹐同陰陽勝復之機也。

程應旄曰﹕脈於利後頓變緊而爲微﹐手足於利後變不溫而爲溫﹐則微非諸微亡陽之微乃緊去人安之微。蓋以從前之寒﹐已從下利而去﹐故陽气得回而欲解也﹐𨿽煩下利必自愈。

少陰病﹐得之一﹑二日﹐口中和﹐其背惡寒者﹐當灸之﹐附子湯主之。

【注】

背惡寒爲陰陽俱有之證﹐如陽明病無大熱﹐口燥渴﹐心煩背微惡寒者﹐乃白虎加人參湯證也。今少陰病但欲寐﹐得之二﹑三日﹐口中不燥而和﹐其背惡寒者﹐乃少陰陽虛之背惡寒﹐非陽明熱蒸之背惡寒也。故當灸之﹐更主以附子湯﹐以助陽消陰也。口燥﹑口和﹐誠二者之確徵矣。

【集注】

程知曰﹕言初得之證﹐口中和﹐不渴﹑不燥﹐全無裏熱也。『內經』曰﹕背爲陽﹐背惡寒則陽虛陰盛﹐寒深可知。若風寒在表而惡寒﹐則一身盡寒矣。灸之以助陽消陰與附子湯以溫經散寒。論中云﹕傷寒無大熱口燥渴﹐心煩背微惡寒者﹐白虎湯加人參主之。彼是陽熱乘陰虛而內陷之惡寒﹐與此之陰寒盛者不同。陽入陰者﹐則口燥心煩陰寒盛者﹐則不能銷鑠津液﹐故口中和。

張璐曰﹕太陽表气大虛﹐邪气得入犯少陰﹐故得之一﹑二日﹐尙背惡寒不發熱﹐此陰陽兩虧﹐較之兩感﹐更自不同。兩感表裏皆屬熱邪﹐猶堪發表攻裏﹐此則內外皆屬虛寒﹐無邪熱可以攻擊。惟當溫經補陽﹐以溫補其不足﹐更灸關元以輔助之。𨿽其證似緩於發熱脈沈﹐而危殆尢甚焉。

汪琥曰﹕此條論仲景不言當灸何穴。常器之云﹕當灸鬲兪﹑關元穴﹐背兪第三行。郭壅云﹕此有錯字﹐當是灸鬲兪﹑關元穴也。鬲兪是背兪第二行穴。按鬲兪實系背兪部第二行穴﹐然常器之所云第三行穴者﹐當是鬲關﹐非鬲兪也。『圖經』云﹕鬲關二穴在第七椎下﹐兩旁相去各三寸陷中﹐正坐取之﹐足太陽气脈所發﹐專治背惡寒﹐脊彊俯仰難﹐可灸五壯。蓋少陰中寒﹐必由太陽而入﹐故宜灸其穴。又關元一穴在腹部中行臍下三寸﹐足三陰﹑任脈之會﹐可灸百壯。常器之所謂灸鬲關者﹐是溫其表以散外邪﹔灸關元者﹐是溫其裏以助其元气也。

少陰病﹐身體痛﹐手足寒﹐骨節痛﹐脈沈者﹐附子湯主之。

【注】

此承上條詳舉其證﹐互發其義﹐以出其治也。身體痛﹐表裏俱有之證也﹐如太陽病脈浮發熱﹐惡寒身痛﹐手足熱﹐骨節痛﹐是爲表寒﹐當主麻黃湯﹐發表以散其寒。今少陰病﹐脈沈無熱﹐惡寒身痛﹐手足寒﹐骨節痛﹐乃是裏寒﹐故主附子湯﹐溫裏以散寒也。

【集注】

方有執曰﹕少陰腎也﹐腎主骨﹐寒淫則痛。

程應旄曰﹕身體痛﹐手足寒﹐骨節痛﹐太陽傷寒同有此證也。以脈沈辧之﹐沈屬陰寒重著所致﹐裏陰有餘﹐表陽不足﹐故以附子湯主之。

卷二﹨辧少陰病脈證並治全篇

附子湯方

附子﹝去皮﹐生破八片﹞二枚茯苓三兩人參二兩白術四兩芍藥三兩右五味﹐以水八升﹐煮取三升﹐去滓﹐溫服一升﹐日三服。

【方解】

少陰爲寒水之藏﹐故寒傷之重者﹑多入少陰﹐所以少陰一經﹐最多死證。方中君以附子二枚者﹐取其力之銳﹐且以重其任也﹔生用者﹐一以壯少火之陽﹐一以散中外之寒則身痛自止﹐惡寒自除﹐手足自溫矣。以人參爲臣者﹐所以固生气之原﹐令五藏六府有本﹐十二經脈有根﹐脈自不沈﹐骨節可和矣。更佐白術以培土﹐芍藥以平木﹐茯苓以伐水﹐水伐火自旺﹐旺則陰翳消﹐木平土益安﹐安則水有制﹐制則生化﹐此誠萬全之術也。其有畏而不敢用﹐以致因循有誤者﹐不誠可惜哉﹗少陰病﹐脈沈者﹐急溫之﹐宜四逆湯。

【注】

少陰病﹐但欲寐﹐脈沈者﹐若無發熱﹑口燥之證﹐則寒邪已入其藏﹐不須遲疑﹐急溫之以四逆湯﹐消陰助陽可也。

【集注】

吳人駒曰﹕脈沈須別虛實﹐及得病新久﹐若得之多日及沈而實者﹐須從別論。

卷二﹨辧少陰病脈證並治全篇

四逆湯方

甘艸﹝炙﹞二兩漧薑一兩半附子﹝生用﹐去皮﹐破八片﹞一枚右三味﹐以水三升﹐煮取一升二合﹐去滓﹐分溫再服。彊人可大附子一枚﹐漧薑三兩

【方解】

方名四逆者﹐主治少陰中外皆寒﹐四肢厥逆也。君以甘艸之甘溫﹐溫養陽气﹔臣以姜附之辛溫﹐助陽勝寒﹔甘艸得姜附﹐鼓腎陽溫中寒﹐有水中暖土之功﹔姜﹑附得甘艸通關節走四肢﹐有逐陰回陽之力﹐腎陽鼓﹐寒陰消﹐則陽气外達而脈自升﹐手足自溫矣。

【集解】

汪琥曰﹕少陰病﹐本脈微細﹐但欲寐。今輕取之﹐微脈不見﹐重取之﹐細脈幾亡﹐伏匿而至於沈﹐此寒邪深入於裏﹐殆將入藏﹐溫之不容以不急也。稍遲則惡寒身蜷﹐吐利煩躁﹐不得臥寐﹐手足逆冷﹐脈不至﹐諸死證立至矣﹐四逆湯之用可稍緩乎﹖少陰病﹐下利﹐白通湯主之。

【注】

少陰病但欲寐﹐脈微細﹐已屬陽爲陰困矣。更加以下利﹐恐陰降極﹑陽下脫也。故君以蔥白﹐大通其陽而上升﹔佐以姜﹑附﹐急勝其陰而緩降﹐則未脫之陽可復矣。

【集注】

方有執曰﹕少陰病而加下利者﹐不獨在經﹐而亦在藏寒甚而陰盛也。治之以漧薑﹑附子者﹐勝其陰則寒自散也。用蔥白而曰白通者﹐通其陽則陰自消也。

程知曰﹕此言下利宜通其陽也。少陰病﹐謂有脈微細﹑欲寐證也。少陰下利﹐陰盛之極﹐恐致格陽﹐故用姜﹑附以消陰﹐蔥白以升陽。通云者﹐一以溫之﹐而令陽气得入﹔一以發之﹐而令陰气易散也。

汪琥曰﹕腎虛無火不能主水﹐故下利用白通湯者﹐溫裏以散寒也。

卷二﹨辧少陰病脈證並治全篇

白通湯方

蔥白四莖漧薑一兩附子﹝生﹐去皮﹐破八片﹞一枚右三味﹐以水三升﹐煮取一升﹐去滓﹐分溫再服。

【集解】

汪琥曰﹕此方與四逆湯相類﹐獨去甘艸﹐蓋驅寒欲其速﹐辛烈之性取其驟發﹐直達下焦﹐故不欲甘以緩之也。而猶重在蔥白﹐少陰之陰﹐天之寒气亦爲陰﹐兩陰相合而偏於下利﹐則與陽气隔絕不通﹐姜﹑附之力﹐𨿽能益陽﹐不能使眞陽之气必入於陰中惟蔥白味辛﹐能通陽气﹐令陰得陽而利﹐庶可愈矣。蓋大辛﹑大熱之藥﹐不過借以益人陽气﹐非有以通之﹐令眞陽和會﹐而何以有濟也耶﹖少陰病﹐下利脈微者﹐與白通湯﹐利不止﹐厥逆無脈﹐漧嘔煩者﹐白通加豬膽汁湯主之。服湯脈暴出者死﹐微續者生。

【注】

此承上條詳申其脈﹐以明病進之義也。少陰病下利脈微者﹐與白通湯﹐下利當止。今利不止﹐而轉見厥逆無脈﹐更增漧嘔而煩者﹐此陰寒盛極﹐格陽欲脫之候也。若專以熱藥治寒﹐寒旣甚﹐必反格拒而不入﹐故於前方中加人尿﹑豬膽之陰﹐以引陽藥入陰經曰﹕逆者從之﹐此之謂也。無脈者﹐言診之而欲絕也。服湯後﹐更診其脈﹐若暴出者﹐如燭燼焰髙﹐故主死。若其脈徐徐微續而出﹐則是眞陽漸回﹐故可生也。故上條所以才見下利﹐卽用白通以治於未形﹐誠善法也。

【集注】

程知曰﹕此言陰盛格陽﹐用膽汁通陰法也。以白通與之﹐宜乎陽可救。今乃利不止反至厥逆無脈﹐則陰邪愈無忌矣。漧嘔而煩﹐則陽藥在膈而不入陰矣。此非藥不勝病乃無向導之力也。加人尿﹑豬膽之陰寒﹐則可引姜﹑附之溫﹐入格拒之寒而調其逆此『內經』從治之法也。

程應旄曰﹕脈暴出者死﹐無根之陽驟迸諸外也。微續者生﹐陽气漸交﹐陰肯納也。

卷二﹨辧少陰病脈證並治全篇

白通加豬膽汁湯方

蔥白四莖漧薑一兩附子﹝生﹐去皮﹐破八片﹞一枚人尿五合豬膽汁一合以上三味﹐以水三升﹐煮取一升﹐去滓﹔內膽汁﹑人尿﹐和令相得﹐分溫再服。若無膽﹐亦可用。

【方解】

是方卽前白通湯加人尿豬膽汁也。加尿﹑膽者﹐從其類也。下咽之後﹐冷體旣消﹐熱性便發﹐情且不違而致大益﹐則二气之格拒可調﹐上下之陰陽可通矣。

少陰病﹐欲吐不吐﹐心煩﹐但欲寐﹐五﹑六日﹐自利而渴者﹐屬少陰也。虛故引水自救﹐若小便色白者﹐少陰病形悉具。小便白者﹐以下焦虛﹐有寒﹐不能制水﹐故令色白也。

【注】

少陰病欲吐不吐﹐心中煩﹐但欲寐﹐五﹑六日自利而渴者﹐此屬少陰傳邪﹐寒熱俱有之證也。若是少陰熱而燥幹﹐引水之渴﹐小便必色赤﹐乃少陰燥不能生津﹐下焦有熱也。今爲少陰虛﹐而引水自救之渴﹐故小便則色白﹐是少陰虛冷﹐不能化液﹐下焦有寒也。於此可知少陰病形悉具﹐而渴者有寒熱二端之別也。

【集注】

成無己曰﹕欲吐不吐﹐心煩者﹐表邪傳裏也。若腹滿痛﹐則屬太陰﹐此但欲寐﹐則知屬少陰。五﹑六日邪傳少陰之時﹐若自利不渴﹐寒在中焦﹐屬太陰也﹔此自利而渴爲寒在下焦﹐屬少陰也。腎虛水燥﹐故渴欲引水自救。下焦虛寒﹐故小便色白。下利而渴﹐小便色白﹐非裏熱可知矣。

方有執曰﹕此反復申明﹐曉人勿認煩渴均爲熱證﹐以致誤之意。

程應旄曰﹕煩證不盡屬少陰﹐故指出但欲寐來﹔渴證不盡屬少陰﹐故指出小便白來。

結以下焦虛有寒﹐教人上病治在下也。蓋上虛而無陰以濟﹐總由下虛而無陽以溫也。

二「虛」字皆由「寒」字得來。又曰﹕吐利而渴﹐與豬苓湯證同﹐其別在但欲寐。且豬苓證﹐小便必不利而色赤飲水﹐與白頭翁證同﹐彼曰﹕以有熱故也﹐小便亦必不白林瀾曰﹕欲吐不吐﹐心煩﹐陽虛格越於上。但欲寐﹐自利﹐小便白﹐裏之眞寒已深。

要如此渴﹐與口燥舌漧之渴不同。若兼腹滿便閉譫語諸證﹐自當作陽邪傳里治之。旣裏虛自利小便白﹐其爲虛寒明甚。特曰下焦者﹐足見陰旣盛於下﹐陽必格於上﹐豈可以煩渴而誤攻其熱哉﹗汪琥曰﹕以全文觀之大似熱證﹐惟小便色白﹐知爲眞寒之證。此但欲寐與熱邪不同其寐必不昏濁﹐其呼吸必促而細。曰屬少陰者﹐以別其非陽邪之渴﹐乃內無津液引水自救之渴﹐試以冷水飲之﹐必不多也。細察其小便﹐若色白者﹐此少陰虛寒之證悉具也﹐非熱邪可知矣。

沈明宗曰﹕此少陰虛寒﹐似乎熱証之辧也。世但知四肢厥逆爲虛寒證﹐詎知小便色白乃爲的驗乎﹖吳人駒曰﹕陽明之欲吐則不得寐﹐在少陰則但欲寐﹐引此以爲盛虛之別。

少陰病﹐飲食入口則吐﹐心中溫溫欲吐﹐復不能吐﹐始得之﹐手足寒﹐脈弦遲者﹐此胸中實﹐不可下也﹐當吐之﹐若膈上有寒飲﹐漧嘔者﹐不可吐也﹐當溫之﹐宜四逆湯

【按】

溫溫﹐當是「嗢嗢」。嗢嗢者﹐乃吐飲之狀也。

【注】

此承上條欲吐不吐詳別脈證﹐以明其治也。飲食入口卽吐﹐且心中嗢嗢欲吐復不能吐惡心不已﹐非少陰寒虛吐也﹐乃胸中寒實吐也。故始得之脈弦遲。弦者飲也﹐遲者寒也。而手足寒者﹐乃胸中陽气﹐爲寒飲所阻﹐不能通於四肢也。寒實在胸﹐當因而越之﹐故不可下也。若膈上有寒飲﹐但干嘔有聲而無物出﹐此爲少陰寒虛之飲﹐非胸中寒實之飲也﹐故不可吐﹐惟急溫之﹐宜四逆湯或理中湯加丁香﹑吳茱萸亦可也。

【集注】

程知曰﹕此言少陰飲吐﹐爲腎邪上逆﹐當溫不當吐也。欲吐不吐﹐陰邪上逆之證也。

若始得病時﹐邪未深入﹐其手足但寒而不厥﹐脈但弦遲而不沈細﹐則爲邪實胸中﹐寒尙在表﹐屬於陽分﹐當吐而不當下。吐者有物﹐嘔則無物﹐兩者須辧。若膈上有寒飲但見漧嘔而不能吐出﹐則是陰寒上逆﹐當溫而不當吐也。曰急溫者﹐明不溫則見厥逆無脈諸變證也。

程應旄曰﹕寒在胸中﹐法不可下﹐而屬實邪﹐但從吐法一吐﹐而陽气得通﹐吐法便是溫法。若膈上有寒飲漧嘔者﹐虛寒從下而上﹐阻畱其飲於胸中﹐究非胸中之病也﹐直從四逆湯﹐急溫其下可矣。

少陰病﹐脈微細沈﹐但欲臥﹐汗出不煩﹐自欲吐﹐至五﹑六日﹐自利﹐復煩燥不得臥寐者﹐死。

【注】

此發明上條﹐互詳脈證﹐失於急溫致變之義也。脈微細沈但欲臥﹐少陰寒也。當無汗今反汗出不煩﹐乃少陰亡陽也。且自欲吐﹐陰寒之邪上逆﹐正當急溫﹐失此不治因循至五﹑六日﹐加之自利﹐復煩燥不得臥寐者﹐此少陰腎中眞陽擾亂﹐外越欲絕之死證。此時卽溫之﹐亦無及矣。

【集注】

方有執曰﹕脈微沈細﹐但欲臥﹐少陰本病也。汗出而不作煩熱﹐無陽也。欲吐﹐經中之邪不退也。自利﹐藏病進也。更復煩躁不得臥寐者﹐陽欲絕而擾亂不寧也。

程應旄曰﹕今時論治者﹐不至於惡寒蜷臥﹐四肢逆冷等證疊見﹐則不敢溫﹐不知證已到此﹐溫之何及﹖況諸證有至死不一見者﹐則盍於本論中之要旨﹐一一申詳之﹕少陰病﹐脈必沈而微細﹐論中首揭此﹐蓋已示人以可溫之脈矣。少陰病但欲臥﹐論中又已示人以可溫之證矣。汗出在陽經不可溫﹐在少陰宜急溫﹐論中又切示人以亡陽之故矣況復有不煩自欲吐﹐陰邪上逆之證乎﹖則眞武﹑四逆﹐誠不啻三年之艾矣。乃不知預爲綢繆﹐延緩至五﹑六日﹐前欲吐﹐今且利矣﹔前不煩﹐今煩且躁矣﹔前欲臥﹐今不得臥矣﹐陽虛擾亂﹐陰盛轉加﹐焉有不死者乎﹖少陰病﹐二﹑三日不已﹐至四﹑五日﹐腹痛﹐小便不利﹐四肢沈重疼痛﹐自下利者此爲有水气。其人或咳﹐或小便不利﹐或下利﹐或嘔者﹐眞武湯主之。

【注】

論中心下有水气﹐發熱有汗﹐煩渴引飲﹐小便不利者﹐屬太陽中風﹐五苓散證也。發熱無汗﹐漧嘔不渴﹐小便不利者﹐屬太陽傷寒﹐小靑龍湯證也。今少陰病﹐二﹑三日不已﹐至四﹑五日腹痛下利﹐陰寒深矣﹐設小便利﹐是純寒而無水﹐乃附子湯證也。

今小便不利﹐或咳或嘔﹐此爲陰寒兼有水气之證﹕故水寒之气﹐外攻於表﹐則四肢沈重疼痛﹔內盛於裏﹐則腹痛自利也﹔水气停於上焦胸肺﹐則咳喘而不能臥﹔停於中焦胃府﹐則嘔而或下利﹔停於下焦膀胱﹐則小便不利﹐而或少腹滿。種種諸證﹐總不外乎陰寒之水﹐而不用五苓者﹐以非表熱之飲也﹔不用小靑龍者﹐以非表寒之飲也。故惟主以眞武湯﹐溫寒以制水也。

【集注】

諭昌曰﹕太陽篇中﹐厥逆筋惕肉�而亡陽﹐用眞武矣。玆少陰之水濕上逆﹐仍用眞武以鎭攝之﹐可見太陽膀胱與少陰腎﹐一藏一府﹐同爲寒水。府邪爲陽邪﹐藉用麻桂爲靑龍﹔藏邪爲陰邪﹐藉用附子爲眞武。

卷二﹨辧少陰病脈證並治全篇

眞武湯方

茯苓三兩芍藥三兩生薑﹝切﹞三兩白術二兩附子﹝炮﹐去皮﹐破八片﹞一枚右五味﹐以水八升﹐煮取三升﹐去滓﹐溫服七合﹐日三服。

若咳者﹐加五味子半升﹐細辛﹑漧薑各一兩。若小便利者﹐去茯苓。若下利者﹐去芍藥﹐加漧薑二兩。若嘔者﹐去附子加生薑﹐足前成半斤。

【方解】

小靑龍湯﹐治表不解﹐有水气﹐中外皆寒實之病也﹔眞武湯﹐治表已解﹐有水气﹐中外皆寒虛之病也。眞武者﹐北方司水之神也﹐以之名湯者﹐賴以鎭水之義也。夫人一身制水者﹐脾也﹔主水者﹐腎也﹔腎爲胃關﹐聚水而從其類者﹐倘腎中無陽﹐則脾之樞機𨿽運﹐而腎之關門不開﹐水𨿽欲行﹐孰爲之主﹐故水無主制﹐泛溢妄行而有是證也。用附子之辛熱﹐壯腎之元陽﹐而水有所主矣﹔白術之苦燥﹐創建中土﹐而水有所制矣。生薑之辛散﹐佐附子以補陽﹐溫中有散水之意﹐茯苓之淡滲﹐佐白術以健土制水之中有利水之道焉。而尢妙在芍藥之酸斂﹐加於制水﹑主水藥中﹐一以瀉水﹐使子盜母虛﹐得免妄行之患﹔一以斂陽﹐使歸根於陰﹐更無飛越之虞。孰謂寒陰之品無益於陽乎﹖而昧者不知承制之理﹐論中誤服靑龍發汗亡陽﹐用此湯者﹐亦此義也。

然下利減芍藥者﹐以其陽不外散也﹔加漧薑者﹐以其溫中勝寒也。水寒傷肺則咳﹐加細辛﹑漧薑者﹐散水寒也。加五味子者﹐收肺气也。小便利者﹐去茯苓﹔去其𨿽寒而水不能停也。嘔者﹐去附子倍生薑﹐以其病非下焦﹐水停於胃也。所以不須溫腎以行水﹐只當溫胃以散水。佐生薑者﹐功能止嘔也。

【集解】

程知曰﹕白通﹑通脈﹑眞武皆爲少陰下利而設。白通四證﹐附子皆生用﹐惟眞武一證熟用者﹐蓋附子生用則溫經散寒﹐炮熟則溫中去飲。白通諸湯以通陽爲重﹐眞武湯以益陽爲先﹐故用藥有輕重之殊。漧薑能佐生附以溫經﹐生薑能資熟附以散飲也。

張璐曰﹕按眞武湯方本治少陰病﹐水飲內結﹐所以首推術﹑附兼茯苓﹑生薑之運脾滲水爲務﹐此人所易明也。至用芍藥之微旨﹐非仲景不能﹐蓋此證𨿽曰少陰本病﹐而實緣水飲內蓄﹐所以腹痛自利﹐四肢疼重﹐而小便反不利也。若極虛極寒﹐則小便必淸白無禁矣﹐安有反不利之理哉﹗此證不但眞陽不足﹐眞陰亦必素虧﹐或陰中伏有陽邪所致﹐若不用芍藥固護其陰﹐豈能勝附子之雄烈乎﹖病人身大熱﹐反欲得衣者﹐熱在皮膚﹐寒在骨髓也﹔身大寒﹐反不欲近衣者﹐寒在皮膚﹐熱在骨髓也。

【注】

身體爲表﹐藏府爲裏﹐此以內外分表裏也。皮膚爲表﹐骨髓爲裏﹔六府爲表﹐五藏爲裏﹐此以身體之淺深﹐藏府之陰陽分表裏也。病人﹐已病之人也﹕身大熱﹐謂通身內外皆熱﹐三陽證也。反欲得近衣者﹐乃是假熱﹐𨿽在皮膚之淺﹐而眞寒實在骨髓之深陰極似陽證也。身大寒﹐謂通身內外皆寒﹐三陰證也。反不欲近衣者﹐乃是假寒𨿽在皮膚之淺﹐而眞熱實在骨髓之深﹐陽極似陰證也。

【按】

此以人之苦欲﹐測其寒熱眞假﹐而定陰陽之證也。當與少陰﹑厥陰病論中表熱裏寒﹑裏熱表寒﹑脈滑而厥﹑惡寒不欲近衣﹑口燥咽干等條參看。

【集注】

成無己曰﹕皮膚言淺﹐骨髓言深﹔皮膚言外﹐骨髓言內﹐身熱欲近衣﹐表熱裏寒也﹔身寒不欲近衣﹐表寒裏熱也。大抵表熱裏寒﹐脈必沈遲﹔裏熱表寒﹐脈必滑數﹐須當辧之。

鄭重光曰﹕皮膚者﹐骨髓之外﹐浮淺之分也﹔骨髓者﹐皮膚之內﹐沈深之分也。欲得近衣﹐借外以禦內﹐此眞寒也﹔體有著而成忤﹐不在衣之厚薄﹐此假寒也。不察人之苦欲﹐何以測其眞寒﹑眞熱而定標本乎﹖少陰病﹐下利淸谷﹐裏寒外熱﹐手足厥逆﹐脈微欲絕﹐身反不惡寒﹐其人面色赤﹐或腹痛﹐或漧嘔﹐或咽痛﹐或利止脈不出者﹐通脈四逆湯主之。

【注】

少陰腎也﹐腎象乎坎。一陽陷於二陰之中﹐二陰若盛﹐則一陽必衰﹐陰邪始得內侵孤陽因之而外越也。下利淸谷﹐手足厥冷﹐脈微欲絕﹐裏陰盛極也。身反不惡寒﹐面色反赤﹐其外反熱﹐格陽於外也。故𨿽有腹痛﹑漧嘔﹑咽痛等證﹐亦當仿白通湯之法加蔥於四逆湯中﹐以消其陰﹐而復其陽可也。

【集注】

程應旄曰﹕熱因寒格﹐無論腹痛﹑漧嘔﹑咽痛﹐皆下利中格陽之證﹐卽使利止﹐而脈仍前﹐欲絕不出﹐亦不得謂裏寒已退﹐輒妄治其外熱也。須循四逆湯例﹐消陰翳於下部﹐但加蔥白﹐宣陽气於下焦﹐使陽气通而脈亦出﹐始爲眞愈。

林瀾曰﹕格﹐拒格也。亦曰﹕隔陽﹐陰陽隔離也。又曰﹕戴陽﹐浮於上如戴也。夫眞寒入裏﹐陰气未有不盛者﹐然其劇﹐不過陽愈微陰愈盛耳﹗

卷二﹨辧少陰病脈證並治全篇

通脈四逆湯方

甘艸﹝炙﹞二兩漧薑三兩彊人可四兩附子﹝生用﹐去皮﹐破八片﹞大者一枚右三味﹐以水三升﹐煮取一升二合﹐去滓﹐分溫再服﹐其脈卽出者愈。

面色赤者﹐加蔥九莖﹐腹中痛者﹐去蔥加芍藥二兩。嘔者﹐加生薑二兩。咽痛者﹐去芍藥加桔梗一兩。利止脈不出者﹐去桔梗加人參二兩。病皆與方相應者﹐乃服之。

【方解】

論中扶陽抑陰之劑﹐中寒陽微不能外達﹐主以四逆﹔中外俱寒﹐陽气虛甚﹐主以附子﹔陰盛於下﹐格陽於上﹐主以白通﹔陰盛於內﹐格陽於外﹐主以通脈。是則可知四逆運行陽气者也﹐附子溫補陽气者也﹐白通宣通上下之陽者也﹐通脈通達內外之陽者也今脈微欲絕﹔裏寒外熱﹐是腎中陰盛﹐格陽於外﹐故主之也。倍漧薑﹐加甘艸佐附子﹐易名通脈四逆湯者﹐以其能大壯元陽﹐主持中外﹐共招外熱返之於內。蓋此時生气已離﹐亡在俄頃﹐若以柔緩之甘艸爲君﹐何能疾呼外陽﹐故易以漧薑﹐然必加甘艸與漧薑等份者﹐恐渙漫之餘﹐姜﹑附之猛﹐不能安養元气﹐所謂有制之師也。若面赤者﹐加蔥以通格上之陽。腹痛者﹐加芍藥以和在裏之陰。嘔逆者﹐加生薑以止嘔。咽痛者﹐加桔梗以利咽。利止脈不出气少者﹐俱倍人參。以生元气而復脈也。

少陰病﹐吐利﹐手足不逆冷﹐反發熱者﹐不死﹐脈不至者﹐灸少陰七壯。

【注】

少陰吐利﹐法當逆冷﹐今不逆冷反發熱者﹐是陽未衰﹐故曰不死。若脈不至﹐𨿽有外熱﹐恐是假熱﹐須防陽脫﹐宜急灸少陰﹐速通其陽﹐則脈可復也。

【集注】

程知曰﹕前條通脈四逆湯是裏寒外熱﹐手足逆冷﹐而脈不至者也。此條用灸法是裏寒外熱﹐手足不逆冷﹐而脈不至者也。少陰動脈﹐在足內踝。

諭昌曰﹕前條背惡寒之證﹐灸後用附子湯﹐陰寒內凝﹐非一灸所能勝也。此條手足反熱﹐祗是陰內陽外﹐故但灸本經﹐引之內入﹐不必更用溫藥也。

汪琥曰﹕經云﹐腎之原出於太溪﹐灸少陰七壯﹐當灸太溪。二穴在內踝後跟骨動脈陷中。

少陰病﹐吐利﹐手足逆冷﹐煩躁欲死者﹐吳茱萸湯主之。

【注】

名曰少陰病﹐主厥陰藥者﹐以少陰﹑厥陰多合病﹐證同情異﹐而治別也。少陰有吐利厥陰亦有吐利﹔少陰有厥逆﹐厥陰亦有厥逆﹐少陰有煩躁﹐厥陰亦有煩躁﹐此合病而證同者也。少陰之厥有微甚﹐厥陰之厥有寒熱﹔少陰之煩躁則多躁﹐厥陰之煩躁則多煩。蓋少陰之病﹐多陰盛格陽﹐故主以四逆之姜﹑附﹐逐陰以回陽也﹔厥陰之病多陰盛郁陽﹐故主以吳茱萸之辛烈﹐迅散以通陽也﹐此情異而治別者也。今吐而不吐蛔﹐手足厥冷﹐故以少陰病名之也。蓋厥冷不過肘膝﹐多煩而躁欲死﹐故屬厥陰病主治也。所以不用四逆湯﹐而用吳茱萸湯也。

【集注】

程知曰﹕吐利﹐陰邪在裏﹐上干脾胃也﹔厥冷﹐陽不溫於四肢也﹔煩而躁﹐則陰盛之極﹐至於陽气暴露擾亂不寧也﹐證至此﹐幾瀕危矣。非茱萸之辛溫﹐無以降陰气之上逆﹔非人參姜棗之甘溫﹐無以培中土而制腎邪也。躁煩與煩躁亦有別﹐躁者陰躁﹐煩者陽煩。躁煩者﹐言自躁而煩﹐是陰邪已外逼也﹔煩躁者﹐言自煩而躁﹐是陽气猶內爭也。其輕重淺深之別﹔學者宜詳審之。

程應旄曰﹕溫法原爲陰寒而設﹐故眞寒類多假熱﹐凡陰盛格陽﹐陰證似陽等﹐皆少陰蠱惑人耳目處﹐須從假處勘出眞來﹐方不爲之牽制。如吐利而見厥冷﹐是胃陽衰而腎陰並入也。誰不知爲寒者﹐顧反見煩躁欲死之證以誑之﹐是皆陽被陰拒而置身無地故有此像。吳茱萸湯挾木力以益火勢﹐則土得溫而水寒卻矣。

卷二﹨辧少陰病脈證並治全篇

吳茱萸湯方

吳茱萸一升人參三兩生薑一兩大棗十二枚右四味﹐以水七升﹐煮取二升﹐溫服七合﹐日三服。

【集解】

羅天益曰﹕仲景之法﹐於少陰則重固元陽﹐於厥陰則重固生气。厥陰肝木𨿽爲兩陰交盡﹐而一陽之眞气﹐實起其中﹐此之生气一虛﹐則三陰濁气直逼中上﹐不惟本經諸證悉具﹐將陽明之健運失職﹐以致少陰之眞陽浮露﹐而吐利厥逆﹐煩躁欲死﹐食穀欲嘔種種叢生矣。吳茱萸得東方震气﹐辛苦大熱﹐能達木郁﹐直入厥陰﹐降其陰盛之濁气﹐用以爲君﹔人參秉中和正气﹐甘溫大補﹐能接天眞﹐挽回性命﹐升其垂絕之生气用以爲臣﹔佐姜﹑棗和胃而行四末。斯則震神合徳﹐木土不害﹐一陽之妙用成﹐而三陰之間無非生生之气矣。諸證有不退者乎﹖方有執曰﹕吐則傷陽﹐利則損陰。厥冷者陰損而逆也﹐煩躁者陽傷而亂也。茱萸辛溫散寒暖胃而止嘔﹔人參甘溫﹐益陽固本而補中﹔大棗助胃益脾﹔生薑嘔家聖藥。故四物者﹐爲溫中降逆之所須也。

少陰病﹐吐利躁煩﹐四逆者﹐死。

【注】

此承上條互明其義﹐以別可治不可治也。此條吐利煩躁厥逆﹐皆與上條同﹐一用吳茱萸湯治之﹐一曰死不治者﹐何也﹖蓋以少陰煩躁﹐多躁少煩﹐躁者陰也﹔厥陰煩躁多煩少躁﹐煩者陽也。厥陰手足厥冷﹐不過肘膝﹐微陽未絕﹐故可治也﹔少陰四肢逆冷﹐不能回溫﹐獨陰不化﹐故曰死也。

【集注】

程應旄曰﹕由吐利而躁煩﹐陰陽離脫而擾亂可知。加之四逆﹐其陽絕矣﹐不死何待﹖使早知溫中﹐寧有此乎﹖張璐曰﹕此條與上條不殊﹐何彼可治﹐而此不可治耶﹖必是已用溫中不愈﹐轉加躁煩故主死耳。

少陰病﹐惡寒身蜷而利﹐手足厥冷者﹐不治。

【注】

此互詳上條手足逆冷不治之義也。惡寒身蜷而臥﹐𨿽系少陰證﹐而不至於死。若下利不止﹐手足逆冷不回﹐是有陰無陽﹐卽不吐利躁煩﹐亦不可治也。

【集注】

諭昌曰﹕陰盛無陽﹐卽用四逆等法﹐回陽气於無何有之鄕﹐其不能回者多矣﹐故曰不治。

少陰病﹐四逆﹐惡寒而身蜷﹐脈不至﹐不煩而躁者﹐死。

【注】

此總承上三條﹐以明不治之死證也。四逆﹐謂四肢逆冷﹐過肘膝而不回也。表陽虛故惡寒也。陰主屈﹐故蜷臥不伸也。脈不至﹐則生气已絕﹐若有煩無躁﹐是尙有可回之陽﹐今不煩而躁﹐則是有陰無陽﹐故曰死也。

【集注】

程應旄曰﹕諸陰邪具見﹐而脈又不至﹐陽先絕矣。不煩而躁﹐孤陰無附﹐將自盡也。

經曰﹕陰气者﹐靜則神藏﹐躁則消亡。蓋躁則陰藏之神外亡也﹐亡則死矣。使早知復脈以通陽﹐寧有此乎﹖少陰病﹐下利﹐脈微澀﹐嘔而汗出﹐必數更衣﹐反少者﹐當溫其上﹐灸之。

【注】

脈微﹐陽虛也。澀﹐血少也。必數更衣者﹐下利勤也。反少者﹐欲下而反少也。卽今之陽虛血少﹐裏急後重﹐下利病也。嘔而汗出者﹐陰盛於內﹐上逆而作嘔也。陽虛失護﹐故汗出也﹐當溫其上﹐宜灸之。

【集注】

程應旄曰﹕少陰病下利﹐陽微可知﹐乃其脈微而且澀﹐則不但陽微而陰且竭矣。陽微故陰邪逆上而嘔﹐陰竭故汗出而勤﹐努責一法之中﹐旣欲助陽兼欲護陰﹐則四逆﹑附子輩﹐俱難用矣。惟灸頂上百會穴以溫之﹐旣可代姜﹑附輩之助陽而行上﹐更可避姜﹑附輩之辛竄而燥下﹐故下利可止﹐究於陰血無傷。可見病在少陰﹐不可以難用溫者遂棄夫溫也。

汪琥曰﹕按此條論仲景不言當灸何穴。脈經云﹕灸厥陰兪。常器之曰﹕灸太衝。皆誤郭壅曰﹕灸太溪𨿽系少陰經穴﹐亦誤。仲景曰﹕宜溫其上。方有執曰﹕上﹐謂頂百會穴是也。『圖經』云﹕一名三陽五會﹐在前頂後一寸五分﹐頂中央﹐原治小兒脫肛久不差﹐可灸七壯。此條亦灸之者﹐升舉其陽以調夫陰也。

少陰病﹐下利止而頭眩﹐時時自冒者﹐死。

【注】

少陰病利止﹐若胃和能食﹐神淸气爽﹐是爲欲愈也。今利止頭眩﹐時時昏冒不省﹐是气脫神去﹐故下利𨿽止﹐仍主死也。

【集注】

方有執曰﹕頭眩﹐俗謂昏暈也。諸陽在頭﹐下利止而頭眩者﹐陽無根據附﹐浮越於外神气散亂﹐故時時自冒也﹐死可知矣。

張錫駒曰﹕此條死證﹐全在頭眩﹑自冒上看出﹐若利止而頭不眩不冒﹐此中已和矣安能死乎﹖張璐曰﹕人身陰陽相爲根據附著也。陰亡於下﹐則諸陽之上聚於頭者﹐紛然而動﹐所以頭眩時時自冒﹐陽脫於上而主死也。可見陽回利止則生﹐陰盡利止則死矣。

汪琥曰﹕下利止﹐則病當愈﹐今者反爲死候﹐非陽回而利止﹐乃陽脫而利盡也。

少陰病﹐六﹑七日﹐息髙者﹐死。

【注】

少陰病但欲寐﹐息平气和順也。今息髙气促﹐逆也。凡病臥而息髙气促者﹐多死。

【集注】

諭昌曰「六﹑七日」字﹐辧證最細。蓋經傳少陰而息髙﹐與二﹑三日太陽作喘之表證迥殊也。

程知曰﹕腎爲生气之源﹐息髙則气散走於胸中﹐不能復歸於气海﹐故主死也。

程應旄曰﹕夫肺主气﹐而腎爲生气之源﹐蓋呼吸之門也﹐關系人之死生者最巨。息髙者生气已絕於下﹐而不復納﹐故遊息僅呼於上﹐而無所吸也。死難成於六﹑七日之後而機自兆於六﹑七日之前。旣值少陰受病﹐何不豫爲固護﹐預爲堤防﹐致令眞陽渙散而無可復返乎﹖凡條中首旣諄諄禁汗﹐繼卽急急重溫﹐無非見及此耳﹗魏荔彤曰﹕七日之久﹐息髙气逆者﹐與時時自冒﹐同一上脫也。一眩冒而陽升不返一息髙而气根已鏟﹐同一理而分見其證者也﹐故仲景俱以死期之。

少陰病﹐脈細沈數﹐病爲在裏﹐不可發汗。

【注】

少陰病但欲寐﹐若脈細沈微﹐是邪從寒化也。今脈細沈數﹐乃邪從熱化也﹐卽有發熱亦是將轉屬陽明﹐非若前所言少陰病﹐始得之﹐反發熱脈沈不數﹐宜麻黃附子細辛湯發汗者可比也。故曰﹕病爲在裏﹐不可發汗。

【集注】

程知曰﹕言熱邪在裏﹐有發汗之禁也。少陰之脈微細﹐其常也。乃沈而加之以數﹐正爲熱邪在裏之徵。發汗則動經而增燥熱﹐有奪血之變矣。

鄭重光曰﹕脈細沈而數﹐裏有伏陽矣﹐故曰病爲在裏。乃熱邪傳裏之證﹐斷不可發汗發汗則動經气﹐而有亡血之變。少陰發熱脈沈﹐是病爲在表﹐以無裏證﹐故可發汗若脈浮而遲﹐表熱裏寒﹐下利淸谷﹐是遲爲無陽﹐病爲在裏﹐又不得以浮爲在表而發汗也。要知陰中有陽沈亦可汗﹐陽中有陰浮亦當溫。此條脈細沈數﹐數則爲熱﹐沈爲在裏﹐此陽邪入裏﹐故以發汗而示戒也。

少陰病﹐但厥無汗﹐而彊發之﹐必動其血﹐未知從何道出﹐或從口鼻﹐或從目出者是名下厥上竭﹐爲難治。

【注】

此條申明彊發少陰熱邪之汗﹐則有動血之變也。少陰病脈細沈數﹐加之以厥﹐亦爲熱厥。陰本無汗﹐卽使無汗﹐亦不宜發汗。若發其汗﹐是爲彊發少陰熱邪之汗也。不當發而彊發之﹐益助少陰之熱﹐炎炎沸騰﹐必動其本經之血﹐或從口鼻﹐或從目出﹐是名下厥上竭。下厥者﹐少陰熱厥於下也﹔上竭者﹐少陰血竭於上也﹐故爲難治。

【集注】

張璐曰﹕彊責少陰汗﹐而動其血﹐勢必逆行而上出陽竅﹐以發汗皆陽藥故也。

程應旄曰﹕五液皆主於腎﹐彊發少陰之汗﹐周身之气皆逆﹐血隨奔气之促逼而見﹐故不知從何道而出也。

沈明宗曰﹕少陰病但厥無汗﹐其病在裏﹐當以四逆散﹐和陰散邪﹐其病自退﹐而厥自愈矣。豈可彊發其汗耶﹗魏荔彤曰﹕厥而有汗﹐乃內寒迫陽外亡之像﹐故爲寒化。陰邪無汗而厥﹐則熱邪伏於裏而不外越﹐邪熱內耗也﹐斯可議爲熱化陽邪無疑矣。

少陰病﹐咳而下利﹐譫語者﹐被火气劫故也﹐小便必難﹐以彊責少陰汗也。

【注】

少陰屬腎﹐主水者也。少陰受邪﹐不能主水﹐上攻則咳﹐下攻則利。邪從寒化﹐眞武湯證也﹔邪從熱化﹐豬苓湯證也。今被火气劫汗﹐則從熱化而轉屬於胃﹐故發譫語﹔津液內竭﹐故小便難﹐是皆由彊發少陰之汗故也。欲救其陰﹐白虎﹑豬苓二湯﹐擇而用之可耳﹗

【集注】

方有執曰﹕彊責﹐謂過求也。小便與汗﹐皆血液也。少陰少血﹐劫汗奪血﹐則小便爲之涸竭﹐故難也。

少陰病﹐下利六﹑七日﹐咳而嘔渴﹐心煩不得眠者﹐豬苓湯主之。

【注】

凡少陰下利淸谷﹐咳嘔不渴﹐屬寒飲也。今少陰病六﹑七日﹐下利粘穢﹐咳而嘔﹐渴煩不得眠﹐是少陰熱飲爲病也。飲熱相摶﹐上攻則咳﹐中攻則嘔﹐下攻則利﹔熱耗津液﹐故渴﹔熱擾於心﹐故煩不得眠。宜豬苓湯利水滋燥﹐飲熱之證﹐皆可愈矣。

【集注】

趙嗣眞曰﹕少陰咳而下利﹐嘔渴心煩不眠﹐及厥陰下利欲飲水者﹐是皆傳邪之熱﹐脈必沈細數﹐故以黃連滑石等淸利之。其少陰自利而渴﹐欲吐不吐﹐心中煩但欲寐﹐小便色白者﹐是本經陰邪之寒也﹐脈必沈微﹐故以附子﹑漧薑溫之。

汪琥曰﹕下利咳而嘔渴﹐心煩不得眠﹐焉知非少陽﹑陽明之病﹖然少陽﹑陽明若見此證﹐爲裏實﹐脈必弦大而長﹐此病脈必微細﹐故知其爲少陰之病無疑也。

林瀾曰﹕下利則邪並於下矣﹐其嘔而且咳何也﹖蓋至六﹑七日渴而心煩不眠﹐則傳邪之上客者又盛﹐渴則必恣飲﹐多飲必停水﹐是邪熱旣不能解﹐而水蓄之證復作也。熱邪傳陷之下利﹐非陰寒吐利並作之可比。嘔而渴者﹐蓋先嘔後渴﹐爲邪欲解﹐先渴後嘔﹐多爲水停﹐況又有水寒射肺爲咳之可兼察乎﹖以是知必有挾飲於內耳。

沈明宗曰﹕黃連阿膠湯之心煩不得眠﹐較此條頗同而治異﹐何也﹖蓋此條乃少陰風熱轉入陽明而致下利﹐故以豬苓湯驅導水邪﹐還從膀胱而去﹐急救胃中津液爲主﹔彼條之心煩不得眠而無下利﹐乃腎水枯少﹐故用黃連阿膠湯滋陰淸火﹐急救腎陰爲主也魏荔彤曰﹕咳而咽不痛﹐渴而口不渴﹐則知邪𨿽爲傳經而入之熱﹐惟其有水飲相混故熱勢不能甚肆。其猛烈𨿽上衝爲咳嘔﹐而不致咽痛﹐隔阻正律爲口渴﹐而不致漧燥兼以心煩不得眠﹐於少陰但欲寐﹐陰證中見陽證﹐豈非傳經之熱兼水濕者乎﹖其所以不發黃者﹐以少陰病原有下利﹐濕不能畱﹐熱不能蓄故也。由此觀之﹐熱邪兼水飲昭然矣。

少陰病﹐四逆﹐其人或咳﹐或悸﹐或小便不利﹐或腹中痛﹐或泄利下重者﹐四逆散主之。

【注】

凡少陰四逆﹐𨿽屬陰盛不能外溫﹐然亦有陽爲陰鬱﹐不得宣達而令四肢逆冷者﹐故有或咳﹑或悸﹑或小便不利﹐或腹中痛﹑泄利下重諸證也。今但四逆而無諸寒熱證﹐是旣無可溫之寒﹐又無可下之熱﹐惟宜疏暢其陽﹐故用四逆散主之。

【集注】

李中梓曰﹕按少陰用藥﹐有陰陽之分﹐如陰寒而四逆者﹐非姜附不能療此證﹐𨿽云四逆必不甚冷﹐或指頭微溫﹐或脈不沈微﹐乃陰中涵陽之證。惟气不宣通是以逆冷﹐故以柴胡涼表﹐芍藥淸中﹐此本肝膽之劑﹐而少陰用之者﹐爲水木同源也。以枳實利七衝之門﹐以甘艸和三焦之气﹐气機宣通﹐而四逆可痊矣。

程知曰﹕蓋傷寒以陽爲主﹐四逆有陰進之象﹐下之則陽益虧陷而不出。故經謂諸熱邪傳經至於手足逆冷最難辧認﹐謂爲寒深於裏﹐則無脈微欲絕之象﹔謂爲熱深於裏﹐則無煩渴之證。蓋只是熱邪入結於裏﹐而陽气不得順行於四肢也。此證當用和解﹐不當用寒下﹐故經中用劑之輕少者﹐無如此方﹐則其輕緩解散之義可見矣。

程應旄曰﹕初得之四逆﹐固非熱證﹐亦非深寒﹐咳悸而或小便不利﹐旣似乎水蓄﹐腹痛泄利﹐又似乎寒凝﹐其中更兼下重一證﹐得毌气滯在趺陽﹐而經絡失宣通也耶﹗汪琥曰﹕四逆散﹐乃陽邪傳變而入陰經﹐是解傳經之邪﹐非治陰寒也。凡陽熱之極六脈細弱﹐語言輕微﹐神色懶靜﹐手足淸溫﹐有似陰證﹐而大便結小便數﹐齒燥舌苔其熱已伏於內﹐必發熱也。若用熱藥﹐則內熱愈熾﹔用涼藥﹐則熱被寒束而不得散法惟宜和表解肌﹐疏通气血﹐而裏熱自除﹐此仲景四逆散所由設也。

卷二﹨辧少陰病脈證並治全篇

四逆散方

甘艸﹝炙﹞枳實﹝破﹐水漬﹐炙幹﹞柴胡芍藥右四味﹐各十分﹐搗篩﹐白飲和服方寸匕﹐日三服。

咳者﹐加五味子﹑漧薑各五分﹐並主下利。悸者﹐加桂枝五分。小便不利者﹐加茯苓五分。腹中痛者﹐加附子一枚﹐炮令折。

瀉利下重者﹐先以水五升﹐煮薤白三升﹐煮取三升﹐去滓﹐以散三方寸匕﹐納湯中煮取一升半﹐分溫再服。

【方解】

方名四逆散﹐與四逆湯均治手足逆冷﹐但四逆湯治陰邪寒厥﹐此則治陽邪熱厥。熱厥者﹐三陽傳厥陰合病也。太陽厥陰﹐麻黃升麻湯﹑甘艸漧薑湯證也﹔陽明厥陰﹐白虎湯﹑大承气湯證也。此則少陽厥陰﹐故君柴胡以疏肝之陽﹐臣芍藥以瀉肝之陰﹐佐甘艸以緩肝之气﹐使枳實以破肝之逆﹐三物得柴胡﹐能外走少陽之陽﹐內走厥陰之陰則肝膽疏泄之性遂﹐而厥可通也。或咳或下利者﹐邪飲上下爲病﹐加五味子﹑漧薑溫中以散飲也。或悸者﹐飲停侮心﹐加桂枝通陽以益心也。或小便不利者﹐飲蓄膀胱加茯苓利水以導飲也。或腹中痛者﹐寒凝於裏﹐加附子溫中以定痛也。或瀉利下重者﹐寒熱鬱結﹐加薤白開結以疏寒熱也。

【集解】

方有執曰﹕人之四肢﹐溫和爲順﹐故以不溫和爲逆﹐但不溫和而未至於厥冷﹐則熱猶未深入也﹐故用柴胡以解之﹐枳實以瀉之﹐芍藥以收之﹐甘艸以和之也。

少陰病﹐下利﹐若利自止﹐惡寒而蜷臥﹐手足溫者﹐可治。

【注】

少陰病﹐惡寒厥冷下利不止者﹐陰寒盛也。今下利能自止﹐手足能自溫﹐𨿽見惡寒蜷臥﹐乃陰退陽回之兆﹐故曰可治。

【集注】

程應旄曰﹕少陰病﹐下利而利自止﹐則陰寒亦得下袪﹐而又不致於脫﹐𨿽有惡寒蜷臥不善之證﹐但使手足溫者﹐陽气有挽回之機﹐故可溫而救之也。

沈明宗曰﹕手足溫者﹐乃眞陽未離﹐急用白通四逆之類﹐溫經散寒﹐則邪退而眞陽復矣﹐故曰可治。

少陰病﹐惡寒而蜷﹐時自煩﹐欲去衣被者﹐可治。

【注】

少陰病﹐惡寒而蜷﹐陰寒證也。若時自煩欲去衣被者﹐此陽回陰退之徵﹐故曰可治。

少陰病﹐得之二﹑三日以上﹐心中煩﹐不得臥﹐黃連阿膠湯主之。

【注】

此承上條以出其治也。少陰病﹐得之二﹑三日以上﹐謂或四﹑五日也。言以二﹑三日少陰之但欲寐﹐至四﹑五日反變爲心中煩不得臥﹐且無下利淸谷咳而嘔之證﹐知非寒也﹐是以不用白通湯﹔非飲也﹐亦不用豬苓湯﹔乃熱也﹐故主以黃連阿膠湯﹐使少陰不受燔灼﹐自可愈也。

【集注】

程知曰﹕二﹑三日邪在少陰﹐四﹑五日已轉屬陽明﹐故無嘔利厥逆諸證。而心煩不得臥者﹐是陽明之熱﹐內擾少陰﹐故不欲寐也﹐當以解熱滋陰爲主治也。

卷二﹨辧少陰病脈證並治全篇

黃連阿膠湯方

黃連四兩黃芩二兩芍藥二兩雞子黃二枚阿膠三兩右五味﹐以水六升﹐先煮三物﹐取二升﹐去滓﹐內膠烊盡﹐小冷﹐納雞子黃﹐攪令相得﹐溫服七合﹐日三服。

【集解】

柯琴曰﹕此少陰之瀉心湯也﹐凡瀉心必藉連﹑芩﹐而導引有陰陽之別。病在三陽﹐胃中不和﹐而心下痞�者﹐虛則加參﹑甘補之﹐實則加大黃下之。病在少陰﹐而心中煩不得臥者﹐旣不得用參甘以助陽﹐亦不得用大黃以傷胃也。故用芩﹑連以直折心火用阿膠以補腎陰﹔雞子黃佐芩﹑連﹐於瀉心中補心血﹔芍藥佐阿膠﹐於補陰中斂陰气斯則心腎交合﹐水升火降﹐是以扶陰瀉陽之方﹐而變爲滋陰和陽之劑也。是則少陰之火﹐各歸其部﹐心中之煩不得眠可除矣。經曰﹕陰平陽祕﹐精神乃治。斯方之謂歟﹗少陰病﹐下利咽痛﹐胸滿心煩﹐豬膚湯主之。

【注】

身溫腹滿下利﹐太陰證也﹔身寒欲寐下利﹐少陰證也。身熱不眠咽痛﹐熱邪也﹔身寒欲寐咽痛﹐寒邪也。今身寒欲寐﹐下利咽痛﹐與胸滿心煩之證並見﹐是少陰熱邪也。

少陰之脈﹐循喉嚨﹐其支者﹐從肺出絡心注胸中﹐是以少陰之熱邪上逆﹐則所過之處無不病也。以豬膚湯主之﹐解少陰上焦之熱﹐兼止下焦之利也。

【集注】

諭昌曰﹕下利咽痛﹐胸滿心煩﹐此少陰熱邪充斥上下中間﹐無所不到﹐寒下之藥﹐不可用矣﹐故立豬膚湯一法也。蓋陽微者﹐用附子溫經﹔陰竭者﹐用豬膚潤燥﹐溫經潤燥中﹐同具散邪之義也。

卷二﹨辧少陰病脈證並治全篇

豬膚湯方

豬膚一斤右一味﹐以水一斗﹐煮取五升﹐去滓﹐加白蜜一升﹐白粉五合﹐熬香﹐和令相得﹐溫分六服。

【方解】

豬膚者﹐乃革外之膚皮也。其體輕﹐其味鹹﹐輕則能散﹐鹹則入腎﹐故治少陰咽痛是於解熱中寓散之意也。

【集解】

成無己曰﹕豬﹐水畜也。其气先入腎﹐解少陰之客熱。加蜜以潤燥除煩﹐白粉以益气斷利也。

少陰病二﹑三日﹐咽痛者﹐可與甘艸湯﹐不差﹐與桔梗湯。

【注】

少陰病二﹑三日﹐咽痛無他證者﹐乃少陰經客熱之微邪﹐可與甘艸湯緩瀉其少陰之熱也。若不愈者﹐與桔梗湯﹐卽甘艸湯加桔梗以開郁熱﹐不用苦寒者﹐恐其熱郁於陰經也。

【集注】

諭昌曰﹕用甘艸者﹐和緩其勢﹔用桔梗者﹐開提其邪也。此在二﹑三日﹐他證未具故可用之。若五﹑六日﹐則少陰之下利﹑嘔逆諸證皆起﹐此法又未可用矣。

卷二﹨辧少陰病脈證並治全篇

甘艸湯方

甘艸二兩右一味﹐以水三升﹐煮取一升半﹐去滓﹐溫服七合﹐日二服。

卷二﹨辧少陰病脈證並治全篇

桔梗湯方

桔梗一兩甘艸二兩右二味﹐以水三升﹐煮取一升﹐去滓﹐溫分再服。

少陰病﹐咽中痛﹐半夏散及湯主之。

【注】

少陰病﹐咽痛者﹐謂或左﹑或右﹐一處痛也。咽中痛者﹐謂咽中皆痛也﹐較之咽痛而有甚焉。甚則涎纏於咽中﹐故主以半夏散﹐散風邪以逐涎也。

【集注】

方有執曰﹕此以風邪熱甚﹐痰上壅而痺痛者言也。故主之以桂枝怯風也﹐佐之以半夏消痰也﹐和之以甘艸除熱也﹐三物者﹐是又爲咽痛之一治法也。

卷二﹨辧少陰病脈證並治全篇

半夏散及湯方

半夏﹝洗﹞桂枝甘艸﹝炙﹞各等分右三味﹐各別搗篩已﹐合治之﹐白飲和服方寸匕﹐日三服。若不能散服者﹐以水一升煎七沸﹐內散兩方寸匕﹐更煮三沸﹐下火令小冷﹐少少咽之。半夏有毒﹐似不當散服。

少陰病﹐咽中傷﹐生瘡﹐不能語言﹐聲不出者﹐苦酒湯主之。

【注】

少陰病﹐咽痛不愈﹐若劇者﹐咽中爲痛所傷﹐漸乃生瘡﹐不能言語﹐聲音不出﹐所必然也。以苦酒湯主之﹐用半夏滌涎﹐蛋淸斂瘡﹐苦酒消腫。則咽淸而聲出也。

【集注】

程知曰﹕咽痛忌汗﹑忌寒下﹑故甘艸﹑桔梗﹑苦酒三方﹐皆用和解之法。惟半夏散及湯﹐在前條爲辛散溫解之法也。

卷二﹨辧少陰病脈證並治全篇

苦酒湯方

半夏﹝洗﹐破如棗核大﹞十四枚雞子﹝去黃﹐內上苦酒﹐著雞子谷中﹞一枚右二味﹐內半夏﹐著苦酒中﹐以雞子殼置刀環中﹐安火上﹐令三沸﹐去滓﹐少少含咽之﹐不差﹐更作三劑。

【集解】

李杲曰﹕大抵少陰多咽傷﹑咽痛之證﹐古方用醋煮雞子﹐主咽喉失音﹐取其酸收﹐固所宜也。半夏辛燥﹐何爲用之﹖蓋少陰多寒證﹐取其辛能發散﹐一發一斂﹐遂有理咽之功也。

程知曰﹕按卵白象天﹐卵黃象地。前黃連阿膠湯用雞子黃﹐義取入腎滋陰﹔此苦酒湯用雞子白﹐義取入肺潤痰也。

少陰病八﹑九日﹐一身手足盡熱者﹐以熱在膀胱﹐必便血也。

【注】

邪傳少陰﹐不從陰化而見寒證﹐亦不從陽化而見熱證﹐是其人腎气素充﹐所以藏𨿽受邪﹐畱連八﹑九日﹐仍復傳府外散也。太陽主表﹐故一身手足盡熱﹐若熱還衛分﹐非汗不解﹔熱還榮分﹐非衄不解。熱甚於上﹐則頭痛﹑目瞑﹑衄血﹔熱甚於下﹐則腹痛尿難﹑便血﹐理必然也。凡熱少血多﹐瘀成血蓄﹔熱多血少﹐熱迫其血﹐血不得蓄今爲少陰邪熱。復轉膀胱而傷榮分﹐迫走下竅﹐故便血也。

【集注】

程知曰﹕前少陰病﹐手足不逆冷﹐反發熱者不死﹐陽未全虧也。此八九日﹐一身及手足盡熱﹐陰盛於裏也。

張璐曰﹕少陰病難於得熱﹐熱則陰盡陽復﹔故少陰篇中謂手足不逆冷﹐反發熱者不死然病至八九日﹐陰邪內解之時﹐反一身手足盡熱﹐少陰必無此證﹐當是藏邪轉府腎移熱於膀胱﹐以膀胱主表﹐故一身及手足盡熱也﹔膀胱之血爲少陰之熱所逼﹐其趨必出陰竅﹐以陰主降故也。

少陰病二三日﹐至四五日腹痛小便不利﹐下利不止便膿血者﹐桃花湯主之。

【注】

少陰病﹐二三日無陰邪之證﹐至四五日始腹痛小便不利﹐乃少陰陽邪攻裏也。若腹痛口燥咽漧而從燥化﹐則爲可下之證矣﹔今腹痛小便不利是熱瘀於裏﹐水無出路﹐勢必下迫大腸而作利也。倘利久熱傷其榮﹐榮爲火化﹐血腐爲膿﹐則爲可淸之證也﹔今下利晝夜不止﹐而便膿血﹐則其熱已隨利減﹐而下焦滑脫可知矣﹐故以桃花湯主之﹐益中以固脫也。

【集注】

成無己曰﹕要略云﹐陽證內熱﹐則溢出鮮血﹔陰證內寒﹐則下紫黑如豚肝也。

諭昌曰﹕治下必先固中﹐中气不下墜﹐則滑脫無源﹐而自止。注家見用漧薑﹐謂是寒邪傷胃﹐不知熱邪挾少陰之气塡塞胃中﹐故少佐漧薑之辛以散之也。

程知曰﹕此下利膿血之治法也。腹痛小便不利﹐少陰熱邪也﹔而下利不止﹐便膿血則證爲傷血﹐且有中气下脫之虞矣﹐故用桃花湯固腸止利也。

魏荔彤曰﹕此證乃熱在下焦﹐而燻蒸中焦﹐使气化因熱郁而不行﹐大便因熱盛而自利也。久而下利不止﹐將腸胃穢濁之物﹐如膿帶血﹐盡隨大便而下﹔熱一日不消﹐利一日不止也。

沈明宗曰﹕此邪挾內濕凝滯血分﹐則便膿血也。

卷二﹨辧少陰病脈證並治全篇

桃花湯方

赤石脂﹝一半全用﹐一半篩末﹞一斤漧薑一兩糯米一升右三味﹐以水七升﹐煮米令熟﹐去滓﹐溫服七合﹐內赤石脂末方寸匕﹐日三服﹐若一服愈﹐余勿服。

【方解】

少陰寒邪﹐多利淸谷﹔少陰熱邪﹐多便膿血﹔日久不止﹐關門不固﹐下焦滑脫矣。此方君以體膏性澀之石脂﹐養腸以固脫﹔佐以味甘多液之糯米﹐益气以滋中﹐則𨿽下利日久﹐中虛液枯﹐未有不愈者也。其妙尢在用漧薑少許﹐其意不在溫而在散火郁﹐借此以開膿血無由而化也。若一服愈﹐余勿服﹐以其粘澀之性甚也。

少陰病下利﹐便膿血者﹐桃花湯主之。

【注】

少陰病諸下利﹐用溫者﹐以其證屬虛寒也。此少陰下利便膿血者﹐是熱傷榮也﹐而不徑用苦寒者﹐蓋以日久熱隨血去﹐腎受其邪﹐關門不固也﹐故以桃花湯主之。

少陰病下利﹐便膿血者﹐可刺。

【注】

少陰病下利﹐便膿血用桃花湯不止者﹐熱瘀於陰分也﹐則可刺本經之穴﹐以泄其熱熱去則膿血自止矣。

【集注】

張璐曰﹕先下利日久﹐而後便膿血﹐則用桃花湯。若不先下利﹐而下利﹐便膿血﹐則可刺經穴。若刺經穴不愈﹐則當從事白頭翁湯﹔設更咽干心煩不得眠﹐則又須黃連阿膠湯爲合法也。

林瀾曰﹕刺者瀉其經气而宣通之也。下利便膿血﹐旣主桃花湯矣﹐此復云可刺者﹐如痞證利不止﹐復利其小便﹐與五苓散﹐以救石脂禹餘糧之窮﹔故此一刺﹐亦以輔桃花湯之所不逮也。

少陰病得之二三日﹐口燥咽漧者﹐急下之﹐宜大承气湯。

【注】

邪至少陰二三日﹐卽口燥咽漧者﹐必其人胃火素盛﹐腎水素虧﹐當以大承气湯﹐急瀉胃火以救腎水。若復遷延時日﹐腎水告竭﹐其陰必亡﹐𨿽下無及矣。

【集注】

成無己曰﹕與大承气湯急下之﹐以全腎何也﹖經云﹕三陰經受病已入於府者﹐可下而已。則是上條少陰病乃入府證也﹐少陰邪熱已轉屬府胃﹐府實熱消灼腎水﹐故口燥咽漧﹐用大承气以瀉府﹐而實熱自除。且少陰之藏本腎屬水﹐胃府屬土﹐瀉土所以救水也。

方有執曰﹕口燥咽漧者﹐少陰之脈循喉嚨挾舌本﹐邪熱客於其經﹐而腎水爲之枯竭也然水漧則土燥﹐土燥則水愈幹﹐所以急於下也。

張璐曰﹕按少陰急下三證﹐一屬傳經熱邪亢極﹐一屬熱邪轉入胃府﹐一屬溫熱發自少陰﹐皆刻不容緩之證。故當急救欲絕之腎水﹐與陽明急下三法﹐同源異派。

汪琥曰﹕少陰病得之二三日者﹐非才得病二三日﹐卽口燥咽漧﹔謂少陰口燥咽漧之病已得之二三日也。

少陰病﹐自利淸水﹐色純靑﹐心下必痛﹐口漧燥者﹐急下之﹐宜大承气湯。

【注】

少陰病自利淸水﹐謂下利無糟粕也。色純靑﹐謂所下者皆污水也。下無糟粕﹐純是污水﹐此屬少陰實熱﹔所以心下必痛﹐口燥咽漧﹐其爲少陰急下之證無疑矣﹐故當急下之﹐宜大承气湯。

【集注】

程知曰﹕陽邪熱結﹐口必漧燥﹔設系陰邪﹐口中和而不燥矣。故宜急下之以救陰也。

沈明宗曰﹕邪傳陽明﹐必俟大便堅�而攻下者﹐迺未傷胃中津液之謂。此利淸水﹐因少陰邪熱熾盛﹐乘逼胃中津液﹐頃刻勢已瀕危﹐不得不以通﹔因通用急奪﹐而救胃腎將絕之陰也。

少陰病六七日﹐腹脹不大便者﹐急下之﹐宜大承气湯。

【注】

少陰病六七日﹐腹脹不大便者﹐蓋因其人陽气素盛﹐胃有宿食故也。所以傳邪已入少陰﹐復轉屬陽明﹐而成胃實﹐故宜大承气湯急下之也。

【集注】

張璐曰﹕少陰之證自利者最多﹐虛寒則下利淸穀﹐虛熱則下利膿血﹐故多用溫補傳經陽邪內結﹐則自利純靑水﹔溫熱病﹐則自利煩渴﹔並宜下奪淸熱。此以六七日不大便而腹脹﹐可見邪熱轉歸陽明﹐而爲胃實之證﹐所以宜急下也。

少陰中風脈﹐陽微陰浮者﹐爲欲愈。

【注】

少陰中風脈﹐若見陽浮陰弱﹐乃風邪傳入少陰﹐則是其勢方盛﹐未易言愈。今陽脈反微﹐陰脈反浮﹐陽微則外邪散而表气和﹐陰浮則裏气勝而邪外出﹐故爲欲愈也。

少陰病欲解時﹐從子至寅上。

【注】

子丑寅陽生漸長之候也﹐病在少陰而解於陽生之際﹐所謂陽進則陰退﹐陰得陽而邪自解也。少陰所重在眞陽﹐從可見矣。

音切蜷音拳

卷二

辧厥陰病脈證並治全篇

厥陰者﹐陰盡陽生之藏﹐與少陽爲表裏者也。故其爲病﹐陰陽錯雜﹐寒熱混淆﹐邪至其經﹐從化各異﹔若其人素偏於熱﹐則邪從陽化﹐故消渴﹐气上撞心﹐心中疼熱﹐蛔厥﹐口爛﹐咽痛﹐喉痺﹐癰膿﹐便血等陽證見矣﹔若其人素偏於寒﹐則邪從陰化﹐故手足厥冷﹐脈微欲絕﹐膚冷﹐藏厥﹐下利﹐除中等陰證見矣。所以少陽不解﹐傳變厥陰而病危﹐厥陰病衰﹐轉屬少陽爲欲愈﹐陰陽消長﹐大伏危機。玆以陰陽從化﹐厥熱勝復之微旨﹐詳發於篇中﹐俾臨證者﹐診治有要道焉。

厥陰之爲病﹐消渴﹐气上撞心﹐心中疼熱﹐饑而不欲食﹐食則吐蛔﹔下之﹐利不止。

【注】

此條總言厥陰爲病之大綱也。厥陰者﹐爲陰盡陽生之藏﹐邪至其經﹐從陰化寒﹐從陽化熱﹐故其爲病﹐陰陽錯雜﹐寒熱混淆也。消渴者﹐飲水多而小便少﹐乃厥陰熱化而耗水也。厥陰之脈﹐起足大指﹐循股內入陰中﹐環陰器抵少腹﹐貫心膈。其注肺熱邪循經上逆膈中﹐故气上撞心﹐心中疼熱也。饑而不欲食者﹐非不食也﹐因食則動蛔而吐﹐故𨿽饑而不欲食﹐食則吐蛔也。夫消渴多飲﹐饑不能食﹐則胃中所有者﹐但水與熱耳﹗若更以厥陰熱气﹐挾蛔撞疼﹐誤認爲轉屬陽明之實痛而下之﹐則胃愈虛﹐必下利不止矣。

【集注】

成無己曰﹕邪自太陽傳至太陰﹐則腹滿而嗌漧﹐未成渴也﹔至少陰則口燥舌漧而渴未成消也﹔至厥陰則成消渴者﹐以勢甚能消水故也。又張卿子云﹔嘗見厥陰消渴數證舌盡紅赤﹐厥冷脈微﹐渴甚﹐服白虎﹑黃連等湯﹐皆不能救﹐蓋厥陰消渴﹐皆寒熱錯雜之邪﹐非純陽亢熱之證可比也。

魏荔彤曰﹕此申解厥陰傳經熱邪爲患﹐歷舉其證﹐以禁誤下也。傷寒之邪﹐傳入少陰爲裏中之裏﹐乃自少陰傳厥陰﹐又爲三陰之極盡處矣。陰盡處受邪﹐無所復傳﹐卻同少陽爲升降之出路。少陽無下法。厥陰陰邪亦無下法﹐下之爲誤可知矣。首標「消渴」二字﹐凡熱必渴﹐而寒濕隔阻正气﹐亦有渴者﹐然其渴𨿽欲飲水﹐必不能多﹐未有渴而飲﹐飲而仍渴﹐隨飲隨消隨渴。若是者消渴爲傳經之熱邪﹐傳入厥陰無疑也。

厥陰病﹐渴欲飲水者﹐少少與之愈。

【注】

厥陰病﹐渴欲飲水者﹐乃陽回欲和﹐求水自滋﹐作解之兆﹐當小小與之﹐以和其胃胃和汗出﹐自可愈也。若多與之﹐則水反停漬入胃﹐必致厥利矣。

【集注】

張璐曰﹕陽气將復﹐故欲飲水﹐而少少與之者﹐蓋陰邪方欲解散﹐陽气尙未歸復﹐若恣飲不消﹐反有停蓄之患矣。

汪琥曰﹕厥陰有消渴一證﹐不言自愈者﹐蓋熱甚而津液消爍﹐𨿽飲水不能勝其燥烈乃邪气深入未愈之徵也。而此條之渴欲飲水與之愈者﹐蓋其熱非消渴之比﹐乃邪气向外欲解之機也﹐兩者自是不同。

傷寒﹐厥而心下悸﹐宜先治水﹐當服茯苓甘艸湯﹐卻治其厥﹐不爾﹐水漬入胃﹐必作利也。

【按】

「厥而心下悸者」之下﹐當有「以飲水多」四字﹐若無此四字﹐乃陰盛之厥悸﹐非停水之厥悸矣﹐何以卽知是水而曰宜先治水耶﹖

【注】

傷寒厥而心下悸者﹐不渴引飲﹐乃陰盛之厥悸也﹐若以飲水多﹐乃停水之厥悸也。故宜先治水﹐卻治其厥﹐當與茯苓甘艸湯﹐卽桂枝甘艸湯﹑加茯苓﹑生薑也。桂枝﹑甘艸補陽虛也﹐佐生薑外散寒邪﹐則厥可回矣﹐君茯苓內輸水道﹐則悸可安矣﹐此先水後厥之治也。蓋停水者﹐必小便不利﹐若不如是治之﹐則所停之水漬入胃中﹐必作利也。

【按】

傷寒太陽篇﹐汗出表未和﹐小便不利﹐此條傷寒表未解﹐厥而心下悸﹐二證皆用茯苓甘艸湯者﹐蓋因二者見證𨿽不同﹐而裏無熱﹐表未和﹐停水則同也。故一用之諧和榮衛以利水﹐一用之解表通陽以利水﹐無不可也。此證𨿽不曰小便不利﹐而小便不利之意自在﹐若小便利則水不停﹐而厥悸屬陰寒矣﹐豈宜發表利水耶﹗

【集注】

方有執曰﹕『金匱』雲﹕水停心下﹐甚則悸者﹐是悸爲水甚﹐而厥則寒甚也。寒無象而水有形﹐水去則寒消﹐而厥亦愈﹐入胃者﹐水能滲土也。

諭昌曰﹕太陽篇中飲水多者﹐心下必悸﹐故此厥而心下悸者﹐明系飲水所致。所以乘其水未漬胃﹐先用茯苓甘艸湯治水﹐以淸下利之源﹐後迺治厥﹐庶不致厥與利相因耳﹗程應旄曰﹕寒因水停而作厥者﹐其證以心下悸爲驗。厥陰有此﹐多因消渴得之﹐水其本也﹐寒其標也﹐不先水而先厥﹐且防水漬入胃﹐敢下之乎﹖汪琥曰﹕厥而心下悸者﹐明系飲水多﹐寒飲畱於心下﹐胸中之陽﹐不能四布﹐故見厥此非外來之寒比也﹐故法宜先治水﹐須與茯苓甘艸湯﹐而治厥之法﹐卽在其中矣。

蓋水去則厥自除也。不爾者﹐謂不治其水﹐則水漬下入於胃﹐必作利也。

吳人駒曰﹕气脈流行﹐不循常道﹐是爲悖逆﹐名之曰厥。但厥有痰﹑實﹑寒﹑熱﹑气﹑水之不同﹐此因於水者也。水气不循故道﹐則水之寒气上乘於心而爲悸﹐故治水卽所以去悸﹐而厥亦回。設或不然﹐則水之甚者﹐其土沮洳﹐因爲之利矣。

傷寒脈微而厥﹐至七﹑八日膚冷﹐其人躁無暫安時者﹐此爲藏厥﹐非蛔厥也。蛔厥者其人當吐蛔﹐今病者﹐靜而復時煩者﹐此爲藏寒。蛔上入其膈﹐故煩﹐須臾復止得食而嘔﹐又煩者﹐蛔聞食臭出﹐其人當自吐蛔。蛔厥者﹐烏梅丸主之﹐又主久利。

【按】

此爲藏寒之「此」字﹐當是「非」字﹐若是「此」字﹐卽是藏厥﹐與辧蛔厥之義不屬

【注】

首條總論厥陰陽邪化熱﹐此條詳辧厥陰陰邪化寒﹐以明藏厥﹑蛔厥之不同﹐而出其治也。傷寒脈微而厥﹐厥陰脈證也。至七﹑八日不回﹐手足厥冷﹐而更通身膚冷﹐躁無暫安之時者﹐此爲厥陰陽虛陰盛之藏厥﹐非陰陽錯雜之蛔厥也。若蛔厥者﹐其人當吐蛔﹐今病者靜而復時煩﹐不似藏厥之躁無暫安時﹐知非藏寒之躁﹐乃蛔上膈之上也故其煩須臾復止也﹐得食而吐又煩者﹐是蛔聞食臭而出﹐故又煩也。得食蛔動而嘔蛔因嘔吐而出﹐故曰﹕其人當自吐蛔也。蛔厥主以烏梅丸﹐又主久利者﹐以此藥性味酸苦辛溫﹐寒熱並用﹐能解陰陽錯雜﹐寒熱混淆之邪也。藏厥者﹐宜吳茱萸湯。兼少陰者﹐宜四逆﹑通脈﹑附子等湯﹐臨證者﹐酌而用之可也。

【集注】

方有執曰﹕脈微而厥﹐統言之也。膚冷﹐言不獨手足﹐以見陽气內陷也。藏厥﹐言非在經也。

諭昌曰﹕脈微而厥﹐則陽气衰微可知﹐然未定其爲藏厥﹑蛔厥也。惟膚冷而躁﹐無暫安時﹐乃爲藏厥﹐藏厥用四逆及灸法﹐其厥不回者死。若蛔厥則時厥時煩﹐未爲死候但因此而馴至胃中﹐無陽則死矣。

程知曰﹕言厥﹐有藏與蛔之別也。藏厥者﹐腎藏之陽不行也﹔蛔厥者﹐手足冷而吐蛔胃府之陽不行也。蛔厥者﹐蛔動則煩而有靜時﹐非若藏厥之躁無暫安時也。此胃陽病而無關於腎陽﹐故厥𨿽同﹐而證則異也。

程應旄曰﹕脈微而厥﹐純陰之象﹐徵於脈矣﹔七﹑八日膚冷﹐無陽之象﹐徵於形矣。

陰極則發躁﹐無暫安時﹐此自是少陰藏厥﹐爲不治之證﹐厥陰中無此也。至於吐蛔爲厥陰本證﹐則蛔厥可與陰陽不相順接者﹐連類而明之也。用烏梅丸名曰安蛔﹐實是安胃﹐並主久利﹐見陰陽不相順接﹐厥而下利之證﹐皆可以此方括之也。

林瀾曰﹕陽煩陰躁﹐煩輕躁重﹐於藏厥言躁﹐於蛔厥言煩﹐已具安危之異矣。藏厥者陽气將脫﹐藏气欲絕而爭﹐故藏厥爲死證﹔若蛔厥者﹐藏气虛寒﹐而未至於絕。藏气寒﹐則蛔不安其宮而動﹐藏气虛則蛔求食而出﹐是以其證必吐蛔。

卷二﹨辧厥陰病脈證並治全篇

烏梅丸方

烏梅三百枚細辛六兩漧薑十兩黃連十六兩當歸四兩附子﹝去皮﹐炮﹞六兩蜀椒﹝出汗﹞四兩桂枝六兩人參六兩黃柏六兩右十味﹐異搗篩﹐合治之﹐以苦酒漬烏梅一宿﹐去核﹐蒸之五斗米下﹐飯熟搗成泥和藥令相得﹐內臼中﹐與蜜杵二千下﹐丸如梧桐子大﹐先食飲服十丸﹐日三服﹐稍加至二十丸﹐禁生冷﹑滑物﹑臭食等。

【集解】

柯琴曰﹕六經惟厥陰爲難治﹐其本陰﹐其標熱﹐其體木﹐其用火﹐必伏其所主﹐而先其所因﹐或收﹑或散﹑或逆﹑或從﹐隨所利而行之﹐謂其中气﹐使之和平﹐是治厥陰之法也。厥陰當兩陰交盡﹐又名陰之絕陽﹐宜無熱矣。第其合晦朔之理﹐陰之初盡卽陽之初生﹐所以厥陰病熱﹐是少陽使然也。火王則水虧﹐故消渴气上撞心﹐心中疼熱﹐气有餘便是火也。木盛則生風﹐虫爲風化﹐饑則胃中空虛﹐蛔聞食臭而出﹐故吐蛔﹐𨿽饑不欲食也。仲景立方﹐皆以辛甘苦味爲君﹐不用酸收之品﹐而此用之者﹐以厥陰主肝木耳﹗『洪範』曰﹕木曰曲直作酸。『內經』曰﹕木生酸﹐酸入肝﹐君烏梅之大酸﹐是伏其所主也。配黃連瀉心而除疼﹐佐黃柏滋腎以除渴﹐先其所因也。連﹑柏治厥陰﹐陽邪則有餘﹐不足以治陰邪也。椒﹑附﹑辛﹑姜大辛之品並舉﹐不但治厥陰陰邪﹐且肝欲散﹐以辛散之也。又加桂枝﹑當歸﹐是肝藏血﹐求其所屬也。寒熱雜用﹐則气味不和﹐佐以人參﹐調其中气﹐以苦酒漬烏梅﹐同气相求﹐蒸之米下﹐資其穀气﹐加蜜爲丸﹐少與而漸加之﹐緩則治其本也。蛔﹑昆虫也。生冷之物與濕熱之气相成﹐故藥亦寒熱互用﹐且胸中煩而吐蛔﹐則連柏是寒因熱用也。蛔得酸則靜﹐得辛則伏﹐得苦則下﹐信爲治虫佳劑。久利則虛﹐調其寒熱﹐酸以收之﹐下利自止。

傷寒六﹑七日﹐脈微﹐手足厥冷﹐煩躁﹐灸厥陰﹐厥不還者﹐死。

【注】

此詳申厥陰藏厥之重證也。傷寒六﹑七日﹐脈微﹐手足厥冷﹐煩躁者﹐是厥陰陰邪之重病也。若不圖之於早﹐爲陰消陽長之計﹐必至於陰气寖寖而盛﹐厥冷日深﹐煩躁日甚﹐𨿽用茱萸﹑附子﹑四逆等湯﹐恐緩不及事﹐惟當灸厥陰以通其陽。如手足厥冷過時不還﹐是陽已亡也﹐故死。

【集注】

方有執曰﹕灸所以通陽﹐陽不回﹐故主死也。

程知曰﹕六﹑七日﹐爲邪傳厥陰之時﹐脈微而厥﹐未是危證﹐危在煩躁﹐爲微陽外露耳﹗程應旄曰﹕脈微厥冷而煩躁﹐是卽前條中所引藏厥之證﹐六﹑七日前無是也。

汪琥曰﹕煩躁者﹐陽虛而爭﹐乃藏中之眞陽欲脫﹐而神气爲之浮越﹐故作煩躁。可灸太衝穴﹐以太衝二穴﹐爲足厥陰脈之所注。穴在足大指下後二寸﹐或一寸半陷中﹐可灸三壯。

手足厥寒﹐脈細欲絕者﹐當歸四逆湯主之。若其人內有久寒者﹐宜當歸四逆加吳茱萸生薑湯。

【注】

此詳申厥陰藏厥之輕證也。手足厥寒﹐脈細欲絕者﹐厥陰陰邪寒化之脈證也。然不通身膚冷﹐亦不躁無暫安時者。則非陽虛陰盛之比﹐故不用姜﹑附等輩﹐而用當歸四逆湯﹐和厥陰以散寒邪﹐調榮衛以通陽气也。若其人內有久寒者﹐宜當歸四逆湯﹐加吳茱萸﹑生薑﹐以直走厥陰﹐溫而散之也。

【集注】

程知曰﹕不用姜﹑附者﹐以證無下利﹐不屬純陰也。蓋脈細欲絕之人﹐姜﹑附亦足以劫其陰﹐故不惟不輕用下﹐且亦不輕用溫也。

鄭重光曰﹕手足厥冷﹐脈細欲絕﹐是厥陰傷寒之外證﹐當歸四逆﹐是厥陰傷寒之表藥也。

卷二﹨辧厥陰病脈證並治全篇

當歸四逆湯方

當歸三兩桂枝三兩芍藥三兩細辛三兩通艸二兩甘艸﹝炙﹞二兩大棗﹝擘﹞二十五枚右七味﹐以水八升﹐煮取三升﹐去滓﹐溫服一升﹐日三服。

卷二﹨辧厥陰病脈證並治全篇

當歸四逆加吳茱萸生薑湯方

於前方內﹐加吳茱萸半升﹐生薑三兩。

右九味﹐以水六升﹐淸酒六升和﹐煮取五升﹐去滓﹐溫分五服﹐一方水酒各四升。

【方解】

凡厥陰病﹐必脈細而厥﹐以厥陰爲三陰之盡﹐陰盡陽生﹐若受邪則陰陽之气﹐不相順接﹐故脈細而厥也。然相火寄居於厥陰之藏﹐經𨿽寒而藏不寒﹐故先厥者後必發熱也故傷寒初起﹐見手足厥冷﹐脈細欲絕者﹐皆不得遽認爲虛寒﹑而用姜附也。此方取桂枝湯﹐君以當歸者﹐厥陰主肝爲血室也﹔佐細辛味極辛﹐能達三陰﹐外溫經而內溫藏﹔通艸性極通﹐能利關節﹐內通竅而外通榮﹔倍加大棗﹐卽建中加飴用甘之法﹔減去生薑﹐恐辛過甚而迅散也。肝之志苦急﹐肝之神欲散﹐甘辛並舉﹐則志遂而神悅未有厥陰神志遂悅﹐而脈細不出﹐手足不溫者也。不須參﹑苓之補﹐不用姜﹑附之峻者﹐厥陰﹑厥逆與太陰﹑少陰不同治也。若其人內有久寒﹐非辛溫甘緩之品所能兼治則加吳茱萸﹑生薑之辛熱﹐更用酒煎﹐佐細辛直通厥陰之藏﹐迅散內外之寒﹐是又救厥陰內外兩傷於寒之法也。

病者手足厥冷﹐言﹕我不結胸﹐小腹滿﹐按之痛者﹐此冷結在膀胱關元也。

【注】

此申上條詳出其證也。經曰﹕六日厥陰受之。厥陰循陰器﹐絡於肝﹐故煩滿而囊縮。

邪傳厥陰﹐其人本自有熱﹐必從陽化﹐則煩渴﹐少腹滿而囊縮﹐乃四逆散﹑承气湯證也。若其人本自有寒﹐必從陰化﹐則手足厥冷﹐少腹滿而囊縮﹐乃當歸四逆加吳茱萸湯證也。今病者手足厥冷﹐言我不結胸﹐是謂大腹不滿﹐而惟小腹滿﹐按之痛也。論中有少腹滿﹐按之痛﹔小便自利者﹐是血結膀胱證﹔小便不利者﹐是水結膀胱證﹔手足熱﹐小便赤澀者﹐是熱結膀胱證﹐此則手足冷﹐小便數而白﹐知是冷結膀胱證也。

【集注】

成無己曰﹕手足厥﹐不結胸者﹐無熱也。小腹滿﹐按之痛﹐下焦冷結也。

程知曰﹕陽邪結於上﹐陰邪結於下﹐手足厥冷﹐小腹滿﹐按之痛﹐其爲陰邪下結可知此當用溫﹑用灸。關元﹐穴名﹐在臍下三寸﹐爲極陰之位﹐足三陰﹑任脈之會﹐膀胱所居也。

程應旄曰﹕發厥﹐𨿽不結胸﹐而小腹滿實作痛結﹐則似乎可下。然下焦之結多冷﹐不比上焦之結多熱也。況手足厥﹐上焦不結﹐惟結膀胱關元之處﹐故曰﹕冷結也。

凡厥者﹐陰陽气不相順接﹐便爲厥﹔厥者﹐手足逆冷者是也。諸四逆厥者﹐不可下之虛家亦然。

【注】此詳諸條致厥之由﹐愼不可下也。蓋厥𨿽陰經俱有﹐然所屬者厥陰也﹐故厥陰一病不問寒熱皆有厥﹐若無厥﹐則非厥陰也。太陰寒微﹐故手足溫而無厥冷﹔少陰寒甚故有寒厥而無熱厥﹔厥陰陰極生陽﹐故寒厥熱厥均有之也。凡厥者﹐謂陰陽寒熱之厥也。陰陽不相順接者﹐謂陰陽之气不相順接交通也﹐不相順接交通﹐則陽自陽而爲熱陰自陰而爲寒﹐卽爲厥病也。厥者之證﹐手足逆冷是也。諸四逆厥者﹐謂諸病四逆厥冷者也。然厥病陰陽已不相順接交通﹐愼不可下﹐虛家見厥﹐尢不可下﹐故曰﹕虛家亦然也。

【集注】

成無己曰﹕手之三陰三陽﹐相接於手之十指﹔足之三陰三陽﹐相接於足之十指。陽气內陷﹐不與陰相順接﹐故手足爲之厥冷也。

諭昌曰﹕厥陰證仲景總不欲下﹐無非欲邪還於表﹐使陰從陽解也﹐此但舉最不可下之二端﹐以嚴其戒。

傷寒五﹑六日﹐不結胸﹐腹濡﹐脈虛﹐復厥者﹐不可下﹐此亡血﹐下之死。

【按】

「結胸」二字﹐當是「大便」二字。不結胸﹐腹濡﹐脈虛﹐復厥﹐皆無可下之理﹐而曰﹕不可下﹐何所謂耶﹖

【注】

此承上條詳申不可下之義也。傷寒五﹑六日﹐邪至厥陰之時﹐不大便似可下也。若腹濡﹑脈虛﹑復厥者﹐此爲亡血虛躁﹐更不可下也﹐下之則蹈虛虛之戒而死矣。大病﹑汗後﹐產婦﹑亡血之家﹐多有此證。

【集注】

張璐曰﹕傷寒五﹑六日﹐邪入厥陰﹐其熱深矣。今脈虛而復厥﹐則非熱深當下之可比以其亡血傷津﹐大便枯澀﹐恐人誤認五﹑六日熱入陽明之燥結﹐故有不可下之之戒蓋脈虛﹑腹濡﹐知內外無熱﹐厥則陰气用事﹐卽當同亡血例治﹐若其人陰血更虧於陽﹐或陰中稍挾陽邪﹐不能勝辛熱者﹐又屬當歸四逆證矣。

傷寒病﹐厥五日﹐熱亦五日﹐設六日﹐當復厥﹐不厥者﹐自愈﹐厥終不過五日﹐以熱五日﹐故知自愈。

【注】

傷寒邪傳厥陰﹐陰陽錯雜爲病﹐若陽交於陰﹐是陰中有陽﹐則不厥冷﹔陰交於陽﹐是陽中有陰﹐則不發熱。惟陰盛不交於陽﹐陰自爲陰﹐則厥冷也﹔陽亢不交於陰﹐陽自爲陽﹐則發熱也。蓋厥熱相勝則逆﹐逆則病進﹔厥熱相平則順﹐順則病愈。今厥與熱日相等﹐气自平﹐故知陰陽和而病自愈也。

【集注】

方有執曰﹕厥五日﹐熱亦五日﹐陰陽勝復無偏也﹐當復厥不厥﹐陽气勝也。陽主生故自愈可知也。

張璐曰﹕此云厥終不過五日﹐言厥之常﹔後云厥反九日而利﹐言厥之變﹐蓋常則易治變則難復也。

林瀾曰﹕三陰經傷寒﹐太陰爲始﹐則手足溫﹐少陰則手足冷﹐厥陰則手足厥逆﹐然病至厥陰﹐陰之極也﹐反有發熱之理﹖蓋陽極而生陰﹐故陽病有厥冷之證﹔陰極而生陽故厥逆有發熱之條。

傷寒熱少厥微﹐指頭寒﹐默默不欲食﹐煩躁數日﹐小便利﹐色白者﹐此熱除也。欲得食﹐其病爲愈﹐若厥而嘔﹐胸�煩滿者﹐其後必便血。

【注】

傷寒熱少厥微﹐所以手足不冷﹐而但指頭寒﹐寒邪淺也。默默﹐陰也。煩躁﹐陽也。

不欲食﹐胃不和也。此厥陰陰陽錯雜之輕病﹐卽論中熱微厥亦微之證也。若數日小便利﹐其色白者﹐此邪熱已去也﹐欲得食﹐其胃已和也﹐熱去胃和﹐陰陽自平﹐所以其病爲愈也。若小便不利而色赤﹐厥不微而甚﹐不惟默默而且煩﹐不但不欲食﹐更嘔而胸�滿﹐此熱未除而且深也﹐卽論中厥深熱亦深之證也。熱深不除﹐久持陰分﹐後必便血也﹐所謂數日者﹐猶曰﹕連日也。

【集注】

王肯堂曰﹕設未欲食﹐宜漧薑甘艸湯。嘔而胸�煩滿者﹐少陽證也﹐少陽與厥陰爲表裏﹐邪干其府﹐故嘔而胸�煩滿。肝主血﹐故後必便血。

方有執曰﹕熱少厥微﹐邪淺也﹐所以手足不冷﹐而但指頭寒。默默﹐謂無言也。不欲食﹐厥陰之脈挾胃也。煩躁則內熱﹐故以小便辧之。欲食﹐邪退而胃回也。厥而嘔胸�煩滿者﹐厥陰脈挾胃貫膈布�肋也﹐便血陰邪﹐必走下竅也。

林瀾曰﹕於熱厥﹐言指頭寒。於寒厥微者﹐言手足寒。甚者﹐言四逆。厥逆輕重淺深當細味之。

汪琥曰﹕按此條論仲景無治法。郭壅云﹕熱不除而便血﹐可用犀角地黃湯。

傷寒一﹑二日至四﹑五日﹐而厥者﹐必發熱﹐前熱者後必厥﹐厥深者熱亦深﹐厥微者熱亦微﹐厥應下之﹐而反發汗者﹐必口傷爛赤。

【注】

傷寒一﹑二日卽厥﹐四﹑五日仍厥不已者﹐是陰盛陽衰之寒厥也。寒厥者﹐卽藏厥也若一﹑二日厥﹐至四﹑五日而熱﹔或一﹑二日熱﹐至四﹑五日而厥﹐前厥後熱﹐前熱後厥﹐是陰陽互爲勝復之熱厥也。熱厥者﹐卽陽厥也。厥深者﹐熱亦深﹔厥微者熱亦微﹐此厥乃應下之熱厥﹐非當溫散之寒厥也。若誤爲寒厥而反溫散之﹐則助其熱上攻﹐必口傷爛赤也。

【集注】

成無己曰﹕經云﹕諸四逆者不可下之﹐至此又云應下﹐最宜詳審。先賢謂熱厥手足𨿽厥冷﹐而或有溫時﹐手足𨿽逆冷﹐而手足掌心必暖。戴元禮又以指甲之暖冷紅靑﹐別厥証之寒熱﹐皆愼之至也。

汪琥曰﹕此條乃傳經邪熱﹐陽極似陰之證。傷寒一﹑二日至四﹑五日而厥者﹐言傷寒在一﹑二日之時本發熱﹐至四﹑五日後而厥者﹐乃邪傳厥陰之候也。必發熱者﹐言病人四肢及肌表𨿽厥﹐而軀殼以內必發熱也。前熱者後必厥﹐乃申明一﹑二日爲前﹐四﹑五日爲後﹐以見熱極必發厥也。陽邪深伏﹐應須以苦寒之藥下去其熱﹐使陰气得伸則陰陽平﹐四肢和順而不厥矣。粗工見厥﹐認以爲寒﹐而反用辛溫之藥﹐辛溫皆升引熱上行﹐必口傷爛赤﹐以厥陰之脈循頰裏環唇內故也。

病人手足厥冷﹐脈乍緊者﹐邪結在胸中﹐心下滿而煩﹐饑不能食者﹐病在胸中﹐當須吐之﹐宜瓜蒂散。

【注】

病人手足厥冷﹐若脈微而細﹐是寒虛也。寒虛者可溫可補。今脈乍緊勁﹐是寒實也寒實者宜溫宜吐也。時煩吐蛔﹐饑不能食﹐乃病在胃中也﹔今心中煩滿﹐饑不能食是病在胸中也。寒飲實邪﹐壅塞胸中﹐則胸中陽气爲邪所遏﹐不能外達四肢﹐是以手足厥冷﹐胸滿而煩﹐饑不能食也﹐當吐之﹐宜瓜蒂散湧其在上之邪﹐則滿可消﹐而厥可回矣。

【集注】

諭昌曰﹕此與太陽之結胸迥殊﹐其脈乍緊﹐其邪亦必乍結﹐故用瓜蒂散湧載其邪而出斯陽邪仍從陽解耳﹗程應旄曰﹕手足厥冷﹐邪气內阻﹐脈乍緊﹐緊而不常﹐往來中倏忽一見也。

傷寒脈滑而厥者﹐裏有熱﹐白虎湯主之

【注】

傷寒脈微細﹐身無熱﹐小便淸白而厥者﹐是寒虛厥也﹐當溫之。脈乍緊﹐身無熱﹐胸滿而煩厥者﹐是寒實厥也﹐當吐之。脈實﹐大小便閉﹐腹滿�痛而厥者﹐熱實厥也當下之。今脈滑而厥﹐滑爲陽脈﹐裏熱可知﹐是熱厥也。然內無腹滿痛不大便之證是𨿽有熱而裏未實﹐不可下而可淸﹐故以白虎湯主之。

【集注】

程應旄曰﹕脈滑而厥﹐乃陽實拒陰之厥﹐白虎湯涼能淸裏﹐而辛可解表。故當捨證而從脈也。

林瀾曰﹕熱厥亦有不同﹐如傳邪入府﹐祕結不通﹐燥矢在內﹐非下不可者﹐以承气治之之證是也。若火極似水﹐裏有大熱﹐而大便不閉﹐無燥糞可除者﹐滑則裏熱已深厥則邪陷已極﹐非以白虎滌其極熱﹐則亢甚之陽﹐何以淸耶﹗吳人駒曰﹕厥﹐因陽气不相順接﹐其脈當見陰象。脈滑爲气有餘﹐是陽盛於內﹐格陰於外﹐內則實熱﹐外而假寒者也﹐白虎以淸解實熱﹐則厥自解矣。辧之之法﹐冷必不甚﹐浮而近之則冷﹐按之肌骨之下﹐則反熱矣。

傷寒脈促﹐手足厥逆﹐可灸之。

【注】

傷寒陰證見陽脈者﹐𨿽困無害﹐無寧俟之也。今傷寒脈促﹐手足厥逆﹐而曰可灸之者蓋以欲溫則有陽脈之疑﹐欲淸則有陰厥之礙也。夫證脈無寒熱之確據﹐設以促之一陽脈淸之﹐惟恐有誤於脈﹔或以厥之一陰證溫之﹐又恐有誤於證﹐故設兩可之灸法斯通陽而不助熱﹐回厥而不傷陰也。

【集注】

諭昌曰﹕傷寒脈促﹐則陽气跼蹐可知﹐更加手足厥逆﹐其陽必爲陰所格拒而不能返故宜灸以通陽也。

張璐曰﹕手足厥逆﹐本當用四逆湯﹐以其脈促﹐知爲陽气內阻﹐而非陽虛﹐故但用灸以通其陽﹐不用溫經以助陽也。

傷寒發熱四日﹐厥反三日﹐復熱四日﹐厥少熱多者﹐其病當愈﹐四日至七日熱不除者必便膿血。傷寒厥四日﹐熱反三日﹐復厥五日﹐其病爲進﹐寒多熱少﹐陽气退﹐故爲進也。

【注】

傷寒邪在厥陰﹐陽邪則發熱﹐陰邪則厥寒﹐陰陽錯雜﹐互相勝復﹐故或厥或熱也。傷寒發熱四日﹐厥亦四日﹐是相勝也。今厥反三日﹐復熱四日﹐是熱多厥少﹐陽勝陰退故其病當愈也。當愈不愈﹐熱仍不止﹐則熱郁於陰﹐其後必便膿血也。若厥九日熱反三日﹐則厥多熱少﹐陰勝陽退﹐故爲病進也。

【集注】

程知曰﹕此卽厥熱往復之機﹐知陰陽進退之義﹐明厥證所重在陽﹐則厥陰之大旨昭然矣。

張璐曰﹕太陽以惡寒發熱爲病進﹐恐其邪气傳裏也﹔厥陰以厥少熱多爲病退﹐喜其陰盡陽復也。

程應旄曰﹕厥陰﹑少陽﹐一藏一府。少陽在三陽爲盡﹐陽盡則陰生﹐故有寒熱之往來﹔厥陰在三陰爲盡﹐陰盡則陽生﹐故有厥熱之勝復。凡遇此證﹐不必論其來自三陽﹑起自三陰﹐祗論厥與熱之多少。熱多厥少﹐知爲陽勝﹐陽勝病當愈﹔厥多熱少﹐知爲陰勝﹐陰勝病日進。熱在後而不退﹐則爲陽過勝﹐過勝而陰不能復﹐遂有便血諸熱證﹔厥在後而不退﹐則爲陰過勝﹐過勝而陽不能復﹐遂有亡陽諸死證。所以調停二者治法﹐須合乎陰陽進退之機﹐陽勝宜下﹐陰勝宜溫﹐若不圖之於早﹐坐令陰竭陽亡﹐其死必矣。

吳人駒曰﹕『內經』言﹐人之傷於寒也﹐則爲病熱﹐熱𨿽甚不死﹐是傷寒以熱爲貴也然熱不及者病﹐太過者亦病。故此二節﹐論寒熱之多少﹐以明不可太過與不及也。

傷寒始發熱六日﹐厥反九日而利﹐凡厥利者﹐當不能食﹐今反能食者﹐恐爲除中﹐食以索餅﹐不發熱者﹐知胃气尙在﹐必愈。恐暴熱來﹐出而復去也﹐後三日脈之﹐其熱續在者﹐期之旦日夜半愈。所以然者﹐本發熱六日﹐厥反九日﹐復發熱三日﹐並前六日﹐亦爲九日﹐與厥相應﹐故期之旦日夜半愈。後三日脈之而脈數﹐其熱不罷者﹐此爲熱气有餘﹐必發癰膿也。

【按】

不發熱者之「不」字﹐當是「若」字﹐若是「不」字﹐卽是除中﹐何以下接恐暴熱來出而復去之文也﹖

【注】

熱而不厥爲陽﹐厥而不熱爲陰。傷寒始發熱六日﹐厥亦六日﹐至七日仍發熱而不厥者是陽來復﹐當自愈也﹐今厥九日﹐較熱多三日﹐是陰勝陽﹐故下利也。凡厥利者中必寒﹐當不能食﹐今反能食﹐恐是陰邪除去胃中陽气﹐而爲除中之病也。恐者﹐疑而未定之辭也。故以索餅試之﹐食後不發熱﹐則爲除中﹐若發熱﹐知胃气尙在﹐則非除中﹐可必愈也。若食後𨿽暴發熱﹐恐熱暫出而復去﹐仍是除中﹐故必俟之三日﹐其熱續在不去﹐與厥相應﹐始可期之旦日夜半愈也。若俟之三日後﹐𨿽熱不罷而亦不愈且脈猶數者﹐此爲熱气有餘﹐畱連榮衛﹐必發癰膿也。

【集注】

方有執曰﹕食﹐飼也。索﹐常也。謂以素常所食之餅飼之也。一說無肉曰索﹐謂不令犯食禁也。旦日﹑明日平旦﹐朝而陽長之時也﹔夜半﹐陰盡陽生之時也﹐數以候熱。

癰膿者﹐厥陰主血﹐血熱持久則壅瘀﹐壅瘀則腐化﹐故可必也。

吳人駒曰﹕除者﹐去也﹔中者﹐中气也﹐乃中气除去﹐欲引外食以自救也。

傷寒脈遲六﹑七日﹐而反與黃芩湯徹其熱﹐脈遲爲寒﹐今與黃芩湯復除其熱﹐腹中應冷﹐當不能食﹐今反能食﹐此名除中﹐必死。

【按】

「傷寒脈遲六﹑七日」之下﹐當有「厥而下利」四字﹐若無此四字﹐則非除中證矣。

有此四字﹐始與下文反與黃芩湯之義相屬。

【注】

傷寒脈數﹐六﹑七日﹐厥而下利﹐熱厥下利也﹐當與黃芩湯徹其熱。今傷寒脈遲六﹑七日﹐厥而下利﹐寒厥下利也﹐當與理中湯溫其寒。而反與黃芩湯復除其熱﹐腹中應冷﹐當不能食﹐今反能食﹐此名除中﹐乃胃气將絕﹐求食以救﹐終無補於胃也﹐故曰必死。

【集注】

方有執曰﹕反者﹐言不順於道也。黃芩湯﹐寒藥也。徹﹐亦除也。應﹐亦當也。反能食者﹐胃欲絕引食以自救也。中﹐以胃言。死﹐謂萬物無土不生也。

程知曰﹕言脈遲爲寒﹐不宜更用寒藥﹐以致有除中之變也。中气爲陰寒革除﹐則胃中無根之陽气將欲盡除﹐而求救於食﹐故爲死證。

傷寒﹐先厥後發熱而利者﹐必自止﹐見厥復利。

【注】

厥逆﹐陰也。發熱﹐陽也。先厥後發熱﹐而利必自止者﹐是陰退而陽進也。見厥復利者﹐是陽退而陰進也。熱多厥少﹐病𨿽甚者亦可愈﹔厥多熱少﹐病𨿽微者亦轉甚。可知厥熱﹐乃陰陽進退生死之機也。

【集注】

汪琥曰﹕厥陰者﹐陰之盡﹐厥陰之經﹐陽气甚微﹐故不論陰陽二證﹐寒熱之邪﹐但至其經﹐無有不發厥者﹐蓋厥卽爲逆﹐起於手足﹐今曰先厥者﹐此初起便厥﹐厥卽下利發熱者﹐則陽气復而利必自止也。

傷寒先厥後發熱﹐下利必自止﹐而反汗出﹐咽中痛者﹐其喉爲痺﹐發熱無汗﹐而利必自止﹐若不止﹐必便膿血﹐便膿血者﹐其喉不痺。

【注】

此承上條而詳辧之﹐以出其證也。先厥後發熱﹐下利必自止﹐厥回利止﹐其熱若退爲欲愈也。若厥回利止﹐其熱不退﹐而反汗出者﹐是厥陰病。從陽化熱﹐其邪上循本經之脈﹐故咽喉痛痺也。若厥回發熱﹐無汗利不止者﹐是厥陰邪熱。因利下迫﹐傷及脈中之血﹐故必便膿血也。便膿血者﹐其喉不痺﹐謂熱邪下利﹐而不復上病咽痛也。

可知下利止﹐其喉爲痺者﹐謂熱邪已上﹐病咽痛﹐卽不復病下利也。

【集注】

諭昌曰﹕先厥後熱下利止﹐其病爲欲愈矣。乃反汗出咽中痛﹐是熱邪有餘﹐上攻咽喉而爲痺也。旣發熱𨿽無汗﹐爲其陽已回﹐所以利亦必自止﹐若不止﹐則無汗明系邪不外出﹐熱郁在裏﹐必主便膿血也。便膿血者﹐其喉不痺﹐見熱邪在裏﹐卽不復在表在下﹐卽不復在上也。

汪琥曰﹕咽中痛者﹐此熱傷上焦气分也。痺者﹐閉也。咽中痛甚﹐其喉必閉而不通以厥陰經循喉嚨之後﹐上入頏顙故也。無汗利不止﹐便膿血者﹐此熱傷下焦血分也熱邪注下﹐則不幹上﹐故曰﹕其喉不痺。

下利脈數﹐有微熱﹐汗出﹐令自愈﹐設復緊﹐爲未解。

【注】

厥陰下利脈數﹐熱利也。若熱微汗出﹐知邪微欲解﹐下利必自止﹐故令自愈也。設脈復緊﹐爲表邪猶盛﹐未能解也。

【集注】

成無己曰﹕下利﹐陰病也。脈數﹐陽脈也。陰病見陽脈者生﹐微熱汗出﹐陽气得通也利必自愈。諸緊爲寒﹐設復脈緊﹐寒邪猶盛﹐故云﹕未解。

沈明宗曰﹕數條乃指厥而下利便膿血者。或見實大﹑浮數﹑微弱﹑沈澀﹑弦緊﹑洪長諸脈﹐當分虛﹑實﹑寒﹑熱﹐卽知欲愈未愈﹐眞爲察病之微旨也。

下利有微熱而渴﹐脈弱者﹐令自愈。

【注】

厥陰下利﹐有大熱而渴﹐脈彊者﹐乃邪熱俱盛也。今下利有微熱而渴﹐脈弱者﹐是邪熱衰也﹐邪熱旣衰﹐故可令自愈也。

【集注】

方有執曰﹕微熱﹐陽漸回也。渴﹐內燥未復也。脈弱﹐邪退也。令自愈﹐言不須治也程知曰﹕下利以陽復邪微爲愈﹐微熱而渴﹐證已轉陽﹐脈弱則邪气已退﹐故不治自愈若下利大熱脈盛﹐又是逆候矣。

下利脈數而渴者﹐令自愈﹐設不差﹐必圊膿血﹐以有熱故也。

【注】

此承上條互言﹐以詳其變也。下利脈數而渴者﹐是內有熱也﹐若身無熱﹐其邪已衰亦可令自愈也。設下利脈數而渴﹐日久不差﹐𨿽無身熱﹐必圊膿血﹐以內熱傷陰故也

【集注】

方有執曰﹕脈數﹐與上文微熱﹐互相發明。

程應旄曰﹕脈數而渴﹐陽勝陰矣﹐故亦令自愈。若不差﹐則陰虛熱入﹐經所云脈數不解﹐而下利不止﹐必協熱而便膿血是也。

下利﹐寸脈反浮數﹐尺中自澀者﹐必圊膿血。

【注】

厥陰熱利﹐寸脈當沈數﹐今寸脈反浮數﹐是熱在外而不在內也。尺中自澀者﹐是在外之熱不解﹐乘下利入裏﹐傷及其陰﹐熱與血瘀﹐必圊膿血也。

【集注】

諭昌曰﹕脈見浮數﹐若是邪還於表﹐則尺脈自知﹐今尺中自澀﹐乃熱邪摶結於陰分𨿽寸口得陽脈﹐究竟陰邪必走下竅﹐而便膿血也。

汪琥曰﹕此條乃下利變膿血之候也。熱利而得數脈非反也﹐得浮脈則爲反矣。此條論無治法﹐宜以仲景黃芩湯代之。

下利脈沈弦者﹐下重也。脈大者﹐爲未止﹐脈微弱數者﹐爲欲自止﹐𨿽發熱﹐不死。

【注】

此詳申上條﹐下利圊膿血之證脈也。脈沈﹐主裏﹐脈弦﹐主急。下重﹐後重也。下利﹑脈沈弦﹐故里急後重也。凡下利之證﹐發熱脈大者﹐是邪盛﹐爲未止也。脈微弱數者﹐是邪衰﹐爲欲自止﹐𨿽發熱不死也。由此可知滯下脈大身熱者﹐必死也。

【集注】諭昌曰﹕下利而脈沈弦﹐主裏急後重﹐成滯下之證﹐卽今所稱痢證也。脈大者﹐卽沈弦中之大﹐脈微弱數者﹐卽沈弦中之微弱數也。

下利欲飲水者﹐以有熱故也﹐白頭翁湯主之。熱利下重者﹐白頭翁湯主之。

【注】

此承上條以出其治也。下利欲飲水者﹐熱利下奪津液﹐求水以濟幹也。熱利下重者熱傷气滯﹐裏急後重﹐便膿血也。二者皆以白頭翁湯主之者﹐以其大苦大寒﹐寒能勝熱﹐苦能燥濕也。

【集注】

程知曰﹕按少陰自利而渴﹐亦有虛而引水自救者﹐猶當以小便之赤白﹐脈之遲數辧之此言熱邪內結者也﹐熱邪內結而致下重﹐故純用苦寒以勝熱而厚腸也。

卷二﹨辧厥陰病脈證並治全篇

白頭翁湯方

白頭翁三兩黃連﹝去須﹞三兩黃柏﹝去皮﹞三兩秦皮三兩右四味﹐以水七升﹐煮取三升﹐去滓﹐溫服一升﹐不愈﹐更服一升。

【方解】

三陰俱有下利證﹐自利不渴者﹐屬太陰也﹔自利而渴者﹐屬少陰也。惟厥陰下利﹐屬於寒者﹐厥而不渴﹐下利淸谷﹐屬於熱者﹐消渴下利﹐下重便膿血也。此熱利下重乃火郁濕蒸﹐穢气奔逼廣腸﹐魄門重滯而難出﹐卽『內經』所云﹕暴注下迫者是也。

君白頭翁﹐寒而苦辛﹔臣秦皮﹐寒而苦澀﹐寒能勝熱﹐苦能燥濕﹐辛以散火之郁﹐澀以收下重之利也﹔佐黃連淸上焦之火﹐則渴可止﹔使黃柏瀉下焦之熱﹐則利自除也。

治厥陰熱利有二﹐初利用此方之苦以瀉火﹐以苦燥之﹐以辛散之﹐以澀固之﹐是謂以寒治熱之法﹔久利則用烏梅丸之酸以收火﹐佐以苦寒﹐雜以溫補﹐是謂逆之從之﹐隨所利而行之﹐調其气使之平也。

傷寒下利﹐日十餘行﹐脈反實者死。

【注】

傷寒下利﹐日十餘行﹐正气虛也﹐其脈當虛﹐今反實者﹐邪气盛也。正虛邪盛﹐故主死也。

【集注】

成無己曰﹕下利裏虛也﹐脈當微弱﹐反實者﹐病勝藏也﹐故死。脈不應病﹐此之謂也鄭重光曰﹕脈實則胃气失和緩之狀﹐而眞藏之脈獨見﹐邪盛正脫矣。

傷寒六﹑七日不利﹐便發熱而利﹐其人汗出不止者死﹐有陰無陽故也。

【注】

傷寒六﹑七日﹐邪傳厥陰之時也﹐厥而不利﹐是陰邪未盛﹐若便發熱﹐尙在不死。今六﹑七日不利﹐忽而下利﹐發熱汗出不止者﹐是陰盛於中﹐而陽亡於外﹐故爲有陰無陽也﹐其死可知矣。

【集注】

方有執曰﹕發熱而利﹐裏陰內盛也﹐故曰有陰。汗出不止﹐表陽外絕也﹐故曰無陽。

程知曰﹕言暴下利汗出﹐爲亡陽死證也﹐六﹑七日不利﹐忽發熱而利下﹐至於汗出不止﹐渾是外陽內陰﹐眞陽頃刻無存矣。

汪琥曰﹕寒中厥陰至六﹑七日﹐當亦厥六﹑七日矣﹐不言厥者﹐省文也。厥則當利不利者﹐陽气未敗﹐猶能與邪相支吾也﹐若至發熱﹐卽利者亦當止。今則發熱與利﹐驟然並至﹐加之汗出不止﹐則知其熱非陽回而熱﹐乃陽脫而熱﹐故兼下利而汗出不止也張令韶曰﹕厥陰病發熱不死﹐發熱亦死者有三證﹕一在躁不得臥﹐一在厥不止﹐一在汗出不止。

發熱而厥﹐七日下利者﹐爲難治。

【注】

此詳申上條﹐發熱而厥之義也。發熱而厥至七日﹐若厥回利止﹐則可以自解矣。今發熱而厥至七日﹐下利不止者﹐爲難治也。蓋上條有陰無陽故主死﹐此條陰盛而陽不復故爲難治也。

【集注】

方有執曰﹕厥七日而下利﹐陰盛而陽不復也。

張璐曰﹕厥利與熱不兩存之勢也。發熱而厥七日﹐是熱者自熱﹐厥利者自厥利﹐陰陽兩造其偏﹐漫無相協之期﹐故𨿽未見煩躁﹐已爲難治。蓋治其熱則愈厥愈利﹐治其厥利則愈熱﹐不至陰陽兩絕不止耳。

下利脈沈而遲﹐其人面少赤﹐身有微熱﹐下利淸谷者﹐必鬱冒汗出而解﹐病人必微厥所以然者﹐其面戴陽﹐下虛故也。

【注】

脈沈而遲﹐下利淸谷﹐是裏有陰寒也﹐若其人面有少赤色﹐身有微熱﹐又屬表有陽熱也。夫內有裏陰之寒﹐外有表陽之熱﹐則陰得陽化而解者有之。但其未解之先﹐病人必鬱冒汗出而後解。所以然者﹐面戴之虛陽﹐與下利之虛陰﹐兩相和順﹐故作解也。

此非在下之陰﹐格在上之陽﹐所以病人𨿽冒而厥必微﹐必不似不解之冒厥而甚也。

【集注】

諭昌曰﹕下利脈沈遲﹐裏寒也﹐面少赤有微熱﹐是仍兼外邪﹐必從汗解。但戴陽之證必見微厥﹐此中大伏危機﹐其用法當迥異常法矣。六經皆有下利之證﹐惟少陰﹑厥陰爲難治。蓋邪气入裏﹐利深則必致厥﹐厥深亦必致利﹐故下利一證﹐經於少陰﹑厥陰﹐皆詳言之。蓋以傷寒下利﹐則無論少陰﹑厥陰﹐其治法皆可會通也。

汪琥曰﹕鬱冒者﹐頭目之際﹐郁然昏冒﹐乃陽气能勝寒邪﹐裏陽回而表和順﹐故解。

汗出而解﹐是陽回裏寒散而榮衛和﹐故汗出﹐非攻表而使之汗出也。

下利淸谷﹐裏寒外熱﹐汗出而厥者﹐通脈四逆湯主之。

【注】

此承上條互詳其義﹐以出其治也。下利淸谷﹐裏寒也﹔身有微熱﹐外熱也。上條有無汗怫郁面赤之表﹐尙可期其冒汗而解。此條汗出而厥﹐則已露亡陽之變矣。故主以通脈四逆湯﹐救陽以勝陰也。

【集注】

方有執曰﹕下利故曰裏寒﹐陰不守也﹔外熱故﹐汗出﹐陽不固也。通脈四逆救表裏通血气而復陰陽者也。

諭昌曰﹕上條辧證﹐此條用藥﹐互相發明。然不但此也﹐少陰病下利淸谷﹐面色赤者已用此法矣。

吳人駒曰﹕有協熱下利者﹐亦完谷不化﹐乃邪熱不殺谷﹐其別在脈之陰陽虛實之不同大汗出﹐熱不去﹐內拘急﹐四肢疼﹐又下利厥逆而惡寒者﹐四逆湯主之。

【注】

通身大汗出﹐熱當去矣。熱仍不去﹐而無他證﹐則爲邪未盡而不解也。今大汗出﹐熱不去﹐而更見拘急肢疼﹐且下利厥逆而惡寒﹐是陽亡於表﹐寒盛於裏也﹐故主四逆湯溫經以勝寒﹐回陽而斂汗也。

【集注】

方有執曰﹕大汗出﹐陽虛而表不固也﹔熱不去﹐言邪不除也﹔內拘急四肢疼者﹐亡津液而骨气不利也﹔下利厥逆﹐惡寒亡陽﹐而陰寒內甚也。

程知曰﹕言大汗後下利厥逆﹐急宜回陽也。大汗出而熱不去﹐正恐眞陽飛越﹐若內拘急﹐四肢痛﹐更加下利﹐厥逆﹐惡寒﹐則在裏﹐純是陰寒矣。

程應旄曰﹕此證大汗出熱不去﹐何爲不在亡陽死証之列﹖不知亡陽由於汗不止而陽亡此證內拘急﹐四肢疼﹐是汗已止﹐陽未亡而惡寒﹐故可行溫法也。

大汗﹐若大下利而厥冷者﹐四逆湯主之。

【注】

大汗出汗不收者﹐桂枝加附子湯證也。大下利﹐利不止者﹐理中加附子湯證也。今大汗出﹐又大下利不止﹐而更見厥冷﹐乃陽亡於外﹐寒盛於中﹐非桂枝理中之所能治矣當與四逆湯急回其陽﹐以勝其陰﹐使汗利止而厥冷還﹐則猶可生也。以上三條﹐皆厥陰少陰同病﹐因少陰寒甚﹐故俱從少陰主治也。

【集注】

諭昌曰﹕此證無外熱相錯﹐其爲陰寒易明﹐然旣云大汗大下﹐則陰津亦亡﹐但此際不得不以救陽爲急﹐陽回方可徐救其陰也。

下利﹐手足厥冷﹐無脈者﹐灸之不溫﹐若脈不還﹐反微喘者死。下利後脈絕﹐手足厥冷﹐晬時脈還﹐手足溫者生﹐脈不還者死。

【注】

下利手足厥冷無脈者﹐有陰無陽也。𨿽用附子四逆輩﹐恐陽不能急回﹐宜急灸厥陰以通其陽。若脈還手足溫者生﹐脈不還手足不溫﹐反微喘者﹐乃無气以續之喘﹐是陽气上脫也﹐故主死。

【集注】

方有執曰﹕其喘必息短而聲不續﹐乃陽气衰絕也。程知曰﹕少陰下利﹐厥逆無脈﹐服白通湯﹐脈暴出者死﹐微續者生。厥陰下利﹐厥逆脈絕﹐用灸法﹐晬時脈還者生﹐不還者死。可見求陽气者﹐非泛然求之於無何有之鄕也﹐必兩腎之中有幾微可續﹐然後可藉溫灸爲鸞膠耳﹗傷寒發熱﹐下利厥逆﹐躁不得臥者﹐死。傷寒發熱﹐下利至甚﹐厥不止者﹐死。

【注】

傷寒發熱下利而厥﹐反煩躁不得臥者﹐乃寒盛於中﹐孤陽擾亂也。或發熱下利至甚厥逆不止﹐卽不煩躁﹐亦爲表陽外散﹐裏陽內脫﹐故均死也。

【集注】

成無己曰﹕傷寒發熱﹐邪在表也﹔下利厥逆﹐陽气虛也﹔躁不臥﹐病勝藏也﹐故死。

『金匱要略』云﹕六府气絕於外者﹐手足寒﹔五藏气絕於內者﹐下利不禁。傷寒發熱爲邪獨甚﹐下利至甚﹐厥不止﹐爲府藏气絕﹐故死。

程知曰﹕厥陰病﹐但發熱卽不死﹐以發熱則邪出於表﹐而裏證自除。若外發熱而內厥逆﹐下利不止﹐且至煩躁不解﹐則發熱又爲陽气外散之候﹐而主死矣。

張璐曰﹕躁不得臥﹐腎中陽气越絕之象也。大抵下利而手足厥冷者﹐皆爲危候﹐以四肢爲諸陽之本故也。加以發熱躁不得臥﹐不但虛陽發露﹐而眞陰亦已消盡無餘矣﹐安得不死乎﹖嘔而脈弱﹐小便復利﹐身有微熱﹐見厥者﹐難治﹐四逆湯主之。

【注】

厥陰嘔而脈弱﹐大便多利﹐今小便復利﹐𨿽身有微熱﹐而又見厥冷﹐是邪旣上逆﹐而下焦虛寒不固﹐爲陰進陽退之象﹐故爲難治。以四逆湯主之者﹐急壯其陽也﹐陽回則可望生矣。

【集注】

方有執曰﹕脈弱𨿽似邪衰﹐而小便復利﹐則是裏屬虛寒也。故曰﹕見厥者難治。以身之有微熱﹐故𨿽厥猶可以四逆湯救其陽﹐使之復也。

程知曰﹕言嘔而厥者﹐宜溫其下也。嘔者﹐邪气上逆也。脈弱小便利﹐虛寒見於下也身有微熱﹐當爲陽邪在表﹐然見厥逆﹐則爲陰盛於裏﹐而微陽有不能自存之憂也。

汪琥曰﹕按諸條厥利證﹐皆大便利。此條以嘔爲主病﹐獨小便利而見厥﹐前後不能關鎖﹐用四逆湯以附子散寒﹐下逆气﹐助命門之火﹐上以除嘔﹐下以止小便﹐外以回厥逆也。

漧嘔吐涎沫﹐頭痛者﹐吳茱萸湯主之。

【注】

太陰有吐食而無嘔也﹔少陰有欲吐不吐﹐咳而嘔也﹔厥陰之厥而嘔﹐嘔而吐蛔也。今漧嘔者﹐有聲無物之謂也﹔吐涎沫者﹐淸涎冷沫隨嘔而出也﹐此由厥陰之寒﹐上干於胃也。三陽有頭痛﹐必兼身熱﹐至於太陰﹑少陰二經﹐皆無頭痛﹐惟厥陰與督脈會於巓﹐故有頭痛而無身熱也。此少陽不解﹐傳入厥陰﹐陰邪上逆﹐故嘔而頭痛也。以吳茱萸湯主之﹐從厥陰本治也。

【集注】

程知曰﹕此言嘔而頭痛者﹐宜溫中而降逆也。

張錫駒曰﹕嘔者﹐有聲有物者也﹔吐者﹐吐出其物也。故有漧嘔﹐而無干吐﹐今漧嘔吐涎沫者﹐涎沫隨嘔而吐出也。

嘔家有癰膿者﹐不可治嘔﹐膿盡自愈。

【注】

心煩而嘔者﹐內熱之嘔也﹔渴而飲水嘔者﹐停水之嘔也。今嘔而有膿者﹐此必內有癰膿﹐故曰不可治﹐但俟嘔膿盡自愈也。蓋癰膿腐穢欲去而嘔﹐故不當治﹐若治其嘔﹐反逆其機﹐熱邪內壅﹐阻其出路﹐使無所泄﹐必致他變﹐故不可治嘔﹐膿盡則熱隨膿去﹐而嘔自止矣。

【集注】

汪琥曰﹕肺胃成癰﹐由風寒蘊於經絡﹐邪郁於肺﹐或入胃府﹐變而爲熱﹐熱甚則气瘀血積而爲癰。癰者﹐壅也﹐言熱毒壅聚而成膿也。

鄭重光曰﹕邪熱上逆﹐結爲內癰﹐肺胃之癰是也。

厥陰中風﹐脈微浮﹐爲欲愈﹐不浮爲未愈。

【注】

厥陰中風﹐該傷寒而言也。脈微﹐厥陰脈也。浮﹐表陽脈也。厥陰之病﹐旣得陽浮之脈﹐是其邪已還於表﹐故爲欲愈也。不浮則沈﹐沈﹐裏陰脈也。是其邪仍在於裏﹐故爲未愈也。

【集注】

成無己曰﹕脈浮﹐爲邪气還表作汗之兆﹐故云﹕欲愈。不浮則邪气深入﹐正多變證故云﹕未愈。

方有執曰﹕風脈當浮﹐以厥陰本微緩不浮﹐故微浮則邪見還表﹐爲欲愈也。

厥陰病﹐欲解時﹐從丑至卯上。

【注】

丑﹑寅﹑卯三時﹐厥陰風木乘王之時也。正气得其王﹐則邪自退﹐故病解。

【集注】

方有執曰﹕厥陰之解﹐自寅卯而終﹔少陽之解﹐自寅卯而始。蓋寅爲陽初動﹐陰尙彊卯爲天地辟﹐陰陽分﹐所以二經同旺﹐其病之解﹐由此而終始也。

音切撞宅江切漬疾智切蒂音帝食與飼同索當作素癮於容切痺音畀淸與圊同圊七情切晬祖對切

卷二

辧合病並病脈證並治篇

傷寒有六經之證﹐有六經之脈﹐證脈井然不雜﹐則可直指爲某經之病。若兩經﹑三經陰陽混淆﹐不可以一經名者﹔或一經未罷又傳一經﹐二經﹑三經同病﹐不歸並一經者﹐則名曰合病。或二經﹑三經同病﹐其後歸並一經自病者﹐則名曰並病。論中所著合病﹑並病﹐𨿽單舉陽經﹐未及陰經﹐然陽經旣有合病﹑並病﹐則陰經亦必有之可知矣。如太陽病脈反沈﹐少陰病反發熱﹐是少陰﹑太陽合病也﹔陽明病脈遲﹐太陰病大實痛﹐是太陰﹑陽明合病也﹔少陽病脈細而厥﹐厥陰病嘔而發熱﹐是厥陰﹑少陽合病也。是𨿽無合病之名﹐而確有合病之實。且三陽皆有發熱證﹐三陰皆有下利證﹐如發熱而下利﹐是陰陽合病也﹐陰陽合病﹐若陽盛者屬陽經﹐則下利爲實熱﹐卽論中所謂太陽﹑陽明﹐陽明﹑少陽﹐太陽﹑少陽﹐合病者是也。陰盛者屬陰經﹐則下利爲虛寒卽論中所謂少陰下利反發熱不死﹐少陰下利淸谷﹐裏寒外熱﹐不惡寒而面赤者是也蓋陽與陽合﹐不合於陰﹐爲三陽合病﹐則不下利而自汗出﹐乃白虎湯證也﹔陰與陰合﹐不合於陽﹐爲三陰合病﹐則不發熱而吐利厥逆﹐乃四逆湯證也。誠以人之藏府互根﹐陰陽相合﹐三陽旣有合並之病﹐則三陰亦有合並之病﹐不待言矣。

太陽與陽明合病者﹐必自下利﹐葛根湯主之。太陽與陽明合病﹐不下利﹐但嘔者﹐葛根加半夏湯主之。

【注】

一經未罷﹐又傳一經﹑二經﹑三經同病﹐而不歸並一經者﹐謂之合病。太陽與陽明合病者﹐謂太陽之發熱﹐惡寒無汗﹐與陽明之煩熱不得眠等證﹐同時均病。表裏之气升降失常﹐故不下利﹐則上嘔也。治法只須先解太陽之表﹐表解而陽明之裏自和矣。

若利則宜葛根湯表而升之﹐利自可止﹔嘔則加半夏﹐表而降之﹐嘔自可除也。

【集注】

成無己曰﹕邪气外盛﹐陽不主裏﹐則裏气不和。裏气下而不上者﹐但利而不嘔﹔裏气上逆而不下者﹐但嘔而不利﹐故以葛根湯以散表邪﹐加半夏以下逆气也。

卷二﹨辧合病並病脈證並治篇

葛根湯方

葛根四兩麻黃﹝去節﹞三兩桂枝二兩芍藥二兩甘艸﹝炙﹞二兩生薑﹝切﹞三兩大棗﹝擘﹞十二枚右七味﹐�咀﹐以水一斗﹐先煮麻黃葛根﹐減二升﹐去沫﹐內諸藥﹐煮取三升﹐溫服一升﹐覆取微似汗﹐不須啜粥﹐餘如桂枝法﹐將息及禁忌。

卷二﹨辧合病並病脈證並治篇

葛根加半夏湯方

於葛根湯內﹐加半夏半升﹐余根據葛根湯法。

【方解】

是方卽桂枝湯加麻黃﹑葛根也。麻黃佐桂枝﹐發太陽榮衛之汗﹔葛根君桂枝﹐解陽明肌表之邪。不曰桂枝湯加麻黃﹑葛根﹐而以葛根命名者﹐其意重在陽明﹐以嘔利多屬陽明也。二陽表急﹐非溫服﹐覆而取汗﹐其表未易解也。或嘔﹐或利﹐裏已失和﹐𨿽啜粥而胃亦不能輸精於皮毛﹐故不須啜粥也。

【集解】

柯琴曰﹕李杲定爲陽明經藥﹐潔古云﹕未入陽明者﹐不可便服﹐豈二子未讀仲景書耶﹖要之葛根﹑桂枝﹐俱是解肌和裏之劑﹐故有汗﹑無汗﹐下利﹑不下利﹐俱可用﹐與麻黃之專於發表者不同也。

汪琥曰﹕『外臺方議』問曰﹕經云下利不可發汗﹐發汗則脹滿﹐今此下利又發汗者何也﹖答曰﹕少陰病下利淸谷者﹐爲裏虛﹐若更發汗﹐則脾虛而脹。今太陽病未罷﹐或有頭痛﹑惡風寒等證﹐尙在於表﹐其脈尙帶浮﹐便傳入陽明而有口渴﹑身熱等證﹐又自下利﹐必須此方發散太陽之表﹐以中有葛根能除陽明之邪也。故諸證但發熱﹐兼有裏而脈浮者﹐此方最善。

太陽與陽明合病﹐喘而胸滿者﹐不可下﹐宜麻黃湯。

【注】

太陽陽明合病﹐不利不嘔者﹐是裏气實不受邪也。若喘而胸滿﹐是表邪盛﹐气壅於胸肺間也。邪在髙分之表﹐非結胸也﹐故不可下﹐以麻黃湯發表通肺﹐喘滿自愈矣。

【集注】

諭昌曰﹕兩經合病﹐當用兩經之藥﹐何得專用麻黃湯耶﹖蓋太陽﹑陽明兩邪相合﹐邪攻其胃﹐不嘔則利﹐故用葛根湯今邪攻其肺﹐所以喘而胸滿﹐麻黃杏仁者﹐肺气喘逆之專藥也。

魏荔彤曰﹕二經合病﹐獨見證於胸肺之間﹐喘而作滿﹐此正二經之表邪爲患﹐不可誤認胸膈屬裏﹐妄施攻下﹐如大﹑小陷胸之類也。

太陽與少陽合病﹐自下利者﹐與黃芩湯﹐若嘔者﹐黃芩加半夏生薑湯主之。

【注】

太陽與少陽合病﹐謂太陽發熱﹑惡寒﹐與少陽寒熱往來等證並見也。若表邪盛﹐肢節煩疼﹐則宜與柴胡桂枝湯﹐兩解其表矣。今裏熱盛而自下利﹐則當與黃芩湯淸之﹐以和其裏也。若嘔者﹐更加半夏﹑生薑﹐是淸和之中兼降法也。

【集注】

程知曰﹕言太陽﹑少陽合病下利﹐宜用和法也。曰太陽則尙有表證也。然已見下利則入裏之熱已明﹐故不解外而淸內。成無己云﹕太陽﹑陽明合病﹐下利爲在表﹐當與葛根湯﹔陽明﹑少陽合病﹐下利爲在裏﹐可與承气湯。此太陽﹑少陽合病﹐下利爲在半表半里﹐非汗下所宜﹐故與黃芩芍藥以和解之。嘔者﹐邪上逆也。故加半夏﹑生薑以散逆气。

汪琥曰﹕太﹑少合病而至下利﹐則在表之寒邪﹐悉入而爲裏熱矣。裏熱不實﹐故與黃芩湯以淸裏熱﹐使裏熱淸而在表之邪自和矣。所以此條病﹐不但太陽桂枝在所當禁並少陽柴胡亦不須用也。

卷二﹨辧合病並病脈證並治篇

黃芩湯方

黃芩三兩甘艸﹝炙﹞二兩芍藥二兩大棗﹝擘﹞十二枚右四味﹐以水一斗﹐煮取三升﹐去滓﹐溫服一升﹐日再服﹐夜一服。

卷二﹨辧合病並病脈證並治篇

黃芩加半夏生薑湯方

於黃芩湯方內﹐加半夏半升﹐生薑三兩﹐余根據黃芩湯法

【方解】

裏熱不和﹐故自下利﹐用黃芩淸熱﹐甘艸和中﹐得芍藥﹑大棗其功倍焉﹐熱淸裏和而利可止。

【集解】

柯琴云﹕因熱不在半表﹐故不用柴胡﹐熱已入半里﹐故主黃芩加芍藥也。非微弱胃虛不須人參﹐若兼嘔者﹐仍加半夏﹑生薑可也。

陽明﹑少陽合病﹐必下利﹐其脈不負者爲順也。負者失也﹐互相�賊﹐名爲負也。脈滑而數者﹐有宿食也﹐當下之﹐宜大承气湯。

【注】

陽明屬土﹐少陽屬木﹐二經偏裏﹐故合病必下利也。陽明脈大﹐少陽脈弦﹐脈得大弦是爲本脈﹐宜黃芩湯淸熱和土﹐兼瀉木邪﹐利自止矣。若脈單大不弦﹐則爲土不受邪﹐其病易愈﹐名爲順也﹔單弦不大﹐則爲木來克土﹐其病難治﹐名爲負也。今脈不大﹐弦而滑數﹐則知非木土爲害﹐乃宿食爲病之熱利也﹐故不用黃芩湯﹐而以大承气湯下之也。太陽﹑陽明合病下利﹐表證居多﹐故以葛根湯發之﹔陽明﹑少陽合病下利裏證居多﹐故以大承气湯攻之﹔太陽﹑少陽合病下利﹐半表半里居多﹐故以黃芩湯和之。若非合病﹐則桂枝湯﹑麻黃湯﹐分主太陽之表﹐五芩散﹑抵當湯分主太陽之裏﹔葛根湯主陽明之表﹐三承气湯主陽明之裏﹔小柴胡湯主少陽之表﹐大柴胡湯主少陽之裏﹐是各有專司也。

【集注】

張兼善曰﹕凡合病皆下利﹐各從外證以別焉。夫太陽病﹐頭項痛﹐腰脊彊﹔陽明病目痛鼻幹﹐不得臥﹔少陽病﹐胸�痛﹐耳聾﹐凡遇兩經病證﹐齊見而下利者﹐曰合病也。然兩經但各見一﹑二證便是﹐不必悉具。

林瀾曰﹕此節是三證在內﹐大承气只治得脈滑而數有宿食之證﹐非並治上兩證也。其脈不負者﹐𨿽下利而脈未至純弦也﹐不言治法。陶華謂﹕嘗以小柴胡﹐加葛根白芍治之﹐取效如拾芥是也。負者﹐脈純弦也。土敗但見鬼賊之脈﹐不必治矣。蓋𨿽同是陽明之合病﹐而有入經在府之殊﹐安可以在經之際﹐槪歸之承气乎﹖三陽合病﹐脈浮大上﹐關上﹐但欲眠睡﹐目合則汗。

【按】

浮大上之「上」字﹐當是「弦」字﹐始合論中三陽合病之脈。若是「上」字﹐則經論中從無兩寸脈﹐主三陽病之理。

【注】

脈浮大弦﹐三陽合病之脈也。浮大弦皆見於關上﹐知三陽之熱邪﹐皆聚於陽明也。熱聚陽明﹐則當煩不得眠﹐今但欲眠睡﹐是熱盛神昏之昏睡也﹐昏睡自然目合﹐熱蒸則汗自出也。若施治得宜﹐使邪還於表而解﹐否則未可卜也﹐宜以柴胡﹑桂枝﹑白虎三湯﹐酌其所當﹐合而用之可也。

【集注】

方有執曰﹕太陽脈浮﹐陽明脈大﹐關上乃少陽之部位﹐故曰﹕三陽合病。

魏荔彤曰﹕診其脈浮爲太陽﹐大爲陽明﹐其長上於關上﹐則弦可知矣。弦又爲少陽是三陽之經同受邪﹐所以三陽之脈同見病。如此再諦之於證﹐但欲眠睡非少陰也﹐乃陽盛神昏之睡也。及目合則汗出﹐是陽勝爭於陰中之汗出也。

三陽合病﹐腹滿身重﹐難以轉側﹐口不仁﹐面垢﹐�語﹐遺尿﹐發汗則�語﹐下之則額上生汗﹐手足逆冷﹐若自汗出者﹐白虎湯主之。

【注】

此承上條復詳其證﹐以明其治也。三陽合病者﹐太陽﹑陽明﹑少陽合而爲病也。必太陽之頭痛﹑發熱﹐陽明之惡熱﹑不眠﹐少陽之耳聾﹑寒熱等證皆具也。太陽主背﹐陽明主腹﹐少陽主側﹐今一身盡爲三陽熱邪所困﹐故身重難以轉側也。胃之竅出於口熱邪上攻﹐故口不仁也。陽明主面﹐熱邪蒸越﹐故面垢也。熱結於裏則腹滿﹔熱盛於胃﹐故�語也。熱迫膀胱則遺尿﹔熱蒸肌腠﹐故自汗也。證𨿽屬於三陽﹐而熱皆聚胃中﹐故當從陽明熱證主治也。若從太陽之表發汗﹐則津液愈竭﹐而胃熱愈深﹐必更增�語﹔若從陽明之裏下之﹐則陰益傷而陽無根據則散﹐故額汗肢冷也。要當審其未經汗下﹐而身熱自汗出者﹐始爲陽明的證﹐宜主以白虎湯﹐大淸胃熱﹐急救津液﹐以存其陰可也。

【集注】

江琥曰﹕或問白虎湯何以能解三陽之熱﹖答云﹕病至自汗出﹐則太﹑少之邪總歸陽明矣﹐安得不從陽明而專治之耶﹖鄭重光曰﹕三陽合病﹐表裏俱傷也。發汗偏攻太陽﹐則邪並於陽明而�語益甚。攻下偏治陽明﹐則額上生汗﹐汗出不流﹐手足厥冷﹐必成亡陽之證。然則旣不宜於汗下惟有白虎一湯﹐兩解陽明表裏之熱。若無自汗﹐表猶未解﹐尙不可用此條﹐當與暍證參治也。

二陽並病﹐太陽初得病時﹐發其汗﹐汗先出不徹﹐因轉屬陽明﹐續自微汗出﹑不惡寒若太陽證不罷者﹐不可下﹐下之爲逆﹐如此可小發汗。設面色緣緣正赤者﹐陽气怫郁在表﹐當解之﹑燻之。若發汗不徹﹐不足言﹐陽气怫郁不得越﹐當汗不汗﹐其人躁煩﹐不知痛處﹐乍在腹中﹐乍在四肢﹐按之不可得﹐其人短气﹐但坐﹐以汗出不徹故也﹐更發汗則愈。何以知汗出不徹﹐以脈澀故知也。

【按】

當解之下「燻之」二字﹐當是「以汗」二字﹐始與上下文義相屬。

【注】

一經未罷﹐又傳一經﹐同病而後歸並一經自病者﹐名曰並病。二陽者﹐太陽﹑陽明也太陽初得病時發汗﹐汗出不徹﹐未盡之邪﹐因而轉屬陽明﹐若續自微微汗出﹐不惡寒反惡熱﹐始爲陽明可下之證。若不微微汗出﹐而惡寒者﹐則是太陽之表猶未罷﹐不可下也﹐下之爲逆矣。如已經發汗﹐尙有未盡之表﹐宜仍與麻桂各半湯﹐或桂枝二越婢一湯﹐小小發汗﹐以和其表﹐自可解也。緣緣﹐接連不已也﹐正赤﹐不雜他色也謂滿面接連赤色不已也。此由於汗出不徹﹐故陽气怫郁不得宣越﹐所以其人煩躁短气脈澀﹐不知痛處﹐乍在腹中﹐乍在四肢﹐求之而不可得也。是皆邪气壅甚於經﹐漫無出路﹐但坐以汗出不徹之故耳。當更用大靑龍湯或葛根湯﹐發其汗則愈矣。

【按】

面赤一證﹐勞損顴紅﹐發於午後者﹐骨蒸陰虛也。格陽浮赤﹐兼厥利脈微者﹐陽虛也赤色深重﹐潮熱便�﹐裏實也。赤色淺淡﹐惡寒無汗﹐表實也。短气脈澀﹐內因多气血虛﹐若外因短气﹐必气麤﹐是汗出不徹﹐邪气壅促胸中﹐不能布息之短气﹐非過汗傷气﹐气乏不足續息之短气也。外因脈澀必有力﹐是汗出不徹﹐邪气壅滯﹐榮衛不能流通之脈澀﹐非過汗傷液﹐液少不滋脈道之脈澀也。

【集注】

王肯堂曰﹕因病太陽﹐故當汗﹔因病陽明﹐故當小汗。先字最有次第﹐乃仲景之樞機也。下之以大﹑小承气﹐汗之以麻黃等湯。

程應旄曰﹕太陽旣轉屬陽明﹐宜從陽明治矣。然恐轉遞之處﹐表邪去尙未盡﹐裏邪乘其未深﹐兩邪相持﹐而前後互見﹐是曰並病。縱使表少裏多﹐終是帶表之陽明也。太陽不應有腹痛﹐以邪無出路﹐意欲內攻﹐故乍在仍不知其處。

林瀾曰﹕汗不徹者﹐脈必澀﹐非再汗邪奚自去乎﹖是知未汗則爲並病﹐已汗卽爲轉屬陽明。未汗則爲陽气怫郁在表﹐已汗則爲汗出不徹。汗不徹者﹐必更汗之﹔轉屬者必下除之﹔未汗者﹐可小發汗﹔怫郁者﹐可解之以汗。邪由不同﹐爲病自不同﹐故施治亦不同耳。

二陽並病﹐太陽證罷﹐但發潮熱﹐手足��汗出﹐大便難而�語者﹐下之則愈﹐宜大承气湯。

【注】

二陽並病﹐太陽﹑陽明同病也。太陽證罷﹐盡歸並於陽明﹐所以但發潮熱﹐手足��汗出﹐大便難而�語也﹐是皆陽明胃實之證﹐故下之則愈﹐宜大承气湯。

【集注】

諭昌曰﹕並病二條﹐皆是太陽﹑陽明。上條初入陽明﹐太陽之邪未徹﹐故仍宜汗之﹔此條已入陽明﹐太陽證罷﹐而盡歸並陽明﹐故宜下之。

程知曰﹕並病者﹐一經證多﹐一經證少﹐有歸並之勢也。太陽證罷﹐而歸並陽明﹐但手足��汗出﹐是大便已�也﹐與大承气湯以下胃熱可也。

太陽與少陽並病﹐頭項彊痛﹐或眩冒﹐時如結胸﹐心下痞�者﹐當刺大椎﹑第一間﹑肺兪﹑肝兪。愼不可發汗﹐發汗則�語。脈弦﹐五﹑六日﹐�語不止﹐當刺期門。

【注】

太陽與少陽並病﹐故見頭項彊痛﹐或眩冒﹐時如結胸﹐心下痞�之證。而曰﹑或曰時如者﹐謂兩陽歸並未定之病狀也。病狀未定﹐不可以藥﹐當刺肺兪﹐以瀉太陽﹐以太陽與肺通也﹔當刺肝兪﹐以瀉少陽﹐以肝與膽合也。故刺而俟之﹐以待其機也。苟不知此﹐而以頭項彊痛爲太陽之邪﹐目眩胸滿爲少陽之邪﹐發其汗﹐兩陽之邪乘燥入胃則發�語。設脈長大﹐則猶爲順﹐可以下之﹐今脈不大而弦﹐五﹑六日�語不止是土病而見木脈也﹐名曰負。負者﹐�賊也。愼不可下﹐當刺期門﹐以直瀉其肝可也

【集注】

方有執曰﹕並﹐猶合也。彼此相兼合﹐而有輕重多寡之不同﹐謂之並。蓋少陽間隔陽明﹐去太陽遠﹐故但兼並也。

諭昌曰﹕少陽之脈﹐絡�肋間﹐並入太陽之邪﹐則與結胸證似是而實非也。肝與膽合刺肝兪所以瀉膽也。膀胱不與肺合﹐然肺主气﹐刺肺兪以通其气﹐斯膀胱之气化行而邪自不能畱矣。發汗則�語﹐與合病木盛克土之意同。脈弦亦卽合病內少陽勝而陽明負之互詞﹐刺期門以瀉木邪之盛也。

林瀾曰﹕大椎卽百勞穴﹐一椎上陷中﹐主瀉胸中諸熱气。第一間疑卽商陽﹐在手食指內側﹐主胸中气滿﹐熱病汗不出。肝兪在九椎下﹐肺兪在三椎下﹐各去脊中二寸﹐二穴並主瀉五藏之熱。期門在乳根二肋端﹐主傷寒﹐胸中煩熱﹐過經汗不出。

太陽少陽並病﹐心下�﹐頸項彊而眩者﹐當刺大椎﹑肺兪﹑肝兪﹐愼勿下之。

【注】

此承上條﹐戒不可下之義也。太陽﹑少陽並病﹐心下�而眩者﹐少陽也﹔頸項彊者太陽也。當刺肺兪﹑肝兪﹐以瀉太陽﹑少陽之邪﹐愼不可下也。若以心下�﹐而誤下之﹐必變逆候矣。

【集注】

成無己曰﹕愼勿下之。攻少陽之邪﹐太陽之邪乘虛入裏﹐必作結胸。經曰﹕太陽﹑少陽並病﹐而反下之﹐成結胸。

程知曰﹕上言不可汗﹐此言不可下也。不可汗﹐恐其�語﹔不可下﹐恐其結胸也。

程應旄曰﹕此並病心下�居首﹐頸項彊而眩次之﹐似尙可下﹐不知少陽三法有禁﹐只可刺而愼勿下也。

汪琥曰﹕大椎一穴﹐實合太﹑少而齊瀉。諸家注皆不明用鍼之理﹐竟置大椎而不論大誤之極。

太陽少陽並病﹐而反下之﹐成結胸﹐心下�﹐下利不止﹐水漿不下﹐其人心煩。

【注】

此承上條﹐而言誤下之變也。太陽﹑少陽並病﹐不刺肺兪﹑肝兪﹐而反下之﹐兩陽之邪﹐乘虛陷裏﹐則時如結胸﹐竟成結胸矣。心下�﹐變爲下利不止﹐水漿不入矣。上不入而下常出﹐則中空無物﹐其人心煩忙亂﹐而變成壞證﹐𨿽有前條刺法﹐亦無所用矣。

【集注】

程知曰﹕此二陽並病﹐誤下之變也。太陽表邪乘虛入裏﹐則爲結胸﹐心下�﹔少陽半里之邪﹐乘虛入裏﹐則爲下利不止。上下俱病﹐而陽明之居中者﹐遂至水漿不入﹐而心煩也。

諭昌曰﹕並病卽不誤用汗﹑下﹐已如結胸﹐心下痞�矣﹐況又誤下乎﹖故比太陽一經誤下之變﹑殆有甚焉。其人心煩似不了之語﹐然經謂結胸證具﹐躁煩者死﹐意此亦謂其人心煩者﹐死乎﹖汪琥曰﹕太陽病在經者﹐不可下﹐少陽病﹐下亦在所當禁﹐故以下之爲反也。

卷二

辧差後勞復食復陰陽易病脈證並治篇

傷寒新愈﹐起居作勞﹐因而復病﹐謂之勞復。彊食穀食﹐因而復病﹐謂之食復。男女交接﹐復而自病﹐謂之房勞復。男女交接﹐相易爲病﹐謂之陰陽易﹐謂男傳不病之女女傳不病之男﹐有如交易也。蓋因其人新差﹐余邪伏於藏府﹐未經悉解﹐故犯之輒復也。學者於臨證時﹐審其脈證而詳辧之﹐則施治自無誤矣。

大病差後﹐勞復者﹐枳實梔子豉湯主之。若有宿食者﹐加大黃﹐如博碁子五六枚。

【注】

大病差後﹐謂傷寒病新差後也。勞復者﹐謂起居作勞復病﹐非房勞復也﹐宜枳實梔子豉湯主之。溫覆﹐令微似汗自愈﹐不取其湧者﹐以熱不在胸而在經也。若因過食復病者﹐謂之食復﹐以有宿食也﹐宜枳實梔子豉湯加大黃下之。

【集注】

成無己曰﹕勞復則熱气浮越﹐與枳實梔子鼓湯以解之。食復則胃有宿積﹐加大黃以下之。

王肯堂曰﹕傷寒之邪自外入﹐勞復之邪自內發。

卷二﹨辧差後勞復食復陰陽易病脈證並治篇

枳實梔子鼓湯方

枳實﹝炙﹞三枚梔子﹝擘﹞十四枚豉﹝綿裹﹞一升右三味﹐以淸漿水七升﹐空煮取四升﹐納枳實﹑梔子﹐煮取二升﹐下豉更煮五﹑六沸去滓﹐溫分再服﹐覆令微似汗。

【方解】

是方也﹐用淸漿水七升﹐空煮至四升者﹐是欲水之熟而趨下﹐不欲上湧作吐也。下豉煮五﹑六沸卽去滓者﹐取其淸腐之气走表﹐易於取汗也。太陽用之以作吐﹐勞復用之以作汗。仲景用方之妙﹐藥品𨿽同﹐煎法各異﹐故施用不同也﹐於此可類推矣。

【集解】

方有執曰﹕大邪初退﹐血气新虛﹐起居作勞﹐復生餘熱﹐乃用苦寒以發其微汗者﹐以勞傷之復熱﹐與初病之實熱不同倫也。方中用淸漿水七升﹐空煮至四升﹐全是欲水之熟而趨下﹐不至上湧作吐﹐與太陽中篇下後身熱取吐之法不同﹐所以覆令微似汗也。

傷寒差已﹐後更發熱﹐小柴胡湯主之。脈浮者﹐以汗解之﹐脈沈實者﹐以下解之。

【注】

此承上條詳言證脈﹐以別其治也。傷寒差已﹐後更復發熱者﹐𨿽有勞復﹑食復之別然須分或宜和﹐或宜汗﹑或宜下之不同。如脈浮有表﹐當以汗解者﹐用枳實梔子豉湯汗之﹔脈沈有裏者﹐當以下解者﹐用枳實梔子豉加大黃湯下之﹔若無表裏證﹐當和解之者﹐用小柴胡湯和之。對證施治﹐斯爲合法。

【集注】

方有執曰﹕此示病後不謹調理﹐致復之大法。脈浮﹐有所重感者也。脈沈﹑飲食失節也。

魏荔彤曰﹕大病後不宜大汗﹐諭注謂用枳實梔豉湯以微汗是也。大病後不宜大下﹐諭注謂枳實梔豉湯加大黃以微下是也。然亦有不能盡該者﹐凡於汗下之中﹐畱心其爲大病之後﹐庶治復病﹐而不礙於大病後也。

大病差後﹐從腰以下有水气者﹐牡蠣澤瀉散主之。

【注】

傷寒病差後﹐從腰以下腫者﹐是有水气也﹐宜牡蠣澤瀉散﹐峻逐水气﹐恐緩則水盛必上犯陽部也。

【集注】

成無己曰﹕大病差後﹐脾胃气虛﹐不能制約腎水﹐水溢下焦﹐故腰以下爲腫也。

『金匱要略』云﹕腰以下腫﹐當利小便﹐與牡蠣澤瀉散﹐利小便而散水可也。

卷二﹨辧差後勞復食復陰陽易病脈證並治篇

牡蠣澤瀉散方

牡蠣﹝熬﹞澤瀉栝蔞根蜀漆﹝暖水洗去腥﹞商陸根﹝熬﹞海藻﹝洗去咸﹞苦葶藶﹝熬﹞各等分右七分﹐異搗下篩爲散﹐更入臼中治之﹐白飲和服方寸匕﹐日三服﹐小便利﹐止後服

【方解】

水停於內﹐外泛作腫﹐腰以上者﹐當汗之﹐小靑龍﹑越婢是也。腰以下者﹐當利小便此方是也。以牡蠣破水之堅﹐澤瀉利水之蓄﹐海藻散水之泛﹐栝蔞根消水之腫﹐又以蜀漆﹑苦葶藶﹑商陸根﹐辛苦有毒之品﹐直搗其巢﹐峻逐水气﹐使從大﹑小二便而出。然此方施之於形气實者﹐其腫可隨愈也﹐若病后土虛﹐不能制水﹐腎虛不能行水則又當別論﹐愼不可服也。

大病差後﹐喜唾﹐久不了了﹐胸上有寒﹐當以丸藥溫之﹐宜理中丸。

【注】

大病差後﹐喜唾﹐久不了了者﹐胃中虛寒﹐不能運化津液﹐聚而成唾﹐故唾日久無已時也﹐宜理中丸以溫補其胃﹐自可已也。

【集注】

程知曰﹕病後陽气不足﹐胃中虛寒﹐不內津液﹐故喜唾不了了。前牡蠣澤瀉用散者欲其戀肺而下水也﹔此理中用丸者﹐欲其溫胃而收唾也。

諭昌曰﹕身中津液﹐因胃寒凝結而成濁唾﹐久而不淸﹐其人必消瘦索澤﹐故不用湯藥蕩滌﹐而用圓藥緩圖也。

張璐曰﹕傷寒差後體虛﹐每有遺熱﹐故禁溫補﹐卽間有素稟虛寒者﹐祗宜理中圓調理未嘗輕用桂﹑附也。

傷寒解後﹐虛羸少气﹐气逆欲吐﹐竹葉石膏湯主之。

【注】

傷寒解後虛羸﹐寒傷形也﹔少气﹐熱傷气也﹔气逆欲吐﹐余邪挾飲犯胃也。故宜竹葉石膏湯﹐益虛淸熱﹐以降逆气也。

【集注】

方有執曰﹕病後虛羸少气﹐脾胃未彊﹐飲食難化﹐則痰飲易生﹐飲停气逆﹐故欲吐也程知曰﹕傷寒解後﹐津液不足﹐則虛羸﹔餘熱不盡﹐則傷气﹐與竹葉石膏湯﹐以調胃而去虛熱。蓋前條是治病後虛寒﹐此條是治病後虛熱也。

卷二﹨辧差後勞復食復陰陽易病脈證並治篇

竹葉石膏湯方

竹葉二把石膏一筋半夏﹝洗﹞半升人參二兩甘艸﹝炙﹞二兩粳米半升麥冬﹝去心﹞一升右七味﹐以水一斗﹐煮取六升﹐去滓﹐內粳米﹐煮米熟湯成。去米﹐溫服一升﹐日三服。

【方解】

是方也﹐卽白虎湯去知母﹐加人參﹑麥冬﹑半夏﹑竹葉也。以大寒之劑﹐易爲淸補之方﹐此仲景白虎變方也。經曰﹕形不足者﹐溫之以气﹔精不足者﹐補之以味。故用人參﹑粳米﹐補形气也﹔佐竹葉﹑石膏﹐淸胃熱也。加麥冬生津﹐半夏降逆﹐更逐痰飲甘艸補中﹐且以調和諸藥也。

病人脈已解﹐而日暮微煩﹐以病新差﹐人彊與谷﹐脾胃气尙弱﹐不能消穀﹐故令微煩損谷則愈。

【注】

病人脈已解﹐謂病脈悉解也。惟日西微煩者﹐以病新差﹐彊食穀蚤﹐胃气尙弱﹐不能消穀﹐故令微煩﹐不須藥也﹐損谷自愈。

【集注】

方有執曰﹕彊與谷﹐謂彊其進食也。損者﹐言當節減之也。

諭昌曰﹕注家牽引日暮爲陽明之王時﹐故以損谷爲當小下。不知此論差後之證﹐非論六輕轉陽明之證也。日暮﹐卽『內經』日西而陽气已衰之意﹐所以不能消穀也。不可引前條宿食﹐輕用大黃﹐重傷脾胃也。

王鶴田曰﹕此言差後彊食﹐而爲虛中之實證也。病後起居坐臥﹐俱宜聽其自然﹐不可勉彊﹐彊則非其所欲﹐反逆其性而不安矣﹐不特一食也。

傷寒陰陽易之爲病﹐其人身體重﹐少气﹐少腹裏急﹐或引陰中拘攣﹐熱上衝胸﹐頭重不欲舉﹐眼中生花﹐膝脛拘急者﹐燒�散主之。

【注】

傷寒新愈之後﹐男女不謹﹐偶犯餘事﹐發熱復病者﹐謂之房勞復。男以六味地黃湯主之﹐女以四物湯主之﹐隨證加減治之可也。若犯餘事﹐男病傳女﹐女病傳男﹐相易爲病﹐謂之陰陽易。其證身重少气﹐少腹急痛﹐牽引陰中﹐膝脛拘急﹐或熱气沖胸﹐頭重不欲舉﹐眼中生花等證﹐皆餘毒乘虛傳易也﹐當以燒�散主之。

【集注】

王肯堂曰﹕房勞復病﹐謂新差之後﹐或尙未愈﹐而男婦相交接復病者﹐若同陰陽易證則從陰陽易治。亦有寒熱多汗﹐頭重目眩﹐腹中拘急﹐百節解離﹐經脈緩弱﹐筋骨痿軟﹐不能動移﹐精髓空虛﹐心神恍惚﹐遷延歲月方死者﹐宜當歸四逆湯。厥者加附子﹐寒者加吳茱萸﹑生薑﹐以治之。按﹕差後男女交合而病者﹐若無陰陽易證﹐而有表證﹐則不可從陰陽易治﹐當從房事後犯風寒治﹐汗﹑吐﹑下法﹐皆不可輕用。卽有應汗﹑應吐之證﹐汗則以補中益气湯加麻﹑桂微汗之﹐厥者加炮附子。吐則以補中益气湯加淡豆豉探吐之。適可卽止﹐總當識此爲新病之後也。

方有執曰﹕傷寒﹐包中風而言也。易﹐猶交易變易之易﹐言大病新差﹐血气未復﹐彊合陰陽﹐則二气交感﹐互相換易而爲病也。身體重少气﹐眞元虧竭而困倦也。少腹裏急﹐或引陰中拘攣者﹐所易之气內攻也。熱上衝胸﹐頭不欲舉﹐眼中生花者﹐虛陽生熱而上蒸也。膝脛拘急者﹐脈亂而筋傷也。�襠近陰處﹐陰陽二气之所聚也。男女易用﹐物各歸本也。

諭昌曰﹕病傷寒之人﹐熱毒藏於气血中者﹐漸從表裏解散﹐惟熱毒藏於骨髓之中者無繇發泄。故差後與不病之體交接﹐男病傳不病之女﹐女病傳不病之男﹐所以名爲陰陽易﹐卽交易之義也。

卷二﹨辧差後勞復食復陰陽易病脈證並治篇

燒�散方

婦人中�近隱處﹐取燒作灰。

右一味﹐水服方寸匕﹐日三服﹐小便卽利﹐陰頭微腫﹐此爲愈矣。婦人病﹐取男子�燒服。

【方解】

男女�襠﹐濁敗之物也。燒灰用者﹐取其通散﹐亦同气相求之義耳。服後或汗出﹐或小便利則愈。陰頭微腫者﹐是所易之毒從陰竅而出﹐故腫也。

音切垢音苟沸音佛郁音熨攣力全切脛胡定切�音昆﹑同褲

卷二

辧壞病脈證並治篇

壞病者﹐謂不當汗﹐而汗﹐不當吐而吐﹐不當下而下﹐卽當汗﹑吐﹑下而過甚﹐或當汗﹑吐﹑下而失時﹐皆爲施治失宜﹐所以成壞病也。凡三陰三陽﹐若汗﹑若吐﹑若下若溫鍼﹑火燻﹑火熨﹑火灸﹑火劫等法﹐致諸壞病者﹐有汗後亡陽﹐眩冒振惕﹐魄汗不收﹔有下後虛中﹐結胸痞�﹐下利不止﹔有吐後煩亂腹滿﹐有溫鍼失血驚狂﹐甚至陽毒斑狂﹐陰躁欲死﹐神昏�語﹐循衣摸牀之類是也。其論散見諸篇﹐今合爲一集以便後學。其中或有掛漏﹐是在能三反者。

太陽病三日﹐已發汗﹐若吐﹑若下﹑若溫鍼仍不解者﹐此爲壞病﹐桂枝不中與也。觀其脈證﹐知犯何逆﹐隨證治之。

【注】

太陽病三日﹐邪在三陽時也。若已經發汗﹐若吐﹑若下﹑若溫鍼﹐其法備施﹐病仍不解者﹐此爲壞病﹐由施治失宜也。此時卽有表證﹐桂枝亦不中與﹐當觀其脈證﹐知所誤犯者何逆﹐而隨證治之﹐不可以成法拘也。

【集注】

方有執曰﹕旣不可定以正名﹐則亦難以出其正治﹐故但示人以隨機應變之微旨﹐一以貫之﹐斯言盡之矣。

程知曰﹕病在太陽﹐治之不當﹐卽成壞病﹐故初治不可不愼。桂枝不可與﹐以桂枝證罷也﹐若桂枝證仍在﹐則不謂之壞病矣。

程應旄曰﹕如汗後亡陽動經﹐渴躁�語﹔下後虛煩﹐結胸痞气﹔吐後內煩腹脹滿﹐溫鍼後吐衄驚狂之類﹐紛紜錯出者﹐俱是爲前治所壞﹐後人切不得執成法以救逆。所以前證𨿽屬桂枝﹐若壞則桂枝亦不中與也﹐觀其脈證﹐知犯何逆﹐隨證治之。蓋欲反逆爲順也﹐非從望﹑聞﹑問﹑切上﹐探出前後根因﹐無從隨證用法﹐非頭痛醫頭之爲隨證治之也。

吳人駒曰﹕不得拘三日爲表病﹐而與桂枝﹐當根據現在之變壞者﹐而爲救治。

本太陽病不解﹐轉入少陽者﹐�下�滿﹐漧嘔不能食﹐往來寒熱﹐尙未吐下﹐脈沈緊者﹐與小柴胡湯。若已吐﹑下﹑發汗﹑溫鍼﹐�語﹐柴胡湯證罷﹐此爲壞病﹐知犯何逆﹐以法治之。

【按】

脈沈緊﹐當是「脈沈弦」﹐若是沈緊﹐是寒實在胸﹐當吐之證也。惟「脈沈弦」﹐始與上文之義相屬﹐故可與小柴胡湯。

【注】

本太陽病不解﹐而見�下�滿﹐漧嘔不能食﹐往來寒熱等證。脈沈弦﹐是邪轉入少陽也﹐若未經吐下者﹐當與小柴胡湯﹐解其半表半里之邪可也。其已經吐下﹐發汗﹐溫鍼者﹐則表裏俱虛﹐更加�語﹐柴胡證罷﹐此爲壞病﹐卽小柴胡湯亦不中與也﹐當審其所犯何逆﹐隨證以法治之可也。

【集注】

成無己曰﹕轉入少陽﹐柴胡證也。若已吐﹑下﹐發汗﹑溫鍼﹐不惟犯少陽三禁﹐更加溫鍼以迫劫之﹐損耗津液﹐胃中漧燥﹐必發�語。柴胡證罷者﹐謂無�下�滿﹐漧嘔不能食﹐往來寒熱等證也﹐此爲壞病。

沈明宗曰﹕太陽不解而傳少陽﹐當與小柴胡和解﹐乃爲定法。反以吐下﹑發汗﹑溫鍼以犯少陽之戒﹐而邪熱陷入陽明﹐故發�語﹐已爲壞證。要知�語乃陽明受病﹐卽當知犯陽明之逆而治之﹐若無�語﹐而見他經壞證﹐須證書憑脈﹐另以活法治之也。

太陽病中風﹐以火劫發汗﹐邪風被火熱﹐血气流溢﹐失其常度﹐兩陽相燻灼﹐其身發黃﹐陽盛則欲衄﹐陰虛則小便難﹐陰陽俱虛竭﹐身體則枯燥﹐但頭汗出﹐劑頸而還腹滿微喘﹐口漧咽爛﹐或不大便﹐久則�語﹐甚者至噦﹐手足躁擾﹐撚衣摸牀﹐小便利者﹐其人可治。

【注】

太陽病中風﹐不以桂枝湯汗之﹐而以火劫發汗﹐故致生諸逆也。風屬陽邪﹐被火益熱故血气流溢﹐失其常度也。以風火俱陽﹐故曰兩陽燻灼﹔熱蒸血瘀達於肌表﹐故其身發黃也。血爲熱迫﹐故上逆欲衄﹔陰虛液竭﹐故小便難﹔陰陽虛竭﹐故身體枯燥﹔陽熱燻灼﹐陰液上越﹐故頭汗出劑頸而還也。熱傳太陰﹐故腹滿口燥﹔熱傳少陰﹐故口漧咽爛﹔熱壅於胸﹐故肺燥微喘﹔熱結於胃﹐故不大便。愈久則熱益深﹐故噦逆�語﹐神明昏亂﹐手足躁擾﹐撚衣摸牀之證見矣。凡此諸壞證﹐推求其源﹐皆由邪火逆亂﹐眞陰立亡﹐多不可治。然或小便利者﹐則陰气尙在﹐故猶爲可治也﹐可不愼之於始哉﹗

【集注】

成無己曰﹕『內經』云﹕諸脹腹大﹐皆屬於熱。腹滿微喘者﹐熱气內郁也。經云﹕火气內發﹐上爲口漧咽爛者﹐火熱上燻也。熱气上而不下﹐則大便不�﹐若熱气下入胃中﹐消耗津液﹐則大便�﹐故云﹕或不大便﹐久則胃中燥熱﹐必發�語。經云﹕病深者﹐其聲噦﹐火气太甚﹐正气逆亂﹐故噦。經云﹕四肢者﹐諸陽之本也﹐陽盛則動故手足躁擾﹐撚衣摸牀也。小便利者﹐是陰未竭﹐猶可治也。

諭昌曰﹕此證陽邪挾火﹐擾亂陰分﹐而亡其陰﹐與前二條亡陽證﹐天淵懸絕。觀陽盛欲衄﹐身體枯燥諸句﹐則知此證宜急驅其陽﹐以存一綫之陰﹐不得泥「陰陽俱虛竭」一語﹐而補其陽﹑劫其陰也。且頭汗爲陽邪上壅﹐不下通於陰﹐所以劑頸以下不能得汗。設見衄血﹐則邪從衄解﹐頭間且無汗矣。設有汗﹐則邪從汗解﹐又不衄矣。後條火邪深入﹐必圊血﹐亦身體枯燥而不得汗﹐設有汗﹐便不圊血矣。讀古人書﹐全要會意﹐豈有得汗仍衄血﹑圊血之理哉﹗又曰﹕仲景以小便利一端﹐辦眞陰之亡與未亡最細。蓋水出髙源﹐小便利則津液不枯﹐肺气不絕可知也﹔腎以膀胱爲府﹐小便利則膀胱之气化行﹐腎水未絕可知也。

程應旄曰﹕以上諸證﹐莫非邪火逆亂﹐眞陰立亡之象﹐推求其原﹐一皆血气流溢﹐失其常度﹐至於如此﹐邪風被火熱之害﹐可勝言哉﹗此際﹐欲治風而火勢沸騰﹐欲治火而風邪壅遏﹐何從治之﹖惟利小便一法。如豬苓湯類﹐可以導熱滋幹﹐使小便得利則太陽之邪亦從膀胱爲去路﹐尙可治也。倘利之而不利﹐火無從出﹐危矣。

太陽病﹐醫發汗﹐遂發熱惡寒﹐因復下之﹐心下痞﹐表裏俱虛﹐陰陽气並竭﹐無陽則陰獨﹐復加燒鍼。因胸煩﹐面色靑黃﹐膚�者﹐難治﹔今色微黃﹐手足溫者﹐易愈。

【注】

太陽表病﹐醫過發汗﹐已虛其表﹐因復下之﹐又虛其裏﹐𨿽有未盡之表邪﹐陷裏成痞但表裏俱虛﹐陰陽並竭﹐已成壞證矣。況無陽則陰不生﹐陰獨則陽不化﹐而復加燒鍼﹐火气內攻﹐陰陽皆病﹐故胸滿而煩﹐面色靑黃﹐肌膚�動也。見證如此錯雜﹐故爲難治。若面色微黃不靑﹐手足不厥而溫﹐則爲陰陽之气未竭﹐故曰易治也。

【集注】

方有執曰﹕表以誤汗言﹐裏以誤下言﹐故曰俱虛。陰指裏﹐陽指表﹐無陽謂陽竭也陰獨謂痞也。靑黃﹐脾受克賊之色。微黃﹐土見回生之色。手足溫﹐陽气回於四末也言旣經反復之誤﹐又見克賊之色﹐肌膚�動而不寧﹐則脾家之眞陰敗﹐爲難治也。

今則土見回生之色﹐四末得溫﹐胃家之陽復﹐故爲易愈也。

傷寒脈浮﹐自汗出﹐小便數﹐心煩﹐微惡寒﹐腳攣急﹐反與桂枝湯﹐欲攻其表﹐此誤也﹐得之便厥。咽中幹﹐煩燥吐逆者﹐作甘艸漧薑湯與之﹐以復其陽。若厥愈足溫者更作芍藥甘艸湯與之﹐其腳卽伸﹔若胃气不和﹐�語者﹐少與調胃承气湯﹔若重發汗﹐復加燒鍼者﹐四逆湯主之。

【注】

傷寒脈浮﹐自汗出﹐中風證也﹔小便數﹐心煩﹐裏無熱之虛煩也。微惡寒者﹐表陽虛不能禦也﹔腳攣急者﹐表寒收引拘急也﹐是當與桂枝增桂加附子湯﹐以溫經止汗。今反與桂枝湯攻發其表﹐此大誤也。服後便厥者﹐陽因汗亡也。咽漧者﹐陰因汗竭也﹔煩燥者﹐陽失藏也﹔吐逆者﹐陰拒格也﹐故作甘艸漧薑湯與之﹐以緩其陰﹐而復其陽若厥愈足溫﹐則是陽已復﹐宜更作芍藥甘艸湯與之﹐以調其陰﹐而和其陽﹐則腳卽伸也。若胃不和而�語﹐知爲邪已轉屬陽明﹐當少少與調胃承气湯﹐令其微溏﹐胃和自可愈也。若重發汗者﹐謂不止誤服桂枝湯﹐而更誤服麻黃湯也。或復加燒鍼劫取其汗﹐以致亡陽證具。則又非甘艸漧薑湯所能治﹐故又當與四逆湯﹐以急救其陽也。

【集注】

程應旄曰﹕脈浮自汗﹐𨿽似桂枝證﹐而頭項不痛﹐知陽神自歉於上部﹔惡寒腳攣急知陰邪更襲於下焦。陽虛陰盛﹐而裏气上逆﹐故有心煩證﹐裏陰攻及表陽﹐差訛只在「煩」字上。觀結句若重發汗﹐復加燒鍼者﹐四逆湯主之。可見陰證不必眞直中也治之一誤﹐寒卽中於治法中矣。

問曰﹕證象陽旦﹐按法治之而增劇﹐厥逆﹐咽中幹﹐兩脛拘急而�語。師言夜半手足當溫﹐兩腳當伸。後如師言﹐何以如此﹖答曰﹕寸口脈浮而大﹐浮爲風﹐大爲虛﹐風則生微熱﹐虛則兩脛攣﹐病形象桂枝﹐因加附子參其間﹐增桂令汗出﹐附子溫經﹐亡陽故也。厥逆﹐咽中幹﹐煩躁﹐陽明內結﹐�語煩亂﹐更飲甘艸漧薑湯﹐夜半陽气還兩足當熱﹐脛尙微拘急﹐重與芍藥甘艸湯﹐爾乃脛伸﹐以承气湯微溏﹐則止其�語故知病可愈。

【注】

此設問答﹐申明上條之義也。桂枝證當用桂枝﹐值時令溫熱﹐或其人有熱﹐用陽旦湯卽桂枝湯加黃芩也。值時令寒冷﹐或其人有寒﹐用陰旦湯﹐卽桂枝湯加漧薑也。證象陽旦﹐謂心煩似乎有熱也。按法治之﹐謂按法用陽旦湯也。蓋心煩小便數﹐咽中幹似乎陽旦﹐而不審腳攣急﹐微惡寒之證﹐是陰寒也﹐卽以陽旦湯攻其表誤也。所以增劇﹐厥逆咽中幹﹐兩脛拘急﹐�語等壞證作也。師言夜半手足當溫﹐兩腳當伸﹐如其言者何也﹖答曰﹕診脈浮大﹐則爲風虛﹐非寒虛也﹐故此知用桂枝不足以治其寒而加附子溫經。卽有陽明內結﹐�語煩亂等證﹐渾不爲意。且更與甘艸漧薑湯﹐至夜半陽回足熱﹐脛尙微拘急﹐卽與芍藥甘艸湯以和其陰﹐爾乃脛伸﹐繼以承气治其陽明內結﹐故微溏而�語止﹐其病可愈矣。是皆由於救之得法耳﹗

卷二﹨辧壞病脈證並治篇

陽旦湯方﹝補﹞

桂枝三錢芍藥﹝酒焙﹞二錢甘艸﹝炙﹞二錢黃芩﹝酒炒﹞三錢生薑三片大棗﹝擘﹞二枚右水煎﹐去滓溫服﹐無時﹐日二﹑三服。本方加漧薑﹐名陰旦湯。

卷二﹨辧壞病脈證並治篇

甘艸漧薑湯方

甘艸﹝炙﹞四兩漧薑﹝炮﹞二兩右二味﹐以水三升﹐煮取一升五合﹐去滓﹐分溫再服。

卷二﹨辧壞病脈證並治篇

芍藥甘艸湯方

芍藥四兩甘艸﹝炙﹞四兩右二味﹐以水三升﹐煮取一升五合﹐去滓﹐分溫再服。

傷寒吐﹑下後﹐發汗﹐虛煩﹐脈甚微﹐八﹑九日心下痞�﹐�下痛﹐气上衝咽喉﹐眩冒﹐經脈動惕者﹐久而成痿。

【按】

「八﹑九日心下痞�﹐�下痛﹐气上衝咽喉」三句﹐與上下文義不屬﹐必是錯簡。注家因此三句﹐皆蔓衍支離﹐牽彊注釋。不知此證﹐總因汗出過多﹐大傷津液而成﹐當用補气補血益筋壯骨之藥﹐經年始可愈也。

【注】

傷寒吐下後﹐復發其汗﹐治失其宜矣﹐故令陽气陰液兩虛也。陰液虛﹐故虛煩﹔陽气虛﹐故脈微﹔陽气微而不升﹐故目眩冒﹔陰液虛而不濡﹐故經脈動惕也。陽气陰液虧損﹐久則百體失所滋養﹐故力乏筋軟而成痿矣。

傷寒六﹑七日﹐大下後﹐寸脈沈而遲﹐手足厥逆﹐下部脈不至﹐咽喉不利﹐唾膿血泄利不止者﹐爲難治﹐麻黃升麻湯主之。

【注】

傷寒六﹑七日﹐邪傳厥陰﹐厥熱勝復之時﹐醫不詳審陰陽﹐而大下之﹐致變中寒下竭之壞證。中寒故寸脈沈遲﹐手足厥逆﹔下竭故尺脈不至﹐泄利不止也。蓋未下之前陽經尙伏表熱﹐大下之後﹐則其熱乘虛下陷﹐內犯厥陰﹐厥陰經循喉嚨﹐貫膈注肺故咽喉不利﹐唾膿血也。此爲陰陽錯雜﹐表裏混淆之證﹐若溫其下﹐恐助上熱﹐欲淸其上﹐愈益中寒﹐仲景故以此湯主之﹐正示人以陰陽錯雜爲難治﹐當於表裏上下求治法也。蓋下寒上熱﹐固爲難溫﹐裏寒無汗﹐還宜解表﹐故用麻黃升麻湯﹐以解表和裏淸上溫下﹐隨證治之也。

【集注】

程知曰﹕言厥逆有因於誤下致變者也。凡傷寒熱熾者﹐其陰必虛﹐六﹑七日𨿽當傳裏之時﹐設表證仍在而大下之﹐則陰傷而陽亦陷。寸脈沈遲﹐手足厥冷﹐下利不止﹐傷其陽而气內陷也﹔下部脈不至﹐咽喉不利吐膿血﹐傷其陰而熱內逼也。一下之誤﹐旣傷其陽﹐復傷其陰﹐故難治﹐與麻黃升麻湯﹐以升陽調下﹐淸熱滋陰。蓋傳經熱邪從外入於內者﹐仍當從內出於外也﹐故曰﹕汗出愈。

諭昌曰﹕寸脈沈而遲﹐明是陽去入陰之故﹐非陽气衰微可擬。故𨿽手足厥冷﹐下部脈不至﹐泄利不止﹐其不得爲純陰無陽可知。況咽喉不利﹐唾膿血﹐又陽邪摶陰上逆之徵驗﹐所以仲景特於陰中提出其陽﹐得汗出而錯雜之邪盡解矣。

卷二﹨辧壞病脈證並治篇

麻黃升麻湯方

麻黃﹝去節﹞二兩半升麻一兩一分當歸一兩一分知母十八銖黃芩十八銖萎蕤十八銖石膏﹝碎綿裹﹞六銖白術六銖漧薑六銖芍藥六銖天冬﹝去心﹞六銖桂枝六銖茯苓六銖甘艸﹝炙﹞六銖右十四味﹐以水一斗﹐先煮麻黃一﹑二沸﹐去上沬﹐內諸藥﹐煮取三升﹐去滓﹐分溫三服﹐相去如炊三升米頃﹐令盡。汗出愈。

【方解】

下寒上熱若無表證﹐當以黃連湯爲法﹐今有表證﹐故復立此方﹐以示隨證消息之始也升麻﹑萎蕤﹑黃芩﹑石膏﹑知母﹑天冬﹐乃升舉走上淸熱之品﹐用以避下寒﹐且以滋上也﹔麻黃﹑桂枝﹑漧薑﹑當歸﹑白芍﹑白術﹑茯苓﹑甘艸﹐乃辛甘走外溫散之品用以遠上熱﹐且以和內也。分溫三服令盡﹐汗出愈﹐其意在緩而正不傷﹐徹邪而盡除也。脈𨿽寸脈沈遲﹐尺脈不至﹔證𨿽手足厥逆﹐下利不止。究之原非純陰寒邪﹐故兼咽喉痛﹐唾膿血之證﹐是寒熱混淆陰陽錯雜之病﹐皆因大下奪中所變。故仲景用此湯﹐以去邪爲主﹐邪去而正自安也。

傷寒八﹑九日﹐下之﹐胸滿煩驚﹐小便不利﹐�語﹐一身盡重﹐不可轉側者﹐柴胡加龍骨牡蠣湯主之。

【注】

傷寒八﹑九日﹐邪不解﹐表不盡﹐不可下也﹐若下之﹐其邪乘虛內陷。在上者﹐輕則胸滿﹐重則結胸﹐胸滿者﹐熱入於胸﹐气壅塞也。在中者﹐輕則煩驚﹐重則昏狂﹐煩驚�語者﹐熱乘於心﹐神不寧也。在下者﹐輕則小便不利﹐重則少腹滿痛﹐小便不利者﹐熱客下焦﹐水道阻也。邪壅三焦﹐則榮衛不行﹐水無去路﹐則外滲肌體﹐故一身盡重﹐不可轉側也。以柴胡加龍骨牡蠣湯主之﹐其大意在和解鎭固﹐攻補兼施也。

【按】

此條乃陽經濕熱之身重﹐若以爲津亡血澀﹐陽气不能宣布﹐陰經濕寒之身重則誤矣。

寒濕身重﹐用眞武湯﹑桂枝附子湯﹐以不渴裏無熱也﹔熱濕身重﹐用白虎湯﹑柴胡加龍骨牡蠣湯﹐以�煩胃有熱也。其風濕﹑風溫身重﹐亦不外乎兼寒兼熱﹐故此湯中用苓﹑半﹑大黃爲佐也。

【集注】

方有執曰﹕胸滿者﹐下後裏虛﹐外熱入裏﹐挾飲上摶於膈﹐所以煩也。驚傷心﹐心藏神而居膈﹐正虛邪勝所以不寧。一身盡重﹐不可轉側者﹐傷寒本一身疼痛﹐亡津液而血澀不利﹐故變爲沈滯而重甚也。

程知曰﹕下而心煩腹滿﹐治以梔﹑朴﹐爲邪入腹也。下而胸滿煩驚﹐治以龍﹑牡﹐爲邪入心也。因火劫而致煩驚﹐治以桂枝龍牡﹐挽心陽之外越也。因下而致煩驚﹐治以柴胡龍骨牡蠣﹐解心陽之內塞也。大﹑小陷胸﹐以髙下緩急別之﹔諸瀉心湯﹐以寒熱虛實辧之。半﹑苓治痰﹐芩﹑連降逆﹐梔﹑豉湧虛煩﹐參﹑附回陽虛﹐下後大法﹐備於斯矣。

諭昌曰﹕八﹑九日過經乃下之﹐可謂愼矣﹗孰知外邪未盡﹐乘虛而陷﹐邪方在表裏其患已及於神明﹐於此而補天浴日﹐豈復易易。

張璐曰﹕此系少陽之裏證﹐諸家注作心經病誤也。蓋少陽有三禁﹐不可妄犯。𨿽八﹑九日過經﹐下之尙且邪气內犯﹐胃土受傷﹐膽木失榮﹐痰聚膈上﹐有如是之變﹐故主以小柴胡和解內外﹐逐飲通津﹐加龍骨﹑牡蠣﹐以鎭肝膽之驚也。

卷二﹨辧壞病脈證並治篇

柴胡加龍骨牡蠣湯方

柴胡四兩半夏﹝洗﹞二合龍骨一兩半人參一兩半大黃二兩牡蠣一兩半茯苓一兩半鉛丹一兩半桂枝一兩半生薑一兩半大棗﹝擘﹞二枚右十一味﹐以水八升﹐煮取四升﹐內大黃切如碁子﹐更煮一﹑二沸﹐去滓﹐溫服一升

【方解】

是證也﹐爲陰陽錯雜之邪﹔是方也﹐亦攻補錯雜之藥。柴﹑桂解未盡之表邪﹐大黃攻已陷之裏熱﹐人參﹑姜﹑棗補虛而和胃﹐茯苓﹑半夏利水而降逆﹐龍骨﹑牡蠣﹑鉛丹之澀重﹐鎭驚收心而安神明﹐斯爲以錯雜之藥﹐而治錯雜之病也。

汗家重發汗﹐必恍惚心亂﹐小便已陰痛﹐與禹餘糧丸。

【按】

禹餘糧丸爲澀痢之藥﹐與此證不合。「與禹餘糧丸」五字﹐衍文也。

【注】

汗家﹐謂平素好出汗之人也。重發汗﹐謂大發汗也。心主血﹐汗乃心之液﹐重發其汗血液大傷﹐心失所恃﹐故神情恍惚﹐心志不寧也。液竭於下﹐宗筋失養﹐故小便已陰莖疼也。

【集注】

方有執曰﹕心主血而藏神﹐汗多則血虛而捨空﹐恍惚心亂者﹐以捨空神紛散也。陰宗筋也。痛者﹐液竭而失其所榮養也。

程應旄曰﹕心主血﹐汗者心之液﹐平素多汗之家﹐心虛血少可知。重發其汗﹐遂至心失所養﹐神恍惚而多忡憧之象﹐此之謂亂。小腸與心爲表裏﹐心液虛而小腸之水亦竭故小便已而陰疼也。

衄家不可發汗﹐汗出必額上陷﹐脈緊急﹐目直視﹐不能眴﹐不得眠。

【注】

衄家者﹐該吐血而言也。謂凡衄血﹑吐血之人﹐陰气暴亡﹐若再發其汗﹐汗出液竭諸脈失養﹐則額角上陷﹐中之脈﹐爲熱所灼﹐故緊且急也。目直視﹐目瞪不轉睛也。

不能眴﹐目睫不合也。亦皆由熱灼其脈﹐引縮使然。不得眠者﹐陽气不能行於陰也。

凡此所見之病﹐皆陽盛陰微之危證﹐誰謂衄家可輕發其汗耶﹗

【集注】

諭昌曰﹕目得血而能視﹐汗爲血液﹐衄血之人淸陽之气素傷﹐更發其汗﹐則額上必陷乃上焦枯竭之應也。諸脈皆屬於目筋﹐脈緊急﹐則目上瞪而不能合﹐目不合﹐則不得眠也。傷寒發煩目瞑者﹐必衄﹐宜麻黃湯發其汗。此言素常失血之人﹐戒發其汗以重虛其虛故也。

亡血家不可發汗﹐發汗則寒栗而振。

【注】

凡失血之後﹐血气未復﹐爲亡血虛家﹐皆不可發汗也。蓋失血之初﹐固屬陽熱﹐然亡血之後﹐熱隨血去﹐熱固消矣﹐而气隨血亡﹐陽亦危矣。若再發汗﹐則陽气衰微﹐力不能支﹐故身寒噤栗﹐振振聳動﹐所必然也。蓋發陰虛之汗﹐汗出則亡陰﹐卽發暴吐衄血之汗也﹐故見不能眴﹑不得眠亡陰等病也。發陽虛之汗﹐汗出則亡陽﹐卽發亡血虛家之汗也﹐故見寒栗而振﹐亡陽等病也。

【集注】

方有執曰﹕亡血陰已虛矣﹐發汗復亡其陽﹐故寒栗而振也。

程應旄曰﹕亡血陰虛﹐陽已失根據﹐若發其汗﹐陽從外脫﹐故寒栗而振﹐是爲陰陽兩竭凡遇當汗證﹐盒飯顧慮陰經之榮血﹐有如此者。

魏荔彤曰﹕與其汗出亡陽方救陽﹐何如汗未出先救陰以維陽﹐不令汗出亡陽之爲愈也咽喉漧燥者﹐不可發汗。

【注】

咽喉漧燥﹐津液不足也﹐更發其汗﹐則津液益枯﹐故戒。人𨿽有可汗之證﹐亦不可發汗也。

【集注】

方有執曰﹕咽喉漧燥﹐津液素虧﹐本於腎水不足﹐蓋少陰之脈循喉嚨也﹐發汗則津液愈亡。

程應旄曰﹕凡遇可汗之證﹐必當顧慮上焦之津液﹐又有如此者。

張璐曰﹕此條與咽中閉塞﹐似同實異。此戒發汗以奪陽明之津﹐彼戒發汗以奪少陰之血也。

淋家不可發汗﹐發汗則便血。

【注】

淋家者﹐濕熱蓄於膀胱﹐水道澀痛之病也。若發其汗﹐濕隨汗去﹐熱必獨畱﹐水府告匱﹐迫其本經之血﹐從小便而出矣。

【集注】

程知曰﹕膀胱裏熱則淋﹐更發其汗則膀胱愈燥﹐而小便血矣。

瘡家𨿽身疼痛﹐不可發汗﹐發汗則痙。

【注】

瘡家初起毒熱未成﹐法當汗散。已經潰後﹐血气被傷﹐𨿽有身痛應汗表證﹐亦不可發汗。恐汗出榮衛兪虛﹐外風乘襲﹐卽不受外風﹐筋失液養﹐亦必致項彊反張﹐而成痙病也。

【集注】

諭昌曰﹕身疼痛爲寒傷榮之證﹐本當發汗﹐瘡瘍之人﹐肌表素虛﹐榮血暗耗﹐更發其汗﹐則外風襲虛﹐內血不榮﹐必致頸項彊﹐身反張而成痙。痙亦膀胱之病也。

太陽傷寒者﹐加溫鍼必驚也。燒鍼令其汗﹐鍼處被寒﹐核起而赤者﹐必發奔豚﹐气從少腹上衝心者﹐先灸核上各一壯﹐與桂枝加桂湯﹐更加桂。

【注】

太陽傷寒﹐加溫鍼必驚者﹐謂病傷寒之人﹐卒然加以溫鍼﹐其心畏而必驚也﹐非溫鍼之後﹐必生驚病也。燒鍼卽溫鍼也﹐燒鍼取汗﹐亦是汗法﹐但鍼處宜當避寒﹐若不謹愼﹐外被寒襲﹐火郁脈中﹐血不流行﹐必結腫核赤起矣。且溫鍼之火﹐發爲赤核﹐又被寒侵﹐故不但不解﹐反召陰邪。蓋加鍼之時﹐心旣被驚﹐所以腎陰乘心之虛﹐上淩心陽而發奔豚也。奔豚者﹐腎陰邪也﹐其狀气從少腹上衝於心也。先灸核上各一壯者外去寒邪﹐繼與桂枝加桂湯。更加桂者﹐內伐腎邪也。

卷二﹨辧壞病脈證並治篇

桂枝加桂湯方

於桂枝湯方內﹐更加桂二兩﹐成五兩﹐余根據桂枝湯法。

【集解】

徐彬曰﹕此乃太陽風邪﹐因燒鍼令汗﹐復感於寒﹐邪從太陽之府膀胱襲入相合之腎藏而作奔豚﹐故仍從太陽之例﹐用桂枝全方。倍加桂者﹐以內瀉陰气﹐兼驅外邪也。

太陽病﹐以火燻之﹐不得汗﹐其人必躁﹐到經不解﹐必圊血﹐名爲火邪。

【注】

火燻﹐古劫汗法也﹐卽今火炕溫覆取汗之法。太陽病﹐以火燻之不得汗﹐其人必內熱躁甚﹐陰液愈傷﹐陽不得陰﹐無從化汗﹐故反致不解也。其火襲入陰中﹐傷其陰絡迫血下行﹐故必圊血也。命名火邪﹐示人以當治火邪﹐不必治圊血也。

【集注】

方有執曰﹕躁﹐手足疾動也﹔到﹐猶言反也﹐謂徒躁擾而反不得解也。汗爲血之液血得熱則行﹐火性大熱﹐旣不得汗﹐則血必橫溢﹐所以必圊血也。

程應旄曰﹕太陽病以火燻之﹐取汗竟不得汗﹐其液之素少可知﹐蓋陽不得陰﹐則無從化汗也。陰虛被火﹐熱無從出﹐故其人躁擾不寧也。

脈浮熱甚﹐反灸之﹐此爲實﹐實以虛治﹐因火而動﹐故咽燥而吐血。

【注】

脈浮熱甚﹐實熱在表也﹐無灸之之理﹐而反灸之﹐此爲實﹐實謂其誤以實爲虛也。故熱因火動﹐其勢炎炎﹐致咽燥而吐血必矣。蓋上條火傷陰分﹐迫血下行﹐故令圊血﹔此條火傷陽分﹐迫血上行﹐故吐血也。

【集注】

程應旄曰﹕表實有熱﹐誤認虛寒﹐而用灸法﹐熱無從泄﹐因火而動﹐自然內攻。邪束於外﹐火攻於內﹐肺金被傷﹐故咽燥而吐血。

汪琥曰﹕表有風熱而反灸﹐是以實作虛治也。

微數之脈﹐甚不可灸﹐因火爲邪﹐則爲煩逆﹐追虛逐實﹐血散脈中﹐火气𨿽微﹐內攻有力﹐焦骨傷筋﹐血難復也。

【注】

微數之脈﹐乃陰虛血少之診﹐斷不可灸﹐若誤灸之﹐艾火內攻﹐爲煩爲逆。煩者﹐陰爲陽擾也。逆者﹐追虛逐實也。陰本虛﹐而加以火則愈虛﹐是爲追虛﹔陽本實﹐而加以火則愈實﹐是爲逐實。然血已耗散﹐脈中艾火之气𨿽微﹐而內攻有力矣。故致焦骨傷筋﹐血難復也。

【集注】

諭昌曰﹕脈微而數﹐陰虛多熱之徵也﹐此而灸之﹐則虛者愈虛﹐熱者愈熱﹐不致傷殘不止矣。

程應旄曰﹕若血少陰虛之人﹐脈見微數﹐尢不可灸﹐以血主濡之﹐主潤筋骨也。若失其所濡﹐則火之所至﹐其骨必焦﹐其筋必損﹐內傷其陰﹐未有不流散於經脈者也。

榮气微者﹐加燒鍼﹐則血畱不行﹐更發熱而躁煩也。

【注】

榮气微者﹐榮血虛微也。榮血旣已虛微﹐若誤加燒鍼﹐則榮血涸畱而無所行也。豈止焦骨傷筋而已哉﹗所以更發熱而躁煩也。

【集注】

程知曰﹕言榮微忌燒鍼也。陰虛則內熱﹐若加燒鍼以助陽﹐則兩熱相合﹐而榮血不行必更外發熱而內煩躁也。

唐不巖曰﹕其始也𨿽微流﹐燒鍼以逼之也﹕其旣也畱而不行﹐燒鍼以竭之也。

張璐曰﹕火爲陽邪﹐必傷陰血﹐治此者﹐當以救陰爲主。

脈浮﹐宜以汗解﹐用火灸之﹐邪無從出﹐因火而盛﹐病從腰以下﹐必重而痺﹐名火逆也。

【注】

脈浮表邪﹐宜以汗解﹐誤用火灸﹐傷其血液﹐不能作汗﹐反令表邪無所從出﹐以致邪因火盛﹐外不焦骨傷筋﹐內不吐衄﹑圊血﹐而病腰以下重痺者﹐必其人素有濕邪在下故從濕化也。重者﹑著也﹐重著不移也。然不以痺名者﹐以非風寒濕之痺﹐乃因火逆不相交通﹐故名火逆也。

【集注】

方有執曰﹕痺﹐濕病也。因火逆治火邪夾陽邪而上逆﹐陽不下通﹐陰不用事﹐化不行而水不得泄﹐故濕著下體而重痺也。

程應旄曰﹕脈浮在表﹐汗解爲宜矣。因火灸之﹐不能得汗﹐則邪無出路﹐因火而盛卽不焦骨傷筋﹐而火阻其邪﹐陰气漸竭﹐下焦乃榮血所治﹐榮气竭而不運﹐必重�而爲痺﹐名曰火逆。示人欲治其痺﹐宜先治其火也。

形作傷寒﹐其脈不弦緊而弱﹐弱者必渴﹐被火者必�語﹐弱者﹐發熱脈浮﹐解之當汗出愈。

【按】

三「弱」字﹐當俱是「數」字﹐若是「弱」字﹐熱從何有﹖不但文義不屬﹐且論中並無此說。

【注】

形作傷寒者﹐言其病形作傷寒之狀也。但其脈不弦緊而數﹐數者熱也。脈浮數熱在表太陽證也﹔沈數熱在裏﹐陽明證也。數脈爲熱﹐熱入陽明﹐故必口渴。若被火劫其熱更甚﹐故必�語。脈數之病﹐𨿽皆發熱﹐然其施治不無別焉。若脈浮數﹐發熱解之當以汗﹐汗出可愈﹐宜大靑龍湯。脈沈數發熱﹐解之當以下﹐下之可愈﹐宜調胃承气湯。若脈數無表裏證﹐惟發熱而渴�語者﹐不可汗下﹐宜白虎湯﹑黃連解毒湯淸之可也。

傷寒脈浮﹐醫以火逼劫之﹐亡陽﹐必驚狂﹐起臥不安者﹐桂枝去芍藥加蜀漆龍骨牡蠣救逆湯主之。

【注】

傷寒脈浮﹐醫不用麻﹑桂之藥﹐而以火劫取汗﹐汗過亡陽﹐故見驚狂﹐起臥不安之證蓋由火劫之誤﹐熱气從心﹐且大脫津液﹐神明失倚也。然不用附子四逆輩者﹐以其爲火劫亡陽也。宜以桂枝湯去芍藥加蜀漆龍骨牡蠣救逆湯主之。去芍藥者﹐恐其陰性遲滯﹐兼制桂枝不能迅走其外﹐反失救急之旨。況旣加龍﹑蠣之固脫﹐亦不須芍藥之酸收也。蜀漆气寒味苦﹐寒能勝熱﹐苦能降逆﹐火邪錯逆﹐在所必需也。

【集注】

諭昌曰﹕篇中誤服大靑龍湯﹐厥逆﹐筋惕肉�﹐而亡陽者﹐乃汗多所致﹐故用眞武湯救之。此以火迫劫而亡陽者﹐乃方寸元陽之神﹐被火迫劫而飛騰散亂﹐故驚狂起臥不安。有如此者﹐少緩須臾﹐神丹莫挽矣﹐故以此湯救之。蓋陽神散亂﹐當求之於陽桂枝湯陽藥也﹐然必去芍藥之陰斂﹐始得疾趨以達於陽位。更加蜀漆者﹐緣蜀漆之性最急﹐又加龍骨﹑牡蠣﹐有形之骨屬﹐爲之舟楫﹐以載神而返其宅也。

卷二﹨辧壞病脈證並治篇

桂枝去芍藥加蜀漆龍骨牡蠣救逆湯方

桂枝三兩甘艸﹝炙﹞二兩生薑﹝切﹞三兩牡蠣﹝熬﹞五兩龍骨四兩大棗﹝擘﹞十二枚蜀漆﹝洗去腳﹞三兩右爲末﹐以水一斗二升﹐先煮蜀漆﹐減二升﹐內諸藥﹐煮取三升﹐去滓﹐溫服。

火逆下之﹐因燒鍼煩躁者﹐桂枝甘艸龍骨牡蠣湯主之。

【注】

火逆者﹐謂凡火劫取汗致逆者也。此火逆因火鍼也。燒鍼劫汗﹐而復下之﹐火逆之邪𨿽因下減﹐而煩躁一證獨不除者﹐蓋因汗下﹐大傷津液而然也。故用桂枝﹑甘艸以救表﹐龍骨﹑牡蠣以固中﹐不治煩躁而煩躁自愈也。

【集注】

諭昌曰﹕此證誤而又誤﹐𨿽無驚狂等變﹐然煩躁則外邪未盡之候﹐亦眞陽欲亡之機也程應旄曰﹐火逆下之﹐裏气虛矣﹐不治其虛﹐更加燒鍼﹐自致亡陽。但見煩躁證﹐而不盡如前條之驚狂起臥不安者﹐由熱勢之緩急有殊﹐故前方之加減稍異﹐總不容煩躁之以假亂眞也。

卷二﹨辧壞病脈證並治篇

桂枝甘艸龍骨牡蠣湯方

桂枝一兩甘艸﹝炙﹞二兩龍骨二兩牡蠣﹝熬﹞二兩右四味﹐爲末﹐以水五升﹐煮取二升半﹐去滓﹐溫服八合﹐日三服。

【集解】

汪琥曰﹕此方卽桂枝去芍藥﹐加蜀漆龍骨牡蠣救逆湯﹐制小其劑而用之也。火邪迫內則生煩躁﹐𨿽煩躁似帶表邪﹐不宜散以桂枝之辛熱﹐而火逆旣經下之﹐則陰血受傷較之救逆湯﹐似當增芍藥也。

音切灼音酌摸未各切痿烏魁切唾湯臥切炊音吹�音訐眴與旬同

卷二

辧溫病脈證並治篇

『內經』言﹐熱病皆傷寒之類也﹐非謂類乎傷寒﹐乃謂與傷寒同乎一類之病也。蓋傷寒因傷時令之寒而得名也﹐溫病﹑熱病﹐亦隨時而易其名耳﹗經曰﹕冬傷於寒﹐則爲病熱﹐此實時而病者也。經曰﹕冬傷於寒﹐春必病溫﹐此過時而病者也。經曰﹕凡病寒傷而成溫者﹐先夏至爲病溫﹐後夏至爲病暑﹐暑卽熱之謂也﹐此隨時而病者也。是則秋分以前﹐皆得以熱病名之﹔秋分以後﹐皆得以傷寒名之矣。此軒岐﹑仲景立傷寒﹑溫病﹑熱病之名義也。經又云﹕藏於精者﹐春不病溫﹐此明過時不病之原也。經曰﹕冬不藏精﹐春必病溫﹐此明過時必病之故也。於此可知傷寒爲病﹐不在精之藏與不藏﹐而但有觸犯卽得爲病。非若溫病﹑熱病﹑藏精則不病﹐不藏精則必病也。但能藏精者﹐縱偶感於邪﹐或溫或暑﹐其病自輕﹔不藏精者﹐𨿽微感其邪﹐或溫或暑﹐其病必重﹐差爲稍異耳﹗若專以冬不藏精﹐毫無外感﹐爲少陰本病﹐熱從內生﹐則悖仲景溫病之旨矣。仲景論中﹐但言太陽初病﹐發熱而渴﹐不惡寒者爲溫病。辧其非傷寒非謂太陽之寒﹐不由表入﹐竟從少陰之熱內生爲病也。經又曰﹕風溫爲病﹐脈陰陽俱浮。是明指溫病之發﹐因感春風輒動內熱而始發﹐所以陰陽脈俱浮也。蓋以溫病﹑風溫與熱病論﹐互發其義。但熱病一論﹐經已昭然﹐若復立論﹐未免贅疣﹐非仲景詳於傷寒﹐而略於溫證也。今將伏气﹑溫病﹑風溫合爲一篇﹐其溫熱治法﹐同於六經﹐讀者再細玩『素問熱病論』﹐及『刺熱』﹑『評熱』諸論﹐與是論互相參考﹐自有得焉。

師曰﹕伏气之病﹐以意候之﹐今月之內﹐欲有伏气﹐假令舊有伏气﹐當須脈之。若脈微弱者﹐當喉中痛﹐似傷﹐非喉痺也。病人云﹕實咽中痛﹐𨿽爾﹐今復欲下利。

【注】

四時令气﹐正气也﹔非時之气﹐邪气也。正气之中人也淺﹐感之甚者卽病﹐微者藏在肌膚﹐不卽爲病﹐壯實之人可以自已。邪气之中人也深﹐感之𨿽微﹐亦卽爲病﹐甚則直入於藏不能自已﹐虛者死焉。此篇所謂伏气之病﹐卽四時令气正病﹐非四時不正之邪﹐與非常異气之疫邪也。所爲伏气者﹐如感冬令之風寒﹐其重者﹐傷於榮衛﹐實時而發者﹐名爲中風﹑傷寒是也﹔其感之輕者﹐伏藏於肌膚﹐過時而發﹐名爲溫病是也故時气﹑伏气之爲病﹐二者不可不辧焉。春三月名曰發陳﹐是伏气欲發之月也。假令舊有伏气之人﹐乘冬不藏精之隙﹐而病者﹐當須以脈識之。今月之內﹐初病傷寒﹑溫病者﹐脈若微弱﹐是少陰脈也﹔若喉中痛﹐是少陰證也。然其痛必緩﹐非若外感時气之喉痺腫傷暴痛也。今旣雲實咽中痛﹐而脈又微弱﹐故知爲少陰伏气內發之陰火也𨿽爾咽痛﹐恐復欲下利﹐不可以時气外感陽火之喉痺治之也。

【集注】

張錫駒曰﹕此條言伏气之病﹐由內而出﹐非若時行卒病﹐由外而至也。

太陽病﹐發熱而渴﹐不惡寒者﹐爲溫病。發汗已﹐身灼熱者﹐名風溫。風溫爲病﹐脈陰陽俱浮﹐自汗出﹐身重多眠睡﹐鼻息必鼾﹐語言難出。若被下者﹐小便不利﹐直視失溲﹔若被火者﹐微發黃色﹐劇則如驚癇﹐時瘈瘲﹔若火燻之﹐一逆尙引日﹐再逆促命期。

【注】

發熱不渴﹐惡寒者﹐太陽證也。發熱而渴﹐不惡寒者﹐陽明證也。今太陽病始得之不俟寒邪變熱﹐轉屬陽明﹐而卽熱渴不惡寒者﹐知非太陽傷寒﹐乃太陽溫病也。由於膏梁之人﹐冬不藏精﹔辛苦之人﹐冬傷於寒﹐內陰已虧﹐外陽被郁﹐周身經絡﹐早成溫化﹐所以至春一遇外邪﹐卽從內應﹕感寒邪者﹐則無汗﹐名曰溫病﹐當以河間法用水解散﹐審其表裏以解之。水解散﹐卽天水六一散﹐防風通聖之合劑也。感風邪者則有汗﹐名曰風溫﹐當以水解散減麻黃﹐加桂枝﹐倍石膏﹐令微似汗以和之﹐若大發其汗﹐則益助蘊熱﹐必令身熱如火灼也。蓋風溫爲病﹐乃風邪外盛於表﹐故陰陽六脈俱浮﹔熱邪內壅於胸﹐故多眠睡﹐鼻息鼾也。風邪傷衛﹐表气不固﹐故自汗出﹔壯熱傷气﹐故身重倦﹐聲微語難出也。若被下者﹐則愈奪陰液﹐故水泉竭而小便不利也。

太陽府气將絕﹐故目直視也。少陰藏气不固﹐故遺失溲也。若被火者﹐則以火益火而陽气燻灼﹐將欲發黃﹐故微發黃也﹔劇者熱極生風﹐故如驚癇時瘈瘲也。微黃﹐病深色漸加黑﹐故若火燻之也。溫病﹑熱病不惡寒者﹐表熱也。口渴引飲者﹐裏熱也。表熱無寒﹐故不宜汗﹔裏熱無實﹐故不宜下。表裏俱熱﹐尢不宜火。曰一逆者﹐若汗﹑若下﹑若火也﹔再逆者﹐汗而復下﹐下而復火也。一逆已令陰竭﹐尙可延引時日﹔再逆則陰立亡﹐故曰促命期也。傷寒者﹐傷冬月之正寒也。溫病﹑熱病者﹐傷三時之暴寒也。非時暴寒乃異气也﹐以其兼令气而爲病也﹐故春兼風溫﹐卽以風溫名之﹔夏兼暑熱﹐卽以暑熱名之。世人通名曰傷寒﹐又名曰時气﹐醫工見其傳變六經﹐表裏情狀皆同﹐故同乎一治也。其溫病﹑熱病無汗者﹐宜大靑龍湯﹔時無汗﹑時有汗者﹐宜桂枝二越婢一湯﹔有汗者﹐宜桂枝合白虎湯。內熱者﹐防風通聖散。表實者﹐倍麻黃﹔裏實者﹐倍大黃。量其病之輕重﹐藥之多少而解之﹐三日之前﹐未有不愈者。其有外感邪重﹐內早傷陰﹐已經汗下而不愈者﹐則當審其表裏﹐隨其傳變所見之證﹐治之可也。此法惟西﹑北二方四時皆可行之﹐無不隨手取效。若江淮間地偏暖處﹐冬月初春乃可用之。若春末秋前﹐卽脈證允合﹐當用麻﹑桂﹑靑龍等湯者﹐亦必輕而減之﹐隨證消息﹐適可卽止﹐愼不可過﹐過則反致變逆。經所謂同病異治者﹐此之謂也。

【集注】

程知曰﹕溫病熱自內出﹐故發熱而渴不惡寒。風溫內外交熱﹐加之自汗﹐故有身重多眠諸證﹐有輕重死生之分。醫者當以有汗﹑無汗爲辧別之大要﹐亦卽可汗﹑不可汗爲救治之微權。又曰﹕仲景之靑龍﹑白虎神矣﹗得此意而推廣之﹐可以應用於不窮。蓋溫病宜於發散中重加淸涼﹐風溫不可於淸涼中重加發散也。

程應旄曰﹕太陽初得之一日﹐卽發熱而渴不惡寒者﹐因邪气早已內蓄﹐其外感於太陽特其發端耳。其內蓄之熱﹐固非一朝一夕矣。蓋自冬不藏精而傷於寒時﹐腎陰已虧一交春陽發熱﹐卽病未發﹐而周身經絡已莫非陽盛陰虛之气所布浚。所云至春發爲溫病者﹐蓋自其胚胎受之也。

音切鼾音旱癇音閒瘈音熾瘲音蹤

卷二

辧痙濕暍病脈證並治篇

經云﹕諸痙項彊﹐皆屬於濕。又云﹕諸暴彊直﹐皆屬於風。論曰﹕太陽病﹐發汗太多因成痙。夫六气皆足以致痙﹐不專在濕也﹔六經皆有痙證﹐亦不專在太陽一經也。

蓋身以後﹐屬太陽﹐凡頭項彊急﹐項背幾幾﹐脊彊反張﹐腰似折﹐髀不可以曲﹐腘如結﹐皆太陽痙也。身以前屬陽明﹐頭面動搖﹐口噤齒齘﹐缺盆紐痛﹐腳攣急﹐皆陽明痙也。身之側屬少陽﹐口眼喎邪﹐手足牽引﹐兩�拘急﹐半身不遂﹐皆少陽痙也。至若腹內拘急﹐因吐利後而四肢攣急者﹐未嘗非太陰痙也。惡寒蜷臥﹐尻以代踵﹐脊以代頭﹐俯而不能仰者﹐未嘗非少陰痙也。睪丸上升﹐宗筋下注﹐少腹裏急﹐陰中拘攣膝脛拘急者﹐未嘗非厥陰痙也。大抵痙以狀名﹐而痙因筋急﹐故凡六經筋病﹐皆得以痙稱之。其因於風寒者﹐必發熱惡寒而無汗﹐其脈浮緊﹐其狀身彊直口噤﹐卽經所云﹕諸病彊直﹐皆屬於風者也。其勢勁急﹐故名曰剛痙。其因於風濕者﹐發熱汗出不惡寒﹐其脈浮緩﹐其狀項彊幾幾﹐而身不彊直﹐卽經所云﹕諸痙項彊﹐皆屬於濕者也。其勢濡弱﹐故名曰柔痙。若夫因誤汗亡陽﹐津竭無以養筋而致痙者﹐卽本論所云﹕太陽病﹐發汗太多而成痙﹐又非因濕因風﹐而卻因燥者也。蓋痙之始﹐本非正病多雜於他病之中﹐如婦人之脫血﹐跌撲之破傷﹐俱能致痙。今見患此者﹐悉指爲風殊非確論。學者當於證中審察風﹑寒﹑濕﹑燥﹑內外﹑虛實之因﹐分別施治﹐庶不致誤﹐愼勿槪指爲風也。

傷寒所致太陽病﹐痙﹑濕﹑暍﹐此三種﹐宜應別論﹐以爲與傷寒相似﹐故此見之。

【按】

「傷寒所致」四字﹐甚無所謂﹐衍文也。

【注】

傷寒﹐太陽經中之一病﹐非謂太陽經惟病傷寒也。蓋以六气外感之邪﹐人中傷之者未有不由太陽之表而入者也。痙﹐風邪也。濕﹐濕邪也。暍﹐暑邪也。夫風寒暑濕之病﹐固皆統屬太陽﹐然痙﹑濕﹑暍三種﹐𨿽與傷寒形證相似﹐但其爲病傳變不同﹐故曰﹕宜應別論也。

【集注】

方有執曰﹕痙﹑濕﹑暍三者﹐皆風寒之變證。旣成變證﹐則當別爲立論。然自風寒變來﹐本屬太陽﹐猶有風寒涉似之疑﹐須當並爲辧論。

病身熱足寒﹐頸項彊急﹐惡寒﹐時頭熱面赤﹐目脈赤﹐獨頭動搖﹐卒口噤﹐背反張者痙病也。

【注】

病人身熱惡寒﹐太陽證也。頸項彊急﹐面赤目赤﹐陽明證也。頭熱陽郁於上也﹐足寒陰凝於下也。太陽之脈﹐循背上頭﹔陽明之筋﹐上挾於口。風寒客於二經﹐則有頭搖﹑口噤﹑反張﹑拘彊之證﹐故名痙病也。

【集注】

方有執曰﹕此以痙之具證。言身熱頭熱﹐面赤目脈赤﹐陽邪發於陽也。足寒﹐陰邪逆於陰也。獨頭面搖﹐風行陽而動於上也。卒﹐忽然也。噤﹐寒而口閉也﹐言忽然唇口�合﹐噤急而飲食不通也。背反張者﹐太陽之脈挾背﹐寒則筋急而拘攣﹐熱則筋緩而縱弛也。然剛﹑柔二痙﹐則各見証之一偏﹐惟風寒俱有而致證者﹐則具見也。

鄭重光曰﹕此總論痙之經兪皆病﹐气血並傷﹐而爲彊急反張之證也。風濕俱有﹐故爲痙之具證也。

太陽病﹐發熱﹐脈沈而細者﹐名曰痙。

【注】

太陽病發熱﹐脈當浮大﹐脈若沈細﹐兼少陰也。今發熱脈沈細﹐而名曰痙者﹐何也﹖以其已病痙證﹐而得沈細脈﹐不可名太陽﹑少陰傷寒之脈﹐當名太陽風濕痙病之脈也因風邪郁於陽﹐故病發熱也。濕邪凝於陰﹐故脈沈細也。此承上條痙病得沈細脈之義﹐非謂太陽病發熱﹐脈沈細﹐卽名之曰痙病也。

【集注】

方有執曰﹕發熱﹑太陽未除也。沈﹐寒也。細﹐濕也。

程知曰﹕脈沈細﹐法宜救裏﹐而痙又爲燥熱之病﹐故『金匱』謂難治。謂未可輕同於太陽發熱脈反沈之例也。

張璐曰﹕發熱脈當浮數﹐而反沈細﹐知邪風爲濕气所著﹐所以身𨿽發熱﹐而脈不能浮數﹐是陽證見陰脈﹐故『金匱』指爲難治也。

程應旄曰﹕痙病有同有獨﹐固以其獨者名之矣。然脈在太陽﹐更有獨而無同﹐以頭面搖﹐口噤背反張之證﹐合沈細之脈﹐𨿽有太陽發熱等證﹐不致爲傷寒所混﹐乃可定其名曰痙也。

太陽病﹐發熱無汗﹐反惡寒者﹐名曰剛痙。太陽病﹐發熱汗出﹐而不惡寒﹐名曰柔痙

【按】

反惡寒之「反」字﹐衍文也。剛痙證應惡寒﹐非反也。

【注】

痙病旣屬太陽﹐當以太陽虛實例之。故曰﹕太陽病發熱無汗﹐惡寒爲實邪﹐名曰剛痙﹔發熱汗出﹐不惡寒﹐爲虛邪﹐名曰柔痙。此詳申上二條痙病虛實﹐非謂太陽病﹐發熱無汗﹐惡寒﹔汗出不惡寒﹐卽名之曰剛﹑柔痙病之證也。

【集注】

程知曰﹕太陽病﹐發熱﹐無汗﹐惡寒﹐爲傷寒﹔發熱﹐汗出﹐惡風﹐爲傷風﹔發熱汗出﹐不惡寒﹐爲溫熱。以證有頸項彊急﹐甚則反張﹐故不謂之風寒﹑溫熱病﹐而謂之痙也。

張璐曰﹕『金匱』云﹕太陽病無汗﹐而小便反少﹐气上衝胸﹐口噤不能言﹐欲作剛痙葛根湯主之﹐卽是申明此條之義﹐而補其治法也。無汗而小便少者﹐以太陽﹑陽明二經之熱﹐聚於胸中﹐延傷肺金淸肅之气﹐內外不能宣通故也。又云﹕太陽病﹐其證備﹐身體彊幾幾﹐然脈反沈遲﹐此爲痙﹐栝蔞桂枝湯主之﹐卽是申明此條之義﹐而補其治法也。其證備﹐則發熱汗出等證﹐『金匱』已詳﹐不必贅矣。

太陽病﹐項背彊幾幾﹐無汗惡風﹐葛根湯主之。

【注】

此略其證脈﹐單舉痙之頸項彊急者﹐以明其治也。太陽脈﹐下項循肩挾背﹔陽明脈循喉嚨﹐入缺盆﹐貫膈﹑下乳內廉。太陽主後﹐前合陽明﹔陽明主前﹐後合太陽。今邪壅於二經之中﹐故有幾幾拘彊之貌也。太陽之彊﹐不過頸項彊﹔此痙之彊﹐則不能俯仰﹐項連胸背而俱彊﹐故曰﹕項背彊幾幾也。無汗惡風﹐實邪也﹐宜葛根湯發之。卽桂枝湯加麻黃葛根﹐兩解太陽﹑陽明之邪也。

【集注】

方有執曰﹕幾幾﹐鳥之短羽者﹐動則引頸幾幾然。形容病人之頸項俱病者﹐俛仰不能自如之貌。

太陽病﹐項背彊幾幾﹐反汗出惡風者﹐桂枝加葛根湯主之。

【注】

太陽病﹐項背彊幾幾﹐無汗惡風者﹐實邪也。今反汗出惡風者﹐虛邪也﹐宜桂枝加葛根湯﹐解太陽之風﹐發陽明之汗也。

【集注】

江琥曰﹕太陽病項背彊矣﹐復幾幾然﹐頸不得舒﹐頸之經屬陽明﹐項背與頸幾幾然其狀當無汗﹐今反汗出﹑惡風﹐仲景法﹕太陽病汗出惡風者﹐桂枝湯主之。今因其幾幾然﹐故加葛根於桂枝湯中﹐以兼祛陽明經之風也。

卷二﹨辧痙濕暍病脈證並治篇

桂枝加葛根湯方

於桂枝湯內﹐加葛根三兩﹐余根據桂枝湯法。

太陽病﹐發汗太多﹐因致痙。

【注】

以上論痙﹐皆外感風﹑寒﹑濕而爲病也。若太陽病發汗太多﹐津液大亡﹐表气不固邪風乘虛而入﹐因成痙者﹐乃內虛之所致也﹐不可以柔痙剛痙例之﹐宜以桂枝加附子湯﹐以固表祛風爲主治。由此推之﹐凡病出汗過多﹐新產亡血過多﹐而變生此證者皆類此也。

【集注】

程應旄曰﹕卽此一端推之﹐則知此病得之亡津亡血﹐而因虛致寒﹐因虛致燥者不少。

蓋陽气者﹐柔則養筋﹐發汗太多﹐則亡其陽﹐而損其經脈之血液故也。

濕家之爲病﹐一身盡疼﹐發熱﹐身色如似燻黃。

【注】

濕家﹐謂病濕之人。濕之爲病﹐或因外受濕气﹐則一身盡痛﹐或因內生濕病﹐則發熱身黃。若內外同病﹐則一身盡痛發熱﹐身色如燻黃也。燻黃者﹐濕盛之發黃﹐屬脾之瘀濕﹐故其色暗如煙燻也。不似傷寒熱盛之發黃﹐屬陽明之郁熱﹐故其色明如橘子色也。

【集注】

張璐曰﹕濕證發黃﹐須分陰陽表裏。陽濕﹐在裏茵陳蒿湯﹔在表麻黃連軺赤小豆湯。

陰濕﹐在裏白術附子湯﹐在表麻黃白術湯﹐此陰濕在表而發黃也。『金匱』有云﹕濕家身煩痛﹐可與麻黃加術湯﹐蓋寒與濕合﹐不宜大汗﹐故加白術。以麻黃得術﹐則汗不致於驟發﹐白術得麻黃﹐則濕滯得以宣通也。

濕家病﹐身上疼痛﹐發熱﹐面黃而喘﹐頭痛﹑鼻塞而煩﹐其脈大﹐自能飲食﹐腹中和無病﹐病在頭中寒濕﹐故鼻塞﹐內藥鼻中則愈。

【注】

此申上條﹐詳其證出其脈﹐以別其治也。濕家病﹐身上疼痛發熱﹐面黃而喘﹐此內生外受之濕病也﹐外宜羌活勝濕湯﹐內宜茵陳五苓散﹐喘甚大陷胸丸。若更頭痛鼻塞而煩﹐其脈大﹐證類傷寒﹐但其人裏和能食﹐知非傷寒﹐不可發汗﹐乃濕邪之病在頭故頭痛鼻塞﹐惟宜納藥鼻中﹐取黃水從涕出﹐自可愈也。所納之藥﹐卽瓜蒂散類也。

【集注】

鄭重光曰﹕身上疼痛發熱﹐面黃而喘﹐頭痛鼻塞﹐則寒濕之邪客於上焦。經曰﹕因於濕首如裹是也。用瓜蒂散吹鼻﹐此在上者﹐因而越之之法也。

太陽病﹐關節疼痛而煩﹐脈沈而細者﹐此名濕痺。濕痺之候﹐其人小便不利﹐大便反快﹐但當利其小便。

【注】

濕家脈浮細﹐濕在外也﹐當汗之。今太陽病﹐關節疼痛而煩﹐小便不利﹐大便反快脈不浮細而沈細﹐是濕邪內盛而爲濕痺不通之候也。故但當利其小便﹐使濕從小便而去﹐乃濕淫於內之正治也。

【集注】

成無己曰﹕濕盛則濡泄。小便不利﹐大便反快者﹐濕气內流也。但當利其小便﹐以宣泄腹中濕气。古云﹕治濕不利小便﹐非其治也。

方有執曰﹕此以濕之入裏者言也。關節疼痛者﹐寒濕之气﹐走注內滲﹐所以脈沈而細也。痺以疼痛言﹐小便不利﹐大便反快者﹐濕卽水﹐水不外滲﹐則橫流不遵故道。利其小便者﹐導其遵故道而行也。

張志聰曰﹕關節者﹐腰背肘膝之大關﹐大筋之所統屬﹐不同於骨節也。濕流關節﹐大筋不和﹐故疼痛痺閉也。濕傷太陽﹐筋脈澀滯﹐故名濕痺﹐利其小便﹐則水道行而決瀆無愆﹐濕邪去而筋脈調和矣。

濕家﹐其人但頭汗出﹐背彊﹐欲得被覆﹑向火﹐若下之早則噦﹐胸滿﹐小便不利﹐舌上如胎者﹐以丹田有熱﹐胸中有寒﹐渴欲得水﹐而不能飲﹐口燥煩也。

【注】

濕家但頭汗出﹐乃濕气上淫之汗﹐非陽明之熱不得越也。濕家背彊﹐乃濕气澀滯之重彊﹐非痙病之拘彊也。欲得覆被向火﹐非外惡寒﹐乃濕盛生內寒也。若誤以濕淫之頭汗﹐爲陽明瘀熱之頭汗而下之﹐寒濕之气﹐乘虛入胸則胸滿﹐入胃則噦矣。寒濕不化故小便不利﹔胸中有寒﹐故舌上滑白如胎﹔丹田有熱﹐故口燥渴﹐欲得水而不能飲由胸中有寒濕故也。

【集注】

成無己曰﹕傷寒則無汗﹐濕家𨿽有汗而不能周身﹐故但頭汗出也。

程應旄曰﹕𨿽渴欲得水似熱﹐而不能飲可辧﹐則只是口燥煩﹐而實非胸中燥煩可知證同病別也。

濕家下之﹐額上汗出﹐微喘﹐小便利者死﹐若下利不止者﹐亦死。

【注】

此承上條濕家誤下之逆也。濕家誤下﹐胸滿而噦﹐小便不利﹐舌上如胎﹐口燥渴不能飲﹐已屬逆矣﹐尙在可治。此誤下後﹐額汗不已﹐微喘不止﹐是陽脫於上也﹔小便反利﹐下利不止﹐是陰脫於下也﹐陰陽相離﹐故死也。

【集注】

方有執曰﹕治濕當利其小便﹐而以小便利主死﹐何也﹖誤治而陰陽散亡也。

程知曰﹕濕之中人﹐陰先受之﹐故本經濕證﹐多從助陽溫散爲治﹐若妄下﹐則陽虛陰盛而不可救矣。額上汗出微喘﹐虛陽欲上脫也﹔二便不禁﹐盛陰欲下脫也﹐陰陽離決死矣﹗病者一身盡疼﹐發熱。日晡所劇者﹐此名風濕。此病傷於汗出當風﹐或久傷取冷所致也。

【注】

病者﹐謂一身盡痛之病人也。濕家一身盡痛﹐風濕亦一身盡痛。然濕家之痛﹐則重著不能轉側﹔風濕之痛﹐則輕掣不可屈伸﹐此痛之有別者也。至於發熱﹐濕家之熱﹐早暮不分微甚﹔風濕之熱﹐則日晡必劇。此得之於汗出當風﹐或久傷濕﹐復受風冷所致也。

【集注】

張志聰曰﹕汗出當風﹐則爲風濕﹔久傷取冷﹐則爲寒濕。

張錫駒曰﹕發熱日晡所劇者﹐日晡而陽气衰﹐陰气盛﹐濕爲陰邪﹐故主旺時而甚也。

問曰﹕風濕相搏﹐一身盡疼痛﹐法當汗出而解。值天陰雨不止﹐醫云﹕此可發汗。汗之病不愈者﹐何也﹖答曰﹕發其汗﹐汗大出者﹐但風气去﹐濕气在﹐是故不愈也。若治風濕者﹐發其汗﹐但微微似欲汗出者﹐風濕俱去也。

【注】

此詳風濕相搏﹐一身盡痛﹐不惟不可下﹐卽發汗亦不可失其宜也。風陽邪﹐濕陰邪風濕相搏﹐陰陽受邪﹐故一身盡痛也。法當汗出而解﹐值天陰雨不止﹐則濕气盛﹐𨿽發其汗﹐汗大出而病不愈者﹐但以風气去﹐濕气在﹐是故不愈也。以其值濕盛之時發其汗﹐大汗出﹐此汗之不如法﹐所以不解也。若治風濕者﹐必俟天气睛明發其汗但令其汗微微似欲出狀﹐則風與濕俱去﹐而病自解矣。

【集注】

方有執曰﹕陰雨不止﹐則濕不除﹐所以益當發汗也。然風濕本由汗出當風而得﹐則汗之大出者﹐必反濕轉加甚﹐微微似欲汗出﹐而不見出﹐則濕消而風散矣。此發汗之微機﹐後之人動輒以大汗爲言者﹐去道遠矣。

張璐曰﹕風濕相搏﹐法當汗出而解﹐合用桂枝加術﹐使微微蒸發﹐表裏气和﹐風濕皆去。正如濕家身煩痛﹐可與麻黃湯加術同義。

程應旄曰﹕濕家不惟不可誤下﹐卽汗亦不可誤汗。風濕相搏一證﹐一身盡疼痛﹐𨿽是微挾表邪﹐然其脈不浮﹐終是汗難大汗﹐治風兼治濕﹐但使微微似欲汗出者﹐是其法也。

傷寒八﹑九日﹐風濕相搏﹐身體疼煩﹐不能自轉側﹐不嘔不渴﹐脈浮虛而澀者﹐桂枝附子湯主之。若其人大便�﹐小便自利者﹐去桂枝加白術湯主之。

【注】

此承上條﹐詳申脈證﹐以明其治也。傷寒八﹑九日﹐不嘔不渴﹐是無傷寒裏病之證也﹔脈浮虛澀﹐是無傷寒表病之脈也。脈浮虛﹐主在表﹐虛風也﹔澀者﹐主在經﹐寒濕也。身體疼煩屬風也﹐不能轉側屬濕也﹐乃風濕相搏之證﹐非傷寒也﹐與桂枝附子湯溫散其風濕﹐使從表而解也。若脈浮實者﹐則又當以麻黃加術湯﹐大發其風濕也。如其人有是證﹐𨿽大便�﹐小便自利﹐而不議下者﹐以其非邪熱入裏之�﹐乃風燥濕去之�﹐故仍以桂枝附子湯去桂枝﹐以大便�﹐小便自利﹐不欲其發汗﹐再奪津液也﹔加白術﹐以身重著﹐濕在肉分﹐用以佐附子逐濕气於肌也。

【集注】

成無己曰﹕煩者﹐風也。身疼不能自轉側者﹐濕也。經曰﹕風則浮虛。『脈經』曰﹕脈來澀者﹐爲病寒濕也。

卷二﹨辧痙濕暍病脈證並治篇

桂枝附子去桂枝加白術湯方

附子﹝炮﹐去皮﹐破﹞三枚白術四兩生薑﹝切﹞三兩大棗﹝擘﹞十二枚甘艸﹝炙﹞二兩右五味﹐以水六升﹐煮取二升﹐去滓﹐分溫三服。初一服﹐其人身如痺﹐半日許﹐復服之﹐三服都盡﹐其人如冒狀﹐勿怪。此以附子﹑術﹐並走皮肉﹐逐水气未得除﹐故使之耳﹐法當加桂四兩。此本一方二法﹐以大便�﹑小便自利去桂也。以大便不�﹑小便不利﹐當加桂。附子三枚﹐恐多也。虛弱家及產婦﹐宜減服之。

風濕相摶﹐骨節疼煩﹐掣痛不得屈伸﹐近之則痛劇﹐汗出短气﹐小便不利﹐惡風不欲去衣﹐或身微腫者﹐甘艸附子湯主之。

【注】

風濕相摶﹐骨節疼煩﹐重著不能轉側﹐濕勝風也。掣痛不可屈伸﹐風勝濕也。今掣痛不可屈伸﹐近之則痛劇﹐汗出﹑短气﹐惡風不欲去衣﹐皆風邪壅盛﹐傷肌表也。小便不利﹐濕內蓄也。身微腫者﹐濕外薄也。以甘艸附子湯微汗之﹐祛風爲主﹐除濕次之也。以上二條﹐皆詳風濕之義﹐以明風濕之治也。

【集注】

方有執曰﹕摶﹐掜聚也。言風與濕掜合摶聚﹐共爲一家之病也。煩﹐風也。痛﹑濕也風淫則掣﹐濕淫則痛﹐風濕之邪注經絡﹐流關節﹐滲骨髓﹐身體所以煩痛﹑掣痛而不利也。近之則痛劇者﹐外邪客於內﹐迕之則逆也。短气者﹐汗多亡陽而气傷也。惡風不欲去衣者﹐以重傷﹐故惡甚也﹐甘艸益气和中﹐附子溫經散濕﹐術能勝濕燥脾桂枝祛風固衛﹐此四物者﹐所以爲風濕相摶之的藥也。

吳人駒曰﹕必脈之沈而細者﹐若浮大而盛﹐則風多而濕少﹐附子須在審之。

卷二﹨辧痙濕暍病脈證並治篇

甘艸附子湯方

甘艸﹝炙﹞二兩附子﹝炮﹐去皮﹐破﹞二枚桂枝四兩白術右四味﹐以水六升﹐煮取三升﹐去滓﹐溫服一升﹐日三服。初服得微汗則解﹐能食汗止復煩者﹐服五合。恐一升多者﹐宜服六﹑七合爲妙。

【方解】

風濕之治﹐用甘艸附子湯﹐卽桂枝附子湯去姜﹑棗﹑加白術也。去姜﹑棗者﹐畏助汗也。加白術者﹐燥中濕也。日三服﹐初服一升﹐不得汗解﹐則仍服一升。若微得汗則解﹐解則能食﹐是解已徹也﹐可止再服。若汗出而復煩者﹐是解末徹也﹐仍當服之但不可更服一升﹐恐已經汗﹐多服而過汗也﹐服五合可也。如不解﹐再服六﹑七合爲妙。似此服法﹐總是示人不可盡劑之意﹐學者於理有未解處﹐卽於本文中求之自得矣太陽中熱者﹐暍是也。其人汗出惡寒﹐身熱而渴也。

【注】

中暑熱病﹐亦由太陽表入﹐故曰﹕太陽中熱者﹐暍是也。其人汗出惡寒﹐身熱而渴頗似太陽溫熱之病。但溫熱無惡寒﹐以熱從內發﹐故𨿽汗出而不惡寒。中暍惡寒者以暑由外入﹐故汗出而惡寒也。究之於脈﹐溫熱之浮﹐必浮而實﹔中暍之浮﹐必浮而虛﹐以暑熱傷气也。究之於渴﹐溫熱之渴﹐初病不過欲飲水﹔中暍之渴﹐一病卽大渴引飲也。溫熱則傳經﹐變病不一﹐中暍則不傳﹐不愈卽死也。𨿽同爲太陽經中之病而虛實施治不同﹐宜以人參白虎湯主治之。

【集注】

方有執曰﹕蒸熱謂之暑﹐傷暑謂之暍。汗出惡寒者﹐太陽表不固也。身熱者﹐暑邪傷陽也。渴者﹐亡津液而內燥也。

程知曰﹕此辧暑熱脈證也。太陽中熱者﹐謂是太陽表證而屬中熱也。均是太陽表病汗出惡寒﹐身熱而不渴者﹐爲中風﹔汗出身熱而渴﹐不惡寒者﹐爲溫病。今汗出惡寒身熱而渴﹐則是中暍。暍者﹑暑熱之气也。不言暍而言熱﹐以其胃熱爲獨重也。裏有熱﹐故身熱而渴﹐暑傷气﹐故汗出惡寒。吳人駒曰﹕不可因惡寒而用辛溫﹐又不可因汗出而固表﹐惟宜甘寒以解其暑熱可也。

太陽中暍者﹐發熱惡寒﹐身重而疼痛﹐其脈弦細芤遲﹐小便已﹐灑灑然毛聳﹐手足逆冷﹐小有勞﹐身卽熱﹐口開﹐前板齒燥。若發汗則惡寒甚﹐加溫鍼則發熱甚﹐數下之則淋甚。

【注】

此申上條﹐詳出證脈﹐戒人不可妄行汗﹑下﹑溫鍼也。太陽中暍﹐無汗身重疼痛者似傷寒也﹐但脈弦細芤遲﹐非傷寒脈也。且有小便已﹐而灑灑然惡寒毛聳之證﹐乃太陽膀胱表气爲暑所傷而然也。手足逆冷者﹐乃暑傷气﹐气傷不能達四肢﹐則寒也。小有勞身卽發熱﹐口開前板齒燥者﹐乃勞則動熱﹐暑熱益烈﹐傷陰液也﹐此皆中暍危證若以發熱無汗﹐惡寒身痛﹐誤爲傷寒之表﹐妄行發汗﹐則表气愈虛﹐惡寒更甚也。

若以手足逆冷﹐誤爲陽虛﹐妄加溫鍼﹐則暑邪愈盛﹐發熱更熾也。若以壯熱齒幹﹐誤爲胃火而數下之﹐則水源竭澀﹐尿淋窘甚也。凡此之證﹐皆中暍妄行汗﹑下﹑溫鍼致變﹐惟宜以白虎加人參湯主之。或人參湯調辰砂六一散亦可也。

【集注】

成無己曰﹕經云﹕因於暑汗﹐煩則喘喝。口開﹐謂喘喝也﹐喘喝不止﹐故前板齒燥。

程知曰﹕人身之陽﹐以汗而外泄﹔人身之陰﹐以熱而內竭。故暍證禁用汗﹑下﹑溫鍼謂汗則傷陽﹐下則傷陰﹐溫鍼則引火內入也。

張錫駒曰﹕灑灑者﹐惡寒之像也。毛聳者﹐毫毛豎起也。

太陽中暍者﹐身熱疼重﹐而脈微弱﹐此亦夏月傷冷水﹐水行皮中所致也。

【注】

太陽中暍之證﹐身熱疼重者﹐暑傷形也﹔脈微弱者﹐暑傷气也。以此證脈揆之﹐亦其人夏月盛暑喜貪風涼﹐過飲冷水﹐水气輸行於皮中﹐表爲邪束﹐不得汗泄所致也。此時卽以香薷飲﹑大順散汗之﹐可立愈也。若因循不治﹐則水气卽不得外泄於表而作腫勢必內攻於裏而喘脹矣﹐是又當以葶藶大棗湯或瓜蒂一物散下之也。上條戒人不可汗下﹐此條示人宜當汗下﹐仲景之法﹐多是如此﹐蓋恐人固執失宜也。

【集注】

方有執曰﹕身熱疼重﹐而曰夏月傷冷水﹐水行皮中所致者﹐土主肌肉而惡濕﹐水滲土而蒸發也。脈微弱者﹐熱則血幹而气耗也。然夏月飲水﹐人之常事﹐而曰傷何哉﹖良由暑迫飲之過多﹐或得之冷水澡洗﹐暑反內入也。

張璐曰﹕按論暍三條﹐首言動而得之之病﹐謂中暍﹐屬外因﹔次言靜而得之之病﹐𨿽曰中暍﹐實暑病也﹐屬內因﹔末言因熱傷冷之病﹐乃中暍之變證﹐屬不內外因﹐不得以三者混稱也。

程應旄曰﹕可見中暍之病﹐大都陽气在表﹐而胃中虛冷﹐所以身熱疼重﹐而脈微弱。

夏月飲冷水﹐裏陰鬱住表陽﹐水气不得宣泄﹐而行於皮中﹐多有此證。此則開郁宣陽又爲暍證中增一義也。

音切幾音殊搏音團掣音徹暍音謁灑所下切

卷二

辧霍亂病脈證並治篇

霍亂者﹐因風寒暑熱﹐飲食生冷之邪﹐雜揉交病於中﹐正不能堪﹐一任邪之揮霍撩亂故令三焦混淆﹐淸濁相干﹐亂於腸胃也。表甚﹐則有頭痛身痛﹐發熱惡寒之證﹔裏甚﹐則有嘔吐瀉利﹐腹中大痛之證﹔寒甚﹐則轉筋厥逆冷汗﹔暑甚﹐則大渴引飲不已病旣不同﹐治亦各異﹐惟在詳審其因﹐分而療之﹐庶卒然之頃﹐不致有誤矣。

問曰﹕病有霍亂者何﹖答曰﹕嘔吐而利﹐此名霍亂。

【注】

問曰﹕病有霍亂者﹐其狀何似﹖答曰﹕卒然嘔吐﹑瀉利者﹐是名霍亂也。

【集注】

成無己曰﹕三焦者﹐水谷之道路。邪在上焦﹐則吐而不利﹔在下焦﹐則利而不吐﹔在中焦﹐必旣吐且利。以飲食不節﹐寒熱不調﹐淸濁相干﹐陰陽乖隔﹐而成霍亂。輕者只曰吐瀉﹐重者揮霍撩亂﹐故曰霍亂。

問曰﹕病發熱﹐頭痛﹐身疼﹐惡寒﹐吐利者﹐此屬何病﹖答曰﹕此名霍亂﹐自吐下又利止﹐復更發熱也。

【注】

此承上條﹐以詳出其證也。頭痛身疼﹐發熱惡寒﹐在表之風﹑寒﹑暑﹑熱爲病也﹔嘔吐瀉利﹐在裏之飲食﹑生冷爲病也﹐具此證者﹐名曰霍亂。若自嘔吐已﹐又瀉利止仍有頭痛身疼惡寒﹐更復發熱﹐是裏解而表不解也﹐宜用藿香正气湯或香薷飲﹐散而和之可也。若不頭痛身疼﹐惡寒吐瀉﹐汗出發熱﹐渴而引飲﹐是表解而裏未解也﹐宜辰砂六一散或白虎加人參湯﹐補而淸之可也。

【集注】

方有執曰﹕發熱﹑頭痛﹑身疼﹑惡寒﹐外感也。吐利﹐內傷也。上以病名求病證﹐此以病證實病名﹐反復詳明之意。

程應旄曰﹕霍亂之證﹐僅見嘔吐而利﹐誰不知責重中焦者﹗若病有發熱頭痛﹐身疼惡寒﹐夾此吐利而來﹐表裏之間﹐倉卒難辧﹐故從屬定名﹐破去傷寒之稱﹐名曰霍亂不欲人以表惑裏也。

沈明宗曰﹕吐利已止﹐復更發熱﹐乃裏气和而表邪未解﹐當從解表之法。或無表證但有腹痛吐利﹐此爲裏邪未解﹐當以和裏爲主。

傷寒﹐其脈微澀者﹐本是霍亂﹐今是傷寒﹐卻四﹑五日至陰經上﹐轉入陰必利﹐本嘔下利者﹐不可治也。欲似大便而反失气﹐仍不利者﹐此屬陽明也﹐便必�﹐十三日愈所以然者﹐經盡故也。

【注】

此承上條辧發熱﹑頭痛﹑身疼﹑惡寒﹑吐利等證﹐爲類傷寒之義也。若有前證而脈浮緊﹐是傷寒也。今脈微澀﹐本是霍亂也。然霍亂初病﹐卽有吐利﹐傷寒吐利﹐卻在四﹑五日後邪傳入陰經之時﹐始吐利也。此本是霍亂之卽嘔吐﹐卽下利﹐故不可作傷寒治之﹐俟之自止也。若止後似欲大便﹐而去空气﹐仍不大便﹐此屬陽明也。然屬陽明者﹐大便必�﹐𨿽大便�﹐乃傷津液之�﹐未可下也﹐當俟至十三日經盡﹐胃和津回便利自可愈矣。若過十三日大便不利﹐爲之過經不解﹐下之可也。

【集注】

魏荔彤曰﹕此申解霍亂病﹐似乎傷寒﹐應爲辧明孰爲傷寒之吐利﹐孰爲霍亂之吐利以定治法無誤也。傷寒中之吐利﹐有六經形證﹔而霍亂中之吐利﹐有表裏陰陽﹐俱應一一辧明﹐方有確見﹐而不搖惑也。

下利後﹐當便�﹐�則能食者愈。今反不能食﹐到後經中﹐頗能食﹐復過一經能食過之一日當愈﹐不愈者﹐不屬陽明也。

【注】

此申上條下利後便必�之義也。凡下利後﹐腸胃空虛﹐津液匱乏﹐當大便�﹐�則能食者﹐是爲胃气復至﹐十三日津回﹐便利自當愈也。今反不能食﹐是爲胃气未復﹐俟到十三日後﹐過經之日﹐若頗能食﹐亦當愈也。如其不愈﹐是爲當愈不愈也。當愈不愈者﹐則可知不屬十三日過經便�之陽明﹐當屬吐利後胃中虛寒不食之陽明﹐或屬吐利後胃中虛燥之陽明也。此則非藥不可﹐俟之終不能自愈也﹐理中﹑脾約﹐擇而用之可矣。

【集注】

張璐曰﹕若利止而不能食﹐邪熱去而胃气空虛也﹐俟過一經﹐胃气漸復﹐自能食矣。

霍亂﹐頭痛發熱﹐身疼痛﹐熱多欲飲水者﹐五苓散主之﹐寒多不用水者﹐理中丸主之

【注】

霍亂者﹐水飲內發﹐故吐瀉交作也。風寒外襲﹐故頭痛發熱﹐身疼痛也。熱多欲飲水者﹐是飲熱也﹐主五苓散以兩解其飲熱。若不欲飲水者﹐是中寒也﹐主理中丸以獨溫其中。理中丸﹐卽理中湯和劑作丸也。

【集注】

方有執曰﹕霍亂﹐熱多欲飲水者﹐陽邪盛也。寒多不用水者﹐陰邪盛也。五苓散者水行則熱瀉﹐是亦兩解之謂也。理﹐治也﹐料理之謂。中﹐裏也﹐裏陰之謂。參﹑術之甘溫裏也﹐甘艸甘平和中也﹐漧薑辛熱散寒也。

沈明宗曰﹕此言霍亂須分寒熱而治也。頭痛﹑發熱﹑身疼痛者﹐風寒傷於表也﹐外風而挾內熱﹐飲食以致吐利﹐必欲飲水﹐當以五苓散兩解表裏﹐使邪從汗出﹐裏邪卽從小便而去。不欲飲水者﹐寒多無熱﹐胃陽气虛﹐當以理中丸溫中散寒爲主﹐此以表裏寒熱辧證治病也。

吐利止﹐而身痛不休者﹐當消息和解其外﹐宜桂枝湯小和之。

【注】

霍亂吐利已止﹐而身痛不休者﹐此裏和而表未和﹐當消息輕重以治之﹐故宜桂枝湯小汗以和其外也。

【集注】

方有執曰﹕吐利止﹐裏和也。身痛﹐表退而新虛也。消息﹐猶言斟酌也。桂枝湯固衛以和表也。小和﹐言少少與服﹐不令過度之意也。

程應旄曰﹕吐利俱止﹐毫無霍亂證矣﹐僅是身痛不休﹐方可從桂枝例。一和解其外以其中有芍藥之寒﹐故猶當消息﹐猶曰小和。況吐利未止﹐敢恣意於寒涼也哉﹗張錫駒曰﹕本經凡言小和﹑微和者﹐謂微邪而毌庸大攻也。

旣吐且利﹐小便復利﹐而大汗出﹐下利淸谷﹐內寒外熱﹐脈微欲絕者﹐四逆湯主之。

【注】

霍亂之爲病﹐卽吐且利﹐津液內亡﹐小盒飯少﹐而無汗。今小便復利﹐而大汗出﹐下利淸谷﹐脈微欲絕者﹐是外之陽虛﹐不能固護﹔內之陰寒﹐獨盛於中﹐內眞寒而外假熱也。故不用理中﹐而以四逆主之也。

【集注】

成無已曰﹕吐利亡津液﹐則小盒飯少﹐小便復利而大汗出﹐津液不禁﹐陽气大虛也。

脈微爲亡陽﹐若無外熱﹐但內寒下利淸谷﹐爲純陰證。此以外熱爲陽未絕﹐猶可與四逆湯救之。

吳人駒曰﹕旣吐且利﹐而大汗出﹐則泄路盡開﹐而小便又復利﹐云復利者﹐反不欲其利﹐而爲收藏之地也。下利淸谷﹐內寒外熱﹐且脈微欲絕﹐一綫之微陽﹐挽回誠爲不易﹐四逆之施﹐詎可緩乎﹖吐利汗出﹐發熱惡寒﹐四肢拘急﹐手足厥冷者﹐四逆湯主之。

【注】

霍亂﹐吐利汗出﹐發熱惡寒﹐四肢拘急﹐手足厥冷者﹐乃中外皆寒之證也﹐宜四逆湯助陽以勝陰也。

【集注】

方有執曰﹕吐利﹐四肢拘急﹐手足厥冷﹐裏陰盛也﹔汗出﹐發熱﹐惡寒﹐表陽虛也宜四逆湯中外合救之劑也。

程知曰﹕吐利而復汗出﹐陽气幾於走失矣。發熱﹑惡寒﹑爲陽未盡亡﹐四肢拘急﹐手足厥冷﹐不得不用四逆以助陽退陰也。又按少陰證云﹔惡寒身蜷而利﹐手足厥冷者不治。又云﹕下利惡寒而蜷臥﹐手足溫者可治。此之吐﹑利﹑汗出﹐四肢拘急﹐手足厥冷﹐而用四逆治之者﹐以有發熱一證也。發熱爲陽未盡亡﹐猶是病人生機。故經又曰﹕吐利手足不逆冷﹐反發熱者不死。

吐已下斷﹐汗出而厥﹐四肢拘急不解﹐脈微欲絕者﹐通脈四逆加豬膽汁湯主之。

【注】

霍亂吐﹑下已止﹐汗出而厥﹐四肢拘急﹐脈微欲絕者﹐乃中寒盛極﹐阻格陽气不達於四肢也﹐宜通脈四逆湯加豬膽汁﹐從陰以通陽也。

【集注】

成無己曰﹕吐已下斷﹐津液內竭﹐則不當汗出而厥。今汗出而厥﹐四肢拘急不解﹐脈微欲絕者﹐陽气大虛﹐陰气獨盛也。若純與陽藥﹐恐陰爲格拒﹐或嘔或躁﹐不得復入也。與通脈四逆湯加豬膽汁﹐膽苦入心而通脈﹐膽寒補肝而和陰﹐引陽藥使不被格拒『內經』曰﹕微者逆之﹐甚者從之。此之謂也。

方有執曰﹕已﹐止也。下﹐卽利也。斷﹐絕也。言吐﹑利兩皆止絕﹐而又以其餘証之不解者﹐更出其治也。

惡寒脈微而腹利。利止﹐亡血也﹐四逆加人參湯主之。

【按】

利止亡血﹐如何用大熱補藥﹖利止﹐當是「利不止」。亡血﹐當是「亡陽」。

【注】

霍亂吐﹑下已止﹐若惡寒﹑脈微而復利﹐利不止者﹐是陽气虛也﹐宜四逆加人參﹐益其陽補其气也。

【集注】

林瀾曰﹕霍亂要在審察寒熱而治。若果夏月中暑霍亂﹐脈虛小便赤少﹐不可用附子﹑漧薑﹐須仔細辧之﹐利止脈微而惡寒﹐乃可用耳。又曰﹕中暑霍亂﹐只宜五苓散﹐加香薷﹑萹豆﹑葛根﹑薑汁﹑炒黃連之類治之。

卷二﹨辧霍亂病脈證並治篇

四逆加人參湯方

於四逆湯方內﹐加人參一兩﹐余根據四逆湯方吐利發汗﹑脈平﹐小煩者﹐以新虛不勝穀气故也。

【注】

霍亂﹐吐已利斷﹐汗出已止﹐脈平和者﹐內外俱解也﹐法當食﹐食之小煩者﹐以吐下後新虛﹐不勝穀气故也﹐節其飲食﹐自可愈矣。

【集注】

鄭重光曰﹕吐﹑利﹑發汗﹑脈平﹐陰退陽回﹐乃有此象﹐猶以新虛不勝穀气﹐而致小煩。蓋霍亂吐﹑利﹐晬時不可便與飲食﹐以胃气逆反﹐倉廩未固﹐不可便置米耳﹗張錫駒曰﹕霍亂一病﹐夏秋最多﹐是風寒暑濕之邪﹐中人皆能病霍亂﹐非止一寒邪也若吐﹑利過甚﹐損傷中焦之气﹐以致陰陽間隔﹐手足厥冷﹐脈微欲絕﹐不多飲水者無分寒暑﹐皆宜四逆理中治之。蓋邪盛而正實者﹐當瀉其邪﹔邪盛而正衰者﹐宜扶其正。況夏月之時﹐陽气浮於外﹐陰气伏於內﹐復以冷風寒其形﹐冷水寒其胃﹐內外皆寒﹐風暑之邪﹐未有不乘虛入於陰經者。所以夏月只有陰證﹐而無傷寒﹐今人患暑證死﹐而手足指甲皆靑者﹐陰證也。古人以大順治暑﹐良有以也。

卷二

辧可汗病脈證篇

夫以爲疾病至急﹐倉卒尋按﹐要者難得﹐故重集諸可與﹑不可方治﹐比之三陰三陽篇中﹐此易見也。又時有不止是三陰三陽﹐出在諸可與不可中也。

【注】

夫以疾病至急﹐倉卒尋求﹐治法難得﹐其要者﹐汗﹑吐﹑下也。故重集汗﹑吐﹑下諸可與﹑不可與之法﹐比之三陰三陽篇中﹐則易見也。又時有不止是三陰三陽篇中者亦出在諸可與﹑不可與中也。

大法﹐春夏宜發汗。

【注】

春夏陽气舒暢﹐故宜發汗﹐醫治常道﹐此大法也。

【集注】

程應旄曰﹕春夏宜發汗者﹐發汗有助宣陽气之功﹐等於春夏發生長育之義。今人多以麻﹑桂二湯﹐作春夏之禁藥﹐其輕於畔經者﹐由其未明天道也。

凡發汗﹐欲令手足俱周時出﹐以��然﹐一時間許﹐亦佳﹐不可令如水淋漓。若病不解﹐當重發汗﹐汗多者必亡陽﹐陽虛不得重發汗也。

【注】

凡發汗﹐令手足俱周時出﹐是欲汗緩出周徧﹐則邪气悉去﹐正气不傷也。以��然不得令如水淋漓爲度﹐不欲汗急出過多也。若急出過多﹐則邪气不盡﹐正气反傷矣倘若病不解﹐當重發汗﹐但前汗已多﹐更汗必亡其陽﹐陽虛卽病不解﹐故不敢再發其汗也。

【集注】

成無己曰﹕汗緩緩出﹐則表裏之邪悉去。汗大出﹐則邪气不除﹐但亡陽也。陽虛爲無津液﹐故不可重發汗。

方有執曰﹕此叮嚀發汗之節度也。

張錫駒曰﹕汗乃津液﹐汗多則亡津液﹐何以又謂亡陽也﹖經云﹕上焦開發腠理﹐薰膚﹑充身﹑澤毛﹐若霧露之漑。蓋汗𨿽津液﹐必借陽气之薰蒸宣發而後出﹐故汗多亡津液﹐而陽亦隨之俱亡也。

凡服湯發汗﹐中病卽止﹐不必盡劑也。

【注】

服湯發汗﹐汗出病解﹐便可止再服﹐不必定然盡劑。

【集注】

程應旄曰﹕中病卽止﹐亦麻黃﹑桂枝互舉之詞﹐示撙節於「中」字﹐所以嚴不中之禁也。

凡云可發汗﹐無湯者﹐丸散亦可用﹐要以汗出爲解。然不如湯﹐隨證良驗。

【注】

凡云可發汗無湯者﹐一時倉卒無湯﹐以丸散代之亦可﹐要不過以汗出爲解耳。然丸散乃定劑﹐不如湯可隨證而進﹐其驗甚準﹐故曰良也。

【集注】

程應旄曰﹕丸散僅可從權﹐隨證則不如湯。

夫病脈浮大﹐問病者﹐言但便�耳﹐設利者爲大逆﹐�爲實﹐汗出而解﹐何以故﹖脈浮當以汗解。

【注】

脈浮大﹐屬表未解﹐𨿽有便�裏實﹐亦不可利下﹐何以故﹖因脈浮也。當先解其外表解熱除﹐內外和諧﹐而大便自通矣。設用利藥﹐是爲大逆也。

【集注】

成無己曰﹕結胸𨿽急﹐脈浮大尢不可下﹐下之卽死﹐況此便�乎﹖論中有云﹕本發汗而復下之﹐此爲逆﹔若先發汗﹐治不爲逆﹐此之謂也。

卷二

辧不可汗病脈證篇

脈濡而弱﹐弱反在關﹐濡反在巓﹐微反在上﹐澀反在下。微則陽气不足﹐澀則無血陽气反微﹐中風汗出﹐而反躁煩﹐澀則無血﹐厥而且寒﹐陽微發汗﹐躁不得眠。

【注】

浮而無力﹐濡脈也。沈而無力﹐弱脈也。浮中沈俱無力﹐似有似無﹐微脈也。滯而不流利﹐澀脈也。巓謂浮也﹐上謂寸也﹐下謂尺也。脈濡而弱﹐弱反在關﹐濡反在巓微反在上﹐澀反在下﹐謂關脈浮濡沈弱。寸脈微﹐尺脈澀﹐陽虛則寸脈微﹐血少則尺脈澀﹐此陽虛血少﹐不可汗之脈也。陽虛當汗出惡寒﹐血少當心煩發熱﹐此陽虛血少不可汗之證也。若誤認爲太陽中風而發其汗﹐必致陰陽相失而兩亡﹐則反煩躁不眠厥而且寒矣。

脈濡而弱﹐弱反在關﹐濡反在巓﹐弦反在上﹐微反在下﹐弦爲陽運﹐微爲陰寒﹐上實下虛﹐意欲得溫﹐微弦爲虛﹐不可發汗﹐發汗則寒栗﹐不能自還。

【注】

此謂關脈浮濡沈弱﹐寸脈弦﹐尺脈微也。弦爲少陽熱邪之診﹐微爲少陰寒邪之診﹐故曰上實下虛也。然微弦同見﹐虛實未審﹐惟察其人意欲得溫﹐則非惡寒在表﹐而是畏寒在裏也﹐故不可發汗。若誤發其汗﹐則陰愈盛而生寒栗﹐陽愈衰而不能自還矣。

諸脈得數動微弱者﹐不可發汗﹐發汗則大便難﹐腹中幹﹐胃燥而煩﹐其形相像﹐根本異源。

【注】

凡諸病得數動脈者﹐有餘診也﹐可發汗。若按之微弱者﹐是外假實而內眞虛也。不可發汗。若誤發其汗﹐傷其津液﹐則腹中幹﹐大便難﹐胃燥而煩﹐其形似胃實熱結之陽明﹐究其根本﹐實由發虛家汗﹐致成津枯虛燥之陽明也。故曰﹕其形相像﹐根本異源也。

【集注】

程知曰﹕動數爲熱﹐微弱爲虛﹐發汗動津液﹐則便難腹幹﹐胃燥而煩。此與陽明裏熱之證﹐𨿽曰其形相似﹐而根本則有虛實之不同也。

張志聰曰﹕數動陽脈也﹐微弱陰脈也。諸脈得動數微弱者﹐猶言左右三部﹐或得動數之脈而按之微弱者﹐皆不可發汗。發汗則津液內竭﹐故大便難﹔水气外泄﹐故腹中幹﹔火熱上蒸﹐故胃燥而煩。其形相像者﹐汗後而燥證相同也。根本異源者﹐動數之脈屬乎陽﹐微弱之脈屬乎陰﹐有陰﹑有陽﹑有虛﹑有實也。

厥﹐脈緊﹐不可發汗﹐發汗則聲亂咽嘶﹐舌萎聲不得前。

【注】

可發汗之脈﹐必陰陽俱緊﹐今厥而脈緊﹐乃少陰之緊﹐非太陽之緊也。若發其汗﹐則傷少陰之气﹐聲亂咽嘶﹐舌萎聲不得前之證作矣。

【集注】

成無己曰﹕厥而脈緊﹐則少陰傷寒也﹐法當溫裏﹐而反發汗﹐則損少陰之气﹐其脈不能入肺中﹐循喉嚨挾舌本﹐故聲亂咽嘶﹐舌萎聲微﹐言語不得髙也。

魏荔彤曰﹕此段就厥證論脈﹐知陽虛禁汗﹐因明諸逆發汗之貽誤也。厥者﹐凡厥有冷厥﹑熱厥﹑蛔厥﹑寒熱相勝之厥。但見緊脈﹐無論何厥﹐病皆在陰。若發汗反攻其陽則气散血竭﹐夫舌根於腎﹐聲出於肺﹐聲亂咽嘶﹐肺气欲絕也。舌萎﹐卽萎不爲用也。聲不得前﹐本气不振也。皆由於發汗﹐散亡其腎﹑肺二藏眞气也。

動气在右﹐不可發汗﹐發汗則衄而渴﹐心苦煩﹐飲卽吐水。動气在左﹐不可發汗﹐發汗則頭眩﹐汗不止﹐筋惕內�。動气在上﹐不可發汗﹐發汗則气上衝﹐正在心端。動气在下﹐不可發汗﹐發汗則無汗﹐心中大煩﹐骨節苦痛﹐目暈惡寒﹐食則反吐﹐谷不得前。

【注】

動气者﹐築築然气跳動也。臍之上下左右﹐四藏之位也﹐四藏之气﹐不安其位故動也緣素爲客邪所據﹐本藏之气﹐已失其守﹐尙賴中州胃气爲主﹐卽有表邪﹐不可發汗恐胃中之气液兩傷﹐本藏失養﹐則所不勝之邪﹐因而同病也。動气在右﹐肺气不治心不恆徳。若誤汗之﹐則心气愈熱﹐血脈沸騰﹐故衄而渴苦煩也﹔肺失治節﹐不能通調水道﹐故飲卽吐水也。動气在左﹐肝气不治﹐肺不恆徳。若誤汗之﹐則肝虛失升故頭眩也﹔若汗出不止﹐津液失養筋肉﹐故惕�也。動气在上﹐心气不治﹐腎不恆徳。若誤汗之﹐則心气虛﹐故腎气上衝﹐正在心端也。動气在下﹐腎气不治﹐脾不恆徳。若誤汗之﹐腎水虛竭﹐故骨痛惡寒無汗﹐心煩目暈也﹔脾土過燥﹐不守常化﹐故食則反吐﹐谷不得近也。

【集注】

程知曰﹕此言動气不可發汗也。蓋正气內虛﹐藏气不治﹐故气築築然動。動气爲裏虛故不可發汗。

程應旄曰﹕藏气不安其位﹐故動。因素有邪據﹐本藏之气﹐反在根據附之間﹐最易離經所恃奠定之者﹐全賴胃气爲之主。發汗虛其胃气﹐則四藏失所養﹐反被邪攻﹐各見離經之象﹐病𨿽左右上下之不同﹐要其失於建中之義則一也。

咽中閉寒﹐不可發汗﹐發汗則吐血﹐气微絕﹐手足厥冷﹐欲得蜷臥﹐不能自溫。

【注】

少陰之脈﹐循喉嚨系舌本﹐咽中閉塞﹐少陰之气不能上通也。若彊發少陰汗﹐陽微不能作汗﹐必動其血﹐故吐血﹐气微絕﹐蜷臥厥冷﹐不能自溫也。

【集注】

程知曰﹕咽中閉塞﹐不可發汗﹐蓋陰邪盛也﹐彊發其汗﹐必動其血。至於吐血气欲絕則並腎中之微陽不能自存﹐故遂手足厥冷﹐欲得蜷臥﹐不能自溫﹐夫下厥上竭﹐蜷臥厥冷﹐在少陰皆危證也。

程應旄曰﹕汗劑爲陽﹐施於陰經則逆。咽中閉塞﹐由少陰液少﹐腎气不能上通也。發少陰汗﹐則下厥上竭﹐故見證如此。

咳者則劇﹐數吐涎沫﹐咽中必幹﹐小便不利﹐心中饑煩﹐晬時而發﹐其形似瘧﹐有寒無熱﹐虛而寒栗﹐咳而發汗﹐蜷而苦滿﹐腹中復堅。

【注】

咳者則劇﹐咳之甚也﹐數吐涎沫﹐肺傷液耗矣。故咽漧小便不利﹐心中饑煩也。晬時周時也﹐謂周時一發。其形似瘧﹐有寒無熱﹐中虛而生寒栗也。若誤以爲形寒之咳而發其汗﹐則肺气旣虛而衛陽又亡﹐陽气兩傷﹐不能溫及中下﹐陰气凝於內外﹐自蜷而苦滿﹐腹中復堅矣。

【集注】

程知曰﹕此承上言濡弱弦微之脈﹐其有咳者﹐則病劇﹐而不可汗也。咳則數吐涎沫其咽中必幹﹐小便必不利﹔膈中陽虛﹐必心中饑而煩﹐衛气一日夜五十度周於身﹐陽虛不能自衛﹐故晬時寒栗如瘧﹐但有寒無熱。此而發汗﹐則陽气愈虛﹐陰寒益盛﹐必蜷而苦滿﹐腹中轉堅也。

咳而小便利﹐若失小便者﹐不可發汗﹐汗出則四肢厥而逆。

【注】

咳多飲病﹐小便應不利﹐若小便利﹐知無飲也。今咳而遺失小便﹐是不但無飲﹐且系下焦陽虛﹐膀胱不固之咳也﹐故不可發汗﹐汗出則陽气愈衰﹐四肢逆冷矣。

【集注】

程知曰﹕『內經』謂腎咳不已﹐膀胱受之﹐膀胱咳狀﹐咳而遺尿。故咳而小便利﹐若失小便者﹐是腎中陽虛也﹐發汗則陽气益亡﹐故厥冷。

諸逆發汗﹐病微者難差。劇者言亂﹐目眩者死﹐命將難全。

【注】

不當汗而汗﹐當汗而過汗﹐皆致逆﹐故曰﹕諸逆也。發汗致逆之病﹐病微者難差﹐病劇者則死。劇者﹐謂陽脫見鬼則言亂﹐陰脫目盲則目眩也。

【集注】

程應旄曰﹕諸逆屬少陰居多﹐陰寒極矣。發汗是重奪其陽﹐𨿽有微劇不同﹐皆關於死明乎陽爲人命之根也。

傷寒頭痛﹐翕翕發熱﹐形象中風﹐常微汗出﹐自嘔者﹐下之益煩﹐心懊�如饑。發汗則致痙﹐身彊難以屈伸﹔燻之則發黃﹐不得小便﹐灸則發咳唾。

【注】

頭痛翕翕發熱﹐汗出則嘔﹐形象中風者﹐當以桂枝湯解肌。若下之﹐重則變結胸痞�輕則爲心中益煩。懊�如饑。不以桂枝湯解饑﹐而以麻黃湯發汗﹐表虛風入則致痙故身彊難以屈伸也。或以火燻蒸劫汗﹐則不得小便﹐熱從濕化而發黃也。灸則火邪傷肺﹐故發咳唾不已也。

【集注】

成無己曰﹕若反下之﹐邪熱乘虛流於胸中爲虛煩﹐心中懊�如饑﹐若發汗則虛表﹐熱歸經絡﹐熱甚生風﹐故身彊直而成痙。若燻之則火熱相合﹐消爍津液﹐故小便不利而發黃。肺惡火﹐灸則火熱傷肺﹐必發嗽而咳唾也。

髙士宗曰﹕汗下火燻﹐施治各異﹐損正則一﹐故舉下之﹑燻之﹐與發汗而並論之也。

魏荔彤曰﹕此申明𨿽有表證宜汗﹐亦當詳察知禁也。似中風頭痛﹐翕翕發熱﹐桂枝證也﹐嘔則仍是水飲內蓄矣。誤下益煩﹐懊�如饑﹐則未下時已煩可知﹐此特更甚耳。

若再誤汗﹐表虛風入﹐故身彊難以屈伸。火燻逼汗﹐熱入於裏﹐故小便不得。蓋小便利者不成黃證﹐發黃則小便爲濕邪所阻﹐熱邪所耗可知。灸則熱上衝﹐故咳唾膿血也

卷二

辧可吐病脈證篇

大法春宜吐

【注】

汗﹑吐﹑下﹐治病之大法。謂春宜於吐者﹐是象天之春气上升以立法也。然凡病有當吐者則吐之﹐又不可一槪而論也。

【集注】

程應旄曰﹕吐法從升﹐有發陳之義﹐故曰﹕春宜吐。

凡用吐湯﹐中病便止﹐不必盡劑也。

【注】

凡用吐湯﹐原以去上焦之邪﹐中病卽止﹐若病去而過用之﹐反傷中气﹐所以不必盡劑也。

【集注】

程應旄曰﹕吐以去上焦之邪。上焦爲淸陽之分﹐吐之過劑則邪去﹐而所傷者膻中之陽陽固不可不寶惜也。

病胸上諸實﹐胸中鬱鬱而痛﹐不能食﹐欲使人按之﹐而反有涎唾﹐下利日十餘行﹐其脈反遲﹐寸口脈惟滑﹐此可吐之﹐吐之利則止。

【注】

胸上諸實﹐謂或痰﹑或熱﹑或寒之類也。諸實爲病﹐故胸中鬱鬱而痛﹐不能食也。欲使人按之﹐不但痛不能減﹐而反有涎唾﹐知邪在胸中盛滿﹐得按而上溢也。經曰﹕下利脈遲而滑者﹐內實也。今下利日十餘行﹐其脈反遲﹐寸口惟滑﹐知寒實在上﹐水不下輸膀胱而走大腸也﹐故但吐之利自止也。

【集注】

張璐曰﹕痛不得食﹐按之反有涎唾者﹐知有寒痰在胸中也。下利脈遲﹐寸口惟滑者爲膈上實﹐故吐之則利自止也。

病手足逆冷﹐脈乍結﹐以客气在胸中﹐心下滿而煩﹐欲食不能食者﹐病在胸中﹐當吐之。

【注】

病人手足厥冷﹐脈乍結者﹐以寒邪結气﹐結在胸中﹐陽气不能四達也。心下滿而煩者實結則滿﹐陽郁則煩也。欲食不能食者﹐是客气病在胸中﹐故當吐之也。

【集注】

成無己曰﹕此與瓜蒂散證同。彼云脈乍緊﹐此云脈乍結﹐惟此有異。緊爲內實﹐乍緊則邪在胸中﹐實而未深也﹔結爲結實﹐乍結則邪在胸中﹐結而未深也。𨿽所治俱同但輕之﹑重之不無別也。

程知曰﹕脈來緩時一止復來﹐曰結﹐結者痰气結滯之名﹐此與瓜蒂散證同。但彼云脈乍緊則爲寒邪盛﹐此云脈乍結則爲痰气實也。

張錫駒曰﹕病人手足厥冷者﹐气機內結﹐不能外達於四肢也。心下滿而煩者﹐邪實則滿﹐正傷則煩也。

魏荔彤曰﹕脈乍結﹐非脈之本然﹐乃有形之邪﹐阻礙其胸中宗气﹐故榮衛之气不能暢行﹐非同於气血虛微﹐不能流布之結也。

宿食在上脘者﹐當吐之。

【注】

胃有三脘﹕宿食在上脘者﹐痛在胸膈﹐痛則欲吐﹐可吐不可下也。宿食在中脘者﹐痛在心口﹐痛欲吐或吐不吐﹐可吐可下也。宿食在下脘者﹐痛在臍上﹐痛不欲吐﹐不可吐可下也。故曰﹕宿食在上脘者﹐當吐之。此詳凡在上者﹐皆可吐也。

【集注】

成無己曰﹕宿食在中下脘﹐則宜下﹐宿食在上脘﹐則當吐。『內經』曰﹕其髙者因而越之﹐其下者引而竭之。

方有執曰﹕上脘﹐謂胃府之口也。

張志聰曰﹕胃爲水谷之海﹐有上脘﹑中脘﹑下脘之分。上主納﹐中主化﹐今食在上脘不得腐化﹐故爲宿食﹐當吐之。

程應旄曰﹕宗气聚於胸中﹐升降呼吸出焉。淸陽之分﹐豈容濁物畱滯﹐吐以宣之﹐使無障礙也。若屬表邪傳入無形而有形﹐則痞滿結胸﹐另有治法﹐均非宜矣。

卷二

辧不可吐病脈證篇

具見六經中。

卷二

辧可下病脈證篇

大法秋宜下。

【注】

天至秋則气降﹐物至秋則成實﹐實則宜下。凡邪在下者﹐俱宜取法乎此義也。

凡可下者﹐用湯勝丸散﹐中病便止﹐不必盡劑也。

【注】

湯者蕩也﹐丸者緩也。下藥貴速﹐故凡服下藥用湯﹐所以勝丸也。中病卽止﹐不必盡劑者﹐恐盡劑反傷其正气也。

【集注】

程應旄曰﹕用湯勝丸﹐貴活法也。中病卽止﹐示節制也。

下利﹐三部脈皆平﹐按之心下�者﹐急下之﹐宜大承气湯。

【注】

下利心下�者﹐諸瀉心湯證也。若寸﹑關﹑尺三部脈平實有力﹐𨿽下利仍宜攻其�也

【集注】

方有執曰﹕三部脈皆平﹐血气和可知矣。心下�實也﹐所以急下之也。

張錫駒曰﹕本經云﹕若自下利者﹐脈當微厥。今反和者﹐此爲內實也﹐宜下之。

下利﹐脈遲而滑者﹐內實也﹐利未欲止﹐當下之﹐宜大承气湯。

【注】

脈遲不能兼滑﹐惟浮取之遲﹐沈取之滑﹐則有之矣。今下利脈遲而滑﹐謂浮遲而沈滑也﹐浮遲則外和﹐沈滑則內實。欲止內實之下利﹐仍當下之﹐使積去則利自止﹐宜大承气湯。

【集注】

程應旄曰﹕遲而滑﹐滑在下而遲在上﹐知爲物阻之遲﹐非寒陰之遲﹐故但下其所阻則內實去而利自止矣﹗問曰﹕人病有宿食﹐何以別之﹖師曰﹕寸口脈浮而大﹐按之反澀﹐尺中亦微而澀﹐故知有宿食﹐當下之﹐宜大承气湯。

【按】

尺中「微」字﹐當是「大」字﹐若是「微」字﹐斷無當下之理。

【注】

寸口脈浮而大﹐按之反澀﹐謂按之且大﹑且澀﹑且有力也﹐關上尺中亦然。大澀有力爲實而不利之診﹐故知有宿食也﹐當下之﹐宜大承气湯。

【集注】

程知曰﹕滑爲有食﹐結滯經宿﹐則脈澀矣。尺以候內﹐沈以候裏﹐故宿食之脈﹐按之反澀﹐尺中亦大而澀也。

下利不欲食者﹐以有宿食故也﹐當下之﹐宜大承气湯。

【注】

初下利不欲食者﹐是傷食惡食﹐故不欲食也。若久下利不欲食者﹐是傷脾﹐食後飽脹不欲食也。今初下利卽不欲食﹐故知有宿食也﹐當下之﹐宜大承气湯無疑也。

【集注】

程應旄曰﹕傷食惡食﹐故不欲食﹐與不能食者自別。下利有此﹐更無別樣虛證﹐知非三陰之下利﹐而爲宿食之下利也﹐故當下之。

下利差﹐至其年月日時復發者﹐以病不盡故也﹐當下之﹐宜大承气湯。

【注】

下利差後﹐至其年月日時而復發其利者﹐此宿食積病攻之不盡故也。若其人形气不衰飲食尙彊﹐當攻其未盡﹐自不復發矣﹐宜大承气湯。

【集注】

方有執曰﹕其期也﹐謂周其一年之月日期也。

程應旄曰﹕下利差後﹐而余邪之棲於腸胃回折處者未盡﹐是爲伏邪。凡得其候而伏者仍應其候而伸下﹐則搜而盡之矣。

下利脈反滑﹐當有所去﹐下乃愈﹐宜大承气湯。

【注】

此承上條互發其義﹐以詳其脈也。下利脈反滑﹐是證虛脈實不相宜也。若其人形气如常﹐飲食如故﹐乃有當去之積未去也﹐下之乃愈﹐宜大承气湯

【集注】

程應旄曰﹕滑爲實﹐故可行通因通用之法。

病腹中滿痛者﹐此爲實也﹐當下之﹐宜大承气湯。

【注】

腹中不滿而痛者﹐病或屬虛﹐若滿而痛﹐則爲實矣﹐當下之﹐宜大承气湯。

【集注】

張璐曰﹕腹中旣滿且痛﹐爲實結無疑﹐急須下之。

程應旄曰﹕病腹中滿痛﹐𨿽在陰經﹐亦可下﹐不必其爲陽明矣。

傷寒後脈沈﹐沈者內實也﹐下之解﹐宜大柴胡湯。

【注】

傷寒後不解脈沈﹐沈而有力者﹐內實也﹐宜以下解。然其人必午後小有潮熱﹐故取大柴胡兩解之也。

脈雙弦而遲者﹐必心下�﹐脈大而緊者﹐陽中有陰也﹐可下之﹐宜大承气湯。

【注】

雙弦﹐謂左關﹑右關﹐皆見弦脈也。左關脈弦﹐肝本脈也﹔右關脈弦﹐本刑土也。弦者﹐飲也﹔遲者﹐寒也。心下�者﹐是肝邪挾寒飲而傷胃﹐故不可下﹐乃生薑瀉心湯證也。若脈大按之緊﹐是陽有餘而陰亦實也﹐乃有餘之�﹐非胃傷者比﹐故可下之宜大承气湯也。

卷二

辧不可下病脈證篇

脈濡而弱﹐弱反在關﹐濡反在巓﹐微反在上﹐澀反在下﹐微則陽气不足﹐澀則無血陽气反微﹐中風汗出﹐而反躁煩﹐澀則無血﹐厥而且寒﹐陽微則不可下﹐下之則心下痞�。

【注】

此卽前不可發汗之條。所謂關脈浮濡沈弱﹐寸脈微﹐尺脈澀﹐陽虛血少之診也。汗旣不可﹐下亦不可﹐均爲陽虛故也。若誤下之﹐則寒虛內竭﹐心下痞�﹐必成太陰誤下下利之痞�矣。

【集注】

程應旄曰﹕誤汗亡陽分之陽﹐誤下亡陰分之陽﹐無陽則陰獨﹐而地气得以上居﹐故心下痞�。脈濡而弱﹐弱反在關﹐濡反在巓﹐弦反在上﹐微反在下﹐弦爲陽運﹐微爲陰寒﹐上實下虛﹐意欲得溫﹐微弦爲虛﹐虛者不可下也。

【注】

此亦前不可發汗之條。所謂關脈浮濡沈弱﹐寸脈弦﹐尺脈微﹐上實下虛之診也。微弦爲虛﹐旣不可汗﹐亦不可下﹐下虛故也。

【集注】

成無己曰﹕虛家下之﹐是爲重虛。

脈濡而弱﹐弱反在關﹐濡反在巓﹐浮反在上﹐數反在下﹐浮爲陽虛﹐數爲無血﹐浮爲虛﹐數生熱﹐浮爲虛﹐自汗出而惡寒﹐數爲痛﹐振而寒栗﹐微弱在關﹐胸下爲急﹐喘汗而不得呼吸﹐呼吸之中﹐痛在於�﹐振寒相摶﹐形如瘧狀﹐醫反下之﹐故令脈數發熱﹐狂走見鬼﹐心下爲痞﹐小便淋漓﹐少腹甚�﹐小便則尿血也。

【注】

此謂關脈浮濡沈弱﹐寸脈浮﹐尺脈數也。關濡弱爲中气虛乏﹐寸浮無力爲陽虛﹐尺數無力爲血虛。陽虛故汗自出而惡寒﹐血虛故身痛振寒而栗﹐中气虛乏故胸膈气急﹐喘汗而不得呼吸﹐呼吸之中﹐痛引於�也。振寒相摶﹐形如瘧狀﹐裏邪不實﹐表邪未解醫反下之﹐虛陽未罷之表盡陷於裏﹐故令脈虛數無倫﹐發熱狂走見鬼﹐心下爲痞少腹甚�﹐小便淋漓尿血也。

【集注】

張璐曰﹕寸口浮濡而關弱尺數者﹐以其人陽气本虛﹐虛陽陷於陰分也﹐若誤下傷血必致狂走痞滿尿血也。

魏荔彤曰﹕前虛寒之忌下易知﹐此虛而兼熱之忌下難知﹐故兩條相映互言﹐以示禁也脈濡而緊﹐濡則衛气微﹐緊則榮中寒﹐陽微衛中風﹐發熱而惡寒﹐榮緊衛气冷﹐微嘔心內煩﹐醫爲有大熱﹐解肌而發汗﹐亡陽虛煩躁﹐心下苦痞堅。表裏俱虛竭﹐卒起而頭眩﹐客熱在皮膚﹐悵怏不得眠﹐不知胃气冷﹐緊寒在關元﹐技巧無所施﹐汲水灌其身﹐客熱因時罷﹐栗栗而振寒﹐重被而覆之﹐汗出而冒巓﹐體惕而又振﹐小便爲微難寒气因水發﹐淸谷不容間﹐嘔變反腸出﹐顚倒不得安﹐手足爲微逆﹐身冷而內煩遲欲從後救﹐安可復追還。

【注】

脈濡而緊﹐謂浮濡而沈緊也。濡則衛表微﹐緊則榮裏寒﹐外有發熱汗出惡寒之表﹐內有微嘔心煩之裏。醫爲有熱﹐解肌發汗﹐表陽愈虛﹐而生煩躁﹐裏寒更急﹐心下痞�表虛裏冷﹐故卒起頭眩﹐悵怏不眠。若徒以客熱在膚﹐不知中寒在裏﹐而以冷水灌身﹐𨿽客熱因而時罷﹐但栗栗振寒﹐不容不重被而覆之﹐汗出必眩﹐惕振厥逆﹐下利淸谷﹐煩躁不安而死﹐以中外之陽兩亡﹐不能復還也。

【集注】

張錫駒曰﹕汗出而冒巓者﹐汗出則陽气外亡﹐頭昏冒而目不明﹐故曰冒巓。小便爲微難﹐陽亡而气不施化也。淸谷不容間﹐下利淸谷無間隙之時也。嘔變者﹐嘔出之味變也。腸出者﹐下利而廣腸脫出也。

脈浮而大﹐浮爲气實﹐大爲血虛﹐血虛爲無陰﹐孤陽獨下陰部者﹐小盒飯赤而難﹐胞中當虛﹐今反小便利而大汗出﹐法應衛家當微﹐今反更實﹐津液四射﹐榮竭血盡﹐幹煩而不得眠﹐血薄肉消﹐而成暴液﹐醫復以毒藥攻其胃﹐此爲重虛﹐客陽去有期﹐必下如污泥而死。

【注】

脈浮而大﹐謂脈浮取有力﹐按之大而無力﹐乃革脈象也。浮爲气實外急﹐大爲血虛中空﹐血虛甚則亡陰﹐陰亡則陽無偶也﹐故曰孤陽獨下陰部。謂衛陽下就其陰﹐小盒飯赤而難﹐以胞中虛竭也。若陽不下就其陰﹐則小便反利而大汗出﹐是衛陽表虛﹐邪陽內入﹐無陰以化﹐故反更實﹐致津液四射﹐榮竭血盡﹐肉消胃幹﹐煩不得眠也。醫不知此﹐乃以中空暴液之陽明﹐誤爲胃實﹐復以峻藥攻之﹐則爲虛虛﹐胃陽之去可期必下污穢如泥而死也。

【集注】

程知曰﹕此言气實血虛之脈﹐小便利而大汗出者﹐不可下也。

程應旄曰﹕無陰而孤陽獨下陰部﹐倘得小便赤而難﹐則胞中不虛﹐僅爲陽搏。陽未離則陰得滯而未散﹐今反小便利而大汗出﹐則衛气更微矣。其反更實者﹐非衛陽之實而客陽之實也。衛陽猶或抱陰﹐客陽則專於攻陰﹐故津液四射﹐而爲小便利﹐爲大汗出。熱甚逼陰﹐所以榮竭血盡﹐幹煩而不得眠﹐血薄肉消而成暴液。暴液云者﹐點滴皆火气煎熬而出也。毒藥攻胃﹐則土敗而四藏無生﹐下如污泥而死矣。

傷寒脈﹐陰陽俱緊﹐惡寒發熱﹐則脈欲厥﹔厥者脈初來大﹐漸漸小﹐更來漸大﹐是其候也。如此者﹐惡寒甚者﹐翕翕汗出﹐喉中痛﹔若熱多者﹐目赤脈多﹐睛不慧﹐醫復發之﹐咽中則傷﹔若復下之﹐則兩目閉﹐寒多便淸谷﹐熱多便膿血﹔若燻之則身發黃﹔若熨之則咽燥﹔若小便利者﹐可救之﹔若小便難者﹐爲危殆。

【注】

傷寒脈陰陽俱緊﹐惡寒發熱﹐太陽表證也。則脈欲厥﹐謂浮緊之脈﹐初大漸小﹐知爲欲厥之脈也。初來﹐大陽爲之也﹐故發熱﹔漸漸小﹐陰爲之也﹐故發厥。更大更熱更小更厥﹐是其候也。如此者﹐當以寒熱別其厥。惡寒甚﹐翕翕汗出﹐咽中痛﹐是少陰寒厥也。發熱多﹐目赤脈多﹐睛不了了﹐是陽明熱厥也。寒甚熱多之厥﹐而誤發之則咽痛似傷﹔而誤下之﹐則兩目多閉。凡厥者必下利﹐寒厥之利﹐下利淸谷也。熱厥之利﹐下利膿血也﹔此又以利辧厥之寒熱也。若以薰蒸取汗﹐則發身黃﹐濕熱合也若以火熨取汗﹐則咽燥﹐火甚傷津也。若小便利者﹐則陰未亡﹐故可救之﹔小便難者﹐則陰已亡﹐爲危殆也。

【集注】

程知曰﹕言外傷於寒﹐爲濕熱之病﹐不可汗﹑下﹑薰﹑熨也。

張璐曰﹕脈來厥者﹐知厥逆之寒熱交勝也。初來大者﹐爲邪气鼓動﹔漸漸小﹐爲正气受傷﹔更來漸漸大﹐爲邪气復進也。蓋因其人正气本虛﹐不能主持﹐隨邪气進退﹐故其脈亦隨邪气進退﹐忽大忽小也。小便利者﹐津液未竭﹔小便難者﹐津液已絕﹐爲危殆也。

傷寒發熱﹐口中勃勃气出﹐頭痛目黃﹐衄不可制﹐貪水者必嘔﹐惡水者厥。若下之咽中生瘡﹐假令手足溫者﹐必下重便膿血。頭痛目黃者﹐若下之﹐則目閉。貪水者若下之﹐其脈必厥﹐其聲嚶﹐咽喉塞﹔若發汗﹐則戰栗﹐陰陽俱虛。惡水者﹐若下之則裏冷不嗜食﹐大便完谷出﹔若發汗﹐則口中傷﹐舌上白胎﹐煩躁﹐脈數實﹐不大便六﹑七日﹐後必便血﹔若發汗﹐則小便自利也。

【注】

傷寒發熱﹐口中勃勃气盛而出﹐頭痛目黃﹐將欲作衄﹐衄不可制﹐以陽邪盛﹐故衄之甚也。貪水者﹐水與熱搏﹐故嘔也﹔惡水者﹐裏陰寒盛﹐故厥也。傷寒發熱﹐口中出气盛者﹐若下之﹐熱邪入淺﹐咽中生瘡﹔入深﹐下重膿血。頭痛目黃者﹐若下之﹐則兩目閉﹐液傷漧澀也。貪水者﹐若下之﹐熱去水停﹐故肢厥聲嚶﹐咽喉塞也﹔若發汗過多亡陽﹐故戰栗﹐表裏俱虛也。惡水者﹐若下之﹐裏寒更甚﹐故不嗜食﹐下利完谷也﹔若發汗動其虛陽﹐故口中瘡﹐舌上白胎﹐煩躁也。若脈數有力﹐不大便而惡水熱在於陰﹐故六﹑七日後必便血也。若更發其汗﹐陰陽俱虛﹐故小便自利也。

【集注】

程知曰﹕傷寒發熱﹐熱在表也﹔口中勃勃气出﹐熱在裏也。頭痛目黃﹐衄不可制﹐所感之寒與所郁之熱﹐共蒸於上也。此當以貪水惡水辧之﹐貪水者﹐陰虛而熱勝﹐水入而熱與之拒﹐故嘔也﹔惡水者﹐陽虛而寒勝﹐水入而陽气不任﹐故厥也。蓋熱气挾寒邪上蒸﹐法當辧寒熱多寡而用淸解﹐設不知而妄下之﹐是彊抑之而邪不服﹐必至咽瘡若手足溫而不厥者﹐其熱爲勝﹐必以下而致便膿血也。頭痛目黃者﹐下之則熱內陷而目閉﹐若貪水者﹐陰虛爲寒下所抑﹐其脈必厥﹐其聲必如嚶兒餲塞不揚也。此而更發其汗﹐則亡陽戰栗﹐陽亦與陰俱虛矣。若惡水者﹐陽虛﹐加之寒下﹐則有裏冷不嗜食﹐大便完谷出之變也。此而更發其汗﹐則虛陽外發﹐必口爛舌白胎而煩躁也。脈數實不大便者﹐至六﹑七日後當便血﹐此當下之﹐若更發其汗﹐則非惟大便不行﹐並小便亦爲之不利矣。

微則爲欬﹐欬則吐涎﹐下之則欬止﹐而利因不休﹐利不休﹐則胸中如虫囓﹐粥入則出小便不利﹐兩�拘急﹐喘息爲難﹐頸背相引﹐臂則不仁﹐極寒反汗出﹐身冷若冰眼睛不慧﹐語言不休﹐而穀气多入﹐此爲除中﹐口𨿽欲言﹐舌不得前。

【注】

陽盛爲痰﹐陽虛爲飲﹐欬而脈微爲陽虛之欬﹐故欬則吐涎飲也。若脈實﹐下之可也今脈微﹐下之寒虛更甚﹐故欬𨿽止﹐而利因不休也。胸中如虫囓﹐是胃寒虫動﹐故粥入則出也。下利上吐﹐中寒也﹔小便不利﹐停飲也﹔兩�拘急﹐喘息爲難﹐頸背相引臂則不仁﹐此皆中外寒飲之證。比之少陰停飲﹐此無身痛﹐彼無項背相引﹐臂則不仁也。若極寒而甚﹐則反汗出﹐身冷如冰﹐目睛不慧﹐語言不休而死也。以如是之證而穀气多入﹐此爲除中。口𨿽欲言﹐舌短難伸﹐亦死也。

【集注】

張璐曰﹕誤下之下利不止﹐胃中空虛﹐而反暴食﹐爲除中。少陰虛寒而反冷汗﹐爲外脫﹐及口𨿽欲言﹐舌萎不能前等﹑死證皆起。誤下之害如是。

脈數者﹐久數不止﹐止則邪結﹐正气不能復﹐正气�結於藏﹐故邪气浮之﹐與皮毛相得﹐脈數者﹐不可下﹐下之必煩﹐利不止。

【注】

脈數者﹐謂久數不止﹐有熱之人也。若脈數動時一止﹐熱仍不退﹐是邪气結﹐正气不能復﹐正气結於藏﹐邪气浮於外故也。脈𨿽數促﹐不可下也﹐若誤下之﹐則邪熱乘虛入裏﹐必煩利不止也。

脈浮大﹐應發汗﹐醫反下之﹐此爲大逆。

【注】

脈浮大﹐此爲表實之脈﹐應發其汗﹐若醫誤以大爲裏實﹐而反下之﹐此爲大逆也。

【集注】

程應旄曰﹕脈大與脈浮而大﹐差別盛實﹐純在表也﹐𨿽有裏證﹐仍宜從表發汗﹐下之則爲大逆。

動气在右﹐不可下﹐下之則津液內竭﹐咽燥鼻幹﹐頭眩心悸也。動气在左﹐不可下下之則腹內拘急﹐食不下﹐動气更劇﹐𨿽有身熱﹐臥則欲蜷。動气在上﹐不可下﹐下之則掌握熱煩﹐身上浮冷﹐熱汗自泄﹐欲得水自灌。動气在下﹐不可下﹐下之則腹脹滿﹐卒起頭眩﹐食則下淸谷﹐心下痞也。

【注】

動气在右﹐肺失治矣。下之則肺先虛﹐津液內竭﹐故咽燥鼻幹﹐頭眩心悸也。動气在左﹐肝失治矣。下之則肝气益急﹐故食不下﹐腹內拘急﹐動气更劇﹐表實未減﹐裏虛益甚﹐故𨿽有身熱﹐臥則欲蜷也。動气在上﹐心失治矣。下之則陰液益傷﹐心火更甚故掌心握熱﹐煩熱汗出﹐欲得水澆﹐卽有身上浮冷﹐亦火盛格陰使然也。動气在下腎失治矣。下之則寒虛內甚﹐而腹脹滿﹐故卒起頭眩﹐心下痞滿﹐食則下利淸谷也

【集注】

程應旄曰﹕動气誤下﹐是爲犯藏﹐左右上下﹐隨其經气而致逆﹐故禁同汗例。

咽中閉塞﹐不可下﹐下之則上輕下重﹐水漿不下﹐臥則欲蜷﹐身急痛﹐下利日數十行

【注】

咽中閉塞﹐燥幹腫痛者﹐少陰陽邪也﹐宜下之。今不燥幹﹐不腫痛者﹐少陰陰邪也不可下﹐下之則陽愈衰﹐陰愈盛﹐故曰上輕下重也。水漿不入﹐臥欲蜷﹐身急痛﹐下利日數十行﹐中外陽虛也。

【集注】

張璐曰﹕言初病咽漧閉塞﹐以其人少陰之眞陽素虧﹐故汗下俱禁﹐若下之﹐則少陰虛寒﹐諸證蜂起矣。

程應旄曰﹕腎邪上逆﹐故有咽中閉塞之證﹐下之陽气益虛﹐陰气益甚﹐故有上輕下重等證。

13諸外實者﹐不可上﹐下之則發微熱﹐亡脈厥者﹐當臍握熱。

【注】

諸外實者﹐裏必虛﹐卽有不大便﹐無所苦之裏﹐亦不可下。若下之﹐外發之熱𨿽微內虛之寒則盛。若無脈而厥﹐當臍握熱始暖﹐亦寒之甚也。

【集注】

方有執曰﹕諸外實﹐指一切之邪在表而言也。發微熱﹐邪入裏也。無脈﹐陽內陷也。

程知曰﹕下之則表邪內陷﹐外不熱而內發微熱也。其亡脈而厥者﹐則寒气內深﹐惟當臍一握熱耳。

太陽病﹐有外證未解﹐不可下﹐下之爲逆。

【注】

此重出﹐以申叮嚀告戒之意。

【集注】

程應旄曰﹕未解較不解稍異﹐勢𨿽欲下﹐仍須俟之。

病欲吐者﹐不可下。嘔多𨿽有陽明證﹐不可攻之。

【注】

欲吐者﹐邪在膈上﹐可吐之證也。嘔多者﹐邪在少陽﹐可和之證也。𨿽具裏證﹐戒人不可先攻下也。

夫病陽多者熱﹐下之則�。

【注】

陽病裏熱多者﹐宜乎下﹔表熱多者﹐宜乎汗。若表裏熱多﹐當兩解也。若單下之﹐表不解則裏虛﹐表熱內陷﹐因作�也。

【集注】

張璐曰﹕陽熱證多﹐卽有陽明證見﹐亦屬經證﹐不可下也。不當下而誤下之﹐則陽邪乘虛內陷﹐不作結胸﹐則爲痞�也。

程應旄曰﹕陽病﹐謂表裏熱俱多﹐下之則胃中水竭。其�也﹐非轉屬陽明之�也。

無陽﹐陰彊大﹐便�者﹐下之必淸谷腹滿。

【注】

亡陽陰盛﹐燥而無熱﹐𨿽大便�者﹐此乃不大便無所苦之�也﹐下之則中寒猶盛﹐故必利淸谷腹滿矣。

【集注】

成無己曰﹕無陽者﹐亡津液也。陰多者﹐寒多也。大便�﹐則爲陰結。下之虛胃﹐陰寒內甚﹐故淸谷腹滿。

方有執曰﹕陰﹐以寒言。彊﹐猶言多也。淸谷﹐陰不能化也。腹滿陰寒﹐凝滯而內脹也。

傷寒發熱。頭痛﹐微汗出﹐發汗則不識人﹐燻之則喘﹐不得小便﹐心腹滿﹔下之則短气﹐小便難﹐頭痛背彊﹔加溫鍼則衄。

【注】

傷寒發熱﹐頭痛背彊﹐微汗出﹐若不惡寒﹐非溫病卽邪傳陽明也。若誤發汗﹐不成風溫﹐外熱如灼﹐必成陽明﹐熱甚神昏不識人也。以火燻﹑溫鍼劫之﹐火气入裏﹐壅塞於胸則喘﹐於腹則滿也。火傷衛分津液﹐則不得小便﹐火傷榮分血脈﹐則必作衄也。

若下之﹐則中气傷﹐故气短﹔津液傷﹐故小便難也。

【集注】

程應旄曰﹕此證近於溫﹐有熱無寒﹐汗下溫鍼﹐均在所禁也。

下利脈大者﹐虛也﹐以彊下之故也。設脈浮革﹐因爾腸鳴者﹐屬當歸四逆湯。

【注】

下利脈大﹐裏虛也﹐以其不當下而彊下之故也。設脈浮革者﹐謂脈浮大﹐按之空虛表急裏虛﹐因爾腸鳴﹐屬當歸四逆湯﹐和其表而溫其裏也。

【集注】

成無己曰﹕浮爲虛﹐革爲寒﹐寒虛相搏﹐則腸鳴﹐與當歸四逆湯。

音切漓林知切嘶先齊切萎於危切悵醜亮切怏於亮切勃蒲沒切嚶於更切囓魚結切握乙角切

卷二

平脈法篇

平脈者﹐平人不病之脈也。如四時平脈﹐五藏平脈﹐陰陽同等平脈之類是也。人病則脈不得其平矣。如四時太過不及﹐陰陽藏府﹐相乘相侮﹐及百病相錯﹐生死不平之脈之類是也。平者又準之謂也。言診者﹐誠能以諸平脈準諸不平之脈﹐則凡太過不及之差﹐呼吸尺寸之乖﹐莫不了然於心手之間﹐而無稍差謬。然後可以傷寒之脈﹐準諸壞病﹔亦可以諸壞病之脈﹐準之傷寒﹐誠所謂一以貫之而無餘者已。

問曰﹕脈有三部﹐陰陽相乘﹐榮衛血气﹐在人體躬﹐呼吸出入﹐上下於中﹐因息遊布津液流通﹐隨時動作﹐效象形容﹐春弦秋浮﹐冬沈夏洪﹐察色觀脈﹐大小不同。一時之間﹐變無經常﹐尺寸參差﹐或短或長﹐上下乖錯﹐或存或亡﹐病輒攺易﹐進退低昂﹐心迷意惑﹐動失紀綱﹐願爲具陳﹐令得分明。師曰﹕子之所問﹐道之根源﹐脈有三部﹐尺寸及關﹐榮衛流行﹐不失衡銓﹐腎沈心洪﹐肺浮肝弦﹐此自經常﹐不失銖分出入升降﹐漏刻周旋﹐水下二刻﹐一周循環﹐當復寸口﹐虛實見焉﹐變化相乘﹐陰陽相干﹐風則浮虛﹐寒則牢堅﹐沈潛水滀﹐支飲急弦﹐動則爲痛﹐數則熱煩﹐設有不應﹐知變所緣。三部不同﹐病各異端﹐太過可怪﹐不及亦然﹐邪不空見﹐終必有姦。

審察表裏﹐三焦別焉﹐知其所捨﹐消息診看﹐料度藏府﹐獨見若神﹐爲子條記﹐傳與賢人。

【注】

此總敍平脈之根源﹐借問答以示其法也。脈者血之府﹐气血流行之動會也。三部者寸爲上部﹐關爲中部﹐尺爲下部也。三部旣定﹐陰陽屬焉﹐上部爲陽﹐下部爲陰﹐陰陽平則相易﹐陰陽偏則相乘。相易則和﹐相乘則病。人之體躬﹐衛統气而行脈﹐外榮統血而行脈中﹐故凡呼吸出入﹐上下於中﹐莫不因息以遊布於四體﹐隨津液而流通於周身﹐故隨時動作﹐而效像夫脈之形容也。察色﹐察五藏之色也。肝靑﹑心赤﹐肺白腎黑﹐脾黃﹐各以其色合乎藏。然四藏又皆以黃色爲主﹐他色爲兼﹐以土寄旺於四季也。觀脈﹐觀五藏之脈也。肝弦﹐心洪﹐肺浮﹐腎沈﹐脾緩﹐各以其脈主乎藏。然四藏又皆以緩脈爲本﹐蓋人以胃气爲本也。其間﹐色或參差相錯﹐脈或大小相乖﹐一時之間﹐變無常經﹐病輒攺易﹐或存或亡﹐無定象也。師曰﹕子之所問﹐脈爲醫道之根源﹐當以平旦復會於寸口之時診之﹐而虛實見焉。寸口脈浮無力﹐爲虛爲風﹐牢堅有力﹐爲實爲寒。脈沈爲水滀﹐脈弦爲支飲﹐脈動爲痛﹐脈數爲熱﹐設或病脈不應則於其三部太過不及﹐陰陽變化相乘之理﹐消息診看。料度藏府﹐則順逆吉凶﹐自然獨見若神也。

師曰﹕呼吸者﹐脈之頭也。

【注】

人一呼脈再動﹐一吸脈再動﹐呼吸定息脈四動﹐乃平人不病之緩脈也。閏以太息故五動﹐亦爲平脈﹐非呼吸不能定其至數﹐持脈時必從此始﹐故曰﹕呼吸者脈之頭也。

【集注】

方有執曰﹕呼者﹐气之出﹐脈之來也﹔吸者﹐气之入﹐脈之去也。頭﹐頭緒也﹐脈隨气之出入來去﹐名狀𨿽多﹐呼吸則其源頭也。然脈有二﹐此以尺寸之脈言﹐若以周身言之﹐則循環無端﹐渾然不斷﹐無頭尾之可言﹐學者當識之也。

初持脈﹐來疾去遲﹐此出疾入遲﹐名曰﹕內虛外實也。初持脈﹐來遲去疾﹐此出遲入疾﹐名曰﹕內實外虛也。

【注】

此初持脈﹐以來去疾遲﹐而診表裏虛實法也。來﹐脈出來陽也﹐故以候表﹔去﹐脈入去陰也﹐故以候裏﹔疾﹐脈數疾有餘也﹐故以候實﹔遲﹐脈徐遲不足也﹐故以候虛。

言脈若出來疾﹐入去遲﹐爲表實裏虛﹐故名曰﹕內虛外實也。脈若出來遲﹐入去疾爲表虛裏實﹐故名曰﹕內實外虛也。

【集注】

方有執曰﹕來者自骨肉之分﹐而出於皮膚之際﹐气之升而上也﹔去者自皮膚之際﹐而還於骨肉之間﹐气之降而下也。出呼而來也﹐入吸而去也。經曰﹕來者爲陽﹐去者爲陰。疾爲陽太過也﹐遲爲陰不及也。內虛外實者﹐陰不及而陽太過也﹔內實外虛者陰太過而陽不及也。故來去出入者﹐脈之大關鍵也﹔內外虛實者﹐病之大綱領也。知內外之陰陽﹐而辧其孰爲虛孰爲實者﹐診家之切要也。

假令脈﹐來微去大﹐故名反﹐病在裏也﹔脈來頭小本大﹐故名覆﹐病在表也。上微頭小者﹐則汗出﹔下微本大者﹐則爲關格不通﹐不得尿。頭無汗者可治﹐有汗者死。

【按】

脈來頭小本大者﹐當是「脈來大去小」。上微頭小者﹐當是「上微小者爲陰盛」。下微本大者﹐當是「下微小者爲陽盛」﹐始與上下之義相屬。

【注】

上以脈之來去疾遲﹐候內外虛實之診﹐此以脈之來去大小﹐診表裏盛衰之病。脈上來微小﹐下去反大﹐反之像也﹐故名曰﹕反脈。上來益大﹐下去微小﹐覆之像也﹐故名曰﹕覆。反者病在裏爲陰盛﹐覆者病在表爲陽盛﹐陽盛則病格﹐陰盛則病關﹐陰陽盛極不相交通﹐則病關格。頭無汗者﹐陽未離陰﹐故可治﹐有汗則陽已上脫﹐故曰﹕死也。

寸口衛气盛名曰髙﹐榮气盛名曰章﹐髙章相搏﹐名曰綱。衛气弱名曰惵﹐榮气弱名曰卑﹐惵卑相搏﹐名曰損。衛气和名曰緩﹐榮气和名曰遲﹐遲緩相搏﹐名曰沈。

【按】

名曰沈之「沈」字﹐當是「彊」字﹐玩下文自知。

【注】

此詳上條﹐脈之來去盛衰之狀也。寸口﹐通指寸﹑關﹑尺而言也。衛主气爲陽以候表榮主血爲陰以候裏。脈隨指有力上來﹐衛气盛也﹐謂之髙﹔脈隨指有力下去﹐榮气盛也﹐謂之章。髙者長盛也﹐章者分明也。髙章相合﹐名曰綱﹐綱者以榮衛俱有餘有總攬之意也。脈隨指無力上來﹐衛气弱也﹐謂之惵﹔脈隨指無力下去﹐榮气弱也謂之卑﹐惵者恍惚也﹐卑者縮下也。惵卑相合﹐名曰損﹔損者﹐以榮衛俱不足﹐有消縮之意也。若髙章﹑惵卑之脈﹐與不疾﹑不徐緩遲之脈同見﹐則爲盛者不過﹐弱者不衰﹐皆名和脈。彊者﹐卽下文所著是也。

寸口脈緩而遲﹐緩則陽气長﹐其色鮮﹐其顏光﹐其聲商﹐毛髮長﹔遲則陰气盛﹐骨髓生﹐血脈滿﹐肌肉緊﹐薄鮮�﹐陰陽相抱﹐榮衛俱行﹐剛柔相得﹐名曰彊也。

【按】

「薄鮮�」三字不成句﹐應是衍文﹐當刪之。

【注】

此承上條﹐以釋「彊」字之義。言凡人稟陽气盛﹐則得髙章之盛﹔稟陰气盛﹐則得惵卑之弱﹐此平人之常。若能兼見緩遲平脈﹐斯爲陰陽相抱﹐榮衛相和﹐始名曰彊。彊者卽色鮮顏光﹐血滿肉緊之謂也。

【集注】

方有執曰﹕緩以候胃﹐遲以候脾。陽气長者﹐言胃气有餘也。顏色聲音毛髮﹐皆陽也鮮﹐麗也。光﹐輝也。商﹐淸也。長﹐美也。形容胃陽之有餘也。陰气盛者﹐言脾气充足也。骨髓生﹐血脈滿﹐肌肉緊﹐骨髓血肉皆陰也﹐形容脾陰之充足也。相抱言和洽也。俱行﹐言周流也。相搏﹐言合一也。極言二气得其和平﹐皆由脾﹑胃盈餘之所致﹐必如此﹐則其人之健王而彊壯可知﹐故曰﹕彊也。

師曰﹕脈肥人責浮﹐瘦人責沈。肥人當沈。今反浮﹐瘦人當浮﹐今反沈﹐故責之。

【注】

上條以脈之盛衰﹐候人之彊弱﹐此條以脈之浮中沈﹐分人之皮﹑脈﹑肉﹑筋﹑骨﹐以候五藏之診法也。心肺俱浮﹐肝腎俱沈。以皮之浮﹑脈之浮而別心肺之浮也﹔以筋之沈﹑骨之沈而別肝腎之沈也。脾主肌肉﹐在浮沈之間﹐故候中也。肥人肌膚厚﹐脈當沈﹔瘦人肌膚薄﹐脈當浮﹐今肥人脈反浮﹐瘦人脈反沈﹐故當責其病在何藏也。

【集注】

方有執曰﹕責﹐求也。肥人當沈者﹐饑膚厚﹐其脈深也﹐故求其病於浮。瘦人當浮者肌膚薄﹐其脈淺也﹐故求其病於沈。

問曰﹕經說脈有三菽﹑六菽重者﹐可謂也﹖師曰﹕脈﹐人以指按之﹐如三菽之重者肺气也﹔如六菽之重者﹐心气也﹔如九菽之重者﹐脾气也﹔如十二菽之重者﹐肝气也﹔按之至骨者﹐腎气也。假令下利﹐寸口﹑關上﹑尺中悉不見脈﹐然尺中時一小見脈再舉頭者﹐腎气也。若見損脈來﹐至爲難治。

【注】

此承上條詳言皮﹑脈﹑肉﹑筋﹑骨﹐各有所主﹐以候五藏之病也。菽﹐豆也﹐約略輕重言之﹐非謂有其形也。『難經』曰﹕如三菽之重﹐與皮毛相得者﹐肺部也﹔六菽之重﹐與血脈相得者﹐心部也﹔九菽之重﹐與肌肉相等者﹐脾部也﹔十二菽之重﹐與筋平者﹐肝部也﹔按之至骨﹐舉之來疾者﹐腎部也﹐各隨所主之部﹐以候藏气也。至於寸口﹑關上﹑尺中﹐亦各有所主之位﹐以候藏气。左寸心也﹐右寸肺也﹐左關肝也右關脾也﹐尺中腎也﹐今特舉腎藏之部例之﹐以槪其餘也。假令下利而甚﹐元气暴奪於中﹐寸口﹑關上﹑尺中全不見脈﹐法當死﹔其不死者﹐必是尺中時有一小見之脈也再舉頭者﹐謂一呼再起頭﹐一吸再起頭﹐合爲四至也。夫尺中時一小見之脈四至則是腎間生气之源未絕﹐卽下利未止﹐尙爲易治。若一息二至﹐名曰損脈﹐是气衰無胃﹐故爲難治也。

【集注】

程知曰﹕『難經』三菽﹑六菽之說﹐蓋言下指輕重有差等﹐以候五藏之气也。又云﹕下利﹐寸口﹑關上﹑尺中悉不見脈者﹐是胃之陽气已絕也。『難經』以損脈爲陽气下脫之脈﹐故曰損脈﹐至爲難治也。

寸口脈﹐浮爲在表﹐沈爲在裏﹐數爲在府﹐遲爲在藏﹐假令脈遲﹐此爲在藏也。

【注】

寸口﹐通指三部言也。此以浮﹑沈﹑遲﹑數﹐候人表﹑裏﹑藏﹑府之診法也。浮者皮膚取而得之脈也﹐浮主表﹐故曰﹕浮爲在表。沈者﹐筋骨取而得之脈也﹐沈主裏故曰﹕沈爲在裏。數者﹐一息六至之脈也﹐數主陽﹐府屬陽﹐故曰﹕數爲在府。遲者一息三至之脈﹐遲主陰﹐藏屬陰﹐故曰﹕遲爲在藏。假令診其人脈遲﹐此爲病在藏舉一遲脈以例其餘也。

【集注】

程知曰﹕軀殼之外﹐榮衛爲表﹐軀殼之內﹐藏府爲裏﹐故以浮沈別之。諸陽𨿽皆屬府諸陰𨿽皆屬藏﹐當以遲數別之﹐然傷寒中之傳變﹐亦有數而入藏﹐遲而入府者﹐熟讀經文自知也。

張璐曰﹕此以浮﹑沈﹑遲﹑數﹐定表﹑裏﹑藏﹑府﹐而全重於「遲爲在藏」句﹐故重申以明之。設脈見浮遲﹐𨿽有表證﹐祗以小建中和之﹐終非麻黃﹑靑龍所宜﹐以藏气本虛也。

陽脈浮大而濡﹐陰脈浮大而濡﹐陰脈與陽脈同等者﹐名曰緩也。

【注】

此以陰陽同等﹐發明平人和緩之脈也。陽脈浮大而濡。陰脈浮大而濡﹐謂浮﹑中﹑沈陰陽同等也。名曰緩者﹐謂和緩之脈也。然緩脈有二義﹐和緩之緩﹐脈有力濡柔不大不小﹐以形狀之緩﹐驗二气之和也。至數之緩﹐脈來四至從容﹐不徐不疾﹐以至數之緩﹐驗胃气之和也。

【集注】

方有執曰﹕緩有二義﹐此以相兼言﹐蓋謂气血和平也。

程知曰﹕緩有和緩之義﹐寬緩之義﹐與浮大相類﹐不與遲相類。故經謂之浮大而濡不曰浮大而遲也。蓋脈之遲數﹐以至數言﹐緩急以形狀言耳﹗張璐曰﹕脈𨿽浮大而濡﹐按之仍不絕者爲緩﹐若按之卽無﹐是虛脈非緩脈也。

問曰﹕東方肝脈﹐其形何似﹖師曰﹕肝者木也﹐名厥陰﹐其脈微弦﹐濡弱而長﹐是肝脈也。肝病自得濡弱者愈也。假令得純弦脈者死﹐何以知之﹖以其脈如弦直﹐此是肝藏傷﹐故知死也。

【注】

此以下四時五藏平脈﹑病脈﹑死脈之診法也。東方屬木﹐主春令風﹐在天爲風﹐在地爲木﹐在人爲肝﹐故曰肝者木也﹐名足厥陰經﹐其脈當弦。若得微弦濡弱而長﹐此弦而有胃﹐是肝平脈也﹐病自易愈也﹔若得微弦而長﹐而少濡弱和緩﹐爲弦多胃少﹐肝病脈也﹔若得純弦而直﹐無濡弱和緩﹐爲但弦無胃﹐是肝死脈也。下三藏𨿽無純洪﹑純浮﹑純沈之文﹐省文也﹐當仿此。

【集注】

方有執曰﹕微非脈名﹐蓋微微之弦﹐有胃气之謂也。

魏荔彤曰﹕微弦不甚弦﹐且帶濡弱﹐如短促﹐亦非木之本性﹐又必兼長脈﹐是象木之柔和而修長﹐此肝之本脈。肝脈見此﹐肝藏平脈﹐如有微疾﹐亦易愈也。假令純弦如樹木將枯﹐枝榦漧硬﹐故知死也。

問曰﹕二月得毛浮脈﹐何以處言至秋當死﹖師曰﹕二月之時﹐脈當濡弱﹐反得毛浮者故知至秋死。二月肝用事﹐肝脈屬木﹐脈應濡弱﹐反得毛浮脈者﹐是肺脈也﹐肺屬金﹐金來克木﹐故知至秋死﹐他皆仿此。

【注】

二月春令也﹐毛浮秋脈也﹐春得秋脈﹐何以斷言至秋當死﹖蓋春肝木旺﹐秋肺金旺二月肝旺之時﹐尙得毛浮肺脈﹐其衰可知﹐至秋金气愈旺﹐金乘木﹐木愈受克則絕故知至秋當死也。余藏皆仿此。

【集注】

方有執曰﹕此以四時脈气屬五行生�應病﹐以主吉凶生死之理﹐揭一以例其餘﹐所以示人持診之要法也。

南方心脈﹐其形何似﹖師曰﹕心者火也﹐名少陰﹐其脈洪大而長﹐是心脈也﹐心病自得洪大者愈也。

【注】

南方屬火﹐主夏令熱﹐在天爲火﹐在地爲熱﹐在人爲心﹐故曰﹕心者火也﹐名手少陰經﹐其脈當洪。若得洪大和緩﹐此洪而有胃﹐是心平脈也﹐𨿽有心病﹐自易愈也。若得洪大而少和緩﹐此洪多胃少﹐是心病脈也﹐若得洪大而無和緩﹐此但洪無胃﹐是心死脈也。

【集注】

方有執曰﹕其脈洪大而長﹐應萬物盛長之象也。

立夏得洪大脈﹐是其本位﹐其人病身體苦疼重者﹐須發其汗。若明日身不疼不重者不須發汗﹐若汗濈濈自出者﹐明日便解矣。何以言之﹖立夏得洪大脈是其時脈﹐故使然也﹐四時仿此。

【注】

凡四時之病﹐當以四時之脈期之﹐期之者期其愈不愈也。立夏之日﹐得洪大脈﹐是其本位應得之脈。其人病身體苦疼重者﹐須發其汗﹐若明日身不疼不重﹐𨿽脈仍洪大必非邪脈﹐乃時脈也﹐不須再汗﹐謂已解也。設若本日汗濈濈然自出者﹐此解兆已見𨿽脈洪大﹐不須發汗﹐明日便自解矣﹐何以言之﹖立夏得洪大脈﹐是得其時脈故也四時仿此。

【集注】

方有執曰﹕此言脈得應時而王﹐則病有當解之時﹐舉夏以例其餘﹐示人推仿之意。

程知曰﹕春弦﹑夏洪﹑秋毛﹑冬石﹐當其時得之﹐則爲平脈﹐𨿽外感寒邪﹐但微汗出自愈耳﹗重則治之﹐輕則不必治也。『內經』曰﹕脈得四時之順者。此也。

程應旄曰﹕洪大爲夏令之脈﹐亦爲邪盛之脈﹐有病則從邪﹐無病則從令﹐解不解不須另辧。

西方肺脈﹐其形何似﹖師曰﹕肺者金也﹐名太陰﹐其脈毛浮也﹐肺病自得此脈﹐若得緩遲者皆愈﹐若得數者則劇。何以知之﹖數者南方火﹐火克西方金﹐法當癰腫﹐爲難治也。

【注】

西方屬金﹐主秋令燥﹐在天爲燥﹐在地爲金﹐在人爲肺﹐故曰﹕肺者金也。名手太陰經﹐其脈當浮。若得毛浮緩遲﹐此浮而有胃﹐是肺平脈也﹐𨿽有肺病﹐自易愈也。若得毛浮而少緩遲﹐此浮多胃少﹐是肺病脈也﹐若得毛浮而無緩遲﹐此但浮無胃﹐是肺死脈也。若得毛浮而數﹐則爲病劇﹐何以知之﹖數者南方火也﹐火克西方金﹐法當發癰腫而難治也。

【集注】

方有執曰﹕肺主皮毛﹐上爲華蓋﹐故脈毛浮。緩遲者﹐脾土之脈也。兼得緩遲爲愈者肺金得土爲逢生也﹐法當癰膿者﹐金逢火化也。

北方腎脈﹐其形何似﹖師曰﹕腎者水也﹐名曰少陰﹐其脈沈滑﹐是腎脈也。腎病自得沈滑而濡者﹐愈也。

【按】

東南西方﹐皆有其文﹐惟缺北方﹐仿經文補之。

【注】

北方屬水﹐主冬令寒﹐在天爲寒﹐在地爲水﹐在人爲腎﹐故曰腎者水也﹐名足少陰經其脈當沈。若得沈滑而濡﹐此沈而有胃﹐是腎平脈也﹐𨿽有腎病﹐自易愈也。若得沈滑而少濡和﹐此爲沈多胃少﹐是腎病脈也。若得沈而無滑濡﹐此但沈無胃﹐是腎死脈也。

問曰﹕翕奄沈﹐名曰滑﹐何謂也﹖師曰﹕沈爲純陰﹐翕爲正陽﹐陰陽和合﹐故令脈滑關尺自平。陽明脈微沈﹐食飲自可。少陰脈微滑﹐滑者﹐緊之浮名也﹐此爲陰實其人必股內汗出﹐陰下濕也。

【按】

滑者緊之浮名也。「此爲陰實」二句﹐與上下之義不屬﹐當是錯簡。

【注】

此冬月之平脈也。若陽明關脈微沈而不滑﹐是失正陽﹐爲胃不和﹐故其人食飲僅自可也。若少陰尺脈微滑而不濡﹐是失純陰﹐爲腎不和﹐故其人汗出﹐陰下濕也。

問曰﹕脈有相乘﹐有縱有橫﹐有逆有順﹐何謂也﹖師曰﹕水行乘火﹐金行乘木﹐名曰縱﹔火行乘水﹐木行乘金﹐名曰橫﹔水行乘金﹐火行乘木﹐名曰逆﹔金行乘水﹐木行乘火﹐名曰順也。

【注】

此以人之五脈﹐候人五藏不平之診法也。人之五藏﹐法天五行﹐肝木﹐心火﹐脾土肺金﹐腎水﹐此相屬也。木生火﹐火生土﹐土生金﹐金生水﹐水生木﹐此相生也。木�土﹐土�水﹐水�火﹐火�金﹐金�木﹐此相�也。相生者生﹐相�者死。人之藏气亦然﹐故其脈有相乘﹐有縱有橫﹐有逆有順也。水乘火﹐金乘木﹐乘其所勝﹐是相�也﹐名曰縱。火乘水﹐木乘金﹐乘所不勝﹐是反侮也﹐名曰橫。水乘金﹐火乘木子乘其母﹐是倒施也﹐名曰逆。金乘水﹐木乘火﹐母乘其子﹐是相生也﹐名曰順。五藏之脈﹐肝弦﹑心洪﹑脾緩﹑肺浮﹑腎沈﹐五藏各見本脈﹐自無病也﹐若見他脈﹐以此推之﹐縱者病甚﹐橫者病微﹐逆者病虛﹐順者病實也。

【集注】

方有執曰﹕乘﹐猶乘舟車之乘。縱﹐直也。橫者﹐縱之對。順﹐從也﹐逆者﹐順之反程知曰﹕非其時而得之﹐則爲相乘﹐縱橫爲患最重﹐順逆猶無大害也。

問曰﹕何以知乘府﹖何以知乘藏﹖師曰﹕諸陽浮數爲乘府﹐諸陰遲澀爲乘藏也。

【注】

上條發明五藏相乘﹐縱橫順逆之脈﹐此條發明陰陽相乘﹐各從其類之診。府﹐陽也﹔浮數﹐陽也。藏﹐陰也﹔遲澀﹐陰也。陽乘陽﹐陰乘陰﹐各從其類而相乘也。其陰邪乘陽﹐陽邪乘陰﹔府邪乘藏﹐藏邪乘府﹐各以脈證錯綜參之﹐可類推矣。

【集注】

方有執曰﹕浮數陽也﹐以陽部而見陽脈﹐故知乘府也。遲澀陰也﹐以陰部而見陰脈故知乘藏也。

問曰﹕濡弱何以反適十一頭﹖師曰﹕五藏六府相乘﹐故令十一。

【注】

此承上條﹐發明五藏六府不平相乘之脈也。適者至也﹐頭者數也﹐凡人若見濡弱之脈而相乘者﹐是因我虛而彼乘及之也。越人祗曰﹕一脈輒爲十變﹐何以至十一數也﹖越人遺包絡﹑三焦﹐故十也﹐今五藏六府相乘﹐故十一也。然陰乘陽﹐陽乘陰﹐府乘藏藏乘府﹐錯而綜之﹐豈止十一耶﹗

【集注】

程知曰﹕此總揭脈之大要﹐言脈得濡弱﹐則可以和適五藏六府也。經曰﹕呼吸者﹐脈之頭﹐濡弱者﹐軟和以滑﹐『內經』謂之有胃气也。五藏六府之邪﹐不能不相乘﹐如金邪乘木﹐木邪乘火之類﹐惟諸相乘中﹐有軟和以滑之意﹐則爲易愈﹐故濡弱可以和適十一藏脈气也。

問曰﹕病有灑淅惡寒﹐而復發熱者何﹖答曰﹕陰脈不足﹐陽往從之﹐陽脈不足﹐陰往乘之。曰﹕何謂陽不足﹖答曰﹕假令寸口脈微﹐名曰陽不足﹐陰气上入陽中﹐則灑淅惡寒也。曰﹕何謂陰不足﹖答曰﹕尺脈弱﹐名曰陰不足﹐陽气下陷於陰中﹐則發熱也

【注】

此以寸﹑尺發明陰陽相乘爲病之脈也。若脈緊無汗﹐灑淅惡寒發熱者﹐是傷寒也。脈緩有汗﹐灑淅惡寒發熱者﹐是中風也。今寸脈微﹐灑淅惡寒者﹐是陽不足﹐陰气上乘入於陽中也。尺脈弱﹐發熱者﹐是陰不足﹐陽气下陷入於陰中也。此內傷不足﹐陰陽相乘﹐有休止之惡寒發熱﹐非外感有餘﹐風寒中傷榮衛﹐無休止之惡寒發熱也。

【集注】

方有執曰﹕陽先乎陰以陷入也﹐故曰從﹐諱之也﹐陰隨於陽以上入也﹐故曰乘﹐傷之也。惡寒者﹐陽不足以勝陰﹐而與陰俱化也﹔發熱者﹐陰不足以勝陽﹐而從陽之化也程知曰﹕此辧陰陽相乘之脈也。往來則陰陽之气﹐更盛更虛﹐陰並則寒﹐陽並則熱矣凡瘧與往來寒熱之脈皆然也。

問曰﹕脈有陽結﹑陰結者﹐何以別之﹖答曰﹕其脈浮而數﹐能食﹐不大便者﹐此爲實名曰陽結也﹐期十七日當劇﹔其脈沈而遲﹐不能食﹐身體重﹐大便反�﹐名曰陰結也﹐期十四日當劇。

【注】

上條以脈之寸﹑尺微弱﹐辧陰陽不足﹐此條以脈之浮沈有力﹐別陰陽結實爲病之診法也。脈浮大而數﹐藹藹如車蓋者﹐陽結實脈也﹔脈沈石而遲﹐累累如循長竿者﹐陰結實脈也。夫脈卽可以別陰陽之結實﹐又不可不以陰結﹑陽結之證﹐而合陰結﹑陽結之脈相參看也。陽結證身輕能食﹐陽能消穀也﹐不大便﹐期十七日當劇者﹐陽體終燥故遲三日也。陰結證﹐身重不能食﹐陰不能消穀也﹐不大便﹐期十四日當劇者﹐陰體終濡﹐故早三日也。劇者謂不大便﹐裏急下重﹐且滿且痛﹐不可再待時日﹐宜早圖之也﹐故或潤竅以導之﹐耎堅以下之﹐不致臨期燥屎巨�﹐穀道難出﹐窘苦萬狀也。凡病後傷液﹐多有此證﹐閱歷深者﹐自知之也。

【集注】

程應旄曰﹕不曰病有﹐而曰脈有﹐二气所稟﹐有偏勝也。陽結者﹐偏於陽而無陰以生液﹔陰結者﹐偏於陰而無陽以化液﹐皆於脈之浮而數﹐沈而遲辧之也。

陽脈浮﹐陰脈弱者﹐則血虛﹐血虛則筋急也。其脈沈者﹐榮气微也﹔其脈浮﹐而汗出如流珠者﹐衛气衰也。

【按】

陽脈浮﹐其脈浮之二「浮」字﹐當是「濡」字﹐若是「浮」字﹐則與衛衰汗出如流珠之義不屬。其脈沈之「沈」字﹐當是「弱」字﹐若是「沈」字﹐則與血虛榮气微之義不屬。

【注】

此以浮沈別陰陽不足爲病之診法也。陽脈濡﹐浮而無力脈也﹔陰脈弱﹐沈而無力脈也其脈弱者﹐榮气微也﹐榮微則血虛﹐故不止於發熱﹐而且筋急也。其脈濡者﹐衛气衰也﹐衛衰則表不固﹐故不止於惡寒﹐而且汗出如流珠也。

【集注】

方有執曰﹕沈以候裏﹐榮行脈中﹐故衰微可知。浮以候表﹐衛行脈外﹐汗出如流珠則表不固﹐故衰憊可知。

脈藹藹如車蓋者﹐名曰陽結也。

【注】

藹藹如車蓋﹐形容脈之浮大有力﹐卽前陽結浮數之脈也﹐因其有力而盛﹐故名曰﹕陽結也。

【集注】

程應旄曰﹕脈藹藹如車蓋者﹐形容其浮數中有擁上之象。

脈累累如循長竿者﹐名曰陰結也。

【注】

累累如循長竿者﹐形容脈之沈石有力﹐卽前陰結沈遲之脈也﹐因其有力而盛﹐故名曰﹕陰結也。

【集注】

程知曰﹕累累如循長竿﹐直引彊硬之貌﹐爲陰气固結﹐陽不得而和之。前言陰結﹑陽結﹐蓋指便�一證言之﹐此則專言脈象也。

脈瞥瞥如羹上肥者﹐陽气微也。

【注】

瞥瞥如羹上肥者﹐形容脈之浮而無力﹐卽前衛气衰之濡脈﹐故曰﹕陽气微也。

脈綿綿如瀉漆之絕者﹐亡其血也。

【注】

綿綿如瀉漆之絕者﹐形容脈之沈而無力﹐卽前榮气微之弱脈。故曰﹕亡其血也。

【集注】

成無己曰﹕綿綿者﹐連綿而�也。如瀉漆之絕者﹐前大而後細也。

脈縈縈如蜘蛛絲者﹐陽气衰也。

【注】

縈縈如蜘蛛絲者﹐形容脈之細小﹐難於尋按﹐而浮﹑中﹑沈似有似無﹐卽前陽不足之微脈﹐故曰﹕陽气衰也。

【集注】

方有執曰﹕縈縈如蛛絲﹐牽惹旁旋﹐微細欲絕之狀。

師曰﹕寸脈下不至關﹐爲陽絕﹔尺脈上不至關﹐爲陰絕﹐此皆不治﹐決死也。若計其餘命生死之期﹐期以月節克之也。

【注】

此以上﹐發明平脈﹐以下皆死候之脈也。寸﹑關﹑尺三部脈之上下﹐以候陰陽五藏升降也。寸位乎上﹐候心肺之陽﹐主升﹐升極而降﹐降不至關﹐是爲孤陽﹐故曰﹕寸脈下不至關﹐爲陽絕也。尺位乎下﹐候肝腎之陰主降﹐降極而升﹐升不至關﹐是爲獨陰故曰﹕尺脈上不至關﹐爲陰絕也。關位乎中﹐以候脾﹐界乎寸尺﹐所以升降出入者也﹐今上下不至關﹐是升降出入息矣。故曰﹕此皆不治﹐決死也。若陰陽已離﹐胃气未絕﹐尙可計余命之期﹐期以月節�之﹐如經曰﹕陰勝則陽絕﹐能夏不能冬﹔陽勝則陰絕﹐能冬不能夏。肝死於秋﹐心死於冬﹐脾死於春﹐肺死於夏﹐腎死於長夏之類是也﹐推之於日於時亦然。

又未知何藏﹐陰陽前絕﹐若陽气前絕﹐陰气後竭者﹐其人死﹐身色必靑﹐陰气前絕陽气後竭者﹐其人死﹐身色必赤﹐腋下溫﹐心下熱也。

【注】

經曰﹕人有兩死﹐而無兩生﹐有兩死者﹐謂陰陽皆可死也﹔無兩生者﹐謂陰陽不能獨生也。故陽先絕﹐陰后竭﹐死則身靑而冷﹔陰先絕﹐陽後竭﹐死則身赤而溫也。

【集注】

成無己曰﹕陽主熱而色赤﹐陰主寒而色靑。其人死已﹐身色靑﹐則陰未離乎體﹐故知陰气後竭也﹐身色赤﹐腋下溫﹐心下熱﹐則陽未離乎體﹐故知陽气後竭也。

程知曰﹕陽气前絕﹐寒病﹔陰气前絕﹐熱病也。寒熱之治法一誤﹐𨿽死尙有徵驗﹐誠可畏也。

師曰﹕脈病人不病﹐名曰行屍﹐以無王气﹐卒眩僕﹐不識人者﹐短命則死。人病脈不病﹐名曰內虛﹐以無谷神﹐𨿽困無害。

【注】

脈者人之根本也﹐脈病人不病者﹐謂外形不病﹐而見眞藏病脈﹐其內本已絕﹐𨿽生猶死﹐不過尸居餘气耳﹗故曰﹕行屍也。餘气者﹐未盡五藏生旺之餘气也。若旺气一退卽卒然眩僕不識人而死矣。若良工早察於旺气未退之先而圖之﹐未必無所補也。人病脈不病﹐謂外形羸瘦似病﹐其脈自和﹐以根本尙固﹐不過穀气不充﹐名曰﹕內虛非行屍可比﹐𨿽困無害﹐胃气復﹐穀气充﹐自然安矣。谷神卽穀气也。

【集注】

方有執曰﹕周氏云﹕形體之中﹐覺見憔悴﹐精神昏憒﹐食不忻美﹐而脈得四時之從無過不及之偏﹐是人病脈不病也。形體安和﹐而脈息乍大乍小﹐或至或損﹐弦緊浮滑沈澀不一﹐殘賊�和之气﹐是脈息不與形相應﹐乃脈病人不病也。

張錫駒曰﹕谷神乃水谷所化之神﹐人賴此以資生也。內虛食少﹐穀气不充﹐卽無谷神矣。故曰無害﹐若無本然之胃神﹐安得謂之無害耶﹗又未知何藏先受其災﹐若汗出發潤﹐喘不休者﹐此爲肺先絕也。

【注】

此申上條不知何藏先絕﹐而詳言其證也。肺主皮毛﹐肺絕汗出不流﹐故發發也。肺主气﹐肺絕張口气出﹐不能復還也﹐故曰﹕爲肺先絕也。

【集注】

成無己曰﹕肺爲气之主﹐爲津液之帥。汗出發潤者﹐津脫也﹔喘不休者﹐气脫也脈浮而洪﹐身汗如油﹐喘而不休﹐水漿不下﹐形體不仁﹐乍靜乍亂﹐此爲命絕也。

【注】

身汗如油﹐液外亡也﹔喘而不休﹐气上脫也﹔水漿不下﹐胃气絕也﹔形體不仁﹐榮衛敗也﹔乍靜乍亂﹐精神散也﹐此皆命絕之候。由此推之﹐脈𨿽浮洪﹐必然無根﹐是爲眞藏孤陽飛越之診也。

【集注】

王肯堂曰﹕火之將滅也必明﹐脈來浮洪湧盛﹐此將去人體之兆也﹐然又必兼下一﹑二證﹐始可斷其命絕。

陽反獨畱﹐形體如�燻﹐直視搖頭者﹐此心絕也。

【注】

心絕陰盡﹐惟陽獨畱﹐故身體大熱﹐形如�燻﹐從火化也。心藏神﹐直視﹐神去也。

頭屬陽﹐陽無所根據﹐故搖頭也。

【集注】

成無己曰﹕心脈俠咽系﹐目直視者﹐心經絕也。頭爲諸陽之會﹐搖頭者﹐陰絕而陽無根也。

唇吻反靑﹐四肢�習者﹐此爲肝絕也。

【注】

唇吻之色當赤而黃﹐反見靑色者﹐木土相�也。四肢汗出��不已﹐此爲肝絕也。

【集注】

成無己曰﹕唇吻者﹐脾之候﹐肝色靑﹐肝絕則眞色見於所勝之部也。四肢者﹐脾所主肝主筋﹐肝絕則筋脈引急﹐發於所勝也。

方有執曰﹕口唇邊曰吻。四肢﹐手足也。�﹐汗出貌。習﹐鳥數飛也。言手足顫搖如鳥之習飛﹐奮振而不已也。

環口黧黑﹐柔汗發黃者﹐此爲脾絕也。

【注】

脾之華在唇四白﹐環口黧黑﹐其華萎矣﹗冷汗陰黃﹐皆脾絕也。

【集注】

方有執曰﹕口爲脾之竅﹐黧黑者﹐燻黃黑暗﹐土敗之色也。柔汗﹐俗謂冷汗是也。

張錫駒曰﹕脾主四白﹐環口黧黑﹐土敗而水侮也。柔汗者﹐柔軟而膩﹐脾之眞液﹐黃者脾之眞色﹐眞液泄而眞色見﹐故爲脾絕也。

溲便遺失﹐狂言﹐目反直視者﹐此爲腎絕也。

【注】

腎司二便﹐溲便遺失﹐腎絕也﹐腎藏精與志﹐狂言直視﹐精志俱敗也。

【集注】

方有執曰﹕溲便﹐遺溺也。腎司闔辟﹐闔辟廢﹐故二便皆無禁約也。經曰﹕腎藏志狂言者﹐是失志矣﹐失志者死。腎主骨﹐骨之精爲瞳子﹐目反直視者﹐骨之精不上榮於瞳子﹐而不能轉也。

問曰﹕上工望而知之﹐中工問而知之﹐下工脈而知之﹐願聞其說。師曰﹕病家人請云病人苦發熱﹐身體疼﹐病人自臥﹐師到診其脈﹐沈而遲者﹐知其差也﹐何以知之﹖若表有病者﹐脈當浮大﹐今脈反沈遲﹐故知愈也。

【注】

此下皆詳望問而知之之類也。望謂觀其形之盛衰﹐色之深淺﹔問謂詢其情之苦欲﹐病之根因﹐脈謂診其脈之陰陽﹐合乎形色也。設病家人來請﹐告以病者苦發熱﹐身體疼師到病人自臥﹐診其脈沈而遲﹐知其差也。何以知之﹖表有病脈當浮大﹐今反沈遲而無表脈﹐且無表證﹐故知愈也。

【集注】

張錫駒曰﹕有問發熱身疼﹐脈反沈遲﹐是陽病而見陰脈﹐何以說得愈也﹖答曰﹕是必望其有恬然嗜臥之狀﹐問其有熱除身輕之意﹐而後合脈以斷其愈也。

假令病人云腹內卒痛﹐病人自坐﹐師到脈之﹐浮而大者﹐知其差也﹐何以知之﹖若裏有病者﹐脈當沈而細﹐今脈浮大﹐故知愈也。

【注】

病家人來請﹐告以病者腹內卒痛﹐醫師到﹐病人自坐無苦容﹐診其脈浮而大﹐知其差也。何以言之﹖裏有病﹐脈當沈細﹐今反浮大而無裏脈﹐且無裏證﹐故知愈也。

師曰﹕病家人來請云﹐病人發熱煩極﹐明日師到﹐病人向壁臥﹐此熱已去也﹐設令脈不和﹐處言已愈。

【按】

不和當是「自和」﹐若不和如何言愈。

【注】

此申上二條之義也。病家人來言病者發熱煩極﹐師未卽去﹐明日到﹐病人向壁靜臥此熱已去﹐因知其差。假令脈不和緩﹐未可言愈﹐必和緩﹐而始可斷其已愈也﹐推之腹痛亦然。此篇首所云﹕設有不應﹐消息診看。消息者﹐謂今日之望﹐異於昨日之問﹑聞也。

假令向壁臥﹐聞師到﹐不驚起而盼視﹐若三言三止﹐脈之咽唾者﹐此詐病也。假令脈自和﹐處言此病大重﹐當須服吐﹑下藥﹐鍼灸數十百處乃愈。

【注】

此設治詐病之法也。蓋仲景不欲人售其欺﹐亦不欲醫爲其欺而妄治也。醫者玩此而揣摩之﹐則彼不敢欺﹐而我不妄治矣。

【集注】

程知曰﹕彼以詐病﹐我以詐治﹐非良工不能具是巧也。

師持脈﹐病人欠者﹐無病也。脈之呻者﹐病也。言遲者﹐風也。搖頭言者﹐裏痛也。

行遲者﹐表彊也。坐而伏者﹐短气也。坐而下一腳者﹐腰痛也。裏實護腹﹐如懷卵物者﹐心痛也。

【注】

陰陽相引故欠﹐欠者先引气入而後呵之﹐故謂之呵欠。陰陽不相引則病﹐相引則和故曰﹕欠者無病也。診脈時﹐有呻吟病苦之聲﹐故曰﹕呻者病也。言遲者﹐語言蹇澀故曰﹕言遲者﹐風也。搖頭言者﹐痛極艱於發聲﹐搖頭以意示緩﹐故曰﹕搖頭言者裏痛也。行遲者﹐風病筋絡不利﹐故曰﹕行遲者﹐表彊也。坐而伏者﹐气不能接故曰﹕坐而伏者短气也。凡腰痛者﹐皆不能坐﹐卽略坐非伸足根據倚不可﹐故曰﹕坐而下一腳者﹐腰痛也。凡心痛者﹐皆傴僂護其痛處﹐故曰﹕裏實護腹﹐如懷卵物者﹐心痛也。

【集注】

方有執曰﹕舌彊則言遲﹐經絡牽急則舌彊。筋攣則經絡拘急﹐肝屬木﹐其合筋﹐其主風。頭屬陽﹐裏屬陰﹐頭搖者﹐陰不與陽和也。短气者﹐裏不足也。此條八者﹐皆望而知之之事也。

張志聰曰﹕師持脈者﹐猶言師但持脈而不問也。八條皆察人之神情﹐得人之病機﹐所謂望而知之者。

問曰﹕人恐怖者﹐其脈何狀﹖師曰﹕脈形如循絲累累然﹐其面白脫色也。

【注】

人病恐怖者﹐陽神不足也﹐陽不足則恐﹐神不足則怖﹐恐則血隨气下﹐故面白脫色不潤澤也﹔怖則气隨神亂﹐故脈形如循絲累累然而亂也。

【集注】

方有執曰﹕恐怖﹐惶懼也。循﹐理治也。絲﹐言細也。累累﹐聯系貌。脫色﹐猶言失色也。蓋內气餒者﹐則外色奪﹐所以有卒然之變也。

程應旄曰﹕此示人察色合脈之法﹐恐則气下神被奪矣﹐故脈細而且不定﹐面色白而且脫也。

問曰﹕人不飲﹐其脈何類﹖師曰﹕脈自澀﹐唇口漧燥也。

【注】

津液少則脈澀﹐唇口因以干燥﹐此因不飲而然﹐非由此而不飲也。

【集注】

程應旄曰﹕不飲如與人別气﹐至二﹑三日湯水不沾唇之類。肺失遊溢精气﹐故脈澀而唇口漧燥也。

問曰﹕人愧者﹐其脈何類﹖師曰﹕脈浮﹐而面色乍白﹑乍赤。

【注】

愧者羞也﹐羞則神色蕩而不定﹐故脈浮﹐而面色乍白﹑乍赤也。此皆察色合脈﹐以意消息而知之之類也。

【集注】

程應旄曰﹕以上數條﹐不論有病無病﹐凡人有所負於中﹐輒復形之色與脈也。於此推之﹐以意消息﹐則諸病之情﹐無不可卽外以徵內矣。

問曰﹕脈有災怪﹐何謂也﹖師曰﹕假令人病﹐脈得太陽﹐與形證相應﹐因爲作湯﹐比還送湯如食頃﹐病人乃大吐﹐若下利﹐腹中痛。師曰﹕我前來不見此證﹐今乃變異是名災怪。又問曰﹕何緣作此吐利﹖答曰﹕或有舊時服藥﹐今乃發作﹐故名災怪耳。

【注】

脈有災怪﹐謂因藥而變災怪也。假令人病太陽病﹐得太陽脈﹐脈證相應﹐因爲作太陽病湯藥與服之﹔比還﹐如食頃﹐病人乃大吐下利﹐腹中痛﹐師問曰﹕我先來不見此證今乃災變怪異﹐緣何作此吐利﹖病者答曰﹕或有舊時服藥﹐今乃發作﹐故爲此災怪耳﹗望﹑問固醫家之事﹐亦須病人毫無隱諱﹐方能盡醫所長﹐仲景爲病家服藥未告於醫﹐醫失問先服何藥﹐故出此條以示戒耳﹗

【集注】

成無己曰﹕醫以脈證與藥相對﹐而反變異爲其災可怪﹐故名災怪。

張志聰曰﹕脈得太陽與形證相應者﹐如太陽病﹐脈浮頭頂彊痛而惡寒﹐此脈與形證相應也。或有舊時服藥﹐今乃發作者﹐言送湯如食頃﹐所投之藥未周於經﹐必舊時服藥之故也。

卷二

辧脈法篇

辧者﹐別也。辧脈者﹐辧別諸脈之名也。法者﹐諸脈部位至數﹐形狀相類相反﹐別之各有其法也。脈名者﹐如浮﹑沈﹑遲﹑數﹑滑﹑澀諸脈之名是也。部位者﹐如浮﹑中﹑沈﹑上﹑下之部位是也。至數者﹐如遲三至﹐數六至之至數是也。形狀者﹐如滑流﹑澀滯之形狀是也。相類者﹐如弦與緊﹐滑與動之類是也。相反者﹐如浮與沈﹐虛與實之反是也。皮膚取而得之﹐謂之浮﹔筋骨取而得之﹐謂之沈﹐此以脈之上下部位而得名也﹐是則凡脈因部位而得名﹐皆統乎浮沈矣。如浮而無力謂之濡﹐沈而無力謂之弱﹔浮而極有力謂之革﹐沈而極有力謂之牢﹔浮中沈俱有力﹐按之且大謂之實﹐浮中沈俱無力﹐按之且大謂之虛﹔浮中沈極無力﹐按之且小﹐似有似無﹐謂之微﹐浮中沈極無力﹐按之且大渙散不收﹐謂之散﹔浮沈有力﹐中取無力﹐謂之芤﹐按之至骨﹐推尋始得﹐謂之伏﹐此皆以部位兼形狀相反﹐而得名者也。一息三至﹐謂之遲﹔一息六至﹐謂之數﹐此以脈之至數而得名者也﹐是則凡脈因至數而得名者﹐皆統乎遲數矣。

如一息四至謂之緩﹐一息七至謂之疾﹐數時一止謂之促﹐緩時一止謂之結﹐至數不乖動而中止﹐不能自還﹐須臾復動﹐謂之代﹐此皆以至數兼相類而得名者也。流利如珠﹐謂之滑﹔進退艱難滯澀﹐謂之澀﹐此以脈之形狀而得名也﹐是則凡脈因形狀而得名者﹐皆統乎滑澀矣。如脈形粗大﹐謂之大﹔脈形細小﹐謂之小﹔來去迢迢﹐謂之長﹔來去縮縮﹐謂之短﹔來盛去衰﹐謂之洪﹔其形如豆﹐動搖不移﹐謂之動﹔狀類弓弦按之端直且勁﹐謂之弦﹔較弦則粗﹐按之左右彈指﹐謂之緊﹐此皆以形狀兼相類相反而得名者也。此辧脈之大槪也。診者於此能詳審而擴充之﹐則進乎法矣。今以浮﹑沈﹑遲﹑數﹑滑﹑澀﹐六脈別之以爲綱﹔以大﹑小﹑虛﹑實﹐諸脈辧之以爲目﹐務使陰陽標本﹐虛實寒熱﹐心中有據﹐指下無差﹐庶心手相得﹐而辧證處方﹐自無錯謬矣問曰﹕脈有陰陽﹐何謂也﹖答曰﹕凡脈大﹑浮﹑數﹑動﹑滑﹐此名陽也﹔脈沈﹑澀﹑弱﹑弦﹑微﹐此名陰也。凡陰病見陽脈者生﹐陽病見陰脈者死。

【注】

此以脈之陰陽﹐辧病之陰陽生死法也。浮﹑大﹑數﹑動﹑滑﹐五者﹐比之諸脈爲有餘陽道有餘﹐故曰陽也。沈﹑澀﹑弱﹑弦﹑微﹐五者﹐比之諸脈爲不及﹐陰道不及故曰陰也。陰病﹐謂陰寒病也。見陽脈﹐謂見陽熱脈也﹐陽熱脈﹐卽浮﹑大﹑數﹑動﹑滑類也。以陰病得陰脈證脈相應﹐死難必也。陰病若得陽脈﹐猶冬盡春生﹐萬物𨿽未卽生﹐然日進生機﹐故曰生也。陽病﹐謂陽熱病也。見陰脈﹑謂見陰寒脈也。陰寒脈卽沈﹑澀﹑弱﹑弦﹑微類也。以陽病得陽脈﹐證脈相應﹐生可卜也﹔陽病若得陰脈如暑去秋來﹐萬物𨿽未卽死﹐然日趨死候﹐故曰死也。蓋天人無二理﹐春夏爲陽秋冬爲陰﹐陽主生﹐陰主殺故也。

【集注】

方有執曰﹕陰陽者﹐通藏府血气表裏虛實﹐風寒寒熱而總言之也。

程知曰﹕陰病見陽脈而主生者﹐邪气自裏之表﹐欲汗而解也。陽病見陰脈而主死者邪气自表入裏﹐正虛邪盛也。故正气實者﹐多見陽脈﹐正气虛者﹐多見陰脈。

脈來緩﹐時一止復來者﹐名曰結﹔脈來數﹐時一止復來者﹐名曰促﹐陽盛則促﹐陰盛則結﹐此皆病脈。

【注】

緩﹐四至脈也﹐緩時一止復來者﹐名曰結脈。數﹐六至脈也﹐數時一止復來者﹐名曰促脈。陽盛則促﹐陰盛則結﹐陰陽偏勝則病﹐故曰﹕此皆病脈也。

脈按之來緩﹐時一止復來者﹐名曰結﹐又脈來動而中止﹐更來小數﹐中有還者反動名曰結陰也﹔脈來動而中止﹐不能自還﹐因而復動者﹐名曰代陰也﹐得此脈者必難治

【按】

脈按之來緩﹐時一止至﹐名曰結陰也數語﹐文義不順﹐且前論促結之脈已明﹐當是衍文。

【注】

脈來至數不乖而中止﹐不能自還﹐因而復動﹐名曰代﹐乃一藏無气﹐求他藏以代續之故也。凡病得此代脈者﹐必爲難治﹐蓋以促結之止﹐如急行而蹶﹐𨿽然中止﹐卽能自還﹐非代脈之止可比也。

陰陽相搏﹐名曰動﹐陽動則汗出﹐陰動則發熱﹐形冷惡寒者﹐此三焦傷也。若數脈見於關上﹐上下無頭尾﹐如豆大﹐厥厥動搖者﹐名曰動也。

【按】

『素問』曰﹕陽加於陰謂之汗﹐陽加於陽﹐豈有汗出之理﹖陽動則「汗出」二字當是「發熱」二字﹔陰動則「發熱」二字當是「汗出」二字。

【注】

動者躁動也﹐謂陰陽互相鼓擊而不寧也。動﹐陽脈也﹐寸爲陽﹐陽乘擊於陽﹐故陽動發熱也。尺爲陰﹐陰乘擊於陰﹐故陰動汗出也。關界乎陰陽﹐則陰陽互相乘擊﹐故發熱汗出同見也。此爲動而有力﹐陽盛之候﹐若按之不鼓﹐是爲陽衰之診﹐則必形冷而不發熱﹐汗出而必惡寒﹐非搏擊陽盛之動﹐乃擾亂陽虛之動也﹐由三焦之陽气傷﹐則不能外溫肉分﹐故有是證也。動脈之狀﹐頗似數脈﹐惟上下無頭尾﹐如豆大﹐厥厥動搖﹐故名曰動也。厥厥者﹐謂似有根之搖動﹐動而不移﹐非若滑脈之流動﹐動而不居也。

【集注】

方有執曰﹕陰陽相搏之陰陽﹐以二气言﹔陽動陰動之陰陽﹐以部位言。下言動脈之定位與其形狀﹐厥厥舉發貌。

程知曰﹕陽升陰降﹐交通上下﹐往來於尺﹑寸之間﹐則沖和安靜﹐惟陽欲升﹐而陰不足以和之使降﹐則兩相搏擊﹐其脈必數﹐而厥厥搖動見於關上也。

脈浮而緊者﹐名曰弦也﹐弦者狀如弓弦﹐按之不移也﹐脈緊者﹐如轉索無常也。

【注】

脈浮而緊者﹐名曰弦也﹐此非謂浮緊卽弦脈﹐乃謂浮而勁緊﹐弦之狀也。弦緊相類惟恐人將弦作緊﹐將緊作弦﹐故並舉相形以別之也。弦者狀如弓弦﹐按之不移﹐卽所謂端直也﹔緊者如轉索無常﹐卽所謂不端直也。端直則不能如轉索﹐轉索則不能似端直﹐其爲勁急則同﹐所以相類也。

【集注】

方有執曰﹕此明弦緊之辧。按之不移﹐言如弦之張於弓﹐一定而不可動移也。轉索無常﹐言左右旋轉而不可拘也。

程知曰﹕緊爲寒邪方盛﹐直細中有轉動急疾之意﹐故謂如轉索也。張錫駒曰﹕弦緊之分﹐在移與不移耳﹗脈弦而大﹐弦則爲減﹐大則爲芤﹐減則爲寒﹐芤則爲虛。寒虛相搏﹐此名爲革﹐婦人則半產漏下﹐男子則亡血失精。

【注】

脈形粗大有力﹐謂之大﹔浮沈有力﹐中取無力﹐狀如�管謂之芤﹔沈而且大﹐按之勁急有力﹐謂之牢﹔浮而且大﹐舉之勁急有力﹐謂之革﹐革脈者以鼓革而得名﹐外急中空之象也。弦則爲勁﹐減其中取之勁﹐外急象也﹔大則爲實﹐小其中取之實﹐中空像也﹐此以弦減﹑芤虛二脈﹐形容革脈也。女子得之半產漏下﹐男子得之亡血失精﹐寒虛相搏故也。

【集注】

程知曰﹕言弦而虛大之脈也。弦則爲減﹐謂陽气減少而寒也﹔大則爲芤﹐謂似革中空而虛也。虛寒相摶﹐則精血漏失﹐故有革象也。

問曰﹕脈有殘賊﹐何謂也﹖師曰﹕脈有弦﹑緊﹑浮﹑滑﹑沈﹑澀。此六脈名曰殘賊能爲諸脈作病也。

【注】

此下﹐皆殘賊爲病之診也。相乘之脈爲正气虛﹐隨我所虛而乘及之之謂也。殘賊之脈爲邪气實﹐恃彼之彊而虐及之之謂也。此六脈者名曰殘賊﹐殘則明傷﹐賊則暗襲﹐脈中有此當屬實邪﹐不論何部﹐但本脈中兼見此脈﹐輒防邪至也。

【集注】

方有執曰﹕諸脈﹐謂各部之脈也。作﹐起也。言六者若見於各部之脈中﹐則皆能於其部生起病端。張錫駒﹕殘﹐傷殘﹔賊﹐賊害也。言此六者之脈﹐足以暗傷人之經脈血气﹐如賊之害人而不覺﹐故曰能爲諸脈作病也。

寸口脈陰陽俱緊者﹐法當淸邪中於上焦﹐濁邪中於下焦﹐淸邪中上﹐名曰潔也﹔濁邪中下﹐名曰渾也。陰中於邪﹔必內栗也﹐表气微虛﹐裏气不守﹐故使邪中於陰也。陽中於邪﹐必發熱頭痛﹐項彊頸攣﹐腰痛脛酸﹐所謂陽中霧露之气﹐故曰淸邪中上。濁邪中下﹐陰气爲栗﹐足膝逆冷﹐便溺妄出﹐表气微虛﹐裏气微急﹐三焦相混﹐內外不通﹐上焦怫郁﹐藏气相燻﹐口爛食齗也。中焦不治﹐胃气上衝﹐脾气不轉﹐胃中爲濁榮衛不通﹐血凝不流。若衛气前通者﹐小便赤黃﹐與熱相搏﹐因熱作使﹐遊於經絡出入藏府﹐熱气所過﹐則爲癰膿。若陰气前通者﹐陽气厥微﹐陰無所使﹐客气入內嚏而出之﹐聲嗢咽塞﹐寒厥相迫﹐爲熱所擁﹐血凝自下﹐狀如豚肝﹐陰陽俱厥﹐脾气孤弱﹐五液注下﹐下焦不闔﹐淸便下重﹐令便數難﹐臍築湫痛﹐命將難全。

【注】

寸口陰陽俱緊者﹐謂六脈浮沈俱緊也。浮脈緊﹐則霧露之邪中於上焦﹔沈脈緊﹐則寒邪中於下焦﹐上焦指太陽也﹐下焦指少陰也。霧露之邪﹐曰潔﹑曰淸﹐淸邪中上﹐發熱頭痛﹐項彊頸攣﹐腰疼脛酸者﹐霧露之邪中於太陽表也。寒邪曰渾﹑曰濁﹑濁邪中下﹐陰气爲栗﹐足脛逆冷便溺妄出者﹐寒邪中於少陰裏也。經曰﹕虛邪不能獨傷人必因身形之虛而後客之也。蓋因其人表气虛﹐裏气不固﹐淸濁之邪﹐中傷上下﹐三焦相混﹐表裏不通﹐以致上焦淸气不宜﹐邪气怫郁﹐與藏相燻﹐口爛蝕齗。中焦不治胃气主下﹐而反上衝﹐脾气主運﹐而反不轉﹐中焦皆濁﹐榮衛不通﹐血凝不流行也。

若正能勝邪﹐衛气先通﹐其人必先小便赤黃﹐熱傷之經必血凝肉腐﹐而外發爲癰膿也若榮气先通﹐其人必先嚏嗢咽塞﹐熱擁於裏之血凝者自下﹐狀如豚肝也。若正不勝邪﹐陰陽俱逆﹐榮衛不通﹐脾气孤弱﹐不能散精﹐五液注下﹐下焦不闔﹐裏急墜痛圊便數窘﹐命將難全也。

【集注】

沈亮宸曰﹕傷寒之證﹐轉熱卽佳﹐故少陰﹑厥陰﹐皆以發熱而愈﹐而凡下膿血與癰膿皆非死證。若陰陽俱厥﹐厥者必利﹐故五液注下﹐下焦不闔﹐命將難全也。

方有執曰﹕淸指風﹐濁指寒﹐曰潔﹑曰渾﹐以天地之偏气言也。陰中於邪已下至濁邪中下一節﹐是釋上文陰卽下焦﹐陽卽上焦也。陰气爲栗已下至血凝不流﹐是言證。若衛气前通已下﹐言變癰膿之故。若陰气前通已下﹐言變膿血利之故。衛气卽陽气﹐榮气卽陰气﹐乃承上榮衛不通而言﹐而淸濁之所以爲病﹐在其中矣﹗陰陽俱厥已下﹐言證並於裏而加重﹐故曰﹕命將難全也。

脈陰陽俱緊者﹐口中气出﹐唇口漧燥﹐蜷臥足冷﹐鼻中涕出﹐舌上胎滑﹐勿妄治也。

到七日以來﹐其人微發熱﹐手足溫者﹐此爲欲解﹔或到八日已上﹐反大發熱者﹐此爲難治。設使惡寒者﹐必欲嘔也﹔腹內痛者﹐必欲利也。

【注】

此承上條互詳其證﹐戒人臨此陰陽混淆之病﹐愼勿妄治也。此條之蜷臥足冷﹐卽上條之濁邪中下也﹔此條之鼻涕舌胎﹐卽上條之淸邪中上也﹔此條之唇口漧燥﹐卽上條之口爛蝕齗也﹔此條之反大發熱﹐卽上條之癰膿下血也﹔此條之腹中痛﹐卽上條之下重湫痛也﹔此條之惡寒﹐卽上條之必內栗也。脈陰陽俱緊﹐傷寒脈也﹔口中气出﹐唇口漧燥胃經熱也﹔蜷臥足冷﹐少陰寒也﹔鼻中涕出﹐表傷風也﹔舌上胎滑﹐裏無熱也。

似此表裏﹑陰陽﹑寒熱﹑虛實﹐雜揉未定之病﹐愼勿妄治﹐則當審其孰輕﹑孰重﹑孰緩﹑孰急﹐先後施治可也。到七日以來﹐其人微發熱手足漸溫者﹐此陰退陽復爲欲解也﹔若到八日以上﹐反大發熱者﹐乃邪盛正衰﹐此爲難治也。設使惡寒知尙在表﹐若嘔必欲入裏也。腹內痛者﹐知邪已入裏﹐內攻必欲下利也。

【集注】

方有執曰﹕微發熱邪退也﹐大發熱邪盛也﹐惡寒尙在表也﹐腹內痛已入裏也。

脈陰陽俱緊﹐至於吐利﹐其脈獨不解﹐緊去入安﹐此爲欲解。若脈遲至六﹑七日不欲食﹐此爲晚發﹐水停故也﹐爲未解﹐食自可者爲欲解。

【按】

緊去入安之「入」字﹐當是「人」字﹐人安謂不吐利也﹐必是傳寫之訛。「此爲晚發水停故也」二句﹐與上下文義不屬﹐當是衍文。

【注】

此發明脈陰陽俱緊﹐內外寒甚﹐至於吐﹑利解不解之義也。吐利後脈仍緊﹐爲邪未盡不解也﹔緊去脈緩﹐爲邪盡人安欲解也。若緊去脈遲﹐至六﹑七日不欲食者﹐則胃未和爲未解也﹔若欲食者﹐則胃已和﹐𨿽脈遲亦爲欲解也。

【集注】

成無己曰﹕脈陰陽俱緊﹐爲寒气甚於上下﹐至於吐利之後﹐緊脈不罷者﹐爲其脈獨不解﹐緊去則人安爲欲解也。

寸口脈浮而大﹐浮爲虛﹐大爲實﹐在尺爲關﹐在寸爲格﹐關則不得小便﹐格則吐逆。

【注】

平脈以脈內外候關格﹐此以脈尺寸候關格。於此推之﹐凡陰陽盛極皆病關格﹐而不必定在內外尺﹑寸也。寸口脈浮而大﹐浮爲正气虛﹐大爲邪气實﹐在尺則陰邪實﹐關閉正气不能宣﹐名曰關﹐關則不得小便也。在寸則陽邪實﹐格拒正气不能化﹐名曰格格則吐逆也。

【集注】

張錫駒曰﹕浮大之脈在於尺﹐則爲關陰﹐陰气不能施化﹐故不得小便。浮大之脈在於寸﹐則爲格陽﹐陽气不能宣通﹐故吐逆。

脈浮而滑﹐浮爲陽﹐滑爲實﹐陽實相搏﹐其脈數疾﹐衛气失度﹐浮滑之脈數疾﹐發熱汗出者﹐此爲不治。

【注】

浮爲陽﹐滑爲實﹐陽實相搏﹐其脈行於脈外者﹐數且疾矣。衛气行疾﹐榮气行遲﹐榮衛不相輔而行﹐故曰失度。浮﹑滑﹑數﹑疾﹐有餘之脈﹐見發熱無汗有餘之證﹐脈證相合則爲可治﹔若見發熱汗出不足之證﹐脈證不合﹐不治明矣。

【集注】

成無己曰﹕浮﹑滑﹑數﹑疾之脈﹐發熱汗出解者﹐邪气退也。若不解者﹐正气脫也必不可治。經曰﹕脈陰陽俱盛大﹐汗出不解者死。

脈浮而數﹐浮爲風﹐數爲虛﹐風爲熱﹐虛爲寒﹐風虛相搏﹐則灑淅惡寒也。

【按】

數爲虛之「虛」字﹐當是「熱」字。「風爲熱﹐虛爲寒」二句當是衍文。風虛相搏之「虛」字﹐亦當是「熱」字。

【注】

風寒在表則脈浮緊﹐風熱在表則脈浮數﹐表受風邪﹐故灑淅惡寒也。

諸脈浮數﹐當發熱而灑淅惡寒﹐若有痛處﹐飲食如常者﹐蓄積有膿也。

【注】

諸脈浮數﹐謂寸﹑關﹑尺六脈俱浮數也。浮則爲風﹐數則爲熱﹐風熱遏郁於表﹐則當發熱而灑淅惡寒也。若有隱痛之處﹐飲食如常者﹐非表邪之診﹐乃內癰蓄積有膿之診於此知浮數之脈﹐不可槪爲風熱也。

【集注】

王肯堂曰﹕人身有焮腫痛楚處﹐未有不自覺者﹐此條所言﹐必是內癰﹐故曰﹕蓄積有膿也。如胃脘癰﹐肺癰﹐腸癰﹐皆各有辧﹐而胃癰之脈﹐人迎反盛﹐未有不誤以爲傷寒者﹐故宜察之。

程應旄曰﹕脈證似傷寒﹐若不於若有痛處﹐飲食如常之證參酌﹐而誤以辛溫發散﹐助其陽熱﹐否則誤以寒涼徹熱﹐遏住邪气﹐滋害深矣。

張璐曰﹕若爲焮腫﹐爲熱壅經絡﹔若無腫處﹐必邪畱藏府﹐隨內外而發癰膿也。

脈浮而大﹐浮爲風虛﹐大爲气彊﹐風气相搏﹐必成癮疹﹐身體爲癢﹐癢者名泄風﹐久久爲痂癩。

【注】

六脈俱浮而大﹐浮爲風虛﹐大爲气彊﹐彊者熱也﹐風熱相搏﹐必成癮疹也。身體爲癢癢者肌虛﹐熱气外薄故也﹐名爲泄風﹐若久不愈﹐則成痂癩。痂癩﹐疥﹐癬﹑癘﹑癩之類是也。

【集注】

成無己曰﹕痂癩者﹐癘風也﹐眉少發稀﹐身有幹瘡而鮏臭﹐經云﹕脈風成癘是也。

朱震亨曰﹕經云﹕諸癢爲虛﹐血燥不榮肌腠﹐所以癢也。

方有執曰﹕經云﹕外在腠理﹐則爲泄風。

寸口諸微亡陽﹐諸濡亡血﹐諸弱發熱﹐諸緊爲寒﹐諸乘寒者則爲厥﹐鬱冒不仁﹐以胃無穀气﹐脾澀不通﹐口急不能言﹐戰而栗也。

【按】

濡﹐浮而無力﹐候陽虛也﹐豈有亡血之理﹖弱﹐沈而無力﹐候陰虛也﹐豈止發熱而已﹖諸濡亡血﹐當是諸濡衛虛﹔諸弱發熱﹐當是諸弱榮虛。

【注】

寸口者﹐指寸﹑關﹑尺三部而言也。諸微﹐謂凡病見微脈﹐皆亡陽也。諸濡﹐謂凡病見濡脈﹐皆衛虛也。諸弱﹐謂凡病見弱脈﹐皆榮虛也。諸緊﹐謂凡病見緊脈﹐皆爲寒也。諸乘寒者﹐謂諸微濡弱脈﹐亡陽榮衛不足之人﹐一病卽見殘賊。緊脈則爲寒乘病厥也。厥於中者﹐鬱冒昏迷﹐不知痛癢﹔厥於經者﹐戰栗口噤不能言語﹐以平日胃虛損谷﹐脾虛不運﹐中虛不勝外邪也。

【集注】

程知曰﹕諸乘寒者﹐則以陽極虛﹐而陰寒直乘之也﹐故爲厥逆。其所以昏冒不知人彊直而無覺者﹐則以胃無穀气﹐脾不流通﹐故使口噤不能言﹐外戰內栗而厥也。

問曰﹕曾爲人所難﹐緊脈從何而來﹖師曰﹕假令亡汗若吐﹐以肺裏寒﹐故令脈緊也﹔假令欬者﹐坐飲冷水﹐故令脈緊也﹔假令下利﹐以胃中虛冷﹐故令脈緊也。

【注】

此詳申上條﹐諸亡陽榮衛不足之人﹐而見緊脈之義也。曾爲人所難﹐問緊脈爲寒實之診﹐虛冷亦見緊脈﹐是從何而來也﹖師曰﹕假令其亡汗表虛﹐若吐胸虛﹐下利裏虛寒邪乘虛爲病﹐或外感寒邪﹐或內飲冷水﹐或中寒陰化﹐皆令脈緊也。若與浮同見無汗﹐則爲傷寒實邪﹔有汗﹐則爲亡陽虛邪。與沈同見﹐腹痛不便﹐則爲中寒實邪腹痛下利﹐則爲中寒虛邪。由此推之﹐凡諸實脈從虛化者﹐卽未可謂之實矣。

【集注】

程應旄曰﹕緊則爲寒﹐稱曰乘脈﹐今復列之殘賊何義﹖曰﹕虛則爲人乘﹐實則乘人凡脈皆然﹐不獨緊也。

寸口脈微﹐尺脈緊﹐其人虛損多汗﹐知陰常在﹐絕不見陽也。

【注】

上條以浮沈見微緊﹐此條以寸尺見微緊﹐皆陰盛陽亡之診﹐故曰﹕知陰常在﹐絕不見陽也。祗曰﹕虛損多汗者﹐略言之也。

【集注】

程知曰﹕言寸微﹑尺緊爲虛損多汗之證也。寸微弱爲亡陽﹐尺緊疾爲陰勝﹐陰勝於內陽絕於外﹐故爲虛損多汗。

師曰﹕病人脈微而澀者﹐此爲醫所病也。大發其汗﹐又數大下之﹐其人亡血﹐病當惡寒﹐後乃發熱﹐無休止時。夏月盛熱﹐欲著復衣﹐冬月盛寒﹐欲裸其身﹐所以然者陽微則惡寒﹐陰弱則發熱﹐此醫發其汗﹐使陽气微﹐又大下之﹐令陰气弱﹐五月之時陽气在表﹐胃中虛冷﹐以陽气內微﹐不能勝冷﹐故欲著復衣。十一月之時﹐陽气在裏﹐胃中煩熱﹐以陰气內弱﹐不能勝熱﹐故欲裸其身。又陰脈遲澀﹐故知血亡也。

【按】

「又陰脈遲澀﹐故知血亡也」二句﹐與上文義不屬﹐非有闕文﹐卽是衍文。

【注】

病人脈微而澀﹐詢之爲醫大發其汗﹐又數大下之﹐所以致此病也。其人亡血﹐略辭也謂亡其血气也。气亡則陽微﹐陽微則惡寒﹔血亡則陰弱﹐陰弱則發熱﹔陽微陰弱故病當惡寒後乃發熱也。輕者邪不畱連﹐遇所不勝時則愈﹔重者無休止時﹐卽遇所不勝尢甚也。然惡寒𨿽遇夏月盛熱﹐欲著復衣﹐所以然者﹐五月之時﹐陽气在外﹐胃中虛冷﹐大發其汗﹐令陽气微﹐故不勝寒也。發熱𨿽遇冬月盛寒﹐欲裸其身﹐所以然者十一月之時﹐陽气在內﹐胃中煩熱﹐又數下之﹐令陰气弱﹐故不能勝熱也。此卽論中所謂熱在骨髓﹐寒在皮膚﹔寒在骨髓﹐熱在皮膚﹐沈痼寒熱之病也。

【集注】

王肯堂曰﹕非必遇夏乃寒﹐遇冬乃熱也﹐此但立其例﹐論其理耳。

寸口脈微而緩﹐微者衛气�﹐疏則其膚空﹐緩則胃气實﹐實則谷消而水化也﹐谷入於胃﹐脈道乃行﹐水入於經﹐其血乃成。榮盛則其膚必�﹐三焦絕經﹐名曰血崩。

【注】

寸口脈微而緩﹐微者衛气�﹐�則其表空虛也﹔緩者胃气實﹐實則消化水谷也。殼入於胃﹐脈道之气乃行﹔水入於經﹐脈絡之血乃成。今榮愈而盛衛愈�﹐血愈多而气愈少﹐气血失其經常之道﹐故曰﹕三焦絕經。气不能制血﹐血不能歸經﹐故血妄行而崩也。

【集注】

成無己曰﹕衛气者﹐溫分肉﹐肥腠理﹐衛气旣�﹐皮膚不得溫﹐肥則空虛也。經曰﹕緩者胃气有餘﹐有餘爲實﹐故云﹕緩者胃气實。『內經』曰﹕食入於胃﹐淫精於脈是谷入於胃﹐脈道乃行也。『鍼經』曰﹕飲而液滲於絡﹐合和於血﹐是水入於經﹐其血乃成也。經﹐常也。三焦者气之道路﹐衛气�則气不循常度﹐故三焦絕其常度也。

方有執曰﹕�言不能固護﹐實猶言彊也。谷入於胃﹐至其血乃成﹐乃承上文谷消而水化也。陰血大下﹐而曰崩者﹐言其不能止靜﹐如山壞之勢也。

寸口脈微而澀﹐微者衛气不行﹐澀者榮气不逮﹐榮衛不能相將﹐三焦無所仰﹐身體痺不仁﹐榮气不足﹐則煩疼口難言﹐衛气虛﹐則惡寒數欠﹐三焦不歸其部﹐上焦不歸者噫而酢吞﹔中焦不歸者﹐不能消穀引食﹔下焦不歸者﹐則遺溲。

【注】

凡經脈內外﹑榮衛也﹐藏府內外﹑三焦也﹐故經曰﹕榮行脈中﹐衛行脈外。上焦心肺主之﹐中焦脾胃主之﹐下焦肝腎主之。分而言之﹐榮也﹐衛也﹐三焦也﹔合而言之皆本乎一气之流行﹐隨其所在而得名也。脈微而澀﹐榮衛不足﹐不足則榮衛不能相將而行﹐三焦無所仰賴﹐故身體周痺不仁。榮气不足﹐故身煩疼﹐口難言語﹔衛气不足故惡寒數欠也。上焦司降﹐降者淸中之濁﹔下焦司升﹐升者濁中之淸﹔中焦司升降淸者令其上升﹐濁者令其下降。今榮衛不相將而行﹐三焦無所仰賴﹐故不能各歸其部﹐而失其職矣。上焦不歸﹐則濁气不降﹐噫气而吞酸﹔中焦不歸﹐則升降相違﹐故不能消穀引食﹔下焦不歸﹐則淸气不升﹐故不能約束而遺溲也。

寸口脈微而澀﹐微者衛气衰﹐澀者榮气不足﹐衛气衰﹐面色黃﹐榮气不足﹐面色靑。

榮爲根﹐衛爲葉﹐榮衛俱微﹐則根葉枯槁﹐而寒栗欬逆﹐唾腥吐涎沫也。

【注】此詳申榮衛上焦之證也。面色黃靑﹐榮衛不足之色也。惡寒而栗﹐欬嗽唾腥﹐吐痰涎沫﹐肺損之證也。肺主皮毛﹐皮毛者﹐榮衛之所居﹐故肺損則皮聚而毛落﹐榮衛枯槁也。

【集注】

成無己曰﹕榮行脈中爲根﹐衛行脈外爲葉﹐根葉俱微﹐則陰陽之气衰也。

寸口脈弱而遲﹐弱者衛气微﹐遲者榮中寒﹐榮爲血﹐血寒則發熱﹐衛爲气﹐气微者心內饑﹐饑而虛滿﹐不能食也。

【按】

條末「心內饑﹐饑而虛滿不能食」句﹐此是論脾胃﹐不關榮衛。故弱者衛气微﹐當是「陽气微」﹔遲者榮中寒﹐當是「脾中寒」﹐上下文義始屬。榮爲血﹐血寒則發熱豈有血寒發熱之理乎﹖衛爲气﹐气微者﹐當是陽气微。脾中寒者﹐心內饑﹐閱下條言胃气有餘﹐自知。

【注】

此詳申榮衛中焦之證也。緩以候胃﹐遲以候脾﹔胃主納谷﹐脾主化谷﹐故能食者胃也能化者脾也。今陽微中寒﹐脾胃俱病﹐所以心內𨿽饑﹐饑而虛滿不能食也。

【集注】

方有執曰﹕饑而虛滿者﹐陽主化谷﹐衛陽衰微不化谷﹐故虛滿而不能食也。

寸口脈弱而緩﹐弱者陽气不足﹐緩者胃气有餘﹐噫而吞酸﹐食卒不下﹐气塡於膈上也

【注】

此又詳申中焦之證。寸口脈弱而緩﹐弱者陽气不足﹐緩者胃气有餘﹐不足則脾失健運有餘則胃彊能食。此胃彊脾弱﹐所以𨿽能食而不能消化也﹐故使吞酸而噫﹐食卒不化﹐气塡脹悶於膈中也。

【集注】

方有執曰﹕陽气以胃中之陽气言﹐不足則不能化谷﹔胃气以胃中之穀气言﹐有餘言有宿食也。有宿食則郁而生熱﹐故噫飽而吞酸﹐此蓋以飲食之內傷者言也。

趺陽脈遲而緩﹐胃气如經也。趺陽脈浮而數﹐浮則傷胃﹐數則動脾﹐此非本病﹐醫特下之所爲也。榮衛內陷﹐其數先微﹐脈反但浮﹐其人必大便�﹐气噫而除。何以言之﹖本以數脈動脾﹐其數先微﹐故知脾气不治﹐大便�﹐气噫而除﹐今脈反浮﹐其數攺微﹐邪气獨畱﹐心中則饑﹐邪熱不殺谷﹐潮熱發渴﹐數脈當遲緩﹐脈因前後度數如法病者則饑﹐數脈不時﹐則生惡瘡也。

【注】

此已下辧趺陽之脈﹑少陰之脈也。趺陽一名衝陽﹐在腳背上﹐去陷骨三寸脈動處﹐乃是陽明胃經之動脈也。少陰一名太溪﹐在足內踝後跟骨上脈動處﹐乃足少陰腎經之動脈也。趺陽﹑少陰﹐乃古診法﹐越人以十二經𨿽皆有動脈﹐獨取寸口以決死生者﹐以寸口乃脈之大要會也。然此法不行久矣。設有危急之病﹐寸口脈不見﹐診此以決死生可也。若在平時﹐總不如以關脈爲趺陽﹐尺脈爲少陰﹐更爲愈也。如趺陽胃脈遲而和緩﹐是胃气不病﹐如經脈也﹐今趺陽脈浮而數﹐按之無力﹐浮以候府﹐浮而無力﹐則爲傷胃﹔沈以候藏﹐數而無力﹐則爲傷脾。詢之病者﹐特爲醫下之所爲﹐以致榮衛之气內陷。其先數脈變微﹐爲脾弱也﹔浮脈仍浮反甚﹐爲胃彊也。胃彊則邪气獨畱﹐故大便�﹐潮熱發渴也﹔脾弱則脾气不運﹐故邪熱不能殺谷﹐𨿽饑不食﹐气噫而快也。

醫者前後施治如法﹐而浮數之脈﹐自當遲緩如經﹐則饑欲食﹐病者愈也﹔若施治失宜數脈終始不退﹐則生惡瘡也。

【集注】

方有執曰﹕惡瘡與屎膿𨿽不同﹐其爲血熱則皆然也。

程知曰﹕此言趺陽脈遲緩﹐妄下則有浮數之變也。

趺陽脈浮而澀﹐少陰脈如經者﹐其病在脾﹐法當下利﹐何以知之﹖若脈浮大者﹐气實血虛也﹐今趺陽脈浮而澀﹐故知脾气不足﹐胃气虛也﹐以少陰脈弦而浮才見﹐此爲調脈﹐故稱如經也。若反滑而數者﹐故知當屎膿也。

【按】

「若脈浮大者﹐气實血虛也」二句﹐與上文義不屬﹐當是衍文。少陰脈弦而浮﹐豈可謂如經乎﹖當攺﹐「沈而滑」字。

【注】

脾腎皆病下利﹐今趺陽胃脈浮澀﹐少陰腎脈如常﹐是病在脾不在腎也﹐何以知之﹖浮爲陽﹐以候胃﹔澀爲陰﹐以候脾﹐浮與澀合﹐故知脾气不足﹐胃气虛也。以少陰脈見沈而滑﹐故稱如經也。若沈滑而數者﹐是陽邪傷陰﹐故知當屎膿血也。

【集注】

程知曰﹕水谷之下利屬於脾﹑胃﹐而膿血之下利屬於腎﹐此可診趺陽﹑太溪而辧之也趺陽脈伏而澀﹐伏則吐逆﹐水谷不化﹐澀則食不得入﹐名曰關格。

【按】

水谷不化之「化」字﹐當是「入」字﹐若是「化」字﹐是能食也﹐何名曰格﹖食不得入﹐當是不得小便﹐若有小便﹐是水道通也﹐何名曰關﹖必是傳寫之誤。

【注】

前論以浮沈﹑尺寸候關格﹐此以趺陽候關格之診法也。趺陽者﹐胃脈也。脈伏而澀伏則尺寸之陰陽停升降也﹐澀則三焦之元气不流通也。不升降流通﹐故上則吐逆﹐下則不得小便﹐病名曰關格也。

趺陽脈滑而緊﹐滑者胃气實﹐緊者脾气彊﹐持實擊彊﹐痛還自傷﹐以手把刃﹐坐作瘡也。

【注】

趺陽之脈以候脾胃﹐脈當和緩﹐今反滑而緊者﹐以滑爲胃气實。緊爲脾气彊﹐滑緊並見﹐如持實以擊彊﹐故主急痛﹐痛還自傷脾胃也。以手把刃而成瘡者﹐猶之操刃自割而貽其害也。

【集注】

方有執曰﹕滑爲食﹐故在胃﹐則主穀气實。緊爲寒﹐故在脾﹐則主邪气彊。持實擊彊言胃實脾彊﹐兩相搏擊而爲病。譬如以手把刃而自傷﹐蓋謂非由藏府而傳變也。

趺陽脈沈而數﹐沈爲實﹐數消穀﹐緊者﹐病難治。

【注】

胃脈沈而數﹐沈主裏﹐數主熱﹐沈數爲裏實熱﹐則能消穀。凡裏病得此脈者﹐皆易治也。若不沈數而沈緊﹐沈緊爲裏寒﹐則爲殘傷胃气之診﹐故曰﹕難治也。

【集注】

方有執曰﹕沈以候裏﹐故在脾﹑胃爲土實﹐穀气實也。數爲熱﹐陽也﹔緊爲寒﹐陰也言趺陽主脾胃﹐脾胃主谷﹐穀气實。若脈見數而陽熱勝﹐陽能化谷﹐𨿽病不足爲害﹔若脈得緊而陰寒勝﹐陰不化谷﹐故爲難治。

程知曰﹕言趺陽沈數爲消穀之病也。沈爲實﹐沈主裏也﹔數消穀﹐數爲熱也。緊盛爲邪勝﹐故爲難治也。

趺陽脈大而緊者﹐當卽下利﹐爲難治。

【注】

下利者﹐不論寒熱皆中虛之病﹐故脈宜小宜緩﹐爲病脈相宜﹐則易治也。今趺陽脈胃大而緊﹐爲病虛脈實﹐則不相宜﹐故爲難治也。

【集注】

成無已曰﹕大爲虛﹐緊爲寒﹐胃中虛寒﹐當卽下利﹐下利脈亦微小﹐今反大緊﹐邪盛也﹐故曰﹕難治。經曰﹕下利脈大者﹐爲未止。

張璐曰﹕趺陽脈緊﹐爲寒邪傷胃﹐故必下利﹐下利脈大爲邪盛﹐故難治也。

趺陽脈微而緊﹐緊則爲寒﹐微則爲虛﹐微緊相搏﹐則爲短气。

【注】

脈見浮微而沈緊﹐虛寒之診也。趺陽胃脈似有似無爲陽虛﹐重按似緊中寒﹐胃陽虛寒則气短矣。緊脈主痛而不痛者﹐以緊兼微﹐𨿽緊不勁﹐故不痛也。

【集注】

程知曰﹕言趺陽微緊﹐則中气虛寒﹐爲短气之證也。

趺陽脈不出﹐脾不上下﹐身冷膚�。

【注】

趺陽脈伏不出﹐則中焦陽虛﹐脾胃不能上下輸布﹐衛气不行﹐故病通身膚冷而�也。

【集注】

程知曰﹕身冷者衛气不溫也﹐膚�者榮血不濡也。

趺陽脈浮而芤﹐浮者衛气衰﹐芤者榮气傷﹐其身體瘦﹐肌肉甲錯。浮芤相搏﹐宗气衰微﹐四屬斷絕。

【注】

胃脈浮芤﹐浮者胃脈衰﹐芤者榮气傷。衛气衰﹐故身體瘦也﹔榮气傷﹐故肌肉甲錯也浮芤相摶﹐日久而宗气衰微﹐生气少矣。四屬斷絕﹐謂皮﹑肉﹑脂﹑髓四者俱竭故一身枯瘦失滋養矣。

【集注】

程應旄曰﹕衛以榮爲根﹐榮以衛爲護﹐而榮衛之統於宗气者﹐又以趺陽胃爲根也。

趺陽脈緊而浮﹐浮爲气﹐緊爲寒﹐浮爲腹滿﹐緊爲絞痛﹐浮緊相摶﹐腸鳴而轉﹐轉卽气動﹐膈气乃下﹐少陰脈不出﹐其陰腫大而虛也。

【按】

陰腫大而虛之「虛」字﹐當是「痛」字。細玩可知。

【注】

外感﹐六脈浮緊﹐寒气在外﹐故骨節煩痛﹔內傷﹐胃脈浮緊﹐寒气在內﹐故腹滿絞痛寒气相摶﹐腸鳴而轉﹐轉則膈中寒气下趨洞泄也。若少陰脈浮不出﹐則下焦陽虛寒气聚於陰器﹐不得發泄﹐故病疝陰腫大而痛也。

【集注】

方有執曰﹕趺陽之土敗﹐而少陰所以無制也。

少陰負趺陽者﹐爲順也。

【注】

此少陰負趺陽大旨。蓋少陰腎屬水﹐趺陽胃屬土﹐雜病惡土克水﹐而傷寒少陰病﹐惟恐土不能制水﹐水一泛溢﹐則嘔吐﹑下利﹐無所不至。若趺陽脈和﹐胃土有權﹐則水有制﹐而少陰負則爲順矣。順者﹐土不爲水侮也。

【集注】

方有執曰﹕萬物資生於土﹐而百骸藉養於胃﹐水土平成﹐物阜人安﹐非天下之至順乎﹖古今謂趺陽有脈者不死﹐有以哉﹗汪琥曰﹕趺陽脈﹐『圖經』原名衝陽脈﹐在足跗中指端﹐上行五寸﹐去陷谷穴三寸足陽明脈之所過也﹐爲原﹐故一名會原﹐診法病重者切之以決死生。傷寒以胃气爲本趺陽之脈不衰﹐知胃气尙在﹐病𨿽危猶可治也。

少陰脈弱而澀﹐弱者微煩﹐澀者厥逆。

【注】

少陰脈弱而澀﹐弱者腎陰虛﹐故微煩也﹔澀者脈道滯﹐故肢冷也。

【集注】

方有執曰﹕弱爲虛損不足脈﹐陰虛生內熱﹐所以煩﹐然屬虛煩﹐故𨿽煩亦微也。澀爲少血而不滑﹐不能上與陽相順接﹐所以厥而逆冷也。

程知曰﹕言腎脈微澀之病也。少陰腎動脈也﹐在足內踝後跟骨上陷中也。

少陰脈不至﹐腎气微﹐少精血﹐奔气促迫﹐上入胸膈﹐宗气反聚﹐血結心下﹐陽气退下﹐熱歸陰股﹐與陰相動﹐令身不仁﹐此爲屍厥﹐當刺期門﹑巨闕。

【注】

少陰脈不至﹐是腎气衰微﹐精血少也。腎者陰中藏陽者也﹐腎陰虛竭﹐不能藏陽﹐陽气上奔﹐迫促胸膈﹐宗气反爲所阻﹐聚而不行﹐血結心下。陽气旣奔於上﹐極必退下退下則陰股間熱﹐與陰相動﹐所以必然也﹐𨿽令知覺冥﹐身不仁而不死﹐此爲屍厥也。當刺期門以通結血﹐刺巨闕以行宗气﹐庶厥回而復蘇也。

音切輒陟涉切惵音垤菽音叔藹於蓋切瞥匹滅切縈於榮切卵盧管切混胡困切齗魚斤切嚏音帝湫子由切疹之忍切痂音加癩力代切

卷二

傷寒論注正誤存疑全篇

仲景『傷寒論』﹐篇篇可法﹐但成於漢末﹐傳寫多訛﹐錯簡亦復不少。如論中下利﹑嘔逆﹐用十棗湯峻劑攻之。陽重衄血﹐以麻黃湯發之。發汗病解反惡寒﹐病解之中多一「不」字。心下痞﹐按之濡﹐濡字之上少一「不」字之類。諸家遵經注解﹐不得不穿鑿附會﹐致令千古不可多得之書﹐不能傳信於世﹐良可惜也。今加正誤一一列明每條凡小字傍右者﹐原文也﹔傍左者﹐攺正之文也﹔居中者﹐原文所有或移上﹐或移下﹐或他處移入及原文所無而補之者也。字上加﹝﹞﹐刪去者也﹐尢有整節舛謬者三十五條﹐證不與脈符﹐藥不與病合﹐𨿽有是方﹐世無其病﹐卽有其病﹐難用是藥承訛襲謬﹐無濟實用。然其中尙有可采之句﹐所以各篇不動經文﹐彊加注釋﹐復錄原文﹐附於卷末﹐以志闕疑云。

┌───────────────────────────────────┐│補注﹕本文各條置於引號內者爲攺正正確者﹐置於中括弧內者爲應刪錯誤原文。│└───────────────────────────────────┘

卷二﹨傷寒論注正誤存疑全篇

太陽上篇正誤

桂枝湯方桂枝三兩﹝去皮﹞芍藥三兩甘艸﹝炙﹞二兩生薑﹝切﹞三兩大棗﹝擘﹞十二枚

【按】

桂枝湯方﹐原文有「去皮」二字。夫桂枝气味辛甘﹐全在於皮﹐若去皮是枯木矣﹐如何有解肌發汗之功耶﹖當刪之﹐後仿此。

若脈和﹐其人大煩﹐目重「瞼」﹝臉﹞﹐內際黃者﹐此欲解也。

【按】

「臉」字當是「瞼」字﹐瞼眼弦也。作「臉」字非﹐當攺之。

太陽中風「不」﹝下﹞利嘔逆﹐表解者﹐乃可攻之。其人��汗出﹐發「熱」﹝作﹞有時﹐頭痛﹐心下痞�滿﹐引�下痛﹐漧嘔短气﹐汗出不惡寒者﹐此表解裏未和也十棗湯主之。

【按】

下利之「下」字﹐當是「不」字﹐若是「下」字﹐豈有上嘔下利而用十棗湯峻劑攻之之理乎﹖惟其大便不利﹐痞�滿痛﹐始屬裏病﹔小便不利﹐嘔逆短气﹐始屬飲病﹐乃可峻攻。發作之「作」字﹐當是「熱」字﹐始與太陽陽邪熱飲之義相合。若無熱汗出乃少陰陰邪寒飲﹐眞武湯證也。且「作」字與上下句文義皆不相屬﹐當攺之。

太陽病﹐下之﹐其脈「浮」﹝促﹞不結胸者﹐此爲欲解也。脈「促」﹝浮﹞者﹐必結胸脈「細數」﹝緊﹞者﹐必咽痛﹐脈弦者﹐必兩�拘急﹐脈「緊」﹝細數﹞者﹐頭痛未止脈沈緊者﹐必欲嘔﹐脈沈滑者﹐協熱利﹐脈「數」﹝浮﹞滑者﹐必下血。

【按】

脈促當是「脈浮」﹐始與不結胸爲欲解之文義相屬。脈浮當是「脈促」﹐始與論中結胸﹐胸滿同義。脈緊當是「脈細數」﹐脈細數當是「脈緊」﹐始同論中二經本脈。脈浮滑當是「脈數滑」﹐浮滑是論中白虎湯証之脈﹐數滑是論中下膿血之脈。均當攺之太陽病﹐二﹑三日﹐不能臥﹐但欲起﹐心下必結﹐脈微弱者﹐此本有寒分也﹐反下之若利止﹐必作結胸﹐未止者﹐四日復下「利」﹝之﹞﹐此作協熱利也。

【按】

四日復下之之「之」字﹐當是「利」字﹐上文利未止﹐豈有復下之理乎﹖當攺之。

太陽病下之後﹐脈促胸滿者﹐桂枝去芍藥湯主之。若「汗出」微惡寒﹔去芍藥方中加附子湯主之。

【按】

微惡寒之上﹐當有「汗出」二字﹐若無「汗出」二字﹐乃表未解也﹐無加附子之理當補之。

太陽病﹐脈浮而動數﹐浮則爲風﹐數則爲熱﹐動則爲痛﹐﹝數則爲虛﹞頭痛發熱﹐微盜汗出﹐而反惡寒者﹐表未解也。醫反下之﹐動數變遲﹐膈內拒痛﹐胃中空虛﹐客气動膈﹐短气煩躁﹐心中懊�陽气內陷﹐心下因�﹐則爲結胸﹐大陷胸湯主之。若不結胸﹐但頭汗出﹐余無汗﹐劑頸而還﹐小便不利﹐身必發黃也。

【按】

「數則爲虛」句﹐衍文也﹐當刪之。

寒實結胸﹐無熱證者﹐與三物﹝小陷胸湯﹞白散。﹝亦可服﹞

【按】

與三物小陷胸湯﹐當是「三物白散」。「小陷胸湯」四字﹐當是錯簡。桔梗﹑貝母﹑巴豆三物﹐其色皆白﹐有三物白散之義﹐溫而能攻﹐與寒實之理相合。小陷胸湯仍栝蔞﹑黃連﹐皆性寒之品﹐豈可以治寒實結胸之證耶﹖「亦可服」三字﹐亦衍文也﹐俱當刪之。

卷二﹨傷寒論注正誤存疑全篇

太陽中篇正誤

發汗病﹝不﹞解﹐反惡寒者﹐虛故也﹐芍藥甘艸附子湯主之。

【按】

發汗病不解之「不」字﹐衍文也。發汗病不解﹐則當惡寒﹐何謂反惡寒﹐病解惡寒始可謂虛﹐當刪之。

病發熱頭痛﹐脈反沈﹐若不差﹐身體疼痛﹐「下利淸谷」﹐當溫其裏﹐宜四逆湯。

【按】

身體疼痛之下﹐當有「下利淸榖」四字﹐若無此四字﹐則當溫其裏之文﹐竟無�落矣未有表病而溫裏之理也。閱後太陰篇中云﹕傷寒醫下之﹐續得下利淸谷不止﹐身痛者﹐急當救裏﹐四逆湯﹐其義益明﹐遵經補之。

傷寒﹐「若汗」﹑若吐﹑若下後﹐七﹑八日不解﹐熱結在裏﹐表裏俱熱﹐時「汗」﹝時﹞惡風﹐大渴﹐舌上干燥而煩﹐欲飲水數升者﹐白虎加人參湯主之。

【按】

傷寒之下﹐當有「若汗」二字﹐蓋汗較吐下傷津爲多也。「時時惡風」﹐當是「時汗惡風」﹐若非「汗」字﹐則時時惡風﹐是表不解﹐白虎湯在所禁也。論中謂發熱無汗表不解者﹐不可與白虎湯。渴欲飲水﹐無表證者﹐白虎加人參湯主之。細玩經文自知﹐當補之攺之。

發汗已﹐脈浮數﹐「小便不利」煩渴者﹐五苓散主之。

【按】

脈浮數之下﹐當有「小便不利」四字﹐若無此四字﹐則爲陽明內熱口燥之煩渴﹐是白虎湯證也。惟其小便不利而煩渴﹐斯爲太陽水熱瘀結之煩渴﹐始屬五苓散證。若非小便不利而用五苓散﹐則犯重竭津液之禁矣。況太陽上篇類此證者數條﹐惟水入卽吐一條﹐乃水不下行﹐故無小便不利之文﹐餘皆有「小便不利」四字。今此四字﹐必是傳寫之遺﹐當補之。

服桂枝湯﹐或下之﹐仍頭項彊痛﹐翕翕發熱﹐無汗﹐心下滿微痛﹐小便不利者﹐桂枝湯去「芍藥」﹝桂﹞加茯苓白術湯主之。

【按】

去桂當是去芍藥。此方去桂﹐將何以治仍頭項痛﹐發熱無汗之表乎﹖細玩其服此湯曰余根據桂枝湯法煎服﹐其義自見。服桂枝湯已﹐溫覆令一時許﹐通身��微似有汗此服桂枝湯法也。若去桂則是白芍﹑甘艸﹑茯苓﹑白術﹐並無辛甘走榮衛之品﹐而曰﹕余根據桂枝湯法﹐無所謂也。且論中脈促胸滿汗出惡寒者﹐用桂枝去芍藥加附子湯主之﹐去芍藥者﹐爲胸滿也﹐今證𨿽稍異﹐而滿則同﹐其爲去芍藥可知﹐當攺之。

傷寒﹐醫以丸藥大下之﹐身熱不去﹐微煩者﹐梔子「豉」﹝漧薑﹞湯主之。

傷寒五﹑六日﹐大下之後﹐身熱不去﹐心中結痛者﹐未欲解也﹐梔子「漧薑」﹝豉﹞湯主之。

【按】

梔子漧薑湯﹐當是梔子豉湯﹔梔子豉湯﹐當是梔子漧薑湯。斷無煩熱用漧薑﹐結痛用香豉之理﹐當移之。

太陽病﹐脈浮緊﹐無汗﹐發熱﹐身疼痛﹐八﹑九日不解﹐表證仍在﹐此當發其汗﹐「麻黃湯主之」。服藥已﹐微除﹐其人發煩目瞑﹐劇者必衄﹐衄乃解﹐所以然者﹐陽气重故也。﹝麻黃湯主之﹞

【按】

張兼善曰「麻黃湯主之」五字﹐不應在陽气重之下﹐豈有衄乃解之後﹐而用麻黃湯之理乎﹖服藥已之上﹐並無所服何藥之文﹐將此五字移於其上﹐文義始合﹐當移之。

傷寒不大便﹐六﹑七日﹐頭痛有熱者﹐與承气湯。其小便淸者﹐知不在裏﹐仍在表也當須發汗。「苦」﹝若﹞頭痛者﹐必衄﹐宜桂枝湯。

【按】

若頭痛之「若」字﹐當是「苦」字。「苦」頭痛方爲必衄證﹐若是「若」字﹐則凡頭痛皆能致衄矣。當攺之。

心下痞﹐按之「不」濡﹐其脈關上浮者﹐大黃黃連瀉心湯主之。

【按】

按之濡﹐當是「按之不濡」﹐若按之濡﹐乃虛痞也﹐補之不暇﹐豈有用大黃瀉之之理乎﹖當補之。

卷二﹨傷寒論注正誤存疑全篇

太陽下篇正誤

小靑龍湯方加減法內若微利者﹐去麻黃加「茯苓四兩」﹝蕘花如雞子大﹐熬令赤色﹞。

【按】

「加蕘花如雞子大」﹐此必傳寫之誤。考本艸蕘花是芫花類也﹐每用之攻水其力甚峻五分可令人下行數十次﹐豈有治停飲之微利﹐用雞子大之蕘花者乎﹖當攺加茯苓四兩。

傷寒心下有水气﹐欬而微喘﹐發熱不渴﹐「小靑龍湯主之」。服湯已﹐渴者﹐此寒去欲解也。﹝小靑龍湯主之﹞

【按】

「小靑龍湯主之」六字﹐當在發熱不渴之下﹐始與服湯已渴者之文義相屬﹐豈有寒去欲解﹐而更服小靑龍湯之理乎﹖當移之。

卷二﹨傷寒論注正誤存疑全篇

陽明篇正誤

陽明病﹐脈浮而緊者﹐必潮熱﹐發作有時﹐但浮者﹐必「自」﹝盜﹞汗出。

【按】

自汗是陽明證﹐盜汗乃少陽證﹐盜汗應是自汗﹐當攺之。

陽明病﹐脈遲﹐汗出多﹐「發熱」﹐微惡寒者﹐表未解也﹐可發汗﹐宜桂枝湯。

【按】

汗出多之下﹐當有「發熱」二字﹐若無此二字﹐脈遲汗出多﹐微惡寒乃表陽虛﹐桂枝附子湯證也﹐豈有用桂枝湯發汗之理乎﹖當補之。

傷寒脈浮滑﹐此以表有熱﹐裏有「熱」﹝寒﹞﹐白虎湯主之。

【按】

裏有寒之「寒」字﹐當是「熱」字﹐若是「寒」字﹐非白虎湯證也﹐當攺之。

傷寒若吐下後不解﹐不大便五﹑六日﹐上至十餘日﹐日晡所發潮熱﹐不惡寒﹐獨語如見鬼狀。若劇者﹐發則不識人﹐循衣模牀﹐惕而不安﹐微喘直視。脈「滑」﹝弦﹞者生﹐澀者死。微者﹐但發熱譫語者﹐大承气湯主之﹐若一服利﹐止後服。

【按】

脈弦者生之「弦」字﹐當是「滑」字﹐弦爲陰負之脈﹐豈有必生之理﹖惟滑脈爲陽始有生理。況滑者通也﹐澀者塞也﹐凡物之理﹐未有不以通爲生﹐而塞爲死者﹐當攺之。

太陽病﹐寸緩關浮尺弱﹐其人發熱汗出﹐復惡寒不嘔﹐但心下痞者﹐此以醫下之也如其不下者﹐病人不惡寒而渴者﹐此轉屬陽明也。小便數者﹐大便必�﹐不更衣十日無所苦也﹐渴欲飲水﹐少少與之﹐「若小便不利」﹝但以法救之﹞﹐渴者宜五苓散。

【按】

「但以法救之」五字﹐當是「若小便不利」五字﹐方與上文小便數﹐及下文渴者之義相屬。此條病勢不急救之之文﹐殊覺無謂。昔王三陽亦云﹕此處五苓散難用﹐不然經文渴者之下﹐當有缺文﹐當攺之。

梔子柏皮湯方

【按】

此方之甘艸﹐當是茵陳蒿﹐必傳寫之誤也。

太陽病﹐當惡寒發熱﹐今自汗出﹐反不惡寒發熱﹐關上脈細數者﹐以醫吐之過也。一﹑二日吐之者﹐腹中饑﹐口不能食﹐三﹑四日吐之者﹐不喜糜粥﹐欲食冷食﹐「五﹑六日吐之者」﹐朝食暮吐﹐以醫吐之所致也﹐此爲小逆。

【按】

欲食冷食之下﹐當有「五六日吐之者」六字﹐若無此一句﹐則不喜糜粥﹐欲食冷食與朝食暮吐之文不相聯屬。且以上文一﹑二日﹐三﹑四日之文細玩之﹐則可知必有「五六日吐之」一句﹐由淺及深之義也﹐當補之。

寸口脈浮大﹐而醫下之﹐此爲大逆﹐浮則無血﹐大則爲寒﹐寒气相摶﹐則爲腸鳴﹐醫乃不知﹐而反飲冷水﹐﹝令汗大出﹞水得寒气﹐冷必相摶﹐其人必�。

【按】

「令汗大出」四字﹐當是衍文﹐宜刪之。

陽明病﹐�語有潮熱﹐反不能食者﹐胃中必有燥屎五﹑六枚也﹐「宜大承气湯下之」若能食者﹐但�耳。﹝宜大承气湯下之﹞

【按】

「宜大承气湯下之」句﹐應在必有燥屎五﹑六枚之下始合。若但便�卽用大承气湯下之﹐殊失仲景愼重誤下之旨﹐當移之。

陽明中風﹐脈弦浮大而短气﹐腹都滿﹐�下及心痛﹐久按之﹐气不通﹐鼻幹﹐不得汗嗜臥﹐一身及面目悉黃﹐小便難﹐有潮熱﹐時時噦﹐耳前後腫﹐刺之小差﹐外不解病過十日﹐脈續「弦」﹝浮﹞者﹐與小柴胡湯。但浮﹐無餘證者﹐與麻黃湯﹐若不尿﹐腹滿加噦者﹐不治。

【按】

續浮之「浮」字﹐當是「弦」字﹐始與小柴胡湯法之脈相合。若是「浮」字﹐則上之浮卽宜小柴胡湯﹐而下之浮又用麻黃湯﹐不自相矛盾耶﹖當攺之。

發汗後﹐水藥不得入口爲逆﹐若更發汗﹐必吐﹝下﹞不止。

【按】

必吐下不止之「下」字﹐衍文也﹐當刪之。

卷二﹨傷寒論注正誤存疑全篇

少陽篇正誤

得病六﹑七日﹐脈遲浮弱﹐惡風寒﹐手足溫﹐醫二﹑三下之﹐不能食﹐而�下滿痛面目及身黃﹐頸項彊﹐小便難者﹐與柴胡湯﹐後必下重﹐本渴飲水而嘔者﹐柴胡湯不中與也。﹝食穀者噦﹞

【按】

「食穀者噦」四字﹐衍文也﹐食穀嘔者有之﹐從無食穀噦者之證﹐當刪之。

傷寒五﹑六日﹐頭汗出﹐微惡寒﹐手足冷﹐心下滿﹐口不欲食﹐大便�﹐脈「沈」細者﹐此爲陽微結﹐必有表復有裏也﹐脈沈亦在裏也。汗出爲陽微﹐假令純陰結﹐不得復有外證﹐悉入在裏﹐此爲半在裏﹐半在外也。脈𨿽沈「細」﹝緊﹞﹐不得爲少陰病所以然者﹐陰不得有汗﹐今頭汗出﹐故知非少陰也﹐可與小柴胡湯﹐設不了了者得屎而解。

【按】

脈細當是「脈沈細」﹐觀本條下文脈沈亦在裏也之「亦」字自知﹐當補之。脈𨿽沈緊之「緊」字﹐當是「細」字。觀本條上文並無「緊」字﹐如何說脈𨿽沈緊﹐此「𨿽」字又何所謂耶﹖當攺之。

傷寒發熱﹐汗出不解﹐心下痞�﹐嘔吐而「不」﹝下﹞利者﹐大柴胡湯主之

【按】

下利之「下」字﹐當是「不」字﹐若是「下」字﹐豈有上吐下利﹐而猶以大柴胡湯下之者乎﹖當攺之。

太陽病﹐過經十餘日﹐反二﹑三下之﹐後四﹑五日﹐柴胡證仍在者﹐先與小柴胡湯嘔不止﹐心下急﹐鬱鬱微煩者﹐爲未解也﹐與大柴胡湯下之則愈。

【按】

許叔微曰﹕大柴胡湯﹐一方無大黃﹐一方有大黃。蓋大黃蕩滌蘊熱﹐傷寒中要藥﹐王叔和云﹕若不用大黃﹐恐不名大柴胡湯。且仲景曰﹕下之則愈。若無大黃﹐將何以下心下之急乎﹖當從叔和爲是﹐宜補之。

太陽病﹐過經十餘日﹐心中「嗢嗢」﹝溫溫﹞欲吐﹐而胸中痛﹐大便反溏﹐腹微滿鬱鬱微煩﹐先此時﹐自極吐下者﹐與調胃承气湯﹐若不爾者﹐不可與。但欲嘔﹐胸中痛﹐微溏者﹐此非柴胡證﹐以嘔故極吐下也。

【按】

王肯堂曰「溫溫」當是「嗢嗢」。又云以嘔下﹐疑有闕文﹐當攺之。

卷二﹨傷寒論注正誤存疑全篇

太陰篇正誤

太陰之爲病﹐腹滿而吐﹐食不下﹐時腹自痛﹐若下之﹐必胸下結�﹐「自利益甚」。

【按】

吳人駒曰「自利益甚」四字﹐當在必胸下結�之下﹐若在吐食不下之下﹐則是已吐食不下而自利益甚矣。仲景復曰﹕若下之無所謂也﹐從而移之。

傷寒﹐本自寒「格」﹝下﹞﹐醫復吐下之﹐寒格更逆吐下﹐若食入口卽吐﹐漧薑黃連黃芩人參湯主之。

【按】

經論中並無寒下之病﹐亦無寒下之文。玩本條下文﹐寒格更逆吐下﹐可知寒下之「下」字﹐當是「格」字﹐文義始屬。注家皆釋胃寒下利﹐不但文義不屬﹐且與芩﹑連之藥不合﹐當攺之。

卷二﹨傷寒論注正誤存疑全篇

少陰篇正誤

少陰病﹐飲食入口卽吐﹐心中「嗢嗢」﹝溫溫﹞欲吐﹐復不能吐﹐始得之﹐手足寒脈弦遲者﹐此胸中實﹐不可下也﹐當吐之﹐若膈上有寒飲﹐漧嘔者﹐不可吐也﹐當溫之﹐宜四逆湯。

【按】

「溫溫」當是「嗢嗢」﹐嗢嗢者﹐乃吐飲之狀也﹐當攺之。

卷二﹨傷寒論注正誤存疑全篇

厥陰篇正誤

傷寒﹐厥而心下悸者﹐「以飲水多」﹐宜先治水﹐當服茯苓甘艸湯﹐卻治其厥﹐不爾水漬入胃﹐必作利也。

【按】

厥而心下悸者之下﹐當有「以飲水多」四字﹐若無此四字﹐乃陰盛之厥悸﹐非停水之厥悸矣﹐何以卽知是水﹐而曰宜先治水耶﹖當補之。

傷寒脈微而厥﹐至七﹑八日膚冷﹐其人躁﹐無暫安時者﹐此爲藏厥﹐非蛔厥也。蛔厥者﹐其人當吐蛔﹐今病者靜﹐而復時煩者﹐「非」﹝此﹞爲藏寒﹐蛔上入其膈﹐故煩須臾復止﹐得食而嘔﹐又煩者﹐蛔聞食臭出﹐其人當自吐蛔﹐蛔厥者﹐烏梅丸主之又主久利。

【按】

此爲藏寒之「此」字﹐當是「非」字﹐若是「此」字﹐卽是藏厥﹐與辧蛔厥之義不屬當攺之。

傷寒五﹑六日﹐不「大便」﹝結胸﹞﹐腹濡﹐脈虛復厥者﹐不可下﹐此爲亡血﹐下之死。

【按】

「結胸」二字﹐當是「大便」二字。不結胸腹濡脈虛復厥﹐皆無可下之理。今曰﹕不可下﹐何所謂也﹖當攺之。

傷寒始發熱六日﹐厥反九日而利﹐凡厥利者﹐當不能食﹐今反能食者﹐恐爲除中﹐食以索餅﹐「若」﹝不﹞發熱者﹐知胃气尙在﹐必愈。恐暴熱來出復去也﹐後三日脈之其熱續在者﹐期之旦日夜半愈。所以然者﹐本發熱六日﹐厥反九日﹐復發熱三日並前六日﹐亦爲九日﹐與厥相應﹐故期之旦日夜半愈﹐後三日脈之而脈數﹐其熱不罷者﹐此爲熱有餘﹐必發癰膿也。

【按】

不發熱者之「不」字﹐當是「若」字﹐若是「不」字﹐卽是除中﹐何以下接恐暴熱來出而復去之文耶﹖當攺之。

傷寒脈遲﹐六﹑七日﹐「厥而下利」﹐而反與黃芩湯徹其熱﹐脈遲爲寒﹐今與黃芩湯復除其熱﹐腹中應冷﹐當不能食﹐今反能食﹐此名除中﹐必死。

【按】

傷寒脈遲六﹑七日之下﹐當有「厥而下利」四字﹐若無此四字﹐則非除中證也。況有此四字﹐始與下文反與黃芩湯之義相屬﹐當補之。

卷二﹨傷寒論注正誤存疑全篇

合病並病篇正誤

三陽合病﹐脈浮大「弦」﹝上﹞關上﹐但欲眠睡﹐目合則汗。

【按】

浮大上之「上」字﹐當是「弦」字﹐始合論中三陽合病之脈﹐若是「上」字﹐則經論中從無兩寸脈主三陽病之理﹐當攺之。

二陽並病﹐太陽初得病時﹐發其汗﹐汗先出不徹﹐因轉屬陽明﹐續自微汗出﹐不惡寒若太陽證不罷者﹐不可下﹐下之爲逆﹐如此可小發汗。設面色緣緣正赤者﹐陽气怫郁在表﹐當解之「以汗」﹝燻之﹞。若發汗不徹﹐不足言﹐陽气怫郁不得越﹐當汗不汗﹐其人躁煩﹐不知痛處﹐乍在腹中﹐乍在四肢﹐按之不可得﹐其人短气﹐但坐﹐以汗出不徹故也﹐更發汗則愈。何以知汗出不徹﹐以脈澀故知也。

【按】

「燻之」二字﹐當是「以汗」二字﹐始與上下文義相屬﹐當攺之。

卷二﹨傷寒論注正誤存疑全篇

壞病篇正誤

本太陽病不解﹐轉入少陽者﹐�下�滿﹐漧嘔。不能食﹐往來寒熱﹐尙未吐下﹐脈沈「弦」﹝緊﹞者﹐與小柴胡湯。若已吐﹑下﹑發汗﹑溫鍼﹐譫語﹐柴胡證罷﹐此爲壞病﹐知犯何逆﹐以法治之。

【按】

脈沈緊當是「脈沈弦」﹐若是沈緊﹐是寒實在胸﹐當吐之診也。惟「脈沈弦」方與上文之義相屬﹐始可與小柴胡湯﹐當攺之。

傷寒吐下後﹐發汗﹐虛煩﹐脈甚微﹐﹝八﹑九日心下痞�﹐�下痛﹐气上衝咽喉﹞眩冒﹐經脈動惕者﹐久而成痿。

【按】

「八﹑九日心下痞�﹐�下痛﹐气上衝咽喉」三句﹐與上下文義不屬。注家皆因有此三句﹐不得不支離蔓衍﹐牽彊解釋。每見此病總因汗出過多﹐大傷津液而成﹐當用補气補血益筋壯骨之藥﹐經年始愈。此三句必是錯簡﹐當刪之。

汗家重發汗﹐必恍惚心亂﹐小便已﹐陰疼。﹝與禹餘糧丸﹞

【按】

禹餘糧丸﹐爲澀痢之藥﹐與此證不合﹐「與禹餘糧丸」五字﹐衍文也﹐當刪之。

形作傷寒﹐其脈不弦緊而「數」﹝弱﹞﹐「數」﹝弱﹞者必渴﹐被火者必�語﹐「數」﹝弱﹞者發熱﹐脈浮﹐解之當汗出愈。

【按】

三「弱」字﹐當俱是「數」字﹐若是「弱」字﹐熱從何有﹖不但文義不屬﹐論中並無此說﹐當攺之。

卷二﹨傷寒論注正誤存疑全篇

痙濕暍病篇正誤

﹝傷寒所致﹞太陽病﹐痙濕暍﹐此三種﹐宜應別論。

【按】

「傷寒所致」四字﹐甚無所謂﹐當刪之。

太陽病﹐發熱無汗﹐﹝反﹞惡寒者﹐名曰剛痙。

【按】

反惡寒之「反」字﹐衍文也﹐剛痙證應惡寒﹐非反也﹐當刪之。

卷二﹨傷寒論注正誤存疑全篇

霍亂篇正誤

惡寒脈微而復利﹐「利不止亡陽」﹝利止亡血﹞也﹐四逆加人參湯主之。

【按】

利止亡血﹐如何用大熱補藥﹖利止應是「利不止」﹐亡血應是「亡陽」﹐當攺之。

卷二﹨傷寒論注正誤存疑全篇

辧可下篇正誤

問曰﹕人病有宿食﹐何以別之﹖師曰﹕寸口脈浮而大﹐按之反澀﹐尺中亦「大」﹝微﹞而澀﹐故知有宿食﹐當下之﹐宜大承气湯。

【按】

尺中「微」字﹐當是「大」字﹐若是「微」字﹐斷無可下之理﹐當攺之。

卷二﹨傷寒論注正誤存疑全篇

平脈法正誤

假令脈來微去大﹐故名反﹐病在裏也﹔「脈來大去小」﹝脈來頭小本大﹞﹐故名覆病在表也。「上微小者爲陰盛」﹝上微頭小者﹞﹐則汗出﹔「下微小者爲陽盛」﹝下微本大者﹞﹐則爲關格不通﹐不得尿﹔頭無汗者可治﹐有汗者死。

【按】

脈來頭小本大﹐當是「脈來大去小」。上微頭小者﹐當是「上微小者爲陰盛」。下微本大者﹐當是「下微小者爲陽盛」。始與上下之義相屬﹐當攺之﹐補之。

寸口衛气盛名曰髙﹐榮气盛名曰章﹐髙章相摶﹐名曰綱。衛气弱名曰惵﹐榮气弱名曰卑﹐惵卑相摶﹐名曰損。衛气和名曰緩﹐榮气和名曰遲﹐遲緩相摶﹐名曰「彊」。﹝沈﹞

【按】

名曰沈之「沈」字﹐應是「彊」字﹐玩下文可知﹐當攺之。

寸口脈緩而遲﹐緩則陽气長﹐其色鮮﹐其顏光﹐其聲商﹐毛髮長﹔遲則陰气盛﹐骨髓生﹐血滿﹐肌肉緊﹝薄鮮�﹞﹐陰陽相抱﹐榮衛俱行﹐剛柔相得﹐名曰彊也。

【按】

「薄鮮�」三字﹐不成句﹐應是衍文﹐當刪之。

北方腎脈﹐其形何似﹖師曰﹕腎者水也﹐名曰少陰﹐其脈沈滑﹐是腎脈也。腎病自得沈滑而濡者﹐愈也。

【按】

東南西方﹐皆有其文﹐惟缺北方﹐仿經文補之。

問曰﹕翕奄沈﹐名曰滑﹐何謂也﹖師曰﹕沈爲純陰﹐翕爲正陽﹐陰陽和合﹐故令脈滑關尺自平。陽明脈微沈﹐食飲自可﹔少陰脈微滑﹐﹝滑者緊之浮名也﹐此爲陰實﹞其人必股內汗出﹐陰下濕也。

【按】

「滑者緊之浮名也﹐此爲陰實」二句﹐與上下之義不屬﹐當是錯簡。

陽脈「濡」﹝浮﹞﹐陰脈弱者﹐則血虛﹐血虛則筋急也。其脈「弱」﹝沈﹞者﹐榮气微也﹔其脈「濡」﹝浮﹞而汗出如流珠者﹐衛气衰也。

【按】

陽脈浮﹐其脈浮之二「浮」字﹐當是「濡」字﹐若是「浮」字﹐則與衛气衰﹐汗出如流珠之義不屬。其脈沈之「沈」字﹐當是「弱」字﹐若是「沈」字﹐則與血虛榮气微之義不屬﹐當攺之。

師曰﹕病家人來請﹐云﹐病人發熱煩極﹐明日師到﹐病人向壁臥﹐此熱已去也﹐設令脈「自」﹝不﹞和﹐處言已愈。

【按】

不和應是「自和」﹐若不和﹐如何言愈﹖當攺之。

卷二﹨傷寒論注正誤存疑全篇

辧脈法正誤

脈來緩﹐時一止復來者﹐名曰結﹔脈來數﹐時一止復來者﹐名曰促。陽盛則促﹐陰盛則結﹐此皆病脈。﹝脈按之來緩﹐時一止復動者﹐名曰結﹔又脈來動而中止﹐更來小數﹐中有還者反動﹐名曰結陰也。﹞

【按】

「脈按之來緩﹐時一止復動﹐至名曰結陰也」數語﹐文義不順﹐且前論促結之脈已明衍文也﹐當刪之。

陰陽相搏﹐名曰動﹐陽動則「發熱」﹝汗出﹞﹐陰動則「汗出」﹝發熱﹞﹐形冷惡寒者﹐此三焦傷也。若數脈見於關上﹐上下無頭尾﹐如豆大﹐厥厥動搖者﹐名曰動也。

【按】

陽動則「汗出」二字﹐當是「發熱」二字﹔陰動則「發熱」二字﹐當是「汗出」二字陽加於陽﹐豈有汗出之理﹖『素問』曰﹕陽加於陰﹐謂之汗﹐遵經移之。

脈陰陽俱緊﹐至於吐利﹐其脈獨不解﹐緊去「人」﹝入﹞安﹐此爲欲解。若脈遲至六七日不欲食﹐﹝此爲晚發﹐水停故也﹞爲未解﹔食自可者﹐爲欲解。

【按】

緊去入安之「入」字﹐當是「人」字﹐人安謂不吐利也。「此爲晚發﹐水停故也」二句﹐與上下文義不屬﹐應是衍文﹐當攺之﹐刪之。

脈浮而數﹐浮爲風﹐數爲「熱」﹝虛風爲熱虛爲寒﹞﹐風「熱」﹝虛﹞相搏﹐則灑淅惡寒也。

【按】

數爲虛之「虛」字﹐應是「熱」字。「風爲熱﹐虛爲寒」二句﹐應是衍文。風虛相摶之「虛」字﹐亦應是「熱」字。當攺之。

寸口諸微亡陽﹐諸濡「衛虛」﹝亡血﹞﹐諸弱「榮虛」﹝發熱﹞﹐諸緊爲寒﹐諸乘寒者則爲厥﹐鬱冒不仁﹐以胃無穀气﹐脾澀不通﹐口急不能言﹐戰而栗也。

【按】

諸濡亡血﹐當是「諸濡衛虛」﹐諸弱發熱﹐當是「諸弱榮虛」。濡﹑浮而無力﹐候陽虛也﹐豈有亡血之理﹖弱﹑沈而無力﹐候陰虛也﹐豈止發熱而已﹐當攺之。

師曰﹕病人脈微而澀者﹐此爲醫所病也。大發其汗﹐又數大下之﹐其人亡血﹐病當惡寒﹐後乃發熱﹐無休止時。夏月盛熱﹐欲著復衣﹐冬月盛寒﹐欲裸其身﹐所以然者陽微則惡寒﹐陰弱則發熱﹐此醫發其汗﹐使陽气微﹐又大下之﹐令陰气弱﹐五月之時陽气在表﹐胃中虛冷﹐以陽气內微﹐不能勝冷﹐故欲著復衣。十一月之時﹐陽气在裏﹐胃中煩熱﹐以陰气內弱﹐不能勝熱﹐故欲裸其身。﹝又陰脈遲澀﹐故知血亡也﹞

【按】

「又陰遲澀﹐故知血亡也」二句﹐與上文義不屬﹐衍文也﹐當刪之。

寸口脈弱而遲﹐弱者「陽」﹝衛﹞气微﹐遲者「脾」﹝榮﹞中寒﹐「陽气微﹐脾中寒」﹝榮爲血血寒則發熱衛爲气气微﹞者﹐心內饑﹐饑而虛滿不能食也。

【按】

條末「心內饑﹐饑而虛滿不能食」句﹐此是論脾胃﹐不關榮衛。故弱者衛气微﹐當是「陽气微」﹔遲者榮中寒﹐當是「脾中寒」﹔上下文義始屬。榮爲血﹐豈有血寒發熱之理﹖衛爲气﹐气微者﹐皆不成文﹐今悉易之。當是「陽气微﹐脾中寒者心內饑」閱下條言胃气有餘自知﹐當攺之。

趺陽脈浮而澀﹐少陰脈如經者﹐其病在脾﹐法當下利﹐何以知之﹖﹝若脈浮大者﹐气實血虛也﹞﹐今趺陽脈浮而澀﹐故知脾气不足﹐胃气虛也﹔以少陰脈「沈而滑」﹝弦而浮﹞才見﹐此爲調脈﹐故稱如經也。若反滑而數者﹐故知當尿膿也。

【按】

「若脈浮大者﹐气實血虛也」二句﹐與上下文義不屬﹐當刪之。少陰脈弦而浮﹐豈可謂如經乎﹖當攺「沈」﹑「滑」二字。

趺陽脈伏而澀﹐伏則吐逆﹐水谷不「入」﹝化﹞﹐澀則「不得小便」﹝食不得入﹞名曰關格。

【按】

水谷不化之「化」字﹐當是「入」字﹐若是「化」字﹐是能食也﹐何名曰格﹖「食不得入」當是「不得小便」﹐若有小便﹐是水道通也﹐何名曰關﹖悉攺之。

趺陽脈緊而浮﹐浮爲气﹐緊爲寒﹐浮爲腹滿﹐緊爲絞痛﹐浮緊相摶﹐腸鳴而轉﹐轉卽气動﹐膈气乃下﹐少陰脈不出﹐其陰腫大而「痛」﹝虛﹞也。

【按】

陰腫大而虛之「虛」字﹐應攺「痛」字﹐細玩自知。

卷二﹨傷寒論注正誤存疑全篇

太陽上篇存疑

病在陽﹐應以汗解之﹐反以冷水噀之﹐若灌之﹐其熱被卻不得去﹐彌更益煩﹐肉上粟起﹐意欲飲水﹐反不渴者﹐服文蛤散﹔若不差者﹐與五苓散。身熱皮粟不解﹐欲引衣自覆者﹐若水以噀之洗之﹐益令熱被卻不得出﹐當汗而不汗則煩。假令汗出已﹐腹中痛﹐與芍藥三兩﹐如上法。

卷二﹨傷寒論注正誤存疑全篇

太陽下篇存疑

太陽病﹐二日﹐反躁﹐反熨其背﹐而大汗出﹐大熱入胃﹐胃中水竭﹐躁煩﹐必發譫語十餘日﹐振憟自下利者﹐此爲欲解也。故其汗從腰以下不得汗﹐欲小便不得﹐反嘔欲失溲﹐足下惡風﹐大便�﹐小盒飯數﹐而反不數﹐及多﹐大便已﹐頭卓然而痛﹐其人足心必熱﹐穀气下流故也。

下之後﹐復發汗﹐晝日煩躁不得眠﹐夜而安靜﹐不嘔﹐不渴﹐無表證﹐脈沈微﹐身無大熱者﹐漧薑附子湯主之。

發汗若下之﹐病仍不解﹐煩躁者﹐茯苓四逆湯主之。

傷寒﹐腹滿譫語﹐寸口脈浮而緊﹐此肝乘脾也﹐名曰縱﹐刺期門。

傷寒﹐發熱﹐嗇嗇惡寒者﹐大渴欲飲水﹐其腹必滿﹐自汗出﹐小便利﹐其病欲解﹐此肝乘肺也﹐名曰橫﹐刺期門。

卷二﹨傷寒論注正誤存疑全篇

陽明篇存疑

病人無表裏證﹐發熱七﹑八日﹐𨿽脈浮數者﹐可下之﹐假令已下﹐脈數不解﹐合熱則消穀善饑﹐至六﹑七日﹐不大便者﹐有瘀血﹐宜抵當湯。若脈數不解﹐而下不止﹐必協熱便膿血也。

脈浮而芤﹐浮爲陽﹐芤爲陰﹐浮芤相摶﹐胃气生熱﹐其陽則絕。

陽明病﹐反無汗﹐而小便利﹐二﹑三日﹐嘔而咳﹐手足厥者﹐必苦頭痛﹐若不咳不嘔手足不厥者﹐頭不痛。

陽明病﹐但頭眩﹐不惡寒﹐故能食而咳﹐其人咽必痛﹐若不咳者﹐咽不痛。

卷二﹨傷寒論注正誤存疑全篇

少陰篇存疑

少陰病﹐吐利﹐手足逆冷﹐煩躁欲死者﹐吳茱萸湯主之。

卷二﹨傷寒論注正誤存疑全篇

壞病篇存疑

傷寒脈浮﹐自汗出﹐小便數﹐心煩﹐微惡寒﹐腳攣急﹐反與桂枝湯﹐欲攻其表﹐此誤也﹐得之便厥。咽中幹﹐煩躁﹐吐逆者﹐作甘艸漧薑湯與之﹐以復其陽﹔若厥愈足溫者﹐更作芍藥甘艸湯與之﹐其腳卽伸﹔若胃气不和﹐譫語者﹐少與調胃承气湯﹔若重發汗﹐復加燒鍼者﹐四逆湯主之。

問曰﹕證象陽旦﹐按法治之而增劇﹐厥逆﹐咽中幹﹐兩脛拘急而譫語﹐師言﹐夜半手足當溫﹐兩腳當伸﹐後如師言﹐何以知此﹖答曰﹕寸口脈浮而大﹐浮爲風﹐大爲虛風則生微熱﹐虛則兩脛攣﹐病形象桂枝﹐因加附子參其間﹐增桂令汗出﹐附子溫經亡陽故也。厥逆﹐咽中幹﹐煩躁﹐陽明內結﹐譫語煩亂﹐更飲甘艸漧薑湯﹐夜半陽气還﹐兩足當熱﹐脛尙微拘急﹐重與芍藥甘艸湯﹐爾乃脛伸﹐以承气湯微溏﹐則止其譫語﹐故知病可愈。

傷寒六﹑七日﹐大下後﹐寸脈沈而遲﹐手足厥逆﹐下部脈不至﹐咽喉不利﹐唾膿血泄利不止者﹐爲難治﹐麻黃升麻湯主之。

傷寒八﹑九日﹐下之﹐胸滿煩驚﹐小便不利﹐譫語﹐一身盡重﹐不可轉側者﹐柴胡加龍骨牡蠣湯主之。

微數之脈﹐愼不可灸﹐因火爲邪﹐則爲煩逆﹐追虛逐實﹐血散脈中﹐火气𨿽微﹐內攻有力﹐焦骨傷筋﹐血難復也。

脈浮宜以汗解﹐用火灸之﹐邪無從出﹐因火而盛﹐病從腰以下必重而痺﹐名火逆也。

傷寒脈浮﹐醫以火逼劫之﹐亡陽﹐必驚狂﹐起臥不安者﹐桂枝去芍藥﹐加蜀漆龍骨牡蠣救逆湯主之。

卷二﹨傷寒論注正誤存疑全篇

痙濕暍病篇存疑

濕家下之﹐額上汗出﹐微喘﹐小便利者死﹐若下利不止者﹐亦死。

大陽中暍者﹐身熱疼重﹐而脈微弱﹐此亦夏月傷冷水﹐水行皮中所致也。

卷二﹨傷寒論注正誤存疑全篇

辧不可汗病篇存疑

脈濡而弱﹐弱反在關﹐濡反在巓﹐微反在上﹐澀反在下﹐微則陽气不足﹐澀則無血陽气反微﹐中風汗出﹐而反躁煩﹐澀則無血﹐厥而且寒﹐陽微發汗﹐躁不得眠。

脈濡而弱﹐弱反在關﹐濡反在巓﹐弦反在上﹐微反在下﹐弦爲陽運﹐微爲陰寒﹐上實下虛﹐意欲得溫﹐微弦爲虛﹐不可發汗﹐發汗則寒栗﹐不能自還。

厥﹐脈緊﹐不可發汗﹐發汗則聲亂咽嘶﹐舌萎聲不得前。

咳者則劇﹐數吐涎沫﹐咽中必幹﹐小便不利﹐心中饑煩﹐晬時而發﹐其形似瘧﹐有寒無熱﹐虛而寒栗﹐咳而發汗﹐蜷而苦滿﹐腹中復堅。

卷二﹨傷寒論注正誤存疑全篇

辧不可下病篇存疑

脈濡而弱﹐弱反在關﹐濡反在巓﹐微反在上﹐澀反在下﹐微則陽气不足﹐澀則無血陽气反微﹐中風汗出﹐而反躁煩﹐澀則無血﹐厥而且寒﹐陽微不可下﹐下之則心下痞�。

脈濡而弱﹐弱反在關﹐濡反在巓﹐弦反在上﹐微反在下﹐弦爲陽運﹐微爲陰寒﹐上實下虛﹐意欲得溫﹐微弦爲虛﹐虛者不可下也。

脈濡而弱﹐弱反在關﹐濡反在巓﹐浮反在上﹐數反在下﹐浮爲陽虛﹐數爲無血﹐浮爲虛﹐數生熱﹐浮爲虛﹐自汗出而惡寒﹐數爲痛﹐振而寒栗﹐微弱在關﹐胸下爲急﹐喘汗而不得呼吸﹐呼吸之中﹐痛在於�﹐振寒相摶﹐形如瘧狀﹐醫反下之﹐故令脈數發熱﹐狂走見鬼﹐心下爲痞﹐小便淋漓﹐少腹甚�﹐小便則尿血也。

脈濡而緊﹐濡則衛气微﹐緊則榮中寒﹐陽微衛中風﹐發熱而惡寒﹐榮緊胃气冷﹐微嘔心內煩。醫爲有大熱﹐解饑而發汗﹐亡陽虛煩躁﹐心下苦痞堅﹐表裏俱虛竭﹐卒起而頭眩﹐客熱在皮膚﹐悵怏不得眠﹐不知胃气冷﹐緊寒在關元﹐技巧無所施﹐汲水灌其身﹐客熱因時罷﹐栗栗而振寒﹐重被而覆之﹐汗出而冒巓﹐體惕而又振﹐小便爲微難寒气因水發﹐淸谷不容間﹐嘔變反腸出﹐顚倒不得安﹐手足爲微逆﹐身冷而內煩遲欲從後救﹐安可復追還。

脈浮而大﹐浮爲气實﹐大爲血虛﹐血虛爲無陰﹐孤陽獨下陰部者﹐小盒飯赤而難﹐胞中當虛﹐今反小便利而大汗出﹐法應衛家當微﹐今反更實﹐津液四射﹐榮竭血盡﹐幹煩而不得眠﹐血薄肉消﹐而成暴液﹐醫復以毒藥攻其胃﹐此爲重虛﹐客陽去有期﹐必下如污泥而死。

傷寒﹐脈陰陽俱緊﹐惡寒發熱﹐則脈欲厥﹐厥者﹐脈初來大﹐漸漸小﹐更來漸大﹐是其候也。如此者惡寒﹐甚者翕翕汗出﹐喉中痛苦﹔熱多者﹐目赤脈多﹐睛不慧﹔醫復發之﹐咽中則傷﹔若復下之﹐則兩目閉﹐寒多便淸谷﹐熱多便膿血﹔若燻之﹐則身發黃﹔若熨之﹐則咽燥﹔若小便利者﹐可救之﹔若小便難者﹐爲危殆。

傷寒發熱﹐口中勃勃气出﹐頭痛目黃﹐衄不可制﹐貪水者必嘔﹐惡水者厥。若下之咽中生瘡﹐假令手足溫者﹐必下重便膿血。頭痛目黃者﹐若下之﹐則目閉。貪水者若下之﹐其脈必厥﹐其聲嚶﹐咽喉塞﹔若發汗﹐則戰栗﹐陰陽俱虛。惡水者﹐若下之則裏冷不嗜食﹐大便完谷出﹔若發汗﹐則口中傷﹐舌上白胎﹐煩躁﹔脈數實﹐不大便六﹑七日﹐後必便血﹔若發汗﹐則小便自利也。

微則爲咳﹐咳則吐涎﹐下之則咳止﹐而利因不休﹐利不休則胸中如虫嚙﹐粥入則出小便不利﹐兩�拘急﹐喘息爲難﹐頸背相引﹐臂則不仁﹐極寒反汗出﹐身冷若冰﹐眼睛不慧﹐語言不休﹐而穀气多入﹐此爲除中﹐口𨿽欲言﹐舌不得前。

脈數者久數不止﹐止則邪結﹐正气不能復﹐正气卻結於藏﹐故邪气浮之﹐與皮毛相得脈數者不可下﹐下之必煩利不止。

傷寒發熱頭痛﹐微汗出﹐發汗則不識人。燻之則喘﹐不得小便﹐心腹滿﹔下之則短气小便難﹐頭痛背彊﹔加溫鍼則衄。

下利脈大者﹐虛也﹐以彊下之故也。設脈浮革﹐因爾腸鳴者﹐屬當歸四逆湯。

卷二﹨傷寒論注正誤存疑全篇

陶隱居『名醫別錄』合藥分劑法則

凡言銼如麻豆大者﹐與�咀同意。夫�咀古之制也﹐古人無鐵刀﹐以口咬細﹐令如麻豆﹐爲粗藥煎之﹐使藥水淸﹐飲於腸中﹐則易升易散。今人以刀銼如麻豆大﹐此�咀之易成也。

古秤惟有銖兩﹐而無分名。今則以十黍爲一銖﹝每銖今四分一釐七毫﹞﹐六銖爲一分﹝去聲﹞﹐四分成一兩﹐十六兩爲一筋。﹝李杲曰﹕六銖爲一分﹐卽今之二錢半也二十四銖爲一兩。古云三兩卽今之一兩﹐云二兩卽今之六錢半也﹞今方家云等分者﹐非分兩之分﹐謂諸藥筋兩多少皆同爾﹐多是丸散用之。

丸散云刀圭者﹐十分﹝平聲﹞方寸匕之一﹐準如梧桐子大也。方寸匕者﹐作匕正方一寸﹐抄散取不落爲度。五匕者﹐卽今五銖錢邊﹔五字者﹐抄之不落爲度﹔一撮者﹐四刀圭也。﹝匕卽匙也﹞藥以升合分者﹐謂藥有虛實輕重﹐不得用筋兩﹐則以升平之。十撮爲一勺﹐十勺爲一合﹐十合爲一升。升方作上徑一寸﹐下徑六分﹐深八分﹐內散藥物﹐按抑之正爾﹐微動令平爾。﹝李時珍曰﹕古之一升﹐卽今之二合半也。﹞凡方云巴豆若干枚者﹐粒有大小﹐當去心皮柞之﹐以一分準十六枚。附子﹑烏頭若干枚者﹐去皮畢﹐以半兩準一枚。枳實若干枚者﹐去穣畢﹐以一分準二枚。橘皮一分準三枚。棗大小三枚準一兩。漧薑一累者﹐以一兩爲正。

凡方云半夏一升者﹐洗畢稱五兩爲正。蜀椒一升﹐三兩爲正。吳茱萸一升﹐五兩爲正菟絲子一升﹐九兩爲正。庵�子一升﹐四兩爲正。蛇牀子一升﹐三兩半爲正﹐地膚子一升﹐四兩爲正。其子各有虛實輕重﹐不可稱準者﹐取平升爲正。

凡方云用桂一尺者﹐削去皮﹐重半兩爲正。甘艸一尺者﹐二兩爲正。云某艸一束者三兩爲正。云一把者﹐二兩爲正。

凡煎湯藥﹐初欲微火令小沸﹐其水數根據方多少﹔大略藥二十兩用水一斗者﹐煮取四升以此爲準。然利湯欲生﹐少水而多取汁﹐補湯欲熟﹐多水而少取汁﹐服湯宜小沸熱則易下﹐冷則嘔湧。

凡云分再服三服者﹐要令勢令相及﹐並視人之彊弱羸瘦﹐病之輕重﹐爲之進退增減不必局於方說﹐則活潑潑地也。

凡丸藥云如細麻者﹐卽胡麻也﹐不必扁扁﹐略相稱爾﹗黍粟亦然。云如大麻子者﹐準三細麻也。如胡豆者﹐卽今靑斑豆也﹐以二大麻準之。如小豆者﹐今赤小豆也﹐以三大麻準之。如大豆者﹐以二小豆者準之。如梧桐子者﹐以二大豆準之。如彈丸及雞子黃者﹐以四十梧子準之。

凡方云蜜一筋者﹐有七合。豬膏一筋者﹐有一升二合也。

卷二﹨傷寒論注正誤存疑全篇

附三陽三陰經各圖

膀胱足太陽之脈。起於目內眥﹐上額交巓﹔其直者﹐從巓入絡腦﹐還出別下項﹐循肩髆內﹐俠脊抵腰中﹐入循膂﹐絡腎屬膀胱﹐其直者﹐從腰中下俠脊﹐貫臀入腘中﹔其支者﹐從髆內左右別﹐下貫胛﹐俠脊內﹐過髀樞﹐循髀外﹐從後廉﹐下合腘中﹐以下貫�內﹐出外踝之後﹐循京骨﹐至小指外側。

﹝圖﹞胃足陽明之脈﹐起於鼻之交頞中﹐旁約太陽之脈﹐下循鼻外﹐入上齒中﹐還出俠口環唇﹐下交承漿﹐卻循頤後下廉﹐出大迎﹐循頰車﹐上耳前﹐過客主人﹐循髮際至額顱﹔其支者﹐從大迎前﹐下人迎﹐循喉嚨﹐入缺盆﹐下膈﹐屬胃﹐絡脾﹔其直者﹐從缺盆下乳內廉﹐下挾臍﹐入气街中﹔其支者﹐起於胃下口﹐循腹裏﹐下至气街中﹐而合以下髀關﹐抵伏兔﹐下膝臏中﹐下循脛外廉﹐下足跗﹐入中指外間﹔其支者﹐下廉穴三寸﹐而別下入中指外間﹔其支者﹐別跗上入大指間﹐出其端。

﹝圖﹞膽足少陽之脈﹐起於目銳眥﹐上抵頭角﹐下耳後﹐循頸﹐行手少陽之前﹐至肩上﹐卻交出手少陽之後﹐入缺盆﹔其支者﹐從耳後入耳中﹐出走耳前﹐至目銳眥後﹔其支者別銳眥﹐下大迎﹐合手少陽﹐抵於�﹐下加頰車﹐下頸合缺盆﹐以下胸中﹐貫膈絡肝﹐屬膽﹐循�裏﹐出气街﹐繞毛際﹐橫入髀厭中﹔其直者﹐從缺盆下腋﹐循胸過季�﹐下合髀厭中﹐以下循髀陽﹐出膝外廉﹐下外輔骨之前﹐直下抵絕骨之端﹐下出外踝之前﹐循足跗上﹐入小指次指之間﹔其支者﹐別跗上﹐入大指之間﹐循大指岐骨內出其端﹐還貫爪甲﹐出三毛。

﹝圖﹞脾足太陰之脈﹐起於大指之端﹐循指內側白肉際﹐過核骨後﹐上內踝前廉﹐上�內循脛骨後﹐交出厥陰之前﹐上膝股內前廉﹐入腹﹐屬脾﹐絡胃﹐上膈﹐挾咽﹐連舌本散舌下﹔其支者﹐復從胃別上膈﹐注心中。

﹝圖﹞腎足少陰之脈。起於小指之下﹐斜趨足心之湧泉穴﹐出於然谷之下﹐循內踝之後﹐別入跟中﹐以上�內﹐出腘內廉﹐上股內後廉貫脊﹐屬腎﹐絡膀胱﹔其直者﹐從腎上貫肝膈﹐入肺中﹐循喉嚨﹐挾舌本﹔其支者從肺出絡心﹐注胸中。

﹝圖﹞肝足厥陰之脈﹐起於大指聚毛之上﹐上循足跗上廉﹐去內踝一寸﹐上踝八寸﹐交出太陰之後﹐上腘內廉﹐循股陰﹐入毛中﹐過陰器﹐抵小腹﹐俠胃﹐屬肝﹐絡膽﹐上貫膈布�﹐循喉嚨之後﹐上入頏顙﹐連目系﹐上出額﹐與督脈會於巓﹔其支者﹐從目系下頰裏﹐環唇內﹔其支者﹐復從肝別貫膈﹐上注肺。

﹝圖﹞

卷二﹨傷寒論注正誤存疑全篇

附傷寒刺灸等穴圖

太陽病﹐初服桂枝湯﹐反煩不解者﹐先刺風池﹑風府﹐卻與桂枝湯則愈。

【按】

風池穴在顳�後﹐顳�腦空穴也。後者﹐謂俠玉枕傍﹐骨下髮際內﹐大筋外陷中﹐按之引耳中是也。足少陽﹑陽維之會﹐宜刺三分﹐肌肉厚者可五分﹐畱七呼﹐禁灸。風府一穴﹐在項髮際上一寸﹐大筋內宛宛中﹐疾言其肉立起﹐言休立下﹐是其穴也。督脈﹑陽維之會﹐宜刺三分肌肉薄者只二分﹐候病人呼气卽出﹐禁灸。太陽之邪﹐刺足少陽督脈者﹐何也﹖蓋以風府在頭部中行﹐風池在第三行﹐太陽在第二行﹐則風池﹑風府實俠太陽經而行者也﹐況二穴皆爲陽維之會﹐陽維者﹐謂諸陽之總也。刺之﹐諸陽之气得泄﹐何患太陽之邪不去哉。

﹝圖﹞太陽病﹐頭痛至七日以上自愈者﹐以行其經盡故也。若欲作再經者﹐鍼足陽明﹐使經不傳則愈。

【按】

仲景云﹕鍼足陽明﹐成注未明指其穴。考之龐氏『總病論』云﹕補足陽明上三里穴。

推其意﹐得補則經气實而不傳﹐殊不知仲景之意﹐鍼足陽明爲迎而奪之﹐以泄其經之熱﹐使熱邪得泄﹐不至再傳他經﹐故云愈也。龐氏不明用鍼之理﹐以泄爲補﹐恐誤矣又考張氏纘論云﹕刺足陽明衝陽穴﹐衝陽者﹐卽仲景所謂趺陽脈也﹐有診法而不言刺﹐張氏之言﹐實本史氏『傷寒論注』﹐不足法也。三里二穴﹐在膝眼下三寸﹐胻骨外廉兩筋間宛宛中﹐坐而豎膝﹐低跗取之﹐極重按之﹐則跗上動脈卽止﹐是其穴也可刺五分﹐畱七呼。

﹝圖﹞傷寒﹐腹滿�語﹐寸口脈浮而緊﹐此肝乘脾也﹐名曰縱﹐刺期門。

傷寒發熱﹐澀澀惡寒﹐大渴欲飲水﹐其腹必滿﹐自汗出﹐小便利﹐其病欲解﹐此肝乘肺也﹐名曰橫﹐刺期門。

婦人中風﹐發熱惡寒﹐經水適來﹐得之七﹑八日﹐熱除而脈遲身涼﹐胸�下滿﹐如結胸狀﹐�語者﹐此爲熱入血室也﹐當刺期門﹐隨其實而瀉之。

陽明病﹐下血�語者﹐此爲熱入血室﹐但頭汗出者﹐刺期門﹐隨其實而瀉之﹐濈然汗出則愈。太陽與少陽並病﹐頭項彊痛或眩冒﹐時如結胸﹐心下痞�者﹐當刺大椎第一間肺兪﹑肝兪﹐愼不可發汗﹐發汗則�語脈弦﹐五﹑六日�語不止﹐當刺期門。

【按】

『圖經』云﹕期門二穴﹐在不容傍一寸五分﹐乳直下﹐第二肋骨端﹐近腹處﹐是其穴也。第二肋者﹐從下數至第二肋也。肋骨端者﹐在軟肋骨末之端也。刺四分﹐肥人量之。

﹝圖﹞太陽與少陽並病﹐頭項彊痛或眩冒﹐時如結胸﹐心下痞�者﹐當刺大椎第一間肺兪﹑肝兪﹐愼不可發汗﹐發汗則�語脈弦﹐五﹑六日�語不止﹐當刺期門。

太陽﹑少陽並病﹐心下�﹐頸項彊而眩者﹐當刺大椎﹑肺兪﹑肝兪﹐愼勿下之。

【按】

『圖經』云﹕督脈大椎穴﹐在第一椎上陷中﹐可刺五分﹐畱三呼﹐泄五吸。肺兪二穴在第三椎下﹐兩傍相去各一寸五分﹐可刺三分﹐畱七呼﹐得气卽泄﹐肥人可刺五分肝兪二穴﹐在第九椎下﹐兩傍相去各一寸五分﹐可刺三分﹐畱六呼。仲景太陽少陽並病﹐乃合邪也﹐故刺大椎﹑肺兪﹑肝兪﹐亦合泄之法也。

﹝圖﹞少陰病﹐得之二﹑三日﹐口中和﹐其背惡寒者﹐當灸之﹐附子湯主之。

【按】

當灸之﹐仲景未言灸何穴。常器之云﹕當是足太陽鬲關二穴﹐專灸背惡寒。其穴在第七椎下﹐兩傍相去各三寸陷中﹐正坐取之﹐可灸五壯。蓋以太陽爲少陰之表﹐故外灸鬲關以溫其表﹐內用附子以溫其裏也。

﹝圖﹞少陰病吐利﹐手足不厥冷﹐反發熱者﹐不死﹐脈不至﹐灸少陰七壯。

【按】

灸少陰七壯﹐仲景未言灸何穴。常器之云﹕當灸少陰太溪二穴。經曰﹕腎之原出於太溪﹐其穴在內踝後跟骨﹐動脈陷中。

﹝圖﹞少陰病﹐下利便膿血者﹐可刺。

【按】

可刺﹐仲景未言可刺何穴。常器之云﹕可刺足少陰幽門﹑交信。郭壅曰﹕可灸。考幽門二穴﹐在鳩尾下一寸﹐巨闕兩傍各五分陷者中﹐治瀉利膿血﹐刺五分灸五壯。交信二穴﹐在內踝上二寸﹐少陰前太陰後﹐廉筋骨間﹐治瀉利赤白﹐刺四分畱五呼﹐灸三壯。兩說皆是。

﹝圖﹞少陰病﹐下利脈微澀﹐嘔而汗出﹐必數更衣﹐反少者﹐當溫其上﹐灸之。

【按】

灸之﹐仲景未言當灸何穴。常器之云﹕灸太衝。郭雍云﹕灸太溪。此穴皆不治嘔而汗出﹐裏急下利﹐惟幽門主治幹噦﹐嘔吐﹐裏急﹐下利﹐亦當灸幽門爲是。

傷寒六﹑七日﹐脈微﹐手足厥冷﹐煩躁﹐灸厥陰﹐厥不還者死。

【按】

灸厥陰﹐仲景未言當灸可穴。常器之云﹕可灸太衝。以太衝二穴﹐爲足厥陰之所注凡病診太衝脈﹐可決人之生死。其穴在足大指本節後二寸﹐跗間陷者中﹐動脈應手是其穴也﹐灸三壯。

﹝圖﹞傷寒脈促﹐手足厥者﹐可灸之。

【按】

可灸之﹐仲景未言當灸何穴﹐常器之云﹕太衝穴。前條手足厥逆﹐灸太衝﹔此條亦手足厥逆﹐亦當灸太衝。

2﹤﹥淸吳謙等編

醫宗金鑑﹝訂正仲景全書金匱要略注﹞

卷二

訂正仲景全書金匱要略注

『傷寒論』論傷寒﹐『金匱要略』論雜病﹐乃仲景全書。『傷寒論』得成無已創注續者五十餘家﹐故得昌明宇內﹔『金匱要略』人罕言之﹐𨿽有趙良﹑徐彬等注釋﹐但其文義古奧﹐系千載殘編錯簡﹐頗多疑義﹐闕文亦復不少﹐承�襲謬﹐隨文蔓衍﹐宜後人視爲迂遠﹐束諸髙閣。今於其失次者序之﹐殘缺者補之﹐博采羣書﹐詳加注釋俾二書並行於世﹐庶後之業醫者﹐不爲俗說所誤﹐知仲景能治傷寒﹐未嘗不能治雜證也。

卷二

藏府經絡先後病脈證第一

夫人秉五常﹐因風气而生長﹐風气𨿽能生萬物﹐亦能害萬物﹐如水能浮舟﹐亦能覆舟若五藏元眞通暢﹐人卽安和﹐客气邪風﹐中人多死﹐千般疢難﹐不越三條。一者經絡受邪入藏府﹐爲內所因也﹔二者﹐四肢九竅﹐血脈相傳﹐壅塞不通﹐爲外皮膚所中也﹔三者﹐房室金刃﹐虫獸所傷。以此詳之﹐病由都盡。若人能養愼﹐不令邪風漧忤經絡﹐適中經絡﹐未流傳府藏﹐卽醫治之﹐四肢才覺重滯﹐卽導引吐納﹐鍼灸膏摩勿令九竅閉塞。更能無犯王法﹐禽獸災傷﹐房室勿令竭乏﹐服食節其冷熱﹐苦酸辛甘﹐不遣形體有衰﹐病則無由入其腠理。腠者﹐三焦通會元眞之處﹐爲血气所注。理者﹐是皮膚藏府之文理也。

【按】

此篇乃一書之綱領﹐前人誤編爲次篇﹐先後失序﹐今冠於首﹐以統大意。

【注】

五常者﹐五行也。五行之气﹣﹣風﹑暑﹑濕﹑燥﹑寒﹑也﹔五行之味﹣﹣酸﹑苦﹑甘﹑辛﹑咸也。夫人稟此而有其形﹐則藏府日與气味相通﹐不曰五气﹐而曰風气者﹐該他气而言也。蓋風貫四气﹐猶仁貫四徳﹐故曰﹕因風气而生長也。然風气𨿽能生萬物亦能害萬物者﹐蓋主气正風﹐從其所居之鄕而來﹐主長養萬物者也﹐客气邪風﹐從其衝後而來﹐主殺害萬物者也。人在气交之中﹐其生其害﹐猶水能浮舟亦能覆舟也。

天之五气﹐人得之則爲五藏眞元之气﹐若通暢相生﹐𨿽有客气邪風﹐勿之能害﹐人自安和﹔如不通暢﹐則客气邪風﹐乘隙而入﹐中人多死。然人致死之由﹐𨿽有千般疢難大要不外三因﹕一者中虛﹐經絡受邪﹐卽入藏府﹐此爲內所因也﹔二者中實﹐𨿽感於邪﹐藏府不受﹐惟外病軀體﹐四肢九竅﹐血脈壅塞﹐此爲外所中也﹔三者房室金刃虫獸所傷﹐非由中外虛實﹐感召其邪﹐是爲不內外因也。以此三者詳之﹐千般疢難病由悉盡矣。若人能愼養形气﹐不令客气邪風漧忤經絡﹐卽適中經絡﹐未傳藏府送醫治之﹐自可愈也。四肢九竅﹐才覺重滯﹐尙未閉塞﹐卽導引﹑吐納﹑鍼灸﹑按摩亦可愈也。更能無犯王法﹐禽獸災傷﹐房室勿令竭乏﹐服食節其冷熱﹐五味各得其宜﹐不使形气有衰﹐萬病疢難無由而入其腠理矣。腠者﹐一身空隙﹐血气往來之處三焦通會眞元之道路也。理者﹐皮膚藏府﹐內外井然﹐不亂之條理也。

【按】

正風者﹐從八方應時而來﹐相生和緩之主气也﹔邪風者﹐從其衝後而來﹐相�衝烈之客气也。如時當東風而來西風也﹐所謂後者以已過之時言也。

【集注】

趙良曰﹕人在气交中﹐秉地之剛柔﹐以成五藏百骸之形﹐秉天之陰陽﹐以成六經之气形气合一﹐神機發用﹐駕行穀气﹐出入內外﹐同乎天度﹐升降浮沈﹐應夫四時﹐主宰於身形之中﹐謂之元眞。外感者﹐客气也。『靈樞』曰﹕虛邪不能獨傷﹐必因身形之虛而後客之。蓋天人之气﹐各有正﹑不正﹐人气正則不受邪﹐不正則邪乘之﹔天气正則助其生長﹐不正則害之。人气不正者﹐由七情動中﹐服食不節﹐房欲過度﹐金刃虫獸﹐傷其气血﹐盡足以受病也。天气不正者﹐由四時不和﹐八風不常﹐盡足以傷萬物也。

問曰﹕上工治未病﹐何也﹖師曰﹕夫治未病者﹐見肝之病﹐知肝傳脾﹐當先實脾﹐四季脾王不受邪﹐卽勿補之。中工不曉相傳﹐見肝之病﹐不解實脾﹐惟治肝也。夫肝之病﹐補用酸﹐助用焦苦﹐益用甘味之藥調之。酸入肝﹐焦苦人心﹐甘入脾﹐脾能傷腎腎气微弱﹐則水不行﹐水不行﹐則心火气盛﹐則傷肺﹐肺被傷﹐則金气不行﹐金气不行﹐則肝气盛﹐肝气盛﹐則肝自愈﹐此治肝補脾之要妙也。肝虛則用此法﹐實則不再用之。經曰﹕虛虛實實﹐補不足﹐損有餘。是其義也。余藏準此。

【注】

此承上條受病三因﹐以明其治。上工﹐良醫也。中工﹐常醫也。已病﹐已然之病也。

未病﹐未然之病也。假如現在肝病﹐此已然之病也﹔肝病將來傳脾﹐此未然之病也。

良醫知肝病傳脾﹐見人病肝﹐先審天時衰旺﹐次審脾土虛實﹐時旺脾實則知不受肝邪不須補脾﹐直治已病之肝﹐若時衰脾虛﹐則知肝必傳脾﹐先補未病之脾﹐兼治已病之肝。彼常醫不曉四時所勝﹐五藏相傳之理﹐見肝之病﹐惟瀉已病之肝﹐不知補未病之脾也。上工不但知肝實必傳﹐脾虛之病﹐而且知肝虛不傳﹐脾虛反受肺邪之病﹐故治肝虛﹐脾虛之病﹐則用酸入肝﹐以補已病之肝﹐用焦苦入心﹐以助不病之心﹐用甘入脾﹐以益不實之脾。使火生土﹐使土制水﹐水弱則火旺﹐火旺則制金﹐金被制則木不受邪﹐而肝病自愈矣﹐此亢則害﹐承乃制﹐制則生化﹐化生不病之理﹐隔二﹑隔三之治﹐故曰﹕此治肝補脾之要妙也。然肝虛則用此法﹐若肝實則不用此法也。中工不曉虛實﹐虛者瀉之﹐是爲虛虛﹔實者補之﹐是爲實實﹐非其義也。上工知其虛實﹐補其不足﹐損其有餘﹐是其義也。其餘四藏﹐皆準此法。傷字﹐作制字看。

【集注】

徐彬曰﹕假如肝經之病﹐肝木勝脾土﹐知邪必傳脾經﹐治宜實脾爲先﹐此脾未病而先實之﹐所謂治未病也。不憂本藏之虛﹐而憂相傳不已﹐其病益深﹐故先以實脾爲急務也。

程林曰﹕經云﹕因其輕而揚之﹐因其重而減之﹐因其衰而彰之。所謂因者﹐乘其機也治未病者﹐謂治未病之藏府﹐非治未病之人也。見肝之病﹐當先實脾﹐使土旺則能勝水﹐水不行則火盛而制金﹐金不能幹木﹐肝自愈矣。此治肝補脾﹐治未病之法也。

髙世栻曰﹕實脾專爲制水﹐使火盛金衰﹐肝不受制﹐則肝自愈﹐其理甚精微﹐故曰﹕此治肝補脾之要妙也。

問曰﹕病人有气色見於面部﹐願聞其說﹖師曰﹕鼻頭色靑﹐腹中痛﹐苦冷者死﹝一云﹕腹中冷﹐苦痛者死。﹞﹔鼻頭色微黑者﹐有水气﹔色黃者﹐胸上有寒﹔色白者﹐亡血也﹔設微赤非時者﹐死。其目正圓者﹐痙﹐不治。又色靑爲痛﹐色黑爲勞﹐色赤爲風﹐色黃者便難﹐色鮮明者有畱飲。

【注】

气色見於面部﹐而知病之死生者﹐以五气入鼻﹐藏以五藏﹐其精外榮於面也。色者靑﹑赤﹑黃﹑白﹑黑也。气者﹐五色之光華也。气色相得者﹐有气有色﹐平人之色也卽經云﹕靑如翠羽﹐赤如雞冠﹐黃如蟹黃﹐白如豚膏﹐黑如烏羽者﹐生也。气色相失者﹐色或淺深﹐气或顯晦﹐病人之色也。卽經云﹕浮澤爲外﹐沈濁爲內﹐察其浮沈以知淺深﹐察其夭澤﹐以觀成敗﹐察其散摶﹐以知新故﹐視色上下﹐以知病處﹐色粗以明﹐沈夭爲甚﹐不明不澤其病不甚也。有色無气者﹐色枯不澤﹐死人之色也。卽經云﹕靑如藍葉﹐黃如黃土﹐赤如衃血﹐白如枯骨﹐黑如炱者﹐死也。鼻者﹐明堂也明堂光澤﹐則無病矣。而曰見靑色爲腹中痛﹐鼻苦冷甚者死﹔黑色爲水爲勞﹐黃色爲上寒下熱﹐小便難﹐面目鮮明﹐內有畱飲﹔色白爲亡血﹐色赤爲熱爲風﹐若見於冬爲非其時者死。目直視﹐正圓不合﹐如魚眼者﹐痙﹐不治。此气色主病之大略﹐其詳皆載『內經』。

師曰﹕病人語聲寂然﹐喜驚呼者﹐骨節間病﹔語聲喑喑然﹐不徹者﹐心膈間病﹔語聲啾啾然﹐細而長者﹐頭中病﹝一作痛﹞。

【按】

頭中病之「頭」字﹐當是「腹」字。經中從無頭中病之文﹐且文義不屬﹐必是傳寫之�。

【注】

病人語聲寂然﹐謂寂然不語也﹐若惡人語是心病也。喜驚呼者﹐謂不惡人語﹐且喜驚呼﹐是知其病不在心而在外也﹐故曰﹕骨節間病也。病人語聲喑喑然不徹者﹐謂聲不響亮而不了徹也﹐此有礙於息气﹐故知爲心膈間病也。病人語聲啾啾然細而長者﹐謂喞喞噥噥小而悠長也﹐因不敢使气急促動中﹐故知腹中病也。

師曰﹕息搖肩者﹐心中堅﹔息引胸中上气者﹐咳﹔息張口短气者﹐肺痿唾沫。

【注】

息者﹐一呼一吸也。搖肩﹐謂擡肩也。心中堅﹐謂胸中壅滿也。呼吸之息﹐動形擡肩胸中壅气上逆者﹐喘病也。呼吸引胸中之气上逆﹐喉中作癢梗气者﹐咳病也。呼吸張口﹐不能續息﹐似喘而不擡肩者﹐短气病也。蓋肺气壅滿﹐邪有餘之喘也﹐肺气不續息﹐正不足之短气也。然不足之喘﹐亦有不續息者﹐有餘之短气﹐亦有胸中壅滿者肺气上逆者﹐必咳也。咳時唾痰﹐嗽也﹐若咳唾涎沫不已者﹐非咳病也﹐乃肺痿也師曰﹕吸而微數﹐其病在中焦﹐實也。當下之卽愈。虛者不治。在上焦者﹐其吸促﹔在下焦者﹐其吸遠﹐此皆難治。呼吸動搖振振者﹐不治。

【按】

吸促之「促」字﹐當是「遠」字﹔吸遠之「遠」字﹐當是「促」字﹐方合病義﹐必傳寫之�。

【注】

此承上文﹐言喘分三焦﹐有可治﹑不可治之辧也。喘﹐肺病也﹐肺主气﹐司呼吸﹐故以呼吸气促﹐謂之諯也。若呼吸气均促﹐是病在呼吸﹐阻升降之气也﹐故知喘在中焦也﹔呼之气促﹐吸之气長﹐病在呼﹐呼出心與肺﹐故知喘在上焦也﹔呼之气長﹐吸之气短﹐病在吸﹐吸入腎與肝﹐故知喘在下焦也。喘之實者﹐謂邪气盛﹐則實也﹐中實則必腹滿便�﹐當下之﹐可治也。喘之虛者﹐謂正气奪則虛也﹐中虛﹐則必腹軟便滋﹐不堪下﹐難治也。若喘而呼吸動搖﹐振振不能擎身者﹐則爲形气不相保﹐勿論虛實不治也。曰吸而微數﹐數卽促也﹐促卽短也﹐遠卽長也。吸不言呼﹐略辭也﹐猶言呼吸均短﹐呼短吸長﹐吸短呼長也。

師曰﹕寸口脈動者﹐因其王時而動﹐假令肝王色靑﹐四時各隨其色﹐肝色靑而反色白非其時色脈﹐皆當病。

【注】

寸口者﹐統言左右三部脈也。脈動法乎四時﹐命乎五藏﹐然必因其王時而動﹐則爲平脈也。假令肝旺於春﹐隨其時﹐色當靑﹐脈當弦﹐此不病之色脈也。若色反白﹐脈反浮﹐此非其時﹐乃病之色脈也。四時準此。

【集注】

尢怡曰﹕王時﹐當時至而气王﹐乃脈乘之而動﹐其色亦應之。如肝王於春﹐脈弦而色靑﹐此其常也﹐推之四時﹐無不皆然。若色當靑而反白﹐爲非其時﹐而有是色﹐不特肝病爲然﹐卽肺亦當病矣。

問曰﹕有未至而至﹐有至而不至﹐有至而不去﹐有至而太過﹐何謂也﹖師曰﹕冬至之後﹐甲子夜半﹐少陽起﹐少陽之時﹐陽始生﹐天得溫和。以未得甲子﹐天因溫和﹐此爲未至而至也﹔以得甲子﹐而天未溫和﹐此爲至而不至也﹔以得甲子﹐而天大寒不解此爲至而不去也﹔以得甲子﹐而天溫如盛夏五六月時﹐此爲至而太過也。

【注】

冬至之後﹐得甲子日夜半﹐少陽之气始生﹐天漸溫和﹐气之常也。若未得甲子﹐天卽溫和﹐此爲未至而至也。气未應至而先至者﹐是來气有餘也。已得甲子﹐陽气漸盛天未溫和﹐此爲至而不至也。气應至而不至者﹐是來气不足也。若天大寒不解﹐此爲至而不去也。气應去而不去者﹐是去气太過也。若天過溫如盛夏時﹐此爲至而太過也气應至而甚者﹐是至气太過也。太過者﹐其气淫﹐則薄其所不勝﹐乘其所勝也。不及者﹐其气迫﹐則所勝妄行﹐﹔所生者受病﹐所不勝薄之也。此『內經』所謂謹候其時﹐气可與期﹐餘皆仿此。

師曰﹕病人脈浮者在前﹐其病在表﹔浮者在後﹐其病在裏﹐腰痛背彊不能行﹐必短气而極也。

【注】

脈浮虛風之候也﹐關前之寸脈浮者﹐病在表也﹔關後之尺脈浮者﹐病在裏也。虛風在表﹐故主腰痛背彊不能行也。虛風在裏﹐故主短气而極也。

問曰﹕經云﹕厥陽獨行﹐何謂也﹖師曰﹕此爲有陽無陰﹐故稱厥陽。

【注】

陰陽偕行﹐順也﹔陰陽獨行﹐逆也。厥﹐逆也﹐逆陽獨行﹐此爲有陽無陰﹐故稱厥陽也。

【集注】

李�曰﹕厥陽卽陽厥也。『內經』云﹕陽气衰於下則爲寒厥﹐陰气衰於下則爲熱厥此厥陽獨行﹐有陽無陰之大槪也。

髙世栻曰﹕按此爲有陽無陰﹐是爲厥陽也。經曰﹕陰气衰於下﹐則爲熱厥。帝曰﹕熱厥何如而然也﹖岐伯曰﹕陰气虛﹐則陽气入﹐陽气入﹐則胃不和﹐胃不和﹐則精气竭精气竭則不榮於四肢也﹐乃腎气日衰﹐陽气獨勝﹐此所以爲有陽無陰﹐而爲厥陽獨行也。

問曰﹕寸脈沈大而滑﹐沈則爲實﹐滑則爲气﹐實气相摶﹐血气入藏卽死﹐入府卽愈此爲卒厥何謂也﹖師曰﹕唇口靑﹐身冷﹐爲入藏﹐卽死﹔如身和﹐汗自出﹐爲入腑卽愈。

【按】

「寸脈沈大而滑﹐沈則爲實﹐滑則爲气實﹐實气相摶」之十八字﹐文理不順﹐衍文也血气入藏之「血」字﹐當是「厥」字﹐始與卒厥相合﹐必傳寫之�也。

【注】

此詳申陽厥﹑陰厥生死之義也。厥气者﹐逆气也﹐卽逆陽逆陰之气也﹐气逆則亂於胸中﹐故忽然眩僕﹐名曰卒厥。若唇口靑﹐身冷﹐是陰進陽退﹐則爲入藏﹐卽死也﹔若身溫汗自出﹐是陰消陽長﹐則爲入府﹐卽愈也。

【集注】

沈明宗曰﹕邪气入藏﹐神明昏憒﹐卒倒無知﹐謂之卒厥。若唇口靑﹐身冷﹐神機不能出入﹐藏气垂絕﹐所以主死。經曰﹕血气並走於上﹐則爲大厥﹑暴厥是也。若身和汗出﹐乃邪气入府﹐不得出入﹐一時卒倒﹐非藏絕之比﹐頃時陽機外達﹐邪气隨之外泄故知入府卽愈。

問曰﹕脈脫入藏卽死﹐入府卽愈﹐何謂也﹖師曰﹕非爲一病﹐百病皆然。譬如浸淫瘡從口起流向四肢者﹐可治﹔從四肢流來入口者﹐不可治。病在外者可治﹐入裏者卽死。

【注】

此詳申入藏卽死﹑入府卽愈之義也。卒厥之病﹐多脈脫而不見﹐脈脫不見而死者﹐是正气不反也﹔脈脫不見而生者﹐是邪气閉而復通也。非爲厥气一病﹐百病入藏入府皆然也。譬如浸淫癘風等瘡﹐從口起流向四肢﹐可治﹔從四肢流來入口者﹐不可治也。

蓋以病向外者﹐可治﹔病入裏者﹐難醫﹐亦此義也。

【集注】

趙良曰﹕脫者去也﹐經脈乃藏府之隧道﹐爲邪气所逼﹐故絕气脫去其脈而入於內。五藏陰也﹐六府陽也﹐陰主死而陽主生﹐所以入藏卽死﹐入府卽愈﹐而可治。非惟藏府之陰陽然也﹐凡內外陰陽之邪毒出入表裏者﹐皆然也。

徐彬曰﹕凡病邪能出陽爲淺﹐故生﹔閉陰不出爲深﹐故死﹐非止一病﹐百病皆然。復以浸淫瘡諭之﹐若從口起而流向四肢者﹐是邪從內發於外﹐泄而不進﹐故可治﹔若從四肢起﹐流入口者﹐是邪由外入於內﹐進而不泄﹐此藏气傷敗﹐故不可治。

問曰﹔陽病十八﹐何謂也﹖師曰﹕頭痛﹐項﹑腰﹑脊﹑臂﹑腳掣痛。陰病十八﹐何謂也﹖師曰﹕欬﹐上气﹑喘﹑噦﹑咽﹑腸鳴﹑脹滿﹑心痛﹑拘急。五藏病各有十八﹐合爲九十病﹔人又有六微﹐微有十八病﹐合爲一百八病。五勞﹐七傷﹐六極﹐婦人三十六病﹐不在其中。淸邪居上﹐濁邪居下﹐大邪中表﹐小邪中裏﹐�飥之邪﹐從口入者宿食也。五邪中人﹐各有法度﹐風中於前﹐寒中於暮﹐濕傷於下﹐霧傷於上﹐風令脈浮﹐寒令脈急﹐霧傷皮腠﹐濕流關節﹐食傷脾胃﹐極寒傷經﹐極熱傷絡。

【按】

字典無『�』字﹐當是『漀』字﹐�音傾﹐側水也。後之積聚門﹐�气之『�』字亦誤。

【注】

此章曰十八﹑曰九十等文﹐乃古醫書之文﹐今不可考﹐難以彊釋。五勞七傷等說﹐亦詳在『千金』﹐故不復注也。頭痛﹑項﹑腰﹑脊﹑臂﹑腳掣痛﹐病皆在外﹐故爲陽病也了欬﹑上气﹑喘﹑噦﹑咽﹑腸鳴﹑脹滿﹑心痛﹑拘急病皆在內﹐故爲陰病也。淸邪居上﹐謂霧邪本乎天也﹔濁邪居下﹐謂濕邪本乎地也。六淫天邪﹐故名大邪﹐六淫傷外﹐故曰﹕中表也﹔七情人邪﹐故名小邪﹐七情傷內﹐故曰﹕中裏也。�飥者﹐飲食也﹐飲食之邪﹐從口而入﹐食傷隔夜不化﹐故名曰﹕宿食也。五邪﹐謂風﹑寒﹑濕﹑霧﹑飲食也﹐夫五邪之中人﹐莫不各以類而相從。前者早也﹐風中於早﹐從陽類也﹔寒中於暮﹐從陰類也。霧邪淸輕﹐故傷皮膚﹔濕邪濁重﹐故流關節。飲食失節﹐故傷脾胃。極寒之食傷經﹐以經屬陰也﹔極熱之食傷絡﹐以絡屬陽也。

問曰﹕病有急當救裏救表者﹐何謂也﹖師曰﹕病﹐醫下之﹐續得下利﹐淸谷不止﹐身體疼痛者﹐急當救裏﹔後身體疼痛﹐淸便自調者﹐急當救表也。

【注】

詳見『傷寒論。太陰篇』內﹐不復釋。

夫病痼疾﹐加以卒病﹐當先治其卒病﹐後乃治其痼疾也。

【注】

痼疾﹐舊病也。卒病﹐新疾也。當以舊病爲本﹑爲緩﹐新疾爲標﹑爲急﹐急則治標緩則治本﹐故先治卒病﹐後治痼疾也。

【集注】

趙良曰﹕痼疾病已沈痼﹐非旦夕可取效者﹐卒病謂卒然而來﹐新感之病﹐可取效於旦夕者﹐乘其所入未深﹐急去其邪﹐不使稽畱而爲患也。且痼疾之人﹐正气素虛﹐邪尢易傳﹐設多瞻顧﹐致令兩邪相合﹐爲患不淺﹐故仲景立言於此﹐使後學者﹐知所先後也。

沈明宗曰﹕此有舊疾﹐復感新邪﹐當分先後治也。痼者﹐邪气堅固難拔﹔卒者﹐邪气驟來而易去也。若病者素有痼疾﹐而忽加卒病﹐務當先治卒病﹐不使邪气相並﹐轉增舊疾。但久病乃非朝夕可除﹐須當緩圖﹐所以後乃治其痼疾也。

師曰﹕五藏病各有得者愈﹐五藏病各有所惡﹐各隨其所不喜者爲病。病者素不應食而反暴思之﹐必發熱也。

【注】

此明五藏各有所得而愈﹐言以情志相勝也﹐卽如怒傷肝﹐得悲而愈﹐此悲勝怒也。亦有得之時日而愈者﹐經曰﹕病在肝﹐愈於夏﹐是喜得子气﹐制其勝我者也﹔夏不愈勝於秋﹐是惡其勝我者﹐得王气也﹔秋不死﹐持於冬﹐是我喜得母气以生我也﹔起於春﹐是喜自得其位而气王也﹐余藏仿此。病者云云﹐謂平素不愛食之物﹐及當病之時而反暴思食﹐是病邪藏气之變﹐故𨿽思食﹐而食之必發熱也。

【集注】

程林曰﹕『內經』云﹕肝色靑﹐宜食甘﹔心色赤﹐宜食酸﹔肺色白﹐宜食苦﹔脾色黃宜食酸﹔腎色黑﹐宜食辛﹐此五藏得飲食而愈者。肝病愈於丙丁﹐起於甲乙﹔心病愈於戊己﹐起於丙丁﹔脾病愈於庚辛﹐起於戊己﹔肺病愈於壬癸﹐起於庚辛﹔腎病愈於甲乙﹐起於壬癸﹐此五藏自得其位而愈者。五藏所惡﹐心惡熱﹐肺惡寒﹐肝惡風脾惡濕﹐腎惡燥﹐各隨其所惡而不喜者爲病也。若病人素不食而暴食之﹐則入於陰長气於陽﹐必發熱也。

夫諸病在藏﹐欲攻之﹐當隨其所得而攻之﹐如渴者﹐與豬苓湯﹐餘皆仿此。

【按】

如渴者之下﹐當有「小便不利」四字﹐必傳寫之遺也。

【注】

藏者裏也。凡諸病在裏有可攻之證﹐𨿽欲攻之﹐當隨其所得之輕重而攻之﹐不可率意而攻之也。如渴者小便不利﹐先與豬苓湯利其小便﹐俟小便利乃可攻也。餘皆仿此謂他證或有未可遽攻者﹐皆仿此也。

卷二

痙濕病暍脈證並治第二

病者﹐身熱足寒﹐頸項彊急﹐惡寒﹐時頭熱﹐面赤﹐目赤﹐獨頭動搖﹐卒口噤﹐背反張者﹐痙病也。若發其汗者﹐寒濕相搏﹐其表益虛﹐卽惡寒甚﹐發其汗已﹐其脈如蛇

【按】

諸家以剛﹑柔二痙﹐列爲首條﹐今以此爲第一條者﹐蓋剛﹑柔之辧﹐俱從此條分出痙病之最備者﹐宜冠諸首。再痙病也之下﹐「若發其汗…」六句﹐與上文義不屬﹐與後之十一條中「爲欲解﹐脈如故﹐反伏弦者痙」句﹐文義相屬﹐宜分於彼。

【注】

病人身熱惡寒﹐太陽證也﹔頸項彊急﹐面赤目赤﹐陽明證也。頭熱﹐陽郁於上也﹔足寒﹐陰凝於下也。太陽之脈循背上頭﹐陽明之筋上挾於口﹐風寒客於二經﹐則有頭搖口噤﹐反張拘彊之證矣。此皆痙病之形證﹐故首揭之﹐以爲要領。

【集注】

李�曰﹕手三陽之筋﹐結入結頷頰。足陽明之筋﹐上挾於口。風寒乘虛﹐入其筋則攣故牙關急而口噤。

夫痙脈﹐按之緊如弦﹐直上下行。

【注】

痙之爲病﹐其狀勁急彊直﹐故其脈亦勁急彊直。按之緊﹐勁急之象也﹐如弦直行之象也。

『脈經』云﹕痙家﹐其脈伏堅﹐直上下。

【注】

痙家其脈緊弦﹐直上下者﹐以痙病屬太陽表也。『脈經』所云﹕其脈伏堅﹐直上下者以痙病屬陽明裏也。蓋痙家原屬二經﹐故有太陽葛根湯汗之﹐陽明大承气湯下之之治也。伏堅﹐沈實也﹔直上下﹐弦直也﹐卽沈實弦直之脈也。

太陽病發熱無汗﹐反惡寒者﹐名曰剛痙。太陽病發熱汗出﹐而不惡寒﹐名曰柔痙。

【按】反惡寒之「反」字﹐衍文也。玩痙病之條自知當惡寒也。

【注】

痙病旣屬太陽﹐當以太陽虛實例之﹐故曰﹕太陽病發熱﹑無汗﹑惡寒爲實邪名曰剛痙者。彊而有力也。發熱汗出﹐不惡寒爲虛邪﹐名曰柔痙者。彊而無力也。

太陽病﹐無汗而小便反少﹐气上衝胸﹐口噤不得語﹐欲作剛痙﹐葛根湯主之。

【注】

此申明剛痙在表﹐以明其治也。太陽病﹐爲頭項彊痛﹑發熱等證也。無汗﹐謂傷寒也太陽傷寒﹐小便不當少﹐今反少者﹐是寒气盛而收引也。不當气上衝胸﹐今气上衝胸﹐是寒气盛而上逆也。不當口噤不得語﹐今口噤不得語﹐是寒气盛﹐牙關緊急而甚也。以太陽傷寒﹐而有此衝擊勁急之象﹐是欲作剛痙之病也。麻黃湯能治太陽﹐而不能治陽明﹐故以葛根湯兼太陽﹑陽明兩經之治﹐爲剛痙無汗之正法也。

痙爲病﹐胸滿口噤﹐臥不著席﹐腳攣急﹐必齘齒﹐可與大承气湯。

【注】此申痙病入裏﹐以明其治也。痙病而更胸滿﹐裏气壅也﹔臥不著席﹐反張甚也﹔腳攣急﹐勁急甚也﹔必齘齒﹐牙緊甚也。此皆陽明熱盛灼筋﹐筋急而甚之象。故以大承气湯直攻其熱﹐非攻陽明之實也。其曰可與﹐非盡言其可與﹐有愼重之意。

卷二﹨痙濕病暍脈證並治第二

大承气湯方

大黃﹝酒洗﹞四兩厚朴﹝灸﹐去皮﹞半斤枳實﹝炙﹞五枚芒硝三合右四味﹐以水一斗﹐先煮二物﹐取五升﹐去滓﹐內大黃﹐煮取二升﹐去滓﹐內芒硝更上火﹐微一﹑二沸﹐分溫再服﹐得下止服。

太陽病其證備﹐身體彊﹐幾幾然﹐脈反沈遲﹐此爲痙﹐栝蔞桂枝湯主之。

【注】

太陽病其證備﹐謂頭痛﹑項彊﹑發熱﹑惡風寒具見也。而更身體彊﹐有幾幾然俯仰不能自如之象﹐痙病也。但脈反見沈遲太陰之脈﹐非太陽浮緊﹐無汗剛痙者比。故不與葛根湯﹐而與栝蔞桂枝湯﹐和太陽之表﹐淸太陰之裏也。

卷二﹨痙濕病暍脈證並治第二

栝蔞桂枝湯方

栝蔞根二兩桂枝三兩芍藥三兩甘艸二兩生薑三兩大棗十二枚右六味﹐以水九升﹐煮取三升﹐分溫三服﹐取微汗﹐汗不出﹐食頃﹐啜熱粥發之。

太陽病﹐發熱﹐脈沈而細者﹐名曰痙﹐爲難治。

【注】

發熱﹐太陽病也。脈沈細﹐少陰脈也。而名曰痙者﹐必有或剛或柔之證見也﹐以太陽痙證﹐而見少陰之脈﹐表裏兼病也。夫太陽之邪郁於外﹐故病發熱﹔少陰之邪凝於內故脈沈細。然痙病而見弦緊之脈﹐是爲本脈﹐卽或沈遲﹐尙爲可治。今沈而細﹐邪入少陰﹐陽气已衰﹐豈易治乎﹐故曰難也。

夫風病﹐下之則痙﹐復發汗﹐必拘急。

【注】

以上論痙﹐皆外感風﹑寒﹑濕而爲病也。亦有因風邪爲病﹐不應下而下之傷液﹐不應汗而汗之傷津﹐以致津液枯燥﹐筋失所養而病痙者﹐故曰﹕風病下之則痙﹐復發汗必拘急。此不可以外感痙病治之﹐當以專養津液爲務也。

太陽病﹐發汗太多﹐因致痙。

【注】

此承上文﹐詳申發汗過多成痙之義也。太陽病當發汗﹐若發汗太過﹐腠理大開﹐表气不固﹐邪風乘虛而入﹐因成痙者﹐乃內虛所召入也﹐宜以桂枝加附子湯主之﹐固表溫經也。由此推之﹐凡病出汗過多新產﹐金瘡破傷出血過多﹐而變生此證者﹐皆其類也暴腹脹大者﹐爲欲解﹐脈如故﹐反伏弦者﹐痙。

【按】

本門首條痙病也之下「若發其汗…」六句﹐當移於此條之首﹐文義始屬。此條「暴腹脹大者」句﹐衍文也﹐當刪之。

【注】

不但風病﹐發汗過多則痙﹐卽寒濕相摶之病﹐發汗過多亦痙也。發汗過多﹐其表益虛表虛則必卽惡寒甚也。發寒濕汗後﹐其脈不直緊﹐如蛇之曲緩﹐則爲邪退﹐不成痙病﹐爲欲解也。若脈仍直緊不緩﹐或不直緊反伏堅弦急者﹐爲邪不退﹐成痙病矣。

瘡家﹐𨿽身疼痛﹐不可發汗﹐汗出則痙。

【注】

瘡家初起﹐毒熱未成﹐法當汗散。已經潰後﹐血气被傷﹐𨿽有身痛表證﹐亦不可發汗恐汗出血液愈竭﹐筋失所養﹐因而成痙﹐或邪風乘之﹐亦令痙也。

痙病有灸瘡﹐難治。

【注】痙病宜灸﹐如有灸瘡﹐若不發膿﹐則爲榮衛已絕﹐故曰難治。

濕家之爲病﹐一身盡疼﹐發熱﹐身色如燻黃也。

【注】

濕家﹐謂病濕之人。濕之爲病﹐或因外受濕气﹐則一身盡痛﹔或因內生濕病﹐則發熱身黃。若內外同病﹐則一身盡痛﹐發熱﹐身色如燻黃也。濕家之身痛發黃﹐不似傷寒之身痛發黃者﹐以無六經之形證也。

【集注】

徐彬曰﹕此言全乎濕而久郁爲熱者﹐若濕挾風者﹐風走空竅﹐故痛只在關節﹔今單濕爲病﹐則浸淫徧體﹐一身盡痛﹐不止關節矣。然濕久而郁﹐郁則熱﹐故發熱﹐熱久而气蒸於皮毛﹐故疼之所至﹐卽濕之所至﹐濕之所至﹐卽熱之所至。而色如燻黃者﹐燻火气也﹐濕爲火气所燻﹐故發色黃帶黑而不亮也。

濕家﹐病身疼發熱﹐面黃而喘﹐頭痛鼻塞而煩﹐其脈大﹐自能飲食﹐腹中和無病﹐病在頭中寒濕﹐故鼻塞﹐納藥鼻中則愈。

【注】

此申上條﹐詳其義﹐出其脈﹐別其治也。濕家病﹐身疼發熱﹐面黃而喘﹐此內生外受之濕病也。外宜羌活勝濕湯﹐內宜茵陳五苓散﹔喘甚﹐大陷胸丸。若更頭痛鼻塞而煩其脈大﹐證類傷寒﹐但其人裏和能食﹐知非傷寒﹐不可發汗﹐乃頭中寒濕之邪﹐故頭痛鼻塞﹐惟宜納藥鼻中﹐取黃水從涕出﹐而寒濕以泄﹐病可愈也。所納之藥﹐如瓜蒂散之類。

【集注】

魏荔彤曰﹕頭中爲諸陽之首﹐非寒濕能犯之地。今頭中有寒濕﹐則熱气挾之上炎﹐非寒濕外邪自能然也﹐有濕熱則內爲之主持也。熱引濕邪﹐上干淸分﹐鼻必爲塞﹐故用納鼻藥﹐宣通淸气而病愈矣。

濕家﹐身煩疼﹐可與麻黃加術湯﹐發其汗爲宜﹐愼不可以火攻之。

【注】

濕家外證﹐身痛甚者﹐羌活勝濕湯﹔內證發黃甚者﹐茵陳五苓散。若惟身煩痛而不發黃者﹐則爲外感寒濕﹐與麻黃加術湯發其汗﹐寒濕兩解也。愼不可以火攻之者﹐謂不可以火劫大發其汗﹐必致變也。

【集注】

趙良曰﹕濕與寒合﹐令人身疼﹐大法表實成熱﹐則可發汗﹐無熱是陽气尙微﹐汗之恐虛其表﹐是證𨿽不云熱而煩﹐以生煩由熱也﹐所以服藥不敢大發其汗。且濕亦暴汗可散﹐用麻黃湯治寒﹐加術去濕﹐使其微汗耳。不可火攻﹐火攻則增其熱﹐必有他變所以戒人愼之。

諭昌曰﹕麻黃加術﹐則𨿽發汗不至多汗﹐而術得麻黃﹐並可以行表裏之濕。不可以火攻者﹐反增發熱也。

卷二﹨痙濕病暍脈證並治第二

麻黃加術湯方

麻黃﹝去節﹞三兩桂枝﹝去皮﹞二兩甘艸﹝炙﹞二兩杏仁﹝去皮﹑尖﹞七十个白術四兩右五味﹐以水九升﹐先煮麻黃﹐減二升﹐去上沫﹐內諸藥﹐煮取二升半﹐去滓﹐溫服八合﹐覆取微似汗。

【按】

桂枝气味辛甘﹐全在於皮﹐若去皮是枯木矣。如何有解肌發汗之功﹖宜刪此二字﹐後仿此。

太陽病﹐關節疼痛而煩﹐脈沈而細者﹐此名濕痺﹐濕痺之候﹐小便不利﹐大便反快但當利其小便。

【注】

此承上條互詳其義﹐謂濕家身痛不可發汗﹐當有利小便之法也。太陽病﹐一身關節煩疼﹐若脈浮細者﹐濕在外也﹐當汗之﹔小便不利﹐大便反快﹐脈沈細者﹐濕在內也當利之。。今濕气淫於內外﹐故關節煩疼﹐�而不行﹐小便不利﹐大便反快﹐此名濕痺。𨿽有身痛﹐其脈不浮細﹐故不可發汗。設脈沈細﹐故但當利小便﹐若小便利﹐濡瀉止﹐痺不愈﹐身仍疼痛﹐汗之可也。

【集注】

趙良曰﹕痺痛也﹐因其關節煩疼﹐脈沈而細﹐則名曰濕痺也。經云﹕濕勝則濡瀉﹐小便不利﹐大便反快者﹐是濕气內勝地﹐但當先利小便﹐以瀉腹中濕气﹐故云治濕不利小便﹐非其治也。設小便利已﹐而關節之痺不去﹐又必自表治之。

李�曰﹕太陽經行身之表﹐外邪皆得傷之﹐故亦受濕气也。關節疼痛者﹐濕畱關節也濕气鬱蒸而生熱﹐故煩也。經云﹕沈潛水蓄﹐沈細爲內濕脈。痺者﹐閉塞不通之謂卽『內經』濕气勝者爲�痺之意﹐今小便不利﹐是濕盛於內也。卽『內經』濕勝則濡泄也。利小便則濕去﹐而瀉煩止矣。

濕家﹐其人但頭汗出﹐背彊﹐欲得被覆向火﹐若下之蚤則噦﹐或胸滿﹐小便不利﹐舌上如胎者﹐以丹田有熱﹐胸中有寒﹐渴欲得水﹐而不能飲﹐則口燥煩也。

【注】

濕家頭汗出者﹐乃上濕下熱﹐蒸而使然﹐非陽明內實之熱﹐蒸而上越之汗也。背彊者乃濕邪重�之彊﹐非風濕拘急之彊也。欲覆被向火者。乃一時濕盛生寒﹐非傷寒之惡寒也。若誤以陽明內濕之熱﹐上越之頭汗而遂下之﹐則濕從寒化﹐卽乘虛入於上則肺气逆而胸滿﹐入於中﹐則胃不和而爲噦﹐入於下﹐則膀胱气化不行﹐爲小便不利舌上白滑如胎者﹐蓋以誤下熱陷﹐丹田有熱也。寒聚於上﹐胸中有寒也﹐所以渴欲得水﹐而不能飲。由下有熱而生口燥煩﹐由上有寒而不化生津液﹐𨿽口燥舌漧﹐而不能多飲也。

濕家下之﹐額上汗出﹐微喘﹐小便利者﹐死﹔下利不止者﹐亦死。

【注】

此承上條互詳誤下﹐以明濕家頭汗之死證也。夫誤下﹐額汗微喘﹐若小便不利﹐是濕家額汗之喘﹐未可言死也。今小便反利﹐則知非濕气上溢﹐乃上脫額汗之喘﹐故曰死若下利不止﹐亦知非濕去之利﹐乃中脫直下之利﹐故曰亦死。

【集注】

趙良曰﹕此妄下之﹐因而致逆﹐逆則陽自上越﹐陰自下脫﹐其額上汗出微喘者﹐陽之越﹐小便利與下利不止者﹐陰之脫也﹐陰陽離決﹐必死之兆也。自此而推之﹐下之𨿽額上汗出微喘﹐若大小便不利者。是陰气不脫﹐而陽之根猶在也﹔下之𨿽大小便利設額上無汗與喘﹐是陽气不越﹐而陰之根猶在也﹐則非離決﹐可以隨其證而治之。

李瑋西曰﹕前云濕家當利小便﹐以濕气內瘀﹐小便原自不利﹐宜用藥利之。此下後裏虛﹐小便自利﹐液脫而死﹐不可一例槪也。

病者一身盡疼﹐發熱﹐日晡所劇者﹐名風濕。此病傷於汗出當風﹐或久傷取冷所致也可與麻黃杏仁薏苡甘艸湯。

【注】

病者﹐謂一身盡痛之病人也。濕家一身盡痛﹐風濕亦一身盡痛﹐然濕家痛﹐則重�不能轉側﹔風濕痛﹐則輕掣不可屈伸﹐此痛之有別者也。濕家發熱﹐早暮不分微甚﹔風濕之熱﹐日晡所必劇﹐蓋以濕無來去﹐而風有休作﹐故名風濕。原其由來﹐或爲汗出當風﹐或爲久傷取冷﹐相合而致﹐則麻黃杏仁薏苡甘艸湯﹐發散風濕﹐可與也明矣。

【集注】

程林曰﹕一身盡疼發熱﹐風濕在表也。日晡﹐申時也。陽明王於申酉戌﹐土惡濕﹐今爲風濕所幹﹐當其王時﹐邪正相摶﹐則反劇也。汗也濕類﹐或汗出當風而成風濕者或勞傷汗出而入冷水者﹐皆成風濕之病也。

魏荔彤曰﹕痙家非風不成﹐𨿽有寒﹐亦附於風﹔濕痺無寒不作﹐𨿽有風﹐亦附於寒此一定之理也。

卷二﹨痙濕病暍脈證並治第二

麻黃杏仁薏苡甘艸湯方

麻黃﹝去節湯泡﹞半兩甘艸﹝炙﹞一兩薏苡仁半兩杏仁﹝去皮﹑尖﹐炒﹞十枚右銼麻豆大﹐每服四錢﹐水盞半﹐煮八分﹐去滓﹐溫服﹐有微汗﹐避風。

風濕﹐脈浮﹐身重﹐汗出惡風者﹐防己黃耆湯主之。

【注】

脈浮﹐風也﹐身重﹐濕也﹐寒濕則脈沈﹐風濕則脈浮。若浮而汗不出惡風者﹐爲實邪可與麻黃杏仁薏苡甘艸湯汗之。浮而汗出惡風者﹐爲虛邪﹐故以防已﹑白術以去濕黃耆﹑甘艸以固表﹐生薑﹑大棗以和榮衛也。

【集注】

趙良曰﹕此證風濕皆從表受之﹐其病在外﹐故脈浮汗出。凡身重有肌肉痿而重者﹐有骨痿而重者﹐此之身重﹐乃風濕在皮毛之表﹐故不作疼。虛其衛气﹐而濕�爲身重故以黃耆實衛﹐甘艸佐之﹐防己去濕﹐白術佐之。然則風濕二邪﹐獨無散風之藥何耶﹖蓋汗多﹐知其風已不畱﹐以表虛而風出入乎其間﹐因之惡風爾。惟實其衛﹐正气壯則風自退﹐此不治而治者也。

尢怡曰﹕風濕在表﹐法當從汗而解﹐乃汗不得發而自出﹐表尙未解而已虛﹐汗解之法不可守矣。故不用麻黃﹐出之皮毛之表﹐而用防己﹐驅之肌膚之裏﹐服後如虫行皮中及腰下如冰﹐皆濕下行之徵也。然非耆﹑術﹑甘艸﹐焉能使衛陽復振﹐而驅濕下行哉。

卷二﹨痙濕病暍脈證並治第二

防己黃耆湯方

防己一兩甘艸半兩白術七錢半黃耆﹝去蘆﹞一兩一分右銼麻豆大﹐每炒五錢匕﹐生薑四片﹐大棗一枚﹐水盞半﹐煎八分﹐去滓﹐溫服﹐良久再服。

喘者﹐加麻黃半兩。胃中不和者﹐加芍藥三分。气上衝者﹐加桂枝三分。下有陳寒者加細辛三分。

服後當如虫行皮中﹐從腰下如冰﹐後坐被上﹐又以一被繞腰以下﹐溫令微汗差。

風濕相搏﹐一身盡疼痛﹐法當汗出而解﹐值天陰雨不止﹐醫云此可發汗﹐汗之病不愈者﹐何也﹖蓋發其汗﹐汗大出者﹐但風气去﹐濕气在﹐是故不愈也。若治風濕者﹐發其汗﹐但微微似欲汗出者﹐風濕俱去也。

【注】

風濕相搏﹐一身盡痛﹐法當從汗而解﹐而汗亦不可失其宜也。值雨淫濕盛之時﹐若發其汗使大出﹐亦不能愈﹐以風气去﹐濕气在﹐故不愈。然治風濕者﹐必俟其天气晴明發其汗﹐使微微似欲汗出者﹐則風濕皆去﹐病斯愈矣。

【集注】

徐彬曰﹕此言風濕當汗解﹐而不可過也。謂風濕相搏疼痛﹐原當汗解﹐值天陰雨﹐則濕更甚﹐可汗無疑。而不愈何故﹖蓋風性急可驟驅﹐濕性滯當漸解﹐汗大出則驟﹐風去而濕不去﹐故不愈。若發之微﹐則出之緩﹐緩則風濕俱去矣。然則濕在人身﹐粘滯難去﹐驟汗且不可﹐而況驟下乎﹖故前章曰下之死﹐此但云不愈﹐見用法不當﹐而非誤下比也。

傷寒八﹑九日﹐風濕相搏﹐身體疼煩﹐不能自轉側﹐不嘔不渴﹐脈浮虛而澀者﹐桂枝附子湯主之﹔若大便堅﹐小便自利者﹐去桂枝加白術湯主之。

【注】

此承上條詳申脈證﹐以明其治也。謂此風濕之病﹐𨿽得之傷寒八﹑九日﹐而不嘔不渴是無傷寒裏病之證也。脈浮虛澀﹐是無傷寒表病之脈也。脈浮虛﹐表虛風也。澀者濕也。身體煩疼﹐風也。不能轉側﹐濕也。乃風濕相搏之身體疼痛﹐非傷寒骨節疼痛也。與桂枝附子湯溫散其風濕﹐從表而解也。若脈浮實者﹐則又當以麻黃加術湯大發其風濕也。如其人有是證﹐𨿽大便�﹐小便自利﹐而不議下者﹐以其非邪熱入裏之�﹐乃風燥濕去之�。故仍以桂枝附子湯。去桂枝者﹐以大便堅﹐小便自利﹐不欲其發汗﹐再奪津液也。加白術者﹐以身重�濕在肌分﹐用以佐附子逐水气於皮中也。

【集注】

程林曰﹕風淫所勝﹐則身煩疼﹐濕淫所勝﹐則身體難轉側。風濕相搏於榮衛之間﹐不幹於裏﹐故不嘔不渴也。脈浮爲風﹐澀爲濕﹐以其脈近於虛﹐故用桂枝附子湯溫經以散風濕。小便利者﹐大便必�﹐桂枝近於解肌﹐恐大汗故去之﹔白術能去肌濕﹐不妨乎內﹐故加之。凡服方後有如虫﹑如醉﹑如冒等狀者﹐皆藥勢將行使然。

周揚俊曰﹕傷寒至八﹑九日﹐亦云久矣。旣不傳經﹐復不入府者﹐因風濕持之也。所現外證煩疼者﹐風也﹐不能轉側者﹐濕也﹐不嘔不渴者﹐無裏證也﹐其脈浮虛而澀正與相應。然後知風濕之邪﹐在肌肉而不在筋節﹐故以桂枝表之。不發熱爲陽气素虛故以附子逐濕﹐兩相綰合﹐自不能畱矣。

卷二﹨痙濕病暍脈證並治第二

桂枝附子湯方

桂枝﹝去皮﹞四兩附子﹝炮﹐去皮﹐破八片﹞三枚甘艸﹝炙﹞二兩生薑﹝切﹞三兩大棗﹝擘﹞十二枚右五味﹐以水六升﹐煮取二升﹐去滓﹐分溫三服。

卷二﹨痙濕病暍脈證並治第二

白術附子湯方

白術二兩附子﹝炮﹐去皮﹞一枚半甘艸﹝炙﹞一兩生薑﹝切﹞一兩半大棗﹝擘﹞六枚右五味﹐以水三升﹐煮取一升﹐去滓﹐分溫三服。一服覺身痺﹐半日許再服﹐三服都盡﹐其人如冒狀勿怪﹐卽是術附並走皮中﹐逐水气未得除故耳﹗風濕相搏﹐骨節疼煩﹐掣痛不得屈伸﹐近之則痛劇﹐汗出短气﹐小便不利﹐惡風不欲去衣﹐或身微腫者﹐甘艸附子湯主之。

【注】

風濕相搏﹐身體煩疼重�﹐不能轉側者﹐濕勝風也。今掣痛不可屈伸﹐風勝濕也。掣痛不可屈伸﹐近之則痛劇﹐汗出﹑短气﹑惡風不欲去衣﹐皆風邪壅盛也。小便不利濕內蓄也。身微腫者﹐濕外搏也。以甘艸附子湯微汗之﹐祛風爲主﹐除濕次之也。此上二條﹐皆詳風濕之義﹐以明風濕之治也。

卷二﹨痙濕病暍脈證並治第二

甘艸附子湯方

甘艸﹝炙﹞二兩附子﹝炮﹐去皮﹞二枚白術二兩桂枝﹝去皮﹞四兩右四味﹐以水六升﹐煮取三升﹐去滓﹐溫服一升﹐日三服。初服得微汗﹐則解能食汗出復煩者﹐服五合﹐恐一升多者﹐宜服六﹑七合爲妙。

【方解】

甘艸附子湯﹐卽桂枝附子湯去姜﹑棗加白術。去姜﹑棗者﹐畏過散也。加白術者﹐燥中濕也。日三服﹐初服一升﹐不得汗﹐則仍服一升﹐若得微汗則解。解則能食﹐解已徹也﹐可止再服。若汗出而復煩者﹐是解未徹﹐仍當服也﹐但不可服一升﹐恐已經汗出而過汗也﹐服五合可也。如不解﹐再服六﹑七合爲妙。似此服法﹐總是示人不可盡劑之意﹐學者宜詳求之。

太陽中熱者﹐暍是也﹐汗出惡寒﹐身熱而渴﹐白虎加人參湯主之。

【注】

中暑熱病﹐亦由太陽而入﹐故曰太陽中熱者﹐暍是也。汗出惡寒﹐身熱而渴﹐頗似太陽溫熱之病。但溫熱無惡寒﹐以熱從裏生﹐故𨿽汗出而不惡寒也。中暍暑邪﹐由表而入﹐故汗出惡寒也。究之於脈﹐溫熱之浮﹐浮而實﹔中暍之浮﹐浮而虛﹐以暑熱傷气也。究之於渴﹐溫熱之渴﹐初病不過欲飲﹔中暍之渴﹐初病卽大引飲也。溫熱則傳經變病不一﹐中暍則不傳﹐不愈卽死也。𨿽同爲太陽經中之病﹐而虛實施治﹐自有不同。用白虎加人參湯主之者﹐蓋以益气爲主﹐淸暑熱次之也。

【集注】

李�曰﹕熱傷气﹐气泄則汗出﹐气虛則惡寒﹐熱蒸肌腠則身熱﹐熱傷津液則作渴﹐此惡寒身熱﹐與傷寒相類。然所異者﹐傷寒初起無汗不渴﹐中暍初起卽汗出而渴也。

卷二﹨痙濕病暍脈證並治第二

白虎加人參湯方

知母六兩石膏﹝碎﹞一斤甘艸二兩粳米六合人參三兩右五味﹐以水一斗﹐煮米熟﹐湯成去滓﹐溫服一升﹐日三服。

太陽中暍﹐發熱惡寒﹐身重而疼痛﹐其脈弦細芤遲﹐小便已﹐灑灑然毛聳﹐手足逆冷小有勞﹐身卽熱﹐口開前板齒燥﹔若發其汗﹐則惡寒甚﹔加溫鍼﹐則發熱甚﹔數下之﹐則淋甚。

【注】

此承上文互詳證脈﹐不可妄行汗﹑下也。中暍本有汗﹐若發熱無汗﹐身重疼痛者﹐𨿽證似傷寒﹐然見弦細芤遲虛脈﹐則非傷寒也。且有小便已﹐灑灑然惡寒毛聳之狀﹐皆太陽膀胱表气﹐爲暑所傷而畏也﹔手足逆冷者﹐暑傷气﹐气不能達四肢﹐則寒也﹔小有勞﹐身卽發熱﹐口開前板齒燥者﹐勞則動熱﹐暑熱益烈﹐傷陰液也﹐此皆中暍危證若以發熱無汗﹐惡寒身痛﹐誤爲傷寒之表﹐妄行發汗﹐則表气愈虛﹐惡寒更甚也。

若以手足逆冷﹐誤爲陽虛﹐妄加溫鍼﹐則暑邪愈盛﹐發熱更熾也。若以壯熱齒幹﹐誤爲胃火﹐而數下之﹐則水源竭澀﹐尿淋窘甚也。凡此之證﹐皆中暍﹐妄行汗﹑下﹑溫鍼致變﹐以白虎加人參湯主之﹐或人參湯調辰砂六一散亦可也。

【集注】

程林曰﹕『內經』云﹕先夏至爲病溫﹐後夏至爲病暑。又曰﹕熱病者﹐皆傷寒之類也以其太陽受病與傷寒相似﹐亦令發熱惡寒﹐身重而疼痛也。經曰﹕寒傷形﹐暑傷气气傷則气消而脈虛弱﹐所以弦細芤遲也。小便已﹐毛聳者﹐陽气內陷﹐不能衛外手足亦逆冷也。勞動則擾乎陽﹐故熱甚﹐則口開﹐口開則前板齒燥也。發汗虛其陽則惡寒甚。溫鍼動火邪﹐則發熱甚。下之亡津液﹐則淋甚也。

太陽中暍﹐身熱疼重﹐而脈微弱﹐此以夏月傷冷水﹐水行皮中所致也﹐一物瓜蒂湯主之。

【注】

太陽中暍之證﹐身熱而倦者暑也﹐身熱疼重者濕也﹐脈微弱者暑傷气也﹐以此證脈揆之﹐乃因夏月中暑之人﹐暴貪風涼﹐過飲冷水﹐水气𨿽輸行於皮中﹐不得汗瀉所致也此時卽以香薷飲﹑大順散汗之﹐可立愈矣。若稍緩﹐水气旣不得外瀉﹐勢必內攻於中而作喘腫脹矣。喘則以葶藶大棗湯﹐腫脹則以瓜蒂一物湯下之可也。

【集注】

周揚俊曰﹕無形之熱﹐傷其肺金﹐則用白虎加人參湯﹕有形之水﹐傷其肺金﹐則用瓜蒂湯﹐各有所主也。

李�曰﹕中暍邪在表﹐故身熱。傷冷水﹐故身疼。中暑傷气﹐气虛故脈微弱也。瓜蒂治身面四肢浮腫﹐散皮膚中水气﹐苦以泄之也。

卷二﹨痙濕病暍脈證並治第二

一物瓜蒂湯方

瓜蒂二十个右銼﹐以水一升﹐煮取五合﹐去滓﹐頓服。

卷二

百合狐惑陰陽毒病脈證並治第三

論曰﹕百合病者﹐百脈一宗﹐悉致其病也。意欲食復不能食﹐常默默然﹐欲臥﹐不能臥﹐欲行﹐不能行﹐欲飲食﹐或有美時﹐或有不用聞食臭時﹐如寒無寒﹐如熱無熱口苦﹐小便赤﹐諸藥不能治﹐得藥﹐則劇吐利﹐如有神靈者﹐身形如和﹐其脈微數。

每溺時頭痛者﹐六十日乃愈﹔若溺時頭不痛者﹐淅然者﹐四十日愈﹔若溺快然﹐但頭眩者﹐二十日愈。其證或未病而預見﹐或病四﹑五日而出﹐或病二十日或一月微見者各隨證治之。

【注】

百合﹐百瓣一蒂﹐如人百脈一宗﹐命名取治﹐皆此義也。百合病者﹐謂人百脈一宗悉致其病也。曰百脈卽一脈也﹐猶言百體一體也﹐是蓋以周身言之也。周身之脈﹐分而言之曰百﹐合而言之曰一﹐故曰百脈一宗。若曰百合之病﹐總脈病也。脈者謂十二經脈﹐三百六十五絡脈也。傷寒大病之後﹐餘熱未解﹐百脈未和﹔或平素多思不斷情志不遂﹔或偶觸驚疑﹐卒臨景遇﹐因而形神俱病﹐故有如是之現證也。百脈周於身脈病則身病﹐故身形如和不和﹐欲臥不能臥﹐欲行不能行也。百脈通於心﹐脈病則心病﹐故常默默也。如寒無寒﹐如熱無熱﹐似外感而非外感也。意欲食復不能食﹐或有美時﹐或聞食臭﹐有不用時﹐似裏病而非裏病也。至脈數﹑口苦﹑小便赤者﹐是鬱結之熱﹐𨿽侵裏而其熱未甚也。方其初病之時﹐醫者不識﹐誤爲表裏之病﹐以藥汗下之﹐故劇吐利也﹐𨿽劇吐利﹐不變諸逆﹐苦有神靈﹐身形如前之和﹐而脈則比前微數故其勢卽不能遽進﹐不覺加甚﹐而亦不能速愈也。試以緩愈之期﹐約略言之﹐重者不過六十日﹐輕者不過二十日﹐輕重之間者﹐不過四十日可愈也。然愈必以每溺時頭痛不頭痛﹐惡風不惡風﹐快然不快然辧者﹐以經脈之邪﹐莫不由太陽而愈也。頭痛惡風﹐是其經之候也﹔溺時快然﹐是其府之徵也。其證或未病而預見者﹐其證指百合病等證言也。未病﹐言未病傷寒病也﹐猶言未病傷寒之前﹐而預先見百合欲食不食等證也。或病四﹑五日而出﹐謂已病傷寒之後﹐而始見百合病證也。預先見者﹐是先有情志不遂﹐偶觸驚疑而召病也﹐或病二十日或一月才見者﹐是因傷寒病後而才見也。故曰﹕各隨證治之也。

【集注】

李�曰﹕『活人書』云﹕傷寒大病後﹐气血未得平復﹐變成百合病。今由百脈一宗悉致其病觀之﹐當是心﹑肺二經之病也。如行臥﹑飲食﹑寒熱等證﹐皆有莫可形容之狀﹐在『內經』解�病似之。觀篇中有如神靈者﹐豈非以心藏神﹑肺藏魄﹐人生神魄失守﹐斯有恍惚錯妄之情乎﹖又曰﹕『內經』云﹕凡傷於寒則爲病熱﹐熱气遺畱不去伏於脈中﹐則昏昏默默﹐凡行臥﹑飲食﹑寒熱﹐皆有一種虛煩不耐之像矣。

沈明宗曰﹕若邪淫於胸中連及上脘﹐則意欲食﹐復不能食﹐走於肝腎﹐故常默默﹐流入脾胃﹐故欲臥不能臥﹐欲行不能行﹐邪不在胃﹐飲食或有美時﹐壅抑胃气﹐則聞食臭﹐流於膽則口苦﹐流於膀胱則便赤﹐以上諸證﹐非一齊並見﹐皆移易變動而見也。

百合病﹐見於陰者﹐以陽法救之﹔見於陽者﹐以陰法救之。見陽攻陰﹐復發其汗﹐此爲逆﹔見陰攻陽﹐乃復下之﹐此亦爲逆。

【注】

此承上條以明其治也。百合一病﹐難分陰陽表裏﹐故以百合等湯主之。若病見於陰者以溫養陽之法救之﹔見於陽者﹐以涼養陰之法救之﹔卽下文見陽攻陰﹐或攻陰之後表仍不解﹐復發其汗者﹐此爲逆。見陰攻陽﹐或攻陽之後﹐裏仍不解﹐乃復下之者此亦爲逆也。

【集注】

徐彬曰﹕『內經』所謂用陰和陽﹐用陽和陰﹐卽是此義。故諸治法﹐皆以百合爲主。

至病見於陽﹐加一﹑二味以和其陰﹔病見於陰﹐加一﹑二味以和其陽。

李�曰﹕百合病多端﹐數條之法﹐亦說不盡。

沈明宗曰﹕此治百合病之總要法也。微邪伏於榮衛﹐流行而病表裏﹐當分陰陽以施救治可也。

百合病﹐不經吐﹑下﹑發汗﹐病形如初者﹐百合地黃湯主之。

【注】

百合一病﹐不經吐﹑下﹑發汗﹐病形如初者﹐是謂其病遷延日久﹐而不增減﹐形證如首章之初也。以百合地黃湯﹐通其百脈﹐涼其百脈﹐中病勿更服﹐恐過服生地黃﹐大便常如漆也。

卷二﹨百合狐惑陰陽毒病脈證並治第三

百合地黃湯方

百合﹝擘﹞七枚生地黃汁一升右以水洗百合﹐漬一宿﹐當白沫出﹐去其水﹐更以泉水二升﹐煎取一升﹐去滓﹐內地黃汁﹐煎取一升五合﹐分溫再服﹐中病勿更服﹐大便常如漆。

【集解】

程林曰﹕百合花葉皆四向﹐故能通達上下四旁﹐其根亦眾瓣合成﹐故名百合﹐用以醫百合病也﹐有以夫。

髙世栻曰﹕百合色白味甘﹐手太陰之補劑也。其花晝開夜合﹐如气之日行於陽﹐夜行於陰﹐司開闔﹐以行榮衛和陰陽。

百合病變發熱者﹐百合滑石散主之。

【注】

百合病﹐如寒無寒﹐如熱無熱﹐本不發熱﹐今變發熱者﹐其內熱可知也﹐故以百合滑石散主之﹐使其微利﹐熱從小便而除矣。

卷二﹨百合狐惑陰陽毒病脈證並治第三

百合滑石散方

百合﹝炙﹞一兩滑石三兩右爲散﹐飲服方寸匕﹐日三服﹐當微利﹐則止服﹐熱則除。

【集注】

髙世栻曰﹕滑石亦名液石﹐又名膋石﹐石之脂膏也﹐主治身熱﹐泄澼﹐利小便。

百合病﹐一月不解﹐變成渴者﹐百合洗方主之。

【注】

百合病本不渴﹐今一月不解﹐變成渴者﹐外以百合湯浸洗其身﹐通表瀉熱﹐內食煮餅勿以鹽豉﹐不致引飲﹐而渴自止也。

卷二﹨百合狐惑陰陽毒病脈證並治第三

百合洗方

百合一升右以水一斗﹐漬之一宿﹐以洗身﹐洗已﹐食煮餅﹐勿以鹽豉也。

百合病﹐渴不差者﹐用後方主之。

【注】

與百合洗身而渴不差者﹐內熱盛而津液竭也﹐栝蔞根苦寒﹐生津止渴﹔牡蠣鹹寒﹐引熱下行也。

卷二﹨百合狐惑陰陽毒病脈證並治第三

栝蔞牡蠣散方

栝蔞根牡蠣﹝熬﹞等分右爲細末﹐飲服方寸匕﹐日三服。

百合病﹐發汗後者﹐百合知母湯主之。

【注】

百合病不應汗而汗之﹐不解者﹐則致燥﹐以百合知母湯主之者﹐淸而潤之也。

卷二﹨百合狐惑陰陽毒病脈證並治第三

百合知母湯方

百合﹝擘﹞七枚知母﹝切﹞三兩右先以水洗百合﹐漬一宿﹐當白沫出﹐去其水﹐更以泉水二升﹐煎取一升﹐去滓﹔別以泉水二升﹐煎知母﹐取一升﹐去滓後合和﹐煎取一升五合﹐分溫再服。

百合病﹐下之後者﹐滑石代赭湯主之。

【注】

百合病不應下而下之﹐不解者﹐則怯中﹐以滑石代赭湯淸而鎭之也。

卷二﹨百合狐惑陰陽毒病脈證並治第三

滑石代赭湯方

百合﹝擘﹞七枚滑石﹝碎﹐綿裹﹞三兩代赭石﹝碎﹐綿裹﹞如彈丸大一枚右先以水洗百合﹐漬一宿﹐當白沫出﹐去其水﹐更以泉水二升﹐煎取一升﹐去滓﹔別以泉水二升﹐煎滑石代赭﹐取一升﹐去滓﹐後合和﹐重煎取一升五合﹐分溫服。

百合病﹐吐之後者﹐用後方主之。

【注】

百合病不應吐而吐之﹐不解者﹐則虛中﹐以百合雞子湯淸而補之也。

卷二﹨百合狐惑陰陽毒病脈證並治第三

百合雞子湯方

百合﹝擘﹞七枚雞子黃一枚右先以水洗百合﹐漬一宿﹐當白沫出﹐去其水﹐更以泉水二升﹐煎取一升﹐去滓﹐內雞子黃﹐攪勻﹐煎五分﹐溫服。

狐惑之爲病﹐狀如傷寒﹐默默欲眠﹐目不得閉﹐臥起不安。蝕於喉爲惑﹐蝕於陰爲狐不欲飲食﹐惡聞食臭﹐其面目乍赤﹑乍黑﹑乍白﹐蝕於上部則聲嚘﹐甘艸瀉心湯主之。蝕於下部則咽漧﹐苦參湯洗之。蝕於肛者﹐雄黃燻之。

【注】

狐惑﹐牙疳﹑下疳等瘡之古名也﹐近時惟以疳呼之。下疳卽狐也﹐蝕爛肛陰﹔牙疳卽惑也﹐蝕咽腐齦﹐脫牙穿腮破唇。每因傷寒病後﹐餘毒與濕�之爲害也﹐或生斑疹之後﹐或生癖疾下利之後﹐其爲患亦同也。狀如傷寒﹐謂發熱憎寒也。默默欲眠﹐目不得閉﹐謂其病或在陰﹐亦或在陽﹐故臥起俱不安也。此病有虫﹐虫聞食臭而動﹐動則令人煩心﹐故不欲飲食﹐惡聞食臭也。面目乍赤﹑乍黑﹑乍白﹐亦由虫動交亂胃中胃主面﹐故色無定也。惑蝕於上部之喉﹐故先聲嚘﹐毒在喉也。狐蝕於下部之陰﹐故先咽漧﹐毒在陰也。外治之法﹐苦參湯﹑雄黃散解毒殺虫﹐尙屬有理。內用甘艸瀉心湯﹐必傳寫之誤也﹐姑存之。

【集注】

程林曰﹕『靈樞經』云﹕虫動則令悗心﹐是以有臥起不安等項也。

李�曰﹕喉肛與前陰﹐皆關竅所通﹐津液滋潤之處﹐故虫每蝕於此。

卷二﹨百合狐惑陰陽毒病脈證並治第三

甘艸瀉心湯方

甘艸四兩黃芩人參漧薑各三兩黃連一兩大棗十二枚半夏半升右七味﹐水一斗﹐煮取六升﹐去滓﹐再煎﹐溫服一升﹐日三服。

卷二﹨百合狐惑陰陽毒病脈證並治第三

苦參湯方

苦參一升水一斗﹐煮取七升﹐薰洗﹐日三次。

卷二﹨百合狐惑陰陽毒病脈證並治第三

雄黃燻方

雄黃右一味爲末﹐筒瓦二枚﹐合之燒﹐向肛燻之。

『脈經』云﹕病人或從呼吸﹐上蝕其咽﹐或從下焦﹐蝕其肛陰。蝕上爲惑﹐蝕下爲狐狐惑病者﹐豬苓散主之。病者脈數﹐無熱﹐微煩﹐默默但欲臥﹐汗出。初得之三﹑四日﹐目赤如鳩眼﹐七﹑八日﹐目四眥黑﹐若能食者﹐膿已成也﹐赤小豆當歸散主之。

【注】

病者脈數﹐謂病狐惑之人脈數也。數主瘡主熱﹐今外無身熱﹐而內有瘡熱﹐瘡之熱在於陰﹐故默默但欲臥也。熱在於陽﹐故微煩汗出也。然其病初得之三﹑四日﹐目赤如鳩眼者﹐是熱蘊於血﹐故眥絡赤也。七﹑八日四眥皆黑者﹐是熱瘀血腐﹐故眥絡黑也若不能食﹐其毒尙伏諸裏﹔若已能食﹐其毒已化成膿也。故以赤小豆排癰腫﹐當歸調瘡血﹐米漿和胃气也。

【集注】

李�曰﹕經云﹕脈數不止﹐而熱不解﹐則生惡瘡﹐今膿成何處﹖大率在喉與陰肛﹐蓋積熱生虫﹐亦積熱成膿﹐是亦惡瘡之類也。

卷二﹨百合狐惑陰陽毒病脈證並治第三

赤小豆當歸散方

赤小豆﹝浸令芽出﹐曝漧﹞三升當歸右二味﹐杵爲散﹐漿水服方寸匕﹐日三服。

陽毒之爲病﹐面赤斑斑如錦文﹐咽喉痛﹐唾膿血﹐五日可治﹐七日不可治﹐升麻�甲湯主之。

陰毒之爲病﹐面目靑﹐身痛如被杖﹐咽喉痛﹐五日可治﹐七日不可治﹐升麻�甲湯去雄黃蜀椒主之。

【注】

陰陽平﹐正气也﹔陰陽偏﹐邪气也﹔陰陽變﹐異气也。正气者﹐卽四時令平之气也中人爲病﹐徐而淺﹔邪气者﹐卽四時不和之气也﹐中人爲病﹐速而危﹔異气者﹐非常災癘之气也﹐中人爲病﹐暴而死。所以過五日不治﹐以五藏相傳俱受邪也。此气適中人之陽﹐則爲陽毒﹔適中人之陰﹐則爲陰毒﹐非後人所論陰寒極﹑陽熱極之陰毒﹑陽毒也。觀其所主之方﹐要不過升麻﹑甘艸﹑當歸﹑�甲﹑蜀椒﹑雄黃﹐而並不用大寒大熱之藥﹐則可知仲景所論陰毒陽毒﹐非陰寒極﹑陽熱極之謂也。此二證卽今世俗所稱痧證是也。陽毒終屬陽邪﹐故見面赤斑斑如錦文﹐唾膿血之熱證。陰毒終屬陰邪故見面目靑﹐身痛如被杖之寒證。二證俱咽喉痛者﹐以此證乃邪從口鼻下入咽喉﹐故痛也。

【按】

由此推之﹐凡邪所過之處無不痛也。故中此气之人﹐不止咽喉痛﹐身痛﹐甚至有心腹絞痛﹐大滿大脹﹐通身絡脈靑紫暴出﹐手足指甲色如靛葉﹐口噤牙緊﹐心中忙亂﹐死在旦夕者。若謂必從皮毛而入﹐未有爲病如是之速者也﹐是必從口鼻﹐而下入咽喉無疑。況陰毒反去雄黃﹑蜀椒﹐必傳寫之�。故治是證者﹐不必問其陰陽﹐但刺其尺澤﹑委中﹑手中十指脈絡暴出之處出血﹐輕則用刮痧法﹐隨卽服紫金錠﹐或吐﹑或下﹑或汗出而愈者不少。若吐瀉不止﹐厥逆冷汗﹐脈微欲絕﹐用炮附子﹑炮川烏﹑吳茱萸﹑丁香﹑生漧薑﹑甘艸﹐虛者加人參救之﹐亦多得生。

【集注】

王履曰﹕仲景𨿽有陰毒之名﹐其敍證不過面目靑﹐身痛咽痛而已﹐並不言陰寒極盛之說。其升麻�甲湯﹐並不用大熱藥﹐是知仲景所論陰毒者﹐非陰寒之病﹐乃感天地惡毒異气入於陰經﹐故曰陰毒耳﹗後人謂陰寒極盛之證﹐稱爲陰毒﹐引仲景所敍面目靑身痛如被杖﹐咽喉痛數語﹐卻用附子散﹑正陽散等藥。竊謂陰寒極盛之證﹐固可名爲陰毒﹐然終非仲景所以立名之本意﹐後人所敍陰毒﹐與仲景所敍陰毒﹐自是兩般豈可混論。蓋後人所敍陰毒﹐只是內傷冷物﹐或暴寒所中﹐或過服寒涼藥﹐或內外俱傷於寒而成耳﹗非天地惡毒異气所中者也。

李�曰﹕趙獻可云﹕此陰陽二毒﹐是感天地疫癘非常之气﹐沿家傳染﹐所謂時疫證也觀方內「老小再服」可見。

卷二﹨百合狐惑陰陽毒病脈證並治第三

升麻�甲湯方

升麻二兩當歸一兩蜀椒﹝炒﹐去汗﹞一兩甘艸二兩�甲﹝炙﹞手掌大一片雄黃﹝研﹞半兩右六味﹐以水四升﹐煮取一升﹐頓服之﹔老小再服﹐取汗。

卷二

瘧病脈證並治第四

師曰﹕瘧脈自弦﹐弦數者多熱﹐弦遲者多寒﹐弦小緊者下之差﹐弦遲者可溫之﹐弦緊者可發汗﹑鍼灸也﹐弦浮大者可吐之﹐弦數者風發也﹐以飲食消息止之。

【按】

弦小緊者之「小」字﹐當是「沈」字﹐則有有可下之理。弦緊者﹐當是「弦浮緊」則有可發汗之理。弦浮大者﹐當是「弦滑大」﹐則有可吐之理。且不遺本文瘧脈自弦之意。

【注】

瘧之爲病﹐寒熱也﹐三陰三陽皆有之﹐因其邪伏藏於半表半里之間﹐故屬少陽﹐脈自弦也。弦數者多熱﹐弦遲者多寒﹐謂發作之時﹐多熱爲陽盛﹐多寒爲陰盛也。夫傷寒少陽病﹐則有汗﹑吐﹑下三法之禁﹐而瘧亦屬少陽﹐何以有汗﹑吐﹑下三法之宜﹐是蓋瘧屬雜病﹐不可不知也。初發脈弦兼沈緊者﹐主乎裏也﹐可下之﹔兼遲者﹐主乎寒也﹐可溫之﹔兼浮緊者﹐主乎表也﹐可汗之﹔兼滑大者﹐主乎飲也﹐可吐之﹔兼數者風發也﹐卽風熱之謂也﹐可淸之。若久發不止﹐則不可以此法治之﹐當以飲食撙節調理消息止之﹐蓋初病以治邪爲急﹐久病以養正爲主也。其他癉瘧﹐卽『內經』所謂但熱不寒之癉瘧也﹔溫瘧﹐卽『內經』所言先傷於風﹐後傷於寒﹐熱多寒少之溫瘧也﹔牝瘧﹐卽『內經』所言先傷於寒﹐後傷於風﹐寒多熱少之寒瘧也﹔惟瘧母一證經所未載。然論諸瘧﹐未有詳於『內經』者也。其文𨿽略有不同﹐必是脫簡﹐然所出治法﹐亦未有過於仲景者也。

【集注】

徐彬曰﹕自者﹐謂感有風寒﹐而脈惟自弦也。於是脈旣有一定之像﹐而兼數爲熱﹐兼遲爲寒﹐此其大綱也。

尢怡曰﹕瘧之舍固在半表半里之間﹐而人之藏則有偏多偏少之異﹐故其病有熱多者有寒多者﹐有裏多而可下者﹐有表多而可汗﹑可吐者﹐當各隨其脈而施治也。

周揚俊曰﹕人之瘧證﹐由外邪之入﹐每伏於半表半里﹐入而與陰爭則寒﹐出而與陽爭則熱﹐故寒熱往來﹐主少陽﹐謂兼他經證則有之﹐謂全不涉少陽﹐則無是理也。仲景曰﹕瘧脈自弦﹐正以脈之數﹑遲﹑小﹑緊﹑浮﹑大皆未可定﹐要必兼弦﹐弦爲少陽脈也。夫邪犯少陽與衛气並居﹐衛气晝行於陽﹐夜行於陰﹐故邪得陽而外出﹐得陰而內薄﹐內外相薄﹐是以日作。若气之舍深﹐內薄於陰﹐陽气獨發﹐陰气內著﹐陰與陽爭不得出﹐是以間日而作也。然則偏陰多寒﹐偏陽多熱﹐其爲癉﹑爲溫﹑爲牝﹐莫不自少陽而造其極﹐補偏救獘﹐必從少陽之界﹐使邪去而陰陽適﹐歸於和而後愈也。

病瘧以月一日發﹐當以十五日愈﹔設不差﹐當月盡解﹔如其不差﹐當云何﹖師曰﹕此結爲癥瘕﹐名曰瘧母﹐急治之﹐宜�甲煎圓。

【注】

病瘧者﹐以月計之﹐如一日發者﹐當以十五日愈﹐以十五日更一气也。人受气於天天气更則人身之气亦更﹐更气旺﹐則不受瘧邪﹐故愈也﹔設若不差﹐當月盡解﹐是又更一旺气也。倘如更二气不差﹐此瘧邪不衰﹐與病者气血痰飲﹐結爲癥瘕﹐名曰瘧母也﹐當急治之﹐宜用�甲煎丸攻之可也。

【集注】

程林曰﹕五日爲一候﹐三候爲一气﹐一气十五日也。夫人受气於天﹐气節更移﹐榮衛亦因之以易也。

卷二﹨瘧病脈證並治第四

鱉甲煎圓方

鱉甲﹝炙﹞十二分烏扇﹝燒﹞三分黃芩三分柴胡三分鼠婦﹝熬﹞三分漧薑三分大黃三分芍藥五分桂枝三分葶藶﹝熬﹞一分石葦﹝去毛﹞三分厚朴三分牡丹﹝去心﹞五分瞿麥二分紫葳三分半夏一分人參一分�虫﹝熬﹞五分阿膠三分蜂巢﹝炙﹞四分赤硝十二分蜣螂﹝熬﹞六分桃仁二分右二十三味爲末﹐取鍛竈下灰一斗﹐淸酒一斛五斗﹐浸灰﹐候酒盡一半﹐著�甲於中煮令泛爛如膠漆﹐絞取汁﹐內諸藥﹐煎爲丸﹐如梧子大﹐空心服七丸﹐日三服。

【集注】

徐彬曰﹕藥用�甲煎者﹐�甲入肝﹐除邪養正﹐合煆竈灰所浸酒﹐去瘕﹐故以爲君。

小柴胡湯﹑桂枝湯﹑大承气湯爲三陽主藥﹐故以爲臣。但甘艸嫌柔緩﹐而減藥力﹐枳實嫌破气而直下﹐故去之﹐外加漧薑﹑阿膠﹑助人參﹑白術溫養爲佐。瘕必假血根據痰故以四虫﹑桃仁合半夏消血化痰﹔凡積必由气結﹐气利而積消﹐故以烏扇﹑葶藶﹑利肺气﹐合石葦﹑瞿麥﹐淸邪熱而化气散結血。因邪聚則熱﹐故以牡丹﹑紫葳去血中伏火﹐膈中實熱﹐爲使。『千金方』去鼠婦﹑赤硝﹐而加海藻﹑大戟﹐以軟堅化水更妙。

師曰﹕陰气孤絕﹐陽气獨發﹐則熱而少气﹑煩冤﹐手足熱而欲嘔﹐名曰癉瘧﹔若但熱不寒者﹐邪气內藏於心﹐外舍分肉之間﹐令人消鑠肌肉。

【按】

此言癉瘧﹐其文脫簡﹐『內經』已詳﹐不復釋。

溫瘧者﹐其脈如平﹐身無寒﹐但熱﹐骨節疼煩﹐時嘔﹐白虎加桂枝湯主之。

【按】

此言溫瘧﹐其文脫簡﹐『內經』已詳﹐不復釋。

卷二﹨瘧病脈證並治第四

白虎加桂枝湯方

知母六兩甘艸﹝炙﹞二兩石膏一斤粳米二合桂枝三兩右劑﹐每五錢﹐水一盞半﹐煎至八分﹐去滓﹐溫服﹐汗出愈。

瘧多寒者﹐名曰牝瘧﹐蜀漆散主之。

【按】

此言牝瘧﹐其文脫簡﹐『內經』已詳﹐不復釋。

卷二﹨瘧病脈證並治第四

蜀漆散方

蜀漆﹝洗去腥﹞雲母﹝燒二日夜﹞龍骨等分右三味﹐杵爲散﹐未發前﹐以漿水服半錢匕。溫瘧加蜀漆半分﹐臨發時服一錢七分。

【集注】

李�曰﹕牝瘧證多陰寒﹐治宜助陽溫散爲主。雲母之根爲陽起石﹐下有雲母﹐上多雲气﹐性溫气升﹐乃升發陽气之物﹔龍骨屬陽﹐能逐陰邪而起陽气﹔蜀漆乃常山之苗功能治瘧﹐不用根而用苗者﹐取其性多升發﹐能透達陽气於上之義也。溫瘧加蜀漆亦取其升散之功。

卷二

中風歷節病脈證並治第五

夫風之爲病﹐當半身不遂﹐或但臂不遂者﹐此爲痺﹐脈微而數﹐中風使然。

【注】

風病﹐『內經』論之詳矣。但往往與痺合論﹐後人惑之﹐故仲景復言之曰﹕風之爲病當半身不遂﹐卽經所謂偏枯也﹐或但兩臂不遂者﹐非中風也﹐卽痺病也。蓋痺爲陰病﹐脈多沈澀﹐風爲陽病﹐脈多浮緩﹐今脈微而數﹐中風使然。其脈微者﹐正气虛也數者﹐邪气勝也。故病風中之人﹐因虛而召風者﹐未有不見微弱之脈者也﹔因熱而生風者﹐未有不見數急之脈者也。

【集注】

沈明宗曰﹕此分中風與痺也。風之爲病﹐非傷於衛﹐卽浸於榮﹐故當半身不遂﹐謂半身之气傷而不用也。若但臂不遂﹐此爲痺﹔痺者﹐閉也﹐謂一節之气﹐閉而不仁也。

於是診之於脈﹐必微而數﹔微者﹐陽之微也﹔數者﹐風之數也﹐此中風使然﹐謂風乘虛入﹐而後使半身不遂也。

寸口脈浮而緊﹐緊則爲寒﹐浮則爲虛﹐寒虛相摶﹐邪在皮膚﹐浮者血虛﹐絡脈空虛賊邪不瀉﹐或左或右﹐邪气反緩﹐正气卽急﹐正气引邪﹐喎僻不遂。邪在於絡﹐肌膚不仁﹔邪在於經﹐卽重不勝﹔邪入於府﹐卽不識人﹔邪入於藏﹐舌則難言﹐口吐涎。

【按】

「寸口脈浮而緊﹐緊則爲寒﹐浮則爲虛﹐寒虛相摶﹐邪在皮膚﹐」此五句與本條文義不屬﹐當在後條之首。後條「寸口脈遲而緩﹐遲則爲寒﹐緩則爲虛﹔榮緩則爲亡血衛緩則爲中風﹔邪气中經﹐」此六句亦與本條文義不屬﹐當在此條之首﹐文气相屬必是錯簡。其中有「浮者血虛」一句﹐必是衍文。浮則爲虛﹐寒虛相摶﹐二「虛」字當是「風」字﹐是傳寫之�。

【注】

中風虛邪之脈﹐皆當浮緩﹐以浮主風﹐緩主虛也。榮分見緩﹐經絡之血亡也﹔衛分見緩﹐經絡之气空也﹐蓋邪風中人﹐未有不由經絡血气空虛而中也。賊邪不瀉﹐畱而不去﹐在左則病左﹐在右則病右﹐淺則病經絡﹐深則病藏府。邪在於絡﹐則爲病肌膚麻木不仁也﹔邪在於經﹐則爲病身肢偏重﹐喎斜不遂也﹔邪入於府﹐則爲病九竅閉不識人也﹔邪入於藏﹐則爲病舌瘖難言唇緩吐涎也。

寸口脈遲而緩﹐遲則爲寒﹐緩爲爲虛﹔榮緩則爲亡血﹐衛緩則爲中風﹔邪气中經﹐則身癢而癮疹﹔心气不足﹐邪气入中﹐則胸滿而气短。

【按】

寸口脈遲而緩﹐遲則爲寒﹐二「遲」字當是「浮」字﹐「寒」字當是「風」字﹐始得文義了然﹐且遲﹑緩二脈不能並見﹐必是傳寫之�。

【注】

上條發明虛邪賊風之爲病﹐此條發明榮衛風寒之爲病也。寸口脈浮而緊﹐緊則爲寒浮則爲風﹐風寒之邪﹐相搏於表﹐郁於皮膚經絡﹐則令人身癢而發癮疹也。若其人心气不足﹐謂心胸之气不足﹐而邪气入心胸﹐故令人胸滿而短气也。

寸口脈沈而弱﹐沈卽主骨﹐弱卽主筋﹐沈卽爲腎﹐弱卽爲肝﹐汗出入水中﹐如水傷心歷節黃汗出﹐故曰歷節。

【注】

寸口脈沈而弱﹐肝腎之气不足也。蓋肝主筋﹐腎主骨﹐肝腎不足﹐筋骨痿緩﹐一爲風寒濕邪所乘﹐卽病筋骨關節交會之處。夫人汗出時﹐腠理開﹐風尙易入﹐況入水中浴焉得不致寒耶﹗水傷心﹐心主汗﹐汗郁成濕﹐故風勝爲歷節﹐濕勝爲黃汗出也。

【集注】

趙良曰﹕腎主水﹐骨與之合﹐故脈沈者﹐病在骨也。肝藏血﹐筋與之合﹐血虛則脈弱故病在筋也。心主汗﹐汗出入水﹐其汗爲水所阻﹐水汗相摶﹐聚以成濕﹐久變爲熱濕熱相蒸﹐是以歷節發出黃汗也。

味酸則傷筋﹐筋傷則緩﹐名曰泄﹐咸則傷骨﹐骨傷則痿﹐名曰枯﹔枯泄相搏﹐名曰斷泄。榮气不通﹐衛不獨行﹐榮衛俱微﹐三焦無所禦﹐四屬斷絕﹐身體羸瘦﹐獨足腫大黃汗出﹐脛冷﹐假令發熱﹐便爲歷節也。病歷節﹐不可屈伸﹐疼痛﹐烏頭湯主之。

【按】

名曰斷泄之「泄」字﹐當是「絕」字﹐始與下文相屬﹐必是傳寫之�。

【注】

此詳申上條﹐互發其義﹐以明其治也。歷節之病﹐屬肝﹑腎虛﹐肝﹑腎不足於內﹐筋骨不榮於外﹐客邪始得乘之而爲是病也。究其所以致虛之由﹐不止一端也。如飲食之味過傷﹐日久亦爲是病也。味過於酸則傷肝﹐肝傷則筋傷﹐筋傷則緩不收持﹐名曰泄也。味過於鹹則傷腎﹐傷腎則骨傷﹐骨傷則枯不能立﹐名曰枯也。枯泄相搏﹐名曰斷絕﹐斷絕者﹐卽榮气不通﹐衛不獨行﹐榮衛俱虛﹐三焦失所﹐四維斷絕﹐身體羸瘦也若獨足腫脛冷﹐寒勝凝於下也﹔黃汗自出﹐濕勝發於中也。假令發熱﹐則屬風﹐便爲歷節也。病歷節者﹐歷節疼痛不能屈伸也﹐故主之以烏頭湯﹐通榮行衛﹐並驅風寒濕之邪也。以蜜制烏頭﹐亦緩毒法耳﹗

【集注】

沈明宗曰﹕『金匱』補示飲食內傷脾﹑胃﹑心﹑肺﹑肝﹑腎致病﹐名曰歷節。然出脈證﹐皆因飲酒﹐濕壅內熱而招外邪合病。謂飲酒汗出當風所致﹐卽邪之所湊﹐其气必虛是矣。或外風而合內濕﹐外寒而合內濕﹐內寒而招外濕﹐內熱而招外濕﹐此等關頭不可不曉。又當分別風﹑寒﹑濕气﹐偏多偏少﹐而處發表﹑溫中﹑行陽﹑補虛﹑散邪之法﹐故治此當與『靈素』﹑『金匱』合看則備﹐若泛用成方﹐則非良工所爲之事也。

卷二﹨中風歷節病脈證並治第五

烏頭湯方

麻黃芍藥黃耆各三兩甘艸川烏﹝�咀﹐以蜜二升﹐煎取一升﹐卽出烏頭﹞五枚右五味﹐�咀四味﹐以水三升﹐煮取一升﹐去滓﹐內蜜煎中﹐更煎之﹐服七合﹔不知盡服之。

諸肢節疼痛﹐身體尪羸﹐腳腫如脫﹐頭眩短气﹐溫溫欲吐﹐桂枝芍藥知母湯主之。

【按】

溫溫當是「嗢嗢」。

【注】

歷節之證﹐諸肢節疼痛也。身體尪羸﹐卽上條身體羸瘦﹐甚言其瘦之甚也。腳腫如脫卽上條獨足腫大﹐甚言其腫之甚也。頭眩短气﹐陽气虛也。嗢嗢欲吐﹐寒邪盛也。

而不用烏頭湯者﹐因無黃汗之濕勝也。用桂枝芍藥知母湯者﹐以壯陽气﹐散寒濕爲急也。故方中桂枝芍藥倍於麻黃﹑防風﹐大加白術﹑附子﹐其意專在溫行陽气﹐次在散寒濕也。多用生薑﹐因其欲吐﹔更佐知母﹑甘艸者﹐以其劑過辛熱﹐監制之也。

【集注】

李�曰﹕此歷節病﹐由气血兩虛而致者也。風濕相搏﹐四肢節節皆痛﹐卽歷節病也。

身體尪羸﹐邪勝正衰也。腳腫如脫﹐气絕於下也。頭眩短气﹐气虛於上也。溫溫欲吐气逆於中也。此三焦气血兩虛﹐故是湯主祛風濕而溫气血。

卷二﹨中風歷節病脈證並治第五

桂枝芍藥知母湯方

桂枝四兩芍藥三兩甘艸二兩麻黃二兩生薑五兩白術五兩知母四兩防風二兩附子﹝炮﹞二枚右九味﹐以水七升﹐煮取二升﹐溫服七合﹐日三服。

趺陽脈浮而滑﹐滑則穀气實﹐浮則汗自出。

【注】

趺陽胃脈也﹐穀气﹐胃气也﹐浮則爲風外薄﹐滑則爲胃實熱﹐風熱蒸於肌腠之間﹐故汗自出。此發明黃汗﹐亦有因風熱之義也。

少陰脈浮而弱﹐弱則血不足﹐浮則爲風﹐風血相摶﹐卽疼痛如掣。

【注】

少陰心脈也﹐心主血﹐心脈浮而弱﹐弱則爲血虛﹐浮則爲風邪﹐風血相摶﹐而交爭於經絡之間﹐故疼痛牽引如掣也。此發明歷節亦有因血虛之義也。

【集注】

李�曰﹕風在血中﹐則栗悍勁切﹐無所不至﹐爲風血相搏。蓋血主榮養筋骨者也﹐若風以燥之﹐則血愈耗而筋骨失其所養﹐故疼痛如掣。昔人曰﹕治風先養血﹐血生風自滅﹐此其治也。

盛人脈澀小﹐短气﹐自汗出﹐歷節疼﹐不可屈伸﹐此皆飲酒汗出當風所致。

【注】

盛人脈盛﹐不應澀小﹔盛人气長﹐不應气短。令盛人脈澀小﹐短气﹐是形气脈息不合也。審其證﹐自汗出﹐歷節疼不可屈伸﹐詢其由﹐得之於飲酒汗出當風也。此又發明歷節不止一端之義也。

【集注】

徐彬曰﹕盛人﹐肥人也。肥人濕多﹐脈得澀小﹐此痺像也。於是气爲濕所搏而短﹐因風作使而自汗﹐气血爲邪所痺而疼痛不可屈伸。然肥人固多濕﹐何以脈驟澀小﹐豈非酒濕困之乎﹖何以疼痛有加而汗出不已﹐豈非濕而挾風乎﹖脈證不同﹐因風則一﹐故曰﹕此皆飲酒汗出當風所致。

卷二

血痺虛勞病脈並治第六

問曰﹕血痺病從何得之﹖師曰﹕夫尊榮人﹐骨弱肌膚盛重﹐因疲勞﹐汗出﹐臥不時動搖﹐加被微風﹐遂得之。但以脈自微澀﹐在寸口關上小緊﹐宜鍼引陽气﹐令脈和緊去則愈。

【注】

歷節屬傷气也﹐气傷痛﹐故疼痛也。血痺屬傷血也﹐血傷腫﹐故麻木也。前以明邪气聚於气分﹐此以明邪气凝於血分﹐故以血痺名之也。尊榮人﹐謂膏粱之人﹐素食甘肥故骨弱肌膚盛重﹐是以不任疲勞﹐疲勞則汗出﹐汗出則腠理開。亦不勝久臥﹐臥則不時動搖﹐動搖卽加被微風﹐亦遂得以干之。此言膏粱之人﹐外盛內虛﹐𨿽微風小邪易爲病也。然何以知病血痺也﹖但以身體不仁﹐脈自微澀﹐則知邪凝於血故也。寸口關上小緊﹐亦風寒微邪應得之脈也。鍼能導引經絡取諸痺﹐故宜鍼引气血﹐以瀉其邪﹐令脈不澀而和﹐緊去邪散﹐血痺自通也。

【集注】

周揚俊曰﹕天下惟尊榮人爲形樂志苦﹐形樂故肌膚盛﹐志苦故骨弱﹐骨弱則不耐勞肌盛則气不固﹐稍有勞困﹐卽汗出也﹐汗出而陽气虛﹐𨿽微風且得以襲之﹐則血爲之痺。故一見脈微﹐則知其陽之不足﹐一見脈澀﹐則知其陰之多阻﹐此血痺之本脈也。

而其邪入之處﹐則自形其小緊﹐小爲正气拘抑之象﹐緊爲寒邪入中之徵。然仲景明言微風﹐何以反得寒脈也﹖蓋邪隨血脈上下﹐阻滯汁沫﹐未有不痛者﹐故痛爲緊脈也。

鍼以泄之﹐引陽外出﹐則邪去而正自伸也。

血痺﹐陰陽俱微﹐寸口關上微﹐尺中小緊﹐外證身體不仁﹐如風痺狀﹐黃耆桂枝五物湯主之。

【注】

此承上條互詳脈證﹐以明其治也。上條言六脈微澀﹐寸口關上小緊﹐此條言陰陽寸口關上俱微﹐尺中亦小緊。合而觀之﹐可知血痺之脈浮沈﹐寸口﹑關上﹑尺中俱微﹑俱澀﹑俱小緊也。微者虛也﹐澀者滯也﹐小緊者邪也﹐故血痺應有如是之診也。血痺外證﹐亦身體頑麻﹐不知痛癢﹐故曰﹕如風痺狀。但不似風痺歷關節流走疼痛也。主黃耆桂枝五物湯者﹐調養榮衛爲本﹐祛風散邪爲末也。

【集注】

周揚俊曰﹕此申上條旣痺之後﹐未能鍼引以愈﹐遂令寸口微者﹐今則陰陽俱微﹐且寸關俱微矣﹐且尺中小緊矣。夫小緊旣見於尺﹐則邪之入也﹐愈深而愈不得出﹐何也﹖正虛之處﹐便是容邪之處也。脈經內外﹐謂之陰陽﹐上下亦謂之陰陽﹐今尺旣小緊則微屬內外也明矣。若言證以不仁槪之﹐則疼痛麻木﹐每與我相阻﹐其爲不仁甚矣故以風痺象之﹐非眞風痺也。於是以黃耆固衛﹐芍藥養陰﹐桂枝調和榮衛﹐托實表裏驅邪外出﹐佐以生薑宣胃﹐大棗益脾﹐爲至當不易之治也。

卷二﹨血痺虛勞病脈並治第六

黃耆桂枝五物湯方

黃耆三兩芍藥三兩桂枝三兩生薑六兩大棗十二枚右五味﹐以水六升﹐煮取二升﹐溫服七合﹐日三服。﹝一方有人參﹞夫男子平人﹐脈大爲勞﹐極虛亦爲勞。

【注】

男子平人。應得四時五藏平脈﹐今六脈大而極虛﹐非平人之脈也。然大而無力﹐勞役傷脾气也﹐極虛者﹐內損腎陰精也﹐此皆欲作虛勞之候﹐故有如是之診也。

【集注】

李�曰﹕平人者﹐形如無病之人﹐經云﹕脈病人不病者是也。勞則體疲於外﹐气耗於中﹐脈大非气盛也﹐重按必空濡﹐乃外有餘而內不足之象﹐脈極虛則精气耗矣。蓋大者﹐勞脈之外暴者也﹔極虛者﹐勞脈之內衰者也。

魏荔彤曰﹕夫男子平人﹐脈大爲勞﹐極虛亦爲勞﹔脈大者﹐邪气盛也﹐極虛者﹐精气奪也。以二句揭虛勞之總﹐而未嘗言其大在何脈﹖虛在何經﹖是在主治者﹐隨五勞七傷之故而諦審之也。

人年五﹑六十﹐其病脈大者﹐痺俠背行。若腸鳴﹑馬刀﹑俠癭者﹐皆爲勞得之。

【按】

「若腸鳴」三字﹐與上下文不屬﹐必是錯簡。俠癭之「癭」字﹐當是「瘰」字。每經此證﹐先勞後瘰﹑先瘰後勞者有之﹐從未見勞癭先後病也﹐必是傳寫之�。

【注】平人年二﹑三十﹐常得大脈者﹐則多病勞。若人年已五﹑六十﹐其脈亦大﹐不卽病勞者﹐以气血𨿽虛﹐而火自微也﹐火微故不病勞也。𨿽不病勞﹐然气血榮衛虛痺不行﹐故爲馬刀﹑鼠瘡﹑俠瘰也。此發明脈大𨿽同﹐爲病不同之義也。

勞之爲病﹐其脈浮大﹐手足煩﹐春夏劇﹐秋冬差﹐陰寒精自出﹐酸削不能行。

【按】

陰寒精自出之「寒」字﹐當是「虛」字﹐是傳寫之�。

【注】

此言浮大爲勞﹐以詳其證也。手足煩﹐卽今之虛勞﹐五心煩熱﹐陰虛不能藏陽也。陰虛精自出﹐卽今之虛勞遺精﹐陰虛不能固守也。酸削不能行﹐卽今之虛勞膝酸﹐削瘦骨痿不能起於牀也。夫春夏陽也﹐陰虛不勝其陽﹐故劇﹔秋冬陰也﹐陰虛得位自起故差。

【集注】

徐彬曰﹕脈大旣爲勞矣﹐更加浮﹐其證則手足煩﹐蓋陰旣不足而陽必盛也。於是春夏助其陽則劇﹐秋冬助其陰則差。陰虛而精自出者﹐久則酸削不能行矣。

程林曰「寒」字作「虛」字看﹐陰虛則气不守﹐而精自出矣。

李�曰﹕脈浮大者﹐裏虛而气暴於外也。四肢者﹐諸陽之本﹐勞則陽耗﹐陰虛而生內熱﹐故手足煩。凡勞傷多屬陰虛﹐當春夏木火盛炎之際﹐气浮於外則裏愈虛﹐故劇﹕秋冬金水相生之候﹐气斂於內則外不擾﹐故差也。腎藏精﹐精自出者﹐腎水不藏也腎主骨﹐故酸削而不能行也。

男子脈虛沈弦﹐無寒熱﹐短气裏急﹐小便不利﹐面色白﹐時目瞑兼衄﹐少腹滿﹐此爲勞使之然。

【注】

此復申虛極爲勞﹐以詳其証之義也。脈虛沈弦﹐陰陽俱不足也﹔無寒熱﹐是陰陽𨿽不足而不相乘也﹔短气面白﹐時瞑兼衄﹐乃上焦虛而血不榮也﹔裏急﹐小便不利﹐少腹滿﹐乃下焦虛而气不行也。凡此脈證﹐皆因勞而病也﹐故曰﹕此爲勞使之然。

男子面色薄者﹐主渴及亡血﹐卒喘悸﹐脈浮者﹐裏虛也。

【按】

「脈浮者﹐裏虛也」當是衍文。

【注】

此復申虛勞面色白﹐互詳其証之義也。面色白不因衄者﹐是血不內生也﹔因衄者﹐是血亡於外也。今曰面色薄﹐謂面色淺淡不華﹐亦不足之色也。故主津液不足之渴及吐衄亡血气虛卒喘﹐血虛卒悸也。

【集注】

李�曰﹕此節以亡血爲主。『內經』云﹕精明五色者﹐气之華也。又云﹕心之華在面其充在血脈﹐勞則气耗火動﹐逼血妄行﹐必致亡血。蓋血主濡之﹐血亡則精采奪而面色薄﹐津液去而煩且渴矣。又勞者﹐气血俱耗﹐肺主气﹐气虛則喘﹐心主血﹐血虛則悸。卒者﹐卒然見此病也。

男子脈浮弱而澀﹐爲無子﹐精气淸冷。

【注】

男子之脈浮大而虛者﹐爲虛勞也。浮弱而澀者﹐則爲精气淸冷﹐故爲無子也。

夫失精家﹐少腹弦急﹐陰頭寒﹐目眩﹐發落﹐脈極虛﹐芤遲﹐爲淸谷亡血失精。脈得諸芤動微緊﹐男子失精﹐女子夢交﹐桂枝龍骨牡蠣湯主之。

【按】

此條亡血失精之下等句﹐與上文義不屬﹐當另作一條在後。

【注】

失精家﹐謂腎陽不固精者也。少腹弦急﹐虛而寒也。陰頭寒﹐陽气衰也。目弦﹐精气虧也。發落﹐血本竭也。若診其脈極虛而芤遲者﹐當知極虛爲勞﹐芤則亡血﹐遲則爲寒﹐故有淸谷﹑亡血﹑失精之證也。

【集注】

程林曰﹕腎主閉藏﹐肝主�泄﹐失精則過於�泄﹐故少腹弦急也。陰頭爲宗筋之所聚眞陽日虧﹐故陰頭寒也。目眩則精衰﹐發落則血竭﹐是以脈虛芤遲也。虛主失精芤主亡血﹐遲主下利淸谷也。

李�曰﹕肝主藏血﹐腎主藏精﹐亡血失精﹐則肝腎俱虛矣。少腹者﹐肝﹑腎之部﹐今少腹弦急﹐以肝腎兩虧﹐則裏气虛而張急加弦也。肝主筋﹐前陰者﹐宗筋之所聚﹐肝衰故陰頭寒也。肝藏血開竅於目﹐腎主骨﹐骨之精爲瞳子﹐又腎之華在發﹐發者血之餘﹐此肝腎兩虛﹐故目眩發落也。芤脈者﹐浮沈有﹐中間無﹐似中空芤艸﹐故名芤脈此亡血之脈﹐以脈者血之府﹐血虛則脈亦虛也。遲爲在藏﹐遲則爲寒﹐脈極虛芤遲則其證亦虛。淸谷者﹐大便完谷不化也﹐此虛勞在肝﹑腎二經者也。

男子平人脈﹐虛弱細微者﹐善盜汗也。

【按】

此節脈證不合﹐必有脫簡﹐故不釋。

脈沈﹑小﹑遲﹐名脫气﹐其人疾行則喘喝﹐手足逆寒﹐腹滿﹐甚則溏泄﹐食不消化也

【注】

脈沈﹑小﹑遲﹐則陽大虛﹐故名脫气。脫气者﹐謂胸中大气虛少﹐不充气息所用﹐故疾行喘喝也。陽虛則寒﹐寒盛於外﹐四末不溫﹐故手足逆冷也。寒盛於中﹐故腹滿溏泄﹐食不消化也。

【集注】

徐彬曰﹕脈沈﹑小﹑遲﹐其爲陽衰無疑。沈﹑小﹑遲三脈相並﹐是陽气全虧﹐故名脫气。其軀爲空殼﹐疾行則气竭而喘喝﹐四肢無陽而寒﹐腹中無陽而滿﹐甚則胃虛極而溏泄﹐脾虛極而食不化也。

李�曰﹕此脾﹑肺﹑腎三經俱病也﹐肺主气﹐气爲陽﹐沈﹑小﹑遲皆陽气虛衰之脈故爲脫气。疾行則喘喝﹐以肺主出气﹐而腎主納气﹐爲生气之原﹐呼吸之門﹐若眞元耗損﹐則气虛不能續息﹐肺無所出﹐腎無所納﹐故喘喝﹐此肺腎病也。又脾主四肢四肢者﹐諸陽之本。逆寒者﹐陽虛不溫四末也。腹滿者﹐脾經入腹﹐陽虛中滿也。溏泄食不化者﹐此脾虛不能運磨水谷﹐多見鶩溏飧泄之證也。

脈弦而大﹐弦則爲減﹐大則爲芤﹐減則爲寒﹐芤則爲虛﹐虛寒相搏﹐此名爲革﹐婦人則半產漏下﹐男子則亡血失精。

【注】

詳見『傷寒論辧脈法』中﹐不復釋。

脈得諸芤動微緊﹐男子失精﹐女子夢交﹐桂枝龍骨牡蠣湯主之。

【注】

脈得諸芤動微緊者﹐謂槪虛勞之諸脈而爲言也﹐非謂芤動微緊﹐僅主男子失精﹐女子夢交之候也。通舉男女失精之病﹐而用桂枝龍骨牡蠣湯者﹐調陰陽和榮衛﹐兼固澀精液也。

【集注】

徐彬曰﹕失精之家﹐脈復不一﹐苟得諸芤動微緊﹐是男子以虛陰而挾火則失精﹐女子以虛陰而挾火則夢交。主以桂枝龍骨牡蠣湯者﹐蓋陰虛之人﹐大槪當助腎﹐故以桂枝芍藥通陽固陰﹐甘艸姜棗和中﹐龍骨牡蠣固精也。

卷二﹨血痺虛勞病脈並治第六

桂枝加龍骨牡蠣湯方

桂枝芍藥生薑各三兩甘艸二兩大棗十二枚龍骨牡蠣各三兩右七味﹐以水七升﹐煮取三升﹐分溫三服。

虛勞裏急﹐悸衄﹐腹中痛﹐夢失精﹐四肢酸疼﹐手足煩熱﹐咽漧口燥﹐小建中湯主之

【注】

虛勞云云者﹐槪虛勞之證而言也﹐非謂虛勞之證﹐止於此也﹐故下文有諸不足之說也均主以小建中湯者﹐欲小小創建中虛之意﹐合下六節﹐皆論虛勞﹐各有所主之方也

卷二﹨血痺虛勞病脈並治第六

小建中湯方

桂枝三兩甘艸﹝炙﹞三兩大棗十二枚芍藥六兩生薑二兩膠飴一升右六味﹐以水七升﹐煮取三升﹐去滓﹐內膠飴﹐更上微火消解﹐溫服一升﹐日三服。

嘔家不可用建中湯﹐以甜故也。

虛勞裏急﹐諸不足﹐黃耆建中湯主之。

【注】

所謂虛勞裏急諸不足者﹐亦該上條諸不足証之謂也。黃耆建中湯﹐創建中外兩虛﹐非單謂裏急一証之治也。桂枝龍骨牡蠣湯﹐卽桂枝湯加龍骨﹑牡蠣。小建中湯﹐卽桂枝湯加膠飴。黃耆建中湯卽桂枝湯加膠飴﹑黃耆也。故嘗因是而思仲景以一桂枝湯出入加減﹐無往不利如此。何后世一見桂枝﹐卽爲傷寒發汗之劑﹐是但知仲景用桂枝湯治傷寒﹐而不知仲景用桂枝湯治虛勞也。若知桂枝湯治虛勞之義﹐則得仲景心法矣。蓋桂枝湯辛甘而溫之品也﹐若啜粥溫覆取汗﹐則發散榮衛以逐外邪﹐卽經曰﹕辛甘發散爲陽﹐是以辛爲主也﹔若加龍骨﹑牡蠣﹑膠飴﹑黃耆﹐則補固中外以治虛勞﹐卽經曰﹕勞者溫之﹐甘藥調之﹐是以溫以甘爲主也。由此推之﹐諸藥之性味功能加減出入其妙無窮也。

【集注】

魏荔彤曰﹕气虛甚﹐加黃耆﹐津枯甚﹐加人參﹐以治虛勞裏急﹐此言裏急非單指裏急之謂也﹐乃虛勞諸不足腹痛之謂也。故名其方爲建中﹐正所以扶持其中气﹐使漸生陰陽﹐達於榮衛﹐布於肢體也。

尢怡曰﹕裏虛脈急﹐腹中當引痛也。諸不足者﹐陰陽諸脈俱不足﹐而眩悸喘喝﹐失精亡血等證﹐相因而至也。急者緩之必以甘﹐不足者補之必以溫﹐而充虛塞空﹐則黃耆尢有專長也。

卷二﹨血痺虛勞病脈並治第六

黃耆建中湯方

於小建中湯內﹐加黃耆一兩半﹐余根據上法。

若气短胸滿者﹐加生薑﹔腹滿者﹐去棗加茯苓一兩半﹔及療肺虛損不足補气﹐加半夏三兩。

虛勞腰痛﹐少腹拘急﹐小便不利者﹐八味腎气丸主之。

【注】

虛勞之人腰痛腎气虛而不行也。少腹拘急﹐小便不利﹐膀胱气虛不化也。主以八味腎气丸溫補下焦。腎與膀胱表裏之气足﹐而腰痛﹐少腹拘急﹐小便不利﹐未有不愈者也

【集注】

程林曰﹕腰者腎之外候﹐腎虛則腰痛﹐腎與膀胱爲表裏﹐不得三焦之陽气以決瀆﹐則小便不利而少腹拘急矣。與是方以益腎間之气﹐气彊則便溺行﹐而少腹拘急亦愈矣。

尢怡曰﹕虛勞之人﹐損傷少陰腎气﹐是以腰痛﹐少腹拘急﹐小便不利。以八味腎气丸補陰之虛﹐可以生气﹐助陽之弱﹐可以化水﹐乃補下治下之良劑也。

卷二﹨血痺虛勞病脈並治第六

八味腎气丸方

﹝見婦人雜病中﹞虛勞虛煩不得眠﹐酸棗湯主之。

【注】

因虛勞而煩﹐是虛煩也。因虛煩而不得眠﹐是虛煩不得眠也。故主以酸棗仁湯﹐專治虛煩﹐煩去則得眠也。

【集注】李�曰﹕虛煩不得眠者﹐血虛生內熱﹐而陰气不斂也。『內經』云﹕气行於陽﹐陽气滿﹐不得入於陰﹐陰气虛﹐故目不得瞑﹔酸棗湯養血虛而斂陰气也。

卷二﹨血痺虛勞病脈並治第六

酸棗湯方

酸棗仁二升甘艸一兩知母二兩茯苓二兩芎藭二兩右五味﹐以水八升﹐煮酸棗仁﹐得六升﹐內諸藥﹐煮取三升﹐分溫三服。

五勞極虛﹐羸瘦腹滿﹐不能飲食﹐食傷﹑憂傷﹑飲傷﹑房室傷﹑饑傷﹑勞傷﹐經絡榮衛气傷﹐內有幹血﹐肌膚甲錯﹐兩目黯黑﹐緩中補虛﹐大黃�虫丸主之。

【按】

「緩中補虛」四字﹐當在不能飲之下﹐必是傳寫之�。

【注】

五勞所傷﹐久之令人極虛羸瘦﹐腹中虛滿﹐不能飲食﹐宜緩中補虛﹐如前之建中等方也。原其所傷之道﹐不止過勞傷气﹐房室傷精也﹐卽飲食傷胃﹐饑過傷脾﹐渴過傷腎憂思傷心﹐悲極傷肝﹐過言傷肺﹐皆令人經絡榮衛气傷。是以勞熱煎熬﹐內有幹血故肌膚不潤﹐甲錯如鱗也。兩目不榮﹐黯黑不明也。似此幹血之證﹐非緩中補虛之劑所能治﹐故主以大黃�虫丸﹐攻熱下血﹐俾瘀積去而虛勞可復也。

【集注】

程林曰﹕此條單指內有幹血而言。夫人或因七情﹐或因飲食﹐或因房勞﹐皆令正气內傷﹐血脈凝積﹐致有幹血積於中﹐而尪羸見於外也。血積則不能以濡肌膚﹐故肌膚甲錯﹔不能榮於目﹐則兩目黯黑﹐與大黃�虫丸以下幹血﹐則邪除正王矣﹐非大黃�虫丸能緩中補虛也。

尢怡曰﹕內有幹血不去﹐適足以畱新血而滲灌不周﹐故去之不可不早也。此方潤以濡其幹﹐虫以動其瘀﹐通以去其閉﹐而以地黃芍藥甘艸和養其虛﹐攻血而仍滋夫血也。

卷二﹨血痺虛勞病脈並治第六

大黃�虫圓方

大黃﹝蒸﹞十分黃芩二兩甘艸三兩桃仁一升杏仁一升芍藥四兩漧漆一兩�虫一升水蛭百枚�虫半升蠐螬一升漧地黃十兩右十二味﹐末之﹐煉蜜爲丸﹐小豆大﹐酒飲服五丸﹐日三服。

虛勞諸不足﹐風气百疾﹐薯蕷圓方主之。

【注】

虛勞諸不足者﹐謂五勞諸虛百損也。上條以熱傷幹血爲言﹐此條以風气百疾立論。熱傷其上之血分﹐則病肺癰﹔熱傷其下之血分﹐則病幹血。風中其外之气分﹐則病肺痿﹔風中其內之气分﹐則病百疾。主之以薯蕷丸﹐散諸風邪﹐補諸不足﹐滋諸枯槁﹐調諸榮衛﹐故其藥溫潤共劑﹐補散同方也。

【集注】

徐彬曰﹕虛榮不足證﹐多有兼風者﹐正不可著急治風气﹐故仲景以四君四物﹐養其气血﹔麥冬﹑阿膠﹑漧薑﹑大棗﹐補其肺胃﹔而以桔梗﹑杏仁﹑開提肺气﹔桂枝行陽防風運脾﹐神麯開郁﹐黃卷宣腎﹐柴胡升少陽之气﹐白�化入榮之風。𨿽有風气未嘗專治之﹐謂正气運而風气自去也。然以薯蕷名丸者﹐取其不寒不熱﹐不燥不滑﹐脾腎兼宜﹐故多用以爲君﹐則諸藥相助以爲理耳。

卷二﹨血痺虛勞病脈並治第六

薯蕷圓方

薯蕷三十分當歸桂枝神﹟漧地黃豆黃卷各十分甘艸二十八分人參七分芎藭芍藥白術麥門冬杏仁各六分柴胡桔梗茯苓各五分阿膠七分漧薑三分白蘞二分防風六分大棗﹝爲膏﹞百枚右二十一味﹐末之﹐煉蜜和丸﹐如彈子大﹐空腹酒服一丸﹐一百丸爲劑。

卷二

肺痿肺癰咳嗽上气病脈證並治第七

問曰﹕熱在上焦者﹐因咳爲肺痿﹐肺痿之病﹐從何得之﹖師曰﹕或從汗出﹐或從嘔吐或從消渴﹐小便利數﹐或從便難﹐又被快藥下利﹐重亡津液﹐故得之。曰﹕寸口脈數﹐其人咳﹐口中反有濁唾涎沫者何﹖師曰﹕爲肺痿之病。若口中辟辟燥﹐咳卽胸中隱隱痛﹐脈反滑數﹐此爲肺癰﹐咳唾膿血。

【注】

熱在上焦﹐不咳﹐不病肺痿也﹐因熱病咳﹐則爲肺痿。肺熱致痿之由﹐非止一端﹐或從汗出﹐或從嘔吐﹐或從消渴﹐小便數利﹐或從便難﹐又被快藥下之﹐重亡津液﹐故令肺熱幹痿也。肺熱幹痿﹐則淸肅之令不行﹐水精四布失度﹐脾气𨿽散﹐精液上歸於肺﹐而肺不但不能自滋其幹﹐亦不能內灑陳於藏府﹐外輸精於皮毛也。其精液畱貯胸中﹐得熱煎熬﹐變爲涎沫﹐侵肺作咳﹐唾之不已﹐故幹者自幹﹐唾者自唾﹐愈唾愈幹痿病成矣。若口中辟辟漧燥﹐不吐濁唾涎沫﹐每咳卽胸中隱隱而痛﹐脈數而滑﹐不數而虛﹐則非肺痿乃爲肺癰﹐久則癰成膿潰﹐不唾涎沫﹐而必咳唾膿血矣。

【集注】

周揚俊曰﹕諭昌云﹕行動數武﹐气卽喘鳴﹐衝擊連聲﹐痰始一應。『金匱』治法﹐貴得其精意﹐大要緩而圖之﹐生胃津﹐瀾肺燥﹐下逆气﹐開積痰﹐止濁唾﹐補眞气﹐以通肺之小管﹐散火熱﹐以腹肺之淸肅﹐如半身痿廢及手足痿軟﹐治之得法﹐亦能復起而肺近在胸中﹐呼吸所關﹐可不致力乎﹖肺癰屬在有形之血﹐血結宜驟攻﹔肺痿屬在無形之气﹐气傷宜徐理。故癰爲實。誤以肺痿治之﹐是爲實實﹔痿爲虛﹐誤以肺癰治之﹐是爲虛虛。此辧證用藥之大略也。然兩手寸口之脈﹐原爲手太陰肺脈﹐此云寸口脈數﹐云滑數﹐云數實﹐云數虛﹐皆指左右三部統言﹐非如气口獨主右關之上也。

其人咳﹐口中反有濁唾涎沫﹐頃之徧地者爲肺痿﹐言咳而口中不漧燥也。若咳而口中辟辟燥﹐則是肺已結癰﹐火熱之毒﹐出現於口﹐咳聲上下﹐觸動其癰﹐胸中卽隱隱而痛﹐其脈必見滑數有力﹐正邪气方盛之徵也。數虛數實之脈﹐以之分別肺痿肺癰﹐是則肺痿當補﹐肺癰當瀉也可知矣。又云﹕才見久咳﹐先須防此兩證﹐肺癰由五藏蘊崇之火﹐與胃中停蓄之熱﹐上乘乎肺﹐肺受火熱薰灼﹐血爲之凝﹐痰爲之裹﹐遂成小癰所結之形漸長﹐則肺日脹而�骨日昂﹐迺至咳聲頻並﹐痰濁如膠﹐發熱畏寒﹐日晡尢甚﹐面紅鼻燥﹐胸生甲錯。始先卽能辧其脈證﹐屬表屬裏﹐極力開提攻下﹐無不愈者。迨至血化爲膿﹐肺葉朽壞﹐傾囊吐出﹐始識其證﹐十死不救﹐嗟無及矣。

沈明宗曰﹕此肺痿肺癰之辧也。心居上﹐腎水不足﹐心火刑金﹐爲熱在上焦﹐肺陰日消﹐气逆則咳﹐故致肺痿。然本經明其始病之因﹐或從病後陰虛﹐過汗傷液﹐嘔吐傷津﹐消渴﹐血虛津竭﹔或利小便﹐數而傷陰﹔或大便難﹐反被快藥下利而重亡津液以致肺金枯燥﹐虛熱薰蒸﹐故寸口脈數﹐其人咳嗽﹐气弱不振﹐津液不布﹐化爲濁唾涎沫而成肺痿。若口中辟辟燥﹐咳卽胸中隱隱痛者﹐乃風寒侵入肺中﹐凝滯榮血爲癰故脈滑數而咳唾膿血。因無形虛熱致痿﹐故脈數虛﹔因有形气血凝滯成癰﹐故脈數實。此明肺癰屬實﹑肺痿屬虛也。

脈數虛者爲肺痿﹐數實者爲肺癰。

【注】

此詳申上條肺痿﹑肺癰之脈也。肺痿得之於熱亡津液﹐虛邪也﹐故脈數而虛﹔肺癰得之於熱毒蓄結﹐實邪也﹐故脈數而實。

【集注】

李�曰﹕潘碩甫云﹕痿與癰﹐皆熱在上焦﹐其脈皆數﹐皆咳﹐亡津液﹐未有異也。但痿屬肺气虛而亡津﹐𨿽有熱亦不烈﹐故不至燥涸﹐𨿽咳而口中有濁唾唌沫﹐故脈𨿽數而虛也。癰則气壅血凝﹐邪實而熱烈﹐故津液亡而更覺漧涸﹐口中辟辟燥﹐咳卽胸中隱痛﹐津液旣涸﹐脈應澀滯而反滑數者﹐蓄熱腐膿﹐脈故數實也。

尢怡曰﹕痿者萎也﹐如艸木之萎而不榮﹐爲津亡而肺焦也﹔癰者壅也﹐如土之壅而不通﹐爲熱聚而肺�也。故其脈有虛實不同﹐而其數則一也。

問曰﹕病咳逆﹐脈之何以知此爲肺癰﹖當有膿血﹐吐之則死﹐其脈何類﹖師曰﹕寸口脈微而數﹐微則爲風﹐數則爲熱﹔微則汗出﹐數則惡寒﹐風中於衛﹐呼气不入﹔熱過於榮﹐吸而不出。風傷皮毛﹐熱傷血脈。風捨於肺﹐其人則咳﹐口漧﹐喘滿﹔咽燥不渴﹐時唾濁沫﹐時時振寒。熱之所過﹐血爲之凝滯﹐蓄結癰膿﹐吐如米粥。始萌可救膿成則死。

【按】

肺癰之上﹐當有「肺痿」二字﹐不然本文論肺痿之義﹐則無著落﹐必是脫簡。脈微之三「微」字﹐當是三「浮」字﹐微字文气不屬﹐必是傳寫之�。

【注】

病咳逆者﹐何以知爲肺痿肺癰也﹖咳而不渴﹐濁唾涎沫﹐脈數而虛﹐是以脈證知爲肺痿也。口中漧燥﹐胸中隱痛﹐脈數而實﹐是以脈證知爲肺癰也。至於所以受病之由肺痿前已言之﹐而肺癰則未嘗言也﹐故又取所以致熱而病肺痿肺癰之由﹐互爲詳悉發明也。寸口肺脈也﹐肺脈當浮澀而短﹔今浮而數﹐是以知浮則爲風﹐數則爲熱﹐初病風熱﹐外摶皮毛﹐則榮衛受邪﹐故汗出而惡寒也。未傳風熱﹐內捨於肺﹐則榮衛分病病肺痿者﹐屬風熱傷於衛气﹐气分有津液而無血﹐津液爲之濁﹐故其爲證﹐咳而不吐膿血﹐唾濁涎沫也。病肺癰者﹐屬風熱傷於榮血﹐血分有血而無津液﹐血爲之凝蓄故其爲證﹐咳而不唾涎沫﹐吐膿血如米粥也。其發熱汗出﹐惡寒惡風﹐咳而喘滿咽燥不渴﹐呼气不入﹐吸气不出﹐則爲痿﹑癰互相兼有必然之證也。呼气不入﹐吸气不出﹐乃言其呼吸气促﹐難出難入﹐非竟不出入也。始萌可救﹐謂肺傷尙淺﹐膿成則死﹐謂肺已壞矣。蓋示人圖治於蚤﹐又特爲肺癰而諄諄言之也。

肺癰﹐喘不得臥﹐葶藶大棗瀉肺湯主之。

【注】

此承上條﹐以明急治之義也。肺癰者﹐謂口中辟辟漧燥﹐胸中隱隱作痛﹐脈數實也。

而更加喘不得臥﹐是邪壅肺甚急﹐故以葶藶大棗瀉肺湯﹐大苦大寒﹐峻瀉肺邪﹐恐稍遷延﹐膿成則死矣。

卷二﹨肺痿肺癰咳嗽上气病脈證並治第七

葶藶大棗瀉肺湯方

葶藶﹝熬令黃色﹐搗丸﹐如彈子大﹞大棗十二枚右先以水三升﹐煮棗﹐取二升﹐去棗﹐內葶藶﹐煮取一升﹐頓服。

【集解】

趙良曰﹕此治肺癰喫緊之方也。肺中生癰﹐不瀉何待﹖恐日久癰膿已成﹐瀉之無益。

日久肺气已索﹐瀉之轉傷﹐乘其血結而膿未成﹐當急以瀉之之法奪之﹐況喘不得臥不亦甚乎。

肺癰﹐胸滿脹﹐一身面目浮腫﹐鼻塞淸涕出﹐不聞香臭酸辛﹐咳逆上气﹐喘鳴迫塞葶藶大棗瀉肺湯主之。

【注】

此承上條互詳其證﹐以同其治也。肺癰胸脹而滿﹐咳逆上气﹐喘鳴迫塞﹐一身面目浮腫﹐鼻塞淸涕出﹐不聞香臭酸辛﹐是邪外塞皮毛﹐內壅肺气﹐比之喘不得臥﹐殆尢甚焉。亦以葶藶大棗瀉肺湯者﹐因其膿未成故也。﹝方見上﹞咳而胸滿﹐振寒脈數﹐咽漧不渴﹐時出濁唾鮏臭﹐久久吐膿如米粥者﹐爲肺癰﹐桔梗湯主之。

【注】

咳而胸滿﹐振寒脈數﹐咽漧不渴﹐時出濁唾鮏臭﹐久久吐膿如米粥者﹐此爲肺癰證也肺癰尙未成膿實邪也﹐故以葶藶之劑瀉之﹔今已潰後虛邪也﹐故以桔梗之苦﹐甘艸之甘﹐解肺毒排癰膿也。此治已成肺癰﹐輕而不死者之法也。

【集注】

髙世栻曰﹕吐如米粥亦膿也﹐何以上文云膿成則死﹖若謂如米粥者非膿﹐上文旣曰﹔蓄結癰膿﹐吐如米粥﹔此又云﹕吐膿如米粥﹐旣吐膿矣﹐奚有始萌膿成之別也﹖愚曰﹕上文先咳逆﹐而呼吸不利﹐後凝滯而血脈成膿﹐陰陽血气皆傷﹐故膿成則死。若上節言肺癰而气機不利﹐此節言肺癰而經絡不和﹐病陽气者不傷陰﹐病血脈者不傷陽故可治也。如但以「始萌可救﹐膿成則死」二語盡之﹐是以辭害志也﹐奚可乎﹖

卷二﹨肺痿肺癰咳嗽上气病脈證並治第七

桔梗湯方

桔梗一兩甘艸二兩右二味﹐以水三升﹐煮取一升﹐分溫再服﹐則吐膿血也。

肺痿吐涎沫而不咳者﹐其人不渴﹐必遺尿﹐小便數。所以然者﹐以上虛不能制下故也此爲肺中冷﹐必眩多涎唾﹐甘艸漧薑湯以溫之﹔若服湯已渴者﹐屬消渴。

【注】

咳而不吐涎沫者﹐肺燥咳也﹔咳而吐涎沫者﹐肺熱痿也。若似肺痿之吐涎沫而不咳者此爲肺中有冷飲﹐非爲肺中成熱痿也。肺中冷﹐則其人必不渴﹐遺尿小便數﹐頭眩多涎唾。所以然者﹐以上焦陽虛﹐不能約制下焦陰水﹐下焦之水泛上而唾涎沫﹐用甘艸漧薑湯以溫散肺之寒飲也。如服湯已渴者﹐屬消渴﹐謂始先不渴﹐服溫藥卽轉渴者不但非肺中熱﹐亦非肺中冷﹐乃胃中熱也﹐則不當以屬肺中冷寒飲治之﹐當以屬胃中熱消渴治之也。

卷二﹨肺痿肺癰咳嗽上气病脈證並治第七

甘艸漧薑湯方

甘艸﹝炙﹞四兩漧薑﹝炮﹞二兩右�咀﹐以水三升﹐煮取一升五合﹐去滓﹐分溫再服。

咳而上气﹐喉中水雞聲﹐射幹麻黃湯主之。

【注】

咳逆上气﹐謂咳則气上衝逆也。上條發明不咳而吐涎沫者﹐非爲肺痿﹐是爲肺冷也。

此條發明咳而不吐涎沫者﹐亦非肺痿﹐亦爲肺冷也。上條以不渴﹐小便數﹐多唾涎沫爲肺中冷﹐故以漧薑佐甘艸﹐是以溫中爲主也。此條以气上逆﹐喉中有水雞聲﹐爲肺經寒﹐故以生薑佐麻黃﹐是以散外爲主也。病同冷飲﹐而有在外在內之別﹐方同辛溫﹐而有主溫主散之異也。水雞聲者﹐謂水與气相觸之聲﹐在喉中連連不絕也。

卷二﹨肺痿肺癰咳嗽上气病脈證並治第七

射幹麻黃湯方

射幹三兩麻黃四兩生薑四兩細辛紫苑款冬花各三兩五味子半升大棗七枚半夏半升右九味﹐以水一斗二升﹐先煮麻黃兩沸﹐去上沫﹐內諸藥﹐煮取三升﹐分溫三服。

【集注】

程林曰﹕咳而上气﹐如水雞聲連連不絕者﹐是湯主之。『內經』曰﹕肺苦气上逆。急食苦以瀉之。射幹﹑紫苑之苦﹐所以泄逆气也。以辛瀉之﹐麻黃﹑生薑﹑細辛﹑半夏﹑款冬花之辛﹐所以瀉風邪也。以酸收之﹐以酸補之﹐五味子之酸﹐以補不足﹐虛者補其母﹐大棗之甘﹐所以補其母也。

大逆上气﹐咽喉不利﹐止逆下气者﹐麥門冬湯主之。

【按】

大逆上气之「大」字﹐當是「火」字﹐文義病藥始屬﹐必是傳寫之�。

【注】

咳而上气﹐咽喉有水雞聲而連連者﹐是寒飲上逆也。今咳而上气﹐咽喉無水雞聲而不利者﹐是火气上逆也。不利者﹐謂咽喉若有物相礙﹐不爽利也。主之以麥門冬湯﹐止其火逆﹐下其上气也。

卷二﹨肺痿肺癰咳嗽上气病脈證並治第七

麥門冬湯方

麥門冬七升半夏一升人參三兩甘艸二兩粳米三合大棗十二枚右六味﹐以水一斗二升﹐煮取六升﹐溫服一升﹐日三﹐夜一服。

【集注】

周揚俊曰﹕諭昌云﹕此胃中津液枯燥﹐虛火上炎之證﹐麥冬湯乃治本之良法也。夫用降火之藥而火反升﹐用寒涼之藥而熱轉熾者﹐不惟無益﹐而反害之。凡病有胃气則生無胃气卽死﹐胃气者﹐肺之母气也。本艸有知母之名者﹐謂肺藉其淸涼﹐知淸涼爲肺之母也。有貝母之名者﹐謂肺藉其豁痰實﹐豁痰爲肺之母也。然屢施於火逆上气咽喉不利之證﹐而屢不應﹐名不稱矣。孰知仲景有此妙法﹐於麥冬﹑人參﹑甘艸﹑粳米大補中气﹐大生津液隊中﹐增入半夏之辛溫一味﹐其利咽下气﹐非半夏之功﹐實善用半夏之功﹐擅古今未有之奇矣。

咳逆上气﹐時時唾濁﹐但坐不得眠﹐皂莢圓主之。

【注】

咳逆上气﹐喉中有水雞聲者﹐是寒飲衝肺﹐射幹麻黃湯證也。咳逆上气﹐咽喉不利者是火气沖肺﹐麥門冬湯證也。今咳逆上气﹐惟時時唾濁﹐痰涎多也。但坐不得臥气逆甚也﹐此痰气爲病﹐非寒飲亦非火气。主之以皂莢丸者﹐宣導其痰﹐通達其气也﹔佐棗膏之甘﹐以藥性剽悍緩其勢也。

【集注】

程林曰﹕濁唾壅塞於肺﹐則不得臥﹐故時時唾濁也。皂莢味辛鹹﹐辛能散﹐咸能軟宣壅導滯﹐利竅消風﹐莫過於此。故咳逆上气﹐時時唾濁﹐坐不得臥者宜之。然藥性剽悍﹐佐棗膏之甘﹐以緩其藥勢。

魏荔彤曰﹕咳逆上气﹐時時吐濁﹐但坐不得眠﹐則較重於喉中水雞聲音矣。聲滯者挾外感之因﹐唾濁則內傷之故﹐但坐不得臥﹐而肺癰之證將成矣。是上焦有熱﹐痰血包裹﹐結聚成患﹐不可不急爲宣通其結聚﹐而後可津液徐生﹐枯漧獲潤也﹐皂莢丸主之。皂莢驅風理痺﹐正爲其有除瘀滌垢之能也。咳逆上气﹐時時唾濁﹐胸膈惡臭之痰血已結﹐可不急爲滌蕩﹐使之湔洗不畱乎﹖如今用皂莢澡浴以除垢膩﹐卽此理也。用丸俾徐徐潤化﹐自上而下﹐而上部方淸﹐若用湯直瀉無餘﹐不能治上部之膠凝矣﹐古人立法誠善哉。此爲預治肺癰將成者主治也。

卷二﹨肺痿肺癰咳嗽上气病脈證並治第七

皂莢圓方

皂莢﹝刮去皮﹐用酥炙﹞八兩右一味﹐末之﹐蜜丸梧子大﹐以棗膏和湯﹐服三丸﹐日三夜一服。

上气﹐面浮腫﹐肩息﹐其脈浮大不治﹐又加利尢甚。

【注】

上气﹐謂咳逆上气也。面浮腫﹐謂面目浮腫也。肩息﹐謂喘也。其脈浮大不治﹐又加利尢甚﹐謂脈證兩虛﹐已屬不治﹐又加利﹐則上喘下利﹐陰陽兩脫﹐脈證相反﹐故曰﹕尢甚也。

【集注】

徐彬曰﹕此言肺癰之證﹐元气憊者﹐爲難治也。謂肺癰由風則風性上行﹐必先上气若兼面浮腫﹐肩息﹐气升不降也。又脈浮大﹐元气不能復斂﹐則補旣不可﹐汗又不可況內外皆逆气﹐非風之比﹐可盡汗泄乎﹖故云不治。加利則陽從上脫﹐陰從下脫故曰尢甚。

尢怡曰﹕上气﹐面浮腫﹐肩息﹐气但升而不降矣。脈復浮大﹐則陽有上越之機。脈偏盛者﹐偏絕也。又加下利﹐是陰復從下脫矣。陰陽離決﹐故當不治。肩息息﹐搖肩也咳而上气﹐此爲肺脹﹐其人喘﹐目如脫狀﹐脈浮大者﹐越婢加半夏湯主之。

【注】

咳而上气﹐此爲肺脹﹐其證肩息而喘﹐目突如脫之狀。今脈浮大﹐則可知浮則爲風大則爲實﹐故以越婢加半夏湯主之﹐外疏皮毛﹐內降气逆也。

【集注】

趙良曰﹕咳而上气﹐則其气之有衝而不下﹐可知矣﹔其咳之相連而不已﹐可知矣﹐此皆屬肺之脹使之也。邪入於肺則气壅﹐气壅則欲不喘不可得﹐惟喘極﹐故目如脫﹐所以肺脹與喘之至也。脈浮邪也。兼大則邪實﹐而所以遺害於肺﹐正未有已﹐故必以辛熱發之﹐亦兼以甘寒佐之﹐使久合之邪﹐渙然冰釋﹐豈不快乎﹖然久蓄之飲﹐何由得泄﹐故特加半夏於越婢湯中﹐一定之法也。

尢怡曰﹕外邪內飲﹐塡塞肺中﹐爲脹﹑爲喘﹑爲咳而上气﹐越婢湯散邪之力多﹐而蠲飲之力少﹐故以半夏輔其未逮。不用小靑龍者﹐以脈浮且大﹐病屬陽熱﹐故利辛寒不利辛熱也。目如脫狀者﹐目暗脹突﹐如欲脫落之狀﹐壅气然也。

卷二﹨肺痿肺癰咳嗽上气病脈證並治第七

越婢加半夏湯方

麻黃六兩石膏半斤生薑三兩大棗十五枚甘艸二兩半夏半斤右六味﹐以水六升﹐先煮麻黃﹐去上沫﹐內諸藥﹐煮取三升﹐分溫三服。

【集解】

李�曰﹕脾運水谷﹐主爲胃行津液﹐職卑如婢也。湯名越婢者﹐取發越脾气﹐通行津液之義也。今治肺脹﹐則麻黃散表邪﹐石膏淸內熱﹐甘艸﹑大棗養正緩邪﹐半夏﹑生薑散逆下气也。

上气喘而躁者﹐屬肺脹﹐欲作風水﹐發汗則愈。

【注】

上气咳逆喘而躁急者﹐屬肺脹也﹐乃風郁於外﹐水逆於中之候也。故曰﹕欲作風水當發其汗﹔故曰﹕發汗則愈也。

【集注】

徐彬曰﹕有邪者﹐尙可治也。若上气但喘而躁﹐則喘爲風之扇﹐躁爲風之煩﹐其逆上之涎沫﹐將挾風勢而爲風水。今使先泄於肌表﹐水無風戰﹐自然順趨而從下﹐故曰﹕可汗而愈。

肺脹﹐咳而上气﹐煩躁而喘﹐脈浮者﹐心下有水﹐小靑龍加石膏湯主之。

【注】

此承上條互詳脈證﹐以明其治也。肺脹﹐咳而上气﹐煩躁而喘﹐脈浮﹐是外傷風寒內有水气﹐主以小靑龍湯﹐發汗則愈。加石膏者﹐因多一煩躁證也。

【集注】

沈明宗曰﹕此互上條﹐肺脹治法也。風寒之邪﹐入於榮衛﹐挾飲上逆﹐則咳而上气也煩躁而喘﹐肺气壅逆﹐謂之肺脹﹐卽肺癰未成之初也。

尢怡曰﹕此亦外邪內飲相搏之證﹐而兼煩躁﹐則挾有熱邪﹐麻桂藥中必用石膏﹐如大靑龍之例也。又此條見證與上條頗同﹐而心下寒飲﹐則非溫藥不能開而去之﹐故不用越婢加半夏﹐而用小靑龍加石膏﹐溫寒並進﹐水熱俱捐﹐於法尢爲密矣。

卷二﹨肺痿肺癰咳嗽上气病脈證並治第七

小靑龍加石膏湯方

麻黃芍藥桂枝細辛甘艸漧薑各三兩五味子半夏各半升石膏二兩右九味﹐以水一斗﹐先煮麻黃﹐去上沫﹐內諸藥﹐煮取三升﹐彊人服一升﹐羸者減之二﹑三服﹐小兒服四合。

【集解】

李�曰﹕心下有水﹐麻黃﹑桂枝發汗以泄水於外﹐半夏﹑漧薑﹑細辛溫中以散水於內芍藥﹑五味子收逆气以平肝﹐甘艸益脾土以制水﹐加石膏以去煩躁﹐兼能解肌出汗也。

咳而脈浮者﹐厚朴麻黃湯主之。脈沈者﹐澤漆湯主之。

【注】

咳﹐謂咳而不上气也。脈浮者﹐風寒病外也。主之厚朴麻黃湯者﹐以散外邪爲主也。

脈沈者﹐痰飲病裏也。主之澤漆湯﹐以逐內飲爲主也。

【集解】

尢怡曰﹕此不詳見證﹐而但以脈之浮沈爲辧﹔而異其治。按﹕厚朴麻黃湯與小靑龍加石膏湯大同﹐則散邪蠲飲之力居多﹐而厚朴辛溫亦能助表﹐小麥甘平﹐五味斂安正气者也。澤漆湯以澤漆爲主﹐而以白前﹑黃芩﹑半夏佐之﹐則下趨之力較猛﹐𨿽生薑﹑桂枝之辛﹐亦祗爲下气降逆之用而已﹐不能發表也。仲景之意﹐蓋以咳皆肺邪﹐而脈浮者﹐气多居表﹐故驅之使從外出爲易﹔脈沈者气多居裏﹐故驅之使從下出爲易﹐亦因勢利導之法也。

卷二﹨肺痿肺癰咳嗽上气病脈證並治第七

厚朴麻黃湯方

厚朴五兩麻黃四兩石膏如雞子大杏仁半升半夏半升漧薑二兩細辛二兩小麥一升五味子半升右九味﹐以水一斗二升﹐先煮小麥熟﹐去滓﹐內諸藥﹐煮取三升﹐溫服一升﹐日三服

卷二﹨肺痿肺癰咳嗽上气病脈證並治第七

澤漆湯方

半夏半升紫參﹝一作紫苑﹞五兩澤漆﹝以東流水五斗﹐煮取一斗五升﹞三升生薑五兩白前五兩甘艸黃芩人參桂枝各三兩右九味﹐�咀﹐內澤漆汁中﹐煮取五升﹐溫服五合﹐至夜盡。

【集解】

李�曰﹕欬者﹐水寒射肺也。脈浮者﹐停水而又挾風以鼓之也。麻黃去風散肺逆﹐與半夏﹑細辛﹑漧薑﹑五味子﹑石膏同用﹐卽前小靑龍加石膏﹐爲解表行水之劑也。然土能制水﹐而地道壅塞﹐則水亦不行﹐故用厚朴疏惇阜之土﹐使脾气健運﹐而水自下泄矣﹐杏仁下气去逆﹐小麥入心經能通火气﹐以火能生土助脾﹐而共成決水之功也。

又云﹕脈沈爲水﹐以澤漆爲君者﹐因其功專於消痰行水也﹐水性陰寒﹐桂枝行陽气以導之。然所以停水者﹐以脾土衰不能制水﹐肺气逆不能通調水道﹐故用人參﹑紫參﹑白前﹑甘艸補脾順肺﹐同爲制水利水之方也。黃芩苦以泄之﹐半夏﹑生薑辛以散之也沈明宗曰﹕詳『金匱』欬嗽病﹐本於肺則一﹐大綱有三﹕一者﹐熱刑肺﹐气弱不振欬而唾沫爲肺痿﹔二者﹐風傷衛分﹐則病欬上气喘爲肺脹﹔三者﹐邪傳榮血﹐凝而不行爲肺癰。然肺脹之中﹐又分風﹑寒﹑表﹑裏﹐飲多﹑風少﹑風多﹑飲少之治。故气喘而躁﹐脈浮者﹐爲心下有水﹐欲作風水﹐當以小靑龍兩解表裏﹐加石膏以淸風熱。

目如脫狀﹐乃風寒多而飲少﹐以越婢驅風﹐加半夏而下痰逆。風寒外束﹐火熱內郁喉中水雞聲者﹐射幹麻黃湯﹐宣通表裏之邪。風熱壅逆﹐津液不布﹐化而爲涎﹐時時唾濁﹐但坐不得眠者﹐皂莢丸以驅風郁之涎。若欬而脈浮﹐邪居肺气﹐以厚朴麻黃湯俾從表解。欬而脈沈﹐邪入於榮﹐將成肺癰﹐以澤漆而破壅結。火逆上气﹐咽喉不利﹐是無外邪﹐治當麥門冬湯﹐淸潤滋降。若見浮腫肩息﹐脈浮大而下利﹐眞气上浮下脫﹐則爲不治。以上皆外邪兼內飲合病﹐微細之辧﹐臨證又當合『內經』五藏六府互相傳乘之欬而辧之﹐則盡善矣。

卷二

奔豚气病脈證並治第八

師曰﹕病有奔豚﹐有吐膿﹐有驚怖﹐有火邪﹐此四部病﹐皆從驚發得之。

【按】

篇中祗有奔豚一證﹐而吐膿﹑驚怖﹑火邪皆簡脫﹐必有缺文。

師曰﹕奔豚病從少腹起﹐上衝咽喉﹐發作欲死﹐復還止﹐皆從驚恐得之。

【注】

奔豚者﹐腎病也﹐以其病從少腹上衝咽喉﹐有如豚﹐竄奔突之狀﹐故名之也。發作則腎气上乘於心而欲死﹐作已則气衰復還於腎而止﹐故其病𨿽有微甚不同﹐然必皆從驚恐得之。蓋驚傷心﹐恐傷腎﹐兩藏交病也﹐水能勝火﹐腎上淩心﹐故治法宜瀉腎而補心也。

【集注】

張從政曰﹕驚者﹐爲自不知故也﹔恐者﹐爲自知也。

周揚俊曰﹕少陰脈循喉嚨﹐因其所系之經﹐而上衝殊便也。

發汗後﹐燒鍼令其汗﹐鍼處被寒﹐核起而赤者﹐必發奔豚﹐气從少腹上至心﹐灸其核上各一壯﹐與桂枝加桂湯主之。

【注】

此條與『傷寒論』同。『傷寒論』中無「發汗後」三字﹐而有「太陽傷寒者﹐加溫鍼必驚也」十一字﹐當從『傷寒論』爲是。蓋明所以致驚之由非一端﹐卽寒侵鍼處﹐亦能爲是病也。夫太陽傷寒者﹐加溫鍼必驚也﹐謂病傷寒之人﹐卒然加以溫鍼﹐其心必驚﹐非謂溫鍼之後必生驚病也。燒鍼﹐卽溫鍼也﹐燒鍼取汗亦汗法也。鍼處宜當避寒若不知謹﹐外被寒襲﹐火郁脈中﹐血不流行﹐所以有結核腫赤之患也。夫溫鍼取汗其法亦爲迅烈矣﹐旣鍼而榮不奉行作解﹐必其人素寒陰盛也。故𨿽有溫鍼之火﹐但發核赤﹐又被寒侵﹐故不但不解﹐反召陰邪﹐而加鍼之時﹐心旣驚虛﹐所以腎水陰邪得上淩心陽而發奔豚也。奔豚者﹐腎水陰邪之气﹐從少腹上衝於心﹐若豚之奔也。

先灸核上各一壯者﹐外祛其寒邪﹐繼與桂枝加桂湯者﹐內伐其腎邪也。

【集注】

周揚俊曰﹕奔豚﹐北方腎邪也。燒鍼令汗﹐縱不合法﹐與少陰何與而作奔豚﹖蓋太陽相表裏也﹐鍼處被寒﹐核起而赤﹐吾知前此之邪未散﹐而後此之邪復入﹐惟桂能伐腎邪也。所以用桂加入桂枝湯中﹐一以外解風邪﹐一以內泄陰气也。先灸核上者﹐因寒而腫﹐惟灸消之也。

卷二﹨奔豚气病脈證並治第八

桂枝加桂湯方

桂枝五兩芍藥三兩甘艸﹝炙﹞二兩生薑三兩大棗十二枚右五味﹐以水七升﹐微火煮取三升﹐去滓﹐溫服一升。

奔豚﹐气上衝胸﹐腹痛﹐往來寒熱﹐奔豚湯主之。

【注】

奔豚气上衝咽喉﹐發作欲死﹐是奔豚之甚者也。气上衝胸腹痛﹐往來寒熱﹐是奔豚之微者也。甚者以桂枝加桂湯﹐從腎逐陰降逆也﹔微者以奔豚湯﹐從心調血散逆也。

卷二﹨奔豚气病脈證並治第八

奔豚湯方

甘艸芎藭當歸各二兩半夏四兩黃芩二兩生葛五兩芍藥二兩生薑四兩甘李根白皮一升右九味﹐以水二斗﹐煮取五升﹐溫服一升﹐日三夜一服。

【集解】

沈明宗曰﹕用芎﹑歸﹑白芍﹑甘艸﹐調養厥陰﹑少陽血气之正﹐而邪自外出﹔以生葛﹑黃芩﹑半夏﹑生薑﹑佐李根﹐解半表半里之寒熱﹐而逆可散。蓋奔豚𨿽屬腎病﹐然兼厥陰﹑少陽之邪而發者有之。仲景用此方﹐明非僅寒邪一端致然也。

發汗後﹐臍下悸者﹐欲作奔豚﹐茯苓桂枝甘艸大棗湯主之。

【注】

發汗後﹐心下悸者﹐心陽虛﹐本經自病也。臍下悸者﹐腎邪乘虛上干心病也。奔豚者臍下气動而上衝也。欲作奔豚者﹐有似奔豚之狀而將作未作也。茯苓桂枝甘艸大棗湯﹐所以補火土而伐水邪也。上條發明外感寒邪﹐能病奔豚﹐此條更申明內有水气亦能病奔豚也。

【集注】

徐彬曰﹕仲景論證﹐每合數條以盡其變﹐言奔豚由於驚﹐又言其從少腹衝至咽喉﹐又言其兼腹痛﹐而往來寒熱﹐又言其兼核起﹐而無他病﹐又言汗後臍下悸﹐欲作奔豚而未成者﹐其淺深了然。用和解﹐用伐腎﹐用桂不用桂﹐酌治微妙。奔豚一證﹐病因證治﹐無復剩義﹐苟不會仲景立方之意﹐則峻藥畏用﹐平劑寡效﹐豈古方不宜於今哉。

周揚俊曰﹕汗本心之液﹐發汗而臍下病悸者﹐心气虛而腎气動也。

卷二﹨奔豚气病脈證並治第八

茯苓桂枝甘艸大棗湯方

茯苓半筋桂枝四兩甘艸﹝炙﹞二兩大棗十五枚右四味﹐以甘瀾水一斗﹐先煮茯苓﹐減二升﹐內諸藥﹐煮取三升﹐去滓﹐溫服一升日三服作甘瀾水法﹕取水三升置大盆內﹐以杓揚之數千徧﹐水上有珠子五﹑六千顆相逐﹐取用之。

【集解】

程林曰﹕汗後臍下悸者﹐陽气虛而腎邪上逆也。臍下爲腎气發源之地﹐茯苓泄水以伐腎邪﹐桂枝行陽以散逆气﹐甘艸﹑大棗甘溫助脾土以制腎水。煎用甘瀾水者﹐揚之無力﹐全無水性﹐取其不助腎邪也。

卷二

胸痺心痛短气病脈證並治第九

師曰﹕夫脈當取太過不及﹐陽微陰弦﹐卽胸痺而痛﹐所以然者﹐責其極虛也。今陽虛知在上焦﹐所以胸痺心痛者﹐以其陰弦故也。

【注】

脈太過則病﹐不及亦病﹐故脈當取太過不及而候病也。陽微﹐寸口脈微也﹐陽得陰脈爲陽不及﹐上焦陽虛也。陰弦﹐尺中脈弦也﹐陰得陰脈爲陰太過﹐下焦陰實也。凡陰實之邪﹐皆得以上乘陽虛之胸﹐所以病胸痺心痛。胸痺之病輕者卽今之胸滿﹐重者卽今之胸痛也。

【集注】

李�曰﹕『內經』云﹕胃脈平者不可見﹐太過不及則病見矣。寸脈爲陽﹐以候上焦正應胸中部分﹐若陽脈不及而微﹐則爲陽虛﹐主病上焦﹐故受病胸痺。尺脈太過而弦則爲陰盛﹐知在下焦﹐故上逆而爲痛也。

尢怡曰﹕上焦爲陽之位﹐而微脈爲虛之甚﹐故曰責其極虛。

平人無寒熱﹐短气不足以息者﹐實也。

【注】

平人﹐無病之人也。無寒熱﹐無表邪也。平人無故而有短气不足以息之證﹐不可責其虛也﹐此必邪在胸中﹐痺而不通﹐阻礙呼吸﹐當責其實也。

【集注】

李�曰﹕上節云責其極虛﹐此又雲實何也﹖經云﹕邪之所�﹐其气必虛﹐畱而不去其病爲實是也。然短气與少气有辧﹐少气者﹐气少不足於言﹐『內經』云﹕言而微終日乃復言者﹐此奪气是也。短气者﹐气短不能相續﹐似喘非喘﹐若有气上�﹐故似喘而不搖肩﹐似呻吟而無痛是也。

尢怡曰﹕平人﹐素無疾之人也。無寒熱﹐無新邪也。而乃短气不足以息﹐當是裏气因邪而實﹐或痰﹑或食﹑或飲﹐礙其升降之气而然也。

胸痺之病﹐喘息欬唾﹐胸背痛﹐短气﹐寸口脈沈而遲﹐關上小緊數﹐栝蔞薤白白酒湯主之。

【注】

寸口脈沈而遲﹐沈則爲裏气滯﹐遲則爲藏內寒﹐主上焦藏寒气滯也。關上小緊而疾小爲陽虛﹐緊疾寒痛﹐是主中焦气急寒痛也。胸背者﹐心肺之宮城也﹐陽气一虛﹐諸寒陰邪﹐得以乘之﹐則胸背之气﹐痺而不通﹐輕者病滿﹐重者病痛﹐理之必然也﹐喘息﹑欬唾﹑短气証之必有也。主之以栝蔞薤白白酒湯者﹐用辛以開胸痺﹐用溫以行陽气也。

【集注】

趙良曰﹕凡寒濁之邪﹐滯於上焦﹐則阻其上下往來之气﹐塞其前後陰陽之位﹐遂令爲喘息﹐爲欬唾﹑爲痛﹑爲短气也。

程林曰﹕胸中者﹐心肺之分﹐故作喘息欬唾也。諸陽受气於胸﹐而轉行於背﹐气痺不行﹐則胸背爲痛﹐而气爲短也。

卷二﹨胸痺心痛短气病脈證並治第九

栝蔞薤白白酒湯方

栝蔞實﹝搗﹞一枚薤白半筋白酒七升右三味﹐同煮取二升﹐分溫再服。

胸痺﹐不得臥﹐心痛徹背者﹐栝蔞薤白半夏湯主之。

【注】

上條胸痺胸背痛﹐尙能臥﹐以痛微而气不逆也﹔此條心痛徹背不得臥﹐是痛甚而气上逆也﹔故仍用前方﹐大加半夏以降逆也。

【集注】

尢怡曰﹕胸痺不得臥﹐是胸中痛甚﹐肺气上而不下也﹔心痛徹背﹐是气閉塞而前後不通故也﹐其痺爲尢甚矣。所以然者﹐有痰飲以爲之援也。

卷二﹨胸痺心痛短气病脈證並治第九

栝蔞薤白半夏湯方

栝蔞實﹝搗﹞一枚薤白三兩半夏半升白酒一斗右四味﹐同煮取四升﹐溫服一升﹐日三服。

【集解】

魏荔彤曰﹕同半夏之苦﹐以開郁行气﹐痛甚則結甚﹐故減薤白之濕﹐用半夏之躁﹐更能使膠膩之物﹐隨湯而蕩滌也。日三服﹐亦從上治者﹐應徐取頻服也。

心痛徹背﹐背痛徹心﹐烏頭赤石脂圓主之。

【注】

上條心痛徹背﹐尙有休止之時﹐故以栝蔞薤白白酒加半夏湯平劑治之。此條心痛徹背背痛徹心﹐是連連痛而不休﹐則爲陰寒邪甚﹐浸浸乎陽光欲熄﹐非薤白白酒之所能治也﹐故以烏頭赤石脂圓主之。方中烏﹑附﹑椒﹑姜﹐一派大辛大熱﹐別無他顧﹐峻逐陰邪而已。

【集注】

李�曰﹕心痛在內而徹背﹐則內而達於外矣﹔背痛在外而徹心﹐則外而入於內矣。故旣有附子之溫﹐而復用烏頭之迅﹐佐漧薑行陽﹐大散其寒﹐佐蜀椒下气﹐大開其郁恐過於大散大開﹐故復佐赤石脂入心﹐以固澀而收陽气也。

卷二﹨胸痺心痛短气病脈證並治第九

赤石脂圓方

蜀椒一兩﹝一法二分﹞烏頭﹝炮﹞一分附子﹝炮﹞半兩﹝一法一分﹞赤石脂一兩﹝一法二分﹞漧薑一兩﹝一法一分﹞右五味﹐末之﹐蜜丸如桐子大。先食服一丸﹐日三服﹐不知稍加服。

胸痺﹐緩急者﹐薏苡附子散主之。

【注】

緩急者﹐謂胸痺痛而時緩時急也﹐當審其緩急而施治。若緩而不急者﹐以栝蔞薤白白酒湯主之。今時緩時急﹐故以薏苡附子散﹐急通痺气﹐以迅掃陰邪也。

卷二﹨胸痺心痛短气病脈證並治第九

薏苡附子散方

薏苡仁十五兩大附子﹝炮﹞十枚右二味﹐杵爲散﹐服方寸匕﹐日三服。

【集解】

李�曰﹕緩急者﹐或緩而痛暫止﹐或急而痛。復作也。薏苡仁入肺利气﹐附子溫中行陽﹐爲散服﹐則其效更速矣。

魏荔彤曰﹕薏苡下气寬胸﹐附子溫中散邪﹐爲邪盛甚而陽微亦甚者立法也。

胸痺﹐胸中气塞﹑短气﹐茯苓杏仁甘艸湯主之﹐橘枳姜湯亦主之。

【注】

胸痺胸中急痛﹐胸痺之重者也﹔胸中气塞﹐胸痺之輕者也。胸爲气海﹐一有其隙﹐若陽邪干之則化火﹐火性气開不大病痺也。若陰邪干之則化水﹐水性气闔﹐故令胸中气塞短气﹐不足以息﹐而爲胸痺也。水盛气者﹐則息促﹐主以茯苓杏仁甘艸湯﹐以利其水﹐水利則气順矣。气盛水者﹐則痞塞﹐主以橘枳實生薑湯﹐以開其气﹐气開則痺通矣。

【集注】

沈明宗曰﹕邪气阻塞胸膈﹐肺气不得往來流利﹐則胸中气塞短气﹐方用杏仁使肺气下通﹐以茯苓導引濕下行﹐甘艸和中﹐俾邪去則痺開而气不短矣﹐然胸痺乃胸中气塞土濕寒濁陰气以挾外邪上逆所致﹐故橘﹑枳﹑生薑善於散邪下濁﹐所以亦主之。

魏荔彤曰﹕此證乃邪實而正不甚虛﹐陽微而陰不甚盛。蓋痺則气必塞﹐气塞則必短气前言之矣。今開降其气﹐而諸證自除矣。

卷二﹨胸痺心痛短气病脈證並治第九

茯苓杏仁甘艸湯方

茯苓三兩杏仁五十个甘艸一兩右三味﹐以水一斗﹐煮取五升﹐溫服一升﹐日三服﹐不差更服。

卷二﹨胸痺心痛短气病脈證並治第九

橘皮枳實生薑湯方

橘皮一筋枳實三兩生薑半筋右三味﹐以水五升﹐煎取二升﹐分溫再服。

胸痺﹐心中痞气﹐气結在胸﹐胸滿﹐�下逆搶心﹐枳實薤白桂枝湯主之﹐人參湯亦主之。

【注】

心中﹐卽心下也。胸痺病﹐心下痞气﹐悶而不通者虛也。若不在心下﹐而气結在胸胸滿連�下﹐气逆撞心者實也。實者用枳實薤白桂枝湯主之﹐倍用枳朴者﹐是以破气降逆爲主也。虛者用人參湯主之﹝卽理中湯﹞﹐是以溫中補气爲主也。由此可知痛有補法﹐塞因塞用之義也。

【集注】

魏荔彤曰﹕胸痺自是陽微陰盛矣﹐心中痞气﹐气結在胸﹐正胸痺之病狀也。再連�下之气﹐俱逆而搶心﹐則痰飲水气。俱乘陰寒之邪﹐動而上逆﹐胸胃之陽气全難支拒矣故用枳實薤白桂枝湯﹐行陽開郁﹐溫中降气。猶必先後煮治﹐以融和其气味﹐俾緩緩蕩除其結聚之邪也。再或虛寒已甚﹐無敢恣爲開破者﹐故人參湯亦主之﹐以溫補其陽﹐使正气旺而邪气自消也。

尢怡曰﹕心中痞气﹐气痺而成痞也。�下逆搶心﹐气逆不降﹐將爲中之害也。用此二方者﹐一以去邪之實﹐卽以安正﹔一以養陽之虛﹐卽以逐陰﹐是在審其病之新久﹐與气之虛實而決之。

卷二﹨胸痺心痛短气病脈證並治第九

枳實薤白桂枝湯方

枳實四枚厚朴四兩薤白半筋桂枝一兩栝蔞實﹝搗﹞一枚右五味﹐以水五升﹐先煮枳實﹑厚朴﹐取三升﹐去滓﹐內諸藥﹐煮數沸﹐分溫三服。

卷二﹨胸痺心痛短气病脈證並治第九

人參湯方

人參甘艸漧薑白術各三兩右四味﹐以水八升﹐煮取三升﹐溫服一升﹐日三服。

心中痞﹐諸逆心懸痛﹐桂枝生薑枳實湯主之。

【注】

心中痞﹐卽上條心中痞气也。諸逆﹐諸气上逆也。上條之逆﹐不過撞心而不痛﹔此條之逆﹐則心懸而空痛﹐如空中懸物動搖而痛也。用桂枝生薑枳實湯﹐通陽气破逆气痛止痞開矣。

【集注】

程林曰﹕諸逆如�下逆搶心之類﹐邪气獨畱於上﹐則心懸痛。

尢怡曰﹕諸逆該痰飲客气而言。心懸痛﹐謂如懸物動搖而痛﹐逆气使然也。

卷二﹨胸痺心痛短气病脈證並治第九

桂枝生薑枳實湯方

桂枝三兩生薑三兩枳實五枚右三味﹐以水六升﹐煮取三升﹐分溫三服。

【集解】

趙良曰﹕枳實﹑生薑﹐原以治气塞﹐況於痞乎﹖故較前條稍減輕分兩﹐使痞者下其气以開之。懸痛屬飲者﹐得生薑以散之﹐旣足建功矣。乃去橘皮而用桂枝者﹐以所逆非一﹐或通陽气﹐或破結气﹐或散寒气﹐皆能去痺也。

卷二

腹滿寒疝宿食病脈證並治第十

趺陽脈微弦﹐法當腹滿﹐不滿者必便難﹐兩胠疼痛﹐此虛寒從下上也﹐當以溫藥服之

【注】

趺陽胃脈也﹐當緩而和﹐今見弦脈﹐是肝脈也。肝脈見於脾部﹐是木盛土虛也﹐法當腹滿。今不復滿者﹐肝脈微弦不盛而脾不虛﹐故脾未受病也。肝自郁則失其條達之性必本經自病﹐故便難兩胠痛也。然非肝火實病﹐此乃虛寒從下上也﹐當以溫藥服之腹滿時減﹐復如故﹐此爲寒﹐當與溫藥。

【按】

此篇無治虛寒腹滿之方﹐當與溫藥之下﹐當有「宜厚朴生薑甘艸半夏人參湯主之」十四字﹐必是脫簡﹐閱『傷寒論太陰篇』自知。

【注】

此承上條﹐互詳其證﹐以明其治也。腹滿便難﹐脾實病也﹐今腹滿而不便難﹐脾虛病也。且腹滿有時而減﹐有時復如不滿﹐乃虛寒也﹐當與溫藥主之。以厚朴生薑甘艸半夏人參湯﹐消滿散寒﹐緩中降逆補虛﹐乃治虛滿之法也。

【集注】

魏荔彤曰﹕腹滿或服下藥﹐或服補藥﹐有時減退﹐未幾旋腹滿如故﹐則不可作實與熱治也。

仲景明此爲寒﹐裏寒從無下法﹐惟有溫藥與服﹐虛者以溫中補气﹐實者亦以溫中行气爲義﹐是治气寒腹滿第一善法也。

卷二﹨腹滿寒疝宿食病脈證並治第十

厚朴生薑甘艸半夏人參湯方

厚朴半筋生薑半筋半夏半筋人參一兩甘艸﹝炙﹞三兩右五味﹐以水一斗﹐煮取三升﹐去滓﹐溫服一升﹐日三服。

腹滿不減﹐減不足言﹐當須下之﹐宜大承气湯。

【注】

腹滿時減﹑時滿虛滿也﹔腹滿常常而滿實滿也。腹滿不減﹐減不足言﹐謂腹滿不減𨿽減不過稍減﹐不足言減也。虛滿當溫﹐實滿當下﹐故宜大承气湯下之﹐此治實滿之法也。

【集注】

尢怡曰﹕減不足言﹐謂𨿽減而不足云減﹐所以形其滿之至也﹐故宜大下。所謂中滿者瀉之於內也。

大承气湯方﹝見前痙病中﹞病者腹滿﹐按之不痛爲虛﹐痛者爲實﹐可下之。舌黃未下者﹐下之黃自去。

【注】

前條腹滿﹐以時減﹑時不減別虛實﹔此條腹滿﹐以痛﹑不痛辧有餘不足也。腹滿按之不痛爲虛﹐虛者脾虛也﹐可溫之﹐則當與厚朴生薑甘艸半夏人參湯也。按而痛者爲實實者胃實也﹐可下之﹐當與大承气湯。胃實者舌胎必黃﹐若未下者﹐下之黃胎自去也。

【集注】

趙良曰﹕腹滿亦有屬實﹐實則非虛寒也明矣﹐豈槪以溫藥治之乎﹖故有試之之法﹐在痛與不痛之分﹐虛實較然矣。蓋胃實必熱﹐熱蒸必舌黃﹐下其實熱﹐舌黃不自已乎﹖有此一辧﹐並虛者愈審已。

魏荔彤曰﹕無形之虛气作痞塞﹐則按之無物﹐何痛之有﹖倘挾有形之實物爲患﹐如宿食在胃﹐疝气在少腹等是也。按之有物阻礙於藏府之側焉﹐有不痛者乎﹖是於按之痛否﹐以決其虛實之法也。

病者痿黃﹐躁而不渴﹐胸中寒實而利不止者﹐死。

【按】

躁而不渴﹐當是「燥而不渴」﹐文始通順。胸中寒實﹐當是「胃中寒實」﹐若是胸中寒實﹐如何曰下利不止者死﹖皆是傳寫之�。

【注】

病者面色痿黃﹐若口燥而渴者﹐熱實也﹔今痿黃口燥不渴﹐寒實也。寒實者當不下利若下利是寒虛也﹔今下利不止﹐乃寒虛胃气下脫﹐故死也。

【集注】

程林曰﹕痿黃者﹐脾胃病也﹐見燥而渴者爲熱﹐不渴者爲寒。病人旣痿黃﹐又兼下利不禁﹐則脾气衰絕﹐故死。

李�曰﹕下利若燥而渴者爲熱﹐陽气尙存﹐猶爲可治。今燥而不渴﹐胃中寒邪盛也若利不止﹐則陰盛陽衰﹐气下脫矣﹐故死。

夫瘦人﹐繞臍痛﹐必有風冷﹐穀气不行﹐而反下之﹐其气必衝﹐不衝者﹐心下則痞。

【注】

此承上條寒實證誤以寒藥下之之義也。瘦人形气虛弱﹐難禦外邪﹐若繞臍痛﹐必有風冷傷胃﹐致令穀气不行也。繞臍疼痛﹐𨿽屬實邪﹐但因風冷則爲寒實﹐醫者當溫而行之。今反以寒藥下之﹐其風冷之邪﹐若上虛則气上衝﹐中虛則痞結心下﹐理必然也。

【集注】

尢怡曰﹕瘦人藏虛气弱﹐風冷易入﹐入則穀气畱滯不行﹐繞臍疼痛﹐有似裏實而實爲虛冷﹐是宜溫藥以助脾之行。乃反下之﹐谷出而風冷不與俱出﹐正乃益虛﹐邪乃無制勢必上衝﹐若不衝者﹐心下則痞。

寸口脈弦者﹐卽�下拘急而痛﹐其人嗇嗇惡寒也。

【注】

此詳申首條﹐兩胠疼痛屬寒之義也。寸口脈弦﹐卽首條之弦也。�下拘急而痛﹐卽首條之兩胠疼痛也。何以知其爲寒也﹖然必其人有陽虛嗇嗇惡寒之證﹐始爲肝寒而痛也卽有腹滿﹐亦當溫之可也。

【集注】

程林曰﹕弦﹐肝脈﹐陰也。肝脈循�裏﹐寒主收引﹐故�下拘急而痛﹐以寒勝於內而陽气不行於外﹐故外亦嗇嗇而惡寒也。

夫中寒家﹐喜欠﹐其人淸涕出﹐發熱色和者﹐善嚏。

【注】

中寒家﹐謂素有中寒病之人也。前以時減辧腹滿之中寒﹐又以惡寒辧�痛之中寒﹐此以喜欠淸涕出而辧心胸之中寒也。欠者﹐呵欠也。夫人欲睡喜欠者﹐陰引陽入也﹔睡覺喜欠者﹐陽引陰出也。今中寒喜欠者﹐是陰盛引陽也。年老之人淸涕出者﹐是陽虛也﹔遇寒之人淸涕出者﹐是寒盛也。今中寒而淸涕出者﹐是陽气虛寒也。若發熱色和者﹐非爲中寒也﹐乃爲外寒所搏﹐𨿽有淸涕出﹐亦因善嚏而出也。

中寒﹐其人下利﹐以裏虛也﹐欲嚏不能﹐此人肚中寒。﹝一云痛﹞

【注】

上條以喜欠淸涕自出﹐辧心胸之中寒﹔此條以下利欲嚏不能嚏﹐而辧腹中寒也。其人下利裏气素虛也﹐欲嚏不能嚏﹐何以知此人腹中寒也﹖蓋噴嚏者﹐雷气之義也﹐其人內陽外陰陽气奮發而爲嚏也。今欲嚏而不能嚏﹐是陽欲出而復畱﹐陰气盛也﹐故知腹中寒也。

【集注】

沈明宗曰﹕此脾經受寒現證也。寒中太陰﹐陰寒濕盛﹐陽虛不固﹐其人下利﹐但通多不足﹐故爲裏虛。蓋陽和則嚏﹐而欲嚏不能﹐乃陰寒凝滯於裏﹐所以肚中病也。

腹中寒气雷鳴切痛﹐胸�逆滿﹐嘔吐﹐附子粳米湯主之。

【注】

腹中切痛寒也﹐腹中雷鳴气也﹐腹中寒气﹐故雷鳴切痛。而胸�逆滿者﹐腸胃之外寒气爲之也﹔腹痛雷鳴嘔吐者﹐腸胃之中寒气爲之也。主之以附子粳米湯﹐勝寒气﹐和內外﹐此治腹中寒之法也。

卷二﹨腹滿寒疝宿食病脈證並治第十

附子梗米湯方

附子﹝炮﹞一枚半夏半升甘艸一兩大棗十枚粳米半升右五味﹐以水八升﹐煮米熟湯成﹐去滓﹐溫服一升﹐日三服。

心胸中大寒痛﹐嘔不能飲食﹐腹中寒﹐上衝﹐皮起出見有頭足﹐上下痛不可觸近﹐大建中湯主之。

【注】

心痛中大寒痛﹐謂腹中上連心胸大痛也﹐而名大寒痛者﹐以有厥逆脈伏等大寒証之意也。嘔逆不能飲食者﹐是寒甚拒格於中也。上衝皮起﹐出見頭足者﹐是寒甚聚堅於外也。上下痛不可觸近﹐是內而藏府﹐外而經絡﹐痛之甚亦由寒之甚也。主之以大建中湯﹐蜀椒﹑漧薑大散寒邪﹐人參﹑膠飴大建中虛﹐服後溫覆﹐令有微汗﹐則寒去而痛止。此治心胸中寒之法也。

卷二﹨腹滿寒疝宿食病脈證並治第十

大建中湯方

蜀椒﹝去汗﹞二合漧薑四兩人參二兩右三味﹐以水四升﹐煮取二升﹐去滓﹐內膠飴一升﹐微火煎取一升半﹐分溫再服﹐如一爨頃﹐可飲粥二升﹐後更服﹐當一日食糜溫覆之。

寒气厥逆﹐赤圓主之。

【按】

此條之文﹑之方﹐必有簡脫﹐難以爲後世法﹐不釋。

卷二﹨腹滿寒疝宿食病脈證並治第十

赤圓方

茯苓四兩半夏﹝洗﹞四兩﹝一方用桂﹞鳥頭﹝炮﹞二兩細辛一兩右四味﹐末之﹐眞朱爲色煉丸﹐丸如麻子大﹐先食﹐酒飲下三丸﹐日再夜一服。不知稍增之﹐以知爲度。

痛而閉者﹐厚朴三物湯主之。

【注】

腹滿而痛下利者﹐用理中湯﹐所以溫其中也。腹滿而痛便閉者﹐用厚朴三物湯﹐所以開其下也。

卷二﹨腹滿寒疝宿食病脈證並治第十

厚朴三物湯方

厚朴八兩大黃四兩枳實五枚右三味﹐以水一斗二升﹐先煮二味﹐取五升﹐內大黃﹐煮取三升﹐溫服一升﹐以利爲度。

其脈數而緊﹐乃弦﹐狀如弓弦﹐按之不移。脈弦數者﹐當下其寒。脈緊大而遲者﹐必心下堅。脈大而緊者﹐陽中有陰﹐可下之。

【按】

「其脈數而緊乃弦﹐狀如弓弦﹐按之不移﹐脈弦數者」之十九字﹐當是衍文﹐閱『傷寒論辧脈法』自知。「當下其寒」之四字﹐當在「必心下堅」之下﹐文義始屬。

【注】

脈緊大而遲者﹐必心下堅�﹐乃寒實也﹐當下其寒。脈大而緊者﹐陽中有陰也﹐大者陽實﹐緊者陰實也﹐故可下之。

�下偏痛﹐發熱﹐其脈緊弦﹐此寒也﹐宜溫藥下之﹐以大黃附子湯。

【按】

�下偏痛之「偏」字﹐當是「滿」字﹐必是傳寫之�。

【注】

腹滿而痛﹐脾實邪也﹔�下滿痛﹐肝實邪也。發熱若脈數大﹐胃熱實邪也。今脈緊弦脾寒實邪也﹐當以溫藥下之﹐故以大黃附子湯下其寒實。方中佐細辛者﹐以散其肝邪﹐此下肝脾寒實之法也。

【集注】

尢怡曰﹕�中滿痛而脈緊弦﹐陰寒成聚也﹐𨿽有發熱﹐亦有陽气被郁所致。是以非溫不能已其寒﹐非下不能去其結﹐故曰﹕宜以溫藥下之。

卷二﹨腹滿寒疝宿食病脈證並治第十

大黃附子湯方

大黃三兩附子﹝炮﹞三枚細辛二兩右三味﹐以水五升﹐煮取二升﹐分溫三服﹐若彊人煮取二升半﹐分溫三服﹐服後如人行四﹑五里﹐進一服。

病腹滿﹐發熱﹐十日脈浮而數﹐飲食如故﹐厚朴七物湯主之。

【注】

病腹滿﹐裏證也。發熱﹐裏熱也。然十日脈浮而數﹐表熱亦未已也﹐飲食如故﹐胃熱能消穀也。因胃熱裏實﹐表熱發熱﹐故用厚朴七物湯﹐表裏均解﹐腹滿發熱兩除也。

此桂枝湯﹑小承气湯之復方也。

【集注】

程林曰﹕腹滿者﹐內有實熱也。十日脈尙浮而數﹐浮爲在表﹐表熱邪未已﹐故發熱數爲在裏﹐裏熱能消穀﹐故飲食如故﹐與此方蕩腹滿而除表熱。夫表裏俱實﹐當先解表﹐乃可攻裏﹐今表邪微而裏邪甚﹐故用承气桂枝二湯﹐相合以和表裏﹐如傷寒之用大柴胡﹐此其義也。

卷二﹨腹滿寒疝宿食病脈證並治第十

厚朴七物湯方

厚朴半筋甘艸三兩大黃二兩大棗十枚枳實五枚桂枝二兩生薑五兩右七味﹐以水一斗﹐煮取四升﹐溫服八合﹐日三服。嘔者加半夏五合。下利去大黃。

寒多者﹐加生薑至半筋。

按之心下滿痛者﹐此爲實也﹐當下之﹐宜大柴胡湯。

【按】

按之心下滿痛之下﹐當有「有潮熱」之三字﹐若無此三字﹐則不當與大柴胡湯﹐是必傳寫之遺。

【注】

按之心下滿痛﹐有潮熱者﹐此爲表裏俱實﹐當下之﹐宜大柴胡湯兩解之。此二治皆下實滿之法也。

卷二﹨腹滿寒疝宿食病脈證並治第十

大柴胡湯方

柴胡半筋黃芩三兩芍藥三兩半夏﹝洗﹞半筋枳實﹝炙﹞四枚大黃二兩大棗十二枚生薑五兩右八味﹐以水一斗二升﹐煮取六升﹐去滓再煎﹐溫服一升﹐日三服。

腹痛﹐脈弦而緊﹐弦則衛气不行﹐卽惡寒﹐緊則不欲食﹐邪正相摶﹐卽爲寒疝。繞臍痛苦﹐發則白汗出﹐手足厥冷﹐其脈沈緊者﹐大烏頭煎主之。

【按】

此條脈重出﹐下條有證無脈﹐「其脈沈緊者」之五字﹐當在下條裏急之下。然脈弦而緊﹐是勁急之甚﹐當屬寒疝之重者。其白汗之「白」字﹐當是「自」字。下條其脈沈緊是裏痛之脈﹐當屬寒疝之輕者﹐必是傳寫之�。

【注】

疝病犯寒卽發﹐故謂之寒疝也。其病發則繞臍少腹急痛﹐惡寒汗出﹐手足厥冷﹐不欲飲食﹐脈弦而緊﹐主急主痛﹐此寒疝應有之證脈也。主之烏頭煎者﹐是專以破邪治標爲急﹐虛實在所不論﹐故曰﹕彊人服七合﹐弱人服五合也。

卷二﹨腹滿寒疝宿食病脈證並治第十

烏頭煎方

烏頭﹝熬﹐去皮﹐不�咀﹞大者五枚右以水三升﹐煮取一升﹐去滓﹐內蜜二升﹐煎令水气盡﹐取二升﹐彊人服七合﹐弱人服五合﹐不差明日更服﹐不可一日再服。

寒疝﹐腹中痛﹐及�痛裏急者﹐當歸生薑羊肉湯主之。

【按】

�痛裏急之下﹐當有上條「其脈沈緊」四字。

【注】

寒疝腹中痛及�痛裏急﹐脈見沈緊﹐較之繞臍苦痛輕矣。且無惡寒汗出﹐手足厥冷故不用烏頭煎之大溫大散﹐而用當歸生薑羊肉湯﹐養正爲本﹐散寒爲次﹐此治寒疝之利劑也。服烏頭煎病勢退者﹐亦當與之。

【集注】

李�曰﹕疝屬肝病﹐肝藏血﹐其經布�肋﹐腹�並痛者﹐血气寒而凝澀也。當歸通經活血﹐生薑溫中散寒。裏急者﹐內虛也﹐用羊肉補之﹐『內經』云﹕形不足者﹐溫之以气﹐精不足者﹐補之以味是也。

沈明宗曰﹕按此連衝脈爲疝﹐治當溫補也。肝木受邪﹐乘脾則腹中痛﹐本經之气不舒故�亦痛﹐連及衝脈則裏急矣。所以當歸補養衝任而散風寒﹐羊肉溫補榮衛之气脾邪散而痛自止。方後云﹕痛而多嘔﹐乃肝气上逆臨胃﹐故加橘﹑術補之。

卷二﹨腹滿寒疝宿食病脈證並治第十

當歸生薑羊肉湯方

當歸三兩生薑五兩羊肉一筋右三味﹐以水八升﹐煮取三升﹐溫服七合﹐日三服。若寒多者﹐加生薑成一筋。痛多而嘔者﹐加橘皮二兩﹐白術一兩。加生薑者﹐亦加水五升﹐煮取三升二合﹐服之。

寒疝﹐腹中痛﹐逆冷﹐手足不仁﹐若身疼痛﹐灸刺﹑諸藥不能治﹐抵當烏頭桂枝湯主之。

【按】

「抵當」二字﹐衍文也。

【注】

寒疝腹中痛﹐逆冷﹐手足不仁﹐身體疼痛﹐此疝之寒重者也。灸刺﹑諸藥不能取效則急以烏頭煎加桂枝湯五合﹐以解內外之盛寒也。

【集注】

徐彬曰﹕起於寒疝腹痛﹐而至逆冷﹐手足不仁則陽气大痺﹐加以身疼痛﹐榮衛俱不和更灸刺諸藥不能治﹐是或攻其外﹐或攻其內﹐邪气牽制不服也。故以烏頭攻寒爲主而合桂枝全湯以和榮衛﹐所謂七分治裏﹑三分治表也。

卷二﹨腹滿寒疝宿食病脈證並治第十

烏頭桂枝湯方

烏頭五枚右一味﹐以蜜二筋﹐煎減半﹐去滓﹐以桂枝湯五合解之﹐令得一升﹐初服二合不知卽服三合﹔又不知﹐復加至五合。其知者如醉狀﹐得吐者爲中病。

【方解】

以桂枝湯五合解之者﹐溶化也。令得一升﹐謂以烏頭所煎之蜜五合﹐加桂枝湯五合溶化﹐令得一升也。不知﹐不效也﹔又不知﹐又不效也﹔其知者﹐已效也。如醉狀﹐外寒方散。得吐者﹐內寒已伸﹐故爲中病也。

問曰﹕人病有宿食﹐何以別之﹖師曰﹕寸口脈浮而大﹐按之反澀﹐尺中亦微而澀﹐故知有宿食﹐大承气湯主之。

【按】

尺中亦微而澀之「微」字﹐當按『傷寒論』作「大」字是。

【注】

宿食病﹐卽今之傷食病也﹐謂食隔宿不化也。人病腹滿而痛﹐何以別之爲宿食也﹖寸口脈浮而大﹐按之反澀﹐謂按且大﹑且澀﹑且有力也﹐關上尺中亦然。大澀有力爲實而不利﹐故知有宿食也。當下之﹐宜大承气湯。

脈數而滑者﹐實也﹐此有宿食﹐下之愈﹐宜大承气湯。

【注】

腹滿而痛﹐脈數而滑者﹐實也﹐此有宿食﹐故當下之。

【集注】

李�日﹕滑者﹐水谷之气勝也﹐若滑而兼數﹐則實熱已入胃府矣。故云﹕有宿食可下之。

下利不欲食者﹐有宿食也﹐當下之﹐宜大承气湯。

【注】

初下利不欲食者是傷食﹐惡食不欲食也﹔久下利不欲食者﹐是傷脾不能食也。今初下利卽不欲食﹐以有宿食故也。當下之﹐宜大承气湯無疑矣。

【集注】

沈明宗曰﹕此傷食而致下利也。驟傷宿食﹐停滯胃中﹐壅遏升降之機﹐不轉腸中﹐水谷不分而下奔則利﹐宿食在胃﹐故不欲食。必當攻去宿食﹐利得止而欲食﹐故宜大承气湯。

宿食在上脘﹐當吐之﹐宜瓜蒂散。

【注】

胃有三脘﹐宿食在上脘者﹐隔間痛而吐﹐可吐不可下也﹔在中脘者﹐心中痛而吐﹐或痛不吐﹐可吐可下也﹔在下脘者﹐臍上痛而不吐﹐不可吐可下也。今食在上脘﹐故當以瓜蒂散吐之也。

卷二﹨腹滿寒疝宿食病脈證並治第十

瓜蒂散方

瓜蒂﹝熬黃﹞一分赤小豆﹝煮﹞一分右二味﹐杵爲散﹐以香鼓七合煮取汁﹐和散一錢匕溫服之﹐不吐者少加之﹐以快吐爲度而止。亡血及虛者﹐不可與之。

脈緊如轉索無常者﹐有宿食也。

【注】

轉索無常﹐緊脈之狀也。若浮緊傷寒﹐沈緊冷痛﹐冷犯胃脘﹐穀气不行﹐故曰﹕有宿食也。

脈緊﹐頭痛風寒﹐腹中有宿食不化也。﹝一云寸口脈緊﹞

【注】

脈緊頭痛﹐是外傷風寒病也﹐脈緊腹痛﹐是內傷宿食病也。

【集注】

李�曰﹕按此脈與證﹐似傷寒而非傷寒者﹐以身不疼﹑腰脊不彊故也。然脈緊亦有辧浮而緊者﹐爲傷寒﹔沈而緊者﹐爲傷食。『甲乙經』曰﹕人迎緊甚傷於寒﹐气口緊甚傷於食﹐則寒與食又以左右手爲辧已﹐是以知腹中有宿食不化也。

卷二

五藏風寒積聚病脈證並治第十一

肺中風者﹐口燥而喘﹐身運而重﹐冒而腫脹。

【按】

身運而重﹐當是「頭運而身重」﹐冒而腫脹﹐當是「冒風而腫脹」﹐始與文義相合此必傳寫之�可知。

【注】

肺主气﹐外合皮毛﹐肺中風邪﹐風傷气則津結不行﹐故口燥﹔風傷肺則气逆上壅﹐故喘咳。頭運而身重者﹐气傷而力乏也﹔冒風而腫脹者﹐皮傷風水也。

【集注】

李�曰﹕肺主气﹐風邪中之﹐則气壅而津液不行﹐故口燥气逆而呼吸不利﹐故气喘也肺中寒﹐吐濁涕。

【注】

肺中寒邪﹐胸中之陽气不治﹐則津液聚而不行﹐故吐濁涎如涕也。

【集注】

李�曰﹕五液入肺爲涕﹐肺合皮毛﹐開竅於鼻﹐寒邪從皮毛而入於肺﹐則肺竅不利而鼻塞涕唾﹐濁涎壅遏不通﹐吐出於口也。

肺死藏﹐浮之虛﹐按之弱如蔥葉﹐下無根者﹐死。

【注】

肺中風寒之邪﹐脈若見浮之極虛﹐按之弱如蔥葉之空下無根者﹐乃肺藏之死脈也。以下五藏俱言浮者﹐是明外中之邪﹐應得之脈也。

【集注】

程林曰﹕眞肺脈至﹐如以毛羽中人膚﹐非浮之虛乎﹖蔥葉中空﹐按之弱如蔥葉下又無根﹐則浮毛虛弱是無胃气也。此眞藏已見﹐故死。

肝中風者﹐頭目�﹐兩�痛﹐行常傴﹐令人嗜甘。

【注】

肝主風﹐外合於筋﹐肝中風邪﹐風勝則動﹐故頭目�動也。兩�肝之部﹐肝受病故兩�痛也。風傷筋﹐故行常傴僂也。肝苦急欲甘緩之﹐故令人嗜甘也。

【集注】

徐彬曰﹕髙巓之上﹐惟風可到﹐風性動搖﹐故頭目�動﹐肝脈上貫膈﹐今�肋有邪故痛。肝主筋﹐風勝則筋急故傴。人以脾胃爲主﹐木邪甚而土負﹐甘益脾﹐嗜甘所以自救也。

肝中寒者﹐兩臂不舉﹐舌本燥﹐喜太息﹐胸中痛﹐不得轉側﹐食則吐而汗出也。

【按】

兩臂不舉﹐舌本燥二句﹐「而汗出」三字﹐文義不屬﹐必是錯簡﹐不釋。

【注】

肝性條達﹐气行於胸側﹐肝中寒邪﹐故有气抑不伸﹐喜太息﹐气滯不行﹐痛不得轉側也﹑食則吐﹐亦寒邪上逆也。

肝死藏﹐浮之弱﹐按之如索不來﹐或曲如蛇行者﹐死。

【注】

肝中風寒之邪﹐若脈見浮之極弱﹐按之不弦﹐是失其肝之本脈也。今按之如索不來曲如蛇行而去﹐夫索曲蛇行﹐去而不來﹐非皆肝藏之死脈乎﹗

【集注】

周揚俊曰﹕按之如索﹐則弦緊俱見﹐脈有來去﹐乃陰陽往復之理。今曰﹕不來但去是無胃气也。否則眞气將散﹐出入彊勉﹐有委而不前﹐屈且難伸之狀﹐故曲如蛇行也肝著﹐其人常欲蹈其胸上﹐先未苦時﹐但欲飲熱﹐旋覆花湯主之。

【按】

「旋覆花湯主之」六字﹐與肝著之病不合﹐當是衍文。

【注】

肝著者﹐爲肝气著而不行﹐致胸痞塞不快也。故其人常欲按摩其胸﹐以疏通其气也。

其先未曾痞塞苦時﹐但欲飲熱者﹐乃寒气爲病也。

【集注】

李�曰﹕肝主�泄﹐著則气郁不伸﹐常欲人蹈其胸上﹐以舒其气﹐又以寒气固結於中欲飲熱以勝其寒也。

心中風者﹐翕翕發熱﹐不能起﹐心中饑﹐食卽嘔吐。

【按】

翕翕發深﹐中風之本證也。不能起﹐心中饑﹐食卽嘔吐﹐文義不屬﹐必是錯簡﹐不釋心中寒者﹐其人苦病心如啖蒜狀﹐劇者心痛徹背﹐背痛徹心﹐譬如蠱注﹐其脈浮者自吐乃愈。

【注】

其人苦病心如啖蒜狀﹐謂辛辣刺心之狀也。劇者心痛徹背﹐背痛徹心﹐謂心背相應而痛也。譬如蠱注﹐謂似虫之往來不已而痛也。此皆心中寒邪之證。若其脈浮﹐是心得本脈﹐爲寒邪上越之候﹐故自吐則邪去乃愈也。

【集注】

徐彬曰﹕寒則爲陰邪﹐外束之則火內郁﹐故如啖蒜狀﹐其似辣而非痛也。劇則邪盛故外攻背痛﹐內攻心痛﹐徹者相應也﹐譬如蠱注狀﹐其綿綿不息。若脈浮﹐是邪未結故自吐而愈。

心傷者﹐其人勞倦﹐卽頭面赤而下重﹐心中痛而自煩﹐發熱﹐當臍跳﹐其脈弦﹐此爲心藏傷所致也。

【按】

其脈弦之「弦」字﹐當「沈」字﹐沈爲腎脈﹐文義相屬﹐必是傳寫之�。

【注】

心傷者﹐謂心傷病之人也。因其人勞倦則擾其心﹐心之陽盛於上﹐故頭面赤也﹐上盛則下虛﹐故下重而無力也。心中痛﹐自煩發熱﹐當臍跳﹐其脈沈﹐腎乘心傷之所致也

【集注】

尢怡曰﹕心傷者﹐其人勞倦﹐卽頭面赤而下重。蓋心虛者﹐其陽易浮﹐上盛者﹐其下必虛也。心中痛而自煩發熱者﹐心虛失養而熱動於中也。當臍跳者﹐心虛於上﹐而腎動於下也。

邪哭使魂魄不安者﹐血气少也﹐血气少者﹐屬於心﹐心气虛者﹐其人則畏﹐合目欲眠夢遠行而精神離散﹐魂魄妄行﹐陰气衰者爲癲﹐陽气衰者爲狂。

【按】

陰气衰者爲癲之「癲」字﹐當是「狂」字﹔陽气衰者爲狂之「狂」字﹐當是「癲」字『內經』曰﹕重陰者癲﹐重陽者狂。必是傳寫之�。

【注】

邪哭﹐謂心傷之人無故而哭也。邪哭則使人魂魄不安﹐心之血气少也。血气少而心虛則令人畏﹐合目欲眠則夢遠行﹐此是精神離散﹐魂魄妄行也。心之血陰也﹐陰過衰則陽盛﹐陽盛則爲病狂也﹔心之气陽也﹐陽過衰則陰盛﹐陰盛則病癲也。

心死藏﹐浮之實﹐如丸豆﹐按之益躁疾者﹐死。

【注】

心中風寒之邪﹐若脈見浮之極實﹐如丸豆之狀﹐按之益勁躁疾亂動者﹐乃心藏死脈也

【集注】

李�曰﹕『難經』云﹕心脈浮大而散﹐若浮之實如麻豆﹐按之益躁疾﹐則眞藏脈見胃气全無故死。『內經』云﹕眞心脈至堅而搏﹐如尋薏苡子﹐累累然﹐卽如麻豆﹐意可與此同參。

脾中風者﹐翕翕發熱﹐形如醉人﹐腹中煩重﹐皮目��而短气。

【按】

脾缺中寒之文。必是簡脫。

【注】

脾中風邪﹐翕翕發熱﹐中風之本證也。形如醉人﹐亦風熱攘亂於中﹐應有之證也。腹中不快而煩﹐身體懈惰而重﹐皮目��﹐動而气短﹐皆脾經證也。

【集注】

李�曰﹕風屬陽邪而气疏泄﹐形如醉人。言其面赤而四肢軟也。風气內擾﹐故腹中煩重。皮目﹐上下眼胞也。

脾死藏﹐浮之大堅﹐按之如覆杯﹐潔潔狀如搖者﹐死。

【注】

脾中風寒之邪﹐若脈見浮之大堅﹐失其和緩﹐按之狀如覆杯﹐髙章明潔﹐有力如搖乃脾藏之死脈也。

【集注】

李�曰﹕脈弱以滑﹐是有胃气﹐浮之大堅﹐則胃气絕﹐眞藏脈見矣。覆杯則內空﹐潔潔者﹐空而無有之象也。狀如搖者﹐脈躁疾不寧﹐气將散也﹐故死。

趺陽脈浮而澀﹐浮則胃气彊﹐澀則小便數﹐浮澀相搏﹐大便則堅﹐其脾爲約﹐麻子仁丸主之。

【按】

此條當在『腹滿篇』中便難之下﹐必是錯簡在此。

【注】

趺陽胃脈也﹐若脈澀而不浮﹐脾陰虛也﹐則胃气亦不彊﹐不堪下矣。今脈浮而澀﹐胃陽實也﹐則爲胃气彊﹐脾陰亦虛也。脾陰虛不能爲胃上輸精气﹐水獨下行﹐故小便數也﹔胃气彊﹐約束其脾﹐不化津液﹐故大便難也。以麻仁丸主之﹐養液潤燥﹐淸熱通幽﹐不敢恣行承气者﹐蓋因脈澀終是虛邪也。

【集注】

徐彬曰﹕脾約病用丸不作湯者﹐取其緩以開結﹐不敢驟傷元气也。要知人至脾約﹐皆因元气不充﹐津液不到所致耳。

李�曰﹕趺陽胃脈也。胃爲水谷之海﹐浮爲陽脈﹐故胃气彊而能食﹐小便數則津液亡故脈澀。蓋脾主爲胃行津液﹐此以胃彊脾弱﹐約束津液﹐不能四布﹐但輸膀胱﹐致小便數而大便堅也。麻子仁丸通幽潤燥。

卷二﹨五藏風寒積聚病脈證並治第十一

麻子仁丸方

麻子仁二升芍藥半筋枳實一筋大黃一筋厚朴一尺杏仁一升右六味﹐末之﹔煉蜜爲丸﹐梧子大﹐飲服十丸﹐日三﹐以知爲度。

腎著之病﹐其人身體重﹐腰中冷﹐如坐水中﹐形如水狀﹐反不渴﹐小便自利﹐飲食如故﹐病屬下焦﹐身勞汗出﹐衣裏冷濕﹐久久得之﹐腰以下冷痛﹐腹重如帶五千錢﹐漧薑苓術湯主之。

【按】

腎缺中風﹑中寒二條﹐必是簡脫。

【注】

腎著者﹐謂腎爲寒濕所傷﹐�而不行之爲病也。腎受寒濕﹐故體重腰冷﹐如坐水中𨿽形如水腫之狀。反不渴而小便自利﹐非水也﹐乃濕也。飲食如故﹐以病屬下焦腎而不屬中焦脾故也。詢其所以得之之由﹐身勞汗出﹐衣裏冷濕﹐久久傷之也﹐是以腰下冷痛寒勝也。腹重﹐濕勝也。如帶五千錢﹐形容重著之甚也。以甘姜苓術湯補土以制水﹐散寒以滲濕也。

【集注】

尢怡曰﹕其病不在腎之中藏﹐而在腎之外府﹐故其治不在溫腎以散寒﹐而在燠土以勝水也。

卷二﹨五藏風寒積聚病脈證並治第十一

甘艸漧薑茯苓白術湯方

甘艸二兩白術二兩漧薑四兩茯苓四兩右四味﹐以水五升﹐煮取三升﹐分溫三服﹐腰中卽溫。

腎死藏﹐浮之堅﹐按之亂如轉丸﹐益下入尺中者﹐死。

【注】

腎中風寒之邪﹐若見浮之極堅﹐按之亂動有如轉丸﹐及下入尺中﹐通然亂動﹐皆腎死眞藏之脈也。

【集注】

程林曰﹕腎藏死﹐浮之堅﹐與『內經』辟辟如彈石曰腎死同意﹐皆堅之象也。按之則亂如轉丸﹐下入尺中者﹐此陰陽離決之狀也﹐故死。以上眞藏與『內經』互有異同。

總之脈無胃气﹐現於三部中﹐脈象形容不一也。

問曰﹕三焦竭部﹐上焦竭﹐善噫﹐何謂也﹖師曰﹕上焦受中焦气﹐未和﹐不能消穀故能噫耳。下焦竭﹐卽遺溺失便﹐其气不和﹐不能自禁制﹐不須治﹐久則愈。

【注】

三焦竭部者﹐謂三焦因虛竭而不各歸其部﹐不相爲用也。上焦受气於中焦﹐下焦生气於中焦﹐互相爲用則爲和也。若中焦虛竭﹐不能消化水谷﹐穀气不受﹐則上焦不相爲用而失和也﹐失和則穀气郁而不宣﹐故善噫也。下焦虛竭﹐不能供升生之气於中焦則失和也。失和則腎气獨沈﹐自不能禁﹐故前遺溺而後失便也。不須治﹐久則愈﹐在善噫可也。若遺溺失便﹐未有不治能愈者﹐恐是錯簡。

【集注】

程林曰﹕竭虛也。『本經』云﹕三焦不歸其部﹐上焦不歸者﹐噫而酢吞﹔中焦不歸者不能消穀引食﹔下焦不歸者﹐則遺溲。上焦胃上口也﹐中焦脾也﹐脾善噫﹐脾不和則食息迫逆於胃口而爲噫也。經云﹐膀胱不約爲遺溺﹐因气不和則溲便不約。故遺失而不能自禁制也。

師曰﹕熱在上焦者﹐因咳爲肺痿﹔熱在中焦者﹐則爲堅﹔熱在下焦者﹐則尿血﹐亦令淋祕不通。大腸有寒者﹐多鶩溏﹔有熱者﹐便腸垢﹔小腸有寒者﹐其人下重便血﹐有熱者必痔。

【注】

熱在上焦者﹐篇中所謂肺痿吐涎沫也﹔熱在中焦者﹐篇中所謂腹滿堅痛也﹔熱在下焦者﹐篇中所謂小便淋瀝也。其外大腸有寒者﹐多淸澈鶩溏﹐卽下利溏瀉也。有熱者便稠粘腸垢﹐卽下利膿血也。小腸有寒者﹐下重便血﹐卽結陰便血也。有熱者﹐熱流於大腸﹐蓄於肛門必病痔也。

【集注】

徐彬曰﹕小腸爲受盛之官﹐與心爲表裏。丙﹐小腸也。挾火以濟陰﹐而陰不滯﹐挾气以化血﹐而血歸經﹐有寒則气不上通而下重﹐血無主气而妄行矣。直腸者﹐大腸之頭也﹐門爲肛﹐小腸有熱﹐則大腸傳導其熱﹐而气結於肛門故痔。痔者﹐滯其丙小腸之熱於此也。

問曰﹕病有積﹑有聚﹑有�气﹐何謂也﹖師曰﹕積者﹐藏病也﹐終不移。聚者﹐府病也﹐發作有時﹐展轉痛移﹐爲可治。�气者﹐�下痛﹐按之則愈﹐復發爲�气。諸積大法﹕脈來細而附骨者﹐乃積也。寸口積在胸中﹐微出寸口﹐積在喉中﹔關上積在臍傍﹐上關上﹐積在心下﹔微下關﹐積在少腹。尺中積在气沖﹐脈出左﹐積在左﹔脈出右﹐積在右﹔脈兩出﹐積在中央﹐各以其部處之。﹝�作漀解見首篇﹞

【注】

病有積﹑有聚﹑有漀气﹐當別之也。積者藏病﹐無時不有﹐不移其處也。聚者府病發作有時﹐展轉痛移也。爲可治﹐謂府病易治也。漀深者﹐飲積�下痛也﹐按之則止不按復痛。以水气得按暫散﹐故痛暫止也﹐此卽其證而言之。然諸積大法﹐尢當以診候之也﹐脈來沈伏附骨而細者﹐乃諸積之診也。若見兩寸﹐積在胸中也﹔微出近魚際﹐積在喉中也﹔兩關﹐積在臍傍也﹔上關近寸﹐積在心下也﹔微下近尺﹐積在少腹也﹔尺中﹐積在气沖也﹔脈出左﹑積在左﹐脈出右﹑積在右﹔脈兩出﹐謂左右俱見積在中央也。各以其部之處﹐而診積之所在也。

【集注】

徐彬曰﹕積者迹也﹐病气之屬陰者也。藏屬陰﹐兩陰相得﹐故不移﹐不移者﹐有專痛之處﹐而無遷攺也。聚則如市井之物﹐偶聚而已﹐病气之屬陽者也。府屬陽﹐兩陽相比﹐則非如陰之凝﹐故寒气感則發﹐否則已。所謂有時也﹐旣無定�﹐則痛無常處故展轉痛移﹐其根不深﹐故比積爲可治也。

李�曰﹕積爲藏病﹐深入在裏﹐故脈細而附骨也。寸﹑關﹑尺﹑上下﹑左右﹐別積病之所在﹐皆指細而附骨之部分﹐卽『內經』前以候前﹐後以候後﹐上竟上者﹐胸喉中事也﹔下竟下者﹐少腹腰股膝脛足中事也。

卷二

驚悸吐衄下血胸滿瘀血病脈證並治第十二

寸口脈動而弱﹐動卽爲驚﹐弱卽爲悸。

【注】

寸口通指三部也。脈動而弱﹐主驚悸病也。動卽爲驚﹐以驚爲外觸而動也﹔弱卽爲悸以悸爲內生而怯也。

【集注】

徐彬曰﹕驚爲外邪襲心﹐故其寸口脈動﹐動者脈來亂動也。悸乃神不自主﹐故其寸口脈弱﹐弱者脈沈無力也。邪之所襲﹐因心之虛﹐故驚悸並見。

李�曰﹕此寸口脈兼三部而言。蓋驚自外至者也﹐驚則气亂﹐故脈動而不寧﹔悸自內惕者也﹐悸因中虛﹐故脈弱而無力。

師曰﹕夫脈浮﹐目睛暈黃﹐衄未止﹐暈黃去﹐目睛慧了﹐知衄今止。

【注】

浮脈主陽主表﹐若目睛淸潔﹐主陽表病也﹔目睛暈黃﹐主血脈病也。蓋以諸脈絡於目而血熱則赤﹐血瘀則黃。今目睛黃暈﹐知其衄未止也﹔若黃暈去﹐目睛慧了﹐知其衄已止﹐故曰﹕衄今止也。

又曰﹕從春至夏衄者太陽﹐從秋至冬衄者陽明。

【注】

衄血陽絡傷也﹐下血陰絡傷也。太陽主外﹐春夏主外﹐故從春至夏衄血﹐屬太陽也。

陽明主內﹐秋冬主內﹐故從秋至冬衄血﹐屬陽明也。

【集注】

李�曰﹕衄血出於鼻﹐手太陽經上�抵鼻﹐目下爲�﹔足太陽經﹐從巓入絡腦﹐鼻與腦通﹔手陽明經挾鼻孔﹔足陽明經起鼻交額中﹐四經皆循鼻分﹐故皆能致衄。太陽行身之表﹐經云﹕太陽爲開。是春生夏長﹐陽气在外有開之義﹐故春夏衄者太陽。陽明行身之裏﹐經云﹕陽明爲闔。是秋斂冬藏﹐陽气在內﹐有藏之義﹐故秋冬衄者陽明。

尢怡曰﹕少陽之脈不入鼻額﹐故不主衄。

衄家不可汗﹐汗出必額上陷﹐脈緊急﹐直視﹐不能眴﹐不得眠。

【注】

衄該吐血而言也。衄血吐血之家﹐陰已亡矣﹐若發其汗﹐汗出液竭﹐諸脈失養﹐則額角上陷中之脈爲熱所灼﹐緊且急也。目直視﹐目瞪不轉睛也。不能眴﹐目睫不合也。

亦爲熱灼其脈﹐引縮使然也。不得眠﹐陽气不能行於陰也。凡此之病﹐皆陽盛陰微之危證﹐故衄家愼不可汗也。

【集注】

趙良曰﹕足太陽經主表﹐上巓入額﹐貫目睛﹐衄則在上絡脈之血已脫﹐若更發汗﹐是重竭津液﹐津液竭則脈枯﹐故額上陷中脈緊而急﹐牽引其目﹐視不能合也。無血陰虛故不得眠。

病人面無血色﹐無寒熱﹐脈沈弦者﹐衄﹔脈浮弱﹐手按之絕者﹐下血﹔煩欬者﹐必吐血。

【按】

脈沈﹐當是「脈浮」﹔脈浮﹐當是「脈沈」﹐文義始屬﹐必傳寫之�。

【注】

赤色血色也。面無血色﹐謂面白之人﹐純白而無赤﹔面黃之人﹐純黃而不紅也。人有恐怖則面色脫白﹐其狀驚駭﹔人有愧心﹔乍白乍紅﹐其狀惶怯。今無故而面無血色則可知非驚愧致气亂血散也﹔且無寒熱病﹐又可知非虛損不生血少血也﹐旣非血散又非血少﹐當詢之病人﹐必有失血之故。診之於脈﹐必有吐衄﹑下血之因。衄吐屬陽故脈見浮弦﹐按之必芤﹐榮血空也﹔下血屬陰﹐脈見沈弱﹐按之欲絕﹐榮气微也。

且微色如斯﹐而證兼煩欬﹐是病在心肺﹐故必吐血也。

夫吐血﹐欬逆﹐上气﹐其脈數﹐而有熱﹐不得臥者﹐死。

【注】

吐血欬逆﹐肺大傷也﹔上气﹐肺無降也﹔脈數有熱﹐火爍肺金也﹔不得臥者﹐陽不入陰﹐故曰死也。

【集注】

趙良曰﹕脈數有熱﹐陽獨勝也﹔不能臥﹐陰已絕也。陰旣絕﹐陽豈獨生耶﹖故死。

若得臥者﹐陰未絕﹐未可言死。

程林曰﹕吐血﹑欬逆﹑上气﹐則肺藏傷矣。脈數則虛熱不去﹐火來刑金矣。陰血消亡故不得臥﹐死可必矣。

夫酒客欬者﹐必致吐血﹐此因極飲過度所致也。

【注】

酒性大熱﹐潰脈傷經﹐極飲過度﹐必致欬嗽吐血也。

【集注】

徐彬曰﹕此言吐血﹐不必由於气不攝血﹐亦不必由於陰火熾盛。其有酒客而致咳﹐則肺傷已極﹐又爲欬所擊動﹐必致吐血﹐故曰﹕極飲過度所致。則治之者﹐當以淸酒熱爲主也。

亡血不可發其表﹐汗出則寒栗而振。

【注】

凡失血之後﹐血气未復爲亡血也﹐皆不可發汗。失血之初﹐固屬陽熱﹐亡血之後﹐熱隨血去﹐熱𨿽消而气逐血虛﹐陽亦微矣。若發其汗﹐則陽气衰微﹐力不能支﹐故身寒噤憟而振振聳動也。發陰虛之汗﹐汗出則亡陰﹐卽發吐衄之汗也﹐故見不得眴﹐不得眠﹐亡陰之病也。發陽虛之汗﹐汗出則亡陽﹐卽發亡血之汗也﹐故見寒憟而振﹐亡陽之病也。

【集注】

李�曰﹕奪血者無汗﹐以汗與血﹐俱屬心液﹐血亡液竭﹐無復餘液作汗也。今又發表則陰虛且更亡陽﹐表間衛气虛極﹐故寒憟而振。

吐血不止者﹐柏葉湯主之。

【注】

吐血之病﹐熱傷陽絡﹐當淸其熱﹔勞傷陽絡﹐當理其損。今以柏葉湯溫散之品﹐而治吐血不止者﹐則必是熱伏陰分﹐用此宣發﹐使熱行陽分﹐血不爲熱所迫﹐則自止矣。

卷二﹨驚悸吐衄下血胸滿瘀血病脈證並治第十二

柏葉湯方

柏葉漧薑各三兩艾三把右三味﹐以水五升﹐取馬通汁一升合煮﹐取一升﹐分溫再服。

【集解】

程林曰﹕『神農經』云﹕柏葉主吐血﹐漧薑止唾血﹐艾葉止吐血。馬通者﹐白馬尿也凡尿必達洞腸乃出﹐故曰通﹐亦微溫止吐血。四味皆辛溫行陽之品﹐使血歸經﹐遵行隧道﹐而血自止﹐故吐血不止﹐以柏葉湯主之也。

心气不足﹐吐血﹑衄血﹐瀉心湯主之。

【按】

心气「不足」二字﹐當是「有餘」二字﹐若是不足﹐如何用此方治之﹐必是傳寫之�

【注】

心气有餘﹐熱盛也﹐熱盛而傷陽絡﹐迫血妄行﹐爲吐﹑爲衄。故以大黃﹑黃連﹑黃芩大苦大寒直瀉三焦之熱﹐熱去而吐衄自止矣。

卷二﹨驚悸吐衄下血胸滿瘀血病脈證並治第十二

瀉心湯方

大黃二兩黃連黃芩各一兩右三味﹐以水三升﹐煮取一升﹐頓服之。

病人胸滿﹑唇痿﹑舌靑﹑口燥﹐但欲漱水﹐不欲咽﹐無寒熱﹐脈微大來遲﹐腹不滿其人言我滿﹐爲有瘀血。

【注】

表實無汗﹐胸滿而喘者﹐風寒之胸滿也﹔裏實便澀﹐胸滿煩熱者﹐熱壅之胸滿也﹔面目浮腫﹐胸滿喘不得臥者﹐停飲之胸滿也﹔呼吸不快﹐胸滿太息而稍寬者﹐气滯之胸滿也。今病人無寒熱他病﹐惟胸滿﹑唇痿﹑舌靑﹑口燥﹑漱水不欲咽﹐乃瘀血之胸滿也。唇﹑舌﹑血華之處也﹐血病不榮﹐故痿瘁色變也。熱在血分﹐故口燥漱水不欲咽也。脈微大來遲﹐陰凝之診﹐則當腹滿﹐今腹不滿﹐詢之其人﹐言我滿在胸不在腹也與上如是之證推之﹐爲有瘀血也。

病者如熱狀﹐煩滿﹐口漧燥而渴﹐其脈反無熱﹐此爲陰伏﹐是瘀血也﹐當下之。

【注】

此承上文互詳證脈﹐以明其治也。如熱狀﹐卽所謂心煩胸滿﹐口漧燥渴之熱證也。其人當得數大之陽脈﹐今反見沈伏之陰脈﹐是爲熱伏於陰﹐乃瘀血也。瘀血者當下之宜桃核承气﹑抵當湯﹑丸之類也。

【集注】

李�曰﹕血瘀內無實熱﹐故外證但如熱狀﹐而其脈不數疾﹐反無熱也。煩滿者﹐血瘀經气不舒﹔燥渴者。血瘀津液不布。血屬陰﹐瘀則脈伏於內﹐故爲陰伏。當下之﹐以去瘀生新也。

下血﹐先便後血﹐此遠血也﹐黃土湯主之。下血﹐先血後便﹐此近血也﹐赤小豆當歸散主之。

【注】

先便後血﹐此遠血也﹐謂血在胃也﹐卽古之所謂結陰﹐今之所謂便血也。先血後便此近血也﹐謂血在腸也﹐卽古之所謂腸澼爲痔下血﹐今之所謂藏毒﹑腸風下血也。一用黃土湯以治結陰之血﹐從溫也﹕一用赤小豆當歸散以治藏毒之血﹐從淸也。

【集注】

趙良曰﹕腸胃陽明經也﹐以下血言﹐胃居大腸之上﹐若聚於胃﹐必先便後血﹐去肛門遠﹐故曰遠血。若聚大腸﹐去肛門近﹐故曰近血。故治遠血黃土湯主之﹐治近血赤小豆當歸散主之。

卷二﹨驚悸吐衄下血胸滿瘀血病脈證並治第十二

黃土湯方

甘艸漧地黃白術附子﹝炮﹞阿膠黃芩各三兩�中黃土半筋右七味﹐以水八升﹐煮取三升﹐分溫二服。

卷二﹨驚悸吐衄下血胸滿瘀血病脈證並治第十二

赤小豆當歸散

﹝方見狐惑﹞寸口脈弦而大﹐弦則爲減﹐大則爲芤﹐減則爲寒﹐芤則爲虛﹐寒虛相擊﹐此名曰革婦人則半產漏下﹐男子則亡血失精。

【注】

詳見『傷寒辧脈篇』內﹐不復釋。

火邪者﹐桂枝去芍藥﹐加蜀漆牡蠣龍骨﹐救逆湯主之。

【按】

此方是治火逆驚狂者﹐與首條之脈動驚病不合﹐必是錯簡。

卷二﹨驚悸吐衄下血胸滿瘀血病脈證並治第十二

桂枝救逆湯方

桂枝三兩甘艸﹝炙﹞二兩生薑三兩牡蠣﹝熬﹞五兩龍骨四兩大棗十二枚蜀漆﹝洗去腥﹞三兩右爲末﹐以水一斗三升﹐先煮蜀漆﹐減一升﹐內諸藥﹐煮取三升﹐溫服一升。

心下悸者﹐半夏麻黃丸主之。

【按】

此方是治寒水心下悸者﹐與首條之脈弱悸病不合﹐必是錯簡。

卷二﹨驚悸吐衄下血胸滿瘀血病脈證並治第十二

半夏麻黃丸方

半夏麻黃等分右二味﹐末之﹐煉蜜和丸﹐小豆大﹐飲服三丸﹐日三服。

卷三

痰飲咳嗽病脈證並治第十三

夫病人飲水多﹐必暴喘滿。凡食少飲多﹐水停心下﹐甚者則悸﹐微者短气。脈雙弦者寒也﹐皆大下後﹐裏虛﹐脈偏弦者﹐飲也。

【按】

此條微者短气之下﹐古本有「脈雙弦者﹐寒也」等句﹐文義不屬﹐當另分爲一條在後

【注】

凡病人食少飲多﹐小便利者﹐爲消渴病﹔小便不利者﹐爲畱飲病。畱飲者﹐卽今之停水飲病也。若水停上焦胸中﹐則壅肺气不得降﹐故暴喘滿也﹔若水停中焦心下﹐甚者則淩心﹐故病悸動不安﹐微者則礙肺﹐故病呼吸短气﹔若水停下焦少腹﹐則不輸膀胱故必苦裏急也。仲景於此﹐但言上﹑中二焦﹐不及下焦者﹐非略之也﹐謂已詳於『傷寒論』中也。

【集注】

程林曰﹕飲水多﹐則水气停泛於胸膈﹐必暴喘滿也。凡人食少飲多﹐則胃土不能遊溢精气﹐甚者必停於心下而爲悸。微者則阻於胸膈而爲短气也。

先渴後嘔﹐爲水停心下﹐此屬飲家﹐小半夏茯苓湯主之。

【注】

水停心下﹐中焦部也﹐中焦屬胃﹐故不止病悸﹑短气﹐而亦病嘔也。病悸短气者﹐是水停胃外﹐從膈下而上干於胸也。病嘔者﹐是水停胃內﹐從胃中而上越於口也。然必先渴飲水多而後作嘔者﹐方屬飲家嘔病也。主小半夏湯者﹐以止嘔也﹔加茯苓者﹐以飲水多而病嘔﹐故兼利水也。

【集注】

魏荔彤曰﹕水停心下﹐阻隔正气﹐不化生津液﹐上於胸咽故渴也﹔渴必飲水﹐水得水而愈恣其衝逆﹐所以先渴而後必嘔也。此屬飲家﹐當治其飲﹐不可以爲渴家﹐治其渴也。治飲則用辛燥﹐治渴必用寒潤﹐大相徑庭﹐可不明其屬於何家﹐而妄治之乎﹖尢怡曰﹕先渴後嘔者﹐本無嘔病﹐因渴飲水﹐水多不下而反上逆也﹐故曰﹕此屬飲家小半夏止嘔降逆﹐加茯苓去其停水。

卷三﹨痰飲咳嗽病脈證並治第十三

小半夏茯苓湯方

半夏一升生薑半筋茯苓三兩右三味﹐以水七升﹐煮取一升五合﹐分溫再服。

嘔家本渴﹐渴者爲欲解﹐今反不渴﹐心下有支飲故也﹐小半夏湯主之。

【注】

飲家渴者﹐是水停气不化生津液而渴也﹔嘔家渴者﹐是嘔吐胃漧燥傷津液而渴也﹐故曰嘔家本應渴也。先嘔後渴者﹐當少少與飲之﹐以和胃生津﹐爲欲解也﹔若嘔吐後反不渴者﹐是必心下素有支飲故也。惟主小半夏湯止嘔﹐而不加茯苓者﹐以不渴並無新飲﹐且嘔後已傷津液﹐不可再行利水﹐重竭津液也。

【集注】

李�曰﹕此專以治嘔﹐言嘔家渴者﹐爲欲解﹐以胃气復而津液生也。若心下素有支飲則不燥自當不渴﹐泛溢而嘔也。半夏﹑生薑溫能和胃气﹐辛能散逆气﹐爲嘔家聖藥

卷三﹨痰飲咳嗽病脈證並治第十三

小半夏湯方

半夏一升生薑半筋右二味﹐以水七升﹐煮取一升半﹐分溫再服。

【集解】

沈明宗曰﹕此支飲上溢而嘔之方也。凡作嘔必傷津液﹐應當作渴﹐故爲嘔家本渴﹐渴則病從嘔去﹐謂之欲解。若心下有支飲﹐停蓄胸膈致燥﹐故嘔而不渴﹐則當治飲﹐所以生薑散邪﹐半夏滌飲﹐嘔自止矣。

卒嘔吐﹐心下痞﹐膈間有水﹐眩悸者﹐半夏加茯苓湯主之。

【注】

卒然嘔吐﹐𨿽然不渴而心下痞塞﹐是膈間有水凝結也。眩者﹐是水阻陽气不升也﹔悸者﹐是水气上干於心也。卽不渴無新飲﹐而平日飲盛可知﹐則不必顧及津液﹐亦必加茯苓以利水﹐斯結可開而阻可通也。

【集注】

趙良曰﹕心下痞﹐膈間有水﹐眩悸者﹐陽气必不宣散也。經云﹕以辛散之。半夏﹑生薑皆味辛﹐『本艸』半夏可治膈上痰。心下堅嘔逆眩者﹐亦上焦陽气虛不能升發﹐所以半夏生薑並治之。悸則心受水淩﹐非半夏可獨治﹐必加茯苓去水﹐下腎逆以安神神安則悸愈也。

尢怡曰﹕飲气逆於胃則嘔吐﹐滯於气則心下痞﹐淩於心則悸﹐蔽於陽則眩﹐半夏﹑生薑止嘔降逆﹐加茯苓去其水也。

卷三﹨痰飲咳嗽病脈證並治第十三

半夏加茯苓湯方

﹝見前﹞假令瘦人臍下有悸﹐吐涎沫而癲眩﹐此水也﹐五苓散主之。

【按】

瘦人之「瘦」字﹐當是「病」字﹔癲眩之「癲」字﹐當是「巓」字﹐巓者頭也﹐文義相屬﹐此傳寫之�。

【注】

悸者﹐築築然跳動病也。上條心下有悸﹐是水停心下爲病也﹔此條臍下有悸﹐是水停臍下爲病也。若欲作奔豚﹐則爲陽虛﹐當以茯苓桂枝甘艸大棗湯主之﹔今吐涎沫﹐水逆胃也﹐巓眩水阻陽也﹐則爲水盛﹐故以五苓散主之也。

卷三﹨痰飲咳嗽病脈證並治第十三

五苓散方

澤瀉一兩一分豬苓﹝去皮﹞三分茯苓三分白術三分桂﹝去皮﹞二分右五味﹐爲末﹐白飲服方寸匕﹐日三服﹐多飲暖水﹐汗出愈。

夫短气有微飲﹐當從小便去之﹐芩桂術甘湯主之。腎气丸亦主之。

【注】

水停心下﹐甚者病悸﹐已明其治矣。微者短气﹐其治有二﹕气虛短气﹐是气少不能長息而短也﹔微飲短气﹐是水停阻礙呼吸而短也。若呼之气短﹐是心肺之陽有礙也﹐用芩桂術甘湯以通其陽﹐陽气通則膀胱之竅利矣。吸之气短﹐是肝腎之陰有礙也﹐用腎气丸以通其陰﹐陰气通﹐則小便之關開矣。故曰﹕苓桂術甘湯主之﹐腎丸亦主之也。

卷三﹨痰飲咳嗽病脈證並治第十三

茯苓桂枝白術甘艸湯方

茯苓四兩桂枝白術各三兩甘艸二兩右四味﹐以水六升﹐煮取三升﹐分溫三服﹐小便則利。

卷三﹨痰飲咳嗽病脈證並治第十三

腎气丸方

﹝見婦人雜病中﹞

【集注】

尢怡曰﹕飲﹐水病也。治水必自小便去之﹔苓﹑桂﹑術﹑甘益土气以行水﹐腎气丸溫陽气以行水﹐𨿽所主不同﹐而利小便則一也。

夫心下有畱飲﹐其人背寒冷如掌大。畱飲者﹐�下痛引缺盆﹑欬嗽則轉甚。胸中有畱飲﹐其人短气而渴﹐四肢歷節痛。脈沈者有畱飲。

【按】

此條古本內於「四肢歷節痛」之下有「脈沈者有畱飲」一句﹐當另爲一條﹐始合論脈之義。短气而渴之「渴」字﹐當是「喘」字﹐四肢上當有缺文﹐皆傳寫之�。

【注】

停飲初病﹐卽以小半夏湯加茯苓﹑五苓散﹑腎气丸等藥治之而愈者﹐微邪也。若邪甚而不去者﹐畱於心上則阻心陽﹐必背寒冷﹔畱於�下則得肝气﹐必�下痛引缺盆﹐欬嗽轉甚﹐畱於胸中則壅肺气﹐必短气而喘﹔畱於身體則塞經絡﹐必四肢歷節痛也。由此推之﹐畱於脾則腹腫身重﹐畱於腎則囊足脛腫﹐理必然也。

膈上病﹐痰滿喘欬吐﹐發則寒熱﹐背痛﹐腰疼﹐目泣自出﹐其人振振身�劇﹐必有伏飲。

【注】

傷飲之病﹐畱而不去﹐謂之畱飲﹔伏而難攻﹐謂之伏飲。伏飲者﹐乃飲畱膈上伏而不出﹐發作有時者也。卽今之或值秋寒﹐或感春風﹐發則必喘滿欬吐痰盛﹐寒熱背痛腰疼﹐欬劇則目泣自出﹐欬甚則振振身動﹐世俗所謂吼喘病也。

【集注】

程林曰﹕痰飲畱於膈﹐則令人喘欬吐﹔發於外﹐則令人寒熱﹐背痛﹑腰疼﹔欬甚則肺葉舉﹐而目泣出﹔喘甚則息搖肩﹐而振振身�。如此劇者﹐必有伏飲。

脈浮而細滑﹐傷飲。

【注】

凡飲病得脈浮而細滑者﹐爲痰飲﹐初病水邪未深之診也。

【集注】

李�曰﹕飲脈當沈﹐今脈浮者﹐水在肺也。

脈沈者﹐有畱飲。

【按】

此條系在四肢歷節痛之下﹐今分在此。

【注】

凡飲病得脈沈者爲畱飲﹐水邪將深之診也。

【集注】

程林曰﹕脈得諸沈者﹐當責有水﹐故脈沈者爲水飲。

李�曰﹕經云﹕沈﹐潛水蓄是也。

病者脈伏﹐其人欲自利﹐利反快﹐𨿽利﹐心下續堅滿﹐此爲畱飲欲去故也﹐甘遂半夏湯主之。

【按】

「此爲畱飲欲去故也」句﹐當在「利反快」之下﹐必傳寫之�。

【注】

凡飲病得脈伏者﹐爲伏飲﹐水邪已深之診也。凡病飲之人﹐欲自下利﹐利後通快﹐此爲所畱之飲﹐欲自去而愈故也。若𨿽利﹐利反不快﹐心下續有堅滿﹐乃所畱之飲盤結不欲去也﹐宜攻之以甘遂半夏湯。方中反佐甘艸以激之﹐意在所向無前﹐卽潛伏難攻水結未有不破者﹔因自下利﹐故又佐芍藥以約束之。防勝後窮追不止也。

卷三﹨痰飲咳嗽病脈證並治第十三

甘遂半夏湯方

甘遂大者三枚半夏﹝以水一升﹐煮取半升﹐去滓﹞十二枚芍藥五枚甘艸﹝炙﹞如指大一枚右四味﹐以水二升﹐煮取半升﹐去滓﹐去蜜半升﹐和藥汁煎取八合﹐頓服之。

【集解】

程林曰﹕畱者行之﹐用甘遂以決水飲﹐結者散之﹐用半夏以散痰飲。甘遂之性直達恐其過於行水﹐緩以甘艸白蜜之甘﹐收以芍藥之酸﹐𨿽甘艸﹑甘遂相反﹐而實有以相使﹐此酸收甘緩﹐約之之法也。『靈樞經』曰﹕約方猶約囊。其斯之謂歟﹗尢怡曰﹕甘艸與甘遂相反﹐而同用之者﹐蓋欲其一戰而畱飲盡去﹐因相激而相成也。

芍藥﹑白蜜不特安中﹐亦緩藥毒耳﹗問曰﹕夫飲有四﹐何謂也﹖師曰﹕有痰飲﹐有懸飲﹐有溢飲﹐有支飲。問曰﹕四飲何以爲異﹖師曰﹕其人素盛今瘦﹐水走腸間﹐瀝瀝有聲﹐謂之痰飲﹔飲後水流在�下欬吐引痛﹐謂之懸飲﹔飲水流行﹐歸於四肢﹐當汗出而不汗出﹐身體疼重﹐謂之溢飲﹔欬逆倚息﹐气短不得臥﹐其形如腫﹐謂之支飲。

【注】

設問曰﹕夫飲﹐不止於畱飲伏飲也﹐而世謂飲有四者何也﹖師曰﹕畱飲﹑伏飲﹐言飲病新久深淺之理也﹐今世所謂四者﹐有痰飲﹑懸飲﹑溢飲﹑支飲﹐言飲病之情狀也。

四飲亦不外乎畱飲﹑伏飲之理﹐但因其水流之處﹐特分之爲四耳﹗由其狀而命之名故有四也。痰飲者﹐水飲走腸間不瀉﹐水精畱膈間不輸﹐得陽煎熬成痰﹐得陰凝聚爲飲﹐凡所在處有聲﹐故在上則喉中有漉漉之聲﹐在下則腸間有瀝瀝之聲﹐卽今之遇秋冬則發﹐至春夏則止﹐久欬嗽痰喘病也。懸飲者﹐飲後水流在�下﹐不上不下﹐懸結不散﹐欬唾引痛﹐卽今之�下有水气﹐停飲�痛病也。溢飲者﹐飲後水流行歸於四肢當汗出而不汗出﹐壅塞經表﹐身體疼重﹐卽今之風水﹑水腫病也。支飲者﹐飲後水停於胸﹐欬逆根據息﹐短气不得臥﹐其形如水腫狀﹐卽今之停飲﹐喘滿不得臥之病也。

【集注】

趙良曰﹕水行走下﹐而髙原之水﹐流入於川﹐川入於海﹐塞其川則洪水泛溢﹐而人之飲水亦若是。『內經』曰﹕飲入於胃﹐遊溢精气﹐上輸於脾﹐脾气散精﹐上歸於肺通調水道﹐下輸膀胱﹐水精四布﹐五經並行。今所飲之水﹐或因脾气而不上散﹐或因肺气而不下通﹐以致流溢﹐隨處停積﹐而爲病也。

程林曰『內經』云﹕土郁之發﹐飲發於中。以其性流衍不常﹐治法亦有汗下溫利之異李�曰﹕夫飲有四﹐而此獨以痰飲名﹐總之水積陰或爲飲﹐飲凝陽或爲痰。則分而言之﹐飲有四﹐合而言之﹐總爲痰飲而已。

尢怡曰﹕素盛今瘦﹐知其津液盡化痰飲﹐故不復外充形體﹐而反下走腸間也。飲水流溢者﹐水多气逆也﹐其流於�下者﹐則爲懸飲﹔其歸於四肢者﹐則爲溢飲﹔懸者懸於一處﹐溢者溢於四旁。其偏結而上附心肺者﹐則爲支飲﹐支飲者﹐如水之有派﹐木之有枝﹐附近於藏而不正中也。欬逆倚息不得臥者﹐上迫肺也。

水在心﹐心下堅築﹐短气﹐惡水不欲飲。水在肺﹐吐涎沫﹐欲飲水。水在脾﹐少气身重。水在肝﹐�下支滿﹐嚏而痛。水在腎﹐心下悸。

【按】

心下悸之「心」字﹐當是「臍」字﹐必傳寫之�。

【注】

四飲之水﹐或畱膈間﹐或畱腸間﹐或畱�下﹐或畱肢體﹐或畱胸中﹐然不能盡水之爲病也。故又發明水之在心者﹐心下堅�﹐短气而悸﹐不欲飲水也﹔水之在肺者﹐吐涎沫﹐渴欲飲水也﹔水之在脾者﹐少气身重也﹔水之在肝者﹐�下支滿﹐嚏而痛也﹔水之在腎者﹐臍下悸也。醫者以此觸類而通之﹐則水之病﹐自無遁情矣。

支飲胸滿者﹐厚朴大黃湯主之。

【按】

支飲胸滿之「胸」字﹐當是「腹」字﹐若是胸字﹐無用承气湯之理﹐是傳寫之�。

【注】

支飲胸滿﹐邪在肺也﹐宜用木防己湯﹑葶藶大棗湯。支飲腹滿﹐邪在胃也﹐故用厚朴大黃湯﹐卽小承气湯也。

【集注】

尢怡曰﹕胸滿疑作腹滿﹐支飲多胸滿﹐此何以獨用下法﹖厚朴大黃與小承气湯同﹐設非腹中痛而閉者﹐未可以此輕試也。

卷三﹨痰飲咳嗽病脈證並治第十三

厚朴大黃湯方

厚朴一尺大黃六兩枳實四枚右三味﹐以水五升﹐煮取二升﹐分溫再服。

心下有痰飲﹐胸�支滿﹐目眩﹐苓桂術甘湯主之。

【注】

此承上條詳出其證﹐以明其治也。心下有痰飲﹐謂痰飲之水流在膈間﹐故胸�支滿﹔支滿則阻礙陽气﹐不得上通於頭目﹐故目眩也。主以苓桂術甘湯者﹐利水而通陽气也

【集注】

李�曰﹕胸�支滿﹐痰飲停滯於中也﹔目眩﹐阻遏陽气不上升也。茯苓淡滲以利水飲桂枝宣導以行陽气﹐白術去濕健脾﹐甘艸和中益气﹐同爲補土制水之劑。

卷三﹨痰飲咳嗽病脈證並治第十三

苓桂術甘湯方

﹝見上﹞腹滿﹐口舌漧燥﹐此腸間有水气﹐已椒藶黃圓主之。

【注】

此又承上條互詳其證﹐以別其治也。心下有痰飲﹐喉間有漉漉聲﹐腸間有水气﹐腸中有瀝瀝聲者﹐用苓桂術甘湯﹐卽溫藥和之之法也。若更腹滿﹐則水結實矣﹐口舌漧燥則水不化矣。故以防己﹑椒目﹑葶藶﹑大黃﹐前後分攻水結﹐水結開豁﹐則腹滿可除。水化津生﹐則口燥可滋。小服而頻﹐示緩治之意。稍增者﹐稍稍增服之。口中有津液渴者﹐乃飲渴也。加芒硝者﹐以峻藥力耳﹗

【集注】

李�曰﹕腹滿﹐水聚於胃也。腸間有水气﹐則濕漬中焦﹐津液不爲灌漑﹐故口舌漧燥前雲水走腸間﹐瀝瀝有聲爲痰飲﹐此腸間有水气﹐卽痰飲也。

卷三﹨痰飲咳嗽病脈證並治第十三

防己椒目葶藶大黃圓方

防己椒目葶藶﹝熬﹞大黃各一兩右四味﹐末之﹐蜜丸如梧子大﹐先食飲服一丸﹐日三服﹐稍增。口中有津液渴者﹐加芒硝半兩。

【集解】

程林曰﹕防己﹑椒目導飲於前﹐淸者從小便而出﹔大黃﹑葶藶推飲於後﹐濁者得從大便而下也。此前後分消﹐則腹滿減而水飲行﹐脾气轉而津液生矣。若渴則甚於口舌漧燥﹐加芒硝佐諸藥﹐以下腹滿而救脾土。

脈沈而弦者﹐懸飲內痛。

【注】

沈主裏﹐弦主飲﹐懸飲之病﹐屬飲停裏﹐故主懸飲內痛也。

病懸飲者﹐十棗湯主之。

【注】

此承上條﹐以明其治也。主以十棗湯﹐亦形气實者宜之﹐若形气稍虛﹐又當臨證斟酌也。

【集注】

趙良曰﹕脈沈病在裏也。凡弦者﹐爲痛﹑爲飲﹑爲癖﹐懸飲結積在內作痛﹐故脈見沈弦。

卷三﹨痰飲咳嗽病脈證並治第十三

十棗湯方

芫花﹝熬﹞甘遂大戟各等分右三味﹐搗篩以水一升五合﹐先煮肥大棗十枚﹐取八合﹐去滓﹐內藥末﹐彊人服一錢匕﹐羸人服半錢﹐平旦溫服之﹐不下者﹐明日更服半錢﹐得快利後﹐糜粥自養。

【集注】

李�曰﹕三物皆味苦﹐苦以泄之﹐能直達水飲窠囊之處﹐但恐峻利泄人眞元﹐故加大棗甘以緩之﹐且棗爲脾果﹐補土所以制水也。

病溢飲者﹐當發其汗﹐大靑龍湯主之﹐小靑龍湯亦主之。

【注】

溢飲病屬經表﹐𨿽當發汗﹐然不無寒熱之別也。熱者以辛涼發其汗﹐大靑龍湯﹔寒者以辛溫發其汗﹐小靑龍湯。故曰﹕大靑龍湯主之﹐小靑龍湯亦主之也。

【集注】

尢怡曰﹕水气流行﹐歸於四肢﹐當汗出而不汗出﹐身體重痛﹐謂之溢飲。夫四肢陽也水在陰者宜利﹐在陽者宜汗。

卷三﹨痰飲咳嗽病脈證並治第十三

大靑龍湯方

麻黃﹝去節﹞六兩桂枝二兩甘艸﹝炙﹞二兩杏仁﹝去皮﹑尖﹞四十个生薑三兩大棗十二枚石膏如雞子大右七味﹐以水九升﹐先煮麻黃﹐減二升﹐去上沫﹐內諸藥﹐煮取三升﹐去滓﹐溫服一升﹐取微似汗﹐汗多者﹐溫粉撲之。

卷三﹨痰飲咳嗽病脈證並治第十三

小靑龍湯方

麻黃﹝去節﹞三兩芍藥三兩五味子半升漧薑三兩甘艸﹝炙﹞三兩細辛三兩桂枝三兩半夏﹝湯洗﹞半升右八味﹐以水一斗﹐先煮麻黃﹐減二升﹐去上沫﹐內諸藥﹐煮取三升﹐去滓﹐溫服一升。

【集解】

尢怡曰﹕大靑龍合桂麻而去芍藥加石膏﹐則水气不甚而挾熱者宜之。倘飲多而寒伏則必以小靑龍爲當也。

肺飲不弦﹐但苦喘短气。

【注】

弦爲諸飲之診﹐然專主者肝也。水在肝部﹐則病懸飲﹐故脈沈弦也﹔水在肺部﹐則病支飲﹐故脈不弦也。喘欬短气﹐肺飲證也﹔�下引痛﹐肝飲證也。今亦不見�下引痛之肝證﹐但見苦喘短气之肺證﹐故曰﹕肺飲不弦也。

【集注】

李�曰﹕弦爲肝脈﹐故肺飲不弦﹐苦喘短气﹐肺邪迫塞也﹐前云欬逆倚息短气爲支飲是也。

支飲亦喘而不能臥﹐加短气﹐其脈平也。

【注】

支飲水在肺之病﹐故亦喘而不能臥﹐短气也。其脈平﹐謂見肺之平脈﹐或浮﹑或澀﹑或短﹐此詳申上條不弦之義也。

支飲不得息﹐葶藶大棗湯主之。

【注】

此承上條﹐以明其治也。喘欬不能臥﹐短气不得息﹐皆水在肺之急證也﹐故以葶藶大棗湯﹐直瀉肺水也。

【集注】

沈明宗曰﹕此支飲偏溢於肺也。支飲貯於胸膈﹐上干於肺﹐气逆則呼吸難以通徹﹐故不得息。然急則治標﹐所以佐大棗之甘以保脾﹐葶藶之苦以泄肺﹐俾肺气通調﹐脾得轉輸﹐爲峻攻支飲在肺之方也。

尢怡曰﹕不得息﹐肺滿而气閉也﹐葶藶入肺﹐通閉泄滿。用大棗者﹐不使傷正也。

葶藶大棗湯方﹝見肺癰中﹞膈間支飲﹐其人喘滿﹐心下痞堅﹐面色黧黑﹐其脈沈緊﹐得之數十日﹐醫吐下之不愈木防己湯主之。虛者卽愈﹐實者三日復發﹐復與不愈者﹐宜木防己湯去石膏加茷芩芒硝湯主之。

【注】

支飲則喘滿不得息﹐水在胸肺也﹐更兼心下痞堅﹐則水盤結連引膈間﹐故曰﹕膈間支飲也。面色黧黑﹐水邪深結之色也。其脈沈緊﹐水邪深結之脈也。水邪深結﹐故有喘滿痞堅之證也。得之數十日﹐醫或吐之不愈者﹐是水邪不單結在上﹐故越之而不愈也或下之不愈者﹐是水邪不單結在下﹐𨿽竭之亦不愈也。心下痞堅﹐飲結在中可知故以木防己湯開三焦水結﹐通上中下之气。方中用人參以吐下後傷正也。故水邪虛結者﹐服之卽愈。若水邪實結者﹐𨿽愈亦復發也﹐卽復與前方亦不能愈﹐當以前方減石膏之寒凝﹐加芒硝峻開堅結﹐加茯苓直輸水道﹐未有不愈者也。

【集注】

李�曰﹕喘滿痞堅﹐膈間支飲逆上也。面黑者﹐飲屬北方水色也。脈沈爲飲﹐緊爲寒皆陰脈﹐以水飲稟陰寒之气也。吐下俱行不愈﹐則陰陽之气俱虛﹐木防己湯補虛散飲﹐虛者受補卽愈。實者飲邪固結不解﹐故復發不愈﹐乃寒气凝聚未解﹐故去石膏恐寒胃也。加茯苓淡以滲飲﹐芒硝咸以軟堅。

卷三﹨痰飲咳嗽病脈證並治第十三

木防己湯方

木防己三兩石膏﹝雞子大﹞十二枚桂枝二兩人參四兩右四味﹐以水六升﹐煮取二升﹐分溫再服。

卷三﹨痰飲咳嗽病脈證並治第十三

木防己加茯苓芒硝湯方

木防己桂枝各二兩人參茯苓各四兩芒硝三合右四味﹐以水六升﹐煮取二升﹐去滓﹐內芒硝﹐再微煎﹐分溫再服﹐微利則愈。

心下有支飲﹐其人苦冒眩﹐澤瀉湯主之。

【注】

心下﹐膈下也。水在膈上則喘滿﹐水在膈間則痞悸﹐水在膈下則惟苦眩暈﹐以澤瀉湯之平和小劑主之﹐治支飲之輕者可也。若陽虛水盛﹐又當從事乎苓桂術甘湯﹐五苓散矣。

【集注】

尢怡曰﹕水飲之邪﹐上乘淸陽之位﹐則爲冒眩。冒者﹐昏冒而神不淸﹐如有物冒蔽之也﹔眩者﹐目眩轉而乍見眩黑也。澤瀉泄水气﹐白術補土气﹐以勝水也。

卷三﹨痰飲咳嗽病脈證並治第十三

澤瀉湯方

澤瀉五兩白術二兩右二味﹐以水二升﹐煮取一升﹐分溫再服。

病痰飲者﹐當以溫藥和之。

【注】

稠濁爲痰﹐陽之盛也﹔稀淸爲飲﹐陰之盛也。有痰無飲﹐當以涼藥治之﹔有飲無痰當以熱藥溫之。若痰而兼飲者﹐此不可純涼﹐又不可純熱﹐故當以溫藥和之可也。

夫有支飲家﹐欬煩﹐胸中痛者﹐不卒死﹐至一百日或一歲﹐宜十棗湯。

【注】

支飲﹐水在膈之上下也。水乘肺則欬﹐水乘心則煩﹐水結胸則痛﹐其人形气俱實﹐以十棗湯攻之可也。然病此卒不死﹐或至百日﹐或延至一年者﹐以飲陰邪﹐陰性遲﹐故不卒死也。

十棗湯方﹝見上﹞欬家其脈弦﹐爲有水﹐十棗湯主之。

【注】

此承上條﹐以出其脈也。欬家﹐謂久欬之家也﹐欬家未可攻也。若脈弦﹐其欬則爲有水也﹐有水可攻﹐故以十棗湯攻之。

【集注】

魏荔彤曰﹕欬嗽者﹐有飲冷而欬嗽者﹐有因外感風寒而欬嗽者﹐所謂形寒飲冷則傷肺也﹐此外感風寒之欬嗽也。有因傷倦而欬嗽者﹐所謂陰虛內熱﹐火刑肺金﹐此內傷虛勞之欬嗽也。於此俱無涉也。仲景命之曰﹕欬家﹐專爲痰飲在內﹐逆气上衝之欬嗽言也。故其脈必弦﹐無外感家之浮﹐無內虛家之數﹐但見弦者﹐知有水飲在中爲患也主之以十棗湯﹐使水邪有所制﹐斯下注而免於上厥也。

脈雙弦者﹐寒也﹐皆大下後裏虛。脈偏弦者﹐飲也。

【按】

此條系在首條「微者短气」之下﹐今分在此。

【注】

脈雙弦者﹐兩手左右脈皆弦也﹐偏弦者﹐或左﹑或右﹑脈單弦也。偏弦者﹐飲也﹐故當下之﹔雙弦者﹐寒也﹐不當下也。卽偏弦當下﹐亦不可大下﹐若大下之﹐則虛其裏單弦變而爲雙弦矣。弦爲陰脈﹐重陰則寒﹐故曰﹕雙弦者寒也。此又示人不可以弦脈﹐專主飲也。

脈弦數﹐有寒飲﹐冬夏難治。

【按】

脈弦數之「數」字﹐當是「遲」字﹐始與寒飲之理合﹐是傳寫之�。

【注】

單弦主飲﹐固當下也﹐若單弦兼遲﹐而有寒飲﹐不可下也。寒飲之欬﹐冬夏難治者以夏陰極於內﹐冬陰極於外故也。此承上二條﹐詳申弦脈飲病可下﹑不可下之義也。

久欬數歲﹐其脈弱者﹐可治﹔實大數者﹐死。其脈虛者﹐必苦冒﹐其人本有支飲在胸中故也﹐治屬飲家。

【注】

久欬數歲﹐卽今之年年舉發﹐痰飲欬嗽水喘之病也。若其脈弱者﹐知邪不進則爲可治若實大數者﹐知邪日進故死也。若脈虛者知正气虛﹐必苦冒也﹐審其人素本有支飲則不必治其欬﹐宜於痰飲家求治法也。

【集注】

尢怡曰﹕久欬數歲不已者﹐支飲漬肺而欬﹐飲久不已﹐則欬久不愈也。欬久者﹐其气必虛﹐而脈反實大數者﹐則其邪猶盛﹐以猶盛之邪﹐而臨已虛之气﹐其能久持乎﹖故死。若脈虛者正气固虛而飲气亦衰﹐故可治。然飲𨿽衰而正不能禦﹐亦足以上蔽淸陽之气﹐故其人必苦冒也。此病爲支飲所致﹐去其飲則病自愈﹐故曰﹕治屬飲家。

欬逆倚息不得臥﹐小靑龍湯主之。靑龍湯下已﹐多唾﹐口燥﹐寸脈沈﹐尺脈微﹐手足厥逆﹐气從少腹上衝胸咽﹐手足痺﹐其面翕熱如醉狀﹐因復下流陰股﹐小便難﹐時復冒者﹐與茯苓桂枝五味甘艸湯﹐治其气沖。沖气卽低﹐而反更欬﹐胸滿者﹐用苓桂五味甘艸湯去桂﹐加漧薑﹑細辛﹐以治其欬滿。欬滿卽止﹐而更復渴﹐沖气復發者﹐以細辛﹑漧薑爲熱藥也﹐服之當遂渴﹐而渴反止者﹐爲支飲也﹔支飲者﹐法當冒﹐冒者必嘔﹔嘔者復內半夏以去其水﹐茯苓桂枝五味甘艸湯去甘艸﹑桂枝﹐加細辛漧薑半夏湯主之。水去嘔止﹐其人形腫者﹐加杏仁主之。其證應內麻黃﹐以其人遂痺故不內之若逆而內之者必厥。所以然者﹐以其人血虛﹐麻黃髮其陽故也。若面熱如醉﹐此爲胃熱上衝薰其面﹐加大黃以利之。

【按】

小靑龍湯下已之「下」字﹐當是「汗」字﹐大小靑龍湯皆汗劑﹐必是傳寫之�。

【注】

欬逆﹐古欬嗽名也﹔倚息﹐今呼吸促也。欬嗽呼吸气促不得臥﹐久病多屬痰飲﹐新病每兼形寒﹐故宜以小靑龍湯汗之﹐以散內飲外寒也。小靑龍湯辛溫大散﹐惟有餘之人宜之﹐若誤施之於不足之人﹐辛熱則傷陰﹐故多唾口燥也。大散則傷陽﹐故手足厥逆也﹔面熱如醉﹐陽外浮也﹔小便難﹐气上衝﹐陰內竭也﹔脈沈微﹐裏气弱也﹔手足痺表气虛也﹔時復冒﹐虛之甚也。𨿽陰陽表裏俱虛﹐然屬誤汗﹐寒熱錯雜之壞病﹐故與茯苓桂枝五味甘艸湯﹐先通陽和陰﹐俟上沖气平﹐再議他法也。今气沖𨿽下而反更咳嗽胸滿者﹐則知寒飲貯胸﹐故嫌桂枝偏於走表﹐加漧薑﹑細辛獨勝中之寒飲也。服之欬滿卽止﹐而更復渴沖气復發﹐則知陰火上逆﹐爲漧薑﹑細辛熱藥所動故也。若服之時遂渴﹐稍時而渴反止者﹐則爲其人素有支飲也。支飲者﹐法當冒﹐冒者是因飲逆胸中作嘔而冒﹐非陽虛爲飲所阻不升之冒也。故仍以本方復加半夏者﹐以去水也﹐更去甘艸者﹐恐甘助嘔也。水去嘔止﹐其人面形腫者﹐加杏仁以降嘔欬﹐上逆之餘邪若不因嘔欬面腫﹐則爲風邪所襲﹐應加麻黃。今其人血虛手足痺﹐陽虛手足厥﹐且因嘔欬後而腫﹐故不加也。若兼有面熱如醉﹐此爲胃熱上衝燻其面﹐更加大黃以利胃熱可也。

卷三﹨痰飲咳嗽病脈證並治第十三

苓桂五味甘艸湯方

茯苓四兩桂枝四兩甘艸﹝炙﹞三兩五味子半升右四味﹐以水八升﹐煮取三升﹐去滓﹐分溫三服。

卷三﹨痰飲咳嗽病脈證並治第十三

苓甘五味姜辛湯方

茯苓四兩甘艸漧薑細辛各三兩五味子半升右五味﹐以水八升﹐煮取三升﹐去滓﹐溫服半升﹐日三服。

卷三﹨痰飲咳嗽病脈證並治第十三

苓桂五味甘艸去甘艸去桂加漧薑細辛半夏湯方

茯苓四兩細辛漧薑各二兩五味子半夏各半升右五味﹐以水八升﹐煮取三升﹐去滓﹐溫服半升﹐日三服。

卷三﹨痰飲咳嗽病脈證並治第十三

苓甘五味加姜辛半夏杏仁湯方

茯苓四兩甘艸三兩五味子半升漧薑三兩細辛三兩半夏三兩杏仁﹝去皮﹑尖﹞半升。

右七味﹐以水一斗﹐煮取三升﹐去滓﹐溫服半升﹐日三服。

卷三﹨痰飲咳嗽病脈證並治第十三

苓甘五味加姜辛半杏大黃湯方

茯苓四兩半夏半升甘艸三兩五味子半升漧薑三兩細辛三兩杏仁﹝去皮﹑尖﹞半升大黃三兩右八味﹐以水一斗﹐煮取三升﹐去滓﹐溫服半升﹐日三服。

卷三

消渴小便利淋病脈證並治第十四

厥陰之爲病﹐消渴﹐气上衝心﹐心中疼熱﹐饑而不欲食﹐食卽吐蛔﹐下之利不止。

【按】

此條是『傷寒論』厥陰經正病﹐與雜病消渴之義不同﹐必是錯簡。

寸口脈浮而遲﹐浮卽爲虛﹐遲卽爲勞﹐虛則衛气不足﹐勞則榮气竭。

【按】

此條當在『虛勞篇』中﹐錯簡在此。

【注】

寸口﹐通指左右三部而言也。浮而有力爲風﹐浮而無力爲虛﹐按之兼遲﹐卽爲虛勞之證﹐故主衛外榮內虛竭也。

趺陽脈浮而數﹐浮卽爲气﹐數卽消穀而大堅﹐气盛則溲數﹐溲數卽堅﹐堅數相摶﹐卽爲消渴。

【按】

「而大堅」句不成文﹐「大」字之下當有「便」字﹐必是傳寫之遺。

【注】

趺陽胃脈也。胃脈浮盛﹐按之而數﹐爲胃气熱﹐故善消穀也。火盛消穀﹐則大便必堅气盛消水﹐則小便必數﹐故溲數卽堅也﹐堅數相摶﹐卽爲消穀消渴之病。

趺陽脈數﹐胃中有熱﹐卽消穀引食﹐大便必堅﹐小便卽數。

【注】

此復申上條大便堅﹑小便數之義也。

男子消渴﹐小便反多﹐以飲一斗﹐小便一斗﹐腎气丸主之。

【注】

飲水多而小便少者﹐水消於上﹐故名上消也﹔食穀多而大便堅者﹐食消於中﹐故名中消也﹔飲水多而小便反多者﹐水消於下﹐故名下消也。上﹑中二消屬熱﹐惟下消寒熱兼之﹐以腎爲水火之藏也。飲一溲一﹐其中無熱消耗可知矣。故與腎气丸從陰中溫養其陽﹐使腎陰攝水則不直趨下源﹐腎气上蒸則能化生津液﹐何消渴之有耶﹗

【集注】

程林曰﹕小便多則消渴﹐經曰﹕飲一溲二者不治。今飲一溲一﹐故與腎气丸治之。腎中之動气﹐卽水中之命火﹐下焦腎中之火﹐蒸其水之精气﹐達於上焦﹐若肺金淸肅如雲升而雨降﹐則水精四布﹐五經並行﹐自無消渴之患。今其人必攝養失宜﹐腎水衰竭﹐龍雷之火不安於下﹐但炎於上而刑肺金﹐肺熱葉焦﹐則消渴引飲﹐其飲入於胃遊溢滲出﹐下無火化﹐直入膀胱﹐則飲一斗﹐溺亦一斗也。故用桂附腎气丸﹐助眞火蒸化﹐上升津液﹐何消渴之有哉﹗沈明宗曰「男子」二字﹐是指房勞傷腎﹐火旺水虧而成消渴者。

卷三﹨消渴小便利淋病脈證並治第十四

腎气丸方

﹝見婦人雜病中﹞脈浮﹐小便不利﹐微熱消渴者﹐宜利小便﹐發汗﹐五苓散主之。

【注】

脈浮﹐病生於外也﹔脈浮微熱﹐熱在表也﹔小便不利﹐水停中也﹔水停則不化津液故消渴也。發表利水止渴生津之劑﹐惟五苓散能之﹐故以五苓散主之也。於此推之曰脈浮﹐可知上條脈沈也﹔曰微熱﹐可知上條無熱也。且可知凡脈沈無熱之消渴﹐皆當用腎气丸方也。

卷三﹨消渴小便利淋病脈證並治第十四

五苓散方

﹝見痰飲中﹞脈浮發熱﹐渴欲飲水﹐小便不利者﹐豬苓湯主之。

【注】

此與上條文同義異。文同者﹐脈浮小便不利﹐發熱﹑微熱﹑渴欲飲水﹑消渴也。而義異者﹐一以五苓散利水發汗﹐一以豬苓湯利水滋幹也。審其所以義異之意﹐必在有汗﹑無汗之間也。何以知之﹖一以發汗爲主﹐其因無汗可知﹔一以滋幹爲主﹐其因有汗可知。故文同而義異﹐病同而治別也。仲景之書﹐言外寓意處甚多﹐在學者以意會之自識也。

卷三﹨消渴小便利淋病脈證並治第十四

豬苓湯方

豬苓﹝去皮﹞茯苓阿膠滑石澤瀉各一兩右五味﹐以水四升﹐先煮四味﹐取二升﹐去滓﹐內膠烊消﹐溫服七合﹐日三服。

渴欲飲水﹐口漧舌燥者﹐白虎加人參湯主之。

【注】

消渴則渴欲飲水﹐水入卽消﹐而仍口漧舌燥者﹐是熱邪盛也﹐故以白虎加人參湯﹐淸熱生津也。

卷三﹨消渴小便利淋病脈證並治第十四

白虎加人參湯方

﹝見中暍中﹞渴欲飲水﹐水入則吐者﹐名曰水逆﹐五苓散主之。

【注】

渴欲飲水﹐水入卽吐﹐名水逆者﹐是裏熱微而水邪盛也﹐故以五苓散利水止吐也。

【集注】

李�曰﹕內有積水﹐故水入則拒格而上吐﹐名水逆也﹐五苓散利水﹐故主之。

渴欲飲水不止者﹐文蛤散主之。

【注】

渴欲飲水﹐水入則吐﹐小便不利者﹐五苓散證也。渴欲飲水﹐水入則消﹐口漧舌燥者白虎人參湯證也。渴欲飲水而不吐水﹐非水邪盛也﹔不口漧舌燥﹐非熱邪盛也。惟引飲不止﹐故以文蛤一味﹐不寒不溫﹐不淸不利﹐專意於生津止渴也。或云﹕文蛤卽今吳人所食花蛤﹐性寒味鹹﹐利水勝熱﹐然屢試而不效。嘗考五倍子亦名文蛤﹐按法制之名百藥煎﹐大能生津止渴﹐故嘗用之﹐屢試屢驗也。

卷三﹨消渴小便利淋病脈證並治第十四

文蛤散方

文蛤五兩右一味﹐杵爲散﹐以沸湯五合﹐和服方寸匕。

小便不利者﹐有水气﹐其人苦渴﹐栝蔞瞿麥圓主之。

【注】

小便不利﹐水蓄於膀胱也﹐其人苦渴﹐水不化生津液也。以薯蕷﹑花粉之潤燥生津而苦渴自止﹐以茯苓﹑瞿麥之滲泄利水﹐而小便自利﹔更加炮附宣通陽气﹐上蒸津液下行水气。亦腎气丸之變制也。然其人必脈沈無熱﹐始合法也。

卷三﹨消渴小便利淋病脈證並治第十四

栝蔞瞿麥丸方

栝蔞根﹝卽花粉﹞二兩茯苓三兩薯蕷二兩附子﹝炮﹞一枚瞿麥一兩右五味﹐末之﹐煉蜜丸梧子大﹐飲服三丸﹐日三服。不知﹐增至七八丸﹐以小便利腹中溫爲知。

【集解】

李�曰﹕此方與五苓散同爲利水生津之劑﹐此用薯蕷卽五苓用白術之義也。但五苓兼外有微熱﹐故用桂枝走表﹔此內惟水气﹐故用附子溫下也。

尢怡曰﹕此下焦陽弱气冷﹐而水气不行之證﹐故以附子益陽气﹐茯苓﹑瞿麥行水气觀方後云﹕腹中溫爲知﹐可以推矣。其人苦渴﹐則是水气偏結於下﹐而燥火獨聚於上夫上浮之焰﹐非滋不熄﹔下積之陰﹐非暖不消﹔而寒潤辛溫﹐並行不悖﹐此方爲良法也。求變通者﹐於此三復焉。

小便不利﹐蒲灰散主之﹐滑石白魚散﹐茯苓戎鹽湯並主之。

【注】

無表裏他證﹐小便不利而渴者﹐消渴水邪病也﹔小便不利不渴者﹐小便癃閉病也。主蒲灰散﹑滑石白魚散者﹐蒲灰亂髮血分藥也﹐滑石白魚利水藥也﹐然必是水郁於血分故並主是方也。觀東垣以通關丸﹐治熱郁血分之小便不利﹐則可知在血分多不渴也主茯苓戎鹽湯者﹐茯苓淡滲﹐白術燥濕﹐戎鹽潤下﹐亦必是水濕郁於下也。鹽爲渴者之大戒﹐觀用戎鹽則不渴可知也。

【集注】

魏荔彤曰﹕小便不利者﹐所因有不同﹐治法亦不一﹐仲師並列三方﹐以俟主治者擇其善而從之。

卷三﹨消渴小便利淋病脈證並治第十四

蒲灰散方

蒲灰七分滑石三分右二味﹐杵爲散﹐飲服方寸匕﹐日三服。

卷三﹨消渴小便利淋病脈證並治第十四

滑石白魚散方

滑石二分亂髮﹝燒﹞三分白魚二分右三味﹐杵爲散﹐飲服半錢匕﹐日三服。

卷三﹨消渴小便利淋病脈證並治第十四

茯苓戎鹽湯方

茯苓半筋白術二兩戎鹽彈丸大一枚右三味﹐以水五升﹐煮取三升﹐分溫三服。

淋之爲病﹐小便如粟狀﹐少腹弦急﹐痛引臍中。

【注】

小便不利及淋病﹐皆或有少腹弦急﹐痛引臍中之證。然小便不利者﹐水道澀少而不痛淋則溲數水道澀少而痛﹐有不同也。小便溺出狀如粟米者﹐卽今之所謂石淋也。

淋家不可發汗﹐發汗必便血。

【注】

淋家﹐濕熱蓄於膀胱之病也。若發其汗﹐濕從汗去﹐熱則獨畱﹐水府告匱﹐熱迫陰血從小便出﹐卽今之所謂血淋也。

【集注】

髙世栻曰﹕淋家之膀胱津液先虛﹐故不可發汗﹐若發汗更奪其津液﹐則膀胱气竭﹐胞中並虛﹐故必便血﹐便血溺血也。

卷三

水气病脈證並治第十五

少陰脈緊而沈﹐緊則爲痛﹐沈則爲水﹐小便卽難﹐脈得諸沈者﹐當責有水﹐身體腫重

【按】

脈得諸沈者一條﹐乃始論水气病之脈﹐當列於篇首。但古本脈得諸沈之上﹐有「少陰脈緊而沈……」四句﹐文義不屬﹐並有脫簡﹐不釋。

【注】

欬喘而不腫脹﹐謂之痰飲﹕腫重而不欬喘﹐謂之水气。沈脈得於諸部﹐身體不腫重者當責爲气也﹔腫重者當責有水也。以水蓄於裏﹐故脈沈﹔水溢於表﹐故腫重也。

水病脈出者﹐死。

【注】

水病肉腫﹐脈當不見﹐今脈出者﹐是气外散也﹐故死。

【集注】

沈明宗曰﹕脈得諸沈﹐沈爲气郁﹐不行於表﹐則絡脈虛﹐虛卽水泛皮膚肌肉﹐故身體腫重﹐當責有水。但沈爲正水﹐而正水乃陰盛陽郁﹐脈必沈極﹐若陡見浮起﹐是眞气離根之象﹐故曰﹕水病脈出者死。若風﹑皮二水脈浮洪﹐不在此例。

問曰﹕病下利後﹐渴飲水﹐小便不利﹐腹滿陰腫者﹐何也﹖答曰﹕此法當病水﹐若小便自利及汗出者﹐自當愈。

【注】

病下利則虛﹐其土傷其津也﹐土虛則水易妄行﹐津傷則必欲飲水。若小便自利及汗出者﹐則水精輸布﹐何水病之有﹖惟小便不利﹐則水無所從出﹐故必病水。病水者脾必虛﹐不能制水﹐故腹滿也﹔腎必虛﹐不能主水﹐故陰腫也。於此推之﹐凡病後傷津渴欲飲水﹐小便不利者﹐皆當防病水也。

【集注】

程林曰﹕病下利﹐則脾土衰而津液竭﹐故渴引飲﹔而土又不能制水﹐故小便不利﹐脾惡濕﹐故腹滿﹔腎主水﹐故陰腫﹐此爲病水無疑。若小便利則水行﹐汗出則水散﹐𨿽不藥而亦自愈矣。

夫水病人﹐目下有臥蠶﹐而目鮮澤﹐脈伏﹐其人消渴。病水腹大﹐小便不利﹐其脈沈絕者﹐有水﹐可下之。

【按】

其人消渴之下﹐古本有「病水腹大﹐小便不利﹐其脈沈絕者﹐有水可下之」四句﹐與上文義不屬﹐當另分爲一條﹐在本門五條之次﹐始合裏水脈證。

【注】

目下窠﹐太陰也。目下微腫﹐水也。惟土不能制水﹐則水泛溢爲病﹐故水始病必先見微腫於目下也。有臥蠶狀﹐水病證也﹐面目鮮澤﹐水病色也﹔沈甚脈伏﹐水病脈也﹔消渴引飲﹐水病因也﹐此皆水病先見之徵也。

【集注】

趙良曰﹕『內經』﹕色澤者﹐病溢飲﹐溢飲者﹐渴而多飲﹐溢於腸胃之外﹐又曰﹕水陰也﹐目下亦陰也﹐腹者至陰之所居也﹐故水在腹﹐便目下腫也。『靈樞』曰﹕水始起也﹐目下微腫如蠶﹐如新臥起之狀﹐其人初由水谷不化津液﹐以成消渴﹐必多飲多飲則水積﹐水積則气道不宣﹐故脈伏矣。

沈明宗曰﹕水外走則泛溢於皮膚肌肉﹐內逆則浸淫於臟腑腸胃﹐相隨胃脈上注於面目下如臥蠶之狀﹔水主明亮而光潤﹐故面鮮澤﹐爲水病之驗也。然水病因陽微陰盛經隧不利﹐所以脈伏﹐而胃中津液水飲﹐外溢皮膚肌肉﹐不漑喉舌﹐故作消渴﹐誠非眞消渴也。

師曰﹕諸有水者﹐腰以下腫﹐當利小便﹔腰以上腫﹐當發汗乃愈。

【注】

諸有水者﹐謂諸水病也。治諸水之病﹐當知表裏上下分消之法。腰以上腫者水在外當發其汗乃愈﹐越婢﹑靑龍等湯證也﹔腰以下腫者水在下﹐當利小便乃愈﹐五苓﹑豬苓等湯證也。

【集注】

趙良曰﹕身半以上﹐天之分﹐陽也﹔身半以下﹐地之分﹐陰也。而身之腠理行天分之陽﹐小便通地分之陰。故水停於天者﹐開腠理而水從汗散﹔水停於地者﹐決其出關而水自出矣。卽『內經』開鬼門﹑潔淨府法也。

尢怡曰﹕發汗利小便﹐因其勢而利導之也。

病水腹大﹐小便不利﹐其脈沈絕者﹐有水﹐可下之。

【注】

上條爲水之在外﹑在下者立法也。若水在裏者﹐非其治矣。腹者至陰脾也﹐故病水必腹大也。水蓄於內﹐故小便不利也。其脈沈絕﹐卽伏脈也。脈伏腹大﹐小便不利﹐裏水已成﹐故可下之。十棗﹑神佑之類﹐酌而用之可也。

【集注】

程林曰﹕腹大者﹐爲水在裏﹐小便不利者﹐爲水不行﹐是以脈必沈伏也﹐故宜下之以利其水。

裏水者﹐一身面目黃腫﹐其脈沈﹐小便不利﹐故令病水﹔假如小便自利﹐此亡津液故令渴也﹐越婢加術湯主之。

【按】

「越婢加術湯主之」七字﹐當在後「太陽病﹐脈浮而緊條﹐發汗卽愈」之下﹐文義始屬﹐必是錯簡。在此觀其裏有水之文﹐自可知非越婢加術湯發表之藥所能治矣。

【注】

此承上條言裏水未實﹐不可下﹑不可利之義也。裏水者﹐謂裏有水也。一身面目黃腫有水之證也﹔脈沈﹐有水之脈也。𨿽有是證脈﹐猶必渴而小便不利腹大者﹐始爲裏有水也。設不腹大滿急﹐此裏水未實﹐不可下也。若小便自利﹐此亡津液作渴﹐非裏有水作渴﹐亦不可利小便也。

【集注】

尢怡曰﹕裏水﹐水從裏積﹐與風水不同﹐故其脈不浮而沈﹐而盛於內者﹐必溢於外故一身面目悉黃腫也。水病小盒飯不利﹐今反自利﹐則津液消亡﹐水病已﹐而渴病起矣。

卷三﹨水气病脈證並治第十五

越婢加術湯方

﹝見下﹞心下堅﹐大如盤邊﹐如旋盤﹐水飲所作﹐枳實白術湯主之。

【注】

心下堅﹐大如盤邊﹐如旋盤﹐此裏水所作也。似當下而不可下者﹐以堅大而不滿痛是爲水气虛結﹐未可下也。故以白術倍枳實﹐補正而兼破堅﹐气行則結開﹐兩得之矣此裏水不可下之和劑也。

【集注】

趙良曰﹕心下﹐胃上脘也。胃气弱﹐則所飲之水入而不消﹐痞結而堅﹐必彊其胃﹐乃可消痞。白術健脾彊胃﹐枳實善消心下痞﹐逐停水﹐散滯气。

程林曰﹕此證如盤而不如杯﹐是水飲散漫之狀也。以散漫於心下如盤﹐不必辛熱之劑以發之﹐但用枳術以散之﹐得腹中耎而水自消矣。

沈明宗曰﹕見心下堅大如盤﹐當審虛實寒熱﹐脈之浮沈﹑遲數﹑大小爲異﹐毌得執方而誤用也。

尢怡曰﹕言水飲所作者﹐所以別於气分也。气無形以辛甘散之﹐水有形以苦泄之。

卷三﹨水气病脈證並治第十五

枳實白術湯方

枳實七枚白術二兩右二味﹐以水五升﹐煮取三升﹐分溫三服﹐腹中耎卽當散也。

【集解】

李�曰﹕枳實消脹﹐苦以泄之也﹔白術去濕﹐苦以燥之也。後張元素治痞用枳術丸亦從此湯化出。但此乃水飲所作﹐則用湯以蕩滌之﹔彼屬食積所傷﹐則用丸以消磨之一湯一丸﹐各有深意﹐非漫無主張也。

趺陽脈當伏﹐今反緊﹐本自有寒﹐疝瘕﹐腹中痛﹐醫反下之﹐下之則胸滿短气。趺陽脈當伏﹐今反數﹐本自有熱﹐消穀﹐小便數﹐今反不利﹐此欲作水。

【注】

此明裏有水兼寒兼熱﹐誤下之義也。裏水脈伏﹐非謂三部脈皆當伏﹐乃謂趺陽胃脈當伏也。若脈不伏反緊﹐其人必本自有寒也。水寒同病﹐則疝瘕腹中痛﹐醫誤以爲裏水而下之﹐水去寒畱﹐更虛其中﹐故胸滿短气也。若脈不伏反數﹐其人必本自有熱也。

水熱同病﹐當消穀而小便數﹐不病水也﹐今小便反不利﹐此欲作水之病也。

【集注】

趙良曰﹕趺陽當伏者﹐非趺陽胃气之本脈也﹐爲水畜於下﹐其气伏﹐故脈亦伏﹐脈法曰﹕伏者爲水。

魏荔彤曰﹕趺陽有水邪﹐則當伏﹐以胃陽爲衣﹐濕陰寒所固閉﹐故陽明之脈不出也。

今反緊﹐不惟水盛於裏﹐而且寒盛於中矣。蓋其人不止有水气之邪﹐而更兼平日有積寒疝瘕﹐腹中常常作痛﹐水邪中又兼寒邪也。醫者不識其爲陰寒﹐乃以爲水邪可下𨿽水下沈﹐而寒邪上逆﹐故胸滿短气矣。此病趺陽脈當伏﹐今反數﹐爲本自有熱。然本自有熱﹐則當消穀﹐小便數﹐大便堅﹐如傷寒胃實之證也。今小便反不利﹐則知爲欲作水﹐與濕熱之邪無疑也。

肝水者﹐其腹大﹐不能自轉側﹐�下腹痛﹐時時津液微生﹐小便續通。

【注】

以上發明表裏上下之水﹐以下發明五藏气血之水也。肝主筋﹐腹�是其部也﹐水邪干之﹐外則筋緩不能自轉側﹐內則腹大﹑�痛﹐淋溲也。

【集注】

魏荔彤曰﹕肝水者﹐水附肝﹐則肝水也。肝經有水﹐必存兩�﹐故腹大而�下痛。少陽陰陽往來之道路﹐有邪窒礙﹐故不能自轉側。肝有水邪﹐必上衝胸咽﹐故時時津液微生﹐及上升而下降﹐小便不利者又續通﹐此水邪隨肝木往來升降之气上下爲患也。

見此知肝經有水﹐當於肝臟治之也。

尢怡曰﹕肝之府在�﹐而气連少腹﹐肝之水不行﹐則腹大不能轉側﹐�下腹痛也。時時津液微生﹐小便續通者﹐肝喜衝逆而主�泄﹐水液隨之而上下也。

心水者﹐其身重而少气﹐不得臥﹐煩而躁﹐其人陰腫。

【按】

「其人陰腫」四字﹐當在腎水條內﹐錯簡在此。

【注】

心主脈﹐膻中是其部也。水邪干之﹐外則周身之脈不行﹐其身重也﹔內則少气心煩不得臥而躁也。

【集注】

程林曰﹕『內經』云﹕心主身之血脈。『上經』曰﹕水在心﹐心下堅築短气﹐是以身重少气也。『內經』曰﹕諸有水病者﹐不得臥。夫心屬火﹐水在心是以不得臥而煩躁也。

魏荔彤曰﹕夫水邪﹐亦積聚之類也。切近於其處﹐則伏畱於是髒﹐卽可以髒而名證。

水附於心﹐則心水也﹐心經有水﹐四肢百骸﹐皆可灌注﹐故身重﹔气爲水邪所阻﹐故少气﹐水邪逼處﹐神魂不安﹐故不得臥﹔神明擾亂﹐故躁而煩。見此知心經有水﹐當於心經治之也。

脾水者﹐其腹大﹐四肢苦重﹐津液不生﹐但苦少气﹐則小便難。

【注】

脾主腹﹐四肢是其部也﹐水邪干之﹐外則四肢苦重﹐內則腹大少气﹐小便難也。

【集注】魏荔彤曰﹕脾水者﹐水附於脾﹐則脾水也。脾專主腹﹐故腹大。脾主旋運又主四肢﹐旋運不利﹐故四肢苦重。津液不生﹐气不流行﹐上下則阻礙不通﹐故上則苦少气﹐下則小便難。見此知有水在脾﹐當於脾臟治水也。

尢怡曰﹕脾主腹﹐而气行四肢﹐脾受水气則腹大﹐四肢重。津气生於谷﹐穀气運於脾脾濕不運﹐則津液不生而少气﹐小便難者﹐濕不行也。

肺水者﹐其身腫﹐小便難﹐時時鴨溏。

【注】

肺主气﹐皮毛是其部也。水邪干之﹐外則周身皮腫﹐內則不輸小便﹐大腸乃其府﹐水走大腸﹐故鴨溏也。

【集注】

趙良曰﹕肺主皮毛﹐行榮衛與大腸合﹐今有水病﹐則水充滿皮膚。肺本通調水道﹐下輸膀胱爲尿溺﹐今旣不通﹐水不得自小便出﹐反從其合﹐與糟粕混成鴨溏也。

魏荔彤曰﹕肺水者﹐水附於肺﹐則肺水也。肺主气﹐气引水行﹐亦能使之周身浮腫。

肺不肅則气化壅﹐故小便難﹐小便難則淸濁不分﹐故便鴨溏﹐此知爲有水在肺﹐當於肺臟治水也。

尢怡曰﹕鴨溏如鴨之後﹐水糞雜下也。

腎水者﹐其腹大臍腫﹐腰痛不得溺﹐陰下濕﹐如牛鼻上汗﹐其足逆冷﹐面反瘦。

【按】

面反瘦之下﹐當有上條「其人陰腫」四字。

【注】

腎主腰﹐足陰是其部也。水邪干之﹐外則陰腫﹐陰下濕﹐足冷面瘦﹐內則腹大臍腫腰痛不得溺也。此五者﹐指水气等脹爲言﹐故俱不喘咳也。

【集注】

程林曰﹕腎者﹐胃之關也﹐關門不利﹐故令聚水而生病﹐是以有腹大臍腫之證也。腰者腎之外候﹐故令腰痛。膀胱者﹐腎之府﹐故令不得溺也。以其不得溺﹐則水气不得泄﹐浸漬於睪囊而陰汗﹐流注於下焦而爲足冷。夫腎爲水藏﹐又被水邪﹐則上焦之气血隨水性而下趨﹐故其人面反瘦﹐非若風水裏水之面目浮腫也。

魏荔彤曰﹕腎水者﹐水附於腎﹐則腎水也。腎主少腹﹐少腹水濕固沍﹐故腹大臍腫腰痛。腰以下俱腎主之也﹐水濕在下焦﹐膀胱之气反塞﹐故不惟小便難﹐而且竟不得溺陰寒下盛﹐故陰下濕如牛鼻上汗﹐冷而且粘﹐其足皆逆冷也。面乃陽之部位﹐下陰盛﹐上陽衰﹐故面必瘦﹐見此知水在腎﹐當於腎臟治水也。

尢怡曰﹕身半以下﹐腎气主之﹐水在腎﹐則腰痛臍腫腹大也。不得溺﹐陰下濕如牛鼻上汗﹐其足逆冷者﹐腎爲陰﹐水亦爲陰﹐兩陰相得﹐陽气不行﹐而濕寒獨勝也。面反瘦者﹐面爲陽﹐陰盛於下﹐則陽衰於上也。

師曰﹕寸口脈沈而遲﹐沈則爲水﹐遲則爲寒﹐寒水相搏﹐趺陽脈伏﹐水谷不化﹐脾气衰則鶩溏﹐胃气衰則身腫。少陽脾卑﹐少陰脈細﹐男子則小便不利﹐婦人則經水不通經爲血﹐血不利則爲水﹐名曰血分。

【注】

寸口﹐兩寸也。脈沈而遲﹐沈則爲水﹐遲則爲寒﹐水寒相搏於胸中﹐則陽气不運﹐故趺陽兩關之脈伏而不起﹐水谷不化。若脾气衰則鶩溏﹐胃气衰則身腫也。少陽右尺脈陷下﹐少陰左尺脈細小﹐亦因寒水太甚﹐命火受制﹐故男子水精不化﹐小便爲之不利女子血化爲水﹐經水爲之不通也。經血而曰經水者﹐以水爲血之體也﹐女子以血爲主﹐故曰﹕血分也。

【集注】

趙良曰﹕仲景脈法寸口多於趺陽合﹐何也﹖蓋寸口屬肺﹐手太陰之所過﹐肺朝百脈十二經各以其時﹐來見於寸口。脾﹑胃二經﹐出在右關。胃乃水谷之海﹐五藏皆稟气於胃﹐則胃又五藏之本﹐所以經脈尢爲諸經之要領也。邪或幹於胃者﹐必再就趺陽診之﹐趺陽﹐胃脈之源也。

尢怡曰﹕此合診寸口趺陽﹐而知爲寒水勝﹐而胃陽不行也。胃陽不行﹐則水谷不化水谷不化﹐則脾胃俱衰。脾气主裏﹐故衰則鶩溏﹔胃气主表﹐故衰則身腫也。少陽者生气也﹐少陰者地道也﹐而俱受气於脾胃﹐脾胃衰則少陽脈卑﹐而生气不榮﹐少陰脈細﹐而地道不通﹐男子則小便不利﹐婦人則經血不通。而其所以然者﹐則皆陽气不行陰气乃結之故﹐曰血分者﹐謂𨿽病於水﹐而實出於血也。

師曰﹕寸口脈遲而澀﹐遲則爲寒﹐澀爲血不足﹔趺陽脈微而遲﹐微則爲气﹐遲則爲寒寒气不足﹐則手足逆冷﹔手足逆冷﹐則榮衛不利﹔榮衛不利﹐則腹滿腸鳴﹐相逐气轉膀胱﹐榮衛俱勞﹐陽气不通﹐卽身冷﹐陰气不通﹐卽骨疼。陽气前通則惡寒﹐陰气前通則痺不仁。陰陽相得﹐其气乃行﹐大气一轉﹐其气乃散﹐實則失气﹐虛則遺溺名曰气分。

【按】

「名曰气分」之下﹐當有下條﹐「桂枝去芍藥加麻黃附子細辛湯主之」﹐十五字。

【注】

寸口脈遲爲寒﹐脈澀少血﹐趺陽脈微乏气﹐遲亦爲寒。是則气血俱虛﹐爲寒气所幹榮衛不利﹐陰陽不通﹐故身寒骨痛﹐手足逆冷﹐腹滿腸鳴﹐惡寒麻痺﹐失气遺溺也。

此气血俱虛﹐寒气內客之气脹﹐故曰气分。而下條發明主治﹐用桂枝去芍藥加麻黃附子細辛湯者﹐溫養榮衛﹐陰陽發散﹐寒邪之气也。

【集注】

程林曰﹕气散必從前後而去﹐邪气實則失气於後﹐正气虛則遺溺於前也。

尢怡曰﹕微則爲气者﹐爲气不足也﹐寒气不足﹐該寸口﹑趺陽爲言寒﹐而气血復不足也。寒气不足﹐則手足無气而逆冷﹐榮衛無源而不利﹐由是藏府之中﹐眞气不充﹐而客寒獨勝﹐則腹滿腸鳴相逐﹐气轉膀胱而下輸也。榮衛俱勞者﹐榮衛俱乏竭也。陽气溫於表﹐故不通則身冷﹔陰气榮於裏﹐故不通卽骨疼﹔不通者﹐虛極而不能行﹐與有餘而壅者不同。陽前通則惡寒﹐陰前通則痺不仁者﹐陽先行而陰不與俱行﹐則陰失陽而惡寒﹔陰先行而陽不與俱行﹐則陽獨滯而痺不仁也。蓋陰與陽常相須也﹐不可失失則气機不續而邪乃著﹐不失則上下交通而邪不容﹐故曰﹕陰陽相得﹐其气乃行﹐大气一轉﹐其气乃散。失气遺溺﹐謂分虛實而散也。曰气分者﹐謂寒气乘陽之虛﹐而病於气也。

气分﹐心下堅﹐大如盤﹐邊如旋杯﹐水飲所作﹐桂枝去芍藥加麻黃附子細辛湯主之。

【按】

「气分﹐心下堅大如盤﹐邊如旋杯﹐水飲所作」之十六字﹐當是衍文﹐觀心下堅之本條自知。「桂枝去芍藥加麻黃附子細辛湯主之」十五字﹐當在上條气分之下﹐義始相屬﹐正是气分之治法﹐必是錯簡在此。

卷三﹨水气病脈證並治第十五

桂枝去芍藥加麻黃細辛附子湯方

桂枝三兩生薑三兩甘艸二兩大棗十二枚麻黃細辛各一兩附子﹝炮﹞一枚右七味﹐以水七升﹐煮麻黃﹐去上沫﹐內諸藥﹐煮取二升﹐分溫三服﹐當汗出﹐如虫行皮中卽愈。

師曰﹕病有風水﹐有皮水﹐有正水﹐有石水﹐有黃汗。風水其脈自浮﹐外證骨節疼痛惡風﹔皮水其脈亦浮﹐外證跗腫﹐按之沒指﹐不惡風﹐其復如�﹐不渴﹐當發其汗﹔正水其脈沈遲﹐外證自喘﹔石水其脈自沈﹐外證腹滿不喘﹐黃汗其脈沈遲﹐身發熱胸滿﹐四肢頭面腫﹐久不愈﹐必致癰膿。

【注】

風水得之內有水气﹐外感風邪﹐風則從上腫﹐故面浮腫﹐骨節疼痛惡風﹐風在經表也皮水得之內有水气﹐皮受濕邪﹐濕則從下腫﹐故跗浮腫﹐其腹如�﹐按之沒指﹐水在皮裏也﹐非風邪﹐故不惡風﹐因水濕故不渴也。其邪俱在外﹐故均脈浮﹐皆當從汗從散而解也。正水水之在上病也﹐石水水之在下病也﹔故在上則胸滿自喘﹐在下則腹滿不喘也。其邪俱在內﹐故均脈沈遲﹐皆當從下從溫解也。黃汗者﹐汗出蘗汁色也其脈沈遲﹐藏內有寒飲﹔身發熱者﹐經外有伏熱。寒飲故胸滿﹐四肢頭面浮腫﹔伏熱若久不愈﹐故必致癰膿也。由此推之﹐可知黃汗是內飲外熱﹐蒸鬱於中﹐從土化而成也。以黃汗而列水病之門者﹐亦因水之爲病而腫也。

【集注】

程林曰﹕風水與皮水相類屬表﹐正水與石水相類屬裏。但風水惡風﹐皮水不惡風﹐正水自喘﹐石水不自喘爲異耳﹗尢怡曰﹕風水水爲風搏﹐因風而病水也。風傷皮毛﹐而濕流關節﹐故脈浮惡風﹐而骨節疼痛也。皮水水行皮中﹐內合肺气﹐故其脈亦浮﹐不兼風﹐故不惡寒也。其腹如�卽『內經』��然不堅之意。以其病在皮膚﹐而不及腸藏﹐故外有脹形﹐而內無喘滿也。水在皮者﹐宜從汗解﹐故曰﹕當發其汗。正水腎藏之水自盛也。石水水之聚而不行者也。正水乘陽之虛﹐而浸及上焦﹐故脈沈遲而喘。石水因陰之盛而結於少腹故脈沈腹滿而不喘也。黃汗汗出沾衣如蘗汁﹐得之濕熱交病﹐而濕居熱外﹐其盛於上而陽不行﹐則身熱胸滿﹐四肢頭面腫﹐久則浸及於裏而榮不通﹐則逆於肉裏而爲癰膿也。

脈浮而洪﹐浮則爲風﹐洪則爲气﹐風气相搏﹐風彊則爲隱疹﹐身體爲癢﹐癢爲泄風久爲痂癩﹔气彊則爲水﹐難以俯仰。風气相擊﹐身體洪腫﹐汗出乃愈。惡風則虛﹐此爲風水﹔不惡風者﹐小便通利﹐上焦有寒﹐其口多涎﹐此爲黃汗。

【按】

身體洪腫之「洪」字﹐當是「浮」字。「此爲黃汗」四字﹐當是衍文。

【注】

六脈俱浮而洪﹐浮則爲風﹐洪則爲气。風气相搏之病﹐若風彊於气﹐相搏爲病﹐則偏於榮﹐故爲隱疹﹐身體爲癢﹐癢者肌虛﹐爲風邪外薄故也。名曰泄風﹐卽今之風燥瘡是也﹐故日久不愈﹐則成痂癩。痂癩﹐疥癬﹑癘癩之類是也。若气彊於風﹐相搏爲病則偏於衛﹐故爲水气﹐難以俯仰﹐卽今之支飲喘滿不得臥也。若風气兩相彊擊爲病則爲風水﹐故通身浮腫也。以上諸證皆屬肌表﹐故當發汗﹐汗出乃愈也。風水無汗當以越婢湯發汗﹐若汗出惡風則爲表陽虛﹐故加附子也。若不惡風﹐小便通利﹐非表陽有寒﹐乃上焦有寒也﹐上焦有寒﹐惟兼病水者﹐則其人口內必多生涎沫也。

【集注】

尢怡曰﹕風﹐天之气﹔气﹐人之气﹐是皆失其和者也。風濕相搏﹐風彊則气從風而浸淫肌體﹐故爲癮疹﹔气彊則風從气而鼓湧水液﹐故爲水﹔風气並彊﹐兩相搏擊﹐而水液從之﹐則爲風水﹔汗之則風去而水行﹐故曰﹕汗出乃愈。若惡風者表虛也﹐不惡風而小便通利者﹐以上焦有寒不能約束津液﹐故其口多涎也。

寸口脈沈滑者﹐中有水气﹐面目腫大有熱﹐名曰風水﹔視人之目裹上微擁﹐如蠶新臥起狀﹐其頸脈動﹐時時欬﹐按其手足上﹐陷而不起者﹐風水。

【注】

此承上條詳申風水之證脈也。寸口脈沈而滑﹐中有水气之診也﹔面目腫大﹐中有水气之證也。有寒者﹐其脈沈遲﹐則爲石水也。有熱者﹐其脈沈滑﹐名曰風水也﹔視其人之目胞上微擁似蠶﹐如新臥起之狀﹐人迎頸脈動甚﹐時欬﹐按其腫之手足﹐陷而不起者﹐皆風水之證也。

【集注】

趙良曰﹕『內經』云﹕脈沈曰水﹐脈滑曰風﹐面腫曰風﹐目腫如新臥起之狀曰水﹐頸脈動﹐喘欬曰水。又腎風者﹐面跗龐然﹐少气時熱﹐其有跗腫者﹐亦曰本於腎﹐名風水。皆出『內經』也。

程林曰﹕沈者就下之性﹐滑者流衍之象﹐故沈滑者﹐中有水也。面腫曰風﹐風郁於經則熱﹐故面跗腫大有熱﹐名曰風水。『內經』曰﹕諸有水者微腫﹐先見於目下也。水者陰也﹐目下亦陰也﹐腹者至陰之所居﹐故水在腹者﹐必使目下腫也。頸脈人迎脈也水邪干土﹐則頸脈動﹐水之本在腎﹐水之標在肺﹐故時時欬也。以手按其腹﹐隨手而起﹐此屬水脹﹐如按水囊者﹐必隨手而起。今風水搏於手足﹐跗屬肌肉之間﹐按而散之﹐猝不能聚﹐故陷下而不起也。

風水脈浮﹐身重﹐汗出惡風者﹐防己黃耆湯主之。腹痛加芍藥。

【注】

此承上條風水﹐詳申其證﹐以明其治也。風水之病﹐外風內水也。脈浮惡風者風也身重腫者水也。汗出表虛﹐故用防己黃耆湯﹐固表以散風水也。若腹痛加芍藥﹑甘艸以調中也。

卷三﹨水气病脈證並治第十五

防己黃耆湯方

﹝見濕病中﹞太陽病脈浮而緊﹐法當骨節疼痛﹐反不疼﹐身體反重而酸﹐其人不渴﹐汗出卽愈﹐此爲風水。惡寒者﹐此爲極虛﹐發汗得之。渴而不惡寒者﹐此爲皮水。身腫而冷﹐狀如周痺﹐胸中窒不能食﹐反聚痛﹐暮躁不得眠﹐此爲黃汗。痛在骨節﹐欬而喘﹐不渴者此爲脾脹﹐其狀如腫﹐發汗卽愈。然諸病此者﹐渴而下利﹐小便數者﹐皆不可發汗

【按】

脾脹之「脾」字﹐當是「肺」字﹐是傳寫之�。發汗卽愈之下﹐當有前條「越婢加術湯主之」七字。

【注】

此又詳申風水﹑皮水﹑黃汗﹑肺脹四証之治法也。太陽病﹐謂頭痛發熱惡風也。脈浮而緊﹐似傷寒也﹐傷寒法當骨節疼痛﹐反不疼﹐身體反重而酸﹐面目浮腫﹐其人不渴非傷寒也﹐乃風水也﹐發汗汗出卽愈也。若愈後而惡寒者﹐此爲過於發汗﹐極虛得之﹐當補表陽﹐自可愈也。有是證渴而不惡寒﹐似傳裏也﹐但跗浮腫﹐其腹如豉﹐乃皮水也。有是證胸中窒反聚痛﹐不能食﹐暮躁不得臥﹐似裏實也﹔但身腫而冷﹐麻木如痺﹐此爲欲作黃汗也。痛在骨節﹐似傷寒也﹐但其狀如水腫﹐欬喘不渴﹐此爲肺脹也。以上四證﹐皆初病皮毛﹐狀類傷寒﹐故均以越婢加術湯主之﹐發汗卽愈也。若渴而下利﹐小便數者﹐則津液已奪﹐故不可發汗也。

【集注】

趙良曰﹕脾脹恐是「肺」字之誤。『靈樞經』云﹕肺是動則病﹐肺脹滿膨膨而喘欬也魏荔彤曰﹕其狀如腫者﹐按其手足﹐未至陷而不起﹐故曰如腫﹐似腫而實非腫也。

尢怡曰﹕太陽有寒則脈緊﹐骨疼有濕則脈濡﹐身重有風則脈浮﹑體酸﹐此明辧也。今得傷寒脈﹐而骨節不疼﹐身體反重而酸﹐卽非傷寒﹐乃風水外勝也。風水在表而非裏故不渴﹐風固當汗﹐水在表者﹐亦宜汗﹐故曰﹕汗出卽愈。然必气盛而實者﹐汗之乃愈﹐不然則其表益虛﹐風水𨿽解﹐而惡寒轉增矣﹐故曰﹕惡寒者﹐此爲極虛發汗得之。若其渴而不惡寒者﹐則非病風而獨病水﹐不在皮外﹐而在皮中﹐視風水爲較深矣其證身腫而冷﹐狀如周痺。周痺者﹐寒濕痺其陽也﹐皮水爲水气淫於膚也。胸中窒不能食者﹐寒襲於外﹐而气窒於中也。反聚痛﹐暮躁不得眠者﹐熱爲寒郁﹐而寒甚於暮也﹐寒濕外淫﹐必流關節﹐故曰﹕此爲黃汗﹐痛在骨節。其欬而喘不渴者﹐水寒傷肺﹐气攻於表﹐有如腫病﹐而實同皮水﹐故曰﹕發汗則愈。然而諸病若渴而下利﹐小便數者﹐則不可謂水气當汗而槪發之也。仲景丁寧之意﹐豈非慮人之津液先亡也哉﹗或問﹕風水外證骨節疼﹐此云骨節反不痛﹐身體反重而酸﹔皮水不渴﹐此云渴何也﹖曰﹕風與水合而成病﹐其流注關節者﹐則爲骨節疼痛﹔其浸淫肌體者﹐則骨節不疼而身體酸腫﹐由所傷之處不同故也。皮水不渴者﹐非言皮水本不渴也﹐謂腹如�而不渴者﹐病方外盛而未入裏﹐猶可發其汗也﹐此所謂渴而不惡寒者﹐所以別於風水之不渴而惡風也。

風水惡風﹐一身悉腫﹐脈浮不渴﹐續自汗出﹐無大熱﹐越婢湯主之。惡風加附子。

【注】

此又承上條風水﹐互詳其證而變其治也。風水之邪﹐全在表而不在裏﹐故惡風一身悉腫﹐脈浮不渴也。初本無汗﹐身無大熱﹐續自汗出而不惡風寒﹐表不虛也﹐故用越婢湯以發之。若惡風甚者﹐表陽虛也﹐前方加附子一枚﹐以補其在表之陽也。

卷三﹨水气病脈證並治第十五

越婢湯方

麻黃六兩石膏半筋生薑三兩甘艸二兩大棗十五枚右五味﹐以水六升﹐先煮麻黃﹐上去沫﹐內諸藥﹐煮取三升﹐分溫三服。惡風者﹐加附子一枚﹐炮。風水﹐加術四兩。

皮水爲病﹐四肢腫﹐水气在皮膚中﹐四肢聶聶動者﹐防己茯苓湯主之。

【注】

此承皮水互詳其證﹐以明其治也。皮水之病﹐是水气相搏﹐在皮膚之中﹐故四肢聶聶�動也﹐以防己茯苓湯補衛通榮﹐祛散皮水也。

【集注】

沈明宗曰﹕此邪在皮膚而腫也。風入於衛﹐陽气虛滯﹐則四肢腫﹐經謂結陽者腫四肢卽皮水也。皮毛受風气虛而腫﹐所謂水气在皮膚中﹐邪正相搏﹐風虛內豉﹐故四肢聶聶而動﹐是因表虛也。蓋三焦之气﹐同入膀胱﹐而行決瀆﹐今水不行﹐則當使小便利而病得除。故防己﹑茯苓除濕而利水﹐以黃耆補衛而實表﹐表實則邪不能容﹐甘艸安土而制水邪﹐桂枝以和榮衛﹐又行陽化气而實四末﹐俾風從外出﹐水從內泄矣。

卷三﹨水气病脈證並治第十五

防己茯苓湯方

防己三兩黃耆三兩桂枝三兩茯苓六兩甘艸三兩右五味﹐以水六升﹐煮取二升﹐分溫三服。

裏水﹐越婢加術湯主之﹐甘艸麻黃湯亦主之。

【按】

裏水之「裏」字﹐當是「皮」字﹐豈有裏水而用麻黃之理﹖閱者自知﹐是傳寫之�。

【注】

皮水表虛有汗者﹐防己茯苓湯固所宜也。若表實無汗有熱者﹐則當用越婢加術湯。無熱者﹐則當用甘艸麻黃湯發其汗﹐使水外從皮去也。

卷三﹨水气病脈證並治第十五

越婢加術湯方

於越婢湯中加術四兩

卷三﹨水气病脈證並治第十五

甘艸麻黃湯方

甘艸二兩麻黃四兩右二味﹐以水五升﹐先煮麻黃﹐去上沫﹐內甘艸﹐煮取三升﹐溫服一升﹐重覆汗出不汗再服﹐愼風寒。

厥而皮水者﹐蒲灰散主之。

【按】

「厥而」二字﹐當是衍文。

【注】

水在皮膚﹐浸淫日久﹐必然腐潰而出水也﹐當以蒲灰散敷之﹐以燥水也。

卷三﹨水气病脈證並治第十五

蒲灰散方

﹝見消渴中﹞水之爲病﹐其脈沈小﹐屬少陰。浮者爲風﹐無水虛脹者爲气水﹐發其汗卽已。脈沈者宜麻黃附子湯﹐浮者﹐宜杏子湯。

【按】

爲气水之「气」字﹐當是「風」字﹐若是「气」字﹐則無發汗之理﹐且通篇並無气水之病。

【注】

水之爲病﹐其脈沈小﹐屬少陰水也﹐今脈不沈小而浮﹐浮者爲風﹐非少陰水也。若無水虛脹者﹐爲風水也﹐風水發其汗卽已。風水脈沈者﹐宜麻黃附子湯汗之﹐脈浮者宜杏子湯汗之。

卷三﹨水气病脈證並治第十五

麻黃附子湯方

麻黃三兩甘艸二兩附子﹝炮﹞一枚右三味﹐以水七升﹐先煮麻黃﹐去上沫﹐內諸藥﹐煮取二升半﹐溫服八合﹐日三服。

【集解】

沈明宗曰﹕麻黃附子湯﹐今人置之不講﹐余特舉而明之。麻黃﹑附子通陽開竅﹐治水妙劑﹐今人惟用腎气湯﹑丸壅補其內﹐致陽气不宣﹐轉補轉壅﹐邪無出路﹐水腫日增欬血而死者﹐不知凡幾矣。

卷三﹨水气病脈證並治第十五

杏子湯方

麻黃四兩杏仁五十个甘艸﹝炙﹞二兩右水七升﹐先煮麻黃﹐減二升﹐去上沫﹐內諸藥煮取三升﹐去滓﹐溫服一升﹐得汗止服。

問曰﹕黃汗之爲病﹐身體腫﹐發熱﹐汗出而渴﹐狀如風水﹐汗沾衣﹐色正黃如蘗汁脈自沈﹐何從得之﹖師曰﹕以汗出入水中浴﹐水從汗孔入得之﹐宜黃耆芍藥桂枝苦酒湯主之。

【注】

此承黃汗互詳其證﹐以明其治也。黃汗屬濕﹐故身體腫﹔屬風﹐故發熱汗出而渴。狀如風水者﹐謂面目浮腫也。汗沾衣﹐色正黃如蘗汁﹐謂汗出粘黃也。脈自沈者﹐謂從水得之也。究其得之之由﹐以汗出入冷水中浴﹐則淒愴之寒內入﹐遏郁汗液於肌腠從土蒸化而出﹐故色黃也。宜黃耆﹑桂枝解肌邪﹐以固衛气﹔白芍﹑苦酒止汗液﹐以攝榮气﹐榮衛調和﹐其病已矣。

【集注】

程林曰﹕汗出則元府開﹐入水浴則淒愴之水寒﹐藏畱於腠理皮膚之中﹐則身腫發熱也汗出沾衣如柏汁﹐則津液內竭﹐是以汗出而渴也。身腫𨿽狀如風水﹐但風水之脈不沈﹐汗不黃﹐口不渴﹐爲異耳﹗李升璽曰﹕按汗出浴水﹐亦是偶舉一端言之耳。大約黃汗由脾﹑胃濕久生熱﹐積熱成黃﹐濕熱交蒸而汗出矣。

魏荔彤曰﹕黃汗者﹐汗出之色黃而身不黃﹐與發黃之證不同也。

尢怡曰﹕黃汗之病﹐與風水相似。但風水脈浮﹐而黃汗脈沈﹔風水惡風﹐而黃汗不惡風爲異。其汗沾衣﹐色正黃如蘗汁﹐則黃汗之所獨也。風水爲風气外合水气﹐黃汗爲水气外合熱气﹐熱被水遏﹐互郁交蒸﹐汗液則黃。用黃耆﹑桂枝﹑芍藥三味﹐行陽以益陰﹐則榮气和而衛气周﹐蓋欲使榮衛大行﹐而邪气畢達耳。

卷三﹨水气病脈證並治第十五

黃耆芍藥桂枝苦酒湯方

黃耆五兩芍藥三兩桂枝三兩右三味﹐以苦酒一升﹐水七升相和﹐煮取三升﹐溫服一升﹐當心煩﹐服至六七日乃解若心煩不止者﹐以苦酒阻故也。

【方解】

服後心煩者﹐以苦酒止汗太急也﹐蓋汗出於心﹐急止之﹐則不得出﹐故心煩也。至六﹑七日乃解者﹐正復而邪自退也。

【集解】

魏荔彤曰﹕古人稱醋爲苦酒﹐非另有所謂苦酒也。美酒醯﹐卽人家所制社醋﹐卽鎭江紅醋是也。又醋之劣者﹐卽白酒醋﹐各處皆是﹐總以社醋入藥。

尢怡曰﹕苦酒阻者﹐欲行而未得遽行﹐久積藥力乃自行耳。故曰﹕服至六﹑七日乃解黃汗之病﹐兩脛自冷﹐假令發熱﹐此屬歷節。食已汗出﹐又身常暮臥盜汗出者﹐此勞气也。若汗出已﹐反發熱者﹐久久其身必甲錯﹐發熱不止者﹐必生惡瘡。若身重﹐汗出已輒輕者﹐久久必身�﹐�卽胸中痛﹐又從腰以上﹐必汗出﹐下無汗﹐腰髖弛痛如有物在皮中狀﹐劇者不能食﹐身疼重﹐煩躁﹐小便不利﹐此爲黃汗﹐桂枝加黃耆湯主之。

【按】

此承黃汗詳申其證也。但文義未屬﹐必是錯簡﹐不釋。

卷三﹨水气病脈證並治第十五

桂枝加黃耆湯方

桂枝芍藥各二兩甘艸二兩生薑三兩大棗十二枚黃耆二兩右六味﹐以水八升﹐煮取三升﹐溫服一升﹐須臾﹐飲熱稀粥一升餘﹐以助藥力﹐溫覆取微汗﹐若不汗更服。

寸口脈浮而遲﹐浮脈則熱﹐遲脈則潛﹐熱潛相搏﹐名曰沈。趺陽脈浮而數﹐浮脈卽熱數脈卽止﹐熱止相搏﹐名曰伏。沈伏相搏﹐名曰水。沈則絡脈虛﹐伏則小便難﹐虛難相搏﹐水走皮膚﹐卽爲水矣。

【按】

此條文義不屬﹐不釋。

寸口脈弦而緊﹐弦則衛气不行﹐卽惡寒﹐水不沾流﹐走於腸間。

【按】

此條必有脫簡﹐不釋。問曰﹕病者苦水﹐面目身體四肢皆腫﹐小便不利﹐脈之不言水﹐反言胸中痛﹐气上衝咽﹐狀如炙肉﹐當微欬喘﹐審如師言﹐其脈何類﹖師曰﹕寸口脈沈而緊﹐沈則爲水緊則爲寒﹐沈緊相搏﹐結在關元﹐始時當微﹐年盛不覺﹐陽衰之後﹐榮衛相干﹐陽損陰盛﹐結寒微動﹐腎气上衝﹐咽喉塞噎﹐�下急痛。醫以爲流飲﹐而大下之﹐气擊不去﹐其病不除﹔後重吐之﹐胃家虛煩﹐咽燥欲飲水﹐小便不利﹐水谷不化﹐面目手足浮腫﹐又與葶藶圓下水﹐當時如小差﹐食飲過度﹐腫復如前﹐胸�苦痛﹐狀若奔豚其水揚溢﹐則浮欬喘逆。當先攻擊沖气﹐令止﹐乃治欬﹐欬止其喘自差﹐先治新病病當在後。

【按】

此條文義不屬﹐不釋。

卷三

黃疸病脈證並治第十六

寸口脈浮而緩﹐浮則爲風﹐緩則爲痺﹐痺非中風﹐四肢苦煩﹐脾色必黃﹐瘀熱以行。

趺陽脈緊而數﹐數則爲熱﹐熱則消穀﹐緊則爲寒﹐食卽爲滿。尺脈浮爲傷腎﹐趺陽脈緊爲傷脾。風寒相搏﹐食穀卽眩﹐穀气不消﹐胃中苦濁﹐濁气下流﹐小便不通﹐陰被其寒﹐熱流膀胱﹐身體盡黃﹐名曰谷疸。額上黑﹐微汗出﹐手足中熱﹐薄暮卽發﹐膀胱急﹐小便自利﹐名曰女勞疸﹐腹如水狀﹐不治。心中懊�而熱﹐不能食﹐時欲吐名曰酒疸。

【注】

寸口脈浮而緩﹐浮則爲風﹐緩則爲痺﹐痺非中風﹐前已詳言之矣。今趺陽緊數而尺脈浮﹐四肢苦煩﹐身面色黃﹐乃疸病也。黃﹐土色也﹐土病則見之﹐土屬脾胃﹐脾爲陰土主濕﹐胃爲陽土主熱﹐故凡病疸﹐皆爲濕瘀熱郁也﹐行於外則必四肢苦煩身面發黃也。蓋其人素有濕熱﹐外被風寒相搏﹐內爲女勞所傷﹐乃食穀飲酒﹐或與濕瘀﹐或與熱郁﹐皆能爲是病也。若胃脈數﹐是熱勝於濕﹐則從胃陽熱化﹐熱則消穀﹐故能食而謂之陽黃。若胃脈緊﹐是濕勝於熱﹐則從脾陰寒化﹐寒則不食﹐故食卽滿而謂之陰黃也。陽黃則爲熱疸﹑酒疸﹐陰黃則爲女勞疸﹑谷疸也。若尺脈不沈而浮﹐則爲傷腎腎傷病疸﹐亦爲女勞疸也。胃脈不緩而緊﹐則爲傷脾﹐脾傷病疸﹐亦爲谷疸也。谷疸則食穀卽滿﹐穀气不消﹐胃中苦濁﹐精气阻於上行﹐故頭眩也﹐濁气流於膀胱﹐故小便不通也。女勞疸則額上黑﹐腎病色也﹔微汗出﹐濕不瘀也﹔五心熱﹐薄暮發﹐腎陰熱也﹔膀胱急﹐小便利﹐下焦虛也。腹滿如水狀﹐脾腎兩敗﹐故謂不治也。若心中懊�而熱﹐不能食﹐時欲吐﹐小腹滿﹐小便不利﹐𨿽見目靑面黑﹐必是酒疸病也。

脈沈﹐渴欲飲水﹐小便不利者﹐皆發黃。

【注】

脈沈﹐主裏也﹐渴欲飲水﹐熱瘀也﹔小便不利﹐濕郁也﹐熱瘀濕郁於裏﹐故發黃也。

首條謂脈浮緩緊數皆令發黃﹐是得之於外因也﹔此條脈沈亦令發黃﹐是得之於內因也故治黃有汗﹑下二法也。

【集注】

李�曰﹕脈沈而渴﹐渴欲飲水﹐小便不利﹐則濕熱內蓄﹐無從分消﹐故發黃也。

疸而渴者﹐其疸難治﹔疸而不渴者﹐其疸可治。發於陰部﹐其人必嘔﹔發於陽部﹐其人振寒而發熱也。

【注】

未成疸前﹐小便不利而渴者﹐是欲作疸病也。已成疸後而渴者﹐是熱深不已﹐故難治也﹔不渴者是熱淺將除﹐故可治也。疸發於陰者﹐人必嘔逆﹐嘔逆者﹐陰裏爲之也。

發於陽者﹐人必振寒發熱﹐寒熱者﹐陽表爲之也。此以渴不渴﹐別疸之難治﹑可治﹔以嘔逆寒熱﹐辧黃之在表﹑在裏也。

【集注】

程林曰﹕黃家以濕熱相搏﹐有口燥﹑鼻燥而未至於渴﹐渴則津液內消﹐邪气獨勝﹔不渴則津液未竭﹐正气未衰﹐治之所以分難易也。陰主裏﹐濕勝於裏則嘔﹔陽主表﹐熱勝於表則振寒發熱也。此條辧疸証之渴與不渴﹐有輕重表裏之分也。

尢怡曰﹕疸而渴﹐則熱方熾﹐而濕且日增﹐故難治﹔不渴則熱已減﹐而濕亦自消﹐故可治。陰部者﹐裏之藏府﹐關於气﹐故嘔﹔陽部者﹐表之軀殼﹐屬於形﹐故振寒而發熱。此陰陽內外淺深微甚之辧也。

腹滿﹐舌痿黃﹐躁不得眠﹐屬黃家。

【按】

舌痿黃之「舌」字﹐當是「身」字﹐必傳寫之�。

【注】

舌痿而黃﹐腹滿而躁不得睡者﹐屬黃家之病﹐在裏﹐當下之也。

【集注】

徐彬曰﹕腹滿裏證也﹐乃有腹滿而加身痿黃﹐躁不得眠﹐瘀熱外行﹐此發黃之漸也故曰﹕屬黃家。

諸黃家病﹐但利其小便﹐假令脈浮者﹐當以汗解之﹐宜桂枝加黃耆湯主之。

【注】

諸黃家病﹐謂一切黃家病也。黃病無表裏證﹐熱盛而渴者﹐當淸之﹐濕盛小便不利者但當利其小便。假令脈浮則爲在表﹐當以汗解之﹐宜桂枝加黃耆湯。於此推之﹐可知脈沈在裏﹐當以下解之也。

【集注】

髙世栻曰﹕利小便﹐乃黃家一定之法﹐故曰諸病黃家﹐但利小便。然亦自有宜汗者故又曰﹕假令脈浮爲在表﹐當以汗解之。汗解之法﹐宜桂枝加黃耆湯﹐用桂枝湯以解肌﹐肌解則汗自出﹐加黃耆以助表﹐表和則榮衛亦通矣。

卷三﹨黃疸病脈證並治第十六

桂枝加黃耆湯方

﹝見水气病中﹞師曰﹕病黃疸﹐發熱﹑煩喘﹑胸滿﹑口燥者﹐以病發時﹐火劫其汗﹐兩熱相得﹐然黃家所得﹐從濕得之﹐一身盡發熱而黃﹐肚熱﹐熱在裏﹐當下之。

【注】

此詳申黃疸誤用火汗之爲病也。病疸者﹐濕熱也。今濕淫於內﹐則胸滿煩喘﹔熱淫於內﹐則發熱口燥。若病發時﹐復以火劫其汗﹐則爲兩熱相合。蓋黃家所得﹐由濕得之則一身必盡熱﹐而身面卽發黃也。今因火劫誤汗而發黃﹐𨿽有表熱﹐則不當汗也但捫其肚熱﹐其熱在裏﹐當下之以去其熱也。

【集注】程林曰﹕濕淫於內﹐則煩喘胸滿﹔熱淫於內﹐則發熱口燥﹔復以火迫劫其汗反致兩熱相搏。殊不知黃家之病﹐必得之濕熱瘀於脾土﹐故一身盡發熱而黃﹐正以明火劫之誤也。若肚有熱﹐則熱在腹﹐可下之﹐以去其濕熱。

黃疸腹滿﹐小便不利而赤﹐自汗出﹐此爲表和裏實﹐當下之﹐宜大黃硝石湯。

【注】

此承上條﹐互詳其證﹐以明其治也。腹滿小便不利而赤﹐是熱在裏﹐其人自汗出﹐此爲表和裏實也﹐宜大黃硝石湯下之。

卷三﹨黃疸病脈證並治第十六

大黃硝石湯方

大黃黃蘗硝石各四兩梔子十五枚右四味﹐以水六升﹐煮取二升﹐去滓﹐內硝更煮﹐取一升﹐頓服。

【集注】

李�曰﹕腹滿小便不利而赤﹐裏病也。自汗出﹐表和也。裏病者﹐濕熱內甚﹐用梔子淸上焦濕熱﹐大黃瀉中焦濕熱﹐黃蘗淸下焦濕熱﹐硝石則於苦寒瀉熱之中﹐而有燥烈發散之意﹐使藥力無所不至﹐而濕熱悉消散矣。

黃疸病﹐茵陳五苓散主之。﹝一本云﹕茵陳湯及五苓散並主之﹞

【按】

黃疸病之下﹐當有「小便不利者」五字﹐茵陳五苓散方有�落﹐必傳寫之遺。

【注】

黃疸病﹐脈沈腹滿在裏者﹐以大黃硝石湯下之﹔脈浮無汗在表者﹐以桂枝加黃耆湯汗之﹔小便不利者﹐不在表裏﹐故以茵陳五苓散主之。

卷三﹨黃疸病脈證並治第十六

茵陳五苓散方

茵陳蒿末十分五苓散五分﹝方見痰飲中﹞右二味和﹐先食飲服方寸匕﹐日三服。

【集解】

尢怡曰﹕此正治濕熱成疸者之法﹐茵陳散熱郁﹐五苓利濕瘀也。

黃疸病﹐小便色不變﹐欲自利﹐腹滿而喘﹐不可除熱﹐熱除必噦﹐噦者小半夏湯主之

【注】

黃疸病小盒飯赤﹐今不赤而白﹐且欲自利﹐𨿽腹滿而喘﹐是濕盛無熱﹐陰黃證也。切不可除熱﹐若除熱以涼藥下之﹐則胃必寒而作噦。噦者主之以小半夏湯﹐以止噦也。

【集注】

李�曰﹕小便色不變欲自利﹐裏無實可知﹐腹滿而喘﹐脾气虛而肺气不利耳﹗用苦寒藥攻裏除熱﹐則胃寒而虛气上逆﹐故噦﹐宜小半夏湯散逆止噦。

髙世栻曰﹕小便色不變﹐非赤也﹐欲自利﹐非下利也。若腹滿而喘﹐𨿽似裏實﹐不可投寒劑以除熱﹐如大黃硝石湯﹐不可用也。若投寒劑而除熱﹐則必噦﹐噦﹐呃逆也。

半夏生薑辛溫散寒﹐故噦者﹐當以小半夏湯主之也。

卷三﹨黃疸病脈證並治第十六

小半夏湯方

﹝見痰飲中﹞黃疸之病﹐當以十八日爲期﹐治之十日以上差﹐反劇爲難治。

【注】

疸病屬脾﹐脾主土﹐土無定位﹐寄旺於四季之末﹐各十八日。期之十八日者﹐土旺之日也﹐政治十日以上當差﹐而不逾十八日之外也。若逾十八日不差而反劇者﹐則土衰矣。故曰﹕難治。

【集注】

髙世栻曰﹕十八日﹐乃脾土寄旺於四季之期﹐十日土之成數也﹐黃疸之病在於脾土故當以十八日爲期。然治之宜先﹐故治之十日以上卽當差。至十日以上不差﹐而疸病反劇者﹐是謂難治﹐謂土气虛敗不可治也。

谷疸之爲病﹐寒熱不食﹐食卽頭眩﹐心胸不安﹐久久發黃爲谷疸﹐茵陳蒿湯主之。

【注】

此詳申谷疸之爲病也。未成谷疸之時﹐其人多病寒熱﹐寒熱作時﹐則不能食﹐寒熱止時﹐則或能食﹐𨿽能食﹐然食後卽頭暈目眩﹐心煩不安﹐此爲濕瘀熱郁而內蒸﹐將作谷疸之徵也。久久身面必發黃﹐爲谷疸矣。宜茵陳蒿湯利下﹐使從大﹑小二便而出之

卷三﹨黃疸病脈證並治第十六

茵陳蒿湯方

茵陳蒿六兩梔子十四枚大黃二兩右三味﹐以水一斗﹐先煮茵陳﹐減六升﹐內二味﹐煮取三升﹐去滓﹐分溫三服﹐小便當利﹐尿如皂角汁狀﹐色正赤﹐一宿腹減﹐黃從小便去也。

陽明病﹐脈遲者﹐食難用飽﹐飽則發煩﹐頭眩﹐小便必難﹐此欲作谷疸﹐𨿽下之﹐腹滿如故﹐所以然者﹐脈遲故也。

【注】

谷疸屬胃熱﹐脈當數﹐今脈遲﹐脾藏寒也。寒不化谷﹐所以𨿽饑欲食﹐食難用飽﹐飽則煩悶﹐胃中塡塞健運失常也。淸者阻於上升﹐故頭眩﹔濁者阻於下降﹐故小便難也此皆欲作谷疸之徵。其證原從太陰寒濕郁黷而生﹐若誤以爲陽明熱濕髮黃﹐下之𨿽腹滿暫減﹐頃復如故﹐所以然者﹐脈遲寒故也。此發明欲作谷疸﹐屬脾陰寒化而不可下者也。

【集注】

程林曰﹕脈遲爲寒﹐寒不殺谷﹐故食難用飽﹐飽則穀气不消﹐胃中若濁﹐濁气蘊蓄則發煩﹐燻蒸則作眩也。小便難者﹐以脈遲則無陽以施化濁气﹐但畱於胃而不宣﹐是以欲作谷疸。若下之﹐徒虛其胃而腹滿如故也﹐所以然者﹐以脈遲爲寒之故也。

黃家﹐日晡所發熱﹐而反惡寒﹐此爲女勞。得之﹐膀胱急﹐少腹滿﹐身盡黃﹐額上黑足下熱﹐因作黑疸﹐其腹脹如水狀﹐大便必黑﹐時溏﹐此女勞之病﹐非水也。腹滿者難治﹐硝石礬石散主之。

【注】

此詳申女勞疸之爲病。黃疸日晡所發熱﹐乃陽明熱癥﹐當不惡寒也﹔而反惡寒者﹐非陽明熱癥﹐此或爲女勞得之也。女勞得之疸證﹐𨿽膀胱急﹐少腹滿﹐而小便自利﹐身𨿽盡黃﹐而額上則黑﹐𨿽發熱﹐惟足下甚﹐此少陰熱因作黑疸也。故腹脹如水狀﹐而大便必黑時溏﹐知非水脹病﹐乃爲女勞得之疸脹病也。時溏黑色者﹐亦藏病及血之徵也。血病者顏必變﹐豈有色黑而血不病者乎﹖女勞疸腹滿者爲難治﹐以其脾腎兩敗也以硝石入血消堅﹐礬石入气勝濕﹐然此方治標固宜﹐非圖本之治﹐世久書�﹐姑辧其理也。

【集注】

尢怡曰﹕黃家﹐日晡所本當發熱﹐今發熱而反惡寒者﹐此爲女勞得之疸也。熱在胃淺而腎深﹐故熱深則先反惡寒也。膀胱急﹐額上黑﹐足下熱﹐大便黑﹐皆腎熱之徵﹐𨿽少腹滿脹有如水狀﹐而實爲腎气不行﹐非脾濕而水不行也。惟是證兼腹滿﹐則脾腎並傷﹐而其治爲難耳﹗硝石鹹寒除熱﹐礬石除痼熱在骨髓﹐骨與腎合﹐用以淸腎熱也。

大麥粥和服﹐恐傷胃也。

卷三﹨黃疸病脈證並治第十六

硝石礬石散方

硝石礬石﹝燒﹞等分右二味爲散﹐以大麥粥汁﹐和服方寸匕﹐日三服。病隨大小便去﹐小便正黃﹐大便正黑﹐是候也。

男子黃﹐小便自利﹐當與虛勞小建中湯。

【注】

婦人產後經崩﹐發黃色者﹐乃脫血之黃色﹐非黃疸也。今男子黃而小便自利﹐則知非濕熱發黃也。詢知其人必有失血亡血之故﹐以致虛黃之色外現。斯時汗﹑下﹑滲﹑利之法俱不可施﹐惟當與虛勞失血同治﹐故以小建中湯調養榮衛﹐黃自愈矣。

【集注】

髙世栻曰﹕女爲陰﹐男爲陽﹐陰主血﹐陽主气﹐男子黃陽气虛也﹐黃者土之色﹐陽气虛而土色外呈﹐中無濕熱﹐故小便自利﹐此爲虛也﹐故當以小建中湯和其陰陽﹐調其血气也。本論『血痺虛勞篇』有小建中湯主治虛勞﹐故曰﹕虛勞小建中。意謂此男子黃而小便利﹐亦爲虛勞之證云爾。

卷三﹨黃疸病脈證並治第十六

小建中湯方

﹝見虛勞中﹞酒黃疸﹐或無熱譫言﹐小腹滿欲吐﹐鼻燥。其脈浮者﹐先吐之﹔沈弦者﹐先下之。

【注】

此詳申酒疸之爲病也。酒體濕而性熱﹐過飲之人必生濕熱爲疸病也。無熱﹐無外熱也﹔譫語﹑鼻燥﹐有內熱也﹔小腹滿﹐濕熱蓄於膀胱也﹔欲吐﹐濕熱釀於胃中也。其脈浮者﹐酒熱在經﹐先吐之以解外也﹔沈弦者酒飲在裏﹐先下之以解內也。

【集注】

李�曰﹕胃足陽明之脈﹐起於鼻之交頞中﹐故鼻燥也。

夫病酒黃疸﹐必小便不利﹐其候心中熱﹐足下熱﹐是其證也。

【注】

此詳酒疸之病﹐濕熱生也﹐必小便不利。其候心中熱﹐胃府熱也﹐足下熱﹐胃經熱也是其酒疸之證也。

【集注】

程林曰﹕夫小便利則濕熱行﹐不利則濕畱於胃﹐胃脈貫膈下足跗﹐上燻胃脘則心中熱下注足跗﹐則足下熱也。

酒疸﹐心中熱﹐欲吐者﹐吐之愈。

【注】

此詳申酒疸宜吐之治也。酒疸心中熱欲吐者﹐謂胃中煩亂懊�欲吐﹐非吐之不能愈也

【集注】

程林曰﹕後證熱深則懊�欲吐﹐今微熱則心中熱亦欲吐﹐病屬上焦﹐故吐之可愈也。

酒黃疸﹐心中懊�﹐或熱痛﹐梔子大黃湯主之。

【注】

此詳申酒疸宜下之治也。酒黃疸﹐謂因飲酒過度而成黃疸也。心中懊�欲吐﹐或自吐之而愈﹐或服梔子豉湯吐之而愈﹐皆可也。若心中懊�不欲吐﹐或心中熱痛﹐皆非吐之可愈﹐故以梔子大黃湯下之愈也。

卷三﹨黃疸病脈證並治第十六

梔子大黃湯方

梔子十四枚大黃一兩枳實五枚豉一升右四味﹐以水六升﹐煮取三升﹐分溫二服。

【集解】

魏荔彤曰﹕酒黃疸﹐心中懊�或熱甚而痛﹐梔子大黃湯主之﹐蓋爲實熱之邪立法也。

酒家積郁成熱﹐非此不除也。

酒疸下之﹐久久爲黑疸﹐目靑面黑﹐心中如啖蒜齏狀﹐大便正黑﹐皮膚抓之不仁﹐其脈浮弱﹐𨿽黑微黃﹐故知之。

【注】

酒疸﹐心中懊�﹐或心中熱痛﹐脈沈實者﹐當下之。若心中熱欲吐﹐脈浮弱者﹐當吐之﹐而反下之則爲逆也。若其人素有勞倦﹐下之則熱入於脾﹐頃時腹滿如故﹐則成谷疸也。若其人素有女勞﹐下之則熱入於腎﹐𨿽黃微黑﹐久久必變爲黑疸也。目靑者精傷也﹐面黑者腎傷也﹐心中如啖蒜齏狀胃傷也﹐大便黑色血傷也﹐皮膚不仁血痺也此等證皆因酒疸﹐脈浮弱者﹐應吐而反下之之誤使然也。

【集注】

趙良曰﹕酒疸之黑﹐非女勞疸之黑也﹐蓋女勞之黑﹐腎气所發也﹔酒疸之黑﹐敗血之黑也。因酒之濕熱傷脾胃﹐脾胃不和﹐陽气不化﹐陰气不運﹐若更下之﹐久久則運化之用愈耗矣。气耗血積故腐瘀﹐濁色越出面爲黑﹐味變於心咽作嘈雜﹐心辣如啖蒜齏狀。榮血衰而不行於皮膚﹐抓之不仁﹐輸於大腸﹐便如黑漆﹐其目靑與脈浮弦﹐皆血病也。

諸黃﹐豬膏發煎主之。

【按】

諸黃﹐謂一切黃也。皆主豬膏發煎﹐恐未必盡然。醫者審之﹐此必有脫簡也。

【集注】

程林曰﹕扁鵲有『黃經』﹑『明堂』有烙三十六黃法﹐皆後人所未見﹐惟『聖濟總錄』載三十六黃﹐方論詳明﹐治法始備。今豬膏發煎﹐能治諸黃﹐當是黃之輕者﹐可從小便而去﹐至若陰黃﹑急黃﹑女勞之屬﹐豈豬膏發煎所能治乎﹖醫者審之。

卷三﹨黃疸病脈證並治第十六

豬膏發煎方

豬膏半斤亂髮如雞子大三枚右二味﹐和膏中煎之﹐發消藥成﹐分再服﹐病從小便出。

諸黃﹐腹滿而嘔者﹐宜柴胡湯。

【注】

嘔而腹痛﹐胃實熱也﹐然必有潮熱便�﹐始宜大柴胡湯兩解之。若無潮熱便軟﹐則當用小柴胡湯去黃芩加芍藥和之可也。

【集注】

程林曰﹕嘔而腹滿﹐視其前後﹐知何部不利﹐利久則愈。今黃家腹痛而嘔﹐應內有實邪﹐當是大柴胡湯以下之。若小柴胡﹐則可止嘔﹐未可療腹痛也。

卷三

嘔吐噦下利病脈證並治第十七

夫嘔家有癰膿﹐不可治嘔﹐膿盡自愈。

【注】

嘔家﹐嘔吐或谷﹑或水﹑或痰涎﹑或冷沫﹐今嘔而有膿﹐此內有癰﹐膿潰而嘔﹐非嘔病也﹐故曰﹕不可治嘔﹐膿盡自愈。

【集注】

趙良曰﹕經云﹕熱聚於胃口而不行﹐胃脘爲壅﹐胃脘屬陽明經﹐陽明气逆則嘔﹐故膿不自欬出﹐從嘔而出﹐此癰之在胃脘上口者也。若過半中﹐在肺之下者﹐膿則不從嘔出而從大便出矣。

程林曰﹕夫癰潰則爲膿﹐膿上出必令嘔﹐故不必治其嘔﹐膿盡則嘔自止也。

先嘔�渴者﹐此爲欲解﹔先渴�嘔者﹐爲水停心下﹐此屬飲家。

【注】

嘔病後渴飲而不嘔﹐爲胃气和﹐此欲解也。因渴而後嘔﹐嘔而復渴﹐爲水停心下﹐此屬飲家之嘔﹐非嘔病也。

【集注】

趙良曰﹕嘔則飲去﹐飲去則陽气回﹐津液猶未布﹐故渴耳。𨿽渴﹐終以邪去正回而必解也。先渴�嘔者﹐卽前痰飲條中﹐小半夏茯苓湯之證也。

程林曰﹕先嘔�渴者﹐爲嘔後而胃無津液﹐得水和之卽愈﹔先渴�嘔者﹐本渴而飲水水停胃中作嘔也﹐故屬水飲。

尢怡曰﹕嘔家必有停痰宿水﹐先嘔�渴者﹐痰水已去﹐而胃气將復也﹐故曰﹕此爲欲解。先渴�嘔者﹐因熱飲水過多﹐熱𨿽解而飲旋積也﹐此嘔因積飲所致﹐故曰﹕此爲飲家。

嘔家本渴﹐今反不渴者﹐以心下有支飲故也﹐此屬支飲。

【注】

嘔病之人﹐津液已傷﹐本應渴也﹔今反不渴者﹐以心下素有支飲故也﹐此屬支飲之嘔非嘔病也。

【集注】

徐彬曰﹕支飲者﹐偏旁而不中正也。

髙世栻曰﹕支飲者﹐水气循經﹐屈曲支行﹐其形如腫是也。支飲而嘔﹐故曰﹕此屬支飲。『飲欬篇』云﹐嘔家本渴﹐渴爲欲解﹐今反不渴﹐心下有支飲故也﹐小半夏湯主之。

諸嘔吐﹐谷不得下者﹐小半夏湯主之。

【注】

此詳諸嘔吐之病﹐以明其治也。嘔者﹐有聲有物之謂也﹔吐者﹐有物無聲之謂也。凡諸嘔吐﹐飲食不得下咽者﹐主之小半夏湯﹐降逆安胃也。

【集注】

趙良曰﹕嘔吐谷不得下者﹐有寒有熱﹐不可槪論也。食入卽吐﹐熱也﹔朝食暮吐﹐寒也。此則非寒非熱﹐由中焦停飲﹐气結而逆﹐故用小半夏湯。

沈明宗曰﹕此痰飲多而致嘔之方也。外邪內入而嘔﹐必自飲食稍進﹔此痰飲多而外邪少﹐拒格胸胃之間﹐气逆而谷不得入﹐故用生薑散邪﹐半夏以消痰飲而止嘔逆。

卷三﹨嘔吐噦下利病脈證並治第十七

小半夏湯方

﹝見痰飲中﹞嘔吐而病在膈上﹐後思水者解﹐急與之﹐思水者﹐豬苓散主之。

【注】

此詳申上條飲嘔﹐以明其治也。嘔吐病後﹐則傷膈上津液﹐若思水者﹐急與飲之﹐不復嘔吐者﹐是病去胃和自解也。思水者﹐與飲之而仍嘔吐者﹐是病未除而有水飲也。

主之豬芩散者﹐利水以止嘔吐也。

【集注】

程林曰﹕上章言先嘔�渴﹐此爲欲解﹔今嘔吐而病在膈上﹐後思水者解﹐亦與上證不殊﹐故急與之以和胃。然思水之人﹐又有得水而貪飲﹐則胃中熱少不能消水﹐更與人作病﹐故思水者﹐用豬苓散以散水飲。

魏荔彤曰﹕嘔吐而病在膈上﹐後思水者﹐欲解之徵也﹐卽論中所言﹐先嘔後渴﹐此爲欲解之義也。急與之﹐嘔吐後傷津液﹐水入而津液可復也。若夫未曾嘔吐卽思水者卽論中所言﹐先渴�嘔之證也﹐是爲水停心下﹐應治其支飲﹐而渴方愈也。主以豬苓散﹐利水補土﹐以治濕邪者﹐治渴而卽以治上逆之嘔吐也。

卷三﹨嘔吐噦下利病脈證並治第十七

豬苓散方

豬苓茯苓白術各等分右三味﹐杵爲散﹐飲服方寸匕﹐日三服。

嘔而發熱者﹐小柴胡湯主之。

【注】

嘔而腹滿是有裏也﹐主之大柴胡湯﹐攻裏以止嘔也﹔今嘔而發熱﹐是有表也﹐主之小柴胡湯﹐和表以止嘔也。

【集注】

程林曰﹕經曰﹕嘔而發熱者﹐柴胡湯證具。夫嘔家未有發熱者﹐以發熱屬半表半里故與小柴胡湯以和之。

李�曰﹕傷寒發熱者爲表證﹐然邪欲侵裏﹐裏气拒而不納﹐則逆而作嘔﹐此半表半里證也。小柴胡爲治半表半里﹐和解之劑。

卷三﹨嘔吐噦下利病脈證並治第十七

小柴胡湯方

柴胡半斤黃芩三兩人參三兩甘艸三兩半夏半升生薑三兩大棗十二枚右七味﹐以水一斗二升﹐煮取六升﹐去滓﹐再煎取三升﹐溫服一升﹐日三服。

嘔而脈弱﹐小便復利﹐身有微熱﹐見厥者難治﹐四逆湯主之。

【注】

嘔而心煩﹐心中懊�﹐內熱之嘔也。今嘔而脈弱﹐正气虛也﹐小便復利﹐中寒盛也。

身有微熱而復見厥﹐曰難治者﹐此爲寒盛格熱於外﹐非嘔而發熱者比﹐故以四逆湯勝陰回陽也。

【集注】

髙世栻曰﹕嘔者水去寒猶在上﹐小盒飯少﹐今復利者﹐寒亦在下也。脈弱者﹐气衰於內﹐身微熱者﹐格陽於外。嘔證如是﹐則上下寒而內外虛﹐若見手足逆冷而厥者﹐則表裏陰陽之气﹐不相順接﹐故爲難治。四逆湯主之﹐生附子壯火回陽以治厥﹐漧薑溫脾暖胃以治嘔﹐甘艸安中調上下以治內外也。

卷三﹨嘔吐噦下利病脈證並治第十七

四逆湯方

附子﹝生用﹞一枚漧薑一兩半甘艸﹝炙﹞二兩右三味﹐以水三升﹐煮取一升二合﹐去滓﹐分溫再服。彊人可大附子枚﹐漧薑三兩嘔而胸滿者﹐茱萸湯主之。

【注】

嘔逆之气上衝於胸﹐胸中气實﹐則不受邪﹐必不滿也﹔若胸中气虛﹐客寒邪气得以畱連﹐故胸滿也。主之吳茱萸湯﹐補正气﹐降邪气也。

【集注】

徐彬曰﹕胸乃陽位﹐嘔爲陰邪﹐使胸之陽气足以禦之則不嘔﹐嘔亦胸中無恙也﹐乃嘔而胸滿﹐是胸虛邪客﹐不但胃不和矣。虛邪屬陰﹐故以吳茱萸之苦辛溫﹐善驅濁陰者爲君﹐人參補虛爲佐﹐而以姜棗宣發上焦之正气也。

卷三﹨嘔吐噦下利病脈證並治第十七

茱萸湯方

吳茱萸一升人參三兩生薑六兩大棗十二枚右四味﹐以水五升﹐煮取三升﹐溫服七合﹐日三服。

嘔而腸鳴﹐心下痞者﹐半夏瀉心湯主之。

【注】

嘔而腸鳴﹐腸虛而寒也。嘔而心下痞﹐胃實而熱也﹐並見之﹐乃下寒上熱﹐腸虛胃實之病也﹐故主之半夏瀉心湯﹐用參﹑艸﹑大棗以補正虛﹐半夏以降客逆﹐漧薑以勝中寒﹐芩﹑連以瀉結熱也。

【集注】

程林曰﹕嘔而腸鳴心下痞者﹐此邪熱乘虛而客於心下﹐故用芩﹑連泄熱除痞﹐漧薑﹑半夏散逆止嘔。「內經」曰﹕脾胃虛則腸鳴。又曰﹕中气不足﹐腸爲之苦鳴。人參﹑大棗﹑甘艸﹐用以補中而和腸胃。

卷三﹨嘔吐噦下利病脈證並治第十七

半夏瀉心湯方

半夏﹝洗﹞半升黃芩漧薑人參各三兩黃連一兩大棗十二枚甘艸﹝炙﹞三兩右七味﹐以水一斗﹐煮取六升﹐去滓﹐再煮取三升﹐溫服一升﹐日三服。

漧嘔吐逆﹐吐涎沫﹐半夏漧薑散主之。

【注】

有聲有物謂之嘔﹐有聲無物謂之噦﹐卽漧嘔也。今有聲無物而吐涎沫﹐故曰漧嘔。吐逆﹐吐涎沫也。漧嘔吐酸苦﹐胃中熱也﹔漧嘔吐涎沫﹐胃中寒也﹐主之半夏漧薑散溫中止嘔也。

卷三﹨嘔吐噦下利病脈證並治第十七

半夏漧薑散方

半夏漧薑等分右二味﹐杵爲散﹐取方寸匕﹐漿水一升半﹐煎取七合﹐頓服之。

漧嘔﹐吐涎沫﹐頭痛者﹐茱萸湯主之。

【注】

漧嘔吐涎沬者﹐以半夏漧薑散﹐溫中止嘔也。若更頭痛﹐此屬寒气盛而逆之甚也﹐故用吳茱萸湯﹐溫寒下气﹐大折衝逆之勢也。

【集注】

徐彬曰﹕上焦有寒﹐其口多涎﹐上焦旣有寒邪﹐格陽在上﹐故主頭痛﹐用吳茱萸溫補以驅濁陰也。

李�曰﹕太陰﹑少陰經﹐從足至胸﹐俱不上頭﹐二經並無頭痛證。厥陰經上出額﹐與督脈會於巓﹐故漧嘔吐涎沫者﹐裏寒也﹐頭痛者﹐寒气從經脈上攻也。不用桂﹑附用吳茱萸者﹐以其入厥陰經故耳﹗餘皆溫補散寒之藥。

漧嘔而利者﹐黃芩加半夏生薑湯主之。

【注】

漧嘔者﹐胃气逆也﹐若下利淸徹﹐乃腸中寒也。今下利濁粘﹐是腸中熱也﹐故用黃芩湯以治其利﹐合半夏生薑湯﹐以治漧嘔也。

【集注】

程林曰﹕中焦不和﹐則气逆於上而作嘔﹐迫於下而爲利﹐故用半夏﹑生薑﹐入上焦而止嘔﹔甘艸﹑大棗﹐入中焦而和脾﹔黃芩﹑芍藥﹐入下焦而止利。如是則正气安而邪气去﹐三焦和而嘔利止矣。

魏荔彤﹕此嘔爲熱逆之嘔﹐利爲挾熱之利。

卷三﹨嘔吐噦下利病脈證並治第十七

黃芩加半夏生薑湯方

黃芩三兩甘艸﹝炙﹞二兩芍藥二兩半夏半升生薑三兩大棗十二枚右六味﹐以水一斗﹐煮取三升﹐去滓﹐溫服一升﹐日再﹐夜一服。

食已卽吐者﹐大黃甘艸湯主之。

【注】

吐者﹐有物無聲之謂也。朝食暮吐者寒也﹐食已卽吐者火也﹐以寒性遲﹐火性急也。

故以大黃甘艸湯﹐緩中瀉火﹐火平自不吐也。

【集注】

王肯堂曰﹕病人欲吐者﹐不可下之﹐又用大黃甘艸治食已卽吐﹐何也﹖曰﹕欲吐者其病在上﹐因而越之可也﹐而逆之使下﹐則必抑塞憤亂而益甚﹐故禁之。若旣已吐矣吐而不已﹐有升無降﹐則當逆而折之﹐引令下行﹐無速於大黃﹐故取之也。

程林曰﹕經云﹕諸逆衝上﹐皆屬於火。食已卽吐﹐是胃熱上逆而不能容食﹐與反胃寒嘔水飲不同﹐故用是湯以平胃熱。

髙世栻曰﹕食已卽吐者﹐非宿谷不化之胃反﹐乃火熱攻衝之吐逆。

卷三﹨嘔吐噦下利病脈證並治第十七

大黃甘艸湯方

大黃四兩甘艸一兩右二味﹐以水三升﹐煮取一升﹐分溫再服。

病人欲吐者﹐不可下之。

【注】

病人欲吐﹐上越之勢方盛﹐故不可下之。若病人吐後﹐其勢衰矣﹐因其衰而濟之﹐故已吐有可下之法也。

【集注】

徐彬曰﹕治病之法﹐貴因勢利導﹐故「內經」曰﹕在上者越之﹐在下者竭之。今病欲上吐﹐不可彊之使下﹐凡病皆然。故曰﹕病人欲吐者﹐不可下之。

程林曰﹕按「欲」字﹐乃吐而未吐之義。

病人胸中似喘不喘﹐似嘔不嘔﹐似噦不噦﹐徹心中憒憒然無柰者﹐生薑半夏湯主之。

【注】

此承上條﹐詳申欲吐之狀﹐以明其治也。喘者呼吸气急也﹐似喘不喘﹐謂胸中似喘之不快﹐而不似喘之气急也。嘔者吐物而有聲也﹐似嘔不嘔﹐謂似作嘔之狀﹐而不似嘔之有物也﹐噦者漧嘔也﹐似噦不噦﹐謂似乎噦之有聲﹐而不似噦之聲連連也。胸徹心中憒憒然無柰者﹐總形容似喘不喘﹐似嘔不嘔﹐似噦不噦﹐心中憒亂無柰﹐懊�欲吐之情狀也﹐故以半夏降逆﹐生薑安胃也。

【集注】

沈明宗曰﹕似喘不喘﹐似嘔不嘔﹐似噦不噦﹐誠不是喘﹐不是嘔﹐不是噦也。徹者通也﹐竟是通心中憒憒然無柰﹐卽泛泛惡心之義也。

卷三﹨嘔吐噦下利病脈證並治第十七

生薑半夏湯方

半夏半升生薑汁一升右二味﹐以水三升﹐煮半夏取二升﹐內生薑汁﹐煮取一升半﹐小冷分四服﹐日三夜一嘔止﹐停後服。

【集解】

李�曰﹕生薑﹑半夏﹐辛溫之气﹐足以散水飲而舒陽气﹐然待小冷服者﹐死寒飲固結於中﹐拒熱藥而不納﹐反致嘔逆。今熱藥冷飲下嗌之後﹐冷體旣消﹐熱性便發﹐情且不違﹐而致大益﹐此「內經」之旨也。此方與前半夏漧薑湯略同﹐但前溫中气﹐故用漧薑﹐此散停飲﹐故用生薑﹔前因嘔吐上逆﹐頓服之則藥力猛峻﹐足以止逆降气﹐嘔吐立除﹔此心中無柰﹐寒飲內結﹐難以猝消﹐故分四服﹐使胸中邪气徐徐散也。

吐後渴欲得水而貪飲者﹐文蛤湯主之。兼主微風﹐脈緊頭痛。

【按】

「文蛤湯主之」五字﹐當在頭痛之下﹐文義始屬﹐是傳寫之�。兼主之「主」字﹐衍文也。

【注】

吐後而渴﹐當稍稍與飲之﹐胃和吐自止也。若恣意貪飲﹐則新飲復停﹐而吐必不已也當從飲吐治之。若兼感微風﹐脈必緊﹐頭必痛﹐主之文蛤湯者﹐是治渴兼治風水也故以越婢湯方中加文蛤。越婢散風水也﹐文蛤治渴不已也。

【集注】

程林曰﹕貪飲者﹐飲水必多﹐多則淫溢上焦﹐必是溢飲之患﹐故用此湯以散水飲﹐方中皆辛甘發散之藥﹐故亦主微風脈緊頭痛。

卷三﹨嘔吐噦下利病脈證並治第十七

文蛤湯方

文蛤五兩麻黃甘艸生薑各三兩石膏五兩杏仁五十个大棗十二枚右七味﹐以水六升﹐煮取二升﹐溫服一升﹐汗出卽愈。

【集解】

李�曰﹕文蛤湯﹐卽大靑龍湯去桂枝﹐乃發汗之劑﹐使水飲從毛竅中泄去﹐以散水飲於外。經云﹕開鬼開﹑潔淨府﹐此一方兩得之。以內有麻黃﹑生薑等解表藥﹐故兼主微風脈緊頭痛。

問曰﹕病人脈數﹐數爲熱﹐當消穀引食﹐而反吐者﹐何也﹖師曰﹕以發其汗﹐令陽气微﹐膈气虛﹐脈乃數﹐數爲客熱﹐不能消穀﹐胃中虛冷故也。脈弦者虛也﹐胃气無餘朝食暮吐﹐變爲胃反﹐寒在於上﹐醫反下之﹐今脈反弦﹐故名曰虛。

【按】

問曰「病人脈數」至「胃中虛冷故也」等句﹐已詳『傷寒論陽明篇』內﹐錯簡在此﹐且與「脈弦者虛也」文義不屬。

【注】

弦﹐飲脈也﹐非虛脈也﹐病吐者若見之﹐則爲胃气無餘也。胃气無餘﹐肝邪乘之而見弦脈﹐故名曰虛。詢其所以致弦之由﹐乃爲寒在上﹐醫反下之﹐使胃气盡而無餘﹐則不能消化水谷﹐致令朝食暮吐﹐暮食朝吐﹐變爲中寒胃反也。

【集注】

李�曰﹕食不得入﹐是有火也﹔食入反出﹐是無火也。此寒在上者﹐法當溫中始愈反下之則愈虛寒而愈吐矣。

寸口脈微而數﹐微則無气﹐無气則榮虛﹐榮虛則血不足﹐血不足則胸中冷。

【按】

此條文義不屬﹐必是錯簡。

趺陽脈浮而澀﹐浮則爲虛﹐虛則傷脾﹐脾傷則不磨﹐朝食暮吐﹐暮食朝吐﹐宿谷不化名曰胃反﹐脈緊而澀﹐其病難治。

【按】

虛則傷脾之「虛」字﹐當是「澀」字﹐是傳寫之�。

【注】

前條因誤下而病胃反﹐則脈弦﹔此條不因誤下而病胃反﹐則脈浮而澀也。趺陽脈見浮而澀﹐浮以候胃﹐澀以候脾﹐浮而無力爲胃虛﹐澀而無力爲傷脾﹐胃虛脾傷﹐則不能消磨水谷﹐故朝食暮吐﹐暮食朝吐﹐所吐皆仍然不化之宿谷﹐故曰胃反也。若脈緊澀則爲邪盛正衰﹐故其病難治也。

【集注】

徐彬曰﹕緊爲寒盛﹐澀爲液竭﹐正不勝邪﹐故曰﹕難治。

胃反嘔吐者﹐大半夏湯主之。

【注】

此承上條以明其治也。胃反﹑嘔吐者﹐謂朝食暮吐﹐暮食朝吐之嘔吐也。主之大半夏湯者﹐補脾胃止嘔吐也。

卷三﹨嘔吐噦下利病脈證並治第十七

大半夏湯方

半夏﹝洗﹑浣用﹞二升人參三兩白蜜一升右三味﹐以水一斗二升﹐和蜜揚之二百四十徧﹐煮藥取一升半﹐溫服一升﹐余分再服『千金方』云﹕大半夏湯治胃反不受食﹐食入卽吐。『外臺方』云﹕大半夏湯治嘔心下痞�者。

【集解】

髙世栻曰﹕朝食暮吐﹐宿谷不化﹐名曰胃反﹔胃反但吐不嘔﹐然吐不離乎嘔﹐故曰﹕胃反嘔吐者﹐用半夏助燥气以消穀﹐人參補元气以安胃﹐白蜜入水揚之﹐使甘味散於水中﹐水得蜜而和緩﹐蜜得水而淡滲﹐庶胃反平而嘔吐愈。李升璽曰﹕嘔家不宜甘味此用白蜜何也﹖不知此胃反自屬脾虛﹐經所謂甘味入脾﹐歸其所喜是也。況君以半夏﹐味辛而止嘔﹐佐以人參溫气而補中﹐胃反自立止矣。

胃反﹐吐而渴欲飲水者﹐茯苓澤瀉湯主之。

【注】

胃反吐而不渴者﹐寒也。渴欲飲水者﹐飲也。故以茯苓澤瀉湯﹐補陽利水也。

卷三﹨嘔吐噦下利病脈證並治第十七

茯苓澤瀉湯方

茯苓半筋澤瀉四兩甘艸二兩桂枝二兩白術三兩生薑四兩右六味﹐以水一斗﹐煮取三升﹐內澤瀉﹐再煮取二升半﹐溫服八合﹐日三服。

『外臺方』云﹕茯苓澤瀉湯﹐治消渴胃反脈絕。

【集解】

李�曰﹕吐而渴者﹐津液亡而胃虛燥也。飲水則水停心下﹐茯苓﹑澤瀉﹐降气行飲白術補生津﹐此五苓散原方之義也。然胃反因脾气虛逆﹐故加生薑散逆﹐甘艸和脾。

又五芩散治外有微熱﹐故用桂枝。此胃反無表熱﹐而亦用之者﹐桂枝非一於攻表藥也乃徹上徹下﹐達表裏﹐爲通行津液﹐和陽散水之劑也。

尢怡曰﹕茯苓澤瀉湯﹐治吐未已﹐而渴欲飲水者﹐以吐未已﹐知邪未去﹐則宜桂枝﹑甘姜散邪气﹐茯苓﹑澤瀉消水气也。

噦逆者﹐橘皮竹茹湯主之。

【注】

噦卽漧嘔也﹐因其有噦噦之聲﹐而無他物﹐故不曰漧嘔﹐而曰噦逆﹐屬气上逆爲病也上逆之气﹐得出上竅﹐皆能作聲﹐故肺虛气上逆﹐則作欬﹐气從喉出而有欬逆之聲若爲邪所阻﹐則爲喘滿﹐故無聲也。胃虛气上逆﹐則作噦﹐气從咽出而有噦逆之聲若與物凝結﹐則爲痞痛﹐故無聲也﹐是知气病也明矣。然邪气所湊﹐正气必虛﹐故用橘皮﹑竹茹﹑生薑以淸邪气﹐人參﹑甘艸﹑大棗﹐以補正气﹐則上逆之气自可順矣

卷三﹨嘔吐噦下利病脈證並治第十七

橘皮竹茹湯方

橘皮二筋竹茹二升大棗三十枚生薑半筋甘艸五兩人參一兩右六味﹐以水一斗﹐煮取三升﹐溫服一升﹐日三服。

【集解】

李�曰﹕噦有屬胃寒者﹐有屬胃熱者﹐此噦逆因胃中虛熱﹐气逆所致。故用人參﹑甘艸﹑大棗﹑補虛﹐橘皮﹑生薑散逆﹐竹茹甘寒﹐疏逆气而淸胃熱﹐因以爲君。

尢怡曰﹕胃虛而熱乘之﹐則作噦逆﹐橘皮﹑生薑和胃散逆﹐竹茹除熱止嘔噦﹐人參﹑甘艸﹑大棗益虛安中也。

漧嘔噦﹐若手足厥者﹐橘皮湯主之。

【注】

漧嘔噦﹐猶言漧嘔卽噦也。東垣以干嘔爲輕﹐噦爲重﹐識仲景措辭之意也。噦而手足厥﹐乃胃陽虛﹐是吳茱萸湯證也。若初病形气俱實﹐𨿽手足厥﹐非陽虛陰盛者比﹐乃气閉不達於四肢也。故單以橘皮通气﹐生薑止噦也。

【集注】

程林曰﹕漧嘔噦﹐則气逆气胸膈間﹐而不行於四末﹐故手足爲之厥﹐橘皮能降逆气生薑爲嘔家聖藥﹐小劑以和之也。然漧嘔非反胃﹐厥非無陽﹐故下咽气行卽愈。

卷三﹨嘔吐噦下利病脈證並治第十七

橘皮湯方

橘皮四兩生薑半筋右二味﹐以水七升﹐煮取三升﹐溫服一升﹐下咽則愈。

噦而腹滿﹐視其前後﹐知何部不利﹐利之卽愈。

【注】

噦虛邪也。噦而不腹滿者﹐爲正气虛﹐兼有熱者﹐以橘皮竹茹湯主之﹔兼有寒者﹐以吳茱萸湯主之。噦而腹滿者爲邪气實﹐當視其二便﹐大便不利者下之﹐小便不利者通之卽愈也。

【集注】

朱肱曰﹕前部不利豬苓湯﹐後部不利謂胃承气湯。

趙良曰﹕腹滿爲實﹐實則气上逆而作噦﹐故必視其前後何部不利而利之﹐則滿去而噦止。

魏荔彤曰﹕胃气上逆﹐衝而爲噦﹐治法當視其前後﹐審大小便調不調也。前部不利者水邪之逆也。當利其小便而噦愈﹔後部不利者﹐熱邪實也﹐當利其大便而噦愈。

夫六府气絕於外者﹐手足寒﹐上气腳縮﹔五藏气絕於內者﹐利不禁﹔下甚者﹐手足不仁。

【注】

气絕非謂脫絕﹐乃謂虛絕也。六府之气﹐陽也﹐陽气虛不溫於外﹐則手足寒縮﹐陽虛則陰盛上逆﹐故嘔吐噦也。五藏之气﹐陰也﹐陰气虛不固於中﹐則下利不禁﹐利甚則中脫形衰﹐故手足不仁也。此發明嘔吐﹑下利之原委也。

下利淸谷﹐裏寒外熱﹐汗出而厥者﹐通脈四逆湯主之。

【注】

下利淸谷﹐裏寒也﹐外熱汗出而厥﹐陽亡也。主之以通脈四逆湯﹐回陽勝寒﹐而利自止也。

卷三﹨嘔吐噦下利病脈證並治第十七

通脈四逆湯方

附子﹝生用﹞大者一枚漧薑三兩彊人可四兩甘艸﹝炙﹞二兩右三味﹐以水三升﹐煮取一升二合﹐去滓﹐分溫再服。

下利﹐手足厥冷﹐無脈者﹐灸之不溫﹔若脈不還﹐反微喘者﹐死。少陰負趺陽者﹐爲順也。

【按】

此條「反微喘者死」之下﹐有「少陰負趺陽者爲順也」一句﹐文義不屬﹐其注已詳見『傷寒論﹐辧脈篇』內﹐不復釋。

【注】

下利手足厥冷﹐脈絕無者﹐有陰無陽之脈證也。𨿽用理中四逆輩﹐恐其緩不及事﹐急灸臍下﹐以通其陽。若脈還手足溫者生。脈不還手足不溫﹐反微喘者﹐陽气上脫也故死。

【集注】

程林曰﹕下利而至於手足厥冷無脈﹐則獨陰無陽﹐灸之以復其陽﹐而脈絕不來﹐反微喘者﹐則正气又脫於上﹐孤陽無根﹐故死。

下利气者﹐當利其小便。

【注】

下利者﹐初利則爲气郁於大腸而不外滲﹐水气並下﹐但當利其小便﹐輸其滲瀉之竅气宣而利止也。久利則爲气陷於大陽﹐而不上舉﹐又當於升補中兼利小便也。

【集注】

尢怡曰﹕下利气者﹐气隨利失﹐卽所謂气利是也。

气利﹐訶黎勒散主之。

【注】

气利﹐所下之气穢臭﹐所利之物稠粘﹐則爲气滯不宣﹐或下之﹑或利之皆可也。若所利之气不臭﹐所下之物不粘﹐則謂气陷腸滑﹐故用訶黎勒散以固腸﹐或用補中益气以舉陷亦可。

卷三﹨嘔吐噦下利病脈證並治第十七

訶黎勒散方

訶黎勒﹝煨﹞十枚右一味﹐爲散﹐粥飲和頓服。

【集解】

李�曰﹕气利者﹐下利气虛﹐下陷而滑脫也。訶黎勒性斂澀﹐能溫胃固腸。粥飲和者假穀气以助胃。頓服者﹐藥味並下﹐更有力也。

尢怡曰﹕气利﹐气與屎俱失也。訶黎勒澀腸而利气﹐粥飲安中益腸胃。頓服者﹐補下治下制以急也。

若下利脈數﹐有微熱汗出﹐令自愈﹔設脈緊﹐爲未解。

【注】

下利脈數﹐內熱利也﹐微熱汗出﹐其邪衰矣﹐故令自愈。設脈緊者﹐是表未衰﹐故爲未解也。

【集注】

程林曰﹕寒則下利﹐脈數有微熱﹐則裏寒去﹐汗出則表气和﹐表裏俱和﹐故令自愈﹔設復緊者﹐知寒邪尙在﹐是爲未解也。

下利﹐有微熱而渴﹐脈弱者﹐令自愈。

【注】

下利大熱而渴﹐則爲邪盛﹐脈弱則爲正虛﹐不能愈也。今微熱而渴﹐脈弱者﹐邪正俱衰﹐故知自愈也。

【集注】

程林曰﹕下利大熱而渴﹐則偏於陽﹐無熱不渴﹐則偏於陰﹐皆不能愈﹔以微熱而渴知陰陽和﹐脈弱﹐知邪气去﹐故卽自愈。

下利﹐脈數而渴者﹐令自愈﹔設不差﹐必淸膿血﹐以有熱故也。

【注】

此承上條邪正俱衰﹐病當自愈而不愈之義也。設不差者﹐則必表和﹐熱退而數渴﹐仍然是裏熱未除也﹐故圊膿血。

【集注】

魏荔彤﹕下利﹐固以陽气有餘爲吉﹐又不可太盛﹐成熱邪傷陰﹐致陽復有偏勝之患。

下利﹐寸脈反浮數﹐尺中自澀者﹐必圊膿血。

【注】

此承上表裏已和﹐病當自愈而不愈之義也。下利裏病﹐而得浮數表脈﹐故曰﹕脈反浮數也。但尺中自澀﹐則知熱陷血分﹐必圊膿血也。

【集注】

徐彬曰﹕下利屬寒﹐脈應沈遲﹐反浮數﹐其陽勝可知。而尺中自澀﹐澀爲陽邪入陰此亦熱多﹐故曰﹕必圊膿血。

程林曰﹕寸脈浮數﹐爲熱有餘﹐尺脈自澀﹐爲血不足﹐以熱有餘﹐則挾熱而便膿血。

下利﹐三部脈皆平﹐按之心下堅者﹐急下之﹐宜大承气湯。

【注】

下利之人﹐心下�者﹐諸瀉心湯證也。若寸﹑關﹑尺三部脈皆平實有力﹐𨿽下利﹐宜攻堅也。

【集注】

李�曰﹕下利﹐按之心下堅者﹐實也。設或脈見微弱﹐猶未可下﹐今三部脈皆平﹐則裏气不虛可知﹐自宜急下之﹐此憑脈又證書之法也。

卷三﹨嘔吐噦下利病脈證並治第十七

大承气湯方

﹝見痙病中﹞下利﹐脈遲而滑者﹐實也﹐利未欲止﹐急下之﹐宜大承气湯。

【注】

脈遲不能兼滑﹐惟浮取之遲﹐沈取之滑﹐則有之矣。今下利脈遲而滑﹐謂浮遲而沈滑也。浮遲則外和﹐沈滑則內實。欲止內實之下利﹐當下之﹐積去則止﹐宜大承气湯。

【集注】

尢怡曰﹕脈遲爲寒﹐然與滑俱見﹐則不爲寒而反爲實﹐以中實有物﹐能阻其脈遲行。

夫利因實而致者﹐實不去則利不止﹐故宜急下。

下利﹐脈反滑者﹐當有所去﹐下乃愈﹐宜大承气湯。

【注】

下利脈反滑者﹐是病脈實﹐不相宜也。若其人形气如常﹐飲食如故﹐乃有當去之積未去也﹐下之乃愈﹐宜大承气湯。

【集注】

趙良曰﹕下利虛證也﹐脈滑實脈也﹐以下利之虛證﹐而反見滑實之脈﹐故當有所去也程林曰﹕經云﹕滑爲有宿食﹐故當下﹐去之而利自止矣。

下利已差﹐至其年月日時復發者﹐以病不盡故也﹐當下之﹐宜大承气湯。

【注】

下利差後﹐至其或年﹑或月﹑或日而復發其利者﹐此宿食積病﹐攻之不盡故也。若其人形气不衰﹐飲食尙彊﹐當攻其未盡﹐自不復發其利也﹐宜大承气湯。

【集注】

沈明宗曰﹕此舊積之邪復病也。下利差後﹐至其年月日時復發者﹐是前次下利之邪隱僻腸間﹐今值藏府司令期﹐觸動舊邪而復發﹔無隱僻之根未除﹐終不能愈﹐故用大承气迅除之耳。

下利譫語者﹐有燥屎也﹐小承气湯主之。

【注】

下利裏虛證也﹐譫語裏實證也﹐何以決其有燥屎也﹖若脈滑數﹐知有宿食也﹔其利穢粘﹐知有積熱也﹔然必脈證如此﹐始可知其有燥屎也﹐宜下之以小承气湯。於此推之而燥屎又不在大便�不�也。

【集注】

李�曰﹕經曰﹕實則譫語﹐故知有燥屎宜下。

卷三﹨嘔吐噦下利病脈證並治第十七

小承气湯方

大黃四兩厚朴﹝炙﹞三兩枳實﹝炙﹞大者三枚右三味﹐以水四升﹐煮取一升二合﹐去滓﹐分溫三服﹐得利則止。

下利﹐脈反弦﹐發熱身汗者﹐自愈。

【注】

下利﹐脾病也。弦﹐肝脈也。脾病不當見弦脈﹐故曰脈反弦也。下利裏病也﹐發熱表證也﹐若發熱身汗﹐則爲表與裏和﹐𨿽脈弦亦可自愈也。

下利﹐脈沈弦者下重﹐脈大者爲未止﹐脈微弱數者爲欲自止﹐𨿽發熱不死。

【注】

沈主裏﹐弦主急﹐下重後重也。下利脈沈弦者﹐故里急後重也。滯下之證﹐發熱脈大則邪盛爲未已也﹐脈微弱數者則邪衰﹐病當自止﹐𨿽發熱不死也。由此可知脈大身熱者死也。

熱利下重者﹐白頭翁湯主之。

【注】

此承上條以明治其也。下利膿血﹐裏急後重﹐積熱已深﹐故以白頭翁湯大苦大寒﹔寒能勝熱﹐苦能燥濕﹐濕熱去﹐下重自除矣。

【集注】

程林曰﹕熱利下重﹐則熱迫於腸胃﹐非苦不足以堅下焦﹐非寒不足以除熱﹐故加一「熱」字﹐別以上之寒利。

尢怡曰﹕此證濕熱下注﹐故用白頭翁﹐苦以除濕﹐寒以勝熱也。

卷三﹨嘔吐噦下利病脈證並治第十七

白頭翁湯方

白頭翁黃連黃蘗秦皮各三兩右四味﹐以水七升﹐煮取二升﹐去滓﹐溫服一升﹐不愈更服。

下利﹐便膿血者﹐桃花湯主之。

【注】

初病下利便膿血者﹐大承气湯或芍藥湯下之。熱盛者﹐白頭翁湯淸之。若日久滑脫則當以桃花湯養腸固脫可也。

卷三﹨嘔吐噦下利病脈證並治第十七

桃花湯方

赤石脂﹝一半銼﹐一半篩末﹞一筋漧薑一兩粳米一升右三味﹐以水七升﹐煮米令熟﹐去滓﹐溫七合﹐內赤石脂末方寸匕﹐日三服﹐若一服愈﹐余勿服。

下利淸谷﹐不可攻其表﹐汗出必脹滿。

【注】

詳見『傷寒論太陰篇』篇內﹐不復釋。

下利脈沈而遲﹐其人面少赤﹐身有微熱﹐下利淸谷者﹐必鬱冒﹐汗出而解﹐病人必微厥﹐所以然者﹐其面戴陽﹐下虛故也。

【注】

詳見『傷寒論厥陰篇』內﹐不復釋。

下利腹脹滿﹐身體疼痛者﹐先溫其裏﹐乃攻其表﹐溫裏宜四逆湯﹐攻表宜桂枝湯。

【注】

詳見『傷寒論太陰篇』內﹐不復釋。

卷三﹨嘔吐噦下利病脈證並治第十七

桂枝湯方

桂枝三兩芍藥三兩甘艸﹝炙﹞三兩生薑三兩大棗十二枚右五味﹐�咀﹐以水七升﹐微火煮取三升﹐去滓﹐適寒溫服一升。服已須臾﹐啜熱稀粥一升﹐以助藥力﹐溫覆令一時許﹐徧身��微似有汗益佳﹐不可令如水淋漓。若一服汗出病差﹐停後服。

下利後更煩﹐按之心下濡者﹐爲虛煩也﹐梔子豉湯主之。

【注】

詳見『傷寒論太陽中篇』﹐不復釋。

卷三﹨嘔吐噦下利病脈證並治第十七

梔子鼓湯方

梔子十四枚香豉﹝綿裹﹞四合右二味﹐以水四升﹐先煮梔子﹐得二升半﹐內豉煮取一升半﹐去滓﹐分二服﹐溫進一服﹐得吐則止。

下利﹐肺痛﹐紫參湯主之。

【按】

此文脫簡不釋。

卷三﹨嘔吐噦下利病脈證並治第十七

紫參湯方

紫參半筋甘艸三兩右二味﹐以水五升﹐先煮紫參﹐取二升﹐內甘艸﹐煮取一升半﹐分溫三服。

卷三

瘡癰腸癰浸淫病脈證並治第十八

諸浮數脈﹐應當發熱﹐而反灑淅惡寒﹐若有痛處﹐當發其癰。

【注】

諸浮數脈﹐謂寸﹑關﹑尺六脈俱浮數也。浮脈主表﹐數脈主熱﹐若是表邪﹐則當發熱而灑淅惡寒也。今非表邪﹐應當發熱﹐不當惡寒﹐若有痛處﹐乃當發癰之診﹐非表邪之診也。

【集注】

周揚俊曰﹕病之將發﹐脈必兆之。夫浮數陽也﹐熱也﹐浮數兼見﹐爲陽中之陽﹐是其熱必盡顯於外矣。而反灑淅惡寒﹐證不相應﹐何哉﹖必其气血凝滯﹐榮衛不和﹐如經所謂榮气不從﹐逆於肉理﹐乃生癰腫﹐陽气有餘﹐榮气不行﹐乃發爲癰是也﹐況其身已有痛處乎。夫脈之見者陽也﹐其將發而痛者亦屬陽﹐故曰﹕當發其癰。

師曰﹕諸癰腫﹐欲知有膿無膿﹐以手掩腫上﹐熱者爲有膿﹐不熱者爲無膿。

【注】

諸癰腫者﹐謂諸陰陽癰腫也。不論陰陽﹐凡諸癰腫﹐欲知有膿無膿﹐當以手掩之腫上熱則能腐化成膿。故熱者爲有膿﹐不熱者爲無膿也。

【集注】

周揚俊曰﹕師之所以教人﹐知癰已成欲其潰﹐未成托之起也。

腸癰之爲病﹐其身甲錯﹐腹皮急﹐按之濡如腫狀﹐腹無積聚﹐身無熱﹐脈數﹐此爲腸內有癰膿﹐薏苡附子敗醬散主之。

【注】

癰生於內﹐則气血爲癰所奪﹐不能外營肌膚﹐故枯皺如甲錯也。腹皮急似腫脹﹐但按之軟﹐詢之腹無積聚﹐審之身無表熱﹐診之脈數﹐非有外證也。此爲腸內有癰膿也主之薏苡附子敗醬散﹐流通腸胃﹐消癰腫也。

卷三﹨瘡癰腸癰浸淫病脈證並治第十八

薏苡附子敗醬散方

薏苡仁十分附子二分敗醬﹝一名苦菜﹞五分右三味﹐杵爲末﹐取方寸匕﹐以水二升﹐煎減半﹐頓服﹐小盒飯下。

【集注】

徐彬曰﹕薏苡寒能除熱﹐兼下气勝濕﹐利腸胃﹐破毒腫﹔敗醬善排膿破血利﹐結熱毒气﹐故以爲臣﹔附子導熱行結﹐故爲反佐。

腸癰者﹐少腹腫痞﹐按之卽痛﹐如淋﹐小便自調﹐時時發熱﹐自汗出﹐復惡寒。其脈遲緊者﹐膿未成﹐可下之﹐當有血﹔脈洪數者﹐膿已成﹐不可下也﹐大黃牡丹湯主之

【注】

此承上條﹐詳發其證﹐以明其治也。腸癰者﹐其證則少腹腫硬﹐按之卽痛﹐可知癰在內也﹔溺時如淋﹐尿色自調﹐可知腫礙之也。時時發熱﹐汗出惡寒﹐似有表病﹐而實非表病也。其脈遲緊﹐則陰盛血未化﹐其膿未成﹐可下之﹐大盒飯有血也。若其脈洪數﹐則陽盛血已腐﹐其膿已成﹐不可下也。下之以大黃牡丹湯﹐消瘀瀉熱也。

卷三﹨瘡癰腸癰浸淫病脈證並治第十八

大黃牡丹湯方

大黃四兩牡丹一兩桃仁五十个芒硝三合瓜子半升右五味﹐以水六升﹐煮取一升﹐去滓﹐內芒硝再煎沸﹐頓服之。有膿當下﹐如無膿當下血。

【集解】

李�曰﹕大黃﹑芒硝泄熱﹐桃仁行瘀﹐丹皮逐血痺﹐去血分中伏火﹐瓜子主潰膿血。

問曰﹕寸口脈微而澀﹐法當亡血﹐若汗出﹐設不汗者云何﹖答曰﹕若身有瘡﹐被刀斧所傷﹐亡血故也。

【注】

脈微气奪也﹐脈澀血奪也﹐故曰﹕法當亡血汗出也。設無亡血汗出等病﹐則必身有瘡被刀斧所傷﹐亡血故也。

【集注】

李�曰﹕汗出亡陽﹐則脈微﹔亡血傷陰﹐則脈澀。微與澀皆陰脈也﹐設不汗而瘡瘍全瘡﹐𨿽不亡陽而亡血﹐故亦見微澀之脈也﹐總是榮衛虛衰之故。

病金瘡﹐王不畱行散主之。

【注】

此承上條以明其治也。金瘡﹐謂刀斧所傷之瘡也。亡血過多﹐經絡血虛﹐風寒易得幹之﹐故用王不畱行散﹐一以止血出﹐一以防外邪也。小瘡粉之﹐卽外敷也。

卷三﹨瘡癰腸癰浸淫病脈證並治第十八

王不畱行散方

王不畱行﹝八月八日采﹞十分蒴藋細葉﹝七月七日采﹞十分桑東南根﹝白皮﹐三月三日采﹞十分甘艸十八分川椒﹝除目﹐及閉口﹐去汗﹞三分黃芩二分漧薑二分芍藥二分厚朴二分右九味﹐桑根皮以上三味﹐燒灰存性﹐勿令灰過﹐各別杵篩﹐合治之爲散﹐服方寸匕小瘡卽粉之﹐大瘡但服之﹐產後亦可服。如風寒﹐桑東根勿取之﹐前三物皆陰漧百日。

【集解】

徐彬曰﹕此乃槪治金瘡方也。蓋王不畱行﹐性苦平﹐能通利血脈﹐故反能止金瘡血﹑逐痛﹔蒴藋亦通利气血﹐尢善開痺﹐周身肌肉肺主之﹔桑根白皮最利肺气﹐東南根向陽﹐生气尢全﹐以復肌肉之主气﹐故以此三物﹐甚多爲君。甘艸解毒和榮﹐尢多爲臣椒﹑姜以養其胸中之陽﹐厚朴以疏其內結之气﹐芩﹑芍以淸其陰分之熱爲佐。若有風寒﹐此屬經絡客邪﹐桑皮止利肺气﹐不能逐外邪﹐故勿取。

浸淫瘡﹐從口流向四肢者可治﹐從四肢流來入口者﹐不可治。

【注】

浸淫瘡者﹐浸謂浸浸﹐淫謂不已﹐謂此瘡浸淫畱連不已也。從口流向四肢者輕﹐以從內走外也﹐故曰可治﹔從四肢流走入口者重﹐以從外走內也﹐故曰不可治。浸淫者猶今之癩癘之類。

浸淫瘡﹐黃連粉主之。

【按】

此承上條以明其治﹐黃連粉方脫簡。

【集解】

尢怡曰﹕黃連粉方未見大意﹐以此爲濕熱浸淫之病﹐故取黃連一味爲粉粉之﹐苦以燥濕﹐寒以除熱也。

卷三

跌蹶手指臂腫轉筋陰狐疝蛔虫病脈證並治第十九

師曰﹕病跌蹶﹐其人但能前﹐不能卻﹐刺�入二寸﹐此太陽經傷也。

【按】

證刺俱未詳﹐必有缺文﹐不釋。

病人常以手指臂腫動﹐此人身體��者﹐藜蘆甘艸湯主之。

【按】

證未詳﹐方亦缺﹐不釋。

卷三﹨跌蹶手指臂腫轉筋陰狐疝蛔虫病脈證並治第十九

藜蘆甘艸湯方﹝缺﹞

轉筋之爲病﹐其人臂腳直﹐脈上下行﹐微弦﹐轉筋入腹者﹐雞屎白散主之。

【注】

臂同背﹐古通用。臂腳直﹐謂足背彊直不能屈伸﹐是轉筋之證也。脈上下行﹐謂迢迢長直﹐微弦不和﹐是轉筋之脈也。中寒之人﹐外寒盛則手足拘急轉筋﹐痛不能忍﹐甚者入腹﹐則牽連少腹拘急而痛也。主之雞屎白散﹐以治風寒痺气之在筋也。

卷三﹨跌蹶手指臂腫轉筋陰狐疝蛔虫病脈證並治第十九

雞屎白散方

雞屎白右一味爲散﹐取方寸匕﹐以水六合和﹐溫服。

陰狐疝气者﹐偏有大小﹐時時上下﹐蜘蛛散主之。

【注】

偏有大小﹐謂睪丸左右有大小也。時時上下﹐謂睪丸入腹﹐時出時入也。疝﹐厥陰之病也﹐以與狐情狀相類﹐故名之也。主之蜘蛛散﹐入肝以治少腹拘急而痛也。

【集注】

趙良曰﹕睪丸上下﹐有若狐之出入無時也﹐故曰狐疝。

李�曰﹕偏有大小﹐以睪丸言。時時上下﹐以睪丸入小腹出囊中言。

尢怡曰﹕陰狐疝气者﹐寒濕襲陰而睪丸受病﹐或左或右﹐大小不同﹔或上或下﹐出沒無時﹐故名狐疝。

卷三﹨跌蹶手指臂腫轉筋陰狐疝蛔虫病脈證並治第十九

蜘蛛散方

蜘蛛﹝熬煎﹞十四枚桂枝半兩右二味爲散﹐取八分一匕﹐飲和服﹐日再服﹐蜜圓亦可。

【集解】

尢怡曰﹕蜘蛛有毒﹐服之能令人利﹐合桂枝辛溫﹐入陰而逐其寒濕之气也。

問曰﹕病腹痛有虫﹐其脈何以別之﹖師曰﹕腹中痛﹐其脈當沈﹐若弦﹐反洪大﹐故有蛔虫。

【按】

腹痛有虫﹐以洪大脈別之﹐未詳﹐必有缺文﹐不釋。

蛔虫之爲病﹐令人吐涎﹐心痛﹐發作有時﹐毒藥不止﹐甘艸粉蜜湯主之。

【注】

蛔虫﹐卽今之人所名食虫也。蛔虫之爲病﹐發作有時﹐發則令人吐涎﹐心痛欲死﹐卽服攻下毒藥﹐非積之痛﹐乃虫之痛﹐故不能止也。主之甘艸粉蜜湯者﹐以虫得甘蜜而上﹐得鉛粉而殺﹐從治之法也。

【集注】

徐彬曰﹕發作有時﹐謂不恆痛也﹐則與虛寒之綿綿而痛者異矣。毒藥不止﹐則必治气治血﹐攻寒逐積之藥﹐俱不應矣﹐故以甘艸粉蜜主之。白粉殺虫﹐甘艸與蜜旣以和胃又以誘蛔也。

李�曰﹕『靈樞』云﹕蛔動則胃緩﹐胃緩則廉泉開﹐故涎下﹐令人吐涎也。蛔上入膈心在膈上﹐故心痛﹐須臾下膈﹐則痛止﹐故發作有時也。廉泉任脈穴名﹐在頷下骨尖中。

卷三﹨跌蹶手指臂腫轉筋陰狐疝蛔虫病脈證並治第十九

甘艸粉蜜湯方

甘艸二兩粉一兩蜜四兩右三味﹐以水三升﹐先煮甘艸﹐取二升﹐去滓﹐內粉蜜﹐攪令和﹐煎如薄粥﹐溫服一升﹐差卽止。

【集解】

李�曰﹕蛔得甘則動﹐其性喜故也。胡粉有毒能殺虫﹐置粉於甘艸蜜湯中﹐誘蛔食之也。

蛔厥者﹐當吐蛔﹐今病者靜而復時煩﹐此爲藏寒﹐蛔上入膈﹐故煩﹐須臾復止﹐得食而嘔又煩者﹐蛔聞食臭出﹐其人當自吐蛔。蛔厥者﹐烏梅丸主之。

【按】

此爲藏寒之「此」字﹐當是「非」字﹐若是「此」字﹐卽是藏厥﹐與辧蛔厥之義不屬

【注】

蛔厥者﹐謂蛔痛手足厥冷也。若藏寒痛厥﹐則不吐蛔﹐此蛔厥﹑藏寒之所由分也。靜而時煩﹐乃蛔上入其膈﹐故煩﹐須臾復止﹐得食又吐又煩﹐是蛔聞食臭出故也。主之烏梅丸者﹐以蛔得酸則靜﹐得辛則伏﹐得苦則下﹐方中大酸﹑大辛﹑大苦﹐信爲治虫之要劑也。

卷三﹨跌蹶手指臂腫轉筋陰狐疝蛔虫病脈證並治第十九

烏梅圓方

烏梅三百个細辛六兩漧薑十兩黃連一筋當歸四兩附子﹝炮﹞六兩川椒﹝去汗﹞四兩桂枝六兩人參六兩黃蘗六兩右十味﹐異搗篩﹐合治之﹐以苦酒漬烏梅一宿﹐去核蒸之﹐五升米下﹐飯熟搗成泥和藥令相得﹐內臼中﹐與蜜杵二千下﹐圓如梧桐子大。先食﹐飲服十圓﹐日三服﹐稍加至二十圓﹐禁生冷滑臭等食。

【集解】

李�曰﹕烏梅味酸﹐黃連﹑黃柏味苦﹐桂枝﹑蜀椒﹑漧薑﹑細辛﹑味辛以蛔得酸則止得苦則安﹐得甘則動於上﹐得辛則伏於下也。然胃气虛寒﹐人參﹑附子以溫補之吐亡津液﹐當歸以辛潤之﹐則蛔厥可愈矣。

卷三

婦人妊娠病脈證並治第二十

師曰﹕婦人得平脈﹐陰脈小弱﹐其人渴﹐不能食﹐無寒熱﹐名妊娠﹐桂枝湯主之。於法六十日﹐當有此證﹐設有醫治逆者﹐�一月加吐下者﹐則絕之。

【注】

婦人經斷得平脈﹐無寒熱﹐則內外無病﹐其人渴不能食﹐乃妊娠惡阻之漸也。故陰脈𨿽小弱﹐亦可斷爲有孕。但惡阻﹐於法六十日當有此證﹐設醫不知是孕﹐而治逆其法�一月卽有此證也。若更加吐下者﹐則宜絕止醫藥﹐聽其自愈可也。然脈平無寒熱用桂枝湯﹐與妊娠渴不能食者不合﹐且文義斷續不純﹐其中必有脫簡。

【集注】

徐彬曰﹕平脈者﹐不見病脈﹐一如平人也。陰脈小弱者﹐脈形小不大﹐軟弱無力﹐非細也。諸脈旣平﹐而獨下焦陰脈﹐微見不同﹐是中﹑上二焦無病﹐乃反見渴不能食之證﹐則渴非上焦之熱﹐不能食亦非胃家之病矣。少陽有嘿嘿不欲食之證﹐今無寒熱亦無少陽表證可疑矣。是渴乃陰火上熾﹐不能食乃惡心阻食﹐陰脈小乃胎元蝕气﹐故曰﹕名妊娠也。

李�曰﹕此節病證﹐卽妊娠惡阻是也。寸爲陽脈主气﹐尺爲陰脈主血﹐陰脈小弱者血不足也﹐血以養胎﹐則液竭而渴。又脾爲坤土﹐厚徳載物﹐胎气賴以奠安﹐不能食者﹐脾气弱也。凡有他病而渴不能食者﹐脈必不平而有寒熱﹐今𨿽不能食﹐反得平脈又無寒熱﹐故主妊娠。

卷三﹨婦人妊娠病脈證並治第二十

桂枝湯方

﹝見下利中﹞婦人宿有癥病﹐經斷未及三月﹐而得漏下不止﹐胎動在臍上者﹐爲癥痼害。妊娠六月動者﹐前三月經水利時﹐胎也﹔下血者﹐後斷三月﹐衃也。所以血不足者﹐其癥不去故也﹐當下其癥﹐桂枝茯苓丸主之。

【注】

經斷有孕﹐名曰妊娠。妊娠下血﹐則爲漏下。婦人宿有癥痼之疾而育胎者﹐未及三月而得漏下﹐下血不止﹐胎動不安者﹐此亦癥痼害之也﹐已及六月而得漏下﹐下血胎動不安者﹐此亦癥痼害之也。然有血衃成塊者﹐以前三月經𨿽斷﹐血未盛﹐胎尙弱﹐未可下其癥痼也。後三月血成衃﹐胎已彊﹐故主之桂枝茯苓丸﹐當下其癥痼也。此示人妊娠有病當攻病之義也。此條文義不純﹐其中必有闕文﹐姑存其理可也。

【集注】

婁全善曰﹕凡胎動﹐多當臍﹐今動在臍上者﹐故知是癥也。

程林曰﹕此有癥病而懷胎者﹐𨿽有漏血不止﹐皆癥痼之爲害﹐非胎動胎漏之證﹐下其癥痼﹐妊娠自安。此『內經』所謂﹕有故無殞﹐亦無殞也。

方氏曰﹕胎動胎漏皆下血﹐而胎動有腹痛﹐胎漏無腹痛﹐故胎動宜行气﹐胎漏宜淸熱魏荔彤曰﹕胎與衃之辧﹐當於血未斷之前三月求之。前三月之經水順利﹐則經斷必是胎。前三月有曾經下血者﹐則經斷必成衃。

卷三﹨婦人妊娠病脈證並治第二十

桂枝茯苓丸方

桂枝茯苓牡丹﹝去心﹞桃仁﹝去皮﹑尖﹞芍藥各等分右五味﹐末之﹐煉蜜和丸﹐如兔屎大﹐每日食前服一丸﹐不知加至三丸。

婦人懷娠六﹑七月﹐脈弦﹐發熱﹐其胎愈脹﹐腹痛惡寒者﹐少腹如扇﹐所以然者﹐子藏開故也﹐當以附子湯溫其藏。﹝方未見﹞

【注】

婦人懷娠六﹑七月﹐脈弦發熱﹐似表證也﹔若其胎愈脹﹐腹痛惡寒﹐而無頭痛身痛則非表證也。少腹如扇狀﹐其惡寒如扇風之侵襲也。所以然者﹐因其人陽虛子藏開寒邪侵入﹐故用附子湯溫子藏而逐寒。但方缺﹐文亦不純﹐必有殘缺。

【集注】

程林曰﹕胎脹腹痛﹐亦令人發熱惡寒﹐少腹如扇者﹐陰寒勝也。妊娠陰陽調和﹐則胎气安﹐今陽虛陰盛﹐不能約束胞胎﹐故子藏爲之開也。附子湯用以溫經。

李�曰﹕按子藏卽子宮也。臍下三寸爲關元﹐關元左二寸爲胞門﹐右二寸爲子戶﹐命門爲女子系胞之處﹐非謂命門卽子藏也。蓋命門是穴名﹐在腰後兩腎中﹐附脊骨之第十四椎之兩旁。今經文明說少腹如扇者﹐子藏開﹐則子藏在少腹明矣。豈有在少腹者而反謂其在脊後者乎﹖此誤也。

尢怡曰﹕脈弦發熱﹐有似表證﹐而乃身不痛而腹反痛﹐背不惡寒而腹反惡寒﹐甚至少腹陣陣作冷﹐若或扇之者﹐其所以然者﹐子藏開不能闔﹐而風冷之气乘之也。夫藏開風入﹐其陰內勝﹐則其脈弦爲陰气﹐而發熱且爲格陽矣。胎脹者﹐熱則消﹐寒則脹也附子湯方未見﹐然溫裏散寒之意槪可推矣。

師曰﹕婦人有漏下者﹐有半產後﹐因續下血都不絕者﹐有妊娠下血者﹐假令妊娠腹中痛﹐爲胞阻﹐膠艾湯主之。

【注】

五﹑六月墮胎者﹐謂之半產。婦人有漏下﹑下血之疾﹐至五﹑六月墮胎而下血不絕者此癥痼之害也。若無癥痼下血﹐惟腹中痛者﹐則爲胞阻。胞阻者﹐胞中气血不和而阻其化育也﹐故用芎歸膠艾湯溫和其血﹐血和而胎育也。

【集注】

程林曰﹕漏下者﹐妊娠經來﹐脈經以陽不足謂之激經也。半產者﹐以四﹑五月墮胎墮胎必傷其血海﹐血因續下不絕也。若妊娠下血腹中痛﹐爲胞阻﹐則用膠艾湯以治。

尢怡曰﹕婦人經水淋瀝﹐及胎產前後下血不止者﹐皆衝任脈虛﹐而陰气不能守也﹐是惟膠艾湯能補而固之。

卷三﹨婦人妊娠病脈證並治第二十

芎歸膠艾湯方

芎藭阿膠甘艸各二兩艾葉當歸各三兩芍藥四兩漧地黃右七味﹐以水五升﹐淸酒三升﹐合煮取三升﹐去滓﹐內膠﹐令消盡﹐溫服一升﹐日三服﹐不差更作。

婦人懷妊﹐腹中�痛﹐當歸芍藥散主之。

【按】

妊娠腹中急痛用此方﹐未詳其義﹐必是脫簡﹐不釋。

卷三﹨婦人妊娠病脈證並治第二十

當歸芍藥散方

當歸三兩芍藥一斤茯苓四兩白術四兩澤瀉半筋芎藭半筋右六味﹐杵爲散﹐取方寸匕﹐酒和﹐日三服。

妊娠﹐嘔吐不止﹐漧薑人參半夏丸主之。

【注】

妊娠嘔吐謂之惡阻。惡阻者﹐謂胃中素有寒飲﹐惡阻其胎而妨飲食也。主之以漧薑去寒﹐半夏止嘔﹐惡阻之人﹐日日嘔吐﹐必傷胃气﹐故又佐人參也。

【集注】

程林曰﹕寒在胃脘﹐則令嘔吐不止﹐故用漧薑散寒﹐半夏﹑生薑止嘔﹐人參和胃。半夏﹑漧薑能下胎。婁全善云﹕余治娠阻病﹐累用半夏﹐未嘗動胎﹐亦有故無殞之義臨病之工﹐何必拘泥。

尢怡曰﹕此益虛溫胃之法﹐爲妊娠中虛而有寒者設也。夫陽明之脈﹐順而下行者也。

有寒則逆﹐有熱亦逆﹐逆則飲必從之﹐而妊娠之體﹐精凝血聚﹐每多蘊而成熱者矣。

按『外臺』方﹕靑竹茹﹑橘皮﹑半夏各五兩﹐生薑﹑茯苓各四兩﹐麥冬﹑人參各三兩爲治胃熱气逆嘔吐之法﹐可補仲景之未備也。

卷三﹨婦人妊娠病脈證並治第二十

漧薑人參半夏丸方

漧薑人參各一兩半夏二兩右三味﹐末之﹐以生薑汁糊爲丸﹐加梧子大﹐飲服十丸﹐日三服。

妊娠﹐小便難﹐飲食如故﹐當歸貝母苦參丸主之。

【按】

方證不合﹐必有脫簡﹐不釋。

卷三﹨婦人妊娠病脈證並治第二十

當歸貝母苦參丸方

當歸貝母苦參各四兩右三味﹐末之﹐煉蜜爲丸﹐如小豆大﹐飲服三丸﹐加至十丸。

妊娠﹐有水气﹐身重﹐小便不利﹐灑淅惡寒﹐起卽頭眩﹐葵子茯苓散主之。

【注】

妊娠外有水气則浮腫﹐灑淅惡寒﹐水盛貯於肌膚﹐故身重﹔內有水气﹐則小便不利水盛阻遏陽气上升﹐故起卽頭眩也。用葵子茯苓者﹐是專以通竅利水爲主也。

卷三﹨婦人妊娠病脈證並治第二十

葵子茯苓散方

癸子一升茯苓三兩右二味﹐杵爲散﹐飲服方寸匕﹐日三服﹐小便利則愈。

婦人妊娠﹐宜常服當歸散主之。

【注】

妊娠無病不須服藥﹐若其人瘦而有熱﹐恐耗血傷胎﹐宜常服此以安之。

【集注】

尢怡曰﹕妊娠最慮熱傷﹐故於芎﹑歸﹑芍藥養血之中﹐用黃芩淸熱﹐佐白術和胃也。

震亨稱黃芩﹑白術爲安胎聖藥﹐夫芩﹑術非能安胎者也﹐去其濕熱﹐其胎自安耳﹗

卷三﹨婦人妊娠病脈證並治第二十

當歸散方

當歸黃芩芍藥芎藭各一筋白術半筋右五味﹐杵爲散﹐酒飲服方寸匕﹐日再服﹐妊娠常服卽易產﹐胎無苦疾﹐產後百病悉主之。

妊娠養胎﹐白術散主之。

【注】

妊娠婦人﹐肥白有寒﹐恐其傷胎﹐宜常服此。

【集注】

尢怡曰﹕妊娠傷胎﹐有因熱者﹐亦有因寒者﹐隨人藏气之陰陽而各異也。當歸散正治熱之劑。白術散君白術和胃﹐臣川芎調血﹐使蜀椒去寒﹐佐牡蠣安胎也﹐則正治寒之劑也。仲景並列於此﹐其所以昭示後人者深矣。

卷三﹨婦人妊娠病脈證並治第二十

白術散方

白術芎藭蜀椒﹝去汗﹞三分牡蠣右四味﹐杵爲散﹐酒服一錢匕﹐日三服﹐夜一服。但苦痛加芍藥﹔心下毒痛﹐倍加芎藭﹔心煩吐痛﹐不能食飲﹐加細辛一兩﹐半夏大者二十枚﹐服之後﹐更以醋漿水服之若嘔﹐以醋漿水服之復不解者﹐小麥汁服之。已後渴者﹐大麥粥服之﹐病𨿽愈﹐服之勿置。

婦人傷胎﹐懷身腹滿﹐不得小便﹐從腰以下重﹐如有水气狀﹐懷身七月﹐太陰當養不養﹐此心气實﹐當刺瀉勞宮及關元﹐小便微利則愈。

【按】

文義未詳﹐此穴刺之落胎﹐必是錯簡﹐不釋。

卷三

婦人產後病脈證並治第二十一

問曰﹕新產婦人有三病﹕一者病痙﹐二者病鬱冒﹐三者大便難﹐何謂也﹖師曰﹕新產血虛﹐多汗出﹐喜中風﹐故令病痙。亡血復汗﹐寒多﹐故令鬱冒。亡津液﹐胃燥﹐故大便難。

【注】

新產之婦﹐畏其無汗﹐若無汗則榮衛不和﹐而有發熱無汗﹐似乎傷寒表病者﹐但舌無白苔可辧也﹐故喜其有汗﹐而又恐汗出過多﹐表陽不固﹐風邪易入﹐而爲項彊腰背反張之痙病也。新產之婦﹐畏血不行﹐若不行則血瘀於裏﹐而有發熱腹痛﹐似乎傷寒裏病者﹐但以舌無黃胎可辧也﹐故喜其血下﹐而又恐血下過多﹐陰亡失守﹐虛陽上厥而爲昏冒不省﹐合目汗出之血暈也。新產𨿽喜其出汗﹐喜其血行﹐又恐不免過傷陰液致令胃漧腸燥﹐而有潮熱譫語﹐大便�難﹐似乎陽明胃家實者。故仲景於產後首出三病﹐不只爲防未然之病﹐而更爲辧已然之疑也。昏冒而曰鬱冒者﹐謂陰陽虛郁﹐不相交通而致冒也。

【集注】

尢怡曰﹕痙﹐筋病也﹐血虛汗出﹐筋脈失養﹐風入而益其勁也。鬱冒﹐神病也﹐亡陰血虛﹐陽气遂厥﹐而陰復郁之﹐則頭眩而目瞀。大便難者﹐液病也﹐胃藏津液﹐滲灌諸陽﹐亡津液胃燥﹐則大腸失其潤而便難也。三者不同﹐其爲亡血傷津則一也。

產婦鬱冒﹐其脈微弱﹐不能食﹐大便反堅﹐但頭汗出。所以然者﹐血虛而厥﹐厥而必冒﹐冒家欲解﹐必大汗出﹔以血虛下厥﹐孤陽上出﹐故頭汗出。所以產婦喜汗出者亡陰血虛﹐陽气獨盛﹐故當汗出﹐陰陽乃復﹐大便堅﹐嘔不能食﹐小柴胡湯主之。病解能食﹐七﹑八日更發熱者﹐此爲胃實﹐大承气湯主之。

【注】

此承上條互詳其義﹐以明其治也。產婦昏冒﹐脈微弱者﹐是气血俱虛應得之診也。不能食者﹐是胃气未和應得之候也。大便反堅者﹐是腸胃枯漧應得之病也。究之鬱冒所以然者﹐由血虛則陰虛﹐陰虛則陽气上厥而必冒也。冒家欲解﹐必大汗出者﹐是陽气郁得以外泄而解也﹐故產婦喜汗出也。由此推之﹐血瘀致冒﹐解必當血下﹐是陰气郁得以內輸而解也。最忌者﹐但頭汗出﹐則爲陰亡下厥﹐孤陽上出也。大便堅﹐嘔不能食﹐用小柴胡湯﹐必其人舌有胎身無汗﹐形气不衰者始可﹐故病得解﹐自能食也。若有汗當減柴胡﹐無熱當減黃芩﹐嘔則當倍姜﹑半﹐虛則當倍人參﹐又在臨証之變通也大便堅﹐七﹑八日更發熱﹐用大承气湯﹐亦必其人形气俱實﹐胃彊能食者始可也。

若气弱液幹﹐因虛致燥﹐難堪攻下者﹐則又當內用元明粉以軟堅燥﹐外用諸導法以潤廣腸﹐緩緩圖之也。

【集注】

尢怡曰﹕鬱冒𨿽有客邪﹐而其本則爲裏虛﹐故其脈微弱也。嘔不能食﹐大便反堅﹐但頭汗出﹐津液上行不下逮之像。所以然者﹐亡陰血虛﹐孤陽上厥﹐而津液從之也。厥者必冒﹐冒家欲解﹐必大汗出者﹐陰陽乍離﹐故厥而冒﹐及陰陽復通﹐汗乃大出而解也。產婦新虛﹐不宜多汗﹐而此反喜汗出者﹐血去陰虛﹐陽受邪气而獨盛﹐汗出則邪去﹐陽弱而後與陰相合﹐所謂損陽而就陰是也。

卷三﹨婦人產後病脈證並治第二十一

小柴胡湯

﹝見嘔吐中﹞

卷三﹨婦人產後病脈證並治第二十一

大承气湯

﹝見痙病中﹞產婦腹中�痛﹐當歸生薑羊肉湯主之﹐並治腹中寒疝﹐虛勞不足。

【注】

產後暴然腹中急痛﹐產後虛寒痛也。主之當歸生薑羊肉湯者﹐補虛散寒止痛也。並治虛勞不足﹐寒疝腹痛者﹐亦以其虛而寒也。

【集注】

程林曰﹕產後血虛有寒﹐則腹中急痛。『內經』曰﹕味厚者爲陰。當歸﹑羊肉味厚者也﹐用以補產後之陰﹔佐生薑以散腹中之寒﹐則�痛自止。夫辛能散寒﹐補能去弱三味辛溫補劑也﹐故並主虛勞寒疝。

魏荔彤曰﹕妊娠之�痛﹐胞阻於血寒也。產後腹中�痛者﹐裏虛而血寒也。一阻一虛而治法異矣。

卷三﹨婦人產後病脈證並治第二十一

當歸生薑羊肉湯方

﹝見寒疝中﹞產後腹痛﹐煩滿不得臥﹐枳實芍藥散主之。

【注】

產後腹痛﹐不煩不滿﹐裏虛也﹔今腹痛﹐煩滿不得臥﹐裏實也。气結血凝而痛﹐故用枳實破气結﹐芍藥調腹痛﹐枳實炒令黑者﹐蓋因產婦气不實也。並主癰膿﹐亦因血爲气凝﹐久而腐化者也﹐佐以麥粥﹐恐傷產婦之胃也。

【集注】

尢怡曰﹕產後腹痛而至煩滿不得臥﹐知血郁而成熱﹐且下病而礙上也﹐與虛寒�痛不同矣。

卷三﹨婦人產後病脈證並治第二十一

枳實芍藥散方

枳實﹝燒令黑﹐勿太過﹞芍藥等分右二味﹐杵爲散﹐服方寸匕﹐日三服。並主癰膿﹐以麥粥下之。

師曰﹕產婦腹痛﹐法當以枳實芍藥散。假令不愈者﹐此爲腹中有幹血著臍下﹐宜下瘀血湯主之。亦主經水不利。

【注】

產婦腹痛﹐屬气結血凝者﹐枳實芍藥散以調之。假令服後不愈﹐此爲熱灼血幹著於臍下而痛﹐非枳實﹑芍藥之所能治也﹐宜下瘀血﹐主之下瘀血湯﹐攻熱下瘀血也。並主經水不通﹐亦因熱灼血幹故也。

卷三﹨婦人產後病脈證並治第二十一

下瘀血湯方

大黃三兩桃仁二十枚�虫﹝熬﹐去足﹞二十枚右三味﹐末之﹐煉蜜和爲四丸﹐以酒一升﹐煎一丸﹐取八合﹐頓服之﹐新血下如豚肝

【集注】

程林曰﹕�虫主開血閉﹐大黃主攻瘀血﹐桃仁主破死血。

產後七﹑八日﹐無太陽證﹐少腹堅痛﹐此惡露不盡﹐不大便﹐煩躁發熱﹐切脈微實再倍發熱﹐日晡時煩躁者不食﹐食則譫語﹐至夜卽愈﹐宜大承气湯主之。熱在裏﹐結在膀胱也。

【按】

「熱在裏結在膀胱也」之八字﹐當在本條上文惡露不盡之下﹐未有大承气湯下膀胱血之理﹐必是傳瀉之�。「再倍」二字﹐當是衍文。

【注】

無太陽證﹐無表證也﹔少腹堅痛﹐有裏證也。因其產後七﹑八日﹐有蓄血裏證﹐而無太陽表證﹐則可知非傷寒太陽隨經瘀熱在裏之病﹐乃產後惡靈未盡﹐熱結膀胱之病當主以下瘀血可也。若不大便﹐不食﹑譫語﹑煩躁﹑發熱﹐日晡更甚﹐至夜卽愈﹐此爲胃實之病﹐非惡露不盡之病﹐以其日晡更甚﹐至夜卽愈﹐則可知病不在血分而在胃也﹐故以大承气湯下之。

【集注】

李�曰﹕此一節具兩證在內﹐一是太陽蓄血證﹐一是陽明裏實證﹐因古人文法錯綜故難辧也。無太陽證﹐謂無表證也。少腹堅痛者﹐以肝藏血﹐少腹爲肝經部分﹐故血必結於此﹐則堅痛亦在此﹐此惡露不盡﹐是爲熱在裏﹐結在膀胱﹐此太陽蓄血證也宜下去瘀血。若不大便﹐煩躁﹐脈實﹐�語者﹐陽明裏實也﹐再倍發熱者﹐熱在裏蒸蒸發於外也。陽明旺於申﹑酉﹑戌﹐日晡是陽明向旺時﹐故煩躁不能食﹐病在陽而不在陰﹐故至夜則愈﹐此陽府病也﹐宜大承气湯以下胃實。

【按】

『傷寒論』曰﹕陽明病不能食﹐攻其熱必噦﹐以胃中虛冷故也。又云﹕發熱者﹐尢當先解表﹐乃可攻之。況在產後﹐豈可妄議攻下哉﹖必認證果眞﹐方可用此。

產後風續之﹐數十日不解﹐頭微痛﹐惡寒﹐時時有熱﹐心下悶﹐漧嘔﹐汗出﹐𨿽久陽旦證續在耳﹐可與陽旦湯。

【注】

產後續感風邪﹐數十日不解﹐頭微痛﹐惡寒﹐時熱﹐汗出﹐表未解也﹐𨿽有心下悶﹑漧嘔之裏﹐但有桂枝證在﹐可與陽旦湯解表可也。陽旦湯﹐卽桂枝湯加黃芩。陽旦證卽桂枝證也。

【集注】

沈明宗曰﹕上下三條﹐乃產後感冒證也。世謂產後气血兩虛﹐不論外感內傷﹐皆以補虛爲主﹐而仲景拈傷寒中之風傷衛發熱﹐仍以表裏陰陽去邪爲訓。故云﹕產後中風數十日不解﹐頭微痛﹐惡寒﹐時時有熱﹐汗出﹐乃太陽表未解也。但心下悶漧嘔﹐是外邪入於胸中之裏。太陽表裏有邪﹐謂之陽旦證﹐故以桂枝湯加黃芩而爲陽旦湯。以風邪在表﹐故用桂枝解肌﹐邪入胸膈之間﹐當以淸涼解其內熱﹐故加黃芩﹐正謂不犯其虛﹐是益其餘﹐不補正而正自補﹐不驅邪而邪自散﹐斯爲產後感冒入神之妙方也。

柰後人不察其理﹐反謂芍藥酸寒﹐能伐生生之气﹐桂枝辛熱﹐恐傷其血﹐棄而不用以致病劇不解﹐只因未窺仲景門墻耳﹗故『千金方』以此加飴糖﹑當歸﹐爲當歸建中湯﹐治產後諸虛或外感病。推仲景之意﹐嘗以此湯加減出入﹐治產後諸病﹐屢獲神效故表出之。

尢怡曰﹕夫審證用藥﹐不拘日數﹐表裏旣分﹐汗下斯判。上條裏熱成實﹐𨿽產後七﹑八日﹐與大承气而不傷於峻﹔此條表不解﹐𨿽數十日之久﹐與陽旦湯而不慮其散﹐非通於權變者﹐未足語此也。

卷三﹨婦人產後病脈證並治第二十一

陽旦湯方

卽桂枝湯內加黃芩﹐桂枝湯方見下利中。

產後中風﹐發熱面正赤﹐喘而頭痛﹐竹葉湯主之。

【按】

「產後中風」之下﹐當有「病痙者」之三字﹐始與方合。若無此三字﹐則人參﹑附子施之於中風發熱可乎﹖而又以竹葉命名者﹐何所謂也﹖且方內有頸項彊用大附子之文本篇有證無方﹐則可知必有脫簡。

【注】

產後汗多﹐表虛而中風邪病痙者﹐主之竹葉湯﹐發散太陽﹑陽明兩經風邪。用竹葉爲君者﹐以發熱﹐面正赤﹐有熱也﹔用人參爲臣者﹐以產後而喘﹐不足也﹔頸項彊急風邪之甚﹐故佐附子﹔嘔者气逆﹐故加半夏也。

【集注】

程林曰﹕產後血虛多汗出﹐喜中風﹐故令病痙﹐今證中未至背反張﹐而發熱面赤頭痛亦風痙之漸也。

卷三﹨婦人產後病脈證並治第二十一

竹葉湯方

竹葉一把葛根三兩防風一兩桔梗桂枝人參甘艸各一兩附子﹝炮﹞一枚大棗十五枚生薑三兩右十味﹐以水一斗﹐煮取二升半﹐分溫三服﹐溫覆使汗出。頸項彊﹐用大附子一枚破之如豆大﹐前藥揚去沫。嘔者﹐加大半夏半升洗。

婦人乳中虛﹐煩亂﹐嘔逆﹐安中益气﹐竹皮大丸主之。

【按】

此條文義﹐證藥未詳。

卷三﹨婦人產後病脈證並治第二十一

竹皮大丸方

生竹茹二分石膏二分桂枝一分甘艸七分白薇一分右五味﹐末之﹐棗肉和丸﹐彈子大﹐以飲服一丸﹐日二夜二服。有熱者﹐倍白薇。喘者﹐加柏實一分。

【集解】

『濟陰綱目』云﹕中虛不可用石膏﹐煩亂不可用桂枝﹐此方以甘艸七分﹐配眾藥六分又以棗肉爲丸﹐仍以一丸飲下﹐可想其立方之微﹐用藥之難﹐審虛實之不易也。仍飲服者﹐尢慮夫虛虛之禍耳﹗用是方者﹐亦當深省。

產後下利及虛極﹐白頭翁加甘艸阿膠湯主之。

【按】

此條文義﹐證藥不合﹐不釋。

卷三﹨婦人產後病脈證並治第二十一

白頭翁加甘艸阿膠湯方

白頭翁甘艸阿膠各二兩秦皮黃連蘗皮各三兩右六味﹐以水七升﹐煮取二升半﹐內膠﹐令消盡﹐分溫三服。

卷三

婦人雜病脈證並治第二十二

婦人之病﹐因虛﹑積冷﹑結气﹐爲諸經水斷絕﹐至有歷年﹐血寒積結胞門。寒傷經絡凝堅在上﹐嘔吐涎唾﹐久成肺癰﹐形體損分。在中盤結﹐繞臍寒疝﹐或兩�疼痛與藏相連﹐或結熱中﹐痛在關元﹐脈數無瘡﹐肌若魚鱗﹐時著男子﹐非止女身。在下來多﹐經候不勻﹐令陰掣痛﹐少腹惡寒﹐或引腰脊﹐下根气街﹐气沖急痛﹐膝脛疼煩奄忽眩冒﹐狀如厥癲﹐或有憂慘﹐悲傷多嗔﹐此皆帶下﹐非有鬼神。久則羸瘦﹐脈虛多寒﹐三十六病﹐千變萬端﹐審脈陰陽﹐虛實緊弦﹐行其鍼藥﹐治危得安﹐其𨿽同病﹐脈各異源﹐子當辧記﹐勿謂不然。

【按】

此條爲婦人雜病提綱﹐當冠篇首﹐以揭病情。在下來多之「來」字﹐當是「未」字。

本條皆經水斷絕之脈﹐若系來多﹐則與上文不合﹐與下文經候不勻亦不合。又本條內有「此皆帶下」一句﹐當在「非有鬼神」之下﹐文義相屬﹐是傳寫之�。

【注】

此條爲婦人諸病綱領﹐其病之所以異於男子者﹐以其有月經也。其月經致病之根源則多因虛損﹐積冷﹑結气也。三者一有所感﹐皆能使經水斷絕。至有歷年寒積胞門以致血凝气結而不行者。先哲云﹕女子以經調爲無病﹐若經不調﹐則變病百出矣。以下皆言三者阻經之變病﹐其變病之不同﹐各因其人之臟腑﹑經絡﹑寒熱﹑虛實之異也如寒外傷經絡﹐其人上焦素寒﹐則凝堅在上﹐故上焦胸肺受病也。形寒傷肺﹐則气滯阻飲﹐故嘔吐涎唾也。若其人上焦素熱﹐寒同其化﹐久則成熱﹐熱傷其肺﹐故成肺癰﹐而形體損瘦也。若其人中焦素寒﹐則在中盤結﹐故繞臍疝痛也﹐或兩�疼痛﹐是中焦之部﹐連及肝臟故也。或其人中焦素熱﹐則不病寒疝﹐而病結熱於中矣。中熱故不能爲寒疝﹐而繞臍之痛﹐仍在關元也。其人脈數當生瘡﹐若無瘡﹐則熱必灼陰﹐皮膚失潤﹐故肌粗若魚鱗也。然此嘔吐涎唾﹐寒疝疼痛﹐肌若魚鱗等病﹐亦時著男子非止女子病也。在下未多﹐謂經候不勻﹐而血不多下也。邪侵胞中﹐乃下焦之部﹐故病陰中掣痛﹐少腹惡寒也。或痛引腰脊﹐下根气街急痛﹐腰膝疼煩﹐皆胞中衝任爲病所必然也。或痛極奄忽眩冒﹐狀如厥癲﹐亦痛甚之常狀也。若其人或有憂慘悲傷多嗔之遇﹐而見此眩冒厥巓之證﹐實非有鬼神也。凡此胞中衝任血病﹐皆能病帶﹐故諺曰﹕十女九帶也。然帶下病久﹐津液必傷﹐形必羸瘦﹐診其脈虛﹐審其多寒。豈止病此三十六病﹐而千變萬端矣。𨿽千變萬端﹐然必審脈陰陽虛實緊弦﹐與病參究﹐行其鍼藥﹐治危得安也。其有病𨿽同而脈不同者﹐則當詳加審辧﹐故曰﹕子當辧記﹐勿謂不然也。

婦人咽中如有炙臠﹐半夏厚朴湯主之。

【注】

咽中如有炙臠﹐謂咽中有痰涎﹐如同炙肉﹐咯之不出﹐咽之不下者﹐卽今之梅核气病也。此病得於七情鬱气﹐凝涎而生。故用半夏﹑厚朴﹑生薑﹐辛以散結﹐苦以降逆茯苓佐半夏﹐以利飲行涎﹐紫蘇芳香﹐以宣通鬱气﹐俾气舒涎去﹐病自愈矣。此證男子亦有﹐不獨婦人也。

【集注】

尢怡曰﹕凝痰結气﹐阻塞咽嗌之間﹐『千金』所謂咽中帖帖如有炙肉﹐吞之不下﹐吐之不出者是也。

卷三﹨婦人雜病脈證並治第二十二

半夏厚朴湯方

半夏一升厚朴三兩茯苓四兩生薑五兩榦蘇葉二兩右五味﹐以水七升﹐煮取四升﹐分溫四服﹐日三夜一服。

婦人藏躁﹐喜悲傷欲哭﹐象如神靈所作﹐數欠伸﹐甘麥大棗湯主之。

【按】

甘艸小麥大棗湯﹐方義未詳﹐必是�錯。

【注】

藏﹐心藏也﹐心靜則神藏。若爲七情所傷﹐則心不得靜﹐而神躁擾不寧也。故喜悲傷欲哭﹐是神不能主情也。象如神靈所憑﹐是心不能神明也﹐卽今之失志癲狂病也。數欠伸﹐喝欠也﹐喝欠頓悶﹐肝之病也﹐母能令子實﹐故證及也。

卷三﹨婦人雜病脈證並治第二十二

甘艸小麥大棗湯方

甘艸三兩小麥一升大棗十枚右三味﹐以水六升﹐煮取三升。溫分三服。亦補脾气。

婦人吐涎沫﹐醫反下之﹐心下卽痞﹐當先治其吐涎沫﹐小靑龍湯主之。涎沫止﹐乃治痞﹐瀉心湯主之。

【注】

吐涎沫﹐形寒飲冷也﹐不溫散而反下之﹐則寒飲虛結成痞�也。當先治其吐涎沫﹐以小靑龍湯治外寒內飲﹐俟涎沫止﹐以半夏瀉心湯﹐乃治痞也。

【集注】

尢怡曰﹕吐涎沫﹐上焦有寒飲也﹐不與溫散而反下之﹐則寒內入而成痞。然𨿽痞而猶吐涎沫﹐是寒飲未已﹐不可治痞﹐當先治飲﹐而後治痞﹐亦如傷寒例﹐表解乃可攻痞也。

卷三﹨婦人雜病脈證並治第二十二

小靑龍湯方

﹝見肺癰中﹞

卷三﹨婦人雜病脈證並治第二十二

瀉心湯方

﹝見驚悸中﹞問曰﹕婦人年五十﹐所病下利﹐數十日不止﹐暮卽發熱﹐少腹裏急﹐腹滿﹐手掌煩熱唇口漧燥﹐何也﹖師曰﹕此病屬帶下﹐何以故﹖曾經半產﹐瘀血在少腹不去。何以知之﹖其證唇口漧燥﹐故知之。當之溫經湯主之。

【按】

所病下利之「利」字﹐當是「血」字﹐文義相屬﹐必是傳寫之�。

【注】

婦人年已五十﹐衝任皆虛﹐天癸當竭﹐地道不通矣。今下血數十日不止﹐宿瘀下也。

五心煩熱﹐陰血虛也﹔唇口漧燥﹐任衝血傷﹐不上榮也﹔少腹急滿﹐胞中有寒﹐瘀不行也。此皆曾經半產崩中﹐新血難生﹐瘀血未盡﹐風寒客於胞中﹐爲帶下﹐爲崩中爲經水愆期﹐爲胞寒不孕。均用溫經湯主之者﹐以此方生新去瘀﹐暖子宮補衝任也。

【集注】

李�曰﹕婦人年五十﹐則已過七七之期﹐任脈虛﹐太衝脈衰﹐天癸竭﹐地道不通時也所病下利﹐據本文帶下觀之﹐當是崩淋下血之病。蓋血屬陰﹐陰虛故發熱﹐暮亦屬陰也。任主胞胎﹐衝爲血海﹐二脈皆起於胞宮﹐而出於會陰﹐正當少腹部分﹐衝脈俠臍上行﹐故衝任脈虛﹐則少腹裏急﹐有幹血亦令腹滿。『內經』云﹕任脈爲病﹐女子帶下瘕聚是也。手背爲陽﹐掌心爲陰﹐乃手三陰過脈之處﹐陰虛﹐故掌中煩熱也。陽明脈﹐俠口環唇﹐與衝脈會於气街﹐皆屬於帶脈。『難經』云﹕血主濡之。以衝脈血阻不行﹐則陽明津液衰少﹐不能濡潤﹐故唇口漧燥。斷以病屬帶下﹐以曾經半產﹐少腹瘀血不去﹐則津液不布﹐新血不生﹐此則唇口漧燥之所由生也。

卷三﹨婦人雜病脈證並治第二十二

溫經湯方

吳茱萸三兩當歸芎藭芍藥各二兩人參桂枝牡丹皮阿膠生薑各二兩甘艸二兩半夏半升麥冬﹝去心﹞一升右十二味﹐以水一斗﹐煮取三升﹐分溫三服。亦主婦人少腹寒﹐久不受胎﹐兼取崩中去血﹐或月水來過多﹐及至期不來。

【集解】

李�曰﹕『內經』云﹕血气虛者﹐喜溫而惡寒﹐寒則凝澀不流﹐溫則消而去之。此湯名溫經﹐以瘀血得溫卽行也。方內皆補養气血之藥﹐未嘗以逐瘀爲事﹐而瘀血自去者此養正邪自消之法也。故婦人崩淋不孕﹐月事不調者﹐並主之。

帶下經水不利﹐少腹滿痛﹐經一月再見者﹐土瓜根散主之。

【按】

「再」字當是「不」字﹐若是「再」字﹐一月兩來﹐與上文不利不合﹐是傳寫之�。

【注】

此亦前條在下未多﹐經候不勻之證。帶下胞中病也﹐胞中有宿瘀﹐從气分或寒化﹐則爲白帶﹔從血分或熱化﹐則爲赤帶﹔從气血寒熱錯雜之化﹐則爲雜色之帶也。若兼經水不利﹐少腹滿痛﹐乃有瘀血故也。其經至期不見﹐主以土瓜根散者﹐土瓜能逐瘀血�虫能開血閉﹐桂枝合芍藥舒陽益陰﹐通和榮气﹐則瘀去血和﹐經調帶止矣。

卷三﹨婦人雜病脈證並治第二十二

土瓜根散方

土瓜根芍藥桂枝�虫各三錢右四味﹐杵爲散﹐酒服方寸匕﹐日三服。

寸口脈弦而大﹐弦則爲減﹐大則爲芤﹐減則爲寒﹐芤則爲虛﹐寒虛相搏﹐此名曰革婦人則半產漏下﹐旋覆花湯主之。

【按】

此條詳在『傷寒論辧脈法篇』﹐錯簡在此。「旋覆花湯主之」一句﹐亦必是錯簡。

半產漏下﹐則气已下陷﹐焉有再用旋覆下气之理。

卷三﹨婦人雜病脈證並治第二十二

旋覆花湯方

旋覆花三兩蔥十四莖新絳少許右三味﹐以水三升﹐煮取一升﹐頓服之。

婦人陷經漏下﹐黑不解﹐膠姜湯主之。

【注】

陷經者﹐謂經血下陷﹐卽今之漏下崩中病也。黑不解不成文﹐膠姜湯方亦缺。

【集注】

李�曰﹕陷經漏下﹐謂經脈下陷﹐而血漏下不止﹐乃气不攝血也。黑不解者﹐瘀血不去﹐則新血不生﹐榮气腐敗也。然气血喜溫惡寒﹐用膠姜湯溫養气血﹐則气盛血充推陳致新﹐而經自調矣。

【按】

此條文義﹐必有缺誤﹐姑采此注﹐以見大意。

婦人少腹滿如惇狀﹐小便微難而不渴﹐生後者﹐此爲水與血俱結在血室也﹐大黃甘遂湯主之。

【注】

惇﹐大也。少腹﹐胞之室也。胞爲血海﹐有滿大之狀﹐是血畜也。若小便微難而不渴者﹐水亦畜也。此病若在生育之後﹐則爲水與血俱結在血室也。主之大黃甘遂湯﹐是水血並攻之法也。

卷三﹨婦人雜病脈證並治第二十二

大黃甘遂湯方

大黃四兩甘遂二兩阿膠二兩右三味﹐以水三升﹐煮取一升﹐頓服之﹐其血當下。

婦人中風七﹑八日﹐續來寒熱﹐發作有時﹐經水適斷﹐此爲熱入血室﹐其血必結﹐故使如瘧狀﹐發作有時﹐小柴胡湯主之。

【注】

詳見『傷寒論少陽篇』內﹐不復釋。

婦人傷寒發熱﹐經水適來﹐晝日明了﹐暮則�語﹐如見鬼狀者﹐此爲熱入血室﹐治之無犯胃气及上二焦﹐必自愈。

【注】

詳見『傷寒論少陽篇』內﹐不復釋。

婦人中風﹐發熱惡寒﹐經水適來﹐得之七﹑八日﹐熱除﹐脈遲﹐身涼和﹐胸�滿﹐如結胸狀﹐�語者﹐此爲熱入血室也﹐當刺期門﹐隨其實而瀉之。

【注】

詳見『傷寒論少陽篇』內﹐不復釋。

陽明病﹐下血﹐�語者﹐此爲熱入血室﹐但頭熱汗出﹐當刺期門﹐隨其實而瀉之﹐濈然汗出卽愈。

【注】

詳見『傷寒論陽明篇』內﹐不復釋。

婦人經水不利下﹐抵當湯主之。

【注】

婦人經水不利下﹐言經行不通利快暢下也。乃婦人恆有之病﹐不過活瘀導气﹐調和衝任﹐足以愈之。今曰抵當湯主之﹐夫抵當重劑﹐文內並無少腹結痛﹐大便黑﹐小便利發狂善忘﹐寒熱等證﹐恐藥重病輕﹐必有殘缺錯簡﹐讀者審之。

卷三﹨婦人雜病脈證並治第二十二

抵當湯方

水蛭﹝熬﹞三十个�虫﹝熬﹐去翅﹑足﹞三十枚桃仁﹝去皮﹑尖﹞二十个大黃﹝酒浸﹞三兩右四味爲末﹐以水五升﹐煮取三升﹐去滓﹐溫服一升。

婦人經水閉不利﹐藏堅癖不止﹐中有幹血﹐下白物﹐礬石丸主之。

【注】

藏﹐陰內也。不止﹐不去也。經水閉而不通﹐瘀﹐宿血也。陰中堅塊不去﹐血幹凝也下白物﹐化血成帶也。用礬石丸坐藥治之﹐此方治下白物﹐若從濕化者可也﹐恐未能攻堅癖幹血也。

【集注】

尢怡曰﹕藏堅癖不止者﹐子藏幹血堅凝﹐成癖而不去也。幹血不去﹐則新血不榮﹐而經閉不利矣﹐由是蓄泄不時﹐胞宮素濕﹐所積之血﹐與濕化而成白物﹐時時自下﹐是宜先去其藏之濕﹐礬石燥濕水﹐杏仁潤幹血也。

卷三﹨婦人雜病脈證並治第二十二

礬石丸方

礬石﹝燒﹞三分杏仁一分右二味﹐末之﹐煉蜜和丸﹐如棗核大﹐內藏中﹐劇者﹐再內之。

婦人六十二種風及腹中血气刺痛﹐紅藍花酒主之。

【注】

六十二種風無可考。腹中血气刺痛﹐用紅藍花酒通經行血﹐誠要方也。

卷三﹨婦人雜病脈證並治第二十二

紅藍花酒方

紅藍花一兩右一味﹐以酒一大升﹐煎減半﹐頓服一半﹐末去再服。

婦人腹中諸疾痛﹐當歸芍藥散主之。

【注】

諸疾腹痛﹐謂婦人腹中諸種疾痛也。旣曰諸疾痛﹐則寒﹑熱﹑虛﹑實﹑气﹑食等邪皆令腹痛﹐豈能以此一方槪治諸疾痛耶﹖當歸芍歸散主之﹐必是錯簡。

卷三﹨婦人雜病脈證並治第二十二

當歸芍藥方

﹝見妊娠中﹞婦人腹中痛﹐小建中湯主之。

【注】

若因木盛土衰﹐中虛急痛者﹐用此補虛緩中定痛可也。

卷三﹨婦人雜病脈證並治第二十二

小建中湯方

﹝見虛勞中﹞問曰﹕婦人病。飲食如故﹐煩熱不得臥﹐而反倚息不得臥者﹐何也﹖師曰﹕此名轉胞不得溺也﹐以胞系了戾﹐故致此病﹐但利小便則愈﹐宜腎气丸主之。

【注】

病不在胃﹐故飲食如故也﹐病在於胞﹐故不得溺也﹐陽气不化﹐故煩熱也。水不得下行﹐故倚息不得臥也﹐名曰轉胞﹐以胞系乘戾不爽也﹐故致此病﹐但當利小便則愈。

主之腎气丸﹐以溫行下焦陽气﹐陽气化則溺出﹐諸病自解矣。胞者乃謂尿胞﹐非血胞也。

【集注】

趙良曰﹕此方在虛勞中﹐治腰痛小便不利﹐小便拘急﹐此亦用之何也﹖蓋因腎虛用之也﹐用此補腎則气化﹐气化則水行而愈矣。然轉胞之病﹐豈盡由下焦腎虛气不化所致耶﹖或中焦脾虛﹐不能散精歸於胞﹐及上焦肺虛﹐不能下輸布於胞﹐或胎重壓其胞或忍溺入房﹐皆足成此病﹐必求其所因以治之也。

卷三﹨婦人雜病脈證並治第二十二

腎气丸方

漧地黃八兩薯蕷四兩山茱萸四兩澤瀉三兩茯苓三兩牡丹皮三兩桂枝附子﹝炮﹞各一兩右八味﹐末之﹐煉蜜和丸﹐梧子大﹐酒下十五丸﹐加至二十五丸﹐日再服。

【集解】

李�曰﹕方名腎气丸者﹐气屬陽﹐補腎中眞陽之气也。內具六味丸﹐壯腎水以滋小便之源﹐附﹑桂益命門火﹑以化膀胱之气﹐則薰蒸津液﹐水道以通﹐而小便自利。此所以不用五苓散﹐而用腎气丸也。

婦人陰寒﹐溫中坐藥﹐蛇子散主之。

【注】

陰寒﹐前陰寒也﹐治以溫中坐藥。蛇子﹐性溫熱能壯陽﹐故納之以助陽驅陰也。

【集注】

沈明宗曰﹕此治陰掣痛﹐少腹惡寒之方也。胞門陽虛受寒﹐現證不一﹐非惟少腹惡寒之一證也。但寒從陰戶所受﹐不從表出﹐當溫其受邪之處﹐則病得愈﹐故以蛇子一味﹐大熱溫助其陽﹐納入陰中﹐俾子宮得暖﹐邪去而病自愈矣。

卷三﹨婦人雜病脈證並治第二十二

蛇牀子散方

蛇牀子右一味末﹐以白粉少許﹐和合相得﹐如棗大﹐綿裹內之﹐自然溫。

少陰脈滑而數者﹐陰中卽生瘡﹐陰中蝕瘡﹐爛者﹐狼牙湯洗之。

【注】

陰中﹐卽前陰也。生瘡蝕爛﹐乃濕熱不潔而生�也。用狼牙湯洗之﹐以除濕熱殺�也狼牙非狼之牙﹐乃狼牙艸也﹐如不得﹐以狼毒代之亦可。其瘡深﹐洗不可及﹐則用後法也。

【集注】

李�曰﹕少陰屬腎﹐陰中﹐腎之窾也。『內經』曰﹕滑者陰气有餘。又云﹕數則爲熱故陰中生瘡蝕爛﹐皆濕熱所致﹐狼牙味苦性寒﹐寒能勝熱﹐苦能殺虫﹐故主洗之。

卷三﹨婦人雜病脈證並治第二十二

狼牙湯方

狼牙四兩右一味﹐以水四升﹐煮取半升﹐以綿纏�如繭﹐浸瀝湯陰中﹐日四徧。

胃气下泄﹐陰吹而正喧﹐此穀气之實也﹐膏發煎導之。

【按】

「膏發煎導之」之五字﹐當是衍文。此穀气之實也之下﹐當有「長服訶梨勒丸」之六字。後陰下气﹐謂之气利﹐用訶梨勒散﹔前陰下气﹐謂之陰吹﹐用訶梨勒丸﹐文義始屬﹐藥病亦對。蓋訶梨勒丸﹐以訶梨勒固下气之虛﹐以厚朴﹑陳皮平穀气之實﹐亦相允合。方錯簡在『雜療篇』內﹐下小兒疳虫蝕齒一方﹐殺虫解毒﹐或另有小兒門﹐或列在雜方內﹐今於婦人雜病之末﹐亦錯簡也。

【注】

腎虛不固﹐則气下泄﹐陰吹而正喧﹐謂前陰出气有聲也﹐此穀气之實﹐謂胃气實而腎气虛也。以訶黎勒丸﹐固下气而瀉穀气也。

卷三﹨婦人雜病脈證並治第二十二

膏發煎方

﹝見黃疸中﹞

卷三﹨婦人雜病脈證並治第二十二

小兒疳虫蝕齒方

雄黃葶藶右二味﹐末之﹐取臘月豬脂鎔﹐以槐枝綿裹頭﹐四五枚﹐點藥烙之。

卷三﹨雜療方第二十三

退五臟虛熱四時加減柴胡飲子方

﹝冬三月加﹞柴胡八分白術八分陳皮五分大腹檳榔﹝並皮﹑子者﹞四枚生薑五分桔梗七分﹔﹝春三月﹞加枳實減白術﹝共六味﹞﹔﹝夏三月加﹞生薑三分枳實五分甘艸三分﹝共八味﹞﹔﹝秋三月加﹞陳皮三分﹝共六味﹞以上各�咀﹐分爲三貼﹐一貼以水三升﹐煮取二升﹐分溫三服﹐如人行四﹑五里﹐進一服﹔如四體壅﹐添甘艸少許﹐每貼分作三小貼﹐每小貼以水一升﹐煮取七合﹐溫服再合滓爲一服﹐重煮﹐都成四服。﹝疑非仲景方﹞

【按】

此方證不屬﹐不釋。

卷三﹨雜療方第二十三

長服訶梨勒丸方

訶梨勒陳皮厚朴各三兩右三味﹐末之﹐煉蜜丸﹐如桐子大﹐酒飲服二十丸﹐加至三十丸。

【按】

此方當在前篇「穀气之實也」之下。

卷三﹨雜療方第二十三

三物備急丸方

大黃一兩漧薑一兩巴豆﹝去皮﹑心﹐熬﹐外研如脂﹞一兩右藥各須精新﹐先搗大黃﹑漧薑爲末﹐研巴豆內中﹐合治一千杵﹐用爲散﹐蜜和丸亦加蜜器中貯之﹐莫令泄气。主心腹諸卒暴百病﹐若中惡客忤﹐心腹脹滿﹐卒痛如錐刺﹐气急口噤﹐停屍卒死者﹐以暖水苦酒服大豆許三﹑四丸﹐或不下﹐捧頭起﹐灌令下咽﹐須臾當差﹔如未差﹐更與三丸﹐當腹中鳴﹐卽吐下﹐便差﹔若口噤﹐亦須折齒灌之。

【方解】

方名備急者﹐以備暴然諸腹滿﹑腹急痛及中惡客忤﹑噤閉卒死者也。若口噤亦須折齒灌之﹐是恐人不急救則死之義﹐然不如後人管吹入鼻中之法爲良。

【集解】

李�曰﹕人卒得病欲死者﹐皆感毒歷邪陰不正之气而然﹐三物相須﹐能蕩邪安正﹐或吐或下﹐使穢气上下分消﹐誠足備一時急需也。

卷三﹨雜療方第二十三

治傷寒令愈不復﹐紫石寒食散方

紫石英白石英赤石脂鐘乳﹝碓煉﹞栝蔞根防風桔梗文蛤鬼臼各十分太乙餘糧﹝燒﹞十分漧薑附子﹝炮﹐去皮﹞桂枝﹝去皮﹞各四分右十三味﹐杵爲散﹐酒服方寸匕。

【按】

方未詳﹐不釋。

屍厥脈動而無气﹐气閉不通﹐故靜而死也﹐治方﹕菖蒲屑﹐內鼻兩孔中﹐吹之﹐令人以桂屑�舌下。

【注】

形如不病﹐人有气而脈動失常﹐名曰行屍。卒死不知人﹐無气而脈動如故﹐名曰屍厥屍厥乃正气暴然爲邪气閉塞不通﹐故靜而似死﹐用菖蒲內鼻﹐桂�舌下﹐是通心神啟陽气也。

又方﹕剔取左角發方寸﹐燒末﹐酒和﹐灌令入喉﹐立起。

【方解】

菖蒲吹鼻﹐桂著舌下﹐而不愈者﹐則用此法。是以發乃血之餘﹐血乃心所生﹐用燒則發其陽﹐用酒則行气血。用本人者﹐喜一气相通也。

卷三﹨雜療方第二十三

救卒死方

薤搗汁灌鼻中

【方解】

卒然昏死﹐皆屍厥也。薤白類蒜而小﹐北人謂之小根菜﹐南人謂之釣喬是也。其味極辛﹐搗汁灌鼻﹐亦通竅取嚏之意也。

又方﹕雄鷄冠割取血﹐管吹內鼻中。

豬脂如雞子大﹐苦酒一升﹐煮沸灌喉中雞肝及血塗面上﹐以灰圍四旁﹐立起。

大豆二七粒﹐以雞子白並酒和﹐盡以吞之。

【方解】

雄鷄冠血及肝﹑卵白﹑豬脂﹑大豆﹑酒﹑醋等物﹐無非用陽物以勝陰祟也。管吹內鼻中﹐謂將雞冠血或合熱酒﹐含在不病人口內﹐以葦管或筆管插入病人鼻孔中﹐使气連藥吹之﹐其藥自能下咽﹐气通噤自開也。

卷三﹨雜療方第二十三

救卒死而壯熱者方

礬石半筋﹐以水一斗半煮消﹐以漬腳令沒踝。

【注】

厥而身壯熱者﹐陽厥府病也﹐外以礬水浸腳﹐蓋以厥起於下﹐而收攝陽气也。

【集注】

程林曰﹕厥陽獨行﹐故卒死而壯熱。岐伯曰﹕血之與气﹐並走於上則爲大厥﹐厥則暴死。礬石﹐收攝藥也﹐以之浸足﹐而收斂其厥逆之气。

卷三﹨雜療方第二十三

救卒死而目閉者方

騎牛臨面﹐搗薤汁灌耳中﹐吹皂莢鼻中﹐立效。

卷三﹨雜療方第二十三

救卒死而張口反折者方

灸手足兩爪後﹐十四壯了﹐飲以五毒諸膏散。﹝有巴豆者﹞

【注】

卒死張口反折者﹐用灸以通陽气﹐但飲以五毒諸膏方。

卷三﹨雜療方第二十三

救卒死四肢不收失便者方

馬屎一升﹐水三斗﹐煮取二斗﹐以洗之﹐又取牛洞﹝稀糞也﹞一升﹐溫酒灌口中﹐灸心下一寸﹑臍上三寸﹑臍下四寸﹐各一百壯差。

【注】

屍厥目閉﹐口張失便﹐反張﹐四肢不收﹐陰厥藏病也。有如是之證者﹐用騎牛臨面之法﹐正所以厭邪也。薤汁灌耳﹐皂角吹鼻﹐皆通其諸竅﹐而閉塞者可通也。灸手足甲後﹐以通外陽也。馬屎取吐之法﹐灸中脘﹑關元﹐以通內陽之法也。

卷三﹨雜療方第二十三

救小兒卒死吐利不知是何病方

狗屎一丸﹐絞取汁﹐灌之。無濕者﹐水煮幹者取汁。

【方解】

凡屎皆發陽气﹐用狗屎亦取發陽气也。

卷三﹨雜療方第二十三

救卒死﹑客忤死﹐還魂湯主之方

麻黃﹝去節﹞三兩杏仁﹝去皮﹑尖﹞七十个甘艸﹝炙﹞一兩右三味﹐以水八升﹐煮取三升﹐去滓﹐分令咽之﹐通治諸感忤。

【注】

中惡客忤﹐便閉裏實者﹐仲景用備急丸﹐可知無汗表實者﹐不當用備急丸通裏﹐當用還魂湯以通表也。通裏者﹐抑諸陰气也﹔通表者﹐扶諸陽气也。昧者不知﹐以麻黃爲入太陽發汗之藥﹐抑知不溫覆取汗﹐則爲入太陰通陽之藥也﹐陽气通動﹐魂可還矣。

又方﹕韭根一把烏梅二七个吳茱萸﹝炒﹞半筋右三味﹐以水一斗煮之﹔以病人櫛﹐內中三沸﹐櫛浮者生﹐沈者死﹔煮取三升﹐去滓分飲之。

【方解】

韭根﹑吳茱萸﹑烏梅之治﹐亦收陽气法也。浮爲陽﹐沈爲陰﹐陽生陰死義也。

救自縊死﹐旦至暮𨿽已冷﹐必可治﹔暮至旦小﹐難也。恐此當言分气盛故也。然夏時夜短於晝﹐又熱﹐猶應可治。又云﹕心下若微溫者﹐一日以上﹐猶可治之方。

徐徐抱解﹐不得截繩﹐上下安被臥之﹐一人以腳踏其兩肩﹐手少挽其發﹐常弦弦勿縱之﹔一人以手按揉胸上﹐數動之﹔一人摩捋臂脛屈伸之。若已僵﹐但漸漸彊屈之﹐並按其腹﹐如此一炊頃﹐气從口出﹐呼吸﹐眼開﹐而猶引按莫置﹐亦勿苦勞之﹐須臾可少桂湯及粥淸含之﹐令濡喉﹐漸漸能咽﹐及稍止﹐更令兩人﹐以兩管吹其兩耳朵此法最善﹐無不活者。

【注】

旦至暮陽气有餘﹐陽主生﹐故𨿽已冷必可治也。暮至旦﹐陰气有餘﹐陰主死﹐故稍難也。自縊之人﹐必可治者﹐恐此當有言語忿爭﹐气盛不散﹐故可治也。暮至旦﹐固難治﹔然遇夏時夜短於晝又熱﹐皆陽气有餘﹐猶應可治。又云﹕心下若微溫者﹐𨿽一日以上﹐猶可治之。觀此諄諄告切﹐仲景仁心﹐惟恐人畏其繁瑣而不治也。此法嘗試之十全八﹑九﹐始知言果不謬。弦弦﹐猶言緊緊也。揉胸按腹﹐摩臂脛屈伸之﹐皆引導其气之法也。

凡中暍死﹐不可使得冷﹐得冷便死﹐療之方屈艸帶繞暍人臍﹐使三兩人溺其中令溫。亦可用熱泥和屈艸﹐亦可扣瓦�底按及車缸以著暍人﹐取令溺須得流去﹐此謂道路窮卒無湯﹐當令溺其中﹐欲使多人溺﹐取令溫﹐若湯便可與之﹐不可泥及車缸﹐恐此物冷﹐暍旣在夏月﹐得熱泥土暖車缸﹐亦可用也。

【注】

中暑卒死之人﹐不可置放陰涼之處﹐恐其閉熱在內﹐猶被凍之人﹐不可沃以熱湯﹐恐其閉寒在內﹐反爲大害也。

卷三﹨雜療方第二十三

救溺死方

取�中灰二石餘﹐以埋人從頭至足﹐水出七孔卽活。嘗試蠅子落水而死者﹐而�灰埋之自活。

【集解】

李�曰﹕�灰得火土相生之气﹐以埋人則外溫衛气﹐而內滲水濕。故能使水出七孔而活。

卷三﹨雜療方第二十三

治墜馬及一切筋骨損方

大黃﹝切﹐浸湯成汁﹞一兩緋帛﹝燒灰﹞如手大亂髮﹝燒灰用﹞如雞子大久用炊單布﹝燒灰﹞一尺敗蒲一握三寸桃仁﹝去皮﹑尖﹑熬﹞四十九个甘艸﹝炙﹑銼﹞如中指節右七味﹐以童子小便﹐量多少﹐煎湯成﹐內酒一大盞﹐次下大黃﹐去滓﹐分溫三服。

先銼敗蒲席半領﹐煎湯浴﹐衣被蓋覆﹐斯須通利數行﹐痛處立差。利及浴水赤﹐勿怪卽瘀血也。

【注】

外浴以散其瘀﹐內服以下其瘀﹐斯兩得之矣。

【集注】

徐彬曰﹕從髙墜下﹐法當救損傷筋骨爲主。然頓跌之勢﹐內外之血必無不瘀﹐瘀不去則气不行﹐气不行﹐則傷不愈﹐故以桃仁﹑大黃﹐逐瘀爲主﹐緋帛紅花之餘﹐亂髮血之餘﹐合童便以消瘀血。湯浴能活周身气血﹐然筋骨瘀血必有熱气滯郁﹐故以炊單布受气最多而易消者﹐以散滯通气﹐從其類也。加少炙甘艸﹐補中以和諸藥也。

卷三

禽獸魚虫禁忌並治第二十四

『金匱要略』二十四﹑二十五兩門﹐原列在卷末﹐其文似後人補入﹐注家或注﹑或刪但傳世已久﹐難以削去。玆仍附原文﹐另爲一篇﹐以存參考云。

凡飲食滋味﹐以養於身﹐食之有妨﹐反能爲害。自非服藥煉液﹐焉能不飲食乎﹖切見時人不閒調攝﹐疾疢競起﹐若不因食而生﹐苟全其生﹐須知切忌者矣。所食之味﹐有與病相宜﹐有與身爲害﹐若得宜。則益體﹐害則成疾﹐以此致危﹐例皆難療。凡煮藥飲汁﹐以解毒者﹐𨿽云救急﹐不可熱飲﹐諸毒病得熱更甚﹐宜冷飲之。

肝病禁辛﹐心病禁鹹﹐脾病禁酸﹐肺病禁苦﹐腎病禁甘。

【注】

此言五藏有病﹐而禁之以五味何也﹖肝木病若與之以辛﹐辛助肺气﹐恐�肝也﹐故肝病則禁辛。心火病若與之以咸﹐咸能益水﹐恐水�火也﹐故心病則禁鹹。脾土病若與之以酸﹐酸味屬肝﹐恐木�土也﹐故脾病則禁酸。肺金病若與之以苦﹐苦味屬火﹐恐�金也﹐故肺病則禁苦。腎水病若與之以甘﹐甘能補脾﹐脾主�水﹐故腎病則禁甘。

春不食肝﹐夏不食心﹐秋不食肺﹐冬不食腎﹐四季不食脾。辯曰﹕春不食肝者﹐爲肝气王﹐脾气敗﹐若食肝則又補肝﹐脾气敗尢甚﹐不可救。又肝王之時﹐不可死气入肝恐傷魂也。若非王時﹐卽虛﹐以肝補之﹐佳。余藏準此。

【注】

此言四時﹐有宜食﹐有不宜食者。如春爲肝王﹐則脾弱﹐故宜食脾﹐而不宜食肝﹐若食肝﹐則肝益王﹐而脾更弱﹐故曰﹕不可救。又云﹕肝王之時﹐不可以死气入肝﹐卽『內經』毋伐天和之意。若伐天和﹐則傷肝﹐肝主魂﹐恐復傷魂也。若非王時﹐卽虛虛則以肝補肝﹐故謂之佳﹐余藏準此。

凡肝藏自不可輕啖﹐自死者彌甚。

【注】

謂諸畜獸臨殺之時﹐心有所驚﹐肝有所忿﹐食之俱不利﹐故曰﹕不可輕啖﹐如獸自死者﹐必中毒而死﹐更不可食也。

凡心皆爲神識所捨﹐勿食之﹐使人來生復其對報矣。

【注】

人與物𨿽別﹐而貪生畏死之心則一也﹐惟其心爲神識所捨﹐故曰﹕勿食之凡肉及肝落地不�塵土者﹐不可食之。

豬肉落水浮者﹐不可食。

諸肉不幹﹐火炙而動﹐見水自動者﹐不可食之。

六畜肉﹐熱血不斷者﹐不可食之。

諸五藏及魚﹐投地塵土不污者﹐不可食之。

【注】

以上五條﹐皆怪異非常﹐必不可食之。

諸肉及魚﹐若狗不食﹑鳥不啄者﹐不可食之。

【注】

凡禽獸不食之肉﹐必有毒﹐不可食之。

肉中有如朱點者﹐不可食之。

【注】

朱點惡血所聚﹐此色惡不食也。

父母及本身所屬之相﹐不可食﹐食之令人神魂不安。

【注】

此爲仁人孝子之心也。

食肥肉及熱羹﹐不可飲冷水。

【注】

食肥肉熱羹後﹐繼飲冷水﹐冷熱相搏﹐膩膈不行﹐不腹痛吐利﹐必成痞變積﹐愼之愼之。

穢飲餒肉臭魚﹐食之皆傷人。

【注】

言敗腐之物﹐皆不宜食也。

自死禽獸口閉者﹐不可食之。

【注】

凡自死之物﹐其肉皆有毒﹐口閉則毒不得外泄﹐切不可食。

六畜自死﹐皆疫死﹐則有毒﹐不可食之。

【注】

疫毒能死六畜﹐其肉必有疫毒﹐故不可食。

獸自死﹐北首及伏地者﹐食之殺人。

【注】

凡獸北向自死﹐及死不僵而伏地者﹐食之多殺人。

食生肉飽﹐飲乳﹐變白虫。

【注】

食生肉飽﹐卽飲乳酪﹐則成濕熱﹐必變生白虫。

疫死牛肉﹐食之令病洞下﹐亦致堅積﹐宜利藥下之。

【注】

疫死牛肉﹐有毒不可食﹐食之若洞瀉﹐爲其毒自下﹐或致堅積﹐宜下藥利之。

脯藏米甕中有毒﹐及經夏食之﹐發腎病。

【注】

脯肉藏米甕中﹐受濕熱鬱蒸之气﹐及經夏已腐者﹐食之腐气入腎﹐故發腎疾。

治自死六畜肉中毒﹐用黃蘗搗屑﹐取方寸匕服。

【注】

六畜自死﹐肉中有毒﹐中其毒者﹐以此方服之﹐若能解毒也。

卷三﹨禽獸魚虫禁忌並治第二十四

治食郁肉漏脯中毒方

燒犬屎﹐酒服方寸匕。每服人乳汁亦良。飲生韭汁三升亦得。

【注】

郁肉﹐密藏經宿之肉也。漏脯﹐經漏水之脯也。食之中毒﹐以燒犬屎﹑人乳汁﹑生韭汁﹐量其輕重而解之。

卷三﹨禽獸魚虫禁忌並治第二十四

治黍米中藏幹脯食之中毒方

大豆濃煮汁飲之﹐數升卽解﹐亦治貍肉﹑漏脯等毒。

【注】

同上郁肉﹐大豆汁亦能解毒。

卷三﹨禽獸魚虫禁忌並治第二十四

治食生肉中毒方

掘地深三尺﹐取其下土三升﹐以水五升﹐煮數沸﹐澄淸汁﹐飲一升卽愈。

【注】

地漿能解諸毒﹐掘得黃土有泉滲出﹐謂之地漿。三尺﹐大槪言也﹐未見黃土﹐皆穢土得黃土乃可取用。

卷三﹨禽獸魚虫禁忌並治第二十四

治食六畜鳥獸肝中毒方

水浸豆豉﹐絞取汁﹐服數升愈。

【注】

食禽肉獸肝﹐中毒在胃﹐故用豆豉湧吐其毒。

馬腳無夜眼者﹐不可食之。﹝夜眼一名﹕附蟬屍﹞

【注】

凡馬皆有夜眼﹐若無者其形異﹐故勿食之。

食酸馬肉不飲酒﹐則殺人。

【注】

馬肉味酸有毒﹐故飲酒以解之。

馬肉不可熱食﹐傷人心。

【注】

馬屬火﹐肉熱火甚﹐恐傷心﹐當冷食之。

馬鞍下肉﹐食之殺人。

【注】

鞍下肉﹐久經汗漬有毒﹐食之殺人。

白馬黑頭者﹐不可食之。

【注】

『食療』云﹕食之令人癲。

白馬靑蹄者﹐不可食之。

【注】

白馬靑蹄﹐騎之不利﹐人食之必取害﹐故不可食。

馬肉�肉﹐共食醉飽臥﹐大忌。

【注】

馬肉屬火﹐�肉屬水﹐共食已屬不和﹐若醉飽卽臥﹐則傷脾气﹐故曰﹕大忌。

驢馬肉合豬肉食之﹐成霍亂。

【注】

諸肉雜食﹐恐難消化﹐亂於腸胃﹐故成霍亂。

馬肝及毛﹐不可妄食﹐中毒害人。

【注】

『漢史』﹐云﹕文成食馬肝而死﹐故曰﹕不可妄食。恐中其毒也。

卷三﹨禽獸魚虫禁忌並治第二十四

治馬肝毒中人未死方

﹝馬肝一名懸�﹞雄鼠屎二七粒﹐末之﹐水和服﹐日再服。

【注】

馬食鼠屎則腹脹﹐是鼠能制馬也﹐故中馬肝毒﹐以此解之。

又方﹕人垢﹐取方寸匕﹐服之佳。

【注】

人垢﹐卽人頭垢也。用方寸匕﹐酒化下﹐得吐爲佳。

卷三﹨禽獸魚虫禁忌並治第二十四

治食馬肉中毒欲死方

香豉二兩杏仁三兩右二味﹐蒸一食頃熟杵之服﹐日再服。

【方解】

日華子云﹕黑豆調中下气﹐治牛馬瘟毒﹐杏仁下气﹐气下則毒亦解矣。

又方﹕煮蘆根汁飲之良。

【方解】

蘆根味甘性寒﹐解諸肉毒。

疫死牛﹐或目赤﹐或黃﹐食之大忌。

【注】

牛疫死﹐目或赤或黃﹐疫毒甚也﹐大忌食之。

牛肉共豬肉食之﹐必作寸白虫。

【注】

牛肉共豬肉食之﹐脾胃濕熱者﹐能生寸白虫。當戒之。

靑牛腸不可合犬肉食之。

牛肺從三月至五月﹐其中有虫如馬尾﹐割去勿食﹐食之損人。

【注】

凡牛腸﹑肺﹑值三月至五月﹐濕熱交蒸之時﹐必生其虫﹐戒勿食之。

牛羊豬肉﹐皆不得以楮木﹑桑木蒸炙﹐食之令人腹內生虫。

【注】

古人煉藥多用桑柴火﹐楮實子能健脾消水﹐楮木亦可燒用﹐何以蒸炙諸肉食之卽生虫乎﹖其或物性相反也。

啖蛇牛肉有毒﹐食之殺人﹐不可食。

【注】

啖蛇牛何以識認﹖惟毛髮向後順者是也。

卷三﹨禽獸魚虫禁忌並治第二十四

治啖蛇牛肉食之欲死方

飲人乳汁一升﹐立愈。以泔水洗頭﹐飲一升愈。牛肚細切﹐水一斗﹐煮取一升﹐暖飲之﹐大汗出愈。

【注】

人乳﹐能解馬肝﹑牛肉之毒﹐用頭垢吐其毒而愈﹐用牛肚不甚善。

卷三﹨禽獸魚虫禁忌並治第二十四

治食牛肉中毒方

甘艸煮汁﹐飲之卽愈。

【方解】

甘艸味甘﹐能解百毒。

羊肉其有宿熱者﹐不可食之。

【注】

羊肉性熱﹐若其人有素熱者﹐忌食之。

羊肉不可共生魚酪﹐食之害人。

【注】

羊肉熱﹐與生魚酪乳共食﹐必不益人也。

羊蹄甲中有珠子白者﹐名羊懸筋﹐食之令人癲。

【按】

此義未詳。

白羊黑頭﹐食其腦作腸癰。

【注】

諸腦有毒﹐惟此羊腦食之作腸癰。

羊肝共生椒食之﹐破人五藏。

【注】

羊肝﹑生椒皆屬於火﹐共食恐損傷人五藏也。

豬肉共羊肝和食之﹐令人心悶。

【注】

豬肉滯﹐羊肝膩﹐共食則气滯而心悶矣。

豬肉以生胡荽同食﹐爛人臍。

【注】

胡荽與豬肉不可同食﹐不可多者﹐恐動風疾。云爛人臍﹐此義未詳。

豬脂﹐不可合梅子食之。

【注】

豬脂滑利﹐梅子酸澀﹐性相反也﹐故不可合食。

豬肉合葵食之少气。

【按】

此義未詳。

鹿肉不可合蒲白作羹﹐食之發惡瘡。

【注】

鹿肉性溫﹐九月至正月堪食﹐他月食之﹐則冷痛。如和蒲作羹食之﹐發惡瘡﹐此義未詳。

麋脂及梅李子﹐若孕婦食之﹐令子靑盲﹐男子傷精。

【集注】

李�曰﹕人目以陰爲體﹐以陽爲用。麋﹐陰獸也﹐梅及李味酸苦﹐亦屬陰類﹐孕婦三物合食﹐則陰气太盛﹐陽气絕少﹐故令子靑盲也。男子精气宜溫暖﹐陰盛則精寒。『本艸』云﹕麋脂令陰痿。

【按】

麋蹄下有二竅﹐爲夜目。『淮南子』云﹕孕婦見麋而生子四目。今三物合食﹐令子靑盲﹐皆物類相感﹐胎教愼之。

�肉不可合�﹐及生菜﹑梅﹑李果食之﹐傷人。

【注】

�肉性溫﹐八月至十一月食之勝羊肉。餘月食之動气。�能動風﹐生菜﹑梅﹑李動痰合食之皆令人病。

白犬自死不出舌者﹐食之害人。

【注】

凡犬死必吐舌﹐惟中毒而死﹐其舌不吐﹐毒在內也﹐故食之害人。

痼疾人不可食熊肉﹐令終身不愈。

【注】

人有痼疾﹐不可食熊肉﹐因熊性猛悍﹐食之痼疾永不除。

食狗鼠余﹐令人發�瘡。

【注】

狗鼠食物有餘存者﹐其物必有涎滴﹐因涎有毒﹐人若食此物﹐必發�瘡。

卷三﹨禽獸魚虫禁忌並治第二十四

治食犬肉不消成病方

﹐心下堅﹐或腹脹口漧大渴﹐心急發熱﹐妄語如狂﹐或洞下方杏仁﹝合皮熟研用﹞一升以沸湯三升﹐和取汁﹐分三服﹐利下肉片大驗。

【方解】

此以相畏相制之義也﹐犬肉畏杏仁﹐故用此而諸證悉除矣。

婦人妊娠﹐不可食兔肉及�﹑雞﹑鴨﹐令子無聲音。

【注】

妊娠食兔肉﹐令子缺唇﹔食�肉﹐令子短項﹔食羊犬﹐令子多熱﹔食雞鴨﹐令子無聲音。此數者﹐妊婦皆不當食也。

兔肉不可合白雞肉食之﹐令人面發黃。

【注】

兔肉酸寒﹐多食損元气﹐絕血脈﹐令人萎黃。白雞𨿽得庚金太白之象﹐實屬風木﹐能助肝火。二物合食﹐動脾气而發黃﹐故不可合食。

兔肉�漧薑﹐食之成霍亂。

【注】

兔肉酸寒﹐陰性也﹐漧薑辛熱﹐陽性也﹐性味相反﹐同食者必成霍亂。

凡鳥自死﹐口不閉﹐翅不合者﹐不可食之。

【注】

諸烏自死﹐必閉口斂翅﹐若開口張翅﹐恐有毒不可食。

諸禽肉﹐肝靑者﹐食之殺人。

【注】

肝靑者﹐被毒所傷﹐若食之必殺人。

雞有六翮四距者﹐不可食之。﹝距﹐雞腳爪也﹞

【注】

形有怪異者﹐有毒﹐故不可食。

烏雞白頭者﹐不可食之。

【注】

色有不相合者﹐有毒﹐不可食。

雞不可合葫蒜﹐食之滯气。

【注】

雞蒜同食﹐能動風動痰﹐風痰發動﹐故气滯。

山雞不可合鳥獸肉食之。

【注】

山雞食虫蟻有毒﹐與鳥獸肉相反﹐故戒合食。

雉肉久食﹐令人瘦。

【注】

雉肉小毒﹐發瘡疥生諸虫﹐以此則令人瘦。

鴨卵不可合�肉食之。

【注】

二物性寒發冷气﹐不可合食。

雀肉不可合李子食之。

【注】

雀肉性暖大溫﹐李子性寒味酸﹐溫得寒酸而滯气﹐故不可合食。

婦人妊娠食雀肉飲酒﹐令子淫亂無恥。

【注】

雀之性淫﹐酒能亂性﹐妊娠當戒食之﹐古愼胎教也。

燕肉勿食﹐入水爲蛟龍所啖。

【注】

蛟龍嗜燕﹐人食燕者﹐不可入水。雷公曰﹕海竭江枯﹐投遊波而立泛﹐以蛟龍嗜燕故也。凡渡江海者﹐切不可食燕肉。

卷三﹨禽獸魚虫禁忌並治第二十四

鳥獸有中毒箭死者﹐其肉有解毒之方

大豆煮汁﹐及鹽汁﹐服之解。

【方解】

箭傷有毒﹐凡鳥獸被箭死者﹐肉毒﹐人食之﹐先服鹽汁﹐次服豆汁﹐解不及者死。

魚頭正白如連珠至脊上﹐食之殺人。

魚頭中無腮者﹐不可食之﹐殺人。

魚無腸膽者﹐不可食之﹐三年陰不起﹐女子絕生。

魚頭似有角者﹐不可食之。

魚目合者﹐不可食之。

【注】

以上皆怪異之形色﹐必有毒也。

六甲日勿食鱗甲之物。

【注】

六甲值日﹐食鱗甲物犯其所忌﹐故曰勿食。

魚不可合雞肉食之。

【注】

魚屬火﹐善動﹔雞屬木﹐生風﹐風火相煽﹐故勿合食。

魚不得合鸕鶿肉食之。

【注】

鸕鶿嗜魚﹐凡物相制相犯者﹐皆不可合食。

鯉魚鮓不可合小豆藿食之﹐魚子不可合豬肝食之﹐害人。﹝小豆藿卽小豆葉也﹞鯉魚不可合犬肉食之。

鯽魚不可合猴雉肉食之。

醍魚合鹿肉生食﹐令人筋甲縮。

靑魚鮓不可合胡荽及生葵並麥醬食。

�鱔不可合白犬血食之。

【注】

以上六條﹐皆能助熱動風﹐合食俱不宜。

龜肉不可合酒�子食之。

【注】

龜多神靈﹐不可輕食﹐若酒�合食﹐更非所宜也。

�目凹陷者﹐及腹下有王字形者﹐不可食之。其肉不得合雞鴨食之。

【注】

�無耳﹐以目爲聽﹐目凹陷﹐及腹有王字形者﹐皆有毒﹐愼之。性與雞鴨相反﹐故不可合食。

龜�肉不可合莧菜食之。

【注】

龜�皆與莧菜相反﹐若合食之﹐必成�瘕。

�無須及腹下通黑﹐煮之反白者﹐不可食之。

【注】

無須腹黑反白者﹐怪異之�也﹐故不可食。

食膾飲乳酪﹐令人腹中生虫爲瘕。

【注】

膾乃牛﹑羊﹑魚之腥﹐聶而切之爲膾﹐乳酪酸寒﹐與膾同食則生虫爲瘕﹐故戒合食。

卷三﹨禽獸魚虫禁忌並治第二十四

膾食在胃不化﹐吐不出﹐速下除之﹐久成癥病﹐治之方。

橘皮一兩大黃二兩朴硝二兩右三味﹐以水一大升﹐煮至小升﹐頓服卽消。

【方解】

橘皮解魚毒﹐得硝黃使下從大便而出也。

卷三﹨禽獸魚虫禁忌並治第二十四

食膾多不消﹐結爲癥病﹐治之方

馬鞭艸右一味﹐搗汁飲之。或以姜葉汁飲之一升亦消﹐又可服吐藥吐之。

【方解】

馬鞭艸主治癥癖血瘕﹐破血殺虫﹐姜葉解毒﹐皆可用之。

卷三﹨禽獸魚虫禁忌並治第二十四

食魚後食毒兩種煩亂治之方

橘皮濃煎汁﹐服之卽解。

【方解】

橘皮味苦辛溫﹐下气通神﹐故能解毒。

卷三﹨禽獸魚虫禁忌並治第二十四

食鯸﹖魚中毒方

蘆根煮汁﹐服之卽解。

【方解】

鯸�卽河豚魚﹐味美其腹腴﹐呼爲西施乳。頭無腮﹐身無鱗﹐其肝毒﹐血殺人﹐脂令舌麻﹐子令腹脹﹐眼令目花﹐惟蘆根汁能解之。

蟹目相向﹐足斑﹐目赤者﹐不可食之。

【注】

蟹目相背﹐若目相向﹐足斑目赤者﹐有毒﹐故戒勿食。

卷三﹨禽獸魚虫禁忌並治第二十四

食蟹中毒治之方

紫蘇煮汁飲之三升。紫蘇子搗汁飲之亦良。冬瓜汁飲三升﹐食冬瓜亦可。

【方解】

紫蘇﹑冬瓜﹐俱能解蟹毒﹐故用之。

凡蟹未遇霜多毒﹐其熟者乃可食之。

【注】

蟹未經霜有毒﹐不可生食﹐經霜則毒無。

蜘蛛落食中﹐有毒﹐勿食之。

【注】

蜘蛛有毒﹐凡落食上不可食﹐有毒故也。

凡蜂蠅虫蟻等多集食上﹐食之致�。

【注】

虫類有毒﹐凡虫集食上者﹐食之則致�。

卷三

果實菜谷禁忌並治第二十五

《內經》曰﹕天食人以五气﹐地食人以五味﹐果實菜谷皆地產也。又云﹕五穀爲養五果爲助﹐五菜爲充﹐是以艸實曰蓏﹐木實曰果。禮云﹕棗曰新之﹐栗曰撰之﹐桃曰�之﹐柤梨曰攢之﹐則治果實有法矣。烹葵斷壺﹐紀乎豳風﹐芥醬芼羹﹐以養父母則用五菜有道矣。牛宜稌﹐羊宜黍﹐豕宜稷﹐犬宜粱﹐雁宜麥﹐則配五穀有方。然其物有不宜常食者﹐有不宜食者。經云﹕陰之所生﹐本在五味﹐陰之五宮﹐傷在五味人安可不知其所禁忌乎﹖果子生食生瘡。

【注】

果生之性﹐多濕多熱而有毒﹐或生食之﹐故令生瘡﹐腹脹作泄。

果子落地經宿﹐虫蟻食之者﹐人大忌食之。

【注】

凡果落地﹐隔夜尙不可食﹐而況虫蟻食者乎﹖見之者切不可食。

生米停畱多日﹐有損處﹐食之傷人。

【注】

凡食之物停畱多日﹐或隔夜者﹐若有損處﹐卽虫鼠所囓之餘﹐皆有毒傷人。

桃子多食﹐令人熱﹐仍不得入水浴﹐令人病寒熱淋瀝病。

【注】

桃味甘酸性熱﹐若多食者﹐令人熱。入水浴者﹐則濕與熱相搏﹐不得宣散﹐故令人外寒熱﹐內成癃癥也。

杏酪不熟傷人。﹝一云﹕殺人﹞

【注】

杏味酸苦有毒﹐酪釀未熟﹐若食之﹐恐害人也。

梅多食壞人齒。

【注】

梅味苦酸﹐若多食者﹐令人齒損。齒者骨之餘也﹐因腎主液而合骨﹐故傷齒。

李不可多食﹐令人腹脹。

【注】

李味酸澀﹐若多食﹐則中气不舒﹐故令人腹脹。

林禽不可多食﹐令人百脈弱。

【注】

林禽味酸澀﹐多食則令百脈不得宣﹐故脈弱。

橘柚多食﹐令人口爽﹐不知五味。

【注】

『尙書』注﹕小曰橘﹑大曰柚。二者其味皆酸而性寒﹐若過食﹐則口𨿽爽而五味不知焉。

梨不可多食﹐令人寒中﹐金瘡產婦亦不宜食。

【注】

梨味甘酸性寒﹐若過食則令人中焦寒﹐金瘡產婦更宜戒之。

櫻桃杏多食傷筋骨。

【注】

櫻桃﹑杏味酸性寒﹐若過食則傷筋骨。『內經』云﹕酸則傷筋。寒主傷腎﹐故傷筋骨安石橊不可多食﹐損人肺。

【注】

安石橊味酸澀﹐酸澀則气滯﹐肺主气﹐宜利而不宜滯﹐滯則傷損矣﹐故不可過食也。

胡桃不可多食﹐令人動痰飲。

【集注】

程林曰﹕胡桃潤肺消痰﹐何以動痰飲﹖因其性熱﹐多食則令人火動﹐煎熬津液而爲痰飲矣。

生棗多食﹐令人熱渴气脹﹐寒熱﹐羸弱者﹐彌不可食﹐傷人。

【注】

棗性熱生渴﹐味甘生滿﹐羸弱者內熱必盛﹐脾胃必虛﹐故令人寒熱﹐尢不可食。

卷三﹨果實菜谷禁忌並治第二十五

食諸果中毒治之方

豬骨﹝煆黑﹞右一味﹐爲末﹐水服方寸匕。亦治馬肝及漏脯等毒。

【方解】

以豬骨治果子毒﹐物性相制使然。治馬肝毒者﹐以豬畜屬水﹐馬畜屬火﹐此水�火之義也。治漏脯毒者﹐亦骨肉相感之義耳。

木耳赤色及仰生者勿食。菌仰捲者及赤色者﹐不可食。

【注】

木耳諸菌﹐皆覆捲而生﹐若仰捲而生﹐形色皆異﹐必有毒也﹐故不可食。

卷三﹨果實菜谷禁忌並治第二十五

治食諸菌中毒悶亂欲死方

人糞汁飲一升﹔土漿飲一二升﹔大豆濃煮汁飲﹔服諸吐﹑利藥﹔並解。

【集解】

李�曰﹕悶亂欲死﹐毒在胃也﹐服吐﹑利藥並解﹐使毒气上下分消也。

食楓樹菌而笑不止﹐治之以前方。

【集解】

李�曰﹕心主笑﹐笑不止﹐是毒气入心也。以前方治之則解耳。

誤食野芋煩亂欲死﹐治之以前方。

【集解】

李�曰﹕煩出於肺﹐煩亂欲死﹐故知毒气入肺也﹐亦用前方。

蜀椒閉口者有毒﹐誤食之戟人咽喉﹐气病欲絕﹐或吐下白沫﹐身體痺冷﹐急治之方

卷三﹨果實菜谷禁忌並治第二十五

肉桂煎汁飲之

﹔多飲涼水一﹑二升﹔或食蒜﹔或濃煮豉飲之﹔並解。

【方解】

蜀椒味辛辣﹐性熱有毒﹐閉口者其毒更勝。如桂與蒜﹐皆大辛大熱之物﹐通血脈辟邪穢﹐以熱治熱﹐是從治之法也。冷水淸涼解熱﹐地漿得土气﹐以萬物本乎土﹐亦莫不復歸於土﹐見土則毒已化矣。飲豉汁者﹐吐以去其毒也。

正月勿食�﹐令人面生遊風。

【注】

�味辛散﹐通陽气而走頭面﹐食生�過於發散﹐故面生遊風。

二月勿食蓼﹐傷人腎。

【注】

蓼味辛散﹐辛能走腎﹐二月卯木主令﹐腎主閉藏﹐若食之則傷腎﹐故曰﹕勿食。

三月勿食小蒜﹐傷人志性。

【注】

蒜辛熱有毒﹐奪气傷神﹐三月陽气盛﹐故勿食。

四月﹑八月勿食胡荽﹐傷人神。

【注】

胡荽辛溫開竅﹐四月陽气盛﹐八月陰气斂﹐若食此辛散之味﹐必傷神也。

五月勿食韭﹐令人乏气力。

【注】

韭春食則香﹐夏食則臭﹐是月食之則乏气力。

五月五日﹐勿食切生菜﹐發百病。

【注】

五月五日﹐天中節﹐是日純陽﹐人當養陽以順時﹐若食生菜﹐是伐天和﹐故百病發焉六月﹑七月勿食茱萸﹐傷神气。

【注】

茱萸辛熱走气﹐六月陽气盛張﹐七月陰微將斂﹐若食此辛熱之味﹐有傷神气也。

八月﹑九月勿食姜﹐傷人神。

【注】

姜性熱﹐味辛辣﹐八﹑九兩月﹐秋主收斂﹐過於辛散﹐故傷人之神。朱子晦庵云﹕秋食姜﹐夭人天年﹐謂其辛走气瀉肺也。

十月勿食椒﹐損人心﹐傷人脈。

【注】

椒性熱﹐味辛辣﹐十月陽气盡斂﹐若食此辛熱之味﹐必損心傷脈。

十月勿食被霜生菜﹐令人面無光﹐目澀﹐心痛﹐腰疼﹐或發心瘧﹐瘧發時﹐手足十指爪皆靑困萎。

【注】

『道藏』云﹕六陰之月﹐萬物至此﹐歸根復命﹐以待來復﹐不可食寒冷﹐生菜性冷經霜則寒﹐若食此﹐是伐天和﹐故有此等證。

十一月﹑十二月勿食薤﹐令人多涕唾。

【注】

薤味辛散走肺气﹐食之令人多涕唾。

四季勿食生葵﹐令人飲食不化﹐發百病﹐非但食中﹐藥中皆不可用﹐深宜愼之。

【注】

脾旺寄於四時之季月﹐生葵滑利傷脾﹐若食之則飲食不化﹐而發百病。

�韭初生芽者﹐食之傷人心气。

【注】

初生芽者﹐含抑鬱而未透發﹐故食傷心气。

飲白酒﹐食生韭令人病增。

【注】

酒多濕﹐韭性熱﹐濕熱相合﹐令人病增。

生�不可共蜜食之殺人﹐獨顆蒜彌甚。

【注】

�蒜皆不可共蜜食﹐若共食令人利下。

棗合生�食之﹐令人病。

【按】

此義未詳。

食糖蜜後﹐四日內食生�韭﹐令人心痛。

【注】

蜜與�及韭﹑蒜皆相反﹐𨿽食蜜後四日內﹐猶忌之﹐若犯令人心痛。

生�和雄鷄白犬肉食之﹐令人七竅經年流血。

【集注】

李�曰﹕此皆生風發火之物﹐若合食則血气更淖溢不和﹐故七竅流血。

夜食諸姜﹑蒜﹑�等﹐傷人心。

【注】

此皆辛熱辣物﹐夜屬陰气﹐主收斂﹐不宜食而食之﹐則擾陽气﹐故曰﹕傷人心。

蕪菁根多食﹐令人气脹。

【注】

此言不可過食﹐若過食則動气而脹也。

薤不共牛肉作羹﹐食之成瘕病﹐韭亦然。

【注】

薤﹑韭同牛肉食﹐皆難�化﹐積而不消﹐則成癥瘕。

蓴多食動痔病。

【注】

蓴性滑有毒﹐滑而易下﹐故發痔病。

野苣不可同蜜食之﹐作內痔。

【注】野苣味苦性寒﹐若同蜜食﹐必成內痔。

白苣不可共酪同食﹐作�虫。

【注】

白苣味苦性寒﹐乳酪味甘性熱﹐一寒一熱而成濕﹐濕成則生虫﹐故曰﹕不可食。

黃瓜食之發熱病。

【注】

黃瓜多濕有毒。程林曰﹕動寒熱虛熱﹐天行熱病及病後﹐皆不可食。

葵心不可食﹐傷人﹐葉尢冷﹐黃背赤背赤莖者﹐勿食之。

【注】

葵心有毒﹐背葉反常亦有毒﹐不可食。

胡荽久食之令多忘。

【注】

胡荽辛溫開竅﹐久食耗心血﹐故令人多忘。

病人不可食胡荽及黃花菜。

【注】

胡荽耗气﹐黃花菜破气耗血﹐皆病人忌食。

芋不可多食﹐動病。

【注】

芋滯有毒﹐多食則脾困而脹生﹐故戒多食。

妊娠食姜﹐令子餘指。

【注】

餘指﹐手多一指也。姜形類指﹐物性相感如此。

蓼多食﹐發心病。蓼和生魚食之﹐令人奪气﹐陰核疼痛。

【集注】

孫思邈曰﹕食蓼過多有毒﹐發心痛﹐以气味辛溫故也。生魚鮓屬合食﹐則相犯奪气也陰核痛﹐亦濕熱致病耳。

芥菜不可共兔肉食之﹐成惡邪病。

【注】

凡物性相反﹐不可同食﹐同食則成惡邪病。

小蒜多食﹐傷人力。

【注】

小蒜辛溫小毒﹐若多食气散﹐故傷心力。

卷三﹨果實菜谷禁忌並治第二十五

食躁式躁方

【按】

食躁式躁之「式」字﹐當是「或」字﹐應攺之。

【注】

食躁或躁者﹐卽今之食後﹐時或惡心﹐欲吐不吐之病也﹐故以豉湯吐之。

豉濃煮汁飲之。

�吻與芹菜相似﹐誤食之殺人﹐解之方

【注】

太陰之精﹐名曰�吻﹐入口則死。葛洪云﹕�吻生處﹐無他艸﹐莖上有毛。

薺苨八兩右一味﹐水六升﹐煮取二升﹐溫分二服。

菜中有水莨菪﹐葉圓而光﹐有毒﹐誤食令人狂亂﹐狀如中風﹐或吐血﹐治之方甘艸煮汁﹐服之卽解。

春秋二時﹐龍帶精入芹菜中﹐人偶食之爲病﹐發時手靑腹滿﹐痛不可忍﹐名蛟龍病治之方硬糖二﹑三斤右一味﹐日兩度服之﹐吐出如蜥蝪三﹑五枚﹐差。

【方解】

芹生陂澤之中﹐蛟龍𨿽變化莫測﹐其精焉能入此。大抵是蜥蜴虺蛇﹐春夏之交﹐遺精於此耳。且蛇嗜芹﹐尢爲可證。按『外臺祕要』云﹕蛟龍子生在芹上﹐誤食入腹﹐變成龍子﹐飴﹑粳米﹑杏仁﹑乳餅煮粥食之﹐吐出蛟子大驗。張機用硬糖治之﹐考『本艸』並無硬糖﹐當是粳米﹑飴糖無疑。二物味甘﹐甘能解毒是也。

卷三﹨果實菜谷禁忌並治第二十五

食苦瓠中毒治之方

黍穣煮汁﹐數服之解。

【注】

『風俗通』云﹕燒穣可以殺瓠。又云﹕種瓜之家不燒漆﹐物性相畏有如是也。人過食苦瓠﹐吐利不止者﹐以黍穣汁解之﹐本諸此。

扁豆﹐寒熱者﹐不可食之。

【注】

扁豆性滯而補﹐如患寒熱者忌之。

久食小豆﹐令人枯燥。

【注】

小豆卽赤豆也﹐性主利水﹐久食令肌膚枯燥。

食大豆屑﹐忌啖豬肉。

【注】

大豆卽黃豆也﹐若同豬肉食之﹐則閉气﹐故忌之﹐小兒尢當忌之。

大麥久食﹐令人作�。

【集注】

李�曰﹕�疥同。蓋麥入心﹐久食則心气盛而內熱。『內經』曰﹕諸瘡瘍皆屬心火。

故作�。

白黍米不可同飴蜜食﹐亦不可合葵食之。

【注】

黍米多熱﹐多食心煩。飴蜜味甘﹐多食中滿。『食療』云﹕黍米同葵食成痼疾。物性相反如此。

荍收麥麵多食之﹐令人發落。

【按】

此義未詳。

鹽多食傷人肺。

【注】

鹽味鹹﹐過食傷肺﹐發嗽哮喘。

食冷物冰人齒。

食熱物勿飲冷水。

【注】

寒熱相搏﹐脾胃乃傷。

飲酒食生蒼耳﹐令人心痛。

【注】

酒性純陽﹐蒼耳味苦有毒﹐苦先入心﹐飲酒以行其毒﹐故心痛。

夏月大醉汗流﹐不得冷水洗�身﹐及使扇﹐卽成病。

【注】

夏月飲酒汗流﹐則腠理開﹐若浴水及使扇﹐寒風相搏﹐或卽成黃汗﹐或卽成漏風﹐戒之愼之﹗飲酒大醉﹐灸腹背﹐令人腸結。

【注】

灸家云﹕毋灸大醉人。卽此義也。

醉後勿飽食﹐發寒熱。

【注】

醉則肝﹑膽之气肆行﹐木來侮土﹐故曰﹕勿飽食﹐發寒熱。

飲酒食豬肉﹐臥秫稻穣中﹐則發黃。

【注】

酒性多濕多熱﹐飲酒食肉﹐則濕熱交蒸於中宮﹐臥秫稻穣中﹐則濕熱困於外﹐故發黃也。

食飴多﹐飲酒大忌。

【按】

諺云﹕酒家忌甘﹐此義未詳。

凡酒及水﹐照見人影動者﹐不可飲之。

【注】

見此影動者﹐乃怪異也﹐切不可飲之。

醋合酪食之﹐令人血瘕。

【注】

酪性粘滯﹐醋性酸收﹐故令成血瘕。

食白米粥﹐勿食生蒼耳﹐成走注。

【注】

白米粥﹑蒼耳子同食﹐成走注病﹐必然性味不合也。

食甜粥已﹐食鹽卽吐。

【注】

粥甘鹽咸﹐先食甜已﹐復過食鹽卽吐﹐理必然也。

犀角筋攪飲食沫出﹐及澆地墳起者﹐食之殺人。

【注】

『抱朴子』云﹕犀食百艸及眾木之棘。故知飲食之毒﹐若攪飲食沫出者﹐必有毒也澆地墳起者﹐此怪異也﹐故食之殺人。

卷三﹨果實菜谷禁忌並治第二十五

飲食中毒煩滿治之方

苦參三兩苦酒一升半右二味﹐煮三沸﹐三上三下﹐服之吐食出﹐卽差。

【方解】

苦參味苦﹐苦酒味酸﹐酸苦湧泄而去其毒﹐煩滿自除。

又方犀角湯亦佳。

【注】

中毒煩滿﹐毒在胃中﹐犀角解胃中毒。

卷三﹨果實菜谷禁忌並治第二十五

貪食食多不消心腹堅滿痛治之方

鹽一升水三升右二味﹐煮令鹽消﹐分三服﹐當吐出食﹐便差。

【方解】

鹽咸能軟堅﹐又能湧泄﹐堅滿自除。

礬石生入腹﹐破人心肝﹐亦禁水。

【注】

礬性酸澀﹐無故用之﹐傷心肝﹐礬得水則化﹐物性相畏﹐故亦禁水。

商陸以水服﹐殺人。

【注】

商陸大毒﹐能行水而忌水服﹐物性相惡而然。

葶藶子傅頭瘡﹐藥气入腦殺人。

【注】

葶藶大寒﹐𨿽能敷瘡殺虫﹐然藥气善能下行﹐則瘡毒亦內攻入腦矣﹐故殺人。

水銀入人耳及六畜等皆死﹐以金銀著耳邊﹐水銀則吐。

【注】

水銀大毒﹐入耳則沈經墜絡﹐皆能死人。以金銀著耳門﹐引之則吐出﹐此物性感召之理﹐猶磁石之引鍼也。

苦楝無子者﹐殺人。

【注】

苦楝有雌雄兩種﹐雄者無子﹐根赤有毒﹐服之使人吐不能止﹐有至死者。雌者有子根白微毒﹐可入藥用。

凡諸毒多是假毒﹐以投無知時﹐宜煮薺苨﹑甘艸汁飲之﹐通除諸毒藥。

【注】

凡諸毒多借飲食以投毒﹐而服毒之人﹐原自不知﹐若覺之﹐則時時煮甘艸﹑薺苨湯飲之﹐以二物能解艸石百毒也。

卷三

訂正仲景全書金匱要略注正誤存疑篇

『金匱要略』一書﹐其世遠而就闕誤也﹐與『傷寒論』等。如�飥之「�」字﹐與緩中補虛用大黃�虫圓主之之類﹐俱不可以爲法。爰加斟酌其攺移刪補諸式﹐與夫存疑之二十八條﹐悉仿『傷寒論』敍次云。

┌───────────────────────────────────┐│補注﹕正誤各條置於引號內者爲攺正正確者﹐置於中括弧內者爲應刪錯誤原文。│└───────────────────────────────────┘

卷三

藏府經絡先後第一

師曰﹕病人語聲寂然﹐喜驚呼者﹐骨節間病﹔語聲諳諳然﹐不徹者﹐心膈間病﹔語聲啾啾然﹐細而長者﹐「腹」﹝頭﹞中病。

【按】

頭中病之「頭」字﹐當是「腹」字﹐經中從無頭中病之文﹐且文義不屬﹐當攺之。

師曰﹕吸而微數﹐其病在中焦﹐實也﹐當下之卽愈﹐虛者不治。在上焦者﹐其吸「遠」﹝促﹞﹔在下焦者﹐其吸「促」﹝遠﹞﹐此皆難治。呼吸動搖振振者﹐不治。

【按】

吸促之「促」字﹐當是「遠」字﹐吸遠之「遠」字﹐當是「促」字﹔方合病義﹐當移之。

問曰﹕﹝寸脈沈大而滑﹐沈則爲實﹐滑則爲气﹐實气相搏﹐﹞「厥」﹝血﹞气入藏卽死﹐入府卽愈﹐此爲卒厥﹐何謂也﹖師曰﹕唇口靑﹐身冷﹐爲入藏﹐卽死﹔如身和汗自出﹐爲入府﹐卽愈。

【按】

「寸脈沈大而滑﹐沈則爲實﹐滑則爲气﹐實气相搏」之十八字﹐文理不順﹐衍文也當刪之。血气入藏之「血」字﹐當是「厥」字﹐始與卒厥相合﹐當攺之。

問曰﹕陽病十八﹐何謂也﹖師曰﹕頭痛﹐項﹑腰﹑脊﹑臂﹑腳掣痛。陰病十八﹐何謂也﹖師曰﹕欬﹐上气﹐喘﹐噦﹐咽﹐腸鳴﹐脹滿﹐心痛﹐拘急。五藏病各有十八﹐合爲九十病﹔人又有六微﹐微有十八病﹐合爲一百八病。五勞﹑七傷﹑六極﹐婦人三十六病﹐不在其中。淸邪居上﹐濁邪居下﹐大邪中表﹐小邪中裏﹐「漀」﹝�﹞飥之邪從口入者﹐宿食也。五邪中人﹐各有法度﹐風中於前﹐寒中於暮﹐濕傷於下﹐霧傷於上﹐風令脈浮﹐寒令脈急﹐霧傷皮腠﹐濕流關節﹐食傷脾胃﹐極寒傷經﹐極熱傷絡

【按】

字典無「�」字﹐當是「漀」字﹐漀音傾﹐側水也。後之積聚門﹐�气之「�」字亦誤。

問曰﹕病有急當救裏救表者﹐何謂也﹖師曰﹕病﹐醫下之﹐續得下利淸谷不止﹐身體疼痛者﹐急當救裏﹔後身體疼痛﹐淸便自調者﹐急當救表也。

【按】

此條注﹐詳見『傷寒論太陰篇』內﹐故不復釋。

夫諸病在藏﹐欲攻之﹐當隨其所得而攻之﹐如渴者「小便不利」﹐與豬苓湯﹐餘皆仿此。

【按】

如渴者之下﹐當有「小便不利」四字﹐必是遺失﹐當補之。

卷三﹨藏府經絡先後第一

痙濕暍第二

病者﹐身熱足寒﹐頸項彊急﹐惡寒﹐時頭熱﹐面赤﹐目赤﹐獨頭動搖﹐卒口噤﹐背反張者﹐痙病也。﹝若發其汗者﹐寒濕相搏﹐其表益虛﹐卽惡寒甚﹐發其汗已﹐其脈如蛇﹞。

【按】

「痙病也」之下諸句﹐與上文義不屬。與後條之爲欲解脈如故諸句﹐文義相屬﹐宜分於彼。

太陽病﹐發熱無汗﹐﹝反﹞寒者﹐名曰剛痙。

【按】

反惡寒之「反」字﹐衍文也。玩痙病之條自知﹐當惡寒也﹐宜刪之。

「若發其汗者﹐寒濕相搏﹐其表益虛﹐卽惡寒甚﹐發其汗已﹐其脈如蛇﹐」﹝暴腹脹大者﹐﹞爲欲解﹐脈如故﹐反伏弦者﹐痙。

【按】

「暴腹脹大者」五字﹐衍文也﹐當刪之。

卷三﹨藏府經絡先後第一

瘧病第四

師曰﹕瘧脈自弦﹐弦數者多熱﹐弦遲者多寒﹐弦「沈」﹝小﹞緊者下之差﹐弦遲者可溫之﹐弦「浮」緊者﹐可發汗鍼灸也﹐弦「滑」﹝浮﹞大者﹐可吐之﹐弦數者﹐風發也﹐以飲食消息止之。

【按】

弦小緊者之「小」﹐當是「沈」字﹐則有可下之理。弦緊者﹐當是「弦浮緊」﹐則有可發汗之理。弦浮大者﹐當是「弦滑大」﹐則有可吐之理。且不遺本文瘧脈自弦之意當攺之補之。

師曰﹕陰气孤絕﹐陽气獨發﹐則熱而少气﹑煩冤﹐手足熱而欲嘔﹐名曰癉瘧﹔若但熱不寒者﹐邪气內藏於心﹐外舍分肉之間﹐令人消鑠肌肉。

【按】

此言癉瘧﹐其文脫簡﹐『內經』已詳﹐不復釋。

溫瘧者﹐其脈如平﹐身無寒﹐但熱﹐骨節疼煩﹐時嘔﹐白虎加桂枝湯主之。

【按】

此言溫瘧﹐其文脫簡﹐『內經』已詳﹐不復釋。

瘧多寒者﹐名曰牝瘧﹐蜀漆散主之。

【按】

此言牝瘧﹐其文脫簡﹐『內經』已詳﹐不復釋。

卷三﹨藏府經絡先後第一

中風歷節第五

「寸口脈「浮」﹝遲﹞而緩﹐「浮」﹝遲﹞則爲「風」﹝寒﹞﹐緩則爲虛﹔榮緩則爲亡血﹐衛緩則爲中風﹔邪气中經﹐」﹝寸口脈浮而緊﹐緊則爲寒﹐浮則爲虛﹐寒虛相搏﹐邪在皮膚﹐﹞﹝浮者血虛﹐﹞絡脈空虛﹐賊邪不瀉﹐或左或右﹔邪气反緩﹐正气卽急﹐正气引邪﹐喎僻不遂。邪在於絡﹐肌膚不仁﹔邪在於經﹐卽重不勝﹔邪入於府卽不識人﹔邪入於藏﹐舌卽難言﹐口吐涎。

【按】

「寸口脈浮而緊﹐緊則爲寒﹐浮則爲虛﹐寒虛相搏﹐邪在皮膚」﹐此五句原文在本條之首﹐當在後條之首。「寸口脈遲而緩﹐遲則爲寒﹐緩則爲虛﹔榮緩則爲亡血﹐衛緩則爲中風﹔邪气中經」﹐此六句原文在後條﹐當在此條之首﹐文气始各得相屬﹐必系錯簡﹐當移之。其中有浮者血虛一句﹐必是衍文﹐當刪之。寸口脈遲而緩﹐遲則爲寒二「遲」字當是「浮」字﹐「寒」字當是「風」字﹐始得文義了然﹐且遲緩二脈不能並見﹐當攺之。

「寸口脈浮而緊﹐緊則爲寒﹐浮則爲「風」﹝虛﹞﹐寒「風」﹝虛﹞相搏﹐邪在皮膚」﹝寸口脈遲而緩﹐遲則爲寒﹐緩則爲虛﹔榮緩則爲亡血﹐衛緩則爲中風﹔邪气中經﹐﹞則身癢而癮疹﹔心气不足﹐邪气入中﹐則胸滿而短气。

【按】

「浮則爲虛﹐寒虛相搏」二「虛」字﹐應是「風」字﹐當攺之。

味酸則傷筋﹐筋傷則緩﹐名曰泄﹔咸則傷骨﹐骨傷則痿﹐名曰枯﹔枯泄相搏﹐名曰斷「絕」﹝泄﹞。榮气不通﹐衛不獨行﹐榮衛俱微﹐三焦無所禦﹐四屬斷絕﹐身體羸瘦獨足腫大﹐黃汗出﹐脛冷﹐假令發熱﹐便爲歷節也。病歷節﹐不可屈伸﹐疼痛﹐鳥頭湯主之。

【按】

名曰斷泄之「泄」字﹐當是「絕」字﹐始與下文相屬﹐當攺之。

諸肢節疼痛﹐身體�羸﹐腳腫如脫﹐頭眩短气﹐「嗢嗢」﹝溫溫﹞欲吐﹐桂枝芍藥知母湯主之。

【按】

溫溫應是「嗢嗢」﹐當攺之。

卷三﹨藏府經絡先後第一

血痺虛勞第六

人年五﹑六十﹐其病脈大者﹐痺挾背行﹐﹝若腸鳴﹐﹞馬刀挾「瘰」﹝癭﹞者﹐皆爲勞得之。

【按】

「若腸鳴」三字﹐與上下文不屬﹐必是錯簡﹐當刪之。挾癭之「癭」字﹐當是「瘰」字﹐且先勞後瘰﹑先瘰後勞者有之﹐從未見勞﹑癭先後病也﹐當攺之。

勞之爲病﹐其脈浮大﹐手足煩﹐春夏劇﹐秋冬差﹐陰「虛」﹝寒﹞精自出﹐酸削不能行。

【按】

陰寒精自出之「寒」字﹐應是「虛」字﹐當攺之。

男子面色白者﹐主渴及亡血﹐卒喘悸。﹝脈浮者﹐裏虛也。﹞

【按】

「脈浮者﹐裏虛也」句﹐當是衍文。

夫失精家﹐少腹弦急﹐陰頭寒﹐目眩﹐發落﹐脈極虛﹑芤﹑遲﹐爲淸谷亡血失精。﹝脈得諸芤動微緊﹐男子失精﹐女子夢交﹐桂枝龍骨牡蠣湯主之。﹞

【按】

此條「脈得諸芤…」五句﹐與上文義不屬﹐衍文也。另分一條﹐在本門十二條之次。

脈弦而大﹐弦則爲減﹐大則爲芤﹐減則爲寒﹐芤則爲虛﹐虛寒相搏﹐此名爲革﹐婦人則半產漏下﹐男子則亡血失精。

【按】

此條注詳見『傷寒論辦脈篇』內﹐故不復釋。

五榮極虛﹐羸瘦﹐腹滿﹐不能飲食﹐「緩中補虛」。食傷﹑憂傷﹑飲傷﹑房室傷﹑饑傷﹑勞傷﹑經絡榮衛气傷﹐內有幹血﹐肌膚甲錯﹐兩目黯黑﹐﹝緩中補虛﹐﹞大黃�虫圓主之。

【按】

兩目黯黑句下「緩中補虛」四字﹐當在不能飲食之下﹐必是傳寫之�﹐當移之。

卷三﹨藏府經絡先後第一

肺痿肺癰欬嗽上气第七

問曰﹕病欬逆﹐脈之﹐何以知此爲「肺痿」肺癰﹖當有膿血﹐吐之則死﹐其脈何類﹖師曰﹕寸口脈「浮」﹝微﹞而數﹐「浮」﹝微﹞則爲風﹐數則爲熱﹐「浮」﹝微﹞則汗出﹐數則惡寒。風中於衛﹐呼气不入﹔熱過於榮﹐吸而不出。風傷皮毛﹐熱傷血脈風捨於肺﹐其人則咳﹐口漧﹐喘滿﹐咽燥不渴﹐時唾濁沫﹐時時振寒。熱之所過血爲之凝滯﹐畜結癰膿﹐吐如米粥。始萌可救﹐膿成則死。

【按】

肺癰之上﹐當有「肺痿」二字﹐不然本文論肺痿之義﹐則無著落﹐必是脫簡﹐當補之脈微之三「微」字﹐當是三「浮」字﹐始與文气相屬﹐當攺之。

「火」﹝大﹞逆上气﹐咽喉不利﹐止逆下气者﹐麥門冬湯主之。

【按】

大逆上气之「大」字﹐當是「火」字﹐文義病藥始相屬﹐當攺之。

卷三﹨藏府經絡先後第一

腹滿寒疝宿食第十

腹滿時減﹐復如故﹐此爲寒﹐當與溫藥「﹐宜厚朴生薑甘艸半夏人參湯主之」。

【按】

此篇無治虛寒腹滿之方﹐當與溫藥之下﹐當有「宜厚朴生薑甘艸半夏人參湯主之」十四字﹐必是脫簡。閱『傷寒論太陰篇』自知﹐當補之。

病者痿黃﹐「燥」﹝躁﹞而不渴﹐「胃」﹝胸﹞中寒實﹐而利不止者死。

【按】

躁而不渴當是「燥而不渴」﹐文气通順。胸中寒實當是「胃中寒實」﹐若是胸中寒實如何曰下利不止者死﹐當攺之。

﹝其脈數而緊﹐乃弦﹐狀如弓弦﹐按之不移﹐脈弦數者﹐﹞﹝當下其寒﹔﹞脈緊大而遲者﹐必心下堅﹐「當下其寒﹐」脈大而緊者﹐陽中有陰﹐可下之。

【按】

「其脈數而緊﹐乃弦﹐狀如弓弦﹐按之不移﹐脈數弦者」之十九字﹐當是衍文﹐閱『傷寒論辧脈法』自知﹐刪之。「當下其寒」四字﹐當在必心下堅之下﹐文義始屬當移之。

�下「滿」﹝偏﹞痛﹐發熱﹐其脈緊弦﹐此寒也﹐以溫藥下之﹐宜大黃附子湯。

【按】

�下偏痛之「偏」字﹐當是「滿」字﹐當攺之。

按之心下滿痛「有潮熱」者﹐此爲實也﹐當下之﹐宜大柴胡湯。

【按】

「按之心下滿痛」之下﹐當有「有潮熱」三字﹐若無此三字﹐則不當與大柴胡湯﹐當補之。

腹痛﹐脈弦而緊﹐弦則衛气不行﹐卽惡寒﹐緊則不欲食﹐邪正相搏﹐卽爲寒疝。遶臍痛苦﹐發則「自」﹝白﹞汗出﹐手足厥冷﹐﹝其脈沈緊者﹐﹞大烏頭煎主之。

【按】

此條脈重出﹐下條有證無脈﹐「其脈沈緊者」五字﹐當在下條裏急之下。然脈弦而緊是勁急之甚﹐當屬寒疝之重者。其白汗之「白」字﹐當是「自」字﹐攺之。下條「其脈沈緊者」﹐是裏痛之脈﹐當屬寒疝之輕者﹐當移之。

寒疝﹐腹中痛﹐及�痛裏急﹐「其脈沈緊者﹐」當歸生薑羊肉湯主之。

【按】

「�痛裏急」之下﹐當有上條「其脈沈緊者」五字。

寒疝﹐腹中痛﹐逆冷﹐手足不仁﹐若身疼痛﹐灸刺﹑諸藥不能治﹐﹝抵當﹞烏頭桂枝湯主之。

【按】

「抵當」二字﹐衍文也。

問曰﹕人病有宿食﹐何以別之﹖師曰﹕寸口脈浮而大﹐按之反澀﹐尺中亦「大」﹝微﹞而澀﹐故知有宿食﹐大承气湯主之。

【按】

尺中亦微而澀之「微」字﹐當按『傷寒論』作「大」字是﹐當攺之。

卷三﹨藏府經絡先後第一

五藏風寒積聚第十一

肺中風者﹐口燥而喘﹐「頭」﹝身﹞運而「身」重﹐冒「風」而腫脹。

【按】

身運而重當是「頭運而身重」﹐冒而腫脹當是「冒風而腫脹」﹐乃與文義始爲相屬當攺之補之。

肝中寒者﹐﹝兩臂不舉﹐舌本燥﹐﹞喜太息﹐胸中痛﹐不得轉側﹐食則吐﹝而汗出﹞也。

【按】

「兩臂不舉﹐舌本燥」二句﹐「而汗出」三字﹐文義不屬﹐必是錯簡﹐不可爲後世法不釋。

肝著﹐其人常欲蹈其胸上﹐先未苦時﹐但欲飲熱﹝﹐旋覆花湯主之﹞。

【按】

「旋覆花湯主之」六字﹐與肝著之病不合﹐當是衍文。

心傷者﹐其人勞倦﹐卽頭面赤而下重﹐心中痛而自煩﹐發熱﹐當臍跳﹐其脈「沈」﹝弦﹞﹐此爲心藏傷所致也。

【按】

其脈弦之「弦」字﹐當是「沈」字﹐沈爲腎脈﹐文義相屬﹐當攺之。

邪哭使魂魄不安者﹐血气少也﹐血气少者﹐屬於心﹐心气虛者﹐其人則畏﹐合目欲眠夢遠行而精神離散﹐魂魄妄行﹐陰气衰者爲「狂」﹝癲﹞﹐陽气衰者爲「癲」﹝狂﹞。

【按】

陰气衰者爲癲之「癲」字﹐當是「狂」字﹔陽气衰者爲狂之「狂」字﹐當是「癲」字『內經』曰﹕重陰者癲﹐重陽者狂﹐當攺之。

趺陽脈浮而澀﹐浮則胃气彊﹐澀則小便數﹐浮澀相搏﹐大便則堅﹐其脾爲約﹐麻子仁丸主之。

【按】

此條注詳見『傷寒論陽明篇』內﹐故不復釋。

問曰﹕病有積﹐有聚﹐有「漀」﹝�﹞气﹐何謂也﹖師曰﹕積者﹐藏病也﹐終不移﹔聚者﹐府病也﹐發作有時﹐展轉痛移﹐爲可治。「漀」﹝�﹞气者﹐�下痛﹐按之則愈﹐復發爲「漀」﹝�﹞气。諸積大法﹕脈來細而附骨者﹐乃積也。寸口﹐積在胸中﹔微出寸口﹐積在喉中﹔關上﹐積在臍傍﹔上關上﹐積在心下﹔微下關﹐積在少腹﹔尺中﹐積在气沖﹔脈出左﹐積在左﹔脈出右﹐積在右﹔脈兩出﹐積在中央﹔各以其部處之。

【按】

�作漀解﹐見首篇。

卷三﹨藏府經絡先後第一

驚悸吐衄下血胸滿瘀血第十二

病人面無血色﹐無寒熱﹐脈「浮」﹝沈﹞弦者﹐衄﹔脈「沈」﹝浮﹞弱﹐手按之絕者下血﹔煩欬者﹐必吐血。

【按】

脈沈當是「脈浮」﹐脈浮當是「脈沈」﹐文義始屬﹐當攺之。

寸口脈弦而大﹐弦則爲減﹐大則爲芤﹐減則爲寒﹐芤則爲虛﹐寒虛相搏﹐如名曰革婦人則半產漏下﹐男子則亡血。

【按】

此條注詳見『傷寒辧脈篇』內﹐故不復釋。

心气「有餘」﹝不足﹞﹐吐血衄血﹐瀉心湯主之。

【按】

心气「不足」二字﹐當是「有餘」二字﹐若是不足﹐如何用此方治之﹐當攺之。

卷三﹨藏府經絡先後第一

痰飲欬嗽第十三

夫病人飲水多﹐必暴喘滿。凡食少飲多﹐水停心下﹐甚者則悸﹐微者短气。﹝脈雙弦者寒也﹐皆大下裏虛﹐脈偏弦者飲也。﹞

【按】

微者短气句下﹐古本有「脈雙弦者寒也……」諸句﹐文義不屬﹐另分一條﹐在本門二十七條之次。

假令「病」﹝瘦﹞人臍下有悸﹐吐涎沫而「巓」﹝癲﹞眩﹐此水也﹐五苓散主之。

【按】

瘦人之「瘦」字﹐當是「病」字﹐癲眩之「癲」字﹐當是「巓」字﹐巓者頭也﹐文義始屬﹐當攺之。

夫心下有畱飲﹐其人背寒冷如掌大。畱飲者﹐�下痛引缺盆﹐咳嗽則轉甚。胸中有畱飲﹐其人短气而「喘」﹝渴﹞﹐四肢歷節痛。﹝脈沈者﹐有畱飲。﹞

【按】

此條古本於四肢歷節痛之下﹐有「脈沈者﹐有畱飲」一句﹐當另爲一條﹐始合論脈之義。短气而渴之「渴」字﹐當是「喘」字﹐四肢上﹐當有缺文。

病者脈伏﹐其人欲自利﹐利反快﹐「此爲畱飲欲去故也﹔」𨿽利﹐心下續堅滿﹐﹝此爲畱飲欲去故也﹐﹞甘遂半夏湯主之。

【按】

心下續堅滿句下﹐「此爲畱飲欲去故也」八字﹐當在利反快之下﹐此傳寫之�﹐當移之。

水在心﹐心下堅築短气﹐惡水不欲飲。水在肺﹐吐涎沫﹐欲飲水。水在脾﹐少气身重水在肝﹐�下支滿﹐嚏而痛。水在腎﹐「臍」﹝心﹞下悸。

【按】

心下悸之「心」字﹐當是「臍」字﹐當攺之。

支飲「腹」﹝胸﹞滿者﹐厚朴大黃湯主之。

【按】

支飲胸滿之「胸」字﹐當是「腹」字﹐若是「胸」字﹐無用承气湯之理﹐當攺之。

脈弦「遲」﹝數﹞有寒飲﹐冬夏難治。

【按】

脈弦數之『數』字﹐當是『遲』字﹐始與寒飲之理合﹐當攺之。

欬逆倚息不得臥﹐小靑龍湯主之。靑龍湯「汗」﹝下﹞已﹐多唾﹐口燥﹐寸脈沈﹐尺脈微﹐手足厥逆﹐气從少腹上衝胸咽﹐手足痺﹐其面翕熱如醉狀﹐因復下流陰股﹐小便難﹐時復冒者﹐與茯苓桂枝五味甘艸湯﹐治其气沖。

【按】

小靑龍湯下已之「下」字﹐當是「汗」字﹐蓋大﹑小靑龍湯﹐皆汗劑也﹐當攺之。

卷三﹨藏府經絡先後第一

消渴小便利淋第十四

厥陰之爲病﹐消渴﹐气上衝心﹐心中疼熱﹐饑而不欲食﹐食卽吐蛔﹐下之利不止。

【按】

此條是『傷寒論』厥陰經正病﹐與雜病消渴之義不同﹐必是錯簡。

寸口脈浮而遲﹐浮卽爲虛﹐遲卽爲勞﹐虛則衛气不足﹐勞則榮气竭。

【按】

此條當在『虛勞篇』中﹐錯簡在此。

趺陽脈浮而數﹐浮卽爲气﹐數卽消穀﹐而大「便」堅﹐气盛則溲數﹐溲數卽堅﹐堅數相搏﹐卽爲消渴。

【按】

而大堅句不成文﹐大字下﹐當有「便」字﹐當補之。

卷三﹨藏府經絡先後第一

水气病第十五

﹝少陰脈﹐緊而沈﹐沈則爲水﹐小便卽難﹐﹞脈得諸沈者﹐當責有水﹐身體腫重。

【按】

脈得諸沈者一條﹐乃始論水气病之脈﹐當列於篇首。但古本脈得諸沈之上﹐有「少陰脈緊而沈…」四句﹐文義不屬﹐並有脫簡﹐不釋﹐且刪之。

夫水病人﹐目下有臥蠶﹐面目鮮澤﹐脈伏﹐其人消渴。﹝病水腹大﹐小便不利﹐其脈沈絕者﹐有水﹐可下之。﹞

【按】

其人消渴之下﹐古本有「病水腹大﹐小便不利﹐其脈沈絕者﹐有水可下之」四句﹐與上文義不屬﹐當另分爲一條﹐在本門五條之次﹐始合裏水脈證。

裏水者﹐一身面目黃腫﹐其脈沈﹐小便不利﹐故令病水﹐假如小便自利﹐此亡津液故令渴也。﹝越婢加術湯主之。﹞

【按】

「越婢加術湯主之」七字﹐當在後太陽病脈浮而緊條內﹐發汗卽愈之下﹐文義始屬必是錯簡在此。觀其裏有水之之文﹐豈有用越婢加術湯發表之藥﹐自可知也。

心水者﹐其身重而少气﹐不得臥﹐煩而躁﹝﹐其人陰腫﹞。

【按】

「其人陰腫」四字﹐當在腎水條內﹐錯簡在此﹐當移之。

腎水者﹐其腹大臍腫﹐腰痛不得溺﹐除下濕﹐如牛鼻上汗﹐其足逆冷﹐面反瘦「﹐其人陰腫」。

【按】

「面反瘦」之下﹐當補上條「其人陰腫」四字。

師曰﹕寸口脈遲而澀﹐遲則爲寒﹐澀爲血不足﹔趺陽脈微而遲﹐微則爲气﹐遲則爲寒寒气不足﹐則手足逆冷﹐手足逆冷﹐則榮衛不利﹐榮衛不利﹐則腹滿腸鳴相逐﹐气轉膀胱﹐榮衛俱勞﹐陽气不通卽身冷﹐陰气不通卽骨疼﹔陽气前通則惡寒﹐陰气前通則痺不仁﹔陰陽相得﹐其气乃行﹐大气一轉﹐其气乃散﹐實則失气﹐虛則遺溺﹐名曰气分「﹐桂枝去芍藥加麻黃附子細辛湯主之」。

【按】

名曰气分之下﹐當補入下條「桂枝去芍藥加麻黃附子細辛湯主之」十五字。

﹝气分﹐心下堅﹐大如盤﹐邊如旋杯﹐水飲所作﹐﹞﹝桂枝去芍藥加麻黃附子細辛湯主之。﹞

【按】

「气分心下堅﹐大如盤﹐邊如旋杯﹐水飲所作」之十六字﹐當是衍文﹐觀心下堅之本條自知。「桂枝去芍藥加麻黃附子細辛湯主之」之十五字﹐當在上條气分之下﹐文气始屬﹐正是气分之治法﹐必是錯簡在此﹐當移之。

脈浮而洪﹐浮則爲風﹐洪則爲气﹐風气相搏﹐風彊爲隱疹﹐身體爲癢﹐癢爲泄風﹐久爲痂癩﹔气彊則爲水﹐難以俯仰。風气相擊﹐身體「浮」﹝洪﹞腫﹐汗出乃愈﹐惡風則虛﹐此爲風水﹔不惡風者﹐小便通利﹐上焦有寒﹐其口多涎﹝﹐此爲黃汗﹞。

【按】

身體洪腫之「洪」字﹐當是「浮」字﹐攺之。「此爲黃汗」四字﹐當是衍文。

太陽病脈浮而緊﹐法當骨節疼痛﹐反不疼﹐身體反重而酸﹐其人不渴﹐汗出卽愈﹐此爲風水。惡寒者﹐此爲極虛﹐發汗得之。渴而不惡寒者﹐此爲皮水。身腫而冷﹐狀如周痺﹐胸中窒不能食﹐反聚痛﹐暮躁不得眠﹐此爲黃汗﹐痛在骨節。欬而喘﹐不渴者此爲「肺」﹝脾﹞脹﹐其狀如腫﹐發汗卽愈「﹐越婢加術湯主之」。然諸病此者渴而下利﹐小便數者﹐皆不可發汗。

【按】

脾脹之「脾」字﹐當是「肺」字﹐攺之。發汗卽愈之下﹐當補入前條之「越脾加術湯主之」七字。

「皮」﹝裏﹞水越婢加術湯主之﹐甘艸麻黃湯亦主之。

【按】

裏水之「裏」字﹐當是「皮」字﹐豈有裏水﹐而用麻黃之理﹐當攺之。

﹝厥而﹞皮水者﹐蒲灰散主之。

【按】

「厥而」二字﹐當是衍文。

水之爲病﹐其脈沈小﹐屬少陰。浮者爲風﹐無水虛脹者爲「風」﹝气﹞水。發其汗卽已。脈沈者宜麻黃附子湯﹐浮者宜杏子湯。

【按】

爲气水之「气」字﹐當是「風」字﹐若是「气」字﹐則無發汗之理﹐且通篇並無气水之病﹐當攺之。

卷三﹨藏府經絡先後第一

黃疸病第十六

腹滿「身」﹝舌﹞痿黃﹐躁不得睡﹐屬黃家。

【按】

舌痿黃之「舌」字﹐當是「身」字﹐當攺之。

黃疸病﹐「小便不利者﹐」茵陳五苓散主之。

【按】

黃疸病之下﹐當有「小便不利者」五字﹐茵陳五苓散方有著落﹐當補之。

卷三﹨藏府經絡先後第一

嘔吐噦下利第十七

吐後渴欲得水而貪飲者﹐﹝文蛤湯主之﹐﹞兼﹝主﹞微風﹐脈緊頭痛「﹐文蛤湯主之」。

【按】

「文蛤湯主之」五字﹐當在頭痛之下﹐文義始屬﹐當移之。兼主之「主」字﹐衍文也﹝問曰﹕病人脈數﹐數爲熱﹐當消穀引食﹐而反吐者﹐何也﹖師曰﹕以發其汗﹐令陽气微﹐膈气虛﹐脈乃數﹐數爲客熱﹐不能消穀﹐胃中虛冷故也。﹞脈弦者虛也﹐胃气無餘﹐朝食暮吐﹐變爲胃反﹐寒在於上﹐醫反下之﹐今脈反弦﹐故名曰虛。

【按】

「問曰﹕病人脈數」﹐至「胃中虛冷故也」等句﹐已詳『傷寒論陽明篇』內﹐錯簡在此﹐且與脈弦者虛也﹐文義不屬。

趺陽脈浮而澀﹐浮則爲虛﹐「澀」﹝虛﹞則傷脾﹐脾傷則不磨﹐朝食暮吐﹐暮食朝吐宿谷不化﹐名曰胃反﹐脈緊而澀﹐其病難治。

【按】

虛則傷脾之「虛」字﹐應是「澀」字﹐當攺之。

下利﹐手足厥冷﹐無脈者﹐灸之不溫﹐若脈不還﹐反微喘者﹐死。﹝少陰負趺陽者爲順也。﹞

【按】

此條反微喘者死之下﹐有「少陰負趺陽者爲順也」一句﹐文義不屬﹐其注已詳見『傷寒論辧脈篇』內﹐不復釋。

下利淸谷﹐不可攻其表﹐汗出必脹滿。

【按】

此條注詳見『傷寒論太陰篇』內﹐故不復釋。

下利脈沈而遲﹐其人面少赤﹐身有微熱﹐下利淸谷者﹐必鬱冒﹐汗出而解﹐病人必微厥﹐所以然者﹐其面戴陽﹐下虛故也。

【按】

此條注詳見『傷寒論厥陰篇』內﹐故不復釋。

下利腹脹滿﹐身體疼痛者﹐先溫其裏﹐乃攻其表﹐溫裏宜四逆湯﹐攻表宜桂枝湯。

【按】

此條注詳見『傷寒論太陰篇』內﹐故不復釋。

下利後更煩﹐按之心下濡者﹐爲虛煩也﹐梔子豉湯主之。

【按】

此條注詳見『傷寒論太陽中篇』﹐故不復釋。

卷三﹨藏府經絡先後第一

跌蹶手指臂腫轉筋陰狐疝蛔虫病第十九

蛔厥者﹐當吐蛔﹐今病者靜而復時煩﹐「非」﹝此﹞爲藏寒﹐蛔上入膈﹐故煩﹐須臾復止﹐得食而嘔又煩者﹐蛔聞食臭出﹐其人當自吐蛔。蛔厥者﹐烏梅丸主之。

【按】

此爲藏寒之「此」字﹐當是「非」字﹐若是「此」字﹐何以辧寒厥﹐當攺之。

卷三﹨藏府經絡先後第一

婦女產後病第二十一

產後七﹑八日﹐無太陽證﹐少腹堅痛﹐此惡露不盡﹐「熱在裏﹐結在膀胱也﹐」不大便煩躁發熱﹐切脈微實﹐﹝再倍﹞發熱﹐日晡時煩躁者不食﹐食則譫語﹐至夜卽愈宜大承气湯主之。﹝熱在裏﹐結在膀胱也。﹞

【按】

「熱在裏﹐結在膀胱也」之八字﹐當在本條上文「惡露不盡」之下﹐未有大承气湯下膀胱血之理﹐當移之。「再倍」二字﹐當是衍文。

產後中風「病痙者」﹐發熱面正赤﹐喘而頭痛﹐竹葉湯主之。

【按】

產後中風之下﹐當有「病痙者」三字﹐始與方合。若無此三字﹐則人參﹑附子施之於中風發熱可乎﹖而又以竹葉命名者何所謂也﹖且方內有頸項彊用大附子之文﹐本篇有證無方﹐則可知必有脫簡﹐當補之。

卷三﹨藏府經絡先後第一

婦人雜病第二十二

婦人之病﹐因虛﹑積冷﹑結气﹐爲諸經水斷絕﹔至有歷年血寒﹐積結胞門﹐寒傷經絡凝堅在上﹐嘔吐涎唾﹐久成肺癰﹐形體損分。在中盤結﹐繞臍寒疝﹐或兩�疼痛與藏相連﹔或結熱中﹐痛在關元﹐脈數無瘡﹐肌若魚鱗﹐時著男子﹐非止女身。在下「未」﹝來﹞多﹐經候不勻﹐令陰掣痛﹐少腹惡寒﹔或引腰脊﹐下根气街﹐气沖急痛膝脛疼痛﹔奄忽眩冒﹐狀如厥癲﹐或有憂慘﹐悲傷多嗔﹐﹝此皆帶下﹐﹞非有鬼神﹔「此皆帶下﹐」久則羸瘦﹐脈虛多寒﹐三十六病﹐千變萬端﹔審脈陰陽﹐虛實緊弦行其鍼藥﹐治危得安﹐其𨿽同病﹐脈各異源﹐子當辧記﹐勿謂不然。

【按】

在下來多之「來」字﹐當是「未」字。本條皆經水繼絕之病﹐若系「來多」﹐則與上文不合﹐與下文經候不勻亦不合﹐當攺之。又本條內「此皆帶下」四字﹐當在非有鬼神之下﹐文義始屬﹐當移之。

婦人藏躁﹐喜悲傷欲哭﹐象如神靈所作﹐數欠伸﹐甘艸小麥大棗湯主之。

【按】

甘艸小麥大棗湯方﹐義未詳﹐必是�錯。

問曰﹕婦人年五十﹐所病下「血」﹝利﹞﹐數十日不止﹐暮卽發熱﹐少腹裏急﹐腹滿手掌煩熱﹐唇口漧燥﹐何也﹖師曰﹕此病屬帶下﹐何以故﹖曾經半產﹐瘀血在少腹不去。何以知之﹖其證唇口漧燥﹐故知之。當以溫經湯主之。

【按】

所病下利之「利」字﹐當是「血」字﹐文義始屬﹐當攺之。

帶下經水不利﹐少腹滿痛﹐經一月「不」﹝再﹞見者﹐土瓜根散主之。

【按】

「再」字當是「不」字﹐若是「再」字﹐一月兩來﹐與上文不利不合﹐當攺之。

寸口脈弦而大﹐弦則爲減﹐大則爲芤﹐減則爲寒﹐芤則爲虛﹐寒虛相搏﹐此名曰革婦人則半產漏下﹝﹐旋覆花湯主之﹞。

【按】

此條詳在『傷寒論辧脈法篇』﹐錯簡在此。「旋覆花湯主之」一句﹐亦必是錯簡半產漏下﹐則气已下陷﹐焉有再用旋覆花下气之理﹖婦人中風七﹑八日﹐續來寒熱﹐發作有時﹐經水適斷﹐此爲熱入血室﹐其血必結﹐故使如瘧狀﹐發作有時﹐小柴胡湯主之。

【按】

此條注詳見『傷寒論少陽篇』內﹐故不復釋。

婦人傷寒發熱﹐經水適來﹐晝日明了﹐暮則�語﹐如見鬼狀者﹐此爲熱入血室﹐治之無犯胃气及上二焦﹐必自愈。

【按】

此條注詳見『傷寒論少陽篇』內﹐故不復釋。

婦人中風﹐發熱惡寒﹐經水適來﹐得之七﹑八日﹐熱除﹐脈遲﹐身涼和﹐胸�滿﹐如結胸狀﹐�語者﹐此爲熱入血室也﹐當刺期門﹐隨其實而瀉之。

【按】

此條注詳見『傷寒論少陽篇』內﹐故不復釋。

陽明病﹐下血﹐�語者﹐此爲熱入血室﹐但頭汗出﹐當刺期門﹐隨其實而瀉之﹐濈然汗出則愈。

【按】

此條注詳見『傷寒論陽明篇』內﹐故不復釋。

胃气下泄﹐陰吹而正喧﹐此穀气之實也﹐﹝膏發煎導之﹐﹞「長服訶黎勒丸」。

【按】

「膏發煎導之」五字﹐當是衍文。此「穀气之實也」之下﹐當有「長服訶黎勒丸」之六字。後陰下气謂之气利﹐用訶黎勒散﹔前陰下气謂之陰吹﹐用訶黎勒丸﹐文義始屬蓋訶黎勒丸以訶黎勒固下气之虛﹐以厚朴﹑陳皮平穀气之實﹐藥病相合﹐此方錯簡在『雜療篇』內。下小兒疳虫蝕齒一方﹐殺虫解毒﹐或另有小兒門﹐或列在雜方內玆列於婦人雜病之末﹐亦錯簡也。

卷三﹨藏府經絡先後第一

雜療第二十三

﹝長服訶黎勒丸方﹞

【按】

此方當移在前篇「穀气之實也」之下。

卷三﹨藏府經絡先後第一

果實菜谷禁忌第二十五

食躁「或」﹝式﹞躁方

【按】

食躁式躁之「式」字﹐當是「或」字﹐應攺之。

卷三﹨金匱要略存疑

藏府經絡先後第一

問曰﹕陽病十八﹐何謂也﹖師曰﹕頭痛﹐項﹑腰﹑脊﹑臂﹑腳掣痛。陰病十八﹐何謂也﹖師曰﹕欬﹐上气﹐喘﹐噦﹐咽﹐腸鳴﹐脹滿﹐心痛﹐拘急。五藏病各有十八﹐合爲九十病﹔人又有六微﹐微有十八病﹐合爲一百八病。五勞﹐七傷﹐六極﹐婦人三十六病﹐不在其中。淸邪居上﹐濁邪居下﹐大邪中表﹐小邪中裏﹐�飥之邪﹐從口入者宿食也。五邪中心﹐各有法度﹐風中於前﹐寒中於暮﹐濕傷於下﹐霧傷於上﹐風令脈浮﹐寒令脈急﹐霧傷皮腠﹐濕流關節﹐食傷脾胃﹐極寒傷經﹐極熱傷絡。

卷三﹨金匱要略存疑

百合狐惑陰陽毒第三

論曰﹕百合病者﹐百脈一宗﹐悉致其病也。意欲食﹐復不能食﹐常默默然﹐欲臥不能臥﹐欲行不能行﹐飲食或有美時﹐或有不用聞食嗅時﹐如寒無寒﹐如熱無熱﹐口苦小便赤﹔諸藥不能治﹐得藥則劇吐﹑利﹔如有神靈者﹐身形如和﹐其脈微數。每溺時頭痛者﹐六十日乃愈﹔若溺時頭不痛﹐淅然者﹐四十日愈﹔若溺快然﹐但頭眩者﹐二十日愈。其證或未病而預見﹐或病四五日而出﹐或病二十日或一月微見者﹐各隨證治之。

卷三﹨金匱要略存疑

血痺虛勞第六

男子平人脈﹐虛弱細微者﹐善盜汗也。

卷三﹨金匱要略存疑

奔豚气第八

師曰﹕病有奔豚﹐有吐膿﹐有驚怖﹐有火邪﹐此四部病﹐皆從驚發得之

卷三﹨金匱要略存疑

腹滿寒疝宿食第十

寒气厥逆﹐赤圓主之。

卷三﹨金匱要略存疑

五藏風寒積聚第十一

心中風者﹐翕翕發熱﹐不能起﹐心中饑﹐食卽嘔吐。

卷三﹨金匱要略存疑

驚悸吐衄下血胸滿瘀血病第十二

火邪者﹐桂枝去芍藥加蜀漆牡蠣龍骨救逆湯主之。

心下悸者﹐半夏麻黃丸主之。

卷三﹨金匱要略存疑

痰飲欬嗽第十三

欬逆倚息不得臥﹐小靑龍湯主之。靑龍湯下已﹐多唾﹐口燥﹐寸脈沈﹐尺脈微﹐手足厥逆﹐气從少腹上衝胸咽﹐手足痺﹐其面翕熱如醉狀﹐因復下流陰股﹐小便難﹐時復冒者﹐與茯苓桂枝五味甘艸湯﹐治其气沖。沖气卽低﹐而反更欬﹐胸滿者﹐用苓桂五味甘艸湯﹐去桂﹐加漧薑﹑細辛﹐以治其欬滿。欬滿卽止﹐而更復渴﹐沖气復發者以細辛﹑漧薑爲熱藥也﹐服之當遂渴。而渴反止者﹐爲支飲也。支飲者﹐法當冒﹐冒者必嘔﹐嘔者復內半夏以去其水﹐水去嘔止﹐其人形腫者﹐加杏仁主之。其證應內麻黃﹐以其人遂痺﹐故不內之﹔若逆而內之者﹐必厥。所以然者﹐以其人血虛﹐麻黃髮其陽故也。若面熱如醉﹐此爲胃熱上衝燻其面﹐加大黃以利之。

卷三﹨金匱要略存疑

水气病第十五

寸口脈浮而遲﹐浮脈則熱﹐遲脈則潛﹐熱潛相摶﹐名曰沈。趺陽脈浮而數﹐浮脈卽熱數脈卽止﹐熱止相摶﹐名曰伏。沈伏相摶﹐名曰水。沈則絡脈虛﹐伏則小便難﹐虛難相摶﹐水走皮膚﹐卽爲水矣。

寸口脈弦而緊﹐弦則衛气不行﹐卽惡寒﹐水不沾流﹐走於腸間。

問曰﹕病者苦水﹐面目身體四肢皆腫﹐小便不利﹐脈之不言水﹐反言胸中痛﹐气上衝咽﹐狀如炙肉﹐當微欬喘﹐審如師言﹐其脈何類﹖師曰﹕寸口脈沈而緊﹐沈則爲水緊則爲寒﹐沈緊相搏﹐結在關元。始時當微﹐年盛不覺﹐陽衰之後﹐榮衛相干﹐陽損陰盛﹐結寒微動﹐腎气上衝﹐咽喉塞噎﹐�下急痛。醫以爲畱飲而大下之﹐气擊不去其病不除﹔後重吐之﹐胃家虛煩﹐咽燥欲飲水﹐小便不利﹐水谷不化﹐面目手足浮腫。又與葶藶圓下水﹐當時如小差﹐食飲過度﹐腫復如前﹐胸�苦痛﹐象若奔豚﹐其水揚溢﹐則浮欬喘逆。當先攻擊沖气﹐令止﹐乃治欬﹐欬止其喘自差﹐先治新病﹐病當在後。

黃汗之病﹐兩脛自冷﹔假令發熱﹐此屬歷節。食已汗出﹐又身常暮臥盜汗出者﹐此勞气也。若汗出已﹐反發熱者﹐久久其身必甲錯﹐發熱不止者﹐必生惡瘡。若身重﹐汗出已輒輕者久久必身�﹐�卽胸中痛﹐又從腰以上﹐必汗出﹐下無汗﹐腰髖弛痛﹐如有物在皮中狀﹐劇者不能食﹐身疼重﹐煩躁﹐小便不利﹐此爲黃汗﹐桂枝加黃耆湯主之。

卷三﹨金匱要略存疑

黃疸病第十六

諸黃﹐豬膏發煎主之。

卷三﹨金匱要略存疑

嘔吐噦下利病第十七

下利﹐肺痛﹐紫參圓主之。

卷三﹨金匱要略存疑

跌蹶手指臂腫轉筋陰狐疝蛔虫病第十九

師曰﹕病跌蹶﹐其人但能前﹐不能卻﹐刺�入二寸﹐此太陽經傷也。

病人常以手指臂腫動﹐此人身體��者﹐藜蘆甘艸湯主之。

問曰﹕病腹痛有虫﹐其脈何以別之﹖師曰﹕腹中痛﹐其脈當沈﹐若弦﹐反洪大﹐故有蛔虫。

卷三﹨金匱要略存疑

婦人妊娠第二十

師曰﹕婦人得平脈﹐陰脈小弱﹐其人渴﹐不能食﹐無寒熱﹐名妊娠﹐桂枝湯主之。於法六十日﹐當有此證﹐設有醫治逆者﹐卻一月加吐下者﹐則絕之。

婦人懷娠六﹑七月﹐脈弦﹐發熱﹐其胎愈脹﹐腹痛惡寒者﹐少腹如扇﹐所以然者﹐子藏開故也﹐當以附子湯溫其藏。

婦人懷妊﹐腹中�痛﹐當歸芍藥散主之。

妊娠﹐小便難﹐飲食如故﹐當歸貝母苦參丸主之。

婦人傷胎﹐懷身腹滿﹐不得小便﹐從腰已下重﹐如有水气狀﹐懷身七月﹐太陰當養不養﹐此心气實﹐當刺瀉勞宮及關元﹐小便微利則愈。

卷三﹨金匱要略存疑

婦人產後第二十一

婦人乳中虛﹐煩亂﹐嘔逆﹐安中益气﹐竹皮大丸主之。

產後下利虛極﹐白頭翁加甘艸阿膠湯主之。

卷三﹨金匱要略存疑

婦人雜病第二十二

婦人陷經漏下﹐黑不解﹐膠姜湯主之。

卷三﹨金匱要略存疑

雜療第二十三

退五藏虛熱﹐四時加減柴胡飲子。

治傷寒令愈不復﹐紫石寒食散方。

卷三

刪補名醫方論

古醫方得人乃傳﹐非人勿言。故扁鵲﹐倉公皆稱禁方不輕授人﹐誠重之也。後漢張機著『傷寒雜病論』﹐始立眾方﹐公之天下。故建安以前﹐苦於無方﹔元丰而後﹐𨿽有局方﹐漫無指歸﹐不可爲法。今博集『金匱』﹐『千金』﹐『外臺』諸書﹐及王好古﹐李杲﹐劉完素﹐朱震亨﹐張從政﹐薛己諸方之佳者﹐采錄成編。然方論始於成無己﹐近代則有吳琨﹐李中梓﹐柯琴﹐汪昂諸家。於醫方𨿽各有發明﹐但其間或有擇焉未精﹐語焉未詳者﹐復推其立方之意﹐綜其簡要﹐刪繁補闕﹐歸於明顯﹐名之曰﹕刪補名醫方論﹐以昭示來玆云。

卷三﹨刪補名醫方論

獨參湯

治元气大虛﹐昏厥﹐脈微欲絕。及婦人崩產﹐脫血﹐血暈。人參分兩隨人﹐隨證須上揀者﹐濃煎頓服﹐待元气漸回﹐隨證加減。

【集注】柯琴曰﹕一人而系一世之安危者﹐必重其權而專任之﹔一物而系一人之死生者﹐當大其服而獨用之。故先啟於气幾息﹐血將脫之證﹐獨用人參二兩﹐濃煎頓服﹐能挽回性命於瞬息之間﹐非他物所可代也。世之用者﹐恐或補住邪气﹐姑稍稍以試之﹐或加消耗之味以監制之﹐其權不重﹐力不專﹐人何賴以得生乎﹖如古方霹靂散﹐大補丸﹐皆用一物之長而取效最捷﹐於獨參湯何疑耶﹗

【按】苦病兼別因﹐則又當隨機應變﹐於獨參湯中或加熱﹐附補陽而回厥逆﹐或加生地涼陰而止吐衄﹐或加黃耆固表之汗﹐或加當歸救血之脫﹐或加薑汁以除嘔吐﹐或加童便以止陰煩﹐或加茯苓令水化津生治消渴泄瀉﹐或加黃連折火逆衝上治噤口毒痢。是乃相得相須以有成﹐何害其爲獨哉﹖如薛己治中風﹐加人參兩許於三生飲中﹐以駕馭其邪﹐此眞善用獨參者矣。

卷三﹨刪補名醫方論

參附湯

治陰陽气血暴脫等證。人參附子﹝制﹞水煎服。

【注】先身而生﹐謂之先天﹔後身而生﹐謂之後天。先天之气在腎﹐是父母之所賦﹔後天之气在脾﹐是水谷之所化。先天之气爲气之體﹐體主動﹐故子在胞中﹐賴母息以養生气﹐則神藏而機靜。後天之气爲气之用﹐用主動﹐故育形之後﹐資水谷以奉生身﹐則神發而運動。天人合徳﹐二气互用﹐故後天之气得先天之气﹐則生生而不息﹔先天之气得後天之气﹐始化化而不窮也。若夫起居不愼則傷腎﹐腎傷則先天气虛矣。飲食不潔而傷脾﹐脾傷則後天气虛矣。補後天之气無如人參﹐補先天之气無如附子﹐此參附湯之所由立也。二髒虛之微甚﹐參附量爲君主﹐二藥相須﹐用之得當﹐則能瞬息化气於烏有之鄕﹐頃刻生陽於命門之內﹐方之最神捷者也。若表虛自汗﹐以附子易黃耆﹐名人參黃耆湯﹐補气兼止汗。失血陰亡﹐以附子易生地﹐名人參生地黃湯﹐固气兼救陰。寒濕厥汗﹐以人參易白術﹐名術附湯﹐除濕兼溫裏。易虛厥汗﹐以人參易黃耆﹐名耆附湯﹐補陽兼固表。此皆參附湯之轉換變化法也﹐醫者擴而充之﹐不能盡述其妙。

卷三﹨刪補名醫方論

生脈飲

治熱傷元气﹐气短倦怠﹐口渴出汗。人參麥門冬五味子水煎服。

【注】經云﹕大气積於胸中﹐則肺主之。夫暑熱傷肺﹐肺傷則气亦傷矣。故气短﹐倦怠而喘咳也。肺主皮毛﹐肺傷則失其衛護﹐故汗出也。熱傷元气﹐气傷則不能生津﹐故口渴也。是方君人參以補气﹐卽所以補肺。臣麥冬以淸气﹐卽所以淸肺。佐五味以斂气﹐卽所以斂肺。吳琨云﹕一補﹐一淸﹐一斂﹐養气之道備矣。名曰生脈﹐以脈得气則充﹐失气則弱。李杲謂﹕月服生脈飲﹐加黃耆﹐甘艸﹐名生脈保元湯﹐令人气力湧出﹔更加當歸白芍﹐名人參飲子﹐治气虛喘咳﹐吐血衄血﹐亦虛火可補之例也。

卷三﹨刪補名醫方論

保元湯

治男婦气虛之總方也。嬰兒驚怯﹐痘家虛者﹐最宜。黃耆三錢人參二錢甘艸一錢肉桂春夏二三分秋冬六七分﹐右四味﹐水煎服。

【集注】柯琴曰﹕昔東垣以此三味能瀉火﹐補金﹐培土﹐爲除煩熱之聖藥﹐鎭小兒之驚﹐效如桴骨。魏桂巖得之﹐以治痘家陽虛頂陷﹐血虛漿淸﹐皮薄發癢﹐難灌難斂者﹐始終用之。以爲血脫須補气﹐陽生則陰長﹐有起死回生之功﹐故名之爲保元也。又稍佐肉桂﹐分四時之气而增損之﹐謂桂能治血以推動其毒﹐扶陽益气以充達周身。血內泣﹐引之出表﹐則气從內托﹔血外散﹐引之歸根﹐則气從外護。參﹐耆非桂引導﹐不能獨樹其功。桂不得甘艸和平气血﹐亦不能緒其條理﹐要非寡聞淺見者能窺其萬一也。四君中不用白術﹐避其燥﹔不用茯苓﹐恐其滲也。用桂而不用四物者﹐以芎之辛散﹐歸之濕潤﹐芍之酸寒﹐地黃之泥滯故耳。如宜升則加升柴﹐宜燥加苓術﹐宜潤加當歸﹐宜利气加陳皮﹐宜收加芍。宜散加芎。又表實去耆﹐裏實去參﹐中滿忌甘﹐內熱除桂﹐斯又當理會矣。

【按】元气者﹐太虛之气也﹐人得之則藏乎腎﹐爲先天之气﹐卽所謂生气之原﹐腎間動气者是也。生化於脾﹐爲後天之气﹐卽所謂水谷入胃﹐其精气行於脈中之營養﹐其悍气行於脈外之衛气者是也。若夫合先後而言﹐卽大气之積於胸中﹐司呼吸﹐通內外﹐周流一身﹐頃刻無間之宗气者是也。總之﹐諸气隨所在而得名﹐實一元气也。保元者﹐保守此元气之謂。是方用黃耆保在外一切之气﹐甘艸保在中一切之气﹐人參保上﹐中﹐下﹐內﹐外一切之气﹐諸气治而元气足矣。然此湯補後天水谷之气則有餘﹐生先天命門之气則不足﹐加肉桂以鼓腎間動气﹐斯爲備耳。

卷三﹨刪補名醫方論

四君子湯

治面色痿白﹐言語輕微﹐四肢無力﹐脈來虛弱者。若內傷虛熱﹐或飲食難化作酸﹐須加炮姜。人參白術茯苓甘艸各二錢加姜﹐棗﹐水煎服。加木香﹐藿香﹐葛根﹐爲七味白術散。加陳皮﹐爲五味異功散。加陳皮﹐半夏﹐爲六君子湯。加藿香﹐砂仁﹐爲香砂六君子湯。

【集注】張璐曰﹕气虛者﹐補之以甘﹐參﹐術﹐苓﹐艸﹐甘溫益胃﹐有健運之功﹐具沖和之徳﹐故爲君子。蓋人之一生﹐以胃气爲本﹐胃气旺則五臟受陰﹐胃气傷則百病叢生。故凡病久虛不愈﹐諸藥不效者﹐惟有益胃﹐補腎兩途。故用四君子﹐隨證加減﹐無論寒熱補瀉﹐先培中土﹐使藥气四達﹐則周身之機運流通﹐水谷之精微敷布﹐何患其藥之不效哉﹗是知四君子爲司命之本也。吳琨曰﹕夫面色痿白﹐則望之而知其气虛矣。言語輕微﹐則聞之而知其气虛矣。四肢無力﹐則問之而知其气虛矣。脈來虛弱﹐則切之而知其气虛矣。如是則宜補气。是方也﹐四藥皆甘溫﹐甘得中之味﹐溫得中之气﹐猶之不偏不倚之人﹐故名君子。本方加木香﹐藿香﹐葛根名七味白術散﹐治小兒脾虛肌熱﹐泄瀉作渴。以木藿之芳香﹐佐四君入脾﹐其功更捷﹔以葛根甘寒﹐直走陽明﹐解肌熱而除渴也。

【按】本方加陳皮﹐名五味異功散﹐治气虛而兼气滯者﹔再加半夏﹐名六君子湯﹐治气虛而兼痰飲者﹔再加砂仁﹐藿香﹐名香砂六君子湯﹐治气虛而兼嘔吐者。此皆補中有消導之意也。

卷三﹨刪補名醫方論

香砂六君子湯

治气虛痿飲﹐嘔吐痞悶﹐脾胃不和﹐變生諸證者。人參一錢白術二錢茯苓二錢甘艸七分陳皮八分半夏一錢砂仁八分木香七分﹐右生薑二錢﹐水煎服。

【集注】柯琴曰﹕經曰﹕壯者气行則愈﹐怯者著而爲病。蓋人在气交之中﹐因气而生﹐而生气總以胃气爲本。若脾胃一直有不和﹐則气便著滯﹐或痞悶噦嘔﹐或生痰畱飲﹔因而不思飲食﹐肌肉消瘦﹐諸證蜂起﹐而形消气息矣。四君子气分之總方也﹐人參致沖和之气﹐白術培中宮﹐茯苓淸治節﹐甘艸調五臟﹐胃气旣治﹐病安從來。然撥亂反正﹐又不能無爲而治﹐必舉大行气之品以輔之﹐則補者不至泥而不行。故加陳皮以利肺金之逆气﹐半夏以疏脾土之濕气﹐而痰飲可除也﹔加木香以行三焦之滯气﹐縮砂以通脾腎之元气﹐而膹郁可開也。君得四輔﹐則功力倍宣﹐四輔奉君﹐則元气大振﹐相得而益彰矣。

卷三﹨刪補名醫方論

當歸補血湯

治男婦血虛似白虎證﹐肌熱面赤﹐煩渴引飲﹐脈來洪大而虛﹐重按則微。當歸二錢黃耆一兩水煎服。

【集注】吳琨曰﹕血實則身涼﹐血虛則身熱﹐或以饑困勞役虛其陰血﹐則陽獨治﹐故諸證爲生焉。此證純象白虎﹐但脈大而虛﹐非大而實爲辧耳。『內經』所謂脈虛﹐血虛是也。五味之中﹐惟甘能補﹐當歸味甘而厚﹐味厚則補血﹔黃耆味甘而薄﹐味薄則補气。今黃耆多數倍﹐而云補血者﹐以有形之血不能自生﹐生於無形之气故也。經言﹕陽生陰長﹐是之謂耳。

卷三﹨刪補名醫方論

佛手散

治妊娠胎動下血﹐故因傷動﹐子死腹中﹐下血疼痛﹐口噤欲死﹐服此探之﹐不損則痛止﹐已損則立下。及橫生倒生﹐交骨不開﹐產後血暈昏亂﹐崩中金瘡﹐去血過多等證。當歸二兩或三兩川芎一兩﹐右銼粗末合均﹐每服五錢﹐水一盞﹐酒半盞﹐煎八分﹐熱服。未效再服。加敗龜板一具﹐梳髮一團﹐名開骨散。

【注】命名不曰歸芎﹐而曰佛手者﹐謂此方治婦人胎前﹐產後諸疾﹐如佛手之神妙也。當歸﹐川芎爲血分之主藥﹐性溫而味甘辛﹐以溫能和血﹐甘能補血﹐辛能散血也。古人俱必以當歸君川芎﹐或一倍或再倍者﹐蓋以川芎辛竄﹐捷於升散﹐過則傷气﹐故蔻宗奭曰﹕不可單服﹐久服﹐亦此義也。然施之於气郁血凝﹐無不奏效﹐故用以佐當歸而收血病之功﹐使瘀去新生﹐血各有所歸也。血旣有所歸﹐則血安其部﹐而諸血病愈矣。至妊娠胎動﹐胎傷下血﹐非血壅胎傷﹐卽血亂妄下﹐服此以探之﹐血亂胎未動者﹐血順則痛止﹐血壅胎未損者﹐血行痛止﹐則胎因之而安也﹔已動已損者﹐血得順行﹐則胎亦因之而順下也。橫生倒生﹐或用力太早﹐或誤服催生之藥﹐致气逆血亂﹐亦用此以調之。產後崩中金瘡﹐亡血昏冒﹐亦用此以補之。子死腹中﹐腹痛欲死﹐亦用此以逐之。以上諸病﹐皆血病而气不虛者也。若夫气虛難產﹐產後血脫﹐唇面黃白﹐少气煩亂﹐動則昏冒﹐若誤與此﹐反致立敗﹐則必倍加人參﹐速固無形之气﹐以救有形之血也。至於交骨難開﹐加龜板﹐梳髮﹐下輸陰道﹔寒加姜﹐桂﹐熱加黃耆﹐汗加桂枝﹐搐加荊穗﹐又當以意消息﹐加減可也。

卷三﹨刪補名醫方論

四物湯

治一切血虛﹐血熱﹐血燥諸證。當歸熟地各三錢川芎一錢五分白芍﹝酒沙﹞二錢﹐右四味﹐水煎服。

【集注】張璐曰﹕四物爲陰血受病之專劑﹐非調補眞陰之的方。方書咸謂四物補陰﹐遂以治陰虛發熱﹐火炎失血等證﹐蒙害至今。又專事女科者﹐咸以此湯隨證漫加風﹐食﹐痰﹐气等藥﹐紛然雜出﹔其最可恨者﹐不辧熱之虛實﹐率加知母﹐黃柏﹐令人久服﹐而庸工利其有劫病之能﹐咸樂用之。殊不知四君子气藥﹐治上下失血過多﹐一切血藥置而不用。獨推獨參湯﹐童便以固其脫者﹐以有形之血﹐不能速生﹐無形之气﹐所當急固也。昔人有言﹐見血休治血﹐必先調其气。又云﹕四物湯不得補气藥﹐不能成陽生陰長之功。誠哉言也﹗然此湯傷寒火邪解後﹐餘熱畱於血分﹐至夜微熱不除﹐或合柴胡﹐或加桂枝﹐靡不應手輒效﹐不可沒其功也。柯琴曰﹕經云﹕心生血﹐肝藏血。故凡生血者﹐則究之於心﹔調血者﹐當求之於肝也。是方乃肝經調血之專劑﹐非心經生血之主方也。當歸甘溫和血﹐川芎辛溫活血﹐芍藥酸寒斂血﹐地黃甘平補血。四物具生長收藏之用﹐故能使營气安行經隧也。若血虛加參耆﹐血結加桃仁﹐紅花﹐血閉加大黃﹐芒硝﹐血寒加桂﹐附﹐血熱加芩﹐連﹔欲行血去芍﹐欲止血去芎﹐隨所利而行之﹐則又不必拘於四矣。若婦人數脫其血﹐故用以調經種子。如遇血崩﹐血暈等證﹐四物不能驟補﹐而反助其滑脫﹐則又當補气生血﹐助陽生陰長之理。蓋此方能補有形之血於平時﹐不能生無形之血於倉猝﹐能調陰中之血﹐而不能培眞陰之本﹐爲血分立法﹐不專爲女科套劑也。王好古治婦女﹐不論內傷﹐外感﹐胎前﹐產後﹐隨證加二味於四物中﹐名曰六合﹐未免任意牽彊。

卷三﹨刪補名醫方論

聖愈湯

治一切失血過多﹐陰虧气弱﹐煩熱作渴﹐睡臥不寧等證。四物湯加人參﹐黃耆﹝一方去芍藥﹞水煎服。

【集注】柯琴曰﹕經云﹕陰在內﹐陽之守也﹔湯在外﹐陰之使也。故陽中無陰﹐謂之孤陽﹔陰中無陽﹐謂之死陰。朱震亨曰﹐四物皆陰﹐行夫地閉塞之令﹐非長養萬物者也。故四物加知柏﹐久服便能絕孕﹐謂嫌於無陽耳。此方取參﹐耆配四物﹐以治陰虛血脫等證。蓋陰陽互爲其根﹐陰虛則陽無所附﹐所以煩熱燥渴﹔气血相爲表裏﹐血脫則气無所歸﹐所以睡臥不寧。然陰虛無驟補之法﹐計在培陰以藏陽﹐血脫有生血之機﹐必先補气﹐此陽生陰長﹐血隨气行之理也。故曰﹕陰虛則無气﹐無气則死矣。此方得仲景白虎加人參之義而擴充者乎。前輩治陰虛﹐用八珍﹐十全﹐卒不獲效者﹐因甘艸之甘﹐不達下焦﹐白術之燥﹐不利腎陰﹐茯苓滲泄﹐礙乎生升﹐肉桂辛熱﹐動其虛火。此六味皆醇厚和平而滋潤﹐服之則气血疏通﹐內外調和﹐合於聖度矣。

卷三﹨刪補名醫方論

地骨皮飲

治陰虛火旺﹐骨蒸發熱﹐日靜夜劇者﹔婦人熱入血室﹐胎前發熱者。四物湯加地骨皮牡丹皮各三錢﹐水煎服。

【集注】柯琴曰﹕陰虛者陽往乘之﹐發熱也。當分三陰而治之。陽邪乘入太陰脾部﹐當補中益气以升舉之﹐淸陽復位而火自熄也。若乘入少陰腎部﹐當六味地黃丸以對待之﹐壯水之主而火自平也。乘入厥陰肝部﹐當地骨皮飲以涼補之﹐血有所藏而火自安也。四物湯爲肝家滋陰調血之劑﹐加地骨皮淸志中之火以安腎﹐補其母也﹔加牡丹皮淸神中之火以涼心﹐瀉其子也。二皮涼而潤﹐但淸肝火不傷脾胃﹐與四物加知柏之濕潤而苦寒者不同也。故逍遙散治肝火之郁於本髒者也﹐木郁達之﹐順其性也﹔地骨皮飲﹐治陽邪之乘於肝臟者也﹐客者除之﹐勿縱寇以遺患也。二方皆肝家得力之劑。

卷三﹨刪補名醫方論

犀角地黃湯

治熱傷吐衄﹐便血﹐婦人血崩﹐赤淋。生犀角生地黃白芍牡丹皮﹐右四味﹐先用三物水煎﹐去滓﹐入生犀汁﹐熱服。

【注】吐血之因有三﹕曰勞傷﹐曰努傷﹐曰熱傷。勞傷以理損爲主﹐努傷以去瘀爲主﹐熱傷以淸熱爲主。熱傷陽絡則吐衄﹐熱傷陰絡則下血。是湯治熱傷也﹐故用﹕犀角﹐淸心去火之本。生地﹐涼血以生新血。白芍﹐斂血止血妄行。丹皮﹐破血以逐其瘀。此方𨿽曰淸火﹐而實滋陰﹔𨿽曰止血﹐而實去瘀。瘀去新生﹐陰滋火熄﹐可爲探本求窮源之法也。若心火獨盛﹐則加黃芩﹐黃連以瀉熱﹔血瘀胸痛﹐則加大黃﹐桃仁以逐瘀也。

卷三﹨刪補名醫方論

四生丸

治陽盛陰虛﹐血熱妄行﹐或吐或衄者。生地黃生柏葉生荷葉生艾葉各等分﹐右四味﹐搗爛爲丸﹐如雞子大﹐每服一丸﹐滚湯化服。

【集注】柯琴曰﹕陰虛而陽無所附﹐則火炎上焦﹔陽盛則陽絡傷﹐故血上溢於口鼻也。凡艸木之性﹐生者涼﹐而熟之則溫﹔熟者補﹐而生者瀉。四味皆淸寒之品﹐盡取其生者﹐而搗爛爲丸﹐所以全其水气﹐不經火煮﹐更遠於火令矣。生地多膏﹐淸心腎而通血脈之源。柏葉西指﹐淸肺金而調營衛之气。艾葉芳香﹐入脾胃而擅去瘀生新之權。荷葉法震﹐入肝家而和藏血攝血之用。五志之火旣淸﹐五臟之陰安堵﹐則陰平陽祕﹐而血歸經矣。是方也﹐可暫用以遏妄行之熱血﹐如多用則反傷營。蓋血得寒﹐則瘀血不散﹐而新生血不生也。設但知淸火涼血﹐而不用歸脾﹐養榮等劑以善其後﹐羣有不綿連歲月而斃者。非立法之不善﹐妄用者之過耳。

卷三﹨刪補名醫方論

當歸六黃湯

治陰虛有火﹐令人盜汗者。當歸生地熟地黃耆黃芩黃連黃柏﹐右水煎服。

【注】寤而汗出曰自汗﹐寐而汗出曰盜汗。陰盛則陽虛不能外固﹐故自汗。陽盛則陰虛不能中守﹐故盜汗。若陰陽平和之人﹐衛气晝則行陽而寤﹐夜則行陰而寐﹐陰陽旣濟﹐病安從來﹖惟陰虛有火之人﹐寐則衛气行陰﹐陰虛不能濟陽﹐陽火因盛而爭於陰﹐故陰液失守外走而出汗﹔寤則衛气復行出於表﹐陰得以靜﹐故汗止矣。用當歸以養液﹐二地以滋陰﹐令陰液得其養也。用黃芩瀉上焦火﹐黃連瀉中焦火﹐黃柏瀉下焦火﹐令三火得其平也。又於諸寒藥中加黃耆﹐庸者不知﹐以爲贅品﹐且謂陽盛者不宜﹐抑知其妙義正在於斯耶﹗蓋陽爭於陰﹐汗出營虛﹐則衛亦隨之而虛。故倍加黃耆者﹐一以完已虛之表﹐一以固未定之陰。經曰﹕陰平陽祕﹐精神乃治。此之謂歟﹗

【集注】吳琨曰﹕雜證盜汗﹐與傷寒盜汗不同。傷寒是半表半里之邪未盡﹐雜證則陰虛有火而已。彼以和表爲主﹐此以救陰爲急。故以補陰之品﹐佐瀉火之藥﹐明者辧之。

卷三﹨刪補名醫方論

黃耆建中湯

治虛勞裏急﹐悸﹐衄﹐腹中痛﹐夜夢失精﹐四肢酸痛﹐手足煩熱﹐咽漧口燥﹐諸不足諸證。黃耆膠飴白芍甘艸桂枝生薑大棗﹐右七味﹐水煎服。

【集注】諭昌曰﹕虛勞而至於亡血﹐失精﹐津液枯稿﹐難爲力矣﹗『內經』於鍼砭所莫治者﹐調以甘藥﹐『金匱』遵之而立黃耆建中湯﹐急建其中气﹐俾飲食增而津液旺﹐以至充血生精﹐而復其眞陰之不足。但用稼穡作甘之本位﹐而酸辛鹹苦在所不用﹐蓋捨此別無良法也。然用法貴立於無過之地﹐不獨嘔家不可用建中之甘﹐卽微覺气滯﹐更當慮甘藥太過﹐令人中滿也。至大建中則大建其中之陽﹐小建中則小小創建之義﹐理中則燮理之義﹐治中則分治之義﹐補中﹐溫中﹐何莫非先中州之義。緣傷寒外邪逼入於內﹐法難盡用﹐仲景但於方首以「小」之一字﹐微示其意﹐至『金匱』始盡建中之義。後人引伸觸類﹐制樂令建中湯﹐十四味建中湯﹐曲暢建中之旨。學者心手之間﹐所當會其大義也。

卷三﹨刪補名醫方論

雙和飲

治大病之後﹐虛勞气乏。補血益气﹐不熱不冷﹐溫而調之。白芍二錢黃耆﹝炙﹞一錢半甘艸﹝炙﹞七分中桂七分當歸一錢熟地黃一錢川芎七分生薑三片﹐大棗二枚﹐水二盞﹐煎一盞﹐溫服。

【注】此湯乃李杲以黃耆建中湯﹐減飴糖合四物之方也。黃耆建中﹐治虛勞不足﹐是從脾胃中化生血气。此則直補陰血﹐兼之溫養陽气﹐所以減飴糖之甘﹐加純陰之品﹐名曰雙和也。地骨皮飲﹐其意在涼血熱﹐故左二皮以淸之。聖愈湯﹐其意在救血脫﹐故佐參﹐耆以補之。雙和飲﹐其意在溫養血气﹐故佐耆﹐桂﹐炙艸以溫之。經曰﹕形不足者﹐溫之以气是也。

卷三﹨刪補名醫方論

人參養榮湯

治脾肺俱虛﹐發熱惡寒﹐肢體瘦倦﹐食少作瀉等證。若气血虛而變見諸證﹐弗論其病期脈﹐但用此湯﹐諸證悉退。人參白術茯苓甘艸黃耆陳皮當歸熟地白芍桂心遠志五味子﹐右十二味﹐加姜三片﹐棗二枚﹐水煎服。

【集注】柯琴曰﹕古人治气虛以四君子﹐治血虛以四物﹐气血俱虛者以八珍﹐更加黃耆﹐肉桂名十全大補﹐宜乎萬舉萬當也。而用之有不獲效者﹐蓋補气而不用行气之品﹐則气虛之甚者﹐幾無气以運動。補血而仍用行血之物﹐則血虛之甚者﹐更無血以流行。故加陳皮以行气﹐而補气者悉得效其用。去川芎行血之味﹐而補血者因以奏其功。此善治者﹐只一加一減﹐便能轉旋造化之機也。然气可召而至﹐血易虧而難成﹐苟不有以求其血脈之主而養之﹐則營气終歸不足。故倍人參爲君﹐而佐以遠志之苦﹐先入心以安神定志﹐使甘溫之品﹐始得化而爲血﹐以奉生身。又心苦緩﹐必得五味子之酸﹐以收斂神明﹐使營行脈中而流於四髒。名之曰養榮﹐不必仍十全之名﹐而收效有如此者。

卷三﹨刪補名醫方論

歸脾湯

治思慮傷脾﹐或健忘怔忡﹐驚悸盜汗﹐寤而不寐﹐或心脾作痛﹐嗜臥少食﹐及婦女月經不調。人參龍眼肉黃耆甘艸白術茯苓木香當歸酸棗仁遠志﹐姜三片﹐水煎服。

【集注】羅謙甫曰﹕方中龍眼﹐棗仁﹐當歸﹐所以補心也﹔耆﹐參﹐術﹐苓﹐艸﹐所以補脾也。薛己加入遠志﹐又以腎藥之通乎心者補之﹐是兩經兼腎合治矣。而特名歸脾何也﹖夫心藏神﹐其用爲思﹔脾藏智﹐其出爲意﹐見神智思意火土合徳者也。心以經營之久而傷﹐脾以意慮之郁而傷﹐則母病必傳之子﹐子又能令母虛﹐所必然也。其病則健忘怔忡﹐怵惕不安之徵見於心也﹔飲食倦怠不能運輸﹐手足無力﹐耳目昏眊之證見於脾也。故脾陽苟不運﹐心腎必不交﹐彼黃婆者﹐若不爲之媒合﹐則已不能攝腎气歸心﹐而心陰何所賴以養﹐此取坎塡離者﹐所以必歸之脾也﹐其藥一滋心陰﹐一養脾陽﹐取乎健者﹐以壯子益母。然恐脾郁之久﹐思意不通﹐故稍取木香之辛且散者﹐以暢气醒脾﹐使能速通脾气﹐以上行心陰﹐脾之所歸﹐正在斯耳。張璐曰﹕補中益气與歸脾同出保元﹐並加歸﹐術﹐而有升舉胃气滋﹐補脾陰之不同。此方滋養心脾﹐鼓動少火﹐妙佐以木香少許﹐調順諸气﹐暢和心脾。世醫不諳此理﹐反以木香性燥不用﹐服之多致痞悶減食者﹐以其補藥多滯﹐不能輸化故耳。

卷三﹨刪補名醫方論

妙香散

治夢遺失精﹐驚悸鬱結。山藥二兩人參黃耆遠志﹝制﹞茯苓茯神一兩桔梗三錢甘艸辰砂﹝另研﹞一錢麝香一錢木香二錢五分爲末﹐每服二錢﹐酒下。

【集注】汪昂曰﹕心﹐君火也。君火一動﹐相火隨之﹐相火寄於肝膽﹐腎之陰虛則精不藏﹐肝之陽彊則气不固﹐故精脫而成夢矣。山藥益陰﹐兼能澀精﹐故以爲君。人參﹐黃耆用以固气﹐遠志﹐二茯用以寧神﹐神寧气固﹐則精自守其位矣。丹砂鎭心安魂。二香開郁通竅﹐桔梗載諸心藥久畱膈上﹐甘艸調和諸藥﹐交和於中。是方不以瀉火固澀立法﹐但安神固气﹐使精與神气相根據﹐而夢少精祕矣。

【按】朱震亨云﹕主祕藏者腎也﹐司疏泄者肝也。二髒有相火﹐而其系﹐上屬於心﹔心﹐君火也。爲物所感則易於動﹐心動則相火翕然隨之。𨿽不交會﹐精亦暗流而滲漏矣。所以聖人只是教人收心養性﹐其旨深矣。震亨此論至當。其平生精力在補陰以制相火﹐深得『內經』天以陽生陰長﹐地以陽殺陰藏之旨。近世醫者惟知陽生﹐不知陰亦能生﹔惟知陰殺﹐不知陽亦能殺。經𨿽每每指出陽脫﹐陰脫﹐陽絕﹐陰絕皆令人死﹐柰志迷偏見者不回也。卽此一證﹐老年之人﹐心有所動﹐而相火衰不能翕然隨之﹐𨿽有所夢而無所遺﹐由此可知震亨用黃柏一味﹐稍佐冰片﹐名淸心丸﹐獨瀉相火﹐而治中年相火盛﹐夢遺心悸者﹐屢用屢效也。

卷三﹨刪補名醫方論

天王補心丹

治心血不足﹐神志不寧﹐津液枯竭﹐健忘怔忡﹐大便不利﹐口舌生瘡等證。人參酸棗仁歸當生地黃麥冬天冬柏子仁遠志五味子丹參元參白茯苓桔梗﹐右爲末﹐煉蜜丸如椒目大﹐白湯下。

【集注】柯琴曰﹕心者主火﹐而所以主之者神也﹐火盛則神困。心藏神﹐補神者必補其心﹔補心者必淸其火﹐而神始安。補心丹故用生地黃爲君﹐取其下足少陰以滋水﹐主水盛可以伏火﹐此非補心之陽﹐乃補心之神耳。凡果核之有仁﹐猶心之有神也﹐淸气無如柏子仁﹐補血無如酸棗仁﹐以其神存耳。參﹐苓之甘﹐以補心气﹔五味之酸﹐以收心气﹔二冬之寒﹐以淸气分之火﹐心气和而神自歸矣。當歸之甘﹐以補心血﹔丹參之寒﹐以生心血﹔元參之咸﹐以淸血中之火﹐血足而神自藏矣。更加桔梗爲舟楫﹐遠志爲向導﹐和諸藥﹐入心而安神明。以此養生﹐則百體從令﹐何有健忘怔忡﹐津液漧涸﹐舌上生瘡﹐大便不利之虞哉﹖

卷三﹨刪補名醫方論

酸棗仁湯

治虛勞﹐虛煩不得眠。酸棗仁二升甘艸一兩知母二兩白茯苓二兩川芎二兩﹐右五味﹐以水八升﹐煮棗仁得六升﹐納藥煮取三升﹐分溫三服。

【集注】羅謙甫曰﹕經云﹕肝藏魂﹐人臥則血歸於肝。又曰﹕肝者﹐罷極之本。又曰﹕陽气者﹐煩勞則張。罷極必傷肝﹐煩勞則精絕。肝傷精絕﹐則虛勞虛煩不得臥明矣。棗仁酸平﹐應少陽木化而治肝﹐極者宜收宜補﹐用酸棗仁至二升﹐以生心血﹐養肝血﹐所謂以酸收之﹐以酸補之是也。顧肝郁欲散﹐散以川芎之辛散﹐使輔棗仁通肝調榮﹐又所謂以辛補之也。肝急欲緩﹐緩以甘艸之甘緩﹐使防川芎疏泄過急﹐此所謂以土葆之也。然終恐勞極則火發﹐傷陰陽旺﹐陽分不行於陰﹐而仍不得眠﹐故佐知母崇陰水以制火﹐茯苓利陽水以平陰﹐將水壯而魂自寧﹐火淸而神且靜矣。此治虛勞肝極之神方也。

卷三﹨刪補名醫方論

朱砂安神丸

治心神昏亂﹐驚悸怔忡﹐寤寐不安。朱砂﹝另研﹞黃連各半兩當歸二錢生地黃三錢甘艸二錢﹐右爲細末﹐酒泡蒸餅丸如麻子大﹐朱砂爲衣。每服三十丸﹐臥時津液下。

【集注】葉仲堅曰﹕經云﹕神气捨心﹐精神畢具。又曰﹕心者生之本﹐神之舍也。且心爲君主之官﹐主不明﹐則精气亂﹔神太勞﹐則魂魄散﹐所以寤寐不安﹐淫邪發夢。輕則驚悸怔忡﹐重則癡妄癲狂也。朱砂具光明之體﹐色赤通心﹐重能鎭怯﹐寒能勝熱﹐甘以生津﹐抑陰火之浮游﹐以養上焦之元气﹐爲安神之第一品。心若熱﹐配黃連之苦寒﹐瀉心熱也﹐更佐甘艸之甘以瀉之。心主血﹐用當歸之甘溫﹐歸心血也﹐更佐地黃之寒以補之。心血足則肝得所藏﹐而魂自安﹐心熱解則肺得其職﹐而魄自寧也。醫宗金鑑二十七卷

卷三﹨刪補名醫方論

補中益气湯治陰虛內熱﹐頭痛口渴﹐表熱自汗﹐不任風寒﹐脈

洪大﹐心煩不安﹐四肢困倦﹐懶於言語﹐無气以動﹐動則气髙而喘。黃耆人參云術炙甘艸陳皮當歸升麻柴胡﹐右八味﹐加生薑三片﹐大棗二枚﹐水煎﹐溫服。

【集注】柯琴曰﹕仲景有建中﹐理中二法。風木內幹中气﹐用甘艸﹐飴﹐棗﹐培土以禦木﹔姜﹐桂﹐芍藥﹐平木而驅風﹐故名曰建中。寒水內凝於中气﹐用參﹐術﹐甘艸﹐補土以制水﹐佐漧薑而生土以禦寒﹐故名曰理中。至若勞倦形衰﹐气少陰虛而生內熱者﹐表證頗同外感﹐惟李杲知其爲勞倦傷脾﹐穀气不勝陽气﹐下陷陰中而發熱﹐制補中益气之法。謂風寒外傷其形﹐爲有餘﹔脾胃內傷其气﹐爲不足。遵『內經』勞者溫之﹐損者益之之義﹐大忌苦寒之藥﹐選用甘溫之品升其陽﹐以達陽春升生之令。凡脾胃一虛﹐肺气先絕﹐故用黃耆護皮毛而閉腠理﹐不令自汗。元气不足﹐懶言气喘﹐人參以補之。炙甘艸之甘﹐以瀉心火而除煩﹐補脾胃而生气。此三味﹐除煩熱之聖藥也。佐白術以健脾﹐當歸以和血。气亂於胸﹐淸濁相干﹐用陳皮以理之﹐且以散諸甘藥之滯。胃中淸气下陷﹐用升麻﹐柴胡气之輕而味之薄者﹐引胃气以上騰﹐復其本位﹐便能升浮﹐以行生長之令矣。補中之劑﹐得發表之品而中自安﹔益气之劑﹐賴淸气之品而气益培﹐此用藥有相須之妙。是方也﹐用以補脾﹐使地道卑而上行﹐亦可以補心﹐肺﹐損其肺者﹐益其气﹐損其心者﹐調其營衛也。亦可以補肝木﹐郁則達之也。惟不宜於腎﹐陰虛於下者不宜升﹐陽虛於下者更不宜升也。凡李杲治脾胃方﹐俱是益气。去當歸﹐白術﹐加蒼木﹐木香便是調中﹐加麥冬﹐五味輩﹐便是淸暑。此正是醫不執方﹐亦是醫必有方。趙獻可曰﹕後天脾土﹐非得先天之气不行﹐此气因勞而下陷於太陰﹐淸气不升﹐濁气不降﹐故用升﹐柴以佐參﹐耆﹐是方所以補益後天中之先天也。凡脾胃不足﹐喜甘而惡苦﹐喜補而惡攻﹐喜溫而惡寒﹐喜通而惡滯﹐喜升而惡降﹐喜燥而惡濕﹐此方得之矣。陸麗京曰﹕此爲淸湯下陷者言之﹐非爲下虛而淸湯不升者言之也。倘人之兩尺虛微者﹐或者腎中水竭﹐或者命門火衰﹐若再一升提﹐則如大木將搖而撥其本也。

卷三﹨刪補名醫方論

升陽益胃湯

治脾胃虛﹐怠惰嗜臥﹐四肢不收。時值秋燥令行﹐濕熱方退﹐體重節痛﹐口漧舌燥﹐飲食無味﹐大便不調﹐小便頻數﹐食不消﹐兼見肺病﹐灑淅惡寒﹐慘慘不樂﹐面色不和。羌活獨活防風柴胡人參白術茯苓甘艸黃耆白芍半夏黃連澤瀉陳皮﹐水煎服。

【集注】吳琨曰﹕脾土虛弱不能制濕﹐故體重節痛﹔不能運化精微﹐故口漧無味﹔中气旣弱﹐傳化失宜﹐故大便不調﹐小便頻數也。灑淅惡寒﹐肺弱表虛也。面色不樂﹐陽气不伸也。是方半夏﹐白術能燥濕﹐茯苓﹐澤瀉滲之﹐二活﹐防風﹐柴胡能升舉淸陽之气﹐黃連療濕熱﹐陳皮平胃气﹐參﹐耆﹐甘艸以益胃﹐白芍酸收用以和營﹐而協羌活﹐柴胡辛散之性﹐蓋古人用辛散必用酸收﹐所以防其竣厲﹐猶兵家之節制也。

【按】人參屬補﹐不知君於枳﹐朴中﹐卽爲補中瀉也。羌﹐防輩爲散﹐不知佐於參﹐耆中﹐卽爲補中升也。近世之醫﹐一見羌﹐防輩﹐卽曰﹕發散不可輕用。亦不審佐於何藥之中﹐皆因讀書未明﹐不知造化別有妙理耳。

卷三﹨刪補名醫方論

升陽散火湯

治脾陰血虛﹐胃陽气弱﹐春寒不去﹐及過食冷物﹐抑遏少陽淸气﹐郁於脾土之中﹐四肢發困熱﹐肌熱﹐筋骨間熱﹐表熱如火燎於肌膚﹐捫之烙手﹐並宜服之。升麻葛根獨活羌活白芍人參以上各五錢甘艸﹝炙﹞三錢柴胡三錢防風二錢甘艸﹝生﹞二錢﹐右﹖﹖咀﹐如麻豆大﹐每服秤五錢﹐水二盞﹐煎一盞﹐去滓﹐大溫服﹐無時﹐忌寒涼之物。

【集注】吳琨曰﹕經云﹕少火生气。天非此火不能生物﹐人非此火不能有生﹐揚之則光﹐遏之則滅。今爲春寒不去﹐遏郁陽气﹐飲食冷物﹐塡塞至陰﹐以致升生之气幾於息矣。故用升麻﹐柴胡﹐羌活﹐獨活﹐葛根﹐皆辛溫風藥﹐以鼓動少陽生气。淸陽旣出上竅﹐則濁陰自歸下竅﹐而食物傳化﹐自無抑遏之患。芍藥味酸﹐能瀉土中之木。人參味甘﹐能補中州之气。生甘艸能瀉郁火於脾﹐從而炙之﹐則健脾胃而和中矣。李杲聖於脾位者﹐其治之也﹐必主於升陽。俗醫知降而不知升﹐是撲其少火也﹐安望其衛生耶﹗若气不虛﹐本方除人參﹐獨活加蔥白﹐名火郁湯﹐治同。

卷三﹨刪補名醫方論

補脾胃瀉陰火升陽湯

治飲食傷胃﹐勞倦傷脾﹐脾胃一虛﹐陽气下陷﹐陰火乘之﹐時值夏令﹐當從此治。黃耆蒼術﹝泔漫﹐炒﹞甘艸﹝炙﹞羌活一兩升麻八錢柴胡兩半黃連﹝酒炒﹞五錢黃芩﹝炒﹞人參七錢石膏少許﹐長夏微用﹐過時去之。每服五錢﹐姜﹐棗煎服。

【集注】汪昂曰﹕李杲云﹕脾胃一傷﹐陽气日損﹐脾胃之淸气下陷﹐濁陰之火得以上乘﹐是有秋冬而無春夏也。惟以气味薄之風藥﹐升發陽气﹐佐以苦寒之品﹐瀉陰中火﹐則陰不病陽气伸矣。是方參﹐耆﹐術﹐艸﹐以補脾胃也。佐羌活﹐升﹐柴﹐以助陽升﹔佐石膏﹐芩﹐連﹐以瀉陰火。假令不能食而瘦﹐乃本病也。﹐右關脈緩弱﹐乃本脈也。或本脈兼見弦脈﹐本脈兼見四肢滿﹐閉﹐淋﹐溲便難﹐轉筋一二證﹐此肝之脾胃病也﹐當加風藥以瀉肝木。脈兼見洪大﹐證兼見肌熱﹐煩熱﹐面赤一二證﹐此心之脾胃病也﹐當加瀉心火之藥。脈兼見浮澀﹐證兼見短气﹐气上﹐喘咳﹐痰盛﹐皮澀一二證﹐此肺之脾胃病也﹐當加瀉肺及補气之藥。脈兼見沈細﹐證兼見善欠﹐善恐一二證﹐此腎之脾胃病也﹐當加瀉腎水及瀉陰火之藥。所以言此者﹐欲人知百病皆從脾胃而生﹐處方者當從此法加時令藥也。

卷三﹨刪補名醫方論

淸暑益气湯

長夏濕熱蒸炎﹐四肢困倦﹐精神減少﹐身熱气髙﹐煩心便黃﹐渴而自汗﹐脈虛者﹐此方主之。人參黃耆甘艸白術神麯五味子靑皮升麻漧葛麥冬黃柏澤瀉廣橘皮蒼術錢半當歸﹐姜三片﹐棗二枚﹐去核﹐水煎服。

【集注】吳琨曰﹕暑令行於夏至﹐長夏則兼濕令矣。此方兼而治之。炎暑則表气易泄﹐兼濕則中气不固。黃耆所以實表﹐白術﹐神麯﹐甘艸所以調中。酷暑橫流﹐肺金受病﹐人參﹐五味﹐麥冬﹐所以補肺﹐斂肺﹐淸肺﹐經所謂扶其所不勝也。火盛則水衰﹐故以黃柏﹐澤瀉﹐滋其化源。津液亡則口渴﹐故以當歸﹐漧葛﹐生其胃液。淸气不升﹐升麻可升﹔濁气不降﹐二皮可理。蒼術之用﹐爲兼長夏之濕也。程應旄曰﹕人知淸暑﹐我兼益气﹐以暑傷气也。益气不獨金能敵火﹐凡气之上騰而爲津﹐爲液者﹐回下卽爲腎中之水。水气足﹐火淫自卻也。

卷三﹨刪補名醫方論

淸燥湯

治痿厥之病﹐腰以下痿軟不能動﹐行走不正﹐兩足欹側。黃連黃柏﹝酒炒﹞柴胡以上各一分麥冬當歸身生地豬苓炙甘艸神麯以上各二分人參白茯苓升麻以上各三分橘皮白術澤瀉以上各五分蒼術一錢黃耆一錢五分五味九枚﹐右﹖﹖咀﹐如麻豆大﹐水二盞半﹐煎一盞﹐去滓﹐空心溫服。

【注】淸暑益气湯與此方均治濕暑之劑﹕淸暑益气湯﹐治暑盛於濕﹐暑傷气﹐所以四肢困倦﹐精神減少﹐煩渴身熱﹐自汗脈虛﹐故以補气爲主﹐淸暑爲兼﹐稍佐去濕之品﹐從令气也。此方治濕盛於暑﹐濕傷形﹐所以李杲曰﹕六﹐七月之間﹐濕令大行﹐子能令母實﹐濕助熱旺而刑燥金﹐絕其寒水生化之源﹐源絕則腎虧﹐痿厥之病作矣。故以淸暑變爲淸燥﹐佐瀉熱利濕之藥﹐從邪气也。是方卽淸暑益气湯。去葛根者﹐以無暑外侵之肌熱也。加二苓者﹐專去濕也。加黃連﹐生地﹐專瀉熱也。二苓佐二術﹐利水燥濕之力倍。連﹐地佐黃柏﹐救金生水之功多。中气益﹐則陰火熄而肺淸矣。濕熱除﹐則燥金肅而水生矣。肺淸水生﹐則濕熱痿厥之病﹐未有不愈者也。但此方藥味﹐性偏滲瀉﹐若施之於冬春﹐水竭髓枯骨痿﹐或非濕熱爲病者﹐反劫津液﹐其病愈甚﹐則爲謬治矣。

卷三﹨刪補名醫方論

白術附子湯

治寒中腹脹滿﹐作涎作淸涕﹔或多溺足下痛﹐不能任身履地﹐骨乏無力﹐喜睡﹐兩丸多冷﹐時作陰陰而痛﹐或妄見鬼狀﹐夢亡人﹐腰背﹐胛眼﹐腰脊皆痛。白術附子﹝炮﹐去皮臍﹞蒼術陳皮厚朴﹝姜制﹞半夏﹝湯洗﹞茯苓豬苓﹝去皮﹞半兩澤瀉肉桂四錢﹐右銼如麻豆大﹐每服半兩﹐水三盞﹐姜三片﹐同煎至一盞﹐去滓﹐食前溫服。量虛實加減多少。

【注】李杲云﹕脾胃之證﹐有熱中﹐有寒中。熱中者﹐是火乘土位之病﹐則當上舉淸陽﹐下消陰火﹐故用補中益气﹐瀉陰火升陽等湯。寒中者﹐水反侮土之病﹐則當下伐水邪﹐中燥脾濕﹐故用二苓﹐術﹐澤﹐蒼﹐陳﹐朴﹐夏﹐更用桂﹐附﹐壯陽勝寒﹐流通血脈﹐寒中之病自可愈也。

【按】李杲制此方﹐施之於脾胃寒濕內盛﹐脹滿多溺﹐涎涕外盛﹐足軟﹐腰脊﹐丸痛﹐而气不虛者﹐宜矣。若其人中气已虛﹐內外寒濕又盛﹐水來侮土者﹐總不若理中湯加附子﹐蒼術﹐茯苓爲愈也。

卷三﹨刪補名醫方論

葛花解酲湯

治酒客病。蓮花靑皮﹝去穣﹞三分木香五分橘皮﹝去白﹞白茯苓人參豬苓以上各一錢五分神麯﹝炒﹞澤瀉漧薑白術以上各二錢白豆蔻仁葛花砂仁以上各五錢﹐﹐右爲細末﹐和勻﹐每服三錢﹐白湯調下。但得微汗﹐酒病去矣。不可恃此過飲﹐頻服取汗﹐損人天年。

【注】酒爲水谷精液所化﹐體濕性熱﹐少飲則能調和气血﹐流暢陰陽﹐內助中气﹐捍禦外邪。若過飲無度﹐輕則傷人脾胃﹐重則損人神气。所以酒困之人﹐昏暈煩亂﹐漧嘔惡心﹐飲食卽吐﹐百體酸軟﹐身熱頭疼﹐嘈雜吞酸﹐胸膈痞塞﹐口燥舌漧﹐手足顫搖﹐心神恍惚﹐不思飲食﹐小便渾濁﹐大便溏瀉﹐此皆濕熱傷形與气也。

【按】李杲曰﹕酒病者﹐往往以大熱﹐大寒下之者﹐是無形元气受病﹐反下有形陰血﹐乖誤甚矣。大熱則傷陰﹐大寒則傷胃﹐元气消亡﹐七神無根據﹐折人壽命﹐不然則虛損之病成矣。故制此方﹐君葛花﹐佐以辛香之品﹔用神麯﹐佐以快气之品﹔用苓澤﹐佐以甘溫之品。服後取汗﹐是謂外解肌肉﹐內淸陽明﹐令上下﹐內外﹐分消其患﹐使胃中穢爲芳變﹐濁爲淸化﹐泰然和矣。

卷三﹨刪補名醫方論

平胃散

治濕淫於內﹐脾胃不能克制﹐有積飲﹐痞膈﹐中滿者。蒼術﹝米泔浸七日﹞五斤陳皮﹝去白﹞厚朴﹝薑汁炒﹞各三斤甘艸﹝炙﹞三十兩﹐右爲末﹐每服二錢﹐姜湯下﹐日三服。或水煎﹐每服五錢。

【集注】柯琴曰﹕『內經』以土運太過曰惇阜﹐其病腹滿﹔不及曰卑監﹐其病畱滿痞塞。張仲景制三承气湯﹐調胃土之惇阜。李杲制平胃散﹐平胃土之卑監。培其卑者﹐而使之平﹐非削平之謂﹐猶溫膽湯用涼劑﹐溫緩而使之和﹐非用溫之謂。後之注本艸者﹐曰﹕惇阜之土﹐宜蒼術以平之﹔卑監之土﹐宜白術以培之。若以濕土爲惇阜﹐將以燥土爲卑監耶﹖不審惇阜屬燥﹐卑監屬濕之義﹐因不知平胃之理矣。二術甘苦﹐皆燥濕健脾之用﹐脾燥則不滯﹐所以能健運而得其平。第二術白者柔而緩﹐蒼者猛而悍﹐此取其長於發汗﹐迅於除濕﹐故以蒼術爲君耳。不得以白補﹐赤瀉之說﹐爲二術拘也。厚朴色赤苦溫﹐能助少火以生气﹐故以爲佐。濕因於气之不行﹐气行則愈﹐故更以陳皮佐之。甘先入脾﹐脾得補而健運﹐故以炙甘艸爲使。名曰平胃﹐實調脾承气之劑歟﹗張潔古取『金匱』之枳術湯以爲丸﹐枳實之峻重於厚朴﹐且無甘艸以和之﹐𨿽倍白術﹐而消伐過於此方﹐昧者以術爲補而久服之﹐不思枳實峻削而不宜多服也。

卷三﹨刪補名醫方論

枳術丸

治胃虛濕熱﹐飲食壅滯﹐心下痞悶。白術﹝土炒﹞二兩枳實﹝麩炒﹞一兩﹐右爲細末﹐荷葉煨陳米飯爲丸﹐如椒目大﹐白湯下。

【集注】李杲曰﹕白術苦甘溫﹐其苦味除胃中之濕熱﹐其甘溫補脾家之元气。多於枳實一倍。枳實味苦溫﹐泄心下痞悶﹐消胃中所傷。此藥下胃所傷不能卽去﹐須一﹐二時許﹐食乃消化。先補虛﹐而後化所傷﹐則不峻厲矣。荷葉狀如仰盂﹐於卦爲震﹐正少陽甲膽之气﹐飲食入胃﹐營气上行﹐卽此气也﹐取之以生胃气。更以煨飯和藥﹐與術協力﹐滋養穀气而補脾胃﹐其利大矣。若用峻厲之藥下之﹐傳變諸證﹐不可勝數。

卷三﹨刪補名醫方論

資生丸

治婦人妊娠三月﹐脾虛嘔吐﹐或胎滑不固。兼丈夫調中養胃﹐饑能使飽﹐飽能使饑﹐神妙難述。人參三兩茯苓二兩白術三兩山藥二兩薏苡仁兩半蓮肉二兩芡實兩半陳皮二兩麥蘗二兩神麯二兩白豆蔻八錢桔梗一兩藿香一兩川黃連四錢砂仁兩半白扁豆兩半山查兩半﹐右十八味﹐爲細末﹐煉蜜丸﹐彈子大﹐每服二丸﹐米飲下。

【集注】羅謙甫曰﹕此方始於繆仲醇﹐以治妊娠脾虛及胎滑。蓋胎資始於足少陰﹐資生於足陽明。故陽明爲胎生之本﹐一有不足﹐則元气不足以養胎﹐又不足以自養﹐故當三月正陽明養胎之候﹐而見嘔逆。又其甚者。或三月﹐或五月而墮﹐此皆陽明气虛不能固耳。古方安胎﹐類用芎﹐歸﹐不知此正不免於滑。是方以參﹐術﹐茯﹐艸﹐蓮﹐芡﹐山藥﹐扁豆﹐薏苡之甘平﹐以補脾元﹔陳皮﹐麯﹐柏﹐砂﹐蔻﹐藿﹐桔之香辛﹐以調胃气﹐其有濕熱﹐以黃連淸之﹐燥之。旣無參苓白術散之補滯﹐又無香砂枳術丸之消燥﹐能補能運﹐臻於至和﹐於以固胎﹐永無滑墮。丈夫服之﹐調中養胃。名之資生﹐信不虛矣。

卷三﹨刪補名醫方論

六味地黃丸

治腎精不足﹐虛火炎上﹐腰膝痿軟﹐骨熱酸痛﹐足跟痛﹐小便淋祕或不禁﹐遺精夢泄﹐水泛爲痰﹐自汗﹐盜汗﹐亡血消渴﹐頭目眩運﹐耳聾齒搖﹐尺脈虛大者。熟地黃八兩山茱萸四兩白茯苓三兩幹山藥四兩牡丹皮三兩澤瀉三兩﹐﹐右爲末﹐煉蜜丸﹐如桐子大﹐空心淡鹽湯下。

【集注】柯琴曰﹕腎虛不能藏精﹐坎宮之火無所附而妄行﹐下無以奉肝木升生之令﹐上絕其肺金生化之源。地黃稟甘寒之性﹐制熟則味厚﹐是精不足者補之以味也﹐用以大滋腎陰﹐塡精補髓﹐壯水之主。以澤瀉爲使﹐世或惡其瀉腎而去之﹐不知一陰一陽者﹐天地之道﹔一開一闔者﹐動靜之機。精者屬癸﹐陰水也﹐靜而不走﹐爲腎之體﹔溺者屬壬﹐陽水也﹐動而不居﹐爲腎之用。是以腎主五液﹐若陰水不守﹐則眞水不足﹐陽水不流﹐則邪水泛行。故君地黃以密封蟄之本﹐卽佐澤瀉以疏水道之滯也。然腎虛不補其母﹐不導其上源﹐亦無以固封蟄之用。山藥涼補﹐以培癸水之上源﹐茯苓淡滲﹐以導壬水之上源。加以茱萸之酸溫﹐借以收少陽之火﹐以滋陰厥之液。丹皮辛寒﹐以淸少陰之火﹐還以奉少陽之气也。滋化源﹐奉生气﹐天癸居其所矣。壯水制火﹐特其一端耳。

【按】五行皆一﹐惟火有二﹐君火﹐相火也。君火爲心經之火﹐君主一身之火也。相火爲腎中之火﹐宣布一身之火也。使君火無相火﹐則不能宣布諸火﹐以奉生身之本。相火無君火﹐則不能君主諸火﹐以制其妄行之災。故李杲立內傷勞倦﹐火乘土位之論﹐以心火有餘﹐用升陽气﹐瀉陰火朱砂安神等藥﹐而未及心火之不足者﹐以前人已有歸脾﹐養心等方也。震亨立陽常有餘﹐陰常不足之論﹐以腎火有餘﹐用補陰﹐補天等藥﹐而未及腎火之不足者﹐以前人已有腎气﹐桂附地黃湯丸也。根據本方加附子﹐肉桂﹐名桂附地黃丸﹐治兩尺脈弱﹐相火不足﹐虛羸少气﹐王冰所謂益火之原﹐以消陰翳者是也。加黃柏﹐知母﹐名知柏地黃丸﹐治兩尺脈旺﹐陰虛火動﹐午熱骨痿﹐王冰所謂壯水之主﹐以制陽光者是也。經云﹕陰平陽祕﹐精神乃治。若陰陽偏勝﹐則疾病叢生。夫腎取象乎坎﹐陽藏於陰之藏也。不獨陰盛陽衰﹐陽畏其陰而不敢附﹐卽陰衰陽盛﹐陰難藏陽亦無可根據﹐𨿽同爲火不歸原﹐而其爲病則異也。故於腎藥中加桂﹐附﹐壯陽勝陰﹐使陽無所畏﹐而自歸原矣。加知柏補陰祕陽﹐使陽有所貯﹐而自歸藏矣。世人但知以桂﹐附引火歸原﹐不知以知﹐柏平陰祕陽﹐舉世皆蒙其誤﹐故震亨特立補陰之論﹐以辟以火濟火之非﹐而未達其旨者﹐從而誹之﹐良可嘆也。

卷三﹨刪補名醫方論

八味地黃丸

治命門火衰﹐不能生土﹐以致脾胃虛寒﹐飲食少思﹐大便不實﹐或下元衰憊﹐臍腹疼痛﹐夜多漩溺等證。熟地黃﹝九蒸爲度﹐搗膏﹞八兩幹山藥四兩山萸肉四丙白茯苓丹皮澤瀉各三兩肉桂附子各一兩﹐﹐右八味爲末﹐煉蜜丸如桐子大﹐酒下十五丸﹐日再服。

【集注】趙獻可曰﹕君子觀象於坎﹐而知腎中具水火之用。今人入房而陽易舉者﹐陰虛火動也﹔陽事先痿者﹐命門火衰也。眞水竭則隆冬不寒﹐眞火熄則盛夏不熱。是方也﹐熟地﹐山藥﹐澤瀉﹐丹皮﹐茯苓﹐山萸皆濡潤之品﹐所以能壯水之主﹔肉桂﹐附子辛潤之物﹐能於水中補火﹐所以能益火之原。水火得其養﹐則腎气復矣。諭昌曰﹕『金匱』用八味丸﹐治腳气上入少腹不仁者。腳气卽陰气﹐少腹不仁卽攻心之漸﹐故用之以驅逐陰邪也。其能虛勞腰痛﹐少腹拘急﹐小便不利﹐則因過勞其腎﹐陰气逆於少腹﹐阻遏膀胱之气化﹐小便不通利﹐故用之溫養下焦﹐以收腎气也。其短气有微飲者﹔飲﹐亦陰類﹐阻其胸中之陽﹐自致短气﹐故用之引飲下出﹐以安胸中也。消渴病﹐飲水一斗﹐小便亦一斗﹐此腎气不能攝水﹐小便恣出﹐源泉有立竭之勢﹐故急用以逆折其水也。夫腎水下趨之消證﹐腎气不上升之渴證﹐非用是以蟄護封藏﹐蒸動水气﹐捨此曷從治哉﹗後人謂八味丸爲治消渴之聖藥﹐得其旨矣。柯琴曰﹕命門之火﹐乃水中之陽。夫水體本靜﹐而川流不息者﹐气之動﹐火之用也﹐非指有形者言也。然火少則生气﹐火壯則食气﹐故火不可亢﹐亦不可衰。所云火生土者﹐卽腎家之少火遊行其間﹐以息相吹耳。若命門火衰﹐少火幾於熄矣。欲暖脾胃之陽﹐必先溫命門之火﹐此腎气丸納桂﹐附於滋陰劑中十倍之一﹐意不在補火﹐而在微微生火﹐卽生腎气也。故不曰溫腎﹐而名腎气﹐斯知腎以气爲主﹐腎得气而土自生也。且形不足者﹐溫之以气﹐則脾胃因虛寒而致病者固痊﹐卽虛火不歸其原者﹐亦納之而歸封蟄之本矣。崔氏加減八味丸﹐以五味之酸收﹐易附子之辛熱﹐腎虛而不寒者宜之也。『千金方』於八味外﹐更加元參之鹹寒﹐以助熟地而滋腎﹔加芍藥之酸寒﹐助丹皮以滋肝。總之爲桂附加鎖鑰耳。以之壯水則有餘﹐以之益火恐不足也。『濟生方』加牛膝﹐車前以治水腫﹐倍茯苓以輔地黃﹐山藥﹐茱萸﹐與澤﹐丹﹐車﹐牛等列﹐隨證加減﹐允爲得法。益陰腎气丸於六味外加當歸﹐五味﹐柴胡﹐以治目暗不見﹐化裁愈妙矣。

卷三﹨刪補名醫方論

資生腎气丸

治腎虛脾弱﹐腰重腳腫﹐小便不利﹐腹脹喘急﹐痰盛﹐已成鼓證﹐其效如神。熟地黃四兩白茯苓三兩牡丹皮一兩澤瀉一兩幹山藥一兩車前子一兩山茱萸一兩牛膝一兩肉桂一兩附子五錢﹐右十味﹐蜜和丸﹐每服八十丸﹐空心米飲下。

【集注】李中梓曰﹕經云﹕諸濕腫滿﹐皆屬於脾。又云﹕其本在腎﹐其末在肺﹐皆聚水也。又曰﹕腎者主水﹐胃之關也﹐關門不利﹐故聚水而從其類也。腫脹之病﹐諸經𨿽有﹐無不由於肺﹐腎者﹐蓋脾主運行﹐肺主气化﹐腎主五液。凡五气所化之液﹐悉屬於腎﹔五液所行之气﹐悉屬於肺﹔轉輸二髒﹐以制水生金者﹐悉屬於脾。故腫脹不外此三經也。然其治法﹐有﹐內﹐外﹐上﹐下﹐虛﹐實﹐不可不辧也。在外則腫﹐越婢湯﹐小靑龍湯證也。在內則脹﹐十棗丸﹐神佑丸證也。在上則喘﹐葶藶大棗湯﹐防己椒目葶藶大黃丸證也。在下則小便閉﹐沈香琥珀丸﹐疏鑿飲子證也。此皆治實之法﹐若夫虛者﹐實脾飲此方證也。張介賓曰﹕地黃﹐山藥﹐丹皮﹐以養陰中之眞水。山萸﹐桂﹐附﹐以化陰中之眞气。茯苓﹐澤瀉﹐車前﹐牛膝﹐以利陰中之滯。能使气化於精﹐卽所以治肺也﹔補火生土﹐卽所以治脾也﹔壯水利竅﹐卽所以治腎也。補而不滯﹐利而不伐﹐治虛水方﹐更無有出其﹐右者。然當因此擴充﹐隨證加減。若其人因大病之後﹐脾气大虛而病水脹者﹐服此𨿽無所礙﹐終不見效﹐每熟計之﹐脾气大傷﹐誠非腎藥之所能治。專用理中湯一兩﹐加茯苓一兩。命火衰者﹐加附子﹔兩足冷者﹐加肉桂﹔腹脹甚者﹐加厚朴。三大劑而足脛漸消﹐十餘劑而腹脹退。凡治中年之後脾腎虛寒者﹐悉用此法。蓋气虛者﹐不可復行气﹔腎虛者﹐不可專利水。溫補卽所以化气﹐塞因塞用之妙﹐顧在用之者何如耳。古法治腫﹐不用補劑﹐而用去水等藥﹐微則分利﹐甚則推逐。如五苓散﹐五淋散﹐五皮散﹐導水茯苓湯之類﹐皆所以利水也。如舟車神佑丸﹐浚川散﹐禹功散﹐十棗湯之類﹐皆所以逐水也。但察其果系實邪﹐則此等治法﹐仍不可廢也。

卷三﹨刪補名醫方論

大補陰丸

治陰虧火旺﹐肺痿咳血﹐骨蒸盜汗﹐虛勞之證。黃柏﹝鹽酒炒﹞知母﹝鹽水炒﹞各四兩熟地﹝酒蒸﹞敗龜板﹝酥炙﹞各六兩豬脊髓和煉蜜爲小丸﹐日幹。每服三錢﹐淡鹽湯下。

【注】朱震亨云﹕陰常不足﹐陽常有餘﹐宜常養其陰﹐陰與陽齊﹐則水能制火﹐斯無病矣。今時之人﹐過欲者多﹐精血旣虧﹐相火必旺﹐眞陰愈竭﹐孤陽妄行﹐而勞瘵﹐潮熱﹐盜汗﹐骨蒸﹐咳嗽﹐咯血﹐吐血等證悉作。所以世人火旺致此病者﹐十居八九﹐火衰成此疾者﹐百無二三。震亨發明先聖千載未發之旨﹐其功偉哉﹗是方能驟補眞陰﹐承制相火﹐較之六味功效尢捷。蓋因此時以六味補水﹐水不能遽生﹔以生脈保金﹐金不免猶燥。惟急以黃柏之苦以堅腎﹐則能制龍家之火﹔繼以知母之淸以涼肺﹐則能全破傷之金。若不顧其本﹐卽使病去猶恐復來﹐故又以熟地﹐龜板大補其陰﹐是謂培其本﹐淸其源矣。𨿽有是證﹐若食少便溏﹐則爲胃虛﹐不可輕用。

卷三﹨刪補名醫方論

封髓丹

治夢遺﹐失精及與鬼交。黃柏砂仁甘艸﹐右蜜爲丸﹐每服三錢。

【集注】趙羽皇曰﹕經云﹕腎者主水﹐受五臟六腑之精而藏之。又曰﹕腎者﹐主蟄封藏之本﹐精之處也。蓋腎爲堅髒﹐多虛少實﹐因肝木爲子﹐偏喜疏泄母气﹐厥陰之火一動﹐精卽隨之外溢。況肝又藏魂﹐神魂不攝﹐宜其夜臥鬼交精泄之證作矣。封髓丹爲固精之要藥﹐方用黃柏爲君﹐以其味性苦寒﹐又能堅腎。腎職得堅﹐則陰水不虞其泛溢﹕寒能淸肅﹐則龍火不至於奮揚。水火交攝﹐精有不安其位者乎﹖佐以甘艸﹐以甘能緩急﹐瀉諸火與肝火之內擾﹐且能使水土合爲一家﹐以妙封藏之固。若縮砂者﹐以其味辛性溫﹐善能入腎﹐腎之所惡在燥﹐而潤之者惟辛﹐縮砂通三焦達津液﹐能納五臟六腑之精而歸於腎﹐腎家之气納﹐腎中之髓自藏矣。此有取於封髓之意也。汪昂曰﹕此方加天冬﹐地黃﹐人參﹐名三才封髓丹。用天冬補肺以生水﹐地黃補腎以益精﹐用人參補脾﹐從飲食中化生水精也。以藥有天﹐地﹐人之名﹐而補亦在上﹐下﹐中之分﹐使天地位育參贊居中﹐故曰三才也。諭昌曰﹕加黃柏以入腎滋陰﹐砂仁以入脾行滯﹐甘艸以稍變天冬﹐黃柏之苦﹐俾合人參創建中气﹐以伸參兩之權﹐殊非好爲增益成方之比也。

卷三﹨刪補名醫方論

虎潛丸

治腎陰不足﹐筋骨痿軟﹐不能步履。龜板黃柏各四兩知母熟地各二兩牛膝三兩五錢芍藥一兩五錢鎖陽一兩虎骨一兩當歸一兩陳皮七錢五分﹐右爲末﹐煮羯羊肉﹐搗爲丸﹐桐子大﹐淡鹽湯下。

【集注】王又原曰﹕腎爲作彊之官﹐有精血以爲之彊也。若腎虛精枯﹐而血必隨之﹐精血交敗﹐濕熱風毒遂乘而襲焉。此不能步履﹐腰酸筋縮之證作矣。且腎兼水火﹐火勝爍陰﹐濕熱相搏﹐筋骨不用宜也。方用黃柏淸陰中之火﹐燥骨間之濕﹐且苦能堅腎﹐爲治痿要藥﹐故以爲君。虎骨去風毒﹐健筋骨爲臣。因髙源之水不下﹐母虛而子亦虛﹐肝臟之血不歸﹐子病而母愈病﹐故用知母淸肺原﹐歸芍養肝血﹐使歸於腎。龜稟天地之陰獨厚﹐茹而不吐﹐使之坐鎭北方。更以熟地﹐牛膝﹐鎖陽﹐羊肉羣隊補水之品﹐使精血交補。若陳皮者﹐疏血行气。玆又有气化血行之妙﹐其爲筋骨壯盛﹐有力如虎也必矣。『道經』云﹕虎向水中生﹐以斯爲潛之義焉夫﹗是以名之曰﹕虎潛丸。葉仲堅曰﹕痿原𨿽分五臟﹐然其本在腎﹐其標在肺﹐『內經』云﹕五臟因肺熱葉焦﹐發爲痿躄。又曰﹕陽气內伐﹐水不勝火﹐則骨痿髓虛﹐故足不任身。骨痿者生於大熱也﹐若視爲虛寒而投以桂﹐附﹐多致不救。是方以虎名者﹐虎於獸中稟金气之至剛﹐風生一嘯﹐特爲肺金取象焉。其潛之云者﹐金從水養﹐母隱子胎﹐故生金者必麗水﹐意在納气歸腎也。龜應北方之象﹐稟陰最厚﹐首常向腹﹐善通任脈﹐能大補眞陰﹐證深得夫潛之意者。黃柏味厚﹐爲陰中之陰﹐專補腎膀之陰不足﹐能使足膝中气力湧出﹐故痿當家必用二者爲君﹐一以固本﹐一以治標﹐恐奇之不去﹐則偶之也。熟地塡少陰之精﹐用以佐龜板﹐知母淸太陰之气﹔用以佐黃柏﹐牛膝入肝舒筋。歸﹐芍佐之﹐肝血有歸﹔陳皮疏之﹐气血以流﹐骨正筋柔矣。又慮熱則生風﹐逗畱關節﹐用虎骨所以驅之﹔純陰無陽不能發生﹐佐鎖陽以溫之。羊肉爲丸﹐補之以味。淡鹽湯下﹐急於入腎。斯皆潛之爲義。

卷三﹨刪補名醫方論

滋腎丸

又名通關丸治熱在下焦﹐小便癃閉﹐而口不渴者。黃柏﹝酒炒﹞二兩知母﹝酒浸﹐炒﹞二兩肉桂一錢﹐右爲細末﹐熟水丸﹐桐子大﹐每服五十丸﹐空心下。

【集注】李杲曰﹕小便者﹐足太陽膀胱所主﹐生於肺金。肺中伏熱﹐水不能生﹐是絕小便之源也﹔渴而小便不通者﹐肺气不得降是也。故用淸燥金之正化气薄淡滲之藥﹐瀉火而淸肺﹐滋水之化源也。若熱在下焦而不渴﹐是絕其流而溺不泄也﹐須用气味俱厚﹐陰中之陰藥治之。『素問』云﹕無陽則陰無以生﹐無陰則陽無以化。又云﹕膀胱者﹐州都之官﹐津液藏焉﹐气化則能出矣。無液癃祕﹐是無陰則陽無以化也。須用知﹐柏大苦寒之劑﹐桂一錢爲引﹐服之須臾﹐前陰若刀刺火燒﹐溺如湧泉而愈。此證一在上焦气分而渴﹐一在下焦血分而不渴。兩者之殊﹐至易辧耳。柯琴曰﹕水爲腎之體﹐火爲腎之用。人知腎中有水﹐始能制火﹐不知腎中有火﹐始能致水耳。蓋天一生水﹐一者﹐陽气也﹐卽火也﹐气爲水母﹐陽爲陰根﹐必火有所歸﹐斯水有所主。故反佐以桂之甘溫﹐引知﹐柏入腎而奏其效。此相須之殷﹐亦相制之理也。

卷三﹨刪補名醫方論

瓊玉膏

治虛勞漧咳生地黃四斤白茯茯十三兩白蜜二斤人參六兩以上地黃汁同蜜熬沸﹐用絹濾過﹐將參﹐茯爲細末﹐入前汁和勻﹐以磁瓶用綿紙十數層﹐加篛葉封瓶口﹐入砂鍋內﹐以長流水沒瓶頸﹐桑柴火煮﹐三晝夜取出﹐換紙紮口﹐以蠟封固﹐懸井中﹐一日取起﹐仍煮半日﹐湯調服。

【集注】李中梓曰﹕漧咳者﹐有聲無痰﹐火來乘金﹐金極而鳴也。此本元之病﹐非漸漬難以成功﹔若誤用苦寒﹐祗傷脾土﹐金反無母。故丹溪以地黃爲君﹐令水盛則火自息。又損其肺者益其气﹐故用人參以鼓生發之元。虛則補其母﹐故用茯苓以培萬物之本。白蜜爲百花之精﹐味甘歸脾﹐性潤悅肺﹐且緩燥急之火。四者皆溫良和厚之品﹐誠堪寶重。郭機曰﹕起吾沈瘵﹐珍賽瓊瑤。故有瓊玉之名。

卷三﹨刪補名醫方論

龜鹿二仙膠

大補精髓﹐益气養神。鹿角﹝血者﹞十斤龜板﹝自敗者﹞五斤枸杞子﹝甘州者﹞三十兩人參十五兩以上用鉛壇﹐如法熬膠。初服酒化一錢五分﹐漸加至三錢﹐空心下。

【集注】李中梓曰﹕人有三奇﹐精﹐气﹐神﹐生生之本也。精傷無以生气﹐气傷無以生神。精不足者﹐補之以味﹐鹿得天地之陽气最全﹐善通督脈﹐足於精者﹐故能多淫而壽﹔龜得天地之陰气最具﹐善通任脈﹐足於气者﹐故能伏息而壽。二物气血之屬﹐味最純厚﹐又得造化之元微﹐異類有情﹐竹破竹補之法也。人參益气﹐枸杞生精﹐佐龜﹐鹿補陰補陽﹐無偏勝之憂﹔入气入血﹐有和平之美。由是精生而气旺﹐气旺而神昌﹐庶幾龜﹐鹿之年矣。故曰二仙。

卷三﹨刪補名醫方論

四神丸

治脾腎雙虛﹐子後作瀉﹐不思食﹐不化食。肉果二兩補骨脂﹝炒﹞四兩五味子二兩吳茱萸﹝炮﹞二兩﹐右爲末﹐紅棗四十九枚﹐生薑四兩﹐切﹐水煮﹐棗熟去姜﹐取棗肉搗﹐和藥丸﹐桐子大。空心鹽湯下。

卷三﹨刪補名醫方論

二神丸

去茱萸﹐五味五味子散去肉果﹐補骨脂。

【集注】柯琴曰﹕瀉利爲腹疾﹐而腹爲三陰之都會﹐一臟不調﹐便能瀉利。故三陰下利﹐仲景各爲立方以主之﹕太陰有理中﹐四逆﹔厥陰有烏梅﹐白頭翁﹐少陰有桃花﹐眞武﹐豬苓﹐豬膚﹐四逆湯散﹐白通﹐通脈等劑﹐可謂曲盡病情﹐諸法備矣。然祗爲一臟立法﹐若三髒相關﹐久畱不痊﹐如子後作瀉一證﹐猶未之及也。夫雞鳴至平旦﹐天之陰﹐陰中之陽也。因陽气當至而不至﹐虛邪得以畱而不去﹐故作瀉於黎明。其由有四﹕一爲脾虛不能制水﹐一爲腎虛不能行水﹐故二神丸君補骨脂之辛燥﹐補腎以行水﹐佐肉果之辛溫﹐補脾以制水﹐丸以姜﹐棗﹐又辛甘發生諸陽也﹔一爲命門火衰不能生土﹐一爲少陽气虛無以發陳﹐故五味子散﹐君五味子之酸溫﹐以收坎宮耗散之火﹐使少火生气以培土也﹐佐吳茱萸之辛溫﹐以順肝木欲散之勢﹐爲水气開滋生之路﹐以奉春生也。此四者﹐病因𨿽異﹐而見證則同﹐皆水亢爲害。二神丸是承制之劑﹐五味子散是化生之劑也。二方理不同而用則同﹐故可互用以助效﹐亦可合用以建功。合爲四神丸是制生之劑也﹐制則生化﹐久泄自瘳矣。稱曰四神﹐比理中﹐八味二丸較速歟﹗

【按】命門無火﹐不能爲中宮腐熟水谷之用﹔腎气不固﹐誰復司其閉藏之職。故木气才萌﹐不疏泄而亦疏泄矣。𨿽是木邪干土﹐亦實腎之侮脾也。此際當脾腎雙補﹐固澀平肝。故以補骨脂溫腎﹐肉果補脾。五味子收澀﹐吳茱萸瀉肝。腎暖而气蒸﹐肝平而脾旺﹐關門閉而水谷腐矣。

卷三﹨刪補名醫方論

續命湯

治中風痱﹐身體不能自收﹐口不能言﹐冒昧不知痛處﹐或拘急不得轉側。麻黃桂枝石膏漧薑杏仁四十枚川芎當歸人參甘艸各三兩﹐右九昧﹐以水一斗﹐煮取四升﹐溫服一升﹐當小汗。薄覆脊﹐憑幾坐﹐汗出自愈。不汗更服。無所禁﹐勿當風。並治脈伏不得臥﹐咳逆上气﹐面目浮腫。

【集注】趙良曰﹕痱病者﹐營衛气血﹐不養於內外﹐故身體不用﹐機關不利﹐精神不治。然是證有虛﹐有實。虛者自飲食房勞七情感之﹐如『內經』所謂內奪而厥﹐則爲瘖痱之類是也。實者自風寒暑濕感之。虛者不可以實治﹐治之則愈散其气血。今此方明言中風痱﹐是屬營衛之實邪也﹐故用續命。續命乃麻黃湯之變者﹐加漧薑以開血受寒邪﹐石膏以解肌受風邪﹐當歸和血﹐人參益气﹐川芎行血散風也。其並治咳逆上气﹐面浮者﹐亦以爲風寒所致也。

卷三﹨刪補名醫方論

三生飲治猝中﹐昏不知人﹐口眼歪斜﹐半身不遂﹐並痰厥﹐气厥。

南星﹝生用﹞一兩川烏﹝去皮﹐生用﹞五錢附子﹝去皮﹐生用﹞五錢木香二錢﹐右每服五錢﹐薑水煎﹔加人參一兩。

【集注】柯琴曰﹕風爲陽邪﹐風中無寒﹐不甚傷人﹐惟風中挾寒﹐害始劇矣。寒輕而在表者﹐宜發汗以逐邪﹔寒重而入裏者﹐非溫中補虛終不可救﹐此取三物之大辛﹐大熱者﹐且不炮不制﹐更佐以木香﹐乘其至剛﹐至銳之气而用之﹐非專以治風兼以治寒也。然邪之所湊﹐其气必虛﹐但知勇於攻邪﹐若正气虛而不支﹐能無倒戈之患乎﹖必用人參兩許以駕馭其邪﹐此薛己眞知確見﹐立於不敗之地﹐而收萬全之效者也。若在庸手﹐必謂補住邪气而不敢用﹐此謹熟陰陽﹐毋與眾謀﹐岐伯所以叮嚀致告耳。觀其每服五錢﹐必四服而邪始出﹔今之男事者﹐用烏﹐附分數﹐必制熟而後敢用﹐更以芩連監制之﹐烏能挽回如是之危證哉﹖古今人不相及﹐信然。本方去烏﹐附卽星香散﹐治痰厥﹐气厥足矣。

卷三﹨刪補名醫方論

稀涎千緡湯

治風痰不下﹐喉中聲如牽鋸﹐或中濕腫滿。半夏﹝大者﹞十四枚豬牙皂角﹝炙﹞一挺甘艸一錢白礬二錢﹐右四味爲末﹐用生薑自然汁少許﹐衝溫水一盞﹐調末一錢﹐灌之﹐得吐痰涎﹐卽醒。

【集注】柯琴曰﹕攻邪有汗﹐吐﹐下三法﹐仲景於吐劑立梔子豉﹐瓜蒂二方﹐所以導熱邪之上出﹐逐寒邪而外散也。其有不因外感﹐因醇酒厚味漸積﹐凝結變爲頑痰﹐一旦乘虛上塞咽喉﹐气不得通﹐忽然昏僕﹐目反直視﹐喉中聲如牽鋸﹐此爲痰厥。先輩所云﹕怪證多屬於痰者﹐此也。非用峻藥以攻之﹐頑痰不能遽退﹐故用生薑﹐半夏之辛以散之﹐甘艸之甘以湧之﹐白礬之澀以斂之﹐牙皂之勇以開之。此斬關奪門之勢﹐惟稟气素實而暫虛者可用﹐壅塞稍疏﹐續進他藥﹐不可多用以傷元气。如平素虛弱者﹐又當攻補兼施﹐六君子湯中加牙皂﹐白礬末以吐之﹐則庶幾矣。若誤作中風治之﹐去生便遠。

卷三﹨刪補名醫方論

秦艽升麻湯

治風寒客胃﹐口眼喎斜﹐惡見風寒﹐四肢拘急﹐脈浮而緊。升麻葛根秦艽白芷防風桂枝甘艸人參芍藥蔥白﹐右十味﹐水煎服。

【集注】李中梓曰﹕王哉坤元﹗爲五臟之主。木勝風淫﹐則倉廩之官受制﹐脾主四肢﹐故痿痺也。口爲土之外候﹐眼爲木之外候﹐故俱病也。升麻﹐白芷皆陽明本藥﹐故用爲直入之兵。桂枝﹐芍藥和其營衛﹐防風﹐奏艽驅散風邪﹐蔥根佐風藥發汗﹐則無微不達﹐又藉人參﹐甘艸補而和之﹐則大气周流﹐而邪气有不散者乎﹗

卷三﹨刪補名醫方論

防風黃耆湯

治中風不能言﹐脈遲而弱者。防風黃耆等分水煎服。

【集注】柯琴曰﹕夫風者﹐百病之長也。邪風之至﹐急如風雨﹐善治者治皮毛﹐故用防風以驅逐表邪。邪之所湊﹐其气必虛﹐故用黃耆以鼓舞正气。黃耆得防風﹐其功愈大者﹐一攻一補﹐相須相得之義也。唐柳太后中風不言﹐許蔭宗造防風黃耆湯數十斤﹐置牀下蒸之﹐身在气中居﹐次日便能語﹐是以外气通內气﹐令气行而愈也。經曰﹕五气入鼻﹐藏於心肺﹐上使耳目修明﹐聲音能彰。制此方者﹐其知此義矣。夫燻蒸之力﹐尙能去病﹐況服之乎﹗今人治風﹐惟以發散爲足法﹐而禁用參﹐耆。豈知目盲不能視﹐口噤不能言﹐皆元气不足使然耳。。誰知補气可以禦風﹐正勝而邪卻之理邪﹗神而明之﹐存乎其人。信哉﹗

卷三﹨刪補名醫方論

玉屏風散

治風邪久畱而不散者。自汗不止者亦宜。防風黃耆白術等分﹐右爲細末﹐酒調服。

【集注】柯琴曰﹕邪之所湊﹐其气必虛。故治風者﹐不患無以驅之﹐而患無以禦之﹔不畏風之不去﹐而畏風之復來。何則﹖發散太過﹐元府不閉故也。昧者不知托裏固表之法﹐徧試風藥以驅之﹐去者自去﹐來者自來。邪气畱連﹐終無解期矣。防風徧行周身﹐稱治風之仙藥﹐上淸頭面七竅﹐內除骨節疼痺﹐外解四肢攣急﹐爲風藥中之潤劑﹐治風獨取此味﹐任重功專矣。然衛气者﹐所以溫分肉而充皮膚﹐肥腠理而司開闔﹐惟黃耆能補三焦而實衛﹐爲元府禦風之關鍵﹐且無汗能發﹐有汗能止﹐功同桂枝﹐故又能除頭目風熱﹐大風癩疾﹐腸風下血﹐婦人子髒風﹐是補劑中之風藥也。所以防風得黃耆﹐其功愈大耳。白術健脾胃﹐溫分肉﹐培土卽以寧風也。夫以防風之善驅風﹐得黃耆以固表﹐則外有所衛﹔得白術以固裏﹐則內有所據。風邪去而不復來。此欲散風邪者﹐當根據如屏﹐珍如玉也。其自汗不止者﹐亦以微邪在表﹐皮毛肌肉之不固耳。

卷三﹨刪補名醫方論

黃耆五物湯

治風痱身無痛﹐半身不遂﹐手足無力﹐不能動履者。久久服之﹐自見其功。黃耆﹝蜜炙﹞六錢白芍藥﹝酒炒﹞三錢桂枝﹝嫩枝連皮﹞三錢生薑﹝外皮﹞三錢大棗﹝去核﹞四枚水煎服。

【注】經曰﹕虛邪偏客於身半﹐其入深者﹐內居營衛﹐營衛衰則眞气去﹐邪气獨畱﹐發爲偏枯﹔其邪气淺者﹐脈偏痛。此謂虛邪賊風之中人也。營衛虛則其入深﹐久畱髮爲偏枯﹐半身不遂也。營衛實則其入淺﹐卽作經脈偏痛﹐風痺病也。八風﹐五痺之病﹐營衛實者﹐則以續命湯﹐換骨丹發其營衛之邪。風痱﹐偏枯之病﹐是營衛虛﹐則當以此湯補其營衛之虛也。故君黃耆以補衛﹐臣桂﹐芍以補營﹐佐姜﹐棗補而兼通﹐以和營衛也。此方乃小建中湯之變制﹐加黃耆減甘艸﹐飴糖者﹐是其意在補外﹐而不在補中也。若左半身不遂﹐則加當歸以補血。﹐右半身不遂﹐則倍黃耆以補气。手軟倍桂枝。足軟加牛膝。筋軟加木瓜。骨軟加虎骨。元气虛加人參。陽气虛加附子。在臨證者消息之。久久服之﹐無不應也。如外風邪盛﹐則又當從羌活愈風湯﹐補而散之可也。

卷三﹨刪補名醫方論

羌活愈風湯

治年近四旬﹐營衛不足﹐肝腎虛弱﹐風中經絡。精神恍惚﹐語言不淸﹐半身不遂﹐手足麻木﹐筋骨無力﹔或手足枯瘦浮腫﹐或手足筋攣不收。一切風病稍愈之後﹐調理俱宜此方。及初覺大指次指麻木不用﹐手足少力﹐或肌肉微掣﹐口眼跳動。若不預防調治﹐三年之內﹐風病必生﹐亦宜服之。羌活甘艸﹝炙﹞防風黃耆蔓荊子地骨皮川芎細辛枳殼人參麻黃知母甘菊花薄荷枸杞當歸獨活白芷杜仲秦艽柴胡半夏﹝制﹞厚朴﹝姜制﹞熟地黃防己以上各二兩芍藥黃芩白茯苓各三兩石膏生地蒼術各四兩官桂一兩前胡二兩﹐右每服一兩﹐水二盞﹐煎一盞﹐去滓﹐空心溫服。如遇天陰﹐加生薑三片﹐臨臥再煎﹐滓俱要﹐食遠空心服。

卷三﹨刪補名醫方論

淸熱化痰湯

治中風痰熱﹐神气不淸﹐舌彊難言。人參白術茯苓甘艸﹝炙﹞橘紅半夏麥冬石菖蒲枳實術香竹茹黃芩黃連南星水煎﹐加竹瀝﹐薑汁服。

【注】中風有內生﹐外中二因﹕內生則因胃濁生痰﹐志極動火﹔所以內生者﹐病必痰迷不語﹐火發神昏。外中則因形气不固﹐感召風邪。外中者﹐病必筋骨不用﹐口眼歪斜。單發者易治﹐同發者難愈。然此病之來﹐必有先兆﹕如大指次指麻木不仁﹐或手足無力﹐或肌肉微掣﹐此營衛受邪﹐外中之先兆也。如上盛下虛﹐頭眩腳軟﹐神短忽忽﹐言語失常﹐此痰火將發﹐內生之先兆也。醫方中預防外中﹐內生之劑甚多﹐皆不若羌活愈風﹐淸熱化痰二方均以補正爲主﹐除邪次之。故羌活愈風﹐以十全大補湯爲君劑﹔淸熱化痰﹐以六君子湯爲君劑也。羌活愈風湯﹐用﹕人參﹐苓藭艸以補气﹐歸﹐地﹐芍藥以補血﹐黃耆﹐桂枝以扶衛﹐麻黃﹐芎藭以調營。濕盛則筋骨痿軟﹐故佐蒼﹐半﹐防己以除之。風盛則筋骨拘勁﹐故佐枸﹐杜﹐地黃以滋之。病久气必滯﹐故佐枳殼﹐厚朴以行之。風多從燥化﹐故佐知﹐膏﹐黃芩以淸之。更佐諸羌﹐獨輩發散之品﹐以驅六經之風﹐是風非汗不除也。久病風邪之人﹕若一旬無汗﹐須加麻黃微汗以和其表。若數日大便不利﹐更加大黃微利以和其裏。春倍柴胡﹐半夏﹐夏倍知﹐膏﹐黃芩﹐季夏倍防己﹐術﹐芩﹐秋倍厚朴加桂﹐藿﹐冬倍歸﹐桂加附子﹐此皆通塞從時﹐活變法也。一气一候亦然。假如今日風气大來﹐是風淫也﹐則倍防風﹔熱气大來﹐是火淫也﹐則倍黃芩﹔濕气大來﹐是濕淫也﹐則倍蒼術﹔淸气大來﹐是燥淫也﹐則倍桂枝皮﹔寒气大來﹐是寒淫也﹐則加炮附子。此又隨气候加藥法也。淸熱化痰湯﹐用參﹐苓﹐術﹐艸以補气﹐木香﹐枳實以利气﹐橘﹐半﹐南星以化痰﹐黃芩﹐黃連以瀉熱﹐菖蒲通心﹐麥﹐竹淸心﹐薑汁﹐竹瀝通神明去胃濁﹐則內生諸病自漸愈矣。气實減人參﹐白術者﹐恐助熱也。气虛減木香枳實者﹐恐傷气也。痰熱甚盛﹐大便祕實者﹐此方攻病力緩﹐又當與礞石滚痰丸相兼服之﹐大便利﹐止再服﹐恐過則傷正也。若痢後數日﹐仍祕實者﹐仍服之﹐是又恐痰熱盛而助邪也。其變通加減施治﹐總在臨證者消息之﹐難以盡述。

卷三﹨刪補名醫方論

防風通聖散

風熱壅盛﹐表裏三焦皆實者﹐此方主之。防風川芎當歸芍藥大黃薄荷麻黃連翹芒硝各半兩石膏黃芩桔梗各一兩滑石三兩甘艸三兩荊芥白術梔子各二錢半生薑三片每服三錢。

【集注】吳琨曰﹕防風﹐麻黃解表藥也﹐風熱之在皮膚者﹐得之由汗而泄。荊芥﹐薄荷淸上藥也﹐風熱之在顚頂者﹐得之由鼻而泄。大黃﹐芒硝通利藥也﹐風熱之在腸胃者﹐得之由後而泄。滑石﹐梔子水道藥也﹐風熱之在決瀆者﹐得之由溺而泄。風淫於膈﹐肺胃受邪﹐石膏﹐桔梗淸肺胃也。而連翹﹐黃芩﹐又所以祛諸經之遊火。風之爲患﹐肝木主之﹐川芎﹐歸﹐芍﹐和肝血也。而甘艸﹐白術﹐所以和胃气而健脾。劉守眞長於治火﹐此方之旨詳且悉哉﹗亦治失下發斑﹐三焦火實。全方除硝﹐黃名雙解散﹐解表有防風﹐麻黃﹐薄荷﹐荊芥﹐川芎﹐解裏有石膏﹐滑石﹐黃芩﹐梔子﹐連翹﹐復有當歸﹐芍藥以和血﹐桔梗﹐白術﹐甘艸以調气﹐營衛皆和﹐表裏俱暢﹐故曰雙解。本方名曰通聖﹐極言其用之妙耳。

卷三﹨刪補名醫方論

九味羌活湯

一名沖和湯四時發散之通劑。羌活防風川芎白芷細辛蒼術黃芩甘艸生地加生薑三片﹐蔥白三莖﹐水煎服。

卷三﹨刪補名醫方論

活人敗毒散

治傷寒溫疫﹐風濕風眩﹐拘蜷風痰﹐頭痛目眩﹐四肢痛﹐憎寒壯熱﹐項彊睛疼。老人小兒皆可服。羌活獨活前胡柴胡川芎枳殼白茯苓桔梗人參各一兩甘艸五錢。﹐右爲細末﹐每服二錢﹐水一盞﹐入生薑三片﹐煎七分﹐溫服﹐或沸湯點服。煩熱口漧﹐加黃芩。

【集注】趙羽皇曰﹕東南地土卑濕﹐凡患感冒﹐輒以傷寒二字混稱。不知傷者﹐正气傷於中﹔寒者﹐寒气客於外﹐未有外感而內不傷者也。仲景醫門之聖﹐立法髙出千古﹐其言冬時嚴寒﹐萬類深藏﹐君子固密﹐不傷於寒。觸冒之者﹐乃名傷寒﹐以失於固密而然。可見人之傷寒﹐悉由元气不固﹐膚腠之不密也。昔人常言傷寒爲汗病﹐則汗法其首重矣。然汗之發也﹐其出自陽﹐其源自陰﹐故陽气虛﹐則營衛不和而汗不能作﹔陰气弱﹐則津液枯涸而汗不能滋。但攻其外之﹐不顧其內可乎﹖表汗無如敗毒散﹐羌活湯﹐其藥如二活﹐二胡﹐芎﹐蒼﹐辛﹐芷羣隊辛溫﹐非不發散﹐若無人參﹐生地之大力者居乎其中﹐則形气素虛者﹐必至亡陽﹔血虛挾熱者﹐必至亡陰﹐而成痼疾矣。是敗毒散之人參﹐與沖和湯之生地﹐人謂其補益之法﹐我知其托裏之法。蓋補中兼發﹐邪气不致於流連﹔發中帶補﹐眞元不致於耗散﹐施之於東南地卑气暖之鄕﹐最爲相宜﹐此古人制方之義。然形气俱實﹐或內熱熾盛﹐則更當以河間法爲是也。胡天錫曰﹕非其時而有其气﹐惟气血兩虛之人受之。寒客營而風客衛﹐不可用峻劑﹐故稍從其輕者﹐此羌活湯﹐敗毒散所由立也。九味湯主寒邪傷營﹐故於發表中加芎﹐地﹐引而入血﹐卽借以調榮。用蔥姜爲引﹐使通體汗出﹐庶三陽血分之邪﹐直達而無所滯矣。敗毒散主風邪傷衛﹐故於發表中加參﹐苓﹐枳﹐桔﹐引而達衛﹐固托以宣通。用生薑爲使﹐使畱連肺部﹐則上焦气分之邪不能幹矣。是方亦可用黃芩者﹐以諸藥气味辛溫﹐恐其僭亢﹐一以潤之﹐一以淸之也。

卷三﹨刪補名醫方論

柴葛解肌湯

治三陽合病﹐頭痛發熱﹐心煩不眠﹐嗌漧耳聾﹐惡寒無汗﹐三陽證同見者。石膏柴胡羌活白芷黃芩芍藥桔梗甘艸葛根加姜棗﹐水煎服。

【注】陶華制此以代葛根湯。不知葛根湯﹐只是太陽﹐陽明藥﹐而此方君柴胡﹐則是又治少陽也﹔用之於太陽﹐陽明合病﹐不合也。若用之以治三陽合病﹐表裏邪輕者﹐無不效也。仲景於三陽合病﹐用白虎湯主之者﹐因熱甚也。曰汗之則譫語遺尿﹐下之則額汗厥逆﹐正示人惟宜以和解立法﹐不可輕於汗下也。此方得之葛根﹐白芷﹐解陽明正病之邪。羌活解太陽不盡之邪。柴胡解少陽初入之邪。佐膏﹐芩治諸經熱﹐而專意在淸陽明。佐芍藥斂諸散藥而不令過汗。桔梗載諸藥上行三陽。甘艸和諸藥通調表裏。施於病在三陽﹐以意增減﹐未有不愈者也。若渴引飲者﹐倍石膏加栝蔞根﹐以淸熱而生津也。若惡寒甚無汗﹐減石膏﹐黃芩加麻黃﹐春夏重加之﹐以發太陽之寒。若有汗者﹐加桂枝以解太陽之風﹐無不可也。

卷三﹨刪補名醫方論

升麻葛根湯治陽明表熱下痢﹐兼治痘疹初發。

升麻葛根芍藥甘艸﹝炙﹞﹐右四味﹐水煎服。

【集注】柯琴曰﹕此爲陽明初病﹐解表和裏之劑﹐可用以散表熱﹐亦可用以治裏虛﹐一方而兩擅其長也。夫身熱汗自出﹐不惡寒反惡熱﹐是陽明之本證。仲景未嘗立治表之方﹐見陽明初起﹐汗出多而惡寒者﹐便用枝湯﹔及無汗而惡寒者﹐則用葛根湯。證同太陽而稱陽明者﹐是陽明之表病自太陽傳來﹐故治仍同太陽也。此方治陽明自病﹐不用麻桂者﹐恐汗太過而亡津液﹐反致胃燥也。用升麻﹐葛根發胃脘之陽﹐以散肌肉之表熱﹔芍藥﹐甘艸瀉脾經之火﹐以解胃腑之裏熱。有汗則發﹐無汗則止﹐功同桂枝﹐而已遠於姜﹐桂﹐且不須啜稀粥以助陽也。胃實爲陽明之裏證﹐仲景用承气三方﹐然陽明初病﹐往往有移熱於脾而下痢者﹐『內經』所謂暴注下迫﹐皆屬於熱也。下痢﹐正是胃熱之兆﹐故太陽陽明合病﹐必自下痢﹐仲景用葛根湯以發兩陽之表熱﹐卽所以治裏熱也。此方卽仿其義﹐去姜﹐桂之辛熱﹐以升麻代麻黃﹐便是陽明表劑﹐而非太陽表劑矣。葛根稟性甘涼﹐可以散表實﹐協升麻以上升﹐則使淸陽達上而濁陰下降。可知芍藥收斂脾陰﹐甘艸緩急和裏﹐則下痢自止﹔可知治裏仍用表藥者﹐以表實下痢﹐而非裏實故也。痘疹自裏達表﹐出於少陰而發於太陽﹐初起則內外皆熱﹐故亦宜於涼散耳。若無汗加麻黃﹐有汗加桂枝﹐渴熱加石膏﹐咽痛加桔梗﹐頭痛合芎芷散﹐頭面腫合消毒飲﹐有少陽證加柴﹐芩﹐火盛加芩﹐連﹐凡邪在三陽﹐以此出入﹐無不利也。

卷三﹨刪補名醫方論

參蘇飲

治感冒風寒﹐頭痛發熱﹐憎寒咳嗽﹐涕唾稠粘﹐胸膈滿悶﹐脈弱無汗。人參八分蘇葉八分漧葛八分前胡八分陳皮八分枳殼八分茯苓八分半夏八分桔梗五分木香五分甘艸五分生薑五片大棗一枚﹐右水煎﹐熱服取汗。

【注】風寒感冒太陽則傳經﹐以太陽主表﹐故用麻﹐桂二方﹐發營衛之汗也。若感太陰則不傳經﹐以太陰主肺﹐故用此湯外散皮毛﹐內宣肺气也。蓋邪之所湊﹐其气必虛﹐故君人參以補之。皮毛者﹐肺之合也﹐肺受風寒﹐皮毛先病﹐故有頭痛無汗﹐發熱憎寒之表﹐以蘇葉﹐葛根﹐前胡爲臣以散之。肺一受邪﹐胸中化濁﹐故用枳﹐桔﹐二陳以淸之﹐則咳嗽﹐涕唾稠粘﹐胸膈滿悶之證除矣。加木香宣諸裏气。加姜﹐棗以調諸表气。斯則表裏之气和﹐和則解也。以本方去人參加川芎﹐以前胡易柴胡﹐名芎蘇飲。治气實有火者﹐頭痛甚亦加之。喘嗽者﹐加杏仁以降气﹐加桑皮以瀉肺。合四物名茯苓補心湯﹐治气血兩虛﹐及新產之後﹐虛損吐血﹐感冒傷風咳嗽﹐最相宜也。

卷三﹨刪補名醫方論

藿香正气散

治外受四時不正之气﹐內停飲食﹐頭痛寒熱﹐或霍亂吐泄﹐或作瘧疾。藿香桔梗紫蘇白芷厚朴大腹皮半夏茯苓陳皮甘艸﹐右十味﹐加姜棗﹐水煎﹐熱服。

【集注】吳琨曰﹕四時不正之气﹐由鼻而入﹐不在表而在裏﹐故不用大汗以解表﹐但用芬香利气之品以正裏。蘇﹐芷﹐陳﹐腹﹐朴﹐梗﹐皆气勝者也﹐故能正不正之气﹔茯﹐半﹐甘艸則甘平之品﹐所以培養中气者也。若病在太陽﹐與此湯全無干涉﹐傷寒脈沈發熱﹐與元气本虛之人﹐並夾陰發熱者宜戒。又金不換正气散﹐卽平胃散加半夏﹐藿香﹐凡受山嵐瘴气﹐及出遠方不服水土﹐吐瀉下痢者主之。蓋平胃散﹐可以平濕土而消瘴﹐半夏之燥以醒脾﹐藿香之芬以開胃。名曰正气﹐謂能正不正之气也。62。神術湯主治三時外感寒邪﹐內傷生冷而發熱﹐及脾瀉腸風。白術三錢防風二錢甘艸一錢﹐右三味﹐無汗用蒼術加蔥白﹐生薑﹐有汗用白術﹐生薑。

【集注】柯琴曰﹕此王好古得意之方﹐仿仲景麻﹐桂二方之義﹐而制爲輕劑也。然此是太陰之劑﹐可以理脾胃之風濕﹐而不可治太陽之風寒﹐亦不可治陽明之表證﹐與少陽之半表裏也。『內經』所謂春傷於風﹐邪气畱連而洞泄﹐至夏而飧泄﹐腸澼者宜之。若冬傷於寒﹐至春而溫病者﹐又非所宜也。今人不知仲景立方之旨﹐只恐麻黃﹐桂枝之傷人也﹐得此平和之劑恃爲穩當。不知營衛不和﹐非調和脾胃者所可代﹔胃家之實者﹐非補虛之品所能投﹔肝膽之相火往來﹐少陰之水火相射者﹐不得以燥劑該攝也。先明藥之理﹐始得方之用﹐能知方﹐始可用方而不執方。若病在太陽﹐先發陽明之汗﹐是引賊破家﹐張潔古豈獨爲葛根道哉﹗

卷三﹨刪補名醫方論

麻黃加術湯

治濕家身煩疼。麻黃三兩桂枝二兩甘艸﹝炙﹞二兩杏仁七十个白術﹝炒﹞四兩﹐右五味﹐以水九升﹐煮麻黃﹐減二升﹐去沫﹐納諸藥﹐煮取二升半﹐去滓﹐溫服八合﹐覆取微似汗。

【集注】程知曰﹕此湯爲濕家表散法也。身疼爲濕﹐身煩爲熱。加白術於麻黃湯中﹐一以助其去濕﹐一以恐其過散﹐此治濕之正法也。發散方中加白術﹐又爲張潔古﹐王好古二人開法門。

卷三﹨刪補名醫方論

桂枝附子湯

主治傷寒八九日﹐風濕相摶﹐身體煩疼﹐不能轉側﹐不嘔不渴﹐脈浮虛而澀者。桂枝四兩附子﹝炮﹞三枚甘艸二兩生薑三兩大棗十二枚﹐右五味﹐以水六升﹐煮取二升﹐去滓﹐分溫三服。

【集注】程知曰﹕濕與風相摶﹐流入關節﹐身疼極重﹐而無頭痛﹐嘔﹐渴等證﹐脈浮虛者風也﹐澀者寒濕也。風在表者﹐散以桂﹐甘之辛甘。濕在經者﹐逐以附子辛熱。姜﹐棗辛甘﹐行營衛通津液以和表。蓋陽虛則濕不行﹐溫經助陽散濕﹐多借附子之大力也。

卷三﹨刪補名醫方論

栝蔞桂枝湯

治太陽證備﹐身體彊幾幾然﹐脈反沈遲﹐此爲痙﹐此湯主之。栝蔞根二兩桂枝三兩芍藥三兩甘艸二兩生薑三兩大棗十二枚﹐右六味﹐以水九升﹐取三升﹐分溫三服﹐取微汗﹐汗不出﹐食頃須啜熱粥發之。

【集注】諭昌曰﹕傷寒方中﹐治項背幾幾﹐用桂枝加葛根湯矣。彼之汗出惡風﹐其邪在表﹐而此之太陽證﹐罔不具備﹐其邪之亦在於表可知也。但以脈之沈遲﹐知其在表之邪爲津液內竭所召﹐不當從風寒之表法起見﹐故不用葛根之發表解肌﹐攺用栝蔞根之味苦入陰﹐擅生津液之長者爲君﹐加之桂枝和營衛﹐養筋脈而治其痙﹐乃變表法爲和法也。然旣君以栝蔞根當增之﹐桂枝爲臣當減之。

卷三﹨刪補名醫方論

水解散

治天行時气﹐初起頭痛﹐壯熱等疫。大黃四兩白芍二兩黃芩甘艸﹝炙﹞桂心麻黃各三兩﹐右爲粗末﹐每撮一兩﹐水煎服。汗下不再服。

卷三﹨刪補名醫方論

二聖救苦丹

川大黃﹝生﹞一斤皂角﹝豬牙者﹐去皮弦﹐微炒﹞四兩﹐右爲末﹐和勻﹐水泛爲丸﹐每服三錢﹐無根水下。弱者減服。

【注】天行時气﹐卽四時不正之气﹐感而爲病者﹐初不名疫也。因病气互相傳染﹐老幼相似﹐沿門闔境而共病之﹐故曰﹕天行時气也。然此疫气從鼻而入﹐一受其邪﹐臟腑皆病﹐若不急逐病出﹐則多速死。急逐之法﹐非汗卽下﹐故古人治疫之方﹐以下爲主﹐以汗次之﹐是爲病尋出路也。此二方﹐一以治冬疫﹐一以治春疫。冬疫多寒﹐春疫多熱。多寒者宜水解散﹐方中用麻﹐桂﹐芍﹐艸發營衛之汗﹐大黃﹐黃芩瀉疫毒之邪。多熱者宜救苦丹﹐方中用皂角開竅而發表﹐大黃瀉火而攻裏﹐使毒亦從汗下而出也。二方審而用之﹐治疫之大法可類推矣。

卷三﹨刪補名醫方論

天水散

一名益元散一名六一散治夏時中暑﹐熱傷元气﹐內外俱熱﹐無气以動﹐煩渴欲飲﹐腸胃枯涸者。又能催生下乳﹐積聚水蓄﹐裏急後重﹐暴注下迫者宜之。桂府滑石﹝水飛﹞六兩甘艸一兩辰砂三錢﹐右爲細末﹐新汲水一碗﹐調服三錢。

【集注】柯琴曰﹕元气虛而不支者死﹐邪气盛而無制者亦死。今熱傷元气﹐無气以動﹐斯時用參﹐耆以補气﹐則邪愈甚﹔用芩﹐連以淸熱﹐則气更傷。惟善攻熱者﹐不使敗人元气﹔善補虛者﹐不使助人邪气﹐必得气味純粹之品以主之。滑石稟土中沖和之气﹐行西方淸肅之令﹐秉秋金堅重之形﹐寒能勝熱﹐甘不傷脾﹐含天乙之精而具流走之性﹐異於石膏之凝滯﹐能上淸水源﹐下通水道﹐蕩滌六腑之邪熱從小便而泄。炙甘艸稟艸中沖和之性﹐調和內外﹐止渴生津﹐用以爲佐﹐保元气而瀉虛火﹐則五臟自和矣。然心爲五臟主﹐暑熱擾中﹐神明不安﹐必得朱砂以鎭之﹐則神气可以遽復﹔涼水以滋之﹐則邪熱可以急除﹐此淸心之陽熱可通行也。至於熱痢初起﹐裏急後重者宜之﹐以滑可去著也。催生下孔﹐積聚蓄水等證﹐同乎此義﹐故兼治之。是方也﹐益气而不助邪﹐逐邪而不傷气﹐不負益元之名﹐宜與白虎﹐生脈三方鼎足也。

卷三﹨刪補名醫方論

香薷飲

治暑熱乘涼飲冷﹐陽气爲陰邪所遏﹐頭痛發熱﹐惡寒煩躁﹐口渴腹滿﹐吐瀉者。香薷厚朴﹝薑汁炒﹞白扁豆﹝炒﹞水煎浸﹐冷服。

【集注】葉仲堅曰﹕飲與湯稍有別﹐服有定數者名湯﹐時時不拘者名飲。飲因渴而設﹐用之於溫暑則最宜者也。然胃惡燥﹐脾惡濕﹐多飲傷脾﹐反致下痢。治之之法﹐心下有水气者發汗﹐腹中有水气者利小便。然與其有水患而治之﹐曷若先選其能汗﹐能利者用之。香薷芳香辛溫﹐能發越陽气﹐有徹上徹下之功﹐故治暑者君之﹐以解表利小便。佐厚朴以除濕﹐扁豆以和中﹐合而用之爲飲﹐飲入於胃﹐熱去而濕不畱﹐內外之暑悉除矣。若心煩口渴者﹐去扁豆加黃連﹐名黃連香薷飲﹔加茯苓﹐甘艸﹐名五物﹔加木瓜﹐參﹐耆﹐橘﹐術﹐名十味。隨證加減﹐盡香薷之用也。然勞倦內傷﹐必用淸暑益气﹐內熱大渴﹐必用人參白虎﹐若用香薷﹐是重虛其表﹐而反濟其內熱矣。香薷乃夏月解表之藥﹐如冬月之麻黃﹐气虛者尢不可服﹐今人不知暑傷元气﹐槪用以代茶﹐是開門揖盜也。

卷三﹨刪補名醫方論

黃連解毒湯

治一切陽熱火盛﹐面赤口漧﹐狂燥心煩﹐錯語不眠﹐大熱漧嘔﹐吐血衄血﹐及下後而便不實﹐熱仍不已者。黃連梔子各等分黃柏黃芩水煎服。

【集注】汪昂曰﹕寒極曰陰毒﹐熱極曰陽毒。是方名曰黃連解毒﹐是君以黃連直解心經火毒也。黃芩瀉肺經火毒﹐黃柏瀉腎經火毒﹐梔子通瀉三焦火毒﹐使諸火毒從膀胱出。若大便實者加大黃﹐名梔子金花湯﹐利大便﹐是使火毒從大﹐小二便而出也。蓋陽盛則陰衰﹐火盛則水衰﹐故用大苦大寒之藥﹐抑陽而扶陰﹐瀉其亢甚之火﹐而救其欲絕之水也。然非實熱不可輕投。

【按】黃連解毒湯﹐白虎湯﹐三黃石膏湯﹐大靑龍湯﹐皆治表裏俱熱證。然大靑龍湯治表實壯熱﹐裏熱之淺在肌﹔三黃石膏湯治表實壯熱﹐裏熱之深在胃。故一以石膏佐麻﹐桂﹐一以石膏佐麻﹐豉﹐均發太陽之表﹐解陽明之裏也。大靑龍湯﹐則更以杏﹐艸﹐姜﹐棗佐麻黃﹐其意專發熱郁之在肌也。三黃石膏湯﹐則更以芩﹐連﹐梔﹐柏佐石膏﹐其意專瀉熱深之在胃也。白虎湯治表熱在肌﹐裏熱在胃﹐所以不用麻﹐桂﹐以發太陽﹐專主石膏而淸陽明也。解毒湯治表熱在三陽﹐裏熱在三焦﹐所以亦不以麻﹐桂發太陽表﹐亦不以石膏淸陽明裏﹐而專以三黃瀉上下內外之實火也。此皆太陽之邪﹐侵及陽明﹐而未入腑成實者也。若已入腑成實﹐則又當從事乎三承气湯﹐以下其熱也。

卷三﹨刪補名醫方論

三黃湯

治三焦實熱一切有餘火證﹐大便祕結者。黃芩大黃各等分黃連水煎服。

卷三﹨刪補名醫方論

二黃湯

治上焦火旺﹐頭面大腫﹐目赤腫痛﹐心胸﹐咽喉﹐口舌﹐耳﹐鼻熱盛﹐及生瘡毒者。黃芩黃連甘艸各等分﹐水煎﹐食後服。

【注】三黃湯用黃芩瀉上焦火﹐黃連瀉中焦火﹐大黃瀉下焦火﹐三焦實火大便實者﹐誠爲允當。若大便不實者﹐黃連解毒湯證也。以大黃易黃柏者﹐因其下焦熱結未實也。加梔子者﹐使其熱不從大便出而從小便出也。上﹐中二焦實火﹐用涼膈散。若夫上焦實火﹐則以此湯之大黃易甘艸﹐名二黃湯﹐使芩﹐連之性﹐緩緩而下﹐畱連膈上。張潔古以涼膈散減硝﹐黃加桔梗﹐亦此義也。𨿽同一瀉火之劑﹐而其中上下﹐緩急﹐輕重之不同﹐此皆加減轉換法也﹐不可不知。

卷三﹨刪補名醫方論

三黃石膏湯

治傷寒陽證﹐表裏大熱而不得汗。或已經汗﹐下﹐過經不解﹐六脈洪數﹐面赤鼻幹﹐舌燥大渴﹐煩躁不眠﹐譫語鼻衄﹐發黃﹐發疹﹐發斑。以上諸證﹐凡表實無汗﹐而未入裏成實者﹐均宜主之。石膏兩半黃芩黃連黃柏麻黃以上各七錢淡豆豉二合梔子三十个每服一兩﹐加蔥三根﹐水煎﹐熱服。气實者倍服。

【注】仲景於表裏大熱﹐立兩解之法﹕如大靑龍湯治表裏大熱﹐表實無汗﹐故發汗﹐汗出而兩得解也﹔白虎湯治表裏大熱﹐因表有汗﹐不主麻﹐桂﹐因裏未實﹐不主硝黃﹐惟以膏﹐知﹐甘艸﹐外解陽明之肌熱﹐內淸陽明之腑熱﹐表裏淸而兩得解也。若夫表實無汗﹐熱郁營衛﹐裏未成實﹐熱盛三焦﹐表裏大熱之證。若以大靑龍湯兩解之﹐則功不及於三焦﹔若以白虎湯兩解之﹐則效不及於營衛。故陶華制此湯﹕以三黃瀉三焦之火盛﹐佐梔子屈曲下行﹐使其在裏諸熱從下而出。以麻黃開營衛之熱郁。佐豉蔥直走皮毛﹐使其在表之邪從外而散。石膏倍用重任之者﹐以石膏外合麻﹐豉﹐取法乎靑龍﹐是知解諸表之熱﹐不能外乎靑龍也。內合三黃﹐取法乎白虎﹐是知解諸裏之熱﹐不能外乎白虎也。且麻﹐豉得石膏﹐三黃﹐大發表熱﹐而不動裏熱﹔三黃得石膏﹐麻﹐豉﹐大淸內熱﹐而不礙外邪。是此方擅表裏俱熱之長﹐亦得仲景之心法者也。若表有微汗﹐麻黃減半﹐桂枝倍加﹐以防外疏﹔裏有微溏﹐則減去石膏﹐倍加葛根﹐以避中虛也。

卷三﹨刪補名醫方論

涼膈散

治心火上盛﹐中焦燥實﹐煩躁口渴﹐目赤頭眩﹐口瘡唇裂﹐吐血衄血﹐大小便祕﹐諸風瘛瘲﹐胃熱發斑發狂﹐及小兒驚急﹐痘瘡黑陷。連翹四兩大黃﹝酒浸﹞黃芩﹝酒炒﹞薄荷一兩甘艸二兩梔子﹝炒﹞芒硝上爲末﹐每服三錢﹐加竹葉﹐生蜜煎。

【集注】汪昂曰﹕此上﹐中二焦﹐瀉實火藥也。熱淫於內﹐治以鹹寒﹐佐以苦甘。故以連翹﹐黃芩﹐竹葉﹐薄荷散火於上﹐而以大黃﹐芒硝之猛利﹐蕩熱於中﹐使上升下行﹐而膈自淸矣。用甘艸﹐生蜜者﹐病在膈﹐甘以緩之也。古方用涼膈散居多。本方加菖蒲﹐遠志﹐名轉舌膏﹐治心經蘊熱。加靑黛﹐藍根﹐名活命金丹﹐治肝經風熱。張潔古減去硝﹐黃﹐加桔梗爲之舟楫﹐浮而上行﹐治上焦諸熱﹐便不實者宜之﹐不可以此方過瀉而輕訾之也。

卷三﹨刪補名醫方論

竹葉黃耆湯

治消渴﹐气血虛﹐胃火盛而作渴。淡竹葉生地黃各二錢黃耆麥冬當歸川芎黃芩甘艸芍藥人參半夏石膏各一錢﹐右水煎服。

【集注】柯琴曰﹕气血皆虛﹐胃火獨盛﹐善治者補瀉兼施﹔寒之而不至損陽﹐溫之而不至助火﹐扶正而邪卻矣。四君子气藥也﹐加黃耆而去芩﹐術者﹐恐火就燥也。四物湯血藥也﹐倍地黃而用生者﹐正取其寒也。人參﹐黃耆﹐甘艸治煩熱之聖藥﹐是補中有瀉矣。且地黃之甘寒﹐瀉心腎之火﹐竹葉助芍藥淸肝膽之火﹐石膏佐芍藥淸脾胃之火﹐麥冬同黃芩淸肺腸之火﹐則胃火不得獨盛﹐而气血之得補可知。惟半夏一味溫中辛散﹐用之大寒劑中﹐欲其通陰陽之路也。岐伯治陰虛而目不瞑者﹐飲以半夏湯﹐覆杯則臥﹐今人以爲燥而渴者禁用﹐是不明陰陽之理耳。

【按】是方卽竹葉石膏湯加生地﹐當歸﹐白芍﹐川芎﹐黃耆﹐黃芩也。彼則治傷寒解後﹐煩渴少气﹐气逆欲吐。此則治消渴﹐气血虛﹐胃火盛。因其气虛﹐故加黃耆佐人參﹐甘艸以補气﹔因其血虛﹐故加歸﹐芎﹐芍﹐地以補血﹔因其胃火盛﹐故加黃芩佐石膏以淸胃火。其煩渴則一﹐故余藥皆同也。於此二方推之﹐用半夏之意﹐自可知矣。故脾者爲胃行其津液也﹐脾濕胃燥﹐津液不行﹐得火則化痰﹐得寒則成飲。胃火淸﹐脾濕燥﹐其痰飲自除矣。半夏消痰破飲﹐使未化痰之津液回淸﹐而已成痰之濁液自化﹐非他藥所可比倫也﹐故二方於胃火盛燥渴中同用之。

卷三﹨刪補名醫方論

淸胃散

治胃經濕熱﹐齒齦腫痛﹐或牽引頭腦﹐或面發熱。升麻甘艸生地黃川黃連牡丹皮當歸水煎服。

【集注】羅謙甫曰﹕陽明胃多气多血﹐又兩陽合明爲熱盛﹐是以邪入而爲病常實。若大渴﹐舌胎﹐煩躁﹐此傷气分﹐熱聚胃腑﹐燥其津液﹐白虎湯主之。若醇飲肥厚炙﹖﹖過用﹐以致濕熱壅於胃腑﹐逆於經絡﹐而爲是病﹐此傷血分﹐治宜淸胃。方中以生地益陰涼血爲君﹐佐之以丹皮﹐去蒸而疏其滯。以黃連淸熱燥濕爲臣﹐佐之以當歸﹐入血而循其經。仍用升麻之辛涼﹐爲本經捷使引諸藥直達血所﹐則咽喉不淸﹐齒齦腫痛等證﹐廓然俱淸矣。

卷三﹨刪補名醫方論

導赤散

治心熱﹐口糜舌瘡﹐小便黃赤﹐莖中作痛﹐熱淋不利。生地木通甘艸梢﹐右三味﹐水煎服。

【注】赤色屬心。導赤者﹐導心經之熱從小腸而出﹐以心與小腸爲表裏也。然所見口糜舌瘡﹐小便黃赤﹐莖中作痛﹐熱淋不利等證﹐皆心熱移於小腸之證。故不用黃連直瀉其心。而用生地滋腎涼心。木通通利小腸。佐以甘艸梢﹐取易瀉最下之熱﹐莖中之痛可除﹐心經之熱可導也。此則水虛火不實者宜之﹐以利水而不傷陰﹐瀉火而不伐胃也。若心經實熱﹐須加黃連﹐竹葉﹐甚者更加大黃﹐亦釜底抽薪之法也。

卷三﹨刪補名醫方論

五淋散

治膀胱結熱﹐水道不通﹐淋澀熱痛﹐或尿如豆汁。或成砂石﹐或如膏膿﹐或小便血。赤苓一錢五分赤芍一錢梔仁一錢當歸甘艸各錢二分﹐右五味﹐加燈心﹐水煎服。

卷三﹨刪補名醫方論

八正散

瞿麥梔子萹蓄大黃木通滑石車前子甘艸各一錢﹐加燈心一錢﹐煎服﹝朱震亨方﹕加木香一錢﹞。

【注】通調水道﹐下輸膀胱﹐三焦之職也。受藏津液﹐气化能出﹐膀胱之職也。若水道不輸﹐則內蓄喘脹﹐外泛膚腫﹐三焦之病也。若受藏不化﹐則諸淋澀痛﹐癃閉不通﹐膀胱之病也。經曰﹕陰無陽無以生﹐陽無陰無以化。故陰陽偏盛﹐皆不生化也。陽盛陰虛﹐而膀胱之气不化爲病者﹐通關丸證也。陰盛陽虛﹐而膀胱之气不化爲病者﹐腎气丸證也。此關乎气化陰陽之爲病也。經曰﹕下虛則遺尿。又曰﹕膀胱不約爲遺尿。經曰﹕胞移熱於膀胱則癃。又曰﹕膀胱不利爲癃。故虛而寒者﹐藏而不能約﹔實而熱者﹐約而不能出也。膀胱气虛﹐無气以固﹐則藏而不約不禁﹐遺失之病生﹐補中固眞湯證也。膀胱气熱﹐壅結不行﹐則約而不出﹐淋澀癃閉之病生﹐八正五淋散證也。此不全關乎气化﹐而又關乎虛寒﹐實熱之爲病也。八正﹐五淋皆治淋澀癃閉之藥﹐而不無輕重之別。輕者﹐有熱未結﹐𨿽見淋澀尿赤﹐豆汁﹐砂石﹐膏血﹐癃閉之證﹐但其痛則輕﹐其病不急﹐宜用五淋散單淸水道﹐故以梔﹐苓淸熱而輸水﹐歸﹐芍﹐益陰而化陽﹐復佐以甘艸調其陰陽﹐而用稍者﹐意在前陰也。重者﹐熱已結實﹐不但痛甚勢急﹐而且大便亦不通矣﹐宜用八正散兼瀉二陰﹐故於羣走前陰藥中﹐加大黃直攻後竅也。丹溪方加木香者﹐其意亦以气化者歟﹗

卷三﹨刪補名醫方論

逍遙散

治肝家血虛火旺﹐頭痛目眩煩赤﹐口苦倦怠煩渴﹐抑鬱不樂﹐兩脇作痛﹐寒熱﹐小腹重墜﹐婦人經水不調﹐脈弦大而虛。芍藥﹝酒炒﹞當歸白術﹝炒﹞茯苓甘艸﹝炙﹞柴胡各二錢引用煨姜三片﹐薄荷少許﹐煎服。加味逍遙散﹐卽此方加丹皮﹐山梔﹝炒﹞各五分。

【集注】趙羽皇曰﹕五臟苦欲補瀉﹕云肝苦急﹐急食甘以緩之。蓋肝性急善怒﹐其气上行則順﹐下行則郁﹐郁則火動而諸病生矣。故發於上﹐則頭眩﹐耳鳴而或爲目赤。發於中﹐則胸滿﹐脇痛而或作吞酸。發於下﹐則少腹疼疝而或溲溺不利。發於外﹐則寒熱往來﹐似瘧非瘧。凡此諸證﹐何莫非肝郁之象乎﹖而肝木之所以郁﹐其說有二﹕一爲土虛不能升木也﹐一爲血少不能養肝也。蓋肝爲木气﹐全賴土以滋培﹐水以灌漑。若中土虛﹐則木不升而郁。陰血少﹐則肝不滋而枯。方用白術﹐茯苓者﹐助土徳以升木也。當歸﹐芍藥者﹐益榮血以養肝也。薄荷解熱﹐甘艸和中。獨柴胡一味﹐一以爲厥陰之報使﹐一以升發諸陽。經云﹕木郁則達之。遂其曲直之性﹐故名曰逍遙。若內熱﹐外熱盛者﹐加丹皮解肌熱﹐炒梔淸內熱﹐此加味逍遙散之義也。

卷三﹨刪補名醫方論

龍膽瀉肝湯

治脇痛口苦﹐耳聾耳腫﹐筋痿陰濕﹐熱癢陰腫﹐白濁溲血。龍膽艸﹝酒炒﹞黃芩﹝炒﹞梔子﹝酒炒﹞澤瀉木通車前子當歸﹝酒洗﹞柴胡甘艸生地﹝酒炒﹞水煎服。

【注】脇痛口苦﹐耳聾耳腫﹐乃膽經之爲病也。筋痿陰濕﹐熱癢陰腫﹐白濁溲血﹐乃肝經之爲病也。故用龍膽艸瀉肝膽之火。以柴胡爲肝使。以甘艸緩肝急。佐以芩﹐梔﹐通﹐澤﹐車前輩大利前陰﹐使諸濕熱有所從出也。然皆瀉肝之品﹐若使病盡去﹐恐肝亦傷矣﹐故又加當歸﹐生地補血以養肝。蓋肝爲藏血之髒﹐補血卽所以補肝也。而妙在瀉肝之劑﹐反作補肝之藥﹐寓有戰勝撫綏之義矣。

卷三﹨刪補名醫方論

左金丸

治肝臟火實﹐左脇作痛。黃連﹝炒﹞六兩吳茱萸﹝湯泡﹞一兩﹐﹐右爲末﹐作丸。

【集注】胡天錫曰﹕此瀉肝火之正劑。肝之治有數種﹔水衰而木無以生﹐地黃丸﹐乙癸同源是也﹔土衰而木無以植﹐參苓甘艸劑﹐緩肝培土是也﹔本經血虛有火﹐用逍遙散淸火﹔血虛無水﹐用四物湯養陰。至於補火之法﹐亦下同乎腎﹔而瀉火之治﹐則上類乎心。左金丸獨用黃連爲君﹐從實則瀉子之法﹐以直折其上炎之勢﹔吳茱萸從類相求﹐引熱下行﹐並以辛燥開其肝郁﹐懲其扞格﹐故以爲佐。然必本气實而土不虛者﹐庶可相宜。左金者﹐木從左而制從金也。

卷三﹨刪補名醫方論

瀉靑丸

治肝火風熱﹐不能安臥﹐多驚多怒﹐目赤腫痛﹐及小兒急驚抽搐。龍膽艸山梔大黃﹝酒蒸﹞川芎當歸羌活防風等分﹐蜜丸﹐竹葉湯下。

【注】龍膽艸直入肝經﹐以瀉其火﹐佐梔子﹐大黃﹐使其所瀉之火﹐從大﹐小二便而出﹐是治火之標也。肝主風﹐風能生火﹐治肝不治風﹐非其治也。故用羌活﹐防風散肝之風﹐卽所以散肝之火﹐是治火之本也。肝之情欲散﹐故用川芎之辛以散之。肝之質喜滋﹐故用當歸之濡以潤之。是於瀉肝之中﹐寓有養肝之意。瀉肝者﹐瀉肝之病也﹔養肝者﹐悅肝之神也。蓋肝木主春﹐乃陽升發動之始﹐萬物生化之源﹐不可傷也。

卷三﹨刪補名醫方論

當歸龍薈丸

治肝經實火﹐頭運目眩﹐耳聾耳鳴﹐驚悸搐溺﹐躁擾狂越﹐大便祕結﹐小便澀滯﹐或胸脇作痛﹐陰囊腫脹﹐凡屬肝經實火﹐皆宜服之。當歸一兩黃連一兩黃芩一兩龍膽艸一兩梔子仁一兩大黃五錢蘆薈五錢靑黛五錢木香二錢五分黃柏一兩麝香﹝另研﹞五錢﹐﹐右爲末﹐炒神麯﹐糊丸。每服二十丸﹐姜湯下。

【集注】汪昂曰﹕肝木爲生火之本﹐肝火盛則諸經之火相因而起﹐爲病不止一端矣。故以當歸蘆薈﹐龍膽艸﹐靑黛直入本經气血兩途﹐先平其甚者﹐而諸經之火﹐無不漸平矣。佐以黃芩瀉肺火﹐黃連瀉心火﹐黃柏瀉腎火﹐大黃瀉腸胃火﹐梔子瀉三焦火﹐備舉大苦大寒而直折之﹐使上﹐中﹐下三焦之火﹐悉從大﹐小二便利出。稍加木香﹐麝香者﹐取其調气開竅靈通周至也。然非實火不可輕投。

卷三﹨刪補名醫方論

越婢加半夏湯

治咳而上气﹐此爲肺脹﹐其人喘﹐目如脫狀﹐脈浮大者。麻黃六兩石膏半斤生薑三兩甘艸二兩半夏半升大棗十五枚﹐右六味﹐以水六升﹐先煮麻黃﹐去沫﹐納藥﹐取三升﹐分溫三服。

卷三﹨刪補名醫方論

小靑龍加石膏湯

治肺脹﹐咳而上气﹐煩躁而喘﹐脈浮者﹐心下有水气。麻黃三兩桂枝三兩細辛三兩芍藥三兩半夏半升石膏三兩漧薑三兩五味子半升甘艸三兩﹐右九味﹐以水一斗﹐煮麻黃﹐去沫﹐納諸藥﹐取三升。彊人服一升﹐羸者減之﹐日三服。小兒服四合。

【集注】諭昌曰﹕前一方﹐麻黃湯中以桂﹐杏易石膏﹐以脈大有熱而加姜﹐棗﹐則發散之力微而且緩也。後一方﹐小靑龍湯中加入石膏﹐以證兼煩躁﹐𨿽宜汗散寒飲﹐猶防助熱傷津也。越婢方中有石膏﹐半夏二物﹐協力建功。石膏淸熱﹐借辛熱亦能豁痰﹐半夏豁痰﹐借辛涼亦能淸熱。前麥冬湯方中下气止逆﹐全藉半夏入生津藥中。此二方又藉半夏入淸溫劑中﹐仲景加減成方﹐無非化裁後學矣。

卷三﹨刪補名醫方論

淸燥救肺湯治諸气膹郁﹐諸痿喘嘔。

桑葉﹝經霜者﹞三錢石膏﹝炒﹞二錢五分甘艸一錢胡麻仁﹝炒﹐研﹞一錢眞阿膠八分人參七分麥冬一錢二分杏仁﹝去皮﹐尖﹐炒黃﹞七分枇杷葉﹝去毛﹐蜜炙﹞一片﹐﹐右九味﹐以水一碗﹐煎六分﹐頻頻二﹐三次﹐滚熱服。痰多加貝母﹐栝蔞。血枯加生地。熱甚加犀角﹐羚羊角﹐或加牛黃。

【集注】諭昌曰﹕按諸气膹郁之屬於肺者﹐屬於肺之燥也﹐而古今治气郁之方﹐用辛香行气﹐絕無一方治肺之燥者。諸痿﹐喘﹐嘔之屬於上者﹐亦屬於肺之燥也。而古今治法﹐以痿﹐嘔屬陽明﹐以喘屬肺﹐是則嘔與痿屬之中﹐下﹐而惟喘屬上矣﹐所以亦無一方及於肺之燥也。卽喘之屬於肺者﹐非表卽下﹐非行气卽泄气﹐間有一二用潤劑者﹐又不得其肯綮。今擬此方名淸燥救肺﹐大約以胃爲主﹐胃土爲肺金之母也。其天冬﹐知母能淸金滋水﹐以苦寒而不用﹐至如苦寒降火之藥﹐尢在所忌。蓋肺金自至於燥﹐所存陰气不過一綫耳。倘更以苦寒下其气﹐傷其胃﹐其人尙有生理乎﹖誠仿此增減以救肺燥變生諸證﹐庶克有濟。柯琴曰﹕古方用香燥之品以治气郁﹐不獲奏效者﹐以火就燥也。惟繆仲醇知之﹐故用甘涼滋潤之品以淸金保肺立法。諭昌宗其旨﹐集諸潤劑﹐而制淸燥救肺湯﹐用意深﹐取藥當﹐無遺蘊矣。

【按】經云﹕損其肺者益其气。肺主諸气故也。然火與元气不兩立﹐故用人參﹐甘艸甘溫而補气﹐气壯火自消﹐是用少火生气之法也。若夫火燥膹郁於肺﹐非佐甘寒多液之品﹐不足以滋肺燥﹐而肺气反爲壯火所食﹐益助其燥矣。故佐以石膏﹐麥冬﹐桑葉﹐阿膠﹐胡麻仁輩﹐使淸肅令行﹐而壯火亦從气化也。經曰﹕肺苦气上逆﹐急食苦以降之。故又佐以杏仁﹐枇杷葉之苦以降气。气降火亦降﹐而制節有權﹔气行則不郁﹐諸痿﹐喘﹐嘔自除矣。要知諸膹郁﹐則肺气必大虛﹐若泥於肺熱傷肺之說而不用人參﹐郁必不開﹐而火愈熾﹐皮聚毛落﹐喘咳不休而死矣。此名之救肺﹐涼而能補之謂也。若謂實火可瀉﹐而久服芩﹐連﹐苦從火化﹐亡可立待耳。

卷三﹨刪補名醫方論

麥門冬湯

火逆上气﹐咽喉不利﹐止逆下气者主之。麥門冬七升半夏一升人參三兩甘艸二兩粳米三合大棗十二枚﹐右六味﹐以水一斗二升﹐煮取六升﹐溫服一升﹔日三服﹐夜一服。

【集注】諭昌曰﹕此方治胃中津液漧枯﹐虛火上炎﹐治本之良法也。夫用降火之藥而火反升﹐用寒涼之藥而熱轉熾者﹐徒知與火熱相爭﹐弗知補正气以生津液﹐不惟無益而反害之矣。凡肺病有胃气則生﹐無胃气則死。胃气者﹐肺之母气也。本艸有知母之名﹐謂肺藉其淸涼﹐知淸涼爲肺之母也。又有貝母之名﹐謂肺藉其豁痰﹐豁痰爲肺之母也。然屢施於火逆上气﹐咽喉不利之證﹐而屢不應者﹐名不稱矣。孰知仲景妙法﹐於麥冬﹐人參﹐甘艸﹐大棗﹐粳米大補中气以生津液隊中﹐又增入半夏辛溫之味﹐以開胃行津而潤肺﹐豈特用其利咽下气哉﹗顧其利咽下气﹐非半夏之功﹐實善用半夏之功也。

卷三﹨刪補名醫方論

人參淸肺湯

治肺胃虛寒﹐咳嗽喘急﹐坐臥不安。並治久年勞嗽﹐吐血鮏臭。人參阿膠骨皮知母烏梅粟殼炙艸杏仁桑皮各等分加棗子﹐煎服。

卷三﹨刪補名醫方論

人參定喘湯

人參麻黃阿膠五味粟谷甘艸半夏麯各一錢桑皮二錢生薑三片﹐水煎服。

卷三﹨刪補名醫方論

人參瀉肺湯

治肺經積熱上喘﹐胸膈脹滿痰多﹐大便澀。人參黃芩梔子栱殼薄荷甘艸連翹杏仁桑皮大黃桔梗水煎服。

【集注】王又原曰﹕經云﹕邪之所湊﹐其气必虛。又肺爲嬌髒﹐其不堪破耗也明矣。自肺熱傷肺之說行﹐曰保肺補肺﹐眾共嘩之﹔曰淸肺瀉肺﹐樂與和之。豈知古人淸肺﹐瀉肺等湯﹐而必皆以人參立名﹐夫亦可曉然於肺气之不可耗﹐而人參之在所必用也。肺體淸而法天﹐下濟而司降令﹐一切渾濁不得上干者﹐皆胸中之气健運行而不息也。若肺气稍弛﹐則降下失令﹐渾濁之气遂逆上行﹐此爲咳嗽爲喘急﹐肺葉脹舉﹐胸膈緊痛﹐移熱大腸﹐大便艱澀﹐種種顯有餘之象﹐實種種爲不足之徵。故不問內傷外感﹐爲熱爲寒﹐要以人參保定肺气爲主。或佐骨皮﹐知母﹐阿膠滋之﹐鳥梅﹐五味﹐罌粟殼斂之﹐半夏﹖﹖﹐生薑降之﹐杏仁﹐桑皮﹐枳殼﹐桔梗利之﹐梔子﹐黃芩﹐連翹涼之﹐麻黃﹐薄荷發之﹐大黃下之﹐總恃人參之大力﹐握樞而運﹐已入之邪易出﹐而將來之邪無從入也。肺邪得諸藥以俱出﹐而肺气不隨諸藥以俱出也。然則人參亦何嘗傷肺﹐乃畏而不敢用耶﹖又謂風寒咳嗽﹐忌用五味子﹔嗽用粟殼﹐止嗽如神﹐切肺如刀。然此無本之言﹐不知始自何出﹐皆因不讀本艸﹐不知藥之性味功能﹐以訛傳訛也。近世之醫﹐亦不能辧﹐惟識者察之。

卷三﹨刪補名醫方論

瀉白散

治肺气郁熱﹐咳嗽而喘﹐面腫身熱。桑白皮地骨皮甘艸水煎服。

【集注】季楚重曰﹕經云﹕肺苦气上逆。上逆則上焦郁熱﹐气郁生涎﹐火郁生熱﹐因而制節不行﹐壅甚爲喘滿腫嗽。白者肺之色﹐瀉白瀉肺气之有餘也。君以桑白皮﹐質液而味辛﹐液以潤燥﹐辛以瀉肺。臣以地骨皮﹐質輕而性寒﹐輕以去實﹐寒以勝熱。甘艸生用瀉火﹐佐桑皮﹐地骨皮瀉諸肺實﹐使今淸气肅而喘嗽可平﹐較之黃芩﹐知母苦寒傷胃則遠矣。夫火熱傷气﹐救肺之治有三﹕實熱傷肺﹐用白虎湯以治其標﹔虛火刑金﹐用生脈散以制其本﹔若夫正气不傷﹐郁火又甚﹐則瀉白散之淸肺調中﹐標本兼治﹐又補二方之不及也。

卷三﹨刪補名醫方論

阿膠散

治肺虛有火﹐嗽無津液﹐咳而哽气者。眞阿膠一兩牛蒡子﹝炒﹞二錢半馬兜鈴﹝炒﹞五錢杏仁七錢甘艸五錢﹝炙﹞糯米一合每服兩許﹐水煎服。

【集注】程應旄曰﹕痰帶紅綫﹐嗽有血點﹐日漸成痿﹐緣肺處髒之最髙﹐葉間布有細竅﹐气從此出入﹐呼吸成液﹐灌漑周身﹐所謂水出髙源也。一受火炎﹐吸時徒引火升﹐呼時並無液出﹐久則肺竅俱閉﹐喉間或癢或瘡﹐六葉遂日焦枯矣。今用阿膠爲君者﹐消竅瘀也。用杏仁﹐大力子﹐宣竅道也。馬兜鈴者﹐淸竅熱也。糯米以補脾母﹐气到則肺自輕淸無礙矣。

卷三﹨刪補名醫方論

二陳湯

治肥盛之人﹐濕痰爲患﹐喘嗽脹滿。半夏﹝制﹞三錢茯苓三錢陳皮﹝去白﹞二錢甘艸一錢﹐右四味﹐加姜三片﹐水煎服。

【集注】李中梓曰﹕肥人多濕﹐濕挾熱而生痰﹐火載气而逆上。半夏之辛﹐利二便而去濕。陳皮之辛﹐通三焦而理气。茯苓佐半夏﹐共成燥濕之功。甘艸佐陳皮﹐同致調和之力。成無己曰﹕半夏行水气而潤腎燥。經曰﹕辛以潤之是也。行水則土自燥﹐非半夏之性燥也。或曰﹕有痰而渴﹐宜去半夏代以貝母。吳琨曰﹕渴而喜飲﹐小便利者易之。不能飲水﹐小便不利﹐𨿽渴宜半夏也。此濕爲本﹐熱爲標﹐所謂濕極而兼勝己之化﹐非眞象也。又東南之人﹐濕熱生痰﹐故朱震亨主之加枳實﹐砂仁﹐名枳實二陳湯﹐其性較急也。先哲云﹕二陳爲治痰之妙劑﹐其於上﹐下﹐左﹐右無所不宜﹐然只能治實痰之標﹐不能治虛痰之本。虛痰之本在脾胃﹐治者詳之。

卷三﹨刪補名醫方論

溫膽湯

治熱嘔吐苦﹐虛煩﹐驚悸不眠﹐痰气上逆。竹茄枳實半夏甘艸陳皮茯苓生薑﹐右七味﹐水煎服。

【集注】羅謙甫曰﹕膽爲中正之官﹐淸靜之腑﹐喜寧謐﹐惡煩擾﹔喜柔和﹐惡壅郁。蓋東方木徳﹐少陽溫和之气也。若病後﹐或久病而宿有痰飲未消﹐胸膈之餘熱未盡﹐必致傷少陽之和气﹐以故虛煩驚悸者﹐中正之官﹐以熇蒸而不寧也。熱嘔吐苦者﹐淸靜之腑﹐以郁炙而不謐也。痰气上逆者﹐木家挾熱而上升也。方以二陳治一切痰飲﹐加竹茹以淸熱﹐加生薑以止嘔﹐加枳實以破逆﹐相濟相須﹐𨿽不治膽而膽自和﹐蓋所謂膽之痰熱去故也。命名溫者﹐乃謂溫和之溫﹐非謂溫涼之溫也﹐若謂膽家眞畏寒而怯而溫之﹐不但方中無溫膽之品﹐且更有涼胃之藥也。

卷三﹨刪補名醫方論

小半夏湯

嘔家本渴﹐渴爲郤解﹐今反不渴﹐心下有支飲故也。半夏一升生薑半斤以水七升﹐煮取一升半﹐分溫再服。

卷三﹨刪補名醫方論

小半夏加茯苓湯

治卒嘔吐﹐心下痞﹐膈間有水﹐眩悸者。半夏一升生薑半斤茯苓三兩煎服如前。

卷三﹨刪補名醫方論

外臺茯苓飲

治心胸中有痰飲宿水﹐自吐出水﹐復心胸間虛气滿不能食﹐消痰气令能食。茯苓三兩人參三兩白術三兩枳實二兩橘皮二兩半生薑四兩﹐右六味﹐水六升﹐煮取一升八合﹐分三服。如人行八九里﹐再進之。

【集注】趙良曰﹕嘔爲痰飲動中﹐湧而出之。嘔盡水當渴﹐渴則可徵支飲之全去。今反不渴﹐是其飲尙畱﹐去之未盡也。用半夏之辛溫﹐生薑之辛散﹐散其欲出之飲﹐則所畱之邪自盡矣。半夏﹐生薑皆味辛﹐可治膈上痰﹐心下堅﹐嘔逆目眩。然悸必心受水淩﹐故加茯苓以去水﹐伐腎邪安心神也。後方加人參﹐枳實﹐橘皮﹐此由上﹐中二焦气弱﹐水飲入胃﹐脾不能輸歸於肺﹐肺不能通調水道﹐以致停積爲痰爲宿水。吐之則下气因而上逆﹐虛與气結﹐滿不能食。當補益中气﹐以人參﹐白術爲君﹔茯苓逐宿水﹐枳實破諸气爲臣﹔開脾胃﹐宣揚上焦﹐發散凝滯﹐則陳皮﹐生薑爲使也。其積飲旣去﹐而虛气塞滿其中﹐不能進食﹐此證最多。

卷三﹨刪補名醫方論

礞石滚痰丸

治實熱老痰之峻劑﹐虛寒者不宜用。黃芩八兩大黃﹝酒蒸﹞八兩沈香﹝忌火﹞五錢礞石﹝焰硝﹖﹖過﹐埋地內七日用﹞一兩﹐﹐右四味爲細末﹐水丸川椒大﹐量人大小用之。用溫水一口﹐送過咽卽仰臥﹐令藥徐徐而下﹐半日不可飲食﹐勿起身行動言語﹐待藥气自胃口漸下二腸﹐然後動作飲食。服後喉間稠粘壅滯不快﹐此藥力相攻﹐故痰气泛上也。少頃藥力至﹐而漸逐惡物入腹下腸﹐效如響應。

卷三﹨刪補名醫方論

指迷茯苓丸

治中焦停痰伏飲。半夏﹝制﹞二兩茯苓一兩枳殼五錢風化硝二錢半﹐右四味﹐薑汁糊爲丸。

【注】經曰﹕飲入於胃﹐遊溢精气﹐上輸於脾。遊者﹐運行也﹔溢者﹐滲溢也﹔輸者﹐輸布也﹔精气者﹐水化之精气也。言入於胃運行水化之精气﹐滲溢於腸胃之外﹐而上輸布於脾也。又曰﹕脾气散精﹐上歸於肺。言水之淸者上升﹐猶天之雨露也。又曰﹕通調水道﹐下輸膀胱。言水之濁者下降﹐猶地之江河也。此皆言水自濁化淸﹐由腑輸髒﹔自淸分濁﹐由髒輸腑﹐水之運行循環也。又曰﹕水精四布﹐五經並行。言水發源於脾﹐周布四髒﹐並行五經也。此皆言水內養臟腑﹐外滋百骸﹐水之變化精微也。如是者﹐何痰之有﹖若飲食失度不和於中﹐水精不滲溢於外﹐直下走大﹐小腸而爲泄瀉矣。若三焦失運﹐气不蒸化﹐水之淸者不升﹐水之濁者不降﹐精化爲水﹐則內停作脹﹐外泛作腫﹐上攻喘呼﹐下蓄淋悶矣。若上焦气不淸肅﹐不能輸布﹐畱於胸中﹐水之精者悉變爲濁﹐陽盛煎灼成痰﹐陰盛凝蓄爲飲也。故治痰者﹐以淸火爲主﹐實者利之﹐虛者化之。治飲者﹐以燥濕爲主﹐實者逐之﹐虛者溫之。所以古人治飲有溫補之法﹐而治痰則無之也。王隱君制礞石滚痰丸﹐治老痰一方﹐用黃芩淸胸中無形諸熱﹐大黃瀉腸胃有質實火﹐此治痰必須淸火也。以礞石之燥悍﹐此治痰必須除濕也。以沈香之速降﹐此治痰必須利气也。二黃得礞石﹐沈香﹐則能迅掃直攻老痰巢穴﹐濁膩之垢而不少畱﹐滚痰之所由名也。若陽气不盛﹐痰飲兼作﹐又非此方所宜﹐當以指迷伏苓丸合而治之﹐用半夏燥濕﹐茯苓滲濕﹐風硝軟堅﹐枳殼利气。別於二陳之甘緩﹐遠於大黃﹐礞石之峻悍﹐殆攻中之平劑歟﹗

卷三﹨刪補名醫方論

金匱枳術湯

治心下硬如大盤﹐邊旋如杯﹐水飲所作。枳實七枚白術二兩﹐﹐右二味﹐以水五升﹐煮取三升﹐分溫三服﹐腹中軟卽散。

【注】心下﹐胃之上脘也。上脘結硬如盤﹐邊旋如杯﹐謂時大時小﹐水气所作﹐非有形食滯也。用枳實以破結气。白術以除水濕。溫服三服﹐則腹軟結開﹐而硬消矣。李杲法仲景以此方倍白術﹐是以補爲主也。此方君枳實﹐是以瀉爲主也。然一緩一急﹐一補一瀉﹐其用不同﹐只此多寡轉換之間耳。

卷三﹨刪補名醫方論

桂苓甘術湯

治心下有痰飲﹐胸脇支滿目眩。又曰﹕短气有微飲﹐當從小便去之﹐桂苓甘術湯主之﹔腎气丸亦主之。茯苓四兩桂枝三兩白術三兩甘艸三兩﹐右四味﹐以水六升﹐煮取三升﹐分溫三服﹐小便則利。

【集注】趙良曰﹕『靈樞』謂心胞絡之脈動則病胸脇支滿者﹐謂痰飲積於心胞﹐其病則必若是也。目眩者﹐痰飲阻其胸中之陽﹐不能布精於上也。茯苓淡滲﹐遂飲出下竅﹐因利而去﹐故用以爲君。桂枝通陽輸水走皮毛﹐從汗而解﹐故以爲臣。白術燥濕﹐佐茯苓消痰以除支滿。甘艸補中﹐佐桂枝建土以制水邪也。夫短气有微飲﹐此水飲停蓄﹐呼吸不利而然也。『金匱』並出二方﹐妙義益彰。呼气之短﹐用苓桂術甘湯之輕淸以通其陽﹐陽化气則小便能出矣。吸气之短﹐用腎气丸之重降以通其陰﹐腎气通則關門自利矣。

【按】風水﹐陽水也﹔石水﹐陰水也。陽水多實﹐陰水多虛。陽水在上﹐故多喘﹔陰水在下﹐故多滿。所以治陽水用散用攻﹐治陰水用溫用補。然陰中必有陽﹐此方治陰水之在陽而上者也﹐腎气丸治陰水之在陰而下者也。於此推之﹐陽中亦必有陰﹐故有小靑龍陽﹐五苓散之治法也。今舉世不分陰陽虛實﹐皆以金匱腎气湯治之﹐服之不效﹐終不攺轍﹐每至吐血而死﹐良可嘆也。

卷三﹨刪補名醫方論

疏鑿飲子

治徧身水腫﹐喘呼口渴﹐大小便祕。羌活秦艽檳榔大腹皮商陸茯苓皮椒目木通澤瀉赤小豆等分加姜皮﹐水煎服。

【注】經曰﹕三焦者﹐決瀆之官﹐水道出焉。若水飲阻於內﹐風寒束於外﹐則三焦之气化不行。上焦之如霧﹐中焦之如漚﹐同爲下焦之如瀆也。以致水气外泛﹐皮膚作腫﹐內停腹裏作脹﹐上攻喘咳嘔逆﹐下蓄小便不利﹐種種諸證﹐而治法總不外乎表裏也。小靑龍湯﹐眞武湯﹐越婢湯﹐五苓散﹐疏鑿飲子五方﹐皆治有水气兼表裏証之藥也。小靑龍湯治表裏寒實﹐中有水气﹐眞武湯治裏有虛寒﹐中兼水气。二證俱內不作脹﹐外不作腫﹐故一以麻﹐桂輩散寒以行水﹔一以姜﹐附輩溫寒以制水也。越婢湯治表裏實熱﹐中有水气﹐五苓散治表裏虛熱﹐中有水气。故一以麻黃﹐石膏﹐散膚之水﹐淸肌之熱﹐以消腫也﹔一以桂﹐苓﹐術﹐澤﹐解肌表熱﹐利所停水﹐以止吐也。疏鑿飲子治表裏俱實﹐不偏寒熱而水濕過盛﹐徧身水腫喘脹便祕者。故以商陸爲君﹐專行諸水。佐羌活﹐秦艽﹐腹皮﹐苓皮﹐姜皮﹐行在表之水﹐從皮膚而散﹔佐檳榔﹐赤豆﹐椒目﹐澤瀉﹐木通﹐行在裏之水﹐從二便而出。上下﹐內外﹐分消其勢﹐亦猶神禹疏鑿江河之意也。至於越婢湯﹕加半夏者﹐因喘气上逆﹐用之降逆也。加附子者﹐因汗出惡風﹐散表固陽也。小靑龍湯加石膏者﹐因喘而煩燥﹐用之兼淸胃熱也。五苓散以術﹐桂易滑石﹐阿膠﹐名豬苓湯﹐專淸陰兼治水也。眞武湯﹐去生薑加人參﹐名附子湯﹐專溫陽不治水也。由此可知仲景用方﹐於羣溫劑中﹐加以大寒之品﹔大寒劑中﹐加以辛熱之品。去桂枝加滑石﹐則不走外﹔去生薑加人參﹐則不治水。其轉換變化﹐神妙如此﹐拘拘之士﹐不足語也。

卷三﹨刪補名醫方論

葶藶大棗瀉肺湯

治肺癰喘不得臥。及水飲攻肺喘急者。葶藶﹝苦﹞一兩大棗十枚以水五鐘﹐先煮棗三鐘﹐去棗納葶藶﹐煮取一鐘半﹐頓服﹐弱者減服。戒鹽醬。

卷三﹨刪補名醫方論

蘇葶定喘丸

治飲停上焦﹐攻肺喘滿不得臥﹐面身水腫﹐小便不利者。苦葶藶子﹝研泥﹞南蘇子﹝研泥﹞各等分﹐合均﹐用棗肉爲小丸﹐陰漧﹐磁罐盛之﹐恐滲去油性﹐減去藥力。每服三錢﹐於夜三更時白湯下﹐以痢四﹐五次爲度﹐痢多則減服之﹐痢少則加服之。次日身軟﹐則隔一日﹐或隔二日服之。形气弱者﹐先減半服之﹐俟可漸加。戒鹽醬﹐服之卽奏奇功﹐如不嚴戒一切咸物﹐卽對證用藥﹐萬無一生。

卷三﹨刪補名醫方論

舟車神佑丸

又名淨腑丸治水腫水脹﹐形气俱實。黑牽牛﹝炒﹞四兩大黃﹝酒浸﹞二兩甘遂﹝面裹煨﹞一兩大戟﹝面裹煨﹞一兩芫花﹝醋炒﹞一兩靑皮﹝炒﹞一兩橘紅一兩木香五錢檳榔五錢輕粉一錢﹐右爲末﹐水丸﹐每服五分﹐五更白滚水下﹐大便痢三次爲度。若一二次不通痢﹐次日仍服。或六分七分﹐漸加至一錢﹐若服後大便痢四﹐五次﹐或形气不支﹐則減其服﹐三分二分俱可或隔一﹐二﹐三日服一次﹐以愈爲度。甚者忌鹽醬百日。

【注】葶藶大棗湯﹐蘇葶定喘丸﹐舟車神佑丸﹐三方皆治腫脹之劑。然葶藶大棗湯﹐治水停胸中﹐肺滿喘急不得臥﹐皮膚浮腫﹐中滿不急者﹐故獨用葶藶之苦﹐先瀉肺中之水气﹐佐大棗恐苦甚傷胃也。蘇葶定喘丸﹐卽前方加蘇子以降气﹐气降則水降﹐气降則輸水之上源﹐水降則開水之下流也。舟車神佑丸﹐治水停諸裏﹐上攻喘咳難臥﹐下蓄小便不利﹐外薄作腫﹐中停脹急者﹐故備舉甘遂﹐大戟﹐芫花﹐牽牛﹐大黃﹐直攻水之巢穴﹐使從大﹐小二便而出﹐佐靑皮﹐陳皮﹐木香以行气﹐便气行則水行﹐腫脹兩消﹐其尢峻厲之處﹐又在稍加輕粉﹐使諸攻水行气之藥﹐迅烈莫當﹐無微不入﹐無窮不達。用之若當﹐功效神奇﹐百發百中。然非形實或邪盛者﹐不可輕試﹐苟徒利其有卻病之能﹐消而旋腫﹐用者愼之﹗

卷三﹨刪補名醫方論

實脾飲

治身重懶食﹐肢體浮腫﹐口中不渴﹐二便不實。白術﹝土炒﹞茯苓甘艸﹝炙﹞厚朴﹝姜炒﹞大腹子艸果仁木香木瓜附子漧薑加姜棗煎服。气虛者加人參。

【注】脾胃虛﹐則土不能制水﹐水妄行肌表﹐故身重浮腫。用白術﹐甘艸﹐生薑﹐大棗﹐以實脾胃之虛也。脾胃寒﹐則中寒不能化水﹐水停腸胃﹐故懶食不渴﹐二便不實。用姜﹐附﹐艸果﹐以溫脾胃之寒。更佐大腹﹐茯苓﹐厚朴﹐木香﹐木瓜者﹐以導水利气。蓋气者水之母也﹐土者水之防也﹐气行則水行﹐土實則水治﹐故名曰實脾也。然此方導水利气之力有餘﹐陰水寒勝而气不虛者﹐固所宜也。若气少聲微﹐則必以理中湯加附子﹐數倍茯苓以君之﹐溫補元气以行水﹐爲萬當也。

【按】苓桂術甘湯﹐實脾飲﹐腎气丸﹐皆治陽虛水气之證。苓桂術甘湯﹐治上焦陽虛不能輸布﹐水畱於上﹐心下逆滿﹐气上衝胸﹐故用苓﹐桂﹐術﹐甘之品﹐扶陽通气輸水道也。實脾飲﹐治中焦陽虛不能蒸化﹐水漬於中﹐外泛作腫﹐二便通利﹐故用姜﹐附﹐苓﹐術之劑﹐培土溫中﹐勝寒濕也。腎气丸﹐治下焦陽虛﹐不能行水﹐小便不利﹐肢體浮腫﹐喘急腹脹﹐故用桂﹐附﹐地﹐苓之輩﹐溫而補之﹐以行水也。

卷三﹨刪補名醫方論

淸脾飲

治痰積成瘧﹐無表裏證者。靑皮厚朴艸果半夏柴胡白術甘艸茯苓黃芩水煎服。

【注】瘧爲少陽病﹐兼太陽表者﹐麻桂各半湯汗之﹔兼陽明裏者﹐大柴胡湯下之﹔若不兼表裏﹐或已汗﹐下而仍作者﹐當從少陽和解法也。是方以小柴胡﹐四君二湯合劑﹐淸少陽而顧及於脾﹐故名曰淸脾也。減人參者﹐以气不虛也﹐加艸果﹐厚朴气味俱厚之品﹐取以輸胃之積﹐加靑皮﹐佐茯苓﹐半夏﹐用以破痰之原。先哲云﹕無痰不成瘧﹐無積不成瘧﹐此湯是也。若夫气虛者仍加人參﹐气實者更加檳榔﹐熱多者加石膏﹐汗多者加桂枝﹐自當臨病斟酌也。

卷三﹨刪補名醫方論

芍藥湯

治滯下赤白﹐便膿血﹐後重窘痛。芍藥二兩當歸五錢黃連五錢黃芩五錢檳榔三錢木香三錢甘艸三錢每服半兩﹐水煎服。痢不減﹐加大黃。

【注】滯下起於夏秋﹐非外因濕暑﹐卽內因生冷﹐濕蒸熱郁釀成。初起腑病﹐久則傳髒﹐腑病易治﹐髒病難治。腑者何﹖病在大腸則從金化﹐故其色白﹔病在小腸則從火化﹐故其色赤。所以赤痢多噤口﹐以小腸近胃﹐穢气易於上攻﹐而爲嘔逆不食也。髒者何﹖傳心則熱不休﹐下痢血水﹔傳腎則痢不止﹐如屋漏水﹔傳脾則水漿不入﹐噦逆不食。此湯治初病在腑之方也。用當歸﹐白芍以調血。木香﹐檳榔以調气﹐血和則膿血可除﹐气調則後重自止芩﹐連燥濕而淸熱。甘艸調中而和藥。若窘迫痛甚﹐或服後痢不減者加大黃﹐通因通用也。

卷三﹨刪補名醫方論

溫脾湯

主治錮冷在腸胃間﹐泄瀉腹痛﹐宜先取去﹐然後調治﹐不可謂虛以養病也。厚朴二兩漧薑二兩甘艸二兩桂心二兩附子二兩大黃四錢﹐右﹖﹖咀﹐取一兩﹐水二鐘﹐煎六分﹐頓服。

【集注】諭昌曰﹕許叔微制此方﹐深合仲景以溫藥下之之法﹐其大黃只用四錢﹐更爲有見。夫錮冷在腸胃而泄瀉矣﹐卽溫藥中﹐寧敢用大黃之猛重困之乎﹖減五之一﹐乃知許叔微之得於仲景深也。仲景云﹕病人舊微溏者﹐梔子湯不可與服。又云﹕大陰病﹐脈弱便痢﹐設當行大黃﹐芍藥者﹐宜減之﹐以其人胃气弱易動故也。卽是觀之﹐腸胃錮冷之泄瀉﹐而可恣用大黃耶﹖不用則溫藥恐不能制﹐而洞下之勢或至轉增﹐裁酌用之﹐眞足法矣。

卷三﹨刪補名醫方論

大黃附子湯

主治脇下偏痛發熱﹐其脈緊弦﹐此寒也﹐以溫藥下之。大黃二兩附子﹝炮﹞二枚細辛二兩﹐右三味﹐以水五升﹐煮取二升﹐分溫三服。若彊人取二升半﹐分三服﹐服後如人行四﹐五里﹐再進。

【集注】諭昌曰﹕仲景治傷寒熱邪痞聚心下﹐而挾陽虛陰盛之證﹐用附子瀉心湯之法矣。其雜證脇下偏痛發熱爲陽﹐其脈弦緊爲陰﹔是則知陽中陰邪上逆也﹐復立此溫藥下之一法。然仲景諄諄傳心﹐後世領略者鮮。『金匱』又別出一條云﹕其脈數而緊﹐及弦狀如弓弦﹐按之不移﹐數脈弦者﹐當下其寒﹔脈緊而遲者﹐必心下堅﹔脈大而緊者﹐陽中有陰﹐可下之。讀者罔識其旨﹐詎知皆以溫藥下之之法耶﹗其曰當下其寒﹐謂陽中有陰實之邪可下﹐其金鍼不躍躍乎﹖張璐曰﹕三承气湯﹐爲寒下之柔劑﹔白散﹐備急丸﹐爲熱下之刪劑﹔附子瀉心湯﹐大黃附子湯﹐爲寒熱互結﹐刪柔並濟之和劑。近世但知寒下一途﹐絕不知有溫下一法。蓋暴感之熱結可以寒下﹐久積之寒結亦可寒下乎﹖是以備急等法所由設也。然此僅可治寒實之結﹐設其人稟質素虛﹐𨿽有實邪固結﹐敢用剛猛峻劑攻擊之乎﹖故仲景又立附子瀉心湯﹐用芩﹐連佐大黃以祛膈上之熱痞﹐卽兼附子之溫以散之﹔大黃附子湯用細辛佐附子﹐以攻脇下寒結﹐卽兼大黃之寒以導之。寒熱合用﹐溫攻並施﹐此聖法昭然﹐不可思議者也。

卷三﹨刪補名醫方論

越鞠湯丸

治一切濕痰食火﹐气血諸郁。香附蒼術撫芎神麯山梔仁水煎服﹐或作丸。

【注】夫人以气爲本﹐气和則上下不失其度﹐運行不停其機﹐病從何生﹖若飲食不節﹐寒溫不適﹐喜怒無常﹐憂思無度﹐使沖和之气升降失常﹐以致胃郁不思飲食﹐脾郁不消水谷﹐气郁胸腹脹滿﹐血郁胸膈刺痛﹐濕郁痰飲﹐火郁爲熱﹐及嘔吐惡心﹐吞酸吐酸﹐嘈雜噯气﹐百病叢生。故用香附以開气郁。蒼術以除濕郁。撫芎以行血郁。山梔以淸火郁。神麯以消食郁。此朱震亨因五郁之法﹐而變通者也。五藥相須﹐共收五郁之效。然當問何郁病甚﹐盒飯以何藥爲主﹖至若气虛加人參﹐气痛加木香﹐郁甚加郁金﹐懶食加榖蘗﹐脹加厚朴﹐痞加枳實﹐嘔痰加姜﹐夏火盛加萸﹐連﹐則又存乎臨證者之詳審也。

卷三﹨刪補名醫方論

四磨飲

治七情感傷﹐上气喘急﹐胸膈不快﹐妨悶不食。人參檳榔沈香天臺烏藥﹐右四味﹐各濃磨水取七分﹐煎三五沸﹐放溫﹐空心服。

【集注】王又原曰﹕經云﹕聖人嗇气如持至寶﹐庸人役物而反傷太和。此七情隨所感皆能爲病。然壯者气行而愈﹐弱者气著爲病。愚者不察﹐一遇上气喘急﹐滿悶不食﹐謂是實者宜瀉﹐輒投破耗等藥﹐得藥非不暫快﹐初投之而應﹐投之久而不應矣。夫呼出爲陽﹐吸入爲陰﹐肺陽淸肅﹐則气下行﹔腎陰寧謐﹐則气歸攝﹐不復散而上逆矣。若正气旣衰﹐卽欲削堅破滯﹐則邪气難伏﹐法當用人參先補正气﹐沈香納之於腎﹐而後以檳榔﹐烏藥從而導之﹐所謂實必顧虛﹐瀉必先補也。四品气味俱厚﹐磨則取其气味俱足﹐煎則取其气味純和﹐气味齊到﹐效如桴鼓矣。

卷三﹨刪補名醫方論

備急丸

治寒气冷食﹐稽畱胃中﹐心腹滿痛﹐大便不通者。大黃二兩漧薑二兩巴豆﹝去皮﹐研如脂﹞一兩先搗大黃﹐漧薑爲末﹐納巴豆合搗千杵﹐和蜜丸﹐如豆大﹐藏密器中﹐勿泄气﹐候用。每服三﹐四丸﹐暖水或酒下。『金匱』主中惡心腹脹滿﹐猝痛如錐刺﹐气急口噤如猝死者﹐捧頭起﹐灌令下咽﹐須臾當瘥﹐不瘥更與三丸﹐當腹中鳴﹐卽吐利便瘥。若口噤者﹐須化開﹐從鼻孔用葦管吹入﹐自下於咽。

【集注】柯琴曰﹕大便不通﹐當分陽結陰結。陽結有承气﹐更衣之劑﹐陰結又制備急﹐白散之方。『金匱』用此治中惡﹐當知寒邪猝中者宜之﹐若用於溫暑熱邪﹐速其死矣。是方允爲陰結者立﹐漧薑散中焦寒邪﹐巴豆逐腸胃冷積﹐大黃通地道﹐又能解巴豆毒﹐是有制之師也。然白散治寒結在胸﹐故用桔梗佐巴豆﹐用吐下兩解法。此則治寒結腸胃﹐故用大黃佐姜﹐巴﹐以直攻其寒。世徒知有溫補之法﹐而不知有溫下之法﹐所以但講寒虛﹐不議及寒實也。

【按】世人之情﹐惟知畏貧﹐不知畏禍﹐因其貧遺有禍。病人之情亦多如是﹐惟知畏虛﹐不知畏病﹐因其虛忘其病。殊不知虛猶貧也﹐病猶禍也。虛而有病﹐猶夫貧者有禍也﹐去其禍而但貧﹐猶可安也。實而有病﹐猶夫富者有禍也﹐不去其禍﹐而其富未可保也。最可笑者﹐近世之醫臨診病家﹐外飭小心﹐中存不決。且諉言虛不可攻﹐縱使病去﹐正气難復。病人畏懼﹐自然樂從﹐受病淺者幸而自愈﹐設不愈者﹐另延醫至。詎病者先意難入﹐攻病之藥尙未入口﹐眾議咻咻﹐致明通之士﹐拂袖而去﹐坐而待斃﹐終不悟爲庸工之所誤也。醫者久擅其術﹐初心原爲自全﹐恬不知恥﹐久之亦竟以爲養病爲能﹐攻病爲拙﹐而舉世之病者﹐皆昧昧於治病也。嘗考孫思邈以仲景麻黃﹐桂﹐杏﹐甘艸之還魂湯﹐治猝中昏冒﹐口噤握固﹔李杲以仲景巴豆﹐大黃﹐漧薑之備急丸﹐治猝中暴死﹐腹痛滿閉﹐下咽立效。豈二人不知虛實耶﹖蓋上工之醫﹐未診病時﹐並不先存意見﹐亦不生心自全﹐有是病但用是藥耳。柯琴曰﹕備急丸治寒結腸胃﹐白散治寒結在胸。於此又可知還魂湯治寒結在胸之表﹐以散無形之邪气也﹔白散治寒結在胸之裏﹐以攻有形之痰飲也﹔備急丸治寒結在腸胃﹐以攻不化之糟粕也。

卷三﹨刪補名醫方論

磁朱丸

治神水寬大漸散﹐昏如霧露中行﹐漸睹空中有黑花﹐睹物成二體。及內障﹐神水淡綠色﹐淡白色。又治耳鳴及聾。磁石二兩辰砂一兩神麯﹝生﹞三兩更以一兩水和作餅﹐煮浮﹐入前藥﹐煉蜜爲丸。每服十丸﹐加至三十丸﹐空心米湯下。

【集注】王又原曰﹕五臟六腑之精﹐皆上注於目﹐則目之能視者气也﹐目之所以能視者精也。腎爲藏精﹐故神水發於腎。心爲離照﹐故神光發於心。光發陽而外映﹐有陰精以爲守﹐則不散而常明。水發陰而凝靜﹐有陽气以爲布﹐則洞悉而不窮。惟心腎有虧﹐致神水漧涸﹐神光短少﹐昏眊內障諸證所由作也。磁石直入腎經﹐收散失之神﹐性能引鐵﹐吸肺金之气歸藏腎水。朱砂體陽而性陰﹐能納浮游之火而安神明。水能鑑﹐火能燭﹐水火相濟﹐而光華不四射歟﹗然目受臟腑之精﹐精裨於谷﹐神麯能消化五穀﹐則精易成矣。蓋神水散大﹐緩則不收﹐賴鎭墜之品﹐疾收而吸引之﹐故爲救急之劑也。其治耳鳴﹐耳聾等證﹐亦以鎭墜之功﹐能治虛陽之奔耳。柯琴曰﹕此丸治癲﹖﹖之聖劑。蓋狂癡是心﹐腎﹐脾三髒之病﹐心藏神﹐脾藏意與智﹐腎藏精與志。心者神明之主也﹐主不明則十二官危﹐使道閉塞而不通﹐形乃大傷﹐卽此謂也。然主何以不明也﹖心法離而屬火﹐眞水藏其中﹐若天一之眞水不足﹐地二之虛火妄行﹐所謂天气者蔽塞﹐地气者冒明﹐日月不明﹐邪害空竅﹐故目多妄見而作此奇疾也。非金石之重劑以鎭之﹐狂必不止。朱砂稟南方之赤色﹐入通於心﹐能降無根之火而安神明。磁石稟北方之黑色﹐入通於腎﹐吸肺金之气以生精﹐墜炎上之火以定志。二石體重而主降﹐性寒而涼陰﹐志同道合﹐奏功可立俟矣。神麯推陳致新﹐上交心神﹐下達腎志以生意智。且食入於陰﹐長气於陽﹐奪其食則已﹐此『內經』治狂法也。食消則意智明而精神治﹐是用神麯之旨乎﹖煉蜜和丸﹐又甘以緩之矣。

卷三﹨刪補名醫方論

石斛夜光丸

治神水寬大漸散﹐昏如霧露﹐空中有黑花﹐及睹物成二﹐神水淡綠﹐淡白色者。天門冬二兩菟絲子七錢人參二兩茯苓二兩甘菊花七錢幹山藥七錢麥冬一兩熟地一兩肉蓯蓉五錢靑葙子五錢生地一兩枸杞七錢羚羊角﹝鎊﹞五錢艸決明八錢石斛七錢杏仁七錢蒺藜五錢川芎五錢甘艸﹝炙﹞五錢黃連五錢防風五錢枳殼五錢烏犀﹝鎊﹞五錢牛膝七錢五分﹐右爲細末﹐煉蜜丸﹐桐子大﹐每服三﹐五十丸﹐溫服鹽湯下。

【集注】羅謙甫曰﹕此方爲陽衰陰弱﹐不能升精於目而設﹐故目科與千金磁朱丸並重﹐治證亦同。然磁朱爲鎭墜藥﹐此爲羨補藥。『鍼經』曰﹕五臟六腑精气﹐皆上於目而爲之精。故夫目之精明者﹐陰陽合傳而爲精明者也。若腎肝虛﹐則陰弱不能斂精﹐以升養神水於內。脾肺虛﹐則陽衰不能攝陰﹐而浮散神光於外﹐以致神水寬大﹐睹物成二。此其治法﹐其營在肝﹐其主在腎﹐其合在脾﹐能合腎脾之陰而使肝達之﹐則必能歸精於兩眸﹐而繼明如晝夜矣。是方先補腎肝﹐以二冬﹐二地﹐菟絲﹐枸杞﹐五味﹐牛膝﹐蓯蓉羣隊滋陰之品﹐以之彊陰塡精﹐斂气安神養血﹐此壯水之主﹐亦所以生水也。復以人參﹐炙艸﹐茯苓﹐山藥培補中宮﹐使調合陰陽也。佐之以蒺藜﹐甘菊﹐川芎﹐枳殼﹐防風行肝達气﹐靑葙﹐決明子解結散滯﹐黃連﹐烏犀﹐羚角淸火瀉熱。然必取石斛之妙合脾腎者﹐淸而行之﹐要使升精歸明之用﹐臟腑合徳專精致一耳。其以爲丸者﹐補上治下﹐利以緩﹐利以久﹐不利以速也。

卷三﹨刪補名醫方論

洗刀散

治風熱上攻﹐火眼赤痛﹐驟生云翳﹐外障遮睛。防風一錢石膏一錢滑石一錢歸尾一錢赤芍八分羌活八分荊芥五分黃芩五分連翹五分川芎五分桔梗五分麻黃五分白術五分大黃五分芒硝五分獨活五分元參五分木賊五分菊花五分白蒺藜五分蟬退五分艸決明五分薄荷四分梔子四分蔓荊子四分細辛三分甘艸三分。加淸茶葉五分﹐水煎服。

【注】目之病內障者﹐昏暗不明而不腫痛﹐得之於內﹐七情動中﹐勞傷心腎也。外障者﹐赤腫而痛﹐晴不昏暗﹐得之於六淫所襲﹐熱蘊經絡也。故內障多虛﹐外障多實。子和曰﹕眼無火不病﹐非止內障﹐正指外障而立言也。外障赤腫而痛者﹐或散外邪﹐或瀉內熱﹐或並解之﹐可立愈也。其有風火上攻﹐畱而不散﹐凝結云翳﹐掩其光明者﹐又非或散﹐或下﹐所能卽愈也。洗刀散方旣可以攻風熱﹐又可以去云翳﹐是一方而兼擅其長也。方中用防風通聖散全劑﹐是主以風熱也。倍歸尾﹐赤芍﹐是治風先治血﹐血行風自滅也。加羌﹐獨活﹐蔓荊子﹐倍防風﹐是袪風而專在太陽表也﹐太陽之裏少陰也﹐故又加細辛直走少陰。加元參下安腎火﹐是治表而顧及其裏也。其加木賊﹐蟬蛻﹐艸決明﹐白蒺藜﹐菊花者﹐是佐諸祛風淸熱之羣藥﹐以消風熱驟壅之云翳也。

卷三﹨刪補名醫方論

失笑散

治產後心腹絞痛欲死﹐或血迷心竅﹐不省人事。五靈脂蒲黃等分每服三錢﹐酒煎服。

卷三﹨刪補名醫方論

獨聖散

南山查肉﹝炒﹞一兩水煎﹐用童便沙糖和服。

【集注】吳於宣曰﹕經云﹕心主血﹐脾統血﹐肝臟血。故產後瘀血停滯﹐三經皆受其病﹐以致心腹瘀痛﹐惡寒發熱﹐神迷眩運﹐胞膈滿悶。凡玆者﹐由寒凝不消散﹐气滯不流行﹐惡露停畱﹐小腹結痛﹐迷悶欲絕﹐非純用甘溫破血行血之劑﹐不能攻逐蕩平也。是方用靈脂之甘溫走肝﹐生用則行血﹔蒲黃辛平入肝﹐生用則破血。佐酒煎以行其力﹐庶可直抉厥陰之滯﹐而有推陳致新之功。甘不傷脾﹐辛能散瘀﹐不覺諸證悉除﹐直可以一笑而置之矣。至獨聖散用山查一味濃煎﹐與沙糖童便同服者何也﹖山查不惟消食健脾﹐功能破瘀止兒枕痛﹔更益以沙糖之甘﹐逐惡而不傷脾﹐童便之咸﹐入胞而不涼下。相得相須﹐功力甚偉﹐名之曰獨聖﹐誠不虛也。

卷三﹨刪補名醫方論

大黃﹖﹖虫丸

治五勞七傷﹐內有幹血﹐肌膚甲錯﹐兩目黯黑。大黃﹝酒蒸﹞十兩桃仁﹝去皮﹐尖﹐炒﹞四兩杏仁﹝去皮﹐尖﹐炒﹞四兩黃芩﹝炒﹞二兩甘艸三兩芍藥﹝炒﹞四兩地黃十兩漧漆﹝炒﹞一兩﹖﹖虫﹝去翅足﹐炒﹞一兩五錢水蛭﹝炙黃﹞百枚蠐螬﹝炒﹞一兩五錢﹖﹖虫﹝去頭足﹐炒﹞一兩﹐右十二味爲末﹐蜜丸如小豆大。酒服五丸﹐日三服。

【集注】李中梓曰﹕勞傷之證﹐肌膚甲錯﹐兩目黯黑﹐此內有瘀血者也。瘀之日久﹐則必發熱﹐熱涸其液﹐則血幹於經隧之間﹐愈幹愈熱﹐愈熱愈幹﹐而新血皆損。人之充養百骸﹐光華潤澤者﹐止藉此血﹐血傷則無以沃其膚﹐故甲錯也。目得血而能視﹐血枯則無以榮﹐其目故黯黑也。仲景洞見此證﹐補之不可﹐涼之無益﹐而立此方。經曰﹕血主濡之﹐故以地黃爲君。堅者削之﹐故以大黃爲臣。統血者脾也﹐脾欲緩急﹐食甘以緩之。又酸苦湧泄爲陰﹐故以甘﹐芍﹐桃仁爲佐。咸走血﹐苦勝血﹐故以干漆之苦﹐四虫之咸爲使。夫濁陰不降﹐則淸陽不升﹐瘀血不去﹐則新血不生。今人遇一勞證﹐便用滋陰之藥﹐服而不效﹐坐以待斃﹐術豈止此耶﹗

卷三﹨刪補名醫方論

仙方活命飲

附﹕薛己治瘍通方治一切瘡瘍﹐未成膿者內消﹐已成膿者卽潰﹐又止痛﹐消毒之聖藥也。穿山甲白芷防風皂角刺乳香沒藥當歸尾赤芍花粉貝母陳皮金銀花甘艸﹐右十三味。用酒一碗。煎數沸服。

【集注】羅謙甫曰﹕此瘍門開手攻毒之第一方也。經云﹕營气不從﹐逆於肉理。故癰疽之發﹐未有不從營气之郁滯﹐因而血結痰滯蘊崇熱毒爲患。治之之法﹐妙在通經之結﹐行血之滯﹐佐之以豁痰理气解毒。是方穿山甲以攻堅﹐皂刺以達毒所﹐白芷﹐防風﹐陳皮通經理气而疏其滯﹐乳香定痛和血﹐沒藥破血散結﹐赤芍﹐歸尾以驅血熱而行之﹐以破其結。佐以貝母﹐金銀花﹐甘艸﹐一以豁痰解郁﹐一以散毒和血﹐其爲潰堅止痛宜矣。然是方爲營衛尙彊﹐中气不虧者設。若脾胃素弱﹐營衛不調﹐則有托裏消毒散之法﹐必須斟酌而用。此薛己所論千古不易之治也。因附治瘍用方之法於後﹐使學者服膺云。薛己曰﹕治瘍之法﹐若腫髙焮痛者﹐先用仙方活命飲解之﹐後用托裏敗毒散。漫腫微痛者﹐用托裏散﹐如不應加姜﹐桂。若膿出而反痛﹐气血虛也﹐八珍散。不作膿不腐潰﹐陽气虛也﹐四君加歸﹐耆﹐肉桂。不生肌﹐不收斂﹐脾气虛也﹐四君加芍藥﹐木香。惡寒憎寒﹐陽气虛也﹐十全大補加姜﹐桂。晡熱內熱﹐陰血虛也﹐四物加參﹐耆。欲嘔作嘔﹐胃气虛也﹐六君加炮姜。自汗﹐盜汗﹐五臟虛也﹐六味丸料加五味子。食少體倦﹐脾气虛也﹐補中益气加茯苓﹐半夏。喘促咳嗽﹐脾肺虛也﹐前湯加麥冬﹐五味。欲嘔少食﹐脾胃虛也﹐人參理中湯。腹痛泄瀉﹐脾胃虛寒也﹐附子理中湯。熱渴淋祕﹐腎虛陰火也﹐加減八味丸。大凡怯弱之人﹐不必分其腫潰﹐惟當先補胃气。蓋瘡瘍之作﹐緣陰陽虧損﹐其膿旣泄﹐气血愈虛﹐豈有不宜補者哉﹗或疑參﹐耆滿中﹐間有用者﹐又加發散敗毒﹐所補不償所損。又或以有疾不服補劑﹐因而致誤者多矣。可勝惜哉﹗

卷三﹨刪補名醫方論

托裏消毒散

人參黃耆白術茯苓當歸川芎白芍金銀花白芷甘艸連翹水煎服。

【注】參﹐耆﹐術﹐苓﹐艸以益气分﹐歸﹐芎﹐芍以滋血分﹐銀花﹐白芷﹐連翹以解毒。醫宗金鑑三十一卷刪補名醫方論六卷

卷三﹨刪補名醫方論

桂枝湯治風寒在表﹐脈浮弱﹐自汗出﹐頭病發熱﹐惡風惡寒﹐

鼻鳴漧嘔等證﹐及雜證自汗﹐盜汗﹐虛損﹐虛瘧亦可用。若脈浮緊﹐汗不出者﹐酒客病風寒而汗出者﹐禁用。桂枝三兩芍藥三兩生薑三兩甘艸﹝炙﹞二兩大棗十二枚﹐右五味﹐以水七升﹐煮取三升﹐服一升﹐覆令微汗﹐不可令如水流漓病必不除。若服一升﹐汗出病痊﹐不必盡劑。服已﹐更啜稀粥一盞﹐以助藥力。

【注】凡風寒在表﹐脈浮弱自汗出者﹐皆屬表虛﹐宜桂枝湯主之。名曰桂枝湯者﹐君以桂枝也。桂枝辛溫﹐辛能散邪﹐溫從陽而扶衛。芍藥酸寒﹐酸能斂汗﹐寒走陰而益營。桂枝君芍藥﹐是於發散中寓斂汗之意﹔芍藥臣桂枝﹐是於固表中有微汗之道焉。生薑之辛﹐佐桂枝以解肌表。且大棗之甘﹐佐芍藥以和營裏。甘艸甘平﹐有安內攘外之能﹐用以調和中气﹐卽以調和表裏調和諸藥矣。以桂﹐芍之相需﹐姜﹐棗之相得﹐藉甘艸之調和陽表陰裏﹐气衛血營﹐並行而不悖﹐是剛柔相濟以爲和也。而精義在服後須臾啜熱稀粥以助藥力。蓋穀气內充﹐不但易爲釀汗﹐更使已入之邪不能稍畱﹐將來之邪不得復入也。又妙在溫服令一時許﹐微似有汗﹐是授人以微汗之法。不可令如水流漓﹐病必不除﹐禁人以不可過汗之意也。此方爲仲景羣方之冠﹐乃解肌﹐發汗﹐調和營衛之第一方也。凡中風﹐傷寒﹐脈浮弱汗自出而表不解﹐皆得而主之。其他但見一﹐二證卽是﹐不必悉具。故麻﹐葛﹐靑龍發汗諸劑﹐咸用之也。若汗不出麻黃證也﹐脈浮緊者麻黃脈也﹐固不可與桂枝湯。然初起無汗﹐當用麻黃髮汗﹐如汗解後復煩﹐脈浮數者﹐與下後脈仍浮﹐气上衝者﹐及下後下痢止而身痛不休者﹐皆用此以解外。何也﹖蓋此時表𨿽不解﹐腠理已疏﹐邪不在皮毛而在肌肉﹐且經汗下﹐津液已傷﹐故脈證𨿽同麻黃而主治當屬桂枝矣。粗工妄謂桂枝湯專治中風﹐不治傷寒﹐使人疑而不用﹔又謂專發肌表不治他病。不知此湯倍芍藥﹐生薑加人參﹐名桂枝新加湯﹐用以治營表虛寒﹐肢體疼痛﹔倍芍藥加飴糖﹐名小建中湯﹐用以治裏虛心悸﹐腹中急痛﹔再加黃耆﹐名黃耆建中湯﹐用以治虛損虛熱﹐自汗盜汗。因知仲景之方﹐可通治百病也。

卷三﹨刪補名醫方論

麻黃湯

治太陽風寒在表﹐頭項彊痛發熱﹐身疼﹐腰痛﹐骨節痛﹐惡風寒無汗﹐胸滿而喘﹐其脈浮緊或浮數者﹐用此發汗。𨿽有是證﹐若脈浮而弱﹐汗自出﹐或尺中脈微與遲者﹐俱不可用。風﹐寒﹐濕成痺﹐肺經壅塞﹐昏亂不語﹐冷風哮吼最宜。麻黃﹝去節﹞三兩桂枝二兩甘艸﹝炙﹞一兩杏仁﹝去皮﹐尖﹞六十枚﹐右四味﹐以水九升﹐先煮麻黃﹐減二升﹐去上沫﹐納諸藥﹐煮取二升半﹐去滓﹐溫服八合。溫覆取微汗﹐不須啜粥。一服汗出﹐停後服。汗出多者﹐溫粉撲之。

【注】凡風寒在表﹐脈浮緊數無汗者﹐皆表實也﹐宜麻黃湯主之。名曰麻黃湯者﹐君以麻黃也。麻黃性溫﹐味辛而苦﹐其用在迅升。桂枝性溫﹐味辛而甘﹐其能在固表。證屬有餘﹐故主以麻黃必勝之算也。監以桂枝制節之妙也。杏仁之苦溫佐麻黃﹐逐邪而降逆。甘艸之甘平﹐佐桂枝和內而拒外。飲入於胃﹐行气於元府﹐輸精於皮毛﹐斯毛脈合精﹐溱溱汗出﹐在表之邪必盡去而不畱﹐痛止喘平﹐寒熱頓解。不須啜粥而藉汗於谷也。其不用姜﹐棗者﹐以生薑之性橫散於肌﹐礙麻黃之迅升﹐大棗之性泥滯於膈﹐礙杏仁之速降﹐此欲急於直達﹐稍緩則不迅﹐橫散則不升矣。然則爲純陽之劑﹐過於發散﹐如單刀直入之將﹐用之若當﹐一戰成功﹐不當則不戢而召禍。故可一而不可再﹐如汗後不解﹐盒飯以桂枝代之。此方爲仲景開表逐邪發汗第一峻藥也。庸工不知其制在溫覆取汗﹐若不溫覆取汗﹐則不峻也。世謂麻黃專能發表﹐不治他病。不知此湯合桂枝湯﹐名麻桂各半湯﹐用以和太陽畱連未盡之寒熱。去杏仁加石膏合桂枝湯﹐名桂枝二越婢一湯﹐用以解太陽熱多寒少之寒熱。若陽盛於內而無汗者﹐又有麻黃杏仁甘艸石膏湯﹐以散太陰肺之邪。若陰盛於內而無汗者﹐又有麻黃附子細辛甘艸湯﹐以溫散少陰腎家之寒。『金匱要略』以此方去桂枝﹐『千金方』以此方桂枝易桂﹐皆名還魂湯﹐用以治邪在太陰﹐猝中暴厥﹐口噤气絕﹐下咽奏效。而皆不溫覆取汗。是知麻黃湯之峻與不峻﹐而溫覆與不溫覆。此仲景用方之心法﹐豈常人所能得而窺耶﹗

卷三﹨刪補名醫方論

大靑龍湯

治太陽風寒兩傷﹐營衛同病。傷寒之脈而見中風之證﹐中風之脈而見傷寒之證﹐二證俱不出汗而煩躁者﹐用此兩解發汗。𨿽有是證﹐若脈微弱﹐自汗出者﹐不可服之﹐服必亡陽。麻黃﹝去節﹞六兩桂枝二兩杏仁﹝去皮﹐尖﹞四十个甘艸﹝炙﹞二兩生薑﹝切﹞三兩大棗﹝擘﹞十二枚石膏﹝碎﹐綿裹﹞如雞子大﹐右七味﹐以水九升﹐先煮麻黃﹐減二升﹐去上沫﹐納諸藥﹐煮取三升﹐去滓﹐溫服一升﹐取微汗。汗出多者﹐溫粉撲之。一服汗者﹐停後服。汗多亡傷﹐遂虛﹐惡風煩躁不得眠也。

【注】何以知風寒兩傷﹐營衛同病﹖以傷寒之脈而見中風之證﹐中風之脈而見傷寒之證也。名大靑龍湯者﹐取龍興雲雨之義也。治風不外乎桂枝﹐治寒不外乎麻黃﹐合桂枝麻黃二湯以成劑﹐故爲兼風寒中傷者主之也。二證俱無汗﹐故減芍藥﹐不欲其收也。二證俱煩躁﹐故加石膏以解其熱也。設無煩躁﹐則又當從事於麻黃桂枝各半湯也。仲景於表劑中加大寒辛甘之品﹐則知麻黃証之發熱﹐熱全在表﹔大靑龍証之煩躁﹐兼肌裏矣。初病太陽卽用石膏者﹐以其辛能解肌熱﹐寒能淸胃火﹐甘能生津液﹐是預保陽明存津液之先著也。粗工疑而畏之﹐當用不用﹐必致熱結陽明﹐斑黃狂胃﹐紛然變出矣。觀此則可知石膏乃中風傷寒之要藥﹐得麻﹐桂而有靑龍之名﹐得知艸而有白虎之號也。服後取微汗﹐汗出多者﹐溫粉撲之。一服得汗﹐停其後服﹐蓋戒人卽當汗之證﹐亦不可過汗也。所以仲景桂枝湯中不用麻黃者﹐是欲其不大發汗也﹔麻黃湯中用桂枝者﹐恐其過汗無制也。若不愼守其法﹐汗多亡陽﹐變生諸逆﹐表遂空虛而不任風﹐陰盛格陽而更煩躁不得眠也。

卷三﹨刪補名醫方論

小靑龍湯

治傷寒表不解﹐心下有水气﹐漧嘔發熱而咳。或渴﹐或痢﹐或噎﹐或小便不利﹐少腹滿﹐或喘者。及雜病膚脹﹐水腫證﹐用此發汗而利水。麻黃﹝去節﹞三兩芍藥三兩五味子半升甘艸﹝炙﹞三兩漧薑二兩半夏﹝洗﹞半升桂枝三兩細辛三兩﹐右八味﹐以水一斗﹐先煮麻黃﹐減二升﹐去上沫﹔納諸藥﹐煮取三升﹐去滓﹐溫服一升。若渴者﹐去半夏加栝蔞根三兩。若噎者﹐去麻黃加附子﹝炮﹞一枚。若小便不利少腹滿者﹐去麻黃加茯苓四兩。若喘者﹐去麻黃加杏仁﹝去皮﹐尖﹞半升。若微痢者﹐去麻黃加蕘花如雞子﹝熬令赤色﹞。

【按】「加蕘花如雞子﹐熬令赤色」﹐此必傳寫之訛。蓋本艸蕘花卽芫花類也﹐用之攻水﹐其力甚峻﹐五分可令人下行數十次﹐豈有治停飲之微痢﹐而用雞子大之蕘花者乎﹖當攺加茯苓四兩。

【注】太陽停飲有二﹕一中風﹐表虛有汗﹐五苓散證也﹔一傷寒﹐表實無汗﹐小靑龍湯證也。表實無汗﹐故合麻桂二方以解外。去大棗者﹐以其性泥也。去杏仁者﹐以其無喘也﹐有喘者加之。去生薑者﹐以有漧薑也﹐若嘔者仍用。佐漧薑﹐細辛﹐極溫極散﹐使寒與水俱從汗而解。佐半夏逐痰飲﹐以淸不盡之飲。佐五味收肺气﹐以斂耗傷之气。若渴者﹐去半夏加花粉﹐避燥以生津也。若微痢與噎﹐小便不利﹐少腹滿﹐俱去麻黃﹐遠表以就裏也。加附子以去噎散寒﹐則噎可止。加茯苓以利水﹐則微痢少腹滿可除矣。此方與越婢湯同治水飲溢於表﹐而爲膚脹﹐水腫﹐宜發汗外解者﹐無不隨手而消。越婢治有熱者﹐故方中君以石膏以散陽水也。小靑龍治有寒者﹐故方中佐以姜﹐桂以消陰水也。

卷三﹨刪補名醫方論

葛根湯

治太陽﹐陽明兩經合病﹐頭項彊痛﹐背亦牽彊﹐脈浮無汗惡風者﹐及表不解﹐下痢而嘔者﹐並宜服此發汗。葛根四兩麻黃﹝去節﹞三兩桂枝二兩芍藥二兩甘艸﹝炙﹞二兩生薑﹝切﹞二兩大棗﹝擘﹞十二枚﹐右七味﹐以水一斗﹐先煮麻黃﹐葛根﹐減二升﹐去沫﹐納諸藥﹐煮取三升﹐溫服一升。覆取微似汗﹐不須啜粥。餘如桂枝法將息及禁忌。

【注】是方也﹐卽桂枝湯加麻黃﹐葛根。麻黃佐桂枝發太陽營衛之汗。葛根君桂枝解陽明肌表之邪。不曰桂枝湯加麻黃﹐葛根﹐而以葛根命名者﹐其意重在陽明﹐以嘔利屬陽明多也。二陽表急﹐非溫服覆而取汗﹐其表未易解也。或嘔或痢﹐裏已失和﹐𨿽啜粥而胃亦不能輸精於皮毛﹐故不須啜粥也。柯琴曰﹕此證身不疼﹐腰不疼﹐骨節不疼﹐不惡寒﹐是骨不受寒矣。頭項彊痛﹐下連於背﹐牽動不寧﹐是筋傷於風矣。不喘不煩躁﹐不漧嘔﹐是裏不病﹐無汗惡風﹐病只在表。若表病而兼下利﹐則是表實裏虛矣。比麻黃﹐靑龍二證較輕﹐然項彊連背拘彊﹐更甚於項彊無汗﹐不失爲表。但脈浮不緊﹐故不從乎麻黃﹐而於桂枝方加麻黃倍葛根以去實﹐小變麻桂之法也。蓋葛根爲陽明主藥﹐凡太陽有陽明者﹐則佐入太陽藥中﹔凡少陽有陽明者﹐則佐入少陽藥中﹐無不可也。李杲定爲陽明經藥。張潔古云﹕未入陽明者﹐不可便服。豈二人未讀仲景書乎﹖要知葛根﹐桂枝﹐俱是解肌和裏之藥﹐故有汗﹐無汗﹐下利﹐不下利﹐俱可用。與麻黃之專於發表者不同也。『金匱』治太陽病無汗﹐小便反少﹐气上衝胸﹐口噤不得語﹐欲作剛痙。

【集注】諭昌曰﹕傷寒項背幾幾﹐無汗惡風者﹐用葛根湯。此證亦用之者﹐以其邪在太陽﹐陽明兩經之界。兩經之熱並於胸中﹐必傷肺金淸肅之气﹐故水道不行﹐小便少﹐津液不布而無汗。陽明之筋內結胃口﹐外行胸中﹐過入迎環口﹐熱並陽明﹐斯筋脈牽引﹐口噤不得語。然剛痙無汗﹐必從汗解﹐況濕邪內郁﹐必以汗出如故而止。故用此湯合解兩經之濕熱﹐與風寒之表﹐法無害其同也。

卷三﹨刪補名醫方論

桂枝麻黃各半湯

太陽病﹐得之八﹐九日﹐如瘧狀﹐發熱惡寒﹐熱多寒少﹐其人不嘔﹐淸便欲自可﹐一日二﹐三度發﹐脈微緩者﹐爲欲愈也。脈微而惡寒者﹐此陰陽俱虛﹐不可更發汗更下更吐也。面色反有熱色者﹐未欲解也﹐以其不能得小汗出﹐身必癢﹐宜桂枝麻黃各半湯。桂枝一兩六銖芍藥一兩麻黃﹝去節﹞一兩生薑一兩甘艸﹝炙﹞一兩大棗﹝擘﹞四枚杏仁﹝去皮﹐尖﹞二十四个﹐右七味﹐以水五升﹐先煮麻黃一﹐二沸﹐去上沫﹐納諸藥﹐煮取一升八合﹐去滓﹐溫服六合。

【注】太陽病﹐得之八﹐九日﹐有如瘧狀之寒熱。熱多寒少者﹐其人不嘔﹐小便淸白﹐此裏和不受邪﹐𨿽爲欲自愈。然必審其如瘧狀寒熱﹐一日二﹐三度﹐輕輕而發﹐診其脈微而且緩﹐則知邪衰正復﹐表裏將和﹐始爲欲愈也。若脈微不緩﹐正未復也﹐更惡寒者﹐邪未衰也﹐𨿽不能自愈﹐但已爲前之汗﹐吐﹐下虛其表裏﹐故不可更發汗﹐更吐﹐更下也。脈微惡寒﹐表裏俱虛﹐面色當白﹐今色反赤﹐是猶有表邪沸郁﹐不能得小汗出宣發陽气﹐故面赤身癢﹐未欲解也。宜桂枝麻黃各半湯﹐稍稍汗之以和營衛﹐自可愈也。

卷三﹨刪補名醫方論

桂枝二麻一湯

服桂枝湯﹐大汗出﹐脈洪大者﹐與桂枝湯如前法。若形如瘧﹐日再發者﹐汗出必解﹐宜桂枝二麻黃一湯。桂枝一兩十七銖芍藥一兩六銖麻黃﹝去節﹞十六銖甘艸一兩二銖杏仁﹝去皮﹐尖﹞十六个生薑一兩六銖大棗﹝擘﹞五枚﹐右七味﹐以水五升﹐先煮麻黃一﹐二沸﹐去上沫﹐納諸藥﹐煮取二升﹐去滓﹐溫服一升﹐日再服。

【注】服桂枝湯大汗出﹐脈洪大不解﹐若煩渴者﹐則表邪已入陽明﹐白虎湯證也。今脈𨿽洪大而不煩渴﹐則爲表邪仍在太陽﹐故與桂枝湯如前法也。若脈不洪大﹐壯熱亦減﹐惟寒熱如瘧﹐日再發者﹐𨿽屬輕邪﹐然終爲微寒所持﹐非汗出必不解也﹐宜桂枝二麻黃一湯﹐稍發營衛之汗。不用麻黃桂枝各半湯者﹐蓋因已大汗出﹐不欲其發營衛汗﹐欲其和營衛汗也。

卷三﹨刪補名醫方論

桂枝二越婢一湯

太陽病﹐發熱惡寒﹐熱多寒少。脈微弱者﹐此無陽也﹐不可更汗。宜桂枝二越婢一湯。桂枝一兩六銖芍藥一兩甘艸﹝炙﹞一兩三銖石膏二十四銖麻黃十六銖大棗﹝擘﹞五枚生薑﹝切﹞一兩六銖﹐右七味﹐以水五升﹐煮麻黃一﹐二沸﹐去上沫﹐納諸藥﹐煮取二升﹐去滓﹐溫服一升﹐日再服。本方當裁爲越婢湯﹐桂枝湯﹐各飲一升﹐今合爲一方﹐桂枝二越婢一湯。

【注】桂枝二越婢一湯﹐卽大靑龍以杏仁易芍藥也。名𨿽越婢輔桂枝﹐實則大靑龍之變制也。去杏仁惡其從陽而辛散。用芍藥以其走陰而酸收。以此易彼﹐裁而用之﹐則主治不同也。以桂枝二主之﹐則不發汗﹐可知越婢一者﹐乃麻黃石膏二物。不過取其辛涼之性﹐佐桂枝二中和表而淸熱﹐則是寓微汗於不發之中亦可識也。非若大靑龍以石膏佐麻黃﹐而爲發汗驅熱之重劑也。桂枝二麻黃一湯﹐治若形如瘧﹐日再發者﹐汗出必解﹐而無熱多寒少﹐故不用石膏之涼也。桂枝麻黃各半湯﹐治如瘧狀﹐熱多寒少﹐而不用石膏更倍麻黃者﹐以其面有沸郁熱色﹐身有皮膚作癢﹐是知熱不向裏而向表﹐令得小汗以順其勢﹐故亦不用石膏之涼裏也。桂枝二越婢一湯﹐治發熱惡寒﹐熱多寒少﹐而用石膏者﹐以其表邪寒少﹐肌裏熱多﹐故用石膏之涼﹐佐麻桂以和營衛﹐非發營衛也。今人一見麻桂﹐不問輕重﹐亦不問溫覆不溫覆﹐取汗不取汗﹐總不敢用。皆因未究仲景之旨。麻桂只是營衛之藥。若重劑溫覆取汗﹐則爲發營衛之藥﹔輕劑不溫覆取汗﹐則爲和營衛之藥也。

卷三﹨刪補名醫方論

越婢湯

治風水惡風﹐一身悉腫﹐脈浮不渴﹐續自汗出﹐無大熱者。又治裏水﹐一身面目黃腫﹐其脈沈小便不利﹐故令病水。假令小便自利﹐此亡津液﹐故令渴也。越婢加術湯主之。麻黃六兩石膏半斤生薑﹝切﹞三兩大棗﹝擘﹞十五枚甘艸一兩惡風加附子一枚﹝炮﹞。﹐右五味﹐以水六升﹐煮麻黃﹐去沫﹐納諸藥﹐煮取三升﹐分三服。

【集注】諭昌曰﹕越婢湯者﹐示微發表於不發之方也﹐大率取其通調營衛。麻黃﹐石膏二物﹐一甘熱﹐一甘寒﹐合而用之﹐脾偏於陰則和以甘熱﹐胃偏於陽則和以甘寒。乃至風熱之陽﹐水寒之陰﹐凡不和於中土者﹐悉得用之何也﹖中土不和﹐則水谷不化其精悍之气以實營衛。營衛虛﹐則或寒﹐或熱之气﹐皆得壅塞其隧道﹐而不通於表裏。所以在表之風水用之﹐而在裏之水兼渴﹐而小便自利者﹐咸必用之﹐無非欲其不害中土耳。不害中土﹐自足消患於方萌矣。趙良曰﹕五臟各一其陰陽﹐獨脾胃居中而兩屬之。故土不獨成四气﹐土亦從四維而後成﹐不惟火生而已。於是四方有水寒之陰﹐卽應於脾﹐風熱之陽﹐卽應於胃﹐飲食五味之寒熱﹐凡入於脾胃者亦然。一有相干﹐則脾气不和﹐胃气不淸﹐而水谷不化其精微﹐以行營衛﹐以實陰陽也。甘者﹐土之本味﹐所以脾气不和﹐和以甘熱﹐胃气不淸﹐淸以甘寒。麻黃之甘熱﹐走手足太陰經﹐連於皮膚﹐行气於三陰﹐以祛陰寒之邪﹔石膏之甘寒﹐走手足陽明經﹐達於肌肉﹐行气於三陽﹐以祛風熱之邪。旣用其味甘以入土﹐用其寒﹐熱以和陰陽﹐用其性善走以發越脾气﹐更以甘艸和中緩急﹐二藥相協而成功。大棗之甘﹐補脾中之血﹔生薑之辛﹐益胃中之气。惡風者陽虛﹐故加附子以益陽。風水者﹐則加術以散皮膚間風水气﹐發谷精以宣營衛﹐與麻黃﹐石膏爲使﹐引其入土也。越婢之名﹐不亦宜乎﹖

【按】諭昌所論明析﹐趙良之說﹐能細剖其理﹐開悟後學﹐故兩錄之。

卷三﹨刪補名醫方論

麻黃杏仁甘艸石膏湯

治溫熱內發﹐表裏俱熱﹐頭痛身疼﹐不惡寒反惡熱﹐無汗而喘﹐大煩大渴﹐脈陰陽俱浮者﹐用此發汗而淸火。若脈浮弱沈緊﹐沈細惡寒﹐自汗出而不渴者﹐禁用。麻黃﹝去節﹞四兩杏仁﹝去皮﹐尖﹞五十枚甘艸﹝炙﹞二兩石膏﹝碎﹐綿裹﹞半斤﹐右四味﹐以水七升﹐先煮麻黃﹐減二升﹐去上沫﹐納諸藥﹐煮取二升﹐去滓﹐溫服一升。

【集注】柯琴曰﹕石膏爲淸火之重劑﹐靑龍﹐白虎皆賴以建功﹐然用之不當﹐適足以招禍。故靑龍以無汗煩躁﹐得姜﹐桂以宣衛外之陽也﹔白虎以有汗煩渴﹐須粳米以存胃中之液也。此但熱無寒﹐故不用姜﹐桂﹐喘不在胃而在肺﹐故不須粳米。其意重在存陰﹐不必慮其亡陽也﹐故於麻黃湯去桂枝之監制﹐取麻黃之專開﹐杏仁之降﹐甘艸之和﹐倍石膏之大寒﹐除內外之實熱﹐斯溱溱汗出﹐而內外之煩熱與喘悉除矣。

卷三﹨刪補名醫方論

麻黃附子細辛湯

治少陰病始得之﹐反發熱脈沈﹐二三日無裏證者。麻黃一兩附子﹝炮﹞一枚細辛二兩。熱微者﹐以甘艸易細辛微發汗。右三味﹐以水一斗﹐先煮麻黃﹐減二升﹐去沫﹐納藥﹐煮取三升﹐去滓﹐溫服一升﹐日三服。

【集注】柯琴曰﹕少陰主裏﹐應無表證﹔病發於陰﹐應有表寒。今少陰始受寒邪而反發熱﹐是有少陰之裏﹐而兼有太陽之表也。太陽之表脈應不沈﹐今脈沈者﹐是有太陽之證﹐而見少陰之脈也。故身𨿽熱而脈則沈也。所以太陽病而脈反沈﹐便用四逆以急救其裏﹔此少陰病而表反熱﹐便於表劑中加附子以預固其裏。夫發熱無汗﹐太陽之表不得不開﹐沈爲在裏﹐少陰之樞又不得不固。設用麻黃開腠理﹐細辛散浮熱﹐而無附子以固元陽﹐則少陰之津液越出﹐太陽之微陽外亡﹐去生便遠。惟附子與麻黃並用﹐則寒邪𨿽散﹐而陽不亡﹔此裏病及表﹐脈沈而當發汗者﹐與病在表脈浮而發汗者逕庭也。若表微熱﹐則受寒亦輕﹐故以甘艸易細辛而微發其汗﹐甘以緩之﹐與辛以散之者﹐又少間矣。

卷三﹨刪補名醫方論

桂枝加附子湯

太陽病發汗﹐遂漏不止﹐其人惡風﹐小便難﹐四肢微急﹐難以屈伸者﹐此方主之。桂枝湯加附子一枚﹝炮去皮﹐破八片﹞煎服法同﹐不須啜粥。

【集注】柯琴曰﹕發汗太過﹐陽無所止息﹐而汗出不止矣。汗多亡陽﹐元府不閉﹐風乘虛入﹐故復惡風﹔津液外泄﹐不能潤下﹐故小便難。四肢者﹐諸陽之本﹔陽气者﹐柔則養筋﹐開闔不得﹐風寒從之﹐故筋急而屈伸不利也。是方以附子加入桂枝湯中﹐大補表陽也﹔表陽密﹐則漏汗自止﹐惡風自罷矣。汗止津回﹐則小便自利﹐四肢自柔矣。汗漏不止﹐與大汗出同﹐而從化變病則異。服桂枝﹐麻黃後﹐大汗出而大煩渴﹐是陽陷於裏﹐急當救陰﹐故用白虎加人參湯。服桂枝﹐麻黃湯﹐大汗出遂漏不止﹐是陽亡於外﹐急當救陽﹐故用桂枝加附子湯。要知發汗之劑﹐用桂枝不當﹐則陽陷於裏者多﹔用麻黃不當﹐則陽亡於外者多。因桂枝湯有芍藥而無麻黃﹐故𨿽汗大出﹐而元府尙能自閉﹐多不致亡陽於外耳。

卷三﹨刪補名醫方論

芍藥甘艸附子湯

發汗病解﹐反惡寒者﹐虛故也﹐此方主之。芍藥三兩甘艸﹝炙﹞二兩附子﹝炮去皮﹐破八片﹞一枚﹐右三味﹐以水五升﹐煮取一升五合﹐去滓﹐分溫服。

【集注】柯琴曰﹕發汗病解而反惡寒﹐比未汗時更甚﹐其陽虛可知矣。夫太陽﹐少陰爲表裏﹐太陽之病﹐本由少陰之虛﹐不能藏精而爲陽之守也。今惡寒反見於發汗病解後﹐是寒邪已從汗解﹐太陽陽虛不能衛外而爲陰之使也﹐則陽亡之兆已見於此。若仍以桂枝湯攻表﹐非以扶陽反以亡陽也。故以芍藥收少陰之精气﹐甘艸緩陰邪之上行﹐附子補坎宮之少火﹐但使腎中元陽得位﹐在表之虛陽惡寒自解耳。

卷三﹨刪補名醫方論

桂枝甘艸湯

治發汗過多﹐其人叉手自冒心﹐心下悸﹐欲得按者。桂枝四兩甘艸﹝炙﹞二兩﹐右二味﹐水三升﹐煮取一升﹐頓服。

【集注】柯琴曰﹕汗出多﹐則心液虛﹐中气餒﹐故悸。叉手自冒﹐則外有所衛﹐得按則內有所根據﹐如此不堪之狀﹐望之而知其虛矣。桂枝本營分藥﹐得麻黃﹐則令營气外發而爲汗﹐從辛也﹔得芍藥﹐則收斂營气而止汗﹐從酸也﹔得甘艸﹐則補中气而養血﹐從甘也。故此方以桂枝爲君﹐獨任甘艸爲佐﹐以補陽气生心液。甘溫相得﹐斯气血和而悸自平。不須附子者﹐以汗𨿽多而未至於陽亡。不須芍藥者﹐以汗已止而嫌其陰斂也。

卷三﹨刪補名醫方論

桂枝加芍藥加大黃湯

本太陽病﹐醫反下之﹐因而腹滿時痛者﹐屬太陰也﹐桂枝加芍藥湯主之。大實痛者﹐桂枝加大黃湯主之。

卷三﹨刪補名醫方論

桂枝加芍藥湯

於桂枝湯方內﹐更加芍藥三兩﹐隨前共六兩﹐余根據桂枝湯法。

卷三﹨刪補名醫方論

桂枝加大黃湯

卽桂枝加芍藥湯方內﹐更加大黃一兩

【集注】柯琴曰﹕腹痛爲太陰﹐陽明俱有之證﹐然位同而職異。太陰主出﹐太陰病則腐穢之出不痢﹐故滿而時痛﹔陽明主內﹐陽明病則腐穢燥而不行﹐故大實而痛﹔大實痛是陽明病﹐不是太陰病。仲景因表證未解﹐陽邪已陷入於太陰﹐故倍芍藥以益脾調中﹐而除腹滿時痛﹐此用陰和陽法也。若表邪未解﹐而陽邪陷入於陽明﹐則加大黃以潤胃通結﹐而除其大實痛﹐此雙解表裏法也。凡妄下必傷胃气﹐胃气虛則陽邪襲陰﹐故轉屬太陰﹔胃液涸則兩陽相搏﹐故轉屬陽明。屬太陰則腹滿時痛而不實﹐陰道虛也﹔屬陽明則腹滿大實而痛﹐陽道實也。滿而時痛﹐是下痢之兆﹐大實而痛﹐是燥屎之徵。故倍加芍藥﹐小變建中之劑﹐稍加大黃﹐微示調胃之方。

卷三﹨刪補名醫方論

小建中湯

治傷寒表未解﹐或心悸而煩﹐或腹中急痛﹐而脈陽澀陰弦者。桂枝三兩芍藥六兩生薑﹝切﹞三兩甘艸二兩膠飴一斤大棗﹝擘﹞十二枚﹐右六味﹐以水七升﹐煮取三升﹐去滓﹐納膠飴﹐更上火消解﹐日三服。嘔家不可用建中湯﹐以甜故也。

【注】是方也﹐卽桂枝湯倍芍藥加膠飴。名曰小建中﹐謂小小創建中气﹐以中𨿽已虛﹐表尙未和﹐不敢大補也。故以桂枝湯仍和營衛。倍芍藥加膠飴調建中州﹐而不啜稀粥溫服令汗﹐蓋其意重在中虛﹐而不在傷寒之表也。中虛創建﹐營衛自和﹐津液可生﹐汗出乃解﹐煩悸可除矣。傷寒浮得脈澀﹐營衛不足也﹐沈得脈弦﹐木入土中也。營衛不足則表虛﹐木入土中則裏急﹐表虛裏急﹐故亦以此湯主治也。嘔家不可用﹐謂凡病嘔者不可用﹐恐甜助嘔也。

卷三﹨刪補名醫方論

炙甘艸湯

治傷寒脈結代﹐心動悸者。又治肺痿﹐咳吐多﹐心中溫溫液液者。甘艸﹝炙﹞四兩生薑﹝切﹞三兩桂枝三兩麥門冬半升麻子仁半升大棗﹝擘﹞十二枚人參一兩阿膠二兩生地黃一斤﹐右九味﹐以淸酒七升﹐水八升﹐先煮八味﹐取三升﹐去滓﹐納膠﹐烊消盡﹐服一升﹐日三服。

【集注】柯琴曰﹕仲景於脈弱陰弱者﹐用芍藥以益陰﹐陽虛者﹐用桂枝以通陽﹐甚則加人參以生脈﹐未有用地黃﹐麥冬者。豈以傷寒之法義重扶陽乎﹖抑陰無驟補之法歟﹖此以心虛脈結代﹐用生地黃爲君﹐麥冬爲臣﹐峻補眞陰﹐開後學滋陰之路也。地黃﹐麥冬﹐味𨿽甘而气則寒﹐非發陳﹐蕃莠之品﹐必得人參﹐桂枝以通陽脈﹐生薑﹐大棗以和衛營﹐阿膠補血﹐酸棗安神﹐甘艸之緩﹐不使速下﹐淸酒之猛捷於上行﹐內外調和﹐悸可寧而脈可復矣。酒七升水八升﹐只取三升者﹐久煎之則气不峻﹐此虛家用酒之法。且知地黃﹐麥冬得酒最良。此證當用酸棗仁﹐肺痿用麻子仁可也。如無眞阿膠﹐以龜板膠代之。桂枝人參﹐葛根黃芩黃連二湯合論﹕太陽外證未解﹐而數下之﹐遂協熱而痢﹐痢下不止﹐表裏不解﹐脈微弱﹐心下痞硬者﹐桂枝人參湯主之。桂枝證﹐醫反下之﹐痢遂不止﹐其脈促喘而汗出者﹐葛根黃連黃芩湯主之。

卷三﹨桂枝人參葛根黃芩黃連二湯合論

桂枝人參湯

桂枝四兩甘艸四兩人參三兩白術三兩漧薑三兩。水九升﹐先煮四味﹐取五升﹐納桂更煮三升﹐日再服﹐夜一服。

卷三﹨桂枝人參葛根黃芩黃連二湯合論

葛根黃芩黃連湯

葛根半斤黃連三兩黃芩三兩甘艸﹝炙﹞二兩﹐而水八升﹐先煮葛根﹐減二升﹔納諸藥﹐煮二升﹐分溫再服。

【集注】柯琴曰﹕外熱不除﹐是表不解﹐下痢不止﹐是裏不解﹐病因則同。一以微弱之脈而心下痞硬﹐是脈不足而證有餘﹕一以脈促而喘﹐反汗自出﹐是脈有餘而證不足﹐表裏虛實﹐當從脈而辧證矣。弱脈見於數下後﹐則痞硬爲虛。故用理中之辛甘溫補﹐止痢消痞硬﹐又加桂枝以解表。先煮四味後納桂枝﹐和中之力饒﹐而解肌之气銳﹐是於兩解中寓權宜法也。桂枝證脈本緩﹐誤下後而反促﹐陽气重﹐可知邪束於表﹐陽擾於內。故喘而汗出﹐痢遂不止者﹐是暴注下迫﹐屬於熱也。故君气淸質輕之葛根﹐以解肌而止痢﹔佐苦寒淸肅之芩連﹐以止汗而除喘﹔又加甘艸以和中。先煮葛根後納諸藥﹐解肌之力緩﹐而淸中之气銳﹐又與補中逐邪者殊法矣。又曰﹕上條脈證是陽虛﹐𨿽協熱於外﹐而裏則虛寒﹔下條脈證是陽盛﹐𨿽下痢不止﹐而表裏俱實。同一協熱痢﹐同是表裏不解﹐而寒熱虛實攻補不同。前方理中加桂枝﹐而冠桂枝於人參之上﹔後方瀉心加葛根﹐而冠葛根於芩連之首。不名理中瀉心者﹐總爲表未解故耳。補中亦能解表﹐涼中亦能散表﹐補中亦能散痞﹐涼中亦能止痢。仲景制兩解方﹐神化如此。

卷三﹨桂枝人參葛根黃芩黃連二湯合論

白虎湯

治陽明證﹐汗出渴欲飲水﹐脈洪大浮滑﹐不惡寒反惡熱。石膏﹝碎﹐綿裹﹞一斤知母六兩甘艸二兩粳米六合﹐右四味﹐以水一斗﹐煮米熟湯成﹐去滓﹐溫服一升﹐日三服。

【集注】柯琴曰﹕陽明邪從熱化﹐故不惡寒而惡熱﹔熱蒸外越﹐故熱汗自出﹔熱爍胃中﹐故渴欲飲水﹔邪盛而實﹐故脈滑﹐然猶在經﹐故兼浮也。蓋陽明屬胃﹐外主肌肉﹐𨿽有大熱而未成實﹐終非苦寒之味所能治也。石膏辛寒﹐辛能解肌熱﹐寒能勝胃火﹐寒性沈降﹐辛能走外﹐兩擅內外之能﹐故以爲君。知母苦潤﹐苦以瀉火﹐潤以滋燥﹐故以爲臣。用甘艸﹐粳米調和於中宮﹐且能土中瀉火﹐作甘稼穡﹐寒劑得之緩其寒﹐苦藥得之平其苦﹐使沈降之性﹐皆得畱連於味也。得二味爲佐﹐庶大寒之品無傷損脾胃之慮也。煮湯入胃﹐輸脾歸肺﹐水精四布﹐大煩大渴可除矣。白虎爲西方金神﹐取以名湯﹐秋金得令﹐而炎暑自解矣。更加人參以補中益气而生津﹐協和甘艸﹐粳米之補﹐承制石膏﹐知母之寒﹐瀉火而土不傷﹐乃操萬全之術者。

卷三﹨桂枝人參葛根黃芩黃連二湯合論

白虎加人參湯

治太陽中熱﹐汗出惡寒﹐身熱而渴者﹐暍是也。石膏一斤知母六兩甘艸二兩粳米六合人參三兩﹐右五味﹐以水如前煮服法。

【集注】趙良曰﹕汗出惡寒﹐身熱而不渴者﹐中風也。汗出惡寒﹐身熱而渴者﹐中暍也。其證相似﹐獨以渴不渴爲辧。然傷寒﹐中風﹐皆有背微惡寒﹐與時時惡風而渴者﹐亦以白虎人參湯治之。蓋爲火爍肺金﹐肺主气者也﹔肺傷則衛气虛﹐衛虛則表不足﹐由是汗出身熱惡寒。『內經』曰﹕心移熱於肺﹐傳爲膈消。膈消則渴﹐皆相火傷肺所致﹐可知其要在救肺也。石膏能治三焦火熱﹐功多於淸肺﹐退肺中之火﹐故用爲君。知母亦就肺中瀉心火﹐滋水之源﹐人參生津益所傷之气而爲臣。粳米﹐甘艸補土以資金爲佐也。

卷三﹨桂枝人參葛根黃芩黃連二湯合論

豬苓湯

治陽明病﹐脈浮發熱﹐渴欲飲水﹔少陰病下痢六﹐七日﹐咳而嘔渴﹐心煩不得眠者。豬苓﹝去皮﹞茯苓阿膠滑石澤瀉各一兩﹐右五味﹐以水四升﹐先煮四味﹐取二升﹐去滓﹔納下阿膠﹐烊消﹐溫服七合﹐日三服。

【集注】趙羽皇曰﹕仲景制豬苓一湯﹐以行陽明﹐少陰二經水熱。然其旨全在益陰﹐不專利水。蓋傷寒表虛最忌亡陽﹐而裏熱又患亡陰。亡陰者﹐亡腎中之陰與胃家之津液也。故陰虛之人﹐不但大便不可輕動﹐卽小水亦忌下通。蓋陰虛過於滲利﹐則津液反致耗竭。方中阿膠質膏養陰而滋燥﹐滑石性滑去熱而利水﹐佐以二苓之滲瀉﹐旣疏濁熱而不畱其瘀壅﹐亦潤眞陰而不苦其枯燥﹐是利水而不傷陰之善劑也。故太陽利水用五苓者﹐以太陽職司寒水﹐故加桂以溫之﹐是暖腎以行水也。陽明﹐少陰之用豬苓﹐以二經兩關津液﹐特用阿膠﹐滑石以潤之﹐是滋養無形以行有形也。利水𨿽同﹐寒溫迥別﹐惟明者知之。

卷三﹨桂枝人參葛根黃芩黃連二湯合論

五苓散附茵陳五苓散

治脈浮小便不利﹐熱微消渴者。發汗已﹐脈浮數煩渴者。中風發熱﹐六﹐七日不解﹐而煩﹐有表裏證﹐渴欲飲水﹐水入則吐者。茯苓十八銖豬苓十八銖白術十八銖澤瀉一兩桂半兩﹐右五味爲散﹐以白飲和服方寸匕﹐日三服﹐多服暖水﹐汗出愈。

【注】是方也﹐及太陽邪熱入腑﹐水气不化﹐膀胱表裏藥也。治水逆﹐水入則吐﹔一治消渴﹐水入則消。夫膀胱者﹐津液之腑﹐气化則能出矣。邪熱入之﹐若水盛則水壅不化而水蓄於上﹐膀胱之气化不行﹐致不便不利也。若熱盛則水爲熱耗﹐而水消於上﹐膀胱之津液告竭﹐致小便不利也。水入吐者﹐是水盛於熱也﹔水入消者﹐是熱盛於水也。二證皆小便不利﹐故均得而主之。然小便利者不可用﹐恐重傷津液也。由此可知五苓散非治水熱之專劑﹐乃治水熱小便不利之主方也。君澤瀉之鹹寒﹐咸走水腑﹐寒勝熱邪。佐二苓之淡滲﹐通調水道﹐下輸膀胱﹐並瀉水熱也。用白術之燥濕﹐健脾助土﹐爲之堤防以制水也。用桂之辛溫﹐宣通陽气﹐蒸化三焦以行水也。澤瀉得二苓下降﹐利水之功倍﹐小便利而水不蓄矣。白術須桂上升﹐通陽之效捷﹐气騰津化渴自止也。若發熱表不解﹐以桂易桂枝﹐服後多服暖水﹐令汗出愈。是此方不止治停水小便不利之裏﹐而猶解停水發熱之表也。加人參名春澤湯﹐其意專在助气化以生津。加茵陳名茵陳五苓散﹐治濕熱發黃﹐表裏不實﹐小便不利者﹐無不克也。

卷三﹨桂枝人參葛根黃芩黃連二湯合論

桂枝湯去芍藥加茯苓白術湯

治服桂枝湯或下之﹐仍頭項彊痛﹐翕翕發熱﹐無汗﹐心下滿微痛﹐小便不利者﹐桂枝去芍藥加茯苓白術湯主之。於桂枝湯方內﹐去芍藥加茯苓﹐白術各三兩﹐余根據桂枝湯法煎服。小便利則愈。

【注】服桂枝湯已汗也﹐或下之已下也﹐今仍有頭項彊痛﹐翕翕發熱無汗之表﹔心下滿微痛﹐小便不利停飲之裏﹔無汗表不解﹐心下有水气﹐當用小靑龍汗之。今無汗表不解﹐有水气﹐心下滿微痛﹐小便不利﹐而不用小靑龍者﹐以其已經汗下﹐表裏俱虛也。故仍用桂枝湯以解表﹐去芍藥之酸收﹐避無汗心下之滿﹔加茯苓之燥滲﹐因水停小便不利也。余根據桂枝湯法煎服﹐謂根據桂枝湯法取汗也。小便利則愈﹐謂飲病輸水道則愈也。此方卽桂苓甘術湯而有生薑﹐大棗。其意專在解肌﹐利水次之﹐故用生薑﹐大棗佐桂枝﹐以通津液取汗也。桂苓甘術湯不用生薑﹐大棗而加茯苓﹐其意專在利水﹐扶陽次之﹐故倍加茯苓君桂枝﹐於利水中扶陽也。故方後不曰根據服桂枝湯方也。

卷三﹨桂枝人參葛根黃芩黃連二湯合論

十棗湯

治太陽中風表解﹐﹖﹖﹖﹖汗出而不惡寒﹐裏有水气﹐小便不利﹐嘔逆短气﹐心下至脇痞滿硬痛者。此治水之急方也。大棗﹝擘﹞十枚甘遂大戟芫花﹝熬﹞各等分﹐右三味﹐各別搗爲散﹐以水一升半﹐先煮大棗肥者十枚﹐取八合﹐去滓﹐納藥末﹐彊人一錢﹐羸人服半錢﹐平旦溫服。若下少病不除者﹐明日再服﹐加半錢。得快下後﹐糜粥自養。

【集注】柯琴曰﹕仲景治水之方﹐種種不同﹐此其最峻者也。凡水气爲患﹐或喘或咳﹐或悸或噎﹐或吐或痢﹐病在一處而止。此則水邪畱結於中﹐心腹�下痞滿硬痛﹐三焦升降之气阻隔難通。此時表邪已罷﹐非汗散之法所宜﹐裏飲實盛﹐又非淡滲之品所能勝﹐非選逐水至峻之品以折之﹐則中气不支﹐束手待斃矣。甘遂﹐芫花﹐大戟三味﹐皆辛苦气寒而稟性最毒﹐並舉而用之﹐气味相濟相須﹐故可夾攻水邪之巢穴﹐決其瀆而大下之﹐一舉而患可平也。然邪之所湊﹐其气必虛﹔以毒藥攻邪﹐必傷及脾胃﹐使無﹖﹖和甘緩之品爲主宰﹐則邪气盡而大命亦隨之矣。然此藥最毒﹐參術所不能君﹐甘艸又與之相反﹐故選十棗之大而肥者以君之﹐一以顧其脾胃﹐一以緩其峻毒。得快痢後﹐糜粥自養﹐一以使穀气內充﹐一以使邪不復作。此仲景用毒攻病之法﹐盡美又盡善也。眛者惑於甘能中滿之說﹐而不敢用﹐豈知承制之理乎﹖

卷三﹨刪補名醫方論七卷

大承气湯

治陽明病﹐潮熱﹐手足濈然汗出﹐﹖﹖語汗出多﹐胃燥獨語﹐如見鬼狀﹐喘冒不能臥﹐腹滿痛﹐脈滑實。又目中不了了﹐睛不和。又少陰病初得之﹐口燥咽漧者。自痢淸水﹐色純靑﹐心下痛﹐口燥舌漧者。六﹐七日﹐腹脹不大便者。大黃﹝酒洗﹞四兩厚朴半斤枳實﹝炙﹞五枚芒硝三合﹐右四味﹐以水一斗﹐先煮二物﹐取五升﹐納大黃﹐煮取二升﹐去滓﹔納芒硝﹐再上火微煮一﹐二沸﹐分溫再服。得下卽停後服。

卷三﹨刪補名醫方論七卷

小承气湯

大黃四兩厚朴﹝炙﹐去皮﹞二兩枳實三枚﹐右三味﹐以水四升﹐煮取一升二合﹐去滓﹐分溫三服。初服湯當大便﹐不爾再服﹐以利爲度。得便卽止服。

【集注】柯琴曰﹕諸病皆因於气﹐穢物之不去﹐由於气之不順也。故攻積之劑﹐必用气分之藥﹐因以承气名湯。方分大﹐小者﹐有二義焉﹕厚朴倍大黃﹐是气藥爲君﹐名大承气﹔大黃倍厚朴﹐是气藥爲臣﹐名小承气。味多性猛﹐制大其服﹐欲令大泄下也﹐因名曰大﹔味寡性緩﹐制小其服﹐欲微和胃气也﹐因名曰小。且煎法更有妙義﹐大承气用水一斗﹐煮枳朴﹐取五升﹐去滓﹐納大黃﹐再煮取二升﹐納芒硝﹐何哉﹖蓋生者气銳而先行﹐熟者气純而和緩﹐仲景欲使芒硝先化燥屎﹐大黃繼通地道﹐而後枳﹐朴除其痞滿。若小承气以三味同煎﹐不分次第﹐同一大黃﹐而煎法不同﹐此可見仲景微和之意也。諭昌曰﹕『金匱』治痙爲病﹐胸滿口噤﹐臥不著席﹐腳攣急必齘齒﹐可與大承气湯﹐乃死中求生之法也。『靈樞』謂熱而痙者死﹐腰折﹐瘛瘲﹐齒齘也。玆所云臥不著席﹐卽腰折之變文。腳攣急﹐卽瘛瘲之變文。且齘齒加以胸滿口噤﹐上﹐中﹐下三焦熱邪充斥﹐死不旋踵矣。在傷寒證腹滿可下﹐胸滿則不可下然投是湯者﹐須知所謂胸滿﹐謂其邪尙在表﹐故不可下。此證入裏之熱﹐極深極重﹐匪可比倫﹐況陽熱深極﹐陰血立至消亡﹐卽稍稍下之﹐尙不足以勝其陽救其陰。故取此湯以承領其一綫之陰气﹐陰气不盡爲陽熱所劫﹐因而得生者多矣。「可與」二字甚活﹐臨證酌而用之﹐初非定法也。旣有下之重傷其陰之大戒﹐復有下之急救其陰之活法﹐學者欲爲深造﹐端在此矣。

卷三﹨刪補名醫方論七卷

調胃承气湯

治表解有汗﹐裏熱不除﹐胃因不和﹐而不作解者。大黃﹝酒洗﹞四兩甘艸﹝炙﹞二兩芒硝半斤﹐右三味﹐以水三升﹐先煮二味﹐取一升﹐去滓﹔納芒硝﹐微煮令沸﹐稍稍溫服之。

【注】三承气湯之立名﹐而曰大者﹐制大其服﹐欲急下其邪也﹔小者﹐制小其服﹐欲緩下其邪也。曰調胃者﹐則有調和承順胃气之義﹐非若大﹐小專攻下也。經曰﹕熱淫於內﹐治以鹹寒﹔火淫於內﹐治以苦寒。君大黃之苦寒﹐臣芒硝之鹹寒﹐二味並舉﹐攻熱瀉火之力備矣。更佐甘艸之緩﹐調停於大黃﹐芒硝之間﹐又稍稍溫服之﹐使其力不峻﹐則不能速下而和也。

卷三﹨刪補名醫方論七卷

更衣丸

治津液不足﹐腸胃漧燥﹐大便不通。朱砂﹝研如飛面﹞五錢蘆薈﹝研細﹐生用﹞七錢滴好酒少許﹐和丸。每服一錢二分﹐好酒下。

【集注】柯琴曰﹕胃爲後天之本﹐不及固病﹐太過亦病。然太過復有陽盛陰虛之別焉。兩陽合明而胃家實﹐仲景制三承气湯以下之﹔三陽燥結而津液亡﹐前賢又制更衣丸以潤之。古人入廁必更衣﹐故以此命名也。朱砂以汞爲體﹐性寒重墜下達﹐蘆薈以液爲質﹐味苦膏潤下滋。兼以大寒大苦之性味﹐能潤燥結﹐從上導下而胃關開矣。合以爲丸﹐兩者相須﹐得效最宏﹐奏功甚捷﹐誠匪夷所思矣。

卷三﹨刪補名醫方論七卷

麻仁丸

又名脾約丸治腸胃燥熱﹐大便祕結﹐小便數多。麻子二升芍藥半斤枳實半斤大黃﹝去皮﹞一斤厚朴﹝去皮﹞一斤杏仁﹝去皮﹐尖熬﹐碾脂﹞一升﹐右六味爲末﹐煉蜜爲丸﹐桐子大﹐飲服十丸﹐日三服﹔漸加﹐以利爲度。

【集注】成無己曰﹕約者﹐約結之約﹐又約束也。經曰﹕飲入於胃﹐遊溢精气﹐上輸於脾﹐脾气散精﹐上歸於肺﹐通調水道﹐下輸膀胱﹐水精四布﹐五經並行。今胃彊脾弱﹐約束津液﹐不得四布﹐但輸膀胱﹐小便數而大便硬﹐故曰脾約。麻仁甘平而潤﹐杏仁甘溫而潤。經曰﹕脾欲緩﹐急食甘以緩之。本艸曰﹕潤可去燥。是以麻仁爲君﹐杏仁爲臣。枳實破結﹐厚朴瀉滿﹐故以爲佐。芍藥調中﹐大黃通下﹐故以爲使。朱震亨曰﹕旣云脾約﹐血枯火燔津竭﹐理宜滋陰降火﹐津液自生﹐何祕之有﹖此方惟熱甚而稟實者可用﹐熱微而虛者﹐愈致燥涸之苦矣。

卷三﹨刪補名醫方論七卷

桃仁承气湯

治血結胸中﹐手不可近﹐或中焦蓄血﹐寒熱胸滿﹐漱水不欲咽﹐善忘﹐昏迷如狂者。此方治敗血畱經﹐通月事。桃仁﹝去皮﹐尖﹞五十个桂枝三兩大黃四兩芒硝二兩甘艸二兩﹐﹐右五味﹐以水七升﹐煮取二升半﹐去滓﹔納芒硝﹐更上火微沸﹔下火先食﹐溫服五合﹔日三服﹐當微痢。

卷三﹨刪補名醫方論七卷

抵當湯並丸

治傷寒蓄血﹐並治癥瘕﹐追虫攻毒甚佳。水蛭﹝熬﹞三十个﹖﹖虫﹝熬﹐去頭足﹞三十个大黃三兩桃仁﹝去皮﹐尖﹞三十个﹐右四味爲散﹐以水五升﹐煮三升﹐去滓﹐溫服一升。不下再服﹐利爲度。水蛭﹝熬﹞二十个﹖﹖虫﹝熬﹐去翅﹞二十五个桃仁﹝去皮﹐尖﹞二十个大黃三兩﹐右四味杵﹐分爲四丸﹐以水一升﹐煮一丸﹐取七合服。晬時當下血﹐若不下更服。

【集注】柯琴曰﹕膀胱爲水腑﹐血本無所容蓄者也。少腹者﹐膀胱之室也﹐熱結硬滿﹐當小便不利﹐而反利者﹐是病不在膀胱內而在少腹內也。可知其隨經之營血﹐因瘀熱而結於少腹之裏﹐而非膀胱之裏也。故小便𨿽利﹐而硬滿急結﹐蓄血仍瘀於少腹也。熱淫於內﹐神魂不安﹐故發狂。血瘀不行﹐則營不運﹐故脈微而沈﹐營不運﹐則气不宣﹐故沈而結也。營气不周於身﹐則身黃。消穀善饑者﹐胃火熾盛也。大便反易者﹐血之濡也﹐色黑者﹐蓄血滲入也。善忘者﹐血不榮﹐智不明也。此皆瘀血之微兆﹐非至峻之劑﹐不足以抵其巢穴﹐而當此重任﹐故立抵當湯。蛭﹐虫之善飲血者﹐而利於水﹐﹖﹖﹐虫之善吮血者﹐而猛於陸。並取水陸之善取血者以攻之﹐同气相求﹐更佐桃仁之苦甘﹐推陳致新﹐大黃之苦寒﹐蕩滌邪熱﹐故名抵當也。若熱𨿽盛而未狂﹐少腹滿而未硬﹐宜小其制﹐爲丸以緩治之。若外證已解﹐少腹急結﹐其人如狂﹐是轉屬陽明﹐用調胃承气加桃仁﹐桂枝之行血者於其中﹐以微痢之﹐胃和則愈矣。此桃仁承气爲治之緩也。

卷三﹨刪補名醫方論七卷

梔子豉湯

附﹕加減諸湯治陽明病﹐脈浮而緊﹐咽燥口苦﹐腹滿而喘﹐發熱汗出﹐不惡寒﹐反惡熱﹐身重煩躁﹐心中憒憒﹐怵惕懊﹖﹖﹐目疼鼻幹﹐不得臥。梔子﹝擘﹞十四枚香豉﹝綿裹﹞四合﹐右二味﹐以水四升﹐先煮梔子﹐得二升半﹔納豉﹐煮取一升半﹐去滓﹐分二服。溫進一服﹐得吐止後服。若少气者﹐加甘艸二兩。若嘔者﹐加生薑三兩。若下後心煩腹滿﹐起臥不安者﹐去香豉加厚朴四兩﹐枳實四枚。若醫以丸藥下之﹐身熱不去﹐心中結痛﹐去香豉加漧薑二兩。若身熱發黃者﹐去香豉加甘艸一兩﹐黃柏二兩。

【集注】柯琴曰﹕太陽以心腹爲裏﹐陽明以心腹爲表。蓋陽明之裏是胃實﹐不特發熱惡熱﹐目痛鼻幹﹐汗出身重﹐謂之表﹔一切虛煩虛熱﹐咽燥口苦舌胎﹐腹滿煩躁不得臥﹐消渴而小便不利﹐凡在胃之外者﹐悉是陽明之表也。仲景制汗劑﹐是開太陽表邪之出路﹐制吐劑是引陽明表邪之出路﹐所以太陽之表宜汗不宜吐﹐陽明之表當吐不當汗﹐太陽當汗而反吐之﹐便見自汗出不惡寒﹐饑不能食﹐朝食暮吐﹐欲食冷食﹐不欲近衣等證﹐此太陽轉屬陽明之表法﹐當梔子豉湯吐之。陽明當吐而不吐﹐反行汗下﹐溫鍼等法﹐以致心中憒憒﹐怵惕懊﹖﹖﹐煩躁舌胎等證﹐然仍在陽明之表﹐仍當梔子豉湯主之。梔子苦能湧泄﹐寒能勝熱﹐其形像心﹐又赤色通心﹐故主治心中上﹐下一切證。豆形像腎﹐又黑色入腎﹐制而爲豉﹐輕浮上行﹐能使心腹之濁邪上出於口﹐一吐而心腹得舒﹐表裏之煩熱悉解矣。所以然者﹐急除胃外之熱﹐不致胃家之實﹐卽此梔豉湯爲陽明解表之聖劑矣。熱傷气者少气﹐加甘艸以益气﹐虛熱相搏者多嘔﹐加生薑以散邪。若下後而心腹滿﹐起臥不安﹐是熱已入胃﹐便不當吐﹐故去香豉。屎未燥硬﹐不宜復下﹐故只用梔子以除煩﹐佐枳朴以泄滿﹐此兩解心腹之妙﹐又小承气之輕劑也。若以丸藥下之﹐身熱不去﹐知表未解也﹐心中結痛﹐知寒畱於中也。表熱裏寒﹐故任梔子之苦以除熱﹐倍漧薑之辛以逐寒﹐而表熱自解﹐裏寒自除。然非吐不能達表﹐故用此以探吐之﹐此又寒熱並用﹐爲和中解表之劑矣。內外熱熾﹐肌肉發黃﹐必須苦甘之劑以調之﹐柏皮﹐甘艸色黃而潤﹐助梔子以除內煩而解外熱﹐形色之病﹐仍假形色以通之。此皆用梔豉加減以禦陽明表証之變幻也。夫梔子之性﹐能屈曲下行﹐不是上湧之劑﹐惟豉之腐气上蒸心肺﹐能令人吐耳。觀瓜蒂散必用豉汁和服﹐是吐在豉而不在梔也。梔子漧薑湯去豉用姜﹐是取其橫開。梔子厚朴湯﹐以枳朴易豉﹐是取其下泄。似皆不欲上越之義﹐𨿽苦亦能作湧﹐然非探吐不能吐也。病人舊微溏者不可與﹐則梔子之性自明矣。

卷三﹨刪補名醫方論七卷

瓜蒂散

治胸中痞硬痰飲﹐一切實邪﹐及气沖咽不得息者﹐用此吐之。瓜蒂﹝熬黃﹞一分赤小豆一分﹐﹐右二味﹐各別搗篩﹐爲散已﹐合治之。取一錢匕﹐以香豉一合﹐熱湯七合﹐煮作稀糜﹐去滓﹐取汁和散﹐溫﹐頓服之。不吐者﹐稍稍加服﹐得快吐乃止。

【注】胸中者﹐淸陽之腑﹐諸邪入胸﹐皆阻陽气不得宣達﹐以致﹕胸滿痞硬﹐熱气上衝﹐燥渴心煩﹐嗢嗢欲吐﹐脈數促者﹐熱鬱結也。胸滿痞硬﹐气上衝咽喉不得息﹐手足寒冷﹐欲吐不能吐﹐脈遲緊者﹐寒鬱結也。凡胸中寒熱﹐與气﹐與飲鬱結爲病﹐諒非汗下之法所能治﹐必得酸苦湧瀉之品﹐因而越之﹐上焦得通﹐陽气得復﹐痞硬可消﹐胸中可和也。瓜蒂極苦﹐赤豆味酸﹐相須相益﹐能除胸胃中實邪﹐爲吐劑中第一品也。而佐香豉粥汁合服者﹐藉穀气以保胃气也。服之不吐﹐稍稍加服﹐得快吐而卽止者﹐恐傷胃中元气也。此方奏功之捷﹐勝於汗下﹐所以三法鼎立﹐今人不知岐伯﹐仲景之精義﹐置之不用﹐可勝惜哉﹗

卷三﹨刪補名醫方論七卷

小陷胸湯

治心下痞﹐按之則痛﹐脈浮滑者。黃連一兩半夏半升栝蔞實﹝大者﹞一个﹐﹐右三味﹐以水六升﹐先煮栝蔞實﹐取三升﹐去滓﹔納諸藥﹐煮取二升﹐分溫三服。

【集注】程知曰﹕此熱結未深者﹐在心下﹐不似大結胸之髙在心上。按之痛﹐比手不可近爲輕。脈之浮滑又緩於沈緊﹐但痰飲素盛﹐挾熱邪而內結﹐所以脈見浮滑也。以半夏之辛散之﹐黃連之苦瀉之﹐栝蔞之苦潤滌之﹐皆所以除熱散結於胸中也。先煮栝蔞﹐分溫三服﹐皆以緩治上之法。程應旄曰﹕黃連滌熱﹐半夏導飲﹐栝蔞潤燥﹐合之以開結气﹐亦名曰陷胸者﹐攻𨿽不峻﹐而一皆直瀉﹐其胸裏之實邪﹐亦從此奪矣。

卷三﹨刪補名醫方論七卷

大陷胸湯丸

主治傷寒發熱﹐不發汗而反下之﹐表熱乘虛入於胸中﹐與不得爲汗之水气結而不散﹐令心下至少腹硬滿而痛不可近﹐其人身無大熱﹐但頭汗出﹐或潮熱燥渴﹐脈沈緊者。如水腫﹐腸澼﹐初起形气俱實者﹐亦可用。大黃六兩芒硝苦葶藶子杏仁﹝去皮﹞各半升甘遂﹝爲末﹞一錢﹐右五味﹐以水先煮大黃﹐杏﹐藶﹐去滓﹐納芒硝﹐煮一﹐二沸﹐納甘遂末﹐溫服﹐得快痢止後服﹐如未劇者﹐加白蜜二合﹐作丸如彈子大﹐水煮一丸﹐服過宿乃下﹐如不下更服。

【集注】柯琴曰﹕胸中者﹐宗气之所出﹐故名气海。气爲陽﹐故屬太陽之部。气爲水母﹐气淸則水精四布﹐气熱則水濁而壅結矣。水結於胸﹐則津液不下﹐無以潤腸胃﹐故大便必燥﹐不下輸膀胱﹐故水道不通。大黃﹐芒硝善滌腸胃之熱實﹐此病在胸中而亦用以爲君者﹐熱淫於內﹐當治以苦寒﹐且以潤陽明之燥﹐是實則瀉子之法﹐補膀胱之寒﹐亦制之以其所畏也。任甘遂之苦辛﹐所以直攻其水結。然水結因於气結﹐必佐杏仁之苦溫﹐以開其水中之气﹐气行而水自利矣。水結又因於气熱﹐必佐葶藶之大寒﹐以淸其气分之熱﹐源淸而流自潔矣。若胸中水結而未及中焦者﹐當小其制﹐而復以白蜜之甘以緩之﹐使畱戀於胸中﹐過宿乃下﹐但解胸心之結滯﹐而保腸胃之無傷﹐是又以攻劑爲和劑也。是方爲利水攻積之劑﹐故治水腫﹐痢疾之初起者甚捷﹐然必視其人壯實﹐可以一戰成功﹐如平昔素虛弱與病久而不任攻伐者﹐當念虛虛之戒矣。

卷三﹨刪補名醫方論七卷

三物白散

治傷寒﹐寒實結胸無熱證者﹐及胸膈寒實痰水內結等證。桔梗三分貝母三分巴豆﹝去皮﹐熬黑﹐研如泥﹞一分﹐右杵二味爲末﹐納巴豆於臼中杵之﹐以白飲合服。彊人一錢﹐羸者減之。病在膈上必吐﹐在膈下必痢。不痢進熱粥一杯﹐痢過不止﹐進冷粥一杯。

【注】是方治寒實痰水結胸﹐極峻之藥也。君以巴豆極辛極烈﹐攻寒逐水﹐斬關奪門﹐所到之處無不破也。佐以貝母開胸之結。使以桔梗爲之舟楫﹐載巴豆搜逐胸邪。膈上者必吐﹐膈下者必痢﹐使其邪悉盡無餘矣。然惟知任毒以攻邪﹐不量彊羸﹐鮮能善其後也﹐故羸者減之。不利進熱粥﹐利過進冷粥﹐蓋巴豆性熱﹐得熱則行﹐得冷則止。不用水而用粥者﹐藉穀气以保胃也。

卷三﹨刪補名醫方論七卷

大黃黃連瀉心湯

治傷寒表解﹐心下痞﹐按之不軟﹐其脈關上浮者。大黃二兩黃連一兩﹐右二味﹐以麻沸湯二升漬之﹐須臾絞去滓﹐分溫再服。

【注】痞硬虛邪而用大黃﹐黃連﹐能不起後人之疑耶﹖仲景使人疑處﹐正是妙處。蓋因後人未嘗細玩﹐不得其法﹐皆煎而服之﹐大悖其旨矣。觀乎用气薄之麻沸湯漬大黃﹐黃連﹐須臾去滓﹐僅得其無形之气﹐不重其有形之味﹐是取其气味俱薄﹐不大瀉下。𨿽曰攻痞﹐而攻之之妙義無窮也。

卷三﹨刪補名醫方論七卷

附子瀉心湯

治傷寒表解﹐心下痞﹐惡寒汗出者。大黃二兩黃連一兩黃芩一兩附子﹝炮去皮﹐別煮汁﹞一枚﹐﹐右四味﹐切三味﹐以麻沸湯二升漬之﹐須臾絞去滓﹐納附子汁﹐分溫再服。

【注】心下硬痛﹐結胸也﹔硬而不痛﹐心下痞也。惡寒而復汗出﹐非表不解﹐乃表陽虛也。故以大黃﹐黃連﹐黃芩瀉痞之熱﹐附子溫表之陽﹐合內外而治之。其妙在以麻沸湯漬三黃﹐須臾絞去滓﹐內別煮附子汁﹐義在瀉痞之意輕﹐扶陽之意重也。

卷三﹨刪補名醫方論七卷

甘艸瀉心湯

治傷寒中風﹐醫反下之﹐其人不痢﹐日數十行﹐谷不化﹐腹中雷鳴﹐心下痞硬而滿﹐漧嘔心煩不得安。醫見心下痞﹐謂病不盡﹐復下之﹐其痞益甚﹐止非結熱﹐但以胃中虛客气上逆﹐故使硬也。甘艸四兩黃芩三兩黃連一兩漧薑三兩半夏﹝洗﹞半升大棗﹝擘﹞十二枚﹐右六味﹐以水一斗﹐煮取六升﹐去滓再煎﹐取三升﹐溫服一升﹐日三服。

【注】毋論傷寒﹐中風﹐表未解﹐總不可下﹐醫反下之﹐因而成痞。其人下痢日數十行﹐水谷不化﹐腹中雷鳴者﹐誤下胃中空虛也。心下痞硬而滿﹐漧嘔心煩不得安者﹐乘虛客邪上逆也。醫見心下痞硬﹐謂下之不盡﹐又復下之﹐其痞益甚。但此非結熱之痞﹐亦非寒結之痞。乃乘胃空虛﹐客气上逆﹐陽陷陰凝之痞也。方以甘艸命名者﹐取和緩之意。用甘艸﹐大棗之甘溫﹐補中緩急﹐治痞之益甚。半夏之辛﹐破客逆之上從。芩﹐連瀉陽陷之痞熱﹐漧薑散陰凝之痞寒。緩急破逆﹐瀉痞寒熱﹐備乎其治矣。

卷三﹨刪補名醫方論七卷

生薑瀉心湯

治傷寒汗出解後﹐胃中不和﹐心下痞硬﹐幹噫食臭﹐脇下有水气﹐腹中雷鳴下痢者。甘艸﹝炙﹞三兩人參三兩漧薑一兩半夏﹝洗﹞半升黃芩三兩黃連一兩生薑﹝切﹞四兩大棗﹝擘﹞十二枚﹐右八味﹐以水一斗﹐煮取六升﹐去滓再煎﹐取三升﹐溫服一升﹐日三服。

【注】傷寒汗出之後﹐余邪轉屬陽明﹐心下痞滿硬痛不大便者﹐此其人胃素燥熱﹐因而成實﹐攻之可也。今其人平素胃虛﹐兼脇下有水气﹐卽不誤下﹐餘熱乘虛入裏﹐結成痞硬不痛﹐胃虛不能消化水谷﹐則幹噫食臭也。胃中寒熱不和﹐則腹中雷鳴下利也。名生薑瀉心湯者﹐其義重在散水气之痞也。生薑﹐半夏散脇下之水气。人參﹐大棗補中州之土虛。漧薑﹐甘艸以溫裏寒。黃芩﹐黃連以瀉痞熱。備乎虛水寒熱之治﹐胃中不和下利之痞﹐未有不愈者也。

卷三﹨刪補名醫方論七卷

半夏瀉心湯

治傷寒五﹐六日﹐嘔而發熱﹐柴胡證具﹐而以他藥下之﹐但滿不痛﹐心下痞者。半夏﹝洗﹞半升黃芩三兩漧薑三兩人參三兩黃連一兩甘艸﹝炙﹞三兩大棗﹝擘﹞十二枚﹐右七味﹐以水一斗﹐煮取六升﹐去滓再煎﹐取三升﹐溫服一升﹐日三服。

【集注】王又原曰﹕傷寒五﹐六日﹐柴胡證具﹐而以他藥下之成痞。卽用小柴胡湯﹐以漧薑易生薑﹐以黃連易柴胡。彼以和表裏﹐此以徹上下。而必推半夏爲君者﹐痞從嘔得來﹐半夏之辛以破結而止嘔也。

卷三﹨刪補名醫方論七卷

旋覆代赭石湯

治汗﹐吐﹐下解之後﹐心下痞硬﹐噫气不除。旋覆花三兩人參二兩代赭石一兩半夏﹝洗﹞半升生薑﹝切﹞五兩甘艸﹝炙﹞三兩大棗﹝擘﹞十二枚﹐右七味﹐以水一斗﹐煮取六升﹐去滓再煎﹐取三升﹐溫服一升﹐日三服。

【集注】羅謙甫曰﹕汗﹐吐﹐下解後﹐邪𨿽去而胃气已虧矣。胃气旣虧﹐三焦因之失職﹐淸無所歸而不升﹐濁無所納而不降﹐是以邪气畱滯﹐伏飲爲逆﹐故心下痞硬﹐噫气不除。方中以人參﹐甘艸養正補虛﹐姜﹐棗和脾養胃﹐所以安定中州者至矣。更以代赭石之重﹐使之斂浮鎭逆﹐旋覆花之辛﹐用以宣气滌飲﹐佐人參以歸气於下﹐佐半夏以蠲飲於上。濁降痞硬可消﹐淸升噫气自除。觀仲景治少陰水气上淩﹐用眞武湯鎭之﹔治下焦滑脫不守﹐用赤石脂禹餘糧固之。此胃虛气失升降﹐復用此法理之。則胸中轉否爲泰﹐其爲歸元固下之法﹐各極其妙如此。

卷三﹨刪補名醫方論七卷

麻黃連軺赤小豆湯

治傷寒表不解﹐瘀熱在裏發黃者。麻黃二兩赤小豆一升杏仁﹝去皮﹐尖﹞四十枚生薑﹝切﹞一兩大棗﹝擘﹞十二枚甘艸﹝炙﹞一兩生梓白皮一升連軺二兩﹐右上八味﹐以潦水一斗﹐先煮麻黃﹐再沸﹐去上沫﹐納諸藥﹐煮取三升﹐分溫三服﹐半日則盡。

【注】濕熱發黃無表裏證﹐熱盛者淸之﹐小便不利者利之﹐裏實者下之﹐表實者汗之﹐皆無非爲病求去路也。用麻黃湯以開其表﹐使黃從外而散。去桂枝者避其濕熱也。佐姜棗者和其營衛也。加連軺﹐梓皮以瀉其熱。赤小豆以利其濕。同成表實發黃之效也。連軺卽連翹根﹐無梓皮以茵陳代之。成無己曰﹕煎以潦水者﹐取其味薄不助濕熱也。

卷三﹨刪補名醫方論七卷

梔子柏皮湯

治傷寒身黃發熱﹐無表裏證者。梔子﹝擘﹞十五枚甘艸一兩黃柏一兩﹐右三味﹐以水四升﹐煮取一升半﹐去滓﹐分溫再服。

【注】傷寒身黃發熱者﹕若有無汗之表﹐以麻黃連軺赤小豆湯汗之。若有成實之裏﹐以茵陳蒿湯下之。今外無可汗表證﹐內無可下裏證﹐惟有黃熱﹐宜以梔子柏皮湯淸之可也。此方之甘艸當是茵陳﹐傳寫之誤也。

卷三﹨刪補名醫方論七卷

茵陳蒿湯

陽明病發熱﹐但頭汗出﹐身無汗﹐小便不利﹐渴飲水漿﹐此爲瘀熱在裏﹐身必發黃﹐腹微滿者﹐本方主之。茵陳蒿六兩梔子﹝擘﹞十四枚大黃二兩﹐右三味﹐以水二斗﹐先煮茵陳﹐減六升﹐納二味﹐煮取三升﹐去滓﹐分溫三服。小盒飯利﹐如皂角汁狀﹐色正赤﹐一宿腹減﹐黃從小便去也。

【集注】柯琴曰﹕太陽﹐陽明俱有發黃證﹐但頭汗出而身無汗﹐則熱不外越﹔小便不利﹐則熱不下泄﹐故瘀熱在裏。然裏有不同﹐肌肉是太陽之裏﹐當汗而發之﹐故用麻黃連翹赤小豆湯爲涼散法。心胸是太陽陽明之裏﹐當寒以勝之﹐用梔子柏皮湯﹐乃淸火法。腸胃是陽明之裏﹐當瀉之於內﹐故立本方﹐是逐穢法。茵陳稟北方气﹐經冬不凋﹐傲霜淩雪﹐偏受大寒之气﹐故能除熱邪畱結﹐率梔子通水源﹐大黃以調胃實﹐令一身內外瘀熱﹐悉從小便而出﹐腹滿自減﹐腸胃無傷﹐乃合引而竭之之法﹐此陽明利水之聖劑也。又曰﹕仲景治陽明渴飲有四法﹕本太陽轉屬者﹐五苓散微發汗以散水气﹔大煩燥渴小便自利者﹐白虎加參淸火而生津﹔脈浮發熱小便不利者﹐豬苓湯滋陰而利水﹔小便不利腹滿者﹐茵陳蒿湯以泄滿﹐今黃從小便出﹐病情治法﹐胸有成竹矣。每思仲景利小便必用气化之品﹐通大便必用承气之品。故小便不利者﹐必加茯苓﹐甚者兼用豬苓﹐因二苓爲气化之品﹐而小便由於气化也。玆小便不利﹐不用二苓者何﹖本論云﹕陽明病﹐汗出多而渴者﹐不可與豬苓湯﹐以汗多胃中燥﹐豬苓湯復利小便故也。斯知陽明病汗出多而渴者﹐不可用﹐則汗不出而渴者﹐津液先虛﹐更不可用明矣。此以推陳致新之茵陳﹐佐以屈曲下行之柝子﹐不用枳﹐朴以承气﹐與芒硝之峻利﹐則大黃但可以潤胃燥﹐而大便之不遽行可知。故必一宿而腹始減﹐黃從小便去而不由大腸去﹐仲景立法神奇﹐匪夷所思耳。

卷三﹨刪補名醫方論八卷

小柴胡湯

治傷寒五﹐六日﹐寒熱往來﹐胸脇苦滿﹐嘿嘿不欲飲食﹐心煩喜嘔﹐口苦耳聾﹐脈弦數者﹐此是少陽經半表半里之證﹐宜此湯以和解之。柴胡半斤黃芩三兩人參三兩半夏半升甘艸﹝炙﹞三兩生薑﹝切﹞三兩大棗﹝擘﹞十二枚﹐﹐右七味﹐以水一斗二升﹐煮取六升﹐去滓再煎﹐取三升﹐溫服一升﹐日三服。若胸中煩而不嘔﹐去半夏﹐人參﹐加栝蔞實。若渴者﹐去半夏加人參﹐栝蔞根。若腹中痛﹐去黃芩加芍藥。若脇下痞硬﹐去大棗加牡蠣。若心下悸﹐小便不利者﹐去黃芩加茯苓。若不渴外有微熱者﹐參加桂枝﹐溫覆取微似汗愈。若咳者﹐去人參﹐大棗﹐生薑﹐加五味子﹐漧薑。

【集注】程應旄曰﹕方以小柴胡名者﹐取配乎少陽之義也。至於制方之旨及加減法﹐則所云上焦得通﹐津液得下﹐胃气因和盡之矣。何則﹖少陽脈循�肋﹐在腹陽背陰兩岐間﹐在表之邪欲入裏﹐爲裏气所拒﹐故寒往而熱來。表裏相拒而畱於岐分﹐故胸�苦滿。神識以拒而昏困﹐故嘿嘿。木受邪則妨土﹐故不欲食。膽爲陽木而居淸道﹐爲邪所郁﹐火無從泄﹐逼炎心分﹐故心煩。淸气郁而濁﹐則成痰滯﹐故喜嘔﹐嘔則木火兩舒﹐故喜之也。此則少陽定有之證﹐其餘或之云者﹐以少陽在人身爲遊部﹐凡表裏經絡之罅﹐皆能隨其虛而見之﹐不定之邪也。據證俱是太陽經中所有者﹐特以五﹐六日上見﹐故屬之少陽﹐半表半里兼而有之﹐方是小柴胡證。方中以柴胡疏木﹐使半表之邪得從外宣﹐黃芩淸火﹐使半里之邪得從內徹。半夏豁痰飲﹐降裏气之逆。人參補久虛﹐助生發之气。甘艸佐柴﹐芩調和內外﹐姜﹐棗佐參﹐夏通達營衛﹐相須相濟﹐使邪無內向而外解也。至若煩而不嘔者﹐火成燥實而逼胸﹐故去人參﹐半夏加栝蔞實也。渴者﹐燥已耗液而逼肺﹐故去半夏加栝蔞根也。腹中痛﹐木气散入土中﹐胃陽受困﹐故去黃芩以安土﹐加白芍以戢木也。�下痞硬者﹐邪旣畱則木气實﹐故去大棗之甘而泥﹐加牡蠣之咸而軟也。心下悸﹐小便不利者﹐水邪侵乎心矣﹐故去黃芩之苦而伐﹐加茯苓之淡而滲也。不渴身肌有微熱者﹐半表之寒尙滯於肌﹐故去人參加桂枝以解之也。咳者﹐半表之寒湊入於肺﹐故去參﹐棗加五味子﹐易生薑爲漧薑以溫之﹔𨿽肺寒不減黃芩﹐恐漧薑助熱也。總之﹐邪在少陽﹐是表寒裏熱﹐兩郁不得升之﹐故小柴胡之治﹐所謂升降浮沈則順之也。

卷三﹨刪補名醫方論八卷

大柴胡湯

治熱結在內﹐心下急嘔不止﹐鬱鬱微煩﹐柴胡證仍在者﹐與大柴胡湯下之。柴胡半斤黃芩三兩半夏半升芍藥三兩枳實四枚大黃二兩生薑五兩大棗﹝擘﹞十二升﹐右八味﹐以水一斗二升﹐煮取六升﹐去滓再煎﹐溫服一升﹐日三服。

【注】柴胡證在﹐又復有裏﹐故立少陽兩解法也。以小柴胡湯加枳實﹐芍藥者﹐仍解其外以和其內也。去參﹐艸者﹐以裏不虛。稍加大黃﹐以瀉結熱。倍生薑者﹐因嘔不止也。斯方也﹐柴胡得生薑之倍﹐解半表之功捷﹐枳﹐芍得大黃之少﹐攻半里之效徐﹐𨿽云下之﹐亦下中之和劑也。

卷三﹨刪補名醫方論八卷

柴胡桂枝湯

傷寒六﹐七日﹐發熱微惡寒﹐肢節煩疼微嘔﹐心下支結﹐此太陽少陽並病也﹐柴胡桂枝湯主之。柴胡四兩桂枝一兩半人參一兩半甘艸一兩半夏﹝洗﹞二合半黃芩一兩半芍藥一兩半大棗﹝擘﹞六枚生薑﹝切﹞一兩半﹐﹐右九味﹐以水七升﹐煮取三升﹐去滓﹐分溫服。

【集注】柯琴曰﹕仲景書中最重柴﹐桂二方﹐以桂枝解太陽肌表﹐又可以調諸經之肌表﹔小柴胡解少陽半表﹐亦可以和三陽之半表。故於六經病外﹐獨有桂枝證﹐柴胡証之稱﹐見二方之任重不拘於經也。如陽浮陰弱條﹐是仲景自爲桂枝証之注釋﹔血弱气虛條﹐是仲景自爲柴胡証之注釋。桂枝有壞病﹐柴胡亦有壞病﹐桂枝有疑似證。柴胡亦有疑似證。病如桂枝證而實非﹐若腳攣急與胸中痞硬者是已。病如柴胡證而實非﹐本渴而飲水嘔食穀嘔﹐與但欲嘔胸中痛微溏者是已。此條爲傷寒六七日﹐正寒熱當退之時﹐反見發熱惡寒諸表證﹐更見心下支結諸裏證﹐表裏不解﹐法當表裏雙解之。然惡寒微﹐發熱亦微﹐可知肢節煩疼﹐則一身骨節不疼﹔可知微嘔﹐心下亦微結﹐故謂之支結。表證𨿽不去而已輕﹐裏證𨿽已見而未甚。故取桂枝之半﹐以散太陽未盡之邪﹔取柴胡之半﹐以解少陽微結之證。口不渴﹐身有微熱者﹐法當去人參﹔以六﹐七日來﹐邪𨿽未解﹐而正已虛﹐故仍用之。外證𨿽在﹐而病機已見於裏﹐故方以柴胡冠桂枝之上﹐爲雙解兩陽之輕劑也。

卷三﹨刪補名醫方論八卷

黃芩湯

治太陽﹐少陽合病﹐自下利者。若嘔者﹐加半夏﹐生薑。黃芩甘艸芍藥各三兩大棗﹝擘﹞十二枚﹐﹐右四味﹐以水一斗﹐煮取三升﹔去滓﹐溫服一升﹐日再服﹐夜一服。嘔者﹐加半夏半升﹐生薑三兩。

【集注】程應旄曰﹕此之合病者﹐頭痛﹐胸滿口苦﹐咽漧﹐目眩﹐或往來寒熱﹐或脈大而弦﹐半表之邪﹐不待太陽傳遞而卽合。少陽裏气失守﹐所以下痢﹐陽熱漸盛﹐所以上嘔。故用黃芩湯淸熱益陰﹐半里淸而半表自解矣。柯琴曰﹕太陽﹐少陽合病﹐是熱邪已入少陽之裏。膽火下攻於脾﹐故自下痢﹐上逆於胃﹐故兼嘔也。與黃芩湯﹐酸苦相濟﹐調中以存陰也。熱不在半表﹐故不用柴胡﹐今熱已入半里﹐故黃芩主之。𨿽非胃實﹐亦非胃虛﹐故不須人參以補中。兼嘔者﹐故仍加半夏﹐生薑﹐以降逆也。

卷三﹨刪補名醫方論八卷

黃連湯

治傷寒胸中有熱﹐胃中有邪气﹐腹中痛欲嘔吐者。黃連三兩漧薑三兩甘艸三兩人參二兩桂枝三兩半夏半升大棗十二枚﹐﹐右七味﹐以水一斗﹐煮取六升﹔去滓﹐溫服一升﹐日三服﹐夜二服。

【集注】程應旄曰﹕熱在胸中﹐有煩躁鬱悶之證可知。胃中反有邪气﹐以寒邪被格在下故也。此證寒熱俱有﹐較之大靑龍之寒熱﹐已向近裏一層﹐故其證不見之表裏際﹐而只見之上下際。腹中痛者﹐陰邪在胃而寒乃獨治於下也。欲嘔吐者﹐陽邪在胸﹐而熱乃獨治於上也。此爲上下相格治法﹐亦寒熱並施﹐而辛寒易以苦寒﹐辛熱加以苦熱﹐更以人參﹐半夏以補宣中气﹐升降陰陽。自此條而互及瀉心諸湯﹐皆其法也。成無己曰﹕濕家下後﹐舌上如胎者﹐以丹田有熱﹐胸中有寒﹐是邪气入裏而爲下熱上寒也。此傷寒傳裏而爲下寒上熱也。諭昌曰﹕陰陽悖逆﹐皆當和解法。

卷三﹨刪補名醫方論八卷

黃連阿膠湯

治少陰病﹐得之二﹐三日以上﹐心中煩不得臥。黃連四兩黃芩一兩芍藥二兩雞子黃二枚阿膠三兩﹐右五味﹐以水五升﹐先煮三物﹐取二升﹐去滓﹐納膠烊盡﹐小冷﹐納雞子黃﹐攪令相得﹐溫服七合﹐日三服。

【集注】柯琴曰﹕此少陰病之瀉心湯也。凡瀉心必藉連﹐芩﹐而導引有陰陽之別。病在三陽﹐胃中不和﹐而心下痞硬者﹐虛則加參﹐甘補之﹐實則加大黃下之。病在少陽﹐而心中煩不得臥者﹐旣不得用參﹐甘以助陽﹐亦不得用大黃以傷胃矣。用芩﹐連以直折心火﹐用阿膠以補腎陰﹐雞子黃佐芩﹐連於瀉心中補心血﹐芍藥佐阿膠於補陰中斂陰气﹐斯則心腎交合﹐水升火降。是以扶陰瀉陽之方﹐變而爲滋陰和陽之劑也。是則少陰之火﹐各歸其部﹐心中之煩不得臥可除矣。經曰﹕陰平陽祕﹐精神乃治。斯方之謂歟﹗

卷三﹨刪補名醫方論八卷

理中湯丸

治中气不運﹐腹中不實﹐口失滋味﹐病久不食﹐臟腑不調﹐與傷寒直中太陰﹐自痢不渴﹐寒多而嘔等證。人參三兩白術三兩甘艸三兩漧薑三兩。﹐右四味﹐搗篩爲末﹐蜜丸如雞子黃大﹐以沸湯數合和一丸﹐研碎﹐溫服之。日三﹐四枚﹐夜二枚﹔腹中未熱﹐益至三﹐四丸。然不及湯﹐湯法以四物根據兩數切﹐用水八升﹐煮取三升﹐去滓﹐溫服一升﹐日三服。若臍上築者﹐腎气動也﹐去術加桂四兩。多吐者﹐去術加生薑三兩。下多者﹐還用術。悸者﹐加茯苓二兩。渴欲得水者﹐加術﹐足前成四兩半。腹中痛者﹐加人參﹐足前成四兩半。寒者﹐加漧薑﹐足前成四兩半。腹滿者﹐去術加附子一枚。服湯後如食頃﹐飲熱粥一升許﹐微自溫勿發衣被。

【集注】程應旄曰﹕陽之動始於溫﹐溫气得而谷精運﹐穀气升而中气贍﹐故名曰理中﹐實以燮理之功﹐予中焦之陽也。若胃陽虛﹐則中气失宰﹐膻中無發宣之用﹐六腑無灑陳之功﹐猶如釜薪失焰﹐故下致淸榖﹐上失滋味﹐五臟淩奪﹐諸證所由來也。參﹐術﹐炙艸﹐所以守中州﹐漧薑辛以溫中﹐必假之以焰釜薪而騰陽气﹐是以谷入於陰﹐長气於陽﹐上輸華蓋﹐下攝州都﹐五臟六腑﹐皆以受气﹐此理中之旨也。若水寒互勝﹐卽當脾腎雙溫﹐加以附子﹐則命門益土母溫矣。白術補脾﹐得人參則壅气﹐故臍下動气﹔吐多腹滿者﹐去術也。加桂以伐腎邪﹐加生薑以止嘔也。加附子以消陰也。下多者濕勝也﹐還用術燥濕也。渴欲飲水飲渴也﹐加術使飲化津生也。心下悸停水也﹐加茯苓導水也。腹中痛倍人參﹐虛痛也。寒者加漧薑﹐寒甚也。

卷三﹨刪補名醫方論八卷

漧薑附子湯

下後復發汗﹐晝日煩躁不得眠﹐夜而安靜﹐不嘔不渴﹐無表證﹐脈沈微﹐身無大熱者﹐漧薑附子湯主之。漧薑一兩附子﹝去皮﹐生用﹐破八片﹞一枚﹐﹐右二味﹐以水三升﹐煮取一升﹐去滓﹐頓服。

卷三﹨刪補名醫方論八卷

茯苓四逆湯

傷寒厥而心下悸﹐發汗﹐若下之﹐病仍不解﹐煩躁者﹐茯苓四逆湯主之。茯苓六兩人參一兩甘艸﹝炙﹞一兩漧薑一兩附子﹝生用﹐破八片﹞一枚。﹐右五味﹐以水五升﹐煮取三升﹐去滓﹐溫服七合﹐日三服。

【注】凡太陽病治不如法﹐汗後復下﹐或下後復汗﹐誤而又誤﹐變成壞病。若其人陽盛而從熱化﹐則轉屬三陽﹐陽衰而從寒化﹐則系在三陰。此二湯所治之煩躁﹐皆壞病也。煩燥𨿽六經俱有﹐而多見於太陽﹐少陰者﹐太陽爲眞陰之標﹐少陰爲眞陽之本也。未經汗下而煩躁﹐多屬陽﹐其脈實大﹐其證渴熱﹐是煩爲陽盛﹐躁爲陰虛。已經汗下而煩躁﹐多屬陰﹐其脈沈微﹐其證汗厥﹐是煩爲陽虛﹐躁爲陰極也。夫先下後汗﹐於法爲逆﹐外無大熱﹐內不渴嘔﹐似乎陰陽自和﹐而實妄汗亡陽﹐所以虛陽擾亂於陽分﹐故晝日煩躁不得眠﹐盛陰偏安於陰分﹐故夜而安靜。脈沈微﹐是眞陽將脫而煩躁也。用漧薑﹐附子壯陽以配陰。姜﹐附者﹐陽中陽也﹐生用則力更銳﹐不加甘艸則勢更猛﹐是方比四逆爲峻﹐救其相離﹐故當急也。先汗後下﹐於法𨿽順﹐若病不解﹐厥悸仍然﹐驟增晝夜煩躁﹐似乎陰盛格陽﹐而實腎上淩心﹐皆因水不安其位﹐挾陰邪而上乘﹐是陽虛有水气之煩躁也。用茯苓君四逆﹐抑陰以伐水。人參佐四逆﹐生气而益陽。參﹐苓君子也﹐兼調以甘艸﹐比四逆爲緩﹐陰陽不急﹐故當緩也。一去甘艸﹐一加參﹐苓﹐而緩急自別﹐仲景用方之妙如此。

卷三﹨刪補名醫方論八卷

附子湯

治少陰病﹐身痛手足寒﹐骨節痛﹐口中和﹐背惡寒﹐脈沈者。附子﹝生用﹐去皮﹐破八片﹞二枚茯苓三兩人參二兩白術四兩芍藥三兩﹐﹐右五味﹐以水八升﹐煮取三升﹐去滓﹐溫服一升﹐日三服。

【注】少陰爲寒水之髒﹐故傷寒之重者多入少陰﹐所以少陰一經最多死證。方中君附子二枚者﹐取其力之銳﹐且以重其任也。生用者﹐一以壯少火之陽﹐一以散中外之寒﹐則惡寒自止﹐身痛自除﹐手足自溫矣﹔所以固生气之原﹐令五臟六腑有本﹐十二經脈有根﹐脈自不沈﹐骨節可和矣。更佐白術以培土﹐芍藥以平木﹐茯苓以伐水。水伐火自旺﹐旺則陰翳消﹐木平土益安﹐安則水有制﹐制則生化。此萬全之術﹐其畏而不敢用﹐束手待斃者﹐曷可勝計耶﹗

卷三﹨刪補名醫方論八卷

四逆湯

治脈沈厥逆等證。甘艸﹝炙﹞二兩漧薑一兩半附子﹝生用﹐去皮﹐破八片﹞一枚﹐﹐右三味﹐以水三升﹐煮取一升二合﹐去滓﹐分溫再服。彊人可大附子一枚﹐漧薑三兩。

【注】方名四逆者﹐主治少陰中外皆寒﹐四肢厥逆也。君以炙艸之甘溫﹐溫養陽气。臣以姜﹐附之辛溫﹐助陽勝寒。甘艸得姜﹐附﹐鼓腎陽溫中寒﹐有水中暖土之功。姜附得甘艸﹐通關節走四肢﹐有逐陰回陽之力。腎陽鼓寒﹐陰消則陽气外達﹐而脈升手足溫矣。

卷三﹨刪補名醫方論八卷

通脈四逆湯

治少陰下痢淸谷﹐裏寒外熱﹐手足厥逆﹐脈微欲絕﹐身反不惡寒﹐其人面赤色﹐或腹痛﹐或漧嘔﹐或咽痛﹐或痢止脈不出者。厥陰下痢淸谷﹐裏寒外熱﹐汗出而厥者主之。漧薑三兩彊人可四兩甘艸﹝炙﹞二兩附子﹝生用﹐去皮﹞大者一枚﹐右三味﹐以水三升﹐煮取一升二合﹐去滓﹐分溫再服﹐其脈卽出者愈。面色赤者﹐加蔥九莖。腹中痛者﹐去蔥加芍藥二兩。嘔者﹐加生薑二兩。咽痛﹐去芍藥﹐加桔梗一兩。痢止脈不出者﹐加人參二兩。

【注】論中扶陽抑陰之劑﹕中寒陽微不能外達﹐主以四逆。中外俱寒﹐陽气虛甚﹐主以附子。陰盛於下﹐格陽於上﹐主以白通。陰盛於內﹐格陽於外﹐主以通脈。是則可知四逆運行陽气者也﹐附子溫補陽气者也﹐白通宣通上下之陽气者也﹐通脈通達內外之陽气者也。今脈微欲絕﹐裏寒外熱﹐是腎中陰盛﹐格陽於外﹐故主之也。倍漧薑加甘艸佐附子﹐易名通脈四逆湯者﹐以其能大壯元陽﹐主持中外﹐共招外熱反之於內。蓋此時生气已離﹐亡在俄頃﹐若以柔緩之甘艸爲君﹐豈能疾呼外陽耶﹖故易以漧薑。然必加甘艸與漧薑等分者﹐恐渙漫之餘﹐姜﹐附之猛不能安養元气﹐所謂有制之師也。若面赤者﹐加蔥以通格上之陽。腹痛者﹐加芍藥以和在裏之陰。嘔逆者﹐加生薑以止嘔。咽痛者﹐加桔梗以利咽。痢止脈不出气少者﹐俱倍人參﹐以生元气而復脈也。

卷三﹨刪補名醫方論八卷

白通湯

治少陰病﹐下痢脈微者﹐與白通湯。痢不止﹐厥逆無脈﹐漧嘔煩者﹐白通加豬膽汁湯主之。服湯脈暴出者死﹐脈微續者生。蔥白四莖漧薑一兩附子﹝生用﹐去皮﹐破八片﹞一枚﹐右三味﹐以水三升﹐煮取一升﹐去滓﹐分溫再服。

卷三﹨刪補名醫方論八卷

白通加豬膽汁湯

蔥白四莖漧薑一兩附子﹝生用﹐去皮﹐破八片﹞一枚人尿五合豬膽汁一合以上三味﹐以水三升﹐煮取一升﹐去滓﹐納豬膽汁人尿﹐和令相得﹐分溫再服。若無膽汁亦可。

【注】是方也﹐卽四逆湯減甘艸加蔥白也﹐而名之曰白通者﹐以蔥白能通陽气也。減甘艸者﹐因其緩也﹔加尿膽者﹐從其類也。下咽之後﹐冷體旣消﹐熱性便發﹐情且不違而致大益﹐則二气之拒格可調﹐上下之陰陽可通矣。

卷三﹨刪補名醫方論八卷

眞武湯

治少陰水气爲患﹐腹痛下痢﹐四肢沈重疼痛﹐小便不利﹐其人或咳或嘔﹐或小便利而下痢者﹐用此加減。白術二兩茯苓二兩白芍二兩大附子﹝炮﹞一枚生薑﹝切﹞三兩﹐﹐右五味﹐以水八升﹐煮取三升﹐去滓﹐溫服七合﹐日三服。若咳者﹐加五味子半升﹐細辛﹐漧薑各一兩。若小便利者﹐去茯苓。若下痢﹐去芍藥加漧薑二兩。若嘔﹐去附子加生薑﹐足成半斤。

【注】小靑龍湯治表不解有水气﹐中外皆寒實之病也。眞武湯治表已解有水气﹐中外皆寒虛之病也。眞武者﹐北方司水之神也﹐以之名湯者﹐借以鎭水之義也。夫人一身制水者脾也﹐主水者腎也﹐腎爲胃關﹐聚水而從其類﹐倘腎中無陽﹐則脾之樞機𨿽運﹐而腎之關門不開﹐水卽欲行﹐以無主制﹐故泛溢妄行而有是證也。用附子之辛熱﹐壯腎之元陽﹐則水有所主矣。白術之苦燥創建中土﹐則水有所制矣。生薑之辛散﹐佐附子以補陽﹐於主水中寓散水之意。茯苓之淡滲﹐佐白術以健土﹐於制水中寓利水之道焉。而尢妙在芍藥之酸收﹐仲景之旨微矣。蓋人之身陽根於陰﹐若徒以辛熱補陽﹐不稍佐以酸收之品﹐恐眞陽飛越矣。用芍藥者﹐是亟收陽气歸根於陰也。於此推之﹐則可知誤服靑龍致發汗亡陽者﹐所以於補陽藥中必需芍藥也。然下利減芍藥者﹐以其陽不外散也﹔加漧薑者﹐以其溫中勝寒也。水寒傷肺則咳﹐加細辛﹐漧薑者﹐散水寒也﹔加五味子者﹐收肺气也。小便利者﹐去茯苓﹐以其𨿽寒而水不能停也。嘔者﹐去附子倍生薑﹐以其病非下焦﹐水停於胃也﹐所以不須溫腎以行水﹐只當溫胃以散水﹐且生薑功能止嘔也。

卷三﹨刪補名醫方論八卷

當歸四逆湯

手足厥冷﹐脈細欲絕者﹐主之。若其人內有久寒﹐加吳茱萸﹐生薑。當歸三兩桂枝三兩芍藥三兩細辛二兩通艸二兩甘艸﹝炙﹞二兩大棗﹝擘﹞二十五枚﹐右七味﹐以水八升﹐煮取三升﹐去滓﹐溫服一升﹐日三服。

卷三﹨刪補名醫方論八卷

當歸四逆加吳茱萸生薑湯

於前湯內加吳茱萸半斤﹐生薑三兩。﹐右九味﹐以水六升﹐淸酒六升和煮﹐取五升﹐去滓﹐分溫五服。

【注】凡厥陰病則脈微而厥﹐以厥陰爲三陰之盡﹐陰盡陽生﹐若受其邪﹐則陰陽之气不相順接﹐故脈微而厥也。然厥陰之髒﹐相火遊行其間﹐經𨿽受寒﹐而髒不卽寒﹐故先厥者後必發熱。所以傷寒初起﹐見其手足厥冷﹐脈細欲絕者﹐不得遽認爲虛寒而用姜﹐附也。此方取桂枝湯﹐君以當歸者﹐厥陰主肝爲血室也。佐細辛味極辛﹐能達三陰﹐外溫經而內溫髒。通艸其性極通﹐善開關節﹐內通竅而外通營。倍加大棗﹐卽建中加飴用甘之法。減去生薑﹐恐辛過甚而迅散也。肝之志苦急﹐肝之神欲散﹐甘辛並舉﹐則志遂而神悅﹐未有厥陰神志遂悅﹐而脈微不出﹐手足不溫者也。不須參﹐苓之補﹐不用姜﹐附之峻﹐此厥陰厥逆與太少不同治也。若其人內有久寒﹐非辛溫之品所能兼治﹐則加吳茱萸﹐生薑之辛熱﹐更用酒煎﹐佐細辛直通厥陰之髒﹐迅散內外之寒﹐是又救厥陰內外兩傷於寒之法也。

卷三﹨刪補名醫方論八卷

吳茱萸湯

治厥陰病﹐漧嘔吐涎沫﹐頭痛者。少陰證﹐吐痢手足厥冷﹐煩躁欲死者。陽明食穀欲嘔者。吳茱萸一升人參三兩生薑六兩大棗﹝擘﹞十二枚﹐右四味﹐以水七升﹐煮取二升﹐溫服七合﹐日三服。

【集注】羅謙甫曰﹕仲景救陽諸法﹐於少陰四逆湯必用姜附﹔通脈四逆湯倍加漧薑﹐其附子生用﹔附子湯又加生附至二枚。所以然者﹐或壯微陽使之外達﹐或招飛陽使之內返﹐此皆少陰眞陽失所﹐故以回陽爲亟也。至其治厥陰﹐則易以吳茱萸﹐而並去前湯諸藥﹐獨用人參﹐姜﹐棗者﹐蓋人身厥陰肝木𨿽爲兩陰交盡﹐而一陽之眞气實起其中﹐此之生气一虛﹐則三陰濁气直逼中上﹐不惟本經諸證悉具﹐將陽明之健運失職﹐以至少陰之眞陽浮露而吐痢﹐厥逆﹐煩躁欲死﹐食穀欲嘔﹐種種叢生矣。吳茱萸得東方震气﹐辛苦大熱﹐能達木郁﹐直入厥陰﹐降其盛陰之濁气﹐使陰翳全消﹐用以爲君。人參秉沖和之气﹐甘溫大補﹐能接天眞﹐挽回性命﹐升其垂絕之生气﹐令陽光普照﹐用以爲臣。佐姜﹐棗和胃而行四末。斯則震坤合徳﹐木土不害﹐一陽之妙用成﹐而三焦之間無非生生之气矣﹐諸證有不退者乎﹖蓋仲景之法﹐於少陰則重固元陽﹐於厥陰則重護生气﹐學者當深思而得之矣。

卷三﹨刪補名醫方論八卷

烏梅丸

治厥陰病消渴﹐气上撞心﹐心中疼熱﹐饑而不欲食﹐食卽吐蛔。又主久痢。烏梅三百个細辛六兩漧薑十兩黃連一斤當歸四兩附子六兩蜀椒﹝去汁﹞四兩桂枝六兩人參六兩黃柏六兩﹐右十味﹐異搗篩﹐合治之。以苦酒浸烏梅一宿﹐去核蒸之﹐五升米下﹐飯熱搗成泥﹐和藥令相得﹐納臼中﹐與蜜杵二千下﹐丸如梧桐子大。先食飲服十丸﹐日三﹐稍加至二十丸﹐禁生冷滑物臭食等。

【集注】柯琴曰﹕六陰惟厥爲難治。其本陰﹐其標熱﹐其體木﹐其用火﹐必伏其所主而先其所因﹐或收﹐或散﹐或逆﹐或從﹐隨所利而行之﹐調其中气使之和平﹐是治厥陰法也。厥陰當兩陰交盡﹐又名陰之絕陽﹐宜無熱矣。第其具合晦朔之理﹐陰之初盡卽陽之初生﹐所以厥陰病熱﹐是少陽使然也。火王則水虧﹐故消渴气上撞心﹐心中疼熱﹔气有餘便是火也。木勝則克土﹐故饑不欲食。虫爲風化﹐饑則胃中空虛﹐蛔聞食臭出﹐故吐蛔也。仲景立方﹐皆以甘辛苦味爲君﹐不用酸收之品﹐而此用之者﹐以厥陰主肝木耳。『洪範』曰﹕木曰曲直作酸。『內經』曰﹕木生酸﹐酸入肝。君烏梅之大酸﹐是伏其所主也。配黃連瀉心而除疼﹐佐黃柏滋腎以除渴。先其所因也。連柏﹐治厥陰陽邪則有餘﹐不足以治陰邪也。椒﹐附﹐辛﹐姜大辛之品並舉﹐不但治厥陰陰邪﹐且肝欲散﹐以辛散之也。又加桂枝﹐當歸﹐是肝臟血﹐求其所屬也。寒熱雜用﹐則气味不和﹐佐以人參﹐調其中气。以苦酒浸烏梅﹐同气相求﹐蒸之米下﹐資其穀气。加蜜爲丸﹐稍與而漸加之﹐緩則治其本也。蛔﹐昆虫也﹐生冷之物與濕熱之气相成﹐故藥亦寒熱互用﹐且胸中煩而吐蛔﹐則連﹐柏是寒因熱用也。蛔得酸則靜﹐得辛則伏﹐得苦則下﹐信爲治虫佳劑。久痢則虛﹐調其寒熱﹐酸以收之﹐下痢自止。

卷三﹨刪補名醫方論八卷

赤石脂禹餘糧湯

治久痢不止﹐大腸虛脫﹐服理中丸而利益甚者。赤石脂﹝搗碎﹞一斤禹餘糧﹝搗碎﹞一斤﹐右二味﹐以水六升﹐煮取二升﹐去滓﹐分溫三服。

【集注】柯琴曰﹕甘姜﹐參﹐術可以補中宮元气之虛﹐而不足以固下焦脂膏之脫。此痢在下焦﹐故不得以理中之劑收功矣。然大腸之不固﹐仍責在胃﹐關門之不閉﹐仍責在脾。二石皆土之棈气所結﹐實胃而澀腸﹐急以治下焦之標者﹐實以培中宮之本也。要知此證土虛而火不虛﹐故不宜於姜﹐附。若濕甚而虛不甚﹐復痢不止者﹐故又當利小便也。

卷三﹨刪補名醫方論八卷

白頭翁湯

治厥陰熱痢﹐下重﹐脈沈弦﹐渴欲飲水者。白頭翁三兩黃連三兩黃柏三兩秦皮三兩﹐右四味﹐以水七升﹐煮取三升﹐去滓﹐溫服一升﹐不病更服一升。

【注】三陰俱有下利證﹐自利不渴者﹐屬太陰也﹔自利而渴者﹐屬少陰也。。惟厥陰下利屬於寒者﹐厥而不渴下痢淸谷﹔屬於熱者﹐消渴下重﹐下利膿血。此熱利下重﹐乃火郁濕蒸﹐穢气奔迫廣腸魄門﹐重滯而難出﹐『內經』云暴注下迫者是矣。君以白頭翁寒而苦辛﹐臣以秦皮寒而苦澀。寒能勝熱﹐苦能燥濕﹐辛以散火之郁﹐澀以收下重之利也。佐黃連淸上焦之火﹐則渴可止。使黃柏瀉下焦之熱﹐則痢自除也。治厥陰熱利有二﹐初痢用此方﹐以苦燥之﹐以辛散之﹐以澀固之﹐是謂以寒治熱之法﹔久痢則用烏梅丸之酸以收火﹐佐以苦寒﹐雜以溫補﹐是謂逆之從之﹐隨所痢而行之﹐調其气使之平也。

卷三

四診心法要訣

醫家造精微﹐通幽顯﹐未有不先望而得之者。

近世惟事切巧﹐不事望神﹐大失古聖先賢之旨。今采醫經論色診之文確然可法者﹐編爲四言﹐合崔嘉彥「四言脈訣」名曰﹕四診要訣實該望﹑聞﹑問﹑切之道。使後之爲醫師者﹐由是而教﹔爲弟子者由是而學。熟讀習玩﹐揣摩日久﹐自能洞悉其妙。則造精微通幽顯也﹐無難矣。

望以目察﹐聞以耳占﹐問以言審﹐切以指參。

明斯診道﹐識病根源﹐能合色脈﹐可以萬全。

【注】此明望﹑聞﹑問﹑切爲識病之要道也。

經曰﹕望而知之謂之神﹐是以目察五色也﹔聞而知之謂之聖﹐是以耳識五音也﹔問而知之謂之工﹐是以言審五病也﹔切而知之謂之巧﹐是以指別五脈也。神﹑聖﹑工﹑巧四者﹐乃診病要道。

醫者明斯﹐更能互相參合﹐則可識萬病根源。以之療治﹐自萬舉而萬當矣。

五行五色﹐靑赤黃白﹐黑復生靑﹐如環常徳。

【注】此明天以五行﹐人以五臟﹐化生五色﹐相生如環之常徳也。

木主化生靑色﹐火主化生赤色﹐土主化生黃色﹐金主化生白色水主化生黑色﹐肝主化生靑色﹐心主化生赤色﹐脾主化生黃色肺主化生白色﹐腎主化生黑色。

變色大要﹐生克順逆。靑赤兼化﹐赤黃合一黃白淡黃﹐黑靑深碧﹐白黑淡黑。白靑淺碧赤白化紅﹐靑黃變綠﹐黑赤紫成﹐黑黃黧立。

【注】此明五色生克順逆﹐相兼合化之變色也。

五色相兼合化﹐不可勝數﹐而其大要﹐則相生之順色有五﹐相克之逆色亦有五﹕靑屬木化﹐赤屬火化﹐黃屬土化﹐白屬金化﹐黑屬水化﹐此五行所化之常色也。

木火同化﹐火土同化﹐土金同化﹐金水同化﹐水木同化﹐金木兼化﹐木土兼化土水兼化﹐水火兼化﹐火金兼化﹐此五行所化之變色也。如靑赤合化﹐紅而兼靑之色。

如赤黃合化﹐紅而兼黃之色。如黃白合化﹐黃而兼白﹐淡黃之色。

如白黑合化﹐黑而兼白﹐淡黑之色。如黑靑合化﹐黑而兼靑﹐深碧之色。

皆相生變色﹐爲病之順也。如白靑兼化﹐靑而兼白﹐淺碧之色。

如赤白兼化﹐白而兼赤之紅色。如靑黃兼化﹐靑而兼黃之綠色。

如黑赤兼化﹐黑而兼赤之紫色。如黃黑兼化﹐黃而兼黑之黧色。

皆相克變色﹐爲病之逆也。醫能識此﹐則可推五臟主病﹑兼病﹐吉凶變化之情矣。

天有五气﹐食人入鼻﹐藏於五臟﹐上華面頤。

肝靑心赤﹐脾臟色黃﹐肺白腎黑﹐五臟之常。

【注】此明色之本原出於天﹐徵乎人﹐五臟不病常色之診法也。

天以風﹑暑﹑濕﹑燥﹑寒之五气食人﹐從鼻而入。風气入肝﹐暑气入心濕气入脾﹐燥气入肺﹐寒气入腎﹐藏於人之五臟﹐蘊其精气﹐上華於面。

肝之精華﹐化爲色靑﹔心之精華﹐化爲色赤﹔脾之精華﹐化爲色黃﹔肺之精華﹐化爲色白﹔腎之精華﹐化爲色黑也。

髒色爲主﹐時色爲客。春靑夏赤﹐秋白冬黑長夏四季﹐色黃常則﹐客勝主善﹐主勝客惡。

【注】此明四時不病常色之診法也。五臟之色﹐隨五形之人而見﹐百歲不變﹐故爲主色也。

四時之色﹐隨四時加臨﹐推遷不常﹐故爲客色也。春气通肝﹐其色當靑﹔夏气通心其色當赤﹔秋气通肺﹐其色當白﹔冬气通腎﹐其色當黑﹔長夏四季之气通脾﹐其色當黃﹐此爲四時常則之色也。

主色者﹐人之髒气之所生也。客色者﹐歲气加臨之所化也。

夫歲气勝人气爲順﹐故曰客勝主爲善﹐人气勝歲气爲逆﹐故曰主勝客爲惡。

凡所謂勝者﹐當靑反白﹐當赤反黑﹐當白反赤﹐當黑反黃﹐當黃反靑之謂也。

色脈相合﹐靑弦赤洪﹐黃緩白浮﹐黑沈乃平。

已見其色﹐不得其脈﹐得克則死﹐得生則生。

【注】此明色脈相合相反﹐生死之診法也。凡病人面靑脈弦﹐面赤脈洪面黃脈緩﹐面白脈浮﹐面黑脈沈﹐此爲色脈相合﹐不病平人之候也。

假如病人已見靑色﹐不得弦脈﹐此爲色脈相反﹐主爲病之色脈也。

若得浮脈﹐是得克色之脈﹐則主死也﹔得沈脈﹐是得生色之脈則主生也。其餘他色皆仿此。

新病脈奪﹐其色不奪。久病色奪﹐其脈不奪。

新病易已﹐色脈不奪。久病難治﹐色脈俱奪。

【注】此以色脈相合﹐診病新久難易之法也。脈奪者﹐脈微小也。

色奪者﹐色不澤也。新病正受邪制﹐故脈奪也。邪受未久﹐故色不奪也。

久病受邪已久﹐故色奪也。久病不進﹐故脈不奪也。若新病而色脈俱不奪則正不衰而邪不盛也﹐故曰易已。久病色脈俱奪﹐則正已衰而邪方盛也。故曰難治。

色見皮外﹐气含皮中。內光外澤﹐气色相融。

有色無气﹐不病命傾。有气無色﹐𨿽困不凶。

【注】此以五色合五气之診法也。靑﹑黃﹑赤﹑白﹑黑﹐顯然彰於皮之外者五色也隱然含於皮之中者五气也。內光灼灼若動﹐從紋路中映出﹐外澤如玉不浮光油亮者﹐則爲气色並至﹐相生無病之容狀也。若外見五色﹐內無含映則爲有色無气。經曰﹕色至气不至者死。凡四時﹑五臟﹑五部﹑五官百病見之皆死﹐故𨿽不病﹑命必傾也。若外色淺淡不澤﹐而內含光气映出則爲有气無色。經曰﹕气至色不至者生。凡四時﹑五臟﹑五部﹑五官百病見之皆生﹐故𨿽病困而不凶也。

縞裹雄黃﹐脾狀並臻﹐縞裹紅肺﹐縞裹朱心﹐縞裹黑赤﹐紫艷腎緣﹐縞裹藍赤﹐石靑屬肝。

【注】此明气色並至﹐容狀之診法也。縞﹐白羅也。

如白羅裹雄黃﹐映出黃中透紅之色﹐是脾之气色並至之容狀也。

如白羅裹淺紅﹐映出淺紅罩白之色﹐是肺之气色並至之容狀也。

如白羅裹朱砂﹐映出深紅正赤之色﹐是心之气色並至之容狀也。

如白羅裹黑赤﹐映出黑中透赤﹐紫艷之色﹐是腎之气色並至之容狀也。

如白羅裹藍赤﹐映出藍中揚紅﹐石靑之色﹐是肝之气色並至之容狀也。

靑如蒼壁﹐不欲如藍。赤白裹朱﹐岯赭死原。

黑重炱漆﹐白羽枯鹽。雄黃羅裹﹐黃土終難。

【注】此明四時百病﹐五臟﹑五部﹑五官﹑五色生死之診法也。

蒼壁﹐碧玉也。藍﹐藍靛葉也。經曰﹕靑欲如蒼壁之色。

卽石靑色﹐生靑色也。不欲如藍﹐卽靛葉色﹐死靑色也。

血﹐死血也。赭﹐代赭石也。經曰﹕赤欲如白裹朱﹐卽正赤色﹐生紅色也。

不欲如赭﹐卽死血赭石之色﹐死紅色也。重漆﹐光潤紫色也。

炱﹐地上蒼枯黑土也。經曰﹕黑欲如重漆﹐卽光潤紫色﹐生黑色也。

不欲如負﹐卽枯黑土色﹐死黑色也。白羽﹐白鵝羽也。枯﹐枯骨也。

鹽﹐食鹽也。經曰﹕白欲如鵝羽﹐卽白而光澤如鵝羽之色﹐生白色也。

不欲如枯鹽﹐卽枯骨﹑食鹽之色﹐死白色也。

經曰﹕黃欲如羅裹雄黃﹐卽黃中透紅之色﹐生黃色也不欲如黃土﹐卽枯黃土之色﹐死黃色也。

舌赤捲短﹐心官病常。肺鼻白喘﹐胸滿喘張。

肝目眥靑﹐脾病唇黃﹐耳黑腎病﹐深淺分彰。

【注】此以五色合五官主病虛實之診法也。舌者﹐心之官也﹐舌赤﹐心之病也。

色深赤焦捲者﹐邪實也﹔色淺紅滋短者﹐正虛也。鼻者﹐肺之官也﹐鼻白﹐肺之病也。

色淺白﹐喘而不滿者﹐正虛也﹔色深白﹐喘而胸滿者﹐邪實也。目者﹐肝之官也目靑﹐肝之病也。色深靑者﹐邪實也﹔色淺靑者﹐正虛也。口唇者﹐脾之官也唇黃﹐脾之病也。色深黃者﹐邪實也﹔色淺黃者﹐正虛也。耳者﹐腎之官也耳黑﹐腎之病也。色深黑者﹐邪實也﹔色淺黑者﹐正虛也。所謂深淺分彰者卽下之所謂淺淡爲虛﹐深濃爲實﹐分明彰顯也。

左頰部肝﹐右頰部肺﹐額心頦腎﹐鼻脾部位。

部見本色﹐深淺病累﹐若見他色﹐按法推類。

【注】此以五色合五部﹐主虛﹑實﹑賊﹑微﹑正﹐五邪之診法也。左頰﹐肝之部也。

右頰﹐肺之部也。額上﹐心之部也。頦下﹐腎之部也。鼻者﹐脾之部也。

本部見本色﹐淺淡不及﹐深濃太過者﹐皆病色也。假如鼻者﹐脾之部位見黃本色﹐則爲本經自病﹐正邪也。若見白色﹐則爲子盜母气﹐虛邪也。

若見赤色﹐則爲母助子气﹐實邪也。若見靑色﹐則爲彼能克我﹐賊邪也。

若見黑色﹐則爲我能克彼﹐微邪也。所謂按法推類者﹐謂余髒準按此法而推其類也。

天庭面首﹐闕上喉咽﹐闕中印堂﹐候肺之原﹐山根候心年壽候肝﹐兩傍候膽﹐脾胃鼻端。頰腎腰臍﹐顴下大腸顴內小腑﹐面王子膀。當顴候肩﹐顴外候臂﹐顴外之下乃候手位。根傍乳膺﹐繩上候背﹐牙車下股﹐膝脛足位。

【注】此以上部候頭﹐下部候足﹐中部候臟腑﹐合五色主病之診法也。

闕中者﹐兩眉之間﹐謂之印堂﹐中部之最髙者﹐故應候肺之疾也。

印堂之上﹐名曰闕上﹐闕上至髮際﹐名曰天庭。天庭爲上部之上﹐故應候頭面之疾也。

闕上爲上部之下﹐故應候咽喉之疾也。山根者﹐兩目之間﹐卽下極也﹐在肺下之部故應候心之疾也。年壽者﹐下極之下﹐卽鼻柱也﹐在心下之部﹐故應候肝之疾也。

面傍者﹐年壽之左右﹐膽附於肝﹐故應候膽之疾也﹐鼻端者﹐年壽之下﹐謂之面王卽準頭鼻孔也﹐在肝下之部﹐故應候脾之疾也。鼻孔者﹐卽方上也﹐脾胃相連故應候胃之疾也。耳前之下﹐謂之兩頰﹐四髒居腹而皆一﹐惟腎居脊而有兩故兩頰應候腎之疾也﹔與腰臍對﹐故又應候腰臍之疾也。頰內髙骨﹐謂之兩顴之下在腎下之部﹐故應候大腸之疾也。顴內者﹑卽兩顴之內也﹐小腑者﹐謂小腸之腑也小腸在大腸之上﹐故應候之也。準頭上至於庭﹐皆謂之明堂﹐準頭下至於頦﹐皆謂之面王。

面王者﹑卽人中承漿之部也。膀胱者﹑腎之腑也﹐子處者﹑卽精室血海也﹐皆居腎之下故面王應候子處膀胱之疾也。此臟腑上下﹑內外之部位也。五部以頦候腎者﹐以水居極下且子處中通兩腎也。以天庭候心者﹐以火居極上故也。以左頰候肝者﹐以木位居左故也。

以右頰候肺者﹐以金位居右故也。以鼻候脾者﹐以土位居中故也。當顴者﹐當兩顴骨之部也。

顴爲骨之本﹐而居外部之上﹐故應候肩之疾也。肩接乎臂﹐故顴骨之外﹐應候臂之疾也。

臂接乎手﹐故顴外之下﹐應候手部之疾也。根傍者﹐山根兩傍﹐兩目內之部也而居內部之上﹐故應候膺乳胸前之疾也。兩頰候腰腎﹐頰外從頰骨上引曰繩骨故應候背之疾也。頰外從頰骨下引曰牙車骨﹐故應候股下膝脛足部之疾也。

此肢體上下﹑內外之部位也。

庭闕鼻端﹐髙起直平。顴頰蕃蔽﹐大廣丰隆。

骨胳明顯﹐壽亨遐齡。骨胳陷弱﹐易受邪攻。

【注】此明五官﹑五部﹑彊弱﹑壽夭之診法也。天庭闕中至鼻之端﹐皆髙起直平面顴﹑兩頰﹑蕃蔽﹑耳門﹐皆大廣丰隆﹐去之十步﹐皆見於外﹐則爲骨胳明顯也。

其人不但不病﹐且享遇齡之壽也。若天庭﹑顴﹑頰﹑耳門諸處﹐骨卑肉薄﹐則爲骨胳陷弱也。

其人不但不免於病﹐且不壽也。

黃赤風熱﹐靑白主寒﹐靑黑爲痛﹐甚則痺攣。

恍白脫血﹐微黑水寒﹐痿黃諸虛﹐顴赤勞纏。

【注】此以五色隨其所在五官﹑五部﹑內部﹑外部﹑上部﹑下部主病之診法也。

黃赤爲陽色﹐故爲病亦陽﹐所以主風也﹐熱也。靑白黑爲陰色﹐故爲病亦陰所以主寒也﹐痛也。若黑甚﹐在脈則麻痺﹐在筋則拘攣。

恍白者﹐淺淡白色也﹐主大吐衄﹑下血﹑脫血也﹔若無衄吐下血﹐則爲心不生血不榮於色也。微黑者﹐淺淡黑色也﹐主腎病水寒也。痿黃者﹐淺淡黃色也﹐主諸虛病也。

兩顴深紅赤色者﹐主陰火上乘﹐虛損勞疾也。

視色之銳﹐所向部官。內走外易﹐外走內難。

官部色脈﹐五病交參﹐上逆下順﹐左右反阽。

【注】此以五色傳乘官部之診法也。色之尖處爲銳。凡病相傳相乘當視其色之銳處所向何官﹑何部﹐則知起自何官﹑何部﹐傳乘何部﹑何官﹐生克順逆﹐自然明矣。銳處向外﹐是內部走外部﹐則爲髒傳腑腑傳表﹐易治之病也。銳處向內﹐是外部走內部﹐則爲表傳腑﹐腑傳髒難治之病也。內走處走﹐固有難易﹐然更當以五部﹑五官﹑五色﹑五脈﹑五病交相推參﹐則又有微甚生死之別焉。凡病色從下衝明堂而上額則爲水克火之賊邪﹐故逆也。從上壓明堂而下頦﹐則爲火侮水之微邪﹐故順也。

反﹐相反也。阽﹐危也。男子以左爲主﹐女子以右爲主。男子之色自左衝右爲從﹐自右衝左爲逆。女子之色﹐自右衝左爲從﹐自左衝右爲逆。

逆者相反也﹐相反故危也。前以內外部位分順逆後以上下﹑左右分順逆﹐不可不知。

沈濁晦暗﹐內久而重。浮澤明顯﹐外新而輕。

其病不甚﹐半澤半明。雲散易治﹐摶聚難攻。

【注】此以五色晦明聚散﹐別久﹑重﹑新﹑輕之病﹐易治﹑難治之診法也。

色深爲沈﹐主病在內﹐若更濁滯晦暗﹐主久病與重病也。色淺爲浮﹐主病在外若得光澤明顯﹐主新病與輕病也。若其色𨿽不枯晦﹐亦不明澤﹐主不甚之病也。

凡諸病之色﹐如雲撤散﹐主病將愈﹐易治也﹔摶聚凝滯﹐主病漸進﹐難治也。

上以內外﹑上下﹑左右分順逆﹐此以淺深﹑晦明﹑聚散分順逆也。

黑庭赤顴﹐出如拇指﹐病𨿽小愈﹐亦必卒死。

唇面黑靑﹐五官黑起﹐擦殘汗粉﹐白色皆死。

【注】此明非常之色﹐診人暴死之法也。出如拇指﹐謂成塊成條﹐摶聚不散也。黑色出如拇指於天庭﹐赤色出如拇指於兩顴﹐此皆水火相射之候﹐故病者𨿽或小愈亦必卒然而死也。病者唇面靑黑﹐及五官忽起黑色白色﹐如擦殘汗粉之狀𨿽不病﹐亦皆主卒死也。

善色不病﹐於義誠當﹐惡色不病﹐必主凶殃五官陷弱﹐庭闕不張﹐蕃蔽卑小﹐不病神彊。

【注】此明見其色不見其病之診法也。善色者﹐气色並至之好色也其人於理當不病也。惡色者﹐沈深滯晦之色也﹐其人卽不病﹐亦必主凶殃也。

凶殃者﹐卽相家所謂紅主焦勞口舌﹐白主刑罰孝服﹐黑主非災凶死靑主憂訟暴亡之類也。五官陷弱者﹐謂五官骨陷肉薄也。庭闕不張者謂天庭﹑闕中不丰隆張顯也。蕃蔽卑小者﹐謂頰側耳門卑低不廣也。

此皆無病而有不壽之形﹐若加惡色﹐豈能堪哉﹗其有不病者﹐必其人神气彊旺素稱其形也。

肝病善怒﹐面色當靑﹐左有動气﹐轉筋脇疼。

諸風掉眩﹐疝病耳聾﹐目視恍恍﹐如將捕驚。

【注】此下五條﹐皆明色病相合﹐本髒自病﹐虛實之診法也。怒者肝之志﹐故病則好怒也。靑者﹐肝之色﹐故病則面色當靑也。

肝之部位在左﹐故病則左脇有動气而脇疼也。肝主筋﹐故病則轉筋也。

掉者﹐動搖抽搐也。眩者﹐昏黑不明也。肝主風。故病則掉眩也。

疝主肝﹐故病疝也。肝與膽爲表裏﹐故病耳聾也。此皆肝實之病。

若肝虛﹐則目視恍恍無所見﹐以肝開竅於目也。肝虛則膽薄故不時而有如人將捕之驚也。

心赤善喜﹐舌紅口漧﹐臍上動气﹐心胸痛煩。

健忘驚悸﹐怔忡不安﹐實狂昏冒﹐虛悲淒然。

【注】喜者心之志﹐故病則好喜也。赤者心之色﹐故病則面色赤也。

心開竅於舌﹐故病則舌赤紅也。心主熱﹐故病則口干心煩也。

心之部位在上﹐故病則臍上有動气也。胸者心肺之宮城也故病則心胸痛也。健忘﹑驚悸﹑怔忡﹐皆心神不安之病也。

熱乘心實﹐則發狂昏冒也。神怯心虛﹐則淒然好悲也。

脾黃善憂﹐當臍動气﹐善思食少﹐倦怠乏力腹滿腸鳴﹐痛而下利﹐實則身重﹐脹滿便閉。

【注】黃者脾之色﹐故病則面色黃也。憂思者﹐脾之志﹐故病則好憂思也。

脾之部位在中﹐故病則當臍有動气也。脾主味﹐故病則食少也。脾主四肢故病則倦怠乏力也。脾主腹﹐故病則腹滿腸鳴痛而下利也。

此皆﹨k脾虛﹨k之病也。脾主肉﹐故實則病身重﹑腹脹滿﹑便閉也。

肺白善悲﹐臍右動气﹐灑淅寒熱﹐咳唾噴嚏喘呼气促﹐膚痛胸痺﹐虛則气短﹐不能續息。

【注】白者肺之色﹐故病則面色白也。悲者肺之志﹐故病則好悲也。

肺之部位在右﹐故病則右脇有動气也。肺主皮毛﹐故病則灑淅寒熱膚痛也。

咳嗽唾痰﹐噴嚏流涕﹐喘呼气促﹐皆肺本病也。胸者肺之府也故病則胸痺而痛也。肺虛則胸中气少﹐故喘咳皆气短不能續息也。

腎黑善恐﹐臍下動气﹐腹脹腫喘﹐溲便不利腰背少腹﹐骨痛欠气﹐心懸如饑﹐足寒厥逆。

【注】黑者腎之色﹐故病則面色黑也。恐者腎之志﹐故病則好恐也。

腎之部位在下﹐故病則臍下有動气也。腎主水﹐故病則水蓄腹脹﹑腫滿﹑喘不得臥也﹐腎開竅於二陰﹐故病則溲便不利也。腎主骨﹐腎與膀胱爲表裏故病則少腹滿﹐背與骨俱痛也。腎主欠﹐故病則呵欠也。腎邪上乘於心故病則心空如饑也。諸厥屬下﹐故病則足寒厥逆也。

正病正色﹐爲病多順﹐病色交錯﹐爲病多逆。

母乘子順﹐子乘母逆。相克逆凶﹐相生順吉。

【注】此以五色合五病順逆生死之診法也。假如肝病色靑﹐是正病正色。

_芋C若反見他色﹐是病色交錯也。若見黑色﹐爲母乘子﹐相生之順也。

若見赤色﹐爲子乘母﹐相生之逆也。若見黃色﹐爲病克色﹐其病不加凶中順也。若見白色﹐爲色克病﹐其病則甚﹐凶中逆也。曰相克逆凶者謂相克爲凶﹐凶中順尙可也。凶中逆必凶也。曰相生順吉者﹐謂相生爲吉如子乘母﹐爲吉中小逆也﹐如母乘子﹐爲吉中大順也。其餘四髒皆仿也。

色生於髒﹐各命其部。神藏於心﹐外候在目。

光晦神短﹐了了神足。單失久病﹐雙失卽故。

【注】此以色合二目之神﹐診病生死之法也。五色生於五臟各命其部而見於面。神藏於心﹐𨿽不可得而識﹐然外候在目視其目光晦暗﹐此爲神短病死之候也。若目睛淸瑩﹐了了分明此爲神足不病之候也。單失者﹐謂或色或神﹐主久病也。雙失者神色俱失﹐故主卽死也。

面目之色﹐各有相當﹐交互錯見﹐皆主身亡面黃有救﹐眥紅疹瘍﹐眥黃病愈﹐睛黃髮黃。

【注】此以色合二目之色﹐診病之法也。面目之色﹐各有相當之色如面之色﹐肝靑﹑心赤﹑脾黃﹑肺白﹑腎黑﹔目之色﹐如睛瞳黑﹑烏珠靑﹑白珠白﹑兩紅也。若目靑﹑目赤﹑目白﹑目黑﹐與面色但有不同皆爲交互錯見﹐病者皆主身亡也。惟面色黃者﹐爲土未敗﹐五行有救皆不死也。若傷寒兩目紅﹐則爲發疹瘍之兆兩目皆黃﹐則爲病將愈之徵。若兩睛通黃﹐則爲主發黃疸之候也。

閉目陰病﹐開目病陽﹐朦朧熱盛﹐時瞑衄常陽絕戴眼﹐陰脫目盲﹐气脫眶陷﹐睛定神亡。

【注】此診目陰陽生死之法也。凡病者閉目﹐則爲病在陰也﹔開目則爲病在陽也。朦朧昏不了了﹐非開目也﹐則爲熱盛傷神也。視而時瞑非開目也﹐則爲衄血之常候也。目上直視﹐謂之戴眼﹐則爲陽絕之候也。

視不見物﹐謂之目盲﹐則爲陰脫之候也。目眶忽陷﹐則爲气脫之候也。

睛定不轉﹐則爲神亡之候也。

五色旣審﹐五音當明。聲爲音本﹐音以聲生。

聲之餘韻﹐音遂以名。角徵宮商﹐並羽五聲。

【注】此明五音﹐乃天地之正气﹐人之中聲也。有聲而後有音故聲爲音本﹐音以聲生也。聲之餘韻則謂之音﹐非聲之外復有音也。

五色命乎五臟﹐診人之病﹐旣已審矣﹔而五音通乎五臟﹐診人之病亦當明也。角屬木通乎肝﹐微屬火通乎心﹐宮屬土通乎脾﹐商屬金通乎肺羽屬水通乎腎也。

中空有竅﹐故肺主聲。喉爲聲路﹐會厭門戶。

舌爲聲機﹐唇齒扇助。寬隘銳鈍﹐厚薄之故。

【注】此明聲音各有所主之診法也。凡萬物中空有竅者皆能鳴焉故肺象之而主聲也。凡發聲必由喉出﹐故爲聲音之路也。必因會厭開闔故爲聲音門戶也。必借舌爲宛轉﹐故爲聲音之機也。必資之於牙齒唇口故爲聲音之扇助也。五者相須﹐故能出五音而宣達遠近也。若夫喉有寬隘寬者聲大﹐隘者聲小。舌有銳鈍﹐銳者聲辧﹐鈍者不眞。會厭有厚薄厚者聲濁﹐薄者聲淸。唇亦有厚薄﹐厚者聲遲﹐薄者聲疾。牙齒有疏密疏者聲散﹐密者聲聚。五者皆無病之聲音﹐乃形質之稟賦不同也。以此推之在喉﹑在會厭﹑在舌﹑在齒﹑在唇之故﹐當有別也。

舌居中發﹐喉音正宮﹐極長下濁﹐沈厚雄洪。

開口張顎﹐口音商成﹐次長下濁﹐鏗鏘肅淸。

撮口唇音﹐極短髙淸﹐柔細透徹﹐尖利羽聲。

舌點齒音﹐次短髙淸﹐抑揚詠越﹐徵聲始通。

角縮舌音﹐條暢正中﹐長短髙下﹐淸濁和平。

【注】此明五臟聲音不病之常之診法也。經曰﹕天食人以五气五气入鼻藏於心肺﹐上使五色修明﹐聲音能彰。故五臟各有正聲以合於五音也。如舌居中﹐發音自喉出者﹐此宮之正音也﹔其聲極長﹑極下﹑極濁﹐有沈洪雄厚之韻﹐屬土入通於脾。開口張﹐音自口出者此商之正音也﹔其聲次長﹑次下﹑次濁﹐有鏗鏘淸肅之韻﹐屬金入通於肺。

撮口而發﹐音自唇出者﹐此羽之正音也﹔其聲極短﹑極髙﹑極淸有柔細尖利之韻﹐屬水入通於腎。以舌點齒成音者﹐乃徵之正音也﹔其聲次短﹑次髙﹑次淸﹐有抑揚詠越之韻﹐屬火入通於心。

內縮其舌而成音者﹐乃角之正音也﹔其聲長短﹑髙下﹑淸濁相和有條暢中正之韻﹐屬木入通於肝。此五臟不病之常聲也。

者﹐齒本肉也。

喜心所感﹐忻散之聲。怒心所感﹐忿厲之聲。

哀心所感﹐悲嘶之聲。樂心所感﹐舒緩之聲。

敬心所感﹐正肅之聲。愛心所感﹐溫和之聲。

【注】前以咽喉﹑會厭﹑舌﹑齒﹑口唇稟賦不同﹐以別非病之音。

此又復以人之情﹑感物成聲﹐以明非病之聲也。如爲喜感於心者則其發聲必忻悅以散也。怒感於心者﹐則其發聲必忿急而厲也。

哀感於心者﹐則其發聲必悲淒以嘶也。樂感於心者﹐則其發聲必舒暢不迫也。

敬感於心者﹐則其發聲必正直肅斂也。愛感於心者﹐則其發聲必溫柔以和也。

醫者於此比類而推不病之音﹐自可識有病之音也。

五聲之變﹐變則病生﹐肝呼而急﹐心笑而雄脾歌以漫﹐肺哭促聲﹐腎呻低微。色克則凶。

【注】此以五聲變而生病之診法也。五聲失正﹐則謂之變﹐變則病生也。

肝呼而聲急﹐肝聲失正﹐故知病生肝也。心笑而聲雄﹐心聲失正故知病生心也。脾歌而聲漫﹐脾聲失正﹐故知病生脾也。肺哭而聲促肺聲失正﹐故知病生肺也。腎呻而低微﹐腎聲失正﹐故知病生腎也。

所謂色克則凶者﹐假如肝病呼急﹐得相克之白色﹐主凶也。余髒仿此。

好言者熱﹐懶言者寒。言壯爲實﹐言輕爲虛。

言微難復﹐奪气可知。譫妄無倫﹐神明已失。

【注】此以聲音診病寒熱﹑虛實﹑生死之法也。《中藏經》曰﹕陽候多語﹑熱也﹐陰候無聲﹑寒也。發言壯厲﹐實也﹔發言輕微﹐虛也。若言聲微小不能出喉﹐欲言不能復言者此奪气也。譫言妄語﹐不別親疏﹐神明失也﹐皆主死候。

失音聲重﹐內火外寒。瘡痛而久﹐勞啞使然。

啞風不語﹐𨿽治命難。嘔歌失音﹐不治亦痊。

【注】此明失音爲病不同之診也。失音聲粗重﹐乃內火爲外寒所遏郁於肺也。若不粗重﹐且瘡爛而痛﹐日久流連者﹐是因勞啞使然也。

小兒抽風不語﹐大人中風不語﹐皆謂之啞風﹐𨿽竭力治之而命則終難挽回﹐以金不能制木也。謳歌失音者﹐是因歌傷喉不治亦可痊也。

聲色旣詳﹐問亦當知﹐視其五人﹐以知起止。

心主五臭﹐自入爲焦﹐脾香腎腐﹐肺腥肝臊。

脾主五味﹐自入爲甘﹐肝酸心苦﹐肺辛腎咸。

腎主五液﹐心汗肝泣﹐自入爲唾﹐脾涎肺涕。

【注】此明五入問病之診法也。肺主五聲﹐肝主五色﹐前已詳明而問之之道﹐亦所當知也。經曰﹕治之極於一。一者問其因而得其情也。其要在視其五入﹐卽可以知病情之起止也。

假如心主五臭﹐凡病者喜臭﹑惡臭﹐皆主於心﹐此統而言之也。

若分而言之﹐則自入喜焦﹐病生心也﹔入脾喜香﹐病生脾也﹔入腎喜腐﹐病生腎也﹔入肺喜腥﹐病生肺也﹔入肝喜臊﹐病生肝也。

脾主五味﹐凡病者喜味﹑惡味﹐皆主於脾﹐此統而言之也。

若分而言之﹐則自入喜甘﹐病生脾也﹔入肝喜酸﹐病生肝也﹔入心喜苦﹐病生心也﹔入肺喜辛﹐病生肺也﹔入腎喜鹹﹐病生腎也。

腎主五液﹐凡病者多液﹑少液﹐皆主於腎﹐此統而言之也。

若分而言之﹐則自入出而爲唾﹐病生腎也﹔入心出而爲汗病生心也﹔入肝出而爲淚﹐病生肝也﹔入脾出而爲涎﹐病生脾也﹔入肺出而爲涕﹐病生肺也。其聲之微壯﹐色之順逆﹐法同推也。

百病之常﹐晝安朝慧﹐夕加夜甚﹐正邪進退。

潮作之時﹐精神爲貴﹐不衰者實﹐困弱虛累。

【注】此以問知精神盛衰﹑虛實之診法也。凡病朝慧者以朝則人气始生﹐衛气始行﹐故慧也。晝安者﹐以日中則人气長長則勝邪﹐故安也。夕加者﹐以夕則人气始衰﹐邪气始生﹐故加也。

夜甚者﹐以夜半則人气入髒﹐邪气獨居於身﹐故甚也。此百病消長邪正進退之常也﹐凡病來潮發作之時﹐精神爲貴者﹐以病至精神不衰則爲邪气不能勝正﹐正气實也﹔病至精神困弱﹐則爲正气不能勝邪正气虛也。

晝劇而熱﹐陽旺於陽。夜劇而寒﹐陰旺於陰。

晝劇而寒﹐陰上乘陽。夜劇而熱﹐陽下陷陰。

晝夜寒厥﹐重陰無陽。晝夜煩熱﹐重陽無陰。

晝寒夜熱﹐陰陽交錯﹐飲食不入﹐死終難卻。

【注】此以問知晝夜起居﹐診病陰陽﹑气血﹑生死之法也。

晝﹐陽也﹔熱﹐陽也。凡病﹐晝則增劇煩熱﹐而夜安靜者是陽自旺於陽分﹐气病而血不病也。夜﹐陰也﹔寒﹐陰也。

凡病﹐夜則增劇寒厥﹐而晝安靜者﹐是陰自旺於陰分血病而气不病也。凡病﹐晝則增劇寒厥而夜安靜者是陰上乘於陽分之病也。凡病﹐夜則增劇煩熱而晝安靜者是陽下陷於陰分之病也。凡病﹐晝夜俱寒厥者﹐是重陰無陽之病也。

凡病晝夜俱煩熱者﹐是重陽無陰之病也。凡病﹐晝則寒厥﹐夜則煩熱者名曰陰陽交錯。若飲食不入﹐其人之死﹐終難卻也。

食多气少﹐火化新痊。食少气多﹐胃肺兩愆。

喜冷有熱﹐喜熱有寒﹐寒熱虛實﹐多少之間。

【注】此以問知飲食之診法也。食多气盛﹐此其常也。若食多气少非胃病火化﹐卽新愈之後貪食﹐而穀气未足也。食少气少﹐此其常也。

若食少气多﹐則必是胃病不食﹐肺病气逆﹐兩經之愆也。喜冷者中必有熱。喜熱者﹐中必有寒。虛熱則飲冷少﹐實熱則飲冷多虛寒則飲熱少﹐實寒則飲熱多﹐故曰寒熱虛實﹐辧在多少之間也。

大便通閉﹐關乎虛實﹐無熱陰結﹐無寒陽利。

小便紅白﹐主乎熱寒﹐陰虛紅淺﹐濕熱白泔。

【注】此以問知大﹑小二便之診法也。大便之利不利關乎裏之虛實也。閉者爲實﹐若內外並無熱證﹐則爲陰結便閉也。

通者爲虛﹐若內外並無寒證﹐則爲陽實熱利也。小便之紅與白主乎裏之寒熱也。紅者爲熱﹐若平素淺紅淡黃﹐則爲陰虛也。

白者爲寒﹐若平素白渾如米泔﹐則爲濕熱所化也。

望以觀色﹐問以測情。召醫至榻﹐不盼不驚或告之痛﹐並無苦容﹐色脈皆和﹐詐病欺蒙。

【注】此以色合問﹐診病眞僞之法也。望色只可以知病之處非問不足以測病之情也。凡病者聞醫至榻﹐未有不盼視而驚起者也若不驚起而盼視者﹐非無病必驕恣之輩也。若病者或告之痛醫視其面並無痛苦容狀﹐診其色脈皆利﹐此乃詐病欺蒙醫士也。

脈之呻吟﹐病者常情。搖頭而言﹐護處必疼。

三言三止﹐言謇爲風。咽唾呵欠﹐皆非病徵。

【注】此以聲合情﹐診病眞僞之法也。醫家診脈﹐病者呻吟以其爲病所苦﹐無柰之常情也。凡欲言而先搖頭者﹐是痛極艱於發聲搖頭以意示緩故也。若以手護腹﹐則爲裏痛﹐護頭則爲頭痛但有所護之處﹐必有所痛也。持脈之時﹐病人三言三止者謂欲言不言﹐不言欲言﹐如此者三也。言謇不能言者﹐風病也。

若非言謇風病而三言三止者﹐是故爲詐病之態也。或脈之而咽唾或脈之而呵欠﹐皆非有病之徵。以咽唾者裏气和﹐呵欠者陰陽和故也。

舉此二事﹐以診別其情之眞僞﹐則其他可推廣矣﹐蓋意在使病者不能售其欺醫者不致爲其所欺而妄治也。

黑色無痛﹐女疸腎傷﹐非疸血蓄﹐衄下後黃。

面微黃黑﹐紋繞口角﹐饑瘦之容﹐詢必噎膈。

【注】此以色合問﹐診病之法也。黑色當主痛﹐詢之無痛病或爲腎傷女勞疸也﹐察之又非女疸﹐其爲血蓄於中﹐顏變於外可知然血蓄之黑﹐則必或吐衄﹑或下血﹐而後卽轉黃色﹐以瘀去故也。

面微黑黃者﹐卽淺淡之黧色也﹐視其壽帶紋短﹐若纏繞口角亦非蓄血﹐卽相家所謂蛇入口﹐主人餓死﹐更視其人有饑餓削瘦之容可知病不能食﹐詢問必是噎膈也。

白不脫血﹐脈如亂絲﹐問因恐怖﹐气下神失乍白乍赤﹐脈浮气怯﹐羞愧神蕩﹐有此气色。

【注】此以色合情之診法也。白者脫血虛色也﹐察之並無脫血之證問之始知因恐怖也。恐則血隨气下﹐故色白也。怖則神隨气失故脈如亂絲也。乍白乍赤﹐气血不定之色也﹐脈浮气怯神气不安之象也。問之始知中心羞愧﹐有此气色也。羞則气收故气怯也。愧則神蕩﹐故脈浮也。舉此情色二端﹐一以診病一以診情﹐他可類推﹐總在臨病者神而明之也。

眉起五色﹐其病在皮。營變蠕動﹐血脈可知。

眥目筋病﹐唇口主肌﹐耳主骨病﹐焦枯垢泥。

【注】此以色合皮﹑脈﹑肉﹑筋﹑骨﹐診病之法也。

凡眉間起五色﹐主病在皮者﹐以肺主皮毛也。營變五色蠕蠕然動﹐主病在脈者﹐以營行血脈也。目起五色﹐主病在筋者以肝主筋也。唇口起五色﹐主病在肌者﹐以脾主肉也。耳起五色主病在骨者﹐以腎主骨也。焦枯垢泥者﹐乃枯骨不澤﹐不能外榮也。

此下皆診病之雜法也。

發上屬火﹐須下屬水﹐皮毛屬金﹐眉橫屬木屬土之毫﹐腋陰臍腹。發直如麻﹐毛焦死故。

【注】此明毛髮診病之法也。發屬心而上長﹐故屬火也。須屬腎而下長故屬水也。通身之毛﹐屬肺而生皮﹐故屬金也。眉屬肝而橫長﹐故屬木也。

腋下﹑陰下﹑臍中﹑腹中之毫﹐屬脾以應四維﹐故屬土也。凡毛髮𨿽屬五臟然皆血液所生﹐故喜光澤﹐若發直如麻﹐須毛焦枯﹐皆死候也。

陰絡從經﹐而有常色。陽絡無常﹐隨時變色。

寒多則凝﹐凝則黑靑。熱多則淖﹐淖則黃紅。

【注】此以色合絡脈之診法也。絡有陰陽﹐隨陰經之絡爲陰絡隨陽經之絡爲陽絡也。陰絡深而在內﹐陽絡浮而在外﹐在內者不可得而見也惟從經常之色而治之﹐故曰有常色也。在外者可得而見則隨四時推遷變色而治之﹐故曰陽絡無常也。然陽絡之變色亦不外乎診色之寒熱也。寒多則脈凝﹐凝則色靑黑也﹐熱多則脈淖淖則色黃紅也。

胃之大絡﹐名曰虛裏﹐動左乳下﹐有過不及其動應衣﹐宗气外泄﹐促結積聚﹐不至則死。

【注】此明宗气診病法也。胃之大絡﹐名曰虛裏﹐貫膈絡肺出於左乳之下﹐動不應衣﹐以候宗气。若動之微而不見﹐則爲不及主宗气內虛也。若動之應衣而甚﹐則爲太過﹐主宗气外泄。

若三﹑四至一止﹐或五﹑六至一止﹐則主有積聚也。若絕不至者則主死矣。

脈尺相應﹐尺寒虛瀉﹐尺熱病溫﹐陰虛寒熱風病尺滑﹐痺病尺澀﹐尺大丰盛﹐尺小虧竭。

【注】此明診尺之法也。尺者﹐謂從關至尺澤之皮膚也。

經曰﹕脈急尺之皮膚亦急﹐脈緩尺之皮膚亦緩脈小尺之皮膚亦減而少气﹐脈大尺之皮膚亦賁而起脈滑尺之皮膚亦滑﹐脈澀尺之皮膚亦澀。故曰脈尺相應也。

若診尺之皮膚寒﹐則主虛瀉也。診尺之皮膚熱則主病溫也﹔非病溫則主陰虛寒熱勞疾也。凡風病則尺之膚滑也。

痺病則尺之膚澀也﹐气血盛則尺之肉丰盛﹐气血虛則尺之肉虧竭也。

肘候腰腹﹐手股足端﹐尺外肩背﹐尺肉膺前掌中腹中﹐魚靑胃寒﹐寒熱所在﹐病生熱寒。

【注】此明肘臂之診法也。肘上曰膊﹐肘下曰臂﹐膊臂之節曰肘臂內曰尺﹐尺外曰臂。肘上候腰腹﹐手主候股足﹐臂主候肩背尺主候胸膺﹐掌中主候腹中。手大指本節後名曰魚﹐或有靑色或現靑脈﹐主候胃中寒也。診其寒熱所在﹐何處主病生寒熱也。

診臍上下﹐上胃下腸﹐腹皮寒熱﹐腸胃相當。

胃喜冷飲﹐腸喜熱湯。熱無灼灼﹐寒無滄滄。

【注】此明診臍之法也。臍之上主候胃也。臍之下主候腸也。捫其上﹑下之腹皮寒熱﹐則知胃腸有寒熱相當之病也。胃中有病﹐每喜冷飲腸間有病﹐多喜熱湯﹐是其徵也。然與之飲熱﹐不可過於灼灼之熱﹔與寒﹐不可過於滄滄之寒﹐蓋恐其恣意有失﹐惟當適其寒溫之宜也。

胃熱口糜﹐懸心善饑。腸熱利熱﹐出黃如糜。

胃寒淸厥﹐腹脹而疼。腸寒尿白﹐饗瀉腸鳴。

【注】此明胃腸寒熱爲病之診法也。胃中有熱﹐則上發口糜﹐心空善饑。

腸中有熱﹐則瀉出之物亦熱﹐色黃如粥。胃中有寒﹐面淸冷厥則腹脹而疼。腸中有寒﹐則小便尿白﹐饗瀉腸鳴也。

木形之人﹐其色必蒼﹐身直五小﹐五瘦五長。

多才勞心﹐多憂勞事。軟弱曲短﹐一有非良。

【注】此下五條﹐皆以色合形之診法也。木形之人﹐其色合靑貴乎如碧蒼之潤也。身直者﹐象木之幹直也。五小者﹐謂頭小手足小象木之巓枝也。五瘦五長者﹐謂身肢象木之條細而長也。多才者象木之用隨斫成材也。多才之人﹐必勞於心也。多憂者象木之性不能自靜也﹔多憂之人﹐必勞於事也。

若一有形質軟弱曲短﹐皆非良材也。

火形赤明﹐小面五銳﹐反露偏陋﹐神淸主貴。

重气輕財﹐少信多慮﹐好動心急﹐最忌不配。

【注】火形之人﹐其色合赤﹐貴乎明也。五銳者﹐謂頭﹑額﹑鼻﹑面﹑口﹐象火上之尖銳也。五反五露者﹐謂五官反外﹑露外也﹐象火之性張顯外露也。五偏五陋者﹐謂五官不正醜陋也﹐象火寄體﹐隨物難定也。

凡此反露偏陋﹐皆火敗形﹐若神淸而明﹐是爲得火之神﹐則反主貴也。

重气者﹐象火屬陽﹐多气也。輕財者﹐象火之性﹐多散也。少信者象火之性﹐易變也。多慮者﹐象火之明﹐燭物也。好動者﹐象火之用不靜也。心急者﹐象火之性﹐急速也。最忌神癡﹑气濁﹑色悖則爲不配﹐皆敗形也。

土形之狀﹐黃亮五圓﹐五實五厚﹐五短貴全。

面圓頭大﹐厚腹股肩﹐容人有信﹐行緩心安。

【注】土形之人﹐其色合黃﹐貴乎亮也。五圓者﹐象土之形圓也。

五實五厚者﹐象土之質實厚也。五短者﹐象土之形惇短也。圓﹑實﹑厚﹑短﹐五者俱全﹐各成一形﹐皆爲土之正形﹐則主貴也。面圓﹑頭大﹑厚腹﹑美肩﹑美股﹐皆土厚實之狀也。客人有信﹐行緩心安皆土徳性之厚也。

金形潔白﹐五正五方﹐五朝五潤﹐偏削敗亡。

居處靜悍﹐行廉性剛﹐爲吏威肅﹐兼小無傷。

【注】金形之人﹐其色合白﹐貴乎潔也。五正五方者﹐象金之形方正也。

五朝者﹐金主骨﹐骨胳貴內朝明堂也。五潤者﹐象金之藏於水也。

偏則不方正﹐削則骨露陷﹐敗亡之形也。居處靜悍者﹐象金靜而悍也。

行廉性剛者﹐象金性潔而剛也。爲吏威肅者﹐象金之性肅殺也。

兼小無傷者﹐謂方正朝潤﹐𨿽小無傷﹐金之正形也。

水形紫潤﹐面肥不平﹐五肥五嫩﹐五秀五淸。

流動搖身﹐常不敬畏﹐內欺外恭﹐粗濁主廢。

【注】水形之人﹐其色合紫﹐貴乎潤色。面肥不平者象水之面廣而有波也。五肥者﹐象水之形廣大也。五嫩者象水之性滋潤也。五秀五淸者﹐象水之質淸徹也。肥嫩之質發行常流動搖身﹐象水之流動不居也。常不敬畏者﹐象水之性趨下不上也。

內欺外恭者﹐象水之質內虛無實也。若神气粗濁﹐皆主廢形也。

貴乎相得﹐最忌相勝。形勝色微﹐色勝形重。

至勝時年﹐加感則病。年忌七九﹐猶宜愼恐。

【注】此明得其形不得其色之診法也。假如木形之人﹐法當色靑是爲形色相得﹐不病而貴之形也。若見黃色或見白色﹐是爲相勝主病而最忌者也。見黃色者﹐則爲形勝色﹐主病微﹔見白色者則爲色勝形﹐主病重也。然其生病﹐必至於勝木之時之年加感外邪則病也。年忌者﹐謂五形之人﹐形色相勝者﹐凡至七歲是爲年忌。積九遞加至十六歲﹑二十五歲﹑三十四歲﹑四十三歲﹑五十二歲﹑六十一歲﹐皆年忌之年也。當此之年﹐加感爲病則甚。

故曰尢宜戒愼恐懼也。

形有彊弱﹐肉有脆堅﹐彊者難犯﹐弱者易幹。

肥食少痰﹐最怕如綿。瘦食多火﹐著骨難全。

【注】此明形肉生死之診法也。五形之人﹐得其純者﹐皆謂之彊得其駁者﹐皆謂之弱。彊者加感之邪難犯﹐弱者加感之邪易幹也。

能食形肥者﹑彊也﹔若食少而肥者﹐非彊也﹐乃痰也。肥人最怕按之如綿絮﹐謂之無气﹐則主死矣。食少而瘦者﹐弱也﹔若食多而瘦者﹑非弱也﹐乃火也。瘦人最怕肉漧著骨﹐謂之消瘦亦主死矣。

形气已脫﹐脈調猶死。形气不足﹐脈調可醫。

形盛脈小﹐少气體治。形衰脈大﹐多气死期。

【注】此以形合脈﹐診生死之法也。經曰﹕形气已脫﹐九候𨿽調猶死者謂形脫無以貯气也。形气俱虛﹐寸口脈調可醫者﹐謂形气未相失也。

形盛而肥﹐脈小少气者﹐謂气不能勝形也。形衰而瘦﹐脈大多气者謂形不能勝气也。故皆主死也。

頸痛喘疾﹐目裹腫水﹐面腫風水﹐足腫石水。

手腫至腕﹐足腫至踝﹐面腫至項﹐陽虛可嗟。

【注】此明形腫生死之診法也。視其病者﹐人迎頸脈大動。

主喘不得臥之疾也。目裹上﹑下腫者﹐主有水气之病也。

從面腫起者﹐名曰風水﹐陽水也。從足脛腫起者﹐名曰石水陰水也。若手腫至腕﹐足腫至踝﹐面腫至項﹐非水也乃陽气虛結不還之死證也。

頭傾視深﹐背曲肩隨﹐坐則腰痿﹐轉搖遲回行則僂俯﹐立則振掉﹐形神將奪﹐筋骨虺頹。

【注】此明形憊死候之診法也。經曰﹕夫五臟者﹐身之彊也。頭者精明之府﹐頭傾視深﹐精神將奪矣。背者﹐胸中之府﹐背曲肩隨府將壞矣。腰者﹐腎之府﹐轉搖艱難﹐腎將憊矣。膝者﹐筋之府屈伸不能﹐行則僂俯﹐筋將憊矣。骨者﹐髓之府﹐不能久立﹐行則振掉骨將憊矣。凡此形神將奪﹐筋骨虺頹之形狀﹐故皆主死候也。

太陰情狀﹐貪而不仁﹐好入惡出﹐下意貌親不隨時務﹐後動於人﹐長大似僂﹐其色黯黯。

【注】此明陰陽之人之情狀﹐以別陰陽盛衰法也。太陰﹐陰盛而過柔故貪而不仁也。好入惡出﹐陰性藏也。下意貌親﹐陰性卑柔也。不隨時務陰喜靜也。後動於人﹐陰性遲也。長大者﹐陰盛之形也。似僂者好曲身傴僂下意之態也。其色黑黯黯﹐陰盛之色也。此太陰人之情狀也。

少陰情狀﹐小貪賊心﹐喜失慍得﹐傷害無恩立則險躁﹐寡和無親﹐行如伏鼠﹐易懼易欣。

【注】少陰﹐陰微而殘忍﹐故貪小而賊心也。喜失慍得﹐陰性嫉妒也。

傷害無恩﹐陰性殘忍也。立則險躁﹐陰性危險也。寡和無親﹐陰性冷落也。

行如伏鼠﹐陰性隱伏也。易懼易欣﹐謂如鼠之得失﹐忻然而進﹐懼然而退也。

此少陰人之情狀也。

太陽情狀﹐自大軒昂﹐仰胸挺腹﹐足髙气揚志大虛說﹐作事好彊﹐𨿽敗無悔﹐自用如常。

【注】太陽﹐陽盛而過剛﹐故自大軒昂﹐仰胸挺腹﹐足髙气揚也。

好志大者﹐陽性好剛彊也。好虛說者﹐陽性好誇張也。作事好彊𨿽事敗而不悔者﹐以其常好自用自是﹐亦陽過剛﹐果於斷也。

此太陽人之情狀也。

少陽情狀﹐諦自貴﹐志小易盈﹐好外不內立則好仰﹐行則好搖﹐兩臂兩肘﹐常出於背。

【注】少陽﹐陽微而明小﹐故諦小察﹐自貴小官﹐志小易盈滿也。

好外交而不內附者﹐陽之性外也。立則好仰﹐陽之性上也。行則好搖陽之性動也。兩臂兩肘常出於背者﹐亦陽之性喜露而不喜藏也。

此少陽人之情狀也。

得陰陽正﹐平和之人﹐無爲懼懼﹐無爲忻忻婉然從物﹐肅然自新﹐謙謙君子﹐藹藹吉人。

【注】此明陰陽和平人之情狀也。無爲懼懼者。中心有所主而威武不能屈也。無爲忻忻者﹐外物不能惑﹐而富貴不能淫也。

婉然從物者﹐謂豁然而大公﹐物來而順應也。肅然自新者謂尊嚴以方外﹐恭敬以直內也。夫如是之人﹐天必之﹐人必愛之福祿綏之﹐焉得不謂之謙謙君子﹐藹藹吉人也哉﹗明此五者其人之陰陽盛衰﹐自可見矣。

脈爲血腑﹐百體貫通﹐寸口動脈﹐大會朝宗。

【注】經曰﹕脈者﹐血之腑也。周身血脈運行﹐莫不由此貫通﹐故曰百體貫通也。『難經』曰﹕十二經中皆有動脈﹐獨取寸口﹐以決死生。寸口者﹐左右寸﹐關﹐尺﹐手太陰肺經動脈也﹔爲脈之大要會也。故曰﹕寸口動脈﹐大會朝宗也。診人之脈﹐髙骨上取﹐因何名關﹐界乎寸尺。

【注】凡診人之脈﹐令仰其手﹐視掌後有髙骨隆起﹐卽是關部脈也。醫者復手取之﹐先將中指取定關部﹐方下前後二指於寸﹐尺之上。病人長﹐則下指宜疏﹔病人短﹐則下指宜密。因其界乎寸﹐尺二部之間﹐故命名曰關。3。至魚一寸﹐至澤一尺﹐因此命名﹐陽寸陰尺。

【注】從髙骨上至魚際﹐長一寸﹐因此命名曰寸。從髙骨下至尺澤﹐長一尺﹐因此命名曰尺。寸部候上﹐故爲陽也。尺部候下﹐故爲陰也。4。右寸肺胸﹐左寸心膻。右關脾胃﹐左肝膈膽。三部三焦﹐兩尺兩腎。左小膀胱﹐右大腸認。

【注】右寸浮候胸中﹐沈似候肺。左寸浮候膻中﹐沈以候心。右關浮以候胃﹐沈以候脾。左關浮候膈膽﹐沈以候肝。兩尺沈俱候腎﹐尺浮候小腸﹐膀胱﹐右尺浮候大腸。膻﹐膻中卽包絡也。五臟皆一﹐惟腎有二﹐故曰兩尺候兩腎也。然『內經』言腑不及膽者﹐以寄於肝也。不及大﹐小腸﹐膀胱者﹐以統於腹中也。不及三焦者﹐以寸候胸中﹐主上焦也﹔關候膈中﹐主中焦也尺候腹中﹐主下焦也。此遵『內經』分配三部診脈法也。至僞訣以大﹐小腸配於寸上﹐以三焦配於左尺﹐以命門配於右尺﹐其手厥陰包絡﹐竟置而不言﹐悉屬不經。滑壽以左尺候小腸﹐膀胱前陰之病﹐右尺候大腸﹐後陰之病﹐可稱千古隻眼也。浮外候腑﹐沈內候髒之說﹐詳於卷末。5。命門屬腎﹐生气之源﹐人無兩尺﹐必死不痊。

【注】兩腎之中﹐名曰命門。命門居兩腎之中﹐故兩尺屬之。命門之少火﹐卽腎間動气﹐是爲生气之源也。人若無兩尺脈﹐則生气絕矣﹐病者必死不能痊也。6。關脈一分﹐右食左風﹐右爲气口﹐左爲人迎。

【注】陰得尺中一寸﹐陽得寸內九分。一寸九分﹐寸﹐關﹐尺脈三分分之。今日關脈一分﹐乃關上之一分也。左關一分名人迎﹐肝膽脈也。肝膽主風﹐故人迎緊盛﹐主乎傷風。右關一分名气口﹐脾胃脈也。脾胃主食﹐故气口緊盛﹐主乎傷食。此創自叔和﹐試之於診﹐每多不應﹐然爲後世所宗﹐不得不姑存其說。觀『內經』以足陽明胃經﹐頸上之動脈爲人迎﹐手太陰肺經髙骨之動脈爲气口﹐足知其謬矣。7。脈有七診﹐曰浮中沈﹐上竟下竟﹐左右推尋。

【注】浮者﹐輕下指於皮脈間所得之脈也。沈者﹐重下指於筋骨間所得之脈也。中者﹐不輕不重﹐下指於饑肉間所得之脈也。上者﹐兩寸也﹕竟者﹐卽『內經』上竟上者﹐胸喉中事也。下者﹐兩尺也﹔竟者﹐卽『內經』下竟下者﹐少腹﹐腰﹐股﹐脛﹐足中事也﹐左右者﹐左右手脈也。此七診者﹐乃推尋取脈之法也﹐非謂『內經』獨大﹐獨小﹐獨寒﹐獨熱﹐獨遲﹐獨疾﹐獨陷下七診之脈也。8。男左大順﹐女右大宜﹐男尺恆虛﹐女尺恆實。

【注】天道陽盛於左﹐地道陰盛於右。故男左女右﹐脈大爲順宜也。天之陽在南﹐陰在北﹐地之陽在北﹐陰在南﹐陽道常饒﹐陰道常虧。故男寸恆實﹐尺恆虛﹐女寸恆虛﹐尺恆實也。9。又有三部﹐曰天地人﹐部各有三﹐九候名焉。額頰耳前﹐寸口岐銳﹐下足三陰﹐肝腎脾胃。

【注】此遵『內經』三部九候﹐十二經中皆有動脈之診法也。三部﹐謂上﹐中﹐下也。曰天﹐地﹐人﹐謂上﹐中﹐下三部﹐有天﹐地﹐人之名也。部各有三﹐九候名焉﹐謂三部各有天﹐地﹐人﹐三而三之﹐合爲九候之名也。額﹐頰﹐耳前﹐謂兩額﹐兩頰﹐耳前也。上部天﹐兩額之動脈﹐當頜厭之分﹐足少陽脈气所行﹐以候頭角者也。上部地﹐兩頰之動脈﹐卽地倉﹐人迎之分﹐足陽明脈气所行﹐以候口齒者也。上部人﹐耳前之動脈﹐卽和﹖﹖之分﹐手少陽脈气所行﹐以候耳目者也。寸口岐銳﹐謂寸口岐骨銳骨也。中部天﹐乃掌後經渠之次﹐寸口之動脈﹐手太陰脈气所行﹐以候肺者也。中部地﹐乃手大指次指岐骨間﹐合谷之動脈﹐手陽明脈气所行﹐以候胸中者也。中部人﹐乃掌後銳骨下神門之動脈﹐手少陰脈气所行﹐以候心者也。下足三陰﹐謂五里﹐太溪﹐箕門﹐肝﹐腎﹐脾﹐胃也。下部天﹐乃气沖下三寸﹐五里之動脈﹐足厥陰脈气所行﹐以候肝者也。下部地﹐乃內踝後跟骨傍﹐太溪之動脈﹐足少陰脈气所行﹐以候腎者也。下部人﹐乃魚腹上越筋間﹐箕門之動脈﹐足太陰脈气所行﹐以候脾胃者也。10。寸口大會﹐五十合經。不滿其動﹐無气必凶。更加疏數﹐止還不能。短死歲內﹐期定難生。

【注】寸口動脈﹐五十一止﹐合於經常不病之脈也。若四十動一止﹐一臟無气﹐主四歲死。三十動一止﹐二髒無气﹐主三歲死。二十動一止﹐三髒無气﹐主二歲死。十動一止﹐四髒無气﹐主一歲死。不滿十動一止﹐五臟無气﹐若更乍數乍疏﹐止而不能卽還﹐則可期短死﹐一歲之內﹐必難生也。11。五臟本脈﹐各有所管﹐心浮大散﹐肺浮澀短﹐肝沈弦長﹐腎沈滑軟﹐從容而和﹐脾中遲緩。

【注】上言五臟各有所管之本脈﹐必皆不大不小﹐從容而和﹐始爲五臟不病之脈也。12。四時平脈﹐緩而和勻﹐春弦夏洪﹐秋毛冬沈。

【注】此言四時各有應見之平脈﹐必皆不疾不徐﹐緩而和勻﹐始爲四時不病之脈也。13。太過實彊﹐病生於外。不及虛微﹐病生於內。

【注】外因六气﹣﹣﹣﹣風﹐寒﹐暑﹐濕﹐燥﹐火之邪﹐脈必洪大緊數﹐胘長滑實而太過矣。內因七情﹣﹣﹣﹣喜﹐怒﹐憂﹐思﹐悲﹐恐﹐驚之傷﹐脈必虛微細弱﹐短澀濡芤而不及矣。14。飲食勞倦﹐診在右關﹐有力爲實﹐無力虛看。

【注】凡病外不因六气﹐內不因七情﹐爲不內外因﹐內傷飲食勞倦也。飲食傷胃﹐勞倦傷脾﹐故診在右關。飲食傷形爲有餘﹐故右關脈有力。勞倦傷气爲不足﹐故右關脈無力也。三因百病之脈﹐不論陰﹐陽﹐浮﹐沈﹐遲﹐數﹐滑﹐澀﹐大﹐小﹐凡有力皆爲實﹐無力皆爲虛。經曰﹕諸陽脈按之不鼓﹐諸陰脈按之鼓甚。此之謂歟﹗15。凡診病脈﹐平旦爲準﹐虛靜寧神﹐調息細審。

【注】經曰﹕常以平旦﹐陰气未動﹐陽气未散﹐飲食未進﹐經脈未盛﹐絡脈調勻﹐气血未亂﹐乃可診有過之脈。又曰﹕診脈有道﹐虛靜爲寶。言無思無慮﹐以虛靜其心﹐惟神凝於指下也。調息細審者﹐言醫家調勻自己气息﹐精細審察也。16。一呼一吸﹐合爲一息﹐脈來四至﹐平和之則。五至無﹖﹖﹐閏以太息。三至爲遲﹐遲則爲冷。六至爲數﹐數則熱證。轉遲轉冷﹐轉數轉熱。

【注】醫者調勻气息﹐一呼脈再至﹐一吸脈再至﹐呼吸定息﹐脈來四至﹐乃和平之準則也。然何以五至無﹖﹖乎﹖人之气息﹐時長時短﹐凡鼓三息﹐必有一息之長﹐鼓五息﹐又有一息之長﹐名爲太息﹔如三歲一閏﹐五歲再閏也。言脈必以四至爲平﹐五至便爲太過﹔惟正當太息之時﹐始曰無﹖﹖。此息之長﹐非脈之急也﹔若非太息﹐正合四至也。至於性急之人﹐五至爲平脈﹐不拘太息之例﹐蓋性急脈亦急也。若一息而脈三至﹐卽爲遲慢而不及矣﹔遲主冷病。若一息而脈遂六至﹐卽爲急數而太過矣﹐數主熱病。若一息僅得二至﹐甚而一至﹐則轉遲而轉冷矣。若一息七至﹐甚而八至﹐九至﹐則轉數而轉熱矣。一至﹐二至﹐八至﹐九至﹐皆死脈也。17。遲數旣明﹐浮沈須別。浮沈遲數﹐辧內外因﹐外因於天﹐內因於人。天有陰陽﹐風雨晦明。人喜憂怒﹐思悲恐驚。

【注】浮脈法天﹐候表之疾﹐卽外因也。沈脈法地﹐候裏之病﹐卽內因也。外因者﹐天之六气﹕風﹝風淫末疾﹞﹐寒﹝寒淫陰疾﹞﹐暑﹝暑淫心疾﹞﹐濕﹝濕淫腹疾﹞﹐燥﹝燥淫涸疾﹞﹐火﹝火淫陽疾﹞是也。內因者﹐人之七情﹕喜傷心﹐怒傷肝﹐憂思傷脾﹐悲傷肺﹐恐傷腎﹐驚傷心也。18。浮沈巳辧﹐滑澀當明。澀爲血滯﹐滑爲气壅。

【注】此上六脈﹐爲諸脈之提綱。以浮沈統諸浮上沈下之部位也﹐以遲數統諸三至﹐六至之至數也﹐以滑澀統諸滑流澀滯之形狀也。脈像𨿽多﹐然不屬部位﹐則屬至數﹐不屬至數﹐則屬形狀﹐總不外此六脈﹐故爲諸脈之提綱也。19。浮脈皮脈﹐沈脈筋骨﹐肌肉候中﹐部位統屬。

【注】皮脈取之而得者﹐謂之浮脈。筋骨取之而得者﹐謂之沈脈。此以上﹐下部位而得名也。凡脈因部位而得名者﹐皆統乎浮沈﹐故曰部位統屬也。心肺俱浮﹐以皮毛取之而得者﹐肺之浮也﹔以血脈取之而得者﹐心之浮也。故曰浮脈皮脈。肝腎俱沈﹐以筋平取之而得者﹐肝之沈也﹔以至骨取之而得者﹐腎之沈也。故曰沈脈筋骨。肌肉在浮沈之間﹐故曰候中也。20。浮無力濡﹐沈無力弱﹐沈極力牢﹐浮極力革。

【注】浮而無力謂之濡脈﹐沈而無力謂之弱脈﹐浮而極有力謂之革脈﹐沈而極有力謂之牢脈。21。三部有力﹐其名曰實。三部無力﹐其名曰虛。

【注】浮﹐中﹐沈三部俱有力﹐謂之實脈。浮﹐中﹐沈三部俱無力﹐謂之虛脈。22。三部無力﹐按之且小﹐似有似無﹐微脈可考。

【注】浮﹐中﹐沈二部極無力﹐按之且小﹐似有似無﹐謂之微脈。23。三部無力﹐按之且大﹐渙漫不收﹐散脈可察。

【注】浮﹐中﹐沈三部極無力﹐按之且大﹐渙漫不收﹐謂之散脈。24。惟中無力﹐其名曰芤﹐推筋著骨﹐伏脈可求。

【注】浮﹐沈有力﹐中取無力﹐謂之芤脈。推筋著骨﹐按之始得﹐謂之伏脈。以上十脈﹐皆以部位而得名者﹐故皆統於浮沈也。25。三至爲遲﹐六至爲數。

【注】一呼一吸﹐謂之之一息。一息三至﹐謂之遲脈。一息六至﹐謂之數脈。此以脈之至數而得名也。凡脈因至數而得名者﹐皆統乎遲數也。26。四至爲緩﹐七至疾脈。一息四至謂之緩脈﹐一息七至謂之疾脈。27。緩止曰結﹐數止曰促。凡此之診﹐皆統至數。動而中止﹐不能自還﹐至數不乖﹐代則難痊。

【注】四至緩脈﹐時而一止﹐謂之結脈。六至數脈﹐時而一止﹐謂之促脈。結促之脈﹐動而中止﹐卽能自還。若動而中止﹐不能自還﹐須臾復動﹐或十至或二﹐三十至一止﹐其至數不乖﹐謂之代脈。難痊﹐謂不滿五十動而止﹐合經難痊之死脈也。以上五脈﹐皆以至數而得名者﹐故皆統於遲數也。28。形狀如珠﹐滑澑不定。往來澀滯﹐澀脈可證。

【注】形狀如珠﹐滑澑不定﹐謂之滑脈。進退維艱﹐往來滯澀﹐謂之澀脈。此以脈之形狀而得名也。凡脈以形狀而得名者﹐皆統乎滑澀也。29。弦細端直﹐且勁曰弦。緊比弦粗﹐勁左右彈。

【注】狀類弓弦﹐細而端直﹐按之且勁﹐謂之弦脈。較弦則粗﹐按之且勁﹐左右彈指﹐謂之緊脈。30。來盛去衰﹐洪脈名顯。大則寬闊﹐小則細減。

【注】上來應指而盛﹐下去減力而衰﹐謂之洪脈。脈形粗大闊然﹐謂之大脈。脈形細減如絲﹐謂之小脈﹐卽細脈也。31。如豆亂動﹐不移約約。長則迢迢﹐短則縮縮。

【注】其形如豆﹐亂動約約﹐動搖不移﹐謂之動脈。來去迢迢而長﹐謂之長脈。來去縮縮而短﹐謂之短脈。以上八脈﹐皆以形狀而得名者﹐故皆統於滑澀也。32。浮陽主表﹐風淫六气﹐有力表實﹐無力表虛。浮遲表冷﹐浮緩風濕﹐浮濡傷暑﹐浮散虛極﹐浮洪陽盛﹐浮大陽實﹐浮細气少﹐浮澀血虛﹐浮數風熱﹐浮緊風寒﹐浮弦風飲﹐浮滑風痰。

【注】浮﹐陽脈主表。風邪六气外因之病﹐皆從表入﹐故屬之也。浮而有力﹐表實風病也﹔浮而無力﹐表虛風病也。遲﹐寒脈也﹐故曰表冷。緩﹐濕脈也﹐故曰風濕。濡﹐气虛脈也﹐气虛則傷暑﹐故曰浮濡傷暑也。散﹐气散脈也﹐气散則虛極﹐故曰浮散虛極也。浮洪﹐陽盛脈﹐故曰陽盛也。浮大﹐陽實脈﹐故曰陽實也。細﹐气少脈﹐气少不充﹐故曰气少也。澀﹐血少脈﹐血少枯滯﹐故曰血虛也。數﹐熱脈也﹐故曰風熱。緊﹐寒脈也﹐故曰風寒。弦﹐飲脈也﹐故曰風飲。滑﹐痰脈也﹐故曰風痰。33。沈陰主裏﹐七情气食。沈大裏實﹐沈小裏虛﹐沈遲裏冷﹐沈緩裏濕﹐沈緊冷痛﹐沈數熱極﹐沈澀痺气﹐沈滑痰食﹐沈伏閉郁﹐沈弦飲疾。

【注】沈﹐陰脈主裏。七情气食內因之病﹐皆由裏生﹐故屬之也。大﹐有餘脈也﹐故曰裏實。小﹐不足脈也﹐故曰裏虛。遲﹐寒脈也﹐故曰裏冷。緩﹐濕脈也﹐故曰裏濕。緊﹐寒脈也﹐故曰冷痛。數﹐熱脈也﹐故曰熱極。澀﹐血滯脈﹐故曰痺气。滑﹐痰食脈﹐故曰痰食。伏﹐痛甚不得吐瀉脈也﹐故曰閉郁。弦﹐飲脈也﹐故曰飲疾。34。濡陽虛病﹐弱陰虛疾﹐微主諸虛﹐散爲虛劇。

【注】濡﹐爲陽分無力脈﹐故主諸陽虛之病。弱﹐爲陰分無力脈﹐故主諸陰虛之病。微﹐爲陰陽血气不足脈﹐故主諸虛。散﹐爲元气散之脈﹐故曰虛劇也。35。革傷精血﹐半產帶崩。牢疝癥瘕﹐心腹寒疼。

【注】革﹐內空之脈﹐故主男子亡血﹐傷精之病﹐婦人半產﹐崩。帶之疾。牢﹐內堅之脈﹐故主諸疝﹐癥瘕﹐心腹寒冷﹐疼痛之病也。36。虛主諸虛﹐實主諸實﹐芤主失血﹐隨見可知。

【注】虛﹐爲三部無力脈﹐故主諸虛。實﹐爲三部有力脈﹐故主諸實。芤﹐爲營空之脈﹐故主失血。然此三脈﹐皆隨所見之部位﹐可知其上下﹐內外之病也。37。遲寒主髒﹐陰冷相干﹐有力寒痛﹐無力虛寒。

【注】遲﹐陰脈也﹐髒屬陰﹐故主之。凡陰冷之病﹐皆屬之也。有力爲寒實作痛﹐無力爲寒虛痛也。38。數熱主腑﹐數細陰傷﹐有力實熱﹐無力虛瘡。

【注】數﹐陽脈也﹐腑屬陽﹐故主之。凡陽屬之病﹐皆屬之也。數爲陽盛﹐細爲不足﹐故曰傷陰。有力爲實熱﹐無力爲虛熱。數亦主瘡﹐故曰虛瘡。39。緩濕脾胃﹐堅大濕壅。促爲陽郁﹐結則陰凝。

【注】緩﹐脾胃脈﹐又主濕邪﹐故緩主濕邪脾胃之病。若搏指堅大﹐則爲濕邪壅脹之病。促﹐爲陽盛而郁之脈﹐結﹐爲陰盛而凝之脈也。40。代則气乏﹐跌打悶絕﹐奪气痛瘡﹐女始三月。

【注】代者﹐眞气乏而求代之脈也。若不因跌打气悶﹐暴病奪气﹐痛瘡傷气﹐女胎气阻者﹐而無故見之﹐則必死也。41。滑司痰病﹐關主食風﹐寸候吐逆﹐尺便血膿。

【注】滑﹐陽脈﹐陽盛爲痰﹐故司痰病。右關候胃﹐故主痰食。左關候肝﹐故主風痰。寸候上焦﹐故主吐逆。尺候下焦﹐故主便血膿也。42。澀虛濕痺﹐尺精血傷﹐寸汗津竭﹐關膈液亡。

【注】澀﹐血少滯澀脈也﹐六脈見之﹐則主營虛受濕痺之病。若兩尺見之﹐則主傷精傷血之病。兩寸見之﹐則主汗多津傷之病。兩關見之﹐則主噎膈反胃﹐液亡結腸之病也。43。弦關主飲﹐木侮脾經﹐寸弦頭痛﹐尺弦腹疼。

【注】弦﹐陰脈﹐陰盛爲飲﹔弦﹐木脈﹐木旺侮土﹐土虛不能制濕﹐故飲病生焉。寸弦﹐陰乘陽也﹐故主頭痛。尺弦﹐陰乘陰也﹐故主腹疼。44。緊主寒痛﹐洪是火傷。動主痛熱﹐崩汗驚狂。

【注】緊﹐寒實脈﹐故主寒痛。洪﹐熱實脈﹐故主火傷。動﹐爲陰陽相搏之陽脈﹐故主諸痛﹔陽動主發熱﹐主驚狂﹐陰動主汗出﹐血崩也。45。長則气治﹐短則气病﹐細則气衰﹐大則病進。

【注】長者﹐气之暢也﹐故曰气治。短者﹐气之縮也﹐故曰气病。小者﹐正气衰也。大者﹐邪病進也。46。脈之主病﹐有宜不宜﹐陰陽順逆﹐吉凶可推。

【注】病有陰陽﹐脈亦有陰陽。順應則吉﹐逆見則凶。此以下至其死可測句﹐凡二十七節﹐詳分某病見某脈吉﹐某病見某脈凶也。47。中風之脈﹐卻喜浮遲﹐堅大急疾﹐其凶可知。

【注】中風虛見虛脈﹐以浮遲爲順。若反見堅大急疾爲逆﹐決無生理。48。傷寒熱病﹐脈喜浮洪﹐沈微澀小﹐證反必凶。汗後脈靜﹐身涼則安﹐汗後脈躁﹐熱甚必難。陽證見陰﹐命必危殆﹐陰證見陽﹐𨿽困無害。

【注】此節皆言傷寒之順逆也。傷寒熱病傳裏屬熱﹐脈以浮洪陽脈爲吉﹔若見沈﹐微﹐澀﹐小陰脈﹐是證與脈反﹐故凶。汗後邪解﹐盒飯脈靜身涼﹐若躁而熱﹐所謂汗後不爲汗衰﹐名曰﹕陰陽交﹐必難治矣。陽證而見沈﹐澀﹐細﹐微﹐弱﹐遲之陰脈﹐則脈與證反﹐命必危殆﹔陰證而見浮﹐大﹐數﹐動﹐洪﹐滑之陽脈﹐𨿽脈與證反﹐在他證忌之﹐獨傷寒爲陰邪還陽﹐將解之診﹐病𨿽危困﹐無害於命也。49。勞倦傷脾﹐脈當虛弱﹐自汗脈躁﹐死不可卻。

【注】勞倦傷脾﹐脈當虛弱﹐爲順也。若自汗出而脈反躁疾﹐則逆矣。安得不死﹖50。瘧脈自弦﹐弦遲多寒﹐弦數多熱﹐代散則難。

【注】瘧爲寒熱之病﹐弦爲少陽之脈。少陽主病寒熱往來﹐凡寒熱之病﹐多屬少陽半表半里之界﹐故瘧脈自應得弦象也。遲多寒﹐數多熱﹐理自然也。若得代﹐散二脈﹐邪尙未解﹐正气巳衰﹐命則難生矣。51。泄瀉下痢﹐沈小滑弱﹐實大浮數﹐發熱則惡。

【注】瀉痢裏虛﹐宜見沈小滑弱之脈爲順。若反見實大浮數之脈﹐則身必發熱而成惡候也。52。嘔吐反胃﹐浮滑者昌﹐沈數細澀﹐結腸者亡。

【注】嘔吐反胃﹐脾虛有痰也。浮爲虛﹐滑爲痰﹐是爲順脈﹐故曰昌也。若沈數細澀﹐則爲气少液枯﹐遂致結腸﹐糞如羊屎﹐死不可救矣。53。霍亂之候﹐脈代勿訝﹐舌捲囊縮﹐厥伏可嗟。

【注】霍亂之診﹐陽脈爲佳﹐若見代脈﹐因一時淸濁混亂﹐故脈不接續﹐非死候也。如脈伏不見﹐四肢厥逆﹐舌捲囊縮﹐爲陰寒甚﹐則有可嗟之變也。54。嗽脈多浮﹐浮濡易治﹐沈伏而緊﹐死期將至。

【注】嗽乃肺疾﹐脈浮爲宜﹐兼見濡者﹐病將退也。若沈伏與緊則相反而病深矣。不死何待﹖55。喘息擡肩﹐浮滑是順﹐沈澀肢寒﹐切爲逆證。

【注】陽喘多實﹐風與痰耳﹐故脈以浮滑爲順。陰喘多虛﹐寒與虛也﹐故脈沈澀﹐四肢寒者﹐均爲不治逆證。56。火熱之證﹐洪數爲宜﹐微弱無神﹐根本脫離。

【注】熱證而得洪數﹐乃正應也。若見微弱﹐證脈相反﹐根本脫離﹐藥餌不可施矣。57。骨蒸發熱﹐脈數而虛﹐熱而澀小﹐必殞其軀。

【注】骨蒸者﹐腎水不足﹐壯火僭上﹐虛數二脈﹐是正象也。若澀小之脈﹐所謂發熱脈靜﹐不可救耳。58。勞極諸虛﹐浮軟微弱﹐土敗雙弦﹐火炎細數。

【注】虛證宜見虛脈﹐若兩關脈胘﹐謂之雙弦。弦乃肝脈﹐右關見之﹐是肝木乘脾﹐故曰土敗。勞証之脈﹐若見細數﹐乃陰虛火盛﹐上刑肺金﹐便不可治。59。失血諸證﹐脈必見芤﹐緩小可喜﹐數中堪憂。

【注】芤有中空之像﹐失血者宜爾也。緩小亦爲虛脈﹐順而可喜﹐若數且大﹐謂之邪勝﹐故可憂也。60。蓄血在中﹐牢大卻宜﹐沈澀而微﹐速愈者稀。

【注】蓄血者﹐有形之實證﹐見牢大之脈﹐脈證相宜。倘沈澀而微﹐是挾虛矣。旣不能自行其血﹐又難施峻猛之劑﹐安望速愈也﹖61。三消之脈﹐數大者生﹐細微短澀﹐應手堪驚。

【注】渴而多飲爲上消﹐消穀善饑爲中消﹐渴而便數爲下消。三消者﹐皆燥熱太過﹐惟見數大之脈爲吉耳。細微短澀﹐死不可救也。62。小便淋閉﹐鼻色必黃﹐實大可療﹐澀小知亡。

【注】鼻頭色黃﹐必患小便難。六脈實大者﹐但用攻病之劑必愈。若逢澀小﹐爲精气不化﹐死亡將及矣。63。癲乃重陰﹐狂乃重陽﹐浮洪吉象﹐沈急凶殃。

【注】癲狂二證﹐皆以浮洪爲吉﹐取其病尙淺也。若沈而急﹐病巳入骨﹐𨿽有扁倉﹐莫之能救矣。64。癇宜浮緩﹐沈小急實﹐但弦無胃﹐必死不失。

【注】癇本風痰﹐脈見浮緩﹐自應然也。若沈小急實﹐是病深也﹐或但弦無胃﹔則肝之眞髒脈見矣﹐安望其更生耶﹖65。心腹之痛﹐其類有九﹐細遲速愈﹐浮大延久。

【注】九種心腹之痛﹐皆宜遲細﹐易於施療﹐如浮而大﹐是爲中虛邪盛﹐不能收捷功也。66。疝屬肝病﹐脈必弦急﹐牢急者生﹐弱急者死。

【注】肝主筋﹐疝則筋急﹐故屬肝也。肝脈弦急﹐是其常也。疝系陰寒之咎﹐牢主裏寒之脈﹐亦其常也。如且弱且急﹐必有性命之憂矣。67。黃疸濕熱﹐洪數便宜﹐不妨浮大﹐微澀難醫。

【注】濕蒸熱瘀﹐黃疸生焉﹐洪數浮大﹐皆所宜也。一見微澀﹐虛衰巳甚﹐必食少瀉多﹐無藥可療矣。68。腫脹之脈﹐浮大洪實﹐細而沈微﹐岐黃無術。

【注】水腫脹滿﹐有餘之證﹐宜見有餘之脈﹐浮大洪實是矣。沈細而微﹐謂之證實脈虛﹐難言生矣。69。五臟爲積﹐六腑爲聚﹐實彊可生﹐沈細難愈。

【注】積聚皆實證也﹐實脈彊盛﹐是所當然。沈細爲虛﹐眞气敗絕﹐不可爲矣。70。中惡腹脹﹐緊細乃生﹐浮大爲何﹖邪气巳深。

【注】中惡者﹐不正之气也。緊細則吉﹐浮大則凶也。71。鬼祟之脈﹐左右不齊﹐乍大乍小﹐乍數乍遲。

【注】鬼崇犯人﹐左右二手﹐脈象不一﹐忽大忽小﹐忽數忽遲﹐無一定之脈形也。72。癰疽未潰﹐洪大脈宜﹐及其巳潰﹐洪大最忌。

【注】未潰屬實﹐洪大爲正脈也。潰後則虛﹐若仍見洪大﹐則爲邪脈﹐最所忌也。73。肺癰巳成﹐寸數而實。肺痿之證﹐數而無力。癰痿色白﹐脈宜短澀﹐數大相逢﹐气損血失。腸癰實熱﹐滑數相宜﹐沈細無根﹐其死可期。

【注】肺癰而寸口數實﹐知膿巳成矣。肺葉焦痿﹐爲火傷也﹐是以數而無力。肺癰﹐肺痿得白色者﹐肺之本色﹐得短澀者﹐肺之本脈﹐均相宜也。若逢數大﹐是火來克金﹐賊邪之診﹐故气損血失也。腸癰實也﹐滑數相宜﹔沈細虛也﹐證實脈虛﹐死期將至矣。74。婦人有子﹐陰搏陽別﹐少陰動甚﹐其胎巳結。滑疾而散﹐胎必三月﹐按之不散﹐五月可別左男右女﹐孕乳是主﹐女腹如箕﹐男腹如斧。

【注】此一節明女科胎前之脈也。陰搏陽別者﹐寸爲陽﹐尺爲陰﹐言尺陰之脈﹐搏指而動﹐寸陽之脈﹐則不搏指﹐回然分別﹐此有子之診也。或手少陰心脈獨動而甚者﹐蓋心主血﹐血主胎﹐故胎結而動甚也。動者﹐謂往來流利之動而滑﹐非厥厥搖動爲病之動也。疾卽數也﹐滑而且數﹐按之而散﹐三月之胎也﹔按之不散﹐五月之胎也。左爲陽﹐故左疾爲男胎﹔右爲陰﹐故右疾爲女胎。五六月後﹐孕婦之乳房有核﹐吮之有乳者﹐則主有子也。女胎腹形﹐狀如箕之圓也。男胎腹形﹐狀如斧之上小而下大也。75。欲產離經﹐新產小緩﹐實弦牢大﹐其凶不免。

【注】此一節明產中之脈也。欲產脈離經者﹐謂見離乎經常之脈也。蓋胎動於中﹐脈亂於外﹐勢所必然也。產後气血兩虛﹐見小緩之虛脈爲吉﹐若見實大弦牢﹐其凶不免矣。76。經脈病脈﹐業巳昭詳﹐將絕之形﹐更當度量。

【注】經常之脈﹐主病之脈﹐皆明於前矣。而死絕之脈﹐亦不可不察也﹐分列於後。77。心絕之脈﹐如操帶釣﹐轉豆躁疾﹐一日可憂。

【注】經曰﹕脈來前曲後居﹐如操帶﹖﹖﹐曰心絕。前曲者﹐謂輕取則堅彊而不柔。後居者﹐謂重取則牢實而不動。如持革帶之﹖﹖﹐全失沖和之气﹐但﹖﹖無胃﹐故曰心死。﹖﹖﹐卽洪脈也。轉豆者﹐卽經所謂如循薏苡子﹐累累然﹐狀其短實堅彊﹐眞髒脈也。又曰﹕心絕﹐一日死。78。肝絕之脈﹐循刃責責﹐新張弓弦﹐死在八日。

【注】經曰﹕眞肝脈至﹐中外急如循刃。又曰﹕脈來急溢﹐勁如新張弓弦﹐曰肝死﹐又曰﹕肝絕﹐八日死。79。脾絕雀啄﹐又同屋漏﹐覆杯水流﹐四日無救。

【注】舊訣曰﹕雀啄連來四五啄﹐屋漏少刻一點落。若杯覆﹐若水流﹐皆脾絕也。經曰﹕脾絕﹐四日死。80。肺絕維何﹖如風吹毛﹐毛羽中膚﹐三日而號。

【注】經曰﹕如風吹毛﹐曰肺死。又曰﹕眞肺脈至﹐如以毛羽中人膚。皆狀其但浮而無胃气也。又曰﹕肺絕﹐三日死。81。腎絕伊何﹖發如奪索﹐辟辟彈石﹐四日而作。

【注】經曰﹕脈來如奪索﹐辟辟如彈石﹐曰腎死。又曰﹕腎絕﹐四日死。舊訣云﹕彈石硬來尋卽散﹐搭指散亂如解索。正此謂也。石﹐卽沈脈也。82。命脈將絕﹐魚翔﹖﹖遊﹐至如湧泉﹐莫可挽畱。

【注】舊訣云﹕魚翔似有又似無﹐﹖﹖遊靜中忽一躍。經曰﹕渾渾革至如湧泉﹐綿綿其去如弦絕。皆死脈也。83。脈有反關﹐動在臂後﹐別由列缺﹐不幹證候。

【注】反關脈者﹐脈不行於寸口﹐出列缺絡﹐入臂後手陽明大腸之經之。以其不順行於關上﹐故曰反關。有一手反關者﹐有兩手反關者﹐此得於有生之初﹐非病脈也。令病人側立其手﹐診之方可見也。84。岐黃脈法﹐候病死生﹐太素脈法﹐陰陽貴淸。淸如潤玉﹐至數分明﹐濁脈如石﹐模糊不淸。小大貧富﹐澀滑窮通﹐長短壽夭﹐詳推錯綜。

【注】脈法倡自岐黃﹐所以候病死生。至楊上善爲風鑑者流﹐托名「太素脈法」﹐以神其說﹐每多不驗。然其中有近理可采者﹐如論六陽六陰之脈﹐以淸主貴﹐以濁主賤。淸脈之狀﹐似玉潤淨﹐至數分明﹔濁脈之狀﹐如石粗澀﹐至數模糊。小脈主貧﹐大脈主富﹐澀脈主窮﹐滑脈主通﹐長脈主壽﹐短脈主夭。如質淸脈濁﹐貴中賤也﹔質濁脈淸﹐賤中貴也。淸脈兼大﹐貴而富也﹔兼滑﹐貴而通也﹔兼長﹐貴而壽也。濁脈兼小﹐賤而貧也﹔兼澀﹐賤而窮也﹔兼短﹐賤而夭也。淸脈兼小﹐賤而貧也﹔兼澀﹐貴而窮也﹔兼短﹐貴而夭也。濁脈兼大﹐賤而富也﹔兼滑﹐賤而通也﹔兼長﹐賤而壽也。詳推錯綜者﹐卽詳推此質淸脈淸﹐質濁脈濁﹐質淸脈濁﹐質濁脈淸﹐錯綜等說之理耳。附﹕訂正『素問脈要精微論』一則備考85。尺內兩傍﹐則季脇也。尺外以候腎﹐尺裏以候腹中。中附上﹐左外以候肝﹐內以候膈﹔右外以候胃﹐內以候脾。上附上﹐右外以候肺﹐內以候胸中﹔左外以候心﹐內以候膻中。前以候前﹐後以候後。上竟上者﹐胸喉中事也﹔下竟下者﹐少腹﹐腰﹐股﹐膝﹐脛﹐足中事也。

【注】「內﹐外」二字﹐前人有以尺部一脈﹐前半部脈﹐後半部脈爲訓者﹔有以內側曰內﹐外側曰外爲訓者﹐皆非也。蓋脈之形﹐渾然純一﹐並不兩條﹐亦不兩截。若以前半部﹐後半部爲是﹐則視脈爲兩截矣。若以尺內側﹐尺外側爲是﹐則視脈爲兩條矣。故佑二說皆非也。熟玩通章經文﹐自知其爲傳寫之訛。豈有獨於脾胃﹐則曰﹕右外以候胃﹐內以候脾者耶﹖蓋外以候腑﹐內以候髒﹐『內經』脈書﹐確然可考﹐故當以「外以候胃﹐內以候脾」之句爲正。其尺外之「外」字﹐當是「裏」字﹔尺裏之「裏」字﹐當是「外」字。中附上﹐左右之「內」﹐「外」字﹐上附上﹐左右之「內」﹐「外」字﹐皆當攺之。故不循舊圖所列﹐以符外候腑﹐內候髒之義也。前以候前﹐謂關之前寸也﹔後以候後﹐謂關之後尺也。上竟上者﹐謂上盡魚際也﹔下竟下者﹐謂下盡尺澤也。

卷四

運气要訣

經曰﹕夫五運陰陽者﹐天地之道也﹐萬物之綱紀﹐變化之父母﹐生殺之本始﹐神明之府也﹐可不通乎﹖又曰﹕治不法天之紀﹑地之理﹐則災害至矣。又曰﹕不知年之所加﹐气之盛衰﹐虛實之所起﹐不可以爲工矣。由是觀之﹐不知運气而爲醫﹐欲其無失者鮮矣。玆將『內經』運气要語﹐編成歌訣﹐並列圖於前﹐使學者一覽卽明其大綱旨要之所在﹐然後徧求全經精義﹐庶乎有得云。

卷四﹨運气要訣

太虛理气天地陰陽歌

1。無極太虛气中理﹐太極太虛理中气。乘气動靜生陰陽﹐陰陽之分爲天地。未有天地气生形﹐已有天地形寓气。從形究气曰陰陽﹐卽气觀理曰太極。

【注】太者﹐極其至大之謂也﹕虛者﹐空虛無物之謂也。蓋極大極虛﹐無聲無臭之中﹐具有極大極至之理气焉。理气未分﹐而混沌者﹐太虛也。太虛曰無極者﹐是主太虛流行之气中主宰之理而言也。太虛曰太極者﹐是主太虛主宰之理中流行之气而言也。故周子曰﹕無極而太極者﹐亦是以極無而推極有也。蓋極無中無是而非理﹐極有中無是而非气。不以極無之理而推極有之气﹐何以知有是气也。不以極有之气﹐而推極無之理﹐何以知有是理也。是則可知理气以其分殊而言之二也﹐以其渾合而言之一也。有是理則有是气﹐有是气則有是理﹐名𨿽有二﹐其實則一﹐本無有無﹐一二﹐先後之可言也。乘气動靜生陰陽者﹐謂太極乘气機之動而生陽﹐乘气機之靜而生陰﹐卽周子曰﹕太極動而生陽﹐靜而生陰之謂也。然不曰無極動而生陽﹐靜而生陰﹐而曰太極動而生陽﹐靜而生陰者﹐蓋以無極專主乎理﹐言理無動靜故也﹐太極兼主乎气﹐言气有動靜故也。陰陽之分爲天地者﹐謂陰陽流行﹐相生不巳﹐積陽之淸者爲天﹐積陰之濁者爲地。故周子曰﹕分陰分陽﹐兩儀立焉也。未有天地气生形者﹐謂未有天地﹐惟太虛中之一气化生天地之形也。巳有天地形寓气者﹐謂巳有天地﹐而太虛之气卽巳寓於天地之形也。是以天得之以資萬物之始﹐地得之以資萬物之生也。從形究气曰陰陽者﹐陰陽卽理中流行之气也。卽气觀理曰太極者﹐太極卽气中主宰之理也。故周子曰﹕陰陽一太極者﹐是指气之極者而言也﹐太極本無極者﹐是指理之極者而言也﹝圖一﹐二﹞。

【按】吳澄曰﹕太極無動靜﹐動靜者气機也﹐是以大極專主乎理言也。朱子曰﹔太極之有動靜﹐是天命之流行也﹐是以太極兼主乎气言也。又曰﹕太虛者﹐本然之妙也﹐動靜者﹐所乘之機也。本然之妙卽太極﹐指其本然主宰﹐是動是靜之妙之理也。所乘之機卽動靜﹐指其天命流行﹐乘動乘靜之機之气也。當根據朱子爲是。

卷四﹨運气要訣

五行質气生克制化歌

2。天地陰陽生五行﹐各一其質各一气﹐質具於地气行天﹐五行順布四時序。木火土金水相生﹐木土水火金克制﹐亢害承制制生化﹐生生化化萬物立。

【注】天地旣立﹐而陰陽卽在天地之中﹐陽動而變﹐陰靜而合﹐生五行也。天一生水﹐地六成之﹔地二生火﹐天七成之﹔天三生木﹐地八成之﹔地四生金﹐天九成之﹔天五生土﹐地十成之﹐是五行各一其質也。東方生木﹐木之气風﹔南方生火﹐火之气熱﹔中央生土﹐土之气濕﹔西方生金﹐金之气燥﹔北方生水﹐水之气寒﹐是五行各一其气也。在地曰木﹐在天曰風﹔在地曰火﹐在天曰熱﹔在地曰土﹐在天曰濕﹔在地曰金﹐在天曰燥﹔在地曰水﹐在天曰寒﹐是五行質具於地﹐气行於天也。木位東方﹐風气布春﹔火位南方﹐熱气布夏﹔土位中央四維﹐濕气布長夏﹔金位西方﹐燥气布秋﹔水位北方﹐寒气布冬﹐是五气順布四時之序也。卽周子曰﹕陽變陰合﹐而生水﹐火﹐金﹑土。五气順布﹐四時行焉。木生火﹐火生土﹐土生金﹐金生水﹐水復生木﹐是五行相生﹐主生養萬物者也。木克土﹐土克水﹐水克火﹐火克金﹐金克木﹐木復克土﹐是五行相克﹐主殺害萬物者也。相克則死﹐相制則生。木亢害土﹐土亢害水﹐水亢害火﹐火亢害金﹐金亢害木﹐此克其所勝者也。然我之所勝之子﹐卽我之所不勝者也。我畏彼子出救母害﹐不敢妄行﹐承受乃制﹐制則生化﹐則各恆其徳﹐而生化萬物﹑無不俱也。假如木亢太過﹐土受害矣﹐是我勝其我之所勝者也。土之子金﹐承而制焉﹐則我畏我之所不勝﹐自然承受乃制﹐制則生化矣。火亢太過﹐金受制矣﹐金之子水﹐承而制焉。土亢太過﹐水受制矣﹐水之子木﹐承而制焉。金亢太過﹐木受制矣﹐木之子火﹐承而制焉。水亢太過﹐火受制矣﹐火之子土﹐承而制焉。五行皆若此也。此所以相生而不害﹐相制而不克也。而生生化化﹐萬物立命之道﹐卽在於是矣﹐此五行生克制化之理﹐不可不知者也﹝圖三﹐四﹞

卷四﹨運气要訣

運气合臟腑十二經絡歌

3。醫明陰陽五行理﹐始曉天時民病情。五運五行五气化﹐六气天地陰陽生。火分君相气熱暑﹐爲合人之臟腑經。天干起運地支气﹐天五地六節制成。

【注】學醫業者﹐必要明天地陰陽﹐五行之理﹐始曉天時之和不和﹐民之生病之情由也。人皆知五運化自五行﹐五質﹐五气也﹐而不知六气化自天地陰陽﹑六質﹑六气也。六質者﹐卽經曰木﹐火﹐土﹐金﹐水﹐火﹐地之陰陽也。生﹐長﹐化﹐收﹐藏下應之也。六气者﹐卽經曰風﹐暑﹐濕﹐燥﹐寒﹐火﹐天之陰陽也﹐三陰三陽上奉之也。是以在地之火分爲君火﹐相火﹔在天之气分爲熱气﹐暑气﹐爲合人之五臟六腑﹐包絡十二經也。天干陰陽合而爲五﹐故主五運。甲化陽土﹐合人之胃。己化陰土﹐合人之脾。乙化陰金﹐合人之肺。庚化陽金﹐合人大腸。丙化陽水﹐合人膀胱。辛化陰水﹐合人之腎。丁化陰木﹐合人之肝。壬化陽木﹐合人之膽。戊化陽火﹐合人小腸。癸化陰火﹐合人之心。相火屬陽者﹐合人三焦。相火屬陰者﹐合人包絡。此天干合人之五臟六腑十二經也。地支陰陽合而爲六﹐故主六气。子午主少陰君火﹐合人之心與小腸也。丑未太陰濕土﹐合人之脾與胃也。寅申主少陽相火﹐合人之三焦包絡也。卯酉主陽明燥金﹐合人之肺與大腸也。辰戌主太陽寒水﹐合人之膀胱與腎也。巳亥主厥陰風木﹐合人之肝與膽也。此地支之合人五臟六腑十二經也。天數五﹐而五陰﹐五陽﹐故爲十干。地數六﹐而六陰﹑六陽﹐故爲十二支。天干之五﹐必得地支之六以爲節﹐地支之六﹐必得天干之五以爲制﹐而後六甲成﹐歲气備。故一歲中運﹐以七十二日五位分主之﹐六气以六十日六步分主之也﹝圖五﹐六﹞。

卷四﹨運气要訣

主運歌

【按】十二經天干歌內云﹕甲膽乙肝丙小腸﹐丁心戊胃己脾鄕﹐庚屬大腸辛屬肺﹐壬屬膀胱癸腎臟三焦亦向壬中寄﹐包絡同歸入癸方。此以方位言天干所屬﹐配合臟腑﹐歲歲之常也。今以五運言天干所化﹐配合臟腑﹐年年之變﹐所以不同也。十二經地支歌內云﹕肺寅大卯胃辰宮﹐脾巳心午小未中﹐申胱酉腎心包戌﹐亥焦子膽丑肝通。此以流行言地支所屬﹐配合臟腑﹐日日之常也。今以六气言地支所化﹐配合臟腑﹐年年之變﹐所以不同也。讀者審之。主運歌4。五運五行禦五位﹐五气相生順令行。此是常令年不易﹐然有相得或逆從。運有太過不及理﹐人有虛實寒熱情。天時不和萬物病﹐民病合人臟腑生。

【注】主運者﹐主運行四時之常令也。五行者﹐木﹐火﹐土﹐金﹐水也。五位者﹐東﹐南﹐中﹐西﹐北也。五气者﹐風﹐暑﹐濕﹐燥﹐寒也。木禦東方風气﹐順布春令﹐是初之運也。火禦南方暑气﹐順布夏令﹐是二之運也。土禦中央四維濕气﹐順布長夏之令﹐是三之運也。金禦西方燥气﹐順布秋令﹐是四之運也。水禦北方寒气﹐順布冬令﹐是五之運也。此是天以五爲制﹐分五方主之﹐五運五气相生﹐四時常令﹐年年相仍而不易也。然其中之气化﹐有相得或不相得﹐或從天气﹐或逆天气﹐或從天气而逆地气﹐或逆天气而從地气。故運有太過不及﹑四時不和之理﹐人有臟腑經絡﹑虛實寒熱不同之情﹐始招外邪令化而生病也。天時不和﹐萬物皆病﹐而爲民病者﹐亦必因其人臟腑不和而生也﹝圖七﹞。

卷四﹨運气要訣

主气歌

5。主气六位同主運﹐顯明之右君位知。退行一步相火治﹐復行一步土治之﹐復行一步金气治﹐復行一步水治之﹐復行一步木气治﹐復行一步君治之。

【注】主气者﹐厥陰風木﹐主春初之气也﹔少陰君火﹐主夏二之气也﹔少陽相火﹐主盛夏三之气也﹔太陰濕土﹐主長夏四之气也﹔陽明燥全主秋五之气也﹔太陽寒水﹐主冬六之气也。此是地以六爲節﹐分六位主之。六气相生﹐同主運五气相生﹐四時之常令也。顯明者﹐正南之位﹐當君位也。而君火不在位治之﹐反退位於次﹐以相火代君火﹐司化則當知﹐卽經云﹕少陰不司气化之義也。正南客气﹐司天之位也﹐司天之右﹐天之右間位也﹔在主气爲二之气位﹐是少陰君火之位﹐主行夏令之气也。故曰﹕顯明之右﹐君火之位也。君火之右﹐退行一步﹐乃客气司天之位也﹔而主气爲三之气位﹐是少陽相火之位﹐主行盛夏之令之气也。不曰復行﹐而曰退行者﹐以臣對君之面﹐承命司化﹐不敢背行﹐故曰退行一步﹐卽復行一步也。復行一步﹐土气治之﹐乃客气天之左間位也﹔而主气爲四之气位﹐是太陰濕土之位﹐主行長夏令之气也。復行一步﹐金气治之﹐乃客气地之右間位也﹔在主气爲五之气位﹐是陽明燥金之位﹐主行秋令之气也。復行一步﹐水气治之﹐乃客气在泉之位也﹔在主气爲六之气位﹐是太陽寒水之位﹐主行冬令之气也。復行一步﹐木气治之﹐乃客气地之左間位也﹔在主气爲初之气位﹐是厥陰風木之位﹐主行春令之气也。復行一步﹐君火治之﹐卽前君火之位治之也﹝圖八﹞。

卷四﹨運气要訣

客運歌

6。五天蒼丹﹖﹖玄素﹐天气天干合化臨﹐甲己化土丙辛水﹐丁壬化木乙庚金﹐戊癸化火五客運﹐起以中運相生輪。陰少乙丁己辛癸﹐陽太甲兩戊庚壬。

【注】五天者﹐蒼天﹐天之色靑者也﹔丹天﹐天之色赤者也﹔﹖﹖天﹐天之色黃也﹔玄天﹐天之色黑者也﹔素天﹐天之色白者也。天气者﹐蒼天之气﹐木也﹔丹天之气﹐火也﹔天之气﹐土也﹔玄天之气﹐水也﹔素天之气﹐金也。天干者﹐甲﹐乙﹐丙﹐丁﹐戊﹐己﹐庚﹐辛﹐壬﹐癸也。古聖仰觀五天五气﹐蒼天木气下臨丁壬之方﹐故識丁壬合化而生木運也﹔丹天火气下臨戊癸之方﹐故識戊癸合化而生火運也﹔﹖﹖天土气下臨甲己之方﹐故識因己合化而生土運也﹔玄天水气下臨丙辛之方﹐故識丙辛合化而生水運也﹔素天金气下臨乙庚之方﹐故識乙庚合化而生金運也﹐此天气天干合化﹐加臨主運五位之客運也。起以所化﹐統主本年中運爲初運﹐五行相生﹐以次輪取。如甲己之年﹐土運統之﹐起初運。土生金爲二運﹐金生水爲三運﹐水生木爲四運﹐木生火爲五運。餘四運皆仿土運起之。乙﹐丁﹐己﹐辛﹐癸屬陰漧﹐爲五陰年﹐主五少不及之運。甲﹐丙﹐戊﹐庚﹐壬屬陽幹﹐爲五陽年﹐主五太太過之運也﹝圖九﹞。

卷四﹨運气要訣

客气司天在泉間气歌

7。子午少陰君火天﹐陽明燥金應在泉。丑未太陰太陽治﹐寅申少陽厥陰聯。卯酉卻與子午倒﹐辰戌已亥亦皆然。每歲天泉四間气﹐上下分統各半年。

【注】天干起運﹐地支起气。此言地之陰陽﹐正化﹑對化﹐加臨主气﹐六位之客气也。如子午之歲﹐少陰君火治之﹐起司天也。陽明燥金在下﹐起在泉也。气由下而升上﹐故以在下之陽明起之﹐陽明二陽﹐二陽生三陽﹐三陽太陽﹐故太陽寒水爲客初气﹐卽地之左間也。三陽﹐陽極生一陰﹐一陰厥陰﹐故厥陰爲客二气﹐卽天之右間也。一陰生二陰﹐二陰少陰﹐故少陰爲客三气﹐卽司天之气也。二陰生三陰﹐三陰太陰﹐故太陰爲客四气﹐卽天之左間也。三陰陰極生一陽﹐一陽少陽﹐故少陽爲客五气﹐卽地之右間也。一陽生二陽﹐二陽陽明﹐故陽明爲客六气﹐卽在泉之气也。丑未寅申之歲﹐皆仿此法起之。卯酉卻與子午倒換﹐辰戌卻與丑未倒換﹐巳亥卻與寅申倒換。謂卯酉之歲﹐陽明燥金司天﹐少陰君火在泉﹔辰戌之歲﹐太陽寒水司天﹐太陰濕土在泉﹔巳亥之歲﹐厥陰風木司天﹐少陽相火在泉﹔彼此倒換也。每歲司天在泉在泉左右四間气者﹐卽六气分統上下﹐本年司天統主上半年﹐在泉統主下半年之統气也﹝圖十﹞。

卷四﹨運气要訣

運气分主節令歌

8。大立雨驚春淸谷﹐立滿芒夏小大暑﹐立處白秋寒霜立﹐小大冬小從頭數﹐初大二春十三日﹐三運芒種十日甫﹐四運處暑後七日﹐五運立冬四日主。

【注】天以六爲節﹐謂以二十四气六分分之﹐爲六气之六步也。地以五爲制﹐謂以二十四气五分分之﹐爲五運之五位也。二十四气﹐卽大寒﹐立春﹐雨水﹐驚蟄﹐主初之气也﹔春分﹐淸明﹐谷雨﹐立夏﹐主二之气也﹔小滿﹐芒種﹐夏至﹐小暑﹐主三之气也﹔大暑﹐立秋﹐暑﹐白露﹐主四之气也﹔秋分﹐寒露﹐霜降﹐立冬﹐主五之气也﹔小雪﹐大雪﹐冬至﹐小寒﹐主終之气也。此主气﹑客气分主六步之時也。大寒起﹐至春分後十二日﹐主初運也。春分十三日起﹐至芒種後九日﹐主二運也。芒種十日起﹐至處暑後六日主三運也。處暑七日起﹐至立冬後三日﹐主四運也。立冬四日起﹐至小寒末日﹐主五運也﹖此主運客運分主五位之時也﹝圖十一﹑十二﹞

卷四﹨運气要訣

五音主客太少相生歌

9。主運角徵宮商羽﹐五音太少中運取。如逢太太徵太商年﹐必是少角少宮羽。若逢太角宮羽年﹐必是少商與少徵。以客取主太少生﹐以主定客重角羽。

【注】主運之音﹐必始角而終羽者﹐乃五音分主四時﹐順布之常序也。然陽年爲太﹐陰年爲少者﹐是五音四時太過不及之變化也。如逢戊年太徵庚年太商之年﹐則主運初運﹐必是少角﹐二運則是太徵﹐三運必是少宮﹐四運則是太商﹐終運必是少羽。若逢壬年太角﹐甲年太宮﹐丙年太羽之年﹐則主運初運則是太角﹐二運必是少徵﹐三運則是太宮﹐四運必是少商﹐終運則是太羽也。故曰太少皆以中運取﹐此是以客之中運取主之五運﹐太少相生之義也。又以主之太少﹐定客之五運﹐太少相重之法﹐以發明相加相臨﹐太過不及之理也﹝圖十三﹞。

卷四﹨運气要訣

五運齊化兼化六气正化對化歌

10。運過勝己畏齊化﹐不及乘衰勝己兼。太過被克不及助﹐皆爲正化是平年。气寅午未酉戌亥。正司化令有餘看。子丑卯辰巳申歲。對司化令不足言。

【注】五運之中運﹐統主一年之運也。中運太過則旺﹐勝己者則畏其盛﹐反齊其化矣。如太宮土運﹐反齊木化﹔太角木運﹐反齊金化﹔太商金運﹐反齊火化﹔太徵火運﹐反齊水化﹔太羽水運反齊土化也。卽經所謂畏其旺﹐反同其化﹐薄其所不勝也。中運不及則弱﹐勝己者﹐則乘其衰﹐來兼其化矣。如少宮土運﹐木來兼化﹔少角木運﹐金來兼化﹔少商金運﹐火來兼化﹔少徵火運﹐水來兼化﹔少羽水運﹐土來兼化﹔卽經所謂乘其弱﹐來同其化﹐所不勝薄之也。中運戊辰陽年。火運太過﹐遇寒水司天﹐則爲太過被制﹔中運乙卯陰年﹐金運不及﹐遇燥金司天﹐則爲同气﹔中運辛卯陰年﹐水運不及﹐則爲相生﹔俱爲不及得助。凡遇此類﹐皆爲正化平和之年也。气者﹐六气之客气﹐統一歲之司化之气也。如厥陰司巳亥﹐以厥陰屬木﹐木生於亥﹐故正化於亥﹐對化於巳也。少陰司子午﹐以少陰爲君火﹐當正南離位﹐故正化於午﹐對化於子也。太陰司丑未﹐以太陰屬土居中﹐王於西南未宮﹐故正﹐化於未﹐對化於丑也。少陽司寅申﹐以少陽屬相火﹐位卑於君火﹐火生於寅﹐故正化於寅﹐對化於申也。陽明司卯酉﹐以陽明屬金﹐酉爲西方金位﹐故正化於酉﹐對化於卯也。太陽司辰戌﹐以太陽爲水﹐辰戌屬土﹐然水行土中﹐而戌居西北﹐屬水漸王之鄕﹐是以洪範五行﹐以戌屬水﹐故正化於戌﹐對化於辰也。是以寅﹐午﹐未﹐酉﹐戌﹐亥爲正化﹐正化者﹐令之實﹐主有餘也。子﹐丑﹐卯﹐辰﹐巳﹐申爲對化。對化者﹐令之虛﹐主不足也﹝圖十四﹑十五﹞。

卷四﹨運气要訣

六十年運气上下相臨歌

11。克運中運主一歲﹐客气天泉主半年。气生中運曰順化﹐運被气克天刑言。運生天气乃小逆﹐運克司天不和愆。气運相同天符歲﹐另有天符歲會參。

【注】客運之初運﹐卽統主一歲之中運也。經曰﹕甲己之歲﹐土運統之云云者是也。客气司天之三气﹐六气卽統主上半年﹔在泉﹐統主下半年之气也。經曰﹕歲半以前﹐天气主之﹔歲半以後﹐地气主之者是也。六十年中﹐運气上下臨遇﹐則有相得﹐不相得者也。气生中運者﹐謂司天生中運也。如癸巳﹐癸亥木生火也﹐甲子﹐甲午﹐甲寅﹐甲申火生土也﹐乙丑﹐乙未土生金也﹐辛卯﹐辛酉金生水也﹐壬辰﹐壬戌水生木也。六十年中﹐有此十二年天气生運﹐以上生下﹐故名順化﹐爲相得之歲也。運被气克者﹐謂司天克中運也。如己巳﹐己亥木克土也﹐辛丑﹐辛未土克水也﹐戊辰﹐戊戌水克火也﹐庚子﹐庚午﹐庚寅﹐庚申火克金也﹐丁卯﹐丁酉金克木也。六十年中﹐有此十二年天气克運﹐以上克下﹐故名天刑﹐爲不相得之歲也。運生天气者﹐謂中運生司天也。如癸丑﹑癸未火生土也﹐壬子﹐壬午﹐壬寅﹐壬申木生火也﹐辛巳﹐辛亥水生木也﹐庚辰﹐庚戌金生水也﹐己卯﹐己酉土生金也。六十年中有此十二年﹐運生天气﹐以下生上﹐𨿽曰相生﹐然子居母上﹐故爲小逆而主微病也。運克司天者﹐謂中運克司天也。如乙巳﹐乙亥金克木也﹐丙子﹐丙午﹐丙寅﹐丙申水克火也﹐丁丑﹐丁未木克土也﹐癸卯﹐癸酉火克金也﹐甲辰﹐甲戌土克水也。六十年中有此十二年運克天气﹐以下克上﹐故名不和﹐亦爲不相得而主病甚也。气運相同者﹐如運气皆木﹐丁巳﹑丁亥﹔運气皆火﹐戊子﹐戊午﹐戊寅﹐戊申﹔運气皆土﹐己丑﹐己未﹔運气皆金﹐乙卯﹐乙酉﹔運气皆水﹐丙辰﹐丙戌。六十年中有此十二年運气相同﹐皆天符也。𨿽曰同气﹐不無偏勝亢害焉﹝圖十六﹞。其太乙天符﹐歲會等年﹐另詳在後。

卷四﹨運气要訣

起主客定位指掌歌

12。掌中指上定司天﹐中指根紋定在泉﹐順進食指初二位﹐四指四五位推傳﹐司天卽是三气位﹐在泉六气位當然。主以木火土金水﹐客以陰陽一二三。

【注】左手仰掌﹐以中指上頭定司天之位﹐中指根紋定在泉之位。順進食指三節紋﹐定初之气位﹐頭節紋定二之气位。中指上頭定三之气位﹐卽司天之位也。第四指頭節紋定四之气位﹐二節紋定五之气位。中指根紋定六之气位﹐卽在泉之位也。主气以木火土金水者﹐五气順布之五位也。故初之气﹐厥陰風木﹔二之气﹐少陰君火﹔三之气﹐少陽相火﹔四之气﹐太陰濕土﹔五之气﹐陽明燥金﹔六之气﹐太陽寒水。是木生火﹐火生土﹐土生金﹐金生水﹐水復生木﹐順布相生之序﹐一定不易者也。客气以一二三名之者﹐三陰三陽六气加臨也。故厥陰爲一陰﹐少陰爲二陰﹐太陰爲三陰﹐少陽爲一陽﹐陽明爲二陽﹐太陽爲三陽。是一生二﹐二生三﹐三復生一﹐陰極生陽﹐陽極生陰﹐六步升降之次每歲排取也。以此定位﹐主气客气﹐了然在握矣﹝圖十七﹞。

卷四﹨運气要訣

天符太乙天符歲會同天符同歲會歌

13。天符中運同天气﹐歲會本運臨本支﹐四正四維皆歲會﹐太乙天符符會俱。同天符與同歲會﹐泉同中運卽同司﹐陰歲名曰同歲會﹐陽年同天符所知。

【注】天符者﹐謂中運與司天之气同一气也。如木運木司天﹐丁巳﹐丁亥也﹔火運火司天﹐戊子﹐戊午﹐戊寅﹐戊申也﹔土運土司天﹐己丑﹐己未也﹔金運金司天﹐乙卯﹑乙酉也﹔水運水司天﹐丙辰﹐丙戌也﹐共十二年。歲會者﹐謂本運臨本支之位也。如木運臨卯﹐丁卯年也﹔火運臨午﹐戊午年也﹔金運臨酉﹐乙酉年也﹔水運臨子﹐丙子年也﹐此是四正。土運臨四季﹐甲辰﹐甲戌﹐己丑﹐己未也﹐此是四維﹐共八年。太乙天符者﹐謂天符之年﹐又是歲會﹐是天气﹐運气﹐歲支三者俱會也。如己丑﹐己未﹐中運之土﹐與司天土同气﹐又土運臨丑未也。乙酉中運之金﹐與司天金同气﹐又金運臨酉也。戊午中運之火﹐與司天火同气﹐又火運臨午也。共四年。同天符﹑同歲會者﹐謂在泉之气﹐與中運之气﹐同一气也。以陽年名曰﹕同天符﹐如木運木在泉﹐壬寅﹐壬申也﹔土運土在泉﹐甲辰﹐甲戌也﹔金運金在泉﹐庚子﹐庚午也。以陰年名曰﹕同歲會﹐如水運水在泉﹐辛丑﹐辛未也﹔火運火在泉﹐癸卯﹐癸酉﹐癸巳﹐癸亥也﹐共十二年。此气運符會之不同﹐人不可不知也。上天符十二年﹐太乙天符四年﹐歲會八年﹐同天符六年﹐同歲會六年。然太乙天符四年﹐巳同在天符十二年中矣。歲會八年﹐亦有四年同在天符中矣。合而言之﹐六十年中只得二十八年也﹝圖十八﹣﹣二○﹞

卷四﹨運气要訣

執法行令貴人歌

14。天符執法犯司天﹐歲會行令犯在泉﹐太乙貴人犯天地﹐速危徐持暴死占。二火相臨𨿽相得﹐然有君臣順逆嫌﹐順則病違其害小﹐逆則病近害速纏。

【注】邪之中人﹐在天符之年﹐名曰中執法﹐是犯司天天气。天﹐陽也﹔陽性速﹐故其病速而危也。邪之中人在歲會之年﹐名曰中行令﹐是犯在泉地气。地﹐陰也﹔陰性徐﹐故其病徐而持也。邪之中人在太乙天符之年﹐名曰中貴人﹐是犯司天﹐在泉之气。天地之气俱犯﹐故其病暴而死也。二火﹐君火﹐相火也﹐𨿽同气相得﹐然有君臣順逆之嫌﹐不可不知也。君火﹐君也﹔相火﹐臣也﹐二火相臨﹐謂司天加臨中運六步﹐客主加臨﹐君火在上﹐相火在下﹐爲君臨臣則順﹐順則病遠﹐其害小也。相火在上﹐君火在下﹐爲臣犯君則逆﹐逆則病近﹐其害速也。

卷四﹨運气要訣

南北政年脈不應歌

15。天地之气行南北﹐甲己一運南政年﹐其餘四運俱爲北﹐少陰隨在不應占。北政反診候不應﹐姑存經義待賢參。從違非失分微甚﹐尺反陰陽交命難。

【注】天地之气﹐謂三陰三陽﹐司天﹐在泉﹐左間﹐右間之客气也。客气行南政之歲﹐謂之南政﹔行北政之歲﹐謂之北政。南政之歲﹐惟甲己一運﹐其餘乙庚﹐丙辛﹐丁壬﹐戊癸四運﹐俱爲北政之年也。少陰隨在不應占者﹐謂少陰君火客气﹐隨在司天﹐在泉﹑左間﹐右間加臨之位﹐主占其脈不應於診也。應於診者﹐卽經曰﹕少陰之至﹐其脈鉤。不應者﹐謂脈不鉤也。南政之年﹐少陰司天﹐則主占兩寸不應﹐在泉則主占兩尺不應﹔厥陰司天﹐其天左間則少陰﹐主占右寸不應﹔太陰司天﹐其天右間則少陰﹐主占左寸不應﹔厥陰在泉﹐其泉左間則少陰﹐主占左尺不應﹔太陰在泉﹐其泉右間則少陰﹐主占右尺不應﹐此皆在客气少陰之位也。北政之年﹐則反診候其不應﹐皆在客气陽明之位﹐如少陰司天﹐則主占兩尺不應﹐在泉則主占兩寸不應﹔厥陰司天﹐其天左間則少陰﹐主占左尺不應﹔太陰司天﹐其天右間則少陰﹐主占右尺不應。厥陰在泉﹐其泉左間則少陰﹐主占右寸不應﹔太陰在泉﹐其泉右間則少陰﹐主占左寸不應。然南政十二年﹐北政四十八年﹐其南政候以正診﹐北政候以反診﹐應與不應之理﹐熟玩經文﹐總令人難解﹐姑存經義﹐似待後之賢者參詳可也。不應之部不應者﹐則爲得其气而和也。不應之部反應者﹐則爲違其气而病也。應左而右﹐應右而左者﹐則爲非其位﹐應上而下﹐應下而上者﹐則爲失其位﹐皆主病也﹐而有微甚之別。甚者卽尺寸反陰陽交也﹐謂少陰之脈﹐當寸不應反見於尺﹐當尺不應反見於寸﹐是爲尺寸反﹐子﹐午﹐卯﹐酉年有之﹔少陰之脈﹐當左不應﹐反見於右﹐當右不應﹐反見於左﹐是爲陰陽交﹐辰﹐戌﹐丑﹐未﹐寅﹐申﹐巳﹐亥年有之﹐皆主死﹐故曰命難也﹝圖二一─二三﹞。

卷四﹨運气要訣

五運气令微甚歌

16。運識寒熱溫涼正﹐气審加臨過及平。六气大來皆邪化﹐五運失和災病生。微甚非時猝然至﹐看與何時气化並﹐更與年虛月空遇﹐重感於邪證不輕。

【注】運﹐五運也﹐主四時﹐在天則有寒熱溫涼之正令﹐在地則有生長收藏之正化。气﹐六气也﹐主六步﹐在主則有風﹐熱﹐火﹐濕﹐燥﹐寒一定之常候﹐在客則有六气加臨太過﹐不及﹐平和之異應也。凡五運六气之來﹐應時而至﹐無微甚而和者﹐皆爲平气也。卽應時而至﹐或六气大來﹐或五運微甚﹐或至非其時﹐或猝然而至﹐皆邪化失和不平之气﹐主害物病人也。但看與何時之气化與病同並﹐則當消息其宜而主治也。若犯之而病者﹐更與不及之年﹐廓空之月﹐重感於邪﹐則其證必重而不輕也。

卷四﹨運气要訣

五運平气太過不及歌

17。木曰敷和火升明。土曰備化金審平﹐水曰靜順皆平運﹐太過木運曰發生﹐火曰赫曦土惇阜﹐水曰流衍金堅成﹔不及委和伏明共﹐卑監從革涸流名。

【注】太過被抑﹐不及得助﹐皆曰平運。木名敷和﹐敷布和气生萬物也。火名升明﹐陽性上升﹐其徳明也。土名備化﹐土母萬物﹐無不化也。金名審平﹐金審而平﹐無妄刑也。水名靜順﹐體靜性順﹐喜安瀾也。甲﹐丙﹐戊﹐庚﹐壬陽年﹐皆曰太過之運﹐木名發生﹐木气有餘﹐發生盛也﹔火名赫曦﹐炎陽光盛也﹔土名惇阜﹐惇厚髙阜﹐土尢盛也﹔金名堅成﹐堅則成物﹐金有餘也﹔水名流衍﹐水气太過﹐流漫衍也。乙﹐丁﹐己﹐辛﹐癸陰年﹐皆曰不及之運﹐木名委和﹐和气委弱﹐發生少也﹔火名伏明﹐火徳不彰﹐光明伏地﹔土名卑監﹐土气不及﹐化卑監也﹔金名從革﹐金气不及﹐從火革也﹔水名涸流﹐水气不及﹐涸其流也。

卷四﹨運气要訣

運气所至先後時歌

18。應時而至气和平﹐正化承天不妄行﹐太過气淫先時至﹐侮刑我者乘我刑﹐不及气迫後時至﹐所勝妄行刑所生﹐所生被刑受其病﹐我所不勝亦來乘。

【注】應時而至﹐謂交五運六气之日﹐之時﹐正當其日﹐其時而气卽至﹐則爲正化平气﹐承天之令﹐不妄行也。如時未至而气先至﹐來气有餘則爲太過﹐名曰气淫﹐卽邪化也。刑我﹐謂克我者也﹔我刑﹐謂我克者也。假如木气有餘﹐克我之金不能制我﹐金反受木之侮﹐則木盛而土受克也必矣。其年若見肝病爲正邪﹐見肺病爲微邪﹐見脾病則爲賊邪也﹐余時此法。若時已至而气未至﹐來气不足﹐則爲不及﹐名曰气迫﹐亦邪化也。所勝謂我所勝﹐卽我克者也。所生﹐我所生者也。所不勝﹐謂我所不勝﹐卽克我者也。假如木气不及﹐我克之土﹐無畏妄行﹐則生我之水必受病也﹔木衰﹐金乘其衰亦來刑木爲病也。其年若腎病爲實邪﹐見心病爲虛邪﹐見肺病則賊邪也。余時此法﹐推此可知二經三經兼病之理矣。

卷四﹨運气要訣

運气亢害承制歌

19。運气亢則皆爲害﹐畏子之制敢不承﹐因有承制則生化﹐亢而無制勝病生。勝後子報母仇復﹐被抑屈伏郁病成﹐郁極乃發因子弱﹐待時得位自災刑。

【注】五運六气太過而極﹐則謂之亢﹐亢則必害我所勝者也。假如木亢極﹐則必害我之所勝之土﹔土之子金﹐隨起而制木﹐木畏承受其制﹐則不敢妄刑彼母也。五行有此承制之道﹐自相和順﹐則生化不病矣。假如木亢盛而無制﹐則必生勝病﹔勝病者肝﹐受病者脾﹐二經同病也。有勝必有復﹐有盛必有衰﹐自然之道也。木盛而後必衰﹐土之子金﹐則乘衰必復勝母之仇﹐是則更生復病也﹔復病者肺﹐受病者肝﹐二經同病也。余髒法此。若木不及﹐則被金遏抑﹐屈伏不伸﹐而木郁之病生也。然被郁極而乃發者﹐蓋以木气不及﹐不能令子火旺﹐故不能復也﹐所以必待其己之得位時而後乃發也﹔𨿽發而不爲他害﹐但自爲災病﹐亦由本气弱耳。故方其未發之時﹐與勝病同﹐勝病者肺﹐郁病者肝﹐及其巳發之時﹐不復病肺﹐惟病肝也。余髒法此。此上文以太過釋勝﹐不及釋郁病﹐非謂一歲之太過不及﹐則分司之气無勝﹐復﹐郁病也。凡太過妄行害彼而病者﹐皆勝病也。受害子終不能復﹐郁而發病者﹐皆郁病也。不及被抑而病者﹐亦郁病也。被郁待子來報母仇而病者﹐皆復病也。推此餘皆可通也。

卷四﹨運气要訣

六气勝復歌

20。邪气有餘必有復﹐勝病將除復病萌﹐復已又勝衰乃止﹐有無微甚若權衡。時有常位气無必﹐勝在天三復地終﹐主客有勝而無復﹐主勝客逆客勝從。

【注】六气有勝﹐則必有復﹐陰陽循環之道也。勝病將除﹐復病卽萌﹐邪正進退之機也。勝巳而復﹐復巳又勝﹐本無常數﹐必待彼此气衰乃止﹐自然之理也。有勝則復﹐無勝則否﹐勝微復微﹐勝甚復甚﹐猶權衡之不相過也。然勝復之動時﹐𨿽有常位﹐而气無必也。气無必者﹐謂應勝之年而無勝也。時有常位者﹐謂勝之時在前﹐司天天位主之﹔自初气以至三气﹐此爲勝之常也。復之時在後﹐在泉地位主之﹔自四气以至終气﹐此爲復之常也。所謂六气互相勝復也。若至六气主客﹐則有勝而無復也。有勝而無復者﹐以客行天令﹐時去則巳﹐主守其位﹐順承天命也。主勝客﹐則違天之命﹐而气化不行﹐故爲逆。客勝主﹐則上臨下奉﹐而政令乃布﹐故爲從也。

卷四﹨運气要訣

五運郁極乃發歌

21。火土金郁待時發﹐水隨火後木無恆。水發雹雪土飄驟﹐木發毀折金淸明﹐火發曛昧有多少﹐微者病已甚無刑。木達火發金郁泄﹐土奪水折治之平。

【注】五郁之發﹐各有其時。火郁待三气火時而發﹐土郁待四气土時而發﹐金郁待五气金時而發﹐此各待旺時而發也。水郁不待終气水時﹐而每發於二气三气二火時者﹐以水陰性險﹐見陽初退﹐卽進乘之﹐故不待水旺而發也。木郁之發﹐無一定之時者﹐以木生風﹐善行數變﹐其气無常﹐故木發無恆時也。五發之時旣巳審矣﹐然五發徵兆﹐五气微甚﹐天時民病﹐不可不知也。水發之微﹐微者爲寒﹐甚爲雹雪﹔雹雪﹐寒甚也。土發之徵﹐微者爲濕﹐甚爲飄驟﹔飄驟﹐暴風雨也。木發之徵﹐微者爲風﹐甚爲毀折﹔毀折﹐摧拔也。金髮之徵﹐微者爲燥﹐甚爲淸明﹔淸明﹐冷肅也。火發之微﹐微者爲熱﹐甚爲曛昧﹔曛味﹐昏翳也。多少者﹐謂有太過﹐不及也。不及者病微﹐太過者病甚。微者病已﹐謂本經自病也。甚者兼刑﹐謂兼我刑﹐刑我者同病也。如木气甚﹐我刑者土﹐刑我者金﹐土畏我乘來齊其化﹐金畏我勝來同其化﹐故三經兼見病也。餘气法此。木達謂木郁達之﹔達者﹐條達舒暢之義也。凡木郁之病﹐風爲淸斂也﹐宜以辛散之﹐疏之﹐以甘調之﹐緩之﹐以苦湧之﹐平之﹐但使木气條達舒暢﹐皆治木郁之法也。火發謂火郁發之﹔發者﹐發揚解散之義也。凡火郁之病爲寒束也﹐宜以辛溫發之﹐以辛甘揚之﹐以辛涼解之﹐以辛苦散之﹐但使火气發揚解散﹐皆治火郁之法也。金泄謂金郁泄之﹔泄者﹐宜泄疏降之義也。凡金郁之病﹐燥爲火困也﹐宜以辛宣之﹐疏之﹐潤之﹐以苦泄之﹐降之﹐淸之﹐但使燥气宣通疏暢﹐皆治金郁之法也。水折謂水郁折之﹔折者﹐逐導滲通之義也。凡水郁之病﹐水爲濕瘀也﹐宜以辛苦逐之﹐導之﹐以辛淡滲之﹐通之﹐但使水气流通不蓄﹐皆治水郁之法也。土奪謂土郁奪之﹔奪者﹐汗﹐吐﹐下痢之義也。凡土郁之病﹐濕爲風阻也﹐在外者汗之﹐在內者攻之﹐在上者吐之﹐在下者痢之﹐但使土气不致壅阻﹐皆治土郁之法也。

卷四﹨運气要訣

天時地化五病二火歌

22。運气天時地化同﹐邪正通人五臟中﹐五臟受邪生五病﹐五病能賅萬病形。熱合君火暑合相﹐蓋以支同十二經﹐𨿽分二火原同理﹐不無微甚重輕情。

【注】木﹐火﹐土﹐金﹐水五運之化﹐不能外乎六气風﹐熱﹐暑﹐濕﹐燥﹐寒﹐六气之化亦不能出乎五行﹐故運𨿽有五﹐气𨿽有六﹐而天之气令地之運化皆同也。邪化正化之气﹐皆通乎人之五臟之中﹐正化養人﹐邪化病人。五臟受邪﹐則生五臟之病。五病能賅萬病情形﹐謂主客一定之病﹐主客錯雜之病﹐及勝復郁病﹐皆莫能逃乎五病之變﹐猶夫天地化生萬物﹐皆莫能逃乎五行之屬也。五行惟火有二﹐在地爲火﹐在天爲熱﹐爲暑﹐以熱合少陰爲君火﹐暑合少陽爲相火。蓋以地有陰陽十二支﹐同乎人之陰陽十二經﹐火𨿽有二﹐理則一也。故其徳﹐政﹐令﹐化﹐災﹐病皆同﹐然不無熱微病輕﹐暑甚病重之情狀也。

卷四﹨運气要訣

五星所見太過不及歌

23。五星歲木熒惑火﹐辰水鎭土太白金﹐不及減常之一二﹐無所不勝色停勻﹐太過北越倍一二﹐畏星失色兼母云﹐盛衰徐疾徵順逆﹐畱守多少吉凶分。

【注】天之垂象﹐莫先乎五星。五星者﹐木﹐火﹐土﹐金﹐水之五星也。木曰歲星﹐居東方。火曰熒惑星﹐居南方。水曰辰星﹐居北方。土曰鎭星﹐居西南。金曰太白星﹐居西方。其主歲之星﹐不大不小﹐不芒不暗﹐不疾不徐﹐行所行道﹐守所守度﹐此其常也。若五陰年是爲不及﹐其星則減常之一﹐不及之甚﹐則減常之二﹐其光芒縮。主歲之星﹐其色兼我所不勝之色而見也。如木不及﹐歲星靑兼白色也﹔火不及﹐熒惑星紅兼黑色也﹔土不及﹐鎭星黃兼靑色也﹔金不及﹐太白星白兼紅色也。水不及﹐辰星黑兼黃色也。五陽年是爲太過﹐其主歲之星北越﹐謂越出本度而近於北也。北乃紫微之位﹐太乙所居之宮也。故倍常之一﹐太過之甚﹐倍常之二﹐其光芒盈。主歲之星﹐其色純正﹐畏我之星﹐失其本色﹐而兼生我之母色也。假如木太過﹐畏木之星﹐土星也﹐失其本色之黃﹐而兼生土之火赤色也。蓋以木盛而土畏﹐必盜母气爲助﹐故兼母色見也。土兼赤色﹐土又生子﹐余星仿此。凡星當其時則當盛﹐非其時則當衰﹐星遲於天爲順﹐爲災病輕﹐星速於天爲逆﹐爲災病重。稽畱不進﹐守度日多﹐則災病重﹔稽畱不進﹐守度日少﹐則災病輕。故日吉凶分也。

卷四﹨運气要訣

五行徳政令化災變歌

24。木徳溫和政舒啟﹐其令宣發化生榮﹐其變烈風雲物飛﹐其災摧拔殞落零。

【注】木主春﹐故其徳溫暖柔和也。春气發﹐故其政舒展打開也。春气升﹐故其令宣發也。春主生﹐故其化生榮也。春主風﹐故其變烈風而云物飛揚﹐此風之勝也。木勝不巳﹐則爲摧折拔殞﹐散落飄零之災也。25。火徳彰顯化蕃茂﹐其令爲熱政曜明﹐其變災烈水泉涸﹐其災焦灼萎枯形。

【注】火主夏﹐故其徳彰著昭顯也。夏主長﹐故其化蕃秀茂盛也。夏陽盛﹐故其令熱也。夏陽外﹐故其政光明顯曜也。夏主熱﹐故其變災光赫烈而水泉漧涸﹐此熱之勝也。火勝不巳﹐則爲萬物焦灼﹐艸萎木枯之災也。26﹐土徳溽蒸政安靜﹐其令雲雨其化丰﹐其變陰埃震驟注﹐其災霖雨岸堤崩。

【注】土主長夏﹐故其徳溽蒸熱也。土主靜﹐故其政安靜也。長夏气濡﹐故其令雲雨也。土气厚﹐故其化萬物丰備也。長夏主濕﹐故其變陰晦煙埃震雷﹐驟注暴雨﹐此濕之勝也。土勝不巳﹐則爲久霖淫雨﹐潰岸崩堤之災也。27。金徳淸潔政勁切﹐其化緊斂令露膏﹐其變肅殺霜早降﹐其災蒼漧艸木凋。

【注】金主秋﹐故其徳淸涼皎潔也。秋气肅﹐故其政肅勁齊切也。秋主收﹐故其化緊收斂縮也。秋主露﹐故其令露膏萬物也。秋主燥﹐故其變肅寒早霜殺物﹐此燥之勝也。金勝不巳﹐則爲蒼枯﹐艸木凋零之災也。28。水徳淒滄政堅肅﹐其化淸謐其令寒﹐其變凜冽寒太甚﹐其災冰雹霜雪連。

【注】水主冬﹐故其徳淒滄而寒也。冬气固﹐故其政堅凝肅勁也。冬主藏﹐故其化淸冷靜謐也。冬主寒﹐故其變凜冽﹐寒气太盛﹐此寒之勝也。水勝不巳﹐則爲冰雪霜雹之災也。

卷四﹨運气要訣

五行地化虫畜谷果有太過不及齊兼化歌

29。木主化毛犬麻李﹐火主羽馬麥杏饒﹐土主化﹖﹖牛稷棗﹐金主化介雞稻桃﹐水主化鱗彘豆栗﹐得气皆育失蕭條﹐太過齊化我克我﹐不及兼人化克皆苞。

【注】虫者﹐毛﹐羽﹐﹖﹖﹐介﹐鱗也。麟爲毛虫之長﹐而諸毛皆橫生﹐故屬木也。鳳爲羽虫之長﹐而諸羽皆翔升﹐故屬火也。人爲﹖﹖虫之長﹐而諸﹖﹖物皆具四肢﹐故屬土也。龜爲介虫之長﹐而諸介皆甲堅固﹐故屬金也。龍爲鱗虫之長﹐而諸鱗皆生於水﹐故屬水也。次則其畜犬﹐其谷麻﹐其果李﹐皆木化也。其畜馬﹐其穀麥﹐其果杏﹐皆火化也。其畜牛﹐其谷稷﹐其果棗﹐皆土化也。其畜雞﹐其穀稻﹐其果桃﹐皆金化也﹐其畜彘﹐其穀豆﹐其果栗﹐皆水化也。凡此五化之物﹐得其气之和﹐則皆蕃育﹐失其气之和﹐則皆蕭條而不育也。太過齊化﹐謂我所化之物﹐與克我者所化之物皆育也。假如木太過﹐毛虫﹐犬畜﹐麻谷﹐李果﹐木化之類育﹐而介虫﹐雞畜﹐稻穀﹐桃果﹐金化之類亦育。蓋太過則气盛﹐所不勝者﹐來齊其化也﹐其餘太過之化仿此。不及兼化﹐謂克我者﹐我克之者皆茂育也。假如木不及克我之金﹐其虫介﹐其畜雞﹐其穀稻﹐其果桃﹐皆化育也。蓋不及則气衰﹐克我者我畏之﹐我克者不畏我﹐來兼其化也。其餘不及之化仿此。苞者﹐茂也。

卷四﹨運气要訣

運气爲病歌

30。五運六气之爲病﹐名異情同气質分﹐今將二病歸爲一﹐免使醫工枉費心。

【注】五運六气之爲病﹐𨿽其名有木﹐火﹐土﹐金﹐水﹐風﹐火﹐濕﹐燥﹐寒之異﹐而其實爲病之情狀則同也。今將木運之病﹐風气之病﹐火運之病﹐暑气之病﹐土運之病﹐濕气之病﹐金運之病﹐燥气之病﹐水運之病﹐寒气之病﹐總歸爲一病。不使初學醫工﹐枉費心思而不得其頭緒也。31。諸風掉眩屬肝木﹐諸暴彊直風所因﹐支痛軟戾難轉側﹐裏急筋縮兩脇疼。

【注】在天爲風﹐在地爲木﹐在人爲肝﹐在體爲筋。風气通於肝﹐故諸風爲病﹐皆屬於肝木也。掉﹐搖動也﹐眩﹐昏運也。風主動旋﹐故病則頭身搖動目昏眩運也。暴﹐猝也﹐彊直﹐筋病﹐彊急不柔也。風性勁急﹐風入於筋﹐故病則猝然筋急彊直也。其四肢拘急疼痛﹐筋軟短縮﹐乖戾失常﹐難於轉側﹐裏急脇痛﹐亦皆風傷其筋﹐轉入裏病也。32。諸痛癢瘡屬心火﹐諸熱昏瘖躁譫狂﹐暴注下迫嘔酸苦﹐膺背徹痛血家殃。

【注】在天爲熱﹐在地爲火﹐在人爲心﹐在體爲脈。熱气通於心﹐故諸火痛癢瘡之病﹐皆屬於心火也。熱微則燥﹐皮作癢。熱甚則灼﹐膚作痛。熱入經脈與血凝結﹐淺則爲癰﹐深則爲疽﹐更深入之﹐則傷臟腑。心臟神﹐熱乘於心﹐則神不明﹐故昏冒不省人事也。心主言﹐熱乘於心﹐則神不辧﹐故瘖而不能言﹐或妄言而譫語也。火主動﹐熱乘於身﹐則身動而不寧﹐故身躁擾﹐動甚則發狂也。暴注者﹐猝暴水瀉﹐火與水爲病也。下迫者﹐後重裏急﹐火與气爲病也。嘔吐酸苦﹐火病胃也。膺背徹痛﹐火傷胸也。血家殃者﹐熱入於脈﹐則血滿騰﹐不上溢則下瀉﹐而爲一切失血之病也。33。諸濕腫滿屬脾土﹐霍亂積飲痞閉疼﹐食少體重肢不舉﹐腹滿腸鳴飧泄頻。

【注】在天爲濕﹐在地爲土﹐在人爲脾﹐在體爲肉。濕气通於脾﹐故諸濕爲病﹐皆屬於脾土也。濕蓄內外﹐故肉腫腹滿也。飲亂於中﹐故病霍亂也。脾失健運﹐故病積飲也。脾气凝結﹐故病痞硬﹑便閉而痛也。脾主化谷﹐病則食少也。脾主肌肉﹐濕勝故身重也。脾主四肢﹐四肢不舉﹐亦由濕使然也。脾主腹﹐濕淫腹疾﹐故腹滿﹑腸嗚﹑飧泄也。34。諸气膹郁痿肺金﹐喘咳痰血气逆生﹐諸燥澀枯涸幹勁﹐皴揭皮膚肩臂疼。

【注】在天爲燥﹐在地爲金﹐在人爲肺﹐在體爲皮。燥气通於肺﹐故諸燥气爲病﹐皆屬於肺金也。膹郁﹐謂气逆胸滿﹐膹郁不舒也。痿﹐謂肺痿咳嗽﹐唾濁痰涎不巳也。喘咳气逆﹑唾痰涎血﹐皆肺病也。凡澀枯涸幹勁﹐皆燥之化也。幹勁似乎彊直﹐皆筋勁病也。故猝然者﹐多風入而筋勁也。久之者﹐多枯燥而筋勁也。皴﹐膚皴澀也。揭﹐皮揭起也﹐此燥之病乎外也。臂痛肩痛也﹐亦燥之病於經也。35。諸寒收引屬腎水﹐吐下腥穢徹淸寒﹐厥逆禁固骨節痛﹐癥瘕﹖﹖疝腹急堅。

【注】在天爲寒﹐在地爲水﹐在人爲腎﹐在體爲骨。寒气通於腎﹐故諸寒气爲病﹐皆屬於腎水也。收﹑斂也﹐引﹐急也。腎屬水﹐其化寒﹐斂縮拘急﹐寒之化也。熱之化﹐吐下酸苦﹐故寒之化﹐吐下腥穢也。熱之化﹐水液渾濁﹐故寒之化﹐澄徹淸冷也。厥逆﹐四肢冷也。禁固﹐收引堅勁。寒傷於外﹐則骨節痛也。寒傷於內﹐則癥瘕﹐﹖﹖疝﹐腹急堅痛也。

卷四﹨運气要訣

五運客運太過爲病歌

36。風气大行太過木﹐脾土受邪苦腸鳴﹐飧泄食減腹支滿﹐體重煩冤抑气升﹐云物飛揚艸木動﹐搖落木勝被金乘﹐甚則善怒顚眩冒﹐脇痛吐甚胃絕傾。

【注】上文統論主運主气爲病﹐此詳言五運客運專主之病也。歲木太過﹐六壬年也﹐或歲土不及﹐六巳年也。木太過則恃彊乘土﹐土不及則母弱而金衰﹐無以制木﹐而木亦來乘土﹐故木气盛則風气大行﹐爲木太過之化。在人則脾土受邪爲病﹐苦腸鳴﹐飧泄﹐食少﹐腹滿﹐體重﹐煩冤。煩冤者﹐謂中气抑鬱不伸故也。在天則有云物飛揚之變﹐在地則有艸木動搖之化。木勝不巳而必衰﹐衰則反被金乘﹐有凋隕搖落之復也。故更見善怒﹐顚疾﹐眩冒﹐脇痛﹐吐甚之肝脾病也。胃絕傾者﹐謂胃土衝陽之脈絕而不至﹐是爲脾絕﹐故主命傾也。37。暑熱大行太過火﹐肺金受邪喘咳痾﹐气少血失及病瘧﹐注下咽漧中熱多﹐燔炳物焦水泉涸﹐冰雨寒霜水復過﹐甚則譫狂胸背痛﹐太淵脈絕命難瘥。

【注】歲火太過﹐六戊年也﹐或歲金不及﹐六乙年也。火太過﹐則火恃彊而乘金。金不及﹐則母弱而水衰無以制火﹐而火亦乘金。故火气盛則暑熱大行﹐爲火太過之化。在人則肺金受邪﹐其爲病喘而咳嗽﹐气少不足息﹐血失而顏色瘁﹐及瘧疾注下﹐火瀉咽漧中熱也。在天則有燔病炎烈沸騰之變﹐在地則有物焦槁水泉涸之化。火勝不巳而必衰﹐衰則反被水乘﹐有雨冰雹早霜寒之復也﹔故更見譫語狂亂﹐胸背痛之心肺病也。太淵﹐肺脈也﹐肺金之脈絕而不至﹐是爲肺絕﹐故主病難愈也。38。雨濕大行太過土﹐腎水受邪腹中疼﹐體重煩冤意不樂﹐雨濕河衍涸魚生﹐風雨土崩鱗見陸﹐腹滿溏瀉苦腸鳴﹐足痿瘈痛並飲滿﹐太溪腎絕命難存。

【注】歲土太過﹐六甲年也﹐歲水不及﹐六辛年也。土太過﹐則土恃彊而乘水﹐水不及﹐則母弱而木衰無以制土﹐而土亦乘水。故土气盛則雨濕大行﹐爲土太過之化。在人則腎水受邪﹐其爲病﹐四肢冷厥﹐腹中痛﹐體重﹐煩冤﹐意不樂也。在天則有雨濕數至之變﹐在地則有河衍涸澤生魚之化。濕勝不巳而必衰﹐衰則反被木乘﹐有風雨大至﹐土崩鱗見於陸之復也﹐故更見腹滿﹐溏瀉﹐腸鳴﹐足痿瘈痛﹐飲滿之脾胃病也。太溪﹐腎脈也﹐腎水之脈絕而不至﹐是爲腎絕﹐故曰主命難存也39。淸燥大行太過金﹐肝木受邪耳無聞﹐脇下少腹目赤痛﹐艸木凋隕焦槁屯﹐甚則胸膺引背痛﹐胠脇何能反側身﹐喘咳气逆而血溢﹐太衝脈絕命難生。

【注】歲金太過﹐六庚年也。歲木不及﹐六丁年也。金太過﹐則金恃彊而乘木﹔木不及﹐則母弱而火衰無以制金﹐而金亦乘木。故金气盛則淸燥大行﹐爲金太過之化。在人則肝木受邪﹐其爲病耳聾無聞﹐脇下痛﹐少腹痛﹐目眥赤痛也。在天則有淸燥肅殺之變﹐在地則有艸木凋隕之化。燥勝不巳而必衰﹐衰則反被火乘﹐有蒼幹﹐焦槁之復也。故更見胸膺引背﹐胠脇疼痛﹐不能轉側﹐喘咳﹐气逆﹐失血之肝肺病也。太衝﹐肝脈也﹐肝木之脈絕而不至﹐是爲肝絕﹐故主命難生也。40。寒气大行太過水﹐邪害心火熱心煩﹐躁悸譫妄心中痛﹐天冰霜雪地裂堅﹐埃霧濛郁寒雨至﹐甚則腫咳痛中寒﹐腹滿溏鳴食不化﹐神門脈絕死何言。

【注】歲水太過﹐六丙年也。歲火不及﹐六癸年也。水太過﹐則水恃彊而乘火﹔火不及﹐則母弱而土衰無以制水﹐而水亦乘火。故水气盛則寒气大行﹐爲水太過之化。在人則心火受邪﹐其爲病心煩躁悸﹐譫語妄言﹐心中熱痛也。在天則有雨冰霜雪之變﹐在地則有凍裂堅剛之化。寒勝不巳而必衰﹐衰則反被土乘﹐有埃霧蒙郁不散﹐寒雨大至之復也。故更見腫﹑喘﹑中寒﹐腹滿﹑溏瀉﹑腸嗚﹐飲食不化之腎脾病也。神門﹐心脈也﹐心火之脈絕而不至﹐是爲心絕﹐故主死也。

卷四﹨運气要訣

六气客气主病歌

41。少陰司天熱下臨﹐肺气上從病肺心﹐燥行於地肝應病﹐燥熱交加民病生﹐喘咳血溢及血瀉﹐寒熱鼽嚏涕流頻﹐瘡瘍目赤嗌漧腫﹐厥心脇痛苦呻吟。

【注】上文統論主運﹑主气爲病﹐此則詳言六气客气專主之病也。少陰君火司天﹐子午歲也。火气下臨金之所畏﹐故肺气上從而病肺心也。凡少陰司天﹐則陽明燥金在泉﹐故燥行於地而病肝也。是則知燥熱交加﹐民病喘咳﹐血上溢﹐血下泄﹐寒熱﹐塞鼽﹐噴嚏﹐流涕﹐瘡瘍﹐目赤﹐嗌漧﹐腫痛﹐心痛﹐脇痛﹐皆其證也。42。太陰司天濕下臨﹐腎气上從病腎陰﹐寒行於地心脾病﹐寒濕交攻內外淫﹐民病身重足跗腫﹐霍亂痞滿腹脹﹖﹖﹐肢厥拘急腳下痛﹐少腹腰疼轉動鈍。

【注】太陰濕土司天﹐丑未歲也。濕气下臨水之所畏﹐故腎气上從而病腎陰也。凡太陰司天﹐則太陽寒水在泉﹐故寒行於地而病心脾也。是知寒濕內外交攻﹐民病身重﹐足跗腫﹐霍亂﹐痞滿﹐腹脹﹐四肢厥逆拘急﹐腳下痛﹐少腹痛﹐腰痛難於動轉﹐皆其證也。43。少陽司天火下臨﹐肺气上從火刑金﹐風行於地肝木勝﹐風火爲災是乃因﹐民病熱中咳失血﹐目赤喉痺聾眩瞑﹐瘡瘍心痛﹖﹖瘛冒﹐暴死皆因臣犯君。

【注】少陽相火﹑司天﹐寅申歲也。火气下臨金之所畏﹐故肺气上從而病肺也。凡少陽司天﹐則厥陰風木在泉﹐故風行於地﹐木勝則病在肝。是則知風火爲災﹐民病熱中﹐咳而失血﹐目赤﹐喉痺﹐耳聾眩瞑﹐瘡瘍﹐心痛﹐﹖﹖動﹐瘛瘲﹐昏冒﹐皆其證也。暴死者﹐是三之客气﹐相火加臨君火﹐以臣犯君故也。44。陽明司天燥下臨﹐肝气上從病肝筋﹐熱行於地心肺害﹐淸燥風熱互交侵﹐民病寒熱咳膹郁﹐掉振筋痿力難伸﹐煩冤脇痛心熱痛﹐目痛眥紅小便絳。

【注】陽明燥金司天﹐卯酉歲也。燥气下臨木之所畏﹐故肝气上從而病肝筋也。凡陽明司天﹐則少陰君火在泉﹐故熱行於地而病肺心也。是則知淸燥風熱交侵﹐民病寒熱而咳﹐胸郁膹滿﹐掉搖振動﹐筋痿無力﹐煩冤抑鬱不伸﹐兩脇心中熱痛﹐目痛眥紅﹐小便絳色﹐皆其證也。45。太陽司天寒下臨﹐心气上從病脈心﹐濕行於地脾肉病﹐寒濕熱內去推尋﹐民病寒中終反熱﹐癰疽火郁病纏身﹐皮﹖﹖肉苛足痿軟﹐濡瀉滿腫乃濕根。

【注】太陽寒水司天﹐辰戌歲也。寒气下臨火之所畏﹐故心气上從而病心脈也。凡太陽司天﹐則太陰濕土在泉﹐故濕行於地而病脾肉也。是則知寒濕熱气相合﹐民病始爲寒中終反變熱﹐如廱疽一切火郁之病﹐皮﹖﹖痺而重著﹐肉苛不用不仁﹐足痿無力﹐濕瀉腹滿身腫﹐皆其證也。46。厥陰司天風下臨﹐脾气上從脾病生﹐火行於地冬溫化﹐風火寒濕爲病民﹐耳鳴掉眩風化病﹐支滿腸鳴飧瀉頻﹐體重食減肌肉痿﹐溫厲爲災火化淫。

【注】厥陰風木司天﹑巳亥歲也。風气下臨土之所畏﹐故脾气上從而病脾也。凡厥陰司天﹐則少陽相火在泉﹐故火行於地而病溫也。是則知風火寒濕雜揉﹐民病耳聾﹐振掉﹐眩暈﹐腹滿﹐腸鳴﹐完谷不化之瀉﹐體重食減﹐肌肉痿瘦﹐皆其證也。

卷四﹨運气要訣

運气當審常變歌

47。未達天道之常變﹐反謂气運不相應﹐旣識一定之常理﹐再審不定變化情﹐任爾百千雜合病﹐要在天時地化中﹐知其要者一言畢﹐不得其旨散無窮。

【注】近世醫者﹐皆謂五運六气與歲不應﹐置而不習﹐是未達天道之常變也。時之常者﹐如春溫﹐夏熱﹐秋涼﹐冬寒也。日之常者﹐早涼﹐午熱﹐暮溫﹐夜寒也。時之變者﹐春不溫﹐夏不熱﹐暑不蒸﹐秋不涼﹐冬不寒也。日之變者﹐早溫﹐午寒﹐暮涼﹐夜熱也。但學醫者﹐欲達常變之道﹐當先識一定主客之理﹐次審不定變化猝然之情﹐然後知百千雜合之气爲病﹐俱莫能逃天時地化之理也。𨿽或有不應﹐亦當審察與天時何時﹐地化何化﹐人病何病相同﹐卽同彼時﹐彼化﹐彼病而施治之﹐乃無差謬。此知其要者﹐一言而終也。爲醫者可不於運气中一加意耶﹖附﹕衝陽諸脈穴位﹕衝陽穴──在足跗上五寸﹐去陷骨二寸骨間動脈。太淵穴──在掌後內側﹐橫紋頭動脈中。太溪穴──在足內踝後五分﹐跟骨上動脈陷中。太衝穴──在足大指本節二寸間﹐動脈應手陷中。神門穴──在掌後銳骨端陷中。。附﹕

卷四

傷寒心法要訣

傷寒一證﹐仲景論中立三百九十七法﹐一百一十三方﹐神明變化﹐可謂旣詳且盡矣。其治雜證也﹐則有『金匱要略』分門別類﹐包舉賅括﹐無非示人以規矩準繩﹐欲其觸類傍通﹐以應變於無窮也。但其辭旨古奧﹐義薀幽深﹐條目繁多﹐未易領會﹐人多苦之。玆特撮其要旨﹐編爲歌訣﹐俾學者便於熟讀默記﹐融會貫通﹐然後再玩味全書﹐則易讀易解﹐有會心之樂﹐而無望洋之嘆矣。由此登堂入室﹐將見二千年來大法微言﹐昭如日月﹐不致塵封﹐庶幾於斯道不無小補云爾。

卷四﹨傷寒心法要訣

傷寒傳經從陽化熱從陰化寒原委

1。六經爲病盡傷寒﹐气同病異豈期然﹐推其形藏原非一﹐因從類化故多端。明諸水火相勝義﹐化寒變熱理何難﹐漫言變化千般狀﹐不外陰陽表裏間。

【注】六經﹐謂太陽﹐陽明﹐少陽﹐太陰﹐少陰﹐厥陰也。爲病盡傷寒﹐謂六經爲病﹐盡傷寒之變化也。气同﹐爲天之六气﹐感人爲病同也。病異﹐謂人受六气生病異也。豈期然﹐謂不能預先期其必然之寒熱也。推其形藏原非一﹐謂推原其人形之厚薄﹐藏之虛實非一也。因從類化故多端﹐謂人感受邪气𨿽一﹐因其形藏不同﹐或從寒化﹐或從熱化﹐或從虛化﹐或從實化﹐故多端不齊也。明諸水火相勝義﹐謂水勝則火滅﹐火勝則水漧也。化寒變熱理何難﹐謂邪至其經﹐或從陰化爲寒﹐或從陽變爲熱﹐卽水火相勝從化之理﹐何難明也。漫言變化千般狀二句﹐謂傷寒變化千般﹐總不外乎陰陽表裏間也。

卷四﹨傷寒心法要訣

太陽風邪傷衛脈證

2。中風傷衛脈浮緩﹐頭項彊痛惡寒風﹐病卽發熱汗自出﹐鼻鳴榦嘔桂枝功。

【注】中風﹐病名也。傷衛﹐謂風傷衛也。脈浮緩﹐謂中風脈也。頭痛項彊﹐惡寒惡風﹐發熱汗自出﹐鼻鳴漧嘔﹐謂中風證也。桂枝功﹐謂桂枝湯功能治中風虛邪也。詳太陽上篇。

卷四﹨傷寒心法要訣

太陽寒邪傷營脈證

3。傷寒傷營脈浮緊﹐頭疼身痛惡寒風﹐無汗而喘巳未熱﹐嘔逆麻黃湯發靈。

【注】傷寒﹐病名也。傷營﹐謂寒傷營也。脈浮緊﹐謂傷寒脈也。頭疼身痛﹐惡寒惡風﹐無汗而喘﹐或巳發熱﹐或未發熱﹐嘔逆﹐謂傷寒證也。麻黃湯發﹐謂傷寒實邪﹐當與麻黃湯發汗最靈也。詳太陽中篇。

卷四﹨傷寒心法要訣

風寒營衛同病脈證

4。中風浮緊徧身痛﹐頭疼發熱惡寒風﹐漧嘔無汗兼煩躁﹔傷寒身重乍時輕﹐浮緩嘔逆無汗喘﹐頭疼發熱惡寒風﹐煩躁而無少陰證﹐營衛同病大靑龍。

【注】中風謂風傷衛之病也。頭疼發熱﹐惡風惡寒﹐漧嘔﹐中風之證也。浮緊﹐寒傷營之脈也。身疼痛﹐寒傷營之證也。今以中風之病而得傷寒之脈與證﹐更兼不汗出之表實內熱之煩躁也。傷寒﹐謂寒傷營之病也。身重不痛﹐乍有輕時﹐風傷衛之證也。浮緩﹐風傷衛之脈也。嘔逆無汗而喘﹐頭疼發熱﹐惡寒惡風﹐寒傷營之證也。是以傷寒之病而得中風之脈與證﹐更兼太陽無汗內熱之煩躁也。而無少陰證﹐謂無身重但欲寐之證也。營衛同病﹐謂風寒中傷營衛同病也。二證皆無汗實邪﹐故均以大靑龍湯發之。詳太陽下篇。

卷四﹨傷寒心法要訣

誤服三湯致變救逆

5。傷寒酒病桂勿與﹐嘔吐不巳血膿鮮﹐尺遲服麻致漏汗﹐惡風肢急小便難﹐微弱汗風靑龍發﹐厥惕悸眩熱仍然﹐身﹖﹖振振欲擗地﹐桂加附子眞武痊。

【注】傷寒﹐謂傷寒無汗之實邪也。酒病﹐謂病酒狀似中風也。桂勿與﹐謂皆勿與桂枝湯也。誤與傷寒﹐則表气愈固﹐裏气更逆﹐嘔吐不巳也。誤與酒病﹐則濕熱內釀﹐傷營吐血膿也。此皆誤用桂枝湯之變證﹐當隨其變證治之可也。尺遲﹐謂傷寒尺中脈遲也。服麻﹐謂服麻黃湯發汗﹐遂致汗出不止﹐名曰漏汗也。肢急﹐四肢拘急也。小便難﹐謂小便少而難也。傷寒脈證﹐當用麻黃湯發汗﹐若尺中脈遲﹐是營气不足﹐不可發汗﹐若誤發之﹐則致漏汗惡風﹐四肢拘急﹐小便難等變證也。當以桂枝加附子湯救逆可也。微弱﹐謂大靑龍證脈微弱也。汗風﹐謂大靑龍證自汗惡風也。大靑龍證脈不浮緊﹐若浮緩而微弱反汗出﹐是大靑龍脈證未具也。誤以大靑龍發之﹐致其人厥冷筋惕﹐心悸頭眩﹐熱仍不退﹐身肉﹖﹖動也。振振欲擗地﹐謂聳動不已﹐不能興起欲墮於地也。此皆誤與大靑龍湯發汗之變證﹐當以眞武湯救逆可也。詳太陽篇。

卷四﹨傷寒心法要訣

三陽受病傳經欲愈脈證

6。傷寒一日太陽病﹐欲吐煩躁數急傳﹐陽明少陽證不見﹐脈靜身和爲不傳。

【注】傷寒一日太陽受病﹐二日陽明受病﹐三日少陽受病﹐此其傳經之常也。若初病頗欲吐﹐煩躁脈數急者﹐謂邪盛傳經而不解也。二﹐三日陽明少陽證不見﹐脈靜身無所苦者﹐謂邪衰不傳﹐欲自愈矣。

卷四﹨傷寒心法要訣

陽明表病脈證

7。葛根浮長表陽明﹐緣緣面赤額頭疼﹐發熱惡寒而無汗﹐目痛鼻幹臥不寧。

【注】太陽未罷﹐又傳陽明﹐太陽表邪怫郁﹐陽明肌熱﹐爲陽明經表病也。葛根表陽明﹐謂葛根湯主治陽明表病也。浮長﹐謂陽明之表脈也。緣緣面赤連額頭疼﹐發熱惡寒無汗﹐目痛鼻幹臥不得寧﹐皆謂陽明經之表證也。用葛根湯解兩經之邪也。詳陽明篇。

卷四﹨傷寒心法要訣

陽明熱病脈證

8。白虎煩渴熱陽明﹐汗出身熱脈長洪﹐不惡寒兮反惡熱﹐合柴兼見少陽經。

【注】太陽已罷﹐而傳陽明不傳少陽﹐亦未入腑﹐其熱漸深﹐表裏俱熱﹐爲陽明經熱病也。白虎熱陽明﹐謂白虎湯主治陽明熱病也。脈長洪﹐謂陽明之熱脈也。煩躁口渴﹐引飲汗出身熱﹐不惡寒反惡熱﹐皆謂陽明經熱病之證也。用白虎湯解陽明表裏俱熱也。陽明未罷﹐又傳少陽﹐亦陽明熱病也。合柴﹐謂白虎合小柴胡湯﹐治陽明經熱證﹐兼見少陽經弦脈﹐寒熱往來﹐口苦耳聾﹐目眩而嘔﹐胸脇痛之病也。詳

卷四﹨傷寒心法要訣

陽明府病脈證

9。胃實脈大腑陽明﹐大便難兮脾約同﹐蒸蒸潮熱濈濈汗﹐滿痛始可議三承。

【注】脈大腑陽明﹐謂熱邪入腑﹐陽明當脈大也。曰胃實﹐曰大便難﹐曰脾約﹐謂腑病受邪之不同也。脾約者﹐太陽陽明也。胃實者﹐正陽陽明也。大便難者﹐少陽陽明也。皆爲可之下證﹐不無輕重之別。然必蒸蒸潮熱﹐身肢濈濈然汗出﹐或滿或痛﹐始可議其微﹑甚﹐以三承气湯﹑麻仁丸下之可也。詳陽明篇。

卷四﹨傷寒心法要訣

陽明愼汗愼下

10。陽明表證反有汗﹐桂枝加葛中風傳。熱證無汗亡津液﹐燥渴仍從白虎痊。胃實汗熱原應下﹐惡寒浮緩表爲先。欲知定硬識失气﹐不轉微澀下之冤。舌滑尿白小便數﹐便硬休攻導自安。小便數多知便硬﹐無苦數少是津還。

【注】陽明表證應無汗﹐反有汗﹐是從風邪傳來﹐仍從表治﹐宜用桂枝加葛根湯。陽明熱證應有汗﹐反無汗﹐是或吐﹐或汗﹐或下亡其津液﹐若無燥渴﹐則從表治﹐若有燥渴﹐仍從熱治﹐宜用白虎湯。胃實自汗潮熱﹐原應下之﹐若有惡寒浮緩之表﹐宜先解表﹐表解已﹐乃可攻之。欲知大便硬定未定﹐當稍與小承气湯﹐轉失气者﹐己成定硬﹐當與大承气湯攻之。若不轉矢气者﹐未成定硬﹐攻之必溏﹐勿更與也。若脈微澀者﹐亦不可下﹐下之則冤死也。舌滑﹐尿白﹐裏熱微也﹐𨿽小便數﹑大便硬﹐其熱遠在廣腸﹐亦不可下﹐用蜜煎豬膽導法自可安也。凡小便數多﹐知大便必硬﹐𨿽大便硬而無或滿﹑或痛之苦﹐當審其小便日幾行﹐日減數少﹐是津液還於胃中﹐愼不可攻﹐不久必自大便出也。詳陽明篇。

卷四﹨傷寒心法要訣

少陽脈證

11。往來寒熱胸脇滿﹐脈弦目眩而耳聾﹐口苦默默不欲食﹐心煩喜嘔少陽經﹐或渴或咳身微熱﹐或脇硬痛腹中疼﹐或悸不嘔尿不利﹐舌胎滑白小柴宗。

【注】脈弦﹐謂少陽病脈也。往來寒熱胸脇滿﹐目眩耳聾﹐口苦默默不欲食﹐心煩喜嘔﹐少陽經主證也。或渴﹐或咳身微熱﹐或脇硬痛﹐腹中疼﹐或悸不嘔﹐尿不利﹐舌胎滑白者﹐皆少陽或有之證也。均宜小柴胡湯主之﹐隨證加減治之可也。詳少陽篇。

卷四﹨傷寒心法要訣

少陽病用柴胡湯加減法

12。胸煩不嘔去參夏﹐加蔞若渴半易根﹐腹痛去芩加芍藥﹐心悸尿祕苓易芩﹐脇下痞硬棗易蠣﹐不渴微熱桂易參﹐咳去參棗加幹味﹐小柴臨證要當斟。

【注】少陽經主證﹐宜小柴胡湯主治也。其或有之證﹐務要臨證斟酌加減可也。若胸中煩而不嘔﹐去半夏﹐人參﹐加栝蔞實。若渴者﹐以半夏易栝蔞根。若腹中痛﹐去黃芩加白芍。若心下悸﹐小便不利者﹐加茯苓去黃芩。若脇下痞硬﹐加牡蠣去大棗。若不渴外有微熱者﹐去人參加桂枝微汗之。若咳者﹐去人參﹐大棗﹐加漧薑﹐五味子。義詳少陽篇小柴胡湯下。

卷四﹨傷寒心法要訣

少陽禁汗吐禁下

13。少陽三禁要詳明﹐汗譫吐下悸而驚﹐甚則吐下痢不止﹐水漿不入命難生。

【注】三禁﹐謂少陽禁吐﹑禁汗﹑禁下也。若誤發汗﹐則生譫語﹐若誤吐下﹐則心悸而驚。少陽經﹐卽有心下硬﹐不可下﹐下之甚﹐則下痢不止。卽有胸中滿﹐不可吐﹐吐之甚﹐則水漿不入﹐變成危候﹐命難生也。詳少陽篇。

卷四﹨傷寒心法要訣

少陽可吐可汗可下

14。胸滿熱煩梔子豉﹐痞硬衝喉瓜蒂平﹐發熱惡寒肢煩痛﹐微嘔支結柴桂寧。鬱鬱微煩嘔不止﹐心下痛硬大柴攻。誤下柴胡證仍在﹐復與柴胡振汗生。

【注】上言其禁﹐恐失宜也﹔此言其可﹐貴變通也。胸滿煩熱﹐太陽少陽輕邪也﹐宜梔子豉湯湧之。胸滿痞硬﹐气上衝喉不得息者﹐太陽﹐少陽重邪也﹐宜瓜蒂散吐之。發熱惡寒﹐四肢煩疼微嘔﹐心下支結﹐太陽﹐少陽表證也﹐宜柴胡桂枝湯﹐微汗兩解之。鬱鬱微煩﹐嘔不止﹐心下痛硬﹐少陽﹐陽明表裏證也﹐宜大柴胡湯緩攻兩解之。誤下不致變逆﹐柴胡證仍在者﹐復與柴胡湯以和解之﹐若解則必蒸蒸振汗出而解﹐以下後虛故也。詳太陽﹑少陽篇。

卷四﹨傷寒心法要訣

三陽合病並病

15。合病兩三經同病﹐並病傳歸並一經。二陽合病滿喘發﹐自痢葛根嘔半同。太少痢芩嘔加半﹐明少弦負順長生﹐滑數宿食大承气﹐三陽合病腹膨膨﹐口燥身重而譫語﹐欲眠合目汗蒸蒸﹐遺尿面垢參白虎﹐浮大汗下禁當應。二陽並病汗不徹﹐面赤怫郁大靑龍﹐表罷潮熱手足汗﹐便難譫語大承攻。太少頭項痛眩冒﹐心下痞硬如結胸﹐禁汗吐下惟宜刺﹐譫驚不食痢多凶。

【注】一經未罷﹐又傳一經﹐二經﹐三經同病﹐而不歸並一經者﹐謂之合病。二經﹐三經同病﹐而後歸並一經自病者﹐謂之並病。二陽﹐謂太陽﹐陽明也。太陽則有頭痛﹐發熱﹐惡寒﹐無汗﹐陽明則有肌熱﹐惡熱﹐心煩﹐不眠之證﹐相合同病也。滿喘﹐謂二陽合病當下痢不下痢﹐更加胸滿而喘﹐宜麻黃湯發之。自痢﹐謂二陽合病當有之證﹐宜葛根湯也。嘔半﹐謂二陽合病﹐不下痢但加嘔者﹐宜葛根湯加半夏也。同﹐謂二證同用葛根一方也。太少﹐謂太陽﹐少陽合病也。太陽則有頭痛發熱﹐惡寒無汗﹔少陽則有寒熱往來﹐口苦耳聾﹐目眩胸脇痛之證﹐相合同病也。痢芩﹐謂太陽﹐少陽合病當自下痢﹐宜與黃芩湯也。嘔加半﹐謂太陽﹐少陽合病不自痢﹐但加嘔者﹐宜黃芩湯加半夏也。若不嘔痢而見太陽﹐少陽之證﹐非合病也﹔宜用柴胡桂枝湯兩解之。明少﹐謂陽明﹐少陽兩經之證同見下痢合病也。弦負﹐弦爲少陽木脈﹐木勝則土負﹐負則死也。順長生﹐長爲陽明土脈﹐土盛則本不能災爲順﹐順則生也。滑數﹐謂陽明﹐少陽合病﹐下痢粘穢者﹐脈必滑數﹐是宿食也﹐宜大承气湯﹔嘔酸苦者﹐宜大柴胡湯。三陽﹐謂太陽﹑陽明﹐少陽合病也。腹膨膨﹐謂腹脹滿也。口燥﹐謂口中漧燥也。身重﹐謂身重難轉側也。譫語﹐謂妄亂言也。欲眠﹐謂喜睡也。合目汗蒸蒸﹐謂合目出熱汗也。遺尿﹐謂失尿不知也。面垢﹐謂面似有油垢也。此皆三陽熱盛﹐津液枯竭之證﹐設使脈浮﹐禁不可汗﹐脈大亦不可下﹐惟宜用白虎加人參﹐益气生津淸熱可也。若未經汗下﹐津液未傷﹐三陽合病﹐輕證惟宜柴葛解肌湯﹐淸解三陽可也。二陽﹐謂太陽陽明並病也。汗不徹﹐謂邪在太陽﹐發汗未徹﹐又傳陽明也。面赤﹐謂邪猶怫郁於太陽﹐陽明之表﹐未並陽明之腑﹐宜大靑龍湯解兩經之熱也。表罷﹐謂太陽證罷也。潮熱﹐手足汗﹐大便難﹐譫語﹐謂已歸並陽明腑也﹐宜大承气湯﹐攻陽明實熱也。太少﹐謂太陽﹐少陽並病也。頭頸彊痛﹐目眩昏冒﹐心下痞硬﹐如結胸證﹐謂太陽少陽二經之證尙未歸並﹐其邪未定﹣禁不可汗下﹐惟宜刺大椎﹑肝腧﹐肺腧﹐以瀉其熱也。若誤發汗﹐則必發譫語。若誤吐下﹐則必心煩而驚﹐水漿不入﹐下痢不止。變此惡候﹐命多凶也。義詳合病並病篇。

卷四﹨傷寒心法要訣

三陰受病傳經欲愈脈證

16。傷寒三日二陽盡﹐熱微煩躁入陰傳﹐其人能食而不嘔﹐脈小尿淸爲不傳。

【注】傷寒三日﹐三陽受邪爲盡﹐三陰當受邪﹐其人身熱𨿽微﹐而煩躁者﹐謂邪去陽入陰不解也。若其人反能食而不嘔﹐脈靜小﹐小便淸﹐謂邪未入於陰爲不傳﹐欲自愈也。太陰陰邪脈證17。太陰陰邪沈遲脈﹐吐食腹滿有時疼﹐手足自溫痢不渴﹐理中湯主悸加苓﹐腹滿去術加附子﹐吐多去術加姜生﹐𨿽吐下多還用術﹐渴欲得水倍術寧﹐欲作奔豚術易桂﹐漧薑寒倍參腹疼。

【注】太陰陰邪﹐謂邪從陰化之寒證也。脈沈遲﹐太陰陰邪脈也。吐食﹐腹滿時痛﹐太陰裏寒證也。手足自溫﹐邪入陰也。自痢不渴﹐髒無熱也﹐宜理中湯主之。若心下悸﹐加茯苓。腹滿﹐去術加附子。吐多﹐去術加生薑。惟吐若下痢多﹐還用白術。若渴欲得飲水﹐仍倍加術。若臍下欲作奔豚﹐去術易桂。中寒倍加漧薑。腹痛倍加人參。詳太陰篇。

卷四﹨傷寒心法要訣

太陰陽邪脈證

18。陽邪嗌漧腹滿痛﹐誤下時痛大實疼﹐大承桂枝加芍大﹐脈弱芍大當審行。

【注】陽邪﹐謂太陰邪從陽化之熱證也。嗌漧﹐謂咽漧太陰熱也。腹滿痛﹐太陰有餘證也。誤下﹐謂誤下邪陷太陰當分輕重也。時痛﹐謂腹有時痛﹐有時不痛﹐宜桂枝加芍藥湯和之。大實痛﹐謂腹大滿痛﹐無時不痛﹐宜桂枝加大黃湯下之。兼陽明胃實﹐以大承气湯下之。若脈弱卽當行大黃芍藥﹐宜斟酌減之﹐以其人胃气弱易動也。詳太陰篇。

卷四﹨傷寒心法要訣

太陰陽明表裏同病

19。腹滿時減復如故﹐此是寒虛气上從﹐腹滿不減不大便﹐轉屬陽明乃可攻。

【注】腹滿時減﹐減復如故﹐謂腹時滿時不滿﹐而減復如常﹐此爲太陰寒邪寒虛之气上逆之滿﹐乃可溫之證也﹐宜厚朴生薑甘艸半夏人參湯。腹滿不減﹐謂常常而滿﹐終日不減﹐或不大便﹐此爲轉屬陽明實熱內壅之滿﹐乃可攻之證也﹐宜大承气湯。詳太陰篇。

卷四﹨傷寒心法要訣

少陰陰邪脈證

20。少陰陰邪脈沈細﹐背寒欲寐口中和﹐咽痛腹痛骨節痛﹐厥痢淸谷四逆瘥。

【注】少陰陰邪﹐謂邪從陰化之寒證也。脈沈細﹐少陰陰邪之脈也。背寒﹐謂背惡寒﹐陽气虛也。欲寐﹐謂但欲寐﹐陰气盛也。口中和﹐口中不漧燥也。咽痛腹痛﹐下痢淸谷﹐寒盛於中也。骨節疼痛﹐四肢厥冷﹐寒淫於外也﹐宜四逆湯﹐溫中散寒也。詳少陰篇。

卷四﹨傷寒心法要訣

少陰陽邪脈證

21。少陰陽邪沈細數﹐口燥咽漧大承湯﹐少陰心煩不得臥﹐黃連阿膠是主方。

【注】陽邪﹐謂少陰邪從陽化之熱證也。少陰病但欲寐﹐陰邪則脈沈細無力﹐陽邪則脈加數而有力矣。始病卽口燥咽漧﹐水不上升﹐熱之甚也。宜大承气湯急下之﹐瀉陽救陰也。少陰病但欲寐﹐二﹑三日已上變生心煩不得眠﹐是陽邪乘陰﹐陰不能靜也﹐宜黃連阿膠湯﹐淸陽益陰也。詳少陰篇。

卷四﹨傷寒心法要訣

少陰太陽表裏同病

22。少陰脈沈反發熱﹐麻黃附子細辛湯﹐若二三日無裏證﹐減辛加艸用之良。

【注】少陰病脈沈﹐爲陰寒之證﹐當無熱﹐今反發熱﹐是兼有太陽表也。宜麻黃附子細辛湯﹐急溫而散之。若二﹑三日熱仍不解﹐亦無裏寒吐痢之證﹐去細辛易甘艸﹐緩溫而和之。詳少陰篇。厥陰篇。

卷四﹨傷寒心法要訣

厥陰陰邪脈證

23。厥陰陰邪微細厥﹐膚冷髒厥躁難安﹐囊縮舌短胎滑黑﹐四逆當歸四逆先﹐少滿痛厥姜萸入﹐蛔厥靜而復時煩﹐得食而嘔蛔聞臭﹐煩因蛔動烏梅圓。

【注】厥陰陰邪﹐謂邪從陰化之寒證也。微細﹐厥陰陰邪脈也。厥﹐謂四肢厥冷也。膚冷﹐謂肌膚冷也。髒厥﹐謂寒陰髒厥也。躁難安﹐謂煩躁無有安時也。囊縮﹐謂外腎爲寒收引縮入腹也﹐婦人則乳縮陰收也。舌短﹐謂舌縮短也。胎滑黑﹐謂舌胎不幹而色黑也。四逆﹐謂四逆湯也。當歸四逆﹐謂當歸四逆湯也。先者﹐謂先服當歸四逆湯也。少滿痛﹐謂少腹滿按之痛心也。厥﹐謂厥冷也。姜萸入﹐謂當歸四逆湯加入吳茱萸﹑生薑也。蛔厥﹐謂厥而吐蛔也。靜而復時煩﹐謂煩時止時煩也。得食而嘔蛔聞臭﹐謂嘔因蛔聞食臭而始嘔也。煩因蛔動﹐謂煩因蛔動而始煩也。烏梅圓蛔厥﹐謂宜用烏梅丸也。詳厥陰篇。

卷四﹨傷寒心法要訣

厥陰陽邪脈證

24。陽邪熱厥厥而熱﹐消渴熱气撞心疼﹐煩滿囊縮舌焦捲﹐便硬尙任大承攻﹐四逆不分四逆散﹐咳加姜味下痢同﹐悸加桂枝腹痛附﹐下重薤白祕尿苓。

【注】陽邪﹐謂厥陰邪從陽化之熱證也。厥﹐謂手足寒也。厥而復熱﹐熱而復厥﹐是爲熱厥。厥微熱微﹐厥深熱深也。消渴﹐謂飲水多而小便少也。熱气上撞心疼﹐是火挾木邪而逆也。煩滿﹐謂少腹煩滿也。囊縮﹐謂外腎爲熱灼﹐筋縮入腹也。舌焦捲﹐謂舌胎幹焦而捲也。便硬﹐謂大便硬﹐尙可任攻﹐宜大承气湯。四逆﹐謂四肢厥冷也。不分﹐謂寒熱之厥﹐疑似不分也﹐宜四逆散﹐疏達厥陰。其厥不回﹐再審寒熱可也。或咳加生薑﹐五味子。下痢亦加﹐故曰同也。心下悸加桂枝。腹痛加附子。瀉痢下重加薤白。祕尿不利加茯苓。詳少陰厥陰篇。

卷四﹨傷寒心法要訣

少陰厥陰外熱裏寒脈證

25。少陰裏寒外熱證﹐面赤身反不惡寒﹐厥痢淸谷脈微絕﹐通脈四逆主之先﹐痢止參加脈不出﹐蔥入面色赤炎炎﹐腹痛加芍咽桔梗﹐嘔加聖藥用姜鮮。

【注】少陰裏寒外熱之證﹐面赤不惡寒﹐格陽外熱也。四肢厥冷﹐下痢淸谷﹐脈微欲絕﹐陰極裏寒也﹐宜通脈四逆湯主之。服四逆湯下痢止﹐脈仍不出加人參﹐面色赤者加蔥﹐腹痛加芍藥﹐咽痛加桔梗﹐嘔加生薑。詳少陰篇。

卷四﹨傷寒心法要訣

兩感

26。一日太陽少陰病﹐頭痛口漧渴而煩。二日陽明太陰病﹐滿不欲食身熱譫。三日少陽厥陰病﹐耳聾囊縮厥逆寒﹐水漿不入神昏冒﹐六日气盡命難全。

【注】兩感者﹐臟腑表裏同病也。一日﹐頭痛﹑太陽也﹔口漧煩渴﹐少陰也。二日﹐身熱譫語﹐陽明也﹔腹滿不欲食﹐太陰也。三日﹐耳聾﹐少陽也﹔囊縮而厥﹐厥陰也。傳經之邪其爲病也漸﹐兩感之邪其爲病也速。蓋因陽邪酷烈﹐正不能禦﹐所以三日後水漿不入﹐六腑之气欲絕﹐昏不知人﹐五臟之神已敗﹐而不卽死者﹐賴有胃气未盡耳﹐故又三日其气乃盡而死。張潔古制大羌活湯﹐以羌﹐獨﹐芩﹐連輩﹐辛甘以散太陽之表﹐苦寒以淸少陰之熱﹐施之於表裏不急者﹐固爲得法也。若夫一日則頭痛口漧煩渴﹐二日則身熱譫語腹滿不欲食﹐三日則耳聾囊縮而厥﹐水漿不入﹐昏不知人﹐傳變如此迅速﹐恐用大羌活湯平緩之劑﹐反失機宜﹐當遵仲景治有先後之說﹐審其表裏孰急﹐隨證治之﹐猶或可活。故於此證初病﹐一日表裏俱熱者﹐根據少陰病得之二﹐三日﹐口燥咽漧之法﹐用大承气湯重劑以瀉陽邪之烈﹔表裏俱寒者﹐根據少陰病始得之﹐反發熱脈沈之法﹐用麻黃附子細辛湯﹐以解陰邪之急。二日表裏俱實者﹐根據陽明病譫語有潮熱﹐腹滿時減﹐減不足言之法﹐用大承气湯攻之﹔表裏虛者﹐根據三陽合病﹐腹滿身重﹐面垢譫語之法﹐用大劑白虎加人參湯淸之。三日表裏熱者﹐根據厥深熱亦深之法﹐用大承气湯下之﹔表裏寒者﹐根據脈微欲絕手足厥寒之法﹐用當歸四逆加吳茱萸生薑湯溫之。緩則不及事矣﹐其間頗有得生者﹐後之學者其畱意焉。

卷四﹨傷寒心法要訣

汗下失宜致變壞證

27。太陽三日已發汗﹐若吐若下若溫鍼﹐不解致逆成壞證﹐觀其脈證犯何經﹐難辧陰陽六經證﹐重困垂危莫可憑﹐惟用獨參煎冷服﹐鼻上津津有汗生。

【注】太陽病三日﹐巳發汗不解﹐若吐﹐若下﹐若溫鍼﹐苟或相當卽成解證。如其不當﹐不但病不解﹐或因而致逆變成壞證﹐當觀其脈證﹐知犯何經之逆。如汗後亡陽﹐渴躁譫語﹐下後寒中﹐結胸痞硬﹐吐後內煩腹滿﹐溫鍼後黃﹐衄﹐驚﹐狂之類﹐隨證治之可也。甚或脈微欲絕﹐神昏不能言﹐循衣摸牀﹐叉手冒心等﹐重因垂危﹐難辧陰陽﹐六經莫可憑之證﹐此時此際﹐惟用人參煎湯﹐徐徐冷服﹐以待其機。倘得鼻上津津有汗﹐則爲可生之兆也。

卷四﹨傷寒心法要訣

表證

28。表證宜汗太陽經﹐無汗發熱惡寒風﹐頭項彊痛身體痛﹐若出自汗表虛明。

【注】表證﹐謂寒邪在表﹐無汗發熱﹐惡寒惡風﹐頭項彊痛﹐身體痛也。太陽經主表﹐故曰表證。有是證無汗者﹐皆屬表實。𨿽有是證﹐若自汗出者﹐皆屬表虛﹐未可輕汗﹐卽有風邪﹐只宜桂枝湯解肌可也。表實無汗﹐重者麻黃湯主之。輕者麻桂各半湯主之。時有汗時無汗者﹐桂枝二麻黃一湯主之。表實躁熱甚者﹐三黃石膏湯主之﹔微者﹐大靑龍湯主之。不躁有熱者﹐桂枝二越婢一湯主之。以上表證﹐不必悉具﹐亦不論日之多寡﹐但見有頭痛惡寒一﹐二證﹐卽爲表未罷﹐𨿽有裏證﹐當先解表。表解已﹐乃可攻之﹐臨證者不可不詳辧也。詳太陽篇。

卷四﹨傷寒心法要訣

裏證

29。裏證宜下不大便﹐惡熱潮熱汗蒸蒸﹐燥幹譫語滿硬痛﹐便溏爲虛不可攻。

【注】裏證﹐謂熱邪內結﹐不大便﹐惡熱潮熱﹐自汗蒸蒸﹐口燥舌漧譫語﹐腹滿硬痛也。陽明腑主裏﹐故曰裏證。裏實者﹐有脾約﹐有胃實﹐有大便難﹐三者均爲可下之證﹐然不無輕重之別。三承气湯﹑脾約丸﹐量其可者而與之﹐庶乎無過也。若便溏爲裏虛﹐卽有是證不可攻也。論中有急下數證﹐不待便實而下之者﹐是下其熱也﹐非下其結也。義詳陽明少陰篇。

卷四﹨傷寒心法要訣

陽證

30。陽證身輕气髙熱﹐目睛了了面唇紅﹐熱煩口燥舌漧渴﹐指甲紅兮小便同。

【注】陽證﹐謂陽熱之證也。不論三陰﹑三陽﹐凡見是證者﹐均爲陽熱有餘也。陽主動﹐故身輕也。陽气盛﹐故气髙而喘也。陽主熱﹐故口鼻气熱也。陽主寤﹐故目睛了了而不眠也。目睛不了了﹐亦有熱極朦朧似不了了﹐然必目赤多眵﹐非若陰証之不了了而神短無光也。陽气熱﹐故身熱﹐面唇紅﹐指甲紅也。陽熱入裏﹐故心煩﹐口燥﹐舌漧而渴﹐小便紅也。表實者﹐三黃石膏湯發之。裏實者﹐三承气湯下之。表裏不實而熱盛者﹐白虎解毒等湯淸之可也。詳三陽篇。

卷四﹨傷寒心法要訣

陰證

31。陰證身重息短冷﹐目不了了色不紅﹐無熱欲臥厥吐痢﹐小便白兮爪甲靑。

【注】陰證﹐謂陰寒之證也。不論三陰﹐三陽﹐凡見是證者﹐均爲陰寒不足也。陰主靜﹐故身重也。陰主寐﹐故目不了了但欲臥也。陽气虛寒﹐故息短口鼻气冷也。陰淫於外﹐故面無紅色﹐四肢厥冷爪甲靑也。陰邪入內﹐故嘔吐﹐下痢淸谷﹐小便淸白也。以上皆三陰寒證﹐臨證者以附子﹑四逆﹑理中﹑吳茱萸等湯﹐擇其宜而與之可也。詳三陰篇。

卷四﹨傷寒心法要訣

陽盛格陰

32。陽盛格陰身肢厥﹐惡熱煩渴大便難﹐沈滑爪赤小便赤﹐汗下淸宜陰自完。

【注】經曰﹕陽气太盛﹐陰气不得相營也。不相營者﹐不相入也。旣不相入﹐則格陰於外﹐故曰陽盛格陰也。其外證𨿽身肢厥冷﹐頗似陰寒﹐而內則煩渴﹐大便難﹐小便赤﹐惡熱不欲近衣﹐爪甲赤﹐脈沈滑﹐一派陽實熱證。汗下淸三法得宜﹐則陽得以消﹐陰得以完全也。表實無汗﹐三黃石膏湯。裏實不便﹐三承气湯。熱盛無表裏證﹐宜解毒白虎湯。

【集注】劉完素曰﹕蓄熱內甚﹐脈須疾數﹐以其極熱蓄甚而脈道不利﹐反致脈沈細欲絕﹐俗未明造化之理﹐反謂傳爲寒極陰毒者。或始得之﹐陽熱暴甚﹐而便有此證候者﹔或兩感熱甚者﹐通宜解毒加大承气湯下之。後熱稍退而未愈者﹐黃連解毒湯調之。或微熱未除者﹐涼膈散調之。或失下熱極﹐以至身冷脈微而昏冒將死﹐若急下之﹐則殘陰暴絕必死﹐蓋陽後竭而然也。不下亦死﹐宜涼膈散或黃連解毒湯﹐養陰退陽﹐積熱漸以消散﹐則心胸再暖而脈漸以生也。

卷四﹨傷寒心法要訣

陰盛格陽

33。陰盛格陽色淺赤﹐發熱不渴厥而煩﹐下痢尿淸爪靑白﹐浮微通脈復陽還。

【注】經曰﹕陰气太盛﹐陽气不得相營也。不相營者﹐不相入也。旣不相入﹐則格陽於外﹐故曰陰盛格陽也。色淺赤﹐謂面色見浮淺之紅赤色也。其外證面赤發熱而煩﹐頗類陽熱﹐其內則不渴﹐下痢淸谷﹐小便淸白﹐爪甲靑白﹐四肢厥冷﹐脈浮微欲絕﹐一派陰寒虛證。宜通脈四逆湯冷服之﹐從其陰而復其陽也。痢止脈不出﹐加倍人參。下痢無脈﹐宜白通加豬膽汁人尿湯。厥煩欲死﹐宜吳茱萸湯。

卷四﹨傷寒心法要訣

陽毒

34。陽毒熱極失汗下﹐舌捲焦黑鼻煤煙﹐昏噤發狂如見鬼﹐咽疼唾血赤云斑。六七日前尙可治﹐表裏俱實黑奴丸﹐熱盛解毒裏實下﹐表實三黃石膏煎。

【注】陽毒﹐謂陽熱至極之證也。失汗下﹐謂應汗不汗﹐應下不下﹐失其汗下之時也。熱毒炎炎不巳﹐故舌捲焦黑﹐鼻內生煤煙也。熱毒內攻乘心﹐故神昏噤栗﹐發狂如見鬼神﹐咽疼唾血也。熱毒外薄肌膚﹐故發赤色如錦云之斑也。六﹐七日前﹐謂日淺毒未深入﹐故尙可治。表裏俱實﹐謂有是證﹐無汗不大便者﹐宜黑奴丸兩解之。無表裏實證熱盛者﹐宜黃連解毒湯﹐兼燥渴者﹐合白虎湯淸之。裏實不便者﹐宜解毒承气湯下之。表實無汗者﹐宜三黃石膏湯發之。

卷四﹨傷寒心法要訣

陰毒

35。陰毒寒極色靑黑﹐咽痛通身厥冷寒﹐重彊身疼如被杖﹐腹中紋痛若石堅﹐或嘔或痢或煩躁﹐或出冷汗溫補先﹐無汗還陽退陰汗﹐急灸气海及關元。

【注】陰毒﹐謂陰寒至極之證也。血脈受陰毒邪﹐故面色靑黑也。陰毒內攻於裏﹐故咽痛腹中絞痛也。陰毒外攻於表﹐故厥冷通身﹐重彊疼痛如被杖也﹐獨陰無陽不化﹐故陰凝腹若石之堅硬也。或嘔吐﹑或下痢﹐或煩躁﹐或冷汗出﹐皆陽虛不足或有之證﹐均以溫補爲先﹐宜四逆湯倍加人參。若有是證﹐其人無汗﹐宜還陽散﹐退陰散﹐溫而汗之﹐使寒毒散而陽伸也。凡遇此證﹐俱宜急灸气海﹐關元二﹐三百壯﹐隨服藥餌﹐未有不生者也。

卷四﹨醫宗金鑑三十七卷

表熱裏熱陰熱陽熱

1。發熱無時熱翕翕﹐炊籠騰越熱蒸蒸﹐表熱尿白裏熱赤﹐外需麻桂內涼承﹐燥幹煩渴爲陽熱﹐厥痢外熱屬陰經﹐陽熱宜淸白虎輩﹐陰熱四逆與白通。

【注】發熱無時熱翕翕﹐謂發熱無休止之時﹐若合羽外復之表熱也。炊籠騰越熱蒸蒸﹐謂發熱如炊籠蒸蒸內越之裏熱也。表熱﹐熱不在裏﹐故尿白也﹔裏熱﹐故尿赤也。外需麻桂﹐謂表熱無汗宜麻黃湯﹐有汗宜桂枝湯。內涼承﹐謂裏熱輕者宜涼膈散﹐重者宜三承气湯。發熱兼口燥﹐舌漧﹐煩渴者﹐爲陽經之熱也。發熱兼厥冷﹐下痢淸谷者﹐屬陰經之熱也。陽熱宜淸﹐白虎解毒輩也。陰熱宜溫﹐四逆白通湯也。

【按】翕翕﹐蒸蒸發熱﹐俱有汗﹐二證相類。若以翕翕之表熱﹐誤爲蒸蒸之裏熱﹐下之則逆﹔若以蒸蒸裏熱﹐誤爲翕翕表熱﹐汗之轉傷。翕翕之汗熱𨿽同蒸蒸﹐捫之自溫﹐不似蒸蒸之汗熱﹑捫之自有熱气透手也。其間或有疑似難辧﹐又當審小便之白赤﹐舌胎之潤燥﹐自可決也。

卷四﹨醫宗金鑑三十七卷

惡寒背惡寒辧

2。惡寒表裏陰陽辧﹐發熱有汗表爲虛﹐發熱無汗表實證﹐實以麻黃虛桂枝。無熱惡寒發陰裏﹐桂枝加附頗相宜﹐背寒口和陰附子﹐口燥渴陽白虎需。

【注】惡寒一證﹐有表裏﹐陰陽之辧。發熱惡寒發於陽表也﹐有汗宜桂枝湯﹐無汗宜麻黃湯。無熱惡寒發於陰裏也﹐有汗宜桂枝加附子湯﹐無汗宜麻黃附子細辛湯。背惡寒口和﹐謂口中不燥而和也﹔陰﹐謂屬少陰也﹐宜附子湯。背惡寒口燥渴﹐謂口中燥而湯也﹔陽﹐謂屬陽明也﹐宜白虎加人參湯。

【按】陰陽二經﹐惡寒𨿽同﹐其身有熱無熱則異也﹐一則汗之﹐一則溫之。少陰﹑陽明之背惡寒𨿽同﹐其口中和﹑口中不和則異也﹐一則溫之﹐一則淸之。惡寒𨿽屬輕微之證﹐仲景立法可辧﹐他可類推矣。

卷四﹨醫宗金鑑三十七卷

惡風

3。風寒相因相離少﹐三陽俱有惡寒風﹐惡風屬陽法從表﹐三陰惡寒無惡風。

【注】風寒二者﹐大率多相因而少相離﹐有寒時不皆無風﹐有風時不皆無寒﹐故三陽俱有惡寒惡風同見也。惡風與惡寒均表病也﹐法當從表﹔然風屬陽﹐寒屬陰﹐故三陰經證有惡寒而無惡風也。

卷四﹨醫宗金鑑三十七卷

頭痛

4。三陽頭痛身皆熱﹐無熱吐沫厥陰經﹐不便尿紅當議下﹐尿白猶屬表未淸。

【注】三陽﹐謂太陽﹑陽明﹑少陽也。頭痛身皆熱﹐謂三陽頭痛身皆熱也。三陽經頭痛﹐法當從三陽治也。厥陰頭痛﹐則多厥而無熱﹐嘔吐涎沫﹐是厥陰挾寒邪上逆也﹐宜吳茱萸湯溫而降之。三陽頭痛﹐若不大便﹐小便紅赤﹐爲裏實熱﹐法當議下﹐宜承气湯。若小便淸白﹐卽不大便﹐爲裏熱未實﹐表尙未淸﹐法當先從表治也。三陰經無頭痛﹐惟厥陰有頭痛﹐以其脈與督脈上會於巓也。三陰經無發熱﹐厥陰少陰亦有發熱﹐謂之反發熱﹐以其髒有相火﹐陰盛格陽於外也。

卷四﹨醫宗金鑑三十七卷

項彊

5。項背幾幾彊太陽﹐脈浮無汗葛根湯﹐有汗桂枝添葛入﹐脈沈栝蔞桂枝方。結胸項彊如柔痙﹐大陷胸丸下必康﹐但見少陽休汗下﹐柴胡去半入蔞良。

【注】項彊﹐太陽病也。項背彊﹐太陽﹑陽明病也。幾幾﹐拘彊而甚之貌也。脈浮屬二陽之表脈也。若無汗是從傷寒傳來﹐宜葛根湯﹔有汗是從中風傳來﹐宜桂枝加葛根湯。脈沈﹐謂邪已入胸裏也﹐宜栝蔞桂枝湯。結胸﹐謂結胸病也﹐項彊如柔痙﹐謂項彊背反張﹐有汗如柔痙之狀也﹐宜大陷胸丸。但見少陽﹐謂太陽﹑少陽並病之項彊。休汗下﹐謂邪入少陽﹐不可更汗下也﹐宜柴胡湯去半夏加栝蔞主之。良﹐好也。栝蔞桂枝湯方在『金匱要略』。

卷四﹨醫宗金鑑三十七卷

身痛

6。身痛未汗表實證﹐汗後身疼屬表虛﹐桂加生薑參芍藥﹐尺遲血少建中耆﹐少陰沈厥附子治﹐厥陰汗痢四逆醫﹐風濕盡痛難轉側﹐掣引煩疼桂附宜。

【注】身痛﹐未汗屬表實證﹐宜麻黃湯。汗後身疼﹐屬表虛證﹐宜桂枝新加湯﹐卽桂枝湯倍生薑﹐芍藥加人參也。曰桂加﹐卽桂枝湯加此也。尺遲血少建中耆﹐謂身痛尺中脈遲﹐是血少營气不足也﹐𨿽未經汗﹐不可發汗﹐直建中湯加黃耆以補營血也。少陰﹐謂身痛見少陰沈脈﹐四肢厥冷也。附子治﹐謂宜附子湯治也。厥陰﹐謂身痛見厥陰厥逆﹐汗出不止﹐下痢淸谷也。四逆醫﹐謂以四逆湯醫也。風濕﹐謂風濕身痛也。盡痛難轉側﹐是濕則令人一身盡痛不能轉側。掣引煩疼﹐是風則令人筋脈牽引﹐煩疼不寧也。桂附宜﹐謂宜以桂枝附子湯也。

卷四﹨醫宗金鑑三十七卷

煩躁不眠懊﹖﹖

7。躁身不靜煩心擾﹐不躁難眠作熱觀﹐懊﹖﹖煩甚無冷病﹐惟躁陰陽表裏看。諸煩無論三法後﹐便軟梔竹等湯煎﹐便硬白虎三承气﹐躁同陰見便屬寒。

【注】身爲熱動而不安謂之躁﹐心爲熱擾而不寧謂之煩。煩則擾於內﹐躁則動於外﹐故有心煩而無身煩﹐有身躁而無心躁也。大抵煩屬陽﹐躁屬陰。若懊﹖﹖心中反復顚倒﹐煩不得眠﹐不與躁同見者﹐皆無冷病﹐當作熱觀也。惟躁則不然﹐當分表裏陰陽取治。故太陽有不汗出而煩躁﹐謂之在表﹐大靑龍證也。陽明有心下硬之煩躁﹐謂之在陽﹐白虎湯證也。三陰有吐痢手足厥之煩躁﹐謂之在陰﹐四逆輩證也。諸煩﹐謂煩不眠懊﹖﹖也。無論三法後﹐謂不論巳經﹐未經﹐汗﹐吐﹐下三法之前後也。但大便不硬者﹐以竹葉石膏﹐溫膽﹐梔子豉等湯主治可也。便硬者﹐量其熱之深淺﹐以白虎﹑三承气湯主治可也。躁同陰見﹐謂躁同三陰證見﹐便屬陰寒之躁﹐宜四逆﹑理中﹑吳茱萸湯主治可也。

卷四﹨醫宗金鑑三十七卷

自汗頭汗

8。自汗熱越多急下﹐更兼熱痢不休凶﹐頭汗熱蒸不得越﹐黃濕水火血皆成。

【注】自汗在太陽﹐謂之風邪﹐桂枝湯證也。在陽明﹐謂之熱越﹐白虎湯證也。若大熱蒸蒸汗出過多﹐則宜調胃承气湯﹐急下其熱﹐救其津也。若更兼發熱下痢不休﹐內外兩脫﹐故凶也。頭汗出﹐躋頸而還﹐則爲熱不得外越﹐上蒸於首也。或因黃郁未發﹐或因濕家誤下﹐或因水結胸蒸﹐或因火劫熱迫﹐或因陽明蓄血﹐或因熱入血室﹐皆令成之﹐則當分門施治可也。

卷四﹨醫宗金鑑三十七卷

手足汗

9。手足濈濈然汗出﹐便硬尿利本當攻﹐寒中汗冷尿不利﹐攻之固瘕瀉澄淸。

【注】胃主四肢爲津液之主﹐今熱聚於胃﹐蒸其津液﹐傍達於四肢﹐故手足濈濈然汗出﹐且小便自利﹐胃中津液必幹﹐大便必硬﹐本當攻也。若中寒胃陽土虛﹐脾不約束﹐津液橫溢﹐四肢猶如陰盛淫雨滂沱﹐故汗出而冷也。陽虛失運﹐中寒不化﹐故小便不利也。今𨿽便硬而手足汗出﹐非爲熱越者比﹐愼不可攻﹐攻之必變生﹐固瘕泄瀉澄淸不止也。

卷四﹨醫宗金鑑三十七卷

潮熱時熱

10。午後一發爲潮熱﹐無休發熱汗蒸蒸﹐時熱自汗無裏證﹐先時與藥桂枝稱。

【注】潮熱﹐陽明腑證也。陽明王於申酉﹐故潮熱發於午後﹐如潮信之不失﹐因名之曰潮熱﹐可下之證也。無休發熱汗蒸蒸﹐謂發無休止之時﹐熱气透手溱溱有汗﹐名曰蒸蒸發熱﹐亦屬陽明內實﹐可下之證也。時熱自汗者﹐謂發熱時輕時重而有自汗也﹐似潮熱而次數﹐似蒸蒸而休止。潮熱蒸蒸之熱﹐則必兼有可下之證。時熱時止之熱﹐則必不兼可下之證﹐故曰﹕無裏證也。因其無裏證﹐熱而有汗﹐知風邪畱連在表不已﹐故用桂枝主治。然必先其發熱汗出之時與桂枝湯也﹐蓋桂枝不爲時熱自汗者設﹐而爲時熱自汗有表無裏證者設也。上處重在無裏證﹐非謂凡有時熱自汗﹐皆可服桂枝湯也。

卷四﹨醫宗金鑑三十七卷

譫語鄭聲

11。譫語爲實聲長壯﹐亂言無次數更端﹐鄭聲爲虛音短細﹐頻言重復更呢喃。同陽經見均屬熱﹐同陰經見總爲寒﹐陽無可攻當淸解﹐陰不能溫淸補痊。

【注】言語心主之也。心气實熱而神有餘﹐則發爲譫語。譫語爲實﹐故聲長而壯﹐亂言無次數數更端也。心气虛熱而神不足﹐則發爲鄭聲。鄭聲爲虛﹐故音短而細﹐只將一言重復呢喃也。蓋神有餘﹐則能機變而亂言。神不足﹐則無機變而只守一聲也。凡譫語﹐鄭聲與陽經同見者﹐均屬熱證﹐可以攻之﹔與陰經同見者﹐總爲寒證﹐可以溫之。若𨿽與陽經同見﹐而無可攻之證﹐不可攻之﹐當淸解也﹔與陰經同見而無可溫之證﹐不可溫之﹐當淸補也。

卷四﹨醫宗金鑑三十七卷

渴證

12。三法傷津胃燥幹﹐陽往乘陰渴亦然﹐渴欲飲水少少與﹐莫使停畱飲病幹。太陽五苓尿不利﹐陽明白虎飲連連﹐少陽證具心煩渴﹐小柴去半粉加添。

【注】渴病﹐多因或汗﹑或吐﹑或下三法傷其津液﹐致令胃中漧燥﹐故引飲也。陽邪往乘三陰﹐太陰則嗌漧﹐少陰則口燥﹐厥陰則消渴。渴在三陰﹐陽邪亦屬熱傷津液﹐故曰渴亦然也。三陰之渴﹐治法詳於三陰經內。凡渴欲飲水者﹐當少少與之﹐以滋胃幹﹐胃和則愈﹐若恣意與飲之﹐不但渴不能愈致水停畱爲病也。太陽之渴用五苓散者﹐以水停下焦﹐小便不利故也。陽明之渴用白虎者﹐以胃熱飲水連連不巳也。少陽寒熱往來等證巳具﹐心煩渴者﹐用小柴胡湯以和解﹐去半夏以避燥﹐加花粉以生津液也。

卷四﹨醫宗金鑑三十七卷

舌胎

13。舌心外候本澤紅﹐紅深赤色熱爲輕﹐外紅內紫爲熱重﹐滑白寒表少陽經﹐沈遲細緊髒寒結﹐幹薄气液兩虛空﹐黃黑胎潤裏熱淺﹐焦漧刺裂熱深明﹐黑滑若與三陰見﹐水來克火百無生。

【注】舌者心之外候﹐色應紅澤爲無病也。若初感內外紅深﹐則爲有熱。外紅內紫﹐則爲熱甚。舌胎滑白﹐則爲表寒。其胎漸厚﹐則爲傳少陽經也。熱者宜辛涼汗之﹐寒者宜辛溫汗之。在少陽者爲胸中有寒﹐丹田有熱也﹐小柴胡湯兩解之。胸中指表也﹐淺也﹔丹田指裏也﹐深也﹐非直指胸中丹田﹐謂半里之熱未成﹐半表之寒猶在。故舌白一證﹐有寒有熱也。若其胎滑厚與陰證脈同見﹐乃髒虛寒結﹐以理中加枳實溫而開之。若其胎幹薄與陽證同見﹐乃气虛液竭﹐以白虎加人參淸而補之。若白胎漸變黃色﹐此爲去表入裏﹐其熱尙淺﹐表不罷者﹐宜三黃石膏湯﹔己入裏者﹐涼膈散。如焦漧黑色﹐或芒刺裂紋﹐此爲裏熱己深﹐宜梔子金花湯﹐兼滿痛者﹐大承气湯。紅﹐火色也﹔黑﹐水色也。與三陽證見﹐爲熱極反兼勝己之化﹐淸之下之﹐尙可治也。若與三陰證見﹐則爲水來克火﹐百無一生。治者以生薑擦之﹐其黑色稍退﹐急用附子理中﹔四逆輩救之可生。

卷四﹨醫宗金鑑三十七卷

胸脇滿痛

14。邪气傳裏必先胸﹐由胸及脇少陽經﹐太陽脈浮惟胸滿﹐過經不解有陽明。漧嘔潮熱胸脇滿﹐大柴加消兩解行。心腹引脇硬滿痛﹐漧嘔尿祕十棗攻。

【注】邪气傳裏必先自胸﹐若脈浮惟胸滿而不及脇者﹐仍屬太陽表分也﹐宜麻黃湯。因胸及脇而皆滿者﹐屬少陽經也﹐宜小柴胡湯。若十餘日不解﹐而胸脇滿﹐兼漧嘔潮熱者﹐是少陽兼有陽明也﹐宜大柴胡湯加芒硝兩解之。若表己解﹐心下及腹引脇﹐滿硬而痛﹐漧嘔小便不利者﹐是停飲內實也﹐宜十棗湯攻之。

卷四﹨醫宗金鑑三十七卷

嘔證

15。嘔病因何屬少陽﹖表入裏拒故爲殃﹐太陽之嘔表不解﹐食穀欲嘔在胃陽﹐太陰有吐而無嘔﹐厥陰涎沫吐蛔長﹐少陰嘔痢有水气﹐飲嘔相因是水鄕。

【注】嘔病諸經皆有﹐因何屬少陽也﹖因表邪入裏﹐裏气拒格﹐上逆作嘔﹐故爲殃屬少陽也﹐宜小柴胡湯。心下硬而煩﹐或不大便﹐宜大柴胡湯。表不解之嘔屬太陽也﹐宜柴桂湯。食穀欲嘔﹐屬胃陽﹔胃陽﹐陽明也。屬中寒﹐宜吳茱萸湯﹔得湯更嘔屬表熱﹐宜葛根加半夏湯。嘔吐涎沫﹐或嘔吐蛔﹐屬厥陰也。宜吳茱萸湯﹔吐蛔者﹐宜烏梅丸。嘔而下痢﹐是有水气﹐屬少陰也﹐宜眞武湯。飲而嘔﹐嘔而飲﹐飲嘔相因不已﹐是停水也﹐宜五苓散。

卷四﹨醫宗金鑑三十七卷

往來寒熱如瘧寒熱

16。往來寒熱少陽證﹐寒熱相因小柴胡﹐如瘧寒熱三五發﹐太陽麻桂等湯除。

【注】寒而熱﹐熱而寒﹐寒熱相因不已﹐故名曰往來寒熱﹐爲少陽主證﹐宜小柴胡湯。寒熱而有作止之常﹐一日一次﹐或隔日一次﹐謂之瘧﹐屬雜病也。寒熱而無作止之常﹐日三﹑五發﹐謂之如瘧﹐屬太陽經未盡之表邪也﹐宜麻桂各半湯。若熱多寒少﹐宜桂枝二越婢一湯﹔若有汗宜桂枝二麻黃一湯﹐若無汗亦宜麻桂各半湯。此皆治太陽未盡之微邪法也。

卷四﹨醫宗金鑑三十七卷

目眩耳聾

17。少陽目眩神自正﹐諸逆昏亂不能生﹐重暍耳聾濕溫汗﹐不語面色變身靑。

【注】目眩者﹐目黑不明也﹔耳聾者﹐耳無所聞也﹐皆少陽經主證﹐非死候也。其目之明﹐其耳之聰﹐神自完整。若因三法失宜﹐致諸變逆壞證﹐目眩而神昏言亂﹐乃神散气脫之候﹐故曰不能生也。若因誤發濕溫家汗而不能言語﹐耳聾無聞﹐身靑面色變者﹐名曰重暍﹐亦死證也。

卷四﹨醫宗金鑑三十七卷

腹滿痛

18。腹滿時痛不足證﹐腹滿大痛有餘名。誤下邪陷太陰裏﹐汗熱便硬轉陽明。

【注】腹滿時痛爲不足﹐桂枝加芍藥湯﹐不愈﹐用理中湯。腹滿大痛爲有餘﹐桂枝加大黃湯。此皆誤下邪陷太陰之裏證也。若潮熱自汗﹐大便硬﹐則爲太陰之邪轉屬陽明也﹐宜大承气湯。

卷四﹨醫宗金鑑三十七卷

吐證

19。中寒吐食不能食﹐不渴而厥吐寒虛﹐得食吐渴火爲逆﹐飲吐相因水病居。

【注】中寒吐食﹐謂中寒吐食不能食也。凡不渴而厥吐﹐是寒虛吐也﹐宜理中﹑吳茱萸輩。凡渴而得食卽吐﹐是火吐也﹐熱實宜黃連解毒湯。熱虛宜漧薑黃連黃芩湯﹐或竹葉石膏湯。渴而飲﹐飲而吐﹐吐而復渴﹐水逆病也﹐宜五苓散。

卷四﹨醫宗金鑑三十七卷

熱痢寒痢

20。熱痢尿紅渴粘穢﹐寒痢澄淸小便白﹐理中不應宜固澀﹐仍然不應利之瘥。

【注】自痢不渴者﹐屬太陰寒也。下痢欲飲水者﹐以有熱故也。此以渴辧寒熱也。小便黃赤﹐穢气稠粘者﹐皆熱痢也。小便淸白﹐澄徹淸谷﹐皆寒痢也。熱痢有表證﹐輕者升麻葛根湯﹐重者葛根湯汗之。有裏證者﹐量以三承气湯下之。無表裏證﹐輕者宜黃芩湯﹐重者宜葛根黃連黃芩湯淸之。寒痢宜理中湯溫而補之。若服理中湯不應者﹐此屬下焦滑脫﹐宜赤石脂禹餘糧湯固澀。仍然不應﹐此爲淸濁不分﹐水走大腸﹐宜五芩散或豬苓湯利之﹐可瘥也。

卷四﹨醫宗金鑑三十七卷

但欲寐

21。行陰嗜臥無表裏﹐呼醒復睡不須驚﹐風溫脈浮熱汗出﹐多眠身重息鼾鳴。

【注】行陰欲寐嗜臥﹐少陰證也。若欲寐嗜臥無表裏證﹐身和脈小﹐知已解也。然解後之睡﹐呼之則醒﹐醒而又睡﹐是陰气來復﹐非陰盛困陽﹐不須驚也。風溫亦欲寐多眠﹐則有脈浮發熱﹐汗出身重﹐鼻息鼾鳴之別也。

卷四﹨醫宗金鑑三十七卷

陰陽咽痛

22。咽痛幹腫爲陽熱﹐不幹不腫屬陰寒﹐陽用甘桔等湯治﹐陰用甘桔附姜攢。

【注】咽痛一證﹐寒熱皆有。咽漧腫痛﹐爲三陽熱證﹐宜甘桔﹐半夏﹐苦酒﹐豬膚等湯調治。不幹不重而痛﹐爲三陰寒證﹐宜四逆湯加桔梗主治也。

卷四﹨醫宗金鑑三十七卷

气上衝

23。气撞吐蛔厥陰本﹐無蛔陽表桂枝湯﹐少腹急引燒﹖﹖散﹐衝喉難息瓜蒂良。

【注】气撞吐蛔﹐謂厥陰本證也。無蛔﹐謂气撞不吐蛔﹐乃邪猶在陽表也﹐宜桂枝湯。少腹急引﹐謂气上衝﹐更少腹引陰急痛﹐乃陰陽易病也﹐宜燒﹖﹖散。衝喉難息﹐謂气上衝喉﹐胸滿難以布息﹐乃寒實在胸也﹐宜瓜蒂散。

卷四﹨醫宗金鑑三十七卷

饑不欲食

24。饑不欲食吐蛔厥﹐下後不食屬陽明﹐懊﹖﹖頭汗梔子豉﹐厥緊心煩邪在胸。

【注】饑不欲食吐蛔厥﹐謂厥陰本證也。下後饑不能食屬陽明也。陽明病則懊﹖﹖﹐心中煩甚﹐頭上汗出﹐是熱在胃中﹐宜梔子豉湯湧之。厥陰病則吐蛔﹐厥逆﹐脈微﹐今不微而緊更心煩者﹐非寒虛邪﹐是寒實邪﹐而在胸中宜瓜蒂散吐之。

卷四﹨醫宗金鑑三十七卷

手足厥逆

25。太陰手足溫無厥﹐少陰厥冷不能溫﹐厥陰寒厥分微甚﹐熱厥相因辧淺深。

【注】太陰經無厥逆﹐而有手足自溫。少陰經有寒厥﹐而無熱厥。厥陰經有寒﹑熱二厥。寒厥者﹐只寒而不熱也。熱厥者﹐由熱而厥﹐由厥而熱﹐熱厥相因無休歇也。當辧陰陽淺深﹐以當歸四逆﹑承气等湯施治可也。詳厥陰篇。

卷四﹨醫宗金鑑三十七卷

少腹滿痛

26。少腹滿而按之痛﹐厥逆尿白冷膀胱﹐不厥血蓄小便利﹐小便不利水爲殃。

【注】少腹滿按之痛﹐若四肢厥冷﹐小便淸白者﹐是冷結膀胱﹐宜當歸四逆加吳茱萸生薑湯。不厥冷﹐小便自利者﹐是血蓄膀胱﹐宜桃仁承气湯。小便不利者﹐是水蓄膀胱﹐宜五苓散。若大小便不利者﹐是水熱蓄結﹐宜八正散。

卷四﹨醫宗金鑑三十七卷

神昏狂亂蓄血發狂

27。神昏胃熱重陽狂﹐三黃三承白解湯。蓄血發狂小便利﹐少腹硬痛屬太陽﹐陽明蓄血大便黑﹐其人如狂而喜忘﹐桃仁承气抵當治﹐須識作汗奄然狂。

【注】神昏胃熱﹐謂神昏是胃經熱極乘心也。重陽狂﹐謂熱入於陽則狂亂也。三黃﹐謂三黃石膏湯﹐治神昏狂亂表實無汗者也。三承﹐謂三承气湯﹐治神昏狂亂裏實不便者也。白解湯﹐謂白虎解毒湯﹐治神昏狂亂﹐無表裏證而熱極者也。太陽蓄血發狂﹐則少腹硬痛﹐小便自利。若小便不利﹐是水熱蓄也﹐非血蓄也。陽明血蓄如狂﹐則喜忘﹐大便黑。若大便不黑﹐是熱極也﹐非血蓄也。蓄血輕者﹐桃仁承气湯﹐重者抵當湯﹐擇而用之可也。然發狂證﹐亦有陽盛陰虛之人﹐作汗將解之時﹐奄然發狂﹐濈然汗出而解者﹐當須識之﹐不可以藥也。

卷四﹨醫宗金鑑三十七卷

循衣摸牀

28。循衣摸牀有二因﹐太陽火劫熱傷陰﹐小便利生不利死﹐陽明熱極熱彌深﹐皆緣三法失成壞﹐脈實堪下弱難禁﹐虛實陰陽難辧處﹐獨參六味可回春。

【注】循衣摸牀﹐危惡之證也。一因太陽火劫取汗﹐致陽盛傷陰。陰若未竭﹐則小便利﹐多生﹔陰若已竭﹐則小便難﹐多死。一因陽明熱極﹐汗﹐吐﹐下三法失宜﹐致成壞證。其熱彌深﹐脈實者﹐堪下則可治﹔脈弱者﹐不堪下則難治。此已成危惡壞證﹐往往陰陽虛實﹐醫莫能辧﹐無下手處﹐當以大劑獨參﹐六味﹐幹生地黃湯﹐時時與之﹐每獲生也。

卷四﹨醫宗金鑑三十七卷

太陽陽邪停飲

29。太陽陽邪有水逆﹐消渴發熱汗出煩﹐小便不利水入吐﹐脈浮而數五苓攢。

【注】太陽陽邪﹐有水逆消渴之病﹐謂太陽中風﹐有渴欲飲水﹐水入卽吐者﹐名曰水逆﹔飲水多而小便少者﹐名曰消渴。發熱汗出﹐風邪也。煩﹐熱也。小便不利﹐水入則吐﹐飲停也。浮數﹐風熱脈也。均宜五苓散﹐多服暖水﹐令微汗出﹐外解太陽﹐內利停水則愈。若不能飲暖水﹐欲飲冷水者﹐是熱盛也﹐以五苓散加寒水石﹐石膏﹐滑石可也。詳太陽上篇。

卷四﹨醫宗金鑑三十七卷

太陽陰邪停飲

30。太陽陰邪有水气﹐傷寒無汗熱烘烘﹐主證漧嘔咳微喘﹐外發內散小靑龍﹐小便不利少腹滿﹐下痢除麻共入苓﹐噎麻易附喘加杏﹐渴加花粉減半平。

【注】太陽陰邪有水气﹐謂太陽傷寒表不解﹐發熱無汗﹐兼有漧嘔而咳微喘﹐飲病之主證﹐宜以小靑龍湯﹐外發寒邪﹐內散寒飲﹐則可愈也。或小便不利少腹滿﹐或下痢﹐或噎﹐或喘﹐或渴﹐此飲病或有之證﹐亦以小靑龍湯主之。小便不利﹐少腹滿﹐是水停下焦﹐大便下痢﹐是水走大腸﹐俱除麻黃﹐共入茯苓﹐專滲痢也。噎爲內寒之甚﹐以麻黃易附子﹐散內寒也。喘气上逆﹐加杏仁以降逆也。渴加花粉﹐減去半夏﹐以避燥生津也。詳太陽下篇。

卷四﹨醫宗金鑑三十七卷

少陰陽邪停飲

31。少陰陽邪有停飲﹐六七日反不得眠﹐下痢而渴咳而嘔﹐小便不利豬苓煎。

【注】少陰陽邪有停飲﹐謂少陰陽邪熱證﹐兼有停飲病也。少陰病當欲寐﹐至六﹑七日反心煩不得眠﹐是少陰熱也﹐下痢而渴﹐咳嘔﹐小便不利﹐是水飲停也。以豬苓湯去其熱﹑而利其水可也。詳少陰篇。

卷四﹨醫宗金鑑三十七卷

少陰陰邪停飲

32。少陰陰邪有水气﹐腹痛四肢重沈疼﹐小便不利自下痢﹐或咳或嘔眞武平。咳加漧薑辛味共﹐小便若利去茯苓﹐嘔去附子生薑倍﹐痢去芍藥入幹寧。

【注】少陰陰邪有水气﹐謂少陰陰寒兼有水气病也。飲病主證﹐謂腹痛﹐四肢沈重疼痛﹐大便自利﹐小便不利﹐宜眞武湯溫中利水也。飲病或有之證﹐或咳﹐或小便利﹐或嘔﹐或下痢。咳加生薑﹐細辛﹐五味子。小便若利去茯苓。嘔﹐去附子倍加生薑。痢﹐去芍藥入漧薑也。

卷四﹨醫宗金鑑三十七卷

喘急短气

33。喘息喝喝數張口﹐短气似喘不擡肩﹐促難布息爲實證﹐短不續息作虛觀﹐內因飲病或痰熱﹐外因陰陽表裏看﹐直視神昏汗潤發﹐脈微肢厥命難全。

【注】喘息﹐气急喝喝而數張口﹐擡肩﹐欠肚者﹐喘也。短气﹐則似喘非喘﹐而不張口擡肩也。二證皆胸中气病。肺主气﹐故屬肺也。無論喘急﹐短气﹐若气促壅塞不能布息﹐爲有餘之實證。若气短空乏不能續息﹐爲不足之虛證。內因﹐謂飲冷傷肺﹐或因痰熱也。外因﹐謂形寒傷表﹐表主皮毛﹐肺之合也﹐皮毛受邪﹐其次及膚﹐及肌﹐及胸﹐及腹入胃﹐皆令病喘﹐當審陰陽表裏﹐從化主治可也。喘急﹐短气﹐兼直視神昏﹐汗出潤發﹐脈微四肢厥冷﹐皆死候也。與三陰寒證同見﹐是爲陰喘﹐宜四逆加杏仁﹐五味子﹐虛者倍加人參。與三陽熱證同見﹐是爲陽喘﹐宜白虎﹐葛根黃芩黃連湯。與太陽表證同見﹐是爲表喘﹐無汗者麻黃湯﹐兼煩躁者大靑龍湯﹐有汗者桂枝加厚朴杏子湯。與陽明裏證同見﹐是爲裏喘﹐宜大承气湯﹐兼結胸者﹐宜大陷胸丸。若兼水气﹐表實者﹐小靑龍湯﹐表虛者及小便不利﹐均宜五芩散加葶藶子。裏實者﹐宜葶藶大棗湯﹐兼腹脇硬痛者﹐宜十棗湯。裏寒者﹐宜眞武湯。若脈微細﹐口鼻气短喘乏﹐而無陰陽表裏證﹐此气虛喘也﹐宜保元湯加五味子﹐杏仁。若喘而唾痰稠粘﹐喉間漉漉有聲﹐此痰喘也﹐重者宜瓜蒂散﹑礞石滚痰丸﹐輕者二陳加苦葶藶子﹐蘇子之類也。

卷四﹨醫宗金鑑三十七卷

心下悸

34。築築惕惕心動悸﹐怔怔忡忡不自安﹐飲多尿少爲停水﹐厥冷汗後是虛寒。

【注】心下築築惕惕﹑怔怔忡忡﹐謂悸病之狀也。飲水多而小便少﹐水停心下之悸也﹐宜茯苓甘艸湯﹐或五苓散。厥冷爲寒﹐宜眞武湯。汗後爲虛﹐宜小建中湯。或不因汗後﹐是虛之甚也﹐宜炙甘艸湯。

卷四﹨醫宗金鑑三十七卷

戰振栗

35。戰身聳動栗心﹖﹖﹐振𨿽聳動比戰輕﹐故振責虛因無力﹐栗戰相交邪正爭﹐此證若生三法後﹐虛其中外逆而成﹐不逆因和而作解﹐正勝邪卻戰汗平。

【注】戰﹐謂身抖聳動也。栗﹐謂心內發﹖﹖也。振﹐亦聳動﹐比之於戰則無力也。所以論中曰﹕振振者﹐皆責其虛也。栗﹐邪气爲之也。戰﹐正气爲之也。邪正相交故爭也。此證若生於汗﹐吐﹐下之後﹐是虛其中外而致逆也。若不致逆﹐邪因以衰﹐正因以和而作解﹐則爲正勝邪卻﹐戰栗汗出而平也。

卷四﹨醫宗金鑑三十七卷

呃逆噦噫

36。呃逆今名﹖﹖古名﹐不似噦噦胃裏聲﹐﹖﹖聲格格連聲作﹐原夫臍下气來衝﹐頗類噯噫情自異﹐均屬气逆治能同。虛熱橘皮竹茹治﹐二便不利利之寧﹐气不歸原宜都气﹐寒虛丁萸附理中﹐痞硬下痢生薑瀉﹐痞硬噫气代赭功。

【注】今之名曰呃逆﹐卽古之名曰﹖﹖也。﹖﹖者﹐气噎結有聲也。世有以噦呃逆者﹐蓋不知噦噦之聲﹐聲從胃裏出口﹐不似﹖﹖之格格連聲﹐气從臍下來自衝脈﹐出口作聲也。呃逆頗類噯气噫气。噯气者﹐因飽食太急﹐比時作噯﹐轉食气也。噫气者﹐因過食傷食﹐越時作噫﹐食臭气也﹐故曰情自異也。但均屬气逆爲病﹐故曰治能同也。呃逆之病﹐胃气虛竭也。兼熱者﹐以橘皮竹茹湯加柿蒂主之。兼大便不利﹐以三承气湯主之。兼小便不利﹐以二苓散湯主之。兼腎虛不能攝衝脈之气歸原﹐以都气湯加牛膝主之。兼寒虛﹐太陰手足溫﹐以丁萸理中湯主之﹐少陰手足厥﹐更加附子。兼痞硬下痢﹐以生薑瀉心湯主之。兼痞硬噫气﹐以旋覆代赭石湯主之。

卷四﹨醫宗金鑑三十七卷

結胸

37。按之滿硬不痛痞﹐硬而滿痛爲結胸﹐大結從心至少腹﹐小結心下按方疼。熱微頭汗爲水結﹐漱水不咽血結名﹐瘀衄未盡經適斷﹐內實沈大審的攻﹐抵當桃仁大小陷﹐誤攻浮大命多傾﹐不實浮滑小陷證﹐藏結悉具躁煩凶。

【注】傷寒下之太早則成痞硬﹐中風下太早則成結胸﹐均爲表邪乘虛入裏。硬滿按之而痛﹐爲結胸實邪也。硬滿按之不痛﹐爲痞硬虛邪也。大結﹐謂大結胸﹐從心下至少腹﹐硬滿而痛﹐手不可近者﹐宜大陷胸湯攻之。小結﹐謂小結胸﹐微結心下﹐按之方痛﹐不按不疼也﹐宜小陷胸湯開之。身有微熱﹐頭自汗出﹐兼有是證者﹐爲水結胸也﹐宜大陷胸丸攻之。漱水不欲咽﹐兼有是證者﹐爲血結胸也﹐血瘀不成衄解﹐或衄未盡﹐或婦人經來適斷﹐皆能成之﹐宜抵當丸﹐或桃仁承气湯攻之。內實證實可攻也﹐沈大脈實可攻也﹐審其的當﹐則用抵當﹐仁承气﹐大陷胸湯丸以攻之。審若不內實﹐脈浮滑或脈浮大是未的也﹐乃小陷胸證﹐不可攻也﹐誤攻之﹐定然凶也。藏結﹐謂狀如結胸﹐舌胎白滑﹐脈浮而細也。悉具﹐謂結胸通腹﹐兩脇皆硬滿痛也﹐此證加之煩燥﹐凶死可知。

卷四﹨醫宗金鑑三十七卷

痞鞭

38。陽證痞鞭爲熱痞﹐大黃黃連瀉心寧﹐汗出惡寒寒熱痞﹐附子瀉心兩收功。誤下少陽發熱嘔﹐痞滿半夏瀉心能。虛熱水气痞下痢﹐心煩漧嘔腹雷鳴﹐虛熱水气生薑瀉﹐痞急气逆甘艸靈。桂枝表解乃攻痞﹐五芩煩渴利尿通。

【注】傷寒下早則成痞硬﹐中風下早則成結胸﹐此其常也。然論中中風下早未嘗無痞硬﹐傷寒下早亦有結胸。大抵從虛化者多爲痞硬﹐從實化者多結胸也。陽證心下痞硬爲熱痞﹐宜大黃黃連瀉心湯。若陽證汗出惡寒﹐爲寒熱痞﹐宜附子瀉心湯。誤下少陽發熱而嘔﹐心下痞滿﹐爲嘔逆痞﹐宜半夏瀉心湯。陽證誤下﹐心下痞硬﹐下痢﹐心煩漧嘔﹐腹中雷嗚﹐脇下有水气﹐致小便不利﹐爲虛熱水气痞﹐宜生薑瀉心湯。若有是證﹐脇下無水气﹐其痞急益甚﹐爲虛熱客气上逆之痞﹐宜甘艸瀉心湯。凡有痞者﹐有無汗惡寒之表﹐宜桂枝湯表解已﹐乃可以大黃黃連瀉心湯攻痞也。若有痞者﹐與瀉心湯﹐痞不解其人煩渴﹐小便不利﹐先以五苓散﹐小便利後﹐乃可與諸瀉心湯治痞也。

卷四﹨醫宗金鑑三十七卷

發黃

39。濕熱發黃頭汗出﹐小便不利渴陽明。素有寒濕髮汗後﹐黃從陰化太陰經。陽色鮮明陰色暗﹐太陽血蓄並狂生。表實麻翹赤小豆﹐茵陳裏實梔子淸。陰黃茵陳四逆主﹐便溏尿祕茵五苓。環口黧黑柔汗死﹐體若煙燻陽絕徵。

【注】陽明病應徧身有汗﹐謂之熱越。今頭汗出﹐身無汗﹐是熱不得越也。渴而引飲﹐小便不利﹐是停水也。熱與濕瘀﹐從土而化﹐外薄肌肉﹐謂之濕熱發黃也。或其人素有寒濕﹐爲表邪遏郁﹐或巳成黃﹐又經發汗﹐傳入太陰﹐從陰而化﹐謂之濕寒發黃也。陽明屬陽﹐故其色明亮。太陰屬陰﹐故其色晦暗也。太陽蓄血亦有發黃﹐多與狂病並生﹐法當從蓄血治也。表實無汗發黃者﹐宜麻黃連翹赤小豆湯汗之。裏實不便者﹐宜茵陳蒿湯下之。無表裏證熱盛者﹐宜梔子柏皮湯淸之。陰證發黃者﹐宜茵陳四逆湯溫之。若大便溏﹐小便祕﹐發黃者﹐宜茵陳五苓散利之。環口黧黑柔汗者﹐陰黃死證也。柔汗﹑謂冷汗也。身體枯燥如煙燻者﹐陽黃死證也。

卷四﹨醫宗金鑑三十七卷

疹斑

40。傷寒疹斑失汗下﹐感而卽出時气然。表邪覆郁營衛分﹐外泛皮脈痧疹斑。痧白疹紅如膚粟﹐斑紅如豆片連連。紅輕赤重黑多死﹐淡紅稀暗是陰寒。未透升麻消毒治﹐熱盛三黃石膏煎﹐巳透靑黛消斑飲﹐雙解痧疹法同前。

【注】傷寒發斑﹐疹﹐痧﹐皆因汗下失宜﹐外邪復郁﹐內熱泛出而成也。惟時气傳染﹐感而卽出﹐亦由疫之爲病烈而速也。發於衛分則爲痧﹐衛主气﹐故色白如膚粟也。發於營分則爲疹斑﹐營主血﹐故色紅膚淺爲疹﹐深重爲斑。斑形如豆﹐甚則成片連屬。斑疹之色紅者輕﹐赤者重﹐黑者死﹐此以熱之深淺驗死生也。若其色淡紅而稀暗者﹐皆因邪在三陽﹐巳成斑疹入裏﹐邪從陰化﹐或過服冷藥所致﹐是爲陰斑﹐陰痧﹐陰疹﹐法當從陰寒主治也。斑出未透﹐表熱輕者﹐宜升麻葛根湯﹐合消毒犀角飲治之。表熱重者﹐宜三黃石膏湯發之。巳透用靑黛消斑飲﹐加減淸之。痧疹初起﹐表裏不淸﹐用雙解散先通表裏﹐余法同前治之可也。

卷四﹨醫宗金鑑三十七卷

衄血

14。陽明衄血熱在裏﹐太陽衄血熱瘀經﹐太陽頭痛目瞑兆﹐陽明漱水不咽徵。衄後身涼知作解﹐不解升麻犀角淸。未咽表實麻黃汗﹐裏熱犀角苓連同。

【注】陽明衄血熱在裏也。太陽衄血熱瘀經也。太陽失汗則有頭痛目瞑之兆﹐陽明失下則有漱水不欲咽之徵。衄血之後﹐身涼脈靜﹐知作解也。若仍不解﹐知衄未盡﹐熱畱於營也。無汗表熱﹐宜升麻葛根合犀角地黃湯淸解之﹔欲作衄未衄者﹐表實宜麻黃湯汗之﹐裏熱宜犀角地黃湯加芩連淸之。若表實裏熱者﹐則又當合二方兩解之。

卷四﹨醫宗金鑑三十七卷

吐血

42。傷寒吐血多因逆﹐下厥上竭少陰經﹐三陽熱盛宜淸解﹐血瘀胸滿痛當攻﹐暴吐腐臭內潰死﹐過多血脫面無紅﹐犀角桃仁宜揀用﹐救脫聖愈及養榮。

【注】傷寒吐血﹐皆因失汗﹐失下﹐火逆﹐以致邪熱熾盛﹐沸騰經血故也。若血從口鼻耳目而出﹐小便難﹐此爲彊發少陰汗﹐名曰下厥上竭﹐爲難治也。三陽熱盛吐血﹐宜升麻葛根合犀角地黃湯﹐熱甚加芩連淸解可也。若血瘀則胸滿或痛﹐當以桃仁承气合犀角地黃湯攻之。若暴吐腐臭之血﹐名曰內潰﹐內潰者死。若吐血過多﹐面唇無紅色﹐名曰血脫。救脫﹐輕者以聖愈湯﹐重者以人參養榮湯。

卷四﹨醫宗金鑑三十七卷

大小便膿血

43。熱在膀胱小便血﹐八正導赤利之佳﹐熱瘀裏急下膿血﹐黃連白頭與桃花。

【注】陽經之熱﹐下注膀胱﹐傷其營分﹐熱少血多﹐瘀成血蓄。熱多血少﹐熱迫血行﹐血不得蓄﹐而走下竅﹐故尿血也﹐以八正散﹐導赤散利而淸之。陰經之熱﹐轉迫陽明﹐傷其營分﹐瘀則血蓄﹐喜忘如狂。不蓄則便血﹐熱腐則便膿。便膿熱郁﹐裏急下重﹐所必然也。輕者宜黃連阿膠湯﹐重者白頭翁湯淸之﹐滑脫者﹐桃花湯澀之可也。

卷四﹨醫宗金鑑三十七卷

頤毒

44。傷寒發頤耳下腫﹐失於汗下此毒生﹐髙腫焮紅痛爲順﹐反此神昏命必傾。毒伏未發脈亦隱﹐冷汗淋漓肢若冰﹐煩渴不便指甲紫﹐頗似三陰了了輕。

【注】傷寒頤毒﹐皆因汗下失宜﹐毒熱挾少陽相火上攻而成也。若其人陽气素盛﹐則髙腫焮紅疼痛﹐易於成膿﹐故爲順也﹐宜連翹敗毒散攻之。或其人陽气素虛﹐或服冷藥過多﹐遏郁毒熱伏藏在裏﹐內攻神昏﹐外毒漫腫﹐肉色不變﹐不疼木硬﹐則命必危也。毒伏未發之前﹐往往似三陰亡陽之證﹐脈隱不見﹐冷汗淋漓﹐肢冷若冰﹐但身輕目睛了了﹐煩渴不大便﹐指甲紅紫爲異﹐此毒發始﹐臨治不可忽也。

卷四﹨醫宗金鑑三十七卷

狐惑

45。古名狐惑近名疳﹐狐蝕肛陰惑唇咽﹐病後餘毒斑疹後﹐癖疾痢後也同然﹐面眥赤白黑不一﹐目不能閉喜貪眠﹐潮熱聲啞腐穢气﹐能食堪藥治多全。

【注】狐惑﹐牙疳﹑下疳等瘡之古名也﹐近時惟以疳呼之。下疳卽狐也﹐蝕爛肛陰﹔牙疳卽惑也﹐蝕咽腐齦﹐脫牙穿腮破唇。毒因傷寒病後﹐餘毒與濕﹖﹖之爲害也。或生斑疹之後﹐或生癖疾下痢之後﹐其爲患亦同也。其證則面色目眥或赤或白或黑﹐時時不一﹐喜睡目不能閉﹐潮熱聲啞﹐腐爛之處﹐穢气燻人。若胃壯能食﹐堪受攻病重藥﹐或病之勢緩﹐治多全也。

卷四﹨醫宗金鑑三十七卷

百合

46。百合百脈合一病﹐如寒似熱藥無靈﹐飲食起居皆忽忽﹐如神若鬼附其形。脈數溺時輒頭痛﹐溺時不痛淅淅風﹐溺時快然但頭眩﹐六四二十病方寧。

【注】百合病者﹐謂傷寒過期﹐畱連不解﹐不分經絡百脈﹐悉合爲一病也。如寒似熱﹐諸藥無靈﹐欲飲不能飲﹐欲食不能食﹐欲臥不能臥﹐欲行不能行﹐精神忽忽﹐如神若鬼附其形體﹐而莫知所適從也。如脈數﹑溺尿時輒頭痛者﹐六十日乃愈。若溺尿時頭不痛﹐惟淅淅然惡風寒者﹐四十日乃愈。若溺時快然﹐但頭眩者﹐二十日乃愈。故曰﹕六四二十日病方寧也。

卷四﹨醫宗金鑑三十七卷

熱入血室

47。婦人傷寒同一治﹐胎產經來熱入室﹐晝日明了夜譫妄﹐小柴生地牡丹皮﹐無汗加麻有汗桂﹐汗後不解再加枝。寒熱如瘧加麻桂﹐中寒姜附不須疑﹐渴熱白虎花粉葛﹐瘀血桃仁承气俱。產後胎前𨿽多證﹐不外陰陽表裏醫。

【注】婦人傷寒﹐與男子治法同也。惟產後經來﹐邪熱乘虛而入血室﹐另有治法。熱入血室之證﹐書日明了﹐夜則譫語妄見鬼狀﹐宜小柴胡湯加生地丹皮。若無汗則爲表實﹐加麻黃汗之。有汗則爲表虛﹐加桂枝解之。若有發熱惡寒之表﹐巳經發汗﹐𨿽無汗不加麻黃﹐再加桂枝以解之﹐不可復用麻黃也。若有如瘧之寒熱﹐加麻黃桂枝兩解之。若厥而下痢﹐則爲中寒﹐去黃芩加姜﹐附﹐不須疑也。若發熱煩渴﹐則爲裏熱﹐去半夏合白虎﹐或加花粉葛根。胸脇少腹或滿硬﹑或作痛﹐則爲瘀血﹐宜合桃仁承气湯攻之。產後胎前𨿽有多證﹐不能盡述﹐總不外陰陽表裏之治﹐在臨證者以意消息之耳。

卷四﹨醫宗金鑑三十七卷

食復勞復

48。新愈臟腑皆不足﹐營衛腸胃未通和﹐多食過勞復生熱﹐枳實梔子大黃瘥。浮汗沈下小柴解﹐燥嘔竹葉石膏合﹐气虛補中益气主﹐陰虧六味倍參多。

【注】新愈之後﹐臟腑气血皆不足﹐營衛未通﹐腸胃未和﹐惟宜白粥靜養。若過食胃弱難消﹐因復煩熱﹐名曰食復。若過勞役復生熱煩﹐名曰勞復。勞復者﹐宜枳實梔子豉湯汗之。食復者﹐宜枳實梔子豉加大黃湯下之。脈浮有表者﹐宜枳實梔子豉湯以汗解之。脈沈有裏者﹐宜枳實梔子豉加大黃湯以下解之。若無表裏證者﹐宜小柴胡湯以和解之。口燥煩渴喜嘔者﹐宜竹葉石膏湯主之。若內傷气虛勞復者﹐宜補中益气湯主之。若犯內事陰虧者﹐宜六味生漧地黃湯﹐气少者﹐倍加人參湯主之。

卷四﹨醫宗金鑑三十七卷

房勞復陰陽易

49。房勞復與陰陽易﹐二病情異證則同。病後犯色復自病﹐病傳不病易之名。男女俱主燒﹖﹖散﹐少腹急痛引陰中﹐身重少气頭眩暈﹐拘攣熱气上衝胸。

【注】男女新愈交接﹐因而復病﹐名曰房勞復。男女新愈交接﹐病男傳不病之女病女傳不病之男﹐名曰陰陽易﹐卽交易之義也。犯是病者﹐男以女之﹖﹖襠﹐女以男之﹖﹖襠燒灰﹐白湯或酒﹐日三服之則愈。少腹急痛牽引陰中﹐身重少气﹐頭目眩暈﹐四肢拘攣﹐熱气沖胸﹐是其證也。

卷四﹨醫宗金鑑三十八卷

類傷寒五證

停痰傷食腳气虛煩內癰1。相類傷寒有五證﹐頭疼發熱惡風寒﹐停痰頭項不彊痛﹐胸滿難息气沖咽。傷食惡食身無痛﹐痞悶失气噫作酸﹐腳气腳膝脛腫痛﹐或爲漧枯大便難。虛煩微熱無表裏﹐內癰能食審疼緣﹐肺癰喘咳胸引痛﹐唾粘鮏臭吐膿涎﹐胃癰當胃痛難近﹐腸癰腫痛少腹堅﹐身皮甲錯腹中急﹐便數似淋證中看。

【注】類傷寒五證﹐初病之時﹐皆與太陽表證相類。一曰停痰﹐但胸滿不得息气﹐上衝咽﹐頭項不彊痛﹐與傷寒異耳。一曰傷食﹐但身無痛﹐心下痞悶﹐失气﹐噫气﹐作酸﹐吞酸﹐與傷寒異耳。一曰腳气﹐但病起自腳﹐腳膝兩脛腫痛﹐或漧枯腫痛﹐名曰幹腳气﹐大便硬難﹐與傷寒異耳一曰虛煩﹐惟發熱而煩﹐無表裏證﹐與傷寒異耳。一曰內癰﹐其狀頗類傷寒﹐但飲食如故﹐有癰痛之處﹐與傷寒異耳。胸中隱痛﹐或喘或咳﹐吐唾腥粘﹐是肺癰也。當胃作痛﹐手不可近﹐是胃癰也。少腹重痛﹐便數似淋﹐身皮甲錯﹐是腸癰也。

卷四﹨醫宗金鑑三十八卷

同傷寒十二證

冬溫寒疫瘟疫2。春溫夏熱秋淸涼﹐冬气冷冽令之常﹐傷之四時皆正病﹐非時有气疫爲殃。應冷反溫冬溫病﹐應溫反冷寒疫傷﹐瘟疫長幼相傳染﹐須識歲气汗攻良。

【注】冬病傷寒﹐春病傷風﹐夏病暑病﹐秋病瘧疾﹐皆四時正令之常病也。若春應暖而反寒﹐夏應熱而反涼﹐秋應涼而反熱﹐冬應寒而反溫﹐此非其時而有其气﹐疫爲殃也。冬應冷反溫而病傷寒者﹐名曰冬溫。春應溫反寒而病傷寒者﹐名曰寒疫。若一時之气不正﹐長幼皆病﹐互相傳染﹐名曰瘟疫。凡治此病﹐須識歲气太過不及﹐六淫勝復﹐人之彊弱﹐髒之寒熱﹐量其輕重﹐或汗或攻。輕以劉完素之雙解散﹐重以李杲之二聖救苦丸﹐隨證施治可也。溫病熱病3。冬傷於寒春病溫﹐夏日熱病早虧陰﹐脈浮頭疼發熱渴﹐不惡寒兮是所因。無汗河間兩解法﹐有汗淸下早當尋﹐失治昏狂諸熱至﹐無證隨經以意神。

【注】經曰﹕冬傷於寒﹐春必病溫﹐至夏爲熱病。熱病者﹐皆傷寒之類也。冬傷於寒﹐謂冬傷正令微寒未卽病也。早虧陰﹐謂冬不藏精之人﹐或辛苦之人﹐汗出內外失其固密﹐在冬則早巳損傷腎臟陰气﹐陽熱獨治﹐所以至春一感微邪﹐卽引內熱﹐炎炎之勢﹐不能巳矣。故病而卽渴不惡寒也。初病無汗有表證者﹐從劉完素兩解湯治法可也。有汗內熱盛者﹐或淸或攻﹐急瀉其陽而救其陰﹐若因循失治﹐昏狂諸熱證至﹐則緩不及事也。無證﹐謂表裏無證﹐當隨六經以意消息治之﹐自可痛神也。風溫4。風溫原自感春風﹐誤汗灼熱汗津生﹐陰陽俱浮難出語﹐身重多眠息鼾鳴﹐誤下直視失溲少﹐被火發黃瘛瘲驚﹐威蕤桂枝參白虎﹐一逆引曰再命終。

【注】冬傷於寒不卽病者﹐復感春寒﹐名曰溫病﹔復感春風﹐名曰風溫。風溫有汗﹐不可汗也。若誤汗之﹐益助火邪﹐則身熱如火﹐自汗津津不止﹐言語難出﹐身重多眠﹐鼻息鼾鳴也。風溫陰陽脈俱浮﹐不可下也。若誤下之﹐熱陷膀胱﹐竭其津液﹐則直視失溲﹐小便少也。風濕熱盛﹐若誤以火燻蒸彊汗﹐火旺津亡﹐則發黃色﹐瘛瘲驚癇也。風溫之證﹐不可汗下﹐主以葳蕤湯。若脈虛汗多﹐主以桂枝合人參白虎湯。一逆引日再命終﹐謂一逆尙可引日﹐若汗而又下﹐下而又火﹐則爲再逆﹐是促命期也。溫瘧5。溫瘧得之冬中風﹐寒气藏於骨髓中﹐至春邪气不能發﹐遇暑爍髓消肌形﹐或因用力腠發泄﹐邪汗同出故熱生﹐衰則气復寒後作﹐證同溫熱治相同。

【注】經曰﹕溫瘧得之冬中於風﹐寒气藏於骨髓之中﹐至春陽气尙微﹐邪气不能自出﹐因值大暑﹐爍腦髓消肌肉﹐腠理發泄﹐或有所用力﹐邪气與汗同出﹐出則陰虛而陽盛﹐故熱生也。衰則气復入﹐入則陽虛而陰盛﹐故後作寒也。其證同溫熱﹐治亦相同也。濕溫6。溫復傷濕濕溫病﹐身重胸滿及頭疼﹐妄言多汗兩脛冷﹐白虎湯加蒼術苓。

【注】溫病復傷於濕﹐名曰濕溫。其證則身重胸滿﹐頭疼妄言﹐多汗兩脛逆冷﹐宜白虎湯加蒼術﹑茯苓﹑溫﹑濕兩治法也。中暍溫毒風濕7。溫病中暍溫毒病﹐證同溫熱熱尢炎。傷濕汗出當風立﹐風濕發熱重疼牽。

【注】中暍﹐卽中暑也。溫熱之病復中於暑﹐名曰溫毒證﹔治同乎溫熱﹐但熱尢盛也。傷濕之病復感於風﹐名曰風濕﹔其證發熱身重﹐疼痛牽掣也﹐治法已詳於身痛矣。中暍詳在暑門。痙證8。痙證反張搖頭噤﹐項彊拘急轉側難﹐身熱足寒面目赤﹐須審剛柔治法全。

【注】風濕寒之邪合而爲痙﹐其證則背反張﹐搖頭口噤﹐項彊拘急﹐轉側艱難﹐身熱足寒﹐面目赤色也。須審剛柔治之可痊也。風濕盛者﹐則有汗爲柔痙。風寒盛者﹐則無汗爲剛痙。均以小續命湯主之﹐剛痙去附子﹐柔痙去麻黃。表實者去參﹐附﹐加羌活﹐獨活。裏實者去參﹐附﹐加芒硝﹐大黃。甚者則以葛根湯﹐桂枝加葛根湯發之。此治痙之大略也﹐詳在痙門。

卷四﹨醫宗金鑑三十八卷

易愈生證

9。神淸色澤亮音聲﹐身輕膚潤脈和洪﹐忽然口噤難言躁﹐脈卽停伏戰汗寧﹐飲多消散知釀汗﹐能食脈浮表還平﹐子得午解陽來濟﹐午得子解是陰從。

【注】易愈之病﹐取於神則神淸﹐取於色則色澤﹐取於聲則音長﹐取於體則身輕﹐取於皮則膚潤﹐取於脈則和洪﹐皆一脈不死之證﹐故曰生證也。若有如是之生證﹐忽然口噤不語﹐煩躁而甚﹐六脈停伏﹐宜謹察之﹐非變凶也﹐乃邪正交爭﹐生戰汗之候﹐爲將愈之兆也。凡傷寒渴者﹐多陽證易愈﹐若忽然飲多尋常﹐消散無停﹐知釀汗而作解也。傷寒多不能食﹐若忽然能食且脈浮﹐知胃和邪還於表而作解也。若不卽解者﹐陰陽未得其時也﹐子時得之午時必解﹐陽濟陰生而解也﹐午時得之子時必解﹐陰從陽化而解也。

卷四﹨醫宗金鑑三十八卷

難治死證

10。傷寒死證陽見陰﹐大熱不止脈失神﹐陰毒陽毒六七日﹐色枯聲敗死多聞。心絕煙燻陽獨畱﹐神昏直視及搖頭。環口黧黑腹滿痢﹐柔汗陰黃脾敗由。肺絕脈浮而無胃﹐汗出如油喘不休。唇吻反靑肢冷汗﹐舌捲囊縮是肝憂。面黑齒長且枯垢﹐溲便遺失腎可愁。水漿不入脈代散﹐呃逆不已命難畱。大發風溫而成痙﹐濕溫重暍促命終。彊發少陰動經血﹐口鼻目出厥竭名。汗後狂言不食熱﹐脈躁陰陽交死形。厥冷不及七八日﹐膚冷而躁暫難寧﹐此病名之曰藏厥﹐厥而無脈暴出凶﹐厥而下痢當不食﹐反能食者名除中。

【注】病有生死﹐治有難易。生病不藥可愈﹐死病𨿽藥莫救。何則﹖以陰陽邪正有盛衰也﹐正盛邪衰則生﹐陰盛陽衰則死。傷寒陽證﹐見浮大數動滑之陽脈﹐則易愈而生﹐見沈微澀弱弦之陰脈﹐則難治而死。故陰病見陽脈者生﹐陽病見陰脈者死也。大熱不止﹐邪盛脈失神正虛﹐正虛邪盛﹐故死也。陰毒陽毒﹐亢極不生化也﹔色枯聲敗內外兩奪也﹐故均主死。形若煙燻﹐神昏直視搖頭者﹐此陽邪獨畱﹐攻心而絕也。環口黧黑﹐腹滿下痢不止﹐柔汗陰黃者﹐此爲脾絕也。脈但浮無胃﹐汗出如油﹐喘息不休者﹐此爲肺絕也。唇吻反靑﹐四肢冷汗﹐舌捲囊縮﹐此爲肝絕也。面黑齒長枯垢﹐溲便遺失者﹐此爲腎絕也。水漿不入﹐生無所賴也。脈代散﹐眞气衰散也。呃逆無休﹐元气不藏也。誤發風溫之汗﹐因而成痙﹐誤發濕溫之汗﹐名曰重暍﹐皆促人命也。彊發少陰汗﹐動其經血﹐從口鼻目出﹐名曰下厥上竭。以上皆死之候也。汗後狂言不食﹐仍復發熱﹐不爲汗衰﹐脈躁疾者﹐名曰陰陽交﹐死之形也。厥逆不回﹐至七﹑八日卽通﹐身膚冷而躁﹐無暫寧時者﹐名爲藏厥﹐爲陰邪盛極﹐眞陽飛越也。凡厥逆而甚者﹐多無脈﹐服四逆﹑白通等湯﹐脈微續者﹐眞陽漸復也﹐脈暴出者﹐回光反照也。凡厥逆多下痢﹐當不能食﹐今反能食﹐名曰除中。中者﹐胃也。除者﹐去也﹐謂胃气已去﹐卽反能食﹐亦無補於胃也。故仲景曰﹕除中者死。凡諸病人不能食﹐忽然大能食而卽死者﹐亦此類也。

卷四﹨醫宗金鑑三十八卷

匯方

桂枝湯小建中湯當歸建中湯黃耆建中湯桂枝加葛根湯桂枝新加湯當歸四逆湯當歸四逆加吳茱萸生薑湯桂枝加附子湯芍藥甘艸湯桂枝甘艸湯11。桂枝芍藥艸姜棗﹐加飴歸耆日建中﹐加葛根湯加漧葛﹐新加倍芍加參稱。當歸四逆歸通細﹐更加吳萸姜用生﹐加附子湯加附子﹐去桂去芍兩名興。

【注】桂枝湯﹐桂枝﹑芍藥﹑甘艸﹑生薑﹑大棗也。根據本方倍芍藥加飴糖﹐名小建中湯﹐更加當歸﹐名當歸建中湯﹐更加黃耆﹐名黃耆建中湯。根據本方加葛根﹐名桂枝加葛根湯。根據本方倍芍藥加人參﹐名桂枝新加湯。根據本方加當歸﹐通艸﹐細辛﹐名當歸四逆湯﹐更加吳茱萸﹐生薑﹐名當歸四逆加吳茱萸生薑湯。根據本方加附子﹐名桂枝加附子湯。根據本方去桂枝﹐名芍藥甘艸湯。根據本方去芍藥﹐名桂枝甘艸湯。桂枝去芍藥加茯苓白術湯苓桂術甘湯茯苓甘艸湯茯苓桂枝甘艸大棗湯12。桂枝去芍加苓術﹐苓桂術甘去棗姜﹐茯苓甘艸生薑桂﹐加棗除姜除姜大棗湯。

【注】桂枝去芍藥加茯苓白術湯﹐卽桂枝﹐甘艸﹐生薑﹐大棗﹐茯苓﹐白術也﹐根據本方減去大棗﹐生薑﹐卽苓桂術甘湯也。茯苓甘艸湯﹐卽茯苓﹐甘艸﹐桂枝﹐生薑也﹐根據本方加大棗減生薑﹐卽茯苓桂枝甘艸大棗湯也。葛根湯桂枝麻黃各半湯桂枝二麻黃一湯桂枝二越婢一湯13。葛根桂枝加麻葛﹐合麻桂麻各半湯﹐桂二麻一麻減半﹐桂二越一桂倍方。

【注】葛根湯﹐卽桂枝湯加麻黃﹐葛根也。桂枝麻黃各半湯﹐卽桂枝湯﹐麻黃湯二方合劑也。桂枝二麻黃一湯﹐卽桂枝湯合減一半麻黃湯也。桂枝二越婢一湯﹐卽越婢湯合加一倍桂枝湯也。麻黃湯大靑龍湯越婢湯越婢加附子湯越婢加半夏湯14。麻黃麻桂甘艸杏﹐加膏姜棗大靑龍﹐越婢大靑減桂杏﹐加附加半風水淸。

【注】麻黃湯﹐麻黃﹐桂枝﹐甘艸﹐杏仁也。根據本方加石膏﹐生薑﹐大棗﹐名大靑龍湯。根據大靑龍湯減桂枝﹐杏仁﹐名越婢湯﹐治風水病之肌熱者。若陽虛惡寒﹐加附子﹐名越婢加附子湯。喘咳上气。加半夏﹐名越婢加半夏湯。當分別而施治也。麻黃加術湯三拗湯麻杏石甘湯15。麻黃加術風濕痛﹐三拗去桂喘寒風﹐加膏麻杏石甘劑﹐外寒內熱喘收功。

【注】麻黃加術湯﹐卽麻黃湯加白術也﹐治風濕在表身痛。麻黃湯去桂枝﹐名三拗湯﹐治風寒表實而喘。三拗湯加石膏﹐名麻杏石甘湯﹐治內熱表寒無汗而喘。麻黃附子細辛湯麻黃附子甘艸湯16。麻黃附子細辛湯﹐減辛加艸甘艸方﹐兩感太陽少陰證﹐能發表水裏寒涼。

【注】麻黃附子細湯﹐卽此三味也。去細辛加甘艸﹐名麻黃附子甘艸湯。不但能發兩感太陽﹐少陰表熱裏寒之證﹐且能發太陽﹐少陰表水裏寒之腫也。小靑龍湯附子湯眞武湯17。桂芍漧薑辛半味﹐麻黃甘艸小靑龍﹐附子術附參苓芍﹐眞武無參有姜生。

【注】小靑龍湯﹐桂枝﹐白芍﹐漧薑﹐細辛﹐半夏﹐五味子﹐麻黃﹐甘艸也。附子湯﹐白術﹐附子﹐人參﹐茯苓﹐白芍也。眞武湯﹐卽附子湯除去人參加生薑也。漧薑附子湯白通湯白通加人尿豬膽汁湯四逆湯通脈四逆湯茯苓四逆湯理中湯桂枝人參湯附子理中湯治中湯18。姜附加蔥白通劑﹐更加尿膽治格陽﹐加艸四逆蔥通脈﹐加參茯苓四逆方。理中參術漧薑艸﹐加桂桂枝人參湯。加附名曰附子理﹐加入靑陳治中湯。

【注】漧薑﹐附子﹐名曰漧薑附子湯。根據本方加蔥﹐名曰白通湯﹐更加人尿﹑豬膽汁﹐名白通加人尿豬膽汁湯。根據本方加甘艸﹐名四逆湯﹐更加蔥白﹐名通脈四逆湯。根據四逆湯方﹐加人參﹐茯苓﹐名茯苓四逆湯﹐溫中利水。人參﹐白術﹐漧薑﹐甘艸﹐名理中湯。根據理中湯方加桂枝﹐名桂枝人參湯。根據理中湯方加附子﹐名附子理中湯。根據理中湯方加靑皮﹐陳皮﹐名治中湯﹐溫中理气。五苓散春澤湯五茯甘露飲蒼附五苓散茵陳五苓散胃苓湯19。五苓停水尿不利﹐內蓄膀胱外太陽﹐二苓澤術桂分用﹐虛渴加參春澤湯﹐甘露寒水膏滑入﹐蒼附內寒附子蒼﹐茵陳發黃小便澀﹐食瀉合胃胃苓方。

【注】五苓散﹐卽茯苓﹐豬苓﹐澤瀉﹐白術﹐桂枝也。治水停小便不利﹐少腹滿﹐則爲內蓄膀胱。若不兼太陽頭痛﹐惡寒﹐發熱﹐自汗之表﹐則不用桂枝而用肉桂﹐故曰桂分用也。治諸虛飲渴﹐加人參﹐名春澤湯。治水停內熱。加寒水石﹐滑石﹐石膏﹐名五茯甘露飲。治水停內寒﹐加附子﹑蒼術﹐名蒼附五苓散。治內瘀濕熱﹐小便不利﹐發黃﹐加茵陳名茵陳五苓散﹐治停水傷食泄瀉。合平胃散名胃苓湯。梔子鼓湯梔子甘艸豉湯梔子生薑豉湯枳實梔子豉湯枳實梔子豉加大黃湯梔子漧薑湯梔子厚朴湯20。梔鼓加艸加生薑﹐枳實梔豉加大黃﹐去豉梔子漧薑入﹐枳朴梔子厚朴湯。

【注】梔子﹑淡豆豉﹐名梔子豉湯。加甘艸名梔子甘艸豉湯﹐加生薑名梔子生薑豉湯﹐加枳實名枳實梔子豉湯。根據枳實梔子豉方加大黃﹐名枳實梔子豉加大黃湯。去豉加漧薑﹐名梔子漧薑湯。去豉加枳實厚朴﹐名梔子厚朴湯。麻黃連翹赤小豆湯梔子柏皮湯茵陳蒿湯21。麻黃連翹赤小豆﹐梓皮杏艸棗生薑﹐梔子柏皮茵陳艸﹐茵陳蒿湯茵梔黃。

【注】麻黃連翹赤小豆湯﹐卽麻黃﹐連翹﹐赤小豆﹐生梓白皮﹐杏仁﹐甘艸﹐大棗﹐生薑也。如無梓皮﹐以茵陳代之。梔子柏皮湯﹐卽梔子﹐黃柏﹐甘艸也﹐此方當有茵陳。茵陳蒿湯﹐卽茵陳梔子大黃也。大黃黃連瀉心湯附子瀉心湯甘艸瀉心湯半夏瀉心湯生薑瀉心湯旋復代赭石湯22。大黃黃連瀉心浸﹐附子煮汁大連芩﹐甘艸芩連幹半棗﹐半夏同上更加參﹐生薑瀉心生薑入﹐復赭姜棗半甘參。

【注】大黃黃連瀉心湯﹐卽大黃﹐黃連﹐滚湯浸而服也。附子﹐謂附子瀉心湯也﹐附子煎汁﹐大黃﹐黃連﹐黃芩﹐浸而對服。甘艸瀉心湯﹐卽甘艸﹐黃芩﹐黃連﹐漧薑﹐半夏﹐大棗也。半夏瀉心湯﹐卽同上方加人參也。生薑瀉心湯﹐卽半夏瀉心方再加生薑也。旋覆代赭石湯﹐卽旋覆花﹐代赭石﹐甘艸﹐半夏﹐大棗﹐生薑﹐人參也。十棗湯白散方調胃承气湯大陷胸湯大陷胸丸小陷胸湯23。十棗莞花甘遂戟﹐白散桔貝巴霜俱﹐調胃大黃芒硝艸﹐大陷去艸八遂須﹐爲丸更加杏葶蜜﹐小陷連半栝蔞實。

【注】十棗湯﹐卽十枚大棗﹐芫花﹐甘遂﹐大戟也。白散﹐卽桔梗﹐貝母﹐巴豆霜也。調胃承气湯﹐卽大黃﹐芒硝﹐甘艸也。大陷胸湯﹐卽調胃承气湯去甘艸加甘遂些須也。大陷胸丸﹐卽大陷胸湯加杏仁﹐苦葶藶子﹑蜜也。小陷胸湯﹐卽黃連﹐半夏﹐栝蔞實也。小承气湯大承气湯麻仁丸桃仁承气湯抵當湯丸三一承气湯黃龍湯24。小承大黃同枳朴﹐加硝卽是大承方。麻仁小承麻杏芍﹐桃仁調胃桂枝長。抵當湯丸分微甚﹐俱用桃黃小蛭�。三承合一名三一﹐加參歸桔黃龍湯。

【注】小承气湯﹐卽大黃﹐枳實﹐厚朴也。根據本方加芒硝﹐卽大承气湯﹐麻仁丸﹐卽小承气湯方加麻仁﹐杏仁﹐芍藥也。桃仁承气湯﹐卽調胃承气湯加桃仁﹐桂枝也。抵當湯丸﹐分病之微甚﹐俱用桃仁﹐大黃﹐水蛭﹐�虫四味也。三承﹐謂大承气﹐小承气﹐調胃承气。三方合爲一方﹐名曰三一承气湯。根據三一承气方﹐再加人參﹐當歸﹐桔梗﹐名曰黃龍湯。小柴胡湯大柴胡湯柴胡加芒硝湯柴胡桂枝湯25。小柴芩半人參艸﹐大柴芩半枳芍黃。小柴胡加芒硝入﹐合桂柴胡桂枝湯。

【注】小柴胡湯﹐卽柴胡﹐黃芩﹐半夏﹐人參﹐甘艸也。大柴胡湯﹐柴胡﹐黃芩﹐半夏﹐枳實﹐芍藥﹐大黃也。柴胡加芒硝湯﹐卽小柴胡湯方加芒硝也。柴胡桂枝湯﹐卽桂枝湯﹐小柴胡湯﹐二方合爲一方也。豬苓湯白虎湯竹葉石膏湯26。豬苓二苓膠滑澤﹐白虎膏知甘艸粳。竹葉石膏除知母﹐加參半竹麥門冬。

【注】豬苓湯﹐卽豬苓﹐茯苓﹐阿膠﹐滑石﹐澤瀉也。白虎湯﹐卽石膏﹑知母﹑甘艸﹑粳米也。竹葉石膏湯﹐卽白虎湯除知母﹐加人參﹐竹葉﹐半夏﹐麥門冬也。灸甘艸湯。27。汗下煩悸小建治﹐水悸茯苓甘艸君﹐虛悸肺痿灸甘艸﹐地阿桂酒麥酸參。

【注】汗下後虛煩而悸﹐宜小建中湯治之。心下悸﹐若飲水多小便少﹐謂之水悸﹐宜茯苓甘艸湯。若因汗下後﹐謂之虛悸﹐宜炙甘艸湯﹐卽炙艸﹐生地﹐阿膠﹐桂枝﹐麥冬﹐酸棗仁﹐人參﹐生薑﹐大棗﹐酒煎也。肺痿用麻仁可也。桃花湯赤石脂禹餘糧湯黃芩湯白頭翁湯28。桃花漧薑石脂糯﹐石脂禹量固脫功﹐黃芩甘艸芍大棗﹐連柏秦皮白頭翁。

【注】桃花湯﹐卽漧薑﹑赤石脂﹑糯米也。赤石脂禹餘糧湯﹐卽此二味也。黃芩湯﹐卽黃芩﹐甘艸﹐白芍﹐大棗也。白頭翁湯﹐卽黃連﹐黃柏﹐秦皮﹐白頭翁也。葛根黃連黃芩湯漧薑黃連黃芩湯黃連湯黃連阿膠湯29。葛根連芩湯甘艸﹐漧薑連芩湯人參﹐連參桂艸幹半棗﹐連膠芩芍卵黃新。

【注】葛根黃連黃芩湯﹐卽此三味加甘艸也。漧薑黃連黃芩湯﹐卽此三味加人參也。黃連湯﹐卽黃連﹐人參﹐桂枝﹐甘艸﹐漧薑﹐半夏﹐大棗也。黃連阿膠湯﹐卽黃連﹐阿膠﹐黃芩﹐白芍﹐雞子黃也。四逆散吳茱萸湯烏梅丸30。柴芍枳艸四逆散﹐人參姜棗吳茱萸。烏梅參歸連柏細﹐椒姜桂附苦酒需。

【注】四逆散﹐卽柴胡﹐白芍﹐枳實﹐甘艸也。吳茱萸湯﹐卽人參﹐生薑﹐大棗﹐吳茱萸也。烏梅丸﹐卽烏梅﹐人參﹐當歸﹐黃連﹐黃柏﹐細辛﹐川椒﹐漧薑﹐桂枝﹐附子爲末﹐苦酒爲丸也。

卷四﹨醫宗金鑑三十八卷

傷寒附法

傷寒傳變大法﹐已詳『傷寒論注』及『心法要訣』中矣。然近世治四時傷寒者﹐咸用河間兩解等法﹐每多神效﹐誠治斯証之捷法也。今復采雙解散﹐防風通聖散諸經驗名方﹐編爲歌訣﹐附於心法之後﹐俾後之學者﹐知所變通﹐庶幾於傷寒一證﹐經權常變﹐有所遵循﹐而無遺法云。

卷四﹨醫宗金鑑三十八卷

解雙散完素解利初法

31。雙解通聖合六一﹐四時溫熱正傷寒﹐兩許爲劑蔥姜豉﹐汗下兼行表裏宜﹐彊者加倍弱減半﹐不解連進自然安﹐若因汗少麻倍入﹐便硬硝黃加倍添。

【注】名曰雙解散者﹐以其能發表攻裏﹐卽防風通聖散﹐六一散二方合劑也。河間制此﹐解利四時冬溫春溫﹐夏熱秋熱﹐正令傷寒。凡邪在三陽表裏不解者﹐以兩許爲劑﹐加蔥﹐姜﹐淡豆豉煎服之﹐候汗下兼行﹐表裏卽解。形气彊者﹐兩半爲劑﹐形气弱者﹐五錢爲劑。若初服因汗少不解﹐則爲表實﹐倍加麻黃以汗之。因便硬不解﹐則爲裏實﹐倍加硝黃以下之﹐連進二﹐三服﹐必令汗出下利而解也。今人不知其妙﹐以河間過用寒涼﹐仲景傷寒初無下法﹐棄而不用﹐深可惜也。不知其法神捷﹐莫不應手取效﹐從無寒中痞結之變﹐卽有一﹑二不解者﹐非未盡法之善﹐則必已傳陽明﹐故不解也。防風通聖散詳在後。

卷四﹨醫宗金鑑三十八卷

河間解利後法

32。汗下已通仍不解﹐皆因不徹已傳經﹐內熱煩渴甘露飲﹐甚用白虎解毒淸﹐有表熱煩柴葛解﹐表實大熱三黃寧﹐裏熱尿赤涼天水﹐胃實不便大柴承。

【注】服雙解散﹐汗下已通而仍不解者﹐皆因汗之不徹﹐或已傳經治之不及也。若表已解而裏有微熱煩渴者﹐用桂苓甘露飲﹐以和太陽之裏。若內熱太甚﹐大熱﹐大煩﹐大渴者﹐用白虎湯和黃連解毒湯﹐以淸陽明之裏。若表未解又傳陽明﹐身熱而煩﹐用柴葛解肌湯﹐以解兩陽之邪。若表實無汗﹐大熱而煩﹐用三黃石膏湯以淸表裏之熱。若裏有熱﹐尿赤而澀者﹐用涼膈散合天水散以淸利之。若胃實潮熱不大便有微表者﹐用大柴胡湯下之﹐無表者三承气湯下之。桂苓甘露飲﹐白虎湯﹐大柴胡湯﹐三承气湯﹐已詳傷寒要訣。六一散﹐涼膈散﹐詳在『雜病要訣』。防風通聖散33。防風通聖治風熱﹐郁在三焦表裏中﹐气血不宣經絡壅﹐梔翹芩薄艸歸芎﹐硝黃芍術膏滑石麻黃桔梗共防荊﹐痢減硝黃嘔姜半﹐自汗麻去桂枝增。

【注】此方治一切風火之邪﹐郁於三焦表裏經絡﹐气血不得宣通。初感發熱頭痛﹐膚疹傳經﹐斑黃抽搐﹐煩渴不眠﹐便祕尿澀﹐皆可服之﹐功效甚奇﹐用之自知其妙也。柴葛解肌湯34。四時合病在三陽﹐柴葛解肌柴葛羌﹐白芷桔芩膏芍艸﹐痢減石膏嘔半姜。

【注】此方陶華所制﹐以代葛根湯。凡四時太陽﹐陽明﹐少陽合病輕證﹐均宜以此湯增減治之。增減者﹐謂如無太陽證者﹐減羌活﹐無少陽證者﹐減柴胡也。卽柴胡﹐葛根﹐羌活﹐白芷﹐桔梗﹐赤芍﹐石膏﹐黃芩﹐甘艸也。下痢減石膏﹐以避裏虛也。嘔加半夏﹐生薑﹐以降裏逆也。黃連解毒湯梔子金花湯三黃石膏湯35。陽毒熱極疹斑嘔﹐煩渴呻吟譫語狂﹐下後便軟熱不已﹐連芩梔柏解毒湯﹐裏實便硬當攻下﹐梔子金花加大黃﹐表實膏麻蔥豆豉﹐下痢除膏入葛良。

【注】陽毒熱極等證﹐或下後便軟﹐壯熱不已﹐宜黃連解毒湯﹐卽黃連﹐黃芩﹐黃柏﹐梔子也。若裏實便硬當攻下者﹐宜加大黃﹐名梔子金花湯。若表實無汗﹐當發汗者﹐宜加石膏﹐麻黃﹐淡豆豉﹐蔥白﹐名三黃石膏湯。下痢者﹐減石膏加葛根﹐避裏不實也。消毒犀角飲36。消毒犀角表疹斑﹐毒壅咽喉腫痛難﹐犀角牛蒡荊防艸﹐熱盛加薄翹芩連。

【注】消毒犀角飲﹐卽消毒飲之防風﹐荊芥﹐牛蒡子﹐甘艸﹐加犀角也。熱盛加連翹﹐薄荷﹐黃芩﹐黃連也。消斑靑黛飲37。消斑靑黛消斑毒﹐參虎柴犀梔地元﹐黃連熱實減參去﹐苦酒加入大黃煎。

【注】消斑靑黛飲﹐卽靑黛。參虎﹐謂人參白虎湯﹐卽人參﹐石膏﹐知母﹐甘艸﹐柴胡﹐犀角﹐山梔﹐生地﹐元參﹐黃連﹐用苦酒與水煎也。熱甚便實者﹐減去人參加大黃可也。普濟消毒飲38。普齊大頭天行病﹐無裏邪熱客髙巓﹐芩連薄翹柴升桔﹐蠶艸陳勃蒡藍元。

【注】普濟消毒飲﹐治天行傳染﹐大頭瘟疫﹐無裏可下者﹐是其邪熱客於髙巓。卽黃芩﹐黃連﹐薄荷﹐連翹﹐柴胡﹐升麻﹐桔梗﹐僵蠶﹐甘艸﹐陳皮﹐馬勃﹐牛蒡子﹐板藍根﹐元參也。連翹敗毒散39。連翹敗毒散發頤﹐髙腫焮紅痛可除﹐花粉連翹柴胡蒡﹐荊防升艸桔羌獨﹐紅花蘇木芎歸尾﹐腫面還加芷漏蘆﹐腫堅皂刺穿山甲﹐便燥應添大黃疏。

【注】連翹敗毒散﹐治時毒發頤﹐髙腫焮紅疼痛之陽證也。卽連翹﹐天花粉﹐柴胡﹐牛蒡子﹐荊芥﹐防風﹐升麻﹐甘艸﹐桔梗﹐羌活﹐獨活﹐紅花﹐蘇木﹐川芎﹐歸尾。兩頤連面皆腫﹐加白芷漏蘆。腫堅不消﹐加皂刺﹐穿山甲。大便燥結﹐加酒炒大黃。都气湯橘皮竹茹湯40。呃逆腎虛都气湯﹐六味肉桂五味方﹐橘皮竹茹虛熱主﹐橘竹參艸棗生薑。

【注】都气湯﹐卽六味地黃湯加肉桂﹑五味子也。橘皮竹茹湯﹐卽橘紅﹐竹茹﹐人參﹐甘艸﹐大棗﹐生薑也。葳蕤湯41。風溫浮盛葳蕤湯﹐羌麻葛芷靑木香﹐芎艸石膏葳蕤杏﹐裏實熱甚入硝黃。

【注】風溫初起﹐六脈浮盛﹐表實壯熱汗少者﹐宜葳蕤湯﹐以發表風邪也。卽羌活﹐麻黃﹐葛根﹐白芷﹐靑木香﹐川芎﹐甘艸﹐石膏﹐葳蕤﹐杏仁也。裏實熱甚多汗者﹐加芒硝﹐大黃﹐以攻裏熱也。桂枝白虎湯42。風溫虛熱汗出多﹐難任葳蕤可柰何﹐須是鼾睡而燥渴﹐方宜桂枝虎參合。

【注】風溫初起脈浮有力﹐汗少壯熱﹐宜與葳蕤湯。若脈虛身熱汗多﹐難用葳蕤湯者﹐合與桂枝白虎加人參湯。如不鼾睡﹐口中和而不燥不渴﹐身熱汗多脈浮盛者﹐乃亡陽之證﹐非風溫也﹐卽桂枝白虎加人參湯亦不可用也。瀉心導赤各半湯43。越經無證如醉熱﹐脈和導赤各半湯﹐芩連梔子神參麥﹐知滑犀艸棗燈姜。

【注】越經﹐病名也。無證﹐謂無表裏證也。無表裏證﹐脈和而身熱不解﹐形如醉人者﹐是越經證也。宜瀉心導赤各半湯治之﹐卽黃連﹐黃芩﹐梔子﹐茯神﹐人參﹐麥冬﹐知母﹐滑石﹐犀角﹐甘艸﹐燈心﹐生薑﹐大棗也。大羌活湯44。兩感傷寒病二經﹐大羌活湯艸川芎﹐二防二術二活細﹐生地芩連知母同。

【注】兩感﹐傷寒病名也。二經﹐謂一日太陽少陰﹐二日陽明太陰﹐三日少陽厥陰同病也。張潔古制大羌活湯治之﹐卽甘艸﹐川芎﹐防風﹐防己﹐蒼術﹐白術﹐羌活﹐獨活﹐細辛﹐生地﹐黃芩﹐黃連﹐知母也。詳在『傷寒要訣』。還陽散退陰散黑奴丸45。陰毒還陽硫黃末﹐退陰炮烏漧薑均。陽毒黑奴小麥疸﹐芩麻硝黃釜竈塵。

【注】還陽散﹐卽石硫黃末﹐每服二錢﹐新汲水調下。良久寒熱汗不出﹐再服之﹐汗出愈。退陰散﹐卽炮變色川烏﹐微炒漧薑﹐等分爲末﹐每服一錢﹐鹽湯滚數沸服﹐四肢不溫﹐連服三次卽溫。熱服若吐﹐冷服亦可。黑奴丸﹐卽小麥成黑疸者﹐名曰小麥奴﹐黃芩﹐麻黃﹐芒硝﹐大黃﹐釜底煤竈突煙梁上塵也。爲末﹐蜜丸﹐重四錢﹐新汲水下。服後若渴欲飲冷水者﹐令恣意飲之﹐須臾自當寒振汗出﹐腹響微痢而解也。若不渴者﹐恐是陰極似陽﹐服之反爲害耳。九味羌活湯46。九味羌活卽沖和﹐四時不正气爲�。潔古制此代麻桂﹐羌防蒼細芷芎合﹐生地早芩喘加杏﹐無汗加麻有桂多﹐胸滿去地加枳桔﹐煩渴知膏熱自瘥。

【注】此湯卽沖和湯。張潔古制此以代麻黃﹐桂枝二湯。卽羌活﹐防風﹐蒼術﹐細辛﹐白芷﹐川芎﹐生地﹐甘艸﹐黃芩也。喘加杏仁。無汗加麻黃。有汗加桂枝。胸膈滿悶﹐去生地加枳殼﹐桔梗﹐快膈气也。煩渴引飲加知母﹐石膏﹐熱自瘥也。十神湯47十神外感寒气病﹐功在溫經利气殊﹐升葛芎麻甘艸芍﹐姜蔥香附芷陳蘇。

【注】此湯卽升麻﹐葛根﹐川芎﹐麻黃﹐甘艸﹐芍藥﹐香附﹐白芷﹐陳皮﹐蘇葉﹐生薑﹐蔥白也﹐能外發寒邪﹐內舒鬱气﹐故曰寒气病。較之他劑﹐有溫經利气之功殊也。人參敗毒散荊防敗毒散倉廩散48。人參敗毒虛感冒﹐發散時毒疹痢良﹐參苓枳桔芎艸共﹐柴前薄荷與獨羌﹐時毒減參加翹蒡﹐血風時疹入荊防﹐表熱噤痢加倉米﹐溫熱芩連實硝黃。

【注】人參敗毒散﹐治气虛感冒時气之病。卽枳殼﹐桔梗﹐川芎﹐茯苓﹐人參﹐甘艸﹐柴胡﹐前胡﹐薄荷﹐獨活﹐羌活也。時毒﹐謂受四時不正之气﹐或腫兩腮兩頤﹐或咽喉腫痛﹐根據本方減人參加牛蒡﹐連翹治之。時疹﹐謂初病卽有之疹。血風﹐謂徧身騷癢之疹。俱根據本方減人參﹐加荊芥﹐防風治之﹐名荊防敗毒散。表熱無汗﹐噤口痢疾﹐根據本方加倉米治之﹐名倉廩散。溫病﹐熱病熱甚﹐俱加黃連﹐黃芩。胃實便硬﹐俱加芒硝﹐大黃也。五積散49。內傷生冷外感寒﹐五積平胃半苓攢﹐麻桂枳桔歸芎芍﹐姜芷加附逐陰寒﹐腹痛嘔逆吳萸入﹐有汗除麻桂枝添﹐虛加參術除枳桔﹐婦人經痛艾醋煎。

【注】五積散﹐卽蒼術﹐陳皮﹐厚朴﹐甘艸﹐半夏﹐茯苓﹐麻黃﹐官桂﹐枳殼﹐桔梗﹐當歸﹐川芎﹐白芍﹐漧薑﹐白芷也。表重用桂枝。裏重用官桂。陰寒肢冷加附子。腹痛嘔逆加吳茱萸。有汗除去麻黃加桂枝。气虛加人參﹐白術﹐除去枳桔。婦人經痛加艾葉﹐醋煎服之。升麻葛根湯50。升葛芍艸表陽明﹐下痢斑疹兩收功﹐麻黃太陽無汗入﹐柴芩同病少陽經。

【注】升麻﹐葛根﹐白芍﹐甘艸﹐卽升麻葛根湯也。陽明表邪不解﹐或數下痢﹐及斑疹不透者﹐均宜主之。若兼太陽無汗之表證﹐入麻黃。若兼少陽口苦耳聾﹐寒熱往來﹐半表裏之證﹐加柴胡﹐黃芩也。二聖救苦丹51。初起時疫溫熱病﹐救苦汗吐下俱全﹐熱實百發而百中﹐大黃皂角水爲丸。

【注】此丹卽大黃四兩﹐皂角二兩爲末﹐水爲丸也。每服三錢﹐無根水下。弱者﹐老者﹐幼者﹐量減服之。此藥施治於初起時疫﹐傳染傷寒﹐溫病熱病﹐熱盛形气俱實者﹐百發百中。服後或汗﹐或吐﹐或下﹐三法俱全﹐其病立解。溫膽湯52。傷寒病後液津幹﹐虛煩嘔渴不成眠﹐乃是竹葉石膏證﹐膽經飲熱此方先﹐口苦嘔涎煩驚悸﹐半苓橘艸枳竹煎﹐气虛加參渴去半﹐再加麥粉熱芩連。

【注】傷寒病後燥渴虛煩﹐乃竹葉石膏湯證﹐非溫膽湯證﹐詳在傷寒要訣。若少陽膽經飲熱﹐則口苦﹑嘔煩﹑驚悸﹐是溫膽湯證也﹐卽半夏﹐茯苓﹐橘皮﹐甘艸﹐枳實﹐竹茹也。形气俱虛﹐或因汗﹐吐﹐下後及气虛者﹐均加人參。渴去半夏加麥冬﹐花粉﹐以生津也。有熱加黃芩﹐黃連﹐以淸熱也。醫宗金鑑三十九卷《雜病心法要訣》

卷四﹨雜病心法要訣

中風總括

1。風從外中傷肢體﹐痰火內發病心官﹐體傷不仁與不用﹐心病神昏不語言。當分中絡經腑臟﹐更審虛實寒熱痰﹐脫證撒手爲脾絕﹐開口眼合是心肝﹐遺尿腎絕鼾聲肺﹐閉證握固緊牙關﹐初以通關先取嚏﹐痰壅不下吐爲先。

【注】風﹐謂虛邪﹐賊風從外而中﹐傷人四肢軀體﹐故名曰中風。痰火﹐謂痰火從內而發﹐病人心主之官﹐故名曰痰火。體中風邪﹐輕則頑麻不仁﹐重則癱瘓不用。心病痰火﹐輕則舌彊難語﹐重則痰壅神昏。此證或內或外﹐單病輕﹐兼病重﹐當細辧其中絡﹐中經﹐中腑﹐中髒﹐及中經絡兼中腑臟。並細審其兼虛﹐兼實﹐兼寒﹐兼熱﹐兼痰與夫脫證﹐閉証之淺深緩急而治之。凡初中宜先用通關散取嚏﹐有嚏可治﹐無嚏多死。口噤者﹐用開關散﹐擦牙軟之。痰涎壅盛﹐用諸吐法湧之。若口噤不開﹐湯藥不能下咽者﹐則將應服之藥﹐隨引調如面茶﹐含不病人口內﹐用葦管或筆管插入病人鼻孔﹐使气連藥吹之﹐其藥自能入咽。不可用金器撬之﹐恐傷齒也。

【按】中風一證﹐分中血脈﹐中腑﹐中髒﹐始自李東垣。中血脈者﹐大秦艽湯﹔中腑者﹐小續命湯﹔中髒者﹐三化湯。然從未見有三化湯中髒之證﹐惟『金匱』書中分爲四證﹕曰絡﹐曰經﹐曰腑﹐曰髒﹐其說最爲得當﹐可爲後世法。蓋口眼喎斜﹐肌膚不仁﹐邪在絡也﹔左右不遂﹐筋骨不用﹐邪在經也﹔昏不識人﹐便溺阻隔﹐邪在腑也﹔神昏不語﹐唇緩涎出﹐邪在髒也。學者細閱諸家之論﹐自知不謬云爾。

卷四﹨雜病心法要訣

中風死候

2。寸口脈平卒中死﹐生气獨絕暴脫之﹐五臟幾息呼吸泯﹐譬如墮溺豈能期。脈來一息七八至﹐不大不小尙能醫﹐大小浮晝沈夜死﹐脈絕不至死何疑。脫證並見皆死候﹐搖頭上竄气長噓﹐喘汗如油痰拽鋸﹐肉脫筋痛發枯直。

【注】寸口脈平﹐謂寸﹐關﹐尺脈俱平之人﹐忽然卒中而死者﹐皆因中邪太甚﹐閉塞九竅天眞之气﹐不能與人之生气相通﹐則獨絕於內也。譬如墮跌溺水﹐豈能預期其死耶﹗脈來一息七﹐八至者﹐不大不小𨿽困可治。若大而無倫﹐小而如纖﹐浮主晝死﹐沈主夜死﹐不可治也。五臟脫證﹐若三髒﹐四髒並見﹐及搖頭上竄等證﹐皆死候也。通關散開關散燻鼻法解語法3。通關星皂細荷半﹐開關烏梅冰片南﹐巴油紙皂煙燻鼻﹐龜尿舌下點難言。

【注】通關散﹐南星﹐皂角﹐細辛﹐薄荷﹐生半夏爲末﹐吹鼻有嚏可治。開關散烏梅肉﹐冰片﹐生南星爲末﹐擦牙﹐其噤可開。巴豆油紙捲皂角末﹐燒煙燻入鼻內﹐人事自省。取龜尿點在舌下﹐言語自易。三聖散瓜蒂散金蠍散五元散巴礬丸4。無汗吐宜防藜蒂﹐有汗瓜蒂入蠍全﹐重劑藜豆礬皂膽﹐痰壅吐以巴礬丸。

【注】痰涎壅盛﹐無汗表實﹐用三聖散﹐卽防風﹐藜蘆﹐瓜蒂吐之。有汗裏實﹐用瓜蒂散﹐卽瓜蒂﹐赤小豆﹔或用全蠍散﹐卽瓜蒂散加全蠍吐之﹐此皆吐之輕劑也。甚則用五元散﹐乃藜蘆﹐赤小豆﹐白礬﹐皂角﹐膽礬。巴礬丸﹐卽巴豆﹐枯白礬﹐吐之。烏藥順气散5。烏藥順气實中絡﹐喎斜頑麻風注疼﹐麻黃枳桔烏蠶共﹐白芷漧薑陳艸芎。

【注】實中絡﹐謂風邪中絡之人﹐形气實者也。喎斜﹐口眼歪斜也。頑麻﹐肌膚麻木也。風注疼﹐風气攻注骨節疼也。是方麻黃﹐枳殼﹐桔梗﹐烏藥﹐僵蠶﹐白芷﹐陳皮﹐漧薑﹐甘艸﹐川芎也。大秦艽湯6。大秦艽湯虛中絡﹐喎斜偏廢減參珍﹐秦艽生地石膏共﹐羌獨防芷細辛芩。

【注】虛中絡﹐謂風邪中絡之人﹐形气虛者也。偏廢﹐謂半身不遂也。滅參珍﹐謂八珍湯減去人參﹐加入秦艽﹐生地﹐石膏﹐羌活﹐獨活﹐白芷﹐防風﹐細辛﹐黃芩也。偏廢是中經之證﹐而亦可治之者﹐以此方能養血榮筋﹐爲久病風人調理之劑。換骨丹7。中經气實宜換骨﹐喎斜癱瘓芷芎防﹐冰麝朱香槐苦味﹐仙人麻首蔓蒼桑。

【注】中經气實﹐謂風邪中經之人﹐形气實也。癱﹐左不用也﹔瘓﹐右不用也。換骨丹﹐白芷﹐川芎﹐防風﹐冰片﹐麝香﹐朱砂﹐木香﹐槐角﹐苦參﹐五味子﹐威靈仙﹐人參﹐麻黃膏﹐何首烏﹐蔓荊子﹐蒼術﹐桑皮也。麻黃膏者﹐以麻黃熬成膏﹐和前藥爲丸﹐朱砂滚衣也。8。小續命湯虛經絡﹐八風五痺總能全﹐麻杏桂芍通營衛﹐參艸歸芎气血宣﹐風淫防風濕淫已﹐黃芩熱淫附子寒﹐春夏石膏知母入﹐秋冬桂附倍加添。

【注】虛經絡﹐謂風邪中經﹐中絡之人﹐形气虛也。八風﹐謂八方之邪風中人爲病也。五痺﹐詳見痺門要訣中。黃耆五物湯9。黃耆五物虛經絡﹐偏廢虛風無力癱﹐心淸語蹇因舌軟﹐舌彊神濁是火痰﹐補衛黃耆起不用﹐益營芍桂棗姜煎﹐左加當歸下牛膝﹐筋瓜骨虎附經添。

【注】黃耆五物湯﹐治因虛召風﹐中人經絡而病半身不遂者。然審其人若舌彊難言﹐神气不淸﹐則是痰水爲病﹐不宜此方。若心淸語蹇﹐舌軟無力難言者﹐乃是營衛不足之病﹐宜用此方。經曰﹕衛虛則不用﹐營虛則不仁。此方君黃耆而補衛﹐以起不用﹔臣桂枝﹐白芍而益營﹐以治不仁﹔佐生薑﹐大棗以和營衛也。不仁不用在右者屬气﹐宜倍加黃耆﹔在左者屬血﹐則加當歸。在下兩腿兩膝軟者﹐則加牛膝。骨軟不能久立者﹐則加虎骨。筋軟難於屈伸者﹐則加木瓜。周身或左或右經絡不宣通者﹐則加炮附子﹐有寒者亦加之。此方屢試屢效者﹐其功力專於補外﹐所以不用人參補內﹐甘艸補中也。三化湯搜風順气丸10。三化气實風中腑﹐昏冒閉滿小承羌。形气俱虛及風燥﹐搜風順气自然康。

【注】气實風中腑﹐謂風邪中腑之人﹐形气實也。昏冒﹐謂神昏不知人也。閉滿﹐謂二便阻隔腹滿脹也。小承羌﹐謂小承气湯﹣﹣﹣厚朴﹐枳實﹐大黃﹐加羌活﹐卽三化湯也。若其人形气俱虛﹐則當以搜風順气丸緩緩治之﹐自然康也。久病風之人﹐大便多結燥﹐謂之風燥。或用續命湯汗過﹐三化湯下過﹐津液枯漧﹐以致結燥。凡病不論中經絡臟腑﹐但有二便阻隔﹐形气不足﹐難堪攻下者﹐均宜此法﹐以搜六腑之風﹐通腸胃中之气﹐二便自利矣。牛黃淸心丸11。牛黃淸心實中髒﹐痰壅神昏不語言﹐口眼喎斜形气盛﹐兩手握固緊牙關。

【注】牛黃淸心丸﹐治風邪中髒之人﹐形气俱實﹐其證痰涎壅寒﹐神昏不能言語﹐口眼喎斜﹐形气滿盛﹐兩手握固﹐牙關緊急之閉證﹐皆可服之。參附湯12。參附湯治虛中髒﹐唇緩涎出不語言﹐昏不知人身偏廢﹐五脫證見倍參煎。

【注】參附湯﹐卽人參﹐附子也。治風邪中髒之人﹐形气俱虛﹐其證唇緩不收﹐痰涎流出﹐神昏不語﹐身肢偏廢﹐或與五臟脫證並見﹐宜大倍人參﹐先固虛脫﹐次治風邪可也。千金還魂湯13。經絡閉證卒中惡﹐气促神昏不識人﹐無汗拘急身偏痛﹐肉桂麻艸杏還魂。

【注】經絡閉證﹐謂風邪中經絡之閉證也。气促﹐謂气粗盛也。無汗四肢拘急﹐身體偏痛﹐乃表邪固閉﹐宜用肉桂﹐麻黃﹐甘艸﹐杏仁﹐卽還魂湯以開之。奪命湯14。臟腑閉證腹滿閉﹐昏噤痰結在喉間﹐危急湯藥不能下﹐奪命巴芷半葶南。

【注】臟腑閉證﹐謂風邪中臟腑之閉證也。腹滿閉﹐謂腹滿二便閉也。兼以神昏口噤不開﹐結痰喉間不下﹐宜用四方吐下之﹐巴豆﹐白芷﹐半夏﹐葶藶﹐生南星也。三生飲15。三生飲治中風寒﹐厥逆沈伏湧气痰﹐星香烏附俱生用﹐气虛加參脫倍添。

【注】中風寒﹐謂不論經絡臟腑﹐風邪中髒寒之人也。厥逆﹐謂四肢冷也。沈伏﹐謂六脈沈伏也。是方生南星﹐生川烏﹐生附子﹐木香也。惟寒盛气實者宜之﹐若气虛者加人參﹐虛極將脫者大倍人參﹐始可用之而無倒戈之害也。袪風至寶湯16。袪風至寶中風熱﹐浮數面赤熱而煩﹐通聖加蠍天麻細﹐白附羌獨連柏蠶。

【注】中風熱﹐謂不論經絡臟腑﹐風邪中腑熱之人也。浮數﹐謂六脈浮數也。熱而煩﹐謂身熱心煩也。通聖﹐謂防風通聖散。方中加全蠍﹐天麻﹐細辛﹐白附﹐羌活﹐獨活﹐黃柏﹐黃連﹐僵蠶也。防風通聖散﹐詳在傷寒門。靑州白丸子17。靑州白丸中風痰﹐喎斜癱瘓湧痰涎﹐小兒驚痰爲妙藥﹐白附烏星半夏丸。

【注】中風痰﹐謂不論經絡臟腑﹐風邪中表﹐有痰飲之人也。湧痰涎﹐謂痰涎湧盛也。是方生白附子﹐生川烏﹐生南星﹐生半夏﹐法制爲丸也。羌活愈風湯18。羌活愈風治外中﹐手足無力語出難﹐肌肉微掣不仁用﹐大秦艽湯參再添﹐官桂黃耆杜防己﹐知枳柴荷蔓菊前﹐蒼麻半朴杞地骨﹐調理諸風癥可安。

【注】治外中﹐謂風從外中之病也。此病之來﹐必有先兆﹐如手足無力﹐語言蹇澀﹐時有肌肉微動牽掣﹐大指次指麻木不用﹐皆風邪外中之先兆也﹐宜用此湯。大秦艽湯參再添﹐謂大秦艽湯方中﹐再添人參﹐官桂﹐黃耆﹐杜仲﹐防已﹐知母﹐枳殼﹐柴胡﹐薄荷﹐蔓荊子﹐菊花﹐前胡﹐蒼術﹐麻黃﹐半夏﹐厚朴﹐枸杞﹐地骨皮。調理諸風癥可安﹐謂凡中風內邪將除﹐外邪漸盡﹐更服此藥調理以行導諸經﹐久則大風悉去﹐淸濁自分﹐榮衛自知矣。淸熱化痰湯19。淸熱化痰治內發﹐神短忽忽語失常﹐頭眩腳軟六君麥﹐芩連菖枳竹星香。

【注】治內發﹐謂痰火內發之病也。此病之來﹐必有先兆﹐如神短忽忽﹐言語失常﹐上盛下虛﹐頭眩腳軟﹐皆痰火內發之先兆也。宜用此湯。卽人參﹐白術﹐茯苓﹐甘艸﹐橘紅﹐半夏﹐麥冬﹐黃芩﹐黃連﹐石菖蒲﹐枳實﹐竹茹﹐南星﹐木香也。地黃飲子20。四肢不收無痛痱﹐偏枯身偏不用疼﹐其言不變志不亂﹐邪在分腠五物能。甚不能言爲瘖痱﹐奪厥入髒病多凶﹐地黃桂附蓉巴遠﹐萸斛冬味薄菖苓。

【注】風痱﹐偏枯﹐瘖痱三病﹐皆屬外中﹐而有微甚淺深之別也。風痱﹐謂四肢不收﹐身無痛處。偏枯﹐謂半身不遂﹐身有痛處﹐其言不變志不亂﹐乃邪微淺﹐病在分腠榮衛之間﹐以黃耆五物湯能補榮衛而散風邪也。甚者不能言﹐志亂神昏﹐則爲瘖痱﹐乃腎虛內奪﹐少陰不至而厥﹐其邪巳入於髒﹐故曰病多凶也。地黃飲子是治腎虛內奪之方﹐是方熟地﹐肉桂﹐附子﹐肉蓯蓉﹐巴戟﹐遠志﹐山萸﹐石斛﹐麥冬﹐五味子﹐薄荷﹐石菖薄﹐茯苓也。滌痰湯21。滌痰內發迷心竅﹐舌彊難言參蒲星﹐溫膽熱盛芩連入﹐神昏便閉滚痰攻。

【注】內發﹐謂痰火內發﹐迷人心竅﹐令人精神恍惚﹐舌彊難言也。滌痰湯﹐卽人參﹐菖蒲﹐南星﹐合溫膽湯也。溫膽湯﹐橘紅﹐半夏﹐茯苓﹐甘艸﹐竹菇﹐枳實也。熱盛加黃芩﹐黃連﹐大小二便閉﹐用礞石滚痰丸攻之可也。

卷四﹨雜病心法要訣

類中風總括

1。類中類乎中風證﹐屍厥中虛气食寒﹐火濕暑惡皆昏厥﹐辧在喎斜偏廢間。

【注】類中風證﹐皆名屍厥﹐謂形厥而气不厥也。故口鼻無气﹐狀類死屍而脈自動也。中虛﹐中气﹐中食﹐中寒﹐中火﹐中濕﹐中暑﹐中惡等證﹐𨿽忽然昏倒﹐人事不省﹐類乎眞中風病﹐但不見口眼喎斜﹐偏廢不仁不用等證﹐自可辧也。獨參湯參附湯星香湯三物備急丹奪命散2。屍厥無气而脈動﹐或脈微細有無間。緣於病後气血竭﹐人參參附星香痰﹐气閉腹滿二便閉﹐或腹急痛備急丹﹐服後轉鳴吐下驗﹐喉間痰結奪命先。

【注】屍厥之證﹐有虛﹐有實。虛者﹐以獨參湯。虛兼寒者﹐以參附湯。虛兼痰者﹐以星香飲加人參湯。實者气閉似死﹐脈動有力﹐腹滿脹﹐二便閉或腹急痛﹐气閉前後不通者﹐以備急丹。實兼痰者﹐以奪命散。補中益气湯生脈補精湯3。補中益气療虛中﹐煩勞過度气不升﹐虛冒有痰加苓半﹐欲冒生麥地歸茸。

【注】補中益气湯﹝黃耆﹐人參﹐甘艸﹐當歸身﹐橘皮﹐升麻﹐柴胡﹐白術﹞治虛中之證﹐卽李杲所云﹕內傷气虛之人﹐煩勞過度﹐淸气不升﹐忽然昏冒也。欲冒﹐謂因房勞過度昏冒也。生脈飲卽人參﹐麥冬﹐五味子合熟地﹐當歸﹐鹿茸﹐名曰生脈補精湯也。木香調气飲4。木香調气實气中﹐暴怒气逆噤昏痰﹐風浮肢溫气沈冷﹐木藿砂蔻艸丁檀。

【注】實气中﹐謂形气俱實之人中气也。因暴怒气逆﹐忽然昏倒噤急也。風浮肢溫气沈冷﹐謂中風之人﹐脈浮手足溫﹔中气之人﹐脈沈手足冷﹐可別也。是方木香﹐藿香﹐砂仁﹐白蔻﹐甘艸﹐丁香﹐檀香也。八味順气散5。八味順气虛气中﹐標本兼施邪正安﹐參苓術艸扶元气﹐烏芷靑陳利气痰。

【注】虛气中﹐謂形气俱虛之人中气也。宜用此標本兼施﹐邪正相安之劑也。瓜蒂散姜鹽湯6。食中過飽感寒風﹐或因怒惱塞胸中﹐忽然昏厥肢不舉﹐瓜蒂姜鹽探吐平。

【注】瓜蒂散﹐挾痰者用之。姜湯﹐挾寒者用之。鹽湯﹐過食者用之﹐探吐﹐謂作此湯數鐘﹐令病者飲一鐘﹐隨用指探吐﹐不吐再飲再探﹐以吐通快爲度﹐可立愈也。附子理中湯7。附子理中療寒中﹐腹痛拘急噤牙關﹐有汗身寒或吐瀉﹐附子參術艸姜幹﹐無汗身寒加麻細﹐陰毒川烏用生煎﹐嘔吐丁香吳萸入﹐脈微欲絕倍參添。

【注】寒中之證﹐卽腹痛諸證者是也﹐宜用附子理中湯。若無汗加麻黃細辛﹔陰毒加生川烏﹔嘔吐加丁香﹐吳茱萸﹔脈微欲絕倍加人參。陰毒寒極也﹐詳在『傷寒心法』。涼膈散8。涼膈散中神昏冒﹐梔翹芩薄艸硝黃﹐兼治一切胸膈熱﹐便燥譫妄與斑狂。

【注】火中之證﹐卽劉完素所云﹕七情過極﹐五志之火內發﹐則令人昏倒無知﹐筋骨不用也。香薷飲藿香正气散辰砂益元散熨臍法蒼術白虎湯人參白虎湯9。暑中須分陰與陽﹐陰邪無汗似寒傷﹐壯熱心煩或嘔瀉﹐香薷扁朴二香湯﹐更兼昏憒蒸蒸汗﹐面垢喘渴證爲陽﹐不省熨臍灌蒜水﹐益元蒼參白虎湯。

【注】陰邪無汗似寒傷﹐謂暑中陰邪﹐似傷寒頭痛身痛﹐惡寒無汗﹐而更壯熱心煩﹐或嘔或瀉也。得之於受暑納涼﹐寒外暑內﹐宜香薷飲。二香湯﹐謂香薷飲合薷香正气飲﹐詳在霍亂門。若有如上之證﹐更兼精神昏憒﹐蒸蒸自汗﹐面垢喘渴﹐則爲暑中陽邪﹐得之於赤日長途﹐中外皆熱﹐初中昏憒不省者﹐急以熱物熨臍﹐蒜汁合水灌卽省﹐繼以辰砂益元散。气實者蒼術白虎湯﹔气虛者﹐人參白虎湯﹐選而用之可也。滲濕湯10。滲濕濕中內昏冒﹐震亨濕熱熱生痰﹐厚味醇酒生冷水﹐胃苓香附撫砂連。

【注】濕中內﹐謂濕從內生之病﹐卽朱震亨所云﹕濕熱生痰﹐昏冒之證﹐得之於傷厚味醇酒生冷水物過節也。滲濕湯卽胃苓湯加香附﹐撫芎﹐砂仁﹐黃連。除濕湯11。除濕陰雨濕蒸霧﹐臥濕涉水瘴山嵐﹐頭身重痛便溏腫﹐羌﹖﹖升柴防術煎。

【注】除濕湯﹐卽羌活﹐﹖﹖本﹐升麻﹐柴胡﹐防風﹐蒼術﹐治濕因外中。得之於天陰淫雨﹐晴後濕蒸﹐早晨霧露﹐及久臥濕地﹐遠行涉水﹐瘴气山嵐。其證頭身重痛﹐甚而昏冒大便溏瀉﹐皮膚浮腫也。調气平胃散12。調气平胃療惡中﹐廟冢忤惡卒然昏﹐面黑錯忘蘇合主﹐次以木香平胃勻。

【注】蘇合主﹐謂中惡之病﹐以蘇合香丸爲主也。次以木香平胃勻﹐謂以中气木香調气散之方﹐合平胃散之藥調理也。

卷四﹨雜病心法要訣

傷風總括

1。傷風屬肺咳聲重﹐鼻塞噴嚏涕流淸﹐鼻淵腦熱不噴嚏﹐濁涕穢久必鼻紅。

【注】傷風屬肺﹐故噴嚏也。鼻淵屬腦﹐故不噴嚏也。傷風寒邪﹐故涕淸也﹐鼻淵熱邪﹐故涕濁也。鼻淵病久或有穢气﹐則熱深﹐故腦衄鼻血也。川芎茶調散2。參蘇飲治虛傷風﹐實者茶調及頭疼﹐芎芷薄艸羌茶細﹐荊防痰半熱膏淸。

【注】參蘇飲方﹐在咳嗽門﹐治气虛之人傷風之病。若气實者﹐用川芎茶調散﹐卽川芎﹐白芷﹐薄荷﹐甘艸﹐羌活﹐茶葉﹐細辛﹐荊芥﹐防風﹐傷風頭痛者﹐亦可用也。有痰者加半夏淸痰﹐有熱者加石膏淸熱可也。蒼耳散3。蒼耳散治鼻淵病﹐風熱入腦瞑頭疼﹐涕流不止鼻塞熱﹐蒼耳辛夷止薄蔥。

【注】鼻淵病屬風熱入腦﹐故目瞑而頭疼涕流不止﹐較之傷風爲甚焉。鼻塞﹐气不利也。熱﹐鼻孔中熱也﹐甚者孔熱而痛及其腦也。蒼耳散﹐卽蒼耳子炒去刺﹐研破一兩﹐加辛夷三錢﹐白芷﹐薄荷各一錢﹐蔥三莖也。黃連防風通聖散4。鼻淵初病施蒼耳﹐黃連防風久病方﹐孔痛膽調冰硼散﹐鼻血犀角地黃湯。

【注】鼻淵﹐風熱傷腦之病﹐初病則風邪盛﹐故用蒼耳散﹐以散爲主。久病則熱郁深﹐故用防風通聖散加黃連﹐以淸爲主也。熱气湧涕傷其鼻孔成瘡故痛也﹐宜以豬膽汗調冰硼散敷之。熱蘊於腦﹐傷及所過營血﹐故衄也﹐宜以犀角地黃湯涼之可也。

卷四﹨雜病心法要訣

痙病總括

1。痙病項彊背反張﹐有汗爲柔無汗剛﹐生產血多過汗後﹐潰瘡犬咬破風傷。

【注】痙病之證﹐詳在『傷寒心法』﹐有汗爲柔痙﹐無汗爲剛痙。產後去血過多﹐傷寒發汗過多﹐則爲內因。潰瘍破傷﹐狗咬﹐則爲外因。皆風邪乘虛入太陽經而成此病也。

卷四﹨雜病心法要訣

痙病死證

2。痙證脈散多應死﹐反張離席一掌亡﹐眼小目瞪昏不語﹐額汗如珠命必傷。

【注】反張離席一掌﹐調離席四﹐五指許也。眼小﹐謂目睫緊小也。目瞪﹐謂眼珠不轉也。葛根湯桂枝加葛根湯小續命湯桂枝加附子湯當歸補血湯大承气湯桃仁承气湯3。剛痙葛根湯發汗﹐柔痙桂枝加葛良﹐苦兼雜因小續命﹐過汗桂枝加附湯﹐傷血桂枝合補血﹐裏實瘀血承气方﹐潰瘍十全加風藥﹐破傷狗咬另參詳。

【注】剛痙用葛根湯﹐卽桂枝湯加麻黃葛根。柔痙用桂枝加葛根湯﹐卽桂枝湯加葛根汗之。雜因﹐謂風寒濕雜揉爲病﹐用小續命湯﹐隨風寒濕輕重治之。過汗表虛﹐汗出不止﹐因而成痙﹐用桂枝加附子湯﹐卽桂枝湯加附子也。傷血﹐謂產後金瘡大傷血後﹐用桂枝湯合補血湯﹐卽當歸黃耆也。裏實﹐謂痙病腹滿二便閉﹐以大承气湯﹔及產後惡露不盡﹐少腹硬急﹐以桃仁承气湯下之。潰瘍去膿血過多﹐爲風所襲者﹐用十全大補湯加袪風之藥治之。

卷四﹨雜病心法要訣

破傷風

4。破傷亡血筋失養﹐微傷風入火之端﹐燥起白痂瘡不腫﹐濕流污水緊牙關。

【注】破傷去血過多﹐筋失所養﹐經絡空虛﹐風邪乘之爲病﹐卽經曰風邪乘虛而入也。爲風虛邪﹐宜桂枝湯合當歸補血湯治之。夫傷重出血過多而病風者常也﹐然時有微傷淺損﹐去血甚少﹐風邪乘之而病者﹐以其人素熱﹐因風而然﹐卽劉完素曰﹕熱甚風搏並於經絡也﹐爲風火邪﹐宜防風通聖散加蠍尾治之。凡此證不論虛實﹐風毒內蘊不發於外﹐瘡口周圍燥起白痂﹐瘡不甚腫﹐濕流污黑之水﹐牙關微緊﹐不似尋常活動﹐皆破傷風之先兆也。防風通聖散加蠍尾方全蠍散斑蝥大黃方5。火盛通聖加蠍尾﹐風盛全蠍左龍丸﹐外因燒酒火罐法﹐犬風斑大酒同煎。

【注】破傷火盛者﹐多陽明證﹐用防風通聖散加蠍尾治之。風盛者﹐多太陽證﹐用全蠍散﹐卽生蠍尾七枚研末﹐熱酒服之。服後不解﹐漸深入裏﹐用左龍丸﹐卽野鴿糞﹐江鰾﹐僵蠶﹐雄黃﹐蜈蚣﹐天麻﹐朱砂﹐巴豆霜爲丸也﹐方詳在『丹溪心法』諸破傷風門內。皆宜外用砂燒酒壺兩个﹐盛多半壺燒酒﹐先以一壺上火令滚無聲﹐傾酒卽按在破傷瘡口﹐拔出污黑血水﹐滿則自落。再以次壺仍按瘡口﹐輪流提拔﹐以盡爲度﹐其風立愈。以咬風毒入腹成痙風者﹐用斑蝥七枚﹐以糯米拌炒米黃﹐去米爲末﹐生大黃末一錢合勻﹐黃酒一盞﹐煎至半盞﹐空心溫服﹐取下毒物﹐弱者減半服之可也。

卷四﹨雜病心法要訣

痺病總括

1。三痺之因風寒濕﹐五痺筋骨脈肌皮﹐風勝行痺寒痺痛﹐濕勝著痺重難支。皮麻肌木脈色變﹐筋攣骨重遇邪時﹐復感於邪入臟腑﹐周同脈痺不相移。

【注】三痺之因﹐風寒濕三气雜合而爲病也。其風邪勝者﹐其痛流走﹐故曰行痺。寒邪勝者﹐其痛甚苦﹐故曰痛痺。濕邪勝者﹐其痛重著﹐故曰著痺。此爲病之因而得名﹐曰三痺也。又有曰五痺者﹐謂皮﹐脈﹐肌﹐筋﹐骨之痺也。以秋時遇此邪爲皮痺﹐則皮𨿽麻尙微覺痛癢也。以夏時遇此邪爲脈痺﹐則脈中血不流行﹐而色變也。以長夏時遇此邪爲肌痺﹐則肌頑木不知痛癢也。以春時遇此邪爲筋痺﹐則筋攣節痛屈而不伸也。以冬時遇此邪爲骨痺﹐則骨重酸疼不能舉也。曰入臟腑者﹐謂內捨五臟之痺也。以皮痺不巳﹐復感於邪﹐內捨於肺﹐成肺痺也。脈痺不巳﹐復感於邪﹐內捨於心﹐成心痺也。肌痺不巳﹐復感於邪﹐內捨於脾﹐成脾痺也。筋痺不巳﹐復感於邪﹐內捨於肝﹐成肝痺也。骨痺不巳﹐復感於邪﹐內捨於腎﹐成腎痺也。此皆以病遇邪之時﹐及受病之處而得名﹐曰五痺也。所謂邪者﹐重感於風寒濕之气也。周痺亦在血脈之中﹐隨脈上下爲病﹐故同脈痺﹐但患有定處﹐不似脈痺左右相移也。近世曰痛風﹐曰流火﹐曰歷節風﹐皆行痺之俗名也。

卷四﹨雜病心法要訣

周痺

2。周痺患定無歇止﹐左右不移上下行﹐似風偏廢只足手﹐口眼無斜有痛疼。

【注】周痺﹐或痛﹐或腫﹐或手﹐或足﹐患有定處﹐痛無歇止。或從上病及於下﹐或從下病及於上﹐而不似眾痺痛有歇止﹐左右相移流走也。周痺﹐或兩手﹐或兩足﹐或只手足﹐或偏廢不仁不用﹐似中風﹐但不口眼喎斜﹐身有痛疼也。

卷四﹨雜病心法要訣

痺病生死證

3。痺在筋骨痛難巳﹐畱連皮脈易爲功﹐痺久入髒中虛死﹐髒實不受復還生。

【注】痺在筋骨則受邪深﹐故痛久難巳。痺在皮脈則受邪淺﹐故易治也。凡痺病日久內傳所合之髒﹐則爲五臟之痺。若其人中虛受邪﹐則難治多死﹐其人髒實而不受邪﹐復還於外﹐則易治多生。假如久病皮痺﹐復感於邪﹐當內傳肺而爲肺痺﹐若無胸滿而煩喘咳之證﹐則是髒實不受邪。余髒仿此。

卷四﹨雜病心法要訣

痺入臟腑證

4。肺痺煩滿喘咳嗽﹐腎脹尻踵脊代頭﹐脾嘔痞硬肢懈墮﹐心煩悸噫恐時休﹐數飲臥驚肝太息﹐飲祕脹瀉在腸究﹐胞祕沃痛鼻淸涕﹐三焦胃附膽無憂。

【注】久病皮痺﹐復感於邪﹐見胸滿而煩喘咳之證﹐是邪內傳於肺﹐則爲肺痺也。久病骨痺﹐復感於邪﹐而見腹脹﹐尻以代踵﹐足攣不伸﹐脊以代頭﹐傴僂不直之證﹐是邪內傳於腎﹐則爲腎痺也。久病肌痺﹐復感於邪﹐而見嘔涎心下痞硬﹐四肢懈墮之證﹐是邪內傳於脾﹐則爲脾痺也。久病脈痺﹐復感於邪﹐而見心煩﹐心悸﹐嗌漧﹐噫气﹐有時則恐之證﹐是邪內傳於心﹐則爲心痺也。久病筋痺﹐復感於邪﹐而見喜飲小便數多﹐夜臥則驚﹐太息之證﹐是邪內傳於肝﹐則爲肝痺也。久痺不巳復感於邪﹐髒實不受而傳腑者﹐凡見喜飲小便祕﹐不脹則瀉﹐不瀉則脹之證﹐是邪內傳於大小腸﹐則爲腸痺也。凡見少腹胞中﹐按如沃湯狀而痛﹐小便祕澀﹐鼻流淸涕之證﹐是邪內傳於膀胱﹐則爲胞痺也。三焦之痺附於膀胱﹐從水道也。胃痺附於大﹐小二腸﹐從傳化也。膽爲淸淨之腑﹐不受痺邪﹐故曰無憂也。小續命湯增味五痺湯5。痺虛加減小續命﹐痺實增味五痺湯﹐麻桂紅花芷葛附﹐虎羊耆艸二防羌。

【注】痺虛﹐謂气虛之人病諸痺也。宜用加減小續命湯﹐風勝行痺倍防風﹐寒勝痛痺倍附子﹐濕勝著痺倍防己﹐皮痺加黃耆或桂枝﹐皮脈痺加姜黃或加紅花﹐肌痺加葛根或加白芷﹐筋痺加羚羊角或加續斷﹐骨痺加虎骨或加狗脊。有汗減麻黃﹐便溏減防己﹐寒勝減黃芩加漧薑﹐熱勝減附子加石膏﹐加減治之。痺實﹐謂气血實之人病諸痺也。宜用增味五痺湯﹐卽麻黃﹐桂枝﹐紅花﹐白芷﹐葛根﹐附子﹐虎骨﹐羚羊角﹐黃耆﹐甘艸﹐防風﹐防己﹐羌活也。行痺以羌活﹐防風爲主﹐痛痺以麻黃﹐附子爲主﹐著痺以防己﹐羌活爲主﹐皮痺以黃耆﹐桂枝皮爲主﹐脈痺以紅花﹐桂枝爲主﹐肌痺以葛根﹐白芷爲主﹐筋痺以羚羊角爲主﹐骨痺以虎骨爲主﹐增味於五痺治之可也。木通湯附子五苓散蒼術五苓散6。三痺木通長流水﹐濕加防己風羌防﹐寒痺附麻分汗入﹐胞腸五苓附子蒼。

【注】三痺﹔謂行痺﹐痛痺﹐著痺也。宜用木通一味﹐不見水者二兩﹐以長流水二碗﹐煎一碗﹐熱服取微汗﹐不愈再服﹐以愈爲度。若其痛上下﹐左右流走相移者﹐加羌活﹐防風以袪風邪。其痛苦甚者﹐有汗加附子﹐無汗加麻黃﹐以去寒邪。其痛重著難移者﹐加防己以勝濕邪。其所應加之藥﹐不可過三錢﹐弱者俱減半服。胞痺宜用五苓散加附子﹐腸痺宜五苓散加蒼術﹐以利寒飲也。五苓散方在傷寒門。三痺湯獨活寄生湯7。三痺十全無白術﹐牛秦續杜細獨防﹐獨活加桑除耆續﹐入髒乘虛久痺方。

【注】三痺﹐謂三痺湯﹐卽十全大補湯無白術﹐加牛膝﹐秦艽﹐續斷﹐杜仲﹐細辛﹐獨活﹐防風也。獨活﹐謂獨活寄生湯﹐根據三痺湯方加桑寄生﹐除去黃耆﹐續斷也。此皆治五痺不巳﹐乘虛入髒﹐反畱連日久﹐謂理痺病之方也。黃耆益气湯8。黃耆益气虛皮痺﹐皮麻不知癢與疼﹐補中益气加紅柏﹐味秋芩夏桂加冬。

【注】气實麻木﹐用小續命湯加麻黃治之。气虛麻木﹐用黃耆益气湯﹐卽補中益气湯加紅花﹐黃柏也。秋加五味子﹐夏加黃芩﹐冬加桂枝皮。蠲痺湯加味升陽散火湯9。蠲瘟冷痺身寒厥﹐附歸耆艸桂羌防﹐肌熱如火名熱痺﹐羚犀升陽散火湯。

【注】蠲痺湯﹐卽附子﹐當歸﹐黃耆﹐炙艸﹐官桂﹐羌活﹐防風﹐治痺病而身寒無熱﹐四肢厥冷﹐名曰冷痺也。加味升陽散火湯﹐卽內傷門升陽散火湯加羚羊角﹐犀角﹐治痺病而肌熱如火﹐名曰熱痺也。

卷四﹨雜病心法要訣

痿病總括

1。五痿皆因肺熱生﹐陽明無病不能成﹐肺熱葉焦皮毛瘁﹐發爲痿躄不能行﹐心熱脈痿脛節縱﹐腎骨腰脊不能興﹐肝筋拘攣失所養﹐脾肉不仁燥渴頻。

【注】五痿﹐心﹐肝﹐脾﹐肺﹐腎之痿也。痿屬燥病﹐故皆因肺熱而生也。陽明者﹐五臟六腑之海﹐主潤宗筋。陽明無病﹐則宗筋潤﹐能束骨而利機關﹐𨿽有肺熱不能成痿也。肺熱葉焦﹐陽明虛弱﹐津液不化﹐筋骨失養﹐皮毛瘁痿﹐發爲痿躄不能行也。因而心气熱爲脈痿﹐則經節縱而不任地﹐肺兼心病也。因而腎气熱爲骨痿﹐則腰脊不能興舉﹐肺兼腎病也。因而肝气熱爲筋痿﹐則筋失所養﹐拘攣不伸﹐肺兼肝病也。因而脾气熱爲肉痿﹐則胃燥而渴﹐肌肉不仁﹐肺兼脾病也。

卷四﹨雜病心法要訣

痿痺辧似

2。痿病足兮痺病身﹐仍在不疼痛裏分﹐但觀治痿無風藥﹐始曉虛實別有因。

【注】痿痺之證﹐今人多爲一病﹐以其相類也。然痿病兩足痿軟不痛﹐痺病通身肢節疼痛。但觀古人治痿﹐皆不用風藥﹐則可知痿多虛﹐痺多實﹐而所因有別也。

卷四﹨雜病心法要訣

痿病治法

3。痿燥因何治濕熱﹐遵經獨取治陽明﹐陽明無故惟病肺﹐胃壯能食審證攻﹐控涎小胃濕痰熱﹐陽明積熱法三承﹐胃弱食少先養胃﹐久虛按證始收功。

【注】痿屬燥病﹐因何而用治濕熱苦燥之藥﹖蓋遵『內經』之治法﹐獨取於陽明胃也。故胃家無病﹐𨿽有肺熱﹐惟病肺而不病痿也。是知病痿者﹐胃家必有故也。或濕熱﹐或積熱﹐或濕痰﹐不論新久﹐若胃壯能食﹐當先審證攻之。胃有濕痰﹐用控涎丹攻之。有濕熱者﹐用小胃丹攻之。有積熱者﹐用三承气湯攻之。此治胃壯能食之法也。若胃弱飲食減少﹐气血津液不足﹐當先以補養脾胃爲主。其有久病畱連﹐諸虛燥熱﹐或攻下之後調理﹐當審證治之﹐始收全功也。加味二妙湯4。加味二妙濕熱痿﹐兩足痿軟熱難當﹐防己當歸川萆薢﹐黃柏龜板膝秦蒼。

【注】熱難當﹐謂兩足熱難當也。膝秦蒼﹐謂牛膝﹐秦艽﹐蒼術也。淸燥湯虎潛丸十全大補湯加味金剛丸5。時令濕熱淸燥效﹐陰虛濕熱虎潛靈﹐久虛痿軟全金主﹐萆瓜牛菟杜蓯蓉。

【注】淸燥湯在內傷門。虎潛丸有成方。全金主﹐謂十全大補湯﹐加味金剛丸﹐久病气血虛﹐以十全大補湯爲主﹐筋骨痿軟﹐以加味金剛丸爲主。加味金剛丸﹐卽萆薢﹐木瓜﹐牛膝﹐菟絲子﹐杜仲﹐肉蓯蓉也。

卷四﹨雜病心法要訣

腳气總括

1。腳气風寒濕熱病﹐往來寒熱狀傷寒﹐腿腳痛腫熱爲火﹐不腫不熱是寒幹。

【注】腳气內有濕熱﹐外感風寒﹐相合爲病﹐故往來寒熱﹐狀類傷寒。兩腳腿痛腫熱如火者﹐是火盛也。不腫不熱而痛者﹐是寒盛也﹐名曰幹腳气。

卷四﹨雜病心法要訣

腳气死證

2。腳气脈急少腹頑﹐不三五日入心間﹐嘔吐喘滿目額黑﹐恍忽﹖﹖妄命難全。

【注】腳气脈急﹐少腹頑木﹐不知痛癢﹐不過三﹐五日內﹐其邪必入心間﹐若入心間﹐嘔吐喘滿﹐是爲腳气沖心之證。目額皆黑﹐恍惚﹖﹖妄﹐則是水來克火之徵﹐故曰命難全也。攢風散羌活導滯湯勝濕餅子五積散獨活寄生湯3。腳气表解攢風散﹐麻桂杏艸萆烏良﹐裏解導滯羌獨活﹐防己當歸枳大黃﹐濕盛重腫勝濕餅﹐二醜蕎面遂成方﹐寒濕五積加附子﹐寒虛獨活寄生湯。

【注】初病腳气﹐表實無汗﹐用攢風散汗之﹐卽麻黃﹐桂枝﹐杏仁﹐甘艸﹐萆薢﹐炮川烏也。裏實熱盛﹐二便不利﹐用羌活導滯湯下之﹐卽羌活﹐獨活﹐防己﹐當歸﹐枳實﹐大黃也。濕盛重腫﹐用勝濕餅子﹐卽黑丑﹐白醜頭末﹐甘遂末﹐各五錢﹐蕎麥麵一兩五錢﹐水和作餅﹐三錢﹐煮熟﹐空心茶淸服逐之。寒濕者﹐用五積散加附子治之﹐方在傷寒門。寒虛者﹐用獨活寄生湯補之﹐方在痺門。當歸拈痛湯4。當歸拈痛虛濕熱﹐茵陳四苓與羌防﹐人參當歸升苓艸﹐苦參知母葛根蒼。

【注】濕熱腳气而形气虛者﹐宜用當歸拈痛湯﹐卽茵陳﹐白術﹐茯苓﹐豬苓﹐澤瀉﹐羌活﹐防已﹐人參﹐當歸﹐升麻﹐黃芩﹐甘艸﹐苦參﹐知母﹐葛根﹐蒼術也。加味蒼柏散5。加味蒼柏實濕熱﹐二活二術生地黃﹐知柏芍歸牛膝艸﹐木通防己木瓜榔。

【注】濕熱腳气而形質實者﹐宜用加味蒼柏散﹐卽羌活﹐獨活﹐蒼術﹐白術﹐生地黃﹐知母﹐黃柏﹐赤芍﹐當歸﹐牛膝﹐甘艸﹐木通﹐防己﹐木瓜﹐檳榔也。大防風湯6。兩膝腫大而疼痛﹐髀脛枯細鶴膝風﹐大防風附羌牛杜﹐十全大補減茯苓。

【注】兩膝腫大疼痛﹐膝上至髀﹐膝下脛足枯細﹐但存皮骨﹐兩膝狀若鶴膝﹐故名鶴膝風也。宜大防風湯﹐卽防風﹐附子﹐羌活﹐牛膝﹐杜仲﹐人參﹐白術﹐炙艸﹐當歸﹐川芎﹐白芍﹐熟地﹐炙耆﹐肉桂也。此病若得之於痢疾病後者﹐名曰痢風﹐亦用此方。醫宗金鑑四十卷

卷四﹨雜病心法要訣

內傷總括

1。內傷勞役傷脾气﹐飲食傷胃傷其形﹐傷形失節溫涼過﹐气濕熱暑火寒中。

【注】勞役傷气﹐傷元气也。飲食傷形﹐傷胃腑也。傷气宜補﹐有熱中﹐濕熱﹐暑熱﹐火郁﹐寒中之不同。傷形宜消﹐有飲食失節﹐過於溫涼之不一也。

卷四﹨雜病心法要訣

內傷外感辧似

2。內傷脈大見气口﹐外感脈大見人迎﹐頭疼時痛與常痛﹐惡寒溫解烈火仍﹐熱在肌肉從內泛﹐熱在皮膚捫內輕﹐自汗气乏聲怯弱﹐𨿽汗气壯語髙聲﹐手心熱兮手背熱﹐鼻息气短鼻促鳴﹐不食惡食內外辧﹐初渴後渴少多明。

【注】內傷外感脈皆大﹐內傷之脈﹐气口大於人迎﹐不似外感之脈﹐人迎大於气口也。內傷外感皆頭痛﹐內傷之頭痛有時而痛﹐有時不痛﹐不似外感之頭痛﹐常常而痛不休也。內傷外感皆惡寒﹐內傷之惡寒得就溫衣而卽解﹐不似外感之惡寒﹐𨿽近烈火而仍惡也。內傷外感皆發熱﹐內傷之發熱﹐熱在肌肉﹐以手捫之﹐熱從內泛﹐不似外感之發熱﹐熱在皮膚﹐以手捫之﹐熱自內輕也。內傷外感皆自汗﹐內傷之自汗﹐气短乏聲怯弱﹐不似外感之自汗﹐气壯促語聲髙也。內傷外感手皆熱﹐內傷之熱手心熱﹐不似外感之熱﹐手背熱也。內傷外感皆鼻不和﹐內傷之鼻息气短而喘﹐不似外感之鼻息﹐气促而嗚也。內傷外感皆不食﹐內傷之不食口中無味﹐不似外感之不食﹐聞食則惡也。內傷外感皆渴﹐內傷之渴初病卽渴﹐其飲甚少﹐不似外感之渴﹐三日後始渴﹐其飲甚多也。補中益气湯3。補中益气升陽淸﹐熱傷气陷大虛洪﹐頭痛表熱自汗出﹐心煩口渴畏寒風﹐困倦懶言無气動﹐動則气髙喘促聲﹐保元甘溫除大熱﹐血歸气術補脾經﹐佐橘降濁散滯气﹐升柴從胃引陽升﹐陰火腎躁加地柏﹐陽熱心煩安神寧。

【注】補中益气湯治內傷﹐淸陽下陷﹐因勞役過度﹐熱傷元气故脈虛大而洪也。內傷頭痛﹐時作時止也。內傷表熱﹐嘗自汗出也。心煩﹐气虛惡煩勞也。口渴﹐气陷不蒸化也。畏寒畏風﹐表气虛失衛也。困倦懶言﹐气乏不周也。動則气喘上气﹐不足息也。保元﹐謂人參﹐黃耆﹐甘艸﹐名保元湯也。臣當歸和脾血﹐白術益脾气﹐佐橘皮降濁﹐散胸中滯气﹐升﹐柴﹐升淸﹐從胃中引陽也。陰火時顯躁熱﹐加黃柏﹐生地﹐補水救陰。陽熱晝夜心煩﹐合朱砂安神丸﹐瀉火安神。調中益气湯4。調中弦洪緩沈澀﹐濕熱體倦骨酸疼﹐气少心煩忽肥瘦﹐口沫食出耳鳴聾﹐胸膈不快食無味﹐二便失調飧血膿﹐保元升柴蒼橘柏﹐去柏加木亦同名。

【注】調中益气亦治內傷﹐淸气下陷﹐濁气上乘﹐淸濁相干而兼濕熱者﹐故二便不調﹐飧瀉膿血也。此湯與補中益气湯﹐𨿽互相發明﹐然其證脈則不可不分別也。內傷之病﹐脾胃元气一虛﹐四髒失其調和﹐所以五臟之脈﹐交相混見﹐故肝弦﹐心洪﹐脾緩之脈反見於上。按之沈澀﹐肺脈而反見於下也。身肢重倦﹐气不周也。骨節酸疼﹐血不榮也。气少﹐中气乏也。心煩﹐心血少也。忽肥忽瘦者﹐火乘土位﹐上並陽分﹐則血脈上行而上盛﹐故面赤紅而肥﹔下並陰分﹐則血脈下行而上虛﹐故面靑白而瘦。卽今之虛損病人﹐早則面靑白瘦而惡寒﹐午後則面紅赤肥而發熱者是也。口沫﹐謂口中沃沫﹐脾不散精也。食出﹐謂食入反出﹐胃虛不納也。耳鳴聾﹐謂耳鳴﹐耳聾﹐陰火上衝也。胸膈不快﹐濁气滯也。飲食無味﹐胃气傷也。二便不調﹐謂大便時瀉不瀉﹐小便時利不利﹐脾濕不分也。飧﹐謂完谷不化之飧瀉﹐脾虛濕不化也。血膿﹐謂大便後或見膿見血﹐脾濕熱釀成也。保元﹐謂保元湯﹐卽人參﹐黃耆﹐炙艸﹐升麻﹐柴胡﹐蒼術﹐橘皮﹐黃柏也。去黃柏加木香﹐亦名調中益气湯﹐以熱少气不和者宜之也。升陽益胃湯5。內傷升陽益胃湯﹐濕多熱少抑淸陽﹐倦怠懶食身重痛﹐口苦舌漧便不常﹐灑灑惡寒屬肺病﹐慘慘不樂乃陽傷﹐六君白芍連澤瀉﹐羌獨黃耆柴與防。

【注】內傷气虛﹐濕多熱少﹐遏抑春生淸气不得上升脾胃之證﹐宜服此湯。其證倦怠懶食﹐身重而痛﹐口苦舌漧﹐便不常﹐謂大便不調﹐小便頻數不如常也。灑灑惡寒﹐衛气不足﹐屬肺皮毛之病也。慘慘不樂﹐面色不和﹐乃陽气傷而不伸也。六君﹐謂人參﹐白術﹐茯苓﹐炙艸﹐橘皮﹐半夏也。加白芍﹐黃連﹐澤瀉﹐黃耆﹐羌活﹐獨活﹐柴胡﹐防風﹐卽是升陽益胃也。補脾胃瀉陰火升陽湯6。補中升陽瀉陰火﹐火多濕少困脾陽﹐𨿽同升陽益胃證﹐然無瀉數肺陽傷。補脾胃气參耆艸﹐升陽柴胡升與羌﹐石膏芩連瀉陰火﹐長夏濕令故加蒼。

【注】內傷气虛﹐熱多濕少﹐陰火困脾﹐陽气不得上升﹐脾胃之證﹐宜服此方。此方所治﹐𨿽同升陽益胃之證﹐然無大便不證﹐小便頻數﹐灑灑惡寒肺病﹐慘慘不樂陽傷之證也。內傷補中﹐調中﹐益胃等湯加減法7。冬加姜桂艸蔻益﹐秋芍白蔻縮檳榔﹐夏月气沖芩連柏﹐春加風藥鼓淸陽﹐長夏沈困精神少﹐人參麥味澤苓蒼。肺熱咳嗽減參去﹐春加金沸款冬芳﹐夏加麥冬五味子﹐秋冬連根節麻黃。頭痛蔓荊甚芎入﹐巓腦﹖﹖本苦細嘗。沈重懶倦或嘔逆﹐痰厥頭疼半夏姜。口漧嗌漧或表熱﹐加葛生津淸胃陽。大便燥澀元明粉﹐血燥歸桃熟大黃﹐痞脹香砂連枳朴﹐寒減黃連加炒姜。胃痛艸蔻寒益智﹐气滯靑皮白蔻香。腹痛芍艸芩桂審﹐臍下痛桂熟地黃。內外煩疼歸和血﹐脇下痛急艸柴良。身重腳軟己蒼柏﹐身疼發熱﹖﹖防羌。

【注】冬加漧薑﹐官桂﹐艸豆蔻﹐益智﹐助陽气也。秋加白芍﹐白豆蔻﹐縮砂仁﹐檳榔﹐助燥收也。夏月加黃連﹐黃芩﹐黃柏﹐降陰火也。或腹中气上衝逆﹐屬陰火衝上﹐𨿽非夏月亦加之。春加風藥﹐謂羌活﹐獨活﹐防風﹐﹖﹖本之類﹐佐參耆之品﹐能鼓淸陽之气上升也。長夏身肢沈困﹐精神短少﹐加人參﹐麥冬﹐五味子﹐恐暑傷气也。加澤瀉﹐茯苓﹐蒼術﹐去脾濕也。肺中有熱咳嗽﹐減人參﹐遠肺熱也。春加金沸艸﹐款冬花﹐散肺風也。夏加麥冬﹐五味子﹐保肺气也。冬加連根節麻黃﹐散肺寒也。頭痛加蔓荊子﹐引太陽也。痛甚加川芎﹐上行捷也。巓痛腦痛加﹖﹖本﹐入督脈也。苦頭痛加細辛﹐走少陰也。痰厥頭痛﹐沈重懶倦﹐或嘔逆痰涎﹐加半夏﹐生薑﹐治痰逆也。口漧嗌漧﹐或表發熱﹐加葛根﹐生津解肌也。大便燥澀加元明粉﹐血虛燥加當歸﹐血實燥加桃仁﹐熱實燥加大黃﹐心下痞脹气不快加木香﹐食不消加砂仁﹐心下結熱加黃連﹐心下結气加枳實﹐胃气壅塞加厚朴。如胃中寒﹐或冬月﹐減去黃連﹐加炒漧薑。胃痛加艸豆蔻﹐胃寒或唾沫加益智﹐气滿不快加白豆蔻﹐靑皮﹐腹痛加白芍﹐甘艸﹐審其有熱加黃芩﹐有寒加官桂。臍下痛加肉桂﹐熟地黃。腹內身外刺痛﹐此屬血澀不足﹐加當歸以活血也。脇下痛或急縮﹐加甘艸﹐柴胡﹐以和肝也。身重腳軟﹐加防己﹐蒼術﹐黃柏﹐去濕熱在內也。身痛發熱﹐加﹖﹖本﹐防風﹐羌活﹐疏風在表也。淸暑益气湯淸燥湯8。長夏濕暑交相病﹐暑多淸暑益气功﹐汗熱煩渴倦少气﹐惡食尿澀便溏行﹐補中去柴加柏澤﹐麥味蒼麯甘葛靑﹐濕多痿厥淸燥地﹐豬茯柴連減葛靑。

【注】長夏之令﹐暑濕炎蒸﹐交相爲病。暑多濕少爲病﹐其證則自汗身熱﹐心煩口渴﹐倦困少气惡食﹐小便澀少﹐大便稀溏﹐宜淸暑益气湯﹐卽補中益气湯去柴胡﹐加黃柏﹐澤瀉﹐麥冬﹐五味子﹐蒼術﹐神曲﹐甘葛﹐靑皮也。若濕多暑少爲病﹐則成痿厥之證﹐腰以下痿軟﹐難於轉動﹐行走不正﹐兩足欹側﹐宜淸燥湯﹐卽本方更加生地﹐豬苓﹐茯苓﹐柴胡﹐黃連﹐減去甘葛﹐靑皮也。升陽散火湯火郁湯9。血虛胃弱過食涼﹐陽郁於脾散火湯﹐肌膚筋骨肢困熱﹐捫之烙手熱非常﹐羌獨芍防升柴葛﹐人參二艸棗生薑﹐火郁加蔥減參獨﹐惡寒沈數發之方。

【注】二艸﹐炙甘艸﹐生甘艸。惡寒﹐謂身𨿽有如是烙手之熱而反惡寒。脈來沈數﹐則可知火郁肌裏﹐宜以此方發之。白術附子湯加味理中湯10。內傷水來侮土病﹐寒濕白術附子湯﹐涎涕腹脹時多溺﹐足軟無力痛爲殃﹐腰背胛眼脊背痛﹐丸冷陰陰痛不常﹐蒼附五苓陳半朴﹐虛宜理中附苓蒼。

【注】東垣內傷﹐熱中之病﹐用補中益气湯﹔寒中之病﹐用白術附子湯。寒中爲水來侮土﹐寒濕之病﹐其證內則腹脹多溺涎涕﹐外則足軟胛脊腰背睪丸痛。脾胃寒濕而气不虛者﹐宜用是方﹐卽五苓散加蒼術﹐附子﹐陳皮﹐半夏﹐厚朴也。若脾胃寒濕而气虛者﹐則宜用理中湯加附子﹐茯苓﹐蒼術是也。人參資生丸11。資生脾胃俱虛病﹐不寒不熱平補方﹐食少難消倒飽脹﹐面黃肌瘦倦難當。

【注】繆仲醇制資生丸方﹐爲脾胃俱虛﹐不寒不熱平補之藥。其所治之證﹐乃飲食減少﹐過時不化﹐倒飽脹悶﹐面色痿黃﹐肌肉漸瘦﹐困倦無力也。方見諸書﹐故不錄藥味。淸胃理脾湯12。淸胃理脾治濕熱﹐傷食平胃酌三黃﹐大便粘穢小便赤﹐飲食愛冷口舌瘡。

【注】淸胃理脾湯﹐卽平胃散加黃連﹐黃芩﹐大黃也。酌三黃者﹐謂有熱滯而不實者﹐不可入大黃也。傷食﹐謂傷食病證﹐如痞脹﹐噦嘔﹐不食﹐吞酸﹐惡心﹐噫气之類。更兼大便粘臭﹐小便赤澀﹐飲食愛冷﹐口舌生瘡﹐皆傷醇酒厚味﹐濕熱爲病之證也。理中湯13。理中治虛寒濕傷﹐食少喜熱面靑黃﹐腹痛腸嗚吐冷沫﹐大便腥穢似鴨溏。

【注】白術附子湯﹐治脾胃寒濕形气實者也。理中湯﹐治脾胃寒濕形气虛者也。虛者﹐其證食少﹐喜食熱物﹐面色靑黃﹐腹痛腸鳴﹐吐冷涎沫﹐大便腥穢不臭﹐似鴨糞澄徹淸溏也﹐故宜此湯。消食健脾丸14。胃彊脾弱脾胃病﹐能食不化用消食﹐平胃炒鹽胡椒共﹐麥蘗查麯白蒺藜。

【注】脾胃病中﹐有胃彊脾弱一證﹐胃彊所以能食﹐脾弱不能消化。宜服消食健脾湯丸﹐助其消化。用蒼術﹐陳皮﹐厚朴﹐甘艸﹐炒鹽﹐胡椒﹐山查﹐神麯﹐麥芽﹐白蒺藜﹐末﹐蜜丸服之。更節其飲食﹐自然脾胃和而能健運矣。開胃進食湯15。開胃進食治不食﹐少食難化胃脾虛﹐丁木藿香蓮子朴﹐六君砂麥與神麯。

【注】此方治不思飲食﹐少食不能消化﹐脾胃兩虛之證。方卽六君子湯﹐加丁香﹐木香﹐藿香﹐蓮子﹐厚朴﹐縮砂﹐麥芽﹐神麯也。平胃散16。一切傷食脾胃病﹐痞脹噦嘔不能食﹐吞酸惡心並噫气﹐平胃蒼朴艸陳皮﹐快膈枳術痰苓半﹐傷谷二芽縮神麯﹐肉滯山查面萊菔﹐滯熱芩連柏大宜。

【注】傷食等證﹐宜用平胃散﹐卽蒼術﹐厚朴﹐甘艸﹐陳皮也。快膈加枳實﹐白術﹐有痰加半夏﹐茯苓。傷谷滯者﹐加麥芽﹐穀芽﹐縮砂﹐神麯。傷肉滯者﹐加山查。傷面滯者﹐加萊菔。有熱者﹐加黃芩﹐黃連﹐黃柏﹐大黃﹐酌而用之。葛花解酲湯17。葛花解酲發酒汗﹐懶食熱倦嘔頭寒﹐參葛四苓白蔻縮﹐神麯漧薑陳木靑。

【注】傷酒宜用葛花解酲湯汗之﹐汗出立愈。其證頭痛懶食﹐嘔吐身熱﹐倦怠而煩﹐似乎外感而實非外感﹐皆因酒所致也。方卽人參﹐葛花﹐白術﹐茯苓﹐豬苓﹐澤瀉﹐白蔻﹐縮砂﹐神麯﹐漧薑﹐陳皮﹐木香﹐靑皮。祕方化滯丸18。祕方化滯寒熱滯﹐一切气積痛攻方﹐巴豆醋制稜莪術﹐靑陳連半木丁香。

【注】祕方化滯丸﹐治不論寒熱一切气滯積痛﹐攻下之妙藥也。卽巴豆﹐三稜﹐莪術﹐靑皮﹐陳皮﹐黃連﹐半夏﹐木香﹐丁香也。此方出『丹溪心法』附余書中﹐屢試屢驗﹐按證隨引﹐量其老少虛實﹐增損進退﹐以意用之﹐久久自得其效。

卷四﹨雜病心法要訣

虛勞總括

1。虛損成勞因復感﹐陽虛外寒損肺經﹐陰虛內熱從腎損﹐飲食勞倦自脾成﹐肺損皮毛灑寒嗽﹐心損血少月經凝﹐脾損食少肌消瀉﹐肝損脇痛懶於行。腎損骨痿難久立﹐午熱夜汗骨蒸蒸﹐從下皮聚毛落死﹐從上骨痿不起終。恐懼不解則傷精﹐怵惕思慮則傷神﹐喜樂無極則傷魄﹐悲哀動中則傷魂﹐憂愁不巳則傷意﹐盛怒不止則傷志﹐勞倦過度則傷气﹐气血骨肉筋精極。

【注】虛者﹐陰陽﹐气血﹐榮衛﹐精神﹐骨髓﹐津液不足是也。損者﹐外而皮﹐脈﹐肉﹐筋﹐骨﹐內而肺﹐心﹐脾﹐肝﹐腎消損是也。成勞者﹐謂虛損日久﹐畱連不愈﹐而成五勞﹐七傷﹐六極也。因復感者﹐謂不足之人﹐陽虛復感外寒﹐則損從皮毛肺始﹔陰虛更生內熱﹐則損從骨髓腎始﹔內傷飲食勞倦﹐則損從肌肉脾始。此虛損成勞之因﹐然其證有五﹕一﹐損皮聚毛落﹐灑淅惡寒咳嗽﹐肺勞也。二﹐損血脈虛少﹐男子面無血色﹐女子月經不通﹐心勞也。三﹐損飲食減少﹐肌肉消瘦﹐大便溏瀉﹐脾勞也。四﹐損兩脇引胸而痛﹐筋緩不能行肝勞也。五﹐損骨痿不能久立﹐午後發熱﹐盜汗骨蒸﹐腎勞也。從下腎臟損起者﹐損至皮聚毛落則死也。從上肺臟損起者﹐損至骨痿不能起於牀則終也。從脾臟損起者﹐或至皮聚毛落﹐或至骨痿不起皆死也。虛損爲七傷之證﹕一﹐恐懼不解則傷精﹐精傷則骨酸痿厥﹐精時自下﹐蓋五臟主藏精者也﹐不可傷﹐傷則失守而陰虛﹐陰虛則無气﹐無气則死矣。二﹐怵惕思慮則傷神﹐神傷則恐懼自失﹐破﹖﹖脫肉﹐毛瘁色夭﹐死於冬也。三﹐喜樂無極則傷魄﹐魄傷則狂﹐狂則意不存人﹐皮革焦﹐毛瘁色夭﹐死於夏也。四﹐悲哀動中則傷魂﹐魂傷則狂妄不精﹐不精則不正﹐陰縮而攣筋﹐兩脇骨不舉﹐毛瘁色夭﹐死於秋也。五﹐憂愁不巳則傷意﹐意傷則悗亂﹐四肢不舉﹐毛瘁色夭﹐死於春也。六﹐盛怒不止則傷志﹐志傷則喜忘其前言﹐腰脊不可以俯仰屈伸﹐毛瘁色夭﹐死於季夏也。七﹐勞倦過度則傷气﹐气傷則火愈壯﹐壯火則食气﹐故無气以動﹐喘乏汗出﹐內外皆越﹐則气日耗﹐气日耗則死矣。虛損爲六極之證﹕一﹐數轉筋﹐十指爪甲痛﹐筋極也。二﹐牙齒動﹐手足痛﹐不能久立﹐骨極也。三﹐面無血色﹐頭髮墜落﹐血極也。四﹐身上往往如鼠走﹐削瘦幹黑﹐肉極也。五﹐气少無力﹐身無膏澤﹐翕翕羸瘦﹐眼無精光﹐立不能定﹐身體苦癢﹐搔之生瘡﹐精極也。六﹐胸脇逆滿﹐恆欲大怒﹐气少不能言﹐气極也。

【按】前人分七傷之證。似多不經。根據『內經』攺之。庶後學易明也。

卷四﹨雜病心法要訣

虛勞死證

2。陰勞細數形盡死﹐陽勞微革气脫終﹐枯白顴紅一側臥﹐嗽啞咽痛咯星紅。五臟無胃爲眞髒﹐形肉𨿽存不久停﹐一息二至名曰損﹐一息一至行屍名。大骨枯槁大肉陷﹐動作益衰精髓空﹐眞髒未見一歲死﹐若見眞髒克期凶﹐喘滿動形六月死﹐一月內痛引肩胸﹐身熱破﹖﹖肉盡脫﹐十日之內不能生。眞髒脈見目眶陷﹐目不見人頃刻傾﹐若能見人神猶持﹐至所不勝日時終。

【注】陰虛之勞脈細數﹐則必形消著骨而後死者﹐陰主形也。陽虛之勞脈微革﹐則不待痿盡忽然而脫者﹐陽主气也。五臟之脈無和緩象﹐爲無胃之眞髒脈﹐卽形肉𨿽存﹐亦必不久於人世也。一息二至﹐損病之脈也。一息一至﹐行尸之脈也。大骨﹐顴﹐肩﹐股腰之大骨也。大肉﹐頭﹐項﹐四肢之大肉也。枯槁者﹐骨痿不能支也﹐陷下者﹐肉消陷成坑也。動作精神漸衰﹐眞髒脈不見﹐期一歲死﹐若眞髒脈見﹐遇所不勝之時日凶可期也。若眞髒脈不見﹐有是證者﹐喘滿動形﹐六月而死﹔有是證者﹐五臟內損﹐痛引肩胸者﹐一月而死﹔有是證者﹐肉盡之處﹐皆枯燥破裂﹐謂之破﹐身熱不巳﹐十日內死。眞髒脈見﹐目眶下陷﹐視不見人﹐頃刻而死。若能見人﹐則神尙未去﹐至所不勝之日時而死也。

卷四﹨雜病心法要訣

虛勞治法

3。後天之治本血气﹐先天之治法陰陽﹐腎肝心肺治在後﹐脾損之法同內傷。

【注】後天脾胃水谷生化榮衛﹐故治法本乎气血。先天腎臟精气生化之原﹐故治法本乎陰陽。五臟虛損治法﹐俱在於後﹐而脾臟虛損治法巳載內傷﹐故曰同內傷也。拯陰理勞湯4。陰虛火動用拯陰﹐皮寒骨蒸咳嗽侵﹐食少痰多煩少气﹐生脈歸芍地板貞。薏苡橘丹連合艸﹐汗多不寐加棗仁﹐燥痰桑貝濕苓半﹐阿膠咳血骨熱深。

【注】此方卽人參﹐麥冬﹐五味﹐當歸﹐白芍﹐生地﹐龜板﹐女貞﹐薏苡﹐橘紅﹐丹皮﹐蓮子﹐百合﹐炙艸也。汗多不寐﹐俱加棗仁。咳而嗽痰﹐加桑皮﹐貝母。嗽而濕痰﹐加茯苓﹐半夏。咳嗽﹐咯血﹐加阿膠。骨蒸熱深﹐加地骨皮也。拯陽理勞湯5。陽虛气弱用拯陽﹐倦怠惡煩勞則張﹐表熱自汗身酸痛﹐減去升柴補中方﹐更添桂味寒加附﹐瀉入升柴訶蔻香﹐夏咳減桂加麥味﹐冬咳不減味漧薑。

【注】此湯卽人參﹐黃耆﹐炙艸﹐白術﹐陳皮﹐肉桂﹐當歸﹐五味子也。倦怠﹐懶於動也﹐惡煩勞動﹐則气張而喘乏也。惡寒加附子﹔泄瀉仍入升麻﹐柴胡﹐更加訶子﹐肉蔻﹐木香也。夏月咳嗽﹐減肉桂加麥冬﹐五味子﹔冬月咳嗽﹐不減肉桂﹐更加五味子﹐漧薑也。六味地黃湯都气湯七味地黃湯生脈地黃湯桂附地黃湯知柏地黃湯金匱腎气湯6。腎虛午熱形消瘦﹐水泛爲痰津液傷﹐咳嗽盜汗失精血﹐消湯淋濁口咽瘡﹐熟地藥萸丹苓澤﹐加味勞嗽都气湯﹐引火歸元加肉桂﹐火妄刑金生脈良。桂附益火消陰翳﹐知柏壯水制陽光﹐車牛桂附名腎气﹐陽虛水腫淋濁方。

【注】午熱﹐午後發熱也。水泛爲痰﹐謂日食飲食所化津液﹐腎虛不能攝水﹐泛上爲痰也。盜汗﹐謂睡而汗出﹐覺而卽止之汗也。失精﹐遺精也。消渴﹐謂飲水而卽消﹐渴仍不止也。淋者﹐尿淋漓不利也。濁者﹐尿之前後有濁液也。口咽生瘡﹐虛火炎也。均宜六味地黃湯治之。勞嗽加味﹐謂加五味子﹐名都气湯也。引火歸原加肉桂﹐名七味地黃湯。火妄刑金加生脈飲﹐名生脈地黃湯。桂附﹐謂加肉桂﹐附子。知柏﹐謂加知母﹐黃柏。車牛桂附﹐謂加車前﹐牛膝﹐肉桂﹐附子﹐名桂附﹐知柏腎气等湯也。大補陰丸滋陰降火湯7。大補陰丸制壯火﹐滋陰降火救傷金﹐龜板知柏地髓劑﹐二冬歸芍艸砂仁﹐咳加百味汗地骨﹐血痰金貝虛耆參﹐虛熱無汗宜散火﹐有汗骨蒸亦補陰。

【注】陰虛火旺﹐無水以制﹐宜用大補陰丸滋水制火。方卽龜板﹐知母﹐黃柏﹐生地﹐爲末﹐豬脊髓煉蜜爲丸。若火旺無制﹐妄行傷金﹐肺痰咳嗽﹐宜用滋陰降火湯救其傷金。方卽大補陰丸加麥冬﹐天冬﹐當歸﹐白芍﹐炙艸﹐縮砂。咳甚加百合﹐五味子﹐盜汗加地骨皮﹐咯血加郁金﹐痰多加川貝母﹐气虛加人參﹐黃耆。凡虛熱如火烙手﹐無汗者爲火郁﹐宜升陽散火湯﹐有汗者爲骨蒸﹐亦宜大補陰丸及滋陰六黃等湯也。保元湯8。一切气虛保元湯﹐耆外參內艸中央﹐加桂能生命門气﹐痘瘡灰陷與淸漿。

【注】保元湯﹐卽人參﹐黃耆﹐炙艸也。黃耆補表气﹐人參補裏气﹐炙艸補中气﹐加肉桂能生命門眞气﹐且能治小兒痘瘡灰白﹐頂陷﹐淸漿。四君子湯五味異功湯六君子湯七味白術散四獸飲9。脾胃气虛四君子﹐脈軟形衰面白黃﹐倦怠懶言食少气﹐參苓術艸棗姜彊。气滯加陳異功散﹐有痰橘半六君湯﹐肌熱瀉渴藿木葛﹐虛瘧六君果梅姜。

【注】治气虛兼气滯不快﹐根據四君加陳皮﹐名五味異功散。治气虛兼有痰飲﹐根據四君加橘紅﹐半夏﹐名六君子湯。治气虛肌熱渴瀉﹐根據本方加藿香﹐木香﹐葛根﹐名七味白術散。治气虛久瘧畱連不愈﹐根據六君子湯﹐君艸果﹐烏梅﹐生薑﹐名四獸飲。芎歸湯開骨散10。一切血病芎歸湯﹐產後胎前必用方﹐气虛難產參倍入﹐交骨難開龜發良。

【注】芎歸湯﹐卽川芎﹐當歸﹐又名佛手散。气虛產難或時久傷气﹐根據本方倍加人參。臨產交骨難開﹐根據本方加整龜板一具﹐本人梳下亂髮一團﹐他人梳下之發亦可﹐名開骨散。四物湯聖愈湯六物湯加味四物湯地骨皮飲11。調肝養血宜四物﹐歸芎芍地酌相應﹐气虛血少參耆補﹐气燥血熱知柏淸。寒熱柴丹炒梔子﹐但熱無寒丹骨平﹐熱甚苓連寒桂附﹐止血茅蒲破桃紅。

【注】調肝養血宜四物湯﹐卽當歸﹐川芎﹐白芍﹐熟地黃。酌相應﹐謂補血用白芍﹐熟地﹐破血用赤芍﹐涼血用生地﹐气虛血少﹐宜加參﹐耆﹐名聖愈湯。气燥血熱﹐宜加知﹐柏﹐名六物湯。血虛寒熱往來﹐宜加味四物湯﹐卽本方加柴胡﹐丹皮﹐炒梔子也。血虛惟發熱不惡寒﹐宜地骨皮飲﹐卽本方加地骨皮﹐牡丹皮也。血分熱甚﹐根據本方加黃芩﹐黃連。寒甚加肉桂﹐附子﹐破血加桃仁﹐紅花﹐止血加茅根﹐蒲黃炒黑。八珍湯十全大補湯人參養榮湯12。一切气血兩虛證﹐八珍四物與四君﹐气乏色枯毛髮落﹐自汗盜汗悸忘臻﹐發熱咳嗽吐衄血﹐食少肌瘦泄瀉頻﹐十全大補加耆桂﹐榮去芎加遠味陳。

【注】气虛﹐四君子湯。血虛﹐四物湯。气血兩虛﹐八珍湯。八珍者﹐卽四君﹐四物也。若有气乏色枯﹐毛髮脫落﹐自汗盜汗﹐心悸健忘﹐發熱咳嗽﹐吐血﹐衄血﹐食少肌瘦﹐泄瀉等證﹐則宜十全大伂湯﹐卽八珍湯加黃耆﹐肉桂也。人參養榮湯﹐卽十全大補湯減去川芎﹐更加遠志﹐五味子﹐陳皮也。小建中湯黃耆建中湯當歸建中湯雙和飲13。虛勞腹痛小建中﹐悸衄之血夢失精﹐手足頻熱肢酸痛﹐芍艸飴桂棗姜同﹐衛虛加耆黃耆建﹐榮虛當歸建中名﹐溫養气血雙和飲﹐三方減飴加地芎。

【注】諸虛勞極﹐裏急腹痛﹐宜以小建中湯溫和脾胃。並治裏虛心悸﹐衄下亡血﹐夜夢失精﹐手足煩熱﹐四肢酸痛﹐血液虧損等證。是方白芍藥﹐甘艸﹐飴糖﹐中桂﹐大棗﹐生薑也。若衛气虛者﹐加黃耆﹐名曰黃耆建中湯。若裏不急﹐腹不痛有是證者﹐則當以溫養气血﹐用雙和飲﹐卽此三方減去飴糖﹐加入熟地﹐川芎﹐乃八珍湯減人參﹐白術﹐茯苓﹐加黃耆﹐中桂﹐蓋以補陰血爲主也。補肝湯14。補肝湯治肝虛損﹐筋緩不能自收持﹐目暗﹖﹖﹖﹖無所見﹐四物酸棗艸瓜宜。

【注】補肝湯﹐卽當歸﹐川芎﹐白芍﹐熟地﹐酸棗仁﹐炙艸﹐木瓜也。加味救肺飲15。加味救肺治肺損﹐嗽血金家被火刑﹐歸芍麥味參耆艸﹐百花紫菀馬兜鈴。

【注】加味救肺飲﹐卽當歸﹐白芍﹐麥冬﹐五味子﹐人參﹐黃耆﹐炙艸﹐百合﹐款冬花﹐紫菀﹐馬兜鈴也。天王補心丹16。天王補心心虛損﹐健忘神虛煩不眠﹐柏子味苓歸地桔﹐三參天麥遠朱酸。

【注】是方﹐卽柏子仁﹐五味子﹐茯苓﹐當歸﹐生地﹐桔梗﹐丹參﹐人參﹐元參﹐天冬﹐麥冬﹐遠志﹐朱砂﹐酸棗仁。歸脾湯17。歸脾思慮傷心脾﹐熱煩盜汗悸驚俱﹐健忘怔忡時恍惚﹐四君酸遠木歸耆。

【注】悸﹐心自跳動也。驚﹐目觸物駭也。健忘﹐言事易忘也。怔忡﹐心衝動甚也。恍惚﹐心時不明也。方乃四君子﹐加酸棗仁﹐遠志﹐木香﹐當歸﹐黃耆。人參固本湯丸保元生脈固本湯18。固本肺腎兩虛病﹐肺痿咳血欲成勞﹐二冬二地人參共﹐保元生脈脾同調。

【注】人參固本湯﹐丸﹐卽人參﹐天冬﹐麥冬﹐生地﹐熟地也。根據本方再加保元之黃耆﹐炙艸﹐生脈之五味﹐三方合一﹐名保元生脈固本湯。同調﹐謂同調脾﹐肺﹐腎三經虛也。逍遙散19。逍遙理脾而淸肝﹐血虛骨蒸煩嗽痰﹐寒熱頰赤脇不快﹐婦人經痛脈虛弦﹐術芩歸芍柴薄艸﹐加味梔丹肝熱添﹐肝气滯郁陳撫附﹐熱加吳萸炒黃連。

【注】是方﹐卽白術﹐茯苓﹐當歸﹐白芍﹐柴胡﹐薄荷﹐甘艸也。肝气熱﹐根據本方加炒梔子﹐丹皮﹐名加味逍遙散。肝气滯加陳皮﹐肝气郁加撫芎﹐香附。肝气郁熱﹐加吳茱萸﹐炒川黃連。惟薄荷只可少許爲引﹐不宜多用。

卷四﹨雜病心法要訣

癆瘵總括

1。癆瘵陰虛虫幹血﹐積熱骨蒸咳嗽痰﹐肌膚甲錯目黯黑﹐始健不瀉下爲先。

【注】久病癆疾而名曰瘵。瘵者﹐敗也﹐气血兩敗之意也。有陰虛幹血者﹐有陰虛積熱者﹐當以諸補陰藥治之。肌膚甲錯﹐謂皮膚漧澀也。目黯黑者﹐謂目黑無光也。始健﹐謂初病尙壯﹔不瀉﹐謂久病不瀉也﹐二者皆可以攻下爲先治也。

卷四﹨雜病心法要訣

癆瘵治法

2。癆瘵至瀉則必死﹐不瀉能食尙可痊﹐初取利後宜詳審﹐次服柴胡淸骨煎﹐虛用黃耆鱉甲散﹐熱衰大補養榮參﹐皮熱柴胡胡連入﹐骨蒸靑蒿鱉甲添﹐陰虛補陰諸丸劑﹐陽虛補陽等湯圓﹐咳嗽自同咳嗽治﹐嗽血成方太平丸。

【注】癆瘵之人﹐病至大便泄瀉﹐則必死矣。若不瀉能食﹐尙堪任藥攻治﹐故可痊也。初取利後﹐審其熱之微甚﹐人之彊弱﹐若熱甚人彊﹐宜用柴胡淸骨散。熱不甚人弱﹐宜用黃耆鄨甲散。熱微人弱﹐宜用十全大補﹐人參養榮等湯。若皮外發熱﹐加柴胡﹐胡連。骨內蒸熱﹐加靑蒿﹐鱉甲。午後陰虛發熱﹐宜用補陰諸丸湯藥。陽虛惡寒淸瘦﹐宜用補陽諸丸湯藥。咳嗽不巳﹐同咳門方參而治之。嗽血者﹐宜用成方太平丸可也。大黃﹖﹖虫丸大黃靑蒿煎傳屍將軍丸3。幹血大黃﹖﹖虫治﹐積熱蒿黃膽便煎﹐癸亥腰眼炙七壯﹐後服傳屍將軍丸。

【注】大黃﹖﹖虫丸有成方。大黃靑蒿煎﹐卽靑蒿﹐大黃﹐豬膽汁﹐童便煎。癆瘵日久﹐有生惡虫﹐身死之後﹐多遭傳染﹐甚而滅門﹐名曰傳屍癆﹐宜癸亥日炙兩腰眼各七壯﹐後服傳屍將軍丸。此方載『丹溪心法』書中。柴胡淸骨散4。淸骨骨蒸久不痊﹐熱甚秦知艸胡連﹐鱉甲靑蒿柴地骨﹐韭白髓膽童便煎。

【注】此方乃秦艽﹐知母﹐炙艸﹐胡連﹐鄨甲﹐靑蒿﹐柴胡﹐地骨皮﹐韭白﹐豬脊髓﹐豬膽汁﹐童便也。黃耆鱉甲散5。黃耆鱉甲虛勞熱﹐骨蒸晡熱渴而煩﹐肌肉消瘦食減少﹐盜汗咳嗽出血痰﹐生地赤芍柴秦艸﹐知耆菀骨半苓煎﹐人參桂桔俱減半﹐鱉甲天冬桑倍添。

【注】此方卽生地﹐赤芍﹐柴胡﹐秦艽﹐炙艸﹐知母﹐黃耆﹐紫菀﹐地骨皮﹐半夏﹐茯苓﹐人參﹐桂枝﹐桔梗﹐鱉甲﹐天冬﹐桑白皮也。

卷四﹨雜病心法要訣

自汗盜汗總括

1。自汗表陽虛惡冷﹐陽實蒸熱汗津津﹐盜汗陰虛分心腎﹐心虛不固火傷陰。

【注】無因汗出﹐謂之自汗。自汗謂表陽虛﹐汗出則惡寒冷﹐宜用後方。若蒸蒸發熱﹐汗出不惡寒﹐則爲裏陽實﹐宜以調胃承气湯下之。睡則出﹐覺則汗止﹐謂之盜汗。盜汗爲陰虛﹐當分心虛不固﹐心火傷陰也。黃耆六一湯玉屏風散黃耆建中湯2。自汗表虛黃耆艸﹐玉屏風散術耆防﹐气虛加參陽虛附﹐血虛黃耆建中湯。

【注】黃耆六一湯﹐卽黃耆六錢﹐甘艸一錢也。玉屏風散﹐卽黃耆﹐白術﹐防風也。二方皆治表虛自汗﹐若气虛加人參﹐陽虛加附子可也。若不惡寒不气少﹐則爲血虛﹐不可用參﹐附﹐宜黃耆建中湯﹐卽小建中湯加黃耆也。方在傷寒門。當歸六黃湯酸棗仁湯3。盜汗心火下傷陰﹐歸耆二地柏連芩﹐心虛酸棗芍歸地﹐知柏苓耆五味參。

【注】當歸六黃湯﹐治心火傷陰盜汗﹐卽當歸﹐黃芩﹐黃連﹐黃柏﹐生熟地黃也。酸棗仁湯﹐治心虛不固盜汗﹐卽酸棗仁﹐當歸﹐白芍﹐生地﹐知母﹐黃柏﹐茯苓﹐黃耆﹐五味子﹐人參也。

卷四﹨雜病心法要訣

失血總括

1。九竅出血名大衄﹐鼻出鼻衄腦如泉﹐耳目出血耳目衄﹐膚出肌衄齒牙宣﹐內衄嗽涎脾唾腎﹐咯心咳肺嘔屬肝﹐精竅溺血膀胱淋﹐便血大腸吐胃間。

【注】九竅一齊出血﹐名曰大衄。鼻出血﹐曰鼻衄。鼻出血如泉﹐曰腦衄。耳出血﹐曰耳衄。目出血﹐曰目衄。皮膚出血﹐曰肌衄。齒牙出血﹐曰齒衄﹐又名牙宣。此皆衄血隨所患處而命名也。若從口出則爲內衄。內衄出血﹐涎嗽出於脾﹐唾出於腎﹐咯出於心﹐咳出於肺﹐嘔出於肝﹐吐出於胃。溺血從精竅而出﹐淋血從膀胱而出。嘔吐之分﹐嘔則有上逆漉漉之聲﹐吐則無聲也。

卷四﹨雜病心法要訣

失血死證

2。失血身涼脈小順﹐大疾身熱臥難凶﹐口鼻湧出而不止﹐大下潰腐命多傾。

【注】大疾﹐脈大疾也。臥難﹐不能臥也。大衄﹐大下﹐血出如湧泉不止﹐內潰腐尸之气﹐則命傾也。

卷四﹨雜病心法要訣

失血治法

3。陽乘陰熱血妄行﹐血犯气分不歸經﹐血病及腑滲入濁﹐由來髒病溢出淸。熱傷失血宜淸熱﹐勞傷理損自然平﹐努卽內傷初破逐﹐久與勞傷治法同。

【注】凡失血之證﹐陽盛乘陰﹐則血爲熱迫﹐血不能安於脈中而妄行气分﹐不能回歸經脈也。若血病傷及於腑者﹐則血滲入腸胃濁道﹐上從咽出﹐下從二便而出也。血病傷及於髒者﹐則血溢出胸中淸道﹐上從喉出﹐下從精竅而出也。失血髒於髒內﹐行於脈中﹐軀殼之中不可得而見也﹐非有損傷﹐不能爲病。而損傷之道有三﹕一曰熱傷﹐宜以淸熱爲主﹔一曰勞傷﹐宜以理損爲主﹔一日努傷﹐初宜以破逐爲主﹐久亦宜以理損爲主也。犀角地黃湯4。熱傷一切失血病﹐犀角地黃芍牡丹﹐胸膈滿痛加桃大﹐熱甚吐衄入芩連﹐因怒嘔血柴梔炒﹐唾血元參知柏煎﹐咯加二冬嗽二母﹐涎壅促嗽郁金丸。

【注】熱傷一切失血之病﹐皆宜犀角地黃湯。若胸膈滿痛﹐是爲瘀血﹐加桃仁﹐大黃。若吐血熱盛﹐加黃芩﹐黃連。因怒致吐血及嘔血者﹐加柴胡﹐炒梔。唾血加元參﹐黃柏﹐知母。咯血加天冬﹐麥冬。嗽血加知母﹐貝母。涎壅气促﹐陣陣急嗽帶出血者﹐宜郁金丸﹐方在後。加味救肺飲加郁金湯5。勞傷吐血救肺飲﹐嗽血加調郁金湯。形衰無熱气血弱﹐人參養榮加麥良。

【注】救肺飲﹐卽虛勞門之加味救肺飲﹐加調郁金末也。若气血虛弱不見火象﹐宜用人參養榮湯﹐加麥門冬也。芎歸飲6。飽食用力或持重﹐努破脈絡血歸芎﹐嘔血漉漉聲上逆﹐跌撲墮打有瘀行。

【注】飽食用力﹐或因持重努傷脈絡﹐失血湧吐﹐宜用芎歸飲﹐引血歸經。及嘔血跌撲墮打﹐傷其脈絡﹐令人大吐者﹐亦皆宜之。其有瘀血者﹐或加大黃以下之﹐或加桃仁﹐紅花以破之。或加郁金﹐黃酒以行之。參地煎7。參地衄吐血不巳﹐熱隨血減气隨亡﹐气虛人參爲君主﹐血熱爲君生地黃。

【注】參地煎﹐卽人參﹐生地黃也。凡因熱傷衄﹐吐血不巳者﹐則熱巳隨血減﹐然气亦隨血亡也。气虛甚者﹐當倍人參爲君。血熱者﹐宜倍生地爲君。時時煎服自止也。瀉肺丸8。嗽血壅逆虛蘇子﹐積熱痰黃瀉肺丸﹐蔞仁半貝金葶杏﹐三黃惟大有除添。

【注】嗽血痰壅气逆﹐形气虛者﹐蘇子降气湯降之。方見諸气門。痰黃積熱﹐形气實者﹐用瀉肺丸下之﹐卽栝蔞仁﹐半夏﹐浙貝母﹐郁金﹐苦葶藶子﹐杏仁﹐黃連﹐黃芩﹐大黃也。惟大黃形气實者加之﹐若形气虛者﹐或大便溏瀉﹐則減去不用。保肺湯9。保肺肺癰吐膿血﹐白芨薏苡貝金陳﹐苦梗苦葶甘艸節﹐初加防風潰耆參。

【注】保肺湯﹐卽白芨﹐薏苡仁﹐貝母﹐金銀花﹐陳皮﹐苦桔梗﹐苦葶藶﹐甘艸節也。初起加防風﹐潰後加生黃耆﹐人參。牛膝四物湯10。尿血同出痛淋血﹐尿血分出溺血名﹐溺血精竅牛四物﹐淋血八正地金通。

【注】淋血﹐溺血二證若尿與血同出而痛﹐名曰淋血。尿與血分出﹐名曰溺血。溺血爲精竅之病﹐用四物倍加牛膝。淋血爲尿竅之病﹐用八正散﹐加木通﹐生地﹐郁金治之。珀珠散11。溺血諸藥而不效﹐塊血竅滯莖急疼﹐珀珠六一朱砂共﹐引煎一兩整木通。

【注】溺血一證﹐乃精竅爲病﹐每因忍精不泄﹐提气采戰﹐或因老年竭欲而成。服諸藥不效者﹐所溺之血成塊﹐竅滯不利﹐莖中急疼欲死者﹐用珀珠散﹐日三服﹐每服三錢﹐引用整木通去粗皮黃色者﹐煎湯調服。其方卽琥珀末一錢﹐珍珠末五分﹐朱砂末五分﹐飛滑石六錢﹐甘艸末一錢﹐合均﹐分三服。若其人大便結燥不通﹐以八正散加牛膝﹐郁金下之。有熱尿澀﹐以導赤散加牛膝﹐郁金淸之。痢後仍服此藥﹐自有奇功。槐花散12。便血內熱傷陰絡﹐風合腸風濕髒瘍﹐槐花側枳連炒穗﹐風加秦防濕楝蒼。

【注】便血二證﹐腸風﹐髒毒。其本皆熱傷陰絡﹐熱與風合爲腸風﹐下血多淸﹔熱與濕合爲髒毒﹐下血多濁。均宜槐花散﹐卽炒槐花﹐炒側柏葉﹐醋炒枳殼﹐川黃連﹐炒荊芥穗﹐爲末﹐烏梅湯調服。腸風﹐加秦艽﹐防風。髒毒﹐加炒苦棟﹐炒蒼術。若大腫大痛﹐大便不通﹐當以髒毒未潰之瘍治之﹐非髒毒下血之病也。升陽去濕和血湯13。便血日久涼不應﹐升補升耆蒼桂秦﹐歸芍丹陳二地艸﹐熱加萸連虛人參。

【注】便血日久﹐服涼藥不應﹐宜升補﹐用升陽去濕和血湯。卽升麻﹐黃耆﹐蒼術﹐肉桂﹐秦艽﹐當歸﹐白芍﹐丹皮﹐陳皮﹐生地﹐熟地﹐生甘艸﹐炙甘艸也。有熱﹐稍加吳茱萸﹐炒川連。虛加人參可也。

卷四﹨雜病心法要訣

消渴總括

1。試觀年老多夜溺﹐休信三消盡熱幹﹐飲多尿少渾赤熱﹐飲少尿多淸白寒。

【注】上消屬肺﹐飲水多而小便如常﹔中消屬胃﹐飲水多而小便短赤﹔下消屬腎﹐飲水多而小便渾濁﹐三消皆燥熱病也。然試觀年老好飲茶者﹐夜必多溺﹐則休信三消皆熱﹐而亦有寒者矣。飲水多﹐小便少而渾赤者屬熱﹐是火盛耗水而渾也。飲水少﹐小便多而淸白者屬寒﹐是火虛不能耗水也。

卷四﹨雜病心法要訣

消渴生死

2。三消便硬若能食﹐脈大實彊尙可醫﹐不食舌白傳腫瀉﹐熱多舌紫發癰疽。

【注】三消﹐飲水多不能食。若能食大便硬﹐脈大彊實者﹐爲胃實熱﹐下之尙可醫也。若不能食﹐濕多舌白滑者﹐病久則傳變水腫泄瀉。熱多舌紫幹者﹐病久則發癰疽而死也。

卷四﹨雜病心法要訣

消渴治法

竹葉黃耆湯3。便硬能食脈大彊﹐調胃金花斟酌當﹐不食渴瀉白術散﹐竹葉黃耆不瀉方﹐黃耆黃芩合四物﹐竹葉石膏減粳姜﹐气虛胃熱參白虎﹐飲一溲二腎气湯。

【注】謂胃﹐謂調胃承气湯。金花﹐謂梔子金花湯。方俱在傷寒門﹐酌其所當用可也。不食而渴﹐巳屬胃虛﹐兼之泄瀉﹐胃虛無熱矣。故用七味白術散﹐方在虛損門。若不食而渴﹐亦不瀉者﹐是𨿽虛而猶有燥熱也﹐宜用竹葉黃耆湯﹐卽黃耆﹐黃芩﹐當歸﹐川芎﹐白芍﹐生地﹐竹葉﹐石膏﹐人參﹐炙艸﹐麥冬﹐半夏也。若气虛胃熱盛者﹐宜用人參白虎湯。若下焦虛寒﹐飲一溲二者﹐宜用腎气湯。

卷四﹨醫宗金鑑四十一卷

神之名義

1。形之精粹處名心﹐中含良性本天眞﹐天眞一气精神祖﹐體是精兮用是神。

【注】動植之物﹐一有其形﹐則形之至精﹐至粹之處﹐卽名曰心。動物之心者﹐形若垂蓮中含天之所賦﹐虛靈不昧之靈性也。植物之心者﹐卽中心之芽﹐中含天之所賦﹐生生不巳之生意也。此形若無此心﹐則形無主宰﹐而良性﹐生意亦無著落矣。此心若無良性﹐生意﹐則心無所施用﹐不過是一團死肉﹐一枯艸木之芽耳。蓋人𨿽動物之貴﹐而其中含良性與一切動物皆同﹐本乎天眞也。天眞之气﹐分而言之爲精﹐气﹐神。故曰﹕以精爲體﹐以神爲用也。合而言之﹐渾然一气﹐故曰﹕天眞一气﹐精神之祖也。

卷四﹨醫宗金鑑四十一卷

神之變化

2。神從精气妙合有﹐隨神往來魂陽靈﹐並精出入陰靈魄﹐意是心機動未形﹐意之所專謂之志﹐志之動變乃思名﹐以思謀遠是爲慮﹐用慮處物智因生。

【注】魂﹐陽之靈﹐隨神往來﹐魄﹐陰之靈﹐並精出入。蓋神機不離乎精气﹐亦不雜乎精气﹐故曰﹕妙合而有也。故指神而言﹐則神超乎精气之外。指精气而言﹐則神寓乎精气之中。意者﹐心神之機﹐動而未形之謂也。志者﹐意所專注也。思者﹐志之變動也。慮者﹐以思謀遠之謂也。智者﹐以慮處物之謂也。此皆識神變化之用也。

卷四﹨醫宗金鑑四十一卷

五臟神情

3。心藏神兮脾意智﹐肺魄肝魂腎志精﹐气和志達生喜笑﹐气暴志憤恚怒生﹐憂思系心不解散﹐悲哭哀苦淒然情﹐內生懼恐求人伴﹐外觸駭然響動驚。

【注】五臟所藏七神﹕心藏神﹐脾臟意與智﹐肺藏魄﹐肝藏魂﹐腎藏精與志也。五臟所生七情﹕心生喜﹕肝生怒﹐脾生憂﹐思﹐肺生悲﹐腎生恐也。气和則志達﹐故生喜笑。气暴則志憤﹐故生恚怒。系心不解散﹐故生憂思。淒心則哀苦﹐故生悲哭。內恐外觸非常事物﹐故生恐懼驚駭也。

卷四﹨醫宗金鑑四十一卷

神病治法

朱砂安神丸4。內生不恐心跳悸﹐悸更驚惕是怔忡﹐善忘前言曰健忘﹐如昏似慧恍惚名﹐失志傷神心膽弱﹐痰飲九气火相乘﹐淸熱朱連歸地艸﹐余病他門治法精。

【注】驚悸﹐怔忡﹐健忘﹐恍惚﹐失志﹐傷神等病﹐皆因心虛膽弱﹐諸邪得以乘之也。心气熱者﹐先用朱砂安神丸以淸之。其餘虛實諸邪﹐則當以虛損﹐九气﹐癲癇﹐痰飲等門合證揀方﹐自有效法之處。仁熟散5。恐畏不能獨自臥﹐膽虛气怯用仁熟﹐柏仁地枸味萸桂﹐參神菊殼酒調服。

【注】恐畏不能獨自臥者﹐皆因气怯膽虛也。仁熟散﹐卽柏子仁﹐熟地黃﹐枸杞子﹐五味子﹐山茱萸﹐桂心﹐人參﹐茯神﹐菊花﹐枳殼﹐爲末﹐老酒調服也。

卷四﹨醫宗金鑑四十一卷

癲癇總括

1。經言癲狂本一病﹐狂乃陽邪癲是陰。癲疾始發意不樂﹐甚則神癡語不倫。狂怒凶狂多不臥﹐目直罵詈不識親。癇發吐涎昏噤倒﹐抽搐省後若平人。

【注】李時珍曰﹕經有言癲狂疾者﹐又言癲疾爲狂者﹐是癲狂爲兼病也。邪入於陽者狂﹐邪入於陰者癲。蓋癲疾始發﹐志意不樂﹐甚則精神呆癡﹐言語不倫﹐而睡如平時﹐以邪並於陰也。狂疾始發多怒不臥﹐甚則凶狂欲殺﹐目直罵詈﹐不識親疏﹐而夜多不臥﹐以邪並於陽也。然俱不似癇疾﹐發則吐涎﹐神昏猝倒無知﹐口噤牙緊﹐抽搐時之多少不等﹐而省後起居飲食皆若平人爲別也。癇𨿽分而爲五﹐曰﹕雞﹐馬﹐牛﹐羊﹐豬名者﹐以病狀偶類故也。其實痰﹐火﹐气﹐驚﹐四者而巳﹐所以爲治同乎癲狂也。三聖散靑州白丸子滚痰丸遂心丹礬郁丸控涎丹抱膽丸鎭心丹2。癲狂癇疾三聖吐﹐風痰白丸熱滚痰﹐痰實遂心气礬郁﹐痰驚須用控涎丹﹐無痰抱膽鎭心治﹐發灸百會自然安﹐初發皂角灌鼻內﹐涎多欲止點湯鹽。

【注】癲狂癇疾初起多痰者﹐先以三聖散吐之。風盛有痰者﹐用靑州白丸子。熱盛有痰者﹐用礞石滚痰丸﹝靑礞石﹐沈香﹐百藥煎﹐川大黃﹐黃芩﹞。痰而形气實者用遂心散﹐甘遂﹐朱砂﹐豬心也。痰而兼气郁者用礬郁丸﹐白礬﹐郁金也。痰而兼驚者用控涎丹﹔無痰神輕因而驚悸者用鎭心丹﹐抱膽丸﹐皆成方也。癇病發時炙百會﹐不拘壯數﹐以蘇爲止。再發再炙﹐以愈爲度。初發用皂角汁灌鼻內﹐其風涎卽從鼻口中涕唾而出﹐若蘇後其涎不止﹐以鹽湯服之自止。

卷四﹨醫宗金鑑四十一卷

諸气總括

寒气﹖﹖气喜气怒气勞气思气悲气恐气驚气1。一气觸爲九寒﹖﹖﹐喜怒勞思悲恐驚。寒收外束腠理閉﹐﹖﹖泄內蒸腠理通﹐喜則气緩虛極散﹐勞耗思結气難行﹐怒气逆上甚嘔血﹐下乘脾虛飧瀉成﹐恐則气下傷精志﹐驚心無倚亂怔忡﹐悲消榮衛不散布﹐壯行弱著病叢生。

【注】一气流行不爲邪觸﹐何病之有﹖若爲寒觸﹐外束皮膚﹐腠理閉﹐其气收矣﹐卽寒病也。﹖﹖﹐火也。若爲火觸﹐熱蒸汗出﹐腠理開﹐其气泄矣。卽暑病也。若爲喜觸﹐喜則气和志達﹐其气緩矣。素中虛極者﹐緩則气散﹐卽暴脫也。若爲勞觸﹐勞則喘息﹐且汗出﹐其气耗矣﹐卽勞倦也。若爲思觸﹐心有所存﹐气畱不行﹐其气結矣﹐卽鬱气也。若爲怒觸﹐怒則气逆甚嘔血﹐其气上矣。上極而下乘脾之虛﹐則爲飧泄也。若爲恐觸﹐恐則精卻傷精志﹐其气下矣。若爲驚觸﹐心無所根據﹐神無所歸﹐慮無所定﹐其气亂矣。怔忡心動﹐不安之病也。若爲悲觸﹐心肺气戚﹐榮衛不散﹐其气消矣。凡此九气叢生之病﹐壯者得之气行而愈﹐弱者得之气著爲病也。

卷四﹨醫宗金鑑四十一卷

諸气辧證

2。短气气短不能續﹐少气气少不足言﹐气痛走注內外痛﹐气郁失志怫情間﹐上气气逆蘇子降﹐下气气陷補中宣﹐臭甚傷食腸胃郁﹐減食消導自然安。

【注】短气者﹐气短而不能續息也﹔少气者﹐气少而不能稱形也﹐皆爲不足之證。气痛者﹐气爲邪阻﹐气道不通﹐或在經絡﹐或在臟腑﹐攻衝走注疼痛也。上气﹐乃濁气上逆﹔下气﹐爲淸气下陷。气郁者﹐或得於名利失志﹐或得於公私怫情﹐二者之間也。濁气上逆﹐蘇子降气湯。淸气下陷﹐補中益气湯﹐甚者加訶子﹐五味子。然淸气下陷﹐下气不甚臭穢﹐惟傷食下气﹐甚臭甚穢﹐乃腸胃鬱結﹐穀气內發﹐而不宣通於腸胃之外。郁在胃者﹐上噫气也。郁在腸者﹐下矢气也。補中益气湯﹐方見內傷門。

卷四﹨醫宗金鑑四十一卷

諸气治法

3。寒熱熱寒結者散﹐上抑下舉驚者平﹐喜以恐勝悲以喜﹐勞溫短少補皆同。

【注】寒者熱之﹐麻黃理中是也。熱者寒之﹐白虎生脈是也。結者散之﹐越鞠解郁是也。上者抑之﹐蘇子降气是也。下者舉之﹐補中益气是也。驚者平之﹐鎭心﹐妙香是也。喜以恐勝﹐悲以喜勝﹐以情治情是也。勞者溫之﹐短气﹐少气者補之﹐保元四君是也。

卷四﹨醫宗金鑑四十一卷

木香流气飲

4。木香流气調諸气﹐快利三焦榮衛行﹐達表通裏開胸膈﹐腫脹喘嗽气爲疼﹐六君丁皮沈木桂﹐白芷香附果蘇靑﹐大黃枳朴檳蓬術﹐麥冬大腹木瓜通。

【注】木香流气飲﹐調治一切諸气爲病﹐其功能快利三焦﹐通行榮衛﹐外達表气﹐內通裏气﹐中開胸膈之气﹐其水腫脹滿﹐气壅喘嗽﹐气痛走注﹐內外疼痛﹐並皆治之。卽人參﹐白術﹐茯苓﹐灸艸﹐橘皮﹐半夏﹐丁皮﹐沈香﹐木香﹐中桂﹐白芷﹐香附﹐艸果﹐蘇葉﹐靑皮﹐大黃﹐枳殼﹐厚朴﹐檳榔﹐蓬術﹐麥冬﹐大腹皮﹐木瓜﹐木通也。

卷四﹨醫宗金鑑四十一卷

分心气飲

5。分心气飲治七情﹐气滯胸腹不流行﹐正減芷朴通木附﹐麥桂靑桑檳殼蓬。

【注】分心气飲﹐治七情气滯﹐胸腹之病。正者﹐謂藿香正气散也。正減也﹐謂卽藿香正气散方減白芷﹐厚朴﹐加木通﹐木香﹐香附﹐麥冬﹐官桂﹐靑皮﹐桑皮﹐檳榔﹐枳殼﹐蓬術也。蘇子降气湯越鞠湯6。蘇子降气气上攻﹐下虛上盛气痰壅﹐喘咳涎嗽胸膈滿﹐气祕气逆嘔鮮紅﹐橘半肉桂南蘇子﹐前朴沈歸甘艸同。郁食气血痰濕熱﹐越鞠蒼梔麯附芎。

【注】蘇子降气湯﹐治下虛上盛﹐气壅上攻﹐喘咳涎嗽﹐胸膈滿悶﹐气祕便難﹐气逆嘔血﹐卽橘皮﹐半夏﹐肉桂﹐南蘇子﹐前胡﹐厚朴﹐沈香﹐當歸﹐甘艸也。越鞠湯治六郁﹣﹣食郁﹐气郁﹐血郁﹐痰郁﹐濕郁﹐熱郁﹐卽蒼術﹐山梔﹐神麯﹐香附﹐撫芎也。夫气郁之病若久﹐必與血﹐痰﹐濕﹐熱﹐飲﹐食相合﹐故治郁之方﹐可治气郁也。其气實者加木香。气虛者加人參。血實者加紅花。血虛者加當歸。痰多者加半夏。濕多者加白術。熱多者加萸﹐連。飲多者加茯苓。食多者加麥蘗。在臨證者消息耳。四七湯7。四七七气郁生痰﹐梅核吐咯結喉間﹐調和諸气平和劑﹐半苓厚朴紫蘇煎﹐快气橘艸香附入﹐婦人气病效如仙﹐惡阻更加芎歸芍﹐气痰濁帶送白丸。

【注】四七湯﹐治七情過節﹐七气病生﹐鬱結生痰﹐如絮如膜﹐凝結喉間﹐咯之不盡﹐咽之不下﹐名曰梅核气。日久不愈﹐變生噎膈﹐上吐涎沫﹐下祕二便也。宜用此平和之劑﹐卽半夏﹐茯苓﹐厚朴﹐紫蘇葉也。胸腹中气不快﹐加橘皮﹐甘艸﹐香附﹐亦治婦人一切气病。婦人有孕喜吐者﹐名曰惡阻﹐更加川芎﹐當歸﹐白芍。婦人肥白﹐多痰气郁﹐有白濁帶下者﹐亦以本方送靑州白丸子可也。鎭心丹妙香散8。驚實鎭心朱齒血﹐驚虛妙香木麝香﹐山藥茯神參耆艸﹐朱砂桔梗遠苓菖。

【注】心气實病驚者﹐宜用鎭心丹﹐卽朱砂﹐龍齒末等分﹐豬心血爲芡實大丸﹐每服三丸﹐麥冬湯下。心气虛病驚者﹐宜用妙香散加菖蒲﹐卽木香﹐麝香﹐山藥﹐茯神﹐人參﹐黃耆﹐炙艸﹐朱砂﹐桔梗﹐遠志﹐茯苓﹐石菖蒲也。

卷四﹨醫宗金鑑四十一卷

遺精總括

1。不夢而遺心腎弱﹐夢而後遺火之彊﹐過欲精滑淸气陷﹐久曠溢瀉味醇傷。

【注】不夢而遺﹐謂無所感於心而自遺﹐則爲心腎虛弱不固也。夢而後遺﹐謂有所感於心﹐相火煽而彊迫之﹐則爲二火之彊不固也。或過欲之人﹐日慣精滑﹐或淸气不足﹐下陷不固﹐或久曠之人﹐精盛溢瀉﹐或醇酒厚味﹐火彊不固﹐皆爲是病也。龍骨遠志丸坎離旣濟湯封髓丹2。心腎虛弱朱遠志﹐龍骨神苓菖蒲參﹐久曠火旺地知柏﹐胃虛柏艸縮砂仁。

【注】龍骨遠志丸﹐治心腎虛弱﹐不夢而遺者﹐卽龍骨﹐朱砂﹐遠志﹐茯神﹐茯苓﹐石菖蒲﹐人參也。坎離旣濟湯﹐治夢而後遺﹐火彊久曠者﹐卽生地﹐黃柏﹐知母也。若胃虛食少便軟﹐則不宜生地﹐知柏﹐恐苦寒傷胃﹐故宜封髓丹﹐卽黃柏﹐甘艸﹐縮砂仁也。補精丸3。精出不止陽不痿﹐彊中過補過淫成﹐久出血痛形羸死﹐或發消渴或發癰﹐陽盛坎離加龍骨﹐實熱解毒大黃攻﹐調補骨脂韭山藥﹐磁石蓯蓉參鹿茸。

【注】精出不止﹐陽彊不倒﹐名曰彊中。此病皆因過服房術中補藥﹐或貪淫過欲而成也。若不急治﹐日久精盡﹐陽彊不化﹐迫血而出﹐疼痛不巳﹐形羸而死。或不卽死﹐亦必發消渴﹐大癰也。陽盛陰虛者﹐宜大坎離旣濟湯﹐加生龍骨淸而補之。形實熱盛者﹐宜黃連解毒湯﹐加大黃先攻其熱可也。病後熱去﹐調理宜補精丸﹐卽補骨脂﹐韭子﹐山藥﹐磁石﹐肉蓯蓉﹐人參﹐鹿耳也。

卷四﹨醫宗金鑑四十一卷

濁帶總括

1。濁病精竅溺自淸﹐穢物如膿陰內疼﹐赤熱精竭不及化﹐白寒濕熱敗精成。

【注】赤多屬熱﹐亦有濁帶日久﹐精竭陽虛﹐不及化白而屬寒者。白多屬寒﹐亦有敗精濕熱釀成腐化﹐變白而屬熱者。是則不可槪以寒熱論赤白也。淸心蓮子飲萆薢分淸飲珍珠粉丸2。濁熱淸心蓮子飲﹐寒萆菖烏益艸苓﹐濕熱珍珠炒姜柏﹐滑黛神麯椿蛤同。

【注】赤濁帶下屬熱者﹐宜用淸心蓮子飲﹐方在淋門。白濁帶下屬寒者﹐宜用萆薢分淸飲﹐卽萆薢﹐菖蒲﹐烏藥﹐益智﹐甘艸﹐茯苓也。赤白濁帶下屬濕熱者﹐宜用珍珠粉丸﹐卽炒黑姜﹐炒黃柏﹐滑石﹐靑黛﹐炒神麯﹐炒椿皮﹐蛤粉也。黑錫丹3。黑錫上盛下虛冷﹐精竭陽虛火上攻﹐上壅頭痛痰气逆﹐下漏濁帶白淫精﹐骨脂茴香葫蘆巴﹐肉蔻桂附木金櫻﹐沈香陽起巴戟肉﹐硫鉛法結要研明。

【注】赤白帶下屬虛寒者﹐及虛陽上攻﹐頭痛喘嗽﹐痰壅气逆﹐俱宜黑錫丹。卽補骨脂﹐小茴香﹐葫蘆巴﹐肉蔻﹐附子﹐肉桂﹐木香﹐金櫻子﹐沈香﹐陽起石﹐巴戟﹐硫黃﹐黑鉛也。

卷四﹨醫宗金鑑四十一卷

痰飲總括

1。陰盛爲飲陽盛痰﹐稠濁是熱沫淸寒﹐燥少粘連咯不易﹐濕多易出風掉胘﹐膈滿嘔吐爲伏飲﹐支飲喘咳腫臥難﹐飲流四肢身痛溢﹐嗽引脇痛謂之懸﹐痰飲素盛今暴瘦﹐漉漉聲水走腸間﹐飲畱肺胸喘短渴﹐在心下悸背心寒。

【注】飲則淸稀﹐故爲陰盛。痰則稠濁﹐故爲陽盛。稠濁﹐是熱痰屬心也。沫淸﹐是寒痰屬腎也。少而粘連咯不易出﹐是燥痰屬肺也。多而易出﹐是濕痰屬脾也。搐搦眩暈﹐是風痰屬肝也。膈上痰滿﹐嘔吐痰涎﹐此飲畱於膈間﹐名曰伏飲也。喘咳面腫不得臥﹐此飲畱於肺﹐名曰支飲也。飲流四肢﹐身體重痛﹐此飲畱行於體﹐名曰溢飲也。咳嗽引脇疼痛﹐此飲畱於脇下﹐名曰懸飲也。素盛今瘦﹐漉漉有聲﹐水走腸間﹐此飲畱於腸胃﹐名曰痰飲也。凡飲畱於胸肺﹐則喘滿短气而渴。飲畱於膈下﹐則心下悸或背心寒冷也。二陳湯燥痰湯2。諸痰橘半茯苓艸﹐惟有燥者不相當﹐風加南星白附子﹐熱加芩連寒桂姜﹐气合四七郁香附﹐虛入參術濕入蒼﹔燥芩旋海天冬橘﹐風消枳桔貝蔞霜。

【注】諸痰﹐謂一切痰﹐皆宜二陳湯治之。卽橘紅﹐半夏﹐茯苓﹐甘艸也。因有苓﹐半﹐性過滲燥﹐故與燥痰不相當也。根據本方風痰加南星﹐白附子。熱痰加黃芩﹐黃連。寒痰加漧薑﹐肉桂。气痰加厚朴﹐蘇葉﹐卽是合四七湯也。因郁生痰加香附。气虛有痰加人參﹐白術卽六君子湯也。濕痰加蒼術。燥痰宜用燥痰湯﹐卽枯黃芩﹐旋覆花﹐海石﹐天冬﹐橘紅﹐風化芒硝﹐枳殼﹐桔梗﹐貝母﹐枯蔞霜也。茯苓指迷丸3。茯苓風消枳殼半﹐痰飲平劑指迷丸﹐寒實瓜蒂透羅治﹐熱實大陷小胃丹。

【注】指迷丸﹐治一切痰飲平和之劑﹐卽茯苓﹐風化芒硝﹐枳殼﹐半夏也。痰飲寒實者﹐用瓜蒂散吐之﹐或用透羅丹下之。熱實者﹐在膈上用大陷湯﹐丸﹐在三焦用小胃丹攻之。半夏茯苓湯加丁香湯越婢加術湯4。流飲控涎苓桂治﹐伏飲神佑半苓丁﹐支飲葶藶懸十棗﹐溢飲越術小靑龍。

【注】畱飲者﹐謂一切飲畱於上下﹐內外也。實者用控涎丹攻之﹐虛者用苓桂術甘湯溫之。伏飲實者用神佑丸﹐虛者用半夏三錢﹐茯苓二錢﹐丁香一錢﹐生薑三錢﹐煎服治之﹐卽半夏茯苓湯加丁香也。支飲用葶藶大棗湯。懸飲用十棗湯治之。溢飲有熱者用越婢加術湯﹐卽黃麻﹐石膏﹐甘艸﹐生薑﹐大棗﹐加蒼術也。有寒者用小靑龍湯治之。

卷四﹨醫宗金鑑四十一卷

咳嗽總括

1。有聲曰咳有痰嗽﹐聲痰俱有咳嗽名﹐𨿽云臟腑皆咳嗽﹐要在聚胃關肺中。胃濁脾濕嗽痰本﹐肺失淸肅咳因生﹐風寒火郁燥痰飲﹐積熱虛寒久勞成。

【注】有聲無痰曰咳﹐有痰無聲曰嗽﹐有聲有痰曰咳嗽。『內經』𨿽云﹕五臟六腑皆令人咳。而大要皆在聚於胃﹐關於肺也。因胃濁﹐則所遊溢之精气﹐與脾濕所歸肺之津液皆不能淸﹐水精之濁﹐難於四布﹐此生痰之本﹐爲嗽之原也。肺居胸中﹐主气淸肅。或爲風寒外感﹐或爲痰熱內乾淸肅﹐有失降下之令﹐因气上逆而咳嗽也。久勞成﹐謂久病咳嗽不已﹐傷肺成勞也。參蘇飲芎蘇飲香蘇飲茯苓補心湯2。參蘇感冒邪傷肺﹐熱寒咳嗽嚏痰涎﹐气虛用參實減去﹐二陳枳桔葛蘇前﹐頭痛加芎喘加杏﹐芩因熱入麻幹寒﹐虛勞胎產有是證﹐補心四物量抽添。

【注】參蘇飲﹐治感冒風寒傷肺﹐咳嗽嚏唾痰唌發熱惡寒也﹐卽人參﹐蘇葉﹐橘紅﹐半夏﹐茯苓﹐甘艸﹐枳殼﹐桔梗﹐前胡﹐葛根也。形气虛者﹐必用人參﹐若形气實﹐減去可也。若頭痛﹐根據本方去人參﹐以前胡易柴胡加川芎﹐名芎蘇飲。若喘嗽﹐根據本方去人參加杏仁﹐名杏蘇飲。若內有熱﹐加黃芩﹐有寒加麻黃﹐漧薑。若虛勞之人﹐及胎前產後而有是病﹐根據本方合四物湯﹐名茯苓補心湯﹐量其虛實﹐寒熱加減可也。瀉心散葶藶瀉白散3。瀉白肺火鬱气分﹐喘咳面腫熱無痰﹐桑骨甘艸寒麻杏﹐血分加芩熱甚連﹐咳急嘔逆靑橘半﹐郁甚失音訶桔添﹐停飲喘嗽不得臥﹐加苦葶藶效通仙。

【注】瀉白散﹐卽桑皮﹐地骨皮﹐甘艸也。治喘嗽面腫﹐無痰身熱﹐是爲肺經火鬱气分。若無汗﹐是爲外寒郁遏肺火﹐加麻黃﹐杏仁以發之。若無外證惟面赤﹐是爲肺經火郁血分﹐加黃芩。內熱甚者﹐更加黃連以淸之。咳急嘔逆者﹐加靑皮﹐橘紅﹐半夏以降之。火郁甚而失音者﹐加訶子肉﹐桔梗以開之。若喘嗽面浮不得臥者﹐是爲兼有停飲﹐加苦葶藶以瀉之﹐名葶藶瀉白散。淸肺湯4。淸肺肺燥熱咳嗽﹐二冬母艸橘芩桑﹐痰加蔞半喘加杏﹐快气枳桔斂味良。

【注】淸肺湯﹐卽麥冬﹐天冬﹐知母﹐貝母﹐甘艸﹐橘紅﹐黃芩﹐桑皮也。有痰燥而難出﹐加栝蔞子。痰多加半夏。喘加杏仁。胸膈气不快加枳殼﹐桔梗。久則宜斂﹐加五味子。淸燥救肺湯5。諭氏淸燥救肺湯﹐肺气虛燥郁咳方﹐參艸麥膏生气液﹐杏枇降逆效功長﹐胡麻桑葉阿潤燥﹐血枯須加生地黃﹐熱甚牛黃羚犀角﹐痰多貝母與蔞霜。

【注】諭氏﹐諭嘉言也。枇﹐枇杷葉也。羚羊角﹐犀角也。蔞霜﹐栝蔞霜也。透羅丹瀉肺丸6。寒實痰淸透羅丹﹐咳時涎壅气出難﹐巴杏大牽皂半餅﹐熱實痰稠瀉肺丸。

【注】寒實痰盛涎淸﹐熱實痰盛稠粘﹐皆能令人咳嗽。嗽時痰涎頓壅﹐气閉難出。寒實者用透羅丹﹐卽巴豆﹐杏仁﹐大黃﹐牽牛﹐皂角﹐半夏共爲末﹐蒸餅爲小丸﹐量服﹐方出『丹溪心法附余』。熱實者﹐宜瀉肺丸﹐方見失血門。人參瀉肺湯7。積熱傷肺宜瀉肺﹐喘嗽痰多粘色黃﹐胸膈滿熱大便澀﹐涼膈枳桔杏參桑。

【注】人參瀉肺湯﹐卽涼膈散﹐梔子﹐連翹﹐薄荷﹐黃芩﹐大黃﹐甘艸﹐枳殼﹐桔梗﹐杏仁﹐人參﹐桑皮也。鐘乳補肺湯8。補肺虛寒喘嗽血﹐皮毛焦枯有多年﹐生脈菀款桑皮桂﹐鐘英糯米棗姜煎。

【注】補肺湯﹐卽人參﹐麥冬﹐五味子﹐款冬花﹐紫菀﹐桑皮﹐桂枝﹐鐘乳石﹐白石英﹐糯米﹐大棗﹐生薑也。人參養肺湯9。養肺平劑肺气虛﹐勞久喘嗽血腥宜﹐參艸杏阿知母棗﹐烏梅罌粟骨桑皮。

【注】人參養肺湯﹐爲治肺气虛損久勞﹐不寒不熱之平劑也。其方卽人參﹐炙艸﹐杏仁﹐阿膠﹐知母﹐大棗﹐烏梅﹐罌粟殼﹐地骨皮﹐桑皮也。淸寧膏太平丸10。咳嗽痰血淸寧治﹐甘桔麥地橘龍圓﹐薏米川貝薄荷末﹐血過於痰太平丸。

【注】咳嗽痰少血多﹐用太平丸。方﹐諸書俱有。瓊玉膏杏酥膏11。瓊玉膏治肺虛勞﹐肺痿幹嗽咳涎滔﹐生地膏蜜參苓末﹐不虛燥蜜杏酥膏。

【注】瓊玉膏治虛燥﹐先以生地煎膏﹐後入煉白密﹐人參﹐茯苓末﹐攪成膏。杏酥膏治不虛而燥﹐以杏仁霜﹐奶酥油﹐煉白蜜﹐溶化合膏。

卷四﹨醫宗金鑑四十一卷

喘吼總括

1。喘則呼吸气急促﹐哮則喉中有響聲﹐實熱气粗胸滿硬﹐虛寒气乏飲痰淸。

【注】呼吸气出急促者﹐謂之喘急。若更喉中有聲響者﹐謂之哮吼。气粗胸滿不能布息而喘者﹐實邪也﹐而更痰稠便鞭者﹐熱邪也。气乏息微不能續息而喘﹐虛邪也﹐若更痰飲淸冷﹐寒邪也。

卷四﹨醫宗金鑑四十一卷

喘急死證

2。喘汗潤發爲肺絕﹐脈澀肢寒命不昌﹐喘咳吐血不得臥﹐形衰脈大气多亡。

【注】气多﹐謂出气多﹐入气少也。華蓋湯千金定喘湯葶藶大棗湯3。外寒喘吼華蓋湯﹐麻杏蘇艸橘苓桑﹐減苓加芩款半果﹐飲喘難臥棗葶方。

【注】外寒傷肺喘急﹐用華蓋散。卽麻黃﹐杏仁﹐蘇子﹐甘艸﹐橘紅﹐赤茯苓﹐桑皮也。根據本方減茯苓﹐加黃芩﹐款冬花﹐半夏﹐白果﹐名千金定喘湯﹐治哮吼表寒之喘。葶藶大棗湯﹐治停飲不得臥之喘也。蘿皂丸蘇子降气湯4。火郁喘急瀉白散﹐痰盛作喘蘿皂丸﹐蔞仁海石星蘿皂﹐气喘蘇子降气痊。

【注】面赤浮腫﹐謂之火郁之喘﹐宜瀉白散。痰盛聲急﹐謂之痰喘﹐宜蘿皂丸。無痰聲急﹐謂之气喘﹐宜蘇子降气湯。方在諸气門。五味子湯黑錫丹腎气湯人參理肺湯5。气虛味麥參陳杏﹐虛寒黑錫腎气湯﹐日久斂喘參桔味﹐麻杏罌粟歸木香。

【注】五味子湯﹐卽五味子﹐麥冬﹐人參﹐陳皮﹐杏仁也。人參理肺湯﹐卽人參﹐桔梗﹐五味子﹐麻黃﹐杏仁﹐罌粟殼﹐當歸﹐木香也。黑錫丹﹐方在濁帶門。腎气湯﹐方在虛勞門。

卷四﹨醫宗金鑑四十一卷

腫脹總括

1。衛气並脈循分肉﹐內傷外感正邪攻﹐外邪客脈爲脈脹﹐邪畱分肉膚脹生。

【注】經曰﹕衛气之在身也﹐常然並脈循分肉行﹐陰陽相隨﹐何病之有﹖若其人內傷七情﹐外感六气﹐飲食失節﹐勞役過度﹐則邪正相攻﹐榮衛失和。衛气與風寒之邪客於脈中﹐則爲脈脹。衛气與風寒之邪畱於分肉﹐則爲膚脹也。

卷四﹨醫宗金鑑四十一卷

諸脈脹單腹脹膚脹鼓脹

2。脈脹筋起絡色變﹐久成單腹末脫淸﹐膚脹﹖﹖﹖﹖初不硬﹐纏綿气鼓脹膨膨。

【注】脈脹之證﹐腹筋起﹐絡色變﹐久而不巳﹐則成單腹脹﹐四末脫瘦淸冷也。膚脹之證﹖﹖﹖﹖然初不堅硬﹐纏綿不愈﹐則成气鼓脹滿﹐膨膨急硬也。

卷四﹨醫宗金鑑四十一卷

腸覃石瘕

3。外邪干衛客腸外﹐腸覃月事以時行﹐外邪干營客胞內﹐石瘕經閉狀妊盈。

【注】風寒之邪﹐不客於脈中分肉﹐而幹衛气﹐深入客於腸外﹐僻而內著﹐日以益大﹐狀如懷子﹐月事仍以時行﹐名曰腸覃。或幹營气﹐深入客於胞中﹐惡血畱止﹐日以益大﹐狀如懷子﹐月事不以時下﹐名曰石瘕﹐此皆生於女子﹐在男子則爲疝病也。

卷四﹨醫宗金鑑四十一卷

水脹石水風水

4。皮厚色蒼多是气﹐皮薄色澤水濕成﹐气速安臥從上下﹐水漸難眠咳喘徵﹐石水少腹腫不喘﹐風水面腫脛足同﹐石水陰邪寒水結﹐風水陽邪熱濕凝。

【注】凡腫脹之病﹐皮厚色蒼者﹐皆屬气也。皮薄色澤者﹐皆屬水也。气﹐陽也﹐陽性急﹐故爲脹速﹐每從上腫而漸下﹐得以安臥﹐邪在外也。水﹐陰也﹐陰性遲﹐故爲脹漸﹐每從下腫而漸上﹐更有咳喘不能臥之徵也。石水之徵﹐少腹腫滿﹐水在下﹐故不喘也。上腫曰風﹐下腫曰水。故風水之證﹐面與脛足同腫也。然石水屬陰邪﹐故曰寒結也。風水屬陽邪﹐故曰熱濕凝也。

卷四﹨醫宗金鑑四十一卷

脹滿水腫死證

5。腹脹身熱及失血﹐四末淸脫瀉數行﹐腫起四肢後入腹﹐利旋滿腫腹筋靑﹐唇黑臍突陰囊腐﹐缺盆脊背足心平﹐脈大時絕或虛澀﹐腫脹逢之卻可驚。

【注】腹脹身熱﹐陽盛脹也﹐若吐衄瀉血﹐則陰亡矣。四肢瘦冷﹐陰盛脹也﹐若數瀉不止﹐則中脫矣。先腫脹腹﹐後散四肢者可治。先腫四肢﹐後歸入腹者不治。腫脹之病多實﹐服利下之藥﹐旋消旋起﹐則爲正不勝邪﹐亦不治。腹筋靑漲髙起﹐腫脹蒼黑﹐臍腫突出﹐陰囊腫腐﹐缺盆脊背腫平﹐足心腫平﹐則五臟傷﹐皆不治也。脈大而時絕﹐或虛澀細﹐則气血敗﹐皆死脈也。

卷四﹨醫宗金鑑四十一卷

木香流气飲

6。膚脹脈脹通身脹﹐單腹鼓脹四肢平﹐膚脹木香流气飲﹐脈脹加姜黃撫芎。

【注】膚脹﹐皮膚脹也﹐脈脹﹐經脈脹也。此二脹皆通身脹也。單腹脹﹐四肢不脹。鼓脹﹐其脹如鼓。此二脹﹐皆腹脹四肢不脹也。膚脹宜用木香流气飲﹐脈脹亦用此湯﹐更加姜黃﹐撫芎也。方在諸气門。厚朴散下瘀血湯7。單腹鼓脹分气血﹐气實腸覃厚朴榔﹐木枳靑陳遂大戟﹐血實石瘕下瘀湯。

【注】單腹脹﹐鼓脹﹐當分气血而治。腸覃亦气病也﹐故同气實脹者一治之﹐皆用厚朴散﹐卽厚朴﹐檳榔﹐木香﹐枳殼﹐靑皮﹐陳皮﹐甘遂﹐大戟。石瘕亦血病也﹐故同血實脹者一治之﹐宜用下瘀血湯﹐卽大黃﹐桃仁﹐﹖﹖虫﹐甘遂也。寒脹中滿分消湯熱脹中滿分消湯8。气虛脹病分寒熱﹐中滿分消有二方﹐寒脹參耆歸苓朴﹐半夏吳萸連二姜﹐升柴烏麻靑柏澤﹐蓽澄艸蔻益木香﹐熱縮六君知豬澤﹐枳朴芩連漧薑黃。

【注】脹有虛﹐實﹐寒﹐熱﹐若脹而形气虛少寒者﹐宜用寒脹中滿分消湯﹐卽人參﹐黃耆﹐當歸﹐茯苓﹐厚朴﹐半夏﹐吳萸﹐黃連﹐漧薑﹐生薑﹐升麻﹐柴胡﹐川烏﹐麻黃﹐靑皮﹐黃柏﹐澤瀉﹐蓽澄茄﹐艸豆蔻﹐益智﹐木香也。脹而形气虛少熱者﹐宜用熱脹中滿分消湯﹐卽縮砂﹐人參﹐白術﹐茯苓﹐炙艸﹐廣皮﹐半夏﹐知母﹐豬苓﹐澤瀉﹐枳殼﹐厚朴﹐黃連﹐漧薑﹐姜黃也。

卷四﹨醫宗金鑑四十一卷

水腫治法

9。上腫多風宜乎汗﹐下腫多濕利水泉﹐汗宜越婢加蒼術﹐利用貼臍琥珀丹﹐外散內利疏鑿飲﹐喘不得臥蘇葶先﹐陽水熱浚濕神佑﹐陰水實脾腎气丸。

【注】從上腫者﹐多外感風邪﹐故宜乎汗。從下腫者﹐多內生濕邪﹐故宜乎利水。外散風水﹐宜用越婢湯加蒼術﹐卽麻黃﹐石膏﹐甘艸﹐蒼術也。內利水濕﹐宜用貼臍等法。一以巴豆去油四錢﹐水銀粉二錢﹐硫黃一錢﹐研勻成餅﹐先用新綿一片布臍上﹐內餅﹐外用帛縛﹐時許自然瀉下惡水﹐待下三五次﹐去藥以粥補住。日久形羸﹐隔一日取一次﹐一餅可救三﹐五人。一以鮮赤商陸根﹐杵爛貼臍上﹐以帛縛定﹐水自小便出。一以田螺四个﹐大蒜五个﹐車前子末三錢﹐研成餅﹐貼臍中﹐以帕縛之﹐少時尿利卽愈。或內服沈香琥珀丸﹐卽苦葶藶子﹐眞郁李仁﹐防己﹐沈香﹐陳皮﹐琥珀﹐杏仁﹐蘇子﹐赤茯苓﹐澤瀉﹐麝香也。若通身腫﹐則當外散內利﹐宜用疏鑿飲子兩解之。若水盛上攻﹐喘急不得臥﹐則當用蘇子葶藶丸以定喘﹐卽此二味﹐等分爲末﹐棗肉丸。陽水屬熱實者﹐熱盛宜用大聖浚川散﹔濕盛宜用舟車神佑丸以下之。二方在『醫宗必讀』。陰水屬寒虛者﹐脾虛不食便軟﹐宜用實脾飲﹔腎虛脛足冷硬﹐宜用腎气丸。疏鑿飲子茯苓導水湯10。水腫兩解疏鑿飲﹐和劑茯苓導水湯﹐疏鑿椒目赤小豆﹐檳榔商陸木通羌﹐秦艽大腹苓皮澤﹐茯苓導水澤芩桑﹐木香木瓜砂陳術﹐蘇葉大腹麥檳榔。

【注】水腫﹐外散內利兩解﹐峻者疏鑿飲﹐卽椒目﹐赤小豆﹐檳榔﹐商陸﹐木通﹐羌活﹐秦艽﹐大腹皮﹐茯苓皮﹐澤瀉也。外散內利兩解和者﹐茯苓導水湯﹐卽澤瀉﹐茯苓﹐桑皮﹐木香﹐木瓜﹐砂仁﹐陳皮﹐白術﹐蘇葉﹐大腹皮﹐麥冬﹐檳榔也。

卷四﹨醫宗金鑑四十一卷

實脾飲

11。裏實自然尋浚佑﹐裏虛實脾四君香﹐木瓜附子大腹子﹐厚朴艸果炒漧薑﹐投諸溫補俱無驗﹐欲諸攻下又難當﹐須行九補一攻法﹐緩求淡食命多昌。

【注】裏實二便澀者﹐直用浚川散﹐神佑丸。裏虛二便通者﹐宜用實脾飲﹐卽人參﹐白術﹐茯苓﹐炙艸﹐木香﹐木瓜﹐川附子﹐大腹子﹐厚朴﹐艸果﹐炒漧薑也。腫脹之病屬虛寒者﹐自宜投諸溫補之藥﹐而用之俱無效驗者﹐虛中必有實邪也。欲投諸攻下之藥﹐而又難堪﹐然不攻之終無法也﹐須行九補一攻之法。是用補養之藥九日﹐俟其有可攻之機﹐而一日用瀉下之藥攻之。然攻藥亦須初起少少與之﹐不勝病﹐漸加之﹐必審其藥與元气當﹐逐邪而不傷正﹐始爲法也。其後或補七日﹐攻一日﹐補五日﹐攻一日﹐補三日﹐攻一日﹐緩緩求之﹐以愈爲度。若能戒鹽醬﹐淡食百日﹐多有生者。醫宗金鑑四十二卷

卷四﹨醫宗金鑑四十一卷

瘧疾總括

1。夏傷於暑捨營內﹐秋感寒風並衛居﹐比時或爲外邪束﹐暑汗無出病瘧疾。

【注】經曰﹕痎瘧皆生於風。謂四時病瘧﹐未有不因風寒外束﹐暑邪內伏者也。又曰﹕瘧者﹐風寒之气不常也。此言比時病瘧者也。又曰﹕夏傷於暑﹐秋爲病瘧。又曰﹕夏暑汗不出者﹐秋成風瘧。謂夏傷於暑﹐其邪甚者卽病暑﹐其邪微者則捨於營﹐復感秋气寒風﹐與衛並居﹐則暑與風寒合邪﹐始成瘧病也。其不卽病傷寒者﹐亦以有暑邪預伏於營中也。蓋有風無暑﹐惟病風﹐有暑無風﹐惟病暑﹐必風暑合邪﹐始病瘧也。

卷四﹨醫宗金鑑四十一卷

日作間作

2。瘧隨經絡循伏膂﹐深入脊內注伏衝﹐橫連膜原薄臟腑﹐會衛之時正邪爭﹐得陰內薄生寒栗﹐得陽外出熱蒸蒸﹐邪淺日作日會衛﹐邪深間作衛遲逢。

【注】瘧气之邪﹐伏藏於營﹐隨其經絡﹐循脊膂之表而下。此初病邪淺﹐傳捨之次也。其邪深者﹐則入脊膂之內﹐伏注於衝脈﹐橫連諸經脂膜之原內及臟腑。此邪漸深﹐傳捨之次也。衛气者﹐一日﹐一夜周於身﹐每至明旦﹐則出足太陽睛明﹐大會於風腑﹐腠理乃開﹐開則所客營衛之邪入﹐邪入得陰內薄則生寒﹐得陽外出則生熱﹐內外相薄﹐邪正交爭﹐而病乃作也。病初邪淺者﹐衛行未失常度﹐其邪日與衛會﹐故日作也。病久邪深者﹐衛行遲失常度﹐其邪不能日與衛會﹐故間日乃作也。時有間二日﹐間三日﹐或至數日作者﹐亦衛气行愈遲﹐會愈遲﹐故作愈遲也。

卷四﹨醫宗金鑑四十一卷

瘧晝夜作

3。衛不循經行脈外﹐陽會晝發陰夜發﹐邪退自然歸陽分﹐病進每必入陰家。

【注】營气循經而行脈中。衛气不循經而行脈外﹐惟日行於三陽﹐夜行於三陰。故邪在三陽之淺者﹐則晝發。邪在三陰之深者﹐則夜發。病邪將退者﹐夜發退爲晝發﹐此爲去陰就陽﹐則病欲已也。病邪漸進者﹐晝發進爲夜發﹐此爲去陽入陰﹐則病益甚也。

卷四﹨醫宗金鑑四十一卷

瘧早晏作

4。衛气平旦會風府﹐邪傳日下一節間﹐從頭循下故益晏﹐下極復上早之緣。

【注】衛气流行﹐每日平旦會於風府﹐而邪气中人﹐從頭項歷風腑﹐下循背腰﹐日下傳脊之一節﹐邪與衛會日晚﹐故作日益晏也。邪傳下極﹖﹖衝﹐其气復上行﹐邪與衛會日早﹐故作日益早也。

卷四﹨醫宗金鑑四十一卷

瘧疾治法

5。瘧初气實汗吐下﹐表裏俱淸用解方﹐淸解不愈方可截﹐久瘧形虛補自當。

【注】瘧初气實﹐均宜汗﹐吐﹐下。有表裏證汗下之。胸滿嘔逆有飲者吐之。表裏俱淸﹐宜用和解。淸解不愈﹐表裏無證﹐可用截藥止之。久瘧形羸气虛﹐宜用補劑﹐自當然也。桂麻各半湯6。瘧初寒熱兩平者﹐桂麻各半汗方療﹐汗少寒多麻倍入﹐汗多倍桂熱加膏。

【注】瘧病初起﹐寒熱不多不少兩平者﹐宜桂麻各半湯汗之。汗少寒多熱少者﹐倍麻黃湯汗之。汗多寒少熱平者﹐倍桂枝湯汗之﹐熱多者﹐更加石膏。麻黃羌活湯桂枝羌活湯麻黃羌活加半夏湯白虎湯白虎桂枝湯柴胡白虎湯柴胡桂枝湯7。寒多寒瘧而無汗﹐麻黃羌活艸防尋。熱多有汗爲風瘧﹐減麻添桂嘔半均。先熱後寒名溫瘧﹐白虎汗多合桂君。癉瘧但熱柴白虎﹐牝瘧惟寒柴桂親。

【注】此皆諸瘧初起之汗法也。先傷於寒﹐後傷於風﹐先寒後熱﹐寒多熱少無汗﹐謂之寒瘧﹐宜用麻黃羌活湯﹐卽麻黃﹐羌活﹐防風﹐甘艸也。先傷於寒﹐後傷於風﹐先寒後熱﹐熱多寒少有汗﹐謂之風瘧﹐宜用桂枝羌活湯﹐卽桂枝﹐羌活﹐防風﹐甘艸也。二證嘔者﹐均加半夏。先傷於風﹐後傷於寒﹐先熱後寒﹐謂之溫瘧﹐宜用白虎湯﹐汗多合桂枝湯。陽气盛﹐陽獨發﹐則但熱而不寒﹐謂之癉瘧﹐宜用柴胡白虎湯﹐卽小柴胡合白虎湯也。陰气盛﹐陰獨發﹐則但寒而不熱﹐謂之牝瘧﹐宜用柴胡桂枝湯﹐卽小柴胡合桂枝湯也。艸果柴平湯大柴胡湯8。食瘧痞悶噫惡食﹐艸果小柴平胃宜﹐瘧裏便硬大柴下﹐硝檳果朴量加之。

【注】因食而病瘧者﹐則痞悶﹐噫气﹐惡食﹐宜小柴胡合平胃散加艸果淸之。凡瘧有裏不淸﹐便硬者﹐宜大柴胡湯加芒硝﹐厚朴﹐艸果﹐檳榔下之。

卷四﹨醫宗金鑑四十一卷

淸脾飲

9。瘧疾已經汗吐下﹐淸解未盡寒熱方﹐淸脾白術靑朴果﹐小柴參去入苓姜﹐气虛加參痰橘半﹐飲多宜逐倍姜榔﹐渴熱知膏天花粉﹐食滯麥麯濕澤蒼。

【注】瘧疾已經或汗﹐或吐﹐或下﹐表裏無證﹐法當淸解﹐宜用淸脾飲和之。卽白術﹐靑皮﹐厚朴﹐艸果﹐柴胡﹐黃芩﹐半夏﹐甘艸﹐茯苓﹐生薑也。气虛者加人參。痰多者加橘紅倍半夏。飲多者倍生薑加檳榔。渴熱者加知母﹐石膏﹐天花粉。食滯者加麥芽﹐神麯。濕盛者加澤瀉﹐蒼術。

卷四﹨醫宗金鑑四十一卷

淸脾飲

9。瘧疾已經汗吐下﹐淸解未盡寒熱方﹐淸脾白術靑朴果﹐小柴參去入苓姜﹐气虛加參痰橘半﹐飲多宜逐倍姜榔﹐渴熱知膏天花粉﹐食滯麥麯濕澤蒼。

【注】瘧疾已經或汗﹐或吐﹐或下﹐表裏無證﹐法當淸解﹐宜用淸脾飲和之。卽白術﹐靑皮﹐厚朴﹐艸果﹐柴胡﹐黃芩﹐半夏﹐甘艸﹐茯苓﹐生薑也。气虛者加人參。痰多者加橘紅倍半夏。飲多者倍生薑加檳榔。渴熱者加知母﹐石膏﹐天花粉。食滯者加麥芽﹐神麯。濕盛者加澤瀉﹐蒼術。

卷四﹨醫宗金鑑四十一卷

痎瘧瘧母

12。痎瘧經年久不愈﹐瘧母成塊結癖癥﹐形實控涎或化滯﹐攻後余法與前同。

【注】痎瘧﹐經年不愈之老瘧也。瘧母﹐久瘧腹中成塊癖也。形實宜用控涎丹以攻痰飲﹐或用化滯丸以攻積滯。攻後之餘法﹐與前所治瘧法同也。桂枝麻黃柴胡四物去杏仁加桃仁湯13。瘧在夜發三陰瘧﹐桂麻柴物杏易桃﹐鬼瘧屍注多惡夢﹐恐怖蘇合效功髙。

【注】瘧在夜發﹐名曰三陰瘧疾。初熱宜用桂枝湯﹐麻黃湯﹐小柴胡湯﹐四物湯方合劑﹐以杏仁易桃仁﹐增損汗之﹐汗解之後﹐餘同前法。鬼瘧亦多在夜發﹐由屍气注之﹐比三陰瘧疾﹐則夜多惡夢﹐時生恐怖﹐宜用蘇合香丸治之。

卷四﹨醫宗金鑑四十一卷

霍亂總括

1。揮霍變亂生倉猝﹐心腹大痛吐痢兼﹐吐瀉不出幹霍亂﹐舌捲筋縮入腹難。

【注】欲吐不吐﹐欲瀉不瀉﹐心腹大痛﹐名曰幹霍亂﹐又名攪腸痧。若舌捲筋縮﹐則卵陰入腹﹐難治也。藿香正气散二香湯甘露飲2。霍亂風寒暑食水﹐雜邪爲病正气方﹐藿蘇陳半茯苓艸﹐芷桔腹皮厚朴當﹐轉筋木瓜吳萸入﹐暑合香藿濕入蒼﹐暑熱六一甘露飲﹐寒極烏附理中湯。

【注】霍亂之病﹐得之於風寒暑食水邪雜揉爲病﹐亂於腸胃﹐淸濁相干﹐故心腹大痛吐瀉也。藿香正气散﹐卽霍香﹐蘇葉﹐陳皮﹐半夏﹐茯苓﹐甘艸﹐白芷﹐桔梗﹐大腹皮﹐厚朴也﹔暑則吐多﹐合香薷飲名二香湯。濕則瀉多﹐加蒼術。暑熱甚者﹐用辰砂六一散﹐或五苓散加石膏﹐滑石﹐寒水石﹐名甘露飲。寒極肢厥脈伏者﹐用炮川烏﹐炮川附合理中湯。

卷四﹨醫宗金鑑四十一卷

噎膈翻胃總括

1。三陽熱結傷津液﹐漧枯賁幽魄不通﹐賁門不納爲噎膈﹐幽門不放翻胃成。二證畱連傳導隘﹐魄門應自澀於行﹐胸痛便硬如羊糞﹐吐沫嘔血命難生。

【注】三陽熱結﹐謂胃﹐小腸﹐大腸三腑熱結不散﹐灼傷津液也。胃之上口爲賁門﹐小腸之上口爲幽門﹐大腸之下口爲魄門。三腑津液旣傷﹐三門自然漧枯﹐而水谷出入之道不得流通矣。賁門漧枯﹐則納入水谷之道路狹隘﹐故食不能下﹐爲噎塞也。幽門漧枯﹐則放出腐化之道路狹隘﹐故食入反出爲翻胃也。二證畱連日久﹐則大腸傳導之路狹隘﹐故魄門自應燥澀難行也。胸痛如刺﹐胃腕傷也。便如羊糞﹐津液枯也。吐沫嘔血﹐血液不行﹐皆死證也。人參利膈丸汞硫散2。五汁大黃淸燥熱﹐丁沈君子理虛寒﹐便祕壅遏應利膈﹐吐逆不止汞硫先﹐利膈小承參艸木﹐歸藿檳桃麻蜜丸﹐汞一硫二研如墨﹐老酒薑汁服卽安。

【注】五汁﹐謂五汁飲﹐以淸燥幹也。大黃﹐謂大黃湯﹐卽大黃一味﹐用薑汁炙大黃片變黑黃色﹐量人弱彊﹐每服二﹐三錢﹐加陳倉米一撮﹐蔥白二莖﹐煎去滓服﹐以治熱結也。丁香﹐沈香加入四君子﹐六君子﹐理中湯內﹐治虛寒也。利膈﹐謂利膈丸﹐卽枳殼﹐厚朴﹐大黃﹐人參﹐甘艸﹐木香﹐當歸﹐藿香﹐檳榔﹐桃仁﹐火麻仁蜜爲丸也。汞硫﹐謂汞硫散也。四君子湯四物湯二陳湯二十四味流气飲3。气少血枯四君物﹐痰多气滯二陳流﹐餘者亦同嘔吐法﹐竭思區晝待天休。

【注】气少者宜四君子湯。血枯者宜四物湯。痰多宜二陳湯。气滯者宜二十四味流气飲。其餘之治法同嘔吐﹐此病𨿽竭心思區畫﹐亦不過盡人事以待天命也。

卷四﹨醫宗金鑑四十一卷

嘔吐噦總括

1。有物有聲謂之嘔﹐有物無聲吐之徵﹐無物有聲噦漧嘔﹐面靑指黑痛厥凶。

【注】面色靑﹐指甲黑也﹐中痛不止﹐肢厥不回﹐其凶可知也。小半夏湯橘皮半夏湯大半夏湯黃連半夏湯丁萸六均湯2。嘔吐半姜爲聖藥﹐气盛加橘虛蜜參﹐熱盛姜連便閉下﹐寒盛丁萸姜六君。

【注】便閉﹐謂大小二便閉而不行﹐宜攻下也。初吐切不可下﹐恐逆病勢也。五汁飲硫汞散化滯丸3。潤燥止吐五汁飲﹐蘆薺甘蔗竹瀝姜﹐嘔吐不下硫汞墜﹐積痛作吐化滯良。

【注】五汁飲﹐卽蘆錐﹐荸薺﹐甘蔗﹐竹瀝﹐薑汁也。嘔吐諸藥﹐湯水到咽卽吐者﹐宜用重墜之藥﹐以石硫黃二錢﹐水銀一錢﹐同研如煤色極細﹐用老酒薑汁調服。稍點白滚湯﹐亦可頓服之﹐其藥卽不能吐出。次日大便﹐出黑色穢物﹐諸湯水藥服之﹐則不吐也。如不大便黑色﹐再服﹐以大便利爲度。吐而痛者﹐乃積也﹐宜化滯丸。

卷四﹨醫宗金鑑四十一卷

諸泄總括

濕瀉濡瀉水瀉洞瀉寒瀉飧瀉脾瀉腎瀉1。濕勝濡瀉卽水瀉﹐多水腸嗚腹不疼。寒濕洞瀉卽寒瀉﹐鴨溏淸徹痛雷鳴﹐完谷不化名飧瀉﹐土衰木盛不升淸。脾虛腹滿食後瀉﹐腎瀉寒虛晨數行。

【注】濡者﹐水也。洞者﹐直傾下也。鴨溏﹐如鴨屎之溏﹐澄徹淸冷也。痛﹐腹痛也。雷鳴﹐腸鳴甚也。不升淸﹐謂淸气在下不上升也。脾瀉﹐脾虛也。食瀉﹐飲食後卽瀉也。晨數行﹐每至早晨行瀉數次也。食瀉胃瀉飲瀉痰瀉火瀉暑瀉滑瀉大瘕瀉2。傷食作瀉卽胃瀉﹐噫气腹痛穢而粘。渴飲瀉復渴飲瀉﹐時瀉時止卻屬痰。火瀉陣陣痛飲冷﹐暑瀉面垢汗渴煩。滑瀉日久不能禁﹐大瘕今時作痢看。

【注】過食作瀉﹐名日食瀉﹐卽胃瀉也。穢而粘﹐所瀉之物臭而粘也。渴而飲﹐飲而瀉﹐瀉而復渴﹐渴而復飲﹐飲而復瀉﹐飲瀉也。時或瀉﹐時或不瀉﹐屬痰瀉也。陣陣﹐謂瀉一陣﹐痛一陣也。大瘕瀉﹐卽今時之痢疾病也。

卷四﹨醫宗金鑑四十一卷

泄瀉死證

3。泄瀉形衰脈實大﹐五虛噦逆手足寒﹐大孔直出無禁止﹐下瀉上嗽命多難。

【注】五虛﹐謂脈細﹐皮寒﹐气少﹐水漿不入﹐大便不禁也。大孔﹐謂且門大孔不禁也。參苓白術散4。濕瀉胃苓分淸濁﹐寒瀉理中附子添﹐飧瀉升陽益胃治﹐倍加芍藥減黃連﹐脾瀉參苓白術散﹐扁豆四君蓮肉攢﹐薏苡山藥縮砂桔﹐腎瀉二神四神丸。

【注】參苓白術散﹐卽扁豆﹐人參﹐白術﹐茯苓﹐炙艸﹐蓮肉﹐薏苡仁﹐山藥﹐縮砂﹐桔梗也。二神丸﹐卽補骨脂﹐肉豆寇﹐本方加吳茱萸﹐五味子﹐名四神丸。靑六散芍藥芩連葛根湯八柱散5。食瀉實下虛消導﹐飲瀉實者神佑斟﹐虛者春澤甘露飲﹐痰瀉實攻虛六君﹐火瀉艸芍芩連葛﹐暑瀉紅麯六一勻﹐滑瀉八柱理中附﹐粟殼烏梅訶蔻尋。

【注】食瀉形气實者﹐宜大承﹐化滯等藥下之﹐形气虛者﹐宜枳術﹐平胃等消導之。神佑斟﹐謂𨿽當用神佑丸逐飲﹐然亦斟酌不可過也。春澤﹐謂春澤湯也。甘露飲﹐謂五苓甘露飲也。芍藥芩連葛根湯﹐卽甘艸﹐芍藥﹐黃芩﹐黃連﹐葛根也。靑六散﹐卽六一散加紅麯也。八柱散﹐附子理中湯加罌粟殼﹐烏梅﹐訶子﹐肉蔻也。瀉心導赤散茯苓車前子飲苓桂理中湯6。口糜泄瀉𨿽云熱﹐上下相移亦必虛﹐心脾開竅於舌口﹐小腸胃病化職失﹐糜發生地通連艸﹐瀉下參苓白術宜﹐尿少茯苓車前飲﹐火虛苓桂理中醫。

【注】口瘡糜爛泄瀉一證﹐古經未載﹐以理推之﹐𨿽云屬熱﹐然其上發口糜下瀉卽止﹐泄瀉方止﹐口糜卽生﹐觀其上﹐下相移之情狀﹐亦必純實熱之所爲也。心之竅開於舌﹐脾之竅開於口﹐心脾之熱﹐故上發口舌瘡赤糜爛。胃主消化水谷﹐小腸主盛受消化﹐心脾之熱下移小腸胃腑﹐則運化之職失矣﹐故下注泄瀉也。口糜發時﹐晚用瀉心導赤散﹐滚湯淬服之﹐卽生地﹐木通﹐黃連﹐甘艸稍也。下泄瀉時﹐早晚用參芩白術散﹐糯米湯服之。若小便甚少﹐下痢不止﹐則爲水走大腸﹐宜用茯苓﹐車前子﹐二味各等分﹐煎湯時時代飲﹐利水導熱。若服寒涼藥口瘡不效﹐則爲虛火上泛﹐宜用理中湯加肉桂大倍茯苓﹐降陽利水。降陽而口糜自消﹐水利泄瀉自止﹐可並愈也。

卷四﹨醫宗金鑑四十一卷

痢疾總括

1。大瘕小腸大腸瀉﹐腸癖滯下古痢名﹐外因風暑濕蒸气﹐內因不謹飲食生。白痢傷气赤傷血﹐寒虛微痛熱窘疼﹐實墜糞前虛墜後﹐濕熱寒虛初久稱。

【注】大瘕瀉者﹐裏急後重﹐數至圊而不能便﹐莖中痛也。小腸瀉者﹐溲澀而便膿血﹐少腹痛也。大腸瀉者﹐食己窘迫﹐大便色白﹐腸嗚切痛也。腸癖者﹐飲食不節﹐起居不時﹐陰受之﹐則入五臟﹐﹖﹖脹閉塞﹐下爲飧瀉﹐久爲腸癖﹐腹痛下血也。滯下者﹐積汁垢膩﹐與濕熱滯於腸中﹐因而下也。此皆古痢之名也。然痢之爲病﹐裏急後重﹐下痢膿血﹐小便赤澀。裏急者﹐腹痛積滯也。後重者﹐下墜气滯也。小便赤澀者﹐濕熱郁滯也。皆因外受風暑濕蒸之气﹐內傷生冷飲食過度而生也。白痢自大腸來。大腸與肺爲表裏﹐肺主气﹐故屬傷气也。赤痢自小腸來﹐小腸與心爲表裏﹐心主血﹐故屬傷血也。寒閉痛甚﹐寒開痛微﹐痢開痛減﹐故痛微也。虛者少气﹐气無壅滯﹐故亦痛微也。熱者多實﹐性急不得舒通﹐故窘痛甚也。後墜下迫肛門﹐糞出墜止﹐爲糞前墜﹐乃滯也﹐故曰實墜。糞出更墜﹐爲糞後墜﹐非滯也﹐故曰虛墜。初痢多屬濕熱﹐久痢多屬寒虛也。噤口痢水谷痢風痢休息痢熱痢寒痢濕痢五色痢2。噤口飲食俱不納﹐水谷糟粕雜血膿﹐風痢墜重圊淸血﹐休息時作復時停﹐熱痢魚腦稠粘穢﹐寒痢稀澥白淸腥﹐濕痢黑豆汁渾濁﹐五色相雜髒气凶。

【注】噤口痢者﹐下痢不食﹐或嘔不能食也。水谷痢者﹐糟粕膿血雜下也。風痢者﹐似腸風下淸血而有墜痛也。休息痢者﹐時發作時停止也。五色痢者﹐五色膿血相雜而下也﹐若有髒腐屍臭之气則凶。

卷四﹨醫宗金鑑四十一卷

痢疾死證

3。水漿不入痢不止﹐气少脈細皮膚寒﹐純血噤口嘔髒气﹐身熱脈大命難全。

【注】下痢不止﹐水漿不入﹐气少脈細﹐皮膚寒﹐死於陽絕也。下痢純血﹐噤口﹐嘔逆髒气﹐身熱脈大﹐死於陰絕也。倉廩湯大黃黃連湯4。初痢表熱宜倉廩﹐裏熱衝心大黃連﹐寒痢理中訶蔻縮﹐附白桂赤不須言。

【注】初痢有表證發熱者﹐不宜攻之﹐法當先解其外﹐用倉廩湯汗之。裏熱盛﹐上衝心作嘔噤口者﹐法當先攻其裏﹐用大黃﹐黃連﹐好酒煎服攻之。寒痢宜用理中湯﹐加訶子﹐肉蔻﹐縮砂。白多者加附子﹐赤多者加肉桂也。芍藥湯5。初痢內外無大熱﹐芩連枳木芍歸榔﹐桂艸尿澀滑石倍﹐痢數窘痛入大黃。

【注】初痢外無表熱﹐內熱不盛﹐宜用芍藥湯。卽黃芩﹐黃連﹐枳實﹐木香﹐芍藥﹐當歸﹐檳榔﹐甘艸﹐肉桂少許也。小便澀赤加滑石。下痢次數無度﹐下墜痛甚﹐入大黃也。香連和胃湯參連開噤湯貼臍法6。痢疾下後調气血﹐宜用香連和胃湯﹐黃芩芍藥香連艸﹐陳皮白術縮砂當﹐赤虛更加椿楡炒﹐白虛參苓共炒姜﹐噤口參連石蓮子﹐貼臍王瓜藤散良。

【注】痢疾攻後病勢大減﹐宜調气血﹐用香連和胃湯﹐卽黃芩﹐芍藥﹐木香﹐黃連﹐甘艸﹐陳皮﹐白術﹐當歸﹐縮砂也。赤痢下血多虛者﹐當澀之﹐加炒椿根白皮﹐炒地楡。白痢日久气虛者﹐加人參﹐茯苓﹐炒漧薑以補之。實而噤口堪下者﹐以大黃黃連湯下之。不堪下者﹐內以人參﹐黃連﹐石蓮子煎湯﹐徐徐服之﹐下咽卽好。外以貼臍王瓜藤散﹐卽王瓜藤﹐莖﹐葉經霜者﹐燒灰香油調﹐納臍中﹐卽有效也。眞人養髒湯7。久痢寒熱烏梅治﹐寒虛滑痢養髒湯﹐參術肉蔻歸訶桂﹐芍藥罌粟艸木香。

【注】久痢髒有寒熱不分者﹐宜用烏梅丸調和之。寒虛滑脫者﹐宜用養髒湯溫補之﹐卽人參﹐白術﹐肉蔻﹐當歸﹐訶子﹐肉桂﹐芍藥﹐罌粟殼﹐甘艸﹐木香也。香連平胃散胃風湯8。水谷調中益气治﹐濕痢香連平胃方﹐虛濕風痢胃風治﹐桂粟八珍減地黃。

【注】水殼痢者﹐乃脾胃虛﹐腐化不及﹐宜調中益气湯。濕痢宜木香﹐黃連﹐合平胃散方。濕而虛者﹐宜用胃風湯﹐卽肉桂﹐粟米﹐八珍湯減地黃也。

卷四﹨醫宗金鑑四十一卷

五色痢休息痢治法

9。五色休息皆傷髒﹐澀早滯熱蘊於中﹐補之不應脈有力﹐日久仍攻余法同。

【注】五色﹐休息二痢﹐皆因用止澀藥早﹐或因滯熱下之未盡﹐蘊於腸胃傷髒气也。用一切補養之藥不應﹐則可知初病非止澀太早﹐卽下之未盡也。診其脈若有力﹐𨿽日久仍當攻也。其餘治法﹐與諸痢同。

卷四﹨醫宗金鑑四十一卷

疸證總括

1。面目身黃欲安臥﹐小便渾黃疸病成﹐已食如饑飽煩眩﹐胃疸谷疸酒疸名﹐女勞額黑少腹急﹐小便自利審瘀生﹐黃汗微腫皆濕熱﹐陰黃重痛厥如冰。

【注】面目身黃﹐但欲安臥﹐小便黃渾﹐此黃疸病已成也。如已食如饑﹐食難用飽﹐飽則心煩頭眩﹐此欲作胃疸。胃疸者﹐卽谷疸也。若已見黃色﹐疸已成矣。得之於胃有濕熱﹐大饑過食也。酒疸者﹐得之於飲酒無度﹐而發是病也。女勞疸者﹐疸而額黑﹐少腹急﹐小便自利﹐得之於大勞大熱與女交接也。瘀血發黃﹐亦少腹急﹐小便自利﹐但不額黑耳。詳在傷寒門。黃汗者﹐汗出黃色染衣﹐面目微腫﹐得之於素有濕熱﹐汗出入水浴之也。此皆濕熱而成﹐惟陰黃則屬濕寒。陰黃者﹐身重而痛﹐身重而痛﹐厥冷如冰﹐詳在傷寒門。

卷四﹨醫宗金鑑四十一卷

疸病死證

2。疸過十日而反劇﹐色若煙燻目暗靑﹐喘滿渴煩如啖蒜﹐面黧汗冷及天行。

【注】仲景曰﹕黃疸之病﹐當以十八日爲期﹐治之十日上宜瘥﹐反劇爲難治也。色若煙燻﹐目神暗靑﹐陽黃死證也。面色黧黑﹐喘滿渴煩不己﹐心胸如啖蒜刺痛﹐黃毒入腹﹐死證也。面色黧黑﹐冷汗﹖﹖﹖﹖﹐陰黃死證也。天行疫癘發黃﹐名曰瘟黃﹐死人最暴也。麻黃茵陳醇酒湯茵陳蒿湯梔子柏皮湯茵陳五苓散3。表實麻黃茵陳酒﹐裏實茵陳梔大黃﹐無證茵陳梔子柏﹐尿少茵陳五苓湯。

【注】諸疸表實無汗者﹐以麻黃﹐茵陳﹐無灰好酒煎服汗之。裏實不便﹐以茵陳﹐梔子﹐大黃下之。無表裏證﹐以茵陳﹐梔子﹐柏皮淸之。小便短少﹐以茵陳五苓散利之。胃疸湯4。谷疸熱實宜乎下﹐不實宜用胃疸湯﹐茵陳胃苓減艸朴﹐連梔防己葛秦方。

【注】胃疸湯﹐卽茵陳﹐蒼術﹐陳皮﹐白術﹐茯苓﹐豬苓﹐澤瀉﹐黃連﹐梔子﹐防己﹐葛根﹐秦艽也。茵陳解酲湯梔子大黃湯蔓菁散加味玉屏風散5。酒疸虛茵解酲湯﹐實用梔鼓枳大黃﹐黃汗一味蔓菁散﹐石膏茵陳耆術防。

【注】酒疸虛者﹐用茵陳解酲湯﹐卽葛花解酲湯加茵陳也。實者﹐用梔子大黃湯﹐卽梔子﹐淡豆豉﹐枳實﹐大黃也。黃汗宜用蔓菁子一味﹐爲細末﹐每服二錢﹐日三﹐井華水調服﹐小便白則愈。或用加味玉屏風散﹐卽石膏﹐茵陳﹐黃耆﹐白術﹐防風也。石膏散腎疸湯6。女勞實者膏滑麥﹐女勞虛者腎疸醫﹐升陽散火減去芍﹐加芩柏麯四苓俱。

【注】石膏散﹐卽﹖﹖石膏﹐飛滑石各等分﹐每服二錢﹐大麥湯調服。腎疸湯﹐卽升陽散火湯減去芍藥﹐乃升麻﹐蒼術﹐防風﹐獨活﹐柴胡﹐羌活﹐葛根﹐人參﹐甘艸﹐加入黃芩﹐黃柏﹐神麯﹐白術﹐茯苓﹐豬苓﹐澤瀉也。

卷四﹨醫宗金鑑四十一卷

積聚總括

1。五積六聚本難經﹐七癥八瘕載千金﹐腸覃石瘕辧月事﹐﹖﹖癖之名別淺深﹐髒積發時有常處﹐腑聚忽散無本根﹐癥類積﹖﹖瘕聚癖﹐腸滿汁溢外寒因。

【注】五積﹐六聚之名﹐本乎『難經』。五積者﹐肥气﹐伏梁﹐痞气﹐息賁﹐奔豚也。六聚者﹐積之著於孫絡﹐緩筋﹐募原﹐膂筋﹐腸後﹐輸脈也。七癥﹐八瘕之名﹐載『千金方』。七癥者﹐蛟﹐蛇﹐鱉﹐肉﹐發﹐虱﹐米也。八瘕者﹐靑﹐黃﹐燥﹐血﹐脂﹐狐﹐蛇﹐鱉也。腸覃者﹐積在腸外﹐狀如懷子﹐月事以時而下。石瘕者﹐積在胞中﹐狀如懷子﹐月事不以時下﹐故曰辧月事也。﹖﹖者﹐外結募原肌肉之間。癖者﹐內結隱僻膂脊腸胃之後﹐故曰別淺深也。然積者屬髒陰也﹐故發有常處﹐不離其部。聚者屬腑﹐陽也﹐故發無根本﹐忽聚忽散。癥不移﹐而可見﹐故類積﹐類﹖﹖也。瘕能移﹐有時隱﹐故類聚﹐類癖也。積聚﹐癥瘕﹐腸覃﹐石瘕﹐﹖﹖癖之疾﹐皆得之於喜怒不節則傷髒﹐飲食過飽則傷腑﹐腸胃塡滿﹐汁液外溢﹐爲外寒所襲﹐與內气血﹐食物凝結相成也。

卷四﹨醫宗金鑑四十一卷

積聚難證

2。積聚牢堅不軟動﹐胃弱溏瀉不堪攻﹐奔豚發作狀欲死﹐气上衝喉神怖驚。

【注】積聚牢固不動﹐堅硬不軟﹐則病深矣。胃弱食少﹐大便溏瀉﹐不堪攻矣。五積之中﹐奔豚最爲難治﹐若更發作﹐正气虛不能支﹐其狀欲死﹐從少腹起﹐气上衝喉﹐神色驚怖﹐皆惡候也。

卷四﹨醫宗金鑑四十一卷

積聚治法

3。積聚胃彊攻可用﹐攻虛兼補正邪安﹐气食積癖宜化滯﹐溫白桃仁控涎丹。

【注】積聚宜攻﹐然胃彊能食﹐始可用攻。若攻虛人﹐須兼補藥﹐或一攻三補﹐或五補一攻﹐攻邪而不傷正﹐養正而不助邪﹐則邪正相安也。凡攻气食積癖﹐宜用祕方化滯丸﹐方在內傷門。攻積聚﹐癥瘕﹐宜用溫白丸﹐卽萬病紫菀丸﹐方倍川烏。攻血積﹐血瘕﹐宜用桃仁煎﹐卽桃仁﹐大黃各一兩﹐虻虫炒五錢﹐朴硝一兩﹐共爲末﹐先以醇醋一斤﹐用砂器慢火煎至多半鐘﹐下末藥攪良久﹐爲小丸﹐前一日不喫晚飯﹐五更初﹐溫酒送一錢﹐取下惡物如豆汁雞肝。未下次日再服﹐見鮮血止藥。如無虻虫﹐以﹖﹖虫代之﹐然不如虻虫爲愈也。攻痰積﹐宜用控涎丹﹐方在痰飲門。

卷四﹨醫宗金鑑四十一卷

疝證總括

1。經云任脈結七疝﹐子和七疝主於肝﹐肝經過腹環陰器﹐任脈循腹裏之原。疝證少腹引陰痛﹐衝上衝心二便難﹐厥吐瘕癥狐出入﹐潰膿癃祕木﹖﹖頑。

【注】經曰﹕任脈爲病﹐男子內結七疝﹐女子帶下瘕聚。瘕聚者﹐卽女子之疝也。七疝主任者﹐原以任脈起中極﹐循腹裏也。七疝主肝者﹐蓋以肝經過腹裏﹐環陰器也。是以諸疝病﹐無不由是二經﹐故主之也。疝病之證﹐少腹痛引陰丸﹐气上衝心﹐不得二便者﹐爲衝疝也。少腹痛引陰丸﹐肝之逆气沖胃作吐者﹐爲厥疝也。少腹之气不伸﹐左右癥塊作痛者﹐爲瘕疝也。臥則入腹﹐立則出腹入囊﹐似狐之晝則出穴而溺﹐夜則入穴而不溺者﹐爲狐疝也。少腹痛引陰丸﹐橫骨兩端約文中狀如黃瓜﹐內有膿血者﹐爲﹖﹖疝也。少腹痛引陰丸﹐小便不通者﹐爲癃疝也。少腹不痛﹐陰囊腫大頑硬者﹐爲﹖﹖疝心。

卷四﹨醫宗金鑑四十一卷

疝證同名異辧

2。血疝便毒潰魚口﹐﹖﹖﹖﹖气墜筋卽疳﹐水疝胞痺皆癃疝﹐衝似小腸腰痛連。

【注】有謂血疝者﹐其證卽便毒魚口也。﹖﹖者疝﹐其證卽﹖﹖疝也。气疝者﹐卽偏墜也。筋疝者﹐卽下疳也。水疝小便不通﹐胞痺卽膀胱气﹐皆癃疝也。衝疝證似小腸气﹐而更連腰痛也。

卷四﹨醫宗金鑑四十一卷

諸疝治法

3。治疝左右分气血﹐尢別虛濕熱與寒﹐寒收引痛熱多縱﹐濕腫重墜虛輕然。

【注】疝病﹐凡在左邊陰丸屬血分﹐凡在右邊陰丸屬气分。凡寒則收引而痛甚﹐熱則縱而痛微。凡濕則腫而重墜﹐而虛亦腫墜﹐但輕輕然而不重也。當歸溫疝湯烏桂湯4。中寒冷疝歸芍附﹐桂索茴楝澤萸苓﹐外寒入腹川烏蜜﹐肉桂芍艸棗姜同。

【注】當歸溫疝湯﹐卽當歸﹐白芍﹐附子﹐肉桂﹐延胡索﹐小茴香﹐川煉子﹐澤瀉﹐吳茱萸﹐白茯苓也。烏桂湯﹐卽川烏﹐蜂蜜﹐肉桂﹐白芍藥﹐炙甘艸﹐生薑﹐大棗也。烏頭梔子湯5。外寒內熱烏梔炒﹐水酒加鹽疝痛安﹐﹖﹖疝不問新與久﹐三層茴香自可痊。

【注】此茴香丸﹐方在『醫宗必讀』。十味蒼柏散6。醇酒厚味濕熱疝﹐不謹房勞受外寒﹐蒼柏香附靑益艸﹐茴索查桃附子煎。

【注】此散﹐卽蒼術﹐黃柏﹐香附﹐靑皮﹐益智﹐甘艸﹐小茴香﹐南山查﹐元胡索﹐桃仁﹐附子也。茴楝五苓散大黃皂刺湯7。膀胱水疝尿不利﹐五苓茴楝與蔥鹽﹐瘕硬血疝宜乎下﹐大黃皂刺酒來煎。

【注】大黃皂刺湯﹐卽大黃﹐皂刺各三錢﹐酒煎服也。羊肉湯8。血分寒疝女產後﹐臍腹連陰脹痛疼﹐羊肉一斤姜五兩﹐當歸三兩水八升。奪命湯9。衝疝厥疝痛上攻﹐臍悸奔豚气上行﹐吳茱一味爲君主﹐肉桂澤瀉白茯苓。靑木香丸10。气疝諸疝走注痛﹐靑木香附吳萸良﹐巴豆拌炒川楝肉﹐烏藥蓽澄小茴香。

【注】靑木香丸﹐卽靑木香五錢﹐酒醋浸炒吳茱萸一兩﹐香附醋炒一兩﹐蓽澄茄五錢﹐烏藥五錢﹐小茴香五錢﹐巴豆仁二十一粒﹐研碎拌炒川楝肉五錢﹐爲末合均﹐蔥涎爲小丸﹐每服三錢﹐酒鹽任下立愈。及能醫一切疝痛神效。茴香楝實丸11。楝實狐疝一切疝﹐楝肉茴香馬藺芫﹐三萸二皮各一兩﹐仍宜急灸大惇安。

【注】茴香楝實丸﹐治狐疝及一切諸疝﹐卽川楝肉﹐小茴香﹐馬藺花﹐芫花醋炒變焦色﹐山茱萸﹐吳茱萸﹐食茱萸﹐靑皮﹐陳皮各一兩﹐爲末﹐醋糊爲小丸﹐酒送二錢。

【按】大惇﹐肝經穴﹐在足大指甲後有毛處﹐諸疝均宜灸之卽安。

卷四﹨醫宗金鑑四十三卷

頭痛眩暈總括

1。頭痛痰熱風濕气﹐或兼气血虛而疼﹐在右屬气多痰熱﹐左屬血少更屬風﹐因風眩暈頭風痛﹐熱暈煩渴火上攻﹐气郁不伸痰嘔吐﹐濕則重痛虛動增。

【注】頭痛﹐屬痰﹐屬熱﹐屬風﹐屬濕﹐屬气﹐或兼气虛﹐血虛。因風而痛﹐謂之頭風﹐必眩暈。因熱而痛暈者﹐則煩渴。因气郁而痛暈者﹐則志意不伸。因痰而痛暈者﹐則嘔吐痰涎。因濕而痛暈者﹐則頭重不起。因虛而痛暈者﹐動則更痛更暈也。

卷四﹨醫宗金鑑四十三卷

頭痛眩暈死證

2。眞頭腦痛朝夕死﹐手足厥逆至節靑﹐瀉多眩暈時時冒﹐頭猝大痛目瞀凶。

【注】眞頭痛﹐痛連腦內﹐手足靑冷至肘膝之節﹐朝發夕死。凡頭痛眩暈﹐時時迷冒﹐及頭目猝然大痛﹐目視不見﹐或瀉多之後﹐皆凶證也。蓽苃散芎芷石膏湯3。頭風﹖﹖鼻熱蓽苃﹐濕盛瓜蒂入茶茗﹐風盛日久三聖散﹐內服芎芷石膏靈。芎芷石膏菊羌﹖﹖﹐苦加細辛風防荊﹐熱加梔翹芩薄艸﹐便祕尿紅消黃攻。

【注】一切頭風兼熱者﹐以蓽苃散﹖﹖鼻。卽蓽苃一味爲末﹐用豬膽汁拌過﹖﹖之﹐作嚏立愈。一切頭風兼濕者﹐以瓜蒂﹐松蘿茶﹐二味爲末﹐﹖﹖之出黃水立愈。頭風風盛時發﹐日久不愈﹐則多令人目昏﹐以三聖散﹖﹖之﹐方在中風門內。用芎芷石膏湯﹐卽芎﹐芷﹐石膏﹐菊花﹐羌活﹐﹖﹖本也。苦痛者加細辛。風盛目昏加防風﹐荊芥穗。熱盛加梔子﹐連翹﹐黃芩﹐甘艸。大便祕小便赤加消﹐黃﹐攻之自愈也。茶調散淸震湯滚痰丸人參芎附湯4。風熱便利茶調散﹐雷頭荷葉蒼與升﹐痰熱滚痰芎作引﹐虛寒眞痛附參芎。

【注】雷頭風痛﹐頭面疙瘩﹐耳聞雷聲﹐宜淸震湯﹐卽荷葉﹐蒼術﹐升麻也。人參芎附湯﹐卽人參﹐川芎﹐川附也。芎犀丸5。偏正頭風芎犀丸﹐血虛四物薄羌天﹐气虛補中加芎細﹐气逆降气黑錫丹。

【注】血虛﹐面少血色﹐或久脫血也。天﹐天麻也。降气﹐蘇子降气湯也。芎麻湯半夏白術天麻湯6。欲吐暈重風痰痛﹐芎麻湯下白丸寧﹐虛者六君耆幹柏﹐天麻麯蘗澤蒼同。

【注】麻﹐天麻也。白丸﹐靑州白丸子也。虛者﹐謂風痰兼气虛者﹐宜半夏白術天麻湯﹐卽六君子加黃耆﹐漧薑﹐黃柏﹐天麻﹐神麯﹐麥蘗﹐澤瀉﹐蒼術也。荊穗四物湯7。頭暈頭痛同一治﹐血虛物穗气補中﹐气血兩虛十全補﹐上盛下虛黑錫靈。

【注】頭暈之虛實寒熱諸證﹐同乎頭痛一治法也。其有因血虛﹐宜用荊穗四物湯﹐卽當歸﹐川芎﹐白芍﹐熟地黃﹐荊芥穗也。气虛﹐宜用補中益气湯。气血兩虛﹐宜用十全大補湯。上盛下虛﹐宜用黑錫丹。

卷四﹨醫宗金鑑四十三卷

眼目總括

1。目爲五臟六腑精﹐气白筋黑骨精瞳﹐血爲眥絡肉約束﹐裏擷系屬腦項中。經熱腠開因風入﹐合邪上攻赤腫疼﹐輕者外障生云翳﹐重者積熱頓傷睛。

【注】經曰﹕五臟六腑之精气﹐皆上注於目而爲之精。精之窠爲眼﹐气之精爲白眼﹐筋之精爲黑眼﹐骨之精爲瞳子﹐血之精爲絡眥﹐肉之精爲約束﹐卽眼胞也﹐裏擷筋骨血气之精﹐而與脈系上屬於腦﹐後出於項中。因經熱蒸開腠理﹐故風邪得以入之﹐風熱之邪合上攻於目﹐赤腫疼痛。輕者則爲外障﹐或暴生云翳﹐重者則積熱之甚﹐陡然痛傷睛也。

卷四﹨醫宗金鑑四十三卷

外障病證

2。火眼赤腫淚澀痛﹐硬腫多熱軟多風﹐瞼粟爛弦雞蜆肉﹐努肉赤脈貫瞳睛﹐血灌瞳人髙突起﹐旋螺尖起蟹睛疼﹐拳毛風淚風癢極﹐赤膜下垂黃膜衝。

【注】風熱上攻﹐目赤腫痛多淚﹐隱澀難開﹐火眼也。腫而硬者﹐屬熱盛也﹐宜先下之。腫而軟者﹐屬風盛也﹐宜先發散。兩瞼上﹐下初生如粟﹐漸大如米﹐或赤或白﹐不甚疼痛﹐謂之瞼生風粟。兩瞼粘睛﹐赤爛癢痛﹐經年不愈﹐謂之爛弦風﹐又名赤瞎。瞼內如雞冠﹐蜆肉翻出﹐視物阻礙﹐痛楚羞明﹐謂之雞冠蜆肉。此皆脾經風熱爲病也。兩眥筋膜努出﹐謂之努肉攀睛。兩眥赤脈漸漸侵睛﹐謂之赤脈貫睛。兩眼混赤如朱﹐痛如鍼刺﹐謂之血灌瞳人。兩眼癢痛﹐忽然突起﹐謂之突起睛髙。目中大痛﹐忽生翳膜﹐狀如旋螺﹐謂之旋螺尖起。目中大痛﹐忽然瞳睛努如蟹目﹐謂之蟹睛疼痛﹐又名損翳。此皆肝﹐心二經積熱也。兩瞼燥急﹐睫毛倒刺﹐謂之倒睫拳毛。兩目衝風﹐淚出涓涓﹐冬月尢甚﹐謂之迎風流淚。兩目連眥癢極不痛﹐謂之風癢難任。目中從下忽生黃膜﹐侵睛疼痛﹐謂之黃膜上衝。目中從上忽生赤膜﹐垂下遮睛﹐謂之赤膜下垂﹔又名垂簾翳。此皆心﹐肝﹐脾三經風熱爲病也。

卷四﹨醫宗金鑑四十三卷

內障病證

3。內障頭風五風變﹐珠白黃綠不光明﹐頭風痛引目無淚﹐相注如坐暗室中﹐綠風頭旋連鼻痛﹐兩角相牽引目疼﹐時或白花紅花起﹐同綠黑花爲黑風﹐烏花不旋漸昏暗﹐黃風雀目久金睛﹐靑風微旋不癢痛﹐靑花轉轉目昏蒙。

【注】內障之病﹐每因頭風五風變成。初病瞳珠漸漸變色﹐睛裏隱隱似翳﹐或白或黃或綠﹐𨿽與不患之眼似﹐然無精彩光明射人。病頭風者﹐發則頭痛引目無淚﹐或左目﹐或右目﹐或先左目﹐或後右目﹐相注不定﹐如坐暗室之中﹐此頭風傷目之漸也。綠風者﹐頭旋兩角連鼻相牽引﹐目疼痛時﹐或見起白花﹐紅花﹐此綠風傷目之漸也。黑風者﹐證同綠風﹐時時見起黑花﹐此黑風傷目之漸也。烏風者﹐亦同黑風﹐但不旋暈而見烏花﹐漸漸昏暗﹐此烏風傷目之漸也。黃風者﹐久病雀目﹐瞳睛金色﹐此黃風傷目之漸也。靑風者﹐頭微旋不癢不痛﹐但見靑花轉轉﹐日漸昏蒙﹐此靑風傷目之漸也。菊花通聖散洗刀散4。暴發火眼通聖菊﹐外障等證減加方﹐風盛羌加防麻倍﹐熱盛加連倍消黃﹐痛生翳膜多傷目﹐洗刀更入細獨羌﹐元參木賊白蒺藜﹐艸決蟬蛻蔓靑葙。

【注】菊花通聖散﹐卽防風通聖散加菊花也。洗刀散﹐卽本方更加細辛﹐羌﹐獨﹐蔓荊﹐靑葙子等藥也。

卷四﹨醫宗金鑑四十三卷

內外障治

5。外障無寒一句了﹐五輪變赤火因生﹐內障有虛心腎弱﹐故如不病損光明﹐火能外鑑水內照﹐養神壯水自收功﹐五風內變諸翳障﹐眼科自有法能攻。

【注】外障目病﹕子和曰﹕目不因火不病。所以五輪變赤﹐气輪白睛﹐火乘肺也。肉輪目胞﹐火乘脾也。風輪黑睛﹐火乘肝也。木輪瞳人﹐火乘腎也。血輪兩眥﹐火自甚也。故能治火者﹐一句便了也。治火之法﹕在藥則鹹寒吐之下之﹐在鍼則神庭﹐上星﹐﹖﹖會﹐前項﹐百會刺之﹐翳者可使立退﹐痛者可使立已﹐昧者可使立明﹐腫者可使立消矣。內障目病﹕𨿽亦無寒﹐然有虛也。虛或兼熱﹐亦屬虛熱﹐故不赤腫疼痛﹐如不病眼人﹐但不精彩光明也。心虛則神不足﹐神者火也﹐火內暗而外明﹐故不能外鑑而失其光明也。腎虛則精不足﹐精者水也﹐水外暗而內明﹐故不能內照而其失光明也。心虛者﹐則養心神﹔腎虛者﹐則壯腎水﹐自可收功於不明也。其五風內變諸翳﹐如圓翳﹐冰翳﹐淸翳﹐澀翳﹐散翳﹐橫翳﹐浮翳﹐沈翳﹐偃月﹐棗花﹐黃心﹐黑風等翳﹐俱列在眼科﹐方書自有治法﹐難以盡述﹐此特其大槪耳。

卷四﹨醫宗金鑑四十三卷

牙齒口舌總括

1。牙者骨餘屬乎腎﹐牙齦手足兩陽明﹐齒長豁動爲腎憊﹐牙疼胃火風寒虫。不怕冷熱爲風痛﹐火腫喜冷得寒疼﹐寒不腫蛀喜熱飲﹐虫牙蝕盡一牙生。

【注】牙齒者﹐骨之餘﹐屬乎腎也。若無故齒長﹐疏豁而動﹐則爲腎衰憊也。上牙齦屬足陽明﹐下牙齦屬手陽明。牙痛皆牙齦作痛﹐惟寒牙痛﹐則爲客寒犯腦﹐多頭連齒痛﹐爲寒邪也﹐故喜熱飲﹐不腫不蛀也。餘者﹐皆爲胃火﹐邪風﹐濕熱也。火牙疼多腫喜飲冷﹐得寒則更疼者﹐﹖﹖仇之意也。虫牙則一牙作痛﹐蝕盡一牙﹐又蝕一牙作痛也。骨槽風牙疳瘡2。骨槽齦頰腫硬疼﹐牙齦腐爛出血膿﹐牙疳腫硬潰血臭﹐皆因痘疹癖疾成。

【注】骨槽風者﹐牙齦連頰硬腫疼痛﹐牙齦腐爛﹐出血膿也。牙疳﹐以骨槽潰後腫硬不消﹐然出臭血﹐而不出膿水也﹐且皆痘疹癖疾之後而成也。淸胃散3。淸胃血分火牙痛﹐生地歸連升牡饒﹐气分宜加荊防細﹐積熱涼膈入升膏。

【注】胃火牙痛﹐赤腫出血者﹐則爲血分﹐宜用淸胃散﹐卽生地﹐當歸﹐黃連﹐升麻﹐牡丹皮也。饒者﹐倍加升麻﹐丹皮也。若腫痛牙齦不出血者﹐則爲气分﹐宜加荊芥﹐防風﹐細辛﹐以散其熱。若腸胃積熱﹐腫痛瀾臭﹐宜用涼膈散加升麻﹐石膏﹐以下其熱可也。溫風散4。溫風風牙歸芎細﹐蓽苃﹖﹖芷露蜂房﹐寒牙痛加羌麻附﹐半服含漱吐涎良。

【注】不甚腫痛﹐不怕冷熱﹐爲風牙痛﹐宜用溫風散。卽當歸﹐川芎﹐細辛﹐蓽苃﹐﹖﹖本﹐白芷﹐露蜂房也。不腫痛甚﹐喜飲熱湯﹐爲寒牙痛﹐宜本方再加羌活﹐麻黃﹐川附子溫而散之。二方俱服一半﹐含漱一半﹐連涎吐之自好也。一笑丸玉池散燻藥17。諸牙椒巴飯丸咬﹐玉池﹖﹖芷骨槐辛﹐歸芎大豆升防艸﹐虫牙蔥韭子煙燻。

【注】諸牙﹐謂諸牙痛也。均宜一笑丸﹐卽川椒七粒爲末﹐巴豆一粒去皮研勻﹐飯爲丸﹐綿裹咬痛處﹐吐涎卽止﹐均宜用玉池散﹐卽﹖﹖本﹐白芷﹐地骨皮﹐槐花﹐細辛﹐當歸﹐川芎﹐黑豆﹐升麻﹐防風﹐甘艸﹐煎湯﹐熱漱冷吐。虫牙亦宜此咬漱。更須用韭子或蔥子﹐置小鑪中燒之﹐擱在大水碗內﹐復以漏斗﹐口向虫牙痛處燻之﹐其虫極小﹐皆落水碗之中﹐累效。蕪荑消疳湯18。牙疳𨿽有專科治﹐然皆未曉累攻神﹐能食便軟猶當下﹐雄荑黃薈二連芩。

【注】牙疳一病﹐殺人最速﹐𨿽有專科﹐然皆未曉累攻之法。累攻者﹐今日攻之﹐明日又攻之﹐明日又攻之﹐以腫硬消﹐黑色變﹐臭气止爲度。若不能食﹐或隔一日﹐彧隔二﹐三日攻之﹐攻之後漸能食﹐不必戒口﹐任甚所食。𨿽大便溏﹐仍量其輕重攻之﹐自見甚神。若意不思食﹐難任攻下﹐則死證也。攻藥用蕪荑消疳湯﹐卽雄黃﹐蕪荑﹐生大黃﹐蘆薈﹐川黃連﹐胡黃連﹐黃芩也。

卷四﹨醫宗金鑑四十三卷

口舌證治

1。唇口屬脾舌屬心﹐口舌瘡糜蘊熱深﹐口淡脾和臭胃熱﹐五味內溢五熱淫。木舌重舌舌腫大﹐唇腫唇瘡緊繭唇﹐暴發赤痛多實熱﹐淡白時痛每虛因。

【注】口舌生瘡糜爛﹐名曰口糜﹐乃心﹐脾二經蘊熱深也。平人口淡﹐故曰脾和。口出气臭﹐則爲胃熱。不因食五味而口內溢酸味者﹐乃肝熱淫脾也。苦味者﹐心熱淫脾也。甘味者﹐本經熱自淫也。辛味者﹐肺熱淫脾也。鹹味者﹐腎熱淫脾也。木舌﹐謂舌腫硬不痛也。重舌﹐謂舌下腫似舌也舌腫﹐謂舌腫大也。唇腫﹐謂唇腫痛厚也。唇瘡﹐謂唇腫潰裂成瘡也。緊繭唇﹐謂唇緊小燥裂也。以上之證﹐皆屬心﹐脾﹐胃經蘊熱。若暴發赤腫痛甚﹐多爲實熱﹐宜以涼膈散﹐梔子金花湯﹐急下甚熱﹐可卽愈也。若日久色淡瘡白﹐時痛不痛﹐每屬虛熱﹐宜淸心蓮子飲﹐知柏四物湯﹐補中兼淸可也。或服涼藥久不愈者﹐以七味地黃湯冷服﹐引火歸原。不效甚者﹐加附子可立愈也。

卷四﹨醫宗金鑑四十三卷

咽喉總括

1。胸膈風熱咽喉痛﹐邪盛單雙乳蛾生﹐熱極腫閉名喉痺﹐語言難出息不通﹐痰盛涎繞喉間響﹐內外腫閉纏喉風﹐喉痺纏喉皆危證﹐潰後無膿腫閉凶。

【注】胸膈上有風熱﹐則咽喉腫痛﹐風熱之邪若盛﹐則生單雙乳蛾﹐在會厭兩傍髙腫似乳蛾﹐故名也。熱極則腫閉﹐湯水不下﹐言語難出﹐呼吸不通﹐名曰喉痺。若熱極更兼痰盛﹐則痰涎繞於喉間﹐聲響咽喉﹐內外腫閉﹐湯水不下﹐名曰纏喉風﹐皆危病也。或服藥﹐或吹藥﹐或鍼刺﹐潰破出膿血則愈。若潰後不出膿血﹐仍然腫閉﹐湯水不下則死矣。如意勝金錠雄黃解毒丸2。咽痛消毒涼膈散﹐單雙乳蛾刺血痊﹐喉痺纏喉勝金錠﹐急攻痰熱解毒丸﹐昏噤牙關湯不下﹐從鼻吹灌度喉關﹐吐下之後隨證治﹐潰爛珍珠散上安。

【注】咽喉初起腫痛﹐宜用消毒涼膈散﹐卽防風﹐荊芥﹐牛蒡子﹐梔子﹐連翹﹐薄荷﹐黃芩﹐甘艸﹐大黃﹐芒硝也。單雙乳蛾﹐則刺少商出血﹐在左刺左﹐在右刺右﹐在左右刺左右也。喉痺﹐纏起﹐病勢未甚﹐或狀如傷寒﹐宜服如意勝金錠﹐卽硫黃﹐川芎﹐臘茶﹐火硝﹐薄荷﹐生川烏﹐生地黃各等分爲末﹐蔥自然汁合爲錠﹐重一錢﹐薄荷湯磨化服﹐甚者連進三次。若痰涎壅盛﹐喉間內外腫閉﹐湯水難下﹐病勢危急﹐宜用雄黃解毒丸﹐卽雄黃水飛﹐郁金細末﹐各二錢半﹐巴豆仁肥白者十四粒﹐微去油﹐以成散爲度﹐合均﹐醋糊爲丸﹐如綠豆﹐茶淸下七丸﹐便利吐痰則愈。若昏冒牙關噤急﹐湯不能下﹐將藥用醋化開十丸﹐按中風門之法﹐入鼻內﹐吐下則愈﹐其後隨證調治可也。若𨿽愈咽喉潰爛﹐以珍珠散上之卽好。吹喉七寶散3。咽喉諸證七寶散﹐消皂蠍雄硼二礬﹐細研如塵取一字﹐吹中患處效如神。

【注】咽喉諸證﹐謂咽喉腫痛﹐單雙乳蛾﹐喉痺﹐纏喉也。七寶散﹐卽火硝﹐牙皂﹐金蠍﹐雄黃﹐硼砂﹐白礬﹐膽礬也。

卷四﹨醫宗金鑑四十三卷

肩背總括

通气防風湯1。通气太陽肩背痛﹐羌獨﹖﹖艸蔓防芎﹐气滯加木陳香附﹐气虛升柴參耆同﹐血虛當歸白芍藥﹐血瘀姜黃五靈紅﹐風加靈仙濕二術﹐研送白丸治痰凝。

【注】李杲羌活勝濕湯﹐又名通气防風湯﹐治太陽經風濕肩背痛﹐卽羌活﹐獨活﹐﹖﹖本﹐甘艸﹐蔓荊子﹐防風﹐川芎也。兼气郁滯痛者﹐則常常作痛﹐加木香﹐陳皮﹐香附也。气虛郁痛者﹐則時止時痛﹐加升麻﹐柴胡﹐人參﹐黃耆也。血虛郁痛者﹐則夜甚時止﹐加當歸﹐白芍藥也。血瘀郁痛者﹐則夜痛不止﹐加姜黃﹐五靈脂﹐紅花也。風气鬱鬱盛者﹐痛則項肩彊﹐加威靈仙也。濕气郁甚者﹐痛則肩背重﹐加蒼術﹐白術也。痰風凝郁者﹐痛則嘔眩﹐用本湯研送靑州白丸子也。

卷四﹨醫宗金鑑四十三卷

心腹諸痛總括

1。心痛岐骨陷處痛﹐橫滿上胸下胃脘﹐當臍脾腹連腰腎﹐少腹小大腸脇肝。虫痛時止吐淸水﹐疰卽中惡寒外幹﹐悸分停飲與思慮﹐食卽停食冷內寒﹐水停痰飲熱胃火﹐气卽气滯血瘀緣﹐隨證分門檢方治﹐眞心黑厥至節難。

【注】岐骨陷處痛﹐名心痛。橫滿連胸﹐名肺心痛。下連胃脘﹐名胃心痛。連臍﹐名脾心痛。連腰﹐名腎心痛。連少腹﹐名大腸小腸痛。連脇﹐名肝心痛。時止吐淸水﹐名虫心痛。中惡腹痛﹐名疰痛。寒邪外幹﹐名中寒痛。悸而痛﹐名悸心痛。水停心下﹐屬飲也。思慮傷心﹐屬傷也。停食痛﹐停水痛﹐停痰痛﹐胃火痛﹐气滯痛﹐血瘀痛﹐皆不死之證也。當分門施治﹐惟眞心痛﹐面色黑﹐四肢逆冷至節﹐死證也。化滯丸淸中湯2。攻濕積熱求化滯﹐攻寒積水備急丹﹐火痛二陳梔連蔻﹐虫用烏梅飲控涎。

【注】化滯丸﹐成方也。淸中湯﹐卽陳皮﹐半夏﹐茯苓﹐甘艸﹐姜炒山梔﹐黃連﹐艸豆蔻也。木香流气飲3。七情鬱結流气飲﹐思慮悸痛歸脾湯﹐內寒理中外五積﹐疰痛備急血抵當。小建中湯4。木來乘土腹急痛﹐緩肝和脾小建中﹐血虛寒痛羊肉治﹐气虛理中加陳靑。

【注】羊肉﹐謂羊肉湯也。烏頭梔子湯5。劫諸郁痛烏梔子﹐劫而復痛入元明﹐已經吐下或虛久﹐急痛欲死求鴉嗚。

【注】諸郁﹐謂諸寒火郁而痛也。寒多炮川烏爲主﹐熱多姜炒梔子爲主。元明﹐元明粉也。鴉嗚﹐謂以眞鴉片末﹐或加麝香少許﹐飯丸如桐子大﹐每服三﹐五丸引。在本艸名﹕一粒金丹。

卷四﹨醫宗金鑑四十三卷

胸脇總括

栝蔞薤白白酒湯栝蔞薤白半夏湯1。栝蔞薤白白酒湯﹐胸痺胸背痛難當﹐喘息短气時咳唾﹐難臥仍加半夏良。

【注】栝蔞薤白白酒湯﹐卽栝蔞實﹐小根菜﹐水白酒煎也。顚倒木金散2。胸痛气血熱飲痰﹐顚倒木金血气安﹐飲熱大陷小陷治﹐頑痰須用控涎丹。

【注】胸痛之證﹐須分屬气﹐屬血﹐屬熱飲﹐屬老痰。顚倒木金散﹐卽木香﹐郁金也。屬气郁痛者﹐以倍木香君之。屬血郁痛者﹐以倍郁金君之。爲末﹐每服二錢﹐老酒調下。虛者﹐加人參更效。胸中有痰飲熱作痛者﹐輕者小陷胸湯﹐重者大陷胸湯﹐丸治之。若吐唾稠粘痰盛﹐則用控涎丹。枳芎散枳橘散柴胡疏肝湯加味逍遙散左金丸當歸龍薈丸3。脇痛左屬瘀畱血﹐輕金芎枳艸重攻﹐右屬痰气重逐飲﹐片姜橘枳艸醫輕﹐肝實太息難轉側﹐肝虛作痛引肩胸﹐實用疏肝柴芍艸﹐香附枳陳與川芎﹐肝虛逍遙加芎細﹐陳皮生薑緩其中﹐肝虛左金實龍薈﹐一條扛起積食攻。

【注】左屬瘀血﹕輕﹐謂瘀血輕者﹐宜用枳芎散﹐枳芎散﹐卽枳殼﹐撫芎﹐郁金﹐甘艸也。重攻﹐謂瘀血重者﹐宜以攻血之劑也。右屬痰气。重逐飲﹐謂以控涎﹐十棗逐痛之重者也。枳橘散﹐卽枳殼﹐橘皮﹐片子姜黃﹐甘艸﹐醫痛之輕者也。柴胡疏肝散﹐卽白芍﹐甘艸﹐香附﹐枳殼﹐陳皮﹐川芎也。逍遙散﹐卽白術﹐茯苓﹐當歸﹐白芍﹐柴胡﹐炙艸﹐薄荷少許﹐加川芎﹐細辛﹐陳皮﹐生薑也。左金﹐卽左金丸﹐吳茱萸﹐黃連也。肝實火旺者﹐當歸龍薈丸。積食者﹐以化滯丸。積飲者﹐以控涎丹。

卷四﹨醫宗金鑑四十三卷

腰痛總括

1。腰痛腎虛風寒濕﹐痰飲气滯與血瘀﹐濕熱閃挫凡九種﹐面忽紅黑定難醫。

【注】腰痛之證﹐其因不同﹐有腎虛﹐有風﹐有寒﹐有濕﹐有痰飲﹐有气滯﹐有血瘀﹐有濕熱﹐有閃挫﹐凡患腰痛極甚﹐而面色忽紅忽黑﹐是爲心腎交爭﹐難治之證也。安腎丸﹝腰痛治法﹞2。腰痛悠悠虛不舉﹐寄生靑蛾安腎丸﹐胡蘆骨脂川揀續﹐桃杏茴苓川藥鹽。

【注】寄生﹐謂獨活寄生湯。靑娥丸﹐卽補骨脂﹐杜仲﹐核桃仁也。安腎丸﹐卽胡蘆巴﹐補骨脂﹐川楝肉﹐川續斷﹐桃仁﹐杏仁﹐小茴香﹐茯苓﹐山藥也。鹽﹐鹽湯爲引也。羌活勝濕湯通經丸3。腰痛屬寒得熱減﹐五積吳萸桃杜安﹐寒濕重著勝濕附﹐內實通經硫面牽﹐風痛無常掣引足﹐經虛當用寄生痊﹐經實非汗不能解﹐續命湯加牛杜穿。

【注】五積散﹐加吳茱萸﹐桃仁﹐杜仲。羌活勝濕湯﹐卽防風通气湯加附子也。通經丸﹐卽硫黃﹐黑牽牛頭末﹐麥麵合丸煮﹐浮起服﹐方出本艸。小續命湯加牛膝﹐杜仲﹐炒穿山甲也。通气散活絡丹4。气滯閃挫通气散﹐木陳穿索艸茴牽﹐血瘀不移如錐刺﹐日輕夜重活絡丹。

【注】通气散﹐卽木香﹐陳皮﹐穿山甲﹐元胡索﹐甘艸﹐小茴香﹐白牽牛也。活絡丹﹐卽川烏﹐艸烏﹐南星﹐地龍﹐乳香﹐沒藥。蒼柏散煨腎散5。濕熱熱注足蒼柏﹐二妙牛杜己瓜芎﹐腰如物覆濕痰蓄﹐煨腎椒鹽遂有功。

【注】蒼柏散﹐卽蒼術﹐黃柏﹐牛膝﹐杜仲﹐防己﹐木瓜﹐川芎也。煨腎散﹐卽豬腰子割開﹐入川椒﹐食鹽﹐甘遂末﹐濕紙裹煨﹐熟酒食之。

卷四﹨醫宗金鑑四十三卷

小便閉癃遺尿不禁總括

1。膀胱熱結爲癃閉﹐寒虛遺尿與不禁﹐閉卽尿閉無滴出﹐少腹脹滿痛難伸﹐癃卽淋瀝點滴出﹐莖中澀痛數而勤﹐不知爲遺知不禁﹐石血膏勞气淋分。膀胱熱結﹐輕者爲癃﹐重者爲閉。膀胱寒虛﹐輕者爲遺尿﹐重者爲不禁。閉者﹐卽小便閉無點滴下出﹐故少腹滿脹痛也。癃者﹐卽淋瀝點滴而出﹐一日數十次﹐或勤出無度﹐故莖中澀痛也。不知而尿出﹐謂之遺尿。知而不能固﹐謂之小便不禁。

卷四﹨醫宗金鑑四十三卷

小便閉遺尿死證

2。嘔噦尿閉爲關格﹐若出頭汗命將傾﹐傷寒狂冒遺尿死﹐尿閉細澀不能生。

【注】上爲嘔噦不入﹐下爲小便不通﹐則陰陽之气關格﹐若出頭汗﹐則爲陽絕﹐故命傾也。傷寒狂冒屬陽邪盛﹐遺尿屬陰不守﹐若尿閉脈細澀﹐知陰亦竭﹐故俱死也。

卷四﹨醫宗金鑑四十三卷

治癃閉熨吐汗三法

3。陰陽熨臍蔥白麝﹐冷熱互熨尿自行﹐宣上木通蔥探吐﹐達外蔥湯燻汗通。

【注】用蔥白一斤細銼﹐入麝香五分拌勻﹐分二包置臍上﹐先以炭火熨斗熨之﹐半炷香時換一包﹐以冷水熨斗熨之﹐互相遞熨﹐以尿通爲度。服諸藥不效﹐或服藥實時吐出﹐或服攻下藥不利﹐宜用宣上法﹕以木通﹐老蔥煎湯服﹐頃時探吐﹐再服再吐﹐以尿通爲度。服諸藥不效﹐或身無汗﹐宜用達外法﹕以蔥湯入木桶內﹐令病人坐於杌上﹐沒臍爲度﹐匝腰系裙以覆之﹐少時汗出﹐其尿自出。欲尿時不可出桶﹐卽於桶內溺之﹐恐出桶气收﹐而尿又回也。

卷四﹨醫宗金鑑四十三卷

小便不通

通關丸4。熱實不化大便硬﹐癃閉八正木香痊﹐陽虛不化多厥冷﹐惡寒金匱腎气丸。陰虛不化發午熱﹐不渴知柏桂通關﹐气虛不化不急滿﹐倦怠懶言春澤煎。

【注】小便不通熱實者﹐宜用八正散加木香。陽虛者﹐宜用金匱腎气丸。陰虛者﹐宜用通關丸﹐卽知母﹐黃柏﹐肉桂少許也。气虛宜用春澤湯﹐卽五苓散加人參也。八正散5。石淋猶如�結鐺﹐是因濕熱煉膀胱﹐一切熱淋八正扁﹐通滑梔瞿艸車黃。

【注】八正散﹐卽扁蓄﹐木通﹐瞿麥﹐梔子﹐滑石﹐甘艸﹐車前子﹐大黃也。小薊飲子6。血淋心遺熱小腸﹐實熱仍宜下之良﹐淸熱小薊梔滑淡﹐歸藕通蒲艸地黃

【注】淡﹐淡竹葉也。藕﹐藕節也。蒲﹐蒲黃也。海金沙散鹿角霜丸7。膏淋尿濁或如涕﹐精溺俱出海艸滑﹐熱盛八正加蒼術﹐虛用秋苓鹿角佳。

【注】海﹐海金沙也。秋﹐秋石也。苓﹐茯苓也。鹿角﹐鹿角霜。糯米糊爲丸也。加味八正散8。气淋肺熱難淸肅﹐八正石葦木葵沈﹐內傷气虛不能化﹐五苓益气自通神。

【注】八正散﹐加石葦﹐木香﹐冬葵子﹐沈香﹐五苓﹐合補中益气湯。補中益气湯合五苓散淸心蓮子飲9。勞淋內傷補中苓﹐腎气知柏過淫成﹐勞心淸心蓮地骨﹐耆芩車麥艸參苓。

【注】內傷勞脾﹐用補中益气湯合五苓散。勞腎陽虛﹐用金匱腎气湯。陰虛﹐用知柏地黃湯。思慮勞心﹐用淸心蓮子飲﹐是方卽蓮子﹐地骨皮﹐黃耆﹐黃苓﹐車前子﹐麥門冬﹐生甘艸﹐人參﹐白茯苓也。琥珀散10。痰淋七气白丸子﹐熱燥淸熱用滋陰﹐諸淋平劑琥珀木﹐葵蓄通滑歸郁金。

【注】七气湯見諸气門。靑州白丸子見類中風門。滋陰﹐通關丸也。木﹐木香也。葵﹐冬葵子也。桂附地黃丸補中益气湯加白果方坎離旣濟湯加山萸肉五味子方11。遺尿不禁淋尿白﹐桂附補中白果煎﹐補之不應或尿赤﹐生地知柏萸味攢。

【注】遺尿不禁﹐及諸淋﹐尿色白者﹐皆屬寒虛。寒者﹐用桂附地黃湯加白果。虛者﹐用補中益气湯加白果。凡遺尿不禁﹐諸淋﹐尿色赤者﹐或補之不應者﹐亦有熱虛﹐用坎離旣濟湯﹐卽生地﹐知母﹐黃柏﹐加山萸肉﹐五味子也。

卷四﹨醫宗金鑑四十三卷

大便燥結總括

1。熱燥陽結能食數﹐寒燥陰結不食遲﹐實燥食積熱結胃﹐食少先硬後溏脾﹔气燥阻隔不降下﹐血燥漧枯老病虛﹐風燥久患風家候﹐直腸結硬導之宜。

【注】熱燥卽陽結也﹐能食而脈浮數有力﹐與三陽熱證同見者也。寒燥卽陰結也﹐不能食而脈沈遲有力﹐與三陰寒證同見者也。實燥卽胃實硬燥也﹐與腹滿痛同見者也。虛燥卽脾虛﹐先硬後溏之燥也﹐與少气腹縮同見者也。气燥卽气道阻隔之燥也﹐與噎膈﹐反胃同見者也。血燥卽血液漧枯之燥也﹐與久病老虛同見者也。風燥卽久患風病之燥也﹐從風家治。直腸結﹐卽燥屎巨硬﹐結在肛門難出之燥也﹐從導法治之。

卷四﹨醫宗金鑑四十三卷

結燥治法

溫脾湯握藥法2。熱實脾約三承气﹐寒實備急共溫脾﹐大黃姜附桂艸朴﹐寒虛硫半握藥醫﹐虛燥益气硝黃入﹐血燥潤腸與更衣﹐气燥四磨參利膈﹐風燥搜風順气宜。

【注】溫脾湯﹐卽大黃﹐漧薑﹐附子﹐肉桂﹐甘艸﹐厚朴也。硫半丸﹐卽硫黃﹐半夏也。握藥﹐卽巴豆仁﹐漧薑﹐韭子﹐良姜﹐甘遂﹐白檳榔﹐各五分﹐爲末合均﹐飲和分二粒﹐先以花椒湯洗手﹐麻油塗手心握藥﹐移時便瀉﹐欲止則以冷水洗手。益气﹐卽補中益气湯﹐加大黃﹐朴硝。潤腸丸﹐卽當歸﹐生地﹐枳殼﹐桃仁﹐火麻仁﹐各等分爲末﹐蜜丸﹐米飲早服。更衣丸﹐卽生蘆薈﹐朱砂末等分﹐飯丸﹐酒服。四磨湯﹐卽人參﹐烏藥﹐沈香﹐檳榔也。參利膈﹐卽人參利膈丸也。搜風順气﹐卽搜風順气丸也。

卷四﹨調經門

婦科總括

1。男婦兩科同一治﹐所異調經崩帶癥﹐嗣育胎前並產後﹐前陰乳疾不相同。

【注】婦人諸病﹐本與男子無異﹐故同其治也。其異於男子者﹐惟調經﹐經閉﹐帶濁﹐崩漏﹐癥瘕﹐生育子嗣﹐胎前﹐產後諸病﹐及乳疾﹐前陰諸證不相同耳。故立婦人一科﹐以分門而詳治焉。業是科者﹐必先讀方脈﹐心法諸書。然後讀此﹐自有豁然貫通之妙。

卷四﹨調經門

天癸月經之原

2。先天天癸始父母﹐後天精血水榖生﹐女子二七天癸至﹐任通衝盛月事行。

【注】先天天癸﹐謂腎間之動气﹐乃稟自父母﹐資其始也﹔後天精血﹐謂水谷之所化﹐得之形成之後﹐資其生也。經曰﹕女子一七而腎气盛﹐謂腎間動气盛也。二七而天癸至﹐謂先天癸水中之動气﹐至於女子胞中也。衝爲血海﹐任主胞胎﹐衝任皆起於胞中﹐所以任脈通﹐太衝脈盛﹐月事以時下﹐故能有子也。

卷四﹨調經門

婦人不孕之故

3。不子之故傷任衝﹐不調帶下經漏崩﹐或因積血胞寒熱﹐痰飲脂膜病子宮。

【注】女子不孕之故﹐由傷其任﹐衝也。經曰﹕女子二七而天癸至﹐任脈通﹐太衝脈盛﹐月事以時下﹐故能有子。若爲三因之邪傷其衝任之脈﹐則有月經不調﹐赤白帶下﹐經漏﹐經崩等病生焉。或因宿血積於胞中﹐新血不能成孕﹐或因胞寒胞熱﹐不能攝精成孕﹐或因體盛痰多﹐脂膜壅塞胞中而不孕﹐皆當細審其因﹐按證調治。自能有子也。

卷四﹨調經門

月經之常

4。月經三旬時一下﹐兩月並月三居經﹐一年一至爲避年﹐一生不至孕暗經。

【注】女子陰類也﹐以血爲主。其血上應太陰﹐下應海潮﹐月有盈虧﹐潮有朝夕﹐月經三旬一下與之相符﹐故又謂之月水﹐月信也。女子月經一月一行者﹐其常也。或先﹐或後﹐乃其病也。然亦有兩月一行謂之並月者﹔有三月一行﹐謂之居經者﹔有一年一行﹐謂之避年者﹔有一生不行而依然能孕育﹐謂之暗經者。此所稟之不同﹐而亦非病﹐不須治也。

卷四﹨調經門

月經異常

5。經期吐血或衄血﹐上溢妄行曰逆經﹐受孕行經曰垢胎﹐受孕下血漏胎名。

【注】婦女月經一月一下﹐此其常也。若經行而吐血﹐衄血﹐下溢妄行者﹐是謂逆經。有受孕之後﹐月月行經而產子者﹐是謂垢胎。有受孕數月﹐其血忽下而胎不隕者﹐是謂漏胎。此皆月經之異乎常者也。

卷四﹨調經門

外因經病

6。天地溫和經水安﹐寒凝熱沸風蕩然﹐邪入胞中任衝損﹐婦人經病本同參。

【注】經曰﹕天地溫和﹐則經水安靜。天寒地凍﹐則經水凝泣。天暑地熱﹐則經水沸溢。卒風暴起﹐則經水波湧而隴起。六淫之邪入於胞中﹐則損傷衝任﹐故婦人經病本此同參也。如寒則血凝﹐熱則血沸﹐風則血蕩然波湧而大下﹐亦猶經水之被寒﹐熱﹐風而不得安瀾也。

卷四﹨調經門

內因經病

7。婦人從人不專主﹐病多憂忿郁傷情﹐血之行止與順逆﹐皆由一气率而行。

【注】婦人從人﹐凡事不得專主﹐憂思﹐忿怒﹐鬱气所傷﹐故經病因於七情者居多。蓋以血之行﹐止﹐順﹐逆﹐皆由一气率之而行也。

卷四﹨調經門

不內外因經病

8。血者水谷之精气﹐若傷脾胃何以生﹐不調液竭血枯病﹐合之非道損傷成。

【注】血者﹐水谷之精气也。在男子則化爲精﹐在婦人則化爲血﹐上爲乳汁﹐下爲月水。若內傷脾胃﹐健運失職﹐飲食減少﹐血無以生﹐則經必不調。亦有女子天癸旣至﹐逾期不得與男子合﹐未期思與男子合﹐與夫經正行時而合﹐此皆合之非道﹐亦致不調。或過淫﹐合多則液竭﹔產多﹐乳眾則血枯﹐亦皆能損傷陰血致成經病也。

卷四﹨調經門

血色不正病因

9。血從陽化色正紅﹐色變紫黑熱之徵﹐黃泔淡紅濕虛化﹐更審瘀塊黯與明。

【注】血屬陰﹐從陽化﹐故其色以正紅爲正﹐𨿽有經病﹐亦易爲治也。若色變深紅﹐紫黑﹐乃熱之徵也。或黃如米泔﹐乃濕化也。淺淡紅白﹐乃虛像也。更當審其有瘀﹐有塊﹐色黯﹐色明以治之。若黯而紫黑﹐兼見冷證﹐多屬寒凝﹔若明而紫黑﹐兼見熱證﹐多屬熱結也。

卷四﹨調經門

气穢淸濁病因

10。熱化稠粘臭必穢﹐寒化淸徹臭則腥﹐內潰五色有髒气﹐時下而多命必傾。

【注】凡血爲熱所化﹐則必稠粘臭穢。爲寒所化﹐則必淸徹臭腥。若是內潰﹐則所下之物雜見五色﹐似乎膿血。若更有髒腐敗气﹐且時下不止而多者﹐是危證也﹐其命必傾矣﹗

卷四﹨調經門

愆期前後多少

11。經來前後爲愆期﹐前熱後滯有虛實﹐淡少爲虛不脹痛﹐紫多脹痛屬有餘。

【注】經來或前﹐或後﹐謂之愆期﹐皆屬經病。經來往前趕﹐日不足三旬者﹐屬血熱。若下血多﹐色深紅而濁﹐則爲有餘之熱。若下血少﹐色淺淡而淸﹐則爲不足之熱也。經來往後退﹐日過三旬後者﹐屬血滯。若色淺淡﹐血少﹐不脹痛者﹐則屬血虛﹐血少澀滯﹐不足之病。若色紫﹐血多﹐腹脹痛者﹐則屬气實﹐血多瘀滯﹐有餘之病也。

卷四﹨調經門

經行發熱時熱

12。經行發熱時潮熱﹐經前血熱經後虛﹐發熱無時察客熱﹐潮熱午後審陰虛。

【注】經行發熱﹐時熱潮熱之病。若在經前則爲血熱之熱。經後則爲血虛之熱。發熱時熱﹐多是外感﹐須察客邪之熱。午後潮熱﹐多屬裏熱﹐當審陰虛之熱也。

卷四﹨調經門

經行寒熱身痛

13。經來寒熱身體痛﹐當分榮衛與虛實﹐有汗不脹衛不足﹐無汗而脹榮有餘。

【注】經來之時﹐惡寒﹐發熱﹐身體疼痛者﹐當分榮衛虛實。若發熱﹐惡寒﹐身痛不脹而有汗者﹐屬衛虛榮不足﹔若發熱﹐惡寒﹐身脹痛而無汗者﹐屬榮實衛有餘也。

卷四﹨調經門

經行腹痛

14。腹痛經後气血弱﹐痛在經前气血凝﹐气滯腹脹血滯痛﹐更審虛實寒熱情。

【注】凡經來腹痛﹐在經後痛﹐則爲气血虛弱﹔經前痛﹐則爲气血凝滯。若因气滯血者﹐則多脹滿。因血滯气者﹐則多疼痛。更當審其凝滯作脹痛之故﹐或因虛﹐因實﹐因寒﹐因熱而分治之也。

卷四﹨調經門

經行瀉吐

15。經行泄瀉是脾虛﹐鴨溏淸痛乃寒濕﹐胃弱飲傷多嘔飲﹐食傷必痛吐其食。

【注】經行泄瀉﹐乃脾虛也。若鴨溏冷痛﹐是寒濕也。經行嘔吐﹐是胃弱也。若嘔出涎飲﹐則是傷飲。若吐出食物﹐則是傷食。然傷食者多痛而吐食﹐傷飲者﹐不痛而嘔飲也。

卷四﹨調經門

錯經妄行成吐衄崩

16。逆行吐血錯行崩﹐熱傷陰陽絡妄行﹐血多熱去當用補﹐血少𨿽虛須主淸。

【注】婦女經血逆行上﹐爲吐血衄血﹐及錯行下爲崩血者﹐皆因熱盛也。傷陰絡則下行爲崩﹐傷陽絡則上行爲吐衄也。若去血過多﹐則熱隨血去﹐當以補爲主。如血少熱尙未減﹐𨿽虛仍當以淸爲主也。

卷四﹨調經門

經水過多兼時下白帶

17。多淸淺淡虛不攝﹐稠粘深紅熱有餘﹐兼帶時下濕熱穢﹐形淸腥穢冷濕虛。

【注】經水過多﹐淸稀淺紅﹐乃气虛不能攝血也。若稠粘深紅﹐則爲熱盛有餘。或經之前後兼赤白帶﹐而時下臭穢﹐乃濕熱腐化也。若形淸腥穢﹐乃濕瘀寒虛所化也。

卷四﹨調經門

調經證治

四君子湯異功散六君子湯香砂六君子湯七味白術散參苓白術散歸脾湯逍遙散八珍湯十全大補湯雙和飲養榮湯理中湯18。補養元气四君子﹐參苓術艸棗生薑﹐異功加陳兼理气﹐虛痰橘半六君湯。嘔吐香砂六君子﹐渴瀉七味藿葛香。脾瀉參苓白術散﹐薏桔山蓮砂扁方。思慮傷脾損心血﹐歸脾歸耆棗遠香﹐減參加柴歸芍薄﹐逍遙調肝理脾方。合物八珍兼補血﹐耆桂十全大補湯﹐去參苓術雙和飲﹐去芎加陳養榮湯。脾胃虛寒吐且瀉﹐理中減苓加漧薑。

【注】四君子湯﹐補養元气虛弱通用之方﹐卽人參﹐茯苓﹐白術﹐炙艸﹐引用棗姜也。異功散是於補气中兼理其气﹐卽四君子湯加陳皮也。六君子湯治脾虛痰飲﹐卽四君子湯加橘紅﹐半夏也。香砂六君子湯治胃虛嘔吐﹐卽六君子湯加藿香﹐砂仁也。七味白術散治脾虛渴瀉﹐卽四君子湯加藿香﹐葛根﹐木香也。參苓白術散治脾胃虛瀉﹐卽四君子湯加意苡﹐桔梗﹐山藥﹐蓮肉﹐砂仁﹐扁豆也。歸脾湯治思慮損傷心脾气血﹐卽四君子加當歸﹐黃耆﹐棗仁﹐遠志﹐木香也。逍遙散調肝理脾﹐卽四君子湯減人參﹐加柴胡﹐當歸﹐白芍﹐薄荷也。八珍湯於補气中兼補其血﹐卽四君子湯合四物湯也。十全大補湯大補气血﹐卽八珍湯加黃耆﹐肉桂也。雙和飲平補气血﹐卽十全大補湯減人參﹐茯苓﹐白術也。人參養榮湯於補气中專養榮血﹐卽十全大補湯減川芎加陳皮也。理中湯治脾胃虛寒吐瀉﹐卽四君子湯去茯苓加漧薑也。四物湯桂枝四物湯麻黃四物湯柴胡四物湯玉燭散19。婦人血病主四物﹐歸芎白芍熟地黃﹐血瘀攺以赤芍藥﹐血熱易用生地黃﹐表熱有汗合桂艸﹐表熱無汗合麻黃﹐少陽寒熱小柴並﹐陽明熱合調胃湯。

【注】四物湯﹐乃婦人經產﹐一切血病通用之方﹐故主之也。其方卽當歸﹐川芎﹐白芍藥﹐熟地黃。凡血瘀俱減白芍藥﹐攺用赤芍藥破之﹔血熱俱去熟地黃﹐易用生地黃涼之。風感太陽衛分﹐發熱有汗﹐本方合桂枝湯﹐以桂枝甘艸解之﹐名桂枝四物湯。寒傷太陽榮分﹐發熱﹐無汗﹐本方合麻黃湯﹐以麻黃杏仁桂枝甘艸發之﹐名麻黃四物湯。邪傳少陽半表半里﹐往來寒熱﹐本方合小柴胡湯﹐以柴胡﹐黃芩﹐半夏﹐人參﹐甘艸和之﹐名柴胡四物湯。邪傳陽明﹐裏熱便結﹐本方合調胃承气湯﹐以大黃﹐朴硝﹐甘艸下之﹐名玉燭散。

卷四﹨調經門

先期證治

芩連四物湯地骨皮飲膠艾四物湯芩術四物湯桃紅四物湯當歸補血湯聖愈湯姜芩四物湯佛手散芎歸湯20。先期實熱物芩連﹐虛熱地骨皮飲丹﹐血多膠艾熱芩術﹐逐瘀桃紅紫塊粘﹐血少淺淡虛不攝﹐當歸補血歸耆先。虛甚參耆聖愈補﹐血滯姜芩丹附延﹐逐瘀芎歸佛手散﹐又名芎歸效若仙。

【注】經水先期而至﹐屬熱而實者﹐用四物湯加黃芩﹐黃連淸之﹐名芩連四物湯。屬熱而虛者﹐用四物湯加地骨皮﹐丹皮涼之﹐名地骨皮飲。血多無熱者﹐用四物湯加阿膠﹐艾葉止之﹐名膠艾四物湯。血多因熱者﹐用四物湯加黃芩﹐白術和之﹐名芩術四物湯。若血多有塊﹐色紫稠粘﹐乃內有瘀血﹐用四物湯加桃仁﹐紅花破之﹐名桃紅四物湯。先期血少淺淡﹐乃气虛不能攝血也﹐用當歸補血湯補之﹐其方卽當歸﹐黃耆也。若虛甚者﹐則當用四物湯加人參﹐黃耆補之﹐名聖愈湯。若血澀少﹐其色赤者﹐乃熱盛滯血﹐用四物湯加姜黃﹐黃芩﹐丹皮﹐香附﹐延胡通之﹐名姜芩四物湯。逐瘀須用佛手散﹐卽四物湯去生地﹐白芍﹐又名芎歸湯﹐逐瘀血其效如神也。

卷四﹨調經門

過期證治

過期飲21。過期血滯物桃紅﹐附莪桂艸木香通﹐血虛期過無脹熱﹐雙和聖愈及養榮。

【注】經水過期不至﹐因血气凝滯脹痛者﹐用過期飲﹐其方卽四物湯加桃仁﹐紅花﹐香附﹐莪術﹐肉桂﹐甘艸﹐木香﹐木通也。若過期不至﹐並不脹痛者﹐乃無血可行﹐是血虛也﹐宜用雙和飲﹐聖愈湯﹐人參養榮湯。

卷四﹨調經門

經行發熱時熱證治

加味地骨皮飲六神湯22。經來身熱有表發﹐內熱地骨加胡連﹐經後六神加耆骨﹐逍遙理脾而淸肝。

【注】經來發熱有表邪證者﹐用前桂枝四物等湯發之。若內熱者﹐用地骨皮飲加胡連淸之﹐名加味地骨皮飲。經後發熱﹐乃血虛內熱﹐用四物湯加黃耆﹐地骨皮補而涼之﹐名六神湯。若脾虛肝熱﹐用逍遙散理脾而淸肝。逍遙散方見前。

卷四﹨調經門

經行腹痛證治

羌桂四物湯黃耆建中湯23。經來身痛有表發﹐無表四物羌桂枝﹐經後血多黃耆建﹐耆桂芍艸棗姜飴。

【注】經來時身體痛疼﹐若有表證者﹐酌用前麻黃四物﹐桂枝四物等湯以發之。若無表證者﹐乃血脈壅阻也﹐宜用四物湯加羌活﹐桂枝以疏通經絡﹐名羌桂四物湯。若經行後或血去過多者﹐乃血虛不榮也﹐宜用黃耆建中湯以補之﹐其方卽小建中湯──桂枝﹐白芍﹐甘艸﹐姜﹐棗﹐飴糖加黃耆也。

卷四﹨調經門

經行身痛證治

當歸建中湯加味烏藥散琥珀散24。經後腹痛當歸建﹐經前脹痛气爲殃﹐加味烏藥湯烏縮﹐延艸木香香附榔。血凝礙气疼過脹﹐本事琥珀散最良﹐稜莪丹桂延烏藥﹐寄奴當歸芍地黃。

【注】經後腹痛或去血過多﹐乃血虛也﹐宜用當歸建中湯補之﹐其方卽小建中湯加當歸也。經前腹脹痛﹐乃血气凝滯。若脹過於痛﹐是气滯其血也﹐宜用加味烏藥湯開之﹐其方卽烏藥﹐縮砂﹐延胡索﹐甘艸﹐木香﹐香附﹐檳榔也。若痛過於脹﹐是血凝礙气也﹐宜用琥珀散破之﹐其方卽三稜﹐莪術﹐丹皮﹐官桂﹐延胡索﹐烏藥﹐劉寄奴﹐當歸﹐赤芍﹐生地黃也。大溫經湯吳茱萸湯25。胞虛寒病大溫經﹐來多期過小腹疼﹐歸芎芍艸人參桂﹐吳丹膠半麥門冬。不虛胞受風寒病﹐吳茱萸湯更加風﹐﹖﹖細漧薑茯苓木﹐減去阿膠參芍芎。

【注】凡胞中虛寒﹐一切經病﹐皆因經水來多﹐胞虛受寒所致。或因受寒過期不行﹐小腹冷痛者﹐宜用大溫經湯﹐卽當歸﹐川芎﹐白芍﹐炙艸﹐人參﹐肉桂﹐吳茱萸﹐丹皮﹐阿膠﹐半夏﹐麥門冬也。若胞中不虛﹐惟受風寒爲病﹐宜吳茱萸湯﹐根據大溫病經湯方更加防風﹐﹖﹖本﹐細本﹐漧薑﹐茯苓﹐木香﹐減去阿膠﹐人參﹐白芍藥﹐川芎﹐卽是吳茱萸湯也。

卷四﹨調經門

經行吐瀉證治

26。經瀉參苓白術散﹐鴨溏淸痛理中湯﹐肌熱渴瀉七味散﹐嘔飲香砂六君湯。

【注】經來泄瀉﹐乃脾虛也﹐宜用參苓白術散。鴨溏淸徹冷痛﹐乃虛寒也﹐宜用理中湯。肌熱渴瀉﹐乃虛熱也﹐宜用七味白術散。嘔飲痰水﹐乃虛濕也﹐宜用香砂六君子湯。

卷四﹨調經門

經行吐衄證治

三黃四物湯犀角地黃湯27。經前吐衄爲熱壅﹐三黃四物大芩連﹐經後吐衄仍有熱﹐犀角地黃芍牡丹。

【注】經前吐血﹐衄血﹐乃內熱壅迫其血﹐宜用三黃四物湯瀉之﹐其方卽四物湯加大黃﹐黃芩﹐黃連。經後吐血﹐衄血﹐𨿽仍有熱﹐亦不宜瀉﹐但當用犀角地黃湯淸之﹐其方卽犀角﹐生地黃﹐赤芍藥﹐牡丹皮也。

卷四﹨調經門

調經門匯方

1。四君子湯人參白術﹝土炒﹞茯苓各二錢甘艸一錢上銼﹐姜﹐棗水煎服。2。異功散人參白術﹝土炒﹞茯苓各二錢甘艸﹝炙﹞五分陳皮二錢上銼。加生薑水煎服。3。六君子湯人參白術﹝土炒﹞茯苓半夏陳皮各一錢甘艸﹝炙﹞五分上銼﹐姜﹐棗水煎服。香砂六君子湯卽本方加藿香葉﹐砂仁。4。七味白術散人參白術﹝土炒﹞茯苓各一錢五分甘艸﹝炙﹞五分藿香木香漧葛各一錢上銼﹐水煎服。5。參芩白術散人參白術﹝土炒﹞茯苓山藥﹝炒﹞甘艸蓮肉﹝去心﹞白扁豆﹝薑汁炒﹞各一錢五分薏苡仁﹝炒﹞砂仁桔梗各八分上爲細末﹐每服二錢﹐姜﹐棗湯調服。6。歸脾湯人參黃耆﹝炙﹞白術﹝土炒﹞茯神當歸龍眼肉遠志﹝去心﹞棗仁﹝炒﹞各一錢木香甘艸﹝炙﹞各五分上銼﹐姜﹐棗水煎服。7。逍遙散當歸﹝酒洗﹞白芍﹝酒炒﹞白茯苓柴胡各一錢甘艸﹝炙﹞五分白術﹝土炒﹞一錢上銼散﹐水一盞半﹐加薄荷煎服。8。八珍湯人參白術﹝土炒﹞茯苓甘艸熟地當歸川芎白芍各等分上加姜﹐棗煎服。9。十全大補湯人參白術茯苓黃耆當歸熟地白芍川芎各一錢肉桂甘艸﹝炙﹞各五分上﹐姜﹐棗水煎服。10。雙和飲卽十全大補湯去人參﹐白術﹐茯苓。11。人參養榮湯卽十全大補湯去川芎﹐加陳皮。12。理中湯白術人參漧薑甘艸﹝炙﹞各一錢上銼﹐水煎服。13。四物湯熟地二錢川芎一錢白芍﹝炒﹞二錢當歸二錢上爲粗末﹐水煎服。14。芩連四物湯卽本方加黃芩﹐黃連。15。芩術四物湯卽本方加黃芩﹐白術。16。桃紅四物湯卽本方加桃仁﹐紅花。17。羌桂四物湯卽本方加羌活﹐桂枝。18。柴胡四物湯川芎當歸白芍熟地各一錢五分柴胡人參黃芩各二錢甘艸五分半夏﹝制﹞二錢上爲末﹐每五錢﹐水煎服。19。玉燭散當歸川芎熟地白芍各二錢大黃芒硝甘艸各一錢上銼﹐每服八錢﹐水煎﹐食前服。20。地骨皮飲當歸生地各二錢白芍一錢川芎八分牡丹皮地骨皮各二錢水煎服。21。膠艾四物湯熟地當歸川芎白芍阿膠﹝蛤粉末炒成珠﹞艾葉各一錢甘艸﹝炙﹞五分上銼﹐水﹐酒各半煎﹐空心服。22。桂枝四物湯當歸熟地川芎各二錢白苟﹝炒﹞三錢桂枝三錢甘艸﹝炙﹞一錢姜﹐棗煎服。23。麻黃四物湯當歸熟地白芍川芎各二錢麻黃桂枝各一錢杏仁二十粒甘艸一錢姜﹐棗煎服。24。當歸補血湯當歸三錢黃耆﹝蜜炙﹞一兩上水煎服。25。聖愈湯熟地﹝酒拌蒸半日﹞白芍﹝酒拌﹞川芎人參各七錢五分當歸﹝酒洗﹞黃耆﹝炙﹞各五錢上水煎服。26。姜芩四物湯當歸熟地赤芍川芎姜黃黃芩丹皮延胡索香附﹝制﹞各等分水煎服。27。佛手散又名芎歸湯川芎二兩當歸三兩上爲細末﹐每服二錢。水一盞﹐酒二分﹐煎七分﹐溫服。28。過期飲熟地白芍﹝炒﹞當歸香附各二錢川芎一錢紅花七分桃仁泥六分蓬莪術木通各五分甘艸﹝炙﹞肉桂各四分木香八分上水二鐘﹐煎一鐘﹐食前溫服。29。加味地骨皮飲生地當歸白芍各二錢川芎八分牡丹皮地骨皮各三錢胡連一錢上水煎服。30。六神湯熟地當歸白芍川芎黃耆地骨皮各等分上﹖﹖咀﹐水煎。31。小建中湯白芍﹝炒﹞三錢桂枝一錢甘艸﹝炙﹞八分上姜﹐棗水煎服。32。黃耆建中湯黃耆﹝炙﹞肉桂各一兩白芍﹝炒﹞二兩甘艸﹝炙﹞七錢上每服五錢﹐姜棗水煎服﹐日二三服。如虛甚者加附子。33。當歸建中湯當歸一兩白芍﹝炒﹞二兩肉桂一兩甘艸﹝炙﹞七錢上﹖﹖咀﹐每服三錢﹐加生薑﹐棗水煎﹐空心服。34。加味烏藥湯烏藥縮砂仁木香延胡索香附﹝制﹞甘艸檳榔各等分上細銼﹐每服七錢﹐生薑三片﹐水煎溫服。35。琥珀散三稜莪術赤芍當歸劉寄奴丹皮熟地官桂烏藥延胡索各一兩上前五味﹐用烏豆一升﹐生薑半斤切片﹐米醋四升﹐同煮﹐豆爛爲度﹐焙漧﹐入後五味﹐同爲末。每服二錢﹐溫酒調下﹐空心食前服。36。大溫經湯吳茱萸﹝湯泡﹞丹皮白芍人參肉桂當歸川芎阿膠﹝碎炒﹞甘艸﹝炙﹞各一錢麥冬﹝去心﹞二錢半夏﹝制﹞二錢半上加生薑水煎﹐食前服。37。吳茱萸湯當歸肉桂吳茱萸丹皮半夏﹝制﹞麥冬各二錢防風細辛﹖﹖本漧薑茯苓木香炙甘艸各一錢水煎服。38。三黃四物湯當歸白芍川芎生地黃連黃芩大黃上銼﹐水煎服。大黃量虛實用。39。犀角地黃湯芍藥七錢半生地半斛牡丹皮﹝去心淨﹐酒浸﹞一兩犀角﹝如無﹐以川升麻代﹞一兩上﹖﹖咀﹐每服五錢﹐水煎服。有熱如狂者﹐加黃芩二兩。

卷四﹨經閉門

血滯經閉

1。石瘕寒气客胞中﹐狀如懷子不經行﹐胞閉熱气迫肺咳﹐傷心气血不流通。

【注】經曰﹕石瘕生於胞中﹐寒气客於子門﹐子門閉寒﹐气不得通﹐惡血當瀉不瀉﹐衄以畱止﹐日以益大﹐狀如懷子﹐月事不以時下﹐皆生於女子﹐可導而下。此論經閉﹐因寒气客於下﹐故病石瘕﹐而不病肺勞也。經曰﹕月事不來者﹐胞脈閉也。胞脈者﹐屬心而絡於胞中。今气上迫於肺﹐心气不得下通﹐故月事不來也。此論胞脈閉﹐因熱气攻於上﹐故迫肺作咳﹐病肺勞而不病石瘕也。

卷四﹨經閉門

血虧經閉

2。二陽之病發心脾﹐不月有不得隱曲﹐血枯其傳爲風消﹐息賁者死不能醫。

【注】二陽者﹐陽明胃也。女子有隱曲不得之情﹐則心脾气郁不舒﹐以致二陽胃病﹐飲食日少﹐血無以生﹐故不月也。血虛則生內熱﹐愈熱愈虛﹐肌肉漧瘦如風之消物﹐故名曰風消也。火盛無制﹐心乘肺金﹐金气不行﹐不能運布﹐水精畱於胸中﹐津液悉化爲痰﹐咳嗽不已﹐日久成勞﹐傳爲息賁﹐則不能醫矣。息賁者﹐喘也。

卷四﹨經閉門

血枯經閉

3。脫血過淫產乳眾﹐血枯漸少不行經﹐骨蒸面白兩顴赤﹐懶食消瘦咳嗽頻。

【注】失血過多﹐面與爪甲之色﹐俱淺淡黃白﹐乃脫血病也。或因過淫精竭﹐或因產多乳眾﹐傷血血枯﹐經來漸少﹐二﹐三月後經閉不行﹐以致證見骨蒸肌熱﹐面色枯白﹐兩顴紅赤﹐懶於飲食﹐皮幹消瘦﹐咳嗽頻頻不已﹐多成虛損之證。

卷四﹨經閉門

久嗽成勞

4。男勞已詳心法內﹐女損陰血傳風消﹐或因病後素稟弱﹐經閉咳嗽血風勞。

【注】男子虛勞治法﹐已詳於『雜病心法要訣』虛勞門內。女子之勞多因損其陰血﹐或因病後傷其陰血﹐或因素稟陰血不足。然必見陰虧骨蒸﹐血枯經閉﹐咳嗽﹐日久不已之證﹐始名曰勞。若不咳嗽﹐則謂之虛﹐不可謂之勞也。風消者﹐古勞證名也。女子曰血風勞者﹐蓋以『內經』曰﹕勞風發於肺下﹐是謂虛病之人感受風邪﹐則肺受之﹐故始病必先咳嗽也。若不先解風邪而卽補者﹐未有不因久嗽不已而成勞者也﹐故曰血風勞也。

卷四﹨經閉門

婦人經斷復來

5。婦人七七天癸竭﹐不斷無疾血有餘﹐已斷復來審其故﹐邪病相干隨證醫。

【注】婦人七七四十九歲時﹐天癸竭﹐地道不通﹐當月水不下。若月水不斷﹐不見他證﹐乃血有餘﹐不可用藥止之。若已斷﹐或一年﹐或三﹐五年復來者﹐當審其有故無故﹐是何邪所幹﹐隨證醫治也。室女經來復止6。室女經來復不來﹐若無所苦不爲災﹐必是避年未充足﹐若見虛形命可哀。

【注】室女年幼气血尙未充足﹐有經來數月復又不來者﹐若無他證所苦﹐則不得謂之災疾﹐必是避年﹐或气血未充。若兼見虛損形狀﹐則爲室女血枯經閉童勞﹐多屬難治﹐故曰命可哀也。

卷四﹨經閉門

師尼室寡經閉

7。師尼室寡異乎治﹐不與尋常婦女同﹐診其脈弦出寸口﹐知其心志不遂情。調經若不先識此﹐錯雜病狀豈能明﹐和肝理脾開鬱气﹐淸心隨證可收功。

【注】師﹐道姑也。尼﹐女僧也。室﹐未適夫之女也。寡﹐少而亡夫之婦也。異乎治者﹐謂不與尋常婦女同其治也。如診其脈弦出寸口﹐則知其心志不遂﹐情志之爲病也。凡欲調婦女一切經病﹐若不先識此因﹐則不能明情志錯雜難名之病狀也。治此證者﹐當以和肝理脾﹐開郁淸心。隨證施治﹐自可收功也。

卷四﹨經閉門

血滯經閉證治

三和湯8。石瘕帶表吳茱萸﹐攻理琥珀散最宜﹐胞閉三和湯四物﹐硝黃連薄艸芩梔。

【注】寒气客於胞中﹐血畱不行而成石瘕。兼表證多者﹐宜吳茱萸湯溫散之﹔裏證多者﹐宜琥珀散攻之。胞脈閉﹐上迫於肺﹐心气不得下通﹐故月事不來﹐宜三和湯淸之﹐卽四物湯合涼膈散﹐乃朴硝﹐大黃﹐連翹﹐薄荷﹐甘艸﹐梔子﹐黃苓也。如大便不實者﹐去硝黃。吳茱萸湯琥珀散四物湯方俱見前調經門

卷四﹨經閉門

血枯血虧經閉證治

六味地黃湯9。胃熱爍血玉燭散﹐失血血枯養榮湯。地黃湯治房勞損﹐萸藥苓丹澤地良。乳眾血枯經若閉﹐須用十全大補方。

【注】經曰﹕二陽之病發心脾﹐女子不月。二陽﹐胃也。胃熱甚﹐則爍其血﹐血海漧枯﹐故月事不下﹐宜以玉燭散泄其胃熱﹐則經血自行。若因素有吐衄之證﹐或生育過多﹐則血海漧枯﹐及房勞過傷陰血﹐乳眾傷其血液﹐皆足以致經閉。失血多者﹐宜養榮湯主之﹔房勞過者﹐以六味地黃湯滋之﹐卽山萸﹐山藥﹐白茯苓﹐丹皮﹐澤瀉﹐熟地黃也﹔乳眾者﹐以十全大補湯培補之。玉燭散養榮湯十全大補湯俱見前調經門

卷四﹨經閉門

經閉久嗽成勞證治

劫勞散10。月水不行蒸潮汗﹐食減咳嗽血風勞﹐劫勞散用參苓芍﹐歸地甘耆半味膠。

【注】經閉久嗽﹐又見骨蒸潮熱﹐盜汗﹐自汗﹐飲食減少之證﹐則爲之血風勞。宜用劫勞散﹐卽人參﹐茯苓﹐白芍﹐當歸﹐生地﹐甘艸﹐黃耆﹐半夏﹐五味子﹐阿膠也。

卷四﹨經閉門

婦人經斷復來

芩心丸益陰煎11。經斷復來血熱甚﹐芩心醋丸溫酒吞﹐益陰知柏龜生地﹐縮砂炙艸棗姜尋。血多熱去傷衝任﹐十全大補與八珍。暴怒憂思肝脾損﹐逍遙歸脾二藥斟。

【注】婦人七七四十九歲後﹐天癸不行。若止而復來﹐無他證者﹐乃血有餘﹐不得用藥止之。若因血熱者﹐宜芩心丸﹐用黃芩心末二兩﹐醋丸溫酒送下。或用益陰煎﹐卽知母﹐黃柏﹐龜板﹐生地﹐縮砂﹐炙艸也。若血去過多﹐熱隨血去﹐衝任虛損﹐其血不固者﹐宜十全大補湯﹐八珍湯。若因怒气傷肝﹐肝不藏血﹐憂思傷脾﹐脾不攝血者﹐宜於逍遙散﹐歸脾湯二方斟酌用之。十全大補湯八珍湯逍遙散歸脾湯俱見前調經門

卷四﹨經閉門

室女師尼寡婦經閉證治

大黃﹖﹖虫丸澤蘭葉湯柏子仁丸12。室女經閉多血結﹐大黃﹖﹖虫桃杏仁﹐﹖﹖蛭蠐螬甘艸芍﹐漧漆生地及黃芩。不足澤蘭歸艸芍﹐柏子仁丸用柏仁﹐熟地澤蘭牛捲續﹐相兼久服自然行。師尼寡婦逍遙散﹐附蘭丹地郁梔芩。

【注】室女經閉﹐多有气血凝結者﹐宜用大黃﹖﹖虫丸﹐破血行气﹐其經自通。方用大黃﹐﹖﹖虫﹐桃仁﹐杏仁﹐﹖﹖虫﹐水蛭﹐蠐螬﹐甘艸﹐白芍﹐漧漆﹐生地﹐黃芩﹐蜜丸服。若其人虛弱不任攻下﹐則用澤蘭葉湯﹐卽澤蘭葉﹐當歸﹐甘艸﹐白芍也。兼服柏子仁丸﹐方用柏子仁﹐熟地﹐澤蘭葉﹐牛膝﹐捲柏﹐續斷﹐丸服。煎丸並進﹐久久其血自行。至於師尼﹐寡婦經閉之證﹐多屬郁熱﹐宜用逍遙散﹐加香附﹐澤蘭葉﹐丹皮﹐生地﹐郁金﹐黑梔﹐黃芩以和肝理脾﹐淸心開郁﹐其經自通也。逍遙散方見前調經門

卷四﹨經閉門

婦病難治

13。諺云婦病不易治﹐蓋以幽居情郁疑﹐執拗不喜望聞問﹐諱疾忌醫術莫施。

【注】寇宗奭曰﹕寧治十男子﹐莫治一婦人。謂婦人之病多不易治也。蓋以婦人幽居情郁﹐憂恚愛憎多疑﹐所懷不遂﹐性執偏拗﹐診時又不令醫師觀形﹐望色﹐聞聲﹐問病。富貴之家﹐居奧室之中﹐處幃幔之內﹐且復以帕蒙手﹐旣不能行望色之神﹐又不能盡切脈之巧﹐未免詳問﹐問之覺繁﹐反謂醫學不精﹐往往並藥不信。不知問非易事﹐非精於醫者﹐必不能問也。夫望﹐聞﹐問﹐切四者﹐欲去其三﹐卽是神醫﹐亦無由施其術也。此古今之通患﹐謂之曰﹕婦人不易治﹐不誠然哉﹗

卷四﹨經閉門

診看婦人須先問經期妊娠

14。未診婦人女子病﹐先問經期與妊娠﹐不詳誤藥非細事﹐疑似難明昧所因。

【注】未診婦人女子之病﹐必先問經期與有無妊娠。若不詳細審問﹐倘用藥誤觸之﹐則所關匪細﹐多變生他證。疑似難明﹐豈不昧其病之所因哉﹗

卷四﹨經閉門

經閉門匯方

1。三和湯當歸川芎大黃朴硝白芍地黃梔子連翹薄荷甘艸各等分上銼﹐每服八錢﹐水煎服。2。六味地黃湯熟地八錢山萸肉山藥各四錢丹皮澤瀉茯苓各三錢上淸水煎服。3。劫勞散白芍六兩黃耆﹝炙﹞四兩甘艸﹝炙﹞人參﹝去蘆﹞當歸﹝去蘆酒洗﹞熟地﹝洗淨焙漧﹞五味子阿膠﹝炒珠﹞各一兩上﹖﹖咀﹐每服三錢。水一盞﹐生薑七片﹐棗三枚﹐煎至九分﹐溫服﹐無時﹐日三服。4。芩心丸用黃芩心枝條者三兩﹝米泔浸七日﹐炙幹﹐又浸又炙﹐如此七次﹞。上爲末﹐醋丸如桐子大﹐每服七十丸﹐空心溫服送下﹐日進二服。5。益陰煎生地三錢知母黃柏各二錢龜板﹝醋炙﹞四錢縮砂仁甘艸﹝炙﹞各一錢上銼﹐水煎服。6。大黃﹖﹖虫丸大黃赤芍生地桃仁杏仁漧漆甘艸﹖﹖虫﹖﹖虫蛭虫蠐螬黃芩各等分上末﹐煉蜜丸。每服丸數﹐量虛實增減。7。澤蘭葉湯澤蘭葉三兩當歸白芍各一兩甘艸五錢上爲粗末﹐每服五錢。水二盞﹐煎一盞﹐溫服。8。柏子仁丸柏子仁﹝炒﹐另研﹞牛膝﹝酒洗﹞捲柏各五錢澤蘭葉續斷各二兩熟地﹝酒浸半日﹐石臼內杵成膏﹞三兩五錢上爲細末﹐煉蜜丸如桐子大。空心米飲下三十丸。

卷四﹨崩漏門

崩漏總括

1。淋瀝不斷名爲漏﹐忽然大下謂之崩﹐紫黑塊痛屬瘀熱﹐久多緣損任衝經﹐脾虛不攝中气陷﹐暴怒傷肝血妄行﹐臨證審因虛細辧﹐虛補瘀消熱用淸。

【注】婦人行經之後﹐淋瀝不止﹐名曰經漏。經血忽燃大下不止﹐名爲經崩。若其色紫黑成塊﹐腹脇脹痛者﹐屬瘀熱。若日久不止﹐及去血過多而無塊痛者﹐多系損傷衝任二經所致。更有優思傷脾﹐脾虛不能攝血者﹐有中气下陷不能固血者﹐有暴怒傷肝﹐肝不藏血而血妄行者。臨証之時﹐須詳審其因而細細辧之。虛者補之﹐瘀者消之﹐熱者淸之﹐治之得法﹐自無不愈。

卷四﹨崩漏門

崩漏證治

荊芩四物湯2。崩漏血多物膠艾﹐熱多知柏少荊芩﹐漏澀香附桃紅破﹐崩初脹痛琥珀靈﹐日久气血衝任損﹐八珍大補養榮寧﹐思慮傷脾歸脾治﹐傷肝逍遙香附靑。

【注】崩血漏血去血過多者﹐宜用膠艾四物湯補之。如屬熱多者﹐宜用知柏四物湯淸之。熱少者﹐宜用荊芩四物湯和之。若漏血澀少﹐此屬血滯﹐宜用四物湯加香附﹐桃仁﹐紅花破之。若崩血初起脹痛﹐此屬瘀凝﹐宜用琥珀散攻之。崩漏日久﹐气血已虧﹐衝任損傷者﹐宜用八珍湯﹐十全大補湯﹐人參養榮湯﹐量補其損傷。若因思慮傷脾者﹐宜用歸脾湯補之。恚怒傷肝者﹐宜用逍遙散加炒香附﹐靑皮平之。膠艾四物湯四物湯琥珀散十全大補湯人參養榮湯歸脾湯逍遙散﹝方俱見前調經匯方內﹞補中益气湯益胃升陽湯3。气陷補中益气舉﹐保元升柴歸術陳﹐益胃升陽加面麯﹐腹痛加芍嗽減參。

【注】崩漏日久﹐脾傷食少﹐中气下陷﹐不能載血者﹐宜用補中益气湯﹐升陽益胃湯升舉之。補中益气湯﹐卽人參﹐黃耆﹐甘艸。保元湯加升麻﹐柴胡﹐當歸﹐白術﹐陳皮也。益胃升陽湯﹐卽補中益气湯加黃芩﹐神麯也。若腹痛者﹐宜加白芍藥﹔有熱者﹐用黃芩﹔無熱者﹐用肉桂調之。咳嗽者﹐肺熱也﹐減人參。調經升陽除濕湯4。夾水水瀉不甚弱﹐調經升陽除濕湯﹐耆艸升柴歸蒼術﹐羌獨﹖﹖本蔓荊防。

【注】崩漏下血夾水﹐或日水瀉一二次﹐形气不甚弱者﹐宜宜用調經升陽除濕湯。其方卽黃耆﹐甘艸﹐升麻﹐柴胡﹐當歸﹐蒼術﹐羌活﹐獨活﹐﹖﹖本﹐蔓荊子﹐防風也。以風藥先勝其濕﹐若形气虛弱者﹐則當加人參﹐陳皮﹐合補中益气湯補中勝濕可也。失笑散地楡苦酒煎5。殺血心統失笑散﹐蒲黃五靈脂定疼﹐崩血不已防滑脫﹐地楡苦酒煎止崩。

【注】崩血心腹痛甚者﹐名曰殺血。心痛乃血滯不散﹐宜用失笑散。其方卽蒲黃﹐五靈脂也。先定其痛﹐痛止然後隨癥治之。若崩血補之仍然不止者﹐當防其滑脫﹐宜用地楡一兩﹐醋煎﹐露一宿﹐次早溫服立止﹐止後隨癥治之﹐名地楡苦酒煎。

卷四﹨崩漏門

崩漏門匯方

1。補中益气湯黃耆人參白術甘艸﹝炙﹞各一錢當歸陳皮各七分升麻柴胡各三分上八味均銼﹐加入姜﹐棗水煎服。2。益胃升陽湯黃耆二錢人參﹝有嗽去之﹞一錢神麯﹝炒﹞一錢五分白術三錢當歸﹝酒洗﹞陳皮甘艸﹝炙﹞各一錢升麻柴胡各五分生黃芩﹝秋涼不用﹞二錢上爲粗末﹐每服三錢或五錢。如食添﹐再加之﹔如食減﹐只服三錢﹐或更減之﹐不可多服。水煎﹐去滓﹐熱服。3。升陽除濕湯黃耆蒼術羌活各一錢五分防風﹖﹖本升麻柴胡甘艸﹝炙﹞各一錢獨活五分蔓荊子七分上﹖﹖咀﹐水五大盞﹐煎至一大盞﹐去滓﹐稍熱服。空心服畢﹐待少時﹐以早膳壓之。4。失笑散五靈脂蒲黃各等分上爲末﹐先用釅醋調二錢﹐熬膏﹐入水一盞﹐煎至七分﹐食前熱服﹐良驗。5。地楡苦酒煎地楡一兩醋煎﹐露一宿﹐次早溫服立止。止後隨證調治之。苦酒﹐卽醋也。

卷四﹨帶下門

五色帶下總括

1。帶下勞傷衝與任﹐邪入胞中五色分﹐靑肝黃脾白主肺﹐衄血黑腎赤屬心。隨人五臟兼濕化﹐治從補瀉燥寒溫﹐更審瘡膿瘀血化﹐須別胞膀濁與淫。

【注】帶下者﹐由於勞傷衝任﹐風邪入於胞中﹐血受其邪﹐隨人髒气濕熱﹐濕寒所化。故色靑者屬肝﹐爲風濕﹔色赤屬心﹐爲熱濕﹔色黃屬脾﹐爲虛濕﹔色白屬肺﹐爲淸濕﹔色黑屬腎﹐爲寒濕也。其從補﹐從瀉﹐從澀﹐從寒﹐從溫﹐則隨證治之。更審其帶久淋瀝之物﹐或臭或腥穢﹐乃敗血所化﹐是胞中病也。若似瘡膿﹐則非瘀血所化﹐是內癰膿也。若如米泔﹐兼尿竅不利﹐乃膀胱白濁病也﹔若尿竅通利﹐從精竅出﹐或如膠粘﹐乃胞中白淫病也。

卷四﹨帶下門

帶下證治

2。邪入胞中吳茱萸﹐赤粘連梔靑防梔﹐白主益气黑六味﹐黃淡六君或歸脾。

【注】帶下因六淫之邪入於胞中者﹐宜吳茱萸湯。若色赤﹐色黃而濁粘者﹐熱也。色黃者﹐加黃連﹐梔子﹔色靑者﹐加防風﹐梔子。若色白﹐色黑而淸稀者﹐虛寒也。色白者﹐用補中益气湯﹔色黑者﹐用六味地黃湯﹔色黃而淡者﹐宜六君子湯﹐或加味歸脾湯﹐分證調治可也。吳茱萸湯補中益气湯六味地黃湯六君子湯歸脾湯方俱見首卷匯方加味四物湯3。胞中冷痛乃寒濕﹐四物附子桂姜宜﹐臭腥兼合知柏用﹐久滑升柴龍牡脂。

【注】帶下而胞中熱痛﹐乃熱濕也。今胞中冷痛﹐乃寒濕也。宜四物湯﹐加川附子﹐炮姜﹐官桂服之。日久滑脫者﹐加升麻﹐柴胡舉之﹐龍骨﹐牡蠣﹐赤石脂澀之。四物湯方見前調經門匯方內。淸白散4。帶下濕熱淸白散﹐四物姜炭艸柏椿﹐赤楡荊芩濕二術﹐滑加龍牡久合君。

【注】帶下﹐五色帶下也。皆濕熱所化﹐宜用淸白散。其方卽四物湯加姜炭﹐甘艸﹐黃柏﹐椿皮也。色赤加地楡﹐荊芥﹐黃芩﹔濕加蒼術﹐白術﹔滑加龍骨﹐牡蠣﹐久則合四君子湯也。四物湯四君子湯俱見前調經門匯方內導水丸萬安丸5。帶下有餘皆濕化﹐少腹脹疼污水綿﹐導水牽滑芩軍熱﹐萬安牽椒茴木寒。

【注】五色帶下﹐皆從濕化。若少腹脹痛﹐污水綿綿﹐屬濕熱者﹐宜用導水丸。其方卽牽牛﹐滑石﹐黃芩﹐生軍﹐治熱有餘也。屬濕寒者﹐宜用萬安丸﹐其方卽牽牛﹐胡椒﹐小茴香﹐木香﹐治寒有餘者也。威喜丸固精丸6。瘀化瘡膿濁淫病﹐虛實寒熱酌其宜﹐威喜蠟苓固精菟﹐韭味桑苓龍牡脂。

【注】帶下有因瘀血所化﹐或瘡瘍膿出及白濁﹐白淫者﹐皆帶下類也。其虛實寒熱﹐當酌其宜。藥用威喜丸﹐卽黃蠟﹐茯苓也。固精丸﹐卽菟絲子﹐韭菜子﹐五味﹐桑螵蛸﹐茯苓﹐龍骨﹐牡蠣﹐赤石脂也。

卷四﹨帶下門

帶下門匯方

1。淸白散當歸黃柏﹝鹽水泡﹞白芍﹝炒﹞樗根皮﹝酒炒﹞生地川芎貝母各一錢炮姜甘艸各五分上銼﹐生薑三片﹐水煎服。2。導水丸牽牛﹝頭末﹞滑石﹝水飛﹞黃芩川大黃上末﹐蒸餅爲丸﹐量虛實服。3。萬安丸牽牛﹝頭末﹞胡椒木香小茴香﹝焙﹞各等分焙上末﹐水泛爲丸﹐量虛實服。4。威喜丸白茯苓﹝去皮作塊﹐用豬苓二錢半﹐同於磁器內煮二十餘沸出﹐曬漧﹐不用豬苓﹞四兩黃蠟四兩上以茯苓爲末﹐煉黃蠟爲丸﹐如彈子大。空心細嚼﹐滿口生津﹐徐徐咽服﹐以小便淸爲度。忌米醋﹐只喫糠醋。忌動气。5。固精丸牡蠣﹝﹖﹖粉﹞菟絲子﹝酒蒸﹐焙﹞韭子﹝炒﹞龍骨五味子白茯苓桑螵蛸﹝酒炙﹞赤石脂各等分上爲末﹐酒糊丸如桐子大。每服七十丸﹐空心鹽湯下。

卷四﹨癥瘕�癖諸證門

癥瘕積聚痞血血蠱總括

1。五積六聚分臟腑﹐七癥八瘕气血凝﹐癥積不動有定處﹐瘕聚推移無定形。痞悶不宣气壅塞﹐未成堅塊血瘀名﹐蓄久不散成血蠱﹐產後經行風冷乘。

【注】五臟气積﹐名曰積﹐故積有五證。六腑气聚﹐名曰聚﹐故聚有六證。難經有心﹐肝﹐脾﹐肺﹐腎五臟之積﹐而無六聚。蓋以積爲血病﹐而聚爲气病也。故李杲有五積丸方治法。「巢氏病源」載七癥八瘕﹐但有八瘕名證﹐而無七癥病形。其他方書亦不槪見。大抵又以癥爲气病﹐而瘕爲血病也。夫病皆起於气﹐也气聚而後血凝﹐不必過泥於黃﹐靑﹐燥﹐血﹐脂﹐狐﹐蛇﹐鱉等名﹐但以牢固不移有定處者﹐爲癥爲積﹔推移轉動﹐忽聚忽散者爲瘕爲聚可也。故曰﹕癥者﹕徵也﹐言有形可徵也。瘕者﹐假也﹐言假物成形也。若夫痞者﹐痞悶不通﹐气道壅塞之謂也。瘀血者﹐血瘀腹中未成堅塊也。蓄之旣久﹐必成血蠱矣。凡此諸證﹐皆有新產之後﹐經行之時﹐不知謹避﹐以致風冷外襲﹐邪正相搏﹐結於腹中而成也。

卷四﹨癥瘕�癖諸證門

癥瘕證治

大七气湯2。婦人一切癥瘕病﹐上下攻疼七气湯﹐藿香益智稜莪術﹐甘桔靑陳肉桂香。

【注】婦人一切癥瘕﹐隨气上下攻築疼痛者﹐宜大七气湯。其方卽藿香葉﹐益智仁﹐京三稜﹐蓬莪術﹐甘艸﹐桔梗﹐靑皮﹐陳皮﹐肉桂心﹐木香也。

卷四﹨癥瘕�癖諸證門

食癥證治

烏藥散3。經行產後食生冷﹐髒气相搏結塊形﹐牢固不移日漸長﹐開滯消積溫散行。烏藥散烏桃莪術﹐木香當歸靑桂心。

【注】婦人經行﹐產後貪食生冷之物﹐與髒气互相搏聚﹐結成堅塊﹐牢固不移﹐日漸長大者﹐治宜開滯消積﹐用烏藥散。卽烏藥﹐桃仁﹐莪術﹐木香﹐當歸﹐靑皮﹐桂心﹐以溫散之自愈。

卷四﹨癥瘕�癖諸證門

血癥證治

血竭散4。乘髒虛兮風冷幹﹐飲食內與血相搏﹐因成血癥堅牢固﹐脇腹脹痛熱而煩﹐少食多忘頭汗出﹐血竭歸芍蒲桂延。

【注】婦人產後經行之時﹐髒气虛﹐或被風冷相干﹐或飲食生冷﹐以致內與血相搏結﹐遂成血癥。牢固不移﹐脇腹脹痛﹐內熱心煩﹐食少善忘﹐但頭汗出者﹐宜用血竭散﹐卽血竭﹐當歸﹐赤芍﹐蒲黃﹐桂心﹐延胡索也。

卷四﹨癥瘕�癖諸證門

痞證治

助气丸5。三焦痞滿胸膈悶﹐气不宣通助气淸﹐白術三稜蓬莪術﹐枳殼檳榔香與陳。

【注】婦人胸膈痞悶﹐謂之痞。由於气壅不宣所致﹐宜助气丸﹐卽靑皮﹐白術﹐三稜﹐莪術﹐枳殼﹐檳榔﹐木香﹐陳皮﹐爲丸服也。

卷四﹨癥瘕�癖諸證門

積聚證治

開郁正元散6。積聚通用正元散﹐苓術靑陳麯麥延﹐香砂海粉查甘桔﹐痰飲食積血气摶。

【注】五積六聚﹐乃痰飲食積﹐气血摶結而成﹐通用開郁正元散。其方卽茯苓﹐白術﹐靑皮﹐陳皮﹐神麯﹐麥芽﹐延胡索﹐香附﹐砂仁﹐海粉﹐山查﹐甘艸﹐桔梗也。用以健脾消食﹐化痰滲飲﹐理气和血﹐則積聚未有不愈者矣。

卷四﹨癥瘕�癖諸證門

瘀血血蠱證治

桃奴散7。腹中瘀血未成形﹐面黃發熱腹脹疼﹐產後經來風冷客﹐血室之內有瘀停。產後惡露失笑散﹐經閉瘀凝玉燭攻﹐血蠱桃奴豭鼠糞﹐延桂砂香附五靈。

【注】婦人產後經行之時﹐傷於風冷﹐則血室之內必有瘀血停畱﹐未成堅塊﹐故不名癥瘕也。其人必面色萎黃﹐臍腹脹痛﹐內熱晡熱。若產後惡露不行者﹐宜失笑散﹔若經閉不通﹐瘀血凝聚者﹐宜玉燭散。瘀血不行﹐蓄之旣久﹐必成血蠱﹐宜用桃奴散﹐卽桃奴﹐豭鼠糞﹐延胡索﹐桂心﹐砂仁﹐桃仁﹐香附﹐五靈脂也。豭鼠糞﹐一名兩頭尖﹐卽雄鼠屎。桃奴﹐卽桃樹上未成不落之漧桃子也。失笑散方見首卷崩漏玉燭散方見首卷匯方內

卷四﹨癥瘕�癖諸證門

癖疝證總括

8。臍旁左右一筋疼﹐突起如弦﹖﹖證明﹐僻在兩肋名曰癖﹐髙起如山疝病稱﹐必引少腹腰脇痛﹐三證皆由風冷成﹐或作或止因寒發﹐痛時方見不痛平。

【注】婦人臍之兩旁﹐有筋突起疼痛﹐大者如臂﹐小者如指﹐狀類弓弦者﹐名曰﹖﹖癖。在兩肋之間者﹐名曰癖。若小腹牽腰脇﹐疼痛髙起者﹐謂之疝。名𨿽有三﹐其實皆因風冷客於胞中而然﹐故其發作皆因再受風冷。發則痛﹐痛則見﹐不痛則平復如初也。

卷四﹨癥瘕�癖諸證門

癖證治

蔥白散9。婦人﹖﹖癖腹肋痛﹐風冷血气結而成﹐蔥白四物參苓枳﹐桂朴姜香靑莪稜﹐茴香麯麥苦楝子﹐蔥鹽煎服訶黃斟。

【注】婦人﹖﹖癖腹肋疼痛者﹐皆因風冷與气血摶結而成﹐宜用蔥白散溫散之。其方卽四物湯加人參﹐茯苓﹐枳殼﹐肉桂﹐厚朴﹐漧薑﹐木香﹐靑皮﹐莪術﹐三稜﹐茴香﹐神麯﹐麥蘗﹐苦楝子﹐蔥白﹐食鹽煎服也。大便結燥﹐去鹽加大黃﹔如大便自利加訶子。四物湯方見首卷匯方內

卷四﹨癥瘕�癖諸證門

疝病證治

當歸散10。婦人疝病气攻衝﹐脇腹刺痛當歸芎﹐鱉甲吳萸桃仁芍﹐桂榔靑木大黃蓬。

【注】婦人疝病﹐攻衝刺痛﹐多因風冷寒濕客於胞門血室﹐故其病皆屬厥陰肝經﹐宜當歸散。卽當歸﹐川芎﹐鱉甲﹐吳茱萸﹐桃仁﹐赤芍﹐肉桂﹐檳榔﹐靑皮﹐木香﹐大黃﹐蓬莪術也。

卷四﹨癥瘕�癖諸證門

治諸積大法

11。形虛病盛先扶正﹐形證俱實去病急﹐大積大聚衰其半﹐須知養正積自除。

【注】凡治諸癥積﹐宜先審身形之壯弱﹐病勢之緩急而治之。如人虛﹐則气血衰弱﹐不任攻伐﹐病勢𨿽盛﹐當先扶正气﹐而後治其病﹔若形證俱實﹐宜先攻其病也。經云﹕大積大聚衰其半而止﹐蓋恐過於攻伐﹐傷其气血也。羅天益曰﹕養正積自除﹐可謂得經旨者矣。

卷四﹨癥瘕�癖諸證門

癥癖積痞血蠱門匯方

1。大七气湯三稜莪術﹝各煨﹐切﹞靑皮﹝去穣﹞陳皮﹝去白﹞木香藿香益智仁桔梗肉桂甘艸﹝炙﹞各七錢半上﹖﹖咀﹐每服五錢。水二盞﹐煎至一盞﹐食前溫服。2。烏藥散烏藥莪術桂心﹐當歸﹝炒﹞桃仁靑皮木香各等分上爲末﹐每服二錢﹐熱酒調下。3。血竭散眞血竭﹝如無﹐紫礦代﹞當歸赤芍蒲黃延胡索上等分﹐研細頻篩﹐再研﹐取盡爲度。每服一錢﹐用童便合好酒半大盞﹐煎一沸﹐溫調下。方產下時一服﹐上牀良久再服﹐其惡血自循經下行﹐不致衝上﹐免生百病。4。助气丸京三稜蓬莪術﹝二味各用濕紙包﹐灰火中煨透。切片﹞各二斤靑皮﹝去白﹞陳皮﹝去白﹞白術各十五兩枳殼﹝麩炒﹐去穣﹞檳榔木香各十兩上爲末﹐糊丸桐子大。每服五十丸﹐滚水下。5。開郁正元散白術陳皮靑皮香附山查海粉桔梗茯苓砂仁延胡索麥芽﹝炒﹞甘艸﹝炙﹞神麯﹝炒﹞各等分上銼﹐每服一兩﹐生薑三片﹐水煎服。6。桃奴散桃奴﹝炒﹞雄鼠糞﹝炒﹐兩頭尖者是﹞延胡索肉桂五靈脂香附﹝炒﹞砂仁桃仁各等分上爲末。每服三錢﹐酒調下。7。蔥白散當歸熟地赤芍川芎人參茯苓枳殼肉桂厚朴漧薑木香靑皮莪術三稜茴香神麯麥芽苦楝子各等分上末﹐加蔥白三寸﹐食鹽五分﹐煎服三錢。大便結燥﹐去鹽加大黃。便自利加訶子。8。當歸散當歸川芎各二錢鱉甲﹝醋炙﹞三錢吳茱萸桃仁十五粒赤芍肉桂各一錢檳榔靑皮各八分木香莪術川大黃各七分上爲末﹐每服一錢。水一盞﹐入幹燕脂一錢﹐同煎六分﹐食後服。

卷四﹨嗣育門

胎孕之原

1。天癸先天生身气﹐精血後天化成形。男子二八天癸至﹐屬陽應日精日盈。女子二七天癸至﹐屬陰應月血月通。男女媾精乃有子﹐乾道男成坤女成。

【注】天癸乃父母所賦﹐先天生身之眞气也。精血水谷所化﹐後天成形之本也。男子二八﹐先天腎气盛﹐天癸至﹐與後天所生之精會合而盈。然男子屬陽﹐陽應日﹐故精盛而日舉也。女子二七﹐先天腎气實﹐天癸至﹐與後天所生之血會合而盛。然女子屬陰﹐陰應月﹐故血盛而月下也。所以至期男女媾﹐其先天眞气﹐後天精血﹐陰陽會和﹐乃能有子也。當此陰陽會合時﹐陽盛自然成男﹐是乾道成男也。陰盛自然成女﹐是坤道自然成女也。

卷四﹨嗣育門

男女完實

2。精通必待三十娶﹐天癸二十始適人﹐皆欲陰陽完實後﹐育子堅壯壽偏增。

【注】男子十六而精通﹐必待三十而娶﹐女子十四而天癸至﹐必待二十而嫁者﹐皆欲陰陽完實。然後交而孕﹐孕而育﹐育而其子必堅壯長壽也。今未笄之女﹐天癸始至﹐已近男色﹐則陰气早瀉﹐未完而傷﹐未實而動﹐所以𨿽交而不孕﹐孕不育﹐育而其子必脆弱不壽也。

卷四﹨嗣育門

種子時候

3。男子聚精在寡欲﹐交接乘時不可失﹐須待絪蘊時候至﹐樂育難忍是眞機。

【注】聚精之道﹐惟在寡欲﹐交接女子﹐必乘其時﹐不可失之遲早。蓋婦人一月經行一度之後﹐必有一日絪蘊之時﹐气蒸而熱﹐如醉如癡﹐有欲交接不可忍之狀﹐乃天然節候﹐是成胎生化之眞機也。

卷四﹨嗣育門

分男女論

4。精血先後分男女﹐或以奇偶少多分﹐或以子宮左右定﹐是皆不曉个中因﹐欲識此中眞消息﹐乾道陽男坤女陰。

【注】分男女之說﹐先賢有以血先至﹐裹精則成男﹔精先至﹐裹血則成女。精血散分並裹則爲駢胎﹐品胎之原者﹐有以月水盡後一﹐三﹐五日成男﹐二﹐四﹐六日成女。與夫經水斷後一﹐二日成男﹐四﹐五日成女者﹔有以受气於左子宮成男﹐受气於右子宮成女者﹐皆各執一見﹐殊爲不曉此中因也。蓋獨男獨女之胎﹐可以日數論。駢胎﹐品胎﹐或男﹐或女﹐亦可以日數論乎﹖稽之史載﹐一產三子﹐四子﹐有半男半女﹐或男多女少﹐男少女多者﹐則一﹐三﹐五日爲男﹐二﹐四﹐六日爲女之說﹐不可憑矣﹗抑豈有一日受男﹐而二日復受女之理乎﹖丹田﹐命門也﹐在男子曰精室﹐在女子曰子宮﹐形如合缽﹐並無兩岐可分﹐曰左右﹐則是有兩子宮矣。此說尢屬不經。然則何以定之﹖亦惟以會合天人﹐陽盛乾道成男﹐陰盛坤道成女﹐斯足爲確論耳。

卷四﹨嗣育門

雙胎品胎

5。古以雙胎精气盛﹐不成男女或兼形﹐陰陽變常駁气盛﹐事之所有理難明。

【注】古以雙胎﹐乃精气有餘﹐岐而分之﹐血因分而攝之故也。若男同孕者﹐剛日陽時也﹔女同孕者﹐柔日陰時也﹔男女同孕者﹐剛日陰時﹐或柔日陽時也。其他或有不成男女﹐男不可爲父﹐女不可爲母﹐與男女之兼形者﹐又皆陰陽變常﹐駁气所感﹐事之所有﹐理之所無﹐莫可稽考者也。

卷四﹨嗣育門

脈見有子

6。少陰動甚知有子﹐陰搏陽別尺寸憑﹐但搏不滑胎三月﹐搏而滑石五月形。

【注】少陰腎脈動甚者﹐有子脈也。但當憑其兩尺陰脈搏指有力﹐兩寸陽脈不搏指而別於兩尺﹐斯爲有子脈無疑也。其但搏不滑者﹐主三月之胎﹔搏而滑者﹐主五月之胎也。

卷四﹨嗣育門

胎男女辧

7。上小下大女腹箕﹐中正圓髙男腹釜﹐右疾爲女左疾男﹐胎气鐘於陰陽主。

【注】上小下大﹐如箕之形﹐蓋以女胎面向母腹﹐其足膝抵腹﹐故有是形也。中正圓髙﹐如釜之形﹐蓋以男胎面向母背﹐則背脊抵腹﹐故有是形也。右手屬陰﹐脈疾爲女。左手屬陽﹐脈疾爲男。是胎气鐘於陰﹐則右盛主女﹔鐘於陽﹐則左盛主男也。

卷四﹨嗣育門

辧別孕病

8。孕病不分須診乳﹐五月之後乳房升﹐何以知其母子吉﹐身𨿽有病脈和平。

【注】婦人經水不至﹐不分是孕是病者﹐五个月之後﹐以孕婦乳房辧之。若乳房升大有乳者﹐是孕﹐若乳房不大無乳者﹐是病也。凡孕婦有病﹐其險可知﹐亦何以知其母子俱吉﹐惟診其脈象和平﹐則𨿽有病﹐知均吉無慮也。

卷四﹨嗣育門

分經養胎

9。分經養胎不足憑﹐無所專養論不經﹐形始未分無不具﹐陰陽之道漸分形。

【注】巢元方曰﹕妊娠一月名胚胎﹐足厥陰脈養之﹔二月名始膏﹐足少陽脈養之﹔三月名始胎﹐手心主脈養之﹐當此時血不流行﹐形象始化﹔四月始受水精以成血脈﹐手少陽脈養之﹔五月始受火精以成气﹐足太陰脈養之﹔六月始受金精以成筋﹐足陽明脈養之﹔七月始受木精以成骨﹐手太陰脈養之﹔八月始受土精以成膚革﹐手陽明脈養之﹔九月始受石精以成毛髮﹐足少陰脈養之﹔十月五臟﹐六腑﹐關節﹐人神皆備。又有推巢元方養胎之說﹐謂四時之令必始於春﹐所以一月﹐二月間﹐是足厥陰﹐少陽木也﹔三月﹐四月間﹐手厥陰﹐少陽火也﹔五月六月間﹐足太陰﹐陽明土也﹔七月﹐八月間﹐手太陰﹐陽明金也﹔九月﹐十月間﹐足少陰﹐太陽水也。惟手少陰﹐太陽二經﹐無所專養者﹐以君子之官無爲而已。此說更爲不經。夫男女交接﹐精血聚而成胚﹐此孕形之始也﹐𨿽未分身軀臟腑﹐而其理無不具也。猶太極渾然﹐包羅萬象﹐而陰陽之一气氤氳﹐浸漸化生而成﹐子母分形﹐自然而然如艸木成熟﹐殼脫蒂落也。

卷四﹨嗣育門

受孕分房靜養

10。受孕分房宜靜養﹐謹戒食味使脾安﹐調其喜怒防驚恐﹐愼厥起居避風寒。

【注】受孕之後﹐分房靜養﹐恐動相火﹐致生胎毒。謹戒飲食五味﹐使其脾胃調和﹐母之气血易生﹐子之形成必育。內調七情﹐外避風寒﹐起居安順﹐不持重用力﹐不安逸多睡﹐不登髙涉險﹐則母無病﹐子亦安矣。

卷四﹨嗣育門

定胎母子二法

11。安胎之道有二法﹐母病胎病要詳分﹐母病動胎當治母﹐子病致母審胎因。

【注】安胎之道有二法﹐母病﹐胎病當詳分而施治也。凡因母病以致胎動者﹐但療其母﹐母安則胎自安﹔或因胎病有所觸動﹐以致母病者﹐但宜安胎﹐胎安則母自愈矣。

卷四﹨嗣育門

胎前用藥三禁

12。胎前淸熱養血主﹐理脾疏气是爲兼﹐三禁汗下利小便﹐隨證虛實寒熱看。

【注】丹溪曰﹕胎前當淸熱養血爲主﹐恐傷陰血也。理脾脾健﹐則气血易生﹔疏气气順﹐則气血調和﹔理脾疏气﹐兼以淸熱養血﹐則胎自安矣。三禁者﹐汗﹐下﹐利小便也﹐蓋恐過汗亡陽傷气﹐過下亡陰傷血﹐利小便傷津液也。然又當隨證詳審表裏﹐虛實﹐寒熱﹐以施其治﹐不可過峻也。

卷四﹨嗣育門

安胎審宜調治

13。形瘦不宜過熱品﹐體盛補气恐動痰﹐安胎芩術爲要藥﹐佐以他藥任抽添。火盛倍芩痰倍術﹐血虛四物气四君﹐杜續膠艾胎不穩﹐气盛蘇腹枳砂陳。

【注】形瘦之人多火﹐過用溫熱則傷陰血。肥盛之人多痰﹐過於補气﹐恐壅气動痰。白術消痰健脾﹐條芩淸熱養陰﹐二味爲安胎要藥。若有他證﹐則以藥佐之﹐或減白術加條芩﹐或加白術減條芩﹐任其抽添。如火盛﹐則當位芩以淸火﹔痰盛﹐則當倍術以消痰﹔血虛﹐則合四物湯以補血﹔气虛﹐則合四君湯以補气﹔胎不安穩﹐更佐以杜仲﹐續斷﹐阿膠﹐艾葉以安之﹔若气盛胎髙﹐則加紫蘇﹐大腹皮﹐枳殼﹐砂仁﹐陳皮以舒之。四物湯四君子湯方俱見首卷匯方內

卷四﹨嗣育門

嗣育門匯方

1。加味地黃丸治婦人經水不調﹐必不能受孕﹐卽使受之﹐亦不全美﹐宜常服此方。熟地四兩山萸肉山藥各二兩牡丹皮白茯苓各一兩五錢澤瀉香附﹝童便浸三次﹞各一兩上爲末﹐煉蜜丸如梧子大。每服七十丸﹐白沸湯送下。2。滌痰湯治婦人肥盛者﹐多不受孕。以身中有脂膜閉塞子宮也﹐以此湯送後丸藥。當歸一兩茯苓四兩川芎七錢五分白芍藥白術﹝土炒﹞半夏﹝制﹞香附米陳皮甘艸各一兩上作十貼﹐每貼姜三片﹐水煎吞後丸子。3。滌痰丸白術﹝土炒﹞二兩半夏麯川芎香附米各一兩神麯﹝炒﹞茯苓各五錢橘紅四錢甘艸二錢上爲末﹐粥丸。每服八十丸。如熱者﹐加黃連﹐枳實各一兩。4。大補丸治婦人瘦弱﹐多由血少不能受孕。宜常服此方。天冬﹝去心﹞麥冬﹝去心﹞菖蒲茯苓人參益智仁枸杞子地骨皮遠志肉上爲細末﹐煉蜜丸﹐如桐子大﹐空心酒下三十丸。5。蓯蓉菟絲子丸此方不寒不熱﹐助陰生子。肉蓯蓉一兩三錢復盆子蛇牀子川芎當歸菟絲子各一兩二錢白芍藥一兩牡蠣﹝鹽泥固﹖﹖﹞烏賊魚骨各八錢五味子防風各六錢條芩五錢艾葉三錢上爲末﹐煉蜜丸﹐如桐子大。每服三﹐四十丸。鹽湯下﹐早晚皆可服。6。調經丸理气養血﹐調經種子。香附川杜仲﹝薑汁炒﹞八兩大川芎白芍藥當歸﹝去尾﹞懷生地陳皮小茴香﹝酒炒﹞延胡索﹝略炒﹞肉蓯蓉﹝酒炒﹞舊靑皮﹝麩炒﹞臺烏藥﹝炒﹞枯黃芩﹝酒炒﹞烏賊魚骨﹝酥炙﹞以上各四兩上十四味稱足﹐眞正好醋﹐和面打糊爲丸﹐如梧桐子大。每服百丸﹐空心好酒送下。一方無陳皮﹐地黃﹐有人參﹐黃耆各二兩。

卷四﹨胎前諸證門

胎前總括

1。妊娠胎前病惡阻﹐胞阻腫滿气煩懸﹐癇嗽轉胞與子淋﹐激經胎漏胎不安。小產死胎胎不長﹐子瘖髒燥鬼胎連﹐余病當參雜證治﹐須知刻刻顧胎原。

【注】此言妊娠胎前﹐有惡阻﹐胞阻﹐子腫﹐子滿﹐子煩﹐子懸﹐子癇﹐子嗽﹐轉胞﹐子淋﹐激經﹐胎漏﹐胎動不安﹐小產墮胎﹐子死腹中﹐胎萎不長﹐子瘖﹐髒燥﹐鬼胎等證﹐皆當一一詳辧熟記。其餘胎前傷寒﹐傷食﹐瘧痢﹐霍亂﹐泄瀉﹐當於雜證門中參考治之。但須時刻保護胎原﹐不致誤犯爲要也。

卷四﹨胎前諸證門

惡阻總括

2。惡心嘔吐名惡阻﹐擇食任意過期安﹐重者須藥主胃弱﹐更分胎逆痰熱寒。

【注】婦人受孕月餘之後﹐時時嘔吐者﹐名曰惡阻。若無他病擇食者﹐須隨其意而與之。輕者過期自然勿藥而愈﹐重者須以藥治之。當以胃弱爲主﹐更審其或因胎气阻逆﹐或痰飲阻逆﹐與夫兼熱﹐兼寒﹐而分治之。

卷四﹨胎前諸證門

惡阻證治

保生湯3。胎气阻逆惟嘔吐﹐無他兼證保生湯﹐砂術香附烏陳艸﹐量加參枳引生薑。

【注】惡阻﹐有因胎气阻逆者﹐乃受胎後胞門閉塞﹐髒气內阻﹐挾胎气上逆於胃﹐故令惡心嘔吐也。若平素胃虛所致﹐𨿽無痰飲﹐寒熱相兼而亦有惡阻證者﹐宜用保生湯﹐卽砂仁﹐白術﹐香附﹐烏藥﹐陳皮﹐甘艸也。引用生薑者﹐以止其嘔也。若气弱者﹐量加人參﹔气實者﹐量加枳殼。加味六君湯4。痰飲惡阻吐痰水﹐煩眩加味六君湯﹐枇杷藿香旋縮枳﹐熱祕芩軍寒桂姜。

【注】惡阻因於痰飲者﹐其吐必多痰水﹐且心煩頭目眩暈﹐必其人平素胃虛﹐中停痰飲也。宜用加味六君湯﹐於六君湯內﹐加枇杷葉﹐藿香﹐旋覆花﹐縮砂﹐枳殼。若胃熱便祕﹐加黃芩﹐大黃以利之﹔胃寒喜熱﹐加肉桂﹐漧薑以溫之。六君湯方見首卷加味溫膽湯5。熱阻惡食喜涼漿﹐心煩憒悶溫膽湯﹐橘半茯甘與枳竹﹐更加芩連蘆麥姜。

【注】惡阻因於胃熱者﹐必嘔吐﹐心中熱煩﹐憒悶喜飲涼漿也。宜用加味溫膽湯﹐其方卽陳皮﹐半夏﹐茯苓﹐甘艸﹐枳實﹐竹茹﹐名溫膽湯。更加黃芩﹐黃連﹐蘆根﹐麥門冬﹐引生薑也。

卷四﹨胎前諸證門

胞阻總括

6。妊娠腹痛名胞阻﹐須審心腹少腹間。傷食心胃胎腰腹﹐少腹胞寒水尿難。

【注】孕婦腹痛﹐名爲胞阻。須審其痛﹐或上在心腹之間者﹐多屬食滯作痛﹔或下在腰腹之間者﹐多屬胎气不安作痛﹔若在少腹之間者﹐則必因胞血受寒﹐或停水尿難作痛也。

卷四﹨胎前諸證門

胞阻證治

加味平胃散延胡四物湯7。心胃痛多傷食滯﹐蒼朴陳甘果枳麯﹐便祕加軍倍甘艸﹐胎動延胡四物宜。

【注】孕婦心胃作痛者﹐多因傷食停滯﹐宜平胃散﹐卽陳皮﹐厚朴﹐蒼術﹐甘艸也。加艸果﹐枳殼﹐神麯以消之。若更大便祕結﹐日久則加硝﹐黃以攻之﹐然必倍甘艸以緩其峻性﹐庶不傷胎。若腰腹作痛﹐胎動下血﹐則當用四物湯﹐君以延胡﹐以定痛而保胎也。四物湯方見首卷加味膠艾四物湯蜜消湯8。腹腰痛甚防胎墮﹐膠艾四物杜酒蔥﹐外邪宜加羌獨活﹐內熱便祕蜜硝攻。

【注】胞蒂系於腰。凡腹腰痛者﹐須防墮胎。宜用膠艾四物湯﹐加杜仲﹐大豆﹐淋酒﹐蔥白以定痛而保胎。若因外感風寒之邪﹐則加羌活﹐獨活以散之﹔若內熱大﹐小便閉者﹐則用蜂蜜﹐芒硝煎湯以攻之。經曰﹕有故無隕是也。膠艾四物湯方見首卷加味芎歸飲導赤散五苓散9。胞血受寒少腹疼﹐參吳膠艾艸歸芎。尿澀熱甚導赤散﹐木通生地甘艸靈。水盛陽虛五苓效﹐術澤肉桂茯豬苓。

【注】少腹作痛者﹐乃胞中之血受寒也﹐宜加味芎歸飲溫之。其方卽人參﹐吳茱萸﹐阿膠﹐蘄艾﹐炙甘艸﹐當歸﹐川芎也。若因尿澀而痛﹐則是膀胱水病熱甚﹐則以導赤散淸利之﹐其方卽生地﹐木通﹐甘艸也。若水盛陽虛不化﹐則以五苓散滲利之﹐其方卽茯苓﹐白術﹐澤瀉﹐豬苓﹐肉桂也。

卷四﹨胎前諸證門

子腫子气子滿脆腳皺腳總括

10。頭面四肢腫子腫﹐自膝至足子气名﹐腫脹喘滿曰子滿﹐但腳腫者脆皺稱。

【注】頭面徧身浮腫﹐小水短少者﹐屬水气爲病﹐故名曰子腫。自膝至足腫﹐小水長者﹐屬濕气爲病﹐故名曰子气。徧身俱腫﹐腹脹而喘﹐在六﹐七个月時者﹐名曰子滿。但兩腳腫而膚厚者﹐屬濕﹐名曰皺腳。皮薄者﹐屬水﹐名曰脆腳。大凡水之爲病多喘促﹐气之爲病多脹滿。喘促屬肺﹐脹滿屬脾也。以其人素有水气濕邪﹐故受孕有腫滿之證。兒未成形﹐被水浸漬﹐其胎每致損壞。成形尙可調治﹐故在五﹐六月後有是證者﹐多有生育者也。

卷四﹨胎前諸證門

子腫子气滿脆腳皺腳證治

茯苓導水湯11。妊娠腫滿與子气﹐水气濕邪脾肺間﹐水气浸胎喘難臥﹐濕气傷胎脹難堪。均宜茯苓導水治﹐香瓜檳腹四苓攢﹐桑砂蘇陳脹加枳﹐腿腳防己喘葶添。

【注】妊娠水腫脹滿﹐子气﹐皺腳﹐脆腳等證﹐皆由水气濕邪﹐傷於脾肺爲病也。若水气盛而浸胎﹐則必喘而難臥﹔若濕气盛而傷胎﹐則脹滿難堪。皆宜用茯苓導水湯治之﹐方用木香﹐木瓜﹐檳榔﹐大腹皮﹐白術﹐茯苓﹐豬苓﹐澤瀉﹐桑皮﹐砂仁﹐蘇葉﹐陳皮﹐以和脾肺而利水濕。脹甚者﹐加枳殼以破結﹔腿腳腫者﹐加防己以利下﹔濕喘者﹐加苦葶藶以泄上水也。

卷四﹨胎前諸證門

子煩證治

知母飲12。孕婦時煩名子煩﹐胎熱乘心知母痊﹐子芩知麥苓耆艸﹐犀熱參虛膏渴煎。

【注】孕婦別無他證﹐惟時時心煩者﹐名曰子煩。由胎中郁熱上乘於心也。宜用知母飲﹐卽子芩﹐知母﹐麥冬﹐茯苓﹐黃耆﹐甘艸。熱甚者加犀角﹐气虛加人參﹐口渴加石膏煎服。

卷四﹨胎前諸證門

子懸胎上逼心證治

紫蘇飲13。胸膈脹滿子懸名﹐喘甚由胎上逼心﹐紫蘇飲用歸芎芍﹐陳腹蘇甘虛人參。

【注】孕婦胸膈脹滿﹐名曰子懸。更加喘甚者﹐名曰胎上逼心。俱宜紫蘇飲﹐卽當歸﹐川芎﹐白芍﹐陳皮﹐大腹皮﹐蘇梗葉﹐甘艸。虛者加人參煎服。

卷四﹨胎前諸證門

子癇證治

羚羊角飲鉤藤湯14。暴僕抽搐不識人﹐須臾自醒子癇名。羚羊角散防獨杏﹐五加棗艸薏苡仁﹐茯苓木香羚羊角﹐抽搐鉤藤湯寄生﹐人參茯神歸桔梗﹐口喎肢廢中風成。

【注】孕婦忽然顚僕﹐抽搐不省人事﹐須臾自醒﹐少頃復如好人﹐謂之子癇。乃肝﹐心二經風熱所致﹐宜用羚羊角散﹐卽防風﹐獨活﹐杏仁﹐酸棗仁﹐五加皮﹐甘艸﹐薏苡仁﹐茯苓﹐木香﹐羚羊角也。抽搐甚者﹐用鉤藤湯﹐乃鉤藤﹐桑寄生﹐人參﹐茯神﹐當歸﹐桔梗也。若口眼喎斜﹐半身不遂﹐則已成中風廢證﹐當參風門治之。

卷四﹨胎前諸證門

子嗽證治

枳桔二陳湯桔梗湯15。妊娠咳嗽名子嗽﹐陰虛痰飲感風寒﹐痰飲二陳加枳桔﹐風寒桔梗湯可安。紫蘇桔梗麻桑杏﹐赤苓天冬合貝前﹐久嗽陰虛宜淸潤﹐麥味地黃湯自痊。

【注】妊娠咳嗽﹐謂之子嗽﹐嗽久每致傷胎。有陰虛火動痰飲上逆﹐有感冒風寒之不同。因痰飲者﹐用二陳湯加枳殼﹐桔梗治之﹔因感冒風寒者﹐用桔梗湯﹐卽紫蘇葉﹐桔梗﹐麻黃﹐桑白皮﹐杏仁﹐赤茯苓﹐天冬﹐百合﹐川貝母﹐前胡也。若久嗽﹐屬陰虛﹐宜滋陰潤肺以淸潤之﹐用六味地黃湯治之。六味地黃湯方見首卷

卷四﹨胎前諸證門

轉胞證治舉胎

四物湯阿膠五苓散16。飲食如常煩不臥﹐不得小便轉胞稱﹐舉胎救急丹溪法﹐四物升麻參術陳。服後探吐吐再服﹐不應阿膠入五苓。

【注】妊娠胎壓﹐胞系了戾不得小便﹐飲食如常﹐心煩不得臥者﹐名曰轉胞。宜用丹溪舉胎法﹕令穩婆香油塗手舉胎起﹐則尿自出﹐以暫救其急。然後以四物湯加升麻﹐人參﹐白術﹐陳皮煎服。服後以指探吐﹐吐後再服再吐﹐如此三﹐四次﹐則胎舉而小便利矣。如不應﹐則是有飲﹐用五苓散加阿膠以淸利之。四物湯方見首卷

卷四﹨胎前諸證門

子淋證治

加味五淋散17。子淋頻濁窘澀疼﹐五淋梔苓歸芍芩﹐甘艸再加生地澤﹐車前滑石木通尋。

【注】孕婦小便頻數窘澀﹐點滴疼痛﹐名曰子淋。宜五淋散﹐卽黑梔﹐赤茯苓﹐當歸﹐白芍﹐黃芩﹐甘艸﹐加生地﹐澤瀉﹐車前子﹐滑石﹐木通﹐以淸熱而利水﹐則小便自通矣。

卷四﹨胎前諸證門

激經胎漏尿血總括

18。妊娠經來名激經﹐胎漏下血腹不疼﹐若是傷胎腹必痛﹐尿血漏血要分明。

【注】婦人受孕之後﹐仍復行經者﹐名曰激經﹐爲血有餘。若孕婦無故下血﹐或下黃汁豆汁而腹不痛者﹐謂之胎漏。若其胎已傷而下血者﹐其腹必疼。孕婦又有尿血一證﹐腹亦不痛﹐然與胎漏之證又不同。蓋尿血出於溺孔﹐漏血出自人門﹐三者俱下血﹐而各不同治者﹐不可不詳辧也。

卷四﹨胎前諸證門

激經胎漏尿血證治

阿膠湯黃耆湯銀薴酒加味四物湯19。激經無病不須治﹐子大能食經自停﹐胎漏下血多因熱﹐四物阿膠梔側芩。或下黃汁豆汁樣﹐黃耆糯米薴根銀﹐若是尿血膀胱熱﹐四物血餘共茅根。

【注】激經無他證相兼者﹐不須用藥﹐其胎壯子大能食其血﹐而經自停。若胎漏下血﹐多屬血熱﹐宜阿膠湯淸之。其方卽四物湯加阿膠﹐黑梔﹐側柏葉﹐黃芩也。或漏下黃汁﹐或如豆汁甚多者﹐其胎漧枯必倚而墮﹐宜用黃耆湯﹐卽黃耆二兩﹐糯米一合煎服。或銀薴酒﹐卽薴麻根﹐紋銀煎酒服。若尿血﹐則是膀胱血熱﹐宜四物湯加血餘﹐白茅根以涼之。四物湯方見首卷

卷四﹨胎前諸證門

胎不安小產墮胎總括

20。气血充實胎自安﹐衝任虛弱損胎原﹐暴怒房勞傷肝腎﹐疾病相干跌撲顚。五月成形名小產﹐未成形像墮胎言﹐無故至期數小產﹐須愼胎爲欲火煎。

【注】孕婦气血充足﹐形體壯實﹐則胎气安固。若衝﹐任二經虛損﹐則胎不成實。或因暴怒傷肝﹐房勞傷腎﹐則胎气不固﹐易致不安﹔或受孕之後﹐患生他疾﹐干犯胎气﹐致胎不安者亦有之﹔或因跌撲築磕﹐從髙墜下﹐以致傷胎﹐墮胎者亦有之。然小產﹐墮胎﹐亦自有別﹕五﹐七月已成形像者﹐名爲小產﹐三月未成形像者﹐謂之墮胎。以上小產﹐墮胎皆出有因﹐若懷胎三﹐五﹐七月﹐無故而胎自墮﹐至下次受孕亦復如是﹐數數墮胎﹐則謂之滑胎。多因房勞太過﹐欲火煎熬﹐其胎因而不安﹐不可不愼者也。

卷四﹨胎前諸證門

胎不安小產墮胎證治

加味聖愈湯加味佛手散十聖散加味芎藭湯益母丸21。胎傷腹痛血未下﹐聖愈湯加杜續砂﹐下血腹痛佛手散﹐膠艾杜續術芩加。十全續縮減苓桂﹐因病傷胎十聖誇﹐跌撲芎藭調益母﹐怒勞逍遙地黃佳。

【注】妊娠胎傷﹐若腹痛不下血者﹐宜用聖愈湯加杜仲﹐續斷﹐砂仁安之。若下血腹痛者﹐宜用佛手散加阿膠﹐蘄艾﹐杜仲﹐續斷﹐白術﹐條芩安之。若因母病﹐以致傷胎欲墮者﹐宜十聖散﹐卽十全大補湯減茯苓﹐肉桂﹐加續斷﹐砂仁。若因跌撲築磕﹐傷胎欲墮者﹐宜芎藭湯調益母丸服之。芎藭湯卽川芎﹐當歸也。若暴怒﹐房勞傷肝腎﹐以致胎動不安者﹐宜逍遙散﹐地黃湯治之。聖愈湯佛手散逍遙散地黃湯方俱見首卷

卷四﹨胎前諸證門

墮胎下血不止血瘀不出證治

獨參湯回生丹22。墮胎暴下血不止﹐面黃唇白獨參湯﹐惡血不出凝脹痛﹐回生益母酌相當。

【注】妊娠胎墮後﹐血暴下不止﹐面黃唇白者﹐名脫榮﹐宜用獨參湯峻補其气﹐以生其血﹐所謂無形能生有形也。若惡血瘀滯不行﹐腹脇脹痛者﹐宜於回生丹﹐益母丸﹐酌其虛實緩急相當而用之。回生丹見產後匯方

卷四﹨胎前諸證門

子死腹中總括

23。子死腹中須急下﹐舌靑腹痛冷如冰﹐時久口中穢气出﹐寒熱峻緩詳斟平。

【注】凡一應傷胎﹐子死腹中者﹐須當急下﹐勿使上奔心胸。然必驗其舌靑面赤﹐肚腹脹大﹐腹冷如冰﹐久之口中有穢气出者﹐方可議下。然猶必審其人之虛實寒熱﹐或宜寒下﹐熱下﹐峻下﹐緩下﹐隨其宜而施之。

卷四﹨胎前諸證門

子死腹中證治

佛手散平胃散加芒硝方24。下胎緩劑佛手散﹐峻劑平胃加芒硝﹐宜熱宜寒須細審﹐產婦虛實莫混淆。

【注】孕婦子死腹中﹐宜下者﹐緩下用佛手散﹐峻下用平胃散加芒硝。或宜寒下﹐或宜熱下﹐須細細詳審而投之。蓋以產母之虛實﹐或緩﹐或峻﹐不可混淆輕率﹐以致誤也。佛手散方見首卷

卷四﹨胎前諸證門

辧子母存亡

25。妊娠一切垂危後﹐母子存亡可預推﹐面赤舌靑必子死﹐面靑舌赤母命危﹐面舌俱靑口吐沫﹐子母俱亡二命虧。

【注】凡妊娠一切凶危之候﹐欲知母子存亡者﹐當於孕婦面﹐舌之色定之。若面赤舌靑﹐則其子必死﹔面靑舌赤﹐則其母必亡﹔若面舌二者俱見靑色﹐口角兩邊流涎沫者﹐則子母二命俱不能保也。

卷四﹨胎前諸證門

胎兼癥瘕

26。妊娠有病當攻下﹐衰其大半而止之﹐經云有故而無殞﹐與病適當又何疑。

【注】凡孕婦素有癥瘕舊疾﹐或有新病應攻下者﹐但攻其大半﹐余俟其自消﹐不可盡攻。經云﹕有故無殞。言藥𨿽峻﹐有病則病受之﹐不能傷胎也。攻其大半﹐與病相當﹐又何疑於有妊必不可攻之說耶﹖

卷四﹨胎前諸證門

胎不長證治

八珍湯六君子湯27。胎萎不長失滋養﹐气血不足宜八珍﹐脾虛胃弱六君子﹐谷化精微气血生。

【注】妊娠五﹐六个月﹐胎萎不長﹐由於妊母稟賦虛弱。若屬气血兩虛者﹐宜用八珍湯﹔若脾虛胃弱者﹐宜用六君子湯。但使飲食彊壯﹐俾水谷運化精微﹐則气血日生而胎自長矣﹗八珍湯六君子湯方俱見首卷

卷四﹨胎前諸證門

子瘖證治

28。子瘖聲啞細無音﹐非謂絕然無語聲﹐九月胎盛阻其脈﹐分娩之後自然通。

【注】妊娠九月﹐孕婦聲音細啞不響﹐謂之子瘖。非似子啞﹐絕然無語也。蓋少陰之脈絡於舌本﹐九月腎脈養胎﹐至其時胎盛阻遏其脈﹐不能上至舌本﹐故聲音細啞。待分娩之後﹐腎脈上通﹐其音自出矣。

卷四﹨胎前諸證門

子啼腹內鐘鳴證治

黃連煎29。腹內鐘鳴與兒哭﹐子啼之證出偶然﹐空房鼠穴土能治﹐黃連煎湯亦可捐。

【注】孕婦腹內有鐘聲﹐或嬰兒在內啼哭者﹐名曰子啼。古書𨿽載其證﹐然不輕見﹐或偶然有之。古方用空房中鼠穴土﹐同川黃連煎湯﹐名黃連煎﹐飲之自愈。

卷四﹨胎前諸證門

髒燥證治

甘麥大棗湯30。髒燥無故自悲傷﹐象若神靈大棗湯﹐甘艸小麥與大棗﹐方出金匱效非常。

【注】孕婦無故﹐時時傷悲哀痛﹐象若神靈憑根據者﹐名曰髒燥﹐宜用金匱甘麥大棗湯服之。其方卽甘艸﹐小麥﹐大棗三味﹐煎服﹐其效非常也。

卷四﹨胎前諸證門

鬼胎總括

31。邪思情感鬼胎生﹐腹大如同懷子形﹐豈緣鬼神能交接﹐自身血气結而成。

【注】鬼胎者﹐因其人思想不遂﹐情志相感﹐自身气血凝結而成﹐其腹漸大如懷子形狀。古雲實有鬼神交接﹐其說似屬無據。婦人石瘕﹐腸覃二證﹐亦俱如懷孕之狀﹐由气血凝結而成﹐則可知其必無是理矣﹗

卷四﹨胎前諸證門

腸覃石瘕證治

香稜丸32。腸覃石瘕气血分﹐寒客腸外客子門﹐二證俱如懷子狀﹐辧在經行經不行。石瘕吳萸湯最效﹐腸覃香稜丸若神﹐丁木茴香川楝子﹐靑皮廣茂與三稜。

【注】經云﹕寒气客於腸外﹐與衛气相搏﹐气不得榮﹐因有所系﹐瘕而內著﹐惡气乃起﹐瘜肉乃生﹐始如雞卵﹐稍以益大如懷子狀﹐按之則堅﹐推之則移﹐月事以時下。石瘕生於胞中﹐寒气客於子門﹐子門閉塞﹐气不得通﹐惡血當下不下﹐衄以畱止﹐日以益大﹐狀如懷子﹐月事不以時下﹐皆生於女子﹐可導而下。由經文觀之﹐二證𨿽皆如懷子狀﹐腸覃气病而血不病﹐故月事以時下﹔石瘕先气病而後血病﹐故月事不來也﹐石瘕宜吳萸湯。腸覃宜香稜丸﹐卽木香﹐丁香﹐茴香﹐川楝子﹐靑皮﹐廣茂﹐三稜﹐醋煮麵糊爲丸也。吳茱萸湯方見首卷

卷四﹨胎前諸證門

胎前母子盛衰

33。母盛子衰胎前病﹐母衰子盛產後殃﹐子母平和無衰盛﹐坦然分娩不須忙。

【注】此言觀孕婦與所懷之胎﹐有盛衰之辧也。若娠母气血壯盛﹐而胎元弱者﹐胎前必多病﹔若孕婦衰弱而胎元壯實﹐則產後其母必多病﹔若子母俱和平無偏盛偏衰﹐則胎前產後均平安無疾﹐可坦然無憂也。34。胎前有餘詳不足﹐產後不足審有餘﹐產後惟多虧損病﹐胎前子母盛衰知。

【注】古云﹕胎前無不足﹐產後無有餘﹐此言其常也。然胎前𨿽多有餘之證﹐亦當詳察其亦有不足之時﹔產後𨿽多不足之病﹐亦當詳審其每挾有餘之證也。欲知產後常多虧損之故﹐於胎前子母盛衰求之﹐可預知也。

卷四﹨胎前諸證門

胎前門匯方

1。保生湯人參甘艸各二錢半白術香附子烏藥橘紅各五錢上銼﹐每服三錢。姜五片﹐煎服。2。加味六君湯人參白術﹝土炒﹞茯苓陳皮半夏﹝制﹞各一錢五分甘艸﹝炙﹞五分藿香葉枇杷葉﹝炙﹞各一錢縮砂仁枳殼﹝炒﹞各八分上銼﹐加生薑煎服。3。加味溫膽湯陳皮半夏﹝制﹞茯苓各一錢甘艸﹝炙﹞五分枳實竹茹黃苓各一錢黃連八分麥冬二錢蘆根一錢上銼﹐姜﹐棗煎服。4。加味平胃散厚朴﹝薑汁炒﹞蒼術﹝米泔浸炒﹞陳皮甘艸﹝炙﹞人參各一錢上爲末﹐每服三錢加姜煎服。5。延胡四物湯當歸川芎白芍熟地各七錢五分延胡索﹝酒煮﹞二兩上銼﹐水煎服。6。加味膠艾四物湯當歸熟地阿膠白芍各二錢杜仲一錢五分川芎蘄艾各八分上加蔥白三寸﹐大豆淋酒煎服。7。蜜硝煎蜂蜜芒硝上煎﹐溶化服。8。加味芎歸飲川芎二錢當歸五錢人參一錢吳茱萸五分阿膠二錢蘄艾八分甘艸﹝炙﹞五分上銼﹐水煎服。9。導赤散生地三錢木通二錢甘艸梢一錢燈心一團﹐煎服。10。五苓散白術﹝土炒﹞茯苓豬苓澤瀉各二錢半肉桂三分上銼﹐作一服﹐水煎服。11。茯苓導水湯茯苓檳榔豬苓縮砂木香陳皮澤瀉白術木瓜大腹皮桑白皮蘇梗各等分上加姜煎服。脹﹐加枳殼﹔喘﹐加苦葶藶子﹔腿腳腫加防己。12。知母飲知母麥冬甘艸各五錢黃耆子芩赤苓各七錢五分上﹖﹖咀﹐每服四錢。水一盞﹐煎至七分﹐去滓﹐入竹瀝一合溫服。13。紫蘇飲當歸川芎白芍各二兩陳皮蘇莖葉大腹皮各一兩甘艸﹝炙﹞五錢人參﹝量虛實用﹞上﹖﹖咀﹐每服五錢。水二盞﹐生薑五片﹐煎至一盞﹐去滓服﹐日進二服。有熱﹐加黃芩竹茹﹔心煩﹐加羚羊角﹔有食﹐加神麯﹐山查。14。羚羊角散羚羊角﹝鎊﹞獨活酸棗仁五加皮防風薏苡仁杏仁當歸﹝酒浸﹞川芎茯神﹝去木﹞各五分甘艸木香各二分上﹖﹖咀﹐加生薑五片﹐水煎服。15。鉤藤湯鉤藤鉤當歸茯神人參各一兩苦桔梗一兩五錢桑寄生五錢上爲粗末﹐每服五﹐六錢。水二盞﹐煎至一盞﹐去滓溫服﹐無時。忌豬肉﹐菘菜。煩熱﹐加石膏二兩半﹔臨產月﹐加桂心一兩。16。枳桔二陳湯陳皮半夏茯苓各二錢甘艸﹝炙﹞五分枳殼桔梗各一錢上銼末﹐加生薑水煎服。17。桔梗湯天冬﹝去心﹞赤苓各一錢桑皮桔梗紫蘇各五分麻黃﹝去節﹞三分貝母人參甘艸﹝炙﹞各二分上銼﹐加生薑﹐水煎服。一方有杏仁無貝母。18。舉胎四物湯當歸白芍熟地川芎人參白術各二錢陳皮升麻各一錢上銼﹐水煎服。19。麥味地黃湯熟地四錢山萸肉二錢山藥二錢澤瀉茯苓丹皮各一錢五分麥冬二錢五味子十二粒上銼﹐水煎服。20。五淋散赤芍山梔子各二錢赤茯苓一錢二分當歸一錢子芩六分甘艸五分上水煎服。21。阿膠湯阿膠﹝炙燥﹞熟地﹝焙﹞艾葉﹝微炒﹞芎藭當歸﹝切﹐焙﹞杜仲﹝去粗皮﹐炙﹐銼﹞白術各一兩上﹖﹖咀﹐每服四錢。水一盞半﹐棗三枚﹐擘破﹐同煎至八分﹐去滓﹐食前溫服。22。黃耆湯糯米一合黃耆二兩川芎一兩上細銼﹐水二大盞﹐煎至一盞﹐溫服。一方無川芎。23。銀薴酒薴麻根﹝銼﹞二兩紋銀五兩淸酒一盞上以水二大盞﹐煎至一大盞﹐去渣﹐分溫二服。24。十聖散人參黃耆白術熟地黃砂仁各五分甘艸﹝炙﹞當歸川芎白芍﹝炒﹞各一錢川續斷八分上銼﹐水煎服。25。獨參湯用好人參二兩或四兩上水煎﹐徐徐服。26。益母丸益母艸﹝五月五日﹐或六月六日采之﹐陰漧﹐忌鐵器﹞上一味﹐以石器碾爲細末﹐煉蜜丸彈子大。每用一丸﹐童便好酒各半﹐研化服之。27。六味地黃丸熟地﹝蒸曬九次﹞八兩山藥四兩茯苓﹝乳拌﹞三兩山萸肉﹝酒浸﹞四兩丹皮三兩澤瀉三兩煉蜜爲丸﹐如梧桐子大﹐每服三錢。28。桂附地黃丸卽六味地黃丸加肉桂﹐附子。29。黃連煎黃連上一味煎湯﹐調空房中鼠穴內土服。30。甘麥大棗湯甘艸三兩小麥一升大棗十枚上以水六升﹐煮取三升﹐溫分三服。亦補脾气。31。香稜丸木香丁香各半兩枳殼﹝麩炒﹞三稜﹝酒浸一夕﹞莪術﹝細銼﹐每一兩用巴豆三十粒去殼同炒﹐待巴豆黃色﹐去巴豆不用﹞靑皮﹝炙﹞川楝子肉蘹香﹝炒﹞各等分上爲末﹐醋煮﹐麵糊丸如桐子大﹐朱砂爲衣。每服三十丸﹐姜鹽湯送下﹐或溫酒下﹐無時。

卷四﹨生育門

臨產

1。妊娠臨產要安詳﹐腹內𨿽疼切莫慌﹐舒身仰臥容胎轉﹐靜待生時不用忙。

【注】妊娠月足臨產﹐腹內如覺動轉疼痛﹐須要安詳﹐莫自慌亂﹐舒體仰臥﹐時時緩步﹐使兒身轉正﹐靜以待之﹐至其生育之時﹐自然順生﹐不用忙也。

卷四﹨生育門

產室

2。產室寒溫要適時﹐嚴寒酷熱總非宜﹐夏要淸涼冬要暖﹐病者醫人俱要知。

【注】產室之內﹐四時俱要寒溫適中﹐若太熱﹐太寒﹐均不相宜。夏月必須淸涼﹐勿令炎熱﹐致產母中暑暈迷。倘有其事﹐不妨少與涼水以解之。冬月必須溫暖﹐勿令寒冷﹐以致血凝難產。當多備火鑪﹐使產母腰背下身就火烘之。此臨產之家﹐及醫人﹐皆當知之者也。

卷四﹨生育門

擇收生婆

3。臨產穩婆須預擇﹐老成歷練又精明﹐無故莫教使手法﹐寬心寧耐待時生。

【注】臨產之家必用收生婆﹐須預先擇老成歷練明白經事之人。無故切勿令其先使手法﹐如試水探漿等事﹐但囑令寬心寧耐﹐以待生時可也。

卷四﹨生育門

驚生

4。人語喧嘩產母驚﹐心虛气怯號驚生﹐急須止靜休嘈雜﹐產母心安胎自寧。

【注】產房之內不可多人﹐人多則語聲喧嘩﹐產母之心必驚﹐驚則心气虛怯﹐至產時多致困乏﹐號曰驚生。有如此者﹐須急急摒出﹐只畱服役一﹐二人﹐使寂靜而無嘈雜之聲﹐則母心始安﹐安則其胎亦寧靜矣。

卷四﹨生育門

試胎弄胎

5。月數未足腹中痛﹐痛定如常名試胎。臨月腹痛腰不痛﹐或作或止名弄胎。二者均非正產候﹐但須寧靜莫疑猜。

【注】妊娠八﹐九个月時﹐或腹中痛﹐痛定仍然如常者﹐此名試胎﹐宜養血以安其胎。若月數已足﹐腹痛或作或止﹐腰不痛者﹐此名弄胎﹐不宜輕動。二者均非正產之時﹐切勿躁擾疑惑﹐惟宜寧靜以待其時。

卷四﹨生育門

坐艸

6。坐艸須知要及時﹐兒身未順且遲遲﹐若教產母用力早﹐逼胎不正悔難追。

【注】凡產婦坐艸﹐最要及時﹐不可太早。若兒身未順﹐寧可遲遲﹐寬心以待。倘坐艸太早﹐非正產之時﹐妄使產母用力﹐往往逼胎不正﹐遂至橫倒者有之﹐𨿽悔無及矣﹗

卷四﹨生育門

臨盆

7。兒身順頂當門﹐胞漿已破腹腰疼﹐中指跳動穀道挺﹐臨盆用力送兒生。

【注】凡兒之生自有其時﹐時至則兒身轉順﹐頭頂正當產門﹐胞漿大來﹐腰重腹痛﹐穀道挺迸﹐產母中指中節或本節跳動﹐此方爲正產之時﹐方可臨盆用力送兒﹐自順生矣﹗

卷四﹨生育門

交骨不開

8。交骨不開須細審﹐或因不足或初胎﹐總宜開骨通陰气﹐佛手龜板婦發灰。若因不足加參妙﹐一服能令骨立開。

【注】產婦交骨不開﹐有因气血不足者﹐有因初次胎產者﹐二者均宜用開骨散通其陰气。其方卽佛手散加敗龜板﹐與生過子女婦人頭髮也。气血不足者﹐加人參﹐服之可使其骨立開。

卷四﹨生育門

盤腸生

9。盤腸未產腸先出﹐已產嬰兒腸不收﹐頂貼萆麻服升補﹐腸幹潤以奶酥油。

【注】妊娠婦人有盤腸生者﹐臨產之時其腸先拖出﹐及兒已產下﹐其腸有仍不收者﹐須以萆麻仁搗爛貼於頂心﹐內服升補之劑﹐如補中益气湯或八珍﹐十全大補等湯加升麻﹐以升補之﹐其腸自收矣。補中益气湯十全大補湯方俱見首卷

卷四﹨生育門

難產

10。難產之由不一端﹐胎前安逸過貪眠﹐驚恐气怯用力早﹐胞破血壅血漿幹。

【注】妊娠難產之由﹐非只一端。或胎前喜安逸不耐勞碌﹐或過貪眠睡﹐皆令气滯難產﹔或臨產驚恐气怯﹐或用力太早﹐則產母困乏難產﹔或胞傷血出﹐血壅產路﹔或胞漿破早﹐漿血漧枯﹐皆足以致難產。臨証之工﹐不可不審也。

卷四﹨產後門

胞衣不下證治

11。胞衣不下因初產﹐用力勞乏風冷凝﹐下血過多產路澀﹐血入胞衣腹脹疼。急服奪命沒竭散﹐勿使衝心喘滿生﹐諭令穩婆隨胎取﹐休驚產母莫教聞。

【注】產婦胞衣不下者﹐或因初產用力困乏﹐風冷相干致血瘀凝﹔或因下血過多﹐血枯產路漧澀﹐或血入胞衣﹐脹滿疼痛﹐皆能使胞衣不下。均當急用奪命散﹐卽沒藥﹐血竭二味爲散也。免致上攻心胸﹐脹滿喘急﹐爲害不小。且宜諭令穩婆隨胎取下﹐莫使產母聞之﹐恐被驚則愈難下也。

卷四﹨產後門

產門不閉證治

12。產門不閉由不足﹐初產因傷必腫疼﹐不足十全大補治﹐甘艸湯洗腫傷平。

【注】凡產後玉門不閉者﹐多由气血不足所致。亦有因初產傷重者﹐必腫而疼也。气血不足者﹐用十全大補湯治之﹔因傷腫痛者﹐濃煎甘艸湯洗之﹐其腫傷自平。十全大補湯方見首卷

卷四﹨產後門

血暈證治

淸魂散13。產後血暈惡露少﹐面唇色赤是停瘀﹐惡露去多唇面白﹐乃屬血脫不須疑。虛用淸魂荊芥穗﹐人參芎艸澤蘭隨﹐腹痛停瘀佛手散﹐醋漆燻法總相宜。

【注】產後血暈﹐有因惡露去少﹐內有停瘀上攻迷暈者﹐面唇必赤色﹔有因去血過多﹐血脫而暈者﹐面唇必色白。血虛者宜用淸魂散﹐卽荊芥穗﹐人參﹐川芎﹐甘艸﹐澤蘭葉也。若停瘀腹痛者﹐用佛手散。二者俱宜頻燒漧漆及用火燒鐵釘淬醋﹐不時燻之。佛手散方見首卷

卷四﹨產後門

惡露不下證治

14。惡露不下是何因﹖風冷气滯血瘀凝﹐若還不下因無血﹐面色黃白不脹疼﹐風冷血凝失笑散﹐去多聖愈散補而行。

【注】產後惡露不下﹐有因風冷相干﹐气滯血凝而不行者﹐必腹中脹痛﹔有因產時去血太多﹐無血不行者﹐面色必黃白﹐腹心不疼﹐以此辧之。血凝者﹐用失笑散逐而行之﹔無血者﹐用聖愈湯補而行之。失笑散聖愈湯方俱見首卷

卷四﹨產後門

惡露不絕證治

15。惡露不絕傷任衝﹐不固時時淋漓行﹐或因虛損血不攝﹐或因瘀血腹中停。審色污淡臭腥穢﹐虛補實攻要辧明﹐虛用十全加膠續﹐瘀宜佛手補而行。

【注】產後惡露﹐乃裹兒污血﹐產時當隨胎而下。若日久不斷﹐時時淋漓者﹐或因衝任虛損﹐血不收攝﹔或因瘀行不盡﹐停畱腹內﹐隨化隨行者。當審其血之色﹐或污濁不明﹐或淺淡不鮮﹐或臭﹐或腥﹐或穢﹐辧其爲實﹐爲虛﹐而攻補之。虛宜十全大補湯加阿膠﹐續斷﹐以補而固之。瘀宜佛手散﹐以補而行之。十全大補湯佛手散方俱見首卷

卷四﹨產後門

頭疼證治

16。產後頭疼面黃白﹐無表無裏血虛疼﹐惡露不行兼腹痛﹐必因瘀血上攻衝﹐逐瘀芎歸湯最效﹐虛用八珍加蔓荊。

【注】產後頭痛﹐若面色黃白﹐無寒熱身痛之表證﹐又無便祕之裏證﹐則是因產後去血過多﹐血虛頭痛也。若惡露不行﹐兼腹痛者﹐乃屬瘀血上攻之痛也。去瘀以芎歸湯﹐補虛以八珍湯加蔓荊子。八珍湯方見首卷

卷四﹨產後門

心胃痛證治

大巖蜜湯17。心痛厥逆爪靑白﹐寒凝大巖蜜溫行﹐四物去芎加獨活﹐姜桂茱萸艸遠辛。因食惡食多嘔吐﹐麯麥香砂入二陳﹐大便燥結小便赤﹐兼熱飲冷玉燭冷攻。

【注】產後心胃痛﹐若四肢厥逆﹐爪甲靑白﹐乃風冷寒凝﹐气血滯澀﹐宜用大巖蜜湯溫以行之﹐卽生地﹐當歸﹐赤芍﹐獨活﹐漧薑﹐桂心﹐吳茱萸﹐甘艸﹐遠志﹐細辛也。若因飲食停滯﹐中脘作痛﹐必惡食嘔吐﹐宜二陳湯加神麯﹐麥芽﹐木香﹐砂仁。若大便結硬﹐小便赤澀﹐渴欲飲冷者﹐乃內有實熱也﹐宜玉燭散攻之。玉燭散方見首卷

卷四﹨產後門

腹痛證治

香桂散18。去血過多血虛痛﹐去少壅瘀有餘疼﹐傷食惡食多脹悶﹐寒入胞中見冷形。血虛當歸建中治﹐瘀壅失笑有奇功﹐傷食異功加查麯﹐胞寒香桂桂歸芎。

【注】產後腹痛﹐若因去血過多而痛者﹐爲血虛痛﹔若因惡露去少﹐及瘀血壅滯而痛者﹐爲有餘疼﹔若因傷食而痛者﹐必惡食脹悶﹔若因風寒乘虛入於胞中作痛者﹐必見冷痛形狀。血虛宜當歸建中湯﹔血瘀宜失笑散﹐傷食宜異功散加山查﹐神麯﹔胞寒宜香桂散﹐卽佛手散加桂心也。當歸建中湯失笑散異功散方俱見首卷

卷四﹨產後門

少腹痛證治

延胡索散19。少腹痛微名兒枕﹐硬痛尿利血瘀疼﹐尿澀淋痛蓄水證﹐紅腫須防﹖﹖疝癃。兒枕瘀血延胡散﹐歸芍蒲桂琥珀紅﹐蓄水須用五苓散﹐﹖﹖疝吳萸溫散行。

【注】產後少腹痛﹐其痛若微﹐乃產時血塊未淨﹐名兒枕痛。若少腹堅硬﹐小便利者﹐爲瘀血痛﹔少腹硬而小便不利﹐淋澀脹痛者﹐乃蓄水作痛﹔若堅硬紅腫而痛者﹐須防成﹖﹖﹐疝﹐癃之證。因兒枕瘀血者﹐宜延胡索散﹐卽當歸﹐赤芍﹐蒲黃﹐肉桂﹐琥珀﹐紅花也。因水蓄者﹐宜五苓散。若將成﹖﹖﹐疝﹐癃者﹐當以吳茱萸湯溫散之。吳茱萸湯方見首卷五苓散方見三卷

卷四﹨產後門

脇痛證治

20。脇痛瘀滯犯肝經﹐左血右气要分明﹐血用延胡散可治﹐气宜四君加柴靑﹐去血過多屬虛痛﹐八珍加桂補其榮。

【注】產後脇痛﹐因气血瘀滯﹐干犯肝經。在左多屬血﹐在右多屬气。血宜延胡索散﹐气宜四君子湯加柴胡﹐靑皮。若因去血過多而痛者﹐爲虛痛﹐宜八珍湯加肉桂﹐以補其榮血自愈。四君子湯八珍湯方俱見首卷

卷四﹨產後門

腰痛證治

21。腰疼下注兩股痛﹐風冷停瘀滯在經﹐佛手散加獨活桂﹐續斷牛膝桑寄生﹐血多三陰傷气血﹐地黃桂附續杜尋。

【注】產後腰疼下注兩股皆痛者﹐乃產時風冷乘之﹐瘀血滯於肝經﹐宜用佛手散加獨活﹐肉桂﹐續斷﹐牛膝﹐防風﹐桑寄生﹐以溫散而行之。若因去血過多﹐三陰經气虧損者﹐則當用六味地黃湯加肉桂﹐附子﹐續斷﹐杜仲﹐以溫補之。佛手散六味地黃湯方俱見首卷

卷四﹨產後門

徧身疼痛證治

趁痛散22。產後身疼榮不足﹐若因客感表先形﹐趁痛散用歸耆術﹐牛膝甘獨薤桂心﹐血瘀面唇多紫脹﹐四物秦艽桃沒紅。

【注】產後徧身疼痛﹐多因去血過多﹐榮血不足﹐或因風寒外客﹐必有表證。二者俱宜用趁痛散﹐卽當歸﹐黃耆﹐白術﹐牛膝﹐甘艸﹐獨活﹐薤白﹐桂心也。若面唇紫色身脹痛者﹐必是停瘀所致﹐宜用四物湯﹐加秦艽﹐桃仁﹐沒藥﹐紅花以行之。四物湯方見首卷

卷四﹨產後門

腹中塊痛證治

23。產後積血塊衝疼﹐多因新產冷風乘﹐急服延胡散可逐﹐日久不散血瘕成。更有寒疝亦作痛﹐吳萸溫散不須攻。

【注】產後腹中有塊﹐堅硬攻痛﹐多因新產之後﹐風冷乘虛而入﹐以致瘀血凝結﹐宜服延胡索散以逐之。若遲久不散﹐必結成血瘕矣。又有寒疝之證﹐亦在少腹中攻築而痛﹐此屬寒气滯澀﹐宜用吳茱萸湯﹐溫散其寒自愈﹐不必攻也。吳茱萸湯方見首卷

卷四﹨產後門

筋攣證治

24。產後筋攣雞爪風﹐血虧液損復乘風﹐無汗養榮兼散邪﹐四物柴瓜桂鉤藤﹐有汗八珍加桂枝﹐黃耆阿膠大補榮。

【注】產後筋脈拘攣疼痛﹐不能舒展﹐俗名雞爪風。皆由產後血液虧損﹐不能榮筋﹐又被風乘﹐故令拘攣疼痛也。無汗者﹐宜於養榮之中兼祛外邪﹐用四物湯加柴胡﹐木瓜﹐桂枝﹐鉤藤。若有汗者﹐宜八珍湯加桂枝﹐黃耆﹐阿膠﹐以大補其榮血可也。四物湯八珍湯方俱見首卷

卷四﹨產後門

傷食嘔吐證治

25。產後傷食心下悶﹐惡食嘈雜吞吐酸﹐六君查麯香砂共﹐嘔逆痰涎二陳煎。

【注】產後過食肉面﹐傷於飲食者﹐必心胸飽悶﹐惡聞食气﹐懊﹖﹖嘈雜﹐吞酸吐酸﹐宜用六君湯加山查﹐神麯﹐香附﹐縮砂﹐以補而消之。若更嘔逆痰涎﹐必是兼痰﹐兼飲﹐宜二陳湯加減調治。六君子湯見首卷二陳湯見三卷

卷四﹨產後門

呃逆證治

丁香豆寇散茹橘飲26。產後呃逆胃虛寒﹐丁香白寇伏龍肝﹐桃仁吳萸湯衝服﹐不應急將參附添﹐熱渴面紅小便赤﹐竹茹幹柿橘紅煎。

【注】產後呃逆﹐皆因气血兩傷﹐脾胃虛寒﹐中焦之气厥而不順所致﹐宜服丁香豆蔻散﹐卽丁香﹐白豆蔻﹐伏龍肝﹐爲末也。用桃仁﹐吳茱萸﹐煎湯衝服。如不效﹐當以參附湯峻補之。若發熱面紅﹐小便赤色﹐屬熱實者﹐宜用竹茹﹐幹柿﹐橘紅﹐煎服之﹐名茹橘飲。

卷四﹨產後門

气喘證治

二味參蘇飲27。產後气喘爲危候﹐血脫气散參附煎﹐敗血上攻面紫黑﹐二味參蘇奪命痊。

【注】產後气喘﹐極危證也。因下血過多﹐榮血暴竭﹐衛气無倚﹐孤陽上越﹐宜驟補其气﹐用參﹐附煎湯﹐不時飲之。若因惡露不行﹐敗血上攻於肺而喘者﹐必面色紫黑﹐宜奪命散下瘀﹐瘀去喘自定。虛者參蘇飲﹐卽人參一兩爲末﹐蘇木二兩煎湯﹐衝服也。

卷四﹨產後門

浮腫證治

枳術湯小調中湯28。產後腫分气水血﹐輕浮脹滿气之形﹐水腫喘嗽小便澀﹐皮如熟李血之情。气腫枳術湯最效﹐水腫茯苓導水靈﹐血腫調中歸芍術﹐茯陳煎衝小調經。歸芍珀麝辛桂沒﹐理气調榮瘀血行。

【注】產後浮腫﹐由於敗血乘虛流入經絡﹐血化爲水﹐故令浮腫。然有气腫﹐水腫之別﹐不可不辧也。若輕虛浮腫﹐心胸脹滿者﹐因素有水飲所作﹐名曰气分也﹐宜用枳術湯﹐卽枳實﹐白術﹐煎湯服之﹔若喘嗽小便不利者﹐則爲水腫﹐宜茯苓導水湯利之﹔若皮如熟李﹐或徧身靑腫者﹐則爲血分﹐宜小調中湯治之。其方卽當歸﹐白芍藥﹐白術﹐茯苓﹐陳皮﹐煎湯﹐衝小調經散服之﹐卽當歸﹐赤芍﹐琥珀﹐麝香﹐細辛﹐肉桂心﹐沒藥也。茯苓導水湯方見三卷

卷四﹨產後門

發熱總括

29。產後發熱不端﹐內傷飲食外風寒﹐瘀血血虛與勞力﹐三朝蒸乳亦當然﹐陰虛血脫陽外散﹐攻補溫涼細細參。

【注】產後發熱之故﹐非止一端。如食飲太過﹐胸滿嘔吐惡食者﹐則爲傷食發熱﹔若早起勞動﹐感受風寒﹐則爲外感發熱﹔若惡露不去﹐瘀血停畱﹐則爲瘀血發熱﹔若去血過多﹐陰血不足﹐則爲血虛發熱。亦有因產時傷力﹐勞乏發熱者﹐三日蒸乳發熱者。當詳其有餘不足﹐或攻﹐或補﹐或用涼藥正治﹐或用溫熱反治﹐要在臨證細細參考也。

卷四﹨產後門

發熱證治

加味四物湯加味異功散生化湯30。產後發熱多血傷﹐大法四物加炮姜﹐頭疼惡寒外感熱﹐四物柴胡蔥白良。嘔吐脹悶傷食气﹐異功查麯厚朴姜﹐脾不化食六君子﹐瘀血腹痛生化湯﹐當歸川芎丹參共﹐桃仁紅花炮漧薑。

【注】產後發熱﹐多因陰血暴傷﹐陽無所附﹐大法宜四物湯加炮姜﹐從陰引陽爲正治。若頭疼惡寒而發熱者﹐屬外感﹐不當作傷寒治﹐惟宜用四物加柴胡﹐蔥白服之。若嘔吐脹悶﹐屬傷食﹔若倦怠气乏者﹐屬傷气﹐宜異功散加山查﹐神麯﹐厚朴﹐生薑治之。若因脾虛不能化食而停食發熱者﹐宜六君子湯。若因瘀血發熱者﹐必兼腹痛﹐宜用生化湯﹐卽當歸﹐川芎﹐丹參﹐桃仁﹐紅花﹐姜炭也。六君子湯異功散四物湯方俱見首卷十全大補湯八珍湯當歸補血湯參附煎31。勞力發熱用十全﹐气血兩虛八珍痊﹐血脫躁熱補血效﹐虛陽外越參附煎。

【注】產後發熱﹐因產時用力勞乏者﹐宜十全大補湯﹔气血兩虛者﹐八珍湯﹔去血過多﹐血脫煩躁漧渴﹐面赤而熱者﹐宜當歸補血湯。若陰血暴脫﹐孤陽無附而外越發熱者﹐急進參附湯。遲者必大汗大喘﹐是陽欲亡﹐𨿽藥必無救矣﹗十全大補湯八珍湯當歸補血湯方俱見首卷

卷四﹨產後門

寒熱總括

32。寒熱往來遞更換﹐乍寒乍熱時熱寒﹐寒熱似瘧按時發﹐壯熱憎寒熱畏寒。

【注】產後寒熱﹐名旣不同﹐其證亦異﹐當先明辧之。如曰寒熱往來者﹐謂寒去熱來﹐熱去寒來﹐遞相更換也。曰乍寒乍熱者﹐謂有時寒有時熱﹐寒熱無定時也。曰寒熱似瘧者﹐謂或先寒後熱﹐或先熱後寒﹐一定不移﹐至其時而始作也。曰壯熱憎寒者﹐謂其身旣壯熱﹐而復時時畏寒也。33。往來寒熱陰陽格﹐時熱時寒榮衛乘﹐寒熱似瘧瘀兼食﹐壯熱憎寒帶表推。

【注】產後血气虛損﹐陰陽不合﹐則寒熱往來﹔陰陽相乘﹐榮衛不調﹐則時寒時熱﹔敗血不散﹐飲食停滯﹐則寒熱似瘧﹔汗出遇風﹐則壯熱憎寒。有諸內﹐自形諸外﹐辧之旣明﹐然後治無不愈矣。

卷四﹨產後門

寒熱證治

34。往來寒熱陰陽格﹐柴胡四物各半湯﹐榮衛不和乍寒熱﹐歸芍芎參甘艸姜。寒熱似瘧瘀兼食﹐生化柴胡查麯良﹐憎寒壯熱更生散﹐歸地芎參荊穗姜。

【注】產後陰陽不和﹐往來寒熱者﹐宜柴胡四物湯。若榮衛不調﹐乍寒乍熱者﹐用增損四物湯﹐其方卽當歸﹐白芍﹐川芎﹐人參﹐甘艸﹐漧薑也。若停瘀兼食寒熱似瘧者﹐用生化湯加柴胡﹐山查﹐神麯。若感受風寒﹐憎寒壯熱者﹐宜更生散﹐卽當歸﹐熟地﹐川芎﹐人參﹐荊芥穗﹐漧薑也。柴胡四物湯方見首卷

卷四﹨產後門

自汗頭汗總括

35。產後陰虛陽气盛﹐微微自汗卻無妨﹐頭汗陰虛陽上越﹐周身大汗是亡陽。

【注】產後血去過多則陰虛﹐陰虛則陽盛。若微微自汗﹐是榮衛調和﹐故𨿽汗無妨。若周身無汗﹐獨頭汗出者﹐乃陰虛陽气上越之象也。若頭身俱大汗不止﹐則恐有亡陽之慮矣。

卷四﹨產後門

自汗頭汗證治

當歸六黃湯黃耆湯36。虛熱上蒸頭汗出﹐治用當歸六黃湯﹐黃芩連柏炒黑用﹐歸耆生熟二地黃。自汗黃耆湯牡蠣﹐耆術苓甘麥地防﹐大汗不止陽外脫﹐大劑參附可回陽。

【注】產後亡血陰虛﹐陽熱上蒸﹐頭上汗出至項而還者﹐宜當歸六黃湯﹐卽黃連﹐黃芩﹐黃柏﹐當歸﹐黃耆﹐生地﹐熟地也。內芩﹐連﹐柏﹐三味俱炒黑用。若自汗太甚﹐宜黃耆湯﹐卽牡蠣粉﹐黃耆﹐白術﹐茯苓﹐甘艸﹐麥冬﹐熟地﹐防風也。若陰血大脫﹐孤陽外越﹐大汗不止﹐非大劑參附﹐不能回陽也。

卷四﹨產後門

中風證治

37。產後中風惟大補﹐火气風痰末治之﹐十全大補爲主劑﹐臨證詳參佐使宜。

【注】產後气血大虛﹐𨿽患中風﹐惟宜大補。卽有火熱﹐風痰﹐气閉﹐亦當末治。總以十全大補湯主之﹐臨證詳參其火气﹐風痰﹐而佐使之。十全大補湯方見首卷

卷四﹨產後門

痙病證治

加味八珍湯38。新產血虛多汗出﹐易中風邪痙病成﹐口噤項彊身反折﹐八珍耆附桂防風﹐搖頭气促寒不止﹐兩手撮空莫望生。

【注】產後血气不足﹐臟腑皆虛多汗出﹐腠理不密﹐風邪乘虛襲入﹐遂成痙證。手三陽之筋結於頷頰﹐風入頷頰則口噤。陰陽經絡周環於身﹐風中經絡﹐則頭項﹐肩背彊直﹐如角弓反張之狀﹐產後患此﹐皆屬虛像。惟宜用八珍湯加黃耆﹐附子﹐肉桂﹐大補其陰陽﹐少佐防風以治之。若見頭搖喘促汗出不止﹐兩手撮空者﹐則爲眞气去﹐邪气獨畱﹐必死之候﹐故曰莫望生也。八珍湯方見首卷

卷四﹨產後門

瘛瘲抽搐證治

加味八珍湯39。陰血去多陽气熾﹐筋無所養致抽搐﹐發熱惡寒煩又渴﹐八珍丹地鉤藤鉤﹐抽搐無力戴眼折﹐大汗不止命將休。

【注】產後血去太多﹐陽气熾盛﹐筋無所養﹐必致瘛瘲抽搐﹐發熱惡寒﹐心煩口渴﹐不宜作風治﹐惟當气血兼補﹐用八珍湯加丹皮﹐生地﹐鉤藤鉤治之。若無力抽搐﹐戴眼反折﹐大汗不止者﹐則爲不治之證﹐故曰命將休也。八珍湯方見首卷

卷四﹨產後門

不語證治

加味八珍湯星連二陳湯七珍散40。產後不語分虛實﹐痰熱乘心敗血衝﹐气血兩虛神鬱冒﹐實少虛多要辧明。虛用八珍藤菖志﹐痰熱星連入二陳﹐敗血衝心七珍散﹐芎地辛防朱蒲參。

【注】產後不語﹐須分虛實治之。有痰熱乘心者﹔有敗血衝心者﹔有气血兩虛而鬱冒神昏者。大抵產後屬虛者多﹐而實者少也。虛宜八珍湯加鉤藤﹐菖蒲﹐遠志﹔痰熱宜二陳湯加膽星﹐黃連﹔敗血衝心宜七珍散﹐卽川芎﹐生地﹐細辛﹐防風﹐朱砂﹐菖蒲﹐人參也。八珍湯方見首卷二陳湯方見三卷醫宗金鑑四十八卷

卷四﹨產後門

驚悸恍惚證治

茯神散加味歸脾湯1。產後血虛心气弱﹐驚悸恍惚不安寧﹐養心須用茯神散﹐參耆地芍桂茯神﹐琥珀龍齒歸牛膝﹐憂思歸脾砂齒靈。

【注】產後血虛﹐心气不守﹐神志怯弱﹐故令驚悸﹐恍惚不寧也。宜用茯神散﹐其方乃人參﹐黃耆﹐熟地﹐白芍﹐桂心﹐茯神﹐琥珀﹐龍齒﹐當歸﹐牛膝也。若因憂愁思慮﹐傷心脾者﹐宜歸脾湯加朱砂﹐龍齒治之。歸脾湯方見首卷

卷四﹨產後門

妄言見鬼發狂證治

妙香散2。產後譫狂見鬼神﹐敗血衝心小調經﹐心虛悶亂妙香散﹐二茯參耆遠志辰﹐甘桔木麝山藥末﹐歸地煎調效若神。

【注】產後敗血衝心﹐狂亂見鬼﹐譫言妄語者﹐宜服小調經散。若因心血虛﹐神不守舍而悶亂者﹐則用妙香散﹐卽茯苓﹐茯神﹐人參﹐黃耆﹐遠志﹐辰砂﹐甘艸﹐桔梗﹐木香﹐麝香﹐山藥爲散﹐以當歸﹐熟地煎湯﹐調服卽愈﹐其效如神。

卷四﹨產後門

虛煩證治

人參當歸湯3。產後血虛煩短气﹐人參當歸湯最良﹐參麥歸芍熟地桂﹐瘀血衝心失笑方﹐去血過多煩躁甚﹐須用當歸補血湯。

【注】產後血虛﹐心煩短气者﹐宜人參當歸湯﹐卽人參﹐麥冬﹐當歸﹐白芍﹐熟地﹐肉桂也。若因敗血衝心者﹐宜服失笑散。若去血過多﹐煩而躁者﹐乃亡血證也﹐宜當歸補血湯。當歸補血湯失笑散方俱見首卷

卷四﹨產後門

發渴證治

參麥飲加味四物湯竹葉歸耆湯4。气虛津短參麥飲﹐血虛四物粉麥煎﹐渴甚竹葉歸耆效﹐參術歸耆竹葉甘。

【注】產後气虛津液不足而渴者﹐宜參麥飲﹐卽人參﹐麥冬﹐五味子也。血虛而渴者﹐宜四物湯加花粉﹐麥冬﹔若渴甚不解者﹐用竹葉歸耆湯﹐其方乃人參﹐白術﹐當歸﹐黃耆﹐竹葉﹐甘艸﹐煎服也。四物湯方見首卷

卷四﹨產後門

咳嗽證治

旋覆花湯麥味地黃湯加味佛手散5。產後咳嗽感風寒﹐旋覆花湯荊穗前﹐麻杏半苓赤芍藥﹐五味甘艸棗姜煎。虛火上炎衝肺嗽﹐麥味六黃滋化源﹐瘀血入肺佛手散﹐加入桃紅杏貝延。

【注】產後咳嗽﹐若因起動太早﹐感冒風寒者﹐用旋覆花湯﹐卽荊芥穗﹐前胡﹐麻黃﹐杏仁﹐半夏﹐茯苓﹐赤芍藥﹐五味子﹐甘艸﹐旋覆﹐棗﹐姜也。若因陰虛火炎﹐上爍肺金而嗽者﹐宜六味地黃加麥冬﹐五味子﹐名麥味地黃湯﹐滋其化源。若因瘀血上衝入肺而嗽者﹐宜佛手散﹐加桃仁﹐紅花﹐杏仁﹐川貝母﹐延胡索﹐以破其瘀﹐其嗽自愈。六味地黃湯佛手散方俱見首卷

卷四﹨產後門

衄血證治

人參澤蘭葉湯6。產後口鼻黑而衄﹐胃絕肺敗藥難醫﹐參蘭丹膝生熟地﹐童便多衝冀萬一。

【注】產後惡露不下﹐虛火載血上行﹐溢出鼻竅﹐不循經脈﹐變黑色見於口鼻﹐爲熱極反兼水化﹐故曰胃絕肺敗﹐藥難醫也。或用人參澤蘭葉湯﹐卽人參﹐澤蘭葉﹐丹皮﹐牛膝﹐生地﹐熟地煎湯﹐多衝童便飲之﹐間有得生者﹐然亦希冀於萬一者耳。

卷四﹨產後門

痢證總括

7。產後痢名產子痢﹐飲食生冷暑寒幹﹐裏急後重有餘病﹐日久滑脫不足看。赤黃稠粘多是熱﹐淸徹鴨溏定屬寒﹐寒熱溫淸調補澀﹐虛實新久要詳參。

【注】產後痢者﹐名產子痢。多因飲食不調﹐貪食生冷﹐或起居不愼﹐衝寒受暑所致。若腹中﹖﹖痛﹐裏急後重者﹐屬有餘之證﹔若日久虛寒滑脫者﹐屬不足之證。痢色黃赤稠粘﹐多屬於熱﹔淸稀澄徹如鴨糞﹐則屬於寒。治之之法﹕熱者淸之﹐寒者溫之﹐冷熱不和者調之﹐虛者補之﹐實者瀉之﹐虛實新久之間﹐宜細心詳參也。

卷四﹨產後門

痢疾證治

槐連四物湯芍藥湯眞人養藏湯8。熱痢槐連四物效﹐冷熱有餘芍藥湯﹐芍藥芩連歸木艸﹐枳桂墜檳痛大黃。虛寒滑脫參術桂﹐芍藥訶寇廣木香﹐甘艸粟殼名養髒﹐日久十全大補湯。

【注】熱者淸之﹐故熱痢宜槐連四物湯﹐卽四物湯加槐花﹐黃連﹐以淸熱而堅腸也。冷熱不和者調之﹐故宜芍藥湯﹐卽白芍藥﹐黃芩﹐黃連﹐當歸﹐木艸﹐甘艸﹐肉桂﹐檳榔。墜者倍加檳榔﹐痛加生大黃也。若虛寒滑脫﹐則宜溫補而固澀之﹐宜眞人養髒湯﹐卽人參﹐白術﹐白芍藥﹐肉桂﹐肉豆蔻﹐訶子﹐木香﹐甘艸﹐罌粟殼﹐同煎服也。若日久不止﹐气血大虛﹐宜十全大補湯補之。四物湯十全大補湯方俱見首卷人參敗毒散香連丸加味四物湯9。有表痢用敗毒散﹐羌獨枳梗共柴前﹐參苓芎艸姜蔥引﹔暑濕成痢用香連﹐血滲大腸成血痢﹐四物膠楡余�添。

【注】外感風寒成痢者﹐宜人參敗毒散﹐卽羌活﹐獨活﹐枳殼﹐桔梗﹐柴胡﹐前胡﹐人參﹐茯苓﹐川芎﹐甘艸﹐姜﹐蔥引也。若因暑濕致痢﹐宜香連丸﹐卽黃連﹐木香﹐爲丸也。若敗血滲入大腸成血痢者﹐宜四物加阿膠﹐地楡﹐血餘﹐烏�魚骨服之。四物湯方見首卷

卷四﹨產後門

瘧疾

加味生化湯加味二陳湯藿香正气湯10。產後瘧多因瘀血﹐榮衛不和熱寒兼﹐生化湯中加柴甲﹐痰食二陳查朴添。外感不正正气散﹐陳半苓術蘇朴甘﹐腹皮桔梗藿香芷﹐引加姜棗一同煎。

【注】產後患瘧﹐多因瘀血停畱﹐榮衛不和﹐故寒熱往來也。宜用生化湯加柴胡﹐鱉甲服之。若因痰飲食積者﹐宜二陳湯加山查厚朴。若果外感風寒﹐方可用霍香正气散治之﹐其方卽陳皮﹐半夏﹐茯苓﹐白術﹐蘇葉﹐厚朴﹐甘艸﹐大腹皮﹐桔梗﹐霍香﹐白芷也。二陳湯方見三卷

卷四﹨產後門

蓐勞虛羸總括

11。產後失調气血弱﹐風寒外客內停瘀﹐飲食過傷兼勞怒﹐不足之中挾有餘。寒熱往來臍腹痛﹐懶食多眠頭暈迷﹐骨蒸盜汗痰嗽喘﹐面黃肌瘦力難支﹐蓐勞先須調脾胃﹐後調榮衛補其虛。

【注】產後气血兩虛﹐起居不愼﹐風寒外襲﹐瘀血內停﹐更或飲食厚味過傷﹐憂勞忿怒﹐乃不足之中挾有餘之證。致生寒熱往來﹐臍腹脹痛﹐懶進飲食﹐喜眠臥﹐起則頭暈昏迷﹐骨蒸潮熱﹐盜汗﹐自汗﹐痰喘﹐咳嗽﹐面色萎黃﹐肌肉削瘦﹐气力難支﹐名爲蓐勞﹐醫治甚難。凡欲療斯疾者﹐必當先調理其脾胃﹐使飲食彊健﹐能勝藥力﹐然後調其榮衛﹐補其虛損﹐始能痊愈。

卷四﹨產後門

蓐勞虛羸證治

三合散12。扶脾益胃六君子﹐谷化精微气血彊﹐能食漸覺精神爽﹐調衛和榮三合良。八珍去術小柴共﹐隨證加減效非常﹐病退虛羸補气血﹐八珍十補養榮方。

【注】產後蓐勞治法﹐當先扶脾益胃﹐宜六君子湯加減用之。使脾胃彊壯﹐能食能消﹐則後天水谷之气﹐化生精微﹐气血自然壯盛﹐精神自然漸爽。然後調其衛气﹐和其榮血﹐宜三合散﹐卽八珍湯去白術加小柴胡湯﹐乃人參﹐柴胡﹐黃芩﹐半夏﹐甘艸也﹐隨證加減治之。如寒熱往來﹐臍腹脹痛﹐則去人參﹐黃芩﹐生地﹐加延胡﹐桃仁﹔如懶食﹐喜睡﹐頭眩﹐則去柴胡﹐加黃耆﹐縮砂﹐陳皮﹔如骨蒸﹐盜汗﹐自汗﹐則去川芎﹐柴胡﹐加鱉甲﹐地骨皮﹐牡蠣﹔如痰喘﹐咳嗽﹐則去人參﹐柴胡﹐加麥冬﹐川貝母﹐百合﹔如面黃肌瘦﹐乏力﹐則去柴胡﹐川芎﹐加黃耆﹐倍用人參﹐臨證消息之。服後如諸證已痊﹐惟覺虛嬴者﹐則以八珍﹐十全﹐養榮等方培補之。六君子湯八珍湯十全大補湯益气養榮湯方俱首卷

卷四﹨產後門

血崩

加味十全大補湯加味逍遙散13。產後亡血更血崩﹐血脫气陷並非輕﹐十全大補膠升續﹐棗仁山萸姜炭尋。若因暴怒傷肝气﹐逍遙梔地白茅根﹐瘀停少腹多脹痛﹐佛手失笑效如神。

【注】產後陰血已亡﹐更患崩證﹐則是血脫气陷﹐其病非輕﹐當峻補之。宜用十全大補湯加阿膠﹐升麻﹐續斷﹐棗仁﹐山萸﹐炮姜炭﹐以升補其脫陷可也。若因暴怒傷肝血妄行者﹐宜逍遙散加黑梔﹐生地﹐白茅根﹐以淸之。若因內有停瘀者﹐必多小腹脹痛﹐當用佛手散﹐失笑散﹐以補而逐之。十全大補湯逍遙散佛手散失笑散方俱見首卷

卷四﹨產後門

大便祕結

14。產後去血亡津液﹐胃燥腸枯大胃難﹐飲食如常無所苦﹐不須妄下損眞元﹐量其虛實通利導﹐血旺津回聽自然。

【注】產後去血過傷其津液﹐多致胃燥腸枯﹐故令大便祕結。若飲食如常﹐無脹滿之苦者﹐不宜輕下﹐反傷元气。惟宜量其虛實﹐用諸導法﹐待血旺津回﹐大便自然順利也。

卷四﹨產後門

小便淋閉

加味四物湯15。產後淋閉腹脹痛﹐熱邪挾血滲胞中﹐四物蒲瞿桃仁膝﹐滑石甘艸木香通。

【注】產後熱邪挾瘀血流滲胞中﹐多令小便淋閉﹐宜四物湯加蒲黃﹐瞿麥﹐桃仁﹐牛膝﹐滑石﹐甘艸梢﹐木香﹐木通治之。四物湯方見首卷

卷四﹨產後門

小便頻數不禁淋瀝

黃耆當歸散加味地黃湯16。產後小便數且白﹐腎虛不固自遺尿。因產傷胞多淋瀝﹐頻數補中益气宜。胞傷黃耆當歸治﹐參耆術芍艸當歸﹐不禁六味加桂附﹐益智螵蛸補骨脂。

【注】產後气虛下陷﹐多令小便頻數而色白。腎虛不固﹐小便自遺。因產時穩婆不愼﹐傷其胞脬﹐多致小便淋瀝。气虛頻數者﹐宜補中益气湯升舉之。傷胞淋瀝者﹐宜黃耆當歸散補之﹐其方卽黃耆﹐當歸﹐人參﹐白術﹐白芍﹐甘艸也﹐引用豬艸胞同煮服。腎虛遺尿不禁者﹐宜六味地黃湯加肉桂﹐附子﹐名桂附地黃湯﹐更加益智仁﹐桑螵蛸﹐補骨脂治之。補中益气湯六味地黃湯方俱見首卷

卷四﹨產後門

大便出血

加味芩連四物湯17。產後便血大腸熱﹐四物芩連酒炒黑﹐地楡阿膠荊穗炒﹐蜜制升麻棕櫚灰。脾虛不攝歸脾效﹐气虛下陷補中宜。

【注】產後大便出血﹐有因大腸經熱者﹐宜芩連四物湯﹐黃芩﹐黃連俱酒炒黑用﹐更加地楡﹐阿膠﹐荊芥穗微炒﹐蜜制升麻﹐棕櫚皮灰治之。若因脾虛不能攝血者﹐宜歸脾湯。中气下陷﹐補中益气湯。芩連四物湯歸脾湯補中益气湯方俱見首卷

卷四﹨產後門

敗血成癰

加味生化湯18。榮气不從逆肉理﹐敗血畱內發癰疽﹐只用生化加連翹﹐銀花甘艸乳沒宜。切勿敗毒施過劑﹐致令潰腐必難醫。

【注】產後气血兩虛﹐榮气不從﹐逆於肉理﹐或敗血畱內結成癰疽者﹐只宜用生化湯加連翹﹐金銀花﹐甘艸節﹐乳香﹐沒藥治之。切不可用寒涼敗毒之藥﹐恐潰後腐爛﹐必難醫治。

卷四﹨產後門

產後虛實宜審

19。震亨產後惟大補﹐從政莫作不足看﹐二說須合形證脈﹐攻補虛實仔細參。

【注】朱震亨云﹕產後气血兩虛﹐惟宜大補﹐𨿽有他證﹐以末治之。張從政云﹕產後愼不可作諸虛不足治之。二說各有偏處﹐當合形﹐證﹐脈三者細參﹐方不致誤。

卷四﹨產後門

產後門匯方

1。開骨散當歸五錢龜板﹝醋炙﹐研﹞三錢川芎二錢婦人發一團水煎服。2。奪命散沒藥血竭各等分﹐上研爲細末。才產下﹐便用童便細酒各半杯﹐煎一兩沸﹐調下二錢﹐良久再服。其惡血自下行﹐便不衝上﹐免生百疾。3。淸魂散澤蘭葉人參各二兩川芎五錢荊芥穗一兩甘艸﹝炙﹞二錢﹐上爲末。用溫酒熱湯各半杯﹐調一錢灌之﹐下咽﹐眼卽開﹐气定卽醒。4。大巖蜜湯當歸熟地白芍各二錢漧薑肉桂各一錢吳茱萸獨活遠志﹝炙﹞細辛甘艸﹝炙﹞各八分﹐上水煎服。5。香桂散當歸肉桂川芎各等分﹐上爲末﹐酒調服。6。延胡索散當歸赤芍生蒲黃桂心琥珀紅花延胡索各等分﹐以上以好醋浸一宿﹐焙榦爲末。每服二錢﹐酒調。7。趁痛散當歸官桂白術黃耆獨活牛膝生薑各五錢甘艸﹝炙﹞薤白各三錢半﹐桑寄生五錢﹐上嚼咀﹐每服五錢﹐水煎服。8。丁香豆蔻散公丁香白豆蔻仁伏龍肝各等分﹐上爲末﹐生薑湯點服。9。茹橘飲竹茹橘紅各三錢幹柿一枚﹐水﹐姜煎服。10。參附湯人參一兩附子﹝炮﹞五錢﹐上作一服﹐姜﹐棗水煎﹐徐徐服。去人參加黃耆﹐名耆附湯。11。二味參蘇飲人參﹝爲末﹞一兩蘇木二兩﹐上以蘇木煎湯﹐衝人參末服。12。枳術湯枳實﹝炒﹞二兩白術﹝土炒﹞二兩﹐水﹐姜煎服。3。小調中湯茯苓當歸白芍陳皮各一錢白術一錢五分﹐上作一劑﹐煎湯服。14。小調經散白芍當歸沒藥琥珀桂心各一錢細辛麝香各五分﹐上爲細末﹐每服五分。薑汁﹐溫酒各少許調服。15。更生散當歸川芎人參生地各二錢荊芥穗三錢漧薑﹝炮﹞八分﹐水煎服。16。當歸六黃湯當歸熟地﹝自制﹞黃耆﹝炙﹞各二錢生地黃柏﹝炒黑﹞黃芩﹝炒黑﹞黃連﹝炒黑﹞各一錢﹐上水煎服。17。黃耆湯黃耆﹝炙﹞三錢牡蠣粉二錢白術﹝土炒﹞二錢茯苓一錢麥冬二錢熟地三錢防風一錢甘艸﹝炙﹞七分﹐上加浮小麥一合﹐煎服。18。七珍散人參石菖蒲生地川芎各一兩細辛一錢防風辰砂﹝另研﹞各五錢。上爲細末﹐每服一錢。薄荷煎湯調服。19。茯神散茯神﹝去木﹞一兩人參黃耆﹝炙﹞赤芍牛膝琥珀龍齒﹝研﹞各一錢五分生地一兩五錢桂心五錢當歸二兩﹐上爲末﹐每服三錢﹐水煎服。20。妙香散甘艸﹝炒﹞五錢遠志﹝制﹐去心﹞山藥﹝薑汁炙﹞茯苓茯神﹝去木﹞黃耆﹝炙﹞各一兩人參桔梗各五錢辰砂﹝另研﹞三錢麝香﹝另研﹞二錢木香一錢五分﹐上爲細末﹐每服二錢。當歸﹐熟地煎湯調下。21。參麥飲人參麥冬﹐上水煎服。22。人參當歸湯人參當歸熟地麥冬白芍各二錢五味子三分桂枝一錢﹐上銼﹐水煎服。23。竹葉歸耆湯人參白術﹝土炒﹞當歸黃耆﹝炙﹞各二錢竹葉二十片甘艸﹝炙﹞五分﹐上銼﹐水煎服。24。旋覆花湯旋覆花赤芍藥荊芥穗半夏麯前胡甘艸﹝炙﹞茯苓五味子杏仁﹝去皮尖﹐麩炒﹞麻黃各等分。上﹖﹖咀﹐每服四錢。水一盞半﹐生薑三片﹐棗一枚﹐煎至七分﹐去滓﹐食前溫服。有汗不宜用。25。人參澤蘭葉湯人參五錢澤蘭葉丹皮牛膝各二錢生地三錢熟地五錢藕節五枚﹐煎﹐衝童便服。26。槐連四物湯當歸川芎赤芍藥生地槐花黃連﹝炒﹞各一錢禦米殼﹝去蒂﹐蜜炙﹞五分﹐上銼﹐水煎服。27。芍藥湯芍藥﹝炒﹞當歸黃連﹝炒﹞各半兩檳榔木香甘艸﹝炙﹞各二錢肉桂二錢五分黃芩﹝炒﹞三錢﹐上每服半兩﹐水煎。如不減﹐加大黃。此證又有因中气虛弱﹐脾气鬱結者﹐治當審察。28。眞人養髒湯人參白術白芍藥各二錢肉桂肉豆蔻訶子﹝煨﹞各一錢木香甘艸罌粟殼各八分﹐上銼﹐姜﹐棗煎服。29。人參敗毒散羌活獨活柴胡前胡各一錢五分枳殼桔梗人參茯苓各一錢川芎八分甘艸五分﹐上銼﹐姜﹐蔥煎服。30。香連丸黃連﹝淨﹞十二兩吳茱萸﹝去枝梗﹞十兩﹐上先將二味用熱水拌和﹐入磁器內﹐置熱湯燉一日﹐同炒至黃連紫黃色﹐去茱用連爲末﹐每末四兩﹐入木香末一兩﹐淡醋米飲爲丸﹐梧桐子大﹐每服二﹐三十丸﹐滚湯下。久痢中气下陷者﹐用補中益气湯下﹔中气虛者﹐用四君子湯下﹔中气虛寒者﹐加姜﹐桂。31。藿香正气散藿香一錢五分桔梗大腹皮紫蘇茯苓白術﹝炒﹞白芷半夏麯陳皮厚朴﹝炙﹞各一錢甘艸﹝炙﹞五分﹐上銼﹐加姜﹐棗﹐水煎服。32。三合散當歸白芍茯苓熟地各一兩柴胡人參各一兩五錢黃芩半夏﹝制﹞甘艸各六錢川芎一兩﹐上爲粗末﹐每服一兩。水一鐘半﹐煎服﹐日三。33。黃耆當歸散人參白術﹝土炒﹞黃耆當歸白芍各三錢甘艸八分﹐上銼﹐姜﹐棗水煎服。34。桂附地黃湯熟地四錢山萸肉山藥各二錢丹皮澤瀉茯苓各一錢五分附子﹝制﹞肉桂各一錢﹐上銼﹐水煎服。35。回生丹錦紋大黃﹝爲末﹞一斤蘇木﹝打碎﹐用河水五碗﹐煎汁三碗聽用﹞三兩大黑豆﹝水浸取殼﹐用絹袋盛殼﹐同豆煮熟﹐去豆不用﹐將殼曬漧﹐其汁畱用﹞三升紅花﹝炒黃色﹐入好酒四碗﹐煎三﹐五滚﹐去渣﹐取汁聽用﹞三兩米醋﹝陳者佳﹞九斤。將大黃末一斤﹐入淨鍋﹐下米醋三斤﹐文火熬之﹐以長木筋不住手攪之成膏﹐再加醋三斤熬之﹐又加醋三斤﹐次第加畢﹐然後下黑豆汁三碗﹐再熬﹐次下蘇木汁﹐次下紅花汁﹐熬成大黃膏。取入瓦盆盛之﹐大黃鍋粑亦鏟下﹐入後藥同磨﹕人參當歸﹝酒洗﹞川芎﹝酒洗﹞香附﹝醋炒﹞延胡索﹝酒炒﹞蒼術﹝米泔浸炒﹞蒲黃﹝隔紙炒﹞茯苓桃仁﹝去皮﹐尖﹐油﹞各一兩川牛膝﹝酒洗﹞五錢甘艸﹝炙﹞地楡﹝酒洗﹞川羌活廣橘紅白芍﹝酒炒﹞各五錢木瓜靑皮﹝去穣﹐炒﹞各三錢乳香沒藥各二錢益母艸三兩木香四錢白術﹝米泔浸炒﹞三錢烏藥﹝去皮﹞二兩五錢良姜四錢馬鞭艸五錢秋葵子三錢熟地﹝酒浸﹐九次蒸曬﹐如法制就﹞一兩三稜﹝醋浸透﹐紙裹煨﹞五錢五靈脂﹝醋煮化﹐焙漧﹐研細﹞五錢山萸肉﹝酒浸﹐蒸搗﹞五錢﹐上三十味﹐並前黑豆殼﹐共曬爲末﹐入石臼內﹐下大黃膏拌勻﹐再下煉熟蜜一斤﹐共搗千杵﹐取起爲丸。每丸重二錢七﹐八分﹐靜室陰漧須二十餘日。不可日曬﹐不可火烘﹐幹後只重二錢有零。鑠蠟護之﹐卽蠟丸也。用時去蠟殼﹐調服。

卷四﹨乳證門

乳汁不行證治

加味四物湯1。產後血虛乳汁少﹐四物花粉不畱行﹐木通豬蹄湯熬服﹐蔥白煎湯乳房淋。

【注】產後乳汁不行﹐因去血過多﹐血少不行者﹐宜四物湯加花粉﹐王不畱行﹐木通﹐豬蹄熬湯﹐煎藥服。外用蔥白煎湯﹐時時淋洗乳房﹐以通其气。湧泉散2。气脈壅塞乳脹痛﹐湧泉散用白丁香﹐王不畱行天花粉﹐漏蘆僵蠶豬蹄湯。

【注】產後乳汁不行﹐因瘀血停畱﹐气脈壅滯者﹐其乳必脹痛﹐宜用湧泉散﹐卽白丁香﹐王不畱行﹐花粉﹐漏蘆﹐僵蠶﹐豬蹄湯煎服也。

卷四﹨乳證門

乳汁自湧證治

兔懷散麥芽煎3。產後乳汁暴湧出﹐十全大補倍參耆﹐食少乳多欲回乳﹐兔懷紅花歸芎膝﹐無兒食乳乳欲斷﹐炒麥芽湯頻服宜。

【注】產後乳汁暴湧不止者﹐乃气血大虛﹐宜十全大補湯﹐倍用人參﹐黃耆。若食少乳多﹐欲回其乳者﹐宜兔懷散﹐卽紅花﹐歸尾﹐赤芍﹐牛膝也﹔若無兒食乳﹐欲斷乳者﹐用麥芽炒熟﹐熬湯作茶飲之。

卷四﹨乳證門

乳證總括

4。乳房忽然紅腫痛﹐往來寒熱乳癰成﹐乳被兒吹因結核﹐堅硬不通吹乳名。初起結核不腫痛﹐年深內潰乳巖凶﹐乳頭生瘡名妒乳﹐細長垂痛乳懸稱。

【注】婦人乳房忽然紅腫堅硬疼痛﹐增寒壯熱﹐頭痛者﹐此欲成乳癰也。若乳兒之時﹐乳被兒口中气吹﹐以致乳管不通結核者﹐名曰吹乳。更有乳內結核如圍棋子﹐不腫不痛﹐但堅硬不散﹐日久內潰者﹐謂之乳巖﹐其證甚凶。若乳頭生小細瘡痛者﹐爲妒乳。若瘀血上攻﹐乳房之忽然細小下垂﹐長過於腹﹐此名乳懸﹐惟產後有之。

卷四﹨乳證門

乳癰證治

消毒飲5。乳癰初起消毒飲﹐靑芷歸柴浙貝蠶﹐花粉銀花甘艸節﹐寒熱荊防羌獨添﹐膿成皂刺穿山甲﹐潰後益气養榮煎。

【注】乳癰乃陽明﹐厥陰二經﹐風熱壅盛。初起宜服消毒飲﹐卽靑皮﹐白芷﹐當歸﹐柴胡﹐浙貝母﹐僵蠶﹐花粉﹐金銀花﹐甘艸節也。若兼增寒壯熱者﹐加荊芥﹐防風﹐羌活﹐獨活﹐以解散之﹔若服後不消﹐其膿已成者﹐宜加皂角刺﹐穿山甲﹐以穿發之﹔若潰後气血虛者﹐宜益气養榮湯培補之。他如潰久膿淸不斂﹐又須急服大劑參﹐耆﹐桂﹐附矣。益气養榮湯方見首卷匯方

卷四﹨乳證門

吹乳證治

栝蔞散外敷法6。吹乳結核栝蔞散﹐乳沒歸甘用酒熬﹐更加皂刺名立效﹐已成膿潰未成消﹐外敷星夏蠶芷刺﹐艸烏爲末蜜蔥調。

【注】吹乳結核不散者﹐當早消之﹐久則成癰﹐宜用栝蔞散﹐卽栝蔞實﹐乳香﹐沒藥﹐當歸﹐甘艸﹐酒熬服也。若服後不散者﹐加皂角刺﹐名立效散﹐膿成者潰﹐未成者消。外用南星﹐半夏﹐僵蠶﹐白芷﹐皂角刺﹐艸烏﹐爲末﹐用蔥汁合蜜調敷。

卷四﹨乳證門

乳巖證治

十六味流气飲靑皮甘艸散7。乳巖鬱怒損肝脾﹐流气飲歸芍參耆﹐芎防蘇芷枳桔艸﹐檳榔烏朴桂通隨。外熨木香生地餅﹐靑皮甘艸服無時﹐潰後不愈須培補﹐十全八珍或歸脾。

【注】乳巖之證﹐初起結核如圍棋子大﹐不痛不癢﹐五﹐七年﹐或十餘年﹐從內潰破﹐嵌空玲瓏﹐洞竅深陷﹐有如山巖﹐故名乳巖。皆緣抑鬱不舒﹐或性急多怒﹐損傷肝脾所致。宜速服十六味流气飲﹐其方卽當歸﹐白芍﹐人參﹐黃耆﹐川芎﹐防風﹐蘇葉﹐白芷﹐枳殼﹐桔梗﹐甘艸﹐檳榔﹐烏藥﹐厚朴﹐官桂﹐木通﹐外以木香﹐生地搗餅﹐以熱器熨之﹐且不時以靑皮﹐甘艸爲末﹐煎濃姜湯調服。戒七情﹐遠葷味﹐解開鬱怒﹐方始能愈。若潰後久不愈﹐惟宜培補其气血﹐或十全大補湯﹐八珍湯﹐歸脾湯選用之。十全大補湯八珍湯歸脾湯方俱見首卷

卷四﹨乳證門

妒乳乳懸證治

鹿角散連翹散8。妒乳甘艸鹿角散﹐雞子黃調炙敷之﹐連翹散防升元芍﹐斂射消黃甘杏宜。瘀血上攻乳懸證﹐芎歸湯飲更燻鼻﹐不應萆麻貼頂上﹐乳收卽去莫遲遲。

【注】乳頭生瘡﹐謂之妒乳﹐宜鹿角散敷之﹐卽鹿角﹐甘艸爲末﹐雞子黃調銅器內﹐炙敷之。內服連翹散﹐卽防風﹐升麻﹐元參﹐白芍﹐白斂﹐射幹﹐芒硝﹐大黃﹐甘艸﹐杏仁也。若產後瘀血上攻﹐兩乳細長﹐下垂過腹者﹐謂之乳懸﹐宜濃煎芎歸湯﹐不時飲之﹐以其餘藥燻鼻﹐則瘀散乳卽上升。如不上者﹐更以萆麻仁搗﹐貼頂心﹐收卽去之。芎歸飲卽佛手散方見首卷

卷四﹨乳證門

乳證門匯方

1。消毒飲靑皮白芷當歸柴胡淅貝母僵蠶花粉金銀花甘艸節各等分﹐上銼﹐水煎服。2。栝蔞散栝蔞乳香沒藥當歸甘艸各等分﹐上爲末。酒煎服。加皂角刺﹐名立效散。3。十六味流气飲當歸白芍人參黃耆各二錢川芎防風蘇葉白芷枳殼桔梗各一錢甘艸檳榔各五分烏藥厚朴官桂木通各八分﹐上銼﹐每服五錢﹐水煎服。4。靑皮甘艸散靑皮甘艸各一錢﹐上爲末﹐煎濃姜湯調服。5。鹿角散鹿角甘艸各等分﹐上爲末﹐雞子黃調銅器內﹐炙敷之。6。連翹散防風元參各二錢白斂芒硝大黃射幹各一錢升麻五分白芍一錢甘艸五分杏仁二十粒﹐上銼﹐薑水煎服。7。加味四物湯當歸白芍熟地川芎花粉王不畱行﹝炒﹞木通各二錢﹐以上豬蹄熬湯﹐煎藥服。8。湧泉散白丁香王不畱行花粉漏蘆各一錢﹐上豬蹄湯煎服。9。兔懷散紅花赤芍歸尾牛膝各二錢﹐上銼﹐水煎服10。麥芽煎麥芽三兩﹐上一味﹐水煎作茶飲。

卷四﹨前陰諸證門

陰腫證治

龍膽瀉肝湯燻洗法騰熨法9。婦人疣﹖﹖兩拗痛﹐玉門腫脹墜而疼﹐濕熱龍膽瀉肝治﹐導赤車前澤瀉芩。當歸梔子龍膽艸﹐气虛下陷補中升﹐艾防大戟熬湯洗﹐枳實陳皮炒熱騰。

【注】婦人子戶腫脹墜痛﹐及兩拗疼痛者﹐謂之疣﹖﹖。乃肝﹐心二經火盛﹐濕熱下流所致﹐宜服龍膽瀉肝湯﹐其方卽導赤散﹐生地﹐木通﹐甘艸﹐再加車前子﹐澤瀉﹐黃芩﹐當歸﹐黑梔子﹐龍膽艸也。若因中气素虛﹐下陷重墜者﹐用補中益气湯以升舉之。外用蘄艾﹐防風﹐大戟熬湯燻洗﹐更以枳實﹐陳皮﹐二味爲末﹐炒熱騰之﹐其腫自消而痛自定也。

卷四﹨前陰諸證門

陰痛證治

加味逍遙散乳香四物敷法10。陰中痛名小戶嫁﹐痛極手足不能舒﹐內服加味逍遙散﹐四物乳香搗餅敷。

【注】婦人陰中作痛﹐名小戶嫁痛﹐痛極往往手足不能伸舒。由郁熱傷損肝脾﹐濕熱下注所致。宜內服逍遙散加丹皮﹐梔子﹔外以四物湯料合乳香搗餅﹐納陰中﹐其痛卽定。逍遙散四物湯方俱見首卷

卷四﹨前陰諸證門

陰癢證治

桃仁雄黃膏11。濕熱生虫陰戶癢﹐內服逍遙龍膽方﹐桃仁膏合雄黃末﹐雞肝切片納中央。

【注】婦人陰癢﹐多因濕熱生虫。甚則肢體倦怠﹐小便淋漓﹐宜服逍遙散﹐龍膽瀉肝湯。外以桃仁研膏﹐合雄黃末﹐雞切片﹐醮藥納戶中。其虫一聞肝腥﹐皆鉆肝內吮食﹐將肝提出﹐其病卽愈。逍遙散方見首卷龍膽瀉肝湯方見前陰腫條

卷四﹨前陰諸證門

陰挺證治

蛇牀洗法藜蘆敷法12。陰挺下脫卽﹖﹖疝﹐突物如蛇或如菌﹐濕熱腫痛溺赤數﹐气虛重墜便長淸。气虛補中靑梔入﹐濕熱龍膽瀉肝尋﹐外熬蛇牀烏梅洗﹐豬油藜蘆敷自升。

【注】婦人陰挺﹐或因胞絡傷損﹐或因分娩用力太過﹐或因气虛下陷﹐濕熱下注﹐陰中突出一物如蛇﹐或如菌如雞冠者﹐卽古之﹖﹖疝類也。屬熱者﹐必腫痛小便赤數﹐宜龍膽瀉肝湯﹔屬虛者﹐必重墜小便淸長﹐宜補中益气湯加靑皮﹐梔子。外用蛇牀子﹐烏梅﹐熬水燻洗之。更以豬油調藜蘆末敷之﹐無不愈者。逍遙散方見首卷龍膽瀉肝湯方見前陰腫條

卷四﹨前陰諸證門

陰瘡證治

加味四物湯13。﹖﹖蝕成瘡濃水淋﹐時疼時癢若虫行﹐少腹脹悶溺赤澀﹐食少體倦晡熱蒸﹐四物柴梔龍膽艸﹐潰腐逍遙墜補中。

【注】婦人陰瘡﹐名曰﹖﹖。由七情郁火傷損肝脾﹐气血凝滯﹐濕熱下注﹐久而虫生﹐虫蝕成瘡﹐濃水淋漓﹐時疼時癢﹐有若虫行﹐少腹脹悶﹐溺赤頻數﹐食少體倦﹐內熱晡熱﹐經候不調﹐赤白帶下﹐種種證見﹐宜分治之。腫痛者﹐用四物湯加柴胡﹐梔子﹐龍膽艸﹔若潰爛出水而痛者﹐用加味逍遙散﹔若重墜者﹐用補中益气湯。加味逍遙散方見前陰痛條四物湯補中益气湯方俱見首卷

卷四﹨前陰諸證門

陰痔證治

烏頭燻法14。陰中突肉名陰痔﹐或名茄子疾俗稱。黃水易治白難治﹐烏頭存性醋熬燻。內服逍遙與龍膽﹐補中歸脾酌量行。

【注】婦人陰中有肉突出者﹐名曰陰痔﹐俗稱茄子疾也。流黃水者易治﹐流白水者難治。用烏頭燒存性﹐釅醋熬燻。內服逍遙散﹐補中益气湯﹐歸脾湯﹐量其虛實﹐酌而行之。逍遙散歸脾湯補中益气湯方俱見首卷

卷四﹨前陰諸證門

陰冷證治

溫中坐藥15。陰冷風寒客子髒﹐桂附地黃丸最宜﹐遠志漧薑蛇牀子﹐吳萸爲末裹納之。

【注】婦人陰冷﹐皆由風寒乘虛客於子髒﹐久之血凝气滯﹐多變他證﹐且艱於受孕。宜多服桂附地黃丸﹐外以遠志﹐漧薑﹐蛇牀子﹐吳茱萸研細﹐綿裹納陰中﹐日二易。桂附地黃丸方見首卷

卷四﹨前陰諸證門

陰吹證治

膏發煎16。胃气下泄陰吹喧﹐「金匱」方用膏發煎﹐豬膏亂髮同煎服﹐導從溺去法通元﹐气虛下陷大補治﹐升提下陷升柴添。

【注】婦人陰吹者﹐陰中時時气出有聲﹐如穀道轉矢气狀﹐『金匱』謂由穀气實﹐胃气下泄。用膏發煎﹐卽豬膏煎亂髮服也。導病從小便而出﹐其法甚奧。若气血大虛﹐中气下陷者﹐宜十全大補湯加升麻﹐柴胡﹐以升提之。十全大補湯方見首卷

卷四﹨前陰諸證門

交接出血證治

加味歸脾湯桂心釜墨散17。交接出血傷心脾﹐伏龍肝末入歸脾﹐「千金」桂心釜底墨﹐酒服方寸匕相宜。

【注】婦人每交接輒出血者﹐由傷損心﹐脾二經也。宜用歸脾湯加伏龍肝煎服﹐或用『千金方』中桂心﹐釜底墨二味爲末﹐酒衝服方寸匕﹐自愈。

卷四﹨前陰諸證門

前陰諸證門匯方

1。龍膽瀉肝湯生地二錢木通車前子各一錢五分澤瀉黃芩各二錢當歸二錢黑梔仁龍膽艸各一錢生甘艸五分﹐加燈艸一團﹐水煎服。2。洗方防風三錢蘄艾一團大戟一錢﹐上熬湯燻洗。3。騰方枳實廣皮各等分﹐上爲末﹐炒熱騰之。4。敷方四物湯一料﹐乳香一錢﹐上搗餅﹐納戶中﹐其痛卽定。5。桃仁雄黃膏桃仁﹝研膏﹞五錢雄黃﹝末﹞三錢﹐上二味研勻﹐用雞肫肝切片﹐蘸藥納戶中﹐其虫卽鉆入肝﹐而癢自止。6。陰挺洗法蛇牀子五錢烏梅九枚﹐上二味﹐熬湯乘熱燻洗。7。敷方藜蘆﹝爲末﹞﹐上用豬脂油調敷自收。8。陰痔燻法烏頭﹐上用釅醋熬燻自消。9。溫中坐藥方遠志漧薑吳茱萸蛇牀子各等分﹐上爲末﹐綿裹納戶內﹐一日二次換。10。膏發煎婦人發亂一團﹐上用豬膏熬化服之﹐小便利則愈。11。桂心釜墨散桂心釜底墨各等分﹐上二味爲末﹐酒服方寸匕。

卷四﹨雜證門

熱入血室

加味小柴胡湯1。熱入血室經適斷﹐邪熱乘虛血室潛﹐寒熱有時如瘧狀﹐小柴胡加歸地丹。

【注】『金匱』云﹕婦人中風七﹐八日﹐續來寒熱﹐發作有時﹐經水適斷﹐此爲熱入血室﹐其血必結﹐故使如瘧狀﹐發作有時﹐小柴胡湯主之。此言邪熱未盡﹐值經來﹐乘虛入於血室之間而潛藏之﹐故令血結﹐而寒熱有時如瘧狀也。血室肝主之﹐肝與膽爲表裏﹐膽因肝受邪而病寒熱﹐故用小柴胡湯主之也。加當歸﹐生地﹐丹皮者﹐所以淸血分之熱也。小柴胡湯方見首卷柴胡四物湯注中2。熱入血室經適來﹐晝日明了夜譫妄﹐無犯胃气上二焦﹐熱隨血去自無恙。

【注】『金匱』﹕婦人傷寒發熱﹐經水適來﹐晝日明了﹐夜則譫語﹐如見鬼狀﹐此爲熱入血室。治之﹐無犯胃气及上二焦﹐必自愈也。此言熱𨿽入於血室﹐然經行不斷﹐則熱不畱結﹐勿謂譫妄﹐遂以硝黃犯其胃气刺傷榮血﹔小柴和解犯上二焦﹐但俟其熱隨血去﹐病必自愈。『傷寒論』曰﹕血自下﹐下者愈。此之謂也。刺期門法淸熱行血湯3。熱入血室成結胸﹐下血譫語頭汗出﹐二者皆當刺期門﹐隨其實取泄而去﹐淸熱行血桃紅丹﹐靈脂地艸穿山赤。

【注】『金匱』云﹕婦人中風發熱惡寒﹐經水適來﹐得七﹐八日熱除﹐脈遲身涼﹐胸脇滿﹐如結胸狀﹐譫語者﹐此爲熱入血室也﹐當刺期門﹐隨其實而取之。又云﹕陽明病下血譫語者﹐此爲熱入血室﹐但頭汗出﹐當刺期門﹐隨其實而瀉之﹐濈然汗出者愈。此二條﹐一言適來卽斷﹐血結在裏爲實證﹔一言陽明病亦有熱入血室﹐但下血頭汗出爲不同﹐故爲熱入血室﹐亦由肝實﹐故均謂當刺期門也。不能刺者﹐以淸熱行血湯治之﹐其方卽桃仁﹐紅花﹐丹皮﹐五靈脂﹐生地﹐甘艸﹐穿山甲﹐赤芍也。合四證觀之﹐大抵有寒熱如瘧之證﹐方可用小柴胡。否則或不藥自愈﹐或刺期門而淸熱行血﹐以隨其實而瀉之﹐此仲景心法也﹐不得槪以小柴甘胡治之也。

卷四﹨雜證門

血分水分總括

4。經水先閉後病腫﹐任衝寒濕血壅經﹐先發水腫後經閉﹐水溢皮膚泛濫行﹐血分難醫水易治﹐二者詳參要辧明。

【注】婦人經水先閉後病腫者﹐乃寒濕傷於衝﹐任﹐血壅經隧也﹐名曰血分。若先病腫﹐而後經閉者﹐乃土不制水﹐水邪泛濫﹐溢於皮膚也﹐名曰水分。血分難治﹐水分易治﹐二者須當詳辧。

卷四﹨雜證門

血分證治

加味小調經散5。血分血壅不能行﹐四肢浮腫病非輕﹐但使經通腫自散﹐紅丹膝入小調經。

【注】血分腫﹐乃血壅不行﹐流於四肢﹐故令浮腫。此不必治腫﹐但調其經﹐但調其經﹐經通其腫自消﹐宜小調經散﹐加紅花﹐丹皮﹐牛膝治之。小調經散方見三卷浮腫

卷四﹨雜證門

水分證治

6。先腫後閉名水分﹐停飲膀胱气不行﹐水消腫退經自至﹐茯苓導水效通神。

【注】水分腫﹐乃水飲內停﹐膀胱之气化不行﹐水溢皮膚﹐故令浮腫經閉也。此但宜治水﹐水消腫退﹐其經自通﹐用茯苓導水丸治之。茯苓導水湯方見胎前門子腫條

卷四﹨雜證門

夢與鬼交證治

加味歸脾湯7。獨笑獨悲畏見人﹐神虛夜夢鬼邪侵﹐歸脾湯調辰砂珀﹐定志淸心魂魄寧。

【注】婦人七情內傷﹐虧損心脾﹐神無所護﹐鬼邪干正﹐魂魄不寧﹐故夜夢鬼交﹐獨笑獨悲﹐如有對忤﹐是其候也。宜用歸脾湯﹐調辰砂﹐琥珀末服之﹐則志定心淸﹐魂魄安而無邪夢矣﹗歸脾湯方見首卷

卷四﹨雜證門

梅核气證治

半夏厚朴湯8。婦人咽中如炙臠﹐或如梅核結咽間﹐半夏厚朴湯最效﹐半朴蘇茯姜引煎。

【注】『千金方』云﹕咽中帖帖如有炙肉﹐吐之不出﹐吞之不下﹐卽所謂咽中如有炙臠也﹐俗名梅核气。蓋因內傷七情﹐外傷寒冷所致﹐宜用金匱半夏厚朴湯主之﹐卽半夏﹐厚朴﹐蘇葉﹐茯苓﹐生薑煎也。

卷四﹨雜證門

血風瘡證治

加味逍遙散9。徧身﹖﹖﹖﹖如丹毒﹐癢痛無時搔作瘡﹐血風風濕兼血燥﹐加味逍遙連地方。愈後白屑肌膚彊﹐血虛不潤養榮湯。

【注】婦人血風瘡證﹐徧身起﹖﹖﹖﹖﹐如丹毒狀﹐或癢或痛﹐搔之則成瘡﹐由風濕血燥所致。宜用加味逍遙散加黃連﹐生地。如瘡結痂而愈﹐復起白屑﹐肌膚彊硬者﹐乃血少不潤也﹐宜服益气養榮湯。加味逍遙散方見前陰痛條益气養榮湯方見首卷

卷四﹨雜證門

﹖﹖瘡證治

桂附地黃丸10。憂思鬱怒肝脾損﹐濕熱生瘡長兩﹖﹖﹐外屬三陽爲易治﹐內屬三陰治每難。初起紅腫敗毒散﹐濃水淋漓補中煎﹐晡熱陰虛宜六味﹐食少畏寒桂附丸。

【注】婦人憂思﹐鬱怒﹐傷損肝﹐脾﹐或飲食不調﹐損其胃气﹐則濕熱下注﹔更被寒濕外邪所客﹐則必兩﹖﹖生瘡。外﹖﹖足三陽經﹐尙屬易治﹔若生於內﹖﹖屬足三陰經﹐每多難愈。初起紅腫﹐宜人參敗毒散﹔潰後濃水淋漓﹐宜補中益气湯﹔若更晡熱﹐是爲陰虧﹐宜兼服六味地黃丸﹔若食少體倦畏寒﹐則爲眞陽不足﹐宜服桂附地黃丸﹐卽六味地黃丸加肉桂﹐附子也。人參敗毒散方見產後痢條補中益气湯方見首卷血崩條六味地黃丸方見首卷

卷四﹨雜證門

足跟痛證治

11。督脈發源腎經過﹐三陰虛熱足跟疼﹐六味地黃滋眞水﹐腫潰流膿用八珍。

【注】足跟乃督脈發源之地﹐足少陰腎經從此所過。若三陰虛熱﹐則足跟疼痛。宜用大劑六味地黃丸料煎服﹐以峻補其眞水。若痛久不愈﹐腫潰流膿者﹐宜服八珍湯﹐以大補其气血。

卷四﹨雜證門

雜證門匯方

1。半夏厚朴湯半夏厚朴蘇葉茯苓各二錢﹐上生薑煎服。2。淸熱行血湯桃仁一錢紅花一錢丹皮五靈脂生地各二錢甘艸五分穿山甲赤芍各一錢﹐上水煎服。八珍湯方見首卷婦科心法要訣附方索引

【本索引是按首字筆畫多少順序排列的。】

二畫十六味流气飲……六七二十聖散……六二三十全大補湯……五五九七珍散……六六一七味白術散……五五八二味參蘇飲……六六○丁香豆蔻散……六五九八珍湯……五五九人參澤蘭葉湯……六六三人參養榮湯……五五九人參當歸湯……六六二人參敗毒散……六六三三畫三黃四物湯……五六三三和湯……五七二三合散……六六四大補丸……六○○大溫經湯……五六三大七气湯……五九○大黃�虫丸……五七三大巖蜜湯……六五八小調中湯……六六○小調經散……六六○小建中湯……五六二四畫六神湯……五七二六君子湯……五五七六味地黃湯……五七二六味地黃丸……六二三五淋散……六二二五苓散……六二○升陽除濕湯……五七八五畫半夏厚朴湯……六八八玉燭散……五六○甘麥大棗湯……六二四四君子湯……五五七四物湯……五五九加味歸脾湯……六八五加味六君湯……六一八加味溫膽湯……六一八加味平胃散……六一九加味二陳湯……六五二加味十全大補湯……六五四加味五淋散……六○九加味聖愈湯……六一二加味芎歸飲……六一九加味芎藭湯……六一二加味芩連四物湯……六五六加味地黃丸……五九九加味地黃湯……六五六加味地骨皮飲……五六二加味異功散……六四○加味四物湯……六七三加味小柴胡湯……六八一加味小調經散……六八四加味逍遙散……六八六加味八珍湯……六四四加味生化湯……六五二加味膠艾四物湯……六一九加味烏藥湯……五六三加味佛手散……六四九失笑散……五七八生化湯……六四○六畫竹葉歸耆湯……六六二地楡苦酒煎……五七八地骨皮飲……五六○回生丹……六六五血竭散……五九○七畫劫勞散……五七二延胡索散……六五九延胡四物湯……六一九芍藥湯……六六三吳茱萸湯……五六三更生散……六六一助气丸……五九○佛手散……五六一妙香散……六六二乳香四物敷法……六七五八畫芩心丸……五七三芩術四物湯……五五九芩連四物湯……五五九阿膠湯……六二二阿膠五苓散……六○九靑皮甘艸散……六七二固精丸……五八三知母飲……六二○羌桂四物湯……五六○九畫枳術湯……六六○枳桔二陳湯……六二一柏子仁丸……五七三星連二陳湯……六四五威喜丸……五八二兔懷散……六七三柴胡四物湯……五六○香連丸……六六四香桂散……六五丸香稜丸……六二四香砂六君子湯……五五○保生湯……六一八十畫消毒飲……六七二益陰煎……五七三益胃升陽湯……五七八益母丸……六二三桂心釜墨散……六八一桂枝四物湯……五六○桂附地黃丸……六二三桂附地黃湯……六六五桔梗湯……六二一茯神散……六六一茯苓導火湯……六二○茹橘飲……六五九桃奴散……五九一桃仁雄黃膏……六八○桃紅四物湯……五五九烏藥散……五九○栝蔞散……六七二眞人養髒湯……六六三十一畫羚羊角散……六二一淸熱行血湯……六八八淸魂散……六五八淸白散……五八二鹿角散……六七二麻黃四物湯……五六一旋覆花湯……六六二理中湯……五五九連翹散……六七二逍遙散……五五八紫蘇飲……六二○參麥飲……六六二參附湯……六六○參苓白術散……五五八陰庤燻法……六八○陰痛敷方……六八○陰挺洗方……六八○陰挺敷方……六八○陰腫洗方……六八○陰腫騰方六八○麥芽煎……六七三麥味地黃湯……六二二異功散……五五七十二畫溫中坐藥方……六八一趁痛散……六五九琥珀散……五六三黃連煎……六二三黃耆湯……六二二黃耆建中湯……五六二黃耆當歸散……六六四犀角地黃湯……五六三湧泉散……六七三開郁正元散……五九一開骨散……六五八鉤藤湯……六二一補中益气湯……五七八不十三畫聖愈湯……五六一萬安丸……五八二當歸散……五九一當歸六黃湯……六六一當歸補血湯……五六一當歸建中湯……五六二過期飲……五六一蔥白散……五九一十四畫蜜硝煎……六一九滌痰丸……六○○滌痰湯……五九九膏發煎……六八一槐連四物湯……六六三奪命散……六五八銀薴酒……六二二十五畫蓯蓉菟絲子丸……六○○膠艾四物湯……五六○調經丸……六○○十六畫導赤散……六二○導水丸……五八二獨參湯……六二三澤蘭葉湯……五七三十七畫龍膽瀉肝湯……六七九舉胎四物湯……六二一姜芩四物湯……五六一十八畫歸脾湯……五五八雙和飲……五五九二十畫藿香正气散……六六四

卷四﹨幼科雜病心法要訣二二四

四診總括

兒科自古最爲難﹐毫釐之差千里愆﹐气血末充難據脈﹐神識未發不知言惟憑面色識因病﹐再向三關診熱寒。聽聲審病兼切脈﹐表裏虛實隨證參。

﹝注﹞兒科一道﹐自古爲難蓋以小兒形質柔脆﹐易虛易實﹐調治少乖﹐則毫釐之失遂致千里之謬气血末充者﹐气血尙未充盈也難據脈者﹐脈無定準﹐不可只以脈爲主也神識未發者﹐茫然無知識也不知言者﹐不能言其疾苦也診小兒之病﹐惟憑察面部形色﹐識其因何而生也三關者﹐手虎口處風气命三關也﹐當視脈紋形色以診其屬熱屬寒也聽聲音﹐聽其五聲所主之病也審病者﹐審其安煩苦欲飲食二便也﹐切脈者﹐切脈之浮沈遲數﹐滑澀大小﹐有力無力也醫者誠能以四診參合表裏虛實寒熱之病﹐則可保萬全也。

卷四﹨幼科雜病心法要訣二二四

察色

欲識小兒百病源﹐先從面部色詳觀﹐五部五色應五藏﹐誠中形外理昭然額心頦腎鼻脾位﹐右腮屬肺左屬肝﹐靑肝赤心黃脾色﹐自爲肺色黑腎顏靑主驚風赤火熱﹐黃傷脾食白虛寒﹐黑色主痛多惡候﹐明顯濁晦輕重參部色相生爲病順﹐部色相克病多難﹐相生實者邪助病﹐相克虛者正難堪天庭靑暗驚風至﹐紅主內熱黑難痊﹐太陽靑驚人耳惡﹐印堂靑色驚瀉纏風气靑驚紫吐逆﹐兩眉靑吉紅熱煩﹐鼻赤脾熱黑則死﹐唇赤脾熱白脾寒左腮赤色肝經熱﹐右腮發赤肺熱痰﹐承漿靑驚黃嘔吐﹐黑主抽搐病纏綿此是察色之大要﹐還將脈證一同參。

﹝注﹞小兒之病﹐先從面部气色觀之﹐詳察五部之色則五藏之病自昭然可見矣五部者﹐額屬心﹐頦屬腎﹐鼻屬脾﹐左腮屬肝﹐右腮屬肺也五色者﹐靑爲肝色﹐赤爲心包﹐黃爲脾色﹐自爲肺色﹐黑爲腎色也如面靑主是驚風之證﹐面赤主火熱﹐面黃主傷脾傷食麵白主虛寒﹐面黑主痛﹐多是惡候總之五色明顯爲新病﹐其證輕﹐濁晦爲久病﹐其證重部色相生爲順者﹐如脾病色黃﹐此正色也﹐若見紅色﹐乃火能生土﹐故爲順也若見靑色﹐乃木來克土﹐故爲逆也﹐余病仿此若气血充實﹐又遇部色相生﹐縱有外邪助病﹐亦易爲治療若久病气血虛弱﹐又遇部色相克﹐則正气不支﹐每難治療如天庭靑暗主驚風﹐紅主內熱﹐黑則不治太陽靑主驚風﹐靑色入耳者死﹐印堂靑主驚瀉風池在眉下﹐气池在眼下﹐二處靑主驚風﹐紫多吐逆兩眉靑主吉﹐紅色主多煩熱鼻赤主脾熱﹐鼻黑則死唇赤主脾熱﹐白主脾寒左腮發赤主肝經有熱﹐右腮發赤主肺熱痰盛承漿靑主驚﹐黃主吐﹐黑主抽搐此皆察色之大要﹐再以脈證參之﹐庶治得其要矣。

卷四﹨幼科雜病心法要訣二二四

聽聲

診兒之法聽五聲﹐聆音察理始能明﹐五聲相應五藏病﹐五聲不和五藏情心病聲急多言笑﹐肺病聲悲音不淸﹐肝病聲呼多狂叫﹐脾病聲歌音顫輕腎病聲呻長且細﹐五音昭著證分明﹐啼而不哭知腹痛﹐哭而不啼將作驚玆煎不安心煩熱﹐嗄聲聲重感寒風﹐有餘聲雄多壯厲﹐不足聲短怯而輕多言體熱陽府證﹐懶語身冷陰藏形﹐狂言焦躁邪熱盛﹐譫語神昏病熱凶鴨聲在喉音不出﹐直聲無淚命將傾﹐虛實寒熱從聲別﹐聞而知之無遁情。

﹝注﹞小兒之病﹐旣觀其色﹐又當細聽其聲蓋笑﹐呼﹐歌﹐悲﹐呻﹐五聲﹐內應心肝脾肺腎五藏也五聲不和﹐則知五藏有病之情矣知心屬火病﹐則聲急喜笑肺屬金病﹐則聲悲音濁肝屬木病﹐則聲狂叫多呼脾屬土病﹐則聲顫輕如歌腎屬水病﹐則其聲長細如呻吟有聲有淚聲長曰哭﹐有聲無淚聲短曰啼如啼而不哭﹐則气不伸暢﹐主腹痛哭而不啼﹐則气急心煩﹐將成驚也玆煎不安者﹐乃心經內熱﹐故燥躁不寧也嗄聲音啞也﹐聲重聲濁也﹐此爲外感風寒也﹐有餘之證其气實故聲雄大而壯厲不足之證其气虛﹐故聲怯弱而輕短多言與身熱皆陽也﹐陽主府﹐故曰陽府證也懶語與身涼皆陰也﹐陰主藏﹐故曰陰藏證也狂言焦躁者﹐邪熱盛也神昏譫語者﹐熱乘於心﹐故曰病熱凶也鴨聲聲在喉中而啞﹐气將絕也直聲聲無回轉而急﹐气將散也﹐二者俱爲不治之證醫者果能以此察之則知表裏藏府寒熱虛實諸病之情態無所遁矣。

卷四﹨幼科雜病心法要訣二二四

審病

審兒之病貴詳參﹐要在安煩苦欲間﹐能食不食渴不渴﹐二便調和通祕勘發熱無汗爲表病﹐內熱便�作裏看﹐安煩晝夜陰陽證﹐若欲冷暖定熱寒能食不食胃壯弱﹐渴與不渴胃熱幹﹐便稠粘穢爲滯熱﹐尿淸不赤乃寒占耳尻肢涼知痘疹﹐指梢發冷主驚癇﹐肚腹熱悶乃內熱﹐四肢厥冷是中寒眉皺曲啼腹作痛﹐風熱來臨耳熱纏﹐腹痛須按軟與�﹐喜按不喜虛實參欲保赤子誠心辧﹐對證施方治不難。

﹝注﹞小兒有病﹐貴乎詳審﹐先問起居安煩苦欲何知次問飲食能食不食﹐渴與不渴又次問二便或通或柲﹐而後病源可識矣如發熱無汗﹐此邪在表也內熱便�﹐此邪在裏也安煩者﹐謂晝若煩熱而夜安靜﹐是陽旺於陽分﹐其病在陽若夜煩熱而晝安靜﹐是陽陷於陰分﹐其病在陰若欲者﹐喜冷惡熱皆屬陽病﹐故爲熱也喜熱惡冷皆屬陰病﹐故爲寒也胃壯者能食﹐胃弱者不能食胃漧燥者口渴﹐胃濕盛者口不渴至於大使稠粘﹐穢气難聞者﹐是內有滯熱﹐從熱化也小便淸白不赤爲虛寒﹐從寒化也若耳梢冷﹐尻骨冷﹐四肢發冷者﹐此痘疹欲發之候如單指梢發冷者﹐此驚癇將作之徵肚腹熱悶主內熱﹐手足厥冷主中寒小兒無故皺眉﹐曲腰啼叫者﹐主內因腹痛也兩耳常常發熱者﹐主外因風熱也然腹痛又當按其或軟與�﹐若喜接者爲虛﹐不喜接者爲實保赤者須誠心勘問﹐對證施治﹐庶隨手奏效矣。

卷四﹨幼科雜病心法要訣二二四

切脈

小兒過歲當切脈﹐位小一指定三關﹐浮脈輕取皮膚得﹐沈脈重取筋骨間一息六至平和脈﹐過則爲數減遲傳﹐滑脈如珠多流利﹐澀脈滯澀往來艱三部無力爲虛脈﹐三部有力作實言﹐中取無力爲孔脈﹐微脈微細有無間洪脈來盛去無力﹐數緩時止促結占﹐緊脈左右如轉索﹐弦則端直張弓弦浮爲在表外感病﹐沈爲在裏內傷端﹐數爲在府屬陽熱﹐遲爲在藏乃陰寒滑痰洪火微怯弱﹐弦飲結聚促驚癇﹐孔主失血澀血少﹐沈緊腹痛浮感寒虛主諸虛不足病﹐實主諸實有餘看﹐疸疹欲發脈洪緊﹐大小不勻中惡勘一息三至虛寒極﹐九至十至熱極炎﹐一二十一十二死﹐浮散無根沈伏難表裏陰陽虛實診﹐惟在兒科隨證參。

﹝注﹞過歲者一歲也﹐有疾則當切脈﹐但部位甚小﹐不能以三指診之須用一指以定三關﹐三關者寸關尺也浮脈者﹐輕取皮膚之上卽得﹐故曰浮也沈脈者﹐重按筋骨之問則見﹐故曰沈也一息者﹐人之一呼一吸也至者﹐脈之至數也一息六至爲和平之脈﹐則曰無疾至數若過者﹐七至八至也﹐謂之數脈至數若減者﹐四至五至也﹐謂之遲脈滑脈如珠﹐往來流利澀脈滯洪﹐往來艱難三部者脈之浮沈中也浮中沈三部無力爲虛﹐浮中沈三部有力爲實芤脈者﹐中取無力﹐微脈者﹐按之微細﹐若有若無洪脈者﹐來時𨿽盛﹐去時無力﹐促脈者﹐數而時止﹐結脈者﹐緩而時止緊脈者﹐左右如轉索之象弦脈者﹐端直如張弓弦﹐此皆言脈之形象至數也浮脈病在表﹐外感風寒也沈脈病在裏﹐內傷飲食也數脈病在六府﹐屬陽也遲脈病在五藏﹐屬陰也滑主痰盛洪主火熱微主怯弱之證弦主停飲結主積聚促主驚癇芤主失血澀主血少沈緊主腹痛浮緊主感寒虛爲不足﹐主諸虛實爲有餘﹐主諸實洪緊者﹐疽疹欲發也大小不勻者﹐中惡之證也一息三至是虛寒之極九至十至乃火熱太甚﹐此諸脈所主之病也若一息只一至二至﹐或十一十二至者﹐皆死脈也浮散無根又沈浮﹐取之不應指者﹐皆難治之脈也凡病之陰陽表裏虛實﹐𨿽可以診脈而得惟臨證時合望聞問三者﹐細爲參考焉。

卷四﹨幼科雜病心法要訣二二四

虎口三關部位脈紋形色

初生小兒診虎口﹐男從左手女右看﹐次指三節風气命﹐脈紋形色隱隱安形見色變知有病﹐紫屬內熱紅傷寒﹐黃主脾病黑中惡﹐靑主驚風白是疳風關病輕气關重﹐命關若見病多難﹐大小曲紫傷滯熱﹐曲靑人驚走獸占赤色水火飛禹撲﹐黃色雷驚黑陰癇﹐長珠傷食流珠熱﹐去蛇吐瀉來蛇疳弓裏感冒外痰熱﹐左斜傷風右斜寒﹐鍼形槍形生痰熱﹐射指射甲命難全紋見乙字爲抽搐﹐二曲如�傷冷傳﹐三曲如虫傷硬物﹐水紋咳嗽吐瀉環積滯曲虫驚魚骨﹐形似亂虫有蛔纏﹐脈紋形色如參合﹐醫者畱神仔細觀。

﹝注﹞凡初生小兒有疾病者﹐須視虎口叉手處脈紋之形色﹐以決病之死輕重男先看左手次指內側﹐女先看右手次指內側指之三節﹐初節日風關﹐次節日气關﹐三節日命關其紋色紅黃相兼﹐隱隱不見﹐則爲平安無病若紋色紫屬內熱﹐紅屬傷寒﹐黃爲傷脾﹐黑爲中惡﹐靑主驚風﹐白主疳證紋在風關主病輕﹐气關主病重﹐若過命關主病危難治又當視其紋形大小曲彎色紫者主傷食內熱﹐色靑者主人驚及走獸驚﹐色赤者主水火飛禽所驚黃主雷驚﹐黑主陰癇如指上紋形一點紅色﹐名曰流珠紋﹐主內熱圓長者名曰長珠形﹐主飲食傷上尖長下微大者﹐名日去蛇形﹐主傷食吐瀉上大下尖長者﹐名日來蛇形﹐主濕熱成疳弓反裏者﹐形彎向中指﹐主感冒寒邪弓反外者﹐形彎向大指﹐主內熱痰盛紋斜向左者﹐其紋斜向中指﹐主傷風紋斜向右者其紋斜向大指﹐主感寒鍼形者﹐直若懸鍼微短槍形者﹐直射如槍微長﹐皆主痰熱透關射指射甲者﹐其紋直射指甲指端﹐主脾气大敗﹐病危不起二者俱屬不治乙字紋似乙字﹐主驚風抽搐二曲如�﹐主傷生冷三曲如虫﹐主傷硬物水紋形似水字﹐主咳嗽環形聯系如環﹐主疳病曲虫紋如彎虫﹐主積滯魚骨紋如魚刺﹐主驚熱紋形如亂虫者﹐主蛔虫纏擾習幼科者﹐必以此形色合參﹐畱衶診察﹐始不誤矣。

卷五﹨初生門

拭口附下胎毒法

拭口須用燕脂法﹐穢淨方無口病生﹐古云末啼先取穢﹐只緣未察此中情。

﹝注﹞嬰兒初生﹐預用軟棉裹指拭淨口中不潔﹐繼以燕脂蘸茶淸擦口舌齒頰之間則不使一切口病生矣古云﹕子未啼時先取穢血﹐此古人不詳體察蓋兒在胞衣之中﹐以臍蒂資生﹐胞中皆是氤氳精气﹐生長蒸化並無血脈﹐兒口之血﹐從何而來﹐此說不經﹐不可爲訓也。

初生門

卷五﹨初生門

甘艸法

甘艸之法自古稱﹐能解諸毒性味平﹐濃煎頻令兒吮服﹐免使胎毒蘊腹中。

﹝注﹞甘艸味甘﹐平和五藏解百毒之藥也﹐四時皆可用﹐虛實皆可服取中指一節﹐用水煎濃﹐以棉纏指蘸水﹐令兒吮之﹐其毒自解。

初生門

卷五﹨初生門

黃連法

索稟胎熱蘊於中﹐惟有黃連法最靈﹐水浸濃汁滴口內﹐臍糞胎毒自此淸。

﹝注﹞黃連淸熱解毒之要藥也﹐凡夏月及四時看兒有胎熱者恐熱蘊於中致生他病﹐故宜用之﹐須取黃連數塊﹐捶碎用湯浸出汁時時滴兒口中﹐以臍糞下爲度﹐其毒自解矣。

初生門

卷五﹨初生門

朱蜜法

朱蜜鎭神利腸冑﹐淸熱防驚大有功﹐胎熱便祕皆堪用﹐稟賦怯弱愼而行。

﹝注﹞朱砂鎭心定驚﹐兼能除邪﹐蜂蜜解毒潤腸﹐更能淸熱一鎭一潤﹐功效殊常﹐胎熱便閉者﹐四時皆可用之取一大豆許研細水飛過﹐煉蜜調勻﹐乳汁化服最佳惟胎稟太弱者﹐不宜用也初生門

卷五﹨初生門

豆豉法

怯弱之兒豆豉法﹐宣發胎毒功最良兒生冬月亦宜此﹐煎取濃汁當乳嘗。

﹝注﹞淡豆豉﹐輕腐宣發之藥也。

凡怯弱之兒﹐或值冬月欲解胎毒者只將此藥煎爲濃汁﹐與兒三五口﹐其毒自開矣。

初生門

卷五﹨初生門

斷臍

臍帶剪切卽用烙﹐男女六寸始合宜﹐烙臍灸法防風襲﹐胡粉封臍爲避濕。

﹝注﹞嬰兒初生﹐先用剪刀向火烘熱﹐剪斷臍帶﹐次用火器繞臍帶烙之當以六寸爲度﹐不可過爲短長﹐短則傷藏﹐長則損肌斷訖又用烙臍餅子安灸臍上﹐以防風邪外入隨用胡粉散敷臍帶間﹐用軟絹新棉封裹之﹐以避尿濕風邪如藥不備﹐卽以細熟艾一塊﹐照根據前法封裹。

﹝胡粉散﹞胡粉甑帶灰漧薑白石脂棉灰各等分麝香少許以上共爲細末﹐每用一錢﹐敷臍上封之。

﹝烙臍餅子﹞豆豉黃蠟等分麝香少許以上以豆豉麝香研勻鎔蠟﹐量臍大小撚爲餅灸用初生門

卷五﹨初生門

浴兒

浴兒之法五枝湯﹐冬夏寒溫適可當﹐加豬膽汁去污穢﹐且滋肌膚免生瘡。

﹝注﹞斷臍後三日浴兒﹐此法其來舊矣﹐爲其革污穢也臨浴時﹐須擇無風密處﹐適可而止﹐不可久在水中冬月恐其受寒﹐夏日恐其傷熱其爲湯之法﹐須用桃槐桑梅柳枝熬成﹐再加豬膽汁以去其污穢且能滋潤肌膚﹐令兒胎瘡不生。

初生門

卷五﹨初生門

藏胎衣法

藏衣新瓶用帛纏﹐埋築天徳月空邊﹐向陽髙燥宜嚴密﹐令兒無疾壽綿綿。

﹝注﹞凡藏胎衣﹐盛在新瓶內﹐以靑帛裹瓶口﹐擇向陽髙燥之地天徳月空處掘地三尺埋之﹐兒自長壽無疾﹐若藏衣不諲﹐於兒不利。

初生門

卷五﹨初生門

天徳月空

正月在丁二月坤﹐三月居壬四月辛﹐五幹六甲七月癸﹐八艮九丙十乙宮十一巽兮庚十二﹐此是天徳牢記心﹐月空單月壬共丙﹐雙月俱在甲與庚。

﹝注﹞天徳﹐如正月在丁﹐二月在坤﹐三月在壬﹐四月在辛﹐五月在幹六月在甲﹐七月在癸﹐八月在艮﹐九月在丙﹐十月在乙﹐十一月在巽十二月在庚是也月空﹐如正月在丙壬﹐二月在甲庚﹐三月在丙壬﹐四月在甲庚五月在內壬﹐六月在甲庚﹐七月在丙壬﹐八月在甲庚九月在丙壬﹐十月在甲庚﹐十一月在丙壬﹐十二月在甲庚是也天徳方向俱根據此圖爲準﹐其月空方向﹐單月在丙壬方﹐雙月在甲庚方四處如值天徳方向不便﹐卽按圖尋丙壬﹐甲庚所在用之如值月空方向不便﹐亦按圖尋天徳用之。

初生門

卷五﹨初生門

剃頭

小兒彌月剃胎頭﹐密室溫和適可求﹐杏麻薄膩揉頭上﹐胎毒瘡癤一切休。

﹝注﹞兒滿月剃頭﹐須向密室溫暖處剃之﹐爲其气血末盈﹐寒風易人剃頭後須用杏仁三枚研細﹐入薄荷三葉﹐再同研將麻油滴三四點﹐合膩粉拌勻﹐擦頭上﹐能避風邪﹐免生瘡癤熱毒等證初生門

卷五﹨初生門

不啼

小兒生下不能啼﹐俗語名之爲艸迷﹐多因臨產難生育﹐或值嚴寒气所逼气閉不通聲不出﹐奄奄呼吸命須臾﹐气閉不通蔥鞭背﹐寒逼急用火燻臍。

﹝注﹞兒生落地﹐啼聲卽發﹐形生命立矣有不啼者﹐俗云艸迷﹐多因臨產時生育艱難﹐以致兒生气閉不通所以不啼也﹐急以蔥鞭其背﹐使气通則啼又有時值天寒之際﹐兒气爲寒所逼﹐亦不能啼﹐宜用燻臍帶法急爲挽回﹐庶气通而啼聲出也若气絕無聲﹐面靑甲黑是形𨿽存而命已不立﹐安望其生哉。

初生門

卷五﹨初生門

鞭背法

小兒初生气不通﹐奄奄呼吸少啼聲﹐用蔥鞭背輕輕擊﹐須臾聲發可回生。

﹝注﹞蔥辛通气﹐擊動醒神﹐用蔥鞭背者﹐取開通擊醒之義也如無蔥以手輕擊之亦可。

初生門

卷五﹨初生門

燻臍帶法

小兒生下或冒寒﹐气閉無聲啼則難﹐油撚燻臍休剪帶﹐暖气人腹自通安。

﹝注﹞兒初生方離母腹若值天寒﹐气爲寒閉﹐使兒聲不出﹐須急用棉絮包裹﹐抱於懷中且勿斷臍﹐用紙撚蘸油﹐點火於臍帶下往來燻之令火气由臍入腹﹐寒得溫散﹐气得暖通﹐啼聲自出矣。

初生門

卷五﹨初生門

不乳

兒生能乳本天然﹐若不吮兮必有緣﹐腹中穢惡末下淨﹐或在胎中素稟寒穢惡不淨一撚效﹐胎寒不乳勻气先﹐若更面靑肢冷厥﹐此是寒虛理中煎。﹝注﹞不乳﹐謂初出胞胎不吮乳也﹐其故有二﹐不可不辧兒生腹中臍糞末下﹐能令小兒腹滿气短﹐嘔吐不乳﹐當用一撚金治之若兒母過食寒涼﹐胎受其气﹐兒必腹痛多啼﹐面色靑白﹐宜勻气散主之若四肢厥逆者理中湯主之。

﹝一撚金﹞大黃生黑醜白丑人參檳榔各等分以上爲細末每少許蜜水調服。

﹝勻气散﹞陳皮桔梗各一錢炮姜砂仁炙甘艸各五分木香三分以上共爲細末﹐每服五分﹐紅棗煎湯調服。

﹝理中湯﹞人參白術土炒漧薑甘艸炙引用紅棗肉水煎服。

﹝方歌﹞理中人參並漧薑﹐白術甘艸共爲湯﹐胎寒諸疾皆當服﹐不乳肢冷更堪嘗。

初生門

卷五﹨初生門

眼不開

兒生眼閉不能開﹐皆因脾熱受於胎﹐內用地黃湯最妙﹐熊膽洗目效靈哉。

﹝注﹞小兒初生眼不開者﹐因孕婦飲食不節﹐恣情厚味﹐熱毒燻蒸以致熱蘊兒脾﹐眼胞屬脾﹐其脈絡緊束﹐故不能開也﹐內服生地黃湯外用熊膽湯﹐洗之自愈。

﹝生地黃湯﹞生地黃赤芍藥當歸川芎甘艸生天花粉水煎服。

﹝方歌﹞目閉不開胎熱成﹐生地黃湯赤芍﹐芎當歸花粉生地﹐艸水煎速服莫稍停。

﹝熊膽洗法﹞熊膽黃連各少許用滚湯淬洗﹐其目自開。

初生門

卷五﹨初生門

吐不止

兒吐不止何因生﹐穢惡停畱胃內成﹐或緣稟賦胎寒熱﹐或因生時感寒風穢惡一撚金散下﹐外感香蘇溫散能﹐熱涎酸粘連陳治﹐寒吐淸沫用理中。

﹝注﹞兒自胞胎旣脫以後﹐有因便柲﹐腹中穢惡不淨今兒腹滿其吐不止者﹐一撚金主之若生育時觸冒寒邪﹐人裹犯胃﹐則曲腰而啼﹐吐沫不止者﹐香蘇飲溫散之又有胎前受熱﹐面黃赤手足溫﹐口吐黃涎酸粘者﹐二陳湯加黃連主之若胎前受寒﹐面靑白﹐四肢冷﹐口吐淸稀白沫者﹐理中湯主之。

﹝一撚金﹞方見不乳。

﹝香蘇飲﹞藿香蘇葉厚朴姜炒陳皮枳殼麩炒茯苓木香煨炙甘艸引用生薑水煎服。

﹝方歌﹞香蘇飲用藿香蘇﹐厚朴陳皮枳殼茯﹐甘艸木香一並入﹐生薑爲引吐能除。

﹝黃連二陳湯﹞半夏姜制陳皮茯苓生甘艸黃連姜炒引用生薑水煎服。

﹝方歌﹞兒生胎熱吐頻頻﹐醫治須當用二陳﹐半夏陳皮茯苓艸﹐姜連加人效如神。

﹝理中湯﹞方見不乳。

初生門

卷五﹨初生門

不小便

小便不通胎熱壅﹐導赤八正二方從﹐外用豆豉貼臍法﹐須臾小便自能通。

﹝注﹞小兒初生不小使者﹐乃胎熱流於下也﹐宜導赤散熱﹐盛者八正散主之外用豆豉膏貼臍上﹐則小便自通矣。

﹝導赤散﹞生地黃木通甘艸生引用燈心竹葉水煎服﹐加黃連滑石赤苓更妙。

﹝方歌﹞方名導赤妙難言﹐生地木通甘艸煎﹐引用燈心共竹葉﹐淸熱利水便如泉。

﹝八正散﹞扁蓄瞿麥滑石飛木通赤苓車前子生大黃梔子生引用燈心水煎服。

﹝方歌﹞八正散治小便柲﹐扁蓄瞿麥車前利﹐木通滑石赤茯苓﹐大黃梔子合成劑。

﹝豆豉膏﹞淡豆豉一勺田螺十九个蔥一大束以上搗爛﹐用芭蕉汁﹐調貼臍上。

初生門

卷五﹨初生門

不大便

大便不通名鎖肛﹐皆緣熱毒受胎中﹐朱蜜撚金俱可用﹐急咂五心臍下通。

﹝注﹞小兒初生之日或吹日﹐卽大便者﹐俗云下臍屎﹐此腸胃通和﹐幽門潤澤也若至二三日不大使者﹐名日鎖肛﹐乃胎中受辛熱之毒﹐气滯不通也其兒必面赤腹脹﹐不乳多啼﹐宜先用朱蜜法治之設若不應﹐用一撚金量兒與之﹐繼令婦人以溫水漱口咂兒前後心手足心並臍下﹐共七處﹐以皮見紅赤色爲度﹐須臾大使自通矣。

﹝朱蜜法﹞方見拭口﹝一撚金﹞方見不乳。

初生門

卷五﹨初生門

大小便不通

二便俱祕胎熱極﹐木通散與紫霜丸﹐行熱開結眞神妙﹐口嘬之法悉如前。

﹝注﹞小兒初生大小便不通者﹐爲最急候﹐乃胎中熱毒太甚而成也急用前口咂五心臍下法﹐再以木通散行其熱﹐紫霜丸開其結﹐庶可望生若延至七日﹐謂之一臘﹐肚腹硬脹﹐常作呻吟﹐則難治矣。

﹝木通散﹞車前子扁蓄瞿麥木通赤苓山梔滑石飛黃芩生甘艸大黃引用燈心水煎服﹐或入薄荷同煎。

﹝方歌﹞二便閉兮如何醫﹐木通散用甚爲奇﹐車蓄瞿通苓梔子﹐滑石甘艸大黃宜。

﹝紫霜丸﹞代赭石一兩火煨醋浸三五吹研赤石脂一兩杏仁六十粒炒去皮尖巴豆三十粒去油膜以上爲末﹐飯糊如麻子大﹐口服三丸﹐白水下。初生門

卷五﹨初生門

肛門內合

有因熱毒肛門結﹐或者內合無隙通﹐淸毒宜服黑白散﹐脂瞞簪通導法精。

﹝注﹞小兒初生﹐肛門內合有二﹐一者熱毒太甚﹐壅結肛門一者脂膜遮瞞﹐無隙可通如肛門壅結者﹐急服黑白散﹐外用蘇合香丸﹐作棗核狀納入孔中取其香能開竅﹐又能潤澤﹐大便一下﹐庶可望生如脂膜遮瞞﹐無隙可通者﹐先以金玉簪透之﹐刺破脂膜再以蘇合香丸照前法導之﹐庶可挽回於萬一耳。

﹝黑白散﹞黑牽牛半生半炒白牽牛半生半炒大黃生檳榔陳皮各五錢生甘艸三錢元明粉一兩以上除檳榔﹐不過火餘五味﹐或曬或焙仍合檳榔爲末﹐同元明粉入乳缽內研細﹐每服五分至六七分﹐溫蜜湯調化。

﹝蘇合香丸﹞蘇合香油五錢入安息香內安息香一兩另爲末用無灰酒半筋熬膏丁香靑木香白檀香沈香蓽茇香附子訶子煨取肉烏犀鎊朱砂各一兩水飛薰陸香片腦各五錢研麝香七錢半以上爲細末﹐入安息香膏﹐煉蜜和劑圓如芡實大﹐空心用沸湯化下﹐酒下亦可。

初生門

卷五﹨初生門

噤口

噤口舌上如黍米﹐吮乳不得啼漸難﹐淸肝龍膽湯極妙﹐腹硬便柲紫霜丸吐涎牙緊擦牙效﹐次用辰砂全蠍煎﹐病勢稍安勿過劑﹐調和脾胃勻气先。

﹝注﹞小兒噤口之證失治﹐多至不救﹐其候舌上生瘡如黍米狀﹐吮乳不得啼聲漸小﹐因胎熱所致也﹐法當淸熱疏利﹐以龍膽湯主之若肚腹脹硬﹐二便不通者﹐紫霜丸主之又有一種口吐白沫﹐牙關緊急者﹐此胎熱內結﹐復爲風邪外襲當以祕方擦牙散先擦其牙關﹐吹服辰砂全蠍散中病卽止﹐不可過服﹐證退當稠和脾胃﹐以勻气散主之。

﹝龍膽湯﹞柴胡黃芩生甘艸�藤�赤芍大黃紙裹煨龍膽艸蜣螂去翅足桔梗赤茯苓引用棗肉水煎服。

﹝方歌﹞噤口龍膽湯極靈﹐柴胡黃芩艸釣藤﹐赤芍大黃龍膽艸﹐蜣螂桔梗赤茯苓。

﹝紫霜丸﹞方見二便不通﹝祕方擦牙散﹞生天南星二錢去皮臍龍腦少許以上研爲極細末﹐用脂蘸﹐合生薑汁放大牙根擦之立效﹐如不開者﹐將應用之藥調和稀糊﹐含在不病人口內﹐以筆管插入病人之鼻孔﹐用气將藥極力吹人其關﹐立時卽開﹐此法有通仙之妙﹐不可不知。

﹝辰砂全蠍散﹞辰砂五分水飛全蠍三枚去毒硼砂龍腦麝香各一分以上爲極細末﹐用乳母唾調抹口唇裹及齒上。

﹝勻气散﹞方見不乳。

初生門

卷五﹨初生門

撮口

撮如囊口吮乳難﹐舌彊唇靑吐沫痰﹐面色赤黃胎熱極﹐四肢厥冷命難全痰盛宜用僵蠶散﹐便柲須進紫霜丸﹐驚熱龍膽湯極妙﹐抽搐撮風散自安。

﹝注﹞撮口者﹐口撮如囊口也﹐吮乳不得﹐舌彊唇靑﹐面色黃赤乃心脾之熱﹐受自胎中而然也其證爲危候﹐急當隨證治之如气髙痰盛者﹐辰砂僵蠶散主之二便柲結者﹐紫霜丸主之身熱多驚者﹐龍膽湯主之手足抽搐者﹐撮風散主之若更口吐白沫﹐四肢厥冷﹐𨿽有神丹﹐終屬無濟。

﹝辰砂僵蠶散﹞辰砂五分水飛僵蠶一錢直的去系嘴炒蛇蛻皮一錢炒麝香五分以上爲末﹐用蜜調敷唇口。

﹝紫霜丸﹞方見二便不通﹝龍膽湯﹞方見噤口。

﹝撮風散﹞赤腳蜈蚣半條炙�藤�一錢五分朱砂水飛直僵蠶焙全蠍尾各一錢麝香一字以上爲末﹐每服一宇﹐竹瀝調下。

初生門

卷五﹨初生門

臍濕臍瘡

浴兒不愼水浸臍﹐或因硼袍濕漬之﹐臍間淋漓多痛瘡﹐甚則焮腫作瘡痍臍濕必用滲臍散﹐瘡腫金黃散最宜﹐治療之法須如此﹐臨證施之不可疑。

﹝注﹞兒生洗浴﹐不可久在水中﹐任意洗濯﹐旣包裹畢﹐宜時常畱意勿令尿濕浸臍如不知愼﹐遂致肚臍浸漬不幹﹐名口臍濕﹐須以滲臍散敷之甚則焮赤成瘡﹐名日臍瘡﹐須以金黃散敷之﹐庶不致寒濕之气內攻也。

﹝滲臍散﹞枯礬龍骨各二錢煆麝香少許共研細末﹐幹撤臍中。

﹝金黃散﹞川黃連二錢半煆胡粉龍骨各一錢共爲末﹐敷患處。

初生門

卷五﹨初生門

臍突

嬰兒蘊熱在腹中﹐呻引頻頻臥不寧﹐努脹其气沖臍本﹐虛大光浮臍突成速服犀角消毒飲﹐二豆能消腫赤攻﹐最忌寒涼敷臍上﹐冰凝毒熱反成凶。

﹝注﹞嬰兒熱在腹中﹐無所發瀉﹐故頻頻呻引﹐睡臥不寧努脹﹐其气沖入臍間所以臍忽腫赤虛大光浮﹐名日臍突﹐此乃胎熱所致﹐非斷臍不利之過也內服犀角消毒飲﹐外敷二豆散﹐其腫自消最忌寒涼之藥敷於臍上﹐恐寒凝毒熱﹐反爲害也。

﹝犀角消毒飲﹞牛蒡子炒研生甘艸荊芥防風金銀花水煎熟臨服入犀角細末調勻服﹝方歌﹞犀角消毒牛蒡加﹐甘艸荊防金銀花﹐細研犀角調勻服﹐臍突能消功最佳。

﹝二豆散﹞赤小豆不去皮豆豉天南星去皮臍白斂各一錢以上爲細末用五分芭蕉汁調敷臍四旁﹐日二次。

初生門

卷五﹨初生門

臍風

斷臍不愼起臍風﹐感受風寒濕水成﹐將作驅風散最效﹐已成兼證要分明腹脹便祕黑白散﹐面白肢寒用理中﹐痰涎壅盛礓蠶散﹐壯熱面赤龍膽淸嘔吐多啼益脾治﹐唇靑撮口撮風平﹐臍靑口噤爲不治﹐一臘逢之命必傾。

﹝注﹞臍者小兒之根蒂也﹐名日神闕﹐穴近三陰﹐喜溫惡涼﹐喜幹惡濕如斷臍悉遵前法﹐臍風何自而起惟不知愼重﹐以致水濕風冷之气人於臍中兒必腹脹臍腫﹐日夜啼叫﹐此臍風將作也﹐須急用驅風散治之若寒邪深入﹐已成臍風者﹐又當視其所兼之形證治之如肚腹脹硬﹐大便不通者﹐風兼實也﹐黑白散主之面靑肢冷﹐二便不實者﹐風兼虛也﹐理中湯主之痰涎壅盛﹐气髙喘急者﹐風兼痰也﹐辰砂僵蠶散主之身體壯熱﹐面赤口漧者﹐風兼熱也﹐龍膽湯主之面靑嘔吐曲腰多啼者﹐風兼寒也﹐益脾散主之撮口唇靑﹐抽搐不止者﹐風兼驚也﹐撮風散主之若臍邊靑黑﹐口噤不開者﹐是爲內抽不治﹐臍風見於一臘者﹐亦不治一臘者七日也﹐兒生七日﹐血脈末凝﹐病已中藏﹐醫之無益。

﹝驅風散﹞蘇葉防風陳皮厚朴姜炒枳殼麩炒木香煨僵蠶炒�藤�生甘艸引用生薑水煎服。

﹝方歌﹞臍風將作用驅風﹐蘇防陳朴枳香從﹐僵蠶�藤與甘艸﹐生薑加入更靈通。

﹝黑白散﹞方見肛門內合﹝理中湯﹞方見不乳﹝辰砂僵蠶散﹞方見撮口﹝龍膽湯﹞方見噤口。﹝益脾散﹞白茯苓人參艸果煨木香煨炙甘艸陳皮厚朴姜炒紫蘇子各等分炒共爲末﹐每服一錢﹐姜棗湯調服。

﹝撮風散﹞方見撮口。

初生門

卷五﹨初生門

天釣

天釣邪熱積心胸﹐痰涎壅盛气不通﹐瘛瘲壯熱同驚證﹐頭目仰視若釣形九龍控涎醫搐掣﹐牛黃散用善驅風﹐瘛瘲減參�藤飲﹐爪甲靑色蘇合精。

﹝注﹞小兒天釣證﹐由邪熱痰涎壅塞胸間﹐不得宣通而成﹐發時驚悸壯熱眼口上翻﹐手足瘛瘲﹐爪甲靑色證似驚風﹐但目多仰視﹐較驚風稍異痰盛兼搐者﹐九龍控涎散主之驚盛兼風者﹐牛黃散主之﹐搐盛多熱者﹐�藤飲主之爪甲皆靑者﹐蘇合香丸主之。

﹝九龍控涎散﹞赤腳蜈蚣一條酒塗炙幹滴乳香天竺黃各一錢二味研勻臘茶雄黃炙甘艸各二錢荊芥穗炒白礬各一錢枯菉豆一百粒半生半熟共爲末﹐每服五分﹐人參薄荷湯調下。

﹝牛黃散﹞牛黃一錢細研朱砂一錢水飛細研麝香五分天竺黃二錢蠍梢一錢�藤�二錢共研勻﹐每服一字﹐薪汲水調下。

﹝�藤飲﹞人參全蠍去毒羚羊角天麻甘艸炙�藤�水煎服。

﹝注﹞天釣乃內熱痰盛﹐應減人參。

﹝方歌﹞天釣須用�藤飲﹐瘛瘲連連無止歇﹐人參羚羊與�藤﹐炙艸天麻共全蠍。

﹝蘇合香丸﹞方見肛門內合。

初生門

卷五﹨初生門

內釣

內釣肝藏病受寒﹐糞靑潮搐似驚癇﹐傴僂腹痛吐涎沫﹐紅絲血點目中纏瘛瘲甚者�藤飲﹐急啼腹痛木香丸﹐肢冷甲靑唇口黑﹐養藏溫中或保全。﹝注﹞內釣者﹐多因肝藏素病﹐外受寒冷﹐其候糞靑潮搐者﹐作止有時也傴僂腹痛者﹐曲腰而痛也﹐口吐涎沫證𨿽與驚癇相類﹐但目有紅絲血點瘛瘲甚者﹐釣藤飲主之急啼腹痛者﹐木香丸主之若肢冷甲靑唇口黑者﹐養藏散主之然內釣至此﹐乃中寒陰盛不治之證﹐用此救治﹐庶或保全。

﹝釣藤飲﹞方見天釣。

﹝木香丸﹞沒藥木香煆茴香炒釣藤�全蠍乳香各等分先將乳香沒藥研勻後入諸藥末和畢﹐取大蒜少許研細﹐和丸如桐子大﹐曬漧每次二丸﹐�藤湯下。

﹝養藏散﹞當歸沈香木香煨肉桂川芎各半兩丁香二錢共爲末﹐每服一錢﹐淡姜湯調服。

初生門

卷五﹨初生門

盤腸气痛

盤腸寒摶腸中痛﹐曲腰不乳蹙雙眉﹐定痛溫中豆蔻散﹐熨臍外治法堪垂。

﹝注﹞凡盤腸气痛﹐皆由寒邪所摶﹐肝腎居下﹐故痛則曲腰﹐宜白豆蔻散主之外用熨臍法﹐其效甚速。

﹝白豆蔻散﹞白豆蔻砂仁靑皮醋炒陳皮炙甘艸香附米制蓬莪術各等分共爲末每服一錢﹐紫蘇煎湯調下。

﹝熨脾法﹞淡豆豉生薑各二錢切碎蔥白五莖食鹽一兩同炒熱﹐置臍上熨之。

初生門

卷五﹨初生門

目爛

兒生兩目痛難睜﹐胞邊赤爛胎熱攻﹐內用地黃湯淸熱﹐外點眞金目卽明。

﹝注﹞目爛者﹐胞邊赤爛﹐痛癢難睜因胎中蘊熱生後﹐毒熱上攻於目﹐故有是證內服地黃湯以淸熱﹐外用眞金散以點目﹐其證自愈。

﹝生地黃湯﹞方見目不開。

﹝眞金散﹞黃連生黃蘗生當歸赤芍藥各一錢杏仁五分炒去皮尖以上銼散乳汁浸一宿﹐曬漧爲極細末﹐用生地黃汁調一字﹐頻頻點眼卽愈。

初生門

卷五﹨初生門

懸癰

�上腫起號懸癰﹐皆因胎毒熱上衝﹐法當刺破鹽湯拭﹐如聖一字摻之靈。﹝注﹞凡喉裹上�腫起如蘆籜盛水狀者﹐名日懸癰蘆籜者蘆筍也﹐此胎毒上攻須以綿纏長鍼畱鋒刺之﹐瀉去靑黃赤汁﹐未消者來日再刺刺後以鹽湯拭口﹐用如聖散或一字散摻之。

﹝如聖散﹞鉛霜一錢眞牛黃一錢太陰元精石碌砂各二錢五分水飛龍腦五分以上爲極細末﹐每用一字摻患處。

﹝一字散﹞搽口內。朱砂水飛硼砂各五分龍腦朴硝各一宇以上爲極細末﹐用蜜調少許﹐鵝翎蘸初生門

卷五﹨初生門

重齦

重齦胎熱胃中蓄﹐牙根腫脹痛難禁﹐刺破一字散敷上﹐繼進淸胃效如神。

﹝注﹞重齦者﹐因小兒在胎有熱蓄於胃中故牙根腫如水泡﹐名日重齦治法用鍼刺破﹐以鹽湯拭淨﹐外敷一宇散﹐內服淸胃散﹐其腫自消。

﹝一字散﹞方見懸癰。

﹝淸胃散﹞生地丹皮黃連當歸升麻石膏煆引用燈心水煎服。

﹝方歌﹞淸胃散治胃熱燻﹐生地黃連當歸身﹐丹皮升麻石膏煆﹐臨煎須要入燈心。

初生門

卷五﹨初生門

鵝口

鵝口白屑滿舌口﹐心脾蘊熱本胎原﹐淸熱瀉脾搽保命﹐少遲糜爛治難痊。

﹝注﹞鵝口者白屑生滿口舌﹐如鵝之口也由在胎中受母飲食熱毒之气﹐蘊於心脾二經﹐故生後遂發於口舌之間治法以淸熱瀉脾散主之外用發蘸井水拭口﹐搽以保命散﹐日敷二三吹﹐白退自安倘治之稍遲﹐必口舌糜爛﹐吮乳不得﹐則𨿽痊矣。

﹝淸熱瀉脾散﹞山梔炒石膏煆黃連姜炒生地黃芩赤苓引用燈心水煎服。

﹝方歌﹞淸熱瀉脾治鵝口﹐石膏生地赤苓煎﹐芩連梔子合成劑﹐加人燈心病卽安。

﹝保命散﹞白礬燒灰朱砂各二錢五分水飛馬牙硝五錢以上研末以白鵝糞水攪取汁﹐塗舌與口角上。

初生門

卷五﹨初生門

吐舌

吐長收緩名吐舌﹐皆是心經有熱成﹐面紅煩渴溺澀赤﹐瀉心導赤服卽寧。

﹝注﹞吐舌者﹐伸長而收緩也﹐因心經有熱所致故面紅煩躁﹐口渴尿赤﹐宜瀉心導赤湯主之。

﹝瀉心導赤湯﹞木通生地黃連甘艸生引用燈心水煎服。

﹝方歌﹞瀉心導赤湯最良﹐心熱吐舌卽堪嘗﹐木通生地黃連艸﹐燈心加入服自彊。

初生門

卷五﹨初生門

弄舌

弄舌時時口內搖﹐心脾發熱口唇焦﹐煩熱舌漧大使穢﹐瀉黃導赤並能療。

﹝注﹞兒熱口中搖動者﹐因心脾有熱﹐以致唇焦舌漧煩熱便穢光用瀉黃散﹐次用瀉心導赤湯。

﹝瀉黃散﹞藿香葉山梔子炒石膏煆防風甘艸生引用燈心水煎服。

﹝方歌﹞弄舌瀉黃散最神﹐藿香葉配山梔仁﹐甘艸防風石膏煆﹐臨時煎服人燈心。

﹝瀉心導赤湯﹞方見吐舌。

初生門

卷五﹨初生門

重舌

舌下腫突似舌形﹐心脾積熱上攻衝﹐內服宜以淸熱飲﹐外敷涼心功最靈。

﹝注﹞重舌者﹐因舌下近舌根處其腫形似舌﹐故名重舌此心脾之熱﹐宜服淸熱飲外吹涼心散。

﹝淸熱飲﹞黃連生生地木通甘艸生連翹去心蓮子引用淡竹葉水煎﹐時時灌入口中﹝方歌﹞淸熱飲內用黃連﹐生地蓮子木通甘﹐連翹更加淡竹葉一同煎服自然安。

﹝涼心散﹞靑黛硼砂黃蘗黃連人乳拌曬人中白各二錢煆過風化硝一錢冰片二分以上爲極細末﹐吹之甚效。

初生門

卷五﹨初生門

木舌

木舌心脾積熱成﹐腫脹木硬證多凶﹐外用川硝敷舌上﹐內服瀉心導赤靈。

﹝注﹞木舌一證﹐皆因心脾積熱而成蓋脾之脈絡在舌下﹐又舌爲心苗﹐遇火上衝﹐令兒舌腫滿木硬﹐不能轉動故名木舌外用川硝散敷舌上﹐內服瀉心導赤湯﹐若不急治﹐必致難救。

﹝川硝散﹞朴硝五分眞紫雪二分鹽一分以上爲細末﹐以竹瀝調敷舌上。

﹝瀉心導赤散﹞方見吐舌初生門

卷五﹨初生門

�乳

�乳之候非一端﹐傷乳停痰胃熱寒﹐熱宜和中淸熱飲﹐寒用溫中止吐煎傷乳平胃散最妙﹐停痰二陳湯可痊﹐若是滿而自溢者﹐常須節乳自能安。

﹝注﹞小兒�乳﹐證非一端﹐有宿乳停痰胃寒胃熱之分﹐不可一例而治如面色多赤﹐二便微祕﹐手足指熱﹐此爲熱�也﹐宜和中淸熱飲主之面色靑白﹐糞淸多沫﹐手足指冷﹐此因寒而�也﹐宜溫中止吐湯主之口熱唇幹﹐夜臥不寧﹐手足心熱﹐此爲傷乳而�也﹐宜平胃散主之胸膈膨滿﹐嘔吐痰涎﹐此因停痰而�也﹐宜枳桔二陳湯主之若喫乳過多﹐滿而自溢者﹐不須服藥﹐惟節乳則�自止矣。

﹝和中淸熱飲﹞黃連姜炒半夏姜制陳皮茯苓藿香砂仁引用薑水煎服。

﹝方歌﹞和中淸熱飲黃連﹐半夏陳皮茯苓攢﹐藿香砂仁合成劑﹐水煎徐服可安全。

﹝溫中止吐湯﹞白豆蔻研茯苓半夏姜制生薑水煎衝磨沈香汁服。

﹝方歌﹞溫中止吐白豆蔻﹐茯苓半夏共生薑﹐臨服沈香汁加人﹐專治�乳自寒傷。

﹝平胃散﹞蒼術炒陳皮厚朴姜炒甘艸炙麥芽炒砂仁研引用薑水煎服。

﹝方歌﹞小兒傷乳多吐�﹐平胃調和功可見﹐蒼陳厚朴甘艸偕﹐加人麥砂姜一片。

﹝枳桔二陳湯﹞枳殼麩炒桔梗陳皮半夏姜制茯苓甘艸炙引用薑水煎服。

﹝方歌﹞停痰�乳不能安﹐枳桔二陳湯最先﹐枳桔陳半苓甘艸﹐生薑加入實時痊。

初生門

卷五﹨初生門

夜啼

夜啼寒熱因胎受﹐須將形色辧分明﹐寒屬脾經面靑白﹐手腹俱冷曲腰疼面赤溺閉屬心熱﹐熱用導赤寒釣藤﹐若無寒熱表裹證﹐古法蟬花散最精。

﹝注﹞小兒初生夜啼﹐其因有二﹐一日脾寒﹐一日心熱﹐皆受自胎中觀其形色便知病情矣如面色靑白﹐手腹俱冷﹐不欲吮乳﹐曲腰不伸者﹐脾寒也﹐�藤飲主之面赤唇紅﹐身腹俱熱﹐小便不利﹐煩躁多啼者﹐心熱也﹐導赤散主之若無以上形證﹐但多啼者﹐用蟬花散最當。

﹝�藤飲﹞川芎白當歸茯神白芍炒茯苓甘香木香煨�藤�引用紅棗水煎服。

﹝方歌﹞夜啼之證因脾寒﹐須服釣藤飲可痊﹐芎歸神芍苓甘艸﹐木香�藤紅棗煎。

﹝導赤散﹞方見小便不通。

﹝蟬花散﹞蟬蛻不拘多少用下半截以上研細末﹐每服少許﹐薄荷煎湯調下。

初生門

卷五﹨初生門

胎黃

兒生�體色如金﹐濕熱燻蒸胎受深﹐法當滲濕兼淸熱﹐地黃犀角二方神。

﹝注﹞胎黃者﹐�體面目皆黃﹐其色如金乃孕婦濕熱太盛﹐小兒在胎受母熱毒﹐故生則有是證也法當滲濕淸熱﹐須分輕重治之﹐色微黃生地黃湯﹐深黃者犀角散。

﹝生地黃湯﹞生地黃赤芍藥川芎當歸天花粉赤茯苓澤瀉豬苓甘艸生茵陳蒿引用燈心水煎﹐食前服。

﹝方歌﹞胎黃須用地黃湯﹐四物花粉赤苓良﹐澤瀉豬苓甘艸等﹐茵蔯加入水煎嘗。

﹝犀角散﹞犀角鎊茵蔯蒿栝蔞根升麻甘艸生龍膽艸生地寒水石煆水煎不拘時服。

﹝方歌﹞胎黃又有犀角散﹐甘艸犀角與茵蔯﹐升麻膽艸生地共﹐寒水石同栝蔞根。

初生門

卷五﹨初生門

胎赤

胎赤胎中受毒熱﹐生後徧體若丹塗﹐淸熱解毒湯極妙﹐蔣氏化毒功效殊。

﹝注﹞胎赤者﹐因孕婦過食辛熱之物﹐以致毒熱凝結﹐蘊於胞中遂令小兒生下頭面肢體赤若丹塗﹐故名日胎赤當以淸熱解毒湯主之熱盛便祕者﹐蔣氏化毒丹主之。

﹝淸熱解毒湯﹞生地黃連金銀花薄荷葉連翹去心赤芍木通甘艸生引用燈心水煎服。

﹝方歌﹞淸熱解毒湯堪誇﹐生地黃連金銀花﹐薄荷連翹赤芍藥﹐木通甘艸燈心加。

﹝蔣氏化毒丹﹞犀角黃連桔梗元參薄荷葉甘艸生大黃各一兩生靑黛五錢以上爲細末﹐煉白蜜爲丸﹐重六分﹐每服一丸﹐燈心湯化服。

初生門

卷五﹨初生門

赤遊風

赤遊胎中毒熱成﹐皮膚赤腫徧身行﹐頭面四肢猶可治﹐若歸心腹命難生內服犀角藍葉散﹐外用砭法敷神功﹐百日之內忌砭血﹐貼塗二法可安寧。

﹝注﹞小兒赤遊風證﹐多由胎中毒熱而成﹐或生後過於溫暖﹐毒熱蒸發於外以致皮膚赤熱而紅腫﹐色若丹塗遊走不定﹐行於徧身﹐故名日赤遊風多發於頭面四肢之間若內歸心腹則死﹐治法當服犀角解毒飲如不愈﹐繼以藍葉散﹐外用砭法刺出毒血毒甚者﹐敷以神功散﹐毒輕者﹐不用敷藥在百日內者﹐小兒忌砭血﹐以其肌肉難任也﹐須用豬肉貼法或以赤小豆末雞子淸調塗之甚效。

﹝犀角解毒飲﹞牛蒡子炒犀角荊芥穗防風連翹去心金銀花赤芍藥生甘艸川黃連生地黃引用燈心水煎服。

﹝方歌﹞犀角解毒藥最良﹐牛蒡犀角合荊防﹐連翹銀花赤芍藥﹐甘艸川連生地黃。

﹝藍葉散﹞藍葉五錢黃芩犀角屑川大黃銼微炒柴胡梔子各二錢生川升麻一錢石膏生甘艸一錢以上爲粗末﹐每服一錢水一小盞﹐煎五分﹐去渣兌竹瀝一酒杯﹐煎三兩沸放溫﹐量兒大小用之﹐气怯弱者可去大黃。

﹝砭血法﹞口吮毒血各聚一處﹐用細磁器擊碎﹐取鋒芒者﹐將筋頭劈開夾住用綫縛定﹐兩指輕撮筋梢﹐令磁芒對聚血處﹐再用筋一根頻擊﹐刺出毒血砭後毒甚者﹐以神功散敷之﹐毒輕者﹐砭後不可用﹐恐皮膚卽破艸烏能作痛也如患在頭者﹐不用砭法﹐只宜臥鍼倒挑患處﹐出毒血則愈。

﹝神功散﹞黃蘗炒艸烏生以上爲末﹐等分用漱口水調敷﹐頻以漱口水潤之。

﹝豬肉貼法﹞用生豬肉切片﹐貼於赤腫處﹐數數更換。

﹝塗法﹞生赤小豆不拘多少﹐研爲細末﹐用雞子淸調塗患處﹐幹則再塗。

初生門

卷五﹨初生門

初生無皮

兒生無皮有二端﹐父母梅毒遺染傳﹐或因未足月生早﹐無皮赤爛痛難堪梅毒換肌消毒散﹐胎怯當歸飲能痊﹐外敷淸涼鵝黃粉﹐毒解形完膚自堅。

﹝注﹞嬰兒生下無皮﹐其證有二或因父母素有楊梅結毒﹐傳染胞胎故生下或上半身赤爛﹐或下半身赤爛﹐甚至色帶紫黑又有因月分末足﹐生育太早﹐徧體浸漬紅嫩而光二證俱屬惡候遺毒者﹐內服換肌消毒散﹐外用淸涼膏﹐或鵝黃散敷之胎元不足者﹐內服當歸飲﹐外用稻米粉撲之毒解形完者﹐謂解去毒气﹐其皮自慚漸生完而堅實矣。

﹝換肌消毒散﹞當歸生地黃赤芍藥川芎皂刺土茯苓金銀花連翹去心甘艸生自芷苦參白蘚皮防風引用燈心水煎服。

﹝方歌﹞無皮換肌消毒治﹐四物皂刺土茯苓﹐銀花連翹艸白芷﹐苦參白蘚共防風。

﹝當歸飲﹞何首烏制白蘚皮白蒺藜甘艸當歸生地黃白芍藥人參黃耆川芎水煎服。

﹝方歌﹞當歸飲治兒無皮﹐面白肢冷服最宜﹐首烏蘚皮白蒺藜﹐甘艸四物共參耆。

﹝淸涼膏﹞石灰四兩朱經水濕成塊者用水泡之﹐沒指半許露一宿﹐面上有浮起如雲片者﹐輕輕取之﹐微帶淸水﹐視其多寡對小磨香油亦如之﹐以順攪成膏爲度﹐用雞翎搽之自愈。

﹝鵝黃散﹞黃蘗生石膏各等分煆共研爲細末撲之﹐濕則幹撲﹐幹則用豬苦膽調搽。

﹝撲粉法﹞旱稻白米作粉﹐時時撲之﹐其皮漸生神效。

初生門

卷五﹨初生門

變蒸

萬物春生夏熱長﹐兒生同此變形神三十二日爲一變﹐六十四日日一蒸變長百骸生藏府﹐蒸璔智能發聰明﹐十八五百七十六﹐變蒸卽畢形神成變蒸之狀身微熱﹐耳尻骨冷無病情。

﹝注﹞天地生化萬物﹐必以春溫夏熱﹐兒之初生﹐變生形神亦同此理自生之日至三十二日﹐日一變﹐至六十四日日一蒸﹐變則長其百骸生其藏府﹐蒸則璔其智能﹐發其聰明也日十八五百七十六者﹐謂十變五蒸之﹐外又有三大蒸﹐合計五百七十六日也變蒸卽畢﹐形神俱足﹐此後則不復變蒸矣然每變蒸之時﹐其狀惟身微熱﹑耳冷﹑尻骨冷而無他病情狀蓋以陰陽和變﹐生化神气﹐故無他病情狀也身微熱者﹐以陰陽氤氳變蒸之气而然也耳尻冷者﹐耳尻屬陰﹐以陽不傷陰﹐而與陰和之象﹐故不熱也。

﹝按﹞變蒸卽口生五藏六府次序﹐又曰包絡三焦二經俱無形狀﹐故不變不蒸﹐夫包絡乃周身脂膜聯系百骸藏府者﹐三焦乃軀殼內气充滿百骸藏府者變蒸時豈獨不及之耶﹐其說不經﹐細閱靈素自知﹐附辧以俟識者。

卷五﹨驚風門

驚風總括

心主驚兮肝主風﹐心熱肝風作急驚﹐素虛藥峻因成慢﹐吐瀉後起慢脾風急驚陽證有實像﹐慢脾陰證有虛形﹐慢驚半陰半陽證﹐虛實寒證要詳明。

﹝注﹞心藏神﹐心病故主驚也﹐肝屬木﹐肝病故主風也凡小兒心熱肝盛﹐一觸驚受風﹐則風火相搏﹐必作急驚之證也若素稟不足﹐或因急驚用藥過峻﹐暴傷元气﹐每致變成慢鷘之證更有因吐瀉旣久﹐中气大虛﹐脾土衰弱﹐肝木乘虛而內生驚風者名曰慢脾風也三者致病之因卽不同﹐故所現之證亦各異急驚屬陽﹐必有陽熱有餘等實像也慢脾屬陰﹐必有陰冷不足等虛像也至於慢驚初得之時﹐陰陽尙未過損﹐或因急驚傳變而成其中常有夾痰夾熱等證﹐如屬半陰半陽﹐不比慢脾純陰之病也治者須詳分虛實寒熱以治之﹐庶不致誤矣。

驚風門

卷五﹨驚風門

驚風八候

驚風八候搐搦掣﹐顫反引竄視之名﹐胕臂伸縮名爲搐﹐十指開合搦狀成勢若相撲謂之掣﹐顫則頭肢動搖鈴﹐反張身仰頭向後﹐引狀兩手若開弓竄則目直常似怒﹐視則睹物不轉睛﹐內外左右分順逆﹐須視急慢證皆同。

﹝注﹞八候謂搐搦掣顫反引竄視是也搐謂胕臂伸縮搦謂十指開合掣謂肩頭相撲顫謂手足動搖反者身仰向後引者手若開弓竄則目直而似怒視則睛露而不活其搐以男左手女右手﹐男大指在外﹐女大指在內爲順﹐反是爲逆此候急驚慢驚同皆見之﹐虛實無所異焉﹐治者宜切記之。

驚風門

卷五﹨驚風門

通關救急法

驚風搐搦神昏憒﹐痰壅气塞在心胸﹐急用通關吹入鼻﹐無嚏則死有嚏生。

﹝注﹞驚風搐搦﹐必神气昏憒﹐皆由痰壅气塞﹐壅結胸中而致急用通關散吹入鼻內﹐無嚏者不治﹐有嚏者審其表裹虛實隨證治之。

﹝通關散﹞半夏生皂角細辛薄荷各等分共爲細末﹐用筆管吹入鼻內少許。

驚風門

卷五﹨驚風門

急驚風

急驚觸異心驚熱﹐或由風礬火生風﹐暴發痰盛或熱極﹐壯熱煩急面唇紅痰壅气促牙關噤﹐二便祕澀脈數洪﹐驚用鎭驚風至寶﹐牛黃攻痰涼膈淸平治羌活瀉靑等﹐化痰導赤共涼驚。

﹝注﹞急驚風一證﹐有因目觸異物耳聞異聲﹐神散气亂而生者有因心肝火盛﹐外爲風寒郁閉﹐不得宣通而生者有因痰熱極盛而內動風者然證多暴發壯熱﹐煩急面紅唇赤﹐痰壅气促﹐牙關噤急﹐二便祕澀噤急者齒緊急不能開也二便祕澀者﹐大便祕結而小便澀難也脈洪數者主陽熱也觸異致驚者﹐淸熱鎭驚湯安神鎭驚丸主之火郁生風者﹐至寶丹主之痰盛生驚者﹐牛黃丸攻下之熱極生風者﹐涼膈散淸解之﹐病不甚者﹐則用平治之法風熱者﹐羌活散主之肝熱者﹐瀉靑丸主之痰兼熱者﹐淸熱化痰湯主之心經熱者﹐導赤散涼驚丸主之﹐惟在臨證者審而用之。

﹝淸熱鎭驚湯﹞柴胡薄荷麥冬去心梔子川黃連龍膽艸茯神�藤�甘艸生木通引加燈心竹葉調朱砂末服。

﹝方歌﹞淸熱鎭驚治外驚﹐柴胡薄荷麥門冬﹐梔子黃連龍膽艸﹐茯神釣藤艸木通。

﹝安神鎭驚丸﹞天竺黃茯神各五錢膽星棗仁炒麥冬去心赤芍當歸各三錢薄荷葉黃連辰砂牛黃梔子木通龍骨各三錢煆靑黛一錢以上爲細末﹐煉蜜丸如菉豆大﹐赤金箔爲衣﹐量兒大小與之﹐淡姜湯化下。

﹝至寶丹﹞麻黃防風荊芥薄荷當歸赤芍大黃芒硝川芎黃芩桔梗連翹去心白術土炒梔子石膏煆甘艸生滑石全蠍去毒細辛天麻白附子羌活僵蠶炒川連獨活黃蘗各等分以上共爲細末﹐煉蜜爲丸﹐每丸重五分﹐量兒大小與之﹐姜湯化下。

﹝牛黃丸﹞黑牽牛白牽牛各七錢半膽星枳實麩炒半夏各五錢姜制牙皂二錢去皮弦大黃一兩半以上研極細末﹐煉白蜜爲丸﹐重五分量兒大小與之﹐姜湯化下。

﹝涼膈散﹞黃芩大黃連翹去心芒硝甘艸生梔子薄荷引用竹葉生蜜煎服。

無汗者﹐加防風羌活。

﹝方歌﹞涼膈散治膈熱盛﹐梔翹芩薄芒硝黃﹐便祕硝黃加倍用﹐無汗更加羌活防。

﹝羌活散﹞羌活防風川芎薄荷天麻僵蠶炒甘艸生川黃連柴胡前胡枳殼麩炒桔梗引用生薑水煎服。

﹝方歌﹞羌活散風兼淸熱﹐羌防川芎薄荷葉﹐天麻僵蠶艸黃連﹐柴胡前胡枳殼桔。

﹝瀉靑丸﹞龍膽艸焙梔子大黃煨羌活防風各一錢川芎錢半以上研末﹐煉蜜爲丸如梧桐子大﹐竹葉薄荷湯調下。

﹝淸熱化痰湯﹞橘紅麥冬去心半夏姜制赤苓黃芩竹茹甘艸生川連枳殼麩炒桔梗膽星引用生薑燈心水煎服。

﹝方歌﹞淸熱化痰有橘紅﹐麥冬半夏赤茯苓﹐黃芩竹茹生甘艸﹐川連枳桔膽南星。

﹝瀉心導赤淸﹞方見木舌﹝涼驚丸﹞龍膽艸防風靑黛各三錢�藤�二錢黃連五錢牛黃一錢以上研細末﹐麵糊爲丸﹐如粟米大﹐量兒大小與之﹐金器煎湯化下。

驚風門

卷五﹨驚風門

急驚後調理法

急驚之後尙未淸﹐痰熱琥珀抱龍靈﹐神虛气弱痰兼熱﹐淸心滌痰功效呈。

﹝注﹞急驚多用寒涼之藥﹐亦急則治標之法但得痰火稍退﹐卽當調補气血若過用寒涼﹐必致轉成慢驚等證故驚邪一退﹐餘熱尙在者﹐當用琥珀抱龍丸主之若脾虛多痰者﹐宜淸心滌痰湯主之。

﹝琥珀抱龍丸﹞人參琥珀茯神各五錢山藥一兩炒甘艸四錢炙檀香三錢天竺黃枳殼麩炒枳實各五錢麩炒辰砂三錢膽星五錢赤金箔二十片以上爲細末﹐煉蜜爲丸﹐每丸重一錢大兒一丸﹐小兒半丸﹐淡姜湯化下。

﹝淸心滌痰湯﹞竹茹橘紅半夏姜制茯苓枳實麩炒甘艸生麥冬去心棗仁炒人參菖蒲南星川黃連引用生薑水煎服。

﹝方歌﹞淸心滌痰湯效靈﹐補正除邪兩收功﹐參苓橘半連茹艸﹐枳實菖棗星麥冬。

驚風門

卷五﹨驚風門

慢驚風

慢驚多緣稟賦弱﹐或因藥峻損而成﹐緩緩搐搦時作止﹐面白靑黃身則溫昏睡眼合睛或露﹐脈遲神慘大便靑﹐气虛夾痰醒脾效﹐脾虛肝旺緩肝靈。﹝注﹞慢驚一證﹐或緣稟賦虛弱﹐土虛木盛者有之或由急驚過用峻利之藥以致轉成此證者有之發時緩緩搐搦﹐時作時止面色淡黃﹐或靑白相兼﹐身必溫和﹐昏睡眼合或睡臥露睛﹐脈來遲緩﹐神气慘慘﹐大便靑色此乃脾胃虛弱﹐治宜培補元气爲主虛而夾痰者﹐醒脾湯主之脾虛肝旺者﹐緩肝理脾湯主之。

﹝醒脾湯﹞人參白術土炒茯苓天麻半夏姜制橘紅全蠍去毒僵蠶炒甘艸炙木香倉米膽南星引用生薑水煎服。

﹝方歌﹞气虛夾痰醒脾治﹐參術天麻白茯苓﹐橘半全蠍僵蠶艸﹐木香倉米膽南星。

﹝緩肝理脾湯﹞廣桂枝人參白茯苓白芍藥炒白術土炒陳皮山藥炒扁豆炒研甘艸炙引用煨姜大棗水煎服。

﹝方歌﹞肝旺脾虛緩肝湯﹐桂枝參苓芍術良﹐陳皮山藥扁豆艸﹐煎服之時入棗姜。

驚風門

卷五﹨驚風門

夾熱夾痰慢驚

慢驚夾熱或夾痰﹐身熱心煩口溢涎﹐宜以淸心滌痰治﹐白丸柴芍六君煎。

﹝注﹞慢驚之證﹐本無熱可言﹐但脾虛虛熱內生故痰涎上泛﹐咽喉气粗﹐身熱心煩﹐所謂虛夾痰熱是也痰熱相兼者﹐淸心滌痰湯主之脾虛肝旺痰盛者﹐靑州白丸子柴芍六子君湯主之。﹝淸心滌痰湯﹞方見急驚後調理法。

﹝靑州白丸子﹞生川島五錢去皮臍生半夏七兩南星三兩生白附子二兩生以上爲末﹐盛生絹袋內﹐用井花水擺出粉﹐未盡再擺﹐以粉盡爲度罝磁盆內﹐日曬夜露﹐每早撇去舊水﹐別用新水攪春五日﹐夏三日﹐秋七日﹐冬十日﹐去水曬漧﹐研爲細末用糯米粉煎粥淸丸菉豆大﹐每服三五丸﹐薄荷湯送下。

﹝柴芍六君子湯﹞人參白術土炒茯苓陳皮半夏姜制甘艸炙柴胡白芍炒�藤�引用姜棗水煎服。

﹝方歌﹞脾虛木旺風痰盛﹐四君人參術艸苓﹐痰盛陳半因加人﹐肝風更用柴芍藤。

驚風門

卷五﹨驚風門

慢脾風

肝盛脾衰金气弱﹐金失承制木風生﹐每因吐瀉傷脾胃﹐閉目搖頭面唇靑額汗昏睡身肢冷﹐舌短聲啞嘔澄淸﹐溫中補脾爲主劑﹐固眞理中隨病情。﹝注﹞慢脾風一證﹐多緣吐瀉卽久﹐脾气大傷﹐以致土虛不能生金金弱不能制木﹐肝木彊盛﹐惟脾是克故曰脾風﹐閉口搖頭﹐面唇靑黯﹐額汗昏陲﹐四肢厥冷舌短聲啞﹐頻嘔淸水﹐此乃純陰無陽之證逐風則無風可逐﹐治驚則無驚可治惟宜大補脾上﹐生胃回陽爲主吐瀉亡陽者﹐溫中補脾湯主之﹐大病後成﹑固眞湯主之﹐四肢厥冷者﹐理中湯加附子主之。

﹝溫中補脾湯﹞人參黃耆蜜炙白術土炒漧薑附子制半夏姜制陳皮茯苓砂仁肉桂去粗皮研白芍炒焦甘艸炙丁香引用煨薑水煎服。

﹝方歌﹞慢脾溫中補脾湯﹐參耆白術共漧薑﹐陳半附苓縮砂桂﹐白芍甘艸共丁香﹝固眞湯﹞人參白術土炒肉桂去粗皮白茯苓山藥炒黃耆蜜炙甘艸濕紙裏透附子去皮臍湯泡浸引用姜棗水煎服。

﹝方歌﹞固眞湯治慢脾風﹐人參白術桂茯苓﹐山藥黃耆煨甘艸﹐附子浸泡最宜精。

﹝理中湯﹞方見不乳。

卷五﹨癇證門

癇證總括

小兒癇證類痙驚﹐發時昏倒搐涎聲﹐食頃卽蘇如無病﹐陰陽驚痰食風分。

﹝注﹞癇證類乎驚風﹐痙風者謂發時昏倒抽搐﹐痰涎壅盛﹐气促作聲與驚痙二證相似也﹐但四體柔軟﹐一食之頃卽醒﹐依然如無病之人非若痙風一身﹐彊硬﹐終日不醒也陰者陰癇也﹐見藏陰證﹐陽者陽癇也﹐見府陽證驚癇因驚﹐痰癇因痰﹐食癇因食﹐風癇因風其證不一﹐治亦不同﹐臨證宜詳辧之。

癇證門

卷五﹨癇證門

陰癇

陰癇屬藏肢厥冷﹐偃臥拘急面白靑﹐吐沫聲微脈沈細﹐醒脾固眞定癇靈。

﹝注﹞陰癇屬陰藏寒之病也﹐多因慢驚之後痰入心包而得發時手足厥冷﹐偃臥拘急﹐面色靑白﹐口吐涎沫﹐聲音微小﹐脈來沈細輕者醒脾湯﹐重者固眞湯﹐病退調理用定癇丹主之。

﹝醒脾湯﹞方見慢驚門﹝固眞湯﹞方見慢脾風。

﹝定癇丹﹞人參三錢當歸三錢白芍三錢炒茯神棗仁各五錢炒遠志三錢去心琥珀三錢天竺黃四錢白術五錢土炒橘紅半夏姜制天麻各三錢�藤�四錢甘艸二錢炙以上共爲細末﹐煉蜜丸如榛子大每服一丸﹐淡姜湯化服。

癇證門

卷五﹨癇證門

陽癇

陽癇屬府身熱汗﹐仰臥面赤脈數洪﹐噤急啼叫吐涎沫﹐龍膽瀉靑與抱龍。

﹝注﹞陽癇屬陽﹐府熱之病也多因急驚去風下痰不淨﹐久而致成此證發時身熱自汗﹐仰臥面赤﹐脈象洪數﹐牙關噤急或啼叫不已﹐口吐涎沫如風兼熱者﹐用龍膽湯﹐肝經熱者﹐用瀉淸丸﹐痰涎壅盛者﹐用四制抱龍丸主之。

﹝龍膽湯﹞方見噤口。﹝瀉淸丸﹞方見急驚風。

﹝四制抱龍丸﹞天竺黃五錢辰砂二錢膽星一兩雄黃二錢麝香一分半以上爲極細末﹐另用麻黃﹐款冬花﹐甘艸﹐各五錢煎湯去滓慢火熬成﹐膏和藥末爲丸﹐如芡實大﹐每服一丸薄荷湯化下。

癇證門

卷五﹨癇證門

驚癇

驚癇觸異驚神气﹐吐舌急叫面白紅﹐發作如人將捕狀﹐安神大靑鎭驚功。

﹝注﹞小兒小肝熱盛﹐偶被驚邪所觸﹐因而神气潰亂﹐遂成癇證發時吐舌急叫﹐面色乍紅乍白﹐悚惕不安﹐如人將捕之狀先服大靑膏﹐次服鎭驚丸﹐則癇自定矣。

﹝大靑膏﹞天麻三錢白附子二錢靑黛一錢研蠍尾一錢去毒朱砂一錢研天竺黃二錢麝香三分烏梢蛇肉一錢酒浸焙漧以上同研細﹐煉蜜和膏﹐每服大兒五分﹐小兒三分﹐薄荷湯化服。

﹝鎭驚丸﹞茯神麥冬各五錢去心辰砂遠志去心石菖蒲棗仁各三錢炒牛黃一錢半川黃連三錢生珍珠二錢膽星五錢�藤�五錢天竺黃五錢犀角三錢甘艸二錢生以上共研細末煉蜜爲丸每丸重五分﹐量兒與之﹐用淡姜湯下。

癇證門

卷五﹨癇證門

痰癇

痰癇平素自多痰﹐發時痰壅在喉間﹐气促昏倒吐痰沫﹐一撚金與滚痰丸。

﹝注﹞痰癇者﹐因小兒平素痰盛﹐或偶因驚熱﹐遂成至癇發時痰涎壅塞喉間﹐气促昏倒﹐口吐涎沫宜先服一撚金以急下其痰﹐吹服朱衣滚痰丸﹐則气順痰淸而癇自止矣。

﹝一撚金﹞方見不乳。

﹝朱衣滚痰丸﹞礞石一兩煆沈香五錢黃芩七錢大黃一兩以上爲細末水泛爲丸﹐朱砂爲衣﹐多寡量兒大小﹐白滚水化服。

癇證門

卷五﹨癇證門

食癇

食癇食過積中脘﹐一時痰熱使之然﹐面黃腹滿吐利臭﹐妙聖滚痰和胃安。

﹝注﹞食癇者﹐其病在脾﹐因小兒乳食過度﹐停結中脘乘一時痰熱壅盛﹐遂致成癇其初面黃腹滿﹐吐利酸臭﹐後變時時發搐﹐宜用妙聖丹主之痰盛者朱衣滚痰丸主之﹐後用淸熱和胃丸調理﹐則積滯淸而驚癇定矣。

﹝妙聖丹﹞雄黃蠍梢朱砂代赭石各二錢煆醋淬巴豆三个去油杏仁二錢炒去皮尖以上共爲細末﹐蒸棗肉丸如桐子大﹐每服三五丸木香煎湯化服。

﹝朱衣滚痰丸﹞方見痰癇。

﹝淸熱和胃丸﹞川連五錢生梔子五錢生竹茹四錢麥冬五錢去心連翹四錢去心山查一兩神麯一兩炒麥芽一兩炒陳皮四錢枳實五錢麩炒大黃五錢甘艸三錢生以上爲細末﹐煉蜜爲丸﹐每丸重一錢量兒與之﹐用白滚水化下。

癇證門

卷五﹨癇證門

風癇

風癇汗出風襲經﹐二目靑黯面淡紅﹐十指屈伸如數物﹐化風羌活牛黃功。

﹝注﹞風癇因汗出脫衣﹐腠理開張﹐風邪乘隙而入發時目靑面紅﹐手如數物治法先宜疏風解表﹐輕則化風丹主之﹐重則羌活桂枝湯主之風兼痰者﹐牛黃丸主之。

﹝化風丹﹞膽星二錢羌活獨活天麻防風甘艸炙荊芥穗人參川芎各一錢以上共爲細末﹐煉蜜丸皂子大﹐每服一丸薄荷湯化開服。

﹝羌活桂枝湯﹞羌活防風麻黃桂枝天麻大黃甘艸生引用生薑水煎服。

﹝方歌﹞羌活桂枝治風癇﹐疏風瀉熱難妙言﹐羌防麻桂天麻艸大黃煎服自然痊。

﹝牛黃丸﹞膽星全蠍去毒蟬退各一錢半防風牛黃白附子生僵蠶炒天麻各一錢五分麝香五分以上爲細末﹐煮棗去核皮﹐取肉和丸﹐如菉豆大每服三五丸﹐生薑湯化服。

卷五﹨疳證門

疳證總括

大人爲勞小兒疳﹐乳食傷脾是病原﹐甘肥失節生積熱﹐气血津液被熬煎初患尿泔午潮熱﹐日久靑筋肚大堅﹐面色靑黃肌肉瘦﹐皮毛憔悴眼睛晛。﹝注﹞大人者十五歲以上也﹐病則爲勞若十五歲以下者﹐皆名爲疳緣所稟之气血虛弱﹐藏府嬌嫩﹐易於受傷或因乳食過飽﹐或因肥甘無節停滯中脘﹐傳化遲滯﹐腸胃漸傷﹐則生積熱﹐熱盛成疳則消耗气血﹐前灼津液凡疳病初起﹐尿如米泔﹐午後潮熱日久失治﹐致令靑筋暴露﹐肚大堅硬﹐面色靑黃﹐肌肉消瘦﹐皮毛憔悴﹐眼睛發晛﹐而疳證成矣然當分其所屬而治之﹐庶不致有誤也。

疳證門

卷五﹨疳證門

脾疳

脾疳面黃肌消瘦﹐身熱困倦喜睡眠﹐心下痞硬滿腫脹﹐臥冷食泥腹痛堅頭大頸細食懶進﹐吐瀉煩渴便腥粘﹐攻積消疳肥兒治﹐補脾參苓白術先。

﹝注﹞脾屬土﹐色黃主肌肉故脾疳則見面黃肌肉消瘦﹐身體發熱﹐困倦喜睡心下痞硬乳食懶進﹐睡臥喜冷﹐好食泥土﹐肚腹堅硬疼痛頭大頸細﹐有時吐瀉﹐口漧煩渴﹐大便腥粘之證也宜先攻其積﹐用消疳理脾湯肥兒丸主之積退然後調理其脾﹐以參苓白術散主之。

﹝消疳理脾湯﹞蕪荑三稜莪術靑皮炒陳皮蘆薈檳榔史君子肉甘艸生川黃連胡黃連麥芽炒神麯炒引用燈心水煎服。

﹝方歌﹞消疳理脾用蕪荑﹐三稜莪術靑陳皮蘆薈檳榔史君艸﹐連胡連麥芽麯。

﹝肥兒丸﹞人參二錢半白術五錢土炒茯苓三錢黃連二錢胡黃連五錢史君子肉四錢神麯炒麥芽炒山查肉各三錢半甘艸錢半炙蘆薈二錢半煆以上爲末﹐黃米糊丸﹐如黍米大每服二三十丸﹐米湯化下。

﹝參苓白術散﹞人參二錢茯苓白術土炒扁豆炒薏米炒山藥各五錢炒陳皮三錢縮砂桔梗各二錢甘艸一錢炙建蓮子五錢去心以上共爲細末每服一錢﹐老米湯調服。

疳證門

卷五﹨疳證門

疳瀉

疳疾傷脾因作瀉﹐先淸後補爲妙訣﹐初宜淸熱和中湯﹐久瀉參苓白術捷。

﹝注﹞疳瀉之證多緣積熱傷脾﹐以致水榖不分﹐頻頻作瀉法當淸熱滲濕﹐以淸熱和中湯主之若瀉久不愈﹐當漸爲調理﹐參苓白術散主之。

﹝淸熱和中湯﹞白術土炒陳皮厚朴姜炒赤苓黃連神麯炒穀芽炒史君子生甘艸澤瀉引用燈心水煎服。

﹝方歌﹞疳久泄瀉名疳瀉﹐淸熱和中功甚捷﹐白術陳厚赤苓連﹐柛榖史君艸澤瀉。

﹝參苓白術散﹞方見脾疳。

疳證門

卷五﹨疳證門

疳腫脹

疳疾腫脹面浮光﹐傳化失宜脾肺傷﹐气逆喘欬胸膈滿﹐禦苑勻气服最良。

﹝注﹞疳病腫脹之證﹐多因傳化失宜﹐以致肺脾兩傷現證气逆喘欬﹐胸膈痞悶﹐肚腹腫脹﹐面色浮光宜用禦苑勻气散治之﹐其腫脹自消矣。

﹝禦苑勻气散﹞桑皮蜜炒桔梗赤苓甘艸生藿香陳皮木通引用姜皮燈心水煎服。

﹝方歌﹞疳久脾虛腫脹生﹐禦苑勻气有奇功﹐桑皮桔梗赤苓艸﹐藿香陳皮合木通。

疳證門

卷五﹨疳證門

疳痢

疳疾日久頻下痢﹐多緣腸胃熱凝滯﹐或赤或白腹窘急﹐香連導滯爲妙劑。

﹝注﹞疳痢之由﹐皆因熱結腸胃所致故痢時或赤或白﹐腹中窘痛急用香連導滯湯治之﹐其痢自愈。

﹝香連導滯湯﹞靑皮炒陳皮厚朴姜炒川黃連姜炒生甘艸山查神麯炒木香煨檳榔大黃引用燈心水煎服。

﹝方歌﹞疳久下痢名疳痢﹐香連導滯功最良﹐靑陳厚朴川連艸﹐查麯木香檳大黃。

疳證門

卷五﹨疳證門

肝疳

肝疳面目爪甲靑﹐眼生眵淚澀難睜﹐搖頭揉目合面臥﹐耳流濃水濕瘡生腹大靑筋身羸瘦﹐燥渴煩急糞帶靑﹐淸熱柴胡同蘆薈﹐調養逍遙抑肝靈。﹝注﹞肝屬木﹐包靑主筋﹐故肝疳則見面目爪甲皆靑﹐眼生眵淚隱澀難睜﹐搖頭揉目﹐合面睡臥﹐耳瘡流膿﹐腹大靑筋﹐身體羸瘦燥渴煩急﹐糞靑如苔之證也治宜先淸其熱﹐用柴胡淸肝散﹐蘆薈肥兒丸主之治病勢稍退﹐當以逍遙散抑肝扶脾湯調理。

﹝柴胡淸肝散﹞銀柴胡梔子微炒連翹去心生地黃胡黃連赤芍龍膽艸靑皮炒甘艸生。引用燈心竹葉水煎。

﹝方歌﹞柴胡淸肝治肝疳﹐銀柴梔子翹胡連﹐生地赤芍龍膽艸﹐靑皮甘艸一同煎。

﹝蘆薈肥兒丸﹞五穀虫二兩炒蘆薈生胡黃連姜川黃連各一兩姜炒銀柴胡一兩二錢炒扁豆炒山藥各二兩炒南山查二兩半蝦蟆四个煆肉豆蔻七錢煨檳榔五錢使君子二兩半炒神麯三兩炒麥芽一兩六錢炒鶴虱八錢炒蕪荑一兩炒朱砂二錢飛麝香二錢共研細末﹐醋糊爲丸如黍米大﹐每服一錢﹐米飲下。

﹝加味逍遙散﹞茯苓白術炒當歸白芍炒柴胡薄荷炙甘艸丹皮梔子炒引用姜棗水煎服。

﹝方歌﹞加味逍遙散如神﹐茯苓白術當歸身﹐白芍柴胡薄荷艸﹐再加丹皮梔子仁。

﹝抑肝扶脾湯﹞人參白術土炒黃連姜炒柴胡酒炒茯苓靑皮醋炒陳皮白芥子龍膽艸山查神麯炒炙甘艸引用姜棗水煎服。

﹝方歌﹞調理抑肝扶脾湯﹐參術黃連柴苓良﹐靑陳白芥龍膽艸﹐山查神麯甘艸嘗。

疳證門

卷五﹨疳證門

心疳

心疳面赤脈絡赤﹐壯熱有汗時煩驚﹐咬牙弄舌口燥渴﹐口舌生瘡小便紅胸膈滿悶喜伏臥﹐懶食漧瘦吐利頻﹐瀉心導赤珍珠治﹐茯神調理可收功。

﹝注﹞心屬火﹐色赤主血脈故心疳則見面紅目脈絡赤﹐壯熱有汗﹐時時驚煩﹐咬牙弄舌﹐口舌漧燥渴飲生瘡﹐小便紅赤﹐胸膈滿悶﹐睡喜伏臥﹐懶食漧瘦﹐或吐或利也熱盛者﹐瀉心導赤湯主之熱盛兼驚者﹐珍珠散主之病久心虛者﹐茯神湯調理之。

﹝瀉心導赤湯﹞方見木舌。

﹝珍珠散﹞珍珠三錢麥冬五錢去心天竺黃三錢金箔二十五片牛黃一錢胡黃連三錢生甘艸二錢羚羊角大黃當歸各三錢朱砂二錢雄黃一錢茯神五錢犀角三錢以上細末﹐每五分﹐茵陳湯調服﹝茯神湯﹞茯神當歸炙甘艸人參引用龍眼肉水煎服煩熱者加麥冬﹝方歌﹞茯神湯內用茯神﹐當歸甘艸共人參﹐若是煩熱麥冬入﹐淸補兼施功最純。

疳證門

卷五﹨疳證門

疳渴

肥甘積熱傷津液﹐大渴引飲心煩熱﹐速用淸熱甘露宜﹐熱減津生渴自歇。

【注】

疳渴者﹐多因肥疳積熱煎耗脾胃﹐以致津液虧損故不時大渴引飲﹐心神煩熱速用淸熱甘露飲﹐其渴自愈。爲生地淸肺飲以疏解之﹝淸熱甘露飲﹞生地黃麥冬去心石斛知母生枇杷葉蜜炙石膏煆甘艸生茵陳蒿黃芩引用燈心水煎服﹝方歌﹞耗液傷津成疳渴﹐淸熱甘露飲如神﹐生地麥冬斛知母﹐枇杷石膏艸茵芩疳證門

卷五﹨疳證門

肺疳

面白气逆時欬嗽﹐毛髮焦枯皮粟幹﹐發熱憎寒流淸涕﹐鼻頰生瘡號肺疳�散生地淸肺效﹐淸熱甘露飲爲先﹐肺虛補肺散最妙﹐隨證加減莫遲延。

【注】

肺屬金﹐色白主皮毛故肺疳則見面白气逆﹐欬嗽﹐毛髮焦枯﹐皮上生粟﹐肌膚漧燥﹐憎寒發熱常流淸涕﹐鼻頰生瘡也先用生地淸肺飲以�解之﹐繼用甘露飲凊之日久肺虛者﹐當以補肺散主之。

﹝生地淸肺散﹞桑皮炒生地黃天冬前胡枯梗蘇葉防風黃芩生甘艸當歸連翹去心赤苓引用生薑紅棗水煎服。

﹝方歌﹞生地淸肺用桑皮﹐生地天冬前枯齊﹐蘇葉防風黃芩艸﹐當歸連翹赤苓宜。

﹝甘露飲﹞生地黃熟地黃天冬麥冬去心枳殼麩炒枯梗黃芩枇杷葉蜜炙茵陳蒿石斛引用紅棗肉煎服。

﹝方歌﹞甘露飲治肺火壅﹐生熟地黃二門冬﹐枳桔黃芩枇杷葉﹐茵陳石斛共煎成。

﹝補肺散﹞白茯苓阿膠蛤粉炒糯米馬兜鈐炙甘艸杏仁炒去皮尖水煎服。

﹝方歌﹞肺虛補肺散通仙﹐茯苓阿膠糯米攢﹐馬兜鈴配炙甘艸﹐杏仁微炒去皮尖。

疳證門

卷五﹨疳證門

腎疳

解顱鶴膝齒行遲﹐骨瘦如柴面黑黧﹐齒齦出血口臭气﹐足冷腹痛瀉哭啼腎疳先用金蟾治﹐九味地黃繼進宜﹐若逢稟賦气虛弱﹐調元散進莫遲疑。

﹝注﹞腎屬水﹐色黑主骨﹐患此疳者初必有解顱鶴膝齒遲行遲腎气不足等證更因甘肥失節﹐久則漸成腎疳﹐故見面色黧黑﹐齒齦出血口中气臭﹐足冷如冰﹐腹痛泄瀉﹐啼哭不已之證先用金蟾丸治其疳繼以九味地黃丸調補之若稟賦不足者﹐調元散主之。

﹝金蟾丸﹞幹蝦蟆五个煆胡黃連黃連各三錢鶴虱二錢肉豆蔻煨苦楝根白皮雷丸蘆薈生蕪荑各三錢以上爲末﹐麯糊爲丸菉豆大﹐雄黃爲衣﹐每服十五丸﹐米湯化下。

﹝九味地黃丸﹞熟地茱萸肉各五錢赤茯苓澤瀉牡丹皮山藥炒當歸川楝子史君子各三錢肉以上爲細末﹐煉白蜜爲丸﹐如芡實大用滚白水研化﹐食前服。

﹝調元散﹞人參茯苓白術土炒山藥炒川芎當歸熟地黃茯神黃耆炙甘艸炙白芍炒引用姜棗水煎服。

﹝方歌﹞調元散治稟賦弱﹐參苓白術幹山藥﹐芎歸熟地共茯神﹐黃耆甘艸同白芍。

疳證門

卷五﹨疳證門

疳熱

小兒疳疾身發熱﹐輕重虛實當分別﹐初用靑蒿飲爲宜﹐日久�甲散最捷。

﹝注﹞疳疾之證﹐身多發熱﹐治者宜分別輕重虛實治之病初起多實者﹐�甲靑蒿飲主之﹐日久多虛者﹐�甲散主之。

﹝�甲靑蒿飲﹞銀柴胡�甲炙靑蒿生甘艸生地黃赤芍胡黃連知母炒地骨皮引用燈心水煎服。

﹝方歌﹞疳疾血虛身發熱﹐�甲靑蒿藥有功﹐銀柴�蒿艸地芍﹐胡連知母地骨同。

﹝�甲散﹞人參黃耆�甲炙生地熟地當歸白芍炒地骨皮水煎服。

﹝方歌﹞疳疾日久骨熱蒸﹐�甲散治效從容﹐參耆�甲生熟地﹐當歸白芍地骨同。

疳證門

卷五﹨疳證門

腦疳

腦疳多緣受風熱﹐又乘乳哺失調節﹐頭皮光急生餅瘡﹐頭熱發焦如穗結鼻干心煩腮�腫﹐困倦睛暗身汗熱﹐龍膽龍腦丸甚良﹐吹鼻龍腦效甚捷。

﹝注﹞腦疳者﹐因兒素受風熱﹐又兼哺乳失調﹐以致變生此證頭皮光急﹐腦生餅瘡﹐頭熱毛焦﹐發結如穗﹐鼻干心煩﹐腮�腫硬困倦睛暗﹐自汗身熱也腦熱生瘡者﹐龍膽丸主之煩熱羸瘦者﹐龍腦丸主之外用吹鼻龍腦散吹之﹐其證自愈。

﹝龍膽丸﹞龍膽艸升麻苦楝根皮焙赤茯苓防風蘆薈油發灰各二錢靑黛黃連各三錢以上爲細末﹐豬膽汁浸糕楜丸如麻子大﹐薄荷湯下﹐量兒大小與之。

﹝龍腦丸﹞龍腦麝香各五分雄黃二錢胡黃連三錢牛黃一錢朱砂一錢五分蘆薈三錢生幹蝦蟆四錢灰以上爲細末熊膽合丸﹐如麻子大﹐每服三丸﹐薄荷湯下。

﹝吹鼻龍腦散﹞龍腦麝香少許各研細末蝸牛殼炒黃蝦蟆灰瓜蒂黃連細辛桔梗各等分以上爲細末﹐入磁盒內貯之每取少許吹人鼻中﹐日吹二次。

疳證門

卷五﹨疳證門

眼疳

疳熱上攻眼疳成﹐癢澀赤爛胞腫疼﹐白睛生翳慚遮滿﹐流淚羞明目不睜疏解瀉肝散最妙﹐云翳淸熱退翳靈﹐日久不瘥當補養﹐逍遙瀉肝二方從。

﹝注﹞眼疳者﹐疳熱上攻於眼故發時癢澀赤爛﹐眼胞腫疼﹐白睛生翳﹐漸漸遮滿﹐不時流淚﹐羞明閉目也先用瀉肝散疏解之﹐再用淸熱退翳湯消其翳若日久不瘥﹐法當調補逍遙散﹐或羊肝散主之。

﹝瀉肝散﹞生地黃當歸赤芍川芎連翹去心梔子生龍膽艸大黃羌活甘艸生防風引用燈心水煎服。

﹝方歌﹞瀉肝散治肝熱壅﹐生地當歸赤芍芎﹐連翹梔子龍膽艸﹐大黃羌活艸防風。

﹝淸熱退翳湯﹞梔子微炒胡黃連木賊艸生地羚羊角龍膽艸銀柴胡蟬蛻赤芍甘艸生菊花蒺藜引用燈心水煎服。

﹝方歌﹞淸熱退翳消云翳﹐梔連木賊芍生地﹐羚羊龍膽銀柴胡﹐蟬蛻甘艸菊蒺藜。

﹝逍遙散﹞方見肝疳。

﹝羊肝散﹞靑羊肝一具去筋膜切韭葉厚片人參羌活白術土炒蛤粉各等分以上爲細末﹐令勻聽用﹐將藥置荷葉上﹐如錢厚一層鋪肝一層包固﹐外以新靑布包裹蒸熟﹐任兒食之如不食者﹐及夏月恐腐壞﹐則曬榦爲末﹐早晚白湯調服服完再合﹐以好爲度﹐若熱者減人參。

疳證門

卷五﹨疳證門

鼻疳

疳熱攻肺成鼻疳﹐鼻塞赤癢痛難堪﹐浸淫潰爛連唇際﹐欬嗽气促發毛幹熱盛淸金化毒效﹐疳虫蝕鼻化虫丸﹐調敷須用鼻疳散﹐吹鼻蟬殼效通仙。

﹝注﹞鼻疳者﹐因疳熱攻肺而成﹐蓋鼻爲肺竅故發時鼻塞赤癢﹐疼痛浸淫潰爛﹐下連唇際成瘡﹐欬嗽气促﹐毛髮焦枯也熱盛者﹐宜淸金散﹐蔣氏化毒丹主之虫蝕者﹐用化虫丸主之外用鼻疳散敷之﹐或以吹鼻蟬殼散吹入鼻內。

﹝淸金散﹞生梔子黃芩枇杷葉蜜炙生地黃花粉連翹去心麥冬去心薄荷元參生甘艸桔梗引用燈心水煎服。

﹝方歌﹞淸金散治肺壅熱﹐梔子黃芩枇杷葉﹐生地花粉翹麥冬﹐薄荷元參甘艸桔。

﹝蔣氏化毒丹﹞方見胎赤。

﹝化虫丸﹞蕪荑蘆薈生靑黛川芎白芷梢胡黃連川黃連蝦蟆各等分灰以上爲細末﹐豬膽汁浸糊爲丸﹐如麻子大﹐每服二十丸﹐食後杏仁煎湯下。

﹝鼻疳散﹞靑黛一錢麝香少許熊膽五分以上爲細末﹐幹者用豬骨髓調貼﹐濕者幹上。

﹝吹鼻蟬殼散﹞蟬殼微炒靑黛研蛇蛻皮灰滑石麝香各等分細研以上爲細末﹐每用菉豆大﹐吹人鼻中﹐日三用之﹐疳虫盡出。

疳證門

卷五﹨疳證門

牙疳

疳成毒熱內攻胃﹐上發齦肉赤爛疼﹐口鼻血出牙枯落﹐穿腮蝕唇命多傾攻毒消疳蕪荑效﹐繼以蘆薈肥兒靈﹐外用牙疳散時上﹐能食堪藥始能生。﹝注﹞牙疳者﹐因毒熱攻胃而成故熱毒上發﹐齦肉赤爛痛疼﹐口臭血出﹐牙枯脫落﹐穿腮蝕唇病勢危急﹐急用消疳蕪荑湯瀉其毒熱繼以蘆薈肥兒丸淸其餘熱外用牙疳散時時敷之自愈總之此證必胃能彊食﹐堪勝峻藥﹐始有生機﹐否則難治也。

﹝消疳蕪荑湯﹞大黃芒硝蕪荑蘆薈生川連胡黃連黃芩雄黃水煎服﹐服後便軟及不食者﹐去大黃芒硝﹐加石膏羚羊角。

﹝方歌﹞蕪荑消疳大黃硝﹐蘆薈蕪荑二連標﹐黃芩雄黃一同入﹐能淸積熱牙疳消。

﹝蘆薈肥兒丸﹞方見肝疳。

﹝牙疳散﹞人中白煆存性綠礬燒紅五倍子各等分炒黑冰片少許以上爲極細末﹐先用水拭淨牙齒﹐再以此散敷之﹐有虫者加檳榔。

疳證門

卷五﹨疳證門

脊疳

積熱生虫蝕脊膂﹐於擊其背若鼓嗚﹐羸瘦脊骨鋸齒狀﹐身熱下利煩渴璔十指皆瘡嚙爪甲﹐此名脊疳病熱凶﹐蘆薈丸同金蟾散﹐急急調治莫從容。﹝注﹞脊疳者﹐因積熱生虫上蝕脊膂也以手擊其背﹐必空若鼓鳴﹐脊骨羸瘦﹐狀若鋸齒﹐始爲脊疳外證亦身體發熱﹐下利煩渴﹐十指皆瘡﹐頻嚙爪甲﹐其證最爲可畏須先以蘆薈丸殺其虫繼用金蟾散消其疳﹐隨時調治﹐或可愈也。

﹝蘆薈丸﹞生蘆薈靑黛朱碎熊膽胡黃連貫眾地龍微炒川黃連蟬蛻去足雷丸各五錢麝香一錢蝦蟆一个酥塗炙焦以上爲細末﹐用蝸角肉研和﹐丸如麻子大每服五丸﹐粥飲下﹐量兒大小與之。

﹝金蟾散﹞蟾一枚酥塗炙焦夜明沙炒桃白皮樗根白皮地堬黃蘗訶黎勒皮煨百合人參大黃白蕪荑炒胡粉各三錢檳榔一錢丁香三十七粒以上爲細末﹐每服五分粥飲調下。

疳證門

卷五﹨疳證門

蛔疳

過食膩冷並肥甘﹐濕熱生蛔腹內纏﹐時煩多啼時腹痛﹐口唇色變溢淸涎腹脹靑筋肛濕癢﹐史君散治莫遲延﹐不愈下虫丸極效﹐蛔退補脾肥兒丸。

﹝注﹞蛔疳者﹐因過食生冷油膩肥甘之物﹐以致濕熱生蛔﹐腹中擾動故有時煩燥多啼﹐有時肚腹攪痛﹐口唇或紅或白口溢淸涎﹐腹脹靑筋﹐肛門濕癢也先用史君子散治之﹐不愈下虫丸主之若蛔退﹐又當調補其脾﹐肥兒丸主之﹝史君子散﹞史君子十个瓦上炒爲末苦楝子五个泡去核白蕪荑甘艸各一錢膽汁浸一宿以上爲末﹐每服一錢﹐水調服。

﹝下虫丸﹞苦楝根皮新白者佳酒浸焙木香桃仁浸去皮尖綠色貫眾蕪荑焙雞心檳榔各二錢輕粉五分鶴虱一錢炒幹蝦蟆三錢炒黑史君子三錢取肉煨以上爲末﹐麵糊成丸﹐如麻子大﹐每服二十丸﹐滚白水下。

﹝肥兒丸﹞方見脾疳。

疳證門

卷五﹨疳證門

無辜疳

無辜疳傳有二因﹐鳥羽污服著兒身﹐或緣乳母病傳染﹐頸項瘡核便利膿虫蝕臟腑身羸瘦﹐面黃發熱致疳生﹐淸熱宜用柴胡飲﹐消疳肥兒效如神。﹝注﹞無辜疳者﹐其病原有二或因浣衣夜露﹐被無辜烏落羽所污﹐兒著衣後﹐致成此證或因乳母有病﹐傳染小兒﹐以有此疾其證頸項生瘡﹐或項內有核如彈﹐按之轉動﹐軟而不疼其中有虫如米粉﹐不速破之﹐使虫蝕臟腑﹐便利膿血身體羸瘦﹐面黃發熱也治宜先淸其熱﹐柴胡飲主之﹐再消其疳以蘆薈肥兒丸主之。

﹝柴胡飲﹞赤芍藥柴胡黃連半夏姜制桔梗夏枯艸龍膽艸浙貝母黃芩甘艸生引用燈心水煎服。

﹝方歌﹞柴胡飲治無辜疳﹐赤芍柴胡川黃連﹐半夏桔梗夏枯艸﹐龍膽浙貝芩艸煎。

﹝蘆薈肥兒丸﹞方見肝疳。

疳證門

卷五﹨疳證門

丁奚疳

徧身骨露號丁奚﹐肌肉漧澀晝夜啼﹐手足枯細面鯬黑﹐項細腹大突出臍尻削身軟精神倦﹐骨蒸潮熱渴煩隨﹐化滯五疳消積治﹐補養人參啟脾宜。﹝注﹞丁奚者﹐徧身骨露﹐其狀似丁﹐故名曰丁奚也其證肌肉漧澀﹐啼哭不已﹐手足枯細﹐面色鯬黑﹐項細腹大﹐肚臍突出﹐尻削身軟﹐精神倦怠﹐骨蒸潮熱﹐燥渴煩急也先用五疳消積丸化其滯繼用人參散脾丸理其脾病﹐可漸愈矣。

﹝五疳消積丸﹞史君子肉五錢炒麥芽炒陳皮神麯炒山查各一兩白蕪荑黃連膽艸各三錢以上爲末﹐陳米飯爲丸﹐每服一錢﹐米飲下。

﹝人參散脾丸﹞人參五錢白術五錢土炒白茯苓五錢陳皮四錢扁豆五錢炒山藥五錢炒木香二錢煨榖芽三錢炒神麯三錢炒炙甘艸二錢以上研細末﹐煉蜜爲丸﹐重一錢﹐用建連湯化下。

疳證門

卷五﹨疳證門

哺露疳

乳食不節傷脾胃﹐羸瘦如柴哺露成﹐吐食吐虫多煩渴﹐頭骨開張哺熱蒸先用集聖消積滯﹐繼用肥兒甚有靈﹐若還腹大靑筋現﹐人參丸服莫從容。

﹝注﹞哺露者﹐因乳食不節大傷脾胃也其證羸瘦如柴﹐吐食吐虫﹐心煩口渴﹐頭骨開張﹐日哺蒸熱先用集聖丸消其積滯再用肥兒丸淸理其脾﹐若哺露日久肚大靑筋者﹐又宜淸補兼施﹐以人參丸主之。

﹝集聖丸﹞蘆薈微炒五靈脂炒夜明沙淘洗焙漧縮砂木香陳皮莪術史君子肉黃連川芎酒洗炒幹蟾各二錢炙當歸一錢五分靑皮二錢制以上爲細末﹐用雄豬膽二个﹐取汁和麵糊爲丸﹐每服一錢﹐米飲送下。

﹝肥兒丸﹞方見脾疳。

﹝人參丸﹞人參麥冬去心半夏姜制大黃微炒黃耆炙茯苓柴胡黃芩炙甘艸川芎訶黎勒煨�甲炙以上爲細末煉蜜爲丸﹐如麻子大﹐以粥飲下﹐量兒大小用之。

卷五﹨吐證門

吐證總括

諸逆上衝成嘔吐﹐乳食傷胃或夾驚﹐或因痰飲或虫擾﹐虛實寒熱要分明。

﹝注﹞嘔吐一證﹐皆諸逆上衝所致也夫諸逆之因﹐或以乳食過多﹐停滯中脘﹐致傷胃气﹐不能健運而上逆也或於食時觸驚﹐停積不化而上逆也或痰飲壅盛﹐阻隔气道或蛔虫擾亂﹑懊�不安而上逆也。

總之上逆之因𨿽不同﹐而皆能成嘔吐也但病有虛有實﹐有寒有熱治者當於臨證時﹐參合兼見之證﹐審愼以別之﹐庶不誤矣。

吐證門

卷五﹨吐證門

辧嶇吐噦證

有物有聲謂之嘔﹐有物無聲吐證名﹐無物有聲謂噦證﹐分別醫治中病情。

﹝注﹞吐證有三﹐曰嘔﹐曰吐﹐曰噦古人謂嘔屬陽明﹐有聲有物﹐气血俱病也吐屬太陽﹐有物無聲﹐血病也噦屬少陽﹐有聲無物﹐气病也獨李杲謂嘔吐噦俱屬胃虛弱潔古老人又從三焦以分气積寒之三因﹐然皆不外諸逆上衝也治者能分虛實別寒熱以治之﹐自無不曲中病情矣。

吐證門

卷五﹨吐證門

傷乳吐

乳食過飽蓄胃中﹐乳片不化吐頻頻﹐身熱面黃腹膨脹﹐消乳保和有神功。

﹝注﹞傷乳者﹐因乳食過飽﹐停蓄胃中﹐以致運化不及吐多乳片﹐猶如物盛滿而上溢也其證身熱面黃﹐吐腹膨脹治宜消乳丸保和丸化其宿乳﹐安胃和中﹐節其乳食﹐自然止也。

﹝消乳丸﹞香附二兩制神麯炒麥芽各一兩炒陳皮八錢縮砂仁炒甘艸各五錢炙以上爲細末﹐滴水爲丸如粟米大﹐量兒大小服之﹐姜湯化下。

﹝保和丸﹞南山查二兩神麯一兩炒茯苓半夏各一兩姜制連翹去心陳皮萊菔子各五錢炒以上爲細末﹐麵糊爲丸﹐麥芽湯化服。

吐證門

卷五﹨吐證門

傷食吐

過食傷胃腹脹熱﹐惡食口臭吐酸粘﹐眼胞虛浮身潮熱﹐須服三稜和胃煎。

﹝注﹞傷食吐者﹐因小兒飲食無節﹐過食油膩麵食等物﹐以致壅塞中脘而成也﹐其證肚腹脹熱﹐惡食口臭﹐頻吐酸粘﹐眼胞虛浮﹐身體潮熱治宜淸胃和中爲主﹐先用三稜丸止其吐﹐再用和胃湯化其滯﹐而病漸愈矣。

﹝三稜丸﹞三稜煨陳皮半夏姜制神麯各一兩炒黃連姜制枳實麩炒丁香各五錢以上研細末﹐面和爲丸﹐如黃米大每服二十丸﹐食後姜湯下。

﹝和胃湯﹞陳皮半夏姜制縮砂仁研蒼術炒厚朴姜制藿香葉香附炒甘艸炙山查神麯炒引用生薑水煎服。

﹝方歌﹞和胃湯治嘔吐頻﹐陳皮半夏縮砂仁﹐蒼術厚朴藿香葉﹐香附甘艸山查神吐證門

卷五﹨吐證門

夾驚吐

食時觸異吐靑涎﹐身熱心煩睡不安﹐截風觀音散極妙﹐止吐定吐丸可痊。

﹝注﹞夾驚吐者﹐多因飲食之時忽被驚邪所觸而致吐也其證頻吐靑涎﹐身體發熱﹐心神煩躁﹐睡臥不寧先用全蠍觀音散截其風﹐次用定吐丸止其嘔﹐而病可痊矣。

﹝全蠍觀音散﹞人參三錢黃耆蜜炙扁豆炒茯苓各五錢蓮肉三錢去心木香一錢五分煨白芷二錢羌活防風天麻全蠍各三錢去毒炙甘艸一錢五分以上爲細末﹐姜棗煎湯調服﹐量兒大小與之。

﹝定吐丸﹞丁香二十一粒蠍梢四十九條去毒半夏三个姜制以上爲細末令勻煮棗肉爲丸﹐如黍米大﹐每服七丸﹐金器煎湯化服。

吐證門

卷五﹨吐證門

痰飲吐

痰飲壅盛在胸中﹐痰因气逆嘔吐成﹐眩暈面靑吐涎飲﹐香砂二陳六君寧。

﹝注﹞痰飲吐者﹐由小兒飲水過多﹐以致停畱胸膈﹐變而爲痰痰因气逆﹐遂成嘔吐之證其候頭目眩暈面靑﹐嘔吐涎水痰沫也﹐宜用香砂二陳湯虛者香砂六君子湯治之。

﹝二陳湯﹞方見�乳本方加藿香砂仁。

﹝香砂六君子湯﹞藿香縮砂仁白術土炒人參茯苓半夏姜制陳皮甘艸引用生薑水煎服。

﹝方歌﹞香砂六君虛痰吐﹐藿香縮砂共白術﹐人參茯苓及陳皮半夏甘艸同煎服。

吐證門

卷五﹨吐證門

虫吐

虫吐胃熱或胃寒﹐色變時疼嘔淸涎﹐寒熱當以陰陽辧﹐化虫加減理中痊。

﹝注﹞虫吐之證有二﹐有以胃經熱蒸者﹐有以胃經寒迫者皆能令虫不安﹐擾亂胃中而作吐也其證唇色或紅或白﹐胃口時痛時止﹐頻嘔淸涎﹐屬寒屬熱當從陰陽之證辧之﹐熱者化虫丸主之﹐寒者加減理中湯主之。

﹝化虫丸﹞蕪荑五錢鶴虱苦楝根皮胡粉史君子肉檳榔各一兩枯礬二錢五分以上爲細末﹐麵糊爲丸﹐量兒大小用之。

﹝加減理中湯﹞人參漧薑白術土炒川椒引用烏梅一个﹐水煎服。

﹝方歌﹞加減理中寒吐虫﹐人參漧薑白術從﹐川椒烏梅伏虫動﹐煎成服下卽安寧。

吐證門

卷五﹨吐證門

虛吐

虛吐多因胃弱成﹐神倦頷動睡露睛﹐自利不渴頻嘔吐﹐丁沈四君藥最靈。

﹝注﹞虛吐之證﹐多因胃气虛弱不能消納乳食﹐致成此證也其精神倦怠﹐順門煽動﹐睡臥露睛﹐自利不渴﹐頻頻嘔吐者以丁沈四君子湯治之。

﹝丁沈四君子湯﹞人參白術土炒茯苓炙甘艸丁香沈香引用煨薑水煎服。

﹝方歌﹞胃虛嘔吐不思食﹐丁沈四君治最宜﹐參術苓艸補其胃﹐丁香沈香溫其脾。

吐證門

卷五﹨吐證門

實吐

小兒實吐腹脹滿﹐二便不利痞硬疼﹐發渴思涼吐酸臭﹐三一承气可收功。

﹝注﹞實吐者﹐小兒平素壯實﹐偶而停滯﹐胸腹脹滿﹐二便祕澀﹐痞硬疼痛口渴思飲寒涼﹐吐多酸臭也﹐宜用三一承气湯下之﹐二便利而吐止矣。

﹝三一承气湯﹞芒硝生大黃枳實麩炒甘艸生厚朴姜炒引用生薑水煎服。

﹝方歌﹞三一承气治實吐﹐滌滯通塞功最著﹐芒硝相配生大黃﹐枳實甘艸同厚朴。

吐證門

卷五﹨吐證門

寒吐

朝食暮吐爲冷吐﹐乳食不化不臭酸﹐四肢厥冷面唇白﹐姜橘丁萸理中煎。

﹝注﹞寒吐者﹐皆因小兒過食生冷或乳母當風取涼﹐使寒气入乳﹐小兒飲之﹐則成冷吐之證其候朝食暮吐﹐乳食不化﹐吐出之物﹐不臭不酸﹐四肢逆冷﹐面唇色白治當溫中定吐﹐胃微寒者﹐姜橘散主之﹐寒甚者﹐丁萸理中湯主之。

﹝姜橘散﹞白姜一錢陳皮一兩炙甘艸一錢以上爲細末每服一錢﹐溫棗湯調服。

﹝理中湯﹞方見不乳本方加丁香吳茱萸。

吐證門

卷五﹨吐證門

熱吐

食入卽吐因胃熱﹐口渴飲冷吐酸涎﹐身熱唇紅小便赤﹐加味溫膽湯可痊。

﹝注﹞熱吐之證﹐或因小兒過食煎燇之物或因乳母過食厚味﹐以致熱積胃中﹐遂令食入卽吐口渴飲冷﹐嘔吐酸涎﹐身熱唇紅﹐小便赤色治宜淸熱爲主﹐加味溫膽湯主之。

﹝加味溫膽湯﹞陳皮半夏姜制茯苓麥冬去心枳實麩炒生甘艸竹茹黃連姜炒用燈心水煎服。

﹝方歌﹞熱吐須用溫膽湯﹐陳皮半夏茯苓良﹐麥冬枳實生甘艸﹐竹茹黃連水煎嘗。

卷五﹨瀉證門

瀉證總括

小兒泄瀉認須淸﹐傷乳停食冷熱驚﹐藏寒脾虛飧水瀉﹐分消溫補治宜精。

﹝注﹞瀉之一證﹐多因脾被濕浸﹐土不勝水而成然致病之原各異或乳食停滯不化或感受寒暑之气或驚邪外觸或藏受寒冷或脾虛作瀉更有飧瀉水瀉之證﹐致疾之因不同﹐而調治之法亦異醫者詳細辧之﹐或分消或溫補﹐因證施治﹐庶不誤矣。

瀉證門

卷五﹨瀉證門

傷乳食瀉

乳食過傷瀉酸膿﹐噫臭腹熱脹滿疼﹐口渴惡食溺赤澀﹐保安平胃奏神功。

﹝注﹞傷乳食瀉者﹐因乳食過飽﹐損傷脾胃﹐乳食不化故頻瀉酸膿也﹐噫臭腹熱﹐脹滿疼痛﹐口渴惡食﹐小便赤澀須用保安丸消其滯﹐次用平胃散和其脾﹐庶積消而瀉止矣。

﹝保安丸﹞香附醋炒縮砂仁各一兩白姜炮靑皮醋炒陳皮三稜莪術炙甘艸各五錢以上爲細末﹐麯糊爲丸﹐量兒大小與之﹐白湯化下。

﹝平胃散﹞方見�乳。

瀉證門

卷五﹨瀉證門

中寒瀉

過食生冷中寒瀉﹐腸嗚脹痛泄澄淸﹐面白肢冷懶飲食﹐理中訶子散堪行。

﹝注﹞中寒瀉者﹐因過食生冷﹐以致寒邪凝結﹐腸鳴腹脹﹐時復疼痛所瀉皆澄澈淸冷﹐面色淡白﹐四肢厥冷﹐飲食懶進也溫中理中湯主之﹐止瀉訶子散主之。

﹝理中湯﹞方見不乳。

﹝訶子散﹞訶子麩炒肉豆蔻面煨白術土炒人參茯苓木香各二兩煨陳皮炙甘艸各五錢以上爲細末每服一錢姜湯調服瀉證門

卷五﹨瀉證門

火瀉

火瀉內熱或傷暑﹐暴注下迫腹痛疼﹐煩渴瀉黃小便赤﹐玉露四苓可收功。

﹝注﹞火瀉者﹐皆因臟腑積熱﹐或外傷暑气故瀉時暴注下迫﹐肚腹疼痛﹐心煩口渴﹐瀉多黃水﹐小便赤色也先用玉露散淸其熱﹐再用四苓湯利其水﹐庶得其要矣。

﹝玉露散﹞寒水石石膏各一兩甘艸三錢以上爲細末﹐量兒大小﹐溫湯無時調服。

﹝四苓湯﹞茯苓白術土炒豬苓澤瀉引用燈心水煎服。

﹝方歌﹞火瀉小便不利通﹐利水除濕用四苓﹐茯苓白術豬苓澤﹐燈心爲引共煎成。

瀉證門

卷五﹨瀉證門

驚瀉

驚瀉因驚成泄瀉﹐夜臥不安晝惕驚﹐糞稠若膠帶靑色﹐鎭驚養脾服通靈。

﹝注﹞驚瀉者﹐因气弱受驚﹐致成此證其候夜臥不安﹐晝則驚惕﹐糞稠若膠﹐色靑如苔治宜鎭心抑肝﹐先以益脾鎭驚散定其驚次以養脾丸理其脾﹐庶可愈矣。

﹝益脾鎭驚散﹞人參錢半自術土炒茯苓各三錢朱砂八分�藤二錢甘艸五分炙以上爲細末﹐每服一錢﹐燈心湯調服。

﹝養脾丸﹞人參白術土炒當歸川芎各三錢靑皮醋炒木香煨黃連姜炒陳皮各二錢神麯炒山查縮砂仁麥芽各一錢炒以上研細末神麯糊爲丸﹐如麻子大﹐每服二十丸﹐陳倉米飲下。

瀉證門

卷五﹨瀉證門

臍寒瀉

剪臍失護受寒冷﹐糞包靑白腹痛嗚﹐散寒和气飲極效﹐溫補調中湯最靈。

﹝注﹞臍寒瀉者﹐多因斷臍失護﹐風冷乘人﹐傳於大腸﹐遂成寒瀉之證其候糞包靑白﹐腹痛腸鳴先用和气飲溫散之﹐再以調中湯溫補之﹐庶治得其要矣。

﹝和气飲﹞蒼術紫蘇防風赤苓豆豉藿香陳皮厚朴姜炒炙甘艸引用生薑燈心水煎服。

﹝方歌﹞和气飲具溫散功﹐蒼術紫蘇共防風赤苓豆豉藿香葉﹐陳皮厚朴甘艸同。

﹝調中湯﹞人參茯苓藿香白術土炒炙甘艸木香煨香附制縮砂仁引用煨薑水煎服。

﹝方歌﹞臍寒瀉用調中湯﹐人參白術煨木香藿香茯苓同香附﹐縮砂炙艸引煨姜。

瀉證門

卷五﹨瀉證門

脾虛瀉

脾虛食後卽作瀉﹐腹滿不渴少精神﹐面黃懶食肌消瘦﹐參苓白術奏奇勛。

﹝注﹞脾虛瀉者﹐多因脾不健運故每逢食後作瀉腹滿不渴﹐精神短少﹐面黃懶食﹐肌肉消瘦也宜用參苓白術散以補脾﹐其瀉自止。

﹝參苓白術散﹞方見脾疳。

瀉證門

卷五﹨瀉證門

飧瀉

淸气下陷失健運﹐完谷不化飧瀉名﹐補中益气湯升補﹐久瀉腸滑用四神。

﹝注﹞飧瀉者﹐或因春傷風邪﹐淸气下陷﹐脾失健運﹐以致完谷不化也治者須補養脾土﹐用補中益气湯升其中气若泄瀉日久﹐腸滑不禁者﹐用四神丸治之。

﹝補中益气湯﹞人參黃耆蜜炙當歸土炒白術土炒炙甘艸陳皮升麻土炒柴胡醋炒引用姜棗水煎服。

﹝方歌﹞飧瀉多因淸陽陷﹐補中益气湯最驗﹐參耆歸術艸陳皮﹐升麻柴胡功無限。

﹝四神丸﹞補骨脂四兩五味子肉豆蔻各二兩面裹煨吳茱萸一兩水浸炒以上爲細末﹐生薑棗肉爲丸﹐每服一錢﹐米飲下。

瀉證門

卷五﹨瀉證門

水瀉

脾胃濕盛成水瀉﹐懶食溏瀉色多黃﹐淸濁不分溺短澀﹐胃苓升陽除濕湯。

﹝注﹞水瀉者﹐皆因脾胃濕盛﹐以致淸濁不分﹐變成水瀉之證其候小便短澀﹐懶食溏瀉色黃﹐宜用胃苓湯以除濕若瀉久不止﹐則用升陽除濕湯治之﹐其證自愈。

﹝胃苓湯﹞蒼術炒陳皮厚朴姜炒白術土炒茯苓炙甘艸肉桂澤瀉豬苓姜紅棗水煎服。

﹝方歌﹞濕瀉胃苓湯堪行﹐蒼術陳皮厚朴同﹐白術茯苓炙甘艸﹐肉桂澤瀉共豬苓。

﹝升陽除濕湯﹞蒼術炒陳皮防風神麯炒麥芽炒澤瀉炙甘艸升麻羌活柴胡豬苓引用生薑水煎服。

﹝方歌﹞升陽除濕瀉不停﹐蒼術陳皮共防風﹐神麯麥芽澤甘艸﹐升麻羌活柴豬苓。

卷五﹨感冒門

感冒風寒總括

小兒肌膚最柔脆﹐偶觸風寒病榮衛﹐輕爲感冒病易痊﹐重爲傷寒證難退夾食夾熱或夾驚﹐疏散和解宜體會。

﹝注﹞小兒气血末充﹐肌膚柔脆﹐風寒所觸﹐邪气入於腠理﹐榮衛受病輕者爲感冒﹐易痊﹐重者爲傷寒﹐難治又有夾食夾熱夾驚等證或宜疏散﹐或宜和解﹐臨證時細爲體察焉。

感冒門

卷五﹨感冒門

傷風

肺主皮毛感邪風﹐發熱憎寒頭痛疼﹐有汗嚏涕脈浮緩﹐鼻塞聲重咳嗽頻杏蘇飲同金沸散﹐疏風解表莫從容。

﹝注﹞傷風者﹐風邪傷衛也﹐衛主皮毛﹐內合於肺故令身體發熱憎寒﹐頭疼有汗﹐嚏涕鼻塞聲重﹐不時咳嗽也脈浮緩宜杏蘇飲解散外邪﹐繼用金沸艸散開通气逆則愈。

﹝杏蘇飲﹞杏仁炒去皮尖紫蘇前胡桔梗枳殼麩炒桑皮炒黃芩甘艸生麥冬去心浙貝母去心橘紅引用生薑水煎服。

﹝方歌﹞杏蘇飲治風傷肺﹐杏仁﹐紫蘇前桔同﹐枳殼桑皮黃芩艸﹐麥冬貝母合橘紅。

﹝金沸艸散﹞細辛荊芥半夏姜制旋覆花前胡甘艸赤苓引用姜棗水煎服。

﹝方歌﹞金沸艸散微傷風﹐細辛荊芥半夏同﹐旋覆前胡生甘艸﹐生薑紅棗赤茯苓。

感冒門

卷五﹨感冒門

傷寒

小兒傷寒表感寒﹐發熱無汗而惡寒﹐頭痛身痛脈浮緊﹐嘔逆煩渴病邪傳初用羌活熱通盛﹐邪傳柴葛大柴煎。

﹝注﹞傷寒者﹐乃寒邪傷表榮分也其證身體發熱﹐惡寒無汗﹐頭痛身痛﹐而脈浮緊若嘔逆煩渴者﹐則爲邪盛欲傳經也此證初宜九味羌活湯如熱盛者﹐以雙解通聖湯治之服此藥後已﹐汗下不解而傳經者﹐用柴葛解肌湯兼裹證者﹐用大柴胡湯以解表通裏﹐因證施治﹐庶不致誤。

﹝九味羌活湯﹞蒼術炒白芷川芎細辛羌活防風生地黃芩甘艸生引用生薑蔥白水煎服﹐大便祕者﹐加大黃。

﹝方歌﹞傷寒初起羌活湯﹐蒼芷芎細合羌防﹐生地芩艸姜蔥入﹐便祕之時加大黃。

﹝雙解通聖湯﹞麻黃朴硝大黃當歸赤芍川芎白術土炒石膏滑石桔梗梔子連翹去心黃芩薄荷甘艸生荊芥防風引用生薑蔥白水煎服。

﹝方歌﹞傷寒熱盛通聖湯﹐表裹兩解麻硝黃﹐歸芍芎術膏滑桔﹐梔翹芩薄艸荊防。

﹝柴葛解肌湯﹞葛根柴胡白芷羌活桔梗石膏黃芩赤芍藥甘艸生引用生薑紅棗水煎服。

﹝方歌﹞柴葛解肌解三陽﹐葛根柴胡白芷羌﹐桔梗石膏芩赤芍﹐甘艸煎服自安康。

﹝大柴胡湯﹞柴胡黃芩赤芍藥半夏姜制枳實麩炒大黃引用生薑大棗水煎服。

﹝方歌﹞大柴胡治邪傳經﹐少陽陽明表裹通﹐柴胡黃芩赤芍藥﹐半夏枳實大黃同。

感冒門

卷五﹨感冒門

感冒夾食

內傷飲食感寒風﹐發熱憎寒頭痛疼﹐惡食噯臭吐酸物﹐便柲尿澀腹熱膨雙解藿香正气飲﹐化滯平胃斟酌行。

﹝注﹞小兒平日飲食無節﹐內傷停滯﹐外復爲風寒所襲﹐故成是證也其候發熱憎寒﹐頭痛惡食﹐噯臭吐酸﹐便柲尿澀﹐腹熱膨脹也熱盛者﹐用雙解通聖湯兩解之內無熱者﹐用藿香正气湯和解之表邪卽解﹐然後調理其脾﹐用平胃散消導之庶幾外無餘邪﹐內無滯熱﹐而病自愈矣。

﹝雙解通聖湯﹞方見傷寒。

﹝藿香正气湯﹞蘇葉白芷藿香陳皮半夏姜制茯苓大腹皮甘艸生厚朴姜炒桔梗引用生薑紅棗水煎服。

﹝方歌﹞和解藿香正气湯﹐蘇葉白芷共藿香﹐陳半茯苓大腹艸﹐厚朴桔梗引棗姜。

﹝平胃散﹞方見�乳加山查神麯麥芽。

感冒門

卷五﹨感冒門

感冒夾熱

平素有熱感風寒﹐面赤唇焦口鼻幹﹐憎寒壯熱頻飲冷﹐心煩譫妄便多艱瀉熱先宜用通聖﹐淸熱涼膈天水煎。

﹝注﹞小兒臟腑素稟多熱﹐今復爲風寒所傷﹐風熱相搏﹐則火邪愈盛故其現證有面赤唇焦﹐口鼻漧燥﹐憎寒壯熱﹐口渴飲冷心煩神燥譫語狂妄﹐二便祕澀治宜散其風寒﹐更宜兼瀉其熱﹐須用雙解通聖湯兩解之若服藥後汗出便利﹐病𨿽少減﹐熱猶不退者﹐治宜淸熱爲主當以涼膈散合天水散治之﹐則表裏淸而病愈矣。

﹝雙解通聖湯﹞方見傷寒﹝涼膈散﹞方見急驚風。

﹝天水散﹞滑石六兩飛甘艸一兩生共爲細末﹐每服一錢﹐燈心湯調下。

感冒門

卷五﹨感冒門

感冒夾驚

感冒病時觸驚異﹐心驚膽怯睡不安﹐身熱煩躁面靑赤﹐疏解散與涼驚丸和以柴胡溫膽劑﹐寧神定志效通仙。﹝注﹞小兒感冒邪气未解﹐復爲驚異所觸故見心驚膽怯﹐睡臥不安﹐身熱煩躁﹐面色靑赤之證先以疏解散疏散之﹐再以涼驚丸淸鎭之如病𨿽退﹐尙覺心驚不寐者﹐宜用柴胡溫膽湯和解之。

﹝疏解散﹞羌活蘇葉防風枳殼麩炒桔梗前胡赤芍藥杏仁炒去皮尖僵蠶炒甘艸生黃連酒炒引用生薑水煎服。

﹝方歌﹞疏解散治感冒驚﹐羌活蘇葉及防風﹐枳前胡黃連芍﹐杏仁僵蠶甘艸同。

﹝涼驚丸﹞方見急驚風﹝柴胡溫膽湯﹞柴胡陳皮半夏姜制茯苓甘艸生竹茹枳實麩炒引用生薑水煎服。

﹝方歌﹞柴胡溫膽感冒驚﹐病後余邪尙未寧﹐柴胡陳半茯芩艸﹐竹茹枳實姜用生。

卷五﹨瘟疫門

瘟疫總括

瘟病傷寒傳變同﹐感寒卽病傷寒名﹐冬受寒邪春復感﹐因感而發瘟病成至夏感發爲熱病﹐逐戶相傳乃天行﹐四時不正爲時气﹐痧疹瘟�要詳明。

﹝注﹞瘟病之傳變與傷寒無異﹐有冬感於寒而卽病者﹐名曰傷寒有冬傷於寒而末卽病者﹐寒邪藏於肌膚之內﹐伏於榮衛之間至春復感春風﹐發爲瘟病﹐至夏復感暑熱﹐發爲熱病若逐戶闔門老幼相傳﹐乃天行瘟疫﹐其害更烈或春夏應暖熱而反寒﹐秋冬應寒涼而反熱﹐此爲四時不正之气名曰時气﹐相感爲病﹐亦與傷寒同其治也﹐其間或發�發痧發疹﹐要當詳明其證﹐治法在後。

瘟疫門

卷五﹨瘟疫門

瘟病

冬受寒邪不卽病﹐復感春寒發名瘟﹐證同傷寒治雙解﹐嘔加生薑半夏均。

﹝注﹞瘟病一證﹐乃冬受寒邪不卽爲病﹐至春復感春風而發者也現證與傷寒相同﹐用雙解通聖湯兩解之若嘔吐者﹐以生薑半夏入之﹐其嘔自止。

﹝雙解通聖湯﹞方見傷寒瘟疫門

卷五﹨瘟疫門

風瘟

風瘟復感春風發﹐汗熱身重睡鼾眠﹐汗少荊防敗毒治﹐汗多桂枝白虎湯。

﹝注﹞風瘟﹐冬受寒邪復感春風而發爲病也其證身重睡憨﹐發熱自汗汗少者以荊防敗毒散解﹐汗多者以桂枝合白虎湯淸解之。

﹝荊防敗毒散﹞荊芥防風羌活獨活柴胡前胡甘艸生川芎枳殼麩炒桔梗茯苓引用生薑水煎服。

﹝方歌﹞荊防敗毒宜時气﹐風瘟無汗用自靈﹐荊防羌獨柴前艸﹐川芎枳桔與茯苓。

﹝桂枝合白虎湯﹞桂枝芍藥石膏煆知母生甘艸生粳米引加生薑大棗水煎服。

﹝方歌﹞桂枝湯合白虎湯﹐壯熱多汗服此方﹐桂芍石膏知母艸﹐粳米大棗共生薑。

瘟疫門

卷五﹨瘟疫門

熱病

冬受寒邪不卽病﹐至夏復感暑熱成﹐身不惡寒而多渴﹐證同瘟病治亦同。

﹝注﹞熱病﹐乃冬受寒邪不卽爲病﹐至夏復感暑熱而成﹐故名曰熱病現證與瘟病相類﹐但不惡寒﹐口漧作渴爲少異耳﹐治法亦與瘟病同。

瘟疫門

卷五﹨瘟疫門

瘟疫

天行厲气瘟疫病﹐爲病挨門合境同﹐皆由邪自口鼻入﹐故此傳染迅如風當分表裹陰陽毒﹐因時取治審重輕﹐古法皆以攻爲急﹐荊防普濟救苦攻。

﹝注﹞瘟疫一證﹐乃天地之厲气流行﹐沿門闔戶﹐無論老少彊弱﹐觸之者卽病蓋邪气自口鼻而入﹐故傳染之速迅如風火但毒有在表在裏在陰在陽之分其或發或攻或淸﹐當因春風夏熱秋涼冬寒之四時各異隨人虛實﹐量乎輕重以施治也古法皆以攻毒爲急者﹐以邪自口鼻而入﹐在裏之病多故也發以荊防敗毒散﹐淸以普濟消毒飲﹐攻以二聖救苦丹則酌量合直審度醫治﹐庶幾臨證時有得心應手之妙矣。

﹝荊防敗毒散﹞方見風瘟﹝普濟消毒飲﹞黃芩酒炒黃連酒炒陳皮桔梗板藍根升麻柴胡薄荷連翹去心牛蒡子炒研僵蠶炒馬勃甘艸生元參引用燈心水煎服。

﹝方歌﹞普濟消毒淸時瘟﹐芩連陳桔板藍根﹐升柴薄荷翹牛蒡﹐僵蠶馬勃艸元參。

﹝二聖救苦丹﹞大黃四兩皂角二兩以上爲末﹐水丸﹐每服一錢量兒大小與之用無根水下。

瘟疫門

卷五﹨瘟疫門

瘟�疹痧

傷寒疹�失汗下﹐時气初感卽其然﹐表邪覆郁榮衛分﹐外泛皮脈痧疹�疳白疹紅如膚粟﹐�紅如豆片連連﹐紅輕赤重黑多死﹐淡紅稀暗是陰�未透升麻消毒治﹐熱盛三黃石膏煎﹐已透消�靑黛飲﹐痧疹表裹雙解先。

﹝注﹞傷寒發�疹痧﹐皆因汗下失宜﹐外邪覆郁﹐內熱泛出而成也惟時气傳染﹐感而卽出﹐亦猶疫之爲病﹐烈而速也發於衛分則爲痧﹐衛主气﹐故色白如膚粟也發於榮分則爲疹�﹐榮主血﹐故色紅膚淺爲疹﹐深重爲�﹐�形如豆﹐甚則成片連連�疹之色紅者輕﹐赤者重﹐黑者死﹐此以色辧熱之淺深驗死生也若其色淡紅﹐稀暗者﹐皆因邪在三陽已成﹐�疹由外入裏﹐邪從陰化或過服涼藥所致﹐是爲陰�陰痧陰疹﹐法當從陰寒治也�出未透﹐表熱輕者﹐宜升麻葛根湯合消毒犀角飲治之表熱重者﹐宜三黃石膏湯發之已透者﹐用消�靑黛飲加減淸之疹痧初起﹐表裹不淸﹐用雙解通聖湯先通表裏﹐余法同前。

﹝升麻葛根湯合消毒犀角飲﹞升麻葛根芍藥甘艸生牛蒡子荊芥防風犀角引用芫荽水煎服。

﹝方歌﹞升麻消毒表�疹﹐升葛芍艸蒡荊防﹐偣加犀角急煎服﹐表實熱盛另有方。

﹝三黃石膏湯﹞黃連黃芩梔子黃蘗豆豉麻黃石膏引用生蔥水煎服。

﹝方歌﹞三黃石膏發�疹﹐表實熱盛有奇功﹐連芩枙蘗與豆豉﹐麻黃石膏生用蔥。

﹝消�靑黛飲﹞石膏煆知母犀角甘艸生梔子生川連生靑黛元參柴胡生地人參大黃引用姜棗水煎﹐臨服人苦酒一匙和服。

﹝方歌﹞消�靑黛消毒�﹐石知犀角艸梔連﹐靑黛元參柴生地﹐人參大黃斟酌添。

﹝雙解通聖湯﹞方見傷寒。

卷五﹨暑證門

暑證總括

小兒暑病有四證﹐中暑陽邪傷暑陰﹐暑風攻肝抽搐見﹐暑厥攻心不識人。

﹝注﹞中暑﹐爲陽邪單中暑熱也﹐陽邪身熱有汗傷暑﹐爲陰邪中暑復感寒也﹐陰邪身熱無汗中暑熱極﹐攻肝則抽搐﹐攻心則厥冒不省人事治者果能因證分別施治﹐自無難矣。

暑證門

卷五﹨暑證門

中暑

中暑汗出身壯熱﹐頭痛大渴煩不寧﹐气乏衶倦兩足冷﹐加味人參白虎靈。

﹝注﹞中暑之證﹐身熱有汗﹐因暑熱燻蒸故頭痛口渴﹐煩躁不寧﹐甚則气乏神倦﹐足冷惡寒須以加味人參白虎湯治之。

﹝加味人參白虎湯﹞人參石膏生知母粳米甘艸蒼術水煎服。

﹝方歌﹞加味人參白虎湯﹐暑熱傷气服最良﹐參膏知母粳米艸﹐停飲嘔水更加蒼。

暑證門

卷五﹨暑證門

傷暑

傷暑受暑感風寒﹐無汗熱渴面赤紅﹐幹噦惡心腹絞痛﹐嗜臥懶食肢重疼淸散二香飲極效﹐气虛六合湯奏功﹐夾食惡食多吐瀉﹐加味香薷法最靈。

﹝注﹞小兒傷暑﹐謂受暑復感風寒也其證發熱無汗﹐口渴飲水面色紅赤﹐漧嘔惡心﹐或腹中絞痛﹐嗜臥懶食以二香飲治之﹐此內淸外散之法也若正气虛弱﹐當補正袪邪﹐以六合湯治之若傷暑夾食﹐大吐瀉者﹐以加味香薷飲治之。﹝二香飲﹞蘇葉藿香白茯苓扁豆炒厚朴姜制陳皮半夏姜制甘艸生大腹皮白芷桔梗川黃連香薷引用生薑燈心水煎服。

﹝方歌﹞二香飲治風暑病﹐蘇葉藿香白茯苓﹐扁豆厚朴陳半艸﹐腹芷桔連香薷靈。

﹝六合湯﹞人參香薷半夏姜制甘艸生砂仁木瓜赤茯苓藿香杏仁炒去皮尖厚朴姜炒扁豆炒引用姜棗水煎服。

﹝方歌﹞六合虛暑用人參﹐香薷半夏艸砂仁﹐木瓜赤苓藿香杏﹐厚朴扁豆棗姜勻。

﹝加味香薷飲﹞香薷厚朴姜炒陳皮扁豆炒山查肉豬苓甘艸生枳實麩炒水煎服﹝方歌﹞加味香薷治夾食﹐香薷厚朴共陳皮﹐白扁豆配山查肉﹐豬苓甘艸炒枳宜暑證門

卷五﹨暑證門

暑風

暑風抽搐似驚風﹐煩渴汗熱便黃紅﹐先用加味香薷飲﹐繼用玉露散卽寧。

【注】

暑風者﹐手足搐搦狀似驚風者也﹐由暑熱攻﹐肝內生風病其證煩渴﹐身熱有汗﹐二便黃赤先宜加味香薷飲﹐疏其風﹐繼以玉露散﹐淸其熱暑熱一解﹐而搐自止矣﹐切不可當驚�治之。

﹝加味香薷飲﹞香薷黃連扁豆炒厚朴姜炒羌活引用燈心水煎服﹝方歌﹞加味香薷治暑風﹐香薷黃連扁豆同﹐厚朴姜炒羌活入﹐燈心煎服效從容。

﹝玉露散﹞方見火瀉暑證門

卷五﹨暑證門

暑厥

暑厥昏眩不知人﹐气虛挾痰上衝心﹐虛者淸暑益气治﹐挾痰益元抱龍均。

【注】

暑厥之證﹐昏昧不省人事﹐因其人元气素虛﹐暑熱衝心或挾痰上衝﹐以致精神昏憒虛者以淸暑益气湯治之實者以辰砂益元散合抱龍丸治之。

﹝淸暑益气湯﹞人參黃者炙當歸酒洗白術土炒陳皮麥冬去心五味子靑皮炒蒼術炒黃蘗酒炒升麻葛根澤瀉神麯炒引用姜棗水煎服。

﹝方歌﹞淸暑益气虛受暑﹐參耆歸術艸陳皮﹐麥味靑皮蒼術蘗﹐升葛澤瀉衶麯宜。

﹝辰砂益元散﹞辰砂三錢水飛滑石六兩水飛甘艸一兩末每用一錢姜燈心湯﹐調勻合抱龍丸服。

﹝抱龍丸﹞黑膽星四兩九轉者佳天竺黃一兩雄黃水飛辰砂各半兩另研麝香一錢另研以上爲細末煮甘艸膏﹐和丸皂莢子大﹐溫水化下。

卷五﹨霍亂門

霍亂總括

霍亂風寒暑飲成﹐卒然吐瀉腹心疼﹐飲暑盛兮濕霍亂﹐寒勝爲幹癥不輕。

﹝注﹞霍亂者﹐乃風寒暑飲之雜邪爲病卒然揮霍變亂﹐心腹大痛﹐吐瀉交作也﹐其能吐能瀉者﹐謂之濕霍亂夫暑飲𨿽盛﹐若已經吐瀉﹐其邪卽解﹐故易治也若欲吐不能﹐欲瀉不能者﹐謂之幹霍亂蓋寒盛則凝﹐旣不吐瀉﹐則邪無去路﹐故多不救也。

霍亂門

卷五﹨霍亂門

濕霍亂

吐瀉不已腹頻疼﹐口渴引飲胸悶膨﹐飲盛主以二香飲﹐暑盛益元散最靈。

﹝注﹞濕霍亂者﹐乃暑飲合邪也其證吐瀉不已﹐肚腹疼痛﹐口渴引飲﹐胸膈膨悶飲盛者以二香飲主之暑盛者以辰砂益元散主之因證調治﹐則暑飲之邪旣淸﹐而霍亂之證立愈矣﹐治者宜詳辧之。

﹝二香飲﹞方見傷寒﹝辰砂益元散﹞方見暑厥。

霍亂門

卷五﹨霍亂門

幹霍亂

欲吐瀉之不吐瀉﹐腹中絞痛不能堪﹐煩渴大飲甘露飲﹐肢厥不渴理中煎。

﹝注﹞幹霍亂者﹐乃寒暑凝結﹐欲吐不吐﹐欲瀉不瀉﹐腹中絞痛俗名絞腸痧病也治者當分寒暑如煩渴大飲者爲熱﹐以桂苓甘露飲主之若厥逆不渴者屬寒﹐以理中湯主之﹐因證調治﹐其病自愈。

﹝桂苓甘露飲﹞白術土炒茯苓澤瀉豬芩肉桂少許石膏滑石水飛寒水石水煎服。

﹝方歌﹞寒暑凝結霍亂成﹐桂苓甘露莫從容﹐白術茯苓豬澤桂﹐膏滑寒水石相同。

﹝理中湯﹞方見不乳。

卷五﹨痢疾門

痢疾總括

痢疾暑熱生冷成﹐傷气爲自傷血紅﹐後重裹急腹窘痛﹐寒熱時痢噤口名。

﹝注﹞痢之爲證﹐多因外受暑熱﹐因傷生冷而成傷於气者色多白﹐以肺與大腸爲表裹也傷於血者色多赤﹐以心與小腸爲表裹也裏急者腹窘痛也﹐後重者頻下墜也又有寒痢熱痢時痢噤口痢之別﹐醫者須詳察之。

痢疾門

卷五﹨痢疾門

寒痢

寒傷久痢藏虛寒﹐腸嗚切痛實難堪﹐面唇靑自喜飲熱﹐理中養藏效通仙。

﹝注﹞寒痢者﹐寒冷傷胃﹐久痢不已﹐或藏气本虛﹐復爲風冷所乘﹐傷於腸胃故痢時腸鳴切痛﹐面唇靑白﹐口𨿽渴﹐喜飲熱﹐此裏寒虛之證也初宜理中湯﹐久則眞人養藏湯治之﹐寒得溫散而證愈矣。

﹝理中湯﹞方見不乳。

﹝眞人養藏湯﹞人參白術土炒木香煨當歸土炒白芍炒肉桂甘艸炙罌粟殼蜜炙訶子肉面煨去核肉果煨引用烏梅水煎服。

﹝方歌﹞寒痢須用養藏湯﹐人參白術廣木香﹐歸芍肉桂炙甘艸﹐粟殼訶之肉果良。

痢疾門

卷五﹨痢疾門

熱痢

痢初實熱腹窘痛﹐下痢無度尿短紅﹐舌赤唇焦喜飲冷﹐芍藥白頭香連靈。

﹝注﹞熱痢者﹐皆因濕熱凝結於腸胃﹐以致腹中窘痛﹐頻頻下利尿短色紅﹐舌赤唇焦﹐喜飲冷水﹐此裏熱之證也重則當歸芍藥湯主之﹐輕則白頭翁湯主之﹐或香連丸主之。

﹝當歸芍藥湯﹞當歸白芍木香黃芩黃連肉桂大黃甘艸生檳榔水煎服。

﹝方歌﹞熱痢當歸芍藥湯﹐裏急後重服最良﹐歸芍木香芩連桂﹐大黃甘艸共檳榔。

﹝白頭翁湯﹞黃連黃蘗秦皮白頭翁水煎服。

﹝方歌﹞白頭翁湯治熱痢﹐腹中窘痛溺短赤﹐連蘗秦皮白頭翁﹐煎服之後痢自愈。

﹝香連丸﹞木香川黃連各等分共爲細末﹐酯糊爲丸﹐如桐子大量兒大小用之﹐空心米飲下。

痢疾門

卷五﹨痢疾門

時痢

時痢痢疾感時气﹐發熱無汗徧身疼﹐熱爲邪束因作嘔﹐倉廩湯散有奇功。

﹝注﹞時痢者﹐乃痢疾時復感時气也身熱無汗﹐徧身疼痛﹐熱爲邪束﹐頻作嘔逆須以倉廩湯散之﹐先解時邪﹐其痢自止。

﹝倉廩湯﹞人參茯苓獨活枯梗前胡川芎甘艸炙枳殼麩炒倉米柴胡羌活引用生薑水煎服。

﹝方歌﹞時痢須用倉廩湯﹐參苓獨活桔梗良﹐前胡川芎炙甘艸﹐枳殼倉米及柴羌。

痢疾門

卷五﹨痢疾門

噤口痢

火毒衝胃成噤口﹐脈大身熱不能食﹐舌赤唇紅惟飲冷﹐參連開噤散奇功。

﹝注﹞噤口痢一證﹐乃火毒衝胃而成其證脈大身熱﹐不能飲食﹐舌赤唇紅﹐惟喜飲冷﹐急宜參連開噤散救之。

﹝參連開噤散﹞人參川連姜炒蓮子肉各等分共爲細末﹐米飲調下。

卷五﹨瘧疾門

瘧疾總括

瘧疾夏暑秋寒風﹐榮衛合邪病始成﹐陰陽相並發寒熱﹐口間淺深作分明。

﹝注﹞瘧疾者﹐多因夏傷於暑﹐其气捨於榮內﹐至秋復感寒風則榮衛合邪而成瘧﹐發時或寒或熱者﹐陰陽相並也每日作者﹐因初病邪气尙淺﹐伏藏於榮﹐隨經絡而行故也其間日作者﹐因邪已深入脊﹐膂間伏藏於衝脈故也其晝發者﹐因邪在三陽之淺夜發者﹐因邪在三陰之深瘧之將退者﹐亦由夜而晝﹐由間日而至每日此爲去陰就陽﹐由深而淺﹐其病欲巳也治者須詳細分別可也。

瘧疾門

卷五﹨瘧疾門

寒瘧風瘧

先寒後熱身無汗﹐此爲寒瘧不須評﹐先熱後寒身有汗﹐此爲風瘧須詳明寒宜麻黃羌活劑﹐風惟桂枝羌活從。

﹝注﹞此瘧疾初起﹐發散之法也先寒後熱者﹐因先傷於寒後傷於風﹐寒多熱少身無汗者﹐謂之寒瘧以麻黃羌活湯主之先熱後寒者﹐因先傷於風﹐後傷於寒﹐熱多寒少﹐身有汗者﹐謂之風瘧以桂枝羌活湯主之。

﹝麻黃羌活湯﹞麻黃羌活防風甘艸生引用生薑水煎服。

﹝方歌﹞麻黃羌活湯醫瘧﹐身體無汗寒熱璔﹐麻黃羌活防風艸﹐引姜煎服體安寧。

﹝桂枝羌活湯﹞羌活防風桂枝甘艸生引用生薑水煎服。

﹝方歌﹞桂枝羌活湯﹐治瘧豈尋常﹐羌活生甘艸﹐防風桂枝良。

瘧疾門

卷五﹨瘧疾門

食瘧

食瘧寒熱腹脹膨﹐面黃惡食悶不通﹐輕者須用柴平劑﹐便�加味大柴攻。

﹝注﹞食瘧者﹐因食而病瘧者也﹐由小兒飲食無節﹐復受風暑之气以致寒熱交作﹐胸腹脹滿﹐痞悶不通﹐面黃惡食也但食有輕重﹐須當別之輕者宜柴平湯主﹐重者宜大柴胡湯加檳榔艸果主之治者果能因證調理﹐則積滯淸﹐而瘧慚退矣。

﹝柴平湯﹞陳皮半夏姜制蒼術米泔水浸炒厚朴姜炒黃芩柴胡甘艸人參引用姜棗水煎服。

﹝方歌﹞柴平湯治傷食瘧﹐陳半蒼術同厚朴﹐黃芩柴胡艸人參﹐姜棗作引爲良藥。

﹝大柴胡湯﹞方見傷寒。

瘧疾門

卷五﹨瘧疾門

瘧痰瘧飲

瘧疾痰飲多嘔逆﹐面黃目腫胸膈膨﹐痰盛淸脾加橘半﹐飲盛加蒼倍人苓。

﹝注﹞小兒素有痰飲﹐復因外邪凝結脾胃﹐故嘔逆也若瘧疾或經汗下之後﹐表裹無證﹐宜用淸脾飲以和之痰盛者﹐本方加橘紅倍半夏﹐飲盛者﹐加蒼術倍茯苓若兒气已虛弱﹐更當加人參以扶其正。

﹝加減淸脾飲﹞柴胡黃芩半夏姜制甘艸炙厚朴姜制靑皮醋炒檳榔茯苓艸果人參白術土炒橘紅南蒼術炒引用生薑水煎服。

﹝方歌﹞淸脾治瘧兼痰飲﹐柴苓半朴靑榔﹐苓果气虛參術入﹐痰盛加橘飲盛蒼。

卷五﹨咳嗽門

咳嗽總括

肺病咳嗽有痰聲﹐有聲無痰咳之名﹐有痰無聲謂之嗽﹐爲病寒熱食與風。

﹝注﹞病機式要云﹕咳嗽謂有聲有痰﹐因肺气受傷﹐動乎脾濕而然也咳謂無痰而有聲﹐肺气傷而不淸也嗽謂無聲而有痰﹐脾濕動而爲痰也二者𨿽俱屬肺病﹐然又有肺寒肺熱之分﹐食積風寒之別﹐醫者宜詳辧之。

咳嗽門

卷五﹨咳嗽門

肺寒咳嗽

肺虛飲冷致咳嗽﹐面色垙白痰涕淸﹐聖惠橘皮宜初進﹐補肺阿膠久嗽靈。

﹝注﹞寒嗽者﹐因平素肺虛喜啖生冷﹐以致寒邪傷肺﹐發爲咳嗽其證面色�白﹐痰多淸稀﹐鼻流淸涕﹐初宜聖惠橘皮散主之若日久不愈者﹐須以補肺阿膠散主之﹐則气順痰淸而嗽自止矣。

﹝聖惠橘皮散﹞人參貝母蘇葉陳皮桔梗杏仁去皮尖炒引用紅棗水煎服。

﹝方歌﹞肺虛受寒頻咳嗽﹐橘皮散治效通仙﹐參貝蘇葉陳皮桔﹐杏仁微炒去皮尖。

﹝補肺阿膠散﹞人參阿膠麩炒牛蒡子炒杏仁去皮尖炒糯米甘艸炙馬兜鈴水煎食後服。

﹝方歌﹞小兒肺寒時時嗽﹐補肺阿膠效若衶﹐人參阿膠牛蒡子﹐杏仁糯米艸兜鈴。

咳嗽門

卷五﹨咳嗽門

肺熱陔嗽

火嗽面赤咽漧燥﹐痰賁气穢帶稠粘﹐便軟加味瀉白散﹐便硬加味涼膈煎。

﹝注﹞火嗽一證﹐乃火熱燻擾肺金﹐遂致頻頻咳嗽﹐面赤咽漧痰黃气穢﹐多帶稠粘也便軟者加味瀉白散主之﹐便硬者涼膈散加枯梗桑皮煎服則熱退气淸而嗽自止矣。

﹝加味瀉白散﹞桑皮蜜炙地骨皮甘艸生川貝母去心碾麥冬去心知母生桔梗黃芩薄荷水煎服。

﹝方歌﹞加味瀉自治火欬﹐桑皮地骨甘艸合﹐貝母麥冬生知母﹐桔梗黃芩同薄荷。

﹝涼膈散﹞方見急驚風咳嗽門

卷五﹨咳嗽門

食積咳嗽

食積生痰熱燻蒸﹐气促痰壅咳嗽頻﹐便溏麯麥二陳治﹐便燥蘇葶滚痰攻。

﹝注﹞積嗽者﹐因小兒食積生痰﹐熱气燻蒸肺气﹐气促痰壅﹐頻頻咳嗽便溏者以麯麥二陳湯消導之便柲者以蘇葶滚痰丸攻下之。

﹝麯麥二陳湯﹞陳皮半夏姜制茯苓甘艸生黃連姜制山查麥芽炒神麯炒栝蔞仁枳實麩炒引用生薑紅棗水煎服。

﹝方歌﹞麯麥二陳食積嗽﹐陳半苓艸川黃連﹐山查麥芽衶麯炒﹐栝蔞枳實一同煎。

﹝蘇葶滚痰丸﹞蘇子一兩炒苦葶藶一兩微炒大黃四兩酒蒸一次沈香五錢黃芩四兩靑礞石五錢火煆如金爲度以上爲末﹐水爲丸﹐量兒虛實服之﹐姜湯送下。

咳嗽門

卷五﹨咳嗽門

風寒咳嗽

風寒咳嗽頻嚏涕﹐鼻塞聲重唾痰涎﹐疏風參蘇金沸散﹐散寒加味華蓋痊。

﹝注﹞小兒脫衣偶爲風冷所乘﹐肺先受邪使气上逆衝塞咽膈﹐發爲咳嗽﹐嚏噴流涕﹐鼻塞聲重﹐頻唾痰涎先以參蘇飲疏解表邪﹐再以金沸艸散淸其痰嗽若寒邪壅蔽﹐當以加味華蓋散治之則風邪解而气道通﹐气道通而咳嗽止矣。

﹝參蘇飲﹞蘇葉漧葛前胡陳皮半夏姜制甘艸生枳殼麩炒桔梗赤茯苓水煎服﹝方歌﹞參蘇飲治風寒嗽﹐蘇葉漧葛前胡從﹐陳皮半夏生甘艸﹐枳殼桔梗配赤苓。

﹝金沸艸散﹞方見傷風。

﹝加味華蓋散﹞麻黃杏仁去皮尖炒蘇子炒前胡橘紅甘艸生桑皮炒桔梗赤茯苓水煎﹐食後溫服。

﹝方歌﹞華蓋散治風寒盛﹐气促胸滿咳嗽頻﹐麻杏蘇子前橘艸﹐桑皮桔梗赤茯苓。

卷五﹨喘證門

喘證總括

喘則呼吸气急促﹐擡肩欠肚哮有聲﹐實熱气粗胸滿�﹐寒虛痰飲馬脾風。

﹝注﹞呼吸气出急促者﹐謂之喘急﹐外候擡肩欠肚若更喉中有聲響者﹐謂之哮吼然致病之原不一如气粗胸滿痰稠﹐便�而喘者﹐此實熱也气乏息微﹐不能續息而喘者﹐此虛邪也其中有風寒郁閉而喘者﹐又有痰飲壅逆而喘者更有馬脾風一證﹐最爲急候﹐醫者須分別詳明﹐庶用藥如響矣。

喘證門

卷五﹨喘證門

火熱喘急

火喘燥渴紅面唇﹐肺胃涼膈白虎淸﹐瀉心宜用導赤散﹐陰虛如蘗地黃靈。

﹝注﹞火邪刑金作喘者﹐多口漧舌燥作渴﹐面赤唇紅也因於肺熱者﹐以涼膈散主之胃熱者﹐涼膈白虎湯主之﹐心火刑金者﹐導赤散主之腎虛火來爍金者﹐宜知蘗地黃湯主之醫者果能審察精詳﹐按證調治﹐庶幾用藥如響﹐而不致有虛實之誤矣。

﹝涼膈散﹞方見急驚風。

﹝涼膈白虎湯﹞大黃生朴硝甘艸生連翹去心梔子黃芩生薄荷葉石膏生知母生引用粳米水煎﹐溫服。

﹝方歌﹞涼膈白虎肺胃熱﹐梔子連翹薄荷葉﹐黃芩大黃朴硝艸﹐知母石膏粳米列。

﹝導赤散﹞方見不小便。

﹝知蘗地黃湯﹞幹生地黃山茱萸肉山藥炒知母炒黃蘗鹽炒牡丹皮澤瀉茯苓水煎服。

﹝方歌﹞知蘗地黃陰虛熱﹐知母黃蘗牡丹皮﹐幹生地黃並澤瀉﹐茯苓山藥共茱萸。

喘證門

卷五﹨喘證門

肺虛作喘

虛喘气乏聲短澀﹐潔古黃耆湯效捷﹐百合固金化虛痰﹐本事黃耆淸虛熱。

﹝注﹞虛喘之證﹐气乏聲音短鴙﹐以潔古黃耆湯主之若喘促夾痰者﹐以百合固金湯主之夾熱者﹐以本事黃耆湯主之。

﹝潔古黃耆湯﹞人參黃耆炙甘艸炙地骨皮桑白皮炒水煎溫服。

﹝方歌﹞潔古黃耆湯﹐虛喘最爲良﹐人參黃耆共﹐甘艸地骨桑。

﹝百合固金湯﹞百合天門冬麥門冬去心生地黃熟地黃當歸白芍藥炒甘艸生貝母去心元參桔梗水煎服。

﹝方歌﹞百合固金虛痰喘﹐百合二冬二地黃﹐當歸白芍生甘艸﹐貝母元參桔梗良。

﹝本事黃耆湯﹞五味子白芍藥天門冬麥門冬去心人參黃耆炙熟地黃甘艸炙茯苓引用烏梅姜棗水煎服。

﹝方歌﹞本事黃耆虛熱喘﹐五味芍藥二門冬﹐參耆熟地炙甘艸﹐烏梅姜棗茯苓功。

喘證門

卷五﹨喘證門

風寒喘急

風寒傷肺气喘急﹐表熱無汗華蓋方﹐肺虛被邪紫蘇飲﹐無邪气逆降气湯。

﹝注﹞肺主皮毛﹐一受風寒﹐內閉肺气﹐則气逆不降﹐呼吸气急﹐故作喘也發熱無汗﹐宜以華蓋散汗而散之若肺气本虛﹐外復被風寒所傷者﹐宜以紫蘇飲子補而散之若肺虛外無風寒所傷﹐內無痰涎壅塞﹐惟气逆喘急者以加減蘇子降气湯降則逆气﹐其喘自愈﹐治者宜詳之。

﹝華蓋散﹞方見風寒咳嗽。

﹝紫蘇飲子﹞蘇葉杏仁炒去皮尖桑皮炒陳皮靑皮醋炒半夏醋制人參五味子甘艸生麻黃引用生薑水煎服。

﹝方歌﹞气虛又被風寒傷﹐紫蘇飲子最相當﹐蘇葉杏桑陳靑半﹐人參五味艸麻黃。

﹝蘇子降气湯﹞蘇子炒當歸陳皮半夏姜制甘艸生前胡厚朴姜制桂心沈香引用姜棗水煎服。

﹝方歌﹞气逆喘用降气湯﹐肺虛無邪服最良﹐蘇子當歸陳半艸﹐前胡厚朴桂沈香。

喘證門

卷五﹨喘證門

痰飲喘急

痰飲壅逆因作喘﹐痰飲蘇艸滚痰從﹐停飲喘急不得臥﹐瀉飲降逆蘇葶功。

﹝注﹞小兒痰飲作喘者﹐因痰壅气逆也﹐其音如潮響﹐聲如拽鋸者須急攻痰壅﹐蘇葶滚痰丸主之若停飲喘急不得臥者﹐又當瀉飲降逆蘇葶丸主之醫者須分別施治﹐庶幾曲中病情矣。

﹝蘇葶滚痰丸﹞方見食積咳嗽。

﹝蘇葶丸﹞南蘇子炒苦葶藶子各等分微炒以上爲細末﹐蒸棗肉爲丸如麻子大﹐每服五丸﹐至七丸﹐淡姜湯下。

喘證門

卷五﹨喘證門

馬脾風

暴喘傳名馬脾風﹐胸髙脹滿脇作坑﹐鼻竅扇動神悶亂﹐五虎一撚方最靈。

﹝注﹞馬脾風俗得之名﹐卽暴喘是也﹐因寒邪容於肺兪﹐寒化爲熱﹐閉於肺經故胸髙气促﹐肺張喘滿﹐兩�掮動﹐陷下作坑﹐鼻竅握張﹐神气悶亂初遇之急服五虎湯﹐繼用一撚金下之﹐倘得气開﹐其喘自止如兒生百日內見此者病多不救。

﹝五虎湯﹞麻黃蜜炒杏仁炒去皮尖甘艸生白石膏研爲末細茶引用生薑水煎﹐臨時用藥衝石膏服。

﹝方歌﹞五虎湯治馬脾風﹐麻黃蜜炒杏仁從﹐甘艸石膏細茶葉﹐煎服之後喘自松。

﹝一撚金﹞方見不大便。

卷五﹨痰證門

痰證總括

痰因津液不四布﹐陰盛爲飲陽盛痰﹐稠粘黃色爲燥熱﹐淸稀色自乃濕寒。

﹝注﹞痰者﹐水谷所化之津液不能四布﹐畱於胸中而成者也多因飲食無節﹐或乳食過食厚味﹐脾胃不能運化而生若陰气素盛﹐則化而爲飲陽气素盛﹐則化而爲痰稠粘黃色﹐澀滯難出﹐謂之燥痰淸稀色白﹐滑而易出﹐謂之濕痰﹐二者或宜淸潤﹐或宜通利﹐治各不同也。

痰證門

卷五﹨痰證門

燥痰

燥痰肺燥澀難出﹐气逆喘欬臥不舒﹐面紅口漧小便赤﹐淸气化痰滚痰孚。

﹝注﹞燥痰者﹐痰因火動也火盛則痰多燥粘﹐气逆喘咳﹐夜臥不寧﹐面赤口漧﹐小便黃赤輕者用淸气化痰丸淸之﹐重者用蘇葶滚痰丸下之。

﹝淸气化痰丸﹞膽南星九轉半夏各一兩五錢姜制橘紅枳實麩炒杏仁炒去皮尖栝蔞仁去油黃芩酒炒白茯苓各一兩共爲細末﹐薑汁爲丸淡姜湯化服。

﹝蘇葶滚痰丸﹞方見食積咳嗽。

痰證門

卷五﹨痰證門

濕痰

濕痰脾濕懶飲食﹐倦怠嗜臥面色黃﹐痰多枳桔二陳劑﹐飲多桂苓甘術湯。

﹝注﹞濕痰者﹐因小兒過食生冷油膩之物﹐有傷脾胃遂致脾土虛濕﹐不能運化而成濕痰﹐滑而易出脾虛不運﹐故懶食脾主四肢﹐故倦怠嗜臥脾屬土﹐故面色多黃痰多者﹐宜用枳桔二陳湯加蒼術白術﹐除濕化痰飲盛者﹐須用桂苓甘術湯﹐扶陽散飲﹐調治合宜﹐而痰自化矣。

﹝枳桔二陳湯﹞方見�乳。

﹝桂苓甘術湯﹞茯苓桂枝甘艸生自術土炒引用生薑水煎服。

﹝方歌﹞桂苓甘術濕痰飲﹐除濕利飲更扶陽﹐茯苓桂枝生甘艸﹐白術土炒引生薑。

卷五﹨疝證門

疝證總括

諸疝厥陰﹐任脈病﹐外因風寒邪聚凝﹐內因濕熱爲寒郁﹐證皆牽睪引腹疼胎疝多因稟賦病﹐總審熱縱寒痛疼﹐血左不移气右動﹐濕則墜重虛墜輕。

﹝注﹞厥陰環陰器入少腹任脈起於中極之下﹐以上毛際﹐循腹裏上關元﹐故諸病疝莫不屬之也小兒病此﹐多因先天不足﹐本藏虛弱復因外感風邪﹐內食生冷﹐寒邪凝結而成有之或因濕熱郁於中﹐復被寒邪束於外﹐邪气乘虛井於血隊﹐流入厥陰厥陰屬肝﹐其性急速﹐故牽引睪丸少腹絞痛也又有胎疝一證﹐多因孕婦啼泣過傷﹐動於陰气﹐結聚不散令兒生下卽成此證者大扺熱則多縱﹐寒則多痛﹐在血分者不移﹐在气分者多動濕腫墜則重﹐虛腫墜則輕﹐因證施治﹐自切中病情矣。

疝證門

卷五﹨疝證門

寒疝

寒濕內蓄日已深﹐復被風冷水气侵﹐囊冷硬痛成寒疝﹐烏頭桂枝金茱神。

﹝注﹞寒疝者﹐因兒平日過食生冷﹐或臥濕地﹐以致陰結於內﹐气滯不行爲日旣久﹐復爲風冷所束﹐水濕所傷故發時囊冷結硬﹐牽引少腹作痛初得之兼表者﹐以烏頭桂枝湯主之﹐寒甚者﹐以金茱丸治之。

﹝烏頭桂枝湯﹞桂枝赤芍藥甘艸炙烏頭引用生薑水煎服。

﹝方歌﹞烏頭桂枝治寒疝﹐解表溫中法最良﹐廣桂枝同赤芍藥﹐烏頭甘艸引生薑。

﹝金茱丸﹞金鈴子肉一兩吳茱萸五錢以上爲細末﹐酒煮麯糊爲丸如麻子大﹐每服數丸﹐鹽湯下。

疝證門

卷五﹨疝證門

濕熱感寒疝

厚味過度生濕熱﹐復觸風寒疝气成﹐囊縱紅腫常刺痛﹐烏頭梔子服卽寧。

﹝注﹞小兒平素過食厚味﹐致生濕熱﹐濕熱之气下行﹐流入囊中復爲風寒所束﹐而疝證成矣﹐發時囊縱紅腫﹐常常刺痛當以烏頭梔子湯調治之﹐庶疝可愈矣。

﹝烏頭梔子湯﹞烏頭梔子炒引用順流水入薑汁煎服。

﹝方歌﹞濕熱感寒疝气疼﹐烏頭梔子湯最靈﹐梔子烏頭薑汁共﹐順流水煎病卽寧。

疝證門

卷五﹨疝證門

胎疝

胎疝多因母過啼﹐兒生胞硬痛無時﹐輕用十味蒼蘗治﹐重用金鈴川楝宜。

﹝注﹞胎疝者﹐因孕婦啼泣過傷﹐气結不散﹐蘊於胞中﹐令兒生下胞硬疼痛輕者十味蒼蘗散主之﹐重者以金鈐散或川楝丸主之。

﹝十味蒼蘗散﹞靑皮醋炒川附子炮黃蘗南山查肉酒炒蒼術米泔水浸香附制益智仁元胡索醋炒桃仁甘艸炙引用小茴香水煎服。

﹝方歌﹞十味蒼蘗治胎疝﹐靑皮川附蘗查蒼﹐香附益智元胡索﹐桃仁甘艸引茴香。

﹝金鈴散﹞三稜莪術各三錢陳皮赤茯苓各五錢茴香三錢甘艸二錢生檳榔枳殼各三錢麩炒�藤�靑皮各四錢炒南木香三錢金鈴子肉一兩以上除檳榔木香不過火﹐余焙共爲細末﹐每服半錢至一錢﹐無灰酒調服。

﹝川楝丸﹞木香檳榔三稜莪術各三錢靑皮醋炒陳皮各四錢川楝肉八錢芫花五分醋炒辣桂二錢牽牛二錢生取仁巴豆三粒去油共爲極細末﹐麵糊爲丸﹐如麻子大﹐每服三四丸﹐姜湯送下。

疝證門

卷五﹨疝證門

陰腫

陰囊腫大邪气凝﹐風癢濕墜熱多疼﹐疏風五苓導赤散﹐偏墜守效尢最靈。

﹝注﹞陰器者﹐乃諸經之總會也﹐因邪客於少陰厥陰之經濕熱之气與風冷之气相搏﹐气不得通故結聚而陰囊腫大﹐總之風盛多癢﹐濕盛多墜﹐熱盛多疼如外腎膚囊腫大﹐癢痛墜下﹐此風濕襲於下也﹐宜疏風五芩散主之如外腎膚囊腫光亮﹐此因心火移熱於小腸故也﹐宜加味五苓散或導赤散主之更有偏墜一證﹐或左或右﹐睪丸作腫者此因食積不消﹐濕气下行故也﹐宜加味守效丸主之。

﹝疏風五苓散﹞防風蒼術米泔水浸肉桂羌活豬苓澤瀉赤茯苓白術土炒引用生薑水煎服。

﹝方歌﹞陰腫疏風五苓散﹐防風蒼術肉桂羌﹐豬苓澤瀉赤苓術﹐煎服之時入生薑。

﹝加味五苓散﹞金鈴子白術土炒澤瀉木通茴香炒赤茯苓橘核仁肉桂檳榔豬苓引用生薑燈心水煎服。

﹝方歌﹞五苓散內用金鈴﹐白術澤瀉與木通﹐茴香赤苓橘核配﹐肉桂檳榔合豬苓。

﹝導赤散﹞方見不小便。

﹝加味守效丸﹞南星山查肉酒炒蒼術各二錢炒白芷半夏姜制橘核仁神麯各一兩炒海藻昆布各五錢吳茱萸靑皮醋炒元胡索醋炒荔枝核各一兩炒以上共爲末﹐神麯糊爲丸﹐如梧桐子大每服三十丸﹐空心酒下。

疝證門

卷五﹨疝證門

小腸气

痛引腰脊小腸气﹐加味香蘇溫散宜﹐上衝心痛失笑散﹐有形胡盧巴丸醫。

﹝注﹞小腸气一證﹐其受病與疝气等亦因濕气在內﹐而寒气又束於外也發時少腹脹﹐控睪丸引腰脊﹐上衝心痛而不腫是也﹐治宜分別形狀如引腰而痛者﹐加味香蘇散溫散之痛而衝心气者﹐加味失笑散主之如少腹中有形如卵﹐上下往來﹐痛不可忍者﹐宜胡盧巴丸主。

﹝加味香蘇散﹞蒼術米泔水浸陳皮川楝肉甘艸蘇葉香附酯炒引用連須蔥白水酒兌煎服。

﹝方歌﹞加味香蘇散蒼術﹐廣陳皮與川楝肉﹐甘艸蘇葉香附同﹐連須蔥白共煎服。

﹝加味失笑散﹞五靈脂蒲黃隔紙炒元胡索各等分醋炒共爲細末每服一二錢﹐水酒調下﹝胡盧巴丸﹞胡盧巴炒川楝子各四錢蒸去皮核焙川烏去皮臍巴戟肉各一錢五分茴香三錢吳茱萸二錢五分半酒半醋浸一宿焙牽牛二錢炒以上共爲細末﹐酒麯糊爲丸﹐如梧桐子大每服數丸﹐空心溫酒下。

卷五﹨淋證門

淋證總括

諸淋皆緣寒熱濕﹐下移膀胱溲無時﹐水道澀滯常作痛﹐寒熱石血隨證醫。

﹝注﹞小兒淋證﹐或因風寒襲人﹐或因濕熱下移﹐乘入膀胱﹐以致水道澀滯欲出不出﹐淋漓不斷﹐甚至窒塞其間﹐令兒作痛然必辧其爲寒爲熱﹐爲石爲血﹐分別治之﹐則水道宣通﹐淋自愈矣。淋證門

卷五﹨淋證門

寒淋

冷气入胞成寒淋﹐小便閉塞脹難禁﹐淋漓不斷腹隱痛﹐五苓倍桂小茴柛。

﹝注﹞寒淋者﹐皆因風寒乘入膀胱﹐致下焦受冷﹐遂成寒淋其候小便閉塞﹐脹痛難禁﹐不時淋漓﹐少腹隱痛須以五苓散倍加肉桂小茴香治之﹐其淋自愈。

﹝五苓散﹞白術土炒澤瀉豬苓肉桂小茴香赤茯苓水煎服。

﹝方歌﹞五苓治寒淋﹐白術澤豬苓﹐肉桂加倍用﹐茴香赤茯苓。

淋證門

卷五﹨淋證門

熱淋

膀胱蓄熱淋證成﹐十味導赤有奇功﹐小腹脹滿大使結﹐急服八正莫少停。

﹝注﹞熱淋者﹐膀胱蓄熱而成也﹐小便不通﹐淋漓澀痛﹐以十味導赤湯主之若少腹脹滿﹐引臍作痛﹐大便祕結者﹐以八正散主之。

﹝十味導赤湯﹞生地山梔子木通瞿麥滑石淡竹葉茵陳蒿黃芩甘艸生豬苓水煎服。

﹝方歌﹞十味導赤藥最靈﹐生地山梔合木通﹐瞿麥滑石淡竹葉﹐茵陳黃芩艸豬苓。

﹝八正散﹞方見不小便。

淋證門

卷五﹨淋證門

石淋

濕熱蓄久石淋成﹐溲如沙石莖中疼﹐輕者須用葵子散﹐重則八正可相從。

﹝注﹞石淋者﹐逢溺則莖中作痛﹐常帶沙石之狀﹐因膀胱蓄熱日久所致正如湯瓶久經火煉﹐底結白磏也﹐輕煮葵子散主之﹐重則八正散主之。

﹝葵子散﹞桑皮炒瞿麥梔子赤茯苓木通車前子甘艸生葵子水煎服。

﹝方歌﹞葵子散治石淋證﹐桑皮瞿麥山梔仁﹐赤苓木通車前子﹐甘艸葵子共和勻。

﹝八正散﹞方見不小便。

淋證門

卷五﹨淋證門

血淋

血淋心熱傷血分﹔尿血同出莖中疼﹐淸利須用小薊飲﹐莖中痛甚五淋從。

﹝注﹞血淋者蓋因心熱傷於血分﹐熱气傳入於胞﹐日久則尿血同出﹐遂成血淋莖中不時作痛﹐須以小薊飲子治之﹐若莖中痛甚者﹐五淋散主之。

﹝小薊飲子﹞通艸滑石淡竹葉當歸小薊梔子炒甘艸生生地蒲黃藕節水煎空心服。

﹝方歌﹞小藕飲子治血淋﹐通艸滑石淡竹葉﹐當歸小薊山梔甘﹐生地蒲黃合藕節。

﹝五淋散﹞當歸赤芍苦葶藶黃芩炒木通梔子車前子淡竹葉滑石葵子甘艸生赤茯苓引用荵白水煎服。

﹝方歌﹞五淋血淋莖中疼﹐歸芍葶藶芩木通﹐梔子車前淡竹葉﹐滑石葵子艸赤苓。

卷五﹨頭痛門

頭痛總括

小兒頭痛分表裹﹐裏屬內熱表風寒﹐風寒外閉須疏散﹐內熱燻蒸以淸攻。

﹝注﹞小兒頭痛之證不一﹐有在表在裏之分在表者﹐外感風寒也﹐法宜疏散之在裏者﹐內熱燻蒸也﹐法宜淸解之﹐苟能調治得宜﹐則頭痛自除矣。

頭痛門

卷五﹨頭痛門

風寒頭痛

風寒頭痛屬太陽﹐上及巓頂額角傍﹐惡寒無汗身發熱﹐加味淸空自堪嘗。

﹝注﹞風寒頭痛者﹐乃太陽經受邪也其候惡寒發熱﹐上及巓頂﹐下連額角﹐不時作痛法宜取汗﹐悉以淸空膏主之如痛甚者﹐於本方中加細辛熱甚便祕者﹐於本方中加川大黃。

﹝淸空膏﹞羌活防風柴胡川芎黃芩黃連甘艸生引用生薑水煎服痛甚加細辛﹐便祕加川大黃。

﹝方歌﹞風熱上攻頭疼痛﹐加味淸空膏最良﹐羌防柴芎芩連艸﹐痛甚加辛便柲黃。

頭痛門

卷五﹨頭痛門

內熱頭痛

內熱頭痛屬陽明﹐鼻幹目痛齒頰疼﹐淸熱加味茶調治﹐便柲加入大黃攻。

﹝注﹞胃熱頭痛﹐病在陽明﹐因小兒肥甘無節﹐胃火上炎故發時鼻幹目痛﹐上至頭下至齒﹐頰痛無定時﹐宜加味茶調散淸之。

﹝加味茶調散﹞荊芥穗薄荷黃芩靑茶葉石膏生自芷川芎引用生薑水煎服。

便祕者加川大黃。

﹝方歌﹞加味茶調治頭疼﹐胃經積熱上攻衝﹐荊穗薄荷芩茶葉﹐石膏生用芷川芎。

卷五﹨腹痛門

腹痛總括

小兒腹痛有四因﹐食寒虫動痛相侵﹐停食感寒相兼痛﹐臨證醫治要詳分。

﹝注﹞小兒腹痛﹐其證有四如寒痛﹐食痛﹐虫痛﹐停食感寒痛也﹐須隨證施治寒則溫中﹐食則消導﹐虫則安虫﹐停食感寒則消散調治合宜﹐其痛自除矣。

腹痛門

卷五﹨腹痛門

食痛

食痛傷食心胃痛﹐食入卽痛喜飲涼﹐惡食腹滿吐便祕﹐承气平胃酌量嘗。

﹝注﹞食痛者﹐皆因飲食不節﹐積滯不化所致﹐故食入卽痛也。

其候喜飲涼水﹐惡食腹滿﹐吐酸便柲﹐宜先以小承气湯下之若下後仍痛者﹐以香砂平胃散消導可也。

﹝小承气湯﹞大黃枳實麩炒厚朴姜炒引用生薑水煎服。

﹝方歌﹞小承气湯治腹痛﹐腹硬煩渴便不通﹐枳實厚朴大黃共煎服便利立時松。

﹝香砂平胃散﹞蒼術米泔水浸炒陳皮厚朴姜炒甘艸炙。砂研香附醋炒南山查神麯炒麥芽炒枳殼麩炒白芍炒引用生荁水煎服。

﹝方歌﹞香砂平胃傷食痛﹐下後仍痛用此和﹐蒼陳朴艸縮香附山查麯麥枳殼芍。

腹痛門

卷五﹨腹痛門

寒痛

寒痛中虛脾受寒﹐尿爪俱白面靑看﹐喜熱腹滿或下利﹐理中肢厥加附煎。

﹝注﹞寒痛者﹐多因小兒中气虛弱﹐復爲風冷所乘﹐則脾經受寒故不時腹痛﹐現證尿白爪甲白﹐面多靑﹐喜飲熱或腹滿下利﹐宜理中湯溫之若四肢厥冷﹐兼屬少陰﹐則加附子。

﹝理中湯﹞方見不乳。

腹痛門

卷五﹨腹痛門

虫痛

虫痛不安腹因痛﹐面色乍靑乍赤白﹐時痛時止吐淸涎﹐安虫理中治最合。

﹝注﹞虫痛者﹐因腹中虫動不安故腹中作痛﹐其候面色乍赤乍靑乍白﹐其痛時作時止﹐時吐淸水切不可妄用攻下﹐當以安虫爲主﹐其痛卽除新痛者﹐錢氏安虫散治之﹐痛久不愈者﹐加減理中湯治之。

﹝錢氏安虫散﹞胡粉炒黃鶴虱炒黃白礬枯川楝子各二錢五分去皮核以上爲細末﹐每服一大匙﹐大者五分﹐米飲調下﹐痛時服。

﹝加減理中湯﹞方見虫吐。

腹痛門

卷五﹨腹痛門

內食外寒腹痛

內傷乳食外感寒﹐發熱惡寒腹痛兼﹐惡食嘔吐多啼叫﹐藿香和中可急煎。

﹝注﹞小兒內傷乳食﹐外感寒邪﹐遂致食寒凝結﹐腹中作痛其候發熱惡寒﹐而更兼腹痛惡食﹐嘔吐啼叫不已者﹐以藿香和中湯治之。

﹝藿香和中湯﹞藿香砂仁研羌活蒼術米泔水浸陳皮厚朴姜炒甘艸生山查香附炙白芷蘇葉川芎引用生薑水煎服。

﹝方歌﹞藿香和中治腹疼﹐內傷食滯外寒風﹐藿砂羌蒼陳朴艸﹐山查香附芷蘇芎。

卷五﹨黃疸門

黃疸總括

黃疸濕熱鬱蒸成﹐徧身皆黃及目睛﹐陽黃色亮身多熱﹐陰黃色暗冷如冰。

﹝注﹞黃疸一證﹐乃濕熱郁久﹐外發肌膚而然也其候徧身面目皆黃﹐甚則深黃﹐面如煙燻之狀其中又有陰陽之別如面紅口渴尿赤﹐色亮身熱者﹐乃脾家濕熱﹐此陽黃也口不渴而色暗黃﹐身冷如冰者﹐乃脾腎寒濕﹐此陰黃也治者宜分別施治。

黃疸門

卷五﹨黃疸門

陽黃

陽黃無汗宜疏散﹐茵陳麻黃能發汗﹐腹滿便祕茵陳攻﹐表裹無證茵苓善。

﹝注﹞陽黃一證﹐原因濕熱而成﹐治者當詳審之如表實無汗﹐宜外發其汗﹐茵陳麻黃湯主之﹐使黃從表解也裏實二便祕澀腹滿者﹐宜茵陳蒿湯下之﹐使黃從裏解也若表有汗﹐裏不便祕腹滿﹐是表裏無證﹐不可汗下﹐惟利小便宜用茵陳五苓散﹐使黃從水道利之則愈。

﹝茵陳麻黃湯﹞茵陳蒿麻黃水煎﹐加黃酒少許服之。

﹝方歌﹞兒發陽黃身無汗﹐茵陳麻黃湯極便﹐麻黃茵陳各等分﹐量兒煎服有奇驗。

﹝茵陳蒿湯﹞茵陳蒿川大黃梔子引用燈心水煎服。

﹝方歌﹞裏實須用茵陳湯﹐梔子茵陳生大黃﹐燈心爲引水煎服﹐便利黃消體泰康。

﹝茵陳五苓散﹞茵蔯蒿赤苓豬苓澤瀉白術土炒肉桂引用燈心水煎服。

﹝方歌﹞茵陳五苓治黃病﹐利水除濕有奇功﹐術苓澤瀉豬苓桂﹐茵陳加入便自淸。

黃疸門

卷五﹨黃疸門

陰黃

陰黃多緣轉屬成﹐脾濕腎寒兩虧生﹐溫脾茵陳理中治﹐溫腎茵陳四逆靈。

﹝注﹞陰黃者﹐乃脾濕腎寒﹐兩虛而成﹐此最爲危候溫脾去黃﹐以理中湯加茵陳主之溫腎去黃﹐以茵陳四逆湯主之。

﹝茵陳理中湯﹞方見不乳﹝茵陳四逆湯﹞附子制漧薑茵陳蒿甘艸炙水煎服。

﹝方歌﹞茵陳四逆湯﹐附子共漧薑﹐茵陳炙甘艸﹐黃消病漸康。

卷五﹨水腫門

水腫總括

水腫俱屬脾肺經﹐肺喘脾脹要分明﹐上腫屬風宜汗散﹐下腫屬濕利冰靈通身腫者兼汗利﹐喘則逐飲脹則攻﹐再辧陽水與陰水﹐攻瀉溫補貴變通。

﹝注﹞小兒水腫﹐皆因水停於脾肺二經﹐水停胸中則喘﹐水停膈中則脹其間所腫部位﹐不可不察如腫在腰以上者﹐屬風﹐法宜發汗腫在腰以下者﹐屬濕﹐法宜利水有通身上下皆腫者﹐系風濕兩傷﹐法宜汗利兼施腫而喘不得臥﹐宜逐肺飲腫而脹滿便祕﹐宜攻脾水﹐腫從腹起至四肢者﹐可治腫從四肢起至腹者﹐不可治然又有陽水陰水之分直詳別焉﹐陽水屬實﹐法宜攻泄﹐陰水屬虛﹐法宜溫補應證而施﹐自無不效也。

水腫門

卷五﹨水腫門

風水腫

腫在上者因風起﹐急宜發汗莫從容﹐越婢湯中加蒼術﹐汗後全消病卽寧。

﹝注﹞上身腫者﹐頭面肩臂至腰間皆腫也﹐病因外感風邪﹐法宜發汗則愈經所謂開鬼門是也﹐以越婢加蒼術湯治之。

﹝越婢湯﹞麻黃石膏煆甘艸生蒼術米泔水浸水煎服。

﹝方歌﹞越婢湯治風水腫﹐麻賁甘艸共石膏﹐再加蒼術水煎服﹐能使兒童腫卽消。

水腫門

卷五﹨水腫門

濕水腫

腫在下者因濕起﹐急宜利水可安然﹐外法貼臍如神妙﹐內服沈香琥珀丸。

﹝注﹞下身腫者﹐腰臍至兩足皆腫也病因脾經濕熱所成﹐急用利水之法經所謂潔淨府是也﹐外用貼臍法﹐內服沈香琥珀丸。

﹝貼臍法﹞巴豆四錢去油水碾粉二錢硫黃一錢共研勻成餅先用新棉一片﹐包藥布臍上﹐外用帛縛時許﹐自然瀉下惡水待下三五次﹐去藥以粥補佳。

﹝沈香琥珀丸﹞苦葶藶子一兩五錢郁李仁一兩五錢去皮防己七錢五分沈香一兩五錢陳皮七錢五分去自琥珀五錢杏仁五錢去皮尖炒蘇子五錢赤苓五錢澤瀉五錢以上共爲細末﹐煉蜜爲丸﹐如梧桐子大以麝香爲衣﹐每服一錢﹐量兒大小與之﹐用滚白水下。

水腫門

卷五﹨水腫門

風濕腫

通身皆腫屬風濕﹐外散內利最相宜﹐峻攻則用疏鑿飲﹐和劑茯苓導水醫水上攻肺喘不臥﹐蘇葶定喘最相宜﹐水停中州脹急滿﹐舟車神佑量攻之。

﹝注﹞通身腫者﹐頭面手足皆腫也得病之由﹐內停濕飲﹐外感風邪﹐風濕相搏水道不利﹐外攻肌表﹐因而作腫也重者用疏鑿飲峻攻之﹐輕者用茯苓導水湯和解之若水停上攻於肺﹐喘急不得臥者﹐以蘇葶丸瀉之水停中州脹滿者﹐以舟車神佑丸攻之。

﹝疏鑿飲﹞商陸秦艽羌活椒目木通赤小豆茯苓皮大腹皮澤瀉檳榔以上引用姜皮水煎服。

﹝方歌﹞疏鑿飲子風濕腫﹐外發內利陸秦羌﹐椒目木通赤小豆﹐苓皮小腹澤檳榔。

﹝茯苓導水湯﹞紫蘇陳皮白術土炒木香桑白皮炒麥冬去心赤茯苓澤瀉木瓜大腹皮縮砂仁檳榔引用燈心水煎服。

﹝方歌﹞和解茯苓導水湯﹐紫蘇陳皮術木香﹐桑皮麥冬赤苓澤﹐木瓜大腹縮檳榔。

﹝蘇葶丸﹞方見痰飲喘急。

﹝舟車神佑丸﹞甘遂芫花大戟各一兩俱醋炒大黃二兩黑牽牛四兩頭末靑皮炒陳皮木香檳榔各五錢輕粉一錢以上共爲細末﹐水丸如椒目大小兒二丸三丸﹐大兒五丸七丸﹐量服之﹐滚白水送下。

水腫門

卷五﹨水腫門

陽水

陽水身熱脈沈數﹐小便赤澀大便難﹐熱盛煩渴浚川散﹐濕盛脹滿神佑丸量兒大小斟酌用﹐應變而施勿一偏。

﹝注﹞陽水者﹐小兒濕熱內郁﹐水道阻塞﹐外攻肌表﹐以致外腫內脹發熱口渴心煩﹐小便短赤﹐大便祕結﹐法當泄水﹐不可少緩熱盛煩渴者﹐以大聖浚川散攻之濕盛脹滿者﹐舟車神佑丸攻之須量兒大小﹐視病輕重﹐合宜而用﹐勿執一偏過於峻攻﹐徒傷正气也。

﹝大聖浚川散﹞川大黃煨牽牛取頭末郁李仁各一兩木香三錢芒硝三錢甘遂五分以上爲細末﹐姜湯調下﹐量兒大小用之。

﹝舟車神佑丸﹞方見風濕腫。

水腫門

卷五﹨水腫門

陰水

陰水便利不煩熱﹐須服實脾腎气丸﹐若服溫補俱無驗﹐攻補兼施病始痊。

﹝注﹞陰水者﹐因脾腎虛弱也﹐脾虛不能制水﹐腎虛不能主水以致外泛作腫內停作脹若二便不實﹐身不熱心不煩者﹐宜用實脾散﹐金匱腎气丸若服溫補之藥而無效驗者﹐則是虛中有實也﹐欲投攻下之劑﹐恐小兒難堪若不攻之﹐又豈可坐以待斃﹐須攻補兼施﹐或一補一攻﹐或三補一攻或九補一攻﹐審其進退﹐俟有可攻之機﹐以意消息﹐藥與元气相當始能逐邪而不傷正也﹐必須忌鹽醬百日﹐方可收功。

﹝實脾散﹞艸果仁研大腹皮木瓜木香研厚朴姜炒漧薑附子制白術土炒茯苓甘艸炙以上引用棗二枚﹐水煎服。

﹝方歌﹞實脾散治陰水腫﹐艸葉大腹木瓜香﹐厚朴姜附術苓艸﹐虛者仍兼腎气方。

﹝金匱腎气丸﹞熟地黃一兩山藥八錢炒山茱萸八錢牡丹皮五錢茯苓一兩澤瀉五錢肉桂五錢淡附子五錢車前子五錢牛膝八錢以上爲細末﹐煉蜜爲丸﹐如梧桐子大﹐每服錢半﹐白滚水送下。

卷五﹨腹脹門

腹脹總括

腹脹脾虛因久病﹐胃實多由食滯停﹐補虛健脾兼理气﹐攻食消導自然寧。

﹝注﹞腹脹之病﹐脾胃二經主之﹐有虛有實﹐宜分晰焉虛者因久病內傷其脾實者因飲食停滯於胃﹐虛則補脾﹐實則消導﹐調治合宜﹐其脹自漸除矣。

腹脹門

卷五﹨腹脹門

虛脹

久病脾虛失運健﹐或因吐瀉暴傷脾﹐食少卽脹精神倦﹐面黃肌瘦四君宜。

﹝注﹞凡小兒久病脾虛﹐或吐瀉暴傷脾气﹐健運失常所以飲食不化﹐食少腹卽脹滿﹐現證精神倦怠﹐面黃肌瘦﹐此虛脹也宜用香朴四君子湯治之。

﹝香朴四君子湯﹞人參白術土炒白茯苓甘艸炙香附制厚朴姜炒引用生薑水煎服。

﹝方歌﹞香朴四君治虛脹﹐參術甘艸共茯苓﹐香附厚朴宜加人﹐引姜煎服脹卽寧。

腹脹門

卷五﹨腹脹門

實脹

飲食過度內傷胃﹐停滯腹脹便不通﹐潮熱煩渴形气壯﹐平胃承气施治靈。

﹝注﹞小兒飲食過度﹐則胃中停滯以致腹脹﹐大便不利﹐身體潮熱﹐心煩口渴﹐形气壯實﹐此實脹也輕者平胃散主之﹐重者小承气湯主之。

﹝加味平胃散﹞南蒼術炒厚朴姜炒大腹皮制甘艸生陳皮萊菔子焙山查麥芽炒神麯炒引用生薑水煎服。

﹝方歌﹞加味平胃治實脹﹐蒼術厚朴大腹皮甘艸陳皮萊菔子﹐山查麥芽炒神麯。

﹝小承气湯﹞方見食痛。

卷五﹨發熱門

諸熱總括

小兒有病多發熱﹐表裏虛實宜分別﹐觀形察色辧因由﹐審證切脈有妙訣表證須汗裹下之﹐虛則宜補實則瀉﹐平昔體認要精詳﹐方得臨時無遺闕。

﹝注﹞小兒發熱有表裏虛實之異﹐治亦有汗下補瀉之殊須觀形察色﹐審證切脈以別之惟在平昔講習精詳﹐臨證庶不致誤。

發熱門

卷五﹨發熱門

表熱

表熱之證因外感﹐脈浮發熱惡風寒﹐頭痛身疼而無汗﹐十神通聖表爲先。

﹝注﹞小兒外感寒邪﹐脈浮發熱﹐惡風惡寒﹐頭疼身痛無汗此表熱也﹐宜十神湯主之若兼內熱者﹐雙解通聖湯兩解之。

﹝十神湯﹞升麻葛根麻黃香附醋炒陳皮蘇葉赤芍藥川芎香白芷甘艸生引用生薑水煎服。

﹝方歌﹞十神湯治表熱證﹐升麻漧葛共麻黃﹐香附陳皮蘇葉芍﹐芎芷甘艸引生薑。

﹝雙解通聖湯﹞方見傷寒。

發熱門

卷五﹨發熱門

裏熱

裏熱之證因內熱﹐徧身蒸熱小便紅﹐面赤唇焦舌燥渴﹐調胃白虎解毒淸。

﹝注﹞小兒肥甘過度﹐必生內熱以致發熱蒸蒸﹐小便赤澀﹐面赤唇焦﹐舌燥而渴脈實有力者先以調胃承气湯下之﹐不愈用白虎湯﹐或黃連解毒湯淸之。

﹝調胃承气湯﹞大黃芒硝甘艸引用生薑水煎服。

﹝方歌﹞謂胃承气治裹熱﹐大黃甘艸共芒硝﹐引用生薑水煎服﹐大使通利熱自消。

﹝白虎湯﹞石膏煆知母生甘艸生粳米水煎服。

﹝方歌﹞胃熱白虎湯﹐知母生用良﹐石膏合甘艸﹐粳米共煎嗜。

﹝黃連解毒湯﹞黃芩黃連梔子黃蘗水煎服。

﹝方歌﹞黃連解毒湯﹐淸熱效非常﹐芩連梔子蘗﹐煎服保安康。

發熱門

卷五﹨發熱門

虛熱

虛熱病後榮衛弱﹐神倦气乏用補中﹐嘔渴竹葉石膏治﹐面赤尿白厥自通。

﹝注﹞虛熱者﹐因小兒病後气血虛弱﹐榮衛尙未調勻之故其證神倦气乏﹐宜用補中益气湯治之若兼口渴引飲而嘔者﹐宜用竹葉石膏湯治之又有陰盛格陽﹐外浮發熱者﹐其面色𨿽赤然小便必淸白﹐四肢必厥逆﹐宜用白通湯收斂陽气﹐熱退自愈。

﹝補中益气湯﹞方見飧泄。

﹝竹葉石膏湯﹞竹葉石膏煆人參麥冬去心甘艸生半夏姜制粳米引用生薑水煎服﹝方歌﹞病後虛弱煩渴嘔﹐皆因气弱胃津亡﹐竹葉石膏參麥艸﹐半夏粳米共生薑。

﹝白通湯﹞漧薑附子制蔥水煎服。

﹝方歌﹞虛熱原於陰格陽﹐眞寒假熱白通湯﹐散寒姜附蔥白莖﹐厥回熱退自然康。

發熱門

卷五﹨發熱門

實熱

實熱積熱午潮熱﹐腹脹尿紅大便難﹐煩渴口瘡腮頰赤﹐涼膈大柴效通仙。

﹝注﹞小兒有餘積熱﹐以致午後潮熱﹐蒸蒸有汗﹐肚腹脹滿小便赤﹐大便難煩渴啼叫﹐口舌生瘡﹐腮頰紅赤﹐脈洪數有力法宜淸熱通利﹐時時熱者﹐涼膈散主之午後潮熱者﹐大柴胡湯主之。

﹝涼膈散﹞方見急驚風﹝大柴胡湯﹞方見傷寒

卷五﹨積滯門

積滯總括

小兒養生食與乳﹐撙節失宜積滯成﹐停乳傷食宜分晰﹐因證調治保安寧。

﹝注﹞夫乳與食﹐小兒資以養生者也﹐胃主納受﹐脾主運化﹐乳貴有時食貴有節﹐可免積滯之患若父母過愛﹐乳食無度﹐則宿滯不消而病成矣醫者當別其停乳傷食之異﹐臨證斟酌而施治焉。

積滯門乳滯嬰兒乳滯睡不安﹐多啼口熱吐驚煩﹐肚脹腹熱便酸臭﹐愼攻宜用消乳丸。

﹝注﹞乳滯之兒﹐其候睡臥不寧﹐不時啼叫﹐口中气熱﹐頻吐乳片肚腹脹熱﹐大便酸臭也﹐但臟腑嬌嫩﹐不可過攻惟宜調和脾胃爲上﹐以消乳丸消導之。

﹝消乳丸﹞方見傷乳吐。

積滯門

卷五﹨積滯門

食滯

小兒食滯任意餐﹐頭溫腹熱便膿酸﹐噯气惡食煩作渴﹐大安承气審宜先。

﹝注﹞小兒恣意肥甘生冷﹐不能運化﹐則腸胃積滯矣其證頭溫腹熱﹐大便酸臭﹐曖气惡食﹐煩不安眠﹐口漧作渴滯輕者﹐宜木香大安丸消導之滯重便祕者﹐宜小承气湯攻下之。

﹝木香大安丸﹞木香黃連陳皮白術土炒枳實麩炒山查肉各三餞連翹二錢去心神麯炒麥芽各三錢炒砂仁萊菔子各二錢焙共爲細末﹐神麯糊爲丸﹐每服一錢﹐陳倉米湯下﹝小承气湯﹞方見食痛。

卷五﹨癖疾門

癖疾總括

癖疾過食腸胃滿﹐濁液外溢被寒凝﹐潮熱飲冷肌削瘦﹐腹滿硬塊面黃靑。

﹝注﹞癖疾一證﹐皆因飲食過節﹐腸胃瑱滿﹐濁汁外溢﹐復感寒气凝結而成每生於左脇之下﹐始如雞卵﹐堅硬成塊﹐漸如覆盆之形﹐越臍則難治矣其候身體潮熱﹐喜飲涼水﹐肌膚削瘦﹐面色靑黃也﹐治者宜詳察之。

卷五﹨癖疾門

癖疾證治

癖疾潮熱渴飲冷﹐肚大靑筋堅硬疼﹐內服消癖木香效﹐外貼紅花膏最靈。

﹝注﹞癖疾之始作也﹐午後潮熱﹐口渴飲冷﹐肚大靑筋漸至堅硬成塊﹐不時作痛內以千金消癖丸治之﹐外貼紅花膏﹐內外兼治﹐其癖自消若無熱渴者﹐先以木香丸治之﹐外亦以紅花膏貼之。﹝千金消癖丸﹞蘆薈阿魏另爲糊靑黛木香厚朴姜炒檳榔陳皮甘艸各一錢生史君子去殼胡黃連山查肉香附酯炒三稜醋炒莪術各二錢醋炒水紅花子神麯炒麥芽各四錢炒人參白術土炒茯苓各三錢以上爲細末﹐將阿魏一錢﹐白水和面﹐打糊爲丸菉豆大﹐米飲下﹐量兒大小服之。

﹝木香丸﹞木香蓬莪術縮砂仁靑皮朱砂各二錢研細以上爲細末和勻﹐飛白麵糊和丸﹐麻子大﹐每服二三丸乳傷乳飲下﹐食傷以所傷物熬湯飲下。

﹝紅花膏﹞沒藥五錢血竭麝香阿魏各三錢當歸赤芍各一錢水紅花料一捆煎汁去渣熬膏一碗以上爲細末入膏內攬勻﹐以靑布攤貼患處。

卷五﹨汗證門

汗證總括

自汗屬陽有虛實﹐或因胃熱或表虛﹐睡中盜汗爲陰弱﹐心虛血熱隨證醫。

﹝注﹞汗乃人之津液﹐存於陽者爲津﹐存於陰者爲液﹐發泄於外者爲汗若汗無故而出者﹐乃因陰陽偏勝也如小兒無因而汗自出者﹐謂之自汗自汗屬陽有虛實之別虛者汗出翕翕﹐發熱惡寒﹐乃表虛也汗出蒸蒸﹐發熱不惡寒﹐乃裏熱也表虛者﹐法當固表﹐裏實者﹐法當攻熱又有睡則汗出﹐覺則汗止﹐謂之盜汗盜汗主陰虛﹐然當分心虛不固﹐心火傷陰也心虛當補心﹐心熱當涼血﹐治者宜詳辧之﹐庶無差謬。

汗證門

卷五﹨汗證門

自汗

表虛自汗玉屏風﹐甚者桂枝加附從﹐裹實自汗用白虎﹐便祕調胃承气攻。

﹝注﹞表虛濈濈自汗﹐玉屏風散主之若惡寒冷﹐陽气虛也﹐桂枝湯加附子固之陽明裏實﹐蒸蒸自汗﹐用白虎湯淸之便祕者﹐以調胃承气湯攻之。

﹝玉屏風散﹞黃耆蜜炙防風白術土炒水煎服。

﹝方歌﹞表气虛弱時自汗﹐玉屏風治頗相宜﹐黃耆防風炒白術﹐水煎溫服不拘時。

﹝桂枝加附子湯﹞白芍藥桂枝甘艸炙附子制引用姜棗水煎服。

﹝方歌﹞表气虛弱甚﹐桂枝湯最良﹐芍藥桂枝艸﹐加附病漸康。

﹝白虎湯﹞方見裏熱﹝調胃承气湯﹞方見裏熱。

汗證門

卷五﹨汗證門

盜汗

心虛盜汗睡多驚﹐酸棗仁湯服卽寧﹐心火傷陰必煩熱﹐當歸六黃湯奏功。

﹝注﹞盜汗有二﹐虛實兩分心虛者陰气不斂也﹐睡則多驚﹐以酸棗仁湯主之心熱者﹐火傷於陰也﹐身多煩熱﹐以當歸六黃湯主之。

﹝酸棗仁湯﹞當歸白芍炒生地茯苓酸棗仁炒知母炒黃蘗炒五味子人參黃耆炒水煎服。

﹝方歌﹞酸棗仁湯治盜汗﹐陽不能藏陰本虛﹐歸芍生地茯苓棗﹐知蘗五味共參耆。

﹝當歸六黃湯﹞當歸生地黃熟地黃黃芩黃蘗黃連黃耆炙引用浮麥水煎服。

﹝方歌﹞當歸六黃治盜汗﹐陽盛傷陰液自流﹐生熟二地芩連蘗﹐歸耆浮麥汗能收。

卷五﹨失血門

失血總括

陰乘陽熱血妄行﹐血犯气分不歸經﹐血病及腑滲濁道﹐傷於藏者溢出淸熱犯陽絡上吐衄﹐熱侵陰絡下失紅﹐又有努勞成血病﹐血止仍嗽勢多凶。

﹝注﹞凡失血之證﹐陽盛乘陰﹐則血爲熱迫﹐不能安於脈中犯於气分﹐妄行不能歸入經脈也若血病傷及於腑者﹐則血滲入腸胃之濁道上行於咽﹐出而爲吐爲衄下從二便而出﹐爲便爲溺也若血病傷及於藏者﹐則溢出於胸中之淸道﹐上從喉出而兼咳嗽下從精竅而出﹐爲溺血也失血藏於髒內﹐行於脈中﹐流於軀殼之內不可得而見也﹐非損傷不能爲病而損之因有三一曰熱傷陽絡﹐腑病也﹐熱傷陰絡﹐藏病也﹐宜以淸熱爲主一曰努傷﹐宜以破逐爲主一曰勞傷﹐宜以理損爲主若日久血止﹐而咳嗽不休者﹐主必死之證﹐故勢多凶也。

失血門

卷五﹨失血門

衄血

衄血之候鼻漧燥﹐身熱不渴苦頭疼﹐失表分汗麻桂治﹐內熱犀角瀉心淸。

﹝注﹞衄血者﹐鼻中出血也其候鼻中漧燥﹐身熱不渴﹐苦頭痛﹐是熱傷陽絡也有因傷寒失汗衄血者﹐乃熱郁於榮﹐其身無汗﹐宜以麻黃湯汗之身有汗者﹐宜以桂枝湯解之設無表病﹐因內熱而衄血者﹐宜以犀角地黃湯淸之熱盛者﹐四物三黃瀉心湯瀉之外俱用發灰散﹐或黑梔子末吹鼻﹐其衄自止﹝麻黃湯﹞麻黃杏仁炒去皮尖桂枝甘艸生引用生薑水煎服。

﹝方歌﹞傷寒失表榮郁熱﹐身體無汗血妄行﹐須用麻黃湯調治﹐桂麻杏艸引生薑。

﹝桂枝湯﹞方見自汗。

﹝犀角地黃湯﹞牡丹皮白芍藥犀角生地黃水煎服。便硬者加川大黃。

﹝方歌﹞犀角地黃湯﹐治衄效非常﹐丹皮芍犀地﹐便祕加大黃。

﹝四物三黃瀉心湯﹞川芎當歸酒洗生地黃赤芍藥黃芩黃連川大黃酒洗水煎服。

﹝方歌﹞物四三黃瀉心湯﹐熱盛吐衄功最良﹐芎歸生地赤芍藥﹐黃芩黃連川大黃。

﹝發灰散﹞取壯實人頭髮﹐陰陽瓦煆成灰﹐放在地上﹐去火性﹐研細末吹入鼻中﹐血衄自止失血門

卷五﹨失血門

吐血

吐血下咳因熱逆﹐若兼咳嗽努勞傷﹐內熱犀角地黃治﹐努傷承气四物嘗勞傷有熱雞蘇散﹐無熱須用救肺良。

﹝注﹞小兒吐血不咳嗽者﹐多因內熱﹐致血妄行上逆也﹐宜以犀角地黃湯主之若因努勞吐血者﹐兼咳嗽先用桃仁承气湯以破逐之﹐次用加味四物湯和之又有勞傷吐血者﹐亦兼咳嗽痰中帶血有熱者﹐雞蘇散主之﹐無熱者救肺散主之。

﹝犀角地黃湯﹞方見本門衄血。

﹝桃仁承气湯﹞桃仁去皮尖研大黃芒硝甘艸桂枝加當歸芍藥蘇木紅花﹐水煎服。

﹝方歌﹞努傷吐血先破逐﹐桃仁承气湯妙絕﹐桃仁黃硝艸桂枝﹐加人歸芍蘇紅捷。

﹝加味四物湯﹞當歸芍藥川芎生地黃茅根蒲黃牡丹皮梔子炒黑甘艸生引用藕節酒水煎服。

﹝方歌﹞勞傷吐血須活血﹐四物爲主眞妙訣﹐再加茅根與蒲黃﹐丹皮梔艸引藕節。

﹝雞蘇散﹞雞蘇薄荷葉川貝母去心麥門冬去心桔梗阿膠蛤粉炒生地黃甘艸生黃耆炙白茅根蒲黃炒水煎服。

﹝方歌﹞勞傷有熱嗽痰血﹐雞蘇貝母麥門冬﹐桔梗阿膠生地艸﹐黃耆茅根蒲黃同。

﹝加味救肺散﹞麥冬去心人參黃耆炙郁金五味子當歸酒洗白芍藥酒炒川貝母去心研甘艸炙馬兜鈴水煎服。

﹝方歌﹞勞傷無熱嗽痰血﹐加味救肺麥冬參﹐黃耆郁金主味子﹐歸芍貝母艸兜鈴。

失血門

卷五﹨失血門

便血

熱傷陰絡病便血﹐藏毒血黯腸風紅﹐須辧腹痛肛腫痛﹐熱盛濕盛要分明藏毒初起腫痛甚﹐大黃皂刺莫消停﹐熱盛俱宜槐花散﹐濕盛平胃地楡靈日久脈微气血弱﹐升陽和血共養榮。

﹝注﹞大便下血皆因小兒恣食肥甘﹐致生內熱傷陰絡也若血色﹐黯而濁﹐肛門腫痛﹐先血後糞﹐此爲近血﹐名日藏毒若血鮮而淸﹐腹中不痛﹐先糞後血此爲遠血﹐名日腸風藏毒肛門每多腫痛﹐初起宜用皂刺大黃湯消之大下血後﹐熱盛微痛者﹐以槐花散和之濕盛不痛者﹐以平胃地楡湯和之腸風亦宜槐花散主之便血日久﹐脈微气血弱者﹐升陽和血湯和之﹐繼以人參養榮湯補之﹝皂刺大黃湯﹞皂刺生川大黃各等分量小兒年歲大小虛實﹐酌其多少﹐水酒煎服。

﹝槐花散﹞槐花炒側柏葉枳殼麩炒川黃連荊芥穗炒水煎服。

藏毒加蒼術苦楝。腸風加秦艽防風。

﹝方歌﹞藏毒腸風槐花散﹐黃連枳殼槐柏荊﹐髒毒蒼術苦楝人﹐腸風須加艽防行。

﹝平胃地楡湯﹞蒼術炒陳皮厚朴姜炒甘艸地楡引用生薑水煎服。

﹝方歌﹞便血濕盛腹不痛﹐須用平胃地楡湯﹐蒼術陳皮厚朴艸﹐地楡同煎引生薑。

﹝升陽和血湯﹞黃耆炙黃歸酒洗白芍炒牡丹皮陳皮肉桂秦艽生地黃熟地黃生甘艸炙甘艸蒼術炒升麻水煎服。

﹝方歌﹞下血日久腹中痛﹐治宜升陽和血湯﹐二地二艸耆歸芍﹐陳丹秦艽升桂蒼。

﹝人參養榮湯﹞人參黃耆炙白術土炒白茯苓白芍藥炒肉桂熟地黃當歸酒洗甘艸炙陳皮引用姜棗水煎服。

﹝方歌﹞失血日久气血虛﹐人參養榮湯頗宜﹐參耆術苓白芍桂﹐地黃當歸艸陳皮。

失血門

卷五﹨失血門

溺血

溺血多緣精竅病﹐尿血分出莖或疼﹐牛膝四物湯調治﹐急宜煎服效從容。

﹝注﹞溺血爲精竅之病﹐乃尿與血先後分出者也宜用牛膝四物湯治之﹐其證自愈。

﹝牛膝四物湯﹞牛膝木通郁金甘艸梢瞿麥當歸川芎生地赤芍藥水煎服。

﹝方歌﹞小兒溺血精竅病﹐宜用牛膝四物湯﹐牛膝郁金通瞿艸﹐歸芎赤芍生地黃。

卷五﹨雜證門

二便祕結

小兒熱結二便祕﹐口渴舌漧唇面紅﹐八正尿祕少腹滿﹐神芎便祕腹脹疼。

﹝注﹞此證多因乳食停滯生熱﹐結於腸胃﹐以致二便祕結其候舌漧口渴﹐面赤唇焦也熱積則小便祕澀﹐少腹滿急﹐宜八正散主之若食積大便祕腹脹痛者﹐宜神芎丸主之。

﹝八正散﹞方見不小便。

﹝神芎丸﹞大黃滑石各一兩水飛薄荷川芎各四錢黃芩黃連各五錢生牽牛四錢共爲細末﹐滴水爲丸﹐每服五丸﹐蜜湯化下。

雜證門

卷五﹨雜證門

气虛脫肛

瀉痢日久中气陷﹐肛松腸薄滑而脫﹐面色靑黃指梢冷﹐脈來沈細唇淡白補中益气湯升舉﹐眞人養藏固滑脫﹐外用澀腸散調敷﹐气升肛澀腸自合。

﹝注﹞脫肛一證﹐因瀉痢日久﹐中气下陷﹐腸胃薄瘦遂令肛門滑脫不收現證面色靑黃﹐指梢冷﹐脈沈細﹐唇色淡白宜溫補爲主﹐先以補中益气湯升提其气﹐再以眞人養藏湯溫補固滑外以澀腸散摻之﹐則气升肛澀而腸自收矣。

﹝補中益气湯﹞方見飧瀉﹝眞人養藏湯﹞方見寒痢。

﹝澀腸散﹞訶子赤石脂龍骨各等分煆以上爲細末用臘茶調敷﹐和藥摻腸頭上﹐綿帛揉入。

雜證門

卷五﹨雜證門

肛腫翻肛

積熱紅腫大使難﹐努力肛出翻不還﹐外用蟠龍散消腫﹐內宜皂刺大黃煎。

﹝注﹞小兒積熱太盛﹐以致肛門作腫大便艱難﹐努力翻出﹐肛脫不還外用蟠龍散消其腫﹐內服皂刺大黃湯﹐其腫一消﹐肛自收矣。

﹝皂刺大黃湯﹞方見便血。

﹝曹氏蟠龍散﹞幹地蟠龍一兩略去土焙風化朴硝二錢以上銼稅爲細末仍和勻朴硝﹐每以二錢至三錢﹐肛門濕潤者幹塗﹐漧燥者用淸油調塗先用荊芥生蔥煎水﹐候溫洗浴輕與拭漧﹐然後敷藥。

雜證門

卷五﹨雜證門

龜胸

肺積痰熱病龜胸﹐胸骨髙聳若龜形﹐气急喘咳體羸瘦﹐寬气百合酌量行。

﹝注﹞龜胸一證﹐多因小兒飲食不節痰熱熾盛﹐復爲風邪所傷風熱相搏﹐以致肺經脹滿﹐攻於胸膈﹐髙如覆杯現證咳嗽喘急﹐身體羸瘦治宜淸肺化痰爲主﹐先以寬气飲開其气道﹐再以百合丹除其壅滯﹐肺熱淸而脹滿自除矣。

﹝寬气散﹞杏仁去皮尖炒桑白皮炒橘紅蘇子炒枳殼麩炒枇杷葉蜜炙麥冬去心生甘艸苦葶藶水煎服。

﹝方歌﹞寬气飲治兒龜胸﹐杏仁桑皮合橘紅﹐蘇子枳殼枇杷葉﹐甘艸葶藶麥門冬。

﹝百合丹﹞百合天門冬杏仁炒去皮尖木通桑白皮炒甜葶藶石膏各五錢大黃三錢以上爲細末﹐煉蜜丸如菉豆大量兒大小服之﹐臨臥滚白水疊下。

雜證門

卷五﹨雜證門

龜背

龜背坐早被風吹﹐傴僂背髙狀如龜﹐內服松蕊丹緩治﹐外用灸法點龜尿。

﹝注﹞龜背者﹐因嬰兒坐旱被客風吹入脊膂﹐遂致傴僂曲折﹐背髙如龜往往爲終身痼疾內以松蕊丹調治之﹐外用聖惠灸穴法﹐灸肺兪心兪膈兪三穴三五壯或以龜尿點骨節上﹐亦可得效。

﹝松蕊丹﹞松花枳實麩炒防風獨活各一兩麻黃前胡川大黃生桂心各五錢以上爲細末﹐煉蜜丸如黍米大﹐每服十丸﹐粥飲送下。

雜證門

卷五﹨雜證門

五軟

五軟稟賦不足證﹐頭項手足口肉肌﹐地黃丸與扶元散﹐全在後天調養宜。

﹝注﹞五軟者﹐爲頭項軟﹐手軟﹐足軟﹐口軟﹐肌肉軟﹐是也頭軟者﹐項軟無力手足軟者﹐四肢無力也肉軟者﹐皮寬不長肌肉也口軟者﹐唇薄無力也此五者﹐皆因稟受不足﹐气血不充﹐故骨脈不彊﹐筋肉痿弱治宜補气爲主先以補腎地黃丸補其先天精气﹐再以扶元散補其後天羸弱漸次調理﹐而五軟自彊矣。

﹝補腎地黃丸﹞熟地黃一兩五錢山萸肉一兩懷山藥炒茯苓各八錢牡丹皮澤瀉各五錢牛膝八錢鹿茸五錢酥炙以上爲細末﹐煉蜜丸如梧桐子大﹐每服二錢﹐用鹽湯下﹝扶元散﹞人參白術土炒茯苓熟地黃茯神黃耆蜜炙山藥炒炙甘艸當歸白芍藥川芎石菖蒲引用姜棗水煎服。

﹝方歌﹞五軟扶元散堪嘗﹐參術茯苓熟地黃﹐茯神黃耆山藥艸﹐歸芍川芎及石菖。

雜證門

卷五﹨雜證門

五�

陽气不榮成五�﹐仰頭取气難搖動﹐手足彊直冷如冰﹐气壅胸膈牽連痛小續命湯最爲良﹐烏藥順气散極應﹐若遇肝木乘脾經﹐加味六君妙無竟。

﹝注﹞五�者﹐仰頭取气﹐難以動搖﹐气壅疼痛﹐連胸膈間﹐手心足心冰涼而�皆由陽气不榮於四末﹐最爲難治重者以小續命湯疏其風﹐輕者以烏藥順气散調其气若肝木乘脾﹐食少气弱者﹐加味六君子湯治之﹐內外交治﹐而證自日瘥矣。

﹝小續命湯﹞人參麻黃川芎黃芩芍藥甘艸炙防風官桂去皮附子泡去皮臍杏仁炒去皮尖漢防己引用姜棗水煎服。

﹝方歌﹞小續命湯治五�﹐人參麻黃川芎共﹐黃芩芍藥艸防風﹐官桂附子防己杏。

﹝烏藥順气散﹞麻黃白芷川芎桔梗枳殼炒烏藥僵蠶炒炮姜甘艸生橘紅引用蔥白水煎服。

﹝方歌﹞烏藥順气五�輕﹐麻黃白芷合川芎﹐桔梗枳殼僵蠶炒﹐烏藥炮姜艸橘紅。

﹝加味六君子湯﹞人參白術炮姜陳皮半夏制茯苓炙甘艸升麻蜜炙柴胡醋炒肉桂水煎服。

﹝方歌﹞加味六君虛五�﹐人參白術共炮姜﹐陳半茯苓炙甘艸﹐升麻柴胡肉桂良。

雜證門

卷五﹨雜證門

五遲

小兒稟來气血虛﹐筋骨軟弱步難移﹐牙齒不生發疏薄﹐身坐不穩語言遲﹐加味地黃爲主治﹐補中益气繼相醫﹐邪乘心气菖蒲好﹐血虛發遲苣勝宜。

﹝注﹞小兒五遲之證﹐多因父母气血虛弱﹐先天有虧﹐致兒生下筋骨軟弱行步艱難﹐齒不速長﹐坐不能穩﹐要皆腎气不足之故先用加味地黃丸滋養其血﹐再以補中益气湯調養其气又足少陰爲腎之經﹐其華在發若少陰之血气不足﹐卽不能上榮於發﹐苣勝丹主之又有驚邪乘入心气﹐至四五歲尙不能言者﹐菖蒲丸主之。

﹝加味六味地黃丸﹞熟地黃一兩山萸肉一兩懷山藥炒茯苓各八錢澤瀉牡丹皮各五錢鹿茸三錢炙五加皮五錢麝香五分以上爲細末﹐煉蜜丸如梧桐子大大兒每服二錢﹐小兒一錢五分﹐鹽湯送下。

﹝補中益气湯﹞方見飧瀉。

﹝苣勝丹﹞當歸洗焙生地黃白芍藥各一兩炒苣勝子二兩碾胡粉三錢碾以上同研勻﹐煉蜜爲丸如黍米大﹐每服十粒﹐煎黑豆湯下。

﹝菖蒲丸﹞人參石菖蒲麥門冬去心遠志去心川芎當歸酒洗乳香朱砂各一錢水飛以上爲細末﹐煉白蜜爲丸﹐如黍米大食遠用米湯送下。

雜證門

卷五﹨雜證門

鶴膝風

小兒稟賦不充盈﹐肌肉削瘦少崢嶸﹐膝骨外露如鶴膝﹐多緣腎弱髓難生血脈不榮筋攣縮﹐膝貯風涎時作疼﹐大防風湯宜先服﹐地黃繼進莫從容。

【注】

小兒鶴膝風﹐多因稟賦不足﹐血气不榮﹐肌肉削瘦遂致骨節外露﹐筋脈攣縮﹐股漸細小﹐而膝愈大腰皆腎虛不能生精髓之故也須先服大防風湯﹐繼以補腎地黃丸治之﹐庶气血充而證自愈矣。

﹝大防風湯﹞人參白術土炒茯苓甘艸炙熟地黃當歸身白芍藥炒川芎黃耆蜜炙羌活防風附子制杜仲牛膝引用姜棗水煎服。

﹝方歌﹞大防風湯八珍耆﹐羌防附子杜仲移﹐榮筋更有川牛膝﹐虛風鶴膝最相宜。

﹝補腎地黃丸﹞方見五軟雜證門

卷五﹨雜證門

解顱

小兒解顱最堪憐﹐先天有損腦髓幹﹐面色�白形瘦弱﹐二目多白若愁煩補腎地黃丸堪服﹐補陽扶元散爲先﹐更有封�散極效﹐臨時攤貼保安然。

【注】

解顱者﹐乃�大骨縫不合也蓋腎生髓﹐腦爲髓海﹐腎气有虧﹐腦髓不足﹐亦如花木無根現證面色�白﹐形體瘦弱﹐目多白睛﹐悲愁少笑﹐治宜補養腎气爲主先以補腎地黃丸滋補其陰﹐再以扶元散補養其气外用封�散攤貼之﹐則精血稍充﹐或可轉危爲安也。

﹝補腎地黃丸﹞﹝扶元散﹞俱見五軟。

﹝封�散﹞柏子仁防風天南星各四兩以上爲細末﹐每用一錢﹐以豬膽汁調勻攤在緋絹帛上﹐看�大小剪貼﹐一日一換﹐不得令幹﹐時時以湯潤動。

雜證門

卷五﹨雜證門

�陷

小兒緣何�下陷﹐瀉久脾虧虛弱見﹐面目靑黃四肢涼﹐六脈沈緩神慘淡補中益气湯最宜﹐固眞湯進有奇驗﹐外用烏附膏攤貼﹐溫中理脾功無限。

﹝注﹞小兒藏府有熱渴飲水漿﹐致成瀉痢﹐久則脾气虛寒﹐不能上充腦髓故�陷成坑﹐名日�陷。

現證面目靑黃﹐四肢逆冷﹐六脈沈緩﹐神气慘淡先以補中益气湯升提其气﹐再以回眞湯溫補其脾外用烏附攤貼於陷處極效。

﹝補中益气湯﹞方見飧瀉﹝固眞湯﹞方見慢脾風﹝烏附膏﹞雄黃二錢川烏附子各五錢生以上爲細末用生蔥和根葉細切杵爛入前藥末﹐同煎作成膏﹐每早空心貼陷處。

雜證門

卷五﹨雜證門

�塡

�門腫起气上衝﹐其間虛實要分明﹐毛髮憔悴頻頻汗﹐胸髙气促口唇紅肝盛瀉靑丸最效﹐裹熱連翹飲堪行﹐因表防風升麻劑﹐�冷屬陰用理中。

﹝注﹞�塡者﹐謂�門腫起也蓋因乳哺無度﹐或寒或熱﹐乘於脾經﹐致使藏府不調其气上衝﹐爲之塡腫脹突現證毛髮憔悴﹐頻頻出汗﹐胸髙气促﹐口唇色紅須分虛實治之肝气盛者﹐瀉靑丸主之﹐裏熱盛者﹐大連翹飲主之因表者﹐防風升麻湯主之﹐堅�不熱者﹐屬陰﹐理中湯主之。

﹝瀉靑丸﹞方見急驚風。

﹝大連翹飲﹞柴胡荊芥連翹去心木通滑石水飛梔子蟬退去足翅瞿麥當歸酒洗赤芍藥黃芩甘艸生防風水煎服。

﹝方歌﹞連翹飲治熱上衝﹐柴胡荊芥翹木通﹐滑石梔子蟬瞿麥﹐歸芍黃芩艸防風。

﹝防風升麻湯﹞麥冬去心木通甘艸節山梔升麻防風引用淡竹葉水煎服。

﹝方歌﹞防風升麻湯﹐�塡效非常﹐麥冬木通艸﹐山梔升麻防。

﹝理中湯﹞方見不乳。

雜證門

卷五﹨雜證門

中惡

小兒神气末充實﹐觸惡何能自主持﹐目閉面靑驚悶亂﹐蘇合皂角功效奇。

﹝注﹞小兒神气末充﹐一爲邪惡所觸﹐何能主持﹐自然神魂離捨目閉面靑﹐悶亂不省人事﹐內以四合香丸除其邪外以皂角末開通其閉﹐嚏出則气通而蘇矣。

﹝蘇合香丸﹞方見肛門內合。

卷五﹨痘疹心法要訣

痘原

上古無痘性淳朴﹐中古有痘情欲恣﹐痘稟胎元出不再﹐毒之深淺重輕識天瘡之名因天稟﹐瘡形如豆痘名居﹐塞北不出寒勝熱﹐毒發必自待天時。

﹝注﹞上古之人無出痘者﹐天性淳朴也中古之人有出痘者﹐情欲漸熾也﹐古人謂痘稟胎毒此定論也惟稟於胎元﹐故一出不再出也毒有淺深﹐故出有輕重也名爲天瘡者﹐因毒稟於先天也名爲痘瘡者﹐因瘡形如豆也其毒伏於形中而塞化不出者﹐以其气多寒涼鮮邪陽火旺之气以觸發其毒﹐故伏藏於內而不出也中土之人必出者﹐以其气多溫熱﹐一觸邪陽火旺之气﹐毒隨內發而卽出也此皆醫所當識者也。

卷五﹨痘疹心法要訣

出痘形證

欲識小兒出痘形﹐類是傷寒發熱驚﹐气粗眼目廷中指冷﹐耳尻不熱耳筋紅。

﹝注﹞痘證初起﹐見證大扺與傷寒相似其候身體發熱﹐不時驚悸﹐口鼻气粗﹐兩眼發�﹐惟中指獨冷﹐耳尻不熱耳後有紅筋﹐皆爲出痘之形證也。

卷五﹨痘疹心法要訣

痘出五藏形證

痘出五藏主證形﹐呵欠頓嗽是肝經﹐肺證欬涼痰嚏涕﹐心證驚頰面赤紅脾證喜睡肢熱利﹐耳尻俱涼是腎徵﹐肝泡肺膿心赤小﹐脾大黃淺腎黑形。

﹝注﹞痘瘡之毒伏於五藏﹐故內出何藏﹐外卽應之如呵欠頓悶﹐此痘出肝經證也欬嗽有痰﹐噴嚏泣涕﹐此痘出肺經證也驚悸煩燥﹐面色紅赤﹐此痘出心經證也喜睡自利﹐四肢發熱﹐此痘出脾經證也惟腎經但見耳尻發涼者﹐是火不能勝水也肝痘之形爲水泡﹐其包靑而小肺痘之形爲膿泡﹐其色白而大心痘之形色赤而小脾痘之形其色黃淺而大至於腎經不宜有證﹐若水不勝火﹐痘色黑者﹐非吉兆也。

卷五﹨痘疹心法要訣

痘主部位

額心頦腎鼻脾部﹐左頰肝位右肺方﹐周身分主面屬胃﹐頭背膀胱腰腎疆心肺胸膈肝膽脇﹐腹肢屬脾大小腸﹐包絡之絡聯藏府﹐三焦之气應無方。﹝注﹞小兒出痘﹐自頭面以及周身﹐各有藏府所屬部位治者須詳察部位以定吉凶如額先見點者﹐是毒發於心也頦先見點者﹐毒發於腎也左頰先見點者﹐毒發於肝也右頰先見點者﹐毒發於肺也鼻先見點者﹐毒發於脾也面屬胃經部位也頭背屬膀胱經部位也腰屬腎經部位也胸膈屬心肺二經部位也脇旁屬肝膽二經部位也肚腹四肢屬脾大小腸三經部位也至於包絡乃周身脂膜之絡聯屬百骸藏府者也三焦爲周身水精之气﹐充滿軀殼藏府者也凡周身發痘﹐俱從此出﹐無故一定部位也。

卷五﹨痘疹心法要訣

痘形順逆

痘形見點喜尖圓﹐惡隱蚊迹痱粟蠶﹐起脹慚綻充肥順﹐頂平不突板實難生漿斂束形完固﹐緛嫩皮薄癢塌纏﹐結痂如螺先後落﹐最忌麩薄潰爛粘。

﹝注﹞痘形气之爲也﹐气勝毒﹐則毒爲气馭其毒解矣﹐故順也。

毒勝气﹐則气爲毒蝕﹐其气竭矣﹐故逆也气毒相平﹐則勢界於險﹐惟在醫者調治得宜﹐使險變順也如始出之形頂尖而根圓﹐此气勝毒﹐爲順也若隱如蚊咬﹐或如熱痱﹐寒粟蠶種﹐此毒勝气﹐爲逆也起脹之形﹐漸綻充肥﹐此气勝毒﹐爲順也若頂平不突﹐板實不綻﹐此毒勝气﹐爲逆也出漿之形﹐根紅斂束﹐痘殼完固﹐此气勝毒﹐爲順也若殼軟皮簿﹐則必癢塌﹐此毒勝气﹐爲逆也結痂之形﹐痂如螺殼﹐先結先落﹐後結後落﹐此气勝毒﹐爲順也若痂薄如麩﹐潰爛粘聚﹐此毒勝气爲逆也﹐此痘形順逆之大略也。

卷五﹨痘疹心法要訣

痘色順逆

痘色桃花漸漸紅﹐淡白桔紫晦多凶﹐起脹頂白根紅潤﹐頂灰根散或深紅生漿由白而黃厚﹐最忌灰幹與薄淸﹐靨喜蒼粟惡麩白﹐疤喜紅滿惡白平。﹝注﹞痘色血之爲也﹐血勝毒﹐則毒爲血載﹐其毒化矣﹐故順也毒勝血﹐則血爲毒滯﹐其血涸矣﹐故逆也血毒相平﹐則勢界於險﹐亦在醫者之調治得宜也始出之色如桃花﹐而漸加滋潤﹐此血勝毒﹐爲順也若初出之卽淡白幹紫晦而不亮﹐此毒勝血﹐爲逆也起脹之色﹐頂漸放白﹐根紅光潤﹐此血勝毒﹐爲順也若頂色灰滯﹐根血散漫﹐或地角深紅﹐此毒勝血﹐爲逆也生漿之色﹐白而漸黃﹐蒼而淳厚﹐此血勝毒﹐爲順也若灰幹不潤﹐或漿薄淸稀﹐此毒勝血﹐爲逆也結痂之色﹐蒼如粟殼﹐此血勝毒﹐爲順也若痂色麩白﹐此毒勝血﹐爲逆也疤痕之色﹐紅潤凸起爲順若淡白黑紫﹐平凹無突起之狀﹐皆爲不順之色﹐醫者詳之。

卷五﹨痘疹心法要訣

痘證老嫩

蒼淳嬌艷老嫩色﹐肥實浮虛老嫩形﹐濃濁稀淸漿老嫩﹐厚薄痂之老嫩明。

﹝注﹞痘之一證﹐自始至終喜老惡嫩如蒼淳嬌艷﹐此色之老嫩也肥實浮虛﹐此形之老嫩也濃濁稀淸﹐此漿之老嫩也薄軟厚堅﹐此痂之老嫩也總之老者多順﹐易於成功﹐嫩多險逆﹐難於施治也。

卷五﹨痘疹心法要訣

痘證�密

頭項胸背痘�吉﹐手足𨿽密不爲凶﹐�兼陽熱須防變﹐密若磊落不必驚。

【注】

頭面淸陽元首﹐頸項管籥咽喉﹐胸背乃藏府所附﹐惟稀�則吉也至於手足無甚關系﹐𨿽多不爲凶也﹐�固是順也若見陽證譫妄﹐大渴大熱﹐唇舌燥裂﹐煩躁不寧﹐大小便祕等證此毒壅遏不出﹐𨿽�未爲吉也﹐密固是逆若鋪排磊落﹐大小勻淨﹐精神寢食二便如常﹐𨿽密亦不須驚也。

卷五﹨痘疹心法要訣

辧形神聲气飲食之虛實

軀之肥瘦形衰盛﹐聲之粗細气虛實﹐目了不了神彊弱﹐胃气虛實食不食。

【注】

欲治痘者﹐先看兒體之肥瘦體肥者﹐形盛可知也﹐體瘦者﹐形衰可知也次聲气之粗細粗者﹐聲音雄粗﹐此气實也﹐細者﹐聲音微細﹐此气虛也再觀其目中之神了了精彩者﹐此神彊也﹐目不了不精彩者﹐此神弱也更問其飲食能否﹐飲食如常者﹐胃气實也﹐不能飲食者﹐胃气虛也此辧形神聲气飲食之虛實也。

卷五﹨痘疹心法要訣

辧气血虛實證

气虛頂陷多軟薄﹐气過成泡少漿膿﹐血虛淡紅摸轉白﹐血過發�紫黑凝。

【注】

痘之形色﹐乃气血外現也﹐如頂凹陷﹐手摸之多軟薄者﹐此气虛也气過者﹐气過盛也﹐泡者﹐發水泡也﹐少漿膿者﹐不能生漿也謂气若過盛﹐則發水泡而漿不能生也如痘色淡紅﹐以手摸過隨轉白者﹐此血虛也血過者﹐血過盛也﹐�者﹐地界有�暈也紫黑凝者﹐謂毒盛則色黑紫凝滯也此就痘�形色﹐以辧气血之虛實也。

卷五﹨痘疹心法要訣

辧表證虛實

發熱惡寒身痛表﹐有汗爲虛無汗實﹐實隱稠密灰紅滯﹐虛平塌爛水浸濕。

﹝注﹞痘出有發熱惡寒﹐身體疼痛者﹐屬表證也若有汗﹐則爲表虛﹐無汗﹐則爲表實表實閉塞﹐痘毒隱伏難出也稠密者﹐痘出稠密也灰者﹐痘色灰白也紅者﹐痘色紅赤也滯者﹐謂痘稠密﹐不論灰紅﹐若帶滯暗者﹐皆表毒盛也若表虛之證﹐則痘平不起﹐塌癢無漿也爛者﹐痘潰爛也水浸濕者﹐痘膿水浸潰﹐濕而不幹也﹐此辧表証之虛實也。

卷五﹨痘疹心法要訣

辧裏證虛實

發熱惡熱�痛裏﹐便祕爲實下利虛﹐實則板實根緊�﹐虛則倒陷靨收遲。

﹝注﹞痘出發熱惡寒者﹐表證也不惡寒惡熱者﹐裏證也�者﹐不大便而�也痛者﹐肚腹作痛也﹐此皆屬裏熱之證若便祕﹐則爲裏實下利﹐則爲裏虛板實者﹐痘囊板實不活動也根緊�者﹐根腳緊朿堅�不松者﹐皆裏實證也倒陷者﹐痘已出復陷入於內也倒靨者﹐痘正灌漿卽收靨也收遲者﹐痘已灌漿﹐日久不靨﹐皆裏虛證也﹐此辧裏之虛實也。

卷五﹨痘疹心法要訣

辧陽熱證

陽熱壯熱面唇赤﹐舌漧飲冷爪尿紅﹐煩躁昏狂譫失血﹐紫黑焦枯不潤通。

﹝注﹞凡痘屬陽熱者﹐身必壯熱﹐面唇皆赤﹐舌上干燥﹐好飲冷水爪甲尿溺﹐皆現紅色﹐煩燥不寧﹐神气昏憒﹐發狂譫語失血者﹐吐血衄血也紫黑焦枯者﹐痘色紫黑焦枯也不潤通者﹐九竅不潤通也﹐此皆屬陽熱之證也。

卷五﹨痘疹心法要訣

辧陰寒證

陰寒無熱口鼻冷﹐面唇尿爪色自靑﹐厥冷難回利不臭﹐水泡灰白無暈紅。

﹝注﹞凡痘屬陰寒者﹐身肢不熱﹐口鼻皆冷﹐面唇尿溺爪甲﹐色現靑白也厥冷難回者﹐謂四肢厥冷不能卽溫也利不臭者﹐謂下利無臭穢也水泡濕盛也灰白卽無暈者﹐謂痘色灰白﹐根腳無紅暈也﹐此皆屬陰寒之證也。

卷五﹨痘疹心法要訣

辧虛實寒熱誤治

溫補過則痘潰爛﹐毒攻咽齦日腫癰﹐淸瀉過則痘白陷﹐嘔吐不渴厥利淸。

﹝注﹞痘有虛實﹐治有補瀉﹐要在審當而施也如虛者當補﹐亦須酌量施治若溫補過甚﹐則反助毒熱而痘潰爛也以致毒熱上攻﹐或咽喉腫痛﹐或牙齦發疳﹐或眼目赤腫生翳甚而攻於榮衛﹐發爲癰疽也如實者當瀉﹐亦須中病卽止若淸瀉過甚﹐則損傷正气﹐而痘白陷﹐或嘔吐不渴﹐或厥逆下利此發明溫補淸瀉之過當也。

卷五﹨痘疹心法要訣

稟賦順逆險

毒微气血實則順﹐毒甚而虛逆自明﹐毒微若虛恐化險﹐毒甚逢實變險能。

﹝注﹞痘由稟賦毒气﹐輕者固順﹐然必兒之气血不虛﹐則始爲順也重者固逆﹐亦必兒之气血虛﹐則始爲逆也毒微者順也﹐若兒之气血虛弱﹐𨿽順恐化險也毒甚者逆也﹐若兒之气血不虛﹐𨿽逆能變險也此以兒之胎毒重輕﹐气血虛實﹐定痘之順逆險也。

卷五﹨痘疹心法要訣

天時順逆險

毒微天時和者吉﹐毒甚天時不和凶﹐毒微不和順中險﹐毒甚時和逆或更。

﹝注﹞毒微吉矣﹐然必逢天時之和﹐始爲順而吉也毒甚凶矣﹐然必遇天時不和﹐則始爲逆而凶也毒微者順也﹐若值天時不和﹐恐順中化險也毒甚者逆也﹐若值天時之和﹐或逆中轉險也此以胎毒之輕重﹐天時之和不和﹐定痘之順逆險也。

卷五﹨痘疹心法要訣

人事順逆險

險逆時和無病吉﹐不知有病定然凶﹐由此故識種痘善﹐人事能回天命亨。

﹝注﹞凡痘險逆之證﹐固不善矣若逢天時之和﹐兒又無病﹐險者可以變順﹐逆者可以化險﹐故曰吉也若逢天時不和﹐兒又有病﹐則險者變逆﹐逆者更逆﹐故曰凶也由此觀之﹐可識種痘之善﹐以得其天時之和﹐兒素無病其中卽有毒之重者﹐而人事克盡﹐亦能挽回天命而致亨也。

卷五﹨痘疹心法要訣

發熱順證

發熱和緩微微汗﹐飲食如常二便調﹐睡臥安然神气爽﹐此爲順證不須療。

﹝注﹞發熱和緩﹐身不甚熱﹐毒輕也微微汗﹐身微微有汗表和也飲食二便如常﹐裏和也神气淸爽﹐睡臥安然﹐精神气血大和﹐故爲順證﹐不須治療也。

卷五﹨痘疹心法要訣

發熱險證。

發熱三日熱不遠﹐煩渴咬牙面赤紅﹐驚啼戰栗乳食少﹐夜不安眠險證明。

﹝注﹞發熱三日見點者﹐常候也若見點熱不退者﹐毒盛也更兼煩躁口渴﹐頻頻咬牙﹐面色紅赤﹐驚悸多啼﹐身體戰栗乳食甚少﹐不能安眠等證此是毒盛﹐伏郁難出﹐其爲險證明矣﹐急宜隨證施治﹐庶或從險化順也。

卷五﹨痘疹心法要訣

發熱逆證

發熱神昏悶亂成﹐妄言喘滿腹腰疼﹐不食不眠搐不止﹐漧嘔失血證逆凶。

﹝注﹞發熱神昏﹐悶亂妄言﹐毒伏於心也喘滿喘急﹐毒伏於肺也腹疼毒伏於脾也腰疼毒伏於腎也不食不眠﹐毒伏於胃也驚搐不止﹐毒伏於肝也不時漧嘔失血﹐吐血尿血﹐是毒攻气血內亂也此皆爲不治之逆證﹐勢多凶也。

卷五﹨痘疹心法要訣

發熱證治

痘出發熱固自內﹐必因其誘使之然﹐時气風寒驚食熱﹐表裹虛實隨證參表熱惡寒而無汗﹐裹熱有汗溲便難﹐气弱熱微不足治﹐形實熱盛有餘看。

﹝注﹞痘出發熱者﹐謂痘本火毒﹐故未出先發熱也自內﹐謂其熱﹐自內達外也必因其誘使之然者﹐謂必因其四時不正﹐風寒邪气使之發熱也驚﹐謂外觸異物跌撲驚嚇使之發熱也食﹐謂內傷食滯使之發熱也熱﹐謂內熱積久因而熱發於外也內外旣有所困之邪﹐又當以表裏虛實﹐隨證參詳施治也表熱者﹐謂發熱在表﹐則惡寒而無汗也裏熱者﹐謂發熱在裏﹐則有汗小便短澀大使燥𨿽也气弱熱微者﹐謂形气不足發熱微輕也形實熱盛者﹐謂形气有餘﹐發熱太甚也醫者果能臨時詳察﹐因證施治﹐則汗下淸補之法自得其宜矣。

卷五﹨痘疹心法要訣

升麻葛根湯

發熱升麻葛根湯﹐表邪痘疹兩得力﹐升麻葛根赤芍艸﹐證隨宜加法最良無汗表實加麻薄﹐便柲腹痛裹大黃﹐形怯气弱參耆入﹐熱盛犀連荊蒡防尿澀通滑車前子﹐驚搐荊防鉤連羊﹐煩渴石膏麥冬粉﹐欬嗽前桔杏蘇桑傷食腹熱查芽枳﹐下利芩連嘔半姜﹐咽痛蒡梗身羌獨﹐頭痛荊穗芎芷羌。﹝注﹞痘出發熱當以升麻葛根湯爲主﹐以其能發表邪透痘疹﹐兩得之良方也然必隨證加佐使之品斯爲盡善如身熱無汗者﹐此表實也﹐本方中加麻黃薄荷如大小便祕﹐腹作痛者﹐此裏實也﹐本方中加大黃如形气怯弱者﹐稟賦不足也﹐本方中加人參黃耆熱盛者﹐內熱熾盛也﹐本方中加犀角﹐黃連﹐荊芥﹐牛蒡子﹐防風如小便短澀者﹐熱結膀胱也﹐本方中加木通﹐滑石﹐車前子如發驚搐者﹐肝心有熱也本方中加荊芥﹐防風﹐鉤藤鉤﹐川黃連﹐羚羊角如煩渴者﹐內熱盛也﹐本方中加石膏﹐麥冬﹐花粉如欬嗽喘急統﹐肺郁風邪也本方中加前胡﹐枯梗﹐杏仁﹐蘇葉﹐桑皮如傷食腹皮熱者﹐胃中停滯也﹐本方中加山查﹐麥芽﹐枳殼如下利者﹐腸胃熱滯也﹐本方中加黃連﹐黃芩如作嘔者﹐胸膈有痰飲也﹐本方中加半夏﹐生薑如咽痛者﹐火在上焦也﹐本方中加牛蒡子﹐苦桔梗如偏身酸疼者﹐外染風寒也﹐本方中加羌活﹐獨活如頭痛者﹐上冒風寒也﹐本方中加荊芥穗﹐川芎﹐白芷﹐羌活此治發熱之大略﹐又貴臨時詳察融會貫通也。

﹝升麻葛根湯﹞升麻葛根赤芍藥生甘艸引加芫荽水煎服。

歸宗湯形實無表毒火盛﹐所以歸宗主大黃﹐地芍查靑通荊蒡﹐壯熱爪紫肢厥涼惡熱頭汗蒸蒸汗﹐便祕譫語煩躁狂﹐大渴唇焦舌生刺﹐失血腰痛不尋常。﹝注﹞發熱之初﹐形實者﹐形气壯實也無表者﹐無風寒表邪也若證見毒火太盛﹐法當攻之﹐所以用歸宗湯者因其以大黃爲主也而佐使生地﹐赤芍﹐山查﹐靑皮﹐木通﹐荊芥穗﹐牛蒡子也痘末見點﹐如壯熱不已﹐毒火熾盛也爪甲色紫﹐血熱凝滯也四肢厥冷﹐同陽證見者﹐熱深厥深也惡熱﹐內熱盛也頭汗出﹐胃熱上蒸也通身蒸蒸汗出﹐毒火內迫津液也大小便閉﹐腸胃熱結也譫語胃熱也煩躁狂亂﹐毒火擾心神也大渴﹐引飲﹐毒火灼津液也唇口焦裂﹐舌生芒刺﹐毒火冑熱並盛也失血者﹐口中失血﹐小便尿血也﹐皆緣火毒迫血妄行也其腰痛不尋常者﹐毒攻腎位也以上諸證﹐非險則逆﹐若見之急用此方峻攻火毒庶可挽回﹐少有逡巡瞻顧﹐則無及矣。

﹝歸宗湯﹞大黃生地黃赤芍藥山查靑皮木通荊芥穗牛蒡子炒引加燈心水煎服。

淸解散痘驚淸解升葛蒡﹐荊防甘艸桔連芩﹐蟬翹芎前查通紫﹐表羌蘇芷弱者參。

﹝注﹞痘欲出而發驚搐者﹐皆由其毒不得快然宣發﹐而郁於經也其現證則面赤心煩﹐口渴手足抽搐﹐俱以淸解散主之或因風寒朿於表者﹐其現證則無汗頭痛﹐身體疼痛﹐欬嗽噴悌本方中加羌活﹐蘇葉﹐白芷﹐以表發之若兼形气虛弱者其現證則面色淺淡﹐身體微熱﹐匹肢微溫﹐倦怠嗜臥本方中加人參﹐黃耆﹐以托之。

﹝淸解散﹞防風荊芥牛蒡子炒生甘艸升麻葛根桔梗黃連黃芩蟬蛻紫艸茸川芎前胡山查木通連翹去心引加生薑燈心水煎服。

寬中透毒飲傷食寬中透毒飲﹐葛桔前靑朴枳查﹐麥蟬翹蒡連荊艸﹐便祕大黃木通加。

﹝注﹞痘欲出﹐發熱有現證﹐嘔吐煩渴﹐大便酸臭﹐此兼傷食也以寬中透毒飲主之若更大便祕﹐小便赤澀﹐腹熱悶痛者﹐此兼滯熱也本方中加大黃木通通利之。

﹝寬中透毒飲﹞葛根桔梗前胡靑皮厚朴姜炒枳殼麩炒南山查麥芽炒蟬蛻連翹去心牛蒡子炒研黃連荊芥穗甘艸生引加生薑燈心水煎服。

卷五﹨痘疹心法要訣

見點順證

發熱三朝始見點﹐熱減身和不渴煩﹐顆粒稀疏漸次出﹐色潤紅活頂尖圓。

﹝注﹞發熱三朝之後始見點者此痘如期而出也﹐熱減身和者﹐毒已宣發透徹也不渴不煩者﹐無裏熱壅滯也顆粒稀疏者﹐不稠密聯系也漸次出者﹐先自頭面慚至周身而出也色潤紅者﹐痘色紅活滋潤也頂尖圓者﹐痘形頂尖而體圓也﹐此皆見點順證。

卷五﹨痘疹心法要訣

見點險證

痘已見形身仍熱﹐稠密聯系不潤紅﹐稀疏淡隱精神少﹐痘順兼雜病險名。

﹝注﹞痘已見形﹐身仍發熱者﹐此毒气未盡透也稠密者﹐痘出稠密不少也聯系者﹐顆粒粘連不分也不潤紅者﹐痘色𨿽紅而黯滯也稀疏淡隱者﹐痘𨿽稀疏而色淺淡﹐隱於皮膚不透出也精神少者﹐精神倦怠也﹐此皆見點險證痘順兼雜病者﹐謂痘出𨿽屬順證﹐而或兼雜病﹐亦屬險名也。

卷五﹨痘疹心法要訣

見點逆證

發熱一朝卽見形﹐一齊湧出不分明﹐密如蠶種平塌隱﹐紫黑漧枯逆證凶。

﹝注﹞發熱一朝或半朝卽見點者﹐此毒火太迅﹐不循次第也一齊湧出者﹐此毒火太盛﹐不受領載也點不分明者﹐顆粒不分也密如蠶種者﹐密如蠶之種也平塌者﹐平塌不起也隱者﹐痘已出復隱也紫黑者﹐痘色或紫或黑也漧枯者﹐痘漧枯不潤也﹐此皆見點逆證。

卷五﹨痘疹心法要訣

見點證治

發熱三朝漸見點﹐熱減形疏色潤紅﹐應出不出出猶熱﹐已出復穩湧出凶赤紫黑白分亮黯﹐平板稠連辧緊松﹐當審風寒毒火制﹐气血虛失領載能。

﹝注﹞發熱三朝漸漸見點者﹐謂見點不疾不徐也熱減者﹐謂痘出齊而熱減退也形疏者﹐謂痘稀疏顆粒分明也色潤紅者﹐謂色紅而潤澤也﹐皆見點順痘也應出不出者﹐謂發熱三日之後而不見點﹐此毒伏於內也出猶熱者﹐痘已出齊﹐而猶身熱不退﹐此毒熱盛也已出復穩者﹐謂痘已見點﹐復穩藏不見﹐此毒陷內攻也湧出者﹐謂發熱不待三日﹐其痘一齊湧出﹐此毒火迅烈也此皆逆而主凶之痘也赤紫黑白者﹐謂痘色紅爲正﹐或深紅赤色﹐深赤紫色紫甚黑色﹐不紅白色﹐皆非正色也分亮黯者﹐謂非正色之痘﹐又當分亮黯而取治焉﹐亮者多虛﹐黯者多實赤紫黑色明亮者﹐尙有活動可治之機若滯黯則爲毒熱凝滯而不行也色白亮者﹐乃气血因虛不榮也白而黯者﹐謂气血爲毒所制也平板稠連者﹐謂痘形平塌不起﹐板�不綻﹐或稠密成攢聯系不分﹐皆非正形也辧緊松者﹐謂非正形之痘﹐當辧緊松而取治焉緊松者﹐根腳之緊松也﹐緊者毒滯﹐松者毒松平板稠連﹐根形松綻﹐尙有活動可治之機若根形緊束﹐則爲毒盛瘀滯﹐難治之痘也﹐當審風寒毒火制者﹐謂已上痘之形色各有所困﹐當審其爲風寒外郁﹐火毒內錮也气血虛失領載能者﹐謂或因气虛不能領毒﹐血虛不能載毒使毒不能發於肌表﹐而失領載之能也。

蘇解散歸宗湯保元湯升麻葛根湯應出不出表蘇解﹐羌蘇升葛枯荊防﹐川芎前薄查通艸﹐裹熱毒伏歸宗湯不足不出無表裹﹐參耆甘艸保元湯﹐毒輕升麻葛根並﹐毒重攻毒救正良。

﹝注﹞痘發熱三朝﹐期應見點而不見點﹐則爲應出不出若有表邪風寒外郁不出﹐宜用蘇解散發之﹐表開自然出也若無表證而有裏熱者﹐此爲毒火內伏不出﹐宜用歸宗湯攻之裏開自然出也若形气不足﹐應出不出﹐無表裏證者﹐是正气虛而不能發出也若毒輕熱微﹐宜用保元湯合升麻葛根湯並而用之﹐補正除邪可也若有表裏證﹐或毒重熱甚﹐則不宜補﹐恐助火毒宜蘇解散或歸宗湯攻邪救正爲良法也。

﹝蘇解散﹞前胡川芎牛蒡子炒南山查木通生甘艸羌活蘇葉升麻葛根桔梗荊芥防風引加芫荽水煎服。

﹝歸宗湯﹞方見發熱證治。

﹝保元湯﹞人參黃耆制甘艸炙引加生薑水煎服。

﹝升麻葛根湯﹞方見發熱證治。

涼血攻毒飲淸熱解毒湯已出猶熱分表裹﹐在內涼血攻毒佳﹐紅花紫艸丹蟬葛﹐合上歸宗減去查在外淸熱解毒治﹐歸宗大赤不須加﹐更人前連丹蟬蛻﹐紫花地丁滑紅花。﹝注﹞痘已見形﹐身熱當減﹐若仍熱不退﹐此屬毒火盛也﹐須分表裏施治若見在內毒火盛之證﹐宜用涼血攻毒飲攻之其方卽紅花﹐紫艸﹐丹皮﹐蟬蛻﹐葛根﹐合上歸宗湯藥﹐減去山查也若見在外毒火盛之證﹐宜用淸熱解毒湯解之其方卽歸宗湯減去大黃﹐赤芍﹐更加前胡﹐黃連﹐丹皮﹐蟬蛻紫花地丁﹐滑石﹐紅花是也。

﹝涼血攻毒飲﹞大黃荊芥穗木通牛蒡子炒赤芍生地靑皮蟬蛻紅花紫艸葛根丹皮引加燈心水煎服。

﹝淸熱解毒湯﹞荊芥穗木通牛蒡子炒生地靑皮山查丹皮紅花蟬蛻前胡紫花地丁黃連滑石引加燈心水煎服。

蘇解散必勝湯保元湯千金內托散已出復穩謂之陷﹐外邪閉塞蘇解良﹐內毒必勝桃花葛﹐丁蟬地龍歸宗湯气虛陷人保元主﹐無熱千金內托方﹐保元加桂歸芎芍﹐白芷查朴木香防。

﹝注﹞痘已見點復穩藏不見者﹐謂之毒气內陷也外邪閉塞者﹐有外感風邪證閉塞其毒﹐故以蘇解散解之也內毒者﹐火毒內攻﹐故以必勝湯攻之也其方卽桃仁﹐紅花﹐葛根﹐紫花﹐地丁﹐蟬蛻﹐地龍﹐合上歸宗湯也若形气不足﹐中气不能載毒而復陷入者﹐宜以保元湯主之也若不見熱證者﹐虛而兼寒﹐宜用千金內托散補而溫之其方卽保元湯加官桂﹐當歸﹐川芎﹐白芍﹐白芷﹐山查﹐厚朴﹐木香﹐防風也。

﹝蘇解散﹞方見本條證治。

﹝必勝湯﹞大黃荊芥穗赤芍靑皮生地黃山查木通牛蒡子炒桃仁紫花地丁蟬蛻葛根地龍紅花蘆根水煎藥服。

﹝保元湯﹞方見本條證治。

﹝千金內托散﹞人參黃耆制甘艸炙官桂當歸白芍藥炒川芎白芷南山查厚朴姜炒木香防風引加生薑水煎服。

南金散必勝湯見點外觸諸邪穢﹐痘陷灰滯黑焦塌﹐輕虛南金蠶荷葉﹐重實必勝最爲佳。

﹝注﹞痘至見點之後﹐房中最要潔淨﹐一被邪穢所觸﹐則毒卽陷於內矣灰滯者﹐謂痘色灰白暗滯也黑者﹐謂痘色紫黑也焦者﹐謂痘形枯焦也塌者﹐謂痘形平塌也輕虛者﹐謂毒輕形气虛也﹐以南金散主之重實者﹐謂毒重形气實也﹐以必勝湯主之。

﹝南金散﹞白僵蠶取直者炒紫背荷葉各等分取霜後搭水者以上爲末每服五分﹐或一錢﹐芫荽汁和黃酒少許調下。

﹝必勝湯﹞方見本條證治。

加味歸宗湯熱未三朝齊湧出﹐毒火內發迅難當﹐歸宗湯內加紫艸﹐石膏犀連歸尾良。

﹝注﹞熱未三朝者﹐發熱或半日或一日也湧出者﹐痘湧出不循序也此由毒火迅烈莫能約束以歸宗湯加紫艸﹐石膏﹐犀角﹐黃連﹐歸尾治之。

﹝歸宗湯﹞方見發熱證治。

淸熱解毒湯涼血攻毒飲千金內托散歸宗湯赤紫明澤解毒治﹐黑暗焦枯攻毒良﹐灰白亮虛內托散﹐灰白滯郁歸宗湯。

﹝注﹞凡痘見點﹐貴察其色﹐如赤紫明亮者﹐此毒盛血熱也﹐以淸熱解毒湯主之如黑暗漧枯者﹐此毒錮血凝也﹐以涼血攻毒飲主之如灰白明亮者﹐此血气虛而不榮也﹐以千金內托散主之如灰白暗滯者﹐此毒气郁滯而不行也﹐以歸宗湯主之。

﹝淸熱解毒湯﹞﹝涼血攻毒飲﹞﹝千金內托散﹞方俱見本條證治﹝歸宗湯﹞方見發熱證治紫艸飲子歸宗湯平塌板�根松散﹐气虛紫艸飲木通﹐紫甲查蟬參枳殼﹐根腳緊束主歸宗。

﹝注﹞凡痘見點﹐貴觀其形若頂平不起﹐根腳松散﹐此气虛不能載毒而痘難宣發也﹐以紫艸飲主之若根腳緊束﹐此毒盛气滯而內伏也﹐以歸宗湯主之。

﹝紫艸飲子﹞紫艸蟬蛻人參穿山甲炒枳殼麩炒山查木通水煎服。

﹝歸宗湯﹞方見發熱證治。

歸宗湯痘出稠密或粘連﹐總是梟毒不必言﹐惟以歸宗攻毒主﹐根松猶可緊�難。

﹝注﹞痘出之形﹐貴審疏密若稠密攢簇﹐粘連不分﹐總屬梟毒爲害﹐以歸宗湯攻毒爲主其痘根腳松者﹐猶屬可治﹐若緊束板�者﹐難治。

﹝歸宗湯﹞方見發熱證治

卷五﹨痘疹心法要訣

起脹順證

三朝出齊漸次長﹐尖圓礙指腳紅活﹐頂漸放白肥潤滿﹐順證飲食二便和。

﹝注﹞三朝出齊者﹐謂見點三朝俱出齊也漸次長者﹐謂痘形漸次長也尖圓礙指者﹐謂痘形尖圓摸之礙指也腳紅活者﹐謂痘根腳紅活也頂漸放白者﹐痘頂漸漸放白光瑩也肥者﹐謂痘形肥實也潤者﹐謂痘色潤澤也滿者﹐謂痘體充滿也順證飲食二便和者﹐謂飲食二便如常調和也。

卷五﹨痘疹心法要訣

起脹險證

起脹頂陷灰或紫﹐稠密嬌紅不綻蒼﹐形色𨿽順夾險證﹐證險神淸胃壯康。

﹝注﹞起脹頂陷者﹐謂痘頂凹陷也灰者﹐謂痘色灰白也紫者﹐痘色赤紫也稠密者﹐痘色稠密成攢也嬌紅者﹐謂痘色紅而嬌嫩也不綻蒼者﹐謂痘形不舒綻﹐色不蒼老也﹐此皆起脹險證也又有形色𨿽順而夾雜病者﹐𨿽順恐變爲險也若痘之形色𨿽險﹐而神气淸爽﹐飲食彊美﹐𨿽險將化爲順也此順中險﹐險中順﹐不可不詳辧之。

卷五﹨痘疹心法要訣

起脹逆證

起脹肉腫痘不腫﹐根血散亂頂平塌﹐紫黯漧枯灰白滯﹐名爲逆證勢多差。

﹝注﹞起脹肉腫痘不腫者﹐謂或頭面或過身浮腫如瓠瓜之狀﹐而痘反不腫脹此气血不能拘攝毒气﹐致毒散漫也根血散亂者﹐謂根腳血色散亂﹐此毒迫血﹐不歸附於痘也頂平塌者﹐謂痘頂不起發也﹐此毒火錮於气分不能充發也紫黯者﹐痘色紫黯不明﹐此毒熾血凝也漧枯者﹐枯不潤澤﹐此血爲毒火燔灼也灰白滯者﹐謂痘色灰白黯滯﹐此毒火太甚﹐气血郁滯也此皆起脹逆證﹐勢多難救。

卷五﹨痘疹心法要訣

起脹證治

痘當起脹漸尖圓﹐紅潤根松體厚堅﹐平凹嫩白爲虛證﹐赤紫皮塌是毒殘更有風寒滯熱郁﹐毒不透達起發難﹐察痘形色分所屬﹐合證虛實寒熱參。

﹝注﹞痘出齊之後﹐當漸漸根據次起脹其形頂尖肥圓﹐其色紅活滋潤﹐根腳松綻﹐體厚皮堅皆起脹﹐順痘也平者﹐謂平扁不張凹者﹐謂頂陷不起嫩者﹐謂皮薄嬌嫩白者﹐謂色白不紅﹐此皆爲气血虛弱赤者﹐深紅而艷紫者﹐深赤而黯板者﹐板硬不綻塌者﹐平塌不起此皆毒熱傷殘﹐更有風寒外束﹐滯熱內郁﹐使毒不得透出而起發也醫者當察痘之形色﹐分其所屬﹐合其病證﹐虛實寒熱參詳施治﹐庶無差謬矣。

保元化毒湯平凹灰白皮嫩亮﹐倦怠气乏不渴煩﹐保元化毒參耆艸﹐芎歸查甲芷香蠶。

﹝注﹞痘不如期起脹﹐若平扁頂凹﹐其包灰白﹐皮薄嫩亮更見倦怠气乏﹐不渴不煩等虛證者此气血虛弱﹐不能起發其毒也﹐宜用保元化毒湯主之。

﹝保元化毒湯﹞人參黃耆蜜炙甘艸炙當歸南山查穿山甲炒白芷木香僵蠶研炒川芎引加煨薑水煎服。

必勝湯歸宗湯艷紅紫黯不起脹﹐板硬平塌不綻松﹐證見陽熱一切證﹐急服必勝或歸宗。

﹝注﹞痘當起脹之時﹐若色艷紅紫﹐黯而不起脹﹐板硬平塌﹐而不綻松更見陽熱煩躁﹐便閉悶亂等證者此毒火錮滯﹐气血不能領載其毒也急用必勝湯﹐或歸宗湯﹐庶或逆中求生也。

﹝必勝湯﹞方見見點證治﹝歸宗湯﹞方見發熱證治。

蘇解散外因風寒痘不起﹐淺淡黯滯不潤紅﹐發熱惡寒無汗表﹐蘇解散發自然松。

﹝注﹞痘當起脹之時﹐偶爲風寒外襲﹐閉塞痘毒﹐不能起脹者其色則淺淡黯滯不潤其證則現發熱惡寒無汗﹐宜用蘇解散透發其毒﹐自然松而起矣。

﹝蘇解散﹞方見見點證治。

寬中快�湯傷食滯熱郁不起﹐惡食腹熱便臭粘﹐快�透毒加陳木﹐減葛蒡穗桔前蟬。

﹝注﹞起脹之時﹐過於飲食﹐滯熱內郁﹐痘不起脹其現證懶食惡食﹐肚皮發熱﹐大便臭粘﹐宜用寬中快�湯主之其方卽寬中透毒飲加入陳皮﹐木香﹐減去葛根﹐牛蒡子荊芥穗﹐桔梗﹐前胡﹐蟬蛻。

﹝寬中快�湯﹞靑皮醋炒陳皮枳殼炒南山查麥芽炒木香黃連生連翹去心厚朴炒甘艸生引用生薑燈心水煎服。

卷五﹨痘疹心法要訣

灌漿順證

順證七朝漿自行﹐先起先灌次第明﹐由紅轉白漸肥澤﹐九日蒼蠟顯痂形。

﹝注﹞灌漿順證者﹐因气盈血附﹐其毒易化至七朝不期行而自行也﹐先起先灌次第明者﹐謂痘先起脹者﹐當先灌漿﹐自頭面以及周身也﹐由紅轉白漸肥澤者﹐謂痘先見紅點﹐由紅轉白﹐血變成漿﹐漸慚肥滿而光澤也至九日漿老﹐則蒼如黃蠟色﹐而顯結痂之形矣。

卷五﹨痘疹心法要訣

灌漿險證

灌漿漿淸不按期﹐行遲收早總非宜﹐亮軟根艷並水泡﹐不雜他證險可醫。

﹝注﹞痘當灌漿之時﹐漿淸不濃﹐及不按期而漿行遲者﹐皆气血虛也漿行收早者﹐是毒熱盛也軟薄者﹐謂痘皮不能堅實﹐恐其易於損破﹐則气泄而漿𨿽成也根艷者﹐謂痘根赤艷﹐熱在血分﹐毒未盡化也水泡者﹐水泡夾雜於痘中﹐蓋因脾虛多濕也﹐此皆險證若不夾雜他證﹐𨿽險亦可醫也。

卷五﹨痘疹心法要訣

灌漿逆證

紫黑灰白漿不行﹐�爛癢塌痘殼空﹐稠密無漿目不閉﹐已閉行漿復開凶。

﹝注﹞痘至行漿之時﹐其色紫黑或灰白﹐而漿不行者非梟毒內蘊﹐錮滯气血﹐卽虛弱不能領載其毒也�爛者﹐謂漿未成而腐爛也癢塌者﹐謂行漿時作癢塌也痘殼空者﹐謂殼空而無漿也稠密無漿者﹐謂稠密不分顆粒﹐而復漧枯無漿也目不閉者﹐謂痘出太稠密﹐而眼目不封也目已閉復開凶者﹐謂起脹時其目已閉﹐行漿時目忽復開也此皆灌漿逆證﹐必主凶也。

卷五﹨痘疹心法要訣

灌漿證治

毒化漿行領載功﹐膿窠充滿根暈紅﹐板黃灰滯紫黯熱﹐地紫形焦毒熱凝根暈淡紅血虧少﹐頂陷灰白气不盈﹐皮薄漿淸根無暈﹐气虛血縮甚分明。

﹝注﹞起脹卽順﹐而按日毒化漿行﹐乃气領血載之功也故發時膿窠充滿﹐根暈紅活﹐皆灌漿順痘也板黃者﹐謂板硬漧黃﹐乃毒盛凝結气血也灰滯者﹐謂灰白黯滯﹐乃毒盛郁滯气血也紫黯者﹐痘色紫黯﹐乃毒盛血不化膿也地界色紫﹐痘形焦黑﹐乃毒火灼幹血液也根腳之暈紅色淺﹐乃血不足而虧少也頂陷不起﹐灰白無漿﹐乃气不足不充盈也若痘皮薄漿﹐淸根無紅暈﹐乃气血虛縮﹐其用峻補無疑也。

淸毒活血湯板灰紫黯漿不生﹐淸毒活血地歸茸﹐查芍翹蒡芩連桔﹐木通參耆大酌行。

﹝注﹞痘不如期灌漿若板硬漧黃﹐或灰滯紫黯漧枯此皆毒火傷其气血而漿不行也﹐俱以淸毒活血湯爲主其方卽紫艸茸﹐當歸﹐木通﹐生地﹐白芍﹐連翹﹐牛蒡子﹐南山查桔梗﹐黃連﹐黃芩﹐人參﹐黃耆是也本方中有人參﹐黃耆﹐形气怯弱者宜之若形气壯實者﹐當減去人參﹐黃耆便祕加大黃﹐臨時當酌而行之可也。

﹝淸毒活血湯﹞紫艸茸當歸木通生地黃白芍酒炒連翹去心牛蒡子炒研南山查桔梗黃連黃芩人參黃耆生引加燈心水煎服。

便祕者加大黃。

加味歸宗湯灌漿地紫形焦黑﹐毒火熾盛气血凝﹐歸宗湯內加歸尾﹐紅紫犀連山甲丁。

﹝注﹞痘當灌漿之時地界紅紫﹐痘形焦黑﹐而漿不行此毒火熾盛﹐气血錮滯也﹐急用歸宗湯主之本方中加歸尾﹐紅花﹐紫艸﹐犀角﹐黃連﹐穿山甲﹐地丁。

﹝加味歸宗湯﹞方見發熱證治。

千金內托散淡紅頂陷無漿膿﹐气血虛失領載功﹐幹金內托散堪服﹐气充毒化自漿生。

﹝注﹞痘灌漿時﹐若色淡紅﹐或頂凹陷又無膿漿者此气血虛弱﹐失其領載之功宜千金內托散補之﹐气充毒化而漿自生矣。

﹝千金內托散﹞方見見點證治。

參歸鹿茸湯皮薄裝淸根無暈﹐气虛血縮變須臾﹐參歸鹿茸湯峻補﹐參歸鹿茸艸黃耆。

﹝注﹞痘形皮薄漿淸﹐根色無紅暈者﹐此气虛血縮﹐惟恐變在須臾也以參歸鹿茸湯峻補气血﹐漿生毒化﹐庶得生矣。

﹝參歸鹿茸湯﹞人參鹿茸白酒炙歸身甘艸炙嫩黃耆蜜炙加引糯米水煎服。

卷五﹨痘疹心法要訣

收靨順證

十朝漿足應收靨﹐先蠟後粟似螺形﹐不疾不徐循次結﹐痂潤身和順證明。

﹝注﹞十朝漿足者﹐謂應收靨結痂之期然必先如蠟黃﹐後如粟殼之色﹐痂似旋螺髙起﹐則爲上吉之痘不疾不徐者﹐謂先蒼老者先收靨結痂﹐次蒼老者次收靨結痂從上而下﹐循次而結﹐且更痂潤有光﹐身和無病﹐爲順證無疑矣。

卷五﹨痘疹心法要訣

收靨險證

險證裝足色不蒼﹐停漿不靨或爛傷﹐痂色紫黑不卽脫﹐便調食美不須慌。

﹝注﹞收靨險證﹐謂漿𨿽足而色不蒼也停漿不靨﹐謂過期漿不靨結也爛者﹐謂痘顆潰爛也傷者﹐謂癢抓傷損也痂色紫黑者﹐謂痘痂色紫黑也不卽脫者﹐謂痘𨿽結痂不卽脫落也以上諸證﹐皆收靨險證若二便調和﹐飲食彊美﹐則化險爲順不須驚慌也。

卷五﹨痘疹心法要訣

收靨逆證

不靨外剝爲逆證﹐麩薄黑黯淡白凶﹐痂靨粘連終不脫﹐𨿽脫漧枯亦死形。

﹝注﹞不靨外剝者﹐謂痘不待收靨而皮若剝去﹐此名倒靨﹐則爲逆證麩薄黯黑者﹐謂痘痂形色若麩之薄﹐若煤之黑淡白者﹐謂痂色淡白無光﹐故皆爲凶也粘連不脫者﹐謂膿汁粘連久不脫落也𨿽脫漧枯者﹐謂痘痂𨿽脫而漧枯不潤也。

此二者亦爲死形也。

卷五﹨痘疹心法要訣

收靨證治

漿足蒼老頂微焦﹐漸次收靨不須療﹐太遲太速皆非吉﹐須辧虛毒濕火條漿淸皮嫩爲虛像﹐焮赤潰臭毒熱淆﹐漿水浸漬濕淫勝﹐靨速窠燥火煎熬。

﹝注﹞漿至充足﹐其色蒼老﹐痘頂微焦﹐循次收靨﹐皆收靨順證﹐不須療治也太遲者﹐謂當靨不靨也太速者﹐謂不當靨而靨也﹐皆非吉痘然當辧其所屬﹐或不足或毒盛﹐或屬濕飲或屬火盛﹐須按證治之如漿淸皮嫩﹐此屬不足﹐𨿽斂也﹐焮赤潰臭﹐此屬毒盛難斂也漿水浸漬﹐此屬濕盛難斂也靨速窠燥﹐此屬火盛斂早也﹐治者須詳辧之。

回漿飲皮嫩漿淸收斂遲﹐此證當從不足醫﹐回漿參芩白術艸﹐首烏白芍炙黃耆。

﹝注﹞痘至收斂之時﹐當靨不靨﹐皮嫩漿薄﹐現證身涼手足冷﹐二便不實者此原气不足虛證也﹐宜用回漿飲補之﹐助其收結。

﹝回漿飲﹞人參黃耆蜜炙白茯苓白術土炒何首烏炙﹐白芍炒甘艸炙引用煨薑水煎服。

大連翹飲焮赤潰臭因毒盛﹐大連翹飲諸熱淸﹐柴芩歸芍車梔艸﹐翹蒡荊防蟬滑通。

﹝注﹞痘當收斂之時﹐有因毒盛而難斂者更現證焮腫而赤﹐潰爛而臭﹐通身大熱﹐煩渴不寧﹐此毒气大盛之故也須用大連翹飲以解之。

﹝大連翹飲﹞連翹去心防風牛蒡子炒研荊芥黃芩當歸蟬蛻柴胡滑石梔子赤芍車前子木通甘艸生引加燈心水煎服。

除濕湯徧體浸漬出水漿﹐證屬濕飲在脾鄕﹐除濕赤苓豬通澤﹐薄桂蒼防白術羌。

﹝注﹞痘當收斂之時﹐有因濕盛而不得斂者其現證輕則有孔漏裝﹐重則徧體潰爛﹐肚腹脹﹐小便短﹐皆濕飲爲患也須用除濕湯以利之﹐濕除而痘自靨矣。

﹝除濕湯﹞羌活蒼術米泔水浸炒防風赤芍豬苓澤瀉白術上炒木通薄桂引加生薑燈心水煎服。

淸毒散靨速皆因是火傷﹐徧體窠燥異尋常﹐淸毒歸芍連丹艸﹐翹蒡通花生地黃。

﹝注﹞痘不當收斂之時﹐忽一時收斂者更現證過身窠粒漧燥﹐口渴發熱煩急不寧﹐此毒火壅盛之故也宜用淸毒散主之。

﹝淸毒散﹞生地赤芍連翹去心金銀花牛蒡子炒研木通黃連當歸丹皮甘艸生水煎服。

卷五﹨痘疹心法要訣

結痂落痂順證

順證結痂吹序脫﹐瘢瘕潤滿色紅活﹐額膝遲落不足慮﹐陰陽相濟自然脫。

﹝注﹞結痂順證﹐謂痘結痂根據次序而脫落也瘢疽潤滿者﹐謂瘢痕潤而不燥﹐滿而不陷也紅活者﹐謂瘢痕不赤而色紅活也若涸身之痂落盡﹐而額膝遲落者﹐不足慮也蓋頭額謂孤陽﹐腳膝爲孤陰﹐必待陰陽相濟而痂自落矣。

卷五﹨痘疹心法要訣

結痂落痂險證

險證結痂不盡脫﹐瘢痕漧燥少紅活﹐餘毒痕色多紫黯﹐痘後必發火瘍癤。

﹝注﹞結痂險證﹐謂痘結痂不盡脫也瘢痕漧燥者﹐謂瘢痕不潤澤也﹐以上二證﹐固屬險證若飲食彊美﹐二便調和﹐𨿽險不足慮也餘毒者﹐謂痘後餘毒未盡解也其色紫黯者﹐乃餘毒之熱畱於血分也瘍癤者﹐謂其毒畱久必發痘毒火瘡也。

卷五﹨痘疹心法要訣

結痂落痂逆證

逆證結痂痂不脫﹐痂脫疽色白不紅﹐痘盤光紫或枯黯﹐气乏形羸何以生。

﹝注﹞結痂逆證﹐謂痘結痂日久不脫也﹐痂已脫落其瘢色純白不紅﹐此血脫虛甚也痘盤光紫者﹐謂痘痕浮光色紫﹐此毒焰外熾也枯黯者﹐謂痘痕幹枮黑黯﹐此毒錮血死也气乏形羸者﹐謂痘落痂之後﹐其兒元气虛乏﹐形羸難支﹐將何恃以生也。

卷五﹨痘疹心法要訣

結痂落痂證治

痂厚光澤如粟色﹐痂落瘢紅潤滿平﹐漧燥不落血分熱﹐過痂浸淫濕所乘半掀半連肌表熱﹐瘢紫黑焦毒末淸﹐色赤凸起爲風熱﹐色白凹陷是虛形。

﹝注﹞痂厚光潤如粟色者﹐謂結痂厚而不薄﹐不幹不濕﹐不黑不白﹐如粟殼色痂落瘢紅潤滿平者﹐謂痂落瘢痕色紅潤澤平滿不凸不凹﹐皆結痂落痂順痘也痂漧燥不落者﹐乃血分熱也圍痂浸淫﹐乃濕邪也半掀半連﹐乃肌表熱也瘢紫黑焦﹐乃毒末淸也若赤而凸起﹐乃風熱盛也白而凹陷﹐乃气血虛也治者須詳辧之涼血解毒湯結痂漧燥不潤澤﹐難落須知血分熱﹐涼血解毒歸地紫﹐丹紅翹芷連甘枯。

﹝注﹞痘至結痂之後﹐當落不落者現證漧燥不潤﹐根色紅艷﹐渴欲飲冷﹐煩急不寧此毒熱郁於血分故也﹐宜用涼血解毒湯主之﹐熱淸而痂自落矣。

﹝涼血解毒湯﹞當歸生地黃紫艸丹皮紅花連翹去心白芷川黃連甘艸生枯梗引加燈心水煎服。

五苓散結後根腳漏水漿﹐甚則潰爛乃濕傷﹐五苓散中豬澤桂﹐茯苓白術更相當。

﹝注﹞痘當已結未落之時﹐根腳浸漏水漿﹐甚則過身潰爛﹐小水短澀﹐大便溏泄此濕勝浸淫之故也﹐宜用五苓散分利之﹐濕除而痂自落矣。

﹝五苓散﹞豬苓澤瀉肉桂茯苓白術土炒引加燈心水煎服。

荊防解毒湯半掀半連因表熱﹐似落不落勢纏綿﹐荊防解毒芍地艸﹐金銀通桔骨翹攢。

﹝注﹞痘當落痂之後﹐宜落不落﹐其痂一半掀起﹐一半咬緊現證身熱漧燥﹐肌膚紅赤﹐此熱在肌表之證﹐宜荊防解毒湯主之。

﹝荊防解毒湯﹞荊芥防風赤芍藥生地黃甘艸生金銀花木通桔梗地骨皮連翹去心引加生薑水煎服。

黃連解毒加味湯痂落瘢紫黑與焦﹐毒熱鬱結未曾消﹐解毒芩連梔子蘗﹐加丹生地艸金翹。

﹝注﹞痘當落痂之後﹐其瘢或紫或焦或黑現證通身壯熱﹐煩渴不寧皆因灌漑時漿未充足﹐毒气未盡化故也均宜黃連解毒湯加生地﹐連翹﹐丹皮﹐金銀花﹐甘艸主之。

﹝黃連解毒加味湯﹞黃連黃芩梔子黃蘗丹皮生地黃甘艸生金銀花連翹去心引加燈心水煎服。

解毒防風湯落後瘢赤作腫形﹐內熱未解復受風﹐解毒黃芩生地艸﹐翹蒡荊防金芍升。

﹝注﹞痘當落痂之後﹐瘢凸不幹﹐色赤而艷﹐或發熱或作癢﹐皆血有餘熱復外感於風故也﹐宜解毒防風湯主之。

﹝解毒防風湯﹞黃芩生地黃甘艸連翹去心牛蒡子炒研荊芥防風金銀花赤芍升麻引加生薑水煎服。

十全大補湯落痂凹陷最可慮﹐色白形羸气血虛﹐大補參苓白術艸﹐歸芎芍地桂黃耆。

﹝注﹞痘當落痂之後﹐其瘢凹而不起﹐色白不紅現證精神倦軟﹐飲食懶少此气血兩虛之證也﹐宜十全大補湯主之。

﹝十全大補湯﹞人參茯苓白術土炙甘艸炙當歸川芎白芍炒熟地黃肉桂黃耆蜜炙引加煨薑水煎服。

卷五

面部吉凶論

面爲諸陽聚會之所﹐其部位各有所屬﹐欲識痘出之吉凶須按部位驗之﹐則立判矣如額屬心位﹐自印堂以上﹐髮際以下﹐至日月兩角若先見點﹐先作漿﹐先結靨者﹐皆惡候也﹐以心爲君主﹐義不受邪先見於是位者﹐乃毒發於心﹐故非吉兆也左頰屬肝﹐右頰屬肺若兩頰先見紅點﹐磊落分明者吉﹐如相聚成塊地界不淸﹐肉體腫硬者凶蓋肝藏魂﹐肺藏魄梟毒侵犯﹐則魂魄將離﹐安望其有生意乎﹖頦下屬腎﹐自承漿以至兩頤﹐先見點先灌先靨者吉誠以此位𨿽系腎部﹐而三陰三陽之脈皆聚於此先發先灌先靨者﹐乃陰陽和暢﹐故可治也至若鼻屬脾藏﹐位在中央﹐所最忌者﹐準頭先出與先靨也蓋脾土榮養於四藏﹐若毒發於脾﹐是脾敗矣脾敗則四藏亦隨之而敗﹐卽纏綿時日﹐亦不過苟延性命而已夫耳爲腎竅﹐又少陽相火之脈行耳前後故凡耳輪先見紅點者﹐乃火毒燔灼﹐難以撲滅﹐非吉象也最可喜者﹐口唇四圍先出先灌先靨也﹐以陽明之脈俠口環唇﹐胃與大腸主之多气多血之處﹐無物不受﹐故主吉也此藏府部位之要﹐須詳察於平時﹐庶能權宜於臨證也。

卷五﹨面部吉凶論

蒙頭

痘瘡貫頂號蒙頭﹐毒參陽位最可憂﹐形尖松肌通聖治﹐紅腫如瓜藥枉投。

﹝注﹞頭爲諸陽之會﹐徧身稀疏而頭獨稠密者﹐名曰蒙頭﹐此毒參陽位也若痘形稍尖圓者﹐當以松肌通聖散治之設頭紅腫如瓜﹐是爲不治之證﹐卽投藥餌﹐終屬無濟。

﹝松肌通聖散﹞荊芥羌活牛蒡子炒研防風紫艸紅花靑皮當歸赤芍紫花地丁蜂房山查木通引加蘆�芫荽水煎服。

﹝方歌﹞松肌通聖藥最靈﹐荊芥羌蒡共防風﹐紫艸紅花靑歸芍﹐地丁蜂房查木通。

卷五﹨面部吉凶論

抱鬢

兩鬢出痘貴稀朗﹐稠密粘連火毒狂﹐松肌通聖先透發﹐繼以歸宗攻毒良。

﹝注﹞兩鬢近於太陽﹐出痘稀朗則吉﹐若稠密粘連﹐名日抱鬢﹐乃火毒狂盛也宜先用松肌通聖散透發其毒﹐繼用歸宗湯攻其毒熱﹐庶可轉危爲安。

﹝松肌通聖散﹞方見蒙頭證治﹝歸宗湯﹞方見發熱證治。

卷五﹨面部吉凶論

蒙�

痘攢耳後名蒙�﹐腎經伏毒最可憂﹐松肌歸宗兩酌用﹐燕脂貼法莫遲畱。

﹝注﹞痘攢聚於耳後髙骨﹐名曰蒙�﹐此系毒火發自腎經﹐其證最惡內服松肌通聖散﹐外用燕脂膏貼之﹐若更稠密炮熱者﹐以歸宗湯攻之。

﹝松肌通聖散﹞方見蒙頭證治。

﹝燕脂膏﹞升麻煎濃湯去滓﹐用棉燕脂於湯內揉出紅汁再加雄黃細末﹐調勻貼患處。

﹝歸宗湯﹞方見發熱證治

卷五﹨面部吉凶論

鎖眼

兩眼周圍獨稠密﹐痘名鎖眼毒傷脾﹐外用燕脂膏貼法﹐內服淸熱解毒宜。﹝注﹞面部俱稀﹐兩眼周圍獨稠密者﹐名曰鎖眼也﹐乃毒熱熾盛﹐傷於脾經外宜貼燕脂膏﹐內服淸熱解毒湯。

﹝燕脂膏﹞方見蒙骫證治﹝淸熱解毒湯﹞方見見點證治。

卷五﹨面部吉凶論

抱鼻

痘如蠶種繞鼻端﹐毒聚脾肺證難延﹐外用燕脂塗鼻上﹐內服黃連解毒煎。﹝注﹞面部俱稀﹐獨鼻梁左右密如蠶種者﹐名曰抱鼻﹐此乃毒聚脾肺至危之證﹐先以燕脂膏塗於鼻上﹐繼用黃連解毒湯治之。

﹝燕脂膏﹞方見蒙骫證治。

﹝黃連解毒湯﹞方見結痂落痂證治。

卷五﹨面部吉凶論

鎖口

鎖口梟毒伏脾經﹐或單或雙遠唇生﹐外用鍼刺燕脂法﹐內服瀉黃散卽寧。﹝注﹞一嘴角有痘一粒﹐較諸痘獨大﹐板硬無盤﹐名日單鎖口兩嘴角各有一粒﹐名日雙鎖口又口之上下四旁﹐連串環遠者亦名鎖口﹐此毒擁於脾也初出急以銀鍼挑破﹐外以燕脂膏貼之﹐內服瀉黃散﹐使痘轉紅活﹐庶可望生。

﹝燕脂膏﹞方見蒙�證治。

﹝瀉黃散﹞犀角黃連生地靑皮木通石膏丹皮荊芥穗牛蒡子炒研大黃紅花紫花地丁引加燈心水煎服。

﹝方歌﹞鎖口瀉黃散最靈﹐犀連生地靑木通﹐石膏丹皮荊牛蒡﹐大黃紅花合地丁。

卷五﹨面部吉凶論

鎖唇

鎖唇痘聚口唇內﹐腫裂漧黃板硬實﹐瀉黃散內合豬尾﹐燕脂貼法莫少遲。

﹝注﹞痘出攢聚於唇內者﹐名曰鎖唇輕則焦裂腫痛﹐重則板硬漧黃﹐此毒火發於脾臟也急以瀉黃散合豬尾膏服之﹐外用燕脂貼法若見黑色﹐則血毒凝錮﹐終無救矣。

﹝瀉黃散﹞方見鎖口證治。

﹝豬尾膏﹞取小雄豬尾尖血十數滴和梅花冰片少許﹐卽調於煎劑內服。

﹝燕脂膏﹞方見蒙骫證治。

卷五﹨面部吉凶論

托腮

托腮腮邊痘成攢﹐气爲毒阻起發難﹐急用黃連解毒治﹐板硬紫黯歸宗先。

﹝注﹞滿面俱稀﹐獨兩腮之痘攢攢成片者﹐名曰托腮乃正气爲毒所阻﹐難以起發也當見點之初﹐毒勢未成﹐卽以黃連解毒湯解之如板硬紫黯﹐以歸宗湯攻之。

﹝黃連解毒湯﹞方見結痂落痂證治。

﹝歸宗湯﹞方見發熱證治。

卷五﹨面部吉凶論

鎖項

當喉攢聚名鎖項﹐毒結咽喉命必𨿽﹐音啞聲嗆食難入﹐淸金攻毒是良煎。

﹝注﹞頸項者﹐咽當喉之管籥也﹐此處痘出攢聚﹐名曰鎖項若不急治﹐迨毒攻咽喉﹐必發爲腫痛﹐音啞聲嗆﹐湯水𨿽下﹐多致不救用淸金攻毒飲庶或望生。

﹝淸金攻毒飲﹞牛蒡子炒研甘艸生苦枯梗玄參枳殼炒僵蠶炒前胡荊芥穗大黃山查蟬退山豆根引加燈心水煎服。

﹝方歌﹞淸金攻毒飲如神﹐牛蒡甘桔合玄參﹐枳殼彊蠶前胡穗﹐大黃山查蟬豆根。

卷五﹨面部吉凶論

披肩

披肩兩肩痘成攢﹐上下阻塞毒透難﹐淸解熱毒湯投證﹐便祕歸宗又爲先。

﹝注﹞兩肩之痘粘連成攢﹐其色赤紫滯黯﹐名曰披肩﹐此毒气不松﹐上下阻塞也以淸熱解毒湯主之﹐大便祕祕者﹐以歸宗湯主之。

﹝淸熱解毒湯﹞方見見點證治。

﹝歸宗湯﹞方見發熱證治。

卷五﹨面部吉凶論

聚背

背間出痘不宜多﹐若逢攢聚命蹉跎﹐根松松肌燕脂貼﹐堅硬必勝湯可活。

﹝注﹞大凡毒發於背者﹐多關生死﹐至於出痘﹐更貴稀疏若背間攢聚粘連者﹐名曰聚背﹐而亦當辧根腳之緊松根松者﹐毒尙活動﹐內服松肌通聖散﹐外用燕脂膏貼之。

根緊硬者﹐因毒錮血凝﹐急用必勝湯治之﹐然亦死中求活之一法耳。

﹝松肌通聖散﹞方見蒙頭證治﹝燕脂膏﹞方見蒙�證治﹝必勝湯﹞方見見點證治。

卷五﹨面部吉凶論

攢胸

胸前出痘貴稀輕﹐攢聚粘連毒熱凝﹐速用涼膈攻毒飲﹐免使梟毒內裏攻。

﹝注﹞胸膈乃心肺二經部位﹐出痘稀少方吉倘攢簇於此﹐名曰攢胸乃毒熱所致也﹐當以涼膈攻毒飲主之﹐則梟毒不內侵矣。

﹝涼膈攻毒飲﹞梔子生黃連生石膏生荊芥紫花地丁枳殼麩炒桔梗玄參生地牛蒡子炒研大黃赤芍甘艸生薄荷木通引加燈心竹葉水煎服。

﹝方歌﹞涼膈攻毒治攢胸﹐梔連石膏荊地丁枳桔玄參生地蒡﹐大黃芍艸薄木通。

卷五﹨面部吉凶論

斷橋

斷橋之痘形甚異﹐腰間納無上下密﹐气血阻滯毒熱壅﹐歸宗峻攻痘出吉。﹝注﹞痘名斷橋者﹐腰間絕無一點﹐惟身上下稠密也蓋梟毒壅於上下﹐气血阻於中宮﹐故致上下隔斷而成最惡之證宜用歸宗湯攻之﹐使無痘處透出﹐方化爲吉也。

﹝歸宗湯﹞方見發熱證治。

卷五﹨面部吉凶論

纏腰

腰爲腎候痘宜疏﹐連珠環違柰何如﹐治宜攻毒莫少待﹐歸宗急服患能除。

﹝注﹞腰爲腎候﹐痘宜稀疏﹐若連珠環遶﹐名曰腰纏﹐此毒伏於腎也治以攻毒爲主﹐宜用歸宗湯治之。

﹝歸宗湯﹞方見發熱證治。

卷五﹨面部吉凶論

囊腹

囊腹腹前痘如囊﹐梟毒衝突勢猖狂﹐透毒松肌通聖散﹐攻毒歸宗湯甚良。

﹝注﹞腹前出痘狀如囊聚﹐名曰囊腹﹐是梟毒衝突﹐勢甚猖狂也此地近於臟腑﹐毒易內攻﹐須先用松肌通聖散透發其毒再用歸宗湯以攻其毒﹐使地界分明﹐根腳松動﹐庶無慮矣。

﹝松肌通聖散﹞方見蒙頭證治。

﹝歸宗湯﹞方見發熱證治。

卷五﹨面部吉凶論

鱗坐

鱗坐兩臀痘若鱗﹐急急治之莫逡巡﹐平扁灰滯通聖效﹐板硬紫黯歸宗神。

﹝注﹞鱗坐者﹐兩臀之痘聚集如鱗也﹐因毒火太甚﹐攢聚於至陰之地若不急治﹐變如反掌如平扁灰滯者﹐松肌通聖散主之板硬紫黯者﹐歸宗湯主之。

﹝松肌通聖散﹞方見蒙頭證治﹝歸宗湯﹞方見發熱證治。

卷五﹨面部吉凶論

囊球

囊球痘密在腎囊﹐毒聚於斯最難當﹐卽用散結湯調治﹐毒宣熱解始安康。

﹝注﹞腎囊者﹐乃腎之外候關要處也﹐若痘出稠密﹐乃毒聚於斯也宜用散結湯主之疏解通暢﹐庶可愈矣。

﹝散結湯﹞荊芥羌活牛蒡子炒升麻川芎丹皮紫花地丁赤芍木通紫艸靑皮山查引加蘆�十株水煎服。

﹝方歌﹞散結湯中藥堪誇﹐荊芥羌蒡共升麻﹐川芎丹皮地丁芍﹐木通紫艸靑山查。

卷五﹨面部吉凶論

抱膝

兩膝之痘獨稠密﹐因地命名爲抱膝﹐須防行漿難下達﹐速用松肌通聖治。

﹝注﹞抱膝者﹐徧身痘出稀疏﹐獨兩膝攢簇如餅﹐此毒气凝聚於膝至行漿時恐難下達於足脛也﹐宜用松肌通聖散加牛膝透之﹐功效甚速。

﹝松肌通聖散﹞方見蒙頭證治。

卷五﹨面部吉凶論

無根

足踝以下痘無形﹐毒熱錮蔽勢多凶﹐速宜驅毒扶脾气﹐快�越婢湯有功。

﹝注﹞足踝以下屬於脾經﹐若過身有痘而此地獨無者﹐名曰無根﹐是毒滯於脾也但足爲至陰之地﹐非創建中州發越脾气﹐不能下達﹐故用快�越婢湯以發之。

﹝快�越婢湯﹞黃耆蜜制桂枝防風白芍藥炒甘艸生引用生薑紅棗水煎服。

﹝方歌﹞快�越婢藥最靈﹐黃耆桂枝及防風﹐白芍甘艸姜棗引﹐煎服之後痘自生。

卷五﹨面部吉凶論

蛇皮

蛇皮痘出似蛇皮﹐隱隱簇簇漫無拘﹐毒輕歸宗湯調治﹐毒重必勝豬尾宜。

﹝注﹞痘出叢族﹐成片散漫無拘﹐名曰蛇皮見點之初﹐視其隱隱簇簇細密無倫﹐乃毒火所致以歸宗湯攻其毒﹐甚者以必勝湯佐以豬尾膏救之。

﹝歸宗湯﹞方見發熱證治﹝必勝湯﹞方見見點證治。

﹝豬尾膏﹞方見鎖唇證治

卷五﹨面部吉凶論

蠶種

痘出形如蠶布種﹐梟毒勢重逆而凶﹐速用歸宗湯救治﹐毒松痘起可望生。

﹝注﹞痘出稠密如蠶布種者﹐名曰蠶種﹐乃梟毒太重﹐凶逆之甚速用歸宗湯攻之﹐使毒松痘起﹐方可望生。

﹝歸宗湯﹞方見發熱證治。

卷五﹨面部吉凶論

燕窩

痘形累累似燕窩﹐聯系細密不成顆﹐外用燕脂點痘上﹐內服涼血解毒和。

﹝注﹞痘出累累聯系﹐細密不成顆粒﹐故謂之燕窩宜外用燕脂膏貼法﹐內服涼血解毒湯和之。

﹝燕脂膏﹞方見蒙�證治。

﹝涼血解毒湯﹞方見結痂落痂證治

卷五﹨面部吉凶論

鼠迹

四五相連名鼠迹﹐周身爲重少見輕﹐速用歸宗攻毒熱﹐相並成泡始堪生。﹝注﹞痘出四五粒﹐或六七粒相粘連者﹐名曰鼠迹見一二處者輕﹐見周身者爲重速用歸宗湯攻之﹐令相並成泡﹐其毒方解﹐始可望生。

﹝歸宗湯﹞方見發熱證治

卷五﹨面部吉凶論

疊錢

痘形平伏無顆粒﹐團團鉆聚若疊錢﹐外用燕脂調貼法﹐內服涼血攻毒痊。

﹝注﹞痘已見點﹐平伏不起﹐顆粒不分﹐團團攢聚﹐狀若疊錢者此血熱毒盛也﹐外用燕脂膏貼之﹐內以涼血攻毒飲治之。

﹝燕脂膏﹞方見蒙�證治﹝涼血攻毒飲﹞方見見點證治

卷五﹨面部吉凶論

環珠

痘出圍繞若環珠﹐毒气壅滯宜早圖﹐淸熱解毒爲妙劑﹐毒解漿生患自除。

﹝注﹞痘名環珠者﹐以出而圍繞﹐形若環珠也﹐此毒气壅滯所致以早圖治﹐以淸熱解毒湯主之﹐使毒解漿生﹐其患自除矣。

﹝淸熱解毒湯﹞方見見點證治。

卷五﹨面部吉凶論

浮萍

視之有點按無形﹐參差紫黯若浮萍﹐速用涼血攻毒劑﹐能使毒松色轉紅o﹝注﹞浮萍者﹐視之有點﹐按之無形﹐參差不齊﹐痘色紫黯﹐狀如浮萍也此乃血瘀毒熾﹐非急攻不可﹐速用涼血攻毒飲攻之能使毒松色轉紅活﹐庶可望生。

﹝涼血攻毒飲﹞方見見點證治。

卷五﹨面部吉凶論

蟹爪

條文﹕100痘形連貫顆碎密﹐上闊下細蟹爪形﹐起脹根松毒始解﹐淸熱解毒服有功。

﹝注﹞蟹爪者﹐痘形連貫﹐顆粒碎密﹐上闊下細﹐如蟹爪之狀急用淸熱解毒湯治之﹐使連貫處起脹根松﹐其毒可解也。

﹝淸熱解毒湯﹞方見見點證治。

卷五﹨面部吉凶論

�沙

條文﹕101痘形歪斜復扁闊﹐無頂無盤名�沙﹐通聖歸宗酌量用﹐頂起根松痘始佳。

﹝注﹞�沙者﹐痘形扁闊歪斜不圓﹐無頂無盤﹐若�沙細小宜先用松肌通聖散主之若色紫黯者﹐歸宗湯主之﹐能頂起根松﹐始爲佳境。

﹝松肌通聖散﹞方見蒙頭證治﹝歸宗湯﹞方見發熱證治。

卷五﹨面部吉凶論

血泡

條文﹕102痘夾血泡因肺熱﹐或紫或赤微甚別內服涼血解毒湯﹐外用鍼刺出惡血。

﹝注﹞痘當起脹時﹐忽有小泡夾痘而出漸漸長成﹐如白果大毒甚則紫﹐毒微則赤﹐皆謂之血泡﹐此因毒熱在肺﹐傳於皮膚﹐大小不一須內服涼血解毒湯﹐外用銀鍼刺破﹐流出惡血﹐方保無恙若不急治﹐聽其自破﹐惡汁流染痘亦因之赤爛矣﹐治者宜詳記之。

﹝涼血解毒湯﹞方見結痂落痂證治。

卷五﹨面部吉凶論

水泡

條文﹕103水泡濕淫克脾經﹐手足稠密身而輕﹐內服加味保元劑﹐外塗胡荽官粉靈。

﹝注﹞水泡者﹐形大皮薄﹐內含一包淸水蓋因濕淫之气侵克脾經故身面俱少﹐手足獨密﹐以四肢屬脾故也﹐須服加味保元湯﹐外出銀鍼刺破﹐以胡荽酒調官粉塗患處若延遲不治﹐變成癢塌﹐則難救矣。

﹝加味保元湯﹞人參豬苓澤瀉白術土炒黃耆蜜炙赤茯苓甘艸炙引用生薑水煎服。

﹝方歌﹞加味保元功最捷﹐人參豬苓共澤瀉﹐白術黃耆赤茯苓﹐甘艸生薑同一列。

﹝胡荽酒﹞胡荽四兩切碎黃酒半筋同煎﹐勿令泄气﹐候溫調官粉﹐搽敷破處。

卷五﹨面部吉凶論

肉腫瘡不腫

條文﹕104瘡未起脹肉腫浮﹐皮光色艷最堪愁﹐赤艷羌活救苦治﹐淡紅參歸大補求通身盡赤毒熱熾﹐速以歸宗及早投。

﹝注﹞痘當起脹時﹐自頭及身﹐漸次同痘浮起﹐此气領血載﹐其毒外發也如頭身之肉先腫﹐皮包赤艷而痘瘡不腫此爲毒邪有餘﹐不受正制﹐宜用羌活救苦湯若皮包淡紅者﹐乃气血不足﹐不能拘攝毒气﹐宜用參歸大補湯治之更有通身皮膚盡赤﹐此爲毒火熾盛﹐前灼血分﹐宜用歸宗湯。

﹝羌活救苦湯﹞蔓荊子羌活牛蒡子炒升麻黃耆川芎連翹去心桔梗白芷防風人中黃引用荷葉水煎服。

﹝方歌﹞羌活救昔湯最良﹐升麻川芎合羌防﹐牛蒡黃耆白芷翹﹐蔓荊桔梗人中黃。

﹝參歸大補湯﹞人參當歸黃耆甘艸白芷川芎防風紫艸茸木香南山查厚朴姜炒桔梗引用生薑水煎服。

﹝方歌﹞參歸大補最有靈﹐參耆當歸桔川芎﹐防風白芷木香艸﹐厚朴山查紫艸茸。

﹝歸宗湯﹞方見發熱證治。

卷五﹨面部吉凶論

漧枯

條文﹕105毒火煎灼傷陰血﹐痘體幹桔少潤澤﹐當歸活血加味嘗﹐治若少緩變莫測。

﹝注﹞色者﹐血之華也﹐血和則滋潤光瑩﹐血耗則漧燥桔竭痘之毒火入於血分﹐輕則焮紅﹐甚則焦紫治以救血爲急﹐宜當歸活血湯主之。

﹝當歸活血湯﹞當歸川芎赤芍生地紅花紫艸黃芩黃連大黃水煎服。

﹝方歌﹞加味當歸活血湯﹐痘色幹桔服最良﹐四物紅花共紫艸﹐加人芩連生大黃。

卷五﹨面部吉凶論

鋪紅

條文﹕106鋪紅多因元气弱﹐血不歸附毒漫行﹐肌膚盡紅根赤艷﹐气失統攝痘多凶气虛九味神功補﹐毒盛涼血解毒淸。

﹝注﹞起脹時血盡歸附於痘﹐根下有紅綫緊束﹐乃正形也若元气虛弱﹐血不歸附﹐致毒气散漫﹐肌膚之上﹐根色紫艷是气失統攝之力﹐多致不救若气虛而痘微赤者﹐以九味神功散主之毒盛根艷者﹐以涼血解毒湯主之。

﹝九味神功散﹞人參黃耆紫艸茸紅花前胡牛蒡子炒研甘艸生白芍藥酒炒生地黃引用大棗水煎服。

﹝方歌﹞九味神功治鋪紅﹐人參黃耆紫艸茸﹐紅花前胡牛蒡艸﹐白芍生地棗相從。

﹝涼血解毒湯﹞方見結痂落痂證治。

卷五﹨面部吉凶論

根窠無暈

條文﹕107血虛痘色多散漫﹐根窠淡白少鮮艷﹐芎歸保元湯可投﹐參歸鹿茸有奇驗。

﹝注﹞痘至成漿時﹐若气血交會﹐必有一血綫緊附根下﹐如珍珠置於燕脂之上粒粒光彩﹐此正形也設平日气血虛弱﹐當灌漿時頂𨿽圓滿﹐根下全無紅暈﹐以芎歸保元湯主之虛甚者以參歸鹿茸湯主之。

﹝芎歸保元湯﹞人參甘艸炙黃耆蜜炙當歸酒洗川芎引用龍眼肉水煎服。

﹝方歌﹞芎歸保元治血虛﹐人參甘艸共黃耆﹐酒洗當歸川芎配﹐龍眼作引服無時。

﹝參歸鹿茸湯﹞方見灌漿證治。

卷五﹨面部吉凶論

皮薄漿嫩

條文﹕108痘瘡皮薄根不紅﹐待得成膿漿淡淸﹐溶溶破爛不完整﹐气血虛弱證多凶速服十全大補劑﹐气充血足始堪生。

﹝注﹞痘瘡賴气血以成功﹐气血充實﹐則痘皮蒼老﹐肥滿堅厚若气血虛縮﹐痘必光亮軟皺﹐溶溶如濕須用十全大補湯峻補气血﹐庶毒化漿行﹐可保安全矣。

﹝十全大補湯﹞人參黃耆蜜炙茯苓當歸白術土炒肉桂甘艸炙白芍酒炒熟地黃川芎引用煨薑水煎服。

﹝方歌﹞十全大補湯最靈﹐人參黃耆白茯苓﹐當歸白術肉桂艸﹐白芍熟地及川芎。

卷五﹨面部吉凶論

空殼無漿

條文﹕109痘殼圓融漿不行﹐有虛有實要分明﹐根色淡白血虛弱﹐紫緊由於血熱凝千金內托同四物﹐因證施治莫遲停。

﹝注﹞痘至行漿時﹐頭面過身﹐外𨿽脹而內實無漿﹐名曰空殼﹐當別虛實治之如根色淡白者﹐此血虛不能化毒成漿也﹐宜千金內托散根緊而紫者﹐此气行血滯﹐毒熱伏於血分﹐而不能成漿也宜加味四物湯治之。

﹝千金內托散﹞方見見點證治。

﹝加味四物湯﹞生地酒洗川芎白芍酒炒當歸酒洗連翹去心紫艸茸酒洗水煎服。

﹝方歌﹞加味四物湯﹐當歸生地黃﹐川芎白芍藥﹐紫茸連翹食。

卷五﹨面部吉凶論

痘頂塌陷

條文﹕110痘根𨿽紅頂塌陷﹐此證多緣气虛見﹐面白肢冷食懶嘗﹐虛煩便溏身怠倦急用補中益气湯﹐气充頂升漿充貴。

﹝注﹞陷頂者﹐由中气微弱不能振揚﹐故灌漿時﹐根𨿽紅潤﹐頂卻微塌現證面白肢冷﹐不思飲食﹐虛煩便溏﹐身體怠倦也治宜補气爲主﹐用補中益气湯﹐則气足漿升﹐而頂自起矣。

﹝補中益气湯﹞黃耆蜜炙白術土炒人參升麻炒柴胡炒陳皮甘艸當歸身並引用煨姜大棗水煎服。

﹝方歌﹞補中益气效如神﹐黃耆白術共人參﹐升麻柴胡陳皮艸﹐煨姜大棗及歸身。

卷五﹨面部吉凶論

灰陷白陷

條文﹕111气血虛寒不振揚﹐灰白陷頂少膿漿﹐速用參歸鹿茸劑﹐雞冠血酒更堪嘗。

﹝注﹞痘至灌漿時﹐其色淡白﹐根無紅暈﹐而頂陷者﹐是謂白陷虛極則轉爲灰陷﹐由气虛委而不﹐血虛漿不能充﹐故一陷而不可遏也治宜大補气血爲主﹐宜參歸鹿茸湯﹐臨服入雞冠血酒日進二三服﹐但得頂起漿行方免無恙。

﹝參歸鹿茸湯﹞方見灌漿證治。

﹝雞冠血酒﹞用大雄鷄一隻﹐先將白酒一杯燉溫﹐次刺雞冠血數點滴入杯中和勻﹐仍燉溫調煎藥內服。

卷五﹨面部吉凶論

紫陷黑陷

條文﹕112紫陷黑陷皆毒盛﹐平塌昏黯根不松﹐此屬气血被火郁﹐解毒急宜用歸宗。

【注】

痘出稠密﹐顆粒碎小﹐根緊昏黯﹐頂凹下而紫者﹐謂之紫陷甚而轉爲黑色﹐則爲黑陷皆由毒火郁閉﹐气不宣通故也治宜淸熱解毒﹐以歸宗湯主之。

﹝歸宗湯﹞方見發熱證治。

卷五﹨面部吉凶論

板黃

條文﹕113漿未充足痘板黃﹐頂塌成片皮硬僵﹐气滯血凝難灌漑﹐皆緣毒熱侵脾鄕速服淸毒活血劑﹐毒化痘起轉安康。

【注】

板黃者﹐謂灌膿時漿未得半﹐忽然黃色突起﹐漧燥堅硬蓋因梟毒肆害脾鄕﹐故气滯血凝﹐難以灌漑也﹐須用淸毒活血湯治之倘得痘起尙可望生﹐若頭面頸項眼眶唇上﹐及周身黃者﹐則不治也。

﹝淸毒活血湯﹞當歸白芍藥酒炒生地黃紫艸茸酒炒黃芩黃連酒炒牛蒡子炒南山查連翹去心人參黃耆生桔梗木通引用燈心水煎服。

﹝方歌﹞淸毒活血湯最靈﹐歸芍生地紫艸茸﹐芩連牛蒡山查翹﹐參耆桔梗合木通。

卷五﹨面部吉凶論

倒靨

條文﹕114倒靨漿淸陷不紅﹐痘殼皮皺痂不成﹐速用加味保元劑﹐气血充足痘收功。

﹝注﹞倒靨者﹐裝色淸稀不足根腳淡白無暈﹐徧體形如痘殼瘡皮皺而似結非結﹐至收靨時﹐終不成痂此因气血兩虛﹐乏領載之力也宜加味保元湯治之。

﹝加味保元湯﹞人參黃耆蜜炙甘艸炙全當歸酒洗白芍酒炒木香煨白術土炒官桂引用老米水煎服。

﹝方歌﹞加味保元治倒靨﹐人參黃耆甘艸協﹐當歸白芍廣木香﹐白術官桂效更捷。

卷五﹨面部吉凶論

痘疔

條文﹕115痘疔梟毒亂正瘡﹐色紫黑黯形堅彊﹐先出先長妨諸痘﹐鍼刺隨貼四聖良。

﹝注﹞痘疔之成﹐由梟毒蘊伏﹐錮蔽於肌肉之間痘未出疔先出﹐痘未長疔先長其色紫黑其形堅彊﹐五藏各有所見心疔色赤﹐起於顴阜胸乳之處肝疔色紫﹐起於左太陽﹐左脇眼胞﹐兩臀阜之處脾疔色先黃後黑﹐起於腮頰﹐中庭﹐口角﹐肚腹﹐手足之處肺疔色先灰後黑﹐起於右太陽﹐右脇﹐頸項﹐喉突之處腎疔色黑﹐起於地合後﹐頸耳窖﹐背窬﹐腰脊﹐陽莖之處見時急用銀鍼刺破﹐以泄毒血﹐刺後用四聖膏貼患處若遲延不治﹐能使痘當發不發﹐當脹不脹﹐當灌不灌﹐而百變生矣。

﹝四聖膏﹞菉豆四十九粒豌豆四十九粒俱燒灰存性珍珠一分煆頭髮一分燒灰以上爲細末﹐以棉燕脂水調和成膏將銀鍼撥開瘡頭﹐然後塗之。

卷五﹨面部吉凶論

挑痘疔法

條文﹕116痘疔須用鍼挑撥﹐轉重徐急貴合宜﹐破頂傷肌俱深忌﹐上漿急挑莫遲疑。

﹝注﹞凡用鍼挑痘疔時﹐以二指拏鍼﹐平平入痘﹐撥斷痘中筋絡﹐眾痘卽發但挑時輕重疾徐之間﹐貴乎得宜﹐不可挑破痘頂﹐亦不可重入傷肌須待三四五六日上漿之際﹐痘能含鍼﹐方可挑撥過七日則無用矣﹐治者宜詳識之。

﹝煮鍼法﹞甘艸生甘遂川島艸烏各等分用水一鐘﹐入砂罐內以水漧爲度﹐每次可煮四五鍼﹐煮完入鵝翎筒內﹐黃蠟塞口收之

卷五﹨痘中雜證

發熱

表熱無汗升麻湯﹐裏熱有汗消毒良﹐行漿毒蒸淸毒劑﹐結後餘熱連翹方。

﹝注﹞痘之一證﹐始終不可盡除其熱蓋熱非壯熱。乃和緩之熱也﹐以寒則收縮﹐熱則宣發發熱無汗﹐此熱在表也﹐升麻葛根湯加荊芥穗防風主之蒸熱有汗﹐此熱在裏也﹐加減消毒飲主之﹐至行漿時熱不減者此爲毒熱燻蒸﹐宜用淸毒活血湯﹐便祕者﹐去人參黃耆﹐加酒炒大黃至結痂後發熱壯盛﹐胸腹手足俱熱﹐二便祕澀者此爲餘毒過盛宜用大連翹飲治之。

﹝升麻葛根湯﹞方見發熱證治。

﹝加減消毒飲﹞升麻牛蒡子炒研山豆根紫艸連翹去心生地黃赤芍川黃連甘艸生引用燈心水煎服。

﹝方歌﹞加減消毒飲如神﹐升麻牛蒡山豆根﹐紫艸連翹生地芍﹐黃連甘艸引燈心。

﹝淸毒活血湯﹞方見灌漿證治﹝大連翹飲﹞方見收靨證治。

痘中雜證

卷五﹨痘中雜證

驚搐

未見點搐淸解力﹐已見猶搐導赤良﹐廧後虛搐寧神劑﹐食蒸發搐大安康。

﹝注﹞驚痘者多緣痘毒之火觸動心神﹐移熱於肝﹐肝風與心火相搏﹐遂成是證治法須別始終如痘末出﹐而先發搐者﹐不可純用寒涼壅閉其毒惟以淸解散疏散表邪﹐痘出而搐自止矣若痘已見形﹐仍抽搐不止者﹐此毒火內伏心經也﹐宜用導赤散加黃連治之靨後發抽者﹐是眞气虛弱﹐火邪內攻﹐以寧神湯主之痘後食蒸發搐者﹐此脾胃虛弱﹐必面黃潮熱﹐大便酸臭宜木香大安丸治之。

﹝淸解散﹞方見發熱證治﹝導赤散﹞木通生地黃淡竹葉甘艸梢引用燈心水煎服。

﹝方歌﹞痘已見形仍作驚﹐導赤散治最有功﹐木通生地竹葉艸﹐黃連加人效通靈。

﹝寧神湯﹞人參生地黃麥門冬去心梔子仁炒黃連酒炒石菖蒲當歸身甘艸炙辰砂引用燈心水煎服。

﹝方歌﹞寧神湯內用人參﹐生地麥冬山梔仁﹐黃連菖蒲歸身艸﹐辰砂調服功極神。

﹝木香大安丸﹞山查肉麥芽炒神面各一兩炒枳實六錢麩炒白術一兩土炒萊菔子四錢炒連翹五錢去心黃連三錢姜炒木香三錢煨縮砂仁五錢陳皮八錢共爲細末﹐泛水爲丸﹐炒陳倉米湯下量兒大小用之。

痘中雜證

卷五﹨痘中雜證

頭痛

痘中頭痛最堪驚﹐毒衝風熱兩分明﹐稠密壯熱連翹飲﹐疏稀微熱淸解靈。

﹝注﹞頭痛者﹐乃邪气與眞气相搏﹐壅遏毒气上干淸道而然也。

故毒熱上騰﹐與風熱郁閉﹐皆能爲害如頭面痘出稠密﹐身體壯熱悶亂昏痛者﹐此毒火上騰也﹐以大連翹飲主之若頭面痘出稀疏﹐微覺身熱頭痛者﹐此風熱郁閉也﹐宜淸解散治之。

﹝大連翹飲﹞方見收靨證治﹝淸解散﹞方見發熱證治。

痘中雜證

卷五﹨痘中雜證

腰痛

痘當未出腰先痛﹐毒火亢極陰難勝﹐瀉毒不使傳腎經﹐加味歸宗宜速用。

﹝注﹞凡痘當發熱時而腰痛者﹐最爲惡候蓋腰爲腎之府也﹐毒火亢極﹐眞陰不能勝邪﹐故頻頻作痛須用加味歸宗湯速瀉其毒﹐不使傳於腎經﹐庶可望生治若少緩﹐毒火衝熾﹐痘必幹桔紫黑﹐腎陰絕則難救矣。

﹝加味歸宗湯﹞當歸尾赤芍藥元參大黃生羌活荊芥穗靑皮炒穿山甲炙生地東山查牛蒡子炒研木通水煎服。

﹝方歌﹞加味歸宗治腰疼﹐歸芍元參大黃生﹐羌穗靑皮穿山甲﹐生地山查蒡木通。

痘中雜證

卷五﹨痘中雜證

腹痛

小兒發熱腹痛疼﹐表郁芍藥防風從﹐裏郁加味平胃散﹐陰鬱桂枝大黃靈。

﹝注﹞凡出痘腹痛﹐有因風寒鬱結﹐痘出不快﹐煩躁而痛者﹐乃表邪所郁以芍藥防風湯主之有因食滯郁塞﹐痘出之時﹐原無腹痛﹐忽然一時作痛者此爲裏郁﹐宜加味平胃散治之又有初起因毒熱郁於陰分﹐痛在臍下﹐時作時止者﹐此屬陰鬱以桂枝大黃湯主之。

﹝芍藥防風湯﹞升麻防風陳皮桔梗川芎白芍藥炒甘艸生厚朴姜炒枳實麩炒引用生薑水煎服。

﹝方歌﹞芍藥防風解表郁﹐升麻防風共陳皮﹐桔梗川芎白芍藥﹐甘艸厚朴枳實宜。

﹝加味平胃散﹞陳皮厚朴姜炒神麯炒南蒼術米泔水浸炒麥芽炒甘艸生香附米制南山查引用生薑水煎服﹝方歌﹞加味平胃治食傷陳皮厚朴神麯蒼麥芽甘艸香附米山查同煎引生薑。

﹝桂枝大黃湯﹞生大黃桂枝生甘艸白芍引用生薑煎服。

﹝方歌﹞桂枝大黃療陰鬱生軍泄熱效非常散寒桂枝調中艸白芍和中順气彊。

痘中雜證

卷五﹨痘中雜證

煩躁

條文﹕006未出煩躁消毒平﹐已出煩躁涼血寧﹐漿淸發煩保元治﹐靨後虛煩匹物靈。

﹝注﹞痘證始終以安寧爲吉﹐但有煩躁必生他變蓋煩者﹐心憤也﹐躁者﹐身擾也﹐皆由毒火太盛﹐神不能靜也痘末出而煩躁﹐是爲表郁﹐以消毒飲主之痘已出而煩躁﹐是爲血熱﹐以涼血解毒湯主之若養漿時頂平淸稀而煩躁﹐是气虛也﹐以加味保元湯主之收靨後而煩躁﹐是血虛也﹐以加減四物湯主之。

﹝加減消毒飲﹞方見雜證中發熱﹝涼血解毒湯﹞方見結痂落痂證治。

﹝加味保元湯﹞人參黃耆制甘艸炙當歸酒洗白芍藥炒麥冬去心棗仁炒研水煎服﹝方歌﹞加味保元治虛煩﹐人參黃耆甘艸攢﹐酒洗當歸白芍藥﹐麥冬棗仁一同煎。

﹝加減四物湯﹞人參當歸麥門冬去心生地梔子炒白芍藥炒水煎服。

﹝方歌﹞靨後血虛多煩躁﹐加減四物湯最妙﹐人參當歸麥門冬﹐生地梔子白芍效。

痘中雜證譫妄毒熱熾盛犯心經﹐錯語妄言神不淸﹐妄見妄聞志昏憒﹐黃連解毒服卽寧。

﹝注﹞譫妄者﹐由毒熱熾盛﹐上干心气致使錯語妄言﹐神气不淸﹐妄見妄聞﹐志气昏憒﹐以黃連解毒湯主之。

﹝黃連解毒湯﹞方見結痂落痂證治。

痘中雜證

卷五﹨痘中雜證

渴

初熱大渴解毒湯﹐血熱前耗涼血良﹐成漿津泄麥冬散﹐靨後傷津生脈彊。

﹝注﹞渴由毒火燔灼﹐內傷津液而作也﹐如初發熱卽大渴者﹐裏熱盛也﹐宜葛根解毒湯治之痘出稠密﹐色艷作渴者﹐此血熱毒盛也﹐涼血解毒湯主之成漿津液外泄而作渴者﹐人參麥冬散主之靨後脾虛﹐內傷津液而作渴者﹐生脈六均湯主之。

﹝葛根解毒湯﹞葛根升麻天花粉甘艸生麥門冬去心生地茅根引用燈心水煎服。

﹝方歌﹞葛根解毒湯淸熱﹐津液上潮火自泄﹐升葛花粉生甘艸﹐麥冬生地茅根列。

﹝涼血解毒湯﹞方見結痂落痂證治。

﹝人參麥冬散﹞人參白術土炒甘艸生葛根粉煨麥冬去心升麻引用糯米水煎服。

﹝方歌﹞人參麥冬效通仙﹐津液外泄治易痊﹐參術甘艸煨葛粉﹐麥冬升麻糯米煎。

﹝生脈六均湯﹞人參五味子麥門冬去心陳皮半夏姜制茯苓白術土炒甘艸炙引用烏梅水煎服。

﹝方歌﹞生脈六均醫脾弱﹐泄瀉傷津大渴作﹐人參五味麥門冬﹐陳半苓術甘艸合。

痘中雜證

卷五﹨痘中雜證

厥逆

爪自便淸厥屬寒﹐木香理中湯可痊﹐爪紫便赤爲熱厥﹐金花承气乃良煎。

﹝注﹞痘中厥逆之證有因气血虛寒發厥者﹐有因毒熱郁閃發厥者爪甲色白﹐小便淸利﹐其痘色更見灰陷瀉泄不食等證此外陽衰內陰盛﹐乃寒厥也﹐以加減陳氏木香散主之寒甚者附子理中湯主之若爪甲色紅﹐小便赤澀﹐其痘色更見紫黑煩躁悶亂等證此系陽毒內攻﹐熱極反寒﹐是熱厥也宜梔子金花湯治之﹐裏實者承气湯下之。

﹝加減陳氏木香散﹞人參肉桂茯苓半夏姜制白術土炒丁香肉豆蔻面裹煨甘艸炙訶子肉面裹煨木香煨引用生薑水煎服。

﹝方歌﹞木香散療中外寒﹐參桂茯苓半夏攢﹐白術丁香肉豆蔻﹐甘艸訶子木香研。

﹝附子理中湯﹞人參附子制甘艸炙白術土炒漧薑水煎服。

﹝方歌﹞附子理中治虛寒﹐中外無陽莫畱連﹐人參附子炙甘艸﹐白術漧薑一同煎。

﹝梔子金花湯﹞黃芩黃連黃蘗大黃梔子水煎服。

﹝方歌﹞熱厥梔子金花湯﹐熱極反寒服最良﹐黃芩黃連並黃蘗﹐大黃梔子共煎嘗。

﹝承气湯﹞厚朴姜炒枳實麩炒大黃水煎服。

﹝方歌﹞承气湯能除火熱﹐裹實不便毒气結﹐厚朴枳實川大黃﹐煎服便利毒卽泄。

痘中雜證

卷五﹨痘中雜證

喘

風寒客肺杏蘇先﹐痰熱涼膈白虎煎﹐泄瀉聲微參術劑﹐倒靨作喘歸茸痊。

﹝注﹞五藏之气皆統於肺﹐若爲邪干﹐則肺气窒塞﹐气道不利﹐故發爲喘也實者聲粗有力而長﹐虛者聲微無力而短痘初發熱﹐以至旣出之後或噴嚏頻頻﹐或鼻流淸水此風寒客肺而喘也﹐杏蘇飲主之有食熱痰積﹐上衝作喘者﹐此火炎肺金也﹐宜涼膈白虎湯治之泄瀉後元气下陷﹐此脾气不足而喘也﹐人參白術散主之有痘漿灌至半足﹐忽倒靨而喘者﹐此中气大虧也﹐參歸鹿茸湯主之。

﹝杏蘇飲﹞蘇葉枳殼麩炒桔梗葛根前胡陳皮甘艸生半夏姜炒杏仁炒去皮尖茯苓引用生薑水煎服。

﹝方歌﹞杏蘇飲治肺傷風﹐蘇葉枳桔葛根從﹐前胡陳皮生甘艸﹐半夏杏仁白茯苓。

﹝涼膈白虎湯﹞薄荷連翹去心石膏生知母生黃芩甘艸生梔子大黃朴硝引用粳米水煎服。

﹝方歌﹞涼膈白虎治火喘﹐薄荷連翹共石膏﹐知母黃芩生甘艸﹐梔子大黃配朴硝。

﹝人參白術散﹞藿香白術土炒葛根木香煨甘艸炙白茯苓人參引用生薑水煎服。

﹝方歌﹞脾虛白術散如神﹐藿香白術共葛根﹐木香甘艸茯苓配﹐人參加入扶元眞。

﹝參歸鹿茸湯﹞方見灌漿證治。

痘中雜證

卷五﹨痘中雜證

痰

痰因津液貯畱生﹐痘瘡之火煉而成﹐加味二陳斟酌用﹐灌漿保元化毒寧。

﹝注﹞痰乃津液貯畱胸中而生蓋痘毒之火耗煉其津液﹐上壅气道﹐喉中作聲﹐宜淸气化痰不可驟用金石之藥﹐恐傷眞气﹐以加味二陳湯治之若灌漿時見此證﹐則禁用二陳湯但於助漿劑中少佐淸气化痰之品如保元化毒湯加橘紅﹐貝母﹐桔梗﹐麥冬﹐甚妥。

﹝加味二陳湯﹞麥門冬去心前胡栝蔞仁陳皮半夏姜制茯苓甘艸生枳殼麩炒桔梗杏仁炒去皮尖黃芩引用生薑水煎服。

﹝方歌﹞痘證多痰宜二陳﹐麥冬前胡栝蔞仁﹐陳皮半夏茯苓艸﹐枳桔杏仁共黃芩。

﹝保元化毒湯﹞方見起脹證治。

痘中雜證

卷五﹨痘中雜證

咳嗽

毒熱燻蒸火灼金﹐肺气上逆咳嗽頻﹐初熱見點杏蘇飲﹐收靨淸膈二陳神。

﹝注﹞咳嗽者﹐有聲有痰也﹐因痘毒之火燻於肺﹐故气逆而發爲咳嗽如初發熱見此者﹐宜杏蘇飲主之﹐偶感風寒者﹐亦用此藥自起脹至成漿而咳嗽者﹐由喉間有痘﹐道路窄狹﹐一收自愈﹐不必服藥結靨後咳嗽者﹐乃衛气虛弱﹐腠理開張﹐或因風寒者﹐均宜人參淸膈散治之因餘熱者﹐宜加味二陳湯治之。

﹝杏蘇飲﹞方見喘證。

﹝人參淸膈散﹞人參黃耆生茯苓白術土炒黃芩當歸白芍微炒知母生桔梗甘艸生柴胡滑石飛紫苑地骨皮桑皮炒引用生薑水煎服。

﹝方歌﹞淸膈散療靨後咳﹐參耆苓術芩歸芍﹐知桔甘艸柴滑石﹐紫苑地骨桑皮合。

﹝加味二陳湯﹞方見痰證。

痘中雜證

卷五﹨痘中雜證

幹噦

痘瘡幹噦病勢沈﹐毒熱上逆正𨿽禁﹐實熱橘皮竹茹劑﹐虛寒丁香柿蒂神。

﹝注﹞幹噦者﹐有聲無物﹐其聲重大而長﹐屬陽明胃經也﹐緣毒熱上逆所致又有胃气不足﹐不能容受﹐復有寒邪客於胃中使胃气不能中主上行而噦也熱者橘皮竹茹湯主之﹐寒者丁香柿蒂湯主之。

﹝橘皮竹茹湯﹞橘紅半夏姜制麥門冬去心枇杷葉姜炙甘艸生竹茹赤苓人參引用蘆根水煎服。

﹝方歌﹞橘皮竹茹湯如神﹐專醫胃熱嘔逆頻﹐橘半麥冬枇杷艸﹐竹茹赤苓與人參。

﹝丁香柿蒂湯﹞丁香人參髙良姜柿蒂水煎服。

﹝方歌﹞丁香柿蒂湯治寒﹐胃气上逆不得安﹐丁香良姜人參共﹐更入柿蒂一同煎。

痘中雜證

卷五﹨痘中雜證

嘔吐

毒盛嘔吐二陳良﹐吞咽不利鼠粘湯﹐傷食吐酸大安效﹐气虛作嘔和胃方。

﹝注﹞嘔者有物有聲﹐吐者有物無聲﹐二證皆屬於胃痘初出﹐嘔吐者是火邪犯胃﹐毒气上騰﹐痘必紅紫﹐宜梔連二陳湯自起脹至收靨﹐嘔吐者﹐是瘡集咽門﹐吞咽不利所致﹐須用鼠粘子湯若傷食嘔吐者﹐吐必腥酸﹐宜用木香大安九設吐後精神困倦﹐不思飲食﹐乃胃气虛也﹐以參砂和胃湯主之。

﹝梔連二陳湯﹞陳皮半夏姜炒茯苓甘艸生梔子姜炒川黃連姜炒引用生薑水煎服。

﹝方歌﹞毒气沖胃吐頻頻﹐醫治須宜用二陳﹐陳半茯苓生甘艸﹐梔連姜炒效如神。

﹝加味鼠粘子湯﹞桔梗射幹連翹去心荊芥防風山豆根鼠粘子炒研漧葛水煎服﹝方歌﹞加味鼠粘湯極合﹐桔梗射幹同連翹﹐荊芥防風山豆根﹐鼠粘子炒配漧葛。

﹝木香大安丸﹞方見驚搐。

﹝參砂和胃湯﹞人參白術土炒藿香茯苓陳皮半夏姜制縮砂仁甘艸炙引用煨薑水煎服。

﹝方歌﹞虛吐參砂和胃湯﹐人參白術共藿香﹐茯苓陳皮制半夏﹐縮砂甘艸引煨姜。

痘中雜證

卷五﹨痘中雜證

嗆水

毒壅會厭水難納﹐溢入气喉嗆始發﹐咽喉腫痛道路狹﹐甘桔解毒皆妙法。

﹝注﹞嗆水者﹐因火盛毒壅會厭門也蓋咽門司納飲食﹐一爲毒熱所壅﹐則必腫痛﹐水不易入﹐溢於气喉故气噴出而嗆作矣﹐宜用加味甘桔湯﹐或加味解毒湯亦可此證見於七日前者﹐俱屬惡候若七日以後﹐外痘蒸長光潤而作嗆者﹐是咽門痘長壅窒道路而使然也至結痂則嗆自止﹐治者當於毒盛之痘﹐預用淸理气道之藥不使熱毒侵犯﹐自能免此患矣。

﹝加味甘桔湯﹞牛蒡子炒苦桔梗生甘艸射幹水煎服。

﹝方歌﹞加味甘桔湯最良﹐痘證嗆水效非常﹐牛蒡子合苦桔梗﹐甘艸射幹共煎嘗。

﹝加味解毒湯﹞玄參苦桔梗麥門冬去心當歸尾赤芍生地黃連翹去心牛蒡子炒研丹皮紅花甘艸生木通引用燈心水煎服。

﹝方歌﹞加味解毒湯最靈﹐玄參桔梗麥門冬﹐歸芍生地翹牛蒡﹐丹皮紅花艸木通。

痘中雜證

卷五﹨痘中雜證

口噴穢气

發痘脾胃被毒侵﹐口噴穢气不堪聞﹐毒火燔灼宜速治﹐加味歸宗功效神。

﹝注﹞毒火侵炙脾胃﹐故口出臭味﹐令人難近蓋出痘全賴脾胃以爲根本﹐今爲毒火侵害﹐則根本受傷﹐不急救之必至脾胃潰爛而成大害﹐須以歸宗湯治之﹐穢減庶可望生。

﹝歸宗湯﹞方見發熱證治。

痘中雜證

卷五﹨痘中雜證

不食

便祕不食解毒湯﹐脾虛不食參術良﹐不食咽腫甘桔劑﹐傷食惡食平胃嘗。

﹝注﹞痘瘡賴气血以成功﹐气血藉飲食以生化自起脹灌漿以至收靨結痂﹐俱以胃壯爲根本﹐故痘中遇不食之證﹐須要明辧如大便祕結﹐痘瘡掀紫不食﹐此毒盛血熱也宜涼血解毒湯﹐加黃芩﹐黃連﹐大黃主之若痘色灰白﹐泄瀉不食﹐此脾气虛弱也﹐人參白術散主之行漿時欲食而復畏食﹐此咽門腫痛﹐難以下咽也﹐宜加味甘桔湯主之設喜食過多﹐惡食不食﹐乃內傷飲食﹐胃有宿滯也宜加味平胃散主之。

﹝涼血解毒湯﹞方見結痂落痂證治。

﹝人參白術散﹞方見喘證。

﹝加味甘桔湯﹞方見嗆水﹝加味平胃散﹞方見腹痛。

痘中雜證

卷五﹨痘中雜證

汗

熱少汗微榮衛暢﹐太過須防陰液亡﹐自汗不止保元劑﹐盜汗夜熱六黃湯。

﹝注﹞衛气乃護衛皮膚﹐固守津液﹐使不走泄者也痘證見此﹐是痘毒之火由裏達表﹐幹於衛气﹐腠理疏﹐故汗出矣初見有微汗者﹐是榮衛通暢﹐毒從汗解﹐實良候也但汗爲血液﹐太過則陰液必亡﹐須緊防之如起脹後大汗不止﹐未行漿恐不能灌﹐旣行漿恐不能靨旣靨﹐恐气血虛脫﹐最爲可畏自汗爲陽虛﹐急於斂汗﹐以保元湯主之盜汗爲陰虛﹐急於降火﹐以當歸六黃湯主之。

﹝加味保元湯﹞人參黃耆蜜炙浮小麥甘艸炙廣桂枝白芍炒水煎服。

﹝方歌﹞陽虛汗出用保元﹐人參黃耆浮麥甘﹐廣桂枝同白芍藥﹐斂汗實腠此爲先。

﹝當歸六黃湯﹞黃芩黃蘗黃連生地熟地當歸黃耆生水煎服。

﹝方歌﹞六黃湯斂陰虛汗﹐黃芩黃蘗共黃連﹐生熟地黃當歸配﹐黃耆偣用效通仙。

痘中雜證

卷五﹨痘中雜證

祕結

痘瘡內外宜宣暢﹐祕結气血鮮流蕩﹐大便不通四順宜﹐小便祕澀八正當。

﹝注﹞凡出痘﹐二便最喜通暢﹐以痘屬毒火﹐惟通暢然後經絡疏利气血流動而無壅遏之患一有不通﹐則毒火不能外達﹐必致內攻而生患初出大便祕者﹐四順淸涼飲主之﹐小便祕者﹐八正散主之若至成漿時﹐切勿輕用。

﹝四順淸涼飲﹞白芍藥當歸身甘艸生生大黃水煎服。

﹝方歌﹞四順淸涼治祕結﹐大便不通毒火烈﹐白芍當歸大黃艸﹐急急煎服效最捷。

﹝八正散﹞車前子瞿麥扁蓄梔子仁大黃甘艸生木通滑石引用燈心水煎服。

﹝方歌﹞八正散治小便祕﹐車前瞿麥與扁蓄﹐梔子大黃木通艸﹐更入滑石煎成服。

痘中雜證

卷五﹨痘中雜證

瀉泄

初熱作瀉柴苓先﹐脾虛冷瀉木香煎﹐色黃酸臭胃苓治﹐灌漿虛滑豆蔻丸。

﹝注﹞痘證不喜祕結﹐更忌瀉利初出時瀉﹐尙具開通之功﹐火熱由利而解若瀉甚﹐則是邪气並於腸胃﹐迫而下降﹐使傳化失常也﹐宜柴苓湯主之起脹時瀉﹐於足逆冷﹐痘不起﹐其色淡白﹐此冷瀉也以陳氏木香散主之如中滿惡食﹐瀉黃酸臭﹐手足心熱﹐面赤瘡紅﹐此胃熱作瀉以胃苓湯主之惟成漿時尢爲緊要﹐蓋痘瘡至此﹐津液已衰﹐脾胃已弱﹐復加泄瀉則百變叢生﹐急以豆蔻丸主之。

﹝柴苓湯﹞黃芩半夏姜炙白術土炒甘艸生赤茯苓豬苓澤瀉柴胡用生薑燈心水煎服。

﹝方歌﹞痘形末見如泄瀉﹐柴苓疏利功最捷﹐芩半術甘赤茯苓﹐豬苓柴胡共澤泄。

﹝陳氏木香散﹞方見厥逆。

﹝胃苓湯﹞陳皮厚朴姜炒赤茯苓蒼術米泔水浸炒豬苓澤瀉白術土炒引用燈心水煎服。

﹝方歌﹞裏實作瀉胃苓治﹐陳皮厚朴赤茯苓﹐蒼術豬苓並澤瀉﹐減桂倍術效無窮。

﹝豆蔻丸﹞白龍骨煆肉豆蔻面裹煨去油木香煨砂仁訶黎勒肉各五錢面裹赤石脂七錢半煨白枯礬三錢共爲細末﹐麯糊爲丸﹐如黍米大每服三五十丸﹐米飲下。

痘中雜證

卷五﹨痘中雜證

痢疾

痘瘡末愈痢隨生﹐濕熱傷中證非輕﹐白屬傷气四君劑﹐紅屬傷血四物靈。

﹝注﹞凡痘瘡未愈而患痢疾者乃濕熱郁於腸胃﹐致傷气血而然也痘必滯黯無色﹐治當淸熱除濕﹐調理气血爲主白痢屬气﹐加味四君子湯主之赤痢屬血﹐加味四物湯主之赤白相兼者﹐合而用之。

﹝加味四君子湯﹞茯苓白術土炒人參陳皮木香煨甘艸炙黃連姜炙黃芩水煎﹝方歌﹞加味四君妙如神﹐茯苓白術共人參﹐陳皮木香炙甘艸﹐姜炒川連配黃芩。

﹝加味四物湯﹞川芎當歸生地黃芩酒炒川連酒炒木香白術炒水煎服。

﹝方歌﹞加味四物治赤痢﹐川芎當歸共生地﹐酒炒黃芩合川連﹐木香白芍調成劑。

痘中雜證

卷五﹨痘中雜證

癢

見點作癢葛根湯﹐灌漿癢塌大補良﹐觸犯暴瘡燻避穢﹐急前內托免毒藏。

﹝注﹞經曰﹕諸癢爲虛。又曰﹕火微則癢。治者須分別治之痘方出而身癢者﹐此邪气欲出﹐腠理嚴密﹐其火遊溢往來﹐故不時作癢加味升麻葛根湯主之灌漿時痘色淡白平塌﹐便溏懶食﹐漿淸作癢者﹐此脾胃弱气血虛也十全大補湯主之如穢气觸犯而暴癢者﹐外用辟穢香燻之內服內托散疊毒外出﹐庶無內攻之患至於將斂而作癢者﹐此膿成毒化榮衛和暢也與瘡癤將痊作癢者同論﹐不必服藥。

﹝加味升麻葛根湯﹞升麻葛根防風淡豆豉赤芍桂枝甘艸生水煎服。

﹝方歌﹞加味升麻葛根湯﹐痘出作癢最堪嘗﹐升葛防气淡豆豉﹐赤芍桂枝甘艸良。

﹝十全大補湯﹞方見結痂落痂證治。

﹝辟穢香﹞蒼術大黃茵陳等分以上銼細﹐棗肉爲餅﹐鑪中燒之﹐能辟邪穢。

﹝內托散﹞黃耆蜜炙人參川芎當歸白芷木香煨桔梗厚朴姜炒甘艸炙肉桂防風引用姜棗水煎服。

﹝方歌﹞內托散防毒內攻﹐黃耆人參與川芎﹐當歸白芷木香桔﹐厚朴甘艸桂防風。

痘中雜證

卷五﹨痘中雜證

痛

小兒出痘若疼痛﹐皆因毒火未發淸﹐疏散淸解是妙方﹐葛根四物渴極應。

﹝注﹞經曰﹕諸痛爲實。又曰﹕熱盛則痛。

皆緣痘毒之火未能盡解﹐故不時作痛也痘初出痛者﹐因毒未發透也﹐升麻葛根湯主之痘出稠密而作痛者﹐毒盛血熱也﹐加味四物湯主之若收靨時痛甚悶亂者不治。

﹝升麻葛根湯﹞方見發熱證治﹝加味四物湯﹞當歸赤芍荊芥穗防風紅花丹皮牛蒡子炒連翹去心川芎生地黃水煎服。

﹝方歌﹞毒盛加味四物湯﹐當歸赤芍合荊防﹐紅花丹皮牛蒡子﹐連翹川芎生地黃。

痘中雜證

卷五﹨痘中雜證

失音

痘之始終喜音淸﹐毒熱壅塞啞無聲﹐喉中有痘不須治﹐若是毒攻甘桔寧。

﹝注﹞音者心之聲也﹐心气上達於肺而作音﹐肺淸則音淸﹐肺熱則音啞如痘當灌漿而音啞者﹐此喉中有痘礙於气道待外痘收靨﹐而內痘自淸﹐不必施治若未嘗灌﹐而音已先啞者﹐此熱毒壅遏肺竅而然也﹐宜加味甘桔湯治之。

﹝加味甘桔湯﹞射幹牛蒡子炒玄參連翹去心麥門冬去心梔子炒苦桔梗甘艸生水煎服。

﹝方歌﹞加味甘桔治失音﹐射幹牛蒡與玄參﹐連翹麥冬炒梔子﹐桔梗甘艸共和勻。

痘中雜證

卷五﹨痘中雜證

衄血便血

熱盛衄血犀角湯﹐脾不統血參術良﹐熱注腸胃四物治﹐脾虛便血歸脾嘗。

﹝注﹞血屬陰﹐諸經賴以養育﹐痘瘡資以成功﹐一爲毒火燻灼則血隨火動﹐迫而妄行﹐上則爲衄血﹐下則爲便血痘色紫滯﹐燥熱口渴而衄者﹐此毒火刑金也﹐犀角地黃湯主之靨後餘毒乘脾而衄者﹐此脾虛不能統血歸經也﹐人參白術散主之外俱用發灰散吹入鼻中若毒火熾甚﹐流注大腸﹐大便下血﹐加味四物湯主之設痘色灰白陷下而便血者﹐此脾气虛弱不能攝血﹐宜歸脾湯主之至若大吐血溺血﹐及七竅出血﹐變在反掌﹐不必服藥。

﹝犀角地黃湯﹞犀角鎊丹皮生地白芍水煎服。

﹝方歌﹞毒火上衝頻衄血﹐犀角地黃湯效捷﹐犀角螃與牡丹皮﹐生地白芍共煎列。

﹝人參白術散﹞方見喘證。

﹝發灰散﹞用少壯無病人之亂髮﹐以皂角煮水﹐洗淨油气﹐焙漧用新瓦罐一个﹐塡入內令滿﹐淨瓦片蓋口﹐鹽泥封之炭火圍罐之半﹐煆一炷香取出﹐候冷研細吹鼻中﹐或用發灰二分﹐童便七分﹐酒三分調服﹐亦可止血。

﹝加味四物湯﹞當歸白芍酒炒生地牡丹皮荊芥炒黑川芎黃芩黃連地楡水煎服﹝方歌﹞加味四物使血宜﹐歸芍生地牡丹皮﹐荊芥炒黑川芎配﹐黃芩黃連共地楡。

﹝歸脾湯﹞人參白術土炒甘艸炙黃耆蜜炙棗仁炒研遠志去心龍眼肉茯神當歸木香煨引用姜棗水煎服。

﹝方歌﹞歸脾湯治脾气虛﹐人參白術艸黃耆﹐棗仁遠志龍眼肉﹐茯神當歸木香宜。

痘中雜證

卷五﹨痘中雜證

寒戰咬牙

寒戰咬牙要分明﹐初熱在表羌活從﹐肺胃有熱四物劑﹐气血兩虛參歸靈。

﹝注﹞寒戰咬牙者﹐森森若寒﹐振振搖動﹐上下牙尖相磨而嗚也初熱時寒戰咬牙者﹐因火毒畱於經絡之中﹐邪正相爭﹐欲出不出所致也治宜淸熱透表以羌活湯主之如見點後痘色紫赤﹐大便祕小便澀﹐煩躁口渴者﹐此屬實熱是胃熱則咬牙﹐肺熱則寒戰也﹐宜加味四物湯主之若灌漿時膿包淸稀﹐大便溏小便長﹐身涼不渴者﹐此屬气血兩虛是气虛則寒戰﹐血虛則咬牙﹐宜參歸鹿茸湯主之。

﹝羌活湯﹞龍膽艸薄荷防風當歸梔子淡竹葉羌活甘艸生川芎引用生薑水煎服﹝方歌﹞羌活湯除風熱攻﹐龍膽薄荷共防風﹐當歸梔子淡竹葉﹐羌活甘艸及川芎。

﹝加味四物湯﹞生地連翹去心川芎當歸赤芍石膏煨麥門冬去心川黃連姜炒木通水煎服。

﹝方歌﹞加味四物治熱盛﹐寒戰咬牙二證並﹐生地連翹芎芍歸﹐石膏麥連木通共。

﹝參歸鹿茸湯﹞方見灌漿證治。

痘中雜證

卷五﹨痘中雜證

倦怠

倦怠多因气虛弱﹐或緣滯熱困兒脾﹐虛而無熱補中治﹐食滯傷脾保元醫。

﹝注﹞痘中倦怠﹐固屬中气不足﹐服補中益气湯最爲妥協然亦有神气本弱﹐或爲食熱所困﹐其現證𨿽與不足等但不可專以虛治﹐當於補劑中佐以淸熱之品如保元湯加味用之可也。

﹝補中益气湯﹞方見痘頂塌陷。

﹝加味保元湯﹞人參黃耆生甘艸炙梔子炒黃芩酒炒麥門冬去心山查神面炒陳皮麥芽炒引用生薑大棗水煎服。

﹝方歌﹞加味保元食熱虛﹐參耆甘艸補厥脾﹐梔芩麥冬淸心熱﹐查麯陳麥消滯宜。

痘中雜證

卷五﹨痘中雜證

痘後浮腫

表虛風邪乘間入﹐徧身面目虛腫浮﹐五皮桂枝微汗後﹐面消身腫胃苓投。

﹝注﹞小兒痘後表气虛弱﹐見風太早﹐風邪乘虛而入致使面目虛浮﹐徧身皆腫者﹐初宜五皮湯微汗之服後面目不浮﹐惟徧身猶腫者﹐胃苓湯主之。

﹝五皮湯﹞地骨皮五加皮桑皮蜜炙桂枝姜皮大腹皮洗引用燈心水煎服。

﹝方歌﹞痘後浮腫五皮湯﹐地骨五加蜜炙桑﹐桂枝姜皮合大腹﹐引用燈心水煎嘗。

﹝胃苓湯﹞方見瀉證。

痘中雜證

卷五﹨痘中雜證

痘後癰毒

餘毒未盡痘毒生﹐輕則瘡癤重爲癰﹐內用解毒湯俱可﹐外敷紅玉膏有功。

﹝注﹞凡痘後餘毒﹐皆因灌漿之時﹐毒气太盛﹐未得盡化畱藏於經絡﹐聚而不散﹐輕則發爲瘡癤﹐重卽成癰或在肌肉之虛處﹐或發於關節搖動之際皆不論已潰未潰﹐均以解毒內托湯主之﹐外用紅玉膏攤貼患處。

﹝解毒內托湯﹞生黃耆荊芥防風連翹去心當歸赤芍藥金銀花甘艸節木通水煎服。

﹝方歌﹞解毒內托湯最靈﹐黃耆荊芥共防風﹐連翹當歸赤芍藥﹐銀花甘艸與木通。

﹝紅玉膏﹞紫艸一兩紅花一兩當歸二兩黃蠟三兩用香油半筋先將藥炸焦去渣﹐後下黃蠟﹐令勻﹐以冷爲度﹐攤貼患處。

痘中雜證

卷五﹨痘中雜證

目病

目病之由風熱成﹐痘毒火郁上攻睛﹐赤腫澀痛洗肝散﹐翳膜遮睛龍膽從。

﹝注﹞目病固多由風熱而起也﹐夫痘蘊非常之熱﹐自裏達外气血弱﹐則不能逐主降外出﹐火郁上攻﹐目斯病矣如赤腫疼痛﹐癮澀流淚﹐不能開者﹐以洗肝散主之翳膜遮睛﹐隱澀羞明者﹐加味龍膽湯主之。

﹝洗肝散﹞羌活歸尾防風山梔仁谷精艸薄荷生甘艸川芎水煎食後服。

﹝方歌﹞洗肝散治目痛疼﹐羌活歸尾及防風﹐山梔仁同谷精艸﹐藥荷甘艸配川芎。

﹝龍膽湯﹞防風木賊艸密蒙花蟬蛻蔓荊子龍膽艸菊花黃連白芷蒺藜水煎。

﹝方歌﹞翳遮龍膽湯堪誇﹐防風木賊密蒙花﹐蟬蛻蔓荊龍膽菊﹐黃連白芷蒺藜佳。

痘中雜證

卷五﹨痘中雜證

唇

脾經脈絡繞唇口﹐出痘始終貴潤紅﹐紫裂焦黑急宜治﹐葛根解毒二方從。

﹝注﹞脾經之脈﹐絡繞於唇口﹐故經曰﹕六府之華在唇。

必津液充足﹐气血和暢﹐唇口方能紅潤﹐故出痘之始終以此爲貴不然一爲毒火所制﹐則毒乘於中﹐熱熾於外﹐不惟不能紅潤且或赤紫﹐或焦裂者﹐治皆不可緩也初宜加味升麻葛根湯﹐起脹後﹐則以黃連解毒湯治之。

﹝加味升麻葛根湯﹞赤芍梔子藿香升麻葛根生甘艸防風石膏水煎服。

﹝方歌﹞加味升麻葛根湯﹐赤芍梔子與藿香﹐升麻葛根生甘艸﹐防風石膏共煎嘗。

﹝黃連解毒湯﹞方見結痂落痂證治。

痘中雜證

卷五﹨痘中雜證

痘後牙疳

痘後牙疳毒熱攻﹐口臭齦腫多疼痛﹐內服淸毒涼血飲﹐外敷中白散極靈。

﹝注﹞痘後生牙疳者﹐乃餘毒未解﹐上攻牙齒而然也初起口臭齦腫﹐牙縫出血﹐尙覺疼痛甚則色黑腐爛﹐牙齒脫落﹐穿腮破頰﹐蝕透鼻唇﹐多至不救見之須急急調治﹐內服淸毒涼血飲﹐外敷人中白散。

﹝淸毒涼血飲﹞知母石膏生地黃連當歸赤芍大黃山梔子丹皮荊芥穗連翹去心水煎服。

﹝方歌﹞淸毒涼血治牙疳﹐知母石膏生地連﹐歸芍大黃山梔子﹐丹皮荊穗連翹煎。

﹝人中白散﹞人中白二錢煆雄黃八分冰片四分硼砂靑黛兒茶各一錢共爲細末﹐擦敷患處。

痘中雜證

卷五﹨痘中雜證

舌

舌乃心苗五內通﹐毒火一犯先見形﹐赤紫黑腫並舒弄﹐總以淸熱犀角平。

﹝注﹞舌爲心苗﹐內通五臟﹐毒熱舉發﹐舌先受之或赤或紫﹐或黑或腫﹐舒舌弄舌﹐種種不一要皆熱畱於心而使然也﹐治宜淸熱爲主﹐以加味犀角湯治之。

﹝加味犀角湯﹞荊芥防風牛蒡子炒生甘艸桔梗升麻犀角麥冬去心梔子黃連石膏煆水煎服。

﹝方歌﹞加味犀角能散熱﹐荊防牛蒡同甘桔﹐升麻犀角麥門冬﹐梔子黃連石膏捷。

痘中雜證

卷五﹨痘中雜證

咽喉

咽喉之地司出入﹐毒火衝熾痛難堪﹐內用甘桔利咽劑﹐外吹牛黃散卽安。

﹝注﹞咽者飲食之道﹐喉者呼吸之門﹐乃最緊要之處若痘毒不能發越於外﹐火熱壅塞膈間﹐上衝咽喉﹐則或腫痛﹐或啞嗆甚而不能呼吸﹐飲食難入速用加味甘桔湯治之﹐或用加減利咽解毒湯﹐外用牛黃散吹入腫處。

﹝加味甘桔湯﹞方見失音。

﹝利咽解毒湯﹞防風山豆根麥冬去心牛蒡子炒黑參苦桔梗生甘艸菉豆水煎服﹝方歌﹞利咽偋毒用防風﹐山豆根與麥門冬﹐牛蒡黑參昔桔梗﹐甘艸菉豆共煎濃。

﹝牛黃散﹞川黃連生黃蘗生薄荷各八分雄黃火硝靑黛各一分半牛黃冰片硼砂朱砂各一分共爲細末﹐每用少許﹐吹患處。

痘中雜證

卷五﹨痘中雜證

夾疹

痘中夾疹因時气﹐毒火觸動發其機﹐臨期休將痘瘡治﹐速將升葛透疹宜。

﹝注﹞痘已見形﹐其中又有顆粒細密如麻子者﹐此夾疹也因出痘時恰遇天行時疫﹐感受其气﹐一時並發﹐不須治痘﹐當先治疹以升麻葛根湯﹐加荊芥﹐防風﹐蟬蛻﹐牛蒡﹐犀角﹐疹散而痘自起矣。

﹝升麻葛根湯﹞方見發熱證治。

痘中雜證

卷五﹨痘中雜證

夾疲�

片片結就如雲頭﹐毒傷陰血浮火遊﹐表散荊防敗毒劑﹐淸熱黃連解毒投。

﹝注﹞�乃血之餘也﹐因毒火郁遏傷於陰血﹐血熱相搏故浮游之火散布皮膚之間﹐與痘相夾而出﹐片片如雲頭突起﹐謂之夾�以荊防敗毒散主之七日後見此﹐謂之發�﹐乃血熱不解故也﹐以黃連解毒湯主之。

﹝荊防敗毒散﹞羌活獨活柴胡前胡荊芥防風生甘艸川芎枳殼麩炒桔梗赤茯苓引用生薑水煎服。

﹝方歌﹞夾�宜用疏解劑﹐荊防敗毒進莫遲﹐羌獨柴前荊防艸﹐川芎枳桔赤苓宜。

﹝黃連解毒湯﹞方見結痂落痂證治。

痘中雜證

卷五﹨痘中雜證

夾痧

痧形發時粟一般﹐顆�形圓頂又尖﹐粒中含水淸漿樣﹐敗毒調治自然安。

﹝注﹞痧亦疹類﹐但形如粟米﹐尖圓白�﹐內含淸水爲異此亦熱毒所發﹐往往夾痘而出﹐宜於疏散﹐以荊防敗毒散主之。

﹝荊防敗毒散﹞方見夾�痘中雜證

卷五﹨痘中雜證

水痘

水痘皆因濕熱成﹐外證多與大痘同﹐形圓頂尖含淸水﹐易脹易靨不裝膿初起荊防敗毒散﹐加味導赤繼相從。

﹝注﹞水痘發於脾肺二經﹐由濕熱而成也﹐初起與大痘相似面赤唇紅﹐眼光如水﹐咳嗽噴嚏﹐唾涕稠粘﹐身熱二三日而始出其形尖圓而大﹐內含淸水﹐易脹易靨﹐不作膿漿初起荊防敗毒散主之﹐繼以加味導赤散治之。

﹝荊防敗毒散﹞方見夾�﹝加味導赤散﹞生地木通生甘艸連翹黃連滑石赤芩麥令去心引用燈心水煎服﹝方歌﹞加味導赤除濕熱﹐生地木通甘艸協﹐翹連滑石苓麥冬﹐引加燈心稱妙訣。

卷五﹨男婦年長出痘門

男子年長出痘

年長出痘總不宜﹐眞陰虧損元气虛﹐一逢出痘毒衝熾﹐水不勝火豈能支夾熱參麥淸補劑﹐攻漿參歸鹿茸宜。

﹝注﹞男子自十六歲後﹐皆謂之年長﹐嗜欲﹐情開﹐元精走泄又遇痘毒之火衝熾﹐則眞陰虧損﹐水虛不能制火故每至行漿之際﹐口渴心煩﹐鼻衄咽痛不能成膿﹐結痂者有之﹐治者不可妄用寒涼五六日前只宜參麥淸補湯調治至七八日如膿漿不行﹐急宜攻漿﹐以參歸鹿茸湯﹐內調雞冠血酒治之但得漿行﹐庶可無虞。

﹝參麥淸補湯﹞當歸川芎花粉白芍酒炒生地人參生黃耆前胡桔梗牛蒡子炒研生甘艸紅花南山查麥冬去心引用生薑水煎服。

﹝方歌﹞參麥淸補用歸芎﹐花粉白芍生地同﹐參耆前桔牛蒡艸﹐紅花山查麥門冬。

﹝參歸鹿茸湯﹞方見灌漿證治﹝雞冠血酒﹞方見灰陷白陷。

男婦年長出痘門

卷五﹨男婦年長出痘門

婦女出痘行經

婦女發痘遇經行﹐當期毒解不須驚﹐非期涼血解毒治﹐過期四物解毒從去血過多气血弱﹐十全大補服通靈。

﹝注﹞女子出痘或遇經行﹐須間其是期非期如期而出者﹐則毒熱隨血解去﹐不須施治﹐其證自愈若非期而至者﹐此毒火內擾於胞中﹐致血妄行﹐以涼血解毒湯治之若過期不止﹐乃毒熱乘入血室﹐以四物解毒湯加元參甘艸主之若行漿時去血過多﹐此气血虛弱不能統攝也﹐急用十全大補湯治若稍緩﹐痘漿不行則無救矣。

﹝涼血解毒湯﹞方見結痂落痂證治。

﹝四物解毒湯﹞當歸白芍酒炒生地元參梔子炒川芎生甘艸黃連酒炒黃蘗酒炒黃芩酒炒水煎服。

﹝方歌﹞四物解毒湯如神﹐歸芍生地共元參﹐梔子川芎生甘艸﹐黃連黃蘗共黃芩。

﹝十全大補湯﹞方見結痂落痂證治。

男婦年長出痘門

卷五﹨男婦年長出痘門

孕婦出痘

妊娠出痘勢最難﹐母子相連掌握間﹐審其所因隨證治﹐如聖安胎效通仙。

﹝注﹞孕婦最忌出痘蓋熱能動胎﹐胎落則气血因之而傷又安望其起脹灌裝結痂耶﹐故遇孕婦出痘﹐始終以安胎爲上用如聖散隨證加減治之﹐不可輕用犯胎之藥﹐致有觸動。

﹝如聖散﹞當歸身陳皮白術土炒大腹皮黃芩縮砂仁連殼炒甘艸生黑豆酒洗桑上羊兒藤水煎服。

初發熱﹐加升麻﹐葛根﹐連翹。

出而稠密者﹐加酒炒黃連﹐牛蒡子﹐連翹﹐南山查。

不起發者﹐加牛蒡子﹐赤芍藥。渴加麥門冬﹐知母﹐花粉。

血動者﹐四物湯加芩連。

脾虛食少﹐毒發不出者﹐千金內托湯去肉桂加參耆。

身熱有外邪者﹐參蘇飲加木香。

﹝方歌﹞安胎如聖散最宜﹐歸陳白術大腹皮﹐黃芩砂仁共甘艸﹐黑豆羊藤服莫疑。

男婦年長出痘門

卷五﹨男婦年長出痘門

痘出遇產

痘出正盛逢臨產﹐束手無策勢最險﹐無恙十全大補治﹐惡露未盡黑神散。

﹝注﹞孕婦當痘正出之際﹐忽然欲產﹐俟產育後無他恙者只宜大補气血﹐十全大補湯主之若腹中微痛﹐此惡露未盡也﹐黑神散主之。

﹝十全大補湯﹞方見結痂落痂證治。

﹝黑神散﹞當歸川芎熟地黃靑皮醋炙香附醋炙蒲黃桂心漧薑水煎溫服。

﹝方歌﹞惡露末淨黑神良﹐當歸川芎熟地黃﹐靑皮香附俱醋炙﹐蒲黃桂心合漧薑。

男婦年長出痘門

卷五﹨男婦年長出痘門

產後出痘

產後如逢出痘瘡﹐惟憑補益莫驚慌﹐十全大補全功效﹐勿用寒涼致損傷。

﹝注﹞婦人產後气血已傷﹐又遇出痘﹐則气血之供用難給﹐不能領載其毒惟宜大補气血﹐以十全大補湯治之切不可妄用寒涼之劑﹐致傷生發之機也。

﹝十全大補湯﹞方見結痂落痂證治。

卷五﹨疹門

疹原

麻爲正疹亦胎毒﹐毒伏六府感而出﹐初發之狀有類痘﹐形尖漸密不漿殊始終調護須畱意﹐較痘𨿽輕變化速。

﹝注﹞疹非一類﹐有瘙疹癮疹溫疹蓋痘疹皆非正疹也﹐惟麻疹則爲正疹亦胎元之毒伏於六府﹐感天地邪陽火旺之气自肺脾而出﹐故多咳嗽噴嚏﹐鼻流淸涕﹐眼淚汪汪﹐兩胞浮腫身熱二三日﹐或四五日始見點於皮膚之上﹐形如麻粒﹐色若桃花間有類於痘大者﹐此麻疹初發之狀也形尖疏稀﹐慚次稠密﹐有顆粒而無根﹐暈微起泛而不生漿此麻疹見形之後大異於痘也須畱神調治﹐始終不可一毫疏忽﹐較之於痘𨿽稍輕而變化之速則在頃刻也。

卷五﹨疹門

麻疹輕重

麻疹出時非一端﹐其中輕重要詳參﹐气血和平輕而易﹐表裹交雜重則難。

﹝注﹞麻疹出時有輕重之分﹐臨時須要詳察若气血和平﹐素無他病者﹐𨿽感時气﹐而正能制邪故發熱和緩﹐微微汗出﹐神气淸爽﹐二便調勻見點則透徹散沒﹐不疾不徐﹐爲輕而易治者也若素有風寒食滯﹐表裏交雜﹐一觸邪陽火旺之气內外合發﹐而正不能制邪﹐必大熱無汗﹐煩躁口渴﹐神气不淸﹐便閉尿澀見點不能透徹收散﹐或太緊速﹐則爲重而難治者也。

卷五﹨疹門

麻疹主治大法

疹宣發表透爲先﹐最忌寒涼毒內含﹐已出淸利無餘熱﹐沒後傷陰養血痊。

﹝注﹞凡麻疹出貴透徹﹐宜先用表發﹐便毒盡達於肌表若過用寒涼﹐冰伏毒熱﹐則必不能出透﹐多致毒气內攻﹐喘悶而斃至若已出透者﹐又當用淸利之品﹐便內無餘熱﹐以免疹後諸證且麻疹屬陽熱﹐甚則陰分受傷﹐血爲所耗故沒後須以養血爲主﹐可保萬全此首尾治疹之大法﹐至於臨時權變﹐惟神而明之而已。

卷五﹨疹門

麻疹未出證治

欲出麻疹身微熱﹐表裏無邪毒气松﹐若兼風寒食滯熱﹐隱伏不出變叢生宣毒發表爲主劑﹐隨證加味莫亂從。

﹝注﹞麻疹一證﹐非熱不出﹐故欲出時﹐身先熱也表裏無邪者﹐熱必和緩﹐毒气松動﹐則易出而易透若兼風寒食熱諸證﹐其熱必壯盛﹐毒气郁閉﹐則難出而難透治以宣毒發表湯﹐其間或有交雜之證﹐亦照本方隨證加減治之。

﹝宣毒發表湯﹞升麻葛根前胡桔梗枳殼麩炒荊芥防風薄荷葉木通連翹去心牛蒡炒研加引芫荽水煎服。

食滯加南山查內熱加黃芩﹝方歌﹞疹伏宣毒發表湯﹐升葛前桔枳荊防﹐薄通翹蒡淡竹艸﹐引加芫荽水煎嘗。

卷五﹨疹門

麻疹見形證治

麻疹已出貴透徹﹐細密紅潤始爲良﹐若不透徹須分晰﹐風寒毒熱气虛詳風寒升葛湯加味﹐毒熱三黃石膏湯﹐气虛人參敗毒散﹐托裏透疹效非常。

﹝注﹞麻疹見形貴乎透徹﹐出後細密紅潤﹐則爲佳美有不透徹者﹐須察所困如風寒閉塞﹐必有身熱無汗﹐頭疼嘔惡﹐疹色淡紅而黯之證宜用升麻葛根湯﹐加蘇葉﹐川芎﹐牛蒡子因毒壅滯者﹐必面赤身熱﹐譫語煩渴﹐疹色赤紫滯黯﹐宜用三黃石膏湯又有正气虛弱﹐不能送毒外出者﹐必面色�白﹐身微熱﹐精神倦怠疹色白而不紅﹐以人參敗毒散主之。

﹝升麻葛根湯﹞方見痘門發熱證治。

﹝三黃石膏湯﹞麻黃石膏淡豆豉黃蘗黃連梔子黃芩水煎服。

﹝方歌﹞疹出不透因毒熱﹐三黃石膏湯急尋﹐麻黃石膏淡豆豉﹐黃蘗黃連梔子芩。

﹝人參敗毒散﹞人參川芎羌活獨活前胡枳殼麩炒桔梗柴胡生甘艸赤苓引用生薑水煎服。

﹝方歌﹞疹因气虛出難透﹐人參敗毒有奇功﹐參芎羌獨前枳桔﹐柴胡甘艸赤茯苓。

卷五﹨疹門

麻疹收沒證治

疹出三日當收沒﹐不疾不徐始無虞﹐收沒太速毒攻內﹐當散不散虛熱醫毒盛荊防解毒治﹐外用胡荽酒法宜﹐虛熱柴胡四物劑﹐應證而施病漸離。

﹝注﹞麻疹見形三日之後﹐當漸次沒落﹐不疾不徐﹐始爲無病若一二日疹卽收沒﹐此爲太速因調攝不謹﹐或爲風寒所襲﹐或爲邪穢所觸﹐以致毒反內攻輕則煩渴譫狂﹐重則神昏悶亂﹐急宜內服荊防解毒湯外用胡荽酒燻其衣被﹐使疹透出﹐方保無虞當散不散者﹐內有虛熱畱滯於肌表也其證潮熱煩渴﹐口燥咽漧﹐切不可純用寒涼之劑以柴胡四物湯治之﹐便血分和暢﹐餘熱悉除﹐疹卽沒矣。

﹝荊防解毒湯﹞薄荷葉連翹去心荊芥穗防風黃芩黃連牛蒡子炒研大靑葉犀角人中黃引用燈心蘆根水煎服。

﹝方歌﹞收沒太速毒內攻﹐荊防解毒治最靈﹐薄翹荊防芩連蒡﹐大靑犀角共人中。

﹝胡荽酒﹞方見痘門水泡證治。

﹝柴胡四物湯﹞白芍炒當歸川芎生地人參柴胡淡竹葉地骨皮知母炒黃芩麥冬去心引加生薑紅棗水煎服。

﹝方歌﹞當散不散因虛熱﹐柴胡四物芍歸芎﹐生地人參柴竹葉﹐地骨知母芩麥冬。

卷五﹨疹門

身熱不退

麻疹已發身猶熱﹐毒熱壅遏便之然﹐出用化毒淸表劑﹐沒後柴胡淸熱煎。

﹝注﹞麻疹非熱不出﹐若旣出透﹐其熱當減倘仍大熱者﹐此毒盛壅遏也﹐宜用化毒淸表湯治之疹已沒落而身熱者﹐此餘熱畱於肌表也﹐宜柴胡淸熱飲治之。

﹝化毒淸表湯﹞葛根薄荷葉地骨皮牛蒡子炒研連翹去心防風黃芩黃連元參生知母木通生甘艸桔梗引用生薑燈心水煎服。

﹝方歌﹞疹已出透身壯熱﹐化毒淸表爲妙訣﹐葛薄地骨蒡翹防﹐芩連元知通甘桔。

﹝柴胡淸熱飲﹞柴胡黃芩赤芍生地麥冬去心地骨皮生知母生甘艸引用生薑燈心水煎服。

﹝方歌﹞疹已沒落熱不減﹐柴胡淸熱效通仙﹐柴胡黃芩芍生地﹐麥冬地骨知母甘。

卷五﹨疹門

煩渴

毒熱內盛火上炎﹐心胃擾亂煩渴添﹐未出升葛湯加味﹐已出白虎湯爲先沒落竹葉石膏用﹐因時醫治莫遲延。

﹝注﹞凡出麻疹煩渴者﹐乃毒熱壅盛也蓋心爲熱﹐擾則煩﹐胃爲熱﹐郁則渴當未出時﹐宜升麻葛根湯加麥冬﹐天花粉已出者﹐宜白虎湯沒後煩渴者﹐用竹葉石膏湯。

﹝升麻葛根湯﹞方見痘門發熱證治。

﹝白虎湯﹞石膏煆生知母生甘艸引用粳米水煎服。

﹝方歌﹞麻疹已發多煩渴﹐白虎淸熱自能痊﹐石膏知母生甘艸﹐引加粳米用水煎。

﹝竹葉石膏湯﹞人參麥冬去心石膏煆生知母竹葉生甘艸水煎服。

﹝方歌﹞疹已沒落當安靜﹐若加煩渴熱末淸﹐竹葉石膏湯參麥﹐石膏知母竹甘從。

卷五﹨疹門

譫妄

疹發最怕毒火盛﹐熱昏心神譫妄生﹐末出三黃石膏治﹐已出黃連解毒靈。

﹝注﹞譫妄一證﹐乃毒火太盛﹐熱昏心神而然也疹未出而譫妄者﹐三黃石膏湯主之疹已出而譫妄者﹐黃連解毒湯主之。

﹝三黃石膏湯﹞方見麻疹見形證治。

﹝黃連解毒湯﹞方見痘門結痂落痂證治。

卷五﹨疹門

喘急

疹初無汗作喘急﹐宣發麻杏石甘宜﹐毒熱內攻全受克﹐保肺淸气化毒醫。

﹝注﹞喘爲惡候﹐麻疹尢怠之如初出未透﹐無汗喘急者﹐此表實拂郁其毒也﹐宜用麻杏石甘湯發之疹已出﹐胸滿喘急﹐此毒气內攻﹐肺金受克﹐宜用淸气化毒飲淸之若遲延失治﹐以致肺葉焦舉﹐則難救矣。

﹝麻杏石甘湯﹞石膏煆麻黃蜜炒杏仁去皮尖炒生甘艸引用生薑水煎服。

﹝方歌﹞喘用麻杏石甘湯﹐石膏火煆合麻黃﹐杏仁去尖須微炒﹐甘艸相配引生薑。

﹝淸毒化毒飲﹞前胡桔梗栝簍仁連翹去心桑皮炙杏仁去皮尖炒黃芩黃連元參生甘艸麥冬去心引用蘆根水煎服。

﹝方歌﹞毒熱內攻肺喘滿﹐淸气化毒飲最靈﹐前桔栝簍翹桑杏﹐芩連元參艸麥冬。

卷五﹨疹門

咳嗽

疹初咳嗽風邪郁﹐加味升麻葛根良﹐毒熱燻蒸金受制﹐淸金寧嗽自堪嘗。

﹝注﹞麻疹發自脾肺﹐故多咳嗽若欬嗽太甚者﹐當分初沒治之初起欬嗽﹐此爲風邪所郁﹐以升麻葛根湯加前胡﹐桔梗﹐蘇葉﹐杏仁﹐治之已出欬嗽﹐乃肺爲火灼﹐以淸金寧嗽湯主之。

﹝升麻葛根湯﹞方見痘門發熱證治。

﹝淸金寧嗽湯﹞橘紅前胡生甘艸杏仁去皮尖炒桑皮蜜炙川連栝蔞仁桔梗浙貝母去心引用生薑紅棗水煎服。

﹝方歌﹞嗽用淸金寧嗽湯﹐橘紅前艸杏仁桑﹐川連栝簍桔貝母﹐引用紅棗共生薑。

卷五﹨疹門

喉痛

疹毒熱甚上攻喉﹐腫痛難堪實可憂﹐表邪元參升麻用﹐裹熱涼膈消毒求。

﹝注﹞疹毒熱盛﹐上攻咽喉輕則腫痛﹐甚則湯水難下﹐最爲可慮表邪郁遏﹐疹毒不能發舒於外﹐致咽喉作痛者﹐元參升麻湯主之裏熱壅盛﹐或疹已發於外﹐而咽喉作痛﹐以涼膈消毒飲主之﹝元參升麻湯﹞荊芥防風升麻牛蒡子炒研元參生甘艸水煎服。

﹝方歌﹞表郁疹毒喉腫痛﹐急服元參升麻湯﹐荊芥防風升麻蒡﹐元參甘艸水煎嘗。

﹝涼膈消毒飲﹞荊芥穗防風連翹去心薄荷葉黃芩生梔子生甘艸牛蒡子炒研芒硝大黃生引用燈心﹐水煎服。

﹝方歌﹞裏熱喉痛昔難當﹐涼膈消毒飲最良﹐荊防翹薄芩梔艸﹐牛蒡芒硝生大黃。

卷五﹨疹門

失音

疹毒聲啞肺熱壅﹐元參升麻大有功﹐已發加減涼膈散﹐沒後兒茶音卽淸。

﹝注﹞失音者﹐乃熱毒閉壅肺竅而然也﹐疹初失音者﹐元參升麻湯主之疹已發而失音者﹐加減涼膈散主之﹐疹沒後啞者﹐兒茶散主之。

﹝元參升麻湯﹞方見喉痛﹝加減涼膈散﹞薄荷葉生梔子元參連翹去心生甘艸苦桔梗麥冬去心牛蒡研炒黃芩水煎服。

﹝方歌﹞加減涼膈治失音﹐薄荷梔子共元參﹐連翹甘艸苦桔梗﹐麥冬牛蒡與黃芩。

﹝兒茶散﹞硼砂二錢孩兒茶五錢共爲細末﹐涼水一盞﹐調藥一匙服之。

卷五﹨疹門

嘔吐

疹發緣何嘔吐逆﹐火邪擾胃使之然﹐竹茹石膏爲主治﹐和中淸熱吐能安。

﹝注﹞麻疹嘔吐者﹐由於火邪內迫﹐胃气沖逆也須以竹茹石膏湯和中淸熱﹐其吐自止。

﹝竹茹石膏湯﹞半夏姜制赤苓陳皮竹茹生甘艸石膏煆引用生薑﹐水煎服。

﹝方歌﹞竹茹石膏湯治吐﹐半夏姜制配茯苓﹐陳皮竹茹生甘艸﹐石膏火煆共合成。

卷五﹨疹門

瀉泄

毒熱移入大腸經﹐傳化失常瀉泄成﹐初起升葛湯加味﹐已發黃連解毒淸。

﹝注﹞麻疹瀉泄﹐乃毒熱移入腸胃﹐使傳化失常也﹐治者切不可用溫熱諸劑疹初作瀉者﹐以升麻葛根湯﹐加赤苓﹐豬苓﹐澤瀉﹐主之疹已出作瀉者﹐以黃連解毒湯﹐加赤苓﹐木通﹐主之。

﹝升麻葛根湯﹞方見痘門發熱證治﹝黃連解毒湯﹞方見痘門結痂落痂證治。

卷五﹨疹門

痢疾

夾疹之痢最難當﹐毒熱凝結移大腸﹐腹痛下痢赤白色﹐悉用淸熱導滯良。

﹝注﹞麻疹作痢﹐謂之夾疹痢﹐因毒熱未解﹐移於大腸所致也有腹痛欲解﹐或赤或白﹐與赤白相兼者悉用淸熱導滯湯主之﹐不可輕投澀劑。

﹝淸熱導滯湯﹞山查厚朴姜炒生甘艸枳殼麩炒檳榔當歸白芍酒炒條芩酒炒連翹去心牛蒡子炒研靑皮炙黃連吳茱萸炒引用生薑﹐水煎服。

﹝方歌﹞痢用淸熱導滯湯﹐山查朴艸殼檳榔﹐歸芍條芩翹牛蒡﹐靑皮黃連引生薑。

卷五﹨疹門

腹痛

小兒發疹腹中疼﹐毒郁腸胃食滯凝﹐曲腰啼叫眉頻蹙﹐加味平胃散堪行。

﹝注﹞麻疹腹痛者﹐由食滯凝結﹐毒气不得宣發於外故不時曲腰啼叫﹐兩眉頻蹙﹐須以加味平胃散治之滯消毒解﹐而痛自除矣。

﹝加味平胃散﹞防風升麻枳殼麩炒葛根蒼術炒陳皮厚朴姜炒南山查麥芽炒生甘艸引用生薑燈心﹐水煎服。

﹝方歌﹞加味平胃散如神﹐防風升麻枳葛根﹐蒼陳厚朴查芽艸﹐生薑燈心水煎勻。

卷五﹨疹門

衄血

疹家衄血莫倉惶﹐毒從衄解妙非常﹐衄甚吹鼻發灰散﹐內服犀角地黃湯。

﹝注﹞肺開竅於鼻﹐毒熱上衝﹐肺气載血妄行﹐則衄作矣然衄中有發散之義﹐以毒從衄解﹐不須止之但不可太過﹐過則血脫而陰亡也如衄甚者﹐宜外用發灰散吹入鼻中﹐內服犀角地黃湯﹐其血可止。

﹝發灰散﹞﹝犀角地黃湯﹞方俱見痘門衄血便血。

卷五﹨疹門

瘙疹

兒在母腹血熱蒸﹐生後不免遇風侵﹐徧體發出如粟米﹐此名瘙疹何須評。

﹝注﹞瘙疹者﹐兒在胎中受母血熱之气所蒸已久﹐及生後外遇涼風以致徧身紅點﹐如粟米之狀﹐滿月內見者﹐名爲爛衣瘡百日內見者又名百日瘡﹐末出痘瘡之先見者﹐卽名爲瘙疹調攝謹愼﹐不治自愈。

卷五﹨疹門

蓋痘疹

痘後出疹蓋痘傳﹐餘毒未盡夾食寒﹐徧身作癢如雲片﹐加味消毒服卽安。

﹝注﹞蓋痘疹者﹐謂痘方愈而疹隨發也﹐因痘後餘毒未盡更兼恣意飲食﹐外感風寒﹐以致偏身出疹﹐色赤作癢﹐始如粟米漸成云片﹐宜加味消毒飲疏風淸熱﹐疹卽愈矣。

﹝加味消毒飲﹞荊芥穗防風牛蒡子炒升麻生甘艸赤芍南山查連翹去心引用生薑﹐水煎服。

﹝方歌﹞蓋痘疹因風熱成﹐加味消毒飲最靈﹐荊防牛蒡升麻艸﹐赤芍山查翹去心。

卷五﹨疹門

瘟疹

心火灼肺風濕毒﹐隱隱疹點發皮膚﹐疏風散濕羌活散﹐繼用消毒熱盡除。

﹝注﹞癮疹者﹐乃心火灼於肺金﹐又兼外受風濕而成也發必多癢﹐色則紅赤﹐隱隱於皮膚之中﹐故名曰癮疹先用加減羌活散﹐疏風散濕繼以加味消毒飲﹐淸熱解毒﹐表裹淸而疹愈矣。

﹝加味羌活散﹞羌活前胡薄荷葉防風川芎枳殼麩炒桔梗蟬蛻連翹去心生甘艸赤苓引用生薑水煎服。

﹝方歌﹞癮疹羌活散相當﹐羌活前胡薄荷防﹐川芎枳桔淨蟬蛻﹐連翹甘艸赤苓姜。

﹝加味消毒飲﹞方見蓋痘疹。

卷五

編輯幼科種痘心法要旨

夫痘胎毒也﹐伏於有形之始﹐因感而發﹐爲生人所不能免﹐然其發也﹐或染時气或感風寒﹐或因飲食﹐或由驚恐﹐以病引病﹐爲患多端﹐更攺莫測﹐且其間順吉者少﹐險逆者多﹐有千方百計而不能冀其愈於萬一者﹐此其所以爲難也﹐古有種痘一法起自江右﹐達於京畿﹐究其所源﹐云自宋眞宗時﹐峨眉山有神人出﹐爲丞相王旦之子種痘而愈﹐遂傳於世﹐其說𨿽似渺茫﹐然以理揆之﹐實有參贊化育之功﹐因時制宜之妙﹐蓋正痘感於得病之後﹐而種痘則施於未病之先﹐正痘治於成病之時﹐而種痘則調於無病之日﹐自表傳裹﹐由裏達表﹐旣無諸證夾雜於其中﹐復有善方引導於其外燻蒸漸染﹐胎毒盡出﹐又何慮乎爲患多端﹐更攺莫測﹐以致良工束手於無可如何之地耶﹐此誠去險履平﹐避危就安之良法也﹐然種痘一科﹐多口傳心授﹐方書未載﹐恐後人視爲虛誕之辭﹐相沿日久﹐無所考稽﹐使至理良法﹐竟置無用之地﹐神功湮沒﹐豈不大可惜哉﹐今將種痘一法﹐細加研究﹐審度精詳﹐纂輯成書﹐永垂千古﹐庶爲種痘之津梁﹐咸登赤子於壽域也。

卷五﹨編輯幼科種痘心法要旨

種痘要旨

嘗爲種痘之法﹐有謂取痘粒之漿而種之者﹐有謂服痘兒之衣而種之者﹐有謂以痘痂屑幹吹入鼻中種之﹐謂之旱苖者﹐有謂以痘痂屑濕納入鼻孔種之﹐謂之水苖者﹐然卽四者而較之﹐水苗爲上﹐旱苖次之﹐痘衣多不應驗﹐痘漿太涉殘忍﹐故古法獨用水苗﹐蓋取其和平隱當也﹐近世始用旱苗﹐法𨿽快捷方式﹐微覺迅烈﹐若痘衣痘漿之說﹐則斷不可從﹐夫水苗之所以善者﹐以其勢甚和平﹐不疾不徐﹐漸次而入﹐旣種之後﹐小兒無受傷之處﹐胎毒有漸發之機﹐百發百中﹐捷於影響﹐盡善盡美﹐可法可傳﹐爲種痘之最優者﹐其次﹐則旱苖𨿽烈﹐猶與水苗之法相近﹐兒體壯盛猶或可施﹐至若痘痂之何以爲順﹐選苗之何以善藏﹐天時之何以得正﹐種期之何以爲吉﹐調攝之何以合宜禁忌之何以如法﹐形气之何以可稱﹐與痘衣痘漿之獘﹐一一條分縷晰﹐細列於後學者必細心體閱﹐則中有灼見﹐不致有他歧之惑﹐庶種法旣善﹐而成功可必矣。

卷五﹨編輯幼科種痘心法要旨

選苗

苗者痘之痂也﹐種痘者﹐全資乎此以爲胎毒之引導﹐關系匪輕﹐選苗時宜畱神細察﹐不可輕忽﹐其中有可用者﹐有不可用者﹐惟在痘之順與不順別之﹐痘之不順者出不尖圓﹐色不紅潤﹐漿不充滿﹐所落之痂﹐溫暗而薄﹐此天人合病﹐內外合邪所致﹐卽幸而得愈亦不過良工之善爲調治﹐非天然之美﹐此等痘痂﹐斷不可用﹐痘之順者﹐始終無夾雜之證﹐出則尖圓﹐色則紅潤﹐漿則充滿﹐所落之痂﹐蒼蠟光澤﹐肥大厚實﹐此得天地陰陽之正气﹐極順之苗也﹐收而用之﹐效如響應﹐但此痂甚少﹐所遇無多﹐或不能親其事而假手他人﹐亦必令彼身親目見方可﹐否則寧置而不用﹐切勿濫用﹐種者審之。

卷五﹨編輯幼科種痘心法要旨

蓄苗

種痘必資於苗﹐而苗之所可恃者﹐在气之相通耳﹐若遇熱則气泄﹐日久則气薄觸污穢則气不淸﹐藏不潔則气不正﹐此蓄苖之法﹐所以不可不愼也﹐如遇好苖﹐須貯新磁瓶內﹐上以物密覆之﹐置於潔淨之所﹐淸涼之處﹐其所貯之苖﹐在春天者﹐一月之痂可種﹐冬令嚴寒﹐四五十日之痂尙可種﹐蓋寒則气收藏﹐熱則气易拽﹐故時日有不同也﹐然於未收苖時﹐卽當先與出痘之家明言其故﹐使彼樂從﹐無所疑忌﹐彼方肯用心收貯﹐不致稍有貽誤也。

卷五﹨編輯幼科種痘心法要旨

天時

種痘貴得天時﹐得其時則種﹐不得其時則不種﹐夫天時之正﹐莫過於春﹐春爲萬物發生之際﹐天气融和﹐不寒不熱﹐種之則痘自隨其气而發生﹐此正二三月之時所以可種也﹐若交夏之後﹐六陽盡出地上﹐人之陽气亦皆外浮﹐暑熱爍金﹐受病者眾﹐斯時種痘﹐兒何以堪﹐此四五六月之時所以必不可種也﹐至若秋令﹐天气淸肅﹐收斂之時﹐𨿽遇可種之兒﹐而無引毒之具﹐此七八九月之時﹐勢有不能種也﹐至於十月﹐名曰小者﹐𨿽亦可種﹐然斯時寒气固結﹐純陰用事﹐不若俟冬至後一陽鼓動﹐借其生生之气﹐種之甚吉﹐此十月之所以可種。猶不若十一十二月之尢可種也﹐然當回種之時亦有不可種者﹐如春應溫而反寒﹐夏應熱而反涼﹐秋應涼而反熱﹐冬應寒而反溫當其時而非其气﹐是天地不正之气也﹐常人感染則成時疫﹐小兒調理末遑﹐況敢言種痘乎﹐倘或遇此﹐只宜稍避﹐俟時气平定再爲議種﹐方保萬全﹐亦有未種之時﹐天時甚正﹐旣種之後﹐忽爾寒暄不時﹐此又人事所遇不齊﹐偶而變气﹐出乎意外者也﹐則宜屋中適其寒溫順會天時﹐常燒辟穢香﹐飲食起居﹐更加謹愼﹐可保無恙﹐種痘者宜詳審而體察之。

卷五﹨編輯幼科種痘心法要旨

擇吉

下苗之日﹐必擇成日開口栽種日﹐及天合天月二徳日則吉﹐倘三者不能兼備﹐卽成開之日方可﹐若值人神所在之日﹐忌不可種。

種痘吉日成日開口栽種日天月二徳日。正五九月在丙。二六十月在甲。三七十一月在壬。四八十二月在庚。人神所在之日。十一日在鼻柱。十五日在偏身。

卷五﹨編輯幼科種痘心法要旨

調攝

種痘之在調攝最爲緊要﹐自始至終﹐不可稍忽﹐如避寒熱愼飲食是也﹐天气嚴寒蓋覆宜溫燰﹐勿使受寒﹐恐被寒气所觸﹐則痘不得出﹐亦不可過於重綿疊褥﹐使熱气壅滯﹐致痘不宣發﹐天气溫暖﹐蓋覆宜適中﹐恐客熱與毒相並﹐致增煩熱﹐亦不可輕易著單露體﹐使寒邪外侵﹐阻遏生發之气﹐此寒熱所以貴得其平也﹐人之气血﹐必藉飲食生化﹐痘之始終﹐全賴乎此﹐若飲食虧少﹐气血何所資助乎﹐但不可過甚﹐若過飲﹐則飲停不化津液﹐過食﹐則食滯必生痰熱﹐所以吮乳之兒﹐不多乳不闕乳﹐能食之兒﹐勿餐辛熱炙傳﹐勿啖粘硬生冷﹐勿恣意茶水﹐勿使飲涼漿﹐食不過飽﹐亦不過饑﹐此飲食所以貴得其平也﹐至於寒熱飲食之外﹐凡舉止動作﹐旣不可任意嬌縱亦不可過於拂逆﹐惟在調攝之人﹐耐其性情﹐兢兢業業﹐善爲保護﹐不但愼於旣種之後﹐且當愼於未種之先﹐不但愼之見苗之初﹐尢當愼之落痂之後﹐種痘者﹐宜諄諄告誡﹐務其詳細﹐使彼知關系匪輕﹐心存謹愼﹐如法調攝﹐始保萬全﹐倘稍有不愼﹐以致小兒或爲寒熱所侵﹐或爲飲食所傷﹐咎將誰諉乎﹐此不知調攝者﹐所以斷不可與種也。

卷五﹨編輯幼科種痘心法要旨

禁忌

種痘之家﹐房中最要潔淨﹐切忌衝犯﹐最喜明亮﹐不可幽暗﹐擇老成耐事之人經過小兒初痘者﹐令其調護﹐不離左右﹐一切禁忌﹐俱當謹遵﹐勿詈罵呼怒﹐勿言語騖慌﹐勿對梳頭﹐勿對搔癢﹐勿嗜酒﹐勿歌樂﹐凡房中淫液气﹐婦人經侯气﹐腋下狐臭气﹐行遠勞汗气﹐誤燒頭髮气﹐誤燒魚骨气﹐吹滅燈燭气﹐硫磺柴煙气﹐蔥蒜醉酒气﹐溝渠污燭气﹐悉宜避之﹐更當預囑其左右之人﹐倘值迅雷烈風暴雨之變﹐大宜安定﹐勿使兒驚﹐其幛幛宜謹﹐蓋覆宜密﹐切勿暴動生風﹐常燒辟穢香以避偶而不正之气﹐再令人謹伺其門﹐不許生人往來﹐不許僧道師巫孝服之人入室﹐以上禁忌﹐一一遵守則吉﹐稍有疏忽﹐每至敗事﹐種痘者切宜諄諄告誡之。

﹝辟穢香﹞南蒼術�川大黃祕以上銼細片﹐鑪中燒之﹐不可間斷。

卷五﹨編輯幼科種痘心法要旨

可種

小兒面部紅潤﹐精采明亮透達﹐印堂﹐山根﹐年壽﹐眼下﹐囗角﹐無靑暗之色。

兩目黑白分明﹐視瞻平正﹐愈看愈有神气精光﹐囟不陷不塡﹐頭不解顱﹐鼻孔不小气淸不濁﹐聲音淸亮﹐天柱骨正頸不歪斜﹐骨肉相稱﹐又宜緊束﹐肥不見肉﹐瘦不露骨﹐小便遠而長﹐腎囊緊小﹐微帶紫黑色﹐如荔枝殼﹐身無斂癬瘡疥﹐項無結核﹐腹無積聚﹐形气充實﹐精神彊健﹐臟腑調順﹐脈息和平﹐以上皆可種。

卷五﹨編輯幼科種痘心法要旨

不可種

小兒面色靑白﹐或黧黑痿黃﹐無喜色無精采﹐兩目黑多白少﹐白睛帶靑色﹐視瞻歪斜﹐暗昧無神﹐囟陷囟塡﹐解顱﹐囟不合﹐五軟﹐五鞮﹐龜胸﹐龜背﹐鶴膝﹐鼻孔小﹐气濁﹐聲音不亮不長﹐肉不束﹐骨松如發麵樣﹐身體瘦無胭肉﹐身有廒斂疥瘡腹有疳積﹐項有結核﹐病後元气未復﹐素有驚癇之證﹐失乳之後﹐气血不足﹐脾胃虛弱﹐精神倦怠﹐脈不和平﹐以上皆不可種。

凡小兒父母﹐行事疏忽﹐不知調攝﹐不聽禁忌﹐不信醫藥﹐過於溺愛嬌縱者﹐亦斷不可與種。

卷五﹨編輯幼科種痘心法要旨

水苗種法

種痘之時﹐要細閱小兒气血沖和﹐臟腑均平﹐內無痰熱食積所傷﹐外無六淫之气相侵﹐方可用上好痘痂種之﹐一歲者用二十餘粒﹐三四歲者用三十餘粒﹐置於淨磁鐘內﹐以柳木作杵﹐碾爲細末﹐以淨水滴三五點入鐘內﹐春溫用﹐冬熱用﹐幹則再加水幾點﹐總以調勻爲度﹐不燥不濕﹐用新棉些須攤極薄片﹐裹所調痘屑在內﹐捏成棗核樣﹐以紅綫拴定﹐仍畱寸許﹐長則剪去﹐將苖納入鼻孔﹐分男左女右﹐不可離人﹐時時看守﹐倘小兒用手指拈弄﹐急禁止之﹐或被嚏出﹐急將苗塞鼻內﹐不可稍緩﹐恐泄苗气﹐下苖後必以六个時辰爲度﹐然後取出﹐如遇天气嚴寒﹐多畱數刻﹐若遇時令和暖﹐早取數刻亦可﹐要在臨時斟酌﹐痘苗取出之後﹐其苗气漸次而入﹐傳徧五藏﹐至七日始發熱﹐發熱三日而苗見﹐見苖三日而出齊﹐出齊三日而灌漿﹐灌足三日而回水結痂﹐大功成矣。

卷五﹨編輯幼科種痘心法要旨

五藏傳送之理

鼻者肺之外竅也﹐水苗種法﹐以苗塞鼻中﹐其气先傳於肺﹐肺主皮毛﹐肺傳於心心主血脈﹐心傳於脾﹐脾主肌肉﹐脾傳於肝﹐肝主筋﹐肝傳於腎﹐腎主骨﹐痘毒藏骨髓之內﹐感苗气而發﹐其毒自骨髓盡達於筋﹐腎藏之毒解矣﹐自筋盡達於肌肉﹐肝藏之毒解矣﹐自肌肉盡達於血脈﹐脾藏之毒解矣﹐自血脈盡達於皮毛﹐心藏之毒解矣自皮毛盡達於顆粒﹐肺藏之毒解矣﹐五藏之毒層遞而解﹐然後毒化漿成﹐收靨落痂此種痘傳送之次序也﹐不可不知。

卷五﹨編輯幼科種痘心法要旨

旱苗稙法

旱苗種法﹐用銀管約長五六寸﹐曲其頸﹐碾痘痂極細﹐納於管端﹐接男左女右對準鼻孔吹入之﹐至七日而亦發熱﹐今時多用此法﹐蓋取其簡便捷入﹐不致脫落而有透泄苗气之患也﹐第恐後人用之不善﹐輕吹之則不驟入﹐重吹之則迅烈難當﹐且恐流涕過多﹐苗隨涕去﹐往往不驗﹐今欲垂法後世﹐當取其法之和平穩當萬全者﹐而則效之﹐此所以獨取於水苖也。

卷五﹨編輯幼科種痘心法要旨

痘衣種法

小兒出痘者﹐當長漿漿足之時﹐則彼痘气充盛﹐取其貼身裹衣﹐與未出痘之兒女服之﹐服二三日夜間亦不脫下﹐至九日十一日始發熱﹐此乃衣傳﹐然恐气薄不透﹐多有不熱不出﹐其法不靈﹐故不可用。

卷五﹨編輯幼科種痘心法要旨

痘漿種法

擇小兒出痘之順者﹐取其痘漿以棉拭之﹐分男左女右﹐塞入鼻中﹐亦能發痘﹐但取痘漿之時﹐不令本家知覺﹐捏破痘漿﹐盜以作種﹐使彼眞气宣拽﹐毒不能解﹐如忍心害理不仁之事也﹐同志者切宜深惡而痛絕之﹐又豈可尢而效之也哉。

卷五﹨編輯幼科種痘心法要旨

信苗

種痘發熱以前﹐小兒面部上忽出顆粒似痘﹐名曰信苖﹐此痘之將發﹐毒气之標也色紅而暖﹐聽之自消﹐若紅紫堅硬﹐有如魚目者﹐急以銀鍼挑破﹐上以二聖散則無虞。

﹝二聖散﹞明雄黃紫艸共碾爲細末﹐用油臙脂調上。

卷五﹨編輯幼科種痘心法要旨

補苗

下苗後宜令親切之入左右看守﹐恐他人用心不愼也﹐若視爲泛常﹐看守疏忽﹐恐小兒惡其苗塞鼻中﹐不時捏出﹐使苖气一泄﹐種多不驗﹐所以種而不發者亦有之也然或小兒五內壯實﹐不受苗气﹐艱於傳進不發者亦有之﹐更有胎毒深邃﹐潛藏內蓄𨿽苖气傳至﹐不能引出不發者亦有之﹐俱當俟逾十一日爲度﹐過此不發﹐然後察天時和順﹐再爲補種之亦可。

卷五﹨編輯幼科種痘心法要旨

自出

種痘以七日爲期﹐五藏傳徧始發熱者常也﹐或有至九日十一日而發者﹐如傳送遲慢之故﹐亦無足慮﹐若發熱於五日以前﹐此時苗气尙末傳至﹐其毒何由而發﹐必因種後適逢天行時气﹐小兒感染而成﹐是乃自出之痘﹐非關苗气引出者﹐種痘者不可不知要當於未種之時﹐預爲申明其說焉。

卷五﹨編輯幼科種痘心法要旨

治法

種痘乃引毒達表﹐乘兒安寧無病之時﹐事屬順吉﹐又何言治﹐然恐痘家過於溺愛起居不謹﹐飲食不節﹐此病所由生也﹐故治法亦所不免﹐當悉照治正痘之法治之可也。

禦纂醫宗金鑑卷一

外科卷上﹨編輯外科心法要訣

十二經循行部位歌

【方歌】手之三陽手外頭﹐手之三陰胸內手﹐足之三陽頭外足足之三陰足內走。

【注】手之三陽手外頭者﹐謂手陽明大腸經﹐從手次指內側之端﹐上行手臂外之上行﹝音杭﹞﹐至頭鼻孔兩旁也﹔手少陽三焦經﹐從手四指外側之端﹐上行手臂外之中行至頭耳前動脈也﹔手太陽小腸﹐經從手小指外側之端上行手臂外之下行﹐至頭耳中珠子也。手之三陰胸內手者﹐謂手太陰肺經﹐從胸乳上循行臑內﹐下行肘臂內之上行﹐至手大指內側之端也﹔手厥陰心包絡經﹐從腋下乳外﹐循行臑內﹐下行肘臂內之中行﹐至手中指之端也﹔手少陰心經﹐從腋筋間循行臑外﹐外行肘臂內之下行至手小指內側之端也。足之三陽頭外足者﹐謂足陽明胃經﹐從頭目下循頰頸乳中﹐下行腹外股膝跗之前行至足二指之端也﹔足少陽膽﹐經從頭目外眥﹐循行繞耳顱巓﹐下行脇跨膝跗之中行﹐至足四指外側之端也﹔足太陽膀胱經﹐從頭目內眥﹐循行額巓項背﹐外行臀腘﹝月專﹞踝之後行﹐至足小指外側之端也。足之三陰足內走者﹐謂足厥陰肝經﹐從足大指外側之端﹐循行前行上內踝上腘﹝月專﹞﹐膝之中行﹐內行陰器腹脇之外行上至乳下也﹔足太陰脾經﹐從足大指內側之端﹐循內聯踝膝裏股內之中行﹐上行腹中至季脇也﹔足少陰腎經從足心循內聯踝足跟內側之後行﹐上腹內至胸也。諸陽行外﹐諸陰行裏﹐四肢背腹皆如此也。

外科卷上﹨編輯外科心法要訣

頭前正面歌

【方歌】頭督唇任五中行﹐眥傍足太顴手陽﹐側上足少繞耳手鼻傍手明唇足方。

【注】頭之正面分五行﹝音杭﹞﹐其中行上嘴唇以上﹐屬督脈﹔下嘴唇以下﹐屬任脈﹐此爲中行也。其第二行﹐目內眥旁上﹐屬足太陽經﹐鼻旁下﹐屬手陽明經﹐此爲第二行也。其第四行﹐面顴骨外旁﹐屬手太陽經﹔頭側上屬足少陽經﹔繞耳前後﹐屬手少陽經﹐此爲第四行也。

其第三行唇旁﹐屬足陽明經﹐爲第三行也。

外科卷上﹨編輯外科心法要訣

頭後項頸歌

【方歌】頭後七行督中行﹐惟二足太足少陽﹐頸前任中二足明三手四行手太陽﹐五足少陽六是手﹐七足太陽督中行。

【注】頭後項頸分七行﹐其中行屬督脈﹐惟兩旁第二行屬足太陽經﹐其餘第三行﹑四行﹑五行﹐皆屬足少陽經。頸前中行屬任脈﹐二行屬足陽明經﹐三行屬手陽明經﹐四行屬手太陽經﹐五行屬足少陽經﹐六行屬手少陽經﹐七行屬足太陽經﹐項後中行屬督脈經也。

外科卷上﹨編輯外科心法要訣

胸腹脊背歌

【方歌】胸腹二行足少陰﹐三足陽明四太陰﹐五足厥陰六少陽脊背二三足太陽。

【注】胸腹之中行屬任脈﹐兩旁第二行屬足少陰腎經﹐第三行屬足陽明胃經﹐第四行屬足太陰脾經﹐乳下脇上第五行屬足厥陰肝經﹐脇後第六行屬足少陽膽經﹐脊外兩旁二行﹑三行俱屬足太陽膀胱經﹐脊之中行屬督脈經。

外科卷上﹨編輯外科心法要訣

手膊臂外內歌

【方歌】手膊臂外上手明﹐中手少陽下太陽﹐手膊臂內上中下手太厥少分三行。

【注】手膊臂之外面﹐系手三陽經部位也。上行屬手陽明經中行屬手少陽經﹐下行屬手太陽經。手膊臂之內面﹐系手三陰經部位也。上行屬手太陰經﹐中行屬手厥陰經下行屬手少陰經。

外科卷上﹨編輯外科心法要訣

足膝外內歌

【方歌】足膝外前足陽明﹐中行少陽後太陽﹐足膝之內前中後足厥太少分三行。

【注】足膝之外面﹐系足三陽經部位也。前行屬足陽明經﹐中行屬足少陽經﹐後行屬足太陽經。足膝之內面﹐系足三陰經部位也。足大指外側之前行﹐股內之中行﹐屬足厥陰經。內側之中行﹐股內之前行﹐屬足太陰經。足心繞踝之後行﹐屬足少陰經。

外科卷上﹨編輯外科心法要訣

肺經歌

【方歌】太陰肺經起乳上﹐系橫出腋臑中廉﹐達肘循臂入寸口上魚大指內側邊。

【注】手太陰肺經﹐起於乳上三肋端﹐去中行旁開六寸﹐腋前外灣而至臑間﹐由臑中廉達肘內﹐循臂裏﹐迥前廉﹐入寸口﹐上魚際﹐終於手大指內側﹐去爪甲角加韭葉。

外科卷上﹨編輯外科心法要訣

大腸經歌

【方歌】陽明之脈手大腸﹐次指內側起商陽﹐循手腎外過肘臑達肩入缺上頸旁﹐貫頰下齒出人中﹐上俠鼻孔終迎香。

【注】手陽明大腸經﹐起於手大指之次指內側﹐去爪甲角如韭葉許﹐循大指次指之岐骨﹐行臂外前廉﹐過肘外﹐自臑達肩﹐行缺盆直上頭頸之側﹐環出人中之左右﹐以俠鼻孔兩旁迎香穴而終焉。

外科卷上﹨編輯外科心法要訣

胃經歌

【方歌】陽明胃起目下胞﹐從鼻入齒還承漿﹐頤後頰裏上耳前額顱下循兩頸旁。從缺盆口下乳中﹐循腹腿斑腿面行外抵膝臏走足跗﹐至足中指外側當。

【注】足陽明胃經﹐起於目下鼻旁﹐下夾口吻﹐繞腮﹐上行耳前﹐至額角﹔下行頸側﹐夾結喉﹐至肩上橫骨陷中﹔下行當乳之中﹐去中行旁開四寸﹐從乳頂下行至臍旁﹐去中行旁開三寸﹔從臍旁下行至腿合之合縫﹐去中行旁開二寸﹔從合縫斜行向外﹐直下膝外前廉﹐至﹝月廉﹞骨倒上復轉注而下行﹐至足中指之端﹐去爪甲角如韭葉而止。

外科卷上﹨編輯外科心法要訣

脾經歌

【方歌】太陰脾起足大指﹐上循內側白肉際﹐核骨之後內踝前上臑循行脛膝裏﹐股內前廉入腹中﹐斜行九肋季脇止

【注】足太陰脾經﹐起於足大指端內側﹐去爪甲角韭葉許﹐由內側白肉際核骨之後﹐過內踝之前﹐自裏中廉上膝﹔由大腿內廉入腹裏﹐至乳上旁開四寸五分﹐至胸中行旁開六寸許﹐是其部也﹔向外行至九肋間﹐季脇之端而終。

外科卷上﹨編輯外科心法要訣

心經歌

【方歌】少陰心經腋筋間﹐臑後肘臂內後廉﹐由內後廉至銳骨小指內側爪甲端。

【注】手少陰心經﹐起於臂內腋下筋間﹐循臂臑之外後廉﹐至肘內廉﹐循臂內後廉﹐下抵掌後銳骨之中﹐行於手小指內側﹐去爪甲角如韭葉許而終。

外科卷上﹨編輯外科心法要訣

小腸經歌

【方歌】太陽小腸小指端﹐循手外廉踝骨前﹐從手踝骨出肘外上循臑外出後廉﹐上過肩解繞肩胛﹐交肩貫頸曲頰邊面鳩骨下陷中取﹐耳中珠子經穴全。

【注】手太陽小腸經﹐起於手小指外側之端﹐去爪甲角如韭葉許﹐由手外側至手踝骨之前﹐行肘外後廉﹐上循臑外過肩後廉﹐而上行肩﹔自肩貫頸﹐過曲頰斜上顴骨﹐至耳前而終。

外科卷上﹨編輯外科心法要訣

膀胱經歌

【方歌】太陽膀胱起內眥﹐上額交顚耳後尋﹐下項循肩肩膊內俠脊抵腰下貫臀。貫臀斜入委中穴﹐與支下合腘中存貫踹內出外踝後﹐小指外側終至陰。

【注】足太陽膀胱經﹐起於目內眥﹐上額交顚﹐從顚至耳上角後行﹐下項循肩膊內﹐有二道﹕一道俠脊旁開寸半﹐抵腰中﹐腰中有四空﹐從腰中下貫臀﹐入腘中﹔一邊又從膊內左右分﹐下貫胛﹐俠脊內﹐旁開三寸﹐下過髀樞循髀外後廉﹐下合腘中﹐以下貫踹內﹐出外踝之後﹐循京骨至小指外側端﹐去爪甲角如韭葉許﹐至陰穴而終。

外科卷上﹨編輯外科心法要訣

腎經歌

【方歌】少陰腎經起足心﹐上內踝骨足後跟﹐上﹝月專﹞出腘入股內﹐行至胸中部位分。

【注】足少陰腎經﹐起於足心陷中﹐循內踝入足後跟﹐中內聯踝之上﹐上﹝月專﹞分中﹐出腘內廉後股內﹐上行至合縫﹔自合縫上行﹐去腹中行旁開一寸至臍﹔從臍旁上行復上去中行旁開一寸五分﹔從腹上行至胸中﹐旁開二寸而終。

外科卷上﹨編輯外科心法要訣

心包絡經歌

【方歌】厥陰心包腋下起﹐腋下乳外臑內行﹐入肘下行兩筋間入掌中指之端止。

【注】手厥陰心包絡經﹐起於腋下三寸﹐乳外側一寸許﹐從腋下向外上轉﹐循臂內入肘內﹐下行兩筋之間入掌中﹐循中指出其端而終。

外科卷上﹨編輯外科心法要訣

三焦經歌

【方歌】少陽三焦四指端﹐手腕臂外兩骨間﹐貫肘上肩項耳後上繞耳前動脈間。

【注】手少陽三焦經﹐起於手小指次指之外側﹐去爪甲角如韭葉許﹐由小指次指岐骨之間﹐上行手腕臂外兩骨中間貫肘上肩﹔由肩上項至耳後﹐上繞耳上角﹐下循耳前動脈而終。

外科卷上﹨編輯外科心法要訣

膽經歌

【方歌】少陽膽經起外眥﹐繞耳前後上額顱﹐巓後頸肩腋季脇跨膝踝跗小指出。

【注】足少陽膽經﹐起於目外眥﹐斜貫耳前﹐循行耳後﹐上抵額顱﹐至巓後行頸側﹐過肩下腋﹐走身側之季脇﹐下腿跨﹐行膝之外﹐至外踝之前﹐內行足跗﹐至足小指次指之外側﹐去爪甲角如韭葉許而終。

外科卷上﹨編輯外科心法要訣

肝經歌

【方歌】厥陰肝經起聚毛﹐循行足跗內踝間﹐上腘環陰器季脇上行乳下二肋端。

【注】足厥陰肝經﹐起於足大指後﹐去爪甲韭葉聚毛虛﹐循行足跗上面﹐走內踝﹐上行腘﹝月專﹞過膝﹐直上環陰器向外灣行至季肋內﹐斜上行直乳下二肋端而終。

外科卷上﹨編輯外科心法要訣

任脈歌

【方歌】任脈起於兩陰中﹐上行毛際腹中行﹐頸下結喉中央上唇稜下陷承漿名。

【注】任脈起於前陰﹑後陰之中間﹐前行橫骨﹐上行毛際﹐由毛際直上腹之中行﹐上行頸下結喉上之中央﹐由結喉上行至下唇稜下陷中而終。

外科卷上﹨編輯外科心法要訣

督脈歌

【方歌】督脈起於尻骨端﹐後行脊背腰腦巓﹐前行鼻柱皆中道唇內齒上齦縫間。

【注】督脈起於尻骨之端﹐由尻骨後行脊背之中行﹐上行至巓頂之中﹐前行至鼻下人中﹐至唇內門牙之中縫而終。

外科卷上﹨編輯外科心法要訣

脈部位歌

【方歌】脈爲血脈百骸通﹐大會之地寸口宗﹐掌後髙骨名關上關之前後寸尺名。

【注】脈者血之府也。周身血脈﹐運行貫通﹐十二經中﹐皆有動脈。獨取寸口者﹐蓋以其經每至寅時﹐各經之气皆上朝而大會於肺﹐故曰寸口宗也。掌後有髙骨隆起﹐界於尺脈﹑寸脈之間﹐名曰關部。關前之位﹐其名曰寸﹔關後之位﹐其名曰尺。尺﹑寸者﹐謂從關上至魚際長一寸從關下至尺澤長一尺﹐故名之也。

外科卷上﹨編輯外科心法要訣

脈分主歌

【方歌】上焦候寸下焦尺﹐中焦之候屬兩關﹐包絡與心左寸應膽與肝家在左關﹐膀胱小腸腎左尺﹐胸中及肺右寸間胃與脾脈右關取﹐大腸並腎右尺班。

【注】兩寸之脈﹐主候上焦胸中﹔兩關之脈﹐主候中焦膈中﹔兩尺之脈﹐主候下焦腹中。左寸之脈﹐浮候包絡﹐沈以候心﹔左關之脈﹐浮以候膽﹐沈以候肝﹔左尺之脈﹐浮候膀胱﹑小腸﹐沈以候腎。右寸之脈﹐浮候胸中﹐沈以候肺﹔右關之脈﹐浮以候胃﹐沈以候脾﹔右尺之脈﹐浮候大腸﹐沈亦候腎。此遵《內經》分配三部診脈法也。

僞訣以大腸﹑小腸配寸﹐三焦﹑命門配尺﹐包絡竟置不問﹐悉屬不經。滑壽以左尺候小腸﹑膀胱﹐右尺候大腸千古隻眼也﹐當從之。

外科卷上﹨編輯外科心法要訣

浮沈脈歌

【方歌】浮沈從內上下行﹐皮浮屬肺血心經﹐筋沈屬肝骨沈腎肌肉爲脾候在中。

【注】脈從內上行者﹐謂之浮﹔脈從內下行者﹐謂之沈。然心﹑肺俱浮﹐於皮毛取之而得者﹐肺之浮也﹔於血脈取之而得者﹐心之浮也。故曰皮浮屬肺血心經也。肺腎俱沈以筋平取之而得者﹐肝之沈也﹔至骨取之而得者﹐腎之沈也。故曰筋沈屬肝骨沈腎也。肌肉在浮沈之間﹐屬脾。其候在中﹐故曰候在中也。凡脈以部位而得名者皆統於浮沈﹐故以浮沈爲提綱﹐以統濡﹑弱﹑芤﹑伏﹑牢﹑革﹑虛﹑實﹑微﹑散諸脈也。

外科卷上﹨編輯外科心法要訣

濡弱芤伏牢革諸脈歌

【方歌】浮沈無力曰濡弱﹐中取無力芤脈看﹐沈極筋骨爲伏脈浮沈極力革牢參。

【注】浮而無力謂之濡脈﹐沈而無力謂之弱脈﹐浮沈有力﹐中取無力﹐狀如蔥管﹐謂之芤脈。沈極推至筋骨﹐按之而始得者﹐謂之伏脈。浮而極有力者﹐謂之革脈。沈而極有力者﹐謂之牢脈。

外科卷上﹨編輯外科心法要訣

虛實微散諸脈歌

【方歌】三部有力曰實脈﹐三部無力虛脈稱﹐三部無力而且小似有如無微脈名﹐三部無力而且大﹐渙漫不收散脈形。

【注】浮﹑中﹑沈三部俱有力﹐謂之實脈。浮﹑中﹑沈三部俱無力﹐謂之虛脈。浮﹑中﹑沈三部無力﹐按之且小﹐似有似無﹐謂之微脈。浮﹑中﹑沈三部無力﹐按之且大渙漫不收﹐謂之散脈。

外科卷上﹨編輯外科心法要訣

遲數緩疾結促代諸脈歌

【方歌】三至爲遲六至數﹐四至爲緩七至疾﹐緩止爲結數止促動止難還代脈識。

【注】一呼一吸﹐謂之一息。一息三至﹐謂之遲脈。一息四至謂之緩脈。一息六至﹐謂之數脈。一息七至﹐謂之疾脈。緩脈動時一止﹐謂之結脈。數脈動時一止﹐謂之促脈。結促之脈﹐動而中止﹐不能自還﹐謂之代脈。凡脈以至數而得名者﹐皆統於遲數。故以遲數爲提綱﹐以統緩﹑疾﹑結﹑促﹑代五脈也。

外科卷上﹨編輯外科心法要訣

滑澀弦緊洪細大長短動諸脈歌

【方歌】滑脈如珠澑不定﹐澀脈滯澀往來艱﹐弦脈端直細且勁緊比弦粗勁且彈。來盛去衰洪脈是﹐細則如絲大豁然長脈迢迢短縮縮﹐如豆搖搖作動看。

【注】形狀如珠﹐滑澑不定﹐謂之滑脈。往來滯澀﹐進退維艱謂之澀脈。狀如弓弦﹐細而端直﹐按之且勁﹐謂之弦脈。較弦則粗﹐按之勁﹐左右彈者﹐謂之緊脈。上來應指而盛﹐下去減力而衰。謂之洪脈﹐脈形軟直如絲者謂之細脈。脈形粗大豁然者﹐謂之大脈。來去迢迢而長謂之長脈。來去縮縮而短﹐謂之短脈。其形如豆﹐約約動搖不移者﹐謂之動脈。凡脈以形狀而得名者﹐皆統於滑澀。故以滑澀爲提綱﹐以統弦﹑緊﹑洪﹑細﹑大﹑長﹑短﹑動八脈也。

外科卷上﹨編輯外科心法要訣

癰見疽脈﹑疽見癰脈歌

【方歌】癰脈脈宜洪大數﹐若逢牢短化膿難﹐疽脈最宜沈與弱浮大且散命歸泉。

【注】癰乃陽毒﹐應見陽脈。若洪大而數﹐則毒易潰。若見牢短之脈﹐則爲陰凝气少﹐故曰化膿難也。疽乃陰毒﹐脈應見沈與弱﹐是爲順脈。若見浮大而散﹐則爲陽脫气敗故曰命歸泉也。

外科卷上﹨編輯外科心法要訣

癰疽伏脈歌

【方歌】癰疽伏脈理當明﹐毒閉於經六脈停﹐審證無凶宜穿發气通脈道自然行。

【注】癰疽二證﹐有見伏脈者﹐皆由於毒气閉塞經絡﹐榮衛壅滯之故﹐以致六脈停止﹐沈伏不見也。若審其證無凶象非死脈也。治之惟宜穿通經絡﹐宣發榮衛﹐使气得通而脈道自然行矣。

外科卷上﹨編輯外科心法要訣

腫瘍潰瘍浮脈歌

【方歌】腫瘍浮脈恐多虛﹐或有風寒在表居﹐潰後脈浮气外瀉頻加補劑始相宜。

【注】腫瘍脈浮者﹐非气血不足﹐卽爲風寒在表﹐須詳證施治潰瘍脈浮者﹐乃气從外瀉﹐須補劑調養﹐始爲合法。

外科卷上﹨編輯外科心法要訣

腫瘍潰瘍沈遲脈歌

【方歌】腫瘍沈脈多毒閉﹐潰後多毒在內存﹐無力須詳毒內陷遲寒數熱更當分。

【注】腫瘍不當﹐脈沈而脈沈者﹐乃毒閉使然也。潰後而沈者是毒尙存於內也。若沈而無力﹐恐內虛毒陷﹐當詳審之﹐沈而遲則爲兼寒﹐沈而數則爲兼熱﹐更當分別。

外科卷上﹨編輯外科心法要訣

腫瘍潰瘍數脈歌

【方歌】腫瘍數脈宜熱毒﹐數且兼洪欲作膿﹐潰後洪大爲病進膿出洪數治無功。

【注】腫瘍脈數﹐作膿兼洪﹐皆正應之脈也。若潰後洪大﹐膿出數洪者﹐皆爲邪盛正虛﹐病脈相反﹐其病日進﹐治亦無功。

外科卷上﹨編輯外科心法要訣

腫瘍潰瘍滑脈歌

【方歌】腫瘍滑脈尙爲順﹐初起有痰治痰宜﹐潰後痰多恐气乏喘生毒陷死之機。

【注】滑主流通。腫瘍初起﹐脈滑無痰﹐尙爲順脈。若有痰則當以治痰爲急﹐恐潰後痰多气乏﹐必致喘生毒陷而死也。

外科卷上﹨編輯外科心法要訣

腫瘍潰瘍澀脈歌

【方歌】腫瘍澀脈屬毒滯﹐有力爲實無力虛﹐潰後脈澀爲傷血急補气血莫遲疑。

【注】澀主滯澀。腫瘍初起脈澀者﹐乃气血爲毒滯之徵。若按之有力﹐毒滯爲實﹔按之無力﹐正損爲虛﹐不可不辧。

若潰後脈澀﹐爲傷血不足之象﹐急當大補气血﹐莫遲疑也。

外科卷上﹨編輯外科心法要訣

腫瘍潰瘍虛實脈歌

【方歌】腫瘍脈虛宜內托﹐潰後內虛大補寧﹐腫瘍脈實宜消散潰後如實毒未淸。

【注】腫瘍未潰脈虛者﹐不須攻毒﹐惟宜內托﹔已潰脈應虛者急當以大補收功。如腫瘍未潰﹐脈實者﹐當消毒散毒﹔已潰脈實者﹐乃毒气猶未淸也。

外科卷上﹨編輯外科心法要訣

腫瘍潰瘍長脈歌

【方歌】腫瘍長脈爲有餘﹐消散之方任所施﹐潰後得之爲气治條然和暢不須醫。

【注】腫瘍見脈長者﹐乃气血有餘﹐消散之方﹐任意施治。潰後脈長者﹐乃气之暢也﹐故曰气治﹐不待醫藥自能愈也

外科卷上﹨編輯外科心法要訣

腫瘍潰瘍短脈歌

【方歌】腫瘍短脈元气虛﹐大加補劑如相宜﹐潰後脈短爲虛甚補之仍短決死期。

【注】腫瘍脈短者﹐元气虛也﹐非大加補益之劑不可。潰後脈短者﹐虛之甚也﹐若補之而脈仍短者﹐則爲敗證﹐其死必矣。

外科卷上﹨編輯外科心法要訣

腫瘍潰瘍洪脈歌

【方歌】腫瘍洪脈陽熱盛﹐宣熱攻毒必有功﹐潰後洪脈毒畱內治之不退自然凶。

【注】腫瘍未潰﹐脈洪者熱盛也﹐宣熱攻毒之法可施﹔若潰後脈洪者﹐邪盛也服藥而脈洪不退者﹐爲正虛邪盛﹐其凶不免。

外科卷上﹨編輯外科心法要訣

腫瘍潰瘍微脈歌

【方歌】腫瘍微脈爲虛候﹐內托受補始能痊﹐潰後見此𨿽爲順微細無神作逆觀。

【注】腫瘍脈微者﹐乃虛候也﹐當以內托補劑爲主﹐受補者方能痊可。若潰後脈微﹐𨿽爲順候﹐設按之微細無神﹐則根本已虧﹐亦當作逆證觀也。

外科卷上﹨編輯外科心法要訣

腫瘍潰瘍動緊脈歌

【方歌】腫瘍將發脈動緊﹐乃因毒气外搏經﹐潰後見之毒內搏此爲殘賊證不輕。

【注】腫瘍見動脈﹑緊脈者﹐乃毒气外搏於經之象也。若潰後見動﹑緊之脈﹐則爲毒气內搏於臟腑之象。蓋動﹑緊乃殘賊之脈﹐潰後不宜見之﹐故曰證不輕也。

外科卷上﹨編輯外科心法要訣

腫瘍潰瘍緩脈歌

【方歌】腫瘍脈緩何須藥﹐和緩從容最吉祥﹐潰後見之爲胃好便和飲食自然康。

【注】腫瘍脈緩﹐乃气血和平﹐不待服藥﹐自然安愈之吉兆也潰後見之﹐則爲胃和﹐飲食自甘﹐二便自調﹐其證自然康寧也。

外科卷上﹨編輯外科心法要訣

腫瘍潰瘍芤弦脈歌

【方歌】腫瘍芤脈血原虛﹐潰後見芤理所宜﹐腫瘍弦脈邪作痛潰後而弦邪病脾。

【注】腫瘍未潰﹐脈芤者﹐其血必素虛也。潰後見芤﹐乃去血之後﹐亦理之所宜也。腫瘍脈弦者﹐乃毒攻作痛之象蓋弦主痛也﹔若潰後脈弦者﹐則爲肝邪侮脾﹐蓋弦乃肝脈也。

外科卷上﹨編輯外科心法要訣

腫瘍潰瘍牢脈歌

【方歌】腫瘍牢脈爲邪固﹐未作膿時脈見牢﹐已潰見牢邪難已結核瘰歷不能消。

【注】腫瘍脈牢﹐未作膿時見之﹐主毒邪牢固難消﹔潰後見之邪亦難已。若一切結核瘰歷﹐見此牢脈﹐皆主牢固不能消之候也。

外科卷上﹨編輯外科心法要訣

腫瘍潰瘍濡弱脈歌

【方歌】腫瘍濡弱脈不足﹐扶虛托裏始能痊﹐潰後𨿽爲脈病應但無虛候始得安。

【注】腫瘍脈見濡弱不足者﹐必用扶元托裏之劑﹐始能痊也。

潰後脈見濡弱﹐𨿽爲脈病相應﹐但無虛證﹐始得安全。

若精神疲憊﹐飲食不思﹐亦危候也。

外科卷上﹨編輯外科心法要訣

腫瘍潰瘍散脈歌

歌訣﹔腫瘍散脈最可愁﹐毒盛气散不能收﹐潰後見散亦爲逆急投補固或無憂。

【注】腫瘍最忌散脈﹐蓋散脈爲毒盛气散﹐不能收功之診。潰後見之﹐亦主逆也。急投補虛收固之劑﹐或有生者。

外科卷上﹨編輯外科心法要訣

腫瘍潰瘍大細脈歌

【方歌】腫瘍脈大爲順候﹐潰後脈大不相宜﹐腫瘍潰後脈細小總主癰疽气血虛。

【注】腫瘍脈大爲正實﹐毒必易出﹐爲順候也。潰後脈大爲病進﹐其毒𨿽化﹐爲不宜也。腫瘍﹑潰瘍﹐脈見細小者總屬气血兩虛﹐惟宜大補爲主。

外科卷上﹨編輯外科心法要訣

腫瘍潰瘍促脈歌

【方歌】促脈無分腫潰瘍﹐總爲陽結不宜常﹐漸退毒散猶可愈常進不退必然亡。

【注】腫瘍﹑潰瘍脈見促者﹐皆爲陽結﹐但宜暫而不宜常也。

如促脈漸漸而退﹐則毒亦漸漸而散﹐猶或可愈。若常進不退﹐其亡必矣。

外科卷上﹨編輯外科心法要訣

腫瘍潰瘍結代脈歌

【方歌】腫瘍結脈爲陰結﹐急宜溫解始能康﹐潰後見結陰虛歇如代之歇定然亡。

【注】腫瘍脈結者﹐乃陰結也。急用溫散解毒之劑﹐始可獲效若潰後見結脈﹐則爲陰虛之歇止﹐尙不主死。若如代脈之歇﹐動而中止﹐不能自還﹐則爲眞髒之脈﹐見定主亡也。

外科卷上﹨編輯外科心法要訣

十二經气血多少歌

【方歌】多气多血惟陽明﹐少气太陽厥陰經﹐二少太陰常少血血虧行气補其榮。气少破血宜補气﹐气血兩充功易成厥陰少陽多相火﹐若發癰疽最難平。

【注】人之十二經﹐有气血多少之分﹐多則易愈﹐少則難痊瘍醫明此﹐臨證可豫知癰疽﹑瘡瘍之始終難易﹐而用藥消補之法始當也。如手陽明大腸﹑足陽明胃﹐此二經常多气多血﹔手太陽小腸﹑足太陽膀胱﹑手厥陰包絡﹑足厥陰肝﹐此四經常多血少气﹔手少陽三焦﹑足少陽膽﹑手少陰心﹑足少陰腎﹑手太陰肺﹑足太陰脾﹐此六經常多气少血。大法血多者則破其血﹔气多者則行其气。气少者難於起發﹐宜托補之﹔血少者難於收斂﹐宜滋養之﹔气血兩充﹐則易於起發﹐易於收斂。惟手足厥陰﹑少陽四經﹐倍多相火﹐此四經若發癰疽﹐肌肉難長﹐瘡口難合﹐倘過用驅毒峻利之藥﹐以伐其气﹐以消其血﹐必難收功。故明其經之气血多少﹐則用藥不致有妄汗妄下之獘矣。

外科卷上﹨編輯外科心法要訣

癰疽總論歌

【方歌】癰疽原是火毒生﹐經絡阻膈气血凝。外因六淫八風感內因六欲共七情﹐飲食起居不內外﹐負挑趺撲損身形膏梁之變榮衛過﹐藜藿之虧气血窮。疽由筋骨陰分發肉脈陽分發曰癰﹐瘍起皮裏肉之外﹐瘡發皮膚癤通名。

陽盛焮腫赤痛易﹐陰盛色黯陷不疼﹐半陰半陽不髙腫微痛微焮不甚紅。五善爲順七惡逆﹐見三見四死生明。

臨證色脈須詳察﹐取法溫涼補汗攻。善治傷寒雜證易能療癰疽腫毒精。

【注】經云﹐諸痛癢瘡瘍﹐皆屬心火﹐故曰癰疽原是火毒生也癰疽皆因榮衛不足﹐气血凝結﹐經絡阻隔而生。故曰經絡阻隔气血凝也。其因有三﹕外因﹑內因﹑不內外因也。外因者﹐由於春之風﹐夏之熱暑﹐長夏之濕﹐秋之燥﹐冬之寒也。當其時而至﹐則爲正气﹔非其時而至或過盛﹐則爲淫邪。凡此六淫爲病﹐皆屬外因。亦有因於八風相感﹐如冬至日﹐正北大剛風﹔立春日﹐東北凶風﹔春分日﹐正東嬰兒風﹔立夏日﹐東南弱風﹔夏至日正南大弱風﹔立秋日﹐西南謀風﹔秋分日﹐正西剛風﹔立冬日﹐西北折風。應時而至﹐主生養萬物﹔不應時而至﹐主殺害萬物。若人感受﹐內生重病﹐外生癰腫。

凡此八風爲病﹐亦屬外因。故曰外因六淫八風感也。內因者﹐起於耳聽淫聲﹐眼觀邪色﹐鼻聞過臭﹐舌貪滋味心思過度﹐意含妄生﹐皆損人神气﹐凡此六欲爲病皆屬內因。又有喜過傷心﹐怒過傷肝﹐思過傷脾﹐悲過傷肺﹐恐過傷腎﹐憂久則气結﹐卒驚則气縮。凡此七情爲病﹐亦屬內因。故曰內因六欲共七情也。不內外因者由於飲食不節﹐起居不愼。過飲醇酒﹐則生火﹐消灼陰液﹔過飲茶水﹐則生濕停飲﹔過食五辛﹐則損气血﹔傷饑失飽﹐則傷脾胃﹐凡此皆飲食之致病也。晝日過勞挑輕負重﹐跌撲閃墜等類﹐損其身形﹔夜不靜息﹐彊力入房﹐勞傷精气﹐凡此皆起居之致病也。其起於膏梁厚味者﹐多令人榮衛不從﹐火毒內結﹔起於藜藿薄食者多令人胃气不充﹐气血虧少﹐凡此亦屬不內外因也。

人之身體﹐計有五層﹕皮﹑脈﹑肉﹑筋﹑骨也。發於筋骨間者﹐名疽﹐屬陰﹔發於肉脈之間者﹐名癰﹐屬陽﹔發於皮裏肉外者﹐名曰瘍毒﹔只發於皮膚之上者﹐名曰瘡癤。凡癰疽陽盛者﹐初起焮腫﹐色赤疼痛﹐則易潰易斂﹐順而易治﹐以其爲陽證也。陰盛者﹐初起色黯不紅塌陷不腫﹐木硬不疼﹐則難潰難斂﹐逆而難治﹐以其爲陰證也。半陰半陽者﹐漫腫不髙﹐微痛不甚﹐微焮不熱﹐色不甚紅﹐此證屬險。若能隨證施治﹐不失其宜則轉險爲順﹐否則逆矣。五善者﹐五善之證也﹐諸瘡見之爲順﹐則易治。七惡者﹐七惡之證也﹐諸瘡見之爲逆則難治。凡患癰疽者﹐五善爲順﹐七惡爲逆。見三善者﹐則必生﹔見四惡者﹐則必死也。醫者於臨証之時須詳察色脈﹐宜溫者溫之﹐宜涼者涼之﹐宜補者補之宜汗者汗之﹐宜攻者攻之﹐庶有濟也。然外證癰疽﹐猶如內證傷寒。善治傷寒﹐則雜病無不易治﹔能療癰疽則諸瘡無不精妙。蓋以能辧表裏﹑陰陽﹑虛實﹑寒熱也

外科卷上﹨編輯外科心法要訣

癰疽陽證歌

【方歌】陽證初起焮赤痛﹐根束盤淸腫如弓﹐七日或疼時或止二七瘡內漸生膿。痛隨膿減精神爽﹐腐脫生新气血充嫩肉如珠顏色美﹐更兼鮮潤若橊紅。自然七惡全無犯應當五善喜俱逢﹐須知此屬純陽證﹐醫藥調和自有功。

【注】凡癰疽初起﹐焮熱赤痛根束者﹐暈不散也﹔盤淸者﹐不漫腫也﹔腫如弓者﹐髙腫也。此皆屬陽之證。故潰膿脫腐﹐生新收口﹐俱見易也。

外科卷上﹨編輯外科心法要訣

癰疽陰證歌

【方歌】陰證初起如粟大﹐不紅不腫疙瘩僵﹐木硬不痛不焮熱瘡根平大黯無光。七朝之後不潰腐﹐陷軟無膿結空倉瘡上生衣如脫甲﹐孔中結子似含芳。紫黑膿稀多臭穢若見七惡定知亡﹐須知此屬純陰證﹐𨿽有岐黃命不長。

【注】凡癰疽初起﹐如粟米大之疙答﹐不紅不腫﹐不焮熱﹐木硬不痛﹐瘡根散漫﹐色黯無光者﹐此皆屬陰之證﹐故不潰腐。空倉無膿﹐生衣如甲葉不脫﹐孔中結子﹐如花含子﹐紫黑膿淸臭穢俱見﹐難愈也。

外科卷上﹨編輯外科心法要訣

癰疽半陰半陽歌

【方歌】陰陽相半屬險證﹐陽吉陰凶生死昭﹐似陽微痛微焮腫如陰半硬半腫髙。腫而不潰因脾弱﹐潰而不斂爲膿饒五善之證𨿽兼有﹐七惡之證不全逃。若能飲食知味美二便調和尙可療﹐按法施治應手效﹐陽長陰消自可調。

【注】凡癰疽﹐似陽不甚焮熱腫痛﹐似陰不甚木硬平陷﹐此屬半陰半陽之險證。若漸生善證則生﹐漸生惡證則死也。

外科卷上﹨編輯外科心法要訣

癰疽五善歌

【方歌】心善精神爽﹐言淸舌潤鮮﹐不躁不煩渴﹐寤寐兩安然。

肝善身輕便﹐不怒不驚煩﹐指甲紅潤色﹐溲和便不難。

脾善唇滋潤﹐知味喜加餐﹐膿黃稠不穢﹐大便不稀幹。

肺善聲音響﹐不喘無嗽痰﹐皮膚光潤澤﹐呼吸气息安。

腎善不午熱﹐口和齒不幹﹐小水淸且白﹐夜臥靜如山。

【注】寤寐者﹐醒與睡也。不怒不驚者﹐不自怒驚也。溲者小水也。便者﹐大便也。不午熱者﹐不午後發熱也。

外科卷上﹨編輯外科心法要訣

癰疽七惡歌

【方歌】一惡神昏憒﹐心煩舌燥幹﹐瘡色多紫黑﹐言語自呢喃。

二惡身筋彊﹐目睛正視難﹐瘡頭流血水﹐驚悸是傷肝。

三惡形消瘦﹐瘡形陷又堅﹐膿淸多臭穢﹐不食脾敗難。

四惡皮膚槁﹐痰多韻不圓﹐喘生鼻扇動﹐肺絕必歸泉。

五惡時引飲﹐咽喉若燎煙﹐腎亡容慘黑﹐囊縮死之原。

六惡身浮腫﹐腸鳴嘔呃繁﹐大腸多滑泄﹐臟腑敗之端。

七惡瘡倒陷﹐如剝鱔一般﹐時時流污水﹐四肢厥逆寒。

【注】呢喃﹐言語不淸也。驚悸﹐心驚跳也。消瘦﹐肌肉消瘦也。皮膚槁﹐漧槁也。韻不圓﹐不響亮也。鼻扇動﹐鼻孔扇動也。咽喉若燎煙﹐幹熱嗆痛也。容慘﹐不樂也。

囊縮﹐外腎縮也。嘔呃﹐嘔而作格逆也。如剝鱔﹐瘡面無皮﹐似剝皮鱔魚之狀也。

外科卷上﹨編輯外科心法要訣

癰疽順證歌

【方歌】順證初起小漸大﹐憎寒壯熱漸焮疼﹐气盛頂尖髙腫起血盛根腳收束紅。陽證二七膿熟潰﹐陰證廿一膿始成已潰腌气無滃气﹐腐脫新生飲食增。瘡形𨿽大終無害老少壯弱俱成功。

【注】癰疽初起﹐從小而大﹐漸漸憎寒壯熱﹐漸漸疼痛焮赤。

气盛者﹐頂尖髙腫而起﹔血盛者﹐則根腳收束而紅﹐此順證也。陽證則十四日﹐而膿卽熟者﹐陽性速也﹔陰證必待廿一日﹐而膿始成者﹐陰性遲也。已潰膿有腌气而無滃气者﹐則腐肉易脫﹐新肉易生。飲食自增﹐瘡形𨿽大﹐終無害也。腌气卽俗呼「哈拉」气也。

外科卷上﹨編輯外科心法要訣

癰疽逆證歌

【方歌】逆證黍米不知疼﹐漫腫不熱頂塌平﹐未老白頭堅且硬舌漧煩躁不生膿。肉腫瘡陷豬肝紫﹐遺尿直視並撮空眼神透露精神短﹐身縮循衣唇吻靑﹐面若塗脂皮枯槁唇白腹脹定難生。已潰內堅皮破爛﹐腐後心煩膿水淸新肉不生多臭穢﹐頭低項軟憔悴容。陽病指甲靑必絕陰病顴紅命必終。鼻生煙煤譫妄語﹐新肉板片瀉直傾面色土黃耳枯黑﹐人中抽縮溝坦平。口張气出無回返鼻孔相扇隨息行﹐汗出如珠不易散﹐血水如腩痰膠凝。

肉綻爛斑神離亂﹐滿面黑气慘天庭﹐綿潰內似葡萄簽眼眶迷漫黑气濃。以上無論腫與潰﹐但逢此證悉屬凶。

【注】癰疽初起﹐形如黍米﹐不知疼痛﹐漫腫不熱﹐頂見平塌未潰白頭﹐按之堅硬﹐舌漧煩躁﹐此等逆證﹐決不化膿。肉腫瘡不腫而陷﹐其色如豬肝之紫者﹐是毒邪已深也。若更見遺尿直視﹐神露神短﹐撮空循衣﹐唇吻靑面若塗脂﹐皮膚枯槁﹐唇白腹脹﹐種種惡候﹐斷無生理已潰後﹐內堅皮爛﹐腐後心煩﹐膿水淸稀﹐新肉不生臭穢難近﹐頭低項軟﹐形容憔悴﹐陽病指甲靑色﹐陰病兩顴紅赤﹐以至眼眶迷漫黑气濃等證﹐無論毒之腫潰但逢此數者﹐皆爲凶證難治也。

外科卷上﹨編輯外科心法要訣

癰疽辧腫歌

【方歌】虛漫實髙火焮紅﹐寒腫木硬紫黯靑﹐濕深肉綿淺起皰風腫宣浮微熱疼﹐痰腫硬綿不紅熱﹐鬱結更硬若巖稜气腫皮緊而內軟﹐喜消怒長無熱紅。疼血跌撲暴腫熱產後閃挫久瘀經﹐木硬不熱微紅色﹐將潰色紫已成膿。

【注】人之气血﹐周流不息﹐稍有壅滯﹐卽作腫矣。然腫有虛腫﹑實腫﹑寒腫﹑濕腫﹑風腫﹑痰腫﹐有鬱結傷肝作腫有气腫﹐有跌撲瘀血作腫﹐有產後與閃挫瘀血作腫諸腫形勢各異。如虛者漫腫﹔實者髙腫﹔火腫者色紅皮光﹐焮熱僵硬﹔寒腫者其勢木硬﹐色紫黯靑﹔濕腫者皮肉重墜﹐深則按之如爛綿﹐淺則起光水皰﹐破流黃水﹔風腫者﹐皮膚拘皺不紅﹐其勢宣浮微熱微疼﹔痰腫者軟如綿﹐硬如饅﹐不紅不熱﹔鬱結傷肝作腫者﹐不紅不熱﹐堅硬如石稜角﹐狀如巖凸﹔气腫者﹐以手按之皮緊而內軟﹐遇喜則消﹐遇怒則長﹐無紅無熱﹐皮色如常﹔跌僕瘀血作腫者﹐暴腫大熱﹐胖脹不紅﹔產後與閃挫瘀血作腫者﹐瘀血久滯於經絡﹐忽發則木硬不熱微紅若膿已成而將潰者﹐其色必紫。諸腫形狀如此﹐不可一槪而論也。

外科卷上﹨編輯外科心法要訣

癰疽辧痛歌

【方歌】輕痛肌肉皮膚淺﹐重痛深在骨筋間﹐虛痛饑甚不脹閉喜人揉按臨時安。實痛飽甚多脹閉﹐畏人挨按痛難言寒痛喜暖色不變﹐熱痛焮痛遇冷歡。膿痛鼓長按復起瘀痛隱隱潰不然﹐風痛气痛皆走注﹐風刺气刺細心看。

【注】痛由不通﹐然亦種種不一﹐有輕痛﹑重痛﹑虛痛﹑實痛﹑寒痛﹑熱痛﹑膿痛﹐瘀血凝結作痛﹑風痛﹑气痛之別輕痛者﹐肌肉皮膚作痛﹐屬淺﹔重痛者﹐痛徹筋骨屬深。虛痛者﹐腹肌則甚﹐不脹不閉﹐喜人揉按﹐臨時可安﹔實痛者﹐食飽則甚﹐又脹又閉﹐畏人挨按﹐痛不可言。寒痛者﹐痛處定而不移﹐皮色不變﹐遇暖則喜﹔熱痛者﹐皮色焮赤﹐遇冷則歡。膿痛者﹐增寒壯熱﹐形勢鼓長﹐按而復起。瘀血凝結作痛者﹐初起隱隱作痛微熱微脹﹐將潰則色紫微痛﹐旣潰則不疼。風痛者﹐走注甚速。气痛者﹐流走無定﹐刺痛難忍。諸痛如此﹐不可不詳辧也。

外科卷上﹨編輯外科心法要訣

癰疽辧膿歌

【方歌】癰疽未成宜消托﹐已成當辧有無膿﹐按之堅硬無膿象不熱無膿熱有膿。大軟應知膿已熟﹐半軟半硬膿未成。

按之卽起膿已有﹐不起無膿气血窮。深按速起稀黃水深按緩起壞污膿。實而痛甚內是血﹐內是气兮按不疼。

輕按卽痛知膿淺﹐重按方疼深有膿。薄皮剝起其膿淺皮不髙阜膿必濃。稠黃白膿宜先出﹐桃紅紅水次第行。

肥人膿多瘦人少﹐反此當究有變凶。稠黃气實虛稀白粉漿污水定難生。汗後膿穢猶可愈﹐膿出身熱治無功。

【注】凡看癰疽瘡瘍﹐形勢未成者﹐卽用內消之法﹔若形勢已成﹐卽用內托之法﹐當辧膿之有無淺深。以手按之堅硬者﹐無膿之象。按之不熱者無膿﹐熱者有膿﹐按之大軟者內已熟﹔半軟半硬者﹐膿未全成﹔按之指起卽復者有膿﹔不復者無膿﹐其气必窮而虛甚也。深按之而速起者﹐內是稀黃水﹔深按之而緩起﹐內是壞污膿。按之實而痛甚者﹐內必是血﹔按之虛而不疼者﹐內必是气。輕按卽痛者﹐其膿淺﹔重按方痛者﹐其膿深。薄皮剝起者其膿必淺﹔皮色不變﹐不髙阜者﹐其膿必稠。大抵癰疽瘡瘍﹐先宜出黃白稠膿﹐次宜出桃花膿﹐再次宜流淡紅水。胖人宜於膿﹐多瘦人宜於膿少。若胖人膿少﹐是肉不腐﹔瘦人膿多﹐是肉敗壞﹐皆非吉也。又凡气實者多稠黃膿﹐气虛者多稀白膿﹐半虛半實者多稠白膿。又有膿出如粉漿﹐如污水者﹐謂之敗漿﹐不治之證也﹐命必難生。惟汗後膿穢者可愈﹐若膿已出﹐而身猶大熱不休者﹐治亦無功。蓋癰疽之得膿﹐如傷寒之得汗﹐汗出而反大熱者﹐壞傷寒也﹔膿出而身猶大熱者﹐壞癰疽也

外科卷上﹨編輯外科心法要訣

癰疽辧癢歌

【方歌】初起作癢因風熱﹐潰後膿漚或冒風﹐將斂作癢生新肉癢若虫行气血充。

【注】癢屬風﹐亦各有因。凡腫瘍初起﹐皮膚作癢者﹐爲風熱相搏。潰後作癢者﹐輕由膿漚﹐甚由瘡口冒風﹐故突起疙瘩﹐形如小米。抓破之後﹐津水者﹐是脾濕﹔津血者是脾燥。若將斂作瘩者﹐緣初腫時肌肉結滯﹐气血罕來﹐及至將斂﹐气血漸充﹐助養新肉﹐故癢也。然必癢若虫行﹐方稱美疾。他如疥癬作癢﹐皆屬風淫﹐勿視爲一類也。

外科卷上﹨編輯外科心法要訣

癰疽辧暈歌

【方歌】眞暈應知非腫痕﹐瘡旁形狀若紅筋﹐藏府蘊受銳毒發三暈可愈五傷身。

【注】俗以腫痕爲暈﹐非眞暈也。眞暈生於瘡口之旁﹐狀若紅筋﹐皆由藏府蘊受銳毒而成﹐二三暈可治﹐五暈難醫。

外科卷上﹨編輯外科心法要訣

癰疽總論治法歌

【方歌】癰疽瘡瘍初如粟﹐麻癢焮痛卽大毒。不論陰陽灸最宜炙後湯洗膏固護﹐內用疏解與宣通﹐外宜敷藥四圍束。

輕證神燈照三枝﹐平塌須急補不足﹐髙腫不可過於攻內熱毒盛須消毒。二便祕結宜通利﹐髒胕宣通方爲福十日以後瘡尙堅﹐鈹鍼點破最宜先﹐半月之後膿若少藥筒拔提膿要粘。瘡已潰爛腐不脫﹐當腐剪破開其竅能令膿管得通流﹐自然瘡頭無閉塞。頻將湯洗忌風吹去腐須當上靈藥﹐生肌散用將斂時﹐保養須勤毋怠惰。

切忌膿出投寒涼﹐冬宜溫室夏明窗﹐肌肉長平將瘡斂謹愼調理更加詳﹐新肉如珠皮不斂﹐若失保養命多亡。

【注】癰疽瘡瘍初起如粟﹐若麻癢焮痛者﹐卽毒甚也。七日以前﹐形勢未成﹐不論陰陽﹐俱先當灸之。輕者使毒气隨火而散﹐重者拔引郁毒﹐通徹內外﹐實良法也。灸完卽用湯洗之法﹐洗完用太乙膏貼於瘡頂上﹐預防風襲﹔內服疏解宣通之劑﹐如神授衛生湯﹑內疏黃連湯﹑蟾酥丸之類﹔外圍敷藥﹐如沖和膏﹑玉龍膏之類﹐四圍束之。

輕證以神燈照照之﹐每用三枝。如形勢已成﹐當因證施治。平塌者宜投補劑﹐以益其不足﹐使毒外出﹔髙腫者不可過於攻伐﹐以傷元气﹐致難潰斂﹔內熱盛者﹐須佐消毒之劑﹐以防毒熾﹔二便祕結者﹐急用通利之方﹐使臟腑宣通﹐方爲佳兆。如十日之後﹐瘡尙堅硬﹐必須用鈹鍼﹐當頭點破﹔半月之後﹐膿尙少者﹐急用藥筒拔法拔之﹐膿血膠粘者爲順﹐紫血稀水者爲逆﹔過二十一日縱有稀膿﹐亦難治矣。若已潰之後﹐腐仍不脫﹐堵塞瘡口者﹐用刀剪當頭剪開寸餘﹐使膿管通流﹐自然瘡不閉塞。拔膿剪腐已完﹐用方盤一个﹐瘡下放定﹐將豬蹄湯以軟帛淋洗瘡上﹐並入孔內﹐輕手擦淨內膿﹐庶敗腐宿膿﹐隨湯而出﹐以淨爲度。再以軟帛疊成七八重﹐勿令太幹﹐帶湯乘熱﹐覆於瘡上﹐兩手輕按片時﹐帛溫再換。如此洗按四五次﹐血气疏通﹐患者自然爽快。每日如是洗之﹐謹避風寒。腐肉處以黃靈藥摻之﹐候腐肉脫盡﹐已見紅肉時﹐洗後隨用抿腳挑玉紅膏於手心上﹐捺化搽塗瘡口內﹐外用太乙膏蓋之。不數日新肉頓生﹐瘡勢將斂﹐以生肌散或珍珠散撒之﹐保養謹愼﹐不可怠緩膿出後切忌投以寒涼之藥﹐患者冬宜溫室﹐防其寒也夏宜明窗﹐避風暑也。肌肉長平﹐瘡斂時尢加小心謹愼調理。卽使新肉如珠﹐皮口將斂﹐若調理疏忽﹐失於保養﹐恐致虛脫暴變﹐命必危亡矣。

外科卷上﹨編輯外科心法要訣

內消治法歌

【方歌】內消表散有奇功﹐脈證俱實用最靈﹐脈證俱虛宜兼補發渴便祕貴疏通。淸熱解毒活气血﹐更看部位屬何經主治隨加引經藥﹐毒消肌肉自然平。

【注】經云﹕發表不遠熱。又云﹕汗之則瘡已。故曰內消表散有奇功也。惟脈證俱實者﹐斯可用之。若脈證俱虛﹐便宜兼補﹐發渴便祕﹐須急疏行﹐不可槪施表散之劑也。

癰疽皆因气血凝結﹐火毒太盛所致。故以淸熱解毒﹐活气活血爲主。更宜詳看部位﹐屬何經絡﹐卽用引經之藥以治之﹐則腫痛自消﹐肌肉自平矣。

外科卷上﹨編輯外科心法要訣

內托治法歌

【方歌】已成不起更無膿﹐堅硬不赤或不疼﹐膿少淸稀口不斂大補气血調衛榮。佐以袪毒行滯品﹐寒加溫熱禦寒風腫消腫出腐肉脫﹐新生口斂內托功。

【注】凡瘡腫已成﹐不能突起﹐亦難消膿或堅腫不赤而疼﹐或不疼﹐膿少淸稀﹐瘡口不合﹐皆气血虛也。宜以大補气血﹐調和榮衛爲君﹐袪毒爲佐﹐加以辛香﹐行其郁滯加以溫熱﹐禦其風寒﹐候膿出腫消﹐腐肉盡去﹐气血充足﹐新肉自然生矣。

外科卷上﹨編輯外科心法要訣

虛實治法歌

【方歌】癰疽未膿炙最良﹐藥服托裏自安康﹐發熱惡寒身拘緊無汗表散功最長。腫硬口漧二便祕﹐下利毒熱自然涼焮痛熱盛煩躁渴﹐便和淸熱自吉昌。內膿不出瘀肉塞用刀開割法相當﹐軟漫無膿不腐潰﹐宜服溫補助生陽。

潰後新肉如凍色﹐倍加溫熱自吉祥﹐大汗亡陽桂枝附自汗肢厥四逆湯。脾虛潰後肌消瘦﹐膿水淸稀面白黃不眠發熱瘡口懈﹐食少作渴大便溏﹐宜服淸補助脾劑投方應證保無妨。

【注】凡治癰疽﹐不問陰陽表裏﹐日數遠近但未見膿時﹐俱宜灸之。焮腫發熱脈浮者﹐宜用托裏之藥。若脈緊﹐發熱惡寒﹐徧身拘緊無汗者﹐宜用表散之藥。腫硬口漧﹐二便穢澀者﹐宜用下利之藥﹐以泄其毒。熱焮痛勢深﹐煩躁飲冷﹐口燥舌漧便和者﹐宜用淸熱之藥。內膿不出瘀肉堵塞瘡口者﹐用刀開割之﹐軟漫無膿﹐不腐潰者陽虛也。助以溫補之劑以生其陽。潰後新肉生遲﹐如凍色者﹐肉冷肌寒也﹐宜倍加溫熱之藥。如大汗不止者亡陽也。宜用桂枝附子等藥。自汗肢厥者﹐宜用四逆湯若潰後肌肉消瘦﹐膿水淸稀﹐面色黃白者﹐脾虛也﹔不寐發熱者﹐虛火上炎也﹔瘡口懈大者﹐气陷不固也﹔食少作渴﹐大便溏者﹐脾虛熱也﹐俱宜服淸補助脾之藥

外科卷上﹨編輯外科心法要訣

癰疽鍼法歌

【方歌】取膿除瘜用鈹鍼﹐輕重疾徐在一心﹐皮薄鍼深傷好肉肉厚鍼淺毒猶存。腫髙且軟鍼四五﹐堅腫宜鍼六七分腫平肉色全不變﹐此證當鍼寸許深。背腹肋脇生毒患扁鍼斜入始全身﹐欲大開口鍼斜出﹐小開直出法須遵。

气虛先補鍼宜後﹐膿出證退效如神﹐用在十日半月後使毒外出不傷人。又有不宜用鍼處﹐癭癅冬月與骨筋。

【注】經云癰气之瘜者﹐當以鍼開除去之。又云﹕鈹鍼末如鋒銳﹐以取大膿。故曰取膿除瘜用鈹鍼也。其輕重疾徐自有一定﹐在人心度量用之﹐不可亂施。蓋皮薄鍼深反傷好肉﹐肉厚鍼淺﹐毒又難出。大抵腫髙而軟者在肌肉﹐鍼四五分﹔腫下而堅者在筋脈﹐鍼六七分﹔腫平肉色不變者﹐附於骨也﹐宜鍼寸許﹔若毒生背腹肋脇等處宜偏鍼斜入﹐以防透膜。鍼旣透膿﹐視瘡口必有膿意如珠﹐斯時欲大開口﹐則將鍼斜出﹔欲小開口﹐則將鍼直出。所謂逆而奪之﹐順而取之也。隨以棉紙撚蘸元珠膏度之﹐使膿會齊﹐二﹑三時將拈取出﹐瘡口貼太乙膏四圍敷烏龍骨。元气虛者﹐必先補而後鍼﹐膿一出則諸證悉退。再者﹐用鍼自有其時﹐不可太早﹐亦不可太遲﹐如十日之間﹐瘡尙堅硬﹐用鈹鍼當項點破。半月後不作膿腐者﹐用鈹鍼品字樣﹐三孔開之﹐不問深淺﹐以知痛爲住﹐隨用藥筒拔法拔之。又有不宜鍼者﹐如癭癅﹑結核之類﹐肚臍骨節近筋之處﹐及冬月閉藏之時﹐皆在所禁也。

外科卷上﹨編輯外科心法要訣

癰疽砭法歌

【方歌】癰疽腫赤走不定﹐赤遊丹毒紅絲疔﹐時毒瘀血壅盛證砭石治法最宜行。只須刺皮無傷肉﹐磁鋒對患最宜輕毒血遇刺皆出盡﹐腫消紅散有奇功。

【注】凡癰疽紅腫色赤﹐遊走不定﹐及赤遊丹毒﹐紅絲疔走散時毒瘀血壅盛等證﹐皆宜行砭石之法。然忌其太深《內經》所謂刺皮無傷肉也。法用細磁器擊碎﹐取有鋒芒者一塊﹐用箸一根﹐將頭劈開﹐夾而縳之﹐用二指輕捺箸梢﹐以磁鋒對患處﹐懸寸許﹐再用重箸一根﹐頻擊箸頭﹐令毒血遇刺皆出﹐至次日腫未全消﹐再量行砭之以腫消紅散爲度。

外科卷上﹨編輯外科心法要訣

癰疽炙法歌

【方歌】癰疽初起七日內﹐開結拔毒灸最宜﹐不痛灸至痛方止瘡疼灸至不疼時。法以濕紙覆其上﹐漧處先灸不宜遲蒜灸黃蠟附子灸﹐豆豉蠐螬各用之。

【注】凡癰疽初起﹐七日以前﹐開結拔毒﹐非灸不可。不痛者灸至知痛﹐瘡疼者灸至不疼。蓋著毒則不痛﹐至好肉則痛﹐必灸至知痛者﹐令火气至好肉方止也。著皮肉未壞處則痛﹐著毒則不痛﹐必灸至不疼者﹐令火气著毒方止也。法以紙蘸水滿覆患上﹐看紙先漧處﹐卽先灸之。但灸法貴於早施﹐如證起二﹑三日卽灸﹐十證可全八九﹔四﹑五日灸者﹐十證可全六七﹔六﹑七日灸者﹐十證可全四五﹐愈早愈妙。其法不一﹐有隔蒜灸者﹐有當肉灸者﹐有用黃蠟灸者﹐有用附子灸﹑豆豉灸﹑蠐螬灸者。

一壯灸至百壯﹐以效爲度。至艾壯之大小﹐則量瘡勢以定之。然灸有應忌者﹐如腎兪發不宜灸﹐恐消腎液﹔手指不宜﹐灸因皮肉澆薄﹐恐皮裂肉努。至於頭乃諸陽之首﹐諸書俱云禁灸﹐若誤灸逼毒入裏﹐令人痰喘上湧反加大腫。然遇純陰下陷之證﹐必當灸之﹐不灸則不能回陽。若半陰半陽之證﹐則仍當禁而不灸。

方法﹕隔蒜炎法大蒜切成片﹐約三錢﹐厚安瘡頭上﹐用大艾壯灸之﹐三壯卽換一蒜片。若漫腫無頭者﹐以濕紙覆其上﹐視其先漧處﹐置蒜片灸之。兩三處先幹﹐兩三處齊灸之。有一點白粒如粟﹐四圍紅腫如錢者﹐卽於白粒上灸之。若瘡勢大﹐日數多者﹐以蒜搗爛﹐鋪於瘡上﹐艾鋪蒜上灸之蒜敗再易﹐以知痛甚爲效。凡癰疽流注﹑鶴膝風﹐每日灸二﹑三十壯﹐癰疽陰瘡等證﹐艾數必多﹐宜先服護心散﹐以防火气入內。灸小兒﹐先將蒜置大人臂上﹐燃艾候蒜溫﹐卽移於小兒毒上﹐其法照前。經云﹕寒邪客於經絡之中則血泣﹐血泣則不通﹐不通則衛气從之﹐壅遏而不得行﹐故熱﹐大熱不止則肉腐爲膿。蓋毒原本於火﹐然與外寒相搏﹐故以艾火﹑蒜灸之﹐使開結其毒以移深居淺也。

二法﹕黃蠟灸法凡癰疽﹑發背﹑惡瘡﹑頑瘡﹐先以濕面隨腫根作圈﹐髙寸餘﹐實貼皮上﹐如井口形﹐勿令滲漏﹐圈外圍布數重防火气烘膚﹐圈內鋪蠟屑三﹑四分厚﹐次以銅漏杓盛桑木炭火﹐懸蠟上烘之﹐令蠟化至滚﹐再添蠟屑﹐隨添以井滿爲度。皮不痛者毒淺﹐灸至知痛爲度﹔皮痛者毒深﹐灸至不知痛爲度。去火杓﹐卽噴冷水少許於蠟上俟冷起蠟﹐蠟底之色靑黑﹐此毒出之徵也。如漫腫無頭者﹐亦以濕紙試之﹐於先漧處灸之﹐初起者一﹑二次卽消﹐已成者二﹑三次卽潰。瘡久潰不斂﹐四圍頑硬者卽於瘡口上灸之﹐蠟從孔入﹐愈深愈妙﹐其頑腐瘀膿盡化﹐收斂甚速。

三法﹕附子餅灸法生川附子爲末﹐黃酒合作餅如三錢厚﹐安瘡上以艾壯灸之﹐每日灸數壯﹐但令微熱﹐勿令疼痛。如餅漧﹐再易餅灸之﹐務以瘡口紅活爲度。治潰瘍气血俱虛﹐不能收斂﹐或風寒襲之﹐以致血气不能運行者﹐實有奇驗。

四法﹕豆豉餅灸法癰疽發背﹐已潰未潰﹐用江西淡豆豉爲末﹐量瘡大小黃酒合作餅﹐厚三分﹐置患處灸之﹐餅漧再易餅。如已有瘡孔﹐勿覆孔上﹐四布豉餅﹐列艾其上灸之﹐使微熱勿令肉破﹐如熱痛急易之。日灸三度﹐令瘡孔出汗卽瘥。

五法﹕蠐螬灸法疳瘻惡瘡﹐諸藥不驗者﹐取蠐螬剪去兩頭﹐安瘡口上以艾灸之﹐七壯一易﹐不過七枚﹐無不效者。

方劑﹕麥冬粳米飲主治﹕此方治癰疽陰瘡﹐法當艾灸﹐或灸太過者﹐或陽瘡不應灸而誤灸者﹐以致火毒入裏﹐令患者頭項浮腫﹐神昏痰湧﹐吁吁作喘﹐急服此藥﹐以淸解火毒甚效。

組成﹕麥門冬﹝去心﹞粳米﹝各三錢﹞水二鐘﹐煎一鐘﹐徐徐熱服。

【方歌】麥門粳米各等分﹐能醫灸後頭項腫﹐神昏痰湧作喘聲水煎徐徐功最勇。

外科卷上﹨編輯外科心法要訣

癰疽烙法歌

【方歌】烙鍼二枚須一樣﹐箸大頭圓七寸長﹐燃時蘸油燒火上斜入向軟烙斯良﹐一烙不透宜再烙﹐膿水流出始安康。

再用紙拈入烙口﹐外貼膏藥古稱彊。此法今時不常用惟恐患者畏驚惶﹐今時多用陽燧錠﹐代火鍼烙實奇方。

【注】癰疽流注﹐經久不消﹐內潰不痛﹐宜用火鍼烙之。二枚一樣﹐形如箸粗﹐頭圓﹐長七寸。拈時蘸香油炭火上燒紅﹐於瘡頭近下斜入﹐向軟處烙之。一烙不透再烙﹐必得膿水不假手按流出﹐方用綿紙撮拈如繩狀﹐隨深淺拈入烙口﹐余紙分開﹐外貼膏藥﹐此古法也﹐今罕用之。

蓋恐患者驚懼﹐故以陽燧錠代之。

方劑﹕陽燧錠組成﹕蟾酥﹝末﹞朱砂﹝末﹞川鳥﹝末﹞艸烏﹝末﹐各五分﹞直僵蠶﹝末﹐一條﹞以上共和勻﹐用硫黃一兩五錢﹐置杓內﹐微火燉化﹔次入前蟾酥等末﹐攪勻﹔再入當門子麝香二分﹐冰片一分﹐攪勻﹔卽傾入濕磁盤內﹐速蕩轉成片﹐俟冷取收磁罐內。用時取甜瓜子大一塊﹐要上尖下平﹐先用紅棗肉擦灸處﹐粘藥於上﹐用燈艸蘸油﹐拈火焠藥錠上﹐灸五壯或七壯﹑九壯畢﹐卽飲米醋半酒鐘﹐候起小皰。用綫鍼串破﹐出黃水些須﹐貼萬應膏﹐其毒卽消。如風气痛﹐用箸子於骨縫中按之﹐酸痛處以墨點記﹐灸之。

再諸瘡初起﹐於腫處各灸三﹑五壯立瘥。

【方歌】陽燧錠灸寒腫瘡﹐朱砂二烏僵硫黃﹐火煉加蟾共冰麝乘熱傾出成片良。

外科卷上﹨編輯外科心法要訣

神燈照法歌

【方歌】癰疽輕證七日時﹐神燈照法最相宜﹐未成自消已成潰卽發卽腐實稱奇。油浸灼火周圍照﹐初用三根漸加之頭後敷藥貼患上﹐有膿湯洗不宜遲。

【注】凡癰疽輕證﹐初起七日前後﹐神燈照法最宜。能使未成者自消﹐已成者自潰﹐不起發者卽起發﹐不腐者卽腐實有奇驗。將神燈照麻油浸透﹐用火點著﹐離瘡半寸許自外而內﹐周圍徐徐照之﹐火頭向上﹐藥气入內﹐毒气隨火解散﹐自不致內侵臟腑。初用三根﹐漸加至四﹑五根﹐候瘡勢漸消時﹐仍照之。但照後卽用敷藥﹐圍敷瘡根﹐比瘡暈大二﹑三分爲率。瘡口用萬應膏貼之。如幹及有膿﹐用豬蹄湯潤洗之。如已潰﹐大膿瀉時﹐不必用此照法。

方法﹕神燈照法方組成﹕朱砂雄黃血竭沒藥﹝各二錢﹞麝香﹝四分﹞共爲細末﹐每用三分。紅綿紙裹藥搓撚﹐長七寸麻油浸透聽用。

【方歌】神燈照法功速急﹐麝沒雄朱血竭宜﹐爲末紙裹麻油潤火點薰瘡火毒離。

外科卷上﹨編輯外科心法要訣

桑柴火烘法歌

【方歌】癰疽初起腫且疼﹐重若負石不潰膿﹐桑柴烘法能解毒止痛消腫有奇功。新桑樹根劈條用﹐木枝長有九寸零劈如指粗一頭燃﹐吹滅用火患處烘。片時火盡宜再換每用三四枝方靈﹐每日須烘二三次﹐腫潰腐脫新肉生。

【注】凡癰疽初起腫痛﹐重若負石﹐堅而不潰者﹐桑柴烘之能解毒止痛﹐消腫散瘀﹐毒水一出﹐卽能內消。若潰而不腐﹐新肉不生﹐疼痛不止者﹐用之助陽气﹐散瘀毒生肌肉﹐移深居淺﹐實有奇驗。法用新桑樹根﹐劈成條或桑木枝﹐長九寸﹐劈如指粗﹐一頭燃著吹滅﹐用火向患處烘片時﹐火盡再換。每次烘三﹑四枝﹐每日烘二﹑三次﹐以知熱﹑腫潰﹑肉腐爲度﹐此古法也。但桑柴火力甚猛﹐宜用於未潰之先﹐可以生發陽气﹐速潰速腐若已潰之後﹐或瘡口寒﹐或天气寒﹐或肌肉生遲者亦須烘之﹐使肌肉常暖。法以桑木燒作紅炭﹐以漏杓盛之﹐懸患上﹐自四圍烘之瘡口﹐或髙或低﹐總以瘡知熱爲度。每日烘後﹐再換敷貼之藥。蓋肌肉遇暖則生﹐潰後烘法﹐亦瘍科所不可缺也。

外科卷上﹨編輯外科心法要訣

牛膠蒸法歌

【方歌】癰疽發背痔漏瘡﹐牛膝蒸法最相當。熬稠攤紙貼患上醋煮軟布熱蒸良。溫易瘡癢膿出盡﹐洗法膠紙貫眾湯。

【注】癰疽﹑發背﹑痔漏﹑惡瘡﹑﹝月廉﹞瘡﹑久頑不斂等瘡用牛皮膠一塊﹐水熬稀稠得所﹐攤厚紙上﹐每剪一塊貼瘡口。次用釅醋煮軟布二塊﹐乘熱罨膠紙上蒸之﹐稍溫再易﹐蒸至瘡癢膿出至盡。豫用貫眾二兩﹐煎湯熱洗去膠紙﹐外用膏藥貼之。次日照前蒸洗﹐直至膿盡瘡幹爲度。

外科卷上﹨編輯外科心法要訣

藥筒拔法歌

【方歌】癰疽陰證半月間﹐不發不潰硬而堅﹐重如負石毒膿郁致生煩躁拔爲先﹐鈹鍼放孔品字樣﹐膿鮮爲順紫黑難。

【注】癰疽陰證﹐十五日前後﹐瘡不起發﹐膿至深不能外潰瘡勢堅硬﹐重如負石﹐毒膿內潰好肉﹐致生煩躁。宜用藥筒拔法爲先﹐令毒膿得門路而出。豫將竹筒藥水煮熱﹔次用鈹鍼置瘡頂一寸之內﹐品字樣放開三孔﹐深一寸或半寸﹐量瘡之髙下﹐取竹筒乘於瘡孔上﹐拔出膿血紅黃鮮明者﹐爲順證﹐易治﹔若膿血紫黑者﹐爲敗證難治。

方劑﹕煮竹筒方組成﹕羌活獨活紫蘇蘄艾菖蒲白芷甘艸﹝各五錢﹞連須蔥﹝二兩﹞水十碗﹐熬數滚聽用。次用鮮竹嫩竹一段﹐長七寸徑口一寸半﹐一頭畱節﹐刮去靑皮﹐厚約分許﹐靠節鉆一小孔﹐以杉木條塞之﹐放前藥水內﹐煮數十滚﹐將藥水鍋置患人榻前﹐取筒傾去藥水﹐乘熱急合瘡頂鍼孔上﹐按緊自然吸住。待片時藥筒已溫﹐拔去杉木塞子其筒易落﹐外用膏藥蓋貼﹐勿令受風。膿血不盡﹐次日再煮﹐仍按舊孔再拔﹐治陰瘡擠膿不受疼之良法也﹐勿忽之。如陽瘡﹐則不必用此法﹐恐傷气血﹐愼之。

【方歌】藥水煮筒有奇能﹐令瘡膿出不受疼﹐菖蘇羌獨艾芷艸整蔥竹筒水煎膿。

外科卷上﹨編輯外科心法要訣

腫瘍主治類方

方劑﹕仙方活命飲主治﹕此方治一切癰疽﹐不論陰陽瘡毒﹐未成者卽消﹐已成者卽潰﹐化膿生肌﹐散瘀消腫﹐乃瘡癰之聖藥﹐誠外科之首方也﹐故名之「仙方活命飲」。

組成﹕穿山甲﹝炒﹐三大片﹞皂刺﹝五分﹞歸尾﹝一錢五分﹞甘艸節﹝一錢﹞金銀花﹝二錢﹞赤芍藥﹝五分﹞乳香﹝五分﹞沒藥﹝五分﹞花粉﹝一錢﹞防風﹝七分﹞貝母﹝一錢﹞白芷﹝一錢﹞陳皮﹝一錢五分﹞上十三味﹐好酒煎服﹐恣飲盡醉。

【方歌】仙方活命飲平劑﹐瘡毒癰疽俱可醫﹐未成卽消疼腫去已成膿化立生肌。穿山皂刺當歸尾﹐艸節金銀赤芍宜乳沒天花防貝芷﹐陳皮好酒共煎之。

又方﹕神授衛生湯主治﹕此方治癰疽發背﹐疔瘡對口﹐一切丹癅惡毒諸證。服之宣熱散風﹐行瘀活血﹐消腫解毒﹐疏通藏府﹐乃表裏兩實之劑﹐功效甚速。

組成﹕皂角刺﹝一錢﹞防風﹝六分﹞羌活﹝八分﹞白芷﹝六分﹞穿山甲﹝炒﹐六分﹞連翹﹝六分﹞歸尾﹝一錢﹞乳香﹝五分﹞沈香﹝六分﹞金銀花﹝一錢﹞石決明﹝六分﹞天花粉﹝一錢﹞甘艸節﹝一錢﹞紅花﹝六分﹞大黃﹝酒拌﹐炒﹐二錢﹞上十五味﹐水二碗﹐煎八分。病在上部﹐先飲酒一杯後服藥﹔病在下部﹐先服藥﹐後飲酒一杯﹐以行藥力如气虛便利者﹐不用大黃。

【方歌】神授衛生表裏劑﹐癰疽諸瘡惡毒良﹐行瘀活血兼消腫表裏疏通實劑方。皂刺防風羌芷甲﹐連翹歸尾乳沈香金銀石決天花粉﹐甘艸紅花共大黃。

又方﹕淸熱消風散主治﹕此方治癰疽瘡腫﹐已成未成之際﹐無表無裏﹐故外不惡寒﹐內不便祕﹐惟紅腫焮痛﹐髙腫有頭者﹐宜服此藥以和解之也。

組成﹕皂角刺﹝一錢﹞防風﹝五分﹞陳皮﹝一錢﹞連翹﹝去心﹐一錢﹞花粉﹝五分﹞柴胡﹝一錢﹞黃芩﹝五分﹞川芎﹝五分﹞白芍﹝五分﹞甘艸﹝五分﹞當歸﹝五分﹞黃耆﹝一錢﹞金銀花﹝五分﹞蒼術﹝炒﹐一錢﹞紅花﹝一錢﹞上藥十五味﹐水二鐘﹐煎八分﹐食遠服。

【方歌】淸熱消風無表裏﹐癰疽諸毒和解方﹐皂刺防風陳翹粉柴芩芎芍艸耆當﹐銀花蒼術紅花入﹐婦女還加香附良。

若婦人加香附子﹐用童便炒。

又方﹕乳香黃耆散主治﹕此方治癰疽發背諸毒﹐疼痛不可忍者﹐乃气虛不勝毒之故也。服之未成卽消﹐已成卽潰﹐不用刀砭﹐惡肉自脫並治打撲損傷﹐筋骨疼痛之證。

組成﹕當歸﹝一錢﹞白芍﹝炒﹐一錢﹞人參﹝一錢﹞生黃耆﹝一錢﹞川芎﹝一錢﹞熟地﹝一錢﹞乳香﹝五分﹞沒藥﹝五分﹞陳皮﹝一錢﹞粟殼﹝去筋膜﹐蜜炙﹐一錢﹞甘艸節﹝一錢﹞上水二鐘﹐煎八分﹐量病上下﹐食前後服之。

【方歌】乳香黃耆治气弱﹐癰疽諸毒痛難當﹐未成卽消已成潰歸芍參耆芎地黃﹐乳沒粟陳甘艸節﹐更醫打撲筋骨傷。

又方﹕內疏黃連湯主治﹕此方治癰疽陽毒在裏﹐火熱發狂發熱﹐二便祕澀﹐煩躁嘔噦﹐舌漧口渴飲冷等證﹐六脈沈數有力者﹐急宜服之以除裏熱。

組成﹕山梔﹝一錢﹞連翹﹝一錢﹞薄荷﹝一錢﹞甘艸﹝五分﹞黃芩﹝一錢﹞黃連﹝一錢﹞桔梗﹝一錢﹞大黃﹝二錢﹞當歸﹝一錢﹞白芍﹝炒﹐一錢﹞木香﹝一錢﹞檳榔﹝一錢﹞上水二茶鐘﹐煎八分﹐食前服﹐加蜜二匙亦可。

【方歌】內疏黃連瀉裏熱﹐癰瘡毒火陽盛狂﹐腫硬發熱二便祕煩躁漧嘔渴飲涼﹐梔翹薄艸芩連桔﹐大黃歸芍木檳榔。

又方﹕回陽三建湯主治﹕此方治癰疽發背初起﹐不疼不腫﹐不紅不熱﹐堅如頑石硬若牛皮﹐體倦身涼﹐脈息遲細﹐色似土朱﹐粟頂多孔﹐孔孔流血﹐根腳平散﹐軟陷無膿﹐皮不作腐﹐頭溫足涼者﹐並急服之。

組成﹕人參﹝一錢﹞附子﹝一錢﹞當歸﹝一錢﹞川芎﹝一錢﹞甘艸﹝五分﹞茯苓﹝一錢﹞生黃耆﹝一錢﹞枸杞﹝一錢﹞紅花﹝五分﹞紫艸﹝五分﹞獨活﹝五分﹞陳皮﹝一錢﹞蒼術﹝炒﹐五分﹞厚朴﹝炒﹐五分﹞木香﹝五分﹞山萸肉﹝一錢﹞上十六味﹐加煨姜三片﹐皂角樹根上白皮二錢﹐水二碗﹐煎八分﹐入酒一杯﹐隨病上下﹐食前後服之。用棉帛覆蓋瘡上﹐常令溫暖﹐不得大開瘡孔﹐走泄元气爲要。

【方歌】回陽三建治陰疸﹐體倦身涼脈細遲﹐不腫不疼不紅熱堅如頑石硬如皮﹐根平軟陷無膿腐﹐參附歸芎艸茯耆枸杞紅花與紫艸﹐獨活蒼朴木山萸。

又方﹕竹葉黃耆湯主治﹕此方治癰疽發背﹐諸般疔毒﹐表裏不實﹐熱甚口中幹大渴者﹐服之生津止渴。

組成﹕人參﹝八分﹞生黃耆﹝八分﹞石膏﹝火段﹞八分﹞半夏﹝制﹐八分﹞麥冬﹝八分﹞生地﹝二錢﹞白芍﹝八分﹞甘艸﹝八分﹞川芎﹝八分﹞當歸﹝八分﹞竹葉﹝十片﹞黃芩﹝八分﹞上十二味﹐水二鐘﹐姜三片﹐燈心二十根﹐煎八分食遠溫服。

【方歌】竹葉黃耆口漧渴﹐淸熱補正助生津﹐參耆膏夏麥冬地芍艸芎歸竹葉芩。

又方﹕內消散主治﹕此方治癰疽發背﹐對口疔瘡﹐乳癰﹐無名腫毒﹐一切惡瘡。能令癰疽內消﹐使毒內化﹐尿色赤污﹐從小便而出勢大者﹐𨿽不全消﹐亦可轉重爲輕﹐移深居淺。

組成﹕知母﹝一錢﹞貝母﹝一錢﹞花粉﹝一錢﹞乳香﹝一錢﹞半夏﹝制﹐一錢﹞白芨﹝一錢﹞穿山甲﹝一錢﹞皂刺﹝一錢﹞右九味﹐水酒各一碗﹐煎八分﹐隨病上下﹐食前後服之。畱藥渣搗爛﹐加秋芙蓉葉一兩﹐研爲細末﹔再加白蜜五匙﹐用渣調敷瘡上﹐一宿卽消﹐重者再用一服。

【方歌】內消散用化諸毒﹐毒化從尿色變行﹐知貝天花乳夏芨穿山角刺共金銀。藥渣搗和芙蓉葉﹐白蜜調敷毒卽平。

幫助﹕以上諸方﹐治癰疽七日以前﹐瘡勢未成﹐形體壯實﹐而表裏之證相和者宜服﹐病退卽止。如過七日以後﹐形勢已成﹐則宜托裏消毒等湯﹐使毒現於外﹐以速其膿。若仍用前散下之藥﹐恐傷元气﹐致生變證也。

又方﹕內固淸心散主治﹕此方治癰疽發背﹐對口疔瘡﹐熱甚焮痛﹐煩躁飲冷。其人內弱服之﹐預防毒气內攻於心也。

組成﹕菉豆粉﹝二兩﹞人參﹝二錢﹞冰片﹝一錢﹞雄黃﹝二錢﹞辰砂﹝二錢﹞白豆蔻﹝二錢﹞元明粉﹝二錢﹞茯苓﹝二錢﹞甘艸﹝二錢﹞乳香﹝二錢﹞上十味爲細末﹐每服一錢五分。蜜湯調下﹐不拘時服。

【方歌】內固淸心防毒攻﹐內弱毒气入心中﹐焮痛熱甚兼飲冷豆粉人參冰片雄﹐辰砂白蔻元明粉﹐茯苓甘艸乳香同。

又方﹕琥珀蠟礬丸主治﹕此方治癰疽發背﹐瘡形已成﹐而膿未成之際﹐其人卽不虛弱﹐恐毒气不能外出﹐致攻於裏。預服此丸﹐護膜護心﹐亦且活血解毒。

組成﹕黃蠟﹝一兩﹞白礬﹝一錢二分﹞雄黃﹝一錢二分﹞珀琥﹝另研極細﹐一錢﹞朱砂﹝研細﹐一錢﹞白蜜﹝二錢﹞上上四味﹐先研細末﹐另將蠟﹑蜜入銅杓內溶化離火片時﹐候蠟四邊稍凝﹐方將藥味入內﹐攪勻共成一塊﹐將藥火上微烘﹐急作小丸﹐如菉豆大﹐朱砂爲衣磁罐收貯。每服二﹑三十丸﹐食後白湯送下。毒甚者早晚服﹐其功最速。

【方歌】珀琥蠟礬治癰毒﹐未出膿時平劑佳﹐預服護膜能解毒蠟椅雄珀蜜朱砂。

又方﹕護心散主治﹕此方治瘡毒內攻﹐口漧煩躁﹐惡心嘔吐者﹐服此藥護心解毒也。

組成﹕菉豆粉﹝一兩﹞乳香﹝淨末﹐三錢﹞朱砂﹝一錢﹞甘艸﹝一錢﹞上四味﹐研細末﹐每服二錢﹐白滚湯調服﹐早晚二次。

【方歌】護心散治毒內攻﹐煩躁口漧嘔逆衝﹐豆粉乳香朱共艸二錢調下有神功。

又方﹕透膿散主治﹕此方治癰疽諸毒﹐內已膿成﹐不穿破者﹐服之卽潰破毒出。

組成﹕生黃耆﹝四錢﹞穿山甲﹝一錢﹞川芎﹝三錢﹞當歸﹝二錢﹞皂角刺﹝一錢五分﹞上五味﹐水三鐘﹐煎一鐘。瘡在上﹐先飲酒一杯後服藥﹔瘡在下﹐先服藥﹐後飲酒一杯。

【方歌】透膿散治膿已成﹐不能潰破劑之平﹐用此可代鍼瀉毒角刺歸耆山甲芎。

又方﹕托裏消毒散主治﹕此方治癰疽已成﹐內潰遲滯者﹐因血气不足﹐不能助其腐化也。宜服此藥托之﹐令其速潰﹐則腐肉易脫﹐而新肉自生矣。

組成﹕皂角刺﹝五分﹞銀花﹝一錢﹞甘艸﹝五分﹞桔梗﹝五分﹞白芷﹝五分﹞川芎﹝一錢﹞生黃耆﹝一錢﹞當歸﹝一錢﹞白芍﹝一錢﹞白術﹝一錢﹞人參﹝一錢﹞茯苓﹝一錢﹞上十二味﹐水二鐘﹐煎八分﹐食遠服。

【方歌】托裏消毒助气血﹐補正脫腐肌易生﹐皂角銀花甘桔芷芎耆歸芍術參苓。

又方﹕神功內托散主治﹕此方治癰疽﹑腦項諸發等瘡﹐日久不腫不髙﹐不能腐潰脈細身涼。宜服此溫補托裹之劑﹐以助气血也。

組成﹕人參﹝一錢五分﹞附子﹝制﹐一錢﹞川芎﹝一錢﹞歸身﹝二錢﹞黃耆﹝一錢﹞白術﹝土炒﹐一錢五分﹞白芍﹝炒﹐一錢﹞木香﹝研﹐五分﹞穿山甲﹝炒﹐八分﹞甘艸﹝炙﹐五分﹞陳皮﹝一錢﹞白茯苓﹝一錢﹞上十二味﹐煨姜三片﹐大棗二枚﹐水二鐘﹐煎八分食遠服。

【方歌】神功內托陰毒證﹐不腫不髙不潰疼﹐參附芎歸耆術芍木香山甲艸陳苓。

又方﹕復元通气散主治﹕此方治乳癰﹐腹癰﹐便毒﹐耳痛﹐耳聾等證﹐皆由毒气滯塞不通故耳﹐服之則气通毒散。

組成﹕靑皮﹝四兩﹞陳皮﹝四兩﹞栝蔞仁﹝二兩﹞穿山甲﹝二兩﹞金銀花﹝一兩﹞連翹﹝一兩﹞甘艸﹝半生半炙﹐二兩﹞上七味研末﹐每服二錢﹐黃酒調下。

【方歌】復元通气乳腹癰﹐便毒兼治耳痛聾﹐靑陳蔞甲銀翹艸一服能教毒气通。

又方﹕雙解貴金丸主治﹕此方治背疽諸毒初起﹐木悶堅硬﹐便祕﹐脈沈實者﹐悉效。隨證加藥﹐服法列後。

組成﹕生大黃﹝一斤﹞白芷﹝十兩﹞上二味爲末﹐水丸。每服三﹑五錢﹐五更時用連須蔥大者三根﹐黃酒一碗﹐煮蔥爛﹐取酒送藥。服畢蓋臥出汗﹐過三﹑二時﹐俟大便行一﹑二次立效。

按語﹕此宣通攻利之劑也。濟之以蔥酒﹐力能發汗﹐故云雙解弱者隨用中劑﹐行後以四君子湯補之。老人虛人﹐每服一錢﹐用人參加生薑煎湯送下﹐過一時﹐再一服。得睡﹐上半身得汗則已。

【方歌】雙解貴金治諸毒﹐腫瘍初起木硬堅﹐大黃白芷爲丸服蔥酒煎送汗下痊。

又方﹕黍米寸金丹主治﹕此方乃異人所傳﹐常有異中急證﹐忽然卒倒者﹐撬開牙關﹐研灌三丸﹐其人卽活。又能活發背癰疽﹐徧身壅腫附骨癰疽等證也。凡初起憎寒壯熱﹐四肢倦怠﹐沈重者﹐不分表裏﹑老幼﹑輕重﹐並宜服之。

組成﹕乳香沒藥﹝各一錢﹞狗膽﹝幹者﹐一个﹞鯉魚膽﹝陰漧﹐三个﹞硵砂﹝二錢﹞蟾酥﹝二錢﹞狗寶﹝一錢﹞麝香﹝五分﹞白丁香﹝四十九个﹞蜈蚣﹝酥炙﹐全者七條﹞黃蠟﹝三錢﹞烏金石﹝一錢﹞頭胎男乳﹝一合﹞輕粉﹝一錢﹞雄黃﹝一錢﹞水銀﹝煉粉霜白色者﹐三錢﹞上十六味爲細末﹐除黃蠟﹑乳汁二味﹐熬成膏子同藥和丸﹐如菉豆大。小兒用一丸﹐大人三丸﹐重者五丸。冷病用蔥湯﹐熱病用新汲水送下。衣被密蓋﹐勿令透風﹐汗出爲度﹐諸病如失。

【方歌】黍米寸金奇效方﹐癰疽發背服之良。乳香沒藥狗鯉膽蟾硵寶麝白丁香﹐蜈蚣黃蠟烏金石﹐男乳輕雄共粉霜。

又方﹕麥靈丹主治﹕此丹能治癰疽惡毒﹐無名諸瘍及疔瘡回裏﹐令人煩悶神昏。或婦人初發乳證﹐小兒痘疹餘毒﹐或腰腿暴痛等證組成﹕鮮蟾酥﹝二錢﹞活蛛蜘﹝黑色大者佳﹐二十一个﹞定心艸﹝卽兩頭尖﹐鼠糞﹐一錢﹞飛羅面﹝六兩﹞上四味﹐共研一處﹐用菊花熬成稀膏﹐和好撚爲麥子形﹐如麥子大。每服七丸﹐重﹑大者九丸﹐小兒輕證五丸。在上俱用滚白水服﹐下用淡黃酒送服。每一料加麥子一合﹐收磁罐內。

【方歌】麥靈丹治疔毒疽﹐鮮蟾酥與活蜘蛛﹐定心艸共飛羅面黃菊熬膏相合宜。

又方﹕保安萬靈丹主治﹕此方治癰疽疔毒﹐對口發頤﹐風寒濕痺﹐濕痰流注﹐附骨陰疽﹐鶴膝風﹐及左癱右瘓﹐口眼歪斜﹐半身不遂血气凝滯﹐徧身走痛﹐步履艱辛﹐偏墜疝气﹐偏正頭痛破風牙關緊閉﹐截解風寒﹐無不應效。

組成﹕茅山蒼術﹝八兩﹞麻黃羌活荊芥防風細辛川烏﹝湯泡﹐去皮﹞艸烏﹝湯泡﹐去皮﹞川芎石斛全蠍當歸甘艸天麻何首烏﹝各一錢﹞雄黃﹝六錢﹞上十六味﹐爲細末﹐煉蜜爲丸﹐重三錢﹐朱砂爲衣磁罐收貯。視年歲老壯﹐病勢緩急﹐斟酌用之。如惡瘡初起二﹑三日間﹐或癰疽已成至十日前後﹐未出膿者狀若傷寒﹐頭痛煩渴﹐拘急惡寒﹐肢體疼痛﹐惡心嘔吐﹐四肢沈重﹐恍惚悶亂﹐皮膚壯熱﹐及傷寒四時感冒傳變疫證﹐惡寒身熱﹐俱宜服之。用蔥白九枝﹐煎湯調服一丸﹐蓋被出汗爲效。如汗遲以蔥湯催之﹐其汗必出﹐如淋如洗﹐令其自收﹐不可露風﹐患者自快﹐瘡未成者卽消﹐已成者卽髙腫潰膿。如病無表裏相兼﹐不必發散﹐只用熱酒化服。

按語﹕此方原載諸風癱瘓門中﹐今移錄於此者﹐蓋瘡瘍皆起於榮衛不調﹐气血凝滯﹐始生癰腫。此藥專能發散﹐又能順气搜風﹐通行經絡﹐所謂結者開之也。經云﹕汗之則瘡已﹐正與此相合也。服後當避風﹐忌冷物﹐戒房事如婦人有孕者勿服。

【方歌】萬靈丹治諸痺病﹐此藥猶能治腫瘍﹐發表毒邪從汗解通行經絡效非常﹐麻黃羌活荊防細﹐川艸烏芎石斛蒼全蠍當歸甘艸等﹐天麻何首共雄黃。

外科卷上﹨編輯外科心法要訣

腫瘍敷貼類方

凡腫瘍初起時﹐腫髙赤痛者﹐宜敷涼藥﹐以寒勝熱也。

然亦不可太過﹐過則毒爲寒凝﹐變爲陰證。如漫腫不紅似有頭而不痛者﹐宜敷溫藥﹐乃引毒外發也。經云﹕發表不遠熱﹐敷熱藥亦發表之意。凡調敷藥﹐須多攪則藥稠粘。敷後貼紙﹐必須撕斷﹐則不崩裂﹐不時用原汁潤之。蓋借濕以通竅﹐幹則藥气不入﹐更添拘急之苦矣。凡去敷藥﹐必看毛孔有汗﹐意者爲血脈通﹐熱气散也﹐反此者逆。

方劑﹕如意金黃散組成﹕此散治癰疽發背﹐諸般疔腫﹐跌撲損傷﹐濕痰流毒﹐大頭時腫﹐漆瘡火丹﹐風熱天泡﹐肌膚赤腫﹐幹濕腳气婦女乳癰﹐小兒丹毒﹐凡一切諸般頑惡熱瘡﹐無不應效誠瘡科之要藥也。

組成﹕南星陳皮蒼術﹝各二斤﹞黃柏﹝五斤﹞姜黃﹝五斤﹞甘艸﹝二斤﹞白芷﹝五斤﹞上白天花粉﹝十斤﹞厚朴﹝二斤﹞大黃﹝五斤﹞上十味共爲咀片﹐曬漧磨三次﹐用細絹羅篩﹐貯磁罐﹐勿泄气。凡遇紅赤腫痛﹐發熱未成膿者﹐及夏月時俱用茶淸同蜜調敷。如欲作膿者﹐用蔥湯同蜜調敷。

如漫腫無頭﹐皮色不變﹐濕痰流毒﹐附骨癰疽﹐鶴膝風等證﹐俱用蔥酒煎調敷。如風熱所生﹐皮膚亢熱﹐色亮遊走不定﹐俱用蜜水調敷。如天泡火丹﹐赤遊丹﹐黃水漆瘡﹐惡血攻注等證﹐俱用大藍根葉搗汁調敷﹐加蜜亦可。湯潑火燒﹐皮膚破爛﹐麻油調敷。以上諸引調法乃別寒熱溫涼之治法也。

【方歌】如意金黃敷陽毒﹐止痛消腫實良方﹐南陳蒼柏姜黃艸白芷天花朴大黃。

又方﹕五龍膏主治﹕此膏治癰疽陰陽等毒﹐腫痛未潰者﹐敷之卽拔出膿毒。

組成﹕五龍艸﹝卽烏蘞梅﹐詳《本艸綱目》蔓艸部﹐俗名五爪龍﹐江浙多產之﹞金銀花豬薟艸車前艸﹝連根葉﹞陳小粉﹝各等份﹞上四味俱用鮮艸葉﹐一處搗爛﹐再加三年陳小粉並飛鹽末二﹑三分﹐共搗爲稠糊。徧敷瘡上﹐中畱一頂用膏貼蓋﹐避風爲主。若冬月艸無鮮者﹐預采蓄下陰榦爲末﹐用陳米醋調敷﹐一如前法並效。如此方內五龍艸﹐或缺少不便﹐倍加豬薟艸亦效。

【方歌】五龍膏用拔膿毒﹐平劑五龍艸銀花﹐薟艸車前俱搗爛小粉飛鹽攪糊搽。

又方﹕四虎散主治﹕此散治癰疽腫硬﹐厚如牛領之皮﹐不作膿腐者﹐宜用此方。

組成﹕艸烏狼毒半夏南星﹝各等份﹞上四味爲細末﹐用豬腦同搗﹐徧敷瘡上﹐畱頂出气

【方歌】四虎散敷陰疽癰﹐頑腫不痛治之平﹐厚似牛皮難潰腐艸烏狼毒夏南星。

又方﹕眞君妙貼散主治﹕此散治癰疽諸毒﹐頑硬惡瘡﹐散漫不作膿者﹐用此藥敷之﹐不痛者卽痛﹐痛者卽止。如皮破血流﹐濕爛疼苦天泡火丹﹐肺風酒刺等證﹐並用之皆效。

組成﹕蕎面﹝五斤﹞明淨硫黃﹝爲末﹐十斤﹞白面﹝五斤﹞上三味﹐共一處﹐用淸水微拌﹐幹濕得宜﹐趕成薄片微曬﹐單紙包裹﹐風中陰漧﹐收用。臨時研細末﹐新汲水調敷。如皮破血流濕爛者﹐用麻油調敷。天泡﹑火丹﹑酒刺者﹐用靛汁調搽並效。

【方歌】眞君妙貼硫二面﹐水調頑硬不痛膿﹐油調濕爛流血痛靛汁泡丹酒刺風。

又方﹕二靑散主治﹕此散治一切陽毒紅腫﹐疼痛興熱等證﹐未成者卽消。

組成﹕靑黛黃柏白蘞白薇﹝各一兩﹞靑露﹝卽芙蓉葉﹐三兩﹞白芨白芷水龍骨﹝卽多年﹝舟念﹞船舊油灰﹞白鮮皮﹝各一兩﹞天花粉﹝三兩﹞大黃﹝四兩﹞朴硝﹝一兩﹞上十二味爲末﹐用醋﹑蜜調敷。已成者畱頂﹐未成者徧敷。

【方歌】二靑散用敷陽毒﹐腫痛紅熱用之消﹐黛藥蘞薇靑露芨芷龍鮮粉大黃硝。

又方﹕坎宮錠子主治﹕此錠子治熱毒腫痛﹐焮赤諸瘡﹐並搽痔瘡最效。

組成﹕京墨﹝一兩﹞胡黃連﹝二錢﹞熊膽﹝三錢﹞麝香﹝五分﹞兒茶﹝二錢﹞冰片﹝七分﹞牛黃﹝三分﹞上七味爲末﹐用豬膽汁爲君﹐加生薑汁﹑大黃水浸取汁﹐釅醋各少許﹐相和藥成錠。用涼水磨濃﹐以筆蘸塗之。

【方歌】坎宮錠子最淸涼﹐熱腫諸瘡並痔瘡﹐京墨胡連熊膽麝兒茶冰片共牛黃。

又方﹕離宮錠子主治﹕此錠子治疔毒腫毒﹐一切皮肉不變﹐漫腫無頭﹐搽之立效。

組成﹕血竭﹝三錢﹞朱砂﹝二錢﹞膽礬﹝三錢﹞京墨﹝一兩﹞蟾酥﹝三錢﹞麝香﹝一錢五分﹞上六味爲末﹐涼水調成錠﹐涼水磨濃塗之。

【方歌】離宮錠治諸疔毒﹐漫腫無頭涼水塗﹐血竭朱砂爲細末膽礬京墨麝蟾酥。

又方﹕白錠子主治﹕此錠專敷初起諸毒﹐癰疽疔腫﹐流注痰包惡毒﹐及耳﹑痔耳挺等證。

組成﹕白降丹﹝卽白靈藥﹐四錢﹞銀黝﹝二錢﹞寒水石﹝二錢﹞人中白﹝二錢﹞上四味﹐共爲細末﹐以白芨面打糊爲錠﹐大小由人不可入口。每用以陳醋研敷患處﹐如幹再上﹐自能消毒。

【方歌】白錠專敷初起毒﹐癰疽疔腫與痰包﹐降丹銀黝人中白寒水白及醋研消。

又方﹕蝌蚪拔毒散主治﹕此散治無名大毒﹐一切火毒﹑瘟毒﹐敷之神效。

組成﹕寒水石﹝研極細末﹞淨皮硝﹝研極細末﹞川大黃﹝研極細末﹐各等份﹞蝦蟆子﹝初夏時﹐河內有蝌蚪成羣﹐大頭長尾者撈來收壇內泥封口﹐埋至秋天化成水﹞上用蝌蚪水一大碗﹐入前藥末﹐各二兩﹐陰漧再研勻﹐收磁罐內。每用時﹐以水調塗患處。

【方歌】拔毒散治無名毒﹐火毒瘟毒俱可施﹐寒水硝黃蝌蚪水浸榦藥末水調之。

又方﹕二味拔毒散主治﹕此散治風濕諸瘡﹐紅脹痛癢﹐疥痱等疾﹐甚效。

組成﹕明雄黃白礬﹝各等份﹞上二味爲末﹐用茶淸調化﹐鵝翎蘸掃患處﹐癢痛自止﹐紅腫卽消。

【方歌】二味拔毒消紅腫﹐風濕諸瘡痛癢寧﹐一切肌膚疥痱疾雄礬爲末用茶淸。

又方﹕回陽玉龍膏主治﹕此膏治癰疽陰瘡﹐不發熱﹐不興痛﹐不腫髙﹐不作膿及寒濕流注﹐冷痛痺風﹐腳气手足頑麻﹐筋骨疼痛﹐及一切皮色不變﹐漫腫無頭﹐鶴膝風等證。但無肌熱者一槪敷之﹐俱有功效。

組成﹕軍姜﹝炒﹐三兩﹞肉桂﹝五錢﹞赤芍﹝炒﹐三錢﹞南星﹝一兩﹞艸烏﹝炒﹐三兩﹞白芷﹝一兩﹞上六味制畢﹐共爲細末﹐熱酒調敷。

【方歌】回陽玉龍陰毒證﹐不熱不疼不腫髙﹐軍姜桂芍星烏芷研末須將熱酒調。

又方﹕沖和膏主治﹕此膏治癰疽發背﹐陰陽不和﹐冷熱相凝者﹐宜用此膏敷之。能行气疏風﹐活血定痛﹐散瘀消腫﹐袪冷軟堅﹐誠良藥也。

組成﹕紫荊皮﹝炒﹐五兩﹞獨活﹝炒﹐三兩﹞白芷﹝三兩﹞赤芍﹝炒﹐二兩﹞石菖蒲﹝一兩五錢﹞上五味共爲細末﹐蔥湯﹑熱酒俱可調敷。

【方歌】沖和發背癰疽毒﹐冷熱相凝此藥敷﹐行气疏風能活血紫荊獨芷芍菖蒲。

又方﹕鐵桶膏主治﹕此膏治發背將潰已潰時﹐根腳走散﹐瘡不收束者﹐宜用此藥圍敷。

組成﹕膽礬﹝三錢﹞銅綠﹝五錢﹞麝香﹝三分﹞白芨﹝五錢﹞輕粉﹝二錢﹞郁金﹝二錢﹞五倍子﹝微炒﹐一兩﹞明礬﹝四錢﹞上八味共爲極細末﹐用陳米醋一碗﹐杓內慢火熱至一小杯﹐候起金色黃泡爲度﹐待溫﹐用藥末一錢﹐攪入醋內﹐燉溫﹐用新筆塗於瘡根周圍﹐以棉紙覆蓋藥上瘡根自生縐紋﹐漸收漸緊﹐其毒不致散大矣。

【方歌】鐵桶膏收毒散大﹐周圍敷上束瘡根﹐膽礬銅綠及輕粉五倍明礬麝郁金。

又方﹕烏龍膏主治﹕此膏治一切諸毒﹐紅腫赤暈不消者﹐用此藥敷上﹐極有神效。

組成﹕木鱉子﹝去殼﹐二兩﹞艸烏﹝半兩﹞小粉﹝四兩﹞半夏﹝二兩﹞上四味於鐵銚﹐慢火炒焦﹐黑色爲度﹐研細﹐以新汲水調敷。一日一換﹐自外向裏塗之﹐須畱瘡頂﹐令出毒气。

【方歌】烏龍膏用治諸毒﹐赤暈能收治腫瘍﹐木鱉艸烏小粉夏涼水調敷功效良。

又方﹕神效千槌膏主治﹕此膏專貼瘡瘍﹑疔毒初起﹐貼之卽消。治瘰歷連根拔出大人﹝月廉﹞瘡﹐小兒蟺拱頭等證﹐並效。

組成﹕土木鱉﹝去殼﹐二个﹞白嫩松香﹝揀淨﹐四兩﹞銅綠﹝研細﹐一錢﹞乳香﹝二錢﹞沒藥﹝二錢﹞蓖麻子﹝去殼﹐七錢﹞巴豆肉﹝五粒﹞杏仁﹝去皮﹐一錢﹞上八味合一處﹐石臼內搗三千餘下﹐卽成膏﹔取起浸涼水中。用時隨瘡大小﹐用手撚成薄片﹐貼瘡上用絹蓋之。

【方歌】幹槌膏貼諸疔毒﹐瘰歷﹝月廉﹞瘡蟺拱頭﹐木鱉松香銅乳沒﹐蓖麻巴豆杏仁投。

又方﹕馬齒莧膏主治﹕馬齒莧性味淸涼﹐能解諸毒﹐今用其一味﹐或服或敷甚有功效﹐所治諸證列後﹕一治楊梅徧身如癩﹐喉硬如管者﹐取莧碗粗一握﹐酒水煎服出汗。

一治發背諸毒。用莧一握﹐酒煎或水煮﹐冷服出汗﹐再服退熱去腐﹐三卽卽愈。並杵莧敷之。

一治多年頑瘡﹑﹝月廉﹞瘡﹐痛疼不收口者﹐杵莧敷之取虫。一日一換﹐三日後腐肉已盡﹐紅肉如珠時換生肌藥收口。

一治面腫唇緊﹐搗汁塗之。

一治婦人臍下生瘡﹐痛癢連及二陰者﹐用莧四兩﹐靑黛一兩﹐研勻塗之。

一治濕癬白禿﹐取石灰末炒紅﹐用莧汁熬膏﹐調勻塗之。

一治丹毒加藍靛根﹐和搗敷之。

【方歌】馬齒莧膏只一味﹐楊梅發背服敷之﹐頑瘡面腫搗汁用婦月陰瘡共黛施﹐濕癬白禿如灰末﹐丹毒藍根相和宜。

外科卷上﹨編輯外科心法要訣

潰瘍主治類方

方劑﹕四君子湯組成﹕人參茯苓白術﹝土炒﹐各二錢﹞甘艸﹝一錢﹞上四味﹐姜三片﹐棗二枚﹐水煎服。

又方﹕四物湯組成﹕川芎﹝一錢五分﹞當歸﹝酒洗﹐三錢﹞白芍﹝炒﹐二錢﹞地黃﹝三錢﹞上四味﹐水煎服。

又方﹕八珍湯組成﹕人參﹝一錢﹞茯苓﹝一錢﹞白術﹝一錢五分﹞甘艸﹝炙﹐五分﹞川芎﹝一錢﹞當歸﹝一錢﹞白芍﹝炒﹐一錢﹞地黃﹝一錢﹞上八味﹐水煎服。

加減﹕十全大補湯於八珍湯內﹐加黃耆﹑肉桂﹐水煎人參養榮湯於十全大補湯內﹐去川芎﹐加陳皮﹑遠志﹑五味子水煎服。

內補黃耆湯於十全大補湯內﹐去白術﹐加遠志﹑麥門冬﹐水煎服按語﹕四君子湯﹐補气不足者也。四物湯﹐補血不足者也。八珍湯﹐雙補血气不足者也。十全大補湯﹐大補血气諸不足者也。人參養榮湯﹐去川芎者﹐因面黃血少﹐加陳皮以行气之滯﹐五味子以收斂气血﹐遠志以生心血也。內補黃耆湯﹐治潰瘍口漧。去白術者﹐避其燥能亡津也。

加遠志麥冬者﹐以生血生津也。如痛者﹐加乳香﹑沒藥以定痛。硬者﹐加穿山甲﹑皂角刺以消硬也。以上諸方凡癰疽潰後諸虛者﹐悉準於此﹐當隨證酌用之。

【方歌】四君參苓白術艸﹐四物芎歸芍地黃﹐二方雙補八珍是更加耆桂十補湯。榮去芎加陳遠味﹐內去術加遠冬良痛甚乳沒硬穿皂﹐潰後諸虛斟酌方。

又方﹕異功散組成﹕人參﹝二錢﹞白術﹝土炒﹐二錢﹞茯苓﹝一錢﹞甘艸﹝炙﹐五分﹞陳皮﹝五分﹞上五味﹐姜三片﹐棗二枚﹐水煎服。

又方﹕理中湯組成﹕人參﹝二錢﹞白術﹝土炒﹐二錢﹞漧薑﹝一錢﹞甘艸﹝炙﹐五分﹞上四味﹐水煎服。

又方﹕六君子湯組成﹕人參﹝二錢﹞白術﹝土炒﹐二錢﹞茯苓﹝一錢﹞甘艸﹝炙﹐一錢﹞陳皮﹝一錢﹞半夏﹝制﹐一錢五分﹞上六味﹐姜三片﹐棗二枚﹐水煎服。

又方﹕香砂六君子湯組成﹕人參﹝一錢﹞白術﹝土炒﹐二錢﹞茯苓﹝一錢﹞甘艸﹝炙﹐五分﹞藿香﹝或木香﹐一錢﹞陳皮﹝一錢﹞半夏﹝制﹐一錢五分﹞砂仁﹝五分﹞上八味﹐姜三片﹐水煎服。

按語﹕四君子湯加陳皮﹐名異功散﹐潰後脾虛气滯者宜之。四君子湯減茯苓﹐加漧薑﹐名理中湯﹐潰後脾虛寒滯者宜之。蓋气虛則陽虛﹐陽虛生寒﹐故於補气藥中﹐加溫熱之味也。四君子湯加陳皮﹑半夏﹐名六君子湯﹐潰後气虛有痰者宜之。六君子湯加藿香﹝或木香﹞﹑砂仁﹐名香砂六君子湯﹐潰後胃虛痰飲嘔吐者宜之。無痰飲气虛嘔逆甚者﹐加丁香﹑沈香。潰後﹐气虛有寒﹐加肉桂﹑附子。潰後瀉者﹐加訶子﹑肉豆蔻。腸滑不固﹐加罌粟殼。食少咳嗽者﹐加桔梗﹑麥冬﹑五味子。渴者加漧葛。傷食脾胃虛弱﹐加山查﹑神麯﹑穀芽﹝或麥茅﹞。

此皆潰後气不足者﹐以四君子湯爲主﹐隨證加減也。

【方歌】四君加陳異功散﹐理中減苓加漧薑﹐有痰陳半六君子嘔吐砂仁木藿香﹐逆加丁沈寒桂附﹐瀉加訶蔻粟滑腸咳枯冬味渴加葛﹐傷食查麯穀麥良。

加減﹕托裏定痛湯於四物湯內﹐加肉桂﹑乳香﹑沒藥﹑粟谷﹐水煎服。

聖愈湯於四物湯內﹐加柴胡﹑人參﹑黃耆﹐水煎服。

柴胡四物湯於四物湯內﹐加柴胡﹑人參﹑黃芩﹑半夏﹑甘艸﹐水煎服。

地骨皮飲於四物湯內﹐加丹皮﹑地骨皮。

知柏四物湯於四物湯內﹐加知母﹑黃柏。

三黃四物湯於四物湯內﹐加黃連﹑黃芩﹑黃柏。

按語﹕托裏定痛湯﹐潰後血虛疼痛者宜之。聖愈湯﹐潰後血虛內熱﹐心煩气少者宜之。柴胡四物湯﹐潰後血虛有寒熱者宜之。地骨皮飲﹐潰後不寒者宜之。知柏四物湯﹐潰後五臟陰火骨蒸者宜之。三黃四物湯﹐潰後六腑陽火煩熱者宜之。蓋血虛則陰虛﹐陰虛生熱﹐故補血藥中﹐多加寒涼之味也。此皆潰後血不足者﹐以四物湯爲主﹐隨證加減也。

【方歌】四物加桂乳沒粟﹐托裏定痛功效奇﹐聖愈四物參耆入血虛血熱最相宜。血虛寒熱小柴合﹐惟熱加丹地骨皮陽火煩熱三黃合﹐陰火骨蒸加柏知。

又方﹕補中益气湯主治﹕補中益气湯﹐治瘡瘍元气不足﹐四肢倦怠﹐口漧時熱飲食無味﹐脈洪大無力﹐心煩气怯者﹐俱宜服之。

組成﹕人參﹝一錢﹞當歸﹝一錢﹞生黃耆﹝二錢﹞白術﹝土炒﹐一錢﹞升麻﹝三分﹞柴胡﹝三分﹞甘艸﹝炙﹐一錢﹞麥冬﹝去心﹐一錢﹞五味子﹝研﹐五分﹞陳皮﹝五分﹞上十味﹐水二鐘﹐姜三片﹐棗二枚﹐煎一鐘﹐空心熱服。

又方﹕人參黃耆湯組成﹕治潰瘍虛熱﹐不睡少食﹐或寒濕相凝作痛者效。卽前方去柴胡﹐加神麯五分炒﹐蒼術五分炒﹐黃柏五分炒。

【方歌】補中益气加麥味﹐潰後見證同內傷﹐參耆歸術升柴艸麥味陳皮引棗姜﹐人參黃耆寒濕熱﹐加麯蒼柏減柴方。

又方﹕獨參湯主治﹕此湯治潰瘍膿水出多﹐元气虛餒﹐外無邪气﹐自汗脈虛者宜服之。

組成﹕人參﹝二兩﹞上一味水二鐘﹐棗十枚﹝或蓮肉﹑元眼肉﹞煎好徐徐服之。若煎至稠厚﹐卽成膏矣。作三次﹐用醇酒熱化服之亦可。

【方歌】膿水過多元气餒﹐不生他恙獨參宜﹐徐徐代飲無窮妙棗蓮元肉共煎之。

又方﹕溫胃飲主治﹕此湯治癰疽脾胃虛弱﹐或內傷生冷﹐外感寒邪﹐致生呃逆﹐中脘疼痛﹐嘔吐淸水等證﹐宜急服之。

組成﹕人參﹝一錢﹞白術﹝土炒﹐二錢﹞漧薑﹝炮﹐一錢﹞甘艸﹝一錢﹞丁香﹝五分﹞沈香﹝一錢﹞柿蒂﹝十四个﹞吳萸﹝酒洗﹐七分﹞附子﹝制﹐一錢﹞上九味﹐水三鐘﹐姜三片﹐棗二枚﹐煎八分﹐不拘時服。

【方歌】溫胃飲治寒呃逆﹐內傷外感胃寒生﹐理中加丁沈柿蒂寒盛吳萸附子寧。

又方﹕橘皮竹茹湯主治﹕此湯治潰瘍﹐胃火上逆气沖﹐以致時時呃逆﹐身熱煩渴口漧唇焦﹐此熱呃也﹐服之有效。

組成﹕橘紅﹝二錢﹞竹茹﹝三錢﹞生薑﹝一錢﹞柿蒂﹝七个﹞人參﹝一錢﹞黃連﹝一錢﹞上六味﹐水二鐘﹐煎八分﹐空心溫服。

【方歌】橘皮竹茹熱呃逆﹐胃火气逆上衝行﹐橘紅竹茹姜柿蒂虛加參補熱連淸。

又方﹕胃愛丸主治﹕此丸治潰瘍脾胃虛弱﹐諸味不喜者﹐宜服此丸﹐助脾气開胃口﹐而飲食自進矣。

組成﹕人參﹝一兩﹞山藥﹝肥大上白者﹐切片﹐男乳令拌透﹐曬漧微焙﹐一兩﹞建蓮肉﹝去皮﹑心﹐五錢﹞白豆蔻﹝三錢﹞小紫蘇﹝蜜拌曬漧﹐微蒸片時﹐連梗葉切片﹐五錢﹞陳皮﹝用陳老米先洗黃色﹐方入同炒﹐微燥﹐勿焦﹐六錢﹞云片白術﹝鮮白者﹐米泔浸去澀水﹐切片曬漧﹐同麥芽拌炒﹐一兩﹞甘艸﹝炙﹐三錢﹞上白茯苓﹝切一片厚咀片﹐用砂仁二錢同茯苓同碗內飯上蒸熟﹐一兩﹞上九味﹐共爲細末﹐用老米二合﹐微焙碾粉﹐泡荷葉熬湯打糊丸﹐梧桐子大。每服八十丸﹐淸米湯送下不拘時服。

【方歌】不思飲食宜胃愛﹐開胃扶脾效若仙﹐異功山藥蘇梗葉建蓮白蔻米糊丸。

又方﹕淸震湯主治﹕治潰瘍脾腎虛弱﹐或誤傷生冷﹐或气惱勞役﹐或病後入房太早﹐以致寒邪乘入中脘﹐乃生呃逆﹐急服之。

組成﹕人參益智仁半夏﹝制﹐各一錢﹞澤瀉﹝三分﹞香附陳皮白茯苓﹝各一錢﹞附子﹝制﹐一錢﹞炙甘艸﹝一錢﹞柿蒂﹝二十四个﹞水煎服。

【方歌】淸震湯治腎家寒﹐人參益智半夏攢﹐澤瀉香附陳茯苓附子甘艸柿蒂煎。

又方﹕二神丸主治﹕此丸治癰疽﹐脾腎虛弱﹐飲食不消﹐黎明溏瀉者﹐服之有效。

組成﹕肉果﹝面裹煨﹐肥大者﹐搗去油﹐二兩﹞補骨脂﹝微炒香﹐四兩﹞上二味﹐共爲細末﹐用大棗四十九枚﹐老生薑四兩切片﹐水浸姜﹑棗﹐煮至水漧爲度﹐取棗肉爲丸﹐桐子大。每夜半﹐用淸米湯送下七十丸﹐治腎瀉脾瀉甚效。

【方歌】二神丸治脾腎弱﹐飲食不化瀉黎明﹐肉果補脾骨脂腎生薑煮棗肉丸成。

又方﹕加味地黃丸主治﹕此丸治癰疽已潰﹐虛火上炎﹐口漧作渴者﹐宜服之。

組成﹕熟地﹝酒蒸﹐搗膏﹐八兩﹞山藥﹝炒﹐四兩﹞山萸肉﹝去核﹐五兩﹞白茯苓﹝四兩﹞牡丹皮﹝酒洗﹐四兩﹞澤瀉﹝蒸﹐三兩﹞肉桂﹝六錢﹞五味子﹝炒﹐三兩﹞上八味共爲末﹐煉蜜丸如梧桐子大﹐每服二錢﹐空心鹽湯送下。

【方歌】加味地黃勞傷腎﹐水衰津少渴良方﹐山萸山藥丹苓澤肉桂五味熟地黃。

又方﹕參術膏主治﹕此膏治癰疽發背等證﹐大潰膿血之後﹐血气大虛﹐急宜用此補之。

組成﹕人參﹝切片﹐用水五大碗﹐沙鍋慢火熬至三碗﹐將渣再煎汁一碗﹐共享密絹濾淨﹐復熬稠厚﹐磁碗內收貯﹐聽用﹐半斤﹞云片白術﹝六兩﹞懷慶熟地﹝俱熬﹐同上法﹐六兩﹞以上三膏﹐各熬完畢﹐各用磁罐盛之﹐入水中待冷取起﹐密蓋勿令泄气。如患者精神短少﹐懶於言動﹐短气自汗者﹐以人參膏三匙﹐白術膏二匙﹐地黃膏一匙俱用無灰好酒一杯﹐燉熱化服。如脾虛弱﹐飲食減少或食不知味﹐或已食不化者﹐用白術膏三匙﹐人參膏二匙﹐地黃膏一匙﹐熱酒化服。如腰膝酸軟﹐腿腳無力皮膚枯槁者﹐用地黃膏三匙﹐參術膏各二匙化服。如气血脾胃相等﹐無偏勝者﹐三膏每各二匙﹐熱酒化服。此膏用於淸晨及臨睡時﹐各進一次﹐自然彊健精神﹐頓生气血﹐新肉易長﹐瘡口易合﹐一切瘡形危險﹐勢大膿多者﹐服之自無變證也。夏天炎熱﹐恐膏易變﹐令作二次熬用亦好。愈後常服﹐能須髮變黑﹐返老還童。以上諸方﹐功難及此。

【方歌】參術膏治大膿後﹐血气雙補此方宗﹐人參白術同熟地熬成膏服有奇功。

又方﹕八仙糕主治﹕此糕治癰疽脾胃虛弱﹐食少嘔泄﹐精神短少﹐飲食無味食不作饑﹐及平常無病久病者服之﹐能健脾胃。

組成﹕山藥﹝六兩﹞人參﹝六兩﹞粳米﹝七升﹞糯米﹝七升﹞白蜜﹝一斤﹞白糖霜﹝二兩半﹞蓮肉﹝六兩﹞芡實﹝六兩﹞白茯苓﹝六兩﹞上將山藥﹑人參﹑蓮肉﹑芡實﹑茯苓五味﹐各爲細末﹐再將粳﹑糯米爲粉﹐與上藥末和勻﹔將白糖入蜜湯中燉化﹐隨將粉藥乘熱和勻﹐攤鋪籠內﹐切成條蒸熟火上烘漧﹐磁器收貯。每日淸早白湯泡數條﹐或幹用亦可﹐饑時隨用﹐服至百日﹐啟脾壯胃﹐功難筆述。

【方歌】八仙糕用健脾胃﹐食少嘔泄服之靈﹐山藥人參粳糯米蜜糖蓮芡白雪苓。

外科卷上﹨編輯外科心法要訣

洗滌類方

洗有蕩滌之功。滌洗則气血自然舒暢﹐其毒易於潰腐而無壅滯也。凡腫在四肢者﹐﹝榻﹞漬之﹔在腰腹脊背者﹐淋之﹔在下部者﹐浴之﹐俱以布帛或棉蘸洗﹐稍溫卽易﹐輕者日洗一次﹐重者日夜洗二次﹐每日洗之﹐不可間斷。凡洗時﹐冬月要猛火以逼寒气﹐夏月要明窗以避風涼。若不愼此﹐輕則有妨收口﹐重則恐變純陰。夫洗藥不一﹐如初腫與將潰者﹐俱用蔥歸﹝榻﹞腫湯燙洗如陰證不起者﹐俱用艾茸湯敷法。如潰後﹐俱用豬蹄湯燙洗。用豬蹄湯者﹐以肋肉之气而逐腐也。此滌洗之法﹐乃瘍科之要藥也。

方劑﹕蔥歸﹝榻﹞腫湯主治﹕此湯治癰疽瘡瘍﹐初腫將潰之時﹐用此湯洗之﹐以瘡內熱癢爲度。

組成﹕獨活﹝三錢﹞白芷﹝三錢﹞蔥頭﹝七个﹞當歸﹝三錢﹞甘艸﹝三錢﹞上五味﹐以水三大碗﹐煎至湯醇﹐濾去渣﹐以絹帛蘸湯熱洗﹐如溫再易之。

【方歌】蔥歸﹝榻﹞腫洗諸毒﹐初起將潰用之宜﹐洗至熱癢斯爲度﹐獨芷蔥歸甘艸俱。

又方﹕艾茸敷法主治﹕此膏治陰瘡黑陷而不痛者﹐用之爲良。以知痛則生﹐不知痛出紫血者死﹐然必內服大補回陽之劑以助之。

組成﹕硫黃﹝五錢﹞雄黃﹝五錢﹞艾茸﹝一斤﹞上以硫﹑雄二味爲末﹐同艾入水煎半日﹐水將幹﹐取艾出﹐搗爛﹐溫敷患處。再煎再易﹐十餘次爲度。

【方歌】艾茸敷法治陰瘡﹐黑陷不痛用之良﹐石硫黃雄同艾煮搗成膏敷定能康。

又方﹕豬蹄湯主治﹕此湯治癰疽﹑諸毒流膿者﹐熬好洗之﹐以助肉气﹐消腫散風﹐脫腐止痛﹐去惡肉﹐活死肌﹐潤瘡口。如腐盡者不必用之﹐當以米泔水熱洗之﹐令瘡潔淨。不可過洗過洗則傷水﹐皮膚破爛﹐難生肌肉斂口矣。

組成﹕黃芩甘艸當歸赤芍白芷蜂房羌活﹝各等份﹞上七味﹐共爲粗末﹐看証之大小﹐定藥之多少。先將﹝火賁﹞豬前蹄一隻﹐用水六碗﹐煮蹄軟爲度﹐將汁濾淸﹐吹去汁上油花﹐卽用粗藥末一兩﹐投於汁中﹔再用微火煎十數沸﹐濾去渣﹐候湯微溫﹐卽用方盤一个靠身於瘡下放定﹐隨用軟絹蘸湯淋洗瘡上﹐並入孔內輕手捺盡內膿﹐庶敗腐宿膿﹐隨湯而出﹐以淨爲度﹔再以軟帛疊七﹑八重﹐蘸湯勿令大幹﹐覆於瘡上﹐兩手輕按片時﹐帛溫再換﹐如此再按四﹑五次﹐可以洗通血气解毒止痛去瘀也。洗訖用絹帛挹幹﹐卽隨證以應用之藥貼之。

【方歌】豬蹄湯治癰疽毒﹐已潰流膿用此方﹐消腫散風能止痛芩甘歸芍芷蜂羌。

外科卷上﹨編輯外科心法要訣

膏藥類方

方劑﹕萬應膏主治﹕此膏治一切癰疽發背﹐對口諸瘡﹐痰核流注等毒﹐貼之甚效。

組成﹕川烏艸烏生地白蘞白芨象皮官桂白芷當歸赤芍羌活苦參土木鱉穿山甲烏藥甘艸獨活元參定粉大黃﹝各五錢﹞上十九味﹐定粉在外﹐用淨香油五斤﹐將藥浸入油內。春五夏三﹐秋七冬十﹐候日數已足﹐入潔淨大鍋內慢火熬至藥枯﹐浮起爲度。住火片時﹐用布袋濾去渣將油稱準﹐每油一斤﹐對定粉半斤﹐用桃柳枝不時攪之﹐以黑如漆﹐亮如鏡爲度﹐滴入水內成珠﹐薄紙攤貼

【方歌】萬應膏用貼諸毒﹐發背癰疽對口瘡﹐川艸烏同地薟芨象皮桂芷芍歸羌﹐苦參木鱉穿烏藥﹐甘獨元參定粉黃。

又方﹕紅珠膏主治﹕此膏治一切癰疽腫毒﹐流注頑﹝月廉﹞﹐風寒濕痺﹐瘰歷乳癰﹐痰核﹐血風等瘡﹐及頭痛牙疼﹐腰腿痛等證悉驗。

組成﹕制麻油﹝四兩﹞制松香﹝一斤﹞上將麻油煎滚﹐入松香文火溶化﹐柳枝攪候化盡離火下細藥末二兩三錢﹐攪勻﹐卽傾於水內﹐拔扯數十次﹐易水浸之聽用。

加減﹕一﹑瘀血腫毒瘰歷等證﹐但未破者﹐再加魏香散﹐隨膏之大小﹐患之輕重﹐每加半分至三﹑二分爲率。

一﹑毒深膿不盡﹐及頑瘡對口等證﹐𨿽潰必用此膏獲效。

一﹑未破者貼之勿揭﹐揭則作癢。痛亦勿揭﹐能速於成膿。患在平處者﹐用紙攤貼﹔患在灣曲轉動處者用絹帛攤貼。

一﹑﹝月廉﹞瘡及臀﹑腿寒濕等瘡﹐先用茶淸入白礬少許﹐洗淨貼之見效。

一﹑頭痛貼太陽穴﹐牙痛塞牙縫內。

一﹑內癰等證﹐作丸用蛤粉爲衣服下。

一﹑便毒痰核﹐多加魏香散﹔如膿瘡﹐再加銅靑。如蟺拱頭﹐癬毒﹐貼之亦效。

制法﹕制油法﹕每麻油一斤﹐用當歸﹑木鱉子肉﹑知母﹐細辛﹐白芷﹑巴豆肉﹑文蛤﹝打碎﹞﹑山茨菇﹝打碎﹞﹑紅芽大戟﹐續斷各一兩﹐槐﹑柳枝各二十八寸﹐入油鍋內浸二十一日﹐煎枯去渣﹐取油聽用。查朝鮮琥珀膏﹐多續隨子﹐此方宜加之。

制松香法﹕擇片子淨嫩松香﹝爲末﹞十斤﹐取槐﹑柳﹑桃﹑桑﹑芙蓉等五樣枝各五斤﹐銼碎﹐用大鍋水煎濃汁﹐濾淨再煮一次各收之﹐各分五分﹐每用初次汁一分煎滚入松香末二斤﹐以柳﹑槐枝攪之﹐煎至松香沈下水底爲度﹐卽傾入二次汁內﹐乘熱拔扯數十次﹐以不斷爲佳﹐候溫作餅收之。餘香如法。

又方﹕膏內細藥方組成﹕乳香沒藥﹝各五錢﹞明雄黃﹝四錢﹞血竭﹝五錢﹞麝香﹝一錢﹞輕粉﹝二錢﹞上爲細末﹐加入膏內。

又方﹕魏香散組成﹕乳香沒藥血竭﹝各等分﹞阿魏麝香﹝各減半﹞爲末﹐罐收聽用。

【方歌】紺珠膏貼癰疽毒﹐流注頑﹝月廉﹞濕痺名﹐瘰歷乳癰痰核塊﹐血風頭痛及牙疼。松香化入麻油內﹐乳沒雄黃竭麝輕﹐隨證更加魏香散﹐麝香魏竭乳沒並。

又方﹕陀僧膏主治﹕此膏專貼諸般惡瘡﹐流注瘰歷﹐跌撲損破﹐金刃誤傷等證﹐用之有效。

組成﹕南陀僧﹝研末﹐二十兩﹞赤芍﹝二兩﹞全當歸﹝二兩﹞乳香﹝去油﹐研﹐五錢﹞沒藥﹝去油﹐研﹐五錢﹞赤石脂﹝研﹐二兩﹞苦參﹝四兩﹞百艸霜﹝篩﹐研﹐二兩﹞銀黝﹝一兩﹞桐油﹝二斤﹞香油﹝一斤﹞血竭﹝研﹐五錢﹞孩兒茶﹝研﹐五錢﹞川大黃﹝半斤﹞上藥﹐先將赤芍﹑當歸﹑苦參﹑大黃﹐入油內炸枯熬至滴水不散﹐再下陀僧末﹐用槐﹑柳枝攪滴至水將欲成珠﹐將百艸霜細細篩入攪勻﹐再將羣藥及銀黝篩入攪極勻﹐傾入水盆內﹐眾手扯千餘下﹐再收入磁盆內常以水浸之。

【方歌】陀僧膏貼諸惡瘡﹐流注瘰歷跌撲傷﹐陀僧赤芍歸乳沒赤脂苦參百艸霜﹐銀黝桐油香油共﹐血竭兒茶川大黃。

又方﹕巴膏方主治﹕此膏貼一切癰疽發背﹐惡瘡﹐化腐生肌﹐甚效。

組成﹕象皮﹝六錢﹞穿山甲﹝六錢﹞山梔子﹝八十个﹞人頭髮﹝一兩二錢﹞血竭﹝另研極細末﹐一錢﹞兒茶﹝另研極細末﹐二錢﹞硵砂﹝另研極細末﹐三錢﹞黃丹﹝飛﹞香油桑﹑槐﹑桃﹑柳﹑杏枝﹝各五十寸﹞上將桑﹑槐﹑桃﹑柳﹑杏五枝﹐用香油四斤﹐將五枝炸枯﹐撈出﹔次入象皮﹑穿山甲﹑人頭髮﹐炸化﹔再入山梔子炸枯﹐用絹將藥渣濾去﹐將油復入鍋內煎滚離火少頃。每油一斤﹐入黃丹六兩﹐攪勻﹐用慢火熬至滴水中成珠﹐將鍋取起﹔再入血竭﹑兒茶﹑硵砂等末攪融﹐用涼水一盆﹐將膏藥傾入水內﹐用手扯藥千餘徧換水數次﹐拔去火气﹐磁罐收貯。用時不宜見火﹐須以銀杓盛之﹐重湯燉化﹐薄紙攤貼。

【方歌】癰疽發背用巴膏﹐象中梔茶發竭硵﹐枝用桑槐桃柳杏黃丹攪和共油熬。

又方﹕亞聖膏主治﹕此膏治一切破爛諸瘡﹐並楊梅結毒﹐貼之甚效。

組成﹕象皮﹝一兩﹞驢甲﹝卽懸蹄﹐一塊﹞雞子淸﹝三个﹞木鱉子﹝七个﹞蛇蛻﹝二錢﹞蟬蛻﹝四錢﹞血餘﹝三錢﹞穿山甲﹝六錢﹞槐枝﹑楡枝﹑艾枝﹑柳枝﹑桑枝﹝各二十一寸﹞黃丹黃蠟麻油﹝三斤﹞上將藥浸七日﹐煎如常法﹐濾去渣。每淨油一斤入黃丹七兩﹐煎成膏﹐入黃蠟五錢化勻﹔再加血竭五錢﹑兒茶三錢﹑乳香三錢﹑沒藥三錢﹑﹝火段﹞牡蠣五錢﹑五靈脂五錢﹐上五味研極細末﹐入膏內成膏﹐出火攤貼。

【方歌】亞聖膏治破爛瘡﹐楊梅結毒貼之良﹐象驢雞鰲蛇蟬蛻血甲槐楡艾柳桑﹐丹蠟麻油勻化後﹐竭茶乳沒蠣靈襄。

又方﹕絳珠膏主治﹕此膏治潰瘍諸毒﹐用之去腐﹑定痛﹑生肌﹐甚效。

組成﹕天麻子肉﹝八十一粒﹞雞子黃﹝十个﹞麻油﹝十兩﹞血餘﹝五錢﹞黃丹﹝水飛﹐二兩﹞白蠟﹝三兩﹞血竭﹝三錢﹞朱砂﹝二錢﹞輕粉﹝三錢﹞乳香﹝三錢﹞沒藥﹝三錢﹞兒茶﹝三錢﹞冰片﹝一錢﹞麝香﹝五分﹞珍珠﹝三錢﹞上將麻油炸血餘至焦枯﹔加麻子肉﹑雞子黃﹐再炸枯去渣﹔入蠟候化﹐離火少時﹐入黃丹攪勻﹐再加細藥和勻﹐收用攤貼。

【方歌】絳珠化腐主生肌﹐麻肉雞黃油血餘﹐丹蠟竭砂輕乳沒兒茶冰麝共珍珠﹐研細和勻隨證用﹐乳巖須要入銀朱。

﹝乳巖加銀朱一兩﹞又方﹕絳紅膏主治﹕此膏治一切腫毒已成﹐疼痛不消者﹐貼之悉效。

組成﹕銀朱﹝五錢﹞上一味爲細末﹐以生桐油調攤如膏。先用神燈照後貼此膏。

【方歌】絳紅膏治毒已成﹐腫痛難消用最靈﹐一味銀朱爲細末桐油調和貼之平。

又方﹕加味太乙膏主治﹕此膏治發背癰疽﹐及一切惡瘡﹐濕痰流注﹐風濕徧身筋骨走注作痛﹐湯燙火燒﹐刀傷棒毒﹐五損內癰﹐七傷外證﹐俱貼患處。又男子遺精﹐女人白帶﹐俱貼臍下。

髒毒腸癰﹐亦可丸服。諸般瘡癤﹐血風癩癢﹐諸藥不止痛癢者﹐並效。

組成﹕白芷當歸赤芍元參﹝各二兩﹞柳枝﹑槐枝﹝各一百寸﹞肉桂﹝二兩﹞沒藥﹝三錢﹞大黃﹝二兩﹞木鱉﹝二兩﹞輕粉﹝研不見星﹐四錢﹞生地﹝二兩﹞阿魏﹝三錢﹞黃丹﹝水飛﹐四十兩﹞乳香﹝五錢﹞血餘﹝一兩﹞上將白芷﹑當歸﹑赤芍﹑元參﹑肉桂﹑大黃﹑木鱉﹑生地八味﹐並槐﹑柳枝用眞麻油稱足五斤﹐將藥浸入油內﹐春五夏三﹐秋七冬十﹐入大鍋內﹐慢火熬至藥枯浮起爲度﹔住火片時﹐用布袋濾淨藥渣﹐將油稱準用細舊絹將油又濾入鍋內﹐要淸淨爲佳﹐將血餘投上慢火熬至血餘浮起﹐以柳枝挑看﹐似膏溶化之象﹐方算熬熟﹐淨油一斤﹐將飛過黃丹六兩五錢﹐徐徐投入﹐火加大些。夏秋亢熱。每油一斤﹐加丹五錢﹐不住手攪候鍋內先發靑煙﹐後至白煙疊疊旋起﹐气味香馥者﹐其膏已成﹐卽便住火。將膏滴入水中﹐試軟硬得中﹐如老加熱油﹐如稀加炒丹﹐每各少許﹐漸漸加火﹐務要冬夏老嫩得所爲佳。候煙盡掇下鍋來﹐方下阿魏﹐切成薄片散於膏上化盡﹔次下乳﹑沒﹑輕粉攪勻﹐傾入水中以柳棍摟成一塊﹐再換冷水浸片時﹐乘溫每膏半斤﹐扯拔百轉成塊﹐又換冷水浸。隨用時每取一塊﹐銅杓內復化﹐隨便攤貼﹐至妙。

【方歌】太乙膏治諸般毒﹐一切瘡傷俱貼之﹐白芷當歸赤芍藥元麥桂沒柳槐枝﹐大黃木鱉輕生地﹐阿魏黃丹乳血餘。

又方﹕白膏藥主治﹕此膏專貼諸瘡腫毒﹐潰破流膿﹐甚效。

組成﹕淨巴豆肉﹝十二兩﹞蓖麻子﹝去殼﹐十二兩﹞香油﹝三斤﹞蝦﹝蟆﹞﹝各銜人發一團﹐五个﹞活鯽魚﹝十尾﹞先將巴豆肉﹑蓖麻子入油內浸三日﹐再將蝦﹝蟆﹞浸一宿。臨熬時入活鯽魚﹐共炸焦﹐去渣淨﹐慢火熬油滴水成珠﹐離火傾於淨鍋內﹔再加官粉二斤半﹐乳香末五錢﹐不時攪之﹐冷定爲度。用時重湯燉化﹐薄紙攤貼

【方歌】白膏專貼諸瘡毒﹐巴豆蓖麻浸入油﹐活鯽蝦﹝蟆﹞同炸後﹐再將官粉乳香投。

又方﹕化腐紫霞膏主治﹕此膏善能穿透諸毒﹐凡發背已成﹐瘀肉不腐及不作膿者用此膏以腐爛瘀肉﹐穿潰膿毒﹐其功甚效。

組成﹕金頂砒﹝五分﹞潮腦﹝一錢﹞螺螄肉﹝用肉﹐曬榦爲末﹐二兩﹞輕粉﹝三錢﹞血竭﹝二錢﹞巴豆仁﹝研﹐用白仁﹐五錢﹞上各爲末﹐共碾一處﹐磁罐收貯。臨用時用麻油調搽頑硬肉上﹐以棉紙蓋上﹐或膏貼俱可。

【方歌】化腐紫霞膏穿毒﹐透膿化腐效如神﹐金砒潮腦螺螄肉粉竭麻仁巴豆仁。

又方﹕貝葉膏主治﹕此膏貼癰疽發背﹐一切潰爛諸瘡。

組成﹕麻油﹝一斤﹞血餘﹝雞子大一个﹞白蠟﹝二兩﹞上將血餘﹐以文火炸化去渣﹐下火入白蠟溶化﹐候溫用棉紙剪塊三張﹐張張於油蠟內蘸之﹐貼於磁器幫上用時揭單張貼患處﹐日換八﹑九次﹐力能定痛去腐生肌﹐其功甚速﹐切勿忽之。

【方歌】貝葉膏治潰爛瘡﹐去腐生肌功效彊﹐血餘麻油煎渣去下火入蠟化貼良。

又方﹕碧螺膏主治﹕此膏治下部濕瘡疥鮮﹐並結毒﹑痰串﹑歷瘡。

組成﹕松香﹝取嫩白者爲佳﹐爲末篩過﹐用銅盆以豬油徧塗之入水至滚﹐入香不住手攪之﹐以香沈底爲度。

卽傾冷水中﹐拔扯百十次﹐以不斷爲度﹞上將麻油煎滴水成珠﹐入松香一片﹐文火溶化﹐看老嫩﹐取起離火住滚﹐徐徐入糠靑﹑膽礬各淨末五錢以柳枝左攪勻爲度。如老加熟豬油二﹑三錢﹐用綠紙薄攤貼之。

【方歌】碧螺膏治疥濕瘡﹐豬脂麻油嫩松香﹐再入糠靑膽礬末綠紙薄攤效非常。

外科卷上﹨編輯外科心法要訣

麻藥類方

方劑﹕瓊酥散主治﹕此散治一切腫毒等瘡﹐服之開鍼不痛。

組成﹕蟾酥﹝一錢﹞半夏﹝六分﹞鬧羊花﹝六分﹞胡椒﹝一錢八分﹞川椒﹝一錢八分﹞蓽撥﹝一錢﹞川烏﹝一錢八分﹞上七味﹐共爲細末﹐每服半分﹐黃酒調服。如欲大開﹐加白酒藥一丸。

【方歌】瓊酥散是麻人藥﹐開鍼不痛用蟾酥﹐蓽撥鬧羊生半夏胡椒川椒與川烏。

又方﹕整骨麻藥主治﹕此藥開取箭頭﹐服之不痛。

組成﹕麻黃胡茄子姜黃川烏艸烏鬧羊花﹝各等份﹞上六味共爲末﹐每服五分﹐茶﹑酒任下﹐欲解﹐用甘艸煎湯﹐服之卽蘇。

【方歌】整骨麻藥取箭頭﹐不傷筋骨可無憂﹐麻黃姜黃胡茄子川艸烏與鬧羊投。

又方﹕外敷麻藥主治﹕此藥敷於毒上﹐麻木任割不痛。

組成﹕川烏尖﹝五錢﹞艸烏尖﹝五錢﹞蟾酥﹝四錢﹞胡椒﹝一兩﹞生南星﹝五錢﹞生半夏﹝五錢﹞上爲末﹐用燒酒調敷。一方加蓽撥五錢﹐一方加細辛一兩。

【方歌】外敷麻藥調燒酒﹐刀割不痛效最神﹐川艸烏蟾椒星夏一加蓽撥一加辛。

外科卷上﹨編輯外科心法要訣

去腐類方

腐者﹐壞肉也。諸書云﹕腐不去則新肉不生﹐蓋以腐能浸浮好肉也﹐當速去之。如遇气實之人﹐則用刀割之取效﹔若遇气虛之人﹐則惟恃藥力以化之。蓋去腐之藥乃瘍科之要藥也。

方劑﹕白降丹主治﹕此丹治癰疽發背﹐一切疔毒﹐用少許。瘡大者用五﹑六釐﹐瘡小者用一﹑二釐﹐水調敷瘡頭上。初起者立刻起皰消散﹐成膿者卽潰﹐腐者卽脫﹑消腫﹐誠奪命之靈丹也。

組成﹕朱砂雄黃﹝各二錢﹞水銀﹝一兩﹞硼砂﹝五錢﹞火硝食鹽白礬皂礬﹝各一兩五錢﹞先將朱﹑雄﹑硼三味研細﹐入鹽﹑礬﹑硝﹑皂﹑水銀共研勻﹐以水銀不見星爲度。用陽城罐一个﹐放微炭火上﹐徐徐起藥入罐化盡﹐微火逼令幹取起。如火大太幹則汞走﹐如不幹則藥倒下無用﹐其難處在此。再用一陽城罐合上﹐用棉紙截半寸寬﹐將罐子泥﹑艸鞋痰﹑光粉三樣研細﹐以鹽滴鹵汁調極濕﹐一層泥一層紙﹐糊合口四﹑五重﹐及糊有藥罐上二﹑三重。地下挖一小潭用飯碗盛水放潭底。將無藥罐於於碗內﹐以瓦挨潭口四邊齊地﹐恐炭灰落碗內也。有藥罐上以生炭火蓋之﹐不可有空處。約三柱香﹐去火冷定開看﹐約有一兩外藥矣煉時罐上如有緣煙起﹐急用筆蘸罐子鹽泥固之。

又方﹕紅升丹主治﹕此丹治一切瘡瘍潰後﹐拔毒去腐﹐生肌長肉﹐瘡口堅硬肉黯紫黑﹐用丹少許﹐雞翎掃上立刻紅活。瘍醫若無紅﹑白二丹﹐決難立刻取效。

組成﹕朱砂﹝五錢﹞雄黃﹝五錢﹞水銀﹝一兩﹞火硝﹝四兩﹞白礬﹝一兩﹞皂礬﹝六錢﹞先將二礬﹑火硝研碎﹐入大同杓內﹐加火酒一小杯燉化﹐一干卽起研細。另將汞﹑朱﹑雄研細﹐至不見星爲度﹐再入硝礬末研勻。將陽城罐用紙筋泥搪一指厚陰漧﹐常輕輕撲之﹐不使生裂紋﹐搪泥罐子泥亦可用。

如有裂紋﹐以罐子泥補之﹐極幹再曬。無裂紋方可入前藥在內﹐罐口以鐵油盞蓋定﹐加鐵梁盞﹐上下用鐵﹝金攀﹞鐵絲紮緊﹐用棉紙拈條蘸蜜﹐周圍塞罐口縫間﹐外用熟石膏細末﹐醋調封固。盞上加炭火二塊﹐使盞熱罐口封固易幹也。用大釘三根釘地下﹐將罐子放釘上﹐罐底下置堅大炭火一塊﹐外砌百眼鑪﹐升三炷香。第一炷香用底火﹐如火大則汞先飛上﹔二炷香用大半罐火﹐以筆蘸水擦盞﹔第三炷香火平罐口﹐用扇扇之﹐頻頻擦盞勿令幹﹐幹則汞先飛上。三香完﹐去火冷定開看﹐方气足﹐盞上約有六﹑七錢﹐刮下研極細﹐磁罐盛用。再預以鹽鹵汁調罐子稀泥﹐用筆蘸泥水掃罐口周圍﹐勿令泄气。蓋恐有綠煙起汞走也﹐綠煙一起卽無用矣。

【方歌】白降丹爲奪命丹﹐拔膿化腐立時安﹐朱雄汞與硼砂入還有硝鹽白阜礬﹐若去硼鹽紅升是﹐長肉生肌自不難。

又方﹕元珠膏主治﹕此膏治腫瘍將潰﹐塗之膿從毛孔吸出。已開鍼者﹐用撚蘸送孔內﹐呼膿腐不淨﹐塗之立化。

組成﹕木鱉子肉﹝十四个﹞蟹蝥﹝八十一个﹞柳枝﹝四十九寸﹞驢甲片﹝三錢﹞艸烏﹝一錢﹞麻油﹝二兩﹞上藥浸七日﹐文火炸枝﹐去渣﹐入巴豆仁三个﹐煎至黑﹐傾於缽內﹐研如泥﹐加麝香一分﹐攪勻入罐內收用。

【方歌】呼膿化腐用元珠﹐木鱉蟹螯共柳枝﹐驢甲艸烏油肉浸炸枝巴豆麝香施。

外科卷上﹨編輯外科心法要訣

生肌類方

凡大毒潰爛﹐內毒未盡﹐若驟用生肌﹐則外實內潰。重者逼毒內攻﹐輕者反增潰爛。𨿽卽收口﹐其於旁處﹐復生大疽﹐是知毒未盡﹐不可驟用生肌藥也。只以貝葉膏貼之﹐頻換﹐俟生肉珠時﹐方用生肌藥。如元气弱者須當大補﹐以培元气。

方劑﹕生肌定痛散主治﹕此散治潰爛紅熱﹐腫痛有腐者﹔用此化腐﹑定痛﹔﹑生肌。

組成﹕生石膏﹝爲末﹐用甘艸湯飛五﹑七次﹐一兩﹞辰砂﹝三錢﹞冰片﹝二分﹞硼砂﹝五錢﹞上四味﹐共爲末﹐撒患處。

【方歌】生肌定痛治潰爛﹐腫疼紅熱實相宜﹐石膏飛過辰砂用共入冰硼細撒之。

又方﹕輕乳生肌散主治﹕此散治潰爛紅熱﹐腫痛腐脫者﹐用此定痛生肌。

組成﹕石膏﹝火段﹞﹐一兩﹞血竭﹝五錢﹞乳香﹝五錢﹞輕粉﹝五錢﹞冰片﹝一錢﹞上爲末撒之﹐有水加龍骨﹑白芷各一錢﹐不收口加雞內金﹝炙﹞一錢。

【方歌】輕乳生肌治腐脫﹐石膏血竭乳輕冰﹐若然有水加龍芷收口須添雞內金。

又方﹕姜礬散主治﹕此散治一切諸瘡發癢者﹐用此撒之甚效。

組成﹕枯礬漧薑上等分爲末﹐先用細茶﹑食鹽﹐煎湯洗之﹐後用此散撒之。冷瘡不收口者﹐用漧薑一味爲末﹐撒患處﹐覺熱如烘﹐生肌甚效。

【方歌】姜礬最治諸瘡癢﹐先用鹽茶煎洗之﹐若是冷瘡不收口漧姜一味撒生肌。

又方﹕腐盡生肌散主治﹕此散治一切癰疽等毒﹐諸瘡破爛不斂者﹐撒上卽愈。

組成﹕兒茶乳香沒藥﹝各三錢﹞冰片﹝一錢﹞麝香﹝二分﹞血竭﹝三錢﹞旱三七﹝三錢﹞上爲末撒之。

有水加龍骨﹝火段﹞一錢。欲速收口加珍珠一兩﹑蟹黃﹝法取團臍蟹﹐蒸熟取黃﹐曬漧取用﹞二錢。

或用豬脂油﹝去渣﹞半斤﹐加黃蠟一兩﹐溶化傾碗內。稍溫加前七味調成膏﹐攤貼癰疽破爛等證。若杖傷則旱三七倍之。

一用鮮鹿腿骨﹐紙包灰內煨之﹐以黃脆爲度。如黑焦色則無用矣。爲細末撒之﹐生肌甚速。

【方歌】腐盡生肌瘡不斂﹐兒茶乳沒冰麝香﹐血竭三七水加骨收口珍珠共蟹黃。或用豬油溶黃蠟﹐調前七味貼之良一用火煨鹿腿骨﹐爲散生肌效甚長。

又方﹕月白珍珠散主治﹕此散治諸瘡新肉已滿﹐不能生皮﹐及湯火傷痛﹐並下疳腐痛等證。

組成﹕靑罐花﹝五分﹞輕粉﹝一兩﹞珍珠﹝一錢﹞上爲末撒之下疳腐爛﹐用豬脊髓調搽。

一用雞子淸傾瓦上﹐曬漧取淸﹐爲末撒之。

【方歌】月白珍珠皮不長﹐並醫湯火下疳瘡。靑缸輕粉珍珠共豬髓調搽眞妙方﹐一用雞淸傾瓦上﹐曬榦爲末撒之良。

又方﹕五色靈藥主治﹕此五色靈藥﹐治癰疽諸瘡已潰﹐余腐不盡﹐新肉不生撒之最效。

組成﹕食鹽﹝五錢﹞黑鉛﹝六錢﹞枯白礬枯皂礬水銀火硝﹝各二兩﹞先將鹽﹑鉛溶化﹐入水銀結成砂子﹐再入二礬﹑火硝同炒幹﹐研細入鉛﹑汞再研﹐以不見星爲度。入罐內泥固濟﹐封口打三炷香﹐不可太過不及。一宿取出視之其白如雪﹐約有二兩﹐爲火候得中之靈藥。

如要色紫者﹐加硫黃五錢。要色黃者﹐加明雄黃五錢。要紅色者﹐用黑鉛九錢﹑水銀一兩﹑枯白礬二兩﹑火硝三兩﹑辰砂四錢﹐明雄黃三錢。升煉火候﹐俱如前法。

凡升打靈藥﹐硝要炒燥﹐礬要﹝火段﹞枯。

一方用燒酒煮幹﹐炒燥﹐方研入罐。一法凡打出靈藥﹐倍加石膏和勻﹐復入新罐內打一枝香﹐用之不痛。

【方歌】五色靈藥白用鹽﹐黑鉛硝汞皂枯礬﹐欲成紫色硫黃入黃者雄黃加五錢﹐紅去皂鹽鉛重用﹐朱砂飛盡必須添。

又方﹕生肌玉紅膏主治﹕此膏治癰疽發背﹐諸般潰爛﹐棒毒等瘡﹐用在已潰流膿時。先用甘艸湯﹐甚者用豬蹄湯淋洗患上﹐輕絹挹淨用抿﹝木霸﹞挑膏於掌中捺化﹐徧搽新肉上﹐外以太乙膏蓋之﹐大瘡洗換二次。內兼服大補气血之藥﹐新肉卽生﹐瘡口自斂﹐此外科收斂藥中之神藥也。

組成﹕當歸﹝二兩﹞白芷﹝五錢﹞白蠟﹝二兩﹞輕粉﹝四錢﹞甘艸﹝一兩二錢﹞紫艸﹝二錢﹞瓜兒血竭﹝四錢﹞麻油﹝一斤﹞上將當歸﹑白芷﹑紫艸﹑甘艸四味﹐入油內浸三日大杓內慢火熬微枯色﹐細絹濾淸﹔將油復入杓內煎滚入血竭化盡﹔次下白蠟﹐微火亦化。用茶鐘四个﹐預放水中﹐將膏分作四處﹐傾入鐘內﹐候片時方下研極細輕粉各投一錢﹐攪勻﹐候至一日﹑夜用之極效。

【方歌】生肌玉紅膏最善﹐潰爛諸瘡搽卽收﹐歸芷蠟輕甘紫艸瓜兒血竭共麻油。

又方﹕瑩珠膏主治﹕此膏治潰瘍﹐去腐﹑定痛﹑生肌﹐並楊梅瘡﹑杖﹑﹝月廉﹞瘡﹑下疳等證。

組成﹕白蠟﹝三兩﹞豬脂油﹝十兩﹞輕粉﹝末﹐一兩五錢﹞樟冰﹝末﹐一兩五錢﹞先將白蠟脂油溶化﹐離火候溫﹐入輕粉樟冰攪勻候稍凝﹔再入冰片末一錢﹐攪勻成膏﹐罐收聽用。凡用先將甘艸﹑苦參各三錢﹐水煎﹐洗淨患處﹐貼膏。

杖瘡用荊川紙攤極薄貼之﹐熱則易之﹐其疔瘀卽散疼痛立止。楊梅瘡加紅粉二錢。頑瘡﹑乳巖﹐加銀朱一兩。﹝月廉﹞瘡加水龍骨三錢﹐或龍骨四錢。

【方歌】瑩珠膏用治潰瘡﹐定痛生肌力效彊﹐白蠟豬脂樟冰粉楊頑乳杖並﹝月廉﹞瘡。

又方﹕呂祖一枝梅主治﹕此藥治男﹑婦﹑大人﹑小兒新久諸病。生死難定之間用芡實大一餅﹐貼印堂之中﹐點官香一枝﹐香盡去藥。

已後一時許﹐視貼藥處有紅斑暈色﹐腫起飛散﹐謂之紅霞捧日﹐病𨿽危篤﹐其人不死﹔如貼藥處﹐一時後﹐不腫不紅﹐皮肉照舊不變﹐謂之白雲漫野﹐病𨿽輕淺﹐終歸冥路。小兒急﹑慢驚風﹐一切老幼痢疾﹐俱可貼之。

凡病用之﹐皆可預知生死也。

組成﹕雄黃﹝五錢﹞巴豆仁﹝不去油﹐五錢﹞朱砂﹝三分﹞五靈脂﹝三錢﹞銀朱﹝一錢五分﹞蓖麻仁﹝五分﹞麝香﹝三分﹞上各研細﹐於端午日淨室中﹐午時共研﹐加油燕脂爲膏﹐磁盒收藏﹐勿經婦人之手。臨用豆大一圓捏餅貼印堂中﹐其功立見﹐用過餅送入河中。

【方歌】呂祖一枝梅驗病﹐定人生死印堂中﹐紅斑腫起斯爲吉無腫無紅命必終。藥用五靈蓖麻子﹐砂銀巴豆麝香雄。

外科卷上﹨頭部

百會疽

【方歌】百會疽在巓頂結﹐經屬督脈百會穴﹐初如粟米漸如錢甚似葡萄堅似鐵。髙腫熱實淸毒火﹐平塌陽虛溫補怯腫連耳項動痰聲﹐七日不潰命必絕。

【注】此百會疽﹐又名玉頂發﹐生在巓頂正中﹐屬督脈經百會穴。由膏梁太過﹐火毒凝結而成。初起形如粟米﹐漸腫根大如錢﹐甚則形似葡萄﹐堅硬如鐵﹐髙尖紅腫﹐焮熱疼痛﹐瘡根收束﹐憎寒壯熱﹐大渴隨飲隨幹﹐口苦唇焦便祕煩躁﹐脈見洪數者﹐此屬气實。宜服黃連消毒飲以淸毒火﹐外敷沖和膏﹐若漫腫平塌﹐紫暗堅硬﹐﹝興月﹞痛根散﹐惡寒便瀉﹐脈見細數者﹐此屬陽虛宜服十全大補湯﹐以溫補之﹐外敷回陽玉龍膏。若面赤過煩口漧不渴唇潤者﹐此屬陽虛浮泛﹐宜服桂附地黃丸引火歸源﹐更用生附子餅﹐置兩足心湧泉穴﹐各灸五壯以泄其毒。初起貼琥珀膏﹐已潰參黃靈藥﹐太乙膏蓋貼﹔腐盡﹐再易生肌之藥治之。若腫連耳項﹐痰如拽鋸七日無膿不潰﹐神昏者命必絕矣。

方劑﹕黃連消毒飲組成﹕蘇木﹝二分﹞甘艸﹝三分﹞陳皮﹝二分﹞桔梗﹝五分﹞黃芩﹝五分﹞黃柏﹝五分﹞人參﹝三分﹞﹝髙﹞本﹝五分﹞防己﹝五分﹞防風﹝四分﹞知母﹝四分﹞羌活﹝一分﹞獨活﹝四分﹞連翹﹝四分﹞黃連﹝一錢﹞生地黃﹝四分﹞黃耆﹝二錢﹞澤瀉﹝二分﹞當歸尾﹝四分﹞水煎﹐食遠溫服。

【方歌】黃連消毒淸毒火﹐諸般火證服最良﹐蘇木甘艸陳皮桔芩柏人參﹝髙﹞二防﹐知母羌活獨活等﹐連翹黃連生地黃﹐黃耆澤瀉當歸尾﹐服後最忌飲寒涼。

又方﹕沖和膏回陽﹑玉龍膏﹝俱見腫瘍門﹞生肌散﹑十全大補湯﹑黃靈藥﹑太乙膏﹝俱見潰瘍門﹞桂附地黃丸﹑附子餅﹝見前灸法﹞琥珀膏﹝見後髮際瘡﹞

外科卷上﹨頭部

透腦疽

【方歌】透腦疽生百會前﹐形如雞子痛而堅﹐軟漫膿稀虛塌陷紅硬膿稠實腫尖。

【注】此證生於百會穴之前﹐囟門之際﹐亦由督脈經火毒而成初如粟米﹐漸如雞子﹐堅硬疼痛。瘡頂塌陷﹐根腳漫腫﹐色暗者屬虛﹔若色紅腫硬﹑頂尖膿稠者屬實。速潰者順﹐遲潰透腦髓者逆。其腫潰內外治法﹐俱按百會疽

外科卷上﹨頭部

侵腦疽

【方歌】侵腦疽生透腦旁﹐濕火攻發屬太陽﹐穴名五處知其位紅順紫逆要審詳。

【注】此疽生於透腦疽側下﹐由太陽膀胱經濕火而成﹐穴名五處。紅腫髙起﹐焮熱疼痛﹐膿色如蒼蠟者﹐屬气血俱實順而易治﹔若紫陷無膿﹐根腳散大者﹐屬气血兩虛逆而難治。初起宜服荊防敗毒散汗之﹐次服內疏黃連湯下之﹐將潰服托裏透膿湯﹐已潰服托裏排膿湯外貼琥珀膏﹐圍敷沖和膏﹐其餘內外治法﹐俱按癰疽潰瘍門。

方劑﹕托裏透膿湯組成﹕人參白術﹝土炒﹞穿山甲﹝炒研﹞白芷﹝各一錢﹞升麻甘艸節﹝各五分﹞當歸﹝二錢﹞生黃耆﹝三錢﹞皂角刺﹝一錢五分﹞靑皮﹝炒﹐五分﹞水三鐘﹐煎一鐘﹐病在上部﹐先飲煮酒一鐘﹐後熱服此藥﹔病在下部﹐先服藥後飲酒﹔瘡在中部﹐藥內兌酒半鐘﹐熱服。

【方歌】托裏透膿治癰疽﹐已成未潰服之宜﹐參術甲芷升麻艸當歸黃耆刺靑皮。

又方﹕荊防敗毒散﹝見項部腦疽﹞內疏黃連湯﹑沖和膏﹝俱見腫瘍門﹞托裏排膿湯﹝見項部魚尾毒﹞琥珀膏﹝見髮際瘡內﹞

外科卷上﹨頭部

佛頂疽

【方歌】佛頂疽屬督上星﹐陰陽不調毒熱成﹐不論虛實皆險證潰爛黑陷必然凶。

【注】此證一名頂門疽。生於頭頂硵門之前﹐屬督脈經上星穴由藏府陰陽不調﹐熱毒上壅而成。色紫﹐堅硬腫痛脈洪大而數者爲實﹔脈微細而數者爲虛﹐皆屬險證。若潰爛黑陷﹐六脈散大﹐神昏譫語﹐二便閉結者爲逆。首尾內外治法﹐俱按百會疽。

外科卷上﹨頭部

額疽

【方歌】額疽生額火毒成﹐左右膀胱正督經﹐頂陷焦紫無膿重髙聳根收紅腫輕。

【注】此證生前額正中者﹐屬督脈經。或生左右額角者﹐屬膀胱經。總由火毒而成。初起瘡頂塌陷﹐幹焦色紫﹐不生大膿者﹐其勢重而屬險也﹔若紅腫髙聳﹐瘡根收束者其勢輕而屬順也。初服荊防敗毒散汗之﹐次服仙方活命飲消之。將潰气虛者﹐宜服托裏透膿湯﹔气實者﹐宜服透膿散﹐外敷沖和膏。已潰宜服托裏排湯﹐外貼琥珀膏其餘內外治法﹐俱按癰疽潰瘍門。

方劑﹕荊防敗毒散﹝見項部腦疽﹞仙方活命飲﹝見腫瘍門﹞托裏透膿湯﹝見前侵腦疽﹞透膿散﹑沖和膏﹝俱見腫瘍門﹞托裏排膿湯﹝見項部魚尾毒﹞琥珀膏﹝見髮際瘡內﹞

外科卷上﹨頭部

勇疽

【方歌】勇疽眥後太陽穴﹐膽經怒火伏鼠形﹐七日不潰毒攻眼黃膿爲吉黑血凶。

注解﹕此證一名勇疽﹐又名腦發疽。屬足少陽膽經怒火而成生於目小眥之後五分。生在太陽穴者﹐無論左右皆可以生。初起如粟﹐漸腫疼痛﹐形如伏鼠﹐面目浮腫﹐七日信膿不潰﹐火毒攻睛﹐腐爛損目。若十一日鍼出黃膿毒從膽解爲順易治﹔若出紫黑色者﹐系气虛不能化毒爲逆難治。初服仙方活命飲淸解之﹐毒甚宜服內疏黃連湯外敷二味拔毒散。其將潰已潰﹐內外治法﹐俱按癰疽腫瘍﹑潰瘍門。潰後避風忌水。

方劑﹕仙方活命飲﹑內疏黃連湯﹑二味拔毒散﹝俱見腫瘍門﹞

外科卷上﹨頭部

鬢疽

【方歌】鬢疽三焦膽二經﹐證由欲怒火凝成﹐此經气多而血少﹑潰腐惟宜少見膿。

【注】此證發於鬢角﹐屬手少陽三焦﹑足少陽膽二經﹐由於相火妄動﹐外受風熱﹐更因性情急怒﹐欲念火生﹐凝結而成。此二經俱屬气多血少﹐最難腐潰。更兼鬢角肌肉澆薄不宜鍼灸﹐候其自潰。潰後不宜多見膿﹐膿多者過耗血液難斂。初起宜服柴胡淸肝湯解之﹐膿成者宜托裏消毒散托之﹐外敷二味拔毒散。已潰內外治法﹐俱按癰疽潰瘍門。

方劑﹕柴胡淸肝湯組成﹕柴胡生地﹝各一錢五分﹞當歸﹝二錢﹞赤芍﹝一錢五分﹞川芎﹝一錢﹞連翹﹝去心﹐二錢﹞牛蒡子﹝炒﹐研﹐一錢五分﹞黃芩﹝一錢﹞生梔子﹝研﹞天花粉甘艸節防風﹝各一錢﹞水二鐘﹐煎八分﹐食遠服。

【方歌】柴胡淸肝治怒證﹐宣血疏通解毒良﹐四物生用柴翹蒡黃芩梔粉艸節防。

又方﹕托裏消毒散﹑二味拔毒散﹝俱見腫瘍門﹞

外科卷上﹨頭部

夭疽﹑銳毒

【方歌】天疽居左銳毒右﹐經屬膽腑生耳後﹐謀慮太過郁火成此處肉薄當急救。

【注】此二證左爲夭疽﹐右爲銳毒﹐俱生耳後一寸三分髙骨之後。夭者﹐不盡天年謂之夭﹔銳者﹐如鋒刃之銳利﹐言毒甚也。得此二證﹐愈者甚少。初起俱如黍粒﹐漸腫如瓜﹐堅硬平塌﹐紫暗不澤﹐較諸瘡疼痛倍增。名𨿽各異而左右耳後﹐俱屬足少陽膽經﹐由謀慮不決﹐郁火凝結而成。此處皮肉澆薄﹐气多血少﹐終屬險證﹐急當治之。遲則熱气下入淵液﹐前傷任脈﹐內燻肝肺﹐惡證悉添﹐必致不救。若紅腫速潰者順﹐堅硬黑陷者逆。如果投方應證﹐亦只十全四﹑五也。初宜服柴胡淸肝湯消解之﹐膿將成宜服托裏消毒散﹐虛者十全大補湯托補之外俱敷烏龍膏﹐其餘內外治法﹐俱按癰疽腫潰瘍門。

﹝淵液膽經穴名﹞方劑﹕柴胡淸肝湯﹝見前鬢疽﹞托裏消毒散﹑烏龍膏﹝俱見腫瘍門﹞十全大補湯﹝見潰瘍門﹞

外科卷上﹨頭部

耳後疽

【方歌】耳後疽生耳折間﹐三焦風毒膽火炎﹐紅腫有頭焮爲順黑陷與痛冷潰難。

【注】此證生於耳折之間﹐無論左右﹐屬三焦經風毒﹐兼膽經怒火上炎而成。初起如粟﹐漸增腫痛﹐小者如杏﹐大者如桃。若紅腫有頭﹐焮熱易潰﹐稠膿者爲順﹔若黑陷堅硬﹐﹝興﹞痛引腦﹐甚則頂﹑頰﹑肩﹑肘俱痛﹐不熱遲潰﹐紫血者爲逆。初治法同夭疸﹐已潰內外治法﹐俱按癰疽潰瘍門。

又有初起失於托裏﹐或誤食寒涼﹐則毒不能外發﹐遂攻耳竅﹐膿從耳竅出者﹐名爲內潰﹐屬虛﹐多服十全大補湯。大抵少年得此證者﹐其愈最緩﹔老年得此證者﹐易於成漏。

方劑﹕十全大補湯﹝見潰瘍門﹞

外科卷上﹨頭部

耳發

【方歌】耳發三焦風熱成﹐初椒漸若蜂房形﹐赤腫疼痛生輪後黃膽屬吉紫血凶。

【注】此證生於耳後﹐屬三焦經風熱相搏而成﹐初如椒粒﹐漸腫若蜂房﹐將腐亦多眼孔﹐焮赤疼痛﹐腫連耳輪。蓋發者﹐乃癰証之毒甚者也。不可聽其自潰﹐恐潰遲膿通耳竅。當在十一日後﹐剪破瘡頂﹐出黃白膿者屬吉爲順﹔出紫鮮血者屬凶爲逆。初起俱宜服仙方活命飲消之﹐外敷二味拔毒散。其餘內外治法﹐俱按癰疽潰瘍門。

方劑﹕仙方活命飲﹝見潰瘍門﹞二味拔毒散﹝見腫瘍門﹞

外科卷上﹨頭部

耳根毒

【方歌】耳根毒初痰核形﹐腫如伏鼠焮赤疼﹐三焦風火膽怒气暴腫潰速非疽癰。

【注】此證生於耳後﹐初起形如痰核﹐漸增腫勢﹐狀如伏鼠焮赤疼痛。由三焦風火﹐膽經怒气上衝﹐凝結而成。但此證暴腫潰速﹐根淺易愈﹐非若癰疽之勢大毒甚也。初起寒熱往來﹐宜服荊防敗毒散汗之﹔發熱痛甚者﹐仙方活命飲消之﹔膿成者服透膿散﹐虛者服托裏透膿湯﹔潰後外撒紅靈藥﹐貼太乙膏﹔膿盡換搽生肌玉紅膏﹐生肌斂口。若遇虛者﹐膿水淸稀﹐或瘡口斂遲﹐卽服香貝養榮湯補之﹐自斂。

方劑﹕仙方活命飲﹝見腫瘍門﹞荊防敗毒散﹝見項部腦疽﹞透膿散﹝見腫瘍門﹞托裏透膿湯﹝見前侵腦疽﹞紅靈藥﹑生肌玉紅膏﹑太乙膏﹝俱見潰瘍門﹞香貝養榮湯﹝見頭部石疽﹞

外科卷上﹨頭部

玉枕疽

【方歌】玉枕疽屬督脈經﹐證由積熱風邪乘﹐枕骨微上腦戶穴髙腫爲順紫陷凶。

【注】此證由督脈經積熱﹐外受風邪凝結而成。生在玉枕骨尖微上腦戶穴。初起如粟﹐麻癢相兼﹐寒熱往來﹐口渴便祕﹐漸增堅硬﹐大者如茄﹐小如鵝卵﹐紅活髙腫。潰出稠膿者﹐屬吉而順也﹔若紫暗塌陷﹐潰出血水者﹐屬凶險也。初則俱服神授衛生湯消解之﹐虛者宜服托裏消毒散﹐外敷沖和膏。其餘內外治法﹐俱按癰疽腫潰瘍門。

方劑﹕神授衛生湯﹑托裏消毒散﹑沖和膏﹝見腫瘍門﹞

外科卷上﹨頭部

腦後發

【方歌】腦後發生在督經﹐熱結風府粟腫疼﹐紅活易潰稠膿順紫暗難潰血水凶。

【注】此證屬督脈經﹐枕骨之下風府穴﹐由積熱外受風邪凝結而成。初如粟米﹐焮腫作疼﹐痛引頭頂肩項﹐气粗鼻塞漸大如盤如碗。紅活速潰出稠膿者順﹔紫暗難潰時津血水者逆。初起內外治法﹐按玉枕疽。其餘內外治法俱按癰疽腫潰瘍門。

外科卷上﹨頭部

腦鑠

【方歌】腦鑠頂後如橫木﹐精涸毒火上乘生﹐黑如竈煙牛唇硬木痛未腐水流淸。急施桑艾法至痛﹐火燎刺痛屬陽經速服仙方活命飲﹐若見七惡定然凶。

【注】此證先於督脈經風府穴﹐由陰粉枯涸﹐毒火乘之而生。

初起形如椒粒﹐堅硬紫暗﹐漸腫如橫木﹐甚則上至巓頂下至大椎﹐色如竈煙﹐硬若牛唇。未膿皮先腐爛﹐時流淸水﹐肌肉冰冷﹐輕者木痛﹐重者毒气將陷﹐全不知疼。宜急施桑柴烘法﹐艾壯灸法﹐以痛爲度﹔速服仙方活命飲﹐以舒解其毒。七日之後﹐不發長不生大膿者宜服十全大補湯救之﹐投補藥不應者難治。若初起熱如火燎刺痛﹐屬陽證﹐速服黃連消毒飲﹐外敷回陽玉龍膏此證若首尾純見五善之證者﹐屬順﹔見七惡之證者逆也。其餘內外治法﹐俱按癰疽腫潰瘍門。

方劑﹕桑柴烘法﹑艾壯灸法﹝俱見卷首﹞仙方活命飲﹝見腫瘍門﹞十全大補湯﹝見潰瘍門﹞黃連消毒飲﹝見前百會疽﹞回陽玉龍膏﹝見腫瘍門﹞

外科卷上﹨頭部

油風

【方歌】油風毛髮幹焦脫﹐皮紅光膏癢難堪﹐毛孔風襲致傷血養眞海艾砭血痊。

【注】此證毛髮幹焦﹐成片脫落﹐皮紅光亮﹐瘡如虫行﹐俗名鬼剃頭。由毛孔開張﹐邪風乘虛襲入﹐以致風盛燥血不能榮養毛髮。宜服神應養眞丹﹐以治其本﹔外以海艾湯洗之﹐以治其標。若耽延年久﹐宜鍼砭其光亮之處出紫血﹐毛髮庶可復生。

方劑﹕神應養眞丹組成﹕羌活木瓜天麻白芍當歸菟絲子熟地﹝酒蒸﹐搗膏﹞川芎等分爲末﹐入地黃膏﹐加蜜丸桐子大。每服百丸溫煮酒或鹽湯任下。

【方歌】神應養眞治油風﹐養血消風發復生﹐羌歸木瓜天麻芍菟絲熟地與川芎。

又方﹕海艾湯組成﹕海艾菊花﹝髙﹞本蔓荊子防風薄荷荊穗藿香甘松﹝各二錢﹞水五﹑六碗﹐同藥煎數滚﹐連湯共入廠口砵內。先將熱气薰面﹐候湯少溫﹐用布蘸洗﹐日洗二﹑三次﹐洗後避風﹐忌魚鮏﹑發物。

【方歌】海艾湯治油風癢﹐先薰後洗善消風﹐菊﹝髙﹞蔓荊風薄穗﹐藿香海艾與甘松。

外科卷上﹨頭部

白屑風

【方歌】白屑風生頭與面﹐燥癢日久白屑見﹐肌熱風侵成燥化換肌潤肌醫此患。

【注】此證初生發內﹐延及面目﹐耳項燥癢﹐日久飛起白屑脫去又生。由肌熱當風﹐風邪侵入毛孔﹐郁久燥血肌膚失養﹐化成燥證也。宜多服袪風換肌丸。若肌膚燥裂者用潤肌膏擦之甚效。

方劑﹕袪風換肌丸組成﹕大胡麻蒼術﹝炒﹞牛膝﹝酒洗﹞石菖蒲苦參何首烏﹝生﹞花粉葳靈仙﹝各二兩﹞當歸身川芎甘艸﹝生﹐各一兩﹞上爲細末﹐陳煮酒跌丸綠豆大。每服二錢﹐白滚水送下﹐忌魚鮏﹑發物﹑火酒。

【方歌】換肌丸治白屑風﹐燥癢日增若虫行﹐風燥血分失潤養疊起白屑落復生。歸芎胡麻苔術膝﹐菖蒲花粉艸葳靈苦參何首烏爲末﹐煮酒跌丸綠豆形。

又方﹕潤肌膏組成﹕香油﹝四兩﹞奶酥油﹝二兩﹞當歸﹝五錢﹞紫艸﹝一錢﹞將當歸﹑紫艸入二油內﹐浸二日﹐文火炸焦去渣﹔加黃蠟五錢溶化盡﹐用布濾傾盆內﹐不時用柳枝攪冷成膏。每用少許﹐日擦二次。

【方歌】潤肌膏擦白屑風﹐肌膚燥癢用更靈﹐酥香二油歸紫艸炸焦加蠟濾攪凝。

外科卷上﹨頭部

禿瘡

【方歌】禿瘡風熱化生虫﹐騷癢難堪卻不疼﹐白痂如錢生發內﹐宜服通聖擦膏靈。

【注】此證頭生白痂﹐小者如豆﹐大者如錢﹐俗名錢癬﹐又名肥瘡﹐多生小兒頭上﹐騷癢難堪﹐卻不疼痛。日久延漫成片﹐發焦脫落﹐卽成禿瘡﹐又名癩頭瘡﹐由胃經積熱生風而成。宜用防風通聖散料﹐醇酒浸焙爲細末﹐每服一錢或二錢﹐量其壯弱用之。食後白滚湯調下﹐服至頭上多汗爲驗。初起肥瘡﹐宜擦肥油膏﹐用久則效。已成禿瘡者﹐先宜艾葉﹑鴿糞煎湯洗淨瘡痂﹔再用豬肉湯洗之﹐隨擦躑躅花油﹐以殺虫散風﹐虫死則癢止﹐風散則發生﹐血潮則肌膚潤﹐久擦甚效。

方劑﹕防風通聖散組成﹕防風當歸白芍﹝酒炒﹞芒硝大黃連翹桔梗川芎石膏﹝火段﹞黃芩薄荷麻黃滑石荊芥白術﹝土炒﹞山梔子﹝各二錢五分﹞甘艸﹝生﹐二兩﹞共爲末。

【方歌】防風通聖治禿瘡﹐胃經積熱致風傷。連翹梔子麻黃桔白術歸芎滑石防﹐黃芩甘艸石膏芍﹐薄荷荊芥並硝黃。

共末酒拌曬漧碾﹐白湯調服發汗良。

又方﹕肥油膏組成﹕番木鱉﹝六錢﹞當歸藜蘆﹝各五錢﹞黃柏苦參杏仁狼毒白附子﹝各三錢﹞鯉魚膽﹝二个﹞用香油十兩﹐將前藥入油內﹐熬至黑黃色﹐去渣加黃蠟一兩二錢溶化盡﹐用布濾過罐收。每用少許﹐用藍布裹於手指﹐蘸油擦瘡。

【方歌】肥油膏能治肥瘡﹐散風殺虫長髮彊﹐黃柏苦參白附子番鱉狼毒杏仁良﹐藜蘆當歸鯉魚膽﹐炸焦入蠟實奇方。

又方﹕躑躅花油方組成﹕躑躅花根四兩搗爛﹐用菜油一碗﹐炸枯去渣﹐加黃蠟少許﹐布濾候冷。靑布蘸擦﹐日用三次﹐氈帽戴之﹐勿令見風。

【方歌】躑躅花油療禿瘡﹐驅虫止癢擦之良﹐躅躑花根研極爛菜油炸枯入蠟彊。

外科卷上﹨頭部

螻蛄癤

【方歌】螻蛄癤卽蟺拱頭﹐勢小勢大各有由﹐胎毒堅小多衣膜暑熱形大功易收。

【注】此證多生兒頭上﹐俗名貉﹝豸腦﹞﹐未破如曲蟺拱頭破後形似螻蛄串穴。有因胎中受毒者﹐其瘡腫勢𨿽小而根則堅硬﹐潰破𨿽出膿水﹐而堅硬不退﹐瘡口收斂越時復發﹐本毒未罷﹐他處又生﹐甚屬纏綿難斂。宜用三品一條槍插於孔內﹐化盡堅硬衣膜﹐換撒生肌散﹐貼玉紅膏以收斂之﹐不致再發也。

亦有暑熱成毒者﹐大如梅李﹐相聯三﹑五枚﹐潰破膿出其口不斂﹐日久頭皮串空﹐亦如螻蛄串穴之狀。宜貼紺珠膏﹐拔盡膿毒﹐將所串之空皮剪通﹐使無藏膿之處用米泔水日洗一次﹐幹撒生肌散﹐貼萬應膏甚效。有因瘡口開張﹐日久風邪襲入﹐以致瘡口周圍作癢﹐抓破津水﹐相延成片﹐形類黃水瘡者﹐宜用敗銅散搽之﹐忌魚鮏發物。

方劑﹕三品一條槍組成﹕白砒﹝一兩五﹞明礬﹝三兩﹞砒﹑礬二味﹐共研細末入小罐內﹐加炭火﹝火段﹞紅﹐靑煙已盡﹐疊起白煙片時﹐約上﹑下紅徹住火﹐取罐安地上﹐一宿取出﹐約有砒﹑礬淨末一兩﹐加雄黃二錢四分﹐乳香一錢二分﹐共研極細﹐厚糊槎成綫條﹐陰漧。瘡有孔者﹐插入孔內﹔無孔者﹐先用鍼通孔竅﹐早晚插藥二條。插至三日後﹐孔大者﹐每插十餘條。插至七日﹐孔內藥條滿足方住。患處四邊﹐自然裂開大縫共至十四日前後﹐其堅硬衣膜及疔核﹑瘰歷﹑痔漏諸管自然落下﹐隨用湯洗﹐搽玉紅膏。虛者兼服健脾補劑自收然斂。

【方歌】神奇三品一條槍﹐能醫堅硬衣膜瘡﹐雄乳白砒礬生用研末﹝火段﹞煉搓條良。

又方﹕敗銅散組成﹕化銅舊罐子一个﹐研爲細末﹐用香油調敷﹐自能滲濕袪癢﹐瘡口易斂。

【方歌】敗銅散治潰風傷﹐騷癢破津脂水瘡﹐化銅舊罐研細末香油調敷滲濕良。

又方﹕紺珠膏﹑萬應膏﹑生肌散﹑玉紅膏﹝俱見潰瘍門﹞

外科卷上﹨頭部

髮際瘡

【方歌】髮際瘡生髮際邊﹐形如黍豆癢疼堅﹐頂白肉赤初易治胖入肌厚最纏綿。

【注】此證生項後髮際﹐形如黍豆﹐項白肉赤堅硬﹐痛如錐刺癢如火燎﹐破津膿水﹐亦有浸淫發內者﹐此內郁濕熱外兼受風相搏而成也。初宜紺珠丹汗之﹐次用酒制防通聖散淸解之﹐外搽黃連膏效。惟胖人項後髮際﹐肉厚而多折紋﹐其發反刺瘡內﹐因循日久﹐不瘥﹐又兼受風寒凝結﹐形如臥瓜﹐破爛津水﹐時破時斂﹐俗名謂之肉龜。經年不愈﹐亦無傷害﹐常用琥珀膏貼之﹐可稍輕也方劑﹕琥珀膏組成﹕定粉﹝一兩﹞血餘﹝八錢﹞輕粉﹝四錢﹞銀朱﹝七錢﹞花椒﹝十四粒﹞黃蠟﹝四兩﹞琥珀﹝末﹐五分﹞麻油﹝十二兩﹞將血餘﹑花椒﹑麻油炸焦﹐撈去渣﹐下黃蠟溶化盡用夏布濾淨﹐傾入磁盆內﹐預將定粉﹑銀朱﹑輕粉﹑琥珀四味﹐各研極細﹐共合一處﹐徐徐下入油內﹐用柳枝不時攪之﹐以冷爲度。綿燕脂攤貼﹐紅綿紙攤貼亦可

【方歌】琥珀膏能治諸瘡﹐活瘀解毒化腐良﹐定血輕朱椒蠟珀麻油熬膏亦療瘍。

又方﹕紺珠丹﹝卽萬靈丹﹐見腫瘍門﹞防風通聖散﹝見前禿瘡﹞黃連膏﹝見鼻部鼻瘡﹞

外科卷上﹨頭部

頭風傷目

【方歌】頭風引目眉稜痛﹐風火寒痰有四因﹐或由楊梅毒攻頂或因產後被風侵。

【注】此證畏寒﹑惡風﹐其痛走注不定﹐得暖少減者﹐風痛也﹔寒熱口苦﹐大渴﹐二便祕﹐不眠者﹐火痛也﹔手足厥冷﹐面靑唇白﹐气逆不渴﹐小水白者﹐寒痛也﹔身重肢酸﹐胸煩作嘔﹐口吐痰沫者﹐痰痛也。以上四證﹐舊有古方羌活沖和湯倍川芎加菊花﹐隨經形證﹐加引治之。

倘若因循失治﹐風攻眉稜酸痛﹐眼皮跳動﹐漸攻睛珠起藍雲遮睛﹐多致損目。若只眉稜酸痛﹐以碧雲散常吸之甚效。

方劑﹕羌活沖和湯組成﹕防風白芷﹝各一錢﹞細辛甘艸﹝生﹐各五分﹞生地蒼術黃芩﹝各一錢﹞羌活﹝一錢五分﹞川芎﹝二錢﹞引加蔥頭三根﹐生薑一片﹐紅棗肉二枚﹐水煎食遠服。

痛由項後起﹐屬膀胱經﹐倍羌活加﹝髙﹞本。

痛由耳後起﹐屬膽經﹐加柴胡。

痛由太陽牽引頭額兩目﹐屬胃經﹐倍白芷加葛根﹑﹝火段﹞石膏。

頭痛兼有腹痛身重﹐屬脾經﹐倍蒼術。

頭痛兼有足冷﹐气逆﹐屬腎經﹐倍細辛﹔甚者加麻黃﹑生附子﹐減黃芩。

頭痛兼有嘔涎沫者﹐手足厥冷﹐屬肝經﹐加吳茱萸頭痛有火熱渴﹐倍酒洗黃芩﹐加生石膏。便祕者加生大黃。

頭痛吐痰涎﹐四肢不冷者﹐加半夏。

【方歌】沖和頭風風傷目﹐風火寒痰四因生﹐日久眉稜酸痛跳遮睛損目此能淸。防風白芷細辛艸﹐生地蒼芩羌活芎詳在隨加引經藥﹐蔥姜紅棗水煎成。

又方﹕碧雲散組成﹕川芎鵝不食艸﹝各一兩﹞細辛辛荑﹝各二錢﹞靑黛﹝一錢﹞共爲細末﹐患者口噙涼水﹐令人以蘆筒吹入左右鼻孔內﹐取嚏爲效。每用少許﹐鼻常吸之﹐其效緩。

【方歌】碧雲散去頭風證﹐眉稜酸痛更堪醫﹐鵝不食艸辛荑黛芎細同研不時吸。

又方﹕貼兩太陽穴法主治﹕治頭痛如破。

組成﹕雀腦川芎白附子﹝各等份﹞研末﹐蔥汁調稠﹐紙攤貼左右太陽穴效。

產後風寒侵腦﹐頭痛不可發汗﹐宜用四物湯﹐倍川芎加荊芥穗服之﹐其效緩。

楊梅毒入腦髓﹐以致頭痛者﹐治在本門。

又方﹕四物湯﹝見潰瘍門﹞

外科卷上﹨面部

顴瘍顴疽

【方歌】顴瘍顴疽漸橊形﹐風熱積熱小腸經﹐瘍起焮紅浮腫痛疽紫漫硬木麻疼。

【注】此二證發於顴骨尖處﹐屬小腸經﹐不論左右﹐初小漸大如橊。發陽分者﹐由風熱而生﹐初起焮紅﹐浮腫﹐疼痛七日卽潰﹐名爲顴瘍﹐毒輕根淺易愈﹔發陰分者﹐由積熱而生﹐色紫﹐漫腫﹐堅硬﹐麻木﹐疼痛﹐三七方潰名爲顴疽﹐毒甚根深難愈。瘍證初宜仙方活命飲﹐疽證初宜內疏黃連湯或麥靈丹。其餘內外治法﹐俱按癰疽腫瘍潰瘍門。

方劑﹕仙方活命飲﹑內疏黃連湯﹑麥靈丹﹝俱見腫瘍門﹞

外科卷上﹨面部

顴疔

【方歌】顴疔初起粟米形﹐證由陽明火毒生﹐堅硬頂凹根深固寒熱交作麻癢疼。

【注】此證生在顴骨之間﹐屬陽明胃經﹐不論左右﹐初如粟米黃色小皰﹐次如赤豆﹐頂凹堅硬﹐按似疔頭﹐麻癢疼痛多因過食炙﹝火搏﹞﹑藥酒﹐以致胃經積火成毒而生初宜蟾酥丸﹐或麥靈丹汗之﹐次服黃連消毒飲淸之。

外治法同疔門﹐凡疔皆屬迅速之證﹐初覺卽當急治﹐遲則毒火攻心﹐令人昏憒譫語﹐惡證悉添﹐多致不救。

方劑﹕蟾酥丸﹝見疔瘡門﹞麥靈丹﹝見腫瘍門﹞黃連消毒飲﹝見頭部百會疽﹞

外科卷上﹨面部

面發毒

【方歌】面發毒在頰車生﹐初少漸多赤豆形﹐腫硬焮疼津黃水證屬風熱客陽明。

【注】此證生面上頰車骨間。初生一个﹐漸發數枚﹐形如赤豆色紅焮痛﹐堅硬似疔﹐時津黃水。由風熱客於陽明上攻而成。初宜服荊防敗毒散汗之。若胃火盛﹐則唇焦口渴﹐便燥者卽服涼膈散下之﹐法以淸涼消毒散敷之卽愈。

方劑﹕涼膈散組成﹕黃芩薄荷梔子﹝生研﹞連翹﹝去心﹞石膏﹝生﹞甘艸﹝生﹞芒硝大黃﹝各等分﹞水二鐘﹐苦竹葉二十片﹐煎八分﹔加蜂蜜三匙和服

【方歌】涼膈散醫肺胃熱﹐口渴唇焦便燥結﹐芩薄梔翹石膏艸芒硝大黃苦竹葉。

又方﹕淸涼消毒散組成﹕白芨乳香雄黃天花粉麝香烏藥山慈菇黃柏各等分﹐共研細末﹐雞子淸和蜜水調敷。

【方歌】淸涼消毒去風熱﹐芨乳雄黃花粉麝﹐烏藥慈菇黃柏研雞淸蜜調毒卽滅。

又方﹕荊防敗毒散﹝見項部腦疽﹞

外科卷上﹨面部

面遊風

【方歌】面遊風燥熱濕成﹐面目浮腫癢虫行﹐膚起白屑而癢極破津黃水津血疼。

【注】此證生於面上﹐初發面目浮腫﹐癢若虫行﹐肌膚漧燥時起白屑。次後極癢﹐抓破﹐熱濕﹐盛者津黃水﹐風燥盛者津血﹐痛楚難堪。由平素血燥﹐過食辛辣厚味﹐以致陽明胃經濕熱受風而成。癢甚者﹐宜服消風散﹔痛甚者﹐宜服黃連消毒飲﹐外抹摩風膏緩緩取效。

方劑﹕摩風膏組成﹕麻黃﹝五錢﹞羌活﹝一兩﹞白檀香﹝一錢﹞升麻﹝二錢﹞白芨﹝一錢﹞防風﹝二錢﹞當歸身﹝一錢﹞用香油五兩﹐將藥浸五日﹐文火炸黃﹐卽撈去渣加黃蠟五錢﹐溶化盡﹐用絹濾過﹐攪冷塗抹瘡上。

【方歌】摩風膏抹遊風證﹐麻黃羌活白檀升﹐芨防歸身香油泡炸黃去渣加蠟凝。

又方﹕消風散﹝見項部鈕扣方﹞黃連消毒飲仨腮仨﹝見頭部百會疽﹞

外科卷上﹨面部

痄腮

【方歌】痄腮胃熱是其端﹐初起焮痛熱復寒﹐髙腫焮紅風與熱平腫色淡熱濕原。

【注】此證一名髭發﹐一名含腮瘡。生於兩腮肌肉不著骨之處無論左右﹐總發端於陽明胃熱也。初起焮痛﹐寒熱往來﹐若髙腫﹑色紅﹑焮熱者﹐系胃經風熱所發﹔若平腫﹑色淡不鮮者﹐由胃經濕熱所生。始則俱以柴胡葛根湯表之。若口渴便祕﹐宜四順淸涼飲解之。表裏證俱解腫痛仍作者﹐勢必成膿﹐宜托裏消毒散托之。膿熟者鍼之﹐體虛者宜平補之。其餘治法﹐按癰疽潰瘍門。此證初起﹐若過服涼藥﹐令毒攻喉者險。

方劑﹕柴胡葛根湯組成﹕柴胡葛根石膏﹝火段﹞花粉黃芩﹝各一錢﹞甘艸﹝生﹐五分﹞牛蒡子﹝炒﹐研﹞連翹﹝去心﹞桔梗﹝各一錢﹞升麻﹝三分﹞水二鐘﹐煎八分﹐不拘時服。

【方歌】柴胡葛根發表證﹐痄腮腫痛或平形﹐石膏花粉黃芩艸牛蒡連翹桔梗升。

又方﹕四順淸涼飲組成﹕防風梔子﹝生研﹞連翹﹝去心﹞甘艸﹝生﹞當歸赤芍羌活﹝各一錢﹞大黃﹝二錢﹞水二鐘﹐燈心五十寸﹐煎八分﹐食遠服。

【方歌】四順淸涼攻裏彊﹐口漧便祕痄腮瘡﹐防風梔子連翹艸歸芍燈心羌大黃。

又方﹕托裏消毒散﹝見腫瘍門﹞

外科卷上﹨面部

頰瘍

【方歌】頰瘍胃經積熱生﹐初如紅粟漸橊形﹐膿出腫消易斂愈膿稀難斂漏因成。

【注】此證生於耳下頰車骨間﹐由陽明胃經積熱而生。始發如粟﹐色紅大如橊﹐初起宜犀角升麻湯淸解之。若失治或過敷寒藥﹐以致肌冷凝結﹐堅硬難消難潰者﹐宜升陽散火湯宣發之。將潰﹐宜托裏消毒散。膿熟鍼之﹐膿出腫退﹐瘡口易斂者則愈。或牙關緊急不開﹐或旁腫不消膿水淸稀﹐因而成漏﹐復被寒侵瘡孔﹐致生多骨﹐經年纏綿難愈者﹐服桂附地黃丸﹐外用豆豉餅墊灸艾壯初用九壯﹐以知熱癢爲止﹐每日灸之﹐以朽骨脫出﹐膿漸少而肌漸平爲度。兼用紅升丹﹐撚入瘡口內﹐萬應膏蓋貼﹐每日一易。患者當愼起居﹐戒腥﹑發等物﹐漸漸收功。

方劑﹕犀角升麻湯組成﹕犀角﹝二錢五分﹞升麻﹝一錢七分﹞黃芩﹝八分﹞白附子﹝面裏煨熟﹐八分﹞生甘艸﹝五分﹞白芷﹝八分﹞川芎﹝八分﹞羌活﹝一錢二分﹞防風﹝八分﹞水三鐘﹐煎一鐘﹐食遠熱服。

【方歌】犀角升麻醫頰瘍﹐色紅初起服之良﹐黃芩白附生甘艸白芷川芎羌活防。

又方﹕升陽散火湯組成﹕撫芎﹝六分﹞蔓荊子白芍﹝酒炒﹞防風羌活獨活甘艸﹝半生﹐半炙﹞人參﹝各一錢﹞柴胡香附﹝各一錢五分﹞葛根﹝一錢﹞升麻﹝一錢﹞僵姜﹝炒﹐一錢五分﹞生薑一片﹐紅棗肉一枚﹐水二鐘﹐煎一鐘﹐食遠溫服。

【方歌】升陽散火過敷寒﹐牙叉拘急木痛堅﹐撫蔓芍防羌獨艸參柴香附葛升蠶。

又方﹕托裏消毒散﹝見腫瘍門﹞豆豉餅﹝見炙法內﹞紅升丹﹑萬應膏﹝俱見潰瘍門﹞

外科卷上﹨面部

骨槽風

屬性﹔骨槽風火三焦胃﹐耳前腮頰隱隱疼﹐腐潰筋骨仍硬痛牙關拘急夾邪風。

【注】此證一名牙叉發﹐一名穿腮發。乃手少陽三焦﹑足陽明胃二經風火也。起於耳前﹐連及腮頰﹐筋骨隱痛﹐日久腐潰﹐腮之裏外筋骨﹐仍然漫腫硬痛﹐牙關拘急﹐皆由邪風深襲筋骨故也。此證屬在筋骨陰分﹐故初起腫硬難消﹐潰後瘡口難合﹐多致不救。初起熱不盛者﹐內宜服淸陽散火湯﹐外以淸胃散擦牙﹐眞君妙散貼敷腮。如初起發表之後﹐人壯火盛者﹐用皂刺﹑大黃﹑甘艸節﹑白芷﹑僵蠶下之﹐後減大黃﹐加生石膏以淸之。然亦不可過用寒涼之藥﹐恐其凝結也。有硬腫日久失治﹐不能盡消者﹐膿勢將成﹐宜用中和湯托之。已潰按癰疽潰瘍門治法。亦有過服寒涼﹐以致肌肉堅凝腐臭﹐非理中湯佐以附子不能回陽﹐非僵蠶不能搜風。如法治之﹐諸證俱減﹐惟牙關拘急不開﹐宜用生薑片墊灸頰車穴二七壯﹝其穴在耳垂下五分陷中處﹞﹐每日灸之﹐兼用鍼刺口內牙盡處出血﹐其牙關卽開。若寒熱不退﹐形焦體削﹐痰盛不食﹐或口內腐爛﹐甚則穿腮落齒者﹐俱爲逆證。當腐爛之初﹐治法卽同牙疳﹐亦不過稍盡人事耳。

方劑﹕淸胃散組成﹕姜黃白芷細辛川芎各等分﹐共研細末。先以鹽湯漱口﹐擦牙痛處。

【方歌】淸胃散擦牙腫疼﹐姜黃白芷細辛芎﹐同研先以鹽湯漱後擦此藥有奇功。

又方﹕中和湯組成﹕白芷桔梗人參黃耆﹝各一錢﹞藿香﹝五分﹞肉桂﹝五分﹞甘艸白術﹝土炒﹞川芎當歸白芍﹝酒炒﹐各一錢﹞麥門冬﹝去心﹐五分﹞水二鐘﹐姜三片﹐棗二枚﹐煎八分﹐加酒一杯食遠服。

【方歌】中和湯法骨槽風﹐日久不消欲潰膿﹐芷桔參煮藿桂艸術芎歸芍麥門冬。

又方﹕理中湯﹝見潰瘍門﹞眞君妙貼散﹝見腫瘍門﹞升陽散火湯﹝方面頰瘍﹞

外科卷上﹨面部

發頤

【方歌】發頤腫痛結核般﹐經屬陽明身熱寒﹐傷寒疹毒汗失表腫至咽喉調治難。

【注】此證又名汗毒﹐發於頤頷之間﹐屬足陽明胃經﹐初起身發寒熱﹐腫如結核﹐微熱微痛﹐漸腫如桃如李﹐疼痛倍增﹐由傷寒發汗未盡﹐或疹形未透﹐壅積而成。初起宜荊防敗毒散汗之﹐外以二味拔毒散敷之卽消。如消之不應者﹐腫痛日增﹐勢必潰膿﹐宜服托裏透膿湯﹐潰後按癰疽潰瘍門治法。若此證失於調治﹐或誤投寒涼克伐之藥﹐毒必內陷﹐腫至咽喉﹐痰湧气堵﹐湯水難咽者逆。

方劑﹕荊防敗毒散﹝見項部腦疽﹞二味拔毒散﹝見腫瘍門﹞托裏透膿湯﹝見頭部侵腦疽﹞

外科卷上﹨面部

時毒

【方歌】時毒初發類傷寒﹐漫腫無頭在項間﹐因感四時不正气治分壯弱疏解痊。

【注】此證初起﹐狀類傷寒﹐憎寒發熱﹐令人恍惚不寧﹐肢體酸疼﹐或兼咽痛﹐一二日間﹐發於項腮﹑頷頤﹐作腫無頭﹐漸漸焮赤疼痛﹐或似結核有根﹐漫腫色赤﹐俱由感冒四時不正邪气﹐客於經絡﹐釀結而成﹐非發於病後之頤毒也。惟在醫者﹐精察瘡色﹐辧別虛實。治法須宜疏解﹐不可驟用寒涼﹐致毒不外發而內攻咽喉者險矣。初服荊防敗毒散汗之﹐其腫不消者﹐宜服連翹消毒飲﹔腫仍不消﹐膿勢將成﹐壯者宜服透膿散﹐弱者宜服托裏透膿湯﹐外敷二味拔毒散﹐膿熟鍼之。潰按癰疽潰瘍門治法。

方劑﹕荊防敗毒散﹝見項部腦疽﹞連翹消毒飲﹝見背部酒毒發﹞透膿散﹝見腫瘍門﹞托裏透膿湯﹝見頭部侵腦疽﹞二味拔毒散﹝見腫瘍門﹞

外科卷上﹨面部

鳳眉疽

【方歌】鳳眉疽生兩眉稜﹐形長如瓜漫腫紅﹐膀胱小腸肝膽熱煩悶嘔逆不食凶。

【注】此疽亦名眉髮﹐生於眉稜﹐無論左右﹐俱屬足太陽膀胱﹑手太陽小腸﹑足厥陰肝﹑足少陽膽四經積熱所致。形長如瓜﹐疼痛引腦﹐二目合腫﹐堅硬色赤﹐按之有根。

六日內刺之得膿則吉﹐無膿則險。甚則十四日不潰﹐煩悶﹑嘔逆﹑不食者凶。初宜服仙方活命飲﹐次服托裏透膿湯。速潰爲妙﹐遲則恐攻眼損睛矣。其餘內外治法按癰疽潰瘍門。

【方劑】仙方活命飲﹝見腫瘍門﹞托裏透膿湯﹝見頭部浸腦疽﹞

外科卷上﹨面部

眉心疽

【方歌】眉心疽生在印堂﹐硬腫是疽浮腫瘍﹐督經風熱气凝滯根堅木痛當疔防。

【注】此證生於兩眉中間﹐疽名曰印堂疽。毒初起色暗根平腫硬疼痛﹐至二十一日﹐腐潰出稠膿者順﹐無膿黑陷者逆。瘍名曰風面毒。瘍毒初起﹐色赤浮腫﹐焮痛易治七日潰膿。若色黑木痛﹐麻癢太過﹐根硬如鐵釘之狀寒熱並作﹐卽眉心疔也﹐俱由督脈經風熱壅結气滯所成疽瘍二證﹐俱按百會疽﹐眉心疔治法同疔。

外科卷上﹨面部

龍泉疽

【方歌】龍泉疽起在人中﹐麻癢堅疼赤豆形﹐上焦風熱攻督脈憎寒壯熱治同疔。

【注】此證生於水溝穴﹐卽人中是也﹐屬督脈經。形如赤豆勢小根深﹐堅硬木痛﹐色紫頂焦﹐寒熱交作﹐不時麻癢由上焦風熱攻於督脈而成。宜按疔門急速治之。遲則毒气內攻﹐令人煩悶﹐惡心漧嘔﹐神亂昏憒﹐腮項俱腫多致不救。

外科卷上﹨面部

虎髭毒

【方歌】虎髭毒在頦下生﹐胃腎積熱入任經﹐癰焮腫痛速潰易疽堅硬痛麻癢疔。

【注】此毒一名欬癰﹐腫痛焮赤﹐速潰易治﹔一名承漿疽﹐堅硬痛腫﹐遲潰難治。若根深﹐形小似豆﹐麻癢痛甚﹐惡寒發熱﹐心煩作嘔者疔也﹐當從疔治。皆由過食炙﹝火搏﹞﹐以致胃腎二經積熱上攻任脈而成。癰疽二證初起宜服仙方活命飲﹐加升麻﹑桔梗消之﹐若便祕﹑唇焦﹑大渴者﹐宜內疏黃連湯淸之。其餘內外治法﹐俱按癰疽﹑腫瘍潰瘍門。初起麻癢如疔﹐治法按疔門。

方劑﹕仙方活命飲﹑內疏黃連湯﹝俱見腫瘍門﹞

外科卷上﹨面部

燕窩瘡

【方歌】燕窩瘡在下頦生﹐如攢粟豆癢熱疼﹐形類黃水瘡破爛此證原來濕熱成。

【注】此證生於下頦﹐俗名羊胡子瘡。初生小者如粟﹐大者如豆﹐色紅熱癢微痛﹐破津黃水﹐形類黃水瘡﹐浸淫成片但疙瘩如攢﹐由脾胃濕熱而成。宜服芩連平胃湯﹐外搽碧玉散卽效。

方劑﹕芩連平胃湯組成﹕黃芩﹝一錢五分﹞黃連﹝一錢﹞厚朴﹝姜炒﹐一錢﹞蒼術﹝炒﹐二錢﹞甘艸﹝生﹐五分﹞陳皮﹝一錢﹞水二鐘﹐姜一片﹐煎八分﹐食後服。

【方歌】芩連平胃燕窩瘡﹐除濕淸熱服更良﹐姜炒厚朴蒼術艸陳皮同煎引生薑。

又方﹕碧玉散組成﹕黃柏末紅棗肉﹝燒炭存性﹐各五錢﹞共研極細末﹐香油調搽患處。

【方歌】碧玉散搽燕窩瘡﹐色紅疙瘩津水黃﹐棗炭柏末香油拌消疼止癢滲濕方。

外科卷上﹨面部

雀斑

【方歌】雀斑淡黃碎點形﹐火郁孫絡血風成﹐犀角升麻丸常服正容散洗漸無痕蹤。

【注】此證生於面上﹐其色淡黃﹐碎點無數﹐由火郁於孫絡之血分﹐風邪外搏﹐發爲雀斑。宜常服犀角升麻丸﹐並治一切粉刺﹑酒刺﹑﹝黑幹﹞﹝黑曾﹞靨子等證。外用時珍正容散﹐早晚洗之﹐以澤其肌﹐久久自愈。亦有水虧火滯而生雀斑者﹐宜服六味地黃丸。

方劑﹕犀角升麻丸組成﹕犀角﹝一兩五錢﹞升麻﹝一兩﹞羌活﹝一兩﹞防風﹝一兩﹞白附子﹝五錢﹞白芷﹝五錢﹞生地黃﹝一兩﹞川芎﹝五錢﹞紅花﹝五錢﹞黃芩﹝五錢﹞甘艸﹝生﹐二錢五分﹞各研細末﹐合均﹐蒸餅爲小丸﹐每服二錢﹐食遠臨臥用茶淸送下。

【方歌】犀角升麻油雀斑﹐﹝黑幹﹞﹝黑曾﹞靨子亦能痊﹐犀升羌防白附芷﹐生地芎紅芩艸丸。

又方﹕時珍正容散組成﹕豬牙皂角紫背浮萍白梅肉甜櫻桃枝﹝各一兩﹞焙乾﹐兌鷹糞白三錢﹐共研爲末。每早晚用少許在手心內﹐水調濃搓面上﹐食久以溫水洗面。用至七﹑八日後﹐其斑皆沒﹐神效。

【方歌】正容散洗雀斑容﹐豬牙皂角紫浮萍﹐白梅櫻桃枝鷹糞研末早冕水洗靈。

又方﹕六味地黃丸組成﹕懷熟地﹝八兩﹞山萸肉懷山藥﹝炒﹐各四錢﹞白茯苓丹皮澤瀉﹝各三錢﹞共爲細末﹐煉蜜爲丸﹐如梧桐子大。每服二錢﹐空心淡鹽湯送下。

【方歌】六味地黃善補陰﹐能滋腎水並生津﹐萸苓山藥丹皮瀉研末蜜丸服最神。

外科卷上﹨面部

黑痣

【方歌】黑痣生面黴點斑﹐小如黍粒豆形圓﹐孫絡之血陽束結挑破水晶膏點痊。

【注】此證生於面部﹐形如黴點﹐小者如黍﹐大者如豆﹐比皮膚髙起一綫。有自幼生者﹐亦有中年生者﹐由孫絡之血滯於衛分﹐陽气束結而成。宜用綫鍼挑破﹐以水晶膏點之﹐三四日結迦﹐其痣自落﹐用貝葉膏貼之﹐兼戒醬醋﹐愈後無痕。

方劑﹕水晶膏用法﹕礦子石灰水化開﹐取末五錢﹐又用濃碱水多半茶鐘﹐浸於石灰末內﹐以碱水髙石灰二指爲度。再以糯米五十粒撒於灰上﹐如碱水滲下﹐陸續添之﹐泡一日一夜﹐冬天兩日一夜﹐將米取出﹐搗爛成膏。挑少許點於痣上不可太過﹐恐傷好肉。

【方歌】水晶膏能點黑痣﹐碱水浸灰入糯米﹐一日一夜米泡紅取出搗膏效無比。

又方﹕貝葉膏﹝見潰瘍門﹞

外科卷上﹨面部

黧黑皯﹝黑曾﹞

【方歌】皯﹝黑曾﹞如塵久始暗﹐原於憂思抑鬱成﹐大如蓮子小赤豆﹐玉容久洗自然平。

【注】此證一名黧黑斑。初起色如塵垢﹐日久黑似煤形﹐枯暗不澤﹐大小不一﹐小者如粟粒赤豆﹐大者似蓮子﹑芡實或長﹑或斜﹑或圓﹐與皮膚相平。由憂思抑鬱﹐血弱不華﹐火燥結滯而生於面上﹐婦女多有之。宜以玉容散早晚洗之﹐常用美玉磨之﹐久久漸退而愈。戒憂思﹑勞傷﹐忌動火之物方劑﹕玉容散白牽牛團粉白蘞白細辛甘松白鴿糞白芨白蓮蕊白芷白術白僵蠶白茯苓﹝各一兩﹞荊芥獨活羌活﹝各五錢﹞白附子鷹條白白扁豆﹝各一兩﹞防風﹝五錢﹞白丁香﹝一兩﹞共研末﹐每用少許﹐放手心內﹐以水調濃搽搓面上良久再以水洗面﹐早晚日用二次。

【方歌】玉容散退黧皯﹝黑曾﹞﹐牽牛團粉蘞細辛﹐甘松鴿糞及蓮蕊﹐芷術僵蠶白茯苓﹐荊芥獨羌白附子﹐鷹條白扁豆防風﹐白丁香共研爲末﹐早晚洗面去斑容。

外科卷上﹨項部

腦疽﹑偏腦疽

【方歌】腦疽項正屬督脈﹐左右偏腦太陽經﹐陽正陰偏分難易治與癰疽大法同。

【注】此疽有正有偏﹐正屬督脈經﹐入髮際名爲腦疽﹐俗名對口﹔偏屬太陽膀胱經﹐名爲偏腦疽﹐俗名偏對口。正腦疽系陽亢熱極而生﹐其證多焮赤腫痛﹐色鮮紅活﹐根束頂尖﹐時痛時止。督脈純陽﹐艸於尾閭﹐上貫巓頂﹐挾毒上升﹐故易膿﹑易腐﹑易斂﹐多屬順證﹔若偏腦疽系寒熱錯雜所生﹐其證漫腫﹐色暗﹐平塌﹐堅硬。然足太陽經外陽內陰﹐從頭走足﹐陽降陰凝﹐難膿﹑難腐﹑難斂﹐多屬逆證。更有兼風濕者﹐其瘡根又易於散大旁流。故順逆二證﹐治法當辧別是癰是疽。腦癰者﹐皮薄易破﹔腦疽者﹐皮厚難破。初起有表證﹐令人寒熱往來宜服荊防敗毒散﹔有裏證﹐令人口唇焦紫﹐大渴﹐大便結燥﹐宜服內疏黃連湯。若瘡勢已成﹐按癰疽腫瘍﹑潰瘍門大法治之。

方劑﹕荊防敗毒散組成﹕荊芥防風羌活獨活前胡柴胡桔梗川芎枳殼﹝麩炒﹞茯苓﹝各一錢﹞人參甘艸﹝各五分﹞姜三片﹐水二鐘﹐煎八分﹐食遠服﹐寒甚加蔥三枝

【方歌】荊防敗毒治初瘡﹐憎寒壯熱汗出良﹐羌獨前柴荊防桔芎枳參苓甘艸彊。

又方﹕內疏黃連湯﹝見腫瘍門﹞

外科卷上﹨項部

天柱疽

【方歌】天柱疽生天柱骨﹐上焦郁熱蓄督經﹐灸之有皰方爲順色黑形陷逆而凶。

【注】此疽生於項後髙骨﹐名天柱骨﹐卽大椎骨也。疽之初起形如臥蠶﹐由上焦郁熱﹐蓄於督脈﹐以致肩背拘急極癢入骨。宜於疽上以艾灸之﹐若灸之有皰者順﹐無皰者逆。甚至色黑形陷﹐血出不止﹐潰爛神昏﹐嘔噦惡心等證﹐是爲大凶。其內外治法同腦疽。

外科卷上﹨項部

魚尾毒

【方歌】魚尾毒生後發角﹐在左在右淺而輕﹐膀胱濕熱七日潰膿出腫消痛自寧。

【注】此毒生於項後髮際兩旁角處﹐由足太陽膀胱經濕熱凝結而發。其毒或在左﹐或在右﹐皆屬輕淺。初起宜荊防敗毒散﹔膿將成﹐宜服托裏排膿湯。其外治之法﹐同癰疽腫瘍﹑潰瘍諸證。

方劑﹕托裏排膿湯組成﹕當歸白芍﹝酒炒﹞人參白術﹝土炒﹞茯苓連翹﹝去心﹞金銀花浙貝母﹝去心﹐各一錢﹞生黃耆﹝二錢﹞陳皮﹝八分﹞肉桂﹝六分﹞桔梗﹝胸之上加一錢﹞牛膝﹝下部加八分﹞白芷﹝頂之上加五分﹞甘艸﹝四分﹞姜一片﹐水三鐘﹐煎一鐘﹐食遠溫服。

【方歌】托裏排膿治潰瘡﹐排膿消腫實稱彊﹐歸芍四君翹桂芷銀耆貝桔膝陳良。

又方﹕荊防敗毒散﹝見腦疽﹞

外科卷上﹨項部

百脈疽

【方歌】百脈疽生腫色形﹐引耳繞頸色紫紅﹐痛熱不食气逆嗽刺出膿吉血出凶。

【注】此疽初發﹐漫腫大小數塊﹐環繞頸項﹐其色紫紅﹐痛熱不食﹐气逆欬嗽﹐其發引耳。十五日可刺﹐遲則毒攻咽喉。刺見膿者順﹐見血者逆。余治法﹐按癰疽腫瘍﹑潰瘍門。

外科卷上﹨項部

結喉癰

【方歌】結喉癰發項前中﹐肝肺積熱塞喉凶﹐膿成若不急速刺潰穿咽喉何處刺。

【注】此癰發於項前結喉之上﹐又名猛疽﹐以其毒勢猛烈也。

蓋項前之中﹐經屬任脈兼肝﹑肺二經積熱憂憤所致。腫甚則堵塞咽喉﹐湯水不下﹐其凶可畏。若膿成不鍼﹐向內潰穿咽喉者則難生矣。初宜服黃連消毒飲﹐外敷二味拔毒散。將潰調治之法﹐按癰疽腫瘍﹑潰瘍門。

方劑﹕黃連消毒飲﹝見頭部百會疽﹞二味拔毒散﹝見腫瘍門﹞

外科卷上﹨項部

夾喉癰

【方歌】夾喉癰生喉兩旁﹐肝胃毒熱發其瘡﹐瘡與結喉癰同治尢嫌痰壅不時嗆。

【注】此癰一名夾疽﹐生於結喉之兩旁﹐屬足厥陰肝經﹑足陽明胃經火毒上攻而致。其治法與結喉癰同。

外科卷上﹨項部

瘰歷

小瘰大歷三陽經﹐項前頸後側旁生﹐痰濕气筋名𨿽異總由恚忿郁熱成﹐更審纏綿諸證治﹐成勞日久不收功。

【注】此證小者爲瘰﹐大者爲歷。當分經絡﹕如生於項前﹐屬陽明經﹐名爲痰瘰﹔項後屬太陽經﹐名爲濕瘰﹔項之左右兩側﹐屬少陽經﹐形軟﹐遇怒卽腫﹐名爲气歷﹔堅硬筋縮者﹐名爲筋歷﹔若連綿如貫珠者﹐卽爲瘰歷﹔或形長如蛤蜊﹐色赤而堅﹐痛如火烙﹐腫勢甚猛﹐名爲馬刀瘰歷又有子母歷﹐大小不一。有重臺歷﹐歷上堆累三﹑五枚﹐盤疊成攢。有繞項而生者﹐名蛇盤歷。如黃豆結簍者﹐又名鎖項歷。生左耳根﹐名蜂窩歷。生上耳根名惠袋歷。形小多癢者﹐名風歷。頷紅腫痛者﹐名爲燕窩歷。延及胸液者﹐名瓜藤歷。生乳旁兩胯軟肉等處者﹐名﹝淇﹞瘍歷。生於徧身﹐漫腫而軟﹐囊內含硬核者﹐名流注歷。獨生一个﹐在囟門者﹐名單窠歷。一包生十數个者﹐名蓮子歷。堅硬如磚者﹐名門閂歷。形如荔枝者﹐名石歷。如鼠形者﹐名鼠歷﹐又名鼠瘡。以上諸歷﹐推之移動爲無根﹐屬陽﹐外治宜因證用鍼灸﹑敷貼﹑蝕腐等法﹔推之不移動者爲有根且深﹐屬陰﹐皆不治之證也。切忌鍼砭及追蝕等藥﹐如妄用之﹐則難收斂瘰歷形名各異﹐受病𨿽不外痰﹑濕﹑風﹑熱﹑气毒結聚而成﹐然未有不兼恚怒﹑忿郁﹑幽滯﹑謀慮不遂而成者也。有外受風邪﹐內停痰濕﹐搏於經絡﹐其患身體先寒後熱﹐瘡勢宣腫微熱﹐皮色如常﹐易消﹑易潰﹑易斂此爲風毒也﹐如防風羌活湯﹑海菜丸﹐揀擇用之。有天時亢熱﹐暑濕偶中三陽經﹐兼過食膏梁厚味﹐釀結而成其患色紅微熱﹐結核堅硬緩腫﹐難消﹑潰遲﹑斂遲此爲熱毒也。如升陽調經湯﹑柴胡連翹湯﹑雞鳴散﹐隨證輕重﹐揀擇用之。有感冒四時殺厲之气而成﹐其患耳項胸腋﹐驟成腫塊﹐宣發暴腫﹐色紅皮熱﹐令人寒熱頭眩項彊作痛﹐此爲气毒也。如李杲連翹散堅湯﹑散腫潰堅湯﹐俱可因證治之。有肝傷恚忿﹐血虛不能榮筋其患核堅筋縮﹐推之不移者﹐此筋瘰也。初服舒肝潰堅湯﹐次服香貝養榮湯治之。有誤食汗液﹑虫蟻鼠殘﹑陳水宿茶不淨之物﹐其患初小後大﹐累累如貫珠﹐連接三﹑五枚﹐不作寒熱﹐初不覺疼﹐久方知痛﹐此爲誤食毒物也。如楊氏家藏治瘰歷方法﹐制靈雞蛋﹐隨證虛實揀擇用之自愈。

其項後兩旁濕瘰歷﹐經屬膀胱寒水﹐外感風邪與濕凝結漫腫疼痛﹐皮色如常﹐有日久將潰﹐皮色透紅﹐微熱痛甚﹐其內外治法﹐用藥總不宜寒涼﹐初腫宜用附子敗毒湯﹑外敷神功散﹔將潰已潰﹐俱按癰疽潰瘍內外治法用藥首尾得溫暖卽效﹐誤犯寒涼﹐令人項背拘彊﹐瘡勢塌陷﹐毒气攻裏﹐便瀉者逆。但凡生瘰歷者﹐男子不宜太陽靑筋暴露﹐潮熱欬嗽﹐自汗盜汗﹔女人不宜眼內紅絲﹐經閉骨蒸﹐五心煩熱。男婦有此﹐後必變瘡勞俱爲逆證﹐難收功也。

方劑﹕防風羌活湯主治﹕治風毒瘰歷﹐初發寒熱者。

組成﹕防風羌活﹝各一錢﹞連翹﹝去心﹐二錢﹞升麻﹝七分﹞夏枯艸﹝二錢﹞牛蒡子﹝炒﹐研﹐一錢﹞川芎﹝一錢﹞黃芩﹝酒浸﹐一錢﹞甘艸﹝五分﹞昆布﹝酒洗﹐一錢﹞海藻﹝酒洗﹐一錢﹞僵蠶﹝酒炒﹐二錢﹞薄荷﹝一錢﹞水煎服。

【方歌】防風羌活驅瘰方﹐風毒發熱最爲良﹐芎芩昆布翹蒡艸夏枯海藻薄升僵。

又方﹕海菜丸主治﹕治風痰瘰歷﹐遶項而生﹐無寒熱者﹐宜常服﹐消盡爲止組成﹕海藻菜﹝蕎麥同炒過﹐去麥不用﹞白僵蠶﹝微炒去絲﹞上等分爲細末﹐用白梅肉泡湯爲丸﹐如梧桐子大。

飯後或臨臥時﹐每服六﹑七十丸﹐米湯送下﹐兼忌魚鮏厚味。

【方歌】海菜丸治風痰歷﹐海藻菜與白僵蠶﹐梅湯爲丸如桐子米湯送下病可痊。

又方﹕升陽調經湯丸主治﹕治熱毒瘰歷繞於項下﹐或至頰車﹐此證由陽明胃經中來也。若其瘡深遠﹐隱曲肉低﹐俱作塊子﹐堅硬大小不等並皆治之。或作丸服亦可。

組成﹕升麻﹝八錢﹞連翹﹝去心﹞龍膽艸﹝酒炒﹞桔梗黃連﹝去須﹐酒炒﹞京三稜﹝酒炒﹞葛根甘艸﹝炙﹐各五錢﹞知母﹝酒洗﹞莪術﹝酒炒﹐各一兩﹞條黃芩﹝酒洗﹐六錢﹞黃柏﹝去粗皮﹐酒炒﹞上撮一劑﹐稱一半爲細末﹐煉蜜爲丸﹐如梧桐子大每服一百丸﹐或一百五十丸。一半研粗末﹐每用五錢若胃彊能﹐食大便漧燥者﹐可旋加至七﹑八錢﹐用水二鐘﹐先將粗末浸半日﹐煎至一鐘﹐去渣熱服。服時仰臥﹐伸腳置髙處﹐去枕頭﹐噙藥一口﹐作十次咽之。一鐘將喫完﹐可畱一口﹐將丸藥送下。服藥畢﹐臥如常此治法也。

【方歌】升陽調經醫毒熱﹐項頰瘰歷堅如鐵﹐升葛甘芩知柏稜黃連膽艸翹術桔。

又方﹕柴胡連翹湯主治﹕治男婦熱毒﹐馬刀瘰歷﹐兼气寒血滯﹐經閉等證。

組成﹕柴胡連翹﹝去心﹞知母﹝酒炒﹞黃芩﹝炒﹐各五錢﹞黃柏﹝酒炒﹞生地甘艸﹝炙﹐各三錢﹞瞿麥穗﹝六錢﹞牛蒡子﹝炒﹐研﹐二錢﹞當歸尾﹝一錢五分﹞肉桂﹝三分﹞上共研粗末﹐每服三錢或五錢。水二大鐘﹐煎至一鐘﹐去渣﹐食後熱溫服。

【方歌】柴胡連翹醫瘰歷﹐馬刀血滯與經閉﹐黃芩牛蒡歸柏知瞿麥肉桂甘生地。

又方﹕雞鳴散主治﹕治瘰歷疼痛﹐及熱毒結核﹐或多煩悶﹐熱而不寒者。

組成﹕黑牽牛﹝一兩﹞胡粉﹝卽澱粉﹐一錢﹞生大黃﹝二錢﹞朴硝﹝煉成粉者﹐三錢﹞上共細末﹐每服三錢。雞鳴時井花水調服﹐以二便利爲度﹐如未利再服。

【方歌】雞鳴散治瘰歷疼﹐結核煩悶熱相乘﹐粉牽硝黃爲細末井水調服便利通。

又方﹕李杲連翹散堅湯主治﹕治气毒瘰歷﹐耳下或至缺盆﹐或至肩上﹐生瘡堅硬如石推之無根者﹐名馬刀瘡。從手﹑足少陽經中來也。或生兩脇﹐或已流膿﹐或未破﹐並皆治之。

組成﹕當歸﹝酒洗﹞連翹﹝去心﹞莪術﹝酒炒﹞京三稜﹝酒炒﹐各五錢﹞土瓜根﹝酒炒﹞龍膽艸﹝酒洗﹐各一兩﹞柴胡﹝一兩二錢﹞黃芩﹝一半生用﹐一半酒炒﹐一兩二錢﹞炙甘艸﹝六錢﹞黃連﹝酒炒﹞蒼術﹝炒﹐各三錢﹞赤芍藥﹝一錢﹞上以一半爲細末﹐煉蜜爲丸﹐如梧桐子大。每服一百丸﹐或一百五十丸﹐一半研粗末﹐每用五錢﹐水一鐘八分﹐先浸半日﹐煎一鐘﹐去渣熱服。臨臥頭低腳髙去枕而臥﹐每口作十次咽之﹐畱一口送下丸子﹐服畢如常安臥。

【方歌】李杲連翹散堅湯﹐气毒瘰歷馬刀瘡﹐歸芍柴芩稜莪艸土瓜龍膽黃連蒼。

又方﹕舒肝潰堅湯組成﹕夏枯艸僵蠶﹝炒﹐各二錢﹞香附子﹝酒炒﹞石決明﹝火段﹞﹐各一錢五分﹞當歸白芍﹝醋炒﹞陳皮柴胡撫芎穿山甲﹝炒﹐各一錢﹞紅花片子姜黃甘艸﹝生﹐各五分﹞引燈心五十寸﹐水三鐘﹐煎一鐘﹐食遠溫服。便燥者﹐加乳香一錢。便溏者﹐加煆牡蠣一錢。

【方歌】舒肝潰堅湯開郁﹐筋歷石疽柴決當﹐夏枯陳蠶香附撫紅花芍艸甲姜黃。

又方﹕散腫潰堅湯主治﹕治气毒瘰歷﹐一切馬刀﹐結硬如石﹐推之有根者。如證從耳下串至缺盆﹐或至肩上﹐或至脇下者﹐皆屬手﹑足少陽二經所發也。若瘰歷徧生頦﹐或至頰車﹐堅而不潰者﹐屬足陽明經所發也。或二證已破﹐及流膿水者﹐並皆治之。服藥多少﹐臨證斟酌量病人飲食多少﹐大便軟硬﹐以意消息之。

組成﹕柴胡梢﹝四錢﹞龍膽艸﹝酒炒﹞黃柏﹝去粗皮﹐酒炒﹞知母﹝炒﹞花粉昆布﹝去土﹐酒洗﹞桔梗﹝各五錢﹞甘艸根﹝炙﹞京三稜﹝酒炒﹞莪術﹝酒炒﹞連翹﹝去心﹞當歸﹝各三錢﹞白芍﹝酒炒﹞葛根黃連﹝各二錢﹞升麻﹝六錢﹞黃芩梢﹝一半酒炒﹐一半生用﹐八錢﹞海藻﹝五錢﹞上共研末﹐每用六錢﹐或七錢。水二鐘﹐先浸半日煎至一鐘﹐去渣熱服。服時於臥處伸腳在髙處﹐頭微低﹐每噙一口﹐分十次咽之﹐至服畢根據常安臥﹐取藥在胸中多停畱之意也。另攢半料作細末﹐煉蜜爲丸﹐如梧桐子大﹐每服一百丸。此湯藥豫畱一口﹐以送丸藥。

【方歌】散腫潰堅气毒滯﹐馬刀瘰歷耳肩交﹐徧頦或至頰車骨結硬如石用之消。知藻三稜歸芍艸﹐升芩花粉柴胡梢葛根黃連莪術桔﹐昆布龍膽柏連翹。

又方﹕楊氏家藏治瘰歷方主治﹕治誤食毒物﹐致成瘰歷﹐其功甚速。

組成﹕荊芥白僵蠶﹝炒﹐去絲﹞黑牽牛﹝各二錢﹞斑蝥﹝去頭﹑翅﹑足﹐大米炒﹐二十八个﹞上爲末﹐臥時先將滑石末一錢﹐用米飲調服﹐半夜時再一服。五更初卽用溫酒調藥一錢或二﹑三錢﹐量人之彊弱用之。服後如小水並無惡物行下﹐次日早再用一服﹔仍不行﹐第三日五更初﹐先喫白糯米粥﹐再服煎藥一服﹐更用燈心湯﹐調琥珀末一錢服之﹐以小水內利去惡物爲愈。如尿孔痛﹐用靑黛一錢以甘艸湯調下﹐其痛卽止。

【方歌】楊氏家藏治瘰方﹐誤食諸毒成歷瘡﹐牽牛斑蝥僵荊芥爲末酒服量弱彊。

又方﹕法制靈雞蛋主治﹕治誤食毒物﹐致腋下生馬刀瘰歷者﹐其功稍緩。

組成﹕斑蝥﹝去頭﹑翅﹑足﹐七个﹞上將雞子一个﹐頂上敲開小孔﹐入盤蝥在內﹐紙封固了﹐於飯上蒸熟﹐取出去殼﹐切開去斑蝥﹐五更空心和米飯嚼服。候小水通如米泔水或如脂﹐卽其驗也。如大便﹑小水不通﹐卽服琥珀散三﹑二貼催之﹐然後常服妙靈散﹐內消連翹丸尢佳。

【方歌】制靈雞蛋治馬刀﹐雞子一个入斑蝥﹐紙封蒸熟去殼藥同飯嚼服歷可消。

又方﹕琥珀散組成﹕琥珀黃芩白茯苓烏藥車前子瞿麥茵蔯蒿石葦紫艸茅根連翹﹝去心﹐各等分﹞上爲極細末﹐每服三錢。用燈心湯調下﹐不拘時服

【方歌】琥珀散能利二便﹐瀉毒消熱最稱奇﹐芩苓烏藥車瞿麥茵葦紫艸茅翹宜。

又方﹕妙靈散主治﹕服靈雞蛋後﹐卻將此藥與內消連翹丸相兼常服﹐瘡愈方止。

組成﹕海藻﹝二兩﹞川牛膝何首烏﹝生﹞當歸﹝酒洗﹞海螵蛸桑寄生﹝一兩﹞海帶靑葙子﹝酒洗﹞昆布﹝酒洗﹞甘艸節﹝各五錢﹞木香﹝三錢﹞沈香﹝二錢﹞上爲細末﹐每服二錢。食後溫酒調下。

又方﹕內消連翹丸組成﹕連翹﹝去心﹐二兩﹞核桃仁白芨射幹夏栝艸土瓜根澤蘭葉沙參漏蘆﹝各一兩五錢﹞上爲細末﹐入核桃仁研勻﹐酒糊爲丸﹐如梧桐子大每服三﹑五十丸﹐空心食前或酒下﹐或鹽湯送下﹐。

【方歌】內消連翹解瘰歷﹐妙靈與此兩兼服﹐核桃芨射夏枯艸土瓜澤蘭沙漏蘆。

又方﹕附子敗毒湯主治﹕治濕毒瘰歷。

組成﹕羌活﹝一錢﹞川附子﹝制﹐一錢﹞白僵蠶﹝炒﹐三錢﹞前胡﹝一錢﹞連翹﹝去心﹐一錢五分﹞生黃耆﹝一錢五分﹞蔓荊子﹝一錢五分﹞陳皮﹝一錢﹞防風﹝一錢﹞白茯苓﹝一錢五分﹞金銀花﹝二錢﹞甘艸﹝節﹐五分﹞引用生薑一片﹐水三鐘﹐煎一鐘﹐食遠溫服。

【方歌】附子敗毒太陽經﹐濕毒瘰歷漫腫疼﹐陳苓前艸耆羌活銀花僵蔓翹防風。

又方﹕消核散主治﹕治頸項痰凝瘰歷﹐不論男婦小兒﹐用之無不神效。

組成﹕海藻﹝三兩﹞牡蠣元參﹝各四兩﹞糯米﹝八兩﹞甘艸﹝生﹐一兩﹞紅娘子﹝同糯米炒胡黃色﹐去紅娘子﹐用米﹐二十八个﹞共研細﹐酒調服一錢或錢半﹐量人壯弱。

【方歌】消核散治諸瘰歷﹐男婦小兒用之愈﹐紅娘糯米炒胡黃甘艸元參藻牡蠣。

又方﹕犀角丸主治﹕治諸般瘰歷﹐心火上攻﹐兩目赤澀﹐服之有效。

組成﹕犀角靑皮黑牽牛﹝半生﹐半炒﹞陳皮﹝各一兩﹞連翹﹝去心﹐五錢﹞薄荷﹝二斤﹞皂角﹝二枚﹞前五味﹐共研細末﹐用皂角去子﹑皮﹑弦﹐泡捶以布絞取汁一盆﹐又用新薄荷搗取汁﹐同熬成膏﹐和入藥末內爲丸﹐如梧桐子大。每服三十丸﹐食後滚湯送下

【方歌】犀角丸能除心火﹐諸般瘰歷兼目紅﹐牽牛半生半炒用陳薄皂角連翹靑。

又方﹕夏枯艸膏主治﹕治男婦小兒憂思气郁﹐瘰歷堅硬﹐肝旺血燥﹐驟用迅烈之劑﹐恐傷脾气﹐以此膏常服消之。

組成﹕京夏枯艸﹝一斤半﹞當歸白芍﹝酒炒﹞黑參烏藥浙貝母﹝去心﹞僵蠶﹝炒﹐各五錢﹞昆布桔梗陳皮撫芎甘艸﹝各三錢﹞香附﹝酒炒﹐一兩﹞紅花﹝二錢﹞前藥共入砂鍋內﹐水煎濃湯﹐布濾去渣。將湯復入砂鍋內﹐漫火熬濃﹐加紅蜜八兩﹐再熬成膏﹐磁罐收貯每用一﹑二匙滚水沖服。兼戒气怒﹑魚鮏﹐亦可用薄紙攤貼﹐瘰歷自消。

【方歌】夏枯艸膏醫諸歷﹐化硬消堅理肝虛﹐血燥憂思肝木旺烈藥傷脾服此宜。歸芍貝僵香附桔﹐昆紅參艸撫陳皮烏藥同熬加紅蜜﹐滚水沖服戒怒急。

外科卷上﹨項部

瘰歷未潰敷貼

方劑﹕金倍散﹝瘰歷未潰敷貼方﹞主治﹕治瘰歷堅硬難消﹑難潰﹐敷之神效。

組成﹕整文蛤﹝攢孔﹐一枚﹞金頭蜈蚣﹝研粗末﹐一條﹞將蜈蚣末裝入文蛤內﹐紙糊封口﹐外再用西紙糊七層﹐曬漧﹐面麩拌炒﹐以紙黑焦爲度﹐去紙研極細末加麝香一分﹐再研勻﹐陳醋調稠。溫敷堅硬核處﹐外用薄紙蓋之﹐每日一換。

【方歌】金倍散敷堅瘰歷﹐蜈蚣末入文蛤中﹐紙糊曬漧同麩炒加麝研之醋調靈。

又方﹕神功散﹝瘰歷未潰敷貼方﹞主治﹕治濕毒瘰歷﹐敷之神效。

組成﹕制川烏頭嫩黃柏﹝各等分﹞共研細末﹐米醋調稠。溫敷腫處﹐每日一換。

【方歌】神功散敷濕瘰歷﹐嫩黃柏與川烏頭﹐等分爲末加米醋調塗腫處卽能瘳。

又方﹕李杲龍泉散﹝瘰歷未潰敷貼方﹞主治﹕治諸般瘰歷﹐未成者消﹐已成者潰。

組成﹕瓦粉﹝卽定粉﹞龍泉粉﹝卽磨刀石上粉也﹞莪術﹝酒浸炒幹﹞京三稜﹝酒浸炒幹﹞昆布﹝去土﹐酒洗﹐各五錢﹞上共研極細﹐滚水調塗患處﹐用此消堅尢速。

【方歌】李杲龍泉敷諸歷﹐瓦粉龍泉莪術稜﹐昆布共研爲細末滚水調塗速又靈。

又方﹕朱震亨貼瘰歷餅﹝瘰歷未潰敷貼方﹞主治﹕治項間瘰歷﹐不辧肉色﹐不問大小及日月深遠﹐或有赤硬腫痛﹐並皆貼之效。組成﹕生山藥蓖麻子肉上等分﹐搗勻攤貼之。

【方歌】震亨貼瘰歷可移﹐蓖麻山藥共研泥﹐不問日久並腫硬作餅貼之效更奇。

又方﹕神效瘰歷方﹝瘰歷未潰敷貼方﹞主治﹕治瘰歷初起﹐消腫止痛。

組成﹕白膠香海螵蛸降眞香上等分﹐研末﹐溫水調稠﹐薄紙攤貼。

【方歌】神效瘰歷實良方﹐疏滯消腫止痛彊﹐未破已前用之效白膠海螵降眞香。

又方﹕龍珠膏﹝瘰歷未潰敷貼方﹞組成﹕龍牙艸﹝卽馬鞭艸﹐五兩﹞棘棗根﹝五錢﹞海藻﹝二錢五分﹞蘇木﹝五錢﹞上細切﹐水二十盆﹐煎至十二三盆﹐去滓﹐又用桑柴灰﹑蒼耳艸灰﹑石灰各二盆半﹐紙兩層﹐先鋪籮底次置三種灰於籮內﹐用滚水熱淋取灰汁十盆﹐澄淸同前湯入鍋內熬成膏﹔用巴豆霜﹑白丁香﹑石膏﹑麝香﹑輕粉各少許﹐研細入膏內攪勻﹐磁罐收貯。取敷核上﹐再敷時﹐去舊藥﹐其核卽潰。根小者﹐但塗於根上﹐其核自潰。

【方歌】龍珠膏敷歷毒瘡﹐潰遲未潰敷之良﹐海藻蘇木龍牙艸再加棗根共煎湯﹐桑石蒼耳灰淋水﹐同煎成膏添麝香石膏白丁輕巴豆﹐研入膏內塗瘰彊。

外科卷上﹨項部

瘰歷潰後方

方劑﹕蟾酥拈子﹝瘰歷潰後方﹞組成﹕蟾酥﹝黃豆大一塊﹞白丁香﹝十五粒﹞寒水石﹝黃豆大一塊﹞巴豆﹝去殼﹐十粒﹞寒食麵﹝黃豆大一塊﹞上各研細﹐共合一處再研勻﹐煉蜜搓成撚子。每用一根﹐用鍼將瘰歷當頂鍼一孔﹐插拈子入孔內﹐用綠云膏蓋貼。連插三日後﹐單換膏藥﹐候數日後﹐頑根自脫以膿淨硬退爲效。如硬未盡再用﹐以盡爲度。

【方歌】蟾酥拈子化堅方﹐瘰歷將潰納入瘡﹐寒水石共巴豆肉寒食麵與白丁香。

又方﹕五云膏﹝瘰歷潰後方﹞主治﹕專貼鼠瘡﹑馬刀﹑瘰歷已潰。

主治﹕銀黝子﹝捶碎﹐四兩﹞黃丹﹝飛過﹐八兩﹞香油﹝二十兩﹞用砂鍋一口盛香油﹐火溫候油熱﹐將銀黝子投入油內﹐用桃﹑柳﹑桑﹑槐﹑棗五樣樹枝攪之﹐候起珍珠花時﹐撈去渣﹐用布濾淨﹔復將油下入鍋內﹐慢慢將黃丹篩入油內﹐用五枝不住手攪之﹐以滴水成珠爲度﹐取出收貯。用時勿令見火﹐以重湯純化﹐紅緞攤貼。

【方歌】五云膏貼鼠瘡證﹐瘰歷潰後共馬刀﹐銀黝油熬渣濾淨黃丹五枝攪成膏。

又方﹕綠云膏﹝瘰歷潰後方﹞組成﹕黃連大黃黃芩元參黃柏木鱉子﹝去殼﹐各一錢﹞上藥共切片﹐用香油一兩﹐炸焦色﹐去渣﹔入淨松香五兩﹐再熬成膏﹐傾入水中﹐扯拔令金黃色﹐入銚內再熬數滚﹐候溫﹔將豬膽汁三枚﹐銅綠三錢﹐預用醋一兩﹐浸一宿﹐絹濾去渣﹔同入膏內﹐用柳枝攪之﹐候冷爲度。用時以重湯燉化﹐薄紙攤貼甚效。

【方歌】綠云歷破貼最神﹐軍柏連鱉元參芩﹐油炸濾渣加松脂膽汁銅綠入攪勻。

又方﹕蛇蛻膏﹝瘰歷潰後方﹞組成﹕蜜蜂﹝二十一个﹞蛇蛻﹝七分半﹞蜈蚣﹝端午前收者佳﹐二條﹞上用香油四兩﹐將前三藥入油﹐用文武火炸枯﹐撈去渣﹔入定粉二兩﹐用如箸粗桑枝七條﹐急攪候冷﹐出火气七日夜。方用紙攤貼患處。

【方歌】蛇蛻亮貼潰後歷﹐專消餘毒功效極﹐蜈蚣蜜蜂炸去渣定粉油熬出火气。

總結﹕凡治瘰歷馬刀潰破之後﹐應用方藥﹐气血兩虛﹐宜八珍湯﹔堅硬未消者﹐宜香貝養榮湯﹔食少便瀉者﹐宜香砂六君子湯﹔血虛肝熱﹐或瘡口出血﹐或紅腫者﹐宜逍遙散﹐加丹皮﹑炒梔子﹔瘡口斂遲﹐宜用十全大補湯加白蘞﹔虛煩不寐者﹐宜歸脾湯調理。但藥劑大小﹐量人歲數﹑虛實﹐斟酌用之。

方劑﹕八珍湯﹝見潰瘍門﹞香貝養榮湯﹝見石疽門﹞香砂六君子湯﹝見潰瘍門﹞逍遙散﹝見背部上搭手﹞十全大補湯﹝見潰瘍門﹞歸脾湯﹝見乳部乳中結核﹞益元散﹝卽六一散加朱砂少許﹐見胸部蠹疽﹞

外科卷上﹨項部

上石疽

【方歌】石疽生於頸項旁﹐堅硬如石色照常﹐肝郁凝結於經絡潰後法根據瘰歷瘡。

【注】此疽生於頸項兩旁﹐形如桃李﹐皮色如常﹐堅硬如石﹝興﹞痛不熱﹐由肝經鬱結﹐以致气血凝滯經絡而成。

此證初小漸大﹐難消難潰﹐卽潰難斂﹐疲頑之證也。初起气實者﹐宜服舒肝潰堅湯﹔气虛者﹐宜服香貝養榮湯外用蔥白﹑蜂蜜搗泥敷貼。日久不消者﹐以陽燧錠每日灸之﹐以或消﹑或軟﹑或將潰爲度。旣潰法同瘰歷。

方劑﹕香貝養榮湯組成﹕白術﹝土炒﹐二錢﹞人參茯苓陳皮熟地黃川芎當歸貝母﹝去心﹞香附﹝酒炒﹞白芍﹝酒炒﹐各一錢﹞桔梗甘艸﹝各五錢﹞姜三片﹐棗二枚﹐水二鐘﹐煎八分﹐食遠服。

胸膈痞悶﹐加枳殼﹑木香。飲食不甘﹐加厚朴﹑蒼術﹐寒熱往來﹐加柴胡﹑地骨皮。膿潰作瘍﹐倍人參﹑當歸﹑白術﹐加黃耆。膿多或淸﹐倍當歸﹑川芎。脇下痛或痞﹐加靑皮﹑木香。肌肉生遲﹐加白蘞﹑肉桂。痰多﹐加半夏﹑橘紅。口漧﹐加麥冬﹑五味子。發熱﹐加柴胡﹔黃芩。渴不止﹐加知母﹑小豆。潰後反痛﹐加熟附子﹑沈香。膿不止﹐倍人參﹑當歸﹐加黃耆。虛煩不眠﹐倍人參﹑熟地﹐加遠志﹑棗仁。

【方歌】香貝養榮用四君﹐四物貝桔香附陳﹐气血兩虛宜多服筋瘰石疽效如神。

又方﹕陽燧錠﹝見首卷烙法﹞舒肝潰堅湯失榮證﹝見瘰歷門﹞

外科卷上﹨項部

失榮證

【方歌】失榮耳旁及項肩﹐起如痰核不動堅﹐皮色如常日漸大憂思怒郁火凝然。日久气衰形削瘦﹐愈潰愈硬現紫斑腐爛浸淫流血水﹐瘡口翻花治總難。

【注】失榮證﹐生於耳之前後及肩項。其證初起﹐狀如痰核推之不動﹐堅硬如石﹐皮色如常﹐日漸長大。由憂思﹑恚怒﹑气郁﹑血逆與火凝結而成﹐日久難愈﹐形气漸衰肌肉削瘦﹐愈潰愈硬﹐色現紫斑﹐腐爛浸淫﹐滲流血水﹐瘡口開大﹐努肉髙突﹐形似翻花癅證。古今𨿽有治法﹐終屬敗證。但不可棄而不治﹐初宜服和榮散堅丸外貼阿魏化堅膏﹐然亦不過苟延歲月而已。

方劑﹕和榮散堅丸主治﹕治失榮﹐調和榮血﹐散堅開郁。

組成﹕川芎白芍﹝酒炒﹞當歸茯苓熟地陳皮桔梗香附白術﹝土炒﹐各一錢﹞人參甘艸﹝炙﹞海粉昆布貝母﹝去心﹐各五錢﹞升麻紅花﹝各三錢﹞夏枯艸﹝熬湯﹐再加紅蜜四兩﹐再熬成膏﹐一斤﹞共研細末﹐夏枯艸膏合丸﹐如梧桐子大。每服三錢食遠白滚水送下。

身熱﹐加黃芩﹑柴胡﹐自汗盜汗去升麻﹐倍人參加黃耆。飲食無味﹐加藿香﹑砂仁。飲食不化﹐加山查﹑麥芽。胸膈痞悶﹐加澤瀉﹑木香。欬嗽痰气不淸﹐加杏仁﹑麥冬。口漧作渴﹐加知母﹑五味子。睡眠不寧加黃柏﹑遠志﹑棗仁。驚悸健忘﹐加茯神﹑石菖蒲。有汗惡寒﹐加薄荷﹑半夏。無汗惡寒﹐加蒼術﹑藿香。婦人經事不調﹐加延胡索﹑丹皮。腹脹不寬﹐加厚朴﹑大腹皮。

【方歌】和榮散堅丸消郁﹐開結益虛理肝脾﹐八珍貝桔陳香附昆海升紅枯艸宜。

又方﹕阿魏化堅膏組成﹕用蟾酥丸藥末一料﹐金頭蜈蚣五條﹐炙黃去頭足﹐共研勻﹔將太乙膏二十四兩﹐重湯燉化﹐離火入前藥末﹐攪冷爲度。每用時以重湯燉化﹐用紅絹攤貼﹐半月一換。

輕者漸消﹐重者亦可少解﹐常貼可保不致翻花。

【方歌】阿魏化堅消結聚﹐蟾酥丸料研末細﹐蜈蚣炙黃太乙膏燉化攪勻功速極。

又方﹕太乙膏﹝見潰瘍門﹞蟾酥丸鈕扣風﹝見疔瘡門﹞

外科卷上﹨項部

鈕扣風

【方歌】鈕扣風生胸頸間﹐風濕結聚搔癢難﹐延及成片浸汁水因地而名當癬看。

【注】此證生於頸下天突穴之間。因汗出之後﹐邪風襲於皮裏起如粟米﹐搔癢無度﹐抓破津水﹐誤用水洗﹐浸淫成片。輕者外敷獨勝散﹑冰硫散﹐甚者宜服消風散卽愈。

方劑﹕獨勝散組成﹕芥菜花一味﹐研細醋調患上。

【方歌】獨勝散治鈕扣風﹐已破未破用俱靈﹐內只芥菜花一味止癢消腫有奇功。

又方﹕冰硫散組成﹕硫黃﹝一兩﹞潮腦川椒生白礬﹝各二錢﹞共爲細末﹐先用白蘿卜一个﹐掏空將藥塡滿﹐用蘿卜皮蓋之﹐紙包三﹑四層﹐炭火內煨半時許﹐待冷將藥取出﹐同熟豬脂油調稠﹐搽患上自愈。

【方歌】冰硫散內首硫黃﹐潮腦椒礬用最良﹐蘿卜掏空藥塡滿油調專搽鈕扣瘡。

又方﹕消風散主治﹕治鈕扣風﹐騷癢無度﹐抓破津水﹐亦有津血者。

組成﹕荊芥防風當歸生地苦參蒼術﹝炒﹞蟬蛻胡麻仁牛蒡子﹝炒﹐研﹞知母﹝生﹞石膏﹝火段﹞﹐各一錢﹞甘艸﹝生﹞木通﹝各五分﹞水二鐘﹐煎八分﹐食遠服。

【方歌】消風止癢散風濕﹐木通蒼術苦參知﹐荊防歸蒡蟬膏艸胡麻生地水煎之。

外科卷上﹨背部

上中下發背

【方歌】三發火毒發督經﹐中發屬肝對心生﹐上發屬肺天桂下下發屬腎臍後凝。

【注】上﹑中﹑下三發背﹐俱屬督脈經﹐皆由火毒而成。上發背火毒傷肺﹐生天柱骨下﹐一名脾肚發﹐其形橫廣如肚中發背火毒傷肝﹐生於背心﹐一名對心發﹐其形中闊兩頭有尖如瓜。下發背火毒傷腎﹐生於腰中﹐一名對臍發﹐其形平漫如龜。其初起皆形如粟米﹐焮痛麻癢周身拘急﹐寒熱往來﹐因循數日﹐突然大腫﹐气實者多焮痛﹐气虛者多麻癢。

初起治法﹐不論虛實﹐卽宜隔蒜艾灸﹐灸之不應﹐則就患頂當肉灸之﹐至知痛爲效﹐以大化小﹐移深居淺。灸後用鍼當瘡頂點破一孔﹐隨用拔法﹐務使毒气內外疏通庶不致內攻。如有表證﹐發熱惡寒無汗者﹐宜荊防敗毒散汗之﹔如有裏證﹐發熱﹑惡熱﹑大便燥者﹐宜內疏黃連湯下之﹔表裏證兼有者﹐宜神授衛生湯雙解之﹐以減瘡勢。膿將成﹐必行托裏。如潰破腐肉不去﹐外貼巴膏以化之。其餘治法﹐俱按癰疽腫瘍﹑潰瘍門。蓋此三證﹐無論老少﹐總以髙腫紅活﹑焮痛者爲順﹔若漫腫塌陷﹑焦枯紫黑者爲逆。

方劑﹕荊防敗毒散﹝見項部腦疽門﹞內疏黃連湯﹑神授衛生湯﹝俱見腫瘍門﹞巴膏﹝見潰瘍門膏藥類方﹞

外科卷上﹨背部

上搭手

【方歌】上搭手生肺兪穴﹐左上名同經有別﹐右屬肺兮左屬肝總由气郁痰熱結。

【注】此證生於足太陽膀胱經肺兪穴﹐在兩肩骨之動處。無論左搭手﹑右搭手﹐其名𨿽同﹐面偏在左者屬肝﹐偏在上者屬肺﹐故曰﹕經有別也。總由气郁痰熱凝結而成﹐初宜神授衛生湯雙解之﹐次以逍遙散淸之﹐兼以六郁湯調之。其餘內外治法﹐俱按癰疽腫瘍﹑潰瘍門。

方劑﹕逍遙散組成﹕當歸﹝酒洗﹞白芍﹝酒洗﹞白茯苓白術﹝土炒﹞香附﹝酒炒﹐各一錢﹞柴胡﹝八分﹞黃芩﹝五分﹞陳皮﹝一錢﹞薄荷﹝五分﹞甘艸﹝生﹐六分﹞水二鐘﹐煎八分﹐食遠服。

【方歌】逍遙散能和气血﹐開郁行滯又消結﹐歸芍苓術香柴芩陳薄甘艸淸毒熱。

又方﹕六郁湯組成﹕香附﹝酒炒﹞茯苓陳皮半夏﹝制﹞川芎山梔﹝各一錢﹞蒼術﹝炒﹞縮砂仁甘艸﹝生﹐各五分﹞姜三片﹐水二鐘﹐煎八分服。

【方歌】六郁湯能開六郁﹐取其消痰又行气﹐芎縮二陳蒼山梔香附生薑兼化滯。

又方﹕神授衛生湯﹝見腫瘍門﹞

外科卷上﹨背部

中搭手

【方歌】中搭手生近膏肓﹐經屬膀胱脊骨旁﹐七情不和憤怒火虛實寒熱細參詳。

【注】此證生在脊骨兩旁﹐屬足太陽膀胱經膏肓穴﹐一名龍疽由七情不和﹐憤怒火凝而生。遇气寒而實﹐便燥不渴者﹐宜一粒金丹溫下之﹔若气熱而實﹐便燥大渴者﹐宜內疏黃連湯寒下之﹔若气血虛﹐瘡不能發長者﹐宜內托黃耆散托補之。其餘內外治法﹐俱按癰疽腫瘍﹑潰瘍門方劑﹕一粒金丹組成﹕木香乳香﹝各五分﹞巴豆霜﹝一錢五分﹞沈香﹝五分﹞各爲細末和勻﹐用肥膠棗个半﹐去皮核﹐搗爛和藥末爲丸﹐如芡實大。每服一丸﹐細嚼用白滚水﹐一口將藥送下。少頃﹐再飲白滚水一口﹐卽瀉一次﹔若飲滚水二口﹐卽瀉二次。遇胃气壯實﹐兼毒滯盛者﹐服藥後連飲滚水三﹑四口﹐卽瀉三四次﹐不可太過。毒滯瀉盡卽以米飲補之。

【方歌】一粒金丹療惡瘡﹐寒實不渴便燥良﹐木乳沈香巴豆肉棗肉爲丸服卽康。

又方﹕內托黃耆散組成﹕當歸白芍﹝炒﹞川芎白術﹝土炒﹞陳皮穿山甲﹝炒﹐研﹞皂刺黃耆﹝各一錢﹞檳榔﹝三分﹞紫肉桂﹝五分﹞水二鐘﹐煎八分﹐食前服。

【方歌】內托黃耆治瘍虛﹐托裏諸瘡用最宜﹐歸芍芎術陳皮桂山甲檳榔皂刺耆。

又方﹕內疏黃連湯﹝見腫瘍門﹞

外科卷上﹨背部

下搭手

【方歌】下搭手生經膀胱﹐穴在門肓腰窩旁﹐房勞過度生毒火紫陷腐爛透膜腸。

【注】此證發於腰窩旁開三寸﹐屬足太陽膀胱經肓門穴。由房勞過度﹐有傷腎水﹐水竭不能制火﹐火旺以致榮衛不和逆於肉裏而生也。初發紅活焮腫﹐令人寒熱往來﹐口渴煩躁﹐百節疼痛﹐宜服仙方活命之﹐宣解毒火﹔次服內托黃耆散﹐托毒發長。將潰內外治法﹐俱按癰疽腫瘍﹑潰瘍門。若初腫腰痛如折﹐不能俯仰者險﹔若色紫塌陷﹐腐爛孔深﹐透膜透腸者逆。

方劑﹕仙方活命飲﹝見腫瘍門﹞內托黃耆散﹝見前中搭手﹞

外科卷上﹨背部

蓮子發

【方歌】蓮子發名取象形﹐膽與膀胱毒化成﹐形斜平塌侵督重形長髙腫半背輕。

【注】此證一名太陰疽。生於脊背及兩脇﹐屬膽與膀胱經﹐火毒合化凝結而成。若形斜平塌﹐頭侵督脈﹐尾站肋骨者屬毒重﹔若形長髙腫﹐偏於半背﹐中不過督脈﹐旁不過肋骨﹐屬毒輕。遇气實之人﹐初宜蟾酥丸﹐或麥靈丹汗之﹐次宜一粒金丹下之﹔遇气虛之人﹐初宜仙方活命飲宣解之﹐次宜內托黃耆散托補之。其餘內外治法﹐俱宜按癰疽腫瘍﹑潰瘍門。

方劑﹕蟾酥丸﹝見疔瘡門﹞仙方活命飲﹝見腫瘍門﹞一粒金丹﹑內托黃耆散﹝俱見前中搭手﹞麥靈丹﹝見腫瘍門﹞

外科卷上﹨背部

蜂蜜發

【方歌】蜂窩發似蜂房形﹐每在肩後脊旁生﹐此證最忌頭向上急淸心火免內攻。

【注】此證多生肩後及脊旁﹐形似蜂房。由脾經積熱﹐更兼心火凝結成毒。初起髙腫如龜形﹐胖脹半背者輕﹔瘡勢橫斜漫大者重。宜服內疏黃連湯。若頭尖向上﹐屬心火熱極﹐防毒火內攻藏府。亦有瘡形長若尺許﹐根橫滿背名爲竟體疽﹐屬毒甚險。初覺宜急服黃連消毒飲﹐淸心解毒﹐庶免內攻。其餘內外治法﹐俱按癰疽腫瘍﹑潰瘍門。

方劑﹕內疏黃連湯﹝見腫瘍門﹞黃連消毒飲﹝見頭部百面會疽﹞

外科卷上﹨背部

陰陽二气疽

【方歌】陰陽二气疽脊旁﹐腫消軟硬變不常﹐七情內乖逆榮衛如期膿潰自無妨。

【注】此證生於脊背之旁﹐乍膿乍消﹐時軟時硬。由七情內乖榮衛不和而生也。初發令人寒熱往來﹐若大渴神淸髙腫脈洪﹐二七膿成﹐潰破者順﹔若不渴神昏﹐漫腫脈細﹐應期無膿﹐飲食不思者逆。初服奪命丹以退寒熱次服仙方活命飲。其餘內外治法﹐俱按癰疽腫瘍﹑潰瘍門。

方劑﹕奪命丹組成﹕輕粉白砒﹝面裹﹐火煨﹞麝香﹝各五分﹞白礬﹝火段﹞辰砂﹝爲衣﹞血竭﹝各一錢﹞雄黃﹝二錢﹞蟾酥﹝幹者﹐酒化入藥﹐二錢﹞乳香沒藥寒水石﹝火段﹞銅綠﹝各二錢﹞蝸牛﹝連殼﹐二十一个﹞上爲細末﹐先將蝸牛研爛如泥﹐勻合前藥。丸如不成﹐加好黃酒少許﹐打三﹑五百下爲丸﹐如綠豆大。每服二﹑三丸﹐先用蔥白一寸﹐令病者嚼爛﹐自吐於手心內﹐男用左手﹐女用上手﹐將藥丸裹入蔥泥內﹐用無灰酒一大鐘﹐溫熱送下﹐被蓋汗出爲度。重者不過三服不可多用。

【方歌】奪命丹中粉麝香﹐砒礬砂竭共雄黃﹐蟾酥乳沒兼寒水銅緣蝸牛用最良。

又方﹕仙方活命飲﹝見腫瘍門﹞

外科卷上﹨背部

串疽

【方歌】串疽生於背脇間﹐連發相患色依然﹐漫腫漸紅多﹝興﹞痛﹐積憤郁火是其原。

【注】此證生於背脇之間﹐初發一處﹐其後挨次發出二﹑三處形𨿽不同﹐而色仍同也。潰後多相串通﹐故又名老鼠鉆﹐又名遊走血脾癰。初發漫腫無頭﹐皮色如常﹐漸腫漸透紅色﹐多疼牽引旁處﹝興﹞痛﹐因積憤郁火而成也初服仙方活命飲﹐宣解郁毒。其次內外治法﹐俱按癰疽腫瘍﹑潰瘍門。

方劑﹕仙方活命飲﹝見腫瘍門﹞

外科卷上﹨背部

酒毒發

【方歌】酒毒發生滿背間﹐皮色不變如彈拳﹐堅硬麻木痛徹內藥酒厚味使之然。

【注】此證生於脊背﹐皮色不變﹐累累如彈如拳﹐堅硬如石時麻時木﹐痛徹五內﹐二便澀滯﹐周身拘急﹐數日後頭面手足虛腫﹐泄瀉似痢。總由過飲藥酒﹐更兼厚味積毒所致。初起宜服連翹消毒飲﹐次服內疏黃連湯。其證或消或潰﹐須宜速治爲順﹔若遷延日久﹐不消不潰﹐必腐爛筋骨﹐卽成逆證。其餘內外治法﹐俱按癰疽腫瘍﹑潰瘍門。

方劑﹕連翹消毒飲組成﹕連翹﹝去心﹞梔子桔梗赤芍當歸元參射漧黃芩紅花葛根陳皮﹝各一錢﹞甘艸﹝生﹐五分﹞大黃﹝初起便燥者加一錢﹞花粉﹝一錢﹞水二鐘﹐煎八分﹐食遠服。有痰者﹐加竹茹一錢。

【方歌】連翹消毒療諸瘡﹐能解酒毒葛大黃﹐紅花梔桔元參艸芍芩花粉射陳當。

又方﹕內疏黃連湯﹝見腫瘍門﹞

外科卷上﹨背部

連珠發

【方歌】連珠毒發貫珠形﹐在背微疼色淡紅﹐發時尿閉少腹滿陰囊作腫百節疼。

【注】此證生於背﹐不論左右﹐連腫三﹑五塊﹐形若貫珠。由榮血火毒﹐或酒色過度而成。其瘡微痛﹐皮色淡紅﹐發時少腹脹滿﹐小水閉澀﹐陰囊作腫﹐百節疼痛。初起宜服神授衛生湯加木通﹑車前。其餘內外治法﹐俱按癰疽腫瘍﹑潰瘍門。

方劑﹕神授衛生湯﹝見腫瘍門﹞

外科卷上﹨背部

丹毒發

【方歌】丹毒發如湯火傷﹐細癗赤暈渴非常﹐丹石剛劑致此證紅活者生紫黯亡。

【注】此證生於背﹐形如湯火所傷﹐細癗無數﹐赤暈延開﹐發時其渴非常﹐由素服丹石剛劑所致。初服黃連消毒飲兼國老膏服之﹐外用牛肉薄片貼之。其色紅活鮮潤﹐神淸者生﹔若紫黯神昏﹐更兼脈躁﹑膨脹﹑嘔噦者亡。

方劑﹕國老膏組成﹕甘艸﹝大者﹐二斤﹞捶碎﹐河水浸一宿﹐揉令漿汁濃﹐去盡筋渣﹐再用絹濾過﹔銀器內慢火熬成膏﹐用磁罐收貯。每服三錢無灰溫酒調下﹐或白滚水亦可。

【方歌】國老膏解丹石毒﹐諸瘡用此腫卽消﹐甘艸二斤河水泡取汁熬膏溫酒調。

又方﹕黃連消毒飲﹝見頭部百會疽﹞

外科卷上﹨背部

禽疽

【方歌】禽疽毒由時气成﹐數塊似疹色紫紅﹐背生形如拳打狀拘急麻木不作疼。

【注】此疽之毒﹐由時气風熱而成。始發數塊如疹﹐其色紫紅在背而生﹐形如拳打之狀﹐脊背麻木拘急﹐並不作痛神淸脈和﹐服藥得汗者順﹔若神昏脈躁﹐或微或代發寒齒噤者逆。初宜急服仙方活命飲加羌活﹑獨活汗之外敷二味拔毒散﹐或蝌蚪拔毒散消之。若漫腫不潰卽服托裏透膿湯。其餘內外治法﹐俱按癰疽腫瘍﹑潰瘍門。

方劑﹕仙方活命飲﹑二味拔毒散﹑蝌蚪拔毒散﹝俱見腫瘍門﹞托裏透膿湯﹝見頭部侵腦疽﹞

外科卷上﹨背部

痰注發

【方歌】痰注發如布袋形﹐按之木硬覺微疼﹐其發不紅亦不熱濕痰七情郁滯成。

【注】此證發於脊背﹐長形如布袋﹐短形如冬瓜﹐按之木硬微覺疼痛﹐不熱不紅﹐皮色如常。由濕痰﹑七情﹐郁滯凝結於肌肉之分﹐日積深久而成。初起宜服瘡科流气飲外貼金鳳化痰膏消之。如此久遠疲頑﹐治之不消者屆期要潰。治法俱按癰疽潰瘍門。

方劑﹕瘡科流气飲組成﹕人參厚朴﹝姜制﹞桔梗防風紫蘇黃耆﹝鹽水炒﹞枳殼﹝麩炒﹞當歸白芍﹝酒炒﹞肉桂烏藥甘艸﹝各七分﹞川芎南木香白芷檳榔﹝各五分﹞引用生薑一片﹐水二鐘﹐煎八分溫服。

【方歌】流气飲舒痰涎壅﹐人參朴桔芷防風﹐蘇耆殼桂木香艸烏藥檳榔歸芍芎。

又方﹕金鳳化痰膏組成﹕鳳仙花﹝去靑蒂﹐研末﹐一捧﹞大蔥自然汁﹝一茶鐘﹞好米醋﹝一茶鐘﹞廣膠﹝切如米粒大﹐入蔥汁內泡之﹐三錢﹞人中白﹝火微﹝火段﹞存性﹐研末﹐八錢﹞先將蔥汁﹑米醋﹑廣膠投入鍋內熬化﹐次下鳳仙花末熬成膏﹐再入人中白末﹐將鍋離火不時攪勻。用時以重湯燉化﹐量痰包之大小﹐薄紙攤貼﹐候膏自落﹐再換新膏。

【方歌】金鳳化痰消硬堅﹐濕痰串注貼更痊﹐鳳仙中白廣膠醋蔥汁同熬用紙攤。

外科卷上﹨背部

黃瓜癰

【方歌】黃瓜癰在背旁生﹐脾火色紅黃瓜形﹐腫髙寸餘長尺許四肢麻木引心疼。

【注】此證生於背旁﹐一名肉龜﹐由脾火積毒而成。皮肉色紅狀若黃瓜﹐腫髙寸餘﹐長可尺許﹐四肢麻木﹐疼痛引心。紅活速潰者順﹔紫陷脈微﹐自汗譫語﹐堅硬潰遲者逆。初起宜服仙方活命飲﹐加羌活﹑柴胡或奪命丹治之其餘內外治法﹐俱按癰疽腫瘍﹑潰瘍門。

方劑﹕仙方活命飲﹝見腫瘍門﹞奪命丹﹝見陰陽二气疽﹞

外科卷上﹨腰部

腎兪發

【方歌】腎兪發生腎兪穴﹐單者酒色兼濕熱﹐房勞怒火則雙生紅活黑陷順逆別。

【注】此證生腎兪穴﹐在腰骨兩旁陷肉虛﹐有單有雙。單者由酒色濕熱而成﹐雙者由房勞怒火而發。若瘡形紅活髙腫十四日生膿屬順﹔若瘡形紫黑﹐漧枯堅硬﹐應期無膿屬逆。或膿稀傷膜者﹐系眞陽血气大虧。初宜服人參養榮湯﹐或加減八味丸以救其源。其順逆內外治法﹐俱按癰疽腫瘍﹑潰瘍門。

方劑﹕人參養榮湯﹑加減八味丸﹝俱見潰瘍門﹞

外科卷上﹨腰部

中石疽

【方歌】石疽寒凝瘀血聚﹐生於腰胯最纏綿﹐堅硬如石皮不變時覺木痛消潰難。

【注】此證由寒气瘀血凝結﹐生於腰胯之間﹐纏綿難以收功。

其疽時覺木痛﹐難消難潰﹐堅硬如石﹐皮色不變。初宜內服沒藥丸﹐外用鮮商陸搗爛﹐貼於患處治之﹐隨用艾壯當頂灸之﹐以軟爲度。潰後按癰疽潰瘍治法。

方劑﹕沒藥丸組成﹕桃仁﹝炒﹐一兩﹞乳香沒藥川芎川椒﹝去目及合口者﹞當歸赤芍﹝各五錢﹞自然銅﹝火燒醋淬七次﹐二錢五分﹞共研細末﹐用黃蠟二兩﹐火化開入藥末﹐不住手攪勻﹐丸如彈子大。每用一丸﹐以好酒一鐘﹐將藥化開煎至五分﹐乘熱服下。

【方歌】沒藥丸治中石疽﹐乳沒桃芎歸芍宜﹐川椒自然銅黃蠟用酒服之行血瘀。

外科卷上﹨腰部

纏腰火丹

【方歌】纏腰火丹蛇串名﹐幹濕紅黃似珠形﹐肝心脾肺風熱濕纏腰已徧不能生。

【注】此證俗名蛇串瘡﹐有幹濕不同﹐紅黃之異﹐皆如累累珠形。幹者色紅赤﹐形如雲片﹐上起風粟﹐作癢發熱。此屬肝心二經風火﹐治宜龍膽瀉肝湯﹔濕者色黃白﹐水皰大小不等﹐作爛流水﹐較幹者多疼﹐此屬脾肺二經濕熱治宜除濕胃苓湯。若腰肋生之﹐系肝火妄動﹐宜用柴胡淸肝湯治之。其間小皰﹐用綫鍼穿破﹐外用柏葉散敷之﹔若不速治﹐纏腰已徧﹐毒气入臍﹐令人膨脹﹐悶嘔者逆。

方劑﹕龍膽瀉肝湯組成﹕龍膽艸連翹﹝去心﹞生地澤瀉﹝各一錢﹞車前子木通黃芩黃連當歸梔子﹝生研﹞甘艸﹝生﹐各五分﹞生軍﹝便祕加之﹐二錢﹞水二鐘﹐煎八分﹐食前服。

【方歌】龍膽瀉肝火丹生﹐形如雲片粟多紅﹐芩連梔膽車歸尾生地軍翹瀉木通。

又方﹕除濕胃芩湯組成﹕蒼術﹝炒﹞厚朴﹝姜炒﹞陳皮豬苓澤瀉赤茯苓白術﹝土炒﹞滑石防風山梔子﹝生研﹞木通﹝各一錢﹞肉桂甘艸﹝生﹐各三分﹞水二鐘﹐燈心五十寸﹐煎八分﹐食前服。

【方歌】除濕胃苓火丹瘡﹐脾肺濕熱皰白黃﹐胃苓湯用通梔子滑石防風共作湯。

又方﹕柏葉散組成﹕側柏葉﹝炒黃爲末﹞蚯蚓糞﹝韭菜地內者佳﹞黃柏大黃﹝各五錢﹞雄黃赤小豆輕粉﹝各三錢﹞上爲細末﹐新汲水調搽﹐香油調搽更效。

【方歌】柏葉散搽火丹方﹐大黃赤豆柏雄黃﹐柏葉輕粉蚯蚓糞研末香油調更良。

又方﹕柴胡淸肝湯﹝見頭部鬢疽﹞

外科卷上﹨眼部

眼胞菌毒

【方歌】菌毒生於眼睫邊﹐如菌黃亮水皰圓﹐頭大蒂小漸垂出脾濕郁熱結凝堅。

【注】此證生於上下眼胞睫邊﹐初如菌形﹐頭大蒂小﹐黃亮水皰﹐或有頭小蒂大者﹐漸長垂出﹐堅凝不痛﹔有纏綿經年不愈者﹐以致目病。蓋眼胞屬脾﹐其經素有濕熱﹐思鬱气結而生也。初起宜用淸涼圓洗卽消。有經年皮厚消之不應者﹐法當用軟綿紙蘸水潤眼皮菌毒處﹐少頃用左手大指甲墊於患根﹐上手持鈹鍼尖頭齊根切下﹐血出不紡﹐卽用翠云錠磨濃塗之﹐其血卽止﹐內服涼膈淸脾飲。忌海腥﹑煎炒。

方劑﹕淸涼圓組成﹕當歸尾石菖蒲赤芍藥﹝各二錢﹞川黃連﹝生﹞地膚子杏仁﹝生﹐各一錢﹞羌活﹝五分﹞膽礬﹝二分﹞共研粗末﹐以大紅綢包之﹐如櫻桃大﹐甜滚水浸泡乘熱蘸洗﹐勿見塵土。

【方歌】淸涼圓內用川連﹐歸尾菖蒲芍膽礬﹐羌活杏仁地膚子菌毒初起洗之痊。

方劑﹕翠云錠子組成﹕杭粉﹝五兩﹞銅綠黃連﹝各一兩﹞輕粉﹝一錢﹞共爲細末﹐用糯米百粒﹐水一碗﹐煎半碗去米﹔再煎至三分﹐和藥作錠﹐陰漧。用時水磨令濃﹐以雞翎蘸塗患處。

【方歌】翠云錠子能止血﹐銅綠輕杭黃連彊﹐共爲細末和成錠菌毒切後塗之良。

又方﹕涼膈淸脾飲組成﹕生地黃連翹﹝去心﹞梔子﹝生研﹞薄荷荊芥防風石膏﹝火段﹞黃芩赤芍﹝各一錢﹞甘艸水二鐘﹐燈心二十根﹐煎八分﹐食遠服。

【方歌】涼膈淸脾生地黃﹐連翹梔子薄荊防﹐石膏芩芍兼甘艸醫治菌毒服卽康。

外科卷上﹨眼部

眼丹

【方歌】眼丹眼胞上下生﹐紅熱腫痛軟偏風﹐焮熱紫硬偏於熱荊防敗毒服有功。

【注】此證由脾胃濕熱﹐受風而成﹐紅腫疼痛。若腫軟下垂不能視物者﹐偏於風盛也﹐浮腫易消﹔若焮紅色﹐紫堅硬者﹐偏於熱盛也﹐腫硬難消。初起俱宜荊防敗毒散散其風。口渴便燥者﹐宜內疏黃連湯瀉其熱﹔有日久消之不應者﹐宜服透膿散﹐膿熟鍼之。腫用如意金黃散洗之潰用琥珀膏或白膏藥貼之。此證宜速潰﹐遲則潰深穿透眼胞﹐成瘻難斂。

方劑﹕荊防敗毒散﹝見項部腦疽﹞內疏黃連湯﹑如意金黃散﹑透膿散﹝俱見腫瘍門﹞琥珀膏﹝見頭部髮際瘡﹞白膏藥﹝見潰瘍門﹞

外科卷上﹨眼部

鍼眼

【方歌】鍼眼眼睫豆粒形﹐輕者洗消膿不成﹐甚則赤痛膿鍼愈砍後風侵浮腫生。

【注】此證生於眼皮毛睫間﹐由脾經風熱而成﹐形如豆粒有尖初起輕者宜用如意金黃散﹐鹽湯沖洗﹐膿不成卽消矣風熱甚者﹐色赤多痛﹐洗之不消﹐膿已成也﹐候熟鍼之﹐貼黃連膏。亦有破後邪風侵入瘡口﹐令人頭面浮腫﹑目赤澀痛者﹐外仍洗之﹐內服芎皮散卽愈。

方劑﹕芎皮散組成﹕川芎﹝二兩﹞靑皮﹝一兩﹞共爲末﹐每服二錢﹐菊花湯調服。外以桔礬末﹐雞子淸調敷腫處。又用南星末﹐同生地黃搗膏﹐貼太陽穴自消。

【方歌】芎皮散內用川芎﹐靑皮減半用最靈﹐爲末菊花湯調服醫治鍼眼自成功。

又方﹕如意金黃散﹝見腫瘍門﹞黃連膏﹝見鼻部鼻瘡內﹞

外科卷上﹨眼部

眼胞痰核

【方歌】眼胞痰核濕气郁﹐核結如棗如豆形﹐皮裏肉外推之動皮色如常硬不疼。

【注】此證結於上下眼胞﹐皮裏肉外﹐其形大者如棗﹐小者如豆﹐推之移動﹐皮色如常﹐硬腫不疼﹐由濕痰气郁而成宜服化堅二陳丸﹐外用生南星蘸醋磨濃﹐頻塗眼皮日數淺者卽消。日數深者𨿽不能消﹐常塗令皮薄﹐微微撥損﹐以手指甲擠出如白粉汁卽消﹐貼貝葉膏收口。從眼皮裏潰破者難斂。

方劑﹕化堅二陳丸組成﹕陳皮半夏﹝制﹐各一兩﹞白僵蠶﹝炒﹐二兩﹞白茯苓﹝一兩五錢﹞甘艸﹝生﹐三錢﹞川黃連﹝三錢﹞共研細末﹐荷葉葉湯合丸﹐如梧桐子大。每服二錢白滚水送下。

【方歌】化堅二陳丸消痰﹐周身結核服更痊﹐陳皮半夏茯苓艸僵蠶荷葉川黃連。

又方﹕貝葉膏﹝見潰瘍門﹞

外科卷上﹨眼部

椒瘡粟瘡

【方歌】椒瘡粟瘡生胞裏﹐脾胃血熱是根苗﹐粟瘡黃軟濕易散椒瘡赤硬熱難消。

【注】此二證生於眼胞之裏﹐𨿽皆由脾胃血熱所致。然粟瘡偏於濕盛﹐故色黃形軟﹐其證易愈﹔椒瘡偏於熱盛﹐故色赤形硬﹐其瘡難消。俱宜服淸脾涼血湯﹐外以淸涼圓洗之。若眼皮裏有紅絲堆累者﹐乃血熱有瘀也﹐法以燈艸刮瘡處﹐令血出卽愈。

方劑﹕淸脾涼血湯組成﹕荊芥防風赤芍黑參陳皮蟬蛻蒼術﹝炒﹞白鮮皮﹝各一錢﹞連翹﹝去心﹞生大黃﹝酒洗﹐各一錢五分﹞厚朴﹝姜炒﹞甘艸﹝生﹐各五分﹞竹葉三十片﹐水煎﹐食遠服。

【方歌】淸脾涼血椒粟瘡﹐厚朴陳皮翹芍蒼﹐蟬蛻黑參荊防艸白鮮皮與生大黃。

又方﹕淸涼圓﹝見菌毒﹞

外科卷上﹨眼部

皮翻證

【方歌】皮翻證系眼胞翻﹐狀如舌舐唇一般﹐翻因胞腫睫緊故血壅气滯胃經原。

【注】此證由胃經血壅气滯而成﹐小兒多有之。眼皮外翻﹐如以舌舐唇之狀。又如痘風眼爛﹐胞腫弦緊者﹐則眼皮亦翻。治宜瀉脾胃之積熱﹐以瀉黃散服之卽愈。亦有內翻者﹐卽目科拳毛倒睫。弦弛不內外翻者﹐卽目科胞垂難視之證也。

方劑﹕瀉黃散組成﹕石膏﹝火段﹞﹐五錢﹞梔子仁﹝生﹐一兩﹞甘艸﹝生﹐三兩﹞防風﹝酒拌﹐微炒香﹐二兩﹞豨薟艸﹝酒蒸﹐曬漧﹐四兩﹞共研細末﹐壯人二錢﹐弱人一錢﹐小兒六﹑七分白滚水調下。

【方歌】瀉黃散治皮翻證﹐石膏梔子艸防風﹐豨薟艸同研細末滚水調下有奇功。

外科卷上﹨眼部

漏睛瘡

【方歌】漏睛瘡在大眥生﹐肝熱風濕病睛明﹐紅腫痛潰膿稠易靑黑膿稀難長平。

【注】此證生於目大眥﹐由肝熱風濕病﹐發於太陽膀胱經睛明穴。其穴之處﹐系藏淚之所﹐初起如豆如棗﹐紅腫疼痛瘡勢𨿽小﹐根源甚深。潰破出粘白膿者順﹔出靑黑膿或如膏者險。初宜服疏風淸肝湯﹐潰後用黃靈藥﹐撚入瘡口﹐兼貼萬應膏﹐其口漸漸收斂。有膿從大眥內出者成漏難斂﹐亦有瘡口過出淚液﹐以致內目漧澀者﹐收斂更遲﹔若潰斷眼邊弦者不治。

方劑﹕疏風淸肝湯組成﹕當歸尾赤芍荊芥穗防風川芎菊花生梔子薄荷﹝各一錢﹞柴胡連翹﹝去心﹞金銀花﹝二錢﹞甘艸﹝生﹐五分﹞燈心五十寸﹐水煎﹐食遠服。

【方歌】疏風淸肝漏睛瘡﹐又除肝熱散風彊﹐歸芍銀花芎菊艸柴翹梔子薄荊防。

又方﹕黃靈藥﹑萬應膏﹝俱見潰瘍門﹞

外科卷上﹨眼部

目中努肉

【方歌】目中努肉心火成﹐實火大眥色深紅﹐小眥紅絲淡虛火努肉時覺或脹疼。

【注】此證生於目兩眥﹐瘀肉努出﹐時覺疼痛﹐總屬心火所成然火有虛實﹐如大眥紅肉色深紅者﹐心經實火也﹐宜黑參湯服之﹔小眥紅絲色淡紅者﹐心經虛火也﹐宜決明散主之。外俱用淸涼圓泡洗﹐久久自愈。

方劑﹕黑參湯組成﹕黑參苦參梔子菊花黃連枳殼﹝麩炒﹞艸決明車前子防風大黃﹝炒﹞升麻﹝各二錢﹞水煎﹐食後服。

【方歌】黑參湯治大貲疼﹐內生努肉實火成﹐苦參梔菊黃連殼艸決車防大黃升。

又方﹕決明散組成﹕玉竹黃連枳殼﹝麩炒﹞川芎甘艸﹝生﹞羚羊角﹝鎊﹐各一兩﹞車前子靑葙子艸決明﹝各五錢﹞共研細末﹐每服三錢。食後服﹐臥時再用一服。

【方歌】決明努肉虛火攻﹐玉竹黃連枳殼芎﹐車前靑葙羚羊艸研末水調最有功。

又方﹕淸涼圖﹝見菌毒﹞

外科卷上﹨鼻部

鼻疽

【方歌】鼻疽生於鼻柱間﹐肺經郁火發督原﹐堅硬色紫常木痛千金仙方托裏痊。

【注】此證生於鼻柱﹐屬督脈經﹐鼻爲肺竅﹐故又屬肺﹐由肺經郁火凝結而成。堅硬色紫﹐時覺木痛。初宜服千金漏蘆湯﹐宣解郁毒﹔次用仙方活命飲﹐加梔子﹑木通﹑薄荷﹑桔梗消之。若腫痛不減﹐勢欲作膿﹐則宜托裏透膿湯主之。外治法按癰疽潰瘍門。

方劑﹕千金漏蘆湯組成﹕漏蘆﹝一兩﹞枳殼﹝麩炒﹐一兩﹞朴硝﹝一兩﹞大黃﹝一兩五錢﹞甘艸﹝生﹐一兩﹞麻黃﹝一兩﹞黃芩﹝一兩﹞白蘞﹝一兩﹞連翹﹝去心﹐一兩﹞升麻﹝一兩﹞共研末﹐每用二錢﹐水一鐘﹐姜三片﹐薄荷葉一錢煎五分溫服﹐以取便利爲度。

【方歌】千金漏蘆濕疽發﹐色紫堅疼效更嘉﹐漏蘆枳殼硝黃艸麻芩白蘞翹升麻。

又方﹕仙方活命飲﹝見腫瘍門﹞托裏透膿湯﹝見頭部侵腦疽﹞

外科卷上﹨鼻部

鼻疔

【方歌】鼻疔生在鼻孔中﹐鼻竅腫引腦門疼﹐甚則唇腮俱浮腫肺經火毒蟾離宮。

【注】此證生於鼻孔內﹐鼻竅腫塞﹐脹痛引腦門﹐甚則唇腮俱作浮腫﹐由肺經火毒﹐凝結而成。宜蟾酥丸汗之﹐再用蟾酥丸細研末﹐吹入鼻竅。若腫硬外發﹐用離宮錠塗之此證初起之時﹐須當速治﹐遲則毒气內攻﹐以致神昏﹑嘔噦﹐鼻腫如瓶者逆。

方劑﹕蟾酥丸﹝見疔瘡門﹞離宮錠﹝見腫瘍門﹞

外科卷上﹨鼻部

鼻淵

【方歌】鼻淵濁涕流鼻中﹐久淋血水穢而腥﹐膽熱移腦風寒火控腦砂因蝕腦虫。

【注】此證內因膽經之熱﹐移於腦髓﹐外因風寒凝郁火邪而成鼻竅中時流黃色濁涕﹐宜奇授藿香丸服之。若久而不愈﹐鼻中淋瀝腥穢血水﹐頭眩虛暈而痛者﹐必系虫蝕腦也﹐卽名控腦砂﹐宜天羅散服之。但此證久則必虛﹐當以補中益气湯兼服之卽效。

方劑﹕奇授藿香丸組成﹕藿香連枝葉﹝八兩﹞研細末﹐雄豬膽汁和丸﹐如梧桐子大。每服五錢食後蒼耳子湯下﹐或黃酒送下。

【方歌】奇授藿香鼻淵流﹐濁涕淋漓久不休﹐豬膽汁合藿香末蒼耳湯下患可瘳。

又方﹕天羅散組成﹕絲瓜藤﹝近根處者﹐燒存性﹞爲末﹐每用三錢﹐食後黃酒送下。

【方歌】天羅虫蝕腦髓中﹐頭痛鼻流血水腥﹐絲瓜根燒研細末黃酒調服慣殺虫。

又方﹕補中益气湯﹝見潰瘍門﹞

外科卷上﹨鼻部

鼻匿瘡

【方歌】鼻匿瘡多小兒生﹐鼻下兩旁斑爛形﹐總由風熱客於肺膿汁浸淫癢不疼。

【注】此證多生小兒鼻下兩旁﹐色紫斑爛﹐由風熱客於肺經。

膿汁浸淫﹐癢而不痛﹐宜服澤瀉散﹐外搽靑蛤散卽愈。

方劑﹕澤瀉散組成﹕澤瀉郁金山梔﹝生﹞甘艸﹝生﹐各一錢﹞共研末﹐每服一錢﹐甘艸煎湯調下。

【方歌】澤瀉散治鼻﹝匿﹞患﹐膿汁浸淫肺火毒﹐澤瀉郁金梔艸末﹐甘艸煎湯調送服。

又方﹕靑蛤散組成﹕蛤粉﹝火段﹞﹐一兩﹞靑黛﹝三錢﹞石膏﹝火段﹞﹐一兩﹞輕粉黃柏﹝生末﹐各五錢﹞共研細末﹐先用香油調成塊﹐次加涼水調稀﹐薄塗瘡處。

【方歌】靑蛤散塗鼻﹝匿﹞消﹐蛤粉靑黛﹝火段﹞石膏﹐輕粉黃柏研極細﹐香油拌塊涼水調。

外科卷上﹨鼻部

鼻瘡

【方歌】鼻瘡肺熱生鼻中﹐燥幹如火微腫疼﹐內服黃芩外定痛燥漧黃連膏潤靈。

【注】此證生於鼻竅內﹐初覺漧燥疼痛﹐狀如粟粒﹐甚則鼻外色紅微﹐腫痛似火灸。由肺經壅熱﹐上攻鼻竅﹐聚而不散﹐致成此瘡。內宜黃芩湯淸之﹐外用油紙撚粘辰砂定痛散﹐送入鼻孔內。若干燥者﹐黃連膏抹之立效。

方劑﹕黃芩湯組成﹕黃芩﹝酒炒﹐二錢﹞甘艸﹝生﹐五分﹞麥冬﹝去心﹐一錢﹞桑白皮﹝生﹐一錢﹞梔子﹝連皮酒炒﹐一錢五分﹞連翹﹝去心﹞赤芍桔梗薄荷荊芥穗﹝各一錢﹞水煎﹐食後服。

【方歌】黃芩湯醫肺火盛﹐鼻內生瘡赤腫疼﹐芩艸麥冬桑梔翹赤芍桔梗薄荷荊。

又方﹕辰砂定痛散組成﹕辰砂﹝末﹐五分﹞冰片﹝二分﹞胡黃連﹝末﹐二兩﹞石膏﹝火段﹞共研細末。

【方歌】辰砂定痛鼻瘡幹﹐冰片胡連膏﹝火段﹞研﹐油紙撚藥入鼻孔﹐消疼散熱效通仙。

又方﹕黃連膏組成﹕黃連﹝三錢﹞當歸尾﹝五錢﹞生地﹝一兩﹞黃柏﹝三錢﹞姜黃﹝三錢﹞香油十二兩﹐將藥炸枯﹐撈去渣﹔下黃蠟四兩溶化盡﹐用夏布將油濾淨﹐傾入磁碗內﹐以柳枝不時攪之候凝爲度。

【方歌】黃連膏潤諸燥瘡﹐歸尾生地柏姜黃﹐油炸去渣加黃蠟布濾攪凝塗抹彊。

外科卷上﹨鼻部

鼻痔

【方歌】鼻痔初起橊子形﹐久垂紫硬礙气通﹐肺經風濕熱郁滯內服辛夷外點平。

【注】此證生於鼻內﹐形如石橊子﹐漸大下垂﹐色紫微硬﹐撐塞鼻孔﹐礙人气息難通。由肺經風濕熱郁﹐凝滯而成。

內服辛夷淸肺飲﹐以淸肺熱﹔外以硵砂散﹐逐日點之漸化爲水而愈。宜戒厚味﹑暴怒﹐庶不再發。

方劑﹕辛夷淸肺飲組成﹕辛夷﹝六分﹞甘艸﹝生﹐五分﹞石膏﹝火段﹞知母梔子﹝生研﹞黃芩﹝各一錢﹞枇杷葉﹝去毛﹐蜜炙﹐三片﹞升麻﹝三分﹞百合麥冬﹝去心﹐各一錢﹞水二鐘﹐煎八分﹐食遠服。或加羌活﹑防風﹑連翹﹑薄荷。

【方歌】鼻痔辛夷淸肺飲﹐辛艸膏知梔子芩﹐枇杷升麻百合麥或加羌活翹薄斟。

又方﹕硵砂散﹝見耳部耳痔內﹞

外科卷上﹨鼻部

肺風粉刺

【方歌】肺風粉刺肺經熱﹐面鼻疙瘩赤腫疼﹐破出粉汁或結屑枇杷顚倒自收功。

【注】此證由肺經血熱而成。每發於面鼻﹐起碎疙瘩﹐形如黍屑﹐色赤腫痛﹐破出白粉汁﹐日久皆成白屑﹐形如黍米白屑。宜內服枇杷淸肺飲﹐外敷顚倒散﹐緩緩自收功也方劑﹕枇杷淸肺飲組成﹕人參﹝三分﹞枇杷葉﹝刷去毛﹐蜜炙﹐二錢﹞甘艸﹝生﹐三分﹞黃連﹝一錢﹞桑白皮﹝鮮者佳﹐二錢﹞黃柏﹝一錢﹞水一鐘半﹐煎七分﹐食遠服。

【方歌】枇杷淸肺枇杷葉﹐參艸黃連桑白皮﹐黃柏同煎食遠服肺風粉刺盡皆宜。

又方﹕巓倒散組成﹕大黃硫黃﹝各等分﹞研細末﹐共合一處﹐再研勻﹐以涼水調敷。

【方歌】顚倒散敷功效極﹐大黃硫黃各研細﹐等分再勻涼水調專醫酒齇肺風刺。

外科卷上﹨鼻部

酒皰鼻

【方歌】酒齇鼻生準及邊﹐胃火薰肺外受寒﹐血凝初紅久紫黑宣郁活瘀緩緩痊。

【注】此證生於鼻準頭﹐及鼻兩邊。由胃火薰肺﹐更因風寒外束﹐血瘀凝結。故先紅後紫﹐久變爲黑﹐最爲纏綿。治宜宣肺中鬱气﹐化滯血﹐如麻黃宣肺酒﹑涼血四物湯俱可選用﹐使榮衛流通﹐以滋新血。再以顚倒散﹐敷於患處。若日久不愈﹐以梔子仁丸服之﹐緩緩取愈。

方劑﹕麻黃宣肺酒組成﹕麻黃麻黃根﹝各二兩﹞頭生酒五壺﹐將藥入酒內﹐重湯煮三炷香﹐露一宿早晚各飲三五杯﹐至三五日出膿成瘡﹔十餘日則膿盡膿盡則紅色退﹐先黃後白而愈。

【方歌】麻黃宣肺酒齇鼻﹐血熱上注外寒瘀﹐麻黃並根入酒泡重湯煮飲效不虛。

又方﹕涼血四物湯組成﹕當歸生地川芎赤芍黃芩﹝酒炒﹞赤茯苓陳皮紅花﹝酒洗﹞甘艸﹝生﹐一錢﹞水二鐘﹐姜三片﹐煎八分﹐加酒一杯﹐調五靈脂末二錢﹐熱服。气弱者﹐加酒炒黃耆二錢立效。

【方歌】涼血四物齇鼻紅﹐散瘀化滯又調榮﹐芩苓四物陳紅艸姜煎加酒入五靈。

又方﹕梔子仁丸組成﹕梔子仁研末﹐黃蠟溶化和丸﹐如彈子大。每服一丸﹐茶淸嚼下﹐忌辛辣之物。

【方歌】梔子仁丸齇鼻赤﹐紫黑纏綿皆可施﹐梔子爲末黃蠟化丸如彈子茶淸食。

又方﹕顚倒散﹝見肺風粉刺﹞﹨耳部

外科卷上﹨鼻部

黑疔

【方歌】黑疔暗藏耳竅生﹐色黑根深椒目形﹐痛如錐刺引腮腦破流血水火毒攻。

【注】此證生於耳竅暗藏之處﹐由腎經火毒所發﹐亦有因服丹石熱藥﹐積毒而成者。色黑根深﹐形如椒目﹐疼如錐刺痛引腮腦﹐破流血水﹐急服蟾酥丸汗之。再用蟾酥丸水調濃﹐滴於耳竅內﹐立效。毒甚者以黃連消毒飲疏解之﹐黃連解毒湯淸之卽瘥。

方劑﹕黃連解毒湯組成﹕黃連黃芩黃柏生梔子﹝研﹐各一錢五分﹞水煎熱服。

【方歌】黃連解毒焮痛瘡﹐諸般疔毒煩躁狂﹐黃連芩柏生梔子四味煎服保安康。

又方﹕蟾酥丸﹝見疔瘡門﹞黃連消毒飲﹝見頭部百會疽﹞

外科卷上﹨鼻部

耳疳

【方歌】耳疳時出黑臭膿﹐靑震白纏黃色聤﹐胃濕相兼肝經火紅風偏肝血熱成。

【注】此證耳內悶腫出膿﹐因膿色不一﹐而名亦各殊。如出黑色臭膿者﹐名耳疳﹔出靑膿者﹐名震耳﹔出白膿者﹐名纏耳﹔出黃膿者﹐名聤耳﹐俱由胃濕與肝火相兼而成。

宜柴胡淸肝湯主之。气實火盛者﹐以龍膽瀉肝湯服之。

惟風耳則出紅膿﹐偏於肝經血熱﹐宜用四物湯加丹皮﹑石菖蒲服之。外俱用醬茄內裏然油滴之﹐俟膿淨換滴耳油﹐時時滴入﹐腫消生肌自愈。

方劑﹕滴耳油組成﹕核桃仁研爛﹐擰油去渣﹐得油一錢﹐兌冰片二分。每用少許﹐滴於耳內。

【方歌】滴耳油治耳疳證﹐膿淨滴之效更深﹐核桃擰油消腫痛冰片發散熱通神。

又方﹕柴胡淸肝湯﹝見前鬢疽﹞龍膽瀉肝湯﹝見腰部纏腰火丹﹞四物湯﹝見瘡瘍門﹞

外科卷上﹨鼻部

耳衄

【方歌】耳衄上焦血熱成﹐鮮血時流耳竅中﹐肝火柴胡淸肝治胃熱生地麥門冬。

【注】此證由上焦血熱所致﹐耳竅中時流鮮血。若肝脈弦數者以柴胡淸肝湯服之﹔腎脈虛數者﹐以生地麥冬飲主之總以涼血爲急﹐乃抽薪止沸之法也。外以神塞丸塞之卽瘥。

方劑﹕生地麥冬飲組成﹕生地黃麥冬﹝去心﹐各五錢﹞水二鐘﹐煎八分﹐食後服。

【方歌】生地麥冬耳衄鮮﹐上焦血熱是其原﹐各用五錢煎食後淸肺降火保平安。

又方﹕神塞丸組成﹕麝香﹝一分﹞生白礬﹝一錢﹞沈香﹝三分﹞糯米﹝五十粒﹞共研細末﹐麵糊爲丸﹐如梧桐子大。每丸薄綿裹之如左耳出血塞右鼻﹐右耳出血塞左鼻﹔右鼻出血塞右耳﹐右鼻出血塞左耳﹔兩耳俱出血塞兩鼻﹐兩鼻俱出血塞兩耳。

【方歌】神塞麝香生白礬﹐沈糯同研麵糊丸﹐大如梧子薄綿裹塞入耳鼻衄血痊。

又方﹕柴胡淸肝湯﹝見前鬢疽﹞

外科卷上﹨鼻部

耳痔耳蕈耳挺

【方歌】耳痔蕈挺耳竅生﹐肝腎胃火凝結成﹐微腫悶疼皮損破塞久令人必重聽。

【注】此三證皆生耳內﹐耳痔形如櫻桃﹐亦有形如羊奶者﹔耳蕈形類初生麻菇﹐頭大蒂小﹔耳挺形若棗核﹐細條而長努出耳外。俱由肝經怒火﹑腎經相火﹑胃經積火凝結而成。微腫悶疼﹐色紅皮破﹐不當觸犯偶犯之﹐痛引腦巓。皆宜服梔子淸肝湯﹐外用硵砂散點之﹐漸漸消化。

方劑﹕梔子淸肝湯組成﹕梔子﹝生研﹞川芎當歸柴胡白芍﹝酒炒﹞丹皮﹝各一錢﹞甘艸﹝生﹐五分﹞石膏﹝火段﹞牛蒡子﹝炒﹐研﹐各一錢﹞黃芩黃連﹝各五分﹞水二鐘﹐煎八分﹐食後服。

【方歌】梔子淸肝蕈痔挺﹐腎肝胃火忿怒成﹐芎歸柴芍丹皮艸膏蒡芩連用有功。

又方﹕硵砂散組成﹕硵砂﹝一錢﹞輕粉雄黃﹝各三錢﹞冰片﹝五釐﹞共研細末﹐水調濃﹐用谷艸細梗咬毛﹐蘸點痔上。

【方歌】硵砂散實有奇功﹐痔蕈挺在耳內生﹐輕片硵雄研爲末水調點痔消縮形。

外科卷上﹨鼻部

旋耳瘡

【方歌】旋耳瘡生耳後縫﹐瘡延上下連耳疼﹐狀如刀裂因濕熱穿粉散搽卽成功。

【注】此證生於耳後縫間﹐延及耳折﹐上下如刀裂之狀﹐色紅時津黃水﹐由膽﹑脾濕熱所致。然此瘡月盈則瘡盛﹐月虧則瘡衰﹐隨月盈虧﹐是以又名月蝕瘡也。宜穿粉散搽之﹐卽可成功。

方劑﹕穿粉散組成﹕輕粉﹝研﹐隔紙微炒﹞穿山甲﹝炙﹞鉛粉黃丹﹝水飛過﹐各三錢﹞共研極細末﹐香油調敷。

【方歌】穿粉散敷旋耳瘡﹐淸熱滲濕油調良﹐輕粉研細隔紙炒穿山甲共鉛粉黃。

外科卷上﹨口部

大人口破

【方歌】大人口破分虛實﹐艷紅爲實淡紅虛﹐實則滿口爛斑腫虛白不腫點微稀。

【注】此證名曰口瘡﹐有虛火實火之分。虛火者﹐色淡紅﹐滿口白斑微點﹐甚者陷露龜紋﹐脈虛不渴﹐此因思慮太過多醒少睡﹐以致心腎不交﹐虛火上炎﹐宜服四物湯加黃柏﹑知母﹑丹皮﹐少佐肉桂以爲引導﹐從治之法也外以柳花散搽之。實火者色艷紅﹐滿口爛斑﹐甚者腮舌俱腫﹐脈實口漧﹐此因過食膏梁厚味﹐醇酒炙膊﹐以致心﹑脾實火妄動﹐宜服涼膈散﹐外搽赴筵散﹐吐唌則效如口瘡舌漧﹐黃硬作渴者﹐宜服加減八味丸﹐以滋化源﹐俱禁水漱。

方劑﹕柳花散組成﹕黃柏﹝末﹐一兩﹞靑黛﹝三錢﹞肉桂﹝一錢﹞龍腦香﹝卽冰片﹐各二錢﹞各研細﹐再合一處研勻﹐每用少許﹐搽於患處。

【方歌】柳花散治白口瘡﹐黃柏靑黛龍腦香﹐肉桂共研搽患處虛火上炎自平康。

又方﹕赴筵散組成﹕黃芩黃連梔子﹝生﹞漧薑黃柏﹝末﹞細辛共研細末﹐每用少許﹐搽於患處。

【方歌】赴筵散醫實火攻﹐口瘡斑爛色多紅﹐芩連梔子漧薑柏細辛同研有神功。

又方﹕涼膈散﹝見面部面發毒﹞加減八味湯﹝見潰瘍門﹞

外科卷上﹨口部

鵝口瘡

【方歌】鵝口滿口白斑點﹐小兒心脾熱所生﹐初生多是胎中熱甚則咽喉疊腫疼。

【注】此證小兒多有之﹐屬心﹑脾二經之熱所生﹐初生小兒則屬胎熱上攻所致。滿口皆生白色斑點作痛﹐甚則咽喉疊疊腫起﹐難於乳哺﹐多生啼叫。法用靑紗一條﹐裹箸頭上﹐蘸新汲水﹐揩去白胎﹐以淨爲度﹐重手出血無妨隨用冰硼散搽之﹐內服涼膈散卽愈。

方劑﹕冰硼散組成﹕冰片﹝五分﹞硼砂元明粉﹝各五錢﹞朱砂﹝六分﹞共研極細末﹐用少許搽於瘡處。如咽喉腫痛﹐以蘆筒吹之立效。

【方歌】冰硼散治咽腫痛﹐口瘡白點滿口生﹐冰硼朱砂元明粉研末搽之立見功。

又方﹕涼膈散﹝見面部面發毒﹞

外科卷上﹨口部

口糜

【方歌】口糜陰虛陽火成﹐膀胱濕水溢脾經﹐濕與熱瘀薰胃口滿口糜爛色紅疼。

【注】此證由陽旺陰虛﹐膀胱濕水泛溢脾經﹐濕與熱瘀﹐郁久則化爲熱﹐熱气薰蒸胃口﹐以致滿口糜爛﹐甚於口瘡色紅作痛﹐甚則連及咽喉﹐不能飲食。初起宜服導赤湯口臭﹑瀉泄脾虛濕者﹐宜服連理湯﹔糜爛延及喉咽日輕夜重者﹐服少陰甘桔湯﹔便祕者服涼膈散。外俱以姜柏散搽之有效。

方劑﹕導赤湯組成﹕木通生地﹝各二錢﹞甘艸﹝生﹐一錢﹞竹葉二十片﹐水一鐘﹐煎半鐘﹐溫服。

【方歌】導赤湯醫口糜證﹐脾濕化熱薰胃成﹐木通生地生甘艸竹葉煎服熱自平。

又方﹕加味連理湯組成﹕白術﹝土炒﹐二錢﹞人參白茯苓黃連漧薑﹝各一錢﹞甘艸﹝炙﹐五分﹞水煎﹐熱服。

【方歌】連理胃熱脾虛濕﹐口糜臭气瀉泄俱﹐參芩白術炙甘艸漧薑黃連脾胃宜。

又方﹕少陰甘桔湯組成﹕桔梗﹝二錢﹞甘艸﹝生﹐一錢﹞川芎黃芩陳皮元參柴胡﹝各六分﹞羌活升麻﹝各四分﹞蔥白一根﹐水二鐘﹐煎八分﹐食遠服。

【方歌】少陰甘桔治口糜﹐芎芩羌活桔陳皮﹐元參柴艸升麻共蔥白水煎神效奇。

又方﹕姜柏散組成﹕漧薑黃柏﹝末﹐各等分﹞各研末﹐共合一處研勻﹐幹搽口內﹐溫水漱口。

【方歌】姜柏散搽口糜爛﹐黃柏漧薑各細研﹐等分兌勻搽患處溫水漱口效如仙。

又方﹕涼膈散﹝見面部面發毒﹞

外科卷上﹨唇部

反唇疔﹑鎖口疔

【方歌】反唇疔發唇裏稜﹐鎖口疔在嘴角生﹐粟米堅腫麻癢痛脾胃心經火毒成。

【注】此二證俱由火毒而成。反唇疔生於唇稜偏裏﹐上唇屬脾下唇屬胃﹔鎖口疔生於嘴角﹐系心﹑脾二經所屬。二證初起形如粟米﹐色紫堅硬如鐵﹐腫甚麻癢木痛﹐寒熱交作﹐煩悶作嘔。反唇甚則令唇外翻﹐鎖口甚則口不能開﹐俱屬迅速之證﹐須當速治﹐遲則毒气攻裏﹐令人昏憒﹑惡心﹐卽名走黃。治法俱按疔門﹐禁用灸法。

外科卷上﹨唇部

唇疽

【方歌】唇疽生於上下唇﹐寒熱交爭毒气深﹐紫硬時覺木痛甚脾胃積熱乃其因。

【注】此證生於唇﹐無論上下﹑左右﹐由脾﹑胃積熱所致。色紫有頭﹐大者如李﹐小者如棗﹐腫硬如鐵﹐時覺木痛甚則寒熱交作。初宜服神授衛生湯﹐裏實者服雙解貴金丸﹐外用離宮錠塗之卽消。若過數日猶不消者﹐必欲潰破﹐治法卽按癰疽腫瘍﹑潰瘍門。

方劑﹕神授衛生湯﹑雙解貴金丸﹑離宮錠﹝俱見腫瘍門﹞

外科卷上﹨唇部

繭唇

【方歌】繭唇脾胃積火成﹐初如豆粒漸繭形﹐痛硬潰若翻花逆久變三消定主凶。

【注】此證由脾﹑胃積火結聚而成。初起如豆粒﹐漸長若蠶繭堅硬疼痛﹐妨礙飲食。初起及已成無內證者﹐用蟾酥餅貼之﹐陀僧膏蓋之﹐日久漸消。或口渴者﹐宜服淸涼甘露飲。若面赤﹑口唇燥裂﹑便祕者﹐此屬气實﹐宜服涼膈散﹔若日輕夜重﹐五心煩熱﹐兩顴現紅﹐脈虛數無力者﹐宜服加減八味丸﹐以滋水養陰﹔若潰後如翻花時津血水者屬逆。失於調治﹐久則變爲上消﹑中消﹑下消之證﹐屬凶。

方劑﹕淸涼甘露飲組成﹕麥冬﹝去心﹞知母黃芩石斛枳殼﹝麩炒﹞枇杷葉﹝去毛﹐蜜炙﹞銀柴胡犀角﹝鎊﹞生地茵蔯蒿甘艸﹝生﹐各一錢﹞燈心五十寸﹐淡竹葉一錢﹐水二鐘﹐煎八分﹐食遠服。

【方歌】淸涼甘露醫繭唇﹐潤燥止渴又生津﹐麥冬知艸芩斛殼枇杷銀胡屬地茵。

又方﹕蟾酥餅﹝見疔瘡門﹞陀僧膏﹝見潰瘍門﹞涼膈散﹝見面部面發毒﹞加減八味丸﹝見潰瘍門﹞

外科卷上﹨唇部

唇風

【方歌】唇風多在下唇生﹐陽明胃經風火攻﹐初起發癢色紅腫久裂流水火燎疼。

【注】此證多生下唇﹐由陽明胃經風火凝結而成。初起發癢色紅作腫﹐日久破裂流水﹐疼如火燎﹐又似無皮﹐如風盛則唇不時﹝目閏﹞動。俱內以雙解通聖散服之﹐外以黃連膏抹之自愈。

方劑﹕雙解通聖散組成﹕防風荊芥當歸白芍﹝酒炒﹞連翹﹝去心﹞白術﹝土炒﹞川芎薄荷麻黃梔子﹝各五錢﹞黃芩石膏﹝火段﹞桔梗﹝各一兩﹞甘艸﹝生﹐二兩﹞滑石﹝三兩﹞共研粗末﹐每用五錢﹐水一鐘半﹐煎八分﹐澄渣溫服。

【方歌】雙解通聖胃火風﹐疏表淸裏膏防荊﹐歸芍連翹芩術桔麻黃梔艸薄滑芎。

又方﹕黃連膏﹝見鼻部鼻瘡﹞

外科卷上﹨齒部

牙衄

【方歌】牙衄牙縫內出血﹐胃腎二經虛實熱﹐實多口臭牙堅牢虛者反此當分別。

【注】此證由熱而成。當分虛實﹐無論大人小兒﹐若胃經實熱者﹐則血出如湧﹐口必臭而牙不動﹐宜服淸胃湯﹐甚則服調胃承气湯﹐或用酒制大黃末三錢﹐以枳殼五錢煎湯少加童便調服﹐下黑糞卽愈。若胃經虛火者﹐牙齦腐爛﹐淡血滲流不已﹐宜服二參湯及補中益气湯﹐加黃連﹑丹皮﹔若腎經虛者﹐血則點滴而出﹐牙亦微痛﹐口不臭而牙動﹐或落者﹐治宜滋腎﹐有火者六味地黃丸﹐無火者七味地黃丸﹐俱加猴姜﹐隨手應效。若疳積气盛兼服蘆薈丸。外俱用小薊散擦牙﹐隨用靑竹茹醋浸一宿含漱甚效。

方劑﹕淸胃湯組成﹕石膏﹝火段﹞﹐四錢﹞黃芩生地﹝各一錢﹞丹皮﹝一錢五分﹞黃連升麻﹝各一錢﹞水二鐘﹐煎八分﹐食後服。

【方歌】淸胃陽明實火結﹐口臭相兼齒衄血﹐芩連生地升麻膏丹皮同煎功效捷。

又方﹕調胃承气湯組成﹕大黃﹝酒浸﹐四錢﹞芒硝﹝三錢﹞甘艸﹝炙﹐二錢﹞水三鐘﹐煎一鐘﹐去渣﹐少少溫服。

【方歌】調胃承气實火攻﹐齒衄口臭用之靈﹐酒浸大黃芒硝艸胃熱煎服立刻淸。

又方﹕二參湯組成﹕人參元參﹝各等分﹞水煎溫服。

【方歌】二參湯醫虛火泛﹐齦腐滲流血水淡﹐人參元參各等分水煎服下有神驗。

又方﹕蘆薈丸組成﹕蘆薈子靑皮白雷丸白蕪荑川黃連胡黃連鶴虱艸﹝各一兩﹞木香﹝三錢﹞麝香﹝一錢﹞共研末﹐蒸餅糊丸如麻子大﹐每服一錢﹐空心淸米湯送下。

【方歌】蘆薈丸醫積气盛﹐木麝靑皮胡黃連﹐蕪荑雷丸鶴虱艸川連同末蒸餅丸。

又方﹕小薊散組成﹕小薊百艸霜蒲黃﹝微炒﹞香附子﹝醋浸曬漧﹞上研細末﹐用搽牙上﹐半刻時﹐溫茶漱之。

【方歌】小薊散搽牙衄方﹐蒲黃微炒百艸霜﹐香附同研爲細末搽牙止血功效彊。

又方﹕補中益气湯﹝見潰瘍門﹞六味地黃丸﹝見面部雀斑﹞七味地黃丸﹝卽桂附地黃丸減去附子。見面部頰瘍﹞

外科卷上﹨齒部

牙宣

【方歌】牙宣初起腫牙齦﹐日漸腐頹久露根﹐惡熱惡涼當細別胃經客熱風寒侵。

【注】此證牙齦宣腫﹐齦肉日漸腐頹﹐久則削縮﹐以致齒牙宣露。總由胃經客熱積久﹐外受邪風﹐寒涼相搏而成。有喜涼飲而惡熱者﹐系客熱遇寒涼﹐凝滯於齦肉之間﹔有喜熱飲而惡涼者﹐系客熱受邪風﹐稽畱於齦肉之內。客熱遇寒者﹐牙齦出血﹐惡熱口臭﹐宜服淸胃湯﹔客熱受風者﹐牙齦惡涼﹐遇風痛甚﹐宜服獨活散。外有齦牙腐臭﹐齒根動搖者﹐屬胃中虛火﹐而兼腎虛﹐齒乃腎之餘宜服三因安腎丸。又有牙齦腐臭﹐時津白膿者﹐屬胃中濕﹐熱宜服屬角升麻湯﹐外俱用胡桐淚散擦之﹐以食鹽衝湯漱口。惟牙齦動搖﹐或兼疼痛者﹐日以李杲牢牙散擦之﹐夜用固齒白玉膏貼之﹐緩緩取效。若齦肉腐爛露牙牀骨者逆。

方劑﹕獨活散組成﹕獨活羌活防風川芎﹝各一錢六分﹞薄荷生地荊芥﹝各一錢﹞細辛﹝七分﹞上爲粗末﹐每用二錢﹐水煎澄渣﹐食後服﹐日用三服。

【方歌】獨活風毒注牙根﹐齦腫嫌涼痛莫禁﹐羌活防風共生地薄荷荊芥合芎辛。

又方﹕三因安腎丸組成﹕補骨脂﹝炒﹞胡廬巴﹝炒﹞茴香﹝炒﹞川楝子﹝炒﹞續斷﹝炒﹐各三兩﹞山藥杏仁﹝炒﹞白茯苓桃仁﹝炒﹐各二兩﹞共研細末﹐煉蜜爲丸﹐如梧桐子大。每服二錢﹐空心淡鹽湯送下。

【方歌】三因安腎虛火爍﹐牙齦腐臭齒根搖﹐山藥杏茴苓骨脂胡盧巴續川楝桃。

又方﹕胡桐淚散組成﹕胡桐淚細辛川芎白芷﹝各一錢五分﹞寒水石﹝火段﹞﹐二錢﹞生地﹝一錢﹞靑鹽﹝二分﹞共研細末﹐幹搽牙齦患處﹐待頓飯時﹐以溫水漱去少時再上。

【方歌】胡桐淚散牙齦腫﹐津血宣露或出膿﹐細辛寒水石生地靑鹽白芷共川芎。

又方﹕李杲牢牙散組成﹕龍膽艸﹝酒浸﹐一兩五錢﹞羌活地骨皮﹝各一兩﹞升麻﹝四分﹞共研末﹐先以溫水漱口﹐用少許搽之。

【方歌】李杲牢牙擦齒病﹐牙齦搖動或兼疼﹐膽艸升麻羌地骨研末漱口搽有功。

又方﹕固齒白玉膏組成﹕官粉﹝研﹐一兩﹞珍珠﹝末﹐三錢﹞陽起石﹝用僵蠶四十九條﹐防風﹑當歸﹑川芎﹑牙皂﹑靑鹽﹑升麻﹑白芷﹑地骨皮各五錢﹐細新﹑﹝髙﹞本各三錢﹐共研粗末﹐長流水五碗﹐同藥入砂鍋內﹐以桑柴火熬藥至三碗﹐去渣﹔再入砂鍋內﹐煎至一碗﹐將龍骨﹑陽起石火﹝火段﹞通紅﹐入藥汁內淬之。如此七次﹐去藥汁將龍骨﹑陽起石焙漧﹐研末﹞麝香﹝末﹐二錢﹞龍骨﹝二兩﹞象牙﹝末﹐五錢﹞用黃蠟三兩﹐溶化濾淨﹐再化﹐離火候溫﹐方入前藥和勻﹐乘熱攤紙上。如膏冷﹐將熨斗燒熱仰放﹐紙鋪熨斗底上攤之。用時先以溫水漱口﹐將膏剪一小條﹐貼於患處﹐閉口勿語。

【方歌】固齒白玉貼牙效﹐一切牙痛及動搖﹐官粉珍珠陽起麝龍骨象牙黃蠟熬。

又方﹕淸胃湯﹝見牙衄﹞犀角升麻湯﹝見面物頰瘍﹞

外科卷上﹨齒部

鉆牙疳

【方歌】鉆牙疳在牙根生﹐突出硬骨銳而鋒﹐痛如鍼刺殊難忍證由肝胃積熱成。

【注】此證由肝﹑胃二經積熱所致﹐乃牙根肉內鉆出骨尖如刺疼痛異常﹐小兒多有之。法用鈹鍼就患處刺開好肉連牙齊根取出﹐若血出不止者﹐以濕紙換貼二次卽止。

內服蘆薈消疳飲﹐外以冰硼散搽之。戒厚味﹐其牙復生如舊。

方劑﹕蘆薈消疳飲組成﹕蘆薈﹝生﹞胡黃連石膏﹝火段﹞羚羊角﹝鎊﹞梔子﹝生研﹞牛蒡子﹝炒﹐研﹞銀柴胡桔梗大黃﹝生﹞元參﹝各五分﹞薄荷葉﹝四分﹞甘艸﹝三分﹞水二鐘﹐淡竹葉一錢﹐煎六分﹐食遠服。

【方歌】蘆薈消疳淸胃肝﹐羚膏梔子蒡胡連﹐銀胡桔梗大黃薄甘艸元參竹葉煎。

又方﹕冰硼散﹝見口部鵝口瘡﹞

外科卷上﹨齒部

牙疔

【方歌】牙疔牙縫胃火成﹐大腸濕熱亦可生﹐腫如粟米連腮痛若兼麻癢卽黑疔。

【注】此證由胃經火毒﹐或太陽經濕熱皆可致之。每生於兩旁牙縫﹐腫起一粒﹐形如粟米﹐痛連腮項。若兼麻癢﹐破流血水﹐疼痛異常者﹐卽黑疔也﹐屬腎火毒。俱用銀簪尖挑破﹐以見血爲度﹐搽拔疔散﹐再以蟾酥丸噙化﹐徐徐咽之。若煩躁口渴者﹐宜服黃連解毒湯卽愈。若失治毒反攻心﹐令人煩躁﹑昏憒者逆。

方劑﹕拔疔散組成﹕硵砂白礬朱砂食鹽﹝用鐵銹刀燒紅﹐將白礬食鹽放於刀上﹝火段﹞之﹞各等分﹐擇丁日午時﹐研爲細末﹐收之。

【方歌】拔疔散治諸疔毒﹐硵砂白礬食鹽朱﹐等分研末搽患處化硬搜根功效殊。

又方﹕蟾酥丸﹝見疔瘡門﹞黃連解毒湯﹝見耳部黑疔﹞

外科卷上﹨齒部

牙癰

【方歌】牙癰胃熱腫牙牀﹐寒熱堅硬痛難當﹐破流膿水未收口誤犯寒涼多骨妨。

【注】此證由陽明胃經熱毒所致。生於牙牀﹐堅腫疼痛﹐身發寒熱﹐腮頰浮腫。初宜服荊防散毒散﹐若大渴﹑煩嘔者蟾酥丸汗之﹔便祕者﹐雙解貴金丸下之﹔腫處宣軟刺破﹐搽冰硼散。若初時堅腫﹐破流血水﹐久不收口﹐過食寒涼者﹐必生多骨。俟骨尖刺出﹐搖則內動﹐始可取出﹐其口方能收斂而愈。

方劑﹕荊防敗毒散﹝見項部腦疽﹞蟾酥丸﹝見疔瘡門﹞雙解貴金丸﹝見腫瘍門﹞冰硼散﹝見口部鵝口瘡﹞

外科卷上﹨齒部

走馬牙疳

【方歌】走馬牙疳證不輕﹐癖積疹痘毒火攻﹐牙根腐臭隨變黑頑肉難脫不食凶。

【注】此證多由癖疾積火﹑疹痘餘毒上攻﹐最爲迅速﹐總因積火熱毒而成。牙根作爛﹐隨變黑腐﹐臭穢難聞。若癖積毒火攻牙者﹐初宜服蘆薈消疳飲﹔脾胃虛者﹐兼服人參茯苓粥。若疹痘餘毒所中者﹐宜服淸疳解毒湯。外勢輕者﹐俱用溺白散擦之。若堅硬靑紫﹐漸腐穿腮﹑齒搖者宜蘆薈散擦之﹔如牙縫黑腐不盡﹐及腐爛深坑﹐藥不能到﹐宜用勒馬聽徽絲塞之﹐再用手法﹐去其黑腐﹐內見紅肉流鮮血者吉。若取時頑肉難脫﹐堅硬腐爛漸開以致穿腮破唇﹐宜貼靑蓮膏﹐身熱不食者逆。但此證惟癖積攻牙成疳者﹐好後易犯﹐由積火時時上攻也。惟在調理飲食得宜﹐如山藥﹑粟子﹑鵝﹑蟹﹑甜﹑辣等物俱當禁忌。若稍有疏忽﹐必致復發﹐愼之﹐愼之。

方劑﹕人參茯苓粥組成﹕人參﹝一錢﹞白茯苓﹝六錢﹞共研末﹐同粳米一茶鐘﹐熬成粥。先以鹽湯將口漱淨﹐後再食粥。

【方歌】人參茯苓善扶脾﹐飲食短少服之宜﹐二味研末加粳米熬粥食之理胃虛。

又方﹕淸疳解毒湯組成﹕人中黃川黃連﹝生﹞柴胡﹝各五分﹞知母﹝生﹞連翹﹝去心﹞牛蒡子﹝炒﹐研﹞犀角﹝鎊﹞黑參荊芥防風﹝各一錢﹞石膏﹝火段﹞﹐一錢五分﹞淡竹葉一錢﹐燈心五十寸﹐水二鐘﹐煎八分﹐食遠服。嘔加蘆葦根五錢。

【方歌】淸疳解毒牙疳證﹐疹痘餘毒化熱成﹐中黃知連柴翹蒡犀角參膏荊芥風。

又方﹕溺白散組成﹕溺垢﹝卽婦人尿桶中白碱﹐火﹝火段﹞白霜梅﹝燒存性﹞枯白礬﹝各二錢﹞上研細末﹐先用韭根﹑松蘿茶﹐煎成濃汁﹐乘熱以雞翎蘸洗患處﹐去淨腐肉﹐見津鮮血﹐再敷此藥﹐日敷三次。若爛至咽喉﹐以蘆筒吹之。

【方歌】溺白散搽走馬疳﹐溺垢白霜梅白礬﹐韭根茶葉煎湯滌蘸洗腐肉敷藥痊。

又方﹕蘆薈散組成﹕蘆薈﹝一錢﹞黃柏﹝末﹐五錢﹞人言﹝用紅棗五枚﹐去核﹐每棗納人言一分﹐火燒存性﹞共研細末﹐先用米泔水漱淨疳毒﹐後敷此藥於堅硬及腐處。

【方歌】蘆薈散搽牙疳爛﹐色紫牙搖腮硬穿﹐棗裹人言燒存性再加黃柏末同研。

又方﹕勒馬聽徽絲組成﹕白砒﹝末﹐一分﹞麝香﹝末﹐三分﹞靑綿﹝撕碎﹞靑黛﹝飛﹐末﹐各一分﹞用香油拌勻用。時先以淸米泔水漱口﹐次用鑷尖將絲挑少許﹐塞於牙根縫內﹐日三易之。

【方歌】勒馬聽徽疳漸蝕﹐牙縫腐黑急速施﹐油調砒麝靑綿黛泔水漱口後塞之。

又方﹕靑蓮膏組成﹕靑黛﹝二錢﹞乳香輕粉﹝各一錢﹞麝香﹝五分﹞白砒﹝卽人言﹐一分﹞上爲細末﹐用香油調稠﹐薄攤紙上﹐用錘錘實﹐陰漧收之。每於臥時﹐以泔水漱淨口﹐拭漧﹐隨疳證大小煎膏藥貼之﹐至曉揭去﹐再以泔水將漱淨吐之﹐至晚再貼。

【方歌】靑蓮膏貼腐疽宜﹐化腐消堅效更奇﹐乳麝白砒輕粉黛研末油調紙攤之。

又方﹕蘆薈消疳飲﹝見鉆牙疳﹞

外科卷上﹨齒部

齒匿

【方歌】齒﹝匿﹞齒內生小虫﹐胃經瘀濕風火凝﹐口臭只緣胃火盛﹐齒根腐爛出血膿。

【注】此證系齒肉生虫﹐由胃經瘀濕風火凝聚而成。齒根脹痛腐爛﹐時出膿血﹐若口臭甚者﹐胃火盛極上攻所致也宜服玉池散﹐外用雀麥連梃一把﹐苦瓠三十片洗淨﹐將麥剪長二寸﹐以瓠葉裏作五包﹐廣一寸﹐厚五分﹐三年陳醋漬之﹐至日中時﹐以兩包火中炮炙令熱﹐納口中熨齒外﹐冷更易之。取包置水中﹐解視之卽有虫長三分老者黃色﹐新者白色﹐其效如神。

方劑﹕玉池散組成﹕當歸白芷升麻防風甘艸地骨皮川芎細辛﹝髙﹞本槐花生薑三片﹐黑豆三十粒﹐水煎去渣﹐候溫含漱﹐冷則吐之。若用此方煎服﹐更效。

【方歌】玉池疏風療虫牙﹐津膿根爛漱服佳﹐歸芷升防甘地骨芎辛姜﹝髙﹞豆槐花。

外科卷上﹨齒部

齒齲

【方歌】齒齲風熱客陽明﹐牙齦腫痛出臭膿﹐遇風痛甚久宣露白馬懸蹄塞入靈。

【注】此證由風熱客於手﹑足陽明二經而成。初起牙齦宣腫覺痛﹐遇風痛甚﹐常作金口吸气之狀﹐牙齦腐孔﹐時出臭膿﹐久則齦齒宣露。初宜服淸胃湯加羌活﹐外用白馬懸蹄少許﹐以綿裹之﹐塞入膿孔甚效。

又方﹕淸胃湯﹝見牙衄﹞

外科卷上﹨舌部

紫舌脹

【方歌】紫舌脹屬心經火﹐熱盛血壅腫硬疼﹐舌腫滿口宜鍼刺血色紫重色紅輕。

【注】此證由心經火盛血壅﹐以致舌腫滿口﹐堅硬疼痛。宜用衣鍼紮箸頭上﹐露鋒分許﹐當舌刺數十刺﹐令血出﹐紅色者輕﹐紫色者重。隨以溫水漱口﹐搽冰硼散﹐內用涼膈散去朴硝﹑大黃﹐加牛蒡子﹑荊芥﹐倍用梔子﹐服之甚效。

方劑﹕冰硼散﹝見口部鵝口瘡﹞涼膈散﹝見面部面發毒﹞

外科卷上﹨舌部

痰包

【方歌】痰包每在舌下生﹐結腫綿軟似匏形﹐痛脹舌下妨食語火積痰涎流注成。

【注】此證生於舌下﹐結腫如匏﹐光軟如綿﹐塞脹舌下﹐有妨飲食言語﹐色黃木痛﹐由火積痰涎流注而成。宜用立剪當包上煎破﹐出痰涎如雞子淸﹐稠粘不斷﹐拭淨﹐搽冰硼散﹐服加味二陳湯。忌煎炒﹑火酒等物。

方劑﹕加味二陳湯組成﹕陳皮半夏﹝制﹞白茯苓黃芩﹝各八分﹞黃連薄荷甘艸﹝生﹐各五分﹞水二鐘﹐姜三片﹐煎八分﹐食前服。

【方歌】加味二陳療痰包﹐結腫舌下形如匏﹐二陳湯加芩連薄姜煎服下自然消。

又方﹕冰硼散﹝見口部鵝口瘡﹞

外科卷上﹨舌部

舌衄

【方歌】舌衄心火血分炎﹐舌上生孔似鐵尖﹐或如箸頭其色紫甚黑腐爛血出泉。

【注】此證系舌上忽生孔﹐小者如鍼尖﹐大者如箸頭。其孔色紫屬熱甚﹐色黑防腐爛﹐血出如泉湧。由心火上炎﹐以致血熱妄行而成。宜服升麻湯﹐兼搽必勝散甚效。

方劑﹕升麻湯組成﹕升麻小薊根茜根﹝一兩五錢﹞艾葉﹝七錢五分﹞寒水石﹝三兩﹞共研﹐每三錢﹐水一鐘﹐煎七分澄去渣﹐入生地黃汁一羹匙﹐再煎二滚﹐溫服。或加炒側柏葉五錢亦可。

【方歌】升麻舌衄心火炎﹐小薊茜根各兩半﹐艾葉七錢五分加寒水三兩同研爛。

又方﹕必勝散組成﹕螺靑﹝另研﹞蒲黃﹝炒﹐各一錢﹞共合一處研細﹐搽於患處﹐後用溫鹽湯漱口。

【方歌】必勝心熱血妄行﹐舌生小孔湧血紅﹐螺靑研末蒲黃炒同勻搽之自歸經。

外科卷上﹨舌部

重舌痰核重﹖舌疔

【方歌】舌證發於心脾經﹐其證皆由積熱成。重舌舌下血脈脹痰核舌上一核生。重﹝月咢﹞生於口上﹝月咢﹞﹐時覺心煩梅子形﹐舌疔舌上生紫皰﹐其形如豆寒熱增。

【注】此證無論大人﹑小兒﹐俱可以生。重舌者﹐由心﹑脾蘊熱﹐循經上衝舌本﹐逐令舌下血脈脹起﹐如小舌狀﹐故名重舌﹐宜用冰硼散搽之。痰核者﹐心﹑脾痰涎郁熱舌上生核﹐彊硬作痛﹐宜用衣鍼點破﹐搽冰硼散﹐內服加味二陳湯。重﹝月咢﹞者﹐心﹑脾有熱﹐以致上﹝月咢﹞生瘡﹐形如梅子﹐外無寒熱﹐內時作煩﹐此屬熱極禁用鍼刺﹐宜服黃連解毒湯加桔梗﹐不時用紫雪散噙化。舌疔者﹐心脾火毒﹐舌生紫皰﹐其形如豆﹐堅硬寒熱﹐疼痛應心﹐初起宜用蟾酥丸含於舌下﹐隨化隨咽或再三粒﹐以解內毒﹔甚者刺之﹐服黃連解毒湯﹐兼搽紫雪散﹐及徐徐咽之卽愈。

方劑﹕紫雪散組成﹕犀角﹝鎊﹞羚羊角﹝鎊﹞石膏寒水石升麻﹝各一兩﹞元參﹝二兩﹞甘艸﹝生﹐八錢﹞沈香﹝銼﹞木香﹝銼﹐各五錢﹞水五碗﹐煎藥剩湯一碗﹐將滓用絹濾去﹐將湯再煎滚﹐投提淨朴硝三兩六錢﹐文火慢煎﹐水气將盡﹐欲凝結之時﹐傾入碗內﹐下朱砂冰片各三公﹐金箔一百張各預研細和勻﹐將藥碗安入涼水盆中﹐候冷凝如雪爲度大人每用一錢﹐小兒二分﹐十歲者五分﹐徐徐咽之卽效。或用淡竹葉﹑燈心煎湯﹐化服亦可。咽喉腫痛等證吹之亦效。

【方歌】紫雪散醫積熱效﹐沈木犀羚元參艸﹐寒水升膏朴硝加朱冰箔研入內攪。

又方﹕冰硼散﹝見口部鵝口瘡﹞加味二陳湯﹝見痰包﹞黃連解毒湯﹝見耳部黑疔﹞蟾酥丸﹝見疔瘡門﹞

外科卷上﹨舌部

舌疳﹝附﹕瘰歷風﹞

【方歌】舌疳心脾毒火成﹐如豆如菌痛爛紅﹐漸若泛蓮難飲食綿潰久變瘰歷風。

【注】此證由心﹑脾毒火所致﹐其證最惡﹐初如豆﹐次如菌頭大帶小﹐又名舌菌。疼痛紅爛無皮﹐朝輕暮重﹐急用北庭丹點之﹐自然消縮而愈。若失於調治﹐以致焮腫突如泛蓮﹐或有狀如雞冠﹐舌本短縮﹐不能伸舒﹐妨礙飲食言語﹐時津臭涎﹐再因怒气上衝﹐忽然崩裂﹐血出不止﹐久久延及項頷﹐腫如結核﹐堅硬﹝興﹞痛﹐皮色如常﹐頂軟一點﹐色暗木紅﹐破後時津臭水﹔腐如爛棉其證𨿽破﹐堅硬腫痛﹐仍前不退﹐此爲綿潰﹐甚至透舌穿腮﹐湯水漏出是以又名瘰歷風也。蓋舌本屬心﹐舌邊屬脾﹐因心緒煩擾則注火﹐思慮傷脾則气郁﹐郁甚而成斯疾。其證外勢﹐頗類喉風﹐但喉風咽喉常腫﹐湯水不能下咽﹔此證咽喉不腫﹐可以下咽湯水﹐胃中亦思飲食﹐因舌不能轉動﹐疊送硬食﹐故每食不能充足﹐致令胃中空虛而怯證悉添﹐日漸衰敗。初起宜服導赤湯加黃連﹐虛者服歸脾湯﹐熱甚者服溫涼甘露飲合歸脾湯﹐便溏者服歸芍異功湯。頷下腫核﹐初起宜用錦地羅蘸醋磨濃敷之﹐潰後宜水澄膏貼之。自古治法𨿽多﹐然此證百無一生﹐縱施藥餌﹐不過苟延歲月而已。

方劑﹕淸溪祕傳北庭丹組成﹕番硵砂人中白﹝各五分﹞瓦上靑苔瓦松溏雞矢﹝各一錢﹞用傾銀罐二个﹐將藥裝在罐內﹐將口封嚴﹐外用鹽泥封固﹐以炭火煆紅﹐待三炷香爲度﹔候冷開罐﹐將藥取出﹐入麝香﹑冰片各一分﹐共研細末。用磁鍼刺破舌菌﹐用丹少許點上﹐再以蒲黃蓋之。

【方歌】北庭丹點舌菌生﹐瓦松溏雞矢人中﹐瓦上靑苔番硵末罐封火煆入麝冰。

又方﹕歸芍異功湯組成﹕人參白術﹝土炒﹞廣陳皮白芍﹝酒炒﹞當歸﹝身﹞﹝各一錢﹞白茯苓﹝二錢﹞甘艸﹝炙﹐五分﹞燈心五十寸﹐水煎空心服。

【方歌】歸芍異功扶脾气﹐健胃又能止瀉利﹐四君歸芍廣陳皮引加燈心是良劑。

又方﹕水澄膏組成﹕朱砂﹝水飛二錢﹞白蘞白芨五倍子郁金﹝各一兩﹞雄黃乳香上爲細末﹐米醋調濃﹐以厚紙攤貼之。

【方歌】水澄膏貼潰核驗﹐水飛朱砂末二錢﹐及斂郁金雄黃乳五倍同用研醋攤。

又方﹕導赤湯﹝見口部口糜﹞歸脾湯﹝見乳部乳中結核﹞淸涼甘露飲﹝見唇部繭唇﹞

外科卷上﹨喉部

緊喉風﹝附﹕纏喉風﹞

【方歌】緊喉膏梁風火成﹐咽喉腫痛難出聲﹐聲如拽鋸痰壅塞穴刺少商吐下功。

【注】此證由膏梁厚味太過﹐致肺胃積熱﹐復受邪風﹐風熱相搏﹐上壅咽喉﹐潰痛聲音難出﹐湯水不下﹐痰涎壅塞之聲﹐頗似拽鋸。初發暴速﹐急刺手大指內側少商穴﹐出紫黑血﹐以瀉其熱。痰盛者﹐以桐油錢導吐之﹐吐痰後隨用甘艸湯漱之﹐以解桐油之气﹔內服雄黃解毒丸吐下之。喉中吹白降雪散﹐俟關開之後﹐內宜服淸咽利膈湯按法調治﹐隨手應效者順﹔若面靑唇黑﹐鼻流冷涕者逆。若兼項外繞腫﹐卽名纏喉風﹐其治法𨿽與此證相同然終屬險惡難治。

方劑﹕桐油錢方法﹕溫水半碗﹐加桐油四匙﹐攪勻﹐用硬雞翎蘸油﹐探入喉內撚之﹐連探四﹑五次﹐其痰壅出﹐再探再吐﹐以人醒聲髙爲度。

【方歌】桐油錢法導痰壅﹐一切喉風用最靈﹐半碗溫水桐油入雞翎蘸探吐喉通。

又方﹕雄黃解毒丸組成﹕雄黃﹝一兩﹞郁金﹝一錢﹞巴豆﹝去皮﹐油﹐十四粒﹞共研末﹐醋糊爲丸﹐如黍粒大。每服五分﹐津液送下。

【方歌】雄黃解毒緊喉風﹐開關通閉火能平﹐巴豆去油郁金末醋糊爲丸黍粒形。

又方﹕白降雪散組成﹕石膏﹝火段﹞﹐一錢五分﹞硼砂﹝一錢﹞焰硝膽礬﹝各五分﹞元明粉﹝三分﹞冰片﹝二分﹞共研極細末﹐以筆管吹入喉內。

【方歌】白降雪散喉風證﹐腫痛聲難風火凝﹐﹝火段﹞煆石膏與膽礬末﹐焰硝硼片共元明。

又方﹕淸咽利膈湯組成﹕牛蒡子﹝炒﹐研﹞連翹﹝去心﹞荊芥防風梔子﹝生﹐研﹞桔梗元參黃連金銀花黃芩薄荷甘艸﹝生﹐各一錢﹞大黃朴硝﹝各一錢﹞水二鐘﹐淡竹葉二錢﹐煎八分﹐食遠服。

【方歌】淸咽利膈喉痛消﹐疏風淸熱蒡連翹﹐荊防梔桔參連艸銀花芩薄大黃硝。

外科卷上﹨喉部

慢喉風

【方歌】慢喉發緩體虛生﹐微腫咽漧色淡紅﹐或由暴怒五辛火或因憂思過度成。

【注】此證有因平素體虛﹐更兼暴怒﹐或過食五辛而生者﹔亦有憂思太過而成者﹐俱屬體虛者實。其發緩﹐其色淡其腫微﹐其咽漧﹐舌見滑白胎﹐大便自利﹐六脈微細唇如礬色。若午前痛者﹐服補中益气湯﹐加以淸涼﹐如麥冬﹑黑參﹑桔梗﹑牛蒡子服之﹔若午後作痛﹑作渴身熱足冷者﹐陰陽兩虛也﹐忌用苦寒﹐宜少陰甘桔湯以宣達之﹔若面赤咽漧不渴者﹐其脈必虛大﹐以甘露飲服之必效。俱兼用冰硼散一錢﹐加燈艸﹝火段﹞灰存性三分﹐吹之立驗。

方劑﹕甘露飲組成﹕天冬﹝去心﹞麥冬﹝去心﹞黃芩生地熟地枇杷葉﹝蜜炙﹞石斛枳殼﹝麩炒﹞茵蔯蒿甘艸﹝各等分﹞水二鐘﹐煎八分﹐食後服。

【方歌】甘露飲淸內熱侵﹐面赤咽漧生液津﹐天麥冬芩生熟地枇杷斛艸枳茵陳。

又方﹕補中益气湯﹝見潰瘍門﹞少陰甘桔湯﹝見口部口糜﹞冰硼散﹝見口部鵝口瘡﹞

外科卷上﹨喉部

喉閉﹝附﹕酒毒喉閉﹞

【方歌】喉閉肝肺火盛由﹐風寒相搏腫咽喉﹐甚則腫痛連項外又有酒毒當細求。

【注】此證由肝﹑肺火盛﹐復受風寒﹐相搏而成﹐咽喉腫痛面赤腮腫﹐甚則項外漫腫﹐喉中有塊如拳﹐湯火難咽語言不出﹐暴起身發寒熱。急刺少商穴或鍼合谷穴﹐以開咽喉。初宜疏散﹐服荊防敗毒散﹐寒熱已退﹐卽用淸咽利膈湯﹐兼吹紫雪散﹐隨以薑汁漱口﹐以宣其熱﹔或用醋漱﹐以消積血。痰壅塞者﹐桐油錢探吐痰涎。若腫發於項外﹐膿脹痛者﹐防透咽喉不可輕鍼﹐急用皂角末吹鼻取嚏﹐其腫卽破﹔或兼用皂角末醋調﹐厚敷項腫須臾卽破。初腫時用生羊肉片貼之。喉閉聲鼾者﹐肺气將絕﹐急宜獨參湯救之。若卒然如啞﹐吞吐不利﹐系寒气客於會厭也﹐宜蜜炙附子片含之﹐勿咽。初﹑終忌用苦寒之藥﹐恐難消難潰。又有酒毒喉閉﹐由酒毒蒸於心﹑脾二經﹐熱壅咽喉﹐喉腫色黃﹐其人面赤﹐目睛上視以桐油錢導吐痰涎﹐宜服鼠粘子解毒湯﹐亦用紫雪散吹之。

方劑﹕鼠粘子解毒湯組成﹕鼠粘子﹝炒﹐研﹞桔梗靑皮升麻黃芩花粉甘艸﹝生﹞元參梔子﹝生﹐研﹞黃連連翹﹝去心﹞葛根白術﹝土炒﹞防風生地﹝各等分﹞水煎﹐食後服。

【方歌】鼠粘解毒酒毒閉﹐桔梗靑皮能降气﹐升芩花粉艸元參梔連翹葛術防地。

又方﹕荊防敗毒散﹝見項部腦疽﹞淸咽利膈湯﹑桐油錢﹝俱見緊喉風﹞紫雪散﹝見舌部重舌﹞獨參湯﹝見潰瘍門﹞

外科卷上﹨喉部

啞瘴喉風

【方歌】啞瘴喉風腫痛咽﹐牙關緊急不能言﹐風痰湧塞咽膈上火盛生痰風搏源。

【注】此證頗類緊喉﹐由肺胃蘊熱﹐積久生痰﹐外復受風邪與痰熱相搏﹐湧塞咽膈之上﹐而成斯疾。初起咽喉腫塞疼痛﹐湯水難咽﹐語言不出﹐牙關緊急﹐此屬險候。急用雄黃解毒丸﹐水化﹐用細竹管將藥水吹入鼻孔﹐直達咽喉﹐藥入作嘔﹐卽令患者吐之﹐其牙關頓松﹐咽喉卽稍開通。先與米飲飲之﹐次服淸咽利膈湯﹐兼吹冰硼散用藥不應者險。若唇黑﹑鼻流冷涕者逆。

又方﹕雄黃解毒丸﹑淸咽利膈湯﹝俱見緊喉風﹞冰硼散﹝見口部鵝口瘡﹞

外科卷上﹨喉部

弄舌喉風

【方歌】弄舌喉風心脾經﹐實火外寒凝滯成﹐舌出攪動因脹悶咽喉作痛更兼疼。

【注】此證由心﹑脾實火﹐與外寒郁遏凝滯而成﹐咽喉腫痛痰涎增塞﹐音啞言澀﹐舌出不縮﹐時時攪動﹐覺舌脹悶常欲以手捫之﹐故名弄舌。急刺少商穴﹐穴在兩手大指裏側﹐去指甲角旁韭葉寬卽是﹐用三稜鍼刺之﹐有血者生﹐無血者死。噙蟾酥丸﹐徐咽藥汁。若痰涎上湧不能咽藥者﹐急用桐油錢探吐痰涎﹐隨服淸咽利膈湯吹金鎖匙﹔若喉內如松子及魚鱗狀﹐不堵塞者﹐此屬虛陽上浮﹐急用蜜炙附子片噙﹑咽其汁卽效。

方劑﹕金鎖匙組成﹕冰片﹝二分五釐﹞白僵蠶﹝一錢﹞雄黃﹝二錢﹞焰硝﹝一兩五錢﹞硼砂﹝五錢﹞各研末﹐共和勻﹐以細筆管吹入喉內腫痛處。

【方歌】金鎖匙吹弄舌風﹐心脾火郁外寒乘﹐消痰逐熱除疼痛冰片僵蠶雄焰硼。

又方﹕蟾酥丸﹝見疔瘡門﹞桐油錢﹑淸咽利膈湯﹝俱見緊喉方﹞

外科卷上﹨喉部

喉疳

【方歌】喉疳初覺陰虛成﹐嗌漧刺痛色淡紅﹐腎火炎上金受克破爛失音臭腐疼。

【注】此證一名陰虛喉疳。初覺咽嗌漧燥﹐如毛艸常刺喉中又如硬物隘於咽下﹐嘔吐酸水﹐噦出甜涎﹐淡紅﹐微腫微痛﹐日久其色紫暗不鮮﹐頗似凍橊子色。由腎液久虧相火炎上﹐消爍肺金﹐薰燎咽喉﹐腫痛日增﹐破爛腐衣﹐疊若蝦皮﹐聲音雌啞﹐喘急多痰﹐臭腐蝕延﹐其疼倍增﹐妨礙飲食﹐胃气由此漸衰。而虛火益盛﹐煩躁者宜服知柏地黃湯﹔若吐酸噦涎者﹐宜服甘露飲加川黃連﹔便燥者﹐兼服萬氏潤燥膏﹔面唇俱白﹐不寐懶食者宜歸脾湯加酒炒川黃連﹔腫吹紫雪散﹐腐吹八寶珍珠散其證投方應病﹐或者十全一﹑二﹐否則難救。

方劑﹕萬氏潤燥膏組成﹕豬脂一斤﹐切碎煉油去滓﹐加煉過白蜂蜜一斤﹐攪勻候凝﹐挑服二匙﹐日用三﹑五次。

【方歌】萬氏潤燥膏神驗﹐降火淸金滋便幹﹐豬脂煉油加白蜜挑服失音也能痊。

又方﹕八寶珍珠散組成﹕兒茶川連末川貝母﹝去心﹐研﹞靑黛﹝各一錢五分﹞紅褐﹝燒灰存性﹞官粉黃柏末魚腦石﹝微﹝火段﹞琥珀末﹝各一錢﹞人中白﹝火段﹞﹐二錢﹞硼砂﹝八分﹞冰片﹝六分﹞京牛黃珍珠﹝豆腐內煮半柱香時取出﹐研末﹐各五分﹞麝香﹝三分﹞各研極細末﹐共兌一處﹐再研勻﹐以細筆管吹入喉內爛肉處。

【方歌】八寶珍珠喉疳屬﹐冰麝兒茶連貝母﹐紅褐官粉黛牛黃腦石中白柏硼琥。

又方﹕知柏地黃湯﹝六味地黃丸加知母﹑黃柏﹐見面部雀斑﹞甘露飲﹝見慢喉風﹞歸脾湯﹝見乳部乳中結核﹞

外科卷上﹨喉部

喉癬

【方歌】喉癬咽漧生苔癬﹐初癢時增燥裂疼﹐過飲藥酒五辛火黴爛延開蟻蛀形。

【注】此證一名天白蟻。咽嗌漧燥﹐初覺時癢﹐次生苔癬﹐色暗木紅﹐燥裂疼痛﹐時吐臭涎﹐妨礙飲食。由過食炙搏藥酒﹑五辛等物﹐以致熱積於胃﹐胃火燻肺而成斯疾。

宜服廣筆鼠粘湯﹐未潰吹礬精散﹐已潰吹淸涼散。患者淸心寡欲﹐戒厚味發物﹐或者十全一﹑二﹐若失治﹐兼調理不謹﹐致生黴爛﹐延漫開大﹐疊起腐衣﹐旁生小孔若蟻蛀蝕之狀﹐多致不救。

方劑﹕廣筆鼠粘湯組成﹕生地黃浙貝母﹝去心﹐研﹐各三錢﹞元參甘艸﹝生﹐各二錢五分﹞鼠粘子﹝酒炒﹐研﹞花粉射幹連翹﹝去心﹐各二錢﹞白僵蠶﹝燒﹐研﹐一錢﹞苦竹葉二十片﹐水二鐘﹐煎八分﹐饑時服。

【方歌】廣筆鼠粘喉癬幹﹐初癢生苔裂痛添﹐生地元參花粉貝連翹射艸白僵蠶。

又方﹕淸溪祕傳礬精散組成﹕白礬﹝不拘多少研末﹐用方磚一塊﹐以火燒紅﹐酒水於磚上﹐將礬末布於磚上﹐以磁盤覆蓋﹐四面灰擁一日夜﹐礬飛盤上掃下用﹞白霜梅﹝去核﹐二个﹞眞明雄黃穿山甲﹝炙﹐各一錢﹞共研細末﹐以細筆管吹入喉內。

【方歌】礬精散用火燒磚﹐水濕布礬上復盤﹐掃霜再兌雄梅甲研末吹喉癬自痊。

又方﹕淸涼散組成﹕硼砂﹝三錢﹞人中白﹝火段﹞﹐二錢﹞黃連末﹝一錢﹞南薄荷﹝六分﹞冰片﹝五分﹞靑黛﹝四分﹞共研極細末﹐吹入喉癬腐處。

【方歌】淸涼散吹天白蟻﹐胃火薰金成此疾﹐薄黛冰硼中白連腐裂疼痛皆可去。

外科卷上﹨喉部

上﹝月咢﹞癰

【方歌】上﹝月咢﹞癰若葡萄形﹐少陰三焦積熱成﹐舌難伸縮鼻紅涕﹐口難開合寒熱增。

【注】此證又名懸癰﹐生於口中上﹝月咢﹞﹐由心﹑腎經與三焦經積熱而成。形若紫葡萄﹐舌難伸縮﹐口難開合﹐鼻中時出紅涕﹐令人寒熱大作﹐宜黃連消毒飲加桔梗﹑元參服之﹐兼吹冰硼散。或日久腫硬下垂不潰者﹐以燒鹽散日點三﹑五次﹐兼服射幹丸。過時失治﹐飲食不入煩躁神昏者逆。

方劑﹕燒鹽散組成﹕食鹽﹝火燒﹞枯白礬﹝各等分﹞二味研細﹐以箸頭蘸點患上。

【方歌】燒鹽散治上﹝月咢﹞癰﹐懸似葡萄色紫形﹐枯礬燒鹽等分末﹐箸頭蘸點消熱壅。

又方﹕射幹丸組成﹕射幹川升麻杏仁﹝去皮﹑尖﹐麩炒﹞甘艸﹝炙﹐各五分﹞木鱉子川大黃﹝炒﹐各二錢﹞上研細末﹐煉蜜和丸﹐如小彈子大。每用一丸﹐口中含化徐咽。

【方歌】射幹丸療懸癰患﹐熱聚成形口開難﹐大黃升艸木鱉杏蜜丸彈狀口中含。

又方﹕黃連消毒飲﹝見頭部百會疽﹞冰硼散﹝見口部鵝口瘡﹞

外科卷上﹨喉部

鎖喉毒

【方歌】鎖喉毒生因積熱﹐外感風寒耳前結﹐外似瘰歷漸攻喉心與小腸聽會穴。

【注】此證由心與小腸積熱﹐外感風寒﹐凝結而成。初生於耳前聽會穴﹐形如瘰歷﹐漸攻咽喉﹐腫塞疼痛﹐妨礙飲食證須速治﹐宜服牛黃淸心丸開關解熱﹐兼服淸咽利膈湯﹐吹冰硼散。投方應效﹐方能成功。

方劑﹕牛黃淸心丸組成﹕九轉膽星﹝一兩﹞雄黃黃連末﹝各二錢﹞茯神元參天竺黃五倍子﹝末﹞荊芥防風桔梗犀角末當歸﹝各一錢﹞冰片麝香珍珠﹝豆腐煮﹐各五分﹞京牛黃輕粉﹝各三分﹞各研極細末﹐共和一處﹐再研勻﹐甘艸熬膏和丸如龍眼大﹐朱砂爲衣﹐日中曬漧﹐收入磁瓶內﹐將瓶口堵嚴﹐勿令出气。臨時服一丸﹐薄荷湯磨服。

【方歌】牛黃淸心鎖喉毒﹐茯輕冰麝參雄竺﹐珍倍荊防桔膽星犀角歸連熱退速。

又方﹕淸咽利膈湯﹝見緊喉風﹞冰硼散﹝見口部鵝口瘡﹞

外科卷上﹨喉部

乳蛾

【方歌】乳蛾肺經風火成﹐雙輕單重喉旁生﹐狀若蠶蛾紅腫痛關前易治關後凶。

【注】此證由肺經積熱﹐受風凝結而成。生咽喉之旁﹐狀如蠶蛾﹐亦有形若棗栗者﹐紅腫疼痛﹐有單有雙﹐雙者輕單者重。生於關前者﹐形色易見﹐吹藥易到﹐手法易施故易治﹔生於關後者﹐難見形色﹐吹藥不到﹐手法難施﹐故難治。俱宜服淸咽利膈湯﹐吹冰硼散。易見者膿熟鍼之﹐難見者用雞翎探吐膿血。若兼痰壅气急聲小探吐不出者險。急用三稜鍼刺少商穴﹐出紫黑血﹐仍吹﹑服前藥﹐緩緩取效。

又方﹕淸咽利膈湯﹝見緊喉風﹞冰硼散﹝見口部鵝口瘡﹞

外科卷上﹨喉部

喉癅

【方歌】喉癅郁熱屬肺經﹐多語損气相兼成﹐形如元眼紅絲裹或單或雙喉旁生。

【注】此證由肺經郁熱﹐更錠多語損气而成。形如元眼﹐紅絲相裹﹐或單或雙﹐生於喉旁。亦有損大蒂小者﹐不犯不痛﹐或醇酒炙搏﹐或因怒气喊叫﹐犯之則痛。忌用鍼刀宜服益气淸金湯以消癅﹐碧玉散點之卽效。

方劑﹕益气淸金湯組成﹕苦桔梗﹝三錢﹞黃芩﹝二錢﹞浙貝母﹝去心﹐研﹞麥冬﹝去心﹞牛蒡子﹝炒﹐研﹐各一錢五分﹞人參白茯苓陳皮生梔子﹝研﹞薄荷甘艸﹝生﹐各一錢﹞紫蘇﹝五分﹞竹葉三十片﹐水三鐘﹐煎一鐘﹐食遠服。滓再煎服

【方歌】益气淸金肺熱攻﹐注喉成癅元眼形﹐陳蒡芩蘇苦桔貝麥冬梔薄艸參苓。

又方﹕消癅碧玉散組成﹕硼砂﹝三錢﹞冰片膽礬﹝各三分﹞共研細末﹐用時以箸頭蘸藥﹐點患處。

【方歌】消癅碧玉點喉癅﹐開結通喉熱可搜﹐君以硼砂冰片兌膽礬末入患皆瘳。

外科卷上﹨胸乳部

甘疽

【方歌】甘疽憂思气結成﹐膺生谷粒紫萎形﹐寒熱硬痛宜速潰潰遲須防毒陷攻。

【注】此證由憂思气結而成。生於膺上﹐卽胸膛兩旁肉髙處屬肺經中府穴之下﹐無論左﹑右皆能爲患。初如谷粒色靑﹐漸若栝蔞色紫﹐堅硬疼痛﹐憎寒壯熱﹐速潰稠膿者順﹔若過十日寒熱不退﹐信膿不生﹐脈見浮數﹐防毒內陷攻裏﹐致生惡證屬逆。初宜服荊防敗毒散﹐以疏解寒熱﹐次服內托黃耆散。應期不潰者﹐急服十全大補湯托之。其餘內外治法﹐按癰疽腫瘍﹑潰瘍門。

方劑﹕荊防敗毒散﹝見項部腦疽﹞內托黃耆散﹝見背部中搭手﹞十全大補湯﹝見潰瘍門﹞

外科卷上﹨胸乳部

膻中疽

【方歌】膻中疽起粟粒形﹐色紫堅硬漸焮疼﹐七情火毒發任脈急隨證治緩成凶。

【注】此證生於心窩之上﹐兩乳中央﹐屬任脈經膻中穴。由臟腑不和﹐七情不平﹐火毒凝結而成。初起如粟﹐色紫堅硬﹐漸生焮熱腫痛﹐憎寒壯熱﹐宜急服仙方活命飲加蘇葉薄荷葉汗之。或煩躁作嘔﹐唇焦大渴﹐宜奪命丹淸之俟表證已退﹐急服托裏透膿湯﹔若瘡勢不起屬虛﹐宜十全大補湯托之。但膿中爲气海气之所居焉﹐施治貴早若遲則毒陷攻裏﹐傷膜透气者逆。其餘內外治法﹐俱按癰疽腫瘍﹑潰瘍門。

方劑﹕仙方活命飲﹝見腫瘍門﹞奪命丹﹝見背部陰陽二气疽﹞托裏透膿湯﹝見頭部侵腦疽﹞十全大補湯﹝見潰瘍門﹞

外科卷上﹨胸乳部

脾發疽

【方歌】脾發疽生心下旁﹐炙搏毒酒火爲殃﹐初如粟粒時寒熱漸增腫痛潰膿昌。

【注】此證生於心窩下兩旁﹐屬脾經食竇穴﹐無論左右俱生之皆由過食炙搏﹑厚味﹑藥酒﹐以致脾經積火﹐成毒而發。初起形如粟粒﹐寒熱往來﹐漸增腫痛。若頂尖﹑根束﹐紅活鮮潤﹐應期卽潰稠膿者順﹔若頂平﹑根散﹐色紫堅硬﹐屆期不潰﹐旣潰膿如蟹沫者逆。初服荊防敗毒散汗之﹐唇焦大渴﹑煩躁者﹐宜服太乙紫金錠﹐次服內疏黃連湯淸之。其餘內外治法﹐俱按癰疽腫瘍﹑潰瘍門方劑﹕太乙紫金錠組成﹕雄黃﹝鮮紅大塊者﹐研末﹐三錢﹞朱砂﹝有神气者﹐研末﹐三錢﹞麝香﹝揀淨皮毛﹐三錢﹞川五倍子﹝一名文蛤﹐捶破﹐研末﹐二兩﹞紅芽大戟﹝杭州紫大戟爲上﹐江南土大戟次之。北方土大棉色白者﹐性烈峻利﹐弱人服之反致吐血愼之勿用。去上品者去蘆根﹐洗淨﹐焙榦爲末﹐一兩五錢﹞山慈菇﹝洗去毛皮﹐焙漧﹐研末﹐二兩﹞千金子﹝一名續隨子﹐仁白者﹐去油﹐一兩﹞以上之藥﹐各擇精品﹐於淨室中制畢﹐候端午﹑七夕﹑重陽﹐或天月徳天醫黃道上吉之辰﹐凡入室合藥之人﹐三日前俱宜齋沐﹐更換新潔衣帽﹐臨日方入室中淨手薰香﹐默認藥王牌位﹐主人率眾焚香拜禱事畢﹐各將前藥七味﹐稱準入於大乳砵內﹐再研數百轉﹐方入細石臼中﹐漸加糯米濃汁﹐調和軟硬得中﹐方用杵搗千餘下﹐極至光潤爲度﹐每錠一錢。每服一錠﹐病勢者重服二錠﹐以取通利﹐後用溫粥補之。修合時﹐除合藥潔淨之人﹐餘皆忌見。此藥惟在精誠潔淨方效。

【方歌】太乙紫金諸瘡毒﹐疔腫癰疽皆可除﹐雄朱倍麝千金子紅芽大戟山慈菇。

適證﹕一﹑一切飲食藥毒蠱毒﹐瘴气惡菌﹐河豚中毒﹐自死牛馬﹑豬﹑羊六畜等類之肉人誤食之﹐必昏亂卒倒或生異形之證﹐並用水磨灌服﹐或吐或瀉﹐其人必蘇。

一﹑南方山嵐瘴气﹐煙霧癘疫﹐最能傷人﹐感之才覺意思不快﹐惡寒惡熱﹐欲嘔不嘔﹐卽磨一錠服之﹐得吐利便愈。

一﹑癰疽發背﹐對口疔瘡﹐天蛇無名腫毒﹐蛀節紅絲等疔﹐及楊梅瘡諸﹐諸風癮疹﹐新久痔瘡﹐並用無灰淡酒磨服﹐外用水磨塗搽瘡上﹐日夜數次﹐覺癢而消。

一﹑陰陽二毒﹐傷寒心悶﹐狂言亂語﹐胸膈塞滯﹐邪毒未出﹐瘟疫煩亂髮狂﹐喉閉喉風﹐俱用薄荷湯﹐待冷磨服。

一﹑赤白痢疾﹐肚腹泄瀉急痛﹐霍亂絞腸痧及諸痰喘並用姜湯磨服。

一﹑男子婦人急中癲邪﹐喝叫奔走﹐鬼交鬼胎﹐鬼气鬼魔﹐失心狂亂﹐羊兒豬巓等風。俱用石菖蒲煎湯磨服。

一﹑中風中气﹐口眼歪邪﹐牙關緊急﹐言語蹇澀﹐筋脈攣縮﹐骨節風腫﹐徧身疼痛﹐行步艱辛﹐諸風諸癇並用酒磨燉熱服之。

一﹑自縊﹑溺死﹑驚死﹑壓死﹑鬼魅迷死﹐但心頭微溫未冷者﹐俱用生薑﹑續斷酒煎﹐磨服。

一﹑切惡蛇﹑風犬﹑毒蠍﹐溪澗諸惡等蠱傷人﹐隨卽發腫﹐攻注徧身﹐甚者毒气入裏﹐昏悶響叫﹐命在須臾﹐俱用酒磨灌下﹐再喫蔥湯一碗﹐被蓋出汗立蘇。

一﹑新久瘧疾臨發時﹐東流水煎桃﹑柳枝湯﹐磨服。

一﹑小兒急慢驚風﹐五疳五痢﹐脾病黃腫﹐癮疹瘡癅牙關緊急﹐並用薄荷浸水磨濃﹐加蜜服之﹐仍搽腫上﹔年歲幼者﹐每錠分作數服。

一﹑牙痛酒磨塗痛上﹐仍含少許﹐良久咽下。

一﹑小兒父母遺毒﹐生下百日內皮塌爛斑﹐穀道眼眶損爛者﹐俱用淸水磨塗。

一﹑打撲傷損﹐用松節無灰酒研服。

一﹑年深月近﹐頭脹頭痛﹐太陽痛極﹐偏頭風﹐及時瘡愈後﹐毒气攻注﹐腦門作脹者﹐俱用蔥酒研服一錠﹐仍磨塗太陽穴上。

一﹑婦人經水不通﹐紅花湯下。

一﹑凡遇天行疫證﹐延街闔巷﹐相傳徧染者﹐用桃根湯磨濃﹐滴入鼻孔﹐次服少許﹐任入病家﹐再不傳染。

一﹑又治傳屍勞瘵﹐諸藥不能取效。一方士指教服此每早磨服一錠﹐至三次後﹐逐下惡物屍虫﹐異形怪類﹐後得脫利。以此相傳﹐活人不計其數。

一﹑女子久患勞瘵﹐爲屍虫所噬﹐磨服一錠﹐片時吐下小虫小餘條﹔後服蘇合香丸﹐其病頓失﹐調理月餘而愈。眞濟世衛生之寶藥也。

又方﹕荊防敗毒散﹝見項部腦疽﹞內疏黃連湯﹝見腫瘍門﹞

外科卷上﹨胸乳部

井疽

【方歌】井疽心火發中庭﹐初如豆粒漸腫疼﹐心躁肌熱唇焦渴紅活易治黑陷凶。

【注】此證生於心窩﹐屬任脈中庭穴﹐由心經火毒而成。初如豆粒﹐腫痛漸增﹐心躁如焚﹐肌熱如火﹐自汗唇焦﹐大渴飲冷﹐急服內疏黃連湯或麥靈丹。若煩悶作嘔﹐發熱無汗者﹐奪命丹汗之﹔如紅活髙腫者順﹐黑陷塌者逆。

其餘內外治法﹐俱按癰疽腫瘍﹑潰瘍門。若潰後輕年不愈者﹐必成穿心冷痿﹐難治。

方劑﹕內疏黃連湯﹑麥靈丹﹝見腫瘍門﹞奪命丹﹝見背部陰陽二气疽﹞

外科卷上﹨胸乳部

蜂窩疽

【方歌】蜂窩疽形如蜂窩﹐胸側乳上瘡孔多﹐漫腫紫痛心火毒黑陷者逆順紅活。

【注】此證生於胸側乳上﹐亦有徧身而發者﹐由心火毒盛而成色紫漫腫疼痛﹐身發寒熱﹐初起六﹑七孔﹐漸漸延開有三﹑五寸﹐亦有六﹑七寸者﹐形似蜂房﹐卽有數十竅每竅出黃白膿﹐宣腫瘡面全腐。腐脫有新肉﹐色紅鮮潤者順﹔若出黑水﹐气穢平塌者逆。始終內﹑外治法俱按癰疽腫瘍﹑潰瘍門。遇气寒之人﹐至八﹑九日不潰以神燈照每日照之﹐應期卽潰。

方劑﹕神燈照法﹝見首卷﹞

外科卷上﹨胸乳部

蠹疽

【方歌】蠹疽生於缺盆中﹐初豆漸李堅紫疼﹐寒熱尿澀宜蒜灸證由膽胃積熱生。

【注】此證一名缺盆疽﹐又名肖骨疽﹐生在胸上項下﹐鎖子骨內軟陷中缺盆穴﹐屬膽﹑胃二經積熱而成。初發寒熱往來﹐筋骨拘急﹐飲食不思﹐胸腹膨脹﹐小水短澀﹔初發如豆﹐漸大如李﹐色紫﹑堅硬﹑疼痛。初宜艾壯隔獨頭蒜片灸之﹐內服奪命丹汗之﹐次服六一散﹐通利小水。

膿勢將成﹐宜服內托黃耆散。气血虛甚者﹐宜服十全大補湯托補之。其餘內外治法﹐俱按癰疽腫瘍﹑潰瘍門。

此證宜急托治﹐若失治腐爛內陷﹐瘡口難斂﹐必成敗證方劑﹕六一散組成﹕滑石﹝六兩﹞甘艸﹝生﹐一兩﹞共爲末﹐每服三錢﹐燈心煎湯調服。

【方歌】六一散醫小水癃﹐能除燥濕熱有功﹐滑石甘艸研成末燈心湯調服立通。

又方﹕奪命丹﹝見背部陰陽二气疽﹞內托黃耆散﹝見背部中搭手﹞十全大補湯﹝見潰瘍門﹞

外科卷上﹨胸乳部

其歷癰

【方歌】疽歷癰在乳旁生﹐結核紅腫硬焮疼﹐包絡痰凝脾气郁治宜溫舒化堅凝。

【注】此證生於乳旁﹐初腫堅硬﹐形類結核﹐發長緩慢﹐漸增焮腫﹐色紅疼痛。由包絡寒痰﹐脾气鬱結而成﹐系寒證非熱證也。治宜溫和舒郁化堅﹐以內補十宣散服之﹐外敷回陽玉龍膏消之﹐如不消﹐膿勢將成也。內外治法卽按癰疽腫瘍﹑潰瘍門。

方劑﹕內補十宣散組成﹕人參黃耆當歸﹝各二錢﹞桔梗厚朴﹝姜制﹞川芎白芷肉桂防風甘艸﹝炙﹐各一兩﹞共研末﹐每服三錢﹐熱黃酒調服。不飲酒者﹐木香煎湯調下。

【方歌】內補十宣諸腫毒﹐已成令潰未成消﹐參耆桔朴芎歸艸芷桂防風熱酒調。

又方﹕回陽玉龍膏﹝見腫瘍門﹞

外科卷上﹨胸乳部

內外吹乳

【方歌】吹乳乳毒乳腫疼﹐內吹胎熱痛焮紅﹐外吹子鼻涼气襲寒熱煩渴結腫疼。

【注】乳房屬胃﹐乳頭屬肝﹐而有內吹﹑外吹之分。內吹者懷胎六﹑七月﹐胸滿气上﹐乳房結腫疼痛﹐若色紅者因多熱也﹔不紅者﹐旣因气郁﹐且兼胎旺也。多熱者宜服柴胡淸肝湯﹔气郁者﹐宜服逍遙散﹐外俱敷沖和膏必消。或初腫失於調治﹐或本人復傷气怒﹐以致大腫大痛﹐其勢必欲成膿﹐宜用逍遙散加黃耆﹑白芷﹑連翹以養血排膿治之。膿潰之後﹐宜調養血气﹐待生產後﹐按潰瘍治法﹐方得收口。妊娠用藥禁忌﹐另有歌訣﹐詳載首卷。外吹者由乳母肝﹑胃气濁﹐更兼子吮乳睡熟﹐鼻孔涼气﹐襲入乳房﹐與熱乳凝結腫痛﹐令人寒熱往來煩躁口渴。初宜服荊防牛蒡湯﹐外用隔蒜灸法﹔俟寒熱退仍腫者﹐服橘葉栝蔞散﹐外敷沖和膏消之。其腫消之不應者﹐將欲作膿﹐卽用透膿散。其餘內服﹑外敷之法俱按癰疽腫瘍﹑潰瘍門。又有至如內未懷胎﹐外未行乳而生毒者﹐系皮肉爲患﹐未傷乳房﹐此肝﹑胃濕熱凝結而成乳毒也﹐治當按瘡癤治之﹐無有不效者。

方劑﹕荊防牛蒡湯組成﹕荊芥防風牛蒡子﹝炒﹐研﹞金銀花陳皮花粉黃芩蒲公英連翹﹝去心﹞皂刺﹝各一錢﹞柴胡香附子甘艸﹝生﹐各五分﹞水二鐘﹐煎八分﹐食遠服。

【方歌】荊防牛蒡乳外吹﹐寒熱腫疼俱可推﹐銀花陳艸柴香附花粉芩蒲翹刺隨。

又方﹕橘葉栝蔞散組成﹕橘葉﹝二十个﹞栝蔞﹝量證用半个或一个﹞川芎黃芩梔子﹝生﹐研﹞連翹﹝去心﹞石膏﹝火段﹞柴胡陳皮靑皮﹝各一錢﹞甘艸﹝生﹐五分﹞水二鐘﹐煎八分﹐食遠服﹐滓再煎服。紫腫焮痛用石膏﹐紅腫者去之。

【方歌】橘葉栝蔞吹乳證﹐涼襲熱乳凝結成﹐芎芩梔艸連翹等石膏柴與陳皮靑。

又方﹕柴胡淸肝湯﹝見頭部鬢疽﹞逍遙散﹝見背部上搭手﹞沖和膏﹑透膿散﹝見腫瘍門﹞隔蒜灸法﹝見首卷灸法內﹞

外科卷上﹨胸乳部

乳疽﹑乳癰

【方歌】乳疽乳癰乳房生﹐肝气鬱結胃火成。癰形紅腫焮熱痛疽形木硬覺微疼﹐癰發膿成十四日﹐疽發月餘膿始成。

未潰托裏排膿治﹐已潰大補養榮靈。

【注】此證總由肝气鬱結﹐胃熱壅滯而成。男子生者稀少﹐女子生者頗多﹐俱生於乳房。紅腫熱痛者爲癰﹐十四日膿成﹔若堅硬木痛者爲疽﹐月餘成膿。初起寒熱往來﹐宜服括蔞牛蒡湯﹔寒熱悉退﹐腫硬不消﹐宜用復元通气散消之。若不應﹐復時時跳動者﹐勢將潰膿﹐宜用托裏透膿湯﹔膿脹痛者鍼之﹐宜服托裹排膿湯﹔虛者補之﹐如人參養榮﹑十全大補等湯﹐俱可選用。外敷貼之藥﹐俱按癰疽腫瘍﹑潰瘍門。

方劑﹕栝蔞牛蒡湯組成﹕栝蔞仁牛蒡子﹝炒﹐研﹞花粉黃芩生梔子﹝研﹞連翹﹝去心﹞皂刺金銀花甘艸﹝生﹞陳皮﹝各一錢﹞靑皮柴胡﹝各五分﹞水二鐘﹐煎八分﹐入煮酒一杯和勻﹐食遠服。

【方歌】栝蔞牛蒡胃火郁﹐憎寒壯熱乳癰疽﹐靑柴花粉芩翹刺銀花梔子艸陳皮。

又方﹕復元通气散﹝見腫瘍門﹞托裏透膿湯﹝見頭部侵腦疽﹞托裏排膿湯﹝見項部魚尾毒﹞人參養榮湯﹑十全大補湯﹝俱見潰瘍門﹞

外科卷上﹨胸乳部

乳發﹑乳漏

【方歌】乳發如癰胃火成﹐男女皆生赤腫疼﹐潰久不斂方成漏只爲膿淸肌不生。

【注】此證發於乳房﹐焮赤腫痛﹐其勢更大如癰﹐皮肉盡腐由胃腑濕火相凝而成。治法急按乳癰﹕未成形者消之已成形者托之﹐腐脫遲者黃靈藥撒之﹐以免徧潰乳房致傷囊桶﹐難以收斂。若久不收口﹐外寒侵襲﹐失於調養時流淸水者﹐卽成乳漏。外用紅升丹作撚﹐以去腐生肌﹔再兼用豆豉餅炙法﹐緩緩灸之以袪寒﹔內當大補气血。節勞煩﹐愼起居﹐忌發物﹐漸可生肌斂口而愈。

方劑﹕黃靈藥﹑紅升丹﹝俱見潰瘍門﹞豆豉餅﹝見卷首灸法內﹞

外科卷上﹨胸乳部

乳中結核

【方歌】乳中桔核梅李形﹐按之不移色不紅﹐時時隱痛勞巖漸證由肝脾鬱結成。

【注】此證乳房結核堅硬﹐小者如梅﹐大者如李﹐按之不移推之不動﹐時時隱痛﹐皮色如常。由肝﹑脾二經气鬱結滯而成﹐形勢𨿽小﹐不可輕忽。若耽延日久不消﹐輕成乳勞﹐重成乳巖﹐愼之愼之﹗初起气實者﹐宜服淸肝解郁湯﹔气虛宜服香貝養榮湯。若鬱結傷脾﹐食少不寐者服歸脾湯。外俱用木香餅熨法﹐消之甚效。

方劑﹕淸肝解郁湯組成﹕當歸生地白芍﹝酒炒﹞川芎陳皮半夏﹝制﹐各八分﹞貝母﹝去心﹐研﹞茯神靑皮遠志﹝去心﹞桔梗蘇葉﹝各六分﹞梔子﹝生﹐研﹞木通甘艸﹝生﹐各四分﹞香附﹝醋炒﹐各一錢﹞水二鐘﹐姜一片﹐煎八分﹐食遠服。

【方歌】淸肝解郁貝茯神﹐四物靑皮遠夏陳﹐梔桔通蘇香附艸能消乳核气郁伸。

又方﹕歸脾湯組成﹕人參白術﹝土炒﹞棗仁﹝炒﹐研﹞龍眼肉茯神﹝各二錢﹞黃耆﹝一錢五分﹞當歸﹝酒洗﹐一錢﹞遠志﹝去心﹞木香﹝末﹞甘艸﹝炙﹐各五分﹞生薑三片﹐紅棗肉二枚﹐水煎服。

【方歌】歸脾湯治脾胃怯﹐食少怔忡夜不安﹐棗遠龍眼參歸艸茯神耆術木香煎。

又方﹕木香餅組成﹕生地黃﹝搗爛﹐一兩﹞木香﹝研末﹐五錢﹞共和勻﹐量結核大小﹐作餅貼腫上﹐以熱熨鬥間日熨之﹔堅硬木痛者﹐每日熨之。

【方歌】木香餅消乳核方﹐舒通結滯功倍彊﹐生地研爛木香末和餅貼患熨之良。

又方﹕香貝養榮湯﹝見項部上石疽﹞

外科卷上﹨胸乳部

乳勞

【方歌】乳勞初核漸腫堅﹐根形散漫大如盤﹐未潰先腐黴斑點敗膿津久勞證添。

【注】此證卽由乳中結核而成。或消之不應﹐或失於調治﹐耽延數月﹐漸大如盤如盅﹐堅硬疼痛﹐根形散漫﹐串延胸肋腋下﹐其色或紫或黑﹐未潰先腐﹐外皮黴點﹐爛斑數處﹐漸漸通破﹐輕津白汁﹐重流臭水﹐卽敗漿膿也。日久潰深傷膜﹐內病漸添﹐午後煩熱﹑幹嗽﹑顴紅﹑形瘦﹑食少﹑陰虛等證俱見﹐變成瘡勞。初結腫時﹐气實者宜服蔞貝散﹐及神效栝蔞散﹔气虛者逍遙散﹐及歸脾湯合而用之。陰虛之證已見﹐宜服六味地黃湯﹐以培其本外治法按癰疽潰瘍門。然此瘡成勞至易﹐獲效甚難。

方劑﹕蔞貝散組成﹕栝蔞貝母﹝去心﹐研﹞南星甘艸﹝生﹞連翹﹝去心﹐各一錢﹞水二鐘﹐煎八分﹐澄滓﹐加酒二分﹐食遠服。一加靑皮﹑升麻。

【方歌】蔞貝散治乳結核﹐漸大失調變乳勞﹐初腫气實須服此南星甘艸共連翹。

又方﹕神效栝蔞散組成﹕大栝蔞﹝去皮﹐焙爲末﹐一个﹞當歸甘艸﹝生﹐各五錢﹞沒藥乳香﹝各二錢﹞共研粗末﹐每用五錢﹐醇酒三鐘﹐慢火熬至一鐘去滓﹐食後服之。

【方歌】神效栝蔞沒乳香﹐甘艸當歸研末良﹐乳勞初腫酒煎服消堅和血是神方。

又方﹕逍遙散﹝見背部上搭手﹞歸脾湯﹝見乳中結核﹞六味地黃湯﹝卽六味地黃丸攺作煎劑。見面部雀斑﹞

外科卷上﹨胸乳部

乳巖

【方歌】乳巖初結核隱疼﹐肝脾兩損气郁凝﹐核無紅熱身寒熱速灸養血免患攻。耽延續發如堆栗﹐堅硬巖形引腋胸頂透紫光先腐爛﹐時流污水日增疼﹐潰後翻花怒出血卽成敗證气不靈。

【注】此證由肝﹑脾兩傷﹐气郁凝結而成。自乳中結核起﹐初如棗栗﹐漸如棋子﹐無紅無熱﹐有時隱痛。速宜外用灸法﹐內服養血之劑﹐以免內攻。若年深日久﹐卽潮熱惡寒﹐始覺大痛﹐牽引胸腋﹐腫如覆碗堅硬﹐形如堆粟髙凸如巖﹐定透紫色光亮﹐肉含血絲﹐先腐後潰﹐污水時津﹐有時湧冒臭血﹐腐爛深如巖壑﹐翻花突如泛蓮疼痛連心。若復因急怒﹐暴流鮮血﹐根腫愈堅﹐斯時五臟俱衰﹐卽成敗證﹐百無一救﹔若患者果能淸心滌慮靜養調理﹐庶可施治。初宜服神效栝蔞散﹐次宜淸肝解郁湯﹐外貼季芝鯽魚膏﹐其核或可望消。若反復不應者瘡勢已成﹐不可過用克伐峻劑﹐致損胃气﹐卽用香貝養榮湯。或心煩不寐者﹐宜服歸脾湯﹔潮熱惡寒者﹐宜服逍遙散﹐稍可苟延歲月。如得此證者﹐於腫核初起卽加醫治﹐宜用豆粒大艾壯﹐當頂灸七壯﹐次日起皰挑破﹐用三稜鍼刺入五﹑六分﹐插入冰螺散撚子﹐外用紙封糊﹐至十餘日﹐其核自落﹐外貼絳珠膏﹑生肌玉紅膏﹐內舒服肝﹑養血﹑理脾之劑﹐生肌斂口自愈。

又方﹕季芝鯽魚膏組成﹕活鯽魚肉鮮山藥﹝去皮﹐各等分﹞上共搗如泥﹐加麝香少許﹐塗核上﹐覺癢極﹐勿搔動﹐隔衣輕輕揉之﹐七日一換﹐旋塗將消。

【方歌】鯽魚膏貼乳巖疾﹐腫如覆碗似堆栗﹐山藥同研加麝香塗於患處七日易。

又方﹕冰螺撚組成﹕硵砂﹝二分﹞大田螺﹝去殼﹐綫穿曬漧﹐五枚﹞冰片﹝一分﹞白砒﹝卽人言﹐面果煨熟﹐去面用砒﹞將螺肉切片﹐同白砒研末﹐再加硵片同碾細﹐以稠米糊搓成撚子﹐磁罐蜜收。用時將撚插入鐵孔﹐外用紙糊封﹐貼核上勿動﹐十日後四邊裂縫﹐其核自落。

【方歌】冰螺撚消諸核歷﹐硵砂螺肉煨白砒﹐再加冰片米糊撚孔巖堅硬用之宜。

又方﹕神效栝蔞散﹝見乳勞﹞香貝養榮湯﹝見項部上石疽﹞淸肝解郁湯﹑歸脾湯﹝俱見乳中結核﹞逍遙散﹝見背部上搭手﹞絳珠膏﹑生肌玉紅膏﹝俱見潰瘍門﹞

外科卷下﹨腹部

幽癰

【方歌】幽癰臍上七寸生﹐初小漸大腫硬疼﹐憂思厚味火毒發咬牙寒戰毒陷攻。

【注】此證生臍上七寸﹐初起如粟﹐漸增漫腫疼痛﹐形如鵝卵甚則堅硬﹐痛牽胸肋。由過食膏梁厚味﹐憂思气結腸胃不通﹐火郁成毒﹐自內而外發也。初起腫痛﹐皮色未紅﹐時若心煩嘔噦﹐脈沈實者﹐當疏火毒﹐以絕其源宜內疏黃連湯服之。焮腫痛甚邪气實也﹐宜服托裏散外用艾壯隔蒜片灸之。脈見沈遲﹐其膿未成﹐用補中益气湯托之﹔脈見洪數﹐其膿已成﹐用托裏透膿湯。膿熟脹痛不潰﹐系气血虛也﹐急用十全大補湯溫補之﹐外兼用臥鍼開﹐臥鍼者﹐斜入斜出﹐防傷內膜也。或誤行汗下﹐或誤敷寒涼﹐以致腫而不潰﹐潰而不斂者﹐急用十全大補湯﹐加漧薑﹑附子以救之。已潰朝寒暮熱者气血虛也﹔食少作瀉﹐脾胃虛也﹔胸痞痰湧﹐脾肺虛也俱服六君子湯﹐服後諸證悉退﹐換十全大補湯調理卽愈。外治之法﹐按癰疽腫瘍﹑潰瘍門。無論已潰未潰忽咬牙寒戰﹐系气虛不能勝毒﹐毒陷攻裏之兆﹔或潰後膿水忽多忽少﹐瘡口如蟹吐沫者﹐系內膜已透﹐俱爲逆證。

方劑﹕托裏散組成﹕皂刺金銀花黃芩牡蠣﹝火段﹞當歸赤芍朴硝大黃花粉連翹﹝去心﹐各等分﹞共研粗末﹐每用五錢﹐酒﹑水各一鐘﹐煎八分﹐去渣服。

【方歌】托裏散醫諸瘡毒﹐腫甚焮疼煎服消﹐皂刺銀花芩牡蠣歸芍硝黃花粉翹。

又方﹕內疏黃連湯﹝見腫瘍門﹞隔蒜炙法﹝見首部灸法﹞托裏透膿湯﹝見頭部侵腦疽﹞補中益气湯﹑十全大補湯﹑六君子湯﹝卽香砂六君子湯減去藿香﹑砂仁。俱見潰瘍門﹞

外科卷下﹨腹部

中脘疽

【方歌】中脘疽由胃火生﹐臍上四寸隱隱疼﹐堅硬漫腫無紅熱不食嘔噦毒內攻。

【注】此證一名胃疽。發於心胸之下﹐臍上四寸﹐任脈經中脘穴。隱痛日久﹐向外生疽﹐堅硬漫腫﹐皮色無紅無熱由過食炙搏﹐以致胃腑火毒而成。人迎脈盛﹐是毒气攻裏﹐作嘔不食﹐欬嗽膿痰者逆。初宜服仙方活命飲﹐色紫堅硬﹐宜服山甲內消散。膿勢將成﹐內外治法﹐俱按癰疽腫瘍﹑潰瘍門。若起長膿遲﹐或瘡不焮痛者﹐急用艾壯隔獨頭蒜片﹐置患上炙之回陽。

方劑﹕山甲內消散組成﹕穿山甲﹝炒﹐三大片﹞當歸尾大黃甘艸節﹝各三錢﹞土木鱉﹝三个﹞黑牽牛僵蠶﹝炒﹐各一錢﹞酒﹑水各一鐘﹐煎八分﹐空心服﹐渣再煎服。大便行三﹑四次﹐方食稀粥淡味調理。

【方歌】山甲內消火毒結﹐色紫堅疼中脘疽﹐歸尾大黃僵艸節木鱉牽牛加酒宜。

又方﹕仙方活命飲﹝見腫瘍門﹞

外科卷下﹨腹部

嚇癰

【方歌】嚇癰七情郁火成﹐臍上三寸粟微紅﹐暴腫焮痛二七潰頂陷色黑潰遲凶。

【注】此證由七情郁火凝結而成。生臍上三寸﹐屬任脈經建裏穴。初如粟米﹐癢痛相兼﹐其腫迅速﹐寒熱往來﹐甚則嘔噦﹐牽引臍痛。初腫微紅﹐頂尖根束﹐漸透赤色﹐時痛時止﹐十四日潰膿者順﹔若頂陷紫黑﹐根腳漫腫﹐面赤大渴﹐脈見浮數而散大者逆。內治與幽癰參考﹐外治法按癰疽腫瘍﹑潰瘍門。

外科卷下﹨腹部

衝疽

【方歌】衝疽臍上二寸生﹐心火毒熾入腎紅﹐髙腫焮痛速潰吉若見七惡定然凶。

【注】此證生於任脈﹐臍上二寸下脘穴。一名中發疽﹐又名壅腎瘡。由心火熾盛﹐流入腎經而成﹐色赤髙腫﹐應在二十一日潰破﹐膿稠受補者順。初宜瘡科流气飲﹐或仙方活命飲消之。膿將成時﹐內外治法﹐俱按癰疽腫瘍﹑潰瘍門。其證若平塌紫黑﹐膿水淸稀﹐七惡證見者逆。

方劑﹕瘡科流气散﹝見背部痰注發﹞仙方活命飲﹝見腫瘍門﹞

外科卷下﹨腹部

臍癰﹝附﹕臍中出水﹞

【方歌】臍癰毒發在臍中﹐腫大如瓜突若鈴﹐無紅無熱宜蒜灸稠膿爲吉污水凶。

【注】此證由心經火毒﹐流入大腸﹑小腸所致。生於臍中﹐屬任脈經神闕穴﹐此穴禁鍼。腫大如瓜﹐髙突若鈴﹐無紅無熱﹐最宜隔蒜灸之。初宜服仙方活命飲加升麻消之﹔便結實者﹐內疏黃連湯通利之﹔將欲成膿﹐內外治法俱按癰疽腫瘍﹑潰瘍門。潰後得稠膿者順﹐時出污水臭穢者逆。亦有臍中不痛﹑不腫﹑甚癢﹐時津黃水﹐此屬腸胃濕熱積久﹐宜服黃連平胃散﹐外用二妙散幹撒滲濕卽愈。當忌酒﹑面﹑生冷﹑果菜﹐不致再發。若水出不止者﹐亦屬逆。

方劑﹕黃連平胃散組成﹕黃連﹝五錢﹞陳皮厚朴﹝姜炒﹐各三錢﹞甘艸﹝生﹐二錢﹞蒼術﹝炒﹐一兩﹞共研細末﹐每服三錢﹐白滚水調服。

【方歌】黃連平胃散陳甘﹐厚朴蒼術共細研﹐專除濕熱兼消積能令臍水立時幹。

又方﹕三妙散組成﹕檳榔蒼術﹝生﹞黃柏﹝生﹐各等分﹞共研細末﹐幹撒肚臍﹐出水津淫成片﹐止癢滲濕﹔又治濕癬﹐以蘇合油調搽甚效。

【方歌】三妙散用檳榔蒼﹐黃柏同研滲濕瘡﹐蘇合油調治濕癬收幹止癢效稱彊。

又方﹕隔蒜灸法﹝見首卷灸法﹞仙方活命飲﹑內疏黃連湯﹝俱見腫瘍門﹞

外科卷下﹨腹部

少腹疽

【方歌】少腹疽生臍下邊﹐證由七情火郁纏﹐髙腫紅疼牽背易漫硬陷腐水膿難。

【注】此證由七情火癰而生。每發於气海﹑丹田﹑關元三穴。

气海在臍下一寸五分﹐丹田在臍下二寸﹐關元在臍下三寸﹐皆屬任脈經。此三穴或一穴發腫﹐卽爲少腹疽。髙腫紅活﹐疼痛牽背﹐易潰稠膿者易治﹔若漫腫堅硬﹐綿潰腐爛﹐膿稀如水者難治。凡遇此證初起﹐急用艾灸腫頂﹐七壯至三七壯﹐以痛癢通徹爲度﹐宜服仙方活命飲气實之人﹐大渴便祕者﹐宜服內疏黃連湯通利之﹔老弱之人﹐宜服內補十宣散﹐令其速潰﹐若潰遲恐透內膜外治法同癰疽腫瘍﹑潰瘍門。

方劑﹕仙方活命飲﹑內疏黃連湯﹝俱見腫瘍門﹞內補十宣散﹝見胸部﹝其﹞歷癰﹞

外科卷下﹨腹部

腹皮癰

【方歌】腹皮癰生腹皮內﹐皮裏膜外腫隱疼﹐腹痛不止膿成候證由膏梁郁火生。

【注】此證生於腹皮裏膜外﹐無論左右﹐隱疼日久﹐後發癰腫於皮外﹐右關脈見沈數而腹痛甚者﹐是其候也﹐由膏梁火郁而成。初起壯實者﹐用雙解貴金丸下之﹐虛弱者減半﹐用之不應﹐再服半劑。凡下之後﹐腹痛不止﹐膿將成也﹐急用托裏透膿湯。潰後與癰疽潰瘍門治法相同。

不可過用克伐之劑﹐若希圖消散﹐過傷胃气﹐則腫不能潰﹐潰不能斂﹐立見危亡矣。

方劑﹕雙解貴金丸﹝見腫瘍門﹞托裏透膿湯﹝見頭部侵腦疽﹞

外科卷下﹨腹部

緩疽

【方歌】緩疽脾經气積凝﹐少腹旁生堅又疼﹐數月不潰生寒熱食少削瘦效難成。

【注】此證由太陰脾經﹐气滯寒積而成。生於少腹之旁﹐堅硬如石﹐不紅不熱﹐痛引腰腿﹐數月不潰﹔若兼食少削瘦者屬敗證﹐但不可棄而不治。初宜服山甲內消散﹐不應不可彊消﹐徒損胃气﹐以十全大補湯加烏藥﹑附子﹑胡盧巴溫補之﹐外用木香並熨之﹐兼用獨頭蒜搗爛﹐鋪於患上艾壯灸之﹐以知熱爲止﹐次日再灸﹐以或消或潰爲效。若潰後﹐卽按癰疽潰瘍門治法。

方劑﹕山甲內消散﹝見中脘疽﹞十全大補湯﹝見潰瘍門﹞木香餅﹝見乳部乳中結核﹞

外科卷下﹨腋部

腋癰

【方歌】腋癰暴腫生腋間﹐腫硬焮赤痛熱寒﹐肝脾血熱兼忿怒初宜淸解潰補痊。

【注】此證一名夾肢癰﹐發於腋際﹐卽俗名胳肢窩也﹐屬肝脾血熱兼忿怒而成。初起暴腫焮硬﹐色赤疼痛﹐身發寒熱難消必欲作膿。初宜服柴胡淸肝湯﹐外敷沖和膏﹔疼痛日增﹐宜服透膿散加金銀花﹑甘艸節﹑桔梗﹔膿脹痛者鍼之。已潰﹐內外治法俱按癰疽潰瘍門。此證首尾忌用寒涼。中年易愈﹐老弱之人難痊。

方劑﹕柴胡淸肝湯﹝見頭部鬢疽﹞沖和膏﹑透膿散﹝見腫瘍門﹞

外科卷下﹨腋部

腋疽

【方歌】腋疽初起若核形﹐肝恚脾憂气血凝﹐漫腫堅硬宜蒜灸日久紅熱潰先疼。

【注】此證一名米疽﹐又名疚疽。發於胳肢窩正中﹐初起之時其形如核。由肝﹑脾二經憂思恚怒﹐气結血滯而成。

漫腫堅硬﹐皮色如常﹐日久將潰﹐色紅微熱疼痛也。初宜艾壯隔蒜片灸法﹐內服柴胡淸肝湯加烏藥消之﹔虛弱之人﹐宜服香貝養榮湯﹐外用烏龍膏敷之。早治或有全消者﹐遲則膿成﹐宜服托裏透膿湯﹔膿脹痛者﹐鍼之﹔膿出痛減﹐隨患者虛實補之。其餘內外治法﹐俱按癰疽潰瘍門。此證初終﹐內外治法﹐禁用寒涼。中年易愈衰老難痊。

方劑﹕隔蒜灸法﹝見首卷灸法﹞柴胡淸肝湯﹝見頭部鬢疽﹞香貝養榮湯﹝見項部上石疽﹞烏龍膏﹝見腫瘍門﹞托裏透膿湯﹝見頭部侵腦疽﹞

外科卷下﹨腋部

黯疔

【方歌】黯疔藏於腋下生﹐肝脾火毒癢而疼﹐寒熱拘急色紫黑急按疔門治卽寧。

【注】此證生於腋下﹐由肝﹑脾二經火毒而成。堅硬勢若釘頭癢而且痛﹐寒熱往來﹐四肢拘急﹐其色紫黑﹐煩躁作嘔﹐痛引半身﹐宜服麥靈丹。其次內外急按疔門治之卽愈。

方劑﹕麥靈丹﹝見腫瘍門﹞

外科卷下﹨肋部

肋疽

【方歌】肋疽始發屬肝經﹐火毒鬱怒結腫形﹐紫痛梅李甚如碗急宜鍼砭免內攻。

【注】此證一名夾熒疽﹐生於肋條骨間﹐由肝經火毒鬱怒結聚而成。初如梅李﹐漸大如盅﹐色紫焮痛﹐連及肩肘。患在左﹐痛牽右肋﹐患在右﹐痛牽左肋。二十一日之內膿潰稠粘者順﹔屆期不潰﹐旣潰出淸水者逆。初腫急宜磁鍼砭出紫血﹐庶免毒气攻裏﹔砭後赤腫痛甚﹐煩躁脈實作嘔﹐爲有餘之證﹐宜服雙解貴金丸下之﹔腫硬不潰宜服透膿散﹔脈弱作嘔此胃虛也﹐宜服香砂六君子湯補之。亦有痛傷胃气而作嘔者﹐卽同胃虛治之﹔若感受寒邪﹐及偶觸穢气而作嘔者﹐𨿽腫時尢宜壯胃助气爲主蓋腫時作嘔﹐因毒气內侵者十有一二﹐停飲內傷者十有八九﹐惟醫人臨證詳辧之。膿熟用臥鍼開之﹐余按癰疽潰瘍門治法。

方劑﹕雙解貴金丸﹑透膿散﹝俱見腫瘍門﹞香砂六君子湯﹝潰瘍門﹞

外科卷下﹨肋部

淵疽

【方歌】淵疽肝膽憂恚成﹐生於肋下硬腫疼﹐潰破有聲內膜透未潰當服護膜靈。

【注】此證因憂恚太過﹐以致肝膽兩傷而成。生於肋下﹐初起堅硬﹐腫而不紅﹐日久方潰﹐得稠白膿者順﹐如豆漿水者險。瘡口有聲﹐似乎兒啼﹐此屬內膜透也。卽於陽陵泉穴﹐灸二七壯﹐其聲卽止﹐穴在膝臏骨外﹝月廉﹞下一寸陷中﹐蹲坐取之卽得。內外治法﹐皆同肋疽。凡肋﹑胸﹑脇﹑腰﹑腹空軟之處發癰疽者﹐當在將潰未潰之際﹐多服護膜散﹐可免透膜之患。

方劑﹕護膜散組成﹕白蠟白芨﹝各等分﹞共研細末﹐輕劑一錢﹐中劑二錢﹐大劑三錢﹐黃酒調服﹐米湯亦可。

【方歌】護膜散內二味藥﹐白蠟白芨爲細末﹐或酒或以米湯調將膿預服不透膜。

外科卷下﹨肋部

內發丹毒

【方歌】丹毒肝脾熱極生﹐肋上腰胯赤霞形﹐急宜砭出紫黑血嘔噦昏脹毒內攻。

【注】此證由肝﹑脾二經﹐熱極生風所致﹐生於肋骨﹐延及腰胯﹐色赤如霞﹐遊步如雲﹐痛如火燎。急向赤腫周圍砭出紫黑血﹐以瘦牛肉片貼之﹝羊肉片亦可﹞﹐其毒卽可減半。初服雙解貴金丸汗之﹐次服化斑解毒湯﹐投方應病者順﹔若嘔噦昏潰﹐胸腹﹝月眞﹞脹﹐徧身靑紫者則爲毒气內攻屬逆。

方劑﹕化斑解毒湯組成﹕升麻石膏連翹﹝去心﹞牛蒡子﹝炒﹐研﹞人中黃黃連知母黑參﹝各一錢﹞竹葉二十片﹐水一鐘﹐煎八分服。

【方歌】化斑解毒熱生風﹐致發丹毒云片紅﹐升膏翹蒡中黃等黃連知母黑參同。

又方﹕雙解貴金丸﹝見腫瘍門﹞

外科卷下﹨肋部

脇癰﹝附﹕疽﹞

【方歌】脇癰焮紅髙腫疼﹐疽堅塌漫冷不紅﹐皆屬肝膽怒火結遲潰敗漿冷虛凶。

【注】此證生於軟肋﹐有硬骨者爲肋﹐肋下軟肉處爲季脇。癰疽二證﹐皆由肝﹑膽怒火凝結而成﹐多生於體虛之人初如梅李﹐漸長如碗如盆﹐色紅﹐焮痛﹐髙腫﹐二七潰破﹐膿稠爲癰。若堅硬平塌﹐漫腫木痛﹐不紅不熱﹐月餘潰破稀膿爲疽。若失治﹐屆期不消﹐攻擊成膿﹐腫如鼓脹﹐破出敗漿﹐鮏臭膿者逆。癰疽二證﹐初腫時俱宜急服柴胡淸肝湯解郁瀉火﹔如已成者﹐服托裏透膿湯﹔膿熟脹痛﹐俱用臥鍼開之﹔已潰﹐以排余膿﹑補气血爲要。余按癰疽潰瘍門治法。投補不應者﹐難治。

方劑﹕柴胡淸肝湯﹝見頭部鬢疽﹞托裏透膿湯﹝見頭部侵腦疽﹞

外科卷下﹨內癰部

肺癰

【方歌】肺癰肺熱復傷風﹐肺臟生癰隱痛胸﹐狀若傷寒燥欬甚稠濁痰涎鮏臭膿。未潰射幹麻黃汗﹐壅不得臥葶藶攻潰後膿稠能食吉﹐膿淸兼血不食凶。

【注】此證系肺臟蓄熱﹐復傷風邪﹐郁久成癰﹐以致胸內中府穴隱隱疼痛﹐振寒脈數﹐狀類傷寒﹐咽躁不渴﹐欬而喘滿﹐唾稠粘黃痰﹐兼臭穢膿血也。治之者於未潰時﹐乘膿未成﹐風郁於表者﹐法宜疏散﹐用射幹麻黃湯以汗之如气壅喘滿﹐身不得臥者﹐急服葶藶大棗湯以瀉之﹔如欬有微熱﹐煩滿胸中﹐甲錯﹐膿欲成者﹐宜千金葦莖湯以吐之﹔若吐膿鮏臭﹐形如米粥者﹐宜桔梗湯以排余膿﹔若吐膿鮏臭﹐欬而胸滿者﹐宜外臺桔梗白散﹐以開瘀塞﹔若咯吐膿血﹐兼午後身熱煩躁﹐宜金鯉湯主之兼飲童便。若潰後胸膈脇肋﹐隱痛不止﹐口燥咽漧﹐煩悶多渴﹐自汗盜汗﹐眠臥不得﹐欬吐稠痰鮏臭﹐此系癰膿不盡﹐而兼裏虛﹐宜寧肺桔梗湯主之﹔若癰膿已潰喘滿鮏臭﹐濁痰俱退﹐惟欬嗽咽漧﹐咯吐痰血﹐脇肋微痛﹐不能久臥者﹐此屬肺癰潰處未斂﹐宜紫苑茸湯淸補之﹐渴甚去半夏加石膏服之﹔若癰膿潰後﹐欬嗽無休膿痰不盡﹐形气虛贏者﹐宜淸金寧肺丸主之。凡治此證惟以身溫脈細﹐膿血交粘﹐痰色鮮明﹐飲食甘美﹐膿血漸止便潤者爲吉﹔若手掌皮粗﹐潰後六脈洪數﹐气急顴紅﹐污膿白血﹐懶食及大便結燥者爲凶。

中府穴又名肺募﹐在乳上第三根肋骨間。

方劑﹕射幹麻黃湯組成﹕射幹﹝十三枚或三兩﹞麻黃生薑﹝各四兩﹞細辛紫苑款冬花﹝各三兩﹞大棗﹝七枚﹞五味子半夏﹝洗﹐各半升﹞水煎溫服。

【方歌】射幹麻黃欬上气﹐肺癰喉中水雞聲﹐射麻生薑辛苑夏五味大棗並款冬。

又方﹕葶藶大棗湯組成﹕苦葶藶﹝輕者五錢﹐重者一兩﹞大棗﹝去核﹐輕者五枚﹐重者十枚﹞以水三鐘﹐煎至一鐘﹐服之。

【方歌】葶藶大棗治肺壅﹐欬不得臥有癰膿﹐葶藶苦寒瀉實熱佐棗之甘和胃經。

又方﹕千金葦莖湯組成﹕葦莖﹝二升﹞薏苡仁﹝炒﹞瓜瓣﹝卽冬瓜仁﹐各半升﹞桃仁﹝去皮﹑尖﹑炒﹑研﹐五十粒﹞水煎服。

【方歌】千金葦莖肺癰欬﹐微熱煩滿吐敗濁﹐皮膚甲錯宜葦莖薏以桃仁瓜辧合。

又方﹕桔梗湯組成﹕苦桔梗﹝一兩﹞甘艸﹝生﹐二兩﹞水煎服。

【方歌】桔梗湯用排余膿﹐肺癰吐膿米粥形﹐淸熱解毒須甘艸開湜肺气桔梗功。

又方﹕外臺桔梗白散組成﹕苦桔梗貝母﹝各三分﹞巴豆﹝去皮熬﹐研如脂﹐一分﹞上三味爲散。彊人飲服半錢匕﹐羸者減之。病在膈上者吐膿﹐在膈下者瀉出。若下多不止﹐飲冷水一杯則定。

【方歌】外臺桔梗白散方﹐肺癰便祕服之良﹐桔梗貝母與巴豆藥微方大功速彊。

又方﹕金鯉湯組成﹕金色活鯉魚﹝約四兩重﹐一尾﹞貝母﹝二錢﹞先將鯉魚連鱗剖去肚腸﹐勿經水气﹐用貝母細末摻在魚肚內﹐綫紮之﹐用上白童子便半大碗﹐將魚浸童便內﹐重湯燉煮﹐魚眼突出爲度﹔少頃取出﹐去鱗骨﹐取淨肉﹐浸入童便內﹐燉熱。肉與童便作二﹑三次﹐一日食盡一枚﹐其功效甚捷。

【方歌】金鯉湯中效罕稀﹐法同貝母活鯉魚﹐童使浸魚重湯燉肺癰煩熱善能醫。

又方﹕寧肺桔梗湯組成﹕苦桔梗貝母﹝去心﹞當歸栝蔞仁﹝研﹞生黃耆枳殼﹝麩炒﹞甘艸節桑白皮﹝炒﹞防己百合﹝去心﹞薏苡﹝炒﹐各八分﹞五味子地骨皮知母﹝生﹞杏仁﹝炒﹐研﹞苦葶藶﹝各五分﹞水二鐘﹐姜三片﹐煎八分﹐不拘時服。

欬甚倍加百合。身熱加柴胡﹑黃芩。大便不利﹐加蜜炙大黃一錢。小水澀滯﹐加燈心﹑木通。煩躁痰血加白茅根。胸痛加人參﹑白芷。

【方歌】寧肺桔梗肺癰耆﹐歸蔞貝殼甘桑皮﹐防己百合葶五味杏知苡仁地骨宜。

又方﹕紫苑茸湯組成﹕紫苑茸犀角﹝末﹞甘艸﹝炙﹞人參﹝各五分﹞桑葉﹝用經霜者﹞款冬花百合﹝去心﹞杏仁﹝炒﹐研﹞阿膠﹝便潤炒用﹐便燥生用﹞貝母﹝去心﹞半夏﹝制﹞蒲黃﹝生﹐各七分﹞引姜三片﹐水二鐘﹐煎八分﹐將犀角末調入﹐食後服。

【方歌】紫苑茸湯參犀角﹐款冬桑葉杏百合﹐阿膠甘夏貝蒲黃專醫肺癰不久臥。

又方﹕淸金寧肺丸組成﹕陳皮白茯苓苦桔梗貝母﹝去心﹞人參黃芩﹝各五錢﹞麥冬﹝去心﹞地骨皮銀柴胡川芎白芍﹝炒﹞胡黃連﹝各六錢﹞五味子天冬﹝去心﹞生地﹝酒浸﹐搗膏﹞熟地﹝搗膏﹞歸身白術﹝炒﹐各一兩﹞甘艸﹝炙﹐三錢﹞上爲細末﹐煉蜜爲丸﹐如梧桐子大﹐每服七十丸。

食遠白滚湯送下。

【方歌】淸金寧肺丸肺癰﹐陳苓桔貝參二冬﹐柴芩歸芍黃連艸術味生熟地骨芎。

外科卷下﹨內癰部

大小腸癰

【方歌】大小腸癰因濕熱﹐气滯瘀血注腸中﹐初服大黃行瘀滯膿成薏苡牡丹平。

【注】此二證俱由濕熱气滯﹐凝結而成。或努力瘀血﹐或產後敗瘀蓄積﹐流注於大腸﹑小腸之中。初起發熱惡風自汗身皮甲錯﹐關元﹑天樞二穴隱痛微腫﹐按之腹內急痛大腸癰多大便墜腫﹐小腸癰多小水澀滯﹐脈俱遲緊此時癰膿未成﹐宜大黃湯下之﹔瘀血利盡﹐若小水閉澀仍宜大黃湯加琥珀末﹑木通利之自效﹐若癰成日久不潰﹐身皮甲錯﹐內無積聚﹐腹急腹痛﹐身無熱而脈數者系腸內陰冷﹐不能爲膿﹐宜薏苡附子散主之﹔若脈見洪數﹐肚臍髙突﹐腹痛脹滿不食﹐動轉側身則有水聲便淋刺痛者﹐癰膿已成﹐宜薏苡湯主之﹔腹濡而痛﹐少腹急脹﹐時時下膿者﹐毒未解也﹐宜丹皮湯治之﹔如膿從臍出﹐腹脹不除﹐飲食減少﹐面白神勞﹐此屬气血俱虛﹐宜八珍湯加牡丹皮﹑肉桂﹑黃耆﹑五味子斂而補之患者轉身動作﹐宜徐緩而勿驚﹐愼之。如耽延日久因循失治﹐以致毒攻內藏﹐腹痛牽陰﹐腸胃受傷﹐或致陰器紫黑腐爛﹐色敗無膿﹐每流污水﹐衾幃多臭﹐煩躁不止﹐身熱縊幹﹐俱屬逆證。

關元穴又名小腸募﹐在臍下三寸。天樞穴又名大腸募在臍旁開二寸。

方劑﹕大黃湯組成﹕大黃﹝銼﹐炒﹞牡丹皮硝皮﹝研﹞芥子桃仁﹝炒﹐先以湯去皮﹑尖﹐雙仁勿用﹞上各等分﹐共銼碎﹐每用五錢。水二鐘﹐煎至一鐘去渣﹐空心溫服。以利下膿血爲度﹐未利再服。

【方歌】大黃湯善治腸癰﹐少腹堅痛膿未成﹐牡丹皮與大黃妙芥子桃仁硝石靈。

又方﹕薏苡附子散組成﹕附子﹝炮﹐二分﹞敗醬﹝五分﹞薏苡仁﹝炒﹐一錢﹞上爲末﹐每服方寸匕﹐以水二合煎﹐頓服﹐小水當下。《三因》云﹕薏苡﹑附子同前﹐敗醬用一兩一分每四錢水盞半﹐煎七分﹐去渣﹐空心服。

【方歌】薏苡附子散甲錯﹐腸癰腹脹痛脈數﹐附子敗醬薏苡仁爲末水煎空心服。

又方﹕薏苡湯組成﹕薏苡仁栝蔞仁﹝各三錢﹞牡丹皮桃仁﹝泥﹐各二錢﹞水二鐘﹐煎至一鐘﹐不拘時服。

【方歌】薏苡湯治腹水聲﹐腸癰便淋刺痛疼﹐牡丹皮栝括蔞子還有桃仁薏苡仁。

又方﹕丹皮湯組成﹕丹皮栝蔞仁﹝各一錢﹞桃仁﹝泥﹞朴硝﹝各二錢﹞大黃﹝五錢﹞水二鐘﹐煎一鐘﹐去渣入硝﹐再煎數滚﹐不拘時服

【方歌】丹皮湯療腸癰證﹐腹濡而痛時下膿﹐硝黃丹蔞桃仁共水煎服之有奇功。

又方﹕八珍湯﹝見潰瘍門﹞

外科卷下﹨內癰部

胃癰

【方歌】胃癰中脘穴腫疼﹐不欬不嗽吐血膿﹐飲食之毒七情火候治腸癰大法同。

【注】此證初起﹐中脘穴必隱痛微腫﹐寒熱如瘧﹐身皮甲錯並無欬嗽﹐咯吐膿血。由飲食之毒﹐七情之火﹐熱聚胃口成癰。脈來沈數者﹐初服淸胃射幹湯下之﹔若脈澀滯者﹐瘀血也﹐宜服丹皮湯下之﹐脈洪數者﹐膿成也﹐赤豆薏苡仁湯排之﹔體倦气喘作渴﹐小水頻數者﹐肺气虛也﹐補中益气湯加麥冬﹑五味子補之。其候證生死﹑治法﹐與大﹑小腸癰同。

中脘穴又名胃募﹐在臍上四寸。

方劑﹕淸胃射幹湯組成﹕射幹升麻犀角麥冬﹝去心﹞元參大黃黃芩﹝各一錢﹞芒硝梔子竹葉﹝各五錢﹞水煎服。

【方歌】淸胃射幹湯射幹﹐升麻犀角麥冬全﹐參芩大黃芒硝等竹葉山梔胃癰痊。

又方﹕赤豆薏苡仁湯組成﹕赤小豆薏苡仁防己甘艸﹝各等分﹞水二鐘﹐煎八分﹐食遠服。

【方歌】赤豆薏苡湯最神﹐甘己赤豆薏苡仁﹐胃癰膿成脈洪數二鐘水煎服八分。

又方﹕丹皮湯﹝見大﹑小腸癰﹞補中益气湯﹝見潰瘍門﹞

外科卷下﹨內癰部

脾癰

【方歌】脾癰濕熱瘀血凝﹐章門穴腫兼隱疼﹐腹脹嗌漧小水短利下濕瘀補收功。

【注】此證始發章門穴﹐必隱疼微腫。由過食生冷﹐兼濕熱或瘀血郁滯脾經而成。令人腹脹﹐咽嗌漧燥﹐小水短澀初宜大黃湯﹑赤豆薏苡仁湯﹐二方合而用之﹐以攻滯郁。二便通利﹐腹脹全消﹐宜六君子湯扶脾調理。順逆看法與胃癰同。

章門穴又名脾募﹐在臍旁開六寸髙上二寸。

又方﹕大黃湯﹝見大﹑小腸癰﹞赤豆薏苡仁湯﹝見胃癰﹞六君子湯﹝卽香砂六君子湯去藿香﹑砂仁。見潰瘍門﹞

外科卷下﹨內癰部

肝癰

【方歌】肝癰憤鬱气逆成﹐期門穴腫更兼疼﹐臥驚胠滿溺不利淸肝滋腎卽成功。

【注】此證始發期門穴﹐必隱痛微腫﹐令人兩胠脹滿脇痛﹐側臥則驚﹐便溺艱難﹐由憤鬱气逆而成。初服復元通气散次服柴胡淸肝湯﹔痛脹已止﹐宜服六味地黃丸﹔脾虛食少﹐則佐以八珍湯﹐滋腎補脾﹐治之取效。禁用溫補﹑鍼灸。

期門穴又名肝募﹐在乳旁一寸半﹐再直上一寸半。

方劑﹕復元通气散﹝見腫瘍門﹞柴胡淸肝湯﹝見頭部鬢疽﹞六味地黃丸﹝見面部雀斑﹞八珍湯﹝見潰瘍門﹞

外科卷下﹨內癰部

心癰

【方歌】心癰巨闕腫隱疼﹐酷吹嗜熱火毒成﹐面赤口渴身作痛治法陽熱總宜淸。

【注】此證始發巨闕穴﹐必隱痛微腫﹐令人寒熱﹐身痛﹐頭面色赤﹐口渴﹐隨飲隨幹﹐由心火熾盛﹐更兼酷飲嗜熱而成﹐宜服涼血飲。酒毒爲病者﹐宜服升麻葛根湯治之此證甚屬罕有﹐但治法不可不備。

巨闕穴又名心募﹐在臍上六寸五分。

方劑﹕涼血飲組成﹕木通瞿麥荊芥薄荷白芷花粉甘艸赤芍麥冬﹝去心﹞生地山梔子車前子連翹﹝去心﹐各等分﹞引用燈心﹐若沛熱加淡竹葉﹐水煎溫服。

【方歌】涼血飲善治心癰﹐瞿荊荷芷艸翹通﹐赤芍山梔幹生地車前花粉麥門冬。

又方﹕升麻葛根湯組成﹕山梔升麻葛根白芍柴胡黃芩﹝各一錢﹞黃連木通甘艸﹝各五分﹞水二鐘﹐煎八分﹐不拘時服。

【方歌】升麻葛根湯山梔﹐酒毒心癰黃連宜﹐柴芍通芩升葛艸水煎溫服不拘時。

外科卷下﹨內癰部

腎癰

【方歌】腎癰腎經不足生﹐京門微腫隱隱疼﹐少腹肋下﹝月眞﹞脹滿﹐房勞形寒邪外乘。

【注】此證始發京門穴﹐必隱痛微腫﹐令人寒熱往來﹐面白不渴﹐少腹及肋下﹝月眞﹞脹塞滿。由腎虛不足之人﹐房勞太過﹐身形受寒﹐邪气自外乘之。初服五積散﹐加細辛﹔寒盡痛止﹐宜用桂附地黃丸調理。

京門穴又名腎募﹐在身側腰中監骨下肋間。

方劑﹕五積散組成﹕蒼術﹝炒﹐二錢﹞陳皮桔梗川芎當歸白芍﹝各一錢﹞麻黃枳殼﹝麩炒﹞桂心漧薑厚朴﹝各八分﹞白芷半夏﹝制﹞甘艸﹝生﹞茯苓﹝各四分﹞引姜一片﹐水二鐘﹐煎八分﹐不拘時服。

頭痛惡寒者﹐加速須蔥頭三个﹐蓋臥汗出甚效。

【方歌】五積散蒼殼陳苓﹐麻黃半桔歸芍芎﹐芷朴桂心漧薑艸腎癰寒邪服成功。

又方﹕桂附地黃湯﹝見潰瘍門﹞

外科卷下﹨內癰部

三焦癰

【方歌】三焦癰由濕熱凝﹐石門穴上腫隱疼﹐寒結治同腸癰法內癰俱系膜內生。

【注】此證始發石門穴﹐必隱疼微腫﹐令人寒熱往來﹐二便祕澀﹐由濕熱遇寒凝結而成。治法與大﹑小腸癰同。凡內癰俱系膜內成患﹐外皮不腐。

石門穴又名三焦募﹐在臍下二寸。

外科卷下﹨內癰部

內癰總論

凡人胸腹有十一募。募者﹐各藏府陰會之所也。《靈樞》云﹕發內癰﹑內疽者﹐其本經募上肉必浮腫﹐募中必時時隱痛﹐浮腫爲癰﹐隱痛爲疽﹐此卽內癰﹑內疽之驗也。玆內癰有治法﹐內疽無治法何也﹖蓋內癰﹑內疽﹐其病原無殊﹐惟在根淺﹑根深之別耳。根淺爲癰﹐根深爲疽。若臨證用藥﹐攻補得宜﹐無不收效。至募有十一而內癰僅九證者何也﹖蓋膽府形如膜皮﹐無出無納汁淸气潔﹐不生內癰﹑內疽。若夫膀胱亦如膜皮﹐中惟濁水﹐故古今書藉﹐並無講及內癰內疽者﹐是以未敢詳載。𨿽然中極穴卽膀胱募也﹐今人間有中極穴或浮腫﹑或隱痛者﹐所見證候﹐竟同小腸癰﹐治法亦當按小腸癰治之可也。俟後之學者畱意焉。

外科卷下﹨內癰部

驗內癰法

凡遇生內癰之人﹐與生黃豆五粒﹐嚼之口中無豆味者是其候也。

外科卷下﹨肩部

肩中疽﹑幹疽﹑過肩疽

【方歌】肩疽癰發正肩中﹐疽硬黑陷癰腫紅﹐幹疽肩前過肩後風濕積熱血瘀凝。

【注】此疽生於肩中廉﹐屬三焦﹑膽二經﹐紅活髙腫﹐一名疵癰﹐堅硬平塌﹐爲肩中疽。肩之前廉﹐屬大腸經﹐名幹疽﹐一名疔疽。肩之後廉屬小腸經﹐名過肩疽。瘡勢無論大小﹐惟在發源之處命名。總由濕熱風邪郁成﹐亦有負重瘀血凝結而成。髙腫紅活﹐焮熱速潰者順﹔若平塌堅硬﹐無紅無熱﹐潰遲者險﹔甚則腫痛連及臂胛﹐口噤寒戰﹐大痛不食﹐或兼綿潰便瀉者逆。治法﹕初起有表證者﹐俱宜荊防敗毒散汗之﹔有裏證者﹐內疏黃連湯下之﹔汗下之後﹐腫痛不退﹐膿勢將成﹐宜用托裏透膿湯膿熟開之。至於引經之藥﹐惟在臨證時因經加之。潰後﹐內外治法俱按癰疽潰瘍門。

方劑﹕荊防敗毒散﹝見項部腦疽﹞內疏黃連湯﹝見腫瘍門﹞托裏透膿湯﹝見頭部侵腦疽﹞

外科卷下﹨肩部

﹝骨翏﹞疽﹑肩風毒

【方歌】﹝骨翏﹞疽肩後腋外生﹐小腸肩貞風火凝﹐肩風毒生腫臑端上﹐大腸肩﹝骨禺﹞風濕成。

【注】﹝月翏﹞疽﹐生於肩之後下﹐腋之後外微上﹐岐骨縫之間﹐經屬小腸肩貞穴﹐由風火凝結而成。初起如粟﹐堅硬腫痛﹐肩臑拘急﹐不能舉揚。初服荊防敗毒散﹐便燥實者﹐服雙解貴金丸雙解之。肩風毒生於肩梢臑上骨尖處﹐經屬大腸肩﹝骨禺﹞穴﹐由邪風深襲骨縫﹐與濕稽畱﹐化熱而成。初起宣腫色赤﹐大者如桃﹐小者如杏痛連肩臑﹐更兼拘急。初服蠲痛無憂散汗之卽消﹐若腫痛日深﹐不能盡消者﹐膿勢將成也﹐宜服托裏透膿湯。

二證潰後﹐內外治法俱按癰疽潰瘍門。

方劑﹕蠲痛無憂散組成﹕番木鱉﹝香油炸浮﹞當歸﹝酒洗﹞甘艸﹝生﹐各二兩﹞麻黃﹝三兩﹞穿山甲﹝陳土炒﹞川烏﹝黑豆酒煮﹐去皮﹑尖﹞艸烏﹝薑汁煮﹞蒼術﹝米泔水浸炒﹞半夏﹝制﹐各二兩﹞威靈仙﹝一兩﹞各制爲末﹐共和﹐勻每服五﹑七分至一錢﹐無灰酒調服﹐再飲酒以醉爲度﹐蓋臥出汗避風。此方加鬧羊化四兩﹐亦治頭風痛。

【方歌】蠲痛無憂肩風毒﹐風襲骨縫與濕凝﹐番鱉歸艸麻黃甲川芎烏蒼半威靈。

又方﹕荊防敗毒散﹝見項部腦疽﹞雙解貴金丸﹝見腫瘍門﹞托裏透膿湯﹝見頭部侵腦疽﹞

外科卷下﹨肩部

樂疽

【方歌】樂疽肩前腋上生﹐骨縫開合凹陷中﹐堅如鵝卵痛入骨包絡血熱气郁成。

【注】此證生於肩前腋之上﹐骨縫開合空凹陷中。初起如椒子漸腫堅硬﹐大如鵝卵﹐按之疼痛入骨﹐屬包絡經﹐血熱气郁而成。其證屆期潰破﹐出稠膿﹐腫消者順﹔月餘不潰﹐旣潰﹐出淸水﹐腫硬不退者逆。初宜服神授衛生湯﹐若惡風太過﹐倍加蔥白汗之﹐次服托裏透膿湯﹞潰遲者十全大補湯。潰後﹐內外治法俱按癰疽潰瘍門。

方劑﹕神授衛生湯﹝見腫瘍門﹞托裏透膿湯﹝見頭部侵腦疽﹞十全大補湯﹝見潰瘍門﹞

外科卷下﹨臑部

臑癰

【方歌】臑癰肩肘周匝腫﹐色赤焮疼粟﹝畾﹞僵﹐藕包毒狀鴨鵝卵﹐臑內三陰外三陽。

【注】此證由風瘟或風火凝結而成。生於肩下肘上﹐周匝漫腫色赤焮腫。初起狀如粟米一攢﹐亦有起一粒僵疙瘩者漸次焮腫紅熱﹐﹝興﹞膿痛甚。紅腫之外無暈者順有二暈者險﹐三﹑四暈者逆。腫發臑內或臑外紅腫一枚如桃如鴨﹑鵝卵者﹐名藕包毒。毒者﹐癰之輕證也。

臑癰﹑藕包內外治法﹐俱按癰疽腫瘍﹑潰瘍門。此癰毒發苗之處﹐若在臑者﹐屬手三陰經﹐在臑外者﹐屬手三陽經﹔隨證用引經之藥﹐必然獲效。

外科卷下﹨臑部

魚肚發

【方歌】魚肚發如魚肚形﹐靑靈穴生心火凝﹐暴腫紅活焮熱痛癰疽治法卽成功。

【注】此證生於臑之後垂肉處﹐屬心經靑靈穴﹐由火毒凝結而成。暴腫色赤﹐焮熱疼痛﹐形如魚肚。腫﹑潰治法﹐俱按癰疽腫瘍﹑潰瘍門。其引經之藥﹐惟在臨證加之。

外科卷下﹨臑部

石橊疽

【方歌】石橊疽起肘尖上﹐粟皰根開堅腫疼﹐破翻如橊寒熱甚三焦相火與濕凝。

【注】此證生於肘尖上寸餘﹐屬三焦經天井穴。初起黃粟小皰根腳使覺開大﹐色紅焮腫﹐堅硬疼痛﹐腫如覆盅﹐破翻如橊﹐寒熱如瘧。由三焦相火﹐與外濕相搏而成。初起宜蟾酥丸汗之﹐外以艾炙九壯﹐貼蟾酥餅﹐用萬應膏蓋之。焮腫處敷沖和膏﹐服菊花淸燥湯﹔煩躁熱甚者服護心散。九日後作稠膿﹐痛減喜食﹐表裏證俱退者順反此者逆。破後用菊花蕊煎湯洗之﹐次以菊花燒灰存性﹐加輕粉少許兌勻﹐敷之神效。至透膿﹑脫腐﹑生肌時﹐內外治法﹐俱按癰疽潰瘍門。

方劑﹕菊花淸燥湯組成﹕甘菊花﹝二錢﹞當歸生地白芍﹝酒炒﹞川芎知母貝母﹝去心﹐研﹞地骨皮麥冬﹝去心﹐各一錢﹞柴胡黃芩升麻犀角﹝鎊﹞甘艸﹝生﹐各五分﹞竹葉二十片﹐燈心二十寸﹐水二鐘﹐煎八分﹐食後溫服。

【方歌】菊花淸燥石橊疽﹐腫硬焮紅痛可醫﹐四物柴芩知貝艸升麻地骨麥冬犀。

又方﹕蟾酥丸﹑蟾酥餅﹝卽蟾酥丸料捏成餅。見疔瘡門﹞萬應膏﹝見潰瘍門﹞沖和膏﹑護心散﹝見腫瘍門﹞

外科卷下﹨臑部

肘癰

【方歌】肘癰發於肘圍繞﹐髙腫焮熱赤紅疼﹐心肺稽畱風邪火勢小爲癤大爲癰。

【注】此證生於肘之圍繞﹐暴風髙腫﹐焮熱﹐色紅﹐疼痛﹐由心肺風火之邪﹐稽畱凝滯而成。形勢小者爲癤毒﹐形勢大者爲癰。初服荊防敗毒散汗之﹐次服白芷升麻湯淸托之﹐外敷二味拔毒散。將潰治法﹐俱按癰疽腫瘍﹑潰瘍門。

方劑﹕白芷升麻湯組成﹕黃芩﹝半生﹑半酒炒﹞連翹﹝去心﹐二錢﹞黃耆﹝三錢﹞白芷﹝八分﹞升麻桔梗﹝各五分﹞紅花﹝酒洗﹞甘艸﹝炙﹐各三分﹞酒﹑水各一鐘﹐煎八分﹐食遠熱服。

【方歌】白芷升麻醫腫痛﹐解熱除煩托肘癰﹐芩翹桔梗紅花艸黃耆酒水各一鐘。

又方﹕荊防敗毒散﹝見項部腦疽﹞二味拔毒散﹝見腫瘍門﹞

外科卷下﹨臂部

臂癰﹝附疽﹞

【方歌】臂癰臂疽繞臂生﹐平紫硬疽紅腫癰﹐榮衛風邪逆肉理甚則拳縮徹骨疼。

【注】此證生臂外側﹐屬三陽經﹔臂裏側﹐屬三陰經。髙腫紅活﹐焮痛潰速者爲癰﹔平陷紫暗﹐堅硬木痛﹐潰遲者爲疽。俱由榮衛不周﹐感受風邪﹐逆於肉理而成。初起形如粟粒﹐憎寒壯熱﹐宜服荊防敗毒散汗之﹔焮痛煩熱宜服白芷升麻湯消之﹔膿勢將成﹐宜服托裏透膿湯﹐膿熱鍼之。若疽證木痛﹐無紅無熱﹐此屬气血兩虛﹐無論已潰﹑未潰﹐宜服十全大補湯托之。潰後﹐內外治法俱按癰疽腫瘍﹑潰瘍門。若拳縮筋不能舒﹐疼痛徹骨者系潰深傷脈也﹐屬逆。

方劑﹕荊防敗毒散﹝見項部腦疽﹞白芷升麻湯﹝見臑部肘癰﹞托裏透膿湯﹝見頭部侵腦疽﹞十全大補湯﹝見潰瘍門﹞

外科卷下﹨臂部

腕癰

【方歌】腕癰三陽風火凝﹐手腕背面結癰形﹐髙腫速潰順易治腐爛露骨逆難功。

【注】此證生於手腕背面﹐屬手三陽經﹐由風火凝結而成。髙腫紅活﹐在十四日潰破膿出痛減者﹐順而易治﹔手腕乃皮肉澆薄之處﹐若遷延日久不潰﹐或漫腫平塌﹐旣潰腐爛露骨者逆﹐難於收功。初服荊防敗毒散汗之﹐外用太乙紫金錠敷之。膿成將潰﹐卽按癰疽腫瘍﹑潰瘍門治法方劑﹕荊防散毒散﹝見項部腦疽﹞太乙紫金錠﹝見胸部脾發疽﹞

外科卷下﹨臂部

兌疽

【方歌】兌疽生腕動脈間﹐堅硬漫腫兌骨邊﹐痛徹手膊爲險證本屬肺經穴太淵。

【注】此證生於手腕裏面﹐橫紋前稍動脈之間﹐兌骨裏側﹐屬肺經太淵穴﹐由憂思气滯風火結成。堅硬漫腫﹐疼痛徹骨﹐手膊不能轉動。此動脈處﹐乃肺經門戶﹐若發此疽或潰深大泄肺气﹐最爲險候。內外治法﹐俱按癰疽腫瘍﹑潰瘍門。

外科卷下﹨臂部

穿骨疽

【方歌】穿骨疽生間使穴﹐掌後三寸包絡經﹐堅硬漫腫因蘊熱毒盛潰深穿骨疼。

【注】此證生於間使穴﹐處在掌後橫紋上三寸兩筋陷中﹐屬包絡經﹐蘊熱凝結而成。初起如粟﹐漸增堅硬﹐漫腫微紅﹝興﹞熱疼痛﹐應期速潰者順﹔若潰破遲緩﹐膿毒潰穿骨縫﹐從臂外側出膿者險。內外治法﹐俱按癰疽腫瘍﹑潰瘍門。

外科卷下﹨臂部

骨螻疽

【方歌】骨螻疽生臂外廉﹐經屬陽明憂怒纏﹐瘡疼根束多善順紫暈腐串七惡難。

【注】此證生於臂外側前廉﹐大骨之後﹐屬手陽明大腸﹐由憂鬱暴怒凝結而成。初如粟豆﹐旬日大如桃李﹐腫硬疼痛瘡根收束﹐多見五善之證者順﹔若紫暈開大﹐腐爛斑點﹐串通肌肉﹐抽搐拘急﹐多見七惡之證者逆。始終內外治法﹐俱按癰疽腫瘍﹑潰瘍門。

外科卷下﹨臂部

螻蛄串

【方歌】螻蛄串生臂內中﹐患傷脾气包絡凝﹐筋骨如中流矢痛內潰串孔似漏形。

【注】此證生於臂內中廉﹐屬包絡經。由思慮傷脾﹐脾傷則運化遲﹐故生濁液﹐流於肌肉﹐脾气滯郁不舒﹐凝結而成此患初起﹐筋骨如中流矢﹐疼痛漸增﹐漫腫堅硬﹐不紅不熱﹐連腫數塊﹐臂膊不能轉動﹐日久其腫塊漸次潰破﹐孔孔時流白漿﹐內潰串通諸孔﹐外勢腫硬不消﹐膿水淋瀝如漏﹐虛證悉添﹐如面黃﹑食少﹑削瘦﹐甚則午後寒熱交作﹐而成敗證也。初起宜服逍遙散﹐外敷太乙紫金錠﹔次服人參養榮湯﹐調和气血﹐扶助脾胃﹐十中可保二三。潰﹐按癰疽潰瘍治法﹐若投藥不效者屬逆。

方劑﹕逍遙散﹝見背部上搭手﹞太乙紫金錠﹝見胸部脾發疽﹞人參養榮湯﹝見潰瘍門﹞

外科卷下﹨手部

手發背

【方歌】手發背初芒刺形﹐三陽風火與濕凝﹐堅硬潰傷筋骨險髙腫速潰易收功。

【注】此證生於手背﹐屬手三陽經﹐由風火與濕凝滯而成。初起形如芒刺﹐漸覺疼痛﹐髙腫紅活﹐焮熱潰速爲癰﹔若漫腫堅硬﹐無紅無熱﹐潰遲爲疽。其證無論形勢大小但潰深露筋骨者難痊。初俱宜服羌活散汗之﹐次服內疏黃連湯淸之。其餘內外治法﹐俱按癰疽腫瘍﹑潰瘍門。

方劑﹕羌活散組成﹕羌活當歸﹝各二錢﹞獨活烏藥威靈仙﹝各一錢五分﹞升麻前胡荊芥桔梗﹝各一錢﹞甘艸﹝生﹐五分﹞肉桂﹝三分﹞酒﹑水各一鐘﹐煎一鐘﹐食遠服。

【方歌】羌活散醫手發背﹐除濕髮汗把風追﹐升麻前獨荊歸艸烏藥威靈桔桂隨。

又方﹕內疏黃連湯﹝見腫瘍門﹞

外科卷下﹨手部

掌心毒

【方歌】掌心毒生赤腫疼﹐經屬包絡積熱成﹐偏於掌邊名穿掌初宜發汗次宜淸。

【注】此證生於手掌心﹐赤腫疼痛﹐屬包絡經勞宮穴﹐積熱而成。若偏於掌邊﹐名穿掌毒﹐一名穿埂毒﹐又名鶿癰。

初起治同手發背﹐其餘治法﹐俱按癰疽腫瘍﹑潰瘍門。

外科卷下﹨手部

虎口疽﹝附合谷疔﹞

【方歌】虎口疽生合谷穴﹐經屬大腸熱濕凝﹐根深爲疔大爲疽堅硬木痛汗鍼明。

【注】此證生於合谷穴﹐在手大指﹑次指岐骨間﹐屬大腸經濕熱凝結而成。一名丫叉毒﹐一名擘蟹毒。初起如豆﹐漫大色靑﹐木痛堅硬﹐名虎口疽﹔若初起黃粟小皰﹐癢熱焮痛﹐根深有紅在綫攻腋內﹐卽名合谷疔。無論疔﹑疽初俱宜羌活散汗之﹐內疏黃連湯淸之﹐疽證膿熱鍼之餘治法按癰疽腫瘍﹑潰瘍門。疔證於初起﹐將疔根挑去﹐有紅絲者﹐當紅絲盡處﹐用鍼砭斷。其餘治法俱按疔門。

方劑﹕羌活散﹝見手發背﹞內疏黃連湯﹝見腫瘍門﹞

外科卷下﹨手部

病﹝蝦﹞

【方歌】病﹝蝦﹞每在手背生﹐形勢如﹝蝦﹞赤腫疼﹐內宜消毒外湯洗﹐手三陽經熱毒成。

【注】此證生於手背﹐屬手三陽經積熱毒盛而成。形勢如﹝蝦﹞﹐髙埂赤腫疼痛﹐初宜服黃連消毒飲﹐外用食鹽﹑酒糟﹑香油同炒令香﹐淬以滚湯﹐淋洗患處卽消。如髙埂不消﹐再用蟾酥餅貼之﹐外用巴膏蓋之﹐以腐盡埂子次敷生肌散﹐仍用膏蓋收斂。

方劑﹕黃連消毒飲﹝見頭部百會疽﹞蟾酥餅﹝卽蟾酥丸作餅。見疔瘡門﹞巴膏﹑生肌散﹝俱見潰瘍門﹞

外科卷下﹨手部

手丫發

【方歌】手丫發生手指岐﹐濕火凝結本於脾﹐初粟漸豆焮熱痛內外治法按疔醫。

【注】此證生於手丫岐骨縫間﹐除大指合谷穴﹐其餘指丫生患卽名手丫發。本於脾經濕火凝結而成。初起如粟色紅漸大如豆﹐焮熱疼痛。潰後疼痛不止者﹐俟膿塞脫出其痛方止。內外治法俱按疔證門。

外科卷下﹨手部

調疽

【方歌】調疽大指肺熱生﹐如粟如李靑紫疼﹐六日刺出膿血吉黑腐延蔓斷指凶。

【注】此證生於手大指﹐由肺經積熱而成。初如粟豆﹐漸腫如李﹐靑紫麻木﹐癢痛徹心。六日刺破﹐出稠膿鮮血者吉出黑血者險。初服麥靈丹汗之﹐次服仙方活命飲﹐外敷白錠子。其餘內外治法﹐俱同癰疽腫瘍﹑潰瘍門。若黑腐延蔓不痛者﹐名斷指﹐屬逆。治法與足部脫疽同。

方劑﹕麥靈丹﹑仙方活命飲﹑白錠子﹝俱見腫瘍門﹞

外科卷下﹨手部

蛇頭疔﹑天蛇毒

【方歌】蛇頭疔皰紫硬疼﹐天蛇毒疼悶腫紅﹐二證俱兼脾經火看生何指辧專經。

【注】此二證俱生於手指頂尖。夫手指𨿽各有專經﹐然俱兼脾經火毒而成。蛇頭疔自筋骨發出﹐根深毒重﹐初起小皰色紫疼痛﹐堅硬如釘﹐初宜服蟾酥丸汗之﹐外敷雄黃散。天蛇毒自肌肉發出﹐其毒稍輕﹐初起悶腫無頭﹐色紅﹐痛如火燎﹐初宜服蟾酥丸汗之﹐外敷雄黃牡蠣散。

二證膿勢將成﹐俱服仙方活命飲﹐膿熟開之﹐外貼琥珀膏煨膿生肌治之﹐虛不能斂者補之。但手指系皮肉澆薄之處﹐不宜灸法﹐亦不宜開早。若誤灸﹑開早﹐以致皮裂努肉翻出﹐疼痛倍增者﹐不能速愈﹐愼之。

手指經絡圖歌俱見首卷。

方劑﹕雄黃散組成﹕明雄黃﹝二錢﹞輕粉﹝五分﹞蟾酥﹝二分﹞冰片﹝一分﹞共研細末﹐新汲水調濃﹐重湯燉溫﹐敷於患指﹐用薄紙蓋之﹐日換三﹑四次。

【方歌】雄黃散治蛇頭疔﹐紫痛根堅火毒攻﹐冰片蟾酥輕粉末汲水調塗用紙封。

又方﹕雄黃牡蠣散組成﹕牡蠣﹝火段﹞﹐四錢﹞明雄黃﹝二錢﹞另研細﹐共和一處﹐再研勻﹐加蜜水調濃﹐重湯燉溫﹐塗於患指﹐能止疼痛﹐日用五﹑六次。

【方歌】雄黃牡蠣天蛇毒﹐指頭焮紅悶腫疼﹐二味細研加蜜水調敷止痛效又靈。

又方﹕蟾酥丸﹝見疔瘡門﹞仙方活命飲﹝見腫瘍門﹞琥珀膏﹝見頭部髮際瘡內﹞

外科卷下﹨手部

蛇眼疔﹑蛇背疔﹑蛀節疔﹑蛇腹疔﹑泥鰍疽

【方歌】蛇眼疔在甲旁生﹐甲後名爲蛇背疔﹐蛀節疔生中節骨蛇腹指內魚肚形﹐泥鰍疽生徧指腫﹐牽引肘臂熱焮疼看生何指分經絡﹐總由臟腑火毒成。

【注】此證有五﹕如蛇眼疔生於指甲兩旁﹐形於豆粒色紫﹐半含半露﹐硬似鐵釘﹔蛇背疔生於指甲根後﹐形如半棗色赤胖腫﹔蛀節疔又名蛇節疔﹐生於中節﹐繞指俱腫其色或黃或紫﹔蛇腹疔又名魚肚疔﹐生於指中節前面腫如魚肚﹐色赤疼痛﹔泥鰍疽一指通腫﹐色紫﹐形如泥鰍﹐焮熱痛連肘臂。初起俱宜服蟾酥丸汗之﹐外敷雄黃散﹐次服仙方活便飲﹐膿熟開之﹐貼琥珀膏煨膿生肌﹔虛不能斂者補之。但此五證﹐總不外乎火毒凝結而成。

至於屬何經髒﹐臨證看生何指以辧之。

手指經絡﹐各詳注首卷。

方劑﹕蟾酥丸﹝見疔瘡門﹞雄黃散﹝見蛇頭疔﹞仙方活命飲﹝見腫瘍門﹞琥珀膏﹝見頭部髮際瘡內﹞

外科卷下﹨手部

代指

【方歌】代指每生指甲身﹐先腫焮熱痛應心﹐輕潰微膿重脫甲經脈血熱是其因。

【注】此證生於手指甲身內﹐由經脈血熱凝結成。初起先腫焮熱﹐疼痛應心﹐宜用甘艸﹑朴硝各五錢﹐熬水浸洗卽瘥痛仍不止﹐三﹑四日後﹐指甲背面上微透一點黃白色此系內膿已成﹐但無門潰出﹐急用綫鍼在指甲身就膿近處撚一小孔﹐膿方得出﹐隨手捏盡余膿﹐用黃連膏貼之易愈。或失治﹐或過敷涼藥﹐以致肌肉寒凝﹐膿毒浸淫好肉﹐爪甲潰空﹐必然脫落﹐用琥珀膏貼之﹐一兩月卽愈。

方劑﹕黃連膏﹝見鼻部鼻瘡﹞琥珀膏﹝見頭部髮際瘡內﹞

外科卷下﹨手部

蜣螂蛀

【方歌】蜣螂蛀由痰气凝﹐指節堅腫蟬肚形﹐初起不疼久方痛潰久膿淸癆病成。

【注】此證多生於體虛人手指骨節﹐由濕痰﹑寒气凝滯而成。

初起不紅不熱不痛﹐漸次腫堅﹐形如蟬肚﹐屈伸艱難日久方知木痛。初腫時﹐宜先服六君子湯益气﹑除濕﹑化痰﹔外以離宮錠薑汁磨敷﹐或兼陽燧錠於堅痛處灸之自消。若失於調治﹐腫處漸漸腐爛﹐腫如潰水﹐淋瀝不已﹐腫仍不消。然在骨節之處﹐潰久大泄气血﹐每成瘡癆之證。宜豫服人參養榮湯補之﹐外貼蟾酥餅子﹐陀僧膏蓋之。遇壯年人﹐如法治之可愈﹔若年老及虛嬴之人不能收功。

方劑﹕六君子湯﹝香砂六君子湯減去藿香﹑砂仁。見腫瘍門﹞離宮錠﹝見腫瘍門﹞陽燧錠﹝見首卷烙法﹞人參養榮湯﹑蛇僧膏﹝見潰瘍門﹞蟾酥餅﹝見疔瘡門﹞

外科卷下﹨手部

瘑瘡

【方歌】瘑瘍每發指掌中﹐兩手對生茱萸形﹐風濕癢痛津汁水時好時發久生虫。

【注】此證生於指掌之中﹐形如茱萸﹐兩手相對而生。亦有成攢者﹐起黃白膿皰﹐癢痛無時﹐破津黃汁水﹐時好時發極其疲頑﹐由風濕客於膚腠而成﹐以潤肌膏擦之。若日久不愈﹐其癢倍增﹐內必生虫﹐治以殺虫爲主﹐用藜蘆膏擦之甚效。忌動風﹑雞鵝﹑魚鮏等物。

方劑﹕藜蘆膏組成﹕藜蘆苦參﹝各一兩﹞豬脂油八兩﹐將二味炸枯﹐濾去渣﹔入松香一兩溶化開﹐離火﹐再加枯礬末﹑雄黃末各一兩。攪勻﹐候溫塗之﹐以痊爲度。

【方歌】藜蘆膏用苦參良﹐脂油炸濾入松香﹐再加枯礬雄黃攪殺虫止癢抹瘑瘡。

又方﹕潤肌膏﹝見頭部白屑風﹞

外科卷下﹨手部

狐尿刺

【方歌】狐尿刺生手足間﹐悶腫焮痛紅紫斑﹐螳螂精尿流積毒誤觸肌膚痛不眠。

【注】此證《大成》書名狐貍刺﹐《外臺》《總錄》二書名狐尿刺。由螳螂盛暑交媾﹐精汁染於諸物﹐幹久有毒人手足誤觸之﹐則成此患。初起紅紫斑點﹐肌膚漧燥悶腫焮痛﹐不眠﹐十日後腐開﹐瘡口日寬。內宜服黃連解毒湯﹐外以蒲公英連根濃煎溫洗﹐若得鮮蒲公英﹐搗汁塗患處更佳。蓋螳螂又名野狐鼻涕﹐此證取名﹐蓋本於此。將潰治法﹐按癰疽腫瘍門。

方劑﹕黃連解毒湯﹝見部黑疔﹞

外科卷下﹨手部

鵝掌風

【方歌】鵝掌風生掌心間﹐皮膚燥裂紫白斑﹐楊梅餘毒血燥熱兼受風毒凝滯源。

【注】此證生於掌心﹐由生楊梅餘毒未盡﹐又兼血燥﹐復受風毒﹐凝滯而成。初起紫白斑點﹐疊起白皮﹐堅硬且厚漧枯燥裂﹐延及徧手。外用二礬散洗之﹐三油膏擦之內用袪風地黃丸料﹐加土茯苓﹑白鮮皮﹑當歸爲佐﹐作丸服之甚效。若年久成癬﹐難愈。又有不因楊梅後﹐無故掌心燥癢起皮﹐甚則枯裂微痛者﹐名掌心風。由脾胃有熱﹐血燥生風﹐血不能榮養皮膚而成。宜服袪風地黃丸﹐外用潤肌膏﹐久久擦之卽愈。

方劑﹕袪風地黃丸組成﹕生地熟地﹝各四兩﹞白蒺藜川牛膝﹝酒洗﹐各三兩﹞知母黃柏枸杞子﹝各二兩﹞菟絲子﹝酒制﹞獨活﹝各一兩﹞共研末﹐煉蜜和丸﹐如梧桐子大。每服三錢﹐黃酒送下﹐夏月淡鹽湯送下。

【方歌】袪風地黃除血熱﹐鵝掌風生服卽瘥﹐知柏蒺藜牛膝菟獨杞同研煉蜜和。

又方﹕二礬散組成﹕白礬皂礬﹝各四兩﹞茶兒﹝五錢﹞側柏葉﹝八兩﹞水十碗﹐煎數滚聽用。先以桐油搽患處﹐再用紙撚桐油浸透﹐火點向患處薰片時﹐次用前湯﹐乘熱貯淨木桶內﹐手架桶上﹐以布將手連桶口蓋嚴﹐湯气薰手勿令泄气。待微熱﹐將湯傾入盆內﹐蘸洗良久﹐一次卽愈。

七日切不可見水。

【方歌】二礬掌起紫白斑﹐礬與兒茶柏葉煎﹐先以桐油搽患處油撚燃薰後洗痊。

又方﹕三油膏組成﹕牛油柏油香油銀朱﹝各一錢﹞官粉麝香﹝研細﹐各二錢﹞將三油共合火化﹐入黃蠟一兩﹐溶化盡﹐離火﹔再入朱﹑麝﹑官粉等末﹐攪勻成膏。搽患處﹐火烘之﹐以油幹滋潤爲度。

【方歌】三油膏潤鵝掌風﹐初斑漸裂燥癢攻﹐牛柏香油朱粉麝蠟熬擦患火上烘。

又方﹕潤肌膏﹝見頭部白屑風﹞

外科卷下﹨下部

懸癰

【方歌】懸癰毒生會陰穴﹐初如蓮子漸如桃﹐三陰虧損濕熱郁潰久成漏爲瘡勞。

【注】此證一名騎馬癰﹐生於篡間﹐系前陰之後﹐後陰之前屏翳穴﹐卽會陰穴﹐系任脈經首穴也。初生如蓮子﹐微癢多痛﹐日久焮腫﹐形如桃李。由三陰虧損﹐兼憂思气結濕熱壅滯而成。其色紅作膿欲潰﹐若破後潰深﹐久則成漏﹐以致瀝盡气血﹐變爲瘡勞。初起气壯實﹐尙未成膿﹐小水澀滯者﹐宜用九龍丹瀉去病根﹔稍虛者﹐仙方活命飲利去濕熱﹐如法治之﹐遇十證可消三四。如十餘日後﹐腫勢已成﹐不能內消﹐宜服托裏消毒散﹐或托裏透膿湯自破﹔如不破﹐腫髙﹑光亮﹑脹痛者﹐用臥鍼開之﹐穢膿一出﹐其腫全消者順。朝服六味地黃丸﹐午服十全大補湯﹐溫補滋陰。又有過食膏梁厚味﹐气實者初服龍膽瀉肝湯﹐潰服滋陽八物湯。又有房勞過度﹐嬴弱者﹐初服八珍湯﹐潰服十全大補湯﹐脾虛不食六君子湯日久成漏者﹐國老膏化湯送服琥珀蠟礬丸。外治法按癰疽潰瘍門。當戒房勞﹑怒气﹑魚鮏發物﹐愼重調理。

方劑﹕九龍丹組成﹕木香乳香沒藥兒茶血竭巴豆﹝不去油﹞等分爲末﹐生蜜調成一塊﹐磁盒收貯。臨用時旋丸豌豆大﹐每服九丸﹐空心熱酒一杯送下。行四﹑五次方食稀粥﹔腫甚者﹐間日再用一服自消。

【方歌】九龍丹醫懸癰毒﹐初起气實膿未成﹐木香乳沒兒茶竭巴豆蜜丸酒服靈。

又方﹕滋陽八物湯組成﹕當歸生地黃白芍藥﹝酒炒﹞川芎丹皮花粉﹝各一錢﹞澤瀉﹝五錢﹞甘艸節﹝一錢﹞水二鐘﹐燈心五十寸﹐煎八分﹐食前服。大便祕者加蜜炒大黃一錢。

【方歌】滋陰八物過膏梁﹐懸癰已潰服此方﹐四物丹皮花粉瀉艸節便祕加大黃。

又方﹕仙方活命飲﹑琥珀蠟礬丸﹑托裏消毒散﹝俱見腫瘍門﹞托裏透膿湯﹝見頭部侵腦疽﹞六味地黃丸﹝見面部雀斑﹞十全大補湯﹑八珍湯﹑六君子湯﹝卽香砂六君子湯減去藿香﹑砂仁。俱見潰瘍門﹞龍膽瀉肝湯﹝見腰部纏腰火丹﹞國老膏﹝見背部丹發毒﹞

外科卷下﹨下部

穿襠發

【方歌】穿襠毒發會陰前﹐憂思勞傷濕郁源﹐焮痛紅順塌陷逆腐深漏溺收斂難。

【注】此證生於會陰穴之前﹐腎囊之後。由憂思﹑勞傷﹑濕郁凝結而成。初起如粟﹐漸生紅亮焮痛﹐潰出稠膿者順﹔若起如椒子﹐黑焦陷於皮肉之內﹐漫腫紫暗﹐並無焮熱痛連睪丸及腰背肛門者逆。此系皮囊空處﹐凡生毒患宜速潰根淺﹔但遇根深遲潰﹐腐傷尿管﹐漏溺不能收斂者至險。內治按懸癰﹐外治按癰疽腫瘍﹑潰瘍門。

外科卷下﹨下部

跨馬癰

【方歌】跨馬癰生腎囊旁﹐重墜肝腎火濕傷﹐紅腫焮痛宜速潰初淸托裏勿寒涼。

【注】此證一名騙馬墜﹐生於腎囊之旁﹐大腿根裏側﹐股縫夾空中。由肝﹑腎濕火結滯而成。初如豆粒﹐漸漸腫如鵝卵﹐隕墜壅重﹐色紅焮痛﹐暴起髙腫﹐速潰稠膿者順﹔若漫腫平塌﹐微熱微紅﹐潰出稀膿者險﹐多成串皮漏證此處乃至陰之下﹐醫治不可過用寒涼。初宜服仙方活命飲之﹐次服托裏透膿湯。旣潰之後﹐內外治法﹐俱按癰疽潰瘍門。

方劑﹕仙方活命飲﹝見腫瘍門﹞托裏透膿湯﹝見頭部侵腦疽﹞

外科卷下﹨下部

便毒

【方歌】便毒生於腿縫間﹐忍精瘀血怒傷肝﹐堅硬木痛寒熱作初汗次下灸之痊。

【注】此證又名血疝﹐又名便癰﹐無論男女﹐皆可以生。發於少腹之下﹐腿根之上折紋縫中﹐經屬肝﹑腎。由彊力房勞﹐忍精不泄﹐或欲念不遂﹐以致精搏血畱﹐聚於中途壅遏而成﹔或爲暴怒傷肝﹐气滯血凝而發。初如杏核漸如鵝卵﹐堅硬木痛﹐微熱不紅﹐令人寒熱往來﹐宜荊防敗毒散汗之﹔若煩躁作渴气郁者﹐宜山甲內消散以消解之﹔若過於堅硬大痛者﹐宜紅花散瘀湯舒通之。前藥用之不應者﹐宜九龍丹攻之﹔若無痛無熱﹐則不可攻下﹐宜陽燧錠日灸五﹑七壯﹐以或軟﹑或消﹑或潰爲止膿勢將成﹐不可彊消﹐宜黃耆內托散托之﹔甚虛者托裏透膿湯。旣潰宜八珍湯﹑十全大補湯﹑補中益气湯因證用之。外用五色靈藥撒之﹐化腐煨膿﹔兼琥珀膏﹑萬應膏貼之﹐生肌斂口。斯證潰後﹐卽名魚口。因生於折紋縫中﹐其瘡口潰大﹐身立則口必合﹐身屈則口必張﹐形如魚口開合之狀﹐故有魚口之名。但此毒系忍精不泄﹐及怒气傷肝而成。至於生楊梅而兼有便毒者﹐另詳注於楊梅門。

方劑﹕紅花散瘀湯組成﹕紅花當歸尾皂刺﹝各一錢﹞生軍﹝三錢﹞連翹﹝去心﹞蘇木穿山甲﹝炙研﹞石決明僵蠶﹝炒﹞乳香貝母﹝去心﹐研﹐各一錢﹞黑牽牛﹝二錢﹞酒﹑水各一鐘﹐煎八分﹐空心服﹔行五﹑六次﹐方食稀粥補之。

【方歌】紅花散瘀消堅硬﹐便毒初起腫痛添﹐歸刺軍翹蘇木甲石決僵蠶乳貝牽。

又方﹕黃耆內托散組成﹕黃耆﹝二錢﹞白術﹝土炒﹐一錢﹞當歸川芎﹝各二錢﹞金銀花皂刺天花粉﹝各一錢﹞澤瀉甘艸﹝炙﹐各五分﹞水二鐘﹐煎八分﹐食前服。

【方歌】黃耆內托醫便毒﹐腫盛不消托潰良﹐白術歸芎銀皂刺天花瀉艸刀同劻。

又方﹕荊防敗毒散﹝見項部腦疽﹞山甲內消散﹝見腹部中脘疽﹞九龍丹﹝見前懸癰﹞陽燧錠﹝見卷首烙法﹞托裏透膿湯﹝見頭部侵腦疽﹞八珍湯﹑十全大補湯﹑補中益气湯﹑五色靈藥﹑萬應膏﹝俱見腫瘍門﹞琥珀膏﹝見頭部髮際瘡﹞

外科卷下﹨下部

疳瘡

【方歌】疳瘡統名有三原﹐欲火未遂溲淋難﹐房術塗藥癗癢紫光亮赤腫梅毒愆。

【注】此證統名疳瘡﹐又名妒精瘡﹐生於前陰。經云﹕前陰者宗筋之所﹐主督脈經絡﹐循陰器合篡間。又云﹕腎開竅於二陰﹐是瘡生於此﹐屬肝﹑督﹑腎三經也﹐其名異而形殊。生於馬口之下者﹐名下疳﹔生莖之上者﹐名蛀疳﹔莖上生瘡﹐外皮腫脹包裹者﹐名袖口疳﹔疳久而徧潰者﹐名蠟燭疳﹔痛引睪丸﹐陰囊腫墜者﹐名雞﹝月登﹞疳﹔痛而多癢﹐潰而不深﹐形如剝皮爛杏者﹐名瘙疳﹔生馬口旁﹐有孔如棕眼﹐眼內作癢﹐撚之有微膿出者名旋根疳﹔生楊梅時﹐或誤用薰﹑搽等藥﹐以致腐爛如臼者﹐名楊梅疳﹔又有生楊梅時﹐服輕粉﹑水銀打成劫藥﹐以致便溺尿管內刺痛者﹐名楊梅內疳。諸疳原由有三﹕一由男子欲念萌動﹐淫火猖狂﹐未經發泄﹐以致敗精濁血﹐畱滯中途結而爲腫﹔初起必先淋漓溲溺澀痛次流黃濁敗精﹐陽物漸損﹐莖則腫痛腐爛﹐治當疏利肝﹑腎邪火﹐以八正散﹑淸肝導滯湯主之。一由房術熱藥﹐塗抹玉莖﹐洗擦陰器﹐僥幸不衰﹐久頓不泄﹐以致火鬱結腫﹐初起陽物癢痛堅硬﹐漸生疙瘩﹐色紫腐爛血水淋漓﹐不時興舉﹐治當泄火解毒﹐以黃連解毒湯﹑蘆薈丸主之。一由娼家婦人陰器﹐瘀精濁气未淨﹐輒與交媾﹐以致淫精傳染梅毒﹐初起皮腫紅亮﹐甚如水晶破流腥水﹐麻癢時發﹐腫痛日增﹐治當解毒﹐以龍膽瀉肝湯主之﹐次服二子消毒散﹐外通用大豆甘艸湯洗之﹔紅腫熱痛﹐以鯉魚膽汁敷之﹔損破腐爛﹐以鳳衣散﹑旱螺散﹑珍珠散﹑銀粉散﹑回春脫疳散﹐因證敷之。惟楊梅疳與楊梅內疳二證﹐多服五寶散甚效。

方劑﹕八正散組成﹕扁蓄生軍﹝各一錢﹞滑石﹝二錢﹞瞿麥甘艸﹝生﹞車前子梔子木通﹝各一錢﹞水二鐘﹐煎八分﹐食前服。

【方歌】八正散淸積火盛﹐小水作淋結腫疼﹐扁蓄軍滑瞿麥艸車前梔子木通靈。

又方﹕淸肝導滯湯組成﹕扁蓄﹝四錢﹞滑石﹝二錢﹞甘艸﹝生﹐一錢﹞大黃﹝便祕者用﹐二錢﹞瞿麥﹝三錢﹞水二鐘﹐燈心五十寸﹐煎八分﹐空心服。

【方歌】淸肝導滯淸肝熱﹐玉莖腫疼小水澀﹐扁蓄滑石艸大黃燈心瞿麥服通徹。

又方﹕二子消毒散組成﹕土茯苓﹝八兩﹞豬脂﹝切碎﹐二兩﹞杏仁﹝炒﹐去皮﹑尖﹞僵蠶﹝炒﹞蟬蛻﹝各七个﹞牛膝荊芥防風﹝各一錢﹞皂角子﹝七个﹞金銀花﹝三錢﹞肥皂子﹝七个﹞豬牙皂角﹝一條﹞水八碗﹐煎三碗﹐作三次服﹔如結毒服三七日自愈袖口疳﹐加黃柏一錢﹐肥皂子倍之。楊梅疳﹐加薏苡仁﹑皂刺各一錢﹐側柏葉﹑綠豆﹑糯米各三錢。楊梅內疳﹐加海金沙﹑五加皮﹑白醜各一錢五分。

【方歌】二子消毒梅毒疳﹐上苓豬脂杏僵蠶﹐蟬膝荊防皂角子銀花肥皂豬牙煎。

又方﹕大豆甘艸湯組成﹕黑豆﹝一合﹞甘艸﹝生﹐一兩﹞赤皮蔥﹝三莖﹞槐條﹝六十寸﹞水煎濃﹐澄湯候溫﹐日洗二次。

【方歌】大豆甘艸湯神方﹐諸般疳證洗之良﹐止癢消疼能解毒赤蔥槐條共熬湯。

又方﹕鳳衣散組成﹕鳳凰衣﹝雞抱卵殼﹐一錢﹞輕粉﹝四分﹞冰片﹝二分﹞黃丹﹝一錢﹞共研細末﹐鴨蛋淸調敷﹐或幹撒亦可。

【方歌】鳳衣散能敷潰疳﹐輕粉冰片共黃丹﹐化腐生肌兼止癢鴨蛋淸調痛卽安。

又方﹕旱螺散組成﹕白田螺殼﹝火段﹞﹐三錢﹞輕粉﹝一錢﹞冰片麝香﹝各三分﹞共研細末﹐香油調敷。

【方歌】旱螺散用易生肌﹐潰疳癢痛俱可醫﹐﹝火段﹞螺殼與輕冰麝﹐香油調敷去腐宜。

又方﹕珍珠散組成﹕珍珠黃連﹝末﹞黃柏﹝末﹞定粉輕粉象牙﹝末﹞五倍子﹝炒﹞兒茶沒藥乳香﹝各等分﹞共研極細末﹐先以米泔水洗患處﹐再撒此藥甚效。

【方歌】珍珠散治下疳瘡﹐淸熱除瘀脫腐彊﹐連柏兒茶輕定粉五倍象牙沒乳香。

又方﹕銀粉散組成﹕上好錫六錢﹐火化開﹐入朱砂末二錢﹐攪炒砂枯﹐去砂畱錫﹔再化開﹐投水銀一兩和勻﹐傾出聽用。定粉一兩研極細﹐鋪綿紙上﹐捲成一條﹐一頭點火﹐煨至紙盡爲度﹔吹去紙灰﹐用粉同前錫汞﹐再加輕粉一兩﹐共合一處﹐研成極細末。先以甘艸湯淋洗患處﹐拭漧隨撒。此藥能生肌﹑止痛﹑收斂甚效。

【方歌】銀粉散醫疳腐蝕﹐莖損梅毒爛皆施﹐錫炒朱砂水銀入定輕二粉對研之。

又方﹕回春脫疳散組成﹕黑鉛五錢火化開﹐投水銀二錢五分﹐研不見星爲度﹔再加寒水石三錢五分﹐輕粉二錢五分﹐硼砂一錢﹐共研細末。先以蔥﹑艾﹑花椒﹐煎湯洗患處﹐再撒此藥。

【方歌】回春散先化黑鉛﹐次下水銀要細研﹐寒水硼砂輕粉入下疳蝕爛撒之痊。

又方﹕五寶散組成﹕石鐘乳﹝如乳頭下垂﹐敲破易碎似蜻蜓翅者方眞﹐四錢﹞朱砂﹝一錢﹞珍珠﹝豆腐內煮半柱香時取出﹐二錢﹞冰片﹝一錢﹞琥珀﹝二錢﹞各研極細﹐和一處再研數百轉﹐磁罐密收﹔用藥二錢﹐加飛羅面八錢﹐再研和勻。每用土茯苓一斤﹐水八碗﹐煎至五碗﹐濾去渣﹐作五次﹐每次加五寶散一分和勻。量病上下服﹐日用十次﹔如鼻子腐爛﹐每日土茯苓內加辛夷三錢煎服﹐引藥上行。忌食海腥﹑牛﹑羊﹑鵝肉﹑火酒﹑煎炒﹑房事等件。

【方歌】五寶散朱鐘乳珍﹐冰珀飛羅面細勻﹐楊梅疳瘡結毒證土苓湯調服最神。

又方﹕黃連解毒湯﹝見耳部黑疔﹞蘆薈丸﹝見齒部牙衄﹞龍膽瀉肝湯﹝見腰部纏腰火丹﹞

外科卷下﹨下部

陰虱瘡

【方歌】陰虱瘡虫毛際內﹐肝腎濁熱不潔生﹐瘙癢抓紅含紫點若還梅毒蠟皮形。

【注】此瘡一名八腳虫﹐生於前陰毛際內﹐由肝﹑腎气濁生熱兼淫欲失洗不潔搏滯而成。瘙癢難忍﹐抓破色紅﹐中含紫點。內宜服蘆柏地黃丸﹐外用鍼挑破去虱﹐隨擦銀杏無憂散易愈。若毛際內如豆如餅﹐發癢結如蠟皮者楊梅毒也。卽按楊梅毒治之。

方劑﹕銀杏無憂散組成﹕水銀﹝鉛制﹞輕粉杏仁﹝去皮﹑尖﹐搗膏﹞蘆薈雄黃狼毒﹝各一錢﹞麝香﹝一分﹞除水銀﹑杏仁膏﹐共研篩細﹐再入銀杏同研勻。先以石菖蒲煎湯洗之﹐用鍼挑破去虱﹐隨用油唾調擦﹐使藥气入內﹐愈不復發。切忌牛﹑犬﹑鰲肉。

【方歌】銀杏無憂散止癢﹐熱滯毛際陰虱瘡﹐鉛制水銀輕粉杏蘆薈雄黃狼麝香。

又方﹕蘆柏地黃丸﹝卽六味地黃丸加蘆薈五錢﹐蜜炒黃柏一兩﹐見面部雀斑﹞

外科卷下﹨下部

腎囊癰

【方歌】腎囊紅腫發爲癰﹐寒熱口漧焮痛疼﹐肝腎濕熱流注此失治潰深露睪凶。

【注】此證生於腎囊﹐紅腫焮熱疼痛﹐身發寒熱﹐口漧飲冷由肝﹑腎濕熱﹐下注腎囊而成﹐初起宜服荊防敗毒散汗之﹐外用蔥鹽熬湯燙之﹔寒熱已退﹐宜服淸肝滲濕湯消解之﹔不應者﹐膿勢將成也﹐急服滋陰內托散﹔若气怯食少者﹐宜服托裏透膿湯﹐外用二味拔毒散圈敷腫根。

膿脹痛者﹐用臥鍼鍼之﹐出稠膿者順﹐出腥水者險﹐宜服托裏排膿湯﹐外用琥珀膏貼之﹐俟腫消﹑膿少﹑痛減時﹐用生肌散﹑生肌玉紅膏以生肌斂口。此癰本於肝﹑腎發出﹐以滋陰培補气血爲要。生肌斂口時﹐朝服六味地黃湯﹐暮服人參養榮湯﹐滋補之甚效。此證若失治潰深露睪丸者險﹐然不可棄而不治﹐宜杉木灰托之﹐蘇子葉包之﹐患者仰臥﹐靜以養之﹐或可取效。

方劑﹕淸肝滲濕湯組成﹕黃芩梔子﹝生﹐研﹞當歸生地白芍藥﹝酒炒﹞川芎柴胡花粉龍膽艸﹝酒炒﹐各一錢﹞甘艸﹝生﹞澤瀉木通﹝各五分﹞水二鐘﹐燈心五十寸﹐煎八分﹐食前服。

【方歌】淸肝滲濕消囊癰﹐小水淋漓腫痛攻﹐芩梔四物柴花粉膽艸燈甘瀉木通。

又方﹕滋陰內托散組成﹕當歸熟地白芍藥﹝酒炒﹞川芎﹝各一錢五分﹞穿山甲﹝炙﹐研﹞澤瀉皂刺﹝各五分﹞黃耆﹝一錢五分﹞水二鐘﹐煎八分﹐食前服。

【方歌】滋陰內托將潰劑﹐囊癰欲膿托最宜﹐四物穿山瀉皂刺食前煎服入黃耆。

又方﹕荊防敗毒散﹝見項部腦疽﹞托裏透膿湯﹝見頭部侵腦疽﹞二味拔毒散﹝見腫瘍門﹞托裏排膿湯﹝見項部魚尾毒﹞琥珀膏﹝見頭部髮際瘡﹞生肌散﹑生肌玉紅膏﹑人參養榮湯﹝俱見潰瘍門﹞六味地黃湯﹝卽六味地黃丸攺作煎劑。見面部雀斑﹞

外科卷下﹨下部

腎囊風

【方歌】腎囊風發屬肝經﹐證由風濕外襲成﹐麻癢搔破流脂水甚起疙瘩火燎疼。

【注】此證一名繡球風﹐系腎囊作癢。由肝經濕熱﹐風邪外襲皮裏而成。初起漧燥癢極﹐喜浴熱湯﹐甚起疙瘩﹐形如赤粟﹐麻癢﹐搔破浸淫脂水﹐皮熱痛如火燎者﹐此屬裏熱﹐俱宜龍膽瀉肝湯服之﹐外用蛇牀子湯薰洗之﹐洗後擦狼毒膏甚效。

方劑﹕蛇牀子湯組成﹕威靈仙蛇牀子當歸尾﹝各五錢﹞縮砂殼﹝三錢﹞土大黃苦參﹝各五錢﹞老蔥頭﹝七个﹞水五碗﹐煎數滚﹐傾入盆內﹐先薰﹐候溫浸洗。

【方歌】蛇牀子湯洗囊風﹐止癢消風除濕靈﹐威靈歸尾縮砂殼土大黃與苦參蔥。

又方﹕狼毒膏組成﹕狼毒川椒硫黃檳榔文蛤蛇牀子大風子枯白礬﹝各三錢﹞共研細末﹐用香油一茶鐘煎滚﹐下公豬膽汁一枚和勻調前藥擦患處。

【方歌】狼毒膏擦繡球風﹐濕癢浸淫火燎疼﹐椒硫檳蛤牀風子枯礬豬膽油調成。

又方﹕龍膽瀉肝湯﹝見腰部纏腰火丹﹞

外科卷下﹨下部

婦人陰瘡

【方歌】婦人陰瘡系總名﹐各有形證各屬經。陰挺如蛇脾虛弱陰腫勞傷血分成﹐陰蝕胃虛積郁致﹐陰脫憂思太過生陰﹝頹﹞气血雙虛損﹐隨證施治諸證平。

【注】此證俱生於陰器﹐如陰中挺出一條如蛇形者﹐名爲陰挺由脾經虛弱﹐或產後遇怒受風所致。初宜服逍遙散加荊芥﹑防風﹐次宜朝服補中益气湯倍用升麻﹐晚服龍膽瀉肝湯﹔外以蛇牀子煎湯薰洗之。如陰戶忽然腫而作痛者﹐名爲陰腫﹐又名蚌疽﹐由勞傷血分所致。宜四物湯加丹皮﹑澤瀉﹑花粉﹑柴胡服之﹐或服秦艽湯﹔外用艾葉一兩﹐防風六錢﹐大戟五錢﹐煎湯薰洗。如陰器外生疙瘩﹐內生小虫作癢者﹐名爲陰蝕﹐又名﹝匿﹞瘡﹐由胃虛積郁所致。值四物湯加石菖蒲﹑龍膽艸﹑黃連﹑木通服之﹔若寒熱與虛勞相似者﹐虫入臟腑也﹐宜逍遙散吞送蘆薈丸﹐早晚各一服﹐外以濕癢湯薰洗﹐次以銀杏散塞入陰中﹐殺虫止癢。如陰戶開而不閉﹐癢痛出水者名爲陰脫﹐由憂思太過所致。宜逍遙散或歸脾湯俱加柴胡﹑梔子﹑白芍﹑丹皮服之﹔由產後得者﹐補中益气湯加五味子﹐醋炒白芍服之﹐外俱用荊芥﹑枳殼﹑訶子﹑文蛤﹐大劑煎湯薰洗。如子宮脫出﹐名爲陰﹝頹﹞俗名﹝頹﹞葫蘆﹐由气血俱虛所致。宜補中益气湯去柴胡﹐倍用升麻加益母艸服之﹐外以蓖麻子肉﹐搗爛貼頂心﹐再用枳殼半斤煎湯薰洗。由思欲不遂﹐肝气鬱結而成者﹐必先於小便似有堵塞之意﹐因而努力﹐久之隨努而下。令穩婆扶正葫蘆﹐令患婦仰臥﹐以枕墊腰﹐吹嚏藥收之。收入卽緊閉陰器﹐隨以布帛將腿縛定﹐內仍服補中益气湯自愈。

方劑﹕秦艽湯組成﹕秦艽﹝六錢﹞石菖蒲當歸﹝各三錢﹞蔥白五个﹐水二鐘﹐煎一鐘﹐食前服。

【方歌】秦艽湯治蚌疽生﹐腫痛能除效可徵﹐石菖蒲與當歸片食前蔥白水煎成。

又方﹕﹝塌﹞癢湯組成﹕苦參狼毒蛇牀子當歸尾威靈仙﹝各五錢﹞鶴虱艸﹝一兩﹞用河水十碗﹐煎數滚﹐濾去渣﹐貯盆內﹐乘熱先薰待溫投公豬膽汁二﹑三枚﹐和勻洗之甚效。

【方歌】濕癢殺虫療陰蝕﹐熬湯薰洗不宜遲﹐苦參狼毒牀歸尾豬膽威靈鶴虱施。

又方﹕銀杏散組成﹕輕粉雄黃水銀﹝鉛制﹞杏仁﹝生用﹐各一錢﹞上各研﹐共和一處再勻﹐每用五分﹐棗肉一枚和丸用絲綿包裹﹐綿紮緊﹐將藥入陰內﹐畱綫頭在外﹐如小解時﹐將藥取出﹐解完復入內。一日一換﹐四﹑五个自愈。

【方歌】銀杏散醫熱下侵﹐輕粉雄黃制水銀﹐杏仁棗肉綿包裹陰癢生瘡用有神。

又方﹕逍遙散﹝見背部上搭手﹞歸脾湯﹝見乳部乳中結核﹞補中益气湯﹝見潰瘍門﹞龍膽瀉肝湯﹝見腰部纏腰火丹﹞四物湯﹝見耳部耳疳﹞蘆薈丸﹝見齒部牙衄﹞

外科卷下﹨臀部

鸛口疽

【方歌】鸛口疽生尻尾尖﹐經屬督脈濕痰源﹐腫如魚肫潰鸛嘴少壯易愈老難痊。

【注】此證一名銳疽﹐生於尻尾骨尖處。初腫形如魚肫﹐色赤堅痛﹐潰破口若鸛嘴﹐屬督脈經﹐由濕痰流結所致。朝寒暮熱﹐夜重日輕﹐潰出稀膿爲不足﹔或流稠膿鮮血爲有餘。少壯可愈﹐老弱難斂﹐易於成漏。初起宜滋陰除濕湯以和之﹔已成不得內消者﹐用和气養榮湯以托之﹔气血虛弱﹐潰而斂遲者﹐滋腎保元湯以補之。若失治久而不斂者﹐宜服先天大造丸﹐兼服琥珀蠟礬丸﹐久久收斂。外治法按癰疽腫瘍﹑潰瘍門。

方劑﹕滋陰除濕湯組成﹕當歸熟地川芎白芍﹝酒炒﹐各一錢﹞陳皮柴胡知母貝母﹝去心﹐研﹞黃芩﹝各八分﹞澤瀉地骨皮甘艸﹝生﹐各五分﹞水二鐘﹐姜三片﹐煎八分﹐食前服。

【方歌】滋陰除濕鸛口疽﹐退熱消痰初起宜﹐四物陳柴知母艸澤瀉黃芩地骨皮。

又方﹕和气養榮湯組成﹕人參白術﹝土炒﹞白茯苓丹皮陳皮熟地當歸黃耆﹝各一錢﹞沈香甘艸﹝炙﹐各五分﹞水二鐘﹐煎八分﹐食前服。

【方歌】和气養榮托銳疽﹐將膿煎服潰更宜﹐四君丹皮陳熟地當歸沈香共黃耆。

又方﹕滋腎保元湯組成﹕人參白術﹝土炒﹞白茯苓當歸身熟地黃耆山萸肉丹皮杜仲﹝各一錢﹞肉桂附子﹝制﹞甘艸﹝炙﹐各五分﹞水二鐘﹐姜三片﹐紅棗二枚﹑建蓮子七个去心﹐煎八分﹐食前服。

【方歌】滋腎保元潰後虛﹐斂遲膿淸水淋漓﹐十全大補除芎芍山萸附子牡丹皮。

又方﹕先天大造丸組成﹕人參白術﹝土炒﹞當歸身白茯苓菟絲子枸杞黃精牛膝﹝各二錢﹞補骨脂﹝炒﹞骨碎補﹝去毛﹐微炒﹞巴戟肉遠志﹝去心﹐各一兩﹞廣木香靑鹽﹝各五錢﹞丁香﹝以上共研末﹐三錢﹞熟地﹝酒煮﹐搗膏﹐四兩﹞仙茅﹝浸去赤汁﹐蒸熟﹐去皮﹐搗膏﹞何首烏﹝去皮﹐黑豆同煮﹐去豆﹐搗膏﹞膠棗肉﹝搗膏﹐各二兩﹞肉蓯蓉﹝去鱗並內膜﹐酒浸搗膏﹞紫河車﹝白酒煮爛搗膏﹐一具以上六膏共入前藥末內﹞上爲細末﹐搗膏共合一處﹐再加煉過白蜂蜜爲丸如梧桐子大。每服七十丸﹐空心溫酒送下。

【方歌】先天大造補气血﹐專治癰疽潰後虛﹐膿水淸稀難收斂參術歸苓地首烏。補骨靑鹽骨碎補﹐枸杞黃精遠菟絲巴戟仙茅丁木棗﹐河車牛膝蓯蓉俱。

又方﹕琥珀蠟礬丸﹝見腫瘍門﹞

外科卷下﹨臀部

坐馬癰

【方歌】坐馬癰屬督脈經﹐尻尾略上濕熱凝﹐髙腫速潰稠膿順漫腫潰遲紫水凶。

【注】此證生於尻尾略上﹐屬督脈經﹐由濕熱凝結而成。髙腫潰速膿稠者順﹔若漫腫潰遲出紫水者險。虛人患此﹐易於成漏。初宜艾壯隔蒜片灸之﹐以宣通結滯﹐令其易潰易斂﹐內服之藥﹐與鸛口疽同。潰後內外俱按癰疽潰瘍門。

又方﹕隔蒜灸法﹝見首卷灸法﹞

外科卷下﹨臀部

臀癰

【方歌】腎癰證屬膀肪經﹐堅硬悶腫濕熱凝﹐肉厚之處遲潰斂最宜紅活髙腫疼。

【注】此證屬膀胱經濕熱凝結而成。生於臀肉厚處﹐腫﹑潰﹑斂俱遲慢。初宜隔蒜片艾灸﹐服仙方活命飲消之﹔不應者﹐卽服透膿散﹐膿熟鍼之。潰後﹐內外治法俱按癰疽潰瘍門。

方劑﹕隔蒜灸法﹝見首卷灸法﹞仙方活命飲﹑透膿散﹝俱見腫瘍門﹞

外科卷下﹨臀部

上馬癰﹑下馬癰

【方歌】上馬癰與下馬癰﹐上左下右折紋生﹐膀胱濕熱憂憤起黑陷屬重髙腫輕。

【注】此證生於臀肉之下折紋中﹐屬膀胱經濕熱﹐又兼七情不和﹐憂憤凝滯而成。初起如粟﹐黃膿小皰﹐漸生焮痛寒熱往來﹐髙腫紅亮爲輕﹐平陷黑硬爲重。初服荊防敗毒散以退寒熱﹐次服內托羌活湯﹔膿勢將成﹐服托裏透膿湯。其餘內外治法﹐俱按癰疽潰瘍門。

方劑﹕內托羌活湯組成﹕羌活黃柏﹝酒炒﹐各二錢﹞黃耆﹝一錢五分﹞當歸尾陳皮﹝髙﹞本連翹蒼術﹝炒﹞甘艸﹝炙﹞防風﹝各一錢﹞肉桂﹝三分﹞水一鐘﹐酒半鐘﹐煎八分﹐食前服。

【方歌】內托羌活宣堅硬﹐燥濕能托臀下癰﹐歸黃陳柏同甘艸蒿本連翹蒼桂風。

又方﹕荊防敗毒散﹝見項部腦疽﹞托裏透膿湯﹝見頭部侵腦疽﹞

外科卷下﹨臀部

湧泉疽

【方歌】湧泉疽生尻骨前﹐形如伏鼠腫痛堅﹐督脈濕熱潰破險少壯易愈老弱難。

【注】此證生尻骨之前長彊穴﹐屬督脈經首穴﹐由濕熱凝結而成。初腫堅硬疼痛﹐狀如伏鼠﹐十日可刺。得白膿者順潰遲靑膿者險﹐紫黑水者逆。內治法同鸛口疽﹐外治潰後﹐按癰疽潰瘍門。少壯者得此易愈﹐老年气衰弱者多成冷漏難痊。

外科卷下﹨臀部

髒毒

【方歌】髒毒毒注在肛門﹐內外虛實各有因﹐醇酒厚味兼辛苦外屬陽分內屬陰。

【注】此證有內外﹑陰陽之別。發於外者﹐由醇酒厚味﹐勤勞辛苦﹐蘊注於肛門﹐兩旁腫突﹐形如桃李﹐大便祕結小水短赤﹐甚者肛門重墜緊閉﹐下气不通﹐刺痛如錐脈數有力﹐多實多熱﹐屬陽易治﹐宜服一煎散﹐通利二便﹐菩提露搽之﹔腫痛仍前﹐不全退者﹐膿將成也﹐宜服托裏透膿湯﹔膿脹痛鍼之﹔膿出之後﹐治同潰瘍門。

發於內者﹐兼陰虛濕熱﹐下注肛門﹐內結壅腫﹐刺痛如錐﹐大便虛閉﹐小水淋漓﹐寒熱往來﹐遇夜尢甚﹐脈數微細﹐爲虛爲濕﹐屬陰難治﹐宜服五灰散﹐膿毒自然潰出﹔膿生遲者﹐服十全大補湯托之﹐潰後按潰瘍門。

方劑﹕一煎散組成﹕當歸尾穿山甲﹝炙﹐研﹞甘艸﹝生﹞桃仁泥皂角刺﹝各二錢﹞川黃連﹝一錢五分﹞枳殼﹝麩炒﹞檳榔天花粉烏藥赤芍生地白芷﹝各一錢﹞元明粉大黃﹝各三錢﹞紅花﹝五分﹞水二鐘﹐浸一宿﹐次早煎一滚﹐空心服﹐俟行三﹑四次﹐以稀粥補之。

【方歌】一煎散消髒毒方﹐歸甲甘連桃枳榔﹐天花皂刺紅烏藥芍地元明芷大黃。

又方﹕菩提露組成﹕熊膽﹝三分﹞冰片﹝一分﹞涼水一茶匙﹐調化開﹐搽於患處甚效。

【方歌】菩提露消積熱痛﹐髒毒堅疼焮腫增﹐水調熊膽加冰片搽於患處毒漸輕。

又方﹕五灰散組成﹕血管鵝毛血餘蜈蚣穿山甲生鹿角﹝各燒存性﹞各等分研細﹐共合勻﹐每服五錢﹐空心溫黃酒調下

【方歌】五灰散用鵝管毛﹐血餘蜈甲鹿角燒﹐髒毒腫痛肛門內每服五錢黃酒調。

又方﹕托裏透膿湯﹝見頭部侵腦疽﹞十全大補湯﹝見潰瘍門﹞

外科卷下﹨臀部

痔瘡

【方歌】痔瘡形名亦多般﹐不外風濕燥熱源﹐肛門內外俱可發潰久成漏最難痊。

【注】此證系肛門生瘡﹐有生於肛門內者﹐有生於肛門外者。

初起成﹝畾﹞﹐不破者爲痔﹐易治﹔破潰而出膿血﹐黃水浸淫﹐淋瀝久不止者爲漏﹐難痊。斯證名因形起﹐其名𨿽有二十四種﹐總不外乎醉飽入房﹐筋脈橫解﹐精气脫泄﹐熱毒乘虛下注﹔或憂思太過﹐蘊積熱毒﹐憤郁之气﹐致生風﹑濕﹑燥﹑熱﹐四气相合而成。如結腫脹悶成塊者﹐濕盛也﹔結腫痛如火燎﹐二便閉者﹐大腸﹑小腸熱盛也﹔結腫多癢者﹐風盛也﹔肛門圍繞﹐折紋破裂便結者﹐火燥也﹔初俱服止痛如神湯消解之﹐外俱用菩提露或田螺水點之。若堅硬者﹐以五倍子散﹐唾津調塗之﹐兼用朴硝﹑蔥頭煎湯洗之。頂大蒂小者﹐用藥綫勒於痔根﹐每日緊綫﹐其痔枯落﹐隨以月白珍珠散撒之收口﹔又有頂小蒂大者﹐用枯痔散枯之。內痔不出者用喚痔散塡入肛門﹐其痔卽出﹔隨以朴硝﹑蔥頭煎湯洗之。又有因勤苦勞役﹐負重遠行﹐以致气血交錯而生痔者﹐俱用止痛如神湯加減服之。又有血箭痔﹐生肛門或裏或外﹐堵塞墜腫﹐每逢大便用力﹐則鮮血急流如箭﹔不論糞前糞後﹐由腸胃風熱﹐而兼暴怒成之。初服生熟三黃丸﹐若唇白﹐面色痿黃﹐四肢無力﹐屬气血兩虛宜十全大補湯倍川芎﹑參﹑耆服之﹐外用自己小便洗之童便熱洗亦可﹐其血自。亦有腸風下血﹐點滴而出糞前者﹐宜防風秦艽湯﹔糞後出血者﹐爲酒毒﹐宜服苦參地黃丸。效後必多服髒連丸二﹑三料除根。又有產後用力太過而生痔者﹐宜補中益气湯加桃仁﹑紅花﹑蘇木服之。又有久瀉﹑久痢而生痔者﹐宜補中益气湯加槐花﹑皂莢子﹝火段﹞末服之。如痔已通腸﹐污從漏孔出者用胡連追毒丸酒服之﹔服後膿水反多者﹐藥力到也勿以爲懼。如漏有管者﹐用黃連閉管丸服之﹐可代鍼刀藥綫之力。凡痔未破已破及成漏者﹐俱用卻毒湯燙洗或用喇叭花煎湯﹝喇叭花卽土地黃苗﹞﹐日洗二次﹐兼戒房勞﹑河豚﹑海腥﹑辛﹑辣﹑椒﹑酒等物。有久患痔而後咳嗽者﹐取效甚難﹔久病咳嗽而後生痔者﹐多致不救。

方劑﹕止痛如神湯組成﹕秦艽﹝去苗﹞桃仁﹝去皮﹑尖﹐研﹞皂角子﹝燒存性﹐研﹐各一錢﹞蒼術﹝米泔水浸﹐炒﹞防風﹝各七分﹞黃柏﹝酒炒﹐五分﹞當歸尾﹝酒洗﹞澤瀉﹝各三分﹞檳榔﹝一分﹞熟大黃﹝一錢二分﹞上除桃仁﹑皂角子﹑檳榔﹐用水二鐘﹐將羣藥煎至一鐘﹔再入桃仁﹑皂角子﹑檳榔﹐再煎至八分。空心熱服﹐待少時以美膳壓之﹐不犯胃也。忌生冷﹑五辛﹑火酒﹑硬物﹑大料﹑濕面之類。

如腫有膿﹐加白葵花﹝去蕊心﹞五朵﹐靑皮五分木香三分﹐則膿從大便出也。如大便祕甚﹐倍大黃加麻仁﹑枳實。如腫甚﹐倍黃柏﹑澤瀉﹐加防己﹑豬苓﹑條芩。如痛甚﹐加羌活﹑郁李仁。如癢甚﹐倍防風﹐加黃耆﹑羌活﹑麻黃﹑﹝髙﹞本﹑甘艸。如血下﹐倍黃柏多加地楡﹑槐花﹑荊芥穗﹑白芷。如小便澀數不通者加赤茯苓﹑車前子﹑燈心﹑扁蓄。

【方歌】止痛如神諸痔瘡﹐風濕燥熱總能防﹐歸柏桃榔皂角子蒼術艽風澤大黃。

又方﹕田螺水組成﹕大田螺一枚﹐用尖刀挑起螺厴﹐入冰片末五釐﹐平放磁盤內﹔待片時﹐螺竅內滲出漿水﹐用雞翎蘸點患處﹐勤勤點之﹐其腫自然消散。

【方歌】田螺水點痔瘡效﹐冰片裝入田螺竅﹐少時化水取點瘡止痛消腫有奇妙。

又方﹕五倍子散組成﹕用川文蛤大者一枚﹐敲一小孔﹐用陰榦荔枝艸﹐揉碎塞入文蛤內令滿﹐用紙塞孔﹐濕紙包﹐煨片時許﹐取出去紙﹐研爲細末。每一錢加輕粉三分﹐冰片五釐﹐共研極細末﹐唾津調塗患處。

【方歌】五倍子散痔痛墜﹐堅硬腫疼立刻揮﹐輕粉冰片各研細荔枝艸入蛤中煨。

又方﹕藥綫組成﹕芫花﹝五錢﹞壁錢﹝二錢﹞用白色細衣綫三錢﹐用芫花﹑壁錢用水一碗﹐盛貯小磁罐內﹐慢火煮至湯幹爲度﹐取綫陰漧。凡遇痔瘡癭癅﹐頂大蒂小之證﹐用綫一根﹐患大者二根﹐雙扣緊紮患處﹐兩頭畱綫﹐日漸緊之﹐其患自然紫黑﹐冰冷不熱爲度。輕者七日﹐重者十五日後必枯落﹐以月白珍珠散收口甚效。

【方歌】藥綫芫花共壁錢﹐再加白扣綫同煎﹐諸痔癭癅系根處生似蕈形用此捐。

又方﹕枯痔散組成﹕天靈蓋﹝用童子者佳。又用靑綫水將天靈蓋浸片時﹐撈出以火﹝火段﹞紅﹐再入靑綫水以淬之﹐如此七次﹐淨用﹐四錢﹞砒霜﹝一兩﹞白礬﹝生﹐二兩﹞輕粉﹝四錢﹞蟾酥﹝二錢﹞共爲極細末﹐入小新鐵鍋內﹐上用粗磁碗密蓋﹐鹽泥封固﹐炭火﹝火段﹞至二炷香﹐待冷揭開碗﹐將藥研末﹐搽痔上。每日辰﹑午﹑申三時﹐用溫水洗淨患處上藥三次﹐上至七﹑八日﹐其痔枯黑堅硬﹐住藥裂縫待其自落。

【方歌】枯痔天靈蓋﹝火段﹞淬﹐砒礬輕粉共蟾酥﹐入鍋碗蓋泥固﹝火段﹞﹐痔瘡新久搽皆除。

又方﹕喚痔散組成﹕枯白礬﹝五分﹞食鹽﹝炒﹐三分﹞艸烏﹝生﹞刺蝟皮﹝火段﹞﹐存性﹐各一錢﹞麝香﹝五分﹞冰片﹝二分﹞共研細末﹐先用溫水洗淨肛門﹐隨用唾津調藥三錢塡入肛門﹐片時卽出。

【方歌】喚痔散把內痔呼﹐刺蝟皮鹽麝艸烏﹐冰片枯礬同研細津調塡入片時出。

又方﹕生熟三黃湯組成﹕生地熟地﹝各一錢五分﹞黃連黃柏黃芩人參蒼術﹝米泔水浸﹐炒﹞白術﹝土炒﹞厚朴﹝姜制﹞當歸身陳皮﹝各一錢﹞地楡防風澤瀉甘艸﹝生﹐各六分﹞烏梅﹝二个﹞水二鐘﹐煎八分﹐食前服。

【方歌】生熟三黃連柏參﹐蒼芩厚術共歸陳﹐楡風澤瀉烏梅艸專醫血箭痔如神。

又方﹕防風秦艽湯組成﹕防風秦艽當歸生地白芍﹝酒炒﹞川芎赤茯苓連翹﹝去心﹐各一錢﹞梔子﹝生﹐研﹞蒼術﹝米泔水浸﹐炒﹞槐角白芷地楡枳殼﹝麩炒﹞檳榔甘艸﹝生﹐各六分﹞水二鐘﹐煎至八分﹐食前溫服。如便祕者加大黃。

【方歌】防風秦艽治腸風﹐墜腫津血最止疼﹐四物梔蒼槐角芷地楡枳艸翹檳苓。

又方﹕苦參地黃丸組成﹕苦參﹝切片﹐酒浸濕﹐蒸曬九次爲度﹐炒黃﹐爲末﹐淨一斤﹞生地黃﹝酒浸一宿﹐蒸熟搗爛﹐和入苦參末內﹐四兩﹞加煉過蜂蜜爲丸﹐如梧桐子大。每服三錢﹐白滚水送下﹐或酒下亦可﹐日服二次。

【方歌】苦參地黃糞後紅﹐皆因酒毒熱來攻﹐二味酒蒸蜂蜜煉爲丸水送最有功。

又方﹕髒連丸組成﹕黃連﹝研淨末﹐八兩﹞公豬大腸﹝水洗淨﹐肥者一段﹐長一尺二寸﹞上二味﹐將黃連末裝入大腸內﹐兩頭以綫紮緊﹐放砂鍋內﹐下煮酒二斤半﹐慢火熬之﹐以酒幹爲度﹔將藥腸取起﹐共搗如泥﹐如藥濃再曬一時許﹐復搗爲丸﹐如梧桐子大。每服七十丸﹐空心溫酒送下﹐久服除根。

【方歌】髒連丸用川黃連﹐研入豬腸煮酒煎﹐搗爛爲丸溫酒服便血肛門墜腫痊。

又方﹕胡連追毒丸組成﹕胡黃連﹝切片﹐薑汁拌炒﹐研末﹞刺蝟皮﹝炙﹐切片﹐再炒黃﹐研末﹐各一兩﹞麝香﹝研細﹐二分﹞共和一處研勻﹐軟飯爲丸﹐如麻子大。每服一錢食前溫酒送下。

【方歌】胡連追毒丸醫痔﹐成漏通腸服最宜﹐連麝蝟皮飯丸服排盡瘀膿換好肌。

又方﹕黃連閉管丸組成﹕胡黃連﹝淨末﹐一兩﹞穿山甲﹝香油內炸黃﹞石決明﹝火段﹞槐花﹝微炒﹐各五錢﹞共研細末﹐煉蜜爲丸﹐如麻子大。每服一錢﹐空心淸米湯送下。早晚服二次﹐至重者不過四十日而愈。

如漏四邊有硬肉突起者﹐加僵蠶二十條﹐炒研末入藥內。乃徧身諸般漏證﹐服此方皆可有效。

【方歌】黃連閉管丸穿山﹐石決槐花共細研﹐能除漏管米湯送蜜丸麻子大一般。

又方﹕卻毒湯組成﹕瓦松馬齒莧甘艸﹝生﹐各五錢﹞川文蛤川椒蒼術防風蔥白枳殼側柏葉﹝各三錢﹞焰硝﹝一兩﹞水五碗﹐煎三碗。先薰後洗﹐日用三次。

【方歌】卻毒湯洗痔漏效﹐瓦松甘艸蛤川椒﹐齒莧蒼風蔥枳殼柏葉同熬加焰硝。

又方﹕菩提露﹝見髒毒﹞月白珍珠散﹑十全大補湯﹑補中益气湯﹝俱見潰瘍門﹞

外科卷下﹨臀部

坐板瘡

【方歌】坐板瘡在臀腿生﹐形如黍豆癢焮疼﹐暑濕熱毒凝肌肉初宜燙洗油拈烘。

【注】此證一名風疳﹐生於臀腿之間﹐形如黍豆﹐色紅作癢甚則焮痛﹐延及穀道﹐勢如火燎。由暑令坐日曬几凳或久坐陰濕之地﹐以致暑濕熱毒﹐凝滯肌肉而成。初宜芫花﹑川椒﹑黃柏熬湯燙洗卽消﹔或毒盛癢痛仍不止者宜用油缸靑布三指寬一條﹐香油調雄黃末一錢﹐攤於布上﹐拌之燃著﹐吹滅焰頭﹐向瘡烘之﹐其癢痛卽止甚效。

外科卷下﹨股部

附骨疽﹑咬骨疽

【方歌】附骨大腿外側生﹐在腿裏側咬骨名﹐體虛寒濕乘虛入寒熱往來不焮紅﹐痛甚徹骨難屈轉﹐寒濕化熱腫胖形。

蒜灸起皰無皰逆。潰後最忌敗漿膿。

【注】此二證生於大腿裏外。外側屬足三陽經﹐裏側屬足三陰經﹐附骨疽生於大腿外側﹐咬骨疽生於大腿裏側。由體虛之人﹐露臥風冷﹐浴後乘涼﹐寒濕侵襲﹐或房欲之後蓋覆單薄﹐寒邪乘虛入裏﹐遂成斯疾。初覺寒熱往來如同感冒風邪﹐隨後筋骨疼痛﹐不熱不紅﹐甚則痛如錐刺﹐筋骨不能屈伸動轉﹐經久陰極生陽﹐寒郁爲熱熱甚腐肉爲膿﹐外形腫胖無頭﹐皮色如常﹐漸透紅亮一點﹐內膿已成。凡治此證﹐初起寒熱往來﹐覺痛時輕者卽服萬靈丹﹐重者服五積散加牛膝﹑紅花﹐痛處用雷火鍼鍼之﹐發汗散寒﹐通行經絡﹔膿成開之。潰後余治俱按潰瘍門。

又有漫腫疼痛﹐發於尻臀部位者﹐宜服內托羌活湯。又有發於腿之裏側近膝者﹐屬足太陰脾﹑足厥陰肝二經部位﹐宜服內托黃耆湯。又有發於腿外側者﹐屬足少陽膽經部位﹐宜內托酒煎湯。又有發於腿之正面者﹐屬陽明胃經部位﹐頭痛昏眩﹐嘔吐不食﹐胸膈不利﹐心煩熱悶者﹐宜服茯苓佐經湯。又有發於腿之裏側﹐屬太陰脾經部位﹐骨節焮痛﹐四肢拘急﹐自汗短气﹐小水不利﹐手足浮腫者﹐宜服附子六物湯。又有發於腿之後面﹐屬足太陽膀胱經部位﹐腿足攣痺﹐關節重痛﹐憎寒發熱﹐無汗惡寒﹐或兼惡風頭痛者﹐宜服麻黃佐經湯。又有三陰不足﹐外邪過盛﹐大腿通腫﹐皮色不變﹐疼痛日增﹐不消不潰者﹐此屬虛寒骨冷﹐急服大防風湯﹐補虛逐寒﹔日久消之不應者﹐勢欲作膿﹐外用隔蒜片灸之起皰﹐艾爆有聲爲吉﹔灸之無皰﹐骨中不覺熱者屬逆。灸後宜服十全大補湯加牛膝﹑羌活﹑防己﹐或八珍湯加附子補托之。膿成脹痛﹐鍼之出粘白膿爲順﹔若出白漿水或豆汁者﹐俱爲敗漿﹐終屬險候。數證潰後﹐內外治法﹐亦俱按癰疽潰瘍門。

以上之證﹐皆由沈寒痼冷中來﹐外敷內服﹐不可用苦寒損脾泄气等藥﹐犯之必至气血冰凝﹐內肉瘀腐﹐日久化爲污水﹐不治之證也。按《準繩》等書云﹕傷寒汗後余邪成流注﹐流注之壞證成附骨疽。夫汗後流注易愈惟失治乃爲壞證﹐不能復生﹐似不能變成附骨疽。況附骨疽系調治可愈之證﹐若果數變之後﹐則壞而又壞矣﹗又豈能復有成功乎﹖是流注壞證變成附骨之說﹐存而不論可也。

方劑﹕雷火神鍼組成﹕蘄艾﹝三錢﹞丁香﹝五分﹞麝香﹝二分﹞藥與艾揉和﹐用夾紙一張﹐將藥平鋪紙上﹐用力實捲如指粗大﹐收貯。臨用以紙七層﹐平放患處﹐將鍼點著一頭﹐對患向紙捺實﹐待不痛方起鍼。病甚者再鍼一次。七日後﹐火瘡大發﹐其功甚效。

【方歌】雷火神鍼攻寒濕﹐附骨疽痛鍼之宜﹐丁麝二香共蘄艾燃鍼痛處功效奇。

又方﹕內托黃耆湯組成﹔黃耆﹝鹽水拌﹐炒﹞當歸木瓜連翹﹝去心﹞柴胡﹝各一錢﹞羌活肉桂生地黃柏﹝各五分﹞酒﹑水各一鐘﹐煎一鐘﹐空心熱服。

【方歌】內托黃耆歸木瓜﹐羌柴翹桂地柏加﹐疽生膝股肝脾位酒水煎之服最佳。

又方﹕內托酒煎湯組成﹕當歸黃耆﹝各二錢﹞柴胡﹝一錢五分﹞大力子連翹﹝去心﹞肉桂﹝各一錢﹞升麻黃柏甘艸﹝各五分﹞酒﹑水各一鐘﹐煎一鐘﹐食前服。

【方歌】內托酒前寒濕凝﹐腿外少陽附骨生﹐歸耆大力柴翹桂升柏甘加酒水靈。

又方﹕茯苓佐經湯組成﹕白茯苓蒼術﹝米泔水炒﹞陳皮白術﹝土炒﹞半夏﹝制﹐各一錢﹞厚朴﹝姜炒﹞木瓜柴胡藿香澤瀉葛根甘艸﹝各五分﹞生薑三片﹐水二鐘﹐煎八分﹐食前服。

【方歌】茯苓佐經足陽明﹐腿而焮疼煩熱乘﹐平胃木瓜柴術半藿瀉加姜葛引經。

又方﹕附子六物湯組成﹕附子甘艸﹝各一錢﹞防己白術﹝土炒﹞白茯苓桂枝﹝各八分﹞生薑三片﹐水二鐘﹐煎八分﹐食遠服。

【方歌】附子六物風寒濕﹐流注脾經須服之﹐四肢拘急骨節痛防己術甘苓桂枝。

又方﹕麻黃佐經湯組成﹕麻黃蒼術﹝米泔水浸﹐炒﹞防風防己羌活白茯苓葛根﹝各一錢﹞桂心甘艸﹝生﹞細辛﹝各五分﹞生薑三片﹐紅棗肉二枚﹐水二鐘﹐煎八分﹐食前服。

【方歌】麻黃佐經足太陽﹐風寒濕注本經傷﹐蒼術二防羌活桂苓甘細葛棗生薑。

又方﹕大防風湯組成﹕人參﹝二錢﹞防風白術﹝土炒﹞黃耆牛膝杜仲當歸熟地白芍﹝酒炒﹞川芎羌活甘艸附子﹝制﹐各一錢﹞生薑三片﹐水二鐘﹐煎八分﹐食前服。

【方歌】大防風療寒邪傷﹐附骨疽腫色如常﹐參術黃耆牛膝仲四物羌甘附子姜。

又方﹕萬靈丹﹝見腫瘍門﹞內托羌活湯﹝見臀部上馬癰﹞隔蒜灸法﹝見首卷灸法﹞十全大補湯﹑八珍湯﹝見潰瘍門﹞五積散﹝見內癰部腎癰﹞

外科卷下﹨股部

股陰疽

【方歌】股陰疽發大股中﹐陰囊之側堅腫疼﹐七情不和憂憤致潰後纏綿功難成。

【注】此證一名赤施﹐發生於股內合縫下近陰囊之側﹐因偏在厥陰經﹐故名大股也。堅硬漫腫木痛﹐由七情不和﹐憂思憤郁﹐凝結而成。因在陰經﹐起長﹑潰膿﹐俱屬遲緩潰後尢見纏綿﹐收斂成功者甚少。初起與附骨疽治法同﹐腫潰俱按癰疽腫瘍﹑潰瘍門。

外科卷下﹨股部

橫玄疽﹑陰疽

【方歌】橫玄疽左陰疽右﹐股內合縫腫硬疼﹐痛牽睪丸長蛤樣三陰七情郁滯凝。

【注】此二證俱生股內合縫折紋間﹐左爲橫玄疽﹐右爲陰疽屬三陰經﹐由七情郁滯凝結而成。漫腫堅硬時疼﹐甚則痛牽睪丸﹐上及少腹﹐形長如蛤。一兩月方能潰破﹐其膿深可知﹐破後膿稠可愈﹐敗漿最難斂口﹐久必成漏。

初治同附骨疽﹐潰按癰疽潰瘍門。若膿水淋瀝﹐日久有生虫者﹐形類蛔虫﹐亦系膿深郁久之所化也﹐屬逆。

外科卷下﹨股部

伏兔疽

【方歌】伏兔穴處忌生疽﹐腫硬鍼灸不相宜﹐疼痛徹心寒熱作胃火毒滯潰難醫。

【注】經云﹕伏兔不宜生瘡。蓋伏兔乃胃經穴道﹐在膝蓋之上六寸正中﹐用力大如掌﹐一堆髙肉處﹐禁用鍼灸。始發寒熱交作﹐疼痛徹心﹐由胃火毒滯而成。潰後最難收斂初治同附骨疽﹐潰按潰瘍門。

外科卷下﹨股部

股陽疽﹑環跳疽

【方歌】股陽疽生股外側﹐內搏於骨不變色﹐環跳疽腫腿難伸俱由風濕寒凝結。

【注】股陽疽生於股外側﹐胯尖之後﹐其毒內搏骨節﹐膿深至骨﹐故漫腫不變色也。環跳疽生胯骨節間之環跳穴﹐所以腰難屈伸﹐漫腫隱痛也。此二證皆由風﹑濕﹑寒凝結而成。屬足少陽膽經。初起宜服黃狗下頦方﹐更刺委中穴出黑血﹐其腿卽能轉動。若漫腫大痛者﹐俱宜服內托黃耆湯﹔痛而筋攣者﹐萬靈丹汗之﹔痛止換服神應養眞丹。徧身走注作痛﹐兩腳面胖腫者﹐亦服萬靈丹汗之﹔痛止則宜服大防風湯倍加參﹑術﹑歸﹑耆等藥宣消之。

若時時跳痛將潰﹐宜托裏透膿湯服之﹔潰後膿淸稀者宜十全大補湯加牛膝﹐外以豆豉餅灸之。瘡口紫陷者十全大補湯加附子服之﹐外換附子餅灸之。食少者﹐胃弱也﹐諸虛皆稟於脾胃﹐宜香砂六君子湯減去砂仁加當歸服之。俟胃口彊盛﹐仍服十全大補湯。潰而反痛者气血虛也﹐治宜峻補。始終外治法﹐俱按癰疽腫瘍﹑潰瘍門。但環跳疽潰破﹐多成踵疾。

方劑﹕黃狗下頦方組成﹕黃狗下頦﹝連舌﹑皮毛劈下﹐入罐內鹽泥固封﹐鐵盞蓋口﹐﹝火段﹞一炷香﹐覺煙淸卽止。務宜存性﹐娶出色黑如炭爲度。若帶白色﹐其性已過﹐則無用矣。用時研極細末用下頦﹐宜於屠家已殺者制用﹐若生取特殺﹐恐反招不祥﹞豌豆粉白蘞末三味各等分﹐共和勻﹐每服五錢﹐溫黃酒空心調服外以此藥用香油調敷患處。服藥之後﹐出臭汗及熟睡爲準。

【方歌】黃狗下頦連舌皮﹐入罐泥封火﹝火段﹞宜﹐豌豆粉研加白蘞﹐酒調臀腿疽盡醫。

又方﹕內托黃耆湯﹑大防風湯﹝俱見附骨疽﹞萬靈丹﹝見腫瘍門﹞神應養眞丹﹝見頭部遊風﹞托裏透膿湯﹝見頭部侵腦疽﹞十全大補湯﹑香砂六君子湯﹝俱見潰瘍門﹞附子餅﹝見首卷灸法﹞

外科卷下﹨股部

肚門癰﹑箕門癰

【方歌】肚門癰在股肚生﹐股內近膝箕門癰﹐二證紅腫焮熱痛膀胱脾經濕熱成。

【注】此二證俱屬濕熱凝結而成。肚門癰生於大腿肚﹐屬足太陽膀胱經﹔箕門癰生於股內近膝﹐屬足太陰脾經。初起紅腫焮痛者﹐宜服神授衛生湯﹔若焮腫便祕﹐煩躁之冷脈數者﹐熱淫於內也﹐宜內疏黃連湯﹐或雙解貴金丸下之﹔若腫痛寒熱﹐脈沈而無力﹐胸腹脹滿﹐飲食如常者﹐宜服檳蘇散﹔如腫痛寒熱已止﹐卽換服逍遙散﹔若腫痛色不變﹐寒熱﹐食少﹐體倦者﹐由肝虛濕痰下注也宜補中益气湯加茯苓﹑半夏﹑芍藥服之﹔若患此入房腫硬﹐二便不通者﹐宜六味地黃丸加牛膝﹑車前﹔俟二便通利﹐仍服補中益气湯。余治按癰疽腫瘍﹑潰瘍門方劑﹕檳蘇散組成﹕檳榔紫蘇香附木瓜陳皮大腹皮﹝各一錢﹞羌活﹝五分﹞木香﹝三分﹞生薑三片﹐蔥白三寸﹐水二鐘﹐煎一鐘﹐空心服。

【方歌】檳蘇腹脹气不舒﹐股內箕門癰可除﹐香附木瓜陳大腹木香羌活檳榔蘇。

又方﹕神授衛生湯﹑內疏黃連湯﹑雙解貴金丸﹝俱見腫瘍門﹞逍遙散﹝見背部上搭手﹞補中益气湯﹝見潰瘍門﹞六味地黃丸﹝見面部雀斑﹞

外科卷下﹨股部

腿遊風

【方歌】腿遊風在繞腿生﹐赤腫如雲焮熱疼﹐榮衛風熱相搏滯宜砭出血雙解淸。

【注】此證兩腿裏外忽生赤腫﹐形如堆云﹐焮熱疼痛﹐由榮衛風熱相搏﹐結滯而成。凡遇此證﹐先施砭石﹐放出惡血隨服雙解通聖散﹐次以掌歸拈痛湯淸解治之﹔外貼牛肉片﹐以拔風毒甚效。

方劑﹕當歸拈痛湯組成﹕當歸羌活茵蔯蒿蒼術﹝米泔水浸﹐炒﹞防風﹝各一錢﹞苦參白術﹝土炒﹞升麻﹝各七分﹞葛根澤瀉人參知母黃芩豬苓甘艸﹝各五分﹞黃柏﹝三分﹞水二鐘﹐煎八分﹐食前服。

【方歌】當歸拈痛腿遊風﹐羌活人參二術升﹐茵蔯葛艸芩知柏苦參風瀉共豬苓。

又方﹕雙解通聖散﹝見唇部唇風﹞

外科卷下﹨股部

靑腿牙疳

【方歌】靑腿牙疳何故生﹐只緣上下不交通﹐陽火炎熾陰寒閉凝結爲毒此病成。靑腿如雲茄黑色﹐疲頑腫硬履難行牙疳齦腫出臭血﹐穿破腮唇腐黑凶。

【注】此證自古方書罕載其名﹐僅傳雍正年間﹐北路隨營醫官陶起麟頗得其詳。略云軍中凡病腿腫色靑者﹐其上必發牙疳﹔凡病牙疳腐血者﹐其下必發靑腿﹐二者相因而至推其原﹐皆因上爲陽火炎熾﹐下爲陰寒閉郁﹐以至陰陽上下不交﹐各自爲寒爲熱﹐各爲凝結而生此證也。相近內地﹐間亦有之﹐邊外𨿽亦有不甚多﹐惟內地人初居邊外﹐得此證者﹐竟十居八九。蓋中國之人﹐本不耐邊外嚴寒﹐更不免坐臥濕地﹐故寒濕之痰生於下﹐至腿靑腫﹐其病形如雲片﹐色似茄黑﹐肉體頑硬﹐所以步履艱難也。又緣邊外缺少五穀﹐多食牛﹑羊等肉﹐其熱與濕合﹐蒸瘀於胃﹐毒火上薰﹐致生牙疳﹐牙齦腐腫﹐出血若穿腮破唇﹐腐爛色黑﹐卽爲危候。邊外相傳﹐僅有令服馬乳之法。麟初到軍營診視﹐靑腿牙疽之證﹐亦僅知投以馬乳﹔閱歷旣久﹐因悟馬腦之力﹐較馬乳爲效倍速﹐令患者服之﹐是夜卽能發出大汗﹐而諸病減矣﹗蓋腦爲諸陽之首﹐其性溫暖﹐且能流通故耳。兼服活絡流气飲﹑加味二妙湯﹐宣其血气﹐通其經絡﹐使毒不得凝結。外用砭法﹐令惡血流出﹐以殺毒勢﹔更以牛肉片貼敷﹐以拔出積毒﹐不數日而愈。蓋黑血出﹐則陰气外泄陽气卽隨陰气而下降﹐兩相交濟﹐上下自安也。由是習爲成法﹐其中活者頗多﹐因不收自私﹐著之於書﹐以公於世﹐並將所著應驗諸方﹐備詳於後。

方劑﹕服馬乳法主治﹕治靑腿牙疳。

組成﹕用靑白馬乳﹐早﹑午﹑晚隨擠隨服﹐甚效。如無靑﹑白馬﹐雜色馬亦可。

又方﹕服馬腦法主治﹕治靑腿牙疳。

組成﹕用馬腦子一个﹐用竹刀挑去筋膜﹐放在碗內﹐先將馬腦攪勻﹐再用滚黃酒衝服﹐或一斤或半斤俱可。倘一次不能服盡﹐分作二次衝服亦可。

又方﹕活絡流气飲組成﹕蒼術木瓜羌活附子﹝生﹞山查肉獨活懷牛膝麻黃﹝各二錢﹞黃柏烏藥漧薑檳榔枳殼﹝麩炒﹐各一錢五分﹞甘艸﹝八分﹞黑豆四十九粒﹐生薑三片﹐水四鐘﹐煎一鐘服﹐渣再煎﹐水三鐘﹐煎八分。

如牙疳盛﹐減去漧薑﹑附子﹐加胡黃連二錢﹐龍膽艸二錢﹐如牙疳輕而腿疼重﹐加肉桂二錢。如寒熱已退減去羌活﹑麻黃﹐加威靈仙二錢﹐五加皮二錢。

【方歌】活絡流气去風彊﹐靑腫牙疳初服良﹐除濕淸胃通經絡加減臨時莫執方。蒼術木瓜羌附子﹐山查獨膝柏麻黃烏藥漧薑檳枳艸﹐引加黑豆與生薑。

又方﹕加味二妙湯組成﹕黃柏﹝生﹞蒼術﹝米泔水浸﹐炒﹞牛膝﹝各三錢﹞檳榔澤瀉木瓜烏藥﹝各二錢﹞當歸尾﹝一錢五分﹞黑豆四十九粒﹐生薑三片﹐水三鐘﹐煎一鐘﹔再煎渣﹐水二鐘半﹐煎八分。

【方歌】加味二妙行步難﹐靑腿牙疳齦腫宣﹐柏蒼牛膝歸榔瀉木瓜烏藥豆姜煎。

又方﹕砭刺出血法方法﹕用三稜扁鍼﹐形如錐挺者﹐向腿之靑黑處﹐勿論穴道量黑之大小﹐鍼一分深﹐或十鍼﹑二十鍼俱可﹐務令黑血流出﹔外以牛肉割片﹐貼鍼眼並黑處。次日再看﹐如黑處微退﹐仍鍼仍貼。如無牛肉﹐當頂刺破﹐用罐拔法又方﹕搽牙牛黃靑黛散組成﹕牛黃靑黛﹝各五分﹞硼砂﹝二錢﹞朱砂人中白﹝火段﹞龍骨﹝火段﹞﹐各一錢﹞冰片﹝三分﹞共研細末﹐先以甘艸湯將口漱淨﹐再上此藥。

【方歌】牛黃靑黛散硼砂﹐冰片朱砂中白加﹐龍骨共研爲細末牙疳腫腐此藥搽。

又方﹕一方用煮馬肉湯燙洗。

一方用羊肝割片﹐貼黑處。

一方用芥菜子搗面﹐燒酒調敷黑腫處﹐。

不治﹕一﹑形气衰敗﹐飲食不思者不治。

一﹑牙齒俱落﹐紫黑流血﹐腐潰穢臭者不治。

一﹑腿大腫腐爛﹐或細漧枯者不治。

外科卷下﹨膝部

膝癰疪疽

【方歌】膝癰焮腫色紅疼﹐疪疽如鬱色不紅﹐宜軟爲順堅硬逆脾腎肝經邪所乘。

【注】膝癰生於膝蓋﹐色紅﹑焮腫﹑疼痛﹐屬气血實﹔疪疽亦生在膝蓋﹐腫大如癰﹐其色不變﹐寒熱往來﹐屬气血虛宣軟爲順﹐堅硬如石者爲逆。經云﹕肉之小會爲溪。

溪者﹐二肘﹑二膝﹑四腕也。凡脾病在溪﹔腎有邪﹐其气畱於兩膝﹔凡筋病皆屬於節﹐筋乃肝之餘﹐故又屬肝是以溪會有病﹐皆從脾﹑腎﹑肝三經﹐邪气乘之也。

始終內﹑外治法﹐俱按癰疽腫瘍﹑潰瘍門。惟兩膝俱生屬敗證﹐不可治也。

外科卷下﹨膝部

膝眼風

【方歌】膝眼風在鬼眼生﹐疼痛如錐脾腫形﹐下虛風濕寒侵襲屈伸不遂溫散靈。

【注】此證生於膝眼穴﹐又名鬼眼穴﹐在膝蓋之下﹐左右兩骨空陷中。由下焦素虛﹐外邪易於侵襲﹐先從膝眼隱隱作疼﹐如風勝﹐其痛則走注不定﹔寒勝﹐則痛如錐刺﹔濕勝﹐則外見胖腫。屈不能伸﹐其病在筋﹔伸不能屈﹐其病在骨﹔動移不遂﹐沈寒痼冷之候也﹐惟在臨證宜詳辧之。初服萬靈丹溫散之﹐其痛卽止﹔次服獨活寄生湯宣補之。效遲者﹐兼用火鍼鍼膝眼穴﹐此轉重就輕之法也單膝生者輕﹐雙膝生者重。若左膝方愈﹐復病右膝右膝方愈﹐復病左膝者﹐名過膝風﹐屬險﹐治法同前。

方劑﹕獨活寄生湯組成﹕獨活人參桑寄生﹝如無眞者﹐以川續斷代之﹞茯苓川芎﹝酒洗﹞防風桂心杜仲﹝薑汁炒﹐去絲﹞牛膝秦艽細辛﹝各一錢五分﹞當歸白芍﹝酒炒﹞熟地甘艸﹝各一錢﹞生薑五片﹐水二鐘﹐煎七分﹐食前服。

【方歌】獨活寄生肝腎虛﹐寒濕注膝腫痛居﹐參苓四物防風桂杜膝秦艽甘細宜。

又方﹕萬靈丹﹝見腫瘍門﹞

外科卷下﹨膝部

鶴膝風

【方歌】鶴膝風腫生於膝﹐上下枯細三陰虛﹐風寒濕邪乘虛入痛寒攣風筋緩濕。

【注】此證一名遊膝風﹐一名鼓捶風﹐痢後得者爲痢風。單生者輕﹐雙生者最重。因循日久﹐膝腫粗大﹐上下股脛枯細。由足三陰經虛﹐風﹑寒﹑濕邪乘虛而入爲是病也。

膝內隱痛寒勝也﹐筋急而攣風勝也﹐筋緩無力濕勝也。

初腫如綿﹐皮色不變﹐亦無焮熱﹐疼痛日增﹐無論單雙俱宜服五積散汗之。次服萬靈丹溫散之﹐外敷回陽玉龍膏﹔常服換骨丹﹐或蛜﹝虫祁﹞丸﹐以驅其邪。若日久不消﹐勢欲潰者﹐宜服獨活寄生湯﹐或大防風湯補而溫之﹐痛甚加乳香。潰後時出白漿﹐浮皮𨿽腐﹐腫痛仍前﹐不可用蝕藥﹐只宜芙蓉葉﹑菊花葉各五錢﹐研末大麥米飯拌均貼之﹐亦可止疼﹐或用豆腐渣蒸熱捏作餅貼之亦可。此證系外證中之敗證也﹐收功甚難。

方劑﹕換骨丹組成﹕蒼術﹝四兩﹞枸杞﹝二兩五錢﹞茄根﹝洗﹐二兩﹞當歸牛膝敗龜板防風秦艽獨活萆薢羌活蠶沙松節虎骨﹝酥制﹐各一兩﹞共享酒浸曬漧﹐研爲細末﹐酒糊爲丸﹐如梧桐子大每服三錢﹐食前白滚水送下。

【方歌】換骨丹歸膝枸蒼﹐龜板風艽獨薢羌﹐蠶沙松節茄根虎鶴膝風生服最良。

又方﹕蛜﹝虫祁﹞丸組成﹕蛜﹝虫祁﹞﹝卽全蠍生者﹐一个﹞白芷桂心安息香阿魏﹝以上各用童便﹑酒炒熟﹞威靈仙白附子﹝童便﹑酒炒﹞當歸羌活桃仁﹝童便﹑酒炒﹞牛膝北漏蘆地骨皮白芍﹝酒炒﹐各一兩﹞乳香沒藥﹝二味用童便﹑酒炒﹞共研末﹐煉蜜爲丸﹐桐子大。每服三錢﹐空心溫酒送下。

【方歌】蛜﹝虫祁﹞丸治鶴膝風﹐芷桂安息魏威靈﹐白附歸羌桃乳沒﹐膝漏骨皮芍蜜成。

又方﹕五積散﹝見內癰部腎癰﹞大防風湯﹝見股部附骨疽﹞萬靈丹﹑回陽玉龍膏﹝見腫瘍門﹞獨活寄生湯﹝見本部膝眼風﹞

外科卷下﹨膝部

下石疽

【方歌】下石疽在膝上生﹐堅硬如石牽筋疼﹐皮色如常難潰斂證由血滯外寒凝。

【注】此證生於膝間﹐無論膝蓋及左右﹐俱可以生。堅硬如石牽筋疼痛﹐腫如雞卵﹐皮色不變﹐並無焮熱﹐難消難潰﹐旣潰難斂﹐最屬疲頑。由身虛寒邪深襲﹐致令血瘀凝結而成腫潰。內外治法﹐俱與中石疽參考。但此證腫潰俱涼﹐若涼化爲熱﹐見諸善證者始吉﹔仍見惡證者難痊。

外科卷下﹨膝部

緩疽

【方歌】緩疽血滯外寒凝﹐腫硬如饅膝上生﹐紫黯潰遲多焮熱腫久漸腐爛皮疼。

【注】此證由外寒深襲﹐血瘀凝滯而成。生於兩膝上﹐或生於膝兩旁﹐腫硬如饅﹐木痛日增﹐其色紫黯﹐積日不潰証之情形﹐與下石疽相似﹐惟多焮熱﹐腫久則腐爛肌肉﹑皮膚。初服當歸拈痛湯﹐以宣通濕熱﹐次按中石疽治法﹐內宜溫補﹐外宜灸法。虛甚者十全大補湯相兼治之又方﹕當歸拈痛湯﹝見股部腿遊風﹞十全大補湯﹝見潰瘍門﹞委中毒

外科卷下﹨膝部

委中毒

【方歌】委中毒在腘紋生﹐屈伸本硬微腫紅﹐膽熱流入膀胱遏速宜活血刺委中。

【注】此證生委中穴﹐穴在膝後腘中央約紋﹐動脈陷中卽是。

約紋者﹐折紋也﹐又名血郗﹐穴屬膀胱經﹐俗名腿凹經曰腘中。由膽經積熱﹐流入膀胱﹐壅遏不行而成。木硬腫痛﹑微紅﹑屈伸艱難。治宜速用活血散瘀湯﹐逐下惡血爲效﹐緩則筋縮而成廢疾﹗諸書皆云﹕兼刺委中穴出血自消。然刺穴必兼有腰痛不能轉移者﹐方可刺之卽出血亦不可過多﹐多則令人身撲﹐面見脫色。其餘內外治法﹐俱按癰疽腫瘍﹑潰瘍門。亦有焮痛﹑色赤﹑潰速者﹐由濕熱凝結所致﹐治法亦按腫瘍﹑潰瘍門。

方劑﹕活血散瘀湯組成﹕當歸尾赤芍桃仁﹝去皮﹑尖﹞大黃﹝酒炒﹐各二錢﹞川芎蘇木﹝各一錢五分﹞丹皮枳殼﹝麩炒﹞栝蔞仁﹝各一錢﹞檳榔﹝六分﹞水二鐘﹐煎八分﹐空心服﹔渣﹐再煎服。

【方歌】活血散瘀委中毒﹐皆因積熱腫其處﹐歸芍丹皮桃枳榔栝蔞大黃芎蘇木。

外科卷下﹨膝部

上水魚

【方歌】上水魚生委中旁﹐折紋兩梢疼埂昂﹐長若魚形瘀熱結外施砭血敷二黃。

【注】此證生委中折紋兩梢﹐腫如髙埂﹐長若魚形﹐色紫作痛由血熱遇外寒稽畱﹐則血瘀凝結而成。外用砭法﹐向腫埂上砭出惡血﹐兼用二黃散香油調敷﹐甚效。

方劑﹕二黃散﹝卽顚倒散﹐見鼻部肺風粉刺﹞

外科卷下﹨膝部

人面瘡

歌訣﹔膝肘瘡生如人面﹐自古傳來系孽因﹐流气苦參敷貝母從善攺惡自察心。

【注】此證自古傳來﹐乃奇病也。多生兩膝或生兩肘﹐腫類人形﹐眉目口鼻皆具。《本事方》云﹕瘡口能飲食﹐施治諸藥﹐絕無所苦﹐惟敷貝母﹐其瘡皺眉閉口﹐自此日用貝母末和水敷灌﹐數日瘡消結痂而愈。又諸書皆以爲素積冤譴﹐須自淸心懺悔。初宜服流气飲﹐日久宜用大苦參丸。今據所用之藥﹐俱系辛熱疏散之品﹐其證或因風﹑寒﹑濕三气﹐凝合之所化﹐亦未必盡由冤譴之所致也根據古施治﹐諒可奏效。

方劑﹕大苦參丸組成﹔苦參﹝二兩﹞蔓荊子赤茯苓山藥白芷荊芥防風白附子川芎山梔﹝生﹞何首烏白蒺藜皂角川烏﹝炮﹞黃耆赤芍獨活羌活﹝各五錢﹞艸烏﹝炮﹐一錢五分﹞上爲細末﹐麵糊和丸﹐如梧桐子大。每服五﹑七十丸﹐空心黃酒送下﹐不飲酒者﹐以茶代之。

【方歌】大苦參丸人面瘡﹐蔓苓山藥芷荊防﹐白附芎梔何蒺皂川艸烏耆芍獨羌。

又方﹕流气飲﹝見背部痰注發﹞禦纂醫宗金鑑卷十一編輯外科心法要訣脛部

外科卷下﹨脛部

三里發

【方歌】三里發腫牛眼形﹐膝眼之下冷痛凝﹐勞力傷筋兼胃熱腫色靑黑紫血膿。

【注】此證生膝眼下三寸﹐外側前廉兩筋間。初腫形如牛眼拘急冷疼﹐由勞力傷筋﹐胃熱凝結而成。漸增腫痛﹐其色靑黑﹐潰出紫血﹐次出稀膿。內外治法﹐俱按癰疽腫瘍﹑潰瘍門。

外科卷下﹨脛部

腓﹝月專﹞發

歌訣﹔腓﹝月專﹞發在小腿肚﹐憎寒煩躁積熱成﹐焮腫痛潰膿血吉﹐漫腫平塌淸水凶。

【注】此證發於腓﹝月專﹞﹐卽小腿肚也。由腎水不足膀胱積熱﹐凝結而成﹐古方云不治。若焮赤髙腫疼痛﹐潰出正膿而兼血者吉﹐爲順﹔或漫腫平塌﹐紫暗﹝興﹞痛﹐潰出淸水者凶﹐爲逆。初服仙方活命飲﹐潰服八珍湯。气血虛者﹐服十全大補湯﹔下虛者﹐以桂附地黃丸補之。

外治法同癰疽潰瘍門。

方劑﹕仙方活命飲﹝見腫瘍門﹞八珍湯﹑十全大補湯﹝見潰瘍門﹞桂附地黃丸﹝見面部瘡瘍﹞

外科卷下﹨脛部

黃鰍癰

【方歌】黃鰍癰生腿肚旁﹐疼痛硬腫若鰍長﹐肝脾濕熱微紅色順出稠膿逆敗漿。

【注】此證生在小腿肚裏側﹐疼痛硬腫﹐長有數寸﹐形如泥鰍其色微紅﹐由肝﹑脾二經濕熱凝結而成。應期潰破出稠膿者爲順﹔若出污水敗漿者屬逆。初服五香流气飲其次內外治法﹐俱按癰疽腫瘍﹑潰瘍門。

方劑﹕五香流气散組成﹕金銀花﹝二兩﹞小茴香僵蠶﹝炒﹞羌活獨活連翹﹝去心﹞栝蔞仁﹝各一兩五錢﹞藿香﹝五錢﹞丁香木香沈香甘艸﹝各一錢﹞分爲十劑﹐水煎﹐隨病上下服。

【方歌】五香流气治黃鰍﹐流注結核也能瘳﹐丁木茴沈僵藿艸銀花羌獨翹栝蔞。

外科卷下﹨脛部

靑蛇毒

【方歌】靑蛇毒生腿肚下﹐形長三寸紫塊僵﹐腎與膀胱濕熱結急鍼蛇頭血出良。

【注】此證又名靑蛇便﹐生於小腿肚之下﹐形長二﹑三寸﹐結腫﹑紫塊﹑僵硬﹐憎寒壯熱﹐大痛不食﹐由腎經素虛膀胱濕熱下注而成。蛇頭向下者﹐毒輕而淺﹐急刺蛇頭一﹑半寸﹐出紫黑血﹐隨鍼孔搽拔疔散﹔外敷離宮錠內服仙方活命飲﹐加黃柏﹑牛膝﹑木瓜。亦有蛇頭向上者﹐毒深而惡﹐急刺蛇頭一﹑二寸﹐出紫黑血﹐鍼孔用白降丹細條插入五﹑六分﹐外貼巴膏。余腫敷太乙紫金錠﹐內服麥靈丹﹔俟毒減退﹐次服仙方活命飲調和之。

若毒入腹﹐嘔吐腹脹﹐神昏﹐脈躁﹐俱爲逆證。

方劑﹕拔疔散﹝見齒部牙疔﹞離宮錠﹑仙方活命飲﹑麥靈丹﹝見腫瘍門﹞白降丹﹑巴膏﹝俱見潰瘍門﹞太乙紫金錠﹝見胸部脾發疽﹞

外科卷下﹨脛部

接骨發

【方歌】接骨發如核桃形﹐腿肚之下硬脹疼﹐色紅漫腫宜速潰遲損筋脈缺踵行。

【注】此證生於腿肚之下﹐接骨之上﹐脛骨與足後跟骨相接處故名接骨發﹐屬膀胱經濕熱凝結而成。初如核桃﹐其硬如物打磕崩之狀﹐急脹微疼﹐色紅漫腫﹐膿宜速潰遲則膿毒損筋﹐筋脈旣傷﹐腿缺踵行。踵行者﹐不能全足踐地﹐惟恃足指著力而行也。始終內外治法﹐俱按癰疽腫瘍﹑潰瘍門。

外科卷下﹨脛部

附陰疽

【方歌】附陰疽發內踝上﹐初如紅粟日增疼﹐堅硬赤腫漸如卵三陰交會濕熱凝。

【注】此證生於內踝骨之上三寸﹐初如紅粟﹐疼痛日增﹐堅硬赤腫﹐漸如雞卵﹐系三陰交會濕熱積聚而成。始終內﹑外治法﹐俱按癰疽腫瘍﹑潰瘍門。但三陰交系純陰之穴收斂遲緩﹐調養不可不愼。

外科卷下﹨脛部

內踝疽﹑外踝疽

【方歌】內外踝疽濕寒成﹐血澀气滯阻於經﹐三陽外側三陰裏初用宣通蒜灸靈。

【注】此二證生兩足踝近腕之處﹐在內踝者名走緩﹐又名鞋帶疽﹔在外踝者名腳拐毒。著內踝骨﹐屬三陰經脈絡也﹔外踝骨﹐屬三陽經脈絡也。俱由濕寒下注﹐血澀气阻而成。其堅硬漫腫﹐皮色不變﹐時時隱痛﹐難於行立者初服瘡科流气飲加牛膝﹑木瓜﹑防己以宣通之﹐外用蒜片灸法以消之。發三陰經者﹐服內托黃耆湯﹔發三陽經者﹐服內托羌活湯。若虛弱將欲作膿﹐跳痛無時者﹐俱服十全大補湯﹐外敷烏龍膏。其腫潰治法﹐俱按癰疽腫瘍﹑潰瘍門。

方劑﹕瘡科流气飲﹝見背部附骨疽﹞內托黃耆湯﹝見股部附骨疽﹞內托羌活湯﹝見臀部上馬癰﹞十全大補湯﹝見潰瘍門﹞烏龍膏﹝見腫瘍門﹞

外科卷下﹨脛部

穿踝疽

【方歌】穿踝疽由脾濕寒﹐裏發串外踝骨間﹐有頭屬陽陰悶腫潰出淸水廢疾纏。

【注】此證由脾經濕寒下注﹐血澀气阻而成。先從裏踝骨發起串及外踝﹐致令裏外通腫﹐以有頭爲陽﹐易破﹔若惟悶腫無頭爲陰﹐難潰。其證初起寒熱往來﹐有紅暈兼有熱也﹐宜服荊防敗毒散﹔皮色不變者﹐服萬靈丹。其餘腫潰治法﹐俱同內﹑外二踝疽。若潰出淸水﹐或投方不應﹐纏綿日久者﹐必成廢疾﹐難治。

方劑﹕荊防敗毒散﹝見項部腦疽﹞萬靈丹﹝見腫瘍門﹞

外科卷下﹨脛部

濕毒流注﹝附瓜藤纏﹞

【方歌】濕毒流注腿脛生﹐頂如牛眼漫腫形﹐紫輕黑重膿水漬寒濕暑熱在腠凝。

【注】此證生於腿脛﹐流行不定﹐或發一﹑二處﹐瘡頂形似牛眼﹐根腳漫腫﹐輕則色紫﹐重則色黑﹐潰破膿水浸漬好肉破爛﹐日久不斂。由暴風疾雨﹐寒濕暑火﹐侵在腠理﹐而肌肉爲病也。初覺急服防風通聖散﹐加木瓜﹑牛膝﹑防己﹑蒼術消之﹔若腿脛至晚發熱者﹐宜服當歸拈痛湯﹐加牛膝。外治初搽三妙散﹐腫痛全消﹐換搽輕粉散斂之卽效。若繞脛而發﹐卽名瓜藤纏﹐結核數枚﹐日久腫痛﹐腐爛不已﹐亦屬濕熱下注而成﹐治法同前。

方劑﹕輕粉散組成﹕輕粉﹝一錢五分﹞黃丹黃柏密陀僧髙末茶乳香﹝各三錢﹞麝香﹝五分﹞共研末﹐先用蔥熬湯洗患處﹐再搽此藥。

【方歌】輕粉黃丹柏陀僧﹐末茶乳麝共研成﹐濕毒流注﹝月廉﹞瘡證﹐化腐除濕又止疼。

又方﹕防風通聖散﹝見頭部禿瘡﹞當歸拈痛湯﹝見股部腿遊風﹞三妙散﹝見腹部臍癰﹞

外科卷下﹨脛部

腎气遊風

【方歌】腎气遊風腿肚生﹐紅腫如雲火烘疼﹐證由腎火蘊於內膀胱气滯外受風。

【注】此證多生於腎虛之人。腿肚紅腫﹐形如雲片﹐遊走不定痛如火烘﹐由腎火內蘊﹐外受風邪﹐膀胱气滯而成也初服紫蘇流气飲﹐次服檳榔丸﹔外用豆腐研調黃柏末貼敷之甚效。

方劑﹕紫蘇流气飲組成﹕紫蘇黃柏木瓜檳榔香附陳皮川芎厚朴﹝姜炒﹞白芷蒼術﹝米泔水浸﹐炒﹞烏藥荊芥防風甘艸獨活枳殼﹝麩炒﹞等分﹐姜三片﹐棗一枚﹐水煎服。

【方歌】紫蘇流气柏瓜榔﹐香附陳芎厚芷蒼﹐烏藥荊防甘獨枳腎气遊風服最昌。

又方﹕檳榔丸組成﹕檳榔枳殼﹝麩炒﹐各二兩﹞木瓜﹝一兩五錢﹞木香﹝一兩﹞大黃﹝四兩﹞共研細末﹐煉蜜爲丸﹐如梧桐子大。每服三十丸空心白滚湯送下﹐黃酒送下亦可。

【方歌】檳榔枳殼木瓜痛﹐木香大黃煉蜜丸﹐腎气遊風紅腫痛空心水送自然痊。

外科卷下﹨脛部

﹝月廉﹞瘡

【方歌】﹝月廉﹞瘡常分內外廉﹐外廉易治內難痊﹐外屬三陽濕熱結﹐內屬三陰虛熱纏。法宜搜風除濕熱﹐外貼三香夾紙錢。

【注】此證生在兩脛內外廉骨﹐外廉屬足三陽經濕熱結聚﹐早治易於見效﹔內兼屬三陰有濕﹐兼血分虛熱而成﹐更兼廉骨皮肉澆薄﹐難得見效﹐極其綿纏。初發先癢後痛紅腫成片﹐破津紫水。新起宜貼三香膏﹐色紫貼夾紙膏﹔日久瘡色紫黑﹐貼解毒紫金膏﹔又年久頑﹝月廉﹞瘡皮烏黑下陷﹐臭穢不堪者﹐用蜈蚣錢法﹐去風毒﹐化瘀腐﹐蓋貼黃蠟膏﹐漸效。初服黃耆丸﹐日久者服四生丸﹐下元虛冷者宜虎潛丸﹐常服甚效。但腿脛在至陰之下﹐生瘡者當戒勞動﹑發物﹐其證可愈﹐否則難痊。

方劑﹕三香膏組成﹕輕粉乳香松香﹝各等分﹞共爲末﹐香油調稠﹐用夾紙一面﹐以鍼密刺細孔將藥夾搽紙內﹔先以蔥湯洗淨患處﹐將藥紙有鍼孔一面對瘡貼之﹐三日一換。

【方歌】三香輕粉乳松香﹐研末油調紙內藏﹐蔥湯洗患方貼藥初起﹝月廉﹞瘡用此良。

又方﹕夾紙膏組成﹕黃丹﹝炒﹞輕粉兒茶沒藥雄黃血竭五倍子﹝炒﹞銀朱枯礬﹝各等分﹞共爲末﹐量瘡大小﹐剪油紙二張﹐夾藥於內﹐紙周圍用面粘粘住﹐紙上用鍼刺孔﹔先將瘡口用蔥﹑椒煎湯洗淨拭漧﹐然後粘貼﹐以帛縛之﹐三日一洗﹐再換新藥貼之。

【方歌】夾紙膏貼﹝月廉﹞瘡破﹐黃丹輕粉身茶沒﹐雄黃竭倍銀朱礬﹐油紙夾貼腐可脫。

又方﹕解毒紫金膏組成﹕明淨松香皂礬﹝火段﹞﹐各一斤﹞共研極細末﹐香油調稠﹔先用蔥﹑艾﹑甘艸﹐煎湯洗淨碗處﹐再搽此藥﹐油紙蓋住﹐以軟布紮緊﹐三日一換。此藥又治楊梅結毒﹐腐爛作臭﹐膿水淋漓﹐用之甚效。

【方歌】解毒紫金﹝月廉﹞瘡爛﹐明淨松香皂礬﹝火段﹞﹐二味研末香油調﹐蔥艾艸湯先洗患。

又方﹕蜈蚣錢組成﹕蜈蚣甘艸獨活白芷﹝各一錢﹞桐油二兩﹐將藥煎滚﹔先以米泔水洗淨﹝月廉﹞瘡水和白面作圈﹐圍在瘡之四邊﹐勿令泄气﹐將腿放平以茶匙挑油﹐漸漸乘熱加滿﹐待油溫取下。已後風毒自散﹐腐肉漸脫﹐其功甚速。

【方歌】蜈蚣錢治久﹝月廉﹞瘡﹐皮黑下陷臭難當﹐桐油煎艸獨活芷﹐白面圈瘡油燙彊。

又方﹕黃蠟膏組成﹕血竭﹝火段﹞赤石脂﹝火段﹞龍骨﹝火段﹞﹐各三錢﹞共爲細末﹐香油一兩﹐入血餘粟子大一團﹐炸枯去滓﹔再入黃蠟一兩﹐白膠香三錢﹐溶化盡離火﹐下血竭等末﹐攪勻候冷﹐磁罐盛之。用時捏作薄片貼瘡上﹐絹帛縛定﹐三日後﹐翻過貼之。

【方歌】黃蠟血餘竭白膠﹐石脂龍骨竹油調﹐蜈蚣錢後此膏蓋肌肉能生痛自消。

又方﹕黃耆丸組成﹕黃耆川烏頭﹝炮﹐去皮﹐弦﹞赤小豆蒺藜﹝炒﹐去刺﹞地龍﹝去土﹐炒﹞川楝子﹝鹽水炮﹐去核﹞茴香﹝炒﹞防風﹝各一兩﹞烏藥﹝五錢﹞上爲細末﹐酒煮﹐麵糊爲丸﹐如梧桐子大。每服十五丸﹐空心溫酒送下﹐鹽湯亦可﹐婦人用醋煎滚﹐候溫送下。

【方歌】黃耆丸治﹝月廉﹞瘡起﹐川烏赤豆共蒺藜﹐地龍川楝茴香炒﹐防風烏藥酒糊宜。

又方﹕四生丸組成﹕地龍﹝去土﹐炒﹞白附子僵蠶﹝炒﹞艸烏﹝去皮﹑尖﹐炮﹞五靈脂﹝各等分﹞上爲細末﹐米糊爲丸﹐如梧桐子大。每服三﹑四十丸﹐食前茶﹑酒任下。

【方歌】四生﹝月廉﹞瘡久纏綿﹐骨節多疼舉動難﹐地龍白附僵蠶炒﹐艸烏靈脂米糊丸。

又方﹕虎潛丸組成﹕敗龜板﹝酥炙﹐四兩﹞知母黃柏﹝二味鹽﹑酒炒﹞熟地﹝各三兩﹞牛膝﹝酒蒸﹞白芍﹝酒炒﹞陳皮﹝鹽水潤﹐各二兩﹞瑣陽﹝酒調﹞當歸﹝酒洗﹐各一兩五錢﹞虎脛骨﹝酥制﹐一兩﹞共研末﹐羯羊肉酒煮爛搗膏﹐和入藥末內爲丸﹐如梧桐子大。每服三錢﹐空心淡鹽湯送下。冬月加漧薑一兩。

【方歌】虎潛丸療筋骨痿﹐下元虛冷精血虧﹐龜板瑣陽膝虎脛知柏芍陳熟地歸。

外科卷下﹨脛部

鱔漏

【方歌】鱔漏生在腿肚間﹐孔如鉆眼津水綿﹐頗類濕瘡濕熱發艾湯薰洗覺癢痊。

【注】此證由濕熱而成。初起頗類濕瘡﹐生於腿肚﹐癢痛相兼破津黃水﹑綿綿不已﹐其孔深如鉆眼﹐復受寒气侵入瘡孔﹐以致口寒肌冷。法宜艾葉﹑老蔥熬湯﹐每日先薰後洗。瘡口發熱覺癢時﹐卽貼黃蠟膏﹐收斂而愈。

方劑﹕黃臘膏﹝見﹝月廉﹞瘡﹞

外科卷下﹨脛部

四彎風

【方歌】四彎風生腿腳彎﹐每月一發最纏綿﹐形如風癬風邪襲搔破成瘡癢難堪。

【注】此證生在兩腿彎﹑腳彎﹐每月一發﹐形如風癬﹐屬風邪襲入腠理而成。其瘡無度﹐搔破津水﹐形如濕癬。法宜大麥一升熬湯﹐先薰後洗﹔次搽三妙散﹐滲濕殺虫﹐其瘡卽止﹐緩緩取效。

方劑﹕三妙散﹝見腹部臍癰﹞

外科卷下﹨脛部

風疽

【方歌】風疽生脛曲凹中﹐癢搔皮損津汁膿﹐風邪畱於血脈內煩熱昏冒肌腫疼。

【注】此證生脛骨及曲凹之處﹐癢搔皮損﹐津黃汁﹐極其粘濃由風邪畱於血脈相搏而成。因其根深﹐故有疽名。甚則身體煩熱﹐昏冒﹐而肌肉透紅﹐更增腫疼。宜服防風湯﹐外抹靑竹大豆油﹐卽效。

方劑﹕防風湯組成﹕防風附子﹝制﹞麻黃﹝蜜炙﹞白芷木通柴胡當歸﹝焙﹞桔梗甘艸﹝炙﹞羌活﹝各五分﹞共爲粗末﹐水一鐘半﹐煎八分﹐澄去滓﹐食後服臨睡再用一服。如欲出汗﹐俟空心﹐頭煎落滓﹐並一服之﹔後食稀粥﹑生薑﹐食畢被覆臥取汗﹐避風。

【方歌】防風湯療風熬搏﹐畱於血脈津汁破﹐附子麻黃芷木通柴胡歸桔甘羌活。

又方﹕靑竹大豆油組成﹕靑竹筒截三尺長﹐徑一寸半﹐筒內裝黑豆一升﹐以谷糠﹑馬糞二物燒火﹐當竹筒中炙之﹐以磁碗兩頭接取油汁先以淸水泔水和鹽熱洗患處﹐拭漧﹐卽塗豆油﹐不過三度極效。

【方歌】靑竹筒截三尺長﹐徑要寸半黑豆裝﹐谷糠馬糞燒炙筒風疽搔癢油塗良。

外科卷下﹨足部

足發背

【方歌】足發背屬膽胃經﹐七情六淫下注成﹐詳別善惡分順逆細辧疽癰定死生。

【注】此證一名足跗發。凡足背𨿽行三陽﹐而徧在膽胃二經居多。證由七情內郁﹐或兼六淫外傷而成。經云﹕三背不宜生瘡。惟足背多筋多骨﹐肉少皮薄﹐又在至陰之下發瘡疽者﹐升發遲慢﹐所以謂爲險候也﹐宜別五善﹑七惡而分順逆。發背者﹐大瘡之通名也。須當細辧﹐或疽或癰﹐順逆旣分﹐則生死定焉。初宜服仙方活命飲﹐及隔蒜灸之﹐令瘡速潰﹐。余與腫瘍﹑潰瘍門治同。

方劑﹕仙方活命飲﹝見腫瘍門﹞隔蒜灸法﹝見首卷灸法﹞

外科卷下﹨足部

湧泉疽

【方歌】湧泉疽發在足心﹐腎虛濕滯多屬陰﹐速破潰淺癰可治黑陷爲疽命難存。

【注】此證生在足心湧泉穴﹐一名足心發﹐又名穿窟天﹝虫也﹞﹐俗名病穿板﹐屬足少陰﹐由腎經虛損﹐兼濕熱下注而成。若十四日內卽潰﹐膿淺爲癰﹐猶可調治﹐初服仙方活命飲﹐外用神燈照法。虛甚膿生遲者﹐十全大補湯﹔潰後兼用桂附地黃丸服之。余治按癰疽腫瘍﹑潰瘍門若黑陷不疼﹐二十一日之內不潰膿者爲疽﹐屬陰敗之證難救。

方劑﹕仙方活命飲﹝見腫瘍門﹞神燈照法﹝見首卷﹞十全大補湯﹝見潰瘍門﹞桂附地黃丸﹝見面部瘡瘍﹞

外科卷下﹨足部

脫疽

【方歌】脫疽多生足指間﹐黃皰如粟黑爛延﹐腎竭血枯五敗證割切仍黑定歸泉。

【注】此證多生足指之間﹐手指生者間或有之。蓋手足十指乃藏府枝榦。未發疽之先﹐煩躁發熱﹐頗類消渴﹐日久始發此患。初生如粟﹐黃皰一點﹐皮色紫暗﹐猶如煮熟紅棗﹐黑气浸漫﹐腐爛延開﹐五指相傳﹐甚則攻於腳面痛如湯潑火燃﹐其臭气𨿽異香難解。由膏梁藥酒﹐及房術丹石熱藥﹐以致陽精煽惑﹐淫火猖狂﹐蘊蓄於藏府消爍陰液而成。斯時血死心敗﹐皮死肺敗﹐筋死肝敗肉死脾敗﹐骨死腎敗﹐此五敗證﹐𨿽遇靈丹﹐亦難獲效。初起宜服解毒濟生湯﹐外用大麥米煮飯﹐拌芙蓉葉﹑菊花葉各五錢﹐貼之止痛。消之不應者﹐必施割法須患者情願﹐將死生付於度外﹐遵古法毒在肉則割﹐毒在骨則切。然割切之法﹐須宜早施﹐乘其未及延散時用頭髮十餘根﹐緊纏患指本節盡處﹐繞紮十餘轉﹐毋令毒气攻延好肉﹐隨用蟾酥餅放於初起黃皰頂上﹐加艾灸之﹐至肉枯瘡死爲度﹔次日病指盡黑﹐方用利刀﹐尋至本節縫中﹐將患指徐順取下。血流不止者﹐用如聖金刀散止之﹐余腫以離宮錠塗之。次日倘有黑气未盡﹐單用蟾酥餅研末撒之﹐用陀僧膏蓋貼﹐黑气自退﹔患上生膿兼貼生肌玉紅膏及生肌等藥﹐肌生護骨斂口﹐此爲吉兆。內宜滋腎水﹐養气血﹐健脾﹑安神之劑﹐如陰陽二气丹﹑淸神散﹑金液戊土丹俱可服之。若內﹑外始終無變證﹐十中可保三四﹔若割切之後﹐復生黑气過節﹐侵漫好肉﹐疼痛尢甚者﹐屬逆。此證初起不痛者﹐宜雌雄霹靂火灸之﹐其餘滋補﹑燙洗等法﹐俱按癰疽腫瘍﹑潰瘍門。

按諸書論脫疽﹐單生於足大指﹐而別指生者﹐俱名惇疽此非確論。然脫疽偏生於屬陰經之指者居多﹐屢經如此﹐後之學者﹐宜詳審焉可也。

方劑﹕解毒濟生湯組成﹕當歸遠志﹝去心﹞川芎花粉柴胡黃芩犀角﹝鎊﹞麥冬﹝去心﹞知母黃柏茯神金銀花﹝各一錢﹞紅花牛膝甘艸﹝生﹐五分﹞水二鐘﹐煎八分﹐入童便一杯﹐食前服。如生手指間﹐去牛膝加升麻。

【方歌】解毒濟生歸遠芎﹐花粉柴芩犀麥冬﹐知柏茯銀紅膝艸脫疽初起煩熱攻。

又方﹕如聖金刀散組成﹕松香﹝七兩﹞生白礬枯白礬﹝各一兩五錢﹞共研極細末﹐磁罐收貯﹐臨用時﹐撒於患處。

【方歌】如聖金刀散刃傷﹐血流不止撒之良﹐白礬枯礬松香等共研爲末罐收藏。

又方﹕陰陽二气丹組成﹕天門冬﹝去心﹞麥門冬﹝去心﹞元參﹝湯炮去粗皮﹐以上三味各搗膏﹞五味子﹝炒﹞人中白﹝生﹞黃柏﹝各一兩﹞甘艸﹝生﹞澤瀉枯白礬靑黛﹝各三錢﹞冰片﹝一錢﹞各研細末﹐同天門冬等膏﹐加煉蜜少許﹐再搗千餘下﹐軟硬得中﹐丸如梧桐子大﹐朱砂爲衣﹐每服六十丸童便﹑人乳各一酒鐘﹐空心送下﹐安睡一時。

【方歌】陰陽二气丹脫疽﹐腎水枯漧燥熱欺﹐天麥元參甘瀉味中白冰礬柏黛宜。又方﹕淸神散組成﹕綠豆粉﹝一兩﹞牛黃﹝三分﹞甘艸節﹝五錢﹞冰片﹝五分﹞朱砂﹝三錢﹞上共爲極細末﹐每服一錢﹐淡竹葉﹑燈心煎湯調服

【方歌】淸神散治脫疽發﹐悶亂心煩調服佳﹐豆粉牛黃甘艸節研加冰片共朱砂。

又方﹕金液戊土丹組成﹕茯神胡黃連烏梅肉人中黃五味子﹝各一兩﹞朱砂雄黃硝石遠志﹝去心﹞石菖蒲﹝各三錢﹞牛黃冰片﹝各一錢﹞各研細末﹐共和一處﹐再研千轉。於端午﹑七夕或春﹑秋二分﹐冬﹑夏二至吉辰﹐在淨室中﹐先將烏梅肉搗膏﹐和入藥末內﹐加煉蜜少許﹐搗千餘下﹐軟硬得中爲丸﹐每丸重一錢﹐金鉑爲衣。每服一丸﹐人乳﹑童便各一酒鐘﹐隨病上下化服。修和之時﹐服藥之際﹐忌婦人﹑僧尼﹑孝服﹑雞犬等見之。此藥用蠟封固收藏不泄藥味﹐愈久愈效。

【方歌】金液戊土茯牛黃﹐朱雄硝遠片石菖﹐胡連梅肉中黃味專治脫疽發背瘡。

又方﹕雌雄霹靂火組成﹕雌黃雄黃丁香﹝各二錢﹞麝香﹝一分﹞上爲細末﹐用蘄艾茸二錢﹐將藥末搓入艾內﹐作豌豆大﹐丸安患上灸之﹐毋論癢痛﹐以肉焦爲度。如毒已經走散﹐就紅暈盡處﹐排炷灸之﹐痛則至癢﹐癢則至痛以瘡紅活爲妙。

【方歌】霹靂火治陰疽方﹐脫疽不疼灸更彊﹐雌黃丁麝雄黃末蘄艾茸搓藥末良。

又方﹕蟾酥餅﹝卽蟾酥丸作餅﹐見疔瘡門﹞離宮錠﹝見腫瘍門﹞陀僧膏﹑生肌玉紅膏﹝俱見潰瘍門﹞

外科卷下﹨足部

惇疽

【方歌】惇疽多生足指疼﹐腫色紅活出血膿﹐血燥精竭無敗色膏梁房勞脾腎經。

【注】此證多生於足指﹐而手指亦間有生者。由膏梁太過則損脾﹐房勞太過則傷腎﹔脾旣損則血生少﹐腎旣傷則精必竭﹐更兼濕熱壅盛而成。初起黃粟小皰﹐痛如湯潑火燃其色紅活﹐腫無黑暈﹐潰破有膿﹐腐無敗色﹐此屬血脈未死之候。然此證𨿽無敗色﹐亦由臟腑發出﹐未可視爲小毒也。法宜急服滋陰救燥﹑補血理脾之藥﹐初服解毒濟生湯﹑六味地黃湯﹐潰服人參養榮湯﹑桂附地黃湯外初宜蝌蚪拔毒散塗之﹐將潰貼蟾酥餅﹐兼貼巴膏潰腐之後﹐換搽生肌玉紅膏﹐生肌斂口。初終禁用灸法患者宜淸心寡欲調理﹐庶免變證。

方劑﹕解毒濟生湯﹝見脫疽﹞六味地黃湯﹝見面部雀斑﹞桂附地黃湯﹝見面部頰瘍﹞人生養榮湯﹑巴膏﹑生肌玉紅膏﹝俱見潰瘍門﹞蝌蚪拔毒散﹝見腫瘍門﹞蟾酥餅﹝卽蟾酥丸作餅。見疔瘡門﹞

外科卷下﹨足部

甲疽

【方歌】甲疽多因剔甲傷﹐甲長侵肉破成瘡﹐努肉髙突痛難忍消瘀化努效非常。

【注】此證因割嵌指甲傷肉﹐或剔甲傷肉﹐或甲長侵肉﹐穿窄小靴鞋﹐以致甲旁焮腫破爛﹐時津黃水﹐努肉髙突﹐疼痛難忍﹐不能著衣。原系好肉受傷﹐宜用鹽湯燙洗﹐外敷華陀累效散﹐白膏藥蓋貼﹐努肉消盡卽愈。

方劑﹕華陀累效散組成﹕乳香硵砂﹝各一錢﹞輕粉﹝五分﹞橄欖核﹝燒﹐存性三枚﹞黃丹﹝三分﹞共研細末﹐香油調敷。

【方歌】華陀累效敷嵌甲﹐黃丹輕粉乳硵砂﹐橄欖核燒同碾細香油調濃患處搽。

又方﹕白膏藥﹝見潰瘍門﹞

外科卷下﹨足部

足跟疽

【方歌】足跟疽生腳攣根﹐狀如兔咬紫紅焮﹐陽蹺積熱潰難斂初宜隔蒜艾灸勤。

【注】此證生足跟﹐俗名腳攣根﹐由臟腑積熱﹐汗出涉水﹐遠行傷筋而成。初腫紅紫疼痛﹐潰破膿水淋瀝﹐狀如兔咬經云兔嚙狀如赤豆﹐至骨急治﹐遲則害人。蓋謂毒之深惡也﹐屬足太陽膀胱經﹐穴名申脈﹐卽陽蹺脈發源之所﹐又系腎經所過之路。瘡口久潰不合﹐陽蹺脈气不能衝發﹐腎气由此漏泄﹐以致患者益虛。初起宜隔蒜片灸之﹐服仙方活命飲加肉桂﹑牛膝﹔潰後宜補中益气湯﹑人參養榮湯﹑桂附地黃丸隨證滋補治之。余按癰疽潰瘍門。《海藏》云﹕免囓久不收斂﹐用鹽湯洗之﹐白術研末撒之﹐兩日一易﹐謹戒一切勞碌卽效。

方劑﹕隔蒜灸法﹝見首卷灸法﹞仙方活命飲﹝見腫瘍門﹞補中益气湯﹑人參養榮湯﹝見潰瘍門﹞桂附地黃丸﹝見面部頰瘍﹞

外科卷下﹨足部

厲癰﹑四淫

【方歌】厲癰勢小足旁生﹐四淫在足上下凝﹐三陰虧損爲疽重三陽濕熱發癰輕。

【注】《靈樞》云﹕發於足上下﹐名曰四淫﹐其狀大癰﹐急治之﹐百日死﹔發於足旁﹐名曰厲癰﹐其狀不大﹐急治之去其黑者﹐不消輒益﹐不治﹐百日死。此二證俱由足三陰經虧損﹐爲疽者重﹔若兼足三陽經濕熱下注而成癰者輕。若紅腫疼痛﹐潰破有膿﹐腐脫無黑气浸漫﹐屬濕熱偏盛﹐順證易治﹔若微紅微腫﹐潰出膿水﹐屬陰气凝結不能化膿﹐險證難治﹔若黑暗漫腫﹐痛不潰膿﹐煩熱作渴﹐小水淋漓﹐爲陰敗﹐惡證屬逆。四淫無邊沿﹐厲癰類惇疽。初俱宜仙方活命飲﹐外宜隔蒜灸﹐以宣壅毒將潰宜服人參養榮湯﹐兼六味地黃丸以滋補之。若色黯不痛﹐卽用桑柴烘法﹐以行壅滯助陽气﹐更宜十全大補湯﹐兼桂附地黃丸﹐壯脾滋水治之﹐或可成功。若妄用苦寒克伐之藥﹐多致不救。外治法同惇疽。

方劑﹕仙方活命飲﹝見腫瘍門﹞隔蒜灸法﹝見首卷灸法﹞人參養榮湯﹑十全大補湯﹝見潰瘍門﹞六味地黃丸﹝見面部雀斑﹞桑柴烘法﹝見首卷﹞桂附地黃丸﹝見面部頰瘍﹞

外科卷下﹨足部

臭田螺

【方歌】臭田螺瘡最纏綿﹐腳丫搔癢起白斑﹐搓破皮爛腥水臭治宜淸熱滲濕痊。

【注】此證由胃經濕熱下注而生。腳丫破爛﹐其患甚小﹐其癢搓之不能解﹐必搓至皮爛﹐津鮏臭水覺疼時﹐其癢方止次日仍癢﹐經年不愈﹐極其纏綿。法宜甘艸薏苡仁煎湯洗之﹐嚼細茶葉塗之﹐幹則黃連膏潤之﹔破爛甚者宜用鵝掌皮﹐﹝火段﹞存性﹐研末﹐香油調敷﹐甚效。

方劑﹕黃連膏﹝見鼻部鼻瘡﹞

外科卷下﹨足部

牛程﹝足蹇﹞

【方歌】牛程﹝足蹇﹞因奔走急﹐腳熱著水寒風襲﹐气滯血凝起硬埂﹐法宜鴿糞滚湯潰。

【注】此證生於足跟﹐及足掌皮內﹐頑硬腫起﹐髙塊色黃﹐疼痛不能行履。由腳熱著冷水﹐或遇寒風襲於血脈﹐令气滯血凝而成。法宜用盆一个﹐內安新磚﹐磚上安鴿糞糞上合罩籬﹐以腳踏罩籬上﹔次以滚水從旁衝入﹐蒸之﹑浸潰之﹐冷則易之。或用新磚繞紅﹐韭菜汁潑之﹐將病足踏於其上燙之。早治或有消者﹐久則破裂﹐膿水津流。每日米泔水淨洗﹐搽牛角散﹐四圍頑皮浮起剪之換搽生肌玉紅膏﹑月白珍珠散﹐生肌斂口自愈。

方劑﹕牛角散組成﹕松香輕粉水龍骨﹝卽舊船底油石灰﹞牛角尖﹝燒灰﹞共爲末﹐牛骨髓調搽。

【方歌】牛角散治牛程﹝足蹇﹞﹐久破膿水流不痊﹐松香輕粉水龍骨﹐牛角燒灰須用尖。

又方﹕生肌玉紅膏﹑月白珍珠散﹝俱見潰瘍門﹞

外科卷下﹨足部

土粟

【方歌】土粟生在足跟旁﹐腫若琉璃亮色黃﹐行路崎嶇傷筋骨急服仙方合五香。

【注】此證又名琉璃疽﹐生在足跟之旁﹐形如棗栗﹐亮而色黃腫若琉璃﹐由行崎嶇之路﹐勞傷筋骨血脈而成。急服五香湯及仙方活命飲﹐宣通壅滯﹔膿熟鍼之﹐膿少而多水者﹐以陀僧膏貼之。余按癰疽潰瘍治法。

方劑﹕五香湯組成﹕乳香藿香丁香沈香靑木香﹝各三錢半﹞水二鐘﹐煎八分﹐服之。

【方歌】五香湯善治土粟﹐行路勞傷血脈積﹐乳藿丁沈靑木香煎服舒壅功效極。

又方﹕仙方活命飲﹝見腫瘍門﹞陀僧膏﹝見潰瘍門﹞

外科卷下﹨足部

冷疔

【方歌】冷疔濕寒足跟生﹐疼痛徹骨紫皰形﹐黑爛深孔流血水气穢神燈照法靈。

【注】此證生在足跟﹐由濕寒凝結而成。形如棗粟﹐起紫白皰疼痛徹骨﹐漸生黑气﹐腐爛孔深﹐時流血水﹐气穢經久不斂者﹐宜神燈照法照之﹐鐵粉散敷之。初服內補十宣散﹐次按潰瘍治同。

方劑﹕鐵粉散組成﹕生鐵粉﹝卽鐵砂﹐如無﹐用黑鉛四兩﹐鐵杓化開﹐傾水中冷定取出﹐再化再傾﹐以鉛化盡爲度。去水取末﹐三錢﹞黃丹﹝飛﹞輕粉松香﹝各一錢﹞麝香﹝一分﹞各研細末﹐共和一處再研勻﹐將患處以蔥湯洗去血水腐臭﹐香油調藥搽於患上﹐油紙蓋之﹐紮之。

【方歌】鐵粉散醫足冷疔﹐能蝕黑腐肌肉生﹐黃丹輕粉松香麝香油調搽紙蓋靈。

又方﹕神燈照法﹝見首卷﹞內補十宣散﹝見胸部﹝其﹞歷癰﹞

外科卷下﹨足部

腳气瘡

【方歌】腳气瘡在足膝生﹐濕熱相搏風气乘﹐壯熱腫痛津黃水心神煩躁犀角靈。

【注】此證生於足膝﹐由濕熱內搏﹐滯於膚腠﹐外爲風乘﹐不得宣通﹐故令腳膝生瘡﹐癢痛作腫﹐破津黃水﹐形類黃水瘡﹐惟身體壯熱﹐心神煩躁﹐經久難瘥。宜服犀角散外以漏蘆湯洗之﹐兼敷龍骨散甚效。

方劑﹕犀角散組成﹕犀角屑天麻黃耆枳殼﹝麩炒﹞白蘚皮黃芩防風羌活白蒺藜﹝各七錢五分﹞檳榔﹝一兩﹞烏梢蛇﹝酒浸﹐二兩﹞甘艸﹝炙﹐五錢﹞上研細末﹐每服八錢﹐水一鐘半﹐生薑五片﹐煎一鐘﹐去滓不拘時溫服。

【方歌】犀角散醫腳气瘡﹐天麻耆枳白蘚榔﹐烏蛇芩艸風羌活蒺藜粗末引加姜。

又方﹕漏蘆湯組成﹕漏蘆甘艸﹝生﹞槐白皮五加皮白蘞﹝各一兩五錢﹞白蒺藜﹝四兩﹞共爲粗末﹐每用五兩﹐水八碗﹐煎五碗﹐去滓﹐淋洗。

【方歌】漏蘆湯甘槐白皮﹐五加白蘞白蒺藜﹐腳气瘡疼癢津水熬湯洗患散濕急。

又方﹕龍骨散組成﹕白龍骨﹝研﹞輕粉﹝各二錢五分﹞檳榔﹝研﹐一錢﹞豶豬糞﹝新瓦上焙漧﹐再入火中燒之存性﹐取出研末﹞共研勻﹐先以口含齏水或溫鹽湯﹐洗令瘡淨見肉﹔卻用香油調藥﹐隨瘡大小敷之。未愈再敷。

【方歌】龍骨散能去濕腐﹐腳气瘡敷自然無﹐輕榔豬糞香油入久遠惡瘡用亦除。

外科卷下﹨足部

田螺皰

【方歌】田螺皰在足掌生﹐裏濕外寒蒸鬱成﹐豆粒黃皰悶脹硬破津臭水腫爛疼。

【注】此證多生足掌﹐而手掌罕見。由脾經濕熱下注﹐外寒閉塞﹐或因熱體涉水﹐濕冷之气蒸鬱而成。初生形如豆粒黃皰悶脹﹐硬疼不能著地﹐連生數皰﹐皮厚難於自破傳度三﹑五成片濕爛﹔甚則足跗俱腫﹐寒熱往來。法宜苦參﹑菖蒲﹑野艾熬湯熱洗﹐次用綫鍼將皰挑破﹐放出臭水﹐加味太乙膏貼之。又將皰皮剪去﹐宜用石膏﹑輕粉等分研末撒之﹐仍以加味太乙膏蓋貼﹐內服解毒瀉脾湯。更有經年不愈者﹐系下部濕寒﹐以金匱腎气丸常服甚效。

方劑﹕解毒瀉脾湯組成﹕石膏﹝火段﹞牛蒡子﹝炒﹐研﹞防風黃芩蒼術﹝炒﹞甘艸﹝生﹞木通山梔﹝生﹐研﹞水二鐘﹐燈心二十根﹐煎八分﹐服之。

【方歌】解毒瀉脾芩蒡子﹐風膏苔術艸通梔﹐田螺皰起宜煎服淸熱疏風又去濕。

又方﹕加味太乙膏﹝見潰瘍門﹞金匱腎气丸﹝卽桂附地黃丸加車錢子﹑牛膝各一兩。見面部頰瘍﹞

外科卷下﹨足部

肉刺

【方歌】肉刺證由纏腳生﹐或著窄鞋遠路行﹐步履艱難疼痛甚玉簪根搗貼塗靈。

【注】此證生在腳指﹐形如雞眼﹐故俗名雞眼。根陷肉裏﹐頂起硬凸﹐疼痛步履不得。或因纏腳﹐或著窄鞋遠行﹐皆可生之。法宜貼加味太乙膏滋潤之﹐或用紫玉簪花根搗爛貼塗﹐以油紙蓋之。又地骨皮﹑紅花等分研細﹐香油調敷俱效。

方劑﹕加味太乙膏﹝見潰瘍門﹞

外科卷下﹨發無定處

疔瘡

【方歌】五藏皆可發疔瘡﹐現於形體細考詳﹐若論陰陽分上下欲知經藏辧何方。

疔名火焰發心經﹐往往生於唇指中﹐心作煩時神恍惚痛兼麻癢皰黃紅。

毒發肝經名紫燕﹐此患多於筋骨見﹐破流血水爛串筋指靑舌彊神昏亂。

黃鼓由於脾發毒﹐多生口角與顴骨﹐皰黃光潤紅色纏麻癢硬僵兼嘔吐。

毒發肺經名白刃﹐白皰頂硬根突峻﹐易腐易陷多損腮咳吐痰涎气急甚。

從來黑靨發腎經﹐黑斑紫皰硬如釘﹐爲毒極甚疼牽骨驚悸沈昏目露睛。

以上五疔應五藏﹐又有紅絲疔一樣﹐初如小瘡漸發紅最忌紅絲攻心上。

凡治疔證貴乎早﹐三陰三陽更宜曉﹐在下宜灸上宜鍼速醫卽愈緩難保。

【注】此數證俱名曰疔。蓋疔者﹐如丁釘之狀﹐其形小﹐其根深﹐隨處可生。由恣食厚味﹐或中蛇蠱之毒﹐或中疫死牛﹑馬﹑豬﹑羊之毒﹐或受四時不正疫气﹐致生是證。

夫疔瘡者﹐乃火證也。迅速之病﹐有朝發夕死﹐隨發隨死﹐三﹑五日不死﹐一月半月亦必死﹐此系藏府之乖逆性情之激變﹐節候之寒溫肅殺﹐且毒中有淺深也﹐若一時失治﹐立判存亡。有名爲火焰疔者﹐多生於唇﹑口及手掌指節間﹐初生一點紅黃小皰﹐痛癢麻木﹔甚則寒熱交作﹐煩燥舌彊﹐言語疏忽﹐此屬心經毒火而成也。

有名爲紫燕疔者﹐多生於手﹑足﹑腰﹑肋筋骨之間﹐初生便作紫皰﹐次日破流血水﹐三日後串筋爛骨﹐甚則目紅甲靑﹐邪視神昏﹑睡語驚惕﹐此屬肝經毒火而成也。

有名爲黃鼓疔者﹐初生黃皰﹐光亮明潤﹐四畔紅色纏繞多生口角﹑腮﹑顴﹑眼胞上下﹐及太陽正面之處﹐發時便作麻癢﹐重則惡心嘔吐﹐肢體木痛﹐寒熱交作﹐煩渴幹噦﹐此屬脾經毒火而成也。有名爲白刃疔者﹐初生白皰﹐頂硬根突﹐破流脂水﹐癢痛兼作﹐多生鼻孔﹑兩手﹐易腐易陷﹐重則腮損咽焦﹐欬吐痰涎﹐鼻掀气急此屬肺經毒火而成也。有名爲黑靨疔者﹐多生耳竅﹑牙縫﹑胸腹﹑腰腎偏僻之處﹐初生黑斑紫皰﹐毒串皮膚漸攻肌肉﹐頑硬如丁﹐痛徹骨髓﹐重則手足靑紫﹐驚悸沈困﹐軟陷孔深﹐目睛透露﹐此屬腎經毒火而成也。以上五疔﹐本於五藏而生。

又有紅絲疔﹐發於手掌及骨節間﹐初起形似小瘡﹐漸發紅絲﹐上攻手膊﹐令人寒熱往來﹐甚則惡心嘔吐﹐治遲者﹐紅絲攻心﹐常能壞人。又有暗疔﹐未發而腋下先堅腫無頭﹐次腫陰囊睪丸﹐突兀如筋頭﹐令人寒熱拘急焮熱疼痛。又有內疔﹐先發寒熱腹痛﹐數日間﹐忽然腫起一塊如積者是也。又有羊毛疔﹐身發寒熱﹐狀類傷寒但前心﹑後心有紅點﹐又如疹形﹐視其斑點﹐色紫黑者爲老﹐色淡紅者爲嫩。以上諸證﹐初起俱宜服蟾酥丸汗之﹔毒勢不盡﹐情寒壯熱仍作者﹐宜服五味消毒飲汗之如發熱﹐口渴﹐便閉﹐脈沈實者﹐邪在裏也﹐宜服黃連解毒湯加生大黃一錢五分﹐蔥頭五个淸之。凡證輕者宜服化疔內消散﹔若疔毒將欲走黃﹐急服疔毒復生湯﹔已走黃者﹐令人心煩昏憒﹐急用七星劍湯以救之。若手足冷﹐六脈暴絕者﹐系毒气閉塞﹐元气不能宣通﹐先宜蟾酥丸﹐隨服木香流气飲行气﹐其脈自見。若疔毒誤灸﹐煩躁譫語者﹐乃逼毒內攻也﹐宜服解毒大靑湯。若潰後餘毒未盡﹐五心煩熱者﹐宜服人參淸神湯。鍼後出膿之時﹐气虛驚悸者﹐宜服內托安神散。若攻利太過以致發渴﹑六脈虛大者﹐宜服補中益气湯。若發汗之後汗不止﹐熱不退﹐瘡不疼﹐便不利者﹐此屬裏虛﹐宜服八珍湯加黃耆﹑麥冬治之。凡疔潰後不宜補早﹐𨿽見眞虛﹐只可平補﹐忌用溫補之藥。

外治用藥﹑鍼灸﹐亦當循其次第。書云﹕疔瘡先刺血內毒宜汗瀉﹐禁灸不禁鍼﹐怕綿不怕鐵。初覺貴乎早治十證十全﹔稍遲者﹐十全五六﹔失治者﹐十壞八九。

初發項以上者﹐三陽受毒﹐必用鈹鍼刺入瘡心四﹑五分挑斷疔根﹐令出惡血﹔隨用立馬回疔丹﹐或蟾酥條插入孔內﹐外以巴膏蓋之。如項以下生者﹐三陰受毒﹐卽當艾灸以殺其勢﹐灸之不痛﹐亦須鍼刺出血﹐插蟾酥條旁腫以離宮錠塗之。如旁腫頑硬﹐推之不動﹐用鍼亂刺頑硬之處﹐令多出惡血﹐否則必致走黃。挑法﹕先用鍼幹將毒頂焦皮刮開﹐鍼入疔根﹐堅硬如鍼者爲順﹔若鍼刺入﹐綿軟如瓜穣而不知痛者爲逆﹐百無一生。凡挑疔根先出紫黑血﹐再挑刺至鮮血出﹐以知痛爲止﹔隨塡拔疔散令滿﹐以萬應膏蓋之﹐過三﹑四時﹐撥去舊藥易以新藥﹔若藥幹無水不痛者﹐此挑法未斷疔根也﹐再深挑之﹐必以上藥知痛﹐藥入水流爲率﹔三﹑四日後瘡頂漧燥﹐以琥珀膏貼之﹐令疔根托出﹐換九一丹撒之黃連膏抹之﹐外蓋白膏藥生肌斂口。若初起失治﹐或房勞﹑夢遺損气﹐以致毒气內攻﹐走黃不住者﹐其瘡必塌陷﹐急當隨走黃處﹐按經找尋﹐有一芒刺直豎﹐卽是疔苗﹐急當用鐵鍼刺出惡血﹐卽在刺處用艾壯灸三壯以宣餘毒。若身面漫腫﹐神昏悶亂﹐漧嘔心煩作渴﹐徧身起皰抽搐者﹐俱爲逆證。惟紅絲疔於初起時﹐急用磁鍼於紅絲盡處﹐砭斷出血﹔尋至初起瘡上挑破﹐卽用蟾酥條插入﹐萬應膏蓋之﹐隨服黃連解毒湯。

再暗﹑內二疔﹐不用挑法﹐先以蟾酥丸含化令盡﹐以冷水漱去毒涎﹐再用三丸嚼蔥白三寸﹐裹藥黃酒送下﹐蓋臥出汗﹔少時無汗﹐再飲熱酒催之﹔仍無汗﹐系毒熱滯結﹐急用霹靂火法令汗出﹐毒熱隨之而解。次用雙解貴金丸下之自效。若暗﹑內二疔﹐初起牙關緊急者﹐用蟾酥丸三﹑五粒﹐蔥頭煎湯研化灌之﹔俟稍蘇﹐治法如前至羊毛疔﹐先將紫黑斑點﹐用衣鍼挑出如羊毛狀﹐前後心共挑數處﹐用黑豆﹑蕎麥研粉塗之﹐實時汗出而愈。

一法﹕用明雄黃末二錢﹐靑布包紮﹐蘸熱燒酒於前心擦之﹐自外圈入內﹐其毛卽奔至後心﹐再於後心擦之﹐其羊毛俱拔出於布上﹐埋之﹐忌茶水一日。

再諸疔部位﹑形色﹐亦有急緩﹐生於頭﹑項胸背者最急生於手﹑足骨節之間者稍緩。一疔之外別生一小瘡名曰應候﹔四圍赤腫而不散漫者﹐名曰護場﹔四旁多生小瘡者﹐名曰滿天星﹔有此者緩﹐無此者急。疔證初起至四﹑五日間﹐由白色而至靑紫色﹐疔頭潰膿﹐形似蜂窩﹐內無七惡等證者爲順﹔若初起似疔非疔﹐灰色頂陷如魚臍﹐如蠶斑﹐靑紫黑皰﹐軟陷無膿﹐內見七惡等證者爲逆。凡疔毒俱由火毒而生﹐忌服辛熱之藥﹐恐反助其邪也﹔忌敷寒涼之藥﹐恐逼毒攻裏也。再膏藥不宜早貼﹐惟在將潰己潰時貼之﹐呼膿長肉﹐以避風寒。初潰時﹐忌用生肌藥﹐恐毒未除﹐反增潰爛。生項以上者屬三陽經﹐不宜灸﹐若火日生疔﹐亦禁灸﹐犯之或爲倒陷﹐或至走黃。俱忌椒﹑酒﹑雞﹑魚﹑海味﹑鵝肉﹑豬首﹑辛辣﹑生冷等物﹐气怒﹑房勞﹑諸香並孝服﹑經婦﹑僧道﹑雞犬等項﹐犯之必致反復﹐愼之。

方劑﹕蟾酥丸組成﹕蟾酥﹝酒化﹐二錢﹞輕粉銅錄枯礬寒水石﹝火段﹞膽礬乳香沒藥麝香﹝各一錢﹞朱砂﹝三錢﹞雄黃﹝二錢﹞蝸牛﹝二十一个﹞以上各爲末﹐稱準﹐於端午日午時﹐在淨室中先將蝸牛研爛﹐同蟾酥和研稠粘﹐方入各藥﹐共搗極勻﹐丸如綠豆大。每服三丸﹐用蔥白五寸﹐令患者嚼爛﹐吐於手心內﹐男用左手﹐女用右手﹐將藥丸裹入蔥泥內﹐用無灰熱酒一茶鐘送下﹔被蓋約人行五﹑六里路﹐病者出汗爲度﹔甚者﹐再用一服。如外用之法﹐搓條作餅﹐隨證用之。修合時﹐忌婦人﹑雞﹑犬等見之。

【方歌】蟾酥丸治諸疔毒﹐初起惡瘡皆可逐﹐外用化腐又消堅內服驅毒發汗速。朱砂輕粉麝雄黃﹐銅綠枯礬寒水入膽礬乳沒共蝸牛﹐丸如綠豆蔥酒服。

又方﹕五味消毒飲組成﹕金銀花﹝三錢﹞野菊花蒲公英紫花地丁紫背天葵子﹝各一錢二分﹞水二鐘﹐煎八分﹐加無灰酒半鐘﹐再滚二﹑三沸時熱服。渣﹐如法再煎服﹐被蓋出汗爲度。

【方歌】五味消毒療諸疔﹐銀花野菊蒲公英﹐紫花地丁天葵子煎加酒服發汗靈。

又方﹕化疔內消散組成﹕知母貝母﹝去心﹐研﹞穿山甲﹝炙﹐研﹞蚤休白芨乳香天花粉皂刺金銀花當歸赤芍甘艸﹝生﹐各一錢﹞酒﹑水各一鐘﹐煎一鐘﹐去渣﹐量病上﹑下服之。

【方歌】化疔內消知貝甲﹐蚤休芨乳艸天花﹐皂刺銀花歸芍酒疔證毒輕服更嘉。

又方﹕疔毒復生湯組成﹕金銀花梔子﹝生﹐研﹞地骨皮牛蒡子﹝炒﹐研﹞連翹﹝去心﹞木通牡蠣﹝火段﹞生軍皂刺天花粉沒藥乳香﹝各八分﹞酒﹑水各一鐘﹐煎一鐘﹐食遠服。不能飲酒者﹐只用水煎﹐臨服入酒一杯﹐和服亦效。脈實便祕者﹐加朴硝。

【方歌】疔毒復生欲走黃﹐頭面腫浮毒內傷﹐銀梔骨蒡翹通蠣軍刺天花沒乳香。

又骯﹕七星劍組成﹕蒼耳頭野菊花豨薟艸地丁香半枝連﹝各三錢﹞蚤休﹝二錢﹞麻黃﹝一錢﹞用好酒一斤﹐煎至一碗﹐澄去渣熱服﹐被蓋出汗爲度。

【方歌】七星劍嘔熱兼寒﹐疔毒走黃昏憒添﹐麻黃蒼耳菊豨薟地丁香蚤半枝連。

又方﹕木香流气飲組成﹕當歸白芍﹝酒炒﹞川芎紫蘇桔梗枳實﹝麩炒﹞烏藥陳皮半夏白茯苓黃耆防風靑皮﹝各一錢﹞大腹皮檳榔枳殼﹝麩炒﹞澤瀉甘艸節木香﹝末﹐各五分﹞生薑三片﹐紅棗肉二枚﹐水煎服。下部加牛膝。

【方歌】木香流气宣气滯﹐歸芍芎蘇桔枳實﹐烏藥二陳耆大腹風榔靑枳瀉煎之。

又方﹕解毒大靑湯組成﹕大靑葉木通麥門冬﹝去心﹞人中黃梔子﹝生﹐研﹞桔梗元參知母升麻淡竹葉石膏﹝火段﹞﹐各一錢﹞水二鐘﹐燈心二十根﹐煎八分﹐食遠服。

大便祕加大黃﹐悶亂加燒人糞。

【方歌】解毒大靑過麥門﹐中黃梔子桔元參﹐知升竹葉石膏﹝火段﹞﹐疔瘡誤灸毒內侵。

又方﹕人參淸神湯組成﹕人參陳皮白茯苓地骨皮麥門冬﹝去心﹞當歸白術﹝土炒﹞黃耆遠志﹝去心﹐各一錢﹞柴胡黃連甘艸﹝炙﹐各五分﹞水二鐘﹐粳米一撮﹐煎八分﹐食遠服。

【方歌】人參淸神疔毒潰﹐陳苓地骨麥冬歸﹐尢耆柴遠黃連艸益气除煩熱可推。

又方﹕內托安神散組成﹕人參麥門冬﹝去心﹞茯神黃耆白術﹝土炒﹞元參陳皮﹝各一錢﹞石菖蒲甘艸﹝炙﹞酸棗仁﹝炒﹐研﹞遠志﹝去心﹞五味子﹝研﹐各五分﹞水二鐘﹐煎八分﹐臨服入朱砂末三分和勻﹐食遠服

【方歌】內托安神多驚悸﹐疔瘡鍼後元气虛﹐參麥茯菖耆術艸元參棗遠味陳皮。

又方﹕立馬回疔丹組成﹕輕粉蟾酥﹝酒化﹞白丁香硵砂﹝各一錢﹞乳香﹝六分﹞雄黃朱砂麝香﹝各三分﹞蜈蚣﹝炙﹐一條﹞金頂砒﹝注末捲﹐五分﹞共爲細末﹐麵糊搓如麥子大。凡遇疔瘡﹐以鍼挑破用一粒插入孔內﹐外以膏蓋﹐追出膿血疔根爲效。

【方歌】立馬回疔輕蟾酥﹐白丁香乳麝雄朱﹐硵蜈金頂砒研末疔瘡用此根自除。

又方﹕九一丹組成﹕石膏﹝火段﹞﹐九錢﹞黃靈藥﹝一錢﹞共研極細﹐撒於患處。

【方歌】九一丹醫疔破後﹐根除用此把膿搜﹐﹝火段﹞石膏對黃靈藥﹐淸熱生肌患自瘳。

又方﹕霹靂火組成﹕鵝卵石燒紅﹐安鐵杓內﹐杓安桶內﹐以醋淬石﹐令患者將患處覆桶上﹐厚衣密蓋﹐勿令泄气﹐熱气微再添紅石加醋淬之﹐瘡頭及腫處﹐使熱气燻蒸至汗出﹐其毒減半。

又方﹕黃連解毒湯﹝見耳部黑疔﹞補中益气湯﹑八珍湯﹑巴膏﹑萬應膏﹑白膏藥﹑黃靈藥﹝俱見潰瘍門﹞離宮錠﹑雙解貴金丸﹝俱見腫瘍門﹞拔疔散﹝見齒部牙疔﹞珀琥膏﹝見頭部髮際瘡﹞黃連膏﹝見鼻部鼻瘡﹞

外科卷下﹨發無定處

流注

【方歌】流注原有證數般﹐濕痰瘀風汗後寒﹐發無定處連腫漫潰近骨節治難痊﹐此證本由脾胃弱﹐畱結肌肉骨筋間。

【注】此證名𨿽無殊﹐其原各異。蓋人之血气﹐每日周身流行自無停息﹐或因濕痰﹐或因瘀血﹐或因風濕﹐或因傷寒汗後餘毒﹐或因欲後受寒﹐積畱於肌肉之中﹐致令气血不行﹐故名流注。

諸家書云﹕流者流行﹐注者住也﹐發無定處﹐隨在可生初發漫腫無頭﹐皮色不變﹐凝結日久﹐微熱漸痛﹐透紅一點﹐方是膿熟﹐卽宜用鍼開破。若濕痰化成者﹐膿色粘白﹔瘀血化成者﹐膿色金黃﹔粘水風濕化成者﹐膿色稀白如豆汁﹔汗後余邪化成者﹐膿色或黃﹑或黑﹐稀膿穢臭﹔以上四證﹐發在肉厚處可愈﹐發在骨節及骨空處難痊。淫欲受寒化成者﹐膿色稀白而腥﹐其水中有豬脂水油之狀﹐此爲敗漿膿也。諸書𨿽有治法﹐終成敗證初起濕痰所中者﹐火香流气飲導之﹔產後瘀血所中者通經導滯湯通活之﹔跌撲傷損瘀血所中者﹐宜散瘀葛根湯逐之﹔風濕所中者﹐萬靈丹﹑五積散加附子溫散之﹔汗後余邪發腫者﹐人參敗毒散散之﹔房欲後外寒侵襲者﹐初宜服五積散加附子﹐次服附子八物湯溫之﹔又有室女﹑孀婦﹐鬱怒傷肝﹐思慮傷脾而成者﹐宜服歸脾湯加香附靑皮散之。此皆流注初起將成之法﹐一服至三﹑四服皆可。外俱用烏龍膏或沖和膏敷貼﹐皮肉不熱者雷火神鍼鍼之﹐輕者卽消﹐重者其勢必潰﹔將潰時俱宜服托裏透膿湯﹔已潰俱服人參養榮湯﹔久潰膿水淸稀飲食減少﹐不能生肌收斂者﹐俱宜服調中大成湯﹔久潰膿水淸稀﹐精神怯少﹐漸成漏證者﹐俱宜服先天大造丸潰後其餘治法﹐俱按癰疽潰瘍門參考。

方劑﹕通經導滯湯組成﹕當歸熟地赤芍川芎枳殼﹝麩炒﹞紫蘇香附陳皮丹皮紅花牛膝﹝各一錢﹞獨活甘艸﹝節﹐各五分﹞水二鐘﹐煎八分﹐入酒一杯﹐食前服。

【方歌】通經導滯產後疾﹐敗血流瘀腫痛積﹐四物枳蘇香附陳丹皮獨艸紅花膝。

又方﹕散瘀葛根湯組成﹕葛根川芎半夏﹝制﹞桔梗防風羌活升麻﹝各八分﹞細辛甘艸﹝生﹞香附紅花蘇葉白芷﹝各六分﹞水二鐘﹐蔥三根﹐姜三片﹐煎八分﹐不拘時服。

【方歌】散瘀葛根瘀血凝﹐皆因跌撲流注成﹐芎半桔風羌細艸香附紅花蘇芷升。

又方﹕附子八物湯組成﹕附子﹝制﹞人參白術﹝土炒﹞當歸白茯苓熟地川芎白芍﹝酒炒﹐各一錢﹞木香肉桂甘艸﹝炙﹐各五分﹞水二鐘﹐姜三片﹐紅棗肉一枚﹐煎八分﹐食遠服。

【方歌】附子八物醫流注﹐房欲傷陰外寒入﹐木香肉桂八珍湯姜棗水煎食遠服。

又方﹕調中大成湯組成﹕人參﹝二錢﹞白術﹝土炒﹞白茯苓黃耆山藥﹝炒﹞丹皮當歸身白芍﹝酒炒﹞陳皮﹝各一錢﹞肉桂附子﹝制﹐各八分﹞遠志﹝去心﹞藿香縮砂仁甘艸﹝炙﹐各五分﹞水二鐘﹐煨姜三片﹐紅棗肉二枚﹐煎八分﹐食遠服

【方歌】調中大成四君耆﹐山藥丹皮歸芍宜﹐遠藿縮砂陳桂附能醫流注潰膿稀。

又方﹕木香流气飲﹝見疔瘡門﹞萬靈丹﹑烏龍膏﹑沖和膏﹝俱見腫瘍門﹞五積散﹝見內癰部腎癰﹞人參敗毒散﹝卽荊防敗毒散減去荊防。見項部腦疽﹞歸脾湯﹝見乳部乳中結核﹞雷火神鍼﹝見股部附骨疽﹞托裏透膿湯﹝見頭部侵腦疽﹞人參養榮湯﹝見潰瘍門﹞先天大造丸﹝見臀部鸛口疽﹞

外科卷下﹨發無定處

癭癅

【方歌】五癭屬陽六癅陰﹐癭別血气肉石筋﹐癅气血肉脂筋骨惟脂開潰不傷身﹐癭蒂細小紅不緊﹐癅根溫大亮白新證由內外風水气﹐療治須當戒怒嗔。

【注】癭癅二證﹐發於皮膚血肉筋骨之處。癭者﹐如纓絡之狀﹔癅者﹐隨气畱住﹐故有是名也。多外因六邪﹐榮衛气血凝郁﹔內因七情﹐憂恚怒气﹐濕痰瘀滯﹐山風水气而成﹐皆不痛癢。癭證屬陽﹐色紅而髙突﹐皮寬不急﹐蒂小而下垂﹔癅證屬陰﹐色白而漫腫﹐皮嫩而光亮﹐頂小而根大。癭有五種﹕肉色不變者﹐爲肉癭﹐其筋脈現露者﹐名筋癭﹔若赤脈交絡者﹐名血癭﹔隨喜怒消長者名气癭﹔堅硬推之不移者﹐名石癭。五癭皆不可破﹐破則膿血崩潰﹐多致傷生。癅有六種﹕堅硬紫色﹐累累靑筋﹐盤曲若蚯蚓狀者﹐又筋癅﹐又名石癅﹔微紫微紅軟硬間雜﹐皮膚中隱隱若紅絲糾纏﹐時時牽痛﹐誤有觸破﹐而血流不止者﹐名血癅﹔或軟如綿﹐或硬如饅﹐皮色如常﹐不緊不寬﹐始終只似覆肝﹐名肉癅﹔軟而不堅皮色如常﹐隨喜怒消長﹐無寒無熱者﹐名气癅﹐久日化膿流出﹐又名膿癅也﹔形色紫黑﹐堅硬如石﹐疙瘩疊起﹐推之不移﹐昂昂堅貼於骨者﹐名骨癅﹔軟而不破皮色淡紅者﹐名脂癅﹐卽粉癅也﹐六癅之形色如此。

凡癭多生於肩項兩頤﹐癅則隨處有之。夫肝統筋﹐怒气動肝﹐則火盛血燥﹐致生筋癭﹑筋癅﹐宜淸肝解郁﹐養血舒筋﹐淸肝蘆薈丸主之。心主血﹐暴戾太甚﹐則火旺逼血沸騰﹐復被外邪所搏﹐致生血癭﹑血癅﹐宜養血﹑涼血﹑抑火﹑滋陰﹑安斂心神﹑調和血脈﹐芩連二母丸主之。脾主肌肉﹐鬱結傷脾﹐肌肉澆薄﹐土气不行﹐逆於肉裏﹐致生肉癭﹑內癅﹐宜理脾寬中﹑疏通戊土﹑開郁行痰﹑調理飲食﹐加味歸脾丸主之。肺主气﹐勞傷元气﹐腠裏不密﹐外寒搏之﹐致生气癭﹑气癅宜淸肺气﹑調經脈﹑理勞傷﹑和榮衛﹐通气散堅丸主之。腎主骨恣欲傷腎﹐腎火郁遏﹐骨無榮養﹐致生石癭﹑骨癭﹐石癅海藻玉壺湯主之﹐骨癅尢宜補腎散堅﹐行瘀利竅﹐調元腎气丸主之。癭癅諸證﹐用藥緩緩消磨﹐自然縮小﹔若久而膿血崩潰﹐滲漏不已者﹐皆爲逆證﹐不可輕用刀鍼決破﹐以致出血不止﹐立見卮殆。惟粉癅可破﹐其色粉紅﹐多生耳項前後﹐亦有生於下體者﹐全系痰凝气結而成﹐治宜鈹鍼破去脂粉﹐以白降丹撚子插入數次﹐將內膜化淨﹐用生肌玉紅膏貼之自愈。

又有一種黑砂癅﹐多生臀腿﹐腫突大小不一﹐以手攝起內有黑色卽是﹐亦用鍼刺出黑砂有聲﹐軟硬不一。又有發癅﹐多生耳後發下寸許﹐軟小髙突﹐按之不痛﹐亦用鍼刺之﹐粉發齊出。又有虱癅﹐發後其癢徹骨﹐開破出虱無數﹐內有極大一虱出﹐其虱方盡。黑砂﹑發﹑虱三癅﹐外治皆同粉癅之法﹐其口方收。又有虫癅﹐每生脇下﹐治法當按癰疽腫瘍﹑潰瘍門。但本憂思化成﹐每難獲效﹐諸證形狀各異﹐皆五臟濕熱邪火濁瘀﹐各有所感而成﹐總非正气之所化也。

方劑﹕淸肝蘆薈丸組成﹕當歸生地﹝酒浸﹐搗膏﹞白芍﹝酒炒﹞川芎﹝各二兩﹞黃連靑皮海粉牙皂甘艸節昆布﹝酒洗﹞蘆薈﹝各五錢﹞上爲細末﹐神麯糊丸﹐如梧桐子大。每服八十丸白滚水量病上下﹐食前後服之。

【方歌】淸肝蘆薈怒傷肝﹐筋結癭癅血燥原﹐四物黃連靑海粉牙皂甘昆麯糊丸。

又方﹕芩連二母丸組成﹕黃芩黃連知母貝母﹝去心﹞當歸白芍﹝酒炒﹞羚羊角﹝鎊﹞生地熟地蒲黃地骨皮川芎﹝各一兩﹞甘艸﹝生﹐五錢﹞上爲末﹐側柏葉煎湯﹐打寒食麵糊爲丸﹐如梧桐子大。每服七十丸﹐燈心煎湯送下。

【方歌】芩連二母血癅癭﹐血沸寒凝微紫紅﹐歸芍羚羊生熟地蒲黃地骨艸川芎。

又方﹕加味歸脾丸組成﹕香附人參酸棗仁﹝炒﹞遠志﹝去心﹞當歸黃耆烏藥陳皮茯神白術﹝土炒﹞貝母﹝去心﹐各一兩﹞木香甘艸﹝炙﹐各三錢﹞上爲細末﹐合歡樹根皮四兩煎湯﹐煮老米糊爲丸如梧桐子大。每服六十丸﹐食遠﹐白滚水送下。

【方歌】加味歸脾香附參﹐棗遠歸耆烏藥陳﹐茯神術艸木香貝消癭除癅脾郁伸。

又方﹕通气散堅丸組成﹕人參桔梗川芎當歸花粉黃芩﹝酒炒﹞枳實﹝麩炒﹞陳皮半夏﹝制﹞白茯苓膽星貝母﹝去心﹞海藻﹝洗﹞香附石菖蒲甘艸﹝生﹐各一兩﹞上爲細末﹐荷葉煎湯爲丸﹐如豌豆大。每服一錢食遠﹐燈心﹑生薑煎湯送下。

【方歌】通气散癭堅气癅﹐麥桔芎歸花粉投﹐芩枳二陳星貝藻香附石菖患漸瘳。

又方﹕海藻玉壺湯組成﹕海藻﹝洗﹞陳皮貝母﹝去心﹞連翹﹝去心﹞昆布半夏﹝制﹞靑皮獨活川芎當歸甘艸﹝節﹐各一錢﹞海帶﹝洗﹐五分﹞水二鐘﹐煎八分﹐量病上﹑下﹐食前後服之。

【方歌】海藻玉壺湯石癭﹐陳貝連翹昆半靑﹐獨活芎歸甘海帶化硬消堅最有靈。

又方﹕調元腎气丸組成﹕生地﹝酒煮﹐搗膏﹐四兩﹞山萸肉山藥﹝炒﹞丹皮白茯苓﹝各二兩﹞澤瀉麥冬﹝去心﹐搗膏﹞人參當歸身龍骨﹝火段﹞地骨皮﹝各一兩﹞知母﹝童便炒﹞黃柏﹝鹽水炒﹐各五錢﹞縮砂仁﹝炒﹞木香﹝各三錢﹞共研細末﹐鹿角膠四兩﹐老酒化稠﹐加蜂蜜四兩同煎﹐滴水成珠﹐和藥爲丸﹐如梧桐子大。每服八十丸空心溫酒送下。忌蘿卜﹑火酒﹑房事。

【方歌】調元腎气縮砂石﹐六味地黃知麥參﹐歸柏木香龍地骨骨癅服此又滋陰。

又方﹕白降丹﹑生肌玉龍膏﹝俱見潰瘍門﹞

外科卷下﹨發無定處

多骨疽

【方歌】多骨疽由腎虛源﹐瘡久腫潰復受寒﹐落艸患此胎元結名爲骨脹治一般。

【注】此證一名剩骨﹐一名朽骨。無論老少﹐皆有生者﹐多在腮﹝月咢﹞﹑牙牀﹑眼胞﹑頦下﹑手足﹑腿膊等處。有因腎虛之人﹐生瘡久潰﹐腫硬不退﹐口不收斂﹐外被寒邪襲入﹐與膿毒凝結﹐借人之气血化成多骨者﹔又有初生落艸﹐身肉之中﹐按之有如脆骨﹐由胎元受之﹐精血交錯而致﹐迨其人長大後﹐必於脆骨所生之處﹐突然發腫生疽﹐及潰破後﹐多骨脫出﹐其口方收。有多骨出之不休者﹐名曰骨脹﹐難愈。以上二因﹐治法皆同﹐俱宜隔附子餅艾灸﹐以宣寒凝﹐令骨速脫。蓋骨屬腎﹐遇寒則凝﹐故從熱治也。若朽骨內含﹐或出臭膿﹐或出涎泡宜撒黃靈藥﹐陀僧膏蓋貼﹐令朽骨出盡﹐其口始易斂也。腎虛微寒者﹐服六味地黃丸﹔虛而寒甚者﹐桂附地黃丸﹐常服可愈。由胎元結成者﹐稟賦身虛﹐不可彊取多骨﹐候自破則取之。

又方﹕附子餅灸法﹝見首卷灸法﹞黃靈藥﹑陀僧膏﹝俱見潰瘍門﹞六味地黃丸﹝見面部雀斑﹞桂附地黃丸﹝見面部頰瘍﹞

外科卷下﹨發無定處

結核

【方歌】結核卽同果核形﹐皮裏膜外結凝成﹐或由風火气郁致或因怒火濕痰生。

【注】此證生於皮裏膜外﹐結如果核﹐堅而不痛﹐由風火气鬱結聚而生。初發令人寒熱往來﹐有表證者﹐荊防敗毒散解之﹔表旣解﹐卽服連翹消毒飲。若濕痰气郁凝結者宜行气化痰﹐以五香流气飲﹑千金指迷丸﹐辛涼之藥治之﹐其核自消﹔若誤投苦寒之劑﹐必至潰破。或服之而反甚者﹐其勢將潰﹐不可彊消﹐以耗其气﹐宜用透膿散。潰而不愈者﹐屬气虛﹐宜用補中益气湯平補之。外治按癰疽腫瘍﹑潰瘍門。

方劑﹕千金指迷丸組成﹕半夏﹝制﹐四兩﹞白茯苓枳殼﹝麩炒﹐各三兩﹞風化硝﹝三錢﹞共研爲末﹐河水煮糊爲丸﹐如梧桐子大。每服二錢白滚水送下。

【方歌】千金指迷丸半夏﹐茯苓枳殼硝同砑﹐河水煮糊作成丸消堅去核結痰化。

又方﹕荊防敗毒散﹝見項部腦疽﹞連翹消毒飲﹝見背部酒毒發﹞五香流气飲﹝見脛部黃鰍癰﹞透膿散﹝見腫瘍門﹞補中益气湯﹝見潰瘍門﹞

外科卷下﹨發無定處

痼發

【方歌】痼發皆由外感生﹐伸縮動處每成形﹐漫腫無頭寒熱作。

四肢沈重渴煩增。

【注】此證體虛之人﹐感受天地不正之厲气而生﹐非由內作也多生於手﹑足掌心﹐或腰﹑腿﹑臀下伸縮動處﹐疼如痛風﹐而兼漫腫無頭﹐其色淡紅﹐憎寒發熱﹐四肢沈重煩渴。初起宜服萬靈丹發汗解表﹔腫仍不消﹐必欲作膿者﹐宜托裏消毒散﹐兼琥珀蠟礬丸間服﹔已潰者﹐按癰疽潰瘍門治法。

方劑﹕萬靈丹﹑托裏消毒散﹑琥珀蠟礬丸﹝俱見腫瘍門﹞

外科卷下﹨發無定處

瘭疽

【方歌】瘭疽本由煙瘴起﹐小如粟豆大梅李﹐初發紅點次變黑腐爛筋骨疼無已。

【注】此證一名蛇瘴﹐川﹑廣煙瘴地而有之。初起紅點﹐次變黑色﹐其形小者如粟豆﹐大者如梅李﹐隨處可生﹐疼痛應心不止﹐腐爛筋骨﹐潰破膿如豆汗﹐今日拭淨﹐淨日膿汁復滿﹐愈而復發。初起宜貼蟾酥餅﹐寒熱交作﹐宜服黍米寸金丹﹐或奪命丹亦可。紅腫遊走不定者﹐離宮錠塗之﹐兼神燈照燻照之。破後脾虛﹐食少作嘔者﹐補中气益湯加黃連﹑麥冬﹔補而不應﹐或出稀水穢汁者逆方劑﹕蟾酥餅﹝見疔瘡﹞黍米寸金丹﹑離宮錠﹝俱見腫瘍門﹞奪命丹﹝見背部陰陽二气疽﹞補中益气湯﹝見潰瘍門﹞神燈照法﹝見首卷﹞

外科卷下﹨發無定處

烏白癩

【方歌】烏白癩由中惡風﹐犯觸忌害亦能成﹐麻癢徹骨刺不痛除風養血卽收功。

【注】此二證﹐俱由惡風侵襲皮膚血分之間﹐火郁耗血﹐及犯觸忌害而成。有烏﹑白二種﹕烏者初覺皮毛變黑﹐發若癮疹﹐癢若虫行﹐手足頑麻﹐鍼刺不痛﹐目視物若垂絲心常驚而妄語﹐凡飲食言語之時﹐開口出气而鳴﹐宜服蝟皮丸﹐外擦大黑神膏﹔白癩皮色漸變白斑﹐語聲嘶嗄﹐目視不明﹐四肢頭疼﹐身體大熱﹐心常懊惱﹐手腳緩縱﹐背膂拘急﹐肉如鍼刺﹐鼻生息肉﹐瞳生白沫﹐宜服白花蛇散﹐外擦斑蝥膏。二證俱常之苦參酒。白癩便祕者﹐先宜服醉仙散﹐次服通天再造散﹐利下惡物卽效方劑﹕蝟皮丸組成﹕蝟皮﹝燒﹐存性﹞蚺蛇頭﹝燒﹐存性﹞魁蛤﹝各一枚﹞紅娘子﹝去頭﹑足﹑翅﹞蠐螬﹝焙漧﹞虻虫﹝去頭﹑足﹑翅﹞水蛭﹝糯米炒熟﹞蜘蛛﹝焙﹞斑蝥﹝去頭﹑足﹑翅﹐各三个﹞桂心大黃黃連龍骨﹝火段﹞研﹞麝香﹝研﹞汞﹝卽水銀﹞川椒﹝炒﹐各五錢﹞芒硝石膏﹝火段﹞﹐各一兩﹞穿山甲﹝炙﹐三片﹞枯白礬滑石﹝研﹐水飛﹞甘遂﹝與胡麻同炒﹐以胡麻熟爲度﹐去麻用甘遂﹐各二錢五分﹞蜈蜙﹝炙﹐一條半﹞附子﹝泡﹐去皮﹑臍﹞巴豆﹝去皮﹑膜﹑心﹑油﹞雷丸﹝各五十粒﹞上爲細末﹐煉蜜爲丸﹐如小豆大。每服一丸﹐滚白水送下﹐空心臨臥各一服。如未覺﹐每服加一丸﹔如莖中痛﹐卽有虫下﹐細觀形狀皆死矣。痛多減一丸﹐痛少服二丸﹐以瘥爲度。此藥乃攻毒取虫之峻劑﹐非灼知藏府有虫毒及精神可勝攻下者﹐不可輕服。

【方歌】蝟皮膚黑成烏癩﹐心驚視物若垂毫﹐癢似虫行手足痺紅娘魁蛤汞礬螬﹐蚺桂硝黃虻蛭甲﹐黃連龍骨麝蜘膏川椒滑附蜈巴豆﹐雷丸甘遂共斑蝥。

又方﹕大黑神膏組成﹕頭髮﹝雞子大一團﹞川芎黃連黃柏防己﹝去皮﹞川烏升麻藜蘆﹝各五錢﹞巴豆杏仁﹝各四十粒﹞用豬脂油二斤﹐將藥炸至頭髮化盡爲度﹐撈去渣﹔再用雌黃﹑雄黃﹑白礬﹑鉛粉各五錢﹐松脂一塊如雞子大﹐同研末﹐入油內攪勻。先以熱鹽湯洗淨患處﹐次擦藥﹐日三次﹐勿令入口。

【方歌】大黑神膏烏癩塗﹐發芎連柏己川烏﹐雌雄巴豆礬松脂鉛粉升麻杏藜蘆。

又方﹕白花蛇散組成﹕白花蛇﹝酒浸﹐炙﹞槐子天麻枳殼﹝麩炒﹞蔓荊子防風羌活威靈仙白蘚皮晚蠶蛾﹝去頭﹑足﹑翅﹐各一兩﹞甘艸﹝炙﹐各五錢﹞共研細末﹐每服二錢﹐溫酒調下。不拘時﹐日用二服。

【方歌】白花蛇散體多熱﹐刺痛聲嘶白癩﹝可﹞﹐槐子天麻蘚枳蔓﹐風羌威艸晚蠶蛾。

又方﹕斑蝥膏組成﹕斑蝥﹝十四枚﹞大蝮蛇﹝頭尾全者﹐曬漧﹐一條﹞黃酒七碗﹐同藥入瓶內﹐用糠火煨酒至一碗﹐濾去渣收貯。每用薄薄塗於患上。

【方歌】斑蝥膏搽白癩風﹐蝮蛇黃酒入磁瓶﹐糠火煨酒取塗患﹐以毒攻惡癩自平。

方劑﹕苦參酒組成﹕苦參﹝五斤﹞露蜂房﹝五兩﹞刺蝟皮﹝酥炙﹐一具﹞共研粗末﹐用水三斗﹐煎湯至一斗﹐去渣﹐侵細麯五斤﹐炊黍米三斗﹐如常醞法﹐酒熟﹐壓去糟﹐每於食前﹐溫飲一小盞。

【方歌】苦參酒治烏白癩﹐露蜂房與刺蝟皮﹐煎湯浸麯炊黍米釀酒飲之惡疾離。

又方﹕醉仙散﹑通天再造散﹝俱見大麻風﹞

外科卷下﹨發無定處

大麻風

【方歌】麻風總屬毒癘成﹐其因有三五損風﹐五死證見眞惡候初病能守或可生。

【注】此證古名癘風﹐癘風者有毒之風也。經云﹕脈風成爲癘又云﹕癘者有榮气熱腐﹐其气不淸。故使其鼻柱壞而色敗﹐皮膚瘍潰﹐毒風客於脈而不去﹐名曰癘風﹐今人呼爲大麻風。一因風土所生﹐中國少有此證﹐惟煙瘴地面多有之﹔一因傳染﹐或遇生麻風之人﹐或父母﹑夫妻﹑家人遞相傳染﹐或在外不謹﹐或糞坑﹑房屋﹑牀鋪﹑衣被不潔﹔一因自不調攝﹐洗浴乘涼﹐希圖快意﹐或露臥當風﹐睡眠濕地﹐毒風襲入血脈。其因名𨿽有三﹐總屬天地癘气﹐感受不覺﹐未經發泄﹐積久而發。徧身麻木﹐次起白屑紅斑﹐蔓延如癜﹐形若蛇皮﹐脫落成片。

始發之時﹐自上而下者順﹐自下而上者逆﹔漸來可治頓發難醫。風毒入裏﹐化生爲虫﹐虫蝕五臟﹐則形有五損﹕肺受病﹐先落眉毛﹔肝受病﹐面起紫皰﹔腎受病腳底先穿﹔脾受病﹐徧身如癬﹔心受病﹐先損其目﹐此爲險證。又有五死﹕證如麻木不仁者﹐爲皮死﹔割切不痛者﹐爲肉死﹔潰爛無膿者﹐爲血死﹔手足脫落者﹐爲筋死﹔鼻梁崩塌﹐眼弦斷裂﹐唇翻聲啞者﹐爲骨死。若五死見一﹐卽爲敗惡不治之候也。此證初覺﹐卽服萬靈丹汗之﹐次宜神應消風散﹑追風散﹑磨風丸﹐次第服之牙齦出血﹐用黃連﹑貫眾等分煎湯漱之。外搽類聚袪風散﹐兼用地骨皮﹑荊芥﹑苦參﹑細辛各二兩﹐河水煎湯﹐浸浴燻洗。若遇損敗之證﹐在上部則服醉仙散﹐在下部則服通天再造散﹔若鼻梁塌壞﹐用換肌散服之。患者稍露虛像﹐卽以補气瀉榮湯服之﹐兼用何首烏酒飲之若能消心寡欲﹐戒口早治﹐或有可生﹔若口味不能淸淡﹐色欲不能斷絕﹐卽愈後仍不免再發﹐終於不救。

方劑﹕神應消風散組成﹕全蠍白芷人參﹝各一兩﹞上爲細末﹐每用二錢﹐勿食晚飯﹐次日空心溫酒調服﹐覺身微躁爲效。

【方歌】神應消風散癘風﹐身麻白屑起斑紅﹐蠍芷人參各一兩空心酒服麻木平。

又方﹕追風散組成﹕錦紋大黃﹝六兩﹞川郁金﹝炒﹐一兩八錢﹞皂角刺﹝一兩五錢﹞共研細末﹐每用五錢﹐加大風子油一錢五分﹐朴硝一錢﹐五更空心溫酒調服﹐直待辰時﹐又如前調藥﹐加熟蜜少許服之﹐以蜜解口。切不可臥﹐良久痛瀉數次不妨﹐以稀粥補之。如第一日服消風散﹐第二日卽服此藥﹐第三日服磨風丸﹐周而復始﹐又如此服之。

瘦弱者﹐十日內追風散只用一服﹐老弱者勿服。

【方歌】追風散用川郁金﹐皂刺大黃研末勻﹐初服消風次用此風油消酒調服神。

又方﹕磨風丸組成﹕豨薟艸牛蒡子﹝炒﹞麻黃蒼耳艸細辛川芎當歸荊芥蔓荊子防風車前子威靈仙天麻何首烏羌活獨活﹝各一兩﹞共爲細末﹐酒打麵糊爲丸﹐如梧桐子大。每服六﹑七十丸﹐溫酒送下﹐日用二服。

【方歌】磨風丸薟蒡麻黃﹐蒼細芎歸荊蔓防﹐車威天麻何羌獨追風服後用此方。

又方﹕類聚袪風散組成﹕硫黃寒水石枯白礬貫眾﹝各二兩﹞蛇牀子﹝一兩﹞朴硝﹝五錢﹞共研細末﹐臘月豬脂搗爛調敷。

【方歌】類聚袪風散硫黃﹐寒水枯礬硝蛇牀﹐貫眾細研豬脂搗專搽徧體癘風瘡。

又方﹕醉仙散組成﹕牛蒡子﹝炒﹞胡麻枸杞子蔓荊子﹝各一兩﹞苦參白蒺藜防風花粉﹝五錢﹞共研細末﹐每服一錢﹐加輕粉一分二釐﹐研勻﹐茶淸調服﹐晨﹑午﹑晚各一服。五﹑七日後﹐先於牙縫內出臭黃涎﹐渾身疼悶如碎﹐然後利下膿血﹑惡物﹑臭气病根乃去矣﹗

【方歌】醉仙上部癘風重﹐牛蒡胡麻枸蔓荊﹐苦參蒺藜防花粉服加輕粉用茶淸。

又方﹕通天再造散組成﹕大黃﹝煨﹐一兩﹞皂角刺﹝一兩五錢﹞郁金﹝五錢﹞白牽牛﹝頭末﹐半生﹑半炒﹐六錢﹞共研細末﹐每服二錢或三錢﹐早晨面東﹐醇酒調下當日利下惡物﹝或膿或虫﹞爲效。

【方歌】通天再造治癘風﹐敗證先從下部攻﹐郁金大黃牽牛刺晨服酒調面向東。

又方﹕換肌散組成﹕烏梢蛇白花蛇蚯蚓﹝去土﹐各一兩﹞細辛木鱉子白芷天麻﹝連莖者﹞赤芍蔓荊子當歸威靈仙荊芥穗甘菊花不灰木紫參苦參沙參何首烏石菖蒲木賊天門冬﹝去心﹞川芎白蒺藜甘艸﹝炙﹞胡麻仁蒼術﹝米泔水浸﹐炒﹞艸烏﹝湯泡去皮﹐各三錢五分﹞共研細末﹐每服五錢﹐溫酒調下﹐酒多更妙。紫參﹑不灰木﹐𨿽無亦可。

【方歌】換肌散治大風瘡﹐毒攻眉脫壞鼻梁﹐烏梢白花蛇蚓細鱉芷天麻芍蔓當﹐威靈荊菊不灰木﹐紫苦沙參何首菖木賊天冬芎蒺艸﹐胡麻蒼術艸烏彊。

又方﹕補气瀉榮湯組成﹕連翹﹝去心﹞升麻﹝各六分﹞桔梗﹝五分﹞黃芩生地﹝各四分﹞黃連蚯蚓﹝酒炒﹐去土﹞當歸黃耆蘇木全蠍﹝各三分﹞人參白豆蔻﹝各二分﹞甘艸﹝生﹐一分﹞水二鐘﹐酒一鐘﹐煎至一鐘﹐去渣﹔又用胡桐淚一分﹐水蛭﹑虻虫各三个﹝炒﹞﹐麝香五釐﹐桃仁三个研泥﹐共爲細末﹐入藥湯內﹐煎至七分﹐飯後服之。

【方歌】補气瀉榮癘虛宜﹐芩連參桔蚓歸耆﹐蘇地升蠍翹蔻艸桐淚蛭虻麝桃泥。

又方﹕何首烏酒組成﹕何首烏﹝四兩﹞當歸身當歸尾穿山甲﹝炙﹞生地黃熟地黃蝦蟆﹝各一兩﹞側柏葉松鍼五加皮川烏﹝湯泡﹐去皮﹞艸烏﹝湯泡﹐去皮﹐各四錢﹞將藥入夏布袋內﹐紮口﹔用黃酒二十斤﹐同藥袋入壇內封固﹐重湯煮三炷香﹐埋窨七日。開壇口取酒﹐時飲之令醺醺然﹐作汗﹐避風。

【方歌】何首烏酒大風疾﹐歸甲松鍼生熟地﹐側蟆五加川艸烏酒煮滋榮毒自息。又方﹕萬靈丹﹝見腫瘍門﹞

外科卷下﹨發無定處

楊梅瘡

【方歌】楊梅瘡生有二般﹐精化气化是其源﹐精化淫欲气傳染气宜發汗精下痊。

【注】此證一名廣瘡﹐因其毒出自嶺南﹔一名時瘡﹐以時气乖變﹐邪气湊襲之故﹔一名棉花瘡﹐因其纏綿不已也﹔一名翻花楊梅﹐因窠粒破爛﹐肉反突於外﹐如黃蠟色﹔一名天泡瘡﹐因其夾濕而生白皰也。有形如赤豆﹐嵌於肉內﹐堅硬如鍼﹐名楊梅痘﹔有形如風疹作癢﹐名楊梅疹﹔先起紅暈﹐後發斑點者﹐名楊梅斑﹔色紅作癢﹐其圈大小不一﹐二三相套﹐因食穢毒之物﹐入大腸而發﹐名楊梅圈。其名形𨿽異﹐總不出气化﹑精化二因。但气化傳染者輕﹐精化欲染者重。气化者﹐或遇生此瘡之人鼻聞其气﹐或誤食不潔之物﹐或登圊受梅毒不潔之气脾﹑肺受毒﹐故先從上部見之﹐皮膚作癢﹐筋骨微疼其形小而且幹也。精化者﹐由交媾不潔﹐精泄時﹐毒气乘肝﹑腎之虛而入於裏﹐此爲欲染﹐先從下部見之﹐筋骨多痛﹐或小水澀淋﹐瘡形大而且堅。气化者毒在表未經入裏﹐稍有萌動﹐宜急服透骨搜風散﹔元气實者楊梅一劑散汗之。精化者毒在裏﹐深伏骨髓﹐未透肌膚宜服九龍丹﹐通利大﹑小二便﹐以瀉骨中之毒﹐甚者二服﹐降下毒物﹐以土深壓之。行瀉之後﹐體實者﹐升麻解毒湯﹔體虛者﹐歸靈內托散﹐服至筋骨不疼﹐瘡色淡白﹐內毒已解﹐再用金蟾脫殼酒一料掃餘毒﹐以絕其源。

如梅毒初發﹐服表藥時﹐恐上攻頭面﹐宜豫服護面散﹔或瘡勢已發於面﹐愈後斑痕不退﹐宜翠雲散點之﹐以滅痕迹。若梅瘡潰爛時﹐膿穢浸淫成片而痛者﹐以鵝黃散撒之。又翻花楊梅﹐亦以本方加雄黃末﹐香油調敷之。

外有護從丸﹐於發瘡時﹐令侍從人服之﹐可免傳染。梅瘡初起﹐頭不痛﹐筋骨不疼﹐小水通利﹐瘡形碎小色鮮頭面稀少﹐口角無瘡﹐胸背稠密﹐穀道淸楚者爲順﹔若先發下疳﹐次生便毒﹑魚口﹐便覺筋骨疼痛﹐而梅瘡隨發﹐色紫堅硬﹐手足多生﹐形如湯潑起皰者爲險。總之始終調治得法﹐輕者半年﹐重者一載﹐始得全愈。若患者不遵正法醫治﹐欲求速效﹐彊服輕粉﹑水銀﹑白粉霜劫藥等類﹐妄用燻﹑擦﹑哈﹑吸等法﹐以致毒含藏骨髓﹐復爲倒發結毒﹐輕則累及妻子﹐甚則腐爛損形﹐不可不愼。

方劑﹕透骨搜風散＇組成﹕透骨艸﹝白花者﹐陰漧﹞生脂麻羌活獨活小黑豆紫葡萄槐子白糖六安茶核桃肉﹝各一錢五分﹞生薑三片﹐紅棗肉三枚﹐水三鐘﹐煎一鐘﹔露一宿空心熱服﹐蓋被出汗﹐避風。

【方歌】透骨搜風散梅毒﹐筋骨微疼癢皮膚﹐脂麻羌獨豆葡萄槐子糖茶核桃肉。

又方﹕楊梅一劑散組成﹕麻黃﹝蜜炙﹐一兩﹞威靈仙﹝八錢﹞大黃﹝七錢﹞羌活白芷皂刺金銀花穿山甲﹝炙﹐研﹞蟬蛻﹝各五錢﹞防風﹝三錢﹞山羊肉一斤﹐河水煮熟﹐取淸湯二碗﹐用黃酒一碗將藥煎至一碗﹐令患者空心將羊肉淡食令飽﹐隨後服藥﹐蓋被出汗﹐避風。

【方歌】楊梅一劑元气壯﹐上部生毒气化瘡﹐麻黃羌芷威靈刺銀花風甲蟬大黃。

又方﹕升麻解毒湯組成﹕升麻皂刺﹝各四錢﹞土茯苓﹝一斤﹞水八碗﹐煎四碗﹐作四次﹐一日服盡。每次燉熱加香油三茶匙和勻﹐量病上﹑下﹐食前後服之。

如瘡生頂上加白芷。咽內加桔梗﹐胸腹加白芍﹐肩背加羌活﹐下部加牛膝。

【方歌】升麻解毒筋骨疼﹐梅毒纏綿壯服靈﹐土苓皂刺香油服按部須加藥引經。

又方﹕歸靈內托散組成﹕人參木瓜白術﹝土炒﹞金銀花防己天花粉白鮮皮薏苡仁﹝各一錢﹞當歸熟地白芍﹝酒炒﹞川芎﹝各一錢﹞土茯苓﹝二兩﹞威靈仙﹝六分﹞甘艸﹝五分﹞水三鐘﹐煎二鐘﹐作二次﹐隨病上下服之﹐渣再煎服。

下部加牛膝五分﹐元气虛者倍加參﹑歸﹐毒气盛者倍金銀花﹐加蒲公英。

外以麥冬五錢﹝去心﹞﹐薏苡仁五錢﹐土茯苓一兩煎湯常服以代茶。

【方歌】歸靈內托參木瓜﹐術銀四物己天花﹐土苓鮮薏威靈艸梅瘡體弱服堪誇。

又方﹕金蟬脫殼酒組成﹕醇酒五斤﹐大蝦蟆一个﹐土茯苓五兩浸酒內﹐瓶口封嚴重湯煮二炷香時取出。待次日飲之﹐以醉爲度。無論冬夏﹐蓋暖出汗爲效。余存之酒﹐次日隨量飲之﹐酒盡瘡愈。又治結毒筋骨疼痛﹐諸藥不效者更妙。服酒七日後﹐禁見風爲效﹐忌口及房欲。

又方﹕護面散組成﹕女人頭髮﹝火段﹞﹐存性﹞明雄黃﹝各三分﹞共研細﹐香油半酒鐘調勻﹐滚黃酒衝服﹐一日三服

【方歌】護面散醫梅瘡現﹐豫服毒不攻頭面﹐香油調藥黃酒衝只用雄黃頭髮﹝火段﹞。

又方﹕翠雲散組成﹕輕粉﹝一兩﹞石膏﹝火段﹞﹐一兩﹞蟾礬銅綠﹝各五錢﹞共研極細末﹐濕瘡幹撒﹐幹瘡以公豬膽汁調濃點之每日三次﹐斑瘡自退。

【方歌】翠雲散去瘡後斑﹐輕粉石膏共膽礬﹐銅綠共研濕幹撒豬膽汁調能潤幹。

又方﹕鵝黃散組成﹕輕粉石膏﹝火段﹞黃柏﹝炒﹐各等分﹞共爲末﹐幹撒患處﹐卽可生痂﹔再爛再撒﹐毒盡卽愈。

【方歌】鵝黃散治梅瘡爛﹐膿穢多疼浸成片﹐輕粉石膏黃柏研幹撒止疼解毒驗。

又方﹕護從丸組成﹕雄黃川椒﹝各五錢﹞杏仁﹝炒﹐去皮﹑尖﹞共研末﹐燒酒打飛羅麵糊爲丸﹐如梧桐子大。每服十五丸﹐白滚水送下。

【方歌】護從丸避梅瘡患﹐雄黃川椒各五錢﹐杏仁百粒酒糊入從人服之毒不傳。

又方﹕九龍丹﹝見下部懸癰﹞

外科卷下﹨發無定處

楊梅結毒

【方歌】結毒楊梅毒結生﹐原於誤服劫藥成﹐日久逢虛始倒發腦鼻喉目任蝕攻。

【注】此證因生楊梅方熾﹐誤服水銀升煉悍燥劫藥﹐希圖速效瘡痂盡落﹐一時僥幸而愈﹐不知遺害久遠﹐引毒潛藏骨髓關竅之中﹐其毒積久﹐因經虛外攻﹐故名結毒倒發其始先從筋骨疼痛﹐隨處結腫﹐皮色如常﹔將爛時色方紫紅﹐腐臭不堪﹐以致腦頂塌陷﹐腮唇鼻梁損壞穿喉蝕目﹐手足拘攣等患﹐終成痼疾。初起結腫﹐筋骨疼痛時﹐宜服搜風解毒湯。若徧身破爛臭穢﹐而兼筋骨疼痛﹐气實毒盛者﹐宜服化毒散﹔气衰者﹐豬胰子湯主之。若結毒腫塊﹐經年難愈﹐諸法罔效者﹐宜西聖復煎丸主之﹔若結毒攻於口鼻者﹐宜五寶散主之。年久臭爛鼻破損壞者﹐宜服結毒紫金丹。若入巓頂﹐頭痛如破者﹐內服天麻餅子﹐鼻吸碧雲散﹔若鼻塞不通﹐宜吹通鼻散﹐甚效。毒攻咽喉﹐腐爛臭蝕者﹐宜服硫黃不二散兼吹結毒靈藥﹐兌人中白。若結毒筋骨疼痛﹐朝輕夜重﹐喜熱手按揉者﹐系犯寒涼﹐宜鉛回散主之。結毒臭爛不斂﹐宜貼解毒紫金膏﹐兼撒結毒靈藥。壯實者﹐以解毒爲主﹔虛弱者﹐以兼補爲法。以上之證﹐各隨次第如法調治﹐重者一年﹐輕者半年﹐自然可痊﹐永無後患﹐愼勿妄求速效﹐以自貽誤也。

方劑﹕搜風解毒散組成﹕土茯苓﹝一兩﹞白蘚皮金銀花薏苡仁防風木通木瓜﹝各五分﹞皂角子﹝四分﹞水二鐘﹐煎一鐘服之﹐一日三服。

气虛加人參七分﹐血虛加當歸七分。

忌淸茶﹑牛﹑羊﹑雞﹑鵝﹑魚﹑肉﹑燒酒﹑房欲等件。

【方歌】搜風解毒湯倒發﹐初腫拘急骨痛加﹐土苓白蘚銀花薏皂角防風通木瓜。

又方﹕化毒散組成﹕生大黃﹝一兩﹞穿山甲﹝炙﹞當歸尾﹝各五錢﹞白僵蠶﹝炒﹐三錢﹞蜈蚣﹝炙黃﹐一條﹞共研細末﹐每服二錢﹐溫酒調下﹐一日二服。

【方歌】化毒散醫結毒盛﹐破穢气實筋骨疼﹐大黃山甲僵歸尾蜈蚣研末酒調成。

又方﹕豬胰子湯組成﹕豬胰子﹝切碎﹐一兩﹞黃耆﹝鹽水炒﹞金銀花﹝各三錢﹞當歸白芍﹝酒炒﹐各一錢五分﹞天花粉貝母﹝去心研﹞穿山甲﹝炙﹐研﹞白蘚皮靑風藤白芷木瓜皂刺甘艸節﹝各一錢﹞黃栝蔞﹝連仁研爛﹐一个﹞防己﹝七分﹞鱉虱胡麻﹝炒﹐研﹐二錢﹞白色土茯苓四兩﹐河水四大碗﹐煎湯三碗﹐去滓將羣藥入湯內﹐煎一大碗﹐通口服﹔胃弱者分爲二服。日三服。

【方歌】豬胰湯治結毒虛﹐歸芍天花蔞貝耆﹐胡麻銀甲鮮藤芷木瓜己刺艸苓宜。

又方﹕西聖復煎丸組成﹕乳香沒藥孩兒茶丁香﹝各一兩﹞血竭阿魏白花蛇﹝各四錢﹞飛羅面﹝炒焦黃色﹐一斤﹞共研細煉蜜六兩﹐煎滚香油四兩﹐大棗肉二十枚﹐搗膏共和爲丸﹐如彈子大﹐每服一丸﹔土茯苓二兩﹐水二鐘煎至一鐘﹐將藥丸入內﹐再煎至半鐘﹐澄去渣溫服。

【方歌】西聖復煎丸結毒﹐腫塊經年服自無﹐乳沒兒茶丁血竭阿魏白蛇面炒和。

又方﹕結毒紫金丹組成﹕龜板﹝放在炭火上炙焦﹐用白酒漿塗之再灸﹐以焦黃爲度﹐研末﹞朱砂﹝六錢﹞石決明﹝用九孔大者﹐﹝火段﹞紅童便淬一次﹐六錢﹞細各研細末﹐共和勻﹐爛米飯爲丸﹐麻子大。每服一錢﹐量病上﹑下﹐食前後服之。筋骨疼痛酒下﹔腐爛者土茯苓湯下。

【方歌】結毒紫金丹龜板﹐石決朱砂米飯丸﹐年久毒攻鼻損破土苓湯服臭爛痊。

又方﹕天麻餅子組成﹕天麻薄荷甘松白附子﹝去皮﹞白芷蒼術﹝米泔水浸﹐炒﹞川芎川烏﹝湯泡﹐去皮﹞艸烏﹝湯泡﹐去皮﹞防風細辛甘艸﹝生﹐各一錢﹞雄黃全蠍﹝各三錢﹞上爲細末﹐寒食麵打糊爲丸﹐如豌豆大﹐撚作餅子每服二﹑三十餅﹐蔥白煎湯送下。

【方歌】天麻餅子薄甘松﹐雄黃白附芷蒼芎﹐川艸烏蠍防細艸結毒攻巓頭痛平。

又方﹕通鼻散組成﹕壺盧殼﹝燒灰﹞石鐘乳膽礬冰片﹝各等分﹞共爲末﹐吹入鼻內﹐出黃水﹐日吹二﹑三次﹐三﹑二日卽通。

【方歌】通鼻散吹結毒證﹐毒塞鼻中息不通﹐石鐘乳與壺盧殼膽礬冰片等分同。

又方﹕硫黃不二散組成﹕硫黃﹝一錢﹞靛花﹝一分﹞共研細﹐用涼水一酒鐘調服。

【方歌】硫黃不二毒攻喉﹐腐臭爛蝕痛不休﹐涼水調服疼立止靛花少兌不須憂。

又方﹕結毒靈藥組成﹕水銀﹝一兩﹞朱砂硫黃雄黃﹝各三錢﹞共研細﹐入陽城罐內﹐泥固鐵盞粱﹐兜固緊封口其火候俱按紅升丹之煉法﹐火畢﹐次日取出﹐盞底靈藥約有一兩五﹑六錢﹐治尋常腐爛之證﹐靈藥五錢﹑輕粉五錢﹐同研細﹐小罐盛收﹐以紗封之﹔臨用時﹐甘艸湯洗淨患處﹐將罐倒懸﹐紗眼內篩藥患上。油紙蓋之﹐男婦咽喉爛者﹐靈藥一錢﹐加人中白二分﹐研細吹之﹐日用三次。

【方歌】結毒靈藥化腐方﹐水銀研砂硫雄黃﹐共研入罐用泥固兜緊火升三炷香。

又方﹕鉛回散組成﹕黑鉛﹝銅杓化開﹐傾入水中﹐取起再化再傾﹐以鉛化盡爲度﹐澄去水﹐將鉛灰傾在三重紙上﹐下用灰收幹水气﹐鉛灰日中曬漧﹞硫黃各等分﹐共研細﹐每服一錢﹐溫酒調服。至重者不過三次卽效。

【方歌】鉛回散療筋骨痛﹐寒觸結毒夜間重﹐鉛化成灰兌硫黃每服五錢酒調送。

又方﹕五寶散﹝見下部疳瘡﹞碧雲散﹝見頭部頭風傷目﹞結毒紫金膏﹝見脛部﹝月廉﹞瘡﹞

外科卷下﹨發無定處

赤白遊風

【方歌】赤白遊風如粟形﹐浮腫焮熱癢兼疼﹐表虛風襲怫郁久血赤气白熱化成。

【注】此證發於肌膚﹐遊走無定﹐起如雲片﹐浮腫焮熱﹐痛癢相兼﹐髙累如粟﹐由脾肺燥熱﹐而兼表虛腠理不密﹐風邪襲入﹐怫郁日久﹐與熱相搏則化熱益盛而成。滯於血分者﹐則發赤色﹔滯在气分者﹐則發白色﹐故名赤白遊風也。初俱宜荊防敗毒散疏解之。赤者次服四物消風飲﹔白者次服補中益气湯加防風﹑蟬蛻﹑僵蠶﹑生何首烏治之。初俱用牛肉片貼之﹝豬羊俱可﹞。遊走太速者砭之。定停者﹐以眞君妙貼散雞子淸調敷。其看順逆之法﹐與丹毒門參考。忌魚鮏﹑雞﹑鵝﹑動風燥血之物犯則難愈。

方劑﹕四物消風飲組成﹕生地﹝三錢﹞當歸﹝二錢﹞荊芥防風﹝各一錢五分﹞赤芍川芎白鮮皮蟬蛻薄荷﹝各一錢﹞獨活柴胡﹝各七分﹞紅棗肉二枚﹐水二鐘﹐煎八分﹐去渣服。

【方歌】四物消風飲調榮﹐血滋風減赤色平﹐荊防蘚蟬兼獨活柴薄紅棗水煎濃。

又方﹕荊防敗毒散﹝見項部腦疽﹞補中益气湯﹝見潰瘍門﹞眞君妙貼散﹝見腫瘍門﹞

外科卷下﹨發無定處

紫白癜風

【方歌】紫白癜風無癢痛﹐白因气滯紫血凝﹐熱體風侵濕相搏毛竅閉塞發斑形。

【注】此證俗名汗斑﹐有紫﹑白二種。紫因血滯﹐白因气滯。

總由熱體風邪﹑濕气﹐侵入毛孔﹐與气血凝滯﹐毛竅閉塞而成。多生面項﹐斑點遊走﹐延蔓成片﹐初無痛癢久之微癢。初起宜萬靈丹汗之﹐次以胡麻丸常服﹔外用蜜陀僧散擦患處﹐令汗出﹐風濕自解。古今治法𨿽多取效甚少﹐得其證者﹐當忌魚鮏﹑煎炒﹑火酒﹑動風﹑發物。

方劑﹕胡麻丸組成﹕大胡麻﹝四兩﹞苦參防風石菖蒲威靈仙﹝各二凜﹞白附子獨活﹝各一兩﹞甘艸﹝生﹐五錢﹞共爲細末﹐白酒漿和丸﹐如菉豆大。每服二錢﹐形瘦者﹐一錢五分﹐食後臨臥白滚水送下。

【方歌】胡麻丸治紫白癜﹐除去風濕不致延﹐苦參白附防風艸菖蒲獨活威靈仙。

又方﹕蜜陀僧散組成﹕雄黃硫黃蛇牀子﹝各二錢﹞蜜陀僧石黃﹝各一錢﹞輕粉﹝五分﹞共研末﹐醋調搽患上。

【方歌】蜜陀僧散風濕患﹐入腠成癜紫白斑﹐雄硫輕粉蛇牀子石黃共末醋搽痊。

又方﹕萬靈丹﹝見腫瘍門﹞

外科卷下﹨發無定處

白駁風

【方歌】白駁風生面頸間﹐風邪相搏白點斑﹐甚延徧身無痛癢治宜消風塗脂痊。

【注】此證自面及頸項﹐肉色忽然變白﹐狀類斑點﹐並不癢痛由風邪相搏於皮膚﹐致令气血失和。施治宜早﹐若因循日久﹐甚者延及徧身。初服浮萍丸﹐次服蒼耳膏﹔外以穿山甲片先刮患處﹐至燥痛﹐取鰻鱺魚脂﹐日三塗之一方收樹孔中水溫洗之﹐洗後搗桂心﹑牡蠣等分爲末面油調塗﹐日三﹑夜一俱效。

方劑﹕浮萍丸組成﹕紫背浮萍﹝取大洗淨者﹐曬漧﹞研細末﹐煉蜜爲丸﹐如彈子大。每服一丸﹐豆淋酒送下。

又方﹕豆淋酒法組成﹕黑豆半升﹐炒煙起﹐衝入醇酒三斤﹐浸一日夜﹐去豆用酒送藥。

【方歌】浮萍丸治白駁應﹐曬漧紫背大浮萍﹐蜜丸彈狀豆酒服專能發表散邪風。

又方﹕蒼耳膏組成﹕蒼耳﹝鮮者﹐連根帶葉取五﹑七十斤﹐洗淨﹞切碎﹐入大鍋內煮爛﹐取汁﹐絹濾過﹐再熬成膏磁罐盛之。用時以桑木匙挑一匙﹐噙口內﹐用黃酒送下服後有風處﹐必出小瘡如豆粒大﹐此風毒出也﹐刺破出汁盡卽愈。忌豬肉。

【方歌】蒼耳風邪侵皮膚﹐气血失和白駁生﹐連根帶葉鮮蒼耳洗淨熬膏酒服靈。

外科卷下﹨發無定處

歷瘍風

【方歌】歷瘍風從皮膚生﹐頸項胸腋無癢疼﹐紫白點點不開大皮膚風邪熱結成。

【注】此證發於皮膚﹐多生頸項胸腋﹐其色紫白﹐點點相連亦無癢疼﹐較白駁形圓﹐不延蔓開大。由風邪郁熱皮膚居久不散而成斯疾。宜服烏蛇散﹐外用羊蹄艸根﹐共硫黃蘸醋於繡鐵片上研濃汁﹐日塗二﹑三次效。

方劑﹕烏蛇散組成﹕烏蛇﹝酒浸﹐三兩﹞羌活防風黃芩苦參﹝各二兩﹞人參沙參丹參元參梔子仁﹝生﹞桂心秦艽木通犀角屑白蒺藜升麻枳殼﹝麩炒﹞白蘚皮川芎﹝各一兩﹞共研細末﹐每服二錢﹐食遠溫酒調服。忌雞﹑豬﹑魚﹑蒜﹑麵食﹑熱物之類。

【方歌】烏蛇歷瘍風熱淫﹐羌活防風芎五參﹐梔桂秦艽通犀角蒺藜升枳白蘚芩。

外科卷下﹨發無定處

丹毒

【方歌】丹毒名多雲片形﹐風火濕寒肉分凝﹐胸腹四肢分順逆淸火消風砭敷靈。

【注】孫眞人云﹐丹毒一名天火﹐肉中忽有赤色﹐如丹塗之狀其大如掌﹐甚者徧身﹐有癢有痛﹐而無定處。丹名𨿽多﹐其理則一也。形如雞冠﹐名雞冠丹﹔若皮澀起如麻豆粒者﹐名茱萸丹﹔亦有水丹﹐徧身起皰﹐遇水濕搏之透露黃色﹐恍如有水在皮中﹐此𨿽小疾﹐能令人死須當速治﹐不可忽也。色赤者﹐諸書謂之赤遊丹﹔色白者﹐爲水丹﹐小兒多生之。但有幹﹑濕﹑癢﹑痛之殊有夾濕﹑夾風﹑夾寒之別。諸丹總屬心火﹑三焦風邪而成。如色赤而幹﹐發熱作癢﹐形如雲片者﹐卽名赤遊丹屬血分有火而受風也。毒盛者﹐服藍葉散﹔毒輕者宜導赤湯加薄荷葉﹑獨活服之。如初起白斑﹐漸透黃色光亮脹墜﹐破流黃水﹐濕爛多痛者﹐名水丹﹐又名風丹。多生腿膝﹐屬脾肺有熱而夾濕也﹐宜防己散主之。

亦有起白斑﹐無熱無痛﹐遊走不定者﹐由火毒未發﹐肌膚外受寒郁﹐名爲冷瘼﹐宜服烏藥順气散﹐外用姜擦。

凡丹形初見﹐卽用牛﹑羊精肉片貼之﹐甚則用砭法﹐令出紫血﹔色重不散者﹐以柏葉散敷之。又方﹕云薹葉研末﹐靛靑調敷甚效。諸丹本於火邪﹐其勢暴速﹐自胸腹走於四肢者順﹔從四肢攻於胸腹者逆。

方劑﹕藍葉散組成﹕藍葉﹝曬漧﹞川芎赤芍知母生地白芷川升麻柴胡葛根杏仁﹝炒﹐去皮﹑尖﹞甘艸﹝生﹐各一錢﹞石膏﹝火段﹞梔子仁﹝各五分﹞共搗粗末﹐每用八錢﹐新汲水二鐘﹐煎八分﹐去渣服。熱甚﹐加黃芩﹑元參。

【方歌】藍葉散卻赤遊丹﹐皆因血熱風邪纏﹐芎芍知膏生地芷升麻柴葛杏梔甘。

又方﹕防己散組成﹕防己﹝三兩﹞朴硝﹝一兩﹞犀角﹝鎊﹞川芎黃芩黃耆川升麻﹝各一錢﹞共搗粗末﹐每用五錢﹐加竹葉三十片﹐新汲水二鐘煎八分服。

【方歌】防己丹毒始白斑﹐漸黃亮痛濕熱原﹐朴硝犀角芎芩共耆與升麻竹葉煎。

又方﹕烏藥順气散組成﹕烏藥橘紅﹝各二錢﹞枳殼﹝麩炒﹞白芷桔梗防風僵蠶﹝炒﹞獨活川芎﹝各一錢﹞甘艸水二鐘﹐生薑三片﹐煎八分服。

【方歌】烏藥順气枳橘紅﹐芷桔風僵獨艸芎﹐冷瘼遊行無熱痛因毒未發受寒風。

又方﹕導赤湯﹝見口部口糜﹞柏葉散﹝見腰部纏腰火丹﹞

外科卷下﹨發無定處

粟瘡作癢

【方歌】粟瘡癢證屬火生﹐風邪乘皮起粟形﹐風爲火化能作癢通聖苦參及消風。

【注】凡諸瘡作癢﹐皆屬心火。火邪內郁﹐表虛之人﹐感受風邪﹐襲入皮膚﹐風遇火化作癢﹐致起瘡形如粟粒﹐其色紅﹐搔之愈癢﹐久而不瘥﹐亦能消耗血液﹐膚如蛇皮。

初服防風通聖散加枳殼﹑蟬蛻﹐血燥遇晚癢甚﹐夜不寐者﹐宜服消風散﹐外敷二味拔毒散。若年深日久膚如蛇皮者﹐宜常服皂角苦參丸﹐外用豬脂油二兩﹐苦杏仁一兩搗泥﹐抹之自效。

方劑﹕皂角苦參丸組成﹕苦參﹝一斤﹞荊芥﹝十二兩﹞白芷大風子肉防風﹝各六兩﹞大皂角川芎當歸何首烏﹝生﹞大胡麻枸杞子牛蒡子﹝炒﹞威靈仙全蠍白附子蒺藜﹝炒﹐去刺﹞獨活川牛膝﹝各五兩﹞艸烏﹝湯炮﹐去皮﹞蒼術﹝米泔水浸﹐炒﹞連翹﹝去心﹞天麻蔓荊子羌活靑風藤甘艸杜仲﹝酥炙﹐各三兩﹞白花蛇﹝切片﹐酥油炙黃﹞縮砂仁﹝炒﹐各二兩﹞人參﹝一兩﹞共研細末﹐醋打老米糊爲丸﹐如梧桐子大。每服三﹑四十丸﹐溫酒食前後任下。避風忌口爲要。

【方歌】皂角苦參粟瘡癢﹐久似蛇皮膚難當﹐芎歸何首胡麻芷大風枸杞艸烏蒼﹐翹蒡威靈蠍白附﹐蒺藜天麻獨蔓羌白蛇風藤甘杜仲﹐人參牛膝縮荊防。

又方﹕防風通聖散﹝見頭部禿瘡﹞消風散﹝見項部鈕扣風﹞二味拔毒散﹝見腫瘍門﹞

外科卷下﹨發無定處

枯筋箭

【方歌】枯筋箭由肝失榮﹐筋气外發赤豆形﹐破突筋頭如花蕊或系或灸便成功。

【注】此證一名疣子﹐由肝失血養﹐以致筋气外發。初起如赤豆﹐枯則微槁﹐日久破裂﹐鉆出筋頭﹐蓬松枯槁﹐如花之蕊﹐多生於手﹑足﹑胸乳之間。根蒂細小者﹐宜用藥綫齊根系緊﹐七日後其患自落﹐以月白珍珠散摻之﹐其疤收斂。根大頂小者﹐用銅錢一文套疣子上﹐以艸紙穣代艾連灸三壯﹐其患枯落﹐疣形若大﹐用艸紙蘸濕﹐套在疣上灸之。

方劑﹕藥綫﹝見臀部痔瘡﹞月白珍珠散﹝見潰瘍門﹞

外科卷下﹨發無定處

疥瘡

【方歌】疥瘡幹濕虫砂膿﹐各經蘊毒風化成﹐治論上下分肥瘦淸風利濕兼殺虫。

【注】此證有幹﹑濕﹑虫﹑砂﹑膿之分﹐其形𨿽有五種﹐總由各經蘊毒﹐日久生火﹐兼受風濕﹐化生斯疾﹐或傳染而生。凡疥先從手丫生起﹐繞徧周身﹐瘙癢無度。如肺經燥盛﹐則生幹疥﹐瘙癢皮枯﹐而起白屑﹔如脾經濕盛則生濕疥﹐﹝興﹞腫作痛﹐破津黃水﹐甚流黑汁﹔如肝經風盛﹐則生虫疥﹐瘙癢徹骨﹐撓不知疼﹔如心血凝滯則生砂疥﹐形如細砂﹐焮赤癢痛﹐抓之有水﹔如腎經濕熱﹐則生膿窠﹐疥形如豆粒﹐便利作癢﹐膿淸淡白﹔或脾經濕盛﹐亦生膿窠疥﹐但頂含稠膿﹐癢疼相兼爲異疥𨿽有餘之證﹐而體虛之人亦生﹐以便祕爲實﹐便利爲虛。亦有虛而便燥者﹐如風祕則便燥﹐血分枯燥則便澀。又在瘡形色重色淡﹐及脈息之有力﹑無力辧之。初起有餘之人﹐俱宜防風通聖散服之﹔虛者服荊防敗毒散透發之。及形勢已定﹐則無論虛實﹐幹疥服消風散﹐濕疥服蒼術膏﹐疥虫服蘆薈丸﹐砂疥服犀角飲子﹐膿窠疥服秦艽丸﹐經久不愈﹐血燥者﹐服當歸飲子。外治﹕幹疥者﹐擦繡毯丸﹔濕者﹐擦臭靈丹﹐潤燥殺虫俱效。疥生上體多者﹐偏風熱盛﹔下體多者﹐偏風濕盛。肥人多風濕﹐瘦人多血熱﹐詳辧治之。

方劑﹕蒼術膏組成﹕南蒼術﹝切片﹐入砂鍋內水煮減半﹐取汁再加水煮如前﹐以術無味爲度﹐並汁一處﹐用小砂鍋再煎如幹一寸加汁一寸﹐煎成膏﹐加蜂蜜四兩和勻﹐十斤﹞每服二羹匙﹐空心﹐白滚水調服。

【方歌】蒼術膏醫濕疥瘡﹐切片入鍋煮成湯﹐熬膏加蜜空心服濕除熱散勝羣方。

又方﹕犀角飲子組成﹕犀角﹝鎊﹞赤芍甘菊花元參木通赤小豆﹝炒﹞石菖蒲﹝各一錢五分﹞甘艸﹝生﹐一錢﹞生薑三片﹐水二鐘﹐煎八分服。

【方歌】犀角飲子砂疥生﹐癢疼色赤出心經﹐芍菊元參通赤豆菖蒲姜艸水煎成。

又方﹕秦艽丸組成﹕秦艽苦參大黃﹝酒蒸﹞黃耆﹝各二兩﹞防風漏蘆黃連﹝各一兩五錢﹞烏蛇肉﹝酒浸﹐焙漧﹐五錢﹞共爲細末﹐煉蜜爲丸﹐如梧桐子大。每服三十丸食後溫酒送下。

【方歌】秦艽丸服膿疥愈﹐淸熱癢除瘡自去﹐若參大黃風漏蘆烏蛇黃連耆蜜聚。

又方﹕當歸飲子組成﹕當歸生地白芍﹝酒炒﹞川芎何首烏荊芥防風白蒺藜﹝各一錢﹞黃耆甘艸﹝生﹐各五分﹞水二鐘﹐煎八分﹐食遠服。

【方歌】當歸飲子膿疥久﹐癢添血燥不能除﹐四物黃耆何首艸荊防蒺入風自疏。

又方﹕繡珠丸組成﹕川椒輕粉樟腦雄黃枯白礬水銀﹝各二錢﹞大風子肉共研細末﹐同大風子肉再碾勻﹐加﹝木臼﹞油一兩化開和藥﹐攪勻作丸﹐以二掌合搓如圓眼大。先以鼻聞﹐次擦患處。

【方歌】繡球丸用椒輕粉﹐樟腦雄黃礬水銀﹐大風子研﹝木臼﹞油兌﹐乾疥搓擦效如神。

又方﹕臭靈丹組成﹕硫黃末油核桃生豬脂油﹝各一兩﹞水銀﹝一錢﹞搗膏用﹐擦患處。

【方歌】臭靈丹擦膿濕疥﹐硫黃末共油核桃﹐生豬脂油各一兩水銀一錢同搗膏。

又方﹕防風通聖散﹝見頭部禿瘡﹞荊防敗毒散﹝見項部腦疽﹞消風散﹝見項部鈕扣風﹞蘆薈丸﹝見齒部牙衄﹞

外科卷下﹨發無定處

癬

【方歌】癬證情形有六般﹐風熱濕虫是根原﹐幹濕風牛松刀癬春生桃花面上旋。

【注】此證總由風熱濕邪﹐侵襲皮膚﹐郁久風盛﹐則化爲虫﹐是以搔癢之無休也。其名有六﹕一曰幹癬﹐搔癢則起白屑﹐索然雕枯﹔二曰濕癬﹐搔癢則出粘汁﹐浸淫如虫行﹔三曰風癬﹐卽年久不愈之頑癬也﹐搔則痺頑﹐不知痛癢﹔四曰牛皮癬﹐狀如牛領之皮﹐厚而且堅﹔五曰松皮癬﹐狀如蒼松之皮﹐紅白斑點相連﹐時時作癢﹔六曰刀癬﹐輪郭全無﹐縱橫不定。總以殺虫滲濕﹐消毒之藥敷之。輕者羊蹄根散﹐久頑者必效散搽之。亦有脾﹑肺風濕過盛而腫痛者﹐宜服散風苦參丸﹐解散風濕﹐其腫痛卽消。又有面上風癬﹐初如﹝倍﹞癗﹐或漸成細瘡﹐時作痛癢﹐發於春月﹐又名吹花癬﹐卽俗所謂桃花癬也婦女多有之。此由肺﹑胃風熱﹐隨陽气上升而成﹐宜服疏風淸熱飲﹐外用消風玉容散﹐每日洗之自效。

方劑﹕羊蹄根散組成﹕羊蹄根﹝末﹐八錢﹞枯白礬﹝二錢﹞共研勻﹐米醋調擦癬處。

【方歌】羊蹄根散敷諸癬﹐羊蹄根共枯白礬﹐二味研末加米醋搽患滲濕癢可痊。

又方﹕必效散組成﹕川槿皮﹝四兩﹞海桐皮大黃﹝各二兩﹞百藥煎﹝一兩四錢﹞巴豆﹝去油﹐一錢五分﹞斑蝥﹝全用﹐一个﹞雄黃輕粉﹝各四錢﹞共研極細末﹐用陰陽水調藥﹐將癬抓損﹐薄敷。藥幹必待自落。

【方歌】必效大黃百藥煎﹐川槿海桐巴豆斑﹐雄黃輕粉陰陽水調搽諸癬久年頑。

又方﹕散風苦參丸組成﹕苦參﹝四兩﹞大黃﹝炒香﹞防風枳殼﹝麩炒﹞元參獨活黃連﹝各二兩﹞黃芩梔子﹝生﹞菊花﹝各一兩﹞共研細末﹐煉蜜爲丸﹐如梧桐子大。每服三十丸食後白滚水送下﹐日用三服﹐茶酒任下。

【方歌】散風苦參風濕盛﹐癬瘡多癢腫痛兼﹐大黃芩獨防風枳元參梔子菊黃連。

又方﹕疏風淸熱飲組成﹕苦參﹝酒浸﹐蒸曬九次﹐炒黃﹐二錢﹞全蠍﹝土炒﹞皂刺豬牙皂角防風荊芥穗金銀花蟬蛻﹝炒﹐各一錢﹞酒﹑水各一鐘﹐加蔥白三寸﹐煎一鐘﹐去滓﹔熱服忌發物。

【方歌】疏風淸熱風癬患﹐時作痛癢極纏綿﹐苦參蠍刺豬牙皂防風荊芥銀花蟬。

又方﹕消風玉容散組成﹕綠豆面﹝三兩﹞白菊花白附子白芷﹝各一兩﹞熬白食鹽﹝五錢﹞共研細末﹐加冰片五分﹐再研勻收貯。每日洗面以代肥皂。

【方歌】消風玉容綠豆面﹐菊花白附芷食鹽﹐研加冰片代肥皂風除癬去最爲先。

外科卷下﹨發無定處

黃水瘡

【方歌】黃水瘡如粟米形﹐起時作癢破時疼﹐外因風邪內濕熱黃水浸淫更復生。

【注】此證初如粟米﹐而癢兼痛﹐破流黃水﹐浸淫成片﹐隨處可生。由脾胃濕熱﹐外受風邪﹐相搏而成。宜服升麻消毒飲﹐熱甚外用靑蛤散敷之﹐濕盛碧玉散敷之卽效﹐痂厚用香油潤之﹐忌見水洗。

方劑﹕升麻消毒飲組成﹕當歸尾赤芍金銀花連翹﹝去心﹞牛蒡子﹝炒﹞梔子﹝生﹞羌活白芷紅花防風甘艸﹝生﹞升麻桔梗每味用二錢爲大劑﹐一錢五分爲中劑﹐一錢爲小劑水二鐘﹐煎八分﹐食遠熱服。

如瘡生頭面﹐減去歸尾﹑紅花。

【方歌】升麻消毒卻風濕﹐歸芍銀花蒡翹梔﹐羌芷紅花防艸桔黃水浸淫服漸失。

又方﹕靑蛤散﹝見鼻部鼻﹝匿﹞瘡﹞碧玉散﹝見面部燕窩瘡﹞

外科卷下﹨發無定處

暑令瘍毒小癤

【方歌】暑令瘍癤焮腫疼﹐頭暈口苦背肌紅﹐較之癰疽發熱異不分日夜似火攻。

【注】此證系暑令所生瘍毒小癤﹐初發背心肌膚紅暈﹐次生腫痛﹐發熱無時﹐日夜不止﹐兼頭目暈眩﹐口苦舌漧。心煩背熱﹐肢體感倦。初宜荊防敗毒散加藿香﹑黃連﹑石膏服之﹐外治按癰疽腫瘍﹑潰瘍門。

方劑﹕荊防敗毒散﹝見項部腦疽﹞

外科卷下﹨發無定處

瘴疽

【方歌】瘴疽因受山瘴毒﹐伏藏久痛附筋骨﹐初黑次靑如拳打急砭惡血後膿熟。

【注】此證因受山嵐瘴气﹐伏藏筋骨之間﹐年月久遠﹐令人痛附筋骨﹐始發黑色﹐頑痺如木石。其毒附著於筋骨﹐重按方知微痛﹐五﹑七日後﹐毒勢湧出浮腫﹐次變靑色如拳打之狀﹐寒戰似瘧﹐頭顫口偏﹐手足厥逆﹐黑睛緊小。始見黑色時﹐急用砭法﹐令出惡血﹔隨服不換金正气散加羚羊角以泄邪毒﹐次按癰疽腫瘍﹑潰瘍治法。膿熟潰黃白膿爲順﹐出黑汁者險。

方劑﹕不換金正气散組成﹕蒼術﹝米泔水浸﹐炒﹞厚朴﹝姜制﹞陳皮藿香半夏麯﹝炒﹐各二錢﹞甘艸﹝炙﹐一錢﹞水二鐘﹐生薑五片﹐紅棗肉二枚﹐煎一鐘﹐去滓﹔稍熱服﹐忌生冷﹑油膩。

【方歌】正气散因山瘴感﹐伏久生疽身戰寒﹐平胃散加半夏麯藿香姜棗服平安。

外科卷下﹨發無定處

產後癰疽

【方歌】產後癰疽最屬險﹐七情之傷六淫感﹐瘀血稽畱成癰疽勢潰托裏不宜緩。

【注】此證因產後气血經絡俱虛﹐或因七情所傷﹐或因六淫所感﹐與瘀血相稽而成﹐最屬險候。法宜大補﹐扶助根本兼活瘀生新爲要﹐其客病以末治之。初服生化湯﹐隨證加減﹐以消毒﹔有表邪服淸魂散﹐有裏熱服回生丹。

勢欲潰膿時﹐急宜托裏﹐遲則恐毒內陷﹐藥味宜和平純善﹐最忌汗下峻劑。其餘腫潰治法﹐俱按癰疽腫瘍﹑潰瘍門。

方劑﹕生化湯組成﹕當歸﹝八錢﹞川芎﹝四錢﹞姜炭甘艸﹝炙﹐四分﹞桃仁﹝去皮﹑尖﹐研泥﹐十粒﹞水一鐘半﹐煎六分﹐加無灰酒一小杯和服。

【方歌】生化湯宜產後疽﹐通滯和榮又補虛﹐歸芎姜炭炙甘艸桃仁酒服善消瘀。

又方﹕淸魂散組成﹕荊芥﹝一錢﹞川芎﹝五分﹞人參甘艸﹝炙﹞澤蘭葉﹝各三分﹞爲末﹐黃酒調服。

【方歌】淸魂產後風邪侵﹐荊芥川芎與人參﹐炙甘澤蘭同作劑能疏表證效通神。

又方﹕回生丹組成﹕黑豆﹝煮熟﹐取汁三碗﹐去豆﹐三升﹞紅花﹝炒黃色﹐入醇酒﹐大壺同煮三﹑五碗﹐去紅花用汁﹞生大黃﹝研末﹐一斤﹞蘇木﹝銼﹐用河水五碗煎汁﹐去楂﹞先將大黃末﹐以好米醋三﹑四碗攪勻﹐文武火熬成膏﹐如此二徧﹔次下紅花酒﹑蘇木湯﹑黑豆汁﹐共熬成膏﹐離火﹐再入後藥﹕當歸熟地川芎白茯苓延胡索烏藥香附蒲黃牛膝桃仁﹝另研﹞蒼術﹝米泔水浸﹐炒﹐各二兩﹞白芍﹝酒炒﹞甘艸﹝炙﹞羌活山萸肉﹝酒浸﹞三稜陳皮地楡木香五靈脂﹝各五錢﹞人參白術﹝土炒﹞靑皮木瓜﹝各三錢﹞良姜﹝四錢﹞乳香沒藥﹝各一錢﹞共研細末﹐用大黃膏爲丸﹐如彈子大。每服一丸黃酒燉化﹐通口服。

【方歌】回生產後存惡露﹐致發癰疽服可逐﹐除熱活瘀榮衛和紅花大黃豆蘇木﹐八珍羌萸稜延胡﹐烏藥靑陳楡香附乳沒蒲黃良膝瓜﹐木香靈脂桃蒼穴。

外科卷下﹨發無定處

翻花瘡

【方歌】翻花瘡因潰後生﹐頭大蒂小努菌形﹐𨿽無痛癢觸流血血燥肝虛怒气成。

【注】此證因生瘡潰後﹐努肉自瘡口突出﹐其狀如菌﹐頭大蒂小﹐愈努愈翻﹐𨿽不大痛﹑大癢﹐誤有觸損﹐流血不住久則虧虛。總由肝虛﹑怒气血燥而成。宜服逍遙散外用烏梅﹝火段﹞灰﹑輕粉各等分﹐研末撒之﹔或馬齒莧﹝火段﹞灰﹐豬脂調敷俱效。

方劑﹕逍遙散﹝見背部上搭手﹞

外科卷下﹨發無定處

血風瘡

【方歌】血風瘡證生徧身﹐粟形搔癢脂水淫﹐肝肺脾經風濕熱久郁燥癢抓血津。

【注】此證由肝﹑脾二經濕熱﹐外受風邪﹐襲於皮膚﹐郁於肺經﹐致徧身生瘡。形如粟米﹐搔癢無度﹐抓破時﹐津脂水浸淫成片﹐令人煩躁﹑口渴﹑搔癢﹐日輕夜甚。宜服消風散﹐外敷雄黃解毒散。若日久風邪郁在肌膚﹐則耗血生火﹐搔癢倍增﹐夜不得寐﹐撓破津血﹐心煩﹐大便燥祕﹐咽漧不渴﹐此屬火燥血短。宜服地黃飲﹐外擦黃連膏﹑潤肌膏﹐合而用之悉效。兼忌椒﹑酒﹑雞﹑鵝﹑動風等物。

方劑﹕雄黃解毒散組成﹕雄黃寒水石﹝火段﹞﹐各一兩﹞白礬﹝生﹐四兩﹞共研細末﹐滚水調敷。

【方歌】雄黃解毒寒水石﹐白礬四兩共研之﹐血風瘡生粟米癢滚水調敷滲毒濕。

又方﹕地黃飲組成﹕生地熟地何首烏﹝生﹐各三錢﹞當歸﹝二錢﹞丹皮黑參白蒺藜﹝炒﹐去刺﹞僵蠶﹝炒﹐各一錢五分﹞紅花甘艸﹝生﹐各五分﹞水煎﹐早﹑晚服。

【方歌】地黃飲治血風瘡﹐癢盛不眠血燥傷﹐首烏丹皮生熟地黑參歸蒺艸紅僵。

又方﹕消風散﹝見項部鈕扣風﹞黃連膏﹝見鼻部鼻瘡﹞潤肌膏﹝見頭部白屑風﹞

外科卷下﹨發無定處

﹝倍﹞癗

【方歌】﹝倍﹞癗汗出中邪風﹐狀類豆瓣扁雷形﹐日癢秦艽湯宜服﹐夜重當歸飲服寧。

【注】此證俗名鬼飯疙瘩。由汗出受風﹐或露臥乘涼﹐風邪多中表虛之人。初起皮膚作癢﹐次發扁疙瘩﹐形如豆瓣堆累成片。日癢甚者﹐宜服秦艽牛蒡湯﹔夜癢重者﹐宜當歸飲子服之。外用燒酒浸百部﹐以藍布蘸酒擦之﹐謹避風涼自效。

方劑﹕秦艽牛蒡湯組成﹕秦艽﹝一錢五分﹞牛蒡子﹝炒﹐研﹞枳殼﹝麩炒﹞麻黃﹝蜜炙﹞犀角﹝鎊﹞黃芩防風甘艸﹝生﹞黑參升麻﹝各一錢﹞水二鐘﹐煎八分服。

【方歌】秦艽牛蒡風畱膚﹐﹝倍﹞癗生如麻豆形﹐枳殼麻黃犀角鎊﹐黃芩風艸黑參升。

又方﹕當歸飲子﹝見疥瘡﹞

外科卷下﹨發無定處

浸淫瘡

【方歌】浸淫瘡發火濕風﹐黃水浸淫似疥形﹐蔓延成片癢不止治宜淸熱並消風。

【注】此證初生如疥﹐搔癢無時﹐蔓延不止﹐抓津黃水﹐浸淫成片﹐由心火﹑脾濕受風而成。經云﹕歲火太過﹐甚則身熱﹐肌膚浸淫。仲景云﹕從口流向四肢者順﹐四肢流入口者逆。初服升麻消毒飲加蒼術﹑川黃連。抓破津血者﹐宜服消風散﹐外搽靑蛤散卽愈。若脈遲不食﹐黃水不止﹐此屬脾敗﹐不治之證也。

方劑﹕升麻消毒飲﹝見黃水瘡﹞消風散﹝見項部鈕扣風﹞靑蛤散﹝見鼻部鼻﹝匿﹞瘡﹞

外科卷下﹨發無定處

火赤瘡

【方歌】火赤瘡由時气生﹐燎漿水皰徧身成﹐治分上下風濕熱瀉心淸脾自可寧。

【注】此證由心火妄動﹐或感酷暑時臨﹐火邪入肺﹐伏結而成初起小如芡實﹐大如棋子﹐燎漿水皰﹐色赤者爲火赤瘡﹔若頂白根赤﹐名天皰瘡。俱延及徧身﹐焮熱疼痛未破不堅﹐皰破毒水﹐津爛不臭﹐上體多生者﹐屬風熱盛﹐宜服解毒瀉心湯﹔下體多生者﹐屬濕熱盛﹐宜服淸脾除濕飲。未破者﹐俱宜蝌蚪拔毒散敷之﹔已破者﹐俱宜石珍散撒之﹐淸其濕熱﹐破爛白幹﹐甚效。

方劑﹕解毒瀉心湯組成﹕黃芩黃連牛蒡子﹝炒﹐研﹞知母石膏﹝火段﹞梔子﹝生﹞防風元參荊芥滑石﹝各一錢﹞木通甘艸﹝生﹐各五分﹞水二鐘﹐燈心二十根﹐煎八分﹐食遠服。

【方歌】解毒瀉心湯火赤﹐芩連牛蒡木通知﹐石膏梔子防風艸元參荊芥與滑石。

又方﹕淸脾除濕飲組成﹕赤茯苓白術﹝土炒﹞蒼術﹝米泔水浸﹐炒﹞黃芩生地黃麥冬﹝去心﹞梔子﹝生﹐研﹞澤瀉甘艸連翹﹝去心﹞茵陳蒿枳殼﹝麩炒﹞元明粉﹝各一錢﹞水二鐘﹐竹葉二十斤﹐燈心二十根﹐煎八分﹐食前服。

【方歌】淸脾除濕天皰疾﹐赤苓二術芩生地﹐麥冬梔子艸連翹茵陳元明同作劑。

又方﹕石珍散組成﹕輕粉石膏﹝火段﹞﹐各一兩﹞黃柏末靑黛﹝各三錢﹞共研勻﹐先以甘艸湯洗淨瘡處﹐再用此藥撒之。

【方歌】石珍散去火邪害﹐天皰破撒自康泰﹐一兩輕粉﹝火段﹞石膏﹐三錢黃柏加靑黛。

又方﹕蚪蝌拔毒散﹝見腫瘍門﹞

外科卷下﹨發無定處

貓眼瘡

【方歌】貓眼瘡名取象形﹐痛癢不常無血膿﹐光芒閃爍如貓眼脾經濕熱外寒凝。

【注】此證一名寒瘡﹐每生於面及徧身﹐由脾經久郁濕熱﹐復被外寒凝結而成。初起形如貓眼﹐光彩閃爍﹐無膿無血但痛癢不常﹐久則近脛。宜服淸肌滲濕湯﹐外敷眞君妙貼散﹐兼多食雞﹑魚﹑蒜﹑韭﹐忌食鯰魚﹑蟹﹑蝦而愈。

方劑﹕淸肌滲濕湯組成﹕蒼術﹝米泔水浸﹐炒﹞厚朴﹝薑汁炒﹞陳皮甘艸﹝生﹞柴胡木通澤瀉白芷升麻白術﹝土炒﹞梔子﹝生﹞黃連﹝各一錢﹞水二鐘﹐生薑三片﹐燈心二十根﹐煎至八分﹐溫服

【方歌】淸肌滲濕瘡貓眼﹐脾濕熱郁外寒纏﹐平胃柴胡通瀉芷升麻白術梔黃連。

又方﹕眞君妙貼散﹝見腫瘍門﹞

外科卷下﹨發無定處

魚脊瘡

【方歌】魚脊瘡由虛人成﹐感受濕熱皮間凝﹐虛寒緩緩皰津水灸變稠膿陽气生。

【注】此證形如魚脊﹐由陽气虛寒之人﹐復感濕熱結滯而成。

多生筋骨之間﹐以陽气虛寒﹐故發長緩慢﹐只在皮膚堅凝﹝興﹞痛。初起白皰﹐漸長狀如魚脊﹐破津黃水。正膿生遲﹐初治無論已破未破﹐宜蒜片艾灸﹐以通陽气﹔外用眞君妙貼散﹐香油調敷﹐宜服內補十宣散。得稠膿色鮮者爲順﹐若灸之不應﹐色暗腐爛﹐出臭水者逆。其次內﹑外治法﹐俱按癰疽潰瘍門。

方劑﹕眞君妙貼散﹝見腫瘍門﹞內補十宣散﹝見胸部﹝其﹞歷癰﹞

外科卷下﹨發無定處

骨痿瘡

【方歌】骨痿瘡形粟豆紅﹐漸如梅李火毒成﹐膿血不出痛不止治同疔法卽成功。

【注】此證初生﹐形如粟豆﹐色紅漸大﹐如梅如李﹐由火毒而成。血不出﹐膿不生﹐痛亦不止﹐久則延及徧身。內﹑外治法與疔門參考。

外科卷下﹨發無定處

風疳

【方歌】風疳證如風癬形﹐破流黃水癢微疼﹐由於風濕客穀道如聖膏搽功卽成。

【注】此證由風濕客於穀道而成。形如風癬作癢﹐破流黃水浸淫徧體﹐微疼﹐宜用如聖膏搽之卽愈。

方劑﹕如聖膏組成﹕當歸﹝五錢﹞巴豆﹝去殼﹐三錢﹞香油八兩﹐將二藥炸枯﹐去滓﹔入黃蠟三兩﹐化盡離火﹐絹濾淨﹐將凝入輕粉二錢﹐攪勻搽之。

【方歌】如聖膏用歸巴豆﹐二味一同入香油﹐炸枯加蠟添輕粉凝搽風疳功卽收。

外科卷下﹨發無定處

血疳

【方歌】血疳形如紫疥瘡﹐痛癢時作血多傷﹐證因風熱閉腠理消風散服功最彊。

【注】此證由風熱閉塞腠理而成。形如紫疥﹐痛癢時作﹐血燥多熱﹐宜服消風散。

方劑﹕消風散﹝見項部鈕扣風﹞

外科卷下﹨發無定處

白疕

【方歌】白疕之形如疹疥﹐色白而癢多不快﹐固由風邪客皮膚亦由血燥難榮外。

【注】此證俗名蛇虱。生於皮膚﹐形如疹疥﹐色白而癢﹐搔起白皮。由風邪客於皮膚﹐血燥不能榮養所致。初服防風通聖散﹐次服搜風順气丸﹐以豬脂﹑苦杏仁等分共搗絹包擦之俱效。

方劑﹕搜風順气丸組成﹕大黃﹝酒浸﹐蒸曬九次﹐五兩﹞車前子﹝酒炒﹞山萸肉山藥﹝炒﹞牛膝﹝酒浸﹞菟絲子﹝酒煮﹞獨活火麻仁﹝微火焙﹐去殼﹞檳榔枳殼﹝麩炒﹞郁李仁﹝滚水浸﹐去皮﹞羌活﹝一兩﹞上爲末﹐煉蜜爲丸﹐如梧桐子大。每服三十丸﹐茶﹑酒任下﹐早晚各一服。

【方歌】搜風順气車前子﹐萸藥大黃膝菟絲﹐羌獨火麻榔枳郁服去風邪血燥滋。

又方﹕防風通聖散

外科卷下﹨發無定處

漆瘡

【方歌】漆瘡感受漆毒生﹐腠理不密腫焮紅﹐初發覺癢後如疹皮破流水更兼疼。

【注】此證由人之腠理不密﹐感漆辛熱之毒而生。初發麵癢而腫﹐抓之漸似癮疹﹐色紅﹐徧傳肢體焮痛﹐皮破爛斑流水﹐甚者寒熱交作。宜韭菜汁調三白散塗之﹐內服化斑解毒湯。忌浴熱水﹐戒油膩厚味發物。或用神麯研爲末﹐生蟹黃調塗患處尢效。

方劑﹕三白散組成﹕鉛粉﹝一兩﹞輕粉﹝五錢﹞石膏﹝火段﹞﹐三錢﹞共研勻﹐韭菜汁調敷﹐紙蓋。如無韭菜汁﹐涼水調亦可。

【方歌】三白散敷漆瘡消﹐輕粉鉛粉﹝火段﹞石膏﹐去熱解毒功效速﹐研勻須用韭汁調。

又方﹕化斑解毒湯﹝肋部內發毒瘡﹞

外科卷下﹨發無定處

血箭

【方歌】血箭毛孔射出血﹐心火熾迫血亂行﹐桃花散用涼水敷再塗金墨卽能停。

【注】此證一名肌衄﹐由心肺火盛﹐逼血從毛孔中射出如箭。

宜服涼血地黃湯﹐外用桃花散﹐以涼水調敷﹔或用金墨研末﹐醋調涼塗﹐其血卽止。

方劑﹕涼血地黃湯組成﹕生地﹝三錢﹞黃連當歸﹝各一錢五分﹞甘艸梔子﹝生﹐研﹞元參﹝各一錢﹞黃芩﹝二錢﹞水二鐘﹐煎八分﹐量病上下服之。

【方歌】涼血地黃心火盛﹐毛孔血溢不歸經﹐黃連歸艸芩梔子元參煎服效通靈。

又方﹕桃花散組成﹕白石灰半升﹐用水潑成末﹐與大黃片一兩五錢同炒﹐以灰變紅色爲度﹔去大黃﹐將石灰篩細﹐用涼水調敷。

【方歌】桃花止血最爲良﹐一兩五錢生大黃﹐半升石灰相並炒去軍研篩水調彊。

外科卷下﹨發無定處

血痣

【方歌】血痣初起似痣形﹐漸大如豆其色紅﹐揩破外皮流鮮血肝經怒火郁血成。

【注】此證由肝經怒火﹑郁血而成。初起如痣色紅﹐漸大如豆觸破時流鮮血﹐用花蕊石散撒之。血已止﹐宜冰螄散枯去本痣﹐以月白珍珠撒搽﹐太乙膏蓋貼﹐生皮卽愈。

出血甚者﹐服涼血地黃湯﹐兼戒厚味發物。

方劑﹕花蕊石散組成﹕花蕊石﹝火﹝火段﹞﹐入童便淬之七次﹐五錢﹞艸烏南星白芷厚朴紫蘇羌活沒藥輕粉龍骨﹝火段﹞細辛檀香蘇木乳香蛇含石﹝火﹝火段﹞﹐童便淬三次﹞當歸降眞香﹝各二錢﹞麝香﹝三分﹞共爲細末﹐罐收﹔臨用時﹐撒於患處。

【方歌】花蕊石散止血彊﹐艸烏星芷厚蘇羌﹐沒輕龍骨細檀麝蘇木乳歸含降香。

又方﹕冰螄散﹝卽冰獅撚研末。見乳部乳巖﹞月白珍珠散﹝見潰瘍門﹞涼血地黃湯﹝見血箭﹞太乙膏﹝見潰瘍門﹞

外科卷下﹨發無定處

酸痛

【方歌】酸痛本於寒气侵﹐郁者肌膚痛連心﹐衣觸手捺無皮狀法宜椒酒綿﹝塌﹞溫。

【注】此證系暴寒侵襲肌膚之中﹐寒郁不行﹐偶犯衣觸或以手捺﹐疼痛連心﹐似乎如無皮之狀。法宜胡椒四錢﹐燒酒四兩﹐共入磁碗內﹐重湯燉煮﹐以軟綿蘸酒﹐溫塌熨痛處卽效。

外科卷下﹨發無定處

瘡口誤入毒水

【方歌】瘡潰誤入污水毒﹐或傷諸刺痛至骨﹐金蟬散﹝火段﹞敷瘡內﹐毒水流盡刺亦出。

【注】潰誤入皂角﹑驢馬尿糞﹐一切污穢毒水入瘡﹐或木刺傷著於瘡內﹐焮腫疼痛至骨者﹐先以溫水洗瘡拭漧﹐再用金蟬散﹝火段﹞煉妥協﹐撒於瘡內﹐外以加味太乙膏蓋之﹐良久毒水流盡﹐有刺亦自出矣。

方劑﹕金蟬散組成﹕大幹蝦蟆﹝一个﹞胡椒﹝十五粒﹞皂角子﹝七粒﹞上用幹鍋﹐入藥在內﹐瓦蓋鍋口慢火﹝火段﹞至煙盡﹐取出存性﹐研爲細末取用。

【方歌】金蟬潰瘡受毒水﹐腫痛或因木刺傷﹐蝦蟆胡椒皂角子火﹝火段﹞煙盡研撒良。

又方﹕加味太乙膏﹝見潰瘍門﹞

外科卷下﹨發無定處

諸瘡生蠅蛆

【方歌】夏月諸瘡臭腐爛﹐蠅眾生蛆治勿慢﹐蟬花散服可除之蛆化爲水蠅畏散。

【注】夏月諸瘡潰爛腐臭﹐或孤單及懶惰之人﹐失於洗浴﹐積膿污穢﹐蒼蠅聞穢叢聚﹐以致生蛆。宜急服蟬花散﹐蛆盡化水而出﹐蠅亦不敢近瘡。嬰兒痘爛生蛆者﹐亦服前藥﹐外用寒水石細末摻之﹐又治瘡膿忽臭。有冬月潰瘡生蛆者﹐系陰濕之所化也。宜海參爲末撒之﹐或皂礬飛過爲末撒之﹐其蛆亦化爲水。

方劑﹕蟬花散組成﹕蛇蛻﹝火燒存性﹐研末﹐一兩﹞蟬蛻靑黛﹝各五錢﹞細辛﹝二錢五分﹞上爲末﹐每服用三錢﹐黃酒調服﹐日用二服。

【方歌】蟬花散療諸瘡穢﹐夏月生蛆蠅近圍﹐蛇蛻細辛蟬蛻黛酒調蛆化蠅畏飛。

外科卷下﹨雜證部

跌撲

【方歌】跌撲之證屬尋常﹐復元活血湯最良﹐已破亡血八珍服未破血瘀大成湯。

【注】此證有已破﹑未破之分﹐亡血﹑瘀血之別﹐如尋常跌撲微傷皮肉﹐疼痛未破者﹐以復元活血湯散瘀活血﹔若損傷筋骨﹐血流過多不止者﹐卽爲亡血﹐急用花蕊石散幹撒止血﹐內服八珍湯﹐加酒炙骨碎補﹑續斷﹑紅花﹔若從髙跌墜﹐未曾損破皮肉者﹐必有瘀血流注臟腑﹐人必昏沈不醒﹐二便祕結﹐當以大成湯通利二便﹐其人自醒。若便利不醒者﹐灌獨參湯救之。

方劑﹕大成湯組成﹕大黃﹝三錢﹞朴硝枳殼﹝麩炒﹐各二錢﹞厚朴當歸紅花木通蘇木陳皮甘艸﹝生﹐各一錢﹞水二鐘﹐煎八分﹐不拘時服。服後二時不行﹐渣再煎﹐加蜜三匙衝服。

【方歌】大成活瘀便立通﹐硝黃枳殼厚歸紅﹐木通蘇木陳皮艸煎服不行加蜜衝。

又方﹕復元活血湯組成﹕當歸尾﹝二錢﹞柴胡﹝一錢五分﹞穿山甲﹝炙﹐研﹞紅花栝蔞仁﹝各七分﹞甘艸﹝五分﹞桃仁﹝十七个﹞大黃﹝三錢﹞水二鐘﹐酒二鐘﹐煎一鐘。食遠服﹐以利爲度。

【方歌】復元活血跌撲證﹐惡血流瘀積滯疼﹐山甲柴紅栝蔞艸桃仁歸尾大黃行。

又方﹕花蕊石散﹝見發無定處血痔﹞八珍湯﹑獨參湯﹝俱見潰瘍門﹞

外科卷下﹨雜證部

金瘡

【方歌】金瘡須宜驗傷痕﹐輕傷皮肉重傷筋﹐外撒如聖桃花散血多八珍湯獨參。

【注】此證有金刀傷﹑箭鏃傷﹑磁鋒傷。須看傷痕深淺﹐輕者皮肉破損﹐血流不住﹐以桃花散撒之﹔重者筋斷血飛系大脈已傷﹐用如聖金刀散撒上﹐以絹帛紮住﹐止而復流﹐再撒。若藥痂過厚拘痛者﹐以生肌玉紅膏塗傷處﹔外貼陀僧膏﹐長筋止痛生肌治之。無論輕重傷破出血初服三黃寶蠟丸﹔傷破微出血者﹐服黎洞丸﹔若出血過多﹐其人面黃眼黑﹐不可專攻瘀血﹐宜用八珍湯﹔甚者獨參湯﹐先固根本﹐二方俱加蘇木﹑紅花﹐兼調瘀血。

此證𨿽系好肉暴傷﹐然驗脈法形證﹐亦可以定生死。如傷血過多﹐脈見虛﹑細﹑沈﹑小﹑和緩者生﹐若脈見浮﹑洪﹑數﹑大﹑實﹑虛促者死。被傷入肺者二七死﹐左脇下傷內者﹐腸全斷者﹐少腹下傷內者﹐傷處繁多者老人左股壓碎者﹐傷破陰子者﹐肩內耳後傷透於內者死。凡傷天聰穴與眉角﹐腦後臂裏跳脈﹐髀內陰股﹐兩乳上下﹐心下鳩尾﹐及五臟六腑之兪者﹐皆死。腦後出髓而不能語﹐目睛直視﹐喉中沸聲﹐口急唾出﹐兩手妄舉者﹐亦死。又有腹皮損破腸出者﹐看腸若僅傷一半者可治。先以大麥煮粥﹐取濃汁﹐溫洗其腸﹐以桑皮尖茸爲綫﹐蘸花蕊石散﹐縫腸傷口﹐急於縫處塗活雞冠血隨以淸油塗腸令潤﹐將腸輕輕納入腹內﹔外用生人長髮密縫腹傷口之裏肉﹐畱外皮撒月白珍珠散﹐以待生肌斂口。若傷口大者﹐不能外縫﹐以陀僧膏護貼﹐候自潰膿﹐卽按潰瘍門治法。縫後勿驚笑﹐以米飲少少飲之漸增﹐待二十日後﹐再喫濃粥﹐調理而愈。

方劑﹕三黃寶蠟丸組成﹕藤黃﹝制法見黎洞丸內﹞天竹黃﹝無眞者﹐九轉南星代之﹞紅芽大戟劉寄奴血竭﹝各三兩﹞孩兒茶雄黃﹝各三兩﹞朴硝﹝一兩﹞當歸尾﹝一兩五錢﹞鉛粉汞﹝卽水銀﹞乳香麝香﹝各三錢﹞琥珀﹝二錢﹞各研極細末﹐稱準和一處﹐將水銀同鉛粉﹐在鐵鍋內﹐火上熱研成末﹐入煎藥內﹐共研勻﹔用煉淨黃蠟二十四兩﹐放磁器內﹐坐滚水中化開﹐將藥入內攪勻。病重者每丸一錢﹐病輕者每丸五分﹐熱黃酒調服﹐尙受傷至重﹐速服數次﹐服藥後飲酒出汗更妙﹐又治一切惡瘡以香油化開﹐敷之甚效。

【方歌】三黃寶蠟琥天竹﹐大戟兒茶硝寄奴﹐雄竭藤黃鉛粉汞乳歸麝碾去其粗。蠟丸黃酒熱調服﹐外治惡瘡油化敷能療金瘡傷損證﹐續筋瘀散痛全無。

又方﹕黎洞丸組成﹕三七生大黃阿魏孩兒茶天竹黃血竭乳香沒藥﹝各二兩﹞雄黃﹝一兩﹞山羊血﹝無眞者﹐以小子羊鮮心血代之﹞冰片麝香牛黃﹝各二錢五分﹐以上各研細末﹞藤黃﹝以秋荷葉露泡之﹐隔湯煮十餘次﹐去浮沈﹐取中﹐將山羊血拌入﹐曬漧﹐二兩﹞取秋露水化藤黃﹐拌藥搗千餘下﹐如幹﹐加煉蜜少許爲丸﹐重一錢﹐黃蠟封固。每用一丸﹐黃酒化服﹔外敷亦用黃酒磨塗此藥。如在夏天修和﹐取天落水拌之爲丸。

【方歌】黎洞金瘡跌撲傷﹐發背癰疽諸惡瘡﹐瘰歷刑傷瘋犬咬蜂蛇蠍毒服敷良﹐三七大黃冰麝魏﹐兒茶天竹竭藤黃羊血雄黃牛乳沒﹐秋露和丸酒化彊。

又方﹕桃花散﹝見發無定處血箭﹞如聖金刀散﹝見足部脫疽﹞生肌玉紅膏﹑陀僧膏﹑八珍湯﹑獨參湯﹑月白珍珠散﹝俱見潰瘍門﹞花蕊石散﹝見發無定處血痔﹞

外科卷下﹨雜證部

箭頭入肉﹝附毒﹞

【方歌】箭頭入肉鉗不出﹐解骨丸納羊脂敷﹐燋銅毒箭金汁解射菵中人藍汁塗。

【注】箭頭嵌入肉內﹐鉗不出者﹐宜解骨丸納傷口內﹐外用羊腎脂細嚼貼之。覺癢忍之﹐極癢箭頭漸冒﹐撼動拔出卽以人尿洗之﹐貼陀僧膏﹐日換﹐傷口自斂。又有毒箭二種﹐交廣蠻夷用燋銅作箭鏃甚毒﹐人若中之﹐才傷皮肉﹐便悶膿沸爛而死﹐急飲金汁﹐外亦用金汁抹之。若金汁一時不得﹐卽灌人糞汁並外敷之﹐非此不能解毒也又一種以毒藥餵箭﹐名爲射菵﹐人若中之甚毒﹐急用葛氏方﹐用藍靛汁一碗灌之﹐外亦用塗抹傷處﹔一法用大豆﹑豬﹑羊血﹐內服外敷﹐解毒亦效。又箭鏃不出者搗鼠肝塗之﹐或鼠腦搗塗卽出。

方劑﹕解骨丸組成﹕蜣螂﹝研﹞雄黃﹝研﹞象牙末﹝各等分﹞共和勻煉蜜爲丸﹐如黍米大﹐納傷口處。

【方歌】解骨丸能拔箭鏃﹐蜣螂雄黃功效速﹐象牙末加蜜煉丸大如黍米納傷處。

又方﹕陀僧膏﹝見潰瘍門﹞

外科卷下﹨雜證部

鐵鍼入肉

【方歌】鐵鍼入肉隨气遊﹐走向心胸險可愁﹔烏鴉翎灰酒調服膏貼鍼出始免憂。

【注】凡鐵鍼誤入肉中﹐無眼者不動﹐有眼者隨气遊走﹐若走向心窠胸膛者險。急用烏鴉翎數根﹐炙焦黃色﹐研細末酒調服一錢或二錢俱可﹐外用神聖膏貼三﹑五次﹐其鍼自出。前法用在一﹑二日間效。

方劑﹕神聖膏組成﹕用車脂輦油﹐不拘多少﹐研如膏﹐調磁石末﹐攤紙上如錢許貼之﹐每日二換。

外科卷下﹨雜證部

鐵鍼誤入咽喉

【方歌】誤吞鐵鍼入咽喉﹐急飲蝦蟆血數頭﹐鍼不卽吐笤籮散或食飴糖出不畱。

【注】鐵鍼誤入咽喉﹐無藥可施﹐宜用癩蝦蟆數个﹐將頭剁去倒垂流血﹐以碗接之﹐得一杯許﹐灌入喉中﹐移時連鍼吐出﹐鍼自軟曲一方用舊笤籬﹝火段﹞存性﹐研末每服三錢﹐黃酒調服﹐亦能化鍼﹐或用飴糖一斤﹐食盡便出。

外科卷下﹨雜證部

誤吞銅錢

【方歌】誤吞銅錢𨿽無疼﹐久畱腹中病必成﹐荸薺能化堅爲軟多食無傷可化銅。

【注】誤吞銅錢﹐多食荸薺﹐卽能化堅爲軟﹐若誤吞鐵骨等物腸中不能轉送﹐覺墜者﹐多食靑菜豬油﹐自然送入大腸﹐與糞同出﹐甚效。

外科卷下﹨雜證部

骨骾咽喉

【方歌】骨骾咽喉最可憂﹐吐咽刺痛礙咽喉﹐魚骨須用鴨涎灌獸骨狗涎灌卽瘳。

【注】此證由咽物急迫﹐骨骾於咽喉﹐妨礙飲食﹐吐咽刺痛宜急治之﹐然有魚骨獸骨之分﹐誤吞魚骨者﹐用河中養蓄活鴨﹐倒掛垂涎﹐以磁碗接下﹐令患人仰臥﹐頻灌其骨盡化﹐誤吞獸骨者﹐用狗一隻﹐倒掛接涎如前法頻灌其骨盡化俱效﹐若失治﹐咽喉腫痛潰膿﹐宜用冰硼散吹之﹐不可妄服涼藥﹐若骨勢大者﹐與飲食難下﹐餓倒胃气者﹐俱屬難救。

方劑﹕冰硼散﹝見口部鵝口瘡﹞

外科卷下﹨雜證部

杖瘡

【方歌】杖瘡須宜看其形﹐已破未破要分明﹐淸涼拈痛膏破用敷之消腫並止疼。未破瘀血須當砭﹐湯劑急宜用大成玉紅膏貼瘀腐痛﹐搽之新肉自然生。

【注】此瘡有已破﹑未破之分﹐已破者隨杖後用淸涼拈痛膏敷之﹐疼腫卽消﹐未破瘀血內攻者﹐急宜砭去瘀血﹐內服大成湯﹐便通自愈﹐如傷處瘀腐作疼者﹐生肌玉紅膏搽之﹐自然腐化﹐新生﹐其效甚捷。

方劑﹕淸涼拈痛膏組成﹕如意金黃散一兩﹐加樟腦末三錢和勻﹐又用生白石灰塊三四斤許﹐以水泡開水髙石灰二三指﹐露一宿﹐將石灰面上浮起油水﹐結如雲片者輕輕﹐帶水起入碗內﹐有水一鐘﹐對香油一鐘﹐竹筋攪百轉血成稠膏﹐調前藥稀稠得所不用湯洗﹐徧敷傷處﹐紙蓋布紮夏月一日﹐冬月二日﹐方用蔥湯淋洗漧淨﹐仍再敷之﹐以腫消痛止爲度。

【方歌】淸涼拈痛金黃散﹐加入樟腦末三錢﹐杖瘡破後多疼痛石灰水油調敷痊。

又方﹕大成湯﹝見跌僕﹞生肌玉紅膏﹝見潰瘍門﹞如意金黃散﹝見腫瘍門﹞

外科卷下﹨雜證部

夾傷

【方歌】夾傷禁用藥貼敷﹐朱砂燒酒可調塗﹐瓊液散服隨飲醉腫勢必消痛自除。復受重刑潰破者﹐代杖湯藥速宜圖气血弱者當大補﹐六眞膏貼痛卽無。

【注】夾傷卽擠傷也﹐禁用敷藥髙藥﹐及泥塗等法﹐恐後必作腫成膿﹐受刑初宜服代杖丹以護心﹐隨用銀珠或朱砂末燒酒調敷傷處﹐再著一人以手十指尖﹐輕啄患者腳心先覺癢﹐次覺疼爲止﹐次者一二人以筆管於患者腳面上﹐輕輕趕之﹐助通血脈﹐候傷處凹者突起﹐四圍腫大爲度﹐卽服瓊液散﹐隨飲至醉﹐次日揩去所敷銀朱﹐只用洗杖傷湯﹐日燙二三次﹐次日再服瓊液散﹐其腫自消痛卽止矣﹐如復受重刑﹐以致破潰者﹐外貼瓊液膏﹐內服代杖湯﹐繼宜大補气血﹐易於收功﹐生肌時換貼六眞膏﹐其效其捷。

方劑﹕代杖丹組成﹕丁香蘇木蚯蚓﹝去土﹞無名異丹皮肉桂木鱉子乳香沒藥自然銅﹝火﹝火段﹞﹐醋淬七次﹐各一兩﹞上爲末﹐煉蜜和丸﹐二錢重。用一丸黃酒化下。

【方歌】代杖護心血不攻﹐丁香蘇木蚓無名﹐丹皮肉桂木鱉子乳香沒藥自然銅。

又方﹕瓊液散組成﹕鬧羊花爲末﹐每服五分﹐壯者七分﹐先飲醇酒至半酣次用調藥服下﹐再飲至大醉爲度﹐靜臥勿語﹐語則發麻至次日其麻方解﹐消腫止疼﹐其功甚捷﹐連服三五次弱者間一日再服。

【方歌】瓊液散消瘀血滯﹐豫酌酒至半酣時﹐鬧羊花末調服下瓊漿復之醉如癡。

又方﹕洗杖湯組成﹕陳皮透骨艸南星天門冬地骨皮天靈蓋﹝各五錢﹞象皮﹝切碎﹐一兩﹞水煎浸洗﹐日三二次。

【方歌】洗杖湯陳透骨星﹐天冬地骨共天靈﹐象皮水煎日勤洗夾傷消腫又除疼。

又方﹕瓊液膏組成﹕當歸尾鬧羊花紅花白芷蒲黃﹝各二兩﹞香油一斤﹐浸藥七日﹐炸枯去渣﹐入白蠟黃蠟各一兩﹐溶化盡﹐絹濾淨﹐稍溫再入冰片六分﹐沒藥乳香末各六錢﹐攪勻攤貼。

【方歌】瓊液膏貼夾傷破﹐歸鬧紅花芷蒲黃﹐油炸又下白黃蠟再加冰片沒乳香。

又方﹕代杖湯組成﹕乳香沒藥蘇木﹝各二錢﹞蒲黃木通枳殼﹝麩炒﹞甘艸﹝生﹞當歸尾丹皮木耳穿山甲﹝炙﹐研﹐各一錢﹞土木鱉﹝焙﹐五錢﹞酒水煎服。

【方歌】代杖湯醫夾傷驗﹐乳沒蒲黃通枳甘﹐歸尾丹皮鱉木耳酒煎蘇木炙穿山。

又方﹕六眞膏組成﹕樟腦﹝三兩﹞孩兒茶滴乳香血竭沒藥三七﹝各三錢﹞共爲末﹐用豬脂油十二兩﹐碗盛水煮化﹐將藥入油內﹐和勻攤貼。

【方歌】六眞膏貼夾杖傷﹐樟腦兒茶滴乳香﹐竭沒三七脂油化和敷諸瘡也相當。

外科卷下﹨雜證部

竹木刺入肉

【方歌】諸刺入肉系外傷﹐螻蛄搗塗最爲良﹐如刺已出仍作痛再塗螻蛄卽無妨。

【注】諸刺入肉﹐外傷之證也。軟淺者以鍼撥出﹐硬深者搗螻蛄塗之﹐少時卽出﹐如刺已出而仍作痛者﹐再以螻蛄塗之卽愈。

外科卷下﹨雜證部

破傷風

【方歌】皮肉損破外傷風﹐初覺牙關噤不松﹐甚則角弓反張狀吐涎抽搐不時寧。四因動靜驚潰審﹐陷縮神昏不語凶在表宜汗裏宜下﹐半表半里以和平。

【注】此證由破傷皮肉﹐風邪襲入經絡﹐初起先發寒熱﹐牙關噤急﹐甚則身如角弓反張之狀﹐口吐涎沫﹐四肢抽搐無有寧時﹐不省人事﹐傷口銹澀﹐然傷風有四﹐因動受﹑靜受﹑驚受﹑瘡潰後受﹐皆可傷風﹐動而受者﹐怒則气上﹐其人跳躍﹐皮肉觸破﹐𨿽被風傷﹐風入在表﹐因气血鼓旺﹐不致深入屬輕﹐靜受者﹐起作和平之時﹐气不充鼓﹐偶被破傷﹐風邪易於入裏屬重﹐驚受者﹐驚則气陷﹐偶被傷破﹐風邪隨气直陷入陰﹐多致不救屬逆若風邪傳入陰經者﹐則身涼自汗﹐傷處反覺平塌陷縮甚則神昏不語﹐嘬口舌知﹐其證貴乎早治﹐當分風邪在表在裏﹐或半表半里﹐以施汗下和三法﹐如邪在表者寒熱拘急﹐口噤咬牙﹐宜服千里奔散﹐或雄鼠散汗之次以蜈蜙星風散頻服﹐追盡臭汗﹐如邪在裏者﹐則驚而抽搐﹐臟腑祕澀﹐宜江鏢丸下之﹐如邪在半表半里﹐無汗者宜羌麻湯主之﹐若頭汗多出﹐而身無汗者﹐不可發汗﹐宜楡丁散和之﹐若自汗不止﹐二便祕赤者﹐宜大芎黃湯主之﹐又有發表太過﹐臟腑𨿽和﹐自汗不止者﹐宜防風當歸散服之﹐發表之後﹐表熱不止者﹐宜小芎黃湯服之﹐攻裏之後﹐裏熱不止﹐宜栝石湯服之﹐若傷時血出過多﹐不可再汗﹐宜當歸地黃湯主之。

至於生瘡潰後受風者﹐因生瘡潰而未合﹐失於調護﹐風邪乘虛侵入瘡口﹐先從瘡圍起粟作癢﹐重則牙緊項軟下視﹐不宜發汗﹐誤汗令人成痙﹐當以參歸養榮湯﹐加僵蠶主之﹐先固根本﹐風邪自定﹐若手足戰掉不已者﹐宜朱砂指甲散主之﹐若痰盛抽搐身涼者﹐宜黑花蛇散主之外治之法﹐遇初破之時﹐一二日間﹐當用灸法﹐命汗出其風邪方解﹐若日數已多﹐卽禁用灸法﹐宜羊尾油煮微熟﹐絹包乘熱熨破處﹐數換拔盡風邪﹐未盡者次日再熨兼用漱口水洗之﹐日敷玉眞散﹐至破口不銹生膿時換貼生肌玉紅膏﹐緩緩收斂。

按語﹕劉完素只論三陽汗下和三法﹐而不論三陰者﹐蓋風邪傳入陰經﹐其證已危﹐如腹滿自利﹐口燥咽漧﹐舌捲囊縮等類﹐皆無可生之證﹐故置而不論也。

方劑﹕千里奔散組成﹕用行遠路騾蹄心﹐陰陽瓦﹝火段﹞存性﹐研細﹐每服三錢﹐熱黃酒衝服。

【方歌】千里奔散破傷風﹐口噤拘急寒熱攻﹐騾蹄火﹝火段﹞存性研﹐每服三錢黃酒衝。

又方﹕雄鼠散組成﹕活雄鼠一枚﹐用鐵綫縛繞﹐陰陽瓦﹝火段﹞存性﹐研爲細末﹐作一服熱黃酒調下。

【方歌】雄鼠破傷風居表﹐活鼠一枚鐵綫繞﹐陰陽瓦﹝火段﹞存性研﹐酒調盡服風邪了。

又方﹕蜈蚣星風散組成﹕蜈蚣﹝二條﹞江鰾﹝三錢﹞南星防風﹝各二錢五分﹞共研細末﹐每用二錢﹐黃酒調服﹐一日二服。

【方歌】蜈蚣星風邪未散﹐搜風發汗去風源﹐南星江白防風末酒服經絡自通宣。

又方﹕江鰾丸組成﹕天麻雄黃﹝各一錢﹞蜈蚣﹝二條﹞江鰾僵蠶﹝炒﹞野鴿糞﹝炒﹐各五分﹞共研細末﹐作兩分﹐一分飯丸如梧桐子﹐朱砂爲衣一分加巴豆霜二分五釐﹐飯丸加梧桐子大﹐每用朱砂藥二十丸﹐加巴豆藥一丸﹐二服加二丸﹐白滚水送下至便利爲度﹐再服朱砂藥﹐病愈卽止。

【方歌】江鰾破傷風入裏﹐驚兼抽搐下之宜﹐天麻蜈蚣僵鴿糞雄黃巴霜丸朱衣。

又方﹕羌麻湯組成﹕羌活麻黃川芎防風枳殼﹝麩炒﹞白茯苓石膏﹝火段﹞黃芩細辛甘菊花蔓荊子前胡甘艸﹝生﹐各七分﹞白芷薄荷﹝各五分﹞生薑三片﹐水二鐘﹐煎八分服

【方歌】羌麻湯芎風枳殼﹐苓芷石膏芩薄荷﹐細辛菊蔓前甘艸發汗破傷風卽瘥。

又方﹕楡丁散組成﹕防風地楡紫花地丁馬齒莧﹝各五錢﹞共研細末﹐每服三錢﹐溫米湯調下。

【方歌】楡丁破傷風爲患﹐頭汗身無不宜散﹐此藥米湯服解和防楡地丁馬齒莧。

又方﹕大芎黃湯組成﹕黃芩羌活大黃﹝各二錢﹞川芎﹝一錢﹞水煎服﹐以微利爲度。

【方歌】大芎黃治破傷風﹐汗多便祕小水紅﹐水煎黃芩與羌活大黃切片共川芎。

又方﹕防風當歸散組成﹕防風當歸川芎生地﹝各二錢五分﹞水煎服。

【方歌】防風當歸表太過﹐臟腑𨿽調汗出多﹐只將四味水煎服川芎生地共相和。

又方﹕小芎黃湯組成﹕川芎﹝三錢﹞黃芩﹝二錢﹞甘艸﹝生﹐五分﹞水煎溫服。

【方歌】小芎黃湯發散後﹐表熱猶存用此醫﹐芎芩甘艸煎溫服退熱除根神效奇。

又方﹕栝石湯組成﹕栝蔞仁﹝九錢﹞滑石﹝一錢五分﹞蒼術﹝米泔水浸﹐炒﹞南星赤芍陳皮﹝各一錢﹞白芷黃柏黃芩黃連﹝各五分﹞甘艸﹝生﹐二分﹞生薑三片﹐水三鐘﹐煎一鐘服之。

【方歌】栝石芍芷柏芩連﹐蒼術南星陳艸煎﹐醫治破傷風下後熱猶不解服之痊。

又方﹕當歸地黃湯組成﹕當歸熟地川芎﹝髙﹞本白芍﹝酒炒﹞防風白芷﹝各一錢﹞細辛﹝五分﹞水煎服。

【方歌】當歸地黃芎蒿本﹐白芍防風芷細辛﹐破傷之時血出甚服此滋榮風不侵。

又方﹕參歸養榮湯組成﹕人參當歸川芎白芍﹝酒炒﹞熟地白術﹝土炒﹞白茯苓陳皮﹝各一錢﹞甘艸﹝炙﹐五分﹞生薑三片﹐紅棗肉二枚﹐水煎服。

【方歌】參歸養榮榮衛虛﹐潰瘡失護風邪居﹐生薑三片二枚棗八珍湯內入陳皮。

又方﹕朱砂指甲散組成﹕人手足指甲﹝燒存性﹐用六錢﹞朱砂南星獨活﹝各二錢﹞共研細末﹐每用四錢﹐熱黃酒調下。

【方歌】朱砂指甲散神效﹐破傷風侵手足搖﹐每用四錢熱酒服南星獨活指甲燒。

又方﹕黑花蛇散組成﹕麻黃﹝炙﹐一兩﹞黑花蛇﹝卽烏蛇﹐酒浸﹐六錢﹞天麻白附子漧薑川芎附子﹝制﹞艸烏﹝泡﹐去皮﹐各五錢﹞蠍稍﹝二錢五分﹞共研細末﹐每服一錢﹐熱黃酒調下﹐日二服。

【方歌】黑花蛇散蠍麻黃﹐天麻白附子漧薑﹐川芎附子艸烏泡善卻風痰醫破傷。

又方﹕玉眞散組成﹕白芷南星白附子天麻羌活防風﹝各一兩﹞共研細末﹐唾津調濃﹐敷傷處。如破傷風初起﹐角弓反張﹐牙關緊急﹐每用三錢﹐熱童便調服亦妙。

【方歌】玉眞散芷共南星﹐白附天麻羌活風﹐破傷風襲傳經絡熱酒調服立奏功。

又方﹕生肌玉紅膏﹝見潰瘍門﹞

外科卷下﹨雜證部

發痙

【方歌】潰瘍發痙類破傷﹐有汗爲柔無汗剛﹐膿血出多成此證補正驅邪要審詳。

【注】此類勢類破傷風﹐牙緊體彊﹐肢搐背反﹐有汗曰柔痙無汗曰剛痙﹐由潰瘍亡血過多所致。治宜大補气血﹐以十全大補湯加鉤藤鉤﹑梔子﹑天麻。服之不應者﹐服獨參湯﹔手足逆冷加桂﹑附﹐誤作風痙﹐汗之則危。

方劑﹕十全大補湯﹑獨參湯﹝俱見潰瘍門﹞

外科卷下﹨雜證部

湯火傷

【方歌】湯燙火燒皮爛疼﹐皰起挑破使毒輕﹐煩躁作嘔防毒陷便祕神昏气喘凶。

【注】此證系好肉暴傷﹐湯燙火燒﹐皮膚疼痛﹐外起燎皰。卽將皰挑破﹐放出毒水使毒輕也。其證𨿽屬外因﹐然形勢必分輕重﹐輕者施治﹐應手而愈﹔重者防火毒熱气攻裏令人煩躁﹐作嘔便祕﹐甚則神昏悶絕。初傷用冷燒酒一鐘﹐於無意中望患者胸前一潑﹐被喫一驚﹐其气必一吸一呵﹐則內之熱毒﹐隨呵而出矣。仍作煩悶者﹐以新童便灌之。外初用淸涼膏塗之﹐解毒止痛﹐不致臭爛次以罌粟膏塗之。痛止生膿時﹐換黃連膏貼之收斂。火毒攻裏者﹐宜四順淸涼飲服之﹐務令二便通利﹐則毒熱必解。初終禁用冷水﹑井泥浸塌傷處﹐恐熱毒伏於內寒滯束於外﹐致令皮肉臭爛﹐神昏便祕﹐端肩气喘﹐多致不救。外花炮火藥烘燎者﹐治法同前。

方劑﹕嬰粟膏組成﹕嬰粟花﹝十五朵﹐無花以殼代之﹞香油四兩﹐將嬰粟炸枯﹐濾淨﹐入白蠟三錢溶化盡傾入碗內﹐待將凝之時﹐下輕粉二錢﹐攪勻燉水中令冷取出。臨用時﹐抿腳挑膏﹐手心中捺化﹐搽於傷處綿紙蓋之﹐日換二次﹐其痛自止。次日用軟帛挹淨腐皮﹐再搽之。

【方歌】嬰粟膏醫湯火燒﹐香油罌粟共煎熬﹐白蠟更兼眞輕粉患上搽塗痛卽消。

又方﹕淸涼膏組成﹕水潑開石灰末一升﹐加水四碗﹐攪渾澄淸﹔取淸汁一碗加香油一碗﹐以箸順攪數百轉﹐其稠粘如糊﹐用雞翎蘸掃傷處。

又方﹕黃連膏﹝見鼻部鼻瘡﹞四順淸涼膏﹝見面部痄腮﹞

外科卷下﹨雜證部

凍瘡

【方歌】凍瘡觸犯嚴寒傷﹐气血肌肉硬腫僵﹐涼水揉﹝塌﹞覺熱散﹐大忌烘火立成瘡。

【注】此證由觸犯嚴寒之傷﹐傷及皮肉著凍﹐以致气血凝結肌肉硬腫﹐僵木不知痛癢。卽在著凍之處﹐塾衣揉搓令气血活動﹔次用涼水頻洗覺熱﹐僵木處通活如故則已若日久凍僵﹐疙瘩不散﹐用冰一塊﹐絹包﹝塌﹞之以僵疙瘩化盡爲度﹐此從治之法也。若暴凍卽著熱﹐或進暖屋﹐或用火烘湯泡﹐必致肉死損形﹐輕則潰爛﹐重則骨脫筋連﹐急剪去筋﹐否則浸淫好肉。初治宜人參養榮湯﹐加醇酒服之﹔潰爛者﹐外按癰疽潰瘍治法。亦有經年不愈者﹐用獨勝膏敷之甚效。

方劑﹕獨勝膏組成﹕於六月初六﹑十六﹑二十六日﹐用獨頭蒜杵爛﹐日中曬熱﹐塗於凍發之處﹐卽於日中曬漧。忌患處著水。

又方﹕人參養榮湯﹝見潰瘍門﹞

外科卷下﹨雜證部

人咬傷

【方歌】人咬系受牙毒傷﹐腫痛臭爛異尋常﹐始終惟宜童便洗蟾酥條餅功最良。

【注】此傷由人牙齒食用炙搏之物﹐漸漬有毒﹐故一受其傷則腫痛臭爛﹐異於尋常。初咬時﹐用熱童便浸傷處﹐洗去牙黃污血﹐貼蟾酥餅﹐以萬應膏蓋之﹐出微膿卽愈。

若失治﹐則爛痛發腫﹐仍用童便浸洗﹔次用油紙撚點火於患處薰之﹐良久插蟾酥條如傷口大﹐作餅罨上﹐萬應膏蓋之。俟腫消時﹐用蔥白二兩﹐甘艸五錢﹐水煎日洗一次﹐換生肌玉紅膏﹐蓋貼萬應膏收口。一法﹕隨於咬後﹐卽用童便洗之﹐人糞塗之﹔腫潰時﹐人中黃熬湯時洗。較諸治法尢覺神效。

方劑﹕蟾酥餅﹑蟾酥條﹝俱見疔瘡門﹞萬應膏﹑生肌玉紅膏﹝俱見潰瘍門﹞

外科卷下﹨雜證部

熊虎狼傷人

【方歌】熊虎狼傷致成瘡﹐內外服洗葛根湯﹐靑布燃薰鐵湯洗獨窠栗子嚼塗傷。

【注】熊﹑虎﹑狼牙爪傷人皮肉成瘡者﹐初宜葛根濃煎﹐內服一﹑二鐘﹐外洗日十度﹔或煮生鐵有味者洗之。又用靑布急捲爲繩﹐燃著納竹筒中﹐注瘡口薰之出毒水﹔次宜獨窠粟子﹐生嚼塗傷口效。

外科卷下﹨雜證部

馬咬傷

【方歌】馬咬傷時損肌肉﹐粟子嚼爛敷患處﹐若逢毒气入裏者馬齒莧湯速宜服。

【注】此傷用粟子嚼爛敷之。毒气入裏﹐心煩嘔悶者﹐馬齒莧煎湯﹐飲之卽效﹔外用馬鞭子挽手﹐及鞭穗﹝火段﹞灰存性﹐研末﹐豬脂搗合貼之﹐俱效。

外科卷下﹨雜證部

瘋犬咬傷

【方歌】瘋犬咬傷毒最深﹐刺吮糞灸尿洗淋﹐頂心紅髮當拔去三年禁忌保終身。

【注】犬因五臟受毒而成瘋犬﹐故輕其咬﹐必致傷人﹐九死一生之證也。初被咬時﹐急就咬處刺令出毒血﹐以口含漿水吮洗傷處。或以拔法拔之﹐或以人尿淋洗﹐拭漧﹐卽用核桃殼半邊﹐以人糞塡滿﹐罨在咬處﹐上著艾灸之殼焦糞幹再易﹔灸至百壯﹐以玉眞散唾津調敷﹐次日再灸﹐漸灸至三﹑五百壯爲度。於初灸時﹐卽服扶危散逐惡物血片﹐從小水中出﹔若毒物血片﹐堵塞莖中﹐致小水澀滯若淋者﹐卽服琥珀碧玉散以通利之。被咬之人頂心有紅髮一根﹐速當拔去。一法﹕用豆豉研末﹐香油調稠﹐丸如彈子大﹐常揩拭所咬處﹔掏開看豉丸內若有狗毛茸茸然﹐此系毒气已出﹐易丸再揩﹐至無茸毛方止﹐甚效。始終禁忌﹐必當愼重﹐終身忌食狗肉﹐及蠶蛹﹑赤豆﹔百日內忌見麻物﹐忌飲酒﹔三年內忌食一切毒物及房事﹐可常食杏仁﹐以防其毒。若治遲﹐犬毒入心﹐顥亂腹脹﹐口吐白沫者﹐用虎頭骨﹑虎牙﹑虎脛骨爲末﹐酒調二錢服之﹔若發狂叫喚﹐人聲似犬聲﹐眼神露白者逆。終始犯禁忌者不救。

方劑﹕扶危散組成﹕斑蝥﹝按日數用之。如犬咬已七日用七个﹐十日用十个﹐去翅﹑足﹐加糯米同炒﹐去米﹞滑石﹝水飛﹐一兩﹞雄黃﹝一錢﹞麝香﹝二分﹞共研細末﹐每服一錢﹐溫酒調下﹐不飲酒者米湯調下。

【方歌】扶危散治瘋犬咬﹐斑蝥糯米一同炒﹐滑石雄黃與麝香研加酒服毒卽掃。

又方﹕琥珀碧玉散組成﹕滑石﹝六兩﹞甘艸﹝一兩﹞琥珀﹝五錢﹞靑黛﹝八分﹞共研細末﹐每服三錢﹐燈心煎湯調下。

【方歌】琥珀碧玉用六一﹐黛珀同加研極細﹐燈心湯調服三錢滑澀能醫小水利。

又方﹕瘋犬咬傷拔法組成﹕用砂燒酒壺兩个﹐盛多半壺燒酒﹐先以一壺上火令滚無聲﹐傾去酒﹐卽按在破傷瘡口﹐拔出黑血水﹐滿則自落﹔再以次壺仍按瘡口﹐輪流提拔﹐以盡爲度﹐其證立愈又方﹕玉眞散﹝見破傷風﹞

外科卷下﹨雜證部

馬汗驢涎入瘡

【方歌】潰瘡誤犯馬汗傷﹐焮痛紫腫瘡四旁﹐急砭腫處出紫血烏梅嚼爛塗敷良。患者煩熱毒攻腹﹐彊弱量服馬莧湯更有驢涎入瘡者﹐冬瓜靑皮末敷瘡。

【注】此證系潰瘡未合﹐誤入馬汗之毒﹐以致瘡口四旁﹐忽復焮痛紫腫。宜急砭腫處﹐令出紫血﹐烏梅嚼爛﹐塗於瘡上。若患者煩悶發熱﹐恐毒入腹﹐以致不救﹐急用醇酒濃煎馬齒莧飲之﹐盡醉爲效。但馬齒莧其性寒滑﹐凡瘡潰未合﹐气血未復﹐而又受此汗毒﹐必量人壯弱﹐用一兩或五錢。更有驢涎入瘡者﹐形證與馬汗毒同﹐宜冬瓜片下靑皮﹐曬榦研末敷之﹐熬湯洗之亦可﹔毒甚者亦用馬齒莧酒飲之立效。

外科卷下﹨雜證部

蛇咬傷

【方歌】蛇咬傷時卽飲醋﹐仍宜用繩紮患處﹐再服五靈共雄黃腫消口合自如故。

【注】凡被蛇咬傷者﹐實時飲好醋一﹑二碗﹐使气不隨血走以繩紮傷處兩頭。若昏困﹐宜用五靈脂五錢﹐雄黃二錢五分﹐共爲末﹐酒調二錢灌之。少時咬處出黃水﹐水盡則腫消﹐以雄黃末摻之﹐口合而愈。

外科卷下﹨雜證部

蜈蚣咬傷

【方歌】蜈蚣咬傷用雄鷄﹐倒控雞涎手蘸之﹐抹搽傷處痛立止甚飲雞血最相宜。

【注】此傷取雄鷄倒控少時﹐以手蘸雞口內涎抹搽傷處﹐其痛立止﹔甚者﹐生雞血乘熱飲之﹐立效。

外科卷下﹨雜證部

蠍螫蠶咬

【方歌】蠍螫急取大蝸牛﹐搗爛塗之痛立休﹐蠶咬須將薴根搗取汁搽塗患卽瘳。

【注】凡蠍螫﹐取大蝸牛一个﹐搗爛塗之﹐其痛立止。一時不得蝸牛﹐卽將螫處擠去毒水﹐急用膏藥烤熱貼之﹐亦能止痛。蠶咬者﹐用薴根搗汁塗之卽愈。

外科卷下﹨雜證部

射工傷

【方歌】射工傷人必癢痛﹐甚則骨肉爛成瘍﹐豆豉搗敷白芷洗已爛海螵蛸末良。

【注】射工﹐卽樹間雜毛虫也﹐又名瓦刺虫。人觸著﹐則能放毛射人﹐初癢次痛﹐勢如火燎﹐久則外癢內痛﹐骨肉皆爛﹐諸藥罔效。用豆豉淸油搗敷痛癢之處﹐少時則毛出可見﹐去豆豉用白芷煎湯洗之。如肉已爛﹐用海螵蛸末摻之卽愈。

外科卷下﹨雜證部

蚯蚓傷

【方歌】蚯蚓咬傷受毒气﹐眉髯脫落全無迹﹐法用鹽湯頻頻洗久則其毒自然去。

【注】蚯蚓咬傷﹐卽受蚯蚓之毒。令人眉髯皆落﹐狀如大麻風但夜則蚓鳴於體中爲異耳。宜用鹽湯頻頻洗之﹐其毒自去。

外科卷下﹨雜證部

天蛇瘡

【方歌】天蛇瘡發肌膚中﹐似癩非癩是其形﹐證因艸內蜘蛛毒復被露水侵始生。

【注】此證生於肌膚﹐似癩非癩﹐是艸中花蜘蛛蟞傷﹐復被露水所侵而致。法宜秦艽一味煎湯﹐徐徐飲之﹔外敷二味拔毒散甚效。

方劑﹕二味拔毒散﹝見腫瘍門﹞

外科卷下﹨雜證部

蠷﹝虫叟﹞傷

【方歌】蠷﹝虫叟﹞隱壁尿射人﹐誤著皮膚水皰淫﹐痛如火烙如豆大﹐鹽湯二味拔毒侵。

【注】此虫一名多腳虫﹐藏於壁間﹐以尿射人。若誤中其毒令人皮膚起燎漿水泡﹐痛如火烙﹐初如飯糝﹐之如豆大宜鹽湯綿塌瘡上﹐數換卽消﹔甚則毒延徧身﹐搔癢不休﹐宜二味拔毒散敷之甚效。

方劑﹕二味拔毒散﹝見腫瘍門﹞

外科卷下﹨雜證部

百虫入耳

【方歌】虫偶入耳勿驚慌﹐燒肉香气近耳旁﹐獨坐夜燈引虫出麻油滴耳使虫殃。

【注】百虫偶然誤入耳中﹝如蠅﹑蚊小虫﹞﹐以麻油數點滴入耳竅﹐虫卽死取出。如蜒蚰等物入者﹐以肉炙香﹐置於耳旁﹐虫聞香自出。夜間暗入者﹐切勿驚慌響叫﹐逼虫內攻﹐宜端坐點燈光向耳竅﹐其虫見光自出。若對面有人﹐其虫不出﹐人皆旁避方效。

外科卷下﹨嬰兒部

赤遊丹毒

【方歌】胎毒初患赤遊丹﹐腹肢先後內外參﹐人服外貼兼砭血紅輕紫重黑難痊。

【注】小兒赤遊丹之證﹐皆由胎毒所致。欲發之時﹐先身熱啼叫﹐驚搐不寧﹐次生紅暈﹐由小漸大﹐其色如丹﹐遊走無定﹐起於背腹﹐流散四肢者順﹔起於四肢﹐流入胸腹者逆。或初生之後﹐外用熱水洗浴﹐兼以火烘衣物觸動內毒﹐遂成此證。治之者﹐先宜砭出惡血﹐看血色紅者輕﹐紫者重﹐黑者死。次宜牛﹑羊肉片﹐徧貼紅暈處﹐微幹再易﹐俟肉片不幹﹐換如意金黃散﹐用藍靛淸汁調敷﹐內初服大連翹飲﹐次服消毒犀角飲。大便祕結加生大黃三﹑五分﹐若煩躁﹑唇焦﹑面赤者﹐宜服五福化毒丹﹔若失治﹐毒气入裏﹐腹脹堅硬﹐聲音雌啞吮乳不下咽者﹐宜服紫雪散下之。一﹑二日間﹐身輕腹軟﹐熱退身涼﹐砭處肉活﹐乳哺如常者生﹐反此者不治方劑﹕大連翹飲組成﹕連翹﹝去心﹞當歸赤芍防風木通滑石﹝水飛﹞牛蒡子﹝炒﹐研﹞蟬蛻﹝去足﹑翅﹞瞿麥石膏﹝火段﹞荊芥甘艸﹝生﹞柴胡黃芩梔子﹝生﹐研﹞車前子﹝各五分﹞水二鐘﹐燈心二十根﹐煎八分﹐子與乳母同服。

【方歌】大連翹飲赤遊丹﹐歸芍防通滑蒡蟬﹐瞿麥石膏荊芥艸柴芩梔子共車前。

又方﹕消毒犀角飲組成﹕犀角﹝鎊﹞防風﹝各一錢﹞甘艸﹝生﹐五分﹞黃連﹝生﹐三分﹞水二鐘﹐燈心二十根﹐煎四分﹐徐徐服之。

【方歌】消毒犀角飲黃連﹐防風甘艸共和煎﹐赤遊丹毒啼驚搐气粗身熱服之安。

又方﹕五福化毒丹組成﹕人參赤茯苓桔梗﹝各二兩﹞牙硝靑黛黃連龍膽艸﹝各一兩﹞甘艸﹝生﹐五錢﹞玄參朱砂﹝各三錢﹞冰片﹝五分﹞共研細末﹐煉蜜爲丸﹐如芡實大﹐金箔爲衣。

每服一丸﹐薄荷﹑燈心煎湯化服。

【方歌】五福化毒淸熱速﹐瘡癅丹毒服卽除﹐參苓桔艸硝冰黛黃連膽艸玄參朱。

又方﹕如意金黃散﹝見腫瘍門﹞紫雪散﹝見舌部重舌﹞

外科卷下﹨嬰兒部

胎癅

【方歌】嬰兒初產患胎癅﹐胎熱瘀血是根由﹐色紫漸大熟透刺放出膿汁自可瘳。

【注】此證由胎前孕母積熱﹐以致胞熱﹐更兼血瘀滯結而成。

多生頭上及胸乳間﹐初如李核﹐漸大如饅﹐色紫微硬漫腫不甚疼痛。嬰兒初生卽有者﹐候過滿月熟透﹐方可鍼之﹐放出赤豆汁或膿水汁﹐其腫卽消。初服五福化毒丹﹐兼貼黃連膏﹔潰貼生肌玉紅膏﹐生肌斂口。若滿月後生者﹐必待膿鼓熟透鍼之。若癅皮含血絲者﹐詳注於紅絲癅。

方劑﹕五福化毒丹﹝見赤遊丹毒﹞黃連膏﹝見鼻部鼻瘡﹞生肌玉紅膏﹝見潰瘍門﹞

外科卷下﹨嬰兒部

紅絲癅

【方歌】嬰兒初生紅絲癅﹐皮含血絲先天由﹐精中紅絲腎伏火相傳患此終難瘳。

【注】此證一名胎癅﹐發無定處﹐由小漸大﹐嬰兒落艸﹐或一﹑二歲之間患之。癅皮色紅﹐中含血絲﹐亦有自破者。

治法𨿽同胎癅﹐但此患由先天腎中伏火﹐精有血絲﹐以气相傳﹐生子故有此疾﹐終變火證﹐潰處亦難收斂。

外科卷下﹨嬰兒部

胎﹝斂﹞瘡

【方歌】﹝斂﹞瘡始發頭眉間﹐胎中血熱受風纏﹐幹癢白屑濕淫水﹐熱極紅暈類火丹。

【注】此證生嬰兒頭項﹐或生眉端﹐又名奶癬。癢起白屑﹐形如癬疥﹐由胎中血熱﹐落艸受風纏綿﹐此系幹﹝斂﹞﹔有誤用燙洗﹐皮膚起粟﹐搔癢無度﹐黃水浸淫﹐延及徧身﹐卽成濕﹝斂﹞。俱服消風導赤湯﹐幹者抹潤肌膏﹔濕者用嫩黃柏頭末﹐與滑石等分撒之。膿痂過厚﹐再以潤肌膏潤之﹐又有熱極皮膚火熱﹐紅暈成片﹐遊走狀如火丹﹐治法不宜收斂﹐只宜外發﹐宜服五福化毒丹﹐亦以潤肌膏抹之﹔癢甚者﹐俱用烏雲膏搽之。乳母俱忌河海魚鮏﹑雞﹑鵝﹑辛辣﹑動風﹑發物﹐緩緩自效。

方劑﹕消風導赤湯組成﹕生地赤茯苓﹝各一錢﹞牛蒡﹝炒﹐研﹞白蘚皮金銀花南薄荷葉木通﹝各八分﹞黃連﹝酒炒﹞甘艸﹝生﹐各三分﹞燈心五十寸﹐水煎﹐徐徐服。

【方歌】消風導赤醫胎﹝斂﹞﹐疏風淸熱蒡黃連﹐白蘚生地赤苓薄﹐銀花燈艸木通甘。

又方﹕烏雲膏組成﹕松香末﹝二兩﹞硫黃末﹝一兩﹞研勻﹐香油拌如糊﹐攤南靑布下少半指厚﹐捲成條綫紮之﹔再用香油泡一日﹐取出刮去余油﹐以火點著一頭﹐下用粗碗接之﹐布灰陸續剪去﹐取所滴藥油﹐浸冷水內一宿﹐出火毒抹之。

【方歌】烏雲膏搽胎﹝斂﹞瘡﹐油拌松香末硫黃﹐布攤捲紮香油泡﹐火燃去灰用油良。

又方﹕潤肌膏﹝見頭部白屑風﹞五福化毒丹﹝見赤遊丹毒﹞

外科卷下﹨嬰兒部

痘癰

【方歌】痘癰毒畱經絡中﹐發無定處腫不紅﹐畱於肌肉爲治易結於骨節難成功。

【注】此證因出大痘﹐漿灌不足﹐以致毒漿不得透發﹐畱結經絡之中﹐隨處可生。小如李者爲毒﹐大如桃者爲癰﹐漫腫不紅﹐亦無焮痛﹐身熱多煩。若生單个者﹐毒在肌肉屬順﹐易治﹔連發數處者﹐船小載重屬險﹔若結於骨節之間﹐或成對發出者﹐其毒已盛﹐潰破之後﹐滲泄气血不能斂口屬逆。初發不可彊消﹐俱宜服透膿散﹐外敷烏龍膏﹔膿熟鍼之﹐加味太乙膏貼之﹔若气血虛弱者兼服保元湯。潰後潮熱全退﹐毒气方淨﹐否則他處又發忌生冷﹑硬面﹑發物。

方劑﹕保元湯組成﹕人參白術﹝土炒﹞當歸黃耆﹝各一錢﹞甘艸﹝炙﹐三分﹞生薑一片﹐紅棗肉二枚﹐水二鐘﹐煎八分﹐食遠服

【方歌】保元湯補眞元气﹐脾胃虛弱服更宜﹐人參白術炙甘艸當歸姜棗共黃耆。

又方﹕透膿散﹑烏龍膏﹝見腫瘍門﹞加味太乙膏﹝見潰瘍門﹞

外科卷下﹨嬰兒部

葡萄疫

【方歌】葡萄疫同葡萄狀﹐感受癘疫郁凝生﹐徧身發點靑紫色毒攻牙齒類疳形。

【注】此證多因嬰兒感受癘疫之气﹐郁於皮膚﹐凝結而成。大﹑小靑紫斑點色﹐狀如葡萄﹐發於徧身﹐惟腿脛居多﹔甚則邪毒攻胃﹐以致牙齦腐爛﹐臭味出血﹐形類牙疳而靑紫斑點﹐其色反淡﹐久則令人虛羸。初起宜服羚羊角散﹐久虛者宜服胃脾湯﹐米疳水漱口。以非疳散日擦四﹑五次卽效。近見中年之人下虛者﹐亦患此證﹐治法同前。

方劑﹕羚羊角散組成﹕羚羊角﹝鎊﹞麥冬﹝去心﹞黃芩知母牛蒡子﹝炒﹐研﹞防風元參﹝各八分﹞甘艸﹝生﹐二分﹞水二鐘﹐竹葉十片﹐煎六分﹐食遠服。

【方歌】羚羊角散麥冬芩﹐知蒡防風艸元參﹐葡萄疫發初宜服煎加竹葉效如神。

又方﹕胃脾湯組成﹕白術﹝土炒﹞遠志﹝去心﹞麥冬﹝去心﹞沙參茯神陳皮﹝各六分﹞五味子甘艸﹝炙﹐各五分﹞水二鐘﹐煎六分﹐食遠服。虛弱自汗者﹐去沙參加人參﹑黃耆各五分。

【方歌】胃脾湯治葡萄疫﹐日久虛添羸弱宜﹐術遠麥冬五味子沙參甘艸茯陳皮。

又方﹕非疳散組成﹕冰片﹝四分﹞人中白﹝火段﹞去臭气﹐存性﹞五倍子﹝炒茶褐色﹐存性﹐各一兩﹞共研細末﹔先用米泔水漱口﹐後擦此藥。

【方歌】非疳中白﹝火段﹞五倍﹐二味同研冰片兌﹐醫治諸疳患處擦﹐淸熱止疼去臭穢。

外科卷下﹨嬰兒部

胎驚丹毒

【方歌】胎驚丹毒面初生﹐形如水痘根微紅﹐時出時隱延頸項繼發丹毒赤遊同。

【注】此證因孕母受驚﹐傳襲子胎。嬰兒初生之後﹐周歲以上忽兩眼胞紅暈﹐面色靑黯﹐煩熱夜啼﹐或面如燕脂此屬伏熱在內﹐散發於面﹐狀如水痘﹐根腳微紅﹐時出時隱﹐延及項項﹐繼發丹毒。初用四聖散洗目﹐其形色順逆﹐治法皆同赤遊丹。若此患延及胸乳﹐痰喘抽搐此屬火毒攻裏﹐防變驚風﹐宜服百解散﹑五和湯救之。

方劑﹕四聖散組成﹕木賊秦皮紅棗子燈心黃連﹝各五錢﹞共研粗末﹐每用二錢﹐水一鐘﹐煎七分﹐去渣﹐頻洗兩目。

【方歌】四聖散治熱毒侵﹐木賊秦皮棗燈心﹐再入黃連研粗末煎湯去渣洗目頻。

又方﹕百解散組成﹕漧葛﹝二兩五錢﹞升麻赤芍﹝二兩﹞甘艸﹝生﹐一兩五錢﹞黃芩﹝一兩﹞麻黃﹝炙﹐七錢五分﹞肉桂﹝揀薄者﹐刮去粗皮﹐二錢五分﹞共研粗末﹐每服二錢﹐水一鐘﹐姜二片﹐蔥一根煎七分﹐不拘時溫服。

【方歌】百解驚丹毒內攻﹐煎服不致變驚風﹐漧葛麻黃芩桂艸升麻赤芍共姜蔥。

又方﹕五和湯組成﹕大黃枳殼﹝麩炒﹞甘艸﹝炙﹐各七錢五分﹞赤茯苓當歸﹝酒洗﹐各五錢﹞共研粗末﹐每服二錢﹐水一鐘﹐煎七分﹐不拘時服

【方歌】五和甘艸並當歸﹐赤苓枳殼大黃隨﹐驚丹延乳添抽搐煎服火毒卽刻推。

外科卷下﹨嬰兒部

滯熱丹毒

【方歌】滯熱丹毒赤遊形﹐傷乳多食滯熱生﹐較之赤遊走緩慢先宜消食次宜淸。

【注】此證初發﹐形若赤遊丹﹐較之赤遊丹遊走緩慢。因嬰兒乳食過多﹐不能運化﹐蘊熱於內﹐達於肌表而生。發熱面赤﹐口酸﹐舌有黃胎﹐宜服保和丸﹐先消食滯。若唇焦便祕者﹐宜一撚金服之﹐丹毒仍作者﹐宜犀角散服之其餘治法﹐俱按赤遊丹。

方劑﹕保和丸組成﹕白茯苓半夏﹝制﹞山查肉神麯﹝炒﹐各一兩﹞陳皮蘿卜子﹝炒﹞連翹﹝去心﹞上研細末﹐粥丸如梧桐子大。每服三十丸﹐白滚水化下。

【方歌】保和丸用茯苓夏﹐陳皮蘿卜子山查﹐神麯連翹丸水服能消乳積效堪嘉。

又方﹕一撚金組成﹕人參大黃黑醜白醜檳榔﹝各等分﹞共爲細末﹐每服一字﹐蜜水調下。

【方歌】一撚金醫食火積﹐唇焦便祕服通利﹐大黃黑白醜人參檳榔爲末須加蜜。

又方﹕犀角散組成﹕犀角屑升麻防己山梔朴硝黃芩黃耆﹝各一錢﹞牛黃﹝五分﹞上爲細末﹐每服五分﹐竹葉煎湯調下﹐量兒加減用之。

【方歌】犀角散治丹毒赤﹐升麻防己共山梔﹐硝芩黃耆牛黃末竹葉湯調服無時。

外科卷下﹨嬰兒部

嬰兒瘡瘍

【方歌】嬰兒瘡瘍乳火成﹐因食厚味滯火凝﹐更兼六淫气感受腫潰治法按疽癰。

【注】凡嬰兒生瘡瘍小癤﹐多由乳母七情之火﹐或過周歲能飲食者﹐由過食幹焦厚味﹐而生滯火﹐更兼六淫之气感受皆能成之。但發表﹑攻裏﹑托裏﹑消毒等法﹐及腫潰外治﹐俱按癰疽腫瘍﹑潰瘍門。嬰兒純陽﹐火證居多非峻劑不能勝其病﹐但肌體臟腑柔脆﹐應效卽止﹐不可過劑。

外科卷下﹨嬰兒部

垂癰

【方歌】嬰兒垂癰上﹝月咢﹞生﹐喉前結腫色紅疼﹐積熱凝結宜刺破﹐服五福丹抹冰硼。

【注】此證生於喉前上﹝月咢﹞﹐下垂如珠﹐紅腫脹痛﹐不能吮乳。三﹑四日後﹐宜用鍼刺一﹑二分﹐放出膿血﹐其腫痛卽減。由積熱凝結而成﹐宜服五福化毒丹﹐兼用冰硼散﹐抹於癰處﹐日三抹之。乳母常忌魚鮏﹑辣物。

方劑﹕五福化毒丹﹝見赤遊單毒﹞冰硼散﹝見口部鵝口瘡﹞

外科卷下﹨嬰兒部

胎風

【方歌】胎風初起皮色紅﹐狀如湯潑火燒同﹐證由孕母多積熱淸胃湯服卽有功。

【注】此證又名胎赤﹐嬰兒初生﹐身熱皮紅﹐狀如湯潑火燒由孕母過食辛香熱物﹐以致脾胃積熱。乳母宜服淸胃湯嬰兒亦飲少許﹐外皮焮赤﹐用﹝火段﹞石膏研細敷之如無焮赤﹐乃孕母脾虛﹐用粳米粉敷之。若兒大能食米麵﹐身熱皮紅者﹐系腑熱內蒸﹐濕气外乘之故﹐卽名玉爛瘡。宜如意金黃散﹐蜜水調敷﹐內服導赤湯卽效。

方劑﹕淸胃湯﹝見齒部牙衄﹞如意金黃散﹝見腫瘍門﹞導赤湯﹝見口部口衄﹞

外科卷下﹨嬰兒部

臍瘡

【方歌】臍瘡兒臍破水傷﹐艸紙燒灰敷最良﹐久而不愈風邪襲恐發風癇緊緊防。

【注】此證由水濕傷臍所致。若久不愈﹐則發抽搐﹐又因風邪外襲也﹐恐變風癇。宜大艸紙燒灰敷之﹐或加枯礬﹔或再加龍骨燒上等分﹐入麝香少許﹐撒之卽效。

外科卷下﹨嬰兒部

臍突

【方歌】臍突胎中積熱生﹐總由孕母失調停﹐兒臍突出腫赤大宜淸母子卽臍平。

【注】此證兒臍突出﹐赤腫虛大是也。由孕母失於調停﹐兒在腹胎﹐受母積熱﹐旣生之後﹐兒臍卽腫。宜淸母子之熱兒臍不必敷治﹐恐反爲害。如旬日外﹐兒臍忽腫﹐如吹不赤﹐撚動微響﹐或驚悸作啼者﹐宜用白芍藥湯加薏苡仁﹐令兒服之﹐外以外消散敷之卽愈。

方劑﹕白芍藥湯組成﹕白芍﹝酒炒﹐一兩﹞澤瀉﹝五錢﹞甘艸﹝生﹐一錢二分﹞肉桂﹝揀薄者刮去粗皮﹐一錢﹞共研粗末﹐每用二錢﹐水一鐘﹐煎四分﹐空心頻服臍下痛加鉤藤一錢﹐生薑一片﹐食鹽五釐。

【方歌】白芍藥湯澤瀉甘﹐再加肉桂共粗研﹐專醫臍腫驚啼叫空心煎服醫二錢。

又方﹕外消散組成﹕大黃牡蠣﹝火段﹞﹐各五錢﹞朴硝﹝二錢﹞共研細末﹐用活田螺數十枚﹐洗淨﹐再以淸水半盆養之﹐過宿取田螺淸水﹐調藥敷於患處﹐其螺仍放水中勿害﹐方效。

【方歌】外消散敷臍突冒﹐大黃﹝火段﹞牡蠣朴硝﹐活田螺用淸水泡﹐過宿取水將藥調。

外科卷下﹨嬰兒部

陰腫

【方歌】陰腫之證小兒生﹐久坐陰濕寒气凝﹐或因怒叫气結閉寒熱虛實擇可行。

【注】此證卽古名脫囊。由久坐陰濕之地﹐爲寒气所凝而成﹔間或有因怒叫气閉﹐結聚於下而成者﹐俱宜用桃仁丸主之。若寒气客於厥陰﹑少陰者﹐則陰囊腫痛﹐腹痛冷汗引縮二子入腹﹐痛止方出﹐謂之內弔﹐宜烏梅散﹑勻气散主之。有陰莖全縮不見﹐或不縮而陰囊腫大光亮不燥不疼者﹐肝腎气虛也﹐宜橘核煎湯﹐調勻气散服之囊腫及四肢俱腫﹐二便不利者﹐膀胱蘊熱﹐風熱相乘也﹐宜白牽牛散主之。若女兒陰戶腫脹者﹐心熱相傳也宜導赤湯服之﹐或五苓散用薏苡﹑車前子煎湯調服。

外治法﹐但敷立消散﹐甚效。

方劑﹕桃仁丸組成﹕桃仁﹝去皮﹑尖﹐炒微黃﹐七錢五分﹞白蒺藜﹝微炒﹐去刺﹞桂心丹皮﹝各五錢﹞黑牽牛﹝頭末﹐二錢五分﹞上爲細末﹐煉蜜和丸﹐如黍粒大。每服十丸﹐黃酒送下。

【方歌】桃仁丸逐陰腫疾﹐怒气閉結或濕襲﹐蒺藜牽牛桂丹皮研末蜜丸如黍粒。

又方﹕烏梅散組成﹕烏梅肉甘艸﹝半生﹐半炙﹞元胡索﹝各五錢﹞鉤藤鉤乳香沒藥﹝各二錢五分﹞共搗粗末﹐每服二錢﹐水一鐘﹐煎七分服。

【方歌】烏梅散用乳香沒﹐鉤藤甘艸元胡索﹐陰囊腫兼腹中疼煎服必先研粗末。

又方﹕勻气散組成﹕桔梗﹝炒﹐二兩﹞陳皮﹝去白﹐一兩﹞茴香﹝炒﹞縮砂仁﹝炒﹐各五錢﹞甘艸﹝炙﹐四錢﹞姜炭﹝二錢五分﹞共研細末﹐每服五分或一錢﹐白滚水調下。

【方歌】勻气散因外寒侵﹐陰囊腫痛汗淋淋﹐桔梗陳皮甘艸炙茴香姜炭縮砂仁。

又方﹕白牽牛散組成﹕白牽牛﹝半生﹐半熟﹞甘艸﹝炙﹞橘紅白術﹝土炒﹞桑白皮木通﹝各一錢﹞水煎服。

【方歌】白牽牛散艸橘紅﹐白術桑白皮木通﹐陰囊相兼四肢腫能逐膀胱熱結壅。

又方﹕五苓散組成﹕白術﹝土炒﹞赤茯苓﹝各一錢五分﹞豬苓澤瀉﹝各一錢﹞桂心﹝五分﹞水煎服。

【方歌】五苓白術桂心加﹐赤茯苓除心火邪﹐豬苓澤瀉能分利調和臟腑效堪誇。

又方﹕立消散組成﹕赤小豆風化硝赤芍枳殼﹝麩炒﹞商陸﹝俱不宜見火﹐曬漧﹐共研爲末﹐各五錢﹞用側枯葉煎湯﹐候冷調敷腫處。

【方歌】立消陰囊腫痛注﹐因受風寒濕熱毒﹐赤小豆與風化硝芍枳同研加商陸。

又方﹕導赤湯﹝見口部口糜﹞

外科卷下﹨嬰兒部

脫肛

【方歌】小兒脫肛肺虛源﹐補中益气湯居先﹐腫硬作痛除積熱髒毒翻肛髒連丸。

【注】此證由小兒气虛﹐肛脫於外﹐用補中益气湯加羌活﹑白芍﹑煨姜主之。如腫硬疼痛者﹐有濕熱在內﹐當用淸熱除濕之劑以淸之。若生髒毒﹐肛門翻出者﹐以髒連丸爲主。外治以五倍子﹑老蔥頭﹑朴硝煎湯洗之。腫用坎宮錠子塗之﹐俱效。

方劑﹕補中益气湯﹝見潰瘍門﹞髒連丸﹝見臀部痔瘡門﹞坎宮錠子﹝見腫瘍門﹞

外科卷下﹨嬰兒部

肛門作癢

【方歌】肛門作癢系虫傷﹐下唇必生小白瘡﹐九味蘆薈丸與服外撒銅綠共雄黃。

【注】此證系小兒肛門作癢﹐由虫蝕也。視其下唇內﹐必生小白瘡﹔或耳之前後﹐結小核如串珠者是也。書曰﹕下唇有瘡﹐虫蝕其肛﹐宜用蘆薈丸服之。外用雄黃﹑銅綠等分爲末﹐撒之卽效。

方劑﹕蘆薈丸﹝見齒部牙衄﹞

外科卷下﹨嬰兒部

遺毒

【方歌】遺毒稟受結胎先﹐無皮身赤未易痊﹐肌膚紅點次斑爛染受尙可稟毒難。

【注】此證系先天遺毒於胞胎﹐有稟受﹑染受之分。稟受者由父母先患楊梅﹐而後結胎元﹐嬰兒生後﹐則周身色赤無皮﹐毒攻九竅﹐以致爛斑﹐患此難愈﹐百無一生。染受者﹐乃先結胎元﹐父母后患楊梅﹐毒气傳於胎中﹐嬰兒旣生﹐則頭上坑凹﹐肌膚先出紅點﹐次發爛斑﹐甚者毒攻口角﹑眼眶﹑耳鼻﹐及前陰﹑穀道破爛。初宜人中黃細末三五分﹐土茯苓煎湯調稠﹐日用二三服。腫用太乙紫金錠散水磨塗之。破爛者用黃柏蜜炙爲末撒之﹐幹用香油調搽。投藥應效者﹐後服二黃散﹐十中可保三四。

若毒延徧身﹐日夜多啼﹐不喫乳食者﹐屬毒甚气微﹐終難救治。

方劑﹕二黃散組成﹕胡黃連山慈茹﹝各二錢﹞甘艸﹝生﹐一錢五分﹞牛黃﹝七分﹞上爲細末﹐每服三分﹐蜜湯調服。

【方歌】二黃散治遺毒方﹐胡連甘艸共牛黃﹐山慈菇研爲細末每服三分加蜜湯。

又方﹕太乙紫金錠﹝見胸部脾發疽﹞

外科卷下﹨嬰兒部

痘裏夾癭

【方歌】痘裏夾癭生頸項﹐形如桃李瓜棗狀﹐證兼身熱多渴煩痰气凝結致此恙。

【注】此證結於頸項﹐或生耳後腋下﹐形如桃李棗瓜﹐身熱煩渴﹐由痰气凝結所致。痘初起卽發癭者﹐治宜托裏﹑消痰﹑解毒﹐如木通﹑桔梗﹑生地﹑甘艸﹑蟬蛻﹑芍藥﹑荊芥等藥﹐缺一不可﹔若芩連等藥﹐及耗爍之劑﹐俱不可用。若痘發在三四日而作癭者﹐則毒隨痘泄﹐毒隨痘灌﹐自可挽全而無害﹐宜服三消散。倘斯時紅腫﹐將膿一潰﹐則元气泄﹐而痘漿必不能充灌﹔乘未潰時﹐急用黃耆衛元湯補之。若痘至七八日﹐灌漿時而發癭者﹐沖和飲子主之。若痘瘡苔蠟色而作癭者﹐宜消毒兼保元气﹔潰後宜生肌玉紅膏貼之。

方劑﹕三消散組成﹕當歸赤芍天花粉甘艸牛蒡子﹝炒﹐研﹞白茯苓生地黃紅花蟬蛻﹝去足﹑翅﹞木通半夏﹝制﹐各八分﹞水二鐘﹐燈心二十根﹐煎六分服。

【方歌】三消痘發三四日﹐痰凝結癭須當治﹐歸芍天花甘蒡苓生地紅蟬通夏制。

又方﹕黃耆衛元湯組成﹕黃耆人參當歸桔梗紅花甘艸﹝炙﹞白芍﹝酒炒﹞防風﹝各一錢﹞水煎﹐不拘時服。

【方歌】黃耆衛元癭腫起﹐已潰未潰急補之﹐人參歸桔紅花艸防風芍藥服無時。

又方﹕沖和飲子組成﹕麥門冬﹝去心﹞人參桔梗當歸黃耆柴胡白芍﹝酒炒﹞白茯苓天花粉荊芥防風連翹﹝去心﹞白術﹝土炒﹐各七分﹞水煎服。

【方歌】沖和飲子麥門冬﹐參桔歸耆柴芍苓﹐花粉荊防翹白術痘發七天痰气凝。

又方﹕生肌玉紅膏﹝見潰瘍門﹞

外科卷下﹨嬰兒部

痘疔

【方歌】痘疔不與痘瘡同﹐俗呼賊痘是其名﹐色紫黯黑硬如石諸證蜂起難灌膿。疔有多般須宜記﹐再審何處發其形。

捲簾疔生舌根底﹐大小不一最易明。火珠疔生鼻孔內闐塞噴火面赤紅。眼沿生疔名忘汲﹐腫如封蛤熱煩增。

豢虎疔於耳內見﹐腎毒攻耳致成形。燕窩疔生兩腋下面赤譫語更腫疼。注命疔生足心裏﹐紫筋直透足股中。

透腸疔在肛內發﹐痛如錐刺一般同。驪龍疔生尿孔內身熱譫語便不通。法按疔名施醫治﹐自然諸證悉能平。

【注】此證名多﹐治不一法。痘生五六日間﹐或三五枚﹐或六七枚﹐雜於諸痘之間﹐其色紫黯﹐甚則黑硬如石﹐有此以致諸證蜂起﹐不能灌膿。如捲簾疔生於舌根底﹐小如黑豆﹐大似葡萄﹐令兒舌捲喉痛﹐急用銀鉤鉤破﹐去淨惡血﹐隨以苦茶漱口﹐搽拔疔散﹐再以冰片﹑硼砂﹑靑黛﹑黃連﹑薄荷﹑荊芥﹑炒僵蠶共爲細末﹐吹用。火珠疔生於鼻孔內﹐闐塞噴火﹐面赤眼紅﹐亦用銀鉤鉤破用黃連膏加冰片﹐滴入鼻孔﹐內服瀉金散。忘汲疔生於眼沿﹐腫如封蛤﹐煩熱而紫﹐宜挑破用燕脂嚼汁點之兼蒲公英﹑菊花煎湯洗之。豢虎疔生於耳內﹐於膿成之時﹐宜挑破搽拔疔散。燕窩疔生於腋下﹐腫硬面赤譫語如疔在左腋潛注﹐則右體之痘沈伏失色﹐右亦如之亦挑破去其根﹐用拔疔散搽之﹐服消毒飲子。注命疔生兩足心﹐腫硬如錢﹑如豆﹑如椒﹐有紫筋直透足股﹐挑之去淨惡血﹐用田螺水點之﹐次用愼火艸綠豆浸脹﹐搗爛敷之。透腸疔生肛門旁﹐在六七朝腫硬如錐﹐挑之銀花﹑防風煎湯令洗之﹐次用輕粉﹑珍珠﹑冰片﹑白蘞末塗之﹐內服黃連解毒湯。驪龍疔生尿孔內﹐於五六朝身熱﹑譫語﹑眼翻﹑肢厥﹑腹脹﹑小水閉澀﹐急用蟾酥﹑牛黃﹑冰片﹑麝香研末﹐次用黃連細茶濃煎﹐候冷取半匙調末﹐以細軟稻心蘸之﹐送入孔內﹐服消毒飲子甚效。

方劑﹕瀉金散組成﹕犀角﹝鎊﹞牛蒡子﹝炒﹐研﹞紅花生地桔梗赤芍紫蘇甘艸﹝生﹐各一錢﹞水煎服。

【方歌】瀉金散治火毒疔﹐面赤眼紅鼻內疼﹐犀蒡紅花生地桔赤芍紫蘇甘艸生。

又方﹕消毒飲子組成﹕白茯苓生地連翹﹝去心﹞牛蒡子﹝炒﹐研﹞紅花甘艸﹝生﹞犀角﹝鎊﹞木通赤芍﹝各一錢﹞燈心二十根﹐水煎服。

【方歌】消毒飲子苓生地﹐翹蒡紅花甘艸犀﹐木通芍藥燈心共善卻疔毒火證宜。

又方﹕拔疔散﹝見齒部牙疔﹞黃連膏﹝見鼻部鼻瘡﹞田螺水﹝見臀部﹞黃連解毒湯﹝見耳部黑疔﹞

外科卷下﹨嬰兒部

痘裏發丹

【方歌】痘裏發丹因熱極﹐宜施涼血散毒劑﹐塗抹內服量寒涼外用化斑湯浴洗。

【注】此證由內熱甚極而成﹐內宜服生地﹑牛蒡﹑芍藥﹑甘艸﹑木通﹑荊穗等藥﹐其毒自消。腫痛者加柴胡﹑羌活﹔頭頂盛者﹐毒湊上焦也﹐宜用炒黃連﹑柴胡﹑甘艸﹑車前子﹑梔子等藥。外用化斑解毒湯洗浴﹐量服寒涼藥及豬膽﹑京墨﹑冰片塗抹。丹之形色﹐與赤遊丹毒參考。

方劑﹕化斑解毒湯﹝見肋部內發丹毒﹞

外科卷下﹨嬰兒部

痘爛

【方歌】痘爛浸淫無完膚﹐水淬茶葉帶濕鋪﹐上隔艸紙令兒臥一夜膿幹爛卽除。

【注】此證系出痘破爛﹐身無完膚﹐膿水浸淫﹐沾粘衣服﹐宜用茶葉揀去梗﹐入滚水一炸﹐卽撈起﹔再揀去梗﹐濕鋪牀上﹐上隔艸紙﹐令兒臥之﹐一夜膿幹甚效。

外科卷下﹨嬰兒部

痘風瘡

【方歌】痘風瘡生先作癢﹐次延成片水浸淫﹐痘後遇風甚成癩麥錢散搽效可申。

【注】此證由痘後遇風所致。先發細瘡作癢﹐次延成片﹐脂水漸長浸淫﹐宜滲濕救苦散搽之﹐兼避風﹑戒口﹔甚者搔癢毒水浸淫﹐肌無完膚﹐卽成痘癩﹐急用十全大補湯大補气血﹐兼散風苦參丸以淸熱解毒﹐二方合而服之。

外塗麥錢散甚效。

方劑﹕滲濕救苦散組成﹕蜜陀僧滑石﹝各二兩﹞白芷﹝五錢﹞上研細末﹐幹用白蜜調搽﹐濕則幹撒。

【方歌】滲濕救苦散白芷﹐蜜陀僧研入滑石﹐痘風瘡起癢成片白蜜調搽可去之。

又方﹕麥錢散組成﹕小麥﹝炒焦﹐存性﹐一合﹞硫黃﹝四錢﹞白砒﹝一錢﹞共研細﹐又加煙膠末八錢﹐枯礬末﹑川椒末各三錢共和勻。先以蔥湯洗淨患處﹐香油調塗﹐油紙蓋紮三日一換。

【方歌】麥錢痘風成癩恙﹐小麥炒加砒硫黃﹐次入煙膠枯礬末川椒香油調上良。

又方﹕十全大補湯﹝見潰瘍門﹞散風苦參丸﹝見發無定處癬﹞

外科卷下﹨嬰兒部

逐日人神所在不宜鍼灸歌

【方歌】人神走注須當記﹐足大指兮屬初一﹐外踝二日股內三四日在腰五日寄﹐六手七日內踝存﹐八腕九尻腰背十十有一日鼻柱間﹐十二日兮在髮際﹐十三注於牙齒中十四常在胃脘聚﹐徧身十五十六胸﹐十有七日气沖集十八股內足十九﹐二十日在內踝麗﹐二十一日手小指念二外踝神所寓﹐肝及足兮二十三﹐在手陽明念四日二十五日足陽明﹐念六在胸念七膝﹐二十八日伏於陰念九卽在膝脛室﹐三十日兮在足跌﹐人神所在刺灸忌。

外科卷下﹨嬰兒部

十二時人神歌

【方歌】子踝丑腰寅在目﹐卯面辰頭巳手屬﹐午胸未腹申在心酉背戍頭亥股續。

外科卷下﹨嬰兒部

十二支日人神所在歌

【方歌】子不治頭君須認﹐丑日腰耳寅胸應﹐卯日鼻脾辰膝腰巳手午心眞快捷方式﹐未頭手足申頭背﹐酉行膝背同其類戍日在陰頭面間﹐亥日遊行頭頸位。十二支神禁灸歌男除女破應該會。

外科卷下﹨嬰兒部

十干日不宜用鍼﹐犯之病多反復

【方歌】甲不治頭乙耳喉﹐丙肩丁背與心求﹔戊巳腹脾庚腰肺辛膝壬當腎脛收﹐癸日不宜鍼手足﹐十干不犯則無憂。

外科卷下﹨嬰兒部

九宮尻神歌

【方歌】尻神所在有根由﹐坤內外踝聖人畱﹐震宮牙口﹝月專﹞宜記﹐巽位還居乳口頭﹐中宮肩骨連尻骨﹐面目從幹上游﹐手膊兌宮難砭灸﹐艮宮腰項也須休﹐離膝肋脇鍼難下﹐坎肘還連肚腳求﹐爲醫精曉尻神歌﹐萬病無干禁忌憂。

方劑﹕升打靈藥固罐法組成﹕宜用陽城罐﹐將罐﹝槁﹞熱﹐搗大蒜於罐外徧擦之﹐再﹝槁﹞再擦﹐如是三四次﹔次以姜醋入罐內蕩之煮之以幹爲度﹔次用黃土二分﹑煤灰二分﹐以馬毛以鹽水合之﹐固罐一指厚﹐陰漧﹐裂縫再固﹐必要完固聽用。

又方﹕升打靈藥封罐口法組成﹕入藥畢﹐蓋鐵盞﹐用鐵絲﹝金攀﹞畢﹔用石膏﹑無名異等分﹐食鹽減半俱﹝火段﹞過﹐爲極細末﹐醋調成膏﹔次加炭火二三塊於盞內﹐燒盞熱﹐以筆蘸藥周圍塗之隨幹隨塗﹐以口平爲率。一用石膏生﹑白礬﹑食鹽三味等分爲末﹐水調塗之如前。

又方﹕煉金頂砒法組成﹕用鉛一斤﹐小罐內炭火煨化﹐投白砒二兩於化烊鉛上煉煙盡爲度﹐取起冷定﹐打開﹐金頂砒結在鉛面上﹐取下聽用。

又方﹕制寒食麵法組成﹕用白麯一斤﹐外再以面半斤﹐水調稠厚﹐趕成薄片二塊將前面包合於內﹐周圍捏緊﹔於淸明正日蒸熟﹐掛透風處陰漧﹐用麵包藏﹐勿經女手﹐愈久愈效。

外科卷下﹨總綱

八廓主六腑命門包絡病歌

條文﹕風廓屬膽水膀胱﹐大腸天廓地胃鄕﹐火廓小腸雷廓命﹐山澤三焦包絡方。

方劑﹕

【注】﹝1﹞此明八廓所屬也。

﹝2﹞風廓卽風輪也﹐風輪屬肝﹐肝與膽爲表裏﹐故輪主髒爲肝病﹐廓主腑爲膽病。

﹝3﹞水廓卽水輪也﹐水輪屬腎﹐腎與膀胱爲表裏﹐故輪主髒爲腎病﹐廓主腑爲膀胱病。

﹝4﹞天廓卽气輪也﹐气輪屬肺﹐肺與大腸爲表裏﹐故輪主髒爲肺病﹐廓主腑爲大腸病。

﹝5﹞地廓卽肉輪也﹐肉輪屬脾﹐脾與胃爲表裏﹐故輪主髒爲脾病﹐廓主腑爲胃病。

﹝6﹞火廓﹑雷廓﹑山廓﹐卽血輪之部位也﹐血輪屬心﹐心與小腸爲表裏故輪主髒爲心病﹐廓主腑爲小腸病。

﹝7﹞其雷廓命門﹑澤廓三焦﹑山廓包絡﹐皆附於血輪者﹐以命門﹑三焦﹑包絡﹐俱屬相火﹐當稟命於君火﹐故當附焉。

【按】

眼科皆以五輪屬髒﹐配五行﹔八廓屬藏腑﹐配八卦﹐遂使臟腑混淆﹐無所適從。夫五輪旣屬髒﹐八卦自應屬腑。今攺訂之﹐俾學者按輪廓之部位視之﹐而病之在髒﹑在腑﹐自能了然矣。

外科卷下﹨總綱

八廓所屬歌

條文﹕津液水廓屬膀胱﹐養化風廓是膽方﹐傳導天廓大腸是﹐水谷地廓胃家鄕關泉雷廓命門主﹐抱陽內眥火小腸﹐外眥三焦淸淨澤﹐會陰山廓包絡疆。

方劑﹕

【注】﹝1﹞內眥火小腸﹐謂內眥火廓﹐屬小腸也。

﹝2﹞外眥三焦淸淨澤﹐謂外眥屬三焦﹐淸淨澤廓也。

﹝3﹞津液廓卽水廓﹐水廓屬腎﹐腎與膀胱爲表裏﹐膀胱爲津液之腑﹐故又名焉。

﹝4﹞養化廓卽風廓﹐風廓屬肝﹐肝與膽爲表裏﹐膽爲少陽﹐主長養化育故又名焉。

﹝5﹞傳導廓和天廓﹐天廓屬肺﹐肺與大腸爲表裏﹐大腸爲傳導之官﹐故又名焉。

﹝6﹞水殼廓卽地廓﹐地廓屬脾﹐脾與胃爲表裏﹐胃納水殼﹐故又名焉。

﹝7﹞抱陽廓卽火廓﹐火廓屬心﹐心與小腸爲表裏﹐根據附於陽﹐故又名焉。

﹝8﹞關泉廓卽雷廓﹐命門者龍雷之火﹐故名關泉﹐附於火廓也。

﹝9﹞淸淨廓卽澤廓﹐三焦者﹐陽相火也﹐蒸化水殼﹐爲決瀆之官﹐故名淸淨﹐附於火廓也。

﹝10﹞會陰廓卽山廓﹐包絡者﹐陰相火也﹐根據附於心爲臣使之官﹐故名會陰﹐附於火廓也。

外科卷下﹨總綱

八廓部位歌

條文﹕瞳人水廓黑睛風﹐天廓白睛部位同﹐內眥火雷外山澤﹐上下胞屬地廓宮。

方劑﹕

【注】﹝1﹞八廓者﹐水廓﹑風廓﹑天廓﹑火廓﹑雷廓﹑山廓﹑澤廓﹑地廓也。

﹝2﹞謂之廓者﹐猶城郭衛禦之義也。

﹝3﹞瞳人﹐屬坎水廓也。黑睛﹐屬巽風廓也。白睛﹐屬乾天廓也。內眥大眥也﹐屬離火﹐震雷之廓也。外眥﹐小眥也﹐屬艮山﹐兌澤之廓也。兩胞屬坤﹐地廓也。

﹝4﹞此明八廓以八卦立名﹐示人六腑命門包絡之部位也﹝圖二﹞。

外科卷下﹨總綱

女子逆經歌

分類﹕補遺條文﹕女子逆經血灌瞳﹐滿眼如朱努肉生﹐總因血熱經阻逆﹐通經蘇木大黃紅芩連羌薄梔香附﹐生地歸芍賊艸芎。

方劑﹕通經散方蘇木一兩大黃五錢紅花一兩黃芩二兩黃連羌活薄荷黑梔子香附生地黃當歸赤芍藥木賊甘艸川芎各一兩右爲粗末﹐令勻﹐每服五錢﹐以水一盞半﹐煎至七分﹐食後﹐去渣溫服。

【注】﹝1﹞女子逆經之證﹐乃血逆上行﹐衝灌瞳人﹐以致滿眼赤澀﹐或生努肉總由血熱經阻不行﹐因而上逆也。

﹝2﹞宜用通經散﹐破血通經﹐其血翳自退。

外科卷下﹨總綱

小兒生贅歌

條文﹕小兒生贅生瞼內﹐初小漸大隱摩瞳﹐赤澀淚多脾胃熱﹐鉤割�洗去瘀紅淸胃散用車前子﹐膏軍柴桔黑芩風。

方劑﹕淸胃散方車前子石膏大黃柴胡桔梗黑參黃芩防風各一錢右爲粗末﹐以水二盞﹐煎至一盞﹐食後去渣溫服。

【注】﹝1﹞小兒生贅之證﹐生於眼胞之內﹐初起如麻子﹐久則漸長如豆﹐隱摩瞳人﹐赤澀淚出﹐此乃脾﹑胃熱上壅所致。

﹝2﹞先用手法或鉤割或�洗﹐散去外瘀﹔後用淸胃散﹐淸其內熱。

外科卷下﹨總綱

小兒靑盲歌

條文﹕小兒靑盲胎受風﹐瞳子端然視物蒙﹐明目羊肝桂柏味﹐細菊羌連白術同。

方劑﹕鎭肝明目羊肝丸方羯羊肝﹝用新瓦盆焙漧﹐如大只用一半﹐竹刀切片﹞一具官桂柏子仁五味子細辛菊花羌活各五錢黃連﹝炒﹞七錢白術五錢右爲細末﹐煉蜜爲丸﹐煉蜜爲丸﹐如桐子大﹐沸湯研調﹐空心服一錢。

【注】﹝1﹞小兒靑盲者﹐因胎受風邪﹐生後瞳人端好﹐黑白分明﹐惟視物不見有時夜臥多驚﹐嘔吐痰涎黃汁。

﹝2﹞宜用鎭肝明目羊肝丸﹐久服可愈。

外科卷下﹨總綱

小兒疳眼歌

條文﹕小兒疳眼肝脾病﹐腫疼澀淚翳遮瞳﹐咬甲揉鼻合面臥﹐肥兒神麥荑連同。

方劑﹕四味肥兒丸方神麯﹝炒﹞麥芽﹝炒﹞蕪荑黃連﹝炒﹞各等分右爲細末﹐令勻﹐水糊爲丸﹐桐子大﹐每服一錢﹐空心白湯送下。

【注】﹝1﹞小兒疳眼者﹐初因飲食傷脾﹐久則肝熱上衝﹐腫痛難開﹐隱澀淚多漸生白膜﹐云翳遮睛﹐外則撏眉咬甲揉鼻﹐喜合面而臥﹐不喜擡頭。

﹝2﹞宜用四味肥兒丸﹐久服卽效。

外科卷下﹨總綱

小兒通睛歌

條文﹕小兒通睛因驚振﹐看東反西視斜偏﹐牛黃珠麝竺金黛﹐地龍蘇附珀油蠶。

方劑﹕牛黃丸方牛黃三錢珍珠三錢麝香少許天竺黃三錢金鉑﹝爲衣﹞量加靑黛三錢地龍三錢蘇合油五錢白附子﹝炮﹞三錢琥珀三錢香油五錢僵蠶三錢以上九味﹐各另研極細﹐共爲一處﹐用細甘艸梢一兩煎汁﹐次入蘇合油香油兌均﹐和藥爲丸﹐黃豆大﹐金鉑爲衣﹐薄荷湯化一下丸﹐忌一酒面﹑辛熱﹑生痰等物。

【注】﹝1﹞小兒通睛之證﹐或因驚恐﹐或緣擊振﹐致雙目睛通﹐瞻視偏斜﹐看東反西﹐視左反右。

﹝2﹞急用牛黃丸﹐疏風鎭驚﹐久則卽成難治之證。

外科卷下﹨總綱

不內外因爲病歌

條文﹕病由不內外因者﹐飲食起居擊刺成﹐邪無定體內外障﹐細察其因無遁情。

方劑﹕

【注】﹝1﹞此明不內外因受病之因也。

﹝2﹞旣非外感六气﹐又非內傷七情﹐但因飲食不節﹐傷飽失饑﹐起居不愼﹐勞役過度﹐或遭擊振﹐或被刺損﹐以其邪無定體﹐故或成內障﹐或成外障之病﹐當細察其所因﹐則病無遁情矣。

外科卷下﹨總綱

五風初患不足歌

條文﹕五風初患不足證﹐通明補腎決明參﹐生地桔車茺芍細﹐引經竄散少加軍。

方劑﹕通明補腎丸方石決明一兩人參二兩生地黃二兩桔梗一兩車前子一兩茺蔚子二兩白芍藥一兩細辛半兩大黃三錢右爲細末﹐煉蜜爲丸﹐如桐子大﹐空心茶淸送下三錢。

【注】

外科卷下﹨總綱

五風初患有餘歌

條文﹕五風初患有餘證﹐除風湯內主羚羊﹐黑芩蠍尾車前子﹐黃芩白芍共硝黃。

方劑﹕除風湯方羚羊角二錢黑參二錢茯苓二錢蠍尾三分車前子二錢黃芩一錢白芍藥一錢芒硝一錢大黃一棧右爲粗末﹐令勻﹐以水二盞﹐煎至一盞﹐食後去渣溫服。

【注】

外科卷下﹨總綱

五輪主五臟病歌

條文﹕胞爲脾病眥主心﹐肺白肝黑腎瞳人﹐五輪爲病主五臟﹐寒熱虛實隨證分。

方劑﹕

【注】﹝1﹞胞爲肉輪﹐主脾病也。肉﹑外二眥爲血輪﹐主心病也。白睛爲气輪主肺病也。黑睛爲風輪﹐主肝病也。瞳人爲水輪﹐主腎病也。

﹝2﹞五輪之病﹐五臟主之。其寒﹑熱﹑虛﹑實﹐當隨所現之證而分之也。

外科卷下﹨總綱

五輪所屬部位歌

條文﹕五輪肉血气風水﹐肉輪兩胞血輪眥﹐气輪白睛風輪黑﹐水輪瞳子自當知。

方劑﹕

【注】﹝1﹞五輪者﹐肉輪﹑血輪﹑气輪﹑風輪﹑水輪也。

﹝2﹞謂之輪者﹐目睛運動如輪之意也。

﹝3﹞上﹑下兩胞爲肉輪﹐內﹑外兩眥爲血輪﹐白睛爲气輪﹐黑睛爲風輪瞳人爲水輪﹐此明五輪之部位﹐分屬五臟也﹝圖一﹞。

外科卷下﹨總綱

內因爲病歌

條文﹕內障皆因傷七情﹐喜怒憂思悲恐驚﹐臟腑內損精不注﹐初爲內障久成風。

方劑﹕

【注】﹝1﹞此明內障受病之因也。

﹝2﹞障﹐遮蔽也﹔內障者﹐從內而蔽也。

﹝3﹞內障之病﹐皆因七情過傷﹐過喜傷心﹐過怒傷肝﹐過憂傷肺﹐過思傷脾﹐過悲傷心﹐過恐傷腎﹐過驚傷膽﹐臟腑內損﹐精气不上注於目。

﹝4﹞故初病內障﹐久成五風﹝烏風﹑綠風﹑黑風﹑黃風﹑靑風﹞之患。

﹝5﹞其證不紅不腫﹐瞳人色變﹐而其光先明也。

外科卷下﹨總綱

內障初患久變五風歌

條文﹕內障初患如好眼﹐生花視物霧煙中﹐隱隱似翳瞳失彩﹐久變黃綠黑烏靑黃風雀目久金色﹐綠風時見花白紅﹐頭旋額鼻目牽痛﹐黑風見黑綠風向烏風亦與綠不異﹐但痛不旋乃烏風﹐頭旋不痛靑風證。瞳黃黃風發脾經淺綠如白肺經發﹐黑色黑風腎經名﹐烏帶渾紅心經病﹐靑是靑風屬肝經。

外因頭風痛引目﹐腦脂熱注忽失明﹔內因精傷不上注﹐左右相傳漸漸盲。

或兼外因皆赤痛﹐內因不足補其精。

方劑﹕

【注】﹝1﹞內障初患﹐如同好眼﹐但視物常見五色花飛﹐昏而不明﹐如在霧煙之中﹐瞳中隱隱似翳﹐漸無精采射人﹐其瞳色或變黃﹑白﹑綠﹑烏﹑黑﹐渾紅無定﹐久則成五風﹐內障之證也。

﹝2﹞黃風者﹐初病雀目﹐日久瞳變黃色﹐甚而如金﹐難治之證也。

﹝3﹞綠風者﹐初病眼前時見白花紅花﹐頭旋﹐兩額俠鼻痛牽兩目﹐日久瞳變淺綠如白之色。

﹝4﹞黑風者﹐初病與綠風相同﹐但時見黑花日久瞳變昏黑之色。

﹝5﹞烏風者﹐初病亦與綠風之證不異﹐但頭痛而不旋暈﹐眼前常見烏花日久瞳變烏帶渾紅之色。

﹝6﹞靑風者﹐初病亦與烏風相同﹐頭𨿽旋暈而不痛﹐眼前常見靑花﹐日久瞳變靑色。

﹝7﹞其五風發病之源﹐黃風則發於脾經﹐綠風則發於肺經﹐黑風則發於腎經﹐烏風則發於心經﹐靑風則發於肝經。

﹝8﹞然風𨿽有五﹐其致病之由則有二﹕一曰外因﹐必因頭風﹐其痛引目上攻於腦﹐腦脂與熱合邪﹐下注於目﹐而致兩目忽然失明也﹐一曰內因﹐必因內傷臟腑﹐精气不上注於目﹐或先病左目﹐後及於右目﹐或先病右目﹐後及於左目﹐左右相傳﹐兩目俱損也。

﹝9﹞外因證屬有餘﹐多兼赤痛﹐當以除風散熱爲主﹔內因證屬不足﹐多不赤痛﹐當以補精益气爲主。

外科卷下﹨總綱

內障總名歌

條文﹕內障初患變五風﹐黃綠黑烏靑圓冰﹐滑澀浮沈橫散偃﹐黃心黑水棗花形雷頭驚振及瞳缺﹐雀目髙風胎患名﹐二十四證爲內障﹐須當一一辧分明。

方劑﹕

【注】﹝1﹞內障初患﹐尙未失明之證也﹐久而變成五風之證。

﹝2﹞瞳變黃色者﹐名曰黃風。變綠白色﹐名曰綠風。變黑色者﹐名曰黑風。變烏紅色者﹐名曰烏風。變靑色者﹐名曰靑風。

﹝3﹞圓者﹐圓翳也。

﹝4﹞冰者﹐冰翳也。

﹝5﹞滑者﹐滑翳也。

﹝6﹞澀者﹐澀翳也。

﹝7﹞浮者﹐浮翳也。

﹝8﹞沈者﹐沈翳也﹐又名深翳。

﹝9﹞橫者﹐橫翳也﹐又名劍脊翳。

﹝10﹞散者﹐散翳也。

﹝11﹞偃者﹐偃月翳也。

﹝12﹞黃心者﹐白翳黃心翳也。

﹝13﹞黑水者﹐黑水凝翳﹐亦名黑花翳。

﹝14﹞棗花者﹐棗花翳也。

﹝15﹞雷頭者﹐雷頭風變內障也。

﹝16﹞驚振者﹐因驚振而成內障也。

﹝17﹞胎患者﹐胎患內障也。

﹝18﹞此內障二十四証之總名也﹐須當一一分辧明白﹐以施治也。

外科卷下﹨總綱

天行赤眼歌

條文﹕天行赤眼四時生﹐傳染熱淚腫赤疼﹐受邪淺深隨人化﹐驅風散熱飲防風牛蒡將軍羌赤芍﹐連翹梔薄艸歸芎。

方劑﹕驅風散熱飲防風牛蒡子﹝炒研﹞大黃﹝酒浸﹞羌活赤芍藥連翹梔子﹝炒﹞薄荷各一錢甘艸五分當歸尾川芎各一錢右爲粗末﹐以水二盞﹐煎一至一盞﹐食後去渣溫服。

【注】﹝1﹞天行赤眼者﹐四時流行風熱之毒﹐傳染而成﹐老幼相傳﹐沿門逐戶赤腫澀淚﹐羞明疼痛﹐受邪淺深﹐視人彊弱﹐彊者先愈﹐弱者遲愈。

﹝2﹞宜用驅風散熱飲﹐風盛倍羌防﹐熱盛倍大黃。

外科卷下﹨總綱

外因爲病歌

條文﹕外障皆因六气生﹐暑寒燥濕火與風﹐內熱召邪乘隙入﹐隨經循系上頭中。

方劑﹕

【注】﹝1﹞此明外障受病之因也。

﹝2﹞外障者﹐從外而遮也。風﹑寒﹑暑﹑濕﹑燥﹑火﹐六气也。

﹝3﹞外障之病﹐皆因六淫所感﹐然必因其人內熱外蒸﹐腠理不密﹐相召外邪﹐乘虛而入﹐入項屬太陽﹐入面屬陽明﹐入頰者屬少陽﹐各隨其經之系﹐上頭入腦中﹐而爲患於目焉。

﹝4﹞其證﹕赤﹑痛﹑腫﹑澀﹑眵﹑淚﹑醫膜遮睛也。

外科卷下﹨總綱

外障總名歌

條文﹕外障暴赤血灌瞳﹐硬睛赤垂與黃衝﹐蟹睛旋螺並努肉﹐鵝冠蜆肉崇疼同。

突睛漏睛連鶻眼﹐拳毛倒睫胞凝逢﹐眥赤花陷及黑釘﹐喎僻冰瑕粘睛並。

玉翳水輪逆順﹐瞼出風粟又混睛﹐撞破撞刺及鍼刺﹐眼癢淚出瘡痍生。

客熱傷寒並肝熱﹐因他痰核天水行﹐靑盲赤爛�瘡病﹐轉關生贅疳眼名。

小兒通睛恙𨿽小﹐還有瞇目證爲輕﹐此爲外障四十人﹐熟讀方知各證情。

方劑﹕

【注】﹝1﹞外障者﹐或因內熱﹐或因外邪﹐或內﹑外合邪﹐致生目赤腫痛翳膜等證也。

﹝2﹞暴者﹐暴赤生翳也。

﹝3﹞血灌瞳者﹐血灌瞳人也。

﹝4﹞硬睛者﹐瞼硬睛疼也。

﹝5﹞赤垂者﹐赤膜下垂也。

﹝6﹞黃衝者﹐黃膜上衝也。

﹝7﹞蟹睛者﹐形如蟹睛而疼痛也。

﹝8﹞旋螺者﹐形如旋螺尖起也。

﹝9﹞努肉者﹐努肉攀睛也。

﹝10﹞崇疼者﹐神崇疼痛也。

﹝11﹞突睛者﹐突起睛髙也。

﹝12﹞漏睛者﹐漏睛膿出也。

﹝13﹞鶻眼者﹐鶻眼凝睛也。

﹝14﹞胞凝者﹐胞肉膠凝也。

﹝15﹞眥赤者﹐兩眥赤脈也。

﹝16﹞花陷者﹐芯翳白陷也。

﹝17﹞黑者﹐黑翳如珠也。

﹝18﹞釘者﹐釘翳根深也。

﹝19﹞喎僻者﹐風牽喎僻也。

﹝20﹞冰瑕者﹐冰瑕翳深也。

﹝21﹞粘睛者﹐兩瞼粘睛也。

﹝22﹞玉翳者﹐玉翳浮滿也。

﹝23﹞水輪者﹐膜入水輪也。

﹝24﹞逆順者﹐逆順生翳也。

﹝25﹞撞破者﹐被物撞破也。

﹝26﹞撞刺者﹐撞刺生翳也。

﹝27﹞鍼刺者﹐痛如鍼刺也。

﹝28﹞淚出者﹐衝風淚出也。

﹝29﹞瘡痍者﹐風赤瘡痍也。

﹝30﹞客熱者﹐暴風客熱者。

﹝31﹞傷寒者﹐傷寒熱病後患目也。

﹝32﹞肝熱者﹐肝虛積熱也。

﹝33﹞因他者﹐因他病後生翳也。

﹝34﹞痰核者﹐脾生痰核也。

﹝35﹞天水者﹐天水行後赤眼也。

﹝36﹞赤爛者﹐胎風赤爛也。

﹝37﹞�瘡者﹐�瘡入眼也。

﹝38﹞轉關者﹐轆轤轉關也。

﹝39﹞生贅者﹐瞼中生贅也。

﹝40﹞此外障四十八証之總名﹐讀者誠能熟習玩味﹐自因病而各得其情矣。

外科卷下﹨總綱

玉翳浮滿歌

條文﹕玉翳浮滿時或疼﹐風熱衝腦蓋瞳睛﹐洗刀通聖羌獨細﹐蒺元賊決蛻蔓靑。

方劑﹕洗刀散方卽防風通聖散加羌活﹑獨活﹑細辛﹑蒺藜﹑元參﹑木賊﹑艸決明﹑蟬蛻﹑蔓荊子﹑靑葙子各一錢

【注】﹝1﹞玉翳浮滿之證﹐初起時﹐或疼痛﹐黑睛上翳如玉色﹐遮蓋瞳人﹐皆緣肝經熱極﹐風熱衝腦所致。

﹝2﹞宜用洗刀散﹐除風熱而消翳膜也。

外科卷下﹨總綱

白眼痛歌

分類﹕補遺條文﹕白眼痛病不紅腫﹐紅絲赤脈沙澀疼﹐肺脾濕熱兼伏火﹐須辧赤脈三陽經。

桑皮澤元芩桔﹐菊艸旋苓桑麥冬。

方劑﹕桑白皮湯方澤瀉八分元參八分黃芩一錢桔梗七分菊花五分甘艸二分半旋覆花一錢茯芩七分桑白皮七分麥門冬﹝去心﹞一錢右爲粗末﹐以水二盞﹐煎至一盞﹐去渣溫服。

【注】﹝1﹞白眼痛者﹐俗呼爲害白眼。

﹝2﹞其證不紅﹑不腫﹐沙澀疼痛﹐多生紅絲赤脈。

﹝3﹞乃脾肺絡傷濕熱﹐兼气分俟火上衝所致。

﹝4﹞須看赤脈紅絲﹐以辧三陽﹕從上而下者太陽也﹐羌活爲使﹔從下而上者陽明也﹐升麻爲使﹔從外至內者少陽也﹐柴胡爲使。

﹝5﹞宜桑白皮湯主之。

外科卷下﹨總綱

白翳黃心歌

條文﹕白翳黃心內障證﹐四圍白包內中黃﹐大小眥中微帶赤﹐翳隱黑珠障內光肺肝風熱衝於目﹐澀痛羞明淚似湯。墜翳決明茺蔚子﹐人參甘菊共車防。

方劑﹕墜翳散方石決明二錢茺蔚子二錢人參三錢甘菊花三錢車前子三錢防風二錢右爲細末﹐令勻﹐食後米飲湯調下一錢。

【注】﹝1﹞白翳黃心內障﹐四邊皆白﹐中心一點微黃色﹐隱在黑珠內﹐映出珠外﹐大小眥頭微帶赤色。

﹝2﹞乃肺肝風熱﹐流入於眼﹐頻頻下淚澀痛﹐致成此證﹐宜服墜翳散。

外科卷下﹨總綱

目睛原始歌

條文﹕天有日月陰陽精﹐人有二目臟腑精﹐眾精之窠爲之眼﹐肉精上下兩胞名血精兩眥气精白﹐筋精爲黑骨精瞳﹐約束裹擷系屬腦﹐目睛原始要詳明。

方劑﹕

【注】﹝1﹞天有日月﹐猶人之有二目也。

﹝2﹞天之日月﹐乃天之陰陽之精而爲之也。

﹝3﹞人之二目﹐亦人之五臟六腑之精上注於目而爲之也。

﹝4﹞故眾精之窠爲之眼也﹐肉之精爲上下胞也﹐血之精爲兩眥也﹐气之精爲白眼也﹐筋之精爲黑眼也﹐骨之精爲瞳人也﹐約束裹擷气血筋骨之精﹐其系上屬於腦。

﹝5﹞不可不明此目睛之原始也。

外科卷下﹨總綱

冰瑕翳深歌

條文﹕冰瑕翳深色微靑﹐橫貫烏睛珠癢疼﹐淚眵赤脈緣肝熱﹐石燕丹宜外點靈內服茺蔚硝黃細﹐元芍知母殼防風。

方劑﹕石燕丹方見卷末茺蔚散方茺蔚子二錢芒硝一錢大黃一錢細辛五分黑參一錢赤芍藥一錢五分知母一錢枳殼一錢防風二錢右爲粗末﹐以水二盞﹐煎至一盞﹐食遠溫服。

【注】﹝1﹞冰瑕翳深之證﹐翳色靑白如冰﹐橫貫烏睛﹐其證或癢或疼﹐發歇無時﹐眵粘淚出﹐白睛赤脈﹐此乃肝經之熱。

﹝2﹞宜外點石燕丹﹐內服茺蔚散。

外科卷下﹨總綱

冰翳歌

條文﹕冰翳瞳色亮如冰﹐陰看陽看無二形﹐睛中隱隱白透外﹐肺風肝熱合邪攻對證𨿽當鍼督脈﹐出血若多反傷睛。還睛參味傷知細﹐芩桔車前元地茺。

方劑﹕冰翳還睛丸方人參一兩五味子半兩防風二兩知母二兩細辛半兩黃芩一兩桔梗一兩車前子二兩黑參一兩生地黃二兩茺蔚子二兩右爲細末﹐煉蜜爲丸﹐如桐子大﹐空心茶淸送下三錢。

【注】﹝1﹞冰翳內障﹐瞳色堅實﹐白亮如冰之狀。

﹝2﹞無論陰處及日中視之﹐皆一般無二﹐非若圓翳之明暗有別也。

﹝3﹞其睛內有白色隱隱透出於外﹐此證乃肝熱肺風合邪﹐上攻入目爲患宜按亢刺之出血則愈﹐但督脈不宜出血過多﹐若出血過多﹐恐加昏暗也。

﹝4﹞內服之藥﹐宜還睛丸淸而補之。穴名上星﹐在鼻直上入髮際一寸陷中。

外科卷下﹨總綱

因他患後生翳歌

條文﹕因患病後生云翳﹐赤爛日久翳遮瞳﹐心無黃赤猶能見﹐羊肝丸疾菊川芎決地楮槐連五味﹐荊歸甘艸蕤仁風。

方劑﹕羊肝丸方雄羊肝一具白蒺藜﹝炒去刺﹞一兩菊花﹝去梗葉﹞一兩川芎三錢石決明一兩生地黃一兩楮實子五錢槐角﹝炒﹞五錢黃連五錢五味子五錢荊芥穗二錢五分當歸尾五錢甘艸五錢蕤仁﹝去殼油﹞七錢防風二錢右爲細末﹐雄羊肝一具﹐滚水沸過﹐和前藥﹐搗爲丸﹐如桐子大。每服五六十丸﹐空心薄荷湯下。

【注】﹝1﹞因患他病後生翳者﹐爲患後生翳也。

﹝2﹞初則赤爛﹐日久漸生云翳﹐遮蔽瞳人﹐視無所見﹐醫者當細看翳心若不黃赤﹐猶能通三光者﹐可治﹐宜常服羊肝丸可愈。

外科卷下﹨總綱

血灌瞳入歌

條文﹕血灌瞳人目睛痛﹐猶如血灌色相同﹐膽汁肝血因熱耗﹐血爲火迫灌睛瞳急用止痛沒藥散﹐硝黃血竭引茶淸﹐痛止大黃當歸散﹐賊芩梔子菊蘇紅。

方劑﹕止痛沒藥散方沒藥二兩芒硝一兩半大黃一兩半血竭一兩右搗篩爲細末﹐食後﹐熱茶淸調下一錢。

大黃當歸散方大黃一兩當歸二錢木賊一兩黃芩一兩梔子五錢菊花三錢蘇木五錢紅花八錢右爲細末令勻﹐每服二錢﹐食遠茶淸調下。

【注】﹝1﹞血灌瞳人﹐目睛疼痛﹐瞳人如血灌紅色。

﹝2﹞緣肝血熱耗﹐膽汁皆虧﹐血因火迫﹐灌入瞳中。

﹝3﹞宜服止痛沒藥散﹐止疼後﹐服大黃當歸散。

外科卷下﹨總綱

努肉攀睛歌

條文﹕努肉攀睛大眥起﹐初侵風輪久掩瞳﹐或癢或疼漸積厚﹐赤爛多年肺熱壅。

初起紫金膏點效﹐久宜割熨烙攻﹐內服除風湯蔚桔﹐細辛連味大黃風。

方劑﹕除風湯方茺蔚子一錢桔梗一錢細辛五分黃連一錢五味子五分大黃一錢防風一錢右爲末﹐以水二盞﹐煎至一盞﹐食後﹐去渣溫服。

紫金膏方見卷末

【注】﹝1﹞努肉攀睛之證﹐起於大眥﹐初則漸浸風輪﹐久則掩過瞳人﹐或癢或痛﹐漸漸積厚。

﹝2﹞此證多因赤爛年久﹐或肺經風熱壅盛所致。

﹝3﹞初起可點紫金膏﹐努瘀自退﹔久則堅韌難消﹐必須割熨烙後﹐服除風湯。

外科卷下﹨總綱

沈翳歌

條文﹕沈翳白隱黑睛內﹐肝勞腦熱下攻瞳﹐向日細看方見翳﹐日輕夜重黑睛疼。

羚羊角飲車前子﹐羚角軍防苓黑茺﹐皂莢丸用蛇蟬術﹐龍膽元精歸菊芎參苓木賊連翹芍﹐豬爪�皮甲谷精。

方劑﹕沈翳羚羊飲車前子一錢羚羊角二錢大黃一錢防風二錢黃芩一錢黑參一錢茺蔚子二錢右爲粗末﹐水二盞﹐煎至一盞﹐食後去渣溫服。

皂莢丸方蛇蛻七條蟬蛻白術龍膽艸元石當歸白菊花各兩半川芎半兩人參一兩茯苓一兩半木賊一兩半連翹一兩半赤芍藥一兩半�豬爪三十枝﹐刺猥皮穿山甲殼精艸各一兩半共爲細末﹐一半入牙皂十二梃﹐燒存性﹐和勻﹐煉白蜜丸桐子大﹐每服一錢五分﹐空心杏仁湯下﹔一半入仙靈脾一兩﹐每服三錢﹐用豬肝三片﹐批開夾藥煮熟﹐臨臥細嚼﹐用原汁送下。

【注】﹝1﹞沈翳內障﹐白藏在黑睛之內﹐向日細看﹐方見其白﹐疼痛則晝輕夜重。

﹝2﹞緣肝經勞熱﹐腦中熱气流下﹐宜服苓羊角飲子及皂莢丸以治之。

外科卷下﹨總綱

肝虛積熱歌

條文﹕肝虛積熱頻發歇﹐起初紅腫痛羞明﹐年深生翳漸昏暗﹐靑箱丸用菟絲茺生地靑箱防五味﹐黑柴澤瀉細車芩。

方劑﹕靑箱丸方菟絲子一兩茺蔚子一兩生地黃二兩靑箱子二兩防風一兩五味子三錢黑參一兩柴胡一兩澤瀉一兩細辛三錢車前子一兩茯苓一兩右爲細末﹐煉蜜爲丸﹐桐子大﹐空心茶淸送下三錢。

【注】﹝1﹞肝虛積熱之證﹐時發時歇﹐初則紅腫疼痛﹐澀淚難開﹐久則漸重﹐遂生翳膜﹐視物昏暗﹐宜用靑箱子丸治之。

外科卷下﹨總綱

赤膜下垂歌

條文﹕赤膜下垂覆睛瞳﹐赤膜從气下垂風﹐此屬肝肺熱衝眼﹐淚流痛愈如朱紅羚羊知母黃芩黑﹐桔梗柴胡梔子茺。

方劑﹕羚羊飲羚羊角﹝鎊﹞一錢五分知母黃芩黑參桔梗柴胡梔子﹝炒﹞各一錢茺蔚子二錢右爲粗末﹐以水二盞﹐煎至一盞﹐食後﹐去渣溫服。

【注】﹝1﹞赤膜下垂﹐初患之時﹐气輪上邊起赤膜一片﹐垂至風輪﹐下覆瞳人。

﹝2﹞緣肝﹑肺之熱﹐衝於眼內﹐致生赤膜﹐淚流痛癢﹐宜服羚羊飲。

外科卷下﹨總綱

兩眥赤脈歌

條文﹕眥赤病屬心經火﹐大眥多實小眥虛﹐實者洗心散歸芍﹐麻黃連芥大黃梔虛者九仙芩芥芍﹐菊芎歸艸芷通宜。

方劑﹕七寶洗心散方當歸一錢赤芍藥一錢麻黃八分黃連一錢荊芥八分大黃一錢梔子一錢右爲粗末﹐以水二盞﹐煎至一盞﹐食後﹐去渣溫服。

九仙散方黃芩荊芥赤芍藥菊花川芎當歸甘艸白芷木通谷一錢右爲粗末﹐以水二盞﹐煎至一盞﹐食後服。

【注】﹝1﹞眥赤之證﹐赤脈起於大眥者﹐心經之實火也﹔赤脈起於小眥者﹐心經之虛熱也。

﹝2﹞實者用洗心散﹐兩解其實邪﹔虛者宜九仙散﹐淸降其虛熱也。

外科卷下﹨總綱

兩瞼粘睛歌

條文﹕兩瞼粘睛眵癢疼﹐脾胃風濕熱甚成﹐菊花通聖硝黃桔﹐芍艸荊歸膏薄芎麻芩梔滑翹防術﹐外加羌細菊蔓荊。

方劑﹕菊花通聖散方芒硝五分大黃﹝酒蒸﹞五分桔梗一錢白芍藥﹝炒﹞五分甘艸﹝生﹞一錢五分荊芥穗五分當歸五分石膏一錢薄荷五分川芎五分麻黃五分黃芩一錢梔子﹝炒黑﹞一錢滑石二錢連翹五分防風五分白術﹝炒﹞五分外加羌活﹑細辛﹑菊花﹑蔓荊子各五分。

右爲粗末﹐以水二盞﹐煎至一盞﹐食後﹐去渣溫服。

【注】﹝1﹞兩瞼粘睛之證﹐瞼內生瘡﹐眵淚癢痛﹐胞瞼粘合難開﹐此乃脾﹑胃中風濕熱盛﹐合邪上攻。

﹝2﹞宜用防風通聖散羌活﹑菊花﹑細辛﹑蔓荊子﹐外散風邪﹐內淸邪熱。

外科卷下﹨總綱

花翳白陷歌

條文﹕花翳白陷在烏睛﹐四圍漸起漫神瞳﹐狀如棗花魚鱗翳﹐肺肝風熱腦中衝知母飲子防風桔﹐知母硝黃芩細茺。

方劑﹕知母飲子防風一錢五分桔梗一錢五分知母一錢芒硝一錢大黃一錢五分茯苓一錢細辛一錢茺蔚子一錢右爲粗末﹐以水二盞﹐煎至一盞﹐食後﹐去渣溫服。

【注】﹝1﹞花翳白陷者﹐乃黑睛生翳﹐風輪四圍漸起﹐中間低陷﹐其翳狀如棗花魚鱗之形﹐烏睛或白或帶微黃。

﹝2﹞此因肺肝積熱﹐風邪上衝於腦所致﹐宜用知母飲子。

外科卷下﹨總綱

靑風不足歌

條文﹕已成靑風不足證﹐還睛散內用苓參﹐防風地骨車前子﹐羌活川芎共細辛。

方劑﹕靑風還睛散方茯苓人參防風地骨皮車前子羌活川芎細辛各等分右爲粗末﹐以水二盞﹐煎至一盞﹐食後去滓溫服。

【注】

外科卷下﹨總綱

靑風有餘歌

條文﹕已成靑風有餘證﹐羚羊湯內用羚羊﹐元參地骨車前子﹐川芎羌活細辛良。

方劑﹕靑風羚羊湯方羚羊角一錢元參一錢地骨皮一錢車前子一錢五分川芎一錢羌活一錢細辛五分右爲粗末﹐以水二盞﹐煎至一盞﹐食遠溫服。

【注】

外科卷下﹨總綱

突起睛髙歌

條文﹕突起睛髙珠腫疼﹐風熱毒火上衝睛﹐鍼後亡熱桔梗飲﹐硝黃茺芍黑芩風還睛五味參芩細﹐山藥車前防防遠茺。

方劑﹕退熱桔梗飲子桔梗芒硝大黃茺尉子白芍藥﹝炒﹞黑參黃芩防風各一錢右爲粗末﹐以水二盞﹐煎至一盞﹐食後﹐去渣溫服。

還睛丸方五味子半兩人參二兩茯苓一兩細辛半兩山藥一兩車前子防風遠志茺蔚子各一兩右爲細末﹐煉蜜丸﹐桐子大﹐空心茶淸送下三錢。

【注】﹝1﹞突起睛髙之證﹐緣風熱火毒﹐上衝於眼﹐疼痛難忍﹐睛珠突髙脹起。

﹝2﹞宜先用鍼出其靑涎毒水後﹐服退熱桔梗飲子﹐用還睛丸調理可愈。

外科卷下﹨總綱

胎風赤爛歌

條文﹕胎風爛緣胎熱﹐目赤眵粘眥爛紅﹐小防風湯羌梔艸﹐歸尾將軍赤芍風。

方劑﹕小防風湯羌活梔子甘艸當歸尾大黃赤芍藥防風各五分右爲粗末﹐以水一盞半﹐煎至五分﹐空心溫服。

【注】﹝1﹞胎風赤爛之證﹐因在母腹其母過食辛熱﹐或生後﹐乳母過食辛熱﹐致令小兒雙目盡赤﹐眵淚膠粘﹐四眥濕爛﹐宜用小防風湯治之。

外科卷下﹨總綱

胎患內障歌

條文﹕胎患小兒未出胎﹐熱沖兒腦目生災﹐護睛木香芩細射﹐川大黃與黑參偕。

方劑﹕護睛丸方木香五錢黃芩五錢細辛三錢射幹五錢大黃五錢黑參一兩右爲細末﹐煉蜜爲丸﹐如桐子大﹐空心茶淸服十丸。

【注】﹝1﹞胎患內障﹐兒在母腹之時﹐緣食辛辣過多﹐致熱气內沖兒腦﹐及致生後﹐眼成內障﹐宜用護睛丸。

外科卷下﹨總綱

胞肉膠凝歌

條文﹕胞肉膠凝胞肉腫﹐初小漸大摩隱瞳﹐胃脾風熱上攻目﹐通脾瀉胃熱風淸。

方劑﹕通脾瀉胃湯方見黃膜上衝下

【注】﹝1﹞胞肉膠凝之證﹐睥中蠹肉壅起﹐初小漸大﹐摩隱瞳人﹐眼胞濕爛﹐眵淚膠粘。

﹝2﹞此乃脾﹑胃中邪風積熱﹐上壅於目所致。

﹝3﹞宜用通脾瀉胃湯﹐散風淸熱﹐兩解其邪。

外科卷下﹨總綱

風赤瘡痍歌

條文﹕風赤瘡痍眥瞼生﹐黑睛端好瞼爛紅﹐脾經風熱宜急治﹐久生翳膜遮瞳睛。

加減四物湯生地﹐苦參牛蒡薄荷風﹐當歸赤芍天花粉﹐連翹荊芥穗川芎。

方劑﹕加減四物湯方生地黃苦參牛蒡子薄荷防風當歸赤芍藥天花粉連翹荊芥穗川芎各一錢右爲粗末﹐以水二盞﹐煎至一盞﹐食後﹐去渣溫服。

【注】﹝1﹞風赤瘡痍者﹐起於兩眥﹐其黑睛則端然無恙﹐惟瞼邊爛而紅赤。

﹝2﹞此乃脾經風熱上攻所致﹐宜急治之﹐久則恐生翳膜﹐遮蓋睛瞳。

﹝3﹞用加減四物湯。

外科卷下﹨總綱

風牽喎僻歌

條文﹕風牽喎僻瞼癢赤﹐陽明風刺睛明﹐內服排風蠍味蛇﹐天麻辛芍桔防風。

方劑﹕排風散方幹蠍五味子烏蛇各一錢天麻二麻細辛白芍藥﹝炒﹞桔梗各一錢防風二錢右爲細末﹐令勻﹐食後米飲調下三錢。

【注】﹝1﹞風牽喎僻之證﹐瞼皮癢赤﹐時時口眼相牽而動﹐此乃陽明風熱上壅所致。

﹝2﹞宜先用鍼刺睛明穴﹐外泄其邪﹐後服排風散﹐內疏其風。

外科卷下﹨總綱

風牽瞼出歌

條文﹕風牽瞼出瞼皮翻﹐胞瞼俱紅眵淚連﹐胃經積熱肝風盛﹐�洗去瘀病可痊後服黃耆湯蔚骨﹐防苓芩艸大黃煎。

方劑﹕黃耆湯方黃耆一錢茺蔚子二錢地骨皮一錢防風一錢五分黃芩一錢茯苓一錢甘艸五分大黃一錢右爲粗末﹐以水二盞﹐煎至一盞﹐食後﹐去渣溫服。

【注】﹝1﹞風牽瞼出之證﹐乃瞼皮翻出向外﹐上﹑下胞瞼俱赤﹐眵淚淋漓﹐皆緣胃經積熱﹐肝有風邪。

﹝2﹞宜先用�洗去瘀﹐後服黃耆湯﹐淸熱散邪也。

外科卷下﹨總綱

倒睫卷毛歌

條文﹕倒睫卷毛內刺睛﹐皮松弦緊癢兼疼﹐磣澀難開胞瞼爛﹐肝風脾熱兩壅﹐細辛湯用知茺黑﹐軍細防風桔梗羚。

方劑﹕細辛湯方知母二錢茺蔚子二錢黑參一錢大黃一錢細辛一錢防風二錢桔梗一錢羚羊角﹝鎊﹞一錢右爲粗末﹐以水二盞﹐煎至一盞﹐食後﹐去渣溫服。

【注】﹝1﹞倒睫拳毛之證﹐由皮松弦緊﹐故拳毛倒入﹐內刺睛珠﹐磣澀難開﹐眼胞赤爛﹐癢而兼疼。

﹝2﹞此乃脾熱肝風﹐合邪上壅所致。

﹝3﹞宜用細辛湯﹐內淸邪熱﹐外散風邪也。

外科卷下﹨總綱

浮翳歌

條文﹕浮翳色白瞳內映﹐明看細小暗看寬﹐不癢不疼無血色﹐腦風衝入腦脂愆。

決明石決人參茯﹐車細防軍茺桔添﹐墜翳石決知辛味﹐生地參防及兔肝。

方劑﹕石決明散方石決明一錢人參一錢茯苓一錢車前子一錢細辛五分防風二錢大黃一錢茺蔚子二錢桔梗一錢半右爲細末﹐令勻﹐食後米飲湯調下二錢。

浮翳墜丸方石決明一兩知母一兩細辛五錢五味子半兩生地黃二兩人參二兩半防風一兩兔肝一具右爲細末﹐煉密爲丸﹐如桐子大﹐空心茶淸送下三錢。

【注】﹝1﹞浮翳內障之證﹐初患之時﹐不癢不疼﹐從瞳神內映出白色﹐暗處看則其寬大﹐明處看其翳略小﹐全無血色相混﹐緣腦衝入於眼﹐腦脂流下﹐致成內障﹐宜服決明散墜翳丸。

外科卷下﹨總綱

烏風不足歌

條文﹕已成烏風不足證﹐補肝散內用川芎﹐熟地當歸莢藜芍﹐木賊夏桔艸防風。

方劑﹕烏風補肝散方川芎熟地黃當歸白芍藥蒺藜木賊夏枯艸防風各一錢右爲粗末﹐以水二盞﹐煎至一盞﹐食前去渣溫服。

【注】

外科卷下﹨總綱

烏風有餘歌

條文﹕已成烏風有餘證﹐決明丸內決明辛﹐桔梗防風茺蔚子﹐車茯山藥共元參。

方劑﹕烏風決明丸方石決明二兩細辛五錢桔梗防風茺蔚子車前子茯苓山藥元參各二兩右爲細末﹐煉蜜爲丸﹐如桐子大﹐食前茶淸送下三錢。

【注】

外科卷下﹨總綱

神崇疼痛歌

條文﹕神崇疼痛忽然發﹐胞熱睛疼緣肺肝﹐洗肝散用硝黃桔﹐梔子黃芩知母添黑參熱盛加歸地﹐外點還宜石燕丹。

方劑﹕酒調洗肝散方朴硝大黃桔梗梔子黃芩知母﹝炒﹞黑參各等分熱甚者﹐加生地黃當歸尾。右爲末﹐每服二三錢﹐溫酒調下﹐日服二次。

石燕丹方見捲來

【注】﹝1﹞神崇疼痛之證﹐平素無病﹐忽然發動﹐瞼皮火熱﹐睛珠如刺﹐極痛難當。

﹝2﹞此肺﹑肝風熱﹐上攻於眼﹐不可�洗﹐宜服酒調洗肝散﹐外點石燕丹。

外科卷下﹨總綱

能遠怯近歌

分類﹕補遺條文﹕近視昏蒙遠視明﹐陽光有餘損陰精﹐須用地芝丸枳殼﹐菊花生地共天冬。

方劑﹕地芝丸方枳殼﹝去穣﹞菊花各三兩生地黃﹝焙漧﹞天門冬﹝去心﹞各四兩右爲細末﹐煉蜜爲丸﹐桐子大﹐每服百丸﹐食後茶淸送下。

【注】﹝1﹞能遠怯近者﹐謂視物遠則能見﹐近則昏蒙也。

﹝2﹞蓋由其人陽气有餘﹐陰精不足﹐故光華散亂﹐不能收斂於近也。

﹝3﹞宜用地芝丸養陰﹐久服則目自愈。

外科卷下﹨總綱

逆順生翳歌

條文﹕逆順生翳上下坐﹐順則下垂逆上衝﹐�割後用知母飲﹐知味軍芩車桔茺。

方劑﹕知母飲子知母﹝炒﹞二錢五味子五分大黃一錢黃芩一錢車前子二錢桔梗一錢茺蔚子二錢右爲粗末﹐以水二盞﹐煎至一盞﹐食後﹐去渣溫服。

【注】﹝1﹞逆順生翳之證﹐從上垂下﹐侵入黑睛爲順﹐從下衝上﹐侵入黑睛爲逆。

﹝2﹞順則易安﹐逆則難治。

﹝3﹞並宜手法鉤割去其翳膜﹐後服知母飲子﹐淸其內熱。

外科卷下﹨總綱

釘翳根深歌

條文﹕釘翳根深睛內生﹐硬似釘頭極痛疼﹐赤澀羞明時淚出﹐肝心毒熱上衝瞳除熱飲子知母桔﹐硝黃茺蔚黑芩風。

方劑﹕除熱飲子知母二錢桔梗二錢芒硝一錢大黃一錢茺蔚子一錢黑參二錢黃芩二錢防風一錢右爲粗末﹐以水二盞﹐煎至一盞﹐食後去渣溫服。

【注】﹝1﹞釘翳根深者﹐睛中翳黑﹐硬如釘子之形﹐其證疼痛赤澀﹐淚出羞明。

﹝2﹞此乃肝﹑心毒熱﹐上攻睛瞳。

﹝3﹞宜服除熱飲子﹐淸瀉其毒熱也。

外科卷下﹨總綱

髙風內障歌

條文﹕髙風內障號雞盲﹐天晚不明天曉光﹐夜能上視難見下﹐損虧肝血腎精傷。

補肝羚細羌苓楮﹐參黑車斛枯艸防﹔還睛石決人參細﹐茺蔚知苓芎木香。

方劑﹕髙風補肝散方羚羊角細辛羌活茯苓楮實子人參元參車前子石斛夏枯艸防風各一錢右爲粗末﹐以水二盞﹐煎至一盞﹐去渣溫服。

髙風還睛丸方石決明二兩人參一兩細辛五錢茺蔚子二兩知母一兩茯苓一兩芎窮一兩木香五錢右爲細末﹐煉蜜爲丸﹐如桐子大﹐空心茶淸送下三錢。

【注】﹝1﹞髙風內障之證﹐兩眼至天晚不明﹐天曉復明。

﹝2﹞緣肝有積熱﹐腎經虛損﹐乃陽微陰盛也。

﹝3﹞天晚陰長﹐則天時之陰﹐助人身之陰﹐能視頂上之物﹐不能下視諸物﹐至天曉陽長﹐則天時之陽﹐助人身之陽﹐而眼復明矣﹐宜用補肝散還睛丸。

外科卷下﹨總綱

漧澀昏花歌

分類﹕補遺條文﹕漧澀昏花肝腎病﹐酒色勞瞻思慮傷﹐四物五子車前子﹐覆盆枸杞菟絲當熟地川芎芍地膚﹐五膽膏宜外點良。

方劑﹕四物五子丸方車前子﹝酒蒸﹞覆盆子枸杞子菟絲子﹝酒煮爛﹞當歸﹝酒洗﹞熟地黃川芎白芍藥地膚子各等分右爲細末﹐煉蜜爲丸﹐桐子大﹐每服二錢﹐不枸時鹽湯送下。

五膽膏方見卷末

【注】﹝1﹞漧澀昏花者﹐謂目覺漧澀不爽﹐視物昏花也。

﹝2﹞此乃肝﹑腎俱傷之候。

﹝3﹞或因嗜酒恣欲﹐或勞瞻竭視﹐或思慮太過﹐皆成此證﹐宜用四物五子丸﹐滋陰養水﹐略帶抑火﹐以培其本也。

外科卷下﹨總綱

偃月翳歌

條文﹕偃月瞳含偃月形﹐一灣白气血下生﹐腦風積熱下注眼﹐肝腎俱虧致損明。

通明散內防芩入﹐人參白茯細辛茺﹐墜醫丸用石決麝﹐靑鯉靑羊牛膽熊。

方劑﹕偃月通明散方防風黃芩人參茯苓各一錢細辛五分茺蔚子二錢右爲粗末﹐水二盞﹐煎去一盞﹐夜食後去渣溫服。

五膽偃月墜翳丸方石決明一兩麝香少許靑魚膽鯉魚膽靑羊膽各七个牛膽五錢熊膽一分右爲細末麵糊爲丸﹐如桐子大﹐空心茶淸送下五分。

【注】﹝1﹞偃月內障﹐瞳神內上半邊有白气一灣﹐隱隱似新月之狀﹐覆垂向下。

﹝2﹞緣腦風積熱注入眼中﹐致成內障﹐爲肝腎俱勞之證﹐宜服通明散墜翳丸。

外科卷下﹨總綱

旋螺尖起歌

條文﹕旋螺尖起如螺殼﹐烏睛色變極痛疼﹐殼形尖起色靑黑﹐肝經積熱血瘀凝。

輕宜瀉腦防辛梗﹐辛芍天冬五味茺﹔重者瀉肝硝黃桔﹐柴芩知母細車行。

方劑﹕瀉腦湯方防風二錢細辛五分桔梗一錢赤芍藥一錢天門冬﹝去心﹞一錢五味子五分茺蔚子二錢右爲粗末﹐以水二盞﹐煎至一盞﹐食後﹐去渣溫服。

瀉肝飲子芒硝大黃桔梗柴胡黃芩知母﹝炒﹞細辛車前子各一錢右爲粗末﹐以水二盞﹐煎至一盞﹐食後﹐去渣溫服。

【注】﹝1﹞旋螺外障﹐气輪之內烏珠色變靑白﹐如螺螄之殼﹐其色初靑久黑﹐其形尖圓﹐乃肝經積熱亢極﹐瘀血凝滯所致。

﹝2﹞輕者宜瀉腦湯﹐重者用瀉肝飲子。

外科卷下﹨總綱

混睛歌

條文﹕混睛初起白睛混﹐漸生赤脈遮瞳睛﹐或混白膜漫珠上﹐白忌苔光赤散紅先癢後疼隱澀淚﹐肝藏毒風�洗通﹐後服地黃生熟生﹐蒺藜當歸甘艸通黃連木賊烏犀角﹐羌活元參軍谷精。

方劑﹕地黃散方生地黃七錢熟地黃﹝焙漧﹞七錢白蒺藜﹝炒﹞四錢當歸七錢甘艸﹝灸﹞五錢木通五錢黃連﹝酒炒﹞五錢木賊五錢烏犀角﹝鎊﹞五錢羌活五錢元參五錢大黃七錢谷精艸五錢右爲細末﹐令勻﹐每服三錢﹐煮羊肝汁食遠調服。

摩障靈光膏方見卷末

【注】﹝1﹞混睛之證﹐初起白睛濕赤﹐漸生赤脈﹐遮漫烏睛﹐或白或赤漫珠一色﹐白忌光滑如苔﹐赤忌赤脈外散﹐其證初起則先癢後痛﹐漸致磣澀淚出﹐羞明隱痛﹐視物昏蒙﹐此乃肝藏毒風與瘀血上凝所致。

﹝2﹞先宜�洗去瘀﹐後服地黃散﹐外點摩障靈光膏。

外科卷下﹨總綱

產後病目病

分類﹕補遺條文﹕產後患目血不足﹐病有三因治可通﹐思哭勞瞻多內障﹐嗜辛厚味外障成。

外因頭風風爛濕﹐四物補香附芎﹐夏枯熟地歸芍艸﹐隨人加減可收功。

方劑﹕四物補肝湯方香附﹝酒制﹞一錢五分川芎一錢夏枯艸二錢熟地黃﹝焙漧﹞四錢當歸身﹝酒洗﹞二錢白芍藥﹝酒洗﹞一錢五分甘艸﹝炙﹞五分右爲粗末﹐以水二盞﹐煎至一盞﹐食遠﹐去渣溫服。

【注】﹝1﹞產後患目﹐乃去血過多不足之證﹐病𨿽有三因之別﹐而治法可以加減變通。

﹝2﹞內因者﹐多緣思慮哭泣﹐或竭視勢瞻﹐致成內障﹐須四物補肝湯﹐倍熟地芎歸﹔外因者﹐因嗜辛辣厚味﹐或因頭風﹐致成風赤濕爛。

﹝3﹞宜本方倍香附﹑川芎﹑夏枯艸﹐隨證加減以治之。

外科卷下﹨總綱

眼癢歌

條文﹕眼癢皆因肝膽風﹐癢生眥瞼黑白睛﹐外用廣大重明洗﹐內服荊防羌烏芎。

方劑﹕廣大重明湯方見卷末驅風一字散方荊芥穗五錢防風二兩五錢羌活二兩五錢川烏炮五錢川芎五錢右爲細末﹐令勻﹐每服二錢食後﹐薄荷湯調下。

【注】﹝1﹞眼癢之證﹐皆因肝﹑膽二經風邪衝發所致。

﹝2﹞或在瞼邊眥內﹐甚則癢連睛珠﹐癢極難忍。

﹝3﹞外以廣大重明湯燻洗﹐內服驅一字散﹐疏散風邪。

外科卷下﹨總綱

被物撞破歌

條文﹕被物撞破珠脹痛﹐腫閉胞靑�洗良﹐外塗生地地黃散﹐芎地羚軍芍殼香。

方劑﹕生地黃散方川芎生地黃羚羊角大黃赤芍藥枳殼木香各一錢右爲粗末以水二盞﹐煎至一錢﹐食後﹐去渣溫服。

【注】﹝1﹞被物撞破者﹐或因打撲﹐或因撞損﹐睛珠脹痛﹐眼胞靑紫﹐腫閉難開﹐先宜�洗散瘀﹐外敷搗爛生地黃膏﹐內服生地黃散。

外科卷下﹨總綱

雀目內障歌

條文﹕雀目內障多癢澀﹐暮暗朝明與雀同﹐黃昏視下難見上﹐肝風邪火障雙瞳。

洗肝散用車前子﹐柴胡芩細黑參茺﹐瀉肝湯裏硝黃芍﹐桔梗黃芩與防風。

方劑﹕洗肝散方車前子一錢柴胡一錢五分黃芩一錢細辛五分黑參一錢茺蔚二錢右爲粗末﹐以水二盞﹐黑豆三七粒﹐煎至一盞﹐去黑豆﹐空心溫服。

雀目瀉肝湯方芒硝大黃白芍藥桔梗各一錢黃芩防風各二各右爲粗末﹐以水二盞﹐煎至一盞﹐食前﹐去渣溫服。

【注】﹝1﹞雀目內障﹐患時暮暗朝明﹐多癢多澀﹐發作不常﹐或明或暗﹐夜中惟能視直下之物﹐而不能視上﹐乃肝風邪火上衝於目﹐致成內障。

﹝2﹞宜服洗肝散先淸虛熱﹐後服瀉肝湯﹐以瀉其實邪也。

外科卷下﹨總綱

瞇目飛鹿飛絲歌

條文﹕瞇目鹿絲入目中﹐淚澀難開睛痛疼﹐初宜外治久生翳﹐酒調散用艸歸茺螵蛸赤芍蒼桔﹐翹麻羌活大黃同。

方劑﹕酒調散方甘艸當歸茺蔚子桑螵蛸赤芍藥蒼術菊花桔梗連翹麻黃羌活大黃各一兩右爲細末﹐每服三錢﹐酒調下﹐不拘時服。

補遺

【注】﹝1﹞咪目者﹐或飛塵飛絲風吹入目也。

﹝2﹞其證淚多隱澀難開﹐睛珠疼痛。

﹝3﹞初得時﹐宜翻轉眼睥﹐用綿裹釵腳﹐撥出瞇物﹔若日久生云翳者﹐宜用酒調散治之。

外科卷下﹨總綱

散翳歌

條文﹕散翳形散如鱗點﹐乍靑乍白映瞳中﹐胞內粟生兼爛痛﹐金鍼一撥目光通。

還睛散用人參味﹐桔梗車前苓細風﹐後用補肝歸木賊﹐防用熟地芍川芎。

方劑﹕散翳還睛散方人參一錢五味五分桔梗一錢車前子二錢茯苓一錢細辛五分防風二錢右爲粗末﹐以水二盞﹐煎至一盞﹐夜食後去渣溫服。

散翳補肝散方當歸二錢木賊一錢防風一錢熟地黃二錢白芍藥一錢川芎五分右爲粗末﹐以水二盞﹐煎至一盞﹐空心去渣溫服。

【注】﹝1﹞散翳﹐翳從瞳人內透出﹐散如鱗點之狀﹐乍靑乍白﹐胞內起粟而爛瞳人痛楚。

﹝2﹞宜用金鍼撥其內翳之後﹐先服還睛淸補﹐後用補肝散收功。

外科卷下﹨總綱

棗花翳歌

條文﹕風輪傍邊白睛內﹐白如鋸齒棗花同﹐怒傷肝膽邪衝眼﹐還睛散用車知茺人參防黑黃芩茯﹐墜翳丸服可收功。

方劑﹕棗花翳還睛散方車前子知母茺蔚子人參防風黑參各二錢黃芩一錢半茯苓二錢右爲粗末﹐以水二盞﹐煎至一盞﹐去渣溫服。

墜翳丸方見偃月內障下

【注】﹝1﹞棗花內障者﹐風輪傍邊﹐白睛之內﹐映出白翳﹐如棗花鋸齒之狀。

﹝2﹞緣怒傷肝膽﹐令腦邪熱衝入目中﹐致成此障﹐久則變爲瞳神細小。

﹝3﹞宜服還睛散﹐再服墜翳丸。

外科卷下﹨總綱

痛如鍼刺痛

條文﹕痛如鍼刺心火熾﹐睛珠如同刺疼﹐頭疼目眩眼系急﹐鍼後八正艸梔燈﹐桑車扁蓄滑生地﹐竹葉生軍瞿麥通。

方劑﹕加味八正散方甘艸梔子燈心艸桑白皮車前子扁蓄滑石生地黃苦竹葉大黃瞿麥木通各等分右爲粗末﹐以水二盞﹐煎至一盞﹐食後﹐去渣溫服。

【注】﹝1﹞痛如鍼刺﹐乃心經毒火上熾﹐睛珠忽然極痛﹐猶如鍼刺﹐微帶頭疼目眩﹐眼系緊急。

﹝2﹞先宜火鍼刺太陽穴﹐外散其邪﹔後服加味八正散﹐內泄其熱也。

外科卷下﹨總綱

黃風不足歌

條文﹕已成黃風不足證﹐補益脾經山藥丸﹐人參山藥伏苓地﹐澤瀉防風同作圓。

方劑﹕山藥丸方人參山藥茯苓生地黃澤瀉防風各一兩右爲細末﹐煉密爲丸﹐如桐子大﹐空心茶淸送三錢。

【注】

外科卷下﹨總綱

黃風有餘歌

條文﹕已成黃風有餘證﹐須用通脾瀉胃湯﹐知母軍芩茺蔚子﹐石膏梔子黑參防。

方劑﹕通脾瀉胃湯方知母一錢大黃一錢黃芩一錢五分茺蔚子一錢石膏二錢梔子一錢黑參一錢防風一錢右爲粗末﹐以水二盞﹐煎至一盞﹐食後去渣溫服。

【注】

外科卷下﹨總綱

黃膜上衝歌

條文﹕黃膜一片气輪起﹐上衝風輪覆蓋瞳﹐赤澀淚眵疼痛極﹐此因脾胃熱風攻。

通脾瀉胃黃芩黑﹐防軍知母梔膏茺﹐立應白芷羊躑躅﹐鵝不食艸麝歸雄。

方劑﹕通脾瀉胃湯方黃芩一錢五分黑參防風大黃知母﹝炒﹞梔子﹝�﹞各一錢石膏﹝�﹞二錢茺蔚子二錢右爲粗末﹐以水二盞﹐煎至一盞﹐食遠﹐去渣溫服。

立應散方白芷羊躑躅花減半鵝不食艸﹝洗淨曬漧﹞麝香少許當歸雄黃﹝另研後入﹞各等分右爲細末﹐每用少許﹐含水鼻內﹐去盡濁涕淚出爲度。

【注】﹝1﹞黃膜上衝﹐自气輪而起﹐一片黃膜﹐從下直衝風輪﹐上掩瞳人﹐乃脾﹑胃風熱﹐上衝於眼﹐致生黃膜﹐淚流赤澀﹐疼痛極甚﹐宜通脾瀉胃湯外立應散。

外科卷下﹨總綱

黑水凝翳歌

條文﹕黑水凝翳瞳微大﹐內含靑白障瞳人﹐生花眥痛頻頻淚﹐膽熱爲邪損目神。

蘆薈丸中細辛艸﹐牛膽羚羊柏子參﹐通明防蔚參苓黑﹐桔梗車前柏子仁。

方劑﹕蘆薈丸方蘆薈一兩細辛半兩甘艸五錢牛膽半兩羚羊角一兩柏子仁一兩人參半兩右爲細末﹐煉蜜爲丸﹐如桐子大﹐空心茶淸送下三錢。

凝翳通明散方防風一錢半茺蔚子一錢人參一錢茯苓一錢黑參一錢桔梗一錢車前子二錢柏子仁二錢右爲粗末﹐以水二盞﹐煎至一盞﹐食後去渣溫服。

【注】﹝1﹞黑水凝翳內障﹐又名黑花翳。

﹝2﹞瞳人微大﹐瞳內微現靑白色﹐大小眥頭澀痛﹐眼中見花﹐黃黑不定頻頻下淚。

﹝3﹞綠膽爲邪﹐致成內障﹐宜服蘆薈丸通明散。

外科卷下﹨總綱

黑風不足歌

條文﹕已成黑風不足證﹐補腎丸中熟地黃﹐澤瀉茺蔚五味子﹐細辛山藥菟絲良。

方劑﹕補腎丸方熟地黃一兩澤瀉一兩茺蔚子一兩五味子三錢細辛三錢山藥一兩菟絲子一兩右爲細末﹐煉蜜爲丸﹐桐子大﹐每服二錢﹐空心鹽湯下。

【注】

外科卷下﹨總綱

黑風有餘歌

條文﹕已成黑風有餘證﹐羚羊角飲黑羚羌﹐車前桔梗黃芩共﹐柴胡茺蔚細辛防。

方劑﹕黑風羚羊飲黑參一錢羚羊角一錢羌活一錢車前子一錢半桔梗一錢黃芩一錢柴胡一錢茺蔚子一錢半細辛五分防風一錢右爲粗末﹐以水二盞﹐煎至一盞﹐食後去渣溫服。

【注】

外科卷下﹨總綱

黑翳如珠歌

條文﹕黑翳如珠黑睛上﹐形如珠子黑而圓﹐淚出羞澀疼痛甚﹐大人肝腎虛風愆。

通明補腎丸可服﹐小兒患此名眼疳﹐羚羊角飲硝黃細﹐知母羚防一並煎。

方劑﹕通明補腎丸方見五風初患不足下羚羊角飲子芒硝一錢大黃一錢細辛五分知母一錢羚羊角﹝鎊﹞一錢防風二錢右爲粗末﹐以水二盞﹐煎至一盞﹐食遠溫服。

【注】﹝1﹞黑翳如珠之證﹐黑睛上有黑翳﹐圓如珠子之形﹐淚出羞澀難開﹐疼痛極甚。

﹝2﹞若大人患此證﹐爲肝﹑腎虛熱風邪﹐宜用通明補腎丸。

﹝3﹞小兒患此證﹐爲實熱眼疳﹐宜服羚羊角飲﹐泄其實熱也。

外科卷下﹨總綱

傷寒熱病後患目歌

條文﹕傷寒餘熱過食辛﹐瞳散黑花澀淚頻﹐紅腫痛用生犀飲﹐羚防芩桔知芩參。

方劑﹕生犀飲生犀角二錢羚羊角一錢防風一錢黃芩一錢桔梗一錢五分知母一錢茯芩一錢人參一錢右爲粗末﹐以水二盞﹐煎至一盞﹐去渣溫服。

【注】﹝1﹞傷寒熱病後患目者﹐因餘熱末淸﹐過食辛熱﹐兩熱合邪﹐以致瞳人散大﹐時見黑花﹐隱澀淚多﹐紅腫疼痛。

﹝2﹞宜用生犀飲﹐淸解其熱也。

外科卷下﹨總綱

圓翳歌

條文﹕圓翳靑白一點圓﹐宛如油點水中間﹐肝風衝腦脂下注﹐明視翳小暗看寬。

虛熱羚羊飲車細﹐參苓防如一同煎﹐實用防風芩桔梗﹐硝黃茺黑細知前。

方劑﹕圓翳羚羊飲羚羊角一錢車前子一錢細辛五分人參一錢黃芩一錢防風二錢知母一錢右爲粗末﹐以水二盞﹐煎至一盞﹐夜食後去滓溫服。

圓翳防風散方防風二錢黃芩一錢桔梗二錢芒硝一錢大黃一錢茺蔚子一錢黑參一錢細辛五分知母二錢車前子一錢右爲粗末﹐以水二盞﹐煎至一盞﹐食後去渣溫服。

【注】﹝1﹞圓翳內障初起之時﹐黑睛上一點靑白﹐宛如油點浮於水面﹐暗處視之﹐其翳靑白而大﹔明處看之﹐其形差小。

﹝2﹞緣肝風上衝﹐腦脂下注所致﹐宜審其虛實而調之。

﹝3﹞虛者用羚羊角飲子﹐淸其虛熱﹐實者宜防風散﹐泄其熱邪也。

外科卷下﹨總綱

滑翳歌

條文﹕滑翳水銀珠子樣﹐微含黃色熟瞳神﹐肝風衝腦脂下注﹐不癢不疼漸漸昏須用補肝苓桔蔚﹐芩防芎母黑歸參﹐有餘決明車味細﹐軍苓知蔚黑防芩。

方劑﹕滑翳補肝湯方茯苓一錢桔梗一錢茺蔚子二錢黃芩一錢防風二錢川芎一錢知母一錢黑參一錢當歸身二錢人參一錢右爲粗末﹐以水二盞﹐煎至一盞﹐食後去渣溫服。

滑翳決明丸方石決明一兩車前子一兩五味子半兩細辛半兩大黃一兩茯苓一兩知母一兩茺蔚子一兩黑參一兩防風一兩黃芩一兩右爲細末﹐煉蜜爲丸﹐如桐子大﹐食前茶淸送下三錢。

【注】﹝1﹞滑翳內障﹐瞳心內一點如水銀珠子之狀﹐微含黃色﹐不癢不疼﹐無淚而遮蔽瞳神﹐漸漸失明﹐後則左右相牽俱損﹐此乃肝風衝上﹐腦脂流下所致。

﹝2﹞宜用補肝湯淸散虛熱﹐若有餘用決明丸下行實熱也。

外科卷下﹨總綱

睥生痰核歌

條文﹕睥生痰核痰火結﹐核形如豆堅不疼﹐失治成癭流膿血﹐防風散結芷芩風黑桔前胡陳赤芍﹐浙貝蒼術花粉同。

方劑﹕防風散結湯方白芷黃芩防風黑參桔梗前胡陳皮赤芍藥浙貝母蒼術天花粉各八分右爲粗末﹐以水二盞﹐煎至一盞﹐食後去渣溫服。

【注】﹝1﹞睥生痰核之證﹐因痰火結聚而成﹐生於胞外﹐皮內核形如豆﹐堅硬不疼﹐宜用防風散結湯﹐化痰散熱。

﹝2﹞若久而不治﹐漸長爲癭﹐破則成漏﹐爲難治矣。

外科卷下﹨總綱

雷頭風歌

條文﹕頭響如雷又似風﹐雷頭風熱毒衝瞳﹐腦汁下注瞳色變﹐瞳人大小目昏蒙。

瀉肝芩梗硝黃黑﹐羌活車歸知母龍﹐虛者磁石丸姜附﹐味黑丹皮磁石同。

方劑﹕瀉肝散方黃芩桔梗芒硝大黃黑參羌活車前子當歸知母各一錢龍膽艸五分右爲粗末﹐以水二盞﹐煎至一盞﹐食後去渣溫服。

磁石丸方漧薑一兩附子﹝炮﹞五錢五味子半兩黑參一兩牡丹皮一兩磁石﹝燒紅﹐醋淬三次﹞一兩右爲細末﹐煉密爲丸﹐如桐子大﹐食前﹐茶淸送下一錢。

【注】﹝1﹞雷頭風內障﹐初患之時﹐頭面多受冷熱﹐毒气沖入頭中﹐致頭內響聲如風如雷﹐頭旋發熱﹐日久衝入眼內﹐腦汁下注﹐瞳人變色﹐瞳或大小不定。

﹝2﹞實者宜服瀉肝散﹔虛者宜服磁石丸。

外科卷下﹨總綱

漏睛膿出歌

條文﹕漏睛膿出瞼眥間﹐或流膿汁或淸涎﹐目無翳障不疼痛﹐風熱攻衝心火炎。

竹葉瀉湯柴瀉﹐升麻竹葉艸車前﹐黃芩艸決川羌活﹐芩芍將軍梔子連。

方劑﹕竹葉瀉經湯方柴胡五分澤瀉四分升麻五分靑竹葉十片甘艸﹝炙﹞五分車前子四分黃芩六分艸決明四分川羌活五分白茯苓四分赤芍藥四分大黃六分梔子仁﹝炒﹞五分川黃連五分右爲粗末﹐以水二盞﹐煎至一盞﹐食後溫服。

【注】﹝1﹞漏睛膿出之證﹐生於瞼眥﹐或流膿水﹐或淌淸涎﹐目無翳障﹐不疼不痛。

﹝2﹞乃風熱攻衝﹐心火上炎﹐宜用竹葉瀉經湯主之。

外科卷下﹨總綱

綠風不足歌

條文﹕已成綠風不足證﹐還睛丸艸術參苓﹐羌防菊地蒺蓉薯﹐牛膝葙蒙菟賊芎。

方劑﹕綠風還睛丸方甘艸白術人參茯苓羌活防風羌活防風菊花生地黃莢藜肉蓗蓉山藥牛膝靑葙子蜜蒙花菟絲子木賊川芎各一兩右爲細末﹐煉蜜爲丸﹐桐子大﹐空心茶淸送三錢。

【注】

外科卷下﹨總綱

綠風有餘歌

條文﹕已成綠風有餘證﹐羚羊角飲黑參防﹐茯苓知母黃芩細﹐桔梗羚羊車大黃。

方劑﹕綠風羚羊飲黑參二錢防風二錢茯苓二錢知母二錢黃芩一錢細辛一錢桔梗二錢羚羊一錢車前子一錢大黃一錢右爲粗末﹐以水二盞﹐煎至一盞﹐食後去渣溫服。

【注】

外科卷下﹨總綱

撞刺生翳歌

條文﹕撞刺生翳遺刺痕﹐日久血瘀障翳生﹐赤脈澀疼經效散﹐柴軍歸芍艸犀同。

方劑﹕經效散方柴胡二錢大黃一錢當歸尾一錢赤芍藥一錢甘艸梢五分犀角一錢右爲粗末﹐以水二盞﹐煎至一盞﹐食後﹐去渣溫服。

【注】﹝1﹞撞刺生翳之證﹐或被竹木簽刺成瘡﹐因治療不淨﹐畱痕日久﹐瘀血凝積﹐遂生翳膜﹐赤脈滿目﹐澀痛淚出﹐宜用經效散﹐淸熱散瘀也。

外科卷下﹨總綱

暴赤生翳歌

條文﹕暴赤生翳心肝病﹐風熱上壅痛難當﹐赤腫熱淚羞明癢﹐最宜�洗出血良。

初起先用蘆根飲﹐黑連硝黃芩與防﹐去翳鎭肝�石決﹐辛薯參苓車味羌。

方劑﹕蘆根飲子蘆根一錢黑參一錢五分黃連一錢芒硝一錢大黃一錢黃芩一錢五分防風一錢右爲粗末﹐以水二盞﹐煎至一錢﹐食後﹐去渣溫服。

鎭肝丸方�本一兩五錢石決明﹝�﹞二兩細辛三錢山藥﹝炒﹞人參茯苓車前子各一兩五味子三錢羌活一兩右羅爲細末﹐煉蜜爲丸﹐如桐子大﹐空心茶淸送下三錢。

【注】﹝1﹞暴赤生翳﹔其證赤腫生翳﹐癢痛難當﹐時流熱淚羞明﹐乃心﹑肝二經風熱﹐上壅攻目所致。

﹝2﹞宜�洗出血﹐服蘆根飲子﹐淸其內熱﹐後服鎭肝丸。�音廉。�者或以鍼鋒微刺之﹐或以燈心艸微刮之也。

外科卷下﹨總綱

暴風客熱歌

條文﹕暴風客熱胞腫疼﹐淚多癢赤脹白睛﹐源於肺熱招風郁﹐菊花通聖可收功。

方劑﹕菊花通聖散方見兩瞼粘睛下

【注】﹝1﹞暴風客熱者﹐胞腫疼痛﹐淚多癢赤﹐白睛脹起。

﹝2﹞此證源於肺客邪熱﹐外招風邪。

﹝3﹞先宜�洗﹐後用菊花通聖散﹐內淸邪熱﹐外散風邪熱﹐外散風邪也。

外科卷下﹨總綱

膜入水輪歌

條文﹕膜入水輪睛瘡後﹐瘡愈坐翳侵水輪﹐肺肝虛熱大腸燥﹐日後失治傷瞳神﹐退熱飲軍茺蔚黑﹐辛防五味桔黃芩。

方劑﹕退熱飲子大黃一錢茺尉子二錢黑參一錢細辛一錢防風二錢五味子五分桔梗二錢黃芩二錢右爲粗末﹐以水二盞﹐煎至一盞﹐食後﹐去渣溫服。

【注】﹝1﹞膜入水輪者﹐因黑白睛上生瘡而起﹐愈後瘡痕不沒﹐漸生翳膜﹐侵入水輪﹐此乃肝經積熱﹐大腸燥滯﹐邪熱上逆所致。

﹝2﹞宜用退熱飲子﹐淸降其熱。

外科卷下﹨總綱

衝風淚出歌

條文﹕風淚初起冬月甚﹐久則冬夏淚蒙蒙﹐肝虛冷淚不疼赤﹐實則熱淚腫紅疼虛用補肝歸白芍﹐蒺芎熟地木賊風﹐實用茶調荊薄艸﹐賊防羌決菊膏芎。

方劑﹕止淚補肝散方當歸二錢白芍藥﹝炒﹞一錢蒺藜一錢川芎五分熟地黃二錢木賊一錢防風一錢右爲粗末﹐以水二盞﹐煎至一盞﹐食遠﹐去渣溫服。

川芎茶調散方荊芥薄荷甘艸﹝炙﹞木賊防風羌活石決明﹝�﹞菊花石膏川芎各一兩右爲細末令勻﹐每服三錢﹐食後茶淸調下。

【注】﹝1﹞衝風淚出之證﹐見風淚出﹐初起則冬月甚﹐夏月輕﹐久則冬夏皆然此乃肝藏虛風邪熱所致。

﹝2﹞若淚冷不赤不痛爲虛﹐宜用補肝湯﹐淚熱腫赤疼痛爲實﹐宜用川芎茶調散。

外科卷下﹨總綱

橫翳歌

條文﹕橫翳橫格在瞳心﹐形如劍脊白如銀﹐內虛風熱攻衝腦﹐胃熟肝邪致目昏。

還睛決明車前地﹐芩防辛味黑人參﹐七寶車前連炙艸﹐丹砂石決犀羚均。

方劑﹕橫翳還睛丸方石決明一兩車前子一兩生地黃二兩黃芩一兩防風二兩細辛五錢五味子半兩黑參一兩人參一兩右爲細末﹐煉蜜爲丸﹐如桐子大﹐空心茶淸送下三錢。

七寶散方車前子胡黃連丹砂石決明甘艸各五分犀角一錢羚羊角一錢右爲細末﹐以水二盞﹐煎去一盞﹐食後去渣溫服。

【注】﹝1﹞橫翳又名劍脊翳﹐自瞳人中映出於外如劍脊﹐中髙邊薄﹐橫格於瞳人中心﹐色白如銀。

﹝2﹞緣內虛肝邪胃熱﹐上衝於腦﹐腦脂下流入眼﹐致成內障﹐宜服還睛丸七寶散。

外科卷下﹨總綱

澀翳歌

條文﹕澀翳微赤凝脂色﹐瞳人端正漸失明﹐時時隱澀疼無淚﹐或聚或開無定形。

還睛散內車防桔﹐元味芩茶葉茺﹐亦用七寶丸珠珀﹐決腦茺參熊膽同。

方劑﹕澀翳還睛散方車前子一錢半防風一錢桔梗一錢元參一錢五味子五分知母二錢黃芩一錢細茶二錢半茺蔚子一錢右爲粗末﹐以水二盞﹐煎至一盞﹐食後去渣溫服。

澀翳七寶丸方珍珠五錢琥珀二兩石決明二兩龍腦一分茺蔚子一兩人參一兩熊膽一兩右爲細末﹐煉蜜爲丸﹐如桐子大﹐食前茶淸送下一錢。

【注】﹝1﹞澀翳證﹐瞳神內微赤如凝脂之色﹐瞳神端正﹐漸漸昏朦﹐時復澀痛而無淚出﹐其翳無定﹐或聚或開﹐宜先用還睛散﹐後用七寶丸內消其翳也。

外科卷下﹨總綱

瞳人幹缺歌

條文﹕瞳人幹缺瞳形缺﹐左右上下不成圓﹐色白腦脂流下患﹐色黑肝膽熱虛愆。

色白瀉肝苓地骨﹐麥知芍蔚黑參添﹔色黑鎭肝山藥丸﹐參苓石決細車前。

方劑﹕瞳缺瀉肝湯方黃芩一錢地骨皮一錢麥門冬一錢知母一錢赤芍藥一錢半茺蔚子一錢半黑參一錢右爲粗末﹐以水二盞﹐煎至一盞﹐食後﹐去渣溫服。

瞳缺鎭肝丸方幹山藥二兩五味子五錢人參茯苓石決明各一兩半細辛五錢車前子一兩右爲細末﹐煉蜜爲丸﹐如桐子大﹐空心米湯送下二錢。

【注】﹝1﹞瞳人幹缺內障﹐初患之時﹐忽因疼痛難忍﹐細看瞳人現出缺形﹐或左或右﹐或上或下﹐缺而不圓﹐瞳人之色﹐黑白不定。

﹝2﹞色白乃腦脂流下爲患﹐宜服瀉肝湯﹔色黑則膽熱肝虛﹐宜服鎭肝丸。

外科卷下﹨總綱

瞼生風粟椒瘡歌

條文﹕椒瘡風粟瞼胞生﹐多淚難睜摩澀疼﹐脾經風熱粟黃軟﹐脾經濕熱椒硬紅。

�洗後用淸脾飲﹐知母翹軍生地風﹐黃芩元粉黃連桔﹐陳皮荊芥黑參靈。

方劑﹕除風淸脾飲知母連翹大黃生地黃防風黃芩元明粉黃連桔梗陳皮荊芥穗黑參各等分右爲粗末﹐以水二盞﹐煎至一盞﹐去渣食遠溫服。

【注】﹝1﹞椒瘡風粟之證﹐或起於瞼邊﹐或生於胞內﹐眥淚多難睜﹐沙澀摩睛疼痛。

﹝2﹞粟瘡如粟﹐其形黃軟﹐屬脾經風熱而成﹔椒瘡如椒﹐其形紅硬﹐屬脾經濕熱而成。

﹝3﹞並宜�洗出血﹐服除風淸脾飲﹐椒瘡倍芩連生地﹐風粟倍荊芥防風。

外科卷下﹨總綱

瞼硬睛疼歌

條文﹕瞼硬睛疼胞腫硬﹐瘀血翳膜目睛疼﹐膈中積熱肝風盛﹐外塗焮腫�瘀紅涼膈硝黃車前黑﹐黃芩知母梔仁茺。

方劑﹕焮腫膏方見卷末涼膈散方芒硝大黃車前子各一錢黑參一錢半黃芩知母梔子﹝炒﹞茺蔚子各一錢右爲粗末﹐以水二盞﹐煎至一盞﹐食後溫服。

【注】﹝1﹞瞼硬睛疼﹐初患之時﹐時覺疼脹﹐久則瞼胞腫硬﹐睛珠疼痛。

﹝2﹞此緣膈中積熱﹐肝經風毒﹐上衝於目﹐宜�洗去瘀﹐外塗焮腫膏﹐內服涼膈散。

外科卷下﹨總綱

雞冠蜆肉歌

條文﹕雞冠蜆肉內眥生﹐胃心積熱共肝風﹐或靑或赤如雞蜆﹐輕侵風輪重掩瞳。

鉤割後抽風桔﹐硝黃車黑細芩風﹐茺蔚丸芩石決黑﹐軍芩山藥地黃茺。

方劑﹕抽風湯方桔梗一錢芒硝一錢五分大黃一錢車前子一錢黑參一錢五分細辛一錢黃芩一錢五分防風二錢右爲粗末﹐以水二盞﹐煎至一盞﹐食後﹐去渣溫服。

茺蔚丸方黃芩一兩石決子﹝�﹞一兩黑參一兩大黃一兩茯苓一兩山藥﹝炒﹞三兩生地黃一兩五錢茺蔚子二兩右爲細末﹐煉蜜爲丸﹐桐子大﹐空心茶淸下三錢。

【注】﹝1﹞雞冠蜆肉之證﹐起於睥眥之內﹐或靑或赤﹐如雞冠蜆肉之形﹐漸漸而長﹐從大眥侵及風輪﹐久則掩及全目。

﹝2﹞此乃脾胃積熱﹐肝風上衝所致。

﹝3﹞先宜用手法�割後﹐服抽風湯或茺蔚丸。

外科卷下﹨總綱

轆轤轉關歌

條文﹕轆轤轉關肝風盛﹐旋轉睛珠轆轤同﹐輕則瞳斜重反背﹐初起鉤藤飲蠍芎參防二麻僵蠶艸﹐後服天冬飲赤令﹐羌活大冬五味子﹐人參知母蔚防風。

方劑﹕鉤藤飲鉤藤五分全蠍﹝炒去毒﹞一錢川芎人參防風各七分麻黃三分天麻七分僵蠶﹝炒﹞一錢二分甘艸﹝灸﹞三分右爲粗末﹐以水二盞﹐煎至一盞﹐去渣﹐不拘時服。

天門冬飲赤茯芩七分羌活七分天門冬一錢五味子五分人參七分知母一錢茺蔚子一錢防風五分右爲粗末﹐以水二盞﹐煎至一盞﹐食後去渣溫服。

【注】﹝1﹞轆轤轉關之證﹐因肝經風邪壅盛﹐以致二目睛珠旋轉不定﹐與轆轤相同﹐輕則瞳人偏斜﹐重則瞳人反背。

﹝2﹞初起宜用鉤藤飲﹐疏散風邪﹔定後用天門冬飲﹐調理卽愈。

外科卷下﹨總綱

蟹睛疼痛歌

條文﹕蟹睛努出蟹睛形﹐烏珠極痛澀羞明﹐肝膽積熱腎虛熱﹐虛軟不疼實硬疼。

實者瀉肝車地骨﹐硝黃知知母黑柴茺﹐虛宜鎭腎味知地﹐山藥兔辛石決靈。

方劑﹕瀉肝湯方車前子地骨皮芒硝各一錢大黃知母各一錢半黑參一錢柴胡二錢茺蔚子二錢右爲粗末﹐以水二盞﹐煎至八分﹐去渣﹐空心溫服。

鎭腎決明丸方五味子半兩知母﹝炒﹞生地黃山藥﹝炒﹞各一兩半菟絲子一兩細辛半兩石決明﹝�﹞一兩右爲細末﹐煉蜜爲丸﹐桐子大﹐空心茶淸送三錢。

【注】﹝1﹞蟹睛之證﹐烏睛努出如珠﹐形似蟹睛﹐疼痛極甚﹐澀淚羞明﹐初起爲實﹐硬而極痛﹔久則爲虛﹐軟而不疼。

﹝2﹞總因肝﹑膽積熱衝睛﹐腎中虛熱注目所致。

﹝3﹞實者宜瀉肝湯﹐虛者用鎭腎決明丸。

外科卷下﹨總綱

鶻眼凝睛歌

條文﹕鶻眼凝睛睛突起﹐目珠脹硬痛難當﹐積熱上衝腦熱注﹐外用摩風鍼血良內服瀉腸湯桔蔚﹐柴防芩黑共硝黃。

方劑﹕摩風膏方見卷末瀉肝湯方桔梗茺蔚子柴胡防風黃芩黑參芒硝大黃各等分右爲粗末﹐以水二盞﹐煎至一盞﹐食後﹐去渣溫服。

【注】﹝1﹞鶻眼凝睛之證﹐睛突於外﹐不能動轉﹐堅硬髙努如鶻眼﹐脹滿疼痛難忍。

﹝2﹞此積熱上衝﹐腦中風熱﹐壅注於目所致。

﹝3﹞宜先用金鍼出血瀉毒﹐外敷摩風膏﹐內服瀉肝湯。

外科卷下﹨總綱

驚振內障歌

條文﹕驚振內障緣擊振﹐腦脂惡血下傷睛﹐睛變漸昏成內障﹐左右相傳具損明。

鎭肝石決茺山藥﹐車柏辛防參茯苓﹐還睛散用人參桔﹐防細車前茺尉芎。

方劑﹕驚振鎭肝丸方石決明一兩茺蔚子一兩山藥一兩車前子一兩柏子仁一兩細辛五錢防風一兩五錢人參一兩茯苓一兩右爲細末﹐煉爲丸﹐如桐子大﹐食後﹐食後﹐茶淸送下三錢。

驚振還睛散方人參一錢桔梗一錢防風一錢半細辛五分車前子一錢茺蔚子一錢芎藭一錢右爲粗末﹐以水二盞﹐煎至一盞﹐食前﹐法渣溫前。

【注】﹝1﹞驚振內障﹐或因擊誤著頭腦﹐致腦中腦脂惡血流入睛內﹐日久變成內障﹐左右相傳﹐兩目俱損﹐宜服鎭肝丸還睛散。

外科卷下﹨總綱

�瘡入眼歌

條文﹕小兒�瘡入眼中﹐赤腫難開澀淚疼﹐久生云翳如銀色﹐肝經餘熱上衝睛紅花散用艸歸地﹐赤芍軍翹紫艸紅。

方劑﹕紅花散方甘艸當歸尾生地黃赤芍藥大黃連翹紫艸紅花各五分右爲粗末﹐燈心艸十莖﹐竹葉十片爲引﹐以水一盞半﹐煎至五分﹐食遠去渣溫服。

【注】﹝1﹞小兒�瘡之證﹐因患痘時瘡生眼中﹐赤腫難開﹐澀淚羞明疼痛﹐久則生翳如銀色﹐此乃痘後﹐肝經餘熱上攻睛瞳所致。

﹝2﹞宜用紅花散﹐淸熱散瘀﹐其證自愈。

外科卷下﹨補遺

行經目痛歌

條文﹕女子行經目澀疼﹐眩暈頭疼云翳生﹐去血過多肝臟損﹐當歸補血薄羌茺柴胡蒺藜菊防艸﹐生地當歸白芍芎。

方劑﹕當歸補血湯方薄荷五分羌活五分茺蔚子一錢柴胡八分蒺藜一錢菊花八分防風八分甘艸四分生地黃二錢當歸一錢五分白芍藥一錢川芎八分右爲粗末﹐以水二盞﹐煎至一盞﹐去渣溫服。

【注】﹝1﹞行經目痛者﹐女子遇經行之際﹐眼目澀痛﹐頭疼眩暈﹐腫澀難開﹐生翳於黑睛上﹐或如粟米﹐或花翳白陷。

﹝2﹞此因經行去血過多﹐肝經虛損故也。

﹝3﹞宜用當歸補血湯治之。

外科卷下﹨補遺

妊娠目病歌

條文﹕妊娠目病有餘證﹐須辧气分血分醫﹐气分旋螺瞳散大﹐天冬飲用茯苓知羌活防風參五味﹐血分瘀血並凝脂﹐保胎芩芥歸芍艸﹐連翹芎地縮陳皮。

方劑﹕天門冬飲天門冬一錢五分茯苓一錢知母一錢五分羌活五分人參五分五味子五分右爲粗末﹐以水二盞﹐煎至一盞﹐食後﹐去渣溫服。

保胎淸火湯方黃芩一錢二分荊芥穗當歸身白芍藥各一錢甘艸﹝炙﹞三錢連翹一錢川芎八分生地黃縮砂仁陳皮各一錢右爲粗末﹐以水二盞﹐煎至一盞﹐食遠﹐去渣溫服。

【注】﹝1﹞妊娠目病者﹐爲有餘之證﹐有气分﹑血分之別。

﹝2﹞屬气分者﹐多見旋瞳人散大﹐乃气分之熱﹐宜天門冬飲﹔屬血分者多生瘀血﹐凝脂翳障﹐乃血分之熱﹐宜用保胎淸火湯以治之。

外科卷下﹨補遺

附外治方

條文﹕方劑﹕焮腫膏方膩粉少許黃蠟代赭石﹝研﹞各五錢細磁末黃柏﹝細末﹞麻油各一兩上爲極細末﹐入銅杓內﹐入油蠟同煎爲膏﹐塗患處。

紫金膏方鑪甘石﹝鑪甘石入大銀罐內﹐鹽泥封固﹐用炭火�一炷香﹐以罐通紅爲度﹐取起爲來﹐用黃連水飛過﹐再入黃芩黃連黃柏湯內﹐將湯煮幹﹐以甘石松花色﹞四兩黃丹﹝入鍋內﹐炒黑色﹐用艸試之﹐艸灼提起﹐如此三次﹐研極細末水飛﹞四兩硼砂﹝研細飛過﹞三錢朱砂﹝研細飛過﹞三錢輕粉五分靑鹽﹝水洗水泥﹞五分珍珠三錢白丁香﹝乳汁化開﹐去渣﹞五分沒藥五分乳香五分海螵蛸﹝去皮研細﹞二錢桔礬五分�砂五分當歸﹝研細﹞五分川芎﹝研細﹞五分黃連﹝研細﹞五分甘艸﹝研細﹞五分麝香五分冰片五分如法炮制﹐各研極細無聲﹐用好白蜜十五兩﹐入鍋內﹐熬去沫﹐只用白蜜十兩﹐先下鑪甘石攪勻﹐次下黃丹攪勻﹐再下諸藥﹐不住手攪勻﹐如紫金色﹐不粘手爲度。

石燕丹方鑪甘石﹝鑪甘石入大銀罐內﹐鹽泥封固﹐用炭火�一炷香﹐以罐通紅爲度﹐取起爲末﹐用黃連水飛過﹐再入黃芩黃連黃柏湯內﹐將湯煮幹﹐以甘石如松花色﹞四兩硼砂﹝銅杓內同水煮幹﹞石燕琥珀朱砂﹝水飛﹞各取淨末一錢五分鷹屎白﹝如無﹑白丁香代之﹞一錢冰片麝香各分半右爲極細末﹐研至無聲﹐每用少許﹐水蘸點眼大眥。

枯澀無淚﹐加熊膽﹑白蛋。血翳﹐加眞阿魏。黃翳﹐加雞內金﹐風熱翳加蕤仁。熱翳﹐加珍珠﹑牛黃。冷翳﹐加附子尖雄黃。老翳﹐倍硼砂﹐加豬胰子。

摩風膏方黃連細辛當歸杏仁﹝去皮﹑尖﹐爲霜﹞防風松脂各五錢白芷黃蠟各一兩麻油四兩先將蠟油溶化﹐前藥共研爲細末﹐慢火熬膏﹐貼太陽穴。

摩障靈光膏方黃連﹝銼如豆大﹐童便浸一宿﹐曬榦爲末﹞一兩黃丹﹝水飛﹞三兩當歸﹝酒洗﹞二錢麝香五分乳香五分輕粉一錢礦砂一錢白丁香一錢龍腦一錢海螵蛸﹝俱另研細末﹞一錢鑪甘石﹝以黃連一兩﹐煎水淬七次﹐研細﹞六兩先用好白蜜十兩﹐熬五七沸﹐以淨紙搭去蠟面﹐除黃丹外﹐下余藥﹐用柳攪勻﹔次下黃丹再攪﹐慢火徐徐攪至紫色﹐卻將乳香﹑麝香﹑輕粉﹑�砂和勻﹐入上藥內﹐以不粘手爲度。

廣大重明湯方防風菊花龍膽艸甘艸細辛各等分右爲粗末﹐水一盞﹐煎半盞﹐去渣帶熱燻洗。

五膽膏方豬膽汁黃牛膽汁羊膽汁鯉魚膽汁各二錢五分白蜜二兩胡黃連﹝研末﹞靑皮﹝研末﹞川黃連﹝研末﹞熊膽各二錢五分右將諸藥末與蜜並膽汁和勻﹐入磁瓶內﹐以細紙封頭牢系﹐坐飯甑中蒸待飯熟爲度。

【注】

外科卷下﹨補遺

能近怯遠歌

條文﹕近視淸明遠視昏﹐陽光不足被陰侵﹐定志丸用菖蒲遠﹐朱砂人參白茯神。

方劑﹕定志丸方菖蒲二兩遠志﹝去心﹞二兩朱砂﹝研細另用﹞三錢人參一兩白茯神一兩右爲細末﹐煉蜜爲丸﹐桐子大﹐以朱砂爲衣﹐每服五十丸﹐食後米飲湯送下。

【注】﹝1﹞能近怯遠者﹐非生成近視﹐謂平昔無此證﹐忽視物斤則明了﹐遠則昏暗也。

﹝2﹞由其人陰偏盛﹐陽气不足﹐陽被陰侵﹐是以光華不能發越於遠也。

﹝3﹞宜定志丸補心壯神﹐神足則自能遠視矣。

外科卷下﹨補遺

瞳神散大歌

條文﹕瞳神散大風輪窄﹐邪熱蒸之風气攻﹐或因思怒痰寒瘧﹐地黃丸內芍歸芎防已丹柴知二地﹐丹參獨柏味寒茺。

方劑﹕地黃丸方一名﹕羌活退翳丸白芍藥﹝酒炒﹞一兩三錢當歸身﹝酒炒﹞五錢川芎﹝酒洗﹞三錢防己﹝酒制﹞二錢牡丹皮﹝酒洗﹞三錢柴胡三錢知母﹝鹽水炒﹞三錢熟地黃﹝焙﹞八錢生地黃八錢丹參五錢獨活三錢黃柏﹝酒制﹞五錢五味子三錢寒水石三錢茺蔚子五錢右爲細末﹐煉蜜爲丸﹐桐子大﹐每服三錢﹐空心白滚湯送下。

【注】﹝1﹞瞳神散大者﹐謂瞳神散大﹐風輪反爲窄窄一周﹐其則一周如綫。

﹝2﹞乃邪熱內蒸﹐風气上攻所致﹐亦有因憂思气怒﹐痰火傷寒﹐瘧疾經產敗血等證而成﹐宜用地黃丸。

外科卷下﹨補遺

瞳神縮小歌

條文﹕瞳神縮小如鍼簪﹐勞傷精血損腎肝﹐視不甚昏微隱澀﹐淸腎抑陽黃柏連艸決芩歸生地芍﹐獨活知母枸杞寒。

方劑﹕淸腎抑陽丸方黃柏﹝鹽水制﹞二兩黃連﹝酒炒﹞二兩艸決明﹝炒﹞一兩白茯苓二兩當歸﹝酒洗炒﹞一兩生地黃二兩白芍藥﹝酒炒﹞一兩獨活八錢知母﹝鹽水制﹞二兩枸杞子二兩寒水石﹝另研﹞二兩右爲細末﹐煉蜜爲丸﹐如桐子大﹐每服三錢﹐空心白滚湯送下。

【注】﹝1﹞瞳神縮小者﹐謂瞳神漸漸縮小如簪腳﹐其則如鍼。

﹝2﹞乃淫欲勞傷精血﹐虧損腎﹑肝二經所致。

﹝3﹞其證視物不甚昏﹐惟覺羞明隱澀﹐宜用淸腎抑陽丸﹐壯水以制陽也。

外科卷下﹨刺灸心法要訣

九鍼原始歌

九鍼因何而有名﹐原於天地大數生﹐始於一而終於九﹐天地人時音律星風野九九八十一﹐鍼應其數起黃鐘﹐皮肉筋脈聲陰陽﹐齒气九竅關節通。

【注】﹝1﹞『靈樞﹑九鍼篇』帝曰﹕九鍼焉生﹐何因有名。

﹝2﹞歧伯曰﹕天地之大數也﹐始於一終於九。一法天﹐二法地﹐三法人四法時﹐五法音﹐六法律﹐七法星﹐八法風﹐九法野。

﹝3﹞九鍼者﹐聖人起天地之數﹐始於一而終於九﹐九而九之九九八十一﹐以起黃鐘之數﹐鍼之數應之﹐而人之身形亦應之。

﹝4﹞皮應天﹐肉應地﹐血脈應人﹐筋應時﹐聲應音﹐陰陽應律齒面目應星﹐气應風﹐九竅三百六十五絡應九野﹐此天人相通之道也。

﹝5﹞故一鍼皮﹐二鍼肉﹐三鍼脈﹐四鍼筋﹐五鍼骨﹐六鍼調陰陽﹐七鍼益精八鍼除風﹐九鍼通九竅﹐除三百六十五節气﹐各有所主。

外科卷下﹨刺灸心法要訣

鑱鍼主治法歌

鑱鍼卽今箭頭鍼﹐主刺皮膚邪肉侵﹐毋令深入瀉陽气﹐邪正相安榮衛均。

【注】一曰﹕鑱鍼式圖﹝1﹞經之一曰﹕鑱鍼者﹐取法於巾鍼﹐去末寸半﹐卒銳之長一寸六分。

﹝2﹞鑱者﹐銳也﹔卒者﹐尾也。

﹝3﹞謂此鍼長一寸六分﹐上去末寸半﹐下祗畱一寸之鋒欲淺刺不令深入也。

﹝4﹞鑱鍼卽今箭頭鍼也﹐主刺邪熱病在頭身皮膚之證。

﹝5﹞毋令深入﹐深則有傷陽气。

﹝6﹞故必分許淺淺刺之﹐使邪去而正不傷﹐榮衛得和﹐則病除矣。

外科卷下﹨刺灸心法要訣

員鍼主治法歌

員鍼取法於絮鍼﹐主治邪气侵肉分﹐筩身卵鋒不傷正﹐利導分肉邪自平。

【注】二曰﹕員鍼式圖﹝1﹞經之二曰﹕員鍼者﹐取法於絮鍼﹐筩其身而卵其鋒﹐長一寸六分。

﹝2﹞筩身卵鋒者﹐謂身直如作筩﹐末鋒員如卵銳也。

﹝3﹞員鍼卽絮鍼也﹐主治邪气在分肉之間﹐蓋筩身卵鋒﹐利導分肉能使邪气行而不傷於肌肉之正气也。

外科卷下﹨刺灸心法要訣

鍉鍼主治法歌

鍉鍼之銳如黍粟﹐恐其深入傷肌肉﹐按脈勿陷以致气﹐刺之邪气使獨出。

【注】三曰﹕鍉鍼式圖﹝1﹞經之三曰﹕鍉鍼者﹐取法於黍粟之銳﹐長三寸半。

﹝2﹞黍粟之銳者﹐員而微尖﹐利於用補者也。

﹝3﹞鍉鍼之鋒﹐如黍粟之銳﹐主治邪在脈中。

﹝4﹞不欲深入﹐祗按脈以候气至﹐刺脈中之邪气﹐若使獨出也。

﹝5﹞深按陷至肌肉﹐邪風𨿽出﹐而肌肉之正气必傷矣。

外科卷下﹨刺灸心法要訣

鋒鍼主治法歌

鋒鍼卽今三稜名﹐主刺癅邪時气壅﹐發於經絡痼不解﹐瀉熱出血榮衛通。

【注】四曰﹕鋒鍼式圖﹝1﹞經之四曰﹕鋒鍼者﹐取法於絮鍼﹐刃三隅﹐長一寸六分其上去八分﹐下畱八分。

﹝2﹞刃三隅者﹐蓋直壯而銳﹐可以瀉熱出血也。

﹝3﹞鋒鍼卽今三稜鍼﹐主刺時气溫熱癅邪也。

﹝4﹞凡發於經絡中壅痼不解之病﹐用三稜鍼之鋒利﹐以瀉熱出血使經絡開通﹐榮衛調和﹐而壅痼之疾愈矣。

外科卷下﹨刺灸心法要訣

鈹鍼主治法歌

鈹鍼之鋒末如劍﹐主刺寒熱兩相搏﹐合而爲癰膿已成﹐大膿一瀉實時和。

【注】五曰﹕鈹鍼式圖﹝1﹞經之五曰﹕鈹鍼者﹐取法於劍鋒者﹐廣二分半﹐長四寸。

﹝2﹞其必廣二分半長四寸如劍鋒者﹐取其能開通也。

﹝3﹞鈹鍼之鋒如劍者﹐主刺寒熱相搏﹐或邪气郁於榮衛﹐凝滯不通發爲癰疽﹐其膿已成﹐用此開之﹐以取大膿。

﹝4﹞大膿瀉則陰陽和﹐而癰熱愈矣。

外科卷下﹨刺灸心法要訣

員利鍼主治法歌

員利形尖如氂﹐主治虛邪客於經﹐暴痺走注歷節病﹐刺之經絡實時痛。

【注】六曰﹕員利鍼式圖﹝1﹞經之六曰﹕員利鍼者﹐取法於氂鍼﹐微大其末﹐反小其身長一寸六分。

﹝2﹞其取法於氂者﹐以毛之彊者曰氂﹐用其細健可稍深也。

﹝3﹞員利鍼﹐尖其形如氂﹐員而且銳主治虛邪客於經絡而爲暴痺與走注歷節疼痛等病。

﹝4﹞以此刺之則經絡流通﹐而虛邪自去矣。

外科卷下﹨刺灸心法要訣

毫鍼主治法歌

毫鍼主治虛痺纏﹐養正除邪在徐緩﹐寒熱痛痺浮淺疾﹐靜入徐出邪正安。

【注】七曰﹕毫鍼式圖﹝1﹞經之七曰﹕毫鍼者﹐尖如蚊�喙﹐取法於毫毛﹐長一寸六分。

﹝2﹞其必尖如蚊�喙者﹐取其微細徐緩也。

﹝3﹞毫鍼者﹐因取法於毫毛﹐故名之也。

﹝4﹞主刺邪客經絡﹐而爲痛痺邪气輕淺者也。

﹝5﹞凡正气不足之人﹐用此鍼刺之﹐靜以徐往﹐漸散其邪﹐微以久畱緩養正气﹐則寒邪病痺浮淺之在絡者﹐皆可平也。

外科卷下﹨刺灸心法要訣

長鍼主治法歌

長鍼主治虛邪陽﹐內捨骨解節腠殃﹐欲取深邪除遠痺﹐刺法得宜始可康。

【注】八曰﹕長鍼式圖﹝1﹞經之八曰﹕長鍼者﹐取法於綦鍼﹐長七寸。

﹝2﹞爲其可以取深邪遠痺也。

﹝3﹞長鍼卽今環跳鍼也﹐主虛邪深入﹐內捨於骨﹐解腰脊節腠之間。

﹝4﹞凡欲取深遠疼痛之邪﹐必得身長末鋒之鍼﹐如法以刺之方能使深邪出﹐遠痺解﹐而得安康也。

外科卷下﹨刺灸心法要訣

大鍼主治法歌

大鍼主刺周身病﹐淫邪溢於肌體中﹐爲風爲水關節痺﹐關節一利大气通。

按﹕此九鍼﹐皆本於『靈樞經』中大小﹑長短之法﹐無有異也。

但細玩經中九鍼之用﹐凡所取者﹐皆言有餘之實邪則鍼之不宜於治虛也﹐從可知矣。

【注】九曰﹕大鍼式圖﹝1﹞經之九曰﹕大鍼者﹐取法於鋒鍼﹐其鋒微員﹐長四寸。

﹝2﹞尖形如挺﹐粗而且巨﹐可以瀉通機關也。

﹝3﹞大鍼者﹐卽古人之燔鍼也。

﹝4﹞凡周身淫邪﹐或風或水﹐溢於肌體﹐畱而不能過於關節壅滯爲病者﹐以此刺之﹐使關節利﹐大气通﹐則淫邪壅於經絡風虛腫毒傷於肌體者﹐皆可去也。

外科卷下﹨刺灸心法要訣

行鍼次第手法歌

行鍼手法口訣多﹐撮要編爲十二歌﹐取穴持溫進指攝﹐退搓撚畱搖拔合。

【注】﹝1﹞十二字分次第手法歌訣﹐始自三衢楊繼洲。

﹝2﹞後之諸家﹐口訣𨿽多﹐皆不免於繁雜。

﹝3﹞今撮其要﹐仍編爲十二歌訣﹐庶簡明切當﹐便於後學。

外科卷下﹨刺灸心法要訣

一﹑取穴歌

取穴先將爪切深﹐須教毌外慕其心﹐令彼榮衛無傷礙﹐醫者方堪入妙鍼。

【注】﹝1﹞凡下鍼﹐用左手大指爪甲﹐重切所鍼之穴﹐令气血開教病者心專於內﹐不要外馳﹐然後下鍼﹐使鍼不傷榮衛﹐方堪入妙也。

外科卷下﹨刺灸心法要訣

二﹑持鍼歌

持鍼之士要心雄﹐手如握虎莫放松﹐欲識機關三部奧﹐須將此理再推窮。

【注】﹝1﹞凡下鍼之士﹐須心小力雄﹐以右手持鍼於穴上﹐勢若握虎﹐不敢放松著力旋插﹐直至應止之處﹐吸气三口﹐然後提鍼﹐徐徐而用。

﹝2﹞凡機關三才奧理﹐欲識於心而行於鍼者﹐須將此再三推窮可也。

外科卷下﹨刺灸心法要訣

三﹑溫鍼歌

溫鍼之理最爲良﹐口內溫和審穴方﹐母令冷熱相爭搏﹐榮衛宣通始安祥。

【注】﹝1﹞凡下鍼﹐必先將所用之鍼﹐入於口中﹐使之溫熱﹐審定穴所方可與刺。

﹝2﹞勿令冷熱相爭﹐庶血气調和﹐而得安祥也。

外科卷下﹨刺灸心法要訣

四﹑進鍼歌

進鍼理法取關機﹐失經失穴最不宜﹐陽經取陷陰經脈﹐三思已定鍼之愈。

【注】﹝1﹞凡下鍼﹐要病人神气定﹐息數勻﹐醫者亦如之﹐關機最密切勿太忙﹐須細審經絡穴所在何部分﹐不可輕施其鍼失於經絡穴所也。

﹝2﹞如在陽部﹐必取筋骨間陷下之處﹐則不傷於筋骨﹔如在陰分�腘之內動脈相應間﹐則以爪重切經絡少待片時﹐方可進鍼﹐而不傷於榮衛。

﹝3﹞又必三思已定﹐然後下鍼﹐病可愈矣。

外科卷下﹨刺灸心法要訣

五﹑指循歌

部分經絡要指循﹐只爲鍼頭不緊沈﹐推則行之引則止﹐調和血气使來臨。

【注】﹝1﹞凡下鍼﹐若气不至﹐用指於所屬部分經絡之路上下﹑左右推而行之﹐引而止之﹐往來循之﹐使气血上下均勻鍼下自然气至沈緊﹐得气卽瀉之意也。

外科卷下﹨刺灸心法要訣

六﹑攝法歌

攝法原因气滯經﹐大指爪甲切莫輕﹐以指攝鍼待气至﹐邪气流行鍼自輕。

【注】﹝1﹞凡攝鍼者﹐因鍼下邪气滯澀不行也﹐隨經絡上下﹐用大指爪甲重切之使正气流行﹐則邪气不能滯澀﹐而鍼下自覺活動矣。

外科卷下﹨刺灸心法要訣

七﹑退鍼歌

退鍼手法理要和﹐三才訣內總玄機﹐一部六數三吸气﹐須臾疾病自然愈。

【注】﹝1﹞凡退鍼﹐全在手法﹐三才之內﹐皆有要訣元機﹐不可不知。

﹝2﹞如欲退鍼﹐必須緩緩而出﹐自地部退至人部﹐再漸退至天部俱用少陰之六數瀉之﹐每一部六數﹐須要少停﹐三部共行三六一十八數令病人吸气三口﹐隨吸隨提﹐徐徐退至天部﹐其疾病自然除矣。

外科卷下﹨刺灸心法要訣

八﹑搓鍼歌

搓鍼瀉气最爲奇﹐气至鍼纏莫就移﹐渾如搓綫攸攸轉﹐急則纏鍼肉不離。

【注】﹝1﹞搓鍼者﹐凡進﹑退﹑搓﹑撚﹐皆催其气以至瀉邪气也如覺鍼下气緊﹐切勿就移﹐須用瀉法﹐但微微動轉﹐如搓綫之狀若轉之太緊﹐必至肉纏鍼頭﹐邪气滯澀﹐而不能除矣。

外科卷下﹨刺灸心法要訣

九﹑撚鍼歌

撚鍼指法不相同﹐一般在手兩般功﹐內外轉移行上下﹐助正伏邪疾自輕。

【注】﹝1﹞凡撚鍼時﹐𨿽一般在手﹐而指法不同﹐故功有兩般也。

﹝2﹞如欲治上﹐則大指向外撚﹐外撚者令其气向上也﹔如欲治下﹐則大指向內撚﹐內撚者令其气至下也。

﹝3﹞內撚爲之補﹐外撚爲之瀉。

﹝4﹞如經絡向下者﹐轉鍼頭逆之則爲迎也﹔經絡向上者﹐移鍼頭順之則爲隨也。

﹝5﹞指法得宜﹐則正气自復﹐而邪气自退矣。

外科卷下﹨刺灸心法要訣

十﹑畱鍼歌

畱鍼取气候沈浮﹐出入徐徐必逗畱﹐能令榮衛縱橫散﹐巧妙元機在指頭。

【注】﹝1﹞畱鍼者﹐凡出鍼至於天部﹐入鍼至於地區﹐須在皮膚肌肉間徐徐容畱令榮衛宣散方可出鍼入鍼。

﹝2﹞若出鍼太急﹐則血隨鍼出﹐反傷榮衛﹐其巧妙元機﹐全在指頭也。

外科卷下﹨刺灸心法要訣

十一﹑搖鍼歌

搖鍼三部皆六搖﹐根據次推排在指梢﹐孔穴大開無窒礙﹐邪气退除病自消。

【注】﹝1﹞搖鍼者﹐如出鍼三部欲瀉之際﹐每一部搖二﹑三搖多者不過六搖而已。

﹝2﹞以指撚鍼﹐如扶人頭搖之之狀﹐使孔穴開大﹐無有窒礙庶邪气退除而病愈矣。

外科卷下﹨刺灸心法要訣

十二﹑拔鍼歌

拔鍼之時切勿忙﹐閉門存神要精詳﹐不沈不緊求鍼尾﹐此訣須當韞錦囊。

【注】﹝1﹞凡鍼畢拔鍼﹐最要精詳﹐不可輕率忙亂也。

﹝2﹞如欲出鍼﹐須待鍼下气緩﹐不沈不緊﹐覺輕功滑快方以右指撚住鍼尾﹐以左手大指按其鍼穴﹐及穴外之皮令鍼穴門戶不開﹐神气內存﹐然後拔鍼﹐庶不至於出血。

﹝3﹞此鍼家要訣﹐須當韞於錦囊也。

外科卷下﹨刺灸心法要訣

行鍼分寸法歌

行鍼分寸中指傳﹐屈指中節兩紋尖﹐男左女右童稚一﹐長短肥瘦審經權。

【注】﹝1﹞行鍼取分寸法﹐以同身寸法爲準﹐男左手﹐女右手﹐以中指第二節

屈指兩紋尖﹐相去爲一寸﹐童稚亦如之。

﹝2﹞𨿽人身有長短﹐體有肥瘦﹐入鍼之分數不一﹐而身形之長者其指節亦長﹐身形短者﹐其指節亦短但隨其長短﹐以取分寸﹐則自準矣。

﹝3﹞肥人肌肉肥厚﹐血气充滿﹐宜刺三分半﹔瘦人肌肉瘦薄﹐血气末盛宜刺二分。

﹝4﹞然𨿽如此﹐猶當有經有權﹐不可執一而論﹐如遇不肥不瘦之人祗在二﹑三分之間﹐酌量取之可也﹝圖一﹞。

外科卷下﹨刺灸心法要訣

十二經井滎兪經合原刺淺深歌

出井流滎注爲兪﹐行經入合髒兪原﹐春宜鍼滎夏鍼兪﹐秋宜鍼合冬井間髒病鍼兪府病合﹐臟腑有病皆鍼原。凡諸井穴肌肉淺﹐不宜深鍼自古傳。

【注】﹝1﹞井﹑滎﹑兪﹑經﹑合﹑原﹐十二經穴名也。

﹝2﹞手足陽經有原穴﹐手足陰經無原穴﹐陰之兪穴﹐卽陰之原穴也。

﹝3﹞所出爲井﹐井者如水之出也﹔所流爲滎﹐滎者如水之流也﹔所注爲兪﹐兪者如水之注也﹔所行爲經﹐經者如水之行也﹔所入爲合﹐合者如水之會也﹔原者如水之源也。

﹝4﹞夫春鍼滎者﹐取絡脈在分肉間﹐刺之淺者也﹔夏鍼兪者﹐取孫絡在肌肉皮膚之上也﹔秋鍼合者﹐亦取絡脈在分肉間﹐故如春時之所刺﹔冬鍼井者﹐取絡脈孫絡之下﹐比他時所刺﹐則深而畱之以冬气入髒故也。

﹝5﹞經原之原﹐手足陰陽之經。

﹝6﹞諸病皆宜刺入﹐但所刺有深有淺﹐不能枚舉﹐此四時鍼刺之大旨自古相傳者也。

外科卷下﹨刺灸心法要訣

五臟井滎兪經合歌

太陰肺脈井少商﹐魚際之穴號滎鄕﹐太淵一穴名爲兪﹐經渠經合尺澤當。

太陰脾井隱白穴﹐流於大都滎來接﹐太白爲兪經商丘﹐陰陵泉與合爲穴。

少陰心脈井少衝﹐尋至少腑卽名滎﹐神門一穴爲兪穴﹐經合靈道少海眞。

少陰腎脈井湧泉﹐然谷爲滎本天然﹐太溪爲兪經復澑﹐陰谷爲合踝前旋。

厥陰心包井中衝﹐掌中勞宮卽爲滎﹐大陵穴取名爲兪﹐間使經合曲澤終。

厥陰肝脈井大惇﹐行間之穴便爲滎﹐太衝之處爲兪穴﹐經合中封曲泉名。

外科卷下﹨刺灸心法要訣

六腑井滎兪原經合歌

陽明大腸井商陽﹐二間爲滎兪三間﹐合谷原經陽溪取﹐曲池爲合正相當。

陽明胃脈井厲兌﹐內庭爲滎須要會﹐陷谷名兪衝陽原﹐經合解溪三里位。

太陽小腸井少澤﹐流於前谷爲滎穴﹐後溪爲兪原腕谷﹐經合陽谷小海歇。

太陽膀胱井至陰﹐通谷爲滎亦穴名﹐束骨爲兪原京骨﹐昆侖爲經合委中。

少陽三焦井關衝﹐尋至液門號爲滎﹐兪元中渚陽池取﹐經合支溝天井中。

少陽膽脈井竅陰﹐俠溪爲滎是穴名﹐兪原臨泣丘墟穴﹐經歸陽輔合陽陵。

外科卷下﹨刺灸心法要訣

十二經表裏原絡總歌

臟腑有病均宜刺﹐原絡表裏相隨看﹐肺原太淵大偏歷﹐大腸合谷列缺端脾原太白胃丰隆﹐胃脾衝陽公孫間﹐心原神門小支正﹐小心腕骨通裏邊腎原太溪傍飛陽﹐膀腎京骨大鐘班﹐三焦陽池包內關﹐包原大陸焦外關膽原丘墟肝蠡溝﹐肝膽太衝光明閒。

【注】﹝1﹞凡臟腑有病﹐均可以刺以﹐卽『難經』云﹕五臟六腑有病皆取其原者是也。

﹝2﹞蓋各經有所主之病﹐必隨其各經表裏﹐先主後客並刺之。

﹝3﹞主者原穴也﹐客者絡穴也。

﹝4﹞如手太陰肺經病﹐可刺本經表之原穴﹐卽太淵穴也復刺大腸表之絡穴﹐卽偏歷穴也﹔手陽明大腸經病﹐可刺本經表之原穴﹐卽合谷穴也復刺肺經裏之絡穴﹐卽列缺穴也﹔足太陰脾經病﹐可刺本經裏之原穴﹐卽太白穴也復刺胃經表之絡穴﹐卽丰隆穴也﹔足陽明胃經病﹐可刺本經表之原穴﹐卽衝陽穴也復刺脾經裏之絡穴﹐卽公孫穴也﹔手少陰心經病﹐可刺本經裏之原穴﹐卽神門穴也復刺小腸經表之絡穴﹐卽支正穴也手太陽小腸經病﹐可刺本經表之原穴﹐卽腕骨穴也復刺心經裏之絡穴﹐卽通裏穴也﹔足少陰腎經病﹐可刺本經裏之原穴﹐卽太溪穴也復刺膀胱經表之絡穴﹐卽飛揚穴也﹔足太陽膀胱經病﹐可刺本經表之原穴﹐卽京骨穴也復刺腎經裏之絡穴﹐卽大鐘穴也﹔手少陽三焦經病﹐可刺本經表之原穴﹐卽陽池穴也復刺心包絡經表之絡穴﹐卽內關穴也﹔手厥陰心包絡經病﹐可刺本經裏之原穴﹐卽大陵穴也復刺三焦經表之絡穴﹐卽外關穴也﹔足少陽膽經病﹐可刺本經表之原穴﹐卽丘墟穴也復刺肝經裏之絡穴﹐卽蠡溝穴也﹔足厥陰肝經病﹐可刺本經裏之原穴﹐卽太衝穴也復刺膽經表之絡穴﹐卽光明穴也。

﹝5﹞此十二經主病之原穴爲主﹐絡穴爲客﹐隨表隨裏之刺法也。

外科卷下﹨刺灸心法要訣

肺經表裏原絡穴主治歌

肺經原絡應刺病﹐胸脹溏瀉小便頻﹐灑翕寒熱咳喘短﹐木痛皮膚肩缺盆。

【注】﹝1﹞肺經裏之穴原太淵﹐大腸表之絡穴偏歷﹐二穴應刺之證卽﹕胸脹﹑溏瀉﹑小便頻數﹐灑灑惡寒﹐翕翕發熱﹐咳嗽﹐喘促﹐短气皮膚﹐肩背﹐缺背﹐缺盆麻木疼痛﹐皆肺﹑大腸經病也﹝圖二﹞。

外科卷下﹨刺灸心法要訣

大腸經表裏原絡穴主治歌

大腸原絡應刺病﹐大﹝大指﹞次﹝次指﹞不用肩臂疼﹐气滿皮膚木不仁面頰�腫耳聾鳴。

【注】﹝1﹞大腸表之原穴合谷﹐肺經裏之絡穴列缺﹐二穴應刺之證卽﹕手之大指次指不用﹐肩臂疼痛﹐皮膚麻木不仁﹐面頰�腫耳鳴﹐耳聾﹐皆大腸﹑肺經病也﹝圖三﹞。

外科卷下﹨刺灸心法要訣

脾經表裏原絡穴主治歌

脾經原絡應刺病﹐重倦面黃舌彊疼﹐腹滿時痛吐或瀉﹐善饑不食脾病明。

【注】﹝1﹞脾經裏之原穴太白﹐胃經表之絡穴丰隆﹐二穴應刺之證卽﹕身重﹐倦怠﹐面黃﹐舌彊而疼﹐腹滿時時作痛﹐或吐﹑或瀉善饑而不欲食﹐皆脾胃經病也﹝圖四﹞。

外科卷下﹨刺灸心法要訣

胃經表裏原絡穴主治歌

胃經原絡應刺病﹐項膺股胻足跗疼﹐狂妄髙歌衣走﹐惡聞煙火木音驚。

【注】﹝1﹞胃經表之原穴衝陽﹐脾經裏之絡穴公孫﹐二穴應刺之證卽﹕項﹑頸﹑胸﹑膺﹑胯﹑股﹑脛﹑胻﹑足跗疼痛﹐發狂妄言髙歌棄衣而走﹐惡煙火﹐聞木音卽驚﹐皆胃﹑脾經病也﹝圖五﹞。

外科卷下﹨刺灸心法要訣

心經表裏原絡穴主治歌

心經絡應刺病﹐消渴背腹引腰疼﹐眩僕咳吐下泄气﹐熱煩好笑善忘驚。

【注】﹝1﹞心經裏之原穴神門﹐小腸表之絡穴支正﹐二穴應刺之證﹕飲水卽消背腹引腰作痛﹐眩暈僕倒﹐上咳吐﹐下泄气﹐熱而心煩﹐好笑善忘多驚﹐皆心與小腸經病也﹝圖六﹞

外科卷下﹨刺灸心法要訣

小腸經表裏原絡穴主治歌

小腸原絡應刺病﹐顴頷耳腫苦寒熱﹐肩臑肘臂內外廉﹐痛不能轉腰似折。

【注】﹝1﹞小腸表之原穴腕骨﹐心經裏之絡穴通裏﹐二穴應刺之證卽﹕顴頷耳腫﹐苦寒熱﹐肩﹑臑﹑肘﹑臂內外側痛﹐不能轉動腰痛似折﹐皆小腸﹐心經病也﹝圖七﹞。

外科卷下﹨刺灸心法要訣

腎經表裏原絡穴主治歌

腎經原絡應刺病﹐大小腹痛大便難﹐臍下气逆脊背痛﹐唾血渴熱兩足寒。

【注】﹝1﹞腎經裏之原穴太溪﹐膀胱表之絡穴飛揚﹐二穴應刺之證卽﹕大腹少腹脊背疼痛﹐大便結燥﹐臍下气逆上衝﹐口渴吐血兩足寒冷﹐皆腎﹑膀胱經病也﹝見圖八﹞。

外科卷下﹨刺灸心法要訣

膀胱經表裏原絡穴主治歌

膀胱原絡應刺病﹐目脫激出頭項疼﹐臍突大小腹脹痛﹐按之尿難溲血膿。

【注】﹝1﹞膀胱表之原穴京骨﹐腎經裏之絡穴大鐘﹐二穴應刺之證卽﹕目胞脫陷淚出﹐頭項疼痛﹐臍突大腹少腹脹痛﹐按之其尿難出而溲血膿﹐皆膀胱﹐腎經病也﹝圖九﹞。

外科卷下﹨刺灸心法要訣

三焦經表裏原絡穴主治歌

三焦原絡應刺病﹐小指次指如廢同﹐目眥耳後喉腫痛﹐自汗肩臑內外疼。

【注】﹝1﹞三焦表之原穴陽池﹐心包裏之絡穴內關﹐二穴應刺之證卽﹕手之小指次指如廢而不能用﹐目眥﹑耳後﹑咽喉腫痛﹐自汗肩臑內外側疼﹐皆三焦﹑包絡經病也﹝見圖一○﹞。

外科卷下﹨刺灸心法要訣

心包絡經表裏原絡穴主治歌

心包原絡應刺病﹐面紅目赤笑不休﹐心中動熱掌中熱﹐胸腋臂手痛中求。

【注】﹝1﹞心包裏之原穴大陵﹐三焦表之絡穴外關﹐二穴應刺之證卽﹕面紅目赤﹐好笑不休﹐心中動悸﹐內熱﹐手心熱﹐胸腋與臂手疼痛皆心包絡﹑三焦經病也﹝圖十一﹞。

外科卷下﹨刺灸心法要訣

膽經表裏原絡主治歌

膽經原絡應刺病﹐口苦胸脇痛不寧﹐髀膝外踝諸節痛﹐太息馬刀俠癅癭。

【注】﹝1﹞膽經表之原穴丘墟﹐肝經裏之絡穴蠡溝﹐二穴應刺之證卽﹕口苦﹐胸﹑脇﹑脾﹑膝﹑外踝諸節疼痛﹐太息﹐馬刀癭癅皆膽﹑肝經病也﹝見圖十二﹞

外科卷下﹨刺灸心法要訣

肝經表裏原絡穴主治歌

肝經原絡應刺病﹐頭痛頰腫脇疝疼﹐婦人少腹胞中痛﹐便難溲淋怒色靑。

【注】﹝1﹞肝經裏之原穴太衝﹐膽經表之絡穴光明﹐二穴應刺之證卽﹕頭痛﹐頰腫﹐脇疝疼痛﹐婦人少腹胞疼痛﹐大便難﹐小便淋好怒色靑﹐皆肝﹑膽經病也﹝圖十三﹞。

外科卷下﹨刺灸心法要訣

八脈交會八穴歌

公孫衝脈胃心胸﹐內關陰維下總同﹐臨泣膽經連帶脈﹐陽維目銳外關逢後溪督脈內眥頸﹐申脈陽蹺絡亦通﹐列缺任脈行肺系﹐陰蹺照海膈喉嚨。

【注】﹝1﹞公孫二穴﹐是足太陰脾經穴也﹐通於衝脈﹔內關二穴﹐此二穴是手厥陰心包絡穴也。

四穴通於陰維脈。

四經會合循行之處﹐在胃心胸之間﹐故主治胃與心﹑胸之病也。

﹝2﹞臨泣二穴﹐是足少陽膽經穴也﹐通於帶脈﹔外關二穴﹐此二穴是手少陰三焦經穴也。

四穴通於陽維脈。

四經會合聯系之處﹐在於目銳眥﹑耳後﹑頰﹑頸﹑肩之時故主治目銳眥﹑耳後﹑頰﹑頸﹑肩之病也。

﹝3﹞後溪二穴﹐是手太陽小腸經穴也﹐通於督脈﹔申脈二穴﹐此二穴是足太陽膀胱經穴也。

四穴通於陽蹺脈。

四經會合別絡之處在於目內眥﹑頸﹑項﹑耳﹑肩﹑膊﹑小腸﹑膀胱之間故主治目內眥﹑頸﹑項﹑耳﹑肩﹑膊﹑小腸﹑膀胱之病也。

﹝4﹞列缺二穴﹐是手太陰肺經穴也﹐通於任脈﹔照海二穴﹐此二穴是足少陰腎經穴也﹐四穴通於陰蹺脈。

四經會合系絡之處﹐在於肺系﹑咽喉﹑胸膈之間故主治肺系﹑咽喉﹑胸膈之病也。

外科卷下﹨刺灸心法要訣

衝脈公孫穴主治歌

九種心疼病不寧﹐結胸翻胃食難停﹐酒食積聚腸鳴見﹐水食气疾膈臍疼腹痛脇脹胸膈滿﹐瘧疾腸風大便紅﹐胎衣不下血迷心﹐急刺公孫穴自靈。

【注】﹝1﹞九種心疼者﹕曰飲﹑曰食﹑曰風﹑曰冷﹑曰熱﹑曰悸﹑曰虫﹑曰注﹑曰去來補。

﹝2﹞結胸者﹐胸滿硬痛也。

﹝3﹞翻胃者﹐朝食暮吐﹐食難停畱也。

﹝4﹞傷酒﹐傷食﹑積滯﹐腸胃雷鳴﹐水食﹐气疾﹐膈間臍腹疼痛兩脇作脹﹐胸膈滿悶﹐瘧疾腸風﹐大便下血﹐以及婦人胞衣不下瘀血上攻迷心﹐皆宜刺此公孫穴﹐則立應也﹝圖十四﹞。

外科卷下﹨刺灸心法要訣

陰維內關穴主治歌

中滿心胸多痞脹﹐腸鳴泄瀉及脫肛﹐食難下膈傷於酒﹐積塊堅硬橫脇旁婦女脇疼並心痛﹐裏急腹痛勢難當﹐傷寒不解結胸病﹐瘧疾內關可獨當。

【注】﹝1﹞中滿心胸痞脹﹐謂腹滿胸痞脹不通快也。

﹝2﹞腸鳴泄瀉﹐謂暴瀉脫肛也。

﹝3﹞食難下膈傷於酒者﹐謂嘔吐食不能下﹐或因酒傷也。

﹝4﹞積塊堅硬﹐橫衝於脇﹐婦女心脇疼痛﹐裏急脹痛﹐傷寒結胸硬痛瘧疾﹐裏實等病﹐皆刺內關﹐無不愈矣﹝圖十五﹞。

外科卷下﹨刺灸心法要訣

帶脈臨泣穴主治歌

中風手足舉動難﹐麻痛發熱筋拘攣﹐頭風腫痛連�項﹐眼赤而疼合頭眩齒痛耳聾咽腫證﹐遊風搔癢筋牽纏﹐腿疼脇脹肋肢痛﹐鍼入臨泣病可痊。

【注】﹝1﹞中風手足舉動難﹐謂手足不隨也。

﹝2﹞若疼痛麻木拘攣﹐兼發熱者﹐風熱也。

﹝3﹞頭風旋暈及腫痛連�﹑項﹑目﹑牙齒﹑兩耳﹑咽喉皆赤腫痛遊風搔癢﹐筋脈牽引﹐腰﹑脇﹑四肢與肋疼痛等證﹐皆宜刺此臨泣穴立時有奇功也﹝見圖十六﹞。

外科卷下﹨刺灸心法要訣

陽維外關穴主治歌

肢節腫疼與膝冷﹐四肢不遂合頭風﹐背胯內外筋骨痛﹐頭項眉稜病不寧手足熱麻夜盜汗﹐破傷跟腫目睛紅﹐傷寒自汗烘烘熱﹐惟有外關鍼極靈。

【注】﹝1﹞四肢骨腫痛﹐兩膝痺冷﹐手足不遂﹐偏正頭風﹐脊背﹑腰胯﹑筋骨﹑頭項﹑眉稜疼痛﹐手足發熱麻木﹐夜間盜汗﹐及破傷遊風腳跟腫痛﹐兩眼赤紅﹐傷寒陽明自汗﹐蒸熱烘烘﹐皆宜刺外關穴。

其病立已﹝圖十七﹞。

外科卷下﹨刺灸心法要訣

督脈後溪穴主治歌

手足拘攣戰掉眩﹐中風不語並癲癇﹐頭疼眼腫漣漣淚﹐背腰腿膝痛綿綿項彊傷寒病不解﹐牙齒�腫喉病難﹐手足麻木破傷風﹐盜汗後溪穴先砭。

【注】﹝1﹞手足拘攣者﹐屈伸難也。

﹝2﹞戰掉者﹐手足顫搖不能握也。

﹝3﹞眩者﹐暈也。

﹝4﹞中風卒然昏僕﹐不能語言﹐癲癇不省人事﹐瘛瘲抽掣頭痛及暴發火眼﹐熱淚常流﹐行痺﹐腿﹑腿﹑背﹑腰周節身疼痛項彊﹐傷寒﹐感冒﹐汗不出﹐不能解﹐上下牙齒﹑�﹑齦﹑咽﹑喉腫疼手足麻木不仁﹐破傷受風﹐寢汗等證先砭後溪穴﹐開通脈道﹐無不愈矣﹝圖十八﹞。

外科卷下﹨刺灸心法要訣

陽蹺申脈穴主治歌

腰背脊彊足踝風﹐惡風自汗或頭痛﹐手足麻攣臂間冷﹐雷頭赤目眉稜痛吹乳耳聾鼻﹖血﹐癲�肢節苦煩疼﹐徧身腫滿汗淋漓﹐申脈先鍼有奇功。

【注】﹝1﹞腰背脊彊﹐不能俯仰也。

﹝2﹞足內踝紅腫﹐名繞踝風也。

﹝3﹞足外踝紅腫﹐名穿踝風也。

﹝4﹞惡風自汗與雷頭風痛﹐暴發火眼﹐眉稜骨痛﹐手足麻木拘攣﹐臂冷及婦人吹乳﹐乳房紅腫﹝未產者名內吹﹐已產者名外吹也﹞耳聾鼻衄﹐癲癇抽搐﹐肢節煩疼﹐徧身腫滿﹐頭汗淋漓等證此皆風熱痰飲﹐流注攻衝爲病﹐並宜先鍼申脈﹐立時有功﹝圖十九﹞。

外科卷下﹨刺灸心法要訣

任脈列缺穴主治歌

痔瘡肛腫泄痢纏﹐吐紅溺血嗽咳痰﹐牙疼喉腫小便澀﹐心胸腹疼噎咽難產後發彊不能語﹐腰痛血疾臍腹寒﹐死胎不上攻膈﹐列缺一刺病乃痊。

【注】﹝1﹞內痔肛腫﹐泄痢赤白﹐咳痰唾血﹑溺血﹐及牙齦咽喉腫痛小便赤澀艱難﹐心胸腹痛﹐噎咽不快﹐產後敗血﹐上干心气身發彊直﹐不能言語﹔或瘀滯至腰痛﹐臍腹間寒﹐子死腹中胎衣不下﹐上攻膈塞﹐並刺列缺﹐其證必痊﹝圖二十﹞。

外科卷下﹨刺灸心法要訣

陰蹺照海穴主治歌

喉閉淋澀與胸腫﹐膀胱气痛並腸鳴﹐食黃酒積臍腹痛﹐嘔瀉胃翻及乳癰便燥難產血昏迷﹐積塊腸風下便紅﹐膈中不快梅核气﹐格主照海鍼有靈。

【注】﹝1﹞上焦火盛﹐咽喉閉塞不通﹐下焦熱結﹐膀胱气痛﹐小便淋澀胸中腫痛﹔或食積酒積﹐內蓄傷脾﹐發黃﹔或臍腹痛﹔或嘔瀉﹐胃翻吐食﹐乳癰﹐大便燥結﹐及婦人生產艱難瘀血塊痛﹐昏迷﹐腸風下血不已﹔或隔中之气﹐怏怏不快如梅核气格塞咽喉之間﹐咯之不出﹐咽之不下等疾急刺照海穴﹐則諸證自散﹝圖二十一﹞。

外科卷下﹨刺灸心法要訣

手足十二經所屬歌

五臟六腑共包絡﹐手足所屬三陰陽﹐太陰足脾手肺臟﹐陽明足胃手大腸少陰足腎手心臟﹐太陽足膀手小腸﹐厥陰足肝手包絡﹐少陰足膽手焦當。

【注】﹝1﹞五臟﹕心﹑肝﹑脾﹑肺﹑腎﹐六腑﹕膽﹑胃﹑大腸﹑小腸﹑膀胱﹑三焦﹐共包絡分屬手足三陰三陽﹐爲十二經也。

﹝2﹞如肺手太陰﹐心手少陰﹐心包絡手厥陰﹐手之三陰也﹔手太陽小腸手陽明大腸﹐手少陽三焦﹐手之三陽也﹔足太陽膀胱﹐足陽明胃足少陽膽﹐足之三陽也﹔足太陰脾﹐足少陰腎﹐足厥陰肝足之三陰也。

外科卷下﹨刺灸心法要訣

天干十二經表裏歌

甲膽乙肝丙小腸﹐丁心戊胃己脾鄕﹐庚屬大腸辛屬肺﹐壬屬膀胱癸腎臟三焦陽腑須歸丙﹐包絡從陰丁火旁﹐陽幹爲表陰漧裏﹐臟腑表裏配陰陽。

按﹕舊云﹕三焦亦向壬中寄﹐包絡同歸八癸方。

夫三焦爲決瀆之官﹐猶可言壬﹐而包絡附於心主﹐烏可云癸﹖況二髒表裏﹐皆相火也﹐故攺正之。

【注】﹝1﹞甲﹑丙﹑戊﹑庚﹑壬陽幹也﹐乙﹑丁﹑己﹑辛﹑癸陰漧也。

﹝2﹞陽幹爲表爲腑﹐陰漧爲裏爲髒﹐故曰﹕臟腑表裏配陰陽也。

外科卷下﹨刺灸心法要訣

地支十二經流注歌

每日寅時從肺起﹐卯時入大腸經﹐辰胃已脾午心火﹐未時應注小腸經申屬膀胱酉屬腎﹐戍走包絡亥焦宮﹐子膽丑肝寅又肺﹐十二經脈周環行。

【注】﹝1﹞人有十二經﹐晝夜有十二時﹐每一經主一時。

﹝2﹞先從寅時入肺起﹐卯入於大腸﹐辰入於胃﹐已入於脾﹐午入於心未入於小腸﹐申入於膀胱﹐酉入於腎﹐戌入於包絡﹐亥入於三焦子入於膽﹐醜入於肝﹐至於寅時﹐則又從肺起﹐此十二經與十二時相循環而行者也。

外科卷下﹨刺灸心法要訣

十二經相傳次序歌

肺大胃脾心小腸﹐膀腎包焦膽肝續﹐手陰髒手陽手頭﹐足陰足腹陽頭足。

【注】﹝1﹞人身正脈﹐十有二經﹐每於平旦寅時﹐營气始於中焦上注於手太陰肺經﹐自胸中而出於中府﹐至於少商以次行於手陽明大腸等十二經﹐終於足厥陰肝經而復始於太陰肺經也。

﹝2﹞凡手之三陰﹐從髒走手﹔手之三陽﹐從手走頭﹔足之三陰﹐從足走腹﹔足之三陽﹐從頭走足。

﹝3﹞周流不息﹐循環無端也。

外科卷下﹨刺灸心法要訣

十二經起止歌

肺起中府止少商﹐大腸商陽止迎香﹐胃起承泣終厲兌﹐脾起隱白大包鄕。

心起極泉少衝止﹐小腸少澤止聽宮﹐膀胱睛明止至陰﹐腎起湧泉兪腑終包絡天池中衝止﹐三焦關衝止竹空﹐膽瞳子�止竅陰﹐肝起大惇止期門。

外科卷下﹨刺灸心法要訣

十二經穴周流歌

中府爲初注少商﹐少商別絡注商陽﹐商陽復向迎香走﹐香接頭維至庫房維下降兮趨厲兌﹐兌傳隱白至胸鄕﹐隱白上升達大包﹐大包仍續極泉場泉貫少衝心部井﹐少澤相連卽小腸﹐澤會聽宮睛明分﹐睛明下造至陰彊至陰斜出湧泉底﹐泉穴還歸腧腑臟﹐腧腑天池橫絡截﹐池出中衝心主張中衝並與關沖合﹐關衝宛轉絲竹傍﹐絲竹更貫胴窌穴﹐瞳窌下入竅陰方竅陰橫亙大惇井﹐惇上期門肝脈當﹐期門厲徧還中府﹐經絡周流仔細詳。

外科卷下﹨刺灸心法要訣

十二經气血多少歌

多气多血惟陽明﹐少气太陽厥陰同﹐二少太陰常少血﹐六經气血要分明。

【注】﹝1﹞手陽明大腸﹑足陽明胃﹐此二經多气多血之經也﹔三焦﹑膽﹑腎﹑心﹑脾﹑肺﹐六經多气少血也﹔心包絡﹑膀胱﹑小腸﹑肝﹐此四經乃多血少气也。

外科卷下﹨刺灸心法要訣

周身名位骨度

頭

【注】﹝1﹞頭者﹐人之首也。凡物獨出之首﹐皆名曰頭。

腦

【注】﹝1﹞頭者﹐頭骨之髓也。俗名腦子顚

【注】﹝1﹞顚者﹐頭頂也。顚頂之骨﹐俗名天靈蓋。

囟

【注】﹝1﹞囟者﹐顚前之頭骨也。身兒初生未闔名曰囟門﹐已闔名曰囟骨卽天靈蓋後合之骨。

面

【注】﹝1﹞凡前曰面﹐凡後曰背﹐居頭之前﹐故曰面也。

顏

【注】﹝1﹞顏者﹐眉目間名也。

額顱

【注】﹝1﹞前額髮際之下﹐兩眉之上﹐名曰額。一曰顙者﹐亦額之謂也。

頭角

【注】﹝1﹞額兩旁稜處之骨也。

鬢骨

【注】﹝1﹞卽兩太陽之骨也。

目

【注】﹝1﹞目者﹐司視之竅也。

目胞

【注】﹝1﹞目胞者﹐一名目窠﹐一名目裹﹐卽上下兩目外衛之胞也。

目綱

【注】﹝1﹞目綱者﹐卽上﹑下目胞之兩瞼邊﹐又名曰睫﹐司目之開闔也。

目內眥

【注】﹝1﹞目內眥者﹐乃近鼻之內眼角﹐以其大而圓﹐故又名大眥也。

目外眥

【注】﹝1﹞目外眥者﹐乃近鬢前之眼角也。以其小而尖﹐故稱目銳眥也。

目珠

【注】﹝1﹞目珠者﹐目睛之俗名也。

目系

【注】﹝1﹞目系者﹐目睛入腦之系也。

目眶骨

【注】﹝1﹞目眶者﹐目窠四圍之骨也。上曰眉稜骨﹐下卽�骨�骨之外卽顴骨。�

【注】﹝1﹞目下之眶骨﹐顴骨內下連上牙牀者也。

頞

【注】﹝1﹞頞者﹐鼻梁卽山根也。

鼻

【注】﹝1﹞鼻者﹐司臭之竅也。兩孔之界骨﹐名曰鼻柱﹔下至鼻之盡處﹐名曰準頭。

頄

【注】﹝1﹞頄者﹐�內鼻旁間﹐近生門牙之骨也。

顴

【注】﹝1﹞顴者﹐面兩旁之髙起大骨也。

顑

【注】﹝1﹞顑者。俗呼爲腮﹐口旁頰前肉之空軟處也。

耳

【注】﹝1﹞耳者﹐司聽之竅也。

蔽

【注】﹝1﹞蔽者﹐耳門也。

耳郭

【注】﹝1﹞耳郭者﹐耳輪也。

頰

【注】﹝1﹞頰﹐耳前顴側面兩旁之稱也。

曲頰

【注】﹝1﹞曲頰者﹐頰之骨也。曲如環形﹐受頰車骨尾之者也。

頰車

【注】﹝1﹞頰車者﹐下牙牀骨也。總載諸齒﹐能咀食物﹐故名頰車。

人中

【注】﹝1﹞人中者﹐鼻柱之下﹐唇之上﹐穴名水溝。

口

【注】﹝1﹞口者﹐司言食之竅也。

唇

【注】﹝1﹞唇者﹐口端也。

吻

【注】﹝1﹞吻者﹐口之四周也。

頤

【注】﹝1﹞頤者﹐口角後顑之下也。

頦

【注】﹝1﹞頦者﹐口之下唇至未之處﹐俗名下把殼也。

頷

【注】﹝1﹞頷者﹐頦下結喉上﹐兩側肉之空軟處也。

齒

【注】﹝1﹞齒者﹐口齗所生之骨也﹐俗名曰牙。

有門牙﹑虎牙﹑槽牙﹑上下盡根牙之別。

舌

【注】﹝1﹞舌者﹐司味之竅也。

舌本

【注】﹝1﹞舌本者﹐舌之根也。

頏顙

【注】﹝1﹞頏顙者﹐口內之上二孔﹐司分气之竅也。

懸壅垂

【注】﹝1﹞縣壅垂者﹐張口視喉上﹐似乳頭之小舌﹐俗名碓嘴。

會厭

【注】﹝1﹞會厭者﹐復喉管之上竅﹐似皮似膜﹐發聲則開﹐咽食則閉故爲聲音之戶也。

咽

【注】﹝1﹞咽者﹐飲食之路也﹐居喉之後。

喉

【注】﹝1﹞喉者﹐通聲息之路也﹐居咽之前。

喉嚨

【注】﹝1﹞喉嚨者﹐喉也﹐肺之系也。

嗌

【注】﹝1﹞嗌者﹐咽也﹐胃之系也。

結喉

【注】﹝1﹞結喉者﹐喉之管頭也。其人瘦者多外見頸前肥人則隱於肉內﹐多不見也。

胸膺

【注】﹝1﹞胸者﹐缺盆下腹之上﹐有骨之處也﹔膺者﹐胸前兩旁髙處也一名曰臆﹐胸骨肉也俗名胸膛。

�骭

【注】﹝1﹞�肝者﹐胸之眾骨名也。

乳

【注】﹝1﹞乳者﹐膺上突起兩肉有頭﹐婦人以乳兒者也。

鳩尾

【注】﹝1﹞鳩尾者﹐卽蔽心骨也。其質系脆骨﹐在胸骨之下岐骨之間。

膈

【注】﹝1﹞腹者﹐膈之下曰腹﹐俗名曰肚﹔臍之下曰少腹﹐亦名小腹。

臍

【注】﹝1﹞臍者﹐人之初生胞蒂之處也。

毛際

【注】﹝1﹞毛際者﹐小腹下橫骨間叢毛之際也﹐下橫骨俗名蓋骨。

篡

【注】﹝1﹞篡者﹐橫骨之下﹐兩股之前﹐相合共結之凹也。前﹑後兩陰之間名下極穴﹐又名屏翳穴﹐會陰穴﹐及男女陰气之所也。

睪丸

【注】﹝1﹞睪丸者﹐男子前陰兩丸也。

上橫骨

【注】﹝1﹞上橫骨在喉前宛宛中﹐天突穴之外﹐小灣橫骨旁﹐接拄骨之骨也。

拄骨

【注】﹝1﹞拄骨者﹐膺上缺盆之外﹐俗名鎖子骨也。內接橫骨﹐外接肩解也。

肩解

【注】﹝1﹞肩解者﹐肩端之骨節解處也。

�骨按﹕

【注】﹝1﹞�骨者﹐肩端之骨也﹐卽肩胛骨頭臼之稜骨也。其臼接臑骨上端俗曰肩頭。其外曲捲翅骨﹐肩後之稜骨也。其下稜骨﹐在背肉內。

肩胛

【注】﹝1﹞肩胛者﹐卽�骨之末成片骨也。亦名肩髆﹐俗名�板子骨。

臂

【注】﹝1﹞臂者﹐上身兩大支之通稱也。一名曰肱﹐俗名胳膊﹔胳膊中節上﹑下骨交接處﹐名曰肘﹔肘上之骨曰臑骨﹔肘下之骨曰臂骨。臂骨有正﹑輔二骨﹐輔骨在上﹐短細偏外﹔正骨居下﹐長大偏內﹐俱下接腕骨也。

腕

【注】﹝1﹞腕者﹐臂掌骨接交處﹐以其宛屈故名也。

當外側之骨﹐名曰髙骨﹐一名銳骨﹐亦名踝骨。

掌骨

【注】﹝1﹞掌者﹐手之眾指之本也。掌之眾骨名雍骨合湊成掌﹐非塊然一骨也。

魚

【注】﹝1﹞魚者﹐在掌外側之上隴起﹐其形如魚﹐故謂之魚也。

手

【注】﹝1﹞手者﹐上體所以持物也。

手心

【注】﹝1﹞手心者﹐卽掌之中也。

手背

【注】﹝1﹞手背者﹐手之表也。

指骨

【注】﹝1﹞指者﹐手指之骨也。第一大指名巨指﹐在外二節﹐本節在掌﹔第二名食指﹐又名大指之次指﹐三節在外﹐本節在掌﹔第三中指名將指﹐三節在外﹐本節在掌﹔第四指名無名指﹐又名小指之次指﹐三節在外﹐本節在掌﹔第五指爲小指﹐三節在外﹐本節在掌。

其節節交接處﹐皆有碎骨筋膜聯系。

爪甲

【注】﹝1﹞爪甲者﹐指之甲也﹐足趾同。

岐骨

【注】﹝1﹞岐骨者﹐凡骨之兩叉者﹐皆名岐骨﹐手足同。

臑

【注】﹝1﹞臑者﹐肩髆下內側對腋處﹐髙起軟白肉也。

腋

【注】﹝1﹞腋者﹐肩之下脇之上際﹐俗名胳肢窩。

脇肋

【注】﹝1﹞脇者﹐腋下至肋骨盡處之統名也。曰肋者﹐脇之單條骨之謂也統脇肋之總﹐又名曰胠。

季脇

【注】﹝1﹞季脇者﹐脇之下小肋骨也﹐俗名軟肋。

�

【注】﹝1﹞�者﹐脇下無肋骨空軟處也。

腦後骨

【注】﹝1﹞腦後骨者﹐俗呼腦杓。

枕骨

【注】﹝1﹞枕骨者﹐腦後骨之下隴起者是也。

其骨或稜﹑或平﹑或長﹑或圓不一。

完骨

【注】﹝1﹞耳後之稜骨﹐名曰完骨﹐在枕骨下兩旁之稜骨也。

頸項

【注】﹝1﹞頸項者﹐頸之莖也﹐又曰頸者﹐莖之側也﹔項者﹐莖之後也﹐俗名脖項。

頸骨

【注】﹝1﹞頸者﹐頭之莖骨﹐肩骨上際之骨﹐俗名天柱骨也。

項骨

【注】﹝1﹞項骨者﹐頭後甚骨之上三節圓骨也。

背

【注】﹝1﹞背者﹐後身大椎以下﹐腰以一之通稱也。

膂

【注】﹝1﹞膂者﹐夾脊骨兩旁肉也。

外科卷下﹨刺灸心法要訣

周身名位骨度

脊骨

【注】﹝1﹞脊骨者﹐脊膂骨也﹐俗名脊梁骨。

腰骨

【注】﹝1﹞腰骨者﹐卽脊骨十四椎下﹐十五﹑十六椎間﹐尻上之骨也。

其形中凹﹑上寬﹑下窄﹐方圓﹐二三寸許﹐兩旁四孔下接尻骨上際也。

外科卷下﹨刺灸心法要訣

周身名位骨度

胂

【注】﹝1﹞胂者﹐腰下兩旁﹐髁骨上之肉也。

臀

【注】﹝1﹞臀者﹐胂下尻旁大肉也。

尻骨

【注】﹝1﹞尻骨者﹐腰骨下十七椎﹑十八椎﹑十九椎﹑二十椎﹑二十一椎五節之骨也。上四節紋之旁﹐左右各四孔﹐骨形內凹如瓦長四五寸許﹐上寬不窄﹐末節更小﹐如人參蘆形﹐名尾閭﹐一名�端一名橛骨﹐一名窮骨﹔在肛門後﹐其骨上外兩旁形如馬蹄附著兩髁骨上端﹐俗名骻骨。

肛

【注】﹝1﹞肛者﹐大腸下口也。

大橫骨﹑髁骨﹑楗骨

【注】﹝1﹞下橫骨在少腹下﹐其形如蓋﹐故名蓋骨也。其骨左右二大孔上兩分出向後之骨﹐首如張扇﹐下寸許弣著於尻骨之上形如馬蹄之處﹐名曰髁骨﹔下兩分出向前之骨﹐末如楗柱在於臀內﹐名曰楗骨﹔與尻骨成鼎足之勢﹐爲坐之主骨也婦人俗名交骨﹔其骨面名曰髖﹐俠髖之臼名曰機﹐又名髀樞外接股之脾骨也﹐卽環跳穴處﹐此一骨五名也。

外科卷下﹨刺灸心法要訣

周身名位骨度

股

【注】﹝1﹞股者﹐下身兩大支之通稱也﹐俗名大腿小腿。

中節上﹑下交接處﹐名曰膝。膝上之骨曰髀骨﹐股之大骨也﹔膝下之骨曰胻骨﹐脛之大骨也。

髀骨

【注】﹝1﹞髀骨者﹐膝上之大骨也。上端如杵﹐接於髀樞﹐下端如錘接於胻骨也。

胻骨

【注】﹝1﹞胻骨者﹐俗名�脛骨也。其骨兩根﹐在前者名成骨﹐又名骭骨形粗﹐膝外突出之骨也﹔在後者名輔骨﹐形細﹐膝內側之小骨也。

伏免

【注】﹝1﹞伏兔者﹐髀骨前膝之上﹐起肉似俯兔﹐故曰伏兔。

膝解

【注】﹝1﹞膝解者﹐膝之節解也。

臏骨

【注】﹝1﹞臏骨者﹐膝上蓋骨也。

連骸

【注】﹝1﹞連骸者﹐膝外側二髙骨也。

﹨e周身名位骨度腘

【注】﹝1﹞腘者﹐膝後屈處﹐俗名腿凹也。

�

【注】﹝1﹞�者﹐下腿肚也﹐一名腓腸﹐俗名小腿肚。

踝骨

【注】﹝1﹞踝者﹐胻骨之下﹐足附之上﹐兩旁突出之髙骨﹐在外爲外踝在內爲外踝也。

足

【注】﹝1﹞足者﹐下體所以趨走也﹐俗名腳。

外科卷下

刺灸心法要訣

跗骨

【注】﹝1﹞跗者﹐足背也﹐一名足趺﹐俗稱腳面。跗骨者﹐足趾本節之眾骨也。

足心

【注】﹝1﹞足心者﹐卽踵之中也。

跟骨

【注】﹝1﹞跟﹐足後根之骨也。

趾

【注】﹝1﹞趾者﹐足之指也﹐其數五﹐名爲趾者﹐別於手也。

居內之大者名大趾﹐第二趾名大趾之次趾﹐第三趾名中趾第四名小趾之次趾﹐第五居外之小者名小趾。

足之指節與手指節同﹐其趾之本節後內側﹐圓骨形突者﹐名核骨。

三毛

【注】﹝1﹞足大趾爪甲後爲三毛﹐毛后橫紋爲聚毛。

踵

【注】﹝1﹞踵者﹐足下面著於地之謂也﹐俗名腳底板﹝見圖二十二﹑二十三﹞

外科卷下﹨骨度尺寸

頭部﹕

條文﹕頭髮以下至背骨﹐長二寸半。﹝自後髮際以至大椎項骨三節處也﹞按﹕頭部折法﹕以前髮際至後髮際﹐折爲一尺二寸。

如髮際不明﹐則取眉心直上﹐後至大杼骨﹐折作一尺八寸﹐此爲直寸。

橫寸法﹐以眼角至外角﹐此爲一寸。頭部橫直寸法﹐並根據此。

督脈神庭至太陽曲差穴﹐曲差至少陽本神穴﹐本神至陽明頭維穴各開一寸半。自神庭至頭維﹐各開四寸半。

外科卷下﹨骨度尺寸

胸腹部﹕

條文﹕結喉以下至缺盆﹐中長四寸。﹝此以巨骨上陷中而言﹐卽天突穴處。﹞缺盆以下�骭之中﹐長九寸。

胸圍四尺五寸。

兩乳之間﹐廣九寸半﹐﹝當折八寸爲當。﹞�骭中下至天樞﹐長八寸。

﹝天樞足陽明穴名﹐在臍旁﹐此指平臍而言。﹞天樞以下至橫骨﹐長六寸半﹐橫骨橫長六寸半。﹝毛際下骨曰橫骨。﹞按﹕此古數也﹐以今用上﹑下穴法參較﹐多有未合﹐宜從後胸腹折法爲當。

外科卷下﹨骨度尺寸

胸腹部﹕

條文﹕兩髀之間﹐廣六寸半。此當兩股之中橫骨兩頭之處﹐俗名髀縫。

按﹕胸腹折法﹕直寸以中行爲之自缺盆中天突穴起﹐至岐骨際上中庭穴止﹐折作八寸四分﹔自�骭上岐骨際﹐下至臍心﹐折作八寸﹔臍心下至毛際曲骨穴﹐折作五寸。

橫寸以兩乳相去﹐折作八寸。胸腹橫直寸法﹐並根據此。

外科卷下﹨骨度尺寸

背部﹕

條文﹕膂骨以下至尾�﹐二十一節﹐長三尺。

﹝膂骨﹐脊骨也。脊骨外小而內巨﹐人之所以能負任者﹐以是骨之巨也。

脊骨二十四節﹐今云二十一節者﹐除項骨三節不在內。

尾�骨男子者尖﹐女人者平。﹞腰圍四尺二寸。

按﹕背部折法﹕自大椎至尾�﹐通折三尺。

上七節各長一寸四分一釐﹐共九寸八分七釐。

中七節各一寸六分一釐﹐共一尺一寸二分七釐。

第十四節

與臍平﹐下七節各一寸二分六釐﹐共八寸八分二釐共二尺九寸九分六釐。不足四釐者﹐有零未盡也。直寸根據此橫寸用中指同身寸法。脊骨內闊一寸。

凡云第二行俠脊一寸半﹐三行俠脊三寸者﹐皆除脊一寸外﹐淨以寸半三寸論故在二行當爲二寸﹐在三行當爲三寸半也。

外科卷下﹨骨度尺寸

側部

條文﹕自拄骨下行腋中不見者﹐長四寸。﹝拄骨頸項根骨也。﹞腋以下至季脇﹐長一尺二寸。﹝季脇小肋也。﹞季脇以下至髀樞﹐長六寸。﹝大腿曰股﹐股上曰髀楗骨之下﹐大腿之上﹐兩骨合縫之所曰髀樞﹐當足少陽環跳穴處也。﹞髀樞下至膝中﹐長一尺九寸。

橫骨上廉下至內輔之上廉﹐長一尺八寸。

﹝骨際曰廉﹐膝旁之骨突出者曰輔骨﹐內曰內輔﹐外曰外輔。﹞內輔之上廉以下至下廉﹐長三寸半。﹝上廉﹑下廉﹐可摸而得。﹞內輔下廉下至內踝﹐長一尺二寸。

內踝以下至地﹐長三寸。

外科卷下﹨骨度尺寸

四肢部﹕

條文﹕肩至肘﹐長一尺七寸。肘至腕﹐長一尺二寸半﹐﹝臂之中節曰肘。﹞腕至中指本節﹐長四寸。﹝臂掌之交曰腕。﹞本節至末﹐長四寸半。﹝指之後節曰本節。﹞膝以下至外踝﹐長一尺六寸。

膝腘以下至跗屬﹐長一尺六寸。﹝腘﹐腿灣也﹐跗足面也。膝在前﹐腘在後。

跗屬者﹐凡兩踝前後脛掌所交之處﹐皆爲跗之屬也。﹞跗屬以下至地﹐長三寸。

外踝以下至地﹐長一寸。足長一尺二寸﹐廣四寸半。

按﹕骨度乃『靈樞經骨度篇』文所論之長短﹐皆數也。

然骨之大者太過﹐小不及﹐此亦但言其則耳。

至於周身手足折量之法掌用前中指同身寸去爲是﹝見圖二十四﹑二十五﹞。

外科卷下﹨骨度尺寸

頭部頂中

條文﹕中行凡一穴﹕百會屬督脈

外科卷下﹨骨度尺寸

頭部前

條文﹕中行凡四穴﹕神庭上星會前頂﹝俱屬督脈﹞兩旁第二行左右凡八穴﹕曲差五處承光通天﹝俱足太陽穴﹞兩旁第三行左右凡六穴﹕臨泣目窗正營﹝俱足少陽穴﹞

外科卷下﹨骨度尺寸

正面部

條文﹕中行凡五穴﹕素�水溝兌端齦交﹝俱督脈穴﹞承漿﹝任脈穴﹞兩旁第二行左右凡十穴﹕攢竹睛明﹝俱足太陽穴﹞迎香禾�﹝俱手陽明穴﹞巨�﹝足陽明穴﹞兩旁第三行左右凡十穴﹕陽白﹝足少陽穴﹞承泣四白地倉大迎﹝俱足陽明穴﹞兩旁第四行左右凡八穴﹕本神童子�﹝俱足少陽穴﹞絲竹空﹝手少陽穴﹞顴�﹝手太陽穴﹞

外科卷下﹨骨度尺寸

頸部

條文﹕中行凡二次﹕廉泉天突俱屬任脈﹝見圖二十八﹞

外科卷下﹨骨度尺寸

胸部

條文﹕中行凡七穴﹕天突璇璣華蓋紫宮玉堂膻中中庭﹝俱任脈﹞兩旁第二行左右凡十二穴去中行任脈二寸﹕兪府彧中神藏靈墟神封步廊﹝俱足少陰﹞兩旁第二行左右凡十二穴。﹝自气戶夾兪府旁二寸﹐去中行四寸﹞﹕气戶庫房屋翳膺窗乳中乳根﹝俱足陽明﹞兩旁第四行左右凡十二十穴﹝自雲門夾气戶旁二寸﹐去中行六寸﹞﹕雲門中府﹝俱手太陰﹞周榮胸鄕天溪食竇﹝俱足太陰﹞

外科卷下﹨骨度尺寸

腹部

條文﹕中行凡十五穴﹕鳩尾巨闕上腕建裏下腕水分神闕陰交气海石門關元中極曲骨會陰﹝俱任脈﹞兩旁第二行左右凡二十二穴﹝自幽門夾巨闕兩旁各半寸﹐循衝脈下行至橫骨﹞﹕幽門通谷陰都石關商曲肓兪中柱四滿气穴大赫橫骨﹝俱足少陰﹞兩旁第三行左右凡二十六穴﹝自不容夾幽門兩旁各一寸五分﹐去中行二寸﹞﹕不容承滿梁門關門太乙滑肉門天樞外陵大巨水道歸來气沖﹝俱足陽明﹞急脈﹝足厥陰穴﹐挾气沖旁各半寸﹐去中行二寸半﹞兩旁第四行左右凡十四穴﹝自期門上直兩乳﹐挾不容旁各一寸五分﹐去中行三寸半﹞﹕期門﹝足厥陰﹞日月﹝足少陽﹞腹哀大橫腹結府捨衝門﹝俱足太陰﹞﹝見圖二十九﹞

外科卷下﹨骨度尺寸

頭部後

條文﹕中行凡五穴﹕後頂彊間腦戶風府�門﹝俱屬督脈﹞兩旁第二行左右凡六穴﹕絡卻玉枕天柱﹝俱足太陽穴﹞兩旁第三行左右凡六穴﹕承靈腦空風池﹝俱足少陽穴﹞兩旁第四行左右凡四穴﹕完骨﹝足少陽穴﹞天牖﹝手少陽穴﹞﹝見圖三○﹞

外科卷下﹨骨度尺寸

背部

條文﹕中行凡十四穴﹕大椎陶道身柱神道靈臺至陽筋縮中樞脊中懸樞命門陽關腰兪長彊﹝俱督脈﹞兩旁第二行左右凡十四穴﹕大杼風門肺兪厥陰兪心兪膈兪肝兪膽兪脾兪胃兪三焦兪腎兪大腸兪小腸兪膀胱兪中膂兪白環兪﹝上俱挾脊﹐去中行二寸﹞﹐上�次�中�下�﹝上俱挾脊骨兩旁﹐十七﹑十八﹑十九﹑二十椎空中﹞會陽﹝挾尻骨兩旁上。俱足太陽穴﹞兩旁第三行左右凡二十八穴去脊中行三寸五分﹕附分魄戶膏肓兪神堂�嘻膈關魂門陽綱意捨胃倉肓門志室胞肓秩邊﹝俱足太陽﹞﹝見圖三十一﹞

外科卷下﹨骨度尺寸

側頭部

條文﹕左右凡二十八穴﹕頭維足陽明穴頷厭懸顱懸釐曲鬢率谷天衝浮白竅陰﹝俱足少陽穴﹞角孫顱息瘈脈翳風絲竹﹝俱手少陽穴﹞

外科卷下﹨骨度尺寸

側面部

條文﹕左右凡十四穴﹕客主人聽會﹝俱足少陽﹞和�耳門﹝俱手少陽﹞聽宮﹝手太陽﹞下關頰車﹝俱足陽明穴﹞

外科卷下﹨骨度尺寸

側項部

條文﹕左右凡十四穴﹕人迎﹝嬰筋之前﹞水突气捨﹝俱足陽明穴﹞扶突﹝嬰筋之後﹞天鼎﹝俱手陽明﹞天窗﹝扶突後﹞天容﹝俱手太陽穴﹞

外科卷下﹨骨度尺寸

肩膊部

條文﹕左右十二穴﹕巨骨肩�臂臑﹝俱手陽明﹞肩井﹝足少陽穴﹞肩�臑會﹝俱手少陽穴﹞﹝見圖三十二﹞

外科卷下﹨骨度尺寸

側腋脇肋部

條文﹕左右凡二十穴﹕淵液�筋﹝俱足少陽﹞天池﹝手厥陰﹞大包﹝足太陰﹞章門﹝足厥陰﹞京門帶脈五樞維道居�﹝俱足少陽﹞

外科卷下﹨骨度尺寸

附﹕兩手奇兪穴

左右凡六穴﹕拳尖在中指本節前骨尖上﹐握拳取之五虎一在手食指背間﹐一在無名指背間﹐皆在次節三節相接骨尖上各一穴握拳取之﹝見圖三十三﹞

外科卷下﹨骨度尺寸

手三陰經總穴名

條文﹕手太陰肺經﹐行臂內凡九穴﹐左右同起手大指端行三陰之上﹕少商魚際太淵經渠列缺孔最尺澤俠白天府手厥陰心包絡經﹐行臂內凡八穴﹐左右同起手中指端行三陰之中﹕中衝勞宮大陵內關間使�門曲澤天泉手少陰心經﹐行臂內凡九穴﹐左右同起手小指內側端三陰之下﹕少衝少府神門陰�通裏靈道少海靑靈極泉﹝見圖三四﹞

外科卷下﹨骨度尺寸

手三陽經總穴名

條文﹕手陽明大腸經﹐行臂外﹐凡十四穴﹐左右同起手食指端﹐行三陽之上﹕商陽二間三間合谷陽溪偏厲溫澑下廉上兼三里曲池肘�五里臂臑手少陽三焦經﹐行臂外凡十二穴﹐左右同起手無名指端﹐行三陽之中﹕關衝液門中渚陽池外關支溝會宗三陽絡四瀆天井淸冷淵消濼手太陽小腸經﹐行臂外凡八穴﹐左右同起手小指外側端﹐行三陽之下﹕少澤前谷後溪腕骨陽谷養老支正小海﹝見圖三十五﹞

外科卷下﹨骨度尺寸

足三陰經總穴名

條文﹕足厥陰肝經﹐行足股內凡十一穴﹐左右同起足大指端﹐行三陰之前﹕大惇行間太衝中封蠡溝中都膝關曲泉陰包五里陰廉足太陰脾經﹐行足股內凡十一穴﹐左右同起足大指內側端﹐行三陰之中﹕隱白大都太白公孫商丘三陰交漏谷地機陰陵泉血海箕門足少陰腎經﹐行足股內凡十穴﹐左右同起足心﹐行三陰之後﹕湧泉然谷太溪大鐘照海水泉復澑交信築賓陰谷﹝見圖三十六﹞

外科卷下﹨骨度尺寸

足三陽經總穴名

條文﹕足陽明胃經﹐行足股外凡十五穴﹐左右同起足三指端﹐行三陽之前﹕厲兌內庭陷谷衝陽解溪丰隆下巨虛條口上巨虛三里犢鼻梁丘陰市伏兔髀關足少陽膽經﹐行足股外凡十五穴﹐左右同起足四指端﹐行三陽之中﹕竅陰俠溪地五會臨泣丘墟懸鐘陽輔光明外丘陽交陽陵泉陽關中瀆環跳風市足太陽膀胱經﹐行足股後凡十九穴﹐左右同起足小指端﹐行三陽之後﹕至陰通谷束骨京骨金門申脈僕參昆侖跗陽飛揚承山承筋合陽委中委陽浮郗殷門承扶會陽

外科卷下﹨骨度尺寸

肺臟經文

條文﹕經云﹕肺者相傅之官﹐治節出焉。

其形四垂﹐附著於脊之第三椎中﹐有二十四空行列分布﹐以行諸髒之气﹐爲髒之長﹐爲心之蓋。

又云﹕是經常多气少血。

『難經』曰﹕肺重三斤三兩﹐六葉兩耳﹐凡八葉﹐主藏魄。

『中髒經』曰﹕肺者生气之原﹐乃五臟之華蓋。

張介賓曰﹕肺葉白瑩﹐謂爲華蓋﹐以復諸髒﹐虛如蜂窠﹐下無透竅吸之則滿﹐呼之則虛﹐一呼一吸﹐消息自然﹐司淸濁之運化﹐爲人身之橐籥。

﹝見圖三十八﹞

外科卷下﹨骨度尺寸

肺經循行經文

條文﹕肺手太陰之脈﹐起於中焦﹐下絡大腸﹐還循胃口﹐上膈屬肺﹐從肺系橫出腋下下循臑內﹐行少陰心主之前﹐下肘中循臂內上骨下廉﹐入寸口上魚循魚際出大指之端﹔其支者﹐從腕後直出次指內廉﹐出其端﹝圖三十九﹞。

外科卷下﹨骨度尺寸

肺經循行歌

條文﹕手太陰肺中焦生﹐絡腸循胃散流行﹐上膈屬肺從肺系﹐橫出腋下臑肘中循臂寸口上魚際﹐大指內側爪端通﹐支絡還從腕後出﹐接次指屬陽明經。

注﹕﹝1﹞手太陰肺經之脈﹐起於中焦者﹐言起於任脈中脘穴也。

﹝2﹞下絡大腸﹐還循胃口者﹐謂本經之絡﹐散布流行﹐下則絡於大腸還上而循胃口﹐非上膈屬肺直行之經也。

﹝3﹞夫經絡流行﹐循還無端。故手太陰之脈﹐必自足厥陰經之支者期門穴循行中脘穴﹐上膈屬肺﹐以交於手太陰肺經也。

﹝4﹞從肺系橫出腋下﹐至於中府﹑雲門穴﹐下循臑內天府﹑俠白穴﹔從俠白行少陰心主經脈之前﹐下行肘中尺澤穴﹔從尺澤循臂內上骨下廉孔最穴﹐從孔最入寸口列缺﹑經渠﹑太淵穴﹔從太淵上魚﹝句﹞入魚際穴﹔從魚際出大指之端少商穴而終焉。

﹝5﹞其支者從腕後直出﹐循行次指內廉出其端﹐以交於手陽明大腸經也。

外科卷下﹨骨度尺寸

肺經穴歌

條文﹕手太陰肺十一穴﹐中府雲門天府列﹐次則俠白下尺澤﹐又次孔最與列缺經渠太淵下魚際﹐抵指少商如韭葉。

外科卷下﹨骨度尺寸

肺經分寸歌

條文﹕太陰中府三肋間﹐上行雲門寸六許﹐云在任璣旁六寸﹐大腸巨骨下二骨天府腋三動脈求﹐俠白肘上五寸主﹐尺澤肘中約紋是﹐孔最腕上七寸擬列缺腕上一寸半﹐經渠寸口陷中取﹐太淵掌後橫紋頭﹐魚際節後散脈裏少商大指端內側﹐鼻衄刺之立時止。

注﹕﹝1﹞中府在任脈中行華蓋穴旁﹐直開去六寸﹐乳上三肋間陷中動脈應手﹐仰而取之﹐是其穴也。

﹝2﹞上直行一寸六分﹐在手陽明大腸經巨骨之下陷中﹐動脈應手舉臂取之﹐雲門穴也。

﹝3﹞從雲門穴下循臑內﹐腋下三寸動脈陷中﹐以鼻尖點墨取之天府穴也。

﹝4﹞從天府穴下行肘中﹐約紋上去五寸動脈中﹐俠白穴也。

﹝5﹞從俠白穴下行肘中﹐約紋上屈肘橫筋骨罅中﹐動脈應手﹐尺澤穴也。

﹝6﹞從尺澤穴下行腕前﹐約紋上七寸﹐上骨﹑下骨間陷中﹐孔最穴也。

﹝7﹞從孔最穴循外側行腕後﹐側上一寸五分﹐以兩手交叉當食指末筋骨罅中﹐列缺穴也。

﹝8﹞從列缺穴循行寸口陷中﹐經渠穴也。

﹝9﹞從經渠穴內循手掌後陷中﹐太淵穴也。

﹝10﹞從太淵穴上魚﹐手大指本節後﹐內側陷中散脈中白肉際﹐魚際穴也。

﹝11﹞從魚際穴循行手大指內側之端﹐去爪甲角如韭葉許白肉際﹐少商穴也﹝圖四十﹞。

外科卷下﹨骨度尺寸

大腸經文

條文﹕經云﹕大腸者傳道之官﹐變化出焉。

又云﹕回腸當臍左回十六曲﹐大四寸﹐徑一寸﹐寸之少半﹐長二丈一尺受谷一斗﹐水七升半。

又云﹕廣腸附脊以受回腸﹐乃出滓穢之路﹐大八寸﹐徑二寸﹐寸之大半長二尺八寸﹐受谷九升三合八分合之一﹐是經多气少血。

『難經』曰﹕大腸重二斤十二兩﹐肛門重十二兩。

張介賓曰﹕按回腸者﹐以其回疊也﹔廣腸者﹐卽回腸之更大者﹔直腸者﹐又廣腸之末節下連肛門也﹝圖四十一﹞

外科卷下﹨骨度尺寸

大腸經循行經文

條文﹕大腸手陽明之脈﹐起於大指次指之端﹐循指上廉﹐出合谷兩骨之間上入兩筋之中﹐循臂上廉﹐入肘外廉﹐上臑外前廉﹐上肩出�骨之前廉上出於柱骨之上會﹐下入缺盆﹐絡肺下膈屬大腸﹔其支者﹐從缺盆上頸貫頰入下齒中﹐還出挾口﹐交人中﹐左之右﹐右之左﹐上挾鼻孔﹝見圖四十二﹞。

外科卷下﹨骨度尺寸

大腸經循行歌

條文﹕陽明之脈手大腸﹐次指內側起商陽﹐循指上廉出合谷﹐岐骨兩筋循臂肪入肘外廉循臑外﹐肩端前廉拄骨旁﹐從肩下入缺盆內﹐絡肺下膈屬大腸﹔支從缺盆直上頸﹐斜貫頰前下齒當﹐環出人中交左右﹐上俠鼻孔注迎香。

注﹕﹝1﹞手陽明大腸經之脈﹐起於大指次指內廉之端。

﹝2﹞出於大指者﹐謂出於大指少商穴也﹐本經之絡。

﹝3﹞其支者﹐直出於次指之端﹐以交於手陽明大腸經之商陽穴故曰﹕起於大指次指之端也。

﹝4﹞從商陽穴循食指上廉﹐二間﹑三間穴也。

﹝5﹞從三間穴循出兩骨之間﹐合谷穴也。

﹝6﹞從合穴上兩筋之間﹐陽溪穴也。

﹝7﹞從陽溪穴循臂上廉至偏歷﹑溫澑﹑下廉﹑上廉﹑三里穴也。

﹝8﹞從三里穴入肘外廉﹐曲池穴也。

﹝9﹞從曲池上臑外前廉﹐肘�﹑五里﹑臂臑穴也。

﹝10﹞從臂臑穴上肩﹐肩�穴也。

﹝11﹞從肩�穴出�骨之前廉﹐巨骨穴也。

﹝12﹞從巨骨穴上出於柱骨之會上﹐言會於督脈之大椎穴也﹔自督脈大椎穴入交足陽明胃經之缺盆穴。

﹝13﹞絡肺下膈屬大腸者﹐謂其支從缺盆上頸﹐復循本經之天鼎穴貫頰至扶突穴也。

﹝14﹞從扶突穴入下齒中禾�穴﹐從禾�穴還出挾口交人中﹣左之右右之左﹣上挾鼻孔迎香穴而終﹐以交於手足陽明胃經也。

外科卷下﹨骨度尺寸

大腸經穴歌

條文﹕手陽明穴起商陽﹐二間三間合谷髒﹐陽溪偏歷歷溫澑﹐下廉上廉三里長曲池肘�迎五里﹐臂臑肩�巨骨起﹐天鼎扶突接禾�﹐終以迎香二十止。

外科卷下﹨骨度尺寸

大腸經分寸歌

條文﹕商陽食指內側邊﹐二間來尋本節前﹐三間節後陷中取﹐合谷處口岐骨間陽溪上側腕中是﹐偏歷腕後三寸安﹐溫澑腕後去五寸﹐池前五寸下廉看池前三寸上廉中﹐池前二寸三里逢﹐曲池曲肘紋頭盡﹐肘�上臑外廉近大筋中央尋五里﹐肘上三寸行向裏﹐臂臑肘上七寸量﹐肩�肩端舉臂取﹔巨骨肩尖端上行﹐天鼎喉旁四寸眞﹐扶突天突旁三寸﹐禾�水溝旁五分迎香禾�上一寸﹐大腸經穴自分明。

注﹕﹝1﹞商陽穴在手食指內側端後﹐去爪甲角如韭葉許﹐是其穴也。

﹝2﹞從商陽穴循食指上廉﹐本節前內側陷中﹐二間穴也。

﹝3﹞從二間穴循食指本節後﹐內側陷中﹐三間穴也。

﹝4﹞從三間穴循行手大指次指岐骨間陷中﹐合谷穴也。

﹝5﹞從合谷穴循行手腕中上側﹐兩筋間陷中﹐張大指次指取之陽溪穴也。

﹝6﹞從陽溪穴上行手腕後﹐上側三寸﹐偏歷穴也。

﹝7﹞從偏歷穴上行三寸﹐溫澑穴也。

﹝8﹞從溫澑穴上行二寸五分﹐輔銳肉分﹐下廉穴也。

﹝9﹞從下廉穴上行一寸﹐上廉穴也。

﹝10﹞從上廉穴上行一寸﹐銳肉之端﹐按之肉起﹐手三里穴也。

﹝11﹞從手三里穴上二寸﹐以手拱胸屈肘﹐橫紋頭陷中取之﹐曲池穴也。

﹝12﹞從曲池穴上行大骨外廉陷中﹐肘�穴也。

﹝13﹞從肘�穴循肘上三寸﹐向裏大脈中央﹐五里穴也。

﹝14﹞從五里穴上行四寸﹐兩筋兩骨罅宛宛陷中﹐伸臂平手取之臂臑穴也。

﹝15﹞從臂臑穴上行髆骨頭﹐肩端上兩骨罅陷處宛宛中﹐舉臂取之有空肩�穴也。

﹝16﹞從肩�穴上行臂端﹐兩叉骨間陷中﹐巨骨穴也。

﹝17﹞從巨骨穴循頸﹐缺盆上直行扶突下一寸﹐天鼎穴也。

﹝18﹞從天鼎穴上直行曲頰下一寸﹐人迎後一寸五分﹐仰而取之扶突穴也。

﹝19﹞從扶突穴貫頰直鼻孔下﹐水溝旁五分﹐禾�穴也。

﹝20﹞從禾�穴上一寸﹐鼻孔旁五分﹐迎香穴也﹝見圖四十三﹞

外科卷下﹨骨度尺寸

胃府經文

條文﹕經云﹕脾胃者倉廩之官﹐五味出焉。

又云﹕胃者水穀气血之海也。

又云﹕胃大一尺五寸﹐徑五寸﹐長二尺六寸﹐橫屈﹐受水谷三斗五升其中之谷﹐常畱二斗﹐水一斗五升而滿。

又云﹕是經多气少血。

『難經』曰﹕胃重二斤一兩。

張介賓曰﹕胃之上口名曰賁門﹐飲食之精气﹐從此上輸於脾肺宣布於諸脈﹔胃之下口﹐卽小腸上口﹐名曰幽門﹝見圖四十四﹞。

外科卷下﹨骨度尺寸

胃經循行經文

條文﹕胃足陽明之脈﹐起於鼻之交頞中﹐旁約太陽之脈﹐下循鼻外﹐入上齒中還出俠口環唇﹐下交承漿﹐卻循頤後下廉﹐出大迎循頰車﹐上耳前過客主人﹐循髮際﹐至額顱﹔其支者﹐從大迎前下人迎﹐循喉嚨﹐入缺盆下膈﹐屬胃﹐絡脾﹔其直者﹐從缺盆下乳內廉﹐下俠臍﹐入气街中﹔其支者﹐起於胃下口﹐循腹裏﹐下至气街中而合﹐以下髀關抵伏兔﹐下膝臏中下循脛外廉﹐下足跗﹐入中趾內間﹔其支者﹐下廉穴三寸而別入中趾外間﹔其支者﹐別跗上﹐入大趾間﹐出其端﹝見圖四十五﹞。

外科卷下﹨骨度尺寸

胃經循行歌

條文﹕胃足陽明交鼻起﹐下循鼻外入上齒﹐還出俠口繞承漿﹐頤後大迎頰車裏耳前髮際至額顱﹐支下人迎缺盆底﹐下膈入胃絡脾宮﹐直者缺盆下乳內一支幽門循腹中﹐下行直合气街逢﹐遂由髀關抵膝臏﹐胻跗足趾內間同﹔一支下膝注三里﹐前出中趾外間通﹐一支別走足跗趾﹐大趾之端經盡已。

按﹕足陽明是足大趾之次趾﹐不是中趾﹐必傳寫之誤。

注﹕﹝1﹞足陽明胃經之脈﹐起於鼻者﹐是謂由迎香穴上交頰中兩旁約過足太陽脈之睛明穴﹐分下循鼻外始交於足陽明之承泣﹑四白﹑巨�穴也﹔從巨�入上齒中還出俠口之地倉穴﹔還繞唇下﹐交會任脈之承漿穴﹐卻循頤後下廉復交本經之大迎穴。由大迎出循頰車穴﹐上行耳前﹐過客主人穴合少陽經﹐循髮際至額顱兩旁之懸顱穴﹑頜厭穴復交足陽明之頭維穴下關穴。

﹝2﹞其支者﹐行大迎穴﹐從大迎前循人迎水突穴气捨穴循喉嚨入缺盆穴﹐下膈屬胃絡脾﹐散布臟腑。

﹝3﹞其直者﹐從缺盆穴直行气戶﹑庫房﹑屋翳﹑膺窗﹑乳中﹑乳根等穴下乳內廉不容穴也﹔從不容循承滿﹑梁門﹑關門﹑太乙﹑滑肉門等穴下夾臍天樞穴也﹔從天樞﹑外陵﹑大巨﹑水道﹑歸來等穴﹐入气街中气沖穴也。

﹝4﹞其支者﹐起於胃口﹐是謂前之屬胃絡脾之支﹐下循腹裏下至气街中而合气街穴﹐會衝脈上行者也﹔其下行本經者脾關穴也。

﹝5﹞抵伏兔至伏兔穴下﹐從伏兔行陰市穴﹑梁丘穴﹐下膝臏中犢鼻穴循足三里上巨虛﹑條口﹑下巨虛等穴﹐下循脛外廉﹐丰隆穴也﹔從丰隆循解溪穴﹐下足跗﹐衝陽穴也﹔從衝陽行陷谷穴內庭穴入次趾外間也。

﹝6﹞其本支別支﹐一自下巨虛下入次趾外間﹔一別循跗上入大趾次趾間厲兌穴﹐出其端﹐交於足太陰脾經也。

外科卷下﹨骨度尺寸

胃經穴歌

條文﹕四十五穴足陽明﹐承泣四白巨�經﹐地倉大迎登頰車﹐下關頭維對人迎水突气捨連缺盆﹐气戶庫房屋翳尋﹐膺窗乳中下乳根﹐不容承滿出梁門關門太乙滑肉起﹐天樞外陵大巨裏﹐水道歸來達气街﹐髀關伏兔走陰市梁丘犢鼻足三里﹐上巨虛連條口底﹐下巨虛下有丰隆﹐解溪衝陽陷谷同內庭厲兌陽明穴﹐大指次指之端終。

外科卷下﹨骨度尺寸

胃經分寸歌

條文﹕胃之經兮足陽明﹐承泣目下七分尋﹐再下三分名四白﹐巨�鼻孔旁八分。

地倉俠吻四分近﹐大迎頷下寸三中﹐頰車耳下八分陷﹐下關耳前動脈行。

頭維神庭旁四五﹐人迎喉旁寸五眞﹐水突筋前人迎下﹐气捨喉下一寸乘。

缺盆舍下橫骨陷﹐气戶下行一寸明﹐庫房下行一寸六﹐屋翳膺窗乳中根。

不容巨闕旁二寸﹐一寸承滿與梁門﹐關門太乙滑內門﹐天樞臍旁二寸尋。

樞下一寸外陵穴﹐陵下一寸大巨陳﹐巨下三寸水道穴﹐水下二寸歸來存。

气街歸來下一寸﹐共去中行二寸勻﹐髀關膝上尺二許﹐伏兔髀下六寸是。

陰市伏兔下三寸﹐梁丘市下一寸記﹐犢鼻膝臏陷中取﹐膝眼三寸下三里。

裏下三寸上廉穴﹐廉下二寸條口舉﹐再下二寸下廉穴﹐復上外踝上八寸卻是丰隆穴當記。解溪則從丰隆下﹐內循足腕上陷中﹐衝陽解下髙骨動陷谷衝下二寸名﹐內庭次指外岐骨﹐厲兌大次指端中。

注﹕﹝1﹞承泣穴﹐在目下七分﹐目下胞陷中﹐上直瞳子正視取之﹐是其穴也。

﹝2﹞從承泣直下三分﹐顴空骨內﹐亦直瞳子取之﹐四白穴也。

﹝3﹞從四白下行﹐俠鼻孔旁八分﹐亦直瞳子取之﹐巨�穴也。

﹝4﹞從巨�下行﹐俠口吻旁四分外許﹐近下微有動脈﹐地蒼穴也。

﹝5﹞從地倉行�頷下前一寸三分﹐骨陷中動脈﹐大迎穴也。

﹝6﹞從大迎行耳下曲頰端﹐近前八分陷中﹐側臥開口取之﹐頰車穴也。

﹝7﹞從頰車上行﹐耳前動脈﹐側臥合口有空取之﹐下關穴也。

﹝8﹞從下關上行額角﹐入髮際以督脈中行神庭穴旁開四寸半﹐頭維穴也。

﹝9﹞從頭維下行﹐頸下俠結喉旁一寸五分﹐大動脈應手﹐伸頭取之人迎穴也。

﹝10﹞從人迎下直行﹐頸大筋前內貼气喉﹐水突穴也。

﹝11﹞從水突下直行﹐頸大筋前結喉下一寸許陷中﹐貼骨尖上有缺處气捨穴也。

﹝12﹞從气舍下行﹐肩上橫骨陷中﹐缺盆穴也。

﹝13﹞從缺盆下行﹐巨骨下一寸﹐旁開中行四寸陷中﹐仰而取之气戶穴也。

﹝14﹞從气戶下行一寸六分﹐亦旁開中行四寸陷中﹐仰而取之﹐庫房穴也。

﹝15﹞從庫房下行一寸六分﹐亦旁開中行四寸陷中﹐仰而取之﹐屋翳穴也。

﹝16﹞從屋翳下行一寸六分﹐亦旁開中行四寸陷中﹐仰而取之﹐膺窗穴也。

﹝17﹞從膺窗下行﹐當乳頭之中﹐乳中穴也。

﹝18﹞從乳中下行一寸六分﹐亦旁開中行四寸陷中﹐仰而取之﹐乳根穴也。

﹝19﹞從乳根行在第四肋端﹐旁開中行二寸﹐不容穴也。

﹝20﹞從不容穴下一寸﹐亦旁開中行二寸﹐承滿穴也。

﹝21﹞從承滿下一寸﹐亦旁開中行二寸﹐梁門穴也。

﹝22﹞從梁門下一寸﹐亦旁開中行二寸﹐關門穴也。

﹝23﹞從關門下一寸﹐亦旁開中行二寸太乙穴也。

﹝24﹞從太乙下一寸﹐亦旁開中行二寸﹐滑肉門穴也。

﹝25﹞從滑肉門下一寸﹐俠臍旁二寸許陷中﹐天樞穴也。

﹝26﹞從天樞下一寸﹐亦旁開中行二寸﹐外陵穴也。

﹝27﹞從外陵下一寸﹐亦旁開中行二寸﹐大巨穴也。

﹝28﹞從大巨下三寸﹐亦旁開中行二寸﹐卽水道穴也。

﹝29﹞從水道下二寸﹐亦旁開中行二寸﹐卽歸來穴也。

﹝30﹞從歸來下行﹐在腿班中有肉核﹐名曰鼠溪﹐直上一寸﹐動脈應手亦旁開中行二寸﹐气街穴也。

﹝31﹞從气街下行﹐膝上一尺二寸許﹐中行左右各三指捺上有肉起如伏兔之狀﹐故名伏兔﹐在此肉起後﹐交紋中﹐髀關穴也。

﹝32﹞從髀關下行﹐膝上六寸起肉間﹐正跪坐而取之﹐伏兔穴也。

﹝33﹞從伏兔下行三寸﹐在伏兔之下陷中﹐拜揖而取之﹐陰市穴也。

﹝34﹞從陰市下行一寸兩筋間﹐梁丘穴也。

﹝35﹞從梁門下行過膝蓋骨﹐下胻骨上陷中﹐俗名膝眼此處陷中兩旁有空狀如牛鼻在外側者﹐犢鼻穴也。

﹝36﹞從犢鼻下行﹐胻骨外側大筋內宛宛中﹐足三里穴也﹝犢鼻卽膝眼處也﹞。

﹝37﹞從足三里下行三寸﹐兩筋骨陷中﹐舉足取之﹐上巨虛穴也。

﹝38﹞從上巨虎下行二寸﹐舉足取之﹐條口穴也。

﹝39﹞從條口下行一寸﹐兩肋骨陷中﹐蹲地舉足取之﹐下巨虛穴也。

﹝40﹞從下巨虛復斜向後﹐上行﹐在足外踝上八寸﹐�骨外廉陷中丰隆穴也。

﹝41﹞從丰隆內循下足腕上﹐中行陷中﹐解溪穴也。

﹝42﹞從解溪下行足跗上﹐卽腳面也﹐髙骨間動脈﹐衝陽穴也。

﹝43﹞從衝陽下行二寸﹐至足大趾之次趾本節後陷中﹐陷谷穴也。

﹝44﹞從陷谷下至足大趾之次趾本節前岐骨外間陷中﹐內庭穴也。

﹝45﹞從內庭下行足大趾之次趾之端﹐去爪角如韭葉許﹐厲兌穴也﹝圖四十六﹞

外科卷下﹨骨度尺寸

脾臟經文

條文﹕經云﹕脾胃者倉廩之官﹐五味出焉。

又云﹕諫議之官﹐知周出焉。

又云﹕形如刀鐮﹐與胃同膜﹐而附其上之左兪﹐當十一椎下﹐聞聲則動動則磨胃而主運化﹐其合肉也﹐其榮唇也﹐開竅於口。

又云﹕是經常多气少血。

『難經』曰﹕脾重二斤三兩﹐廣扁三寸﹐長五寸﹐有散膏半斤﹐主裹血溫五臟﹐主髒意與智。

『中髒經』曰﹕脾主消磨五穀﹐養於四旁﹝圖四十七﹞。

外科卷下﹨骨度尺寸

脾經循行經文

條文﹕脾足太陰脈﹐起於大趾之端﹐循趾內側白肉際﹐過核骨後﹐上內踝前廉上內﹐循脛骨後﹐交出厥陰之前﹐上膝股內前廉﹐入腹屬脾﹐絡胃上膈俠咽連舌本﹐散舌下﹔其支者﹐復從胃﹐別上膈﹐注心中。﹝見圖四十八﹞

外科卷下﹨骨度尺寸

脾經循行歌

條文﹕太陰脾起足大趾﹐上循內側白肉際﹐核骨之後內踝前﹐上�循胻經膝裏股內前廉入腹中﹐屬脾絡胃與膈通﹐俠喉連舌散舌下﹐支絡從胃注心中。

注﹕﹝1﹞足太陰脾經之脈﹐起於足大趾之端隱白穴也。

﹝2﹞從隱白循指內側內肉際﹐大都穴也。

﹝3﹞從大都過核骨後﹐太白穴也。

﹝4﹞從太白循公孫穴商丘穴﹐上內踝前廉﹐三陰交穴也。

﹝5﹞從三陰交上�內循脛骨後﹐漏谷穴也。

﹝6﹞從漏谷交出厥陰之前﹐地機穴﹐陰陵泉穴也。

﹝7﹞從陰陵泉上膝股內前廉﹐血海穴﹑箕門穴﹑衝門穴也。

﹝8﹞從衝門入腹﹐屬脾絡胃﹐循行府捨﹑腹結﹑大橫﹑腹哀﹑食竇﹑天溪﹑胸鄕﹑周榮﹑大包等穴而上行咽喉﹐俠咽﹐連舌本﹐散舌下也。﹝9﹞其支者﹐從胃之絡﹐別行上膈﹐注心中﹐以交於手少陰心經也。

外科卷下﹨骨度尺寸

脾經穴歌

條文﹕足太陰脾由足拇﹐隱白先從內側起﹐大都太白繼公孫﹐商丘直上三陰塢漏谷地機陰陵泉﹐血海箕門衝門前﹐府捨腹結大橫上﹐腹哀食竇天溪連胸鄕周榮大包盡﹐二十一穴太陰全。

外科卷下﹨骨度尺寸

脾經分寸歌

條文﹕大趾端內側隱白﹐節後陷中求大都﹐太白內側核骨下﹐節後一寸公孫呼。

商丘內踝微前陷﹐踝上三寸三陰交﹐再上三寸漏谷是﹐踝上五寸地機朝。

膝下內側陰陵泉﹐血海膝臏上內廉﹐箕門穴在魚腹上﹐動脈應手越筋間。

衝門橫骨兩端動﹐府捨上行七分看﹐腹結上行三寸入﹐大橫上行一寸三。

腹哀上行三寸半﹐食竇上行三寸間﹐天溪上行一寸六﹐胸鄕周榮亦同然。

外斜腋下六寸許﹐大包九肋季脇端。

注﹕﹝1﹞隱白穴﹐在足大趾內側端後﹐去爪甲角如韭葉許﹐是其穴也。

﹝2﹞從隱白行足大趾內側﹐次節末骨縫﹐赤白肉際陷中﹐大都穴也。

﹝3﹞從大都行足大趾後內側﹐內踝前核骨下﹐赤白肉際陷中﹐太白穴也。

﹝4﹞從太白上行﹐足大趾本節後一寸﹐內踝前陷中﹐公孫穴也。

﹝5﹞從公孫上行﹐內踝下微前陷中﹐商丘穴也。

﹝6﹞從商丘上行﹐內踝踝尖上三寸﹐夾骨陷中﹐三陰交穴也。

﹝7﹞從三陰交上行三寸﹐夾骨陷中﹐漏谷穴也。

﹝8﹞從漏谷上行五寸﹐在膝下五寸內側﹐夾骨陷中﹐伸足取之地機穴也。

﹝9﹞從地機上行膝下﹐內側曲膝橫紋頭陷中﹐陰陵泉穴也。

﹝10﹞從陰陵泉上行﹐在膝臏上一寸﹐內廉白肉際陷中﹐血海穴也。

﹝11﹞從血海上行﹐在魚腹上越兩筋間﹐陰骨內廉﹐動脈應手﹐不禁重按箕門穴也。

﹝12﹞從箕門上行﹐橫骨兩端約紋中動脈﹐去腹中行旁開三寸半衝門穴也。

﹝13﹞從衝門上行七分﹐去復中行﹐亦旁開三寸半﹐府捨穴也。

﹝14﹞從府捨上行三寸﹐去腹中行﹐亦旁開三寸半﹐腹結穴也。

﹝15﹞從腹結上行一寸三分﹐去腹中行﹐亦旁開三寸半﹐大橫穴也。

﹝16﹞從大橫上行三寸半﹐去腹中行﹐亦旁開三寸半﹐腹哀穴也。

﹝17﹞從腹哀上行三寸﹐或從乳上三肋間﹐動脈應手處﹐往下六寸四分去胸中行旁開六寸﹐舉臂取之﹐食竇穴也。

﹝18﹞從食竇上行一寸六分﹐去胸中行旁開六寸﹐仰而取之﹐天溪穴也。

﹝19﹞從天溪上行一寸六分﹐去胸中行亦旁開六寸﹐仰而取之﹐胸鄕穴也。

﹝20﹞從胸鄕上行一寸六分﹐去胸中行亦旁開六寸﹐仰而取之﹐周榮穴也。

﹝21﹞從周榮外斜下行﹐過少陽膽經淵液穴下三寸﹐至液下六寸許﹐出九肋間季脇端﹐大包穴也﹝見圖四十九﹞。

外科卷下﹨骨度尺寸

心臟經文

條文﹕經云﹕心者君主之官﹐神明出焉。

又云﹕心居肺管之下﹐膈膜之上﹐附著脊之第五椎﹐其合脈也﹐其榮色也開竅於耳﹐又曰開竅於舌。

又云﹕是經少血多气。

『難經』曰﹕心重十二兩﹐中有七乳三毛﹐盛精汁三合﹐主藏神。

張介賓曰﹕心象尖圓﹐形如蓮蕊﹐其中有竅﹐多寡不同﹐以導引天眞之气下無透竅﹐上通乎舌﹐共有四系﹐以通四髒﹐心外有赤黃脂裹﹐是爲心包絡心下有膈膜﹐與脊脇周回相看﹐遮蔽濁气﹐使不得上燻心肺﹐所謂膻中也。

﹝圖五○﹞

外科卷下﹨骨度尺寸

心經循行經文

條文﹕心手少陰之脈﹐起於心中﹐出屬心系﹐下膈絡小腸﹔其支者﹐從心系上俠咽系目系﹔其直者﹐復從心系卻上肺﹐下出腋下﹐循臑內後廉行手太陰肺心主之後﹐下肘內﹐循臂內後廉﹐抵掌後銳骨之端﹐入掌內後廉循小指之內出其端﹝圖五十一﹞。

外科卷下﹨骨度尺寸

心經循行歌

條文﹕手少陰脈起心中﹐下膈直與小腸通﹐支者還從肺系走﹐直上喉嚨系目瞳直者上肺出腋下﹐臑後肘內少海從﹐臂內後廉抵掌中﹐銳骨之端注少衝。

注﹕﹝1﹞手少陰心經之脈﹐起於心中﹐出屬心系﹐由心系下膈﹐絡小腸﹔其經之支者﹐從心系上行夾咽﹐系目之系﹔其經之直者復從心系退上通肺﹐行手太陰肺心主之後﹐下出行腋下﹐極泉穴也。

﹝2﹞從極泉穴循臑內後廉﹐靑靈穴也。

﹝3﹞從靑靈穴下肘內循臂內後廉﹐少海穴也。

﹝4﹞從少海穴抵掌後銳骨之端﹐靈道﹑通裏﹑陰�﹑神門等穴也。

﹝5﹞從神門穴入掌內後廉﹐少府穴也。

﹝6﹞從少府穴循小指之內﹐出其端﹐少衝穴而終以交於手太陽小腸經也。

外科卷下﹨骨度尺寸

心經穴歌

條文﹕手少陰心起極泉﹐靑靈少海靈道全﹐通裏陰�神門下﹐少府少衝小指邊。

外科卷下﹨骨度尺寸

心經分寸歌

條文﹕少陰心起極泉中﹐腋下筋間動引胸﹐靑靈肘上三寸取﹐少海肘後端五分靈道掌後一寸半﹐通裏腕後一寸同﹐陰�腕後內半寸﹐神門掌後銳骨隆少府小指本節末﹐小指內側取少衝。

注﹕﹝1﹞極泉穴﹐在腋下臂內筋間動脈引胸中﹐是其穴也。

﹝2﹞從極泉下行至肘﹐在肘上三寸﹐伸肘舉臂取之﹐靑靈穴也。

﹝3﹞從靑靈下行肘內廉﹐節後大﹐骨外上去肘端五分﹐肘內橫紋頭屈肘向頭取之﹐少海穴也。

﹝4﹞從少海下行掌後一寸五分﹐靈道穴也。

﹝5﹞從靈道下行五分﹐循腕側外腕後一寸陷中﹐通裏穴也。

﹝6﹞從通裏內行五分﹐掌後脈中腕後五分﹐陰�穴也。

﹝7﹞從陰�行掌後銳骨端陷中﹐神門穴也。

﹝8﹞從神門行手小指本節末﹐外側骨縫陷中﹐少府穴也。

﹝9﹞從少府行小指內﹐中行去爪由角如韭葉﹐少衝穴也﹝見圖五十二﹞。

外科卷下﹨骨度尺寸

小腸經文

條文﹕經云﹕小腸者受盛之官﹐化物出焉。

又云﹕小腸後附於脊﹐前附於臍﹐上左回疊﹐積十六曲﹐大二寸半徑八分分之少半﹐長三丈二尺。受谷二斗四升﹐水六升三合合之大半。

又云﹕小腸上口在臍上二寸近脊﹐水谷由此而入﹐復下一寸﹐外附於臍爲水分穴﹐當小腸下口﹐至是而泌別淸濁﹐水液滲入膀胱﹐滓穢流入大腸。

又云﹕是經多血少气。

「難經」曰﹕小腸重二斤十四兩。﹝見圖五十三﹞

外科卷下﹨骨度尺寸

小腸徑循行經文

條文﹕小腸手太陽之脈﹐起於小指之端﹐循手外側﹐上腕出踝中﹐直上循臂骨下廉出肘內側兩骨之間﹐上循臑外後廉﹐出肩解繞肩胛﹐交肩上入缺盆絡心循咽﹐下膈抵胃﹐屬小腸﹔其支者﹐從缺盆循頸上頰﹐至目銳眥卻入耳中﹔其支者﹐別頰上�抵鼻﹐至目內眥﹐斜絡於顴﹝見圖五十四﹞。

外科卷下﹨骨度尺寸

小腸經循行歌

條文﹕手太陽經小腸脈﹐小指之端起少澤﹐循手外側出踝中﹐循臂骨出肘內側上循臑外出後廉﹐直過肩解繞肩胛﹐交肩下入缺盆內﹐向腋絡心循咽嗌下膈抵胃屬小腸﹔一支缺盆貫頸頰﹐至目銳眥卻入耳﹐復從耳前仍上頰抵鼻升至目內眥﹐斜絡於顴別絡接。

注﹕﹝1﹞手太陽小腸之脈﹐從小指內側少陰之脈少衝穴循小指之端少澤穴起循手外側前谷後溪穴﹐從後溪上腕至腕骨穴﹐從腕骨出踝中入陽谷﹑養老穴也。

﹝2﹞從養老直上﹐循臂骨下廉﹐支正穴也。

﹝3﹞從支正出肘內側兩筋間﹐小海穴也。

﹝4﹞從小海上循臑外後廉﹐出肩解肩貞穴﹐繞肩胛臑穴上肩﹐天宗穴也。

﹝5﹞從天宗循行秉風﹑曲垣等穴﹐從肩中兪入缺盆穴﹐散而內行絡心循咽下膈﹐抵胃屬小腸之分。

﹝6﹞其支者﹐從缺盆循頸入天窗﹑天容穴﹐上頰顴�穴﹐至目銳眥卻入耳中聚於聽宮穴也。

﹝7﹞其別支從頰上頜抵鼻﹐至目內眥﹐以交於足太陽經。

外科卷下﹨骨度尺寸

小腸經穴歌

條文﹕手太陽經小腸穴﹐少澤先於小指設﹐前谷後溪腕骨間﹐陽谷須同養老列支正小海上肩貞﹐臑兪天宗秉風合﹐曲垣肩外復肩中﹐天窗循次上天容此經穴數一十九﹐還有顴�入聽宮。

外科卷下﹨骨度尺寸

小腸經分寸歌

條文﹕小指端外爲少澤﹐前谷本節前外側﹐節後橫紋取後溪﹐腕骨腕前骨陷側。

陽谷銳骨下陷肘﹐腕上一寸名養老﹐支正外側上四寸﹐小海肘端五分好肩貞肩端後陷中﹐臑兪肩臑骨陷考。﹝肩臑骨陷者﹐下胛骨上舉臂陷中取之也﹞天宗肩骨下陷中﹐秉風肩上小�空﹝肩上�骨後﹐舉肩有空﹞曲垣肩中曲胛陷﹐外兪上胛一寸從﹝卽外肩兪。肩胛上廉﹐上脊三寸﹞。

中兪大椎二寸旁﹐天窗曲頰動陷詳﹐天容耳下曲頰後﹐顴�面頄銳骨量﹝面頄骨下廉銳骨端陷中﹞聽宮中耳珠子上﹝耳中珠子大如赤小豆﹞此爲小腸手太陽。

注﹕﹝1﹞少澤穴﹐在手小指外側端﹐去爪甲角一分陷中﹐是其穴也。

﹝2﹞從少澤上行﹐手小指外側本節前陷中﹐前谷穴也。

﹝3﹞從前谷上行﹐手小指本節後﹐外側橫紋尖上陷中﹐仰手握拳取之後溪穴也。

﹝4﹞從後溪上行﹐手掌外側﹐腕前起骨下罅縫陷中﹐腕骨穴也。

﹝5﹞從腕骨上行﹐手掌外側﹐腕下銳骨下陷中﹐陽谷穴也。

﹝6﹞從陽谷上行﹐手下銳骨上﹐一空腕後一寸許陷中﹐養老穴也。

﹝7﹞從養老上行外廉四寸﹐支正穴也。

﹝8﹞從支正上行﹐肘外大骨外﹐去肘端五分陷中﹐屈手向頭取之小海穴也。

﹝9﹞從小海上行﹐肩曲胛骨下﹐大骨傍兩骨解間﹐肩端後陷中肩貞穴也。

﹝10﹞從肩貞上行肩端﹐臑上肩骨下﹐胛骨上廉陷中﹐舉臂取之臑兪穴也。

﹝11﹞從臑兪上行﹐肩骨下陷中﹐天宗穴也。

﹝12﹞從天宗上行﹐肩上小胛骨﹐舉臂有空﹐秉風穴也。

﹝13﹞從秉風上行肩中央﹐曲胛陷中﹐按之應手痛﹐曲垣穴也。

﹝14﹞從曲垣上行﹐肩胛上廉﹐去脊傍開三寸陷中﹐肩外兪穴也。

﹝15﹞從肩外兪上行﹐肩胛內廉﹐去脊督脈之大椎穴傍開二寸陷中肩中兪穴也。

﹝16﹞從肩中兪上行﹐頸大筋前曲﹐頰下動脈應手陷中﹐天窗穴也。

﹝17﹞從天窗上行﹐耳下曲頰後﹐天容穴也。

﹝18﹞從天容上行﹐面頄骨下廉﹐銳骨端陷中﹐顴�穴也。

﹝19﹞從顴�上行耳中之珠﹐聽宮穴也﹝圖五十五﹞。

外科卷下﹨骨度尺寸

膀胱經文

條文﹕經云﹕膀胱者州都之官﹐津液藏焉﹐气化則能出矣。

又云﹕膀胱當十九椎﹐居腎之下﹐大腸之前﹐有下口﹐無上口當臍上一寸水分穴處﹐爲小腸下口﹐乃膀胱上際﹐水液由此別回腸隨气泌滲而入其出入皆由气化﹐入气不化﹐則水歸大腸﹐而爲泄瀉﹐出气不化﹐則閉塞下竅而爲癃腫也﹐是經多血少气。

「難經」曰﹕膀胱重九兩二銖﹐縱廣九寸﹐盛溺九升九合﹐口廣二寸半﹝圖五十六﹞。

外科卷下﹨骨度尺寸

膀胱循行經文

條文﹕膀胱足太陽之脈﹐起於目內眥﹐上額交顚﹔其直者﹐從顚入絡腦﹐還出別下項﹐循肩髆﹐內俠脊﹐抵腰中入循膂絡腎﹐屬膀胱﹔其直者﹐從腰中下挾脊﹐貫臀入腘中﹔其支者﹐從髆內左右﹐別下貫胛﹐挾脊﹐內過髀樞﹐循髀外從後廉下合腘中以下貫�內﹐出外踝之後﹐循京骨至小趾外側﹝見圖五十七﹞。

外科卷下﹨骨度尺寸

膀胱經循行歌

條文﹕足太陽經膀胱脈﹐目內眥上起額尖﹔支者顚上至耳角﹐直者從顚腦後懸絡腦還出別下項﹐仍循肩膊俠脊邊﹐抵腰膂腎膀胱內﹐一支下與後陰連。

貫臀斜入委中穴﹐一支膊內左右別﹐貫胛俠脊過髀樞﹐臂內後廉腘中合下貫�內外踝後﹐京骨骨下趾外側。

注﹕﹝1﹞足太陽之脈﹐起目內眥睛明穴﹐從睛明循行攢竹﹑曲差﹑五處上額交顚﹐入承光穴﹐從承光循行通天穴。

﹝2﹞其支者﹐從顚至耳上角﹐交於足少陽之經。

﹝3﹞其直者﹐從通天入絡於大杼穴﹐從大杼循行肩髆內風門穴從風門循行肺兪穴﹐挾脊抵腰中厥陰兪穴﹐從厥陰兪穴﹑循行心兪﹑鬲兪﹑肝兪﹑膽兪﹑脾兪﹑胃兪﹑三焦兪﹐入循膂絡腎從腎兪穴循行气海兪﹐從腰中下挾脊大腸兪穴﹐從大腸兪循行關元兪﹑膀胱兪﹑中膂兪﹑白環兪等穴﹐別行上�﹑次�﹑中�﹑下�等穴。

﹝4﹞其支者﹐又復上肩膊內﹐從附分穴循行貫胛魄戶穴從魄戶循行挾脊內膏盲﹑神堂﹑�嘻﹑鬲關﹑魂門﹑陽綱﹑意捨﹑胃倉﹑肓門﹑志室﹑胞肓等穴﹐過髀樞秩邊穴﹐從秩邊穴循髀外從後廉﹑承扶﹑浮�﹑委陽穴﹐下合腘中委中穴﹐從委中循行合陽穴從合陽下貫�內承筋穴﹐從承筋循行承山﹑飛揚﹑附陽等穴從附陽穴循行出外踝之後昆侖穴﹐從昆侖穴循行僕參﹑申脈﹑金門等穴循京骨卽本經之京骨穴也。

﹝5﹞從京骨循行束骨﹑通谷穴﹐至小趾外側至陰穴而終以交於足之少陰經也。

外科卷下﹨骨度尺寸

膀胱經穴歌

條文﹕足太陽經六十三﹐晴明攢竹曲差參﹐五處承光接通天﹐絡卻玉枕天柱邊。

大杼風門引肺兪﹐厥陰心膈肝膽居﹐脾胃三焦腎兪次﹐大腸小腸膀胱如中膂白環皆二行﹐去脊中間二寸許﹐上�次�中�下﹐會陽須下尻旁取。

還有附分在三行﹐二椎三寸半相當﹐魄戶膏肓與神堂﹐�嘻膈關魂門旁陽綱意捨及胃倉﹐育門志室連胞肓﹐秩邊承扶殷門穴﹐浮�相鄰是委陽委中再下合陽去﹐承筋承山相次長。飛揚附陽達昆侖﹐僕參申脈過金門京骨束骨近通谷﹐小趾外側尋至陰。

外科卷下﹨骨度尺寸

膀胱經分寸歌

條文﹕足太陽兮膀胱經﹐目內眥角始睛明﹐眉頭陷中攢竹取﹐曲差神庭傍寸五五處直行後五分﹐承通絡卻玉枕穴﹐後循俱是寸五行。天柱項後髮際內大筋外廉之陷中﹐自此脊中開二寸﹐第一大杼二風門﹐三椎肺兪厥陰四心五督六膈七論﹐肝九膽十脾十一﹐胃兪十二椎下尋﹐十三三焦十四腎气海兪在十五椎﹐大腸十六小十八﹐膀胱兪穴十九椎﹐中膂內兪二十下白環兪穴廿一椎﹐小腸兪至白環內﹐腰空上次中下�﹐會陽陰微尻骨旁背開二寸二行了﹐別從脊中三寸半﹐第二椎下爲附分﹐三椎魄戶四膏盲第五椎下神堂尊﹐第六噫嘻膈關七﹐第九魂門陽綱十﹐十一意捨之穴存十二會倉穴已分﹐十三盲門端正在﹐十四志室不須論﹐十九胞肓廿秩邊背部三行下行循。承扶臀下股上約﹐下行六寸是殷門﹐從殷外斜上一寸曲膝得之浮�尋﹐委陽承扶下六寸﹐從�內斜並殷門。委中膝腘約紋裏此下三寸尋合陽﹐承筋腳跟上七寸﹐穴在�腸之中央﹐承山腿肚分肉間外踝七寸上飛揚﹐附陽外踝上三寸﹐昆侖外跟陷中央﹐僕參亦在踝骨下申脈踝下五分張﹐金門申脈下一寸﹐京骨外側大骨當﹐束骨本節後陷中通谷節前限中量﹐至陰小趾外側端﹐去爪甲之韭葉方。

注﹕﹝1﹞睛明穴﹐在目內眥外一分宛宛中﹐是其穴也。

﹝2﹞從睛明上行眉頭陷者中﹐攢竹穴也。

﹝3﹞從攢竹上行髮際間﹐俠督脈之神庭穴傍開一寸五分﹐正頭取之曲差穴也。

﹝4﹞從曲差後五分﹐俠督脈之上星﹐傍開一寸五分﹐五處穴也。

﹝5﹞從五處後行一寸五分﹐承光穴也。

﹝6﹞從承光後行一寸五分﹐俠督脈之百會穴﹐傍開一寸五分﹐通天穴也。

﹝7﹞從通天后行一寸五分﹐絡卻穴也。

﹝8﹞從絡卻後行一寸五分﹐玉枕穴也。

﹝9﹞從玉枕俠項後大筋外廉﹐下行髮際陷中﹐天柱穴也。

﹝10﹞從天柱下行﹐以項從第一椎下﹐兩旁相去脊中各二寸陷中正坐取之﹐大杼穴也。

﹝11﹞從大杼下行﹐二椎下兩旁﹐各去脊中二寸﹐正坐取之﹐風門穴也。

﹝12﹞從風門行三椎下﹐去脊中各二寸﹐又以手搭背左取右﹐右取左當中指末是穴之處﹐正坐取之﹐肺兪穴也。

﹝13﹞從肺兪行四椎下﹐去脊中二寸﹐正坐取之﹐厥陰兪穴也。

﹝14﹞從厥陰兪行五椎下﹐去脊中二寸﹐正坐取之﹐心兪穴也。

﹝15﹞從心兪行六椎下﹐去脊中二寸﹐正坐取之﹐督兪穴也。

﹝16﹞從督兪行七椎下﹐去脊中二寸﹐正坐取之﹐膈兪穴也。

﹝17﹞從膈兪行九椎下﹐去脊中二寸﹐正坐取之﹐膽兪穴也。

﹝18﹞從膽兪行十一椎下﹐去脊中二寸﹐正坐取之﹐脾兪穴也。

﹝19﹞從脾兪行十二椎下﹐去脊中二寸﹐正坐取之﹐胃兪穴也。

﹝20﹞從胃兪行十三椎下﹐去脊中二寸﹐正坐取之﹐三焦兪穴也。

﹝21﹞從三焦兪行十四椎下﹐與臍平﹐去脊中二寸﹐正坐取之﹐腎兪穴也。

﹝22﹞從腎兪行十五椎下﹐去脊中二寸﹐正坐取之﹐气海兪穴也。

﹝23﹞從气海兪行十六椎下﹐去脊中二寸﹐伏而取之﹐大腸兪穴也。

﹝24﹞從大腸兪行十七椎下﹐去脊中二寸﹐伏而取之﹐關元兪穴也。

﹝25﹞從關元兪行十八椎下﹐去脊中二寸﹐伏而取之﹐小腸兪穴也。﹝26﹞從小腸兪行十九椎下﹐去脊中二寸﹐伏而取之﹐膀胱兪穴也。

﹝27﹞從膀胱兪行二十椎下﹐去脊中二寸﹐俠脊胛起肉間﹐伏而取之中膂兪穴也。

﹝28﹞從中膂兪行二十椎下﹐去脊中二寸﹐伏而取之﹐白環兪穴也。

﹝29﹞從白環兪行腰胛骨下一寸﹐俠脊兩旁第一空陷中﹐上�穴也。

﹝30﹞從上�行俠脊旁第二空陷中﹐次�穴也。

﹝31﹞從次�行俠脊旁第三空陷中﹐中�穴也。

﹝32﹞從中�行俠脊旁第四空陷中﹐下�穴也。

﹝33﹞從下�行陰尾尻骨兩旁五分許﹐會陽穴也。

﹝34﹞自大杼別脈﹐其支者從肩膊內循行第二椎下附項內廉兩旁相去脊中各三寸半﹐正坐取之﹐附分穴也。

﹝35﹞從附分下行第三椎下﹐去脊中各三寸半﹐正坐取之﹐魄戶穴也。

﹝36﹞從魄戶下行第四椎下﹐五椎上﹐此穴屆中﹐去脊中各三寸半正坐曲脊取之﹐膏肓穴也。

外科卷下﹨骨度尺寸

膀胱經分寸歌﹝續﹞

注﹕﹝37﹞如取其穴﹐先令病人正坐曲脊伸兩手﹐以臂著膝前令正直手大指與膝頭齊﹐以物支肘﹐勿令臂動﹐乃從胛骨上角摸索至胛骨下頭﹐其間當有四肋三間﹐根據胛骨之際相去骨際如容側指許﹐按其中一間空處﹐自覺牽引肩﹐是其穴也。

﹝38﹞從膏肓下行第五椎下﹐去脊中各三寸半陷中﹐正坐取之﹐神堂穴也。

﹝39﹞從神堂下行第六椎下﹐去脊中各三寸半﹐正坐取之﹐�嘻穴也以手重按﹐病人呼「�嘻」﹐是其穴處﹐蓋因其痛也。

﹝40﹞從�嘻下行第七椎下﹐去脊中各三寸半陷中﹐正坐開肩取之膈關穴也。

﹝41﹞從膈關下行第九椎下﹐相去脊中各三寸半陷中﹐正坐取之魂門穴也。

﹝42﹞從魂門下行第十椎下﹐去脊中三寸半陷中﹐正坐取之﹐陽綱穴也。

﹝43﹞從陽綱下行第十一椎下﹐去脊中三寸半﹐正坐取之﹐意捨穴也。

﹝44﹞從意舍下行第十椎下﹐去脊中各三寸半﹐正坐取之﹐胃倉穴也。

﹝45﹞從胃倉下行第十三椎下﹐去脊中各三寸半﹐正坐取之﹐肓門穴也。

﹝46﹞從肓門下行第十四椎下﹐去脊中各三寸半陷中﹐正坐取之志室穴也。

﹝47﹞從志室下行第十九椎下﹐去脊中各三寸半﹐伏而取之﹐胞肓穴也。

﹝48﹞從胞肓下行第二十一椎下﹐去脊中各三寸半陷中﹐伏而取之秩邊穴也。

﹝49﹞從秩邊下行在尻臂下﹐陰骨上約紋中﹐承扶穴也。

﹝50﹞從殷門外循斜上一寸﹐屈膝得之﹐浮�穴也﹐故在委陽穴上一寸也。

﹝51﹞從浮�下行﹐仍在承扶穴下六寸﹐屈伸取之﹐委陽穴也而與會陽下合腘中也。

﹝52﹞從委陽下行﹐腘中央約紋動脈陷中﹐令人仰頦至地﹐伏臥取之委中穴也。

﹝53﹞從委中下行﹐膝腘約紋下三寸﹐合陽穴也。

﹝54﹞從合陽下行﹐�腸中央陷中﹐腳跟上七寸﹐承筋穴也。

﹝55﹞從承筋下行﹐腿肚下尖分肉間陷中﹐承山穴也。

﹝56﹞從承山斜行﹐足外踝後上七寸陷中﹐飛揚穴也。

﹝57﹞從飛揚下行﹐足外踝上三寸筋骨之間﹐附陽穴也。

﹝58﹞從附陽下行﹐足外踝後五分﹐跟骨上陷中﹐細動脈應手﹐昆兪穴也。

﹝59﹞從昆侖下行﹐足跟骨下陷中﹐拱足取之﹐僕參穴也。

﹝60﹞從僕參行足外踝下五分陷中﹐容爪甲許白肉際﹐申脈穴也。

﹝61﹞從申脈下行一寸﹐金門穴也。

﹝62﹞從金門行足外側大骨下﹐赤白肉際陷下﹐京骨穴也。

﹝63﹞按而得之﹐小指本節後大骨﹐名京骨﹐其穴在骨下。

﹝64﹞從京骨行足小指外側﹐本節前陷中﹐通谷穴也。

﹝65﹞從通谷行足小指外側﹐去爪甲角如韭葉﹐至陰穴也﹝見圖五十八﹞。

外科卷下﹨骨度尺寸

心包絡解

條文﹕張介賓曰﹕心包一臟﹐「難經」言其無形。

滑壽曰﹕心包一名手心主﹐以髒象校之﹐在心下橫膜之上﹐豎膜之下其與橫膜相粘﹐而黃脂裹者心也﹐脂_之外﹐有細筋膜如絲與心肺相連者﹐心包也此說爲是﹐凡言無形者非。

「靈蘭祕典論」有﹕十二官﹐獨少心包一官﹐而有膻中者﹐臣使之官喜樂出焉二句。

今考心包﹐髒居膈上﹐經始胸中﹐正值膻中之所﹐位居相火﹐代君行事實臣使也﹐此一官卽此經之謂歟﹝圖五十九﹞。

外科卷下﹨骨度尺寸

心包絡經循行經文

條文﹕手厥陰心主包絡之脈﹐起於胸中﹐出屬心包絡﹐下膈歷絡三焦﹔其支者﹐循胸中出脇下腋三寸﹐上抵腋下﹐循臑內﹐行太陰少陰之間入肘中﹐下臂行兩筋之間﹐入掌中﹐循中指出其端﹔其支者﹐別掌中循小指次指出其端﹝見圖六○﹞。

外科卷下﹨骨度尺寸

心包絡經循行歌

條文﹕手厥陰心主起胸﹐屬包下膈三焦宮﹐支者循胸出脇下﹐脇下連腋三寸同仍上抵腋循臑內﹐太陰少陰兩經中﹐指透中衝支者別﹐小指次指終相通。

注﹕﹝1﹞手厥陰心包絡之脈﹐起於胸中﹐出而外行天池穴﹐屬心包絡之經也。

﹝2﹞內行下膈﹐歷絡三焦者﹐散布於腹之上﹑中﹑下也。

﹝3﹞其支者﹐循胸中出腋下三寸﹐卽天池穴處也。

﹝4﹞從天池循臑內至天泉﹐從天泉穴行手太陰﹑手少陰兩脈之間入肘內曲澤穴﹐下臂行兩筋之間﹐�門﹑間使﹑內關﹑大陵四穴入掌中勞宮穴﹐從勞宮循中指出其端﹐中衝穴也。

﹝5﹞其本支之別支﹐別行掌中﹐循小指次指之端以交於手少陽三焦經也。

外科卷下﹨骨度尺寸

心包絡經穴歌

條文﹕心包九穴天池近﹐天泉曲澤�門認﹐間使內關逾大陵﹐勞宮中衝中指盡。

外科卷下﹨骨度尺寸

心包絡經分寸歌

條文﹕心絡起自天池間﹐乳後傍一腋下三﹐天泉繞腋下二寸﹐曲澤屈肘陷中參�門去腕後五寸﹐間使腕後三寸然﹐內關去腕後二寸﹐大陵掌後橫紋間勞宮屈拳名指取﹐中指之末中衝端。

注﹕﹝1﹞天池穴﹐在乳傍一二寸許﹐直腋下行三寸﹐脇之撅起肋骨間是其穴也。

﹝2﹞從天池穴斜上﹐繞腋循臂內廉下行二寸﹐舉臂取之﹐天泉穴也。

﹝3﹞從天泉穴下行﹐肘內廉大筋內側﹐橫紋頭下陷中動脈﹐曲澤穴也。

﹝4﹞從曲澤穴下行﹐掌後去腕五寸﹐�門穴也。

﹝5﹞從�間穴下行﹐掌後去脘三寸﹐兩筋間陷中﹐間使穴也。

﹝6﹞從間使穴下行﹐掌後去腕二寸兩筋間﹐內關穴也。

﹝7﹞從內關穴下行﹐掌後骨下橫紋中兩筋間陷中﹐大陵穴也。

﹝8﹞從大陵穴下行﹐掌中央動脈﹐屈無名指取之﹐勞宮穴也。

﹝9﹞從勞宮穴下行﹐手中指之端﹐去爪甲角如韭葉許陷中﹐中衝穴也﹝圖六十一﹞。

外科卷下﹨骨度尺寸

腎臟經文

條文﹕經云﹕腎者作彊之官﹐伎巧出焉。

又云﹕腎附於脊之十四椎下﹐是經常少血多气﹐其合骨也﹐其榮發也開竅於三陰。

「難經」曰﹕腎有兩枚﹐重一斤二兩﹐主髒精與志。

「中藏經」曰﹕腎者精神之舍﹐性命之根。

張介賓云﹕腎有兩枚﹐形如豇豆﹐相共而曲﹐附於脊之兩旁﹐相去各一寸五分外有黃脂包裹﹐各有帶二條﹐上條系於心﹐下條趨脊下大骨﹐在脊骨之端如半手許﹐中有兩穴﹐是腎帶經過處﹐上行脊髓至腦中﹐連於髓海﹝圖六十二﹞。

外科卷下﹨骨度尺寸

腎經循行經文

條文﹕腎足少陰之脈﹐起於小趾之下﹐斜趨足心湧泉穴﹐出於然谷之下循內踝之後﹐別入跟中﹐以上�內出腘內廉﹐上股內後廉﹐實脊屬腎﹐絡膀胱﹔其直者﹐從腎上貫肝膈﹐入肺中﹐循喉嚨﹐俠舌本﹔其支者﹐從肺出絡心﹐注胸中﹝見圖六十三﹞。

外科卷下﹨骨度尺寸

腎經循行歌

條文﹕足腎經脈屬少陰﹐小趾斜趨湧泉心﹐然骨之下內踝後﹐別入跟中�內侵出腘內廉上股內﹐貫脊屬腎膀胱臨﹐直者屬腎貫肝膈﹐入肺循喉舌本尋支者從肺絡心內﹐仍至胸中部分深。

注﹕﹝1﹞足少陰腎經之脈﹐起自足太陽小趾之下至陰穴﹐斜趨足心湧泉穴出然谷穴之下﹐循內踝後太溪穴﹐從太溪別入跟中大鐘穴從大鐘循行水泉﹑照海﹑復澑﹑交信穴﹐上腓內築賓穴也。

﹝2﹞從築賓出腘內廉陰谷穴﹐從陰谷上股內後廉橫骨穴從橫骨內貫行脊屬腎絡膀胱也。

﹝3﹞其直者﹐從腎外行大赫﹑气穴﹑四滿﹑中注﹑肓兪﹑商曲﹑石關﹑陰都﹑通谷等穴﹐入內貫肝與膈﹐外循幽開﹑步廊﹑神封﹑靈壚﹑神藏﹑彧中﹑兪府等穴﹐入肺中循喉嚨﹐俠舌本而終。

﹝4﹞其支者﹐從肺出絡心﹐注胸中﹐以交於手厥陰經也。

外科卷下﹨骨度尺寸

腎經穴歌

條文﹕足少陰腎二十七﹐湧泉然谷照海出﹐太溪水泉連大鐘﹐復澑交信築賓立陰谷橫骨趨大赫﹐气穴四滿中注得﹐盲兪商曲石關蹲﹐陰都通谷幽門值步廊神封出靈墟﹐神藏或中兪府畢。

外科卷下﹨骨度尺寸

腎經分寸歌

條文﹕足掌心中是湧泉﹐然谷內踝一寸前﹐太溪踝後跟骨上﹐大鐘跟後踵中邊水泉溪下一寸覓﹐照海踝下四分眞﹐復澑踝後上二寸﹐交信後上二寸聯二穴只隔筋前後﹐太陰之後少陰前﹝前傍骨是復澑﹐後傍骨是交信﹐二穴只隔一條筋﹞築寶內踝上�分﹐陰谷膝下曲膝間。橫骨大赫並气穴﹐四滿中注亦相連五穴上行皆一寸﹐中行旁開五分邊﹐肓兪上行亦一寸﹐但在臍旁半寸間商曲石關陰都穴﹐通谷幽門五穴聯﹐五穴上下一寸取﹐各開中行五分前步廊神封靈墟穴﹐神髒或中兪府安。上行寸六旁二寸﹐兪府璇璣二寸觀。

注﹕﹝1﹞湧泉穴﹐在足心陷中﹐伸腿屈足﹐捲指宛宛中﹐是其穴也。

﹝2﹞從湧泉上行足內踝﹐前起大骨下陷中﹐然谷穴也。

﹝3﹞從然谷行足內踝後五分﹐跟骨上動脈陷中﹐太溪穴也。

﹝4﹞從太溪行足跟後﹐跟中大骨上兩筋間﹐大鐘穴也。

﹝5﹞從大鐘行太溪下一寸﹐內踝下﹐水泉穴也。

﹝6﹞從水泉行足內踝下四分﹐前後有筋﹐上有踝骨﹐下有軟骨之中陷中照海穴也。

﹝7﹞從照海行足內踝後﹐除踝上二寸許﹐前傍骨陷中﹐復澑穴也。

﹝8﹞從復澑斜外﹐上行復澑穴之後﹐二寸許後傍筋﹐交信穴也。

﹝9﹞從交信斜外﹐上行過三陰交穴﹐上�分中﹐築賞穴也�者俗名腿肚也。

﹝10﹞從築賓上行﹐膝下內輔骨後﹐大筋小筋上﹐按之應手﹐屈膝得之陰谷穴也。

﹝11﹞從陰谷上行﹐入腹﹐陰上橫骨中﹐宛曲如仰月中央去任脈之中行旁開五分﹐橫骨穴也。

﹝12﹞從橫骨上行一寸﹐大赫穴也﹐亦去中行旁開五分。

﹝13﹞從大赫上行一寸﹐气穴穴也﹐亦去中行旁開五分。

﹝14﹞從气穴穴上行一寸﹐四滿穴也﹐亦去中行旁開五分。

﹝15﹞從四滿上行一寸﹐中注穴也﹐亦去中行旁開五分。

﹝16﹞從中注上行一寸﹐肓兪穴也直臍旁去臍中五分。

﹝17﹞從肓兪上行二寸﹐商曲穴也﹐亦去中行旁開五分。

﹝18﹞從商曲上行一寸﹐石關十也﹐亦去中行旁開五分。

﹝19﹞從石關上行一寸﹐陰都穴也﹐亦去中行旁開五分。

﹝20﹞從陰都上行一寸陷中﹐通谷穴也﹐亦去中行旁開五分。

﹝21﹞從通谷上行一寸陷中﹑幽門穴也﹐亦去中行旁開五分。

﹝22﹞從幽門上行一寸六分陷中﹐去中行旁開二寸﹐仰而取之﹐步廊穴也。

﹝23﹞從步廊上行一寸六分﹐亦去中行旁開二寸﹐仰而取之﹐神封穴也。

﹝24﹞從神封上行一寸六分﹐亦去中行旁開二寸陷中﹐仰而取之靈墟穴也。

﹝25﹞從靈墟上行一寸六分﹐亦去中行旁開二寸陷中﹐仰而取之神藏穴也。

﹝26﹞從神藏上行一寸六分﹐亦去中行旁開二寸陷中﹐仰而取之彧中穴也。

﹝27﹞從或中上行巨骨﹐下俠任脈之璇璣﹐中行旁開二寸陷中﹐仰而取之是其穴也﹝見圖六十四﹞。

外科卷下﹨骨度尺寸

三焦經文

條文﹕經云﹕上焦如霧﹐中焦如漚﹐下焦如瀆。又云﹕三焦者﹐決瀆之官﹐水道出焉。

又云﹕是經少血多气。

「中藏經」云﹕三焦者人之三元之气也﹐號曰中淸之腑﹐總領五臟六腑營衛經絡﹐內外﹑左右﹑上下之气也。三焦通則內外﹑左右﹑上下皆通也其於周身灌體﹐和內調外﹐榮左養右﹐導上宣下﹐莫大於此也﹝圖六十五﹞

外科卷下﹨骨度尺寸

三焦經循行經文

條文﹕三焦手少陰之脈﹐起於小指次指之端﹐上出次指之間﹐循手錶腕出臂外兩骨之間﹐上貫肘﹐循臑外﹐上肩而交出足少陽之後﹐入缺盆﹐布膻中散絡心包﹐下膈循屬三焦﹔其支者﹐從膻中上出缺盆﹐上項俠耳後﹐直上出耳上角﹐以屈下頰﹐至�﹔其支者﹐從耳後入耳中﹐出走耳前﹐過客主人前交頰﹐至目銳眥﹝圖六十六﹞

外科卷下﹨骨度尺寸

三焦經循行歌

條文﹕手經少陽三焦脈﹐起自小指次指端﹐兩指岐骨手腕錶﹐上出臂外兩骨間寸後臑外循肩上﹐少陽之後交別傳﹐下入缺盆膻中分﹐散絡心包膈裏穿支者膻中缺盆上﹐上項耳後耳角旋﹐屈下至�仍注頰﹐一支出耳入耳前卻從上關交曲頰﹐至目銳眥乃盡焉。

注﹕﹝1﹞手少陽三焦之脈﹐起於手小指次指外側之端關衝穴從關衝上出兩指之間液門﹑中渚穴﹐循手腕錶陽池穴也。

﹝2﹞從陽池出臂外兩骨之間﹐外關﹑支溝﹑會宗﹑三陽絡﹑四瀆﹑天井等穴﹐上貫肘﹐淸冷淵穴也﹐從淸冷淵穴循臂臑外上肩消濼﹑臑會﹑肩�﹑天�穴﹐從天�穴而交出足少陽經之後入缺盆﹐布膻中﹐散絡心包﹐下膈內而循行之分﹐皆屬三焦經也。

﹝3﹞其支者﹐從膻中上外出缺盆﹐上項天牖穴﹐從天牖穴循系耳後翳風﹑瘈脈﹑顱息穴﹐從顱息直上出耳上角角孫穴﹑絲竹空穴也。

﹝4﹞由角孫﹑絲竹空穴繞耳以屈下至�和�﹑耳門穴也。

﹝5﹞其本支之別﹐支者從耳後出走耳前﹐過足少陽經客主人穴之前交頰至目銳之外眥﹐以交於足少陽膽經也。

外科卷下﹨骨度尺寸

三焦經穴歌

條文﹕手少三焦所從經﹐二十二穴起關衝﹐液門中渚陽池歷﹐外關支溝會宗逢三陽絡入四瀆內﹐注於天井淸冷中﹐消濼臑會肩�穴﹐天�天牖經翳風瘈脈顱息角耳門﹐和�上行絲竹空。

外科卷下﹨骨度尺寸

三焦經分寸歌

條文﹕無名外側端關衝﹐液門小次指陷中﹐中渚液門上一寸﹐陽池腕前表陷中外關腕後二寸陷﹐關上一寸支溝名﹐外關一寸會宗平﹐斜上一寸三陽絡肘前五寸四瀆稱﹐天井肘外大骨後﹐肘上一寸骨罅中。井上一寸淸冷淵消濼臂肘分肉端﹐臑會肩端前二寸﹐肩�臑上陷中看﹐天�肩井後一寸天牖耳下一寸間﹐翳風耳後尖角陷﹐瘈脈耳後靑脈看﹐顱息靑絡脈之上角孫耳上發下間﹐耳門耳前缺處陷﹐和�橫動脈耳前﹐欲覓絲竹空何在眉後陷中仔細觀。

注﹕﹝1﹞關衝穴﹐在手四指外側端﹐去爪甲角如韭葉許﹐是其穴也。

﹝2﹞從關衝上行手小指次指岐骨間陷中﹐握拳取之﹐液門穴也。

﹝3﹞從液門上行一寸陷中﹐中渚穴也。

﹝4﹞從中渚由四指本節直上﹐行手錶腕上陷中﹐陽池穴也。

﹝5﹞從陽池上行手腕後二寸﹐兩骨間陷中﹐外關穴也。

﹝6﹞從外關上行一寸﹐兩骨間陷中﹐支溝穴也。

﹝7﹞從支溝外開一寸﹐會宗穴也。

﹝8﹞以支溝會完二穴相並平直﹐空中相離一寸也。

﹝9﹞從會宗內斜上一寸﹐臂上大交脈﹐三陽絡穴也。

﹝10﹞從三陽絡上行肘前五寸外廉陷中﹐四瀆穴也。

﹝11﹞從四瀆斜外上行﹐肘外大骨尖後﹐肘上一寸﹐兩筋叉骨罅中屈肘拱胸取之﹐天井穴也。

﹝12﹞從天井上行一寸﹐伸肘舉臂取之﹐淸冷淵穴也。

﹝13﹞從淸冷淵上行﹐肩下外臂肘上分肉間﹐消濼穴也。

﹝14﹞從消濼上行﹐臑外去肩端三寸宛宛中﹐臑會穴也。

﹝15﹞從臑會上行﹐肩端臑上陷中﹐斜舉臂取之﹐肩�穴也。

﹝16﹞從肩�上行肩﹐缺盆中直﹐是少陽經之肩井穴﹔後一寸﹐天牖穴也。

﹝17﹞從天牖上行﹐頸大筋外缺盆上﹐手太陽經天容穴後足太陽經天柱穴前﹐足少陽膽經完骨穴下﹐髮際中上斜俠耳後一寸天牖穴也。

﹝18﹞從天牖上行﹐耳後尖角陷中﹐按之引耳中痛﹐翳風穴也。

﹝19﹞從翳風上行﹐耳後中間難雞足靑絡脈中﹐瘈脈穴也。

﹝20﹞從瘈脈行耳後上間靑絡脈中﹐顱息穴也。

﹝21﹞從顱息上行﹐耳上上間﹐髮際下開口有空﹐角孫穴也。

﹝22﹞從角孫繞行耳前﹐起肉當耳缺處陷中﹐耳門穴也。

﹝23﹞從耳門行耳前﹐兌發下橫動脈中﹐和�穴也﹝兌發下卽鬢角也﹞。

﹝24﹞從和�上行眉後陷中﹐絲竹空穴也﹝見圖六十七﹞。

外科卷下﹨骨度尺寸

膽府經文

條文﹕經云﹕膽者中正之官﹐決斷出焉。又云﹕是經少血多气。

又曰﹕凡十一臟皆取決於膽也。

『難經』曰﹕膽在肝之短葉間﹐重三兩三銖﹐長三寸﹐盛精汁三合。

『中髒經』曰﹕膽者淸淨之腑﹐號曰將軍﹐主藏而不瀉﹝圖六十八﹞

外科卷下﹨骨度尺寸

膽經循行經文

條文﹕膽足少陽之脈﹐起於目銳眥﹐上抵頭角﹐下耳後﹐循頸行手少陽之前至肩上卻交出手少陽之後﹐入缺盆﹔其支者﹐從耳後入耳中﹐出走耳前至目銳眥後﹔其支者﹐別銳眥﹐下大迎﹐合手少陽抵於�﹐下加頰車﹐下頸合缺盆以下胸中貫膈﹑絡肝﹑屬膽﹑循脇裏﹐出气街﹐繞毛際橫入髀厭中﹔其直者﹐從缺盆下腋循胸﹐過季脇﹐下合髀厭中﹐以下循髀陽﹐出膝外廉下外輔骨之前﹐直下抵絕骨之端﹐下出外踝之前﹐循足跗上入小趾之間﹔其支者﹐別跗上入大趾之間﹐循大趾岐骨內﹐出其端﹐還貫爪甲﹐出三毛﹝圖六十九﹞。

外科卷下﹨骨度尺寸

膽經循行歌

條文﹕足脈少陽膽之經﹐始從兩目銳眥生﹐抵頭循角下耳後﹐腦空風池次第行手少陽前至肩上﹐交少陽右上缺盆﹐支者取後貫耳內﹐出走耳前銳眥循一支銳眥大迎下﹐合乎少陽抵項根﹐下加頰車缺盆合﹐入胸貫膈絡肝經屬膽仍從脇裏過﹐下入气街毛際縈﹐橫入髀厭環跳內﹔直者缺盆下腋膺過季脇下脾厭內﹐出膝外廉是陽陵﹐外輔絕骨踝前過﹐足跗小指次指分﹔一支別從大指去﹐三毛之際接肝經。

注﹕﹝1﹞足少陽膽經之脈﹐起於目之銳眥瞳子�穴﹐循聽會客主人穴上抵頭角頷厭穴也。

﹝2﹞從頷厭循懸顱﹑懸釐﹑曲鬢率谷﹐折而下行於耳後之天衝﹑浮白﹑竅陰﹑完骨等穴﹔折外上行至眉頭之本神﹑陽白﹑臨泣﹑目窗﹑正營﹑承靈﹑腦空等穴﹔循頸至風池穴﹐過手少陽經天牖穴之前至肩上本經之肩井穴﹕從肩井穴卻交出於手少陽之後﹐入缺盆處也。

﹝3﹞其支者﹐從耳後入耳中﹐出走耳前至目銳眥後﹐此一小支之脈行於頭之無穴處也。

﹝4﹞又其支者﹐別銳眥下手陽明之大迎穴﹐合手少陽抵於�下﹐加頰車下頸合缺盆穴﹐以下入胸中﹐貫膈絡肝﹐屬膽﹐循脇裏﹐出气街散布臟腑﹐外繞毛際﹐橫入髀厭中環跳穴也。

﹝5﹞其支者﹐從缺盆下腋淵液穴﹔從淵液穴循胸輒筋穴也。

﹝6﹞從輒筋﹑日月穴過季脇至京門穴﹔從京門循行帶脈﹑五樞﹑維道﹑居�﹐下合髀厭中環跳穴也。

﹝7﹞從環跳穴以下循髀陽風市穴﹔從風市循行瀆﹑陽關﹑出膝外廉陽陵泉穴也。

﹝8﹞從陽陵泉穴循陽交﹑外丘﹑光明等穴﹐下外輔骨之前陽輔穴也。

﹝9﹞從陽輔穴直下抵絕骨之端懸鐘穴﹔從懸鐘下出外踝之前丘墟穴﹔從丘墟穴循足跗上臨泣穴也。

﹝10﹞從臨泣入小指次指之間俠溪﹑竅陰穴也。

﹝11﹞其支者﹐別跗上入大指之間﹐循大指岐骨內﹐出其端還貫爪出三毛﹐以交於足厥陰肝經也。

外科卷下﹨骨度尺寸

膽經穴歌

條文﹕足少陽經瞳子�﹐四十三穴行迢迢﹐聽會客主頷厭集﹐懸顱懸釐曲鬢翹。

率谷天衝浮白次﹐竅陰完骨本神至﹐陽白臨泣開目窗﹐正營承靈腦空是。

風池肩井淵液長﹐輒筋日月京門鄕﹐帶脈五樞維道續﹐居�環跳市中瀆。

陽關陽陵復陽交﹐外丘光明陽輔髙﹐懸鐘丘墟足臨泣﹐地五俠溪竅陰畢。

外科卷下﹨骨度尺寸

膽經分寸歌

條文﹕足少陽兮四十三﹐頭上廿穴分三折﹐起自瞳子至風池﹐積數陳之根據次第。

外眥五分瞳子�﹐耳前陷中尋聽會﹐上行一寸客主人﹐內斜曲角上頷厭後行顱中釐下穴﹐曲鬢耳前上髮際﹐率谷入發寸半安﹐天衝耳後斜二寸浮白下行一寸間﹐竅陰穴在枕骨下﹐完骨耳後入髮際﹐量得四分須用記本神神庭旁三寸﹐入發四分耳上系﹐陽白眉上一寸許﹐上行五分是臨泣。

臨後寸半目窗穴﹐正營承靈及腦空﹐後行相去一寸五﹐風池耳後發陷中。

肩井肩上陷中取﹐大骨之前寸半明﹐淵液腋下行三寸﹐輒筋復前一寸行日月乳下二肋縫﹐下行五分是穴名。臍上五分傍九五﹐季肋俠脊是京門季下寸八尋帶脈﹐帶下三寸穴五樞﹐維道章下五三定﹐維下三寸居�名環跳髀樞宛中陷﹐風市垂手中指終。膝上五寸中瀆穴﹐膝上二寸陽關尋陽陵膝下一寸住﹐陽交外踝上七寸﹐外丘外踝七寸同﹐此系斜屬三陽分踝上五寸定光明﹐踝上四寸陽輔穴﹐踝上三寸是懸鐘﹐丘虛踝前陷中取丘下三寸臨泣存﹐臨下五分地五會﹐會下一寸俠溪輪﹐欲覓竅陰穴何在﹖小指次指外側尋。

注﹕﹝1﹞瞳子�﹐在目銳眥去眥五分﹐是其穴也。

﹝2﹞從瞳子�下外斜行﹐耳前起骨上面﹐下一寸耳珠下動脈宛宛中開口有空﹐側臥張口口取之﹐聽會穴也。

﹝3﹞從聽會上直行一寸﹐開口有空﹐側臥張口取之﹐客主人穴也。

﹝4﹞從客主人上內斜行﹐兩太陽曲角上廉﹐頷厭穴也。

﹝5﹞從頷厭後行耳前曲角上﹐兩太陽之中﹐懸顱穴也。

﹝6﹞從懸顱後行﹐耳前曲角上﹐兩太陽下廉﹐懸顱穴也。

﹝7﹞從懸釐後行﹐耳前入髮際曲隅陷中﹐鼓頷有空﹐曲鬢穴也。

﹝8﹞從曲鬢後行耳上﹐入髮際寸半陷者宛宛中﹐嚼牙取之﹐率谷穴也。

﹝9﹞從率谷後行耳後三分許﹐入髮際二寸﹐天衝穴也。

﹝10﹞從天衝下行耳後﹐入髮際一寸﹐浮白穴也。

﹝11﹞從浮白下行耳後﹐髙上枕骨下﹐搖動有空﹐竅陰穴也。

﹝12﹞從竅陰行耳後﹐入髮際四分﹐完骨穴也。

﹝13﹞從完骨折上行﹐神庭旁三寸﹔直耳上入髮際四分﹐本神穴也。

﹝14﹞從本神行眉上一寸﹐直瞳子﹐陽白穴也。

﹝15﹞從陽白上直行﹐入髮際五分陷中﹐正睛取之﹐臨泣穴也。

﹝16﹞從臨泣後行一寸﹐目窗穴也。

﹝17﹞從目窗後行一寸﹐正營穴也。

﹝18﹞從正營後行一寸五分﹐承靈穴也。

﹝19﹞從承靈後行一寸五分﹐腦空穴也。

﹝20﹞從腦空下行耳後﹐下髮際陷中﹐大筋外廉﹐按之引於耳中風池穴也。

﹝21﹞從風池下行肩上﹐會其支者﹐令缺盆上大骨前一寸半﹐以三指按取當中指下陷中﹐肩井穴也。

﹝22﹞從肩井下行腋下三寸宛宛中﹐舉臂取之﹐淵液穴也。

﹝23﹞從淵液下行﹐復前一寸三肋端﹐橫直蔽骨旁七寸五分半﹐直兩乳側臥屈上足取之﹐輒筋穴也。

﹝24﹞從輒筋行乳下二肋端縫下五分﹐日月穴也。

﹝25﹞從日月行監骨腰中季肋本﹐俠脊臍上五分﹐旁開九寸半側臥屆上足伸下足舉臂取之﹐京門穴也。

﹝26﹞從京門下行季脇下一寸八分陷中﹐臍上二分﹐旁開八寸半帶脈穴也。

﹝27﹞從帶脈下三寸﹐五樞穴也。

﹝28﹞從五樞下行﹐過肝經之章門穴下五寸三分﹐維道穴也。

﹝29﹞從維道下行三寸﹐監骨上陷中﹐居�穴也。

﹝30﹞從居�下行髀樞中﹐側臥伸下足屈上足取之﹐環跳穴也。

﹝31﹞從環跳下行膝上外廉兩筋中﹐以手著腿中按盡處﹐風市穴也。

﹝32﹞從風市下髀骨外﹐膝上外廉五寸﹐分肉間陷中﹐中瀆穴也。

﹝33﹞從中瀆下行膝上二寸﹐犢鼻外陷中﹐陽關穴也。

﹝34﹞從陽關下行膝下一寸﹐外廉陷中﹐尖骨前筋骨間﹐蹲坐取之陽陵泉穴也。

﹝35﹞從陽陵泉下行﹐足外踝上七寸﹐內斜三陽分肉間﹐陽交穴也。

﹝36﹞從陽交行外踝上七寸外斜﹐外丘穴也。

﹝37﹞從外丘下行外踝上五寸﹐光明穴也。

﹝38﹞從光明下行一寸﹐輔骨前絕骨端﹐內斜三分﹐陽輔穴也。

﹝39﹞從陽輔下行三寸﹐外踝骨尖內動脈中﹐尋按取之﹐懸鐘穴也。

﹝40﹞從懸鐘行外踝下﹐斜前陷中﹐丘墟穴也。

﹝41﹞從丘墟下行三寸﹐在足小指四指本節後﹐足跗間陷中﹐臨泣穴也。

﹝42﹞從臨泣下行五分﹐足小指四指本節後間陷中﹐地五會穴也。

﹝43﹞從地五會下行一寸﹐足小指四指本節前﹐岐骨間陷中﹐俠溪穴也。

﹝44﹞從俠溪下行足小指四指外側端﹐去爪甲角如韭葉﹐竅陰穴也。

外科卷下﹨骨度尺寸

肝臟經文

條文﹕經云﹐肝者將軍之官﹐謀慮出焉。

又云﹕肝居膈下﹐上著脊之九椎下﹐是經常多血少气﹐其合筋也﹐其榮爪也主藏魂﹐開竅於目﹐其系上絡心肺﹐下亦無竅。

『難經』曰﹕肝重二斤四兩﹐左三葉右四葉﹐凡七葉﹐肝之爲髒其治在左﹐其藏在右脇之前﹐並肩著脊之第九椎﹝圖七十一﹞

外科卷下﹨骨度尺寸

肝經循行經文

條文﹕肝足厥陰之脈﹐起於大指聚毛之上﹐上循足跗上廉﹐去內踝一寸﹐上踝八寸交出太陰之後﹐上腘內廉﹐循股陰入毛中﹐過陰器﹐抵小腹﹐俠胃屬肝﹐絡膽上貫膈﹐布脇﹐循喉嚨之後﹐上入頏顙﹐連目系﹐上出額與督脈會於顚﹔其支者﹐從目系下頰裏﹐環唇內﹔其支者﹐復從肝別貫膈﹐上注肺﹝圖七十二﹞。

外科卷下﹨骨度尺寸

肝經循行歌

條文﹕厥陰足脈肝所終﹐大指之端毛際叢﹐足跗上廉太衝分﹐踝前一寸入中封上踝交出太陰後﹐循腘內廉陰股衝﹐環繞陰器抵小腹﹐俠胃屬肝絡膽逢上貫膈裏布脇肋﹐俠喉頏顙目系同﹐脈上顚會督脈出﹐支者還生目系中下絡頰裏環唇內﹐支者便從膈肺通。

注﹕﹝1﹞足厥陰肝經之脈﹐起於足大指聚毛之際大惇行間穴從行間上循足跗上廉太衝穴﹐從太衝穴去內踝一寸﹐至於中封穴也。

﹝2﹞從中封穴循內聯踝五寸﹐入於蠡溝穴也。

﹝3﹞從蠡溝上踝七寸中都穴﹐上內踝八寸﹐交出於足太陰陰經之後上踝內廉﹐膝關曲泉穴也。

﹝4﹞從曲泉循股陰陰包五里穴﹐入於毛中之陰廉穴﹐過陰器入抵小腹上行於章門穴﹐從章門循行期門穴﹐從期門內行﹐俠胃﹐屬肝﹐絡膽。

上貫膈﹐布脇肋﹐散布於臟腑﹐循喉嚨之後﹐上入頏顙﹐連目系上額﹐與督脈會於顚也。

﹝5﹞其有一支者﹐不上會於顚﹐但從目下頰裏環唇內。

﹝6﹞又一支復從肝別貫膈﹐上注於肺﹐以交手太陰肺經也。

外科卷下﹨骨度尺寸

肝經穴歌

條文﹕足厥陰經一十四﹐大惇行間太衝足﹐中封蠡溝伴中都﹐膝關曲泉陰包次五里陰廉上急脈﹐章門才過期門至。

外科卷下﹨骨度尺寸

肝經分寸歌

條文﹕大惇足大端外側﹐行間兩指縫中間﹐太衝本節後二寸﹐中封內踝前一寸蠡溝踝上五寸是﹐中都上行二寸中﹐膝關犢鼻下二寸﹐曲泉曲膝盡橫紋。

陰包膝上行四寸﹐气沖三寸下五里﹐陰廉气沖下二寸﹐急脈毛際旁二五厥陰大絡系睪丸﹐章門臍上二旁六﹐期門從章斜行乳﹐直乳二肋端縫已。

注﹕﹝1﹞大惇穴﹐在足大指端﹐去爪甲後如韭葉許﹐外側聚毛仲﹐是其穴也。

﹝2﹞從大惇上行足大指次指岐骨縫間﹐動脈應手陷中﹐行間穴也。

﹝3﹞從行間上行二寸許﹐足跗間動脈應手陷中﹐太衝穴也。

﹝4﹞從太衛上行足內踝前一寸﹐筋裏宛宛中﹐中封穴也。

﹝5﹞從中封上內聯踝上五寸﹐蠡溝穴也。

﹝6﹞從蠡溝上行二寸﹐當胻骨中﹐中都穴也。

﹝7﹞從中都上行﹐犢鼻下二寸旁陷者中﹐膝關穴也。

﹝8﹞從膝關上行膝內輔骨下﹐大筋上小筋下陷中﹐屈膝橫紋頭取之曲泉穴也。

﹝9﹞從曲泉上行膝上四寸﹐股內廉兩筋間﹐蜷足取之﹐看膝內側有槽中陰包穴也。

﹝10﹞從陰包上行﹐在足陽明胃經之气沖穴下三寸﹐陰股中動脈應手五里穴也。

﹝11﹞從五里上行羊矢下﹐斜裏三分﹐直上气沖下二寸﹐動脈陷中陰廉穴也。

﹝12﹞從陰廉上行陰上﹐中行兩旁相去二寸半﹐按之隱指而堅甚按則痛引上下﹐此厥陰之大絡﹐爲睪之系﹐急脈穴也。

﹝13﹞從急脈上行足太陰脾經之大橫外穴外﹐季肋直臍軟骨端﹐臍上二寸﹐兩旁開六寸﹐側臥取肘尖盡處﹐章門穴也。

﹝14﹞從章門上行﹐足陽明胃經之不容穴旁一寸五分﹐上直乳第二肋端期門穴也﹝見圖七十三﹞。

外科卷下﹨骨度尺寸

奇經八脈總歌

條文﹕正經經外是奇經﹐八脈分司各有名﹐任脈任前督於後﹐衝起會陰腎同行陽蹺跟外膀胱別﹐陰起跟前隨少陰﹐陽維維絡諸陽脈﹐陰維維絡在諸陰帶脈圍腰水束帶﹐不由常度號奇經。

注﹕﹝1﹞脈有奇常﹐十二經者﹐常脈也﹔奇經則不拘於常﹐故謂之奇也。

﹝2﹞蓋人之气血﹐常行於十二經脈﹐經脈滿溢﹐流入他經﹐別道而行故名奇經。

﹝3﹞奇經有八﹐曰﹕任﹑督﹑衝﹑帶﹑陽蹺﹑陽維﹑陰維是也。

﹝4﹞任脈任於前﹐督脈督於後﹐衝脈爲諸脈之海﹐帶脈猶身之束帶陽蹺爲足太陽之別﹐陰蹺爲足少陰之別﹐陽維則維絡諸陽陰維則維絡諸陰﹐陰陽相維﹐諸經乃調。

﹝5﹞故此八脈﹐譬猶圖設溝渠﹐以備水潦﹐斯無濫溢之患人有奇經亦若是也。

外科卷下﹨骨度尺寸

任脈循行經文

條文﹕『素問骨空論』曰﹕任脈者起於中極之下﹐以上毛際﹐循腹裏﹐上關元至咽喉上頤﹐循面入目﹝見圖七十四﹞。

『靈樞五音五味篇』曰﹕衝脈任脈皆起於胞中﹐上循背裏爲經絡之海其浮而外者﹐循腹上行﹐會於咽喉﹐別而絡口唇。

外科卷下﹨骨度尺寸

任脈循行歌

條文﹕任脈起於中極下﹐會陰腹裏上關元﹐循內上行會衝脈﹐浮外循腹至喉咽別絡口唇承漿已﹐過足陽明上頤間﹐循面入目至淸明﹐交督陰脈海名傳。

注﹕﹝1﹞任脈者﹐起於中極之下。

﹝2﹞中極者﹐穴名也﹐在少腹聚毛處之上毛際也。

﹝3﹞中極之下謂曲骨之下會陰穴也。

﹝4﹞以上毛際﹐循腹裏上關元者﹐謂從會陰循內上行﹐會於衝脈爲經絡之海也。

﹝5﹞其浮而外者﹐循腹上行﹐至於咽喉﹐別絡口唇﹐至承漿而終。

﹝6﹞上頤循面入目至睛明者﹐謂不直交督脈﹐由足陽明承泣穴上頤循面入目內眥之足太陽睛明穴﹐始交於督脈﹐總爲陰脈之海也。

外科卷下﹨骨度尺寸

任脈穴歌

條文﹕任脈中行二十四﹐會陰潛伏兩陰間﹐曲骨之前中極在﹐關元石門气海邊陰交神關水分處﹐下脘建裏中脘前﹐上脘巨闕連鳩尾﹐中庭膻中玉堂聯紫宮華蓋循璇璣﹐天突廉泉承漿端。

外科卷下﹨骨度尺寸

任脈分寸歌

條文﹕任脈會陰兩陰間﹐曲骨毛際陷中安﹐中極臍下四寸取﹐關元臍下三寸連臍下二寸名石門﹐臍下寸半气海全。臍下一寸陰交穴﹐臍之中央卽神闕臍上一寸爲水分﹐臍上二寸下脘列。臍上三寸名建裏﹐臍上四寸中脘許臍上五寸上脘在﹐巨闕臍上六寸五﹐鳩尾蔽骨下五分﹐中庭膻下六寸取膻中卻在兩乳間﹐膻上寸六玉堂主﹐膻上紫宮三寸二﹐膻上華蓋四八舉﹝四寸八分﹞膻上璇璣五寸八﹐璣上一寸天突起﹐天突喉下約四寸﹐廉泉頷下骨尖已承漿頤前唇稜下﹐任脈中央行腹裏。

注﹕﹝1﹞會陰穴﹐在前陰後陰之中間﹐任﹑督﹑衝三脈所起督由會陰而行背﹐任由會陰而行腹﹐衝由會陰而行足也。

﹝2﹞從會陰上行﹐橫骨上毛際陷中﹐動脈應手﹐臍下五寸﹐曲骨穴也。

﹝3﹞從曲骨上行﹐在臍下四寸﹐中極穴也。

﹝4﹞從中極上行﹐在臍下三寸﹐卽關元穴也。

﹝5﹞從關元上行﹐在臍下二寸﹐石門穴也。

﹝6﹞從石門上行﹐在臍下一寸五分宛宛中﹐气海穴也。

﹝7﹞從气海上行﹐在臍下一寸﹐陰交穴也。

﹝8﹞從陰交上行﹐當臍之中﹐神闕穴也。

﹝9﹞從神闕上行﹐臍上一寸﹐水分穴也。

﹝10﹞從水分上行﹐臍上二寸﹐下脘穴也。

﹝11﹞從下脘上行﹐臍上三寸﹐建裏穴也。

﹝12﹞從建裏上行﹐在臍上四寸﹐中脘穴也。

﹝13﹞從中脘上行﹐在臍上五寸﹐上脘穴也。

﹝14﹞從上脘上行﹐在兩岐骨下二寸﹐巨闕穴也。

﹝15﹞從巨闕上行一寸﹐鳩尾穴也。

﹝16﹞從鳩尾上行一寸陷中﹐中庭穴也。

﹝17﹞從中庭上行一寸六分﹐膻中穴也。

﹝18﹞從膻中上行一寸六分陷中﹐玉堂穴也。

﹝19﹞從玉堂上行一寸六分陷中﹐紫宮穴也。

﹝20﹞從紫宮上行一寸六分陷中﹐華蓋穴也。

﹝21﹞從華蓋上行一寸陷中﹐璇璣穴也。

﹝22﹞從璇璣上行一寸﹐天突穴也。

﹝23﹞從天突上行﹐在頷下結喉上中央舌本下﹐仰而取之﹐廉泉穴也。

﹝24﹞從廉泉上行﹐在頤前下唇稜下陷中﹐承漿穴也﹝見圖七十五﹞。

外科卷下﹨骨度尺寸

督脈循行經文

條文﹕『素門骨空論』曰﹕督脈者﹐起於少腹以下骨中央﹐女子入系廷孔其孔溺孔之端也。其絡循陰器﹐合篡間﹐繞篡後﹐別繞臀至少陰與巨陽中絡者﹐合少陰上股內後廉﹐貫脊﹐屬腎﹐與太陽起於目內眥上額﹐交顚上﹐入絡腦﹐還出別下項﹐循肩髆﹐內俠脊﹐抵腰中﹐入循膂﹐絡腎。

其男子循莖﹐下至篡﹐與女子等。

其少腹直上者﹐貫臍中央上貫心﹐入喉上頤﹐環唇﹐上系兩目之下中央﹝見圖七十六﹞。

外科卷下﹨骨度尺寸

督脈循行歌

條文﹕督脈少腹骨中央﹐女子入系溺孔疆﹐男子之絡循陰器﹐繞篡之後別臀方至少陰者循腹裏﹐會任直上關元行﹐屬腎會衝街腹气﹐入喉上頤環唇當上系兩目中央下﹐始合內眥絡太陽﹐上額交顚入絡腦﹐還出下項肩髆場俠脊抵腰入循膂﹐絡腎莖篡等同鄕﹐此是申明督脈路﹐總爲陽脈之督綱。

注﹕﹝1﹞督脈者﹐起於少腹下骨中央﹐謂男女少腹以下﹐橫骨內之中央卽女子入系廷孔之端﹐男子陰器合篡問也。

﹝2﹞男子陰莖盡處﹐精室孔﹑溺孔合並一路﹐合篡處也卽女子胞孔﹑溺孔合並之處。

﹝3﹞廷孔之端﹐卽下文曰﹕與女子等也。

﹝4﹞其絡循陰器﹐合篡間﹐繞篡後行﹐是謂本絡外合太陽中絡也。

﹝5﹞別絡繞臀﹐是謂別絡內並少陰腹裏也。

故經曰﹕至少陰與巨陽中絡者﹐合也。

﹝6﹞至少陰者﹐循行上股內後廉﹐循腹裏﹐與任脈上會於關元貫脊屬腎﹐俠腎上行﹐與衝脈會腹气之街。故經曰﹕自少腹直上貫臍中央﹐上貫心入喉﹐上頤環唇﹐內行至督脈齦交而終外行系兩目之下中央﹐循行目內眥﹐會於太陽。﹝7﹞故經曰﹕與太陽起於目內眥﹐上額交顚上﹐入絡腦﹐還出別下項循肩髆﹐內俠脊﹐抵腰中﹐入循膂﹐絡腎﹐復會於少陰此督脈之循行也。

外科卷下﹨骨度尺寸

督脈穴歌

條文﹕督脈行脈之中行﹐二十八穴始長彊﹐腰兪陽關入命門﹐懸樞脊中中樞長。

筋縮至陽歸靈臺﹐神道身柱陶道開﹐大椎�門連風府﹐腦戶彊間後頂排。

百會前頂通�會﹐上星神庭素�對﹐水溝兌端在唇上﹐齦交上齒縫之內。

外科卷下﹨骨度尺寸

督脈分寸歌﹐附﹕督脈解

條文﹕尾閭骨端是長彊﹐二十一椎腰兪當﹐十六陽關十四命﹐三一懸樞脊中央十椎中樞筋縮九﹐七椎之下乃至陽﹐六靈五身三身柱﹐陶道一椎之下鄕一椎之上大椎穴﹐上至髮際�門行﹐風府一寸宛中取﹐腦戶二五枕之方再上四寸彊間位﹐五寸五分後頂彊﹐七寸百會頂中取﹐耳尖前後發中央前頂前行八寸半﹐前行一尺�會量﹐一尺一寸上星位﹐前發尺二神庭當鼻端準頭素�穴﹐水溝鼻下人中藏﹐兌端唇上端上取﹐齦交唇內齒縫鄕。

按﹕督脈始於長彊者﹐本自『靈樞經脈篇』曰﹕督脈之別名長彊﹐俠膂上項散頭上下﹐當肩胛左右﹐別走太陽﹐入貫膂。

注﹕﹝1﹞督脈之別﹐起於長彊者﹐卽繞篡後﹐外合太陽﹐循行尾閭間長彊穴也。

﹝2﹞俠膂上項﹐散頭上﹐下當肩左右﹐別走太陽﹐入貫膂謂督脈循外而上行也。

﹝3﹞故『難經』曰﹕起於下極之兪。

﹝4﹞卽長彊尾閭間也。

﹝5﹞並於脊裏﹐卽俠脊也。

﹝6﹞上至風府﹐入屬於腦﹐卽上項散頭也。

﹝7﹞從長彊貫脊上行二十一椎下﹐腰兪穴也。

﹝8﹞十六椎下﹐陽關穴也。

﹝9﹞十四椎下﹐命門穴也。

﹝10﹞十三椎下﹐懸樞穴也。

﹝11﹞十一椎下﹐脊中穴也。

﹝12﹞十椎下﹐中樞穴也。

﹝13﹞九椎下﹐筋縮穴也。

﹝14﹞七椎下﹐至陽穴也。

﹝15﹞六椎下﹐靈臺穴也。

﹝16﹞五椎下﹐神道穴也。

﹝17﹞三椎下﹐身柱穴也。

﹝18﹞一椎下﹐陶道穴也。

﹝19﹞一椎之上﹐大椎穴也。

﹝20﹞上至上髮際﹐�門穴也。

﹝21﹞從�門入髮際﹐風府穴也。

﹝22﹞從風府上行一寸五分枕骨上﹐腦戶穴也。

﹝23﹞從腦戶上行一寸五分﹐彊間穴也。

﹝24﹞從彊間上行一寸五分﹐後頂穴也。

﹝25﹞從彊間上行一寸五分﹐後頂穴也。

﹝26﹞從後頂上行一寸五分﹐直兩耳尖頂陷中﹐百會穴也。

﹝27﹞從百會前行一寸五分﹐前頂穴也。

﹝28﹞從前頂穴前行一寸五分﹐�會穴也。

﹝29﹞從�會又前行一寸﹐上星穴也。

﹝30﹞從上星至前髮際﹐神庭穴也。

﹝31﹞前後髮際﹐合骨度共一尺二寸也﹐從前髮際下至鼻端準頭素窌穴也。﹝32﹞鼻柱下溝中央近鼻孔陷中﹐水溝穴也。

﹝33﹞唇上端﹐兌端穴也。

﹝34﹞唇內齒上齦縫中﹐齦交穴也。凡二十八穴﹐循行背之中行者也﹝見圖七十七﹞。

按﹕『難經』二十八難曰﹕督脈者﹐起於下極之兪﹐並於脊裏之上至風府入屬腦。乃指穴而言也。前論脈起於少腹者﹐是指循行而言也。

外科卷下﹨骨度尺寸

衝脈循行經文

條文﹕『素問骨空論』曰﹕衝脈者﹐起於气街﹐並於少陰之經﹐俠臍上行至胸中而散﹝圖七十八﹞。

『靈樞衛气篇』曰﹕請言气街。胸气有街﹐腹气有街﹐脛气有街。

故气在頭者﹐止之於腦﹔气在胸者﹐止之膺與背兪﹔气在腹者﹐止之背兪。與衝脈在臍之左右之動脈者气在脛者﹐止之於气街﹐與承山踝上。

外科卷下﹨骨度尺寸

衝脈循行歌

條文﹕衝脈起於腹气街﹐後天宗气气沖來﹐並於先天之眞气﹐相並俠臍上胸街大气至胸中而散﹐會合督任充身懷﹐分布臟腑諸經絡﹐名之曰海不爲乖。

注﹕﹝1﹞衝脈者﹐起於气街﹐是起於腹气之街也。

﹝2﹞名曰气街者﹐是謂气所行之街也。

﹝3﹞一身之大气﹐積於胸中者﹐有先天之眞气﹐是所受者卽人之腎間動气也﹔有後天之宗气﹐是水谷所化者﹐卽人之胃气也。

﹝4﹞此所謂起於腹气之街者﹐是起胃中榖起也﹔並於少陰者是並於腎間動气也﹐其眞气與穀气相並﹐俠臍上行﹐至胸中而散是謂大气至胸中﹐分布五臟六腑諸經﹐而充身者也。

﹝5﹞『靈樞順逆肥瘦篇』曰﹕衝脈者五臟六腑之海也五臟六腑皆稟气焉。

﹝6﹞『靈樞動兪篇』又曰﹕衝脈者十二經之海﹐與少陰之大絡起於腎下﹐出於气街也。

﹝7﹞『靈樞五音五味篇』又曰﹕衝脈任脈皆起於胞中者卽此之起於腎下之謂也﹐而謂起於腎下者﹐卽並於少陰之經腎間動气上行也。

﹝8﹞『素問骨空論』曰﹕衝脈起於气沖者﹐卽此出气街之謂也。

﹝9﹞不曰起而曰出者﹐謂穀气由陽明胃經出﹐而會於气街也。

外科卷下﹨骨度尺寸

衝脈穴歌

條文﹕衝脈俠臍起橫骨﹐大气四注肓兪同﹐商石陰通幽門穴﹐至胸散布任流行。

外科卷下﹨骨度尺寸

衝脈分寸歌

條文﹕衝脈分寸同少陰﹐起於橫骨至幽門﹐上行每穴皆一寸﹐穴開中行各五分。

按﹕任﹑督﹑衝三脈﹐『素問骨空論』曰﹕任脈起於中極之下﹐毛際以上。

是外指少腹之分也。循腹裏﹐是內指胞中也。督脈起於少腹以下骨中央女子廷孔﹐男子陰器﹐合篡貫脊屬腎﹐亦是外指少腹﹐內指胞中也。

衝脈起於气街﹐並少陰之經。亦是指於胞中也﹔𨿽未明言胞中而實未嘗不起於胞中也。是以知任﹑督﹑衝三脈﹐皆起於胞中。

然三脈皆後天水谷所化﹐胃气出於气街﹐會於胞中﹐與先天腎間動之眞气並行而充身者也。由此觀之﹐三脈同出一源無疑矣。

故王冰『內經』注﹑『甲乙經』﹑『鍼灸圖經』以任脈循背者謂之督脈﹔自少腹上謂之任脈﹐亦謂之督脈﹐則是以背腹陰陽﹐別爲名目耳。

然衝脈亦起於胞中﹐並足少陰而上行。是任脈﹑督脈﹑衝脈乃一源而三岐者。

故人身之有腹背﹐猶天地之有子午﹔任督之有前後﹐猶二陸之分陰陽也。

胞中者﹐謂男女丹田之通稱也﹐在女子謂之女子胞﹐在男子卽精室也。

注﹕﹝1﹞衝脈起於足陽明﹐並於足少陰腹气之街﹐俠臍中行左右五分而上行自少腹下尖陰上橫骨穴﹐從橫骨穴上行大赫﹑气穴﹑四滿﹑中注﹑肓兪﹑商曲﹑石關﹑陰都﹑通谷﹑幽門等共十一穴每穴上行相去各一寸﹐中行左右各五分﹝圖七十九﹞。

外科卷下﹨骨度尺寸

帶脈循行經文

條文﹕『靈樞經脈別篇』曰﹕足少陰上至腘中﹐別走太陽而合﹐上至腎當十四椎﹐出屬帶脈﹝見圖八十﹞。

二十八難曰﹕帶脈者﹐起於季脇﹐回身一周。

外科卷下﹨骨度尺寸

帶脈循行歌

條文﹕帶脈足少陰經脈﹐上腘別走太陽經﹐合腎十四椎屬帶﹐起於季脇繞身行。

注﹕﹝1﹞帶脈本由足少陰經之脈﹐上至腘中﹐別走太陽而合腎﹐當十四椎出屬帶脈﹐故起於季脇﹐繞身一周行也。

外科卷下﹨骨度尺寸

帶脈穴歌

條文﹕帶起少陽帶脈穴﹐繞行五樞維道間﹐京門之下居�上﹐周回季脇束帶然。

注﹕﹝1﹞足少陰之正脈﹐出於然谷﹐循內踝後﹔其別者入跟中﹐上�內至腘中﹐別走而合太陽﹐上至腎气穴穴﹐當十四椎內﹐與足少陰衝脈會外與足少陽帶脈合會﹐而不與衝脈偕行﹐出於季脇屬少陽帶脈穴也。

﹝2﹞故『難經』曰﹕帶脈者﹐起於季脇也﹐回身一周者謂起於足少陽帶脈穴﹐循行五樞穴維道穴﹐不行居�穴﹐回行如帶故曰帶脈也。

外科卷下﹨骨度尺寸

帶脈分寸歌

條文﹕帶脈部分足少陽﹐季脇寸八是其鄕﹐由帶三寸五樞穴﹐過章五三維道當。

注﹕﹝1﹞帶脈部分﹐在足少陽經季脇之下一寸八分﹐卽帶脈穴也。

﹝2﹞從帶脈穴下三寸﹐卽五樞穴也。

﹝3﹞從五樞下行﹐過肝經之章門穴下五寸三分﹐卽維道穴也﹝圖八十一﹞。

外科卷下﹨骨度尺寸

陽蹺陰蹺脈循行經文

條文﹕『靈樞脈度篇』曰﹕蹺脈者﹐少陽之別﹐起於然谷之後﹐上內踝之上直上循陰股﹐入陰﹐上循胸裏﹐入缺盆﹐上出人迎之前﹐入頄屬目內眥合於太陽﹑陽蹺而上行﹐气並相還﹐則爲濡目﹐目气不榮﹐則目不合﹝圖八十二﹞。

二十八難曰﹕陽蹺脈者﹐起於跟中﹐循外踝上行﹐入風池﹐陰蹺脈者亦起於跟中﹐循內踝上行﹐至咽喉交貫衝脈。

外科卷下﹨骨度尺寸

陽蹺脈循行歌

條文﹕陽蹺脈起於跟中﹐上合三陽外踝行﹐從脇循肩入頸頄﹐屬目內眥太陽經。

注﹕﹝1﹞陽蹺之脈﹐起於足跟之中﹐上合三陽外踝上行﹐從脇少陽居�之穴上循肩﹐入頸頄陽明之肩�﹑承泣等穴﹐屬目內眥而會太陽也。

外科卷下﹨骨度尺寸

陽蹺脈穴歌

條文﹕陽蹺脈近申僕陽﹐居�肩�巨骨鄕﹐臑兪地倉巨�泣﹐終於睛明一穴彊。

外科卷下﹨骨度尺寸

陽蹺脈分寸歌

條文﹕陽蹺脈起足太陽﹐申脈外踝五分藏﹐僕參後繞跟骨下﹐附陽外踝三寸鄕居�監骨上陷取﹐肩胛一穴肩尖當﹐肩上上行名巨骨﹐肩胛之上臑兪坊口吻旁四地倉位﹐鼻旁八分巨�疆﹐目下七分是承泣﹐目內眥出睛明昂。

注﹕﹝1﹞蹺者足也﹐奇經涉於足者之名也。

﹝2﹞曰陽者﹐以其所行陽經也。

﹝3﹞陽蹺者﹐謂足太陽經之別脈也起於足太陽膀胱經足外踝下五分陷中申脈穴也。

﹝4﹞從申脈繞後跟骨下﹐僕參穴也。

﹝5﹞從僕參又斜足外踝三寸﹐附陽穴也。

﹝6﹞又與足少陽會於季脇軟骨端下八寸三分﹐居�穴也。

﹝7﹞又與手陽明會於膊骨頭肩端上﹐肩�穴也。

﹝8﹞從肩�穴上行肩尖上兩叉骨﹐巨骨穴也。

﹝9﹞又與手足太陽陽維﹐會於肩後大骨下胛上廉﹐臑兪穴也。

﹝10﹞又與手足陽明會於夾口吻旁四分﹐地倉穴也。

﹝11﹞從地倉穴行於鼻孔旁八分﹐巨�穴也。

﹝12﹞又與任脈足陽明會於目下七分﹐承泣穴也。

﹝13﹞又與手足太陽足陽明陰蹺﹐會於目內眥外一分﹐睛明穴也﹝見圖八十三﹞。

外科卷下﹨骨度尺寸

陰蹺脈循行歌

條文﹕陰蹺亦起跟中﹐少陰之別內踝行﹐上循陰股入胸腹﹐上至咽喉至睛明。

注﹕﹝1﹞陰蹺之脈﹐亦起於跟中﹐由少陰別脈然谷之穴﹐上內聯踝﹐循陰股入胸腹﹐上至咽喉﹑睛明穴﹐亦會於太陽也﹝見圖八十四﹞。

外科卷下﹨骨度尺寸

陰蹺脈穴歌

條文﹕陰蹺起於然谷穴﹐上行照海交信列﹐三穴原本足少陰﹐足之太陽睛明接。

外科卷下﹨骨度尺寸

陰蹺脈分寸歌

條文﹕陰蹺脈起足少陰﹐足內踝前然谷尋﹐踝下一寸照海陷﹐踝上二寸交信眞目內眥外宛中取﹐睛明一穴甚分明。

注﹕﹝1﹞陰蹺者﹐以其所行陰經﹐爲足少陰別脈也。

﹝2﹞起於足少陰腎經﹐足內踝前大骨下陷中﹐然谷穴也。

﹝3﹞從然谷穴循內踝之下一寸﹐照海穴也。

﹝4﹞從照海穴不循太溪穴﹐又�於足內踝之上二寸直行交信穴。

﹝5﹞從交信穴上循陰股﹐入陰而行﹐上循胸裏入缺盆﹐上出人迎之前入頄鼻旁﹐屬目內眥外宛宛中睛明穴﹐合於太陽陽蹺﹐上行气並相還則爲濡目之用矣。

﹝6﹞故知陰蹺脈气﹐若不與陽蹺脈气並榮於目﹐則目不能合也此陰蹺循行之經脈也﹝見圖八十五﹞。

外科卷下﹨骨度尺寸

陽維陰維脈循行經文

條文﹕二十八難曰﹕陽維陰維者﹐維絡於身﹐溢蓄不能環流﹐灌溢諸經者也。

故陽維起於諸陽之會﹐陰維起於諸陰交也。

外科卷下﹨骨度尺寸

陽維脈循行歌

條文﹕陽維起足太陽﹐外踝之下金門疆﹐從胻背肩項面頭﹐維絡諸陽會督場。

注﹕﹝1﹞陽維之脈﹐起於足太陽經外踝之下金門穴也。

﹝2﹞從胻骨﹑背外﹑肩胛﹑項旁﹑面上﹑頭後至�門穴維絡諸陽會於督脈也﹝見圖八十六﹞。

外科卷下﹨骨度尺寸

陽維脈穴歌

條文﹕陽維脈起穴金門﹐臑兪天�肩井深﹐本神陽白並臨泣﹐正營腦空風池巡風府�門此二穴﹐項後入發是其根。

外科卷下﹨骨度尺寸

陽維脈分寸歌

條文﹕陽維脈起足太陽﹐外踝一寸金門藏﹐踝上七寸陽交位﹐肩後胛上臑兪當天�穴在缺盆上﹐肩上陷中肩井鄕﹐本神入發四分許﹐眉上一寸陽白詳入發五分臨泣穴﹐上行一寸正營場﹐枕骨之下腦空位﹐風池耳後陷中髒項後入發�門穴﹐入發一寸風府疆。

注﹕﹝1﹞陽維起於諸陽之會者﹐謂起於足太陽膀胱經之足外踝下一寸金門穴也。

﹝2﹞從金門穴行於足少陽膽經之足外踝上七寸﹐陽交穴也。

﹝3﹞又與手足太陽及蹺脈﹐會於肩後大骨下胛上廉﹐臑兪穴也。

﹝4﹞又與手足少陽會於缺盆中上毖骨際﹐天�穴也。

﹝5﹞又會於肩上陷中﹐肩井穴也。

﹝6﹞從肩井穴上頭﹐與足少陽會於眉上一寸﹐陽白穴也。

﹝7﹞從陽白穴上行於目上﹐直入髮際﹐本神﹑臨泣穴也。

﹝8﹞從臨泣穴上行二寸﹐正營穴也。

﹝9﹞從正營穴循行枕骨下﹐腦空穴也。

﹝10﹞從腦空穴下行﹐至耳後大筋外廉﹐風池穴也。

﹝11﹞又與督脈會於項後風府﹑�門穴﹐此陽維脈气所發也﹝圖八十七﹞。

外科卷下﹨骨度尺寸

陰維脈行歌

條文﹕陰維脈起足少陰﹐內踝上行穴築賓﹐循腹至乳上結喉﹐維絡諸陰會於任。

注﹕﹝1﹞陰維之脈﹐起於足少陰經內踝上行築賓之穴﹐循腹至乳上結喉至廉泉穴﹐維絡諸陰﹐會於任脈也﹝圖八十八﹞。

外科卷下﹨骨度尺寸

陰維脈穴歌

條文﹕陰維之穴起築賓﹐府捨大橫腹哀循﹐期門天突廉舌本﹐此是陰維脈維陰。

外科卷下﹨骨度尺寸

陰維脈分寸歌

條文﹕陰維脈起足少陰﹐內踝之後尋築賓﹐少腹之下稱府捨﹐大橫平臍是穴名此穴去中三寸半﹐行至乳下腹哀明﹐期門直乳二肋縫﹐天突結喉下一寸注﹕﹝1﹞陰維起於諸陰之交者﹐謂起於足少陰腎經之足內踝後﹐上�分中名曰築賓穴也。

﹝2﹞與足太陰交於少腹下﹐去腹中行三寸半﹐府捨穴也。

﹝3﹞又平臍去中行三寸半﹐大橫穴也。

﹝4﹞又行至乳下二肋端縫之下二寸﹐腹哀穴也。

﹝5﹞又與足厥陰交於乳下二肋端縫﹐期門穴也。

﹝6﹞又與任脈交於結喉下一寸宛宛中﹐天突穴也。

﹝7﹞從天突穴上行﹐在頷下結喉上中央舌本下﹐廉泉穴此陰維脈气所發也﹝見圖八十九﹞。

外科卷下﹨骨度尺寸

頭部主病鍼灸要穴歌01

條文﹕百會主治卒中風﹐兼治癲癇兒病驚﹐大腸下气脫肛病﹐提補諸陽气上升。

注﹕﹝1﹞百會穴﹐提補陽气上升。﹝2﹞主治大人中風﹐痰火癲�﹐小兒急慢驚風﹐大腸下气﹐脫肛等證。

﹝3﹞鍼二分﹐灸五壯。

外科卷下﹨骨度尺寸

頭部主病鍼灸要穴歌02

條文﹕神庭主灸羊�風﹐目眩頭痛灸腦空﹐翳風專利耳聾病﹐兼刺瘰�項下生。

注﹕﹝1﹞神庭穴﹐主治風�﹐羊癲。灸三壯﹐禁鍼刺。

﹝2﹞腦空穴﹐主治偏正頭疼﹐目眩。刺四分﹐灸五壯。

﹝3﹞翳風穴﹐主治耳聾及�。『鍼經』云﹕先將銅錢約二十文令患者咬之﹐尋取穴中。鍼三分﹐禁灸。

外科卷下﹨骨度尺寸

頭部主病鍼灸要穴歌03

條文﹕上星通天主鼻淵﹐瘜肉痔塞灸能痊﹐兼治頭風目諸疾﹐炷如小麥灼相安。

注﹕﹝1﹞上星﹑通天二穴﹐主治鼻淵﹐鼻塞﹐瘜肉﹐鼻痔。

﹝2﹞左鼻灸右﹐右鼻灸左﹐左右鼻俱病者﹐左右俱灸灸後鼻中當去一塊﹐形如朽骨狀﹐其病自愈﹐兼治頭風目疾等證也。

﹝3﹞上星穴宜刺三分﹐畱六呼﹐灸五壯。一云宜三稜鍼出血以瀉諸陽之熱气。

﹝4﹞通天穴宜刺三分﹐畱七呼﹐灸三壯﹐其壯如小麥大始相宜也。

外科卷下﹨骨度尺寸

頭部主病鍼灸要穴歌04

條文﹕�門風府只宜刺﹐中風舌緩不能言﹐頸項彊急及瘛瘲﹐頭風百病與傷寒。

注﹕﹝1﹞�門﹑風府二穴﹐主治中風舌緩﹐暴瘖不語﹐傷風傷寒﹐頭痛項急不得回顧及抽搐等病。

﹝2﹞�門穴鍼二分﹐不可深入﹐禁灸。

﹝3﹞風府穴鍼三分﹐畱三呼﹐禁灸。

外科卷下﹨骨度尺寸

頭部主病鍼灸要穴歌05

條文﹕頭維主刺頭風疼﹐目痛如脫淚不明﹐禁灸隨皮三分刺﹐兼刺攢竹更有功。

注﹕﹝1﹞頭維﹑攢竹二穴﹐主治頭風疼痛如破﹐目痛如脫﹐淚出不明。

﹝2﹞頭維穴隨皮鍼三分﹐禁灸。

﹝3﹞攢竹穴刺一分﹐畱六呼﹐禁灸。

﹝4﹞隨皮者﹐鍼入卽眠﹐鍼隨皮刺去也。

外科卷下﹨骨度尺寸

頭部主病鍼灸要穴歌06

條文﹕率谷酒傷吐痰眩﹐風池主治肺中寒﹐兼治偏正頭疼痛﹐頰車落頰風自痊。

注﹕﹝1﹞率谷穴﹐主治傷酒嘔吐痰眩。

﹝2﹞刺三分﹐灸三壯。

﹝3﹞風池穴﹐治肺受風寒及偏正頭風。

﹝4﹞刺四分﹐灸三壯﹐七壯﹐炷宜小。

﹝5﹞頰車穴﹐治落頰風﹐落頰風者﹐下頦脫落也。

﹝6﹞刺三分﹐灸三壯﹐炷如小麥。

外科卷下﹨骨度尺寸

頭部主病鍼灸要穴歌07

條文﹕臨泣主治鼻不通﹐眵�冷淚云翳生﹐驚�反視卒暴厥﹐日補發瘧脇下疼。

注﹕﹝1﹞臨泣穴﹐主治鼻塞目眩﹐生翳眵�﹐眼目諸疾﹐及驚�反視卒暴痰厥﹐瘧疾晚發等病。

﹝2﹞刺三分﹐畱七呼﹐禁灸。

外科卷下﹨骨度尺寸

頭部主病鍼灸要穴歌08

條文﹕水溝中風口不開﹐中惡癲癇口眼歪﹐刺治風水頭面腫﹐灸治兒風急慢災。

注﹕﹝1﹞水溝穴﹐主治中風口噤﹐牙關不開﹐卒中惡邪鬼擊﹐不省人事﹐�癲癇卒倒﹐口眼歪邪﹐風水面腫﹐及小兒急慢驚風等病。

﹝2﹞刺三分﹐畱六呼﹐灸三壯至七壯﹐炷如小麥﹐然灸不及鍼。

外科卷下﹨骨度尺寸

頭部主病鍼灸要穴歌09

條文﹕承漿主治男七疝﹐女子瘕聚兒緊唇﹐偏風不遂刺之效﹐消渴牙疳灸功深。

注﹕﹝1﹞承漿穴﹐主治男子諸疝﹐女子瘕聚﹐小兒撮口﹐及偏風半身不遂口眼喎邪﹐口噤不開﹐消渴飲水不休﹐口齒疳蝕生瘡證。

﹝2﹞刺二分﹐畱五呼﹐灸三壯。

外科卷下﹨骨度尺寸

頭部主病鍼灸要穴歌10

條文﹕迎香主刺鼻失臭﹐兼刺面癢若虫行﹐先補後瀉三分刺﹐此穴須知禁火攻。

注﹕﹝1﹞迎香穴﹐主治鼻塞不聞香臭﹐浮腫風動﹐面癢狀如虫行等證。

﹝2﹞鍼三分﹐禁灸。

外科卷下﹨骨度尺寸

頭部主病鍼灸要穴歌11

條文﹕口眼歪邪灸地倉﹐頰腫唇弛牙噤彊﹐失音不語目不閉﹐�動視物目��。

注﹕﹝1﹞地倉穴﹐主偏風口眼歪邪﹐牙關不開﹐齒痛頰腫﹐目不能閉唇緩不收﹐飲食難進﹐失音不語﹐眼目�動﹐視物��﹐昏夜無見等證。

﹝2﹞刺三分﹐畱五呼﹐灸七壯﹐或二七壯﹐重者七七壯俱可。

外科卷下﹨骨度尺寸

頭部主病鍼灸要穴歌12

條文﹕聽會主治耳襲鳴﹐兼刺迎香功最靈﹐中風瘈瘲喎斜病﹐牙車脫臼齒根疼。

注﹕﹝1﹞聽會穴﹐主治耳聾耳鳴﹐牙車脫臼﹐齒痛﹐中風﹐瘈瘲﹐喎邪等證。

鍼四分﹐灸三壯。

﹝2﹞兼瀉迎香﹐功效如神。迎香穴﹐鍼三分﹑禁灸。

外科卷下﹨骨度尺寸

頭部主病鍼灸要穴歌13

條文﹕聽宮主治耳聾鳴﹐睛明攢竹目昏蒙﹐迎風流淚眥癢痛﹐雀目攀睛白翳生。

注﹕﹝1﹞聽宮穴﹐主治耳內蟬鳴﹐耳聾。

﹝2﹞刺三分﹐灸三壯。

﹝3﹞睛明﹑攢竹二穴﹐主治目痛視不明﹐迎風淚﹐努肉攀睛﹐白翳眥癢雀目諸證。

﹝4﹞睛明穴鍼分半﹐畱六呼﹐禁灸。

﹝5﹞攢竹穴治證同前﹐刺三分﹐畱六呼﹐禁灸。﹝見圖九十﹑九十一﹞

外科卷下﹨骨度尺寸

胸腹部主病鍼灸要穴歌

條文﹕膻中穴主灸肺癰﹐咳嗽哮喘及气癭﹐巨闕九種心疼病﹐痰飲吐水息賁寧。

注﹕﹝1﹞膻中穴﹐主治喘哮﹐肺癰﹐咳嗽﹐气癭等證。灸七壯﹐禁鍼。

﹝2﹞巨闕穴﹐主治九種心痛﹑痰飲吐水﹑腹痛息賁等證。

鍼三分﹐畱七呼﹐灸七壯。

外科卷下﹨骨度尺寸

胸腹部主病鍼灸要穴歌

條文﹕上脘奔豚與伏梁﹐中脘主治脾胃傷﹐兼治脾痛瘧痰暈﹐痞滿翻胃盡安康。

注﹕﹝1﹞上脘穴﹐主治腎積奔豚﹐心積伏梁之證。鍼八分﹐畱七呼﹐灸五壯。

﹝2﹞『千金』云﹕每日灸二七壯至百壯﹐孕婦不可灸。

﹝3﹞中脘穴﹐主治內傷脾胃﹐心脾痛﹐瘧疾痰暈﹐痞滿翻胃等證鍼八分﹐灸七壯。一云﹕二七壯至百壯﹐孕婦不可灸。

外科卷下﹨骨度尺寸

胸腹部主病鍼灸要穴歌

條文﹕水分脹滿臍突硬﹐水道不利灸之食﹐神闕百病老虛瀉﹐產脹溲難兒脫肛。

注﹕﹝1﹞水分穴﹐主治鼓脹堅硬﹐肚臍突出﹐小便不利。灸五壯﹐禁鍼孕婦不可灸。

﹝2﹞神闕穴﹐主治百病及老人虛人泄瀉﹐又治產後腹脹﹐小便不通小兒脫肛等證。灸三壯﹐禁鍼。

﹝3﹞一法﹕納炒漧淨鹽塡滿臍上﹐加厚姜一片蓋定﹐上加艾炷﹐灸百壯或以川椒代鹽亦妙。

外科卷下﹨骨度尺寸

胸腹部主病鍼灸要穴歌

條文﹕气海主治臍下气﹐關元諸虛瀉濁遺﹐中極下元虛寒病﹐一切痼冷總皆宜。

注﹕﹝1﹞气海穴﹐主治一切气疾﹐陰證痼冷及風寒暑濕﹐水腫﹐心腹鼓脹諸虛﹐癥瘕等證。鍼八分﹐灸五壯。

﹝2﹞關元穴﹐主治諸虛腎積﹐及虛老人泄瀉﹐遺精﹐白濁等證。鍼八分畱七呼﹐灸七壯。『千金』云﹕婦人鍼之則無子。

﹝3﹞中極穴﹐主治下元寒冷虛損﹐及婦人月事不調﹐赤白帶下。鍼八分畱十呼﹐灸三壯﹐孕婦不可灸。

外科卷下﹨骨度尺寸

胸腹部主病鍼灸要穴歌

條文﹕膺腫乳癰灸乳根﹐小兒龜胸灸亦同﹐嘔吐吞酸灸日月﹐大赫專治病遺精。

注﹕﹝1﹞乳根穴﹐主治胸前腫﹐乳癰﹐小兒龜胸等證。鍼三分﹐灸三壯。

﹝2﹞日月穴﹐主治嘔吐吞酸。鍼七分﹐灸五壯。

﹝3﹞大赫穴﹐主治遺精。鍼三分﹐灸五壯。

外科卷下﹨骨度尺寸

胸腹部主病鍼灸要穴歌

條文﹕天樞主灸脾胃傷﹐脾瀉痢疾甚相當﹐兼灸鼓脹癥瘕病﹐艾火多加痛必康。

注﹕﹝1﹞天樞穴﹐主治內傷脾胃﹐赤白痢疾﹐脾瀉及臍腹鼓脹﹐癥瘕等證。

﹝2﹞鍼五分﹐畱七呼﹐灸五壯。

﹝3﹞『千金』云﹕魂魄之舍不可鍼﹐孕婦不可灸。

外科卷下﹨骨度尺寸

胸腹部主病鍼灸要穴歌

條文﹕章門主治痞塊病﹐但灸左邊可拔根﹐若灸腎積臍下气﹐兩邊齊灸自然平。

注﹕﹝1﹞章門穴﹐主治痞塊﹐多灸左邊﹐腎積灸兩邊。

﹝2﹞鍼六分﹐畱六呼﹐灸三壯﹐一云百壯。

外科卷下﹨骨度尺寸

胸腹部主病鍼灸要穴歌

條文﹕期門主治奔豚病﹐上气咳逆胸背疼﹐兼治傷寒脇硬痛﹐熱入血室刺有功。

注﹕﹝1﹞期門穴﹐主治奔豚上气﹐咳逆胸滿﹐胸背徹痛﹐胸痛腹硬及傷寒熱入血室。

﹝2﹞鍼四分﹐灸五壯。

外科卷下﹨骨度尺寸

胸腹部主病鍼灸要穴歌

條文﹕帶脈主灸一切疝﹐偏墜木腎盡成功﹐兼灸婦人濁帶下﹐丹田溫暖自然停。

注﹕﹝1﹞帶脈穴﹐主治疝气偏墜木腎﹐及婦人赤白帶下等證。

﹝2﹞鍼六分﹐灸五壯。﹝見圖九十二﹞

外科卷下﹨骨度尺寸

背部主病鍼灸要穴歌

條文﹕腰兪主治腰脊痛﹐冷痺彊急動作難﹐腰下至足不仁冷﹐婦人經病溺赤痊。

注﹕﹝1﹞腰兪穴﹐主治腰脊重痛﹐舉動不動﹐俯仰艱難腰以下至足冷痺不仁﹐及婦人經閉﹐溺血等證。

﹝2﹞刺二分﹐畱七呼﹐灸五壯。

外科卷下﹨骨度尺寸

背部主病鍼灸要穴歌

條文﹕至陽專灸黃疸病﹐兼灸痞滿喘促聲﹐命門老虛腰痛證﹐更治脫肛痔腸風。

注﹕﹝1﹞至陽穴﹐主治身面俱黃﹐胸脇支滿﹐喘促不寧。鍼五分﹐灸三壯。

﹝2﹞命門穴﹐主治老人腎虛腰疼﹐及久痔脫肛﹐腸風下血等證。鍼五分灸三壯。若年二十以上者不宜灸﹐灸恐絕子。

外科卷下﹨骨度尺寸

背部主病鍼灸要穴歌

條文﹕膏肓一穴灸勞傷﹐百損諸虛無不良﹐此穴禁鍼惟宜艾﹐千金百壯效非常。

注﹕﹝1﹞膏肓穴﹐主治諸虛百損﹐五勞七傷﹐身形羸瘦﹐夢遺失精上气咳逆﹐痰火發狂﹐健忘﹐怔仲﹐胎前﹑產後勞瘵﹑傳屍等證。

﹝2﹞灸七七壯至百壯。

外科卷下﹨骨度尺寸

背部主病鍼灸要穴歌

條文﹕大杼主刺身發熱﹐兼刺瘧疾咳嗽痰﹐神道惟灸背上病﹐怯怯短气艾火添。

注﹕﹝1﹞大杼穴﹐主治徧身發熱﹐瘧疾﹐咳嗽多痰。鍼五分﹐禁灸。

﹝2﹞神道穴﹐主治背上冷痛﹐怯怯短气。灸七壯﹐禁鍼。

外科卷下﹨骨度尺寸

背部主病鍼灸要穴歌

條文﹕風門主治易感風﹐風寒痰吐血紅﹐兼治一切鼻中痛﹐艾火多加嗅自通。

注﹕﹝1﹞風門穴﹐主治腠理不密﹐易感風寒﹐咳嗽吐痰﹐咯血鼻衄及一切鼻中諸病。

﹝2﹞鍼三分﹐灸五壯。

外科卷下﹨骨度尺寸

背部主病鍼灸要穴歌

條文﹕肺兪內傷嗽吐紅﹐兼灸肺痿與肺癰﹐小兒龜背亦堪灸﹐肺气舒通背自平。

注﹕﹝1﹞肺兪穴﹐主治內傷外感﹐咳嗽吐血﹐肺痿﹐肺癰﹐小兒龜背。

﹝2﹞鍼三分﹐畱七呼﹐灸三壯。

外科卷下﹨骨度尺寸

背部主病鍼灸要穴歌

條文﹕膈兪主治胸脇痛﹐兼灸痰瘧�癖攻﹐更治一切失血證﹐多加艾灼總收功。

注﹕﹝1﹞膈兪穴﹐主治胸脇疼痛﹐痰瘧�癖﹐一切血痰。

﹝2﹞灸三壯﹐禁鍼。

外科卷下﹨骨度尺寸

背部主病鍼灸要穴歌

條文﹕肝兪主灸積聚痛﹐兼灸气短語聲輕﹐更同命門一並灸﹐能使瞽目復重明。

注﹕﹝1﹞肝兪穴﹐主治左脇積聚疼痛﹐气短不語﹐若同門穴一並灸之卽兩目昏暗者﹐可使復明。

﹝2﹞肝兪穴灸七壯﹐禁鍼。

﹝3﹞命門穴鍼五分﹐灸三壯。

外科卷下﹨骨度尺寸

背部主病鍼灸要穴歌

條文﹕膽兪主灸脇滿嘔﹐驚悸臥睡不能安﹐兼灸酒疸目黃色﹐面發赤斑灸自痊。

注﹕﹝1﹞膽兪穴﹐主治兩脇脹滿﹐漧嘔﹐驚悸﹐睡臥不安及酒疸﹐目睛發黃面發赤斑等證。

﹝2﹞灸三壯﹐禁鍼。

外科卷下﹨骨度尺寸

背部主病鍼灸要穴歌

條文﹕脾兪主灸傷脾胃﹐吐瀉瘧痢疝瘕癥。喘急吐血諸般證﹐更治嬰兒慢脾風。

注﹕﹝1﹞脾兪穴﹐主治內傷脾胃﹐吐瀉瘧痢﹐黃疸﹐食積﹐癥瘕﹐吐血喘急﹐及小兒慢脾風證。

﹝2﹞灸五壯﹐禁鍼。

外科卷下﹨骨度尺寸

背部主病鍼灸要穴歌

條文﹕三焦兪治脹滿疼﹐積塊堅硬痛不寧﹐更治赤白休息痢﹐刺灸此穴自然輕。

注﹕﹝1﹞三焦兪穴﹐主治脹滿積塊﹐堅硬疼痛﹐及赤﹑白痢疾不止等證。

﹝2﹞鍼二分﹐灸五壯。

外科卷下﹨骨度尺寸

背部主病鍼灸要穴歌

條文﹕胃兪主治黃疸病﹐食畢頭目卽暈眩﹐瘧疾善饑不能食﹐艾火多加自可痊。

注﹕﹝1﹞胃兪穴﹐主治黃疸﹐食畢頭眩﹐瘧疾﹐善饑不能食等證。

﹝2﹞鍼三分﹐灸三壯。

外科卷下﹨骨度尺寸

背部主病鍼灸要穴歌

條文﹕腎兪主灸下元虛﹐令人有子效多奇﹐兼灸吐血聾腰痛﹐女疸婦帶不能遺。

注﹕﹝1﹞腎兪穴﹐主治下元諸虛﹐精冷無子﹐及耳聾﹐吐血﹐腰痛﹐女勞疸婦人赤﹑白帶下等證。

﹝2﹞灸三壯﹐禁鍼。

外科卷下﹨骨度尺寸

背部主病鍼灸要穴歌

條文﹕大腸兪治腰脊疼﹐大小便難此可通﹐兼治泄瀉痢疾病﹐先補後瀉要分明。

注﹕﹝1﹞大腸兪穴﹐主治腰脊疼痛﹐大小便不通﹐及泄瀉﹐痢疾等證。

﹝2﹞鍼三分﹐灸三壯。

外科卷下﹨骨度尺寸

背部主病鍼灸要穴歌

條文﹕膀胱兪治小便難﹐少腹脹痛不能安﹐更治腰脊彊直痛﹐艾火多添疾自痊。

注﹕﹝1﹞膀胱兪穴﹐主治小便不通﹐少腹脹痛﹐及腰脊彊直疼痛等證。

﹝2﹞鍼三分﹐灸七壯。

外科卷下﹨骨度尺寸

背部主病鍼灸要穴歌

條文﹕�嘻主治久瘧病﹐五臟瘧灸髒兪平﹐意捨主治脇滿痛﹐兼療嘔吐時寧。

注﹕﹝1﹞�嘻兪穴﹐主治久瘧。

﹝2﹞若五臟瘧﹐灸五臟兪。五臟兪者﹐心﹑肝﹑脾﹑肺﹑腎兪也。

俱穴六分﹐灸二七壯。

﹝3﹞意捨穴﹐主治兩脇脹滿﹐疼痛嘔吐。鍼五分﹐灸三壯。

外科卷下﹨骨度尺寸

背部主病鍼灸要穴歌

條文﹕身柱主治羊�風﹐咳嗽痰喘腰背疼﹐長彊惟治諸般痔﹐百勞穴灸汗津津。

注﹕﹝1﹞身柱穴﹐主治風�發狂﹐咳嗽痰喘﹐腰背疼痛等證。

鍼五分﹐灸七七壯。

﹝2﹞長彊穴﹐主治諸般痔漏疼痛。鍼三分﹐灸三十壯。

﹝3﹞百勞穴﹐主治滿身發熱﹐虛汗盜汗津津不止。

鍼五分﹐畱三呼﹐瀉五吸﹐灸以年爲壯﹝圖九十三﹞。

外科卷下﹨骨度尺寸

手部主病鍼灸要穴歌

條文﹕尺澤主刺肺諸疾﹐絞腸痧痛鎖喉風﹐傷寒熱病汗不解﹐兼刺小兒急慢風。

注﹕﹝1﹞尺澤穴﹐主治咳唾膿血﹐喉痺﹐肺積息賁﹐及絞腸痧痛傷寒汗不出﹐小兒急慢驚風等證。

﹝2﹞刺三分﹐或三稜鍼出血﹐禁灸。

外科卷下﹨骨度尺寸

手部主病鍼灸要穴歌

條文﹕列缺主治嗽寒痰﹐偏正頭疼治自痊﹐男子五淋陰中痛﹐尿血精出灸便安。

注﹕﹝1﹞列缺穴﹐主治咳嗽寒痰﹐偏正頭疼﹐及男子淋漓﹐陰中疼痛尿血精出等證。

﹝2﹞鍼二分﹐灸七壯﹐炷如小麥。

外科卷下﹨骨度尺寸

手部主病鍼灸要穴歌

條文﹕經渠主刺瘧寒熱﹐胸背拘急脹滿堅﹐喉痺咳逆气數欠﹐嘔吐心疼亦可痊。

注﹕﹝1﹞經渠穴﹐主治咳瘧寒熱﹐胸背拘急膨脹﹐喉痺﹐咳逆上气數欠嘔吐心疼等證。

﹝2﹞鍼二分﹐禁灸。

外科卷下﹨骨度尺寸

手部主病鍼灸要穴歌

條文﹕太淵主刺牙齒病﹐腕肘無力或痛疼﹐兼刺咳嗽風痰疾﹐偏正頭疼效若神。

注﹕﹝1﹞太淵穴﹐主治牙齒疼痛﹐手腕無力疼痛及咳嗽風痰﹐偏正頭疼等證。

﹝2﹞鍼二分﹐灸三壯。

外科卷下﹨骨度尺寸

手部主病鍼灸要穴歌

條文﹕魚際主灸牙齒痛﹐在左灸左右同然﹐更刺傷寒汗不出﹐兼治瘧疾方欲寒。

注﹕﹝1﹞魚際穴﹐主治牙齒痛﹐瘧疾初起先覺發寒﹐傷寒汗不出等證。

﹝2﹞鍼二分﹐惟牙痛可灸﹐余證禁灸。

外科卷下﹨骨度尺寸

手部主病鍼灸要穴歌

條文﹕少衝主治心膽虛﹐怔忡癲狂不可遺﹐少商惟鍼雙鵝痺﹐血出喉開功最奇。

注﹕﹝1﹞少衝穴﹐主治心虛膽寒﹐怔仲癲狂。

﹝2﹞鍼一分﹐灸三壯。

﹝3﹞少商穴﹐主治雙鵝風﹐喉痺。

﹝4﹞以三稜鍼刺微出血﹐禁灸。

外科卷下﹨骨度尺寸

手部主病鍼灸要穴歌

條文﹕少海主刺腋下瘰﹐漏臂痺痛羊�風﹐靈道主治心疼痛﹐瘛瘲暴瘖不出聲。

注﹕﹝1﹞少海穴﹐主治腋下瘰�﹐漏臂與風吹肘臂疼痛也﹐及癲�羊鳴等證。

鍼五分﹐禁灸。

﹝2﹞靈道穴﹐主治心痛﹐羊�﹐瘛瘲﹐肘攣﹐暴瘖不能言等證。鍼三分灸三壯。

外科卷下﹨骨度尺寸

手部主病鍼灸要穴歌

條文﹕通裏主治溫熱病﹐無汗懊�心悸驚﹐喉痺苦嘔暴瘖�﹐婦人經漏過多崩。

注﹕﹝1﹞通裏穴﹐主治溫病﹐面熱無汗﹐懊�﹐心悸﹐驚恐﹐喉痺﹐苦嘔暴瘖﹐聲�﹐及婦人經血過多﹐崩漏等證。

﹝2﹞鍼三分﹐灸三壯。

外科卷下﹨骨度尺寸

手部主病鍼灸要穴歌

條文﹕神門主治悸怔仲﹐呆癡中惡恍惚驚﹐兼治小兒癇證﹐金鍼補瀉疾安寧。

注﹕﹝1﹞神門穴﹐主治驚悸﹐怔忡﹐呆癡﹐卒中鬼邪﹐恍惚振驚及小兒驚�等證。

﹝2﹞鍼三分﹐畱七呼﹐灸三壯﹐炷如小麥。

外科卷下﹨骨度尺寸

手部主病鍼灸要穴歌

條文﹕少府主治久咳瘧﹐肘腋拘急痛引胸﹐兼治婦人挺痛癢﹐男子遺尿偏墜疼。

注﹕﹝1﹞少府穴﹐主治咳瘧久不愈﹐臂酸﹐肘腋攣急﹐胸中痛及婦人陰挺﹐陰癢﹐陰痛﹔男子遺尿﹐偏墜等證。

﹝2﹞鍼二分﹐灸三壯。

外科卷下﹨骨度尺寸

手部主病鍼灸要穴歌

條文﹕曲澤主治心痛驚﹐身熱煩渴肘掣疼﹐兼治傷寒嘔吐逆﹐鍼灸同施立刻寧。

注﹕﹝1﹞曲澤穴﹐主治心痛﹐善驚﹐身熱煩渴﹐臂肘搖動﹐掣痛不能伸傷寒﹐嘔吐﹐气逆等證。

﹝2﹞鍼三分﹐畱七呼﹐灸三壯。

外科卷下﹨骨度尺寸

手部主病鍼灸要穴歌

條文﹕間使主治脾寒證﹐九種心疼瘧渴生﹐兼治瘰�生項下﹐左右鍼灸自然平。

注﹕﹝1﹞間使穴﹐主治脾寒證﹐九種心痛﹐脾疼﹐瘧疾﹐口渴及瘰�久不愈。

﹝2﹞患左灸右﹐患右灸左﹐鍼六分﹐畱七呼﹐灸五壯。

外科卷下﹨骨度尺寸

手部主病鍼灸要穴歌

條文﹕內關主刺气塊攻﹐兼灸心胸脇痛疼﹐勞熱瘧疾審補瀉﹐金鍼抽動立時寧。

注﹕﹝1﹞內關穴﹐主治气塊上攻心胸﹐脇肋疼痛﹐勞熱﹐瘧疾等證。

﹝2﹞鍼五分﹐灸五壯。

外科卷下﹨骨度尺寸

手部主病鍼灸要穴歌

條文﹕痰火胸疼刺勞宮﹐小兒口瘡鍼自輕﹐兼刺鵝掌風證候﹐先補後瀉效分明。

注﹕﹝1﹞勞宮穴﹐主治痰火胸痛﹐小兒口瘡及鵝掌風等證。

﹝2﹞鍼二分﹐禁灸。

外科卷下﹨骨度尺寸

手部主病鍼灸要穴歌

條文﹕商陽主刺卒中風﹐暴僕昏沈痰塞壅﹐少商中衝關衝少﹐少澤三稜立回生。

注﹕﹝1﹞中衝穴﹐『乾坤生意』云﹕此爲十井穴﹐凡初中風跌倒﹐卒暴昏沈痰盛不省人事﹐牙關緊閉﹐藥水不下﹐急以三稜鍼刺中衝﹑少商﹑商陽﹑關衝﹑少衝﹑少澤﹐使血气流通﹐實起死回生急救之妙訣也。

外科卷下﹨骨度尺寸

手部主病鍼灸要穴歌

條文﹕三里三間並二間﹐主治牙疼食物難﹐兼治偏風眼目疾﹐鍼灸三穴莫教偏。

注﹕﹝1﹞三里﹑三間﹑二間三穴﹐主治牙齒疼痛﹐食物艱難及偏風眼目諸疾﹐三穴並鍼灸之。

﹝2﹞三里穴鍼二分﹐灸三壯。

﹝3﹞二間穴鍼三分﹐灸三壯。

﹝4﹞三間穴鍼三分﹐灸三壯。

外科卷下﹨骨度尺寸

手部主病鍼灸要穴歌

條文﹕合谷主治破傷風﹐痺痛筋急鍼止疼﹐兼治頭上諸般病﹐水腫產難小兒驚。

注﹕﹝1﹞合谷穴﹐主治破傷風﹐風痺﹐筋骨疼痛﹐諸般頭痛﹐水腫﹐產難及小兒急驚風等證。

﹝2﹞鍼三分﹐畱六呼﹐灸三壯。

外科卷下﹨骨度尺寸

手部主病鍼灸要穴歌

條文﹕陽溪主治諸熱證﹐癮疹痂疥亦當鍼﹐頭痛牙痛咽喉痛﹐狂妄驚中見鬼神。

注﹕﹝1﹞陽溪穴﹐主治熱病煩心﹐癮疹﹐痂疥﹐厥逆﹐頭痛﹐牙疼咽喉腫痛﹐及狂妄﹐驚恐見鬼等證。

﹝2﹞鍼三分﹐畱七呼﹐灸三壯。

外科卷下﹨骨度尺寸

手部主病鍼灸要穴歌

條文﹕曲池主治是中風﹐手攣筋急痛痺風﹐兼治一切瘧疾病﹐先寒後熱自然平。

注﹕﹝1﹞曲池穴﹐主治中風﹐手攣﹐筋急﹐痺風﹐瘧疾先寒後熱等證。

﹝2﹞鍼五分﹐灸七壯。

外科卷下﹨骨度尺寸

手部主病鍼灸要穴歌

條文﹕肩井一穴治僕傷﹐肘臂不舉淺刺良﹐肩�主治癱瘓疾﹐手攣腫肩效非常。

注﹕﹝1﹞肩井穴﹐主治僕傷﹐肘臂疼痛不舉。鍼五分﹐灸五壯﹐孕婦禁鍼。

﹝2﹞肩�穴﹐主治癱瘓﹐手攣肩腫。鍼六分﹐灸五壯。

外科卷下﹨骨度尺寸

手部主病鍼灸要穴歌

條文﹕少澤主治衄不止﹐兼治婦人乳腫疼﹐大陵一穴何專主﹖嘔血瘧疾有奇功。

注﹕﹝1﹞少澤穴﹐主治鼻衄不止﹐婦人乳腫。鍼一分﹐灸三壯。

﹝2﹞大陵穴﹐主治嘔血﹐瘧疾。鍼六分﹐灸三壯。

外科卷下﹨骨度尺寸

手部主病鍼灸要穴歌

條文﹕前谷主治癲�疾﹐頸項肩臂痛難堪﹐更能兼治產無乳﹐小海喉齦腫痛痊。

注﹕﹝1﹞前谷穴﹐主治癲�﹐頸項頰腫引耳疼痛﹐及婦人產後無乳等證。

鍼一分﹐畱三呼﹐灸三壯。

﹝2﹞小海穴﹐主治咽喉﹐牙齦腫痛等證。鍼二分﹐灸五壯。

外科卷下﹨骨度尺寸

手部主病鍼灸要穴歌

條文﹕腕骨主治臂腕疼﹐五指諸疾治可平﹐後溪能治諸瘧疾﹐能令癲�漸漸輕。

注﹕﹝1﹞腕骨穴﹐主治臂﹑腕﹑五指疼痛。鍼二分﹐灸三壯。﹝2﹞後溪穴﹐主治瘧疾﹐癲�。鍼一分﹐灸一壯。

外科卷下﹨骨度尺寸

手部主病鍼灸要穴歌

條文﹕陽谷主治頭面病﹐手膊諸疾有多般﹐兼治痔漏陰痿疾﹐先鍼後灸自然痊。

注﹕﹝1﹞陽谷穴﹐主治頭面項腫﹐手膊疼痛不舉﹐及痔漏﹐陰痿等證。

﹝2﹞鍼二分﹐灸三壯。

外科卷下﹨骨度尺寸

手部主病鍼灸要穴歌

條文﹕支正穴治七情郁﹐肘臂十指盡皆攣﹐兼治消渴飲不止﹐補瀉分明自可安。

注﹕﹝1﹞支正穴﹐主治七情鬱結不舒﹐肘臂十指筋攣疼痛及消渴飲水不止等證。

﹝2﹞鍼三分﹐灸三壯。

外科卷下﹨骨度尺寸

手部主病鍼灸要穴歌

條文﹕液門主治喉齦腫﹐手臂紅腫出血靈﹐又治耳聾難得睡﹐刺入三分補自寧。

注﹕﹝1﹞液門穴﹐主治咽喉外腫﹐牙齦痛﹐手臂紅腫﹐耳暴聾﹐不得眠等證。

﹝2﹞鍼三分﹐畱二呼﹐灸三壯。

外科卷下﹨骨度尺寸

手部主病鍼灸要穴歌

條文﹕中渚主治肢木麻﹐戰表蜷攣力不如﹐肘臂連肩紅腫痛﹐手背癰毒治不發。

注﹕﹝1﹞中渚穴﹐主治四肢麻木﹑戰振﹑蜷攣無力﹑肘臂連肩紅腫疼痛手背癰毒等證。

﹝2﹞鍼二分﹐灸三壯。

外科卷下﹨骨度尺寸

手部主病鍼灸要穴歌

條文﹕陽池主治消渴病﹐口漧煩悶瘧熱寒﹐兼治折傷手腕痛﹐持物不得舉臂難。

注﹕﹝1﹞陽池穴﹐主治消渴﹐口渴煩悶﹐寒熱瘧﹐或因折傷手腕﹐持物不得臂不能舉等證。

﹝2﹞鍼二分﹐禁灸。

外科卷下﹨骨度尺寸

手部主病鍼灸要穴歌

條文﹕外關主治臟腑熱﹐肘臂脇肋五指疼﹐瘰�結核連胸頸﹐吐衄不止血妄行。

注﹕﹝1﹞外關穴﹐主治五臟六腑結熱﹐鼻衄吐血不止﹐及肘臂脇肋手指節痛瘰�結核﹐繞頸連胸﹐腫痛不消等證。

﹝2﹞鍼三分﹐畱七呼﹐灸三壯。

外科卷下﹨骨度尺寸

手部主病鍼灸要穴歌

條文﹕支溝中惡卒心痛﹐大便不通脇肋疼﹐能瀉三焦相火盛﹐兼治血脫暈迷生。

注﹕﹝1﹞支溝穴﹐主治鬼擊卒心痛﹐凡三焦相火熾盛及大便不通﹐脇肋疼痛婦人產後血暈﹐不省人事等證。

﹝2﹞鍼二分﹐畱七呼﹐灸七壯。

外科卷下﹨骨度尺寸

手部主病鍼灸要穴歌

條文﹕天井主瀉瘰�疹﹐角孫惟主目翳生﹐耳門耳聾聤耳病﹐絲竹空穴治頭風。

注﹕﹝1﹞天井穴﹐主治瘰�﹐癮疹。鍼三分﹐灸五壯。

﹝2﹞角孫穴﹐主治目中生翳﹐鍼三分﹐灸三壯。

﹝3﹞耳門穴﹐主治耳聾﹐聤耳膿汁。鍼三分﹐畱三呼﹐禁灸。

﹝4﹞絲竹空穴﹐主治頭痛﹐目赤目眩﹐視物��﹐鍼三分﹐畱三呼禁灸。﹝見圖九十四﹑九十五﹞

外科卷下﹨骨度尺寸

足部主病鍼灸要穴歌

條文﹕隱白主治心脾痛﹐築賓能醫气疝疼﹐照海穴治夜發�﹐兼療消渴便不通。

注﹕﹝1﹞隱白穴﹐主治心脾疼痛。鍼一分﹐灸三壯。

﹝2﹞築賓穴﹐主治气疝。鍼三分﹐灸五壯。

﹝3﹞照海穴﹐主治夜發�證﹐及消渴大便閉。鍼三分﹐灸三壯。

外科卷下﹨骨度尺寸

足部主病鍼灸要穴歌

條文﹕大都主治溫熱病﹐傷寒厥逆嘔悶煩﹐胎產百日內禁灸﹐千金主灸大便難。

注﹕﹝1﹞大都穴﹐主治溫熱病汗不出﹐傷寒手足逆冷﹐腹滿﹐嘔吐﹐悶亂及大便難等證。

﹝2﹞鍼三分﹐畱七呼﹐灸三壯。

﹝3﹞凡婦人懷孕﹐及生產後未滿百日﹐俱不宜灸。

外科卷下﹨骨度尺寸

足部主病鍼灸要穴歌

條文﹕太白主治痔漏疾﹐一切腹痛大便難﹐痞疸寒瘧商邱主﹐兼治嘔吐瀉痢痊。

注﹕﹝1﹞太白穴﹐主治痔漏﹐腹中疼痛﹐大便不利等證。

鍼三分﹐畱七呼﹐灸三壯。

﹝2﹞商邱穴﹐主治痞气﹐黃疸﹐寒瘧及嘔﹑吐﹑瀉﹑痢等證。

鍼三分﹐畱七呼﹐灸三壯。

外科卷下﹨骨度尺寸

足部主病鍼灸要穴歌

條文﹕公孫主治痰壅膈﹐腸風下血積塊�﹐兼治婦人气蠱病﹐先補後瀉自然瘥。

注﹕﹝1﹞公孫穴﹐主治痰壅胸膈﹐腸風下血積塊﹐及婦人气蠱等證。

﹝2﹞鍼四分﹐灸三壯。

外科卷下﹨骨度尺寸

足部主病鍼灸要穴歌

條文﹕三陰交治痞滿堅﹐痼冷疝气纏﹐兼治不孕及難產﹐遺精帶下淋瀝痊。

注﹕﹝1﹞三陰交穴﹐主治痞滿﹐痼冷﹐疝气﹐遺精﹐及婦人腳气﹐月信不調灸不成孕﹐難產﹐赤﹑白帶下淋瀝等證。

﹝2﹞鍼三分﹐灸三壯。

外科卷下﹨骨度尺寸

足部主病鍼灸要穴歌

條文﹕血海主治諸血疾﹐兼治諸瘡病自輕﹐陰陵泉治脇腹滿﹐刺中下部盡皆松。

注﹕﹝1﹞血海穴﹐主治女子崩中漏下﹐月信不調﹐帶下﹐及男子腎藏風兩腿瘡癢濕痛等證。鍼五分﹐灸五壯。

﹝2﹞陰陵泉穴﹐主治脇腹脹滿﹐陰痛﹐足膝紅腫﹐小便不通小便失禁不覺﹐下部等證。

﹝3﹞鍼五分﹐畱七呼﹐灸三壯。

外科卷下﹨骨度尺寸

足部主病鍼灸要穴歌

條文﹕湧泉主刺足心熱﹐兼刺奔豚疝气疼﹐血淋气痛疼難忍﹐金鍼瀉動自安寧。

注﹕﹝1﹞湧泉穴﹐主治足發熱﹐奔豚﹐疝气疼痛﹐血淋﹐气痛等證。

﹝2﹞鍼三分﹐畱三呼﹐灸三壯。

外科卷下﹨骨度尺寸

足部主病鍼灸要穴歌

條文﹕然谷主治喉痺風﹐咳血足心熱遺精﹐疝气溫瘧多渴熱﹐兼治初生兒臍風。

注﹕﹝1﹞然谷穴﹐主治喉痺﹐唾血﹐遺精﹐溫瘧﹐疝气﹐足心熱及小兒撮口臍風。

﹝2﹞鍼三分﹐畱三分﹐畱三呼﹐灸三壯﹐凡鍼不宜見血。

外科卷下﹨骨度尺寸

足部主病鍼灸要穴歌

條文﹕太溪主治消渴病﹐兼治房勞不稱情﹐婦人水蠱胸脇滿﹐金鍼刺後自安寧。

注﹕﹝1﹞太溪穴﹐主治消渴﹐房勞﹐不稱心意﹐及婦人水蠱﹐胸脇脹滿等證。

﹝2﹞鍼三分﹐畱七呼﹐灸三壯。

外科卷下﹨骨度尺寸

足部主病鍼灸要穴歌

條文﹕陰谷舌縱口流涎﹐腹脹煩滿小便難﹐疝痛陰痿及痺病﹐婦人漏下亦能痊。

注﹕﹝1﹞陰谷穴﹐主治舌縱涎下﹐腹脹﹐煩滿﹐溺難小腹疝急引陰﹑陰股內廉痛﹐爲痿痺﹐及女人漏下不止。

﹝2﹞鍼四分﹐畱七呼﹐灸三壯。

外科卷下﹨骨度尺寸

足部主病鍼灸要穴歌

條文﹕復澑血淋宜乎灸﹐气滯腰疼貴在鍼﹐傷寒無汗急瀉此﹐六脈沈伏卽可伸。

注﹕﹝1﹞復澑穴主治血淋﹐血滯腰痛﹐傷寒無汗﹐六脈沈匿者。

﹝2﹞鍼三分﹐畱三呼﹐灸五壯。

外科卷下﹨骨度尺寸

足部主病鍼灸要穴歌

條文﹕大惇治疝陰囊腫﹐兼治腦衄破傷風﹐小兒急慢驚風病﹐炷如小麥灸之靈。

注﹕﹝1﹞大惇穴﹐主治諸疝﹐陰囊腫﹐腦衄﹐破傷風﹐及小兒急慢驚風證。

﹝2﹞鍼二分﹐畱十呼﹐灸三壯。

外科卷下﹨骨度尺寸

足部主病鍼灸要穴歌

條文﹕行間穴治兒驚風﹐更刺婦人血蠱癥﹐渾身腫脹單腹脹﹐先補後瀉自然平。

注﹕﹝1﹞行間穴﹐主治小兒急慢驚風﹐及婦人血蠱癥瘕﹐渾身腫單腹脹等證。

﹝2﹞鍼三分﹐畱十呼﹐灸三壯。

外科卷下﹨骨度尺寸

足部主病鍼灸要穴歌

條文﹕太衝主治腫脹滿﹐行動艱辛步履難﹐兼治霍亂吐瀉證﹐手足轉筋灸可痊。

注﹕﹝1﹞太衝穴﹐主治腫滿﹐行步艱難﹐及霍亂吐瀉﹐手足轉筋等證。

﹝2﹞鍼三分﹐畱十呼﹐灸三壯。

外科卷下﹨骨度尺寸

足部主病鍼灸要穴歌

條文﹕中封主治遺精病﹐陰縮五淋溲便難﹐鼓脹癭气隨年灸﹐三里合灸步履艱。

注﹕﹝1﹞中封穴﹐主治夢泄遺精﹐陰縮﹐五淋﹐不得尿﹐鼓脹﹐癭气。

﹝2﹞此穴合足三里並灸治行步艱辛。

﹝3﹞中封穴鍼四分﹐畱七呼﹐灸三壯。

﹝4﹞足三里穴鍼五分﹐畱七呼﹐灸三壯。

外科卷下﹨骨度尺寸

足部主病鍼灸要穴歌

條文﹕曲泉�疝陰股痛﹐足膝脛冷久失精﹐兼治女子陰挺癢﹐少腹冷痛血瘕癥。

注﹕﹝1﹞曲泉穴﹐主治�疝﹐陰股痛﹐男子失精﹐膝脛冷痛﹐及女子陰挺出少腹疼痛﹐陰癢﹐血瘕等證。

﹝2﹞鍼六分﹐畱七呼﹐灸三壯。

外科卷下﹨骨度尺寸

足部主病鍼灸要穴歌

條文﹕伏兔主刺腿膝冷﹐兼刺腳气痛痺風﹐若縫穴處生瘡癤﹐說與醫人莫用功。

注﹕﹝1﹞伏兔穴﹐主治腿膝寒冷﹐腳气痛痺。

﹝2﹞鍼五分﹐禁灸。

﹝3﹞凡此穴處生瘡癤者危。

外科卷下﹨骨度尺寸

足部主病鍼灸要穴歌

條文﹕陰市主刺痿不仁﹐腰膝寒如注水侵﹐兼刺兩足拘攣痺﹐寒疝少腹痛難禁。

注﹕﹝1﹞陰市穴﹐主治痿痺不仁﹐不得屈伸﹐腰膝寒如注水﹐兩足拘攣痛寒疝﹐少腹疼痛等證。

﹝2﹞鍼三分﹐畱七呼﹐禁灸。

外科卷下﹨骨度尺寸

足部主病鍼灸要穴歌

條文﹕足三里治風濕中﹐諸虛耳聾上牙疼﹐噎膈鼓脹水腫喘﹐寒濕腳气及痺風。

注﹕﹝1﹞足三里穴﹐治中風﹐中濕﹐諸虛﹐耳聾﹐上牙疼﹐水腫﹐心腹鼓脹噎膈哮喘﹐寒濕腳气﹐上﹑中﹑下三部痺痛等證。

﹝2﹞鍼五分﹐畱七呼﹐灸三壯。

﹝3﹞此穴三十外方可灸﹐不爾反生疾。

外科卷下﹨骨度尺寸

足部主病鍼灸要穴歌

條文﹕解溪主治風水气﹐面腹足腫喘嗽頻﹐气逆發噎頭風眩﹐悲泣癲狂悸與驚。

注﹕﹝1﹞解溪穴﹐主治風气面浮﹐腹脹﹐足腫﹐喘滿﹐咳嗽﹐气逆發噎頭痛﹐目眩﹐悲泣癲狂﹐驚悸﹐怔仲等證。

﹝2﹞鍼五分﹐畱五呼﹐灸三壯。

外科卷下﹨骨度尺寸

足部主病鍼灸要穴歌

條文﹕陷谷主治水气腫﹐善噫痛疝腹腸鳴﹐無汗振寒痰瘧病﹐胃脈得弦瀉此平。

注﹕﹝1﹞陷谷﹐主治面目浮腫﹐及水病善噫﹐疝气少腹痛﹐腸鳴腹痛﹐瘧疾振寒無汗等證﹐或胃脈得弦。

﹝2﹞皆宜鍼五分﹐畱七呼﹐灸三壯。

外科卷下﹨骨度尺寸

足部主病鍼灸要穴歌

條文﹕內庭主治痞滿堅﹐左右繆灸腹響寬﹐兼刺婦人食蠱脹﹐行經頭暈腹疼安。

注﹕﹝1﹞內庭穴﹐主治痞滿堅硬。

﹝2﹞鍼三分﹐畱十呼﹐灸三壯﹐患右灸左﹐患左灸右但覺腹響是其效驗。

﹝3﹞兼治婦人食蠱﹐行經頭暈﹐行經頭暈﹐少腹痛等證。

外科卷下﹨骨度尺寸

足部主病鍼灸要穴歌

條文﹕厲兌主治屍厥證﹐驚狂面腫喉痺風﹐兼治足寒膝臏腫﹐相偕隱白夢魘靈。

注﹕﹝1﹞厲兌穴﹐主治屍厥口噤气絕﹐狀如中惡﹐面腫喉痺驚狂﹐好臥足寒膝臏腫痛等證。鍼一分﹐畱一呼﹐灸一壯。

﹝2﹞此穴合隱白穴同鍼﹐治夢魘不寧。鍼一分﹐灸三壯。

外科卷下﹨骨度尺寸

足部主病鍼灸要穴歌

條文﹕飛陽主治步艱難﹐金門能療病癲�﹐足腿紅腫昆侖主﹐兼治齒痛亦能安。

注﹕﹝1﹞飛陽穴﹐主治步履艱難。鍼三分﹐灸三壯。

﹝2﹞金門穴﹐主治癲狂羊�風。鍼一分﹐灸三壯。

﹝3﹞昆侖穴﹐主治足腿紅腫﹐牙齒疼痛。鍼三分﹐灸三壯。

外科卷下﹨骨度尺寸

足部主病鍼灸要穴歌

條文﹕畫發痊證治若何﹐金鍼申脈起沈�﹐上牙疼兮下足腫﹐亦鍼此穴自平和。

注﹕﹝1﹞申脈穴﹐主治畫發�證﹐足腫牙疼。

﹝2﹞鍼三分﹐畱七呼﹐灸三壯﹐灸不及鍼。

外科卷下﹨骨度尺寸

足部主病鍼灸要穴歌

條文﹕環跳主治中風濕﹐股膝筋攣腰痛疼﹐委中刺血醫前證﹐開通經絡最相應。

注﹕﹝1﹞環跳穴﹐主治腰﹑胯﹑股﹑膝中受風寒濕气﹐筋攣疼痛。

鍼一寸﹐畱十呼﹐灸三壯。

﹝2﹞委中穴治證同環跳穴﹐但此穴禁灸﹐鍼五分。

外科卷下﹨骨度尺寸

足部主病鍼灸要穴歌

條文﹕陽陵泉治痺偏風﹐兼治霍亂轉筋疼﹐承山主鍼諸痔漏﹐亦治寒冷轉筋靈。

注﹕﹝1﹞陽陵泉穴主治冷痺偏風﹐霍亂轉筋。鍼六分﹐灸三壯。

﹝2﹞承山穴﹐主治痔漏疼痛﹐寒冷轉筋。鍼七分﹐灸五壯﹐灸不及鍼。

外科卷下﹨骨度尺寸

足部主病鍼灸要穴歌

條文﹕陽輔主治膝酸痛﹐腰間溶溶似水浸﹐膚腫筋攣諸痰痺﹐偏風不遂灸功深。

注﹕﹝1﹞陽輔穴﹐主治膝胻酸疼﹐腰間寒冷﹐膚腫筋攣﹐百節酸疼﹐痿痺偏風不遂等證。

﹝2﹞鍼三分﹐畱七呼﹐灸三壯。

外科卷下﹨骨度尺寸

足部主病鍼灸要穴歌

條文﹕風市主治腿中風﹐兩膝無力腳气沖﹐兼治渾身麻搔癢﹐艾火燒鍼皆就功。

注﹕﹝1﹞風巿穴﹐主治腿中風濕﹐疼痛無力﹐腳气﹐渾身搔癢麻痺等證。

﹝2﹞鍼五分﹐灸五壯。

外科卷下﹨骨度尺寸

足部主病鍼灸要穴歌

條文﹕懸鐘主治胃熱病﹐腹脹肋痛腳气疼﹐兼治腳脛濕痺癢﹐足指疼痛鍼可停。

注﹕﹝1﹞懸鐘穴﹐主治胃熱﹐腹脹﹐脇痛﹐腳气﹐腳脛濕痺﹐渾身搔癢趾疼等證。

﹝2﹞鍼六分﹐灸五壯。

外科卷下﹨骨度尺寸

足部主病鍼灸要穴歌

條文﹕丘墟主治胸脇痛﹐牽引腰腿髀樞中﹐小腹外腎腳腕痛﹐轉筋足脛不能行。

注﹕﹝1﹞丘墟穴﹐主治胸脇滿痛不得息﹐牽引腰﹑腿﹑髀樞中疼痛少腹外腎痛﹐腳腕轉筋痛﹐足脛難行等證。

﹝2﹞鍼五分﹐灸三壯。

外科卷下﹨骨度尺寸

足部主病鍼灸要穴歌

條文﹕頸漏腹下馬刀瘡﹐連及胸脇乳癰瘍﹐婦人月經不利病﹐下臨泣穴主治良。

注﹕﹝1﹞臨泣穴﹐主治頸漏﹐腋下馬刀﹐連乃胸脇婦人乳癰﹐月信不調等證。

﹝2﹞鍼二分﹐灸三壯。

外科卷下﹨骨度尺寸

足部主病鍼灸要穴歌

條文﹕俠溪主治胸脇滿﹐傷寒熱病汗難出﹐兼治目赤耳聾痛﹐頷腫口噤疾堪除。

注﹕﹝1﹞俠溪穴﹐主治胸脇支滿﹐傷寒熱病汗不出﹐目赤﹐耳聾﹐胸痛頷腫﹐口噤等證。

﹝2﹞鍼三分﹐灸三壯。

外科卷下﹨骨度尺寸

足部主病鍼灸要穴歌

條文﹕竅陰主治脇間痛﹐咳不得息熱躁煩﹐癰疽頭痛耳聾病﹐喉痺舌彊不能言。

注﹕﹝1﹞竅陰穴﹐主治脇痛﹐咳逆不得息﹐發熱躁煩﹐癰疽口漧﹐頭痛喉痺舌彊耳聾等證。

﹝2﹞鍼一分﹐灸三壯﹝見圖九十六﹑九十七﹞。

外科卷下﹨骨度尺寸

灸難產穴歌

條文﹕橫逆難產灸奇穴﹐婦人右腳小指尖﹐炷如小麥灸三壯﹐下火立產效通仙。

注﹕﹝1﹞婦人橫產﹐子手先出﹐諸符藥不效者﹐灸此。

﹝2﹞其穴在右腳小趾爪甲外側尖上﹐卽至陰穴也。

﹝3﹞灸三壯﹐艾炷如小麥﹐下火立產﹝圖九十八﹞。

外科卷下﹨骨度尺寸

鍼子戶穴歌

條文﹕子戶能刺衣不下﹐更治子死在腹中﹐穴在關元右二寸﹐下鍼一寸立時生。

注﹕﹝1﹞胞衣不出﹐子死腹中﹐宜刺子戶穴﹐鍼入一寸。

﹝2﹞其穴在任脈經之關元穴傍右二寸﹝圖九十九﹞。

外科卷下﹨骨度尺寸

灸遺精穴歌

條文﹕精宮十四椎之下﹐各開三寸是其鄕﹐左右穴灸七壯﹐夜夢遺精效非常。

注﹕﹝1﹞遺精灸精宮穴﹐其穴在脊之十四椎下﹐左右傍開各三寸﹐灸七壯﹝圖一○○﹞。

外科卷下﹨骨度尺寸

灸癆虫穴歌

條文﹕鬼眼一穴灸癆虫﹐墨點病人腰眼中﹐擇用癸亥亥時灸﹐勿令人知法最靈。

注﹕﹝1﹞勞瘵日久不愈﹐互相傳染﹐因內有勞虫﹐宜灸鬼眼穴。

﹝2﹞穴在腰間兩旁﹐正身直立﹐有微陷處﹐用墨點記﹐合面而臥以小艾炷灸七壯﹐或九壯十一壯﹐多寡量人﹐虫卽吐瀉而出急取燒毀遠棄﹐可免復傳。

﹝3﹞擇發亥日夜半﹐六神皆聚﹐亥時灸之﹐勿使病人預知﹐恐屍神有覺也﹝圖一○一﹞。

外科卷下﹨骨度尺寸

灸痞根穴歌

條文﹕十二椎下痞根穴﹐各關三寸零五分﹐二穴左右灸七壯﹐難消痞塊可除根。

注﹕﹝1﹞痞塊灸痞根穴﹐其穴在脊之十二椎下﹐旁開三寸半。

﹝2﹞痞塊多在左則灸左﹐在右則灸右﹐如左右俱有﹐左右俱灸之﹝圖一○二﹞。

外科卷下﹨骨度尺寸

灸肘尖穴歌

條文﹕肘尖端處是奇穴﹐男女瘰�堪灸也﹐左患灸口口灸左﹐並灸風池效更捷。

注﹕﹝1﹞肘尖奇穴灸瘰�﹐左患灸口﹐右患灸左。

﹝2﹞如初起時男先灸左﹐女先灸右﹐兼灸風池穴尢效。

﹝3﹞風池在腦後顳�穴後﹐髮際陷中﹝圖一○三﹞。

外科卷下﹨骨度尺寸

灸鬼哭穴歌

條文﹕中惡振噤鬼魅病﹐急灸鬼哭神可定﹐兩手大指相並縛﹐穴在四處之騎縫。

注﹕﹝1﹞鬼哭穴﹐灸鬼魅孤惑﹐恍惚振噤等證。

﹝2﹞取穴﹕將兩手大指相並膊定﹐用艾炷於甲角反甲後肉四處騎縫﹐著火灸之﹐則患者哀告我自去爲效﹝圖一○四﹞。

外科卷下﹨骨度尺寸

灸中惡穴歌

條文﹕屍疰客忤中惡病﹐乳後三寸量準行﹐男左女右艾火灸﹐邪崇驅除神自寧。

注﹕﹝1﹞灸口疰﹑客忤﹑中惡等證。

﹝2﹞其穴在乳後三寸﹐男左女右灸之﹝圖一○五﹞。

外科卷下﹨骨度尺寸

灸疝气穴歌

條文﹕疝气偏墜灸爲先﹐量口兩角折三尖﹐一尖向上對臍中﹐兩尖下垂是穴邊。

注﹕﹝1﹞灸疝痛偏墜奇穴法﹐用桿心一條﹐量患人口兩角爲則折爲三段如▲字樣﹐以一角安臍中心﹐兩角安臍下兩傍﹐尖畫處是穴。

﹝2﹞左患灸右﹐右患灸左﹐左右俱患﹐左右俱灸﹐艾炷如粟米大﹐灸四壯﹝圖一○六﹞。

外科卷下﹨骨度尺寸

灸翻胃穴歌

條文﹕翻胃上下灸奇穴﹐上在乳下一寸也﹐下在內踝之下取﹐三指稍斜向前者。

注﹕﹝1﹞灸翻胃奇穴﹐上穴在兩乳下一寸﹔下穴在內踝下用手三指稍斜向前排之﹐卽是穴也﹝圖一○七﹞。

外科卷下﹨骨度尺寸

灸腸風穴歌

條文﹕腸風諸痔灸最良﹐十四椎下奇穴鄕﹐各開一寸宜多灸﹐年深久痔非常。

注﹕﹝1﹞灸腸風諸痔奇穴。

﹝2﹞其穴在脊之十四椎下﹐傍各開一寸﹐年深者﹐灸之最效﹝圖一○八。﹞

外科卷下﹨骨度尺寸

灸暴絕穴歌

條文﹕鬼魘暴絕最傷人﹐急灸鬼眼可回春﹐穴在兩足大趾內﹐去甲韭葉鬼難存。

注﹕﹝1﹞凡一切鬼魘暴絕﹐當灸奇穴。

﹝2﹞在足兩大趾內﹐去爪甲如韭葉許﹐名鬼眼穴。

﹝3﹞灸之則鬼邪自去﹐而病可愈也﹝圖一○九﹞。

外科卷下﹨骨度尺寸

灸鬼眼穴歌

條文﹕腫滿上下灸奇穴﹐上卽鬼哭不用縛﹐下取兩足第二趾﹐趾尖向後寸半符。

注﹕﹝1﹞灸腫滿奇穴﹐上穴卽兩手大指縫﹐鬼哭穴也﹔下穴在兩足第二趾趾尖向後一寸五分﹐卽是也﹝圖一一○﹞。

外科卷下﹨骨度尺寸

灸贅疣穴歌

條文﹕贅疣諸痣灸奇穴﹐更灸紫白二癜風﹐手之左右中指節﹐屈節尖上宛宛中。

注﹕﹝1﹞灸癜風及贅疣諸痣奇穴﹐其穴在左右手中指節宛宛中﹐俗名拳尖是也﹝圖一一一﹞。

外科卷下﹨骨度尺寸

灸瘰�穴歌

條文﹕瘰�隔蒜灸法宜﹐先從後發核灸起﹐灸至初發母核止﹐多著艾火效無匹。

注﹕﹝1﹞瘰�隔蒜灸法﹐用獨蒜片先從後發核上灸起﹐至初發母核而止多灸自效﹝圖一一二﹞。

外科卷下﹨骨度尺寸

灸腋气歌

條文﹕腋气除根剃腋毛﹐再將定粉水調膏﹐塗搽患處七日後﹐視有黑孔用艾燒。

注﹕﹝1﹞凡腋气先用快刀剃去腋毛淨﹐乃用好定粉水調搽患處﹐六七日後看腋下有一點黑者﹐必有孔如鍼大﹐或如簪尖﹐卽气竅也。

﹝2﹞用艾炷如米大者灸之﹐三四壯愈﹐永不再發﹝圖一二三﹞。

外科卷下﹨骨度尺寸

灸瘋犬咬傷歌

條文﹕瘋犬咬傷先須吮﹐吮盡惡血不生風﹐次於咬處灸百壯﹐常食灸韭不須驚。

注﹕﹝1﹞瘋犬咬傷之處﹐急急用大嘴砂酒壺一个﹐內盛幹燒酒﹐燙極熱去酒以酒壺嘴向咬處﹐如拔火罐樣﹐吸盡惡血爲度﹐擊破自落上用艾炷灸之﹐永不再發。

﹝2﹞灸韭﹐炒韭菜也。

外科卷下﹨骨度尺寸

灸蛇蠍蜈蚣蜘蛛咬傷歌

條文﹕蛇﹑蠍﹑蜈蚣﹑蜘蛛傷﹐印時疼痛最難當﹐急以傷處隔蒜灸五六十壯效非常。

注﹕﹝1﹞凡蛇﹑蠍﹑蜈蚣﹑蜘蛛咬傷﹐痛急勢危者﹐急用艾火於傷處灸之拔散毒气卽安﹔或用獨蒜片隔蒜灸之﹐二三壯換一片﹐毒甚者灸五六十壯。

外科卷下﹨骨度尺寸

足三里穴歌

條文﹕三里膝眼下﹐三寸兩筋間﹐能除胸脇痛﹐腹脹胃中寒﹐腸鳴並泄瀉眼睡膝脛酸﹐傷寒羸瘦損﹐气蠱證諸般﹐年過三旬後﹐鍼灸眼光全。

注﹕﹝1﹞三里﹐足三里穴也。

﹝2﹞其穴在膝眼下三寸﹐胻骨外廉﹐大筋內宛宛中﹐鍼五分﹐畱七呼灸三壯。

﹝3﹞主治胸脇疼痛﹐腹脹﹐胃寒腸中雷鳴﹐脾寒泄瀉﹐眼目紅腫膝脛酸痛﹐傷寒熱不已﹐瘦弱虛損﹐小腸气痛﹐與水气﹐蠱毒鬼擊諸證﹐悉宜鍼灸。

﹝4﹞但小兒忌灸﹐恐眼目不明﹐惟三十以外方可灸之﹐令眼目光明也﹝圖一一四﹞。

外科卷下﹨骨度尺寸

內庭穴歌

條文﹕內庭次趾外﹐本屬足陽明﹐能治四肢厥﹐喜靜惡聞聲﹐癮疹咽喉痛數欠及牙疼﹐瘧疾不思食﹐耳鳴鍼便淸。

注﹕﹝1﹞內庭穴﹐在足之大趾次趾外間陷中﹐屬足陽明胃經穴也。

﹝2﹞主治四肢厥逆﹐喜靜惡聞人聲﹐癮疹不快﹐咽喉腫痛﹐數欠牙齦疼﹐瘧疾﹐不思飲食﹐耳內蟬鳴等證。

﹝3﹞鍼三分﹐畱十呼﹐灸三壯﹝圖一一五﹞。

外科卷下﹨骨度尺寸

曲池穴歌

條文﹕曲池拱手取﹐屈肘骨邊求﹐善治肘中痛﹐偏風手不收﹐挽弓開不得臂瘓怯梳頭﹐喉痺促欲死﹐發熱更無休﹐徧身風癬癩﹐鍼著實時瘳。

注﹕﹝1﹞曲池穴﹐其穴在肘輔骨屈肘骨之中﹐以手拱胸取之。

﹝2﹞主治肘中疼痛﹐偏風半身不遂﹐臂痛拉弓不開﹐兩臂癱瘓不能舉手向發喉痺喘促欲死﹐傷寒振熱﹐餘熱不盡﹐皮膚漧燥﹐痂疥等證。

﹝3﹞刺七分﹐畱七呼﹐灸三壯﹝圖一一六無﹞。

外科卷下﹨骨度尺寸

合谷穴歌

條文﹕合谷在虎口﹐兩指岐骨間﹐頭疼並面腫﹐瘧病熱還寒﹐體熱身汗出目暗視茫然﹐齒齲鼻衄血﹐口噤不能言﹐鍼入深三分﹐能令人病安。

注﹕﹝1﹞合谷穴﹐其穴在手大指次指岐骨間陷中。

﹝2﹞主治偏正頭疼﹐面目浮腫﹐瘧疾寒熱﹐身體發熱﹐汗不收目翳視物不明﹐齒蠹朽痛﹐鼻中流血不止。

﹝3﹞口噤不開等證。

﹝4﹞鍼三分﹐畱六呼﹐灸三壯﹝圖一一七無﹞。

外科卷下﹨骨度尺寸

委中穴歌

條文﹕委中曲�裏﹐橫紋脈中央﹐腰痛不能舉﹐酸沈引脊梁﹐風�及轉筋疼痛難移向﹐風痺痛無比﹐熱病久在牀﹐足膝難伸屈﹐鍼入卽安康。

注﹕﹝1﹞委中穴﹐其穴在腘中央﹐約紋動脈陷中。

﹝2﹞主治腰俠脊沈墜疼痛﹐瘛瘲﹐癲疾﹐及兩腿肚轉筋﹐疼痛難動風痺疼痛﹐流注不定﹐熱病難愈﹐兩足膝疼痛難伸屈等證。

﹝3﹞鍼五分﹐畱七呼﹐禁灸﹝圖一一八﹞

外科卷下﹨骨度尺寸

承山穴歌

條文﹕承山名魚腹﹐�腸分肉間﹐善治腰疼痛﹐痔疾大便難﹐腳气並膝腫兩足盡寒酸﹐展轉成時疫﹐戰栗瘧熱寒﹐霍亂及轉筋﹐刺之立便安。

注﹕﹝1﹞承山穴﹐其穴在腿肚下尖分肉間。

﹝2﹞主治腰背疼痛﹐痔腫﹐大便難﹐腳气膝腫﹐脛酸跟痛﹐傷寒時疫寒熱瘧疾﹐戰栗不能行立﹐霍亂轉筋等證。

﹝3﹞鍼元分。灸五壯﹝圖一一九﹞

外科卷下﹨骨度尺寸

太衝穴歌

條文﹕太衝足大趾﹐節後二寸﹐動脈知生死﹐能醫驚�風﹐咽喉並心腋兩足不能動﹐七疝偏墜腫﹐眼目似云朦﹐亦能療腰痛﹐鍼下有神功。

注﹕﹝1﹞太衝穴﹐其穴在足大趾本節後二寸陷中﹐動脈應手﹐病者有此脈生無此脈者死。

﹝2﹞主治急慢悚風﹐羊癇風證﹐及咽喉疼痛﹐心腋脹滿﹐寒濕腳气痛行步難﹐小腹疝气﹐偏墜疼痛﹐兩目昏暗﹐腰背疼痛等證。

﹝3﹞鍼三分﹐畱十呼﹐灸三壯﹝圖一二○﹞。

外科卷下﹨骨度尺寸

昆侖穴歌

條文﹕昆侖足外踝﹐跟骨上邊尋﹐轉筋腰尻痛﹐膊重更連陰﹐頭痛脊背急暴喘滿衝心﹐舉步行不得﹐動足卽呻吟﹐若欲求安樂﹐須將此穴鍼。

注﹕﹝1﹞昆侖穴﹐在足外踝後五分跟骨上陷中。

﹝2﹞主治腰尻疼痛﹐膊重不能舉﹐及前陰腫痛﹐偏正頭痛﹐脊背拘急暴咳喘促﹐足�腫不得履地等證。

﹝3﹞鍼三分﹐畱七呼﹐灸三壯﹝圖一二一﹞

外科卷下﹨骨度尺寸

環跳穴歌

條文﹕環跳在髀樞﹐側臥屈足取﹐能鍼偏廢軀﹐折腰返顧難﹐冷風並濕痺身體似繩牽﹐腿胯連�痛﹐屈轉重吁嘆﹐若人能鍼灸﹐頃刻病消痊。

注﹕﹝1﹞環跳穴﹐其穴在髀樞中﹐側臥伸下足屈上足取之。

﹝2﹞主治半身不遂﹐閃挫腰痛不能回顧﹐冷風濕痺﹐周身拘急腿胯腿肚疼痛不能動轉等證。

﹝3﹞鍼一寸﹐畱十呼﹐灸三壯﹝圖一二二﹞。

外科卷下﹨骨度尺寸

陽陵泉穴歌

條文﹕陽陵居膝下﹐外廉一寸中﹐膝腫並麻木﹐冷痺及偏風﹐起坐腰背重面腫滿胸中﹐舉足不能起﹐坐臥似衰翁﹐鍼入六分止﹐神功妙不同。

注﹕﹝1﹞陽陵泉穴﹐其穴在膝下一寸﹐外廉陷中﹐尖骨前筋骨間。

﹝2﹞主治兩膝腫痛﹐及冷痺不仁﹐半身不遂﹐腰背重痛﹐起坐艱難面目浮腫﹐胸中脹滿﹐兩足疼痛難移﹐起坐不能支持等證。

﹝3﹞鍼六分﹐畱十呼﹐灸七壯﹝圖一二三﹞。

外科卷下﹨骨度尺寸

通裏穴歌

條文﹕通裏腕側後﹐去腕一寸中﹐欲言聲不出﹐懊�及怔仲﹐實則四肢重頭腮面頰紅﹐聲平仍數欠﹐喉痺气難通﹐虛則不能食﹐暴瘖面無容毫鍼微微刺﹐方信有神功。

注﹕﹝1﹞通裏穴﹐其穴在腕側後一寸陷中。

﹝2﹞主治聲�﹐心煩極甚﹐怔仲不寧﹐四肢重痛﹐頭�面頰紅腫﹐倦言數欠﹐喉咽疼痛﹐气息不通﹐虛損不思食﹐暴瘖面無潤澤。

﹝3﹞鍼三分﹐灸三壯﹝圖一二四﹞。

外科卷下﹨骨度尺寸

列缺穴歌

條文﹕列缺腕側上﹐次指手交叉﹐善療偏頭患﹐徧身風痺麻﹐痰涎頻上壅口噤不開牙﹐若能明補瀉﹐應手卽能瘥。

注﹕﹝1﹞列缺穴﹐其穴在腕後側上一寸五分﹐兩手交叉﹐當食指末筋骨罅中。

﹝2﹞主治偏風頭痛﹐偏身風痺麻木﹐痰壅气堵﹐口噤不開等證。

﹝3﹞鍼二分﹐畱三呼﹐灸三壯﹝圖一二五﹞。

外科卷下﹨骨度尺寸

四季鍼灸坐向歌

條文﹕四季鍼灸坐向理﹐宜從四季順自然﹐東南西北四維向﹐以迎生气本乎天。

注﹕﹝1﹞鍼灸坐向﹐避忌之理﹐『醫學入門』﹕「春坐東向西﹐夏坐南向北秋坐西向東﹐冬坐北中向南」。

﹝2﹞皆背四季生气之向﹐不可爲法。

﹝3﹞宜從春向東﹐夏向南﹐秋向西﹐冬向北﹐四土旺月向四維以迎生气﹐本乎天理﹐順其自然爲是也。

外科卷下﹨骨度尺寸

灸法點穴用火歌

條文﹕點穴坐臥立直正﹐炷用蘄艾火珠良﹐灸病古忌入木火﹐今時通行一炷香。

注﹕﹝1﹞凡灸法﹐坐點穴則坐灸﹐臥點穴則臥灸﹐立點穴則立灸。

﹝2﹞須四體平直﹐毌令傾側﹐若傾側穴卽不正。

﹝3﹞其炷所用之艾﹐必用蘄艾﹐艾令漧燥﹐入臼搗去淨塵屑﹐作炷堅實置穴上﹐用蔥涎粘固。

﹝4﹞上古用火珠映日取火點之﹐忌松﹑柏﹑枳﹑橘﹑楡﹑束﹑桑﹑竹八木之火﹔今時惟用香火灼艾﹐亦通行簡便之法也。

外科卷下﹨骨度尺寸

灸法早晚次序歌

條文﹕灸法溫暖宜於午﹐上下陽陰先後分﹐脈數新愈不宜灸﹐欲灸三里過三旬。

注﹕﹝1﹞凡灸百病﹐原爲溫暖經絡﹐宜在午時陽盛之時﹐火气易行必分上下先後﹕上下經皆灸者﹐先灸上﹐後灸下﹔陰陽經皆灸者﹐先灸陽﹐後灸陰。

﹝2﹞若脈數有熱﹐新愈气虛﹐俱不宜灸﹐恐傷气血。

﹝3﹞但人有病﹐欲灸足三里者﹐須三十年以上﹐方許灸之恐年少盛傷目。

﹝4﹞故凡灸頭﹐必灸足三里者﹐以三里能下火气也。

外科卷下﹨骨度尺寸

灸法大小多少歌

條文﹕頭骨手足皮薄瘦﹐巨闕鳩尾小少宜﹐背腹臍下皮肉厚﹐大多方能起痼疾。

注﹕﹝1﹞凡灸諸病﹐必火足气到﹐始能求愈。

﹝2﹞然頭與四肢﹐皮肉淺薄﹐若並灸之﹐恐肌骨气血難堪﹐必分日灸之或隔日灸之﹐其炷宜小﹐壯數宜少。

﹝3﹞百病必當灸巨闕﹑鳩尾二穴者﹐必不可過三壯﹐艾炷如小麥恐火气傷心也。

﹝4﹞背腹下皮肉深厚﹐艾炷宜大﹐壯數宜多﹐使火气到始能去痼冷之疾也。

外科卷下﹨骨度尺寸

灸法調養歌

條文﹕灸後風寒須謹避﹐七情過極愼起居﹐生冷醇酒諸厚味﹐惟茹蔬淡適其宜。

注﹕﹝1﹞凡灸後﹐須謹避風寒﹐愼其起居﹐養其气血﹐其喜﹑怒﹑憂﹑思﹑悲﹑恐﹑驚不可過極﹐和其情志﹐及禁食一切生冷醇酒厚味等物卽食蔬淡﹐亦當適宜﹐不可過度﹐以適養脾胃也。

外科卷下﹨骨度尺寸

灸瘡調治歌

條文﹕灸瘡不發气血竭﹐七日發膿病必除﹐發熱膏貼防外襲﹐薄連蔥荽淨瘡污。

注﹕﹝1﹞凡灸諸病﹐灸瘡應發不發﹐是其气血大虧﹐不必復灸卽灸亦多不能愈。

﹝2﹞過七天之後﹐艾疤發時﹐膿水稠多﹐其病易愈﹐以其气血充暢經絡流通也。

﹝3﹞發後貼膏藥者﹐防其六淫外襲也。

﹝4﹞如灸瘡黑痛﹐膿汁污穢﹐及艾火毒盛必用薄荷﹑黃連﹑蔥皮﹑芫荽煎湯﹐洗之自愈也。

外科卷下﹨骨度尺寸

灸瘡膏藥歌

條文﹕芩連白芷金星艸﹐乳香淡竹當歸好。薄荷川芎與蔥白﹐香油煎藥粉成膏。

注﹕﹝1﹞以上藥味各等分﹐用香油煎藥去滓﹐再下鉛粉熬成膏﹐專貼灸瘡。

外科卷下﹨骨度尺寸

行鍼避忌歌

條文﹕行鍼避忌雨大風﹐饑飽醉怒渴勞驚﹐男內外女外堅守﹐更看人神不可逢行鍼避忌𨿽如此﹐還推病之緩急行﹐緩病欲鍼擇吉日﹐急病行鍼稍停。

注﹕﹝1﹞按行鍼避忌﹐於未刺之先﹐如風雨晦冥﹐人之气血﹐卽凝滯而不調。

﹝2﹞大饑者气虛﹐新飽者气盛﹐大醉者气亂﹐大怒者气逆﹐大渴者液少大勞者气乏﹐大驚者气散﹐凡此者脈亂气散﹐行鍼須當避忌俟其必淸必靜﹐聚精會神﹐方保無誤也。

﹝3﹞旣刺之後﹐尢當戒愼﹐男子忌內﹐女子忌外﹐忌外者堅拒勿出忌內者謹守勿內﹐則邪气必去﹐正气必復﹐是謂得气﹐理固然矣。

﹝4﹞猶有達變之法存焉﹐緩病須擇神吉﹐急病豈可待時哉。

外科卷下﹨骨度尺寸

四季人神所在禁忌鍼灸歌

條文﹕四季人神所在處﹐禁忌鍼灸莫忘施﹐春在左脇秋在右﹐冬在於腰夏在臍。

注﹕﹝1﹞四季人神所在之處﹐謂人之神气初動之處﹐同乎天之流行也禁鍼灸者恐傷生气也。

﹝2﹞人神常在心﹐春在左脇者肝主升也﹐秋在右脇者肺主降也冬在腰者神主藏﹐夏在臍者脾主化也。

外科卷下﹨骨度尺寸

逐日人神所在禁忌鍼灸歌

條文﹕一日足大二外踝﹐三日股內四在腰﹐五口六手七內踝﹐八腕九尻十背腰十一鼻柱二髮際﹐三牙四胃五徧身﹐六胸七气八股內﹐九足二十內踝尋廿一手小二外踝﹐三日肝足四手明﹐五足六胸七在膝﹐八陰九脛晦趺停。

注﹕﹝1﹞足大﹐足之大指也。

﹝2﹞气﹐气沖也。

﹝3﹞手小﹐手之小指也。

﹝4﹞手明﹐手陽明也。

﹝5﹞足﹐足陽明也。

﹝6﹞陰﹐男女前陰中也。

﹝7﹞晦﹐月盡也。

﹝8﹞趺﹐足十趾岐骨也。

外科卷下﹨骨度尺寸

十二時人神所在禁忌鍼灸歌

條文﹕子踝丑頭寅耳邊﹐卯面辰項巳乳肩﹐午脇未腹申心主﹐酉膝戍腰亥股端。

注﹕﹝1﹞子踝﹐左﹑右內踝﹑外踝也。

﹝2﹞寅耳邊﹐左右兩耳也。

﹝3﹞辰項﹐頸項也﹐巳乳肩﹐兩乳兩肩也。

﹝4﹞午脇﹐左右脇也。

﹝5﹞未腹﹐大腹少腹也。

﹝6﹞申心主﹐胸膈也。

﹝7﹞酉膝﹐左右兩膝也。

﹝8﹞戍腰﹐腰背也。

﹝9﹞亥股﹐兩股內外也。

外科卷下﹨骨度尺寸

禁鍼穴歌

條文﹕禁鍼穴道要先明﹐腦戶�會及神庭﹐絡卻玉枕角孫穴﹐顱息承泣隨承靈神道靈臺膻中忌﹐水分神闕並會陰﹐橫骨气沖手五里﹐箕門承筋及靑靈乳中上臂三陽絡﹐二十三穴不可鍼。孕婦不宜鍼合谷﹐三陰交內亦通論石門鍼灸應須忌﹐女子終身無妊娠。外有雲門並鳩尾﹐缺盆客主人莫深肩井深時人悶倒﹐三里急補人還平﹐刺中五臟膽皆死﹐衝陽血出投幽冥。

海泉顴窌乳頭上﹐脊間中髓傴僂形﹐手魚腹陷陰股內﹐膝臏筋會及腎經腋股之下各三寸﹐目眶關節皆通評。

外科卷下﹨骨度尺寸

禁灸穴歌

條文﹕禁灸之穴四十七﹐承光�門風府逆﹐睛明攢竹下迎香﹐天柱素�上臨泣腦戶耳門瘛脈通﹐禾�顴�絲竹空﹐頭維下關人迎等﹐肩貞天牖心兪同乳中脊中白環兪﹐鳩尾淵液和周榮﹐腹哀少商並魚際﹐經渠天府及中衝陽池陽關地五會﹐漏谷陰陵條口逢﹐殷門申脈承扶忌﹐伏兔髀關連委中陰市下行尋犢鼻﹐諸穴休將艾火攻。

外科卷下﹨骨度尺寸

制鍼法歌

條文﹕制鍼須用馬銜鐵﹐惟有金鍼更可嘉﹐﹖煉塗酥插臘肉﹐煮鍼之藥有多法。

注﹕﹝1﹞制鍼用馬嚼環鐵者﹐以馬屬午﹐午爲火﹐火克金﹐取克制之義也。

﹝2﹞若以眞金制鍼﹐用之更佳。

﹝3﹞其﹖煉之法﹕將鐵絲於火中﹖紅﹐截爲二寸﹐或三寸或五寸長短不拘﹐次以蟾酥塗鍼上﹐入火中微﹖﹐取起﹐復照前塗酥﹖三次﹐乘熱插入臘肉皮之裏﹐肉之外﹐將後藥用水三碗煎沸次入鍼肉在內﹐煮至水漧﹐傾於水中﹐待冷將鍼取出於黃土中插百餘下﹐以去火毒﹐其鍼要光圓﹐不可用尖峯次以銅絲纏其柄。

外科卷下﹨骨度尺寸

煮鍼藥方

條文﹕麝香五分膽礬一錢石斛一錢穿山甲三錢朱砂三錢沒藥三錢郁金三錢川芎三錢細辛三錢甘艸節五錢沈香五錢磁石一兩以上諸藥气味﹐能引入鍼內。

外科卷下﹨正骨心法

四肢部

篇名﹕上編外治法分類﹕靈樞經骨度尺寸

﹝1﹞肩至肘﹐長一尺七寸。

﹝2﹞肘至腕﹐長一尺二寸半。﹝臂之中節曰肘。﹞﹝3﹞腕至中指本節﹐長四寸。﹝臂掌之交曰腕。﹞﹝4﹞本節至末﹐長四寸半。﹝指之後節曰本節。﹞﹝5﹞膝以下至外踝﹐長一尺六寸。

﹝6﹞膝腘以下至跗屬﹐長一尺二寸。﹝腘﹐腿灣也。跗﹐足面也。膝在前腘在後。跗屬者﹐凡兩踝前後脛掌所交之處﹐皆爲跗之屬也。﹞﹝7﹞跗屬以下至地﹐長三寸。

﹝8﹞外踝以下至地﹐長一寸。

﹝9﹞足長一尺二寸﹐廣四寸半。

按﹑方劑﹕﹝1﹞骨度乃『靈樞經骨度篇』之文﹐論骨之長短﹐皆古數也。

﹝2﹞然骨之大者則太過﹐小者則不及﹐此亦言其則耳。

﹝3﹞其周身手足折量之法﹐用前中指同身寸法爲是。同身寸量法﹐詳刺灸書中。

注﹕

外科卷下﹨正骨心法

環跳

篇名﹕上編外治法分類﹕四肢部

﹝1﹞環跳者﹐髖骨外向之凹﹐其形似臼﹐以納髀骨之上端如杵者也﹐名曰機﹐又名髀樞﹐卽環跳穴處也。

﹝2﹞或因跌打損傷﹐或踒墊掛鐙﹐以致樞機錯努﹐靑紫腫痛﹐不能步履或行止欹側艱難﹐宜先服正骨紫金丹﹐洗以海桐皮湯﹐貼萬靈膏﹐常服健步虎潛丸。

按﹑方劑﹕﹝1﹞正骨紫金丹﹕見顚頂骨傷﹝2﹞萬靈膏﹕見囟骨傷﹝3﹞海桐皮湯﹕見兩顴骨傷﹝4﹞虎潛丸﹕見胯骨傷注﹕

外科卷下﹨正骨心法

臂骨

篇名﹕上編外治法分類﹕四肢部

﹝1﹞臂骨者﹐自肘至腕有正輔二根﹕﹤1﹥其在下而形體長大﹐連肘尖者爲臂骨。

﹤2﹥其在上而形體短細者﹐爲輔骨﹐俗名纏骨。

﹤3﹥疊並相倚﹐俱下接於腕骨焉。

﹝2﹞凡臂骨受傷者﹐多因迎擊而斷也﹐或斷臂﹑輔二骨﹐或惟斷一骨﹐瘀血凝結疼痛。

﹤1﹥以手法接對端正﹐貼萬靈膏﹐竹簾裹之﹐加以布條紮緊。

﹤2﹥俟三日後開簾視之﹐以手指按其患處﹐或仍有未平﹐再揉摩其瘀結之筋﹐令復其舊﹐換貼膏藥﹐仍以竹簾裹之。

﹤3﹥每日淸晨服正骨紫金丹。

按﹑方劑﹕﹝1﹞萬靈膏﹕見囟骨傷﹝2﹞正骨紫金丹﹕見顚頂骨傷注﹕

外科卷下﹨正骨心法

鎖子骨

篇名﹕上編外治法分類﹕胸背部

﹝1﹞鎖子骨﹐經名拄骨﹐橫臥於兩肩前缺盆之外﹐其兩端外接肩解。

﹝2﹞擊打損處﹐或騎馬乘車﹐因取物偏墜於地﹐斷傷此骨﹕﹤1﹥用手法先按胸骨﹐再將肩端向內合之﹐揉摩斷骨﹐令其復位﹐然後用帶掛臂於項﹐勿令搖動。

﹤2﹥內服人參紫金丹﹐外熨定痛散﹐再敷萬靈膏﹐其證可愈。

按﹑方劑﹕﹝1﹞人參紫金丹﹑定痛散﹑萬靈膏﹕俱見囟骨傷注﹕

外科卷下﹨正骨心法

臑骨

篇名﹕上編外治法分類﹕四肢部

﹝1﹞臑骨﹐卽肩下肘上之骨也。

﹝2﹞自肩下至手腕﹐一名肱﹐俗名胳膊﹐乃上身兩大肢之通稱也。

﹝3﹞或墜車馬跌碎﹐或打斷﹐或斜裂﹐或截斷﹐或碎斷。打斷者有碎骨跌斷者則無碎骨﹐壅腫疼痛﹐心神忙亂﹐徧體麻冷。

﹤1﹥皆用手法﹐循其上下前後之筋﹐令得調順﹐摩按其受傷骨縫﹐令得平正。

﹤2﹥再將小杉板周圍逼定﹐外用白布纏之。

﹤3﹥內服正骨紫金丹﹐外貼萬靈膏。

﹤4﹥如壅腫不消﹐外以散瘀和傷湯洗之。

按﹑方劑﹕﹝1﹞正骨紫金丹﹕見顚頂骨傷﹝2﹞萬靈膏﹕見囟骨傷﹝3﹞散瘀和傷湯﹕見顚頂骨傷注﹕

外科卷下﹨正骨心法

竹節骨

篇名﹕上編外治法分類﹕四肢部

﹝1﹞竹節骨﹐卽各指次節之名也。

﹝2﹞跌打損傷﹐骨碎筋彎﹐指不能伸﹐以手撚其屈節﹐則指必舒直。

﹝3﹞洗以散瘀和傷湯﹐貼以萬靈膏。如指甲縫蓄積毒血﹐其甲必脫落﹐若再生指甲﹐其形多不如舊。

﹝4﹞若第三節

有傷﹐治同次節﹐其指甲名爪甲。

按﹑方劑﹕﹝1﹞散瘀和傷湯﹕見顚頂骨傷﹝2﹞萬靈膏﹕見囟骨傷注﹕

外科卷下﹨正骨心法

大楗骨

篇名﹕上編外治法分類﹕四肢部

﹝1﹞一名髀骨﹐上端如杵﹐入於髀樞之臼﹐下端如錘﹐接於�骨﹐統名曰股﹐乃下身兩大肢之通稱也﹐俗名大腿骨。

﹝2﹞墜馬擰傷﹐骨碎筋腫﹐黑紫淸涼﹐外起白泡﹐乃因骨碎气泄﹐此證治之鮮效。

﹝3﹞如人年少气血充足者﹐𨿽形證腫痛而不昏沈﹐無白泡者可治。

﹤1﹥法以兩手按摩碎骨﹐推拿復位﹐再以指頂按其傷處﹐無錯落之骨用竹廉裹之。

﹤2﹥每日早服正骨紫金丹﹐俟三日後﹐開廉視之﹐若有不平處﹐再撚筋結﹐令其舒平﹐貼萬靈膏﹐仍以竹廉裹之。

按﹑方劑﹕﹝1﹞正骨紫金丹﹕見顚頂骨傷﹝2﹞萬靈膏﹕見囟骨傷注﹕

外科卷下﹨正骨心法

五指骨

﹝1﹞五指之骨﹐名錘骨﹐卽各指本節之名也。

﹝2﹞若被打傷折﹐五指皆同﹐株連腫痛﹐因其筋皆相連也。

﹝3﹞手掌與背﹐其外體𨿽混一不分﹐而其骨在內﹐乃各指之本節相連而成者也。

﹝4﹞若手背與手心﹐皆堅硬壅腫熱痛﹐必正其骨節﹐則無後患。

﹝5﹞若不實時調治﹐其所壅之血﹐後必化而爲膿。

﹝6﹞气盛者﹐服瘡毒之劑﹐調治可愈﹔气虛者﹐將來成漏矣。

洗以散瘀和傷湯﹐貼萬靈膏。

按﹑方劑﹕﹝1﹞散瘀和傷湯﹕見顚頂骨傷﹝2﹞萬靈膏﹕見囟骨傷注﹕

外科卷下﹨正骨心法

玉堂

篇名﹕上編外治法分類﹕頭面部

﹝1﹞玉堂在口內上顎﹐一名上含﹐其竅卽頏顙也。

﹝2﹞若被觸刺傷於左右者﹐惟腫痛而已。

﹝3﹞若觸傷正中之孔﹐則上通於頞﹐必傷鼻孔之捲肉﹝俗名鼻須﹞﹐或再犯空竅﹝俗名玉堂﹞﹐則血流不止﹐以致鼻目皆腫﹐滿面靑紫﹐神倦頭暈﹐四肢無力﹐痛連腦髓。

﹝4﹞若傷及會厭與上橫骨﹐輕者易愈﹐重者卽不能言。

﹝5﹞若痛連心膈﹐則昏迷沈重。

﹝6﹞急用膩粉冰片敷於紙上﹐貼肉破處﹐以止其血。

﹝7﹞內服正骨紫金丹﹐以散瘀定痛﹐理气健脾﹐寧神定志。

﹝8﹞復用蟹黃血竭煎湯﹐日漱口二三十次。

﹝9﹞如气不舒和﹐飲食少進﹐日以柿霜﹑玉露霜﹑牛奶皮﹑奶餅﹑奶酥油﹑並炒�子面諸物﹐以涼潤將息之﹐則愈。

按﹑方劑﹕注﹕

外科卷下﹨正骨心法

玉梁骨

篇名﹕上編外治法分類﹕頭面部

﹝1﹞玉梁骨﹐卽耳門骨。

﹤1﹥其處上卽曲頰﹐下卽頰車﹐兩骨之合鉗也。

﹤2﹥耳門內上通腦髓﹐亦關靈明。

﹝2﹞若墊傷擊傷﹐而有礙於骨肉者﹐腫痛流血﹤1﹥服正骨紫金丹﹤2﹥八仙逍遙湯洗之﹤3﹥洗畢貼混元膏﹤4﹥坐臥避冷處。

﹝3﹞若傷重內連腦髓﹐及傷靈明﹐必昏沈不省人事﹐不進飲食﹐若再平素气血皆虛﹐必爲不治之證。

按﹑方劑﹕﹝1﹞八仙逍遙湯專洗跌僕損傷﹐腫硬疼痛﹐及一切冷振風濕﹐筋骨血肉肢體酸痛諸證防風荊芥川芎甘艸各一錢當歸﹝酒洗﹞黃柏各二錢茅山蒼術牡丹皮川椒各三錢苦參五錢共合一處﹐裝白布袋內﹐紮口﹐水熬滚﹐燻洗患處。

注﹕

外科卷下﹨正骨心法

地閣骨

篇名﹕上編外治法分類﹕頭面部

﹝1﹞地閣骨﹐卽兩牙車相交之骨﹐又名頦﹐俗名下巴骨﹐上載齒牙。

﹝2﹞打撲損傷者﹐�唇腫痛﹐牙車振動虛浮﹐飲食不進﹐目閉神昏﹐心熱神亂﹐气弱體軟。

﹝3﹞用布兜裹系縛頂上﹤1﹥內服大神效活絡丹消瘀散﹐止痛和血﹐理气健脾。

﹤2﹥再噙化人參紫金丹。

﹤3﹥搽固齒散﹐口漱蓽撥散﹐以去牙根腫痛。

﹤4﹥外貼萬靈膏﹤5﹥忌風寒冷物﹐戒气惱。

按﹑方劑﹕﹝1﹞大神效活絡丹此丹宣暢气血﹐通利經絡﹐並風濕諸痺﹐口眼喎斜﹐半身不遂﹐行步艱難﹐筋骨拘攣﹐手足疼痛等證。

白花蛇﹝酒浸﹐焙﹞烏梢蛇﹝酒浸﹐涪﹞麻黃﹝去節﹞防風灸艸官桂艸豆蔻羌活元參天麻藿香何首烏白芷川連黃老耆熟地黃川大黃各二兩遼細辛赤芍藥砂﹝水飛﹞沒藥﹝去油﹞乳香﹝去油﹞直僵蠶﹝去黑嘴﹐炒﹞天竺黃敗龜板﹝酥炙﹞丁香虎脛骨﹝穌炙﹞烏藥靑皮黑附子白蔻仁﹝炒﹞骨碎補白茯苓於白術﹝土炒﹞當歸﹝酒洗﹞沈香各一兩金蠍﹝去毒﹞葛根威靈仙﹝酒浸﹞各二兩五錢瓜兒血竭犀角各七錢五錢麝香五錢地龍﹝去土﹞五錢淨松香五錢兩頭尖川芎各二兩京牛黃二錢五分片腦二錢五分共爲細末﹐煉蜜爲丸﹐金鉑爲衣﹐每丸重一錢﹐以蠟皮封裹﹐溫酒送﹐隨病上下﹐食前後服。

﹝2﹞人參紫金丹﹕見山角骨傷﹝3﹞固齒散﹕見齒傷﹝4﹞蓽撥散﹕見兩顴傷﹝5﹞萬靈膏﹕見顚頂傷注﹕

外科卷下

補遺

﹝1﹞顚撲損傷入於肺者﹐縱未卽死﹐二七難過。

﹝2﹞左脇下傷透至內者。

﹝3﹞腸傷斷者。

﹝4﹞小腹下傷內者。

﹝5﹞證候繁多者。

﹝6﹞傷破陰子者。

﹝7﹞老人左股壓碎者。

﹝8﹞血出盡者。

﹝9﹞肩內﹑耳後傷透於內者。

﹝10﹞脈不實重者。

以上皆不必用藥。

按﹑方劑﹕注﹕

外科卷下﹨頭面部

山角骨

﹝1﹞山角骨﹐卽頭頂兩旁稜骨也。

﹝2﹞凡有跌打損傷未破者﹤1﹥不拘左右﹐宣紫腫硬﹐瘀血凝聚疼痛﹐或昏迷目閉﹐身軟而不能起﹐聲气短少﹐語言不出﹐心中忙亂﹐睡臥喘促﹐飲食少進者。

﹤2﹥宜內服正骨紫金丹﹐外用灸熨﹐如囟骨傷法。

﹝3﹞如肉破流血不止者﹤1﹥先用馬屁勃灰止血﹐後以楡樹皮蓋傷處﹐以艾合定痛散灸之。

﹤2﹥如傷重者﹐先服人參紫金丹﹐後如前法。

﹤3﹥如損傷太重﹐成破傷風﹐不治。

按﹑方劑﹕﹝1﹞正骨紫金丹﹕見前顚頂傷。

﹝2﹞人參紫金丹﹕見前囟骨傷。

注﹕

外科卷下﹨頭面部

中血堂

﹝1﹞中血堂﹐卽鼻內頞下脆骨空虛處也。

﹝2﹞若被打撲損傷﹐血流不止﹐神气昏迷者﹐宜塞鼻丹塞於鼻中﹐外復以新汲冷水﹐淋激頭頂。

﹤1﹥視其人如气虛﹐內服人參紫金丹。

﹤2﹥如血瘀﹐服蘇子桃仁湯。

﹤3﹥服後如血仍不止﹐飲食不進﹐气虛﹑目閉﹑面黃者﹐八日死。

﹝3﹞凡跌打損傷鼻梁骨者﹐無妨。

按﹑方劑﹕﹝1﹞塞鼻丹此丹治跌打損傷﹐鼻中流血不止﹐神气昏迷﹐牙齒損傷﹐虛浮腫痛者﹐及一切衄血之證﹐皆可用之。

朱砂麝香丁香烏梅肉川烏艸烏當歸三柰各一錢乳香三錢皂角七分共爲細末﹐用獨頭蒜泥爲丸﹐以絲棉包裹﹐寒於鼻中。

﹝2﹞人參紫金丹﹕見囟骨傷﹝3﹞蘇子桃仁湯﹕見顚頂傷注﹕

外科卷下﹨頭面部

手法總論

篇名﹕上編外治法分類﹕手法總論

夫手法者﹐謂以兩手安置所傷之筋骨﹐使仍復於舊也。

﹝1﹞但傷有重輕﹐而手法各有所宜﹐其痊可之遲速﹐及遺畱殘疾與否﹐皆觀乎手法之所施得宜﹐或失其宜﹐或未盡其法也。

﹝2﹞蓋一身之骨體﹐旣非一致﹐而十二經筋之羅列序屬﹐又各不同﹐故必素知其體相﹐識其部位﹐一旦臨證﹐機觸於外﹐巧生於內﹐手隨心轉﹐法從手出﹐或拽之離而復合﹐或推之就而復位﹐或正其斜﹐或完其闕﹐則骨之截斷﹑碎斷﹑斜斷﹐筋之弛縱﹑捲攣﹑翻轉﹑離合﹐𨿽在肉裏﹐以手捫之﹐自悉其情﹐法之所施﹐使患者不知其苦﹐方稱爲手法也。

﹝3﹞況所傷之處﹐多有關於性命者﹐如七竅上通腦髓﹐膈近心君﹐四末受傷﹐痛苦入心者﹐卽或其人元气素壯﹐敗血易於流散﹐可以克期而愈﹐手法亦不可亂施﹔若元气素弱﹐一旦被傷﹐勢已難支﹐設手法再誤﹐則萬難挽回矣﹐此所以尢當審愼者也。

﹝4﹞蓋正骨者﹐須心明手巧﹐旣知其病情﹐復善用夫手法﹐然後治自多效。誠以手本血肉之體﹐其宛轉運用之妙﹐可以一己之捲舒﹐髙下疾徐﹐輕重開合﹐能達病者之血气凝滯﹐皮肉腫痛﹐筋骨攣折﹐與情志之苦欲也。較之以器具從事於拘制者﹐相去甚遠矣。是則手法者﹐誠正骨之首務哉。

按﹑方劑﹕注﹕

外科卷下﹨頭面部

竹簾

篇名﹕上編外治法分類﹕器具釋義

﹝1﹞竹簾者﹐卽夏月涼簾也﹐量患處之大小長短裁取之。

﹝2﹞用法釋義﹕﹤1﹥凡肢體有斷處﹐先用手法安置訖﹐然後用布纏之﹐復以竹廉圍於布外﹐緊紮之﹐使骨縫無參差走作之患﹐乃通用之物也。

按﹑方劑﹕注﹕

外科卷下﹨頭面部

耳

篇名﹕上編外治法分類﹕頭面部

﹝1﹞耳者﹐司聽之竅也。耳門之名曰蔽﹐耳輪之名曰廓。

﹝2﹞凡耳被砍跌打落﹐或上脫下粘﹐或下脫上粘﹤1﹥內用封口藥﹐外用消毒定痛散敷貼。

﹤2﹥及耳後看脫落所向﹐用鵝翎橫夾定﹐卻用竹夾子直上橫縛定﹐縛時要兩耳相對﹐輕輕縛住﹐或用綴法。

按﹑方劑﹕﹝1﹞封口藥﹑消毒定痛散﹑綴法﹕俱見鼻梁骨傷注﹕

外科卷下﹨頭面部

囟骨

篇名﹕上編外治法分類﹕頭面部

﹝1﹞囟骨者﹐嬰兒頂骨未合﹐軟而跳動之處﹐名曰囟門。

﹝2﹞或跌打損傷﹐骨縫𨿽綻﹐尙未震傷腦髓﹐筋未振轉。其形頭項浮光面虛眼腫﹐鼻大唇翻舌硬﹐睡困昏沈。

﹝3﹞肉𨿽腫而未皮破出血者﹤1﹥宜扶起正坐。

﹤2﹥卽以蔥汁合定痛散﹐敷於傷處﹔再以毛頭紙蘸醋貼藥上﹐燒鐵熨斗烙紙上﹐以傷處覺熱疼﹐口中有聲爲度。

﹤3﹥去藥貼萬靈膏﹐三日一換。

﹤4﹥待疼止思食﹐始揭去膏﹐以和傷湯洗之﹐則風除腫散﹐血活气理矣﹝4﹞肉破出血者﹤1﹥卽用馬屁勃灰先止其血。

﹤2﹥次用楡樹皮灸熨法。

﹤3﹥內服人參紫金丹﹐以健脾胃﹐提元气﹐止渴生津﹐增長精神﹐彊壯身體﹐令筋血和通爲要。

﹤4﹥忌發物﹑火酒。戴抽口﹐穿帶布帽﹐以避風寒﹐不可出房。

﹝5﹞若肉破血流不止﹐骨陷筋翻﹐必損腦髓﹐身軟屈手筋彊﹐气息無聲則危篤難醫。若破痕觸冒寒風者﹐不治。

﹝6﹞馬屁勃﹐俗名狗頭灰﹐產口外者佳。

按﹑方劑﹕﹝1﹞定痛散治一切打撲損傷﹐定痛消腫﹐舒筋和絡。

當歸川芎白芍官桂各一錢三柰三錢麝香三分紅花五錢紫丁香根五錢升麻一錢防風一錢共爲細末﹐老蔥搗汁合敷患處﹐再用熨法。

﹝2﹞灸熨法此法專以灸熨肉破血出諸傷。蓋因血液津漬潮潤﹐以樹皮隔之﹐方灸熨也﹐先以楡樹皮安患處﹐再以老蔥搗爛﹐並蘄艾止痛散和勻﹐置樹皮上﹐連灸五次畢﹐以軟絹包裹。戴抽口布帽﹐系緊帶子﹐謹避風冷﹝3﹞萬靈膏治跌打損傷﹐消瘀散毒﹐舒筋活血﹐止痛接骨如神﹐兼去麻木風痰寒濕疼痛等證。

鸛筋艸透骨艸紫丁香根當歸﹝酒洗﹞自然銅﹝醋淬七次﹞瓜兒血竭沒藥各一兩川芎八錢赤芍二兩半兩錢﹝醋淬﹞一枚紅花一兩川牛膝五加皮石菖蒲茅山蒼術各五錢木香秦艽蛇牀子肉桂川附子﹝制﹞半夏﹝制﹞石斛蓽薢鹿茸各三錢虎脛骨一對麝香二錢以上除血竭﹑沒藥﹑麝香三味﹐各研細末另包外﹐共二十三味。先將香油十斤微火煨浸三日﹐然後將羣藥入油內﹐熬黑爲度﹐去滓加黃丹五斤再熬﹐將至滴水成珠﹐離火﹐俟少時藥溫﹐將血竭﹑沒藥﹑麝香下入﹐攪勻﹐取起出火气。

﹝4﹞人參紫金丹此丹提補元气﹐健壯脾胃﹐止渴生津﹐增長精神﹐和通筋血﹐被跌僕閃撞而气虛者﹐最宜服之。

人參三錢丁香一兩五加皮二兩甘艸八錢茯芩二錢當歸﹝酒洗﹞一兩血竭一兩骨碎補一兩五味子一兩沒藥﹝去油﹞二兩共爲細末﹐煉蜜爲丸﹐每服三錢﹐早晚淡黃酒化服﹐童便化服亦可。

注﹕

外科卷下﹨頭面部

尾�骨

篇名﹕上編外治法分類﹕胸背部

﹝1﹞尾�骨﹐卽尻骨也。其形上寬下窄﹐上承腰脊諸骨。

﹝2﹞兩旁各有四孔﹐名曰八�﹐其末節名曰尾閭﹐一名�端﹐一名橛骨一名窮骨﹐俗名尾椿。

﹝3﹞若蹲墊壅腫﹐必連腰胯﹐內服正骨紫金丹﹐洗以海桐皮湯﹐貼萬靈膏按﹑方劑﹕﹝1﹞正骨紫金丹﹕見顚頂傷﹝2﹞海桐皮湯﹕見兩顴骨傷﹝3﹞萬靈膏﹕見囟骨傷注﹕

外科卷下﹨頭面部

扶桑骨

篇名﹕上編外治法分類﹕頭面部

﹝1﹞扶桑骨﹐卽兩額骨旁﹐近太陽肉內凹處也。

﹝2﹞若跌僕損傷﹐或掀腫﹐或血出﹐或靑紫堅硬﹐頭疼耳鳴﹐靑痕滿面﹐憎寒惡冷﹐心中發熱﹐大便漧燥﹐宜內服正骨紫金丹。

﹝3﹞如破損者﹐外以灸熨法定痛﹐外破者烏龍膏敷之。

按﹑方劑﹕﹝1﹞正骨紫金丹﹕見顚頂骨傷﹝2﹞灸熨法﹕見囟骨傷﹝3﹞烏龍膏方﹕見淩雲骨傷注﹕

外科卷下﹨頭面部

杉籬

篇名﹕上編外治法分類﹕器具釋義

﹝1﹞杉籬者﹐復逼之器也。量患處之長短闊狹﹑曲直凸凹之形﹐以杉木爲之﹐酌其根數﹐記淸次序﹐不得紊亂﹐然後於每根兩頭各鉆一孔﹐以繩聯貫之﹐有似於籬﹐故名焉。但排列稀疏﹐不似竹廉之密耳。

﹝2﹞用法釋義﹕﹤1﹥凡用以圍裹於竹簾之外﹐將所穿之繩結住﹐再於籬上加繩以纏之取其堅勁挺直﹐使骨縫無離綻脫走之患也。

﹤2﹥蓋骨節轉動之處﹐與骨節甚長之所﹐易於搖動﹐若僅用竹廉﹐恐挺勁之力不足﹐故必加此以環抱之﹐則骨縫吻合堅牢矣。

按﹑方劑﹕注﹕

外科卷下﹨頭面部

肘骨

篇名﹕上編外治法分類﹕四肢部

﹝1﹞肘骨者﹐胳膊中節上﹑下支骨交接處也﹐俗名鵝鼻骨。

﹝2﹞若跌傷﹐其肘尖向上突出﹐疼痛不止﹐汗出戰栗。

﹤1﹥用手法翻其臂骨﹐拖肘骨令其合縫。

﹤2﹥其斜彎之筋﹐以手推摩﹐令其平復。

﹤3﹥𨿽實時能垂能舉﹐仍當以養息爲妙。

﹤4﹥若壅腫疼痛﹐宜內服正骨紫金丹﹐外貼萬靈膏。

按﹑方劑﹕﹝1﹞正骨紫金丹﹕見顚頂骨傷﹝2﹞萬靈膏﹕見囟骨傷注﹕

外科卷下﹨頭面部

足五趾骨

篇名﹕上編外治法分類﹕四肢部

﹝1﹞趾者﹐足之指也。

﹝2﹞名以趾者﹐所以別於手也﹐俗名足節。

﹝3﹞其節數與手之骨節同。

﹝4﹞大指本節後內側圓骨努突者﹐一名核骨﹐又名覈骨﹐俗呼爲孤拐也。

﹝5﹞趾骨受傷﹐多與跗骨相同﹐惟奔走急迫﹐因而受傷者多﹐治法與跗骨同。

按﹑方劑﹕注﹕

外科卷下﹨頭面部

兩釣骨

篇名﹕上編外治法分類﹕頭面部

﹝1﹞兩釣骨﹐名曲頰﹐卽上頰之合鉗﹐曲如環形﹐以納下牙車骨尾之鉤者也。

﹝2﹞打僕損傷﹐耳腫腮硬﹐牙關緊急﹐嚼物不合﹤1﹥宜內服正骨紫金丹﹤2﹥外貼萬靈膏﹤3﹥坐臥避冷處按﹑方劑﹕﹝1﹞正骨紫金丹﹕見顚頂骨傷﹝2﹞萬靈膏﹕俱囟骨傷注﹕

外科卷下﹨頭面部

兩顴骨

篇名﹕上編外治法分類﹕頭面部

﹝1﹞兩顴骨者﹐面上兩旁之髙起大骨也。

﹝2﹞打撲損傷﹐靑腫堅硬疼痛﹐牙車緊急﹐嚼物艱難﹐鼻孔出血﹐兩唇掀翻﹤1﹥內服正骨紫金丹﹤2﹥外以海桐皮湯燻洗﹤3﹥口嗽蓽茇散﹤4﹥坐臥避冷處。

按﹑方劑﹕﹝1﹞海桐皮湯專洗一切跌打損傷﹐筋翻骨錯﹐疼痛不止。

海桐皮鐵綫透骨艸明淨乳香沒藥各二錢當歸﹝酒洗﹞一錢五分川椒三錢川芎一錢紅花一錢威靈仙白芷甘艸防風各八分共爲粗末﹐裝白布袋內﹐紮口煎湯﹐燻洗患處。

﹝2﹞蓽撥散蓽撥良姜細辛各一錢水三鐘﹐煎一鐘漱口。

﹝3﹞正骨紫金丹﹕見前頂骨傷注﹕

外科卷下﹨頭面部

披肩

篇名﹕上編外治法分類﹕器具釋義

﹝1﹞披肩者﹐用熟牛皮一塊﹐長五寸﹐寬三寸﹐兩頭各開二孔﹐夾於傷處﹐以棉繩穿之﹐緊緊縛定﹐較之木板稍覺柔活。

﹝2﹞用法釋義﹕﹤1﹥凡兩肩撲墜閃傷﹐其骨或斷碎﹐或旁哭﹐或斜努﹐或骨縫開錯筋翻﹤2﹥法當令病人仰臥凳上﹐安合骨縫﹐揉按筋結。

﹤3﹥先以棉花貼身墊好﹐復以披肩夾住肩之前後﹐縛緊。

﹤4﹥再用白布在外纏裹畢﹐更用扶手板﹐長二尺餘﹐寬三﹑四寸﹐兩頭穿繩﹐懸空掛起﹐令病人俯伏於上﹐不使其肩骨下垂。

﹤5﹥過七日後﹐開視之﹐如俱痊﹐可撤板不用﹐如尙未愈﹐則仍用之。

﹤6﹥若不根據此治法﹐後必遺殘患蘆節。

按﹑方劑﹕注﹕

外科卷下﹨頭面部

抱膝

篇名﹕上編外治法分類﹕器具釋義

﹝1﹞抱膝者﹐有四足之竹圈也。以竹片作圈﹐較膝蓋稍大些﹐須再用竹片四根﹐以麻綫緊縛圈上﹐作四足之形﹐將白布條通纏於竹圈及四足之上﹐用於膝蓋﹐𨿽拘制而不致痛苦矣。

﹝2﹞用法釋義﹕﹤1﹥膝蓋骨復於楗﹑�二骨之端﹐本活動物也。若有所傷﹐非骨體破碎﹐卽離位而突出於左右﹐𨿽用手法推入原位﹐但步履行止﹐必牽動於彼﹐故用抱膝之器以固之﹐庶免復離原位﹐而遺跛足之患也。

﹤2﹥其法將抱膝四足﹐插於膝蓋兩旁﹐以竹圈轄住膝蓋﹐令其穩妥﹐不得移動﹐再用白布寬帶緊緊縛之。

按﹑方劑﹕注﹕

外科卷下﹨頭面部

歧骨

篇名﹕上編外治法分類﹕胸背部

﹝1﹞岐骨者﹐卽兩鳧骨端相接之處﹐其下卽鳩尾骨也。

﹝2﹞內近心君﹐最忌觸犯。或打撲﹐或馬撞﹐則血必壅瘀而多疼痛﹕﹤1﹥輕者只在於膈上﹤2﹥重者必入心臟﹐致神昏目閉﹐不省人事﹐牙關緊閉﹐痰喘鼻扇﹐久而不醒﹐醒而神亂﹐此血瘀而堅凝不行者也﹐難以回生。

﹤3﹥如神不昏亂﹐僅瘀痛不止﹐胸滿气促﹐默默不語﹐醒時猶能稍進飲食者﹐宜早晨服加減蘇子桃仁湯加枳殼﹐晚服疏血丸﹐外貼萬靈膏﹐再以炒熱定痛散熨之﹐庶可愈也。

﹝3﹞又凡周身骨之兩叉者﹐皆名岐骨﹐學者宜知之。

按﹑方劑﹕﹝1﹞加減蘇子桃仁湯﹕見顚頂骨傷﹝2﹞疏血丸﹕見淩雲骨傷﹝3﹞萬靈膏﹑定痛散﹕俱見囟骨傷注﹕

外科卷下﹨頭面部

後山骨

篇名﹕上編外治法分類﹕頭面部

﹝1﹞後山卽頭後枕骨也。

﹝2﹞其骨形狀不同﹐或如品字﹐或如山字﹐或如川字﹐或圓尖﹐或月芽形﹐或偃月形﹐或雞子形﹐皆屬枕骨。

﹝3﹞凡有傷損﹐其人頭昏目眩﹐耳鳴有聲﹐項彊咽直﹐飲食難進﹐坐臥不安﹐四肢無力﹤1﹥內服正骨紫金丹﹤2﹥外敷烏龍膏﹤3﹥洗以海桐皮湯﹐以散瘀去麻木止痛。

﹝4﹞如誤從髙處墜下﹐後山骨傷太重﹐筋翻气促﹐痰響如拽鋸之聲﹐垂頭目閉﹐有喘聲者﹐此風熱所乘﹐至危之證﹐不能治也﹐遺尿者必亡。

﹝5﹞惟月芽形者﹐更易受傷。

﹝6﹞如被墜墮打傷﹐震動蓋頂骨縫﹐以致腦筋轉擰疼痛﹐昏迷不省人事少時或明者﹐其人可治。

﹤1﹥急以涼水蘸發﹐啟開牙關﹐以酒調八釐散灌之﹐服後目開﹐痛苦有聲﹐二目流淚﹐愈見可治之兆﹐服正骨紫金丹﹐炒米粥調養可愈。

按﹑方劑﹕﹝1﹞正骨紫金丹﹕見顚頂傷﹝2﹞烏龍膏﹕見淩雲骨傷﹝3﹞海桐皮湯﹕見兩顴骨傷﹝4﹞八釐散﹕見顚頂傷注﹕

外科卷下﹨頭面部

按摩法

篇名﹕上編外治法分類﹕手法釋義

﹝1﹞按者﹐謂以手往下抑之也。摩者﹐謂徐徐揉摩之也。

﹝2﹞此法蓋爲皮膚筋肉受傷﹐但腫硬麻木﹐而骨未斷折者設也。

﹤1﹥或因跌撲閃失﹐以致骨縫開錯﹐气血郁滯﹐爲腫爲痛。

﹤2﹥宜用按摩法﹐按其經絡﹐以通郁閉之气﹔摩其壅聚﹐以散瘀結之腫﹐其患可愈。

按﹑方劑﹕注﹕

外科卷下﹨頭面部

背骨

篇名﹕上編外治法分類﹕胸背部

﹝1﹞背骨﹐自後身大椎骨以下﹐腰以上之通稱也。

﹝2﹞其骨一名脊骨﹐一名膂骨﹐俗呼脊梁骨。

﹝3﹞其形一條居中﹐共二十一節﹐下盡尻骨之端﹐上載兩肩﹐內系臟腑﹐其兩旁諸骨﹐附接橫疊﹐而彎合於前﹐則爲胸脇也。

﹝4﹞先受風寒﹐後被跌打損傷者﹐瘀聚凝結﹐若脊筋隴起﹐骨縫必錯﹐則成傴僂之形。

﹤1﹥當先揉筋﹐令其和軟﹐再按其骨﹐徐徐合縫﹐背膂始直。

﹤2﹥內服正骨紫金丹。

﹤3﹥再敷定痛散﹐以燒紅鐵器烙之﹐覺熱去敷藥﹐再貼混元膏。

按﹑方劑﹕﹝1﹞正骨紫金丹﹑混元膏﹕俱見顚頂傷。

﹝2﹞定痛散﹕見囟骨傷注﹕

外科卷下﹨頭面部

背部

篇名﹕上編外治法分類﹕靈樞經骨度尺寸

﹝1﹞膂骨以下至尾�二十一節﹐長三尺。﹝膂骨﹐脊骨也。脊骨外小而內巨﹐人之所以能負任者﹐以是骨之巨也。脊骨二十四節﹐今云二十一節者﹐除項骨三節不在內。﹞﹝2﹞腰圍四尺二寸。

按﹑方劑﹕背部折法﹕﹝1﹞自大椎至尾�﹐通折三尺。

﹝2﹞上七節﹐各長一寸四分一釐﹐共九寸八分七釐。

﹝3﹞中七節﹐各一寸六分一釐﹐共一尺一寸二分七釐。

﹝4﹞第十四節

與臍平。

﹝5﹞下七節各一寸二分六釐﹐共八寸八分二釐。

﹝6﹞共二尺九寸九分六釐﹐不足四釐者﹐有零未盡也。

﹝7﹞直寸根據此﹐橫寸用中指同身寸法。

﹝8﹞脊骨內闊一寸。

﹝9﹞凡云第二行俠脊一寸半﹐三行俠脊三寸者﹐皆除脊一寸外﹐淨以寸半三寸論﹐故在二行當爲二寸﹐在三行當爲三寸半也。

注﹕

外科卷下﹨頭面部

淩雲骨

篇名﹕上編外治法分類﹕頭面部

﹝1﹞淩雲骨﹐在前髮際下﹐卽正中額骨。

﹝2﹞其兩眉上之骨﹐卽俗名左天賢骨﹐右天貴骨﹐兩額角也。

﹝3﹞跌打損傷﹐皮破﹐二目及面浮虛腫﹤1﹥若內損瘀血﹐上嘔吐衄﹐气虛昏沈﹐不省人事﹐身軟﹐面色漧黃徧身虛浮﹐躁煩焦渴﹐胸膈疼痛﹐脾胃不開﹐飲食少進。

﹤2﹥先服疏血丸﹐再以五加皮湯燻洗患處﹐敷烏龍膏﹐定痛消腫。

按﹑方劑﹕﹝1﹞疏血丸此藥止血開胃。

百艸霜三錢好阿膠﹝蛤粉炒成珠﹞藕節側柏葉茅根當歸﹝酒洗﹞各一兩共爲細末﹐煉蜜爲丸﹐如梧桐子大﹐每服五錢﹐早晚老酒送下。

﹝2﹞五加皮湯此湯舒筋和血﹐定痛消瘀。

當歸﹝酒洗﹞沒藥五加皮皮硝靑皮川椒香附子各三錢丁香一錢麝香一分老蔥三根地骨皮一兩丹皮二錢水煎滚﹐燻洗患處。

﹝3﹞烏龍膏此膏治跌打損傷﹐筋斷骨折﹐腫硬靑紫。

百艸霜三錢白芨五錢白斂三錢百合五錢百部三錢乳香五錢沒藥五錢麝香一分糯米﹝炒﹞一兩陳粉子﹝隔年者佳﹐炒﹞四兩共爲細末﹐醋熬爲膏。

注﹕

外科卷下﹨頭面部

唇口

篇名﹕上編外治法分類﹕頭面部

﹝1﹞唇口者﹐司言食之竅也。

﹝2﹞如跌破擊打上唇而拔缺者﹐用絹片一小條﹐從腦後紮向前來縛合﹐先用桑白皮撚綫縫定﹐次以封口藥塗敷﹐次敷截血膏蓋住封口藥﹐不令開落﹐仍忌言語。

﹝3﹞如整下唇傷而拔缺者﹐以絹片從下頦兜縛﹐治同前法。

按﹑方劑﹕﹝1﹞截血膏治跌打砍磕諸證﹐能化血破瘀﹐退腫止痛。

天花粉三兩片子姜黃赤芍藥白芷各一兩以上共爲細末﹐茶調勻﹐敷瘡口四圍。

若頭面傷﹐其血不止者﹐急用此藥調塗頸上周圍。

若手傷﹐則塗臂周圍。

若傷足﹐則塗腿上。

若傷各處﹐則塗瘡口周圍﹐使截住其血不來潮作。

若瘡口肉硬不消者﹐此被風襲也﹐可加獨活﹐用熱酒調敷。

如又不消﹐則風毒已深﹐肌肉結實﹐加紫荊皮末和敷﹐有必消之理。

﹝2﹞封口藥﹕見鼻柱骨傷注﹕

外科卷下﹨頭面部

振梃

篇名﹕上編外治法分類﹕器具釋義

﹝1﹞振梃﹐卽木棒也﹐長尺半﹐圓如錢大﹐或面杖亦可。

﹝2﹞蓋受傷之處﹐气血凝結﹐疼痛腫硬﹐用此梃微微振擊其上下四旁﹐使气血流通﹐得以四散﹐則疼痛漸減﹐腫硬漸消也。﹝3﹞用法釋義﹕﹤1﹥凡頭被傷﹐而骨未碎﹐筋未斷﹐𨿽瘀聚腫痛者﹐皆爲可治。

﹤2﹥先以手法端提頸﹑項﹑筋骨﹐再用布纏頭二三層令緊﹐再以振梃輕輕拍擊足心﹐令五臟之气上下宣通﹐瘀血開散﹐則不奔心﹐亦不嘔呃﹐而心神安矣。

﹤3﹥若已纏頭拍擊足心﹐竟不覺疼﹐昏不知人﹐痰響如拽鋸﹐身體僵硬﹐口溢涎沫﹐乃气血垂絕也﹐不治。

按﹑方劑﹕注﹕

外科卷下﹨頭面部

胸骨

篇名﹕上編外治法分類﹕胸背部

﹝1﹞胸骨﹐卽�骭骨﹐乃胸脇骨之統名也﹕﹤1﹥一名膺骨﹐一名臆骨﹐俗名胸膛。

﹤2﹥其兩側自腋而下﹐至肋骨之盡處﹐統名曰脇。

﹤3﹥脇下小肋骨曰季脇﹐俗名軟肋。

﹤4﹥肋者﹐單條骨之謂也﹐統脇肋之總﹐又名曰胠。

﹝2﹞凡胸骨被物從前面撞打跌僕者重﹐從後面撞僕者輕。

﹤1﹥輕者先按證用手法治之﹤2﹥再內服正骨紫金丹﹤3﹥外用面麩和定痛散灸熨之﹤4﹥或以海桐皮湯洗之﹐貼萬靈膏卽能獲效。

﹝3﹞若內血瘀聚腫痛﹐傴僂難仰者﹕﹤1﹥早晨以淸上瘀血湯﹑消下破血湯﹐分上膈﹑下膈以治之。

﹤2﹥晚服疏血丸。

﹝4﹞有受傷日久﹐胸骨髙起﹐肌肉削瘦﹐內有邪熱瘀血﹐痞气膨悶﹐睛藍體倦﹐痰喘咳嗽者﹐宜加減紫金丹﹐以消熱化痰﹐理气健脾﹐潤肌定喘。

﹝5﹞若傷重者﹐內幹胸中﹐必通心﹑肺兩髒﹐其人气亂昏迷﹐閉目﹐嘔吐血水﹐呃逆戰栗者﹐則危在旦夕﹐不可醫治矣。

﹝6﹞若兩側撅肋諸骨被傷者﹕﹤1﹥則相其輕重以分別治之﹤2﹥凡胸脇諸傷輕者﹐如黎桐丸﹑三黃寶蠟丸等藥﹐皆所必需﹐宜酌用之。

按﹑方劑﹕﹝1﹞淸上瘀血湯治上膈被傷者羌活獨活連翹桔梗枳殼赤芍當歸﹝酒洗﹞山梔子黃芩甘艸川芎桃仁紅花蘇木川大黃生地黃水煎﹐加老酒童便和服。

﹝2﹞消下破血湯治下膈被傷者。

柴胡川芎川大黃赤芍藥當歸梔子五靈脂木通枳實﹝炒﹞紅花赤牛膝澤蘭葉蘇木生地黃黃芩桃仁水煎﹐加老酒童便和服。

﹝3﹞加減紫金丹白茯苓蒼術﹝米泔浸﹐炒﹞各二兩當歸熟地黃白芍藥﹝炒﹞陳皮各四兩肉蓯蓉﹝酒洗去鱗甲﹞一兩丁香一錢紅花五錢瓜兒血竭三錢乳香﹝去油﹞三錢沒藥﹝去油﹞三錢共爲細末﹐煉蜜爲丸﹐彈子大﹐用黃酒送下。

﹝4﹞黎桐丸治跌打損傷﹐瘀血奔心﹐昏暈不省﹐及一切無名腫毒﹐昏困欲死等證京牛黃冰片麝香各二錢五阿魏雄黃各一兩川大黃兒茶天竺黃三七瓜兒血竭乳香﹝去油﹞沒藥﹝去油﹞各二兩藤黃﹝隔湯煮十數次﹐去浮沫﹐用山羊血五錢拌曬。如無山羊血﹐以子羊血代之﹞二兩以上十三味﹐共爲細末﹐將藤黃化開爲丸﹐如芡實大﹐若干﹐稍加白蜜﹐外用蠟皮封固。內服用無灰酒送下﹐外敷用茶鹵磨塗﹐忌一切生冷發物。

﹝5﹞三黃寶蠟丸專治一切跌打損傷及破傷風﹐並傷力成癆﹐女人產後惡露不盡﹐致生怪證﹐瘀血奔心﹐痰迷心竅﹐危在旦夕。重者一錢﹐輕者三分﹐用無灰酒送下﹐立刻全生。如被鳥槍打傷﹐鉛子在內﹐危在傾刻﹐服一錢﹐喫酒數杯﹐睡一時﹐汗出卽愈。如外敷﹐將香油熱化少許﹐雞翎掃患處。服藥後忌涼水﹑生冷﹑燒酒三日﹐如不忌此酒﹐則藥無功。

天竺黃三兩雄黃二兩劉寄奴紅芽大戟﹝去骨﹞騏驎竭各三兩歸尾一兩五錢朱砂兒茶各一兩淨乳香﹝去油﹞三錢琥珀輕粉水銀﹝同輕粉研不見星﹞麝香各三錢以上各稱足分兩﹐各研爲細末﹐如無眞天竺黃﹐以眞膽星三兩代之再用好黃蠟二十四兩﹐煉淨﹐滚湯坐定﹐將藥投入﹐不住手攪勻﹐取出裝磁罐內備用。

﹝6﹞正骨紫金丹﹕見顚頂骨傷﹝7﹞萬靈膏﹑定痛散﹕俱見囟骨傷﹝8﹞疏血丸﹕見淩雲骨傷注﹕

外科卷下﹨頭面部

胸腹部

篇名﹕上編外治法分類﹕靈樞經骨度尺寸

﹝1﹞結喉以下至缺盆中﹐長四寸。﹝此以巨骨上陷中而言﹐卽天突穴處。﹞﹝2﹞缺盆以下﹐�骭之中﹐長九寸。

﹝3﹞胸圍四尺五寸。

﹝4﹞兩乳之間﹐廣九寸半。﹝當折八寸爲當。﹞﹝5﹞�肝中下至天樞﹐長八寸。﹝天樞﹐足陽明穴名﹐在臍旁﹐此指平臍而言。﹞﹝6﹞天樞以下至橫骨﹐長六寸半﹐橫骨橫長六寸半。﹝毛際下骨曰橫骨。﹞按﹑方劑﹕﹝1﹞此古數﹐以今用上下穴法參較﹐多有未合﹐宜從後胸腹折法爲當。

﹝2﹞兩�之間﹐廣六寸半。此當兩股之中﹐橫骨兩頭之處﹐俗名髀縫。

﹝3﹞胸腹折法﹕﹤1﹥直寸以中行爲之﹐自缺盆中天突穴起﹐至岐骨際上中庭穴止﹐折作八寸四分。

﹤2﹥自�骭上岐骨際﹐下至臍心﹐折作八寸。

﹤3﹥臍心下至毛際曲骨穴﹐折作五寸。

﹤4﹥橫寸以兩乳相去﹐折作八寸。

﹤5﹥胸腹橫直寸法﹐並根據此。

注﹕

外科卷下﹨頭面部

胯骨

篇名﹕上編外治法分類﹕四肢部

﹝1﹞胯骨﹐卽髖骨也﹐又名髁骨。

﹝2﹞若素受風寒濕气﹐再遇跌打損傷﹐瘀血凝結﹐腫硬筋翻﹐足不能直行﹕﹤1﹥筋短者﹐腳尖著地。

﹤2﹥骨錯者﹐臀努斜行。

﹝3﹞宜手法推按胯骨復位﹐將所翻之筋向前歸之﹐其患乃除。

宜服加味健步虎潛丸﹐燻洗海桐皮湯﹐灸熨定痛散。

按﹑方劑﹕﹝1﹞加味健步虎潛丸專治跌打損傷﹐气血虛衰﹐下部腰﹑胯﹑膝﹑腿疼痛﹐酸軟無力﹐步履艱難。服此藥至一百日﹐舒筋此痛﹐活血補气﹐健旺精神。

龜膠﹝蛤粉炒成珠﹞鹿角膠﹝蛤粉炒成珠﹞虎脛骨﹝酥油炙﹞何首烏﹝黑豆拌﹐蒸曬各九次﹞川牛膝﹝酒洗曬漧﹞杜仲﹝薑汁炒斷絲﹞鎖陽當歸﹝酒洗炒幹﹞各二兩威靈仙﹝酒洗﹞黃柏﹝酒洗曬漧﹐小鹽少許酒炒﹞人參﹝去蘆﹞羌活漧薑白芍藥﹝微炒﹞云白術﹝土炒﹞各一兩熟地黃三兩大川附子﹝童便鹽水各一碗﹐生薑二兩切片同煮一整日令極熟﹐水漧再添﹐鹽水煮畢取出﹐剝皮切薄片﹐又換淨水﹐入川黃連五錢﹐甘艸五錢﹐同煮長香三炷﹐取出曬漧﹐如琥珀明亮色方用﹞一兩五錢共爲細末﹐煉蜜爲丸﹐如梧桐子大﹐每服三錢﹐空心淡鹽湯送下。

冬日淡黃酒送下。

﹝2﹞海桐皮湯﹕見兩顴骨傷﹝3﹞定痛散﹕見囟骨傷注﹕

外科卷下﹨頭面部

骨傷作痛

篇名﹕下編內治雜證法分類﹕骨傷作痛

﹝1﹞傷損之證﹐骨傷作痛者﹐乃傷之輕者也。若傷重﹐則或折﹑或碎﹐須用手法調治之﹐其法已詳列前篇。

﹝2﹞此乃磕磞微傷﹐骨間作痛﹐肉色不變﹐宜外用蔥慰法﹐內服沒藥丸日間服地黃丸自愈矣。

按﹑方劑﹕﹝1﹞沒藥丸沒藥﹝去油﹞乳香﹝去油﹞川芎川椒﹝去閉口及目﹞芍藥當歸各半兩自然銅﹝火�淬七次﹞二錢半以上爲細末﹐用黃蠟二兩溶化﹐入藥末攪勻﹐丸彈子大﹐每服一丸酒一鐘化開﹐煎五分熱服。

﹝2﹞蔥熨法﹕方見囟骨痛﹝3﹞地黃丸方﹕見肌肉作痛注﹕

外科卷下﹨頭面部

側部

篇名﹕上編外治法分類﹕靈樞經骨度尺寸

﹝1﹞自拄骨下行腋中不見者﹐長四寸。﹝拄骨﹐頸項根骨也。﹞﹝2﹞腋以下至季脇﹐長一尺二寸。﹝季脇﹐小肋也。﹞﹝3﹞季脇以下至髀樞﹐長六寸。﹝大腿曰股﹐股上曰髀﹐楗骨之下﹐大腿之上﹐兩骨合縫之所﹐曰髀樞﹐當足少陽環跳穴處也。﹞﹝4﹞髀樞下至膝中﹐長一尺九寸。

﹝5﹞橫骨上廉下至內輔之上廉﹐長一尺八寸。﹝骨際曰廉﹐膝旁之骨﹐突出者曰輔骨﹐內曰內輔﹐外曰外輔。﹞﹝6﹞內輔之上廉以下至下廉﹐長三寸半。﹝上廉﹑下廉可摸而得。﹞﹝7﹞內輔下廉下至內踝﹐長一尺二寸。

﹝8﹞內踝以下至地﹐長三寸。

按﹑方劑﹕注﹕

外科卷下﹨頭面部

接法

篇名﹕上編外治法分類﹕手法釋義

接者﹐謂使已斷之骨﹐合攏一處﹐復歸於舊也。

﹝1﹞凡骨之跌傷錯落﹐或斷而兩分﹐或折而陷下﹐或碎而散亂﹐或岐而傍突。

﹝2﹞相其形勢﹐徐徐接之﹐使斷者復續﹐陷者復起﹐碎者復完﹐突者復平。

﹝3﹞或用手法﹐或用器具﹐或手法﹑器具分先後而兼用之﹐是在醫者之通達也。

按﹑方劑﹕注﹕

外科卷下﹨頭面部

推拿法

篇名﹕上編外治法分類﹕手法釋義

﹝1﹞推者﹐謂以手推之﹐使還舊處也。拿者﹐或兩手一手捏定患處﹐酌其宜輕宜重﹐緩緩焉以復其位也。

﹝2﹞若腫痛已除﹐傷痕已愈﹐其中﹤1﹥或有筋急而轉搖不甚便利。

﹤2﹥或有筋縱而運動不甚自如。

﹤3﹥又或有骨節間微有錯落不合縫者。

是傷𨿽平﹐而气血之流行未暢﹐不宜接﹑整﹑端﹑提等法﹐惟宜推拿﹐以通經絡气血也。

﹝3﹞蓋人身之經穴﹐有大經細絡之分﹐一推一拿﹐視其虛實﹐酌而用之則有宣通補瀉之法﹐所以患者無不愈也。

﹝4﹞已上諸條﹐乃八法之大略如此。至於臨証之權衡﹐一時之巧妙﹐神而明之﹐存乎其人矣。

按﹑方劑﹕注﹕

外科卷下﹨頭面部

旋臺骨

篇名﹕上編外治法分類﹕頭面部

﹝1﹞旋臺骨﹐又名玉柱骨﹐卽頭後頸骨三節也﹐一名天柱骨。

﹝2﹞此骨被傷﹐共分四證﹕﹤1﹥一曰從髙墜下﹐致頸骨插入腔內﹐而左右尙活動者﹐用提項法治之﹤2﹥一曰打傷﹐頭低不起﹐用端法治之。

﹤3﹥一曰墜傷﹐左右歪斜﹐用整法治之。

﹤4﹥一曰僕傷﹐面仰頭不能垂﹐或筋長骨錯﹐或筋聚﹐或筋彊骨隨頭低﹐用推﹑端﹑續﹑整四法治之。

﹝3﹞凡治者﹐臨證時﹕﹤1﹥問其或墜車馬踒傷﹐或髙處墜下折傷﹐或打重跌倒。

﹤2﹥再問其或思飲食﹐或不思飲食﹐或四肢無傷﹐而精神不減﹐或精神短少。

﹤3﹥或能坐起行走﹐或昏睡不語﹐或疼痛不止﹐瘀聚凝結﹐腫硬筋脹。

﹤4﹥皆宜內服正骨紫金丹﹐外敷萬靈膏﹐並洗海桐皮湯﹐灸熨定痛散。

外按手法治之﹐手法詳首卷。

按﹑方劑﹕﹝1﹞正骨紫金丹﹕見顚頂骨傷﹝2﹞萬靈膏﹕見囟骨傷﹝3﹞海桐皮湯﹕見兩顴骨傷﹝4﹞定痛散﹕見囟骨傷注﹕

外科卷下﹨頭面部

通木

篇名﹕上編外治法分類﹕器具釋義

用杉木寬三寸﹐厚二寸﹐其長自腰起﹐上過肩一寸許﹐外面平整﹐向脊背之內面刻凹形﹐務與脊骨膂肉吻合﹐約以五分﹝分去聲﹞度之。

﹝1﹞第一分自左側面斜鉆二孔﹐右側面斜鉆二孔﹐越第二分至第三分﹑四分﹑五分﹐俱自左右側面各斜鉆一孔﹐用寬帶一條﹐自第一分上左孔穿入﹐上越右肩﹐下胸前﹐斜向左腋下繞背後﹐穿於第一分右次孔內﹔再用一帶自第一分上右孔穿入﹐上越左肩﹐下胸前﹐斜向右腋下繞背後﹐穿入第一分左次孔入﹐兩帶頭俱折轉緊紮木上。

﹝2﹞第三分﹑四分亦以帶穿之﹐自軟肋橫繞腹前﹐復向後穿入原孔內﹐緊紮木上。

﹝3﹞第五分以帶穿入孔內﹐平繞前腹﹐復向後緊紮木上﹐切勿遊移活動始於患處有益。

﹝4﹞凡用此木﹐先以綿絮﹑軟帛貼身墊之﹐免致疼痛。

﹝5﹞用法釋義﹕﹤1﹥凡脊背跌打損傷﹐膂骨開裂髙起者﹐其人必傴僂難仰﹐法當令病者俯臥﹐再著一人以兩足踏其兩肩﹐醫者相彼開裂髙起之處﹐宜輕宜重﹐或按或揉﹐令其縫合﹐然後用木根據前法逼之﹐或端或拿。

按﹑方劑﹕注﹕

外科卷下﹨頭面部

陰囊

篇名﹕上編外治法分類﹕胸背部

﹝1﹞凡陰囊被人扯破者﹕﹤1﹥用雞子黃油﹐並金毛狗脊毛﹐薄攤塗油於上。

﹤2﹥次敷封口藥﹔又用截血膏敷貼﹐或烏龍膏敷貼亦可。

﹤3﹥內服加減紫金丹。

﹤4﹥洗用紫蘇葉煎水洗之。

﹝2﹞凡陰囊有靑黑紫色腫者﹕﹤1﹥用定痛膏加赤芍﹑艸烏﹑良姜﹑肉桂各少許打和。

﹤2﹥用韭葉搗爛同貼﹐如無韭葉﹐用蔥葉亦可。

﹤3﹥仍服利小水之藥。

按﹑方劑﹕﹝1﹞定痛膏治打撲傷損﹐動筋折骨﹐跌磕木石壓傷腫痛。

芙蓉葉二兩紫荊皮獨活南星﹝生﹞白芷各五錢以上共爲末﹐加馬齒莧一兩﹐搗極爛﹐和末一處﹐用生蔥汁﹑老酒和炒暖敷。

﹝2﹞封口藥﹕見鼻梁骨傷﹝3﹞截血膏﹕見唇口傷﹝4﹞烏龍膏﹕見淩雲骨傷﹝5﹞加減紫金丹﹕見胸骨傷注﹕

外科卷下﹨頭面部

壽臺骨

篇名﹕上編外治法分類﹕頭面部

﹝1﹞壽臺骨﹐卽完骨﹐在耳後接於耳之玉樓骨者也。

﹝2﹞若跌打損傷﹐其耳上下俱腫起﹐耳內之禁骨有傷﹐則見血膿水﹐耳外瘀聚﹐凝結疼痛﹐筋結不能舒通﹐以致頭暈眼迷﹐兩太陽扶桑骨脹痛﹐頸項筋彊﹐虛浮紅紫﹐精神短少﹐四肢無力﹐坐臥不安﹐飲食少進。

﹝3﹞以烏龍膏敷耳傷處﹐用絲棉裹導气通瘀錠塞耳內﹔內服人參紫金丹通瘀散腫﹔外再以八仙逍遙湯燻洗﹐消散虛浮腫痛。忌食熱物發物。

﹝4﹞如血流不止﹐三日不飲食﹐必動腦髓﹐不宜治之。

按﹑方劑﹕﹝1﹞烏龍膏﹕見淩雲骨傷﹝2﹞導气通瘀錠﹕見顚頂骨傷﹝3﹞人參紫金丹﹕見囟骨傷﹝4﹞八仙逍遙湯﹕見玉梁骨傷注﹕

外科卷下﹨頭面部

摸法

篇名﹕上編外治法分類﹕手法釋義

﹝1﹞摸者﹐用手細細摸其所傷之處﹕﹤1﹥或骨斷﹑骨碎﹑骨歪﹑骨整﹑骨軟﹑骨硬。

﹤2﹥筋彊﹑筋柔﹑筋歪﹑筋正﹑筋斷﹑筋走﹑筋粗﹑筋翻﹑筋寒﹑筋熱。

﹤3﹥以及表裏虛實﹐並所患之新舊也。

﹝2﹞先摸其或爲跌撲﹐或爲錯閃﹐或爲打撞﹐然後根據法治之。

按﹑方劑﹕注﹕

外科卷下﹨頭面部

端法

篇名﹕上編外治法分類﹕手法釋義

﹝1﹞端者﹐兩手或一手擒定應端之處﹐酌其重輕﹐或從下往上端﹐或從外向內托﹐或直端﹑斜端也。

﹝2﹞蓋骨離其位﹐必以手法端之﹐則不待曠日遲久﹐而骨縫卽合﹐仍須不偏不倚﹐庶愈後無長短不齊之患。

按﹑方劑﹕注﹕

外科卷下﹨頭面部

裹廉

篇名﹕上編外治法分類﹕器具釋義

裹廉﹐以白布爲之﹐因患處不宜他器﹐只宜布纏﹐始爲得法﹐故名裹簾。

其長短闊狹﹐量病勢用之。

按﹑方劑﹕注﹕

外科卷下﹨頭面部

鼻梁骨

篇名﹕上編外治法分類﹕頭面部

﹝1﹞鼻孔之界骨﹐名曰鼻梁骨﹐下至鼻之盡處﹐名曰準頭。

﹝2﹞凡鼻兩孔傷凹者可治﹐血出無妨。

﹝3﹞若鼻梁骨凹陷者﹐用當歸膏敷貼。

﹝4﹞若兩孔跌磕傷開孔竅﹐或金刃傷開孔竅﹐用封口藥敷傷處﹐外以消毒定痛散貼之退腫。

﹝5﹞若鼻被傷落者﹐用綴法。

按﹑方劑﹕﹝1﹞封口藥治跌打損傷﹐皮開肉破﹐及金刃傷割喉斷耳﹐缺唇傷破肚皮﹐跌破陰囊皮等證大效。

明淨乳香沒藥兒茶當歸杉皮炭各一錢麝香五釐片腦一分豬�聹葉﹝如無此葉﹐用葛葉毛藤子葉亦可﹞一錢以上各另碾細末﹐稱合和勻﹐入麝碾細﹐次入片腦研勻﹐磁罐收貯聽用。

﹝2﹞消毒定痛散治跌撲損傷﹐腫硬疼痛。

無名異﹝炒﹞川大黃各五錢木耳﹝炒﹞共爲末﹐蜜水調塗。如內有瘀血﹐砭去敷之。若腐處﹐更用當歸膏敷之尢妙。

﹝3﹞神效當歸膏此膏斂口生肌﹐拔毒止痛﹐並諸瘡毒气壅盛﹐腐化成膿。

當歸黃蠟各一兩麻油四兩以上將當歸入油﹐煎令焦黑﹐去滓﹐次入黃蠟﹐急攪化﹐放冷﹐以磁器收貯﹐用時以舊絹布攤貼。一方用白蠟。

﹝4﹞綴法耳傷落者同此。

用人發﹐入陽城罐﹐以鹽泥固濟﹐�過爲末藥。急以所傷耳鼻﹐蘸藥安綴故處﹐以軟絹縛定效。昔江懷禪師被驢咬落其鼻﹐一僧用此綴之如舊。

注﹕

外科卷下﹨頭面部

膝蓋骨

篇名﹕上編外治法分類﹕四肢部

﹝1﹞膝蓋骨﹐卽連骸﹐亦名髕骨。形圓而扁﹐復於楗﹑�上下兩骨之端內面有筋聯屬﹐其筋上過大腿﹐至於兩脇﹐下過�骨﹐至於足背。

﹝2﹞如有跌打損傷﹐膝蓋上移者﹐其筋卽腫大﹐株連於腘內之筋﹐腘內之筋﹐上連腰胯﹐故每有腰屈疼痛之證。

﹝3﹞或下移�骨則焮腫﹐或足腹冷硬﹐步履後拽斜行也。

﹝4﹞若膝蓋離位﹐向外側者﹐則內筋腫大﹔向內側者﹐則筋直腘腫。

﹝5﹞宜詳視其骨如何斜錯﹐按法推拿﹐以復其位。內服補筋丸﹐以定痛散灸熨之﹐燻八仙逍遙湯則愈。

按﹑方劑﹕﹝1﹞補筋丸﹕見�骨傷﹝2﹞定痛散﹕見囟骨傷﹝3﹞八仙逍遙湯﹕見玉梁骨傷注﹕

外科卷下﹨頭面部

蔽心骨

篇名﹕上編外治法分類﹕胸背部

﹝1﹞蔽心骨﹐卽鳩尾骨也。其質系脆骨﹐在胸下岐骨之間。

﹝2﹞跌打撞振傷損﹐疼痛不止﹐兩脇气串﹐滿腹疼痛﹐腰傴不起﹐兩手按胸者﹐宜內服八釐散﹐外用艾醋湯洗之﹐敷萬靈膏﹐渴飲淡黃酒﹐忌茶水﹑生冷﹑糠米粥。

按﹑方劑﹕﹝1﹞八釐散﹕見顚頂骨傷﹝2﹞萬靈膏﹕見囟骨傷注﹕

外科卷下﹨頭面部

踝骨

篇名﹕上編外治法分類﹕四肢部

﹝1﹞踝骨者﹐�骨之下﹐足跗之上﹐兩旁突出之髙骨也。在內者名內踝俗名合骨﹔在外者爲外踝﹐俗名核骨。

﹝2﹞或馳馬墜傷﹐或行走錯誤﹐則後跟骨向前﹐腳尖向後﹐筋翻肉腫﹐疼痛不止﹕﹤1﹥先用手法撥筋正骨﹐令其復位。

﹤2﹥再用竹板夾定跟骨﹐縛於�骨之上。

﹤3﹥三日後解縛視之﹐以枕支於足後﹐用手扶筋﹐再以手指點按其筋結之處﹐必令端平。

﹤4﹥內服正骨紫金丹﹐灸熨以定痛散﹐洗以海桐皮湯﹐常服健步虎潛丸﹝3﹞若稍愈後﹐遽行勞動﹐致�骨之端﹐向裏歪者﹐則內踝突出腫大﹔向外歪者﹐則外踝突出腫大﹐血脈瘀聚凝結﹐步履無力﹐足底欹斜﹐頗費調治﹐故必待气血通暢全復﹐始可行動。

按﹑方劑﹕﹝1﹞正骨紫金丹﹕見顚頂骨傷﹝2﹞定痛散﹕見囟骨傷﹝3﹞海桐皮湯﹕見兩顴骨傷﹝4﹞健步虎潛丸﹕見胯骨傷注﹕

外科卷下﹨頭面部

齒

篇名﹕上編外治法分類﹕頭面部

﹝1﹞齒者﹐口齦所生之骨也﹐俗名曰牙。

﹝2﹞有門牙﹑虎牙﹑槽牙﹑上下盡根牙之別。

﹝3﹞凡被跌打砍磕﹐落去牙齒者﹕﹤1﹥只用補肌散敷之﹐並封口藥。

﹤2﹥內服破血藥﹐以止其痛。其藥只用水煎﹐不宜酒煎﹐此法頗收功效﹝4﹞如牙斷跌磕砍傷﹕﹤1﹥牙齒未動者﹐用芙容膏塗之。

﹤2﹥如齒動者﹐用蒺藜根燒存性爲末﹐常揩搽之卽牢﹐用固齒散時時揩之亦佳。

按﹑方劑﹕﹝1﹞補肌散止血除痛﹐避風續筋骨﹐生肌肉。

地黃苗地菘靑蒿蒼耳苗赤芍藥﹝水煎取汁﹞各五兩生艾汁三合以上五月五日﹑七月七日午時修合﹐以前藥汁拌石灰陰漧﹐入黃丹三兩﹐更杵爲細末。凡有傷折出血﹐用藥包封﹐不可動﹐約十日可瘥不腫不膿。

﹝2﹞芙蓉膏治打撲傷損﹐腫痛﹐紫黑色久不退者。

紫荊皮南星各一兩芙蓉二兩獨活白芷赤芍藥各五錢以上共爲末﹐用生薑汁﹑茶淸調溫貼敷﹐傷損紫黑色久不退者﹐加肉桂五錢。

﹝3﹞固齒散骨碎補牡鼠骨﹝�灰﹞共研細末﹐磁罐收貯聽用。

﹝4﹞封口藥﹕見鼻柱骨傷注﹕

外科卷下﹨頭面部

器具總論

篇名﹕上編外治法分類﹕器具總論

﹝1﹞跌撲損傷﹐𨿽用手法調治﹐恐未盡得其宜﹐以致有治如未治之苦﹐則未可云醫理之周詳也。

﹝2﹞爰因身體上下﹑正側之象﹐制器以正之﹐用輔手法之所不逮﹐以冀分者復合﹐欹者復正﹐髙者就其平﹐陷者升其位。

﹝3﹞則危證可轉於安﹐重傷可就於輕﹐再施以藥餌之功﹐更示以調養之善﹐則正骨之道全矣。

按﹑方劑﹕注﹕

外科卷下﹨頭面部

頰車骨

篇名﹕上編外治法分類﹕頭面部

﹝1﹞頰車骨﹐卽下牙牀骨也﹐俗名牙釣﹐承載諸齒﹐能咀食物﹐有運動之象﹐故名頰車。

﹝2﹞其骨尾形如鉤﹐上控於曲頰之環。

﹝3﹞或打僕脫臼﹐或因風濕襲入鉤環脫臼﹐單脫者爲錯﹐雙脫者爲落。

﹝4﹞凡治脫者﹤1﹥用手法摘下不脫者﹐以兩手捧下頦﹐稍外拽﹐復向內托之﹐則雙鉤皆入上環矣。

﹤2﹥再以布自地閣纏繞頭頂以固之。

﹤3﹥宜內服正骨紫金丹﹐外貼萬靈膏。

﹤4﹥待能飲食後﹐去布﹐只用布兜其下頦﹐系於頂上﹐二三日可愈。

﹝5﹞若雙脫者﹐治法同前。若欠而致脫臼者﹐乃突滑也﹐無妨。

﹝6﹞脫臼者﹐俗名弔下巴。欠者﹐俗名打哈气。

按﹑方劑﹕﹝1﹞正骨紫金丹﹕見顚頂骨傷﹝2﹞萬靈膏﹕見囟骨傷注﹕

外科卷下﹨頭面部

頭部

篇名﹕上編外治法分類﹕靈樞經骨度尺寸

頭髮以下至背﹐骨長二寸半。﹝自後髮際以至大椎項骨三節處也。﹞按﹑方劑﹕﹝1﹞頭部折法﹕以前髮際至後髮際﹐折爲一尺二寸﹔如髮際不明﹐則取眉心﹐直上後至大杼骨﹐折作一尺八寸﹐此爲直寸。

﹝2﹞橫寸法﹕以眼內角至外角﹐此爲一寸﹐頭部橫直寸法﹐並根據此。

注﹕

外科卷下﹨頭面部

擊撲損傷應刺諸穴﹣1

篇名﹕上編外治法分類﹕經義

『素問繆刺論』曰﹕人有所墮墜﹐惡血畱內﹐腹中滿脹﹐不得前後﹐先飲利藥﹐此上傷厥陰之脈﹐下傷少陰之絡﹐刺足內踝之下﹐然谷之前﹐血脈出血﹐刺足跗上動脈。不已﹐刺三毛各一痏﹐見血立已。左刺右﹐右刺左。

按﹑方劑﹕注﹕﹝1﹞此言惡血爲病﹐有繆刺之法也。

﹝2﹞人因墮墜﹐致惡血畱內﹐腹中滿脹﹐前後不通﹐當先用利藥。

﹝3﹞如上傷厥陰肝經之脈﹐下傷少陰腎經之絡﹐當刺內踝之下﹐然谷之前﹐有血脈令出血者﹐蓋以此屬少陰之別絡﹐而交通乎厥陰也。

﹝4﹞兼刺足跗上動脈﹐卽衝陽穴﹐乃胃經之原也。

﹝5﹞如病不已﹐更刺三毛上大惇穴左右各一痏﹐見血立已。

﹝6﹞繆刺者﹐左刺右大惇﹐右刺左大惇也。

﹝7﹞但足跗動脈﹑上關衝脈﹑少陰﹑陽明三經﹐只宜淺刺﹐不可出血不已也。

外科卷下﹨頭面部

擊撲損傷應刺諸穴﹣2

篇名﹕上編外治法分類﹕經義

『靈樞經寒熱病篇』曰﹕身有所傷﹐血出多﹐及中風寒﹐若有所墮墜四支懈惰不收﹐名曰體惰。取其小腹臍下三結交。三結交者﹐陽明太陰也﹐臍下三寸關元也。

按﹑方劑﹕注﹕﹝1﹞此言身有所傷﹐血出多者﹐及中風寒者﹐破傷風之屬也。

﹝2﹞或因墮墜﹐不必出血﹐而四支懈惰不收者﹐皆名體惰也。

﹝3﹞關元任脈穴名﹐又足陽明﹑太陰之脈皆結於此﹐故爲三結交也。

外科卷下﹨頭面部

擊撲損傷應刺諸穴﹣3

篇名﹕上編外治法分類﹕經義

『靈樞經厥病論』曰﹕頭痛不可取於腧者﹐有所擊墮﹐惡血在內﹐傷痛未已﹐可側刺不可遠取之也。

按﹑方劑﹕注﹕﹝1﹞經言惡血在內﹐頭痛不可取其腧者﹐蓋頭痛取腧﹐以泄其气﹐則頭痛可愈也。

﹝2﹞若有所擊墮﹐惡血在內﹐而取腧以泄其气﹐則是血病治气矣﹐故勿取其腧焉。

﹝3﹞若所擊撲之�肉傷痛不已﹐𨿽用刺法﹐亦只於所傷附近之側刺之﹐以出在內之惡血而已。

﹝4﹞若仍按經遠取諸腧﹐以療頭痛﹐則不可也。

外科卷下﹨頭面部

擊撲傷後入房傷脾

篇名﹕上編外治法分類﹕經義

『靈樞經邪气臟腑病形篇』曰﹕有所擊撲﹐若醉入房﹐汗出當風﹐則傷脾。

按﹑方劑﹕注﹕﹝1﹞有所擊撲﹐乃傷其外體也。

﹝2﹞如醉後入房﹐或汗出不知避忌當風﹐則邪客於肌膚﹐傷其內體矣。

﹝3﹞是皆傷脾之因也。

外科卷下﹨頭面部

擊撲損傷脈色﹣1

篇名﹕上編外治法分類﹕經義

『素問脈要精微論』曰﹕肝脈搏堅而長﹐色不靑﹐當病墜﹐若因血在脇下﹐令人喘逆。

按﹑方劑﹕注﹕﹝1﹞此言肝脈有剛柔﹐而病亦以異也。

﹝2﹞肝脈搏擊於手﹐而且堅且長﹐其色又不靑﹐當病或墜或搏﹐而血積於脇下﹐令人喘逆不止也。

﹝3﹞正以厥陰之脈﹐布脇肋﹐循喉嚨之後﹔其支別者﹐復從肝貫膈上注肺﹐今血在脇下﹐則血之積气上燻於肺﹐故令人喘逆也。

外科卷下﹨頭面部

擊撲損傷脈色﹣2

篇名﹕上編外治法分類﹕經義

『金匱要略』曰﹕寸口脈浮﹐微而澀﹐然當亡血﹐若汗出。設不汗出者其身有瘡﹐被刀斧所傷﹐亡血故也。

按﹑方劑﹕注﹕﹝1﹞經言﹕奪血者無汗﹐奪汗者無血。蓋二者皆當脈浮微而澀。

﹝2﹞今診之如此﹐是有枯竭之象﹐而無汗出之證﹐非亡血而何﹖故知有金傷或擊撲而亡血之證也。

﹝3﹞又論曰﹕肝脈搏堅而色不變﹐必有擊墮之事。

﹝4﹞因�肉無破﹐則惡血必畱脇下﹐兼致嘔逆﹐根據經鍼刺然谷足跗﹐或三毛等穴出血﹐或飲利藥使惡血開行﹐當自愈也。

﹝5﹞若脈浮微而澀﹐當知亡血過多﹐根據經於三結交關元穴灸之﹐或飲大補气血之劑而調之﹐則病已矣。

外科卷下﹨頭面部

攀索

篇名﹕上編外治法分類﹕器具釋義

攀索者﹐以繩掛於髙處﹐用兩手攀之也。

按﹑方劑﹕注﹕

外科卷下﹨頭面部

顚頂骨

篇名﹕上編外治法分類﹕頭面部

﹝1﹞顚者﹐頭頂也。其骨男子三叉縫﹐女子十字縫。

﹝2﹞一名天靈蓋﹐位居至髙﹐內涵腦髓﹐如蓋﹐以統全體者也。

﹝3﹞或磞撞損傷﹐如猝然而死﹐身體彊硬﹐鼻口有出入聲气﹐目閉﹐面如土色﹐心口溫熱跳動者﹐此證可治。

﹝4﹞切不可撅拿﹐並扶起盤坐﹐蓋恐驚亂之气上衝﹐或從傷處﹐或從七竅走泄﹐必傷性命也。

﹝5﹞惟宜屈膝側臥﹤1﹥先將髙醋調混元膏﹐敷於頂上﹐以定痛消腫﹐活血拔毒。

﹤2﹥再將艸紙捲點著﹐令煙气燻其口鼻﹐再燃煤淬入醋內﹐使熱气燻蒸口鼻﹐如無煤之處﹐燒鐵淬之亦可﹐以引五臟血脈﹐使之通和。

﹤3﹥待其口中呻吟有聲﹐卽以童便調八釐散溫服﹐可以气轉陽回。

﹤4﹥外用手法﹐推按心胸﹑兩肋﹑腋下﹑腹上。

﹤5﹥並輕托內腕攢筋﹐頻頻揉摩﹐卽掌後髙骨﹐寸關尺診脈處也。

﹝6﹞夫衝撞損傷﹐則筋脈彊硬﹤1﹥頻頻揉摩﹐則心血來復﹐命脈流通﹐卽可回生。

﹤2﹥常服正骨紫金丹。

﹤3﹥復外用散瘀和傷湯﹐洗去前敷之混元膏﹐再換敷混元膏。

﹤4﹥服丸藥後﹐或大便色黑漧燥﹐此乃腸胃存有瘀血﹐或有耳聾者﹐俱服加減蘇子桃仁湯﹐以逐瘀血﹐健脾胃﹐養精神。

﹤5﹥兼用導气通瘀錠塞於耳中。

﹤6﹥飲食宜素粥湯飲﹐忌气怒油膩麵食。臥處宜淨室﹐勿令人喧亂。

﹝7﹞若傷重已死者﹤1﹥用白布纏頭﹐以木棍輕輕拍擊足心﹐再提發令其直正﹐安定頸骨舒其筋絡。

﹤2﹥外敷混元膏﹐內服紫金丹。

﹝8﹞若地車馬損傷顚縫者﹐其邪墜而下﹐多在左﹐而少在右﹐因右手利便而然也﹐其治法同磞撞諸傷。

﹝9﹞如頂骨塌陷﹐驚動腦髓﹐七竅出血﹐身挺僵厥﹐昏悶全無知覺者﹐不治。

按﹑方劑﹕﹝1﹞混元膏治打撲損傷﹐骨碎筋翻﹐瘀血凝聚﹐消靑紫腫痛等證。

羚羊血五錢沒藥五錢漏蘆三錢紅花三錢大黃二錢麝香三錢升麻三錢白芨五錢生梔子二錢甘艸二錢明雄黃五公白斂三錢共爲細末﹐用髙醋熬成膏﹐敷於頂上。

﹝2﹞八釐散治跌打損傷﹐接骨散瘀。

蘇木面一錢半兩錢一錢自然銅﹝醋淬七次﹞三錢乳香三錢沒藥三錢血竭三錢麝香一分紅花一錢丁香五分番木鱉﹝油炸去毛﹞一錢共爲細末﹐黃酒溫服﹐童便調亦可。

﹝3﹞正骨紫金丹治跌打撲墜閃錯損傷﹐並一切疼痛﹐瘀血凝聚。

丁香木香瓜兒血竭兒茶熟大黃紅花各一兩當歸頭蓮肉白茯苓白芍各二兩丹皮五錢甘艸三錢共爲細末﹐煉蜜爲丸﹐每服三錢﹐童便調下﹐黃酒亦可。

﹝4﹞散瘀和傷湯治一切磞撞損傷﹐瘀血積聚。

番木鱉﹝油炸去毛﹞紅花生半夏各五錢骨碎補甘艸各三錢蔥須一兩水五碗煎滚﹐入醋二兩﹐再煎十數滚﹐燻洗患處﹐一日十數次。

﹝5﹞加減蘇子桃仁湯治瘀血內聚﹐心經瘀熱﹐大腸不燥者。

蘇子三錢蘇木﹝末﹞一錢紅花一錢桃仁﹝炒﹞麥冬橘紅各三錢赤芍竹茹當歸﹝酒洗﹞各二錢水三鐘﹐煎一鐘﹐渣二鐘﹐煎八分﹐溫服。

﹝6﹞導气通瘀錠專治耳聾奇方。

用不去油巴豆一个﹐斑蝥三个﹐麝香少許﹐以蔥涎蜂蜜和撚如麥粒形﹐絲棉裹置耳中﹐響聲如雷﹐勿得驚懼﹐待二十一日﹐耳中有膿水流出﹐方可去錠﹐奇妙無比。

注﹕

外科卷下﹨頭面部

疊磚

篇名﹕上編外治法分類﹕器具釋義

﹝1﹞疊磚者﹐以磚六塊﹐分左右各疊置三塊﹐兩足踏於其上也。

﹝2﹞用法釋義﹕﹤1﹥凡胸腹腋脇﹐跌打碰撞墊努﹐以致胸陷而不直者。

﹤2﹥先令病人以兩手攀繩﹐足踏磚上﹐將後腰拿住﹐各抽去磚一个﹐令病人直身挺胸﹐少傾又各去磚一个﹐仍令直身挺胸﹐如此者三﹐其足著地﹐使气舒瘀散﹐則陷者能起﹐曲者可直也。

﹤3﹥再將其胸以竹簾圍裹﹐用寬帶八條緊緊縛之﹐勿令窒礙。

﹤4﹥但宜仰睡﹐不可俯臥側眠﹐腰下以枕墊之﹐勿令左右移動。

按﹑方劑﹕注﹕

外科卷下﹨頭面部

�骨

篇名﹕上編外治法分類﹕四肢部

﹝1﹞�骨者﹐肩端之骨﹐卽肩胛骨臼端之上稜骨也。

﹝2﹞其臼含納臑骨上端﹐其處名肩解﹐卽肩�與臑骨合縫處也﹐俗名吞口﹐一名肩頭。

﹝3﹞其下附於脊背﹐成片如翅者﹐名肩胛﹐亦名肩髆﹐俗名�板子骨。

﹝4﹞以上若被跌傷﹤1﹥手必屈轉向後﹐骨縫裂開﹐不能擡舉﹐亦不能向前﹐惟忸於肋後而已。

﹤2﹥其气血皆壅聚於肘﹐肘腫如椎﹐其腫不能過腕﹐兩手脈反脹﹐瘀血凝滯。

﹤3﹥如腫處痛如鍼刺不移者﹐其血必化而爲膿﹐則腕掌皆涼﹐或麻木。

﹝5﹞若臑骨突出﹤1﹥宜將突出之骨﹐向後推入合縫﹐再將臑筋向內撥轉﹐則臑﹑肘﹑臂﹑腕皆得復其位矣。

﹤2﹥內服補筋丸﹐外貼萬靈膏﹐燙洗用海桐皮湯﹐或敷白膠香散﹐或金沸艸汁塗之亦佳。

按﹑方劑﹕﹝1﹞補筋丸此藥專治跌僕踒閃﹐筋翻筋攣﹐筋脹筋粗﹐筋聚骨錯﹐血脈壅滯﹐宣腫靑紫疼痛等證。

五加皮蛇牀子好沈香丁香川牛膝白雲苓白蓮蕊肉蓯蓉菟絲子當歸﹝酒洗﹞熟地黃牡丹皮宣木瓜各一兩懷山藥八錢人參廣木香各三錢共爲細末﹐煉蜜爲丸﹐彈子大﹐每丸重三錢﹐用好無灰酒送下。

﹝2﹞加減補筋丸當歸一兩熟地黃白芍藥各二兩紅花乳香白雲苓骨碎補各一兩廣陳皮二兩沒藥三錢丁香五錢共爲細末﹐煉蜜爲丸﹐彈子大﹐每丸重三錢﹐用好無灰酒送下。

﹝3﹞白膠香散治皮破筋斷。

白膠香一味﹐爲細末敷之。

﹝4﹞金沸艸根搗汁塗筋封口﹐二七日便可相續止痛。一貼卽愈﹐不用再塗。

﹝5﹞萬靈膏﹕見囟骨傷﹝6﹞海桐皮湯﹕見兩顴骨傷注﹕

外科卷下﹨頭面部

�骨

篇名﹕上編外治法分類﹕四肢部

﹝1﹞�骨﹐卽膝下踝上之小腿骨﹐俗名�脛骨者也。

﹝2﹞其骨二根﹤1﹥在前者名成骨﹐又名骭骨﹐其形粗。

﹤2﹥在後者名輔骨﹐其形細﹐又俗名勞堂骨。

﹝3﹞若被跌打損傷﹐其骨尖斜突外出﹐肉破血流不止﹐疼痛呻吟聲細﹐飲食少進﹐若其人更气血素弱﹐必致危亡。

﹝4﹞宜用手法﹐按筋正骨﹐令復其位﹐貼萬靈膏﹐以竹簾裹住﹐再以白纏之﹐先服正骨紫金丹﹐繼服健步虎潛丸。

按﹑方劑﹕﹝1﹞萬靈膏﹕見囟骨傷﹝2﹞正骨紫金丹﹕見顚頂骨傷﹝3﹞健步虎潛丸﹕見胯骨傷注﹕

外科卷下﹨頭面部

惡血已畱復因怒傷肝

篇名﹕上編外治法分類﹕經義

『靈樞經邪气臟腑病形篇』曰﹕有所墮地﹐惡血在內﹐有所大怒﹐气上而不下﹐積於脇下﹐則傷肝。

按﹑方劑﹕注﹕﹝1﹞人因墮墜﹐血已畱內﹐若復因大怒傷肝﹐其气上而不下﹐則畱內之血﹐兩相凝滯﹐積於脇下﹐而肝傷矣。

﹝2﹞法當先導怒气﹐勿積於肝﹐則肝可以無傷﹐然後飲以利藥﹐以破惡血﹐則脇下無畱血矣。

外科卷下﹨頭面部

提法

篇名﹕上編外治法分類﹕手法釋義

﹝1﹞提者﹐謂陷下之骨﹐提出如舊也。其法非一﹕﹤1﹥有用兩手提者。

﹤2﹥有用繩帛系髙處提者。

﹤3﹥有提後用器具輔之不致仍陷者。

﹝2﹞必量所傷之輕重淺深﹐然後施治。倘重者輕提﹐則病莫能愈﹔輕者重提﹐則舊患𨿽去﹐而又增新患矣。

按﹑方劑﹕注﹕

外科卷下﹨頭面部

發熱

篇名﹕下編內治雜證法分類﹕發熱

傷損之證發熱者﹕﹝1﹞若因出血過多﹐脈洪大而虛﹐重按之全無者﹐此血虛發熱也﹐用當歸補血湯。

﹝2﹞脈若沈微﹐按之軟弱者﹐此陰盛發熱也﹐宜用四君子湯加炮姜﹑附子。

﹝3﹞若發熱煩躁﹐肉�筋惕者﹐此亡血也﹐宜用聖愈湯。

﹝4﹞如發熱汗出不止者﹐此血脫也﹐宜用獨參湯。

﹝5﹞血脫之證﹐其脈實者難治﹐細小者易治。

按﹑方劑﹕﹝1﹞當歸補血湯黃耆﹝炙﹞一兩當歸三錢水煎服。

﹝2﹞聖愈湯人參川芎當歸熟地黃生地黃耆﹝炙﹞各等分水煎服。

﹝3﹞四君子湯﹐獨參湯﹕俱見傷損出血注﹕

外科卷下﹨頭面部

腕骨

篇名﹕上編外治法分類﹕四肢部

﹝1﹞腕骨﹐卽掌骨﹐乃五指之本節也。一名壅骨﹐俗名虎骨。

﹝2﹞其骨大小六枚﹐湊以成掌﹐非塊然一骨也。

﹝3﹞其上並接臂﹑輔兩骨之端﹐其外側之骨名髙骨﹐一名銳骨﹐亦名踝骨﹐俗名龍骨﹐以其能宛屈上下﹐故名曰腕。

﹝4﹞若墜車馬﹐手掌著地﹐只能傷腕﹔若手指著地﹐其指翻貼於臂上者則腕縫必分開。

﹝5﹞傷腕者﹐壅腫疼痛﹐法以兩手揉摩其腕﹐內服正骨紫金丹﹐外貼萬靈膏。

﹝6﹞若手背向後﹐翻貼於臂者﹐以兩手捉其手背﹐輕輕回翻之﹐令其復位﹐仍按摩其筋﹐必令調順﹐內服人參紫金丹﹐外敷混元膏。

按﹑方劑﹕﹝1﹞正骨紫金丹﹑萬靈膏﹑混元膏﹕見顚頂骨傷﹝2﹞人參紫金丹﹕見山角骨傷注﹕

外科卷下﹨頭面部

跗骨

篇名﹕上編外治法分類﹕四肢部

﹝1﹞跗者﹐足背也﹐一名足跌﹐俗稱腳面﹐其骨乃足趾本節之骨也。

﹝2﹞其受傷之因不一﹐或從隕墜﹐或被重物擊壓﹐或被車馬踹砑。

﹝3﹞若僅傷筋肉﹐尙屬易治﹔若骨體受傷﹐每多難治。

﹤1﹥先以手法輕輕搓摩﹐令其骨合筋舒﹤2﹥洗以海桐皮﹑八仙逍遙等湯﹤3﹥貼以萬靈膏﹤4﹥內服舒筋定痛之劑﹐及健步虎潛丸﹑補筋丸。

按﹑方劑﹕﹝1﹞海桐皮湯﹕見兩顴骨傷﹝2﹞八仙逍遙湯﹕見玉梁骨傷﹝3﹞健步虎潛丸﹕見髖骨傷﹝4﹞補筋丸﹕見�骨傷注﹕

外科卷下﹨頭面部

腰柱

篇名﹕上編外治法分類﹕器具釋義

﹝1﹞腰柱者﹐以杉木四根﹐制如肩擔形﹐寬一寸﹐厚五分﹐長短以患處爲度﹐俱自側面鉆孔﹐以繩聯貫之。

﹝2﹞用法釋義﹕﹤1﹥凡腰間閃挫岔气者﹐以常法治之。

﹤2﹥若腰節骨被傷錯�﹐膂肉破裂﹐筋斜傴僂者﹐用醋調定痛散﹐敷於腰柱上﹐視患處將柱排列於脊骨兩旁﹐務令端正﹔再用蘄艾﹐做薄褥覆於柱上﹐以禦風寒﹐用寬長布帶﹐繞向腹前﹐緊緊紮裹﹐內服藥餌﹐調治自愈。

按﹑方劑﹕注﹕

外科卷下﹨頭面部

腰骨

篇名﹕上編外治法分類﹕胸背部

﹝1﹞腰骨﹐卽脊骨十四椎﹑十五椎﹑十六椎間骨也。

﹝2﹞若跌打損傷﹐瘀聚凝結﹐身必俯臥﹐若欲仰臥﹑側臥皆不能也﹐疼痛難忍﹐腰筋僵硬。

﹝3﹞宜用手法﹐將兩旁脊筋﹐向內歸附膂骨﹐治者立於髙處﹐將病人兩手髙舉﹐則脊筋全舒﹐再令病人仰面昂胸﹐則膂骨正而患除矣。

內服補筋丸﹐外貼萬靈膏﹐灸熨止痛散。

按﹑方劑﹕﹝1﹞止痛散止痛消腫﹐活血通經﹐避風驅寒。

防風荊芥當歸蘄艾牡丹皮鶴虱升麻各一錢苦參鐵綫透骨艸赤芍藥各二錢川椒三錢甘艸八分共享末﹐裝白布袋內﹐紮口煎滚燻洗。

﹝2﹞補筋丸﹕見�骨傷﹝3﹞萬靈膏﹕見囟骨傷注﹕

外科卷下﹨頭面部

跟骨

篇名﹕上編外治法分類﹕四肢部

﹝1﹞跟骨者﹐足後跟骨也。

﹝2﹞上承�﹑輔二骨之末﹐有大筋附之﹐俗名腳攣筋﹐其筋從跟骨過踝骨﹐至腿肚裏﹐上至腘中﹐過臀抵腰脊﹐至頂﹐自腦後向前至目眥﹐皆此筋之所達也。

﹝3﹞若落馬墜蹬等傷﹐以致跟骨擰轉向前﹐足趾向後﹐卽或骨未碎破﹐而縫隙分離﹐自足至腰脊諸筋﹐皆失其常度﹐拳攣疼痛﹐宜撥轉如舊藥餌調治﹐皆同前法。

按﹑方劑﹕正骨紫金丹﹑混元膏﹑散瘀和傷湯﹑海桐皮湯﹑萬靈膏諸藥﹐皆內庭常用經驗之方﹐故以上諸證﹐多引用之。其或跌打損傷證中﹐而又兼他病者則不止此數藥也﹐故采前人舊載諸方﹐集於末捲﹐以示證治之法﹐有不可狹隘者焉。

注﹕

外科卷下﹨頭面部

鳧骨

篇名﹕上編外治法分類﹕胸背部

﹝1﹞鳧骨者﹐卽胸下之邊肋也。

﹝2﹞上下二條﹐易被損傷﹐左右皆然。自此以上﹐有肘臂護之﹐難以著傷。在下近腹者﹐用手提之易治﹐蓋其肋近邊﹐可以著手﹐則斷肋能復其位也。

﹝3﹞其人必低頭傴腰﹐痛苦呻吟﹐惟側臥不能仰臥﹐若立起﹐五內皆痛或頭迷神昏﹐飲食少進﹕﹤1﹥宜內服正骨紫金丹。

﹤2﹥洗以八仙逍遙湯。

﹤3﹥貼萬靈膏及散瘀等藥可愈。

﹝4﹞若在上之第二肋﹐或有斷裂墊傷﹐塌陷不起﹐因位居膈上﹐難以入手﹐𨿽彊爲之﹐亦難完好。其所傷之血畱於膈上﹐若不隨藥性開行﹐必結成包囊﹐其包輕者系黃水﹐硬者系血塊﹐則成痼疾矣。

按﹑方劑﹕﹝1﹞正骨紫金丹﹕見顚頂骨傷﹝2﹞八仙逍遙湯﹕見玉梁骨傷﹝3﹞萬靈膏﹕見囟骨傷注﹕

外科卷下﹨內治雜證法

方法總論

﹝1﹞今之正骨科﹐卽古跌打損傷之證也。專從血論﹐須先辧或有瘀血停積﹐或爲亡血過多﹐然後施以內治之法﹐庶不有誤也。

﹝2﹞夫皮不破而內損者﹐多有瘀血﹔破肉傷�﹐每致亡血過多。二者治法不同。

﹤1﹥有瘀血者﹐宜攻利之。

﹤2﹥亡血者﹐宜補而行之。

﹤3﹥但出血不多﹐亦無瘀血者﹐以外治之法治之。

﹝3﹞更察其所傷﹐上下輕重淺深之異﹐經絡气血多少之殊﹐必先逐去瘀血﹐和榮止痛﹐然後調養气血﹐自無不效。

﹝4﹞若夫損傷雜證﹐論中不及備載者﹐俱分門晰類﹐詳列於後﹐學者宜盡心焉。

按﹑方劑﹕注﹕

外科卷下﹨內治雜證法

喘咳

傷損之證而喘咳者﹕﹝1﹞若因出血過多﹐面黑胸脹﹐胸膈痛而發喘者﹐乃气虛血乘於肺也﹐急用二味參蘇飲﹐緩則難救。

﹝2﹞若咳血衄血而喘者﹐乃气逆血蘊於肺也﹐只宜活血行气﹐不可用下法﹐宜十味參蘇飲治之。

按﹑方劑﹕﹝1﹞二味參蘇飲人參一兩蘇木二兩水煎服。

﹝2﹞十味參蘇飲人參紫蘇半夏茯苓陳皮桔梗前胡葛根枳殼各一錢甘艸五分引用姜二片﹐水煎服。

注﹕

外科卷下﹨內治雜證法

昏憒

﹝1﹞傷損昏憒乃傷之至重﹐以致昏憒不知人事﹐宜急灌以獨參湯。

﹝2﹞𨿽內有瘀血﹐斷不可下﹐急用花蕊石散內化之﹐蓋恐下之﹐因瀉而亡陰也。

﹝3﹞若元气虛甚者﹐尢不可下﹐亦用前散以化之。

﹝4﹞凡瘀血在內﹐大便不通﹐用大黃﹑朴硝﹐血凝而不下者﹐須用木香﹑肉桂二﹑三錢﹐以熱酒調灌服之﹐血下乃生。

﹝5﹞怯弱之人﹐用硝﹑黃而必加木香﹑肉桂同煎者﹐乃假其熱以行其寒也按﹑方劑﹕﹝1﹞花蕊石散石硫黃四兩花蕊石二兩以上二味合勻﹐用瓦罐一个﹐入藥在內﹐封口﹐外用紙筋鹽泥周圍固濟﹐候泥幹﹐安四方磚上﹐書八卦五行字﹐用炭十斤籠疊周匝﹐自午時﹐從下著火漸漸上徹﹐直至經宿炭盡火冷﹐又放經宿﹐罐冷取出研細﹐用絹羅羅過﹐磁盒收貯。每服三錢﹐以童便調服。

注﹕

外科卷下﹨內治雜證法

挾表

傷損之證﹐外挾表邪者﹐其脈必浮緊﹐證則發熱體痛﹕﹝1﹞形气實者﹐宜疏風敗毒散。

﹝2﹞形气虛者﹐宜加味交加散﹐或羌活乳香湯以散之。

按﹑方劑﹕﹝1﹞疏風敗毒散當歸川芎白芍藥熟地黃羌活獨活桔梗枳殼柴胡白茯苓白芷甘艸紫蘇陳皮香附以上生薑﹑生地黃煎﹐入酒和服。

﹝2﹞加味交加散當歸川芎白芍藥生地黃蒼術厚朴陳皮白茯苓半夏羌活獨活桔梗枳殼前胡漧薑肉桂甘艸柴胡以上生薑煎服。有熱者﹐去漧薑﹑肉桂。

﹝3﹞羌活乳香湯羌活獨活川芎當歸赤芍藥防風荊芥丹皮續斷紅花桃仁乳香以上生地黃煎服。有熱者﹐加柴胡﹑黃芩。

注﹕

外科卷下﹨內治雜證法

眩暈

傷損之證﹐頭目眩暈﹕﹝1﹞有因服克伐之劑太過﹐中气受傷﹐以致眩暈者。

﹝2﹞有因亡血過多﹐以致眩暈者。

﹝3﹞如兼腹脹嘔吐﹐宜用六君子湯。

﹝4﹞兼發熱作渴﹐不思飲食者﹐宜十全大補湯。

按﹑方劑﹕﹝1﹞六君子湯方見胸腹痛悶﹝2﹞十全大補湯方見瘀血泛注注﹕

外科卷下﹨內治雜證法

祕結

傷損之證﹐大便祕結﹕﹝1﹞若因大腸血虛火熾者﹐用四物湯送潤腸丸﹐或以豬膽汁導之。

﹝2﹞若腎虛火燥者﹐用六味地黃丸。

﹝3﹞若腸胃气虛﹐用補中益气湯。

﹝4﹞若大便祕結﹐裏實气壯﹐腹痛堅硬者﹐用玉燭散。

按﹑方劑﹕﹝1﹞潤腸丸大黃當歸尾羌活各五錢桃仁麻仁各一兩以上爲末﹐煉蜜丸彈子大﹐空心﹐白湯送下。

﹝2﹞豬膽汁導法大豬膽一枚﹐瀉汁和法醋少許﹐以灌穀道內﹐如一時頃﹐當大便﹐出宿食惡物甚效。

﹝3﹞玉燭散生地黃當歸川芎赤芍藥大黃﹝酒浸﹞芒硝引用生薑﹐水煎服。

﹝4﹞四物湯補中益气湯俱見傷損出血﹝5﹞六味地黃丸方見肌肉作痛注﹕

外科卷下﹨內治雜證法

嘔吐黑血

﹝1﹞傷損嘔吐黑血者﹐始因打撲傷損﹐敗血流入胃脘﹐色黑如豆汁﹐從嘔吐而出也。

﹝2﹞形气實者﹐用百合散﹔形气虛者﹐加味芎藭湯。

按﹑方劑﹕﹝1﹞百合散川芎赤芍藥當歸百合生地黃側柏葉荊芥犀角丹皮黃芩黃連梔子郁金大黃各一錢水煎﹐加童便和服。

﹝2﹞加味芎藭湯芎藭當歸白術百合﹝水浸一日﹞荊芥各一錢水一鐘半﹐酒半鐘﹐煎八分﹐不拘時服。

注﹕

外科卷下﹨內治雜證法

脇肋脹痛

傷損脇肋脹痛之證﹕﹝1﹞如大便通利﹐喘咳吐痰者﹐肝火侮肺也﹐用小柴胡湯加靑皮﹑山梔淸之。

﹝2﹞若胸腹脹痛﹐大便不通﹐喘咳吐血者﹐乃瘀血停滯也﹐當歸導滯散通之。

﹝3﹞內經云「肝藏血﹐脾統血。」蓋肝屬木﹐木勝侮土﹐其脾气必虛﹕﹤1﹥宜先淸肝養血﹐則瘀血不致凝滯﹤2﹥次壯脾胃﹐則气血充盛。

﹤3﹥若行克伐﹐則虛者益虛﹐滯者益滯﹐禍不旋踵矣。

按﹑方劑﹕﹝1﹞當歸導滯散川大黃一兩當歸二錢五分麝香少許以上三味﹐除麝香另研外﹐爲極細末﹐後入麝香令勻﹐每服三錢熱酒一杯調下。

﹝2﹞又方川大黃當歸各二兩上共爲細末﹐每服三錢﹐不拘時﹐溫酒調服。

﹝3﹞小柴胡湯方見瘀血泛注注﹕

外科卷下﹨內治雜證法

胸腹痛悶

﹝1﹞傷損之證﹐胸腹痛悶者﹐多因跳躍﹑捶胸﹐閃挫﹑舉重﹐勞役恚怒所致。

﹝2﹞其胸腹喜手摸者﹐肝火傷脾也﹐用四君子湯加柴胡﹑山梔。

﹝3﹞如畏手摸者﹐肝經血滯也﹐用四物湯加柴胡﹑山梔﹑桃仁﹑紅花。

﹝4﹞若胸脇悶痛﹐發熱晡熱﹐肝經血傷也﹐用加味逍遙散。

﹝5﹞若胸脇悶痛﹐飲食少思﹐肝脾气傷也﹐用四君子湯加芎﹑歸﹑柴﹑梔﹑丹皮。

﹝6﹞若胸腹脹滿﹐飲食少思﹐肝脾气滯也﹐用六君子湯加柴胡﹑芎﹑歸。

﹝7﹞若胸腹不利﹐食少無寐﹐脾气鬱結也﹐用加味歸脾湯。

﹝8﹞若痰气不利﹐脾肺气滯也﹐用二陳湯加白術﹑芎﹑歸﹑山梔﹑天麻﹑鉤藤鉤。

﹝9﹞如因過用風熱之藥﹐致肝血受傷﹐肝火益甚。

﹝10﹞或飲糖酒﹐則腎水益虛﹐脾火益熾。

﹝11﹞若用大黃﹑芍藥內傷陰絡﹐反致下血﹐少壯者﹐必成痼疾﹔老弱者多致不起。

按﹑方劑﹕﹝1﹞加味歸脾湯黑梔一錢牡丹皮一錢人參一錢黃耆﹝炙﹞一錢五分白術﹝炒﹞一錢五分茯神二錢棗仁﹝炒﹞一錢五分當歸一錢木香五分遠志﹝去心﹞八分圓肉二錢甘艸﹝炙﹞五分並用姜﹑棗﹐水煎服。

﹝2﹞二陳湯陳皮一錢五分半夏﹝制﹞二錢茯苓二錢甘艸五分引用姜﹐水煎服。

﹝3﹞六君子湯卽四君子湯加陳皮﹑半夏各一錢五分。

引用姜﹑棗﹐水煎服。

﹝4﹞四君子湯四物湯加味消遙湯俱見傷損出血注﹕

外科卷下﹨內治雜證法

少腹引陰莖作痛

傷損而少腹引陰莖作痛者﹐乃瘀血不行﹐兼肝郁火所致﹕﹝1﹞宜用小柴胡湯加大黃﹑黃連﹑山梔服之。

﹝2﹞待痛勢已定﹐再用養血之劑﹐自無不愈矣。

﹝3﹞此病若誤認爲寒證而投以熱藥﹐重則必危﹐輕則損目﹐治者宜愼之。

按﹑方劑﹕﹝1﹞小柴胡湯方見瘀血泛注注﹕

外科卷下﹨內治雜證法

肌肉作痛

傷損之證﹕﹝1﹞肌肉作痛者﹐乃榮衛气滯所致﹐宜用復元通气散。

﹝2﹞筋骨間作痛者﹐肝腎之气傷也﹐用六味地黃丸。

按﹑方劑﹕﹝1﹞六味地黃丸熟地黃八兩山萸肉﹝去核﹞四兩懷山藥四兩牡丹皮三兩澤瀉三兩茯苓三兩共爲末﹐煉蜜丸桐子大﹐空心﹐白湯服三錢。

﹝2﹞復元通气散﹕方見傷損內證注﹕

外科卷下﹨內治雜證法

血虛作痛

﹝1﹞傷損之證﹐血虛作痛者﹐其證則發熱作渴﹐煩悶頭暈﹐日哺益甚﹐此陰虛內熱之證。

﹝2﹞宜八珍湯加丹皮﹑麥冬﹑五味子﹑肉桂﹑骨碎補治之。

按﹑方劑﹕﹝1﹞八珍湯﹕方見瘀血泛注注﹕

外科卷下﹨內治雜證法

作渴

傷損作渴﹕﹝1﹞若因亡血過多者﹐用四物湯加人參﹑白術﹐如不應﹐用人參﹑黃耆以補气﹐當歸﹑熟地以補血﹐或用八珍湯。

﹝2﹞若因胃熱傷津液者﹐用竹葉黃耆湯。

﹝3﹞如胃虛津液不足﹐用補中益气湯。

﹝4﹞如胃火熾盛﹐用竹葉石膏湯。

﹝5﹞若煩熱作渴﹑小便淋澀﹐乃腎經虛熱﹐非地黃丸不能救。

按﹑方劑﹕﹝1﹞竹葉黃耆湯淡竹葉二錢人參黃耆生地黃當歸川芎麥冬芍藥甘艸石膏﹝�﹞黃芩﹝炒﹞半夏各一錢水煎服。

﹝2﹞竹葉石膏湯竹葉三把石膏一斤人參三兩甘艸﹝炙﹞二兩麥冬一升半夏半升粳米半升引用生薑﹐水煎服。﹝3﹞四物湯補中益气湯俱見傷損出血﹝4﹞八珍湯方見瘀血泛注﹝5﹞六味地黃丸方見肌肉作痛注﹕

外科卷下﹨內治雜證法

作嘔

傷損作嘔﹕﹝1﹞若因痛甚﹐或因克伐而傷胃者﹐宜四君子湯加當歸﹑半夏﹑生薑。

﹝2﹞因忿怒而肝傷者﹐用小柴胡湯加山梔﹑茯苓。

﹝3﹞因痰火盛者﹐用二陳湯加姜炒黃連﹑山梔。

﹝4﹞因胃气虛者﹐用補中益气湯加生薑﹑半夏。

﹝5﹞因出血過多者﹐用六君子湯加當歸。

按﹑方劑﹕﹝1﹞四君子湯補中益气湯俱見傷損出血﹝2﹞小柴胡湯方見瘀血泛注﹝3﹞二陳湯六君子湯俱見胸腹痛悶注﹕

外科卷下﹨內治雜證法

傷損內證

﹝1﹞凡跌打損傷﹑墜墮之證﹐惡血畱內﹐則不分何經﹐皆以肝爲主。

﹝2﹞蓋肝主血也﹐故敗血凝滯﹐從其所屬﹐必歸於肝。

﹝3﹞其痛多在脇肋﹑小腹者﹐皆肝經之道路也。

﹝4﹞若壅腫痛甚﹐或發熱自汗﹐皆宜斟酌虛實﹐然後用調血行經之藥。﹝5﹞王好古云﹕登髙墜下﹑撞打等傷﹐心腹胸中﹐停積瘀血不散者﹐則以上﹑中﹑下三焦分別部位﹐以施藥餌。

﹤1﹥瘀在上部者﹐宜犀角地黃湯。

﹤2﹥瘀在中部者﹐宜桃仁承气湯。

﹤3﹥瘀在下部者﹐宜抵當湯之類。須於所用湯中加童便好酒﹐同煎服之﹤4﹥虛人不可下者﹐宜四物湯加穿山甲。

﹤3﹥若瘀血已去﹐則以復元通气散加當歸調之。

﹝6﹞內經云「形傷作痛﹐气傷作腫」。又云「先腫而後痛者﹐形傷气也﹔先痛而後腫者﹐气傷形也。」﹝7﹞凡打撲閃錯﹐或惱怒气滯血凝作痛﹐及元气素弱﹐或因叫號血气損傷﹐或過服克伐之劑﹐或外敷寒涼之藥﹐致气血凝結者﹕俱宜用活血順气之劑。後列諸方﹐以備選用。

按﹑方劑﹕﹝1﹞犀角地黃湯犀角生地黃﹝酒浸﹐另搗﹞丹皮白芍各等分水煎服。

﹝2﹞桃仁承气湯大黃芒硝桃仁桂枝甘艸水煎服﹐以利爲度。

﹝3﹞抵當湯水蛭�虫﹝去翅﹑足﹞各三十枚大黃﹝酒浸﹞一兩桃仁﹝去皮﹑尖﹞三十枚水煎﹐去渣﹐取三升﹐溫服一升﹐不下再服。

﹝4﹞復元活血湯柴胡五錢當歸穿山甲﹝炮﹞栝蔞根各三錢甘艸紅花各二錢桃仁﹝去皮﹑尖﹞五十个大黃﹝酒浸﹞一兩以上將桃仁研爛﹐余藥銼如麻豆大﹐每服一兩。水二鐘﹐酒半盞﹐煎至七分﹐去渣﹐大溫﹐食前服﹐以利爲度。

﹝5﹞巴戟湯巴戟﹝去心﹞大黃各半兩當歸地黃芍藥川芎各一兩以上爲末﹐水煎服﹐以利爲度。

﹝6﹞破血消痛湯羌活防風官桂各一錢蘇木一錢半柴胡連翹當歸梢各二錢麝香﹝另研﹞少許水蛭﹝炒去煙盡﹐另研﹞二錢以上爲粗末﹐共一服﹐酒二大盞﹐水一盞。水蛭﹑麝香另研如泥﹐余藥煎至一大盞﹐去火﹐稍熱﹐調二味服之﹐兩服立愈。

﹝7﹞淸心藥牡丹皮當歸川芎赤芍藥生地黃黃芩黃連連翹梔子桃仁甘艸各等分以上引用燈心艸﹑薄荷煎﹐入童便和服。

﹝8﹞止痛藥當歸牛膝川芎懷慶生地赤芍藥白芷羌活獨活杜仲續斷各一兩肉桂八角茴香乳香沒藥各五錢南木香丁皮沈香血竭各二錢半以上爲末﹐老酒調用。

﹝9﹞活血順气何首烏散何首烏三錢當歸赤芍藥白芷烏藥枳殼防風甘艸川芎陳皮香附紫蘇羌活獨活肉桂各一錢以上薄荷﹑生地黃煎﹐入酒和服。疼痛甚者﹐加乳香﹑沒藥。

﹝10﹞調經散川芎當歸芍藥黃耆各一錢半靑皮烏藥陳皮熟地黃乳香﹝另研﹞茴香各一錢以上作一服﹐水二鐘﹐煎至一鐘﹐不拘時服。

﹝11﹞牡丹皮散牡丹皮當歸骨碎補紅花﹝酒浸﹞續斷乳香沒藥桃仁川芎赤芍藥生地黃各等分以上水酒煎服﹐卻用秫米飯熱罨縛﹐冷又蒸熱﹐換縛。

﹝12﹞橘術四物湯當歸川芎白芍藥懷慶生地各二錢陳皮白術紅花各一錢桃仁十枚以上生地黃煎服。骨節疼﹐加羌活﹑獨活。痛不止﹐加乳香﹑沒藥。

﹝13﹞當歸補血湯當歸川芎白芍藥熟地黃防風連翹羌活獨活乳香沒藥白芷續斷杜仲各等分以上生地黃煎﹐入童便和服﹐不可用酒。气虛加人參﹑白術﹑黃耆。

﹝14﹞復元通气散木香茴香﹝炒﹞靑皮﹝去皮﹞穿山甲﹝穌炙﹞陳皮白芷甘艸漏蘆貝母各等分以上爲末﹐每服一﹑二錢﹐溫酒調下。

注﹕

外科卷下﹨內治雜證法

傷損出血

﹝1﹞傷損之證﹐或患處或諸竅出血者﹐此肝火熾盛﹐血熱錯經而妄行也用加味逍遙散淸熱養血。

﹝2﹞若中气虛弱﹐血無所附而妄行﹐用加味四君子湯﹑補中益气湯。

﹝3﹞或元气內脫﹐不能攝血﹐用獨參湯加炮姜以回陽﹔如不應﹐急加附子﹝4﹞如血蘊於內而嘔血者﹐用四物湯加柴胡﹑黃芩。

﹝5﹞凡傷損而犯勞碌﹐或怒气肚腹脹悶﹐或過服寒涼等藥﹕﹤1﹥致傷陽絡者﹐則爲吐血﹑衄血﹑便血﹑尿血。

﹤2﹥傷於陰絡者﹐則爲血積﹑血塊﹑肌肉靑黑。

﹤3﹥此皆臟腑虧損﹐經隧失職﹐急補脾﹑肺二髒自愈矣。

按﹑方劑﹕﹝1﹞加味逍遙散白術茯苓當歸白芍各二錢柴胡一錢薄荷五分黑梔丹皮各一錢五分水煎服。

﹝2﹞補中益气湯人參二錢黃耆﹝炙﹞二錢白術﹝炒﹞一錢五分當歸一錢五分升麻五分柴胡五分陳皮八分甘艸﹝炙﹞三分引用姜﹑棗﹐水煎服。

﹝3﹞四君子湯人參白術茯苓各二錢甘艸﹝炙﹞一錢引用姜﹑棗﹐水煎服。

﹝4﹞四物湯當歸三錢川芎白芍藥二錢熟地黃三錢水煎服。

﹝5﹞獨參湯人參一兩水煎服。

注﹕

外科卷下﹨內治雜證法

煩躁

傷損之證﹕﹝1﹞煩躁而面赤﹐口漧作渴﹐脈洪大按之如無者﹐宜用當歸補血湯。

﹝2﹞如煩躁自汗頭暈﹐宜用獨參湯。

﹝3﹞如煩躁不寐﹐宜用加味歸脾湯。

﹝4﹞如煩躁脇痛﹐宜用柴胡四物湯。

﹝5﹞如亡血過多煩躁者﹐宜用聖愈湯。

按﹑方劑﹕﹝1﹞加味歸脾湯方見胸腹痛悶﹝2﹞當歸補血湯聖愈湯俱見發熱﹝3﹞柴胡四物湯卽四物湯加柴胡﹑黃芩。方見傷損出血﹝4﹞獨參湯方見傷損出血注﹕

外科卷下﹨內治雜證法

瘀血作痛

﹝1﹞傷損之證﹐腫痛者﹐乃瘀血凝結作痛也。

﹝2﹞若脹而重地﹐色或靑黑﹐甚則發熱作渴汗出者﹐乃經絡壅滯﹐陰血受傷也。

﹝3﹞宜先刺去惡血以通壅塞﹐後用四物湯以調之。

按﹑方劑﹕﹝1﹞四物湯﹕方見傷損出血注﹕

外科卷下﹨內治雜證法

瘀血泛注

﹝1﹞傷損瘀血泛注之證﹐乃跌僕血滯所致。

﹝2﹞蓋气流而注﹐血注而凝﹐或注於四肢關節﹐或畱於胸腹腰臀﹐或漫腫﹐或結塊﹕﹤1﹥初起皆屬肝﹑脾郁火。急用蔥熨法﹐內服小柴胡湯以淸肝火﹐次用八珍湯以壯脾胃﹐或益气養榮湯﹐久服自然收功。

﹤2﹥若日久潰破而气血虛者﹐宜十全大補湯。

﹤3﹥若潰而寒邪凝滯不斂者﹐宜豆豉餅袪散之。

﹝3﹞此證若不補气血﹐不愼起居﹐不戒七情﹐或用寒涼克伐﹐俱屬不治。

按﹑方劑﹕﹝1﹞小柴胡湯柴胡二錢黃芩一錢五分半夏﹝制﹞人參各一錢甘艸﹝炙﹞五分引用姜二片﹐水煎服。

﹝2﹞八珍湯卽四君子湯﹑四物湯﹐相和爲劑也。

﹝3﹞益气養榮湯人參黃耆﹝炒﹞當歸川芎熟地黃白芍﹝炒﹞香附貝母茯苓陳皮各一錢白術二錢柴胡六分甘艸桔梗各五分引用姜﹐水煎服。口漧﹐加五味子﹑麥冬。往來寒熱﹐加靑皮。

﹝4﹞十全大補湯卽八珍湯加黃耆﹑肉桂各一錢。

﹝5﹞豆豉餅江西豆豉以上一味爲末﹐唾津和作餅子﹐如錢大﹐厚二分﹐置患處﹐以艾壯於餅上灸之﹐幹則再易。

﹝6﹞蔥熨法﹕方見囟骨傷注﹕

外科卷下﹨內治雜證法

頭面部

﹝1﹞睛明骨﹐卽目窠四圍目眶骨也。

﹝2﹞其上曰眉稜骨﹐其下曰�骨﹐�骨下接上牙牀。

﹝3﹞打僕損傷﹐血流滿面者﹐敷刀瘡藥。

﹝4﹞掀痛瘀血者﹐敷混元膏。

﹝5﹞如骨損者﹐內服八釐散。

﹝6﹞忌生冷發物。偶食豬頭肉者﹐必發﹐至一月後始愈。

﹝7﹞凡眼胞傷損﹐而瞳神不碎者﹐可治。

按﹑方劑﹕﹝1﹞刀瘡藥治一切金刃所傷﹐敷之止血﹑收口﹑定痛﹑護風。

上白石膏﹝�﹞一斤淨板松香﹝水提過﹞一斤珍珠﹝豆腐煮過﹞五錢上三味﹐共研細末﹐和爲一處﹐磁罐收貯備用。

﹝2﹞混元膏﹑八釐散﹕俱見顚頂傷注﹕主題﹕腰痛分類﹕腰痛

傷損腰痛﹑脊痛之證﹐或因墜墮﹐或因打撲﹐瘀血畱於太陽經中所致﹐宜地龍散治之。

按﹑方劑﹕地龍散地龍官桂蘇木各九分麻黃七分黃柏當歸尾各二錢五分桃仁九个甘艸三錢五分以上水煎﹐食前服。

注﹕

外科卷下﹨內治雜證法

腹痛

傷損腹痛之證﹕﹝1﹞如大便不通﹐按之痛甚者﹐瘀血在內也﹐用加味承气湯下之。

﹝2﹞旣下而痛不止﹐按之仍痛﹐瘀血未盡也﹐用加味四物湯補而行之。

﹝3﹞若腹痛﹐按之反不痛者﹐血气傷也﹐用四物湯加參﹑耆﹑白術﹐補而和之。

﹝4﹞若下而胸脇反痛﹐肝血傷也﹐用四君子湯加芎﹑歸補之。

﹝5﹞旣下而發熱﹐陰血傷也﹐用四物湯加參﹑術補之。

﹝6﹞旣下而惡寒﹐陽气傷也﹐用十全大補湯補之。

﹝7﹞旣下而惡寒發熱者﹐气血傷也﹐用八珍湯補之。

﹝8﹞下而欲嘔者﹐胃气傷也﹐用六君子湯加當歸補之。

﹝9﹞下而泄瀉者﹐脾腎傷也﹐用六君子湯加肉果﹑補骨脂補之。

﹝10﹞若下後手足俱冷﹐昏憒出汗﹐陽气虛寒也﹐急用參附湯。

﹝11﹞若吐瀉而手足俱冷﹐指甲靑者﹐脾腎虛寒之甚也﹐急用大劑參附湯。

﹝12﹞口噤﹑手撒﹑遺尿﹑痰盛﹑唇靑體冷者﹐虛極之壞證也﹐急用大劑參附湯﹐多有得生者。

按﹑方劑﹕﹝1﹞加味承气湯大黃朴硝各二錢枳實厚朴當歸紅花各一錢甘艸五分水酒各半﹐煎服。

﹝2﹞參附湯人參或五錢或一兩制附子或三錢或五錢引用姜﹐水煎服。

﹝3﹞四君子湯四物湯俱見傷損出血﹝4﹞六君子湯方見胸腹痛悶﹝5﹞八珍湯﹑十全大補湯俱見瘀血泛注注﹕

外科卷下﹨內治雜證法

補遺方

按﹑方劑﹕﹝1﹞補損續筋丸治跌打撲墜﹐骨碎筋斷肉破﹐疼痛不息。

當歸﹝酒洗﹞五錢川芎白芍﹝炒﹞熟地各三錢廣木香丹皮乳香﹝去油淨﹞沒藥﹝去油淨﹞各五錢骨碎補自然銅紅花瓜兒血竭各三錢朱砂五錢丁香一錢人參一兩虎骨﹝酥油炙﹞二兩古銅錢三文共爲細末﹐煉蜜爲丸﹐每服三錢﹐淡黃酒﹑童便化服。

﹝2﹞補損接骨仙丹治證同前。

當歸﹝酒洗﹞川芎白芍﹝炒﹞熟地補骨脂五靈脂廣木香地骨皮防風各五錢乳香﹝去油淨﹞沒藥﹝去油淨﹞瓜兒血竭各一錢以上銼一處﹐用夜合花樹根皮五錢﹐同入大酒壺內﹐加燒酒同煮一炷香﹐取出溫服。

﹝3﹞止血定痛生肌散治傷損等證﹐失血過多﹐或因克伐致血气耗損﹐惡寒發熱煩躁。

乳香﹝去油淨﹞沒藥﹝去油淨﹞龍骨各三錢血竭二錢黃丹﹝飛過﹞五錢香白芷二錢五分軟石膏﹝�去火毒﹞一兩潮腦少許共爲細末﹐磁器盛之﹐每以糝患處﹐止痛生肌。

﹝4﹞敷跌打靑腫方生梔子同飛羅面搗塗之﹐以布纏裹﹐拔出靑毒卽消。

﹝5﹞回陽玉龍膏專敷跌打損傷﹐气虛寒冷。

艸烏﹝炒﹞二錢南星﹝煨﹞一兩軍姜﹝煨﹞一兩白芷一兩赤芍﹝炒﹞一兩肉桂五錢共爲末﹐蔥湯調搽﹐熱酒亦可。

﹝6﹞太乙膏治傷口不收﹐貼之生肌長肉。

香麻油當歸生地生甘艸三味入油內熬枯﹐去渣﹐再以絲棉濾淨﹐再入淨鍋﹐熬至滴水不散入炒飛黃丹八兩﹐又用慢火﹐熬至滴水成珠﹐取起少傾﹐入白蠟﹑黃蠟﹐各一兩﹐微火再熬﹐取起少定﹐入去油淨乳香﹑沒藥各五錢攪勻﹐收磁器內﹐過三宿可貼。

