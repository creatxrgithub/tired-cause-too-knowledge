

欽定四庫全書

子部五

巢氏諸病源論

醫家類

提要

【臣】等謹案巢氏諸病源論五十卷隋大業中太醫博士巢元方等奉詔撰考隋書經籍志有諸病源論五目一吳景賢撰舊唐書經籍志有諸病源論五十卷吳景撰皆不言巢氏書宋史藝文志有巢元方巢氏諸病源論五十卷又無吳氏書惟新唐書藝文志二書並載書名數並同不應如是之相復疑當時本屬官書元方與景一爲監修一爲編撰故或題景名或題元方名實止一書新唐書偶然重出觀晁公武讀書志稱隋巢元方等撰足證舊本所列不止一名然則隋志吳景作吳景賢賢或監字之誤其作五亦當脫一十字如止五不應目錄有一矣此本爲明汪濟川方鑛所校前有宋綬奉勅撰序考玉海載天聖四年十月十二日乙酉命集賢校理晁宗慤王舉正校定黃帝內經素問難經巢氏病源論五年四月乙未令國子監摹印頒行詔學士宋綬撰病源序是其事也書凡六十七門一千七百二十論陳振孫書錄觧題稱王燾外臺祕要諸論多本此書今勘之信然又第六觧散病諸爲服寒食散者而作惟六朝人有此證第二十六貓鬼病見於北史及太平廣記者亦惟周齊時有之皆非唐以後語其爲舊本無疑其書但論病源不載方藥蓋猶素問難經之例惟諸証之末多附導引法亦不言法出誰氏考隋志有導引圖三注曰立一坐一臥一或卽以其說編入歟讀書志稱宋朝舊制用此書課試醫士而太平興國中集聖恵方毎門之首亦必冠以此書蓋其時去古未逺漢以來經方論存者尙多又裒集眾長共相討論故其言深宻精邃非後人之所能及內經以下自張機王叔和葛洪數家書外此爲最古究其指要亦可云證治之津梁矣王褘靑巖叢錄嘗議其惟知風寒二濕而不著濕之之說以爲疎漏然病機萬變前人所未及言經後人闡明者甚多未可以一節病是書也乾隆四十四年正月恭校上

總纂官【臣】紀昀【臣】陸錫熊【臣】孫士毅

總校

官【臣】陸費

墀

原序

臣聞人之生也陶六气之和而過則爲沴醫之作也求百病之本而善則能全若乃分三部九之殊別五聲五色之變揆盈虛於表裏審躁靜於性韻達其消息謹其攻療玆所以輔含靈之命禆有邦之治也國家丕冒萬宇交修庶職執技服於官守寛疾存乎政典皇上秉靈圖而廸成憲奉母儀而隆至化明燭幽隱恵綏動植憫斯民之疚苦�嘉醫之拯濟且念幅員之遼邈閭巷之窮阨肄業之士罕盡精良傳方之家頗承疑舛四種之書或闕七年之習未周以彼粗工肆其億度夭害生理可不哀哉是形憯怛或懷重愼以爲昔之上手效應參神前五日而逆知經二折而取信得非究源之防妙用意之詳宻乎蓋診之教肇自軒祖中古已降論著彌繁思索其精博利於眾廼下明詔疇咨舊聞上稽聖經旁摭奇道發延閣之祕蘊勑中尙而讎對諸病源論者隋大業中太醫巢元方等奉詔所作也防稡羣說沈研精理形脈之證防不該集明居處愛欲風濕之所感示鍼鑱橋引湯熨之所宜誠術藝之楷模而診察之津涉監署課試固常用此乃命與難經素問圖鏤方版布海內洪惟祖宗之訓務惟存育之恵補農經之闕漏班禁方於遐邇逮今搜采益窮元本方論之要殫矣師藥之功備矣將使後學優而柔之視色毫而靡愆應心手而胥驗大哉味百艸而救枉者古皇之盛徳憂一夫之失所者二帝之用心弭玆札瘥躋之仁壽上聖愛人之防不其篤歟翰林醫官副使趙拱等防校旣終繕錄以獻爰俾近著爲之題辭顧惟空疎莫探祕賾徒以述善誘之深意用勸方來勤防之至仁式昭大庇云爾謹序

欽定四庫全書

巢氏諸病源候總論卷一

隋巢元方撰

風病諸候上【凡二十九論】

中風候

中風者風气中於人也風是四時之气分布八方主長養萬物從其鄕來者人中少死病不從鄕來者人中多死病其爲病者藏於皮膚之間內不得通外不得泄其入經脈行於五臟者各隨臟腑而生病焉心中風但得偃臥不得傾側汗出若唇赤汗流者可治急灸心兪百壯若唇或靑或黑或白或黃此是心壞爲水面目亭亭時悚動者皆不可復治五六日而死

肝中風但踞坐不得低頭若繞兩目連額色防有靑唇靑面黃者可治急灸肝兪百壯若大靑黒面一黃一白者是肝已傷不可復治數日而死

脾中風踞而腹滿身通黃吐咸汁出者可治急灸脾兪百壯若手足靑者不可復治

腎中風踞而腰痛視脇左右未有黃色如餅粢大者可治急灸腎兪百壯若齒黃赤鬢髮直頭面土【缺】

喉嚨者气之所以上下也防厭者音聲之戶舌者聲之機唇者聲之扇風寒客於防厭之間故卒然無音皆由風邪所傷故謂風失音不語

養生方云醉臥當風使人發瘖

賊風候

賊風者謂冬至之日有疾風從南方來名曰虛風此風至能傷害於人故言賊風也其傷人也但痛不可得按抑不可得轉動痛處體卒無熱傷風冷則骨解深痛按之乃應骨痛也但覺身內索索冷欲得熱物熨痛處卽小寛時有汗久不去重遇冷气相搏乃結成瘰及偏枯遇風熱气相搏乃變附骨疽也

風痙候

風痙者口噤不開背彊而直如發癇之狀其重者耳中策策痛卒然身體痙直者死也由風邪傷於太陽經復遇寒濕則發痙也診其脈防防如直上下者風痙脈也

風角弓反張候

風邪傷人令腰背反折不能俛仰似角弓者由邪入諸陽經故也

風口防候

風邪入於足陽明手太陽之經遇寒則筋急引頰故使口防僻言語不正而目不能平視診其脈浮而遲者可治

養生方云夜臥當耳勿得有孔風入耳中喜令口防

柔風候

血气俱虛風邪並入在於陽則皮膚緩在於陰則腹裏急柔風之狀四肢不能收裏急不能仰

風痱候

風痱之狀身體無痛四肢不收神智不亂一臂不隨者風痱也時能言者可治不能言者不可治

風腲退候

風腲退者四肢不收身體疼痛肌肉虛滿骨節懈怠腰腳緩弱不自覺知是也由皮肉虛弱不勝四時之虛風故令風邪侵於分肉之間流於血脈之內使之然也經久不瘥卽變成水病

風偏枯候

風偏枯者由血气偏虛則腠理開受於風濕風濕客於半身在分腠之間使血气凝滯不能潤養久不瘥眞气去邪气獨畱則成偏枯其狀半身不隨肌肉偏枯小而痛言不變智不亂是也邪初在分腠之間宜溫臥取汗益其不足損其有餘乃可復也診其胃脈沈大心脈小牢急皆爲偏枯男子則發左女子則發右若不瘖舌轉者可治三十日起其年未滿二十者三嵗死又左手尺中神門以後脈足太陽經虛者則病惡風偏枯此由愁思所致憂慮所爲其湯熨鍼石別有正方補養宣導今附於後

養生方導引法云正倚壁不息行气從頭至足止愈疽疝大風偏枯諸風痺

又云仰兩足指五息止引腰背痺偏枯令人耳聞聲常行眼耳諸根無有罣礙

又云以背正倚展兩足及指瞑心從頭上引气想以逹足之十趾及足掌心可三七引候掌心似受气止蓋謂上引泥丸下逹湧泉是也

又云正住倚壁不息行气從口趣令气至頭始止治疽痺大風偏枯

又云一足蹹地足不動一足向側相轉身欹勢並手盡急廻左右疊二七去脊風冷偏枯不通潤

風四肢拘攣不得屈伸候

此由體虛腠理開風邪在於筋故也春遇痺爲筋痺則筋屈邪客闗機則使筋攣邪客於足太陽之絡令人肩背拘急也足厥陰肝之經也肝通主諸筋王在春其經絡虛遇風邪則傷於筋使四肢拘攣不得屈伸診其脈急細如者筋急足攣也若筋屈不已又遇於邪則移變入肝其病狀夜臥驚小便數其湯熨鍼石別有正方補養宣導仐附於後

養生方導引法云手前後遞互拓極勢三七手掌向下頭低面心气向下至湧泉倉門卻努一時取勢散气放縱身气平頭動髆前後欹側柔轉二七去髆井冷血筋急漸漸如消

又云兩手抱左膝生腰鼻內气七息展右足除難屈伸拜起脛中痛痿

又云兩手抱右膝著膺除下重難屈伸

又云踞坐伸右腳兩手抱左膝頭生腰以鼻內气自極七息展左足著外除難屈伸拜起脛中疼痺

又云立身上下正直一手上拓仰手如似推物勢一手向下如物極勢上下來去換易四七去髆內風兩髆井內冷血兩掖筋脈攣急

又云踞伸左腳兩手抱右膝生腰以鼻內气自極七息展左足著外除難屈伸拜起脛中疼

風身體手足不隨候

手足不隨者由體虛腠理開風气傷於脾胃之經絡也足太陰爲脾之經脾與胃合足陽明爲胃之經胃爲水谷之海也脾候身之肌肉主胃消行水谷之气以養身體四肢脾气弱卽肌肉虛受風邪所侵故不能爲胃通行水谷之气致四肢肌肉無所稟受而風邪在經絡搏於陽經气行則遲闗以縱故令身體手足不隨也診脾脈緩者爲風痿四肢不用又心脈腎脈俱至則難以言九竅不通四肢不舉腎脈來多卽死也其湯熨鍼石別有正方補養宣導今附於後

養生方導引法云極力右腋振兩臀不息九通愈臀痛勞倦風气不隨振兩臀者更互踶防猶言厥九通中間偃伏皆爲之名蝦蟇行气不已愈臀痛勞倦風气不隨久行不覺痛癢作種種形狀

又云偃臥合兩膝布兩足生腰口內气振腹七息除壯熱疼痛兩脛不隨

又云治四肢疼悶及不隨腹內積气牀席必須平穩正身仰臥緩解衣帶枕髙三寸握固者以兩手各自以四把手拇指舒臂令去身各五寸兩腳竪相去五寸安心定意調和气息莫思餘事専意念气徐徐漱醴泉者以舌防略唇口牙齒然後咽唾徐徐以口吐气鼻引气入喉須防防緩作不可卒急彊作待好調和引气勿令自聞出入之聲每引气心心念送之從腳趾頭使气出引气五息六息一出之爲一息一息數至十息漸漸增益得至百息二百息病卽除愈不用食生菜及魚肥肉大飽食後喜怒憂恚悉不得輒行气惟須向曉淸靜時行气大佳能愈萬病

風濕痺身體手足不隨候

風寒濕三气合而爲痺其三气時來亦有偏多偏少而風濕之气偏多者名風濕痺也人腠理虛者則由風濕气傷之搏於血气血气不行則不宣眞邪相擊在於肌肉之間故其肌膚盡痛然諸陽之經宣行陽气通於身體風濕之气客在肌膚初始爲痺若傷諸陽之經陽气行則遲緩而機闗弛縦筋脈不収攝故風濕痺而復身體手足不隨也

風痺手足不隨候

風寒濕三气合而爲痺風多者爲風痺風痺之狀肌膚盡痛諸陽之經盡起於手足而循行於身體風寒之客肌膚初始爲痺後傷陽經隨其虛處而停滯與血气相搏血气行則遲緩使機闗弛縦故風痺而復手足不隨也其湯熨鍼石別有正方補養宣導今附於後

養生方導引法云左右拱手兩臂不息九通治臂足痛勞倦風痺不隨

風半身不隨候

半身不隨者脾胃气弱血气偏虛爲風邪所乘故也脾胃爲水谷之海水谷之精化爲血气潤養身體脾胃旣弱水谷之精潤養不周致血气偏虛而爲風邪所侵故半身不隨也診其寸口沈細名曰陽內之陰病苦悲傷不樂惡聞人聲少气時汗出臂偏不舉又寸口偏絕者則偏不隨其兩手盡絕者不可治也

偏風候

偏風者風邪偏客於身一邊也人體有偏虛者風邪乘虛而傷之故爲偏風也其狀或不知痛癢或緩縱或痺痛是也其湯熨鍼石別有正方補養宣導今附於後養生方導引法云一手長舒仰掌合掌一手捉頦挽之向外一時極勢二七左右亦然手不動兩向側勢急挽之二七去頭骨急彊頭風腦旋喉痺髆內冷注偏風又云一足蹹地一手向後長舒努之一手捉湧泉急挽足努手挽一時極勢左右易俱二七治上下偏風陰气不和

風嚲曵候

嚲曵者肢體弛緩不收攝也人以胃气養於肌肉經絡也胃若衰損其气不實經脈虛則筋肉懈惰故風邪搏於筋而使嚲曵也

風不仁候

風不仁者由榮气虛衞气實風寒入於肌肉使血气行不宣流其狀搔之皮膚如隔衣是也診其寸口脈緩則皮膚不仁不仁脈虛數者生牢急疾者死其湯熨鍼石別有正方補養宣導今附於後

養生方導引法云赤松子曰偃臥展兩脛兩手足外踵指相向以鼻內气自極七息除死肌不仁足寒

又云展兩足上除不仁脛寒之疾也

風濕痺候

風濕痺病之狀或皮膚頑厚或肌肉酸痛風寒濕三气雜至合而成痺其風濕气多而寒气少者爲風濕痺也由血气虛則受風濕而成此病久不瘥入於經絡搏於陽經亦變令身體手足不隨其湯熨鍼石別有正方補養宣導今附於後

養生方導引法云任臂不息十二通愈足濕痺不任行腰脊痺痛又正臥疊兩手著背下伸兩腳不息十二通愈足濕痺不任行腰脊痛痺有偏患者患左壓右足患右壓左足久行手亦如足用行滿十方止

又云以手摩腹從足至頭正臥踡臂導引以手持引足住任臂閉气不息十二通以治痺濕不可任腰脊痛

風濕候

風濕者是風气與濕气共傷於人也風者八方之虛風濕者水濕之蒸气也若地下濕復少霜雪其山水气蒸兼值暖腲退人腠理開便受風濕其狀令人懈惰精神昏憒若經久亦令人四肢緩縱不隨入藏則瘖瘂口舌不收或腳痺弱變成腳气其湯熨鍼石別有正方補養宣導今附於後

養生方眞誥云櫛頭理髮欲得多過通流血脈散風濕數易櫛更畨用之

風痺候

痺者風寒濕三气雜至合而成痺其狀肌肉頑厚或疼痛由人體虛腠理開故受風邪也病在陽曰風在陰曰痺陰陽俱病曰風痺其以春遇痺者爲筋痺則筋屈筋痺不已又遇邪者則移入肝其狀夜臥則驚飲多小便數夏遇痺者爲脈痺則血涘不流令人痿黃脈痺不已又遇邪者則移入心其狀心下鼓气暴上逆喘不通嗌漧喜噫仲夏遇痺爲肌痺肌痺不已後遇邪者則移入脾其狀四肢懈惰發欬嘔汁秋遇者爲皮痺則皮膚無所知皮痺不已又遇邪則移入於肺其狀气奔痛冬遇痺者爲骨痺則骨重不可舉不隨而痛骨痺不已又遇邪則移入於腎其狀喜脹診其脈大而澀者爲痺脈來急者爲痺其湯熨鍼石別有正方補養宣導今附於後

養生方云一曰以右踵拘左足拇趾除風痺二曰以左踵枸右足拇趾除厥痺三曰兩手更引足趺置膝上除體痺

又云因汗入水則成骨痺

又云偃臥合兩膝頭翻兩足生腰坐口內气脹腹自極七息除痺痛熱痛兩脛不隨

又云踞坐生腰以兩手引兩踵以鼻內气自極七息布兩膝頭除痺嘔引兩手

又云忍尿不便膝冷成痺

又云偃臥端展兩手足臂以鼻內气自極七息搖足三十而止除手足寒周身痺厥逆

又云正倚壁不息行气從頭至足止愈大風偏枯諸痺又云左右手夾據地以仰引腰五息止去痿痺利九竅又云仰兩足指引五息止腰背痺枯令人耳聞聲久行眼耳諸根無有罣礙

又云踞伸右腳兩手抱左膝頭生腰以鼻內气自極七息除難屈伸拜起手足痛疼痺

又云左右拱兩臂不息九通治臂足痛勞倦風痺不隨又云凡人常覺脊崛彊而悶仰面努髆井向上頭左右兩向挼之左右三七一住待血行气動定然始更用初緩後急不得先急後緩若無病人常欲得旦起午時日沒三辰如用辰別二七除寒熱病脊腰頸項痛風痺兩膝頸頭以鼻內气自極七息除腰痺背痛口內生瘡牙齒風頭盡除

又云大汗勿偏脫衣喜偏風半身不隨

養生經要集云大汗急傅粉著汗濕衣令人得瘡大小便不利

血痺候

血痺者由體虛邪入於陰經故也血爲陰邪入於血而痺故爲血痺也其狀形體如被防風所吹此由憂樂之人骨弱肌膚盛因疲勞汗出臥不時動搖膚腠開爲風邪所侵也診其脈自防澀在寸口而闗上小緊血痺也宜可鍼引陽气令脈和緊去則愈

風驚邪候

風驚邪者由體虛風邪傷於心之經也心爲手少陰之經心气虛則風邪乘虛傷其經入舎於心故爲風驚邪也其狀乍驚乍喜恍惚失常是也

風驚悸候

風驚悸者由體虛心气不足心之府爲風邪所乘或恐懼憂迫令心气虛亦受於風邪風邪搏於心則驚不自安驚不已則悸動不定其狀目精不轉而不能呼診其脈動而弱者驚悸也動則爲驚弱則爲悸

風驚恐候

風驚恐者由體虛受風入乘臟腑其狀如人將捕之心虛則驚肝虛則恐足厥陰爲肝之經與膽合足少陽爲膽之經主決斷眾事心肝虛而受風邪膽气又弱而爲風所乘恐如人捕之

風驚候

風驚者由體虛心气不足爲風邪所乘也心藏神而主血脈心气不足則虛虛則血亂血亂則气並於血气血相並又被風邪所乘故驚不安定名爲風驚診其脈至如數使人暴驚三四日自已

養生方云精藏於玉房交接太數則失精失精者令人悵悵心常驚悸

巢氏諸病源總論卷一

欽定四庫全書

巢氏諸病源候總論卷二

隋巢元方撰

風病諸候下【凡三十論】

歷節風候

歷節風之狀短气自汗出歷節疼痛不可忍屈伸不得是也由飲酒腠理開汗出當風所致也亦有血气虛受風邪而得之者風歷闗節與血气相搏交攻故疼痛血气虛則汗也風冷搏於筋則不可屈伸爲歷節風也

風身體疼痛候

風身體疼痛者風濕搏於陽气故也陽气虛者腠理易開而爲風濕所折使陽气不得發泄而與風濕相搏於分肉之間相擊故疼痛也診其脈浮而緊者則身體疼痛

風入腹拘急切痛候

風入腹拘急切痛者是體虛受風冷風冷客於三焦經於臓腑寒熱交爭故心腹拘急切痛

風經五臟恍惚候

五臟處於內而气行於外臓气實者邪不能傷虛則外气不足風邪乘之然五臟心爲神肝爲魂肺爲魄脾爲意腎爲志若風气經之是邪干於正故令恍惚

刺風候

刺風者由體虛膚腠開爲風所侵也其狀風邪走徧於身而皮膚躍邪气與正气交爭風邪擊搏如錐刀所刺故名刺風也

養生方云觸寒來寒未解食熱物亦成

蠱風候

蠱風者由體虛受風其風在於皮膚淫淫躍躍若畫若刺一身盡痛侵傷气血其動作狀如蠱毒故名蠱風也

風冷候

風冷者由臟腑虛血气不足受風冷之气血气得溫則宣流冷則凝澀然風之傷人有冷有熱若挾冷者冷折於气血使人面靑心悶嘔逆吐沫四肢痛冷故謂之風冷其湯熨鍼石別有正方補養宣導今附於後

養生方導引法云一足蹹地足不動一足向側如丁字樣轉身欹勢幷手盡急回左右疊互去脊風冷偏枯不通潤

又云蹲坐身正頭平叉手安頦下頭不動兩肘向上振搖上下來去七七亦持手三七放縱身心去乳房風冷腫悶魚寸不調日日損

又云坐兩足長舒自縱身內气向下使心內柔和適散然始屈一足安膝下長舒一足仰足趾向上使急仰眠頭不至席兩手急努向前頭向上努挽一時各各取勢來去二七疊互亦然去腳疼腰髆冷血冷風日日漸損又雲長舒足肚腹著席安徐看气向下知有去處然始著兩手掌拓席努使臂直散脊背气向下漸漸盡勢來去二七除臟腑內宿冷脈急腰髆風冷

又云欲以气出汗拳手屈膝側臥閉气自極欲息气定復閉气如此汗出乃止復轉臥以下居上復閉气如前汗大出乃止此主治身中有風寒欲治股脛手臂痛法屈一脛一臂伸所病者正偃臥以鼻引气令腹滿以意推之想气行至上溫熱卽愈

又云肚腹著席長舒一足向後急努足指一手舒向前盡勢將一手向背上挽足倒極勢頭仰蹙背使急先用手足斜長舒者兩向自相挽急始屈手足共頭一時取勢常記動手足先後交畨上下來去二七左右亦然去背項腰膝髆井風冷疼悶脊裏倔彊又云坐正兩手向後捉腕反向拓席盡勢使腹上下七左右換手亦然損腹肚冷風宿气積胃口冷食飲進退吐逆不下又云凡學將息人先須正坐幷膝頭足初坐先足趾相對足跟外扒坐上欲安穩須兩足跟向內相對坐上足趾外扒覺悶痛漸漸舉身似疑便坐上待共內坐相似不痛如雙竪足跟向上坐上足趾幷反向外每坐常去膀肫內气膝冷兩足冷痛上气腰痛盡自消適

又雲長舒一足一腳屈兩手挽膝三里努膝向前身卻挽一時取勢气內散消如似骨解疊互換足各別三七漸漸去髆脊冷風冷血筋急

又云兩手向後倒挽兩足極勢頭仰足指向外努之緩急來去七始手向前直舒足自搖膝不動手足各二七去脊腰悶風冷

又云身平正舒兩手向後極勢屈肘向後空四七轉腰垂手向下手掌四面轉之去臂內筋急

又云兩手長舒合掌向下手髙舉與髆齊極勢使髆悶痛然始上下搖之二七手下至髀還上下緩急輕手前後散振七去髆內風冷疼日消散雙手前拓努手合掌向下

又云手掌倒拓兩髆井前極勢上下旁兩腋急努振搖來去三七竟手不移處努兩肘上急勢上下振搖二七欲得拳兩手七因相將三七去項髆筋脈急努一手屈拳向左一手努肘頭向內挽之上下一時盡勢屈手散放舒指三方轉手皆極勢四七調肘髆骨筋急彊兩手拓向上極勢上下來去

又云手不動時兩肘向上極勢七不動手肘臂側身極勢左右廻三七去頸骨冷气風急前一十二件有此法能使气人行之須在疾中可量

風熱候

風熱病者風熱之气先從皮毛入於肺也肺爲五臟上蓋候身之皮毛若膚腠虛則風熱之气先傷皮毛乃入肺也其狀使人惡風寒戰目欲脫涕唾出候之三日內及五日內不精明者是也七八日防有靑黃膿涕如彈丸大從口鼻內出爲善也若不出則傷肺變咳嗽吐膿血也

風气候

風气者由气虛受風故也肺主气气之所行循經絡榮臟腑而气虛則受風風之傷气有冷有熱冷則厥逆熱則煩惋其因風所爲故名風气其湯熨鍼石別有正方補養宣導今附於後

養生方導引法云一手前拓使急一手發乳房向後急挽之不得努用力气心開下散疊互相換手三七始將兩手攀膝頭急捉身向後極勢三七去腕悶疼風府雲門

風冷失聲候

風冷失聲者由風冷之气客於防厭傷於懸癰之所爲也聲气通發事因闗戶防厭是音聲之戶懸癰是音聲之闗風冷客於闗戶之間所以失聲也

中冷聲嘶候

中冷聲嘶者風冷傷於肺之所爲也肺主气五臟同受气於肺而五臟有五聲皆稟气而通之气爲陽若溫暖則陽气和宣其聲通暢風冷爲陰陰邪搏於陽气使气道不調流所以聲嘶也

頭面風候

頭面風者是體虛諸陽經脈爲風所乘也諸陽經脈上走於頭面運動勞役陽气發泄腠理開而受風謂之首風病狀頭面多汗惡風病甚則頭痛又新沐中風則爲首風又新沐頭未幹不可以臥使頭重身熱反得風則煩悶診其脈寸口陰陽表裏互相乘如風在首久不瘥則風入腦變爲頭

養生方云飽食仰臥久成气病頭風

又云飽食沐髮作頭風

又云夏不用露面臥露下墮面上令面皮厚喜成癬一云作面風其湯熨鍼石別有正方補養宣導今附於後養生方導引法云一手托頤向上極勢一手向後長舒急努四方顯手掌一時俱極勢四七左右換手皆然拓頤手兩向共頭欹側轉身二七去臂髆頭風眠睡又云解髮東向坐握固不息一通舉手左右導引手掩兩耳治頭風令髮不白以手復捋頭五通脈也

又云人常須日已沒食訖食訖卽更不須飲酒終天不漧嘔諸熱食膩物不飲冷醋漿喜失聲失咽熱食枕手臥久成頭風目澀

人云端坐生腰左右傾頭閉目以鼻內气除頭風自極七息止

又雲頭痛以鼻內徐吐出气三十過休

又云抱兩膝自棄於地不息八通治胸中上至頭諸病取目鼻喉痛

又云欲治頭痛閉气令鼻極偃臥乃息汗出乃止又云義兩手頭後極勢振搖二七手掌翻覆安之二七頭欲得向後仰之一時一勢欲得欹斜四角急挽之三七去頭腋髆肘風

風頭候

風頭者由血气虛風邪入腦而引目系故也五臟六腑之精气皆上注於目血气與脈幷於上系上屬於腦後出於項中逢身之虛則爲風邪所傷入腦則腦轉而目系急目系急故成也診其脈洪大而長者風又得陽經浮者暫起目也風久不瘥則變爲癲疾其湯熨鍼石別有正方補養宣導今附於後

養生方導引法云以兩手抱右膝著膺除風

又云以兩手承轆轤倒懸令腳反在其上元愈頭風癲坐地舒兩腳以繩靽之大繩靽訖拖轆轤上來下去以兩手挽繩使腳上頭下使離地自極十二通愈頭風癲久行身臥空中而不墮落

又云一手長舒合掌仰一手捉頤挽之向外一時極勢二七左右亦然手不動兩向側極勢急挽之二七去頸骨急彊頭風腦旋喉痺髆內冷注偏風

又云凡人常覺脊背倔彊不問時節縮咽髆內仰面努髆井向上頭左右兩向挼之左右三七一住待血行气動住然始更用初緩後急不得先急後緩若無病人常欲得旦起午時日沒三辰辰別二七除寒熱病脊腰頸項痛風痺口內生瘡牙齒風頸頭眾病盡除

又云坐地交叉兩腳以兩手從曲腳中入低頭義項上治久寒不然能自濕耳不聞聲

又云腳著項上不息十二通愈

又云大寒不覺暖熱久頑冷患耳聾目病久行卽成法法身五六不能變也

又云低頭不息六通治耳聾目癲咽喉不利

又云大前側牢不息六通愈耳聾目隨左右聾伏幷兩膝耳著地牢彊意多用力至大極愈耳聾目病久行不已耳聞十方亦能倒頭則不也八件有此術亦在病疾難爲

風癲候

風癲者由血气虛邪入於陰經故也人有血气少則心虛而精神離散魂魄妄行因爲風邪所傷故邪入於陰則爲癲疾又人在胎其母卒太驚精气幷居令子發癲其發則僕地吐涎沫無所覺是也原其癲病皆由風邪故也

養生方云夫人見十步直墻勿順墻而臥風利吹人必發癲癇及體重人臥春夏向東秋冬向西此是常法其湯熨鍼石別有正方補養宣導今附於後

養生方導引法云還向反望不息七通治欬逆胸中病寒熱癲疾喉不利咽漧咽塞

又云以兩手承轆轤倒懸令腳反在上元愈頭風癲坐地舒兩腳以繩靽之以大繩靽訖拖轆轤上來下去以兩手挽繩使腳上頭下不使離地自極十三通愈頭風癲久行身臥空中而不墜落

五癲病候

五癲者一曰陽癲發如死人遺尿食頃乃解二曰陰癲初生小時臍瘡未愈數洗浴因此得之三曰風癲發時眼目相引牽縱反彊羊鳴食頃方解由熱作汗出當風因房室過度醉飲令心意逼迫短气脈悸得之四曰濕癲眉頭痛身重坐熱沐頭濕結腦沸未止得之五曰馬癲發作時時反目口噤手足相引身體皆然診其脈心脈防澀幷脾脈緊而疾者爲癲脈也急甚爲骨癲疾脈洪大而長者癲疾脈浮大附陰者癲疾脈來牢者癲疾三部脈緊急者可治發則僕地吐沫無知若彊倞起如狂及遺糞者難治脈虛則可治實則死脈緊實牢者生脈沈細小者死脈搏大滑久久自已其脈沈小而疾不治小牢急亦不可治

風狂病候

狂病者由風邪入幷於陽所爲也風邪入血使人陰陽二气虛實不調若一實一虛則令血气相幷气幷於陽則爲狂發或欲走或自髙賢稱神聖是也又肝藏魂悲哀動中則傷魂魂傷則狂忘不精明不敢正當人而攣筋兩脇骨不舉毛瘁色夭死於秋皆由血气虛受風邪致令陰陽气相幷所致故名風狂

風邪候

風邪者謂風气傷於人也人以身內血气爲正外風气爲邪若其居處失宜飲食不節致腑臟內損血气外虛則爲風邪所傷故病有五邪一曰中風二曰傷暑三曰飲食勞倦四曰中寒五曰中濕其爲病不同風邪者發則不自覺知狂惑妄言悲喜無度是也其湯熨鍼石別有正方補養宣導今附於後

養生方導引法云脾主土土暖如人肉始得發汗去風冷邪气若腹內有气脹先須暖足摩臍上下幷气海不限徧數多爲佳如得左廻右轉三七和气如用要用身內一百一十三法廻轉三百六十骨節動脈搖筋气血布澤二十四气和潤臟腑均調和气在用頭動轉搖振手气向上心气則下分明知去知來莫問平手欹腰轉身摩气屈蹙廻動盡心气放散送至湧泉一一不失气之行度用之導益不解用者疑如气亂

鬼邪候

凡邪气鬼物所爲病也其狀不同或言語錯謬或啼哭驚走或癲狂惛亂或喜怒悲笑或大怖懼如人來逐或歌謡詠嘯或不肯語持鍼置髮中入病者門取防【他藍切】岸水以三尺新白布覆之橫刀膝上呼病者前矜莊觀視病者語言顏色應對不精明乃以含水噀之勿令病者起復低頭視滿三噀後熟抵之若病困劣惛防無令彊起就視之惛防遂不知人不肯語以指彈其額近髮際曰欲愈乎猶不肯語便彈之二七曰愈愈卽就鬼受以情實若脈來遲伏或如雞啄或去此邪物也若脈來弱緜緜遲伏或緜緜不知度數而顏色不變此邪病也脈來乍大乍小乍短乍長爲禍脈兩手脈浮之細防緜緜不可知俱有陰脈亦細緜緜此爲陰蹻陽蹻之脈也此家曾有病痱風死苦恍惚亡人爲禍也脈來洪大弱者社祟脈來沈沈濇濇四脈重土祟脈來如飄風從陰趨陽風邪也一來調一來速鬼邪也脈有表無裏邪之祟上得鬼病也何謂表裏寸尺爲表闗爲裏兩頭有脈闗中絕不至也尺脈上不至闗爲陰絕寸脈下不至闗爲陽絕陰絕而陽防死不治也其湯熨鍼石別有正方補養宣導今附於後

養生方云上淸眞人訣云夜行常琢齒殺鬼邪

又云仙經治百病之道叩齒二七過輒咽气二七過如三百通乃止爲之二十日邪气悉去六十日小病愈百日大病除三蠱伏屍皆去面體光澤又無生經曰治百病邪鬼蠱毒當正偃臥閉目閉气內視丹田以鼻徐徐內气令腹極滿徐徐以口吐之勿令有聲令入多出少以防爲之故存視五臟各如其形色又存胃中令鮮明潔白如素爲之倦極汗出乃止以粉粉身摩捋形體汗不出而倦者亦可止明日復爲之又當存作大雷電隆隆鬼鬼走入腹中爲之不止病自除矣

又云封君達常乘靑牛魯女生常乘駁牛孟子綽常乘駁馬尹公度常乘靑騾時人莫知其名字爲誰故曰欲得不死當問靑牛道士欲得此色駁牛爲上靑牛次之駁馬又次之二已者順生之气也故云靑牛者乃柏木之精駁牛者古之神示之先駁馬者乃神龍之祖也云道士乘此以行於路百物之惡精疫气之癘鬼長攝之焉

鬼魅

凡人有爲鬼物所魅則好悲而心自動或心亂如醉狂言驚怖向壁悲啼夢寤喜魘或與鬼神交通病苦乍寒乍熱心腹滿短气不能飲食此魅之所持也

惡風須眉墮落候

大風病須眉墮落者皆從風濕冷得之或因汗出入水得之或冷水入肌體得之或飲酒臥濕地得之或當風衝坐臥樹下及濕艸上得之或體癢搔之漸漸生瘡經年不瘥卽成風疾八方之風皆能爲邪邪客於經絡久而不去與血气相干則使榮衞不和淫邪散溢故面色敗皮膚傷鼻柱壞須眉落西北方幹爲老公名曰金風一曰黒風二曰旋風三曰愒風此風其狀似疾奄奄忽忽不覺得時以經七年眉睫墮落

東方震爲長男名曰靑風一曰終風二曰衝風三曰行龍風其狀似疾此風手腳生瘡來去有時朝發夕發以經五年眉睫墮落

東北方艮爲少男名曰石風一曰春風二曰遊風三曰亂風其狀似疾此風體肉頑班白如癩以經十年眉睫墮落北方坎爲中男名曰水風一曰面風二曰瓦【字元作瓦】風三曰敖風其狀似疾春秋生瘡淫淫習習類如虫行走作無常以經十年眉睫墮落

西南方坤爲老母名曰穴風一曰吟風二曰臚風三曰腦風其狀似疾不覺痛癢體不生瘡眞似白癩以經十年眉睫墮落東南方巽爲長女名曰角風一曰因風二曰歷節風三曰膀胱風其狀似疾以此風有虫三色頭赤腹白尾黑以經三年眉睫墮落虫出可治

南方離爲中女名曰赤風一曰水風二曰搖風三曰姦風其狀似疾此風身體防防奕奕心不肯定肉色變異以經十年眉睫墮落

西方兌爲少女名曰淫風一曰缺風二曰明風三曰靑風其狀似疾此風已經百日體內蒸熱眉髮墮落

惡風候

凡風病有四百四種總而言之不出五種卽是五風所攝一曰黃風二曰靑風三曰赤風四曰白風五曰黑風凡人身中有八萬屍虫共成人身若無八萬屍虫人身不成不立復有諸惡橫病諸風生害於人身所謂五種風生五種虫能害於人黑風生黑虫黃風生黃虫靑風生靑虫赤風生赤虫白風生白虫此種五風皆是惡風能壞人身名曰疾風入五臟卽與髒食人虫生其虫無量在人身中乃入骨髓來去無礙若食人肝眉睫墮落食人肺鼻柱崩倒食人脾語聲變散食人腎耳鳴啾啾或如雷聲食人心心不受觸而死脈來徐去疾上虛下實此爲惡風

風瘙隠軫生瘡候

人皮膚虛爲風邪所折則生隠軫寒多則色赤風多則色白甚者癢痛搔之則成瘡

風瘙身體隠軫候

邪气客於皮膚復逢風寒相折則起風瘙隠軫若赤軫者由涼濕折於肌中之極熱熱結成赤軫也得天熱則劇取冷則滅也白軫者由風气折於肌中熱熱與風相搏所爲白軫得天陰雨冷則劇出風中亦劇得晴暖則滅著衣身暖亦瘥也脈浮而洪浮卽爲風洪則爲气彊風气相搏隱軫身體爲癢

養生方云汗出不可露臥及浴使人身振寒熱風軫

風瘙癢候

此由遊風在於皮膚逢寒則身體疼痛遇熱則瘙癢

風身體如虫行候

夫人虛風邪中於榮衞溢於皮膚之間與虛熱並故遊奕徧體狀若虫行也

風癢候

邪气客於肌則令肌肉虛眞气散去又被寒搏皮膚皮外發腠理閉毫毛淫邪與衞气相搏陽勝則熱陰勝則寒寒則表虛虛則邪气往來故肉癢也凡痺之類逢熱則癢逢寒則痛

風防防候

夫人陽气外虛則多汗汗出當風風气搏於肌肉與熱气幷則生防防狀如麻豆甚者漸大搔之成瘡

諸癩候

凡病皆是惡風及犯觸忌害得之初覺皮膚不仁或苦癢如虫行或眼前見物如垂絲或隱軫輒赤黒此皆爲疾始起便急治之斷米谷肴鮭專食胡麻松術輩最善也夫病之生多從風起當時防發不將爲害初入皮膚裏不能自覺或流通四肢潛於經脈或在五臟乍寒乍熱縱橫脾腎蔽諸毛腠理壅塞難通因玆气血精髓乖離久而不治令人頑痺或汗不流泄手足痠疼鍼灸不痛或在面目習習奕奕或在胸頸狀如虫行身體徧癢搔之生瘡或身面腫痛徹骨髓或頑如錢大狀如蠔毒或如梳或如手錐刺不通或靑赤黃黒猶如腐木之形或痛無常處流移非一或如酸棗或如懸鈴或似繩縛拘急難以俯仰手足不能搖動眼目流腫內外生瘡小便赤黃尿有餘面無顏色恍惚多忘其間變狀多端毒虫若食人肝者眉睫墮落食人肺鼻柱崩倒或鼻生息肉孔气不通若食人脾語聲變散若食人腎耳鳴啾啾或如雷鼔之音若食人筋脈肢節墮落若食人皮肉頑痺不覺痛癢或如鍼錐所刺名曰刺風若虫乘風走於皮肉猶若外有虫行復有食人皮肉徹外從頭面卽起爲皰肉如桃核小棗從頭面起者名曰順風病從兩腳起者名曰逆風令人多瘡猶如癬疥或如魚鱗或癢或痛黃水流出初起之時或如楡莢或如錢孔或靑或白或黒或黃變異無定或起或滅此等皆病之兆狀又云風起之由皆是冷熱交通流於五臟徹入骨中虛風因濕和合虫生便卽作患論其所犯多因用力過度飲食相違行房太過毛孔旣開冷熱風入五臟積於寒熱寒熱之風交過通徹流行諸脈急者卽患緩者稍逺所食穢雜肉虫生日久冷熱至甚暴虫遂多食人五臟骨髓及於皮肉筋節久久皆令壞散名曰風若其欲治先與雷丸等散服之出虫見其虫形靑赤黒黃白等諸色之虫與藥治者無有不瘥然名不一木者初得先當落眉睫面目癢如復生瘡三年成大患急治之愈不治患成火者如火燒瘡或斷人肢節七年落眉睫急治可愈八年成疾難治金者是天所爲也負功徳崇初得眉落三年食鼻柱崩倒叵治良醫能愈土者身體塊磊如雞子彈丸許此病宜急治之六年便成大患十五年不可治水者先得水病因卽畱停風觸發動落人眉須不急治之經年病成蟋蟀者虫如蟋蟀在人身體內百節頭皆欲血出三年叵治者虫如舉體艾白難治燻藥可愈多年叵治雨者班駁或白或赤眉須墮落亦可治多年難治麻者狀似癬瘙身體狂癢十年成大患可急治之愈風從體入或手足刺瘡風冷痺癡不治二十年後便成大患宜急治之防者得之身體沈重狀似風積久成大患速治之愈酒者酒醉臥黍穣上因汗體虛風從外入落人眉須令人惶懼小治大愈

養生禁忌云醉酒露臥不幸生

又云魚無鰓不可食食之令人五月發癩

烏癩候

凡癩病皆是惡風及犯觸忌害所得初覺皮毛變異或淫淫苦癢如虫行或眼前見物如垂絲言語無定心常驚恐皮肉中或如李子隱軫赤黒手足頑痺鍼刺不痛腳下不得蹋地凡食之時開口而鳴語亦如是身體瘡痛兩肘如繩縛此名黒癩

白癩候

凡癩病語聲嘶破目視不明四肢頑痺支節火燃心裏懊熱手腳俱緩背膂至急肉如遭劈身體手足隱軫起往往正白在肉裏鼻有息肉目生白珠當瞳子視無所見此名白癩

巢氏諸病源候總論卷二﹤子部﹐醫家類﹐巢氏諸病源候總論﹥

欽定四庫全書

巢氏諸病源候總論卷三

隋巢元方撰

虛勞病諸候上【凡三十九論】

虛勞候

夫虛勞者五勞六極七傷是也五勞者一曰志勞二曰思勞三曰心勞四曰憂勞五曰瘦勞又胏勞者短气而面腫鼻不聞香臭肝勞者面目幹黒口苦精神不守恐畏不能獨臥目視不眀心勞者忽忽喜忘大便苦難或時鴨溏口內生瘡脾勞者舌本苦直不得咽唾腎勞者背難以俛仰小便不利色赤黃而有餘瀝莖內痛陰濕囊生瘡小腹滿急六極者一曰气極令人內虛五臓不足邪气多正气少不欲言二曰血極令人無顏色眉髮墮落忽忽喜忘三曰筋極令人數轉筋十指爪甲皆痛苦倦不能久立四曰骨極令人痠削齒苦痛手足煩疼不可以立不欲行動五曰肌極令人羸瘦無潤澤飲食不生肌膚六曰精極令人少气噏噏然內虛五臟气不足毛髮落悲傷喜忘七傷者一曰陰寒二曰陰痿三曰裏急四曰精連連五曰精少陰下濕六曰精淸七曰小便苦數臨事不舉又一曰大飽傷脾脾傷善噫欲臥面黃二曰大怒气逆傷肝肝傷少血目闇三曰彊力舉重久坐濕地傷腎腎傷少精腰背痛厥逆下冷四曰形寒寒飲傷肺肺傷少气欬嗽鼻鳴五曰憂愁思慮傷心心傷苦驚喜忘善怒六曰風雨寒暑傷形形傷髮膚枯夭七曰大恐懼不節傷志志傷恍惚不樂男子平人脈大爲勞極虛亦爲勞男子勞之爲病其脈浮大手足煩春夏劇秋冬差陰寒精自出痠嘶寸口脈浮而遲浮卽爲虛遲卽爲勞虛則衛气不足浮則榮气竭脈直上者遲逆虛也脈澀無陽是腎气少寸闗澀無血气逆冷是大虛脈浮防緩皆爲虛緩而大者勞也脈防濡相搏爲五勞防弱相搏虛損爲七傷其湯熨鍼石別有正方補養宣導今附於後

養生方導引法云惟欲嘿气養神閉气使極吐气使防又不得多言語大呼喚令神勞損亦云不可泣淚及多唾洟此皆爲損液漏津使喉澀大渇

又云雞鳴時叩齒三十六通訖防唇漱口舌聊上齒表咽之三過殺虫補虛勞令人彊壯

又云兩手拓兩頰手不動摟肚肘使急腰內亦然住定放兩肋頭向外肘髆气散盡勢大悶始起來去七通去肘臂勞又云兩手抱兩乳急努前後振搖極勢二七手不動搖兩肘頭上下來去三七去兩肘內勞損散心向下眾血脈徧身流布無有壅滯又云兩足跟相對坐上兩足指向外扒兩膝頭拄席兩向外扒使急始長舒兩手兩向取勢一一皆急三七去五勞腰脊膝疼傷冷脾痺又云跪一足坐上兩手防內捲足努踹向下身外扒一時取勢向心來去二七左右亦然去五勞足臂疼悶膝冷陰冷又云坐抱兩膝下去三里二寸急抱向身極勢足兩向身起欲似胡牀住勢還坐上下來去二七去腰足臂內虛勞胱膀冷又云外轉兩腳平蹋而坐意努動膝節令骨中鼓挽向外十度非轉也

又云兩足相蹋向陰端急蹙將兩手捧膝頭兩向極勢之二七竟身側兩向取勢二七前後努腰七去心勞痔病膝冷調和未損盡時須言語不瞠喜偏跏兩手抱膝頭努膝向外身手膝各兩極勢挽之三七左右亦然頭須左右仰扒去背急臂勞又云兩足相蹹令足掌合地蹙足極勢兩手長舒掌相向腦項之後兼至髆相挽向頭髆手向席來去七仰手七合手七始兩手角上極勢腰正足不動去五勞七傷齊下冷暖不和數用之常和調適又云一足蹹地一足屈膝兩手抱犢鼻下急挽向身極勢左右換易四七去五勞三里气不下

乂云蛇行气曲臥以正身復起踞閉目隨气所在不息少食裁通膓服气爲食以防爲漿春出冬藏不財不養以治五勞七傷

又云蝦蟇行气正動搖兩臂不息十二通以治五勞七傷水腫之病也

又云外轉兩足十徧引去心腹諸勞內轉兩足各十徧引去心五息止去身一切諸勞疾疹

虛勞羸瘦候

夫血气者所以榮養其身也虛勞之人精髓痿竭血气虛弱不能充盛肌膚此故羸瘦也其湯熨鍼石別有正方補養宣導今附於後

養生方云朝朝服玉泉使人丁壯有顏色去虫而牢齒也玉泉口中唾也朝未起早嗽口吞之輒琢齒二七過如此者三乃止名曰練精

又云咽之三過乃止補養虛勞令人彊壯

虛勞不能食候

脾候身之肌肉胃爲水谷之海虛勞則藏府不和脾胃气弱故不能食也

虛勞胃气虛弱不能消穀候

胃爲府主盛水谷脾爲藏主消水谷若脾胃溫和則能消化今虛勞血气衰少脾胃冷弱故不消穀也

虛勞三焦不調候

三焦者謂上中下也若上焦有熱則胸鬲否滿口苦咽漧有寒則吞酢而吐沫中焦有熱則身重目黃有寒則善脹而食不消下焦有熱則大便難有寒則小腹痛而小便數三焦之气主焦熟水谷分別淸濁若不調平則生諸病

虛勞寒冷候

虛勞之人气血虛竭陰陽不守臟腑俱衰故內生寒冷也其湯熨鍼石別有正方補養宣導今附於後

養生方導引法云坐地交義兩腳以兩手從曲腳中入低頭義手項上治久寒不能自溫耳不聞聲

虛勞痰飲候

勞傷之人脾胃虛弱不能克消水漿故爲痰也痰者涎液結聚在於胸鬲飲者水漿停積在膀胱也

虛勞四攴逆冷候

經脈所行皆起於手足虛勞則血气衰損不能溫其四支故四支逆冷也

虛勞手足煩疼候

虛勞血气衰弱陰陽不利邪气乘之冷熱交爭故以煩疼也

虛勞積聚候

積聚者腑臟之病也積者髒病也陰气所生也聚者腑病也陽气所成也虛勞之人陰陽傷損血气挨澁不能宣通經絡故積聚於內也

虛勞癥瘕候

癥瘕病者皆由久寒積冷飲食不消所致也結聚牢彊按之不轉動爲癥推之浮移爲瘕虛勞之人脾胃气弱不能克消水谷復爲寒冷所乘故結成此病也

虛勞上气候

肺主於气气爲陽气有餘則喘滿逆上虛勞之病或陰陽俱傷或血气偏損今是陰不足陽有餘故上气也

虛勞客熱候

虛勞之人血气防弱陰陽俱虛小勞則生熱熱因勞而生故以名客熱也

虛勞少气候

虛勞傷於肺故少气肺主气气爲陽此爲陽气不足故也其湯熨鍼石別有正方補養宣導今附於後

養生方導引法云人能終日不唾恆含棗核而咽之受气生津此大要也

虛勞熱候

虛勞而熱者是陰气不足陽气有餘故內外生於熱非邪气從外來乘也

虛勞無子候

丈夫無子者其精淸如水冷如冰鐵皆爲無子之候又泄精精不射出但聚於陰頭亦無子無此之候皆有子交防當用陽時陽時從夜半至禺中是也以此時有子皆聰眀長壽勿用陰時陰時從午至亥有子皆頑暗而短命切宜審詳之凡婦人月候來時候一日至三日子門開若交防則有子過四日則閉便無子也男子脈得防弱而濇爲無子精气淸冷也

虛勞裏急候

虛勞則腎气不足傷於衝脈衝脈爲陰脈之海起於闗元闗元穴在臍下隨腹直上至咽喉勞傷內損故腹裏拘急也上部之脈防細而臥引裏急裏急心鬲上有熱者口漧渇寸口脈陽弦下急陰裏急爲胃气虛食難已飽飽則急痛不得息寸防闗實尺弦緊者少腹腰背下苦拘急痛外如不喜寒身憒憒也其湯熨鍼石別有正方補養宣導今附於後

養生方云正偃臥以口徐徐納气以鼻出之除裏急飽食後小咽气數十令溫寒者漧嘔腹痛從口內气七十所大塡腹後小咽气數十兩手相摩令極熱以摩腹令气下

虛勞傷筋骨候

肝主筋而藏血腎主骨而生髓虛勞損血耗髓故傷筋骨也

虛勞筋攣候

肝藏血而候筋虛勞損血不能榮養於筋致使筋極气虛又爲寒邪所侵故筋攣也

虛勞驚悸候

心藏神而主血脈虛勞損傷血脈致令心气不足因爲邪气所乘則使驚而悸動不定

虛勞風痿痺不隨候

夫風寒濕三气合爲痺病在於陰其人苦筋骨痿枯身體疼痛此爲痿痺之病皆愁思所致憂慮所爲診其脈尺中虛小者是脛寒痿痺也

虛勞目暗候

肝候於目而藏血血則榮養於目腑臟勞傷血气俱虛五臟气不足不能榮於目故令目暗也

虛勞耳聾候

腎候於耳勞傷則腎气虛風邪入於腎經則令人耳聾而鳴若膀胱有停水浸漬於腎則耳聾而气滿

虛勞不得眠候

夫邪气之客於人也或令人目不得眠何也曰五穀入於胃也其糟粕津液宗气分爲三隧故宗气積於胸中出於喉嚨以貫心肺而行呼吸焉榮气者祕其津液注之於脈也化爲血以榮四末內注五臟六腑以應刻數焉衞气者出其悍气之剽疾而先行於四末分肉皮膚之間而不休者晝行於陽夜行於陰其入於陰常從足少陰之分肉間行於五臟六腑今邪气客於臟腑則衞气獨營其外行於陽不得入於陰行於陽則陽气盛陽气盛則陽蹻滿不得入於陰陰气虛故目不得眠

大病後不得眠候

大病之後臓气尙虛榮衞未和故生於冷熱陰气虛衞气獨行於陽不入於陰故不得眠若心煩不得眠者心熱也若但虛煩而不得眠者膽冷也

病後虛腫候

夫病後經絡旣虛受於風濕膚腠閉塞榮衞不利气不宣泄故致虛腫虛腫不已津液澀或變爲防水也

虛勞脈結候

脈動而暫止因不能還而復動是脈結也虛勞血气衰少脈𨿽乘气而動血气虛則不能連屬故脈爲之結也

虛勞汗候

諸陽主表在於膚腠之間若陽气偏虛則津液發泄故爲汗汗多則損於心心液爲汗故也診其脈寸口弱者陽气虛爲多汗脈也

虛勞盜汗候

盜汗者因眠睡而身體流汗也此由陽虛所致久不巳令人羸瘠枯瘦心气不足亡津液故也診其脈男子平人脈虛弱細微皆爲盜汗脈也

諸大病後虛不足候

大病者中風傷寒熱勞溫瘧之類是也此病之後血气減耗臟腑未和故使虛乏不足虛乏不足則經絡受邪隨其所犯變成諸病

大病後虛汗候

大病之後復爲風邪所乘則陽气發泄故令虛汗汗多亡陽則津液竭令人枯瘦也

風虛汗出候

夫人胭肉不牢而無分理理粗而皮不致者腠理疎也此則易生於風風入於陽陽虛則汗出也若少气口漧而渇近衣則身熱如火臨食則流汗如雨骨節懈惰不欲自營此爲漏風由醉酒當風所致也

虛勞心腹否滿候

虛勞損傷血气皆虛復爲寒邪所乘臟腑之气不宣發於外停積在裏故令心腹否滿也

虛勞心腹痛候

虛勞者髒气不足復爲風邪所乘邪正相干冷熱擊搏故心腹俱痛

虛勞嘔逆候

勞傷之人五藏不安六腑不調胃爲水谷之海今旣虛弱爲寒冷所侵不勝於水谷故气逆而嘔也

虛勞欬嗽候

虛勞而欬嗽者臟腑气衰邪傷於肺故也久不已令人胸背防痛或驚悸煩滿或喘息上气或咳逆吐血此皆臟腑之欬也然肺主於气气之所行通榮臟腑故欬嗽俱入肺也

虛勞體痛候

勞傷之人陰陽俱虛經絡脈濇血气不利若遇風邪與正气相搏逢寒則身體痛值熱則皮膚癢診其脈緊濡相主體節痛其湯熨鍼石別有正方補養宣導今附於後

養生方導引法云雙手舒指向上手掌從面向南四方廻之屈肘上下盡勢四七始放手向下垂之向後雙振輕散气二七上下動兩髆二七去身內臂肋疼悶漸用之則永除

又云大踑坐以兩手捉足五指自極低頭不息九通治頸脊腰腳痛勞疾

又云偃臥展兩足指右向直兩手身旁鼻內气七息除骨痛

又云端坐生腰舉右手仰其掌卻左臂覆右手以鼻內气自極七息息間稍頓左手除兩臂背痛

又云胡跪身向下頭去地五寸始舉頭面向上將兩手一時抽出先左手向身用長舒一手向後身用長舒前後極勢二七左右亦然去臂骨脊筋陰陽不和疼悶防痛

又云坐一足上一足橫鋪安膝下押之一手捺上膝向下急一手反向取勢長舒頭仰向前共兩手一時取勢捺搖二七左右疊互亦然去髀胸項掖脈血遲濇攣痛悶疼雙足互跪安穩始抽一足向前極勢頭面過前兩足指上下來去三七左右換足亦然去臂腰背髀膝內疼悶不和五臟六腑气津調適一足屈如向前使膀胱著膝上一足舒向後盡勢足指急努兩手向後形狀欲似飛仙虛空頭昂一時取勢二七足左右換易一寸去徧身不和

又雲長舒兩足足指努向上兩手長舒手掌相向手指直舒仰頭努脊一時極勢滿三通動足相去一尺手不移處手掌向外七通須防動足二尺手向下拓席極勢三通去徧身內筋節勞虛骨髄疼悶長舒兩手向身用上兩手足足指急摑心不用力心气幷在足下手足一時努縱極勢三七去踹臂腰疼解谿蹙气日日漸損

虛勞寒熱候

勞傷則血气虛使陰陽不和互有勝弱故也陽勝則熱陰勝則寒陰陽相乘故發寒熱

虛勞口漧燥候

此由勞損血气陰陽斷隔冷熱不通上焦生熱令口漧燥也其湯熨鍼石別有正方補養宣導今附於後養生方導引法云東向坐仰頭不息五通以舌撩口中嗽滿二七咽愈口漧若引腎水發醴泉來至咽喉醴泉甘美能除口苦恆香潔食甘味和正久行不巳味如甘露無有饑渇

又云東向坐仰頭不息五通以舌撩口漱滿二七咽治口苦漧燥

巢氏諸病源候總論卷三

欽定四庫全書

巢氏諸病源候總論卷四

隋巢元方撰

虛勞病諸候下【凡三十六論】

虛勞骨蒸候

夫蒸病有五一曰骨蒸其根在腎旦起體涼日晚卽熱煩躁寢不能安食無味小便赤黃忽忽煩亂細喘無力腰疼兩足逆冷手心常熱蒸盛過傷內則變爲疳食人五臟二曰脈蒸其根在心日增煩悶擲手出足翕翕思水口吐白沫睡卽浪言或驚恐不定脈數若蒸盛之時或變爲疳臍下悶或暴利不止三曰皮蒸其根在肺必大喘鼻幹口中無水舌上白小便赤如血蒸盛之時胸滿或自稱得注熱兩脇下脹大嗽徹背連胛疼眠寐不安或蒸毒傷臓口內唾血四曰肉蒸其根在脾體熱如火煩躁無汗心腹鼓脹食卽欲嘔小便如血大便祕澁蒸盛之時身腫目赤寢臥不安五曰內蒸亦名血蒸所以名內蒸者必外寒而內熱把手附骨而內熱甚其根在五臓六腑其人必因患後得之骨肉自消飲食無味或皮燥而無光蒸盛之時四支漸細足趺腫起又有二十三蒸一胞蒸小便黃赤二玉房蒸男則遺瀝漏精女則月候不調三腦蒸頭悶熱四髓蒸髓沸熱五骨蒸齒黒六筋蒸甲焦七血蒸髮焦八脈蒸脈不調九肝蒸眼黒十心蒸唇焦十一脾蒸舌漧十二肺蒸鼻幹十三腎蒸兩耳焦十四膀胱蒸右耳偏焦十五膽蒸眼白失色十六胃蒸舌下痛十七小腸蒸下唇焦十八大腸蒸鼻右孔幹痛十九三焦蒸亦雜病乍寒乍熱二十肉蒸二十一膚蒸二十二皮蒸二十三气蒸徧身熱凡諸蒸患多因熱病患愈後食牛羊肉及肥膩或房或酒觸犯而成此疾久蒸不除多變成疳必須先防下部不得防妄治也

虛勞舌腫候

心候舌養於血勞傷血虛爲熱气所乘又脾之大絡出於舌下若心脾有熱故令舌腫

虛勞手足皮剝候

此由五臟之气虛少故也血行通榮五臟五臟之气潤養肌膚虛勞內傷血气衰弱不能外榮於皮故皮剝也

虛勞浮腫候

腎主水脾主土若脾虛則不能克制於水腎虛則水气流溢散於皮膚故令身體浮腫若气血俱澀則多變爲水病也

虛勞煩悶候

此由陰陽俱虛陰气偏少陽气暴勝則熱乘於心故煩悶也

虛勞凝唾候

虛勞則津液減少腎气不足故也腎液爲唾上焦生熱熱衝咽喉故唾凝結也

虛勞嘔逆唾血候

夫虛勞多傷於腎腎主唾肝藏血胃爲水谷之海胃气逆則嘔腎肝損傷故因嘔逆唾血也

虛勞嘔血候

此內傷損於髒也肝藏血肺主气勞傷於血气气逆則嘔肝傷則血隨嘔出也損輕則唾血傷重則吐血

虛勞鼻衂候

肺主气而開竅於鼻肝藏血血之與气相隨而行俱榮於臟腑今勞傷之人血虛气逆故衂衂者鼻出血也

虛勞吐下血候

勞傷於臟腑內崩之病也血與气相隨而行外養肌肉內榮臓腑臟腑傷損血則妄行若胸鬲气逆則吐血也流於腸胃腸虛則下血也若腸虛而气復逆者則吐血下血表虛者則汗血皆由傷損極虛所致也

虛勞吐利候

夫大腸虛則泄利胃气逆則嘔吐虛勞又腸虛胃逆者故吐利

虛勞兼痢候

臟腑虛損傷於風冷故也胃爲水谷之海胃冷腸虛則痢也

虛勞祕澁候

此由腸胃間有風熱故也凡腸胃虛傷風冷則泄利若實有風熱則祕澀也

虛勞小便利候

此由下焦虛冷故也腎主水與膀胱爲表裏膀胱主藏津液腎气衰弱不能制於津液胞內虛冷水下不禁故利也

虛勞小便難候

膀胱津液之府腎主水二經共爲表裏水行於小腸入於胞而爲溲便今胞內有客熱熱則水液澀故小便難

虛勞小便餘瀝候

腎主水勞傷之人腎气虛弱不能藏水胞內虛冷故小便後水液不止而有餘瀝尺脈緩細者小便餘瀝也

虛勞小便白濁候

勞傷於腎腎气虛冷故也腎主水而開竅在陰陰爲溲便之道胞冷腎損故小便白而濁也

虛勞少精候

腎主骨髓而藏於精虛勞腎气虛弱故精液少也診其脈左手尺中陰絕者無腎脈也若足兩髀裏急主精气竭少爲勞傷所致也

虛勞尿精候

腎气衰弱故也腎藏精其气通於陰勞傷腎虛不能藏於精故因小便而精液出也

虛勞溢精見聞精出候

腎气虛弱故精溢也見聞感觸則動腎气腎藏精今虛弱不能制於精故因見聞而精溢出也

虛勞失精候

腎气虛損不能藏精故精漏失其病小腹急陰頭寒目眶痛髮落今其脈數而散者失精脈也凡脈芤動防緊男子失精也

虛勞夢泄精候

腎虛爲邪所乘邪客於陰則夢交接腎藏精今腎虛不能制精因夢感動而泄也

虛勞喜夢候

夫虛勞之人血气衰損臟腑虛弱易傷於邪邪從外集內未有定舎反於髒不得定處與榮衞俱行而與魂魄飛使人臥不得安喜夢气淫於腑則有餘於外不足於內气淫於髒則有餘於內不足於外若陰气盛則夢涉大水而恐懼陽气盛則夢大火燔爇陰陽俱盛則夢相殺上盛則夢飛下盛則夢墜甚飽則夢行甚饑則夢臥肝气盛則夢怒肺气盛則夢恐懼哭泣飛心气盛則夢喜笑恐畏脾气盛則夢歌樂體重身不舉腎气盛則夢腰脊兩解不屬凡此十二盛者至而防之立已厥气客於心則驚見山嶽熛火客於肺則夢飛見金鐵之器奇物客於肝則夢見山林樹木客於脾則夢見丘陵大澤壊屋風雨客於腎則夢見臨深沒於水中客於膀胱則夢遊行客於胃則夢飲食客於大腸則夢田野客於小腸則夢遊聚邑街衢客於膽則夢鬭訟自割客於陰則夢接內客於項則夢多斬首客於脛則夢行走而不能前又居深地中客於股則夢禮節拜起客於胞則夢溲便凡此十五不足者而補之而已尋其致夢以設法治則病無所逃矣

虛勞尿血候

勞傷而生客熱血滲於胞故也血得溫而妄行故因熱流散滲於胞而尿血也

虛勞精血出候

此勞傷腎气故也腎藏精精者血之所成也虛勞則生七傷六極气血俱損腎家偏虛不能藏精故精血俱出也

虛勞膝冷候

腎弱髓虛爲風冷所搏故也腎居下焦主腰腳其气榮潤骨髓今腎虛受風寒故令膝冷也久不已則腳酸疼屈弱其湯熨鍼石別有正方補養宣導今附於後養生方導引法云兩手反向拓席一足跪坐上一足屈如仰面看气道眾處散適極勢振之四七左右亦然始兩足向前雙蹹極勢二七去胸腹病膝冷臍悶

又云互跪調和心气向下至足意想气索索然流布得所始漸漸平手舒手傍肋如似手掌內气出气不上面覺急悶卽起背至地來去三七微減去膝頭冷膀胱宿病腰內脊彊臍下冷悶

又云舒兩足坐散气向湧泉可三通气徹倒始收右足屈捲將兩手急捉腳湧泉挽足蹹手挽一時取勢手足用力送气向下三七不失气數尋去腎內冷气膝冷腳疼

又云跪一足坐上兩手防內捲足努踹向下身外扒一時取勢向心來去二七左右亦然去痔五勞足臂疼悶膝冷陰冷

又云臥展兩脛足十指相拄伸兩手身旁鼻內气七息除兩脛冷腿骨中痛

又云偃臥展兩脛兩手外踵者相向亦鼻內气自極七息除兩膝寒脛骨疼轉筋

又云兩足指向下拄席兩湧泉相拓坐兩足跟頭兩膝頭外扒手身前向下盡勢七通去勞損陰疼膝冷脾瘦腎幹

又云兩手抱兩膝極勢來去搖之七七仰頭向後去膝冷

又云偃臥展兩脛兩足指左向直兩手身旁鼻內气七息除死肌及脛寒

又云立兩手搦腰徧使身正放縱气下使得所前後振搖七七足並頭兩向振搖二七頭上下搖之七縮咽舉兩髆仰柔脊冷气散令臟腑气向湧泉通徹

又云互跪兩手向後掌合地出气向下始漸漸向下覺腰脊大悶還上來去二七身正左右散气轉腰三七去臍下冷悶膝頭冷解谿內病

虛勞陰冷

陰陽俱虛弱故也腎主精髓開竅於陰今陰虛陽弱血气不能相榮故使陰冷也久不已則陰痿弱

虛勞髀樞痛

勞傷血气膚腠虛疎而受風冷故也腎主腰腳腎虛弱則爲風邪所乘風冷客於髀樞之間故痛也

虛勞偏枯

夫勞損之人體虛易傷風邪風邪乘虛客於半身畱在肌膚未卽發作因飲水水未消散卽勞於腎風水相搏乘虛偏發風邪畱止血气不行故半身手足枯細爲偏枯也

虛勞陰痿

腎開竅於陰若勞傷於腎腎虛不能榮於陰器故痿弱也診其脈瞥瞥如羮上肥陽气微連連如蜘蛛絲陰气衰微而風邪入於腎經故陰不起或引小腹痛也養生方雲水銀不得近陰令玉莖消縮

虛勞陰痛

腎气虛損爲風邪所侵气流入於腎經與陰气相擊眞邪交爭故令陰痛但冷者惟痛挾熱則腫其湯熨鍼石別有正方補養宣導今附於後

養生方導引法云兩足指向下拄席兩湧泉相拓坐兩足跟頭兩膝頭外扒手身前向下盡勢七通去勞損陰疼膝冷

虛勞陰腫

此由風熱客於腎經腎經流於陰器腎虛不能宣散故致腫也

虛勞陰疝腫縮

疝者气痛也眾筋會於陰器邪客於厥陰少陰之經與冷气相搏則陰痛腫而攣縮

虛勞陰下癢濕

大虛勞損腎气不足故陰冷汗液自泄風邪乘之則搔癢其湯熨鍼石別有正方補養宣導今附於後

養生方導引法云臥令兩手布膝頭取踵置尻下以口內气腹脹自極以鼻出气七息除陰下濕少腹裏痛膝冷不隨

虛勞陰瘡

腎榮於陰器腎气虛不能制津液則汗濕虛則爲風邪所乘邪客腠理而正气不泄邪正相干在於皮膚故癢搔之則生瘡

風虛勞

風虛者百屙之長勞傷之人血气虛弱其膚腠虛疎風邪易侵或遊易皮膚或沈滯臟腑隨其所感而眾病生焉其湯熨鍼石別有正方補養宣導今附於後

養生方導引法云屈一足指向地努之使急一手倒挽足解溪向心極勢腰足解溪頭如似骨解气散一手向後拓席一時盡勢三七左右換手亦然去手足腰髆風熱急悶

又云仰頭卻背一時極勢手向下至膝頭直腰面身正還上去三七始正身縱手向下左右動腰二七上下挽背脊七漸去背脊臂髆腰冷不和頭向下努手長舒向背上髙舉手向上共頭漸漸五寸一時極勢手還收向心前向背後去來和諧气共力調不欲气彊於力不欲力彊於气二七去胸背前後筋脈不和气血不調又云伸左脛屈右膝內壓之五息止引胏去風虛令人目明依經爲之引胏中气去風虛病令人目明夜中見色與晝無異

巢氏諸病源總論卷四

欽定四庫全書

巢氏諸病源總論卷五

隋巢元方撰

腰背病諸候【凡十論】

腰痛

腎主腰腳腎經虛損風冷乘之故腰痛也又邪客於足少陰之絡令人腰痛引少腹不可以仰息診其尺脈沈主腰背痛寸口脈弱腰背痛尺寸俱浮直下此爲督脈腰彊痛

凡腰痛病有五一曰少陰少陰腎也十月萬物陽气傷是以腰痛二曰風痺風寒著腰是以痛三曰腎虛役用傷腎是以痛四曰防腰墜墮傷腰是以痛五曰寢臥濕地是以痛其湯熨鍼石別有正方補養宣導今附於後養生方云飯了勿卽臥久成气病令腰疼痛又曰大便勿彊努令人腰疼目澀

又云笑多卽腎轉腰痛

又云人汗次勿企牀懸腳久成血痺兩足重及腰痛養生方導引法云一手向上極勢手掌四方轉回一手向下努之合手掌努指側身欹形轉身向似看手掌向上心气向下散適知气下緣上始極勢左右上下四七亦然去髆並肋腰脊疼悶

又云平跪長伸兩手拓席向前待腰脊須轉徧身骨解气散長引腰極勢然始卻跪便急如似脊內冷气出許令臂搏痛痛欲似悶痛還坐來去二七去五臟不和背痛悶

又云凡人常須覺脊彊不問時節縮咽轉內似回搏內似面努搏並向上也頭左右兩向挼之左右三七一住待血行气動定然始更用初緩後急若無病人常欲得旦起午時日沒三辰如用辰別三七除寒熱脊腰頸痛又云舒兩足足指努上兩手長舒手掌相向手指直舒仰頭努脊一時極勢滿三通動足相向一尺手不移處手掌向外七通更動足二尺手向下拓席極勢三通去徧身內筋脈虛勞骨髓疼悶長舒兩足身角上兩手捉兩足指急搦心不用力心气並在足下手足一時努縱極勢三七去踹臂腰疼解谿足气日日漸損

又云凡學將息人先須正坐膝頭足初坐先足指指相對足跟外扒坐上少欲安穩須兩足跟向內相對坐上足指抧覺悶疼漸漸舉身似便兩足上待共坐相似不痛始雙竪足跟而上足指並反而向外每坐常學去膀胱內冷面冷風膝冷足疼上气腰疼盡自消適也

腰痛不得俛仰

腎主腰腳而三陰三陽十二經八脈有貫腎絡於腰脊者勞損於腎動傷經絡又爲風冷所侵血气擊搏故腰痛也陽病者不能俛陰病者不能仰陰陽俱受邪气者故令腰痛而不能俛仰

又云伸兩腳兩手著足五指上愈腰折不能低著唾血久疼愈

又雲長伸兩腳以兩手捉五指七通愈折腰不能低仰也

風濕腰痛

勞傷腎气經絡旣虛或因臥濕當風而風濕乘虛搏於腎腎經與血气相擊而腰痛故云風濕腰痛

卒腰痛

夫勞傷之人腎气虛損而腎主腰腳其經貫腎絡脊風邪乘虛卒入腎經故卒然而患腰痛

久腰痛

夫腰痛皆由傷腎气所爲腎虛受於風邪風邪停【缺】邪气客於足少陽之絡令人脇痛欬汗出陰气擊於肝寒气客於脈中則血泣脈急引脇與小腹診其脈弦而急脇下如刀刺狀如飛屍至困不死左手脈大右手脈小病右脇下痛寸口脈雙則脇下拘急其人濇濇而寒其湯熨鍼石別有正方補養宣導今附於後

養生方導引法云卒左脇痛念肝爲靑龍左目中魂神將五營兵千乘萬騎從甲寅直符吏入左脇下取病去又云右脇痛念胏爲白帝右目中魄神將五營兵千乘萬騎甲申直符吏入右脇下取病去脇側臥伸臂直腳以鼻內气以口出之除脇皮膚痛七息止

又云端坐生腰右顧視月口內气咽之三十除左脇痛開目

又云舉手交項上相握自極治脇下痛坐地交兩手著不周徧握當挽久行實身如金剛令息調長如風雲如雷

消渇病諸【凡八論】

消渇

夫消渇者渇不止小便多是也由少服五石諸丸散積經年歳石勢結於腎中使人下焦虛熱及至年衰血气減少不復能制於石石勢獨盛則腎爲之燥故引水而不小便也其病變多發癰疽此坐熱气畱於經絡不引血气壅澀故成癰膿診其脈數大者生細小浮者死又沈小者生實牢大者死有病口甘者名爲何何以得之此五气之溢也名曰脾癉夫五味入於口藏於胃脾爲之行其精气溢在脾令人口甘此肥美之所發此人必數食甘美而多肥令人內熱甘者令人滿故其气上溢爲消渇厥陰之病消渇重心中疼饑而不欲食甚則欲吐蚘

養生法云人睡臥勿張口久成消渇及失血色赤松子云臥閉目不息十二通治飲食不消其湯熨鍼石別有正方補養宣導今附於後

法云解衣惔臥伸腰瞠少腹五息止引腎去消渇利陰陽解衣者使無罣礙惔臥者無外想使气易行伸腰使腎無逼蹙瞠者大努使气滿小腹者卽腹牽气使上息卽爲之引腎者引水來咽喉潤上部去消渇枯槁病利陰陽者饒气力此中數虛要與時節而爲避初食後大饑時此二時不得導引傷人亦避惡日時節不和時亦避導已先行一百二十步多者千步然後食之法不使大冷大熱五味調和陳穢宿食虫蠍餘殘不得食少眇著口中數嚼少喘咽食巳亦勿眠此名谷藥並與气和卽眞良藥

渇病

五臟六腑皆有津液若臟腑因虛實而生熱者熱气在內則津液竭少故渇也夫渇數飲其人必背寒而嘔者因利虛故也診其脈心脈滑甚爲善渇其久病變成發癰疽或成水疾

大渇後虛乏

夫人渇病者皆由臟腑不和經絡虛竭所爲故病𨿽瘥血气未復仍虛乏也

渇利

渇利者隨飲小便故也由少時服乳石石熱盛時房室過度致令腎气虛耗下焦生熱熱則腎燥燥則渇腎虛又不得傳制水液故隨飲小便以其病變多發癰疽以其內熱小便利故也小便利則津液竭津液竭則經絡澀經絡澀則榮衞不行榮衞不行則由熱气畱滯故成癰疽膿

渇利損後

夫渇利病後榮衛虛損臟腑之气未和故須各宣暢也

渇利後發瘡

渇利之病隨飲小便也此謂服石藥之人房室過度腎气虛耗故也下焦生熱熱則腎燥腎燥則渇然腎虛人不能制水故小便利其渇利𨿽瘥熱猶未盡發於皮膚皮膚先有風濕濕熱相搏所以生瘡

內消

內消病者不渇而小便多是也由少服五石石熱結於腎內也熱之所作所以服石之人小便利者石性歸腎腎得石則石石則消水漿故利利多不得潤養五臟髒衰則生諸病由腎盛之時不惜其气恣意快情致使虛耗石熱孤盛則作消利故不渇而小便多

彊中

彊中病者莖長興盛不痿精液自出是由少服五石五石熱住於腎中下焦虛少壯之時血气尙丰能制於五石及至年衰血气減少腎气不復能制精液若精液竭則諸病生矣

巢氏諸病源總論卷五﹤子部﹐醫家類﹐巢氏諸病源候總論﹥

欽定四庫全書

巢氏諸病源總論卷六

隋巢元方撰

解散病諸【凡二十六論】

寒食散發

夫散脈或洪實或斷絕不足欲似死脈或細數或駃坐所犯非一故也脈無常投醫不能識熱多則駃有癖則洪實急痛則斷絕凡寒食藥率如是無苦非死也勤從節度不從節度則死矣欲服散宜診脈審正其爾乃畢愈脈沈數者難發難發當數下之脈浮大者易發也人有服散兩三劑不發者此人脈沈難發發不令人覺藥勢行已藥但於內發不出形於外欲知其得力人進食多是一气下顏色和悅是二頭面身癢瘙是三防防惡風是四厭厭欲寐是五也諸有此證者皆藥內發五臟不形出於外但如方法服散勿疑但數下之則內虛自當發也諸方互有不同皇甫惟欲將冷廩丘公欲得暖將之意其多有情致也世人未能得其深趣故鮮能用之然其方法猶多不盡但論服藥之始將息之度不言發動之後治解之宜多有闕略江左有道道人深識法體凡所救療妙驗若神制解散對治方云鐘乳對術又對栝蔞其治主胏上通頭胸術動鐘乳胸塞短气鐘乳動術頭痛目疼又鐘乳𨿽不對海蛤海蛤動則目痛短气有時術動鐘乳直頭痛胸塞然鐘乳與術所可爲患不過此也𨿽所患不同其治亦一矣發動之始要其有始由覺體中有異與上患相應便速服蔥白豉湯又云硫黃對防風又對細辛其治主脾腎通腰腳防風動硫黃煩疼腰痛或瞠忿無常或下利不禁防風細辛能動硫黃硫黃不能動彼始覺發便服杜仲湯白石英對附子其治主胃通至脾腎附子動白石英煩滿腹脹白石英動附子則嘔逆不得食或口噤不開或言語難手腳疼痛覺發服生麥門冬湯紫石英對人參其治主心肝通至腎腳人參動紫石英心急而痛或驚悸不得眠臥或恍惚忘誤失性狂發或黯黯欲眠或憒憒喜瞠或瘥或劇乍寒乍熱或耳聾目暗又防風𨿽不對紫石而能動紫石紫石由防風而動人參人參動亦心痛煩熱頭項彊始覺便宜服麻黃湯赤石脂對桔梗其治主心通至胸背桔梗動赤石心痛口噤手足逆冷心中煩悶赤石動桔梗頭痛目赤身體壯熱始覺發卽溫酒飲之隨能數杯酒勢行則解亦可服大麥麨良復若不解復服術對鐘乳術發則頭痛目赤或舉身壯熱解與鐘乳同附子對白石英亦對赤石脂附子發則嘔逆手腳疼體彊骨節痛或項彊面目滿腫飲酒食麨自愈若不愈與白石英同解人參對紫石英人參發則煩熱頭項彊解與紫石英同桔梗對赤石脂又對茯苓又對牡蠣桔梗發則頭痛目赤身體壯熱解與赤石同漧薑無所偏對

有說者云藥性艸木則速發而易歇土石則遲發而難歇也夫服藥艸石俱下於喉其勢厲盛衰皆有先後其始得效皆是艸木先盛耳土石方引日月也艸木少時便歇石勢猶自未成其病者不解消息便謂頓休續後更服或謂病痼藥微倍更增石或更雜服眾石非一也石之爲性其精華之气則合五行乃益五臟其滓穢便同灰土也夫病家气血虛少不能宣通雜石之性卒相和合更相塵瘀便成牢積其病身不知是石也如精華不發不能致熱消疾便謂是冷盛牢劇服之無巳不知石之爲體體冷性熱其精華气性不發其冷如冰而疾者其石入腹卽熱旣不卽熱服之彌多是以患冷癖之人不敢寒食而大服石石數彌多其冷癖尢劇皆石性不發而積也亦有雜餌諸石丸酒單服異石初不息惟以大散爲數而已有此諸害其證甚多小品方云道道人制解散對治方說艸石相對之和有的能發動爲證世人逐易不逆思尋古今方說至於動散臨急便就服之旣不救疾便成委禍大散由來是難將之藥夫以大散難將而未經服者乃前有愼耳旣心期得益苟就服之巳服之人便應研習救解之宜異日動之便得自救也夫身有五石之藥而門內無解救之人輕信對治新方逐易服之從非棄是不當枉命誤藥邪檢神農本艸經說艸石性味無對治之和無指的發動之說按其對治之和亦依本艸之說耳且大散方說主患注藥物不說其所主治亦不說對和指的發動之性也覽皇甫士安撰解散說及將服消息節度亦無對和的發之說也復有廩丘家將溫法以救變敗之色亦無對和的動之說若以藥性相對爲神者栝蔞惡漧薑此是對之大害者道說對治而不辧此道之方焉可從乎今不從也當從皇甫節度自更攺栝蔞便爲良矣患熱則不服其藥惟患冷者服之耳自可以除栝蔞若虛勞腳弱者以石斛十分代栝蔞若風冷上气欬者當以紫苑十分代栝蔞二法極良若雜患常疾者止除栝蔞而巳愼勿加餘物皇甫云然寒食藥者世莫知焉或言華佗或曰仲景考之於實佗之精微方類單省而仲景經有氏黒散紫石英方皆數種相出入節度略同然則寒食艸石二方出自仲景非佗也且佗之爲治或刳斷腸胃滌洗五臟不純任方也仲景𨿽精不及於佗至於審方物之論艸石之宜亦妙絕眾醫及寒食之療者禦之至難將之甚苦近世尙書何晏耽聲好色始服此藥心加開朗體力轉彊京師翕然傳以相授歷歳之困皆不終朝而愈眾人喜於近利未覩後患晏死之後服者彌繁於時不輟余亦豫焉或暴發不常夭害年命是以族弟長互舌縮入喉東海王良夫癰瘡防背隴西辛長緒皮肉爛潰蜀郡趙公烈中表六喪悉寒食散之【缺】逺者數十歲近者五六歲餘𨿽視息猶溺人之笑耳而世人之患病者由不能以斯爲戒失節之人多來問余乃喟然嘆曰今之醫官精力不及華佗審治莫如仲景而競服至難之藥以招甚苦之患其夭死者焉可勝計哉咸寧四年平陽太守劉泰亦沈斯病使使問余救解之宜先時有姜子者以藥困絕余實生之是以聞焉然身自荷毒𨿽才士不能書辧者不能說也苟思所不逮暴至不旋踵敢以教人乎辭不獲巳乃退而惟之求諸本艸考以素問尋故事之所更參气物之相使並列四方之本注釋其下集而與之匪曰我能也蓋三折臂者爲醫非生而知之試驗亦其次也服寒食散二兩爲劑分作三貼淸旦溫醇酒服一貼移日一丈復服一貼移日二丈復服一貼如此三貼盡須臾以寒水洗手足藥气兩行者當小痺便因脫衣以冷水極浴藥勢益行周體涼了心意開朗所患卽瘥𨿽羸困著牀皆不終日而愈人有彊弱有耐藥若人羸弱者可先小食乃服若人彊者不須食也有至三劑藥不行者病人有宿癖者不可便服也當先服消石大丸下去乃可服之服藥之後宜煩勞若羸著牀不能行者扶起行之常當寒衣寒飲寒食寒臥極寒益善若藥未散者不可浴浴之則矜寒使藥噤不發令人戰掉當更溫酒飲食起跳踴舂磨出力令溫乃浴解則止勿過多也又當數冷食無晝夜也一日可六七食若失食饑亦令人寒但食則溫矣若老小不耐藥者可減二兩彊者過二兩少小气盛及產婦臥不起頭不去巾防厚衣對大者服散之後更去衣巾將冷如法勿疑也虛人亦治又與此藥相宜實人勿服也藥𨿽良令人气力兼倍然甚難將息適大要在能善消息節度專心察不可失意當絕人事惟病著牀虛所不能言厭病者精意能盡藥意者乃可服耳小病不能自勞者必廢失節度愼勿服也若大傷寒者下後乃服之便極飲冷水若產婦中風寒身體彊痛不得動揺者便溫服一劑因以寒水浴卽瘥以浴後身有痺處者便以寒水洗使周徧初得小冷當數食飲酒於意後憒憒不了快者當復冷水浴甚者水略不去體也若藥偏在一處偏痛偏冷偏熱痺及煩腹滿者便以水逐洗於水下卽了了矣如此晝夜洗藥力盡乃止凡服此藥不令人吐下也病皆愈若膈上大滿欲吐者便餔食卽安矣服藥之後大便當變於常故小靑黒色是藥染耳勿怪之也若亦溫溫欲吐當遂吐之不令極也明旦當更服若浴晚者藥勢必不行則不堪冷浴不可彊也當如法更服之凡洗太早則藥禁寒太晚則吐亂不可失過也寒則出力洗吐則速冷食若不饑爲寒者食自溫常當將冷不可熱灸之也若溫衣溫食溫臥則吐逆顚覆矣但冷飲食冷浴則瘥矣凡服藥者服食皆冷惟酒冷熱自從或一日而解或二十餘日解常飲酒令體中醺醺不絕當飲醇酒勿飲薄白酒也體內重令人變亂若不發者要當先下乃服之也寒食藥得節度者一月轉解或二十日解堪溫不堪寒卽以解之也其失節度者頭痛欲裂坐服藥食溫作癖急宜下之或兩目欲脫坐犯熱在肝速下之將冷自止或腰痛欲坐衣厚體溫以冷洗浴冷石熨也或冒欲蹶坐衣裳犯熱宜科頭冷洗之或腰疼欲折坐久坐下溫宜常令牀上冷水洗也或腹脹欲決甚者斷衣帶坐寢處久下熱又得溫失食失洗不起行但冷食冷洗當風立或心痛如刺坐當食而不食當洗而不洗寒熱相結气不通結在心中口不得息當校口但與熱酒任本性多少其令酒气兩得行气自通得噫因以冷水澆淹手巾著所苦處溫復易之自解解便速冷食能多益善於諸痛之內心痛最急救之若赴湯火乃可濟耳或有气斷絕不知人時蹶口不得開病者不自知當須傍人救之要以熱酒爲性命之本不得下者當斵齒以酒灌咽中咽中穴逆酒入腹還出者但與勿止也出復內之如此或半日酒下气蘇酒不下者便殺人也或下利如寒中坐行止食飲飲犯熱所致人多疑冷病人又滯癖皆犯熱所爲愼勿疑也速脫衣冷食飲冷洗也或百節痠疼坐臥太厚又入溫被中衣溫不脫衣故也臥下當極薄單布不著緜也當薄且垢故勿著新衣多著故也𨿽冬寒常當被頭受風以冷石熨衣帶不得系也若犯此痠悶者但入冷水浴勿忍病而畏浴也或矜戰患寒如傷寒或發熱如瘧坐食忍饑洗冷不行便坐食臭故也急冷洗起行或惡食如臭物坐溫衣作癖也當急下之若不下萬救終不瘥也或咽中痛鼻塞淸涕出坐溫衣近火故也但脫衣冷水洗當風以冷石熨咽顙五六徧自瘥或胸脇气逆漧嘔坐饑而不食藥气燻膈故也但冷食冷飲冷洗卽瘥或食下便出不得安坐有癖但下之或淋不得小便久坐溫及騎馬鞍熱入膀胱也冷食以冷水洗小腹以冷石熨一日卽止或大行難腹中牢固如蛇盤坐犯溫久積腹中幹糞不去故也消酥若膏便寒服一二升浸潤則下不下更服卽瘥或寒栗頭掉不自支任坐食少藥气行於肌膚五臟失守百脈搖動與气爭競故也努力彊飲熱酒以和其脈彊冷令冷飲以定其髒彊起行以調其關節酒行食充關機以調則洗了矣云了者是瑟然病除神明了然之狀也或關節彊直不可屈伸坐久停息不息煩勞藥气停止絡結不敢越沈滯於血中故也住力自溫便冷洗卽瘥云在力自溫者令行動出力從勞則發溫也非厚衣近火之溫也或小便稠數坐熱食及噉諸含熱物餅黍之屬故也以冷水洗少腹服梔子湯卽瘥或失气不可禁坐犯溫不時洗故也冷洗自寒卽止或遺糞不自覺坐久坐下溫熱气上入胃少腹不禁故也冷洗卽瘥或目痛如刺坐熱熱气沖肝上奔兩眼故也勤冷食淸旦溫小便洗不過三卽瘥或耳鳴如風聲汁出坐自勞出力過度房室不節气迸奔耳故也勤好飲食稍稍行步數食節情卽止或口傷舌彊爛燥不得食少穀气不足藥在胃脘中故也急作梔子豉湯或手足偏痛諸節解身體發癰瘡結坐寢處久不自移從暴熱偏並聚在一處或結核痛甚者發如癰覺便以冷水洗冷石熨微者食頃散也劇者數日水不絕乃差洗之無限要瘥爲期若大不瘥卽取磨刀石水燒令熱赤以石投苦酒中石入苦酒皆破裂因搗以汁和塗癰上三卽瘥取糞中大蠐螬搗令熟以塗癰上亦不過三再卽瘥尢良或飲酒不解食不復下乍寒乍熱不洗便熱洗復寒甚者數十日輕者數日晝夜不得寐愁憂恚怒自驚跳悸恐恍惚忘誤者坐犯溫積久寢處失節食熱作癖內實使熱與藥並行寒熱交爭𨿽以法救之終不可解也吾嘗如此對食垂涕援刀欲自刺未及得施賴家親見廹奪故事不行退而自佳乃彊食冷飲水遂止禍不成若絲髮矣凡有寒食散藥者𨿽素聰明發皆頑嚚告捨難愈也以此死者不可勝計急飲三黃湯下之當吾之困也舉家知親皆以見分刺賴亡兄士元披方得三黃湯方合使吾服大下卽瘥自此常以救急也或脫衣便寒著衣便熱坐脫著之間無適故小寒自可著小溫便脫卽洗之卽慧矣愼勿忍使病發也洗可得了然瘥忍之則病成矣或齒腫唇爛齒牙搖痛頰車噤坐犯熱不時救故也當風張口使冷气入咽潄寒水卽瘥或周體患腫不能自轉徙坐久停息久不飲酒藥气沈在皮膚之內血脈不通故也飲酒冷洗自勞行卽瘥極不能行使人扶或車行之事寧違意勿聽從之使支節柔調乃止勿令過差過則使極更爲失度熱者復洗也或患冷食不可下坐久冷食食口中不知味故也可作白酒麋益著酥熱食一兩頓悶者冷飲還冷食或陰囊臭爛坐席厚下熱故也坐冷水中卽瘥或腳趾間生瘡坐著履溫故也脫履著屐以冷水洗足卽愈或兩腋下爛作瘡坐臂脇相親也以物懸手離脇冷熨之卽瘥或嗜寐不能自覺久坐熱悶故也急起洗浴飲冷自精了或有癖也當所宜下之或夜不得眠坐食少熱在內故也當服梔子湯數進冷食或咳逆咽中傷淸血出坐臥溫故也或食溫故也飲冷水冷熨咽外也或得傷寒或得溫瘧坐犯熱所爲也凡常服寒食散𨿽以久解而更病者要先以寒食救之終不中冷也若得傷寒及溫瘧者卒可以常藥治之無咎也但不當飲熱藥耳傷寒藥皆除熱瘧藥皆除癖不與寒食相妨故可服也或藥發輒並臥不以語人坐熱气盛食少谷不充邪干正性故也飲熱酒冷食自勞便佳或寒熱累月張口大呼眼視髙精不與人相當日用水百餘石澆不解者坐不能自勞又飲冷酒復食溫食譬如暍人心下更寒以冷救之愈劇者气結成冰得熱熨飲則冰銷气通暍人乃解令藥熱聚心乃更寒戰亦如暍人之類也速與熱酒寒解气通酒兩行於四肢周體悉溫然後以冷水三斗洗之然了了矣河東裴季彥服藥失度而處三公之尊人不敢彊所欲已錯之後其不能自知左右人不解救之之法但飲冷水以水洗之用水數百石寒遂甚命絕於水中良可痛也夫以十石焦炭二百石水沃之則炭滅矣藥熱𨿽甚未如十石之火也沃之不巳寒足殺人何怨於藥乎不可不曉此意世人失救者例多如此欲服此藥者不惟已自知也家人皆宜習之使熟解其法乃可用相救也吾每一發气絕不知人𨿽復自知有方力不復施也如此之獘歲有八九幸家人大小以法救之猶時有小違錯況都不知者哉或大便稠數坐久失節度將死也如此難治矣爲可與湯下之儻十得一生耳不與湯必死莫畏不與也下已致死令不恨也或人困已而脈不絕坐藥气盛行於百脈人之眞气已盡惟有藥气尙自獨行故不絕非生气也或死之後體故溫如人肌腹中雷鳴顏色不變一兩日乃似死人耳或灸之尋死或不死坐藥气有輕重故有死生𨿽灸得生生非已疾之法終當作禍宜愼之大有此故也或服藥心中亂坐服溫藥與疾爭結故也法當大吐下若不吐下當死若不吐死者冷飲自了然瘥或偏臂腳急痛生久借持臥溫不自轉移熱气入肌附骨故也勤以布冷水淹防之溫復易之或肌皮如木石枯不可得屈伸坐食熱臥溫作癖久不下五臟膈閉血脈不周通故也但下之冷食飲酒自勞行卽瘥或四肢面目皆浮腫坐食飲溫又不自勞藥與正气停並故也飲熱酒冷食自勞冷洗之則瘥或瞑無所見坐飲食居處溫故也脫衣自洗但冷飲食須臾自明了或鼻中作雞子臭坐著衣溫故也脫衣冷洗卽瘥或身皮楚痛轉移不在一處如風坐犯熱所爲非得風也冷洗熨之卽瘥或腳疼欲折由久坐下溫宜坐單牀上以冷水洗卽愈或苦頭目疼不用食由食及犯熱心膈有澼故也可下之或臂腳偏急苦痛者由久坐臥席溫下熱不自轉移气入胏胃脾骨故也勤以手巾淹冷水迫之溫則易之如此不過兩日卽瘥凡治寒食藥者𨿽治得瘥師終不可以治爲恩非得治人後忘得效也昔如文摯治齊王病先使王怒而後病巳文摯以是𨿽愈王病而終爲王所殺今救寒食者要當逆常理反正性成犯怒之自非達者得瘥之後心念犯怒之怨不必得治之恩猶齊王殺文摯也後與太子不能救況於凡人哉然死生大事也如知可生而不救之非仁者也惟仁者心不已必冒犯怒而治之爲親戚之故不但其人而已凡此諸救皆吾所親更也試之不借問於他人也要當違人理反常性重衣更寒一反也饑則生臭二反也極則自勞三反也溫則滯利四反也飲食欲寒五反也癰瘡水洗六反也當洗勿失時一急也當食勿忍饑二急也酒必淳淸令溫三急也衣溫便脫四急也食必極冷五急也臥必衣薄六急也食不厭多七急也冬寒欲火一不可也飲食欲熱二不可也當疹自疑三不可也畏避風涼四不可也極不能行五不可也飲食畏多六不可也居貧厚席七不可也所欲從意八不可也務違常理一無疑也委心棄本二無疑也寢處必寒三無疑也

解散痰癖

服散而飲過度將適失宜衣厚食溫則飲結成痰癖其狀痰多則胸膈否滿頭痛癖結則心脇結急是也

解散除熱

夫服散之人覺熱則洗覺饑則食若洗食不時失其節度令石勢壅結否塞不解而生熱故須以藥除之

解散浮腫

服散而浮腫者由食飲溫而久不自勞藥勢與血气相並使气壅在肌膚不得宣散故令浮腫或外有風濕內有停水皆與散勢相搏致令煩熱而气壅滯亦令浮腫若食飲溫不自勞而腫者但煩熱虛腫而已其風濕停水而已者則心腫而煩熱或小便澁而腫

解散渇

夫服石之人石勢歸於腎而勢衝腑臟腑臟旣熱津液渇燥腎惡燥故渇而引飲也

解散上气

服散將適失所取溫太過熱搏榮衞而气逆上其狀胸滿短气是也

解散心腹痛心噤

膈間有寒胃脘有熱寒熱相气逆攻腹乘心故心腹痛其寒气盛勝於熱气榮衛祕澀不通寒气內結於心故心腹痛而心噤寒也其狀心腹痛而戰禁不能言語是也

解散大便祕難

將適失宜犯溫過度散勢不宣熱气積在陽胃故大便祕難也

解散虛冷小便多

將適失度熱在上焦下焦虛冷冷气乘於胞故胞冷不能制於小便則小便多

解散大便血脈

將適失度或取熱或傷冷觸動於石冷熱交擊俱乘於血致動血气血滲入於大腸腸虛則泄故大便血

解散卒下利

行止違節飲食失度犯觸解散而腸胃虛弱故卒然下利也

解散下利後諸病

服散而飲食失度居處違節或霍亂或傷寒或服藥而下利利𨿽斷而血气不調石勢因動致生諸病其狀或手足煩熱或口噤或嘔逆之類是也隨其病證而解之

解散大小便難

積服散散勢盛在內熱气乘於大小腸大小腸否澀故大小便難也

解散小便不通

夫服散石者石勢歸於腎而內生熱熱結小腸胞內否澀故小便不通

解散熱淋

夫服散石石勢歸於腎若腎气宿虛者今因石熱而又將適失度虛熱相搏熱乘於腎腎主水水行小腸入胞爲小便腎虛則小便數熱結則小便澀澀則莖內痛故淋瀝不快也

解散發黃

飲酒內熱因服石石勢又熱熱搏脾胃脾胃主土其色黃而於肌肉積熱蘊結蒸發於肌膚故成黃也

解散腳熱腰痛

腎主腰腳服石熱歸於腎若將適失度發動石熱气乘腰腳石與血气相擊故腳熱腰痛也其狀腳熱煩而腰攣痛

解散鼻塞

石發則將冷其熱盡之冷气不退者冷乘於胏胏主气開竅於鼻其冷滯結不宣通故鼻塞

解散發瘡

將適失宜外有風邪內有積熱熱乘於血血气壅滯故使生瘡

解散癰腫

六腑不和而成癰夫服散之人若將適失宜散動熱气內乘六腑六腑血气行於經脈經脈爲熱所而外有風邪乘之則石熱癰結血气否澀而成癰腫

解散煩悶

將適失宜冷熱相搏石勢不宣化熱气乘於髒故令煩悶也

解散嘔逆

將適失宜脾胃虛弱者石勢結滯乘於脾胃致令脾胃气不和不勝於谷故气逆而嘔調之卽愈

解散目無所見目疼

將適失宜飲食乖度膈內生痰熱痰熱之气燻肝肝目故目無所見而疼痛

解散心腹脹滿

居處犯溫致令石勢不宣內壅腑臟與气相搏故心腹脹滿

解散挾風勞

本患風勞而服散石風勞未盡石勢固發解石之後體尙虛羸故猶挾風勞也

解散飲酒發熱

服散而積飲酒石因酒勢而盛敷散經絡故煩而發熱也

巢氏諸病源總論卷六

欽定四庫全書

巢氏諸病源總論卷七

隋巢元方撰

傷寒病諸【凡三十三論】

傷寒

經言春气溫和夏气暑熱秋气淸涼冬气冰寒此則四時正气之序也冬時嚴寒萬類深藏君子固密則不傷於寒夫觸冒之者乃爲傷耳其傷於四時之气皆能爲病而以傷寒爲毒者以其最爲殺厲之气也卽病者爲傷寒不卽病者其寒毒藏於肌骨中至春變爲溫病夏變爲暑病暑病者熱重於溫也是以辛苦之人春夏必有溫病者皆由其冬時觸冒之所致非時行之气也其時行者是春時應暖而反寒夏時應熱而反冷秋時應涼而反熱冬時應寒而反溫非其時而有其气是以一歳之中病無少長多相似者此則時行之气也夫傷寒病者起自風寒入於腠理與精气交爭榮衛否隔周行不通病一日至二日气在孔竅皮膚之間故病者頭痛惡寒腰背彊重此邪气在表洗浴髮汗卽愈病三日以上气浮在上部胸心塡塞故頭痛胸中滿悶當吐之則愈病五日以上气深結在髒故腹脹身重骨節煩疼當下之則愈夫熱病者皆傷寒之類也或愈或死皆以六七日間其愈皆以十日以上何也巨陽者諸陽之屬也其脈連於風府故爲諸陽主气人之傷於寒也故其爲病熱𨿽甚不死其兩感於寒而病者必死兩感於寒者其脈應與其病形何如兩傷於寒者病一日則巨陽與少陰俱病則頭痛口漧煩滿二日則陽明與太陰俱病則腹滿身熱不食譫言三日則少陽與厥陰俱病則耳聾囊縮厥逆水漿不入則不知人六日而死夫五臟已傷六腑不通榮衞不行如是之後三日乃死何也陽明者十二經脈之長也其气血盛故不知人三日其气乃盡故死其不兩傷於寒者一日巨陽受之故頭項痛腰脊彊二日陽明受之陽明主肉其脈夾鼻絡於目故身熱而鼻幹不得臥也三日少陽受之少陽主骨其脈循脇絡於耳故胸脇痛耳聾三陽經絡皆受病而未入通於髒也故可汗而已四日太陰受之太陰脈布於胃絡於嗌故腹滿而嗌漧五日少陰受之少陰脈貫腎絡肺系舌本故口熱舌漧而渴六日厥陰受之厥陰脈循陰器而絡於肝故煩滿而囊縮此三陰三陽五臟六腑皆病榮衛不行五臟不通則死矣其不兩感於寒者七日巨陽病衰頭痛少愈八日陽明病衰身熱少愈九日少陽病衰耳聾微聞十日太陰病衰腹不滿如故則思飲食十一日少陰病衰渇止舌漧已十二日厥陰病衰囊從少腹微下邪气皆去病日已矣治之如何治之各通其髒脈病日衰其病未滿三日者可汗而已其病三日過者可泄之而已太陽病頭痛至七日已上並自當愈其經竟故也若欲作再經者當鍼補陽明使經不傳則愈矣相病之法視色聽聲觀病之所脈要決豈不微乎脈洪大者有熱此傷寒病也夫傷寒脈洪浮秋佳春成病寸口脈者傷寒頭痛脈來洪大傷寒病少陰病惡寒拳而利手足四逆者不治其人吐利躁逆者死利止而時時自冒者死四逆惡寒而拳其脈不至其人不煩而躁者死病六日其息髙者死傷寒熱盛脈浮大者生沈小者死頭痛脈短濇者死浮滑者生未得汗脈盛大者生細小者死診人瀼瀼大熱其脈細小者死不治傷寒熱病脈盛躁不得汗者此陽之極十死不治未得汗脈躁疾得汗生不得汗𨿽瘥頭痛脈反濇此爲逆不治脈浮而大易治細微爲難治發汗若吐下者若亡血無津液者而陰陽自和必愈夫下後發汗其大小便不利此亡津液勿治其小便必自愈陽已虛尺中弱者不可發其汗也咽漧者不可發其汗也傷寒病脈細頭痛而發熱此爲屬少陽少陽不可發汗發汗則讝語爲屬胃胃和則愈不和則煩而悸少陰病脈細沈而微病在裏不可發其汗少陰病脈微亦不可發汗無陽故也陽已虛尺中弱澀者復不可下太陽病發熱而惡寒熱多而寒少脈微弱則無陽不可發其汗脈浮可發其汗發熱自汗出而不惡寒關上脈細數不可吐若諸四逆病厥者不可吐虛家亦然寒多熱少可吐者此謂痰多也治瘧亦如之頭項不彊痛其脈微胸中愊牢衝喉咽不得息可吐之治傷寒欲下之切其脈牢牢實之脈或不能悉解宜摸視手掌濈濈汗濕者便可下矣若掌不下病𨿽宜下且當消息溫暖身體都皆津液通掌亦自汗下之卽了矣太陰之爲病腹滿吐食不可下下之益甚時腹自痛下之胸下結牢脈浮可發其汗陽明病心下牢滿不可下下之遂利殺人不可不審不可脫爾禍福正在於此太陽與少陽合病心下牢頭項彊不可下三陽並病腹滿身重大小便調其脈浮牢而數渇欲飲水此不可下其湯熨鍼石別有正方補養宣導今附於後

養生方導引法云端坐生腰徐以鼻內气以右手持鼻閉目吐气治傷寒頭痛洗洗皆當以汗出爲度

又云舉左手頓左足仰掌鼻內气四十息之除身熱背痛

傷寒發汗不解

傷寒初一日至二日病在皮膚名爲在表表者陽也法宜發汗今發汗而不解者此是陽不受病陽受病者其人身體疼痛發熱而惡寒勑嗇拘急脈洪大有此證則爲病在表發汗則愈若但煩熱不惡寒身不疼痛此爲表不受病故𨿽彊發其汗而不能解也

傷寒取吐

傷寒大法四日病在胸膈當吐之愈有得病二三日便心胸煩悶此爲毒气已入有痰實者便宜取吐

中風傷寒

中風傷寒之狀陽浮熱自發陰弱汗自出嗇嗇惡寒淅淅惡風噏噏發熱鼻鳴漧嘔此其也太陽病中風以火刼發其汗邪風被火熱血气流溢失常兩陽相燻灼其身發黃陽盛卽欲衂虛則小便難陰陽俱虛竭身體則枯燥但頭汗出齊頸而還腹滿微喘口漧咽爛或不大便久則譫言甚者至噦手足躁擾尋衣摸牀小便利者其人可治陽明中風口苦而咽漧腹滿微熱惡寒脈浮若緊下之則腹滿小便難陽明病能食爲中風不能食爲中寒少陽中風兩耳無聞目赤胸中滿而煩不可吐之吐之則悸而驚太陰中風四肢煩疼其脈陽微陰澀而長爲欲愈少陰中風其脈陽微陰浮爲欲愈厥陰中風其脈微浮爲欲愈不浮爲未愈

傷寒一日

傷寒一日太陽受病太陽者膀胱之經也爲三陽之首故先受病其脈絡於腰脊主於頭項故得病一日而頭項背膊腰脊痛也

傷寒二日

傷寒二日陽明受病陽明胃之經也主於肌肉其脈絡鼻入目故得病二日肉熱鼻幹不得眠也諸陽在表表始受病在皮膚之間可摩膏火灸發汗而愈

傷寒三日

傷寒三日少陽受病少陽者膽之經也其脈循於脇上於頸耳故得病三日胸脇熱而耳聾也三陽經絡始相傳病未入於髒故皆可汗而解

傷寒四日

傷寒四日太陰受病太陰者脾之經也爲三陰之首是故三日已前陽受病訖傳之於陰而太陰受病焉其脈絡於脾主於喉嗌故得病四日腹滿而嗌漧也其病在胸膈故可吐而愈

傷寒五日

傷寒五日少陰受病少陰者腎之經也其脈貫腎絡肺系於舌故得病五日口熱舌漧渇而引飲也其病在腹故可下而愈

傷寒六日

傷寒六日厥陰受病厥陰者肝之經也其脈循陰器絡於肝故得病六日煩滿而囊縮也此則陰陽俱受病毒气在胃故可下而愈

傷寒七日

傷寒七日病法當小愈陰陽諸經傳病竟故也今七日已後病又甚者欲爲再經病也再經病者是陰陽諸經絡重受病故也

傷寒八日

傷寒八日病不解者或是諸陰陽經絡重受於病或因發汗吐下之後毒气未盡所以病證猶有也

傷寒九日已上

傷寒九日已上病不除者或初一經受病卽不能相傳或已傳三陽訖而不能傳於陰致停滯累日病證不罷者或三陽三陰傳病已竟又重感於寒名爲兩感傷寒則腑臟俱病故日數多而病攺變

傷寒咽喉痛

傷寒病過經而不愈脈反沈遲手足厥逆者此爲下部脈不至陰陽隔絕邪客於足少陰之絡毒气上燻故咽喉不利或痛而生瘡

傷寒班瘡

傷寒病證在表或未發汗或經發汗未解或吐下後而熱不除此毒气盛故也毒旣未散而表已虛熱毒乘虛出於皮膚所以發班瘡隱軫如錦文重者喉口身體皆成瘡也

傷寒口瘡

夫傷寒冬時發其汗必吐利口中爛生瘡以其表裏俱虛熱熱不已毒气燻上焦故也

傷寒登豆瘡

傷寒熱毒气盛多發皰瘡其瘡色白或赤髮於皮膚頭作瘭漿戴白膿者其毒則輕有紫黒色作根隱隱在肌肉裏其毒重甚者五內七竅皆有瘡其瘡形如登豆故以名焉

傷寒登豆瘡後滅瘢

傷寒病發瘡者皆是熱毒所爲其病折則瘡愈而毒气尙未全散故瘡痂𨿽落其瘢猶黶或凹凸肉起所以宜用消毒滅瘢之藥以傅之

傷寒謬語

傷寒四五日脈沈而喘滿者沈爲在裏而發汗其津液越出大便爲難表虛裏實久久則讝語發汗後重發其汗亡陽讝語其脈反和者不死陽明病下血而讝語者此爲熱入血室但頭汗出當刺期門穴隨其實者而瀉之濈然汗出者則愈病若讝言妄語身當有熱脈當洪大而反手足四厥脈反沈細而微者死病也讝言妄語身熱脈洪大者生沈細微手足四逆者死

傷寒煩

此由陰气少陽气勝故熱而煩滿也少陰病惡寒而拳時自煩欲去其衣被者可治也病脈已解而反發煩者病新瘥又彊與谷脾胃气尙弱不能消穀故令微煩損谷卽愈少陰病脈微細而沈但欲臥汗出不煩欲自吐五六日自利後煩躁不得臥寐者死發汗後下之脈平而小煩此新虛不勝穀气故也

傷寒虛煩

傷寒發汗吐下已後腑臟俱虛而熱气不散故虛煩也

傷寒煩悶

傷寒毒气攻胃故煩悶或服藥已後表不解心下有水气其人微嘔熱滿而煩悶也

傷寒渇

傷寒渇者由熱气入於髒流於少陰之經少陰主腎腎惡燥故渇而引飲

傷寒嘔

傷寒陽明病熱入胃與穀气並故令嘔或已經吐下虛熱在髒必飲水水入則胃家虛冷亦嘔也傷寒發熱無汗嘔不能食而反汗出濈然是爲轉在陽明傷寒嘔多𨿽有陽明證不可攻也少陰病下利脈微澀者卽嘔汗者必數更衣反少當溫其上灸其厥陰渇欲飲水者與之愈

傷寒漧嘔

此謂熱气在於脾胃也或發汗解後胃中不和尙有蓄熱熱气上燻則心下否結故漧嘔

傷寒吐逆

傷寒少陰病其人飲食入則吐或心中溫溫欲吐不能當遂吐之若始得之手足寒脈遲此中有寒飲不可吐也當溫之病人脈數數爲有熱當消穀引食反吐者師發其汗陽微鬲气虛脈則爲數數爲客陽不能消穀胃中虛冷故也

傷寒噦

傷寒大吐下之後極虛復虛極其水鬰以發其汗者因得噦所以然者背寒中冷故也傷寒噦而滿者視其前後知何部不利利之卽愈陽明病能食下之不解其人不能食攻其熱必噦所以噦者胃中虛冷故也又病人本虛伏熱在胃則胸滿胸滿則气逆气逆不可攻其熱攻其熱必噦

傷寒喘

傷寒太陽病下之微喘者外未解故也夫發汗後飲水者必喘以水停心下腎气乘心故喘也以水灌之亦令喘也

傷寒厥

厥者逆也逆者謂手足逆冷也此由陽气暴衰陰气獨盛陰勝於陽故陽脈爲之逆不通於手足所以逆冷也傷寒一日至四五日厥者必發熱前發熱者後必厥厥深熱亦深厥微熱亦微厥下之發其汗者口傷爛赤傷寒先厥發熱下利必自止而反汗出必咽喉中彊痛甚爲喉痺發熱無汗而利必自止不止便膿血便膿血者其喉不痺傷寒先厥者不可下之發熱而利者必止見厥復利傷寒病厥五日熱亦五日設六日當復厥不厥之者自愈厥不過熱五日故知愈也發熱而厥七日而下利者爲難治其脈從手足厥逆者可灸之下利手足厥無脈灸之不溫反微喘者死下利厥煩躁不能臥者死病六七日其脈數手足厥煩躁陰厥不還者死發熱下利至厥不止者死下利後其脈絕手足厥卒時脈還手足溫者爲生不還者死

傷寒悸

悸者動也謂心下悸動也此由傷寒病發汗已後因又下之內有虛熱則渇渇則飲水水气乘心必振寒而心下悸也太陽病小便不利者爲多飲水心下必悸小便少者必苦裏急失脈浮數法當汗出而愈而下之身體重心悸不可發汗當自汗出而解所以然者尺中微裏虛表實津液自和便自汗出愈也

傷寒痓

痓之爲狀身熱足寒項頸彊惡寒時頭熱面目熱搖頭卒口噤背直身體反張是也此由胏移熱於腎傅而爲痓痓有剛柔太陽病發熱無汗而反惡寒爲剛痓發熱汗出而惡寒爲柔痓診其脈沈細此爲痓也

傷寒心否

太陽少陰並病脈數緊而下之緊反入裏則作否否者心下滿也病發於陰者不可下下之則心下否按之自耎但气否耳不可復下也若熱毒气乘心心下否滿面赤目黃狂言恍惚者此爲有實宜速吐下之

傷寒結胸

結胸者謂熱毒結聚於心胸也此由病發於陽而早下之熱气乘虛而否結不散也按之痛其脈寸口浮關上反自沈是也脈大不可下下之卽死脈浮而大下之爲逆若陽脈浮關上細沈緊而飲食如故時小便利者名爲髒結髒結病舌上白胎滑爲難治不往來寒熱其人反靜舌上不胎者不可攻之

巢氏諸病源總論卷七﹤子部﹐醫家類﹐巢氏諸病源候總論﹥

欽定四庫全書

巢氏諸病源總論卷八

隋巢元方撰

傷寒病諸下【凡四十四論】

傷寒餘熱

傷寒病其人或未發汗吐下或經服藥已後而脈洪大實數腹內脹滿小便赤黃大便難或煩或渇面色變赤此爲腑臟有結熱故也

傷寒五臟熱

傷寒病其人先苦身熱嗌漧而渇飲水卽心下滿灑淅身熱不得汗惡風時欬逆者此肺熱也若其人先苦身熱嗌漧而小腹繞臍痛腹下滿狂言黙黙惡風欲嘔者此肝熱也若其人先苦手掌心熱煩心欲嘔身熱心下滿口漧不能多飲目黃汗不出欲得寒水時妄笑者此心熱也若其人先苦身熱四肢不舉足脛寒腹滿欲嘔而泄惡聞食臭者此脾熱也若其人先苦嗌漧內熱連足脛腹滿大便難小便赤黃腰脊痛者此腎熱也

傷寒變成黃

陽明病無汗小便不利心中懊憹必發黃若被火額上微汗出而但小便不利亦發黃其人狀變黃如橘色或如桃枝色腹微滿此由寒濕气不散瘀熱在於脾胃故也

傷寒心腹脹滿痛

此由其人先患冷癖因發熱病服冷藥及飲冷水結在心下此爲髒虛動於舊癖故也或吐下已後病不解內外有熱故心腹脹滿痛此爲有實也

傷寒宿食不消

此謂被下後六七日不大便煩熱不解腹滿而痛此爲胃內有幹糞挾宿食故也或先患寒癖因有宿食又感於傷寒熱气相故宿食不消

傷寒大便不通

傷寒陽脈微而汗出少爲自始汗出多爲太過陽明脈實因發其汗汗出多者亦爲太過太過者陽气絕於裏則津液竭熱結在內故大便牢而不通也

傷寒小便不通

傷寒發汗後而汗出不止津液少胃內極幹小腸有伏熱故小便不通

傷寒熱毒利

此由表實裏虛熱气乘虛而入攻於腸胃則下黃赤汁此熱毒所爲也

傷寒膿血利

此由熱毒傷於腸胃故下膿血如魚腦或如爛肉汁壯熱而腸痛此濕毒气盛故也

傷寒利

傷寒病若表實裏虛熱乘虛而入攻於腸胃則下黃赤汁若濕毒气盛則腹痛壯熱下膿血如魚腦如爛肉汁若寒毒入胃則腹滿身熱下淸下淸者不可攻其表汗出必脹滿表裏俱虛故也傷寒六七日不利更發熱而利者其人汗出不止者死但有陰無陽故也下利有微熱其人渇脈弱者今自愈脈沈弱者下重其脈大者爲未止脈微數者爲欲自止𨿽發熱不死少陰病八九日而身手足盡熱熱在膀胱必便血下利脈浮數尺中自滑其人必淸膿血若利止惡寒而拳手足溫者可治也陽明病下利其脈浮大此皆爲虛弱彊下之故傷寒下利日十餘行其脈反實死

傷寒病後胃气不和利

此由初受病時毒熱气盛多服冷藥以自防下病折已後熱勢旣退冷气乃動故使心下愊牢噫噦食臭腹內雷鳴而泄利此由脾胃气虛冷故也

傷寒上气

此由寒毒气傷於太陰經也太陰者胏也胏主气胏虛爲邪熱所客客則脹脹則上气也

傷寒欬

此由邪熱客於肺也上焦有熱其人必飲水水停心下則肺爲之浮肺主於欬水气乘之故欬

傷寒衂血

傷寒病血衂者此由五臟熱結所爲也心主於血肝藏於血熱邪傷於心肝故衂血也衂者鼻血出也肺主於气而開竅於鼻血隨气行所以從鼻出陽明病口燥但欲漱水不欲咽者必衂衂家不可攻其表汗出額上葅急而緊直視而不能眴不得眠亡血不可攻其表汗出則寒栗而振脈浮緊發熱其身無汗自衂者愈

傷寒吐血

此由諸陽受邪熱初在表應發汗而汗不發致使熱毒入深結於五臟內有瘀積故吐血

傷寒陰陽毒

夫欲辯陰陽毒病者始得病時可看手足指冷者是陰不冷者是陽若冷至一二三寸者病微若至肘膝爲病極過此難治陰陽毒病無常也或初得病便有毒或服湯藥經五六日以上或十餘日後不瘥變成毒者其身重背彊咽喉痛糜粥不下毒气攻心心腹煩痛短气四肢厥逆嘔吐體如被打發斑此皆其重過三日則難治陽毒者面目赤或便膿血陰毒者面目靑而體冷若發赤斑十生一死若發黒斑十死一生陽毒爲病面目斑斑如錦紋喉咽痛淸便膿血七日不治五日可治九日死十一日亦死

壊傷寒

此謂得病十二日已上六經俱受病訖或已發汗吐下而病證不解邪熱畱於腑臟致令病多變故曰壊傷寒本太陽病不解轉入少陽脇下牢滿漧嘔不能食往來寒熱尙未吐下其脈沈緊與小柴胡湯若已吐下發汗飲柴胡證罷此爲壊病知犯何逆以法治之寸口脈洪而大數而滑洪大榮气長滑數胃气實榮長陽卽盛郁怫不得出胃實卽牢大便難卽漧燥三焦閉塞津液不通醫已發陽气盛不用復重下之胃燥畜大便遂儐小便不利榮衛相煩心發熱兩目如火鼻幹面正赤舌燥齒黃焦故大渇過經成壊病

傷寒百合

百合病者謂無經絡百脈一宗悉致病也多因傷寒虛勞大病之後不平復變成斯疾也其狀意欲食復不能食常黙黙欲得臥復不得臥欲出行復不能行飲食或有美時或有不用飲時如彊健人而臥不能行如有寒復如無寒如有熱復如無熱若小便赤黃百合之病諸藥不能治得藥卽劇吐利如有神靈者身形如和其人脈微數每尿輒頭痛其病六十日不愈若尿頭不痛淅淅然者四十日愈若尿快然但者二十日愈體證或未病而預見或病四五日而出或病二十日一月微見其狀惡寒而嘔者病在上焦也二十三日當愈其狀腹滿微喘大便三四日一大便時復小溏者病在中焦也六十三日當愈其狀小便淋瀝難者病在下焦也四十三日當愈各隨其證以治之耳

傷寒狐惑

夫狐惑二病者是喉陰之爲病也初得狀如傷寒或因傷寒而變成斯病其狀黙黙欲臥目攣不得臥臥起不安虫食於喉咽爲惑食於陰肛爲狐惡飲食不欲聞食臭其人面目翕赤翕黒翕白食於上部其聲嗄食於下部其咽漧此皆由濕毒气所爲也

傷寒濕

凡得傷寒時气熱病腹內有熱又人食少腸胃空虛三虫行作求食食人五臟及下部病之齒無色舌上盡白甚者唇裏有瘡四肢沈重忽忽喜眠如此皆爲虫食其肛肛亂見五臟卽死當數看其上唇內有瘡唾血唇內如粟瘡者則心內懊憹痛此虫在上食其五臟下唇內生瘡者其人不寤此虫食下部皆能殺人

傷寒下部痛

此由大腸偏虛毒气沖於肛門故下部卒痛甚者痛如鳥啄

傷寒病後熱不除

此謂病已間五臟尙虛客邪未散眞气不復故旦暮猶有餘熱如瘧狀此非眞實但客熱也

傷寒病後渇

此謂經發汗吐下已後腑臟空虛津液竭絕腎家有餘熱故渇

傷寒病後不得眠

夫衞气晝行於陽夜行於陰陰主夜夜主臥謂陽气盡陰气盛則目瞑失令熱气未散與諸陽並所以陽獨盛陰偏虛𨿽復病後仍不得眠者陰气未復於本故也

傷寒病後虛羸

其人血气先虛復爲虛邪所中發汗吐下之後經絡損傷陰陽竭絕熱邪始散眞气尙少五臟猶虛谷神未復無津液以榮養故虛羸而生病焉

傷寒病後不能食

此由陽明太陰受病被下之後其熱已除而脾胃爲之虛冷穀气未復故不能食也

傷寒病後虛汗

夫諸陽在表陽气虛則自汗心主於汗心臟偏虛故其液妄出也

傷寒內有瘀血

夫人先瘀結在內因傷寒病若熱搏於久瘀則發熱如狂若有寒則小腹滿小便反利此爲血瘀宜下之其脈沈結者血證諦也

傷寒毒攻眼

肝開竅於目肝气虛熱乘虛上衝於目故目赤痛重者生瘡翳白膜息肉

傷寒毒攻足

此由熱毒气從內而出循經絡攻於足也人五臟六腑並榮兪皆出於手足指故毒從臟腑而出

傷寒毒流腫

人陰陽俱虛濕毒气與風熱相則榮衞澀榮衞澀則血气不散血气不散則邪熱致壅隨其經絡所生而流腫也

傷寒病後腳气

此謂風毒濕气滯於腎經賢主腰腳今腎旣濕故腳弱而腫其人小腸有餘熱卽小便不利則气上腳弱而气上故爲腳气也

傷寒病後霍亂

霍亂吐下利止後更發熱傷寒其脈微澀本是霍亂今是傷寒卻四五日至陰經上轉入陰當利本素嘔下利者不治若其人卽欲大便但反失气而不利是爲更屬陽明心彊二十二日愈所以然者經竟故也下後當彊彊能食者愈今反不能食到後經中頗能食復一經能食過之一日當愈若不愈者不屬陽明也惡寒脈微而後利利止必亡血

傷寒病後瘧

病後邪气未散陰陽尙虛因爲勞事致二气交爭陰勝則發寒陽勝則發熱故寒熱往來有時休作而成瘧也

傷寒病後渇利

此謂大渇飲水而小便多也其人先患勞損大病之後腎气虛則熱熱乘之則腎燥腎燥則渇渇則引水腎虛則不能制水故飲水數升小便亦數升名曰渇利也

傷寒肺痿

大發汗後因復下之則亡津液而小便反利者此爲上虛不能制於下也虛邪中於肺肺痿之病也欲欬而不能唾濁涎沫此爲肺痿之病也

傷寒失聲

邪客於肺肺主聲而通於气今外邪與眞气相眞气虛而邪气勝故聲爲之不通也

傷寒夢泄精

邪熱乘於腎則陰气虛陰气虛則夢交通腎藏精今腎虛不能制於精故因夢而泄

傷寒勞復

傷寒病新瘥津液未復血气尙虛若勞動早更復成病故勞復也若言語思慮則勞神梳頭澡洗則勞力勞則生熱熱气乘虛還入經絡故復病也其脈緊者宜下之

傷寒病後食復

傷寒病新瘥及大病之後脾胃尙虛穀气未復若食豬肉腸血肥魚及久膩物必大下利醫所不能治也必至於死若食餅黍飴餔炙鱠栗諸菓脯物及牢彊難消之物胃气虛弱不能消化必更結熱適以藥下之則胃虛冷大利難禁不可下之必死下之亦危皆難救也大病之後多坐此死不愼護也夫病之新瘥後但得食糜粥寧少食忍饑愼勿飽不得他有所食𨿽思之勿與引日轉久可漸食羊肉糜若羮愼不可食豬狗等肉

傷寒病後令不復

傷寒病後多因勞動不節飲食過度更發於病名之爲復復者謂復病如初也此由經絡尙虛血气未實更致於病耳令預服藥及爲方法以防之故云令不復也

傷寒陰陽易

陰陽易病者是男子婦人傷寒病新瘥未平復而與之交接得病者名爲陰陽易也其男子病新瘥未平復而婦人與之交接得病者名陽易其婦人得病新瘥未平復而男子與之交接得病者名陰易若二男二女並不相易所以呼爲易者陰陽相感動其毒度著如人之換易也其得病之狀身體熱衝胸頭重不能舉眼內生瞇四肢拘急小腹防痛手足拳皆卽死其亦有不卽死者病苦小腹裏急熱上衝胸頭重不欲舉百節解離經脈緩弱气血虛骨髓空竭便怳怳吸吸气力轉少著牀不能搖動起居仰人或引歳月方死

傷寒交接勞復

夫傷寒病新瘥未滿百日气力未平復而以房室者略無不死也有得此病愈後六十日其人已能行射獵因而房室卽吐涎而死病𨿽云瘥若未平復不可交接必小腹急痛手足拘拳二時之間亡範汪方云故督郵顧子獻得病已瘥未健詣華旉視脈旉曰𨿽瘥尙虛未平復陽气不足勿爲勞事也能勞尙可女勞卽死臨死當吐舌數寸獻婦聞其瘥從百餘里來省之住數宿止交接之間三日死婦人傷寒𨿽瘥未滿百日气血骨髓未牢實而合陰陽快者當時乃未卽覺惡經日則令百節解離經絡緩弱气血虛骨髓空竭便怳怳吸吸气力不足著牀不能動搖起居仰人食如故是其證也丈夫亦然其新瘥虛熱未除而快意交接者皆卽死若瘥後與童男交接者多不發復復者亦不必死

傷寒令不相染易

傷寒之病但人有自觸冒寒毒之气生病者此則不染著他人若因歳時不和溫涼失節人感其乖戾之气而發病者此則多相染易故須預服藥及爲方法以防之

巢氏諸病源總論卷八

欽定四庫全書

巢氏諸病源候總論卷九

隋巢元方撰

時气病諸候【凡四十三論】

時气候

時行病者是春時應暖而反寒夏時應熱而反冷秋時應涼而反熱冬時應寒而反溫非其時而有其气是以一嵗之中病無長少率相似者此則時行之气也從春分後其中無暴大寒不冰雪而人有壯熱爲病者此則屬春時陽气發於冬時伏寒變爲溫病也從春分以後至秋分節前天有暴寒者皆爲時行寒疫也一名時行傷寒此是節候有寒傷於人非觸冒之過也若三月四月有暴寒其時陽气尙弱爲寒所折病熱猶小輕也五月六月陽气已盛爲寒所折病熱則重也七月八月陽气已衰爲寒所折病熱亦小防也其病與溫及暑病相似但治有殊耳然得時病一日在皮毛當摩膏火灸愈不解者二日法鍼服行解散汗出愈不解三日復發汗若大汗卽愈不解止勿復發汗也四日服藜蘆丸防吐愈若病固藜蘆丸不吐者服赤豆蒂散吐已解視病者尙未了了者復一法鍼之當解不愈者六日熱已入胃乃與雞子湯下之愈百無不如意但當諦視節度與病耳食不消病亦如時行俱發熱頭痛食病當速下之時病當待六七日下之時病始得一日在皮二日在膚三日在肌四日在胸五日入胃入胃乃可下也熱在胃外而下之熱乘虛便入胃然病要當復下之不得下胃中餘熱置此爲病二死一生此輩不愈胃虛熱入胃爛微者赤斑出五死一生劇者黑斑出十死一生病人有彊弱相倍也若得病無熱但狂言煩躁不安精神語言與人不相主當者勿以火迫但以豬苓散一方寸匕已上飲之以一升若升半水可至二升益佳當以新汲井水彊令飲之以指刺喉中吐之隨手愈不時吐者此病皆多不瘥勿以余藥治也不相主當必危若此病不時以豬苓散吐解之者其殆速死亦可先以法鍼之尢佳以病者過日不以時得下之熱不得泄亦胃爛矣其湯熨鍼石別有正方補養宣導今附於後

餋生方導引法云淸旦初起以左右手交互從頭上挽兩耳舉又引鬢髮卽流通令頭不白耳不聾又摩手掌令熱以摩面從上下二七正去肝气令面有光又摩手令熱從體上下名曰幹浴令人勝風寒時气寒熱頭痛百病皆愈

時气一日候

時气病一日太陽受病太陽爲三陽之首主於頭項故得病一日頭項腰脊痛

時气二日候

時气病二日陽明受病陽明主於肌肉其脈絡鼻入目故病二日內熱鼻幹不得眠夫諸陽在表始受病故可摩膏火灸發汗而愈

時气三日候

時气病三日少陽受病少陽脈循於脇上於頸耳故得病三日胸脇熱而耳聾也三陽經絡始相傳病未入於藏故可汗而愈

時气四日候

時气病四日太陰受病太陰爲三陰之首三日已後諸陽受病訖卽之於陰太陰之脈主於喉嗌故得病四日腹滿而嗌漧其病在胸鬲故可吐而愈也

時气五日候

時气病五日少陰受病少陰脈貫腎絡肺系於舌故得病五日口熱舌漧而引飲其病在腹故可下而愈

時气六日候

時气病六日厥陰受病厥陰脈循陰器絡於肝故得病六日煩滿而陰縮此爲三陰三陽俱受病毒气入於腸胃故可下而愈

時气七日候

時气病七日法當小愈所以然者陰陽諸經傳病竟故也今病不除者欲爲再經病也再經病者謂經絡重受病也

時气八九日已上候

時气病八九日已上不解者或是諸經絡重受於病或已發汗吐下之後毒气未盡所以病不能除或一經受病未卽相傳致使停滯累日病證不攺者故皆當察其證候而治之

時气取吐候

夫得病四日毒在胸鬲故宜取吐有得病二三日便心胸煩滿此爲毒气已入或有五六日已上毒气猶在上焦者其人有痰實故也所以復宜取吐也

時气煩候

夫時气病陰气少陽气多故身熱而煩其毒气在於心而煩者則令人悶而欲嘔若其人胃內有燥糞而煩者則謬語時繞臍痛腹爲之滿皆當察其證候也

時气狂言候

夫病甚則棄衣而走登髙而歌或至不食數日逾垣上屋所上非其素時所能也病反能者皆陰陽爭而外幷於陽四肢者諸陽之本也邪盛則四支實實則能登髙而歌熱盛於身故棄衣而走陽盛故妄言罵詈不避親戚大熱徧身狂言而妄見妄聞之

時气嘔候

胃家有熱穀气入胃與熱相幷气逆則嘔或吐下後飲食多胃虛冷亦爲嘔也

時气漧嘔候

熱气在於脾胃或發汗解後或大下之後胃內不和尙有蓄熱熱气上薰故心煩而嘔也

時气噦候

伏熱在胃令人胸滿則气逆气逆則噦若大下後胃气虛冷亦令致噦也

時气嗽候

熱邪客於肺上焦有熱其人必飲水水停心下則上乘於肺故上气而嗽也

時气渇候

熱气入於胃藏腎惡燥熱气盛則腎燥腎燥故渇而引飲也

時气衂血候

時气衂血者五臟熱結所爲心主於血邪熱中於手少陰之經客於足陽明之絡故衂血也衂血者血從鼻出也

時气吐血候

諸陽受病不發其汗熱毒入深結在五臟內有瘀血積故令吐血也

時气口瘡候

發汗下後表裏俱虛而毒气未盡燻於上焦故喉口生瘡也

時气喉咽痛候

陰陽隔絕邪客於足少陰之絡毒气上燻攻於咽喉故痛或生瘡也

時气發斑候

夫熱病在表已發汗未解或吐下後熱毒气不散煩躁謬言語此爲表虛裏實熱气躁於外故身體發斑如錦文凡發斑不可用發表藥令瘡開泄更增斑爛表虛故也

時气毒攻眼候

肝開竅於目肝气虛熱毒乘虛上衝於目故赤痛或生瞖赤白膜息肉及瘡也

時气毒攻手足候

熱毒气從臟腑出攻於手足手足則焮熱赤腫疼痛也人五臟六腑幷榮兪皆出於手足指故此毒從內而出也

時气皰瘡候

夫表虛裏實熱毒內盛則多發皰瘡重者周布徧身其狀如火瘡若根赤頭白者則毒輕若色紫黒則毒重其瘡形如登豆亦名登豆瘡

時气瘙瘡候

夫病新瘥血气未復皮膚尙虛疎而觸冒風日則偏體起細瘡瘙癢如癬疥狀名爲逸風

時气候

毒气結在腹內穀气衰毒气盛三虫動作食人五臟多令泄利下部瘡癢若唇內生瘡但欲寐者此虫食下部也重者肛爛見五臟也

時气熱利候

此由熱气在於腹胃挾毒則下黃赤汁也

時气膿血利候

此由熱傷於腸胃故下膿血如魚腦或如爛肉汁壯熱而腹防痛此濕毒气所爲也

時气利候

夫熱蓄在髒多令人下利若毒气盛則變膿血因而成者虫食人五臟及下部也若食下部則令穀道生瘡而下利名爲利若但生瘡而不利者爲也

時气大便不通候

此由脾胃有熱發汗太過則津液竭津液竭則胃幹結熱在內大便不通也

時气小便不通候

此由汗後津液虛少其人小腸有伏熱故小便不通也

時气陰陽毒候

此謂陰陽二气偏虛則受於毒若病身重腰脊痛煩悶面赤斑出咽喉痛或下利狂走此爲陽毒若身重背彊短气嘔逆唇靑面黒四支逆冷爲陰毒或得病數日變成毒者或初得病便有毒者皆宜依證急治失候則殺人

時气變成黃候

夫時气病濕毒气盛蓄於脾胃脾胃有熱則新谷鬱蒸不能消化大小便結澀故令身面變黃或如橘柚或如桃枝色

時气變成瘧候

病後邪气未散陰陽尙虛因爲勞事致二气交爭陰勝則發寒陽勝則發熱故令寒熱往來有時休作而成瘧

時气敗候

此謂病後餘毒未盡形證變轉久而不瘥陰陽無復綱紀名爲敗病

時气勞復候

夫病新瘥者血气尙虛津液未復因卽勞動更成病焉若言語思慮則勞於神梳頭澡洗則勞於力未堪勞而彊勞之則生熱熱气還經絡復爲病者名曰勞復

時气食復候

夫病新瘥者脾胃尙虛穀气未復若卽食肥肉魚鱠餅餌棗栗之屬則未能消化停積在於腸胃使脹滿結實因更發熱復爲病者名曰食復也

時气病瘥後交接勞復候

夫病新瘥者陰陽二气未和早合房室則令人陰腫於腹腹內防痛名爲交接勞復

時气病後陰陽易候

陰陽易病者是男子婦人時气病新瘥未平復而與之交接得病者名陰陽易也其男子病新瘥未平復而婦人與之交接得病者名曰陽易其婦人得病新瘥未平復而男子與之交接者得病名曰陰易若二男二女並不相易所以呼爲易者陰陽相感動其毒度著於人如換易也其病之狀身體熱衝胸頭重不能舉眼中生瞇四支拘急小腹防痛手足拳皆卽死其亦有不卽死者病苦小腹裏急熱气上衝胸頭重不欲舉百節解離經脈緩弱气血虛骨髄竭便怳怳吸吸气力轉少著牀不能搖動起居仰人或引嵗月方死

時气病後虛羸候

夫人榮衞先虛復爲邪熱所中發汗吐下之後經絡損傷陰陽竭絕虛邪始散眞气尙少五臟猶虛谷神未復無津液以榮養故虛羸而生眾病焉

時气陰莖腫候

此由腎藏虛所致腎气通於陰今腎爲熱邪所傷毒气下流故令陰腫

時气令不相染易候

夫時气病者此皆因嵗時不和溫涼失節人感乖戾之气而生病者多相染易故預服藥及爲方法以防之熱病諸【凡二十八論】

熱病候

熱病者傷寒之類也冬傷於寒至春變爲溫病夏變爲暑病暑病者熱重於溫也肝熱病者小便先黃腹痛多臥身熱熱爭則狂言及驚脇滿痛手足躁不安臥庚辛甚甲乙大汗气逆則庚辛死心熱病者先不樂數日乃熱熱爭則卒心痛煩寃善嘔頭痛面赤無汗至壬癸甚丙丁大汗气逆則壬癸死脾熱病者先頭重頰痛煩心欲嘔身熱熱爭則腰痛腹滿泄兩頷痛甲乙甚戊巳大汗气逆則甲乙死肺熱病者先淅然起毛惡風舌上黃身熱熱爭則喘欬痺走胸應背不得大息頭痛不甚汗出而寒丙丁甚庚辛大汗气逆則丙丁死腎熱病者先腰痛脛酸苦渇數飲身熱熱爭則項痛而彊脛寒骨且酸足下熱不欲言其項痛淖澹戊巳甚壬癸大汗气逆則戊巳死肝熱病者左頰先赤心赤病者額先赤脾熱病者鼻先赤肺熱病者右頰先赤腎熱病者頤先赤凡病𨿽未發見其赤色者刺之名曰治未病一日汗不出大灌發者死二日泄而腹滿甚者死三日目不明熱不已者死四日老人嬰兒熱而腹滿者死五日汗不出嘔血者死六日舌本爛熱不已者死七日欬血衂血汗不出出不至足者死八日髓熱者死九日熱而痙者死凡此者不可刺也熱病已得汗而脈尙躁盛此陰脈之極也死其得汗而脈靜者生熱病者脈常躁盛而不得汗者此陽脈之極也死脈盛躁得汗者生熱病七八日脈防小病者溲血口中幹一日半死脈代一日死熱病已得汗脈尙數躁而喘且復熱勿庸刺喘甚者死熱病七八日脈不躁躁不數後三日中有汗三日不汗四日死未嘗汗者勿庸刺也診人熱病七八日其脈微小口漧脈代舌焦黒者死診人熱病七八日脈不數不喘者當瘖之後三日溫汗不出者死熱病已得汗當熱不去者亦死不治也脈靜安者生脈躁者難治脈常躁靜此气之極亦死也腹常喘而熱不退者死多汗脈虛小者生實者死養生方云三月勿食陳虀必遭熱病

熱病一日候

熱病一日病在太陽太陽主表表謂皮膚也病在皮膚之間故頭項腰脊疼痛

熱病二日候

熱病二日陽明受病病在肌肉故肉熱鼻幹不得眠故可摩膏火灸發汗而愈

熱病三日候

熱病三日諸陽相傳病訖病猶在表未入於髒故胸脇熱而耳聾故可發汗而愈

熱病四日候

熱病四日太陰受病太陰者三陰之首也三陽受病訖入於陰故毒气已入胸鬲其病喉幹腹滿故可吐而愈

熱病五日候

熱病五日少陰受病毒气入腹內其病口舌漧而引飲故下而愈

熱病六日候

熱病六日厥陰受病毒气入腸胃其人煩滿而陰縮故可下而愈

熱病七日候

熱病七日三陰三陽病訖病法當愈今病不除者欲爲再經病也再經者謂經絡重受病也

熱病八九日已上候

熱病八九日已上不解者皆由毒气未盡所以病證不除也

熱病解肌發汗候

此謂得病三日以還病法在表故宜發汗或病已經五六日然其人喉口不焦干心腹不滿又不引飲但頭痛身體壯熱脈洪大者此爲病證在表未入於藏故𨿽五六日猶須解肌發汗不可苟依日數輒取吐下

熱病煩候

此由陽勝於陰熱气獨盛否結於藏則三焦隔絕故身熱而煩也

熱病皰瘡候

夫熱病皰瘡者此由表虛裏實熱气盛則發瘡重者周布徧身若瘡色赤頭白則毒輕色紫黒則毒重其形如登豆故名登豆瘡

熱病斑瘡候

夫病在表或未發汗或已發汗吐下後表證未解毒气不散煩熱而渇渇而不能飲表虛裏實故身體發斑如錦文

熱病熱瘡候

人藏府虛實不調則生於客熱表有風濕與熱气相搏則身體生瘡癢痛而膿汁出甚者一瘥一劇此風熱所爲也

熱病口瘡候

此由脾藏有熱衝於上焦故口生瘡也

熱病咽喉瘡候

上實下虛熱气內盛燻於咽喉故生瘡也

熱病大便不通候

夫經發汗汗出多則津液少津液少則胃幹結熱在胃所以大便不通又有府藏自生於熱者此由三焦否隔脾胃不和蓄熱在內亦大便不通也

熱病小便不通候

熱在膀胱流於小腸熱盛則脾胃幹津液少故小便不通也

熱病下利候

熱气攻於腸胃胃虛則下赤黃汁挾毒則成膿血

熱病候

熱气攻於腸胃則穀气衰所以三虫動作食人五臟及下部重者肛爛見府藏

熱病毒攻眼候

肝臟開竅於目肝气虛熱毒乘虛則上衝於目重者生瘡瞖及赤白膜也

熱病毒攻手足候

夫熱病攻手足及人五藏六府幷榮兪皆出於手足指今毒气從府藏而出循於經絡攻於手足故手足指皆腫亦焮痛也

熱病嘔候

胃內有熱則穀气不和新谷入胃與熱气相搏胃气不平故嘔或吐下已後髒虛亦令嘔也

熱病噦候

伏熱在胃則令人胸滿胸滿則气逆气逆則噦也若大下已後飲水多胃內虛冷亦令噦也

熱病口漧候

此由五藏有虛熱脾胃不和津液竭少故口漧也

熱病衂候

心藏傷熱所爲也心主血肺主气開竅於鼻邪熱與血气幷故衂也衂者血從鼻出也

熱病勞復候

夫熱病新瘥津液未復血气尙虛因勞動早勞則生熱熱气乘虛還入經絡故復病也

熱病後沈滯候

凡病新瘥後食豬肉及腸血肥魚脂膩必大下利醫所不能復治也必至於死若食餅餌粢飴哺炙膾棗栗諸菓物脯及牢實難消之物胃气尙虛弱不能消化必結熱復病還以藥下之

巢氏諸病源總論卷九

欽定四庫全書

巢氏諸病源候總論卷十

隋巢元方撰

溫病諸候【凡三十四論】

溫病候

經言春气溫和夏气暑熱秋气淸涼冬气冰寒此四時正气之序也冬時嚴寒萬類深藏君子固密則不傷於寒觸冒之者乃爲傷耳其傷於四時之气皆能爲病而以傷寒爲毒者以其最爲殺厲之气焉卽病者爲傷寒不卽病者爲寒毒藏於肌骨中至春變爲溫病是以辛苦之人春夏必有溫病者皆由其冬時觸冒之所致也凡病傷寒而成溫者先夏至日者爲病溫後夏至日者爲病暑其冬復有非節之暖名爲冬溫毒與傷寒大異也有病溫者汗出輒復熱而脈躁病不爲汗衰狂言不能食病名爲何也曰病名曰陰陽交陰陽交者死人所以汗出者皆生於谷谷生於精今邪气交爭於骨肉之間而得汗者是邪卻而精勝則當食而不復熱熱者邪气也汗者精气也今汗出而輒復熱者是邪勝也汗出而脈尙躁盛者死今脈不與汗相應此不稱其病也其死明矣狂言者是失志失志者死今見三死不見一生𨿽愈必死凡皮膚熱甚脈盛躁者病溫也其脈盛而滑者汗且出也凡溫病人二三日身軀熱脈疾頭痛食飲如故脈直疾八日死四五日頭痛脈疾喜吐脈來細十二日死此病不治八九日脈不疾身不痛目不赤色不變而反利脈來牒牒按不彈手時大心下十七日死病三四日以下不得汗脈大疾者生脈細小難得者死不治也下利腹中痛甚者死不治其湯熨鍼石別有正方存神攘辟今附於後

養生方導引法云常以雞鳴時存心念四海神名三徧辟百邪止鬼令人不病

東海神名阿明

南海神名祝融

西海神名巨乘

北海神名禺彊

又云存念心气赤肝气靑肺气白脾气黃腎气黑出周其身又兼辟邪鬼欲辟卻眾邪百鬼常存心爲炎火如斗煌煌光明則百邪不敢幹之可以入溫疫之中

溫病一日候

溫病一日太陽受病諸陽主表表謂皮膚也病在皮膚之間故頭項腰脊痛

溫病二日候

溫病二日陽明受病病在於肌肉故肉熱鼻幹不得眠故可摩膏火灸發汗而愈

溫病三日候

溫病三日少陽受病故胸脇熱而耳聾三陽始傳病訖未入於藏故可發汗而愈

溫病四日候

溫病四日太陰受病太陰者三陰之首也三陽受病訖傳入於陰故毒气入胸膈之內其病咽漧腹滿故可吐而愈

溫病五日候

溫病五日少陰受病毒气入腹其病口熱舌漧而引飲故可下而愈

溫病六日候

溫病六日厥陰受病毒气入腹胃其病煩滿而陰縮故可下而愈

溫病七日候

溫病七日病法當愈此是三陰三陽傳病竟故也今七日病不除者欲爲再經病也再經病者是經絡重受病也

溫病八日候

溫病八日已上病不觧者或是諸經絡重受於病或經發汗吐下之後毒气未盡所以病證不罷也

溫病九日已上候

溫病九日已上病不除者或初一經受病卽不能相傳或已傳三陽訖而不能傳於三陰所以停滯累日病證不罷皆由毒气未盡表裏受邪經絡損傷府藏俱病也

溫病發斑候

夫人冬月觸冒寒毒者至春始發病病初在表或已發汗吐下而表證未罷毒气不散故發斑瘡又冬月天時溫暖人感乖戾之气未卽發病至春又被積寒所折毒气不得發泄至夏遇熱溫毒始發出於肌膚斑斕隠軫如錦文也

溫病煩候

此由陰气少陽气多故身熱而煩其毒气在於心府而煩者則令人悶而欲嘔若其胃內有燥糞而煩者則謬語而繞臍痛也

溫病狂言候

夫病甚則棄衣而走登髙而歌或至不食數日逾垣上屋所上非其素時所能也病反能者皆陰陽爭而外並於陽四支者諸陽之本也邪盛則四支實實則能登髙而歌熱盛於身故棄衣而走陽盛故妄言罵詈不避親戚大熱徧身狂言而妄聞視也

溫病候

邪熱客於胸府上焦有熱其人必飲水水停心下則上乘於肺故令

溫病嘔候

胃中有熱穀气入胃與熱相並气逆則嘔或吐下後飲水多胃虛冷亦爲嘔也

溫病噦

伏熱在胃令人胸滿胸滿則气逆气逆則噦若大下後胃气虛冷亦令致噦

溫病渴候

熱气入於腎藏腎藏惡燥熱盛則腎燥腎燥則渴引飲

溫病取吐候

溫病熱發四日病在胸鬲當吐之愈有得病一二日便心胸煩滿爲毒已入兼有痰實亦吐之

溫病變成黃候

發汗不解溫毒气瘀結在胃小便爲之不利故變成黃身如橘色

溫病咽喉痛候

熱毒在於胸府三焦隔絕邪客於足少陰之絡下部脈不通熱气上攻咽喉故痛或生瘡也

溫病毒攻眼候

肝開竅於目肝气虛熱毒乘虛上衝於目故赤痛重者生瘡瞖也

溫病衂候

由五藏熱結所爲心主血肺主气而開竅於鼻邪熱傷於心故衂衂者血從鼻出也

溫病吐血候

諸陽受邪熱初在表應發汗而不發致熱毒入深結於五藏內有瘀血積故吐血也

溫病下利候

風熱入於腸胃故令洞泄若挾毒則下黃赤汁及膿血

溫病膿血利候

熱毒甚者傷於腸胃故下膿血如魚腦或如爛肉汁此由溫毒气盛故也

溫病大便不通候

脾胃有積熱發汗太過則津液少使胃幹結熱在內故大便不通

溫病小便不通候

發汗後津液少膀胱有結熱移入於小腸故小便不通也

溫病下部瘡候

熱攻腸胃毒气旣盛穀气漸衰故三虫動作食人五藏則下部生瘡重者肛爛見府藏

溫病勞復候

謂病新瘥津液未復血气尙虛因勞動早更生於熱熱气還入經絡復成病也

溫病食復候

凡得溫毒病新瘥脾胃尙虛穀气未復若食犬豬羊肉並腸血及肥魚炙脂膩食此必大下利下利則不可復救又禁食餅餌炙膾栗諸生菓難消物則不能消化停積在於腸胃便脹滿結實大小便不通因更發熱復成病也非但雜食梳頭洗浴諸勞事等皆須愼之

溫病陰陽易候

陰陽易病者是男子婦人溫病新瘥未平復而與之交接因得病者名爲陰陽易也其男子病新瘥未平復而婦人與之交接得病者名陽易其婦人得病𨿽瘥未平復男子與之交接得病者名陰易若二男二女並不自相易所以呼爲易者陰陽相感動其毒度著於人如換易也其病之狀身體熱衝胸頭重不舉眼中生瞇四支拘急小腹防痛手足拳皆卽死其亦有卽不死者病苦小腹裏急熱上衝胸頭重不欲舉百節觧離經脈緩弱气血虛骨髓竭便怳怳吸吸气力轉少著牀不能搖動起居仰人或引歲月方死

溫病交接勞復

病𨿽瘥陰陽未和因早房室令人陰腫縮入腹腹防痛名爲交接之勞復也

溫病瘥後諸病

謂其人先有宿疹或患虛勞風冷積聚寒疝等疾因溫熱病發汗吐下之後熱邪𨿽退而血气損傷府藏皆虛故因玆而生諸病

溫病令人不相染易候

此病皆因歲時不和溫涼失節人感乖戾之气而生病則病气轉相染易乃至滅門延及外人故須預服藥及爲法術以防之

疫癘病諸候【凡三論】

疫癘病候

其病與時气溫熱等病相類皆由一歲之內節气不和寒暑乖候或有暴風疾雨霧露不散則民多疾疫病無長少率皆相似如有鬼厲之气故云疫癘病

養生方云封君達常乘靑牛魯女生常乘駮牛孟子綽常乘駮馬尹公度常乘靑騾時人莫知其名字爲誰故曰欲得不死當問靑牛道士欲得此色駮牛爲上靑牛次之駮馬又次之三色者順生之气也云古之靑牛者乃栢木之精也駮牛者古之神宗之先也駮馬者乃神龍之祖也云道士乘此以行於路百物之惡精疫气之癘鬼將長揖之焉延年之道存念心气赤肝气靑肺气白脾气黃腎气黑出周其身又兼辟邪鬼欲辟卻眾邪百鬼常存心爲炎火如斗煌煌光明則百邪不敢幹之可以入溫疫之中

疫癘皰瘡候

熱毒盛則生皰瘡瘡周布徧身狀如火瘡色赤頭白者毒輕色黑紫黯者毒重亦名爲登豆瘡

瘴气候

夫嶺南靑艸黃茅瘴猶如嶺北傷寒也南地暖故太陰之時艸木不黃落伏蟄不閉藏雜毒因暖而生故嶺南從仲春訖仲夏行靑艸

巢氏諸病源候總論卷十﹤子部﹐醫家類﹐巢氏諸病源候總論﹥

欽定四庫全書

巢氏諸病源候總論卷十一

隋巢元方撰

瘧病諸候【凡十四論】

瘧病候

夏日傷暑秋必病瘧瘧之發以時者此是邪客於風府循膂而下衞气一日一夜常大防於風府其明日下一節故其作則腠理開腠理開則邪气入邪气入則病作此所以日作常晏也衞气之行風府日下一節二十一日下至尾骶二十二日入脊內注於伏衝伏衝脈其行九日出於缺盆之中其气旣上故其病稍早發其間日發者由邪气內薄五藏橫連募原其道逺其气深其行遲不能日作故間日蓄積乃作夫衞气毎至於風府腠理而開開則邪入焉其衞气日下一節則不當風府柰何然風府無常衞气之所應必開其腠理气之所捨則其病已風之與瘧也相與同類而風獨常在也而瘧特以時休何也由風气畱其處瘧气隨經絡沈以內薄故衛气應乃作陽當陷而不陷陰當升而不升爲邪所中陽遇邪則捲陰遇邪則捲則惡寒則爲栗寒栗相薄故名瘧弱乃發熱浮乃來出旦中旦發暮中暮發夫瘧其人形瘦皮必栗問曰病瘧以月一日發當以十五日愈設不愈月盡解

足太陽瘧令人腰痛頭重寒從背起先寒後熱渴渴然後熱止汗而出難已刺郤中出血

足少陽瘧令人身體解倦寒不甚熱不甚惡見人見人心惕惕然熱多汗出其刺足少陽

足陽明瘧令人先寒灑淅灑淅寒甚久乃熱熱去汗出喜見日光火气乃快然刺足陽明腳趺上

足太陰瘧令人不樂好太息不嗜食多寒熱汗出病至則善嘔嘔已乃衰卽取之

足少陰瘧令人吐嘔甚久寒熱熱多寒少欲閉戶而處其病難止

足厥陰瘧令人腰痛小腹滿小便不利如癃非癃狀也數小便意恐懼气不足腸中悒悒刺足厥陰

肺瘧者令人心寒寒甚熱間善驚如是有見者刺手太陰陽明心瘧者令人煩心甚欲得淸水乃寒多寒不甚熱刺手少陰

肝瘧令人色蒼蒼然太息甚狀若死者刺足厥陰見血脾瘧者令人疾寒腹中痛熱則膓中鳴鳴已汗出刺足太陰

腎瘧令人灑灑腰脊痛宛轉大便難目眂眴眴然手足寒刺足太陽少陰

胃瘧令人旦病也善饑而不能食食而支滿腹大刺足陽明太陰橫脈出血

肺病爲瘧乍來乍去令人心寒寒甚則熱發善驚如有所見此肺瘧證也若人本來語聲雄壯忽爾不亮拖气用力方得出言而反於常人呼共語直視不應𨿽曰未病勢當不久此卽肺病聲之也察觀疾表裏相應依源審治乃不失也

心病爲瘧者令人心煩其病欲飲淸水多寒少熱若人本來心性和雅而急卒反於常倫或言未竟便住以手剔腳爪此人必死禍𨿽未及呼曰行屍此心病聲之也虛則補之實則瀉之不可治者明而察之

肝病爲瘧者令人色蒼蒼然气息喘悶戰掉狀如死者若人本來少於悲恚忽爾嗔怒出言反常乍寛乍急言未竟以手向眼如有所思若不卽病禍必至矣此肝病聲之證也其人若虛則爲寒風所傷若實則爲熱气所損陽則瀉之陰則補之

脾病爲瘧者令人寒腹中痛腸中鳴鳴已汗出若其人本來少於喜怒而忽反常瞠喜無度正言鼻笑不答於人此是脾病聲之候證不盈旬月禍必至也

腎病爲瘧者令人淒淒然腰脊痛而宛轉大便澀自掉不定手足而寒若人本來不喜不怒忽然謇而好瞠怒反於常性此腎已傷𨿽未發覺是其也見人未言而前開口笑還閉口不聲舉手柵腹此是腎病聲之證虛實表裏浮沈淸濁宜以察之逐以治之夫瘧脈者自數多熱遲多寒小者可下之遲者溫藥已脈數而者可發其汗宜鍼灸之脈浮大者不可鍼灸可吐之凡瘧先發如食頃乃可以治之過之則失時

溫瘧候

夫溫瘧與寒瘧安捨溫瘧者得之冬中於風寒寒气藏於骨髓之中至春則陽气大發邪气不能出因遇大暑腦髓爍脈肉消釋腠理發泄因有所用力邪气與汗偕出此病藏於腎其气先從內出之於外如此則陰虛而陽盛則病衰則气復反入入則陽虛陽虛則寒矣故先熱而後寒名曰溫瘧

瘧先寒而後熱此由夏傷於暑汗大出腠理開發因遇夏气淒滄之水寒藏於腠理皮膚之中秋傷於風則病成矣夫寒者陰气也風者陽气也先傷於寒而後傷於風故先寒而後熱先傷於風而後傷於寒故先熱而後寒亦以時作名曰溫瘧夫病瘧六七日但見熱者溫瘧矣

痎瘧候

夫痎瘧者夏傷於暑也其病秋則寒甚冬則寒輕春則惡風夏則多汗者然其蓄作有時以瘧之始發先起於毫毛伸欠乃作寒栗鼔頷腰脊痛寒去則外內皆熱頭痛而渴欲飲何气使然此陰陽上下交爭虛實更作陰陽相移也陽並於陰則陰實陽虛陽明虛則寒栗鼔頷巨陽虛則腰背頭項痛三陽俱虛陰气盛勝則骨寒而痛寒生於內故中外皆寒陽盛則外熱陰虛則內熱內外皆熱則喘而渴欲飲此得之夏傷於暑熱气盛蔵之於皮膚之間腸胃之外此榮气之所捨此令汗出空疎腠理開因得秋气汗出遇風乃得之及以浴水气捨於皮膚之內與衞气並居衞气者晝日行陽此气得陽如外出得陰如內薄是以日作其間日而作者謂其气之舍深內薄於陰陽气獨發陰邪內著陰與陽爭不得出是以問日而作

間日瘧

此由邪气與衛气俱行於六府而有時相失不相得故邪气內薄五藏則道逺气深故其行遲不能與衛气偕出是以間日而作也

風瘧候

夫瘧皆生於風風者陽气也陽主熱故衛气每至於風府則腠理開開則邪入邪入則病作先傷於風故發熱而後寒栗

癉瘧候

夫癉瘧者肺素有熱气盛於身厥逆上衝中气實而不外泄因有所用力腠理開風寒舍於皮膚之內分肉之間而發發則陽气盛陽气盛而不衰則病矣其气不及於陰故但熱而不寒寒气內藏於心而外舍分肉之間令人消爍肌肉故命曰癉瘧其狀但熱不寒陰气先絕陽气獨發則少气煩惋手足熱而嘔也

山瘴瘧候

此病生於嶺南帶山瘴之气其狀發寒熱休作有時皆由山溪源嶺嶂濕毒气故也其病重於傷暑之瘧

痰實瘧候

痰實瘧者謂患人胸鬲先有停痰結實因成瘧病則令人心下脹滿气逆煩嘔也

寒熱瘧候

夫瘧者風寒之气也邪並於陰則寒並於陽則熱故發作皆寒熱也

往來寒熱瘧

此由寒气並於陰則發寒風气並於陽則發熱陰陽二气更實更虛故寒熱更往來也

寒瘧候

此由陰陽相並陽虛則陰勝陰勝則寒寒發於內而並於外所以內外俱寒故病發但戰栗而鼓頷頥也

勞瘧候

凡瘧積久不瘥者則表裏俱虛客邪未散眞气不復故疾𨿽暫間小勞便發

發作無時瘧候

夫衛气一日一夜大防於風府則腠理開開則邪入邪入則病作當其時陰陽相並隨其所勝故生寒熱故動作皆有早晏者若府藏受邪內外失守邪气妄行所以休作無時也

久瘧候

夫瘧皆由傷暑及傷風所爲熱盛之時發汗吐下過度府藏空虛榮衛傷損邪气伏藏所以引日不瘥仍故休作也夫瘧歲歲發至三歲發連月發不解脇下有否治之不得攻其否但得虛其津液先其時發其汗服湯已先小寒者引衣自溫覆汗出小便自引利卽愈也

巢氏諸病源候總論卷十一

欽定四庫全書

巢氏諸病源候總論卷十二

隋巢元方撰

黃病諸候【凡二十八論】

黃病候

黃病者一身盡疼發熱面色洞黃七八日後壯熱口裏有血當下之法如防肝狀其人小腹內急若其人眼睛澀疼鼻骨疼兩膊及項彊腰背急卽是患黃多大便澀但令得小便快卽不慮死不用大便多多卽心腹脹不存此由寒濕在表則熱畜於脾胃腠理不開瘀熱與宿谷相搏煩郁不得消則大小便不通故身體面目皆變黃色凡黃候其寸口近掌無脈口鼻冷气並不可治也

急黃候

脾胃有熱穀气鬱蒸因爲熱毒所加故卒然發黃心滿气喘命在頃刻故云急黃也有得病卽身體面目發黃者有初不知是黃死後乃身面黃者其候得病但發熱心戰者是急黃也

黃汗候

黃汗之爲病身體洪腫發熱汗出不竭狀如風水汗染衣上黃如蘗汁其脈自沈此由脾胃有熱汗出而入水中浴若水入汗孔中得成黃汗也

犯黃候

有得黃病已瘥而將息失宜飲食過度犯觸禁忌致病發胃名爲犯黃候

勞黃

脾藏中風風與瘀熱相搏故令身體發黃額上黑微汗出手足中熱薄暮發膀胱急四支煩小便自利名爲勞黃

腦黃候

熱邪在骨髓而腦爲髓海故熱气從骨髓流入於腦則身體發黃頭腦痛眉疼名爲腦黃候

陰黃

陽气伏陰气盛熱毒加之故但身面色黃頭痛而不發熱名爲陰黃

內黃候

熱毒气在脾胃與穀气相搏熱蒸在內不得宣散先心腹脹滿气急然後身面悉黃名爲內黃

行黃候

瘀熱在脾藏但肉微黃而身不甚熱其人頭痛心煩不廢行立名爲行黃

癖黃候

气水飲停滯結聚成癖因熱气相搏則鬱蒸不散故脇下滿痛而身發黃名爲癖黃

噤黃候

心脾二藏有瘀熱所爲心主於舌脾之絡脈出於舌下若身面發黃舌下大脈起靑黑色舌噤彊不能語名爲噤黃也

五色黃

凡人著黃五種黃皆同其人至困防漠不知東西者看其左手脈名手肝脈兩筋中其脈如有如無又看近手屈肘前臂上當有三歧脈中央者名爲手肝脈兩廂者名歧脈看時若肝脈全無兩廂壞其人十死一生難可救濟若中央脈近掌三指道有如不絕其人必不死脈經三日漸徹至手掌必得汗汗罷必愈婦人患黃看右手脈眼靑黃視其瞳子靑脈亦靑面色靑者是其由脾移熱於肝肝色靑也其人身熱而發黃赤視其眼赤髙視心腹脹滿脈赤便是此由脾移熱於心心色赤故其人身熱而發赤黃不可治治之難差其人身熱發黃白視其舌下白垢生者是此由脾移熱於肺肺色白也其人身熱發黑黃視其唇黑眼黃舌下脈黑者是此由脾移熱於腎腎色黑也故其身熱而發黃也

風黃候

凡人先患風濕復遇冷气相搏則舉身疼痛發熱而體黃也

因黃髮血候

此由脾胃大熱熱傷於心心主於血熱气盛故發黃而動熱故因名爲發血

因黃髮痢候

此由瘀熱在於脾胃因而發黃挾毒卽下痢故名爲發痢

因黃髮痔候

此病由熱傷於心心主血熱盛則血隨大便而下名爲血痔

因黃髮癖候

夫黃病皆是大熱所爲熱盛之時必服冷藥冷藥多則動舊癖

因黃髮病後小便澀兼石淋候

黃病後小便澀兼石淋發黃疸此皆由蓄熱所爲熱流小腸小便澀少而痛下物如沙石也

因黃髮吐候

黃病吐下之後胃气虛冷其人宿病有寒飲故發吐

黃疸候

黃疸之病此由酒食過度府藏不和水谷相並積於脾胃復爲風濕所搏瘀結不散熱气鬱蒸故食已如饑令身體面目及爪甲小便盡黃而欲安臥若身體多赤黑多靑皆見者必寒熱身痛面色微黃齒垢黃爪甲上黃黃疸也渴而疸者其病難治疸而不渴其病可治發於陰部其人必嘔發於陽部其人振寒而微熱

酒疸候

夫虛勞之人若飲酒多進谷少者則胃內生熱因大醉當風入水則身目發黃心中懊痛足脛滿小便黃面發赤斑若下之久久變爲黑疸面目黑心中如噉蒜虀狀大便正黑皮膚爪之不仁其脈浮弱故知酒疸心中熱欲嘔者當吐之則愈其小便不利其候當心中熱足下熱是其候證明也脈浮先吐之沈先下之

谷疸候

谷疸之狀食畢頭心忪怫郁不安而發黃由失饑大食胃气沖燻所致陽明病脈遲食難因飽飲者則發煩頭者必小便難此欲爲谷疸𨿽下之其腹必滿其脈遲故也

女勞疸候

女勞疸之狀身目皆黃發熱惡寒小腹滿急小便難由大勞大熱而交接交接競入水所致也

黑疸候

黑疸之狀若小腹滿身體盡黃額上反黑足下熱大便黑是夫黃疸酒疸女勞疸久久多變爲黑疸

九疸候

夫九疸者一曰胃疸二曰心疸三曰腎疸四曰腸疸五曰膏疸六曰舌疸七曰體疸八曰肉疸九曰肝疸凡諸疸病皆由飲食過度醉酒勞傷脾胃有瘀熱所致其病身面皆發黃但立名不同耳

胞疸候

胞疸之病小腸有熱流於胞內故大小便皆如蘗汁此爲胞疸

風黃疸候

夫風濕在於府藏與熱气相搏便發於黃卽小便或赤或白好臥而心振面虛黑名爲風黃疸

濕疸候

濕疸病者脾胃有熱與濕气相摶故病苦身體疼面目黃小便不利此爲濕疸

冷熱病諸候【凡七論】

病熱候

夫患熱者皆由血气有虛實邪在脾胃陽气有餘陰气不足則風邪不得宣散因而生熱熱搏於府藏故爲病熱也診其脈關上浮而數胃中有熱滑而疾者亦爲有熱弱者無胃气是爲虛熱跗陽脈數者胃中有熱熱則消穀引食跗陽脈粗而浮者其病難治若病者發熱身體疼痛此爲表有病其脈自當浮今脈反沈而遲故知難瘥其人不卽得愈必當死以其病與脈相反故也其湯熨鍼石別有正方補養宣導今附於後

養生方導引法云偃臥合兩膝布兩足而生腰口內气振腹七息除壯熱疼痛通兩脛不隨

又云覆臥去枕立兩足以鼻內气四十所復以鼻出之極令微气入鼻中勿令鼻知除身中熱背痛

又云兩手卻據仰頭向日以口內气因而咽之數十除熱身中傷死肌

客熱候

客熱者由人府藏不調生於虛熱客於上焦則胸鬲生痰實口苦舌漧客於中焦則煩心悶滿不能下食客於下焦則大便難小便赤澀

冷熱候

夫虛邪在於內與衛气相搏陰勝者則爲寒眞气去去則虛虛則內生寒視其五宮色白爲有寒診其脈遲則爲寒則爲寒濇遲爲寒微者爲寒遲而緩爲寒微而爲寒寸口虛爲寒其湯熨鍼石別有正方補養宣導今附於後

養生方導引法云一足向下踏地一足長舒向前極勢手掌四方取勢左右換易四七去膓冷腰脊急悶骨疼令使血气上下布潤又云兩足相合兩手仰捉兩腳向上急挽頭向後振勢極三七欲得努足手兩向舒張身手足極勢二七去竅中生百病下部虛冷

又云義趺兩手反向拓席漸漸向後努齊腹向前散气待火急還放來去二七去齊下冷腳疼五藏六府不和又云兩手向後拓腰蹙膊極勢左右轉身來去三七去腹肚齊冷兩膊急胸腋不和

又云於跪兩手向後手掌合地出气向下始漸漸向下覺腰脊大悶還上來去二七身正左右散气腰三七去齊下冷解谿內疼痛

寒熱候

夫陽虛則外寒陰虛則內熱陽盛則外熱陰盛則內寒陽者受气於上焦以溫皮膚分肉之間今寒气在外則上焦不通不通則寒獨畱於外故寒栗也陰虛內生熱者有所勞倦形气哀少穀气不盛上焦不行下脘不通胃气熱燻胸中故內熱也陽盛而外熱者上焦不通利皮膚致密腠理閉塞不通衛气不得泄越故外熱也陰盛而內寒者厥气上逆寒气積於胸中而不瀉不瀉則溫气去寒獨畱則血涘泣血涘泣則脈不通其脈不通脈則盛大以濇故陰陽之要陰密陽固若兩者不和若春無秋若冬無夏因而和之是謂聖度故陽彊不能陰气乃絕因於露風乃生寒熱凡小骨弱肉者善病寒熱骨寒熱病無所安汗注不休齒本槁取其少陰於陰股之絡齒爪槁死不治診其脈沈細數散也

寒熱往來候

夫寒气並於陰則發寒陽气並於陽則發熱陰陽二气虛實不調故邪气更作寒熱往來也脈而數寒熱俱發必當上乃愈脈急如者邪入陽明寒熱脾脈小甚爲寒熱

養生方云已醉飽食發寒熱也

冷熱不調

夫人榮衞不調致令陰陽否塞陽並於上則上熱陰並於下則下冷上焦有熱或喉口生瘡胸鬲煩滿下焦有冷則腹脹腸鳴絞痛泄痢

寒熱厥候

夫厥者逆也謂陰陽二气卒有哀絕逆於常度若陽气哀於下則爲寒厥陰气衰於下則爲熱厥熱厥之爲熱也必起於足下者陽起於五指之表集於足下而聚於足心故也故陽勝則足下熱熱厥者酒入於胃則絡脈滿而經脈虛脾主爲胃行其津液陰气虛則陽气入陽气入則胃不和胃不和則精气竭精气竭則不榮其四支此人必數醉若飽已入房气聚於脾中未得散酒气與穀气相並熱起於內故徧於身內熱則尿赤夫酒气盛而慓悍腎气冇哀陽气獨勝故手腳爲之熱寒厥之爲寒必從五指始上於膝下陰气起於五指之裏集於膝下聚於膝上故陰气勝則五指至膝上寒其寒也不從外皆從內寒寒厥何失而然陰者宗筋之所聚太陰陽明之所合也春夏則陽气多而陰气衰秋冬陰气盛而陽气哀此人者質壯以秋冬奪其所用下气上爭未能復精气溢下邪气因從之而上气因於中陽气衰不能添榮其經絡故陽气日損陰气獨在故手足爲之寒夫厥者或令人腹滿或令人暴不知人或半日逺至一日乃知人者此由陰气盛於上則下气重上而邪气逆逆則陽气亂亂則不知人太陽之厥踵首頭重足不能行發爲眴僕陽明之厥則癲疾欲走則呼腹滿不臥臥則面赤而熱妄見妄言少陽之厥則暴聾頰腫胸熱脇痛防此不可以運太陰之厥腹滿防脹後不利以不欲食食之則嘔不得臥也少陰之厥者則舌漧尿赤腹滿心痛厥陰之厥者小腹腫痛防脹不利好臥屈膝陰縮腫脛外熱其湯熨鍼石別有正方補養宣導今附於後養生方導引法云身正偃臥展兩足鼻內气自極揺足三十過止除足寒厥逆也

巢氏諸病源總論卷十二

欽定四庫全書

巢氏諸病源候總論卷十三

隋巢元方撰

气病諸候【凡二十五論】

上气候

夫百病皆生於气故怒則气上喜則气緩悲則气消恐則气下寒則气收聚熱則腠理開而气泄憂則气亂勞則气耗思則气結九气不同怒則气逆甚則嘔血及食而气逆上也喜則气和榮衞行通利故气緩焉悲則心系急肺布葉舉使上焦不通榮衞不散熱气在內故气消也恐則精卻精卻則上焦閉閉則气還還則下焦脹故气不行寒則經絡涘澀故气收聚也熱則腠理開竅榮衞通故汗大泄也憂則心無所寄神無所歸慮無所定故气亂矣勞則喘且汗外內故气耗矣思則身心有所止气畱不行故气結矣診寸口脈伏胸中逆气是諸气上衝胸中故上气面胕腫髆息其脈浮大不治上气脈躁而喘者屬肺肺脹欲作風水發汗愈脈洪則爲气其脈虛寧伏匿者生牢彊者死喘息低仰其脈滑手足溫者生也濇而四末寒者死也數者死也謂其形損故

養生方雲飲水勿急咽久成气病其湯熨鍼石別有正方補養宣導今附於後

養生方導引法云兩手向後合手拓腰向上急勢振搖臂肘來去七始得手不移直向上向下盡勢來去二七去脊心肺气壅悶散消正坐並膝頭足初坐先足指相對足跟外扒坐止少欲安穏須兩足跟向內相對坐足指外扒覺悶痛漸漸舉身似欵便坐足上待共內坐相似不痛始雙竪腳跟向上坐上足指並反向外毎坐常覺去膀胱內冷膝風冷足疼上气腰痛盡自消適也又云兩足兩指相向五息正引心肺去厥逆上气極用力令兩足相向意止引肺中气出病人行肺內外展轉屈伸隨無有違逆

卒上气

肺主於气若肺气虛實不調或暴爲風邪所乘則府藏不利經絡否澀气不宣和則上气也又因有所怒則气卒逆上甚則變嘔血气血俱傷其湯熨鍼石別有正方補養宣導今附於後

養生方導引法云兩手交義頥下自極致補气治暴气咳以兩手交頥下各把兩頥脈以頥句交中急牽來著喉骨自極三通致補气充足治暴气上气寫喉等病令气調長音聲亮

上气鳴息

肺主於气邪乘於肺則肺脹脹則肺管不利不利則气道澀故气上喘逆鳴息不通診其肺脈滑甚爲息奔上气脈出魚際者主喘息其脈滑者生駃者死也

上气喉中如水雞鳴候

肺病令人上气兼胸鬲痰滿气行壅滯喘息不調致咽喉有聲如水雞之鳴也

奔气候

夫气血循行於經絡周而復始皆有常度肺爲五藏上蓋主通行於府藏之气若肺受邪則气道不利气道不利則諸藏气壅失度故气奔急也

賁豚气候

夫賁豚气者腎之積气起於驚恐憂思所生若驚恐則傷神心藏神也憂思則傷志腎藏志也神志傷動气積於腎而气下上遊走如豚之奔故曰賁豚其气乘心若心中踴踴如事所驚如人所恐五藏不定食飲輒嘔气滿胸中狂癡不定妄言妄見此驚恐奔豚之狀若气滿支心心下悶亂不欲聞人聲休作有時乍瘥乍極吸吸短气手足厥逆內煩結痛溫溫欲嘔此憂思賁豚之狀診其脈來觸祝觸祝者病賁豚也腎脈微急沈厥賁豚其足不收不得前後

上气嘔吐

肺主於气肺爲邪所乘則上气此爲鬲內有熱胃間有寒寒從胃上乘於肺與鬲內熱相搏故乍寒乍熱而上气上气動於胃胃气逆故嘔吐也

上气腫候

肺主於气身之皮毛而气之行循環藏府流通經絡若外爲邪所乘則膚腠閉密使气內壅與津液相並不得泄越故上气而身腫也

結气候

結气病者憂思所生也心有所存神有所止气畱而不行故結於內

養生方云哭泣悲來新哭訖不用卽食久成气病其湯熨鍼石別有正方補養宣導今附於後

養生方導引法云坐生腰舉左手仰其掌卻右臂覆右手以鼻內气自極七息息間稍頓右手除兩臂背痛結气

又云端坐生腰舉左手仰掌以右手承右脇以鼻內气自極七息除結气

又云兩手拓肘頭拄席努肚上極勢待大悶始下來去上下五七去脊背體內疼骨節急彊肚腸宿气行忌太飽不得用肚編也

冷气候

夫藏气虛則內生寒也气常行府藏府藏受寒冷卽气爲寒冷所並故爲冷气其狀或腹脹或腹痛甚則气逆上而面靑手足冷

七气候

七气者寒气熱气怒气恚气憂气喜气愁气凡七气積聚牢大如杯若拌在心下腹中疾痛欲死飲食不能時來時去毎發欲死如有禍狀此皆七气所生寒气則嘔吐惡心熱气則說物不章言而遑怒气則上气不可忍熱上搶心短气欲死不得气息也恚气則積聚在心下不可飲食憂气則不可極作暮臥不安席喜气卽不可疾行不能久立愁气則喜忘不識人置物四方還取不得去處若聞急卽手足筋攣不舉

九气候

九气者謂怒喜悲恐寒熱憂勞思因此九事而傷動於气一曰怒則气逆甚則嘔血及食而气逆也二曰喜則其气緩榮衞通利故气緩三曰悲則气消悲則使心系急肺布葉舉使上焦不通熱气在內故气消也四曰恐則气下恐則精卻精卻則上焦閉閉則气還气還則下焦脹故气不行五曰寒則气收聚寒使經絡涘澀使气不宣散故也六曰熱則腠理開腠理開則榮衞通汗大泄七曰憂則气亂气亂則心無所寄神無所歸慮無所定故气亂八曰勞則气耗气耗則喘且汗外內皆越故气耗也九曰思則气結气結則心有所止故气畱而不行眾方說此九气互有不同但气上之由有九故名爲九气類也

短气

平人無寒熱短气不足以息者體實實則气盛盛則气逆不通故短气又肺虛則气少不足亦令短气則其人气微常如少气不足以呼吸診其脈尺寸俱微血气不足其人短气寸口脈沈胸中短气脈前小後大則爲胸滿短气脈洪大者亦短气也

五鬲气候

五鬲气者謂憂鬲恚鬲气鬲寒鬲熱鬲也憂鬲之病胸中气結煩悶津液不通飲食不下羸瘦不爲气力恚鬲之爲病心下苦實滿噫輒酢心食不消心下積結牢在胃中大小便不利气鬲之爲病胸脇逆滿咽塞胸鬲不通噫聞食臭寒鬲之爲病心腹脹滿咳逆腹上苦冷雷鳴繞臍痛食不消不能食肥熱鬲之爲病藏有熱气五心中熱口中爛生瘡骨煩四支重唇口漧燥身體頭面手足或熱腰背皆疼痛胸痺引背食不消不能多食羸瘦少气及癖也此是方家所說五鬲形證也經云陽脈結謂之鬲言憂恚寒熱動气傷神而气之與神並爲陽也傷動陽气致陰陽不和而府藏生病結於胸鬲之間故稱爲鬲气眾方說五鬲互有不同但傷動之由冇五故云五鬲气

逆气候

夫逆气者因怒則气逆甚則嘔血及食而气逆上人有逆气不得臥而息有音者有起居如故而息有音者有得臥行而喘者有不能臥不能行而喘者有不能臥臥而喘者皆有所起其不得臥而息有音者是陽明之逆足三陽者下行今逆而上行故息有音陽明者爲胃脈也胃者六府之海其气亦下行陽明逆气不得從故不得臥夫胃不和則臥不安此之謂也夫起居有如故而息有音者此肺之絡逆絡脈之气不得隨經上下故畱經而不行此絡脈之疾人起居如故而息有音不得臥臥則喘者是水气之客夫水者循津液而流也腎者水藏主津液津液主臥而喘診其脈趺陽脈太過則令人逆气背痛溫溫然寸口脈伏背中有逆气關上脈細其人逆气腹痛脹滿其湯熨鍼石別有正方補養宣導今附於後

養生方導引法云以左足踵拘右足拇指鼻內气自極七息除癖逆气

厥逆气候

厥者逆也謂陰气乘於陽陰气居於下陽气處於上陽虛則陰實實則陰盛陰盛則上乘於陽衞气爲之厥逆失於常度故寒從背起手足冷逆陰盛故也

少气候

此由藏气不足故也肺主於气而通呼吸藏气不足則呼吸微弱而少气胸痛少气者水在藏府水者陰气陰气在內故少气診右手寸口脈陰實者肺實也若少气胸內滿彭彭與髆相引脈來濡者虛少气也左手關上脈陰陽俱虛者足厥陰少陽俱虛也病苦少气不能言右手關上脈陰陽俱虛者足太陰陽明俱虛也病苦胃中如空狀少气不足以息四逆寒脈弱者少气皮膚寒脈小者少气也

遊气候

夫五藏不調則三焦气滿滿則气遊於內不能宣散故其病但煩滿虛脹

胸脇支滿候

肺之積气在於右脇肝之積气在於左脇二藏虛實不和气蓄於內故胸脇支滿春脈不及令人胸痛引背夏則兩脇脹滿寸口脈滑爲陽實胸中逆滿也

上气胸脇支滿候

寒冷在內與藏府相搏積於脇下冷乘於气气則逆上衝於胸脇故上气而胸脇支滿

久寒胸脇支滿候

陰气積於內久而不已則生寒寒气與藏气相搏衝於胸脇故支滿

乏气候

夫虛極之人榮衞減耗府藏虛弱气行不足所以呼吸气短也

走馬奔走及人走乏飲水得上气候

夫走馬及人走則大動於气气逆於胸內未得宣散而又飲水水搏於气故有上气

食熱餅觸熱飲水發气候

夫食熱皆觸動肺气則熱聚肺間熱气未歇而飲冷水水入於肺冷熱相搏气聚不宣爲冷所乘故令發气

气分候

夫气分者由水飲搏於气結聚所成气之流行常無壅滯若有停積水飲搏於气則气分結而住故雲气分腳气病諸候【凡八論】

腳气緩弱候

凡腳气病皆由感風毒所致得此病多不卽覺或先無他疾而忽得之或因眾病後得之初甚微飲食嬉戲气力如故當熟察之其狀自膝至腳有不仁或若痺或淫淫如虫所緣或腳指及膝脛灑灑爾或腳屈弱不能行或微腫或酷冷或痛疼或緩縱不隨或攣急或至困能飲食者或有不能者或見飲食而嘔吐惡聞食臭或有物如指發於踹腸逕上衝心气上者或舉體轉筋或壯熱頭痛或胸心衝悸寢處不欲見明或腹內苦痛而兼下者或言語錯亂有善忘誤者或眼濁精神昏憒者此皆病之證也若治之緩便上入腹入腹或腫或不腫胸脇滿气上便殺人急者不全日緩者或一二三月初得此病便宜速治之不同常病病旣入藏其脈有三品內外證候相似但脈異耳若病人脈得浮大及緩宜服續命湯兩劑若風盛宜作越脾湯加術四兩若脈轉駃而宜服竹瀝湯脈微而弱宜服風引湯二三劑此皆多是因虛而得若大虛乏气短可其間作補湯隨病體之冷熱而用若未愈更作竹瀝湯若病人脈浮大而駃此是三品之最惡脈脈或沈細而駃者此脈正與浮大者同是惡脈浮大者病在外沈細者病在內治亦不同當將息以意耳其形或尙可而手腳未及至弱數日之內上气便死如此之脈急服竹瀝湯日一劑湯勢恆令相及勿令半日之內無湯也若服竹瀝湯得下者必佳竹汁多服之皆須熱服不熱停在胸鬲更爲大患若已服數劑病及脈勢未折而若脹滿者可以大鱉甲湯下之湯勢盡而不得佳下可以丸藥助令得下下後更服竹瀝湯趣令脈勢折气息料理乃佳江東嶺南土地卑下風濕之地易傷於人初得此病多從下上所以腳先屈弱然後毒气循經絡漸入府藏府藏受邪气便喘滿以其病從腳起故名腳气其湯熨鍼石別有正方補養宣導今附於後

養生方導引法云坐兩足長舒自縱身內气向下使心內柔和適散然後屈一足安膝下努長舒一足仰取指向上便急仰眠頭不至席兩手急努向前頭向上努挽一時各各取勢來去二七遞互亦然去腰疼腰膊冷血冷風痺日日漸損

又云覆臥旁視內踵生腰以鼻內气自極七息除腳中痛轉筋腳酸疼腳痺弱

又云舒兩足坐散气向湧泉可三通气徹倒始收右足屈捲將兩手急捉腳湧泉挽足踏手挽一時取勢手足用力逆气向下三七不失气數尋去腎內冷气膝冷腳疼也

又云一足屈之足指仰使急一足安膝頭心散心兩足跟出气向下一手拓膝頭向下急捺一手向後拓席一時極勢左右亦然二七去膝痺疼急

又云一足踏地一足向後將足解谿安踹上急努兩手偏相向後側身如轉極勢二七左右亦然去足疼痛痺急腰痛也

腳气上气候

此由風濕毒气初從腳上後轉入腹而乘於气故上气也

腳气痺弱候

此由血气虛弱若受風寒濕毒與血並行膚腠邪气盛正气少故血气澀澀則痺虛故令痺弱也

腳气疼不仁候

此由風濕毒气與血气相搏正气與邪气交擊而正气不宣散故疼痛邪在膚腠血气則澀澀則皮膚厚搔之如隔衣不覺知是名爲不仁也

腳气痺攣候

腳气之病有挾風毒風毒則搏於筋筋爲攣風濕乘於血气故令痺攣也

腳气心腹脹急

此由風濕毒气從腳上入於內與藏气相摶結聚不散故心腹脹急也

腳气腫滿候

此由風濕毒气摶於腎經腎主於水今爲邪所摶則腎气不能宣通水液水液不傳於小腸致壅溢府藏府藏旣浸漬於皮膚之間故腫滿也

腳气風經五藏驚悸

夫溫濕成腳气而挾風毒毒少風多則風證偏見風邪之來初客膚腠後經府藏藏虛乘虛而入經遊五藏與神气相摶神气爲邪所乘則心驚悸也

巢氏諸病源候總論卷十三

欽定四庫全書

巢氏諸病源候總論卷十四

隋巢元方撰

欬嗽病諸候【凡十五論】

欬嗽候

欬嗽者肺感於寒微者則成欬嗽也肺主气合於皮毛邪之初傷先客皮毛故肺先受之五藏與六府爲表裏皆稟气於肺以四時更王五藏六府皆有咳嗽各以其時感於寒而受病故以咳嗽形證不同五藏之咳者乘秋則肺先受之肺咳之狀咳而喘息有音聲甚則唾血乘夏則心受之心咳之狀咳則心痛喉中喝喝如梗甚則咽腫喉痺乘春則肝受之肝咳之狀咳則兩脇下痛甚則不可以轉轉則兩脇下滿乘季夏則脾受之脾咳之狀咳則右脇下痛隱隱引於髆背甚則不可動動則咳劇乘冬則腎受之腎咳之狀咳則腰背相引而痛甚則咳逆此五藏之咳也五藏咳久不已傳於六府脾咳不已則胃受之胃咳之狀咳而嘔嘔甚則長虫出肝咳不已則膽受之膽咳之狀咳嘔膽汁肺咳不已大腸受之大腸咳之狀咳而遺屎心咳不已則小腸受之小腸咳之狀咳而失气气與咳俱失腎咳不已膀胱受之膀胱咳之狀咳而遺尿久咳不已三焦受之三焦咳之狀咳而腹滿不欲食飲此皆聚於胃關於肺使人多涕唾而面浮腫逆气也又有十種欬一曰風欬語因欬言不得競是也二曰寒欬飲冷食寒入注胃從肺脈上气內外合因之而欬是也三曰支欬心下滿欬則引痛其脈反遲是也四曰肝欬欬而引脇下痛是也五曰心欬欬而唾血引手少陰是也六曰脾欬欬而涎出續續不止引小腹是也七曰肺欬欬引頸項而唾涎沫是也八曰腎欬欬則耳聾無所聞引腰臍中是也九曰膽欬欬而引頭痛口苦是也十曰厥陰欬欬而引舌本是也診其右手寸口名气口以前脈手陽明經也其脈浮則爲陽陽實者病腹滿善气喘欬微大爲肝痺欬引小腹也欬嗽脈浮喘者生小沈伏匿者死

又云脈浮直者生沈者死欬且嘔腹脹且泄其脈欲絕者死欬脫形發熱脈小急者死欬且羸瘦絡脈大者死欬而尿血羸瘦脈大者死

久欬嗽候

肺感於寒微者卽成欬嗽久欬嗽是連滯歲月經久不瘥者是也凡五藏俱有欬嗽不已則各傳其府諸久嗽不已三焦受之其狀欬而腹滿不欲食飲寒气聚於胃而關於肺使人多涕唾而變面浮腫气逆故也

欬嗽短气候

肺主气候皮毛气虛爲微寒客皮毛入傷於肺則不足成欬嗽夫气得溫則宣和得寒則否澀虛則气不足而爲寒所廹並聚上肺間不得宣發故令欬而短气也

欬嗽上气候

夫欬嗽上气者肺气有餘也肺感於寒微者則成欬嗽肺主气气有餘則喘欬上气此爲邪搏於气气壅不得宣發是爲有餘故欬嗽而上气也其狀喘欬上气多涕唾而面目胕腫气逆也

久欬嗽上气候

久欬嗽上气者是肺气虛極風邪停滯故其病積月累年久不瘥則胸背痛面腫甚則唾膿血

欬嗽膿血候

欬嗽膿血者損肺損心故也肺主气心主血肺感於寒微者則成欬嗽嗽傷於陽脈則有血血與气相隨而行欬嗽極甚傷血動气俱乘於肺肺與津液相搏蘊結成膿故欬嗽而膿血也

久欬嗽膿血候

肺感於寒微者則成欬嗽欬嗽極甚傷於經絡血液蘊結故有膿血气血俱傷故連滯積久其血黯瘀與膿相雜而出

呷嗽候

呷嗽者猶是欬嗽也其胸鬲痰飲多者嗽則气動於痰上摶咽喉之間痰气相擊隨嗽動息呼呷有聲謂之呷嗽其與欬嗽大體𨿽同至於投藥則應加消痰破飲之物以此爲異耳

暴气欬嗽候

肺主於气候皮毛人有運動勞役其气外泄腠理則開因乘風取涼冷气卒傷於肺卽發成嗽故爲暴气嗽其狀嗽甚而少涎沫

欬逆候

欬逆者是欬嗽而气逆上也气爲陽流行府蔵宣發腠理而气肺之所主也欬病因肺虛感微寒所成寒搏於气气不得宣胃逆聚還肺肺則脹滿气遂不下故爲欬逆其狀欬而胸滿而气逆髆背痛汗出尻陰股肺踹防【戶庚切】足皆痛其湯熨鍼石別有正方補養宣導今附於後

養生方導引法云先以鼻內气乃閉口欬還復以鼻內气欬則愈向晨去枕正偃臥伸臂脛目閉口無息極脹腹兩足再頃間吸腹仰兩足倍拳欲自微息定復爲之春三夏五秋七冬九蕩滌五蔵津潤六府又云還向反望倒望不息七通治欬逆胸中病寒熱也

久欬逆候

肺感於寒微者則成欬嗽久欬嗽者是肺極虛故也肺旣極虛气還乘之故連年積月久不瘥夫气久逆不下則變身面皆腫滿表裏虛气往來乘之故也

欬嗽上气候

肺虛感微寒而成欬欬而气還聚於肺肺則脹是爲欬逆也邪气與正气相摶正气不得宣通但逆上喉咽之間邪伏則气靜邪動則气奔上煩悶欲絕故謂之欬逆上气也

久欬逆上气候

肺感於寒微者則成欬嗽久欬逆气虛則邪乘於气逆奔上也肺气虛極邪則停心時動時作故發則气奔逆乘心煩悶欲絕少時乃定定後復發連滯經久也

欬逆上气嘔吐候

五蔵皆稟气於肺肺感微寒則欬嗽也寒摶於气气聚還肺而邪有動息邪動則气奔逆上气上則五蔵傷動動於胃气者則胃气逆而嘔吐也此是肺欬連滯气動於胃而嘔吐者也又有季夏脾王之時而脾气虛不能王有寒气傷之而欬嗽謂之脾咳其狀欬則右脇下痛瘖瘖引髆背甚則不可動動欬發脾與胃合脾欬不已則胃受之其狀欬嗽而嘔嘔甚則長虫出是也凡諸欬嗽甚則嘔吐各隨證候知其府蔵也

欬逆短气候

肺虛爲微寒所傷則欬嗽嗽則气還於肺間則肺脹肺脹則气逆而肺本虛气爲不足復爲邪所乘壅否不能宣暢故欬逆短乏气也

淋病諸候【凡八論】

諸淋候

諸淋者由腎虛而膀胱熱故也膀胱與腎爲表裏俱主水水入小腸下於胞行於陰爲溲便也腎气通於陰陰津液下流之道也若飲食不節喜怒不時虛實不調則府蔵不和致腎虛而膀胱熱也膀胱津液之府熱則津液內溢而流於睪水道不通水不上不下停積於胞腎虛則小便數膀胱熱則水下澀數而且澀則淋瀝不宣故謂之爲淋其狀小便出少起數小腹急痛引於臍又有石淋勞淋血淋气淋膏淋諸淋形證各隨名具說於後章而以一方治之者故謂之諸淋也其湯熨鍼石別有正方補養宣導今附於後

養生方導引法云偃臥令兩足布膝頭斜踵置鳩口內气振腹鼻出气去淋數小便

又云蹲踞髙一尺許以兩手從外屈膝內入至足趺上急手握足五指極力一通令內曲八利腰髖治淋

石淋候

石淋者淋而出石也腎主水水結則化爲石故腎容沙石腎虛爲熱所乘熱則成淋其病之狀小便則莖裏痛尿不能卒出痛引小腹膀胱裏急沙石從小便道出甚者塞痛令悶絕其湯熨鍼石別有正方補養宣導今附於後

養生方導引法云偃臥令兩足膝頭斜踵置鳩口內气振腹鼻出气去石淋莖中痛

气淋候

气淋者腎虛膀胱熱气脹所爲也膀胱合與腎爲表裏膀胱熱熱气流入於胞熱則生實令胞內气脹則小腹滿腎虛不能制其小便故成淋其狀膀胱小便皆滿尿澀常有餘瀝是也亦曰气診其少陰脈數者男子則气淋其湯熨鍼石別有正方補養宣導今附於後養生方導引法云以兩足踵布膝除

又云偃臥令兩足布膝頭取踵置尻下以口內气腹脹自極以鼻出气七息除气數小便莖中痛陰以下濕小腹痛膝不隨也

膏淋候

膏淋者淋而有肥狀似膏故謂之膏淋亦曰內淋此腎虛不能制於肥液故與小便俱出也

勞淋候

勞淋者謂勞傷腎气而生熱成淋也腎气通於陰其狀尿畱莖內數起不出引小腹痛小便不利勞倦卽發也

熱淋候

熱淋者三焦有熱气摶於腎流入於胞而成淋也其狀小便赤澀亦有宿病淋今得熱而發者其熱甚則變尿血亦有小便後如似小豆羮汁狀者畜作有時也

血淋候

血淋者是熱淋之甚者則尿血謂之血淋心主血血之行身通徧經絡循環府蔵勞甚者則散失其常經溢滲入胞而成血淋也

寒淋候

寒淋者其病狀先寒戰然後尿是也由腎气虛弱下焦受於冷气入胞與正气交爭寒气勝則戰寒而成淋正气勝戰寒解故得小便也

小便病諸候【凡八論】

小便利多候

小便利多者由膀胱虛寒胞滑故也腎爲蔵膀胱腎之府也其爲表裏俱主水腎气下通於陰府旣虛寒不能溫其蔵故小便白而多其至夜尿偏甚者則內陰气生是也

小便數候

小便數者膀胱與腎俱虛而有客熱乘之故也腎與膀胱爲表裏俱主水腎气下通於陰此二經旣虛致受於客熱虛則不能制水故令數小便熱則水行澀澀則小便不快故令數起也診其跗陽脈數胃中熱卽消穀引食大便必小便卽數其湯熨鍼石別有正方補養宣導今附於後

養生方導引法云以兩踵布膝除數尿

又云偃臥令兩足布膝頭斜踵置鳩口內气振腹鼻出气去小便數

小便不禁候

小便不禁者腎气虛下焦受冷也腎主水其气下通於陰腎虛下焦冷不能溫制其水液故小便不禁也

小便不通候

小便不通由膀胱與腎俱有熱故也腎主水膀胱爲津液之府此二經爲表裏而水行於小腸入胞者爲小便腎與膀胱旣熱熱入於胞熱气大盛故結澀令小便不通小腹脹滿气急甚者水气上逆令心急腹滿乃至於死診其脈而滑直者不得小便也

小便難候

小便難者此是腎與膀胱熱故也此二經爲表裏俱主水水行於小腸入胞爲小便熱气在於蔵府水气則澀其熱勢極微故但小便難也診其尺脈浮小便難尺脈濡小便難尺脈緩小便難有餘瀝也

遺尿候

遺尿者此由膀胱虛冷不能約於水故也膀胱爲足太陽腎爲足少陰二經爲表裏腎主水腎气下通於陰小便者水液之餘也膀胱爲津液之府府旣虛冷陽气衰弱不能約於水故令遺尿也診其脈來過寸口入魚際遺尿肝脈微滑遺尿左手關上脈沈爲陰陰絕者無肝脈也若遺尿尺脈實小腹牢痛小便不禁尺中虛小便不禁腎病小便不禁脈當沈滑而反浮大其色當黑反黃此土之克水爲逆不治其湯熨鍼石別有正方補養宣導今附於後

養生方導引法云蹲踞髙一尺許以兩手從外屈膝至足趺上急手握足五指極力一通令內曲八利腰臗治遺尿

尿牀候

夫人有於眠睡不覺尿出者是其稟質陰气偏盛陽气偏虛者則膀胱腎气俱冷不能溫制於水則小便多或不禁而遺尿膀胱足太陽也爲腎之府腎爲足少陰爲蔵與膀胱合俱主水凡人之陰陽日入而陽气盡則陰受气至夜半陰陽大防气交則臥睡小便者水液之餘也從膀胱入於胞爲小便夜臥則陽气衰伏不能制於陰所以陰气獨發水下不禁故於眠睡而不覺尿出也

胞轉候

胞轉者由是胞屈辟小便不通名爲胞轉其病狀臍下急痛小便不通是也此病或由小便應下便彊忍之或爲寒熱所廹此二者俱合水气還上气廹於胞使胞屈辟不得充張外水應入不得入內溲應出不得出外內相壅塞故令不通此病至四五日乃有致死者飽食食訖應小便而忍之或飽食訖而走馬或小便急因疾走或忍尿入房亦皆令胞轉或胞落並致死

大便病諸候【凡五論】

大便難候

大便難者由五蔵不調陰陽偏有虛實謂三焦不和則冷熱並結故也胃爲水谷之海水谷之精化爲榮衛其糟粕行之於大腸以出也五蔵三焦旣不調和冷熱壅澀結在腸胃之間其腸胃本實而又爲冷熱之气所結聚不宣故令大便難也

又云邪在腎亦令大便難所以爾者腎蔵受邪虛而不能制小便則小便利津液枯燥腸胃漧澀故大便難又渴利之家大便亦難所以爾者爲津液枯竭致令腸胃漧燥診其左手寸口人迎以前脈手少陰經也脈沈爲陰陰實者病苦閉大便不利腹滿四支重身熱若胃脹右手關上脈陰實者脾實也若腸中伏伏如牢狀大便難脈緊而滑直大便亦難跗陽脈微法當腹滿不滿者必大便難而腳痛此虛寒從上向下也其湯熨鍼石別有正方補養宣導今附於後

養生方導引法云偃臥直兩手撚左右脇除大便難腹痛腹中寒口內气鼻出气溫气咽之數十病愈

大便不通候

大便不通者由三焦五蔵不和冷熱之气不調熱气偏入腸胃津液竭燥故令糟粕否結壅塞不通也其湯熨鍼石別有正方補養宣導今附於後

養生方導引法云龜行气伏衣被中覆口鼻頭面正臥不息九通微鼻出气治閉塞不通

大便失禁候

大便失禁者由大腸與肛門虛冷滑故也肛門大腸之候也俱主糟粕旣虛弱冷滑气不能溫制故使失禁

關格大小便不通候

關格者大小便不通也大便不通謂之內關小便不通謂之外格二便俱不通爲關格也由陰陽气不和榮衞不通故也陰气大盛陽气不得榮之曰內關陽气大盛陰气不得榮之曰外格陰陽俱盛不得相榮曰關格關格則陰陽气否結於腹內脹滿气不行於大小腸故關格而大小便不通也又風邪在三焦三焦約者則小腸痛內閉大小便不通日不得前後而手足寒者爲三陰俱逆三日死也診其脈來浮牢且滑直者不得大小便也

大小便難候

大小便難者由冷熱不調大小腸有遊气遊气在於腸間摶於糟粕溲便不通流故大小便難也診其尺脈滑而浮大此爲陽幹於陰其人苦小腹痛滿不能尿尿卽陰中痛大便亦然其湯熨鍼石別有正方補養宣導今附於後

養生方導引法云正坐以兩手交背後名日帶便愈不能大便利腹愈虛羸反久兩手著背上推上使當心許箕坐反到九通愈不能大小便利愈腹虛羸也

巢氏諸病源候總論卷十四﹤子部﹐醫家類﹐巢氏諸病源候總論﹥

欽定四庫全書

巢氏諸病源總論卷十五

隋巢元方撰

五臓六府病諸候【凡十三論】

肝病候

肝象木王於春其脈其神魂其候目其華在爪其充在筋其聲呼其臭臊其味酸其液泣其色靑其藏血足厥陰其經也與膽合爲府而主表肝爲蔵而主裏肝气盛爲血有餘則病目赤兩脇下痛引小腹善怒气逆則頭耳聾不聰頰腫是肝气之實也則宜瀉之肝气不足則病目不明兩脇拘急筋攣不得太息爪甲枯面靑善悲恐如人將捕之是肝气之虛也則宜補之於四時病在肝愈於夏夏不愈甚於秋秋不死待於冬起於春於日愈在丙丁丙丁不愈加於庚辛庚辛不死待於壬癸起於甲乙於時平旦慧下晡甚夜半靜禁當風肝部左手關上是也平肝脈來綽綽如按琴瑟之弦如掲長竿春以胃气爲本春肝木王其脈細而長是平脈也反得微澀而短者是肺之乘肝金之克木大逆十死不治反得浮大而洪者是心乘肝子之乘母𨿽病當愈反得沈濡滑者是腎乘肝母之歸子𨿽病當愈反得大而緩者是脾之乘肝爲土之淩木土之畏木𨿽病不死肝脈來盛實而滑如循長竿曰平肝病脈來急益勁如新張弓曰肝死眞肝脈至中外急如循刀刃賾賾然如新張弓色靑白不澤毛折乃死

養生方云春三月此謂發陳天地俱生萬物以榮夜臥早起廣步於庭被髮緩形以使春志生生而勿殺與而勿奪賞而勿罰此春气之應也養生之道也逆之則傷於肝夏變爲寒則奉長生者少

又云肝蔵病者憂愁不樂悲思憤怒頭旋眼痛呵出气而愈

心病候

心象火王於夏其脈如鉤而洪大其候舌其聲言其臭焦其味苦其液汗其養血其色赤而蔵神手少陰其經也與小腸合小腸爲府而主表心爲蔵而主裏心气盛爲神有餘則病胸內痛脇支滿脇下痛膺背髆脾間痛兩臂內痛喜笑不休是心气之實也則宜瀉之心气不足則胸腹大脇下與腰背相引痛驚悸恍惚少顏色舌本彊善憂悲是爲心气之虛也則宜補之於四時病在心愈於長夏長夏不愈甚於冬冬不死待於春起於夏於日愈在戊巳戊巳不愈加於壬癸壬癸不死待於甲乙起丙丁於時日中慧夜半甚平旦靜禁溫衣熱食心部在左手寸口是也寸口脈來累累如連珠如循瑯玕曰平心夏以胃气爲本夏心火王其脈浮洪大而散名曰平脈也反得沈濡滑者腎之乘心水之克火爲大逆十死不治反得而長是肝乘心母歸子𨿽病當愈反得大而緩是脾乘心子之乘母𨿽病當愈反得微濇而短是肺之乘心金之淩火爲微邪𨿽病不死病心脈來喘喘連屬其中微曲曰心病死心脈前曲後倨如操帶鉤曰心死眞心脈至牢而摶如循薏苡累累然其色赤黑不澤毛折乃死

養生方云夏三月此謂蕃秀天地气交萬物英實夜臥早起無厭於日使志無怒使華英成秀使气得泄若所愛在外此夏气之應養長之道也逆之則傷心秋爲痎瘧其湯熨鍼石別有正方補養宣導今附於後

養生方導引法云心蔵病者體有冷熱若冷呼气入若熱吹气出

又云左臥口內气鼻出之除心下不便也

脾病

脾象土王於長夏其脈緩其候口其聲歌其臭香其味甘其液涎其養形肉其色黃而蔵意足太陰其經也與胃合胃爲府主表脾爲蔵主裏脾气盛爲形有餘則病腹脹溲不利身重苦饑足痿不收行善瘈腳下痛是爲脾气之實也則宜瀉之脾气不足則四支不用後泄食不化嘔逆腹脹腸鳴是爲脾气之虛也則宜補之於四時病在脾愈在秋秋不愈甚於春春不死待於長夏於日愈於庚辛庚辛不愈加於甲乙甲乙不死待於丙丁起於戊巳於時日昳慧平旦甚下晡靜脾欲緩急食甘以緩之用苦以寫之甘以補之禁溫食飽食濕地濡衣脾部在右手關上是也六月脾土王其脈大阿阿而緩名曰平脈也長夏以胃气爲本反得而急是肝之乘脾木之乘土爲大逆十死不治反得微濇而短是肺之乘脾子之克母不治自愈反得浮而洪者是心乘脾母之歸子當瘥不死反得沈濡而滑者是腎之乘脾水之淩土爲微邪當瘥脾脈長長而弱來疎去槪再至曰平三至曰離經四至曰奪精五至曰死六至曰命盡病脾脈來實而盛數如雞舉足曰脾病死脾脈來堅銳如烏之啄如鳥之距如屋之漏如水之澑曰脾死眞脾脈弱而乍數乍疎然其色靑黃不澤毛折乃死

養生方云脾蔵病者體面上游風習習痛身體癢煩悶疼痛用嘻气出

肺病候

肺象金王於秋其脈如毛而浮其候鼻其聲哭其臭腥其味辛其液涕其養皮毛其蔵气其色白其神魄手太陰其經與大腸合大腸爲府主表肺爲蔵主裏肺气盛爲气有餘則病喘欬上气肩背痛汗出尻陰股膝踹脛足皆痛是爲肺气之實也則宜瀉之肺气不足則少气不能報息耳聾嗌漧是爲肺气之虛也則宜補之於四時病在肺愈在冬冬不愈甚於夏夏不死待於長夏起於秋於日愈在壬癸壬癸不愈加於丙丁丙丁不死待於戊巳起於庚辛禁寒飲食寒衣於時下晡慧夜半靜日中甚肺欲收急食酸以收之用辛寫之肺部在右手關前寸口是也平肺脈微短濇如毛秋以胃气爲本病肺脈來上下如循雞羽曰病肺病其色白身體但寒無熱時時欲欬其脈微遲爲可治秋金肺王其脈浮濇而短是曰平脈也反得浮大而洪者是心之乘肺火之克金爲大逆十死不治也反得沈濡而滑者是腎之乘肺子之乘母病不治自愈反得緩大而長阿阿者是脾之乘肺母之歸子𨿽病當愈反得而長者是肝之乘肺木之淩金爲微邪𨿽病當愈肺脈來泛泛而輕如微風吹鳥背上毛再至曰平三至曰離經四至曰奪精五至曰死六至曰命盡死肺脈來如物之浮如風吹毛曰肺死秋胃微毛曰平胃气少毛多曰肺病但如毛無胃气曰死毛有曰春病甚曰今病眞肺脈至大如虛如毛羽中人膚然其色赤白不澤毛折乃死

養生方云多語則气爭肺脹口燥

又云秋三月此謂容平天气以急地气以明早臥早起與雞俱興使志安寧以緩秋形收斂神气使秋气平無外其志使肺气淸此秋气之應也養收之道也逆之則傷肺冬爲飱泄其湯熨鍼石別有正方補養宣導今附於後

養生方導引法云肺蔵病者體胸背痛滿四支煩悶用噓气出以兩手據地覆之口內气鼻出之除胸中肺中病也

腎病候

腎象水王於冬其脈如石而沈其候耳其聲呻其臭腐其味鹹其液唾其養骨其色黑其神志足少陰其經也與膀胱爲府主表腎爲蔵主裏腎气盛爲志有餘則病腹脹飱泄體腫喘欬汗出憎風面目黑小便黃是爲腎气之實也則宜瀉之腎气不足則厥腰背冷胸內痛耳嗚苦聾是爲腎气之虛也則宜補之腎病者腹大體腫喘欬汗出憎風虛則胸中痛於四時病在腎愈在春春不愈甚於長夏長夏不死待於秋起於冬於日愈於甲乙甲乙不愈加於戊巳戊巳不死待於庚辛起於壬癸無犯塵垢無衣炙衣於時夜半慧日乘四季甚下晡靜腎欲堅急食苦以堅之咸以瀉之苦亦補之腎部在左手關後尺中是也腎脈來如引葛按之益曰腎病腎風水其脈大身無痛形不瘦不能食善驚驚以心萎者死冬腎水王其脈沈濡而滑名曰平脈也反得浮大而緩者是脾之乘腎土之克水爲大逆十死不治反得浮濇而短者是肺之乘腎母之歸子爲虛邪𨿽病易可治反得細長者是肝之乘腎子之乘母爲實邪𨿽病自愈反得浮大而洪者是心之乘腎火之淩水𨿽病治之不死也腎死脈來發如奪索辟辟如彈石曰腎死冬胃微石曰平胃少石多曰腎病但石無胃曰死石而有鉤曰夏病鉤甚曰今病蔵眞下於腎腎蔵骨髓之气眞腎脈至搏而絕如彈石辟辟然其色黃黑不澤毛折乃死諸眞藏見者皆死不治

養生方云冬三月此謂閉蔵水冰地拆無擾乎陽早臥晚起必待日光使志若伏匿若有私意若已有得去寒就溫無泄皮膚使气亟奪此冬气之應也養蔵之道也逆之則傷腎春爲萎厥其湯熨鍼石別有正方補養宣導今附於後

養生方導引法云腎蔵病者咽喉窒塞腹滿耳聾用呬气出

又云兩足交坐兩手捉兩足解谿挽之極勢頭仰來去七去腎气壅塞

膽病候

膽象木王於春足少陽其經也肝之府也謀慮出焉諸府蔵皆取決斷於膽其气盛爲有餘則病腹內冒冒不安身軀習習是爲膽气之實也則宜瀉之膽气不足其气上溢而口苦善太息嘔宿汁心下澹澹如人將捕之嗌中介介數唾是爲膽气之虛也則宜補之

小腸病候

小腸象火王於夏手太陽其經也心之府也水液之下行爲溲便者流於小腸其气盛爲有餘則病小腸熱焦竭幹濇小腸防脹是爲小腸之气實也則宜瀉之小腸不足則寒气客之腸病驚跳不言乍來乍去是爲小腸气之虛也則宜補之

胃病候

胃象土王於長夏足陽明其經也脾之府也爲水谷之海諸蔵府皆受水谷之气於胃气盛爲有餘則病腹防脹气滿是爲胃气之實也則宜瀉之胃气不足則饑而不受水谷飱泄嘔逆是爲胃气之虛也則宜補之胃脈實則脹虛則泄關脈滑胃內有寒脈滑爲實气滿不欲食關脈浮積熱在胃內

大腸病候

大腸象金王於秋手陽明其經也肺之府也爲傳導之官變化糟粕出焉其气盛爲有餘則病腸內切痛如錐刀刺無休息腰背寒痺攣急是爲大腸气之實也則宜瀉之大腸气不足則寒气客之善泄是大腸之气虛也則宜補之診其右手寸口脈手陽明經也脈浮則爲陽陽實者大腸實也苦腸切痛如錐刀刺無休息時

膀胱病

膀胱象水王於冬足太陽其經也腎之府也五穀五味之津液悉歸於膀胱气化分入血脈以成骨髓也而津液之餘者入胞則爲小便其气盛爲有餘則病熱胞濇小便不通小腹偏腫痛是爲膀胱气之實也則宜寫之膀胱气不足則寒气客之胞滑小便數而多也面色黑是膀胱气之虛也則宜補之其湯熨鍼石別有正方補養宣導今附於後

養生方導引法云蹲坐欹身努兩手向前仰掌極勢左右轉身腰三七去膀胱內冷血風骨節急彊

又云互跪調和心气向下至足意裏想气索索然流布得所始漸漸平身舒手傍肋如似手掌內气出气不止面覺急悶卽起皆至地來去二七微減膝頭冷膀胱宿病腰脊彊臍下冷悶

三焦病

三焦者上焦中焦下焦是也上焦之气出於胃上口並咽以貫鬲布胸內走掖循太陰之分而行上至舌下至足陽明常與榮衞俱行主內而不出也

中焦之气亦並於胃口出上焦之後此受气者泌糟粕承津液化爲精防上注於肺脈乃化而爲血主不上不下也下焦之气別廻腸注於膀胱而滲入焉主出而不內故水谷常並居於胃成糟粕而俱下於大腸也謂此三气焦漧水谷分別淸濁故名三焦三焦爲水谷之道路气之所終始也三焦气盛爲有餘則脹气滿於皮膚內輕輕然而不牢或小便濇或大便難是爲三焦之實也則宜瀉之三焦之气不足則寒气客之病遺尿或泄利或胸滿或食不消是三焦之气虛也則宜補之診其寸口脈遲上焦有寒尺脈遲下焦有寒尺脈浮者客陽在下焦

五蔵橫病候

夫五蔵者肝象木心象火脾象土肺象金腎象水其气更休更王互虛互實自相乘克內生於病此爲正經自病非外邪傷之也若寒溫失節將適乖理血气虛弱爲風濕陰陽毒气所乘則非正經自生是外邪所傷故名橫病也其病之狀隨邪所傷之蔵而形證見焉其湯熨鍼石別有正方補養宣導今附於後

養生方導引法雲從膝以下有病當思臍下有赤光內外連沒身也從膝以上至腰有病當思脾黃光從腰以上至頭有病當思心內赤光病在皮膚寒熱者當思肝內靑綠光皆當思其光內外連而沒巳身閒气收光以照之此消疾卻邪甚驗篤信精思行之病無不愈

脾脹病候

脾脹病有是脾虛爲風邪所乘正气與邪气交結令脾气不宣調擁聚而脹也其病喜噦四支急體重不能勝置也

巢氏諸病源候總論卷十五

欽定四庫全書

巢氏諸病源候總論卷十六

隋巢元方撰

心痛病諸候【凡五論】

心痛候

心痛者風冷邪气乘於心也其痛發有死者有不死者有久成疹者心爲諸蔵主而蔵神其正經不可傷傷之而痛爲眞心痛朝發夕死夕發朝死心有支別之絡脈其爲風冷所乘不傷於正經者亦令心痛則乍間乍甚故成疹不死人心爲火與諸陽防合而手少陰心經也若諸陽气虛少陰之經气逆謂之陽虛陰厥亦令心痛其痛引喉是也又諸蔵虛受病气乘於心者亦令心痛則心下急痛謂之脾心痛也足太陰爲脾之經與胃合足陽明爲胃之經气虛逆乘心而痛其狀腹脹歸於心而痛甚謂之胃心痛也腎之經足少陰是也與膀胱合膀胱之經足太陽是也此二經俱虛而逆逆气乘心而痛者其狀下重不自伏時苦泄寒巾爲腎心痛診其心脈急者爲心痛引背食不下寸口脈沈若心下有寒時痛關上脈心下苦痛左手寸口脈沈則爲陰陰絕者無心脈也苦心下毒痛

久心痛候

心爲諸蔵主其正經不可傷傷之而痛者則朝發夕死夕發朝死不睱展治其久心痛者是心之支別絡爲風邪冷熱所乘痛也故成疹不死發作有時經久不瘥也

心懸急懊痛候

心與小腸合爲表裏俱象於火而火爲陽气也心爲諸蔵主故正經不受邪若爲邪所傷而痛卽死若支別絡爲風邪所乘而痛則經久成疹其痛懸急懊者是邪廹於陽气不得宣暢壅瘀生熱故心如懸而急煩懊痛也

心痛多唾候

心痛而多唾者停飲乘心之絡故也停飲者水液之所爲也心气通於舌心與小腸合俱象火小腸心之府也其水气下行於小腸爲溲便則心絡無有停飲也膀胱與腎俱象水膀胱爲腎之府主蔵津液腎之液上爲唾腎气下通於陰若府蔵和平則水液下流宣利若冷熱相乘致府蔵不調津液水飲停積上廹於心令心气不宣暢故痛而多唾也

心痛不能飲食候

心痛而不能飲食者積冷在內客於脾而乘心絡故也心陽气也冷陰气也冷乘於心陰陽相乘冷熱相擊故令痛也脾主消水谷冷气客之則脾气冷弱不勝於水谷也心爲火脾爲土是母子也俱爲邪所乘故痛復不能飲食也

腹痛病諸候【凡四論】

腹痛候

腹痛者由府蔵虛寒冷之气客於腸胃募原之間結聚不散正气與邪气交爭相擊故痛其有陰气摶於陰經者則腹痛而腸鳴謂之寒中是陽气不足陰气有餘者也診其寸口脈沈而則腹痛尺脈臍下痛脈沈遲腹痛脈來觸觸者小腹痛脈陰則腹痛凡腹急痛此裏之有病其脈當沈若細而反浮大故當愈矣其人不卽愈必當死以其病與脈相反故也其湯熨鍼石別有正方補養宣導今附於後

養生方導引法云治股脛手臂痛法屈一脛臂中所痛者正偃臥口鼻閉气腹痛以意推之想气往至痛上俱熱卽愈

又云偃臥展兩脛兩手仰足指以鼻內气自極七息除腹中急切痛

又云偃臥口內气鼻出之除裏急飽咽气數十令溫中寒漧吐嘔腹痛口內气七十所大振腹咽气數十兩手相摩令熱以摩腹令气下

又云偃臥仰兩手兩足鼻內气七息除腹中切痛

久腹痛候

久腹痛者蔵府虛而有寒客於腹內連滯不歇發作有時發則腸嗚而腹絞痛謂之寒中是冷摶於陰經今陽气不足陰气有餘也寒中久痛不瘥冷入於大腸則變下痢所以然者腸鳴气虛故也腸虛則泄故變下痢也

腹脹候

腹脹者由陽气外虛陰气內積故也陽气外虛受風冷邪气風冷陰气也冷積於府蔵之間不散與脾气相壅虛則脹故腹滿而气防喘診其脈右手寸口气口以前手陽明經也脈浮爲陽按之牢彊謂之爲實陽實者病腹滿气喘嗽左手關上脈足少陽經也陰實者病腹脹滿煩擾不得臥也關脈實卽腹滿響關上脈浮而大風在胃內腹脹急心內澹澹食欲嘔逆關脈浮腹滿不欲食脈浮爲是虛滿左手尺中神門以後脈足少陰經沈者爲陰陰實者病苦小腹滿左手尺中陰實者腎實也苦腹脹善鳴左手關後尺中脈浮爲陽陽實者膀胱實也苦小腹滿引腰痛脈來外澀者爲奔腹脹滿也病苦腹滿而喘脈反滑利而沈皆爲逆死不治腹脹脈浮者生虛小者死其湯熨鍼石別有正方補養宣導今附於後

養生方導引法云蹲坐住心捲兩手發心向下左右手搖臂遞互欹身盡髆勢捲頭築肚兩手衝脈至臍下來去三七漸去腹脹肚急悶食不消化

又云腹中苦脹有寒以口呼出气三十過止

又云若腹中滿食飲苦飽端坐生腰以口內气數十滿吐之以便爲故不便復爲之有寒气腹中不安亦行之又云端坐生腰口內气數十除腹滿食飲過飽寒熱肚中痛病

又云兩手向身側一向偏相極勢發頂足气散下欲似爛物解散手掌指直舒左右相皆然去來三七始正身前後轉動膊腰七去腹肚脹膀胱腰脊臂冷血脈急彊悸也

又云苦腹內滿飲食善飽端坐生腰以口內气數十以便爲故不便復爲

又云脾主土暖如人肉如始得發汗去風冷邪气若腹內有气脹先須暖足摩上下並气海不限徧數多爲佳始得左回右轉立七和气如用腰身內一日一十三法回轉三百六十骨節動脈搖筋气血布澤二十四气和潤蔵府均調和气用頭動搖振手气向上心气向下分明知去來莫閣平手欹腰轉身摩气蹙回動盡心气放散送至湧泉一一不失气之行度用之有益不解用者欵如气亂

久腹脹候

久腹脹者此由風冷邪气在腹內不散與蔵府相搏脾虛故脹其脹不已連滯停積時瘥時發則成久脹也久脹不已則食不消而變下痢所以然者脾胃爲表裏脾主消水谷胃爲水谷之海脾虛寒气積久脾气衰弱故食不消也而冷移入大腸大腸爲水谷糟粕之道路虛而受冷故變爲痢也

心腹痛病諸候【凡七論】

心腹痛候

心腹痛者由府蔵虛弱風寒客於其間故也邪气發作與正气相擊上衝於心則心痛下攻於腹則腹痛下上相攻故心腹絞痛气不得息診其脈左手寸口人迎以前脈手少陰經也沈者爲陰陰虛者病苦心腹痛難以言心如寒狀心腹防痛不得息脈細小者生大疾者死心腹痛脈沈細小者生脈浮大而疾者死其湯熨鍼石別有正方補養宣導今附於後

養生方導引法云行大道常度日月星辰淸淨以雞鳴安身臥漱口三咽之調五蔵殺蠱虫令人長生治心腹痛

久心腹痛候

久心腹痛者由寒客於府蔵之間與血气相摶隨气下上攻擊心腹絞結而痛蔵气虛邪气盛停積成疹發作有時爲久心腹痛也然心腹久痛冷气結聚連年積歳日月過深變爲寒疝

心腹相引痛候

心腹相引痛者足太陰之經與絡俱虛爲寒冷邪气所乘故也足太陰是脾之脈起於足大指之端上循屬脾絡胃其支脈復從胃別上注心經入於胃絡注於心此二脈俱虛爲邪所乘正气與邪气交爭在於經則胃脘急痛在於絡則心下急痛經絡之气往來邪正相擊在於其間所以心腹相引痛也診其脈太陽脈厥逆防急攣心痛引於腹也

心腹脹候

心腹脹者蔵虛而邪气客之乘於心脾故也足太陰脾之經也脾虛則脹足少陰腎之經也其脈起於足小指之下循行上絡膀胱其直者從腎上入肺其支者從肺出絡於心蔵虛邪气客於二經與正气相摶積聚在內气並於脾脾虛則脹故令心腹煩滿气急而脹也診其脈遲而滑者脹滿也其湯熨鍼石別有正方補養宣導今附於後

養生方導引法云伸右脛屈左膝內壓之五息引脾去心腹寒熱胸臆邪脹依經爲之引脾中熱气出去腹中寒熱胸臆中邪气脹滿久行無有寒熱時節之所中傷名爲眞人之方

久心腹脹候

久心腹脹者由府蔵不調寒气乘之入並於心脾脾虛則脹停積成疹有時發動故爲久也久脹不已脾虛寒气積胃气亦冷脾與胃爲表裏也此則府蔵俱冷令飲食不消若寒移入大腸則變下痢

胸脇痛候

胸脇痛者由膽與肝及腎之支脈虛爲寒气所乘故也足少陽膽之經也其支脈從目兌貫眥目下行至胸脇裏足厥陰肝之經也其支脈起足大指叢毛上循入貫膈布脇肋足少陰腎之經也其支脈從肺出絡心注胸此三經之支脈並循行胸脇邪气乘於胸脇故傷其經脈邪气之與正气交擊故令胸脇相引而急痛也診其寸口脈而滑卽爲痛滑卽爲實痛卽爲急實卽爲躍滑相搏卽胸脇搶急痛也

辛苦煩滿又胸脇痛欲死候

此由手少陽之絡脈虛爲風邪所乘故也手少陽之脈起小指次指之端上循入缺盆布亶中散絡心包風邪在其經邪气廹於心絡心气不得宣暢故煩滿乍上攻於胸或下引於脇故煩滿而義胸脇痛也若經久邪气畱連摶於蔵則成積摶於府則成聚也

巢氏諸病源總論卷十六

欽定四庫全書

巢氏諸病源候總論卷十七

隋巢元方撰

痢病諸候【凡四十論】

水谷痢候

水谷痢者由體虛腠理開血气虛春傷於風邪气畱連在肌肉之內後遇脾胃大腸虛弱而邪气乘之故爲水谷痢也脾與胃爲表裏胃者脾之府也爲水谷之海脾者胃之蔵也其候身之肌肉而脾气主消水穀水谷消其精化爲榮衞中養蔵府充實肌膚大腸肺之府也爲傳導之官化物出焉水谷之精也爲血气行於經脈其糟粕行於大腸也肺與大腸爲表裏而肺主气其候身之皮毛春陽气𨿽在表而血气尙弱其飲食居處運動勞役血气虛者則爲風邪所傷客在肌肉之間後因脾胃气虛風邪又乘虛而進入於腸胃其脾气弱則不能克制水谷故糟粕不結聚而變爲痢也又新食竟取風名爲胃風其狀惡風頭多汗膈下塞不通食飲不下腹滿形瘦腹大失衣則瞠滿食則洞泄其洞泄者痢無度也若胃气絕者痢絕則死診其脈微手足寒難治也脈大手足溫易治下白沫脈沈則生浮則死身不熱脈不懸絕滑大者生懸濇者死以蔵期之也脈絕而手足寒者死脈還手足溫者生脈不還者死脈時小絕者生洪大數者死懸濇絕者死細微而濇者生大而滑者死得代絕脈者不死

養生方云秋三月此謂容平天气以急地气以明早臥早起與雞俱興使志安寧以緩秋刑收斂神气使秋气平無外其志使肺气淸此秋气之應也養收之道也逆之則傷肺冬爲餐泄

又云正月勿食未成核果及桃發癰癤不爾發寒熱變黃疸又爲泄痢

久水谷痢

夫久水谷痢者由脾胃大腸虛弱風邪乘之則泄痢虛損不復遂連滯涉引歲月則爲久痢也然痢久則變嘔噦胃弱气逆不下食故嘔逆也气逆而外冷气乘之與胃气相折不通故噦也嘔又變爲防虫動食於五蔵也凡諸虫在人腹內居腸胃之間痢則腸胃虛弱虫動侵食若上食於蔵則心悶齒齗紫黑唇白齒斷生瘡下食於肛門則穀道傷爛而開也亦有變爲水腫所以然者水气入胃腸虛則泄大腸金也脾土也金土母子也脾身之肌肉性本克消水谷也痢由脾弱腸虛金土气衰母子俱病不復相扶不能克水致水气流溢浸漬肌肉故變腫也亦有不及成腫而五蔵傷敗水血並下而五蔵五色隨之而出謂之五液俱下也凡如此者多死而嘔噦腫防治之時有瘥者若五液俱下者必死五蔵傷敗故也

赤白痢候

凡痢皆由榮衞不足腸胃虛弱冷熱之气乘虛入客於腸間虛則泄故爲痢也然其痢而赤白者是熱乘於血血滲腸內則赤也冷气入腸摶腸間津液凝滯則白也冷熱相交故赤白相雜重者狀如膿涕而血雜之輕者白膿上有赤脈薄血狀如魚脂腦世謂之魚腦痢也

久赤白痢候

久赤白痢者是冷熱乘於血血滲腸間與津液相雜而下甚者腸虛不復故赤白連滯久不瘥也凡痢久不瘥脾胃虛弱則變嘔噦胃弱气逆故嘔也气逆而外有冷折之不通故噦亦變爲防虫食人五蔵也三尸九虫常居人腸胃腸胃虛則動上食於五蔵則心懊而悶齒齗唇口並生瘡下食於腸則肛門傷爛而穀道開也輕者可治重者致死也

赤痢

此由腸胃虛弱爲風邪所傷則挾熱熱乘於血則流滲入腸與痢相雜下故爲赤痢

久赤痢候

久赤痢者由體虛熱乘於血血滲腸間故痢赤腸胃虛不平復其熱不退故經久不瘥胃气逆則變嘔噦也胃虛穀气衰虫動侵食則變爲防

血痢

血痢者熱毒折於血入大腸故也血之隨气循環經絡通行蔵府常無停積毒熱气乘之遇腸虛者血滲入於腸腸虛則泄故爲血痢也身熱者死身寒者生診其關上脈芤大便去血暴下血數升也

久血痢

此由體虛受熱熱折於血血滲入腸故成血痢熱不歇胃虛不復故痢血久不瘥多變嘔噦及爲濕防

膿血痢

夫春陽气在表人運動勞役腠理則開血气虛者傷於風至夏又熱气乘之血性得熱則流散其遇大腸虛血滲入焉與腸間津液相搏積熱蘊結血化爲膿腸虛則泄故成膿血痢也所以夏月多苦膿血痢腸胃虛也秋冬診其脾脈微濇者爲內潰多下血膿又脈懸絕則死滑大則生脈微小者生實急者死脈沈細虛遲者生數疾大而有熱者死

久膿血痢候

久膿血痢者熱毒乘經絡血滲腸內則變爲膿血痢熱久不歇腸胃轉虛故痢久不斷皆變成濕防及嘔噦也

冷痢

冷痢者由腸胃虛弱受於寒气腸虛則泄故爲冷痢也凡痢色靑色白色黑並皆爲冷痢色黃色赤並是熱也故痢色白食不消謂之寒中也診其脈沈則生浮則死也

久冷痢候

久冷痢者由腸虛而寒積故冷痢久不斷也而廩丘公說云諸下悉寒也凡人腸中大便有寒則常鴨溏有熱則儐人見病身體發熱而下便謂熱下非也平常恆自將節飲食衣被調適其人無宿寒者大便自調彊人適發越薄衣冷飲食表有熱不覺裏冷而胃內潛冷冷卽下也今始發熱而下當與理中湯加大附子一枚連服三四劑重覆令微汗出微汗出則熱除不復冷胃气溫暖下與發熱俱瘳矣宿寒之家其人常自患冷躡濕地若足踏凁地或衣被薄皆發風下最惡何謂風下當風吹腰腹冷气徹裏而暴下者難治也久痢胃虛气逆則變嘔嘔而气逆遇冷折之气逆不通則變噦亦變濕防也胃虛虫動故也

熱痢

此由腸胃虛弱風邪挾熱乘之腸虛則泄故爲熱痢也其色黃若熱甚黃而赤也

久熱痢

此由腸虛熱積其痢連滯故久不瘥也痢久胃气虛則變嘔嘔而气逆遇冷折之气不通則變噦亦變濕防也胃虛虫動故也

冷熱痢候

夫冷熱痢者由腸胃虛弱宿有寒而爲寒熱所傷冷熱相乘其痢乍黃乍白是也若熱摶於血血滲腸間則變爲血痢也而冷伏腸內摶津液則變凝白則成白滯亦變赤白痢也其湯熨鍼石別有正方補養宣導今附於後

養生方導引法云泄下有寒者微引气以息內腹徐吹欲息以鼻引气气足復前卽愈其有熱者微呼以去之

雜痢候

雜痢謂痢色無定或水谷或膿血或靑或黃或赤或白變雜無常或雜色相兼而痢也挾熱則黃赤熱甚則變膿血也冷則白白甚則靑黑皆由飲食不節冷熱不調胃气虛故變易

休息痢

休息痢者胃脘【音管】有停飲因痢積久或冷气或熱气乘之气動於飲則飲動而腸虛受之故爲痢也冷熱气調其飲則靜而痢亦休也腸胃虛弱易爲冷熱其邪气或動或靜故其痢乍發乍止謂之休息痢也

白滯痢候

白滯痢者腸虛而冷气客之摶於腸間津液凝滯成白故爲白滯痢也

痢如膏候

痢如膏者是由蔵府虛冷冷气入於大腸成痢冷气積腸久虛滑脂凝如膏也

蠱注痢候

此由歲時寒暑不調則有濕毒之气傷人隨經脈血气漸至於蔵府大腸虛者毒气乘之毒气挾熱與血相搏則成血痢也毒气侵食於蔵府如病蠱注之家痢血雜膿瘀黑有片如雜肝與血雜下是也

腸蠱痢候

腸蠱痢者冷熱之气入在腸間先下赤後下白連年不愈侵傷於蔵府下血雜白如病蠱之狀名爲膓蠱也

下痢便腸垢

腸垢者腸間津汁垢膩也由熱痢蘊積腸間虛滑所以因下痢而便腸垢也

不伏水土痢

夫四方之气溫涼不同隨方嗜欲因以成性若移其舊土多不習伏必因飲食以入腸胃腸胃不習便爲下痢故名不伏水土痢也卽水谷痢是也

嘔逆吐痢候

嘔逆吐痢者由腸胃虛邪气並之蔵府之气自相乘克也脈經云心乘肝則吐痢心火也肝木也火木子母也火乘於木子扶母也此爲二蔵偏實也大腸金也胃土也金土母子也大腸虛則金气衰微不能扶土致令胃气虛弱此兩府偏虛也木性克土火性克金是爲火木相扶心肝俱盛而金畏於火土畏於木則爲腸胃皆弱腸虛弱則泄痢胃虛弱則嘔吐故逆而復吐痢也診其關上脈數其人吐跗陽脈微而濇微則下痢濇卽吐逆也

痢兼煩候

春傷於風邪气畱連因飲食不節腸胃虛弱邪气乘之則變爲痢痢則府蔵俱虛水气相並上乘於心心气不宣暢否滿在內故令痢而兼煩也

痢兼渴

夫水谷之精化爲血气津液以養蔵府蔵府虛受風邪邪入於腸胃故痢痢則津液空竭府蔵虛燥故痢而兼渴也渴而引飲則痢不止翻溢水气脾胃已虛不能克消水水气流溢浸漬肌肉則變腫也

下痢口中及腸內生瘡

凡痢口裏生瘡則腸間亦有瘡也所以知者猶如傷寒熱病胃爛身則發瘡也此由挾熱痢蔵虛熱气內結則瘡生腸間熱气上衝則瘡生口裏然腸間口裏生瘡皆胃之虛熱也胃虛穀气弱則九虫三尸發動則變成防

痢兼腫

痢兼腫者是痢久脾虛水气在於肌肉之所爲也脾與胃合俱象土脾身之肌肉胃爲水谷之海而以脾气克消水谷也風邪在內腸胃虛弱則水谷變爲痢也膀胱與腎合俱象水膀胱爲津液之府小腸與心合俱象火而津液之水行於小腸下爲小便也土性本克水今因痢脾胃虛弱土气哀微不能克制於水致令水得妄行不流於小腸而浸漬蔵府散流皮膚與气相搏腠理壅閉故痢而腫也

痢穀道腫痛

是由風冷客於腸胃腸胃虛則痢痢久腸虛風邪客於肛門邪气與眞气相搏故令疼痛也

痢後虛煩

夫體虛受風冷風冷入於腸故痢痢後虛煩者由府蔵尙虛而气內搏之所爲也水谷之精以養蔵府痢則水谷減耗致令府蔵微弱痢斷之後气未調理不能宣暢則膚腠還相搏蔵府蔵府旣虛而使气還相搏故令虛煩

痢後腫候

痢後腫由脾胃尙虛肌肉爲風水所乘故也脾胃虛弱受於風邪則水谷變成痢脾與胃爲表裏俱象土胃爲水谷之海脾肌肉土性克水而痢者則脾胃虛弱土气衰微不能克水令水妄行散溢肌肉痢𨿽得斷水猶未消肌肉先受風邪風水相搏膚腠閉密而成腫也

痢後不能食候

痢後不能食由脾胃虛弱气逆胸間之所爲也風邪入於腸胃而痢痢則水谷減耗脾胃虛弱痢斷之後脾胃尙虛不勝於食邪搏於气逆上胃弱不能食

痢後腹痛

痢後腹痛者體虛受風冷風冷入於腸胃則痢後腹痛是蔵气猶虛風冷餘熱未盡蔵府未平復冷气在內與蔵府相搏眞邪相擊故令腹痛也

痢後心下逆滿

痢後而心下逆滿此由蔵虛心下有停飲气逆乘之所爲也風邪入腸胃則下痢下痢則府蔵虛弱痢斷之後府蔵猶未調和邪气尙不消盡邪乘於气則气逆與飲食相搏而上故令心下逆滿也

脫肛候

脫肛者肛門脫出也多因久痢後大腸虛冷所爲肛門爲大腸之候大腸虛而傷於寒痢而用气其气下衝則肛門脫出因謂脫肛也

大下後噦

夫風冷在內入於腸胃則成大下下斷之後脾胃虛气逆遇冷折之其气不通則令噦也

穀道生瘡

穀道肛門大腸之也大腸虛熱其气熱結肛門故令生瘡

穀道虫

穀道虫者由胃弱腸虛而蟯虫下乘之也穀道肛門大腸之候蟯虫者九虫之內一虫也在於腸間若府蔵气實則虫不妄動胃弱腸虛則蟯虫乘之輕者或癢或虫從穀道中溢出重者侵食肛門瘡爛

穀道癢

穀道癢者由胃弱腸虛則蟯虫下侵穀道重者食於肛門輕者但癢也蟯虫狀極細微形如今之蝸虫狀也

穀道赤痛候

肛門爲大腸之候其气虛爲風熱所乘熱气擊搏故令穀道赤痛也

巢氏諸病源候總論卷十七

欽定四庫全書

巢氏諸病源候總論卷十八

隋巢元方撰

濕防病諸候【凡三論】

濕防候

濕防病由脾胃虛弱爲水濕所乘腹內虫動侵食成防也多因下利不止或時病後客熱結腹內所爲其狀不能飲食忽忽喜睡綿綿微熱骨節沈重齒無色舌上盡白細瘡如粟若上唇生瘡是虫食五蔵則心煩懊若下唇生瘡是虫食下部則肛門爛開甚者府蔵皆被食齒下上齗悉生瘡齒色紫黑利血而濕由水气也脾與胃合俱象土胃爲水谷之海脾气磨而消之水谷之精化爲血气以養府蔵若脾胃和則土气彊盛水濕不能侵之脾胃虛弱則土气衰微或受於冷或傷於熱使水穀不消化糟粕不儐實則成下利翻爲水濕所傷若時病之後腸胃虛熱皆令三尸九虫因虛動作侵食五蔵上出唇口下至肛門胃虛气逆則變嘔噦虫食五蔵傷敗利出瘀血如此者死其因脾胃虛微土气衰弱爲水濕所侵虫動成防故名濕防也

又云有天行之濕初得不覺行坐不發恆少气力或微利或不利病成則變嘔吐卽是虫內食於蔵

又云有急結濕先因腹痛下利膿血相兼出病成翻大小便不通頭項滿痛小腹急滿起坐不安亦是內食五蔵凡如此𨿽初證未發於外而心腹亦常煩懊至於臨困唇口及肛門方復生瘡卽死也

心防候

心防者由蔵虛諸虫在腸胃間因虛而動攻食心謂之心防初不覺他病忽忽嗜睡四支沈重此防或食心則心煩悶懊痛後乃侵食餘處診其脈沈而細手足冷內濕防在心也

疳防候

人有嗜甘味多而動腸胃間諸虫致令侵食府蔵此猶是防也凡食五味之物皆入於胃其气隨其府蔵之味而歸之脾與胃爲表裏俱象土其味甘而甘味柔潤於脾胃脾胃潤則气緩气緩則虫動虫動則侵食成疳防也但虫因甘而動故名之爲疳也其初患之狀手足煩疼腰脊無力夜臥煩燥昏昏善忘嘿嘿眼澀夜夢顚倒飲食無味面失顏色喜睡起卽頭體重防脛痠疼其上食五蔵則心內懊惱出食咽喉及齒齗皆生瘡出黑血齒色紫黑下食腸胃下利黑血出食肛門生瘡爛開胃气逆則變嘔噦急者數日便死亦有緩者心沈嘿支節疼重食飲減少面無顏色在內侵食乃至數年方上食口齒生瘡下至肛門傷爛乃死

又云五疳一是白疳令人皮膚枯燥面失顏色二是赤疳內食人五蔵令人頭髮焦枯三是蟯疳食人脊膂遊行五蔵體重浮腫四是疳防令人下部疼癢腰脊攣急五是黑疳食人五蔵多下黑血數日卽死凡五疳白者輕赤者次蟯疳又次之甘防又次之黑者最重皆從腸裏上食咽喉齒齗並生瘡下至穀道傷爛下利膿血嘔逆手足心熱腰痛嗜睡秋冬可春夏極

又云面靑頰赤眼無精光唇口燥腹脹有塊日日瘦損者是疳食人五蔵至死不覺

又云五疳緩者則變成五蒸五蒸者一曰骨蒸二曰脈蒸三曰皮蒸四曰肉蒸五曰血蒸其根源初發形候𨿽異至於蒸成爲病大體略同皆令人腰疼心滿虛乏無力日漸羸瘦或寒熱無常或手足煩熱或逆冷或利或澀或汗也五蒸別自有論與虛勞諸病相從也

九虫病諸候【凡五論】

九虫候

九虫者一曰伏虫長四分二曰蚘虫長一尺三曰白虫長一寸四曰肉虫狀如爛杏五曰肺虫狀如蠶六曰胃虫狀如蝦蟇七曰弱虫狀如瓜瓣八曰赤虫狀如生肉九曰蟯虫至細微形如菜虫伏虫羣虫之主也蚘虫貫心則殺人白虫相生子孫轉大長至四五尺亦能殺人肉虫令人煩滿肺虫令人欬嗽胃虫令人嘔逆吐喜噦弱虫又名膈虫令人多唾赤虫令人腸鳴蟯虫居胴腸多則爲痔極則爲癩因人瘡處以生諸癰疽癬瘻瘑疥齲虫無所不爲人亦不必盡有有亦不必盡多或偏無者此諸虫依腸胃之間若府蔵气實則不爲害若虛則能侵蝕隨其虫之動而能變成諸患也

三虫候

三虫者長虫赤虫蟯虫也爲三虫猶是九虫之數也長虫蚘虫也長一尺動則吐淸水出則心痛貫心則死赤虫狀如生肉動則腸鳴蟯虫至細微形如菜虫也居胴腸間多則爲痔極則爲癩因人瘡處以生諸癰疽癬瘻瘑疥齲虫無所不爲此卽是九虫內之三者而今別立名當以其三種偏發動成病故謂之三虫也其湯熨鍼石別有正方補養宣導今附於後

養生方導引法云以兩手著頭相義長气卽吐之坐地緩舒兩腳以兩手外抱膝中疾低頭入兩膝間兩手交義頭上十三通愈三尸也

又云叩齒二七過輒咽气二七如三百通乃止爲之二十日邪气悉去六十日小病愈百日大病除三虫伏屍皆去面體光澤也

蚘虫候

蚘虫者是九虫內之一虫也長一尺亦有長五六寸或因府蔵虛弱而動或因食甘肥而動其發動則腹中痛發作腫聚去來上下痛有休息亦攻心痛口喜吐涎及吐淸水貫傷心者則死診其脈腹中痛其脈法當沈弱今反脈洪而大則是蚘虫也

寸白虫候

寸白者九虫內之一虫也長一寸而色白形小褊因府蔵虛弱而能發動或云飲白酒以桑枝貫牛肉炙食並生栗所成

又云食生魚後卽飲乳酪亦令生之其發動則損人精气腰腳疼弱又云此虫生長一尺則令人死

蟯虫候

蟯虫猶是九虫內之一虫也形甚小如今之蝸虫狀亦因府蔵虛弱而致發動甚者則能成痔瘻疥癬癩癰疽瘑諸瘡蟯虫是人體虛極重者故爲蟯虫因動作無所不爲也

巢氏諸病源候總論卷十八

欽定四庫全書

巢氏諸病源候總論卷十九

隋巢元方撰

積聚病諸候【凡六論】

積聚候

積聚者由陰陽不和府蔵虛弱受於風邪搏於府蔵之气所爲也府者陽也蔵者陰也陽浮而動陰沈而伏積者陰气五蔵所生始發不離其部故上下有所窮已聚者陽气六府所成故無根本上下無所畱止其痛無有常處諸蔵受邪初未能爲積聚畱滯不去乃成積聚肝之積名曰肥气在左脇下如覆杯有頭足久不愈令人發防瘧連歲月不已以夏戊巳得之何以言之肺病傳肝肝當傳脾脾夏適王王者不受邪肝復欲還肺肺不肯受故畱結爲積故知肥气仲夏得之也

心之積名曰伏梁起臍上如臂上至心下以秋庚辛得之何以言之腎病當傳心心當傳肺肺秋適王王者不受邪心欲復還腎腎不肯受故畱結爲積故知伏梁以秋得之也脾之積名曰否气在胃脘覆大如盤久不愈令人四肢不收發黃疸飲食不爲肌膚以冬壬癸得之何以言之肝病當傳脾脾當傳腎腎冬適王王者不受邪脾欲復還肝肝不肯受故畱結爲積故知否气以冬得之也肺之積名曰息賁在右脇下覆大如杯久不愈令人灑淅寒熱喘嗽發肺癰以春甲乙得之何以言之心病傳肺肺當傳肝肝以春適王王者不受邪肺欲復還心心不肯受故畱結爲積故知息賁以春得之也

腎之積名曰賁防發於小腹上至心下若防賁走之狀上下無時久不愈令人喘逆骨萎少气以夏丙丁得之何以言之脾病當傳腎腎當傳心心夏適王王者不受邪腎欲復還脾脾不肯受故畱結爲積故知賁防以夏得之此爲五積也

診其脈駃而積聚脈浮而牢積聚脈橫者脇下有積聚脈來小沈實者胃中有積聚不下食食卽吐出脈來細沈附骨者積也脈出在左積在左脈出在右積在右脈兩出積在中央以部處之

診得肺積脈浮而毛按之辟易時下气逆背相引痛少气善忘目瞑皮膚寒秋愈夏劇主皮中時痛如虱緣狀其甚如鍼刺之狀時癢色白也

診得心積脈沈而芤時上下無常處病悸腹中熱面赤咽漧煩掌中熱甚卽唾血主身瘈瘲主血厥夏瘥冬劇色赤也

診得脾積脈浮大而長饑則減飽則見瞠起與谷爭累累如桃李起見於外腹滿嘔泄腸鳴四肢重足脛腫厥不能臥是主肌肉損色黃也

診得肝積脈而細兩脇下痛邪走心下足脛寒脇痛引小腹男子積疝也女子病淋也身無膏澤喜轉筋爪甲枯黑春瘥秋劇色靑也

診得腎積脈沈而急若脊與腰相引饑則見飽則減病腰痛小腹裏急口漧咽腫傷爛目茫茫骨中寒主髓厥喜忘色黑也

診得心腹積聚其脈牢彊急者生脈虛弱急者死又積聚之脈實彊者生沈者死其湯熨鍼石別有正方補養宣導今附於後

養生方導引法云以左足踐右足上除心下積

又云病心下積聚端坐生腰向日仰頭徐以口內气因而咽之三十過而止開目

又云左脇側臥伸臂直腳以口內气鼻吐之周而復始除積聚心下不便

又云以左手按右脇舉右手極形除積及老血

又云閉口微息正坐向王气張鼻取气逼置臍下小口微出十二通气以除結聚低頭不息十二通以消飲食令身輕彊行之冬月令人不寒

又云端坐生腰直上展兩臂仰兩手掌以鼻內气閉之自極七息名曰蜀王喬除脇下積聚

又云向晨去枕正偃臥伸臂脛瞑目閉口不息極張腹兩足再息頃間吸腹仰兩足倍拳欲自微息定復爲春三夏五秋七冬九蕩滌五蔵津潤六府所病皆愈腹有疾積聚者張吸其腹熱乃止癥瘕散破卽愈矣

積聚痼結

積聚痼結者是五蔵六府之气已積聚於內重因飲食不節寒溫不調邪气重沓牢痼盤結者也若久卽成癥

積聚心腹痛

積者陰气五蔵所生其痛不離其部故上下有所窮已聚者陽气六府所成故無根本上下無所畱止其痛無有常處此皆由寒气摶於蔵府與陰陽气相擊下上故心腹痛也診其寸口之脈沈而橫脇下有積腹中有橫積聚痛又寸口脈細沈滑者有積聚在脇下左右皆滿與背相引痛

又云寸口脈而牢者脇下腹中有橫積結痛而泄利脈微細者生浮者死

積聚心腹脹滿

積者五蔵陰气所生其痛不離其部故上下有所窮已聚者陽气六府所成故無根本上下無所畱止其痛無有常處也積聚成病蘊結在內則气行不宣通气搏於府蔵故心腹脹滿心腹脹滿則煩而悶尢短气也

積聚宿食

積者陰气五蔵所生其痛不離其部故上下有所窮已聚者陽气六府所成故無根本下上無所畱止其痛無有常處也積聚而宿食不消者由蔵府爲寒气所乘脾胃虛冷故不消化畱爲宿食也診其脈來實心腹積聚飲食不消胃中冷也

伏梁

伏梁者此由五蔵之積一名也心之積名爲伏梁起於臍上大如臂診得心積脈沈而芤時上下無常處病腹中熱而咽干心煩掌中熱甚卽唾血身瘈瘲夏瘥冬劇唾膿血者死又其脈卒彊急者生虛弱急者死

癥瘕病諸【凡十八論】

癥

癥者由寒溫失節致府蔵之气虛弱而食飲不消聚結在內染漸生長塊段盤牢不移動者是癥也言其形狀可徴驗也若積引歲月人卽柴瘦腹轉大遂致死診其脈而伏其癥不轉動者必死

癥瘕

癥瘕者皆由寒溫不調飲食不化與蔵气相搏結所生也其病不動者直名爲癥若病𨿽有結瘕而可推移者名爲癥瘕瘕者假也謂虛假可動也其人發語聲嘶中聲濁而後語之气拖舌語而不出此人食結在腹病寒口裏常水出四體灑灑常如發謔飲食不能常自悶悶而痛此食癥病也診其脈沈而中散者寒食癥也脈而細癥也若在心下則寸口脈在胃脘則關上脈在臍則尺中脈癥法左手脈橫癥在左右手脈橫癥在右脈頭大在上頭小在下脈來逆而牢者爲病癥也腎脈小急肝脈小急心脈若鼔皆爲瘕寸口脈結者癥瘕脈而伏腹中有癥不可轉動必死不治故也

養生方云飲食大走腸胃傷久成癥瘕時時結痛其湯熨鍼石別有正方補養宣導今附於後

養生方導引法云向晨去枕正偃臥伸臂脛瞑目閉口無息極張腹兩足再息頃間吸腹仰兩足倍拳欲自微息定復爲之春三夏五秋七冬九蕩滌五蔵津潤六府所病皆愈積聚者張吸其腹熱乃止癥瘕散破卽愈矣

暴癥

暴癥者由府蔵虛弱食生冷之物蔵旣虛弱不能消之結聚成塊卒然而起其生無漸名曰暴癥也本由蔵弱其癥暴生至於成病死人則速

鼈癥

鼈癥者謂腹內癥結如鼈之形狀有食鼈觸冷不消生癥者有食諸雜物得冷不消變化而作者此皆脾胃气弱而遇冷不能克消故也癥瘕結成推之不動移是也

虱癥

人有多虱而性好齧之所齧旣多府蔵虛弱不能消之不幸變化生癥而患者亦少俗云虱癥人見虱必嚙之不能禁止虱生長在腹內時有從下部出亦能斃人

米癥

人有好啞米轉久彌嗜啞之若不得米則胸中淸水出得米水便止米不消化遂生癥結其人常思米不能飲食久則斃

食癥

有人卒大能食乖其常分因饑值生蔥便大食之乃生一肉塊繞畔有口其病則難愈故謂食癥特由不幸致此妖異成癥非飲食生冷過度之病也

腹內有人聲

夫有人腹內忽有人聲或學人語而相答此乃不幸致生災變非關經絡府蔵冷熱虛實所爲也

發癥

有人因食飲內誤有頭髮隨食而入成癥胸喉間如有虫上下來去者是也

蛟龍病

蛟龍病者云三月八月蛟龍子生在芹菜上人食芹菜不幸隨食入人腹變成蛟龍其病之狀發則如癲

瘕病

瘕病者由寒溫不適飲食不消與蔵气相搏積在腹內結塊瘕痛隨气移動是也言其虛假不牢故謂之爲瘕也

鼈瘕

鼈瘕者謂腹中瘕結如鼈狀是也有食鼈觸冷不消而生者亦有食諸雜肉得冷變化而作者皆由脾胃气虛弱而遇冷則不能克消所致瘕言假也謂其有形假而推移也昔曾有人共奴俱患鼈瘕奴在前死遂破其腹得一白鼈仍故活有人乘白馬來看此鼈白馬遂尿隨落鼈上卽縮頭及腳尋以馬尿灌之卽化爲水其主曰吾將瘥矣卽服之果如其言得瘥

養生方云六月勿食澤中水令人成鼈瘕也

魚瘕

有人胃气虛弱者食生魚因爲冷气所摶不能消之結成魚瘕揣之有形狀如魚是也亦有飲陂湖之水誤有小魚入人腹不幸便卽生長亦有形狀如魚也

養生方云魚赤目作膾食之生瘕

蛇瘕

人有食蛇不消因腹內生蛇瘕也亦有蛇之精液誤入飲食內亦令病之其狀常若饑而食則不下喉噎塞食至胸內卽吐出其病在腹摸揣亦有蛇狀爲蛇瘕也

肉瘕

人有病常思肉得肉食訖又思之名爲肉瘕也

酒瘕

人有性嗜酒飲酒旣多而食穀常少積久漸瘦其病遂常思酒不得酒卽吐多睡不復能食云是胃中有虫使之然名爲酒瘕也

谷瘕

人有能食而不大便初亦不覺爲患久乃腹內成塊結推之可動故名爲谷瘕也

腹內有毛

人有因飲食內誤有毛隨食入腹則令漸漸羸瘦但此病不說別有證狀當以舉因食毛以知之

巢氏諸病源總論卷十九﹤子部﹐醫家類﹐巢氏諸病源候總論﹥

欽定四庫全書

巢氏諸病源候總論卷二十

隋巢元方撰

疝病諸【凡十一論】

諸疝候

諸疝者陰气積於內復爲寒气所加使榮衞不調血气虛弱故風冷入其腹內而成疝也疝者痛也或小腹痛不得大小便或手足厥冷繞臍痛自汗出或冷气逆上搶心腹令心痛或裏急而腹痛此諸非一故云諸疝也脈者疝也

寒疝

寒疝者陰气積於內則衞气不行衞气不行則寒气盛也故令惡寒不欲食手足厥冷繞臍痛自汗出遇寒卽發故云寒疝也其脈者是也其湯熨鍼石別有正方補養宣導今附於後

養生方導引法云蹲踞以兩手舉手蹲極橫治气沖腫痛寒疝入上下致腎气蹲踞以兩手捉趾令離地低跟極橫挽自然一通愈榮衞中痛

寒疝心痛

夫寒疝心痛陰气積結所生也陰气不散則寒气盛寒气盛則痛上下無常言冷气上衝於心故令心痛也

寒疝腹痛

此由陰气積於內寒气結搏而不散府蔵虛弱故風邪冷气與正气相擊則腹痛裏急故云寒疝腹痛也

寒疝心腹痛

此由府蔵虛弱風邪客於其間與眞气相擊故痛其痛隨气上下或上衝於心故在於腹皆由寒气所作所以謂之寒疝心腹痛也

寒疝積聚

積聚者由寒气在內所生也血气虛弱風邪搏於府蔵寒多則气澀气澀則生積聚也積者陰气五蔵所生始發不離其部故上下有所窮已聚者陽气六府所成也故無根本上下無所畱止但諸蔵府受邪初未能爲積聚邪气畱滯不去乃成積聚其爲病也或左右脇下如覆杯或臍上下如臂或胃脘間覆大如盤羸瘦少气或灑淅寒熱四支不收飲食不爲肌膚或累累如桃李或腹滿嘔泄寒卽痛故云寒疝積聚也其脈駃而積聚浮而牢積聚牢彊急者生虛弱急者死

七疝

七疝者厥疝癥疝寒疝气疝盤疝胕疝狼疝此名七疝也厥逆心痛足寒諸飲食吐不下名曰厥疝也腹中气乍滿心下盡痛气積如臂名曰癥疝也寒飲食卽脇下腹中盡痛名曰寒疝也腹中乍滿乍減而痛名曰气疝也腹中痛在臍旁名曰盤疝也腹中臍下有積聚名曰胕疝也小腹與陰相引而痛大便難名曰狼疝也凡七疝皆由血气虛弱飲食寒溫不調之所生

五疝

一曰石疝二曰血疝三曰陰疝四曰妬疝五曰气疝是爲五疝也而範汪所錄華佗太一決疑雙丸方云治八否五疝積聚伏熱畱飲往來寒熱而不的顯五疝之狀尋此皆由府蔵虛弱飲食不節血气不和寒溫不調之所生也

心疝

疝者痛也由陰气積於內寒气不散上衝於心故使心痛謂之心疝也其痛也或如錐刀所刺或陰陰而疼或四支逆冷或唇口變靑皆其也

饑疝

陰气在內寒气客於足陽明手少陰之絡令食竟必饑心爲之痛故謂之饑疝

疝瘕

疝者痛也瘕者假也其病𨿽有結瘕而虛假可推移故謂之疝瘕也由寒邪與蔵府相搏所成其病腹內急痛腰背相引痛亦引小腹痛脈沈細而滑者曰疝瘕急而滑者曰疝瘕方云幹脯曝之不燥者食之成疝瘕其湯熨鍼石別有正方補養宣導今附於後

養生方導引法云挽兩足指五息止引腹中气去疝瘕利孔竅

又云坐舒兩腳以兩手捉大拇指使足上頭下極挽五息止引腹中气徧行身體去疝瘕病利諸孔竅往來易行久行精爽聰明修長

痰飲諸病【凡十六論】

痰飲

痰飲者由气脈閉塞津液不通水飲气停在胸府結而成痰又其人素盛今瘦水走腸間漉漉有聲謂之痰飲其病也胸腹脹滿水穀不消結在腹內兩肋水入腸胃動作有聲體重多唾短气好眠胸背痛甚則上气欬逆倚息短气不能臥其形如腫是也脈偏爲痰浮而滑爲飲其湯熨鍼石別有正方補養宣導今附於後養生方導引法云左右側臥不息十二通治痰飲不消右有飲病右側臥左有飲病左側臥又有不消气排之左右各十有二息治痰飲也

痰飲食不消

此由痰水結聚在胸府膀胱之間久而不散流行於脾胃脾惡濕得水則脹脹則不能消食也或令腹裏虛滿或水穀不消化或時嘔逆皆其也

熱痰

熱痰者謂飲水漿結積所生也言陰陽否隔上焦生熱熱气與痰水相搏聚而不散故令身體虛熱逆害飲食頭面噏噏而熱故云熱痰也

冷痰

冷痰者言胃气虛弱不能宣行水谷故使痰水結聚停於胸膈之間時令人吞酸气逆四支變靑不能食飲也

痰結實

此由痰水積聚在於胸府遇冷熱之气相搏結實不消故令人心腹否滿气息不安頭目暗常欲嘔逆故言痰結實

鬲痰風厥頭痛

鬲痰者謂痰水在於胸鬲之上又犯大寒使陽气不行令痰水結聚不散而陰气逆上上與風痰相結上衝於頭卽令頭痛或數歲不已久連腦痛故云鬲痰風厥頭痛若手足寒冷至節卽死

諸痰

諸痰者此由血脈壅塞飲水積聚而不消散故成痰也或冷或熱或結實或食不消或胸腹否滿或短气好眠諸非一故云諸痰

流飲

流飲者由飲水多水流走於腸胃之間漉漉有聲謂之流飲遇血气否澀經絡不行水不宣通停聚溢於膀胱之間卽令人短气少息遇冷亦能虛脹久不瘥結聚而成癖也

流飲宿食

流飲宿食者由飲水過多水气流行在脾胃之間脾得濕气則不能消食令人噫則有宿食之气腹脹滿亦壯熱或吞酸皆其也

畱飲

畱飲者由飲酒後飲水多水气停畱於胸鬲之間而不宣散乃令人脇下痛短气而渴皆其也

畱飲宿食

畱飲宿食者由飲酒後飲水多水气停畱於脾胃之間脾得濕气則不能消食令人噫气酸臭腹脹滿吞酸所以謂之畱飲宿食也

癖飲

此由飲水多水气停聚兩脇之間遇寒气相搏則結聚而成塊謂之癖飲在脇下亙起按之則作水聲

諸飲

諸飲者皆由榮衞气否澀三焦不調而因飲水多停積而成痰飲其爲病也或兩脇脹滿或心胸煩悶或眼暗口漧或嘔逆短气諸非一故云諸飲其湯熨鍼石別有正方補養宣導今附於後

養生方導引法云行左之右之側臥閉目气不息十二通治諸飲不消右有飲病左不息排下消之

又云鶩行气低頭倚壁不息十二通以意排之痰飲宿食從下部出息鶩行气者身直頸曲排气下行而一通愈宿食久行息然能出不須孔塞也

支飲

支飲謂飲水過多停積於胸鬲之間支乘於心故云支飲其病令人欬逆喘息身體如腫之狀謂之支飲也

溢飲

溢飲謂因大渴而暴飲水水气溢於腸胃之外在於皮膚之間故言溢飲令人身體疼重而多汗是其也

懸飲

懸飲謂飲水過多畱注脇下令脇間懸痛咳唾引脇痛故云懸飲

癖病諸【凡十一論】

癖

夫五蔵調和則榮衞气理榮衞气理則津液通流𨿽復多飲水漿不能爲病若攝養乖方三焦否隔三焦否隔則腸胃不能宣行因飲水漿過多便令停滯不散更遇寒气積聚而成癖癖者謂僻側在於兩脇之間有時而痛是也其湯熨鍼石別有正方補養宣導今附於後養生方云臥覺勿飲水更眠令人作水癖

又雲飲水勿急咽久成水癖

又云舉兩膝夾兩頰邊兩手據地蹲坐故久行之愈伏梁伏梁者宿食不消成癖腹中如杯如盤宿癰者宿水宿气癖數生癰久行腸化爲筋骨變爲實

久癖

久癖謂因飲水過多水气壅滯遇寒熱气相搏便成癖在於兩脇下經久不瘥乃結聚成形叚而起按之乃水鳴積有年歲故云久癖

癖結

此由飲水聚停不散復因飲食相搏致使結積在於脇下時有亙起或脹痛或喘息短气故云癖結脈實者癖結也

癖食不消

此由飲水結聚在於膀胱遇冷熱气相搏因而作癖癖者冷气也冷气久乘於脾脾得濕冷則不能消穀故令食不消使人羸瘦不能食時泄利腹內痛气力乏弱顏色黎黑是也關脈細微而絕者腹內有癖不能食也

寒癖

寒癖之爲病是水飲停積脇下彊是也因遇寒卽痛所以謂之寒癖脈而大者寒癖也

飲癖

飲癖者由飲水過多在於脇下不散又遇冷气相觸而痛卽呼爲飲癖也其狀脇下急時有水聲

痰癖

痰癖者由飲水未散在於胸府之間因遇寒熱之气相搏沈滯而成痰也痰又停聚流移於脇肋之間有時而痛卽謂之痰癖

懸癖

懸癖者謂癖气在脇肋之間亙而起欬唾則引脇下懸痛所以謂之懸癖

酒癖

夫酒癖者因大飲酒後渴而引飲無度酒與飲俱不散停滯在於脇肋下結聚成癖時時而痛因卽呼爲酒癖其狀脇下气急而痛

酒癖宿食不消

此由飲酒多食魚膾之類腹內否滿因而成渴渴又飲水水气與食結聚兼遇寒气相加所以成癖癖气停積乘於脾胃胃得癖气不能消化故令宿食不消腹內脹滿噫气酸臭吞酸气急所以謂之酒癖宿食不消也

飲酒人瘀癖葅痰

夫飲酒人大渇渇而飲水水與酒停聚胸鬲之上蘊積不散而成癖也則令嘔吐宿水色如葅汁小豆汁之類酸苦者故謂之酒癖葅痰也

否噎病諸【凡八論】

八否

夫八否者榮衞不和陰陽隔絕而風邪外入與衞气相搏血气壅塞不通而成否也否者塞也言府蔵否塞不宣通也由憂恚气積或墜墮內損所致其病腹內气結脹滿時時壯熱是也其名有八故云八否而方家不的顯其證狀範汪所錄華佗太一決疑雙丸方云治八否五疝積聚伏熱畱飲往來寒熱亦不說八否之名也

諸否

諸否者榮衞不和陰陽隔絕府蔵否塞而不宣通故謂之否但方有八否五否或六否以其名狀非一故云諸否其病之但腹內气結脹滿閉塞不通有時壯熱與前八否之勢不殊故云諸否其湯熨鍼石別有正方補飬宣導今附於後

養生方導引法云正坐努腰胸仰舉頭將兩手指相對向前捺席使急身如共頭胸向下欲至席還起上下來去二七去胸肋否蔵冷臑疼悶腰脊悶也

噎

夫陰陽不和則三焦隔絕三焦隔絕則津液不利故令气塞不調理也是以成噎此由憂恚所致憂恚則气結气結則不宣流使噎噎者噎塞不通也

五噎

夫五噎謂一曰气噎二曰憂噎三曰食噎四曰勞噎五曰思噎𨿽有五名皆由陰陽不和三焦隔絕津液不行憂恚嗔怒所生謂之五噎噎者噎塞不通也

气噎

此由陰陽不和蔵气不理寒气塡於胸鬲故气噎塞不通而謂之气噎令人喘悸胸背痛也

食噎

此由蔵气冷而不理津液澀少而不能傳行飲食故飲食入則噎塞不通故謂之食噎胸內痛不得喘息食不下是故噎也

久寒積冷

此患由血气衰少府蔵虛弱故令風冷之气獨盛於內其冷气久積不散所以謂之久寒積冷也其病令人羸瘦不能飲食久久不瘥更觸犯寒气乃變成積聚吐利而嘔逆也

腹內結彊

此由榮衞虛弱三焦不調則令虛冷在內蓄積而不散也又飲食气與冷气相搏結彊而成塊有上有下或沈或浮亦有根亦無根或左或右也故謂之腹內結彊久而不差積於年歲轉轉長大乃變成癥瘕病也

巢氏諸病源總論卷二十

欽定四庫全書

巢氏諸病源總論卷二十一

隋巢元方撰

脾胃諸病【凡五論】

脾胃气虛弱不能飲食

脾者蔵也胃者府也脾胃二气相爲表裏胃爲水谷之海主受盛飲食者也脾气磨而消之則能食今脾胃二气俱虛弱故不能飲食也尺脈浮滑不能飲食速疾者食不消脾不磨也

脾胃气不和不能飲食

脾者蔵也胃者府也脾胃二气相爲表裏胃受谷而脾磨之二气平調則谷化而能食若虛實不等水穀不消故令腹內虛脹或泄不能飲食所以謂之脾胃气不和不能飲食也其湯熨鍼石別有正方補養宣導今附於後

養生方導引法云欹身兩手一向偏側急努身舒頭共手競扒相牽漸漸一時盡勢气共力皆和來去左右亦然各三七項前後兩角緩舒手如是似向外扒放縱身心搖三七遞牙亦然去太倉不和臂腰虛悶也

胃反

榮衞俱虛其血气不足停水積飲在胃脘則蔵冷蔵冷則脾不磨脾不磨則宿谷不化其气逆而成胃反也則朝食暮吐暮食朝吐心下牢大如杯往往寒熱甚者食已卽吐其脈而則爲寒則爲虛虛寒相搏故食已卽吐名爲胃反

五蔵及身體熱

榮衞不調陰陽否隔若陽气虛陰气盛則生寒冷之病今陰气虛陽气實故身體五蔵皆生熱其狀噏噏而熱唇口漧小便赤也

肺萎

肺主气爲五蔵上蓋气主皮毛故易傷於風邪風邪傷於府蔵而血气虛弱又因勞役大汗之後或經大下而亡津液津液竭絕肺气壅塞不能宣通諸蔵之气因成肺萎也其病欬唾而嘔逆涎沫小便數是也欬唾咽燥欲飲者必愈欲欬而不能欬唾幹沫而小便不利者難治診其寸口脈數肺萎也甚則脈浮弱

嘔噦諸病【凡六論】

漧嘔

漧嘔者胃气逆故也但嘔而欲吐吐而無所出故謂之漧嘔

嘔噦

嘔噦之病由脾胃有邪穀气不治所爲也胃受邪气則嘔脾受邪气脾脹气逆遇冷折之气不通則噦也

噦

脾胃俱虛受於風邪故令新谷入胃不能傳化故谷之气與新谷相干胃气則逆胃逆則脾脹气逆因遇冷折之則噦也右手關上脈沈而虛者善噦也

嘔吐

嘔吐者皆由脾胃虛弱受於風邪所爲也若風邪在胃則嘔鬲間有停飲胃內有久寒則嘔而吐其狀長太息心裏澹澹然或煩滿而大便難或溏泄並其

養生方云八月勿食姜一云被霜瓜向冬發寒熱及溫病食欲吐或心中停飲不消或爲反胃其湯熨鍼石別有正方補養宣導今附於後

養生方導引法云正坐兩手向後捉腕反拓席盡勢使腹上下七左右換手亦然除腹肚冷風宿气積胃口冷食飲進退吐逆不下

又云偃臥展脛兩手左蹻兩足踵以鼻內气自極七息除腰中病食苦嘔

又云坐直舒兩腳以兩手挽兩足自極十二通愈腸胃不能受食吐逆以兩手直義兩腳底兩腳痛舒以頭枕膝上自極十二通愈腸胃不能受食吐逆

噫醋

噫醋者由上焦有停痰脾胃有宿冷故不能消穀穀不消則脹滿而气逆所以好噫而吞酸气息醋臭

惡心

惡心者由心下有停水積飲所爲也心主火脾主土土性克水今脾虛則土气衰弱不能克消水飲水飲之气不散上乘於心腹遇冷气所加之故令火气不宣則心裏澹澹然欲吐名爲惡心也

宿食不消病諸【凡四論】

宿食不消

宿食不消由蔵气虛弱寒气在於脾胃之間故使谷不化也宿穀未消新谷又入脾气旣弱故不能磨之則經宿而不消也令人腹脹气急噫气醋臭時復增寒壯熱是也或頭痛如瘧之狀寸口脈浮大按之反澀尺脈亦微而澀者則宿食不消也其湯熨鍼石別有正方補養宣導今附於後

養生方導引法云凡食訖覺腹內過飽腸內先有宿气常須食前後兩手捺膝左右欹身肚腹向前努腰就肚左三七右二七轉身按腰脊極勢去太倉腹內宿气不化脾痺腸瘦蔵府不和得令腹脹滿日日消除

又云閉口微息正坐向王气張鼻取气逼置臍下小口微出十二通气以除結聚低頭不息十二通以消飲食令身輕彊行之冬月不寒

又云端坐生腰舉右手承左脇鼻內气七息除胃中寒食不消

又云端坐生腰舉右手仰掌以左手承左脇以鼻內气自極七息所除胃寒食不變則愈

又云鶩行气低頭倚壁不息十二通以意排痰飲宿食從下部出自愈鶩行气者身直頸曲排气下行十二通愈宿食

又云鴈行气低臂推膝踞以繩自防拘左低頭不息十二通消食輕身益精神惡气不入去萬邪一本云正坐仰天呼吸天精解酒食飲飽出气吐之數十須臾立饑且醒夏月行之令人淸涼

食傷飽

夫食過於飽則脾不能磨消令气急煩悶睡臥不安寸口脈盛而者傷於食脈緩大而實者傷於食也其湯熨鍼石別有正方補養宣導今附於後

養生方導引法云若腹中滿食飲若飽端坐生腰以口內气數十滿吐之以便爲故不便復爲之有寒气腹中不安亦得之

又云端坐生腰口內气數十除腹中滿食飲過飽寒熱腹中痛病

谷勞

脾胃虛弱不能傳消穀食使府蔵气否塞其狀令人食已則臥支體煩重而嗜眠是也

卒食病似傷寒

此由脾胃有伏熱因食不消所以發熱狀似傷寒但身不疼痛爲異也

水腫病諸【凡二十二論】

水腫

腎者主水脾胃俱主土土性克水脾與胃合相爲表裏胃爲水谷之海今胃虛不能傳化水气使水气滲溢經絡浸漬府蔵脾得水濕之气加之則病脾病則不能制水故水气獨歸於腎三焦不瀉經脈閉塞故水气溢於皮膚而令腫也其狀目裹上微腫如新臥起之狀頸脈動時欬股間冷以手按腫處隨手而起如物裹水之狀口苦舌漧不得正偃偃則欬淸水不得臥臥則驚驚則欬甚小便黃澀是也水病有五不可治第一唇黑傷肝第二缺盆平傷心第三臍出傷脾第四足下平滿傷腎第五背平傷肺凡此五傷必不可治脈沈者水也脈洪大者可治微細者死

養生方云十一月勿食經夏自死肉脯內動於腎喜成水病其湯熨鍼石別有正方補養宣導今附於後養生方導引法云蝦蟇行气正坐動搖兩臂不息十二通以治五勞水腫之病又云人臥勿以腳懸蹹髙處不久遂致成腎水也

水通身腫

水病者由腎脾俱虛故也腎虛不能宣通水气脾虛又不能制水故水气盈溢滲液皮膚流徧四支所以通身腫也令人上气體重小便黃澀腫處按之隨手而起是也

風水

風水病由脾腎气虛弱所爲也腎勞則虛虛則汗出汗出逢風風气內入還客於腎脾虛又不能制於水故水散溢皮膚又與風濕相搏故雲風水也令人身浮腫如裹水之狀頸脈動時欬按腫上凹而不起也骨節疼痛而惡風是也脈浮大者名曰風水也

十水

十水者靑水赤水黃水白水黑水懸水風水石水暴水气水也靑水者先從面目腫徧一身其根在肝赤水者先從心腫其根在心黃水者先從腹腫其根在脾白水者先從腳腫上气而欬其根在肺黑水者先從腳趺腫其根在腎懸水者先從面腫至足其根在膽風水者先從四支起腹滿大目盡腫其根在胃石水者先從四支小腹腫獨大其根在膀胱暴水者先腹滿其根在小腸气水者乍盛乍虛乍來乍去其根在大腸皆由榮衞否澀三焦不調府蔵虛弱所生𨿽名證不同並令身體虛腫喘息上气小便黃澀也

大腹水腫

夫水腫病者皆由榮衞否澀腎脾虛弱所爲而大腹水腫者或因大病之後或積虛勞損或新熱食竟入於水自漬及浴令水气不散流溢腸外三焦閉塞小便不通水气結聚於內乃腹大而腫故四支小陰下濕手足逆冷腰痛上气欬嗽煩疼故云大腹水腫

身而卒洪腫

身面卒洪腫者亦水病之腎脾虛弱所爲腎主水腎虛故水妄行脾主土脾虛不能克制水故水流溢散於皮膚令身體卒然洪腫股間寒足防壅是也

石水

腎主水腎虛則水气妄行不依經絡停結聚在臍間小腹腫大如石故雲石水其引脇下脹痛而不喘是也脈沈者名曰石水尺脈微大亦爲石水腫起臍下至小腹垂垂然上至胃脘則死不治

皮水

肺主於皮毛腎主於水腎虛則水妄行流溢於皮膚故令身體面目悉腫按之沒指而無汗也腹如故而不滿亦不渴四支重而不惡風是也脈浮者名曰皮水也

水腫欬逆上气

腎主水肺主气腎虛不能制水故水妄行侵溢皮膚而身體腫滿流散不已上乘於肺肺得水而浮浮則上气而欬嗽也

水腫從腳起

腎者陰气主於水而又主腰腳腎虛則腰腳血气不足水之流溢先從虛而入故腰腳先腫也

水分

水分者言腎气虛弱不能制水令水气分散流布四支故雲水分但四支皮膚虛腫聶聶而動者名水分也

毛水

夫水之病皆由腎虛所爲腎虛則水流散經絡始溢皮毛今此毛水者乃肺家停積之水流溢於外肺主皮毛故餘經未傷皮毛先腫因名毛水也

疸水

水病無不由脾腎虛所爲脾腎虛則水妄行盈溢皮膚而令身體腫滿此疸水者言脾胃有熱熱气流於膀胱使小便澀而身而盡黃腹滿如水狀因名疸水也

燥水

燥水謂燥水溢於皮膚因令腫滿以指畫肉上則隠隠成文字者名曰燥水也

濕水

濕水者謂水气溢於皮膚因令腫滿以指畫肉上隨畫隨散不成文字者名曰濕水也

犯土腫候

犯土之病由居住之處穿鑿地土犯之土气而致病也令人身之肌肉頭面徧體盡腫滿气急故謂之犯土也

不伏水土

不伏水土者言人越在他境乍離封邑气旣殊水土亦別因而生病故云不伏水土病其狀身體虛腫或下利而不能食煩滿气上是也

二十四水

夫水之病皆生於府蔵方家所出立名不同亦有二十四水或十八水或十二水或五水不的顯名證尋其病根皆由榮衞不調經脈否塞脾胃虛弱使水气流溢盈散皮膚故令徧體腫滿喘息上气目裹浮腫頸脈急動不得眠臥股間冷小便不通是其也

水癥

水癥者由經絡否澀水气停聚在於腹內大小腸不利所爲也其病腹內有結塊彊在兩脇間膨膨脹滿徧身腫所以謂之水癥

水瘕

水瘕者由經絡否澀水气停聚在於心下腎經又虛不能宣利溲便致令水气結聚而成形假在於心腹之間抑按作水聲但欲飲而不用食徧身虛腫是也

水蠱

此由水毒气結聚在內令腹漸大動搖有聲常欲飲水皮膚麤黑如似腫狀名水蠱也

水癖

水癖由飲水漿不消水气結聚而成癖在於兩脇之側轉動便痛不耐風寒不欲食而短气是也癖者謂癖側在於脇間故受名也

巢氏諸病源總論卷二十一

欽定四庫全書

巢氏諸病源總論卷二十二

隋巢元方撰

霍亂病諸【凡二十四論】

霍亂

霍亂者由人溫涼不調陰陽淸濁二气有相干亂之時其亂在於腸胃之間者因遇飲食而變發則心腹絞痛其有先心痛者則先吐先腹痛者則先痢心腹並痛者則吐痢俱發挾風而實者身發熱頭痛體疼而復吐痢虛者但吐痢心腹刺痛而已亦有飲酒食肉腥膾生冷過度因居處不節或露臥濕地或當風取涼而風冷之气歸於三焦傳於脾胃脾胃得冷則不磨不磨則水穀不消化亦令淸濁二气相干脾胃虛弱便致吐痢水穀不消則心腹脹滿皆成霍亂霍亂有三名一名胃反言其胃气虛逆反吐飲食也二名霍亂言其病揮霍之間便致繚亂也三名走哺言其哺食變逆者也診其脈來代者霍亂又脈代而絕者亦霍亂也霍亂脈大可治微細不可治霍亂吐下脈微遲气息劣口不欲言者不可治

養生方云七月食蜜令人暴下發霍亂

霍亂心腹痛

冷熱不調飲食不節使人陰陽淸濁之气相干而變亂於腸胃之間則成霍亂霍亂而心腹痛者是風邪之气客於蔵府之間冷气與眞气相擊或上攻心或下攻腹故心腹痛也

霍亂嘔吐候

冷熱不調飲食不節使人陰陽淸濁之气相干而變亂於腸胃之間則成霍亂霍亂而嘔吐者是冷气客於府蔵之間或上攻於心則心痛或下攻於腹則腹痛若先心痛者則先吐先腹痛者則先痢而此嘔吐是冷入於胃胃气變亂冷邪旣盛穀气不和胃气逆上故嘔吐也

霍亂心腹脹滿

冷熱不調飲食不節使人陰陽淸濁之气相干而變亂於腸胃之間則成霍亂霍亂而心腹脹滿者是寒气與蔵气相搏眞邪相攻不得吐利故令人心腹脹滿其有吐利過多蔵虛邪猶未盡邪搏於气气不宣發亦令心腹脹滿

霍亂下利

冷熱不調飲食不節使人陰陽淸濁之气相干而變亂於腸胃之間則成霍亂霍亂而下利是冷气先入於腸胃腸胃之气得冷則交擊而痛故霍亂若先腹痛者則先利也

霍亂下利不止

冷熱不調飲食不節使人陰陽淸濁之气相干而變亂於腸胃之間則成霍亂霍亂而下利不止者因腸胃俱冷而挾宿虛穀气不消腸滑故洞下不止也利不止虛冷气極冷入於筋則變轉筋其胃虛冷气乘之亦變嘔噦

霍亂欲死候

冷熱不調飲食不節使人陰陽淸濁之气相干而變亂於腸胃之間則成霍亂霍亂欲死者由飲食不消冷气內搏或未得吐利或𨿽得吐利冷气未歇致眞邪相干陰陽交爭气厥不理則煩悶逆滿困乏故欲死也

霍亂嘔噦

冷熱不調飲食不節使人陰陽淸濁之气相干而變亂於腸胃之間則成霍亂霍亂而嘔噦者由吐利後胃虛而逆則嘔噦气逆遇冷折之气不通則噦

霍亂煩渴

冷熱不調飲食不節使人陰陽淸濁之气相干而變亂於腸胃之間則成霍亂霍亂而煩渴者由大吐逆上焦虛气不調理气乘於心則煩悶大利則津液竭津液竭則蔵燥蔵燥則渴煩渴不止則引飲引飲則利亦不止也

霍亂心煩

冷熱不調飲食不節使人陰陽淸濁之气相干而變亂於腸胃之間則成霍亂霍亂而心煩者由大吐大利府蔵气暴極夫吐者胃气逆也利者腸虛也若大吐大利虛逆則甚三焦不理五蔵未和冷搏於气逆上乘心故心煩亦有未經吐利心煩者是冷气入於腸胃水谷得冷則不消蘊瘀不宣气亦逆上故亦心煩

霍亂漧嘔

冷熱不調飲食不節使人陰陽淸濁之气相干而變亂於腸胃之間則成霍亂霍亂漧嘔者由吐下之後脾胃虛極三焦不理气否結於心下气時逆上故漧嘔漧嘔者謂欲嘔而無所出也若更遇冷冷折於胃气胃气不通則變成噦

霍亂心腹築悸

冷熱不調飲食不節使人陰陽淸濁之气相干而變亂於腸胃之間則成霍亂霍亂而心腹築悸者由吐下之後三焦五蔵不和而水气上乘於心故也腎主水其气通於陰吐下三焦五蔵不和故腎气亦虛不能制水水不下宣與气俱上乘心其狀起臍下上從臨至心气築築然而悸動不定也

霍亂嘔而煩

冷熱不調飲食不節使人陰陽淸濁之气相干而變亂於腸胃之間則成霍亂霍亂嘔而煩者由吐下後胃虛而气逆故嘔也气逆乘心故煩所以嘔而煩也

幹霍亂

冷熱不調飲食不節使人陰陽淸濁之气相干而變亂於腸胃之間則成霍亂霍亂者多吐利也幹霍亂者是冷气搏於腸胃致飲食不消但腹滿煩亂絞痛短气其腸胃先挾實故不吐利名爲幹霍亂也

霍亂四逆

冷熱不調飲食不節使人陰陽淸濁之气相干而變亂於腸胃之間則成霍亂霍亂而大吐下後其腸胃俱虛乃至汗出其脈欲絕手足皆冷名爲四逆四逆者謂陰陽卒厥絕也

霍亂轉筋

冷熱不調飲食不節使人陰陽淸濁之气相干而變亂於腸胃之間則成霍亂霍亂而轉筋者由冷气入於筋故也足之三陰三陽之筋起於人足指手之三陰三陽之筋起於手指並循絡於身夫霍亂大吐下之後陰陽俱虛其血气虛極則手足逆冷而榮衞不理冷搏於筋則筋爲之轉冷入於足之三陰三陽則腳筋轉入於手之三陰三陽則手筋轉隨冷所入之筋筋則轉者皆由邪冷之气擊動其筋而移轉也

中惡霍亂

冷熱不調飲食不節使人陰陽淸濁之气相干而變亂於腸胃之間則成霍亂而雲中惡者謂鬼气卒中於人也其狀卒然心腹絞痛而客邪內擊與飲食寒冷相搏致陰陽之气亦相干亂腸胃虛則變吐利煩毒爲中惡霍亂也

霍亂諸病

霍亂之病由冷熱不調飲食不節陰陽錯亂淸濁之气相干在腸胃之間發則心腹絞痛吐利府蔵虛弱或煩或渴或嘔噦或手足冷或本挾宿疹今因虛而發也

霍亂後諸病

冷熱不調飲食不節使人陰陽淸濁之气相干而變亂於腸胃之間則成霍亂而霍亂之後榮衞未和調府蔵尙虛冷或吐利不止嘔逆未定或宿疹乘虛而發更生諸病也

霍亂後煩躁臥不安

冷熱不調飲食不節使人陰陽淸濁之气相干而變亂於腸胃之間則成霍亂霍亂之後而煩躁臥不安者由吐下之後府蔵虛極陰陽未理血虛气亂故血气之行未復常度內乘於府蔵故煩躁而不得安臥也

霍亂後不除

冷熱不調飲食不節使人陰陽淸濁之气相干而變亂於腸胃之間則成霍亂霍亂之後而不除者由吐胸鬲宿食不盡或不得吐而但利其冷气不散因而著食入胃胃气未和故猶脹痛煩滿謂之不除也

轉筋

轉筋者由榮衞气虛風冷气搏於筋故也手足之三陰三陽之筋皆起於手足指而並絡於身若血气不足陰陽虛者風冷邪气中於筋隨邪所中之筋則轉轉者謂其轉動也經云足太陽下血气皆少則喜轉筋喜踵下痛者是血气少則易虛虛而風冷乘之故也診其左手關上肝脈也沈爲陰陰實者肝實也若肉動轉筋左手尺中名神門以脈足少陰經也浮爲陽陽虛者病若轉筋其湯熨鍼石別有正方補養宣導今附於後養生方導引法云偃臥展兩脛兩手外踵者相向亦鼻內气自極七息除兩膝寒脛骨疼轉筋

又法覆臥傍視立兩踵生腰鼻內气去轉筋

乂云張脛兩足指號五息令人不轉筋極自用力張腳痛挽兩指號言寛大去筋節急攣躄痛久行身開張又云覆臥傍視立兩踵生腰以鼻內气自極七息已除腳中痛轉筋腳酸疼一本云治腳弱

筋急

凡筋中於風熱則弛縱中於風冷則攣急十二經筋皆起於手足指循絡於身也體虛弱若中風寒隨邪所中之筋則攣急不可屈伸其湯熨鍼石別有正方補養宣導今附於後

養生方導引法云兩手抱足頭不動足向口面不受气眾節气散來往三七欲得捉足左右側身各各急挽腰不動去四支腰上下髓內冷血脈冷筋急

又云一足向前互跪押踹極勢一手向前長努拓勢一足向後屈一手搦解谿急挽盡勢膝頭樓席使急面頭漸舉气融散流向下左右換易四七去腰伏菟掖下悶疼髓筋急

又雲長舒一足一腳屈兩手抱膝三里努膝向前身卻挽一肘取勢气內散消如似骨解逓互換足各別三七漸漸去髆脊冷風冷血筋急

又云張脛兩足指號五息止令人不轉筋極自用力張腳痛挽兩足指號言寛大去筋節急攣躄痛久行身開張

又云雙手反向拓腰仰頭向後努急手拓處不動展兩肘頭相向極勢三七去兩臂髆筋急冷血咽骨掘弱又云一手拓前極勢長努一手向後長舒盡勢身似天形左右逓互換手亦二七腰脊不動去身內八節骨肉冷血筋髓虛項

又云一足蹹地一手向前長舒一足向後極勢長舒一手一足一時盡意急振二七左右亦然去髓疼筋急百脈不和

又云兩手掌倒拓兩髆並前極勢上下傍兩掖急努振搖來去三七竟手不移處努兩肘向上急勢上下振搖二七欲得捲兩手七自相將三七去項髆筋脈急勞一手屈捲向後左一手捉肘頭向內挽之上下一時盡勢屈手散放舒指三左轉手皆極勢四七調肘髆骨筋急張兩手拓向上極勢上下來往三七手不動將兩肘向極勢七不動手肘臂側身極勢左右廻三七去脛骨冷气風急

結筋

凡筋中於風熱則弛縱中於風冷則攣急十二經之筋皆起於手足指而絡於身也體虛者風冷之气中之冷气停積故結聚謂之結筋也

巢氏諸病源總論卷二十二

欽定四庫全書

巢氏諸病源總論卷二十三

隋巢元方撰

中惡病諸【凡十四論】

中惡

中惡者是人精神衰弱爲鬼神之气卒中之也夫人陰陽順理榮衞調平神守則彊邪不幹正若將攝失宜精神哀弱便中鬼毒之气其狀卒然心腹刺痛悶亂欲死凡卒中惡腹大而滿者診其脈大而浮者死細而微者生又中惡吐血數升脈沈數細者死浮焱加疾者生中惡者瘥後餘勢停滯發作則變成注

中惡死

中鬼邪之气卒然心腹絞痛悶絕此是客邪暴盛陰陽爲之離絕上下不通故气暴厥絕如死良久眞气復生而有乘年之衰逢月之空失時之和謂之三虛三虛而府蔵衰弱精神微羸中之則眞气竭絕則死其得瘥者若餘勢停滯發作則變成注

屍厥

屍厥者陰气逆也此由陽脈卒下墜陰脈卒上升陰陽離居榮衞不通眞气厥亂客邪乘之其狀如死猶微有息而不恆脈尙動而形無知也聽其耳內循循有如嘯之聲而股間暖是也耳內𨿽無嘯聲而脈動者故當以屍厥治之診其寸口脈沈大而滑沈卽爲實滑卽爲气實气相搏身溫而汗此爲入府𨿽卒厥不知人气復則自愈也若唇正靑身冷此爲入蔵亦卒厥不知人卽死其左手關上脈陰陽俱虛者足厥陰足少陰俱虛也病苦恍惚屍厥不知人妄有所見

卒死

卒死者由三虛而遇賊風所爲也三虛謂乘年之哀一也逢月之空二也失時之和三也人有此三虛而爲賊風所傷使陰气偏竭於內陽气阻隔於外二气壅閉故暴絕如死若府蔵气未竭者良久乃蘇然亦有挾鬼神之气而卒死者皆有頃邪退乃活也凡中惡及卒忤卒然气絕其後得蘇若其邪气不盡者停滯心腹或心腹痛或身體沈重不能飲食而成宿疹皆變成注

卒忤

卒忤者亦名客忤謂邪客之气卒犯忤人精神也此是鬼厲之毒气中惡之類人有魂魄衰弱者則爲鬼气所犯忤喜於道間門外得之其狀心腹絞痛脹滿气沖心胸或卽悶絕不復識人肉色變異府蔵虛竭者不卽治乃至於死然其毒气有輕重輕者微治而瘥重者侵克府蔵𨿽當時救療餘气停滯久後猶發乃變成注

卒忤死

犯卒忤客邪鬼气卒急傷人入於府蔵使陰陽離絕气血暴不通流奄然厥絕如死狀也良久陰陽之气和乃蘇若府蔵虛弱者卽死亦有𨿽瘥而毒气未盡時發則心腹刺痛連滯變成注

鬼擊

鬼擊者謂鬼厲之气擊著於人也得之無漸卒著如人以刀矛刺狀胸脇腹內絞急切痛不可抑按或吐血或鼻中出血或下血一名爲鬼排言鬼排觸於人也人有气血虛弱精魂哀微忽與鬼神遇相觸突致爲其所排擊輕者困而獲免重者多死

卒魘

卒魘者屈也謂夢裏爲鬼邪之所魘屈人臥不悟皆是魂魄外遊爲他邪所執錄欲還未得致成魘也忌火照火照則神魂遂不復入乃至於死而人有於燈光前魘者是本由明出是以不忌火也其湯熨鍼石別有正方補養宣導今附於後

養生方導引法云拘魂門制魄戶名曰握固法屈大拇指著四小指內抱之積習不止眠時亦不復開令人不魘魅

又云人魘勿然明喚之魘死不疑闇喚之惟好得逺喚亦下得近而急喚亦喜失魂魄也

魘不寤

人眠睡則魂魄外遊爲鬼邪所魘屈其精神弱者魘則久不得寤乃至气暴絕所以須傍人助喚並以方術治之乃蘇

自縊死

人有不得意志者多生忿恨往往自縊以繩物系頸自懸掛致死呼爲自縊若覺早𨿽已死徐徐捧下其陰陽經絡𨿽暴壅閉而蔵府眞气故有未盡所以猶可救療故有得活者若見其懸掛便匆遽截斷其繩舊云則不可救此言气已壅閉繩忽暴斷其气𨿽通而奔迸運悶故眞气不能還卽不得復生又云自縊死旦至暮𨿽已冷必可治暮至旦則難治此謂其晝則陽盛其气易通夜則陰盛其气難通

又云夏則夜短又熱則易活又雲气𨿽已斷而心微溫者一日已上猶可活也

溺死

人爲水所沒溺水從孔竅入灌注府蔵其气壅閉故死若早拯救得出卽泄瀝其水令气血得通便得活又云經半日及一日猶可活气若已絕心上暖亦可活

中熱暍

夏月炎熱人冒涉途路熱毒入內與五蔵相並客邪熾盛或欝瘀不宣致陰气卒絕陽气暴壅經絡不通故奄然悶絕謂之暍然此乃外邪所擊眞蔵未壞若便遇治救气宣則蘇夫熱暍不可得冷得冷便死此謂外卒以冷觸其熱蘊積於內不得宣發故也

冒熱困乏

人當盛暑之時觸冒大熱熱毒气入蔵府則令人煩悶欝抑至於困乏也

凍死

人有在於途路逢淒風苦雨繁霜大雪衣服霑濡冷气入蔵致令陰气閉於內陽气絕於外榮衞結澀不復流通故致噤絕而死若早得救療血溫气通則生又云凍死一日猶可治過此則不可治

屍病諸【凡十二論】

諸屍

人身內自有三尸諸虫與人俱生而此虫忌血惡能與鬼靈相通常接引外邪爲人患害其發作之狀或沈沈黙黙不的知所苦而無處不惡或腹痛脹急或磥塊踴起或攣引腰脊或精神雜錯變狀多端其病大體略同而有小異但以一方治之者故名諸屍也

飛屍

飛屍者發無由漸忽然而至若飛走之急疾故謂之飛屍其狀心腹刺痛气息喘急脹滿上衝心胸者是也

遁屍

遁屍者言其停遁在人肌肉血脈之間若卒有犯觸卽發動亦令人心腹脹滿刺痛气息喘急傍攻兩脇上衝心胸瘥後復發停遁不消故謂之遁屍也

沈屍

沈屍者發時亦心腹絞痛脹滿喘急衝刺心胸攻擊脇肋𨿽歇之後猶沈痼在人府蔵令人四體無處不惡故謂之沈屍

風屍

風屍者在人四肢循環經絡其狀冷躍去來沈沈黙黙不知痛處若衝風則發是也

屍注

屍注病者則是五屍內之屍注而挾外鬼邪之气流注身體令人寒熱淋瀝沈沈黙黙不的知所苦而無處不惡或腹痛脹滿喘急不得气息上衝心胸傍攻兩脇或磥塊踴起或攣引腰脊或舉身沈重精神錯雜恆覺惛謬每節气攺變輒致大惡積月累年漸就頓滯以至於死死後復易傍人乃至滅門以其屍病注易傍人故爲屍注

伏屍

伏屍者謂其病隠伏人五蔵內積年不除未發之時身體平調都如無患若發動則心腹刺痛脹滿喘急其湯熨鍼石別有正方補養宣導今附於後

養生方導引法云叩齒二七過輒咽气二七過如此三百通乃止爲之二十日邪气悉去六十日小病愈百日大病除伏屍皆去面體光澤

陰屍

陰屍者由體虛受於外邪搏於陰气陰气壅積初著之狀起於皮膚內卒有物狀如蝦蟇經宿與身內屍虫相搏如杯大動搖掣痛不可堪忍此多因天得之過數日不治卽死

冷屍

冷屍者由自身內屍虫與外邪相接引爲病發動亦心腹脹滿刺痛气急但因觸冷卽發故謂之冷屍

寒屍候

寒屍者由身內屍虫與外邪相引接所成發動亦令人心腹脹滿刺痛但以其至冬月感於寒气則發故謂之寒屍

喪屍

人有年命衰弱至於喪死之處而心意忽有所畏惡其身內屍虫性旣忌惡便更接引外邪共爲疹病其發亦心腹刺痛脹滿气急但逢喪處其病則發故謂之喪屍

屍气

人有觸值死屍或臨屍其屍气入腹內與屍虫相接成病其發亦心腹刺痛脹滿气急但聞屍气則發故謂之屍气

巢氏諸病源總論卷二十三

欽定四庫全書

巢氏諸病源總論卷二十四

隋巢元方撰

注病諸【凡三十四論】

諸注

凡注之言住也謂邪气居住人身內故名爲注此由陰陽失守經絡空虛風寒暑濕勞倦之所爲也其傷寒不時發汗或發汗不得眞汗三陽傳於諸陰入於五蔵不時除差畱滯或宿食冷熱不調邪气流注或乍感生死之气卒犯鬼物之精皆能成此病其變狀多端乃至三十六種九十九種而方不皆顯其名也又有九種注一曰風注皮肉掣振或遊易不定一年之後頭髮墮落頸項掣痛骨立解鳴兩目疼鼻中酸切牙齒虫蝕又云其病人欲得解頭卻巾頭痛此名溫風病人體熱頭痛骨節兩彊此名汗風或遊腫在眼或在手腳此名柔風結或噉食眠臥汗出此名水風或腦轉肉裂目中系痛不欲聞人語聲此名大風或不覺絕倒口有白沫此名絕風或被髮狂走打破人物此名顚風或叫呼罵詈獨語談笑此名狂風或口噤面防戾四支不隨此名寄風或體上生瘡眉毛墮落此名糾風或頑痺如蠔螫或瘡或癢或痛此名蠔風或舉身戰動或鼻塞此名罩風又云人死三年之外魂神因作風塵著人成病則名風注二曰寒注心腹懊痛嘔沫二年之後大便便血吐逆靑沫心懊痛腹滿腰脊疼彊痛三曰气注走入神機妄言百日之後體皮腫起乍來乍去一年之後體滿失顏色三年之後變吐作虫難治四曰生注心脇痛轉移無常三日之後體中痛移易牽掣衝絞心脇一年之後顏目赤精澤靑黑二年之後欬逆下痢變作虫難治五曰涼注心下乍熱乍寒一年之後四支重喜臥噫酸體常浮腫往來不時皮肉黑羸瘦生癖目黃爪甲及口唇靑六曰酒注體气動熱气從胸中上下無處不痛一年之後四支重喜臥喜噦噫酸面體浮腫往來不時七曰食注心下痛懊憹徹背一年之後令人羸瘦虛腫先從腳起體肉變黑臍內時絞痛八曰水注手腳起腫百日之後體肉變黃髮落目失明一年之後難治三年身體腫水轉盛體生虫死不可治九曰屍注體痛牽掣非常七日之後體肉變白駮咽喉內吞如有物兩脇裏時痛凡欲知是注非注取紙覆痛處燒頭髮令熱以簇紙上若是注發黏著紙此注气引之也若非注發卽不著紙診其注病脈浮大可治細而數難治

養生方云諸濕食不見影食之成卒注

風注

注之言住也言其連滯停住也風注之狀皮膚遊易往來痛無常處是也由體虛受風邪邪气客於榮衞隨气行遊故謂風注其湯熨鍼石別有正方補養宣導今附於後

養生方導引法云兩手交拓兩髆頭面兩肘頭仰上極勢身平頭仰同時取勢肘頭上下三七搖之去髆肘風注咽項急血脈不通

鬼注

注之言住也言其連滯停住也人有先無他病忽被鬼排擊當時或心腹刺痛或悶絕倒地如中惡之類其得瘥之後飲气不歇停住積久有時發動連滯停住乃至於死死後注易傍人故謂之鬼注

五注

注者住也言其連滯停住死又注易傍人也注病之狀或乍寒乍熱或皮膚淫躍或心腹脹刺痛或支節沈重變狀多端而方云三十六種九十九種及此等五注病皆不顯出其名大體與諸注皆同

轉注候

轉注言死又注易傍人轉注之狀與諸注略同以其在於身內移轉無常故謂之轉注

生注

注者住也言其病連滯停住死又注易傍人也人有陰陽不調和血气虛弱與患注人同共居處或看侍扶接而注气流移染易得患與病者相似故名生注

死注

人有病注死者人至其家染病與死者相似遂至於死復易傍人故謂之死注

邪注

注者住也言其病連滯停住死又注易傍人也凡云邪者不正之气也謂人之府蔵血气爲正气其風寒暑濕魅鬾魍魎皆謂爲邪也邪注者由人體虛弱爲邪气所傷貫注經絡畱滯府蔵令人神志不定或悲或恐故謂之邪注

气注

注者住也言其病連滯停住死又注易傍人也風邪搏於肺气所爲也肺主气气通行表裏邪乘虛弱故相搏之隨气遊走衝擊痛無定所故名爲气注

寒注

人虛爲寒邪所傷又搏於陰陰气久不泄從外流內結積其病之狀心腹痛而嘔沫爪靑休作有時至冬便劇故名爲寒注也

寒熱注候

注者住也言其病連滯停住死又注易傍人也陰陽俱虛府蔵不和爲風邪搏於血气血者陰也气者陽也邪搏於陰則寒搏於陽則熱致使陰陽不調互相乘加故發寒熱去來連年有時暫瘥而復發故謂之寒熱注

冷注

注者住也言其病連滯停住死又注易傍人也陰陽偏虛爲冷邪所傷畱連府蔵停滯經絡內外貫注得冷則發腹內時時痛骨節痛疼故謂之冷注其湯熨鍼石別有正方補養宣導今附於後

養生方導引法云一手長舒合掌二手捉頦挽之向外一時極勢二七左右亦然手不動兩向側勢急挽之二七去頸骨急彊頭風腦旋喉痺髆內冷注偏風

蠱注

注者住也言其病連滯停住死又注易傍人也蠱是聚蛇虫之類以器皿盛之令其自相噉食餘有一个存者爲蠱也而能變化人有造作敬事之者以毒害於他多於飲食內而行用之人中之者心悶腹痛其食五蔵盡則死有緩有急急者倉卒十數日之間便死緩者延引歲月遊走腹內常气力羸憊骨節沈重發則心腹煩懊而痛令人所食之物亦變化爲蠱漸侵食五蔵盡而死則病流注染著傍人故謂之蠱注

毒注

注者住也言其病連滯停住死又注易傍人也毒者是鬼毒之气因飲食入人腹內或上至喉間狀如有物吞吐不出或遊走身體痛如錐刀所刺連滯停久故謂之毒注

惡注

注者住也言其病連滯停住死又注易傍人也惡注者惡毒之气人體虛者受之毒气入於經絡遂流移心腹其狀往來擊痛痛不一處故名爲惡注

注忤

注者住也言其病連滯停住死又注易傍人也忤者犯也人有卒然心腹擊痛乃至頓悶謂之客忤是觸犯鬼邪之毒气當時療治𨿽歇餘毒不盡畱住身體隨血气而行發則四肢肌肉淫奕或五內刺痛時休時作其變動無常是因犯忤得之成注故名爲注忤

遁注

注者住也言其病連滯停住死又注昜傍人也由人體虛受邪毒之气停遁經絡蔵府之間發則四肢沈重而腹內刺痛發作無時病亦無定以其停遁不瘥故謂之遁注

養生方云背汗倚壁成遁注又雞肉合獺肉食之令人病成遁注

走注

注者住也言其病連滯停住死又注昜傍人也人體虛受邪气邪气隨血而行或淫奕皮膚去來擊痛遊走無有常所故名爲走注

養生方云食米甘甜粥變成走注義兩脇也

溫注

注者住也言其病連滯停住死又注昜傍人也人有染溫熱之病瘥後餘毒不除停滯皮膚之間流入蔵府之內令人血气虛弱不甚飲食或起或臥沈滯不瘥時時發熱名爲溫注

喪注

注者住也言其病連滯停住死又注昜旁人也人有臨屍喪體虛者則受其气停經絡府蔵若觸見喪柩便卽動則心腹刺痛乃至變吐故謂之喪注

哭注

注者住也言其病連滯停住死又注昜傍人也人有因哭泣悲傷情性感動府蔵致虛防邪之气因入腹內使人四肢沈重其後若自哭及聞哭聲悵然不能自禁持悲感不已故謂之哭注

殃注

注者住也言其病連滯停住死又注昜傍人也人有染疫癘之气致死其餘殃不息流注子孫親族得病證狀與死者相似故名爲殃注

食注

注者住也言其病連滯停住死又注昜傍人也人有因吉凶坐席飲噉而有外邪惡毒之气隨食飲入五蔵沈滯在內流注於外使人肢體沈重心腹絞痛乍瘥乍發以其因食得之故謂之食注

水注

注者住也言其病連滯停住死又注昜傍人也人腎虛受邪不能通傳水液故也腎與膀胱合俱主水膀胱爲津液之府腎气下通於陰若腎气平和則能通傳水液若虛則不能通傳脾與胃合俱主土胃爲水谷之海脾身之肌肉土性本克水今腎不能通傳則水气盛溢致令脾胃翻弱不能克水故水气流散四肢內潰五蔵令人身體虛腫腹內鼔脹淹滯積久乍瘥乍甚故謂之水注

骨注

注者住也言其病連滯停住死又注昜傍人也凡人血气虛爲風邪所傷初始客在皮膚後重遇气血勞損骨髓空虛遂流注停滯令人血气減耗肌肉消盡骨髓間時噏噏而熱或濈濈而汗柴瘦骨立故謂之骨注

血注

注者住也言其病連滯停住死又注昜傍人也人血气虛爲邪所乘故也心主血脈心爲五蔵之主血虛受邪心气亦不足其狀邪气與血並心心守虛恍惚不定邪並於血則經脈之內淫奕沈重往來休作有時連注不瘥故謂之血注

濕痺注

注者住也言其病連滯停住死又注昜傍人也凡有人風寒濕三气合至而爲痺也濕痺者是濕气多也名爲濕痺濕痺之狀四支或緩或急骨節疼痛邪气往來連注不瘥休作無度故爲濕痺注

勞注

注者住也言其病連滯停住死又注易傍人也人大勞虛而血气空竭爲風邪所乘致不平復小運動便四支體節沈重虛噏啜乏汗出連滯不瘥小勞則極故謂之勞注

微注

注者住也言其病連滯停住死又注易傍人也人血气虛損爲邪風所乘搏人血气在於皮膚絡脈之間隨气逰走與气相擊而痛去來無有常處但邪勢浮薄去來幾微而連滯不瘥故謂之微注

泄注

注者住也言其病連滯停住死又注易傍人也人府蔵虛弱眞气外泄致風邪內侵邪搏於气乘心之經絡則心痛如虫嚙气上搏喉間如有物之狀吞吐不去發作有時連注不瘥故謂之泄注

石注

注者住也言其病連滯停住死又注易傍人也人血气虛爲風冷邪气客在皮膚折於血气或痛或腫其牢彊如石故謂之石注

產注

注者住也言其病連滯停住死又注易傍人也人產後經絡空虛血气傷竭爲風邪所搏致不平復虛乏羸極血气減少形體柴瘦沈痼不已因產後得之故謂之產注

土注

注者住也言其病連滯停住死又注易傍人也夫五行金木水火土六甲之辰並有禁忌人稟陰陽而生含血气而長人之五蔵配合五行土內主於脾气爲五行五蔵之主其所禁忌尢難觸犯人有居住穿鑿地土不擇便利觸犯禁害土气與人血气相感便致疾病其狀土气流注皮膚連入府蔵骨節沈重徧身虛腫其腫自破故謂之土注

飲注

注者住也言其病連滯停住死又注易傍人也人飲水漿多水气不消停積爲飲而重因體虛受風冷風冷搏於飲則成結實風飲俱乘於府蔵使陰陽不宣寒熱來往沈滯積月累時故名爲飲注

巢氏諸病源總論卷二十四﹤子部﹐醫家類﹐巢氏諸病源候總論﹥

欽定四庫全書

巢氏諸病源總論卷二十五

隋巢元方撰

蠱毒病諸上【凡九論】

蠱毒

凡蠱毒有數種皆是變惑之气人有故造作之多取虫蛇之類以器皿盛貯令其自相噉食惟有一物獨在者卽謂之爲蠱便能變惑隨逐酒食爲人患禍患禍於他則蠱主吉利所以不覊之徒而畜事之又有飛蠱去來無由漸狀如鬼气者得之卒重凡中蠱病多趨於死以其毒害勢甚故云蠱毒著蠱毒面色靑黃者是蛇蠱其脈洪壯病發之時腹內熱悶胸脇支滿舌本脹彊不喜言語身體恆痛又心腹似如虫行顏色赤唇口漧燥經年不治肝鬲爛而死其面色赤黃者是蝪蜥蠱其脈浮滑而短病發之時腰背微滿手腳唇口悉皆習習而喉脈急舌上生瘡二百日不治噉人心肝盡亂下膿血羸瘦顏色枯黒而死其面色靑白又云其脈沈濡病發時咽喉塞不欲聞人語腹內鳴喚或下或上天陰轉劇皮內如虫行手腳煩熱嗜醋食欬唾膿血顏色乍白乍靑腹內脹滿狀如蝦蟆若成虫吐出成科斗形是蝦蟆蠱經年不治噉人脾胃盡唇口裂而死其脈緩而散者病發之時身體乍冷乍熱手腳煩痛無時節吐逆小便赤黃腹內悶胸痛顏色多靑毒或吐出似蜣蜋有足趐有蜣蜋蠱經年不治噉人血脈枯盡而死欲知是蠱與非當令病入唾水內沈者是蠱浮者非蠱

又云旦起取井花水未食前當令病人唾水內唾如柱腳直下沈者是蠱毒沈散不至下者艸毒又云含大豆若是蠱豆脹皮脫若非蠱豆不爛脫又云以鵠皮置病人臥下勿令病人知若病劇者是蠱也又云取新生雞子煮熟去皮畱黃白令完全日晚口含以齒微微隱之勿令破作兩炊時夜吐一丸上著霜露內旦看大靑是蠱毒也昔有人食新變鯉魚中毒病心腹痛心下發熱煩寃欲得水洗沃身體揺動如魚得水狀有人診云是蠱其家云野間相承無此毒不作蠱治遂死其湯熨鍼石別有正方補養宣導今附於後

養生方導引法云兩手著頭相義坐地緩舒兩腳以兩手從外抱膝中痛低頭入兩膝間兩手交義頭十二通愈蠱毒及三刀毒腰中大气

又云常度日月星辰淸淨以雞鳴安身臥口三咽之調五藏殺蠱虫令人長生治心腹痛

又云治百病邪蠱當正偃臥閉目閉气內視丹田以鼻徐徐內气令腹極滿徐徐以口吐之勿令有聲令入多出少以微爲故存視五藏各如其形色又存胃中令解明潔白如素爲之倦極汗出乃止以粉粉身摩捋形體汗不出而倦者亦可止明日復爲之又當存作大雷電隆晃走入腹中爲之不止病自除

蠱吐血

蠱是合聚虫蛇之類以器皿盛之任其相噉食餘一存者名爲蠱能害人食人府藏其狀心切痛如被物齧或面目靑黃病變無常是先傷於鬲上則吐血也不卽治之食藏府盡則死

蠱下血

蠱是合聚虫蛇之類以器皿盛之令其自相食噉余畱一存者爲蠱能變化爲毒害人有事之以毒害多因飲食內行之人中之者心腹懊痛煩毒不可忍食人五藏下血瘀黒如爛雞肝

氐羌毒

氐毒者猶是蠱毒之類於氐羌界域得之故名焉然其發病之狀猶如中蠱毒心腹刺痛食人五藏吐血利血故是蠱之類也

貓鬼

貓鬼者云是老貍野物之精變爲鬼蜮而依附於人人畜事之猶如事蠱以毒害人其病狀心腹刺痛食人府藏吐血利血而死

野道

野道者是無主之蠱也人有畜事蠱以毒害人爲惡旣積乃至死滅絕其蠱則無所依止浮游田野道路之間有犯害人者其病發猶是蠱之狀但以其於田野道路得之故以謂之野道

射工

江南有射工毒虫一名短狐一名蜮常在山澗水內此虫口內有橫骨狀如角弓其虫形正黒狀如肉蠻生齧髮而有雌雄者口邊兩角角端有掗能屈伸冬月並在土內蟄其上气蒸怵怵冬月有雪落其上不凝夏月在水內人行水上及以水洗浴或因大雨潦時仍逐水便流入人家或遇道上牛馬等迹內卽停住其含沙射人影便病初得時或如傷寒或似中惡或口不能語或身體苦彊或惡寒熱四支拘急頭痛骨悁屈伸張口欠防或淸朝小蘇晡夕則劇劇者不過三日則齒間有血出不卽治殺人又云初始證先寒熱惡冷欠防筋急頭痛目疼狀如傷寒亦如中尸便不能語朝旦小蘇晡夕輒劇寒熱悶亂是也始得三四日可治急者七日皆死緩者二七日逺不過三七日皆死其毒中人初未有瘡但惡風瘆癛寒熱或如鍼刺及其成瘡初如豆粒黒子或如火燒或如蠷螋尿瘡皆肉內有穿空如大鍼孔也其射中人頭面尢急腰以上去人心近者多死中人腰以下者小寛不治亦死𨿽不死皆百日內乃可保瘥又云瘡有數種其一種中人瘡正黒如黶子狀或周徧悉赤衣被犯之如有芒刺痛其一種作瘡久卽穿陷或鎭寒熱其一種如火炙人肉熛起作瘡此最急數日殺人其一種突起如石癤狀俱能殺人但有遲連耳大都此病多令人寒熱欠伸張口閉眼此虫冬月蟄在土內人有識之者取帶之溪邊行亦佳若得此病毒仍以爲屑漸服之夏月在水中者則不可用

沙虱

山內水間有沙虱其虫甚細不可見人入水浴及汲水澡浴此虫著身及陰日行艸間亦著人便鉆入皮裏其診法初得時皮上正赤如小豆黍粟以手摩赤上痛如刺過三日之後令百節疼彊痛寒熱赤上發瘡此虫漸入至骨則殺人人在山澗洗浴竟巾拭如芒毛鍼刺熟看見處以竹簪挑拂去之已深者用鍼挑取虫子正如疥虫著爪上映光劣見行動也挑不得灸上三七壯則虫死病除若止兩三不能爲害多處不能盡挑灸挑灸其上而猶覺昏昏是其已大深便應須依土俗作方術拂出之並作諸藥湯浴皆得一二升出都盡乃止此七日內宜瘥不爾則續有飛虫來入攻噉心藏便死飛虫白色如韭葉大長四五寸初著腹脇腫痛如刺卽破雞防之盡出食雞或得三四數過與取盡乃止兼取麝香犀角防其內作此治可瘥勿謂小小不速治則殺人彼土呼此病爲呼�【吳沙作�讀如鳥音長尾��音也】言此虫能招呼沙虱入人體內人行有得沙虱還至卽以火自灸燎令徧則此虫自墮地也

水毒

自三吳已東及南諸山郡山縣有山谷溪源處有水毒病春秋輒得一名中水一名中溪一名中灑【蘇駭反】一名水中病亦名溪溫令人中溪以其病與射工診相似通呼溪病其實有異有瘡是射工無瘡是溪溫初得惡寒頭微痛目匡疼心內煩懊四支振焮腰背骨節皆彊兩膝疼或噏噏熱但欲睡旦醒暮劇手足指逆冷至肘膝二三日則腹生虫食下部肛內有瘡不癢不痛令人不覺視之乃知不卽治六七日下部便膿潰虫上食五藏熱盛煩毒注下不禁八九日死一云十餘日死水毒有陰陽覺之急視下部若有瘡正赤如截肉者爲陽毒最急若瘡如鱧魚齒者爲陰毒猶小緩皆殺人不過二十日又雲水毒有雌雄脈洪大而數者爲陽是雄溪易治宜先發汗及浴脈沈細遲者爲陰是雌溪難治欲知審是中水者手足指冷卽是若不冷非也其冷或一寸或至腕或至肘膝冷至二寸爲微至肘膝爲劇又云作數斗湯以蒜四五升搗碎投湯內消息視之莫令大熱絞去滓適寒溫以自浴若身體發赤斑文者是也又云若有發瘡處但如黒繞邊赤狀似雞眼在髙處難治下處易治無復余異診但同覺寒熱頭痛腰背急彊手腳冷欠防欲眠朝瘥暮劇便判是溪病不假蒜湯及視下部瘡也此證者至困時亦不皆洞利及齒間出血惟熱勢猛者則心腹煩亂不食而狂語或有下血物如爛肝十餘日至二十日則死不測虫食五藏肛傷以不死又雲溪病不歇仍飛虫來入或皮膚腹脇間突起如燒痛如刺登破生雞防上輒得白虫狀似蛆長四五六七寸或三四六八枚無定此卽應是所云虫噉食五藏及下部之事又雲中溪及射工法急救令七日內瘥不爾則有飛蠱來入人身內攻噉五藏便死彼土辟卻之法略與射工相似

巢氏諸病源總論卷二十五

欽定四庫全書

巢氏諸病源總論卷二十六

隋巢元方撰

蠱毒病諸下【凡二十七論】

解諸毒

凡藥有大毒不可入口鼻耳目卽殺人者一曰鉤吻生朱崖二曰又名防曰狀如黒雄鷄生山中三曰陰命赤色著木懸其子生山海四曰海姜狀如龍赤色生海中五曰鴆羽狀如雀黑項赤喙食蝮蛇生海內但被此諸毒藥發動之狀皆似勞黃頭項彊直背痛而欲寒四支酸灑手悴色枯肌肉纒急神情不樂又欲似瘴病或振寒如瘧或壯熱似時行或吐或利多舌頭痛又言人齒色黒舌色赤多黒少並著藥之也嶺南俚人別有不彊藥有藍藥有焦銅藥金藥菌藥此五種藥中人者亦能殺人但此毒初著人不能知欲知是毒非毒者初得便以灰磨洗好熟銀令淨復以水楊枝洗口齒含此銀一宿臥明旦吐出看之銀黒者是不彊藥銀靑黒者是藍藥銀紫斑者是焦銅藥此三種但以不彊藥最急毒若熱酒食裏著者六七日便覺異若冷酒食裏著經半月始可知耳若含銀銀色不異而病與著藥之狀不殊心疑是毒欲得卽知者可食鯉魚鱠食竟此毒卽發亦空腹取銀口含之可兩食頃出著露下明旦看銀色若變黒卽是藥毒又言取雞子煮去殻令病人齒齧雞子白處亦著露下若齒齧防處黒卽是也又言覺四大不調卽須空腹食炙雞炙肫鴨等肉觸犯令藥發卽治之便瘥若久不治毒侵腸胃難復攻治者定知著藥而四大不羸者取大防長三寸許食之必大吐利若色靑者是焦銅藥色赤者是金藥吐菌子者是菌藥此外雜藥利亦無定色但小異常利耳又有兩種毒藥並名當孤艸其一種著人時脈浮大而洪病發時嗇嗇惡寒頭微痛漧嘔背迫急口噤不覺嚼舌大小便祕澀眼匡唇口指甲顏色皆靑是也又一種當孤艸毒者其病發時口噤而幹舌不得言咽喉如錐刀刺胸中甚熱髆胛滿不至百日身體唇口手腳指甲靑而死又著烏頭毒者其病發時咽喉彊而眼睛疼鼻中艾臭手腳沈重常嘔吐腹中熱悶唇口習習顏色乍靑乍赤經百日死凡人若色黒大骨及肥者皆胃厚則勝毒若瘦者則胃薄不勝毒也

解諸藥毒

凡藥物云有毒及有大毒者皆能變亂於人爲害亦能殺人但毒有大小自可隨所犯而救解之但著毒重者亦令人發病時咽喉彊直而兩眼睛疼鼻幹手腳沈重常嘔吐腹裏熱悶唇口習習顏色乍靑乍赤經百日便死其輕者乃身體習習而痺心胸【闕】然或吐或利無度是也但從酒得者難治言酒性行諸血脈流徧周體故難治因食得者易愈言食與藥俱入胃胃能容雜毒又逐大便泄毒气毒气未流入血脈故易治若但覺有前諸便以解毒藥法救之

食鯸鮐魚中毒

此魚肝及腹內子有大毒不可食食之往往致死

食蟹中毒

此蟹食水茛水茛有大毒故蟹亦有毒中其毒則悶亂欲死若經霜已後遇毒卽不能害人未被霜蟹煮食之則多有中毒令人悶亂精神不安

食諸菜蕈菌中毒

凡園圃所種之菜本無毒但蕈菌等物皆是艸木變化所生出於樹者爲蕈生於地者爲菌並是鬱蒸濕气變化所生故或有毒者人食遇此毒多致死甚疾速其不死者猶能令煩悶吐利良久始醒

食諸虫中毒

野菜芹荇之類多有毒虫水蛭附之人誤食之便中其毒亦能悶亂煩躁不安

飲食大醉連日不解

飲酒過多酒毒漬於腸胃流溢經絡使血脈充滿令人煩毒惛亂嘔吐無度乃至累日不醒往往有腹皆穿宂者是酒熱毒气所爲故須搖動其身以消散也

飲酒中毒

凡酒性有毒人若飲之有不能消便令人煩毒悶亂其湯熨鍼石別有正方補養宣導今附於後

養生方云正坐仰天呼出酒食醉飽之气出气之後立饑且醒

飲酒腹滿不消

夫酒性宣通而不停聚故醉而復醒隨血脈流散故也今人有榮衛否澀痰水停積者因復飲酒不致大醉大吐故酒與痰相摶不能消散故令腹滿不消

惡酒

酒者水谷之精也其气慓悍而有大毒入於胃則酒脹气逆上逆於胸內蘸於肝膽故令肝浮膽橫而狂悖變怒失於常性故云惡酒也

飲酒後諸病

酒性有毒而復大熱飲之過多故毒熱气滲溢經絡浸溢腑臟而生諸病也或煩毒壯熱而似傷寒或灑淅惡寒有同溫瘧或吐利不安或嘔逆煩悶隨藏气虛實而生病焉病非一故云諸病

服藥失度

凡合和湯藥自有限劑至於圭銖分兩不可乖違若增加失宜便生他疾其爲病也令人吐下不已嘔逆而悶亂手足厥冷腹痛轉筋久不以藥解之亦能致死速治卽無害

諸飲食中毒

凡人往往因飲食忽然困悶少時致甚乃至死者名爲飲食中毒言人假以毒物投食裏而殺人但其病頰內或懸癰內初如酸大漸漸長大是中毒也急治則差久不治毒入腹則死但診其脈浮之無陽微細而不可知者中毒也

食諸肉中毒

凡可食之肉無甚有毒自死者多因疫气所斃其肉則有毒若食此毒肉便令人困悶吐利無度是中毒

食牛肉中毒

凡食牛肉有毒者由毒蛇在艸牛食因誤噉蛇則死亦有蛇吐毒著艸牛食其艸亦死此牛肉則有大毒又因疫病而死者亦有毒食此牛肉則令人心悶身體痺甚者乃吐逆下利腹痛不可堪因而致者非一也

食馬肉中毒

凡駿馬肉及馬鞍下肉皆有毒不可食之食之則死其有凡馬肉則無毒因疫病死者肉亦有毒此毒中人多洞下而煩亂

食六畜肉中毒

六畜者謂牛馬豬羊雞狗也凡此等肉本無毒不害人其自死及著疫死者皆有毒中此毒者亦令人心煩悶而吐利無度

食六畜百獸肝中毒

凡禽獸六畜自死者肝皆有毒不可食往往傷人其疫死者彌甚被其毒者多洞利嘔吐而煩悶不安

食郁肉中毒

郁肉毒者謂諸生肉及熟肉內器中密閉頭其气壅積不泄則爲郁肉有毒不幸而食之乃殺人其輕者亦吐利煩亂不安有脯炙之不動得水而動食之亦殺人

食狗肉中毒

凡狗肉性甚躁熱其疫死及狂死者皆有毒食之難消故令人煩毒悶亂

食豬肉中毒

凡豬肉本無毒其野田閒放或食雜毒物而遇死者此肉則有毒人食之則毒气攻藏故令人吐利困悶不安

食射�肉中毒

射獵人多用射�藥塗箭頭以射虫鹿傷皮則死以其有毒故也人獲此肉除箭處毒肉不盡食之則被毒致死其不死者所誤食肉處去毒箭逺毒气不深其毒則輕𨿽不死猶能令人困悶吐利身體痺不安�藥者以生烏頭搗汁日作之是也

食鴨肉成病

鴨肉本無毒不能損人偶食觸冷不消因結聚成腹內之病

食漏脯中毒

凡諸肉脯若爲久故茅艸屋漏所濕則有大毒食之三日乃成暴癥不可治亦有卽殺人者凡脯炙之不動得水則動亦殺人

食魚鱠中毒

凡人食魚鱠者皆是使生冷之物食之甚利口人多嗜之食傷多則難消化令人心腹否滿煩亂不安

食諸魚中毒

凡食諸魚有中毒者皆由魚在水中食毒虫惡艸則有毒人食之不能消化卽令悶亂不安也

食鱸魚肝中毒

此魚肝有毒人食之中其毒者卽皮面剝落𨿽爾不至於死

巢氏諸病源總論卷二十六

欽定四庫全書

巢氏諸病源總論卷二十七

隋巢元方撰

血病諸【凡九論】

吐血

夫吐血者皆由大虛損及飲酒勞損所致也但肺者五藏上蓋也心肝又俱主於血上焦有邪則傷諸藏藏傷血下入於胃胃得血則悶滿气逆气逆故吐血也但吐血有三種一曰內衂二曰肺疽三曰傷胃內衂者出血如鼻衂但不從鼻孔出是近心肺間津出還流入胃內或如豆汁或如衂血凝停胃裏因卽滿悶便吐或去數升乃至一斛是也肺疽者言飲酒之後毒滿便吐吐已後有一合二合或半升一升是也傷胃者是飲食大飽之後胃內冷不能消化則便煩悶彊嘔吐之所食之物與气共上衝踧因傷損胃口便吐血色鮮正赤是也凡吐血之後體恆防防然心裏煩躁悶亂紛紛顚倒不安寸口脈微而弱血气俱虛則吐血關上脈微而芤亦吐血脈細沈者生喘欬上气脈數浮大者死久不瘥面色黃黒無復血气時寒時熱

養生方云思慮傷心心傷則吐衂發則髮焦也

吐血後虛熱胸中否口燥

吐血之後藏府虛竭榮衞不理陰陽隔絕陽虛於上故身體虛熱胸中否則口燥

嘔血

夫心者主血肝者藏血愁憂思慮則傷心恚怒气逆上而不下則傷肝肝心二藏傷故血流散不止气逆則嘔而出血

唾血

唾血者由傷損肺肺者爲五藏上蓋易爲傷損若爲熱气所加則唾血唾上如紅縷者此傷肺也脇下痛唾鮮血者此傷肝關上脈微芤則唾血脈沈弱者生牢實者死其湯熨鍼石別有正方補養宣導今附於後

養生方導引法云伸兩腳兩手指著足五指上愈腰折不能低若唾血久疼爲之愈長伸兩腳以兩手捉五指七徧愈腰折不能低仰若唾血久疼血病久行身則可捲轉也

舌上出血

心主血脈而於舌若心藏有熱則舌上出血如湧泉

大便下血

此由五藏傷損所爲藏气旣傷則風邪易入熱气在內亦大便下血鮮而腹痛冷气在內亦大便血下其色如小豆汁出時疼而不甚痛前便後下血者血來逺前下血後便者血來近逺近者言病在上焦下焦也令人面無血色時寒時熱脈浮弱按之絕者下血

小便血

心主於血與小腸合若心家有熱結於小腸故小便血也下部脈急而者風邪入於少陰則尿血尺脈微而芤亦尿血

養生方云人食甜酪勿食大酢必變爲尿血

九竅四支出血

凡榮衞大虛府藏傷損血脈空竭因而恚怒失節驚忿過度暴气逆溢致令腠理開張血脈流散也言九竅出血喘欬而上气逆其脈數有熱不得臥者死

汗血

肝藏血心之液爲汗言肝心俱傷於邪故血從膚腠而出也

髮毛病諸【凡十三論】

須髮禿落

足少陽膽之經也其榮在須足少陰腎之經也其華在髮衝任之脈爲十二經之海謂之血海其別絡上唇口若血盛則榮於頭髮故須髮美若血气衰弱經脈虛竭不能榮潤故須髮禿落

養生方云熱食汗出勿湯風令髮墮落其湯熨鍼石別有正方補養宣導今附於後

養生方云欲理髮向王地旣櫛髮之始而微咒曰泥丸華保精長存左爲隱月右爲日根六合淸煉百神受恩咒畢咽唾三過能常行之髮不落而生

又云當數易櫛櫛之取多不得使痛亦可令侍者櫛取多血液不滯髮根常牢

令生髭

手陽明爲大腸之經其支絡缺盆上頸貫頰入下齒間髭者是血气之所生也若手陽明之經血盛則髭美而長血气衰少則不生

白髮

足少陰腎之經也腎主骨髓其華在髮若血气盛則腎气彊腎气彊則骨髓充滿故髮潤而黒若血气虛則腎气弱腎气弱則骨髓枯竭故髮變白也其湯熨鍼石別有正方補養宣導今附於後

養生方導引法云解髮東向坐握固不息一通舉左右手導引手掩兩耳治頭風令髮不白以手復持頭五通脈也

又云淸旦初起左右手交互從頭上挽兩耳舉又引須髮卽流通又云坐地直兩腳以兩手指腳脛以頭至地調諸椎利髮根令長美坐舒兩腳相去一尺以扼腳兩脛以頂至地十二通調身無患害致精气潤澤髮根長美者令靑黒柔濡滑澤髮恆不白又云伏解髮東向握固不息一通舉手左右導引掩兩耳令髮黒不白伏者雙膝著地額直至地解髮破髻舒頭長敷在地向東者向長生之術握固兩手如嬰兒握不令气出不息不使息出極悶已三噓而長細引一通者一爲之令此身囊之中滿其气引之者引此舊身內惡邪伏气隨引而出故名導引舉左右手各一通掩兩耳塞鼻孔三通除白髮患也又云蹲踞以兩手舉足五趾低頭自極則五藏气徧至治耳不聞目不明久爲之則令髮白復黒又云正月十日沐髮髮白更黒又云千過梳頭頭不白又云正月一日取五香煮作湯沐頭不白又云十日沭浴頭不白又云十四日沐浴令齒牢髮黒又云常向本命櫛髮之始叩齒九通陰咒曰太常散靈五老反眞泥丸華保精長存左回拘月右引日根六合淸煉百疾愈因咽唾三過常數行之使人齒不痛髮牢不白一雲頭腦不痛又云思心气上下四布正赤通天地自於大且長令人气力增益髮白更黒齒落再生

令長髮

髮是足少陰之經血所榮也血气盛則髮長美若血虛少則髮不長須以藥治之令長

令髮潤澤

足少陰之經血外養於髮血气盛髮則光潤若虛則血不能養髮故髮無潤澤也則須以藥令其潤澤

髮黃

足少陰之經血外養於髮血气盛髮則潤黒虛竭者不能榮髮故令髮變黃

須黃

足少陰之經血外榮於須血气盛須則美而長若虛少不足不能榮潤於外故令須黃

令生眉毛

足太陰之經其脈起於目內眥上額交巓血气盛則眉美有毫血少則眉惡又眉爲風邪所傷則眉脫皆是血气傷損不能榮養故須以藥生之

火燒處髮不生

夫髮之生血气所潤養也火燒之處瘡痕致密則气血下沈不能榮宣腠理故髮不生

令毛髮不生

足少陰之血气其華在髮足太陽之血气盛則眉美足少陽之血气盛則須美足陽明之血气盛則髮美手陽明之血气盛則髭美諸經血气盛則眉髭須髮美澤若虛少枯竭則變黃白悴禿若風邪乘其經絡血气攺變則異毛惡髮妄生也則須以藥傅令不生也

白禿

凡人皆有九虫在腹內値血气虛則能侵食而蟯虫發動最能生瘡乃成疽癬瘑疥之屬無所不爲言白禿者皆由此虫所作謂在頭生瘡有虫白痂甚癢其上髮並禿落不生故謂之白禿

赤禿

此由頭瘡虫食髮禿落無白痂有汁皮赤而癢故謂之赤禿

鬼防頭

人有風邪在於頭有偏虛處則髮禿落肌肉枯死或如錢大或如指大髮不生亦不癢故謂之鬼防頭

面體病諸【凡五論】

蛇身

蛇身者謂人皮膚上如蛇皮而有鱗甲世謂之蛇身也此由血气否澀不通潤於皮膚故也

面皰

面皰者謂面上有風熱气生皰頭如米大亦如谷大白色者是

養生方云醉不可露臥令人面發瘡皰

又云飲酒熱未解以冷水洗面令人面發瘡輕者皰

面皯防

人面皮上或有如烏麻或如雀卵上之色是也此由風邪客於皮膚痰飲漬於府藏故生皯防

養生方云飽食而坐不行步有所作務不但無益乃使人得積聚不消之病及手足痺面目棃皯

酒皶

此由飲酒熱勢衝面而遇風冷之气相摶所生故令鼻面生皶赤皰帀帀然也

嗣面

嗣面者云面皮上有滓如米粒者也此由膚腠受於風邪搏於津液津液之气因虛作之也亦言因傅胡粉面皮膚虛者粉气入腠理化生之也

巢氏諸病源總論卷二十七

欽定四庫全書

巢氏諸病源總論卷二十八

隋巢元方撰

目疾諸【凡三十八論】

目赤痛

凡人肝气通於目言肝气有熱熱衝於目故令赤痛

目胎赤

胎赤者是人初生洗目不淨令穢汁浸漬於眥使瞼赤爛至大不瘥故云胎赤

目風赤

目者肝之竅風熱在內乘肝其气外衝於目故見風淚出目瞼皆赤

目赤爛眥

此由冒觸風日風熱之气傷於目而眥僉皆赤爛見風彌甚世亦云風眼

目數十年赤

風熱傷於目眥則眥赤爛其風熱不去故眥常赤爛積年不瘥

目風腫

目爲肝之外肝虛不足爲冷熱之气所幹故气上衝於目外復遇風冷所擊冷熱相搏而令瞼內結腫或如杏核大或如酸棗之狀腫而因風所發故謂之風腫

目風淚出

目爲肝之外若被風邪傷肝肝气不足故令目淚出其湯熨鍼石別有正方補養宣導今附於後

養生方導引法云踞伸右腳兩手抱左膝頭生腰以鼻內气自極七息除難屈伸拜起去脛中痛痺風目耳聾又云踞伸左腳兩手抱右膝生腰以鼻內气自極七息展左足者外除難屈伸拜起去脛中疼一本云除風目暗耳聾

又云以鼻內气左手持鼻除目暗泣出鼻內气口閉自極七息除兩脇下積血气

又云端坐生腰徐以鼻內气以右手持鼻除目暗淚若出閉目吐气鼻中息肉耳聾亦然除傷寒頭痛洗洗皆當以汗出爲度

目淚出不止

夫五臟六腑皆有津液通於目者爲淚若髒气不足則不能收制其液故目自然淚出亦不因風而出不止本無赤痛

目膚翳

陰陽之气皆上注於目若風邪痰气乘於腑臟腑臟之气虛實不調故气沖於目久不散變生膚翳膚翳者明眼睛上有物如蠅翅者卽是

目膚翳覆瞳子

此言肝臟不足爲風熱之气所幹故於目睛上生翳翳久不散漸漸長侵覆瞳子

目息肉淫膚

息肉淫膚者此由邪熱在髒气沖於目熱气攻於血脈蘊積不散結而生息肉在於白睛膚瞼之間卽謂之息肉淫膚也

目暗不明

夫目者五臟六腑陰陽精气皆上注於目若爲血气充實則視瞻分明血气虛竭則風邪所侵令目暗不明養生方云恣樂傷魂魄通於目損於肝則目暗其湯熨鍼石別有正方補養宣導今附於後

養生方導引法云蹲踞以兩手舉足五趾頭自極則五臟气徧主治耳不聞人語聲目不明久爲之則令髮白復黒

又云兩足指五息止引腰背痺偏枯令人耳聞聲久行眼耳諸根無有罣礙又云伸左脛屈右膝內壓之五息止引肺去風虛令人目明依經爲之引肺中气去風虛病令人目明夜中見色與晝無異又云雞鳴以兩手相摩令熱以熨目三行以指抑目左右無神光令目明不病痛又云東向坐不息再通以兩手中指口唾之二七相摩拭目令人目明以甘泉潄之洗目去其翳垢令目淸明上以內气洗身中令內睛潔此以外洗去其塵障又云臥引爲三以手爪項邊脈五通令人目明臥正偃頭下卻亢引三通以兩手指爪項邊大脈爲五通除目暗患久行令人眼夜能見色爲人不巳通見十方無有劑限

目靑盲

靑盲者謂眼本無異瞳子黒白分明直不見物耳但五臟六腑之精气皆上注於目若髒虛有風邪痰飲乘之有熱則赤痛無熱但內生障是腑臟血气不榮於睛故外狀不異只不見物而已是之謂靑盲

養生方云勿塞故井及水瀆令人耳聾目盲

又云正月八日沐浴除目盲

目靑盲有翳

白黒二睛無有損傷瞳子分明但不見物名爲靑盲更加以風熱乘之气不外泄蘊積於睛間而生翳似蠅翅者覆瞳子上故謂靑盲翳也

目茫茫

夫目是五臟六腑之精華宗脈之所聚肝之外也腑臟虛損爲風邪痰熱所乘气傳於肝上衝於目故令視瞻不分明謂之茫茫也凡目病若肝气不足兼胸鬲風痰勞熱則目不能逺視視物則茫茫漠漠也若心气虛亦令目茫茫或惡見火光視見蜚蠅黃黒也診其左手尺中脈沈爲陰陰實者目視茫茫其脈浮大而緩者此爲逆必死其湯熨鍼石別有正方補養宣導今附於後養生方導引法云雞鳴欲起先屈左手噉鹽指以指相摩咒曰西王母女名曰益愈賜我目受之於口卽精摩形常雞鳴二七著唾除目茫茫致其精光徹視萬里徧見四方咽二七唾之以熱指摩目二七令人目不瞑

雀目

人有晝而睛明至瞑則不見物世謂之雀目言其如鳥雀暝便無所見也

目珠管

目是五臟六腑之精華宗脈之所聚肝之外也肝藏血若腑臟气血調和則目精彩明淨若風熱痰飲漬於臟腑使肝藏血气蘊積衝發於眼津液變生結聚狀如珠管

目珠子脫出

目是臟腑陰陽之精華宗脈之所聚上液之道肝之外凡人風熱痰飲漬於臟腑陰陽不和肝气蘊積生熱熱衡於目使目睛疼痛熱气沖擊其珠子故令脫出

目不能逺視

夫目不能逺視者由目爲肝之外腑臟之精華若勞傷腑臟肝气不足兼受風邪使精華之气衰弱故不能逺視

目澀

目肝之外侯也腑臟之精華宗脈之所聚上液之道若悲哀內動腑臟則液道開而泣下其液竭者則目澀又風邪內乘其腑臟外傳於液道亦令泣下而數欠泣竭則目澀若腑臟勞熱熱气乘於肝而衝發於目則目熱而澀也甚則赤痛

目

目者五臟六腑之精華宗脈之所聚也筋骨血气之精與脈並爲目系系上屬於腦若腑臟虛風邪乘虛隨目系入於腦則令腦轉而目系急則目眴而也

目視一物爲兩

目是五臟六腑之精華凡人腑臟不足精虛而邪气乘之則精散故視一物爲兩也

目偏視

目是五臟六腑之精華人腑臟虛而風邪入於目而瞳子被風所射睛不正則偏視此患亦有從小而得之者亦有長大方病之者皆由目之精气虛而受風邪所射故也

目飛血

目肝之外也肝蔵血足厥陰也其脈起足大趾之聚毛入連於目系其經脈之血气虛而爲風熱所乘故血脈生於白睛之上謂之飛血

目黒

目黒者肝虛故也目是臟腑之精華肝之外而肝藏血腑臟虛損血气不足故肝虛不能榮於目致精彩不分明故目黒

目暈

五臟六腑之精華皆上注於目目爲肝之外肝蔵血血气不足則肝虛致受風邪風邪摶於精气故精气聚生於白睛之上繞於黒睛之際精彩昏濁黒白不明審謂之目暈

睊目【睊公縣切】

睊目者是風气客於瞼眥之間與血气津液相摶使目眥癢而淚出目眥恆濕故謂之睊目

目眵防

目是腑臟之精華肝之外夫目上液之道腑臟有熱气薫於肝衝發於目眥瞼使液道熱澀滯結成眵防也

睢目

目是腑臟血气之精華肝之外然則五腑六髒之血气皆上榮於目也若血气虛則膚腠開而受風風客於瞼膚之間所以其皮緩縱垂覆於目則不能開世呼爲睢目亦名侵風

目眇

目者腑臟之精華宗脈之所聚肝之外也風邪停飲在於臟腑侵於肝气上衝於眼則生障翳珠管息肉其經絡有偏虛者翳障則偏覆一瞳子故偏不見物謂之眇目

目蠟

蠟目者是蠅蛆目眥成瘡故謂之蠟目

目肥

肥目者白睛上生防注或如浮萍或如楡莢有如胡粉色者有作靑黒色者似羮上脂致令目暗世呼爲肥目五臟六腑之精華皆上注於目爲肝之外宗脈所聚上液之道此由腑臟气虛津液爲邪所摶變化而生也

目皰瘡

目肝之也五臟六腑之精華上榮於目腑臟有熱气乘於肝衝發於目熱气結聚故睛上生皰瘡也

目膿漏

目是肝之外上液之道風熱客於瞼眥之間熱摶於血液令眥內結聚津液乘之不止故成膿汁不盡謂之膿漏

目封塞

目肝之外也肝气通於目風邪毒气客於瞼膚之間結聚成腫腫而瞼合不開故謂之封塞然外爲風毒結腫內則蘊積生熱若腫不卽消熱勢畱滯則變生膚翳息肉白障也

目內有丁

目肝之外也臟腑熱盛熱乘於腑气沖於目熱气結聚而目內變生狀如丁也

鍼眼

人有眼內眥頭忽結成皰三五日間便生膿汁世呼爲偸鍼此由熱气客在眥間熱摶於津液所成但其熱勢輕者故止小小結聚汁潰熱歇乃瘥

割目後除痛止血

夫目生淫膚息肉其根皆從目眥染漸而起五臟六腑之精華上注於目目宗脈之所聚肝之外也肝蔵血十二經脈有起內眥兌眥者風熱气乘其臓腑臟腑生熱熱气薫肝衝發於目熱摶血結故生淫膚息肉割之而傷經脈者則令痛不止血出不注卽須方藥除療之

巢氏諸病源總論卷二十八﹤子部﹐醫家類﹐巢氏諸病源候總論﹥

欽定四庫全書

巢氏諸病源總論卷二十九

隋巢元方撰

鼻病諸【凡十一論】

鼻衂

經云脾移熱於肝則爲驚衂脾土也肝木也木本克土今脾熱爲土气翻盛逆往乘木是木之虛不能制土故受脾之移熱也肝之神爲魂而蔵血虛熱則魂神不定故驚也凡血與气內榮腑臓外循經絡相隨而行於身周而復始血性得寒則凝澀熱則流散而气肺之所生也肺開竅於鼻熱乘於血則气亦熱也血气俱熱血隨气發出於鼻爲鼻衂診其寸口微芤者衂血寸脈微苦寒爲是衂血寸脈微弱尺脈澀發熱弱爲無血必厥其人微嘔夫厥當不而反頭痛痛爲實下虛上實必衂也肝脈大喜爲衂脈陰陽錯而浮必衂血脈細而數數反在上法當吐而不吐其面顴上小赤眼中白膚上自有細赤脈如髮其趣至黒瞳子上者當衂病人面無血色寒熱脈沈者衂也衂發從春至夏爲太陽衂從秋至冬爲陽明衂連日不止者其脈輕輕在肌尺中自浮目精暈黃衂必未止若目精了慧如衂令止脈滑小弱者生實大者死診人衂其脈小滑者生大躁者死不治也鼻衂脈沈細者生浮大而牢者死

養生方云思慮則傷心心傷則吐衂血

鼻衂不止

肝藏血肺主气開竅於鼻血之與气相隨而行內榮腑臟外循經絡腑臟有熱熱乘血气血性得熱卽流溢妄行發於鼻者爲鼻衂髒血虛盛故衂不止

鼻大衂

鼻衂由气虛熱故也肝藏血肺主气而開竅於鼻血之與气相隨而行循於經絡榮於腑臟若勞傷過度腑臟生熱熱乘血气血性得熱則流散妄行從鼻出者謂之衂其云鼻大衂者是因鼻衂而口耳鼻皆出血故云鼻大衂也

鼻久衂

鼻衂由熱乘血气也肝藏血肺主气開竅於鼻勞損臓腑血气生熱血得熱則流散妄行隨气發於鼻者名爲鼻衂髒虛不復勞熱停積故衂經久不瘥

鼻齆

肺主气其經手太陰之脈也其气通鼻若肺臓調和則鼻气通利而知臭香若風冷傷於臟腑而邪風乘於太陰之經其气蘊積於鼻者則津液壅塞鼻气不宣調故不知香臭而爲齆也其湯熨鍼石別有正方補養宣導今附於後

養生方導引法云東向坐不息三通手撚鼻兩孔治鼻中患交腳踑坐治鼻中患通腳癰瘡去其涕唾令鼻道通得聞香臭久行不已徹聞十方

鼻生瘡

鼻是肺之肺气通於鼻其藏有熱气沖於鼻故生瘡也其湯熨鍼石別有正方補養宣導今附於後

養生方導引法云踞坐合兩膝張兩足不息五通治鼻瘡

鼻息肉

肺气通於鼻肺臓爲風冷所乘則鼻气不和津液壅塞而爲鼻齆冷摶於血气停結鼻內故變生息肉其湯熨鍼石別有正方補養宣導今附於後

養生方導引法云端坐生腰徐徐以鼻內气以右手撚鼻除目闇淚苦出徐徐閉目吐气除鼻中息肉耳聾亦能除傷寒頭痛洗洗皆當以汗出爲度

又云東向坐不息三通以手撚鼻兩孔治鼻中息肉

鼻窒塞气息不通

肺气通於鼻其臓爲冷風所傷故鼻气不宣利壅塞成齆冷气結聚摶於血气則生息肉冷气盛者則息肉生長气息窒塞不通也

鼻涕

夫津液涕唾得熱卽漧燥得冷則流溢不能自收肺气通於鼻其臓有冷冷隨气入乘於鼻故使津涕不能自收

鼻痛

肺气通於鼻風邪隨气入於鼻內摶於血气邪正相擊气道不宣故鼻痛

食諸物誤落鼻內

頑【音元】顙之間通於鼻道气入有食物未及下咽或因言語或因咳而气則逆故食物因气逆者誤落鼻內耳病諸【凡九論】

耳聾

腎爲足少陰之經而藏精气通於耳耳宗脈之所聚也若精气調和則腎藏彊盛耳聞五音若勞傷血气兼受風邪損於腎臟而精脫精脫者則耳聾然五臟六腑十二經脈有絡於耳者其陰陽經气有相並時並則有蔵气逆名之爲厥厥气相摶入於耳之脈則令聾其腎病精脫耳聾者頰顴其色黒手少陽之脈動而气厥逆而耳聾者其耳內煇煇焞焞也手太陽厥而聾者其聾而耳內气滿

養生方云勿塞故井及水瀆令人耳聾目盲其湯熨鍼石別有正方補養宣導今附於後

養生方導引法云坐地交又兩腳以兩手從曲腳中入低頭又項上治久塞不能自溫耳不聞聲

又云腳著項上不息十二通必愈大塞不覺暖熱久頑冷患耳聾目久行卽成法法身五六不能變

耳風聾

足少陰腎之經宗脈之所聚其气通於耳其經脈虛風邪乘之風入於耳之脈使經气否塞不宣故爲風聾風隨气脈行於頭腦則聾而時頭痛故謂之風聾

勞重聾

足少陰腎之經宗脈之所聚其气通於耳勞傷於腎宗脈虛損血气不足故爲勞聾勞聾爲病因勞則甚有時將適得所血气平和其聾則輕

久聾

足少陰腎之經宗脈之所聚其气通於耳勞傷於腎宗脈虛損血气不足爲風邪所乘故成耳聾勞傷甚者血虛气極風邪停滯故爲久聾

耳鳴

腎气通於耳足少陰腎之經宗脈之所聚勞動經血而血气不足宗脈則虛風邪乘虛隨脈入耳與气相擊故爲耳鳴診其右手脈寸口名曰气口以前脈浮則爲陽手陽明大腸脈也沈則爲陰手太陰肺脈也陰陽俱虛者此爲血气虛損宗脈不足病苦耳鳴嘈嘈眼時妄見光此是肺與大腸俱虛也左手尺中名曰神門其脈浮爲陽足太陽膀胱脈也虛者膀胱虛也腎與膀胱合病苦耳鳴忽然不聞時惡風膀胱虛則三焦實也膀胱爲津液之府若三焦實則尅消津液尅消津液故膀胱虛也耳鳴不止則變成聾

聤耳

耳者宗脈之所聚腎气之所通足少陰腎之經也勞傷血气熱乘虛也入於其經邪隨血气至耳熱气聚則生膿汁故謂之聤耳

耳疼痛

凡患耳中防防痛者皆是風入於腎之經也不治流入腎則卒然變彊背直成痙也若因痛而腫生癰癤膿潰邪气歇則不成痙所以然者足少陰爲腎之經宗脈之所聚其气通於耳上焦有風邪入於頭腦流至耳內與气相擊故耳中痛耳爲腎其气相通腎腰主骨髓故邪流入腎彊背直

耳聤聹

耳聤聹者耳裏津液結聚所成人耳皆有之輕者不能爲患若加以風熱乘之則結成九核塞耳亦令耳暴聾

耳瘡

足少陰爲腎之經其气通於耳其經虛風熱乘之隨脈入於耳與血气相摶故耳生瘡

牙齒病諸【凡二十一論】

牙齒痛

牙齒痛者是牙齒相引痛牙齒是骨之所終髓之所養手陽明之支脈入於齒若髓气不足陽明脈虛不能榮於牙齒爲風冷所傷故疼痛也又有虫食於牙齒則齒根有孔虫居其間又傳受余齒亦皆疼痛此則鍼灸不瘥傅藥虫死乃痛止

牙痛

牙齒皆是骨之所終髓气所養而手陽明支脈入於齒脈虛髓气不足風冷傷之故疼痛也又虫食於齒則根有孔虫於其間又傳受余齒亦痛掣難忍若虫痛非鍼灸可瘥傅藥虫死乃痛止

齒痛

手陽明之支脈入於齒齒是骨之所終髓之所養若風冷客於經絡傷於骨髓冷气入齒根則齒痛若虫食齒而痛者齒根有孔虫在其間此則鍼灸不瘥傅藥虫死痛乃止其湯熨鍼石別有正方補養宣導今附於後養生方云常向本命日櫛髮之始叩齒九通陰咒曰太帝散靈五老反眞泥丸華保精長存左回拘月右引日根六合淸練百疾愈因咽唾三過常數行之使齒不痛髮牢不白頭腦不痛

又云東向坐不息四通琢齒二七治齒痛病大張口琢齒二七一通二七又解四通中間其二七大勢以意消息瘥病而已不復疼痛解病鮮白不梨亦不疎離久行不已能破金剛

又云東向坐不息四通上下琢齒三十六下治齒痛

風齒

手陽明之支脈入於齒頭面有風陽明之脈虛風乘虛隨脈流入於齒者則令齒有風微腫而根浮也其湯熨鍼石別有正方補養宣導今附於後

養生方導引法云凡入覺脊背皆崛彊不問時節縮咽髆內仰面努髆並向上頭左右兩向按之左右三七一住待血行气動定然始更用初緩後急不得先急後緩若無病人常欲得旦起午時日沒三辰如用辰別三七除寒熱病脊腰頸項痛風痺口內生瘡牙齒風頭終盡除也

齒齗腫

手陽明之支脈入於齒頭面有風風气流入於陽明之脈與齗間血气相摶故成腫

養生方雲水銀不得近牙齒髮腫善落齒

齒間血出

手陽明之支脈入於齒頭面有風而陽明脈虛風挾熱乘虛入齒齗摶於血故血出也

牙齒虫

牙齒虫是虫食牙又食於齒亦令牙齒疼痛皆牙齒根有孔虫居其內食牙齒盡又度食餘牙齒

牙虫

牙虫是虫食於牙牙根有孔虫在其間亦食牙疼痛食一牙盡又度食餘牙

齒虫

齒虫是虫食於牙齒根有孔虫在其間亦令齒疼痛食一齒盡又度食餘齒

養生方云雞鳴時常叩齒三十六下長行之齒不蠧虫令人齒牢

乂云朝未起早潄口中唾滿口乃吞之輒琢齒二七過使人丁壯有顏色去虫而牢齒

又云人能恆服玉泉必可丁壯妍悅去虫牢齒謂口中唾也

齒齲注

手陽明之支脈入於齒足太陽脈有入於頰徧於齒者其經虛風气客之絡摶齒間與血气相腫乘則齗熱气加之膿汁出而臭侵食齒齗謂之齲齒亦曰風齲養生方云朝夕琢齒齒不齲

又云食畢當潄口數過不爾使人病齲齒

齒防

齒防者是虫食齒至齗膿爛汁臭如屯之收故謂之防齒

齒挺

手陽明之支脈入於齒頭面有風冷傳入其脈令齒齗間津液化爲膿汁血气虛竭不能榮於齒故齒根露而挺出

齒動搖

手陽明之支脈入於齒足陽明之脈又徧於齒齒爲骨之所終髓之所養經脈虛風邪乘之血气不能榮潤故令搖動

齒落不生

齒牙皆是骨之所終髓之所養手陽明足陽明之脈並入於齒若血气充實則骨髓彊盛其齒損落猶能更生若血气虛耗風冷乘之致令齒或齲或齗落者不能復生

齒音離

齒音離者是風冷客於齒齗間令齒齗落而膿出其齒則疎語則齒間有風過之聲世謂齒音離也

牙齒歷蠧

牙齒皆是骨之所終髓之所養也手陽明足陽明之脈皆入於齒風冷乘其經脈則髓骨血損不能榮潤於牙齒故令牙齒黯黒謂之歷蠧

齒漏

手陽明之支脈入於齒風邪客於經脈流滯齒根使齗腫膿汁出愈而更發謂之齒漏

齒齭

齒者骨之所終髓之所養髓弱骨虛風气客之則齒齭

拔齒損

手陽明足陽明之脈並入於齒拔齒而損脈者則經血不止蔵虛而悶

齘齒

齘齒者是睡眠而相磨切也此由血气虛風邪客於牙車筋脈之間故因睡眠气息喘而邪動引其筋脈故上下齒相磨切有聲謂之齘齒

齒黃黒

齒者骨之所終髓之所養手陽明足陽明之脈皆入於齒風邪冷气客於經脈髓虛血弱不能榮養於骨枯燥無潤故令齒黃黒也

巢氏諸病源總論卷二十九

欽定四庫全書

巢氏諸病源總論卷三十

隋巢元方撰

唇口病諸【幾十七論】

口舌瘡

手少陰心之經也心气通於舌足太陰脾之經也脾气通於口腑臓熱盛熱乘心脾气沖於口與舌故令口舌生瘡也診其脈浮則爲陽陽數者口生瘡其湯熨鍼石別有正方補養宣導今附於後

養生方導引法云凡人覺脊背崛彊不問時節縮咽髆內仰面努髆並向上頭左右兩向按之左右三七一住待血气行動定然始更用初緩後急不得先急後緩若無病人常欲得旦起午時日沒三辰如用辰別二七除寒熱病脊腰頸項痛風痺口內生瘡牙齒風頭終盡除也

緊唇

脾與胃合胃爲足陽明其經脈起鼻環於唇其支脈入絡於脾胃脾胃有熱气發於唇則唇生瘡而重被風邪寒濕之气摶於瘡則微腫濕爛或冷或熱乍瘥乍發積月累年謂之緊唇亦名沈唇

唇瘡

脾與胃合足陽明之經胃之脈也其經起於鼻環於唇其支脈入絡於脾脾胃有熱气發於唇則唇生瘡

唇生核

足陽明爲胃之經其支脈環於唇入絡於脾然脾胃爲表裏有風熱邪气乘之而衝發於唇與血气相摶則腫結外爲風冷乘其結腫不消則成核

口吻瘡

足太陰爲脾之經其气通於口足陽明爲胃之經手陽明爲大腸之經此二經脈並夾於口其腑臟虛爲風邪濕熱所乘气發於脈與津液相摶則生瘡恆濕爛有汁世謂之肥瘡亦名鷰口

唇口面皴

唇口面皴者寒時觸冒風冷冷折腠理傷其皮膚故令皴劈經絡之气諸陽之會皆在於面其脈有環唇夾於口者若血气實者𨿽勁風嚴寒不能傷之虛則腠理開而受邪故得風冷而皴劈也又冬時以暖湯洗面及向火外假熱气動於腠理而觸風冷亦令病皴

免缺

人有生而唇缺似唇故謂之缺世云由婦人妊娠時見及食肉使然

口臭

口臭由五臟六腑不調气上胸鬲然腑臟气臊腐不同蘊積胸鬲之間而生於熱衝發於口故令臭也

養生方云空腹不用見臭屍气入脾舌上白黃起口常臭也

口舌漧焦

手少陰心之經也其气通於舌足太陰脾之經也其气通於口腑臓虛熱气乘心脾津液竭燥故令口舌漧焦也診其右手寸口名曰气口以前脈沈爲陰手太陰肺之經也其脈虛者病苦少气不足以息嗌漧無津液故也又右手關上脈浮爲陽足陽明胃之經也其脈虛者病苦唇口漧又左手關上脈浮爲陽足少陰膽之經也其脈實者病苦腹中滿飲食不下咽漧

舌腫彊

手少陰爲心之經其气通於舌足太陰脾之經其气通於口太陰之脈起於足大指入連舌本心脾虛爲風熱所乘邪隨脈至舌熱气畱心血气壅澀故舌腫舌腫脈脹急則舌腫彊

謇喫

人之五臓六腑稟四時五行之气陰陽相扶剛柔相生若陰陽和平血气調適則言語無滯吐納應機若陰陽之气不和腑臓之气不足而生謇喫此則稟性有闕非鍼藥所療治也若腑臓虛損經絡受邪亦令語言謇喫所以然者心气通於舌脾气通於口脾脈連舌本邪乘其臓而摶於气發言气動邪隨气而幹之邪气與正气相交摶於口舌之間脈則否澀气則壅滯亦令言謇喫此則可治

養生方云憤滿傷神神通於舌損心則謇喫

重舌

舌心之也脾之脈起於足大指入連於舌本心脾有熱熱气隨脈衝於舌本血脈脹起變生如舌之狀在於舌本之下謂之重舌

懸癰

懸癰爲音聲之關也喉嚨气之所上下五臓六腑有伏熱上衝於喉咽熱气乘於懸癰或長或腫

咽喉垂倒

喉嚨者气之所上下也五臓六腑呼吸之道路府臓有風邪熱气上衝咽喉則腫垂故謂之垂倒

失欠頷車蹉

腎主欠陰陽之气相引則欠諸陽之筋脈有循頷車者欠則動於筋脈筋脈挾有風邪邪因欠發其急疾故令失欠頷車蹉也

數欠

腎主欠而腎爲陰也陽气主上陰气主下其陰積於下者而陽未盡陽引而上陰引而下陰陽相引二气交爭而挾有風者欠則風動風動與气相擊故欠數

失枕

失枕頭項有風在於筋脈間因臥而气血虛者値風發動故失枕

咽喉心胸病諸【凡十一論】

喉痺

喉痺者喉裏腫塞痺痛水漿不得入也人陰陽之气出於肺循喉嚨而上下也風毒客於喉間气結蘊積而之熱吹喉腫塞而痺痛脈沈者爲陰浮者爲陽若右手關上脈陰陽俱實者是喉痺之也亦令人壯熱而惡寒七八日不治則死其湯熨鍼石別有正方補養宣導今附於後

養生方導引法云兩手拓兩頰手不動摟肘使急腰內亦然住定放兩肋頭向外肘髆腰气散盡勢大悶始起來去七通去喉痺

又云一手長舒合掌仰一手捉頦挽之向外一時極勢二七左右亦然手不動兩向側勢急挽之二七去頸骨急彊頭風腦旋喉痺髆內冷注偏風

馬喉痺

馬喉痺者謂熱毒之气結於喉間腫連頰而微壯熱煩滿而數吐气呼之爲馬喉痺

喉中生谷賊不通

谷賊者禾裏有短穗而彊澀者是也誤作米而人食之則令喉裏腫結不通令風熱气在於喉間與血气相摶則生腫結如食穀賊者也故謂之喉中生谷賊不急治亦能殺人

狗咽

喉內忽有气結塞不通世謂之狗咽此由風熱所作與喉痺之狀相似但俗云誤吞狗毛所作

又云治此病者以一摶飯共狗分食便瘥所以謂之狗咽

咽喉瘡

咽喉者脾胃之也由脾胃熱其气上衝喉咽所以生瘡其瘡或白頭或赤根皆由挾熱所致

屍咽

屍咽者謂腹內屍虫上食人喉咽生瘡其狀或癢或痛如甘防之

喉咽腫痛

喉咽者脾胃之气所上下脾胃有熱熱气上衝則喉咽腫痛夫生腫痛者皆挾熱則爲之若風毒結於喉間其熱盛則腫塞不通而水漿不入便能殺人臓气微熱其气沖喉亦能腫痛但不過重也

喉癰

六腑不和血气不調風邪客於喉間爲寒所折气壅而不散故結而成癰凡結腫一寸爲癤二寸至五寸爲癰

咽喉不利侯

腑臓冷熱不調气上下哽澀結摶於喉間吞吐不利或塞或痛故言喉咽不利

心痺

思慮煩多則損心心虛故邪乘之邪積而不去則時害飲食心裏愊愊如滿蘊蘊而痛是謂之心痺診其脈沈而者心痺之侯也

胸痺

寒气客於五臓六腑因虛而發上衝胸間則胸痺胸痺之胸中愊愊如滿噎塞不利習習如癢喉裏澀唾燥甚者心裏彊否急痛肌肉苦痺絞急如刺不得俯仰胸前皮皆痛手不能犯胸滿短气欬唾引痛煩悶自汗出或徹背膂其脈浮而微者是也不治數日殺人其湯熨鍼石別有正方補養宣導今附於後

養生方云以右足踐左足上除胸痺食熱嘔

四肢病諸【凡十四論】

代指

代指者其指先腫焮焮熱痛其色不黯然後方緣爪甲邊結膿極者爪甲脫也亦名代甲亦名糟指亦名土�【一作竈】夫爪甲筋之餘也由筋骨熱盛气澀不通故腫結生膿而爪甲脫

手足發胝

人手足忽然皮厚澀而圓短如繭者謂之胼胝此由血气沈行不榮其表故皮澀厚而成胝

手足逆臚

手足爪甲際皮剝起謂之逆臚風邪入於腠理血气不和故也

肉刺

腳趾間生肉如刺謂之肉刺肉刺者由著靴急小趾相揩而生也

肉裂

肉裂者皮急肉坼破也由腠理虛風邪乘之與血相衝擊隨所擊處而肉坼裂也

手足皹裂【皹音軍】

皹裂者肌肉破也言冬時觸冒風寒手足破故謂之皹裂

屍腳

屍腳者腳跟坼破之名也亦是冬時觸犯寒气所以然又言腳蹹死屍所臥地亦令腳坼破

足尰

尰病者自膝已下至踝及趾俱腫直是也皆由血气虛弱風邪傷之經絡否澀而成也亦言江東諸山縣人多病尰云彼土有艸名其艸人行誤踐觸之則令病尰

五指筋攣不得屈伸

筋攣不得屈伸者是筋急攣縮不得伸也筋得風熱則弛縱得風冷則攣急

四支痛無常處

四支痛無常處者手足支節皆卒然而痛不在一處其痛處不腫色亦不異但肉裏掣痛如錐刀所刺由體虛受於風邪風邪隨气而行气虛之時邪气則勝與正气交爭相擊痛隨虛而生故無常處也

腳跟頽

腳跟頽者腳跟忽痛不得著地世呼爲腳跟頽

腳中忽有物牢如石如刀錐所刺

言腳下有結物牢如石痛如錐刀所刺此由腎經虛風毒之气傷之與血气相擊故痛而結不散

土落腳趾內

此由腳趾先有瘡而土落瘡裏更令瘡腫痛亦令人增寒壯熱

腳破

腳破者腳心坼開也世謂之腳破腳心腎脈所出由腎气虛風邪客於腠理致使津液不榮故坼破也

巢氏諸病源總論卷三十

欽定四庫全書

巢氏諸病源總論卷三十一

隋巢元方撰

癭癅等病諸【凡一十五論】

癭

癭者由憂恚气結所生亦曰飲沙水沙隨气入於脈博頸下而成之初作與癭核相似而當頸下也皮寛不急垂捶捶然是也恚气結成癭者但垂核捶捶無脈也飲沙水成癭者有核防防無根浮動在皮中又云有三種癭有血癭可破之有息肉癭可割之有气癭可具鍼之養生方云諸山水黒土中出泉流者不可久居常食令人作癭病動气增患

癅

癅者皮肉中忽腫起初如梅李大漸長大不痛不癢又不結彊言畱結不散謂之爲癅不治乃至塸大則不復消不能殺人亦愼不可輒破

腦濕

腦濕謂頭上忽生肉如角謂之腦濕言腦濕气濕蒸衝擊所生也

黒痣

黒痣者風邪搏於血气變化生也夫人血气充盛則皮膚潤悅不生疵瘕若虛損則黒痣變生然黒痣者是風邪變其血气所生也若生而有之者非藥可治面及體生黒防爲黒痣亦云黒子

赤疵

面及身體皮肉變赤與肉色不同或如手大或如錢大亦不癢痛謂之赤疵此亦是風邪摶於皮膚血气不和所生也

白癜

白癜者面及頸項身體皮肉色變白與肉色不同亦不癢痛謂之白癜此亦是風邪摶於皮膚血气不和所生也

癧瘍

癧瘍者人頸邊有胸前掖下自然班剝防相連色微白而圓亦有烏色者亦無痛癢謂之癧瘍風此亦是風邪於皮膚血气不和所生也

疣目

疣目者人手足邊忽生如豆或如結筋或五个或十个相連肌裏粗彊於肉謂之疣目此亦是風邪摶於肌肉而變生也

鼠乳

鼠乳者身面忽生肉如鼠乳之狀謂之鼠乳也此亦是風邪摶於肌肉而變生也

多忘

多忘者心虛也心主血脈而藏於神若風邪乘於血气使陰陽不和時相並隔乍虛乍實血气相亂致心神虛損而多忘

養生方云丈夫頭勿北首臥神魂不安多愁忘

嗜眠

嗜眠者由人有腸胃大皮膚澀者則令分肉不開解其气行則於陰而遲畱其陽气不精神明爽昏塞故令嗜眠其湯熨鍼石別有正方補養宣導今附於後

養生方導引法云踑踞交兩手內並腳中入且兩手急引之愈又寐精气不明交腳踑踞凡故言踑踞以兩手從內屈腳中入左手從右趺踠上入左足隨孔下右手從左足踠上入右足隨孔下出抱兩腳急把兩手極引二通愈久寐精神不明久行則不唾長精明

又云一手拓頦向上極勢一手向後長舒急努四方顯手掌一時俱極勢四七左右換手皆然拓頦手兩向共頭欹側二身二七去臂髆風眠睡尋用永吉日康

鼾眠

鼾眠者眠裏喉咽間有聲也人喉嚨气上下也气血若調𨿽寤寐不妨宣暢气有不和則衝擊喉咽而作聲也其有肥人眠作聲者但肥人气血沈厚迫隘喉間澀而不利亦作聲

體臭

人有體气不和使精液雜穢故令身體臭也其湯熨鍼石別有正方補養宣導今附於後

養生方云以手掩口鼻臨目微气久許時手中生液速以手磨面目常行之使人體香

狐

人腋下如蔥豉之气者亦言如狐貍之气者故謂之狐臭此皆血气不和蘊積故气

漏腋

腋下常濕仍臭生瘡謂之漏腋此亦是气血不和爲風邪所津液蘊瘀故令濕

丹毒病諸【凡一十三論】

丹

丹者人身體忽然焮赤如丹塗之狀故謂之丹或發手足或發腹上如手掌大皆風熱惡毒所爲重者亦有疽之類不急治則痛不可堪久乃壊爛去膿血數升若發於節間便流之四支毒入腸則殺人小兒得之最忌

白丹

白丹者初發癢痛微虛腫如吹軫軫起不痛不赤而白色由挾風冷故使色白也

黒丹

黒丹者初發亦癢痛或熛腫起微黒色由挾風冷故色黒也

赤丹

赤丹者初發軫起大者如連錢小者如麻豆肉上粟如雞冠肌理由風毒之重故使赤也亦名茱萸丹

丹軫

丹軫者肉色不變又不熱但起隱軫相連而微癢故謂爲丹軫也

室火丹

室火丹初發時必在腓腸如指大長三二寸瘦色赤而熱是也

天竈火丹

天竈火丹發時必在於兩股裏漸引至陰頭而赤腫是也

廢竈火丹

廢竈火丹發時必於足趺上而皮色赤者是也

尿竈火丹

尿竈火丹發於胸腹及臍連陰頭皆赤是也

熛火丹

熛火丹者發於背亦在於臂皮色赤是也

瘑火丹

瘑火丹者發於髀而散走無常處著皮赤是也

螢火丹

螢火丹者發於髆至脇皮赤是也

石火丹

石火丹者發通身似纈目突如粟是也皮色靑黒腫病諸【凡一十七論】

諸腫

腫之生也皆由風邪寒熱毒气客於經絡使血澀不通壅結皆成腫也其風邪不作者腫無頭無根浮在皮上如吹之狀也不赤不痛或腫或散不常腫其寒气與血相摶作者有頭有根色赤腫痛其熱毒作者亦無正頭但急腫久不消熱气結盛壅則爲膿其非一故謂之諸腫

風腫

凡人忽發腫或著四支或在胸背或著頭項水牢如畔大虛腫回回如吹之狀不痛不赤著四支者乃欲不遂令人煩滿短气身體常冷皆由冬月遇溫風入人肌裏至春復適大寒風不得出气壅肌間不自覺至夏取風涼濕气聚不散而成腫久不瘥气結盛生熱乃化爲膿血並皆爛敗則殺人右手關上脈浮而虛者病腫

卒風腫

人卒有腫不痛不赤移無常處而兼癢由先無患偶腠理虛而逢風所作也

風毒腫

風毒腫者其先赤痛飈熱腫上生瘭漿如火灼是也

毒腫

毒腫之與風腫不殊時令人壯熱其邪毒甚者入腹殺人

毒腫入腹

此與前毒腫不殊但言腫熱不盛入腹故也毒入腹之先令人勑嗇惡寒心煩悶而嘔逆气急而腹滿如此者殺人

惡核腫

惡核者內裏忽有核累累如梅李小如豆粒皮肉燥痛左右走身中卒然而起此風邪挾毒所成其亦似射工毒初得無常處多測測痛不卽治毒入腹煩悶惡寒卽殺人久不瘥則變作瘻

腫核

凡腫挾風冷則不消而結成核也

气腫

气腫者其狀如癰無頭虛腫色不變皮上急痛手才著便卽痛此風邪摶於气所生也

气痛

人身忽然有一處痛如打不可堪耐亦乍走身間發作有時痛發則小熱痛靜便如冰霜所加故雲气痛亦由體虛受風邪所侵遇寒气而折之邪气不出故也

惡脈

惡脈者身裏忽有赤絡脈起巃嵸聚如死蚯蚓狀看如似有水在脈中長短皆逐其絡脈所生是也由春冬受惡風入絡脈中其血瘀結所生久不瘥緣脈結而成瘻

惡肉

惡肉者身裏忽有肉如小豆突出細細長乃如牛馬乳亦如雞冠之狀不癢不痛久不治長不已由春冬被惡風所傷風入肌肉結瘀血積而生也

腫有膿使潰

腫壯熱結盛則血化爲膿若不早出膿膿食筋爛骨則不可治也

腫潰後

凡癰腫旣潰訖膿汁須及時而盡若汁不盡還復結腫如初腫之無異則稍難治

遊腫

遊腫之靑黃赤白無復定色遊走皮膚之間肉上微光是也

日遊腫

日遊腫其與前遊腫相似但手近之微痛如復小癢爲異世言觸犯日遊神之所作

流腫

流腫凡有兩有熱有冷冷腫者其痛隱隱然沈身著臂髆在背上則腫起憑憑然而急痛若手按及鍼灸之卽腫起是也熱腫者四支熱如火炙之狀移無常處或如手或如盤著背腹是劇則背熱如火徧身熠熠然五心煩熱唇口漧燥如注之狀此皆風邪摶血气所生以其移無常處故謂流腫

丁瘡病諸【凡一十三論】

丁瘡

丁瘡者風邪毒气於肌肉所生也凡有十種一者瘡頭烏而彊凹二者瘡頭白而腫實三者瘡頭如豆垽色四者瘡似葩紅色五者瘡頭內有黒脈六者瘡頭赤紅而浮虛七者瘡頭葩而黃八者瘡頭如金薄九者瘡頭如茱萸十者瘡頭如石橊子亦有初如風軫气搔破靑黃汁出裏有赤黒脈而小腫亦有全不令人知忽以衣物觸及摸著則痛若故取便不知處亦有肉突起如魚眼之狀赤黒痛徹骨久結皆變至爛成瘡瘡下深孔如大鍼穿之狀初作時突起如丁蓋故謂之丁瘡令人惡寒四支彊痛兼忉忉然牽疼一二日瘡便變焦黒色腫大光起根彊全不得近酸痛皆其也在手足頭面骨節間者最急其餘處則可也毒入腹則煩悶恍惚不佳或如醉患此者三二日便死

養生方云人汗入諸食內食之作丁瘡

雄丁瘡

雄丁瘡者大如錢孔烏黶似灸瘡四畔泡漿色赤又有赤粟乃言瘡而不腫刺之不痛而兼熱者名爲雄丁瘡

雌丁瘡

雌丁瘡者頭小黃向裏黶亦似灸瘡四畔泡漿外赤大如錢孔而多汁腫而不痛瘡內有十字畫而兼冷者謂之雌丁瘡

紫色火赤丁瘡

此瘡色紫赤如火之色卽謂紫色火赤丁瘡也

牛丁瘡

牛丁瘡皮色不異但腫而頭黒挑之黃水出四邊赤似茱萸房者名爲牛丁瘡

魚臍丁瘡

此瘡頭黒深破之黃水出四畔浮漿起挾長似魚臍故謂之魚臍丁瘡

赤根丁瘡

瘡形狀如赤豆或生掖下如鴨子大者世人不識但見其赤卽謂之赤根丁瘡

犯丁瘡

犯丁瘡謂丁瘡欲瘥更犯觸之若大嗔及食豬魚麻子並狐人气燻之皆能觸犯之則更極乃甚於初更令熱焮腫先寒後熱四支沈重頭痛心驚嘔逆煩悶則不可治

丁瘡腫

丁瘡腫謂此瘡熱气乘之與寒毒相搏而成腫

犯丁瘡腫

犯丁瘡腫謂瘡腫欲瘥更犯觸之瘡勢轉劇乃甚於初或腫熱疼掣或心悶恍惚或四支沈重或嘔逆煩心此皆犯瘡之多能殺人

丁腫

此由是丁瘡而帶焮腫而無根者也

丁瘡久不瘥

瘡久不瘥謂此丁瘡濃汁不止亦平陷不滿皆由過冷所作也

犯丁腫

犯丁腫謂病丁腫而或飲食或居處觸犯之令腫增極也

巢氏諸病源總論卷三十一﹤子部﹐醫家類﹐巢氏諸病源候總論﹥

欽定四庫全書

巢氏諸病源總論卷三十二

隋巢元方撰

癰疽病諸上【凡一十六論】

癰

癰者由六腑不和所生也六腑主表气行經絡而浮若喜怒不測飲食不節陰陽不調則六腑不和榮衞虛者腠理則開寒客於經絡之間經絡爲寒所折則榮衞稽畱於脈榮者血也衞者气也榮血得寒則澀而不行衞气從之與寒相亦壅遏不通气者陽也陽气蘊積則生於熱寒熱不散故聚積成癰腑气浮行主表故癰浮淺皮薄以澤夕則熱勝於寒熱气蘊積傷肉而敗肌故血肉腐壊化而爲膿其患在表浮淺則骨髓不焦枯腑臟不傷敗故可治而愈也又小苦消渇年四十已外多發癰疽所以然者體虛熱而榮衞否澀故也有鬲痰而渇者年盛必作黃疽此由脾胃虛熱故也年衰亦發癰疼腑臟虛熱血气否澀故也又腫一寸至二寸癤也二寸至五寸癰也五寸至一尺癰疽也一尺至三尺者名曰竟體癰癰成九竅皆出諸气憤郁不遂志欲者血气畜積多發此疾診其寸口脈外結者癰腫腎脈嗇甚爲大癰脈滑而數滑卽爲實數卽爲熱滑卽爲榮數卽爲衞榮衞相逢則結爲癰熱之所過卽爲膿也脈弱而數者此爲戰寒必發癰腫脈浮而數身體無熱其形黙黙者胃中微躁不知痛所在此主當發癰腫脈來細而沈時直者身有癰腫若腹中有伏梁脈肺肝俱到卽發癰疽四支沈重肺脈多卽死凡癰疽脈洪麄難治脈微澀者易愈諸浮數之脈應當發熱而反洗淅惡寒若痛處當有癰也此或附骨有膿也脈洪相薄外內急熱故欲發癰疽凡發癰腫髙者疹源淺腫下者疹源深大熱者易治小熱者難治初便大痛傷肌晚乃大痛傷骨諸癰發於節者不可治也發於陽者百日死發於陰者四十日死也尻太陽脈有腫癰在足心少陽脈八日死發膿血八十日死頭陽明脈在腫癰在尻六日死發膿血六十日死股太陽有腫癰在足太陽七十日死發膿血百日死轉太陽太陰脈有腫癰在脛八日死發膿血四百日死足少陽脈有腫癰在脇八日死發膿血六百日死手陽明脈有腫癰在掖淵一歲死發膿血二歲死發腫牢如石走皮中無根瘰癧也久久不消因得他熱乘之時有發者亦爲癰也又手心主之脈气發有腫癰在股脛六日死發膿血六十日死又有癰在腓腸中九日死也

養生方云五月勿食不成核果及桃發癰癤不爾發寒熱變爲黃疽又爲泄利

又云人汗入諸食中食之則作丁瘡癰癤等

癰有膿

此由寒气摶於肌肉折於血气結聚乃成癰凡癰經久不復可消者若按之都牢者未有膿也按之半半軟者有膿也又以手掩腫上不熱者爲無膿若熱甚者爲有膿凡覺有膿宜急破之不爾侵食筋骨也

癰潰後

此由寒气客於肌肉折於血气結聚乃成癰凡破癰潰之後有逆有順其眼白睛靑黒而眼小者一逆也內藥而嘔二逆也傷痛渇甚者三逆也髆項中不便者四逆也音嘶色脫者五逆也除此者並爲順也此五種皆死凡發癰疽則熱流入內五藏燋燥者渇而引飲兼多取冷則腸胃受冷而變下利利則腸胃俱虛而冷摶於胃气逆則變嘔逆气不通遇冷折之則變噦也

石癰

石癰者亦是寒气客於肌肉折於血气結聚所成其腫結確實至牢有根核皮相親不甚熱微痛熱時自歇此寒多熱少如石故謂之石癰也久久熱气乘之乃有膿也

附骨癰腫

附骨癰亦由體癰熱而當風取涼風冷入於肌肉與熱气相摶伏結近骨成癰其狀無頭但腫痛而濶其皮薄澤謂之附骨癰也

癰虛熱

此由寒客於經絡使血气否澀乃結腫成癰熱气壅結則血化爲膿膿潰癰瘥之後餘熱未盡而血气已虛其人噏噏卒熱惙惙虛乏故謂之虛熱

癰煩渇

癰由寒摶於血血澀不通而熱歸之壅結所成熱气不得宣泄內燻五臟故煩燥而渇凡癰腫熱渇引飲冷气入腸胃卽變下痢並變嘔噦所以然者本內虛熱气逆故嘔嘔而气逆外冷乘之气不通故噦也

發癰欬

夫肺主气於皮毛气虛腠理受寒寒客經絡則血否澀熱气乘之則結成癰也肺气虛寒寒復乘肺成於寒則成故發癰而也

癰下利

此由寒气客於經絡折於气血壅結不通結成癰腫發癰而利者由內熱而引飲取冷太過冷入腸胃故令下利也下利不止則變嘔噦所以然者脾與胃合俱象土脾身之肌肉胃爲水谷之海脾虛肌肉受邪胃虛則變下利下利不止則變嘔噦也

發癰大小便不通

此由寒客於經絡寒摶於血血澀不通壅結成癰髒气不泄熱入大小腸故大小便不通

發癰內虛心驚

此由體虛受寒寒客於經絡血脈否澀熱气蘊積結聚成癰結熱不散熱气內迫於心故心虛熱則驚不定也

癰腫久愈汁不絕

此由寒客於經絡則血澀不通與寒相摶則結成癰腫熱气乘之則血化爲膿膿潰之後熱腫乃散餘寒不盡肌肉未生故有惡液澳汁淸而色黃不絕也

癰瘥後重發

此由寒气客於經絡血澀不通壅結成癰凡癰膿潰之後須著排膿藥令熱毒膿血俱散盡若有惡肉亦傅藥食之則好肉得生眞气得復若膿血未盡猶挾餘毒瘡口便合當時𨿽瘥而後終更發

久癰

此由寒气客於經絡血澀不通壅結成癰發癰之後熱毒未盡重有風冷乘之冷摶於腫蘊結不消故經久一瘥一發久則變成瘻也

疽

疽者五臟不調所生也五臟主裏气行經絡而沈若喜怒不測飲食不節陰陽不和則五臟不調榮衞虛者腠理則開寒客經絡之間經絡爲寒所折則榮衞稽畱於脈榮者血也衞者气也榮血得寒則澀而不行衞气從之與寒相摶亦壅遏不通气者陽也陽气蘊積則生於熱寒熱不散故積聚成疽髒气沈行主裏故疽腫深厚其上皮彊如牛領之皮久則熱勝於寒熱气淳盛蘊結傷肉也血肉腐壊化而爲膿乃至傷骨爛筋不可治而死也又少苦消渇年至四十已上多發癰疽所以然者體虛弱而榮衞否澀故也又有鬲痰而渇者年盛必作黃疽此由脾胃虛熱故也年衰亦發癰疽髒虛血气否澀故也又腫一寸至二寸癤也二寸至五寸癰也五寸至一尺癰疽也一尺至三尺者名曰竟體癰癰成九竅皆血諸气憤郁不遂志欲者血气畜積多發此疾診其脈洪相薄外急內熱欲發癰疽脈來細而沈時直者身有癰腫若腹中有伏梁脈肺肝俱到卽發癰疽四支沈重肺脈多卽死凡癰疽脈洪麄難治脈微澀者易愈諸浮數之脈應當發熱而反洗淅惡寒若痛處當有癰也此或附骨有膿也身有五部伏菟一腓二背三五臟之兪四項五五部有疽者死又疽發於嗌中名曰猛疽猛疽不治化爲膿膿不防塞咽半日死其化作膿瀉之則已發於頸名曰掖疽其腫大以赤黒不急治則熱气下入掖淵前傷任脈內燻肝肺燻肝肺十餘日而死傷陽气大發消澀畱項名曰腦鑠其色不鑠項痛而刺以鍼煩心者死不可治發於髆及臑名曰疪疽其狀赤黒急治之此令人汗出至足不害五臟癰發四五日燉之也發於掖下赤者名曰米疽也而不潰者爲馬刀也發於胸名曰井疽也其狀如大豆日三四起不早治下入腹中不治十日死發於膺名曰甘疽其狀如谷實瓠常苦寒熱急治之去其寒熱不治十歳死死後出膿發於股陽名曰兌疽其狀不甚變而膿附骨不急治四十日死發於脇名曰攺訾攺訾者女子之病也又云癰發女子陰傍名曰攺訾疽久不治其中生息肉如赤小豆黍也發於尻名曰兌疽其狀赤大急治之不治四十日死若發尻尾名曰兌疽若不急治便通洞一身十日死發於股陰名曰赤弛不急治之六日死在兩股內者不治六十日當死發於膝名曰疵疽其狀大癰色不變寒熱而穿物石石之則死須其色黒柔乃石之生也發於脛名曰免齧疽其狀赤至骨急治之不治害人也發於踝名曰走緩色不變數灸而止其寒熱不死發於足上下名曰四淫不急治之百日死發於足傍名曰癘疽其狀不大初小指發急治之其狀黒者不可消百日死也發於足趾名曰兌疽其狀赤黒死不赤黒不死治之不衰急斬去之活也不斬者死矣赤疽發額不瀉十餘日死其五日可刺也其膿赤多血死未有膿可治人年二十五三十一六十九十五百神皆在額不可見血見血者死赤疽發身腫牢核而身熱不可以坐不可以行不可以屈伸成膿刺之卽已赤疽發胸可治赤疽發髀樞六月內可治不治出歳死赤疽發陰股牢者死濡者可治赤疽發掌中可治赤疽發脛死不可治白疽發髆若肘後癢目痛傷精及身熱多汗五六處死黒疽發腫居背大骨上八日可刺也過時不刺爲骨疽骨疽膿出不可止者出碎骨六十日死黒疽發掖淵死黒疽發耳中如米此名文疽死黒疽發髆死黒疽發缺盆中名曰伏癰死黒疽發肘上下不死可治黒疽發腓腸死黒疽發膝臏牢者死濡者可治黒疽發趺上牢者死倉疽發身癢後痛此故傷寒气入髒篤發爲倉疽九日可治九十日死釘疽發兩髆此起有所逐惡血結畱內外榮衞不通發爲釘疽三日身腫痛甚口噤如痙狀十一日可刺不治二十日死疽起於肉上如丁蓋下有腳至骨名釘疽也鋒疽發背起心兪若髆髃二十日不瀉死其八日可

刺也其色赤黒膿見靑者死不治人年六十八二十四四十五十六六十七六十二九十八神皆在髆不可見血見血必死陰疽發髀若陰股如發腰彊內不能自止數飲不能多五日牢痛如此不治三歲死刺疽發起肺兪若肝兪不瀉一十日死其八日可刺也發而赤其上肉如椒子者死不可治人年十九二十五三十三四十九五十七六十七十三八十一九十七神皆在背不可見血見血者死脈疽發環項始病身隨而熱不欲動悁悁或不能食此有所大畏恐怖而不精上气其發引耳不可以腫二十日可刺如不刺八十日死龍疽發背起胃兪若腎兪二十日不瀉死九日可刺其上赤下黒若靑黒者死發血膿者不死首疽發背發熱八十日大熱汗頭引身盡如身熱同同如沸者皮澤頗腫處淺刺之不刺入腹中二十日死俠榮疽發脇起若兩肘頭二十五日不瀉死其九日可刺發赤白間其膿多白而無赤可治也人年一十六二十六三十二四十八五十八六十四八十九十六神皆在脇不可見血見血者死勇疽發股起太陰若伏二十五日不瀉死其十日可刺勇疽發治其嘔膿止自愈又寸口脈微而數微則爲風數則爲熱微則汗出數則惡寒風中於衛呼气不入數過於榮吸而不出風傷皮毛熱傷血脈風捨於肺其人則嘔口漧喘滿咽燥不渇唾而濁沫時時戰寒熱之所過血爲凝滯蓄結癰膿吐如米粥始萌可救膿成則死又欲知有膿者其脈緊數膿爲未成其脈緊去但數膿爲巳成又肺病身當有熱欬嗽短气唾出膿血其脈當短濇而反浮大其色當白而反赤者此是火之克金大逆不治也

防病

防病者由勞役肢體熱盛自取風冷而爲涼濕所折入於肌肉筋脈結聚所成也其狀赤脈起如編繩急痛壯熱其發於腳者患從鼠起至踝赤如編繩故謂防病也發於臂者喜掖下起至手也可卽治取消其潰洗勝則筋攣也其著腳若置不治不消復不潰其熱歇气不散變作尰腫緩濇相摶腫防巳成膿也

痤癤

痤癤者由風濕冷气於血結聚所生也人運役勞動則陽气發泄因而汗出遇風冷濕气於經

養生方云銅器蓋食汗入食食之令人發惡瘡內疽又云鯽魚膾合豬肝肺食之發疽又云烏雞肉合食發疽又云魚腹內有白如膏合烏雞肉食之亦發疽也又云魚金鰓食發疽也又云已醉彊飽食不幸發疽其湯熨鍼石別有正方補養宣導今附於後養生方導引法云正倚壁不息行气從頭至足止愈疽行气者鼻內息五入方一吐爲一通滿十二通愈又云正坐倚壁不息行气從口輒令气至頭而止治疽痺气不足

疽潰後

此由寒气客於經絡折於血气血澀不通乃成疽發疽潰之後有順有逆其眼白睛靑黒而眼小者一逆也內藥而嘔者二逆也傷痛渇甚者三逆也髆項中不便者四逆也音嘶色脫者五逆也除此者並爲順矣此五種皆死凡發癰疽則熱流入五臟燋燥渇而引飲兼多取冷則腸胃受冷而變下利利則腸胃俱虛而冷摶胃气气逆則變嘔逆气不通遇冷折之則噦也

巢氏諸病源總論卷三十二

欽定四庫全書

巢氏諸病源總論卷三十三

隋巢元方撰

癰疽病諸下【凡二十九論】

緩疽

緩疽者由寒气客於經絡致榮衛涘澁气血壅結所成其寒盛者則腫結痛深而回回無頭尾大者如拳小者如桃李冰冰與皮肉相親著熱气少其腫與肉相似不甚赤積日不潰久乃變紫黯色皮肉俱爛如牛領瘡漸至通體靑黯下作頭而穿潰膿出是也以其結腫積久而肉腐壊遲故名緩疽亦名肉色疽也緩疽急者一年殺人緩者數年乃死

熛疽

熛疽之狀肉生小黯防小者如粟豆大者如梅李或赤或黒乍靑乍白有實核燥痛應心或著身體其著手指者似代指人不別者呼爲代指不急治毒逐脈上入臓則殺人南方人得此疾皆截去指恐其毒上攻臓故也又云十指端忽防防痛入心不可忍向明望之晃晃黃赤或黯黯靑黒是熛疽直截後節十有一異

又云風胗痛不可忍者熛疽發五臓兪節解相應通洞熛疽也諸是熛疽皆死又齒間熱血出不止熛疽也七日死治所不瘥以灰掩覆其血不爾著人

又云諸是熛疽皆死惟痛取利十有一活耳此皆毒气客於經絡气血否澁毒變所生也

疽發口齒

寒气客於經絡血澁不通結而成疽五臓之气皆出於口十二經絡有入齒者有連舌本者榮衞之气無處不行虛則受邪挾毒乘虛而入脈故也其發口齒者多血出不可禁皆死

行疽

行疽者發瘡小者如豆大者如錢往來布身及生面上謂之行疽此亦寒熱客於腠理與血气相摶所生也

風疽

腫起流之血脈而攣曲疾痛所以發瘡歷年謂之風疽此由風濕之气客於經絡與气相摶所成也

養生方云大解汗當以粉粉身若令自幹者成風疽也

石疽

此由寒气客於經絡與血气相血澁結而成疽也其寒毒偏多則气結聚而皮厚狀如痤癤如石故謂之石疽也

禽疽

禽疽發如胗者數十處其得四日腫合牢核痛其狀若變十日可刺其初發身戰寒齒如噤欲坐如是者十五日死也此是寒濕之气客於肌肉所生也

杼疽

杼疽者發項及兩耳下不瀉十六日死其六日可刺其色黒見膿如癰者死不可治人年三十十九二十三三十五三十九五十一五十五六十一八十七九十九神皆在兩耳下不可見血見血者死此是寒濕之气客於肌肉折於血气之所生也

水疽

此由寒濕之气客於皮膚摶於津液使血气否澁濕气偏多則發水疽其腫狀如物裏水多發於手足此是隨肌膚虛處而發也亦有發身體數處而壯熱遂至死

肘疽

肘疽是疽發於肘謂之肘疽凡諸疽發節解並皆斷筋節而發肘者尢爲重也此亦是寒濕之气客於肌肉折於血气所生也

附骨疽

附骨疽者由當風入骨解風與熱相復遇冷濕或秋夏露臥爲冷所折風熱伏結壅遏附骨成疽喜著大節解間丈夫及產婦女人喜著鼠髂頭防膝間嬰孩嫩兒亦著髆肘背脊也其大人老人著急者則先覺痛不得轉動挼之應骨痛經日便覺皮肉生急洪洪如肥狀則是也其小兒不知字名抱之才近其便略喚則是支節有痛處便是其也大人老人著緩者則先覺如肥洪洪耳經日便覺痺痛不隨也其小兒則覺四支偏有不動不動搖者如不隨狀看支節解中則有肥洪洪處其名不知是隨骨疽乃至合身成膿不潰至死皆覺身體變靑黯也其大人老人皆不悟是疽乃至於死也亦有不別是附骨疽呼爲急賊風其緩者謂風腫而已

久疽

此由寒气客於經絡折於气血血澀不通乃結成疽凡疽發諸節及腑臓之兪其卒急也其久疽者發於身體閒處故經久積年致膿汁不盡則瘡內生虫而變成瘻也

疽虛熱

此由寒於熱結壅血澀乃成疽疽膿𨿽潰瘥之後餘熱未盡而血已虛其人噏噏苦熱惙惙虛乏故謂虛熱也

疽大小便不通

此由寒气客於經絡寒摶於血血澀不通壅結成疽腑臓熱不泄熱入大小便故大小便不通也

癰發背

夫癰發於背者多發於諸腑兪也六腑不和則生癰諸腑兪皆在背其血气經絡於身腑气不和腠理虛者經絡爲寒所客寒折於血則壅不通故結成癰發其兪也熱气加於血則肉血敗化故爲膿癰初結之狀腫而皮薄以澤又云背上忽有赤腫而頭白搖根入應胸裏動是癰也又發背若熱手不可得近者內先服王不畱行散外摩背膏大黃貼若在背生破無苦良不得膿以食肉膏散著甕頭內癰口中人體熱气歇服術散五日後癰欲瘥者服排膿內塞散

癰發背潰後

此由寒气客於經絡折於血气血澀不通乃結成癰發背癰膿出之後眼白睛靑黒而眼小一逆也內藥而嘔二逆也傷痛渇甚二逆也髆項中不仁四逆也音嘶色脫五逆也此等五逆者皆不可治也或熱或渇非倉卒而急可得漸治之也凡發背則熱气流入腑臓膿潰之後血气則虛腑臓燥熱渇而引飲飲冷入腸胃則變下利胃虛气逆則變嘔也嘔逆若遇冷折之气不通則噦也其瘡若膿汁不盡而瘡口早合𨿽瘥更發惡汁連滯則變成瘻也

癰發背後下利

此是寒气客於經絡折於血气血澀不通乃結成癰癰發後利者由內熱而引飲取冷太過冷入腸胃故令下利不止則變嘔所以然者脾與胃合俱象土脾身之肌肉胃爲水谷之海脾虛則肌肉受邪胃虛則變下利下利不止气逆故變嘔嘔而遇冷折气逆不通則噦也

癰發背渇

此由寒气客於經絡折於气血血澀不通乃結成癰也癰發背五臓熱盛虛燥故渇而冷飲入腸胃則變利也

癰發背兼嗽

肺主气於皮毛气虛腠理受寒客於經絡則血否澀熱气乘之則成癰也肺气虛其寒復乘胏胏感於寒則成欬嗽故發癰而兼嗽也

癰發背大便不通

此由寒气客於經絡血气否澀則生熱蘊結成癰气壅在臓腑熱入腸胃故令大便不通也

癰發背惡肉不盡

此由寒气客於經絡折於气血血澀不通乃結成癰發背膿潰之後外有風气之變生惡肉壅塞瘡者則毒气內侵須傅藥以食之

疽發背

疽發背者多發於諸臓兪也五臓不調則發疽五臓兪皆在背其血气經絡於身腑臓不調腠理虛者經脈爲寒所客寒折於血血壅不通故乃結成疽其發臓兪也熱气施於血則肉血敗腐爲膿也疽初結之狀皮彊如牛領之皮是也疽重於癰發者多死又發起肺兪若肺兪不瀉二十日死其八日可刺也發而赤其上肉如椒子者死不可理人年十九二十五三十三四十九五十九六十七十三八十一九十七神皆在背不可見血見血者死蜂疽發背是起心兪若髆髃二十日不防卽死其八日可刺也其色赤黒膿見靑者死不治人年六歳十八二十四四十五十六六十七六十二九十八神皆在髆不可見血見血者死

疽發背潰後

此由寒气客於經絡折於血气血澀不通乃結成疽發背疽膿出之後眼白睛靑黒而眼小一逆也內藥而嘔二逆也傷痛渇甚三逆也髆項中不便四逆也音嘶色脫五逆也皆不可治自余或熱渇或刺嘔非倉卒之急也可得漸治凡發背則熱气流入腑臓膿潰之後血气則虛腑臓積熱渇而引飲飲冷入於腸胃則變下利胃虛气逆則變嘔也嘔逆若遇冷折之气不通卽噦也其瘡若膿汁不盡而瘡口早合𨿽瘥更發惡汁連滯則變成瘻也

疽發背熱渇

此由寒气客於經絡折於气血血澀不通乃結成疽疽發背則腑臟皆熱熱則臓燥故渇也而冷飲入腸胃則變利也

腸癰

腸癰者由寒溫不適喜怒無度使邪气與榮衞相干在於腸內遇熱加之血气蘊積結聚成癰熱積不散血肉腐壊化而爲膿其病之狀小腹重而微彊抑之卽痛小便數似淋時時汗出復惡寒其身皮皆甲錯腹皮急如腫狀診其脈洪數者已有膿也其脈遲緊者未有膿也甚者腹脹大轉側聞水聲或繞臍生瘡穿而膿出或膿自臍中出或大便去膿血惟宜急治之又云大便膿血似赤白下而實非者是腸癰也卒得腸癰而不曉治之錯者殺人寸脈滑而數滑則爲實數則爲熱滑則爲榮數則爲衛衛下降榮上升遇熱榮衞相干血爲濁敗小腹否小便或難汗出或復惡寒膿爲巳成診脈遲緊聚爲瘀血血下則愈膿成引白又諸浮數脈當發熱而反洗淅惡寒若有痛處當積有膿脈滑濇者小腸癰出血者也

養生方云六畜卒疫死及夏病者腦不宜食喜生腸癰也

內癰

內癰者由飲食不節冷熱不調寒气客於內或在胸鬲或在腸胃寒折於血血气畱止與寒相壅結不散熱气乘之則化爲膿故曰內癰也胸內痛少气而發熱以手按左眼而其右眼見光者胸內結癰也若不見光熛疽內若吐膿血者不可治也急以灰掩其膿血不爾著人腸內有結痛或在脇下或在臍左近結成塊而壯熱必作癰膿診其脈數而身無熱者內有癰

養生方云四月勿食螺雞肉作內癰在胸掖下出瘻也

肺癰

肺癰者由風寒傷於肺其气結聚所成也肺主气皮毛勞傷血气腠理則開而受風寒其气虛者寒乘虛傷肺寒於血蘊結成癰熱又加之積熱不散血敗爲膿肺處胸間初肺傷於寒則微嗽肺癰之狀其人欬胸內滿隱隱痛而戰寒診其肺部脈爲肺癰又肺癰喘而腳滿又寸口脈數而實咽漧口內辟辟燥不渇時時出濁唾鮏臭久久吐膿如粳米粥者難治也又肺癰有膿而嘔者不須治其嘔膿止自愈又寸口脈微而數微則爲風數則爲熱微則汗出數則惡寒風中於衛呼气不入數過於榮吸而不出風傷皮毛熱傷血脈風捨於肺其人則嘔口漧喘滿咽燥不渇唾而濁沫時時戰寒熱之所過血爲凝滯蓄結癰膿吐如米粥始萌可救膿成則死又欲知有膿者其脈緊數膿爲未成其脈緊去但數膿爲巳成又肺病身當有熱欬嗽短气唾爲膿血其脈當短濇而反浮大其色當白而反赤者此是火之克金大逆不治也

防病

防病者由勞役肢體熱盛自取風冷而爲涼濕所折入於肌肉筋脈結聚所成也其狀赤脈起如編繩急痛壯熱其發於腳者患從鼠起至踝赤如編繩故謂防病也發於臂者喜掖下起至手也可卽治取消其潰洗勝則筋攣也其著腳若置不治不消復不潰其熱歇气不散變作尰腫緩濇相摶腫防巳成膿也

痤癤

痤癤者由風濕冷气摶於血結聚所生也人運役勞動則陽气發泄因而汗出遇風冷濕气摶於經絡經絡之血得冷所折則結澀不通而生痤癤腫結如梅李也又云腫一寸二寸癤也其不消而潰者卽宜熟撚去膿至淸血出若膿汁未盡其瘡合者則更發其著耳下頷頸掖下若膿汁不盡多變成瘻也

養生方云人汗入諸食中食之作癰癤

又云五月勿食不成核果及桃發癰癤也

巢氏諸病源總論卷三十三

欽定四庫全書

巢氏諸病源總論卷三十四

隋巢元方撰

瘻病諸【凡三十五論】

瘻病

諸瘻者謂瘻病初發之由不同至於瘻成形狀亦異有以一方而治之者故名諸瘻非是諸病共成一瘻也而方說九瘻者是狼瘻鼠瘻螻蛄瘻蜂瘻蚍蜉瘻蠐螬瘻浮疽瘻瘰癧瘻轉脈瘻此頸之九瘻也狼瘻者年少之時不自謹愼或大怒气上不下之所生也始發之時在於頸項有根出缺盆上轉連耳本其根在肝鼠瘻者飲食之時不擇虫蛆變化所生也使人寒熱其根在肺螻蛄瘻者食果蓏子不避有虫卽便噉之外絕於綱內絕於腸有毒不去變化所生也始發之時在於頸上狀如蝸形癮胗而出也其根在大腸蜂瘻者食飲勞倦渇乏多飲流水卽得蜂毒不去變化所生也始發之時其根在頸歷歷三四處俱腫以潰生瘡狀如癰形瘥而復移其根在脾蚍蜉瘻者因寒腹中臚脹所得寒毒不去變化所生也始發之時在其頸項使人壯熱若傷寒有似疥癬婁婁孔出其根在肺蠐螬瘻者恐懼愁憂思慮哭泣不止餘毒變化所生也始發之時在其頸項無頭尾如核或移動皮中使人寒熱心滿其根在心浮疽瘻者因恚結馳思往反變化所生也始發之時在於頸亦在掖下如兩指無頭尾使人寒熱欲嘔吐其根在膽瘰癧瘻者因彊力入水坐濕地或新沐浴汗入頭中流在頸上之所生也始發之時在其頸項恆有膿使人寒熱其根在腎轉脈瘻者因飲酒大醉夜臥不安驚欲嘔轉側失枕之所生也始發之時在其頸項濯脈轉身如振使人寒熱其根在小腸復有三十六種瘻方不可次第顯其名而有蜣蜋蚯蚓等諸瘻非九瘻之名此卽應是三十六種瘻之數也但瘻病之生或因寒暑不調故血气壅結所作或由飲食乖節狼鼠之精入於腑臟毒流經脈變化而生皆能使血脈結聚寒熱相交久則成膿而潰漏也其生身體皮肉者亦有始結腫與石癰相似所可異者其腫之中按之累累有數脈喜發於頸邊或兩邊俱起便是瘻證也亦發兩掖下及兩顳顬間初作喜不痛不熱若失時治卽生寒熱也所發之處而有輕重重者有兩種一則發口上防有結核大小無定或如桃李大此虫之窠窟止在其中二則發口之下無有結核而穿潰成瘡又虫毒之居或腑臟無定故瘻發身體亦有數處其相應通者多死其瘻形狀起發之由今辧於後章

養生方云六月勿食自落地五果經宿蚍蜉螻蛄蜣蜋遊上喜爲九瘻

又云十二月勿食狗鼠殘肉生瘡及瘻出頸項及口裏或生咽內

鼠瘻

鼠瘻者由飲食不擇虫蛆毒變化入於腑臟出於脈稽畱脈內而不去使人寒熱其根在肺出於頸掖之間其浮於脈中而未內著於肌肉而外爲膿血者易去也決其生死者反其目視之其中有赤脈從上下貫瞳子見一脈一歳死見一脈半一歳半死見二脈二歳死見二脈半二歳半死見三脈三歲死赤脈而不下貫瞳子可治也

養生方云正月勿食鼠殘食作鼠瘻發於頸項或毒入腹下血不止或口生瘡如有虫食

蜂瘻

蜂瘻者由飲食勞倦渇乏多飲流水卽得蜂毒流入於髒其根在脾出發於頸項歷歷三四處或累累四五處蜂臺或發胸前俱腫以潰生瘡狀如癰形瘥而復移

蟻瘻

蟻瘻者由飲食有蟻精气毒入於五臟流出經絡多著頸項戢戢然小腫核細乃徧身體

蚍蜉瘻

蚍蜉瘻者由飲食內有蚍蜉毒气入於髒流於經脈使身寒似傷寒腹虛臚脹其根在肺發於頸項如疥癬婁婁孔出初生癢搔之生痕不治一百日生蚍蜉瘻

蠅瘻

此由飲食內有蠅窠子因誤食之入於腸胃流注入血脈變化成瘻發於頸下初生癢帀帀如蠅窠子狀使人寒熱久其中化生蠅也

螻蛄瘻

螻蛄瘻者由食果蓏子不避有虫卽便噉之有虫毒气入於腹內外發於頸其根在大腸初生之時其狀如風矢亦如蝸形癮胗而癢搔之則引大如四寸更其中生道乃有數十中生螻蛄亦有十數不治二年殺人

蠐螬瘻

此由恐懼愁憂思慮哭泣不止气毒變化所生因動髒外蔵於頸項其根在心又方根在膀胱初生之時無頭尾腫如核或移動皮肉使人寒熱心滿狀似蜂瘻而深坎蜂瘻則髙而圓蠐螬瘻方五寸作坑邊有唇畔而癢搔之則引大如六寸更庝痛日夜令人呻號三年生孔道乃有十數中生蠐螬乃有百數不治五年殺人

雕鳥鶴瘻

雕鳥鶴瘻初腫如覆手疼痛一年生孔道數十處黃水出二年化生鶴水鳥首而生口觜是也

屍瘻

人皆有五屍在人腹內發動令心腹脹气息喘急衝擊心胸攻刺脇肋因而寒熱頸掖之下結瘰癧膿潰成瘻時還衝擊腹內則脹痛腰脊攣急是也

風瘻

此由風邪在經脈經脈結聚所成或諸瘡得風不卽瘥變作其瘡得風者是因瘡遇冷膿汁不盡乃成也其風在經脈者初生之時其狀如腫有似覆手搔之則皮脫赤汁出乍腫乍減漸漸生根結實且附骨間不知首尾卽潰成瘻若至五十日不消不潰變成石腫名爲石癰久久不治令寒熱惡气入腹絕悶刺心及咽項悉皆腫經一年不治者死

鞠瘻

腫痛初生癰如大桃狀亦如癅膿潰爲瘡不治成石瘻化生鞠作竅傍行世呼爲石鞠瘻

蜣蜋瘻

此由飲食居處有蜣蜋毒气入於臟腑流於經脈所生也初生之時其狀如鼠竅直下腫如覆手而癢搔之疼痺至百日有十八竅深三寸中生蜣蜋乃有一百數蜣蜋成尾自覆刺人大如盂升至三年殺人

骨疽瘻

骨疽瘻者或寒熱之气摶經脈所生或虫蛆之气因飲食入人腑臟所生以其膿潰侵食於骨故名骨疽瘻也初腫後乃破破而還合邊傍更生如是或六七度中有膿血至日西痛發如有鍼刺

蚯蚓瘻

蚯蚓瘻者由居處飲食有蚯蚓之气或飲食入腹內流於經脈所生其根在大腸其狀腫核潰漏

花瘻

花瘻者風濕客於皮膚與血气相摶因而成瘡風濕气多其內突出外如花開之狀世謂之反花瘡不瘥生虫成瘻故謂之花瘻也

蠍瘻

此由飲食居處有蠍虫毒气入於腑臟流於經脈或生掖下或生頸邊腫起如蠍虫之形寒熱而潰成瘻久則瘡裏生細蠍虫也

蠔瘻

蠔瘻者由飲食居處有蠔虫毒气入於腑臟流於經脈變化而生著面頰邊卽脫肉結腫初如蠔虫之狀久則成瘻而蠔生是也

腦瘻

腦瘻者頭頸逐气上下疼痛而後腦瘻

癰瘻

癰瘻者是癰潰瘡後其不瘥膿汁不盡因變生虫成瘻故爲癰瘻也

橛瘻

橛瘻者其瘡橫濶作頭狀如杏子形亦似瘰癧處出血是也

虫瘻

諸瘻皆有虫而此獨以虫爲名者是諸瘡初本無虫經久不瘥而變生虫故以爲名也

石瘻

石瘻之狀初起兩頭如梅李核實按之彊如石而寒熱熱後潰成瘻是也

蛙瘻

此由飲食居處有蛙之毒气入於腑臟流於經脈而成瘻因服藥隨小便出物狀似蛙形是也

蝦蟆瘻

此由飲食有蝦蟆之毒气入腑臟流於經脈結腫寒熱因潰成瘻服藥有物從小便出如蝦蟆之狀故謂之蝦蟆瘻也

蛇瘻

蛇瘻者由居處飲食有蛇毒气入於腑臟流於經脈寒熱結腫出處無定因潰成瘻服藥有物隨小便出如蛇形狀謂之蛇瘻

螲蟷瘻

螲蟷瘻者由居處飲食有螲蟷毒气入腑臟流於經脈所生初得之時如核許戾契或滿百日或滿周年走不定一處成竅而膿汁潰瘻也故謂之螲蟷瘻

赤白瘻

人有患瘡色赤白分明因而成瘻謂之赤白瘻

內瘻

人有發瘡色黒有結內有膿久乃積生侵食筋骨謂之內瘻

雀瘻

此由居處飲食有雀毒气入於髒流於脈發無定處腫因潰成瘻服藥有物隨小便出狀如雀�故謂之雀瘻

膿瘻

諸瘻皆有膿汁此瘻獨以膿爲名者是諸瘡久不瘥成瘻而重爲熱毒气停積生膿常不絕故謂之膿瘻也

冷瘻

冷瘻者亦是謂瘡得風冷久不瘥因成瘻膿汁不絕故如冷瘻也

久瘻

久瘻者是諸瘻連滯經久不瘥或暫瘥復發或移易三兩處更相應通故爲久瘻也

瘰癧瘻

此由風邪毒气客於肌肉隨虛處而停結爲瘰癧或如梅李核等大小兩三相連在皮間而時發寒熱是也久則變膿潰成瘻也其湯熨鍼石別有正方補養宣導今附於後

養生方導引法云踑踞以兩手從曲腳入據地由腳加其上舉尻其可用行气愈瘰癧乳痛

防瘻

防病之狀陰核腫大有時小歇歇時終大於常勞冷陰雨便發發則脹大使人腰背攣急身體惡寒骨節沈重此病由於損腎也足少陰之精腎之脈也其气下通於陰陰宗脈之所聚積陰之气也勞傷舉重傷於少陰之經其气不衝於陰气脹不通故成防也其湯熨鍼石別有正方補養宣導今附於後

養生方導引法云正偃臥直兩手兩足念月所在令赤如油囊丹除防少腹重不便腹中熱但口內气息出之數十不須小咽气卽腸中不熱者七息已澀熱咽之十數

痔病諸【凡六論】

諸痔

諸痔者謂牡痔牝痔脈痔腸痔血痔也其形證各條如後竟又有酒痔肛邊生瘡亦有血出又有風痔大便難而血出肛亦出外良久不肯入諸痔皆由傷風房室不愼醉飽合陰陽致勞擾血气而經脈流溢滲漏腸間衝發下部有一方而治之者名爲諸痔非爲諸病共成一痔痔久不瘥變爲瘻也

養生方云忍大便不出久作气痔其湯熨鍼石別有正方補養宣導今附於後

養生方導引法云一足踏地一足屈膝兩手抱犢鼻下急挽向身極勢左右換易四七去痔五勞三里气不下又云踞坐合兩膝張兩足不息兩通治五痔

又云兩手抱足頭不動足向口受气眾節气散來去三七欲得捉左右側身各急挽腰不動去四肢腰上下髓內冷血冷筋急悶痔

又云兩足相踏向陰端急蹙將兩手捧膝頭兩向極勢捧之二七竟身側兩向取勢二七前後努腰七去心勞痔病

牡痔

肛邊生鼠乳出在外者時時出膿血者是也

牝痔

肛邊腫生瘡而出血者牝痔也

脈痔候

肛邊生瘡癢而復痛出血者脈痔也

腸痔

肛邊腫核痛發寒熱而血出者腸痔也

血痔

因便而淸血隨出者血痔也

巢氏諸病源總論卷三十四

欽定四庫全書

巢氏諸病源總論卷三十五

隋巢元方撰

瘡病諸【凡六十五論】

頭面身體諸瘡

夫內熱外虛爲風濕所乘則生瘡所以然者肺主气於皮毛脾主肌肉气虛則膚腠開爲風濕所乘內熱則脾气溫脾气溫則肌肉生熱也濕熱相摶故頭面身體皆生瘡其瘡初如皰湏臾生汁熱盛者則變爲膿隨瘥隨發

頭面身體諸久瘡

諸久瘡者內熱外虛爲風濕所乘則頭面身體生瘡其藏內熱實气盛熱結肌肉其熱畱滯不歇故瘡經久不瘥

諸惡瘡

諸瘡生身體皆是體虛受風熱風熱與血气相摶故發瘡若風熱挾濕毒之气者則瘡癢痛焮腫而瘡多汁身體壯熱謂之惡瘡也

養生方云銅噐蓋食汁入食發惡瘡內疽也

又云醉而交接或致惡瘡又云飲酒熱未解以冷水洗面令惡瘡輕者皻皰又云五月五日取棗葉三升井華水搗取汁浴永不生惡瘡又云井華水和粉洗足不病惡瘡其湯熨鍼石別有正方補養宣導今附於後

養生方導引法雲龍行气叩頭下視不息十二通愈風疥惡瘡熱不能入

又云五月一日八月二日九月九日十月七日十一月四日十二月十三日沭浴除惡瘡

久惡瘡

夫體虛受風熱濕毒之气則生瘡癢痛焮腫多汁壯熱謂之惡瘡而濕毒气盛體外虛內熱其瘡漸增經久不瘥爲久惡瘡

瘑瘡

瘑瘡者由膚腠虛風濕之气折於血气結聚所生多著手足間逓相對如新生茱萸子痛癢防搔成瘡黃汁岀浸淫生長折裂時瘥時劇變化生虫故名瘑瘡

燥瘑瘡

膚腠虛風濕摶於血气則生瘑瘡若濕气少風气多者其瘑則漧燥但癢搔之白屑出漧枯拆痛此虫毒气淺在皮膚故名燥瘑瘡也

濕瘑瘡

膚腠虛風濕摶於血气生瘑瘡若風气少濕气多其瘡痛癢搔之汁出常濡濕者此虫毒气深在於肌肉內故也

久瘑瘡

瘑瘡積久不瘥者由膚腠虛則風濕之气停滯虫在肌肉之間則生長常癢痛故經久不瘥

癬

癬病之皮肉隱胗如錢文漸漸增長或圓或斜痛癢有匡郭裏生虫搔之有汁此肉風濕邪气客於腠理復值寒濕與血气相摶則血气否澀發此疾

按九虫論云蟯虫在人腸內變化多端發動亦能爲癬而癬內實有虫也

養生方云夏勿露面臥露下墮面皮厚及喜成癬

幹癬

幹癬但有匡郭皮枯索癢搔之白屑出是也皆是風濕邪气客於腠理復值寒濕與血气相所生若其風毒气多濕气少故風沈入深故無汁爲幹癬也其中亦生虫

濕癬

濕癬者亦有匡郭如虫行浸淫赤濕癢搔之多汁成瘡是其風毒气淺濕多風少故爲濕癬也其裏亦生虫

風癬

風癬是惡風冷气客於皮折於血气所生亦作圓文匡郭但防搔頑痺不知痛癢其裏亦有虫

白癬

白癬之狀白色硿硿然而癢此亦是腠理虛受風風與气並血澀而不能榮肌肉故也

牛癬

俗云以盆噐盛水飲牛用其餘水洗手面卽生癬名牛癬其狀皮厚防之彊而癢是也其裏亦生虫

圓癬

圓癬之狀作圓文隱起四畔赤亦癢痛是也其裏亦生虫

狗癬

俗云狗防之水用洗手面卽生癬其狀微白防綴相連亦微癢是也其裏亦生虫

雀眼癬

雀眼癬亦是風濕所生其文亦是雀眼故謂之雀眼癬搔之亦癢中亦生虫

刀癬

俗云以磨刀水用洗手面而生癬名爲刀癬其形無匡郭縱橫無定是也中亦生虫

久癬

久癬是諸癬有虫而經久不瘥者也癬病之狀皮肉隱胗如錢丈漸漸增長或圓或斜癢痛有匡郭搔之有汁又有幹癬枯索癢搔之白屑出又有濕癬如虫行浸淫赤濕癢搔之有汁又有風癬搔之頑痺不知痛癢又有牛癬因飲牛餘水得之其狀皮厚防之彊又有圓癬作圓文隱起四面赤又有狗癬因以狗防餘水洗手面得之其狀微白防綴相連亦微癢又有雀眼癬作細文似雀眼搔之亦癢痛又有刀癬因以磨刀水洗手面得之其狀無匡郭縱邪無定如此之癬初得或因風濕客於肌膚折於血气所生或因用牛狗所飲餘水洗手面得之至其病成皆有虫侵食轉深連滯不瘥故成久癬

疥

疥者有數種有大疥有馬疥有水疥有幹疥有濕疥多生手足乃至徧體大疥者作瘡有膿汁焮赤癢痛是也馬疥者皮內隱嶙起作根墌搔之不知痛此二者則重水疥者防防如小瘭摘破有水出此一種小輕幹疥者但癢搔之皮起作幹痂濕疥者小瘡皮薄常有汁出並皆有虫人往往以鍼頭挑得狀如水內瘑虫此悉由皮膚受風邪熱气所致也

按九虫論云蟯虫多所變化多端或作瘑疥痔瘻無所不爲其湯熨鍼石別有正方補養宣導今附於後養生方導引法雲龍行气叩頭下視不息十二通愈風疥惡瘡熱不能入

幹疥

幹疥但癢搔之皮起作幹痂此風熱气深在肌肉間故也

濕疥

濕疥起小瘡皮薄常有水汁出此風熱气淺在皮膚間故也

熱瘡【缺】

查疽之狀隱胗赤起如今查子形是也亦是風邪客於皮膚血气之所變生也其瘡亦有虫亦癢痛時焮腫汁出

頑疽

此由風濕客於皮膚血气變隱胗生瘡癢而不痛故名頑疽

棖疽

棖疽是諸雜瘡帶風濕苦癢數以手防搔棖觸便侵食濶久不瘥乃變生虫故名棖疽

月食瘡

月食瘡生於兩耳及鼻靣間並下部諸孔竅側侵食乃至筋骨月初則瘡盛月末則瘡衰以其隨月生因名之爲月食瘡也又小兒耳下生瘡亦名月食世云小兒見月以手指指之則令病此瘡也其生諸孔竅有虫久不瘥則變成瘻也

天上病

天上病者人神采昏塞身體沈重下體生瘡上食五臟其者至死世人隱避其名故雲天上病也此是臓腑虛腸胃之間虫動侵食人五臟故也

甜瘡

甜瘡生面上不癢不痛常有肥汁出汁所畱處隨卽成瘡亦生身上小兒多患之亦是風濕摶於血气所生以其不癢不痛故名甜瘡

浸淫瘡

浸淫瘡是心家有風熱發於肌膚初生甚小先癢後痛而成瘡汁出侵潰肌肉浸淫漸濶乃徧體其瘡若從口出流散四肢則輕若從四肢生然後入口者則重以其漸漸增長因名浸淫也

反花瘡

反花瘡者由風毒相摶所爲初生如飯粒其頭破則血出便生惡肉漸大有根膿汁出肉反散如花狀因名反花瘡凡諸惡瘡久不瘥者亦惡肉反出如反花形

瘡建

人身上患諸瘡熱气盛者腫焮痛附畔別結聚狀如瘰癧者名爲瘡建亦名瘡根也

王爛瘡【王音旺】

王爛瘡者由臟腑實熱皮膚虛而受風濕與熱相摶故初起作瘭漿漸漸王爛汁流浸潰爛故名王爛也亦名王灼瘡其初作瘭漿如湯火所灼也又名洪燭瘡初生如沸湯灑作瘭漿赤爛如火燭故名洪燭也

白頭瘡

白頭瘡者由體虛帶風熱徧身生瘡瘡似大疥癢漸白頭而有膿四邊赤疼痛是也

無名瘡

此瘡非癰非疽非癬非疥狀如惡瘡或瘥或劇人不能名無名瘡也此亦是風熱摶於血气所生也

豬灰瘡

豬灰瘡者坐處生瘡赤黒有竅深如大豆許四邊靑中央坼作臼防而不甚痛狀如豬灰因以爲名此亦是風熱摶於血气所生也

不痛瘡

諸瘡久不瘥觸風冷有惡肉則搔鍼炙不覺痛因以不痛爲名

雁瘡

雁瘡者其狀生於體上如濕癬癧瘍多著四支乃徧身其瘡大而熱疼痛得此瘡者常在春秋二月八月雁來時則發雁去時則瘥故以爲名亦雁過荊漢之域多有此病

窠瘡

其瘡如疽瘻之類有小孔象於窠因以爲名此亦風濕摶於血气之所生也

斷咽瘡

此瘡繞頸而生皮傷赤若匝頸則害人此亦是風濕摶於血气之所生也

毒瘡

此由風气相摶變成熱毒而生瘡於指節或指頭初似疥甚癢經宿乃紫黒也

瓠毒瘡

俗云人有用瓠花上露水以洗手遇毒卽作瘡因以名之

晦瘡

其瘡生皆兩兩相對頭戴白膿俗云人有誤小便放竈處卽生此瘡小兒多患也

集瘡

此瘡十數个集生一處因以爲名亦是皮膚偏有虛處風濕摶於血气變生

屋食瘡【缺】

斷耳瘡

斷耳瘡生於耳邊久不瘥耳乃取斷此亦月食之類但不隨月生長爲異此瘡亦是風濕摶血气所生以其斷耳因以爲名也

新婦瘡

此瘡狀繞腰生如蠷螋屎但不痛爲異耳此瘡亦是風濕摶血气所生而世人呼之爲新婦瘡也

土風瘡

土風瘡狀如風胗而頭破乍發乍瘥此因肌腠虛疏風塵入於皮膚故也俗呼之爲土風瘡也

逸風瘡

逸風瘡生則徧體狀如癬疥而癢此由風气散逸於皮膚因名逸風瘡也

甑帶瘡

甑帶瘡者繞腰生此亦風濕摶血气所生狀如甑帶因以爲名又云此瘡繞腰帀則殺人

兔齧瘡

凡疽發於脛名曰兔齧瘡一名血實瘡又隨月生死蓋月食之類非脛瘡也防此瘡亦風濕摶於血气血气實熱所生故一名血實又名兔齧者亦當以其形狀似於兔齧因以爲名

血瘡

血瘡者云諸患風濕摶血气而生瘡其熱气發逸瘡但出血者名爲血瘡也

瘡中風寒水

凡諸瘡生之初因風濕血气發於皮膚故生也若久不瘥多中風冷水气若中風則噤痙中冷則難瘥中水則腫也

露敗瘡

凡患諸瘡及惡瘡初𨿽因風濕摶血气蘊結生蒸發皮肉成瘡若觸水露气動經十數年不瘥其瘡瘀黒作痂如被霜瓠皮瘡內肉似斷故名露敗瘡也

瘡惡肉

諸瘡及癰疽皆是風濕摶血气血气蘊結生熱而發肌肉成瘡久不瘥者多生惡肉四邊突起而好肉不生此由毒熱未盡經絡尙壅血气不到故也

瘡瘥復發

諸惡瘡皆因風濕毒所生也當時𨿽瘥其風毒气猶在經絡者後小勞熱或食毒物則復更發

漆瘡

漆有毒人有稟性畏漆但見漆便中其毒喜靣癢然後胸臂防腨皆悉瘙癢靣爲起腫繞眼微赤諸所癢處以手搔之隨手輦展起赤防防防防消已生細粟瘡甚微有中毒輕者證如此其有重者徧身作瘡小者如麻豆大者如棗杏膿焮疼痛摘破小定有小瘥隨次更生若火燒漆其毒气則厲著人急重亦有性自耐者終日燒煮竟不爲害也

凍爛腫瘡

嚴冬之月觸冒風雪寒毒之气傷於肌膚血气壅澁因卽凍焮赤疼腫便成凍瘡乃至皮肉爛潰重者支節墮落

夏日沸爛瘡

盛夏之月人膚腠開易傷風熱風熱毒气摶於皮膚則生沸瘡其狀如湯之沸輕者帀帀如粟粒重者熱汗漬漬成瘡因以爲名世呼爲沸子也

傷瘡病諸【凡四論】

湯火瘡

凡被湯火燒者初愼勿以冷物及井下泥尿泥及蜜淋搨之其熱气得冷卽卻深摶至骨爛人筋也所以人中湯火後喜攣縮者良由此也

炙瘡急腫痛

夫炙瘡膿潰已後更焮腫急痛者此中風冷故也

炙瘡久不瘥

夫炙之法中病則止病已則瘡瘥若病勢未除或中風冷故久不瘥也

鍼炙瘡發洪

夫鍼炙皆是節穴兪募之處若病甚則風气沖擊於瘡凡血气相隨而行故風乘於气而動於血血從炙瘡處出气盛則血不止名爲發洪

巢氏諸病源總論卷三十五﹤子部﹐醫家類﹐巢氏諸病源候總論﹥

欽定四庫全書

巢氏諸病源總論卷三十六

隋巢元方撰

獸毒病諸【凡四論】

馬嚙蹹人

凡人被馬嚙蹹及馬骨所傷刺並馬韁靽勒所傷皆爲毒瘡若腫痛致煩悶是毒入腹亦斃人

馬毒入瘡

凡人先有瘡而乘馬汗並馬毛垢及馬屎尿及坐馬皮韀並能有毒毒气入瘡致焮腫疼痛煩熱毒入腹亦斃人

猘狗嚙

凡猘狗嚙人七日輒一發過三七日不發則無苦也要過百日方大免耳當終身禁食犬肉及蛹食此發則死不可救矣瘡未愈之間禁食生魚豬雞膩過一年禁之乃佳但於飲下飯蒸魚及於肥器中便發若人曾食落葵得犬嚙者自難治若瘡瘥十數年後食落葵便發

狗嚙重發

凡被狗嚙瘡忌食落葵及狗肉云𨿽瘥經一二年但食此者必重發重發者與初被嚙不殊其猘狗嚙瘡重發則令人狂亂如猘狗之狀

蛇毒病諸【凡五論】

蛇螫

凡中蛇不應言蛇皆言虫及云地索勿正言其名也惡蛇之類甚多而毒有瘥劇時四月五月中靑蛙三角蒼虺白頸大蜴六月七月中竹狩艾蝮黑甲赤目黃口反鉤白蛙三角此皆蛇毒之猛者中人不卽治多死又有赤連黃頷之類復有六七種而方不盡記其名水中黑色者名公蠣山中一種亦相似不常聞螫人又有鉤蛇尾如鉤能倒牽人獸入水沒而食之又南方有呴蛇人忽傷之不死終身伺覓其主不置𨿽百人眾中亦直來取之惟逺去出百里乃免耳又有柂蛇長七八尺如船柂狀毒人必死卽削取船柁煮汁漬之便瘥但蛇例𨿽多今皆以靑條矯尾白頸艾蝮其毒尢劇大者中人若不卽治一日間舉體洪腫皮肉坼爛中者尙可得二三日也凡被蛇螫第一禁第二藥無此二者有全劑雄黃麝香可預辦故山居者宜令知禁法也又惡蛇螫者人卽頭解散言此蛇名黑帝其瘡冷如凍淩此大毒惡不治一日卽死若頭不散此蛇名赤帝其毒小輕瘡上冷不治故得七日死凡蛇瘡未愈禁熱食熱食便發治之依初被螫法也

蝮蛇螫

凡蝮中人不治一日死若不早治之縱不死者多殘斷人手足蝮蛇形乃長頭褊口尖頸斑身亦艾斑色靑黑人犯之頸腹帖著地者是也江東諸山甚多其毒最烈艸行不可不愼又有一種狀如蝮而短有四腳能跳來嚙人名曰千歲蝮中人必死然其嚙人竟卽跳上樹作聲云斫木者但營棺具不可救若云搗菽者猶可治吳音呼藥爲菽故也

虺螫

虺形短而褊身亦赤黑色山艸自不甚多每六七月中夕時出路上喜入車轢中令車轢腹破而子出人侵晨及冒昬行者每傾意看之其螫人亦往往有死者

靑蛙蛇螫

靑蛙蛇者正緑色喜緣樹及竹上自掛與竹樹色一種人看不覺若入林中行有落人項背上者然自不傷齧人齧人

而蛇無正形極大者不過四五寸世人皆呼爲靑條蛇言其與枝條同色乍看難覺其尾二三寸色黑者名尾毒最猛烈中人立死

防毒

此是諸毒蛇夏日毒盛不泄皆齧艸木及吐毒著艸木上人誤犯著此者其毒如被蛇螫不殊但瘡腫上有物如虫蛇眼狀以此別之名爲防毒

雜毒病諸【凡十四論】

蜂螫

蜂類甚多而方家不具顯其名惟地中大土蜂最有毒一螫中人便卽倒悶舉體洪腫諸藥治之皆不能卒止舊方都無其法𨿽然不肯殺人有禁術封唾亦防效又有瓠蜂抑亦其次餘者猶瘥

蠍螫

此虫五月六月毒最盛云有八節九節者彌甚螫人毒勢流行多至牽引四支皆痛過一周時始定

蠆螫

陶隠居云蠆虫方家亦不能的辯正云是蝘蜓子或云是小烏虫尾有兩歧者然皆恐非也疑卽是蠍蠍尾歧而曲上故周詩云彼都人士拳髮如蠆

蜈蚣螫

此則百足虫也𨿽復有毒而不甚螫人人誤觸之者故時有中其毒

蜞蜍著人

江東及嶺南無處不有蜞蜍蜞蜍乃是兩種物蜞者在艸裏名爲山蜞在水裏名馬蜞皆長四五寸許黑色身滑人行涉山水卽著人肉不甚痛而癢兩頭皆能嗍人血血滿腹便自脫地無甚毒害蜍者無不背作文理粗澀多著螺殻上若著人肉卽於肉裏生子乃至十數枚經日便腫癢隠軫起久久亦成瘡瘻

石蛭螫人

山中艸木及路上石上石蛭著人則穿齧肌皮行人肉中浸淫起瘡灸斷其道則愈凡行山艸之中常以膏和藥塗足脛則蛭不得著人

齧

旣是人養之物性非毒害之虫然時有齧人者乃令人增寒壯熱經時不瘥亦有因此而致斃斯乃一時之怪異救解之方愈

甘鼠齧

此卽鼷鼠也形小而口大多食傷牛馬不甚痛云其口甜故名甘鼠時有齧人者

諸魚傷人

魚類甚多其鯆魮鯸鮐之徒鬐骨芒刺有毒傷人則腫痛

惡齧【房中切】

惡一名滿大如毒蜱似蝗無尾前有兩角觸後則傍後觸前則卻行生於樹皮內及屋壁間又喜在紙書內圓似楡莢其色赤黑背橫理二月生十月蟄螫人惟以三時五月六月七月尢毒初如皰狀中央紫黑大如粟粒四旁防腫焮焮色赤或有靑色者癢喜搔之若飲酒房室近不過八九日逺不過十餘日爛潰爲膿汁亦殺人

蛌尿刺

云是野狐尿棘刺頭有人犯之者則多中於人手指足指腫痛焮熱有端居不出而著此毒者則不必是狐尿刺也蓋惡毒气耳故方亦云惡刺毒者也

蠔虫螫

此則樹上蠔虫耳故名蠔毛此毒以其毛刺能螫人蓋輕不至深斃然亦甚痛螫處作軫起者是也

蠷螋尿

蠷螋虫云能尿人影卽令所尿之處慘痛如芒刺亦如蠔虫所螫然後起細防瘰作聚如茱萸子狀其防瘰徧赤中央有白膿如粟粒亦令人皮肉拘急惡寒壯熱極者連起多著腰脇及胸若繞腰匝徧者重也

入井冢墓毒气

凡古井冢及深坑穽中多有毒气不可輒入五月六月間最甚以其鬱气盛故也若事輒必須入者先下雞鴨毛試之若毛旋轉不下卽是有毒便不可入

金瘡病諸【凡二十三論】

金瘡初傷

夫被金刃所傷其瘡多有變動若按瘡邊幹急肌肉不生靑黃汁出瘡邊寒淸肉消臭敗前出赤血後出黑血如熟爛骨及血出不止白汁隨出如是者多凶若中絡脈髀內陰股天聰眉角橫斷腓腸乳上及與鳩尾攢毛小腹尿從瘡出气如賁豚及腦出諸瘡如是者多凶少愈診金瘡血出太多其脈虛細者生數實大者死小者生浮大者死所傷在陽處者去血四五斗脈防緩而遲者生急疾者死

金瘡血不止

金瘡血出不斷其脈大而止者三七日死金瘡血出不可止前赤後黑或黃或白肌肉腐臭寒冷急者其瘀難愈亦死

金瘡內漏

凡金瘡通內血多內漏若腹脹滿兩脇脹不能食者死瘀血在內腹脹脈牢大者生沈細者死

毒箭所傷

夫被弓弩所傷若箭鏃有菵藥入人皮脈令人短气須臾命絕口噤唇亁血爲斷絕腹滿不言其人如醉未死之間爲不可治若榮衛靑瘀血應時出瘡邊溫熱口開能言其人乃活毒箭有三種嶺南夷俚用焦銅作箭鏃次嶺北諸處以蛇虫毒熬物汁著管中漬箭鏃此二種才傷皮便洪腫沸爛而死惟射豬犬𨿽困得活以其噉糞故也人若中之便卽食糞或飲糞汁並塗瘡卽愈不爾須臾不可復救芮箭著寛處者𨿽困漸治不至死若近胸腸便宜速治小緩毒入內則不可救

金瘡腸出

此謂爲矛箭所傷若中於腹則气激气激則腸隨瘡孔出也

金瘡腸斷

夫金瘡腸斷者視病深淺各有死生腸一頭見者不可連也若腹痛短气不得飲食者大腸一日半死小腸三日死腸兩頭見者可速續之先以鍼縷如法連續斷腸便取雞血塗其際勿令气泄卽推內之腸但出不斷者當作大麥粥取其汁持洗腸以水漬內之當作硏米粥飲之二十餘日稍作彊糜食之百日後乃可進飲耳飽食者令人腸痛決漏常服錢屑散若腸腹【音】從瘡出有死者有生者但視病取之各有吉凶出如手其下牢核煩滿短气發作有時不過三日必死�下不畱安足不煩喘息如故但瘡痛者當以生絲縷系之其血脈當令一宿乃可截之勿閉其口膏稍之

金瘡筋急相引痛不得屈伸

夫金瘡愈已後肌肉充滿不得屈伸者此由傷絕經筋榮衛不得循行也其瘡𨿽愈筋急不得屈伸也

金瘡傷筋斷骨

夫金瘡始傷之時半傷其筋榮衛不通其瘡𨿽愈合後仍令痺不仁也若被瘡截斷諸解身軀肘中及腕膝髀若踝際亦可連續須急及熱其血气未寒碎骨便更縫連其愈後直不屈伸若碎骨不去令人痛煩膿血不絕不絕者不得安諸中傷人神十死一生

箭鏃金刃入肉及骨不出

箭鏃金刃中骨骨破碎者須令箭鏃出仍應除碎骨盡乃傅藥不爾瘡永不合縱合常疼痛若更犯觸損傷便驚血沸漬有死者

金瘡中風痙

夫金瘡痙者此由血脈虛竭飲食未復未滿月日榮衛傷穿風气得入五藏受寒則痙其狀口急背直搖頭馬鳴腰爲反折須臾大發气息如絕汗出如雨不及時救者皆死凡金瘡卒無汗者中風也邊自出黃汁者中水也並欲作痙急治之又痛不在瘡處者傷經絡亦死

金瘡驚腫

夫金瘡愈閉後勿驚腫動起糜沸跳手大者如盂小者如杯名爲盜血此由肌未定裏不滿因作勞起早故令盜血湧出在人皮中不肯自消亦不成膿反勞核又有加血加血者盜血之滿也其血凝深不可妄破破之者盜血前出不可禁止加血追之出卽滿瘡中便畱止令人短气須臾命絕

金瘡因交接血驚出

夫金瘡多傷經絡去血損气其瘡未瘥則血气尙虛若因而房室致情意感動陰陽發泄驚觸於瘡故血汁重出

金瘡驚悸

金瘡失血多者必驚悸以其損於心故也心主血血虛則心守不安心守不安則喜驚悸悸者心動也

金瘡煩

金瘡損傷血气經絡空虛則生熱熱則煩痛不安也

金瘡欬

金瘡傷血損气气者肺之所主風邪中於肺故欬也

金瘡渴

夫金瘡失血則經絡空竭津液不足腎臟虛燥故渴也

金瘡虫出

夫金瘡久不瘥及裹縛不如法瘡內敗壞故生虫也

金瘡著風

夫金瘡亁無汁亦不大腫者中風也寒气得大深者至藏便發作痙多凶少愈中水者則腫多汁或成膿

金瘡著風腫

此由瘡著於風風气相搏故腫也

金瘡成癰腫

夫金瘡冬月之時衣厚絮溫故裹欲薄夏月之時衣單日涼故裹欲厚重寒傷榮重熱傷衛筋勞結急肉勞驚腫骨勞折沸難可屈伸血脈勞者變化作膿榮衛不通畱結成癰凡始縫其瘡各有縱橫雞舌隔角橫不相當縫亦有法當次陰陽上下逆順急緩相望陽者附陰陰者附陽腠理皮脈復令復常但亦不曉略作一行陰陽閉塞不必作膿榮衛不通畱結爲癰晝夜不臥語言不同碎骨不去其人必凶雞舌隔角房不相當頭毛解脫忘失故常瘡不再縫膏不再漿

金瘡中風水

夫金瘡裹縛不密爲風水气所中則疼痛不止而腫痛內生靑黃汁

金瘡下血虛竭

金刃中於經絡者下血必多腑臟空虛津液竭少無血气榮飬故須補之

金瘡久不瘥【缺】

承右脇以鼻內气自極七息除瘀血結气

又云鼻內口閉有極七息除兩脇下積血气

又云端坐生腰舉左手右手承右脇鼻內气七息除瘀血

又云端坐右手持腰鼻內气七息左右戾頭各三十止除體瘀血項頸痛

又云雙手搦腰手指相對向盡勢前後振搖二七又將手大指向後極勢振搖二七不移手上下對與气下盡勢來去三七去雲門腰掖血气閉塞

壓迮墜墮內損

此爲人卒被重物壓迮或從髙墜下致吐下血此傷五內故也

腕傷初系縛候

夫腕傷重者爲斷皮肉骨髓傷筋脈皆是卒然致損故血气隔絕不能同榮所以湏善系縛按摩導引令其血气復

被損久瘀血候

此爲被損傷仍爲風冷摶故令血瘀結在內久不瘥也

腕折中風痙候

夫腕折傷皮肉作瘡者愼不可當風及自扇若風入瘡內犯諸經絡所致痙痙者脊背彊直口噤不能言也

腕折中風腫候

此爲風入瘡內而不入經絡其摶於气故但腫也

刺傷中風水候

此爲竹木所刺傷其瘡中風水者則腫痛乃至成膿

巢氏諸病源總論卷三十六

欽定四庫全書

巢氏諸病源總論卷三十七

隋巢元方撰

婦人雜病諸一【凡三十二論】

風虛勞冷

風虛勞冷者是人體虛勞而受於冷也夫人將攝順理則血气調和風寒暑濕不能爲害若勞傷血气便致虛損則風冷乘虛而幹之或客於經絡或入於腹內其經絡得風冷則气血冷澀不能自溫於肌膚也腹內得風冷則脾胃弱不消飲食也隨其所傷而變成病若大腸虛者則變下利若風冷入於子髒則令髒冷致使無兒若搏於血則血澀壅亦令經水不利斷絕不通

風邪驚悸

風邪驚悸者是爲乘於心故也心藏神爲諸藏之主若血气調和則心神安定若虛損則心神虛弱致風邪乘虛幹之故驚而悸動不定也其驚悸不止則變恍惚而憂懼

虛汗

人以水谷之精化爲血气津液津液行於腠理若勞傷損動陽气外虛腠理開血气衰弱故津液泄越冷多汗也其虛汗不止則變短气柴瘦而羸瘠也亦令血脈減損經水否塞甚者閉斷不通也

中風

中風者虛風中於人也風是四時八方之气常以冬至之日其八方之風從其鄕來者生長養萬物若不從其鄕來名爲虛風則害萬物人體虛者則中之當時𨿽不卽發停在肌膚後或重傷於風前後重沓因體虛則發人腑臟兪皆在背中風多從兪入隨所中之兪而發病若心中風但得偃臥不得傾側汗出若唇赤汗流者可治急灸心兪百壯若唇或靑或白或黃或黑此是心壞爲水面目亭而時悚動皆不可復治五六日而死若肝中風踞坐不得低頭若繞兩目連額上色防有靑者唇靑而面黃可治急灸肝兪百壯若大靑黑面一黃一白者是肝已傷不可復治數日而死若脾中風踞而腹滿身通黃吐咸水汗出者可治急灸脾兪百壯若手足靑者不可復治腎中風踞而腰痛視脇左右未有黃色如餅大者可治急灸腎兪百壯若齒黃赤髩髮直面土色不可復治肺中風側臥而胸滿短气冒悶汗出視目下鼻上下兩邊下行至口色白可治急灸肺兪百壯若色黃爲肺已傷化爲血而不可復治其人當妄掇空自拈衣此亦數日而死

中風口噤

中風口噤是體虛受風風入頷頰夾口之筋也手三陽之筋結入於頷頰足陽明之筋上夾於口而風挾冷乘虛而入其筋則筋攣故引牙闗急而口噤

角弓反張

角弓反張是體虛受風風入諸陽之經也人陰陽經絡周環於身風邪乘虛入諸陽之經則腰背反折攣急如角弓之狀

偏風口防

偏風口防是體虛受風風入於夾口之筋也足陽明之筋上夾於口其筋偏虛而風因乘之使其經筋偏急不調故令口防僻也

賊風偏枯

賊風偏枯是體偏受風風客於半身也人有勞傷血气半身偏虛者風乘虛入客爲偏風也其風邪入深眞气去邪气生則爲偏枯此由血气衰損爲風所客令血气不相周榮於肌肉故令偏枯也

風

風是體虛受風風入於腦也諸腑臟之精皆上注於目其血气與脈並上屬於腦循脈引於目系目系急故令也其不止風邪甚者變癲倒爲癲疾

癲狂

癲者卒發僕地吐涎沫口防目急手足繚戾無所覺知良久乃蘇狂者或言語倒錯或自髙賢或罵詈不避親疎亦有自定之時皆由血气虛受風邪所爲人稟陰陽之气而生風邪入並於陰則爲癲入並於陽則爲狂陰之與陽更有虛有實隨其虛時爲邪所並則發故發癲又發狂又在胎之時其母卒大驚動精气並居亦令子發癲此則小兒而發癲者是非闗長因血气虛損受風邪所爲又有五癲一曰陽癲二曰陰癲三曰風癲四曰濕癲五曰勞癲此蓋隨其感處之由立名又有牛馬豬雞狗之癲皆死其癲發之時聲形狀似於牛馬等故以爲名也俗云病癲人忌食六畜之肉食者癲發之狀皆悉象之

風瘙癢

風瘙癢者是體虛受風風入腠理與血气相搏而俱往來在於皮膚之間邪气防不能衝擊爲痛故但瘙癢也

風蠱

風蠱者由體虛受風風在皮膚之間其狀淫淫躍躍若蠱物刺一身盡痛侵傷血气動作如蠱毒之狀謂之風蠱

癩

癩病是賊風入百脈傷五臟連注骨髓俱傷而發於外使眉睫墮落皮肉生瘡筋爛節斷語聲嘶破而毒風之變冷熱不同故腠理發癩形狀亦異

气

气病是肺虛所爲肺主气五臟六腑皆稟气於肺憂思恐怒居處飲食不節傷動肺气者並成病其气之病有虛有實其肺气實謂之有餘則喘逆上气其肺气虛謂之不足則短乏少气而有冷有熱熱則四肢煩熱也冷則手足逆冷

心痛

心痛是髒虛受風風冷邪气乘於心也其痛發有死者有不死成疹者心爲諸髒主而藏神其正經不可傷傷之而痛者名爲眞心痛朝發夕死心之肢別絡爲風冷所乘而痛者故痛發乍間乍甚而成疹也

心腹痛

心腹痛者腑臟虛弱風邪客於其間與眞气相擊故痛其痛隨气下上或上衝於心或下攻於腹故心腹痛

腹中痛

腹痛者由臟腑虛弱風冷邪气乘之邪气與正气相擊則腹痛也

小腹痛

小腹痛者此由胞絡之間宿有風冷搏於血气停結小腹因風虛發動與血相擊故痛

月水不調

婦人月水不調由勞傷气血致體虛受風冷風冷之气客於胞內傷衝脈任脈損手太陽少陰之經也衝任之脈皆起於胞內爲經絡之海手太陽小腸之經手少陰心之經此二經爲表裏主上爲乳汁下爲月水然則月水是經絡之餘若冷熱調和則衝脈任脈气盛太陽少陰所主之血宣流以時而下若寒溫適經脈則虛有風冷乘之邪摶於血或寒或溫寒則血結溫則血消故月水乍多乍少爲不調也診其脾脈沈沈而喘浮之而虛若腸脹煩滿胃中有熱不嗜食食不化大便難四肢苦痺時不仁得之房內月事不來來而並又少陰脈澀則血不來此爲居經三月一來又脈防血气俱虛年少者亡血之脈也乳子下利爲可不調者此爲居經亦三月一來又經水一月再來者經來時其脈欲自如常而反微者不利不汗出者其經二月必來

飬生方云病憂恚泣哭以令陰陽結气不和故令月水時少時多內熱苦渴色惡體肌枯身重

月水不利

婦人月水不利者由勞傷血气致令體虛而受風冷風冷客於胞內損傷衝任之脈手太陽少陰之經故也衝脈任脈之海皆起於胞內手太陽小腸之經也手少陰心之經也此二經爲表裏主下爲月水風冷客於經絡搏於血气血得冷則壅滯故令月水來不宣利也診其脈從寸口邪入上者名曰解脈來至狀如琴弦苦小腹痛經月不利孔竅生瘡又左手闗上脈足厥陰經也沈爲陰陰虛者主月經不利腰腹痛尺脈滑血气實經絕不利又脈左手尺來而斷絕者月水不利也又脈寸闗調如故而尺脈絕而不至者月經不利當患小腹引腰絞痛气積聚上義胸脇

月水來腹痛

婦人月水來腹痛者由勞傷血气以致體虛受風冷之气客於胞絡損衝任之脈手太陽少陰之經衝脈任脈皆起於胞內爲經脈之海也手太陽小腸之經手少陰心之經也此二經共爲表裏主下爲月水其經血虛受風冷故月水將下之際血气動於風冷風冷與血气相擊故令痛也

月水不斷

婦人月水不斷者由損傷經血衝脈任脈虛損故也衝任之脈爲經脈之海手太陽小腸之經也手少陰心之經也此二經爲表裏主下爲月水勞傷經脈衝任之气虛損故不能制其經血故令月水不斷也凡月水不止而合陰陽冷气上入藏令人身體面目痿黃亦令絕子不產也

月水不通

婦人月水不通者由勞損血气致令體虛受風冷風冷邪气客於胞內傷損衝任之脈並手太陽少陰之經致胞絡內絕血气不通故也衝任之脈起於胞內爲經脈之海手太陽小腸之經也手少陰心之經也此二經爲表裏主下爲月水風冷傷其經血血性得溫則宣流得寒則澀閉旣爲冷所結搏血結在內故令月水不通又云腸中鳴則月事不來病本於胃所以然者風冷幹於胃气胃气虛不能分別水谷使津液不生血气不成故也又云醉以入房則內气竭絕傷肝使月事衰少不來也所以爾者肝藏於血勞傷過度血气枯竭於內也又先經唾血及吐血下血謂之脫血使血枯亦月事不來也又利血經水亦斷所以爾者津液減耗故也利止津液生其經自下診其腎脈防澀爲不利者是月水不來也又左手闗後尺內浮爲陽絕者無膀胱脈也月事則閉又肝脈沈之而急浮之亦然時小便難苦頭痛腰背痛足爲寒時疼月事不來時恐得之少之時有所墮墜也月水不通久則血結於內生塊變爲血瘕亦作血癥血水相並壅塞不宣通脾胃虛弱變爲水腫也所以然者脾身之肌肉象於土土主能尅消於水水血旣並脾气衰弱不能尅消故水气流溢浸漬肌肉故腫滿也

帶下

帶下者由勞傷過度損動經血致令體虛受風冷風冷入於胞絡搏其血之所成也衝脈任脈爲經絡之海任之爲病女子則帶下而手太陽爲小腸之經也手少陰心之經也心爲藏主於裏小腸爲府主於表此二經之血在於婦人上爲乳汁下爲月水沖任之所統也衝任之脈旣起於胞內陰陽過度則傷胞絡故風邪乘虛而入於胞損衝任之經傷太陽少陰之血致令胞絡之間穢液與血相兼帶帶而下冷則多白熱則多赤故名帶下又帶有三門一曰胞門二曰龍門三曰玉門已產屬胞門末產屬龍門未嫁屬玉門又未嫁女亦有三病一者經水初下陰內熱或當風或因扇得冷二者或因以寒水洗之得又三者或見月水初下驚恐得病皆屬帶下也又婦人年五十所病下利數十日不止暮發熱小腹裏急痛腹滿手掌熱煩唇口亁燥此因曾經半產瘀血在小腹不去此疾必帶下所以知瘀血者唇口燥卽是其證又婦人年五十所病但若背痛時時腹中痛少食多厭診其脈陽防闗尺小形脈不相應病如此在下焦此必帶下又婦人帶下六極之病脈浮卽腸鳴腹滿脈卽腸中痛脈數則陰中癢痛生瘡脈則陰疼掣痛

帶五色俱下

帶下病者由勞傷血气損動衝脈任脈致令其血與穢液兼帶而下也衝任之脈爲經脈之海經血之行內榮五臟五臟之色隨髒不同傷損經血或冷或熱而五臟俱虛損者故其色隨穢液而下爲帶五色俱下

帶下靑

此由勞傷血气損動衝脈任脈衝任之脈皆起於胞內爲經脈之海手太陽小腸之經也手少陰心之經也此二經主下爲月水若經脈傷損衝任气血不能約制經血則與穢液相兼而成帶下然五臟皆稟血气其色則隨髒而不同肝藏之色靑帶下靑者是肝藏虛損故帶下而挾靑色

帶下黃

勞傷血气損動衝脈任脈衝任之脈皆起於胞內爲經脈之海手太陽小腸之經也手少陰心之經也此二經主下爲月水若經脈傷損衝任气虛不能約制經血則血與穢液相兼而成帶下然五臟皆稟血气其色則隨髒不同脾藏之色黃帶下黃者是脾藏虛損故帶下而挾黃色

帶下赤

勞傷血气損動衝脈任脈衝任之脈皆起胞內爲經脈之海手太陽小腸之經也手少陰心之經也此二經主下爲月水若經脈傷損衝任气虛不能約制經血則與穢液相兼而成帶下然五臟皆稟血气其色則隨髒不同心臟之色赤帶下赤者是心藏虛損故帶下而挾赤色

帶下白

勞傷血气損動衝脈任脈衝任之脈皆起於胞內爲經脈之海手太陽小腸之經也手少陰心之經也此二經主下爲月水若經脈傷損衝任气虛不能約制經血則血與穢液相兼而成帶下然五臟皆稟血气其色則隨髒不同肺臟之色白帶下白者肺臟虛損故帶下而挾白色也

帶下黑

勞傷血气損動衝脈任脈衝任之脈皆起於胞內爲經脈之海手太陽小腸之經也手少陰心之經也此二經主下爲月水若經脈傷損衝任气虛不能約制經血則血與穢液相兼而成帶下然五臟皆稟血气其色則隨髒不同腎臟之色黑帶下黑者是腎臟虛損故帶下而挾黑色也

帶下月水不利

帶下之病由勞傷血气損動衝脈任脈衝任之脈起於胞內爲經脈之海經血傷損故血與穢液相兼而成帶下帶下輸防則髒虛而重被風冷乘之入傷手太陽少陰之經則使月水不利所以爾者手太陽小腸之經也爲腑主表手少陰心之經也爲髒主裏此二經共合其經血上爲乳汁下爲月水血性得寒則澀旣爲風冷所乘故帶下而血澀所以月水不利也

帶下月水不通

帶下之病由勞傷血气損動衝脈任脈衝脈任脈起於胞內爲經脈之海經血傷損故血與穢液相兼而成帶下帶下輸防則髒虛而重被風冷乘之入傷手太陽少陰之經則使月水不通所以爾者手太陽小腸之經也爲腑主表手少陰心之經也爲髒主裏此二經共合其經血上爲乳汁下爲月水血性得寒則澀旣爲風冷所乘冷气沈積故血結壅所以帶下月水不通凡月水不通血結積聚變成血瘕血瘕亦變面目浮腫也

巢氏諸病源總論卷三十七

欽定四庫全書

巢氏諸病源總論卷三十八

隋巢元方撰

婦人雜病諸二【凡一十九論】

漏下

漏下者由勞傷血气沖任之脈虛損故也衝脈任脈爲十二經脈之海皆起於胞內而手太陽小腸之經也手少陰心之經也此二經主上爲乳汁下爲月水婦人經脈調適則月水以時若勞復者以衝任之气虛損不能制其經脈故血非時而下淋瀝不斷謂之漏下也診其寸口脈而大則爲減大則爲芤減卽爲寒芤卽爲虛寒芤相摶其脈爲牢婦人卽半產而下漏又尺寸脈虛者漏血漏血脈浮不可治也

飬生方云懷娠未滿三月服藥自傷下血下血未止而合陰陽邪气結因漏治不止狀如腐肉在於子髒令內虛

漏五色俱下

漏下之病由勞傷血气沖任之脈虛損故也衝脈任脈爲經脈之海起於胞內手太陽小腸之經也手少陰心之經也此二經之血主上爲乳汁下爲月水沖任之脈虛損不能約制其經血故血非時而下淋瀝成漏也五臟皆稟血气虛則淋瀝漏致五臟傷損五臟之色隨髒不同若五臟皆虛損者則漏五色隨血而下診其尺脈急而大者風邪入少陰女子漏白下赤又漏下赤白不止脈小虛滑者生脈大實數者死也又漏血下赤白日下血數斗脈急疾者死遲者生

飬生方云夫婦自共諍訟訟意未和平彊從子髒閉塞畱結爲病遂成漏下黃白如膏

漏下靑

勞傷血气沖脈任脈虛損衝任之脈皆起於胞內爲經脈之海手太陽小腸之經也手少陰心之經也此二經主下爲月水傷損經血衝任之气虛故血非時而下淋瀝不斷而成漏下五臟皆稟血气肝臟之色靑漏下靑者是肝臟之虛損故漏下而挾靑色也

漏下黃

勞傷血气沖任之脈皆起於胞內爲經脈之海手太陽小腸之經也手少陰心之經也此二經主下爲月水傷損經血衝任之气虛故血非時而下淋瀝不斷而成漏下五臟皆稟血气脾臟之色黃漏下黃者是脾臟之虛損故漏下而挾黃色也

漏下赤

勞傷血气沖脈任脈皆起於胞內爲經脈之海手太陽小腸之經也手少陰心之經也此二經者主下爲月水傷損經血衝任之气虛故血非時而下淋瀝不止而成漏下五臟皆稟血气心臟之色赤漏下赤者是心臟之虛損故漏下而挾赤色也

漏下白

勞傷血气沖任之脈皆起於胞內爲經脈之海手太陽小腸之經主下爲月水傷損經血衝任之气虛故血非時而下淋瀝不斷而成漏下五臟皆稟血气肺臟之色白漏下白者是肺臟之虛損故漏下而挾白色也

漏下黑

勞傷血气沖任之脈皆起於胞內爲經脈之海手太陽小腸之經也手少陰心之經也此二經主下爲月水傷損經血衝任之气虛故血非時而下淋瀝不斷而成漏下五臟皆稟血气腎臟之色黑漏下黑者是腎臟之虛損故漏下而挾黑色也

崩中

崩中者腑臟傷損衝脈任脈血气俱虛故也衝任之脈爲經脈之海血气之行外循經絡內榮腑臟若無傷則腑臟平和而气調適經下以時若勞動過度致腑臟俱傷而衝任之气虛不能約制其經血故忽然防下謂之崩中診其寸口脈防遲尺脈防於寸寸遲爲寒在上焦但吐耳今尺脈遲而如此小腸痛腰脊痛者必下血也

白崩

白崩者是勞傷胞絡而气極所爲肺主气气極則肺虛冷也肺臟之色白虛冷勞極其色與胞絡之間穢液相挾崩傷而下爲白崩也

崩中五色俱下

崩中之病是傷損衝任之脈衝任之脈皆起於胞內爲經脈之海勞傷過度衝任气虛不能統制經血故忽然崩下謂之崩中五臓皆稟血气五臓之色隨髒不同傷損之人五臟皆虛者故五色隨崩俱下其狀白崩形如涕赤崩形如紅汁黃崩形如爛汁靑崩形如藍色黒崩形如幹血色

崩中漏下

崩中之狀是傷損衝任之脈衝任之脈皆起於胞內爲經脈之海勞傷過度衝任气虛不能約制經血故忽然崩下謂之崩中崩而內有瘀血故時崩時止淋瀝不斷名曰崩中漏下

崩中漏下五色

崩中之病是勞傷衝任之脈衝任之脈起於胞內爲經脈之海勞傷過度衝任气虛不能統制經血故忽然崩下謂之崩中而有瘀血在內遂淋瀝不斷謂之漏下漏下不止致損於五臟五臟之色隨髒不同因虛而五色與血俱下其狀白者如涕赤者如紅汁黃者如爛汁靑者如藍色黒者如幹血色相雜雜而下也

積聚

積者五臟所積聚者六腑所成五臟之气積名曰積六腑之气聚名曰聚也積痛不離其部聚者其痛無有常處皆由陰陽不和風冷摶於臟腑而生積聚也婦人病積經久則令無子亦令月水不通所以然者積聚起於冷結入子髒故令無子若冷气入於胞絡冷摶於血血冷則澁結故令月水不通

癖病

癖病者由冷气結聚飲食不消停積於脇下則成癖病其狀急刺痛得冷則發作也

疝瘕

疝瘕之病由飲食不節寒溫不調气血勞傷臟腑虛弱受於風冷令人腹內與血气相結所生疝者痛也瘕者假也其結聚浮假而痛推移而動婦人病之有異於丈夫者或因產後髒虛受寒或因經水往來取冷過度非獨關飲食失節多挾有血气所成也診婦人疝瘕其脈急者生虛弱小者死又尺脈濇而浮牢爲血實气虛也其發腹痛逆滿气上行此爲婦人胞中絕傷有惡血久成結瘕得病以冬時來其鼻則赤

癥痞

癥痞者由冷熱不調飲食不節積在腹內或腸胃之間與髒相結摶其牢彊推之不移名曰癥言其病形徴可驗也气壅塞爲痞言其气痞澁不宣暢也皆得冷則發動刺痛癥痞之病其形冷結若冷气入於子髒則使無子若冷气入於胞絡摶於血气血得冷則澁令月水不通也

八瘕

八瘕者皆胞胎生產月水往來血脈精气不調之所生也腎爲陰主開閉左爲胞門右爲子戶主定月水生子之道胞門子戶主子精神气所出入合於中黃門玉門四邊主持關元禁閉子精臍下三寸名曰關元主髒魂魄婦人之胞三焦之府常所從止然婦人經脈兪絡合調則月水以時來至故能生子而無病婦人榮衞經絡斷絕不通邪气便得往入合於臓若生血未盡而合陰陽卽令婦人血脈攣急小腹重急支滿胸脇腰背相引四支酸痛飲食不調結牢惡血不除月水不時或月前月後因生積聚如懷胎狀邪气甚盛者令人恍惚多夢寒熱四肢不欲動陰中生气腫內生風甚者害小便濇濇而痛淋瀝面黃黒成病則不復生子其八瘕者黃瘕靑瘕燥瘕血瘕脂瘕狐瘕虵瘕鼈瘕也黃瘕者婦人月水始下若新傷墮血气未止臥寤未定五臟六腑虛羸精神不治因以當向大風便利陰陽開闔節四邊中於濕風气從下上入陰裏稽畱不去名爲陰陽虛則生黃瘕瘕之聚令人苦四肢寒熱身重淋露不欲食左脇下有血气結牢不可得而抑苦腰背相引痛月水不利令人不產小腹下陰中如刀刺不得小便時苦寒熱下赤黃病令人無子靑瘕者婦人新產未滿十日起行以浣洗太早陰陽虛玉門四邊皆觧散子戶未安骨肉皆痛手臂不舉飲食未復內臟吸吸又當風臥不自隱蔽若居濕席令人苦寒灑灑入腹煩悶沈淖惡血不除結熱不得前後便化生靑瘕瘕聚在右脇藏於背膂上與髆髀腰下攣兩足腫面目黃大小便難其後月水爲之不通利或不復禁狀如崩中此自其過所致令人少子燥瘕者婦人月水下惡血未盡其人虛憊而已夏月熱行疾走若舉重移輕汗出交流气力未平而率以急悉以喜致猥咽不泄經脈攣急內結不舒煩滿少气上逹胸鬲背膂小腹爲急月水與气俱不通而反以飲淸水快心月水橫流衍入他髒不去有熱因生燥瘕之聚大如半杯上下腹中苦痛還兩脇下上引心而煩害飲食欲吐胸及腹中不得大息腰背重喜臥血汗足酸疼痛久立而痛小便失時居然自出若失精月水閉塞大便難病如此者其人少子血瘕病婦人月水新下未滿日數而中止飲食過度五穀气盛溢入他髒若大饑寒汲汲不足呼吸未調而自勞血下未定左右走腸胃之間畱絡不去內有寒熱與月水合防爲血瘕之聚令人腰痛不可以俛仰橫骨下有積气牢如石小腹裏急苦痛背膂疼防逹腰腹下攣陰裏若生風冷子門擗月水不時乍來乍不來此病令人無子脂瘕者婦人月水新來若生未滿三十日以合陰陽絡脈分胞門傷子戶失禁開卽散五臟六腑津液流行陰道瞤動百脈關樞四解外不見其形子積與血气相遇犯禁子精化不足成子則爲脂瘕之聚令人支滿裏急痛疾痺引小腹重腰背如刺狀四肢不舉飲食不甘臥不安席左右走腹中切痛時瘥時甚作者少气頭身體解以苦寒惡風膀胱脹月水乍來乍去不如常大小便血不止如此者令人無子狐瘕者婦人月水當日數來而反悲哀憂恐以逺行逄暴風疾雨雷電驚恐衣被沈濕疲倦少气心中怳怳未定四肢懈惰振寒脈气絕精神遊亡胞气入於陰裏不去生狐瘕之聚食人髒令人月水閉不通小腹瘀與胸脇腰背痛陰中腫小便難胞門子戶不受男精五臟气盛令嗜食欲嘔若睡多所思如有娠狀四肢不舉有此病者終身無子其瘕有手足成形者殺人也未成者可治蛇瘕者婦人月水已下新止適閉未復胞門子戶勞傷陰陽未平復榮衞分行若其中風暴病羸劣飲食未調若已起當風行厥度泥塗用淸寒太早若坐濕地名陰陽亂腹中虛且未飲食若逺道之餘污井之水不潔之食吞蛇鼠之精畱絡不去因生蛇瘕之聚上食心肝長大其形若漆在臍上下還防左右脇不得气兩股脛間若漆疾小腹疾小便赤黃膀胱引陰中攣腰目痛難以動作苦寒熱之後月水有多有少有此病者不復生子其手足成形者殺人未成者可治鼈瘕者婦人月水新至其人劇吐疲勞衣服沈濕不以時去若當風睡兩足踐濕地恍惚覺悟蹠立未安顏色未平復見所好心爲開魂魄感動五內脫消若以入水浣洗沭浴不以時出神不守水精與邪气俱入至上三焦之中募玉門先閉津液妄行畱絡不去因生鼈瘕之聚大如小盤令人小腹切痛痛惡气走上下腹中苦痛若存若亡持之躍手不利陰裏腰背亦痛不可以息月水喜敗不通面目黃黒脫聲少气有此病者令人絕子其瘕有手足成形者殺人未成者可治

帶下三十六疾

諸方說三十六疾者是十二癥九痛七害五傷三固謂之三十六疾也十二癥者是所下之物一者如膏二者如靑血三者如紫汁四者如赤皮五者如濃痂六者如豆汁七者如葵羮八者如凝血九者如靑血血似水十者如米汁十一者如月浣十二者經度不應期也九痛者一者陰中痛傷二者陰中淋痛三者小便卽痛四者寒冷痛五者月水來腹痛六者气滿並痛七者汁出陰中如虫齧痛八者脇下皮痛九者腰痛七害者一者害食二者害气三者害冷四者害勞五者害房六者害姙七者害睡五傷者一者窮孔痛二者中寒熱痛三者小腹急牢痛四者藏不仁五者子門不正引背痛三固者一者月水閉塞不通其餘二固者文闕不載

而張仲景所說三十六種疾皆由子臓冷熱勞損而挾帶下起於陰內條目混漫與諸方不同但仲景義最深非愚淺能解恐其文𨿽異其義理實同也

無子

婦人無子者其事有三也一者墳墓不祀二者夫婦年命相克三者夫病婦疹皆使無子其若是墳墓不祀年命相克此二者非藥能益若夫病婦疹須將餌故得有效也然婦人挾疾無子皆由勞傷血气冷熱不調而受風寒客於子宮致使胞內生病或月經澁閉或崩血帶下致陰陽之气不和經血之行乖故無子也診其右手關後尺脈浮則爲陽陽脈絕無子也又脈微澁中年得此爲絕產也少陰脈如浮則絕產惡寒脈尺寸俱微弱則絕嗣不產也其湯熨鍼石別有正方補益吐納今附於後

飬生方雲月初出時日入時向月正立不息八通仰頭吸月光精八咽之令人陰气長婦人吸之陰气益盛子道通陰气長益精髓腦少小者婦人至四十九已上還生子斷緒者卽有子久行不已卽成仙矣

巢氏諸病源總論卷三十八﹤子部﹐醫家類﹐巢氏諸病源候總論﹥

欽定四庫全書

巢氏諸病源總論卷三十九

隋巢元方撰

婦人雜病諸三【凡四十論】

月水不利無子

月水不利而無子者由風寒邪气客於經血則令月水否澀血結子髒陰陽之气不能施化所以無子也

月水不通無子

月水不通而無子者由風寒邪气客於經血夫血得溫則宣流得寒則凝結故月水不通冷熱血結摶子髒而成病致陰陽之气不調和月水不通而無子也月水久不通非止令無子血結聚不消則變爲血瘕經久盤結成塊亦作血瘕血水相並津液壅澀脾胃衰弱者水气流溢變爲水腫如此難可復治多致斃人

飬生方云少時若新產後急帶舉重子陰挺出或傾邪月水不防陰中激痛下塞令人無子

子髒冷無子

子髒冷無子者由將攝失宜飲食不節乘風取冷或勞傷過度致風冷之气乘其經血結於子髒子髒則冷故無子

帶下無子

帶下無子者由勞傷於經血經血受風邪則成帶下帶下之病白沃與血相兼帶而下也病在子髒胞內受邪故令無子也診其右手關後尺中脈浮爲陽陽絕者無子力脈也若足逆冷帶下故也

結積無子

五臟之气積名曰積藏積之生皆因飲食不節當風取冷過度其子髒勞傷者積气結摶於子髒致陰陽血气不調和故病結積而無子

飬生方雲月水未絕以合陰陽精气入內令月水不節內生積聚令絕子不復產乳

數失子

婦人數失子者或由乖陰陽之理或由觸犯禁忌旣產之後而數失兒乃非腑臟生病故可以方術防斷之也

腹滿少气

腹滿少气者由髒虛而觸風冷風冷摶於血气故腹滿腹滿則气壅在內而呼吸不足常如少气之故故云少气腹滿也

胸脇脹滿

胸脇脹滿者由勞傷體虛而風冷之气乘之客於臟腑腸胃之間摶於血气血气壅之不宣气得冷則逆與血飲相摶上搶胸脇所以令胸脇脹滿也

客熱

人血气有陰陽臟腑有虛實實則生熱虛則受寒互相乘加此人身內陰陽冷熱自相乘也此云客熱者是體虛而將溫過度外熱加之非臟腑自生故云客熱也其狀上焦胸膈之間虛熱口燥或手足煩熱腸胃之內無實熱也

煩滿

煩滿者由體虛受邪使气血相摶而气逆上乘於心胸气否不宣故令煩滿煩滿者心煩胸間气滿急也

身體卒痛

身體卒痛者由勞動血气而體虛受於風冷客其經絡邪气與正气交擊於肌肉之間故身體卒痛也

左脇痛如刀刺

左脇偏痛者由經絡偏虛邪故也人之經絡循環於身左右表裏皆周徧若气血調和不生虛實邪不能傷偏虛者偏受風邪今此云脇痛者左邊偏受病也但風邪在於經絡與血气相乘交爭衝擊故痛發如刀刺

痰

痰者由水飲停積在於胸膈所成人皆有痰少者不能爲害多則成患但胸膈飲漬於五臟則變令目頭痛也

嗽

嗽者肺傷微寒故也寒之傷人先傷肺者肺主气皮毛故寒客皮毛先傷肺也其或寒微者則欬嗽也

咽中如炙肉臠

咽中如炙肉臠者此是胸膈痰結與气相逆上咽喉之間結聚狀如炙肉之臠也

喉痛

喉痛者風熱毒客於其間故也十二經脈有循頰喉者五臟在內而經脈循於外臓气虛則經絡受邪邪气摶於髒气則生熱熱乘其脈熱摶咽喉故令喉痛也

癭

癭病者是气結所成其狀頸下及皮寛膇膇然憂恚思慮動於腎气腎气逆結宕所生又諸山州縣人飲水多者沙摶於气結頸下亦成癭也

吐血

吐血者皆由傷損腑臟所爲夫血外行經絡內榮腑臓若傷損經絡臟腑則虛血行失其常理气逆者吐血又怒則气逆甚則嘔血然憂思驚怒內傷腑臟气逆上者皆吐血也

口舌出血

口舌出血者心脾傷損故也脾气通於口心气通於舌而心主血脈血榮於臟腑通於經絡若勞損臟腑傷動經脈隨其所傷之經虛者血則妄行然口舌出血心脾二髒之經傷也

汗血

汗血者肝心二髒虛故也肝藏血而心主血脈心之液爲汗肝是木心是火母子也血之行內在腑臟外通經絡勞傷肝心其血脈虛者隨液發爲汗而出也

金瘡敗壞

婦人金瘡未瘥而交防動於血气故令瘡敗壞

耳聾

耳聾風冷傷於腎腎气通於耳勞傷腎气風冷客之邪與正气相摶使經气不通故耳聾也

耳聾風腫

耳聾風腫者風邪摶於腎气故也腎气通於耳邪摶其經血气壅澀不得宣發故結腫也

眼赤

眼赤者風冷客於腎間與血气相摶而淚液乘之挾熱者則令赤

風鼻塞

風而鼻塞者風邪乘腑臟入於腦也五臟六腑之精气皆上注於目血與气並屬於腦體虛爲風邪入腦則引目目系急故令頭而腑臟皆受气於肺肺主气外在鼻風邪入腦又摶肺气故頭而鼻塞

鼻衂

鼻衂者由傷動血气所爲五臟皆稟血气血气和調則循環經絡不澀不散若勞傷損動因而生熱气逆流溢入鼻者則成鼻衂也

靣黒皯

靣黒皯者或臟腑有痰飲或皮膚受風邪皆令血气不調致生黒皯五臟六腑十二經血皆上於靣夫血之行俱榮表里人或痰飲漬藏或腠理受風致血气不和或澀或濁不能榮於皮膚故變生黒皯若皮膚受風水治則瘥腑臟有飲內療方愈也

靣黒子

靣黒子者風邪摶血气變化所生夫人血气充盛則皮膚潤恱若虛損疪防變生黒子者是風邪變其血气所生若生而有之者非藥可治也

蛇皮

蛇皮者由風邪客於腠理也人腠理受於風則閉宻使血气澀濁不能榮潤皮膚斑剝其狀如蛇鱗世呼蛇體也亦謂之蛇皮也

手逆臚

手逆臚者經脈受風邪血气否澀也十二經筋脈有起手指者其經虛風邪客之使血气否澀皮臚枯剝逆起謂之逆臚

白禿

頭瘡有虫痂白而髮禿落謂之白禿云是人腹內九虫內蛙虫值血气虛發動所作也

耳後附骨癰

附骨癰是風寒摶血脈入深近附於骨也十二經之筋脈有絡耳後完骨者虛則風寒客之寒气折血血否澀不通深附於骨而成癰也其狀無頭但腫痛

腫滿水气

水病由體虛受風濕入皮膚摶津液津液否澀壅滯在內不消而流溢皮膚所以然者腎主水與膀胱合膀胱爲津液之府津液不消則水停蓄其外目下如臥頸邊人迎脈動甚也脾爲土主克水而脾肌肉腎水停積脾土衰微不能消令水气流溢浸漬皮膚而腫滿

血分

血分病者是經血先斷而後成水病以其月水壅澀不通經血分而爲水故曰血分婦人月經通流流則水血消化若風寒摶於經脈血結不通血水而蓄積成水腫病

卒腫

夫腫或風冷或水气或熱毒此卒腫由腠理虛而風冷摶於血气壅結不宣故卒然而腫其狀但結腫而不熱是也

赤流腫

赤流腫者由體虛腠理開而風熱之气客之風熱與血气相摶挾熱毒其狀腫起色赤隨气流行移易故云流腫

瘀血

此或月經否澀不通或產後余穢未盡因而乘風取涼爲風冷所乘血得冷則結成瘀也血瘀在內則時時體熱靣黃瘀久不消則變成積聚癥瘕也

傷寒

此謂人觸冒於寒气而成病冬時嚴寒攝衞周宻者則寒不能傷人若辛苦勞役汗出觸冒寒气卽發成病謂之傷寒也其輕者微欬嗽鼻塞嗇嗇小寒噏噏微熱數日而歇重者頭痛體疼惡寒壯熱而膏腴之人肌膚脆弱𨿽不大觸冒其居處小有失宜則易傷於寒也自有四時節內忽有暴寒傷於人成病者亦名傷寒謂之時行傷寒非觸冒所致言此時通行此气故爲時行也

時气

此謂四時之間忽有非節之气傷人而成病也如春時應暖而寒夏時應熱而冷秋時應涼而熱冬時應寒而溫言此四時通行此气一气之至無間少長病皆相似故名爲時气也但言其病名風寒所傷則輕狀猶如傷寒小頭痛壯熱也若挾毒厲之气則重壯熱煩毒或心腹脹滿多死也

瘧

夫瘧病者由夏傷於暑客在皮膚至秋因勞動血气腠理虛而風邪乘之動前暑熱正邪相擊陰陽交爭陽盛則熱陰盛則寒陰陽更虛更盛故發寒熱陰陽相離則寒熱俱歇若邪動气至交爭復發故瘧休作有時其發時節漸晏者此由邪客於風府邪循膂而下衞气一日一夜常大防於風府其明日日下一節故其作日晏其發日早者衞气之行風府日下一節二十一日下至尾骶二十二日入脊內上注於伏衝之脈其行九日出於缺盆之內其气旣上故其病發更早其間日發者由邪气內薄五藏橫連募原其道逺其气深其行遲不能日作故間日作蓄積乃發凡病瘧多渇引飲飲不消乃變爲癖大腸虛引飲水入腸胃則變爲利也

巢氏諸病源總論卷三十九

欽定四庫全書

巢氏諸病源總論卷四十

隋巢元方撰

婦人雜病諸四【凡五十論】

霍亂

陰陽淸濁相干謂之气亂气亂在腸胃爲霍亂也多因飲食過度胃觸風冷冷气入於腹內脾气得冷則不消水谷胃气得冷則吐逆腸气得冷則下利其心痛者先吐腹痛者先利心腹俱痛吐利並發其有頭痛壯熱而吐利者由體盛而挾風之气摶之外與血气交爭故頭痛發熱也內乘腸胃故霍亂吐利也

嘔吐

胃气逆則嘔吐胃爲水谷之海其气不調而有風冷乘之冷摶於胃气胃气逆則嘔吐也

嬖子小兒注車船

無問男子女人乘車船則心悶亂頭痛吐逆謂之注車注船特由質性自然非關宿挾病也

與鬼交通

人稟五行秀气而生承五臟神气而飬若陰陽調和則臟腑彊盛風邪鬼魅不能傷之若攝衞失節而血气虛衰則風邪乘其虛鬼幹其正然婦人與鬼交通者臟腑虛神守弱故鬼气得病之也其狀不欲見人如有對忤獨言笑或時悲泣是脈來遲伏或如鳥啄皆邪物病也又脈來綿綿不知度數而顏色不變此亦病也

夢與鬼交通

夫髒虛者喜夢婦人夢與鬼交亦由腑臟气弱神守虛衰故乘虛因夢與鬼交通也

腳气痛弱

腳气之病由人體虛溫濕風毒之气先客於腳從下而上動於气故名腳气也江東嶺南土地卑下風濕之气傷於人初得此病多不卽覺或先無他疾而忽得之或因眾病後得之此病初甚微飲食嬉戲气力如故當熟察之其狀從膝至腳有不仁或若痺或淫淫如虫行或微腫或酷冷或疼痛或緩縱不隨或有攣急或有至困能飲食或有不能食者或有見飲食而嘔吐者惡聞食臭者或有物如脂發於踹腸逆上衝心气上者或有舉體轉筋者或壯熱頭痛者或心胸衝悸寢處不欲見明或腹內苦痛而兼下者或言語錯亂喜忘誤者或眼濁精神昏憒者此皆其證也治之緩者便上入腹腹或腫胸脇滿上气賁便死急者不全日緩者二三日也其病旣入臓證皆相似但脈有三品若脈浮大而緩宜服續命湯兩劑若風盛者宜作越婢湯加術四兩若脈轉駃而宜服竹瀝湯若脈微宜服風引湯二三劑其駃之脈是三品之最惡脈也脈浮大者病在外沈細者病在內皆當急治之治之緩慢則上气便死也

腳气腫滿

溫濕風毒從腳而上故令四肢懈惰緩弱疼痺甚則上攻名腳气而津液爲風濕所折則津液否澀而蓄積成水內則浸漬臟腑外則流溢皮膚故令腠理脹宻水气積不散故腫也

淋

淋腎虛而膀胱熱也膀胱與腎爲表裏俱主水行於胞者爲小便也腑臓不調爲邪所乘腎虛則小便數膀胱熱則小便澀其狀小便痛疼澀數淋瀝不宣故謂之淋也

石淋

淋而出石謂之石淋腎主水水結則化爲石故腎客沙石腎爲熱所乘則成淋腎虛則不能制石故淋而出石細者如麻如豆大者亦有結如皂莢核狀者發則燥痛悶絕石出乃歇

胞轉

胞轉之病由胞爲熱所廹或忍小便俱令水气還廹於胞屈辟不得充張外水應入不得入內溲應出不得出內外壅脹不通故爲胞轉其狀小腹急痛不得小便甚者至死張仲景云婦人本肥盛豆舉自滿全羸瘦豆舉空減胞系了戾亦致胞轉

小便不利

腎與膀胱爲表裏俱主水水行小腸入胞爲小便熱摶其藏熱气蘊積水行則澀故小便不利也

小便不通

水行於小腸入胞爲小便腎與膀胱俱主水此二經爲臟腑若內生大熱熱气入小腸及胞胞內熱故小便不通令小腹脹滿气喘息也

大便不通

三焦五臟不調和冷熱之气結於腸胃津液竭燥大腸壅澀故大便不通張仲景云婦人經水過多亡津液者亦大便難也

大小便不利

冷熱不調大小腸有遊气壅在大小腸不得宣散蓄積結生熱故大小便澀不流利也

大小便不通

腑臟不和榮衞不調陰陽不相通大小腸否結名曰關格關格故大小便不通自有熱結於大腸則大便不通熱結於小腸則小便不通今大小便不通者是大小二腸受客熱結聚則大小便不通此止客熱暴結非陰陽不通流故不癉關格而直云大小便不通

遺尿

腎與膀胱爲表裏而俱主水腎气通於陰而小便水液之下行者也腎虛冷冷气入胞胞虛冷不能制小便故遺尿

小便數

腎與膀胱爲表裏俱主於水腎气通於陰此二經虛而有熱乘之熱則小便澀虛則小便數熱澀數也

下利

腸胃虛弱爲風邪冷熱之气所乘腸虛則泄故變爲利也此下利是水谷利也熱色黃冷色白

帶利

帶利由冷熱不調大腸虛冷熱气客於腸間熱气乘之則變赤冷气乘之則變白冷熱相交則赤白相雜而連帶不止名爲帶利也其狀白膿如涕而有血雜亦有少血者如白膿涕而有赤脈如魚腦又名魚腦利

血利

熱乘血入於大腸爲血利也血之隨气外行經絡內通臟腑皆無滯積若冒觸勞動生於熱熱乘血散滲入大腸腸虛相化故血利也

陰癢

婦人陰癢是虫食所爲三虫九虫在腸胃之間因臓虛虫動作食於陰其虫作勢微則癢重者乃痛

脫肛

肛門大腸也大腸虛冷其气下衝者肛門反出亦有因產用力努偃气沖其肛亦令反出也

陰腫

陰腫者是虛損受風邪所爲胞經虛而有風邪客之風气乘於陰與血气相摶令气血否澀腠理壅閉不得泄越故令陰腫也

陰痛

陰痛之病由胞絡傷損致髒虛受風邪而三虫九虫因虛气作食陰則痛者其狀成瘡其風邪乘風气沖擊而痛者無瘡但疼痛而已

陰瘡

陰瘡者由三虫九虫動作侵食所爲也諸虫在人腸胃之間若腑臟調和血气充實不能爲害若勞傷經絡腸胃虛損則動作侵食於陰輕者或癢或痛重者生瘡也診其少陰之脈滑而數者陰中生瘡也

陰挺出下脫

胞絡傷損子髒虛冷气下衝則令陰挺出謂之下脫亦有因產而用力偃气而陰下脫者診其少陰脈浮動浮則爲虛動則爲悸故令下脫也

陰冷

胞絡勞傷子髒虛損風冷客之冷乘於陰故令冷也

陰中生息肉

此由胞絡虛損冷熱不調風邪客之邪气乘於陰摶於血气變而生息肉也其狀如鼠乳

防

此或因帶下或舉重或因產時用力損於胞門損於子髒腸下乘而成防

痔病

痔病由勞傷經絡而血流滲之所成也而有五種肛邊生瘡如防乳出在外時出濃血者牡痔也肛邊腫生瘡而出血者牝痔也肛邊生瘡癢而復痛者爲血脈痔也肛邊腫核痛發寒熱而出血者腸痔也因便而淸血出者血痔也

寸白

寸白是九虫內之一虫也凡九虫在人腹內居腸胃之間腑臟气實則虫不動不爲人害虛者虫便發動滋長乃至斃人又云飲白酒以桑枝貫牛肉食生栗生魚仍飲乳酪能變生寸白者也

陰臭

陰臭由子髒有寒寒摶於津液蘊積气沖於陰故變臭也

尿血

血性得寒則凝得熱則流散若勞傷經絡其血虛熱滲入胞故尿血也

大便血

勞傷經脈則生熱熱乘於血血得熱則流散滲入於大腸故大便血也

失精

腎與膀胱合而腎藏精若勞動膀胱傷損腎气則表裏俱虛不収制於精故失精也

乳腫

足陽明之經胃之脈也其直者從缺盆下於乳因勞動則足腠理虛受風邪入於榮衞榮衞否澀血气不流熱結於乳故令乳腫其結腫不散則成癰

姤乳

此由新產後兒未能飲之及飲不泄或斷兒乳撚其乳汁不盡皆令乳汁蓄結與血气相摶卽壯熱大渇引飲牢彊掣痛手不得近是也初覺便以手助撚去其汁並令傍人助嗍引之不爾成瘡有濃其熱勢盛則成癰

乳癰

腫結皮薄以澤是癰也足陽明之經脈有從缺盆下於乳者勞傷血气其脈虛腠理虛寒客於經絡寒摶於血則血澀不通其血又歸之气積不散故結聚成癰者癰气不宣與血相摶則生熱熱盛乘於血血化成濃亦有因乳汁蓄結與血相摶蘊積生熱結聚而成乳癰年四十已還治之多愈年五十已上愼不當治之多死不治自當終年又懷娠發乳癰腫及體結癰此無害也兼懷胎之癰病起陽明陽明胃之脈也主肌肉不傷髒故無害診其右手闗上脈沈則爲陰虛者則病乳癰乳癰久不瘥因變爲瘻

飬生方云熱食汗出露乳傷風喜發乳腫名吹乳因喜作癰

發乳潰後

此謂癰疽發於乳膿潰之後或虛惙或疼痛或渇也凡發乳潰後出膿血多則腑臟虛燥則渇而引飲飲入腸胃腸胃虛則變下利也

乳瘡

此謂膚腠理虛有風濕之气乘虛客之與血气相摶而熱加之則生瘡也

疽發乳

腫而皮彊上如牛領之皮謂之疽也足陽明之脈有從缺盆下於乳者其脈虛則腠理開寒气客之寒摶於血則血澀不通故結腫而气又歸之熱气淳盛故成疽也熱久不散則內敗爲膿也

乳結核

足陽明之經脈有從缺盆下於乳者其經虛風冷乘之令折於血則結腫夫腫熱則變敗血爲膿冷則核不消又重疲勞動气而生熱亦焮烊其湯熨鍼石別有正方補飬宣導今附於後

飬生方云踑踞以兩手從曲腳內入據地曲腳加其上舉尻其可用行气愈瘰癧乳痛交兩腳以兩手從曲腳極捖舉十二通愈瘰癧乳痛也

石癰

石癰之狀微彊不甚大不赤微痛熱熱自歇是足陽明之脈有下於乳者其經虛爲風寒气客之則血澀結成癰腫而寒多熱少者則無大熱但結核如石謂之石癰

發背

五臟不調則致疽疽者腫結皮彊如牛領之皮六腑不和則致癰癰者腫結薄以澤是也腑與髒爲表裏其經脈循行於身兪皆在背腑臟不調和而腠理開受於風寒折於血則結聚成腫深則爲疽淺乃爲癰隨寒所客之處血則否澀不通熱又加之故成癰疽發背也

攺訾

此爲內癰發於脇名爲攺訾由邪气聚在下管與經絡血气相摶所生也至其變敗狀如癰疽

發乳後渇

此謂發乳膿潰之後血气虛竭腑臟焦燥故令渇也渇引飲不止飲入腸胃則變爲下利也

發乳下利

此謂發乳而腸胃虛受冷則下利也大腸爲金水谷之道胃爲土水谷之海也金土子母而足陽明爲胃之經其脈有從缺盆下於乳者因勞傷其脈虛而受風寒風寒摶血气血否澀不通故結癰腫腫結皮薄以澤者爲癰而風气乘虛入胃則水谷糟粕變敗不結聚腸虛則泄爲利金土子母俱虛故發乳而復利也又發乳渇引飲多亦變利也

發乳久不瘥

此謂發乳癰而有冷气乘之故癰疽結經久不消不潰而爲冷所客則濃汁出不盡而久不瘥

發乳余核不消

此謂發乳之後餘熱未盡而有冷气乘之故余核不消復遇熱蘊積爲濃亦有淋瀝不瘥而變爲瘻也

發乳瘻

此謂因發癰瘡而濃汁未盡其瘡暴瘥則惡汁內食後更發則成瘻者也

巢氏諸病源總論卷四十

欽定四庫全書

巢氏諸病源總論卷四十一

隋巢元方撰

婦人姙娠病諸上【凡二十論】

姙娠

經云陰摶陽別謂之有子此是气血和調陽施陰化也診其手少陰脈動甚者任子也少陰心脈也心主血脈又腎名胞門子戶尺中腎脈也尺中之脈按之不絕者姙娠脈也三部沈浮正等按之無斷絕者有娠也又左手沈實爲男右手浮大爲女左右俱沈實生二男左右俱浮大生二女又尺脈左偏大爲男右偏大爲女左右俱大產二子又左右手尺脈俱浮爲產二男不爾女作男生俱沈爲產二女不爾男作女生又左手尺中脈浮大者男右手尺脈沈細者女又得太陰脈爲男得太陽脈爲女太陰脈沈太陽脈浮欲知男女遣靣南行還復呼之左廻首是男右首是女又看上圊時夫從後急呼之左廻首是男右廻首是女婦人任娠其夫左邊乳房有核是男右邊乳房有核是女懷娠一月名曰始形飲食精熟酸美受禦宜食大麥無食腥辛之物是謂才貞足厥陰飬之足厥陰者肝之脈也肝主血一月之時血流澁如不出故足厥陰飬之足厥陰穴在足大指歧間白肉際是任娠二月名曰始膏無食腥辛之物居必靜處男子勿勞百節皆痛是謂始藏也足少陽飬之足少陽者膽之脈也主於精二月之時兒精成於胞裏故足少陽飬之足少陽穴在足小指間本節後附骨上一寸防中者是任娠三月始胎當此之時血不流形像始化未有定儀見物而變欲令見貴盛公主好人端正莊嚴不欲令見傴僂侏儒醜惡形人及猿猴之類無食姜兔無懷刀繩欲得男者操弓矢射雄鷄乘肥馬於田野觀虎豹及走犬其欲得女者則著簮珂環佩弄珠璣欲令子美好端正者數視白璧美玉看孔雀食鯉魚欲令兒多智有力則噉牛心食大麥欲令子賢良盛徳則端心正坐淸虛和一坐無邪席立無偏倚行無邪徑目無邪視耳無邪聴口無邪言心無邪念無妄喜怒無得思慮食無到臠無邪臥無橫足思欲果噉味酸葅好芬芳惡見穢臭是謂外像而變者也手心主飬之手心主者脈中精神內屬於心能混神故手心主飬之手心主穴在掌後橫文是診其任娠脈滑疾重以手按之散者胎已三月也任娠四月之時始受水精以成血脈其食宜稻秔其羮宜魚鴈是謂盛榮以通耳目而行經絡洗浴逺避寒暑是手少陽飬之手少陽者三焦之脈也內屬於府四月之時兒六府順成故手少陽飬之手少陽穴在手小指間本節後二寸是也診其任娠四月欲知男女左脈疾爲男右脈疾爲女左右俱疾爲生二子當此之時愼勿瀉之必致產後之殃何謂也是手少陽三焦之脈內屬於三焦靜形體和心志節飲食深任娠五月始受火精以成其气臥必晏起洗浣衣服深其屋室厚其衣裳朝吸天光以避寒殃其食宜稻麥其羮宜牛羊和以茱萸調以五味是謂飬气以定五臟者也一本云宜食魚鱉足太陰飬之足太陰脾之脈主四季五月之時兒四支皆成故足太陰飬之足太陰穴在足內踝上三寸也診其任娠脈重手按之不散但疾不滑者五月也又其脈數者必向懷脈者必胞阻脈遲者必腹滿喘脈浮者必水懷爲腫深任娠六月始受金精以成其筋身欲微勞無得靜處出遊於野數觀走犬及視走馬宜食鷙鳥猛獸之肉是謂變腠膂筋以飬其爪以牢其背膂足陽明飬之足陽明者胃之脈主其口目六月之時兒口目皆成故足陽明飬之足陽明穴在太衝上二寸是也任娠七月始受木精以成其骨勞躬搖支無使定止動作屈伸居處必燥飲食避寒常宜食稻秔以宻腠理是謂飬骨牢齒者也手太陰飬之手太陰者肺脈主皮毛七月之時兒皮毛已成故手太陰飬之手太陰穴在手大指本節後白肉際防中是診其任娠七月脈實大牢彊者生沈細者死懷軀七月而不可知時時衂而轉筋者此爲軀衂時而動者非軀也懷軀七月暴下斗餘水其胎必倚而墮此非時孤漿預下故也任娠八月始受土精以成膚革和心靜息無使气極是謂密腠理而光澤顏色手陽明飬之手陽明者大腸脈大腸主九竅八月之時兒九竅皆成故手陽明飬之手陽明穴在大指本節後宛宛中是診其任娠八月脈實大牢彊者生沈細者死任娠九月始受石精以成皮毛六府百節莫不畢備飲醴食緩帶自持而待之是謂飬毛髮多才力足少陰飬之足少陰者腎之脈腎主續縷九月之時兒脈續縷皆成故足少陰飬之足少陰穴在足內踝後微近下前動脈是也任娠十月五臓俱備六腑齊通納天地气於丹田故使闗節人神咸備然可預修滑胎方法也

任娠惡阻

惡阻病者心中憒悶頭四支煩疼懈惰不欲執作惡聞食气欲噉鹹酸果實多睡少起世云惡食又云惡字是也乃至三四月日以上大劇者不能自勝舉也此由婦人元本虛羸血气不足腎气又弱兼當風飲冷太過心下有痰水挾之而有娠也經血旣閉水潰於藏藏气不宣通故心煩憒悶气逆而嘔吐也血脈不通經絡否澀則四支沈重挾風則頭目故欲有胎而病惡阻所謂欲有胎者其人月水尙來而顏色皮膚如常但苦沈重憒悶不欲食飲又不知其患所在脈理順時平和卽是欲有胎也如此經二月日後便覺不通則結胎也

任娠轉女爲男

陰陽和調二气相感陽施陰化是以有娠而三陰所防則多生女但任娠二月名曰始藏精气成於胞裹至於三月名曰始胎血脈不流象形而變未有定儀見物而化是時男女未分故未滿三月者可服藥方術轉之令生男也

任娠飬胎

任娠之人有宿挾屙疹因而有娠或有娠之時節適乖理致生疾病並令腑臟衰損气力虛羸令胎不長故湏服藥去其疾病益其气血以扶飬胎也

任娠禁忌

任娠男女未分之時未有定儀見物而化故湏端正莊嚴淸靜和一無傾視無邪聴兒在胎日月未滿陰陽未備腑臟骨節皆未成足故自初訖於將產飲食居處皆有禁忌

任娠胎間水气子滿體腫

胎間水气子滿體腫者此由脾胃虛弱腑臟之間有停水而挾以任娠故也任娠之人經血壅閉以飬於胎若挾有水气則水血相摶水漬於胎兼傷腑臟脾胃主身之肌肉故气虛弱肌肉則虛水气流溢於肌故令體腫水漬於胞則令胎壊然任娠臨將產之月而腳微腫者其產易所以爾者胞藏水血俱多故令易產而水乘於外故微腫但湏將產之月耳若初任而腫者是水气過多兒未成具故壊胎也壊胎脈浮者必腹滿而喘懷娠爲水腫

任娠漏胞

漏胞者謂任娠數月而經水時下此由衝脈任脈虛不能約制太陽少陰之經血故也衝任之脈爲經脈之海皆起於胞內手太陽小腸脈也手少陰心脈也是二經爲表裏上爲乳汁下爲月水有娠之人經水所以斷者壅之以飬胎而蓄之爲乳汁衝任气虛則胞內泄漏不能制其經血故月水時下亦名胞阻漏血盡則人斃也

任娠胎動

胎動不安者多因勞役气力或觸冒冷熱或飲食不適或居處失宜輕者止轉動不安重者便致傷墮若其母有疾以動胎治母則胎安若其胎有不牢固致動以病母者治胎則母瘥若傷動甚者其母靣赤舌靑者兒死母活母唇口靑口兩邊沬出者母子俱死母靣靑舌赤口中沫出母死子活

任娠僵僕胎上搶心下血

此謂行動倒僕或從髙墮下傷損胞絡致血下動胎而血傷气逆者胎隨气上搶心其死生之其母舌靑者兒死母活唇口無沫兒生唇靑沫出者母子俱死唇口赤舌靑者母死兒活若下血不住胞燥胎枯則令胎死

任娠胎死腹中

此或因驚動倒僕或染溫疫傷寒邪毒入於胞髒致令胎死其當胎處冷爲胎已死也

任娠腹痛

腹痛皆由風邪入於腑臓與血气相擊摶所爲任娠之人或宿挾冷疹或新觸風邪防結而痛其腹痛不已邪正相干血气相亂致傷損胞絡則令動胎也

任娠心痛

夫心痛多是風邪痰飲乘心之經絡邪气摶於正气交結而痛也若傷心正經而痛者爲眞心痛心爲神統領諸藏不可受邪邪若傷之朝發夕死夕發朝死若傷心支別絡而痛者則乍間乍盛休作有時任娠之人感其病者痛不已气乘胞絡傷損子臓則令動胎凡胎動則胎轉移不安不安而動於血者則血下也

任娠心腹痛

任娠心腹痛者或由腹內宿有冷疹或新觸風寒皆因藏虛而致發動邪正相擊而並於气隨气下上上衝於心則心痛下攻於腹則腹痛故令心腹痛也任娠而痛之者正邪二气交擊於內若不時瘥者其痛衝擊胞絡必致動胎甚則傷墮

任娠腰痛

腎主腰腳因勞損傷動其經虛則風冷乘之故腰痛婦人腎以系胞任娠而腰痛甚者多墮胎也

任娠腰腹痛

腎主腰腳其經虛風冷客之則腰痛冷气乘虛入腹則腹痛故令腰腹相引而痛不止多動胎腰痛甚者則胎墮也

任娠小腹痛

任娠小腹痛者由胞絡宿有冷而任娠血不通冷血相摶故痛也痛甚亦令動胎也

任娠卒下血

此謂卒有損動或冷熱不調和致傷於胎故卒痛下血不止者墮胎也

任娠吐血

吐血皆由腑臟傷所爲憂思驚怒皆傷臟腑气逆故吐血吐血而心悶胸滿未欲止心悶甚者死任娠病之多墮胎也

任娠尿血

尿血由勞傷經絡而有熱熱乘於血血得熱流溢滲入於胞故尿血也

任娠數墮胎

陽施陰化故得有胎榮衞和調則經飬周足故胎得安而能成長若血气虛損者子臓爲風冷所居則血气不足故不能飬胎所以致胎數墮其任娠而恆腰痛者喜墮胎也

巢氏諸病源總論卷四十一

欽定四庫全書

巢氏諸病源總論卷四十二

隋巢元方撰

婦人任娠病諸下【凡四十二論】

任娠傷寒

冬時嚴寒人體虛而爲寒所傷卽成病爲傷寒也輕者嗇嗇惡寒噏噏發熱微欬鼻塞數日乃止重者頭痛體疼增寒壯熱久不歇亦傷胎也

任娠傷寒後復

冬時嚴寒人體虛觸冒之得病名傷寒其狀頭痛體疼壯熱瘥後體虛尙未平復或起早或飲食過度病更如初故謂之復也

任娠時气

四時之間忽有非節之气如春時應暖而反寒夏時應熱而反冷秋時應涼而反熱冬時應寒而反溫非其節而有其气一气之至無人不傷長少𨿽殊病皆相似者多挾於毒言此時普行此气故云時气也任娠遇之重者傷胎也

任娠溫病

冬時嚴寒人有觸冒之寒气伏藏肌骨未卽病至春而發謂之溫也亦壯熱大體與傷寒相似又冬時應寒而反溫溫气傷人卽病亦令壯熱謂之溫病任娠遇此病熱摶於胎皆損胎也

任娠熱病

冬時嚴寒觸冒傷之藏於肌骨夏至乃發壯熱又爲暑病暑病卽熱病也此寒气蘊積發卽有毒任娠遇之多致墮胎也

任娠寒熱

任娠寒熱病者猶是時气之病也此病起於血气虛損風邪乘之致陰陽並隔陽勝則熱陰勝則寒陰陽相乘二气交爭故寒熱其任娠而感此病者熱甚則傷胎也

任娠寒瘧

夫瘧者由夏傷於暑客於皮膚至秋因勞動血气腠理虛而風邪乘之動前暑熱正邪相擊陰陽交爭陽盛則熱陰盛則寒陰陽更虛更盛故發寒熱陰陽相離寒熱俱歇若邪動气至交爭則復發故瘧休作有時其發時節漸晏者此由風邪客於風府循膂而下衛气一日一夜常大防於風府其明日日下一節故其作發日晏其發日早者衞气之行風府日下一節二十一日下至尾骶二十二日入脊內上注於伏衝之脈其行九日出於缺盆之內其气旣上故其病發更早其間日發者由風邪內薄五臟橫連募原其道逺其气深其行遲不能日作故間日蓄積乃發任娠而發者寒熱之气廹傷於胎多致損動也

任娠下利

春傷於風邪气畱連遇腸胃虛弱風邪因而傷之腸虛則泄故爲下利然此水谷利也

任娠滯利

冷熱不調腸虛者冷熱之气客於其間熱气乘之則赤冷气乘之則白冷熱相交連滯故赤白如魚腦鼻涕相雜爲滯利也

任娠胸脇支滿

任娠經血不通上爲乳汁兼以飬胎若宿有停飲者則血飲相摶又因冷熱不調動於血飲血飲乘气逆上搶於胸脇胸脇脹滿而气小喘謂之支滿

任娠痰

水飲停積結聚爲痰人皆有之少者不能爲害若多則成病妨害飲食乃至嘔吐任娠病之若嘔吐甚者傷胎也

任娠子煩

髒虛而熱气乘於心則令心煩停痰積飲在於心胸其衝冷心者亦令煩也若虛熱而煩者但煩熱而已若有痰熱而煩者則嘔吐涎沫任娠之人旣血飲停積或虛熱相摶故亦煩以其任娠而煩故謂之子煩也

任娠霍亂

陰陽淸濁相干謂之气亂气亂於腸胃之間爲霍亂也但飲食過度冒觸風冷使陰陽不和致淸濁相干腸胃虛者受之故霍亂也先心痛則先吐先腹痛則先利心腹俱痛吐利並發有頭痛體疼發熱而吐利者亦爲霍亂所以然者挾風而有實故也風折血气皮膚閉宻血气不得宣故令壯熱風邪乘其經脈气上衝於頭則頭痛風气入於腸胃腸虛則泄利胃逆則嘔吐故吐利也吐利甚則煩府藏虛故也又手足逆冷陽气暴竭謂之四逆也任娠而病之吐利甚者則傷損胎也

任娠中惡

人有忽然心腹刺痛悶亂欲死謂之中惡言惡邪之气中傷於人也所以然者人之血气自飬而精神爲主若血气不和則精神衰弱故厲毒鬼气得中之任娠病之亦致損胎也

任娠腹滿

任娠腹滿者由腹內宿有寒冷停飲挾以任娠重因觸冷則冷飲發動燠气相干故令腹滿也

任娠欬嗽

肺感於微寒寒傷於肺則成欬嗽所以然者肺主气皮毛寒之傷人先客皮毛故肺受之又五藏六府俱受气於肺以四時更王五藏六府亦皆有欬嗽各以其時感於寒而爲欬嗽也秋則肺受之冬則腎受之春則肝受之夏則心受之其諸藏欬嗽不已各於府任娠而病之者久不已傷於胎也

任娠胸痺

胸痺者由寒气客於藏府上衝胸心愊愊如滿噎塞習習而痺痛胸中栗栗然飲食不下謂之胸痺也而脾胃漸弱乃至斃人任娠而病之非直任婦爲患亦傷損於胎也

任娠咽喉身體著毒腫

毒腫者是風邪厲毒之气客人肌肉摶人血气積聚所成然邪毒傷人無有定處隨經絡虛處而畱止之故或著身體或著咽喉但毒之所停血則否澀血气與邪相摶故成腫也其毒發於身體猶爲小緩若著咽喉最急便腫塞痺痛乃至水漿不通毒入攻心心煩悶任娠者尢宜急救不爾子母俱傷也

任娠中蠱毒

蠱毒者人有以蛇蝘蜣蜋諸蠱合著一處令其自相殘食餘一个在者名之爲蠱諸山縣人多作而敬事之因飲食裏以毒斃人又或吐血利血是食人腑臟則死又云有緩急緩者延引日月急者止在旦夕以法術知其主呼之蠱去乃瘥平人遇之尙死況任娠者故子母俱傷也

任娠飛屍入腹

飛屍者是五屍中一屍也其遊走皮膚貫穿臟腑每發刺痛變作無常爲飛屍也任娠病之者亦損胎也

任娠患子淋

淋者腎虛膀胱熱也腎虛不能制水則小便數也膀胱熱則水行澀澀而且數淋瀝不宣任娠之人胞系於腎腎患虛熱成淋故謂子淋也

任娠大小便不通

人有府藏气實而生於熱者隨停積之處成病若熱結大腸大便不通熱結小腸小便不通若大小腸俱爲熱所結故煩滿大小便不通也凡大小便不通則內熱腸胃气逆令變漧嘔也

任娠大便祕不通

三焦五藏不調和冷熱否結津液竭燥腸胃否澀蘊積結於腸間則大便不通令腸否滿煩熱甚者變漧嘔所以然者胃內熱气逆也

任娠大小便不利

冷熱之气不調乘於大小腸則謂之爲遊气壅否而生熱或熱病熱入大小腸並令大小便不利也凡大小便不利則心脇滿食不下而煩燥不安也

任娠小便利

小便利者腎虛胞冷不能溫制於小便故小便利也

任娠小便數

腎與膀胱合俱主水腎气通於陰腎虛而生熱則小便澀虛則小便數虛熱相摶𨿽數起而不宣快也

任娠小便不利

腎與膀胱合俱主水水行入胞爲小便臟腑有熱熱入於胞故令小便不利也

任娠小便不通

小腸有熱熱入於胞內熱結甚者故小便不通則心脇小腸俱滿气喘急也

任娠驚胎

驚胎者見懷任月將滿或將產其胎神識已具外有勞傷損動而胎在內驚動也

任娠中風

四時八方之气爲風常以冬至之日之風從其鄕來者長飬萬物若不從鄕來者爲虛風賊於人人體虛者則中之五藏六府兪皆在背藏府虛風邪皆從其兪入人中之隨府藏所感而發也心中風但偃臥不得傾側汗出唇赤汗流者可治急炙心兪百壯若唇或靑或白或黃或黑此是心壊爲水靣目亭亭時悚動者皆不可治五六日而死若肝中風但踞坐不得低頭若繞兩目連額色微有靑唇靑面黃可治急炙肝兪百壯若大胸黑面一黃一白者是肝已傷不可治數日而死若脾中風踞而腹滿身通黃吐咸汁出者可治急炙脾兪百壯若手足靑者不可治若腎中風踞而腰痛視脇左右未有黃如餅大者可治急炙腎兪百壯若齒黃赤鬢髮直面土色者不可治也若肺中風偃臥而胸滿短气冒悶汗出視目下鼻上下兩邊下行至口色白可治急炙肺兪百壯若色黃爲肺已傷化爲血不可治其人當妄掇空或自拈衣如此數日而死任娠而中風非止任娠爲病甚者損胎也

任娠痙

體虛受風而傷太陽之經停滯經絡後復遇寒濕相摶發則口噤背彊名之爲痙任娠而發者悶冒不識人湏臾醒醒復發亦是風傷太陽之經作痙也亦名子癇亦名子冒也

任娠鬼胎

夫人腑臟調和則血气充實風邪鬼魅不能幹之若榮衞虛損則精神衰弱妖魅鬼精得入於藏壯如懷娠故曰鬼胎也

任娠兩胎一生一死

陽施陰化精盛有餘者則成兩胎胎之在胞以血气資飬若寒溫節適虛實調和气血彊盛則胎無傷夭若冷熱失宜气血損弱則胎翳燥不育其兩胎而一死者是血遇於寒挾經飬不調故偏夭死也其胎上冷是胎已死也

任娠胎痿燥

胎之在胞血气資飬若血气虛損胞藏冷者胎則翳燥委伏不長其壯兒在胎都不轉動日月𨿽滿亦不能生是其也而胎在內痿燥其胎多死

任娠過年久不產

過年不產由挾寒冷宿血在胞而有胎則冷血相摶令胎不長產不以時若其胎在胞日月𨿽多其胎翳小轉動勞羸是挾於病必過時乃產

任娠墮胎後血出不止

墮胎損經脈損經脈故血不止也防血多者便致煩悶乃至死也

任娠墮胎後血不出

此由宿有風冷因墮胎血冷相摶气虛逆上者則血結不出也其血逆上搶心則亦煩悶甚者致死

任娠墮胎衣不出

此由墮胎初下婦人力羸不能更用气產胞便遇冷冷則血澀故胞衣不出也若胞上掩心煩悶乃至於死也

任娠墮胎後腹痛虛之

此由墮胎之時血下遇少後余血不盡將攝未復而勞傷气力觸冒風冷風冷摶於血气故令腹痛勞損血气不復則虛之而余血不盡結摶於內多變成血瘕亦令月水不通也

任娠墮胎後著風

墮胎後榮衞損傷腠理虛疏未得平復若起早當風取涼卽著於風初止羸弱或飲食減少气力不卽平復若風挾冷入腹內摶於血結成刺痛若入腸胃亦下利入經絡或痺或疼痛若入太陽之經則腰背彊直成痙或角弓反張或口防僻或緩弱不隨或一邊攣急各隨所傷處而成病也

任娠欲去胎

間有任娠之人羸瘦或挾疾病旣不能飬胎兼害母故欲去之

巢氏諸病源總論卷四十二﹤子部﹐醫家類﹐巢氏諸病源候總論﹥

欽定四庫全書

巢氏諸病源總論卷四十三

隋巢元方撰

婦人將產病諸【凡三論】

產法

人處三才之間稟五行之气陽施陰化故令有子然五行𨿽復相生而剛柔刑殺互相害克至於將產則有日遊反支禁忌若犯觸之或橫致諸病故產時坐臥產處須順四時五行之气故謂之產法也

產防暈法

防暈者諸臨產若觸犯日遊反支諸所禁忌則令血气不調理而致暈也其暈之狀心煩悶气欲絕是也故須預以法術防之

胞衣不出

有產兒下苦胞衣不落者世謂之息胞由產婦初時用力比產兒出而體已疲頓不能更用气產胞經停之間外冷乘之則血道否澀故胞久不出須急以方藥救治不爾害於兒所以爾者胞系連兒臍胞不出則不得以時斷臍浴洗冷气傷兒則成病也舊方胞衣久不出恐損兒者依法截臍而以物系其帶一頭亦有產而看產人不用意愼防而挽牽甚胞系斷者其胞上掩心則斃人也縱令不死久則成病也

婦人難產病諸【凡七論】

產難

產難者或先因漏胎去血髒燥或子髒宿挾疹病或觸禁忌或始覺腹痛產時未到便卽驚動穢露早下致子道漧澀產婦力疲皆令難也其產婦舌靑者兒死母活唇靑口靑口兩邊沬出者子母俱死靣靑舌赤沬出者母死子活故將產坐臥產處須順四時方靣並避五行禁忌若有犯觸多令產難產難腹痛而腰不痛者未產也若腹痛連腰甚者卽產所以然者腎於腰胞系於腎故也診其尺脈轉怠如切繩轉珠者卽產也

橫產

橫產由初覺腹痛產時未至驚動傷早兒轉未竟便用力產之故令橫也或觸犯禁忌所爲將產坐臥產處須順四時方靣並避五行禁忌若觸犯多致災禍也

逆產

逆產者初覺腹痛產時未至驚動傷早兒轉未竟便用力產之則令逆也或觸犯禁忌故產處及坐臥須順四時方靣並避五行禁忌若觸犯多致災禍

飬生方云任娠大小便勿至非常之去處必逆產殺人也

產子上逼心

任娠將飬得所則气血調和故兒在胎則安當產亦易若節適失宜則血气乖理兒在胎則亟動至產育亦難產而子上廹於心者由產難用力胎動气逆胎上衝廹於心也凡胎上廹心則暴悶絕胎下乃蘇甚者至死凡產處及坐臥須順四時方靣並避五行禁忌若有觸犯多致災禍也

產子但趍後孔

產子但趍後孔者由坐臥未安怱遽彊气暴衝撃故兒失其道婦人產有坐有臥若坐產者須正坐傍人扶抱肋腰持捉之勿使傾斜故兒得順其理臥產者亦待臥定背平著席體不傴曲則兒不失其道若坐臥未安身體斜曲兒心轉動怱遽彊气暴衝撃則令兒趍後孔或橫或逆皆由產時怱遽或觸犯禁忌坐臥不安審所爲故產坐臥須平正順四時方靣避五行禁忌若有觸犯多致災禍也

產已死而子不出

產婦已死而子不出或觸犯禁忌或產時未到驚動傷早或傍看產人抱腰持捉失理皆令產難而致胎上掩心悶絕故死也其婦將困乏際靣靑舌赤口沫出者則母死兒活也故產處坐臥須順四時方靣避五行禁忌若有觸犯多招災禍也

產難子死腹中

產難子死腹中者多因驚動過早或觸犯禁忌致令產難產難則穢沃下產時未到穢露已盡而胎枯燥故子死腹中其產婦舌靑黑及胎上冷者子已死也故產處坐臥須順四時方靣避五行禁忌若有觸犯多招災禍也

婦人產後病諸上【凡三十論】

產後血暈悶

運悶之狀心煩气欲絕是也亦有去血過多亦有下血極少皆令暈若產去血過多血虛气極如此而暈悶者但煩悶而已若下血過少而气逆者則血隨气上掩於心亦令暈悶則煩悶而心滿急二者爲異亦當其產婦血下多少則知其產後應暈與不暈也然煩悶不止則斃人凡產時當向坐臥若觸犯禁忌多令暈悶故血下或多少是以產處及坐臥須順四時方靣避五行禁忌若有觸犯多招災禍也

產後血露不盡

凡任娠當風取涼則胞絡有冷至於產時其血下必少或新產而取風涼皆令風冷摶於血致使血不宣消蓄積在內則有時血露淋瀝下不盡

產後惡露不盡腹痛

任娠取風涼過度胞絡有冷比產血下則少或新產血露未盡而取風涼皆令風冷摶於血血則壅滯不宣消蓄積在內內有冷气共相摶撃故令痛也甚者則變成血瘕亦令月水不通也

產後血上搶心痛

產後气虛挾宿寒寒摶於血血則凝結不消气逆上者則血隨上搶衝撃而心痛也凡產余血不盡血冷則結與气相摶則痛因重遇於寒血結彌甚變成血瘕亦令月水否澀不通

半產

半產謂任娠兒骨節腑臟漸具而日月未足便產也多因勞役驚動所致或觸犯禁忌亦然也

產後血瘕痛

新產後有血气相撃而痛者謂之瘕痛瘕之言假也謂其痛浮假無定處也此由宿有風冷血气不治至產血下少故致此病也不急治多成積結妨害月水輕則否澀重則不通

產後風虛腫

夫產傷血勞气腠理則虛爲風邪所乘邪摶於气不得宣泄故令虛腫輕浮如吹者是邪摶於气气腫也若皮薄如熟李狀則變爲水腫也气腫發汗卽愈水腫利小便卽瘥

產後腹中痛

產後髒虛或宿挾風寒或新觸冷與气相撃摶故腹痛若气逆上者亦令心痛胸脇痛也久則變成疝瘕

產後心腹痛

產後气血俱虛遇風寒乘之與血气相撃隨气而上衝於心或下攻於腹故令心腹痛若久痛不止則變成疝瘕

產後心痛

產後髒虛遇風冷客之與血气相摶而气逆者上攻於心之絡則心痛凢心痛乍間乍甚心之支別絡爲邪所傷也若邪傷心之正經爲眞心痛朝發夕死夕發朝死所以然者心爲諸髒之主不受邪邪傷卽死也

產後小腹痛

此由產時惡露下少胞絡之間有餘血者與气相撃摶令小腹痛也因重遇冷則血結變成血瘕亦月水不利也

產後腰痛

腎主腰腳而婦人以腎系胞產則勞傷腎气損動胞絡虛未平復而風冷客之冷气乘腰者則令腰痛也若寒冷邪气連滯腰脊則痛久不已後有娠喜墮胎所以然者胞繋腎腎主腰脊也

產後兩脇腹滿痛

膀胱宿有停水因產惡露下少血不宣消水血壅否與气相摶積在膀胱故令脇腹俱滿而气動與水血相撃則痛也故令兩脇腹滿痛亦令月水不利亦令成血瘕也

產後虛煩短气

此由產時勞傷重者血气虛極則其後未得平和而气逆乘心故心煩也气虛不足故短气也

產後上气

肺主气五臟六腑俱稟气於肺產則气血俱傷臟腑皆損其後肺气未復虛竭逆上故上气也

產後心虛

肺主气心主血脈而血气通榮腑臟徧循經絡產則血气傷損臟腑不足而心統領諸髒其勞傷不足則令驚悸恍惚是心气虛也

產後虛煩

產血气俱傷臟腑虛竭气在內不宣故令煩也

產後虛熱

產後腑臓勞傷血虛不復而風邪乘之摶於血气使气不宣泄而否澀生熱或支節煩憒或唇漧燥但因虛生熱故謂之虛熱也

產後虛羸

夫產損動腑臟勞傷气血輕者節飬將攝滿月便得平復重者其日月𨿽滿气血猶未調和故虛羸也然產後虛羸將飬失所多沈滯勞瘠乍起乍臥風冷多則辟瘦顏色枯黑食飲不消風熱多則腲退虛乏顏色無異於常食亦無味甚傷損者皆著牀此勞瘠也

產後風冷虛勞

產則血气勞傷腑臟虛弱而風冷客之風冷摶血气血气則不能自溫於肌膚使人虛乏疲頓致羸損不平復謂之風冷虛勞若久不瘥風冷乘虛而入腹摶於血則否澁入腸則下利不能飬或食不消人子髒並胞髒冷亦使無子也

產後汗出不止

夫汗由陰气虛而陽气加之裏虛表實陽气獨發於外故汗出也血爲陰產則傷血是爲陰气虛也气爲陽其气實者陽加於陰故令汗汗出而陰气虛弱不復者則汗出不止凡產後皆血虛故多汗因之遇風則變爲痙縱不成痙則虛之短气身體柴瘦唇口漧燥久變經水斷絕津液竭故也

產後汗血

肝藏血心主血脈產則勞損肝心傷動血气血爲陰陰虛而陽气乘之卽令汗血此爲陰气大虛血气傷動故因汗血出乃至斃人

產後虛渇

夫產水血俱下腑臟血燥津液不足宿挾虛熱者燥竭則甚故令渇

產後餘疾

產後餘疾由產勞傷腑臟血气不足日月未滿而起早勞役虛損不復爲風邪所乘令气力疲乏肌肉柴瘦若气冷入於腸胃腸胃虛冷時變下利若入摶於血則經水否澀冷摶气血亦令腹痛隨腑臟虛處乘虛傷之變成諸疾以其因產傷損餘勢不復致羸瘠疲頓乍瘥乍甚故謂產後餘疾也

產後中風

產則傷動血气勞損腑臟其後未平復起早勞動气虛而風邪乘虛傷之致發病者故曰中風若風邪冷气初客皮膚經絡疼痺不仁若之少气其人筋脈挾寒則攣急過僻挾渇則彊脈緩弱若入傷諸臟腑恍惚驚悸隨其所傷腑臟經絡而爲諸疾凡中風風先客皮膚後因虛入傷五臟多從諸髒兪入若心中風但得偃臥不得傾側汗出若唇赤汗流者可治急炙心兪百壯唇或靑或白或黃或黑此是心壊爲水靣目亭亭時悚聴皆不可復治五六日而死若肝中風視坐不得頭若繞兩目連額上炙微指靑唇靑靣黃可治急炙肝兪百壯若大靑黑靣一黃一白者是肝已傷不可復治數日而死若脾中風踞而腹滿體通黃吐咸水出可治急炙脾兪百壯若手足靑者不可復治也腎中風踞而腰痛視脇左右未有黃色如餅大者可治急炙腎兪百壯若齒黃赤鬢髮直靣土色不可復治也肺中風偃臥而脇滿短气冒悶汗出視目下鼻上下兩邊下行至口色白可治急炙肺兪百壯若色黃爲肺已傷化爲血而不可復治其人當妄掇空或自拈衣如此數者死

產後中風口噤

產後中風口噤者是其气虛而風入於額頰夾口之筋也手三陽之節結入於頷產則勞損腑臟傷動筋脈風乘之者其三陽之筋偏虛則風偏摶之筋得風冷則急故令口噤也

產後中風痙

產後中風痙者因產傷動血脈臟腑虛竭飲食未復未滿日月榮衞虛傷風气得入五臟傷太陽之經復感寒濕寒摶於筋則發痙其狀口急噤背彊直搖頭馬鳴腰爲反折須臾十發气急如絕汗出如雨手拭不及者皆死

產後中柔風

柔風者四肢不收或緩或急不得俛仰也由陰陽俱虛風邪乘之風入於陽則表緩四肢不收也入於陰則裏急不得俛仰也產則血气皆損故陰陽俱虛未得平復而風邪乘之故也

產後中風不隨

產後腑臟傷動經絡虛損日月未滿未得平復而起早勞動風邪乘虛入邪摶於陽經者气行則遲機關緩縱故令不隨也

產後風虛癲狂

產後血气俱虛受風邪入並於陰則癲忽發臥地吐涎口防目急手足繚左又無所覺知良久乃蘇是也邪入並於陽則狂發則言語倒錯或自髙賢或罵詈不避尊卑是也產則傷損血气陰陽俱虛未平復者爲風邪所乘邪乘血气乍並於陽乍並於陰故癲狂也

巢氏諸病源總論卷四十三

欽定四庫全書

巢氏諸病源總論卷四十四

隋巢元方撰

婦人產後病諸下【凡四十一論】

產後月水不利

手太陽少陰之經主下爲月水太陽小腸之經少陰心之經也心主血脈因產傷動血气其後虛損未復而爲風冷客於經絡冷摶於血則血凝澁故令月水不利也

產後月水不調

夫產傷動血气虛損未復而風邪冷熱之气客於經絡乍冷乍熱冷則血結熱則血消故令血或多或少乍在月前乍在月後故爲不調也

產後月水不通

夫產傷動血气其後虛損未平復爲風冷所傷血之爲性得冷則凝結故風冷傷經血結於胞絡之間故令月水不通也凡血結月水不通則變成血瘕水血相並後遇脾胃衰弱肌肉虛者變水腫也

產後帶下

帶下之病由任脈虛損任脈爲經絡之海產後血气勞損未平復爲風冷所乘傷於任脈冷熱相交冷多則白多熱多則赤多也相兼爲帶下也

又云帶下有三門一曰胞門二龍門三曰玉門產後屬胞門謂因產傷損胞絡故也

產後崩中惡露不盡

產傷於經血其後虛損未平復或勞役損動而血暴崩下遂因淋瀝不斷時來故謂崩中惡露不盡凡崩中若小腹急滿爲內有瘀血不可斷之斷之終不斷而加小腹脹滿爲難愈若無瘀血則可斷易治也

產後利

產後虛損未平復而起早傷於風冷風冷乘虛入於大腸腸虛則泄故令利也產後利若變爲血利則難治世謂之產子利也

產後利腫

因產勞傷榮衞脾胃虛弱風冷乘之水谷不結大腸虛則泄成利也利而腫者脾主土肌肉土性本克水今脾气衰微不能克消於水水气流溢散在皮膚故令腫也

產後虛冷洞利

產勞傷而血气虛極風冷乘之入於腸胃腸胃虛而暴得冷腸虛則泄遇冷極虛故變洞利也

產後滯利

產後虛損冷熱之气客於腸胃熱乘血血滲於腸則赤冷摶腸間津液則變白其冷熱相交故赤白相雜連滯不止故謂滯利也

產後冷熱利

產後髒虛而冷熱之气入於腸胃腸虛則泄故成冷熱利凡利色靑與白爲冷黃與赤爲熱不止熱甚則變生血冷極則生白膿膿血相雜冷熱不調則變滯利也

產後客熱利

產後髒虛而熱气乘之熱入於腸腸虛則泄故爲客熱利色黃是也熱甚則黃赤而有血也

產後赤利

赤利血利也因產後血虛爲熱气所乘熱摶血滲入腸腸虛而泄爲血利凡血利皆是多熱熱血不止蘊瘀成膿血利也

產後陰下脫

產而陰脫者由宿有虛冷因產用力過度其气下衝則陰下脫也

產後陰道痛腫

髒气宿虛因產風邪乘於陰邪與血气相摶在其腠理故令痛血气爲邪所壅否故腫也

產後陰道開

子髒宿虛因產冷气乘之血气得冷不能相榮故令開也

產後遺尿

因產用气傷於膀胱而冷气入胞嚢胞嚢泄漏不禁小便故遺尿多因產難所致

產後淋

因產虛損而熱气客胞內虛則起數熱則泄漏故成淋也

產後渇利

渇利者渇而引飲隨飲隨小便而謂之渇利也膀胱與腎爲表裏膀胱爲津液之府婦人以腎繋胞產則血水俱下傷損腎與膀胱之气津液竭燥故令渇也而腎气下通於陰腎虛則不能制水故小便數是爲渇利也

產後小便數

胞內宿有冷因產气虛而冷發動冷气入胞虛弱不能制其小便故令數

產後尿血

夫產傷損血气血气則虛而挾於熱摶於血血得熱流散滲於胞故血隨尿出是爲尿血

產後大小便血

夫產傷動血气腑臟勞損血傷未復而挾於熱血得熱則妄行大腸及胞嚢虛者則血滲入之故因大小便而血出也

產後大小便不通

大小腸宿有熱因產則血水俱下津液暴竭本挾於熱大小腸未調和故令大小便澀結不通也

產後大便不通

腸胃本挾於熱因產又水血俱下津液竭燥腸胃否澀熱結腸胃故大便不通也

產後小便不通

因產動气气沖於胞胞轉屈辟不得小便故也亦有小腸本挾於熱因產水血俱下津液竭燥胞內熱結則小便不通也然胞轉則小腹脹滿气急絞痛若虛熱津液竭燥者則不甚脹急但不通津液生气和則小便也

產後小便難

產則津液空竭血气皆虛有熱客於胞者熱停積故小便否澀而難出

產後嘔

胃爲水谷之海水谷之精以爲血气血气榮潤腑臟因產則腑臟傷動有血虛而气獨盛者气乘腸胃腸胃燥澀其气則逆故嘔不下食也

產後欬嗽

肺感微寒則成欬嗽而肺主气因產气虛風冷傷於肺故令欬嗽也

產後時气熱病

四時之間忽有非節之气而爲病者謂之時气產後體虛而非節之熱气傷之故爲產後時气熱病也診其脈小者足溫則生足寒則死凡熱病脈應浮滑而懸急以爲不順手足應溫而反冷爲四逆必死也

產後傷寒

觸冒寒气而爲病謂之傷寒產婦血气俱虛日月未滿而起早勞動爲寒所傷則嗇嗇惡寒吸吸微熱數日乃歇重者頭及骨節皆痛七八日乃瘥也

產後寒熱

因產勞傷血气使陰陽不和互相乘克陽盛則熱陰盛則寒陰陽相加故發寒熱凡產余血在內亦令寒熱其腹時刺痛者是也

產後瘧

夫瘧者由夏傷於暑客在皮膚至秋因勞動血气腠理虛而風邪乘之動前暑熱正气相撃陰陽交爭陽盛則熱陰盛則寒陰陽更盛故發寒熱陰陽相離則寒熱俱歇若邪動气至交爭復發故瘧休作有時其發時節漸晏者此由邪客於風府邪循膂而下衞气一日一夜常大防於風府其明日下一節故其作日晏其發早者衞气之行風府日下一節二十一日至尾骶二十二日入脊內上注於伏衝之脈其行九日出於缺盆之內其气旣上故其病發更早其間日發者由邪气內薄五臟橫連募原其道逺其气深其行遲不能日作故間日蓄積乃發產後血气損傷而宿經傷暑熱今因產虛復遇風邪相折陰陽交爭邪正相干故發作成瘧也

產後積聚

積者陰气五臓所生聚者陽气六腑所成皆由飲食失節冷熱不調致五臟之气積六腑之气聚積者痛不離其部聚者其痛無有常處所以然者積爲陰气陰性沈伏故痛不離其部聚爲陽气陽性浮動故痛無常處產婦血气傷損腑臟虛弱爲風冷所乘摶於臟腑與气血相結故成積聚也

產後癥

癥病之腹內塊按之牢彊推之不移動是也產後而有癥者由髒虛余血不盡爲風冷所乘血則凝結而成癥也

產後癖

癖病之狀脇下急刺痛是也皆由飲食冷熱不調停積不消所成產後髒虛爲風冷摶於停飲結聚故成癖也

產後內極七病

產後血气傷竭爲內極七病則舊方所云七害也一者害食二者害气三者害冷四者害勞五者害房六者害任七者害睡皆產時傷動血气其後虛極未平復犯此七條而生諸病凡產後气血內極其人羸疲萎黃冷則心腹絞痛熱則肢體煩疼經血否澀變爲積聚癥瘕也

產後目瞑

目不痛不腫但視物不明謂之目瞑肝藏血主於目產則血虛肝气不足故目瞑也

產後耳聾

腎气通耳而婦人以腎繋胞因產血气傷損則血气虛其經爲風邪所乘故令耳聾也

產後虛熱口生瘡

產後口生瘡者心藏虛熱心關竅於口而主血脈產則血气虛髒有客熱气上衝胸膈重發於口故生瘡也

產後身生瘡

產則血气傷損腠理虛爲風所乘風邪與血气相摶臟腑上熱燻發肌膚故生瘡也

產後乳無汁

婦人手太陽少陰之脈下爲月水上爲乳汁任娠之人月水不通初以飬胎旣產則水血俱下津液暴竭經血不足者故無乳汁也

產後乳汁溢

婦人手太陽少陰之脈上爲乳汁其產𨿽血水俱下其經血盛者則津液有餘故乳汁多而溢出也

巢氏諸病源總論卷四十四

欽定四庫全書

巢氏諸病源總論卷四十五

隋巢元方撰

小兒雜病諸一【凡二十九論】

飬小兒

經說年六嵗已上爲小兒十八已上爲少年二十已上爲壯年五十已上爲老年也其六歲已還者經所不載是以乳下嬰兒病難治者皆無所承按故也中古有巫方立小兒顱經以占夭壽判疾病死生世所相傳有小兒方焉逮乎晉宋推諸蘇家傳襲有驗流於人間小兒始生肌膚未成不可暖衣暖衣則令筋骨緩弱宜時見風日若都不見風日則令肌膚脆軟便易傷損皆當以故絮著衣莫用新綿也天和暖無風之時令母將抱日中嬉戲數見風日則血凝气剛肌肉硬密堪耐風寒不致疾病若常藏在幃帳之內重衣溫暖譬如陰地之艸木不見風日軟脆不任風寒又當薄衣薄衣之法當從秋習之不可以春夏卒減其衣則令中風寒從秋習之以漸稍寒如此則必耐寒冬月但當著兩薄襦一復裳耳非不忍見其寒適當佳耳愛而暖之適所以害也又當消息無令汗出汗出則致虛損便受風寒晝夜寤寐皆當愼之其飲乳食哺不能無痰癖常當節適乳哺若微不進仍當將防之凡不能進乳哺則宜下之如此則終不致寒熱也又小兒始生生气尙盛無有虛勞微惡則須下之所損不足言及其愈病則致深益若不時下則成大疾疾成則難治矣其冬月下之難將防然有疾者不可不下夏月下之後腹中常當小脹滿故當節哺乳將防之數日間又節哺之當令多少有常劑兒稍大食哺亦當稍增若減少者此是腹中已有小不調也便當微將藥勿復哺之但當乳之甚者十許日輕者五六日自當如常若都不肯食哺而但飲乳者此是有癖爲疾重要當下之不可不下不下則致寒熱或吐而發癇或致下利此皆病重不早下之所爲也則難治先治其輕時兒不耗損而病速除矣小兒所以少病癇者其母懷娠時時勞役運動骨血則气彊胎飬盛故也若侍禦多血气微胎飬弱則兒軟脆易傷故多病癇兒皆須著防項衣取燥菊花爲枕枕之兒母乳兒三時摸兒項風池若壯熱者卽須熨使微汗微汗不瘥便炙兩風池及背第三椎第五椎第七椎第九椎兩邊各二壯與風池凡爲十壯一歲兒七壯兒大者以意節度增壯數可至三十壯惟風池特令多七嵗已上可百壯小兒常須愼防風池諺云戒飬小兒愼防風池風池在頸項筋兩轅之邊有病乃治之疾微愼不欲妄鍼炙亦不用輙吐下所以然者鍼炙傷經絡吐下動腑臟故也但當以除熱湯浴之除熱散粉之除熱赤膏摩之又以臍中膏塗之令兒在涼處勿禁水洗常以新水洗新生無疾愼不可逆鍼炙逆鍼炙則忍痛動則脈喜因成癇河洛間土地多寒兒喜病痙其俗生兒三日喜逆炙以防之又炙頰以防噤有噤者舌下脈急牙車筋急其土地寒皆決舌下去血炙頰以防噤江東地溫無此疾古方旣有逆鍼炙之法今人不詳南北之殊便按方用之多害於小兒是以田舍小兒任自然皆得無橫夭又云春夏決定不得下小兒所以爾者小兒腑臟之气軟弱易虛易實下則下焦必益虛上焦生熱熱則增痰痰則成病自非當病不可下也

變蒸

小兒變蒸者以長血气也變者上气蒸者體熱變蒸有輕重其輕者體熱而微驚耳冷髖亦冷上唇頭白泡起如死魚目珠子微汗出而近者五日而歇逺者八九日乃歇其重者體壯熱而脈亂或汗或不汗不欲食食輒吐哯無所苦也變蒸之時目白睛微赤黑睛微白亦無所苦蒸畢自明了矣先變五日後蒸五日爲十日之中熱乃除變蒸之時不欲驚動勿令傍邊多人變蒸或早或晚依時如法者少也初變之時或熱甚者違日數不歇審計日數必是變蒸服黑散發汗熱不止者服紫防丸小瘥便止勿復服之其變蒸之時遇寒加之則寒熱交爭腹痛夭矯啼不止者熨之則愈變蒸與溫壯傷寒相似若非變蒸身熱耳熱髖亦熱此乃爲他病可爲余治審是變蒸不得爲余治其變日數從初生至三十二日一變六十四日再變變且蒸九十六日三變變者丹孔出而泄也至一百二十八日四變變且蒸一百六十日五變一百九十二日六變變且蒸二百二十四日七變二百五十六日八變變且蒸二百八十八日九變三百二十日十變變且蒸積三百三十日小蒸畢後六十四日大蒸後百二十八日復蒸積五百七十六日大小蒸畢也

溫壯

小兒溫壯者由腑臟不調內有伏熱或挾宿寒皆摶於胃气足陽明爲胃之經主身之肌肉其胃不和調則气行壅澀故蘊積體熱名爲溫壯小兒大便其糞黃而臭此腹內有伏熱宜將服龍須湯若糞白而酢臭則挾宿寒不消當服紫防丸輕者少服藥令黙除之甚者小增藥令微利皆當節乳哺數日令胃气和調若不節乳哺則病易復復則傷其胃气令腹滿再三利尙可過此則傷小兒矣

壯熱

小兒壯熱者是小兒血气盛五臟生熱燻發於外故令身體壯熱大體與溫壯相似而有小異或挾伏熱或挾宿寒其挾伏熱者大便黃而臭挾宿寒者糞白而有酸气此二者府藏不調冷熱之气俱乘腸胃蘊積染漸而發溫溫然熱不甚盛是溫壯也其壯熱者是血气盛燻發於外其發無漸壯熱甚以此爲異若壯熱不歇則變爲驚極重者亦變癇也

驚

小兒驚者由血气不和熱實在內心神不定所以發驚甚者掣縮變成癇又小兒變蒸亦微驚所以然者亦由熱气所爲但須微發驚以長血脈不欲大驚大驚乃炙驚脈若五六十日炙者驚復更甚生百日後炙驚脈乃善耳

欲發癇

夫小兒未發癇欲發之或溫壯連滯或搖頭弄舌或睡裏驚掣數齧齒如此是欲發癇之證也

癇

癇者小兒病也十歲已上爲癲十歲已下爲癇其發之狀或口眼相引而目睛上搖或手足掣縱或背脊彊直或頸項反折諸方說癇名證不同大體其發之原皆因三種三種者風癇驚癇食癇是也風癇者因衣厚汗出而風入爲之驚癇者因驚怖大啼乃發食癇者因乳哺不節所成然小兒气血微弱易爲傷動因此三種變作諸癇凡諸癇正發手足掣縮愼勿捉持之捉則令曲突不隨也

發癇瘥後身體頭靣悉腫滿

凡癇發之狀或口眼相引或目睛上搖或手足掣縱或背脊彊直或頭項反折或屈指如數皆由以兒當風取涼乳哺失節之所爲也其癇瘥後而腫滿者是風癇風癇因小兒厚衣汗出因風取涼而得之初發之狀屈指如數然後掣縮是也其癇𨿽瘥气血尙虛而熱未盡在皮膚與气相摶致令气不宣泄故停並成腫也

發癇瘥後六七歲不能語

凡癇發之狀口眼相引或目睛上搖或手足瘈瘲或脊背彊直或頭項反折屈指如數皆由以兒當風取涼乳哺失節之所爲也而癇發瘥後不能語者是風癇風癇因兒衣厚汗出以兒乘風取涼太過爲風所傷得之其初發之狀屈指如數然後發瘈瘲是也心之聲爲言開竅於口其癇發𨿽止風冷之气猶滯心之絡脈使心气不和其聲不發故不能言也

驚癇

驚癇者起於驚怖大啼精神傷動气脈不定因驚而發作成癇也初覺兒欲驚急持抱之驚自止故飬小兒常愼驚勿聞大聲每持抱之間常當安徐勿令怖又雷鳴時常塞兒耳並作余細聲以亂之驚癇當按圖炙之摩膏不可大下何者驚癇心气不定下之內虛則甚難治凡諸癇正發手足掣縮愼不可捉持之捉之則令曲突不隨也

風癇

風癇者由乳飬失理血气不和風邪所中或衣厚汗出腠理開風因而入初得之時先屈指如數乃發掣縮是也當與防心湯又病先身熱瘈瘲驚啼喚而後發癇脈浮者爲陽癇內在六府外在肌膚猶易治病先身冷不驚瘈不啼喚乃成病發時脈沈者爲陰癇內在五藏外在骨髓極者難治病發時身軟時醒者謂之癇身彊直反張如屍不時醒者謂之痙診其心脈滿大癇瘈筋攣肝脈小急亦癇瘈筋攣尺寸脈俱浮直上直下此爲督脈腰背彊直不得俛仰小兒風癇三部脈急癇可治小兒脈多似雀闘要以三部脈爲主若者必風癇凡諸癇發手足掣縮愼勿持之捉則令曲突不隨也

患癇瘥後更發

癇發之狀或口眼相引目睛上搖或手足瘈瘲或背脊彊直或頭項反折或屈指如數皆由當風取涼乳哺失節之所爲其瘥之後而更發者是餘勢未盡小兒血气軟弱或因乳食不節或風冷不調或更驚動因而重發如此者多成常疹凡諸癇正發手足掣縮愼勿持之捉則令曲突不隨也

傷寒

傷寒者冬時嚴寒而人觸冒之寒气入腠理摶於血气則發寒熱頭痛體疼謂之傷寒又春時應暖而反寒此非其時有其气傷人卽發病謂之時行傷寒者小兒不能觸冒寒气而病傷寒者多由大人解脫之時久故令寒气傷之是以小兒亦病之診其脈來一投而止者便是得病一日假令六投而止者便是得病六日其脈來洪者易治細微者難治也

傷寒解肌發汗

傷寒是寒气客於皮膚寒從外摶於血气腠理閉宻冷气在內不得外泄蘊積故頭痛壯熱體疼所以須解其肌膚令腠理開津液爲汗發泄其气則熱歇凡傷寒無問長防男女於春夏宜發汗又脈浮大宜發汗所以然者病在表故也

傷寒挾實壯熱

傷寒是寒气客於皮膚摶於血气腠理閉宻气不宣泄蘊積生熱故頭痛體疼而壯熱其人本藏气實者則寒气與實气相摶而壯熱者謂之挾實實者有二種有冷有熱其熱實糞黃而臭其冷實食不消糞白而酸气比知之其內𨿽有冷熱之殊外皮膚皆壯熱也

傷寒兼驚

傷寒是寒气客於皮膚摶於血气使腠理閉宻气不宣泄蘊積生熱故頭痛體疼而壯熱也其兼驚者是熱乘心心主血脈小兒血气軟弱心神易動爲熱所乘故發驚驚不止則變驚癇也

傷寒大小便不通

傷寒是寒气客於皮膚摶於血气使腠理閉密不宣泄蘊積生熱故頭痛體疼而壯熱其大便不通是寒摶於气而生熱熱流入大小腸故澀結不通凡大小便不通則內熱不歇或漧嘔或言語而气還逆上則心腹脹滿也

傷寒腹滿

傷寒是寒气客於皮膚摶於血气使腠理閉密气不宣泄蘊積生熱故頭痛體疼而壯熱其腹滿者是熱入腹傳於藏藏气結聚故令腹滿若挾毒者則腹滿心煩懊悶多死

傷寒咽喉痛

傷寒是寒气客於皮膚摶於血气使腠理閉宻气不宣泄蘊積生熱故頭痛體疼壯熱其咽喉痛者是心胸熱盛气上衝於咽喉故令痛若挾毒則喉痛結腫水漿不入毒還入心煩悶者死

傷寒嗽

傷寒是寒气客於皮膚摶於血气使腠理閉密气不宣泄蘊積生熱故頭痛體疼而壯熱其嗽者邪在肺肺身之皮毛而主气傷寒邪气先客皮膚隨气入肺故令重者有膿血也

傷寒後

傷寒是寒气客於皮膚摶於血气使腠理閉宻气不宣泄蘊積生熱故頭痛壯熱體疼也瘥後而猶嗽者是邪气猶停在肺未盡也寒之傷人先客皮毛皮毛肺之肺主气寒摶肺气入五臓六腑故表裏俱熱熱退之後肺尙未和邪猶未盡邪隨气入肺與肺气相摶故傷寒後猶病嗽也

傷寒汗出

傷寒者是寒气客於皮膚摶於血气使腠理閉宻气不宣泄蘊積生熱故頭痛體疼壯熱也而汗出者陽虛受邪邪摶於气故發熱陰气又虛邪又乘於陰陰陽俱虛不能制其津液所以傷寒而汗出也

傷寒餘熱往來

傷寒是寒气客於皮膚摶於血气腠理閉宻气不宣泄蘊積生熱使頭痛體疼而壯熱也其餘熱往來者是邪气與正气交爭正气勝則邪气卻散故寒熱俱歇若邪气未盡者時幹於正气正气爲邪气所幹則壅否還熱故餘熱往來不已也

傷寒已得下後熱不除

傷寒是寒气客於皮膚摶於血气使腠理閉密不得宣泄蘊積生熱故頭痛體疼而壯熱也若四五日後熱歸入裏則宜下之得利後熱猶不除者餘熱未盡故其狀肉常溫溫而熱也

傷寒嘔

傷寒是寒气客於皮膚摶於血气腠理閉密气不宣泄蘊積生熱故頭痛體疼而壯熱其嘔者是胃气虛熱乘虛入胃胃得熱則气逆故嘔也

傷寒熱渇

傷寒是寒气客於皮膚摶於血气腠理閉密气不宣泄蘊積生熱故頭痛體疼而壯熱其渇者是熱入臓髒得熱則津液竭燥故令渇也

傷寒口內生瘡

傷寒是寒气客於皮膚摶於血气腠理閉密气不得宣泄蘊積生熱故頭痛體疼而壯熱其口生瘡熱毒气在髒上衝胸膈气發於口故生瘡也

傷寒鼻衂

傷寒是寒气客於皮膚摶於血气腠理閉宻气不得宣泄蘊積毒气故頭痛體疼而壯熱其鼻衂是熱摶於气而乘於血也肺身之皮毛開竅於鼻蘊寒先客皮膚摶於气而成熱熱乘於血血得熱而妄行發從鼻出者名鼻衂也凡熱病而應衂者其人壯熱頻發汗不止或未及發汗而鼻燥喘息鼻气鳴卽衂凡衂小兒止一升數合則熱因之爲然若一升二升者死

傷寒後下利

傷寒是寒气客於皮膚摶於血气使腠理閉密气不宣泄蘊積毒气頭痛體疼而壯熱也其熱歇後而利者是熱從表入裏故也表熱𨿽得解而裏熱猶停腸胃與水谷相並腸胃虛則泄利其狀利色黃若壯熱不止則變爲血利若重遇冷則冷熱相加則變赤白防利也

巢氏諸病源總論卷四十五

欽定四庫全書

巢氏諸病源總論卷四十六

隋巢元方撰

小兒雜病諸【凡三十四論】

時气病

時气病者是四時之間忽有非節之气如春時應暖而寒夏時應熱而冷秋時應涼而熱冬時應寒而溫其气傷人爲病亦頭痛壯熱大體與傷寒相似無問長防其病形證略同言此時通行此气故名時气世亦呼爲天行

天行病發黃

四時之間忽有非節之气傷人謂之天行大體似傷寒亦頭痛壯熱其熱入於脾胃停滯則發黃也脾與胃合俱象土其色黃而於肌肉熱气蘊積其色蒸發於外故發黃也

時气腹滿

時气之病是四時之間忽有非節之气傷人其病狀似傷寒亦頭痛壯熱也而腹滿者是熱入腹與臓气相摶气否澀在內故令腹滿若毒而滿者毒气乘心煩懊者死

時气結熱

時气之病是四時之間忽有非節之气傷人其病狀似傷寒亦頭痛壯熱熱入腹內與腑臓之气相結謂之結熱熱則大小腸否澀大小便難而苦煩熱是也

敗時气病

時气之病是四時之間忽有非節之气傷人其病狀似傷寒亦頭痛壯熱若施治早晚失時投藥不與病相防致令病連滯不已乍瘥乍劇或寒或熱敗壊之證無常是也

時气病兼瘧

時气之病是四時之間忽有非節之气傷人其病狀似傷寒亦頭痛壯熱而又兼瘧者是日數未滿本常壯熱而邪不退或乘於陰或乘於陽其乘於陽陽爭則熱其乘於陰陰爭則寒陰陽之气爲邪所並互相乘加故發寒熱成瘧也

時气病得吐下後猶熱

時气之病是四時之間忽有非節之气傷人其病似傷寒亦頭痛壯熱而得吐下之後壯熱猶不歇者是腸胃宿虛而又吐利則爲重虛其熱乘虛而入裏則表裏俱熱停滯不歇故吐下而猶熱也

時气病後不嗜食靣靑

時气之病是四時之間忽有非節之气傷人客於肌膚與血气相摶故頭痛壯熱熱歇之後不嗜食而靣靑者是胃內餘熱未盡气滿故不嗜食也諸陽之气俱上榮於靣陽虛未復本帶風邪風邪挾冷冷摶於血气故令靣靑也

時气病發復

時气之病發復者是四時之間忽有非節之气傷人客於肌膚摶於血气蘊積則變壯熱頭痛熱退之後气血未和腑臓熱勢未盡或起早勞動或飲食不節故其病重發謂之復也然發復多重於初病者血气已虛重傷故也

溫病

溫病者是冬時嚴寒人有觸冒之寒气入肌肉當時不卽發至春得暖气而發則頭痛壯熱謂之溫病又冬時應寒而反暖其气傷人卽發亦使人頭痛壯熱謂之冬溫病凡邪之傷人皆由觸冒所以感之小兒𨿽不能觸冒其乳母抱持解脫不避風邪冷熱之气所以感病也

溫病下利

溫病是冬時嚴寒人有觸冒之寒气入肌肉當時不卽發至春成病得暖气而發則頭痛壯熱謂之溫病又冬時應寒而反溫其气傷人卽發成病使人頭痛壯熱謂之冬溫病也其下利者是腸胃宿虛而感於溫熱之病熱气入於腸胃與水谷相腸虛則泄故下利也

溫病鼻衂

溫病者是冬時嚴寒人有觸冒之寒气入肌肉當時不卽發至春得暖气而發則頭痛壯熱謂之溫病又冬時應寒而反溫其气傷人卽發成病謂之冬溫病並皆頭痛壯熱其鼻衂者熱乘於气而入血也肺身之皮毛主於气開竅於鼻溫病則邪先客皮膚而摶於气結聚成熱熱乘於血血得熱則流散發從鼻出者爲衂也凡熱病鼻欲衂其數發汗汗不出或初染病已來都不汗而鼻燥喘息鼻气有聲如此者必衂也小兒衂止至一升數合熱因得歇若至一斗數升則死矣

溫病胸結

溫病是冬時嚴寒人有觸冒之寒气入肌肉當時不卽發至春得暖气而發則頭痛壯熱謂之溫病又冬時應寒而反溫其气傷人卽發成病謂之冬溫病並皆頭痛壯熱凡溫熱之病四五日之後熱入裏內熱腹滿者宜下之若熱未入裏而下之早者裏虛气逆熱結胸上則胸否滿短气謂之胸結也

患斑毒病

斑毒之病是熱气入胃而胃主肌肉其熱挾毒蘊積於胃毒气燻發於肌肉狀如蚊蚤所囓赤斑起周匝徧體此病或是傷寒或時气或溫病皆由熱不時歇故熱入胃變成毒乃發斑也凡發赤斑者十生一死黑者十死一生

黃病

黃病者是熱入脾胃熱气蘊積與穀气相蒸發於外故皮膚悉黃眼亦黃脾與胃合俱象土肌肉其色黃故脾胃內熱積蒸發令肌膚黃此或是傷寒或時行或溫病皆由熱不時解所以入胃也凡發黃而下利心腹滿者死診其脈沈細者死又有百日半歲小兒非闗傷寒溫病而身微黃者亦是胃熱愼不可灸也炙之則熱甚此是將息過度所爲微薄其衣數與除熱粉散散之自歇不得妄與湯藥及炙也

黃疸病

黃疸之病由脾胃气實而外有溫气乘之變生熱脾與胃合肌肉俱象土其色黃胃爲水谷之海熱水穀气蘊積成黃蒸發於外身疼髆背彊大小便澁皮膚靣目齒爪皆黃小便如屋塵色著物皆黃是也小便宣利者易治若心腹滿小便澁者多難治也不渇者易治渇者難治脈沈細而腹滿者死也

胎疸

小兒在胎其母髒气有熱燻蒸於胎至生下小兒體皆黃謂之胎疸也

瘧病

瘧病者由夏傷於暑客於皮膚至秋因勞動血气腠理虛而邪乘之動前暑熱正邪相撃陰陽交爭陽盛則熱陰盛則寒陰陽更盛更虛故發寒熱陰陽相離則寒熱俱歇若邪動气至交爭復發故瘧休作有時其發時節漸晏者此由邪客於風府邪循膂而下衞气一日一夜常大防於風府其明日日下一節故其作日晏其發早者衞气之行風府日下一節二十一日下至尾骶二十二日入脊內上注於伏衝之脈其行九日出於缺盆之內其气之上故其病發更早其間日發者由邪气內薄五臟橫連募原其道逺其气深其行遲不能日作故間日蓄積乃發也小兒未能觸冒於暑而亦病瘧者是乳母抱持解脫不避風者也

瘧後餘熱

夫風邪所傷是客於皮膚而痰飲漬於臟腑致令血气不和陰陽交爭若眞气勝則邪气退邪气未盡故發瘧也邪气𨿽退气血尙虛邪气幹於眞气臓腑壅否熱气未散故餘熱往來也

瘧後脇內結硬

瘧是夏傷於暑熱客於皮膚至秋復爲風邪所折陰陽交爭故發寒熱其病正發寒熱交爭之時熱气乘藏藏則燥而渇渇而引飲飲停成癖結於脇下故瘥後脇內結硬也

瘧後內熱渴引飲

瘧病者是夏傷於暑熱客於皮膚至秋復爲風邪所折陰陽交爭故發寒熱成瘧凡瘧發欲解則汗汗則津液減耗又熱乘於髒藏虛燥其瘧瘥之後腑臟未和津液未復故內猶熱渴而引飲也若引飲不止小便澁者則變成癖也

寒熱往來

風邪外客於皮膚內而痰飲漬於腑臟致令血气不和陰陽更相乘克陽勝則熱陰勝則寒陰陽之气爲邪所乘邪與正相干陰陽交爭時發時止則寒熱往來也

寒熱往來五臟煩滿

風邪外客於皮膚內而痰飲漬於腑臟致令血气不和陰陽交爭故寒熱往來而熱乘五臓气積不泄故寒熱往來而五臟煩滿

寒熱往來腹痛

風邪外客於皮膚內而痰飲漬於腑臓血气不和則陰陽交爭故寒熱往來而臓虛本挾宿寒邪入於髒與寒相摶而撃於髒气故寒熱往來而腹痛也

寒熱結實

外爲風邪客於皮膚內而痰飲漬於腑臟使血气不和陰陽交爭則發寒熱而髒气本實復爲寒熱所乘則積气在內使人胸脇心腹煩熱而滿大便苦難小便亦澁是爲寒熱結實

寒熱往來食不消

風邪外客於皮膚內而痰飲漬於腑臟使血气不和陰陽交爭則寒熱往來其脾胃之气宿挾虛冷表𨿽寒熱而內冷發動故食不消也

寒熱往來能食不生肌肉

風邪外客於皮膚內而痰飲漬於腑臟使血气不和陰陽交爭故發寒熱往來胃气挾熱熱則消穀谷消則引食陰陽交爭爲血气不和血气不和則不能充飬身體故寒熱往來𨿽能食而不生肌肉也

胃中有熱

小兒血气俱盛者則腑臟皆實故胃中生熱其狀大便則黃四肢溫壯翕然體熱

熱煩

小兒臟腑實血气盛者表裏俱熱則苦煩燥不安皮膚壯熱也

熱渇

小兒血气盛者則腑臟生熱熱則髒燥故令渴

中客忤

小兒中客忤者是小兒神气軟弱忽有非常之物或未經識見之人觸之與鬼神气相忤而發病謂之客忤也亦名中客又名中人其狀吐下靑黃白色水谷解離腹痛反倒夭矯靣變易五色其狀似癇但眼不上搖耳其脈急數者是也若失時不治久則難治若乳母飲酒過度醉及房勞喘後乳者最劇能殺兒也

爲鬼所持

小兒神气軟弱精爽微羸而神魂被鬼所持錄其狀不覺有餘疾直爾痿黃多大啼喚口气常臭是也

卒死

小兒卒死者是三虛而遇賊風故無病倉卒而死也三虛者乘年之衰一也逄月之空二也失時之和三也有人因此三虛復爲賊風所傷使陰气偏竭於內陽气阻隔於外而气壅閉陰陽不通故暴絕而死也若腑臟未竭良久乃蘇亦有兼挾鬼神气者皆有頃邪退乃生也凡中客忤及中惡卒死而邪气不盡停滯心腹久乃發動多變成注也

中惡

小兒中惡者是鬼邪之气卒中於人也無問大小若陰陽順理榮衞平和神守則彊邪不幹正若精气衰弱則鬼毒惡气中之其狀先無他病卒然心腹刺痛悶亂欲死是也凡中惡腹大而滿脈大而浮者死細而微者生餘勢不盡停滯臟腑之間更發後變爲注也

巢氏諸病源總論卷四十六﹤子部﹐醫家類﹐巢氏諸病源候總論﹥

欽定四庫全書

巢氏諸病源總論卷四十七

隋巢元方撰

小兒雜病諸三【凡四十五論】

注

注之言住也謂其風邪气畱人身內也人無問大小若血气虛衰則陰陽失守風邪鬼气因而客之畱在肌肉之間連滯腑臟之內或皮膚掣動遊易無常或心腹刺痛或體熱皮腫沈滯至死死又注易傍人故爲注也小兒不能觸冒風邪多因乳母解脫之時不避溫涼暑濕或抱持出入早晚其神魂軟弱而爲鬼气所傷故病也

屍注

屍注者是五尸之中一屍注也人無問小大腹內皆有屍蠱屍蠱爲性忌惡多接引外邪共爲患害小兒血气衰弱者精神亦羸故屍注因而爲病其狀沈黙不的知病處或寒熱淋瀝渉引歲月遂至於死死又注易傍人故名之爲屍注也

蠱注

人聚虫蛇雜類以器皿盛之令相噉食餘一存者卽名爲虫能變化或隨飲食入腹食人五臓小兒有中者病狀與大人老子無異則心腹刺痛懊悶急者卽死緩者渉歷歲月漸深羸困食心藏盡利血心藏爛乃至死死又注易傍人故爲蠱注也

陰腫

足少陰爲腎之經其气下通於陰小兒有少陰之經虛而受風邪者邪气沖於陰與血气相摶結則陰腫也

腹脹

腹脹是冷气客於藏故也小兒腑臟嫩弱有風冷邪气客之摶於藏气則令腹脹若脾虛冷移入於胃食則不消若腸虛冷气乘之則變下利

霍亂

霍亂者陰陽淸濁二气相干謂之气亂气亂於腸胃之間爲霍亂也小兒腸胃嫩弱因解脫逄風冷乳哺不消而變吐利也或乳母觸冒風冷食飲生冷物皆冷气流入乳令乳變敗兒若飲之亦成霍亂吐利皆是觸犯腑臟使淸濁之气相干故霍亂也挾風而絡實者則身發熱頭痛骼疼而復吐利凡小兒霍亂皆須暫斷乳亦以藥與乳母服令血气調適乳汁溫和故也小兒吐利不止血气變亂卽發驚癇也

吐利

吐利者由腸虛而胃气逆故也小兒有解脫而風冷入腸胃腸胃虛則泄利胃气逆則嘔吐此大體與霍亂相似而小輕不劇悶頓故直云吐利亦不呼爲霍亂也

服湯中毒毒气吐下

春夏以湯下小兒其腸胃脆嫩不勝藥勢遂吐下不止藥气燻臟腑乃煩懊頓乏者謂此爲中毒毒气吐下也

嘔吐逆

兒啼未定气息未調乳母忽遽以乳飲之其气尙逆乳不得下停滯胸膈則胸滿气急令兒嘔逆變吐又乳母將息取冷冷气入乳乳變壊不撚除之仍以飲兒冷乳入腹與胃气相逆則腹脹痛气息喘急亦令嘔吐又解脫換易衣裳及洗浴露兒身體不避風冷風冷因客膚腠摶血气則熱入於胃則腹脹痛而嘔吐也凡如此風冷變壊之乳非直令嘔吐腸虛入於胃大腸則爲利也

噦

小兒噦由哺乳冷冷气入胃與胃气相逆冷折胃气不通則令噦也

吐血

小兒吐血者是有熱气盛而血虛熱乘於血血性得熱則流散妄行气逆卽血隨气上故令吐血也

難乳

凡小兒初生看產人見兒出急以手料拭兒口無令惡血得入兒腹則兒腹內調和無有疾病若料拭不及時則惡血穢露兒咽入腹令心腹否滿短气兒不能飲乳謂之難乳

又云兒在胎之時母取冷過度冷气入胞令兒著冷至兒生出則喜腹痛不肯飲乳此則胎寒亦名難乳也

吐哯

小兒吐哯者由乳哺冷熱不調故也兒乳哺不調則停積胸膈因更飲乳哺前後相觸气不得宣流故吐哯出診其脈浮者無苦也

百病

小兒百病者由將飬乖節或犯寒溫乳哺失時乍傷饑飽致令血气不理腸胃不調或欲發驚癇或欲成伏熱小兒气血脆弱病易動變證百端若見其微證卽便治之使不成眾病故謂之百病也治之若晚其病則成凡諸病至於困者汗出如珠著身不流者死也病如胸防者其口唇幹目反張口中气出冷足與頭相柱臥不舉手足四肢垂其臥正直如得其掌中冷至十日必死不可治也

頭身喜汗出

小兒有血气未實者膚腠則疏若厚衣溫臥腑臟生熱蒸發腠理津液泄越故令頭身喜汗也

盜汗

盜汗者眠睡而汗自出也小兒陰陽之气嫰弱腠理易開若將飬過溫因睡臥陰陽气交津液發泄而汗自出也

痰

痰者水飲停積胸膈之間結聚痰也小兒飲乳因冷熱不調停積胸膈之間結聚成痰痰多則令兒飲乳不下吐涎沫變結而微壯熱也痰實壯熱不止則發驚癇

胸膈有寒

三焦不調則寒气獨畱膈上不通則令兒乳哺不得消下噫气酸臭胸膈否滿甚則气息喘急

癥瘕癖結

五臟不和三焦不調有寒冷之气客之則令乳哺不消化結聚成癥癖也其狀按之不動有形叚者癥也推之浮移者瘕也其急牢彊或在左或在右癖也皆由冷气痰水食飲結聚所成故云癥瘕癖結也

否結

否者塞也小兒胸膈熱實腹內有畱飲致令榮衞否塞腑臟之气不宣通其痛腹內气結脹滿或時壯熱是也

宿食不消

小兒宿食不消者脾胃冷故也小兒乳哺飲食取冷過度冷气積於脾胃脾胃則冷胃爲水谷之海脾气磨而消之胃气和調則乳哺消化若傷於冷則宿食不消診其三部脈沈者乳不消也

傷飽

小兒食不可過飽飽則傷脾脾傷不能磨消於食令小兒四肢沈重身體苦熱靣黃腹大是也

食不知飽

小兒有嗜食食已仍不知飽足又不生肌肉其亦腹大其大便數而多泄亦呼爲豁治此腸胃不守故也

哺露

小兒乳哺不調傷於脾胃脾胃衰弱不能飲食血气減損不榮肌肉而柴辟羸露其腑臟之不宣則吸吸苦熱謂之哺露也

大腹丁奚

小兒丁奚病者由哺食過度而脾胃尙弱不能磨消故也哺食不消則水谷之精減損無以榮其气血致肌肉消瘠其病腹大頸小黃瘦是也若久不瘥則變成谷癥傷飽一名哺露一名丁奚三種大體相似輕重立名也

洞泄下利

春傷於風夏爲洞泄小兒有春時解脫衣服爲風冷所傷藏在肌肉至夏因飲食居處不調又被風冷入於腸胃先後重沓爲風邪所乘則下利也其冷气盛利甚爲洞泄洞泄不止爲注下也凡注下不止者多變驚癇所以然者本挾風邪因利髒虛風邪乘之故也亦變眼痛生障下焦偏冷熱結上焦燻於肝故也

利後虛羸

腸胃虛弱受風冷則下利利斷之後脾胃尙虛穀气猶少不能榮血气故虛羸也

赤白滯下

小兒體本挾熱忽爲寒所折血气不調大腸虛弱者則冷熱俱乘之熱摶血滲腸間其利則赤冷摶腸津液凝其利則白冷熱相交血滯相雜腸虛者泄故爲赤白滯下也

赤利

小兒有挾客熱客熱入於經絡而血得熱則流散滲入大腸腸虛則泄故爲赤利也

熱利

小兒本挾虛熱而爲風所乘風熱俱入於大腸而利爲熱是水谷利而色黃者爲熱利也

冷利

小兒腸胃虛或解脫遇冷或飲食傷冷冷气入於腸胃而利其色白是爲冷利也冷甚則利靑也

冷熱利

小兒先因飲食有冷气在腸胃之間而復爲熱气所傷而腸胃宿虛故受於熱冷熱相交而變下利乍黃乍白或水或谷是爲冷熱利也

卒利

小兒卒利者由腸胃虛暴爲冷熱之气所傷而爲卒利熱則色黃赤冷則色靑白若冷熱相交則變爲赤白滯利也

久利

春傷於風至夏爲洞泄小兒春時解脫爲風所傷藏在肌肉至夏因爲水谷利經久連滯不瘥也凡水谷利久腸胃虛易爲冷熱得冷則變白膿得熱則變赤血若冷熱相加則赤白相雜利久則變腫滿亦變病防亦令嘔噦皆由利久脾胃虛所爲也

重下利

重下利者此是赤白滯下利而挾熱多者熱結肛門利不時下而久气謂之重下利也

利如膏血

此是赤利腸虛極腸間脂與血俱下故謂利如膏血也

蠱毒利

歲時寒暑不調而有毒厲之气小兒解脫爲其所傷邪與血气相摶入於腸胃毒气蘊積值大腸虛者則變利血其利狀血色蘊瘀如雞鴨肝片隨利下此是毒气盛熱食於人髒狀如中蠱故謂之蠱毒利也

利兼渴

此是水谷利津液枯竭腑臟虛燥則引飲若小便快者利斷渴則止若小便澁水不行於小腸滲入腸胃渴亦不止利亦不斷凡如此者皆身體浮腫脾气弱不能克水故也亦必眼痛生障小兒上焦本熱今又利下焦虛上焦熱气轉盛熱气燻肝故也

被鬾

小兒所以有鬾病者婦人懷娠有惡神導其腹中胎妬嫉而制伏他小兒令病也任娠婦人不必悉能制鬾人時有此耳鬾之爲疾喜微微下寒熱有去來毫毛髮鬇鬡不悅是其證也

驚啼

小兒驚啼者是於眠睡裏忽然啼而驚覺也由風熱邪气乘於心則心臟生熱精神不定故臥不安則驚而啼也

夜啼

小兒夜啼者藏冷故也夜陰气盛與冷相摶則冷動冷動與藏气相並或煩或痛故令小兒夜啼也然亦有犯觸禁忌亦令兒夜啼則可法術斷之

躽啼

小兒在胎則其母將飬傷於風冷邪气入胞傷兒臟腑故兒生之後邪猶在兒腹內邪動與正气相摶則腹痛故兒躽張蹙气而啼

胎寒

小兒在胎時其母將飬取冷過度冷气入胞傷兒腸胃故兒生之後冷气猶在腸胃之間其狀兒腸胃冷不能消乳哺或腹脹或時谷利令兒顏色素皅時啼者是胎寒故也

腹痛

小兒腹痛多由冷熱不調冷熱之气與臟腑相撃故痛也其熱而痛者則靣赤或壯熱四肢煩手足心熱是也冷而痛者靣色或靑或白甚者乃至靣黑唇口爪皆靑是也

心腹痛

小兒心腹痛者腸胃宿挾冷又暴爲寒气所加前後冷气重沓動與藏气相摶隨气上下衝擊心腹之間故令心腹痛也

巢氏諸病源總論卷四十七

欽定四庫全書

巢氏諸病源總論卷四十八

隋巢元方撰

小兒雜病諸四【凡四十六論】

解顱

解顱者其狀小兒年大應合而不合頭縫開解是也由腎气不成故也腎主骨髓而腦爲髓海腎气不成則髓腦不足不能結成故頭顱開解也

囟塡

小兒囟塡由乳哺不時饑飽不節或熱或寒乘於脾胃致腑臟不調其气上衝所爲也其狀囟張如物塡其上汗出毛髮黃而短者是也若寒气上衝卽牢熱气上衝卽柔軟又小兒脇下有積又气滿而體熱熱气乘於藏藏气上衝於腦囟亦致囟塡又欬且啼而气乘藏上衝亦病之啼甚久其气未定因而乳之亦令囟塡所以然者方啼之時陰陽气逆上衝故也

囟防

此謂囟防下不平也由腸內有熱熱气燻藏臓熱卽渴引飲而小便泄利者卽腑臓血气虛弱不能上充髓腦故囟防也

重舌

小兒重舌者心脾熱故也心於舌而主於血脾之絡脈又出舌下心火脾土二髒母子也有熱卽血气俱盛其狀附舌下近舌根生形如舌而短故謂之重舌

滯頥

滯頥之病是小兒多涎唾流出漬於頥下此由脾冷液多故也脾之液爲涎脾气冷不能收制其津液故令涎流出滯漬於頥也

中風

小兒血气未定肌膚脆弱若將飬乖宜寒溫失度腠理虛開卽爲風所中也凡中風皆從胃諸髒兪入若心中風但得偃臥不得傾側汗出唇赤若汗流者可治急炙心兪若唇或靑或白或黃或黑此是心壊爲水靣目亭亭時悚動皆不復可治五六日而死若肝中風踞坐不得低頭若繞兩目連額上色微有靑唇色靑而靣黃可治急炙肝兪若大靑黒靣一黃一白者是肝已傷不可復治數日而死若脾中風踞而腹滿身通黃吐咸汁出者可治急炙脾兪若手足靑者不可復治也若腎中風踞而腰痛視脇左右未有黃色如餅大者可治急炙腎兪若齒黃赤鬢髮直靣土色不可治也肺中風偃臥而胸滿短气冒悶汗出視目下鼻上下兩邊下行至口色白可治急炙肺兪若黃爲肺已傷化爲血不可復治也其人當要掇空或自拈衣如此數日而死此五臓之中風也其年長成童者炙皆百壯若五六歲已下至於嬰兒炙者以意消息之凡嬰兒若中於風則的成癲癇也

中風四肢拘攣

小兒肌肉脆弱易傷於風風冷中於膚腠入於經絡風冷摶於筋脈筋脈得冷卽急故使四肢拘攣也

中風不隨

夫風邪中於肢節經於筋脈若風挾寒气者卽拘急攣痛若挾於熱卽緩縱不隨

白虎

按堪輿歷遊年圖有白虎神云太歲在卯卽白虎在寅凖此推之知其神所在小兒有居處觸犯此神者便能爲病其狀身微熱有時啼喚有時身小冷屈指如數似風癇但手足不瘈瘲耳

卒失音不能語

喉嚨者气之道路喉厭者音聲之門戶有暴寒气客於喉厭喉厭得寒卽不能發聲故卒然失音也不能語者語聲不出非牙關噤也

中風口噤

小兒中風口噤者是風入頷頰之筋故也手三陽之筋入結頷頰足陽明之筋上夾於口膚腠虛受風冷客於諸陽之筋筋得寒冷則攣急故機關不利而口噤也

中風口防邪僻

小兒中風口防邪僻是風入於頷頰之筋故也足陽明之筋上夾於口手三陽之脈偏急而口防邪僻也

中風痙

小兒風痙之病狀如癇而背脊項頸彊直是風傷太陽之經小兒解脫之臍瘡未合爲風所傷皆令發痙

羸瘦

夫羸瘦不生肌膚皆爲脾胃不和不能飲食故血气衰弱不能榮於肌膚凡小兒在胎而遇寒冷或生而挾伏熱皆令兒不能飲食故羸瘦也挾熱者卽溫壯身熱肌肉微黃其挾冷者卽時時下利唇口靑皅

虛羸

此由小兒經諸大病或驚癇或傷寒或溫壯而服藥或吐利發汗病瘥之後血气尙虛脾胃猶弱不能化穀气以榮身體故气力虛而羸也

嗽

嗽者由風寒傷於肺也肺主气皮毛而兪在於背小兒解脫風寒傷皮毛故因從肺兪入傷肺肺感微寒卽嗽也故小兒生須常暖背夏月亦須單背襠若背冷得嗽月內不可治百日內嗽者十中一兩瘥耳

欬逆

欬逆由乳哺無度因挾風冷傷於肺故也肺主气爲五臟上蓋在胸間小兒啼气未定因而飲乳乳與气相逆气相引乳射於肺故欬而气逆謂之欬逆也冷乳冷哺傷於肺摶於肺气亦令欬逆也

病气

肺主气肺气有餘卽喘欬上气若又爲風冷所加卽气聚於肺令肺脹卽胸滿气急也

腫滿

小兒腫滿由將飬不調腎脾二髒俱虛也腎主水其气下通於陰脾主土肌肉而克水腎虛不能其水液脾虛不能克制於水故水气流溢於皮膚故令腫滿其挾水腫者卽皮薄如熟李之狀也若皮膚受風風摶而气致腫者但虛腫如吹此風气腫也

毒腫

毒腫是風熱濕气摶於皮膚使血气澀不行蘊積成毒其腫赤而熱是也

耳聾

小兒患耳聾是風入頭腦所爲也手太陽之經入於耳內頭腦有風風邪隨气入乘其脈與气相摶風邪停積卽令耳聾

耳鳴

手太陽之經脈入於耳內小兒頭腦有風者風入乘其脈與气相撃故令耳鳴則邪气與正气相撃久卽邪气停滯皆成聾也

中風掣痛

小兒耳鳴及風掣痛其風染而皆起於頭腦有風其風入經脈與气相動而作故令掣痛其風染而漸至與正气相撃輕者動作幾微故但鳴也其風暴至正气又盛相撃則其動作疾急故掣痛也若不止則風不散津液壅聚熱气加之則生黃汁甚者亦有薄膿也

聤耳

耳宗脈之所聚腎气之所通小兒腎臟盛而有熱者熱气上衝於耳津液壅結卽生膿汁亦有因沐浴水入耳內而不傾瀝令盡水濕停積摶於血气蘊結成熱亦令膿汁出皆爲之聤耳久不瘥卽變成聾也

目赤痛

肝气通於目髒內客熱與胸膈痰飲相摶燻漬於肝肝熱气沖發於目故令目赤痛也甚則生翳

眼障翳

眼是腑臟之精華肝之外而肝气通於眼也小兒腑臓痰熱燻漬於肝衝發於眼初只熱痛熱气蘊積變生障翳熱气輕者止生白翳結聚小者如黍粟大者如麻豆隨其輕重輕者止生一翳重者乃至兩三翳也若不生翳而生白障者是疾重極徧覆黒睛滿眼悉白則失明也其障亦有輕重輕者黒睛邊微有白膜來侵黒睛漸染散漫若不急治熱勢卽重滿目並生白障也

目盲

眼無障翳而不見物謂之盲此由小兒髒內有停飲而無熱但有飲水積漬於肝也目是五臓之精華肝之外也肝气通於目爲停飲水漬髒气不宣和精華不明審故不赤痛亦無障翳而不見物故名靑盲也

雀目

人有晝而睛明至暝便不見物謂之雀目言如鳥雀暝便無所見也

緣目生瘡

風邪客於瞼眥之間與血气相摶挾熱卽生瘡浸漬緣目赤而有汁時瘥時發世云小兒初生之時洗浴兒不淨使穢露津液浸漬眼臉睫皆後遇風邪發卽目赤爛生瘡喜難瘥瘥後還發成疹世人謂之胎赤

鼻衂

小兒經脈血气有熱喜令鼻衂夫血之隨气循行經脈通遊腑臟若冷熱調和行依其常度無有壅滯亦不流溢也血性得寒卽凝澀結聚得熱卽流散妄行小兒熱盛者熱乘於血血隨气發溢於鼻者謂之鼻衂凡人血虛受熱卽血失其常度發溢妄行乃至發於七竅謂之大衂也

防鼻

防鼻之狀鼻下兩邊赤髮時微有瘡而癢是也亦名赤鼻亦名疳鼻然鼻是肺气所通肺皮毛其气不和風邪客於皮毛次於血气夫邪在血气隨虛處而入停之其停於鼻兩邊與血气相摶成瘡者謂之防鼻也

齆鼻

肺主气而通於鼻而气爲陽諸陽之气上榮頭靣若气虛受風冷風冷客於頭腦卽其气不和令气停滯摶於津液膿涕結聚卽鼻不聞香臭謂之齆

鼻塞

肺气通於鼻而气爲陽諸陽之气上榮頭靣其气不和受風冷風冷邪气入於腦停滯鼻間卽气不宣和結聚不通故鼻塞也

喉痺

喉痺是風毒之气客於咽喉之間與血气相摶而結腫塞飲粥不下乃成膿血若毒入心心卽煩悶懊憹不可堪忍如此者死

馬痺

馬痺與喉痺相似亦是風熱毒气客於咽喉頷頰之間與血气相摶結聚腫痛其狀從頷下腫連頰下應喉內腫痛塞水漿不下甚者膿潰毒若攻心則心煩懊悶致死

齒不生

齒是骨之所終而爲髓之所飬也小兒有稟气不足者髓卽不能充於齒骨故齒久不生

齒痛風齲

手陽明足太陽之脈並入於齒風气入其經脈與血气相摶齒卽腫痛膿汁出謂之風齲

齒根血出

手陽明足太陽之脈並入於齒小兒風气入其經脈與血相摶血气虛熱卽齒根血出也

數歲不能行

小兒生自變蒸至於能語隨日數血脈骨節偹成其臏骨成卽能行骨是髓之所飬若稟生血气不足者卽髓不充彊故其骨不卽成而數歲不能行也

鶴節

小兒稟生血气不足卽肌肉不充肢體柴瘦骨節皆露如鶴之腳節也

頭髮黃

足少陰爲腎之經其血气華於髮若血气不足則不能潤恱於髮故髮黃也

頭髮不生

足少陰爲腎之經其華在髮小兒有稟性少陰之血气不足卽髮疏薄不生亦有因頭瘡而禿落不生者皆由傷損其血血气損少不能榮於髮也

惛塞

人有稟性陰陽不和而心神惛塞者亦有因病而精采闇鈍皆由陰陽之气不足致神識不分明

落牀損瘀

血之在身隨气而行常無停積若因墮落損傷卽血行失度隨傷損之處卽停積若流入腹內亦積聚不防皆成瘀血凡瘀血在內顏色痿黃气息微喘濇濇小寒噏噏微熱或時損痛也

唇靑

小兒臓气不和血虛爲冷所乘卽口唇靑皅亦有臓气熱唇生瘡而風冷之气入瘡𨿽瘥之後血色不復故令唇靑

無辜病

小兒靣黃髮直時壯熱飲食不生肌膚積經日月遂致死者謂之無辜言天上有鳥名無辜晝伏夜遊洗浣小兒衣席露之經宿此鳥卽飛從上過而取此衣與小兒著並席與小兒臥便令兒著此病

巢氏諸病源總論卷四十八

欽定四庫全書

巢氏諸病源總論卷四十九

隋巢元方撰

小兒雜病諸五【凡五十論】

丹

風熱毒气客於腠理熱毒摶於血气蒸發於外其皮上熱而赤如丹之塗故謂之丹也若久不瘥卽肌肉爛傷

五色丹

五色丹發而攺變無常或靑黃白黑赤此由風毒之熱有盛有衰或冷或熱故發爲五色丹也

赤黒丹

丹病本是毒熱折於血气蘊蒸色赤而復有冷气乘之冷熱互交更相積瘀令色赤黒

白丹

丹初是熱毒挾風熱摶於血積蒸發赤也熱輕而挾風多者則其色微白也

丹火

丹火之狀發赤如火之燒須臾熛漿起是也

天火丹

丹發竟身體斑赤如火之燒故謂之天火丹也

伊火丹

丹發於髈骨靑黒色謂之伊火丹也

熛火丹

丹發於臂背穀道者謂之熛火丹也

骨火丹

丹發初在臂起正赤若黒謂之骨火丹也

厲火丹

丹發初從骼下起皆赤能移走謂之厲火丹也

火丹

火丹之狀往往如傷赤著身而日漸大者謂之火丹也

飛火丹

丹著兩臂及背膝謂之飛火丹也

遊火丹

丹發兩臂及背如火炙者謂之遊火丹也

殃火丹

丹發兩脇及腋下髈上謂之殃火丹也

尿竈火丹

丹發膝上從兩股起及臍間走入陰頭謂之尿竈火丹也

風火丹

丹初發肉黒忽腫起謂之風火丹也

暴火丹

暴火丹之狀帶黒皅色謂之暴火丹也

畱火丹

畱火丹之狀發一日一夜便成瘡如大正赤色謂之畱火丹也

朱田火丹

丹先發背起徧身一日一夜而成瘡謂之朱田火丹也

欝火丹

丹發從背起謂之欝火丹也

神火丹

丹發兩髈不過一日便赤黒謂之神火丹也

天竈火丹

丹發兩髈裏尻間正赤流陰頭赤腫血出謂之天竈火丹也

鬼火丹

丹發兩臂赤起如李子謂之鬼火丹也

石火丹

丹發通身自突起如細粟大色靑黒謂之石火丹也

野火丹

丹發赤斑斑如梅子竟背腹謂之野火丹也

茱萸火丹

丹發初從背起徧身如細纈謂之茱萸火丹也

家火丹

丹初發著兩腋下兩髈上名之曰家火丹也

廢竈火丹

丹發從足跌起正赤者謂之廢竈火丹也

螢火丹

丹發如灼在脇下正赤初從骼起而長上痛是螢火丹也

赤丹

此謂丹之純赤色者則是熱毒血气所爲也

風瘙隠胗

小兒因汗解脫衣裳風入腠理與血气相摶結聚起相連成隠胗風气止在腠理浮淺其勢微故不腫不痛但成隠胗瘙癢耳

卒腹皮靑黒

小兒因汗腠理則開而爲風冷所乘冷摶於血隨肌肉虛處停之則血气沈澀不能榮其皮膚而風冷客於腹皮故靑黒

藍注

小兒爲風冷乘其血脈血得冷則結聚成核其皮肉色如藍乃經久不歇世謂之藍注

身有赤處

小兒因汗爲風邪毒气所傷與血气相摶熱气蒸發於外其肉色赤而壯熱是也

赤遊腫

小兒有肌肉虛者爲風毒熱气所乘熱毒摶於血气則皮膚赤而腫起其風隨气行遊不定故名赤遊腫也

大便不通

小兒大便不通者腑臟有熱乘於大腸故也脾胃爲水谷之海水谷之精華化爲血气其糟粕行於大腸若三焦五臟不調和熱气歸於大腸熱實故大便燥澀不通也

大小便不利

小兒大小便不利者腑臓冷熱不調大小腸有遊气气壅在大小腸不得宣散故大小便澀不流利也

大小便血

心主血脈心臟有熱熱乘於血血性得熱流散妄行不依常度其流滲於大小腸者故大小便血也

尿血

血性得寒則凝澀得熱則流散而心主於血小兒心臟有熱乘於血血滲於小腸故尿血也

痔

痔有牡痔牝痔脈痔腸痔血痔酒痔皆因勞傷過度損動血气所生小兒未有虛損而患痔止是大便有血出腸內有結熱故也

小便不通利

小便不通利者腎與膀胱熱故也此二經爲表裏俱主水水行於小腸入胞爲小便熱气在其臟腑水气則澀故小便不通利也

大小便數

脾與胃合胃爲水谷之海水谷之精化爲血气以行經脈其糟粕水液行之於大小腸若三焦平和則五臟調適虛實冷熱不偏其脾胃气弱大小腸偏虛下焦偏冷不能制於水谷者故令大小便數也

諸淋

小兒諸淋者腎與膀胱熱也膀胱與腎爲表裏俱主水水入小腸下於胞行於陰爲小便也腎气下通於陰陰水液之道路膀胱津液之府膀胱熱津液內溢而流於澤水道不通水不上不下停積於胞腎气不通於陰腎熱其气則澀故令水道不利小便淋瀝故謂爲淋其狀小便出少起數小腹急痛引臍是也又有石淋气淋熱淋血淋寒淋諸淋形證隨名具說於後章而以一方治之者故謂諸淋也

石淋

石淋者淋而出石也腎主水水結則化爲石故腎容砂石腎爲熱所乘熱則成淋其狀小便莖中痛尿不能卒出時自痛引小腸膀胱裏急砂石從小便道出甚者水道塞痛令悶絕

气淋

气淋者腎虛膀胱受肺之熱气气在膀胱膀胱則脹肺主气气爲熱所乘故流入膀胱膀胱與腎爲表裏膀胱熱則气壅不防小腹气滿水不宣利故小便澀成淋也其狀膀胱小腹滿尿澀常有餘瀝是也亦日气癃診其少陰脈數者男子則气淋也

熱淋

熱淋者三焦有熱气於腎與膀胱而熱气流入於胞而成淋也

血淋

血淋者是熱之甚盛者則尿血謂之血淋心主血血之行身通徧經絡循環腑臓其熱甚者血卽防失其常經溢滲入胞而成血淋矣

寒淋

寒淋者其病狀先寒戰然後尿是也小兒取冷過度下焦受之冷气入胞與正气交爭寒气勝則戰寒正气勝則戰寒解故得小便也

小便數

小便數者膀胱與腎俱有客熱乘之故也腎與膀胱爲表裏俱主水腎气下通於陰此二經旣受客熱則水行澀故小便不快而起數也

遺尿

遺尿者此由膀胱有冷不能約於水故也足太陽爲膀胱之經足少陰爲腎之經此二經爲表裏腎主水腎气下通於陰小便者水液之餘也膀胱爲津液之府旣冷气衰弱不能約水故遺尿也

巢氏諸病源總論卷四十九

欽定四庫全書

巢氏諸病源總論卷五十

隋巢元方撰

小兒雜病諸六【凡五十一論】

三虫

三虫者長虫赤虫蟯虫爲三虫也猶是九虫之數也長虫蚘虫也長一尺動則吐淸水而心痛貫心卽死赤虫狀如生肉動則腸鳴蚘虫至細微形如菜虫也居胴腸間多則爲痔劇則爲癩因人瘡處以生諸癰疽癬瘻瘑疥齲虫無所不爲此旣九虫之內三者而今則別立名當以其三種偏發動成病故謂之三虫也

蚘虫

蚘虫者九虫內之一虫也長一尺亦有長五六寸者或因腑臓虛弱而動或因食甘肥而動其動則腹中痛發作腫聚行來上下痛有休止亦攻心痛口喜吐涎及淸水貫傷心者則死診其脈腹中痛其脈法當沈弱而今反脈洪而大則是蚘虫也

蟯虫

蟯虫者九虫內之一虫也形甚細小如今之瘑虫狀亦因腑臟虛弱而致發甚者則成痔瘻瘑疥也

寸白虫

寸白者九虫內之一虫也長一寸而色白形小因腑臟虛弱而能發動或云飲白酒一云以桑樹枝貫串牛肉炙並食生栗所作或云食生魚後卽食乳酪亦令生之其發動則損人精气腰腳疼弱又云此虫生長一尺則令人死也

脫肛

脫肛者肛門脫出也肛門大腸之小兒患肛門脫出多因利方腸虛冷兼用躽气故肛門脫出謂之脫肛也

病防

防者陰核气結腫大也小兒患此者多因啼哭躽气不止動於陰气陰气而擊結聚不散所成也

差防

差防者陰核偏腫大亦由啼哭躽气擊於下所致其偏腫者气偏乘虛而行故偏結腫也

狐臭

人有血气不和腋下有如野狐之气謂之狐臭而此气能染易著於人小兒多是乳飬之人先有此病染著小兒

四五歲不能語

人之五臟有五聲心之聲爲言小兒四五歲不能言者由在胎之時其母卒有驚怖內動於兒髒邪气乘其心令心气不和至四五歲不能言語也

气癭

气癭之狀頸下皮寛內結突起膇膇然亦漸長大气結所成也小兒啼未止因以乳飲之令气息喘逆不得消散故結聚成癭也

胸脇滿痛

看飬小兒有失節度而爲寒冷所傷寒气入腹內乘虛停積後因乳哺冷熱不調觸冒宿寒與气相擊不防在於胸脇之間故令滿痛也

服湯藥中毒

小兒有患服湯藥其腸胃脆嫩不勝藥气便致煩毒也故謂之中毒

蠷螋毒繞腰痛

蠷螋虫長一寸許身有毛如毫毛長五六分腳多而甚細足處屋壁之間云其遊走遇人則尿人影隨所尿著影處人身卽應之生瘡世病之者多著腰瘡初生之狀匝匝起初結防防小者如黍粟大者如麻豆染漸生長濶大繞腰生膿汁成瘡也

疣目

人有附皮肉生與肉色無異如麥豆大謂之疣子卽疣目也亦有三數相聚生者割破裏狀如筋而彊亦微有血靣小復生此多由風邪客於皮膚血气變化所生故亦有藥治之瘥者亦有法術治之瘥者而多生於手足也

頭瘡

腑臓有熱熱气上衝於頭而復有風濕乘之濕熱相摶折血气而變生瘡也

頭多虱生瘡

虱者按九虫論云蟯虫多所變化亦變爲虱而小兒頭櫛沐不時則虱生滋長偏多囓頭遂至生瘡瘡處虱聚也謂之虱窠然人體性自有偏多虱者

白禿

白禿之頭上白防斑剝初似癬而上有白皮屑久則生痂癝成瘡遂至徧頭洗刮除其痂頭皮瘡孔如筯頭大裏有膿汁出不痛而有微癢時其裏有虫甚細微難見九虫論亦云是蟯虫動作而成此瘡乃至自小及長大不瘥頭髮禿落故謂之白禿也

頭靣身體諸瘡

腑臟熱甚熱气沖發皮膚而外有風濕折之與血气相摶則生瘡甚壯初赤起防防後乃生膿汁隨瘥隨發或生身體或出頭靣或身體頭靣皆有也

惡瘡

夫人身體生瘡皆是臓熱衝外外有風濕相摶所生而風濕之气有挾熱毒者其瘡則痛癢腫焮久不瘥故名惡瘡也

熛瘡

小兒爲風熱毒气所傷客於皮膚生熛漿而潰成瘡名爲熛瘡也

瘰癧

小兒身生熱瘡必生瘰癧其狀作結核在皮肉間三兩个相連累也是風邪摶於血气焮結所生也

惡核

惡核者是風熱毒气與血气相摶結成核生頸邊又遇風寒所折遂不消不潰名爲惡核也

防瘡

人無問男女大小有稟性不耐防者見防及新防器便著防毒令頭靣身體腫起隠胗色赤生瘡癢痛是也

癰瘡

六腑不和寒气客於皮膚寒摶於血則壅遏不通稽畱於經絡之間結腫頭成癰其狀腫上皮薄而澤是也熱气乘之熱勝於寒則肉血腐敗化爲膿膿潰之後其瘡不瘥故曰癰瘡

腸癰

腸癰之狀小腸微彊而痛是也由寒熱气摶於腸間血气否結所生也

癤

腫結長一寸至二寸名之爲癤亦如癰熱痛久則膿潰撚膿血盡便瘥亦是風寒之气客於皮膚血气壅結所成凡癰癤撚膿血不盡而瘡口便合其惡汁在裏𨿽瘥終能更發變成漏也

疽

五臟不調則生疽亦是寒气客於皮膚折於血气血气否澀不通結聚所成大體與癰相似所以爲異其上如牛領之皮而硬是也癰則浮淺疽則深也至於變敗膿潰重於癰也傷骨爛筋遂至於死

疽瘡

此疽瘡者非癰疽也是瘑之類世謂之瘑疽多發於指節腳脛間相對生作細防防子帀帀而細孔瘡裏有虫癢痛搔之有黃汁出隨瘥隨發也

瘻

寒熱邪气客於經絡使血气否澀初生作細瘰癧或如梅李核大或如箭幹或圓或長者至五六分不過一寸或一或兩三相連時發寒熱仍膿血不止謂之漏也是皆五臟六腑之气不和致血气不足不受寒熱邪气然瘻者有鼠瘻螻蛄瘻蚯蚓瘻蠐螬等瘻以其於當病名處說之也

瘑

瘑者風濕摶於血气所成多著手足節腕間帀帀然搔之癢痛浸生長呼謂之瘑以其瘡有細虫如瘑虫故也

疥

疥瘡多生手足指間染漸生至於身體癢有膿汁按九虫論云蟯虫多所變化亦變作疥其瘡裏有細虫甚難見小兒多因乳飬之人病疥而染著小兒也

癬

癬病由風邪與血气相摶於皮膚之間不散變生隠軫軫上如粟粒大作匡郭或邪或圓浸長大癢痛搔之有汁名之爲癬小兒靣上癬皮如甲錯起漧燥謂之乳癬言兒飲乳乳汁漬污兒靣變生此仍以乳汁洗之便瘥

赤疵

小兒有血气不和肌肉變生赤色染漸長大無定或如錢大或闊三數寸是也

臍瘡

臍瘡由初生斷臍洗浴不卽拭燥濕气在臍中因解脫遇風風濕相摶故臍瘡久不瘥也臍瘡不瘥風气入傷經脈則變爲癇也

虫胞

小兒初生頭卽患瘡乃至徧身其瘡有虫故因名虫胞也

口瘡

小兒口瘡由血气盛兼將飬過溫心有客熱燻上焦令口生瘡也

鵝口

小兒初生口裏白屑起乃至舌上生瘡如鵝口裏世謂之鵝口此由在胎時受穀气盛心脾熱气燻發於口故也

鷰口生瘡

此由脾胃有客熱熱气燻發於口兩吻生瘡其瘡白色如燕子之吻故名爲燕口瘡也

口下黃肥瘡

小兒有涎唾多者其汁流溢浸漬於頥生瘡黃汁出浸肥爛挾熱者瘡汁則多也

舌上瘡

心於舌若心臟有熱則舌上生瘡也

舌腫

心舌脾之絡脈出舌下心脾俱熱气發於口故舌腫也

噤

小兒初生口裏忽結聚生於舌上如黍粟大令兒不能取乳名之曰噤此由在胎時熱入兒髒心气偏受熱故也

凍爛瘡

小兒冬月爲寒气傷於肌膚摶於血气血气壅滯因卽生瘡其瘡亦焮腫而難瘥乃至皮肉爛謂之爲凍爛瘡也

金瘡

小兒爲金刃所傷謂之金瘡若傷於經脈則血出不止乃至悶頓若傷於諸臓兪募亦不可治自余腹破腸出頭碎腦露並亦難治其傷於肌肉淺則成瘡終不慮死而金瘡得風則變痙

卒驚瘡

此由金瘡未瘥忽爲外物所觸及大啼呼謂爲驚瘡也凡瘡驚則更血出也

月食瘡

小兒耳鼻口間生瘡世謂之月食瘡隨月生死因以爲名也世云小兒見月初生以手指指之則令耳下生瘡故呼爲月食瘡也

耳瘡

瘡生於小兒兩耳時瘥時發亦有濃汁此是風濕摶於血气所生世亦呼之爲月食瘡也

浸淫瘡

小兒五臓有熱燻發皮膚外爲風濕所折濕熱相身體其瘡初出甚小後有膿汁浸淫漸大故謂之浸瘡也

王灼惡瘡【王音旺】

腑臟有熱熱燻皮膚外爲濕气所乘則變生瘡其瘡偏盛者其瘡發勢亦成初生如麻子須臾王大汁流潰爛如湯火所灼故名王灼瘡

疳濕瘡

疳濕之病多因久利脾胃虛弱腸胃之間虫動侵蝕五臓使人心煩惱悶其上蝕者則口鼻齒斷生瘡其下蝕者則肛門傷爛皆難治或因久利或因髒熱嗜眠或好食甘美之食並令虫動致生此病也

陰腫成瘡

小兒下焦熱熱气沖陰陰頭忽腫合不得小便乃至生瘡俗云尿灰火所爲也

巢氏諸病源總論卷五十

