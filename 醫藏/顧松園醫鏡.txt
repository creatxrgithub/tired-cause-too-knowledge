顧松園醫鏡顧靖遠

原序一

醫之爲道大矣﹗醫之爲任重矣﹗世之言醫者甚夥﹐具曰予聖﹐及經治病﹐則動罹顚復﹐因是而嘆明通者之難其人也。吾友松園顧君﹐系出巨族﹐穎異天生﹐年方午勺﹐錚錚黌序﹐特以屢試數奇﹐未逢伯樂之顧﹐乃以明經就選。其言曰「大丈夫不能致君行道﹐被澤於蒼生﹐亦當濟世立言﹐有功於造化。

」遂擇歧黃之術而爲之肆力焉。寒暑靡間﹐寢食俱忘﹐不啻有人督導而爲之者﹐二十年來如一日。夫以是道髙矣﹗名著矣﹗彼𨿽不欲以斯術自見﹐然友之知其神而稱其方者﹐戶外之屨常滿。其臨癥投劑﹐俱與俗下相懸殊﹐醫弗能解﹐輒相謗之﹐然用卒奇中﹐亦未嘗不心折之﹐遇險怪癥必拱手而請質焉﹐松園往往起沈而生之﹐輒撫掌自快。曾供職禦醫院﹐旋以親老歸養﹐閉戶著書﹐手輯醫鏡一編。

其於「靈素摘要」﹑「內景詳解」﹑「脈法刪繁」則簡而明﹔「本艸必用」﹑「格言匯纂」則要而精﹔癥方發明﹐則博而約﹐眞業醫之祕本﹐濟世之寶鑑﹐醫書中之罕見者也。行將達之彤庭﹐播之中外﹐躋斯民於壽域﹐傳奕世以無窮﹐又安知聖天子不召對宣室﹐寄之重任﹐以展君之抱負也﹗勗其拭目以觀之矣。

翰林院檢討充修纂明史官年家眷弟馮勗拜撰

原序二

古來醫書﹐充棟汗牛﹐難以悉數。如近代王宇泰之《證治準繩》﹐薛立齋之十六種書﹐則學人苦其太繁﹐而有望洋之嘆。李士材之必讀﹐趙養葵之《醫貫》等編﹐又嫌其太略﹐而有未備之憾。

求其簡而明﹐約而該﹐切於時用而必效者殆罕覯焉﹗松園顧君情深利濟﹐究心醫術﹐積學有年﹐纂述醫鏡一編﹐書成請余爲序。餘一爲披閱﹐見其所集本艸﹑內經﹑脈訣﹑癥方諸捲﹐刪繁去復﹐獨存精要﹐加之注釋﹐義極詳明。眞令醫者續之﹐頓開胸中茅塞﹐病家見之﹐亦恍然致疾根原﹐應寒﹑應熱﹑應補﹑應攻﹐不爲庸俗所誤。所謂簡而明﹐約而該﹐切於時用而必效者﹐是書足以當之矣。余甚歡喜贊嘆﹐而弁數言於首。

賜進土及第資政大夫予告經筵講官內閣學士兼禮部侍郎加二級年家眷侍生徐秉義拜撰

原序三

松翁顧公之於簡﹐翁婿行也。簡未遇時﹐吾父楚臯公與金陵贊先符公訂姻HT。先是松翁弱冠﹐嘗與符公有車笠之盟。後別二十年﹐符公客歿粵東﹐無子有女二﹐一歸簡尙未婚也﹐時孤露南中﹐吾父憫其母女無根據﹐迎來吳郡。一女爲養媳。壬午秋闈﹐簡幸得雋﹐與松翁往來頗濃﹐談及符公﹐爲之慨然曰﹕此吾故人女也﹐子尙未成姻﹐一切裝贈﹐我當少助萬一。簡於時心服其髙義淩雲﹐而徳施難忘也。予不得事符公﹐視松翁又一符公矣﹐因以舅視松翁﹐松翁卽以婿視簡。因得與嗣子宰爲內兄弟﹐蓋異姓而同懷不是過也。適見內弟所鈔撮醫鏡一書﹐相與反復展玩﹐大有會悟﹐乃知翁之用心忠濃﹐視嗣子如所生﹐故視嗣女婿如己出。情至之人﹐天倫不薄﹐仁濃之意﹐徧濟羣生﹐宜其竭心力以活人﹐不肯作時下庸醫所爲﹐故其書之詳審精密﹐至再至三攺纂數四而後成也。簡忝職守府﹐蒞屬東省﹐偶爾遘疾﹐以王事靡鹽﹐力疲奔命﹐延醫診視﹐如水投石﹐兒致身隕﹐凡一年有餘乃痊。特附家郵﹐達吾翁煩吾嗣內弟﹐速錄成書達東省﹐可以濟活萬人﹐而吾嶽翁一生苦心及吾內弟積年鈔撮之成勞兩無負乎﹗先艸敍言一篇於翁自序之後﹐並以俟當代有識有力名公卿大人﹐以贊成刊刻之舉﹐福祉永無極云耳。

時康熙五十八年七月嗣婿程簡拜序於山東之官廨

自序

古聖王嘗百艸﹐著醫書﹐而於萬政之餘﹐不肯自暇逸爲勞者﹐誠以民生爲大﹐而醫事爲重也。

周禮以醫事隸於六官﹐以保王躬﹐掌民疾﹐且命醫爲師﹐俾出政令﹐班固漢書﹐以醫並於神仙﹐其職貴﹐其道尊﹐故其時神良輩出﹐若周之長桑扁鵲﹐漢之華陀仲景﹐俱表表在人耳目間。自玆而降﹐上HT視爲奉禦之名﹐下直比於藝術之流﹐學士大夫﹐多所弗講﹐而業儒不成者﹔卽粗躐方書﹐遂號爲醫﹐竟借以爲肥家之生計﹐盛盛虛虛﹐而遺人夭殃﹐致邪失正﹐而絕人長命﹐醫學之荒也﹐由來久矣。𨿽唐宋以來﹐不乏哲人﹐然究寥寥易數。推其過﹐總由不學之咎。然學儒之讀書也易﹐學醫之讀書也難﹐儒書則一定之可循﹐醫書則多岐之易炫。儒之書﹐孔孟之書也﹐夫人而知讀之矣﹐弗敢違也﹐醫之書﹐炎黃之書也﹐亦夫人而言讀之矣﹐而卒弗讀也﹐何則﹖文辭古雅﹐理道淵深﹐難以解悟﹐故庸淺之流﹐望而蹙額﹐一見藥性賦及癥方歌訣等書﹐便奉爲靈寶﹐不知入門一錯﹐誤已誤人﹐少年不學﹐老大徒傷﹐追悔何及。而好髙之輩﹐又輒自稱讀金匱書﹐遵仲景法﹐偏執不化﹐療病投劑﹐務必爭奇求異﹐是好髙偏執之殺人﹐與庸淺不學之殺人等耳。故張﹑劉﹑李﹑朱本醫之四大家也﹐其所著書﹐不過補前人之未備﹐而自成一家之言。卽諸家各有所發明﹐亦補前人之未備者居多。是以趙氏云﹕讀傷寒書﹐而不讀東垣書﹐則內傷不明﹐而殺人多矣﹐讀東垣書﹐而不讀丹溪書﹐則陰虛不明﹐而殺人多矣﹐讀丹溪書﹐而不讀薛氏醫書﹐則眞陰眞陽不明﹐而殺人亦多矣。故醫而不精深孔孟之理﹐洞徹炎黃之義﹐廣徵諸子﹐徧考百家﹐融會貫通﹐活潑治病﹐而欲求如桴鼓附應﹐猶拔刺雪污﹐稱爲工巧神聖﹐必無之事﹐熟云醫爲小道﹐而可易視爲哉。聞之張長沙云﹕居世之士﹐曾不畱心醫術﹐上療君親﹐下救貧賤﹐中以保身﹐但逐榮利﹐企踵權豪﹐卒遇非常﹐身居死地﹐百年壽命﹐委付凡流﹐豈不危哉﹗玄晏云﹕人受先人之體﹐有八尺之軀﹐而不知醫事﹐此所謂遊魂耳﹐𨿽有忠孝之心﹐慈惠之性﹐君父危困﹐赤子塗地﹐無以濟之﹐此聖賢所以精思極論﹐盡其理也。

予有感於二氏之言﹐因思古人有不爲良相定作良醫之語﹐因遂慨然而嘆﹐謂可以侍君﹐可以養親﹐可以濟世﹐可以全生﹐可以成名者﹐庶幾有熊氏之風乎﹖遂毅然自奮﹐二十年來夙興夜寐﹐殫炎黃之奧﹐究仲景之祕﹐漁獵方書﹐搜羅醫案﹐忝得螢明。乃輯本艸必用﹐脈法刪繁﹐內景圖解﹐靈素摘要﹐格言匯纂﹐癥方發明﹐分爲一十六卷﹐統名醫鏡﹐俱以岐黃仲景爲經﹐諸子百家爲緯﹐言言采其金石﹐字字摘其珠璣﹐明剖疾病之情﹐悉合時地之宜﹐俾庸淺者讀之﹐則易爲領略﹐好髙者省之﹐遂難施險僻。更望當世巨公﹐慧眼品題﹐互相倡導﹐以挽頹風﹐使人皆得盡其天年﹐不負古聖王垂教之仁慈﹐是則余之大快也﹐而亦蒼生之大幸也。

吳門顧靖遠松園甫

醫道積習通獘論

嘗聞伊芳川先生有言﹕士生斯世﹐而無功徳及物﹐乃是天地間一蠹耳。因思範文正公云﹕願達則爲良相﹐窮則爲良醫。噫﹗大丈夫之不遇於時者﹐庶幾有熊氏之風乎﹖然有志而未逮也。居無何﹐先人患熱癥﹐病甚篤﹐徧求醫。有薦者曰﹕某良工也﹐某士行也﹐急延之。有毀者曰﹕某賤工也﹐某不行也﹐遂捨之。自主補之議皆曰髙﹐而參﹑術之藥入﹔自主瀉之言俱稱是﹐而硝﹑黃之劑投﹔自主熱之論共贊出奇﹐而附﹑桂之方用﹐自主寒之說僉云有理﹐而芩﹑連之湯進。薰蕕莫辧﹐是非弗知﹐卒枉死於藥﹐爲終天恨﹐此不知醫之禍也。於是奮志醫學﹐誦靈素﹐讀金匱﹐探百家之菁英。究諸藥之功能﹐思起天下後世﹐沈生理殘障﹐而生全之﹐以稍償百身莫贖之罪﹐豈爲借區區一刀圭之術﹐以鳴一鄕行一時哉﹗故不憚勞體﹐三十年來﹐焚膏繼晷﹐孜孜屹屹﹐纂述醫鏡醫要二編﹐冀振頹風﹐家貧剞劂不克以自任﹐徒志莫伸云爾。竊念今日──醫學舛謬疲癃每多塗炭﹐苟無人焉起而正之﹐將誤天下蒼生者何時而已耶﹗吾郡最稱人材之藪﹐其間通經論﹐識時務﹐出類拔萃者匪少﹐或獨善己身而不言者有之﹐或恐招眾謗而不言者有之﹐吁﹗余何人斯﹐而敢爲正醫道之得失哉﹗餘思之﹐余再思之﹐設亦鉗其口﹐結其舌﹐其自爲計則得矣﹐如有救蒼生夭枉之心﹐則不能矣。余﹐之更爲此論也﹐急欲以明道﹐蓋不得已也。昔賈洛陽治安策﹐言當年時勢﹐可爲痛哭長嘆息。余謂今時醫道之獘﹐有可爲痛哭者三﹐可爲長嘆息者二﹐請試言之。如冬月正傷寒﹐世宗仲景韙矣﹐而不知仲景生於漢時﹐風气猶濃﹐居於北土﹐地髙嚴寒。故其發表俱用辛熱重劑﹐若在南方﹐寒不甚嚴﹐去古漸遠﹐元气漸薄﹐凡用表散﹐只宜辛溫輕劑﹔其春溫夏熱之解表﹐則宜辛涼辛寒之品﹐其法則可師﹐而其藥不可泥﹐非違仲景也﹐變而通之﹐以從時地也。許學士云﹕吾讀仲景書﹐宗仲景法﹐未嘗專用仲景方。景嶽雲﹕余治傷寒﹐多非本門正方﹐隨手輒應。斯眞善學仲景者也。嘉言論仲景傷寒篇中﹐所載辛熱諸方﹐多爲誤汗吐下﹐故不得已而從權暫用以回陽﹐辧之甚明﹐人不細審﹐見爲成法﹐轉相效尢﹐甚至春夏秋三時外感癥中﹐亦恣用無忌。大槪病家﹐輒稱感風寒﹐受寒濕﹐見用溫熱﹐則情投意合﹐更於酷暑時令﹐閉窗下帷﹐和衣復被﹐致病者躁擾無柰﹐欲飲冷水﹐欲投入井﹐反謂陰躁﹐禁與寒涼﹐因枉其生﹐展轉殘害﹐尙不覺悟而不攺過﹐乃猶沮他醫之寒藥﹐豈不愚哉﹗嗟夫﹗溫熱瘟疫等病﹐皆熱癥也﹐從無感寒﹐陰自何來。卽傳經傷寒﹐亦系熱病﹐𨿽傳三陰﹐名爲陰分﹐總屬熱邪﹐均宜淸解爲主﹐有下癥者則下之﹐與嚴冬寒邪﹐卽直中少陰腎經而爲陰癥﹐應用漧薑﹑附﹑桂者萬萬不同。

嘉言明有陽癥忽變陰厥﹐萬中無一﹐古至今無一之說。吳又可有世間罕有陰癥﹐若誤引節庵冷過肘膝﹐脈來無力爲陰之論﹐而竟投附﹑桂﹐下咽必斃。余每宗治外感癥﹐活者甚眾﹐亦曾有白虎回生之說﹐諄諄相告﹐乃猶不加察﹐反譏余之善用寒涼。一見手足厥冷﹐發呃吐蛔﹐筋跳肉動﹐仍疑爲陰癥﹐而投熱劑﹐千中千死﹐萬中萬死﹐間有一二髒濃耐毒不死﹐或素稟陰寒﹐或過用寒冷﹐與藥偶合得生﹐遂爲再造奇方﹐附﹑桂神丹。此今時治外感之通獘﹐可爲痛哭者一也。如雜癥中之虛勞﹐盡屬陰虛﹐大要宜壯水淸金﹐培脾健中﹐一以甘寒爲主﹐大劑久服﹐才有裨益。向緣方書﹐气血陰陽﹐混列論治﹐是以後人漫無指歸。每見治斯癥者﹐見其畏寒足冷﹐輒用八味引火歸原﹐是抱薪救火﹐而上焦愈熱。更有因泄瀉而投以理中之燥熱﹐復助陽劫陰﹐補中之升提﹐愈使陰火上逆。又有因寒熱鼻塞﹐頭脹而微痛﹐遂用辛溫升散以發表﹐婦女骨蒸﹐血枯經閉﹐遂用辛熱行血以通經﹐皆令促其速斃。又如腫脹一癥﹐今人亦不審其因食因痰﹐思所消之﹐因水因血﹐思所行之﹔菀气凝結﹐何藥開之﹔脾腎虛弱﹐何方補之。彼曰我宗薛氏也﹐此曰我宗趙氏也﹐不論寒熱﹐弗分虛實﹐槪投腎气﹑補中等湯﹐比比受害。又如膈癥﹐實者可治﹐血衰液耗火炎者﹐本難挽回﹐今復投以補气健脾﹐香燥開郁等劑﹐HT求延挨時日﹐尙不可得。他如陰虛痰火之用姜﹑半﹑星﹑術﹐胃熱嘔吐之用姜﹑半﹑藿﹑蔻﹐類中之槪投六君﹑參附﹐下痢之妄施八味﹑理中﹐中暑冷汗脈虛之誤用溫熱﹐產後瘀血未盡之遽用補益﹐常見服藥之後﹐輕者益篤﹐重者卽殞﹐此今時治雜癥之種種通獘﹐可爲痛哭者二也。

又如老人天眞漸絕﹐只有孤陽。譬如樹老則滋膏幹少﹐今乃血枯精竭之軀﹐不補陰之是務﹐而反用純陽之桂﹑附﹐劫盡殘陰﹐是猶枯木而加之以烈火也﹐禍也﹗福也﹗此言故亦自有說。趙氏以人身譬之走馬燈﹐火盛則動速﹐火微則動遲﹐火熄則不動。景嶽亦言﹐眞陽爲人身之大寶。嘉言於中寒門謂﹕倘治病者以貴陰賤陽爲藥石﹐則治乖其治。復述髙年外家多﹑服參附湯之如意﹐由是腎虛補火之藥﹐舉國信用而不惑。獨不思火之盛衰﹐系於油之多少。經曰﹕五臟者主藏精者也﹐不可傷﹐傷之則失守而陰虛﹐陰虛無气﹐無气﹐則死﹐非油盡則火滅之謂歟﹗又不考景嶽復言﹕余及中年﹐方悟補陰之理﹐活人之效﹐不能盡述。又言﹕陽和之火則生物﹐亢烈之火則害物。嘉言亦卽於中寒門復云﹕辛熱始先不得已而暫用﹐陽旣安堵﹐卽宜養陰﹐不可多服﹐轉生他患。又言﹕盞中加油﹐則燈愈明。就二公之言以觀﹐其意見皎然矣。故治老人大要﹐宜用添精塡髓﹐血气有情之劑﹐峻補其陰方是良法。今人未悟此理﹐而老人又自妄用桂﹑附﹐助陽逞欲﹐致令一團熱火內燔﹐灼盡津液﹐促其天年﹐此今時治老人之通獘﹐可爲痛哭者三也。在昔軒轅帝而醫﹐岐伯相而醫﹐稚川洞賓仙而醫﹐弘景思邈隱君子而醫﹐仲景孟銑士大夫而醫。昔人云﹕通天地人者曰太醫﹐讀書窮理者曰儒醫。

醫操性命之權﹐責極重而極難﹐故業醫者𨿽文理明通﹐尙嗟靈素之渾渾無涯﹐畏金匱之詰屈聱牙﹐今粗識文本﹐句解不明﹐偶拾幾方﹐專恃口給﹐詭言神授﹐假托祕傳﹐亦儼然自附爲醫﹗試問其脈﹐果能辧浮沈遲數大小滑澀二十八脈之體象﹐及主用兼脈也﹖試問其藥﹐果能明諸品之升降寒熱溫平毒之性﹐及主治參互之宜遵﹐簡誤之宜避耶﹖試問其立方﹐果能別奇偶大小緩急復七方之應用何方﹐宣通補瀉輕重滑澀燥潤十劑之應投何劑﹐以及君臣佐使之義耶﹖試問其治病﹐果能分在表在裏﹐爲寒爲熱﹐屬實屬虛﹐是邪是正之八要﹐以及至虛似實﹐大實似虛﹐陰極似陽﹐陽極似陰之疑癥也﹖若斯之人﹐一理不能徹其底蘊﹐一癥不能考其究竟。而乃龐然自大﹐妄自稱醫﹐此可謂長嘆息者此獘一也。昔狄梁公未第時﹐曾假以扶危﹐陸宣公解組歸﹐嘗集古方以惠世﹐前朝王節齋王宇泰聶六吾。皆名掇科甲﹐身居當路﹐猶且究心醫藥﹐集《明醫雜著》纂《癥治準繩》著《活動心法》澤被當時﹐功及後代﹐夫醫誠士君子之經濟﹐其道不可不重﹐其品不可不立。

故交際之間﹐不得不難於待下﹐而難於待上。大凡富多任性﹐貴多自專﹐順之者是﹐逆之者非﹐自然之理。但病有虛實﹐故方立補瀉﹐虛者不可彊而瀉也﹐實者不可彊而補也﹐由我則愈﹐不由我則殆。

設彼偏執已見﹐忠告弗聽﹐或倨傲鮮腆﹐禮貌不恭﹐則捲舌淵其術﹐默其志﹐悠然而去﹐是則明哲士耳。若富貴之家﹐延醫滿座﹐主見各持﹐則是者從之﹐非者婉辭辧析之﹐倘疏不間親﹐寡不勝眾﹐道旣不行﹐則寧爲好好先生﹐唯唯而退﹐毋再較短論長﹐反貽妒賢嫉能量淺器小之譏﹗夫道之不明也。

是我醜也﹐道旣明而弗用﹐是彼醫之無良﹐病者之不遇也﹐吾何醜焉﹖今之醫則反是。甚者巧言悅聽﹐諂媚取容﹐又甚者沿門求售﹐在市井之流﹐固不足論﹐而衣冠之輩﹐亦有蹈此者﹐𨿽因衣食交謫﹐然士人安貧樂道之謂何﹖而忍爲之也﹗稽之宋朝﹐有茅山道士﹐工醫術﹐不輕售。一士乃衣僕衣進謁﹐願供弟子職﹐而始得就延醫﹐其重道立品乃至如此﹐何業醫者未之前聞﹐而更有爲愈出愈奇﹐難述難言之舉動﹐乃至如此﹗貽學士大夫之恥笑﹐招庸人豎子之輕侮﹐醫風掃地﹐此可爲長嘆息者其獘二也。至如縉紳家眷﹐每忌望問﹐而無聲色之參伍﹔惡詳問﹐而避多言之庸劣。不知望﹑聞﹑問﹑切﹐古聖尙不偏廢﹐今捨三而取一﹐況有並一未明﹐而欲不失病情﹐萬萬不能。及有急性者遭遲病﹐每更醫雜投﹐欲速效而反速害﹔重病者用輕劑﹐如車薪杯水﹐不大膽而貽大禍。更堪笑者﹐如病已陰虛咳嗽﹐反謂服地﹑冬﹑貝母﹑枇杷葉之類﹐則成虛勞﹔癥屬大實極熱﹐金雲宜參﹑﹑歸﹑術﹑附﹑桂之品﹐恐防虛脫﹐嘗見探疾親切﹐自逞明鑑﹐言虛道實﹐指熱稱寒﹐搖亂人心﹐莫知所就﹐求卜無靈﹐陷害死亡。每聞延醫不至﹐或有气質相加﹐果明良耶﹐其人必端﹐非能激之可致﹐如庸淺也﹐其術不工﹐何必彊之使來。復奇病家﹐最喜議酬包痊﹐自爲一無妄費﹐深得勝算。而醫者不料病變難測﹐但知惟賄是圖﹐冀幸成功﹐多致重財損命﹐嗜利者遭辱﹐或至追悔而無及。又如毀牌淩醫之事﹐每出朱門﹐故富貴人病愈危篤﹐則藥愈平淡﹐皆思免怨避禍﹐誰願養病害身。若宜溫補者﹐或不至死﹔倘應寒瀉者﹐決難保生。如此之獘﹐難以悉數。余今披心腹﹐竭螢明﹐聊指諸訛﹐略陳積習﹐伏冀業醫仁人﹐衛生君子﹐不厭瑣聽﹐得賜周覽﹐恕其狂妄﹐鑑此愚誠﹐附采芻蕘﹐互相倡導﹐共紹聖道之眞傳﹑同挽時俗之流獘﹐將見由近以及遠﹐由今時以及將來﹐其徳其功﹐寧有量哉﹗而余之索願﹐不亦愜乎﹖然猶有憾者﹐倘先大人有靈﹐尙必起九泉而責之曰﹕小子何歧黃之義﹐弗當年之是究﹐使我半百而殺於庸醫之熱藥乎﹖嗚呼﹗痛哉﹗懼哉﹗余故嘗嘆且泣下而言﹐凡爲人子者﹐不可以不知醫。

太史徐道績曰﹕余因兒病痿﹐嘗延松兄至捨﹐得以見其著述詩﹑文﹑醫學﹐洵稱三絕。余於此論﹐三復讀之﹐而知其存心之仁﹐好學之篤﹐立品之端﹐慕親之孝﹐誠君子人也。

太史喬學齋曰﹕余與松兄﹐友而戚也﹐交甚濃。每過吳門﹐輒至其家。余亦篤好岐黃書﹐嘗抽奧問難﹐松兄談之鑿鑿﹐幾忘寢食。性喜自適﹐淡於勢利﹐從禦醫院告假歸﹐下帷誦讀﹐著述甚富。此論暢發治療之通獘﹐力挽習俗之囂風﹐眞救世藥言﹐余極嘆服。玆有贅者﹐如癰疽癥﹐皆由榮家實熱气逆所結﹐治宜涼血活血﹐散結解毒﹐乃是常法。今外科開口﹐非說風寒﹐便云陰癥﹐動輒桂枝﹑姜﹑附﹐自居大方手筆。受害甚多﹐毫不覺悟。更有喪心宵人﹐故意釀成大患﹐勒索濃報﹐及至勢篤不救﹐委之天命﹐造孽莫懺。倘因餘言知省﹐痛攺前非﹐庶不至閻君殿下追悔無及。

孝廉曹枚穎曰﹕吾甥松園﹐髫齡遊庠﹐累試未第﹐苦攻舉業。身多羸疾﹐已有志學醫。旋因先姊丈患時癥﹐徧請名醫﹐議投溫補者十居五﹑六﹐因誤聽用之﹐卒爲參﹑附所誤﹐深自悔恨﹐遂矢志岐黃﹐面壁九年﹐心得三昧﹐每立方療治﹐無不奇中。玆論無一段不快徹﹐無一語不確切﹐俱從其學識久而閱歷深得之。

貳守叔殿旭曰﹕先文康公以相業著宇宙﹐至今崇祀弗替﹐吾侄松園﹐以醫書惠蒼生﹐亦復垂名不朽﹐昔賢云﹕不爲良相﹐當作良醫。良相燮理陰陽﹐平治天下﹐良醫燮理陰陽﹐挽回造化。今觀此論﹐不獨挽回造化﹐直欲轉移風俗。

辧治溫熱病中宜用白虎湯並不傷人以解世俗之惑﹐並明槪投附﹑桂﹑漧薑殺人之誤

溫熱病者﹐乃感春溫夏熱之邪爲病﹐發於三﹑四﹑五﹑六月間﹐俗呼爲傷寒者是也。按仲淳云﹕傷寒時疫諸病﹐兼陽明癥者獨多。故一見潮熱自汗﹐喜涼惡熱﹐煩躁飲冷﹐舌苔譫語﹐發厥斑狂﹐脈洪大者﹐急宜白虎湯加竹葉﹑麥冬﹐解熱生津止渴﹔勢甚者﹐大劑連投﹐諸癥自平。若夏月中暑﹐汗出惡寒﹐身熱而渴﹐脈虛者﹐但於白虎加參治之﹐本艸載石膏起死回生﹐功同金液﹐少則難效﹐世醫不解﹐玆特表出。仲景於傷寒後﹐虛羸少气﹐气逆欲吐者﹐尙用石膏﹐以其甘寒﹐不比苦寒之傷胃气耳。忠可謂今人不忌芩﹑連﹐而但畏石膏﹐豈其有白虎之稱耶﹗噫﹗愚哉﹗夫白虎西方金神也﹐秋金之令行﹐則夏火之炎熄﹔方名白虎者﹐欲其行淸肅之令而除熱﹐非謂其如虎之猛而傷人也。試觀諭﹑李立論﹐最重溫補﹐仲淳用藥﹐極稱拘謹﹐凡遇前癥﹐皆用是方。余因先大人熱病﹐而爲庸醫投參﹑附所殺﹐感於玄晏之言﹐而精研斯道者凡三十年。後得備員醫院﹐見諸名家投此輒應﹐余亦治經多人﹐凡患陽明癥者﹐是劑效難枚舉。如纘功汪先生﹐感時疾﹐召診。見陽明癥具﹐因立白虎方﹐每劑用石膏三兩﹐二劑熱癥頓減。吾鄕著名世醫駭謂徧身冷汗﹐肢冷發呃﹐非參﹑附不克回陽﹐諸醫和之眾議白虎再投必斃﹐余引仲景熱深厥亦深之文﹐及嘉言陽癥忽變陰厥﹐萬中無一之說﹐吳論陰癥爲世間罕有之病。呃逆亦胃熱所致﹐若拘冷呃之名﹐而投熱劑﹐誤人不淺。諄諄力辧﹐固執不從。迨彼投參﹑附回陽斂汗之劑﹐汗益多而體益冷。反詆白虎之害。微陽脫在旦暮﹐勢甚危急﹐舉家驚惶﹐復來索治。余全罔顧﹐仍用白虎。囑其使者﹐暗投石膏三兩﹐大劑二服﹐汗止身溫。仍用前湯加減﹐數服方痊。由是觀之﹐全由白虎之回生也。昔嘉言辧虛人傷寒﹐汗﹑下﹑和解藥中﹐有不宜用參之言誤人者﹐死入犁耕地獄。余謂今後溫熱病中遇渴欲飲冷之癥﹐有謂不可用石膏者﹐亦死入犁耕地獄。嘉言謂傷寒不當用參而用之殺人者﹐皆是與﹑術﹑歸﹑姜﹑附﹑桂同行溫補之誤所致。余謂不當用白虎﹐而用之殺人者﹐乃癥似白虎﹐惟失血家方有之﹐所以東垣有垂戒之條。人不細審﹐畏用石膏﹐且謂吾遵東垣尙王道﹐泥執人病十有九虛﹐臨癥惟是溫補之說﹐毋論外感內傷﹐寒熱虛實﹐槪投參﹑﹑歸﹑附﹐甚至加漧薑﹑附﹑桂﹐致輕者重﹐重者斃。每見服熱藥﹐口漧舌燥﹐咽疼齒痛﹐躁擾不安﹐甚至目赤面紅﹐舌硬唇裂﹐筋跳肉動﹐諸竅出血﹐猶謂虛陽上泛﹐大劑促之﹐良可悲憫。更有因房勞而病感一癥﹐嘉言謂世無不爲陰癥之名所惑﹐往往投以熱藥﹐促其暴亡﹐而諉之陰極莫救﹐致冤鬼夜號﹐全不悔悟﹐不知殺人將何底止。又如虛勞內熱﹐骨蒸盜汗﹐咳嗽吐痰﹐失血等癥﹐皆由腎水不足所致。故王節齋雲﹕水虛成病者﹐十之八九﹐火虛成勞者﹐百無一二。仲淳以爲世之病﹐陰虛者甚多﹐若眞陽不足之癥﹐千百中一﹑二而已。乃盲師不察﹐槪投溫補﹐益助陽劫陰﹐以致咽痛喉爛﹐音啞聲嘶而死。宜乎嘉言有天生庸醫﹐不用操刃而沿門屠戮之嘆也。余目擊心傷﹐老得螢明﹐曾纂醫鏡一編﹐冀挽風。今因諸醫斥白虎湯而崇桂﹑附﹐故不得已而先爲梓行。餘思三吳爲人文之藪﹐豈乏髙賢﹐無容余贅。在偏執之流﹐倘見是說﹐而肯爲畱心焉﹐未必不少補於世爾。或謂子旣不行道﹐又非爭名角利﹐而何貶人褒己之深﹐毋乃爲眾所怒乎﹗是吾子喜用白虎﹐而惡人用附﹑桂也。附﹑桂亦有起死回生之功﹐而白虎亦未必非殺人之劑﹐何子過之深也。余曰﹕唯唯﹐嘗聞景嶽雲﹕余但知有軒岐﹐而不知有諸子﹐知有好生﹐而不知有避諱。此余之所以有是辧﹐知我罪我﹐所不計也。若子喜言白虎而惡附﹑桂則非矣﹐古云﹕藥不拘方﹐合宜而用。故有是病則用是藥﹐病千變而藥亦千變。寧有癥屬虛寒﹐可捨附﹑桂而投白虎乎﹖故附﹑桂原非殺人之藥﹐亦顧用之何如耳。前吾宗叔小謝公老嬸得外科癥﹐百日間而用參十餘斤者﹐是將又謂喜用人參矣。噫﹗醫道之難言也如此。

太史朱愼齋曰﹕本經史之才﹐闡岐黃之學﹐宜其獨出心裁﹐春回指下也。上國越人﹐洵堪貽贈。

太史馮方寅曰﹕醫不執方﹐必隨癥延醫﹐以濟顚危。今之醫者﹐不辧陰陽﹐不分虛實﹐不別寒熱﹐任情自用﹐動以參﹑附爲前驅﹐往往陷人於危而弗悔﹐是豈盧﹑扁之旨哉。松園獨能排眾議﹐挽危爲安﹐直揭妄用參﹑附之罪。余亦病痢﹐幾攖其毒﹐故書而贈之。

少宗伯宋彥公曰﹕余在都門時﹐卽聞松兄大名﹐迨余婿順思患弱癥﹐諸醫咸以爲敗癥不治﹐而松兄獨謂假象易醫。次年春﹐婿巽昭亦患是病﹐諸醫咸謂陽虛可愈﹐而松兄獨謂眞陰憊﹐不救。厥後皆驗。倘非辧癥十分明徹﹐豈能得此。每觀松兄用藥治病﹐似與癥相反﹐而究相宜﹐如玆案者甚多﹐因是而知名不虛傳。

國醫賀右廉曰﹕醫不擇方﹐合宜則用。切恨世俗庸流﹐往往泥於辛溫峻補﹐見用寒涼﹐輒加私議﹐俾病家畏而不用﹐遂妄施平淡之劑。日復一日﹐乃至垂危﹐𨿽智者亦不能救﹐如此治死者十有其五﹐且毫不自恥悲﹗夫松兄學問淵博﹐識見過人﹐此論洵爲中流砥柱。

明經外翰王雪巢曰﹕松翁幼以弟子員著聲場屋﹐旋以二守供奉醫院﹐請歸著書。親友知其神而索其方者﹐多與醫左﹐弗解輒謗﹐然用輒效﹐如前案者甚多。觀此論用白虎湯及戒槪投熱劑﹐剖析詳明﹐卽聾憒亦醒﹐眞濟世之津梁也。

孝廉婿程亦可曰﹕此有關身命之作﹐當置之座右﹐毋遭毒手。

卷一﹟禮集

艸部

﹝凡部性之有毒者﹐俱注明本藥有毒﹐無毒者﹐俱不注。﹞人參﹝甘微溫。入肺﹑脾二經。反藜蘆。去蘆用。其色黃中帶白﹐大而肥潤者佳。﹞補气安神﹐除邪益智﹐﹝气足﹐則精神自安﹐正旺﹐則邪气自除﹔心气彊﹐則善思多智。﹞療心腹虛痛﹐﹝得補則痛自止。按之不痛者爲虛﹐可用之。﹞除胸脇逆滿。﹝得補則气自歸元。﹞止消渴﹐﹝气回則津液自生。﹞破堅積。﹝气旺則脾健能運。﹞胃虛得之而能食﹐脾弱得之而能消。大補元气之聖藥﹐能回元气於垂危﹐理一切虛癥。气虛者固無論矣﹐卽血虛者亦不可缺﹐所謂無陽則陰無以生﹐又血脫者補气是也。

參蘆三﹑五錢﹐煎湯﹐吐虛人膠痰畱飲﹐用代瓜蒂甚良。

肺家有熱﹐咳痰吐血﹐及痧疹初發﹐身大熱而斑點未形﹐傷寒始作﹐癥未定而邪熱內熾﹐誤設立禍。

甘艸﹝甘平﹐入脾經。反芫花﹑大戟﹑甘遂﹑海藻。忌豬肉﹞。補脾以和中﹐止瀉長肌肉﹐﹝脾虛則瀉﹐脾損則瘦。﹞潤肺而疔痿﹐治咳止咽疼。﹝皆益陰除熱之功。﹞解千般毒﹐﹝諸毒遇土則化﹐甘艸爲九土之精﹐故能解一切金石艸木虫魚禽獸諸毒。﹞和一切藥﹝調和諸藥﹐相協力共爲而不爭。

又熱藥用之﹐緩其熱﹐寒藥用之﹐緩其寒。理中湯用之﹐恐其僭上﹐承气湯用之﹐恐其速下。﹞生則瀉火﹐炙則溫中。梢止莖中作痛﹐節醫腫毒諸瘡﹐調和羣品﹐有元老之稱﹐善治百邪﹐得王道之用。

甘能緩中﹐故中滿者忌之。嘔家忌甘﹐下焦藥中宜少用﹐恐太緩不能自達。

生地黃﹝甘苦寒﹐入心﹑脾﹑肝﹑腎四經。忌蘿卜。產懷慶﹐黑而肥實者佳。﹞涼血補陰﹐祛瘀生新。﹝新血生﹐則瘀血去。﹞養筋骨﹐益气力﹐﹝補肝血﹐則筋受榮﹔益腎陰﹐則骨彊而力壯。﹞理胎產主勞傷﹐﹝胎產勞傷﹐皆陰血爲病﹐養血益陰﹐其癥自痊。﹞通二便﹐﹝腎開竅於二陰﹐況血主濡之故也。﹞消宿食。﹝濕熱甚則食不消﹐生地能去諸濕熱﹞。治手足心熱﹐﹝掌中屬心﹐足心屬腎﹐涼心血﹐補腎陰﹐熱自除矣。﹞止諸竅出血。﹝血熱則妄行﹐血涼則自止﹞。

熟地黃﹝酒拌﹐九蒸九曬。﹞滋腎水﹐封塡骨髓﹐利血補脈﹐益眞陰﹐治久病餘脛股酸痛。

﹝陰傷之咎。﹞新產後臍腹急疼﹐﹝血敗之故。﹞補腎益陰之要藥。熟者稍溫﹐其功更溥。血熱者宜生用﹐血衰者宜熟用。生地能生精血﹐天冬引入所生之處﹐熟地能補精血。麥冬引入所補之處。

生地性寒而潤﹐胃虛瀉多﹐均在禁例。熟者性滯﹐若痰多气郁之人﹐能窒礙胸膈﹐當酌用。

麥門冬﹝甘微寒﹐入心﹑肺﹑胃三經。忌鯽魚。去心用。﹞退肺中伏火﹐﹝色白性寒﹐故淸肺多功。﹞淸心內煩熱﹐﹝如盛熱得涼風﹐炎蒸若失。﹞止渴益精﹐寧嗽除喘。﹝金不燥則不渴﹐金生水則益精﹐火不乘金﹐而咳喘俱寧。﹞主妄行之血﹐﹝心主血﹐心淸則血不妄行。﹞除虛勞之熱﹐﹝陰虛則熱﹐養陰則熱自除。﹞能止嘔吐﹐﹝胃熱不上衝也。﹞善疔痿。﹝淸肺胃之熱﹐痿治本之道也。﹞治經水漧枯及乳汁不下。﹝內熱旣除﹐精血自生。﹞潤肺除熱﹑淸心﹐爲心肺虛熱之神品。以甘先入脾胃﹐故又爲陽明之正藥。本經謂其主羸弱者胃病則脾無所稟﹐而肌肉不生。《別錄》謂其療身重目黃﹐心下支滿﹐能消穀調中者。蓋脾胃之熱去﹐則濕除而諸癥愈﹐脾胃安而能食﹐肥健矣。

虛寒泄瀉者忌之。

天門冬﹝甘苦寒﹐入肺腎﹑二經。忌鯉魚﹐去心用。色白而甘多者佳。﹞止嗽消痰﹐而喘促得寧﹔除煩解渴而諸血可止。﹝陰虛火動﹐上炎灼肺﹐而爲咳﹑爲喘﹑爲煩渴﹐煎熬津液而爲痰﹐水不制火而爲血妄行。淸熱保肺﹐而滋腎陰﹐故諸癥自平。﹞養肌膚﹐﹝肺主皮毛﹐肺喜淸潤﹐則肌膚得養而滑澤。又伏熱在中﹐飲食不澤肌膚﹐熱淸而肌膚得養。﹞去寒熱﹐﹝補陰之力也。﹞彊骨髓﹐﹝腎爲作彊之官﹐而主骨。濕熱下注﹐使人骨痿。苦能軟堅﹐寒能除熱﹐熱去則濕除﹐腎得滋補﹐而髓滿骨彊矣。﹞疔療癰。﹝治肺痿﹑肺癰者﹐淸金降火潤燥之功。﹞善殺三﹐﹝虛而內熱﹐三虫生焉﹐補虛去熱。三虫殺矣。﹞能利二便﹐﹝肺淸肅而气化及州都﹐性寒潤而利大腸。﹞潤燥滋陰﹐淸金降火。又下通於腎﹐爲肺腎虛熱之要藥。

性寒而滑﹐若脾胃虛而泄瀉惡食者﹐人非所宜﹔卽有前癥﹐當同米仁﹑山藥﹑白芍﹑甘﹑茯用﹐或用麥冬代之﹐蓋陰虛之人脾胃久弱故也。

葳蕤﹝甘平﹐入肺﹑脾﹑肝﹑腎四經。蜜水拌蒸。﹞補中益气﹐﹝味甘歸脾﹐脾主中焦﹐故補中。脾爲後天生气之源﹐故益气。﹞潤肺止咳﹐養肝而理目痛爛淚出﹐﹝血虛火炎所致。

又云﹕頭痛不安﹐加而用之﹐總借其滋補﹐則火自降也。﹞益腎而除虛熱腰痛莖寒。﹝陰精不足﹐則爲發熱﹐爲腰痛﹐上盛下虛﹐則陰莖中寒。補腎則皆療。﹞滋益陰精﹐與地黃同功﹔增長陽气﹐與人參同力。潤而不滑﹐和而不偏﹐譬諸盛徳之人﹐無往不利。時珍每用治虛損寒熱勞瘧﹐及一切不足之癥﹐用代參﹑﹐不寒不熱﹐大有殊功。

玄參﹝苦鹹微寒﹐入腎經。反藜蘆﹐忌銅器。蒸曬。﹞補腎益精﹐退熱明目﹐理虛勞骨蒸﹐﹝壯水之效。﹞解傷寒斑毒。﹝散火之功。﹞止煩渴﹐利咽喉﹐﹝俱滋陰降火之力。﹞能散瘰﹐可消腫毒。﹝寒能解熱﹐咸能軟堅。﹞色黑味鹹。益陰除熱﹐乃腎經君藥也。《活人書》治傷寒汗下後﹐毒不散及心下懊﹐煩不得眠﹐心神顚倒欲絕者﹐俱用玄參﹐治胸中氤氳之气﹐無根之火﹐此爲聖藥。

性寒而滑﹐脾虛泄瀉者忌之。

沙參﹝甘苦微寒﹐入肺經﹞淸肺火﹐治久咳﹐肺痿須用﹐﹝淸肺之功。﹞寒熱能除﹐﹝補陰之效。﹞兼治身癢﹐復醫瘡癬。﹝肺主皮毛﹐淸肺熱則自安。﹞沙參甘寒體輕﹐專淸肺熱﹐補陰而制陽。人參甘溫體重﹐專益肺气﹐補陽而生陰。又云﹕沙參能補五臟之陰﹐人參能補五臟之陽﹐然亦須本髒藥同用之。

寒客肺經而嗽者勿服。

貝母﹝辛苦微寒﹐入心﹑肺二經。反烏頭。去心研﹐川者佳。﹞下气消痰﹐止咳定喘﹐療痰紅吐衄之血﹔﹝皆淸金潤肺之功。﹞散胸中鬱結之气﹐﹝辛主散也。﹞兼治淋瀝﹐﹝淸心家之煩熱﹐則小腸熱亦解。﹞復理喉痺﹐﹝散結除熱淸心之功。﹞乳難可通﹐﹝肝﹑胃二經之气結滯﹐則乳不通。辛能散結通滯。﹞外科亦簡。﹝取其散結除熱﹐以消癰腫﹐痰癥尢宜。﹞辛宜歸肺﹐苦宜歸心。大抵心淸气降﹐肺賴以寧﹐且潤而化痰﹐故多功於西方。

貝母治肺經燥痰。若脾經濕痰及寒痰﹐食積痰﹐並禁用之。

知母﹝苦寒﹐入肺﹑胃﹑腎三經。去毛。上行﹑酒焙﹐下行﹑鹽水焙。﹞瀉肺火﹐疔喉中鮏臭痰嗽﹔滋腎水﹐治命門相火有餘。﹝故陽彊不痿者﹐每同黃柏﹑天冬﹑甘艸﹑車前治之有效。﹞消肢體浮腫﹐﹝諸病浮腫﹐皆屬於火。能瀉肺﹑胃﹑膀胱﹑腎家諸經之火﹐而又能利水﹐浮腫自消矣。﹞除傷寒煩躁。﹝煩躁不眠者﹐肺熱則煩﹐腎熱則躁﹐胃不和則不臥也。﹞善止消渴﹐能醫色疸。﹝皆淸熱滋陰之效。﹞主瀉腎家之火﹐而又最能淸肺﹑胃之熱。

陰寒之品。久服則令人泄。故腎虛陽痿﹐脾虛溏泄﹐不思食﹑不化食者﹐皆不可用。

天花粉﹝甘苦微寒﹐入心﹑肺二經。反烏頭。﹞生津止渴﹐除煩消痰﹐利膈淸心。除腸胃痼熱﹐而疔諸疽﹐﹝純陰淸寒﹐故除熱療疽。﹞消撲損瘀血﹐而通月經。﹝非若桃仁﹑姜黃之能直行血分﹔熱淸則血不瘀﹐而經自通。﹞治耳鳴猝聾﹑﹝淸痰降火之功。﹞能散腫排膿。實名栝蔞。﹝搗爛﹞滌痰結而療胸痺﹐止消渴﹐﹝又治傷寒結胸﹐皆取其下气降火消痰之功。且又能洗滌胸膈中垢膩郁熱﹐爲治消渴之神藥。﹞潤肺燥而除咳嗽﹐利咽喉。﹝肺受火逼﹐失降下之令﹐則生痰咳嗽。今得甘緩潤下之助﹐則痰自降﹐宜其爲治咳之要藥。利咽喉者﹐淸潤之力也。﹞能利大腸﹐﹝末服之﹐可治久痢。﹞又消腫毒。子名栝蔞仁﹐﹝炒研用。﹞潤肺化燥痰。天花粉爲潤燥止渴﹐消痰解熱之品﹐微苦降火﹐甘不傷胃﹐作粉食之﹐大宜虛弱人。

脾胃虛寒作瀉者﹐仍宜忌之。

百部﹝甘苦微寒﹐入肺經。言微溫誤也。﹞主咳嗽上气﹐﹝淸熱潤肺下降之功。﹞治傳屍骨蒸。

﹝傳屍勞有虫﹐其性善殺虫。能治骨蒸﹐則性微寒可知。﹞殺蛔虫﹑寸白﹐除蠅﹑虱﹑蛀虫。﹝燒煙燻之﹐辟蠅去虱﹐殺樹木蛀虫。﹞祛虫蠶咬毒﹐治疥瘡瘍。﹝俱浸酒服之。﹞淸熱潤肺﹐性善殺虫。

脾胃虛人﹐須兼保脾胃藥同用﹐恐其傷胃滑腸耳。

款冬花﹝辛甘溫。入肺經。蜜水焙。﹞化痰則喘嗽無憂﹐﹝又能降气。﹞潤肺則癰痿有賴。

﹝辛苦能潤。﹞辛溫開豁﹐而又能降下﹐並不助火﹐無分寒熱虛實﹐皆可施用。爲治嗽要藥。

紫菀﹝辛苦溫﹐入肺經﹐蜜水焙。﹞療肺病咳喘﹐﹝苦能下气﹐辛能散邪。﹞治胸中結气。﹝亦辛之力。﹞冬花﹑紫菀皆辛溫暫用之品。陰虛肺熱者不宜專用﹑多用﹐須二冬﹑桑皮共之。

郁金﹝辛苦寒﹐入心﹑肺﹑胃﹑肝四經。折之光明脆徹﹐苦中帶甘味者眞﹐但難得耳。﹞治血气心腹之痛﹐﹝以其爲血分之气藥。故治血積气壅有神。﹞止大怒气逆之血。﹝气降則血歸經。﹞能開郁滯﹐故爲調逆气﹑行瘀血之要藥。

陰虛火炎失血﹐非關气逆嘔吐者用亦無功。

桔梗﹝辛苦甘平﹐入肺經。﹞除風熱而淸頭目﹐通鼻塞﹔﹝入肺﹐開發和解之功﹐﹞治肺癰而止咽疼﹐理痰嗽。﹝辛苦淸肺﹐甘平瀉火。﹞止胸脇刺痛﹐﹝辛散﹑苦泄﹑甘和﹐則邪解而气和﹐痛自止矣。﹞定痢疾腹疼。﹝因肺气郁在大腸之間﹐桔梗能開提之也。﹞肺經要藥﹐爲舟楫之劑﹐能引諸藥上至髙之分。

凡病气逆上升﹐及攻補下焦藥中勿入。

茅根﹝甘寒﹐入肺﹑胃二經﹐搗碎。﹞涼金定喘﹐療諸失血﹔﹝甘寒﹐能除內熱﹐則血不妄行。性又入血消瘀﹐故血閉而寒熱者宜之。﹞利水通淋﹐能祛黃膽。﹝內熱解則便自利﹐淋自愈。治黃膽者除熱利水之功也。﹞中寒者勿用。

蘆根﹝甘寒﹐入胃經。搗碎。﹞治消渴嘔逆﹐除噎膈反胃。﹝皆除熱降火之功。﹞可淸煩熱﹐能止便頻。﹝熱甚則小便頻數﹐火性急速故也。﹞獨入陽明﹐淸熱下降。筍性更佳﹐能解河毒。

嘔吐因寒者勿服。

石斛﹝甘平﹐入脾﹑胃﹑心﹑腎四經。酒拌蒸。形長細堅﹐味甘不苦者爲眞﹐不宜入丸。﹞淸胃生肌﹐逐皮膚虛熱﹐﹝淸胃中之虛熱﹐則胃气平而肌肉生﹐皮膚虛熱﹐豈有不除。﹞補腎益力﹐療腰腳軟弱﹐﹝入腎壯筋骨之效。﹞濃腸止瀉。﹝益脾胃去濕熱之功。﹞安神定驚。﹝則入心矣。﹞勿誤用木斛﹐大苦損人。

白芍藥﹝苦酸平微寒﹐入肺﹑脾﹑肝三經。反藜蘆。酒焙。﹞安脾而止中滿腹痛瀉痢不和﹔﹝理中气則脾實而中滿消﹐脾和而腹痛止﹐中气不下陷﹐而又使肝邪不敢犯。則瀉痢除。﹞斂肺而止脹逆喘咳﹐腠理不固﹔﹝斂逆气則火不上炎。而肺急脹喘咳逆俱平﹔收陰气則津不外泄﹐而腠理自固。﹞制肝而主血熱目疾脇下作痛。﹝制肝則气得平﹐肝火不旺﹐而肝血不熱。目疾脇痛之患除矣。﹞赤者專行惡血﹐﹝白補而赤瀉。白收而赤散故也。﹞兼消癰腫﹐﹝行血涼血之功也。﹞專入脾經血分﹐能瀉肝家火邪﹐故功用頗多﹐一言以蔽之﹐曰斂气涼血而已矣。同白術則補脾﹐同人參則補气﹐同黃連止瀉痢﹐同炙甘艸止腹痛﹐惟治血虛腹痛有效。仲淳云﹕脾虛中滿﹐夜劇晝靜﹐屬脾陰虛也。同山藥﹑茯苓﹑蓮肉﹑扁豆﹑石斛﹑棗仁用﹐爲補脾陰之藥。

凡腹中疼痛﹐中滿作泄﹐及腸胃中覺冷者忌之。赤者破血﹐凡血虛諸癥﹐及產後惡露已行﹐癰疽已潰﹐勿用。

當歸﹝辛甘大溫﹐入心﹑肝﹑脾三經﹐酒洗去蘆。入止血藥中醋炒。﹞去瘀生新﹐﹝辛以散之潤之﹐溫以通之暢之﹐則瘀自行﹐甘以補之﹐則新自生。﹞舒筋潤腸。﹝筋得血養﹐而舒﹐腸得滑劑而潤。

﹞溫中止心腹之痛﹐﹝寒則血凝气滯而痛﹐得溫則血行而痛止﹐且歸爲血中气藥也。﹞養營療肢節之疼。

﹝和血活血之功。﹞女科瀝血崩中﹐﹝歸爲血藥﹐故補女子諸不足﹞外科排膿止痛。﹝亦和血活血之功﹐腫瘍忌當歸者﹐以辛溫活血恐其散大也﹐已潰則補血而生肌肉矣。金瘡及破傷風﹐俱活血補血爲要﹐故咸補之。﹞心主血﹐脾統血﹐肝藏血﹐歸爲血藥﹐故入三經﹐爲活血之要藥。全和血﹐身補血﹐頭止血﹐尾破血﹐能引諸血﹐各歸其所當歸之經故名當歸。

性能滑腸﹐泄瀉者禁用﹐嘔家咳家血熱家並禁。

丹參﹝苦平入心經。反藜蘆。﹞養血安神﹐﹝心血有養﹐則神自安。﹞調經治疝。

﹝養血則經水調﹐活血則疝痛止。﹞去瘀血﹐生新血﹐安生胎﹐落死胎。女科恆用﹐外科亦宜。

﹝有消腫﹐排膿止痛﹐生肌長肉之功。﹞色赤﹑味苦﹐爲心經血分之藥。古稱丹參一味與四物同功。

𨿽能補血﹐長於行血﹐妊娠無故勿服。

遠志﹝辛苦溫﹐入心﹑腎二經﹐殺附子毒﹐甘艸湯浸去水用。﹞定心神而止驚悸﹐補腎气而治健忘。﹝腎藏精與志﹐志傷則善忘其前言。治健忘者﹐彊志益精之功也。﹞散心下鬱气﹐療一切癰毒。﹝皆辛散苦泄溫暢之力。﹞心腎並補﹐爲二經气分之藥。

若心家有實火﹐應用黃連﹑生地者﹐禁與參﹑術補气等藥同用。

秦艽﹝辛苦平﹐入胃﹑大腸﹑肝三經。﹞祛風除濕﹐而療肢節疼痛﹐養血榮筋﹐而治通身攣急。﹝長於養血﹐所謂治風先治血﹐血行風自滅﹐又能泄熱利水﹐而去濕熱。﹞能理黃膽。可解酒毒。﹝去陽明濕熱之功也。﹞下部虛寒人﹐及小便不禁﹐大便滑者忌用。

續斷﹝辛苦微溫﹐入肝﹑腎二經﹐酒焙。﹞補勞傷而續筋骨。﹝理肝腎之功。﹞破瘀結而利關節。﹝通宣血脈之力。﹞益气力﹐止腰痛﹐﹝補腎之效。﹞胎產必收﹐﹝以其胎前能保﹐產後能行﹐且又止崩中漏血。﹞外科亦宜。﹝以其有消腫止痛生肌之功。﹞補而不滯﹐行而不瀉﹐故女科外科﹐取用宏多。同歸﹑膝﹑元胡用﹐則行血理傷﹔同地﹑冬﹑枸杞﹑杜仲﹑五味﹑山萸﹑參﹑用﹐則止崩漏補不足。

茅艸根似續斷﹐誤用令人筋軟。

牛膝﹝甘酸平﹐入肝﹑腎二經。﹞壯筋骨而理腰膝軟弱﹐﹝峻補肝﹑腎精血之功。﹞治痺癥而解四肢拘攣。﹝補血則筋舒﹐行血則痛止﹐正旺血行邪自除矣。﹞益精止腰脊之痛﹐塡髓去腦中之疼。

﹝熱多則陰分傷也。﹞善療五淋﹐﹝小腸有气﹐則小便脹﹐有血則淋﹐有熱則痛﹐故便淋或尿血﹐莖中痛甚者用之﹐取其性下行﹐逐惡血也。﹞破結﹐更主通經﹐墮胎﹐理拆傷。又能消癰散腫﹐﹝皆行血逐瘀之功。﹞肝﹑腎二經之藥。大抵酒蒸則能補精血﹐生用則能祛惡血。

善引諸藥下行﹐上焦藥中勿入﹐血崩不止者﹐切戒用之。

何首烏﹝苦澀微溫。入肝﹑腎二經。選大者赤白合用﹐泔浸﹐黑豆拌蒸﹐曬九天。﹞養血益肝﹐而療風疾﹔﹝如頭面風瘡﹐半體無汗﹐徧身瘙癢﹐大風癘疾諸病﹐皆取其活血治風之功。﹞固精益腎﹐而能續嗣。﹝澀能斂精。﹞彊筋壯骨﹐黑髮悅顏﹐﹝精血充足之徵。﹞止腸風下血﹐治女人崩帶﹔﹝益血而澀又能收斂也。﹞療陰傷久瘧﹐﹝養血益肝之效﹞。及疥癬滿身。﹝赤者能消腫毒﹐外科呼爲紅內消﹐又名瘡帚。﹞入肝而兼入腎﹐爲益血祛風之上藥。

與蘿卜同食﹐能令須髮早白﹐犯鐵器損人。

五味子﹝甘酸﹐核中苦辛鹹。性溫﹐入肺﹑腎二經。嗽藥生用﹐補藥微焙。﹞滋腎經不足之水﹐彊陰澀精﹐除熱解渴﹔﹝精盛則陰彊收攝﹐除熱者壯水鎭陽也﹐解渴者酸能生津也。﹞收肺家耗散之气﹐療咳定喘﹐斂汗固腸﹐﹝久咳則肺气耗散﹐酸能收斂﹐故止咳定喘。肺主皮毛﹐與大腸爲表裏﹐故斂汗固腸。﹞斂肺保腎之藥也。同扁豆﹑漧葛﹐能解毒。

風邪在表﹐痧疹初發﹐一切停飲﹐及肺家有實熱者皆禁。

沙菀蒺藜﹝甘溫入腎經﹐炒用。狀如腎子﹐帶綠色﹐咬之有生豆气者眞﹐不入湯藥。﹞沙菀者﹐彊陰固精﹔﹝功專補腎。﹞有刺者﹐﹝炒去刺研。﹞明目治風。﹝兼入肝矣﹐以肝開竅於目。又肝主風也。同首烏﹑胡麻﹑地黃﹑天冬﹐能治徧身風癢。﹞沙苑蒺藜﹐陽道數舉﹐媾精難出者勿服。

沙苑蒺藜﹕可入湯劑。本品與刺蒺藜名同物異﹐功用有別。前者溫補肝腎﹐治療遺精早泄帶下等證﹔而後者則平肝散風﹐行血明目。故不可混同。﹝見《中藥學》南京中醫學院﹑江蘇新醫研究所編﹞覆盆子﹝甘平﹐入腎﹑肺二經﹐去蒂酒蒸。﹞起陰痿而令堅長﹐益腎臟而縮小便。﹝故有覆盆之名。﹞固澀之品﹐精滑者宜之。

小便不利者禁用。

菟絲子﹝辛甘平﹐入腎﹑肝二經。酒煮爛﹐焙漧。不入湯藥。﹞添精髓而彊陰莖﹐療精寒自出﹑溺有餘瀝﹔﹝而能補腎中陽气故也。﹞堅筋骨而益气力﹐治口舌燥渴﹐肝傷目昏。﹝補腎肝則筋骨彊而气力增。水虛則內熱津幹﹐故口苦燥渴。腎惡燥﹐急入辛以潤之﹐此與香燥之辛不同。

明目者肝得血而能視也。﹞腎家多火﹐彊陽﹝不痿﹞者勿用。

巴戟天﹝辛甘微溫﹐入腎經﹐酒浸焙。﹞彊筋骨﹐起陰痿。﹝助火之功。﹞內熱者忌之。

肉蓯蓉﹝甘鹹微溫﹐入腎經。大至斤許﹐不腐者佳﹐酒洗去甲。﹞益精壯陽事﹐補血潤大腸。﹝若驟用之﹐反動便滑﹐故獨用二三兩﹐頓飲﹐治血枯便燥有神。﹞滋腎峻補精血之要藥。鎖陽功用相仿﹐可代蓯蓉。

蓯蓉性滑﹐泄瀉禁用﹐陽易舉而精不固者勿服。鎖陽禁忌亦同。

補骨脂﹝辛大溫﹐入腎經。鹽水浸三日﹐胡桃油炒。﹞興陽事﹐﹝補助相火之功也。﹞固精气﹐﹝取其辛大溫之气﹐以壯眞陽﹐使之涵乎陰精而不走。﹞止腎泄﹐﹝命門火衰﹐不能燻蒸脾胃﹐腐熟水谷。以致五更溏泄﹐丹田得暖﹐而泄自除。﹞治腰疼。﹝腎气虛弱﹐或風冷乘之﹐或寒濕浸之﹐或因气滯不散﹐或因跌撲瘀凝﹐皆取其辛散溫行﹐而又有補水髒之功。﹞補水髒﹐壯水益土之要藥。

大溫而燥﹐凡陰虛內熱之人及大便閉結者﹐戒用。

大茴香﹝辛大溫﹐入胃﹑腎二經。小如粟者力薄。﹞補命門眞火﹐治小腸疝气。

黃﹝甘微溫﹐入肺﹑脾二經。惡防風﹐得防風其功愈大。補气藥中﹐蜜水炙﹐瘡瘍藥中﹐鹽水炒。﹞補肺气而實皮毛﹐斂汗如神﹔益胃气而去肌熱﹐止瀉有效。﹝勞倦則發熱﹐甘溫能除大熱也。止瀉者﹐補中气之功也。﹞腸風崩帶俱用﹐﹝益气補虛﹐則得統攝而血止矣。﹞止渴除喘亦宜。﹝气主煦之﹐故益气則津生﹐虛气則喘﹐故補肺則喘除。﹞能托瘡而生肌肉﹐﹝未潰能同敗毒藥而托出走表﹐已潰能同補脾藥以生肌長肉。﹞治風癘而理痘瘡。﹝治風癘者﹐以邪之所湊其气必虛。气充於外﹐邪無所容矣。痘瘡因陽分表虛气不足者宜之﹐血熱者則大忌也。﹞功能實表﹐有表邪者勿用﹐能助气﹐气實者勿用﹐能補陽﹐陰虛者勿用﹔多怒則肝气不和﹐亦禁用之。

白術﹝甘苦溫﹐入脾﹑胃二經。於潛者佳。泔浸土蒸﹐蜜水拌炒。﹞健脾彊胃﹐消穀嗜食﹐﹝土惡濕﹐濕去則脾健而消穀﹐胃彊而嗜食。﹞化痰逐水﹐消腫止瀉。﹝濕客中焦則生痰生水﹐濕勝則爲瀉爲腫﹐除濕則諸癥自安。﹞君枳實以消痞﹐﹝彊脾胃之力。﹞佐黃芩而安胎﹐﹝化濕熱之功。﹞益气和中除濕之聖藥也。人但知白術補脾﹐而不知脾惡濕﹐濕去則脾健﹐故曰補也。

若脾虛而無濕邪者用之﹐反燥竭津液﹐是損脾陰矣﹐此最誤人﹐特表出之。凡陰虛內熱﹐便祕滯下﹐肝﹑腎有動气者勿服。

蒼術﹝辛苦溫入脾經。茅山者佳。泔浸蒸曬。﹞燥濕消痰﹐﹝濕去則痰飲不生。﹞發汗解郁﹐﹝辛主散﹐香快气也﹞除山嵐瘴气﹐彌災惡疾。﹝芳气能辟邪也。﹞芳烈燥濕之品﹐爲濕家要藥。

無濕癥者大忌。

香附﹝辛苦微溫﹐入肺﹑肝二經。童便浸曬焙。懼燥﹐蜜水炒﹔懼散﹐醋炒。﹞開郁快气﹐﹝辛能散之﹐苦能降之﹐溫能通之暢之。﹞發表散邪。﹝亦辛溫之力。﹞消痰化食﹐治心腹之疼﹔﹝皆快气之功。﹞調經止帶﹐理胎產之疾﹐﹝血隨气行﹐香附爲血中之气藥﹐气調則血亦從之而和暢﹐故能調月經而治胎產之疾也。諸气白帶﹐因肝气郁而脾受傷﹐此能升降諸气﹐而治一切气疾故也。﹞爲三焦肝經气分之主藥﹐而兼通十二經气分也。生則上行胸膈﹐外達皮膚﹐熟則下走肝腎﹐外徹腰足。得參﹑術則補气﹐得歸﹑地則補血﹐得木香則流滯和中﹐得沈香則升降諸气﹐得茯神則交濟心腎﹐得紫蘇則解散邪气﹐得三稜﹑莪術則消磨積塊﹐得蒼術﹑撫芎則總解諸郁﹐得黃連﹑山梔則能降火﹐統領諸藥﹐隨用得宜﹐乃气分之總司﹐女科之主帥也。

辛香溫燥之品﹐若月經先期者﹐法當涼血﹐不可誤用。

木香﹝辛溫﹐入脾﹑肺﹑肝三經﹐生用理气﹐煨熟止瀉。﹞調諸气而開郁﹐能消食而止瀉﹐療心腹冷气之作疼。佐連﹑黃﹑白芍以治痢﹐三焦气分之藥﹐能升降諸气。諸气憤郁﹐皆屬於金﹐故上焦气滯者宜之﹐金郁則泄之也﹐中气不運﹐皆屬於脾﹐故中焦气滯者宜之﹐脾胃喜芳香也。大腸气滯則後重﹐膀胱气不化則淋癃﹐肝气郁則爲痛﹐故下焦气滯者宜之﹐塞者通之也。治下焦气滯藥中﹐如後重須檳榔﹐淋癃須沈香降下之品以佐之。

香燥而偏於陽﹐肺虛有熱﹐血枯而燥者﹐愼勿犯之。

砂仁﹝辛溫﹐入肺﹑脾﹑胃﹑大腸﹑肝﹑腎六經。炒去衣研。﹞下气而治嘔吐﹑奔豚﹐﹝可升可降。降多於升﹐故能下气﹐下气開胃﹐則嘔吐止。奔豚屬腎火虛衰﹐陰凝結气上攻。此能下气﹐溫腎散結。﹞化食而理心疼﹑腹痛。﹝醒脾气則食化﹐散結气則痛止。﹞霍亂與瀉痢均資﹐﹝霍亂因正气壅塞﹐瀉由食仃﹐痢由積滯﹐故咸主之。﹞安胎﹝胎喜疏利﹞與中滿腫脹並效。﹝脾虛中滿﹐佐補藥以和中气。腫脹或因食積﹐或因痰﹑因气﹑因水﹐皆用之以理气。﹞兼治上气咳嗽。﹝指寒邪郁肺﹐气不得舒之癥。咳因肺熱者不宜用之。﹞開脾胃之要藥﹐和中气之正品。若腎虛气不歸元﹐非此向導不濟。

性溫而燥﹐凡因熱火升腹痛作嘔﹐傷暑作瀉﹐胎動由於血熱﹐腫脹由於燥熱﹐咳逆由於火衝﹐難以槪投。孕婦食之太多﹐耗气必致難產。

白豆蔻﹝辛大溫﹐入脾﹑胃二經。去衣焙研。﹞溫中除吐逆﹐開胃消飲食。﹝脾胃喜香喜溫喜通﹐故也。﹞瘧癥宜投﹐﹝能消能磨﹐流行三焦﹐榮衛一轉﹐寒熱自平。﹞腹痛須簡。﹝取其辛溫散寒﹐而又能散滯气也。﹞凡腹痛﹑嘔吐因火熱者忌之。

藿香﹝辛微溫﹐入肺﹑脾二經。忌見火﹞。能開胃進食﹐﹝取其芳香也。﹞止吐瀉霍亂。

﹝開胃理脾﹐正气通暢之功也。﹞陰虛火旺﹐胃熱作嘔者﹐勿用。

前胡﹝辛苦微寒﹐入肺﹑脾﹑胃﹑大腸四經。﹞散風邪﹐﹝辛也。﹞淸肺熱﹐﹝辛先入肺﹐苦能泄熱而性又微寒也。﹞下气消痰﹐止咳定喘。﹝長於下气﹐與柴胡上升之性不同﹐气降則痰亦降﹐而咳喘俱止。﹞能祛气實風痰﹐與貝母之治燥痰﹐半夏之治濕痰者各別。

凡陰虛火動之痰﹐及不因外感而有痰者勿服。

防風﹝辛甘溫﹐入膀胱﹑小腸﹑肝﹑膽﹑脾﹑胃六經﹐色白而潤者佳。﹞通治諸風﹐﹝三十六般風皆用。﹞兼能去濕。﹝能去經絡中畱濕﹐以風能勝濕也﹐故瘡科多用之。﹞療周身骨節之疼﹐﹝邪散痛自止。﹞去頭目四肢之疾。﹝如頭痛頭眩﹐頭面濕風﹐目赤多淚﹐四肢攣急﹐亦邪散而諸癥安。﹞能防禦外風﹐故名防風﹐乃風藥中潤劑也。卑賤之卒﹐隨所引而至。

虛勞骨節疼痛﹐血虛火炎頭痛﹐陽虛自汗﹐陰虛盜汗﹐諸癥皆忌。

荊芥﹝辛溫﹐入肝經。反驢肉﹑無鱗魚﹑河豚﹑蟹黃﹑魚。﹞祛風邪﹐除寒熱﹐﹝散邪解肌﹐寒熱除矣。﹞頭痛目眩可安。﹝亦散邪之功。﹞便血崩中皆治。﹝能入血分之風藥﹐性升而上行也。﹞童便調末﹐﹝炒研細末。﹞而理胎產血暈﹔﹝其功能散瘀血﹐以其入血分﹐而有辛散溫行之力﹐童便引之﹐功更捷矣。﹞生地君之﹐而治徧身疥瘡﹐﹝血熱有濕則瘡﹐涼血除濕而自愈。﹞風藥主升主散﹐表虛有汗﹐非關外邪寒熱﹑頭痛目眩者忌之。

獨活﹝辛甘苦微溫﹐入膀胱﹑小腸﹑肝﹑腎四經。﹞善祛風寒﹐能除濕熱。﹝羌獨皆祛風﹑散寒﹑除濕﹐透關利節之品。﹞產中國者名獨活﹐气細而治足少陰伏風頭痛﹐﹝爲腎家引經之藥也。﹞兩足濕痺﹐不能行動。﹝腎爲水髒﹐濕易流入。﹞出西羌者曰羌活﹐﹝乃一類二種。﹞气雄而治足太陽感邪頭痛﹐﹝風寒濕三气皆邪也。爲膀胱引經之藥。﹞四肢百節﹐一身盡痛。

若血虛頭痛﹐及徧身肢節痛﹐誤用增劇。

麻黃﹝辛苦熱﹐入心﹑肺﹑膀胱三經。去根節煮去沫。﹞主冬令之傷寒﹐﹝惟冬令太陽正傷寒癥無汗者﹐方可用之。﹞開毛孔而出汗。﹝輕揚入肺而善散也。﹞頭痛發熱惡寒頓蠲﹐身疼腰痛脊彊皆安。﹝皆太陽經傷寒之癥﹐發散則邪去而安。﹞咳嗽能止﹐痰喘可除。﹝皮毛外閉﹑則邪熱內攻﹐入肺經而散火郁﹐則咳喘自除。﹞其性輕揚﹐療傷寒爲發汗第一藥。根節甘平﹐止汗如神。其性能行周身肌表﹐故引諸藥﹐外至衛分﹐而固腠理也。又取爲末﹐同牡蠣粉撲之甚良。加糯米粉尢效。

非冬月傷寒﹐及腠理不密之人皆禁用。汗多亡陽﹐能損人壽﹐戒之戒之。

葛根﹝辛甘平﹐入胃經。﹞主陽明之風寒﹐﹝邪在太陽﹐未入陽明﹐誤服之是引賊入室矣。

﹞善解肌而出汗﹐﹝輕揚開腠﹐爲陽明解肌之要藥﹐以胃主肌肉故也。﹞頭痛壯熱隨停﹐目痛鼻幹可療。﹝額顱痛屬陽明﹐胃主肌肉﹐故大熱目痛鼻幹﹐皆陽明經癥﹐汗出則邪自散而安。﹞止瀉痢﹐﹝以其能鼓舞胃气上行也。﹞散郁火﹐﹝火郁則發之也。﹞解酒毒﹐﹝蒸熱用葛花更佳。﹞發斑疹。﹝開腠解肌之功﹐已見者則勿用。﹞上盛下虛之人﹐𨿽有脾胃病亦不宜用。

白芷﹝辛溫﹐入肺﹑胃﹑大腸三經。微焙。﹞治頭風目淚﹐止齒痛眉疼。﹝頭風﹐偏正頭風也。眉疼﹐眉稜骨疼也。﹞肌膚瘙癢能除﹐﹝祛風則上癥自除。﹞腸風下血可止。﹝入陽明气分﹐兼入血分﹐气香而性升故也。﹞治白帶﹐﹝亦借其升之力。又風能勝濕也。﹞解蛇傷﹐﹝敷服皆效。﹞消癰散腫﹐止痛排膿。﹝辛香散結﹐而又活血消腫止痛﹐又能蝕膿故也。﹞療風之品﹐其气芳烈﹐能通九竅﹐陽明經額顱痛者﹐須用之。

燥能耗血﹐散能損气﹐陰虛血熱之人大忌﹐癰疽已潰﹐宜漸減去。

柴胡﹝苦微寒﹐入肝﹑膽二經。見火無效。﹞治少陽傷寒﹐﹝寒熱往來爲少陽半表之邪﹐不可施汗吐下三法。法當和解﹐須用柴胡﹐﹞療時疾發熱。﹝風溫﹑溫熱時气之邪﹐屬肝﹑膽﹑三焦﹑心包絡受病﹐柴胡正爲四家引經之藥。性升散而气微寒﹐故解表除熱。﹞或諸瘧﹐或雜癥﹐往來寒熱悉能除﹔或早晨﹐或日晡﹐身體潮熱咸商用。﹝東垣云﹕諸瘧皆以柴胡爲君﹐隨所發時﹐見何經癥﹐佐以引經之藥。又云﹕能引淸气而行陽道﹐傷寒外諸有熱者則加之﹐無熱則不加﹐然亦須審察病源﹐合宜而用則可。﹞頭痛頭眩﹐目赤目昏皆效﹔耳鳴耳聾。﹝皆風熱上壅之故。﹞脇滿脇痛咸安。﹝邪解則上癥自除。﹞治熱入血室。﹝經水適來適斷﹐熱邪乘虛陷入血室﹐其血必結。和解熱邪﹐宣暢气血﹐癥自愈矣。東垣云﹕其能散諸經血結气聚﹐功同連翹﹐十二經瘡家皆可用之。﹞升陽气下陷。﹝東垣云﹕其能引胃气上行﹐升騰而行春令。時珍又言﹕柴胡能引少陽淸气上行﹐升麻能引陽明淸气上行。﹞凡病患虛而气升﹐及陰虛火熾炎上者均忌。銀州柴胡﹐俗治勞熱骨蒸﹐按仲淳言其功用﹐不過優於升散﹐恐非除虛熱之藥﹐須酌用之。

升麻﹝辛甘苦溫﹐入肺﹑脾﹑大腸﹑胃四經﹑靑色者佳。忌火。﹞祛風邪﹐﹝言其祛皮膚風邪者﹐入肺發散也。﹞解肌熱﹐﹝言其解肌肉間風熱者﹐入胃發散也。﹞散邪气於至髙之上﹐﹝故頭痛喉疼﹐口瘡齒痛﹐皆賴其散邪之功。﹞升陽气於至陰之下。﹝故補中益气湯佐參﹐以升下陷陽气。﹞瀉痢崩帶俱徵用﹐脫肛遺濁共尋求。﹝皆賴提升之力也。﹞屬陽性升。凡吐衄痰嗽﹐气逆吐嘔﹐切勿誤投。

細辛﹝辛溫。入心﹑肺﹑肝﹑腎四經。反藜蘆。﹞治少陰頭痛﹐﹝故仲景治少陰癥﹐有麻黃附子細辛湯﹐亦止諸陽頭痛﹐諸風通用。﹞療風寒鼻塞。﹝辛香開竅也。﹞大辛純陽﹐凡血虛內熱頭痛﹐陰虛火升鼻塞戒之。卽入風藥﹐不過五分而止﹐以其性最燥烈。

川芎﹝一名川窮﹐辛溫﹐入肝經。﹞主頭痛面風﹐止淚出涕多。﹝辛散上升﹐故多有功於頭面﹐以其能治一切風也。﹞去瘀生新﹐﹝又能治一切血疾﹐血活則去舊生新。﹞長肉排膿。﹝以其爲血中气藥也。﹞小者名撫芎﹐諸郁能開﹐﹝辛散之功。﹞瀉痢可止﹐﹝左傳言﹕同小麥曲禦濕﹐治河魚腹疾。時珍用治濕瀉﹐每加二味如神。血痢已通﹐而痛不止者﹐乃陰虧气郁﹐加芎爲佐。气行血調而愈。

﹞血虛頭痛之聖藥。諸頭痛必用川芎﹐如不愈﹐各加引經藥。

凡虛火上炎﹐嘔吐咳逆者忌之。單用久服﹐令人暴亡。

爲其辛散走泄眞气故也。辛散之禍如此﹐司命者當知之。

天麻﹝辛平﹐入肝經。酒浸煨熟焙漧。﹞治風痰﹐定眩暈。﹝諸風掉眩﹐皆屬於肝。東垣言﹕目黑頭旋﹐風痰內作﹐非此不能除。爲治風神藥﹐頭風頭痛亦用之也。﹞療四肢濕痺麻木﹐﹝風藥能勝濕也。﹞醫小兒風癇驚風。﹝小兒發癇﹐或因風邪﹐或因驚駭入肝﹐定風消痰則安矣。﹞𨿽不甚燥﹐畢竟風劑助火﹐若火炎頭暈﹐血虛頭痛等癥咸忌。

甘菊花﹝甘苦微寒﹐入肺﹑肝﹑腎三經。﹞治頭目風熱﹐眩痛淚出。﹝能益金水二髒﹐益金所以平木﹐木平則風自熄﹔補水能祛風﹐除熱卽所以制火﹐火降則熱自除。故治頭眩頭痛﹐目痛淚出諸病。

﹞祛身上游風﹐皮膚死肌。﹝治風先治血﹐血行風自滅。皮膚不營﹐則爲不仁。祛風而能補陰血﹐則遊風愈﹐而死肌得和矣。﹞除胸中煩熱﹐﹝血虛則煩﹐陰虛則熱收於內。補陰益血﹐則煩熱並除。﹞救垂死疔瘡。﹝疔乃風火之毒﹐搗汁飲之卽活。根葉俱良。﹞獨稟金精﹐專制風木﹐爲祛風除熱益血之要藥。

與枸杞相對久服﹐終身無目疾中風疔瘡之患。作枕大能明目。

鉤藤﹝甘微寒﹐入肝﹑心﹑包絡三經﹐嫩鉤更效。臨起入藥一﹑二沸﹐久煎便無力。﹞平肝風﹐除心熱﹐治頭目眩暈﹐療小兒驚癇﹐﹝因驚駭叫號恍惚是也。驚癇眩暈﹐皆肝風相火之病。平肝木﹐通心包﹐風靜火息﹐上癥自愈。﹞祛肝風而不燥。幼科珍之﹐用治寒熱驚啼螈諸疾。

威靈仙﹝苦溫﹐入膀胱經。忌茶茗面。﹞諸風皆治﹐痛風更宜。﹝其性好走﹐亦可橫行﹐痛風上下皆宜。﹞去腹內冷滯﹐﹝能宣通五臟﹐以其性溫走而不守也﹐﹞去膈間痰水﹐﹝風能勝濕而消飲也﹐﹞性快﹐風藥之善走者也。

多服泄人五臟眞气﹐气弱者勿服。

香薷﹝辛微溫﹐入心﹑脾﹑胃三經。忌見火。﹞解寒郁之暑气﹐理霍亂之吐瀉。﹝夏月乘涼飲冷﹐陽气爲陰邪所遏﹐以致頭痛發熱惡寒﹐無汗﹐霍亂吐瀉﹐用之以發越陽气﹐散水和脾則愈。﹞辛散溫通﹐爲夏月解表而帶和中之藥。又能散水腫者﹐除濕利水之功也。

若勞役受熱﹐反用香薷﹐重虛其表﹐而又濟之以溫﹐大誤。故無表邪者不可用。今人謂能避暑﹐槪用代茶﹐眞癡人說夢也。

黃連﹝苦大寒﹐入心﹑脾﹑胃﹑肝﹑膽﹑大腸六經。治心經之火生用﹐肝膽之火豬膽汁炒﹐上焦之火酒炒。中焦之火薑汁炒﹐下焦之火﹐鹽水炒﹐食積之火﹐黃土炒﹐气分濕熱之火吳茱萸湯炒﹐血分塊中伏火漧漆水炒。忌豬肉。解巴豆附子毒。川產者佳。﹞瀉少陰君火﹐﹝苦先入心﹐爲瀉君火之主藥。﹞祛中焦濕熱。﹝苦燥濕﹐寒勝熱。﹞止煩躁而定驚悸﹐﹝君火得寧也。

﹞止痢疾而解酒毒。﹝除濕熱之功﹐故赤白痢疾及因酒毒下血腹痛者﹐必用之。﹞天行熱病宜投﹐心下痞滿須簡。﹝苦寒能淸解熱邪也。﹞除心腹之痛﹐口療舌之瘡﹐﹝皆滌熱淸火之功。﹞目疼赤腫淚流必需﹐﹝熱盛則爲痛﹑爲赤﹑爲腫﹐肝熱則淚出﹐故爲治目要藥。﹞蛔動瘡家痘癥均求。﹝蛔虫得苦則安﹐諸瘡皆屬心火﹐痘癥必宜解毒。﹞理婦人陰中腫痛﹐﹝淸肝火而自安。﹞醫小兒疳熱諸虫。﹝疳以濕熱爲咎﹐故多生虫﹐祛濕熱而又苦能殺虫也。﹞大苦大寒﹐但能祛邪滌熱﹐焉能濟弱扶虛﹐凡血少气虛﹐脾﹑胃薄弱者﹐均在禁例。

胡黃連﹝苦大寒﹐入肝﹑膽二經。忌豬肉﹐解巴豆毒﹐折之塵出如煙者眞。﹞退骨蒸勞熱﹐﹝入肌附骨之熱﹐此能淸之。然在初起時﹐脾胃健旺者﹐可暫用而不可久也。﹞治溫瘧三消。

﹝溫瘧病熱在骨間﹐三消癥皆從火斷。﹞祛陰汗﹐﹝濕熱下流客之﹐故陰汗出﹐除濕熱則止矣。﹞濃腸胃。﹝祛濕熱而腸胃自濃﹐與黃連之濃腸胃同﹐非補益而濃之也。﹞痢疾疸家並用﹐﹝以同爲濕熱也。﹞目赤痔痛均求﹐﹝皆屬火癥也。﹞疳積甚靈﹐驚癇莫缺。大苦大寒﹐故能淸腸胃以及骨間一切濕熱﹑邪熱﹑陰分伏熱﹑所生諸病。其功用相似黃連。產於胡地﹐故以胡名。

胃虛脾弱者﹐𨿽見以上諸癥﹐亦勿輕投﹐必不得已﹐須與保脾胃藥同施。

黃芩﹝苦寒﹐入心﹑肺﹑胃﹑膽﹑大﹑小腸六經。酒炒則上行﹐豬膽汁炒瀉肝膽之火﹐枯而飄者﹐瀉上焦之火﹐實而堅者﹐退下部之熱。﹞瀉肺中火邪﹐祛脾胃混熱。止嗽降痰﹐而除喉中鮏臭﹔﹝瀉肺火﹐則咳嗽止﹐鮏臭除。治痰者﹐取其火降而痰亦降。﹞治痢醫疸﹐而止少腹絞痛。﹝善治濕熱。故主痢疾黃膽。火在少腹則絞痛﹐瀉火則痛止﹐亦火熱腹痛。﹞利小腸治五淋﹐﹝除濕熱之功﹐﹞療天行熱疾﹐理目赤腫疼。安胎須用﹐疔癰亦簡。﹝皆取其瀉火除熱也。﹞苦寒淸肅之藥﹐其功能治諸熱﹐而非補益之品﹐當與黃連並列。非系實火之癥﹐勿用。胎因血虛不安者﹐亦忌之。

連翹﹝辛苦寒﹐入心﹑膽大腸三經。搗碎。﹞除心經客熱﹐﹝爲心經﹑包絡气分之主藥﹐最瀉心火。﹞祛脾胃濕熱。治耳聾而通月經﹐﹝三焦經病則耳聾﹐熱气上壅之故﹐直入三焦﹐淸熱則愈。

通經者﹐淸熱散血結之功也。﹞祛白虫而解蠱毒。﹝濕熱除則虫自去﹐蠱毒非辛熱不成﹐熱解則蠱自消。﹞利五淋小便不通﹐﹝心與小腸爲表裏﹐瀉心火而小腸之熱亦除。﹞散諸經血結气聚。﹝十二經瘡家必用﹐乃結者散之之義。又諸經客熱﹐非此不除。﹞消瘰癭癅﹐﹝皆膽經气郁有熱而成。輕揚芬芳﹐以散鬱結﹐淸涼以除郁熱﹐則自消矣。﹞醫癰腫惡瘡。﹝無非營气壅遏﹐衛气郁滯而成。﹞淸而無補之藥﹐中病卽止。癰疽已潰勿服。

龍膽艸﹝苦澀大寒﹐入肝﹐膽二經。﹞主肝﹑膽熱邪﹐淸下焦濕火。﹝能治臍下至足腫疼﹐濕熱香港腳諸疾。下行之功﹐同於防己。﹞治目赤腫痛﹐瘀肉髙起﹔﹝酒炒則能上行外行。佐柴胡爲目疾必用之藥。﹞祛腸中小虫﹐嬰兒驚癇。理瘡疥﹐殺蠱毒。稟純陰之气﹐但以蕩滌肝膽之熱爲職。

脾胃虛人﹐不可輕投。

蘆薈﹝苦大寒﹐入心﹑肝﹑脾三經。黑如漆者佳。﹞祛膈熱﹐﹝胸膈間熱也。﹞除煩悶﹐﹝淸熱之功。﹞目疾宜求﹐﹝目不因火則不病。﹞疳病必簡。﹝五疳同爲內熱停滯之癥﹐此能治諸疳熱﹐又善殺三虫。﹞至苦大寒﹐故爲除熱殺虫之要藥﹑苦藥皆燥﹐惟此性獨潤﹐一經滴水﹐卽便粘手﹐昔人以朱砂爲佐﹐用治大便不通者﹐得非取其寒潤之功欲﹖脾胃弱者大忌。

靑黛﹝鹹寒﹐入肝經。眞者從波斯國來﹐不可得。用染甕上沫之紫碧色者﹐或靑布浸汁代之俱可。貸者以干靛充之﹐內有鍛石﹐每斤淘取一兩﹐亦可用。﹞治傷寒赤斑﹐﹝其性善解毒除熱﹐﹞散五臟郁火﹐﹝靑色通肝﹐泄肝尢爲要藥。﹞除疳熱而殺虫﹐﹝小兒諸熱﹐驚癇夜啼並主之﹐﹞療瘡腫而塗敷。﹝熱瘡濕瘡惡腫﹐並用敷之。﹞中寒者勿服。古方用治血癥﹐使非血分實熱者﹐大非所宜。

地楡﹝苦寒﹐入肝﹑腎﹑胃﹑大腸四經。﹞止血痢腸風﹐﹝善祛濕熱爲功。﹞除帶下崩漏。﹝濕熱去則帶下止﹐血不熱則崩漏除。﹞療諸瘡而定痛﹐﹝諸瘡腫毒﹐莫不由血熱所生﹐涼血泄熱﹐則熱散血活﹐而腫消痛止矣。﹞除惡肉而止膿。﹝血熱極則郁﹐故腫而成惡肉。膿血不止﹐亦血熱所致。﹞沈寒入下焦﹐故多主下部濕熱諸病。

脾胃虛寒而泄瀉﹐气虛下陷而崩帶者﹐禁用。

茵陳﹝苦寒﹐入脾﹑胃﹑肝﹑膽﹑膀胱五經。﹞善祛濕熱﹐總治諸疸。﹝黃膽𨿽各有所因﹐然同爲濕熱所成。﹞蓄血發黃者﹐非此所宜。

山豆根﹝苦寒﹐入心﹑肺二經。﹞止咽疼而善治喉間諸疾﹐﹝含之咽汁﹐解咽喉腫毒。同白藥子等分煎服﹐治喉風急癥﹐牙關緊閉﹐水谷不下者神效。﹞解諸毒而能消腫痛諸瘡。﹝能解一切藥毒蠱毒﹐癰腫諸毒﹐凡毒必熱﹐淸熱則毒解。﹞大苦大寒﹐宜中病卽止。

靑蒿﹝苦寒﹐入肝﹑腎二經。童便浸一宿曬漧。﹞祛骨蒸勞熱﹐殺鬼蛀傳屍。﹝芳能避邪﹐苦能殺虫也。﹞脾胃虛弱者﹐仍當避之。

防己﹝辛苦寒﹐入膀胱經。﹞祛下焦濕熱﹐﹝專瀉下焦血中濕熱﹐上焦禁用。﹞治香港腳腫痛。﹝香港腳之疾﹐因濕熱壅遏﹐喜通而惡塞﹐故用漢防己以通滯塞﹐且其性又能利大小便。﹞防己分木漢二種。木者專風﹐漢者專水。

大苦大寒﹐其性猛悍。善用之。亦可敵凶突險﹐此瞑眩之藥也。服之令人身心煩悶﹐飲食減少﹐惟下焦濕熱壅遏﹐及香港腳病﹐非此不效﹔須與米仁﹑石斛﹑茯苓﹑木瓜﹑萆之屬同用則可。

萆﹝甘苦平﹐入胃﹑肝﹑腎三經。川者佳﹐勿用有刺者。﹞治腰腳癱瘓不遂﹐﹝長於祛風除濕﹐風濕去而自愈。﹞止白濁莖中作痛。﹝能治陽明之濕而固下焦﹐故能祛濁釐淸﹐而治是病。﹞痺癥香港腳並用﹝二癥皆由於濕。﹞淋家疝病均宜﹐﹝經曰﹕脾受積食之气﹐小便黃赤﹐甚則淋。病癥﹐亦屬濕熱爲病﹐但分寒熱二途﹐濕去則皆安。﹞主用皆祛風除濕﹐無濕者勿用。土茯苓與萆形𨿽不同﹐功用相仿。亦善祛風除濕﹐祛濁釐淸﹐均治惡瘡化毒。東山經言﹕食之已風﹐此頭風方中﹐所以用之神效歟﹖俗稱寒冷服之無子。不知本艸謂其甘淡性平﹐又健脾胃﹐止泄瀉﹐補下焦﹐治陰痿之功也。

忍冬﹝卽金銀藤﹐甘微寒﹐入脾經。莖葉及花﹐气味功用皆同﹐生者搗用更效﹐自然汁尢效。﹞除腹脹滿﹐﹝熱气內盛﹐則爲脹滿。甘能和中﹐寒能除熱。﹞療風濕气。﹝弘景言﹕煮汁釀酒﹐補虛療風﹑以甘能益血也。﹞能止偏頭風痛﹐﹝取其益血淸熱治風。﹞可醫香港腳作痛。﹝取其淸熱除濕。﹞熱毒血痢必徵﹐﹝除熱解毒之功。﹞寒熱身腫宜投。﹝熱勝則腫。

﹞外科稱聖藥﹐﹝散熱解毒消腫﹐一切腫毒癰疽﹐惡瘡疥癬並效。﹞痘癥是神丹。﹝一味熬膏﹐小兒預服﹐出痘必稀。﹞性極中和﹐故無禁忌。

牛蒡子﹝辛涼﹐入肺﹑胃二經。酒炒研。﹞散風熱﹐利咽膈。﹝風熱上搏﹐則爲咽痛﹐爲痰壅﹐咽膈不利﹐辛涼解散而自安。﹞斑疹﹑痧﹑痘必需﹐﹝開毛竅﹐除熱毒﹐故所必需。﹞腫毒﹑癰﹑疽莫缺﹐﹝以其能散諸種瘡瘍之毒。﹞散風除熱解毒之要藥。

性冷而滑﹐泄瀉者忌用。

車前子﹝甘寒﹐入肝﹑腎﹑膀胱三經。酒拌蒸曬。﹞利水止瀉﹐﹝利小便而不走气﹐與茯苓同功﹔水道利則淸濁分﹐而瀉自止。﹞開竅通淋。﹝淋者欲尿而不能出﹐脹急痛甚﹐不欲尿而點滴淋漓也。﹞能彊陰益精﹐﹝男女陰中﹐各有二竅﹔一竅通精﹐乃命門眞陽之火﹔一竅通水﹐乃膀胱濕熱之水。二竅不並開﹐水竅開則濕熱外泄﹐相火得寧﹐精竅常閉﹐而無漏泄﹐久久精足﹐精足則陰彊。故補腎固精﹐種子藥中每加之以利小便者﹐是此義耳﹐非其性之眞能彊陰益精也。﹞療目疾赤痛。﹝其性能祛肝中風熱﹐且又善走下竅﹐所謂上病下療也。﹞陽气下陷﹐腎气虛脫者勿用。

澤瀉﹝甘鹹微寒﹐入腎﹑膀胱二經﹐去皮酒浸焙。﹞利小便﹐治淋瀝。﹝有宣通水道之功。

﹞瀉心下水痞﹐祛脬中畱垢。﹝以其能逐三焦﹑膀胱停水故也。﹞滲濕熱﹐行痰飲﹐泄瀉水腫痺癥均求﹐頭旋香港腳疝疼咸療。﹝皆利水除濕之效。時珍云﹕脾胃有濕熱﹐則頭重旋轉﹐目昏耳鳴﹐滲去其濕﹐則熱除而土气得令﹐淸气上行﹐則天气明爽。故本經言﹐服之耳目聰明。若久服則降令太過﹐淸气不升﹐且小便旣多﹐腎陰潛耗﹐故扁鵲言其多服昏目。地黃丸用澤瀉者﹐古人用補﹐必兼瀉邪﹐去邪則補劑得力﹐專一於補﹐必致偏勝之害也。仲淳云﹕入六味丸中﹐除陰虛病有濕熱者。其說甚通﹞。

性善逐水﹐病患無濕無飲者勿用。腎虛精滑﹐虛寒泄瀉等候﹐皆忌。

木通﹝辛甘淡平﹐入心﹑小腸﹑膀胱三經。色白而梗細者佳。﹞利水治淋﹐﹝瀉心家之火﹐則肺不受邪﹐而气化及州都﹐隨其性之通﹐而小便利。故曰君火爲邪用木通﹐相火爲邪用澤瀉﹐利水𨿽同﹐用各有別。治淋者乃通竅之功也。﹞除濕殺虫。﹝濕熱生虫﹐利水則除濕﹐而熱亦去﹐虫自殺矣。﹞宣九竅﹐利關節﹐通血脈﹐下乳汁﹐﹝皆通竅之所致。﹞關格可開﹐﹝仲景云﹕關則不得小便﹐格則吐逆。蓋因丹田有熱﹐故不得小便﹐火炎上升﹐故食卽吐逆。此能利諸經脈寒熱不通之气。﹞瘡癤兼醫。﹝能瀉心火﹐由小腸而出也。﹞功用𨿽多﹐不出宣通气血四字。

性極通利﹐精滑气弱﹐內無濕熱者忌用。能催生墮胎﹐孕婦勿服。

通艸﹝甘淡寒﹐入肺﹑胃二經。﹞入肺﹐引熱下降﹐而利小便﹔﹝色白體經﹐气寒味淡故也。

﹞走胃﹐通气上達﹐而下乳汁。

孕婦勿服。

燈心艸﹝淡平﹐入心﹑小腸二經。﹞淸心必用﹐利水偏宜。

小便不禁者忌之。

淡竹葉﹝淡寒﹐入心﹑小腸二經。﹞專通小便﹐﹝淡味﹐五臟無歸﹐但入太陽﹐利小便。﹞能解心煩。﹝小便利﹐心火因而淸之也。﹞有走無守﹐孕婦禁之。

海金砂﹝甘淡寒﹐入小腸膀胱二經。﹞利水道而治諸淋﹐﹝淡能利竅﹐故通小便﹐水道利則淸濁自分﹐而血淋﹑沙淋﹑膏淋澀痛愈矣﹐時珍云﹕惟熱在太陽經血分者最宜。﹞除濕熱而消腫滿﹐﹝腫脹因濕熱者用之。﹞小便不利﹐由於腎水不足者勿服。

葶藶子﹝辛苦大寒﹐入肺﹑大腸﹑膀胱三經。酒炒。有甜﹑苦二種﹐甜者其力稍緩。﹞疏肺壅而除喘逆﹐利水道而消腫滿。﹝肺中水气﹐滿喘急者﹐非此不除。蓋肺气壅塞﹐則膀胱不利。譬之上竅閉﹐則下竅不通。不通則水濕泛濫﹐爲喘滿﹐爲咳逆﹐爲腫脹。其性能泄气閉而不行﹐逐水亦能泄大便。﹞肺癰必求﹐﹝仲景有葶藶大棗瀉肺腸。﹞痰飲亦宜。﹝能除胸中痰飲﹐降气行水走泄之功也。﹞性峻走而不守﹐不可混用﹐虛人尢爲大忌。

澤蘭﹝甘苦微溫﹐入肝﹑脾二經。﹞活血有消瘀之能﹐﹝甘能活血﹐獨入血海攻擊稽畱﹐故主產後百病。﹞利水有消蠱之效。﹝利水消蠱者﹐乃血化爲水之功﹐非脾虛停濕之水也。﹞行而帶補﹐服之無偏盛之憂。

益母艸﹝辛苦微寒﹐入肝經。子名茺蔚子。﹞治產後諸疾﹐﹝以其活血破血﹐故跌僕瘀凝亦主之。﹞救喉閉腫痛。﹝搗爛入新汲水一碗﹐絞汁頓飲﹐吐之卽愈。以其能解毒﹐一切乳癰疔腫亦飲之﹐並用敷之。﹞性善行走﹐無瘀血者勿用。

紅花﹝辛溫﹐入心﹑肝二經。酒噴微焙。﹞行男子血脈﹐通女子經水。﹝少用則養血﹐多用則破血。﹞產後血暈急需﹐胎死腹中必用。活血潤燥﹐爲行血之要藥。

過用﹐使人血行不止而斃﹐可弗愼歟﹗孕婦禁之。

牡丹皮﹝辛苦微寒﹐入心與包絡﹑肝﹑腎四經﹐酒焙。﹞淸血中之伏火﹐﹝伏火卽陰火也﹐陰火卽相火也。人但知黃柏治相火﹐而不知丹皮之功更勝。﹞涼無汗之骨蒸﹐除腸胃積血﹐﹝以其能涼血行血也。﹞治神志不足。﹝心藏神﹐腎藏志﹐治神志不足者﹐涼心血﹐淸相火之功也。﹞涼血而又能行血﹐凡婦人血崩﹐及經水過期不淨﹐忌與行血藥同用。孕婦勿服。

三七﹝一名金不換﹐貴重之也。甘﹑微苦寒﹐入胃﹑肝二經﹐產廣西者﹐味似人參。以末摻血中﹐則血化爲水者乃眞。﹞治吐衄腸紅赤痢﹐療產後血暈瘀痛。﹝俱單服如神﹐以其止血而能散血也。

﹞杖僕刀傷血淋﹐爲末摻﹐﹝杖撲瘀血淋漓者﹐或嚼爛塗之卽止﹐靑腫者卽消。若受杖時﹐先服一﹑二錢﹐則血不衝心﹐杖後又宜服之。又名山漆﹐謂其能合金瘡粘物也。﹞無名癰腫疼痛﹐醋調塗。﹝塗之卽散﹐破者﹑研末摻之。﹞陰虛火炎失血﹐非其所長﹐或與地﹑冬滋陰之藥同用﹐亦可。

玄胡索﹝辛溫苦﹐入肺﹑脾﹑肝﹑心﹑包絡四經﹐酒炒。﹞止腹痛心疼而治疝癥﹐﹝血凝气滯則痛﹐溫則和暢而气行﹐辛則走散而血活﹐痛自止矣。﹞能調經利產而除血暈。﹝血气不和﹐因而凝滯﹐每多後期而至。活血利气﹐經自如常。性能破血﹐故利產後諸病。﹞行血中气滯﹐气中血滯﹐故專治一身上下諸痛﹐乃活血化气之神藥也。

走而不守﹐惟有瘀滯者宜之。若經事先期﹐產後血虛而暈﹐萬不可服。

茜根﹝苦寒﹐入心﹑肝﹑腎三經。﹞治諸竅之血﹐﹝如吐衄便溺是也。仲淳言其能涼血病之血﹐行已傷之血。﹞療跌撲之瘀﹐黃膽可醫﹐﹝指蓄血發黃也。﹞腫毒能消。﹝涼血行血之功。﹞𨿽有血癥﹐而食少作瀉者勿服﹐孕婦亦忌。

蒲黃﹝甘平﹐入心包﹑肝二經。炒透亦能止血。﹞服之則止心腹諸痛﹐﹝活血消瘀之功。﹞摻之則治舌腫滿口。﹝涼血除熱之效。﹞非因瘀血痛者勿用。

姜黃﹝辛苦溫﹐入肝﹑脾二經。﹞除積血腹痛﹐﹝其性破血﹐而能兼理血中之气。﹞止痺癥臂疼。﹝戴元禮云﹕片姜黃能入手臂治痛﹐辛散破血之功也。﹞血虛者服之﹐病反增劇。

王不畱行﹝苦平﹐入肝經。﹞能下乳汁﹐﹝古云﹕穿山甲﹑王不畱﹐婦人服了乳常流。﹞可消癰毒﹐﹝活血之功。﹞通血脈﹐走而不守﹐𨿽有王命亦不能畱其行也﹐故婦人難產每用之。

孕婦及失血家並忌。

劉寄奴﹝苦寒﹐入肝﹑脾二經。﹞能破血下脹﹐敷金瘡出血。

速走之性﹐又在血分﹐多服則令人痢。

京三稜﹝苦平﹐入肝﹑脾二經。醋炒。﹞下血積如神﹐化堅癖爲水。﹝破血散血﹐能治一切凝滯有形之堅積。從气藥則治气﹐從血藥則治血。﹞能瀉眞气﹐虛者勿服。東垣五積諸方﹐皆有人參贊助﹐如專用克削﹐則脾胃愈虛﹐積安得去乎。

孕婦勿服。

蓬莪術﹝辛苦溫﹑入肝經。或醋或酒炒。﹞治積聚諸气﹐療心腹作痛﹐﹝其功能行气破血﹐散結消積﹐爲气中之血藥。﹞磨積之要藥。虛人當與健脾胃補元气之品同用﹐乃無損耳。

使君子﹝甘溫﹐入脾﹑胃二經。﹞殺諸虫﹐治疳積。﹝空腹食數枚﹐虫皆死而出﹐疳積﹐脾虛胃弱所致﹐甘溫能補胃健脾﹐不苦不辛﹐而能殺虫﹐此所以爲小兒上藥也。﹞服後忌飲水﹐犯之卽瀉。

旋復花﹝一名金沸艸﹐鹹寒﹐入肺﹑大腸二經。去蒂焙﹐煎成須絹濾淸服之。﹞治膠痰﹐﹝咸能軟堅。﹞祛畱飲﹐﹝咸能潤下。﹞除噫气﹐﹝性能下气也。﹞利大腸。昔人言其祛頭目風﹐行水治腫﹐亦走散之藥。

虛者不宜多服。

半夏﹝辛溫有毒﹐入脾﹑胃﹑心﹑膽四經。反烏頭﹐忌羊血餳糖。洗淨滑液﹐薑汁炒。﹞治痰飲之咳嗽﹐﹝寒痰﹑濕痰﹐或因畱飲致咳﹐宜用之﹐若陰虛痰嗽者大忌。﹞止胃冷之嘔吐﹐﹝因胃停積冷痰畱飲致吐﹐宜用﹐若由胃熱火衝而嘔﹐則忌之。﹞療痰厥頭痛眩暈﹐﹝濕痰厥逆而上﹐則上實而爲痛爲眩爲暈﹐此爲對癥﹐若因血虛火痰而致者﹐用之則誤。﹞除畱飲胸滿短气﹐﹝膈有畱飲濕聚則爲滿悶﹐射肺則爲喘爲咳﹐阻气不布﹐而爲短气﹐此爲的藥﹔若非畱飲滿悶﹐陰虛气喘气短﹐投之立禍。﹞燥濕消痰祛飲之要藥。

古人有三禁﹐謂血家﹑渴家﹑汗家是也。若無脾濕﹐且有肺燥﹐誤服半夏﹐悔不可追﹐謹之戒之。又有似中風熱痰壅盛﹐此屬陰虛者居多﹐大忌犯之﹐能墮胎﹐孕婦亦忌。每見世醫﹐執丹溪言二陳湯治一身之痰﹐見痰卽用﹐不知世之患燥痰甚多﹐惟此一味貽害不少﹐特表著誤。

南星﹝辛苦溫有毒﹐入肝經。火炮則毒性緩。﹞入肝祛風痰﹐九制則燥性減。﹝性烈而燥﹐須用牛膽九制。﹞因痰凝結核﹐﹝不據何處﹐或大或小﹐或軟或硬﹐不痛不癢﹐其色白者﹐乃痰塊也。﹞頻塗則塊漸消。﹝同半夏﹑海藻﹑昆布﹑大黃等爲末﹐醋塗自消。﹞非西北方眞中風﹐大忌。破血墮胎﹐孕婦戒用。

海藻﹝苦鹹﹐寒﹐入肝﹑胃﹑腎三經。反甘艸。﹞消瘰癭癅﹐除卵腫疝疼。﹝苦能泄結﹐咸能軟堅﹐寒能除熱故也﹞。

脾家有濕者勿用。

昆布﹝鹹寒﹐入肝﹑胃﹑腎三經。洗淨。﹞癭堅如石者﹐非此不除﹔老痰成噎者﹐用之可祛。

散結軟堅﹐除熱之品﹐與海藻相同﹐多服令人瘦削。

常山﹝辛苦寒有毒﹐入肝經。酒炒令透﹐則不發吐。﹞驅痰飲有靈﹐截瘧疾必效﹐﹝無痰不成瘧﹐善祛老痰積飲﹐故能截積年久瘧有神﹞。散瘴气寒熱﹐治項下癭癅。﹝散瘴邪祛老痰之功。﹞其性暴悍﹐最損眞气。截瘧宜同補藥用。虛人及孕婦大忌。

艸豆蔻﹝辛溫。入脾﹑胃二經。炒研。﹞散冷滯之气﹐止心腹之疼。

性溫熱﹐气芳烈﹐因火熱作痛者忌用。

肉豆蔻﹝一名肉果。辛溫﹐入脾﹑胃﹑大腸三經。面裹煨透。忌鐵器。﹞暖脾胃而消宿食﹐固大腸而止泄瀉。

病患有火﹐瀉痢初起﹐皆不宜服。

益智仁﹝辛熱﹐入脾﹑腎二經。鹽水炒研。﹞溫中進食﹐﹝古人進食﹐必先益智﹐爲其於土中益火故耳。﹞益脾補腎﹐﹝芳香歸脾﹐辛能潤腎。﹞攝涎唾﹐﹝脾爲涎﹐腎爲唾﹐補益二髒﹐則脾能統攝﹐腎能納气歸元﹐不致泛濫上溢矣﹞。縮小便。﹝小便頻數淋瀝﹐因於腎气不固﹐須佐補腎藥用。﹞功專補火﹐非脾腎虛寒者大忌。

蛇牀子﹝辛苦溫﹐入脾﹑腎二經﹐地黃汁拌蒸三次後黑色乃佳。﹞善起男子陽事痿﹐﹝性善益陽﹐治痿有奇功﹐不可以賤而忽之。﹞能溫婦女子宮寒。﹝陰有寒冷﹐蜜丸綿裹納入陰中。﹞止白帶﹐﹝帶下如雞子淸不臭者宜之。﹞而擦瘡癬﹔洗陰癢﹐﹝用豬肝蔥椒油煎﹐先納陰戶片時﹐以引虫出﹐然後同白礬煎湯頻洗﹐男子陰汗陰囊癢濕﹐並洗有效。﹞而浴癲風。

溫燥之品﹐相火易動者勿服。

蘭葉﹝辛甘微寒﹐入肺﹑胃二經。解牛馬肉毒。﹞止消渴必用﹐﹝芳香淸潤﹐生津止渴。﹞散鬱气最良。﹝辛芳故能散結開郁。﹞開胃稱神﹐﹝芳香而不燥也。﹞利水頗效。﹝肺气鬱結﹐則上竅閉而下竅不通﹐淸肺開郁﹐水道自利。除胸中痰癖。﹝胃气莞滯﹐則水谷不能以時化﹐而爲痰癖也﹞。消癰腫蠱毒。﹝散結淸胃之功。﹞白前﹝辛甘平﹐入肺經。湯泡去須焙。﹞胸脇逆气能除﹐﹝長於降气故也。﹞咳嗽上气可安。﹝咳則气逆痰隨上壅﹐但坐不得臥﹐喉如水雞聲者﹐服之立愈。﹞性無補益﹐肺因邪客﹑痰壅者宜之。

若由气不歸元所致者忌用。

白薇﹝苦鹹大寒﹐入胃經。﹞治中風支滿神昏﹐﹝陰虛火旺﹐熱極則生風。火气燔灼﹐故心下支滿﹐痰隨火湧﹐故神昏不知﹐益陰除熱則愈。﹞除邪气寒熱酸疼。﹝熱邪傷人﹐陰气不足﹐則陽獨盛而爲熱﹔心腎俱虛﹐則熱收於內而爲寒﹔寒熱作則榮气不能內榮﹐而肢體酸疼﹐是熱淫於內﹐故治以鹹寒。﹞遺溺血淋俱用﹐﹝皆熱在下焦所致﹐益陰除熱自安。﹞調經種子宜徵。﹝經水先期﹐乃因血熱﹐不孕﹐多由陰虛內熱﹐榮血日枯之故。益陰除熱﹐則血自生旺﹐而令能孕矣。﹞凡天行熱病後﹐餘熱未除﹐及溫瘧癉瘧﹐久而不能解者﹐必屬陰虛﹐除瘧邪藥中﹐類中風除熱藥中﹐俱宜加入。

中寒泄瀉者勿用。

白芨﹝辛苦澀微寒﹐入肝經。反烏頭。﹞肺傷吐血宜徵﹐﹝色白性收﹐合乎秋金﹐故入肺止血﹐兼辛則收中有散。﹞癰腫排膿必簡。﹝能入血分﹐有泄熱散結﹐去腐逐瘀之功﹞。癰疽潰後﹐勿同苦寒藥用。

白癬皮﹝苦寒﹐入脾經。﹞治痺癥死肌筋攣﹐﹝地之濕气感人則害人皮肉筋脈﹐此藥善除濕熱故主之也。﹞理熱毒風辣癩疥癬。﹝寒能除熱﹐苦能殺虫﹐故也。﹞下部虛寒之人﹐𨿽有濕癥勿用。

苦參﹝苦大寒﹐入腎經。反藜蘆﹐泔浸焙。﹞除熱﹐去濕﹑殺虫﹐﹝味至苦故殺虫。﹞止淚醫疸治痢﹐﹝肝熱除則淚自止﹐濕熱去則黃自退﹐以其能瀉血中之熱﹐故治腸癖下血痢。﹞療足腫作疼欲脫﹐﹝除熱去濕之功。﹞除身發風疹癩疾。﹝皆除熱涼血殺虫之效。﹞至苦大寒傷骨﹐無大熱者勿用。

旱蓮艸﹝甘酸冷﹐入肝﹑腎二經。﹞益陰涼血﹐黑髮烏須。﹝血熱則須髮易白﹐又其汁黑﹐故爲變白之上藥。﹞止溺血而治赤痢﹐醫痔痛而療腸風。﹝皆益陰涼血之功。﹞炎瘡血出﹐敷之卽已﹔﹝血涼則止。﹞頭風腦漏﹐滴鼻可安。﹝鼻竅通气於腦﹐故搗汁滴入。使熱解而愈。﹞陰寒冷藥﹐不利腸胃﹐便溏食少者戒用。

夏枯艸﹝辛苦寒﹐入肝經。﹞治目痛羞明﹐﹝有補養肝血除熱之功。﹞消瘰癰毒。﹝辛能散結﹐苦寒能下泄除熱。﹞久用亦傷胃气。

谷精艸﹝辛微溫﹐入肝﹑胃二經。﹞治翳膜﹑﹝睛生白翳也﹐﹞雀盲﹐﹝至夜卽不見物﹐並無翳也。﹞療頭風齒痛﹐﹝辛散之功。﹞補養肝气爲治目病之上藥。

決明子﹝鹹平﹐入肝﹑腎二經。﹞治靑盲﹐﹝俗名靑昏。﹞翳障﹐除赤腫淚流﹐益陰除熱﹐決有明目之功。

木賊艸﹝甘苦平﹐入肝經。﹞專退目翳﹐﹝爲搓擦之需故也。﹞善能發汗。﹝中空而輕﹐有升散之功。﹞伐肝之品﹐不宜久用。

蒲公英﹝甘平﹐入肝﹑胃二經。﹞專治乳巖癰毒﹐﹝涼血解毒之功。﹞主塗惡刺腫疼。﹝千金方云﹕余以手背偶觸庭木﹑遂痛難忍﹐十日瘡髙碩﹐以此塗之卽愈。﹞紫花地丁﹝辛苦寒﹐入心﹑肝二經。﹞疔癰必簡﹐敷服皆奇﹐外科聖藥。

甘蕉根﹝甘大寒﹐入胃經。宜搗汁入藥用。﹞治時疾熱狂煩悶﹐﹝甘寒淸解陽明邪熱之功。

﹞療小便血淋澀痛﹐﹝涼血除熱之效。﹞止消渴而除黃膽﹐﹝亦取其甘寒淸胃也。﹞消腫毒而塗赤遊。

﹝同硝﹑黃塗一切癰腫﹐小兒赤遊﹐其效如神﹞。

癰腫陰癥﹐不腫﹐不發熱者忌用。

大黃﹝苦大寒﹐入脾﹑胃﹑肝﹑大腸四經。若邪气在上﹐必用酒浸﹐引上至髙之分﹐驅熱而下。如生用﹐則遺至髙之邪熱﹐是以愈後或頭腫﹐或目赤﹐或喉痺﹐或膈上熱疾生也。錦紋者佳﹞。

瀉腸胃實熱﹐大便不通﹐﹝必轉失气﹐臍腹滿痛。手不可按者﹐方可用之。﹞治初痢腹痛﹐裏急後重。

﹝祛其積滯﹐則痢自止。傷寒協熱下痢﹐熱結傍流﹐蕩其熱邪﹐滌其熱結﹐亦自愈﹐皆通用之法也﹞。下瘀血﹐﹝故桃仁承气湯用之。﹞除宿食﹐﹝故三黃枳術丸用之。﹞利水腫﹐﹝故舟車丸用之。﹞療諸火瘡﹐並目疾﹐塗諸火丹及腫毒。大苦大寒﹐長於下通﹐故爲傷寒﹑溫病﹑熱病﹐實熱結於中下二焦﹐大便不通﹐及一切有形積滯﹐並血分積熱﹐發爲癰腫諸疾之要藥﹐有撥亂反正之功。

其性峻利猛烈﹐長驅直搗﹐苟非血分熱結﹐六脈沈實者﹐切勿輕與推蕩﹐戒之戒之。

牽牛﹝苦寒﹐有毒。入肺﹑腎﹑大腸三經﹞﹑下虫積有神﹐塗雀斑﹝面上黑子。﹞頗效。

辛辣迅速下瀉之毒藥。東垣深戒此品﹐愼勿輕用﹔孕婦大忌。

甘遂﹝苦寒﹐反甘艸。面裹煨。﹞傷寒水結胸癥﹐非此不除﹔﹝驅水逐飲之功。用一分﹐不下漸加。﹞痰迷心竅發狂﹐投之甚效。﹝不嫌藥之峻歷者﹐以病勢太甚﹐所謂有病則病當之也。

﹞迅速下瀉之毒藥﹐中病卽止﹐過則必有大禍。凡水腫以甘遂末塗腹繞臍﹐內服甘艸湯﹐卽水下腫消﹔二物相反﹐而感應如神﹐其峻可知。

孕婦大忌。

大戟﹝辛苦寒有毒﹐入脾經。反甘艸﹐水煮軟﹐去骨用。﹞驅痰飲﹐﹝控涎丹方中﹐用治痰涎流胸膈上下﹐使人頸項胸背脇腰手足牽引釣痛﹐皮膚麻痺。﹞消水蠱﹐﹝通二便﹐能下十二經水。﹞散癰腫﹐下蠱毒。﹝蠱毒必辛熱﹐辛則散﹐走臟腑﹐故假其辛寒﹐以搜其辛熱﹐是以毒攻毒也。﹞陰寒迅速下瀉之毒藥﹐果形癥俱實者﹐可暫一施﹐凡水腫類多脾虛﹐復用下瀉﹐是謂重虛﹐𨿽快一時﹐未幾再作﹐決不可救。孕婦大忌。

蕪花﹝辛苦溫有毒﹐反甘艸。陳久者良。醋煮曬用。入肺﹑脾﹑腎三經。﹞驅痰逐水﹐消癰殺蠱。芫花﹑大戟﹑甘遂﹐性俱逐水泄濕﹐能直達水飲窠囊隱僻之處。仲景十棗湯﹐治心下硬滿﹐痛引兩脇﹐漧嘔咳嗽﹐用此三味爲末﹐大棗煎服五分﹐使痰飲水气﹐自二便而泄。陳言三因方以三味棗肉和丸桐子大﹐治水气喘急浮腫之癥﹐每服十丸﹐漸加至通利爲度。

毒性至緊﹐取效甚捷﹐稍涉虛者﹐用之必殆。孕婦大忌。

附子﹝辛甘大熱﹐有毒﹐入脾﹑腎二經。童便浸一日﹐去皮﹐切作四片﹐童便濃甘艸湯同煮﹐汁盡爲度﹐則毒去矣。烘漧生用則發散﹐熟用則峻補。重一兩以上﹐矮而孔節稀者佳。﹞補下焦之陽虛﹐﹝故八味丸﹐用以補右腎之眞陽。﹞除髒腹之沈寒。﹝可升可降﹐浮中有沈﹐無所不至﹐走而不守﹐爲諸經引用之藥。﹞治暴猝中寒﹐凜栗無汗﹐厥逆吐利﹐﹝因嚴冬寒邪﹐直中少陰﹐唇靑面白凜栗無汗﹐厥冷直過肘膝﹐吐利色靑气冷﹐小便淸白﹐其脈微者宜用。﹞療風寒濕痺﹐手足麻木﹐癱瘓疼痛。﹝或拘攣不能動履﹐必無熱癥者可用﹐若郁邪日久爲熱大忌。﹞止脾腎冷泄﹐﹝如洞泄完谷﹐澄徹淸冷﹐腎火虛衰﹐五更溏泄。然腎泄亦有不可用熱藥者。﹞除心腹寒痛。﹝溫緩脾胃之功﹐因熱痛者﹐勿誤投之。﹞能消水气浮腫﹐﹝必口不渴﹐不煩滿﹐大便溏﹐小便𨿽少而不赤澀﹐內無熱者﹐方可用之。﹞善醫寒疝腹痛。﹝若屬濕熱﹐則大忌之矣。﹞退陰寒﹐益陽火﹐兼除寒濕之聖品。得肉桂則入命門﹐益相火﹐引人參挽回散失之元陽﹐同生薑發散在表之風寒﹐佐白術善除寒濕﹐得甘艸能緩熱性。

初種者爲烏頭﹐﹝卽川烏。﹞象烏之頭也。附烏頭而旁生者﹐爲附子﹐如子附母也。附而長三﹑四寸者爲天雄﹐功用相同。但附子性重滯﹐主寒疾﹕烏頭性輕浮﹐主風疾。

溫病﹑熱病﹑暑病﹑燥病﹐俱系熱病﹐萬無可用之理﹔卽傳經傷寒﹐亦系熱病﹐與直中陰經不同﹔仲景諸方﹐𨿽有用之﹐皆爲誤汗吐下而設﹐原非正治之法。若東南中風癥﹐皆非眞中風寒﹐俱當遠避。陽厥癥﹐𨿽有肢體盡冷﹐指甲靑黑﹐自汗發呃﹐吐蛔下利﹐身臥如塑﹐六脈無力﹐或微或絕﹐種種似陰﹐審其內癥﹐必气噴如火﹐咽漧口臭﹐舌苔芒刺﹐渴欲飲冷﹐譫語太息﹐喜涼惡熱﹐心腹脹滿﹐按之痛甚﹐小便必黃赤短少﹐下利必臭穢殊常﹐誤投下咽必斃。至若陰虛內熱骨蒸﹐血液衰少諸病﹐吐衄腸紅崩漏﹐均爲大忌。老人精絕﹐少年失志﹐暑月濕熱﹐皆令陽痿﹐不可誤服辛熱。能墮胎﹐孕婦亦大忌之。世徒見療陽虛气衰﹐有起死之功﹐不細審辧﹑用之﹐是不操刀而殺人矣﹐故特著其害﹐以表其非輕用之藥也。

艸烏﹝辛熱大毒﹐反半夏﹑貝母﹑栝蔞﹑白芨。﹞祛風寒濕气之邪﹐除痺癥骨節之痛。﹝多用發麻﹐只用分許﹐如舌不麻﹐並漸加至微麻爲度﹐三分爲準﹞。

辛熱大毒之品﹐愼勿輕用。痺癥若邪郁日久爲熱﹐大忌。能墮胎﹐孕婦亦忌。

蓖麻子﹝辛甘有毒﹐鹽水煮去皮研。﹞口眼歪斜塗正﹝不歪﹞處﹐子腸脫出貼丹田﹐半身不遂﹐同麝香﹑穿山甲﹑羊脂煎膏以頻摩。鍼刺入肉﹐與螻蛄屑﹝牙屑﹞搗敷而立出﹔偏頭風痛﹐﹝同乳香﹞塗太陽卽止﹔諸般腫毒﹐敷患處隨消。長於收吸﹐能拔病气出外﹐外治累奏奇功﹐不可內服。

卷二﹟禮集

木部

柏子仁﹝甘平﹐入心﹑肝﹑腎三經。蒸曬或炒研。﹞安神定悸﹐﹝心藏神﹐腎藏志﹐入心養神﹐入腎定志﹐則神安而驚悸自除。﹞壯水彊陽。﹝腎藏精﹐腎惡燥﹐潤腎補腎。則精足而陽彊。﹞益血而容顏美少﹐補虛而耳目聰明。﹝悅顏聰明﹐皆心血與腎水互相灌漑耳。又心主五色﹐耳爲腎竅﹐目爲肝竅﹐三髒得補之功也。﹞養心气﹐潤肝腎﹐芳香能益脾胃﹐滋養之上品藥也。

多油而滑﹐作瀉者勿服﹐多痰者亦忌。有油透者勿入藥。

側柏葉﹝苦微寒﹐入肝經。﹞治痺癥歷節疼痛﹐﹝其性挾燥﹐故祛風濕。﹞止腸風﹐吐衄崩淋。﹝微寒帶澀﹐故止諸血。﹞挾燥血家﹐不宜多服。

松節﹝苦溫﹞。祛風濕﹐而止骨節之痛﹐能舒筋骨﹐而除攣急之﹐性燥﹐血虛者﹐中病卽止。

女貞子﹝甘寒﹐入腎經﹐葉長子黑者良﹐酒浸蒸。﹞補腎治虛損﹐﹝除熱益精﹐腎家要品。﹞明目﹑黑須髮。﹝補腎之功。﹞陰寒之品﹐久服腹痛作瀉。

茯苓﹝甘淡平﹐入心﹑腎﹑脾﹑胃﹑小腸五經。生於古松之下﹐感土木之气而成。產雲南﹐白而堅實者佳。去皮用。﹞安心神而定驚悸﹐止健忘﹐﹝補心之功。﹞益脾胃而治痰飲﹐消水腫。

﹝益脾除濕利水之功。﹞除嘔吐而止泄瀉﹐﹝以其能和中益气也。﹞療咳逆而理痰壅。﹝以其能導气降火也。﹞能利小便﹐﹝味甘淡滲﹐其性上行﹐滋水之源而下降﹐利小便。﹞堪伐腎邪。﹝能降腎經水泛之痰﹐又治奔豚之癥。地黃丸中用之﹐取其去胞中積垢﹐搬運之功耳。﹞抱根者爲茯神﹐主用相同﹐而安神獨勝﹔紅者爲赤茯苓﹐功力稍遜﹐而利水偏長﹐茯苓皮﹐開腠理﹐通水道﹐治水腫多功。

若小便不禁﹐虛寒精滑者﹐皆不得服。

琥珀﹝甘平﹐入心﹑肝﹑小腸三經。用水調側柏子末﹐置瓷鍋中﹐置琥珀於內煮之﹐搗粉用。

﹞鎭心安神﹐﹝重可以鎭心﹐明可以安神。﹞治癲癇﹐退翳明目﹐消瘀血﹐通五淋。從辛溫藥﹐則行血破瘀﹔從淡滲藥﹐則利竅行水﹔從金石鎭墜藥﹐則鎭心安神﹐用敷金瘡﹐則止血生肌。

消磨滲利之性﹐不宜虛人﹐凡陰虛內熱﹐火炎水涸者勿服。

酸棗仁﹝甘酸平﹐入心﹑脾﹑肝﹑膽四經。炒研。﹞止驚悸而最治虛汗﹐﹝膽怯者﹐心君易動﹐補膽气則驚悸止。凡服固表藥而汗不止者﹐用棗仁爲君﹐則汗必止﹐以汗爲心液故也﹞。除心煩而善療不眠。﹝肝虛血少﹐則虛煩不眠﹐補肝養陰﹐則不煩而安眠矣。﹞肝﹑膽﹑脾三經有實邪熱者勿用﹐以其收斂故也。

枸杞子﹝甘平﹐入腎﹑肝二經。﹞補腎而塡精﹐彊陰止渴﹔﹝精不足者﹐補之以味﹐枸杞子是也。補腎益精則陰彊﹐潤肺生津則渴除﹞。益肝以養營﹐堅筋明目。﹝明目者﹐以肝開竅於目﹐黑水神光屬腎故也。﹞益精明目﹐滋補之聖藥。

性潤而能利大小腸﹐泄瀉者勿用﹐或與山藥﹑蓮肉﹑茯苓同用則可瀉矣。

地骨皮﹝甘寒﹐入腎經。﹞解虛勞之客熱﹐除有汗之骨蒸。﹝熱淫於內﹐瀉以甘寒也。﹞主肝﹑腎虛熱﹐爲三焦气分之藥。又能降肺中伏火。

中寒者勿用。

桑根白皮﹝甘寒﹐入肺經。刮去粗皮﹐蜜水炙。有涎出﹐勿去之。﹞瀉肺火而止喘定嗽﹐﹝專瀉肺中之伏火﹐若肺中有水气者﹐用之亦當。﹞利小腸而消腫除脹。﹝長於利小水﹐故能治水气腫脹。﹞下气消痰﹐﹝气降而痰亦降。﹞除熱止渴。﹝甘寒除內熱﹐而渴自止。﹞桑葉﹝甘寒﹞除寒熱而止汗出﹐﹝甘能益血﹐寒能涼血﹐是以能止陰虛寒熱﹐及因內熱汗出也。﹞治咳嗽而止消渴﹐﹝治咳嗽者﹐下气之功﹐止渴者﹐益陰之功﹞。益血祛風﹐﹝血行風自滅也。﹞明目長髮﹐﹝煎湯洗沐甚效。﹞桑枝﹝苦平﹞治徧體風癢﹐﹝性能祛風﹐久服終身不患偏風。﹞療四肢拘攣﹐﹝以其能通利關節也。故許學士患臂痛﹐諸藥不應﹐服此數劑卽愈。﹞咳嗽能除﹐﹝一少年咳嗽﹐百藥不效﹐用南向桑枝。寸折煎湯﹐頻飲而愈。﹞香港腳可用。﹝炒香水煎﹐空心服之。﹞桑椹﹝甘寒﹞補血安神﹐生精止渴。

桑皮瀉火﹐肺虛無火﹐因風寒而咳嗽者勿服。

竹葉﹝辛甘寒﹐入心﹑胃二經。﹞淸心胃而滌煩熱﹐﹝同麥冬﹑棗仁之屬﹐治虛煩不眠﹐淸心之功﹐入白虎湯中﹐治煩熱大渴﹐淸胃之效。﹞治痰熱而止咳逆。﹝胸中痰熱壅滯﹐則咳逆上气﹐辛寒能解熱結者﹐痰消气下而咳止矣。﹞竹茹﹝甘微寒﹐入胃經。刮去靑皮﹐用第二層。﹞疏气逆﹐而嘔呃與噎隔皆平﹔﹝胃熱嘔呃者宜之。﹞淸血熱﹐而吐衄與崩中咸療。﹝甘寒能涼血淸熱﹐故又治女勞復。﹞竹瀝﹝甘寒﹞痰在皮裏膜外者﹐直達以宣通﹔痰在經絡四肢者﹐屈曲而搜剔。失音不語偏宜﹐股體攣蜷決用。﹝性滑流利﹐走竅逐痰﹐兼之甘寒益陰除熱﹐痰熱旣祛﹐則气道通利﹐經脈流轉﹐而諸癥自除。﹞竹種最多﹐惟大而味甘者爲勝。

竹茹﹝甘寒﹞感寒挾食而嘔吐者勿用。竹瀝滑腸﹐脾虛泄瀉者勿用﹐寒痰﹑濕痰﹑食積痰諸均忌。

天竺黃﹝甘寒﹐入心經。輕者眞。﹞治中風不語﹐﹝熱痰壅塞上竅之故。﹞理幼稚驚癇。﹝總取其涼心除熱﹐豁痰利竅之功。﹞竹之津气結成﹐產於天竺國﹐與竹瀝功用相仿﹐而無滑腸之患。

山茱萸﹝酸微溫﹐入肝﹑腎二經。核能滑精﹐酒潤去之﹐烘漧。﹞補腎气而興陽道﹐堅陰莖﹔固元精而治淋瀝﹐止遺尿。﹝老人小便淋瀝﹐及不禁遺尿﹐皆屬腎虛。山萸气溫而主補﹐味酸而主斂故也。﹞月事多而可以止﹐﹝酸斂之效。﹞耳鳴響而還其聰。﹝補腎之功。﹞彊陽不痿﹐小便不利者﹐不宜用之。

金櫻子﹝酸澀平﹐入脾﹑腎二經。杵去刺及子。﹞治脾虛久泄﹐療腎虛精滑。﹝澀以固脫也。﹞性澀不利於气。丹溪曰﹕經絡隧道﹐以通暢爲和平﹐昧者喜其澀精而服之以縱欲﹐致生別疾﹐咎將誰歸。

杜仲﹝辛甘溫﹐入肝﹑腎二經。去皮酥炙﹐或鹽水炒。﹞補肝益腎﹐彊筋壯骨﹐﹝肝充則筋健﹐腎充則骨彊。﹞腰膝之酸痛皆痊﹐﹝腰脊不利﹐及腳膝酸疼﹐無力以行﹐加而用之。﹞徧體之機關盡利。﹝東垣謂其能使筋骨相著。﹞腎虛火熾者勿用。

木瓜﹝酸溫﹐入脾﹑胃﹑肝三經。忌鐵器。﹞最療轉筋﹐﹝以其入肝而養筋故也。﹞善治香港腳﹐疝病亦醫﹐﹝有祛濕之能。﹞嘔逆可止。﹝和胃制肝之力。﹞傷食而嘔吐者不宜用。

枳實﹝苦微寒﹐入肺﹑胃﹑大腸三經。麩拌炒。﹞破气散結﹐﹝因气結刺痛者﹐看在何經﹐以引經藥導之﹐中病卽止。﹞消積導滯﹐﹝痰食皆積滯也。﹞痰也食也﹐停水敗血也﹐气行而盡消﹔咳者喘者﹐嘔逆腹痛者﹐气利而鹹止。解傷寒結胸﹐﹝入陷胸湯中甚效。仲景治胸痺痛﹐每用之。﹞除心下痞滿。﹝胃之上口曰賁門﹐與心相連﹐胃中停滯﹐气壅則心下痞滿﹐故潔古枳術丸中用以消積除痞。元素曰﹕心下痞及宿食不消﹐並宜枳實﹑黃連。﹞枳殼﹝功用同枳實。﹞枳殼枳實﹐古未分別﹐自東垣始分枳殼治髙﹐枳實治下。然觀仲景治胸痺痞滿﹐以枳實爲要藥﹐諸方治大便祕塞﹐腸風香港腳﹐裏急後重﹐又以枳殼爲通用。究其功用﹐皆爲利气之品﹐分之無傷﹐不分亦可。但枳殼性緩﹐而行稍遲﹔枳實性烈﹐而善下達﹐爲確當耳。

性皆消導﹐破气損眞﹐凡气弱脾虛之人﹐愼勿輕用。瘦胎飲用枳殼爲湖陽公主而設﹐以彼奉養太過﹐形气肥實﹐故相宜也﹐若一槪用之﹐反致气弱而難產。

濃朴﹝辛甘大溫﹐入脾﹑胃二經。色紫味辛者良。刮去粗皮﹐薑汁炒。﹞暖脾胃而止腹痛﹐﹝溫能暖中﹐辛能散結﹐苦能泄滿﹐是其性之所長﹐故因寒痛實痛者宜之。若脾陰不足﹐血虛腹痛者忌之。﹞消食積而祛痰飲﹐﹝其性消導﹐下气消痰﹐能瀉胃中之實﹐故承气湯用之。又佐蒼術﹐以瀉胃中之濕﹐故平胃散用之﹐以平胃土之過。﹞療气實胸滿腹脹﹐﹝結者散之﹐此胃神藥﹐若非气實壅滯﹐胸滿因气不歸元﹐腹脹因脾虛者﹐忌之。﹞治胃寒嘔吐泄瀉﹐﹝若胃虛火炎致吐﹐火熱暴注﹐皆非所宜。﹞元气虛弱者﹐切禁服之﹐孕婦亦忌。

檳榔﹝辛苦溫﹐入胃﹑大腸二經。見火無功。﹞宣臟腑壅滯﹐療心腹疼痛。﹝辛溫能散結破滯故也﹐若無壅滯﹐及非因虫痛者勿用。﹞降至髙之气﹐似水投石﹔﹝譬降气下行之速也﹐故結胸痞滿亦用之。﹞疏後重之急﹐如驥追風。瘧疾與痰癖偕收﹐﹝瘧無痰食不成﹐最能下气消食祛痰﹐故二癥皆用。﹞香港腳與殺虫並選。﹝能墜諸藥﹐至於下極﹐專破滯气下行﹐故治香港腳衝心﹐亦主奔豚膀胱諸气之病。以其味苦﹐又能殺虫。﹞气虛下陷者忌用。

大腹皮﹝辛苦微溫﹐入脾﹑胃二經。卽大腹子皮也。子與檳榔同功。鴆鳥多集此樹﹐宜溫水洗淨﹐再用大豆汁洗曬漧。﹞降逆气﹐消水腫。﹝善消肌膚中水气。﹞虛人勿用。

沈香﹝辛溫﹐入脾﹑胃﹑肝﹑腎四經。入丸散銼末﹐入煎磨汁﹐忌見火。黑潤不枯硬﹐重沈於水下者佳﹐香甜者性平﹐辛辣者熱。﹞下逆气而調中气﹐﹝其性下沈﹐故最降逆气﹐其气芬芳﹐故能調中气。﹞開鬱气而散結气。﹝辛香能開郁散結。﹞止心腹疼痛﹐﹝調中開郁散結之功﹐中惡者尢宜﹐香能辟邪也。﹞消水气腫脹。﹝其宜气郁腫脹與消水腫者﹐辛香醒脾燥濕之功。﹞益脾胃而止吐瀉﹐﹝脾胃喜香﹐喜溫喜通也。﹞暖腰膝而治精寒。﹝溫而下沈﹐能益命門之火﹐﹞大腸气閉宜投﹐﹝古方同肉蓯蓉麻仁治之﹐﹞小便气淋須用。﹝气化則自然順利。﹞非命門火衰﹐不宜入下焦藥用。

降眞香﹝辛溫﹐色紅甜而不辣者佳。﹞降气最效﹐行瘀如神﹐肝傷吐血宜求﹐﹝怒气傷肝﹐或內傷吐血﹐用代郁金神效。﹞刀傷出血必用。﹝敷之血卽止﹐定痛﹑生肌﹐功勝花蕊﹞燒之﹐辟天行時气﹐宅舍怪異﹐小兒帶之﹐辟邪惡气。

烏藥﹝辛溫﹐入脾﹑胃﹑膀胱三經。﹞主膀胱冷气攻衝﹐﹝辛溫能散寒邪﹐性又下气故也。﹞療婦人血气作痛﹐﹝性溫香竄走泄﹐故能散血凝气滯。﹞芳香能辟邪﹐故中惡心腹痛用之。

气虛及血虛內熱者勿用。

丁香﹝辛熱﹐入脾胃二經。去丁蓋。忌火。﹞溫中散滯﹐除嘔止呃。﹝屬寒者方可用。﹞一切因火熱癥者大忌。

乳香﹝辛溫﹐入心﹑脾﹑肝三經。篛上烘去油﹐用燈心研之則細。﹞活血止諸痛﹐﹝故心腹腰脇四肢經絡諸痛﹐皆用以活血止痛。﹞托毒消諸腫﹐﹝內托護心﹐外宣毒瓦斯﹐能消癰疽腫毒諸瘡。

乳沒煎膏﹐消毒止痛長肉。﹞產後折傷共宜﹐舒筋治痢均求。﹝皆取其活血之功。﹞癰疽已潰﹐不宜服﹐膿多者勿敷。

沒藥﹝辛苦平﹐入肝經。制法同乳香。﹞散血止諸痛﹐﹝凡胸腹脇肋骨節筋痛﹐不由血瘀﹐而因於血虛者忌之。﹞通滯消諸腫。﹝熱瘀血滯則气壅﹐故經絡滿急﹐發腫作痛。善通壅滯﹐則血行而气暢﹐腫自消﹐痛自止﹐故爲外科折傷家之要品。﹞祛惡露﹐止血暈﹐﹝善入血分而行瘀。﹞可攻目翳﹐﹝散肝經之血熱﹐則赤痛除而翳退矣。﹞堪除血痢。乳香活血﹐沒藥散血﹐皆能止痛消腫﹐故每相兼用之。

產後惡露去多﹐癰疽已潰﹐法宜禁之。孕婦勿服﹐以其墮胎也。

蘇木﹝辛甘鹹平﹐入心﹑肝﹑脾三經。﹞少用和血﹐多服行瘀。

孕婦忌之。

蔓荊子﹝辛苦平﹐入腎﹑肝﹑膀胱三經。﹞善療頭風目痛﹐﹝气淸﹐體輕﹐上行而散﹐故治偏頭風痛目將損者。﹞堪舒濕痺拘攣。﹝風能勝濕。﹞頭痛目痛﹐不由風邪﹐而因於血虛有火者忌之。

辛夷﹝辛溫﹐入肺﹑胃二經。去心及毛。毛射肺中﹐令人發咳。﹞治頭疼齒痛﹐除鼻塞涕流。

﹝芳香上竄諸竅﹐逐气分風邪之功﹐鼻淵涕下鮏臭亦用之。﹞辛香走竄﹐虛人禁之﹐𨿽偶風寒而鼻塞亦禁之。頭痛屬血虛火炎﹐齒痛因胃火者均忌。

茶葉﹝甘苦微寒﹐入心﹑肺二經。味甘不澀﹐气芬如蘭﹐色白如玉者良。﹞消食祛痰熱﹐﹝下气降火﹐而兼有滌除腸胃之功。﹞止渴醒睡眠﹔﹝甘寒除熱﹐則肺气淸肅而渴止﹐心肺明爽而睡醒。﹞解炙爆之毒﹐﹝又能消暑﹐解酒食之毒﹐故治便血熱毒﹐下痢﹝赤白﹞亦用之。﹞消痔之瘡﹐﹝因大腸積熱所致﹐肺臟淸而腑病自安。﹞善利小便﹐﹝淸心而小腸之熱結亦解。﹞頗療頭痛。﹝取其降火也。頭目不淸﹐熱燻上也﹐以苦泄其熱﹐則上消矣。﹞昔人言其苦寒﹐不利脾胃﹐及多食發黃消瘦之說﹐此皆語其粗惡苦澀者耳﹗豈有味甘气芬者﹐服之反致疾耶﹖豬苓﹝甘淡平﹐入腎﹑膀胱二經。去皮。﹞利水除濕﹐﹝長於利水﹐故善除濕。﹞消腫治瘧。﹝水腫借爲要藥﹐瘧必有暑﹐暑必兼濕﹐用其引暑濕之邪﹐從小便出﹐所以分消之也。﹞多服損腎昏目。淡滲﹐燥亡津液﹐無濕癥者勿服。

梔子﹝苦寒﹐入心﹑肺﹑胃三經。炒透研。﹞治胸中懊﹐而眠臥不寧﹔疏臍下血滯﹐而小便不利。﹝以其能淸心﹑肺﹑大﹑小腸郁火血熱故也。﹞淸太陰肺﹐輕飄而上達﹔﹝輕飄象肺。

色赤象火﹐故能瀉肺中之火。東垣言其入肺中血分。﹞瀉三焦火﹐屈曲而下行。﹝能降火從小便中泄去。﹞治胃脘火痛﹐﹝亦治熱厥心痛。﹞療酒熱鼻赤﹐﹝酒熱傷肺則鼻赤﹐甚者延及於面。﹞黃膽可理﹐赤目能除。﹝苦寒瀉一切有餘之火﹐故能治上諸癥。﹞苦寒損胃而傷血﹐凡脾胃虛弱者忌之﹐血虛發熱者亦忌﹐心腹痛不因火者勿用。世人每用治血﹐不知血寒則凝﹐反爲敗癥。凡治吐血﹐當以順气爲先﹐气降則血自歸經﹐此大法也。

黃柏﹝苦寒﹐入腎經。﹞生用則降實火﹐丸用則不傷胃。治上酒炒﹐治中蜜炒﹐治下鹽炒。肥濃鮮黃者佳。﹞瀉龍火而救腎水﹐﹝伏火煎熬﹐則腎水漸涸﹑丹溪謂其滋陰降火者﹐以其瀉陰中之火﹑而陰不受傷也。﹞止夢遺而止下消。利水竅澀痛﹐﹝皆腎陰虛而相火旺之所致。﹞除目赤腫疼。﹝陰虛血熱之故。﹞治陰瘡而理帶下﹐﹝皆濕熱乘陰虛流客下部而成。陰瘡有二種﹕一者陰飲作舊膿出﹐一者只生熱瘡﹐煎湯洗之﹐仍同芩﹑連爲末塗之。男女俱患之。凡熱病遺毒﹐手足腫痛欲斷﹐取五斤﹐煎湯漬之。冬月向火﹐火毒入內﹐兩股生瘡﹐其汁淋漓﹐糊之立愈。諸瘡大痛宜用之。﹞止便血而殺疳虫﹐﹝止便血者淸腸之力﹐味苦故能殺虫。﹞疝疼香港腳皆堪療﹐﹝善治下焦濕熱作腫及痛﹐故香港腳最效﹐病疼因腎虛濕熱邪乘者宜之。﹞痢疾疸家盡可醫。﹝亦皆除濕熱之功。﹞口舌生瘡至效﹐﹝蜜水浸之﹐時時噙嗽兼飲之甚良。﹞足膝痿軟如神。﹝元素謂諸痿癱瘓必用之藥。﹞瀉陰火﹐除濕熱﹐是其本功。

苦寒之性﹐利於實熱﹐不利於虛熱﹐凡胃虛食少﹐脾虛瀉多忌之﹐腎虛五更溏泄勿用。

槐花﹝苦酸寒﹐入肝﹑胃﹑大腸三經。含蕊而陳久者良﹐微炒。﹞止便紅﹐除血痢﹐﹝皆涼血之力。﹞療五痔﹐治赤目﹐﹝皆滌熱之功。﹞子名槐角﹐﹝苦寒﹞用頗相同﹐兼黑發明目﹐而除熱淚﹔﹝涼血則發不白﹐血分無熱則目明﹐肝經不熱則淚自止。﹞治火熱難產﹐而止涎唾。﹝涼血除熱﹐而胎產自易。涎唾多者﹐脾胃有熱之故。﹞枝洗陰囊濕癢。

葉醫疥癬疔腫。

苦寒純陰﹐脾胃弱者禁用﹐卽虛熱而非實火者亦禁之。

槐實能墮胎﹐孕婦勿服。

楝實﹝卽金鈴子。苦寒﹐有小毒﹐入心﹑肺﹑脾﹑胃﹑小腸五經。去核﹐﹞止心痛腹疼﹐而療諸疝﹔﹝導小腸膀胱之熱﹐因引心包相火下行﹐故心腹熱痛﹐及疝气爲要藥。﹞善殺虫治疥﹐而利小腸。﹝濕熱蘊積﹐則內生諸虫﹐濕熱浸淫﹐則外爲疥瘍﹐小腸熱結﹐則水道不通。此藥大苦大寒故也。﹞根﹝苦寒﹐有毒﹐勿用赤者﹐誤服吐瀉殺人。﹞殺諸虫﹐﹝塗洗疥癬甚良。﹞利大腸。﹝入糯米同煎﹐殺毒。若瀉以冷粥止之。﹞脾胃虛者大忌。

桂﹝近根之濃者名肉桂﹐辛甘大熱﹐有小毒﹐入肝﹑腎二經。去皮用﹐見火無功。﹞補命門之眞火﹐﹝益火消陰﹐是其本功。﹞扶脾胃之虛寒。﹝以其有溫中之能。﹞堅筋骨﹐﹝乃助火之功。

﹞通血脈﹐﹝熱則流通也。﹞下部腹痛﹐非此不除﹐﹝肉桂治下焦﹐桂心治中焦﹐桂枝治上焦﹐此本天親上﹐本地親下之道也。﹞奔豚疝气﹐用之卽效。﹝奔豚屬腎火虛衰﹐陰气凝結﹐气上攻所致。疝气因腎虛﹐而寒濕邪气乘虛客之者最效。﹞宣通百藥﹐﹝辛散熱行也。﹞善墮胞胎。﹝能通子宮而破血故也。﹞桂心﹝卽皮中之次濃者。味甘辛熱﹐入心﹑脾二經。﹞止心疼腹痛﹐﹝因寒疼者可用。﹞破瘕癖﹐﹝通行瘀血之力。﹞宣气血而無壅﹐利關節而有靈。

桂枝﹝卽頂上細枝薄皮者。辛甘微熱﹐入肺﹑膀胱二經。﹞主冬令之風寒﹐﹝仲景治冬日發熱汗出爲太陽傷風﹐用以解肌表之風。治發熱無汗爲太陽傷寒﹐麻黃湯中用以驅營分之寒。﹞散下焦之蓄血。﹝故桃仁承气湯用之。﹞橫行手臂﹐而爲治疼風之引經﹔﹝風化爲火忌用。﹞直達小腹﹐而爲泄奔豚之向導。

桂性偏陽﹐不可輕試。溫熱中暑燥病﹐及陰虛內熱之人﹐並一切失血之癥﹐均爲大忌﹐誤投則禍不旋踵﹐愼之愼之。

吳茱萸﹝辛苦熱﹐有小毒﹐入脾﹑胃﹑肝三經。開口者勿用﹐鹽湯泡透焙漧。﹞燥腸胃而止久滑之瀉﹐﹝故四神丸用以治脾腎虛寒之滑瀉。﹞故陰寒而治心腹之疼。﹝屬火熱者﹐不可誤投。﹞祛冷脹爲獨得﹐﹝濁陰不降﹐胸中气逆滿塞﹐宜用此苦熱﹐以泄其逆气﹐非他藥可代。﹞疏肝气有偏長﹐﹝獨入厥陰有功。﹞疝疼香港腳相宜﹐﹝屬寒濕者宜之﹐若因濕熱者勿用。﹞開郁殺虫至效﹐﹝辛熱走散開發﹐故開郁化滯多功﹐辛辣故殺虫。﹞治吞酸必用﹐﹝濕郁則熱﹐熱郁則酸﹐酸爲肝味﹐故責之肝火。左金丸中﹐引黃連入肝﹐而去其濕熱﹐此從治之義。﹞祛痰冷如神。﹝寒痰冷凍飲料停積﹐以致气逆咳吐﹐胸膈如有冷物上塞﹐飲熱湯稍下者﹐用之如神﹐以其有溫中下气之能也。﹞凡病非寒滯者大忌。

蜀椒﹝辛熱有毒﹐入脾﹑腎二經。閉口者殺人。﹞殺蛔虫﹐﹝蛔見椒則頭伏。﹞止泄瀉。﹝溫脾胃﹐暖命門﹐則虛寒之瀉可除。又能散風祛寒除濕。﹞椒目﹝苦辛﹞利小便﹐消水腫。

非命門火衰﹐中气寒冷者大忌。

雷丸﹝苦寒﹐入胃﹑大腸二經。白者可用﹐赤者殺人。﹞專主殺虫﹐﹝濕熱則生虫﹐寒能淸熱﹐苦能除濕殺虫。﹞亦解蠱毒﹐﹝苦寒能除辛熱故也。﹞無毒積者勿用。

蕪荑﹝辛苦平﹐小者不可入藥。﹞最殺諸虫﹐能除疳枳。

多服損胃。

漧漆﹝辛溫有毒﹐入肝經。炒至煙盡爲度。中其毒者﹐多食蟹及甘豆湯解之。﹞行瘀血之神丹﹐﹝瘀血見之﹐卽化爲水。﹞殺諸虫之上品。

虛者及慣生漆瘡者大忌。孕婦戒投。

皂莢﹝辛鹹溫﹐有小毒。刮去皮弦及子﹐酥炙。﹞豁痰開胸膈﹐﹝疏導壅滯﹐洗滌垢膩之功﹐取汁熬膏﹐丸如桐子大﹐每服十丸﹐治胸中痰結。﹞搜風治癲疾。﹝開竅通關﹐辛散殺虫之力﹐一方用皂刺三斤﹐燒灰蒸曬﹐研末﹐大黃煎湯空心調服一錢匕﹐下虫而愈。﹞吹喉痺﹐燻便祕﹐﹝二便因气祕不通者﹐燒煙燻之。﹞殺虫治癬﹐﹝醋熬嫩刺﹐塗癬甚良。﹞敷毒消腫。﹝便毒癰疽﹐醋熬膏敷之有效。﹞性極尖利﹐無閉不開﹐無堅不破﹐爲濟急之神丹。皂角刺功用同皂英﹐更能直達瘡所﹐爲癰毒未潰之神藥。

類中風癥﹐多有陰虛﹐世人每用稀涎散吐之﹐是愈竭其津液也﹐法所最忌﹐孕婦亦禁。

巴豆﹝辛熱﹐大毒﹐反牽牛。炒熟去油﹐只用釐許﹐不可過分。﹞諸般積滯﹐﹝痰食虫血是也。﹞立皆蕩滌﹔臟腑气血﹐悉被侵傷。辛熱大毒﹐迅速下瀉之厲藥。明礬﹝三錢煎溶﹐入豆七粒。﹞同﹐﹝去豆研﹐用少許。﹞吹喉痺﹐出熱涎﹐立開如神。

稟火烈之气﹐以少許著肌﹐頃刻發泡﹐況腸胃柔質豈能堪此乎﹗愼勿用。火能灼物﹐故主爛胎﹐孕婦大忌。

卷二﹟禮集

果部

蓮子﹝甘平。入心﹑脾﹑腎三經。去心﹞。交心﹑腎而君相之火邪俱靖﹐﹝故治赤﹑白濁﹐夢遺滑精有功。﹞濃腸胃而瀉痢之滑脫均收。除崩中﹐止帶下﹑﹝脾得補而自能統攝也。﹞頻用能固精﹐常服令彊健。﹝土爲元气之母﹐母气旣和﹐則百病不生﹐而筋彊骨健矣。﹞生蓮藕﹐﹝甘寒﹐入心﹑脾二經。搗汁生用﹞。滌熱除煩﹐﹝甘寒故也。﹞消瘀止血﹐﹝宋時禦廚作血羹﹐削皮誤落血中﹐遂散不凝﹐故後人用以破血多效﹐產家忌生冷﹐惟此不忌。又能止諸竅血者﹐以其性寒帶澀故也。藕節功用相同。﹞蟹毒可解﹐酒毒能消。熟蓮藕﹐﹝甘溫。﹞主補益脾胃。

石蓮子﹝苦寒。經霜後堅黑如石﹐墮水入泥中者良﹐狀如榧子者大苦﹐產廣中樹上者﹐不宜入藥。﹞治噤口痢疾。

蓮須﹝甘澀﹐入心﹑腎二經。﹞淸心﹑而諸竅出血可止﹐固腎﹑而丹田之精气無遺﹐可止泄瀉﹐﹝皆性澀之功。﹞能黑須髮。﹝乃益血之效。﹞荷葉﹝芳平﹐連蒂用。﹞裨助脾胃﹐升發陽气﹐﹝故張潔古積術丸方中﹐用荷葉燒飯爲丸。﹞治雷頭風而頗效﹐﹝頭面疙瘩腫痛﹐或聞雷聲﹐取其有震仰孟之象﹐類從之義也。﹞療諸血癥亦多功。﹝以其能祛惡血﹐畱好血也。﹞龍眼﹝甘平﹐入心﹑脾二經。﹞補心虛而長智﹐﹝爲其能益血﹐補心長智﹐故別名益智。﹞悅胃气以培脾﹐﹝甘先入脾﹑胃也。﹞除健忘與怔忡﹐能安神而熟寐。﹝皆益血補心之效。﹞大棗﹝甘平﹐入脾﹑胃二經。﹞補脾胃而益气彊力﹐﹝脾得補而气益力彊。﹞潤肺金而生津上咳。﹝故虛損家宜之。﹞治泄瀉﹐﹝補脾之力。﹞調榮衛。﹝邪在榮衛者﹐辛甘以解之﹐故同生薑和榮衛﹐生發脾胃升騰之气。﹞中滿者忌之﹐小兒疳病及齒痛痰熱之人﹐俱不宜食﹐生者尢爲不利﹐紅棗功力稍遜。

胡桃﹝甘澀熱﹐入肺﹑腎二經。﹞益腎固精﹐﹝益命門之藥﹐空腹食之﹐最能固精。﹞養血潤燥﹐﹝故有烏須髮潤肌膚之能。﹞最治傷損﹐﹝通潤血脈之力﹐搗和酒服。﹞善治銅毒。﹝與銅錢共食卽成粉﹐故誤吞銅物﹐多食自化﹐或同荸薺食更佳。﹞肺有痰熱﹐陰虛吐衄等癥﹐勿用。

芡實﹝卽雞頭實﹐甘平﹐入脾﹑腎二經。﹞補腎固精而遺濁有賴﹐﹝故治小便不禁﹐遺精白濁﹐帶下咸需之。﹞益脾助气而泄瀉無虞。

小兒不宜多食者﹐以其難消也。宜作粥飲甚良。

松子﹝甘微溫。﹞甘能益血潤大便﹐溫能和气﹐主風虛﹐﹝甘溫助陽气而通經﹐故有治骨節中風﹐及因風頭眩﹐祛死肌﹐散水气之功。﹞久服有裨。

梨﹝甘寒﹐入心﹑脾﹑肝三經。生用淸熱﹐熟用滋陰﹐不酸者良。﹞潤肺涼心﹐降火消痰﹐定咳嗽而止气喘﹐﹝潤肺降火消痰之功。﹞除心煩而療熱狂。﹝涼心降火之功。﹞祛胸熱痞塞﹐﹝祛胸中之熱結而痞塞除。﹞治胃火嘔吐﹐﹝降胃家之火﹐而嘔吐逆安。﹞止消渴而利大腸﹐﹝其性流利下行﹐故能利大便。﹞解酒毒而貼火傷。﹝亦能解瘡毒﹐金石熱气。切片貼湯火之傷﹐止痛不爛。﹞治大人暗風失音不語﹐﹝內熱生風﹐所謂內虛暗風是也。痰火壅塞上竅﹐故失音﹐﹞療小兒風熱昏蒙躁悶。﹝由風熱生痰﹐熱痰壅塞﹐故昏迷躁悶。若因驚熱生痰﹐亦用之。﹞預食而防癰疽之將跋﹐﹝凡人有痛處﹐口渴脈洪爲癰疽將成之候﹐惟晝夜食梨﹐可轉重爲輕。膏粱之家﹐濃味釅酒﹐縱欲無節﹐必多痰火﹑卒中﹑癰疽之病﹐常食梨可免。﹞頻服而救噎膈之垂成。﹝血液衰少﹐漸成噎膈者﹐同人乳﹑蔗槳﹑蘆根汁﹑竹瀝﹑童便飲之。﹞時珍云﹕古人論痰﹐多主風寒﹐用藥皆是桂﹑附﹐故不著其功。今人痰病﹐火居六﹑七﹐梨之能潤肺﹑涼心﹑降火﹑消痰﹑解毒﹑治風熱﹐誠爲今時之要品﹐不可缺者也。

脾虛泄瀉者勿用。

甘蔗﹝甘寒﹐入肺﹑脾﹑胃三經。入藥搗爛絞汁用。﹞止漧嘔而治吐治噎﹐﹝以其有和中助脾﹐下逆气﹐瀉火熱之能﹞消熱痰而止咳止渴﹐﹝亦下气除熱﹐生津潤燥之功。﹞除煩熱而寬胸膈﹐﹝胸膈煩熱旣除﹐則自寬舒﹐甘寒瀉火之力也。﹞解酒毒而利大腸。﹝故潤大便﹐下燥結有神。﹞胃寒嘔吐﹐中滿滑泄者忌之。

白砂糖﹝甘寒﹐入脾經。﹞和中助脾﹐﹝脾主中州﹐甘先入脾也。﹞潤肺緩肝﹐﹝蔗漿煎曬﹐凝結如石﹐故名石蜜。能潤心﹑肺燥熱。肝苦急﹐急食甘以緩之﹐故能緩肝火。﹞生津止渴﹐除咳消痰。﹝甘寒除熱之功。﹞多食亦能害脾﹐以其味太甘耳。紅者功用相仿﹐和血偏長﹐煎煉之久﹐而至紫黑﹔則未免有濕熱之气。

多食損齒生虫。

荸薺﹝甘寒搗汁用。﹞善化誤吞銅物﹐﹝同胡桃食一﹑二斤﹐卽消如神。﹞能除腹滿脹大﹐﹝除熱消食故也。﹞消宿食﹐﹝以其有消堅削積之能。﹞理黃膽止便血﹝亦治血痢血崩。﹞辟蠱毒。

﹝皆除熱之功也。﹞孕婦忌食。

西瓜﹝甘寒﹞解暑淸熱﹐消煩止渴﹐﹝故有天生白虎湯之號。﹞療喉痺﹐漱口瘡。﹝降火之力。﹞多食傷脾助濕作利。

甜瓜仁﹝卽香瓜仁﹐甘寒﹐壓去油用。﹞破腹內之壅﹐治腸胃之癰。﹝破潰膿血﹐最爲腸胃內癰要藥。而瓜仁與冬瓜仁同功。﹞甜瓜蒂﹝極苦﹞性寒能湧吐。

柿霜﹝甘平﹐眞者佳。﹞潤肺而化痰止嗽﹐淸心而退熱生津。

蒂﹝苦溫﹞能降逆气﹐故治冷呃。

枇杷葉﹝苦平﹐入肺﹑胃二經。治肺病蜜水炙﹐治胃病薑汁炙。濕葉重一兩者﹐气足堪用。粗布拭去毛﹐不淨射肺﹐作咳難療。﹞走陽明則止嘔治呃﹐入太陽則定咳消痰。﹝長於降气﹐气降則火淸痰順﹐而嘔呃咳喘諸癥自寧﹞。

胃寒嘔吐及風寒咳喘者勿服。

橘皮﹝辛苦溫﹐入肺﹑脾﹑胃三經。和中補脾胃﹐畱白用﹔消痰理肺气﹐去白用。廣中者最佳﹐福建者次之﹐陳久愈良。去蒂及浮膜。﹞理气通滯﹐寬胸快膈﹐﹝能去胸中滯气冷气﹐皆理气之功。﹞開胃進食﹐助脾消穀﹐﹝香以醒之﹐溫以行之。﹞寧嗽消痰﹐﹝气利而嗽自止﹐痰自下﹐治濕痰寒痰痰飲﹐尢爲最宜。﹞止嘔定泄。﹝和胃調脾﹐理气通滯之效。﹞治大腸气閉﹐﹝人之一身﹐三焦相通﹐不過一气﹐故气閉脈浮佐杏仁用﹐血閉脈浮佐桃仁用。﹞療婦人乳癰。同補气藥則益气﹐同泄气藥則破气﹐同消痰藥則祛痰﹐同消食藥則化食﹐各從其類以爲用。

中气虛者﹐勿同耗气藥用﹔胃熱嘔者﹐勿同辛溫藥用﹔陰虛痰嗽﹐勿同星﹑夏等藥用。橘肉生痰聚气。一物也﹐而相背如此。

橘葉﹝苦平﹞治乳癰。﹝能散陽明厥陰經滯气。﹞橘核﹝苦平﹞療諸疝﹝下气故也。﹞靑皮﹝卽橘之小者﹐辛苦溫﹐入肝﹑膽二經。麩炒。﹞破滯气而削堅積﹐﹝性沈而降﹐治石下之病如神。﹞治脇痛而理疝疼﹐﹝能疏通肝﹑膽二經滯气故也。﹞止呃逆﹐﹝性沈而降气﹐實者可用。﹞消乳腫﹐引諸藥至厥陰之分﹐﹝以其爲肝家引經之藥。﹞下飲食入太陰之侖。

性最酷烈﹐損人眞气﹐不宜多用﹐虛者勿投。

香櫞﹝辛苦溫﹐入脾經。陳久者良﹐去白炒。﹞治心下之气痛﹐助脾家之健運。

性𨿽中和﹐單用多用﹐亦損正气。

杏仁﹝甘苦溫﹐入肺﹑大腸二經。泡去皮尖﹐焙研。治風寒肺病藥中﹐亦有連皮尖用者﹐取其發散也。雙仁者有毒殺人。﹞散上焦之風﹐﹝性溫能散﹐故肺經風寒風熱皆治﹐解肌之功也。﹞除心下之熱﹐﹝邪气旣散﹐心下煩熱自除。﹞利胸中气逆而喘嗽﹐﹝味苦能降﹐故气逆喘嗽皆安﹐下气之力也。﹞潤大腸气閉而難通﹐﹝以其性能潤利而下行。﹞解錫毒有效﹐消狗肉如神。﹝索粉近之則爛﹐故亦最消粉積。﹞陰虛喘嗽者忌之。

桃仁﹝甘苦溫﹐入肝﹑大腸二經。泡去皮尖﹐研。勿用雙仁者。﹞破諸經之瘀血﹐﹝性善破血﹐故治一切蓄血爲病。﹞潤大腸之血燥。﹝若由津液不足﹐而閉結者忌之。﹞肌有血凝﹐而燥癢堪除﹔﹝能行皮膚凝聚之血﹐能除皮膚血熱燥癢之患。﹞熱入血室﹐而譫言可止。兼能辟邪﹐﹝桃爲五木之精也。﹞亦可殺虫。

用之不當﹐大傷陰血﹐無瘀滯勿服﹐孕婦亦忌。

山楂﹝酸平﹐入肝﹑脾二經。﹞消肉食之積﹐﹝煮雞硬肉﹐入之易爛﹐其消食克伐可知。﹞行瘀滯之血﹐﹝產後兒枕作痛﹐加砂糖服之有效。﹞能療疝气﹐﹝行結气滯血之功。﹞亦發痘疹﹐脾胃虛而兼有積滯者﹐當同補藥用。

核治疝﹐亦消食積。

荔枝核﹝甘溫﹐入肝﹑腎二經。研碎焙。﹞治疝卵腫作痛﹐療婦人血气刺痛。﹝皆行散滯气之功也。﹞烏梅﹝酸平﹐入肺﹑脾二經。解馬汁毒﹑硫黃毒。﹞主赤痢﹐而止便血崩中﹐﹝酸能斂血﹐酸能固腸。﹞止久嗽而能下气除煩。﹝酸能收肺气而止久嗽﹐酸能吸气歸元而下气通﹐酸能斂浮熱而除煩滿。﹞安蛔厥﹐﹝蛔得酸則伏。﹞治口漧﹐﹝酸能化津液。﹞療火炎頭痛﹐﹝酸能斂虛火下降﹐故口糜唇瘡亦用之。﹞蝕諸瘡肉。﹝瘡疽愈後﹐有肉突起﹐燒研敷之。﹞白梅﹝卽霜梅。﹞止霍亂﹐﹝治傷暑霍亂﹐和仁搗碎。以仁能除煩熱﹐入絲瓜葉﹑扁豆葉﹐再搗爛﹐新汲水調服立愈。﹞解酒毒﹐擦牙齦口噤便開﹐塗刀傷血出立止。﹝刺在肉中者嚼塗卽出。﹞病當發散者大忌。

榧子﹝甘澀平﹐入肺﹑大腸二經。反綠豆。﹞善殺諸虫﹐﹝不問何虫﹐小兒空腹食七枚。大人二十一枚﹐七日虫皆死而出矣。﹞能療五痔。﹝頻食自愈。﹞

卷二﹟禮集

菜部

百合﹝甘微寒﹐入心﹑肺二經。白花者可用。﹞保肺止咳﹐﹝相傅淸肅﹐咳嗽可止。﹞驅邪定驚﹐﹝君主鎭定﹐邪魅可驅﹐驚悸可療。仲景用治行住坐臥不定﹐如有神靈﹐謂之百合病﹐是亦淸心安神之效。﹞止涕淚多﹐﹝淸肺肝熱之功。﹞利大小便。﹝淸腎熱之效﹐以腎主二便也。﹞中寒者勿用。

山藥﹝一名薯蕷﹐甘平﹐入心﹑肺﹑脾﹑腎四經。或蒸或炒。﹞健脾胃而止泄瀉﹐益腎气而止遺精。治肌肉羸瘦﹐潤皮膚枯燥。﹝能入脾﹑肺二經﹐補其不足﹐淸其虛熱﹐則肌肉自長﹐皮膚不枯﹐故體虛羸者﹐宜加而用之。﹞能除虛脹﹐﹝脾得補而脹自消。﹞可鎭心神。﹝能補心气不足。﹞性緩非多用不效。

薄荷﹝辛涼﹐入心﹑肝﹑肺三經。﹞解散風熱﹐﹝爲風熱上壅之要藥。﹞通利關節。﹝以其辛香走竄也。﹞淸頭目﹐利咽喉口齒諸病﹔﹝辛能發散﹐涼能淸利﹐專於消風散熱﹐故主頭痛﹑頭風﹑面腫﹑目赤腫痛﹐咽疼﹐暴喑﹐舌糜﹐唇腫﹐齒痛諸病。﹞治瘰﹐兼痧疹瘙癢諸瘡。﹝瘰多因气郁傷肝﹐肝火血燥而筋攣所致。兼入肝經气分﹐辛香開气﹐故能祛憤气。且涼能淸利之功。其治痧疹瘡疥﹐風气瘙癢﹐皆祛風淸熱之效。﹞能理霍亂﹐可除脹滿。﹝辛香開气通竅之力。﹞和蜜而擦傷寒舌苔﹐搗汁而塗貓咬蛇傷。﹝貓食薄荷則醉故也。亦塗蜂螫。﹞仲淳噙化丸﹐治陰虛肺熱咳嗽﹐用之爲君﹐以其與滋陰收斂之劑同用﹐故有利而無患。

病患新瘥勿服﹐以其能發汗﹐虛表气也。陰虛人發熱勿服﹐以出汗則愈竭其津液也。

紫蘇﹝辛溫﹐入心﹑肺﹑胃三經。與鯉魚同食﹐生毒瘡。解魚蟹毒。﹞善散風寒﹐﹝解肌發表之功。﹞能治冷气。﹝故心腹脹滿﹐溫中行气﹐止痛用之。﹞子﹝辛溫﹐炒研。﹞功專降气﹐性兼潤燥﹐止嗽定喘俱用﹑消痰治噎均求。可除嘔逆﹐亦療吐血。﹝皆屬降气之功﹞陰虛發寒熱﹐或惡寒頭痛者忌用葉﹐大便滑者不用子。

萊菔子﹝辛溫﹐炒研用。﹞下气治痰定喘﹐﹝治痰有推墻倒壁之功。﹞消食除膨止痛﹐生研汁服而吐風痰﹐﹝生用則升。﹞醋調末塗而消腫毒。﹝辛散之功。﹞虛弱人忌之。

白芥子﹝辛熱﹐入肺經。研用。﹞善豁寒痰﹐能除冷凍飲料。

﹝若痰在肋下﹐及皮裏膜外者﹐非此不能達﹐祛胸膈之痰﹐是其剩馥矣。﹞陰虛痰嗽者甚戒﹐莖葉有瘡﹑痔便血者大忌。

韭﹝辛溫﹐生搗汁用﹐熟則歸腎壯陽。﹞專消瘀血﹐﹝故吐血及胸痺痛如錐刺及損傷﹐並用之。

﹞能療噎膈﹐﹝以其能消散胃脘之瘀血。﹞胃气虛而有熱者勿服。

漧薑﹝辛大熱﹐入肺﹑脾二經。﹞生用則辛﹐逐寒邪而發表﹐炮用則苦﹐除胃冷而守中。﹝守而不移﹐非若附子﹐行而不止也。﹞能引血藥入血分﹐引气藥入气分﹐又能祛惡養新﹐有陽生陰長之意﹐故產後方中用之所由來也。

大辛大熱﹐辛能上﹐辛能散气走血﹐久服損陰傷目﹐病非寒冷﹐切戒誤投。孕婦服之﹐令胎內消。

生薑﹝辛熱﹐入肺﹑胃二經。制半夏毒。﹞生則發表﹐熟則溫中﹐﹝故能治脹滿﹐止腹痛。﹞開痰有效﹐﹝熱痰則忌之。﹞止嘔宜求。﹝孫眞人云﹕嘔乃气逆不散﹐此能行陽而散气。東垣言其止嘔﹐但治表實气壅﹐仲淳言嘔兼寒者宜用﹐挾熱者則忌。﹞姜皮治瘧疾無汗﹐﹝或寒多﹐或寒甚﹐或兼嘔者並用。若病久陰虛而有熱者﹐𨿽嘔亦忌。﹞消浮腫腹脹。﹝藥之辛者﹐輕者可使走表﹐用以治水气腫脹﹐開鬼門之義也。﹞凡早起山行﹐宜含一塊﹐不犯露霧淸濕之气﹐山嵐不正之气。

忌同漧薑。人云﹕夜不宜食。夜則气本收斂﹐反開發之﹐則違天道矣。

蔥白﹝辛溫﹐入肺﹑胃二經。大忌與蜜同食。﹞發表出汗﹐治傷寒頭痛而卽安﹐通气利竅﹐熨小便不通而立至。表虛易汗者勿用。多食令人神昏發落。因熱便祕者勿熨。

卷二﹟禮集

谷部

胡麻﹝卽黑芝麻﹐一名巨勝。甘平﹐入脾﹑肝﹑腎三經。九蒸九曬研。﹞益肝養血﹐治虛風而理癱瘓﹐﹝虛風者肝虛血少﹐熱盛生風也。李廷飛雲﹕患風病患﹐久食則步履端正﹐語言不謇。正治風先治血﹐血行風自滅之義。﹞滋腎潤燥﹐塡髓腦而堅筋骨。﹝腎惡燥﹐黑色通腎﹐而能潤燥。腎得滋補﹐則髓腦充滿﹐而筋骨堅彊。﹞補中益气﹐﹝甘能益脾胃也。﹞變白還黑﹐﹝黑須髮者﹐補陰養血之功。﹞長肌肉﹐﹝脾主肌肉也。﹞明耳目﹐﹝耳爲腎竅﹐目爲肝竅也。﹞止心驚﹐﹝心血有養也。﹞利大腸﹐﹝多油而滑也。﹞潤養五臟。入谷之中﹐惟此最良﹐故爲仙家服餌所須。

麻油﹝微寒﹞下胞衣﹐﹝同白蜜各一杯﹐入湯頓服﹐漏胎難產﹐胎死腹中俱效。﹞利大腸﹐﹝一方用油一合﹐和雞子淸二﹑三枚﹐量入元明粉一兩﹐攪服卽瀉﹐下熱毒甚良。﹞抹瘡腫﹐﹝解毒涼血之功。﹞生禿發﹐解一切毒﹐﹝熱毒食毒虫毒﹐若中砒及河豚毒者﹐多灌取吐出毒物則愈。﹞殺一切虫。﹝故塗惡瘡﹐疥癬用之。﹞大麻仁﹝甘平﹐入脾﹑胃二經。絹包置滚湯中﹐至冷取出。懸空垂井中一宿。曬漧﹐新瓦上去殼研。﹞潤燥通二便﹐宣風利關節﹐﹝骨髓風毒疼痛不可運動﹐酒調服之大效。﹞產難卽下﹐﹝以其滑利下行也。﹞嘔逆能除。﹝下气之功。﹞滑利下行﹐走而不守﹐多食滑精痿陽﹐損血脈﹐發帶疾。

薏苡仁﹝甘微寒﹐入肺﹑脾二經。淘淨曬炒。﹞燥脾濕而理痺癥拘攣﹐﹝地之濕气﹐感則害人皮肉筋脈。又風寒濕三气合而成痺﹐此藥性燥能除濕﹐味甘能補脾﹐兼淡能滲泄。總之濕邪去則脾胃安而中焦治﹐能榮養乎四肢﹐而通利血脈也。﹞祛肺熱而治咳嗽肺癰。﹝肺癰因肺熱極所致。﹞止泄瀉﹐消水腫﹐﹝益脾除濕之功。﹞香港腳須用﹐痿宜求。﹝香港腳痿﹐皆屬濕熱。﹞健脾益胃﹐補肺淸熱﹐祛風勝濕之品。

大便燥結﹐因寒轉筋者勿用。其根墮胎﹐妊娠亦忌。

白扁豆﹝甘平﹐入脾﹑胃二經﹐或炒研﹐或生用。﹞善補脾胃﹐能除濕熱﹐療霍亂﹐﹝有和中下气﹐化淸降濁消暑之能。﹞治嘔逆﹐﹝和中下气之功。﹞痢疾須徵﹐﹝取其能除濕熱﹐消暑和中。﹞泄瀉宜嘗﹐理帶下頗驗﹐﹝皆補脾除濕之效。﹞解諸毒甚良。﹝能解酒毒魚﹐諸鳥六畜肉毒﹐及一切艸木砒霜毒﹐生研末冷水服﹞。補益之品。

寒熱外邪方熾者禁用。

綠豆﹝甘寒﹐入肝﹑胃二經。連皮用﹐若去皮令壅气。﹞下气壓熱﹐﹝質重沈而性甘寒故也。﹞解毒止渴﹐﹝解諸熱毒之功﹐過於扁豆﹑赤豆。丹石藥毒發者﹐磨粉水調服甚效。止渴者除熱之功。﹞治頭風而除嘔逆﹐﹝皆下气壓熱之功。﹞祛浮風而潤皮膚。﹝浮風風疹﹐熱極則生風也。﹞消水腫﹐﹝能利小便故也﹐﹞濃腸胃。﹝味甘入胃﹐性寒能補﹞。

胃寒者不宜食。

黑大豆﹝甘平﹐入腎經。緊小者尢佳。﹞活血而散風﹐﹝產後用之者﹐取其活血行瘀也﹐頭風用之者﹐取其祛風除熱下气也﹐破傷風及產後諸風﹐風痙用之者﹐以其活血散風也。﹞補腎更解毒。﹝黑色通腎﹐爲腎之谷﹐故能明目﹐消水腫﹐解百藥毒﹐必加甘艸神驗。﹞小兒十歲以下者﹐炒豆勿同豬肉食﹐壅气致死。服蓖麻子﹐食炒豆脹﹐服濃朴者亦忌﹐動气故也。

淡豆豉﹝甘苦微溫﹐入肺﹑脾二經。江西者佳。炒熟又能止汗。﹞能解肌而發汗﹐頭疼寒熱同除﹔﹝傷寒時疾熱病﹐及瘴气惡毒﹐皆用以發表。因經蒸窨﹐又能調中下气。﹞作宣劑而湧吐﹐煩躁滿悶可安。﹝仲景於汗吐下後﹐余邪熱郁胸中而懊者﹐用梔﹑豉湧吐其邪。若熱結胸煩悶﹐宜陷胸湯﹐不宜用此。﹞傷寒直中陰經者勿用。

浮小麥﹝產北方者﹐入藥。以霜雪多而性涼也。﹞止盜汗﹐﹝自汗亦止﹐煎湯代茶甚佳。﹞除虛熱。﹝治勞熱骨蒸有功。﹞麥芽﹝鹹溫﹐入脾﹑胃二經。炒黃研。﹞和中下气﹐消食化積﹐除煩悶﹐去脹滿。﹝消導之功。﹞消化米麵諸果食積﹐無積則消腎气。脾虛有積者﹐須同气藥用。能墮胎﹐妊娠無故勿服。

穀芽﹝甘苦溫。﹞快脾開胃﹐和中下气﹐消食化積。

神曲﹝辛苦溫﹐入脾﹑胃二經。炒黃研。古人惟用酒曲。後又以五月五日或六月六日﹐用白面百斤﹐靑蒿﹑蒼耳﹑野蓼自然汁﹑赤小豆﹑杏仁泥各三升﹐以配六神﹐和勻作餅﹐麻葉包窨﹑待生黃衣﹐曬漧﹐收之。陳久者良。﹞健脾消宿食﹐下气除痰逆。﹝指食積之痰言。﹞腹痛能止﹐脹滿可消﹐﹝消食下气之功。﹞治瀉殊良﹐﹝亦指停食所致者﹐﹞回乳甚驗。﹝產後無子食乳﹐乳脹﹑發熱惡寒者﹐炒研和酒服二錢﹐日二服甚驗﹐麥芽亦效﹞。

脾陰虛胃火盛者不宜。服能墮胎﹐孕婦不得已而應用﹐宜少食之。

紅曲﹝甘溫。炒研。﹞功專活血﹐﹝赤痢多用之。造法以白米飯﹐受濕熱鬱蒸﹐變而爲紅﹐故有治脾胃營血之功﹐釀酒破血。﹞亦可消食。﹝有健脾燥胃之能。﹞餳糖﹝甘溫﹐入肺﹑脾二經﹞。補脾治腹痛﹐﹝米麥熬造﹐故能補脾虛腹痛。﹞潤肺止嗽痰。

凡中滿牙疳﹐嘔家酒家俱忌。

酒﹝辛甘苦熱﹐有毒﹐入肺﹑胃二經﹐醇者爲良﹐冷凍飲料有益﹞﹐宣通血脈﹐辟除邪惡﹐﹝昔三人冒霧晨行﹐空腹者死﹐飽食者病﹐飲酒者健。此酒力辟邪惡毒瓦斯之效。﹞善行藥勢﹐﹝用爲引導﹐可上至巓頂﹐外走皮膚﹐橫行經絡。凡服石藥﹐不可長用酒下﹐能引入四肢﹐滯血化爲癰疽﹐故一切毒因酒得者難治。﹞可禦風寒。少飲和血行气﹐壯神消愁﹐過飲則爛胃腐腸﹐耗血損精﹐生痰動火。

故夫醉以爲常者﹐輕則致疾﹐重則亡身﹐不可畏歟﹗燒酒久飲爛肺﹐害人更甚。

卷二﹟禮集

金石部

金箔﹝辛平有毒﹐入心﹑肝二經。湯中用金物同煎﹐假其气甚良。生金有大毒﹐殺人。﹞鎭心神﹐﹝重可鎭心。﹞定驚邪﹐﹝驚者平之。﹞若心气虛而神魂不安﹐並無驚邪外入者﹐當補心安神﹐非金箔可定。無故入服﹐能消人脂。磨屑頓飲﹐不滿三錢﹐則心腹剜痛﹐腸胃如裂而斃。

銀箔﹝辛平﹐無毒。﹞功同金箔。

黑鉛﹝甘寒﹐入丸藥用。鐵銚內溶化﹐去滓腳用。﹞治气引下降諸疾﹐﹝如嘔吐﹑眩暈﹑噎膈﹑奔豚喘急危篤諸疾﹐有反正之功。﹞塗瘰結核腫瘡﹐﹝稟先天壬癸之气﹐以生陰極之精﹐故能解一切熱毒。﹞解毒甚效﹐﹝砒霜﹑硫黃﹑輕粉一切金石藥毒﹐煎湯飲之卽解。﹞殺虫如神。﹝先食豬肉一片﹐乃以砂糖水調鉛灰二﹑三﹑四錢﹐五更服之﹐諸虫盡下。﹞色黑通腎﹐體重性滑﹐鎭墜之劑。

凡金石藥與人身臟腑气血不相宜﹐所謂非類難爲巧合﹐不可多服。

自然銅﹝辛平﹐火醋淬七次﹐研細水飛過用。﹞續筋接骨﹐折傷仍復舊﹐消瘀破滯﹐疼痛卽蠲除。

中病卽止﹐不可過用。

朱砂﹝甘微寒﹐入心經。忌一切血。須研極細﹐水飛生用。若經火煉﹐則熱毒等砒鹵﹐殺人。光明砂入藥用。﹞淸鎭君火之上藥。﹝色赤法火﹐中含水銀﹐體陽而性陰﹐納浮游之火而安神明。

心熱非此不除﹐故心煩不眠﹐怔忡驚悸皆需之。﹞治癲癇狂亂﹐﹝癲癇屬心气虛而有熱﹐病狂古人謂之失心。能鎭心安神淸熱﹐故皆用之。﹞理小兒驚熱。﹝朱砂五錢﹐牛黃一分爲末﹐每用一匙﹐磨犀角汁調下﹐又生地甘艸煎湯調分許﹐初生兒時服之﹐止胎驚﹐解胎毒。﹞獨用多用﹐令人呆悶。

石膏﹝辛甘淡大寒﹐入肺﹑胃二經﹐搗碎。﹞主口漧舌焦渴飲﹐﹝傷寒溫熱時疫諸病﹐多兼陽明﹐故一見煩渴欲飲者﹐便可用之。﹞除神昏語亂髮狂。﹝胃熱衝心﹐則神昏譫語﹑甚則發狂。甘寒淸解陽明之邪熱﹐則上癥自退。﹞气喘气壅皆資用。﹝如屬肺熱气逆者﹐用以降肺經之痰熱。﹞發斑發疹急尋求。﹝斑疹皆由熱邪傳於肺胃而發。﹞能止嘔吐腹痛﹐﹝嘔吐而口渴面紅小便短赤或澀者﹐屬胃火衝逆﹐乃必用之﹐胃脘痛因火者亦用之。本經言治腹中堅痛﹐此本屬下癥﹐而亦治之者﹐陽明邪熱旣解﹐則裏气和而燥結自下﹐腹痛自止。若果可下者﹐仍宜下之。﹞可醫壯熱頭疼。﹝以其味辛﹐有解肌發汗之能﹐頭額痛而兼渴飲者﹐屬陽明﹐必用之﹑否則勿用。風熱癥亦宜用之。﹞中暑眞聖藥﹐﹝甘寒淸解暑熱﹐此爲聖藥。﹞瘧疾亦神丹。﹝瘧亦由於暑邪﹐故熱多渴飲者﹐必不可缺。﹞口糜唇胗均收﹐﹝糜爛也﹐胗瘡也。仲淳云﹕口糜唇瘡﹐口臭口淡﹐吞酸嘈雜善饑﹐皆屬胃火。﹞齒痛頭風並選。﹝上下齦痛﹐屬胃與大腸之火﹐頭風由於火熱。凡頭面赤腫﹐目暴赤腫痛者﹐皆宜用之。﹞解陽明之邪熱﹐除肺金之痰火。祛暑气﹑止煩渴之神藥﹐屬實熱者用之﹐起死回生﹐功同金液﹐俱气味俱薄﹐若投之甚少﹐難責其功﹐世醫不解﹐特表著之。

內無大熱者勿用﹐誤用則令人腸滑不食﹐寒胃故也。若頭疼身熱﹐而不渴飲者﹐是未傳陽明﹐勿用。暑气兼濕作瀉﹐脾胃弱甚者勿用。失血家及產後血虛發熱煩渴﹐癥象白虎者大忌。

滑石﹝甘淡寒﹐入心﹑胃﹑膀胱﹑大﹑小腸五經。研細。用牡丹皮煎汁煮過曬漧。﹞利小便﹐﹝時珍云﹕滑能利諸竅﹐不獨小便也。上能利毛腠之竅﹐下能利精溺之竅﹐丹溪偏主石淋爲要藥。﹞行積滯﹐﹝性沈重而滑利﹐故能通壅滯﹐下垢膩﹐用質之藥也。﹞中暑須用﹐﹝甘可和胃气﹐寒能消暑熱。﹞痢疾宜求。﹝消暑除熱利水祛濕行積逐瘀之功。﹞陰虛內熱小便不利者忌用。

磁石﹝辛寒微溫﹐入腎﹑肝二經。火﹐醋淬﹐水飛﹐不能吸鐵者勿用。﹞補男子腎虛﹐﹝色黑入腎益精﹐故治腎家諸病﹐而聰耳明目﹐陽事不起﹐浸酒飲之﹐腰中不利﹐加而用之。﹞治小兒驚癇﹐﹝驚癇﹐因心气怯﹐痰熱盛。重可去怯﹐咸能潤下軟堅﹐故用之。﹞耳聾而可反其聰﹐﹝鎭墜下吸﹐俾腎气不上逆﹐宜同補腎藥用之。又眞吸鐵石入病耳內﹐鐵砂末絹包入不病耳內﹐自然通透。﹞目昏而能復其明。﹝磁朱丸中用以鎭養眞精﹐使神水不外移。﹞性稟沖和﹐無猛悍之气。

代赭石﹝甘苦寒﹐入心﹑肝二經。赤以醋淬三次﹐研細水飛。﹞止反胃﹐治呃逆﹐哮病能除﹐疝气可理。﹝俱調末服﹐皆取其重而下墜﹐能鎭逆气也。﹞起男子陰痿﹐﹝壯火食气﹐火气太盛﹐則陰反痿﹐苦寒能泄有餘之火故也。﹞小兒驚癇。﹝癇癥發則竄視搐搦﹐吐舌嚼唇﹐其聲如畜﹐固驚駭所致。此藥鎭墜入肝與心包二經﹐故主之。﹞虛寒者勿用﹐陽虛陰痿者﹐驚癇因風邪者﹐均忌之。下墜墮胎﹐孕婦亦忌。

靑礞石﹝鹹平﹐入肝經。同火硝等分﹐如金色﹐研細水飛。﹞化頑痰癖結﹐行食積停畱。﹝咸主軟堅﹐重主墜下。湯氏治小兒痰涎﹐壅塞咽喉﹐命在須臾﹐薄荷汁入生蜜調服五分或一錢﹐墜下風痰﹐爲治驚利痰之聖藥。﹞稟剛猛之性﹐有攻擊之能﹐脾胃虛弱者忌之。

海浮石﹝鹹平﹐入腎經。﹞能化積塊老痰﹐可消癭癅結核。

﹝咸能軟堅故也。﹞水沫結成﹐體輕虛而性潤下﹐故有淸金降火之功。

多服損人气血。

芒硝﹝咸大寒﹐入胃﹑大腸二經。﹞除邪熱﹐﹝熱淫於內﹐治以鹹寒。﹞通二便﹐﹝鹹味下泄爲陰。﹞破堅積而蕩宿垢﹐逐瘀血而攻結痰。﹝咸能軟堅﹐咸能走血﹐咸能潤下故也。﹞法制玄明粉﹐﹝用芒硝以蘿卜切片﹐河水同煮﹐絹濾入盆﹐露一夜。每斤用甘艸一兩同煎﹐濾淨再露。取硝疊實罐中﹐鹽泥濃塗﹐不蓋口﹐置鑪中﹐俟沸定﹐以瓦一片蓋口﹐泥封固﹐再﹐待冷取出﹐隔紙攤地上﹐盆復三日﹐出火毒研末﹑每斤入生熟甘艸末各一兩﹐和勻瓶收用。﹞主用相同﹐功力稍緩﹐能退膈熱﹐可除煩躁。﹝邪解心涼﹐煩躁自除﹞。水煎傾盆中﹐凝結在下粗朴者爲朴硝﹐﹝又名皮硝﹑鹽硝﹞﹐其質重濁﹐力緊急而不和﹐只可施於囪莽壯實之人﹐及敷塗腫毒火丹之用。在上如麥芒者爲芒硝﹐如牙者爲馬牙硝﹐其質稍淸。用質淸者﹐再經煎煉﹐爲玄明粉﹐尢爲精粹。究其功用皆同﹐無熱不蕩﹐無結不散﹐無堅不磨﹐無積不推﹐其性勇往直前﹐故邪熱深固﹐堅結不通者﹐用之如神。

若非邪結下焦﹐堅痛不可按者忌用﹐恐其誤伐眞陰也。血涸津枯﹐以致大腸燥結者﹐切戒勿施。能利大便﹐墮胎﹐孕婦應下者﹐或以玄明粉代之﹐必兼用大黃引之﹐直入腸胃﹐潤燥軟堅瀉熱﹐母子俱安。然在三﹑四月及七﹑八月﹐不宜用之。方士濫誇玄明粉卻病延年﹐無根之說也。

風化硝﹝以芒硝於風日中消盡水气﹐自成輕飄白粉。﹞治上焦心﹑肺痰熱﹐而不泄利。

硝石﹝又名火硝﹑焰硝。﹞丹竈家用制五金八石﹐銀工家用化金銀﹐兵家用作火藥﹑其功用相似朴硝。但朴硝其性只能下走﹐不能上升﹐陰中之陰也﹐硝石之性但能上升﹐水中之火也。

綠礬﹝酸澀涼﹐入醋赤研細。﹞燥脾濕而化痰涎﹐消積滯而治疳虫。﹝凡腹中肉食堅積諸藥難化者﹐同健脾消食藥爲丸﹐投之輒消。小兒疳虫﹐食土及生物者亦神效。﹞脹滿黃腫並效﹐腸風瘧疾均求。﹝色靑味酸﹐之則赤。能入血分﹐伐木又能燥濕﹐化涎消積﹐故脹滿黃腫瘧疾疳气主之。

治腸風瀉血者﹐燥濕除熱收澀之功也。﹞能令人作瀉﹐胃弱者不宜多用。服此終身忌食麥﹐河﹐犯之卽死。

白礬﹝酸澀寒﹞君黃蠟丸服﹐護膜防癰毒內攻﹐﹝凡治癰疽﹐當服之以護膜﹐膜苟不破﹐𨿽劇必痊。一人徧身生瘡狀如蛇頭﹐服此而愈。﹞共苦參煎湯浸足﹐治香港腳衝心。﹝取其除熱燥濕墜濁。﹞可吹喉痺﹐﹝取其除熱解毒。﹞用洗脫肛。﹝取其收澀。﹞墜濁解毒﹐除熱燥濕﹐性急收澀之藥﹐多服令人上湧下瀉。

赤石脂﹝辛甘酸溫﹐入心﹑腎﹑胃﹑大腸四經。研細宜調服。﹞止久痢泄瀉﹐除崩淋赤滯。

﹝下焦虛脫﹐無以閉藏﹐他藥固澀﹐性多輕浮﹐惟此體重性澀﹐能直入下焦血分而固脫。﹞吐飲無時﹐小便不禁﹐調服卽止﹐﹝有人頻吐稀淸痰水﹐諸藥不效﹐服此而愈。﹞肛門下脫﹐肌肉難生﹐敷之立效﹐﹝一切瘡癰不斂﹐赤石脂研末摻之﹐卽生肌如神。﹞痢疾積滯未盡﹐服之有禍。

花蕊石﹝酸辛溫﹐研如粉。﹞消瘀血如神﹐﹝一切瘀血﹐童便調服三﹑五錢﹐能使化爲黃水。

﹞敷金瘡至效。﹝酸能斂血﹐復能化瘀﹐敷之卽合﹐仍不作膿。﹞無瘀血停畱者勿用。

雄黃﹝辛苦溫﹐有毒﹐入胃﹑肝二經。﹞殺虫神品﹐化瘀血而消痰涎﹐塗蛇傷而敷惡瘡﹐中病卽止。

蓬砂﹝卽硼砂﹐辛苦鹹涼﹐白者如明礬﹐黃者如桃膠。﹞能解胸膈痰熱﹐﹝故止咳嗽﹐除噎膈﹐皆用取其軟堅也。﹞善療咽喉腫疼﹐﹝辛能散﹐苦能泄﹐咸能軟也。﹞治骨鯁如神﹐﹝含化咽汁﹐脫然而失﹐柔物之功也。﹞洗目翳頗效。﹝去垢之力。﹞敷口瘡﹐﹝口舌生瘡﹐牙疳並效。﹞而擦木舌腫彊﹐點肉而塗小兒陰。﹝腫大不消﹐塗之自愈。﹞性能柔五金﹐去垢膩﹐消散克削藥也。

宜攻有餘﹐忌施不足﹐可暫用不可久服。

卷二﹟禮集

人部

發﹝苦溫﹐入心﹑肝﹑腎三經。皂莢水洗淨曬漧﹐入罐鹽泥固。存性﹐研極細末。﹞吐血﹑衄紅﹑盡簡﹐腸風﹑崩漏均求﹐﹝發者血之餘也﹐發灰走血分而帶散﹐故所主一切出血癥﹐亦是血見黑則止﹐治標之義居多﹐未可全仗其爲補益。﹞黃膽可投﹐﹝取其有補陰消瘀血利﹐小便之功。﹞外科最效。﹝入諸膏藥內﹐能消毒止痛﹐生肌長肉。﹞經成末﹐气味不佳。

胃弱者勿用。

人乳﹝甘平﹐入心﹑肺﹑肝﹑膽﹑腎五經。香甜濃白者可用﹐須淸晨熱飲﹐若曬爲粉﹐入藥甚佳﹐﹞大補眞陰﹐最淸煩熱﹐﹝眞陰得補﹐煩熱自淸。﹞虛勞之玉液﹐﹝曾有積年勞病﹐飲乳而痊﹐豈非大補眞陰之效﹐﹞噎膈之瓊漿。﹝因血液衰少所致﹐乳最滋養血液故也。﹞治暗風不語﹐﹝接命丹﹐同梨汁﹑竹瀝用之﹐取其補陰淸熱消痰也。﹞療目赤淚流﹐﹝乳浸黃連蒸過﹐點之有效。以目得血而能視也。﹞瘦悴應用﹐﹝常服令人肥白悅澤。﹞養老猶宜。﹝服乳歌云﹐丹田若是漧涸時﹐咽下重樓潤枯朽﹐淸晨能飲一斤余﹐返老還童天地久。﹞乳爲血化﹐生於脾胃﹐攝於衝任﹐未受孕則下爲月水﹐旣受孕則畱而養胎﹐產後變赤爲白﹐上爲乳汁﹐此造化玄微之妙﹐劫病延年之神丹也。滑泄不禁者勿服﹐與食同進﹐則成積滯發瀉。

人胞﹝卽紫河車﹐甘鹹溫﹐入心﹑腎二經。米泔洗淨﹐鍋內蒸透﹐搗爛拌榦藥末﹐或曬或烘。

一法用人溺或陳酒﹐煮極爛﹐搗和藥用。﹞諸虛損癥﹐服之大效﹔﹝得男女坎離之气而成。如陰陽兩虛者﹐服之有返本還元之功。﹞漸瘦悴者﹐食之甚良。﹝榮血不足﹐精气虧損﹐致漸瘦悴﹐人胞得精血之气而結﹐從其類以補之也﹐絕非金石艸木之類可比。和鴨煮食﹐勿令與知焉。﹞益气養血補精﹐陰陽並補之神品﹐丹溪曰﹕气虛者同補气藥用﹐血虛者同補血藥用﹐治虛勞當同除骨蒸藥用。

人溺﹝鹹寒﹐入﹑肺﹑胃﹑膀胱三經。雪白者可角﹐煉成秋石﹐失其眞元之气。不及人溺多矣。﹞淸天行狂亂﹐﹝鹹寒能除邪熱﹐故別錄主寒熱頭痛溫气。﹞解勞熱骨蒸﹐﹝凡陰虛火動﹐熱蒸如燎﹐服藥無益者﹐非此不除。﹞行瘀而不傷其峻﹐止血而無患其凝﹐吐衄產家皆聖藥﹐﹝味鹹走血﹐故治諸血病。褚澄云﹕喉有竅﹐咳血殺人﹐服寒涼百無一生﹐飲溲溺百無一死。吳球言﹕諸虛吐衄咯血﹐須飲小便最效﹐以其滋陰降火甚速也。產後卽飲一杯﹐壓下敗血如神。﹞損傷跌撲是仙方。﹝凡一切傷損﹐俱宜服之﹐推陳致新﹐其功甚大。諸藥恐無瘀血﹐反致誤人﹐惟此萬無一失。﹞中暑昏倒﹐灌入卽蘇﹔﹝外用土擁臍作窩﹐小便溺滿之。又治火燒悶絕﹐絞腸痧痛﹐飲之俱效。﹞咳嗽肺痿﹐久服皆良。﹝飲入於胃﹐隨脾之气﹐上輸於肺﹐下通水道﹐而入膀胱﹐乃其舊路也。故能治肺病﹐引火下行。﹞肺腎有火者﹐必需之物。

人中白主用相同﹐﹝一人鼻衄僅存喘息﹐服之卽止。﹞兼治口舌諸瘡。

陽虛無火﹐食不消﹐腸不實者﹐忌之。

金汁﹝卽人中黃﹐苦寒入胃經。一法用甕埋土中﹐棕皮綿紙札口﹐上鋪黃土﹐糞汁澆土上﹐濾入甕內﹐盆復蓋泥﹐一年取出﹐淸如泉水﹐全無穢气﹐年久彌佳﹐丹溪用甘艸末﹐入竹筒內﹐木塞口﹐冬浸糞坑內﹐立春取出﹐懸風中陰漧﹐破竹取甘艸曬漧用。﹞治熱病狂渴﹐淸痘瘡血熱﹐解百毒有效﹐﹝中蕈毒﹑虫毒﹑藥箭毒最妙。﹞封疔腫殊良﹐﹝刮破熱糞封之﹐幹卽易﹐一日疔根爛也。﹞非陽明實熱勿用。

婦人月水﹝咸平﹐邪術家謂之紅鉛﹐不可信用。﹞女勞復病必用﹐﹝熱病新瘥﹐交接復發﹐身熱煩躁﹐少腹陰囊牽引而痛。以餘熱未除﹐陰精復損之故﹐此能補陰除熱﹐故主之。俗所謂來處來﹐去處去也。﹞女勞色疸亦投。﹝取其以類相從﹐以同气相感。﹞月經衣﹐﹝燒爲末用。﹞主用相同﹐兼敷男子陰瘡潰爛。

污穢之物﹐合藥及出痘﹐俱宜避忌。

卷二﹟禮集

獸部

龍骨﹝甘澀平﹐入心﹑肝﹑腎三經。忌鐵器。火水飛﹐酒煮曬漧。一法用黑豆拌蒸﹐否則著人腸胃﹐晚年作熱也。﹞澀精止遺滑﹐固腸止泄瀉。崩淋帶下皆宜﹐腸風遺尿並簡。脫肛與汗不止﹐撲之均效﹔鼻衄及耳中血﹐吹入盡良。﹝皆取其澀以固脫也。﹞非久病虛脫者﹐切勿輕用。

虎骨﹝辛溫﹐槌碎去髓﹐酥塗炙黃﹐或酒或醋隨宜。﹞壯筋骨而治腳膝痿弱﹐步履不能﹔﹝彊悍皆在於脛﹐𨿽死而脛尢屹立不僕﹐取以類相從﹐借其气有餘以補不足也。﹞搜毒風而療手足攣急﹐歷節走痛。﹝虎金也﹐風木也﹐木受金制﹐故風從虎﹐而其骨能入骨﹐追風定痛。其骨通可用﹐視病在某處﹐卽用某處之骨。﹞能止驚悸。

凡血不足以養筋骨痛者﹐宜少用。

虎肚﹝連滓穢存性。﹞主反胃吐食。

虎睛﹝羊血浸一宿﹐焙漧搗粉用﹐須自獲者眞。﹞能鎭心安神。癲狂驚悸﹐皆用。又明目去翳障。﹞鹿角膠﹝甘鹹溫﹐入腎﹑肝二經。寸截水浸七日﹐令軟﹐火煮七日﹐漸漸添水﹐取汁熬膏用﹐搗霜用﹐一法浸軟﹐刮去粗皮﹐銼屑置薄瓶內﹐牛乳浸一日﹐乳耗再加﹐油紙封口﹐用大麥水浸一日﹐鋪鍋底﹐安瓶﹐四圍以麥塡滿﹐入水煮一沸後﹐水耗漸加﹐待屑軟如面﹐取出焙研成霜用。﹞益气滿血﹐生精塡髓﹐彊筋骨﹐壯陽道。﹝气屬陽﹐其性補陽﹐故能益气。鹿與糜性俱極淫﹐一牡常禦百牝﹐腎气有餘﹐足於精者也﹐故皆能補腎益精壯陽。鹿則專補命門眞陽﹐故治陽虛陰痿精寒之神藥。﹞除腰脊軟痛﹐去肢體酸疼。補血生精塡髓之功。﹞經水後期須簡﹐﹝後期多屬血虛。﹞崩中不止宜投。﹝崩中屬气血兩虛﹐有熱須兼甘寒淸熱酸斂藥同用。﹞鹿茸﹝形如茄子﹐色如瑪瑙紅玉者良。烙去毛﹐酥炙﹐中有小虫﹐切不可鼻嗅。﹞功力稍佳鹿角﹐﹝角初生嫩者爲茸﹐稟壯健之性﹐故能峻補腎家眞陽之气。﹞兼治齒牙動搖。﹝屬腎虛有熱﹐宜地﹑冬﹑黃柏﹑五味爲君﹐沙蒺藜﹑鹿茸爲臣﹐龍齒牡蠣爲佐﹐糜茸更宜。糜鹿二角﹐自生至堅﹐未及兩月﹐大者至二十餘斤﹐生長最速﹐此骨之至彊者﹐故能健骨生齒﹐而搖動可固也。﹞鹿生角逐惡血﹐消腫毒。﹝醋磨塗之。﹞鹿腎補腎气﹐彊陽事。

鹿肉益脾胃﹐通血脈。

鹿精乃塡精聖藥。

鹿血爲益血神丹。

鹿髓補陰彊陽﹐潤燥澤肌。

鹿山獸﹐屬陽。夏至解角﹐陰生陽退之象也。糜澤獸﹐屬陰﹐冬至解角﹐陽生陰退之象也。故鹿之茸角補陽﹐右腎精气不足者宜之﹔麋之茸角補陰﹐左腎眞陰不足者宜之。時珍言﹕麋角益腎滋陰養血﹐治陰虛勞損﹐筋骨腰膝酸疼﹐一切血液衰少爲病。主用相懸﹐不可不辧明而用之。

鹿之茸角﹐上焦有痰熱﹐胃家有火﹐陽盛陰虛﹐吐血衄血者俱忌。

犀角﹝辛甘寒﹐入心﹑胃﹑肝三經。凡入藥﹐須用生犀角﹐黑者爲勝﹐尖更佳。銼屑置懷中卽燥﹐搗粉用﹐入湯磨服尢佳。﹞解百毒﹐﹝胃爲水谷之海﹐飲食藥物﹐必先受之。犀食百艸之毒﹐爲陽明正藥﹐故解百毒﹐以之煮毒藥則無毒勢矣。﹞定心神而鎭驚悸﹐﹝心虛有火﹐則神气浮越﹐涼心淸熱﹐故能鎭心止驚。﹞除大熱而止煩躁譫語﹐﹝散邪解熱﹐涼心淸胃之功。﹞破蓄血而療身黃髮狂﹐吐血下血蓄血並用﹐鼻衄耳衄均投。﹝皆取其有涼血消瘀之能。﹞治中風不語﹐﹝心熱有痰﹐而亂其神明﹐且舌爲心苗﹐故不能言﹐涼心淸熱﹐消痰則愈。﹞祛目昏障翳﹐﹝目昏及生翳﹐皆屬肝血虛而有熱﹐兼腎水不足﹐此則能入肝淸熱。﹞散風毒而去熱悶﹐﹝辛能散風﹐寒能淸熱解毒。﹞療癲癇而理喉痺﹐﹝癲癇屬心虛有熱﹐喉痺屬少陰君火﹐少陽相火熾盛﹐皆取其涼心淸熱﹐有效。﹞發背癰疽共簡﹐斑疹痘瘡皆收。﹝皆取其散邪淸熱涼血解毒。﹞主用𨿽多﹐不過取其入心入胃入肝﹐散邪淸熱﹐涼血解毒之功耳。

非大熱者勿用﹐妊娠多服﹐能消胎气。

羚羊角﹝鹹寒﹐入肝經。外有二十四節掛痕﹐內有天生木胎﹐力抵千牛。須不拆元對﹐銼屑研極細用﹐免刮人腸。﹞治筋脈攣急﹐歷節掣痛﹐﹝羊爲火畜﹐而羚則屬木﹐故角治肝經諸病。肝主風﹐在人爲筋﹐此能平肝定風舒筋﹐又筋脈攣急﹐燥熱所致﹐此則又咸能入血﹐寒能除熱。﹞散產後惡血衝心煩悶。﹝有祛惡血下逆气之功。

﹞癲癇狂亂均收﹐驚邪夢魘皆宜。﹝癲癇狂亂﹐有因驚而得者。魂者肝之神也﹐發病則爲驚駭﹐爲夢魘﹐此能平肝安魂﹐故悉主之。﹞定疝痛而消瘰﹐﹝皆賴其入肝除熱舒筋之功。﹞辟邪惡而解諸毒。﹝性靈而筋骨之精在角故也。﹞治目昏而退翳﹐﹝淸肝熱也。﹞壯筋骨而起陰﹐﹝熱則骨消筋緩﹐鹹寒入下焦除熱﹐則筋骨彊而陰自起。﹞能除時疾瘴气寒熱﹐﹝辟邪解毒淸熱之功。﹞可醫熱悶血痢噎塞。﹝治熱悶者﹐淸熱安魂也﹐治血痢者﹐涼血解毒也﹐治噎塞者﹐下气除熱也。﹞獨入厥陰﹐淸熱平肝﹐定風舒筋﹐安魂散血下气辟邪解毒之要藥。

肝經無熱者勿用。

眞阿膠﹝甘寒平﹐入肺﹑肝﹑腎三經。用烏驢皮阿井水煎成﹐眞者色帶油綠﹐光明脆徹﹐歷夏不柔﹐亦無臭气﹐但最難得。貸者皆僞﹐雜皮造成﹐質濁气穢﹐不堪入藥。﹞止諸竅出血﹐除四肢酸痛﹐最療偏風癱瘓﹐善定虛勞咳喘。﹝阿膠之功專在水﹐以濟水爲天地之肝﹐阿井乃濟水之眼﹐故入肝補血。治血癥風癥如神。烏驢皮合北方水色﹐以制熱生風也。味鹹又能入腎益陰﹐且其水淸而重﹐性速下趨﹐故能定咳止喘﹐治瘀濁及逆上之痰﹐﹞胎產並用﹐﹝皆取其益陰補血之功。﹞血痢甚宜。﹝久痢傷陰故也。﹞胃弱作嘔吐﹐脾虛食不消者勿服﹐僞者反能滯痰不可用。

牛黃﹝甘苦涼﹐入心﹑肝二經。﹞治癲癇狂亂﹐﹝入心﹑肝而除熱化痰﹐則神魂自安﹐﹞療驚悸健忘﹐﹝淸心化痰之效。﹞幼科堪珍。﹝小兒百病﹐皆胎毒痰熱所生﹐心﹑肝二經所發﹐此能淸心涼肝﹐除熱化痰解毒故也。外科亦用﹐取其解毒之功。﹞性善通竅﹐能墮胎﹐孕婦勿服。

牛乳﹝甘微寒﹐煮一﹑二沸溫服。﹞補血益陰﹐﹝血液所化﹐補之以類﹐功效甚捷。病後虛弱尢宜。﹞潤燥除熱﹐﹝故有潤大腸﹑澤肌膚﹐止消渴﹐解熱毒之功。又云﹕患熱風人宜食之﹐甘寒滋潤故也。﹞虛羸宜寶﹐噎膈堪珍。酥主五臟血枯火盛﹐大腸燥結。﹝酥乃牛乳之精華﹐故能補五臟之血。甘寒滋潤﹐故宜於血熱枯燥之人。﹞療一切肺病﹐咳嗽膿血不止。﹝益陰潤燥除熱之功。﹞髓﹝甘溫﹞潤肺補腎﹐塡髓澤肌。

牛乳患冷气人忌之。與酸物相反﹐令人腹中結﹐勿同食。泄瀉者勿服﹐酥能利竅﹐驟食之使人遺精。

黃牛肉﹝甘平﹐病死者有大毒﹐能殺人。凡六畜自死者﹐俱不可食。﹞補脾胃有益。﹝色黃通脾﹐牛爲土畜也。﹞霞天膏﹝煮黃牛肉汁熬膏。﹞諸痰癥多靈﹐﹝人之諸病﹐悉由於痰。然痰之生﹐因脾胃虛弱﹐不能運化所致﹐屬脾胃虛者固宜﹐陰虛內熱膠固之痰﹐亦須以此同貝母﹑花粉﹑竹瀝之類消之。﹞牛爲稼穡之資﹐殺之有禁﹐不食此者﹐當有實福。

羊腎﹝甘溫﹐入腎經。﹞補腎气虛﹐益精髓﹐壯陽事﹐止腰疼。﹝取以類相從者﹐借其气以補其不足﹐腎得補則精髓自益﹐而陽事彊腰痛止。﹞羊肉﹝甘溫﹐入脾﹑腎二經。﹞壯胃健脾益腎。﹝形不足者溫之以气﹐精不足者補之以味﹐气溫味濃﹐故能益气補血﹐而有裨脾胃﹐故形气痿弱虛羸不足者宜之。﹞羊肝膽﹝俱苦寒。﹞淸肝明目退翳。﹝以肝開竅於目﹐肝血少膽汁減則目昏﹐肝熱則生翳也﹐目赤腫痛皆用之。﹞羊血﹝鹹平﹐生用。﹞丹石毒發﹐飲之卽解﹝如丹砂﹑水銀﹑輕粉﹑砒霜﹑硫黃諸石藥毒。﹞誤吞蜈蚣﹐灌卽吐出﹐﹝豬血亦可﹐不入桐油。﹞羊肉性熱﹐天行熱病﹐瘧痢後大忌。瘡家亦忌。

豬脊髓﹝甘寒﹞補虛勞之脊痛﹐益精髓以除蒸。﹝丹溪治虛損﹐補陰藥多用和丸取其通腎命﹐以髓補髓也。﹞豬心血共朱砂而鎭心止驚。

豬肺同苡仁而保肺蠲咳。

豬肚主補脾。

豬腎取引導。﹝不能補益。﹞豬胰能潤腸祛垢。﹝故治久痢﹐退目翳用之﹐多食能損陽薄腸。﹞豬脬治遺溺疝痛。

豬膽療目赤。

豬脂通二便。

豬腸入槐花以治髒毒。

豬蹄下乳汁而洗潰瘍。﹝以其能消毒瓦斯。祛惡肉也。﹞豬爲水畜﹐其肉𨿽寒﹐入胃便作濕熱﹐熱則生痰動風﹐無益於人。頭肉﹑有病者食之生風發疾﹐腦損﹐陽道臨房不能行事。舌能損心﹑肝傷人﹐以臨宰驚气入心﹐絕气歸肝故也。血能破血損陽﹐並不宜多食。

狗陰莖﹝咸溫﹐打扁﹐酥塗炙。﹞治陰痿不起﹐令堅彊熱﹐大補精髓﹐能生子。﹝其气味功用﹐與白馬陰莖﹑驢陰莖相似。性專補命門眞火﹐故能令陽道丰隆﹐精暖盈溢﹐使人生子也。﹞牡狗肉﹝鹹溫﹐入脾﹑腎二經。反商陸。病犬及自死者不可食﹐黃色黑色而肥者良。﹞塡精壯陽﹐暖腰膝而實下焦﹐補胃溫脾﹐濃腸胃而益气力。﹝皆溫暖脾﹑腎之功。﹞性專助陽﹐陽勝則發熱﹐動火生痰﹐陰虛者忌之﹐陽道易舉者勿用。孕婦食之﹐令子無聲。熱病後食之﹐殺人。道家以犬爲地厭﹐忌食。

海狗腎﹝一名溫肭臍﹐咸大熱﹐酒浸炙。此物多僞﹐濕潤如新﹐置睡犬旁﹐卽驚跳起者方眞。﹞固精气﹐壯陽道。

陰虛火動者大忌。

麝香﹝辛溫﹐勿近鼻臭﹐恐白虫入腦患癩。﹞通關利竅﹐穿筋透骨。﹝芳香走竄飛揚﹐內透骨節臟腑﹐外徹筋肉皮毛。﹞殺虫﹐﹝辛苦故殺虫。﹞催生墮胎﹐﹝開竅之功。﹞消瓜果酒積﹐﹝果得麝則壞﹐酒得麝則敗故也。﹞敷蛇鼠蠶傷。﹝性善﹐啖蛇故也。﹞東垣云﹕搜骨髓之風﹐若風在肌肉者﹐誤用之﹐反引風入骨。丹溪云﹕五臟之風﹐忌用麝香﹐以泄胃气﹐故癥屬虛者﹐槪勿施用﹐必不得已﹐亦宜少用。勞祛人﹐及孕婦不宜佩戴。

卷二﹟禮集

禽部

鴨﹝甘寒﹐入肺﹐腎二經。﹞補虛勞而除骨蒸﹐﹝宜用烏骨白鴨﹐取金水淸肅之象也。﹞治水腫而利小便。﹝宜用靑頭雄鴨﹐煮汁飲之﹐取水木生發之象也。﹞野鴨﹝甘涼﹞補中﹐大益病患。

烏骨雞﹝甘平﹐入肝﹑腎二經。﹞補勞虛羸弱﹐治崩中帶下。﹝益陰則衝﹑任﹑帶三脈俱旺矣。﹞雞爲陽禽﹐屬木應風﹐惟白毛烏骨者﹐性屬陰﹐而爲補血益陰之品。

雞子﹝蛋﹞﹝白寒黃溫﹐全甘平。宜生用。﹞除煩熱而淸咽喉﹐﹝指暴失音言。﹞定咳逆而止久痢。﹝皆補陰血﹐解熱毒之功也。﹞雞裹金﹝炙研﹞消積滯。

雞腸﹝炙研﹞止遺尿。

雞肝取其引藥入肝﹐療疳積目昏﹐雄鷄冠血用以塗面灌口﹐治中惡卒死。

雀卵﹝酸溫﹐五月取之。﹞彊陰莖而壯熱﹐益精髓而多男。﹝雀屬陽﹐而气溫性淫﹐故彊壯陽事。《內經》用治血枯癥﹐以其益精血耳。﹞肉﹝甘溫不可合李食﹐服白術人忌之。﹞功用相同。﹝同蛇牀子熬膏﹐和藥丸服﹐補下甚效﹐唐明皇服之有驗。﹞陰虛火盛者忌之。孕婦食之﹐生子多淫。

五靈脂﹝寒號禽糞也﹐甘溫入肝經。研細酒飛去砂﹐曬。解蛇蠍蜈蚣傷毒。﹞治周身與心腹脇肋諸痛﹐療疝气及產後兒枕作痛。﹝皆取其散血和血之功。﹞長於破血行血﹐一切瘀滯作痛者﹐用之如神。

性極膻惡﹐脾胃虛弱者不能勝也。

卷二﹟禮集

虫魚部

蜂蜜﹝甘平﹐入胃﹑脾二經。忌生蔥。凡蜜一斤﹐入水四兩同煉﹐去沫﹐滴水不散爲度﹐靑赤酸者不堪入藥。﹞調和百藥﹐化解諸毒。潤能滑腸﹐可行初痢之積滯﹔﹝生地汁﹐生蜜漿和勻﹐頓服一碗﹐積自排出。﹞甘能緩急﹐善止諸般之疼痛。﹝如心腹肌肉﹐及瘡毒丹毒湯火諸痛﹐又諸魚骨鯁﹐咽之令下。﹞同生蔥萵苣食﹐令人利下﹐同食﹐令人暴亡。

龜甲﹝鹹寒﹐入心﹑腎二經。或酥或酒﹐或醋或豬脂﹐或黃蠟塗炙﹐搗小塊用。若末入丸散﹐恐中濕則遂其變化之性﹐成瘕於腹中﹐故經言中濕有毒﹐煎膠用良。﹞補腎退骨蒸﹐﹝稟北方之气﹐至陰之物﹐故所主陰虛血弱﹐腰腳酸疼﹐骨蒸寒熱諸病。《別錄》謂其能令人食者﹐除熱之功也。﹞養心增智能。﹝心藏神﹐龜性神靈﹐借其气以相通﹐且得水火旣濟之義﹐實非補心之正藥。﹞截瘧﹐理傷寒勞復寒熱﹔﹝久瘧則陰傷勞復﹐寒熱由陰虛而邪熱爲病﹐故皆用以補陰。﹞續筋骨﹐治勞倦四肢無力。﹝補陰虛之功也。《本經》治濕痺﹐四肢重弱者﹐亦腎陰虛而邪气易犯﹐養正則邪自除。﹞泄痢久而能止﹐﹝腎司二便﹐久泄久痢不止﹐下多亡陰﹐當求責腎﹐且其性又能益大腸也﹐產後下痢尢宜。﹞腫毒起而可消。﹝婦人乳毒﹐陰蝕陰瘡甚效。一方治發背初起。以龜甲黃蠟炙透內服外敷有神。﹞治小兒囟門不合﹐﹝腎主骨﹐以腎虛故不合。﹞醫婦人漏下赤白。﹝叔和云﹕崩中日久爲白帶﹐漏下多時腎水枯。此有大補陰之功。﹞療五痔如神﹐﹝益陰除熱故也。﹞敷瘡至效。﹝小兒頭耳口吻諸瘡﹐並末敷之。﹞龜鹿皆永年﹐龜首藏向腹﹐能通任脈﹐取下甲以補陰血﹐鹿鼻反向尾﹐能通督脈﹐取上角以補精气。

腎虛無熱者﹐孕婦亦忌。

鱉甲﹝鹹寒﹐入肝經。或酒或醋炙黃搗碎。﹞除陰虛寒熱往來之要藥﹐主勞瘦骨蒸吐血之上劑。﹝陰虛卽精血虛也。凡寒熱屬陰虛者﹐皆用﹐故產後血虛發熱最宜。勞熱骨蒸﹐則飲食不爲肌膚﹐此能益陰除熱﹐故悉主之。治吐血者﹐以其爲肝經血分之藥﹐兼能下瘀血也。﹞瘧疾勞復﹐瘕堅積咸收用﹔﹝凡陰虛人﹐或作勞﹐或房勞﹐瘧發於陰﹐或瘧疾多熱久不解者﹐必用之以益陰除熱而消散。故勞復﹐女勞復亦爲必須之藥﹐食復及小兒脇下堅亦用。瘧母必需者﹐以其有咸能軟堅破積消瘀之功。﹞經行先期﹐漏下五色共尋求。﹝皆益陰除熱之功。﹞鱉色靑﹐主治皆肝癥。龜色黑﹐主治皆腎癥。同歸補陰﹐食有分別。

凡陰虛人胃弱嘔惡﹐脾虛泄瀉者勿用。能墮胎﹐孕婦亦忌。

鯉魚膠﹝鹹甘﹞補腎止遺滑﹐益精多子嗣。性極粘膩﹐爲添精益髓﹐止滑之神品﹐近人用之甚效。宜入丸劑﹐若入湯液﹐胃弱人恐難勝受。

眞珠﹝鹹寒﹐入心經。絹包入豆腐中﹐煮一炷香﹐研細方可用。﹞安魂定悸﹐除熱解毒。﹝痘毒﹑疔毒皆效。﹞眼科用以點目退翳﹐外科用以收口生肌。

田中螺汁﹝甘大寒。﹞膈癥宜投﹐﹝取其甘寒淸胃。﹞黃膽可服﹐﹝以其能利濕熱也。﹞點目熱赤痛﹐塗痔瘡腫疼。﹝寒能除熱也。﹞大腸脫肛﹐雞翎刷之﹐托上而如神﹔小便不通﹐同鹽搗敷臍下而立應。

雄晚蠶蛾﹝是第二番者﹐咸溫有小毒﹐炒去翅足。﹞彊陽不痿﹐止精不泄。﹝以其性淫﹐出繭便媾﹐交接不倦﹐咸溫而暖水髒故也。﹞陰虛火旺者勿用。

晚蠶砂﹝味辛甘溫。炒。﹞主療風濕﹐﹝屬火性燥﹐能勝風祛濕﹐故主中風癱瘓﹐皮膚頑痺癥疼痛﹐外兼炒熨有神﹐﹞可塗目爛﹐﹝爛弦風眼﹐用麻油浸三日﹐研細抹患處﹐不論新舊卽愈。﹞牡蠣﹝鹹寒﹐入肝﹑腎二經。火﹐或童便﹑或醋淬之。﹞盜汗夢遺﹐便濁均收﹐溺頻帶下﹐崩淋並簡﹐﹝皆取其咸能走血﹐鹹能入腎﹐寒能除熱﹐澀能固脫也。又咸能軟堅﹐故又有化痰消瘰積塊之功。﹞虛而熱者宜之。

有寒者勿用。

海螵蛸﹝烏賊魚骨也。咸微溫﹐入肝經。炙黃﹐文順者是眞﹐橫者勿用。﹞崩淋帶下並簡﹐腸風不止宜求。﹝味鹹入血﹐性澀能收也。﹞瓦楞子﹝鹹平﹐火醋淬。﹞化痰積至效﹐消血塊殊靈。﹝咸走血而軟堅也。﹞穿山甲﹝辛微寒﹐有毒﹐入肝﹑胃二經。炙黃﹐或酥或醋﹐或溺塗炙﹐或油煎﹐或土炒﹐隨宜。﹞搜風逐痰﹐破血開气﹐﹝性專行散故也。﹞下乳汁多靈﹐﹝通經脈之功。﹞截瘧疾至效﹐﹝治瘧用之者﹐恐其經絡陰陽相隔阻﹐藥力難驟入故也。﹞消腫毒須用﹐治痛痺宜求。﹝穴山而居﹐寓水而食﹐能走竄經絡﹐無處不到﹐直達病所成功。患病在某處。卽用某處之甲更效。﹞性猛不可過服。

虫﹝地鱉虫也。有小毒。去足炙研。﹞祛血積而搜剔極周﹐﹝仲景有大黃虫丸﹐治幹血積結﹐鱉甲煎丸治瘧母﹐以其有攻堅下血之功也。﹞治折損而接續至妙。﹝以刀斷之﹐中有白漿﹐湊合復能行走﹐故接續筋骨有奇效。﹞無瘀血停畱者勿用。

蟹﹝鹹寒﹐治病宜生搗去殼用。形狀怪異者有毒﹐勿食。蘆根汁﹑冬瓜汁﹑紫蘇汁解蟹毒。﹞和經脈而散惡血﹐﹝血熱瘀滯者宜之。﹞理折傷以續筋骨﹐﹝生搗酒飲﹐外用炒熱塗敷﹐能續斷絕筋骨有神。﹞解漆毒之瘡﹐﹝其黃能化漆爲水故也。﹞合小兒之囪。﹝囪門不合﹐同白芨塗之﹐以合爲度。﹞爪能破胎墮胎﹐孕婦忌食。

石決明﹝鹹寒﹐入肝﹑腎二經。鹽水煮研﹐七孔八孔者佳﹐十孔者不佳。﹞內服退翳﹐外點赤膜。

蟬殼﹝鹹寒﹐入肺﹑脾﹑肝三經。水洗淨泥沙﹐去足翅用。﹞能發痧疹痘瘡﹐﹝其體輕浮之故也。﹞可除目昏障翳﹐﹝其性善脫故也。﹞治大人失音﹐﹝取其淸響﹐能發音聲。﹞止小兒夜啼﹐﹝取其晝鳴夜息。﹞療頭風眩暈﹐祛皮膚風熱。﹝入肝祛風散熱之故。﹞白僵蠶﹝辛鹹微溫﹐入肺﹑肝二經。洗淨焙。去絲及黑口研。﹞治中風失音﹐﹝祛風化痰之功。﹞祛皮膚風癢。﹝風邪客於皮膚﹐故癢如虫行﹐辛能入肺散邪故也。﹞能療男子陰瘡﹐﹝風濕侵淫﹐則生陰瘡癢痛。散風而又能燥濕﹐故主之。﹞可理小兒驚癇﹐﹝驚癇夜啼﹐因風熱乘肝所致者宜之。

﹞瘰能消。﹝散結化痰故也。﹞雀斑可滅。﹝以風邪客於皮膚﹐故面生黑斑諸瘡﹐斑痕並用之。﹞長於祛風化痰。小兒驚癇夜啼﹐由心虛神魂不寧﹐血虛經絡勁急所致﹐及類中失音﹐非因外邪者均忌。

五倍子﹝酸澀苦平﹐或生或炒研末。﹞自汗盜汗﹐津調納臍內﹔口瘡濕瘡﹐榦末敷患處。君藤黃﹐醋調敷腫毒﹔佐白礬﹐煎湯洗脫肛。摻濕爛之目﹐染須髮之白。

性燥急而專收斂﹐外治多功。今人濫用﹐治咳嗽瀉痢﹐使火气無從泄越﹐貽禍不淺。

卷三﹟樂集

內經要語

肺朝百脈﹐﹝難經曰﹕寸口者﹐脈之大會。肺居至髙﹐臟腑各經之气﹐無不上燻故也。﹞气口寸成﹐以決死生。﹝气口﹑卽寸口﹐六部皆統於肺脈。﹞尺外以候腎﹐﹝尺脈前半部也。背爲陽﹐腎附於背也。﹞尺裏以候腹。﹝尺脈後半部也。腹爲陰﹐小腸﹑膀胱在腹也。餘仿此。﹞中附上﹐﹝言附尺之上而居乎中者﹐卽關脈也﹐掌後髙骨之分。﹞左外以候肝﹐內以候鬲﹔﹝舉鬲而言﹐則中焦之鬲膜﹑膽腑在其中矣。﹞右外以候腎﹐內以候脾。上附上﹐﹝言上而又上﹐卽寸脈也。﹞右外以候肺﹐內以候胸中﹔﹝鬲膜之上皆是﹐卽寸主上焦﹐關主中焦﹐尺主下焦之義。﹞左外以候心﹐內以候膻中。《脈訣云﹕包絡與心﹐左寸之應﹔惟膽與肝﹐左關所認﹔膀胱小腸腎﹐左尺爲定﹔胸中及肺﹐右寸昭彰﹔胃與脾﹐屬在右關﹐大腸並腎﹐右尺班班。﹞人一呼﹐脈再動﹐一吸﹐脈亦再動﹐呼吸定息﹐脈五動﹐閏以太息﹐命曰平人。﹝一呼一吸爲一息﹐四至爲平和﹐而五至亦爲平脈者﹐人之气息﹐時長時短﹐凡鼓三息﹐必有一息之長﹐鼓五息﹐又有一息之長﹐名爲太息﹐如歲一閏﹐五歲再三象歷閏也。﹞一呼脈一動﹐一吸脈一動﹐曰少气。﹝一息三至爲遲﹑遲則爲寒﹐二至轉寒﹐而陽气衰少可知。﹞一呼脈三動﹐一吸脈三動而躁﹐尺熱﹐曰病溫﹔尺不熱﹐脈滑﹐曰病風。﹝一息六至爲數。躁者﹐急病也。尺熱﹐言尺後近臂有熱﹐則必通身皆熱﹐脈數躁而身發熱﹐故知病溫﹔數滑而身不熱﹐當病內風﹐以外風身必熱也。﹞一呼脈四動以上曰死﹐脈絕不至曰死﹐﹝榮衛已絕也。﹞乍疏乍數曰死。﹝气血潰亂也。﹞持脈有道﹐虛靜爲保。﹝言貴虛其心﹐靜其志﹐保不失也。﹞切脈動靜﹐﹝脈診也。﹞而視精明﹐﹝視目之精明﹐神診也。﹞察五色﹐﹝色診也。﹞觀五臟﹐有餘不足﹐六腑彊弱﹐﹝證診也。﹞形之盛衰﹐﹝形診也。﹞以此參伍﹐決死生之分。﹝以此數者﹑與脈參伍推求﹐則陰陽表裏虛實寒熱﹐自無遁狀。可以決生死之分。不齊之謂參﹐剖其異而分之也。相類之謂伍﹐比其同而合之也。﹞診病不問其始﹐﹝是不求其本也。﹞憂患飲食之失節﹐﹝內因也。﹞起居之過度﹐﹝外因也。﹞或系於毒﹐﹝不內外因也。﹞不先言此﹐卒持寸口﹐何病能中﹐妄言作名﹐爲粗所窮。一日一夜五十營﹐以榮五臟之精﹐不應數者﹐名曰狂生。﹝營者運也﹐經脈營運於身﹐晝夜凡五十周﹐以運五臟之精。其有太過不及﹐則不應此數矣。狂者妄也﹐猶言幸而生也。﹞所謂五十營者﹐五臟皆受气﹐持其寸口﹐數其至也。五十動而不一代者﹐五臟皆受气﹔四十動一代者﹐一臟無气﹔三十動一代者﹐二髒無气﹔二十動一代者﹐三髒無气﹔十動一代者﹐四髒無气﹔不滿十動一代者﹐五臟無气。予之短期﹐要在終始。﹝短期﹐死期也。終始﹐本經篇名。﹞所謂五十動而不一代有﹐以爲常也﹐以知五臟之气。予之短期者﹐乍數乍疏也。

日春胃微弦平﹐﹝春弦夏洪﹐秋毛冬石﹐四季之末﹐和緩不忒﹐此時令之平脈也。故宜微弦微毛微石﹐而不至太過﹐是謂胃气之沖和也。﹞弦多胃少曰肝病﹐﹝弦多者﹐過於弦也。胃少者﹐少和緩也。﹞但弦無胃曰死。﹝但弦急而無沖和之气﹐是胃气已絕﹐而肝之眞髒脈見。﹞胃而有毛曰秋病﹐﹝春得秋脈是賊邪﹐以胃气尙存﹐故至秋病。﹞毛甚﹗曰今病。

夏胃微鉤曰平﹐﹝鉤卽洪脈也﹐萬物暢茂﹐垂枝布葉﹐下而如鉤也。﹞鉤多胃少曰心病﹐但鉤無胃曰死。胃而有石曰冬病﹐石甚曰今病。

長夏胃微軟弱曰平﹐弱多胃少曰脾病﹐但弱無胃曰死。軟弱有石曰冬病﹐石甚曰今病。

秋胃微毛曰平﹐﹝浮澀而和緩﹐類羽毛之輕虛也。﹞毛多胃少曰肺病﹐但毛無胃曰死。毛而有弦曰春病﹐弦甚曰今病。

冬胃微石曰平﹐﹝卽沈也﹐如石沈水之謂。﹞石多胃少曰腎病﹐但石無胃曰死。石而有鉤曰夏病﹐鉤甚曰今病。

人以水谷爲本﹐故人絕水谷則死﹐脈無胃气亦死。所謂無胃气者﹐但得眞髒脈﹐不得胃气也。﹝卽但弦但石之類。﹞所謂脈不得胃气者﹐肝不弦﹐腎不石也。﹝肝無气則不弦﹐亦由不得胃气而然﹐與眞髒無胃者等耳。﹞察九候﹐﹝三部各浮中沈三候﹐共得九候。﹞獨小者病﹐獨大者病﹐獨疾者病﹐獨遲者病﹐獨熱者病﹐獨寒者病﹐﹝獨者言三部之中察其獨異於他部者﹐推其病之所在也。獨熱﹐陽部得陽脈也﹐獨寒﹐陰部得陰脈也。﹞獨陷下者病。﹝沈伏而不起也。﹞夫脈者血之腑也﹐﹝營行脈中﹐故爲血腑﹐然血隨气行﹐實兼而言也。﹞長則气治﹐﹝气足則脈長。﹞短則气病﹐﹝气虛則脈短。﹞數則煩心﹐﹝火熱盛也。﹞大則病進。﹝邪方張也。﹞上盛則气髙﹐﹝寸盛則火亢气逆。﹞下盛則气脹﹐﹝關尺盛則邪實脹滿。﹞代則气衰﹐﹝气將絕也。﹞細則气少﹐﹝气不充也。

﹞澀則心痛。﹝血少气滯。﹞渾渾革至如湧泉﹐病進而色獘﹐綿綿其去如弦絕﹐死。﹝渾渾者﹐洶湧之貌。革脈之至﹐如皮革之堅急也。湧泉﹐狀其盛滿也﹐見此脈者﹐病漸增進﹐而色夭不澤也。綿綿弦絕﹐則胃气絕而眞髒脈見﹐故死。﹞形气相得者生﹐﹝如形盛脈大﹐形瘦脈細﹐是也。﹞形盛脈細﹐少气不足以息者危。﹝外有餘而中不足也。﹞形瘦脈大﹐胸中多气者死。﹝陰不足而陽有餘也﹐陰形旣敗﹐孤陽無附矣。﹞脈气有餘﹐形气不足生。﹝若形𨿽衰﹐脈未敗﹐根本猶存﹐與形脫之大肉去盡不同。﹞形气有餘﹐脈气不足﹐死。﹝外貌無恙﹐髒气已壞也。﹞形肉已脫九候𨿽調﹐猶死。﹝脾主肌肉﹐爲髒之本﹐肉脫則脾絕﹐脈𨿽調無益也。﹞三部九候皆相失者﹐死。﹝應大反小﹐應小反大也。﹞夫精明五色者﹐气之華也﹐﹝精明見於目﹐五色顯於面﹐皆五气之精華﹐言气而血在其中也。﹞靑欲如蒼璧之澤﹐不欲如藍﹔赤欲如白裹朱﹐不欲如赭﹔黃欲如羅裹雄黃﹐不欲如黃土﹔白欲如鵝羽﹐不欲如鹽﹔黑欲如重漆﹐不欲如地蒼。﹝地之蒼黑色。五色之欲者﹐皆取其潤﹐五色之不欲者﹐皆惡其枯槁也。﹞五色精微象見矣﹐其壽不久也。﹝此皆五色精微之象﹐凶兆旣見﹐壽不遠矣。﹞得神者昌﹐失神者亡。能合色脈﹐可以萬全。色靑者其脈弦﹐赤者其脈鉤﹐黃者其脈代﹐白者其脈毛﹐黑者其脈石。﹝色脈相應者順。﹞見其色而不得其脈﹐﹝色脈相悖者逆。﹞反得其相勝之脈則生矣﹐﹝色脈相克者凶。﹞得其相生之脈﹐則病已矣。﹝色脈相生者吉。﹞面靑目赤﹐面靑目黑﹐面赤目靑﹐面赤目白﹐面黑目白﹐皆死。﹝色中無黃﹐胃气已絕﹐﹞赤色出兩顴﹐﹝兩顴亦爲肺部。﹞大如母指者﹐﹝成塊成條﹐聚而不散也。﹞病𨿽小愈﹐必卒死。黑色出於庭﹐﹝天庭﹐處於至髙﹐黑幹之﹐是腎絕也。﹞大如拇指﹐必不病而卒死。

卷三﹟樂集

先哲名言

夫人之生﹐惟是精气神三者而已。精气卽血气﹐而神則難見﹐人非是神﹐無以主宰血气﹐故脈非他﹐卽神之別名也。然神根據於气﹐气根據於血﹐血資於谷﹐谷本於胃。所以《內經》診脈云﹕有胃气則生﹐無胃气則死。東垣曰﹕脈貴有神。正指胃气也。是知胃气充則血旺﹐血旺則气彊﹐气彊則神昌﹐故神之昌與否﹐皆以脈爲徵兆。

從大指後魚際穴至髙骨﹐卻有一寸﹐因名曰寸。從肘內廉尺澤穴至髙骨﹐卻有一尺﹐因名曰尺。界乎尺寸之關﹐因名曰關。寸主上焦﹐關主中焦﹐尺主下焦。

三部者﹐寸關尺也。凡診脈者﹐先將中指﹐取定關部﹐方下前後二指於尺寸之上﹐掌後有髙骨隆起﹐卽是關部也。病患長則下指宜疏﹐病患短則下指宜密。先候寸部﹐次候關部﹐終候尺部。

九候者﹐浮中沈也。浮者﹐輕下指於皮毛之間﹐探其腑脈也﹐表也。中者﹐略重指於肌肉之間﹐候其胃气也﹐半表半里也。沈者﹐重下指於筋骨之間﹐察其髒脈也﹐裏也。每部有浮中沈三候﹐合寸關尺三部﹐算之﹐共得九候之數也。

脈不行於寸口﹐由列缺絡入臂後﹐手陽明大腸經也﹐以其不正行於關上﹐故日反關﹐必反其手而診之﹐乃可見也。診脈之道﹐先調自己气息﹐一呼一吸之間﹐脈行四至爲率﹔若當太息之時﹐五至亦爲平脈﹔此因息之長﹐非脈急也。其有太過不及﹐則爲病脈﹐各以部位斷之。

診貴提綱﹐如左手爲陽﹐右手爲陰﹐數躁爲陽﹐遲慢爲陰﹐浮取爲陽﹐沈取爲陰﹐有力爲陽﹐無力爲陰﹐長大爲陽﹐短小爲陰。明乎此﹐而脈之大綱已在是矣。故曰﹕約而言之﹐只浮沈遲數﹐已見其梗槪。經云﹕知其要者﹐一言而終﹐不知其要﹐流散無窮﹐此之謂也。

脈貴有神﹐如六數七極﹐熱也﹐脈中有力﹐卽有神矣﹐爲泄其熱﹐三遲二敗﹐寒也﹐脈中有力﹐卽有神矣﹐爲去其寒。若數極遲﹐則脈中不復有力﹐爲無神也﹐而遽泄之﹐去之﹐神將何根據耶﹖關前一分﹐人命之主﹐左爲人迎﹐以察外因。故曰﹕人迎盛堅者﹐傷於寒。右爲气口﹐以察內因。故曰﹕气口盛堅者﹐傷於食。蓋寸關尺各占三分﹐共成寸口﹐故知關前一分﹐正在關之前一分也。凡人生死之機﹐吉凶之故﹐蔑不於是推求﹐以肝膽主天地春升之令﹐萬物之始生﹐故人迎違度則生生之本虧﹔脾胃得天地中和之气﹐萬物之長養﹐故气口先撥﹐則資生之元廢﹐所以爲人命之主也。

脈無根﹐有兩說﹕一以尺中爲根。脈之有根﹐猶樹之有根﹐枝葉𨿽枯槁﹐根本將自生。蓋兩尺屬腎水﹐水爲天一之元﹐先天命根也。難經曰﹕上部無脈﹐下部有脈﹐𨿽困無害。叔和曰﹕寸關𨿽無﹐尺猶不絕﹐何憂殞滅。謂其有根也。若腎脈獨敗﹐是無根矣。一以沈候爲根。經曰﹕諸浮無根者死﹐是謂有表無裏﹐是謂孤陽不生。陰陽互爲其根﹐陰旣絕矣﹐孤陽其能獨存乎﹖二說似乎不同﹐實則一致。兩尺爲腎部﹐王宗正云﹕診脈之法﹐當從心肺俱浮﹐肝腎俱沈﹐脾在中州﹐是沈候之六脈皆也。然則兩尺之無根﹐與沈取之無根﹐總之腎水絕也。

難經曰﹕經言脈不滿五十動而一止﹐一臟無气也。何髒也﹖蓋人吸者隨陰入﹐呼者隨陽出﹐今吸不能至腎﹐至肝而還﹐故知一臟無气者﹐腎气先絕也。然則五臟和者气脈長﹐五臟病者气脈短﹐觀此一臟無气﹐必先乎腎﹐如下文所謂二髒三髒四髒五臟者﹐當自遠而近﹐以次而短﹐則由腎而肝﹐由肝而脾﹐由脾而心﹐由心而肺﹐故凡病將危者﹐必气促似喘﹐僅呼吸於胸中數寸之間﹐蓋其眞陰絕於下﹐孤陽浮於上﹐此气短之極也。醫於此際﹐而欲平之散之﹐未有不隨撲而滅者﹐良可哀也。

浮沈遲數滑澀﹐卽此六者之中﹐而復有大相懸絕之要﹐夫浮爲表矣﹐而凡陰虛者﹐脈必浮而無力﹐是浮不可一槪言表﹐可升散乎﹖沈爲裏矣。而凡表邪初感之甚者﹐陰寒束於皮毛﹐陽气不能外達﹐脈必見沈緊﹐是沈不可一槪言裏﹐可攻內乎﹖遲爲寒矣﹐而傷寒陽明病﹐脈遲不惡寒而發熱﹐身重腹滿气喘﹐手足然汗出﹐此屬攻裏之候﹐是遲不可一槪言寒﹐可溫中乎﹖數爲熱矣﹐而凡虛損之候﹐陰陽俱虧﹐血气敗亂者﹐脈必急數﹐愈數者愈虛﹐愈虛者愈數﹐此宜壯水之主﹐是數不可一槪言熱﹐可寒涼乎﹖微細類虛矣﹐而痛極壅閉者﹐脈多伏匿﹐是微細不可一槪言虛﹐可驟補乎﹖洪弦類實矣﹐而眞陰大虧者﹐脈見關格﹐﹝盛於平脈四倍。﹞是弦不可一槪言實﹐可消伐乎﹖是於綱領之中﹐而復有大綱領者存焉﹐善爲診者﹐所宜察也。

有從癥不從脈者﹐如陽明病﹐脈遲而見下癥﹐用承气湯是也。有從脈不從癥者﹐如結胸癥具﹐本當下以開其結﹐若脈浮大﹐則表邪未盡﹐下之是令其結而又結﹐故下之則死。此宜從脈而治其表邪是也﹐舉此逐例而推之。

脈有亢制。經曰﹕亢則害﹐承乃制。亢者﹐過於上而不能下也。承者受也﹐亢極則反受者也。如火本克金﹐克之太過則爲亢﹔而金之子爲水﹐可以制火﹐乘其火虛來復母仇﹐而火反受其制矣。如陽盛者﹐脈必洪大﹐至陽盛之極﹐脈反伏匿﹐陽極似陰也。陰盛者﹐脈必細微﹐至陰盛之極﹐脈反燥疾﹐陰極似陽也。凡過極者﹐反兼勝已之化也。

富貴之人﹐中虛而體嬌﹐脈常不足﹐貧賤之人﹐中實而堅彊。脈常有餘。肥人气居於表﹐脈常浮洪﹐瘦人气斂於中﹐脈常沈數。性躁者五至方爲平脈﹐性緩者四至便作熱醫。北方之人﹐每見實彊﹐南方之人﹐恆多軟弱。少壯之脈多大﹐老羸之脈多虛。酒後之脈常數﹐飯後之脈常洪﹐遠行之脈必疾﹐久饑之脈必虛。室女尼姑﹐孤陰無陽﹐脈必沈弱。嬰兒赤子﹐純陽無陰﹐脈常七至。若斯數者﹐乃形气之異同﹐可不隨人以變通哉﹗男子之脈﹐左大爲順﹐左爲陽也﹐女人之脈﹐右大爲順﹐右爲陰也。男尺恆虛者﹐象離中虛也﹔女尺恆盛者﹐象坎中滿也。

老者脈宜衰弱﹐若過旺者病也﹐壯者脈宜充實﹐若衰弱者病也。𨿽然老者脈旺而非躁﹐此稟之濃﹐壽之徵也﹔如其躁疾﹐有表無裏﹐此名孤陽﹐死期近矣。壯者脈細而和緩﹐三部同等﹐此稟之靜﹐養之定也﹐若細而勁直﹐前後不等﹐死期至矣。

春弦夏洪﹐秋毛﹝澀也﹞冬石﹐﹝沈也﹞各隨時令而見﹐此爲平也﹐如春宜弦﹐而得洪脈者﹐至夏必死﹐得澀脈者﹐至秋必死﹐得沈脈者﹐至冬必死﹐爲眞髒之气先泄也。其象先見於非時﹐當其時不能再見矣。

六脈有表無裏﹐如濡脈之類﹐此名脫陰﹐六脈有裏無表。如弱脈之類﹐此名脫陽﹔六脈暴絕﹐此陰陽俱脫也。脫陰者目盲﹐脫陽者見鬼﹐皆主死也。

經曰﹕人迎﹝結喉之旁﹐陽明表脈。﹞候陽﹐气口﹝六部爲太陰裏脈﹐﹞候陰﹐故人迎獨盛﹝盛於平常之脈﹐﹞四倍以上爲陽脈﹐偏盛之極﹐則六腑之陰脫﹐曰格陽﹐气口獨盛四倍以上爲陰脈﹐偏盛之極﹐則五臟之陰脫﹐名曰關陰﹔人迎與气口俱盛四倍以上﹐爲陰陽脈俱盛之極﹐則臟腑之陰俱脫﹐故曰關格。皆謂之陰脫者﹐蓋以脈盛之極爲無陰﹐無陰則無根﹐而孤陽浮露於外耳﹗凡犯此者﹐必死無疑。嘗見人有脈則堅盛至極﹐癥則喘息日增﹐甚至手頸通身之脈﹐俱爲振動不已﹐是皆酒色傷精所致﹐終至不救。故經曰﹕五臟主藏精者也﹐不可傷﹐傷則失守而陰虛﹐陰虛則無气﹐無气則死矣﹗其卽關陰格陽之謂歟﹗徧考內經﹐並無三關名目﹐後世幼科察三關﹐特異端之說耳﹐不足憑也。凡治小兒者﹐必察气口之脈﹐面部之色﹐呼吸之聲。小兒之脈﹐但求於大小緩急虛實六者之間﹐可以盡之﹐不必多岐也。

小兒脈法﹐以一指取寸關尺三部﹐六至爲和平﹐七至爲熱﹐四﹑五至爲寒。

衝陽者﹐胃脈也。﹝一名趺陽﹐在足面大指間﹐五寸骨間動脈是也。﹞凡病勢危篤﹐當侯衝陽﹐衝陽絕﹐死不治﹐資生之本絕也。

太溪者﹐腎脈也。﹝在足內踝後跟骨上﹐陷中動脈是也。﹞凡病勢危篤﹐當候太溪﹐太溪絕﹐死不治﹐資始之本絕也。

卷三﹟樂集

持脈眞訣

浮﹝屬陽﹞浮在皮毛﹐如水漂木﹐舉之有餘﹐按之不足。

浮脈爲陽表病居﹐﹝三秋得令知無恙﹐久病逢之卻可驚﹞遲風數熱緊寒拘。浮而有力多風熱﹐﹝表實則有力也。﹞無力而浮﹝表虛﹞是血虛。

寸浮頭痛眩生風﹐或有風痰聚在胸﹐關上土衰兼木旺﹐尺中二便不流通。﹝下焦﹞浮而盛大爲洪﹐浮而軟大爲虛﹐浮而細軟爲濡﹐浮而弦芤爲革﹐浮而無根爲散﹐浮而中空爲芤。

沈﹝屬陰﹞沈行筋骨﹐如水投石﹐按之有餘﹐舉之不足。

沈潛水蓄陰經病﹐數熱遲寒滑有痰。無力而沈﹝裏虛﹞虛與气﹐沈而有力﹝裏實﹞積並寒。

寸沈痰郁水停胸﹐﹝又主血﹞關主中寒痛不通﹐尺部濁遺並泄痢﹐腎虛腰及下元。

沈而細軟爲弱﹐沈而弦勁爲牢﹐沈而著骨爲伏。

遲﹝屬陰﹞遲脈屬陰﹐象爲不及﹐往來遲慢﹐三至一息。

遲司髒病或多痰﹐沈痼瘕仔細看﹔有力而遲爲冷痛﹐遲而無力定虛寒。

寸遲必是上焦寒﹐關主中寒痛不堪﹐尺是腎虛腰腳重﹐溲便不禁疝牽丸。

遲不流利爲澀﹐遲而歇止爲結。

數﹝屬陽﹞數脈爲陽﹐象爲太過﹐一息六至﹐往來越度。

數脈爲陽熱可知﹐只將君相火來醫﹐﹝陽數君火﹐陰數相火。﹞實宜涼瀉﹝有實火。﹞虛宜補﹐﹝無力虛火。﹞肺病秋深卻畏之。﹝肺爲金髒賊邪﹐秋爲克令凶徵。﹞寸數咽喉口舌瘡﹐吐紅咳嗽肺生瘍﹐﹝數而虛主肺痿。﹞當關胃火並肝火﹐尺屬滋陰降火湯。

數而流利爲滑﹐數而弦急爲緊﹐數而有止爲促﹐數如豆粒爲動﹐數而過極爲疾。

滑﹝陽中之陰。﹞滑脈轉旋﹐往來流利﹐盤珠之形﹐荷露之義。

滑脈爲陽元气衰﹐痰生百病食生災﹐上爲吐逆下蓄血﹐女脈調時定有胎。

寸滑膈痰生嘔吐﹐吞酸舌彊或咳嗽﹐當關宿食肝脾熱。泄痢淋看尺部。﹝滑主痰飲﹐浮滑風痰﹐沈滑食痰﹐滑數痰火﹐滑短宿食。﹞澀﹝屬陰﹞澀脈蹇滯﹐如刀刮竹﹐遲細而短﹐三象俱虛。

澀因血少或傷精﹐反胃亡陽汗雨淋﹐寒濕入營爲血痺﹐女人非孕卽無經。﹝孕爲胎病﹐無血養胎﹐無孕血竭。﹞寸澀心虛痛對胸﹐胃虛脇脹察關中﹐尺爲精血俱傷候﹐腸結溲淋或下紅。﹝澀主血少精傷之病。﹞肺之爲髒﹐气多血少﹐見之爲宜。腎之爲髒﹐專主精血﹐左尺沈澀﹐爲血少精傷﹐主艱嗣﹐男婦皆然。

虛﹝屬陰﹞虛合四形﹐浮大遲軟﹐及乎尋按﹐幾不可見。

脈虛身熱爲傷暑﹐自汗﹝右寸﹞怔忡﹝左寸﹞驚悸多﹐發汗陰虛須早治﹐養榮益气莫蹉跎。

血不榮心寸口虛﹐關中腹脹食難舒﹐﹝左關久虛﹐血不榮筋﹐肝傷也。﹞骨蒸痿痺傷精血﹐卻在神門兩部居。﹝左尺水衰﹐右尺火衰也。﹞虛異於散﹐虛脈按之﹐𨿽軟猶見﹔散脈按之﹐絕不可見。虛異於濡﹐虛則遲大無力﹐濡則細小無力。虛異於芤﹐虛則愈按愈軟﹐芤則重按仍見。气爲陽主浮分﹐血爲陰主沈分﹐浮分大而沈分空﹐故主血虛。

實﹝屬陽﹞實脈有力﹐長大而堅﹐應指﹐三候皆然。

實脈爲陽火郁成﹐發狂譫語吐頻頻﹐或爲陽毒或傷食﹐大便不通或气疼。

寸實應知而熱風﹐咽疼舌彊气塡胸﹐當關胃熱中宮滿﹐﹝右關見實﹐肝火脇痛。﹞尺實腰腸痛不通。

實異於緊﹐緊脈繃急而不寬舒﹐寬滿而不和柔﹐實異於牢﹐牢則但見沈分﹐實則三候皆然。

長﹝屬陽﹞長脈迢迢﹐首尾俱端﹐直上直下﹐如循長竿。

長脈迢迢大小勻﹐反常爲病似牽繩﹐若非腸毒顚狂病﹐卽是陽明熱勢深。﹝長主有餘之癥。﹞經曰﹕長則气治﹐須知長而和緩﹐卽爲平脈﹐長而硬滿﹐卽屬病脈。首尾相應﹐非若他脈之上下參差﹐首尾不勻者也。凡實牢弦緊﹐皆兼長脈﹐故長主有餘之癥。

短﹝屬陰﹞短脈澀小﹐首尾俱俯﹐中間突起﹐不能滿部。

短脈原於三部尋﹐短而滑數酒傷神﹐浮爲血澀沈爲痞﹐寸主頭疼尺腹疼。

經曰﹕短則气病﹐蓋气屬陽﹐主乎充沛﹐若短脈濁見﹐气衰之候矣。短非兩頭斷絕也﹐特兩頭俯下﹐中間突而浮起﹐仍自貫通者也。經曰﹕短則气病﹐短主不足之癥。

洪﹝屬陽﹞洪脈極大﹐狀如洪水﹐來盛去衰﹐滔滔滿指。

洪脈陽盛血應虛﹐相火炎炎熱病居﹐脹滿胃翻須早治﹐陰虛泄痢可愁如。

寸洪心火上焦炎﹐脈肺洪時金不堪﹐肝火胃熱關內察﹐腎虛陰火尺中看。

微﹝屬陰﹞微脈極細﹐而又極軟﹐似有若無﹐欲絕非絕。

气血微時脈亦微﹐惡寒﹝陽微﹞發熱﹝陰微﹞汗淋漓﹐男爲勞極諸虛候﹐女作崩中帶下醫。

寸微气促或心驚﹐關脈微時脹滿胸﹐尺部見之精血弱﹐惡寒消疸痛呻吟。﹝微主久虛血弱之病﹐故陽微惡寒﹐陰微發熱。﹞輕取之而如無﹐陽气衰也﹐重按之而欲絕﹐陰气絕也。微則模糊﹐細則顯明﹐故細比於微﹐稍稍較大也。

細﹝屬陰﹞細直而軟﹐累累縈縈﹐狀如絲綫﹐較顯於微。

細脈縈縈血气衰﹐諸虛勞損七情乖﹐若非濕气侵腰腎﹐卽是傷精汗泄來。

寸細應知嘔吐頻﹐﹝左寸見細﹐怔忡不寐。﹞入關腹脹胃虛形﹐﹝左關細者﹐肝陰枯竭。﹞尺逢定是丹田冷﹐﹝屬右尺。﹞泄痢遺精號脫陰﹝屬左尺。﹞細爲血少气衰﹐故吐衄得沈細者生。憂勞過度者脈亦細。

濡﹝陰中之陽。﹞濡脈細軟﹐見於浮分﹐舉之乃見﹐按之卽空。

濡爲亡血陰虛病﹐髓海丹田暗已虧﹐汗雨夜來蒸入骨﹐血山崩倒濕浸脾。

寸濡陽微自汗多﹐﹝左寸見濡﹐健忘驚悸。﹞關中其柰血虛何﹐﹝右關濡﹐則脾虛濕浸。﹞尺傷精血虛寒甚﹐溫補眞陰可起。

濡之浮軟類於虛﹐但虛形大而坎形小﹐濡之細小類於弱﹐但弱在沈而濡在浮﹐濡之無根類於散﹐但散從浮大而漸至沈絕﹐濡從浮小而漸至不見。從大至無﹐爲全凶之象﹔從小至無﹐爲吉凶相半也。濡主血虛之病﹐又爲傷濕。

弱﹝屬陰﹞弱脈細小﹐見於沈分﹐舉之則無﹐按之乃得。

弱脈陰虛陽气衰﹐惡寒發熱骨筋痿﹐多驚多汗精神減﹐益气調營急早醫。

寸弱陽虛病可知﹐關爲胃弱與脾衰﹐欲求陽陷﹝右尺﹞陰虛﹝左尺﹞﹐病須把神門兩部推。

﹝弱主气虛之癥﹐陽陷入陰﹐故惡寒發熱。弱主筋﹐沈主骨﹐气虛則脈弱﹐寸弱陽虛﹐尺弱陰虛﹐關弱胃虛。﹞緊﹝陰中之陽。﹞緊脈有力﹐左右彈人﹐如絞轉索﹐如切緊繩。

緊爲諸痛主於寒﹐喘咳風癇吐冷痰﹐浮緊表寒須髮越﹐緊沈溫散自然安。

寸緊人迎气口分﹝左爲人迎﹐右爲气口﹐當取關前一分。﹞當關心腹痛沈沈﹐﹝左關浮緊傷寒﹐右關浮緊傷食。﹞尺中有緊爲陰冷﹐定是奔豚與疝疼。﹝緊爲寒爲痛﹐人迎緊傷於寒﹐气口緊盛傷於食。﹞緊脈之挺勁而急﹐與弦脈相類﹐但比弦脈更加挺勁之異﹐及轉如繩索之異。﹝中惡浮緊﹐咳嗽沈緊﹐皆主死。﹞緩﹝屬陰﹞緩脈四至﹐往來和勻﹐微風輕氈﹐楊柳初春。

緩脈營衰衛有餘﹐或風或濕或脾虛﹐上爲項彊下痿痺﹐分別浮沈大小區。

寸緩風邪項背拘﹐關爲風眩胃家虛﹐神門濡泄或風祕﹐或者蹣跚足力迂。﹝浮緩爲風﹐沈緩爲濕﹐緩大風虛﹐緩細濕痺﹐緩澀脾虛﹐緩弱气虛。﹞緩而和勻﹐不浮不沈﹐不大不小﹐不疾不遲﹐應手中和﹐意思欣欣﹐悠悠揚揚﹐難以名狀者﹐此眞胃气脈也。一切脈中﹐皆須挾緩﹐謂之胃气。如春脈微弦﹐夏脈微洪﹐秋脈微毛﹐冬脈微實﹐皆爲平脈。但得本髒之脈﹐如但弦但洪﹐但毛但石﹐無胃气以和之﹐則眞髒脈見﹐而主死矣。故曰有胃气則生﹐無胃气則死﹐是以緩脈不主疾病﹐惟考其兼見之脈﹐方可斷其爲病耳。

弦﹝陽中之陰。﹞弦如琴弦﹐輕虛而滑﹐端直以長﹐指下挺然。

弦應東方肝膽經﹐飲痰寒熱瘧纏身﹐浮沈遲數須分別﹐大小單雙有重輕。

寸弦頭痛膈多痰﹝左寸心痛。﹞寒熱瘕察左關﹐關右胃寒心腹痛﹐尺中陰疝腳拘攣。

弦爲初春之象﹐天气猶寒﹐如琴弦之稍緊。長爲暮春之象﹐純陽無寒﹐故如木幹之迢直。

弦而軟﹐其病輕﹔弦而硬﹐其病重。兩關俱弦﹐謂之雙弦﹐若不能食﹐爲木來賊土﹐土已敗也﹐必不可治。

動﹝屬陽﹞動無頭尾﹐其形如豆﹐厥厥動搖﹐必兼滑數。

動脈兼司痛與驚﹐汗因陽動﹝關前爲陽。﹞熱因陰﹐﹝關後爲陰。﹞或爲泄痢拘攣病﹐男子亡精女子崩。

經曰﹕婦人手少陰動甚者﹐妊子也。動脈兩頭俯下﹐中間突起﹐有類於短﹐但短脈爲陰﹐不數不硬不滑﹐動脈爲陽﹐且數且硬且滑也。

促﹝屬陽﹞促爲急促﹐數時一止﹐如趨而厥﹐進則必死。

促脈惟將火病醫﹐﹝左寸心火﹐右寸脈火。﹞气血痰食飲推之﹐﹝右關食滯﹐左關血滯。﹞時時喘咳皆痰積﹐或發狂斑與毒疽。

結﹝屬陰﹞結爲凝結﹐緩時一止﹐徐行而代﹐頗得其旨。

結脈緩而時一止﹐濁陰偏盛欲亡陽﹐浮爲气滯沈爲積﹐汗下分明在主張。

結脈皆因气血凝﹐老痰結滯苦呻吟﹐內生積聚分癰腫﹐疝瘕爲殃病屬陰。

浮分爲陽結﹐沈分爲陰結﹐結而有力方者爲積聚﹐結而無力者﹐眞气衰弱﹐宜行溫補。

代﹝屬陰。﹞代爲禪代﹐止有常數﹐不能自還﹐良久復動。

代脈原因髒气衰﹐腹痛泄痢下元虧﹐或爲吐瀉中宮病﹐女子懷胎三月兮。兩動一止三﹑四日﹐三﹑四動止應六﹑七﹐五﹑六動止七﹑八朝﹐次第推之自不失。

傷寒心悸﹐霍亂昏煩﹐跌打重傷﹐懷胎三月﹐俱不忌代。痛甚者脈多代﹐老得代脈者生﹐少得代脈者死。

革﹝陽中之陰。﹞革大弦急﹐浮取卽得﹐按之卽空﹐渾如鼓革。

革脈形如按鼓皮﹐芤弦相合脈寒虛﹐女人半產並崩漏﹐男子營虛或夢遺。

革與牢皆大而弦﹐革浮牢沈﹐革虛牢實﹐形證皆異。三部脈革﹐長病得之死﹐卒病得之生。

牢﹝陰中之陽。﹞牢在沈分﹐大而弦實﹐浮中二候﹐了不可得。

寒則牢堅裏有餘﹐腹心寒痛木乘脾﹐疝瘕何害也﹐失血陰虛卻忌之。

牢與伏皆在沈分﹐但伏必推筋著骨﹐乃見其形﹐牢則略重按之﹐便滿指有力。

散﹝屬陰﹞散脈浮亂﹐有表無裏﹐中候漸空﹐按則絕矣。﹝漸重漸無﹐漸輕漸有。﹞散似楊花散漫飛﹐去來無定至難齊﹐產爲生兆胎爲墮﹐久病逢之不必醫。

左寸怔忡右寸汗﹐溢飲左關應軟散﹐右關軟散腫﹐散居兩尺魂應斷。

散爲腎絕之診﹐代爲脾絕之診。腎脈本沈﹐而散則按之不可得見﹐先天之資始絕矣。脾脈主信﹐而代則歇至﹐不愆其期﹐後天之資生絕矣。

芤﹝陽中之陰。﹞芤乃艸名﹐絕類慈蔥﹐浮沈俱有﹐中候獨空。

芤形浮大軟如蔥﹐按之傍有中央空﹐火犯陽經血上溢﹐熱浸陰絡下流紅。

寸芤脫血在於胸﹐關內逢之血髒空﹐尺部見之多下血﹐赤淋紅痢漏崩中。

營行脈中﹐脈以血爲形﹐芤脈中空﹐脫血之象也。

伏﹝屬陰﹞伏爲隱伏﹐更下於沈﹐推筋著骨﹐始得其形。

伏爲霍亂吐頻頻﹐腹痛多系宿食停﹐蓄飲老痰成積聚。散寒溫裏莫因循。

食郁胸中雙寸伏﹐欲吐不吐常兀兀﹐當關腹痛困沈沈﹐關後疝疼還破腹。

傷寒欲吐陽將解﹐厥逆腹疼癥屬陰。

疾﹝屬陽。﹞疾爲急疾﹐數之至極﹐七至八至﹐脈流薄疾。

疾爲陽極陰爲絕﹐脈號離經魂魄別﹐漸進漸疾亢火炎﹐旦夕之中自殞滅。

怪脈雀啄連來四﹑五啄﹐﹝連三﹑五至而歇﹐歇而再至﹐如雀啄食。﹞屋漏少刻一點落﹐﹝良久一至﹐屋漏滴水之狀﹐﹞彈石硬來尋卽散﹐﹝從骨間劈劈而至﹐如指彈石。﹞落指散亂如解索﹐﹝散亂如解繩索。﹞魚翔似有又如無﹐﹝浮時忽一沈﹐譬之魚翔﹐似有似無。﹞遊靜中忽一躍﹐﹝靜時忽一勁﹐如遊靜中一躍。﹞寄語醫家仔細看﹐六脈見一休下藥。

眞髒脈眞髒脈見﹐乃決死期。

肝病則脈弦﹐弦而勁急﹐如循刀刃﹐眞肝脈見也。庚日篤﹐辛日死﹐死於申酉時。心病則脈洪﹐洪而鼓躁﹐如操帶鉤﹐眞心脈見也。壬日篤﹐癸日死﹐死於亥子時。脾病則脈軟﹐脈來如屋之漏﹐如水之流﹐解然不鼓﹐眞脾脈見也。甲日篤﹐乙日死﹐死於寅卯時。肺病則脈澀﹐澀而輕短﹐如風吹毛﹐眞肺脈見也。丙日篤﹐丁日死﹐死於己午時。腎病則脈石﹐石而搏激﹐如雀之啄﹐眞腎脈見也。戊日篤﹐己日死。死於辰戌丑未時。其有過時者﹐倉公所謂能食也。

卷三﹟樂集

內景詳解

臟腑內景﹐各有區別。咽喉二竅﹐異途施化。喉在前﹐其質堅空﹐連接肺本﹐通呼吸之气﹐分布於五臟﹐爲气息之要道﹕咽在後﹐其質柔空﹐下按胃本﹐水谷由此而入胃﹐乃運糧之關津。二道並行﹐各不相犯。蓋飲食必歷气口而下﹐气口有一會厭﹐當飲食方咽﹐會厭卽垂﹐气口乃閉﹐故水谷下咽﹐不混入喉。若言語呼吸﹐則會厭開張﹐所以當飲食言語﹐水谷乘气送入喉管﹐遂嗆而咳矣。喉下爲肺﹐附著脊之第三椎。肺形四垂﹐六葉白瑩﹐謂爲華蓋﹐以復諸髒﹐虛如蜂窠﹐呼之則虛﹐吸之則滿﹐上通於鼻﹐下無透竅。肺之下有心﹐附著脊之第五椎。心有系絡﹐上聯於肺﹐其象尖圓﹐形如蓮蕊﹐其中有竅﹐多寡不同﹐上通於舌﹐下無透竅﹐其脾肝腎三髒﹐各有一系﹐上透膈膜﹐以通於心﹐外有赤黃裹脂﹐是爲心胞絡﹐此卽膻中﹐故經言膻中爲心主之宮城。心下有膈膜﹐與脊脇相著﹐遮蔽濁气﹐使不得上燻心肺。膈膜之下有脾﹐當十一椎下。脾膜連著於胃﹐形如刀鐮﹐聞聲則動﹐動則摩胃﹐食乃消化。

有系上通於心﹐開竅於脾之下。左有肝﹐著脊之十三椎下。肝有七葉﹐亦有二﹑三葉者﹐有獨葉者。亦有系﹐上通於心﹐開竅於目﹐下亦無竅。肝之短葉間﹐有膽附焉。膽有汁﹐主藏而不瀉。肝之下有腎﹐附於脊之第十四椎下。腎有兩枚﹐形如豇豆﹐相並而曲﹐附於脊之兩旁﹐相去各一寸五分。外有黃脂包裹﹐俱通脊中﹐上至髓海﹐下至尾。亦各有一系﹐上系則通於心﹐下系則通精竅﹐開竅於二陰。兩腎之前﹐膀胱之後﹐出大腸之上左﹐居小腸之下右﹐是謂命門﹐又曰子宮﹐﹝卽經所謂胞中也。﹞在男則爲精室﹐在女則爲血室。﹝胞胎系此。﹞兩腎俱屬水﹐但左屬陰﹐右屬陽﹐越人謂左爲腎﹐右爲命門﹐非也。命門卽兩腎之中﹐通腎之下系﹐爲相火﹐一陽處二陰之間﹐所以成乎坎也。此喉之一竅﹐施气運化﹐燻蒸流行﹐以成脈胳者如此。咽通胃脘﹐胃之上脘﹐名曰賁門﹐飲食之精气﹐從此輸脾達肺﹐宣布於諸脈﹔胃之中脘﹐盛受水谷﹐而腐熟之。胃之下﹐左有小腸﹐小腸上口卽胃之下脘﹐名曰幽門﹐前附臍上二寸﹐後附於脊﹐水谷由此而入。左回疊積十六曲﹐小腸下口﹐卽大腸之上口﹐名曰闌門﹐至是而泌別淸濁﹐水液滲入膀胱﹐滓穢傳入大腸。大腸居胃之下﹐右當臍﹐左回亦十六曲﹐故曰回腸。廣腸卽回腸之更大者﹐附脊﹐以受回腸之渣滓。左環疊積﹐以下直腸﹐抵肛門﹐總名大腸。膀胱當十九椎﹐居腎之下﹐廣腸之前﹐有下口﹐無上口。水液由此別回腸隨气滲入﹐下連前陰﹐溺之所出﹔其入其出﹐皆由气化。此咽之一竅﹐資生气血﹐轉化糟粕而入出者如此。

三焦者﹐上焦處於膈膜之上﹐主納﹐納而不出﹐經言上焦如霧者﹐宗气積於胸中﹐如天之霧也。中焦當胃之中脘﹐主腐熟水谷﹐中焦如漚者﹐言榮血化於中焦﹐隨气流行﹐以奉生身﹐如水泡處浮沈之間也。

下焦起於闌門之下﹐主出而不納﹐下焦如瀆者﹐如川瀆之水﹐逝而不返也。學人但能熟此﹐則臟腑之內景﹐便照然於心目矣。

卷三﹟樂集

肺

肺形四垂﹐附著於脊之第三椎﹐中有二十四空﹐行列分布﹐以行諸藏之气﹐爲藏之長﹐爲心之蓋。肺葉白瑩﹐謂爲華蓋﹐以復諸髒﹐虛如蜂窠﹐下無透竅﹐吸之則滿﹐呼之則虛﹐一呼一吸﹐消息自然﹐司淸濁之運化﹐爲人身之橐。引經報使用升麻﹑白芷﹑桔梗﹑蔥白。寅時气血注於肺。

手太陰肺中焦生﹐﹝起於胃之中脘也。手之三陰﹐從髒走手﹞。下絡大腸還賁門﹐﹝在本經曰脈﹐在他經曰絡﹞。

上膈屬肺從肺系﹐﹝喉嚨也。﹞橫出腋下內行﹐﹝脇之上曰腋﹐內﹐膊之內也。凡諸經脈﹐陽行於外﹐陰行於內。﹞肘臂寸口上魚際﹐﹝寸口﹐卽動脈也。魚際﹐手腕之肥肉隆起者是也。﹞大指內廉爪甲根。支者別從脘後出﹐﹝支者﹐如木之有枝也。﹞次指內廉接陽明。﹝十二經者營也﹐故曰營行脈中。首言肺者﹐肺朝百脈也。循序相傳﹐盡各經行盡﹐終而復始﹐又傳於肺﹐是爲一周。﹞

卷三﹟樂集

大腸

大腸﹐卽回腸﹐當臍﹐左回十六曲﹐廣腸附脊﹐以受回腸﹐乃出滓穢之路。曰回腸者﹐以其回疊也。廣腸者卽回腸之更大者﹐直腸者又廣腸之末節也。下連肛門﹐是爲穀道﹐後陰一名魄門﹐總皆大腸也。大腸上口﹐卽小腸之下口也。引經報使用升麻﹑白芷﹑石膏。卯時气血注於大腸。

手陽明經及大腸﹐次指內側起商陽﹝穴名﹐在食指內側。手之三陽﹐從手走頭。﹞循指上廉出合谷﹐﹝上廉﹐卽上側也。合谷﹐穴名﹐俗名虎口。﹞岐骨兩筋循臂肪﹐﹝循臂上廉。﹞入肘外廉循外﹐﹝上外前廉。﹞肩喘前廉柱骨傍﹐﹝背之上﹐頸之根﹐爲天柱骨。﹞從肩下入缺盆內﹐絡肺膈屬大腸。支從缺盆上入頸﹐斜貫頰前下齒當﹐環出人中交左右﹐上挾鼻孔注迎香。﹝穴名﹐言左右互交﹐上挾鼻孔﹞。

卷三﹟樂集

胃

胃之上口﹐名曰賁門﹐飲食之精气﹐從此上輸於脾肺﹐宣播於諸脈﹐當中脘﹐主腐熟水谷。

胃之下口﹐卽小腸之上口﹐名曰幽門。引經報使用升麻﹑葛根﹑白芷﹑石膏。辰時气血注於胃。

足陽明胃交鼻起﹐﹝足之三陽﹐從頭走足。﹞下循鼻外入上齒﹐還出挾口交承漿﹝在唇下。﹞頤後下廉頰車是﹐耳前髮際至額顱﹐支循喉嚨入缺盆﹐下膈屬胃絡脾宮﹐直者缺盆下乳中。﹝下乳內廉﹐下挾臍﹐入气街中。﹞一支幽門循腹裏﹐下行直合气街逢﹐﹝支者與直者會合﹐气街在毛際兩傍。﹞遂由髀關抵膝臏﹐﹝脾關﹐膝上穴名﹐膝蓋曰臏。﹞脛中指內間終。﹝髓骨曰脛﹐足面曰跗。﹞一支別走足跗上﹐大指之端太陰同。﹝端﹐指尖也。﹞

卷三﹟樂集

脾

形如刀鐮﹐與胃同膜﹐而附其上之左兪﹐當十一椎下。聞聲則動﹐動則摩胃而主運化。引經報使﹐用升麻﹑葛根﹑蒼術﹑白芍。已時气血注於脾。

足太陰脾起大指﹐﹝足之三陰﹐從足走腹。﹞上循內側白肉際﹐核骨之後內踝前﹐﹝核骨﹐卽大指本節後內側圓骨也。踝有內外之分﹐卽螺螄骨也。手腕兩旁圓骨﹐亦名踝骨﹐﹞上循脛至膝裏﹐﹝足肚曰。﹞股內前廉入腹中﹐﹝大腿曰股。﹞屬脾絡胃與膈通﹐挾咽連舌散舌下﹐支絡從胃注心宮。

卷三﹟樂集

心

心居肺管之下﹐膈膜之上﹐附著脊之第五椎。心象尖圓﹐形如蓮蕊﹐其中有竅﹐多寡不同﹐以導引天眞之气。下無透竅﹐上通乎舌。共有四系﹐以通四髒。心外有赤黃裏脂﹐是爲心包絡。心下有膈膜﹐與脊脇周回相著﹐遮蔽濁气﹐使不得上燻心肺也。引經報使﹐用黃連﹑細辛﹐午時气血注於心。

手少陰脈起心中﹐下膈直與小腸通。支者還從心系走﹐上挾咽喉系目瞳。直者上肺出腋下﹐內後廉時內從﹐臂內後廉抵掌後﹐手腕下踝注少衝。﹝在手小指內側端。﹞

卷三﹟樂集

小腸

小腸後附於脊﹐前附於臍上﹐左回疊積十六曲。小腸上口﹐在臍上二寸近脊﹐水谷由此而入。復下一寸﹐外附於臍﹐爲水分穴﹐當小腸下口﹐至是而泌別淸濁﹐水液滲入膀胱﹐滓穢流入大腸。引經報使﹐用本﹑黃柏。未時气血注於小腸。

手太陽經小腸脈﹐小指之端起少澤﹐﹝在手小指外側端。﹞循手外廉出踝中﹐直循臂骨肘內側﹐上循外後廉行﹐直過宥解繞胛﹐交肩下入缺盆內﹐遂絡心宮循咽喉﹐下膈抵胃屬小腸﹐一支缺盆貫頸頰﹐目銳過卻入耳﹐﹝目外角爲目銳。﹞一支循頰走目下﹐抵鼻上至目內。

﹝目內角爲目內。﹞斜絡於顴太陽接。

卷三﹟樂集

膀胱

膀胱當十九推﹐在腎之下﹐大腸之前。有下口﹐無上口。當臍上一寸水分穴處﹐爲小腸下口﹐乃膀胱上際。水液由此別回腸隨气沁滲而入﹕其出其入﹐皆由气化。入气不化﹐則水歸大腸﹐而爲泄瀉﹔出循不化﹐則閉塞下竅﹐而爲癃腫。下連前陰﹐溺之所出。引經報使﹐用羌活。申時气血注於膀胱。

足太陽經膀胱連﹐目內起過額顚﹐支者從巓至耳角﹐﹝至耳上角。﹞直者從巓腦後懸﹐絡腦還出別下項﹐循肩膊內挾脊邊﹐抵腰膂腎膀胱內﹐﹝夾脊兩旁之內曰膂。﹞支者從腰下脊間﹐貫臀斜入委中穴﹐﹝在中央。﹞一支膊內左右別﹐﹝後膊內左右別下貫胛。﹞貫胛挾脊過髀樞﹐﹝股骨曰髀﹐髀之上曰髀樞﹐當環跳穴。﹞循髀後廉中合﹐﹝膝後曲處曰。﹞下貫內外跺後﹐遂循京骨指外側。

﹝足小指本節後大骨曰京骨。﹞

卷三﹟樂集

腎

腎附於脊之十四椎下。腎有兩枚﹐形如豇豆﹐相並而曲﹐附於脊之兩旁﹐相去各一寸五分﹐外有黃脂包裹﹐各有帶二條﹐上條系於心﹐下條趨脊下。大骨在脊骨之端﹐如半手許﹐中有兩穴﹐是腎帶經過處﹐上行脊髓至腦中﹐連髓海。引經報使﹐用獨活﹑細辛﹑知母﹑桂。酉時气血注於腎。

足少陰脈屬腎經﹐小指之下走足心﹐然谷之下內踝後﹐﹝然谷內在踝前大骨下。﹞別入跟中內行﹐出內廉上股內﹐﹝上股內後廉。﹞貫脊旁屬膀胱臨﹐直者從腎貫肝膈﹐入肺循喉舌本尋。支者從肺出絡心﹐注於胸中接厥陰。

卷三﹟樂集

心包

心包一名手心主﹐在心下橫膜之上﹐豎膜之下。其與橫膜相粘﹐赤黃脂裏者﹐心也。脂漫之外﹐有細筋膜如絲﹐與心肺相連者﹐心包也﹐正值膻中之所經﹐所謂膻中者﹐臣使之官是也。引經報使﹐用柴胡﹑丹皮。戌時气血注於心包絡。

手厥陰經卽膻中﹐起胸中屬心包宮﹐下膈歷絡三焦腑﹐支者循胸出脇通﹐上抵腋下循內﹐過肘下臂入掌中﹐直透中指支掌別﹐小指次指絡相通。﹝支者別掌中至無名指。﹞

卷三﹟樂集

三焦

三焦者﹐人三元之气也。總領五臟六腑﹐營衛經絡﹐外內左右上下之气。三焦通﹐則內外左右上下皆通﹐其於周身灌體﹐和內調外﹐營左養右﹐導上宣下﹐莫大於此。引經報使﹐用柴胡﹐連翹﹑骨皮﹑附子。亥時气血注於三焦。

手少陽經三焦脈﹐起於小指次指端﹐﹝起於無名指尖。﹞循手錶腕出臂外﹐肘上肩缺盆連﹐膻中散絡心包脈﹐下膈循屬三焦焉。支從膻中缺盆上﹐過項耳後耳角尖﹐屈下至頰仍至﹐﹝目下爲。﹞支入耳中目角間。﹝支從耳後入耳中﹐出走耳前﹐至目外角。﹞

卷三﹟樂集

膽

膽在肝之短葉間﹐主藏而不瀉。引經報使﹐用柴胡﹑靑皮。子時气血注於膽。

足少陽脈膽之經﹐始從兩目銳生﹐上抵頭角下耳後﹐循頸至肩入缺盆。支從耳後入耳中﹐出走耳前銳循﹐一過頰缺盆合﹐﹝別銳抵下頰。﹞下胸貫膈膽肝經﹐﹝絡肝屬膽。﹞循脇气街繞毛際﹐橫入髀樞環跳行。直者缺盆下腋脇﹐股膝外輔骨尋。﹝膝下內旁髙骨也﹐下外輔骨前。﹞下抵絕骨踝前過﹐﹝絕骨外踝上際骨也。﹞足跗小指次指分。一支別跗入大指﹐三毛之際接肝經。

﹝足大指爪後爲三毛。﹞

卷三﹟樂集

肝

肝居膈下﹐上著脊之九椎下﹐其系上絡心肺﹐下亦無竅。肝生於左。引經報使﹐用柴胡﹑靑皮﹑川芎﹑吳茱萸。丑時气血注於肝。

足厥陰肝脈所終﹐大指之端毛際叢﹐﹝卽三毛也。﹞循跗過踝上內﹐﹝上內廉。﹞由股內側入毛中﹐﹝陰毛。﹞環繞陰器抵少腹﹐挾胃屬肝絡膽逢﹐上貫膈中布脇肋﹐循喉頏顙目系同﹐﹝頏顙咽顙也。目內深處爲目系。﹞上額至巓與督會﹐﹝與督脈會於巓之百會穴。﹞支者還從目系中﹐下絡頰裏環唇內﹐﹝從目系下頰。﹞一支從肝膈肺通。﹝復從肝貫膈注肺﹐直行曰經﹐旁行曰絡。經有十二﹐手足三陰三陽也﹐絡有十五﹐十二經各有一別絡﹐而脾又有一大絡﹐並任督二絡也﹐如泉之流。經絡爲臟腑之枝葉﹐臟腑乃經絡之根本﹐明於經絡﹐則應變無窮。故經言經脈者﹐所以能決死生﹐處百病﹐調虛實﹐不可不通。﹞

卷四﹟樂集

攝生

上古之人﹐其知道者﹐法於陰陽﹐合於術數﹐﹝養生之法。﹞食飲有節﹐起居有常﹐不妄作勞﹐故能形與神俱﹐﹝神去﹐其形則死。﹞而盡終其天年﹐度百歲乃去。今時之人﹐以酒爲漿﹐以妄爲常﹐醉以入房﹐以欲竭其精﹐以耗散其眞﹐不知持滿﹐﹝滿心傾覆。﹞不時禦神﹐﹝神必外馳。﹞務快其心﹐逆於生樂﹐起居無節﹐故半百而衰也。

夫上古聖人之教下也﹐皆謂之虛邪賊風﹐避之有時﹐﹝此治外之道也。﹞恬虛無﹐﹝恬者﹐泊然不願乎其外﹐虛無者﹐漠然無所動於中也。﹞眞气從之﹐精神內守﹐病安從來。﹝此治內之道也。﹞聖人不治已病﹐治未病﹔不治已亂﹐治未亂。﹝卽上工救其萌芽也。﹞夫病已成而後藥之﹐亂已成而後治之﹐譬猶渴而穿井﹐斗而鑄兵﹐不亦晚乎。

卷四﹟樂集

陰陽

陰陽者﹐天地之道﹐萬物之綱﹐變化之父母﹐﹝變化𨿽多﹐皆陰陽之所主。﹞生殺之本始﹐﹝生殺之道﹐陰陽而已。﹞治病必求其本。﹝病變無窮﹐皆不外陰陽﹐知病所由生﹐而直取之乃爲其治。﹞陰靜陽躁﹐陰生陽長﹐﹝陽不獨立﹐得陰而後成﹐如發生賴於陽和﹐而長養由乎雨露。﹞陽殺陰藏。﹝陰不自專﹐因陽而後行﹐如閉藏因於寒冽﹐而肅殺出乎風霜。﹞陽化气﹐陰成形﹐寒極生熱﹐熱極生寒﹔﹝冬寒之極﹐將生春夏之熱。夏熱之極﹐將生秋冬之寒。﹞寒气生濁﹐熱气生淸。﹝寒屬陰﹐故生濁﹐熱屬陽﹐故生淸。﹞淸气在下﹐則生飧泄﹔濁气在上﹐則生脹。﹝淸陽陷下﹐而不能升﹐故爲飧泄﹐飧泄者完谷不化也。濁陰逆上而不能降﹐故爲脹﹐脹者胸膈脹滿也。﹞淸陽出上竅﹐濁陰出下竅﹔﹝上有七竅﹐耳目口鼻也。下有二竅﹐前陰後陰也。﹞淸陽發腠理﹐濁陰走五臟﹔淸陽實四肢﹐濁陰歸六腑。水爲陰﹐火爲陽﹐﹝腎者水也﹐水中生气﹐卽眞火也。心者火也﹐火中生液﹐卽眞水也。陰中有陽﹐陽中有陰﹐不可不知。﹞陽爲气﹐陰爲味﹐陽气出上竅﹐陰味出下竅。味濃者爲陰﹔薄爲陰之陽﹐气濃者爲陽﹐薄爲陽之陰。味濃則泄﹐薄則通﹔气薄則發泄﹐濃則發熱。壯火之气衰﹐少火之气壯﹔壯火食气﹐气食少火﹐壯火散气﹐少火生气。﹝火者陽气也﹐天非此火﹐不能生物﹐人非此火﹐不能有生。是以物生必本於陽﹐但陽和之火則生物。亢烈之火則害物﹐故火太過則气反衰﹐火和平則气乃旺。壯火散气﹐故云食气﹐少火生气﹐故云食火。﹞陰勝則陽病﹐陽勝則陰病﹐陽勝則熱﹐陰盛則寒﹐重寒則熱﹐重熱則寒。﹝陰陽之變﹐水極則似火﹐火極則似水﹐故假寒假熱之癥﹐不可不知。﹞寒傷形﹐熱傷气﹐﹝寒則形消﹐熱則气散。﹞气傷痛﹐形傷腫﹐﹝气欲利﹐故傷之則痛﹐形有質﹐故傷之則腫。﹞故先痛而後腫者﹐气傷形也﹔先腫而後痛者﹐形傷气也。喜怒傷气﹐寒暑傷形。﹝喜怒傷內﹐故傷气﹐寒暑傷外﹐故傷形。舉喜怒言則悲憂恐同矣﹐舉寒暑言則燥濕風同矣。﹞天不足西北﹐故西北方陰也﹐而人右耳目﹐不如左明也﹔地不滿東南﹐故東南方陽也﹐而人左手足﹐不如右彊也。故俱感於邪﹐其在上則右甚﹐在下則左甚。平旦至日中﹐天之陽﹐陽中之陽也﹔日中至黃昏﹐天之陽﹐陽中之陰也﹔合夜至雞鳴﹐天之陰﹐陰中之陰也﹔雞鳴至平旦﹐天之陰﹐陰中之陽也。夫言人之陰陽﹐則外爲陽﹐內爲陰。言人身之陰陽﹐則背爲陽﹐腹爲陰。言人身臟腑之陰陽﹐則髒者爲陰﹐腑爲陽。心肺脾肝腎五臟皆爲陰﹐膽胃小腸大腸三焦膀胱六腑皆爲陽。故背爲陽﹐陽中之陽﹐心也﹔背爲陽﹐陽中之陰﹐肺也﹔腹爲陰﹐陰中之至陰﹐脾也﹔腹爲陰﹐陰中之陽﹐肝也﹔腹爲陰﹐陰中之陰﹐腎也。凡陰陽之要﹐陽密乃固。﹝陰主內守﹐陽爲外衛﹐陽密於外﹐則邪不能侵﹐而陰乃得固於內。﹞兩者不合﹐若春無秋﹐﹝偏於陽也。﹞若冬無夏﹐﹝偏於陰也。﹞因而和之﹐是爲聖度。故陽彊不能密﹐陰气乃絕﹔﹝陽亢則陰气耗絕﹐﹞陰平陽密﹐精神乃治。﹝平﹐靜也。密﹐固也。﹞陰精所奉﹐其人壽﹐陽精所降﹐其人夭。﹝水旺則陰精充而奉上﹐土衰則陽精敗而陷下。﹞年四十而陰气自半也﹐起居衰矣﹔﹝四十以後﹐精气日衰﹐眞陰減半。眞陰卽天一也﹐卽坎水也﹐又謂元精。眞陰旣衰﹐則眞陽亦損﹐試觀施而泄者﹐陰之精也﹐堅而熱者﹐陽之气也﹐精去而陽痿﹐益徵陰虛則無气之說矣。浪用苦寒﹐伐陰爲害。﹞年五十﹐體重﹑而耳目不聰矣﹐﹝精血漸衰之故﹐以肝受血而能視。足受血而能步也。﹞年六十陰痿﹐﹝陽不主也。﹞气大衰﹐九竅不利﹐﹝陰气內虧也。﹞下虛上實﹐涕泣俱出矣。﹝陰虛而陽無所歸﹐气浮於上。﹞故曰知之則彊﹐不知則老。﹝知﹑謂知養生之道。﹞

卷四﹟樂集

髒象

心者君主之官﹐神明出焉﹔肺者相傅之官﹐治節出焉﹔﹝肺主气﹐气調則營衛臟腑無所不治。﹞脾胃者﹐倉廩之官﹐五味出焉﹔﹝五味入胃﹐由脾布散。﹞肝者﹐將軍之官﹐謀慮出焉﹔腎者﹐作彊之官﹐技巧出焉﹔﹝水能生化萬物。﹞膻中者﹐﹝心主之宮城﹐在兩乳中間上气海也。﹞臣使之官﹐﹝主奉行君相之令﹐而布施气化。﹞喜樂出焉﹔﹝心在志爲喜﹐在聲爲笑﹐包絡代心行事者也。﹞膽者﹐中正之官﹐決斷出焉﹔小腸者﹐受盛之官﹐化物出焉﹔﹝受盛胃之水谷﹐而釐淸濁﹐水液滲於前﹐而糟粕歸於後﹐故曰化物。﹞大腸者﹐傳導之官﹐變化出焉﹔﹝主出糟粕﹐是名變化傳導。﹞三焦者﹐決瀆之官﹐水道出焉﹔﹝決﹐通也。瀆﹐水道也。上焦不治﹐水溢髙原﹐中焦不治﹐水停中脘﹐下焦不治﹐水蓄膀胱。﹞膀胱者﹐州都之官﹐津液藏焉﹔气化則能出矣。﹝膀胱不能化气﹐則小便不通。﹞凡此十二官者﹐不得相失也。故主明則下安﹐主不明則十二官危﹐使道閉塞而不通﹐形乃大傷。﹝心不明則神無所主﹐而臟腑相使之道﹐閉塞而不通。﹞心者生之本﹐神之變也。﹝神明由之變化。﹞其華在面﹐﹝血足則面容光彩。﹞其充在血脈。肺者气之本﹐魄之處也﹐其華在毛﹐其充在皮。脾胃小腸大腸三焦膀胱者﹐倉廩之本﹐榮之唇也﹐﹝榮出中焦。﹞名曰器﹐能化糟粕﹐轉味而入出者也﹐其華在唇四白﹐﹝唇之四隅白肉也。﹞其充在肌。肝者﹐罷﹝疲同﹞極之本也﹐﹝運動過勞﹐筋必疲極。﹞魂之居也﹐其華在爪﹐﹝爪者筋之餘也。﹞其充在筋﹐以生气血﹐﹝肝屬木﹐春爲發生之始﹐世動言伐肝者﹐由未明此意耳。﹞腎者主蟄﹐封藏之本﹐精之處也﹐其華在發﹐﹝發者血之餘﹐精足則血足而發盛。﹞其充在骨﹐凡十一臟取決於膽也。心藏神﹐肺藏魄﹐脾藏意﹐﹝意者﹐思憶而未有定屬也。﹞肝藏魂﹐腎藏志。

﹝志者﹐決意而確然不變也。﹞心在志爲喜﹐肺在志爲憂﹐脾在志爲思﹐肝在志爲怒﹐腎在志爲恐。心在聲爲笑﹐肺在聲爲哭﹐脾在聲爲歌﹐肝在聲爲呼﹐腎在聲爲呻。﹝气郁則呻吟。﹞心開竅於耳﹐﹝又曰﹕心在竅爲舌﹐腎在竅爲耳。﹞肺開竅於鼻﹐脾開竅於口﹐肝開竅於目﹐腎開竅於二陰。心气通於舌﹐心和則舌能知五味矣﹔肺气通於鼻﹐肺和則鼻能知香臭矣﹔脾气通於口﹐脾和則口能知五穀矣﹐肝气通於目﹐肝和則目能辧五色矣﹔腎气通於耳﹐腎和則耳能聞五音矣。心主身之血脈﹐肺主身之皮毛﹐脾主身之肌肉﹐肝主身之筋膜﹐腎主身之骨髓。心爲汗﹐肺爲涕﹐脾爲涎﹐肝爲泣﹐腎爲唾。﹝是爲五臟所化之液。﹞心惡熱﹐肺惡寒﹐脾惡濕﹐肝惡風﹐腎惡燥。心合小腸﹐肺合大腸﹐脾合胃﹐肝合膽﹐腎合膀胱。﹝臟腑各有所合﹐是爲一表一里。﹞肝爲牡髒﹐其色靑﹐其時春﹐其日甲乙﹔心爲牡髒﹐其色赤﹐其時夏﹐其日丙丁。脾爲牝髒﹐其色黃﹐其時長夏﹐其日戊己﹔肺爲牝髒﹐其色白﹐其時秋﹐其日庚辛﹔腎爲牝髒﹐其色黑﹐其時冬﹐其日壬癸。脾不主時何也﹖脾者土也﹐治中央﹐常以四時長四髒﹑各十八日寄治。﹝寄旺四時各十八日﹐爲四髒之長。﹞脾臟者﹐常著胃土之精也﹐﹝脾膜連著於胃﹐而爲胃行其津液。﹞土者生萬物而法天地﹐﹝脾胃屬土﹐所以生成萬物﹐故曰法天地。﹞故上下至頭足﹐﹝無所不及。﹞不得獨主於時也。﹝言不獨主一時而已﹐總言四時五臟皆不可一日無土也。﹞五臟者﹐所以藏精神血气魂魄者也﹐六腑者﹐所以化水谷而行津液者也。五臟者﹐藏精气而不泄也﹐故滿而不能實﹔﹝但有充滿而無積實。﹞六腑者﹐傳化物而不藏﹐故實而不能滿。﹝𨿽有積實而不能充滿。﹞水谷入口﹐則胃實而腸虛﹐﹝食未下也。﹞食下則腸實而胃虛。﹝水谷下也。﹞飲入幹胃﹐遊溢精气﹐﹝遊﹐浮游也。溢﹐湧溢也。﹞上輸於脾﹐脾气散精﹐上歸於肺﹐通調水道﹐下輸膀胱﹐﹝肺气營運﹐水隨而注﹐是謂水出髙原也。﹞水精四布﹐五經並行。﹝水炊𨿽一﹐但淸者爲精﹐精歸五臟﹐濁者爲水﹐水歸膀胱。五經﹐五臟之經絡。﹞人臥血歸於肝﹐﹝人覺則動﹐動則血隨气行陽分﹐而運於諸經﹐人臥則靜﹐靜則血隨陰分﹐而歸於肝﹐爲藏血之髒也。﹞肝受血而能視﹐足受血而能步﹐掌受血而能握﹐指受血而能攝。胃者水谷之海﹐衝脈者﹐爲十二經之海﹐﹝卽血海也﹐﹞膻中者﹐爲气之海﹐腦爲髓之海。上焦開發﹐宣五穀味﹐燻膚充身澤毛﹐若霧露之漑﹐是爲气。﹝開發﹐通達也。宣﹐布散也。經言人受气於谷﹐谷入於胃﹐以傳於肺﹐五臟六腑皆以受气﹐故能燻膚充身澤毛﹐若霧露之灌漑養萬物者﹐爲气也。﹞中焦受气取汁﹐變化而赤﹐是爲血。﹝中焦受谷﹐運化精微﹐變而爲汁﹐又變而赤﹐以奉生身﹐是名爲血。﹞腠理發泄﹐汗出溱溱﹐是爲津。﹝液之淸者曰津﹐汗爲津之發也。﹞谷入气滿﹐淖澤注於骨﹐骨屬屈伸泄澤﹐補益腦髓﹐皮膚潤澤﹐是爲液。﹝淖澤﹐濡潤也。津之濁者曰液。谷入於胃﹐气滿而化液﹐故淖澤而注於骨。凡骨屬舉動屈伸﹐則經脈流行﹐而泄其澤﹐故內而補益腦髓﹐外而潤澤皮膚﹐皆液也。﹞壅遏營气﹐令無所避﹐是爲脈。

﹝壅遏者﹐堤防也﹐猶道路之界也﹐俾營气無所避﹐而必行其中﹐此謂之脈。脈者非气非血﹐所以行气行血者也。﹞故生之來謂之精﹐﹝男女媾精﹐萬物化生﹐故萬物初生﹐其來皆水﹐如果核未實﹐胎卵未成﹐皆水也。﹞兩精相搏謂之神﹐﹝陰陽交媾﹐形神乃成。﹞隨神往來者謂之魂﹐﹝神藏於心﹐心靜則神淸﹐而魂不飄蕩。﹞並精而出入者謂之魄。﹝精生於气﹐气聚則精盈而魄壯形彊。﹞人年老而無子﹐材力盡也。﹝材力﹐精力也。﹞抑天數然也﹖曰﹕女子七歲腎气盛﹐齒更發長﹔二七而天癸至﹐任脈通﹐太衝脈盛﹐月事以時下﹐故有子﹔﹝天癸者﹐言天一之陰气﹐气化爲水耳。任衝奇經之二脈也﹐任生胞胎﹐衝爲血海。﹞三七腎气平均﹐﹝充滿之謂。﹞故眞牙生﹐而長極﹔﹝牙之最後生者曰眞牙。人身之長﹐至此而止。﹞四七筋骨堅﹐發長極﹐身體盛壯﹔五七陽明脈衰﹐面始焦﹐發始墮﹔﹝女爲陰體﹐不足於陽﹐故衰自胃始。陽明脈行於面﹐循髮際故也。﹞六七三陽脈哀於上﹐面皆焦﹐發始白﹔﹝三陽脈皆盛於面也。﹞七七任脈虛﹐太衝脈衰少﹐天癸竭﹐地道不通﹐故形壞而無子也。丈夫八歲﹐腎气實﹐發長齒更﹔二八腎气盛﹐天癸至﹐精气溢瀉﹐陰陽和﹐故能有子﹔﹝男女眞陰﹐皆稱天癸﹐天癸旣充﹐精乃溢瀉。﹞三八腎气平均﹐筋骨勁彊﹐故眞牙生而長極﹔四八筋骨隆盛﹐肌肉滿壯﹔五八腎气哀﹐發墮齒槁﹔﹝男爲陽體﹐不足於陰﹐故衰自腎始。﹞六八陽气衰竭於上﹐面焦﹐發鬢頒白﹔七八肝气哀﹐筋不能動﹐天癸竭﹐精少﹐腎臟衰﹐形體皆極﹐八八則齒髮去。腎者主水﹐受五臟六腑之精而藏之﹐故五臟盛﹐乃能瀉﹔今五臟皆衰﹐筋骨皆墮﹐天癸盡矣﹐故發鬢白﹐身體重﹐行步不正﹐而無子耳。有其年已老而有子者何也﹖此其天壽過度﹐气脈常通﹐而腎气有餘也。此𨿽有子﹐男不過盡八八﹐女不過盡七七﹐而天地之精气皆竭矣。婦人無須者﹐無气血乎﹖曰﹕婦人之生﹐有餘於气﹐不足於血﹐以其數脫血也﹐﹝指月事言。﹞衝任之脈﹐不榮口唇﹐故須不生。﹝衝任二脈﹐皆起胞中﹐絡唇口﹐血盛則滲皮膚﹐而生毫毛。﹞士人有傷於陰﹐陰气絕而不起﹐﹝陽痿不舉。﹞然其須不去﹐宦者獨去何也﹖曰﹕宦者去其宗筋﹐﹝陰器。﹞傷其衝脈﹐血瀉不復﹐皮膚內結﹐﹝經道不行。﹞唇口不榮﹐故須不生。其有天宦者﹐﹝終身無須﹐若天生宦官。﹞未嘗被傷﹐不脫於血﹐然其須不生﹐其故何也﹖曰﹕此天之所以不足也﹐﹝先天所稟﹐衝任不足。﹞其衝任不盛﹐宗筋不成﹐有气無血﹐唇口不榮﹐故須不生。天寒而其面不衣何也﹖曰﹕十二經脈﹐三百六十五絡﹐其气血皆上於面﹐而走空竅﹐﹝凡周身陰陽經絡﹐無所不足。﹞其精陽气上走於目﹐而爲睛﹔其別气走於耳﹐而爲聽﹔﹝別气者﹐旁行之气也﹐气自兩脇上行於耳﹐气達則竅通。﹞其宗气上出於鼻﹐而爲臭﹔﹝宗气積於胸中﹐上通於鼻﹐而行呼吸﹐所以能臭。﹞其濁气出於胃﹐走唇舌﹐而爲味。﹝濁气﹐穀气也。谷入於胃﹐气達於唇口﹐所以知味。﹞其气之津液﹐﹝凡諸气之津液。﹞皆上燻於面﹐﹝如肺气通於鼻之類﹐不獨陽經絡至頭也。﹞而皮又濃﹐其肉堅﹐﹝一身气血皆足故也。﹞故天甚寒不能勝之也。气有餘則制己所勝﹐而侮所不勝﹐其不及﹐則己所不勝﹐侮而乘之﹐己所勝﹐輕侮之﹐﹝己所勝﹐我勝彼也﹐所不勝彼勝我也。如木气有餘﹐則制土而侮金﹐木气不足﹐則金侮木而乘之﹐土亦輕木而侮之。﹞侮反受邪﹐﹝有勝必復﹐如木克土太過﹐肺必復母仇。﹞侮而受邪﹐寡於畏也。﹝寡於畏則肆無忌憚﹐而勢極必衰﹐反受其邪。﹞

卷四﹟樂集

气味

穀气有五味﹐其入五臟﹐分別柰何﹖曰﹕胃者五臟六腑之海也﹐水谷皆入於胃﹐五臟六腑皆稟气於胃。五味各走其所喜﹐谷味苦先走心﹐谷味辛先走肺﹐谷味甘先走脾﹐谷味酸先走肝﹐谷味鹹先走腎。穀气津液已行﹐營衛大通﹐乃化糟粕﹐以次傳下。曰﹕營衛之行柰何﹖曰﹕谷始入於胃﹐其精微者﹐先出於胃﹐之兩焦﹐﹝至上下兩焦。﹞以漑五臟﹐﹝漑﹐灌注也。﹞別出兩行營衛之道﹐﹝兩行﹐言淸者入營﹐營行脈中﹔濁者入衛﹐衛行脈外。故營主血而濡於內﹐衛主气而布於外﹐以分營衛之道。﹞其大气之摶而不行者﹐積於胸中﹐命曰气海﹐出於肺﹐循咽喉﹐故呼則出﹐吸則入。天地之精气﹐其大數常出三入一﹐故谷不入﹐半日則气衰﹐一日則气少矣。心欲苦﹐肺欲辛﹐脾欲甘﹐肝欲酸﹐腎欲咸﹐此五味所合﹐五臟之气也。夫五味入胃﹐各歸所喜﹐故苦先入心﹐辛先入肺﹐甘先入脾﹐酸先入肝﹐鹹先入腎﹐久而增气﹐物化之常也。﹝五味各有所入﹐偏用旣久﹐其气必增。﹞气增而久﹐夭之由也。﹝髒有偏勝﹐則必有偏絕矣。﹞心若緩﹐急食酸以收之﹐﹝心藏神﹐其志喜﹐喜則气緩而心虛神散﹐故宜酸以收之。﹞心欲軟﹐急食鹹以軟之﹐﹝心火太過﹐則爲躁越﹐故以咸軟之﹐咸從水化﹐能相濟也。﹞用咸補之﹐甘瀉之。﹝心欲軟﹐故以咸軟爲補﹐心欲緩﹐故以甘緩爲瀉。﹞肺若气上逆﹐急食苦以瀉之﹐﹝肺主气﹐气常則順﹐气變則逆﹐故宜苦以泄之。﹞肺欲收﹐急食酸以收之﹐﹝肺應秋令﹐气主收斂﹐故宜酸以收之。﹞用酸補之﹐辛瀉之﹐﹝肺气宜聚不宜散﹐故酸收爲補﹐辛散爲瀉。﹞脾若濕﹐急食苦以燥之﹐﹝濕則不能健運﹐故宜苦溫以燥之。﹞脾欲緩﹐急食甘以緩之﹐﹝脾貴沖和溫濃﹐其性欲緩﹐故宜以甘緩之。﹞用甘補之﹐苦瀉之。﹝脾喜甘而惡苦﹐故甘爲補﹐苦爲瀉。﹞肝若急﹐急食甘以緩之﹐﹝肝爲將軍之官﹐其志怒﹐其气急﹐急則目傷﹐反爲所苦﹐用甘以緩之﹐則急者可平﹐柔能制剛也。

﹞肝欲散﹐急食辛以散之﹐﹝木不宜郁﹐故以辛散之。﹞用辛補之﹐酸瀉之。﹝順其性者爲補﹐逆其性者爲瀉﹐肝喜散而惡收﹐故辛爲補﹐酸爲瀉。﹞腎若澡﹐急食辛以潤之﹐﹝腎爲水髒﹐主藏精﹐其性本潤﹐所以惡燥﹐故宜辛以潤之﹐辛從金化﹐水之母也。﹞腎欲堅﹐急食苦以堅之﹐﹝腎非堅無以稱作彊之官﹐四气遇濕熱卽軟﹐遇寒冷則堅﹐五味得鹹卽軟﹐得苦卽堅﹐故宜苦鹹堅之。﹞用苦補之﹐咸瀉之。﹝苦能堅﹐故爲補﹐咸能軟堅﹐故爲瀉。﹞苦走骨﹐骨病毋多食苦。﹝骨得苦則沈陰益甚﹐骨重難柔矣。﹞辛走气﹐气病無多食辛。﹝辛能散气。﹞甘走肉﹐肉病無多食甘。﹝甘能緩中﹐善生脹滿。﹞酸走筋﹐筋病無多食酸。﹝酸能收縮。﹞咸走血﹐血病毋多食鹹。﹝血得咸則凝結不流。﹞是謂五禁﹐毋令多食。苦走骨﹐多食令人變嘔。﹝苦味性堅而沈﹐故走骨﹐苦入下脘三焦之道﹐閉而不通﹐故變嘔。﹞辛走气﹐多食令人洞心。﹝透心若空也﹐辛味開竅而散故也。﹞甘走肉﹐多食令人心。﹝﹑悶也。甘從濕化﹐致生諸虫﹐虫動則心常悶矣。﹞酸走筋﹐多食令人癃。﹝膀胱得酸則縮﹐故小水不利。﹞咸走血﹐多食令人渴。﹝血得咸則凝﹐凝則胃中汁注之﹐則津竭而渴。﹞多食苦﹐則皮槁而毛拔﹔﹝苦從火化﹐火能克金﹐故病在肺之皮毛。﹞多食辛﹐則筋急而爪枯﹔﹝辛從金化﹐金能克木﹐故病在肝之筋爪。﹞多食甘﹐則骨痛而發落﹔﹝甘從土化﹐土能制水﹐故病在腎之骨與發。﹞多食酸﹐則肉胝胸而唇揭﹔﹝胝濃皮也﹐酸從木化﹐木能克土﹐故病在脾之肉與唇。﹞多食鹹﹐則脈凝澀而色變﹐﹝咸從水化﹐水能制火﹐故病在心之脈與色。﹞此五味之所傷也。辛甘發散而爲陽﹐酸苦湧泄爲陰。﹝湧﹐吐也。泄﹐瀉也。﹞鹹味湧瀉爲陰﹐淡味滲泄爲陽。﹝滲泄利小便及通竅。﹞六者或收或散﹐或緩或急﹐或燥或潤﹐或軟或堅﹐﹝辛主散主潤﹐甘主緩﹐酸主收主急﹐苦主燥主堅﹐鹹主軟﹐淡主滲泄。﹞所以利而行之﹐﹝各因其所利。﹞調其气使其平也。﹝气可調而平矣。﹞

卷四﹟樂集

治則

謹守病機﹐﹝謹守者防其變動也﹐病而曰機者﹐狀其所因之不齊﹐而治之不可不圓活也。﹞各司其屬。﹝屬者有五臟六腑之異﹐有七情六气之異﹐各審其屬﹐而司其治。﹞有者求之﹐無者求之﹐﹝言一遇病癥﹐盒飯審其所屬之有無。﹞盛者責之﹐虛者責之。﹝言於各屬有無之間﹐分別虛實而處治也。﹞先必五勝﹐﹝如木欲實﹐金當平之之類是也。﹞疏其血气﹐令其調達﹐而致和平。﹝或補之而血气方行﹐或溫之而血气方和﹐或淸之而血气方治﹐或通之而血气方調﹐須隨機應變﹐不得執一定之治。﹞補上治上﹐治以緩﹐補下治下。治以急﹔急則气味濃﹐緩則气味薄。寒者熱之﹐熱者寒之。﹝此正治法。﹞微者逆之﹐﹝卽正治法。﹞甚者從之﹐﹝此反治法。﹞客者除之﹐堅者削之﹐畱者攻之﹐逸者行之﹐﹝過於安逸﹐則气脈凝滯﹐故須行之。﹞結者散之﹐散者收之﹐急者緩之﹐驚者平之﹐﹝安之也。﹞燥者濡之﹐勞者溫之﹐﹝溫養之也。﹞損者益之。熱因寒用﹐﹝寒甚格熱﹐熱不得前﹐須熱藥冷服﹐所謂治寒以熱涼而行之也。﹞寒因熱用﹐﹝寒藥熱服﹐所謂治熱以寒溫而行之也。﹞塞因塞用﹐﹝如補脾得而脹自消。﹞通因通用﹐﹝如積滯泄利﹐必通下之也。﹞必伏其所主﹐而先其所因﹐其始則同﹐其終則異﹐可使破積﹐可使潰堅﹐可使气和﹐可使必已。諸寒之而熱者﹐取之陰﹐﹝謂以苦寒治熱﹐而熱反增﹐非火有餘﹐乃陰不足也﹐故宜補陰壯水﹐則熱自退矣。﹞熱之而寒者﹐取之陽﹐﹝謂以辛熱治寒﹐而寒反甚﹐非寒有餘﹐乃陽不足也﹐故宜補水中之火﹐則寒自消矣。﹞所謂求其屬也。﹝言求其本﹐一水一火﹐皆腎中求之。﹞形不足者﹐﹝陽气衰也。

﹞溫之以气﹐﹝非气不足以達表而溫之。﹞精不足者﹐﹝陰髓虧也。﹞補之以味。﹝非味不足以實中而補之。﹞其髙者因而越之﹐﹝病在上焦宜升散之﹐吐湧之也﹐﹞其下者引而竭之﹐﹝病在下焦﹐宜蕩滌之﹐疏利之也。或云引者﹐蜜導膽導之類﹐竭者承气抵當之類。﹞中滿者瀉之於內﹐﹝中滿非气虛中滿﹐如脹滿而有水有積﹐傷寒而結胸﹑便閉是也。﹞其有邪者﹐漬形以爲汗﹐﹝漬﹐浸也﹐言其汗出如浸﹐或用藥燻湯蒸之﹐浴洗之﹐皆法也。﹞其在皮者﹐汗而發之﹐﹝前言有邪者﹐兼經絡而言﹐言其深也﹐此在皮者﹐言其淺也﹐故爲表癥宜汗。﹞其悍者﹐按而收之﹐﹝者﹐急也﹐悍者﹐猛也﹐怒气傷肝之癥也。按者制伏酸收﹐如芍藥之類是也﹞。其實者散而瀉之。﹝陽實宜散之﹐陰實宜瀉之。﹞審其陰陽﹐以別柔剛。﹝審病之陰陽﹐施藥之柔剛﹞。陽病治陰﹐陰病治陽。﹝陽盛者陰傷﹐治其陰者﹐補水之主也﹔陰盛者陽傷﹐治其陽者﹐補水中之火也。﹞定其血气﹐各守其鄕。﹝或血或气﹐用治收分﹐各不可紊也。﹞血實宜決之﹐﹝謂決去其血﹐如決水之義。﹞气虛宜掣引之。﹝掣﹐挽也﹐挽回其气而引之使復也。如上气虛者﹐升而柔之﹐中气虛者。溫而補之﹐下气虛者。納而歸之。﹞陰陽俱不足﹐﹝脈細小也。﹞補陽則陰竭﹐瀉陰則陽脫﹐如是者﹐可將以甘藥﹐﹝故補虛羸者﹐非用甘不可﹐土爲萬物之母也。﹞不可以飲以至劑。﹝剛毒之劑也。並不可鍼灸。﹞形苦志苦﹐﹝必多憂思﹐憂則傷肺﹐思則傷脾。﹞病生於咽嗌﹐﹝脾肺脈俱循咽溢﹐气傷而虛﹐則不可行而滯﹐試觀悲憂過度﹐則喉嚨哽咽﹐飲食難進﹐思慮過度﹐則上焦痞膈﹐咽中核梗塞﹐卽其徵也。﹞治之以甘藥。﹝因損其髒﹐故甘藥調補之。﹞形數驚恐﹐經絡不通﹐病生於不仁﹐﹝驚則气亂﹐恐則气下﹐因數驚恐﹐則气血散亂﹐而經絡不通﹐故病不仁﹐卽麻木也。

﹞治之以按摩醪藥。﹝醪藥﹐藥酒也﹐按摩以導气行血﹐醪藥以養正除邪。﹞欲令脾實﹐气無滯﹐飽無久坐﹐食無大酸﹐無食一切生物﹐宜甘宜淡。木郁達之﹐﹝達﹐暢達也﹐木喜調暢﹐但使气得通行﹐便謂之達。﹞火郁發之﹐﹝發﹐發越也﹐因其勢而解之﹐散之升之﹐如開其窗﹐揭其被﹐皆謂之發。﹞土郁奪之﹐﹝奪﹑直取之也﹐滯在上者吐之﹐滯在中者伐之﹐滯在下者瀉之﹐皆謂之奪。﹞金郁泄之﹐﹝泄﹐疏利也。或解其表﹐或破其气﹐或通其便﹐皆謂之泄。﹞水郁折之。﹝折﹐調治也。如養气可以化水﹐治在肺也﹔實土可以制水﹐治在脾也﹔自彊可以帥水﹐治在腎也﹕分利可以泄水﹐治在膀胱也。凡此皆謂之折。﹞病在中﹐而不實不堅﹐且聚且散﹐柰何﹖曰﹕無積者求其髒虛則補之﹐﹝有積在中﹐則堅實不散矣﹐今則無積﹐可知病在中者﹐髒之虛也﹐故當取其何髒之虛以補之。﹞藥以祛之﹐﹝去其病也。﹞食以隨之﹐﹝養其气也。﹞行水漬之﹐﹝浸洗以通其經也。﹞和其中外﹐可使畢已。病有久新﹐方有大小﹐有毒無毒﹐固宜常制矣。﹝病重者宜大劑﹐病輕者宜小劑﹐無毒者宜多用﹐有毒者宜少用﹞。大毒治病﹐十去其六﹔常毒治病﹐十去其七﹔小毒治病﹐十去其八﹐無毒治病﹐十去其九﹔﹝藥不及則病不痊﹐藥太過則正乃傷﹐故大毒治病﹐十去其六﹐盒飯知止﹐毒輕則可任﹐無毒則可久任也。﹞谷肉果菜食養盡之﹐勿使過之﹐傷其正也。﹝病𨿽去而有未盡去者﹐當以飲食養正﹐而余邪自盡﹐若藥餌太過﹐則傷正气。﹞不盡﹐行復如法。﹝食養而猶不盡者﹐直用藥如前法以治之﹞。必先歲气﹐﹝如少陰司天﹐熱淫所勝﹐則無犯熱之類也。﹞無伐天和﹐﹝用藥當順天時。﹞無盛盛﹐﹝邪盛復助之也。﹞無虛虛﹐﹝正虛復攻之也﹐﹞而遣人夭殃﹔勿致邪﹐﹝盛其盛﹐是致邪也﹐﹞勿失正﹐﹝虛其虛﹐是失正也。﹞絕人長命。凡未診病﹐必問常貴後賤﹐𨿽不中邪﹐病從內生﹐名曰脫營。﹝心志不舒﹐則血無以生﹐脈日以竭﹐故爲營脫。﹞常富後貧﹐名曰失精。﹝憂煎日迫﹐奉養日廉﹐故其五臟之積﹐日加消敗﹐故爲失精。﹞凡欲診病者﹐必問飲食居處﹐﹝飲食有膏粱藜藿之殊﹐居處有寒溫燥濕之異。﹞暴樂暴苦﹐始樂後苦﹐皆傷精气﹐精气竭絕﹐形體毀沮。﹝苦樂失常﹐皆傷精气﹐甚至竭絕﹐則形體毀壞。﹞診有三常﹐﹝卽常貴賤﹐常貧富﹐常苦樂之義。﹞必問貴賤﹐封君敗傷﹐﹝追悔已往也。﹞及欲侯王﹐﹝妄想將來也﹐皆致病之因。﹞故貴脫勢﹐𨿽不中邪﹐精神內傷﹐身必敗亡。﹝抑鬱不伸﹐故精神內傷﹐迷而不達﹐不亡不已也。﹞始富後貧﹐𨿽不傷邪﹐皮焦筋屈﹐痿爲攣。﹝憂愁思慮﹐則心肺俱傷﹐气血俱損﹐故爲是病。﹞凡診者必知終始﹐﹝謂原其始要其終也。﹞有知余緒﹐﹝謂察其本知其末也。﹞切脈問名﹐﹝欲得其素履之詳也。﹞當合男女﹐﹝脈有順逆之別。﹞離絕鬱結﹐﹝離者失其所愛﹐絕者斷其所懷﹐郁者思慮抑鬱﹐結者深情難解。﹞憂恐喜怒﹐﹝憂則气沈﹐恐則气怯﹐喜則气緩﹐怒則气逆。﹞五臟空虛﹐血气離守﹐﹝凡此皆傷其內故也。﹞工不能知﹐何術之語。常富大傷﹐﹝謂甚勞甚苦也。﹞斬筋絕脈﹐﹝其筋如斬﹐其脈如絕。﹞身體復行﹐令澤不息。﹝澤﹐津液也。息﹐生長也。言身𨿽復舊能行﹐然令澤不息矣。﹞故傷敗結﹐畱薄歸陽﹐膿積寒熱。﹝言舊之所侮有所敗結﹐血气畱薄不散﹐則郁而成熱歸於陽分﹐故膿血蓄積﹐令人寒熱交作也。﹞粗工治之﹐亟刺陰陽﹐身體解散﹐四股轉筋﹐死日有期。﹝不知膿積以勞傷所致﹐刺則气血復傷而死矣。﹞喜傷心﹐恐勝喜﹐憂傷肺﹐喜勝憂﹐思傷脾﹐怒勝思﹐怒傷肝﹐悲勝怒﹐恐傷腎﹐﹝恐則足不能行﹐恐則遺尿﹐恐則陽痿﹐是其徵也。﹞思勝恐。病生於本﹐﹝言受病之根原。﹞余知之矣﹐生於標者﹐﹝言目前之多變。﹞治之柰何﹖曰﹕病反其本﹐中標之病﹐﹝謂病有標本﹐但反求其所致之本﹐則現下之標病﹐可得其陰陽表裏之的矣。﹞治反其本﹐中標之方。﹝治有本末﹐但反求其拔本之道﹐則治標之運用﹐可得其七方十劑之妙矣。﹞治有取標而得者﹐有取本而得者﹐﹝病之先受者爲本﹐病之後變者爲標。

﹞有逆取而得者﹐有從取而得者。﹝各有所宜也。﹞故知逆與從﹐正行無問﹐﹝正理而行﹐無所疑問。

﹞知標本者﹐萬舉萬當﹐不知標本﹐是謂妄行。粗工嘻嘻﹐以爲可知﹐言熱未已﹐寒病復始。﹝假熱未已﹐眞寒復起。﹞粗工凶凶﹐以爲可攻﹐故病未已﹐新病復起。﹝假實未去﹐眞虛更至。﹞血之與气。

異名同類﹐﹝以血化於液﹐液化於气也。﹞故奪血者無汗﹐奪汗者無血。﹝血與汗亦同類﹐但血主營﹐爲陰爲裏﹐汗屬衛﹐爲陽爲表﹐若表裏俱奪﹐則不脫於陰﹐卽脫於陽。﹞故人有兩死﹐﹝脫陽亦死﹐脫陰亦死。﹞而無兩生﹐﹝孤陽不能生﹐孤陰亦不能生。﹞形肉已奪﹐是一奪也﹔大奪血之後﹐是二奪也﹕大汗出之後﹐是三奪也﹔大泄之後﹐是四奪也﹔新產及大血之後﹐是五奪也﹐此皆不可瀉。婦人重身﹐毒之如何﹐﹝有孕曰重身。毒之謂峻利藥也。﹞曰﹕有故無殞﹐亦無殞也﹐﹝有是故而用是藥﹐所謂有病則病當之﹐故孕婦不殞﹐胎亦不殞也。﹞大積大聚﹐其可犯也﹐衰其大半而止。﹝大積大聚﹐非毒藥不可攻﹐但大毒治病﹐十去其六七卽止。﹞過者死。﹝過用則傷胎致死。﹞

卷四﹟樂集

病機

諸痛瘡癢﹐皆屬於心﹔﹝熱甚則瘡痛﹐熱微則瘡癢。﹞諸气郁﹐皆屬於肺﹔﹝者﹐喘急上逆﹔郁者﹐痞塞不通。肺主气﹐气有餘者﹐本經自伏之火﹔气不足者﹐則火邪乘之﹐虛實所當精辧。﹞諸濕腫滿﹐皆屬於脾﹐﹝脾司運化﹐又主肌肉﹐內受濕淫﹐肌體腫滿﹐故屬於脾。土气太過則濕邪盛行﹐其病驟至﹐法當分疏土气﹔不及則木乘水侮﹐其病漸成﹐法當補脾。二者易治比於操刃。﹞諸風掉眩﹐皆屬於肝﹔﹝諸風者﹐風病不一也。掉﹐搖動也。眩﹐昏花也﹐風木善動﹐肝家之癥也。掉眩𨿽同﹐而虛實有別﹐不可不察也。﹞諸寒收引﹐皆屬於腎﹔﹝收﹐斂束也。引﹐牽急也。筋脈攣急﹐本是肝癥﹐而屬於腎者﹖一則以腎肝之癥同一治﹐一則腎主寒水之化﹐腎虛則陽气不足﹐榮衛凝滯﹐肢體攣蜷﹐所謂寒則筋急也。﹞諸厥固泄﹐皆屬於下﹔﹝厥者﹐自下而上逆也。陰衰於下﹐則爲熱厥﹐陽衰於下﹐則爲寒厥。固者﹐二便不通也。陽虛則無气﹐而淸濁不化﹐寒閉也﹔火盛則水衰﹐而精液漧枯﹐熱結也。泄者﹐二便不固也。命門火衰﹐則陽虛失禁﹐寒泄也﹔腎空水衰﹐則火邪迫注﹐遺熱泄也﹐腎開竅於二陰居下故也。﹞諸痿喘嘔﹐皆屬於上﹔﹝痿有脈痿﹑肉痿﹑筋痿﹑骨痿之辧﹐故曰諸痿。凡肢體痿弱﹐多在下部﹐而曰屬於上者何也﹖五臟因肺熱葉焦﹐發爲痿﹐肺居上焦﹐故屬於上﹐气急曰喘﹐病在上也﹐有聲有物曰嘔﹐病在胃口也﹐逆而不降者﹐皆上焦之病。﹞諸熱瞀螈﹐皆屬於火﹔﹝昏悶曰瞀﹐抽掣曰螈﹐邪熱傷神則瞀﹐亢陽傷血則螈﹐𨿽皆屬火﹐亦有虛實。﹞諸躁狂越﹐皆屬於火﹔﹝躁者﹐煩躁也。狂者﹐妄亂也。越者﹐如登髙而歌之類。又有陰盛發躁﹐欲坐井中﹐但欲水不得飲﹐此陽已先亡﹐再投寒藥必死。狂陽病也。然亦有虛狂者﹐如經言魂傷則狂﹐魄傷則狂﹐學人不可不察。﹞諸逆衝上﹐皆屬於火﹔﹝喘咳嘔吐﹐气滿逆急﹐皆衝逆之癥﹐火性炎上﹐故屬於火也。﹞諸禁鼓栗﹐如喪神守﹐皆屬於火﹔﹝寒厥切牙曰噤﹐鼓頷也。﹐戰栗也。寒戰而神不自持﹐如喪神守者﹐皆火也﹐心火亢極﹐反兼勝已之化﹐所謂熱極生寒也﹐此實火也。陽虛陰盛﹐气不外衛﹐而寒栗者﹐此火虛者也。﹞諸病腫﹐疼酸驚駭﹐皆屬於火﹔﹝腫者﹐浮腫也。腫疼酸者﹐火在經也。驚駭不寧者﹐火在髒也。然腫疼酸﹐屬於寒濕者﹐不少﹐驚駭不寧﹐屬於不足者常多也﹞。諸脹腹大﹐皆屬於熱﹔﹝熱气內盛者﹐在肺則脹於上﹐在脾胃則脹於中﹐在肝腎則脹於下。此以火邪所至﹐乃爲煩滿﹐故皆屬熱。然經又曰髒寒生滿病﹐又曰胃中寒則脹滿﹐此皆言寒脹也。﹞諸病有聲﹐鼓之如鼓﹐皆屬於熱﹔﹝有聲﹑謂腸鳴也。鼓之如鼓﹐謂腹脹也。皆陽气逆壅﹐故曰屬熱﹐二癥亦有屬寒者。﹞諸轉反戾﹐水液混濁﹐皆屬於熱﹔﹝筋轉攣蜷﹐燥熱所致﹐小便混濁﹐淸化不及﹐故皆屬熱。然而寒則筋急﹐如冬月嚴寒﹐則角弓增勁﹐心腎不足﹐多有便濁﹐經云﹕中气不足﹐溲便爲之變﹐讀者通之。﹞諸嘔吐酸﹐暴注下迫﹐皆屬於熱﹔﹝胃膈熱甚則爲嘔﹐火炎之象也。酸者﹐肝木之實也。暴注者﹐卒暴注泄﹐腸胃熱甚﹐而傳化失常﹐火性急速故也。下迫者﹐後重裏急迫痛﹐火性急速而能燥熱故也。﹞諸暴彊直﹐皆屬於風﹔﹝暴﹐猝也。彊直﹐筋病彊直不柔和也。肝主筋﹐其化風﹐故曰屬風﹐非外來虛風八風之謂。內風多燥﹐若與風劑則益燥﹐故有治風光治血﹐血行風自滅之說也。輕與疏風則益燥﹐且腠理開張﹐反招風入。﹞諸痙項彊﹐皆屬於濕﹕﹝痙者﹐風濕而屈伸不利也。項屬足太陽寒水﹐水卽濕也。﹞諸病水液﹐澄澈淸冷﹐皆屬於寒。﹝水液者﹐上下所出皆是也。澄沏淸冷者﹐皆得寒水之化﹐如秋冬寒冷﹐水必澄淸也。﹞肺﹐手太陰也。是動則病肺脹滿﹐膨膨而喘咳﹐﹝動者變也﹐變常而病也。肺脈起中焦﹐循胃口上膈屬肺﹐故病如此。﹞缺盆中痛﹐﹝缺盆近肺﹐肺病則痛。﹞甚者交兩手而瞀﹐此爲臂厥。﹝瞀﹐麻木也。肺脈出腋下﹐行肘臂者臂厥。﹞是主肺所生病者﹐咳上气喘渴﹐﹝渴者金令燥也。﹞煩心胸滿﹐臂內前廉痛厥﹐掌中熱。﹝太陰之脈﹐直入掌中﹐故爲痛厥掌熱。﹞气盛有餘﹐則肩臂痛﹐﹝手太陰經結於肩﹐髒附於背﹐邪气盛則痛。﹞風寒汗出中風﹐﹝肺主皮毛﹐而風寒在表﹐故汗出中風。﹞小便數而欠﹐﹝母病及子也﹐﹞气虛則肩背痛寒﹐少气不足以息﹐﹝肩背處上焦﹐爲陽分﹐气虛則陽病﹐故爲寒爲痛﹐而怯然少气。﹞溺色變。﹝金衰則水涸﹐故溺變黃赤。﹞大腸﹐手陽明也。是動則病齒痛頸腫。﹝大腸支脈﹐從缺盆上頸貫頰﹐入下齒中。﹞是主津液所生病者﹐﹝大腸或泄或祕﹐皆津液病也。﹞目黃口漧﹐鼽衄喉痺﹐肩前痛﹐大指次指痛不用。﹝皆大腸脈所及。﹞气有餘﹐則當脈所過者熱腫﹐虛則寒不復。﹝言不易溫也。﹞胃﹐足陽明也﹐是動則病灑灑振寒﹐﹝肝風盛也。﹞善呻數欠﹐﹝胃之郁也。﹞顏黑﹐﹝土病則黑色反見於顏。﹞病至則惡人與火﹐﹝陽明熱甚也。﹞聞木音則惕然而驚﹐﹝土惡木也。﹞心欲動﹐獨閉戶塞牖而處﹐﹝火動則畏光明也。﹞甚則欲上髙而歌﹐﹝火性上越也。﹞棄衣而走。﹝熱盛於身也。﹞責響腹脹﹐是爲厥。﹝賁響者﹐腹如雷鳴也。﹐足脛也。陽明之脈﹐自膝下脛﹐故脛厥逆。﹞是主血所生病者﹐﹝陽明受谷﹐而爲多血之經。﹞狂瘧溫淫﹐汗出﹐﹝熱盛則狂﹐風盛則瘧﹐溫气淫HT則汗出。﹞鼽衄﹐口﹐唇胗﹐頸腫﹐喉痺﹐﹝皆胃脈所及。﹞大腹水腫﹐﹝土病不能制水。﹞膝臏腫痛﹐循膺乳气沖伏兔外廉足跗上皆痛﹐中指不用。﹝胃脈從缺盆下乳﹐扶臍腹前陰﹐由股下足以入中趾。﹞气盛則身以前皆熱﹐其有餘於胃則消穀善饑﹐溺色黃。﹝此陽明實熱﹐在經在髒之辧也。﹞气不足﹐則身以前寒栗﹐胃中寒則脹滿。﹝此陽明虛寒在經在髒之辧也。﹞脾﹐足太明也。是動則病舌本彊﹐﹝脾脈連舌本也。﹞食則嘔﹐﹝脾病不運也。﹞胃脘痛﹐腹脹善噫﹐﹝陰盛而上走陽明﹐故气滯爲噫﹞﹐得後與气﹐則快然如衰﹐﹝後﹐大便也。气﹐轉矢气也。通气故快。﹞身體行重。﹝脾主肌肉﹐脾主濕﹐濕復則體重﹐﹞是主脾所生病者﹐舌本痛﹐體不能搖動﹐食不下咽煩心﹐心下急痛﹐﹝脾脈支者﹐上鬲注心。故爲煩心心痛。﹞溏瘕泄﹐﹝脾寒爲溏瀉﹐脾滯爲瘕。﹞水閉黃膽不能臥﹐﹝脾病不能制水﹐水閉則濕熱重而爲疸﹐爲不臥。﹞彊立股膝內腫﹑厥﹐足大指不用。﹝脾脈起於足拇趾以上膝股也。﹞心﹐手少陰也。是動則病嗌漧﹐心痛﹐﹝心脈支者﹐從心系上咽也。﹞渴而欲飲﹐﹝火炎則液耗。﹞是爲臂厥。﹝脈循臂內也。﹞是主所心生病者﹐目黃脇痛﹐臂內後廉痛厥﹐掌中熱痛。﹝皆心脈所及也。﹞小腸﹐手太陽也。是動則病嗌痛﹐頷腫﹐不可以顧﹐肩似拔﹐如折。﹝小腸脈循咽下膈﹐支者循頸上頰﹐循繞肩故也。﹞是主液所生病者﹐﹝小腸分水谷故主液。﹞耳聾﹑目黃。頰腫﹑頸頷肩肘臂外後廉痛。﹝皆小腸脈所及。﹞膀胱足太陽也。是動則病衝頭痛﹐﹝膀胱脈上額﹐交巓入腦﹐故邪气沖而頭痛。﹞目似脫﹐項如拔﹐脊痛腰似析﹐髀不可以曲﹐如結﹐如裂﹐是爲踝厥。﹝皆膀胱脈所及之病。﹞是主筋所生病者﹐﹝周身筋脈﹐惟足太陽至多至大﹐故筋癥皆足太陽水虧。﹞痔﹑瘧﹑狂﹑癲疾﹐﹝脈入肛﹐故爲痔。經屬表﹑故爲瘧。邪入於陽明﹐故爲癲狂﹐﹞頭囟項痛﹐目黃淚出﹐鼽衄﹐項背腰尻腳皆痛﹐小指不用。﹝皆膀胱脈所過之病。﹞腎﹐足少陰也。是動則病饑不欲食﹐﹝水中有火﹐爲脾之母﹐眞火不能生土則脾虛﹐𨿽饑不能食。﹞面如漆柴﹐﹝腎之本色見者﹐精衰故也。精衰則枯﹐故如漆柴。﹞咳唾則有血﹐喝喝而喘﹐﹝吐血與喘﹐水虛而火刑金也。﹞坐而欲起﹐﹝陰虛則不能靜也。﹞目KTKT如無所見﹐﹝目之明在瞳子﹐瞳子者腎之精也﹐腎水虧則目昏﹞。心如懸﹐若饑狀。﹝心腎不交﹐則精神離散﹐故心如懸。陰虛則內餒﹐故常若饑狀。﹞气不足則善恐﹐心惕惕如人將捕之﹐﹝腎主恐﹐腎气怯﹐故如捕也。﹞是爲骨厥。﹝厥逆在骨﹐腎主骨也。

﹞是主腎所生病者﹐口熱舌漧﹐咽腫上气﹐嗌漧及痛﹐煩心心痛﹐﹝皆腎脈所過之病。﹞黃膽腸﹐﹝皆由熱濕﹐水虛者亦有之。﹞脊骨內後廉痛﹐痿厥﹐嗜臥﹐足下熱而痛。﹝皆腎脈之所及﹐精竭者神疲﹐故嗜臥。﹞心主手厥陰心包絡也。是動則病手心熱﹐臂肘攣急﹐腋腫﹐甚則胸脇支滿﹐心中大動﹐﹝﹐動而不寧之貌﹐皆心主脈所及之病。﹞面赤目黃﹐﹝心之華在面﹐目者﹐心之使也。﹞喜笑不休。﹝心在聲爲笑。﹞是主脈所生病者﹐﹝心主血脈。﹞煩心心痛﹐掌中熱。﹝包絡之脈起於心胸﹐入掌中也。﹞三焦﹐手少陽也。是動則病耳聾﹐渾渾沌沌﹐﹝不明貌。﹞嗌腫﹐喉痺。﹝三焦脈所及之病。﹞是主气所生病者﹐﹝三焦爲水瀆之府﹐水病必由於气也。﹞汗出﹐目銳皆痛﹐頰腫﹐耳後肩肘臂外皆痛﹐小指次指不用。﹝三焦出气以溫肌肉﹐充皮膚﹐故爲汗出﹐其他諸病﹐皆本經之脈所及。

﹞膽﹐足少陽也。是動則病口苦﹐﹝膽病則汁溢﹐故口苦﹐﹞善太息﹐﹝膽郁則不舒﹐故太息。﹞心脇痛﹐不能轉側﹐﹝膽之別脈﹐貫心循脇。﹞甚則面微有塵﹐體無膏澤﹐﹝膽之別脈﹐散於面﹐膽受金殘則燥癥見矣。﹞足外反熱﹐﹝膽脈出外踝之前。﹞是爲陽厥。﹝熱上逆也。﹞是主骨所生病者﹐﹝膽而主骨病者﹐乙癸同源也。凡驚傷膽者﹐其骨必軟﹐卽其明證也。﹞頭痛頷痛﹐目銳痛﹐缺盆中腫痛﹐腋下腫﹐馬刀俠癭﹐﹝馬刀﹐瘰也。俠癭﹐俠頸之癅屬也﹐﹞汗出振寒﹐瘧﹐﹝少陽居三陽之中﹐半表半里者也﹐故陽盛則汗出﹐風盛則振寒爲瘧。﹞胸脇肋髀膝外至脛絕骨外踝前﹐及諸節皆痛﹐小指次指不用。﹝皆膽經脈所過之病。﹞肝足厥陰也﹐是動則病腰痛﹐不可以俯仰﹐﹝肝之支別﹐結於腰踝。﹞丈夫疝﹐婦人少腹腫﹐﹝肝脈繞陰器﹐故控睪而痛爲疝癥。婦人少腹腫﹐卽疝病也。﹞甚則嗌漧﹐面塵脫色。﹝肝脈循喉上額﹐支者從目系下頰。﹞是主肝所生病者﹐胸滿﹐嘔逆﹐飧泄﹐狐疝﹐遺溺﹐閉癃。﹝肝脈上行者﹐挾胃貫膈﹐下行者﹐過陰器抵少腹。﹞心爲噫﹐﹝噫﹐噯气也。心﹑脾﹑胃三髒皆有是癥。蓋由火土之郁﹐而气不得舒故也。﹞肺爲咳﹐脾爲吞﹐﹝脾受五味故爲吞。﹞肝爲語﹐﹝問答曰語。﹞腎爲欠﹐﹝呵欠也。﹞爲嚏﹐﹝嚏噴也。﹞胃爲气逆﹐﹝胃不和則气逆。﹞爲噦﹐﹝呃逆也。﹞爲恐﹐﹝恐腎志也﹐土邪傷腎則爲恐。﹞膽爲怒﹐小腸大腸爲泄﹐下焦溢爲水﹐﹝下焦爲分注之所﹐气不化則津液不行﹐故溢於肌肉而爲水。﹞膀胱不利爲癃﹐不約爲遺溺﹐是謂五病。久視傷血﹐﹝久視則勞神﹐故傷血。﹞久臥傷气﹐﹝久臥則陽气不伸﹐故傷气。﹞久坐傷肉﹐﹝久坐則血脈滯於四肢﹐故傷肉。﹞久行傷筋﹐久立傷骨﹐是爲五勞所傷。心气虛則悲﹐實則笑不休。肺气虛則鼻塞不利﹐少气﹔實則喘喝﹐胸盈仰息。﹝胸盈脹滿也﹐仰息﹐仰面而喘也。﹞脾气虛則四肢不用﹐五臟不安﹕﹝脾爲五臟之原。﹞實則腹脹﹐溲而不利。肝气虛則恐﹐實則怒。腎气虛則厥﹐實則脹。陰之所生﹐本在五味﹐陰之五宮﹐﹝五臟。﹞傷在五味。愁憂恐懼則傷心﹐形寒冷凍飲料則傷肺﹐以其兩寒相感﹐中外皆傷﹐故气逆而上行。﹝在表則爲寒熱疼痛﹐在裏則爲喘咳嘔噦等癥。﹞有所擊僕﹐若醉入房﹐汗出當風﹐則傷脾。﹝擊僕傷其骨肉﹐醉後入房﹐汗出當風者﹐困於酒食﹐故所傷皆在脾。﹞有所墮墜﹐惡血畱內﹐若有所大怒﹐气上而不下﹐積於脇﹐則傷吁。﹝肝藏血﹐其經行脇下也。﹞有所用力舉重﹐若入房過度﹐汗出浴水﹐則傷腎。﹝腎主精於骨﹐用力舉重則傷骨﹐入房過度則傷精﹐汗出浴水﹐則水邪犯其本髒﹐故所傷在腎。﹞心﹐怵惕思慮則傷神﹐神傷則恐懼自失﹐破脫肉﹐﹝心虛則脾亦薄也。﹞毛悴色夭﹐﹝皮毛憔悴﹐顏色枯焦。﹞死於冬。肺﹐喜樂無極則傷魄﹐﹝喜本心志﹐而亦傷肺者﹐火乘金也。﹞魄傷則狂﹐﹝不能靜鎭也。﹞狂者意不存入﹐﹝傍若無人也。﹞皮革焦﹐﹝肺主皮毛﹐故更甚也。﹞毛悴色夭﹐死於夏。脾﹐愁憂而不解則傷意﹐﹝憂本肺志﹐而亦傷脾者﹐母子同气也。﹞意傷則亂﹐﹝憂則气滯而不運。﹞四肢不舉﹐﹝脾主四肢。﹞毛悴色夭﹐死於春。肝﹐悲哀動中則傷魂﹐﹝悲哀亦爲肺志﹐而傷肝者﹐金克木也。﹞魂傷則狂忘不精﹐﹝或狂亂或健忘而不精明。﹞不精則不正﹐﹝精明失﹐而邪妄不正也。﹞當人陰縮而攣筋﹐﹝肝脈過陰器﹐肝主筋也。﹞兩脇骨不舉﹐﹝兩脇者肝之分﹐肝敗則不舉。﹞毛悴色夭﹐死於秋。腎﹐盛怒而不止則傷志﹐﹝怒本肝志﹐而亦傷腎者﹐母子气通也。﹞志傷則喜忘其前言﹐腰脊不可以俯仰屈伸。﹝腰爲腎之府﹐脊爲腎之路。﹞毛悴色夭﹐死於季夏。恐懼而不解則傷精﹐﹝恐則气下而陷故也。﹞精傷則骨酸痿厥﹐﹝痿厥二癥﹐皆傷腎也。﹞精時自下。是故五臟主藏精者也﹐不可傷﹐傷則失守而陰虛﹐﹝五臟各有其精﹐傷之則陰虛﹐以五臟之精皆陰也。﹞陰虛則無气﹐﹝以精能化气也。﹞無气則死矣。﹝气散則死﹐然气之散﹐由陰精之竭﹐養生者當知重之。﹞心病者﹐舌捲短顴赤。肺病者﹐喘息鼻張。脾病者﹐唇黃。肝病者﹐靑。腎病者﹐顴與顏黑。心肺有邪﹐其气畱於兩。﹝心肺屬手經故也。﹞脾有邪﹐其气畱於兩髀。肝有邪﹐其气畱於兩腋。腎有邪﹐其气畱於兩。﹝肝脾腎屬足經故也。﹞凡入虛者﹐﹝卽入溪也。筋骨之隙﹐气血之所流注者是也。﹞皆機關之室﹐眞气之所過﹐血絡之所遊﹐邪气惡血固不得畱住﹐畱住則傷經絡﹐骨節機關﹐不得屈伸﹐故局攣也。風盛則動﹐﹝風盛者﹐爲振掉搖動之病。﹞熱盛則腫﹐﹝熱盛者﹐爲丹毒癰腫之病。﹞濕盛則濡瀉﹐﹝濕盛者﹐必侵脾胃﹐爲水谷不分﹐濡瀉之病。﹞燥盛則幹﹐﹝燥盛者﹐爲津液枯涸﹐內外漧燥之病。﹞寒盛則浮。﹝寒盛者﹐陽气不行﹐爲脹滿浮虛之病。﹞春气病者在頭﹐﹝陽气上升也。﹞夏气者病在髒﹐﹝在髒言心﹐心通夏气﹐爲諸髒之主也。﹞秋气病者在肩背﹐﹝肺之應也。﹞冬气者病在四肢。﹝四肢气薄﹐易於受邪。﹞水谷之海有餘﹐則腹滿﹔﹝水谷畱滯子中也﹞。水谷之海不足﹐則饑不受谷食。﹝胃虛不納﹐脾虛不運。﹞髓海有餘﹐則輕勁多力﹐自過其度﹔﹝自有過人之度也。﹞髓海不足﹐則腦轉耳鳴﹐﹝腦空而暈﹐似旋轉也。髓虛者精必衰﹐陰虛則耳鳴也。﹞脛酸眩冒﹐﹝髓空無力﹐則脛酸﹐精衰則气去﹐故眩冒不知人。﹞目無所見﹐懈怠安臥。﹝皆精气衰之故。﹞上气不足﹐腦爲之不滿﹐耳爲之苦鳴﹐頭爲之苦傾﹐﹝沈重不能安也。﹞目爲之眩﹐中气不足﹐溲便爲之變﹐﹝水由气化故也。或赤黃或短澀﹐多有情欲勞倦﹐過傷精气而然﹐槪認爲火﹐非也。﹞腸爲之苦鳴﹔下气不足﹐乃爲痿厥心。﹝經言腎气熱則腰脊不舉﹐枯骨而髓減﹐故足不任身﹐發爲骨痿。厥有寒熱之分﹐陰衰於下﹐則爲熱厥﹐陽衰於下﹐則爲寒厥。升降不交﹐故心气不舒而悶。﹞脾病而四肢不用﹐何也﹖曰﹕四肢皆秉气於胃﹐而不得至經﹐必因於脾﹐乃得秉也﹐今脾病不能爲胃行其津液﹐四肢不得秉水穀气﹐气日以衰﹐脈道不利﹐筋骨肌肉﹐皆無气以生﹐故不用焉。犯賊風虛邪者﹐陽受之﹐食飲不節﹐起居不時者﹐陰受之。陽受之則入六腑﹐陰受之則入五臟。入六腑則身熱不時臥﹐﹝不能以時臥也。﹞上爲喘呼﹐入五臟則滿閉塞﹞下爲飧泄﹐久爲腸。陽病者上行極而下﹐陰病者下行極而上。傷於風者﹐上先受之﹐傷於濕者﹐下先受之。陽虛則外寒﹐﹝陽受气於上焦﹐以溫皮膚分肉之間﹐陽虛無以衛外﹐𨿽不感邪﹐亦必畏寒。﹞陰虛則內熱﹐﹝五臟失守則傷精﹐精傷則水虧不能制火﹐內熱自生。﹞陽盛則外熱﹐﹝腠理閉塞﹐玄府不通﹐衛气不得泄越﹐所謂人傷於寒﹐則病爲熱﹐此外感癥也。﹞陰盛則內寒。﹝溫气去﹐寒獨畱﹐故內寒。﹞血气者﹐喜溫而惡寒﹐寒則澀不能流﹐溫則消而去之。﹝消散而營運也。﹞寒气客於小腸﹐小腸不得成聚﹐﹝陽气不化﹐水谷不得停畱。﹞故後泄腹痛矣﹔熱气畱於小腸﹐腸中痛﹐瘴熱﹐焦渴﹐則堅幹不得出﹐故痛而閉不通矣。邪之所湊﹐其气必虛。﹝邪必因虛而入。﹞風者百病之長﹐至其變化﹐乃爲他病也。﹝故曰風爲百病之始。﹞無常方﹐然致有風气也。﹝言變化之多﹐而其致之者﹐皆因風气。﹞勞風﹐﹝因勞傷風。﹞法在肺下﹐﹝凡人勞則气喘﹐勞能動肺可知。﹞其爲病也﹐使人彊上冥視﹐﹝邪在肺下﹐則爲喘逆﹐故令人彊上不能俯首﹐風熱上壅﹐則畏風羞明﹐故令人冥目而視。﹞唾出若涕﹐﹝風熱傷陰﹐則津液稠濁。﹞惡風而振寒。﹝肺主皮毛﹐衛气受傷。﹞曰﹕治之柰何﹖岐伯曰﹕以救俯仰。﹝溫肺則風散﹐俯仰安矣﹐若郁久成熱﹐然後淸解。﹞巨陽引精者三日﹐﹝風邪病肺﹐必由足太陽風門﹑肺兪﹑等穴內入於髒﹐太陽爲水府﹐故當引精上行﹐咳出靑黃痰涕﹐而使風邪不畱。﹞中年者五日﹐不精者七日。﹝精衰故引精遲。﹞咳出靑黃涕﹐其狀如膿﹐大如丸﹐從口中與鼻中出﹐不出則傷肺﹐傷肺則死也。﹝卽所謂漧咳嗽﹐難治。﹞有病身熱﹐﹝濕熱傷筋。﹞汗出如浴﹐﹝濕熱燻蒸。﹞惡風少气﹐﹝汗出則衛虛﹐故惡風﹐衛虛則气泄﹐故少气。﹞此爲何病﹖曰﹕病名酒風。﹝因酒得風而病。﹞面腫曰風﹐﹝陽受風气也。﹞足脛腫曰水。﹝陰受濕气也。﹞病成而變何謂﹖﹝成言病之本﹐變言病之標﹐標本不同﹐是謂之變也。﹞曰﹕風成爲寒熱﹐﹝風爲陽邪﹐善行數變﹐或並於裏﹐則陽虛﹐則外寒﹐或並於表﹐則陽盛而外熱。又曰﹕因於露風﹐乃生寒熱。﹞瘴成則爲消中﹐﹝瘴熱也﹐熱積於胃﹐故病善食易饑。﹞厥成爲巓疾﹐﹝厥﹐逆也。气逆於上。則爲疼痛﹐爲眩僕﹐而成巓頂之疾。﹞久風爲飧泄﹐﹝久風則木克土﹐而爲下利淸谷。﹞脈風成爲癘﹐﹝風寒客於血脈﹐久而不去﹐則肌由內敗壞﹐而爲病。﹞病之變化﹐不可勝數。﹝不特此數端。﹞百病生於气﹐喜則气緩﹐﹝緩則漸至渙散﹐故曰暴喜傷陽。又曰喜樂者﹐神精憚散而不藏。﹞悲則气消﹐﹝悲則心肺傷而榮衛不散﹐熱气在中﹐故令气消也。﹞思則气結﹐﹝思則气凝神聚﹐气乃畱而不散。﹞怒則气上﹐﹝气逆則血升﹐故因怒而嘔血。﹞恐則气下﹐﹝恐則傷腎﹐而精時自下﹐非气下陷之徵乎。﹞驚則气亂﹐﹝大驚卒恐﹐則神志飄蕩﹐血气散亂。﹞勞則气耗﹐﹝勞則喘息汗出﹐內外皆越而气耗矣。﹞寒則气收﹐﹝寒束於外﹐則元府閉密﹐陽气收斂於中﹐而不得散矣。﹞熱則气泄。﹝熱則腠理開﹐汗大泄﹐而气從汗散矣。﹞有病胸脇支滿者﹐﹝滿如支膈也。﹞妨於食﹐病至則先聞腥臊臭﹐﹝臭气也﹐肺气腥﹐肝气臊﹐肺肝濁气上逆﹐故聞腥臊之气。﹞出淸液﹐﹝肺虛則鼻流淸涕﹐脾虛則口吐淸涎。﹞失吐血﹐﹝腎水不能制火也。﹞四肢淸﹐﹝淸冷也﹐脾气不能四達也。﹞目眩﹐﹝肝血虛也。﹞時時前後血﹐﹝心﹑脾﹑肝﹑腎虧損﹐故二陰不時便血﹐而月事又無期矣。﹞病名曰何﹖何以得之﹖曰﹕病名血枯﹐﹝月水斷絕也。﹞此得之年少時﹐有所大脫血﹐﹝如產多及崩淋吐血之類是也﹞。若醉入房﹐﹝五臟反復﹐百脈搖動。﹞中气竭﹐﹝精耗則气竭。﹞肝傷﹐﹝肝主疏泄之故。﹞故月事衰少不來也。﹝一因大脫血﹐一因醉入房﹐治宜補養陰气﹐使其血充自至。此𨿽以女子爲言﹐若男子有犯此癥﹐亦不免爲精枯之病﹐勞損之屬皆是也。﹞凡治消癉﹑僕擊﹐﹝消癉熱消也。僕擊﹐暴僕如擊也。﹞偏枯﹑痿厥﹐﹝偏枯﹐半身不遂也。痿﹐痿弱無力也。厥﹐四肢厥逆也。﹞气滿﹑發逆﹐肥貴人則膏粱之病也。﹝肥而且貴﹐必多膏粱濃味﹐熱蓄於內﹐多傷其陰﹐故有此諸疾。﹞隔則閉絕﹐上下不通﹐則暴憂之病也。﹝愁憂者﹐气閉塞而不行﹐故或上或下﹐致爲痞塞﹐而水谷乃不通矣。﹞暴厥而聾﹐偏塞閉而不通﹐﹝暴厥﹐气暴厥逆也。﹞內气暴薄也。﹝薄﹐侵迫也。此以內气之逆﹐暴有所侵迫而然。﹞不從內﹑外中風之病﹐﹝言病不從內﹐而外中風也。﹞故瘦畱著也。﹝邪畱住不去﹐則伏而爲熱﹐故致燔爍消瘦。﹞跛﹝者足下不能行也﹐跛者一足偏廢也。﹞寒﹐風濕之病也。黃膽暴痛癲厥狂﹐久逆之所生也。﹝此以气逆之久﹐而陰陽榮衛有所不調﹐然成此諸證﹐皆非一朝所致也。﹞五臟不平﹐六腑閉塞之所生也。﹝六腑閉塞﹐則水谷無以化﹐津液無以行﹐精气失所養。故五臟有不平矣。﹞頭痛耳鳴﹐九竅不利﹐腸胃之所生也。﹝腸胃兼六腑﹐六腑屬三陽﹐皆偏於九竅也。﹞熱中消中﹐﹝多飲數溲﹐謂之熱中﹐多食數溲﹐謂之消中﹐皆富貴人肥甘所致之疾。﹞不可服膏粱﹐﹝濃味也。﹞芳艸﹐﹝辛香之品。﹞石藥。﹝煉金石之藥﹐三者皆助熱消飲。﹞小便黃者﹐少腹中有熱也。陰气少而陽气盛﹐故熱而煩滿也。﹝陰虛者﹐陽必湊之﹐陽邪實於陰分﹐故熱而煩滿。﹞有病口甘者﹐名曰脾癉﹐﹝脾熱也。﹞此肥美之所發也。其人必數食甘美而多肥也。肥者令人內熱﹐﹝味濃助陽也。﹞甘者令人中滿﹐﹝性緩不散也。﹞故其气上溢﹐﹝脾气熱而上溢爲甘。﹞轉爲消渴。﹝久則轉變而爲消渴。﹞治之以蘭﹐除陳气也。﹝甘寒淸香﹐能生津止渴﹐可除陳積蓄熱之气﹞。有病口苦者﹐名曰膽瘴﹐﹝膽熱也。﹞此人者﹐數謀慮不決﹐﹝肝膽俱勞﹐勞則必虛。﹞故膽虛气上溢﹐而口爲之苦﹐﹝虛則气不固﹐而上溢爲苦。﹞膏粱之變﹐足生大疔﹐受如持虛﹐﹝足﹐多也。濃味太過﹐蓄爲內熱﹐其變多生大疔。熱侵陽分﹐感發最易﹐如持空虛之器﹐以受物也。﹞營气不從﹐﹝不順也。﹞逆於肉裏﹐乃生癰毒。者﹐有營气熱腐﹐其气不淸﹐故使鼻柱壞而色敗﹐皮膚瘍潰﹐風寒客於脈而不去﹐名曰癘風。﹝風寒客於血脈﹐久畱不去﹐則營气化熱﹐皮膚腐潰﹐气血不淸﹐敗壞爲。﹞頭者精明之腑﹐﹝臟腑之精气上升於頭﹐以成七竅之用。﹞頭傾視深﹐﹝頭垂不舉﹐目陷無光。﹞精神將奪矣。背者胸中之腑﹐﹝背乃臟腑所系。﹞背曲肩隨﹐腑將壞矣。腰者腎之腑﹐轉搖不能﹐腎將憊矣。膝者筋之腑﹐﹝筋𨿽主於肝﹐而維絡關節﹐以立此身者﹐惟膝之筋爲最。﹞屈伸不能﹐行則僂附﹐筋將憊矣。骨者髓之腑﹐不能久立﹐行則振掉﹐骨將憊矣。大骨枯搞﹐﹝肩垂項傾﹐腰重膝敗也。腎主骨﹐骨枯則腎敗。﹞大肉陷下﹐﹝尺膚削﹐臀肉枯也。脾主肉﹐肉陷則脾敗。﹞胸中气滿﹐喘息不便﹐﹝肺主气﹐气滿喘息則肺敗。﹞其气動形﹐﹝气不歸元﹐形體振動﹐眞陰虧而孤陽浮矣。﹞期六月死。﹝一歲陰陽之更變也。﹞眞髒脈見﹐乃予之期日。﹝可因克賊之日﹐而決死期﹐不在六月之例矣。﹞大骨枯搞﹐大肉陷下﹐胸中气滿﹐喘息不便﹐內痛引肩項﹐﹝病及心也。﹞期一月死。

眞髒脈見﹐乃予之期日。大骨枯槁﹐大肉陷下﹐胸中气滿﹐喘息不便﹐內痛引肩項﹐身熱﹐﹝陰气去也。﹞脫肉破﹐﹝破者﹐臥久骨露而筋肉敗也。﹞眞髒見﹐十日之內死。﹝天干盡而旬气易也﹐﹞大骨枯蒿﹐大肉陷下﹐肩髓內消﹐動作益衰﹐眞髒未見﹐期一歲死。﹝𨿽諸證未全﹐眞髒未見﹐然脾腎敗竭己兆﹐僅支一年﹐歲易气新﹐不能再振矣。﹞見其眞髒﹐乃予之期日。大骨枯搞﹐大肉陷下﹐胸中气滿﹐腹內痛﹐心中不便﹐肩項身熱﹐破脫肉﹐目匡陷﹐眞髒見﹐目不見人﹐立死。﹝五臟敗癥旣見﹐而目匡陷﹐眞髒見﹐目不見人﹐神气已脫也。﹞其見人者﹐至其所不勝之時則死。﹝神气猶在﹐必待克賊之時死耳。﹞急虛﹐﹝言元气暴傷而忽易也。﹞身中卒至﹐﹝邪中於身﹐必猝然而死。﹞五臟絕閉﹐脈道不通﹐气不往來﹐譬猶墮溺﹐不可爲期。﹝譬之墮者溺者﹐旦夕莫測﹐不可以常期論。﹞其脈絕不來﹐﹝脈絕不至。﹞若人一呼五﹑六至﹐﹝皆髒气絕而命當盡也。﹞其形肉不脫﹐眞髒𨿽不見﹐猶死也。﹝非如上之一漸衰憊而死有期也。﹞脈盛﹐﹝心受邪也。﹞皮熱﹐﹝肺受邪也。﹞腹脹﹐﹝脾受邪也﹐﹞悶瞀﹐﹝卽昏悶﹐肝受邪也。脈貫膈气逆上也。﹞前後不通﹐﹝腎受邪也。﹞此謂五實死。身汗﹐﹝則表邪解。﹞得後利﹐﹝則裏邪除。﹞則實者活。﹝內外通和故也。﹞脈細﹐﹝心虛。﹞皮寒﹐﹝肺虛。﹞气少﹐﹝肝虛。﹞飲食不入﹐﹝脾虛。﹞泄利前後﹐﹝腎虛。﹞此謂五虛死。漿粥入胃﹐﹝脾漸蘇也。﹞泄注止﹐﹝腎漸固也。﹞則虛者活。﹝根本气回故也。﹞言而微﹐終日乃復言者﹐此奪气也﹐﹝气虛之甚﹐聲不接續。肺臟失守也。﹞衣被不斂﹐言語善惡﹐不避親疏者﹐此神明之亂也。﹝心臟失守。﹞倉廩不藏者﹐是門戶不要也。﹝門戶不固﹐所以泄利不禁﹐爲脾臟之失守。﹞水泉不止者﹐是膀胱不藏也。﹝遺溲不禁﹐爲腎臟之失守。﹞气脫者目不明﹐﹝五臟六腑精陽之气﹐皆上注於目而爲精﹐故陽气脫﹐則目不明也。﹞血脫者色白﹐天然不澤﹐其脈空虛。津脫者﹐腠理開﹐汗大泄。液脫者﹐骨屬屈伸不利﹐色夭﹐﹝色枯而夭。﹞腦髓消﹐脛酸﹐耳數鳴。精脫者﹐耳聾﹐目內陷者死﹐﹝陽精脫矣。﹞皮膚著者死﹐﹝謂皮膚枯者著骨。﹞脫肉身不去者死。﹝不去者﹐身重不能動搖來去也。﹞乳子而病熱﹐脈懸小者何如﹖曰﹕手足溫則生﹐﹝四肢爲諸陽之本﹐溫則陽气猶存。﹞寒則死﹐﹝邪勝其正﹐元陽去矣﹐故死。所謂從者﹐手足溫也﹐所謂逆者﹐手足寒也。﹞乳子中風熱﹐喘鳴息肩者﹐脈何如﹖曰﹕脈實大也﹐緩則生﹐﹝大而緩則胃气存。﹞急則死。﹝大而急則眞髒見。﹞

卷四﹟樂集

運气

寒無犯寒﹐熱無犯熱﹐﹝凡用寒者﹐無犯司气之寒﹐用熱者﹐無犯司气之熱。﹞從者和﹐逆者病。司气以寒﹐用寒無犯﹐司气以熱﹐用熱無犯﹐司气以溫﹐用溫無犯﹐司气以涼﹐用涼無犯。﹝司气﹐謂司天司地之气也。謂寒熱溫涼﹐俱當避忌﹐有應用者﹐亦無過用﹐恐犯歲气也。﹞發表不遠熱﹐﹝寒邪中表﹐非溫熱不能發散﹐夏日亦然。﹞攻裏不遠寒。﹝郁熱在裏﹐非沈寒不能攻﹐隆冬亦然。

﹞帝曰﹕不發不攻﹐而犯寒犯熱何如﹖﹝言不因發表而犯熱﹐不因攻裏而犯寒﹐不當用而誤用。病當何如﹞﹖岐伯曰﹕寒熱內賊﹐其病益甚。﹝以水濟水﹐以火濟火也。﹞帝曰﹕願聞無病者何如﹖岐伯曰﹕無者生之﹐﹝無病犯之﹐則生寒生熱。﹞有者甚之。﹝有病犯之﹐寒熱反甚矣﹞。厥陰司天﹐﹝己亥年也﹞風淫所勝﹐﹝司天主上半年﹐天气司之﹐故六淫謂之所勝﹐上淫於下也。﹞平以辛涼﹐﹝風爲木气﹐金能勝之﹐故平以辛涼。﹞佐以苦甘﹐﹝過於辛﹐恐反傷其气﹐故佐以苦甘﹐苦勝辛﹐甘益气也。﹞以甘緩之﹐﹝木性急﹐故以甘緩之。﹞以酸瀉之。﹝木之正味﹐其瀉以酸也。﹞少陽在泉﹔﹝己亥年也。﹞火淫於內﹐﹝在泉主下半年﹐地气司之﹐故六淫謂之於內﹐外淫於內也。﹞治以咸冷﹐佐以苦辛﹐﹝苦能瀉火﹐辛能散火故也。﹞以酸收之﹐﹝火盛於經而不斂者﹐以酸收。﹞以苦發之。﹝火郁於內而不解者﹐以苦發之。﹞風化於天﹐淸反勝之﹐﹝凡己亥歲厥陰風木司天﹐而或气有不及﹐則金之淸气反勝之。﹞治以酸溫﹐﹝酸求木之同气﹐溫以制淸也。﹞佐以苦甘。﹝苦以溫金﹐甘以緩肝之急也。﹞火司於地﹐寒反勝之﹐﹝凡己亥歲﹐少陽相火在泉﹐而气有不及﹐則水之寒气反勝也。﹞治以甘熱﹐﹝甘能勝水﹐熱能制寒。﹞佐以苦辛﹐﹝寒得苦而溫﹐得辛而散也。﹞以鹹平之。﹝火之正味﹐其補以咸﹐水之正味﹐其瀉以咸也。﹞少陰司天﹐﹝子午年也。﹞熱淫所勝﹐平以鹹寒﹐﹝熱爲火气﹐水能勝之。﹞佐以苦甘﹐﹝苦能瀉﹐所以去熱之實﹐甘勝咸﹐所以防咸之過。﹞以酸收之。﹝熱勝於經而不斂﹐故以酸收之。﹞陽明在泉﹐﹝子午年也。﹞燥淫於內﹐治以苦溫﹐﹝燥爲金气﹐火能勝之﹐治以苦溫﹐苦從火化也。﹞佐以甘辛﹐﹝木受金傷﹐以甘緩之﹐金之正味﹐以辛瀉之。﹞以苦下之。﹝燥結不通﹐則邪實於內﹐故當以苦下之。﹞熱化於天﹐寒反勝之﹐﹝凡子午歲﹐少陰君火司天﹐而或气有不及﹐則水之寒气反勝也。﹞治以甘溫﹐﹝甘能勝水﹐溫能制寒。﹞佐以苦辛﹐﹝火爲水勝﹐則心苦緩﹐故宜食酸以收之。﹞燥司於地﹐熱反勝之﹐﹝凡子午歲﹐陽明燥金在泉﹐而气有不及﹐則火之熱气反勝之。﹞治以平寒﹐﹝以金司於地﹐气本肅殺﹐若用大寒﹐必助其慘﹐故但以平寒﹐以抑其熱。﹞佐以苦甘﹐﹝所以瀉火也。﹞以酸平之﹐﹝金之正味﹐其補以酸也。﹞以和爲利。﹝戒過用也﹐卽平寒之意。﹞太陰司天﹐﹝丑未年也。﹞濕淫所勝﹐平以苦熱﹐﹝濕爲土气﹐燥能除之。﹞佐以酸辛﹐﹝酸從木化﹐制土者也﹐辛勝酸﹐所以防酸之過也。﹞以苦燥之﹐﹝苦從火化也。﹞以淡泄之。﹝淡能利竅也。﹞濕上甚而熱﹐﹝濕郁於上而成熱也。﹞治以苦溫﹐﹝欲其燥也。﹞佐以辛甘﹐﹝欲其散也。﹞以汗爲故而止。﹝一燥一散﹐則濕熱之在上者以汗之﹐故而止矣。﹞太陽在泉﹐﹝丑未年也。﹞寒淫於內。治以甘熱﹐﹝甘能勝水﹐熱能制寒。﹞佐以苦辛﹐以咸瀉之﹐以辛潤之﹐以苦堅之。﹝如經云﹕腎苦燥﹐急食辛以潤之﹐腎欲堅﹐急食苦以堅之﹐用苦補之﹐碱瀉之也。﹞濕化於天﹐熱反勝之﹐﹝凡醜未歲﹐太陰濕土司天﹐而或气有不足﹐則火之熱气反勝之。﹞治以苦寒﹐佐以苦酸﹐﹝苦寒所以祛熱﹐苦酸所以斂熱。按此節與濕司於天﹐皆當言風反勝之﹐而俱言熱者﹐蓋風火本屬同气﹐內能勝濕者也﹐然佐以苦酸﹐則木之正味﹐其瀉以酸﹐此𨿽治熱而亦兼乎風矣。﹞寒司於地﹐熱反勝之﹐﹝凡醜未歲。太陽寒水在泉﹐而气有不及﹐則火之熱气反勝之。﹞治以咸冷﹐﹝抑火邪也。﹞佐以甘辛﹐﹝甘瀉火而辛能散也。﹞以苦平之。﹝水之正味﹐其補以苦也。﹞少陽司天﹐﹝寅申年也。﹞火淫所勝﹐平以咸冷﹐﹝水能勝火也。﹞佐以苦甘﹐﹝苦能瀉火之實﹐甘能瀉火之急。

﹞以酸收之﹐﹝火勝而散越者酸以收之。﹞以苦發之﹐﹝火郁而復畱者﹐以苦發之。﹞以酸復之。﹝以苦發火﹐未免傷气﹐故又當以酸復之。﹞熱淫同。﹝火熱二气同治也。﹞厥陰在泉﹐﹝寅申年也。﹞風淫於內﹐平以辛涼﹐佐以甘苦﹐以甘緩之﹐﹝治同厥陰司天。﹞以辛散之﹐﹝風邪勝﹐故以辛散之。﹞火化於天﹐寒反勝之﹐﹝凡寅申歲﹐少陽相火司天﹐而或气有不及﹐別水之寒气反勝之。﹞治以甘熱﹐佐以苦辛。﹝與火司於地同治﹐少以鹹平之一句。﹞風司於地﹐淸反勝之﹐﹝凡寅申歲﹐厥陰風木在泉﹐而或气有不及﹐則金之淸气反勝之。﹞治以酸溫﹐佐以苦甘﹐﹝治同風化於天。

﹞以辛平之。﹝木之正味﹐其補以辛﹐金之正味﹐其瀉以辛。﹞陽明司天﹐﹝卯酉年也。﹞燥淫所勝﹐平以苦溫﹐佐以酸辛﹐以苦下之。﹝與燥淫於內同治﹐但彼佐辛﹐此佐酸辛爲異﹐﹞少陰在泉﹐﹝卯酉年也﹐﹞熱淫於內﹐治以鹹寒﹐佐以苦甘﹐以酸收之﹐以苦發之。﹝治同少陽司天。﹞燥化於天﹐熱反勝之﹐﹝凡卯酉歲﹐陽明燥金司天﹐而或气有不及﹐則火之熱气反勝之。﹞治以辛寒﹐﹝辛寒所以散熱也。﹞佐以苦甘。﹝苦甘所以瀉火。﹞熱司於地﹐寒反勝之﹐﹝凡卯酉歲﹐少陰君火在泉﹐而气有不及﹐則水之寒气反勝之。﹞治以甘熱﹐佐以苦辛﹐以鹹平之。﹝治同火司於地。﹞太陽司天﹐﹝辰戌年也。﹞寒淫所勝﹐平以辛熱﹐﹝辛熱足以散寒。﹞佐以苦甘﹐﹝苦甘可以勝水。﹞以咸瀉之。﹝水之正味﹐其瀉以鹹。﹞太陰在泉﹐﹝辰戌年也﹞濕淫於內﹐治以苦熱﹐佐以甘淡﹐以苦燥之﹐以淡泄之。﹝治同太陰司天﹐但彼佐酸辛﹐此佐酸淡爲異。﹞寒化於天﹐熱反勝之﹐﹝凡辰戌歲﹐太陽寒水司天﹐而或气有不及﹐則火之熱气反勝之。﹞治以咸冷﹐佐以苦辛。﹝治同寒司於地。﹞濕司於地﹐而熱反勝之﹐﹝凡辰戌歲﹐太陰濕土在泉﹐而或气有不足﹐財火之熱气反勝之。﹞治以苦冷﹐﹝抑火邪也。﹞佐以鹹甘﹐﹝鹹寒制熱﹐甘辛補土。﹞以苦平之。﹝卽苦冷之義。﹞

卷五﹟樂集

論治大綱

醫者﹐意也。如對敵之將﹐操舟之工﹐貴乎臨機應變。方固難於盡用﹐然非方則古人之心不傳﹐茫如望洋﹐如捕風﹐必有率意而失之者矣﹐方果可以不用乎﹖𨿽然方固良矣﹐然必熟之素問﹐以求其本﹔熟之本艸﹐以究其用﹔熟之診視﹐以察其癥﹔熟之治療﹐以通其變。始於用方﹐而終至於無俟於方﹐夫然後醫之道成矣。

善爲醫者﹐行欲方而智欲圓﹐膽欲大而心欲小。

七方者﹐奇﹑偶﹑大﹑小﹑緩﹑急﹑復是也。單用一味﹐或君一臣二﹐或君二臣三﹐藥合陽數者﹐謂之奇方。兩味合用﹐或君二臣四﹐或君二臣六﹐藥合陰數者﹐謂之偶方。大方﹐有君一臣三佐九之大方﹐有分兩多而頓服之大方。小方﹐有君一臣二之小方﹐有分兩少而頻服之小方。緩方﹐有甘以緩之﹐有丸以緩之﹐有藥品眾多﹐互相拘制以緩之﹐有气味薄之緩方﹐有無毒之緩方。急方﹐有急病急攻之急方﹐有湯散行速之急方﹐有气味濃之急方﹐有毒藥之急方。復方﹐有二方三方及數方相合之復方﹐有分兩等分之復方。有本方外另加余藥之復方。

十劑者﹐宣﹑通﹑補﹑瀉﹑輕﹑重﹑滑﹑澀﹑燥﹑潤是也。宣可祛壅﹐橘皮﹑生薑之屬﹔宣者升而上也﹐卽吐劑也。通可祛滯﹐木通﹑豬令之屬﹐味薄者通﹐淡味之藥﹐謂之通劑。補可祛弱﹐人參﹑羊肉之屬。瀉可去實﹐大黃﹑芒硝之屬﹐卽下劑也。輕可祛閉﹐麻黃﹑葛根之屬﹐卽汗劑也。重可祛怯﹐朱砂﹑磁石之屬。滑可祛著﹐滑石﹑葵子之屬。著者有形之邪畱著不去﹐故用滑劑以利之﹐與豬苓祛濕熱無形之邪不同。澀可祛脫﹐尢骨﹑牡蠣之屬。燥可去濕﹐二術之屬﹐潤可去燥﹐地﹑冬之屬。

十劑之後﹐陶隱居續入寒﹑熱二劑。豈知寒有時而不可以治熱﹐熱有時而不可以治寒。何則﹖陰虛內熱﹐當用甘寒滋腎家之水﹐是壯水以制火也﹔設用芩﹑連﹑梔子苦寒之劑以攻熱﹐則徒損胃气而傷陰血﹐陰愈不足而熱愈熾﹐胃气傷則後天之根本敗﹐而病轉增劇也。陽虛中外俱寒﹐當用參﹑益表裏之气气﹐而少佐桂﹑附以回陽﹐則其寒自解﹐是益火以祛寒也﹔設專用吳萸﹑姜﹑椒辛熱之屬以散寒﹐則辛能走散﹐眞气愈虛﹐其寒愈甚﹐王安道所謂辛熱愈投﹐而沈寒愈甚也。二者非徒無益而又害之﹐顧不悖歟﹗藥之治病﹐有君﹐臣佐使。如治寒病用熱藥爲主﹐則熱藥君也﹐凡溫熱之藥皆輔君者也﹐臣也。

然或熱藥之過甚而有害也﹐須少用寒涼藥以監制之﹐此則所謂佐也。至於五臟六腑及病之所在之處﹐各須有引導之藥﹐使藥與病相遇﹐此所謂使也。余推此。

苦者直行而泄﹐辛者橫行而散﹐酸者束而收斂﹐咸者止而軟堅﹐甘之一味﹐可上可下﹐土位居中﹐而兼五行也﹐淡之一味﹐五臟無歸﹐專入太陽﹐而利小便。

制藥貴在適中﹐不及則功效難求﹐太過則气味反失。火制四﹐﹑炮﹑炙﹑炒也。水制三﹐漬﹑泡﹑洗也。水火共制﹐蒸煮二者焉。法造𨿽多﹐不離於此。酒制升提﹐姜制發散﹐入鹽走腎而軟堅﹐用醋注肝而住痛﹐童便制除劣性而降下﹐米泔制祛燥性而和中﹐乳制潤枯生血﹐蜜制甘緩益元。

陳壁土炒﹐竊土气驟補中焦﹔麥麩皮制﹐抑酷性勿傷上膈﹔黑豆湯甘艸湯漬曬﹐並解毒致令平和﹕羊酥油﹑豬脂油塗燒﹐咸滲骨容易脆斷。去穣者免脹﹐抽心者除煩。完物﹝杏﹑桃仁﹑棗﹑蘇子等類。

﹞皆要劈破研碎﹐一起同煎﹐則滋味得出﹔香藥﹝乳﹑沒﹑香﹑蔻等類是也。﹞必須煎成加入﹐一沸卽起﹐則香气不故﹐大槪具陳﹐初學熟玩。

酸鹹無升﹐甘幸無降﹐寒無浮﹐熱無沈﹐其性然也。而升者引之以鹹寒﹐則沈而直達下焦﹔沈著引之以酒﹐則浮而上至巓頂。

酒之气暴﹐如人身虛气逆气之暴。酒得肉食﹐則其气纏綿而不暴﹐如人之虛气逆气﹐得金石之劑沈墜﹐則其气亦纏綿而不暴。故金石之纏綿﹐在气不在質。世人但知金石墜气﹐而不知所以墜气之故也。

有用質陰味濃以沈降之者﹐蓋气陽質陰﹐陰陽相遇﹐則自然相得而不升走﹐亦金石纏綿之義。

如寒疝遠在少腹﹐治法宜先用桂﹑附爲小丸﹐曝令幹堅﹐然後用參﹑術濃爲外廓﹐俾喉胃間知有參﹑術而不知有桂﹑附﹐遞送達於積塊之所﹐猛烈始露﹐庶幾堅者削而窠囊可盡空也﹐否則毒藥從喉入胃﹐必致舊病未除﹐新病復起矣﹗湯者蕩也﹐煎成淸汁是也﹐祛大病用之。散者散也﹐研成細末是也﹐祛急病用之。又曰﹕細末者不循經絡﹐止祛胃中及臟腑之積﹐與治肺病咳嗽爲宜。丸者緩也﹐作成圓粒是也﹐不能速祛病﹐舒緩而治之也。祛下部之病者﹐其丸宜極大而光且圓﹐治中焦者次之﹐治上焦者宜小滴水丸﹐取其最易化。煉蜜丸取其遲化而气循經絡也。蠟丸者﹐取其難化﹐過關膈而作效﹐又能固護毒藥之气味﹐使不傷脾胃也。

病在上者﹐不厭頻而少﹔病在下者﹐不厭頓而多。少服則滋榮於上﹐多服則峻補於下。

病在胸膈以上者﹐先食而後服藥﹔病在心腹以下者﹐先服藥而後食﹔病在四肢血脈及下部者﹐宜空腹而在旦﹔病在頭目骨髓者﹐宜飽滿而在夜。﹐藥气與食气不欲相逢﹐食气稍消則服藥﹐藥气稍消則進食﹐所爲食先食後﹐蓋有一定之義在其中也。

治病當明八要﹐表裏﹑虛實﹑寒熱﹑邪正也。表者病不在裏也﹑裏者病不在表也。虛者五虛也﹐脈細﹑皮寒﹑气少﹐飲食不入﹐泄痢前後是也。實者五實也。脈盛﹑皮熱﹑腹脹﹑悶瞀﹑前後不通是也。

寒者﹐臟腑受其積冷也。熱者。臟腑受其積熱也。邪者﹐外邪相干﹐非臟腑正病也。正者﹐臟腑自病﹐非外邪所中也。審此八要﹐參以脈癥﹐庶不致誤。

治病當辧陰陽寒熱﹐臟腑气血﹐表裏標本﹐先後虛實﹐緩急陰陽。陰陽者﹐陰血爲病﹐不犯陽气之藥﹐陽旺則陰轉虧也﹐陽气爲病﹐不犯陰血之藥﹐陰盛則陽轉敗也。寒熱者﹐實熱則瀉以苦寒鹹寒﹐虛熱則治以甘寒酸寒﹐外寒則辛熱辛溫以散之﹐中寒則甘溫以益之。臟腑者﹐經曰﹕五臟者藏精而不瀉者也﹐故有補無瀉者﹐其常也﹐受邪則瀉其邪﹐非瀉髒也。六腑者﹐傳導化物糟粕者也。邪客者﹐可攻﹐中病卽已﹐毋過用也。气血者﹐气實則宜降宜淸﹐气虛則宜溫宜補。血虛則熱﹐補心肝脾腎﹐兼以淸涼﹔血實則郁﹐輕者消之﹐重者行之。表裏者﹐病在於表﹐毋攻其裏﹐恐表邪乘虛陷入於裏也﹐病在於裏﹐毋虛其表﹐恐汗多亡陽也。標本先後者﹐受病之原根爲本﹐目前之多變爲標﹐五虛爲本﹐五邪爲標﹐標急則先治其標﹐本急則先治其木。虛實者﹐虛癥如家貧室內空虛﹐錙銖累積﹐非旦夕事﹐故無速法。實癥如寇盜在家﹐開門急逐﹐賊去卽安﹐故無緩法。

治病分國中末三法。初治之道﹐法當猛峻。緣病得之新暴﹐當以猛峻之藥急祛之﹐不使病邪久居身中爲害也。中治之道﹐法當寬猛相濟﹐養正祛邪相濟而兼治之。末治之道﹐法芻寬緩﹐廣服平善無毒﹐用其安中養血气﹐俾邪自去。

治气有三法。一曰補气。气虛宜補之助之﹐參﹑術﹑黃﹑糯米之屬。二曰降气調气。降者下也。

升者宜降﹐輕者如蘇子。橘紅﹑麥冬﹑枇粑葉﹑甘蔗漿﹑蘆根汁﹐重者如降香﹑沈香﹑郁金﹑檳榔之屬。調者和也。逆則宜和﹐和則調也。其藥如木香﹑沈香﹑砂﹑豆蔻﹑香附﹑橘皮之屬。三曰破气。破者損也﹐實則宜破。如少壯人暴怒气壅之類﹐藥用靑皮﹑枳﹑朴﹑檳榔之屬。然亦可暫不可久﹐蓋气分之藥﹐不出三端﹐誤則轉劇。

治血亦有三法。一曰補血。血虛宜滋之補之。如熟地﹑杞﹑圓﹑人乳﹑牛乳﹑柏仁﹑棗仁﹑肉蓯蓉﹑鹿角膠之屬。二曰涼血。血熱宜淸之涼之。如生地﹑白芍﹑丹皮﹑犀角﹑地楡之屬。三曰活血行血。血瘀宜通之下之。如當歸﹑紅花﹑桃仁﹑延胡﹐皆通經活絡之品﹐虫﹑硝﹑黃﹐皆攻堅下血之劑﹐病旣不同﹐藥亦各異﹐用貴合宜﹐不可不審。

春溫夏熱﹐元气外泄﹐陰精不足﹐藥宜養陰。秋涼冬寒﹐陽气潛藏﹐勿輕開通﹐藥宜養陽。此藥之因時制宜﹐補不足以和其气者也。然而一气之中﹐國中末異﹐一日之內﹐寒燠或殊。假令大熱之候﹐人多感暑﹐忽發冰雹﹐亦復感寒。由先而感﹐則爲暑病﹐由後而感﹐則爲寒病﹐病暑者投以暑藥﹐病寒者投以寒藥﹐此藥之因時制宜﹐以合乎權﹐乃變中之常也﹐此時令不齊所宜審也。假令陰虛之人﹐𨿽當隆冬﹐陰精虧竭﹐水旣不足﹐不能制火﹐則陽無所根據﹐外泄爲熱﹐或反汗出﹐藥宜益陰﹐地黃﹑五味﹑龜甲﹑枸杞之屬是已。設從時令﹐誤用辛溫﹐勢必立斃。假令陽虛之人﹐𨿽當盛夏﹐陽气不足﹐不能外衛其表﹐表虛不任風寒﹐灑淅戰栗﹐思得熱食﹐及禦重裘﹐是𨿽天令之熱﹐亦不足以敵其眞陽之虛﹐病屬虛寒﹐藥宜溫補﹐參﹑﹑桂﹑附之屬是已。設從時令﹐誤用苦寒﹐亦必立斃﹐此藥之舍時從癥者也。假令素病血虛之人﹐不利苦寒﹐恐其損胃傷血﹐一旦中暑﹐暴注霍亂﹐須用黃連﹑滑石以泄之﹐本不利升﹐須用葛根以散之﹐此藥之舍癥從時者也。從違之際﹐權其輕重耳。

升降者﹐病機之最要也。升爲春气﹐有散之之義﹐降爲秋气﹐有斂之之義。陽气下陷﹐泄痢不止﹐宜升陽益气﹐因濕洞瀉﹐宜升陽除濕﹔滯下不休﹐宜升陽解毒﹐開胃除熱﹐郁火內伏﹐宜升陽散火﹑肝木郁於地中﹐以致少腹作脹作痛﹐宜升陽調气﹐此病之宜升之類也。陰虛則火無制﹐火因上炎。其爲癥也﹐爲咳爲嗽﹐爲多痰﹐爲吐血衄血﹐爲頭痛齒疼﹐爲眩暈眼花﹐爲惡心嘔吐﹐爲口苦舌漧﹐是爲上盛下虛之候。宜用蘇子﹑貝母﹑麥冬﹑白芍﹑竹茹﹑枇杷葉之屬以降气﹐气降則火自降﹐而又益滋水添精之藥﹐以救其本﹐則諸癥自瘳﹐此病宜降之類也。設宜降而妄升﹐當升而反降﹐將使輕者變重﹐重者必斃矣。

經言邪气盛則實﹐精气奪則虛﹐二句爲治病之大綱﹐辭甚顯而義甚微。蓋以邪正相搏而爲病﹐則邪實正虛﹐亦可並言。故主瀉者﹐則曰邪气實﹐主補者則曰精气虛﹐各執己見﹐借口文飾﹐是以至精之訓﹐反釀莫大之害。余請以緩急有無析之。緩急者﹐察其虛實之緩急也﹐無虛者急祛其邪﹐恐久畱而生變﹔多虛者急培其正﹐恐臨期之無濟﹔微實微虛者﹑亦急祛其邪﹐一掃而除﹔大實大虛者﹐宜急顧其正﹐兼祛其邪﹐寓戰於守斯可矣﹔二實一虛者﹐兼其虛﹐防生不測也﹐二虛一實者﹐兼其實﹐開其一面也。總之實而誤補﹐固必增邪﹐猶可解救﹐虛而誤攻﹐正气忽去﹐莫可挽回﹐此虛實及緩急不可不察也。所謂有無者﹐察邪气之有無也。凡風﹑火﹑暑﹑濕﹑燥﹑寒皆能爲邪﹐邪之在表在裏﹐在腑在髒﹐必有所居﹐求得其本﹐則直取之﹐此所謂有﹐有則邪之實也。若無六气之邪﹐而病出三陰﹐則惟情欲以傷內﹐勞倦以傷外﹐非邪似邪﹐非實似實﹐此所謂無﹐無則病在元气也。不明虛實有無之義﹐絕人長命﹐損徳多矣。

金匱言﹕人病痼疾﹐加以卒病﹐當先治其卒病﹐後乃治其痼病。

諸病皆宜先治其木﹐惟中滿及大小二便不利治其標。蓋胃滿則藥食之气不行﹐而臟腑皆失所稟﹐二便不通﹐乃危急之候﹐故無論標本﹐總先治之。

治病者﹐但當治其所生之本原﹐則後生諸病﹐不治而自愈矣。

王應震曰﹕見痰休治痰﹐見血休治血﹐無汗不發汗﹐有熱莫攻熱﹐喘生無耗气﹐遺精勿澀瀉﹐明得此中趣﹐方是醫中傑。此眞知本之言也。

人之元气﹐亦曰眞气﹐其義有三﹕曰上中下也﹐上者所受於天﹐以通呼吸者也。故上有气海﹐曰膻中也﹐其治在肺。中者﹐生於水谷以養榮衛者也。故中有水穀气血之海﹐曰中气也﹐其治在脾胃。下者﹐气化於精﹐藏於命門﹐以爲三焦之根本者也。故下有气海﹐曰丹田也﹐其治在腎。人之所賴﹐惟此气耳﹐气聚則生﹐气散則死﹐故醫者治人﹐愼此元气也。

一切諸病﹐皆當以保其胃气﹐補養脾气爲主。故益陰宜遠苦寒﹐益陽宜防泄气﹐祛風毋過用燥散﹐消暑毋輕用通下﹐瀉利毋加消導﹐滯下毋用硝﹑巴﹐胎前泄瀉之忌當歸﹐產後發熱之忌芩﹑連﹐凡內外諸病之藥﹐有與胃气相違者﹐投之宜愼。

經言气﹐歸精者﹐以气爲精母﹐金生水也﹐卽天气下爲雨之義。气譬之云﹐精譬之雨﹐气降則化爲精﹐猶雨之因云而生也。又言精化爲气者﹐以元气必由精而化生﹐卽地气上爲云之義﹐精升則化爲气﹐猶云之因雨而出也。此精气互根之妙﹐欲保生者﹐當知戒色欲以養精﹐寡言語以養气。

經言味歸形者﹐以五味生精血以成形﹐然味太過﹐則偏勝而反傷形﹐故又曰﹕味傷形。蓋形傷則气亦不免﹐所以又有气傷於味之說﹐故節飲節食爲攝生第一要著。

善爲醫者﹐必責根本﹐而本有先天﹑後天之辧。何以爲先天之本﹖蓋嬰兒未成﹐先結胞胎﹐其象中空﹐一莖透起﹐形如蓮蕊﹐一莖卽臍帶﹐蓮蕊卽兩腎也﹐而命寓焉。水生木而後肝成﹐木生火而後心成﹐火生土而後脾成﹐土生金而後肺成﹐五臟旣成﹐六腑隨之﹐四肢乃具﹐百骸乃全。未有此身﹐先有兩腎﹐故腎爲臟腑之本﹐十二脈之根﹐呼吸之本﹐三焦之原﹐而人資之以爲始者也﹐故曰先天之本在腎。

何以爲後天之本﹖蓋嬰兒初生﹐一日不再食則饑﹐七日不食﹐則腸胃涸絕而死。經曰﹕安谷則昌﹐絕谷則亡﹐猶兵家之餉道也﹐餉道一絕﹐萬眾立散﹐胃气一敗﹐百藥難施﹐一有此身﹐必資穀气﹐谷入於胃﹐灑陳於六腑﹑調和於五臟﹐以生气血﹐而人資之以爲生者也﹐故曰後天之本在脾。

人有五臟﹐曰﹕心肝脾肺腎﹐皆爲陰也。內經發明三陰爲病之義﹐獨不及心肝二髒者﹐蓋心爲君主﹐邪不可傷﹐傷則必死。肝爲將軍官﹐木气多彊﹐故皆不詳言其病。捨此二者﹐則腎爲藏精之本﹐肺爲藏气之本﹐脾爲水谷之本。水病則及肺﹐金病則及脾﹐盜母气也﹔土病則敗及諸髒﹐失化﹑生之原也。凡犯三陰虧損者﹐皆在此三髒耳﹐三髒俱傷﹐鮮能免矣。

古稱乙癸同源﹐腎肝同治﹐其說維何﹖蓋火分君相﹐君火者﹐居乎上而主靜﹐相火者﹐處乎下而主動。君火惟一﹐心主是也﹐相火有二﹐乃腎與肝。腎應北方壬癸﹐於卦爲坎﹐於象爲龍﹐龍潛海底﹐龍起而火隨之﹔肝應東方甲乙﹐於卦爲震﹐於象爲雷﹐雷藏澤中﹐雷起而火隨之。澤也海也﹐莫非水也﹐莫非下也﹐故曰乙癸同源。東方之木﹐無虛﹑不可補﹐補腎卽所以補肝﹕北方之水﹐無實不可瀉﹐瀉肝卽所以瀉腎。至乎春升﹐龍不現則雷無聲﹐及其秋降﹐雷未收則龍不藏﹐但使龍歸海底﹐必無迅發之雷﹐但使雷藏澤中﹐必無飛騰之龍﹐故曰腎肝同治。

昔人云﹕肝常有﹐腎常不足。然肝旣無虛﹐又言補肝者﹐肝气不可亢﹐肝血自當養也。血不足者﹐濡之以水之屬也﹕壯水之原﹐木賴以榮。腎旣無實﹐又言瀉腎者﹐腎陰不可虧﹐而腎气不可亢也。气有餘者伐之﹐木之屬也﹐伐木之幹﹐水賴以安。

用古方療今病﹐譬之拆舊料﹐攺新屋﹐不再經匠氏之手﹐其可用乎﹖是有察於古今元气之不同也。

當天地初開。气化濃密﹐則受气常彊﹐及其久也﹐气化漸薄﹐則受气常溺。故東漢之世﹐仲景出方﹐輒以兩計﹐宋元而後﹐東垣﹑丹溪﹐不過錢計而已。今去朱李之世﹐又五百年﹐元气轉薄﹐乃必然之理。所以抵當﹑承气﹐日就減削﹐歸脾﹑六味﹐日就增添﹐論癥施治﹐多事調養﹐專防克伐﹐此今時治法之變通也。假令病宜用熱﹐亦當先之以溫﹐病宜用寒﹐亦當先之以淸﹐縱有積宜消﹐必須先養胃气﹐縱有邪宜祛﹐必須隨時發散﹐不得過劑以傷气血﹐气血者﹐人之所賴以生者也﹐气血充盈﹐則百邪外禦﹐病安從來﹖气血虛損﹐則諸邪輻輳﹐百病簇。嗟乎﹖世人之病﹐十有九虛﹐醫師之藥﹐百無一補﹐寧知投劑一差﹐實者卽虛﹐虛者卽死。故臨癥之頃。宜加戰兢﹐若執成方﹐或矜家祕﹐惟知盡劑﹐罔顧本元﹐惟知古法﹐不審時宜﹐皆讀書而過﹐未窺元會運世之微旨也。

凡用藥太過不及﹐皆非適中﹐而不及尙可加治﹐太過則病去藥存﹐爲害更烈。

大抵富貴之人多勞心﹐勞心則中虛﹐而筋柔骨脆﹐貧賤之人多勞力﹐勞力則中實﹐而骨勁筋彊。富貴者﹐膏粱自奉﹐其臟腑恆嬌﹐貧賤者﹐藜藿苟充﹐其臟腑恆固。富貴者﹐曲房廣廈﹐玄腑疏而六淫易客﹐貧賤者﹐陋巷茅茨。腠理密而外邪難幹。故富貴之疾﹐宜於補正﹐貧賤之疾﹐利於攻邪。𨿽然貧賤之家﹐亦有宜補﹐但攻多而補少﹐富貴之家亦有宜攻﹐但攻少而補多﹐是又當以方宜爲辧﹐稟受爲別﹐老幼爲衡﹐虛實爲度﹐不得膠於居養之一途﹐而槪爲施治也。

有偏﹐陰偏陽者﹐此气稟也。太陽之人﹐𨿽冬月﹐身不須綿﹐口常飲水﹐色欲無度﹐大便數日一行﹐芩﹑連﹑梔﹑柏﹑硝﹑黃﹐恬不知怪。太陰之人﹐𨿽暑月不離復衣﹐食飲稍涼﹐便覺腹痛泄瀉﹐參﹑術﹑姜﹑桂﹐時不絕口﹐一有欲事﹐呻吟不已﹐故醫者治人於平素之偏稟陰陽﹐極宜審察。

人之受病﹐以偏得之﹐感於熱則偏於熱﹐感於寒則偏於寒。故以寒治熱﹐以熱治寒﹐此正法也。今之爲醫者﹐不細辧明﹐而制爲不寒不熱之方﹐輒稱曰穩當﹐又言王道﹐噫﹗何以補其偏而救其獘哉﹗天之大寶﹐只此一丸紅日﹐人之大寶﹐只此一息眞陽﹐天無此日﹐則六合盡冰壺﹐乾坤皆地獄矣。

人是小乾坤﹐得陽則生﹐故凡通體之溫者陽气也﹐四肢之運用者陽气也﹐五臟五官之神明不測者陽气也﹐失陽則死﹐則身冷如冰﹐寂然。不動﹐靈覺盡滅。可見死生之本﹐全在陽气。故欲固其陽﹐須培根本﹐根本者何﹖命門是也。嬰兒初生﹐先兩腎﹐兩腎中間﹐是曰命門。先天之生我者﹐由此而受﹐後天之生我者﹐由此而裁。夫生之門﹐卽死之戶﹐所以人之盛衰安危﹐皆系乎此者﹐以其爲生气之源﹐而气彊則彊﹐气衰則病﹐此𨿽至陰之地﹐而實眞陽之宅。世之養身者﹐不知保養節欲﹐而日夜戕賊此眞陽﹐旣已陽衰成病矣﹐治病者不知溫補眞陽﹐而反用苦寒伐此眞陽﹐欲保生命﹐豈可得乎﹖陽气以潛藏爲貴﹐潛則弗亢﹐潛則可久﹐易道也。故盞中加油﹐則燈愈明﹐鑪中復炭﹐則火不熄。

腎中眞陽﹐得水以濟之﹐則畱戀不脫﹐得土以堤之﹐則蟄藏不露。

眞陽以腎爲窟宅﹐而潛伏水中﹐凝然不動﹐嘿與一身相管攝﹐是以足供百年之用。惟夫縱欲無度﹐腎水日竭﹐眞陽之面目始露矣。陽者淸上者也﹐至於露則魄汗淋漓﹐目中有光﹐面如渥丹。故治之者﹐當兼用三法﹕一者以澀固脫﹐一者以重治怯﹐一者以補理虛。緣眞陽散越於外﹐如求亡子﹐不得不多方圖之。更有治本一法﹐實有神巧之妙。蓋蓄魚千尾者﹐必置介類於池中﹐否則其魚乘雷雨﹐冉冉騰散。魚𨿽潛物﹐而性樂於動﹐以介類沈重下伏之物﹐而引魚之潛伏不動﹐同气相求也。故治眞陽之飛騰散越﹐不以龜鱉之類引之下伏﹐不能也。

故陰湊於上﹐開竅於目則爲淚﹐開竅於鼻則爲涕﹐開竅於口則爲涎﹑爲唾。經曰﹕五十始衰﹐謂陰气始衰也。至此陰气衰﹐故不能自主﹐而從陽上行﹐其屑越者﹐皆身中之至寶。可見下虛者﹐不但眞陰虛﹐究竟下元眞陽亦虛﹐向非收攝歸元﹐將何底極﹐是以事親養老諸方﹐皆以溫補下元爲務。﹝如熟地﹑肉蓯蓉﹑枸杞﹑菟絲﹑五味﹑山萸﹑人胞﹑鹿角膠﹐羊肉之屬﹐不必定附﹑桂也。﹞誠有見於老少不同。治少年人﹐惟恐有火﹐髙年人惟恐無火﹐無火則運化艱而易衰﹐有火則精伸健而難老﹐是火者老人維命之根﹐未可以水﹝苦寒之品。﹞輕折也。

或問冬至一陽生﹐當漸向暖和﹐何爲臘月大寒﹖夏至一陰生﹐當漸向淸涼﹐何爲三伏酷熱﹖曰﹕此論將來者進﹐成功者退之理則然。然隱微之際﹐未易明也。蓋陽伏於下﹐逼陰於上﹐井水气蒸﹐而堅冰至也﹔陰盛於下﹐逼陽於上﹐井水寒而雷電合也。故人有病面紅口渴﹐﹝不喜飲水。﹞煩躁﹝神靜不昏。﹞喘咳者﹐誰不曰火盛之極﹐抑熟知其爲腎中陰寒所逼乎﹖﹝小便必淸利﹐右尺必微細。﹞若不大劑加減八味丸料﹐﹝卽六味加五味子﹑肉桂。﹞煎湯冷凍飲料以引之歸元﹐而反進寒涼之劑﹐必致危亡。如旣引火歸元之後﹐當急培中土﹐須必以參﹑﹑歸﹑杞之甘溫平養之﹐則焰和而不復上煬﹐烈炭得鑪灰而性藏也。

人身之有陰陽也﹐水一而已﹐火則二焉﹐是稟受之始﹐陽常有餘﹐陰常不足﹐故自少至老﹐所生疾病﹐靡不由於眞陰不足者﹐其恆也。若夫眞陽不足之病﹐千百中一﹑二而已。今之醫師﹐不揣其本﹐凡遇病癥﹐槪投溫補﹐參﹑﹑二術﹐視同食物﹐佐以姜﹑桂﹐若啖五辛﹐倘遇憊劇﹐輒加附子﹐於是輕者重﹐重者斃﹐接踵死亡﹐全無悔悟﹐余所目擊甚多﹐故特著其誤﹐以爲世戒。

夫病。變非一﹐何獨重陰﹔有弗達者﹐必哂爲謬﹐試言其略。如寒邪傷人﹐本爲表癥﹐而汗液之化﹐必由乎陰也﹐中風爲病﹐身多偏枯﹐而筋脈之敗﹐必由乎陰也。虛勞生火﹐非壯水何以救其燎原﹔瀉利亡陰﹐非補腎何以固其門戶﹕鼓脹由乎水邪﹐主水者須求水髒﹔關格本乎陰虛﹐急救陰尙虞陰脫。此數者﹐乃疾病中最大之綱領﹐明者覺之﹐可因斯而三反之。

陽邪之至﹐害必歸陰﹐五臟之傷﹐窮必及腎﹐知救其原﹐則回天之手矣。

經言胃之大絡﹐名曰虛裏﹐貫隔絡肺﹐出於左乳下﹐其動應衣﹐宗气泄也。故虛裏跳動﹐最爲虛損病本。凡患陰虛勞怯﹐則心下多有跳動﹐及爲驚悸慌張者﹐是卽此癥。人止知其心跳﹐而不知爲虛裏之動也。但動之微者病常微﹐動之甚者病則甚。凡患此者﹐余常以純甘壯水之劑﹐塡補眞陰﹐活者頗多。然經言宗气之泄﹐而余謂眞陰之虛﹐其說似左﹐請析其義。夫谷入胃﹐以傳於肺﹐五臟六腑﹐皆以受气﹐是曰胃气﹐而上爲宗气也。气爲水母﹐气聚則水生﹐是由肺气而下生腎水也。今胃气傳之肺﹐而腎虛不能納﹐故宗气泄於上﹐則腎水竭於下﹐腎愈虛則气愈無所歸﹐气不歸則陰愈虛矣。气水同類﹐當求於濟﹐故凡欲納气歸元者﹐惟有補陰以配陽之法。

人之聲音﹐出自肺金﹐淸濁輕重﹐丹田所系﹐不求其原﹐徒事於肺﹐抑末也。今之言補肺者﹐人參﹑黃﹐淸肺者黃芩﹑麥冬﹐斂肺者五味﹑訶子﹐瀉肺者葶藶﹑枳殼。病之輕者﹐豈無一效﹐若本原虧損﹐毫不相干。蓋人肺金之气﹐夜臥則歸藏於腎水之中﹐丹家謂之母藏子宮﹐子蔭母胎。此一臟名曰嬌髒﹐畏熱畏寒﹐腎中有火﹐則金畏火刑而不敢歸﹐腎中無火﹐則水冷金寒而不敢歸﹐或爲喘脹﹐或爲咳嗽﹐或爲不臥﹐或爲不食。斯時也﹐欲補其母以益子﹐喘脹愈甚﹐淸之瀉之﹐肺金日消﹐死期迫矣﹗惟收斂者﹐僅似有理﹐然不得其門﹐從何而入。《立齋直指》云﹕肺出气也﹐腎納气也﹐肺爲气之主﹐腎爲气之本。凡气從臍下逆奔而上者﹐此腎虛不能納气歸原也﹐毋徒從事於肺﹐宜壯水之主﹐或有因火衰者﹐是當益火之原也。

凡爲廣嗣之計者﹐其用藥準繩﹐但取純王以召和﹐無取雜品以兆戾也。經言﹕凡陰陽之要﹐陽密乃固。不知此段經文﹐乃是明言男女交會之法度﹐欲使陽气祕密﹐乃得堅固不瀉﹔然而陰陽貴相和﹐必陰得其平﹐而無過不及﹐然後陽得其祕而不走瀉也。故欲陽之祕密﹐不得不予其權於陰﹐正以陽根於陰﹐培陰所以培陽之基也。今人以峻烈之藥﹐劫盡其陰以爲培陽﹐益以房幃重耗﹐漸至髓消肉減﹐神昏气奪﹐毛悴色夭﹐尙不知爲藥所誤﹐可勝悼哉。

經言女子二七﹐男子二八﹐而後天癸至。夫天癸者陰气也。小兒之陰气未至﹐故曰純陽﹐原非陽气有餘之謂﹐特稚陽耳。不知稚陽之陽甚微﹐世醫輒稱小兒純陽﹐恣用苦寒﹐妄攻其熱。夫陰旣不足﹐又伐其陽﹐多致陰陽俱敗﹐脾腎俱傷。又節齋云﹕小兒無補腎法﹐謂男至十六﹐兩腎始充滿﹐旣滿之後﹐妄用虧損﹐則可用藥補之。若受胎之時﹐稟之不足﹐則無可補﹐稟之原足﹐又何待於補也。嗚呼﹗此何說耶﹗夫小兒之陰气未成﹐卽腎虛也﹐或父母多欲﹐而所稟水虧﹐亦腎虛也。陰旣不足﹐而不知補之﹐陰絕則孤陽亦滅矣﹐何謂無可補耶。

凡禽畜之類﹐有肺者有尿﹐無肺者無尿﹐故水道不利而成脹滿﹐以淸肺爲急。

久﹐嗽不愈﹐緣於肺虛有火﹐當淸肺潤肺﹐忌用澀燥閉气之藥﹐設若誤用粟殼﹑訶子﹐俾火壅於肺﹐不得下降﹐若再兼參﹑術﹑半夏﹑卽死不旋踵矣。世醫多蹈此獘﹐特表示戒。

咳嗽吐血﹐時時發熱﹐未必成瘵也﹐服四物﹑黃柏﹑知母之類不已﹐則瘵成矣﹔胸滿膨脹﹐悒悒不快﹐未必成脹也﹐服山楂﹑神曲之藥不已﹐則脹成矣﹔气滯膈塞﹐未必成噎也﹐服靑皮﹑枳殼﹑寬快之藥不已﹐則噎成矣。成則不治﹐嗟何及矣﹗失血家須用下劑破血﹐蓋施之於妄逆之初﹔亡血家不可下﹐蓋戒之於亡血之後。

禁藥者﹐津液內亡作渴﹐禁用淡滲五芩﹐汗多禁利小便﹐小便多禁發汗﹐咽痛禁發汗利小便﹐大便快利﹐禁服梔子﹐大便祕澀﹐禁用燥藥﹐吐多不得復吐﹐而上气壅滯﹐大便不通﹐止可宣散上气﹐禁利大便。脈弦禁服平胃而虛虛﹐脈緩禁服建中而實實。

人身不過表裏﹐表裏不過陰陽﹐陰陽卽榮衛﹐榮衛卽血气。臟腑筋骨居於內﹐賴榮气以資之﹐皮毛分肉居於外﹐賴衛气以煦之﹐而後內而精髓﹐外而發膚﹐無弗得養者﹐皆榮衛之化也﹐榮𨿽主血而在內﹐然亦何嘗無气﹐衛𨿽主气而在外﹐然亦何嘗無血﹐故榮中未必無衛﹐衛中未必無榮﹐但行於內者﹐便謂之榮﹐行於外者﹐便謂之衛﹐分之則二﹐合之則一而已。

脈有經絡﹐經在內﹐絡在外。气有榮衛﹐榮在內﹐衛在外。今飲酒者﹐其气自內達外﹐似宜先經而後絡﹐玆乃經言先絡而後經者何也﹖蓋衛爲水谷之悍气﹐酒亦爲水谷之悍气﹐其疾之性亦然﹐故經言飲酒者﹐必隨衛气﹐先行皮膚﹐先充經脈﹐而後榮气乃滿﹐經脈大盛。

酒之气悍﹐則直達下焦﹐酒之質淸﹐則速行無滯﹐故經言酒者熟谷之液也﹐其气悍以淸﹐故後谷而入﹐先谷而液出焉。

酒之性極能升騰﹐日飲沸酒不輟﹐勢必將下脘之气﹐轉升於中上二脘﹐而幽門之口﹐閉而不通者有之﹐且滚酒從喉而入﹐日將上脘炮灼﹐漸有腐熟之象﹐而生气不存﹐窄隘有加﹐止能納水﹐不能納谷者有之﹐此其所以多成隔癥也。

酒爲水谷之液﹐血爲水谷之精﹐酒入中焦﹐必求同類﹐故先歸血分﹐凡飲酒者﹐身面皆赤﹐卽其徵也。然血屬陰而性和﹐酒屬陽而气悍﹐血欲靜而酒動之﹐血欲藏而酒亂之﹐血無气不行﹐故血亂气亦亂﹐气散血亦散﹐擾亂一番﹐而血气不耗損者﹐未之有也。當少壯時﹐血彊气雄﹐弗覺其害﹐及乎中衰﹐而力有不勝﹐則宿爲殃﹐莫能禦矣。酒之爲害﹐關乎壽元者非細﹐其可不知節乎。

凡人之病﹐多由於欲。故寡欲者﹐𨿽未必盡能長生﹐亦可卻病。上工治未病﹐下工治已病﹐已病矣﹐繹其致病之由﹐由於不謹﹐急遠房幃﹐絕嗜欲﹐庶幾得之。世人服食﹐以圖長生﹐惑矣﹗甚者日服補藥以資縱欲﹐則惑之甚者也。

腎中旣已陰盛陽微﹐寒自內生﹐復加外寒﹐斬關直中﹐或沒其陽於內﹐或逼其陽於外﹐其人頃刻云亡﹐故仲景以中寒爲卒病﹐中寒之脈必微﹐治中寒但患其亡陽﹐不患其亡陰。

寒中少陰﹐行其嚴令﹐埋沒微陽﹐而見面白如刮﹐肌膚粟起﹐凜栗無汗﹐引衣蜷臥﹐沈默不渴﹐厥冷直過肘膝﹐吐利色淸气冷﹐小便淸白自利等癥。急用附子﹑漧薑各三﹑五錢﹐加蔥白以散寒﹐又加豬膽汁引入陰分。然恐藥力不勝﹐更用蔥白安置臍上﹐熨斗盛炭火﹐連熨二﹑三餅。又甚者﹐再用艾灸關元﹑气海二﹑三十壯。外內協攻﹐乃足破其堅凝﹐少緩須臾﹐必無及矣﹐此一難也。

若其人眞陽素擾﹐腠理素虛﹐則身冷自汗淋漓﹐或顯假熱煩躁﹐乃陰盛於內﹐逼其陽亡於外之癥﹐用附子﹑漧薑﹑豬膽汁﹐卽不可加蔥及熨灸﹐恐助其散﹐令气隨汗脫﹐而陽無由內返也。宜撲止其汗﹐陡進前藥﹐隨癥加減﹐固護腠理。不爾恐其陽復越﹐此二難也。

用附子﹑漧薑以勝陰復陽者﹐取飛騎突入重圍﹐搴旗樹幟﹐使旣散之陽﹐望幟爭趨﹐頃之復合耳﹐不知此義者﹐加增藥味﹐和合成湯﹐反牽制其雄入之勢﹐必至遇緩無功﹐此三難也。

治暴卒中寒﹐用附姜湯後﹐陰散陽回﹐身溫不冷﹐卽於前湯去蔥﹑膽﹐加當歸﹑肉桂﹐兼驅榮分之寒邪﹐入白蜜以和附﹑姜之猛性﹐蓋寒邪中人﹐先傷榮血故也。不爾藥偏於衛﹐弗及於榮﹐與病卽不相當﹐邪不盡除﹐必非勝算﹐此四難也。

用附﹑姜﹑歸﹑桂湯後﹐陽气將回﹐陰寒少殺﹐卽於本湯加人參﹑甘艸﹑大棗﹐調元轉餉﹐收功帷幄。不爾附﹑姜之猛﹐直將犯上無等矣﹐此五難也。

用附﹑姜﹑歸﹑桂﹑參。甘湯二﹑三劑後﹐其陽已回﹐身溫色活﹐手足不冷﹐吐利漸除﹐卽於本湯更加黃﹑白術﹑五味﹑白芍大隊陰陽平補﹐不可歇手﹐若怠緩不爲善後﹐必墜前功﹐此六難也。

用羣隊辛溫平補之劑﹐以培陰護陽﹐其人卽素有熱痰﹐陽出早已從陰而變寒﹐至此無形之陰寒𨿽散﹐而有形之寒痰阻塞竅隧者矣﹐無由遽變爲熱﹐附﹑姜固可勿施﹐一切寒涼﹐斷不可用。若因其素有熱痰﹐妄投寒劑﹐則陰復用事﹐陽卽躁擾﹐必墜前功﹐此七難也。

前用平補後﹐已示銷兵放馬﹐偃武崇文之意﹐玆後總有頑痰畱積經絡﹐但宜甘寒助气開通﹐如麥冬﹑梨汁﹑竹瀝﹑參﹑﹑甘﹑芍之類﹐不宜辛辣助熱壅塞。蓋辛辣始先不得已而用其毒﹐陽旣安堵﹐卽宜休養其陰﹐何得喜功生事﹐徒令病去藥存﹐轉生他患﹐漫無寧宇﹐此八難也。

地中有水﹐水中有火﹐火中有風。故地气小動則爲災眚﹐大動則地水火風﹐四輪同時轟轉﹐頃之攪毀太空﹐混爲一區﹐天地萬物﹐凡屬有形﹐同歸於壞。然地气有時大動﹐而世界得不速壞者﹐則以玄天眞武﹐坐鎭北方﹐攝伏龍蛇﹐不使起陸﹐以故地動而水不動﹐水不動而水中之火﹐火中之風﹐自不動也。仲景於陰盛亡陽之癥﹐必用眞武湯以救逆者﹐非以此乎﹖故凡病若見陰邪黃髮﹐上干淸道﹐必顯畏寒腹痛﹐上嘔下利﹐自汗淋漓﹐肉筋惕等癥﹐卽忙把住關門﹐行眞武坐鎭之法﹐一遵仲景之祕﹐其人獲安。倘失此不治﹐頃之濁陰從胸而上入者﹐咽喉腫痺﹐舌脹睛突﹔濁陰從背而上入者﹐頸筋粗大﹐頭項若冰﹐轉盼渾身靑紫而死﹐謂非如地气加天之劫厄乎﹖惟是陡進附子﹑漧薑純陽之藥﹐亟驅陰邪下從陰竅而出﹐非與迅掃濁陰之气還返地界同義乎﹖然必盡驅陽隙之陰﹐不使少畱﹐乃得功收再造﹐非與一洗天界餘气﹐俾返沖和同義乎﹖凡治陰病﹐得其轉爲陽病﹐則不藥自愈﹔縱不愈﹐用陰分藥一劑﹐以濟其偏﹐則無不愈。

卷五﹟樂集

辧證大綱

大有羸狀﹐誤補益疾﹐至虛有盛候﹐反瀉銜冤。陰癥似乎陽﹐淸之必斃﹕陽癥似乎陰﹐溫之必亡。蓋積聚在中﹐按之則痛﹐色紅气粗﹐脈來有力﹐實也﹔甚則嘿嘿不欲語﹐肢體不欲動﹐或眩暈昏花﹐或泄瀉不止﹐是大實有羸狀也。若誤補之﹐是盛盛也。心下痞痛﹐按之則止﹐色悴聲短﹐脈來無力﹐虛也﹔甚則脹極而食不得入﹐气不得舒﹐便不得利﹐是至虛有盛候也。若誤瀉之﹐是虛虛也。

陰盛之極﹐往往格陽﹐身熱面紅﹐口漧喜冷﹐手足躁擾﹐語言妄﹐脈來洪大﹐悉似陽癥﹐但身𨿽熾熱﹐而欲得衣被﹐口𨿽喜冷﹐而不得下咽﹐手足𨿽躁擾﹐而神則靜﹐語言𨿽妄﹐而聲則微﹐脈𨿽洪大﹐而按之無力﹐若誤淸之﹐是以水濟水也。陽盛之極﹐往往發厥﹐手足逆冷﹐自汗發呃﹐身臥如塑﹐六脈細微﹐悉似陰癥﹔審其內癥﹐必气噴如火﹐咽漧口臭﹐舌苔芒刺﹐渴欲飲冷﹐語太息﹐喜涼惡熱﹐心腹脹滿﹐按之痛甚﹐小便必黃赤短少﹐大便必臭穢殊常﹐若誤溫之﹐是以火濟火也。

外感則人迎脈大﹐內傷則气口脈大﹐外感惡寒﹐𨿽近烈火不除﹔內傷惡寒﹐得就溫暖卽解。外感鼻气不利﹐內傷口不知味。外感邪气有餘﹐故發言壯厲﹔內傷元气不足﹐故出言懶怯。外感頭痛﹐常痛不休﹐內傷頭痛﹐時作時止。外感手背熱﹐內傷手心熱。

眞瘧有邪﹐由衛气之會﹐以爲止作﹔似瘧無邪﹐由水火爭勝﹐以爲盛衰。此則一責在表﹐一責在裏﹐一治在邪﹐一治在正。

東垣以手捫熱有三法﹕以輕手捫之則熱﹐重按之則不熱﹐是熱在皮毛血脈也。重按之筋骨之間則熱﹐輕摸之則不熱﹐是熱在骨髓也。輕手捫之不熱﹐重手按之亦不熱﹐不輕不重按之而熱者﹐是熱在肌肉﹐正內傷勞倦之熱也。若內傷眞陰者﹐以手捫熱﹐亦有二法﹕捫之烙手﹐骨中如火炙者﹐腎中之眞陰虛﹕捫之烙手﹐按之筋骨之間反覺寒者﹐腎中之眞陽虛也。面必赤者﹐陰虛於下﹐陽浮於上也﹔口必渴者﹐腎水枯漧﹐引水自救也﹔骨痛如折者﹐骨髓衰而火乘也﹔腰脇痛者﹐腎肝虛也﹔足心如烙者﹐湧泉涸竭也﹐口咯痰如沫者﹐水沸爲痰﹐陰火熬煎﹐口必渴也﹔若口吐痰多如淸水者﹐腎水泛上爲痰﹐口必不渴也﹔膝以下冷者﹐命門火衰也﹔尺脈數者﹐陰火旺也﹔尺脈弱而無力﹐或欲絕者﹐眞陽衰也。

陽病則晝重而夜輕﹐陽气與病气交旺也﹔陰病則晝輕而夜重﹐陰气與病气交旺也。若夫陽虛病則晝輕﹐陰虛病則夜輕﹐陰陽各歸其分也。此亦言其變耳﹐勿泥。此著治之者﹐旣定其時﹐以證其病﹐若未發之時﹐當迎而導之﹐若正發之際﹐當避其銳鋒﹐若勢已殺﹐當擊其惰歸。至於或晝或夜﹐時作時止﹐不時而動﹐是純虛之癥﹐又不拘於晝夜之定候﹐當廣服補藥﹐以養其正。

夫人之病痰火者﹐十之八﹑九﹐老人不宜速降其火﹐虛人不宜盡祛其痰﹐攻之太甚﹐則病轉劇而致危殆﹐須以固元气爲本。凡病推類而行之﹐亦思過半矣。蓋藥以勝病﹐乃致脾胃不能勝藥﹐猶不加察﹐元气一壞﹐變癥多端。如脾虛而气短不能續﹐變而似喘促﹐尙用降气定喘之藥﹔如脾虛衛气不行﹐變而爲浮腫﹐尙用耗气利水之藥﹕如脾虛菀滯﹐變而作寒熱﹐尙謂外感﹐用發散之藥﹐虛而益虛﹐直令气盡身亡﹐全不悔悟﹐復以此法施之他人﹐展轉殘生﹐可勝誅哉﹗經論人有逆气喘息不能臥﹐有肺胃腎三髒之異。在肺絡者﹐起居如故﹐而息有音也﹐病之微者也﹔在胃者不得臥﹐而息有音也﹐甚於肺者也﹕在腎者不得臥﹐臥則喘也﹐又其甚者也。夫息之有音者﹐卽喘之漸﹐喘出於腎﹐則病在根本矣﹐故愈深煮必愈甚。凡虛勞之喘﹐義亦猶此﹐不可不察也。酸者肝木之味﹐由火盛刑金﹐不能平木﹐則肝自盛﹐故爲酸也。如飲熱則酸矣﹐或言吐酸爲寒者非也。是以肝熱則口酸﹐心熱則口苦﹐脾熱則口甘﹐肺熱則口辛﹐腎熱則口鹹﹐或口淡者胃熱也。胃屬土﹐土爲萬物之母﹐故胃爲一身之木﹐淡爲五味之本﹐然則吐酸豈爲寒者歟﹗五臟逆气﹐上干於心﹐而爲痛者謂之厥心痛。蓋腎心痛者﹐多由於陰邪上衝﹐故善﹐如從背後觸其心而傴僂。胃心痛者﹐多有停滯﹐故胸腹滿脹。脾心痛者﹐多由寒逆中焦﹐故如錐鍼刺其心而痛甚。肝心痛者﹐多有木火之郁﹐病在血分﹐故色蒼蒼如死狀。肺心痛者﹐多由上焦不淸﹐病在气分﹐故動作則痛益甚。若知其在气則順之﹐在血則行之﹐郁則開之﹐滯則逐之。火多實﹐則或散或淸之﹐寒多虛﹐則或溫或補之﹐必眞心痛﹐乃不可治﹐否則但得其本﹐則必隨手而應。

少年有陽痿﹐有因志意不遂所致者﹐宣其抑鬱﹐則陽气舒而痿立起﹐勿槪作陽虛補火。又有膏粱富貴人﹐暑月陽事痿頓﹐此屬濕熱﹐皆不可不知。

傷寒傳足不傳手之說謬也。夫人之血气﹐營運周身﹐流注不息﹐豈傳遇手經而邪有不入者哉﹖且寒之中人﹐必先皮毛﹐皮毛者肺之合﹐故在外則有寒栗鼻塞等癥﹐在內則有咳喘短气等癥﹐謂不傳於肺乎﹖其入手少陰厥陰也﹐則有舌苔拂郁﹐神昏錯亂等癥﹐謂不傳於心主包絡乎﹖其入手陽明也﹐則有泄瀉祕結等癥﹐謂不傳於大腸乎﹖其入手太陽也﹐則有癃閉不化等癥﹐謂不傳於小腸乎﹖其入手少陽也﹐則有上下不通﹐五官失職﹐痞滿燥實俱全等癥﹐謂不傳於三焦乎﹖觀經言三陰三陽﹐五臟六腑皆受病﹐豈手經不在內乎﹖所以仲景有五臟絕癥﹐義又可知。

經論兩感於寒﹐而病必不免於死者﹐本言一腑一臟﹐表裏感邪同病﹐愚請廣其義﹐而謂臟腑內外俱傷﹐亦便是兩感。今見少陰先潰於內﹐而太陽繼感於外者﹐卽縱情肆欲之兩感也﹔太陰受傷於裏﹐而陽明重感於表者﹐卽勞倦竭力﹐飲食失調之兩感也﹔厥陰气逆於髒﹐而少陽傷感於腑者﹐卽七情不愼﹐疲筋敗血之兩感也。人知兩感爲傷寒﹐而不知傷寒之兩感﹐內外俱困﹐病斯劇矣。但感有輕重﹐醫有賢不肖﹐則死生系之。

大病後脈癥俱平﹐飲食漸進﹐忽肢體浮腫﹐別無所苦﹐此气復也。蓋大病後﹐血未成而气暴復﹐血乃气之根據﹐气無所根據﹐故爲浮腫﹐食加﹐腫自消﹐若投行气利水藥則謬。

小兒腠理未密﹐易於外感﹐易於發熱﹐輕則爲鼻塞咳嗽﹐重則爲傷寒﹐世醫不識﹐妄稱驚風。

蓋風寒中人﹐必先入太陽經。太陽之脈﹐起於目內﹐上額交巓入腦﹐還出別下項﹐挾脊抵腰中。是以病則筋脈牽彊﹐故生出抽掣搐搦﹐角弓反張名目﹐而用金石藥鎭墜外邪﹐千中千死。間有稟濃癥輕得愈者﹐竟爲再造奇功﹐因之殺兒無算。所以凡治小兒之熱﹐但當徹其出表﹐不當固其入裏也。要之我辟驚風之說﹐非謂無驚病也﹐小兒气怯神弱﹐凡遇異形異聲﹐驟然跌僕﹐皆生驚怖﹐其候面靑糞靑﹐多煩多哭﹐嘗過於分別﹐不比熱邪塞竅﹐神識昏迷﹐對面撞鐘放銃﹐全然不聞者﹐臨癥宜審察明白﹐治則不誤。

小兒陽則有餘﹐陰則不足﹐故身內易至於生熱﹐熱盛則生痰生風生驚﹐亦所恆有﹐又不可一見發熱﹐槪作傷寒治也。

疫者﹐天地之戾气也。不論富貴貧賤﹐老少男女﹐沿門閣境﹐傳染相同﹐此惟大兵荒之後有之。蓋因死亡甚多﹐埋葬不深﹐時至春和﹐屍穢之气﹐隨地气上升﹐混入蒼天淸淨之气﹐而天地生物之气﹐變爲殺物之气﹐無形無聲﹐從口從鼻而入﹐直犯臟腑﹐正气閉塞﹐邪气充斥﹐頃刻云亡﹐莫可救藥。其受邪不甚者﹐熱淫之气﹐浮越於某經﹐卽顯某經之癥﹐各宜隨其經而治之。大抵邪客陽明者爲多。邪之所著﹐有自受﹐有傳染﹐所感𨿽殊﹐其病則一。但疫之病狀﹐與傷寒不同﹐傷寒發熱﹐必兼惡寒﹐疫病始𨿽惡寒﹐旣而發熱﹐卽不惡寒。傷寒自腠理而入﹐故宜用藥汗之而解﹔疫病自口鼻而入﹐須邪內潰﹐方得表裏融和﹐自然汗出而解﹐縱彊發之﹐汗亦不解。傷寒汗解﹐不定發戰﹐疫病汗解﹐定發戰﹐傷寒不皆發斑﹐疫病多發斑。傷寒多暴發﹐疫病多懨懨數日﹐或漸加重﹐或忽然加重。傷寒不染人﹐疫病染人。傷寒初起﹐宜發表﹐疫病初起﹐宜疏利。其所同者﹐傷寒疫病傳胃皆用承气湯輩﹐導邪而出。疫病初得之二﹑三日﹐其脈不浮不沈而數﹐晝夜發熱﹐日晡尢甚﹐𨿽見頭暈身痛﹐乃邪熱浮越於經﹐不可認爲傷寒汗之﹐但看舌上白苔如積粉﹐卽與達原飲﹐藥用檳榔疏利伏邪﹐掃除瘴气爲君﹐濃朴破戾气所結﹐艸果除伏邪盤錯﹐皆辛烈气雄之品爲臣﹐三味協力﹐直達巢穴﹐使邪气潰敗﹐方得離經。熱傷津液﹐用知母以滋陰﹐熱傷榮气﹐用白芍以和血﹐黃芩淸熱﹐甘艸和中。感輕者一﹑二劑自解。有三陽癥見者﹐各加本經的藥。如見少陽癥加柴胡﹐陽明癥加葛根﹐若渴者加石膏是也。如淸晨服達原飲一劑﹐午前舌苔變黃﹐隨現心腹痛滿﹐大渴煩躁﹐此毒邪傳胃﹐前方加大黃下之。煩渴少減﹐熱去六﹑七﹐午後復煩渴發熱﹐舌苔變黑生刺﹐鼻如煙煤﹐此毒邪大重﹐復瘀於胃﹐急投大承气湯下之。夜半熱退﹐次早鼻黑苔刺如失。此因熱甚﹐故傳變速﹐用藥不得不急﹐緩則不救﹐所謂急癥急攻是也。治疫之大綱如此﹐吳又可﹐《瘟疫論》宜參。

疫邪傳胃﹐阻礙正气﹐火積成熱﹐因之舌苔生刺﹐心腹滿痛﹐大渴煩躁﹐午後潮熱。宜用承气逐邪﹐气行火泄﹐而熱自除。若用芩﹑連﹑梔﹑柏﹐專務淸熱﹐熱終不止。又病熱日久﹐腹皮貼背﹐此宜調胃承气湯﹐如但用寒涼淸熱﹐有邪不除﹐耽誤至死﹐誤人不小。蓋不知大黃與黃連均爲寒藥﹐大黃走而不守﹐黃連守而不走﹐一潤一燥﹐一通一塞﹐相去遠甚。疫邪以通行爲治﹐若用黃連﹐反招閉塞﹐邪毒何由以泄﹐此以治雜病之法﹐治外感之道。

疫﹐病心下脹滿﹐邪在裏也。若純用靑皮﹑枳實﹑檳榔破气之品﹐殊謬。不知內壅气閉﹐原有主客之分﹐假令根於鬱怒﹐肝气上升﹐飲食過度﹐胃气塡塞﹐主气爲病也。投香﹑砂﹑豆蔻﹑枳殼之類﹐升者卽降﹐閉者卽通。疫毒傳胸﹐以致脹滿﹐但得客气一除﹐本气自然升降﹐脹滿立除﹐宜用小承气湯。

大黃本非破气藥﹐以其潤而最降﹐故能逐邪拔毒﹐破結導滯﹐加以枳﹑朴者﹐不過佐使云耳。若純用破气之品﹐津液愈耗﹐熱結愈固﹐疫毒無門而泄﹐乃望其寬胸快膈﹐惑之甚矣。

卷六﹟射集

傷寒

傷寒一書﹐系東漢張仲景先生所著﹐爲歷代醫家施術之藍本﹐因仲景居北方之地﹐寒气凜冽﹐其藥多用辛甘溫熱重劑。若在南方﹐寒不甚嚴﹐且去古漸遠﹐人之元气漸薄﹐故其法可師﹐而其藥則有時可攺。非違仲景也﹐變而通之﹐以從時地﹐斯眞善學仲景者也。治傷寒大法﹐如見太陽病﹐頭疼發熱惡寒﹐身疼腰疼﹐脊彊無汗﹐脈浮緊而不數﹐爲不傳經﹐煩躁脈急數者﹐是欲傳經﹐宜先發汗以解表邪﹐香蘇散加羌﹑防﹑芎﹑豉等藥治之﹐得汗爲解﹐頭疼發熱自汗﹐脈浮緩爲傷風﹐宜實表﹐投以羌防香蘇散。卽上方去蘇葉﹐加白芍﹐汗止爲解。若外癥頭疼身疼不解﹐而見目疼鼻幹﹐不得臥者﹐是邪已傳陽明﹐未離太陽﹐卽系太陽陽明癥。治有二法。不嘔無汗﹐羌防香蘇散加葛根﹐或羌活湯中加之。

喜涼惡熱自汗﹐煩躁口渴飲冷﹐羌活湯加石膏知母麥冬﹐大劑與之﹐若身熱目疼﹐鼻幹不得臥﹐是已離太陽﹐未接少陽﹐謂之正陽明經病。不嘔無汗﹐宜葛根湯辛涼之劑以解肌。若喜涼惡熱﹐自汗煩躁﹐口渴飲冷﹐咽燥唇裂﹐舌苔芒刺﹐譫語潮熱﹐甚則發呃發厥﹐發斑發狂﹐脈洪大者﹐是屬正陽明腑病。治亦有二法。大便不硬﹐或𨿽硬而腹無所苦﹐宜大劑竹葉石膏湯﹐解熱生津止渴﹐而退胃熱。若不大便五﹑六日﹐繞臍疼或腹滿疼﹐手不可按﹐轉失气者﹐此有燥糞也﹐當承气湯下之﹐以開結除熱﹐而存津液﹐不可大下﹐恐傷其正。下後按其腹中不疼﹐卽病已解﹐如仍滿疼﹐是燥糞未盡﹐病重藥輕故也﹐當再下之﹐以腹中和﹐二便通爲度。若脈弱或不能食﹐其人本虛﹐勿輕議下﹐必不得已﹐或用補瀉兼用之法﹐寓戰於守可也。或黃龍湯﹐或承气養榮湯﹐隨宜用之。若陽明癥未解﹐兼見少陽癥之口苦咽漧﹐目眩耳聾﹐是邪已入少陽﹐未離陽明﹐謂之少。陽陽明癥﹐只以小柴胡加葛根﹐加減爲治。若見往來寒熱﹐頭角微疼﹐口苦咽漧﹐目眩耳聾﹐胸脇苦滿﹐默默不欲飲食﹐心煩喜嘔﹐是邪傳足少陽也﹐小柴胡湯加減治之。所謂合病者﹐如太陽癥之頭疼惡寒身疼﹐陽明癥之目疼鼻幹不得臥﹐少陽病之口苦咽漧﹐目眩耳聾﹐胸脇苦滿﹐各有專司﹐或太陽與陽明﹐或陽明與少陽﹐二經表癥﹐各見一半﹐不偏多少﹐俱半兼陽明。邪旣相合﹐胃中水谷不安﹐必自下利﹐不下利者﹐亦必有上逆而嘔﹐或喘而胸滿之裏癥。以太陽邪在胸﹐陽明邪在胃﹐兩邪相合﹐必上攻其肺﹐所以喘而胸滿。兩經之邪會合胸腹而不傳﹐眞爲合病﹐若無胸腹表裏相合之徵﹐卽是傳經未罷﹐不爲合病矣。治太陽陽明合病﹐協熱下利者﹐以羌﹑葛解兩經之邪﹐芩﹑連淸在裏之熱﹐而調服天水散。心下痞者﹐加栝蔞實。陽明少陽合病﹐協熱下利者﹐芍藥黃芩湯﹐加柴葛治之。大抵二經合病者﹐必用二經之主藥﹐三經合病﹐必用三經之主藥爲治。治並病之法﹐亦如是。並病者﹐不論多少﹐或一經見三﹑五癥﹐或一經見一癥二癥﹐卽是。必太陽病多﹐陽明少陽癥少﹐羈畱時日﹐故爲並病。若陽明﹑少陽癥多﹐太陽癥少﹐不羈時日﹐頃刻傳過它經﹐不爲並病也。壞病者﹐乃誤施汗吐下溫鍼﹐病仍不解﹐反增病劇﹐故爲壞病。病在三陽﹐未及於陰﹐卽汗多亡陽厥逆﹐筋惕肉﹐以誤汗之所致﹔腹中饑不能食﹐嘔吐不止﹐以誤吐之所致﹔結胸痞滿利下﹐以誤下之所致﹔驚狂起臥不安﹐以誤灸之所致。觀其脈癥﹐知犯何逆﹐隨癥治之。

傷寒六﹑七日﹐或十二至十四日﹐經气旺而當復之時猶未愈﹐謂之過經不解﹐正气多虛﹐尙有表癥宜汗者﹐微汗之﹐有裏癥宜下者﹐微下之。如其年壯力盛者﹐不在禁例﹐隨病制宜。若傳至三陰﹐邪熱入裏﹐𨿽云陰分﹐病屬於熱﹐總宜淸解邪熱爲治。渴者竹葉石膏湯﹐不渴心下痞者﹐黃連﹑栝蔞﹑枳殼﹐麥冬之屬以淸之﹐分而言之﹐如見太陰病之腹滿咽漧﹐吐而食不下﹐自利而腹痛﹐宜芍藥黃芩湯加減治之。若見少陰病之口燥舌漧而渴﹐身涼欲寐﹐脈沈細數﹐宜黃連阿膠湯加地﹑冬﹑知﹑柏之屬﹐以淸解熱邪﹐滋養腎水爲治﹐如舌苔黑刺﹐不大便﹐而小便不利者﹐乃腎水津液皆竭﹐急宜大劑煎湯﹐十中或救一﹑二。若見厥陰病之煩滿﹐囊縮消渴﹐气上衝心﹐心中痛熱﹐饑不欲食﹐食則吐者﹐本經之邪﹐衝心入胃﹐無所不至﹐急宜龍膽淸肝飲救之。須知三陰癥中﹐俱有復轉陽明﹐而成胃實可下之癥﹐如腹中大實滿痛﹐手不可按者﹐是太陰轉陽明也﹐可下。六﹑七日不大便﹐腹脹滿者﹐是少陰轉陽明也﹐可下。協熱下利譫語者﹐有燥糞也﹐是厥陰轉陽明也﹐可下。若邪不轉入陽明﹐大便不堅硬者﹐愼勿輕下﹐或邪未結於下焦﹐少腹不堅痛﹐而誤用芒硝﹐以伐眞陰﹐洞泄不已﹐元气將脫﹐宜用大劑理中湯﹐加白芍﹑大棗﹑烏梅﹐不止﹐佐以升提固澀之劑。病新愈後﹐元气已虛﹐邪熱未淨﹐或起居作勞﹐復發熱者﹐謂立勞復﹐宜甘寒益虛淸熱之藥﹐隨癥施治。因多食而復發者﹐謂之食復。緣脾胃气弱﹐不能消穀﹐輕則健脾消食﹐重則微下﹐或用攻補兼施之法可也。但日暮微煩者﹐當減損谷食﹐休養脾胃﹐不藥自愈。以上旣明傷寒﹐旣明六經癥治﹐以及合病並病壞病﹐過經不解﹐並勞復食復等癥﹐而尢不能無言者﹐其治法之要﹐不可不悉也。

節庵云﹕傷寒治法﹐得其要領﹐易如拾芥﹐若求之多岐﹐則支離破碎﹐如涉海問津矣。蓋脈癥與理而已。脈以浮大數滑爲陽﹐沈小遲澀爲陰。叔和云﹕指下難明者眞言也﹐誇言通曉者﹐但能言而不能行也。余嘗法節庵之祕﹐專以浮沈遲數大小滑澀﹐察其有力無力﹐則病之表裏虛實﹐陰陽寒熱﹐無遁情矣。證者﹐如獲賊則證其爲盜﹐故一經有一經之的證﹐如上文之所述者﹐皆是。如見何經之癥﹐卽發何經之藥。仲景曰﹕日數𨿽多﹐但有表癥而脈浮大者﹐仍宜解表﹐日數𨿽少﹐但有裏癥﹐而脈沈實者﹐卽當攻裏。若同而異者明之﹐似是而非者辧之﹐用藥當如盤珠﹐愼勿刻舟求劍。景嶽雲﹕余嘗治此癥﹐多非本門正方﹐輒隨手而應﹐無他﹐藥對癥而已矣。所謂理者﹐知其常﹐通其變也。得眞理則治無一失。昔賢治傷寒立六法﹐曰﹕汗﹑吐﹑下﹑溫﹑淸﹑補。夫表有邪﹐不汗之何從而出。仲景曰﹐凡發汗﹐溫服湯藥﹐其方𨿽言日三服﹐若病劇不解﹐可半日中盡三服。又曰﹕凡作湯藥﹐不可避晨夜﹐初病卽治﹐不等早晚﹐則易愈。此所以汗不嫌早。但汗法有三﹕一曰溫散。經云﹕發表不遠熱。又曰﹕寒無犯寒﹐故身𨿽大熱﹐必用辛溫。二曰涼解。炎熱熾盛﹐表裏枯涸﹐陰气不營﹐亦不能汗﹐宜用辛涼。三曰平解。病在陰陽之間﹐旣不可溫﹐又不可涼﹐但宜用平解表而已。二曰吐。吐者治在上也。吐中有發散之意﹐可祛胸中之實邪﹐若無實邪在上﹐不可用之。故所用旣少﹐而法亦無多。三曰下。下者攻其裏也。實邪內結﹐不下從何而去﹐但當察癥之輕重緩急而變通用之﹐若非大滿燥實堅者﹐不可輕下﹐此所以下不嫌遲也。四曰溫。溫者溫其中也。髒有寒气﹐不溫之何自而除。然傷寒乃傳經熱癥﹐豈有中反變寒之理﹐或因過用寒涼﹐間有可溫之者﹐所當詳審。節庵云﹕誤用姜﹑附﹐令人失血發狂﹐辛熱耗其津液﹐燥熱助其邪熱﹐庸醫殺人莫此爲甚。五曰淸。淸者淸其熱也。有熱無結﹐本非下癥﹐若不淸之﹐熱何由散﹐下後余邪﹐亦宜淸也。六曰補。補者救其虛也﹐蓋人受外感之邪﹐惟元气旺者﹐始能領藥勢以驅邪外出﹐所以虛弱之人﹐必用人參三﹑五﹑七分﹐入表藥中﹐少助元气﹐以爲驅邪之主﹐使邪气得藥﹐一湧而去﹐非眞取其補養虛弱也。卽和解攻裏藥中﹐有人參之大力者居間﹐正气得伸﹐則邪气自不爭而退舍﹐不過借之以得其平﹐亦非偏補一邊之意也。而不知者﹐方謂傷寒無補法﹐邪得補而彌熾﹐斷不敢用﹐以致體虛病感之人﹐百無一活﹗獨不觀古方解表﹐有參蘇飲﹐敗毒散﹐和解有小柴胡湯﹐白虎湯﹐攻裏有黃龍湯﹐皆借人參之力﹐領出在內之邪﹐仲景﹑節庵﹐未嘗不用﹐蓋不當用參而用之殺人者﹐皆是與﹑術﹑歸﹑姜﹑桂﹑附等藥同行溫補之所致﹐不與羌﹑蘇﹑柴﹑葛﹑芩﹑羔﹑硝﹑黃同用汗下和解之法所致。汗下和解藥中﹐兼用人參﹐並不傷人﹐嘉言辧之甚明﹐且誓之曰﹕今後有以汗下和解藥中﹐不宜用人參之言誤人者﹐死入犁耕地獄。景嶽亦云﹕傷寒𨿽其萬變﹐虛實二字﹐可以提綱﹐正勝則愈﹐邪勝則死。正气實者﹐𨿽感大邪﹐其病亦輕﹐抗力彊也。正气虛者﹐𨿽感微邪﹐其病亦重﹐抗力弱也。气實而病者﹐攻之卽愈﹐𨿽不服藥﹐經盡卽安﹐何足慮也﹐所可慮者﹐惟挾虛耳。但今之人﹐患挾虛傷寒者﹐十嘗六﹑七﹐而庸淺之輩﹐不能察其虛而爲之補救﹐且恣意攻之﹐不死何待。又曰﹕如表邪不解﹐屢散之而汗不出者﹐陰气不能達也。蓋汗卽水也﹐水旣不足﹐汗自何來﹖人知汗屬陽分﹐升陽可以解表﹐而不知汗生於陰﹐補陰最能發汗﹐今有飲水而汗出者﹐卽其驗也。又如內熱不解﹐屢淸之而火不退者﹐陰不足也。人知惟寒涼可以祛熱﹐而不知壯水方能熄火也。故人傷於寒而爲熱﹐則陽勝陰傷﹐是當補陰﹐所以傷寒偏死下虛人者﹐以邪傳少陰﹐熱涸殘陰也。沈氏云﹕人有房勞傷其陰﹐復遇風寒乘虛感入腎間﹐卽病身熱似火燎﹐口渴煩躁﹐經謂是人陰气虛﹐陽气盛﹐少水不能制盛火﹐而陽獨治﹐逢風而如炙如火者是也。

必以大劑先滋其陰﹐俾陰气不絕﹐然後疏表﹐始爲合法。知此六者﹐用藥卽握傷寒之要﹐不必求之多岐矣。至若觀病法則之精﹐無過節庵﹐姑舉其所言﹐而補其所未備。凡治傷寒﹐先問始於何日﹐以知久近﹔起於何因﹐以知病本﹐時下所見何癥﹐根據經斷爲何病。次問飲食之喜惡多寡﹐二便之滑澀有無﹐以察其腸胃之乖和。口之渴與不渴﹐飲水之多與不多﹐以察其津液之存亡。然後觀神色﹐以定其吉凶。目赤爲熱甚﹐目黃爲疸癥﹐但發黃有濕熱瘀血之不同。次看唇齒潤燥﹐以及舌上有無苔狀﹐辧裏熱之輕重﹐聽其聲之淸濁長短若何﹐識其在中之虛實。後以手按其心胸至少腹有無痛處﹐如按之而痛﹐當審其气結胸胃與瘀血之異。更當究其服過何藥﹐效與不效﹐並平素有無宿疾病癥﹐一一詳明﹐參之以脈﹐則有是病﹐卽用是藥﹐病千變﹐藥亦千變﹐無不桴鼓附應矣。但雜癥之類傷寒者甚多﹐嘉言𨿽云類傷寒名目一出﹐則頭上安頭﹐愈求愈失﹐其言果善。然後學失此辧癥之一法﹐似爲缺文﹐故仍爲拈出以明之。夫類傷寒﹐節庵分爲五癥。一曰痰飲。中脘傷痰﹐亦能憎寒發熱自汗﹐胸膈滿悶喘逆﹐但頭不痛﹐項不彊﹐與傷寒異耳。二曰食積。胃中傷食﹐亦身體發熱﹐間有頭痛﹐但身不痛﹐必左脈平和﹐右脈有力﹐有噯腐吞酸﹐痞脹滿痛等癥﹐與傷寒異耳。三曰虛煩。謂諸虛煩熱﹐如勞倦傷脾﹐亦發熱自汗﹐但不頭痛﹐亦不惡寒﹐必左脈和平﹐右脈無力﹐少气懶言﹐四肢倦怠。又如縱欲傷腎﹐亦微寒發熱﹐或頭脹微痛﹐但其發時﹐必在午後子前﹐有五心煩熱﹐腿脛酸軟﹐腎虛諸癥﹐與傷寒異耳。四曰瘀血。因鬥毆跌僕﹐負重閃挫﹐血瘀在外﹐或卽發﹐或久遠而發﹐亦寒熱自汗﹐但心胸或脇下﹐或少腹﹐按之滿痛爲辧耳。五曰香港腳。足受濕气﹐亦頭痛發熱﹐惡寒嘔逆﹐但起於腳脛腫痛爲異耳。傷寒𨿽重癥﹐能明六經癥治﹐合病並病諸病﹐以及六法治要﹐觀病準繩﹐更詳審類傷寒諸癥﹐如是投劑﹐而猶誤殺人者﹐吾未之前聞。𨿽云大略﹐孔子曰﹕舉一隅當以三隅反。

易曰﹕變而通之﹐神而明之﹐存乎其人。所謂由淺而入深﹐由博而反約者﹐其在斯乎。學人愼勿忽諸。

卷六﹟射集

溫熱

溫熱病者﹐乃感冒時令之溫邪熱邪爲病﹐發於三﹑四五﹑六月者是也。世俗不知﹐槪以春夏秋三時感冒﹐俱稱爲傷寒﹐輒用仲景節庵諸書﹐發表溫裏之法﹐誤殺蒼生﹐不得不辧。今將四時感冒癥脈病名﹐逐一詳明﹐庶不誤治。夫傷寒者﹐乃大雪以後爲終之气﹐足太陽寒水司令﹐冰凍嚴寒﹐觸冒寒邪﹐卽頭疼發熱惡寒﹐身疼腰痛﹐脊彊無汗﹐脈浮而緊﹐此寒邪傷於太陽營分﹐故謂傷寒﹐麻黃湯主之。若頭疼發熱惡風﹐自汗脈浮而緩﹐此風邪傷於太陽衛分﹐卽爲傷風﹐桂枝湯主之。若頭疼發熱惡寒﹐身疼腰疼脊彊﹐無汗煩躁﹐脈浮而緊﹐此風寒兩傷營衛﹐大靑龍湯主之。三證總爲傷寒﹐此則宜遵二氏之書治法﹐諭嘉言之《尙論篇》﹐陶節庵之《家祕的本》《殺車槌法》所並宜深玩也。立春以後爲初之气﹐厥陰風木司令﹐或初春寒气應去而未去﹐如見上項太陽諸癥﹐仍爲傷寒﹐宜以前湯小劑發表﹐或用九味羌活湯加減治之。若值天气溫暄﹐微溫之風﹐人感卽病﹐謂之風溫癥。顯往來寒熱﹐頭痛惡風﹐口苦咽漧﹐目眩耳聾﹐胸脇肋髀俱痛﹐不能轉側﹐或惡心嘔吐﹐胃脘當心而痛﹐自汗脈弦﹐邪在足少陽也﹐當以辛涼輕散﹐小柴胡湯加減治之﹐內以甘寒和解﹐與冬傷於風﹐感不卽病﹐至春溫令伏風內發而爲風溫迥異。須知初春時令﹐或寒或溫或熱不一﹐當細辧明﹐隨癥施治。淸明以後﹐爲二之气﹐少陰君火司令﹐感冒溫風﹐則手厥陰心包代心君爲病﹐以心爲君主﹐義不受邪故也。其癥頭痛﹐或不痛﹐但身熱﹐始起微惡寒無汗﹐心中澹澹大動﹐或煩躁發疹﹐左手脈洪而盛﹐此受時令溫邪爲病﹐名曰溫病﹐與冬傷於寒﹐伏匿至春﹐而發爲溫病不同。宜柴胡丹皮湯﹐煎服探吐﹐以取微汗解表﹐經謂火郁發之之意也。芒種以後﹐爲三之气﹐手少陽相火司令﹐感冒熱邪﹐則三焦經絡受病﹐其癥頭痛發熱﹐惡風自汗﹐目銳連耳後痛﹐耳鳴耳聾﹐眩暈咽痛﹐肩肘臂外廉皆痛﹐或煩躁發斑﹐右手脈洪而盛﹐此受時令熱邪爲病﹐名曰熱病﹐宜柴胡丹皮湯﹐探吐解表。蓋溫熱感冒﹐皆入手經﹐不在足經受病﹐如遇傳變﹐則當隨其所傳﹐或手經或足經之現癥治法處方﹐此治溫熱之大綱也。然在大暑小暑之時﹐又有中暑一癥。

卽《金匱》云﹕太陽中熱者喝是也。汗出惡寒﹐身熱而渴﹐其脈必虛﹐當用人參白虎湯﹝詳在暑門。﹞立秋以後﹐爲四之气﹐太陰濕士司令﹐然濕土寄旺於四季之末﹐長夏濕病最多﹐若一身盡痛發熱﹐身色如燻黃﹐此卽《金匱》云﹕濕家之爲病也。治宜羌活四苓散﹐加茵陳﹑山梔之屬。﹝當從濕門參治。﹞寒露以後﹐爲五之气﹐陽明燥金司令﹐若身熱微頭痛﹐灑淅惡寒﹐卽秋時感涼﹐謂之燥病﹐治宜羌防香蘇散﹐表散其邪爲主。若嘉言云﹕諸气憤郁﹐諸痰喘嘔﹐咳不止而出白血死者﹐謂之燥病﹐乃傷於內者爲言﹐故制淸燥救肺湯﹐皆滋陰淸涼之品﹐施於火熱刑金﹐肺气受傷者宜之﹐設以治外感淸涼時气之燥﹐則以涼投涼﹐病必增劇﹐可不辧歟﹗經曰﹕治病必求其本﹐必先歲气﹐蓋有其時﹐必有其气﹐有其气﹐必有其經絡臟腑受邪﹐故曰﹕乘春則肝先受之﹐乘夏則心先受之﹐乘季夏則脾先受之﹐乘秋則肺先受之﹐乘冬則腎先受之﹐以故溫熱之邪﹐是應心主包絡三焦受之而無疑也。夫春溫風木﹐夏熱君相暑火﹐長夏濕土﹐秋涼燥金﹐冬寒寒水﹐謂之六淫﹐正气感之而病﹐各隨其气﹐而命其名﹐施其治﹐已明於前。若春應溫而反寒﹐夏應熱而反涼﹐秋應涼而反熱﹐冬應寒而反溫﹐卽風火暑濕燥寒之客气流行﹐如臨於春夏秋冬六位主气之上﹐故與時令有異。如太陽寒水﹐加於盛夏則寒﹐卽爲感寒﹐君相加於隆冬則暖﹐卽爲冬溫。

但客气爲病﹐沿家合巷﹐長幼相似﹐乃天地流行之气感人所致﹐第當取其風火暑濕燥寒之客气一邪而爲主治﹐世混稱非時感冒﹐槪作傷寒治之﹐誤矣﹗又謂瘟疫﹐更出不經﹐若伏邪內發之溫病﹐經曰﹕冬傷於寒﹐春必溫病。又曰﹕冬不藏精者﹐春必病溫。此言致溫病之由也。其溫病之癥﹐仲景曰﹕太陽病發熱而渴﹐不惡寒者爲溫病。蓋冬傷於寒﹐足太陽先受之﹐若冬不藏精之人。寒直入腎﹐多從太陽始者﹐受於陰而發於陽也。春令陽气發越﹐邪亦從之內出﹐故發熱﹔津液爲伏邪煎熬所傷﹐故渴﹔表無邪﹐故不惡寒。又曰﹕風溫爲病﹐脈陰陽俱浮。蓋腎與膀胱﹐一臟一腑﹐同時病發﹐所以其脈陰陽俱浮﹐自汗出﹐身重多眠﹐鼻必鼾﹐語言難出﹐一一盡顯少陰本癥。此言冬傷於風﹐至春發爲風溫之病﹐必兼上言太陽病﹐發熱而渴﹐不惡寒之癥﹐不可汗﹐又不可下﹐若誤汗誤下﹐是促其亡也。故遇春令始病卽見口渴﹐舌苔漧燥﹐心煩小便黃赤﹐咳喘气急等癥﹐外顯身熱不惡寒﹐卽是冬傷於寒﹐春必病溫之癥。因寒邪伏匿﹐郁久壅熱﹐暗耗腎水﹐至春發出。其病最重﹐百中難救六﹑七。若始病卽見口渴﹐舌苔漧燥等癥﹐外又頭痛發熱惡寒者。乃兼感時令之邪﹐外內合發﹐與一臟一腑﹝如腎與膀胱﹐脾與胃﹐肝與膽俱傷。﹞兩感傷寒相似﹐不治之癥。但兩感乃邪從外入﹐而合發則內外兩邪相合爲病﹐不可不辧。大法治伏邪而發爲溫病﹑風溫之癥﹐當用辛涼﹐微汗透表﹐兼以養陰﹐顧其津液﹐淸熱調胃。便實者﹐僅用疏利﹐不可大下﹐恐傷陰气﹐致變壞癥。然又當推《難經》云﹕溫病之脈﹐行在諸經﹐不知何經而動﹐各隨其經所在而取之。夫邪之所在﹐其气必虛﹐所以伏邪內發﹐乃隨臟腑虛處而發﹐如水之流行﹐窪先受之﹐必審邪發何經﹐則隨經施治。如見頭項痛﹐腰脊彊﹐則從太陽治﹔如見目痛鼻幹不得臥﹐自汗譫語﹐大渴心煩﹐則從陽明治之﹔如見胸脇痛﹐耳聾﹐寒熱往來﹐嘔而口苦﹐則從少陽治﹔如見腹滿咽漧﹐吐而食不下﹐自利而腹疼﹐則從太陰治﹔如見口燥舌漧而渴﹐心煩但欲寐﹐則從少陰治﹔如見煩滿﹑囊縮﹑消渴﹐气上衝心﹐心中熱痛﹐饑不欲食﹐食則吐蛔﹐下之利不止者﹐則從厥陰治之。當推傷寒表裏之法用藥﹐所以仲景於此不出方﹐而實有對癥之方存焉﹐卽當各隨其所得而攻之也。餘論溫熱癥治﹐而因敍四時六气感人之病﹐以及客气流行﹐伏邪內發﹐爲溫病風溫之癥﹐使學人因時以辧癥定名﹐因癥以察脈用藥﹐勿徒以傷寒槪六气之病。又當推經言有者求之﹐無者求之﹐但見何經的癥﹐卽用何經治法﹐不可固執拘板不移﹐始可無誤。要知溫熱之病﹐解表則與傷寒用麻﹑桂甘熱不同﹐如遇傳變陽明少陽三陰諸經﹐及手經諸癥﹐或淸熱﹐或攻裏﹐或救虛﹐總不外傷寒治法﹐一言以蔽之曰﹕存津液。此治溫病之大要也。

卷六﹟射集溫熱

傷寒溫病附方

麻黃湯治冬月正傷寒﹐太陽經營分受邪﹝寒則傷營。﹞頭痛發熱惡寒﹐﹝膀胱經脈﹐上額入絡腦﹐還出別下項﹐故太陽頭痛自額至巓頂腦後。痛連風府﹐寒邪外束﹐則玄府閉﹐陽气不得散越﹐乃郁而爲熱﹐寒邪在表﹐不得復任寒﹐故惡寒﹐﹞身疼腰痛脊彊﹐﹝膀胱經脈循肩內挾脊抵腰中﹐貫臀入。寒傷營血不利﹐故經脈所過皆痛。﹞無汗﹐﹝寒主閉藏﹐故令無汗。﹞脈浮而緊﹐﹝寒气剛勁﹐故令脈緊。﹞體重﹐嘔逆喘滿﹐皆傷寒之的癥。﹝陰凝血滯故體重﹐寒气客胃故嘔逆﹐肺气壅逆故喘滿。﹞麻黃﹝辛熱﹐開腠發汗。﹞桂枝﹝入營驅寒﹐各五分至一錢。﹞杏仁﹝泄肺利气。﹞甘艸﹝扶中散邪。﹞羌活香蘇散﹐可代此方。﹝熱服用濃被復首取汗﹐待汗幹﹐輕輕揭去﹐中病卽止﹐不得多服﹐多則反致別病。服之汗差者﹐需再煎服﹐服至三劑﹐汗不出者己成壞病﹐宜隨癥治之。﹞按此湯𨿽太陽經發汗重劑﹐實兼發散肺經之邪。夫邪必從皮毛而入﹐皮毛爲肺之合﹐肺主衛气﹐包羅一身﹐是癥𨿽屬太陽﹐而肺實受邪气﹐故輕則時兼面赤拂郁﹐咳嗽有痰胸滿。重則爲喘﹐皆肺气憤郁也。

凡用發汗藥﹐宜審病患有無宿疾﹐不可輕汗。如咽喉漧燥者﹐﹝津液素虧也。﹞不可發汗﹐淋家不可發汗﹐﹝膀胱爲熱所閉﹐气化不行也。﹞發汗則便血。﹝膀胱愈擾﹐而血從小便出矣﹐﹞瘡家﹝肌表素虛﹐營血暗虧。﹞𨿽傷寒頭痛身痛﹐不可發汗﹐汗出則痙。﹝外風襲虛﹐內血不盈也。﹞亡血家不可發汗﹐發汗則寒栗而振。﹝以陰亡則陽孤無偶﹐汗則陽從外越﹐陰陽兩竭也。﹞素多汗家重發汗﹐必恍惚心亂﹐﹝再汗則血少。﹞小便已陰疼﹐﹝小腸之血亦傷。﹞尺中脈微者﹐﹝裏陰素虛也。﹞不可發汗。尺中脈遲者﹐﹝元陽素薄﹐營血衰少。﹞不可發汗。脈沈者﹝卽邪在裏者。﹞不可發汗。諸虛者﹐﹝如勞倦陰虛﹐經行經斷﹐胎漏新產等癥。﹞不可發汗。總是相人津液之奧旨。然表有邪﹐不汗何從而出﹖但不可用麻桂重劑大發其汗﹐只宜輕劑則微汗﹐如羌防香蘇散﹐九味羌活湯之屬﹐或加建中气之藥﹐或加生津液之品﹐活法對癥﹐加減治之。其用下之法﹐亦然。發動气汗者死。﹝動气者﹐藏气不調﹐不拘臍之或上或下﹐或左或右﹐按之不移﹐或痛﹐築築跳動者是也。﹞或發少陰汗﹐則動血死﹐﹝或從口鼻出﹐或從目出﹐謂之下厥上竭。﹞誤用麻黃﹐令人汗多亡陽﹐將發披入水盆中﹐足露出外﹐用炒糯米半升﹐龍骨﹑牡蠣﹑麻黃根各一兩﹐研末﹐周身撲之﹐溫經益元湯加減救之。亦有不可用桂﹑附者﹐須活潑潑地運用。

桂枝湯治冬月正傷風﹐太陽經衛分受邪﹐﹝風則傷衛。﹞頭痛發熱惡風﹐﹝風在表﹐表實﹐故發熱惡風未有不兼惡寒者。﹞脊彊自汗﹐﹝衛傷則無以周衛津液﹐故令自汗。﹞脈浮而緩﹐﹝衛气不能鼓也。﹞鼻鳴漧嘔﹐亦傷風之的癥。﹝鼻鳴者﹐陽邪上壅也﹐漧嘔者﹐陽邪上逆也。﹞桂枝﹝辛甘發散爲陽﹐故用以治風。﹞芍藥﹝營未受邪﹐恐桂走泄陰气﹐故用白芍酸以收之。﹞炙甘艸﹝扶中气以散邪。﹞生薑﹝辛熱發散。﹞大棗﹝同姜行脾中之津液而和其營衛。﹞羌防香蘇散﹐去蘇葉加白芍可代。﹝溫服﹐須臾吸稀粥﹐以助藥力﹐復被令徧身微似有汗﹐不可令如水流﹐病必不除﹐若不汗﹐仍根據前法服。﹞按﹐桂枝湯一方﹐專和營衛。但桂枝气味俱薄﹐其力易盡﹐助以熱粥﹐補胃气而益气血之源﹐使胃气旺而營衛充﹐則藥力行而風邪散﹐不傳於內。蓋三時感冒﹐皆是風邪爲病﹐皆可效用此法。要知藥入於胃﹐全賴胃气轉運﹐所以邪在太陽及虛人感冒﹐皆不當禁其飲食﹐若傳胃府﹐則粒米不可妄投﹐恐助胃中實邪﹐經所謂勿盛盛也。及傳少陽﹐須少食以助胃气﹐以禦少陽之邪。至傳三陰﹐亦以胃气爲主。今人一遇感冒﹐輒禁其飲食﹐病者亦甘忍饑餓﹐更且發表劑中﹐雜投消導﹐致胃虛邪陷﹐病劇至死﹐是懼食復之故也。帝問﹕病熱當何禁之﹐岐伯曰﹕病熱少愈﹐食肉則復﹐多食則遺。因胃中餘熱未除﹐食气與病气相並﹐則兩熱相合﹐致流連不解﹐故名曰遺﹐原爲食肉多食所致﹐未嘗禁其不食也。故凡病患能食者﹐卽可少少與之﹐不能食者﹐莫之彊與﹐此要法也。

此湯本爲解肌﹐但取微汗﹐不使太過﹐太過則邪未入而先擾其營﹐甚則汗不止而亡陽﹐不及則邪欲出而尙閉其門﹐必至病不除而生變。若其人脈浮緊﹐發熱汗不出者﹐不可與也。傷寒誤用白芍﹐則寒邪無出路﹐當須識此﹐勿令誤也。凡服桂枝湯吐者﹐以濕熱素盛﹐其後必吐膿血也。吐逆則熱愈淫溢於上焦﹐蒸爲敗濁。又酒客病﹐不可與桂枝湯﹐因平索濕熱搏結胸中﹐得湯則嘔﹐以酒客不喜甘故也。宜用辛涼﹐以徹其熱﹐辛苦以消其濕。

大靑龍湯﹝卽麻黃桂枝二湯合用﹐去芍藥加石膏。﹞治冬月風寒兩傷營衛﹐頭疼發熱惡寒﹐身疼腰痛脊彊﹐無汗煩躁﹐﹝皆傷寒之癥﹐而兼煩躁則風之徵矣﹐風因寒糾纏﹐不能自汗外泄﹐气郁熱蒸﹐故發煩躁。﹞脈浮而緊。

麻黃﹝去節﹞桂枝﹝去皮﹞杏仁﹝去皮尖研。﹞甘艸﹝炙﹞石膏﹝生研﹞生薑大棗﹝切碎﹞羌防香蘇散加石膏可代。﹝溫服取微汗。﹞此湯主發汗以解煩躁﹐麻桂二湯合用而去芍者﹐恐助寒邪沈滯之性也。凡病之因寒者﹐熱易郁﹐加石膏祛其郁熱﹐气𨿽寒而味則辛﹐辛則散也。經曰﹕陽之汗似天地之雨﹐名曰大靑龍者﹐言其聲勢之張﹐而興雲致雨之驟也。若脈微弱﹐汗出惡風而煩躁﹐則是少陰亡陽之癥﹐脈浮弱﹐汗出惡風而不煩躁﹐卽風傷衛癥﹐皆不可服﹐服之則汗多亡陽而厥逆﹐津液枯少﹐筋血失養而跳動﹐以眞武湯救之。

溫經益元湯﹝卽十全大補湯﹐去川芎﹕加附子﹑陳皮。仲景只用姜﹑附﹑術﹑苓﹑芍﹐名眞武湯﹐方中已備。﹞治發汗太過﹐衛虛亡陽﹐汗出不止﹐或汗後大虛﹐心下悸。﹝心亡津液﹐腎气淩心。﹞頭眩﹐﹝陰气上逆﹐陽虛無主也。﹞身動振振欲地。﹝汗多气血皆虛﹐不能榮養筋骨﹐其身不能主持﹐故爲脈振搖也。者辟也避也﹐心神恍惚﹐似乎全無外廓﹐欲擗地而避也﹐處其內卽避虛就實之意也。﹞人參黃白術甘艸附子肉桂熟地生地當歸白芍陳皮加姜棗糯米如內熱去附﹑桂。

此方總以大補气血爲主﹐果系汗多亡陽﹐見上諸癥﹐方服之。以上四方﹐皆治冬月正傷寒﹐當師其法﹐不必泥用其藥。

羌活沖和湯﹝卽九味羌活湯。﹞治春夏秋三時感冒﹐暴寒頭痛﹐發熱惡寒﹐身疼痛腰脊彊﹐無汗﹐脈浮而緊。此足太陽經受邪﹐宜此發散﹐不與冬時正傷寒同治法。

羌活﹝太陽解表之主藥﹐二﹑三錢。﹞防風﹝卑賤之卒﹐隨所引而至﹐一﹑二錢。﹞川芎﹝頭痛﹐用錢許。﹞白芷﹝陽明引經之藥﹐錢許。﹞細辛﹝手足少陰引經之藥﹐三﹑四分。不可多用﹐二味隨癥去畱。﹞蒼術﹝用五分﹐傷風自汗去之﹞炙甘艸﹝調和諸藥﹐五﹑七分。﹞生地﹝甘寒養陰﹐二﹑三﹑四錢。﹞黃芩﹝苦寒淸熱﹐錢許。二味裏有熱者用之﹞。加姜棗。

﹝調和榮衛。﹞按此解表而兼淸裏之劑﹐節庵治三時感冒風寒﹐每用此方﹐代麻黃﹑桂枝﹑靑龍等湯。气薄則發泄﹐故以羌﹑防﹑芎﹑芷﹑辛﹑蒼之气薄者﹐散其寒邪﹕勝熱﹐故用地之甘寒養陰﹐芩之苦寒淸熱﹐以升散諸藥﹐而臣以寒涼﹐則升者不峻﹔以寒涼之藥﹐而君以升散﹐則寒者不滯﹐甘﹑棗益其脾胃﹐而建中營之幟。陶氏極稱其神﹐然未可全用﹐活法對癥加減。自神效也。愚按﹕此方加減﹐外以辛涼透表﹐內以淸熱養陰﹐用治冬傷於寒之春溫癥﹐極爲合法﹐陶氏之治兩感傷寒﹐頭痛發熱惡寒﹐﹝少陽癥也﹐﹞口燥舌漧者﹐﹝少陰癥也。﹞本方去蒼術﹑白芷﹐加麥冬﹑知母﹑石羔﹐大劑救之。表癥多者﹐表藥爲君﹐裏癥急者﹐裏藥爲主﹐有下癥者﹐可微下之。﹝經言﹕兩感必不免於死﹐此方亦萬死一生之兵也。﹞香蘇散治感冒風寒﹐頭痛身熱惡寒。

生香附﹝疏表利气﹐二﹑三錢﹞紫蘇﹝辛溫散寒﹐三錢﹐有汗去之。﹞橘紅﹝下气消痰﹐錢許。﹞甘艸﹝和中輔正﹐五﹑七分。﹞愚加羌﹑防﹑芎﹑豉﹐名羌防香蘇散﹐每代前方﹐引用姜﹑棗。痰嗽加前胡﹑杏仁﹐傷風自汗不止﹐加白芍﹐甚者再加生黃。﹝邪在表﹐須從表解﹐故以本方散邪﹐﹑芍實表﹐並而行之。凡治感冒大法﹐有汗要使無汗﹐無汗要使有汗﹐病卽易解。﹞虛弱者加人參﹐﹝三﹑五分﹐卽參蘇飲法。﹞胸脇滿悶﹐加枳殼﹑桔梗﹐﹝枳殼湯治痞癥。﹞嘔惡加薑汁﹑半夏﹐﹝血家渴家汗家勿用。﹞渴加麥冬﹑花粉﹑知母等﹐甚者再加石膏﹐腹痛加木香﹑砂仁﹐瀉者無汗加蒼術﹐有汗加白術。若先傷飲食﹐內有噯腐吞酸﹐痞脹腹滿﹐復感風寒﹐必左右手俱有力﹐此爲夾食感冒﹐方可加神曲﹐麥芽﹐肉食加山楂。﹝解表而消滯食﹐否則惟宜解表。蓋風寒傷表﹐表裏營衛﹐气郁不行﹐以致未病所食之物﹐停滯而不傳化﹐但行解表散邪﹐使大气一轉﹐食自消化。況方中香﹑蘇﹑豉﹑橘﹐皆利气之品﹐原有裨於傳化之助也。﹞此辛溫發表之劑﹐感冒輕淺﹐而無六經之癥可求者﹐總以疏表利气之藥爲主﹐隨兼癥而加減之﹐四時通用。

小柴胡湯治足少陽膽經受邪﹐﹝或感春令溫風之邪﹐或受傷寒溫邪病傳經之邪皆是。﹞往來寒熱﹐﹝少陽之半表半里之間﹐邪入而並於陰則寒﹐出而並於陽則熱。﹞頭角微痛﹐﹝脾土上抵頭角故也。﹞口苦咽漧﹐﹝膽者﹐咽爲之使﹐邪偏於裏﹐熱聚於膽﹐故口苦咽漧。﹞目眩耳聾﹐﹝木盛生風故眩暈﹐膽脈入於耳中﹐風熱上壅﹐故耳聾﹐甚者目赤﹐或耳中上下兩邊腫痛。﹞胸脇苦滿﹐默默不欲飲食﹐﹝抑鬱胃气不伸﹐則水穀亦不消﹐故默默不欲食。﹞心煩喜嘔﹐﹝邪乘心則煩﹐邪乘胃則嘔。﹞但見一癥便是﹐往來寒熱是也。﹞不必悉具﹐此湯主之。

柴胡﹝味苦微寒﹐爲少陽之表藥﹐二﹑三錢。﹞黃芩﹝邪入內則熱﹐故用之。﹞半夏﹝有飲而嘔﹐故同姜用之﹐各一﹑二錢。﹞人參﹝三﹑五﹑七分﹐中气不虛者去之。﹞甘艸﹝五﹑七分。﹞大棗﹝二枚。﹞生薑﹝二片。﹞胸中滿﹐加枳殼﹐未效再加黃連﹑栝蔞實。﹝合半夏卽小陷胸湯。﹞胸中煩而不嘔﹐去人參﹑半夏加栝簍實。﹝消胸膈之痰﹐以除其煩。﹞渴者﹝邪吸胃津故也。﹞去半夏﹐﹝以其滑潤利竅﹐恐重竭其津液也。﹞加麥冬﹑花粉﹑知母﹐﹝生津止渴。﹞甚者則加石膏。﹝淸熱止渴。﹞腹中痛﹐﹝邪乘脾也。﹞加炒芍藥。﹝以瀉土中之木也﹐﹞脇下痞硬﹐﹝外邪挾痰﹐搏結少陽之本位。﹞去大棗﹐﹝恐其甘能滯气。﹞加牡蠣。﹝鹹寒以軟堅痰。﹞脇痛﹐﹝少陽本癥也。﹞加靑皮。﹝疏通滯气。﹞心下悸小便不利者﹐﹝邪郁於中﹐水飲不輸﹐反挾腎水淩心。﹞加茯苓。﹝導水以瀉腎邪。﹞咳嗽﹝邪反侮金。﹞去人參﹑大棗﹐﹝恐壅肺气。﹞加前胡﹑杏仁。﹝散肺經之邪气。﹞大便不實﹐﹝邪乘脾也﹐﹞加白芍﹑茯苓。如協熱下利﹐口渴甚者﹐再加黃連﹑﹝淸脾中之郁熱。﹞黃柏。﹝堅北方之元陰。﹞如兼見目痛鼻幹不得臥﹐﹝卽少陽陽明癥。﹞不嘔無汗﹐去半夏加葛根。﹝卽柴葛解肌之法。﹞喜涼惡熱﹐自汗煩躁﹐口渴飲冷者﹐合白虎湯加麥冬﹑竹葉。婦人經水適來適斷﹐熱邪乘虛陷入血室﹐其血必結﹐寒熱如瘧﹐發作有時﹐﹝邪血搏擊﹐正邪紛爭﹐陰陽之勝﹐勢如瘧狀﹐故爲有時。﹞晝日明了﹐暮則如見鬼﹐﹝肝開竅於目﹐熱血鏈接﹐魂不歸舍﹐而反影於目。﹞胸脇下滿﹐如結胸狀﹐﹝邪聚血結故也。﹞譫語者﹐﹝血室之邪衝也。﹞加生地﹑丹參﹑﹝涼血去瘀。﹞羚羊角。﹝淸肝熱﹐祛惡血﹐胸滿脇滿﹐並療肌熱﹐伏熱並除。﹞按此治少陽經半表半里之癥﹐乃和解藥也。然柴胡欲出表﹐黃芩欲入裏﹐半夏欲驅痰﹐動而不和﹐故仲景去渣復煎﹐使藥性合一﹐又非和於表﹐亦非和於裏﹐乃和於中。蓋欲解表裏之邪﹐全借胃气敷布﹐所以方中用人參﹑甘艸﹑大棗﹐助胃气以爲幹旋﹐使藥表裏分消﹐所謂大力者負之而去耳。大抵太陽禁下﹐陽明禁發汗﹐利小便﹐少陽有三禁﹐不可汗吐下﹐只此一方和解﹐隨癥加減﹐並無別方。

柴胡丹皮湯治淸明以後﹐少陰君火司令﹐感冒溫風﹐厥陰心包代心君爲病﹐頭痛或不痛﹐﹝脈不循頭﹐故不痛者多。﹞但身熱﹐﹝風熱之邪在表也。﹞始起微惡寒無汗﹐﹝少陰所至﹐爲惡寒戰栗﹐邪感心包﹐熱收於內﹐邪正相搏﹐郁遏經气﹐不達於外﹐所以惡寒﹐甚者戰栗﹐少頃气達於表﹐身卽發汗。﹞心中澹澹大動﹐﹝包絡邪盛﹐故跳動不安。﹞或煩躁發疹﹐﹝擾亂爲煩﹐憤怒爲躁﹐心熱則煩﹐骨熱則躁。﹞左手脈洪大盛。

柴胡﹝肝膽主藥﹐又爲心包﹑三焦引經之藥﹐故以爲君。三錢。﹞丹皮﹝淸熱﹐心包引經報使之藥﹐故以爲臣。一錢。﹞獨活﹝七分。﹞防風﹝一錢。﹞川芎﹝七分。﹞淡豉﹝三錢。﹞生香附﹝皆疏表之藥﹐君以柴胡﹐臣以丹皮﹐則能同入心包而散風熱之邪。二錢。﹞蘇葉﹝固無汗﹐用以開腠。一錢。﹞炙甘艸﹝和中五分。﹞引用姜棗。﹝溫服﹐服後取吐﹐微汗出愈。若未吐而不愈﹐服之三。四劑自效。﹞心中動甚而煩躁者﹐加生地﹑麥冬﹑丹參﹑玄參。發疹加葛根﹑薄荷﹑荊芥﹑牛蒡子。

按此方治三﹑四﹑五月感冒時令溫邪﹐疏表之劑。表癥未解﹐而復見裏癥者﹐皆當以本方柴胡﹑丹皮爲主﹐余任去畱﹐另加對癥之藥治之。治熱病之法亦如是﹐但以柴胡﹑丹皮爲主。

柴胡骨皮湯治芒種以後﹐手少陽相火司令﹐感冒熱邪﹐三焦經絡受病﹐頭痛發熱惡風。﹝邪气壅逆故頭痛。手經發熱﹐不似足經﹐惟顯忽熱忽不熱﹐卽是溫熱之病。邪風在於表﹐故惡風。﹞自汗﹐﹝風火侵入﹐擾亂陰气故也。﹞目銳連耳後痛﹐耳鳴耳聾﹐暈眩咽痛﹐﹝三焦脈從耳後入耳中﹐卻出至目銳。因熱气爲之拂郁﹐故爲痛爲鳴﹐爲聾爲眩。火气搏結﹐故咽痛。﹞肩肘臂外廉皆痛。﹝經脈所過﹐皆爲不利。﹞或煩躁發斑。﹝三焦脈絡心包﹐故發煩躁。﹞右手脈洪而盛。

柴胡﹝三焦藥也。三錢﹐﹞骨皮﹝淸熱﹐三焦引經報使之藥。一錢五分。﹞防風﹝一錢。﹞川芎﹝七分。﹞淡豆豉﹝三錢。﹞生香附﹝君以柴胡﹐臣以丹皮﹐亦遂同入三焦﹐解散熱邪﹐二錢。﹞甘艸﹝五分﹐炙。服後以指探取吐﹐春夏陽气在上﹐因其髙而越之也﹐如未愈﹐連服二﹑三劑。﹞汗多﹐去生香附﹐加白芍﹐不止﹐再加生黃。﹝如兼煩躁發斑等癥﹐則大忌之。﹞耳聾﹐加連翹。﹝直入三焦淸熱。﹞眩暈﹐加天麻。咽痛﹐加元參﹑薄荷﹑桔梗﹐甚者﹐再加山豆根。

煩躁﹑加知母﹑花粉﹑元參﹐更甚者﹐再加犀角。煩悶咳嘔足冷﹐是熱邪傳於肺胃﹐發斑之候。若欲出而未出者﹐加葛根﹑薄荷﹑荊芥﹑牛蒡。﹝以升發之﹐已見斑者﹐不宜再發。﹞若裏熱熾盛﹐再加犀角﹑石膏。胸中滿痞悶﹐﹝邪與痰合﹐壅塞气道故也。凡外邪傳裏﹐必先胸次脇﹐而入胃矣﹐﹞加枳﹑桔﹐未效﹐合小陷胸湯治之。嘔吐﹐﹝火邪挾木乘胃﹐气逆故也。﹞宜以竹茹﹑枇杷葉﹐甚者﹐再加蘆根汁。如挾痰飲而嘔吐者﹑則加半夏﹑黃連﹑竹茹。腹痛﹐加枳實﹑橘紅。自利﹐去淡豆豉﹐合天水散﹐加芩﹑連﹑葛根之屬。或熱甚渴甚﹐加寒水石。﹝仲景云﹐此癥往往夏末秋初﹐沿門閣境﹐患者頭痛發熱﹐煩躁口渴下利溺澀﹐甚者晝夜百行﹐或兼發斑疹。世人妄稱漏底﹐殊不知此腸脾胃素蘊濕熱﹐復與時令熱邪相合所致﹐法宜淸熱解毒表散﹐切忌下行破气收澀﹐犯者不救。﹞按此方治夏至前後各一月﹐感冒時令熱邪﹐需散表之劑。以上所列癥﹐因表邪未解﹐故於疏表方中﹐加以對癥之藥﹐如表解而見某癥﹐卽用某癥之藥治之。又如溫病時令﹐而見熱癥﹐熱病時令﹐而見溫癥﹐有溫熱癥並見者﹐或應熱反涼﹐感冒風寒﹐而見風寒癥者﹐或天陰久雨﹐外感濕气﹐而見濕癥者﹐或酷暑橫流﹐觸冒暑邪﹐而見暑癥者﹐必審察明白﹐卽隨所見之癥﹐用藥施治。全在活法﹐不可固執。

葛根湯﹝自制﹞治正陽明經病﹐頭痛額痛﹐﹝胃脈循髮際至額顱。﹞壯熱﹐﹝胃主肌肉﹐故身熱尢甚。﹞目痛鼻幹﹐﹝胃脈挾鼻絡於目故也。﹞不得臥﹐﹝胃不和則臥不安。﹞無汗。﹝津液燔灼﹐故汗難於達外。﹞葛根﹝甘平﹐陽明解表之主藥。二﹑三錢。不嘔無汗可用﹐嘔則邪火上逆﹐不宜升散也。﹞淡豆豉﹝三﹑五錢。﹞薄荷﹝豉之苦甘﹐荷之辛涼﹐皆能解肌發汗。錢許。﹞麥冬﹝三﹑五錢。﹞知母﹝生津﹐二﹑三錢。﹞黃芩﹝淸熱。佐以三味﹐庶葛根無大開肌肉之患。

三錢。﹞甘艸﹝八分。﹞此方辛涼解表之劑﹐乃養汗以開玄府﹐與開玄府以出汗之法﹐迥乎不同。蓋邪入皮毛﹐卽玄府閉﹐內气不得泄而生熱﹐非風寒能變熱也。但風寒初客﹐熱未久而經中津液未傷﹐宣其皮毛則玄府開而邪隨汗散。若表不解﹐入客肌肉經絡之中﹐是謂邪在中﹐壅熱日久﹐經中津液燔灼﹐汗難達外﹐昧者徒用風熱之藥發表﹐益助熱耗陰﹐而不得汗。仲景解肌和解之法﹐只用辛涼淸解熱邪﹐津液充而汗自湧出肌表。況陽明禁汗﹐若大開其肌肉﹐津液盡從外泄﹐則胃气愈燥而陰立亡矣。

竹葉石膏湯﹝卽白虎湯加竹葉﹑麥冬。﹞治足陽明胃腑受病﹐喜涼惡熱﹐自汗煩躁﹐﹝邪入於內﹐故不惡寒而反惡熱﹐熱蒸騰達﹐故自汗。熱盛於表﹐則手足躁擾﹔熱盛於裏﹐則神志煩躁。﹞口渴飲冷﹐﹝胃熱熾盛﹐津液耗竭故也。﹞咽燥唇裂﹐﹝胃中熱極所致。﹞舌苔芒刺﹐﹝舌爲心苗﹐胃熱衝心﹐心熱則舌上津液結而苔。﹞譫語潮熱﹐﹝熱極神昏﹐故發諺語。潮熱者﹐以潮水之有信﹐獨於申酉戌爲陽明旺時發熱也﹐﹞甚則發呃﹐﹝熱气壅郁﹐气不得通而成。﹞發厥﹐﹝厥謂手足逆冷也。陽厥必小便短赤﹐口渴飲冷。﹞發斑發狂﹐脈洪大者。大便不硬﹐或𨿽硬而腹無所苦﹐此湯主之。﹝解熱止渴生津而退胃熱。若兼上癥而不大便六﹑七日﹐繞臍痛﹐或腹滿痛﹐手不可按﹐轉矢气者﹐此胃家實之的據﹐有燥糞也﹐當以承气湯下之。﹞石膏﹝最淸脾胃之火﹐欲借其大寒之性﹐行西方金神白虎淸肅之令﹐而除其炎熱。一兩至四兩。﹞知母﹝除煩躁﹐止消渴。三錢至一兩五錢。﹞甘艸﹝緩其速下。八分至三錢。﹞粳米﹝培其胃气﹐恐大寒則傷胃气也。﹞麥冬﹝生其津液﹐熱極必傷津液也。五錢至二兩。﹞竹葉﹝滌除煩熱﹐五十片至二百片。﹞人虛脈弱者﹐可加人參。﹝助胃中天眞之气。﹞心下硬滿﹐﹝邪未入腹不可攻之。﹞加桔梗﹑枳殼﹑黃連﹑蔞實。煩躁譫語﹐加犀角。

甚者再加黃連。舌苔亦如之。發呃加竹茹。嘔者﹐加竹茹﹑枇粑葉﹐蘆根汁。

此甘寒淸熱之劑。仲景以白虎湯加人參﹐治服表藥大汗出後﹐大煩渴不解﹐脈洪大者。大汗出則津液外亡﹐大煩渴﹐內熱極。又治渴欲次水﹐無表癥者﹐謂無頭痛發熱惡寒身疼無汗等癥也。又治傷寒無大熱﹐口燥渴心煩﹐背微惡寒者﹐無大熱﹐表熱已少﹔燥渴心煩﹐是裏熱偏多﹔背微惡寒﹐是表邪將罷﹐比通身惡寒不同。裏熱熾盛﹐急當淸解。又治傷寒吐下後七﹑八日不解﹐熱結在裏﹐表裏俱熱﹐時時惡風﹐大渴﹐舌上干燥而煩﹐欲飲水數升者。裏熱熾盛﹐不急淸解﹐則津液立竭﹐所以在表微風﹐不必拘泥﹔況表風原不禁白虎湯也。但此湯必渴欲飲冷者方服之。飲冷之法﹐不可不與﹐亦不可過與。﹝梨汁﹑藕汁﹑蔗漿﹑西瓜皆可與之﹞。不大渴者﹐裏熱尙微﹐不能消水﹐不可服也。若失血家發熱微汗﹐口渴心煩﹐甚至目赤面紅﹐六脈豁大空虛﹐謂之血虛發熱﹐當以六味地黃湯加減治之﹐誤服白虎者死。仲淳云﹕傷寒溫熱﹐時疫諸病﹐三陽癥中﹐往往多帶陽明者﹐以手陽明大腸與肺爲表裏﹐同開竅於鼻﹐足陽明胃與脾爲表裏﹐同開竅於口﹐凡邪气必從口鼻而入﹐故兼陽明癥者獨多﹐不可不知。此方投之得當﹐其效如神。按﹕吳又可言陰癥爲罕有之病﹐陽癥似陰者﹐比比皆是。蓋傷寒溫熱瘟疫諸病﹐傳入胃家﹐陽气內郁﹐不能外布﹐卽便四逆。若肥盛之體﹐尢易壅閉﹔亢陽已極﹐遂通身如冰﹔因熱極气道壅閉﹐遂脈微欲絕﹐所謂陽厥也。仲景云﹕熱深者厥亦深﹐熱微者厥亦微。故微者但手足冷﹐深者冷過肘膝﹐脈沈而微。更劇則通身冰冷﹐甚或指甲靑黑﹐肌膚血凝﹐靑紫成片﹐六脈無力﹐或微或絕。以上脈癥﹐悉似眞陰﹐審其內癥﹐必气噴如火﹐咽漧口臭﹐舌苔芒刺﹐渴欲冷飲﹐譫語太息﹐喜涼惡熱﹐心腹脹滿﹐按之痛甚﹐大便燥結﹐或協熱下利﹐或熱結傍流﹐必臭穢殊常﹐小便赤澀作痛﹐若誤引節庵冷過肘膝﹐便是陰癥﹐及脈有力爲陽﹐無力爲陰之說﹐而竟投附子理中四逆等湯﹐下咽必斃。夫溫熱瘟疫﹐熱病也﹐從無感寒﹐陰自何來﹖卽傳經傷寒﹐亦系陰病﹐與直中陰經不同﹐何得一見厥冷﹐便疑爲冷癥耶﹖竹葉石膏湯加竹茹﹑蘆根。治胃中熱气壅郁﹐气逆發呃﹐或再加枳實﹑栝蔞。

此方以淸胃熱降逆气爲主。按發呃一癥﹐有因熱因寒﹐因痰因食﹐因瘀血﹐因大虛之不同﹐須以別癥相參施治。如因胃中痰飲所阻﹐气逆而呃者﹐二陳湯加旋復代赭石治之。若因胃中飲食所阻﹐气逆而呃者﹐沈﹑砂﹑枳﹑橘﹑靑皮﹑檳榔之屬。若因胃中實熱﹐失下而呃﹐大便不通﹐脈來有力者﹐當用承气湯下之。若因胃中熱﹐瘀血而呃者﹐犀角地黃湯加降香﹑玉金﹑桃仁﹑羚羊角之屬。如陰傷胃而呃﹐或冷气逆上者﹐丁香﹑柿蒂﹑沈﹑砂﹑吳茱萸之屬﹐甚者﹐加桂﹐附﹐挾虛者再加人參。若因吐下後﹐及久病產後﹐老人虛人﹐陰气大虧﹐陽气暴逆﹐自臍下直衝至胸嗌間而呃者﹐最凶之兆。在熱病中﹐大槪屬熱實者居多﹐或淸或下﹐隨宜用藥﹐凡呃聲重者可治﹐呃聲輕者不治。經曰﹕病深者其聲噦是也。

竹葉石膏化斑湯治發疹發斑。疹屬少陰﹐小紅點行於皮膚之中﹐或不出者﹐或出而隨沒﹐又隨出者。班屬少陽﹐大紅點顯於皮膚之上﹐勢甚者﹐發熱一﹑二日卽出﹐六﹑七日乃退﹔勢緩者﹐發熱四﹑五日方出﹐一﹑二日卽退。有隨出隨退者﹐有發過再發者。有稀疏幾點者爲輕﹐有稠密如麩者爲重。實時令熱邪﹐傳於肺胃﹐而發爲斑疹。蓋斑重而疹輕也。斑疹已見者﹐通用此治之。

竹葉石膏湯﹝淸解肺胃之邪熱。﹞加犀角﹝散邪淸熱﹐涼血解毒。﹞元參﹝壯水制火。﹞斑盛加靑黛﹐熱毒內盛﹐合黃連解毒湯。﹝量癥輕重制劑大小﹐中病卽止﹐勿使太過。﹞咳嗽加貝母花粉﹐﹝自初發以至發後﹐總以淸熱消痰爲治。﹞喘者﹝熱邪壅肺故也。﹞加桑皮﹑茅根﹑栝蔞實。

按斑疹及小兒痧痘﹐皆屬肺胃火熱﹐不必根據癥施治﹐惟宜治本﹐解二經之邪熱﹐則諸癥自退﹐斑之方萌﹐與蚊迹相似﹐發斑多見於胸腹﹐蚊迹多見於四肢。病患昏﹐先紅後赤者斑也﹔病患安靜﹐先紅後黃者﹐蚊迹也。須看斑色鮮紅者吉﹐紫赤者險﹐淡白者危﹐黑色者死。斑旣發出﹐須得脈洪數有力﹐身溫足溫易治﹔若脈沈小足冷﹐元气虛弱者難醫。滑伯仁曰﹕脈者血气之波瀾﹐發斑則血散於肌膚﹐故脈小或絕無。凡斑欲出未出之時﹐治宜淸涼辛散爲主﹐最忌酸收﹐誤施溫補﹐禍不旋踵。藥用葛根散陽明之郁火﹐薄荷解太陰之風熱﹐荊芥散風熱﹐治瘡毒﹐牛蒡開毛竅﹐除熱毒。總以透斑爲主。如裏熱熾盛﹐可加犀角﹐寒而不滯﹐其性走散故也。或合白虎湯﹐俟斑透﹐卽以化斑湯加減治之。若人虛脈弱者少加人參﹐參本肺熱所忌﹐不得已而用之﹐以扶元气﹐而兼化斑。斑癥愼勿發汗﹐汗則斑爛。又不可下﹐下則斑毒內陷﹐癥反變劇。若大便燥結﹐以元明粉潤之﹐或用豬膽汁導之。凡發斑吐瀉者多吉﹔以陽明之熱得解﹐卽表裏分消之義也。治瀉愼勿止瀉﹐惟用黃連﹑茯﹑甘﹑升﹑葛之屬﹐則瀉自止。如便膿血﹐是熱邪下陷也﹐大忌止澀﹐宜芩連以淸熱毒﹐茯﹑甘以調脾胃﹐升﹑葛以散熱邪﹐加滑石末調服﹐取其行積滯﹐逐凝血也。

竹葉石膏湯加犀角﹑金汁治熱邪傳胃衝心﹐神亂髮狂﹐妄言罵詈﹐不避親疏。﹝神明昏亂故也。﹞甚則棄衣而走﹐﹝熱盛於身也。﹞登髙而歌﹐逾垣上屋﹐﹝陽邪剛盛﹐故履步失常﹐﹞目赤唇焦﹐舌漧齒燥﹐大渴飲水﹐小便短赤﹐﹝皆裏熱熾盛之所致﹐﹞大便不結者﹐﹝腸胃熱盛﹐而傳化失常也。﹞急以此湯大劑頻頻灌之。

竹葉﹝一百五十片。﹞石膏﹝四兩。﹞知母﹝一兩五錢。﹞甘艸﹝五錢。﹞麥冬﹝二兩。﹞犀角尖﹝涼心淸熱﹐一兩。﹞金汁﹝治陽毒發狂﹐陳久者一大杯。﹞此方治足陽明胃實發狂﹐便不結者用之。如大便不通﹐當用承气湯急下之。凡發狂難制﹐以醋潑火炭上﹐煙衝入鼻卽安。一切熱病熱邪傳裏﹐亢極無解﹐用黃連一兩﹐或芒硝煎水﹐井中頓冷﹐浸新靑布搭胸上﹐熱卽換之﹐熱勢稍退卽除去﹐牀前宜置冰水。行此法者﹐水可以滅火﹐寒可以除熱﹐外可以安內。經曰﹕水行漬之﹐和其中和﹐可使畢已。此之謂也。

三黃石膏湯治熱病壯熱﹐無汗煩躁﹐﹝壯熱無汗﹐表未解也。兼見煩躁渴炊等癥﹐是表裏熱盛﹐故津耗無汗。﹞鼻幹面紅﹐﹝陽明火邪﹐上行燎面。經云﹕面熱者胃病也。﹞目赤唇焦﹐舌漧齒燥﹝胃脈入上齒中故也。﹞大渴飲水﹐狂叫欲走﹐脈洪而數。

黃連黃芩黃柏黑山梔﹝各二﹑三錢。﹞石膏﹝三﹑四兩。﹞知母﹝兩許。﹞甘艸﹝三錢。卽黃連解毒湯合白虎湯﹐淸裏熱以救津液。﹞薄荷﹝三錢。﹞淡豉﹝解肌透汗﹐微汗則解﹐一兩。﹞此方因表裏俱熱﹐故內外分消其勢﹐兵之分擊者也。若無壯熱俱表癥﹐惟大便燥結不通﹐及舌捲囊縮難治者﹐本方去薄荷﹑淡豉﹐加大黃﹑芒硝﹐名三黃巨勝湯﹐權用劫之﹐間有可生者。

黃連解毒湯治三焦大熱﹐煩躁﹐舌苔錯語﹐﹝上焦熱也。錯語者﹐雜之謂。譫語者﹐數數更端之謂﹐其聲髙。鄭聲者﹐只將一事一語﹐鄭重諄復﹐其聲低。乃精气奪之候也。故曰實則譫語﹐虛則鄭聲。﹞呻吟﹐﹝下焦熱也﹐腎在聲爲呻﹐气郁則呻吟。﹞漧嘔不眠﹐﹝中焦熱也。﹞脈數。宜用黃連﹝瀉中焦之火。﹞黃芩﹝瀉上焦之火。﹞黃柏﹝瀉下焦之火。﹞梔子﹝瀉三焦火﹐屈曲下行。各一錢至三錢。﹞如狂言躁亂﹐﹝溫熱之邪傳入心包﹐乃似狂非狂﹐非胃實發狂可下之比﹐﹞或喜笑不休﹐﹝心包本病。以心在聲爲笑。﹞加生地﹑麥冬﹑犀角﹐心悸亦如之。渴加麥冬﹑花粉。大渴合白虎湯。漧嘔合竹茹湯。煩躁加犀角﹑生地。脈熱小便不利者﹐加麥冬﹑知母。

小便數﹐﹝是熱邪傳入中焦﹐逼迫下行﹐火性急速故也﹐﹞倍黃柏﹐加知母。此苦寒淸熱之劑﹐通上中下三焦而治之。按舌苔之癥﹐邪熱在表﹐則不生苔﹔在半表半里﹐則生白苔﹔傳裏則生黃苔﹐熱甚則芒刺漧燥。若見黑苔芒刺﹐刮去卽生者難治。夏令時火邪火﹐內外合燒﹐故易生黑苔芒刺﹐尙有可生﹐冬令見之必死。又有舌苔如黑漆之光者﹐舌爲心苗﹐應南方火﹐譬如火之自焚﹐初則紅﹐過則薪爲炭而色黑﹐熱之極矣。亦有舌上無苔﹐而赤紫幹光者﹐皆因邪熱灼幹腎水﹐不能上漑於心﹐火無制﹐自焚而死。

治舌苔之法﹐如見少陽癥﹐卽用小柴胡湯去人參﹑半夏﹐加知母﹑花粉。如自汗煩躁﹐大渴飲水者﹐用竹葉石膏湯合本方加減﹐黃連瀉心火﹐爲必用之藥﹐有下癥者﹐用承气湯。自利者本方加減治之。一切苔狀﹐濕滑者吉﹐燥澀者凶。白苔亦有漧硬如沙皮者﹐因津液漧燥﹐邪𨿽入胃﹐不能變黃也。凡見舌苔﹐俱用井水浸靑布拭淨﹐以薄荷末同蜜不時擦之。熬氏云﹕見紅色﹐熱蓄於內也﹐隨癥淸之。又有舌裂舌硬舌短舌長舌捲﹐皆邪熱勝﹐眞气危﹐或淸或下﹐隨病制宜。熱病多舌出﹐有病愈而不能入者﹐冰片少許﹐塗舌卽入。有舌腫滿口﹐蒲黃爲末滲上﹐卽愈。

小陷胸湯治誤下﹐熱邪乘虛陷入﹐與痰飲搏結胸間﹐謂之結胸病。﹝誤下﹐心下滿而硬痛者爲結胸﹐但滿而不痛者爲痞。﹞小結胸病心下硬滿﹐按之則痛﹐﹝與大結胸之從心上至少腹硬滿而痛不可近者較輕﹞。脈浮滑者。﹝外邪陷入原微﹐與大結胸之寸脈浮關脈沈緊者﹐亦不同。﹞黃連﹝淸解熱邪﹐一﹑二錢。﹞栝蔞實﹝能洗滌胸膈中垢膩郁熱。一﹐二枚搗。﹞半夏﹝善消痰飲。一﹑二錢。渴易花粉。﹞可加尖檳榔﹝性能散結﹐破滯降气﹐下行最速。一﹑二錢。﹞如挾熱下利﹐心下痞者﹐去半夏﹐調服益元散。

此方淸熱開結化痰﹐𨿽治誤下結胸之主方﹐然未經誤下﹐而外邪傳入胸中﹐與痰相合﹐壅塞气道﹐胸中心下滿悶﹐或痛或不痛者﹐亦可借用。如有兼癥﹐另加對癥之藥治之。

瀉心湯治心下痞結。

大黃﹝攻痞。﹞黃連黃芩﹝淸熱。﹞此苦寒淸熱攻下之劑。宜小劑微下﹐恐陷邪未入腹﹐不可攻也﹐戒之戒之。

竹茹湯食穀欲嘔者屬陽明﹐非少陽也。胸中煩熱者﹐此方主之。

竹茹﹝善疏气逆﹐一﹑二﹑三錢。﹞枇杷葉﹝長於降气。三﹑五大片﹐薑汁炙。﹞蘆根﹝獨入陽明﹐淸熱下降。三﹑四兩﹐或汁一大杯服更妙。﹞麥冬﹝淸胃止嘔。三﹑五錢。﹞吐蛔﹝胃熱如沸﹐蛔不自安﹐下旣不通﹐必出自上。﹞合白虎湯﹐﹝淸胃熱則蛔安。﹞去甘艸﹐﹝蓋蛔得甘則動於上也。﹞或合解毒湯﹐﹝蛔見苦則安。﹞俱加烏梅。﹝蛔得酸則靜。此癥勿認胃寒誤用姜﹑桂。﹞此治挾熱嘔吐之良方也。如過用寒涼﹐陽明虛寒﹐口不渴﹐小便白﹐方可暫用吳茱萸湯﹐以下逆气﹐人參﹑姜﹑棗以培胃气﹐停痰積飲而嘔吐者﹐用芩連二陳湯﹐虛者用六君子湯﹐俱加竹茹﹑薑汁。如病後虛羸少气﹐气逆而吐者﹐仲景竹葉石膏湯主之。竹葉﹑石膏以淸餘熱﹐參﹑甘﹑粳米以補不足﹐半夏以散逆气。又竹葉能除新久風邪之煩熱﹐能止喘促气盛之上衝﹐合參﹑麥等用之﹐治熱而無損其眞﹐導逆而不傷其气。若生薑可以宣偶郁之火﹐而不能散久凝之熱﹐枳﹑朴可以下客气有餘﹐而不能降熱傷之逆﹐故皆不用。石膏大寒﹐病後反用之者﹐以外感之邪﹐皆屬陽經﹐陽經之邪﹐非苦寒之藥所能勝﹐其餘邪上逆﹐何獨不然﹐故必用之以淸邪之原也。今人不忌芩連﹐而但畏石膏﹐總不知辧癥耳。

梔子豉湯治邪在胸膈﹐心中結痛懊﹐﹝懊者煩惱﹐者鬱悶﹐邪郁胸中﹐心不安。﹞宜此探吐之。

梔子﹝苦以湧之。﹞淡豉﹝解煩躁﹐除滿悶。﹞陽明病無汗﹐小便不利﹐心中懊者﹐當發黃﹐加麥冬﹔如已見黃﹐加茵陳爲君。

此因邪在胸膈﹐用梔﹑豉湧吐其邪﹐所謂在上者因而越之也。凡用此湯﹐病患舊有微溏﹐則大腑易動﹐服此不能上湧﹐反爲下泄﹐故不可服。脈虛者不可吐﹐漧嘔者不可吐﹐素失血者不可吐﹐气淺者不可吐﹐眩冒者不可吐﹐虛弱者不可吐﹐故均禁用本方。

豬苓湯治渴欲飲水﹐小便不利。﹝陽明熱邪﹐傳入下焦﹐膀胱熱結﹐气化不傳。﹞又治少陰下利。﹝少陰熱邪﹐傳入陽明﹐逼迫水谷下奔則利。﹞豬苓澤瀉﹝各錢許。﹞茯苓﹝二﹑三錢。﹞滑石﹝宣導熱邪﹐俾從膀胱而出﹐三﹑五錢。﹞阿膠﹝四味恐太滲利傷陰﹐故加滋陰潤燥之品﹐一錢。生雞子可代。﹞此滋陰潤燥蕩熱利水之劑。渴欲飲水﹐小便不利﹐而主此方者﹐以飲水故知熱甚﹐溺澀故知熱結膀胱﹐利其小便﹐則邪熱消而津液回﹐渴自止矣。少陰下利而主此方者﹐卽仲景所云﹐利不止者﹐當利其小便﹐開支河水道﹐以殺奔急之勢﹐庶水谷分﹐而下利自止。若陽明病汗出多而渴者﹐不可與豬芩湯﹐以汗多胃中燥。蓋胃中津液﹐因熱已內耗﹐加以汗多而奪之於外﹐又用豬苓湯復利其小便﹐以奪之於下﹐則津液立亡。

加減導赤散治熱結膀胱﹐少腹脹滿﹐小便不利。﹝若少腹硬滿﹐小便自利﹐蓄血癥也。﹞又治飲水過多﹐水結在胸﹐心下怔忡﹐但頭微汗出﹐﹝濕熱蒸騰﹐陽气但上升而不能下達。﹞無大熱者。﹝邪熱但結胸間﹐故表無大熱。﹞豬苓﹑澤瀉﹑茯苓﹑滑石﹑甘艸﹑橘紅。身目發黃﹐加茵陳。水結胸癥﹐加木通﹑燈心。

此方卽五苓散﹑天水合用﹐去白術﹑桂枝而加橘紅也。五苓用桂枝者﹐以太陽中風﹐表癥未罷﹐邪又入裏﹐而見煩渴﹐小便不利﹐故用桂枝解表﹐苓﹐澤蕩熱﹐白術建中﹐通表裏而兩解之。今無太陽表邪﹐無取桂枝﹐白術性壅﹐故亦不用﹐加橘紅者﹐以膀胱气化則出也。

犀角地黃湯治吐血衄血。﹝火邪入裏﹐擾亂血分﹐血熱妄行也。﹞或吐衄不盡﹐停畱於胸﹐或脇﹐或中脘﹐或少腹﹐爲蓄血滿疼﹐手不可按。﹝必小便自利﹐大便色黑﹐爲蓄血癥。﹞犀角尖﹝三﹑五錢。﹞生地﹝三錢至八錢。﹞芍藥﹝亦有用赤者。﹞丹皮﹝各一﹑二錢。四味皆能涼血。又犀角﹑丹皮﹐兼能消瘀。﹞止血加茅根﹑藕汁﹑磨京墨調服。﹝外用冷水﹐拊其後額﹐濯其兩足。﹞吐衄熱盛﹐合黃連阿膠湯﹐﹝治病必求其本﹐吐衄因邪火﹐故以苦寒直折之。﹞加麥冬﹑童便。瘀痛加元胡。如破瘀﹐加桃仁﹑紅花﹑降香﹑大黃。

此涼血補陰祛瘀生新之劑。𨿽治吐衄及蓄血之方﹐按熱病中多有昏悶抽搐及筋跳肉動之癥﹐此方甚宜。經曰﹕諸熱瞀﹝昏悶﹞螈﹝抽搐﹞皆屬於火。邪熱傷神﹐則神昏而煩悶﹐亢陽傷血﹐則筋肉失養﹐而爲抽搐跳動。犀角涼心安神﹐解煩除悶﹐生地涼血補陰。神昏煩悶﹐重用犀角。抽搐跳動﹐重用生地。正所云藥不拘方﹐宜合用而用是也。

桃仁承气湯外癥已解﹐少腹硬滿﹐痛不可按﹐﹝血蓄下焦之故。﹞小便自利﹐﹝血病而气不病也。﹞糞硬易解﹐﹝邪不在气﹐結在血也。﹞其色必黑﹐﹝瘀血積之也﹐皆蓄血的癥。﹞或喜忘﹐﹝卽昏悶也﹐搏血上衝﹐朦昧心神之故。﹞或如狂﹐甚則發狂﹐或身目發黃﹐﹝濕熱發黃必小便不利。﹞脈沈有力﹐宜此湯﹐下盡黑物則愈。

桃仁﹝破瘀血。三﹑五錢﹞大黃﹝下瘀血。二錢至五錢。﹞芒硝﹝能走血﹐軟堅潤燥。一﹑二錢﹐元明粉代之﹐則性緩。﹞甘艸﹝調胃和中。錢許。﹞桂枝﹝血得熱則行也。二﹑三﹑五分。內有熱則去之﹐觀大黃虫丸方中﹐用黃芩淸熱﹐以瘀久必生熱也。﹞若挾虛者﹐加生地﹑歸﹑芍。

本方加降香﹑穿山甲末﹐﹝破血開气。﹞名代抵當湯。

此攻下蓄血之主方也。蓋傷寒蓄血﹐人多不識﹐若能識者﹐垂手取效。凡病神昏者﹐多死﹔此癥神昏﹐宜急下之﹐遲則殺人。

茵陳蒿湯陽明病﹐但頭汗出﹐身無汗﹐至頸而還﹐﹝肌表之气﹐郁而不通。﹞小便不利﹐﹝邪郁上﹐气不下達。﹞渴飲水漿者﹐﹝胃熱津枯也。﹞此爲瘀熱在裏﹐身必發黃﹐﹝濕熱鬱蒸﹐邪無出路。﹞此湯主之。

茵陳﹝善去濕熱。三﹑五錢。﹞黑山梔﹝能降火﹐從小便中泄去。二錢。﹞大黃﹝爲佐。以建驅濕除熱之功﹐以利小便﹐非下之也。一錢。﹞可加麥冬﹐﹝淸胃熱﹐生津液﹐療目黃。﹞花粉﹝除熱療疸。﹞燈心﹝利水﹑淸心火。﹞此濕熱發黃通利之劑。若腹滿大便實者﹐加枳﹑朴﹐倍大黃用之。

蜜煎豬膽導法治陽明病本自汗出﹐﹝身熱汗自出﹐不惡寒反惡熱﹐爲陽明外癥。﹞醫復發汗﹐﹝津液重傷。﹞小便自利者。﹝胃中邪熱逼迫津液滲前陰﹐則又復奪之於下。﹞此爲津液內竭﹐𨿽硬不可攻之﹐當須自欲大便﹐宜導而通之。﹝白蜜煎之﹐作挺長如指許﹐納穀道中﹐以手急抱﹐欲大便時乃去之。或用大豬膽一枚﹐入醋少許﹐取蘆管五寸許﹐以一頭入膽紮定﹐一頭納入穀道中﹐擠汁灌入肛門內﹐頃當大便出﹞此爲大便不行﹐一無所苦者設﹔因邪低﹐故用異法迎而奪之之兵也。或用生地一﹑二兩﹐煎湯頓飲﹐大便立通。老弱虛人﹐產後病後﹐津液不足者甚宜。

大柴胡湯治表癥未除﹐﹝發熱或往來寒熱等癥。﹞裏癥又急﹐﹝腹脹滿﹐大便實﹐或心下痞硬。﹞通表裏而兩解之。

柴胡﹝解表之邪。﹞黃芩﹝淸裏之熱。﹞大黃﹝隨癥量用。﹞枳實﹝腸胃熱結﹐苦以泄之。﹞芍藥﹝正气虛弱﹐收而行之。各二錢。﹞半夏﹝一錢﹐渴易花粉。﹞姜棗﹝和榮衛。﹞大承气湯總以大便實爲主﹐外則驗之潮熱﹐手足出汗﹐轉矢气﹐臍腹滿痛﹐手不可按﹐脈沈有力。

大黃﹝量人彊弱﹐隨癥輕重用之。一﹑二錢至一兩。﹞枳實濃朴﹝一﹑二﹑三錢。﹞芒硝﹝一錢至五錢。﹞本方去芒硝﹐卽小承气湯。硝﹑黃﹑甘艸卽調胃承气湯。

大陷胸湯治誤下因成大結胸﹐從心上至少腹﹐硬滿而痛不可近﹐口渴舌燥﹐日脯潮熱﹐大便祕結﹐脈沈緊者。

大黃﹑芒硝﹑甘遂﹝苦寒有毒﹐能直達水飲窠囊隱僻之處﹐峻藥不可輕用。多用半分或一分﹐得快利﹐止後服。﹞六一順气湯熱邪傳入陽明胃府﹐不惡寒﹐反惡熱﹐欲揭衣被﹐揚手擲足﹐自汗煩躁﹐﹝若周身無汗﹐但手﹑腋下汗出﹐非燥糞熱气﹐不能使諸陽本之猶蒸蒸而潤也﹐尢爲胃實之的癥。﹞口渴飲冷﹐咽燥唇裂﹐舌苔芒刺﹐譫語潮熱﹐气短气喘﹐甚則發呃﹐發厥發狂﹐不大便五﹑六日﹐繞臍痛﹐或腹滿痛﹐手不可按﹐頻轉矢气﹐脈洪數有力﹐此有燥糞也﹐此方下之。又陽明病發熱﹐自汗如雨﹐﹝恐胃汁內幹。﹞亦宜急下。

﹝以存津液。﹞又熱病目不明﹐﹝腎水將絕。﹞亦宜急下。﹝以救腎水。﹞大黃﹝苦寒泄實去熱。﹞芒硝﹝鹹寒潤燥軟堅。二味走而不守﹐均爲蕩滌之劑。﹞枳實﹝苦寒泄漏。﹞濃朴﹝苦溫去痞。﹞芍藥﹝酸以收其正气﹐又滋津液而益營血。﹞甘艸﹝甘以緩其速下﹐又補脾胃而建中气。﹞黃芩﹝苦寒能祛諸熱。﹞柴胡﹝能引胃气上升﹐若表癥未除﹐更宜用之。﹞以解表熱。加鐵銹水﹐﹝性以沈重能墜熱開結﹐用匙調服。﹞大結胸癥﹐去甘艸換桔梗﹐加甘遂。﹝服藥後﹐將鹽炒麩皮﹐絹包於腹上熨之﹐藥气得熱則行﹐大便易通。若服湯則下﹐勿再服。﹞若服湯不下﹐或次日方下﹐或半日後吐﹐仍原藥﹝中气大虛﹐不能運藥﹐大凶之兆。﹞加煨姜﹝和藥性一﹑二片。﹞人參﹝助胃气﹐量其有邪實病重﹐輕劑不行者﹐當再下之﹐以腹中和﹐二便通爲度。﹞若脈弱或不能食﹐﹝其人本虛勿輕議下﹐必不得已﹐用攻補兼施之法。﹞或黃龍湯﹐﹝顧其元气。卽小承气湯加人參﹑歸﹑地。﹞或承气養榮湯﹐﹝顧其津液﹐卽小承气湯加歸﹑地﹑白芍﹑麥冬﹑知母。﹞隨宜用之。

此方節庵用代大﹑小承气﹐調胃承气﹐大柴胡﹐大陷胸等湯﹐凡傷寒過經﹐及老弱產後虛人﹐苟有下癥者﹐或有下後不解﹐或有表癥未除﹐而裏癥又急﹐不得不下者﹐去芒硝﹐小劑緩緩下之。蓋大黃淸血分之熱﹐用之而瀉不止者﹐飲粥湯﹐胃得穀气則泄止﹐以胃之气未傷也﹐合芒硝﹐則並气分而峻寒之﹐且又最傷下焦血分之眞陰﹔必三焦俱傷﹐痞滿燥實堅全具﹐熱邪太甚者﹐方可兼用﹐所謂有病病當之也﹐若熱不至堅者﹐不可用。觀仲景增此一味而曰大﹐減此一味而曰小﹐且諸所欲下者﹐必曰先與小承气湯﹐則芒硝之峻可知。至調胃承气﹐反去枳﹑朴﹐不去芒硝﹐或因吐下津幹﹐或因煩滿气熱﹐總爲胃中燥熱不和﹐而非大實滿者﹐此經曰熱凝於內﹐治以鹹寒之義也。去枳﹑朴者﹐恐傷上焦虛無氤氳之元气﹐又加甘艸﹐培其根本﹐故曰調胃承气。謂胃乃大小腸膀胱轉運之本气﹐化則能出﹐有熱有物以滯之﹐气不承順﹐則壅而不和﹐故取微下﹐以調和胃气﹐甚則用大承气湯﹐不甚則小承气也。呂晚村云﹕邪旣入裏﹐故就大便通泄其熱﹐從其近易﹐非矢爲害﹐而必欲攻之也。昧者﹑方中雜用消克之藥誤矣。仲景用承气之法﹐有曰﹕若不大便六﹑七日﹐恐有燥糞﹐欲知之法﹐少與小承气湯﹐湯入腹中﹐轉矢气者﹐此有燥糞﹐乃可攻之﹔若不轉矢气﹐此但初頭硬﹐後必溏﹐不可攻之﹔攻之必脹滿不能食也。又陽明癥﹐譫語發潮熱﹐脈滑而疾者﹐與小承气湯。若不轉矢气﹐明日不大便﹐脈反微澀者﹐裏虛也﹐爲難治﹐不可更與承气湯。又煩躁心下硬﹐若其人脈弱﹐𨿽能食﹐少與小承气和之﹐勿令大下。以邪實不可不下﹐而正虛又不可大下﹐此湯關系安危最大。蓋熱邪入胃﹐不以寒藥治之﹐則胃傷﹐不及則藥不勝邪﹐太過則藥反傷其正气。斟酌投之﹐以祈無誤。凡蕩滌外感熱邪﹐皆用湯液﹐切禁丸藥﹐惟脾約一癥﹐則用麻仁丸。﹝卽小承气加白芍﹑麻仁﹑杏仁。﹞因其人平素脾气燥熱﹐省約所食之物﹐爲一﹑二彈丸﹐三﹑五日一大便者﹔所以熱邪入裏﹐益津枯血燥﹐大便艱澀﹔故用涼血潤燥﹐緩以通之﹔不比一時暫結者﹐可用湯藥滌之耳。

再按此方﹐總以大便硬爲主﹐用之固宜也﹐乃下利而亦用之者﹐因腹中有燥糞熱結﹐則稀水從傍流下爲利﹐必兼譫語潮熱﹐臍腹按之硬痛﹐脈滑數有力者﹐方可用通因通用之法。若少陰病之自利淸水﹐色純靑﹐心下必痛﹐口漧燥﹐而用急下之者﹐因少陰邪熱﹐挾木火乘胃﹐胃津腎水﹐將欲枯竭﹐不得不因熱利導﹐使邪熱下行﹐而救胃腎垂絕之陰。愚謂承气養榮湯內有地冬﹐用治此癥頗宜。尺脈若弱﹐﹝腎陰虧也。﹞不可下﹔脈虛細者﹐﹝气血衰也。﹞不可下﹔表未解者﹐﹝頭痛發熱﹐惡風等癥未除。﹞不可下﹔﹝恐邪气內陷也。﹞諸動气者﹐不可下﹔﹝恐脾气傷敗也﹞諸虛者﹐﹝如勞倦陰虛﹐經行經斷﹐胎產崩漏等癥。﹞不可下﹔嘔多者﹝胃气大傷也。﹞不可下﹔小便淸白者﹐﹝內無熱也。﹞不可下﹔陽明病心下硬滿者不可下﹔﹝下之利遂不。止者死。誅伐無過﹐胃气下陷也。﹞脇下素有痞﹐連在臍傍者﹐﹝此名髒結﹐必腹內拒痛﹐甚至不可忍。﹞不可下﹐﹝下之是速其病﹐小腹入陰筋而死也。﹞結胸癥脈浮大者﹝表邪未淸也。﹞不可下。﹝下之是令其結而又結﹐則死矣。﹞如誤用芒﹑黃而下不止者﹐宜大劑加味理中湯以救之。

芍藥黃芩湯﹝自制﹞治熱邪傳入太陰﹐腹滿咽漧﹐﹝太陰脈布於胃﹐絡於嗌。熱邪壅滯經气不通﹐故而腹滿﹔熱邪循經衝咽﹐故咽漧。﹞吐而食不下﹐﹝邪迫於上也。﹞自利而腹痛。﹝邪迫於下也。﹞白芍﹝安脾胃而和血脈﹐治腹痛而止瀉利。炒二﹑三﹑四錢﹐﹞甘艸﹝腹滿嘔吐者去之。﹞黃芩﹝以上三味卽黃芩湯﹐本熱邪入裏﹐下利腹滿方。﹞黃連﹝淸熱邪﹐﹞枳殼﹝破結气。﹞橘紅﹝通滯气。﹞茯苓﹝蓋脾胃﹐止吐瀉。各一﹑二﹑三錢。﹞如便膿血加地楡﹐調服滑石末。﹝三﹑五錢。﹞不止﹐佐以升麻﹑﹝醋炒三﹑五﹑七分。﹞葛根。﹝錢許。﹞若嘔吐者﹐﹝忌用升提。﹞加石蓮子﹑﹝去心炒黃。﹞陳松蘿茶。﹝各三﹑五錢。﹞此方和解淸熱爲主﹐佐以利气除濕之藥。蓋太陰本屬濕土﹐熱邪干之﹐濕熱壅滯﹐故見如上諸癥。

所以夏秋太陰司令之時﹐患此最多。今人輒云遵仲景法﹐遂用四逆湯﹐妄投姜﹑附﹐竭絕眞陰而死者﹐如恆河沙數。要知熱邪傳入太陰﹐協熱自利必咽漧口燥﹐小便黃赤短澀﹐大便黃赤或黑﹐形狀如垢膩而極臭﹐肛門如暖湯而瀉出﹐或裏急後重﹐膿血錯雜﹐其所吐之物﹐必糟粕酸臭。若髒寒下利﹐則口不燥渴﹐小便淸白﹐大便瀉出﹐或淸或白﹐有如騖溏﹐或完谷不化﹐而水液澄徹淸冷﹐或吐出﹐亦如是﹐方可用溫中之法。然熱病中萬無此癥﹐若過用寒涼﹐或亦有之。

黃連阿膠湯治熱邪傳入少陰﹐口燥舌漧而渴﹐﹝腎屬水﹐而邪熱涸之故也。﹞身涼但欲寐。﹝志气昏倦。﹞脈沈細數。又治濕熱下利膿血。

黃連黃芩﹝陽有餘者﹐苦以瀉之。各一﹑二﹑三錢。﹞芍藥﹝陰气耗者﹐酸以收之。二﹑三錢。﹞眞阿膠﹝二錢。如無可用龜甲。入腎補陰﹑除熱﹐兼止久痢。﹞生雞子﹝一枚﹐調入。

陰不足者﹐甘以補之。昔人謂其補陰血﹐與眞阿膠同功。故產後虛痢﹐胎漏下血可用。﹞可加生地﹝益腎陰。﹞二冬﹝除煩渴。﹞知母﹑黃柏。﹝瀉腎火。﹞煩躁﹝水虛火旺上衝故也。﹞加犀角。咽痛﹝腎脈入肺中﹐循喉嚨﹐挾舌本故也。﹞加玄參﹑甘桔。﹝甘桔湯﹐治少陰病咽痛。﹞此淸火滋陰之劑﹐仲景本治少陰病﹐心中煩不得臥之主方。蓋但欲寐爲少陰之本癥﹐因熱涸腎水﹐心相無制﹐神志無寧﹐致煩不得臥﹐爲自焚欲死之徵。今𨿽身涼欲寐﹐而口舌漧渴﹐總由邪熱傷陰所致﹐故均以此治之。

四逆散治少陰病四肢厥逆﹝熱邪傳腎﹐胃關壅閉﹐故胃陽亦郁﹐不達四肢。﹞又治熱邪﹐傳入厥陰﹐手足逆冷﹐﹝木郁胃陽也。﹞或自利者。﹝邪逼胃中﹐水谷下奔。﹞柴胡﹝解厥陰之邪﹐達胃陽之郁。﹞芍藥﹝疏土中之水。﹞枳實﹝破壅滯之气。各一﹑二錢。﹞甘艸﹝和中。減半。﹞可加黃芩。﹝淸木火之熱。﹞此淸熱和解之劑。𨿽少陰四逆﹐實邪挾木乘胃所致﹐故但治厥陰﹐而少陰亦解﹐此母實瀉子之治法也。仲景謂﹕厥應下之﹐而反發汗者﹐必口傷爛赤。謂當以寒劑降熱下行﹐如白虎湯之淸金平木解熱﹐以救胃中津液﹐亦爲熱厥之主方﹐非大承气峻下之謂也。故又戒之曰﹕諸四逆厥者﹐不可下之﹐虛家亦然。若果有下癥﹐仍可用微下之法﹐須活潑潑地﹐不可固執。

龍膽淸肝飲﹝自制﹞治熱邪傳入厥陰﹐煩滿囊縮﹐﹝熱邪引動肝气上逆﹐則煩滿。肝脈過陰器﹐气燥灼於筋﹐故囊縮也。﹞消渴﹐﹝飲水多而小便少也。脾盛則母虛﹐故腎水消而生渴﹐且木火滋盛﹐必乘吸胃中之津液。﹞气上衝心﹐心中痛熱﹐﹝肝气通於心﹐母盛則子實﹐故气沖心而疼熱。﹞饑不欲食﹐食則吐蛔者。﹝木邪肆橫﹐胃土受制也。﹞龍膽艸﹝專瀉肝膽之熱邪。﹞黃芩﹝君以膽艸﹐亦入膽矣。﹞黃連﹝心痛煩滿﹐皆南方亢上之气﹐連之苦寒直瀉丙丁﹐實則瀉其子也。俱一﹑二錢。﹞栝蔞﹝一枚﹞麥冬﹝制肝者惟金﹐故以栝蔞﹑麥冬﹑潤肺生津液。五錢至一兩。﹞玄參﹝二﹑三錢。﹞知母﹝生肝者惟水﹐故以玄參﹑知母﹐壯水滋化源。三﹑五錢。﹞芍藥﹝畏肝者惟土﹐故以白芍安脾瀉火邪。三錢。﹞羚羊角﹝獨入厥陰﹐滌熱舒筋﹐三﹑五錢。﹞吐蛔加烏梅。如誤下利不止者﹐﹝徒虛陽明﹐木益乘其所勝。﹞去瓜﹑麥﹑玄參﹑知母﹐倍芍藥。此方以淸解厥陰熱邪之藥爲君﹐佐以淸金壯水安脾之劑。

沈氏謂﹕黃芩湯一方﹐原治厥陰之病。愚嫌其尙少對癥的藥﹐故采加入﹐且更其方名﹐使知熱邪傳入厥陰﹐當以淸肝爲首務﹐方書但用承气湯下法﹐豈非一盲引眾盲﹐相率入火坑耳。

炒米湯治外感六﹑七日間﹐正气來復﹐邪气欲出﹐其人本虛﹐邪正相爭﹐身首皆動﹐是爲發戰﹐脈必浮起。﹝若正气內實﹐邪不能與之爭﹐則便汗出而不發戰。﹞黃米﹝炒焦。一撮。﹞煎湯飲之﹐無內熱癥者﹐方可加生薑﹝驅邪外出﹐薄者三片。﹞此不用藥﹐而但用米湯以助胃气﹐使正气勝邪﹐則發熱汗出而解﹔若正气不能勝邪﹐𨿽戰無汗﹐爲難治也。

栗則但心戰頭搖鼓頷﹐乃正气虛極﹐不能送邪達表﹐扶正爲急﹔若不止﹐乃爲敗癥必死。

按傷寒家﹐服藥後﹐身熱發渴﹐煩躁冒胃瞀﹐兩手脈忽伏而不見﹐惡寒戰栗﹐此皆陰陽氤氳﹐正邪分爭作汗之徵也﹐姑宜靜以待之﹐不可因而倉惶﹐反至錯誤。

炙甘艸湯治汗下後﹐脈結代﹐﹝胃髒乃津液水谷之海﹐內充臟腑﹐外灌形骸﹐津多脈盛﹐津少脈衰。今因汗則津越﹐下則津空﹐所以脈來動而中止﹐不能接續。﹞心動悸者。﹝眞陰已亡﹐微邪未散。﹞炙甘艸﹝二錢﹞人參﹝補胃。一錢。﹞麥冬﹝生津。﹞生地﹝各三﹑五錢。﹞阿膠﹝養血﹐一錢。﹞麻仁﹝潤燥﹐炒研一錢。﹞桂枝﹝二﹑三﹑五分。﹞生薑﹝一﹑二片。﹞大棗﹝調和榮衛。二枚﹐淸酒水煎。﹞此方補胃生津﹐養血潤燥﹐以爲復脈之大法﹐少加桂枝﹑生薑者﹐爲微邪未散而設也。若內有熱癥者﹐姜﹐桂愼勿輕投。沈氏云﹕此癥脈代能食者﹐尙可愈﹐不能食者必死。故仲景謂﹕得此脈者﹐必難治。此方凡心中驚惕﹐人虛脈弱者﹐宜去姜﹑桂﹐加茯神﹑棗仁﹑朱砂之屬治之。余於溫熱病中﹐嘗遇歇止之脈﹐有因火過亢﹐有因气血痰食停滯﹐阻其營運之機而致者﹐或淸火熱﹐或通壅滯﹐脈自如常﹐勿執前說﹐不細審察﹐槪投補劑。

加味理中湯治誤下﹐或過用寒涼﹐癥變虛寒﹐洞泄不已﹐元气將脫。

人參﹝二錢至二兩。﹞白術﹝二﹑三﹑五錢。﹞炙甘艸﹝補虛。一錢。﹞漧薑﹝溫中。一﹑二﹑三錢。﹞白芍﹝酸收。二﹑三﹑五錢。﹞加大棗﹑烏梅﹐入炒米﹝一撮﹞炒陳壁土﹐﹝一匙﹐取穀气土气以助胃气。﹞不止﹐佐以升麻﹑漧葛﹝升提。﹞赤石脂﹝固澀。一半煎﹐一半調末服。﹞裏寒甚者﹐酌量加桂﹝五分至二錢止。﹞附子﹝五分至二錢止。﹞此溫中救逆之劑。因用藥差誤﹐故從權以溫補之﹐寒退瀉減﹐卽以平補之劑調之﹐勿過用桂﹑附。

﹝按傷寒論中所載辛熱諸方﹐仲景爲誤汗下吐﹐故不得已而從權暫用﹐原非傳經傷寒正治之法﹐嘉言辧之甚明。後人徒讀其書﹐不細詳審立方之旨﹐亦不分土地有南北之殊﹐天時有寒溫之異﹐見有成法﹐遂則效尢﹐甚至溫熱病中﹐亦恣用無忌。大槪病家輒稱感風寒受寒濕﹐見用辛溫熱劑﹐則情投意合。更於酷暑時令﹐閉窗下帷﹐和衣復被﹐致病者躁擾無柰﹐欲飲冷水﹐欲求入井﹐反謂陰躁﹐禁與寒涼﹐因之枉死。余所目擊﹐已難悉數。但積習難返﹐時深悲憫﹐故著傷寒溫熱一卷﹐於六法中﹐惟淸熱方法居其七﹑八﹐其辛熱諸劑﹐但存溫經理中吳茱等方﹐備救汗下吐之逆﹐余槪不錄。實非偏執﹐所以因地之宜﹐順天之時﹐庶不致遺人夭殃。但恐一齊之傅﹐難禁眾楚之咻﹐若欲障百川而東之﹐回狂瀾於旣倒﹐端有望於諸髙明互相倡導云耳。﹞若過用桂﹑附及誤用身目紅者﹐乃附毒之故﹐急煎犀角﹝二兩。﹞黃連甘艸﹝各三﹑五錢。﹞蘿卜搗汁﹐﹝二大碗。﹞代水煎成﹐﹝或用澄淸泥漿水亦可。﹞大劑頻飲﹐其紅自除。如解遲﹐血必從耳目口鼻中而出則死。

燒散治陰陽易癥。﹝感病新瘥﹐卽行交接﹐無病患染著餘熱之毒而病。或男傳女﹐女傳男﹐如換易也﹐﹞身重少气﹐百節解散﹐﹝內損眞陰之故。﹞熱上衝心胸﹐頭重不舉﹐眼中生花﹐﹝毒气上蒸之故。﹞憎寒壯熱。﹝熱毒壅遏﹐衛气不行於表﹐故憎寒﹐熱甚於中﹐故熱徧於身也。﹞在男子則陰腫﹐少腹絞痛﹐在婦人則裏急﹐連腰胯內痛。﹝甚者手足厥冷攣拳﹐男子卵陷入腹﹐婦人痛引陰中﹐皆難治。舌吐出者必死。﹞不易自病﹐謂之女勞復﹐其癥相似﹐﹝內損眞陰﹐外動邪熱﹐正虛邪盛﹐亦最難治。﹞通用此方。

褲襠﹝取陰處燒灰﹐女取男者用之﹐男取女者用之。﹞竹靑皮﹝能下壅熱卵縮﹐腹痛倍之。﹞竹靑煎湯和服﹐或入煎藥服﹐有粘汗出爲效﹐如無再服﹐以小便通利﹐陰頭微腫則愈。

此劑以同气之陰相易。引之使邪原從陰竅而出。以交媾遺泄﹐熱邪必從陰戶受之﹐諺所謂來處來﹐去處去是也。他如生地﹑麥冬﹑知母﹑黃柏﹑犀角﹑黃連﹑滑石皆可采用。﹝加柴胡﹐亦可用。﹞普濟消毒飲﹝重訂﹞泰和二年四月﹐民多疫癘﹐初覺憎寒﹐壯熱體重﹐次傳頭面腫盛﹐目不能閉﹐上喘咽喉不利﹐舌漧口燥﹐俗云大頭傷寒諸風藥不愈。東垣曰﹕身半以上﹐天之气也﹐邪熱客於心肺之間﹐上攻頭目﹐而爲腫耳。此方治之﹐活者甚眾。

連翹黃連黃芩﹝瀉心肺之火。﹞玄參﹝治無根之火﹐﹞靑黛﹝散郁火﹐止熱煩。﹞薄荷荊芥﹝散風熱﹐淸頭目。﹞牛蒡﹝散風熱﹐消浮腫。﹞甘菊﹝治頭目腫痛。﹞甘艸桔梗﹝爲舟楫之劑﹐恐其速下也。﹞柴胡﹝爲升提之藥﹐欲其達上也。﹞橘紅﹝利气以開壅。﹞人參﹝扶正以驅邪﹐不虛勿加。﹞便祕加酒炒大黃。﹝從其實而瀉﹐釜底抽薪之法也。共爲細末﹐半用湯調﹐時時呷之。病在上者﹐服藥不厭少而頻也﹐半用蜜丸﹐噙化就臥﹐令藥性上行也。﹞此方總以散邪退熱消毒爲主。大抵治法不宜峻攻﹐攻則邪气不去﹐反傷其正。若大便熱結﹐方可用酒浸大黃﹐或玄明粉﹐微下通之。若人虛脈弱者﹐方可認加人參三﹑五分。此癥若先發於鼻額﹐面目紅腫者﹐是屬陽明﹐渴者加石膏。若發於耳目之前後上下﹐頭角紅腫者﹐乃屬少陽﹐倍加柴胡﹑花粉。若發於頭頂﹐連於巓頂者﹐乃屬太陽﹐加羌活。若三陽受邪﹐合並頭面前後耳鼻﹐頭大如甕者﹐加羌﹑葛﹐倍柴胡治之。外用淸涼救苦散敷之。

淸涼救苦散﹝重訂﹞黃連﹑黃柏﹑大黃﹑芒硝﹑雄黃﹑靑黛﹝等分﹐爲末。﹞芭蕉根﹝搗汁﹞同蜜調敷腫處。

陽癥見陽脈爲順﹐若見陰脈爲逆。﹝以其气血精津﹐未病先虧故也。有素稟陰脈者宜審。﹞汗後身涼﹐脈靜則吉﹐汗下後復大熱﹐脈躁亂者﹐﹝邪气太盛﹐不爲藥衰。﹞不治﹐加喘急必死。發熱脈躁急﹐﹝眞陰竭而邪獨勝也。﹞狂言﹝腎絕也。﹞不能食﹐﹝胃絕也。﹞見此三者﹐病𨿽小愈必死。脈陰陽俱虛﹐熱不止者﹝正虛邪盛也。﹞死。熱病七﹑八日﹐脈微小﹐﹝正气虛也。﹞溲血口中幹者﹝眞陰傷也。﹞死。病溫虛甚者﹝以本元虛而不能禦邪也。﹞死。熱病不知所痛﹐﹝有痛而不得其所在。﹞耳聾口漧不能自收﹐﹝體重不能收持。﹞陽﹝陽勝之時。﹞熱甚﹐陰﹝陰勝之時。﹞頗有寒者﹐熱在髓﹐死不治。熱而痙者死。﹝肢體抽搐﹐腰脊反彊﹐切牙切齒﹐皆痙之癥﹐熱極大傷陰血而然。﹞熱病目不明﹐﹝臟腑之精气已竭也。﹞熱不已者死。熱病舌本爛﹐﹝脾腎脈皆系舌本﹐二髒之陰俱絕。﹞熱不已者死。譫語舌彊舌硬舌黑者﹝熱甚津竭也。﹞死。陽癥譫語﹐身當有熱﹐脈當洪大﹐而反手足逆冷﹐脈沈細而微者﹝邪气盛而正气敗也。﹞死。直視﹝則腎水垂絕。﹞譫語﹝爲心熱神昏。﹞喘滿者﹝气從上脫也。﹞死。下利者﹝气從下脫也。﹞亦死。直視搖頭﹐體如煙燻﹐心絕死。直視狂言﹐遺尿不知﹐腎絕死。環口黧黑﹐冷汗發黃﹐脾絕死。汗出發潤﹐喘而不休﹐肺絕死。唇吻反靑﹐手足振動﹐肝絕死。結胸癥具﹐煩躁者死。﹝誤下津竭﹐孤陽無附而欲脫也。﹞吐則煩躁﹐﹝上下交徵﹐中气立斷。﹞四肢逆冷者﹝脾胃气絕也。﹞死。下利發熱﹐厥逆躁不得臥者﹝陰陽兩絕也。﹞死。下利發熱﹐﹝陰從下脫﹐陽從外越。﹞汗出不止者﹝汗多亡陽故也。﹞死。下利厥逆不能食﹐忽反能食﹐﹝是胃陽發露﹐燈盡復明之兆。﹞此名除中死。﹝言胃中陽气消除盡也﹐亦有屬胃气來復者。當合形气斷之耳。﹞下利惡寒﹐身蜷手足逆冷者﹝陰盛無陽也。﹞死。﹝熱病中或過用寒涼﹐間亦有之。﹞泄而腹滿甚者﹝脾气敗也。﹞死。下利止而頭眩﹔時時自冒者死﹐﹝此陰盡利止﹐孤陽無附而上越也。﹞冷汗如油﹐貫珠不流者﹝絕汗出也。﹞死。循衣摸牀﹐兩手撮空者死。﹝亦有因熱神昏﹐當參脈癥救之。﹞目亂無神气﹐目無精光者死。﹝失神者亡也。﹞張口如魚﹐出气不返者﹝腎絕不能納气歸原也﹐﹞死。口臭不可近者﹝內熱極而臟腑傷也。﹞死。舌上赤紫幹光者﹝心火自焚也。﹞死。舌捲囊縮者﹝厥陰气絕也。﹞死。皮膚枯燥﹐大肉脫者﹝太陰气絕也。﹞死。

卷六﹟射集溫熱

舉例

一繆仲淳治一人患熱病﹐病在陽明﹐頭痛﹐壯熱﹑鼻幹﹑不臥﹑渴甚且嘔﹐脈洪大而實。一醫欲投葛根湯。仲淳曰﹕不嘔吐而解表用葛根湯﹐今吐甚﹐是陽明之邪火上升也﹐葛根升散﹐用之不宜﹐宜應以白虎湯治之。石膏辛能解肌﹐鎭墜能下胃家之痰熱﹐肌解熱散﹐則嘔而煩躁壯熱皆除矣。遂以大劑竹葉石膏湯方與之。且囑之曰﹕虜荊非六十萬人不可﹐二十萬則奔還矣。臨別去﹐斯時投藥﹐五鼓瘥﹐已而果然。或謂嘔甚而不用半夏何也﹖曰﹕半夏有三禁﹐渴家﹑血家﹑汗家是也。不用甘艸嘔家忌甘故也。

二一婦娠九月﹐患傷寒陽明病﹐頭痛壯熱﹐渴甚﹐舌上黑苔有刺﹐勢甚危。仲淳投竹葉石膏湯﹐索白藥子﹝醫馬者。﹞不得﹐卽以井底泥塗臍上﹐幹則易之。一日夜盡石膏十五兩五錢﹞病瘳。越六日﹐產一女﹐大小俱無恙。

三一人因出疹不忌肉﹐兼好飲﹐作泄八載矣。忽患傷寒﹐頭痛如裂﹐滿面發赤﹐煩躁口渴﹐舌生黑苔﹐時發譫語﹐眼不合者七日﹐洞泄如注﹐較前益無度﹐脈洪大而數。仲景疏竹葉石膏湯方﹐因其有瀉病﹐石膏用一兩﹐病不減﹐加至二兩。病家曰﹕得毋與病相妨乎﹖曰﹕熱邪作祟﹐此客病也﹐不治立殆﹐渠瀉已八年﹐非暴病也﹐治病須先太甚﹐急治其邪﹐徐並其夙恙除之。急進一劑﹐夜臥遂安﹐卽省人事。再劑而惡癥頓去﹐不數劑霍然﹐但瀉未止。復疏脾腎雙補丸方﹐加黃連﹑漧葛﹑升麻﹑以痧痢治之﹐不一月瀉止﹐八載沈﹐一旦若失。

四一賣豆腐者傷寒發呃﹐兩日夜人事不省﹐其子乞方。仲淳問曰﹕汝父當時曾頭疼身熱乎﹖曰﹕然。曰﹕曾服汗藥乎﹖曰﹕未也。曰﹕曾吐下乎﹖曰﹕未。仲淳曰﹕傷寒頭痛﹐身熱口渴﹐本屬陽明熱邪傳裏﹐故身涼發呃﹐未曾汗吐下﹐邪從何而出﹐第其人年老多作勞﹐於白虎湯加參三錢﹐二劑服愈。

五一人患時气外感三﹑五日﹐頭痛發熱﹐服表汗藥𨿽止﹐熱仍不淸﹐口漧唇裂﹐因而下之。

徧身紅斑﹐神昏譫語﹐飲食不入﹐大便復祕﹐小便熱赤﹐脈緊小而急。嘉言曰﹕此癥全因誤治﹐陽明胃經表裏不淸﹐邪熱在內﹐如火燎原﹐津液盡幹﹐以致神昏譫妄﹐斑轉紫黑﹐立刻死矣。今本難救﹐但其面色不枯﹐聲音尙朗﹐乃平日保養﹐腎精有餘﹐如旱田之側﹐有下泉未竭﹐故神𨿽昏亂﹐而小水仍通﹐乃陰气未絕之徵﹐宜化斑白虎湯治之。蓋中州元气已離﹐大劑急劑﹐俱不得用﹐而虛熱內熾﹐必甘寒气味﹐方可和之耳。但方𨿽宜小﹐而服藥則宜頻﹐如饑人欲食﹐不得不漸漸與之﹐必一晝夜頻進五﹑七劑﹐爲浸灌之法﹐庶幾邪熱以漸而解﹐元气以漸而生也。若以小劑復曠時日﹐縱用藥得當亦無及矣。如法治之﹐更一晝夜﹐而病者熱退神淸﹐脈和食進﹐其斑自化。

六一人頭痛腹脹﹐身重不能轉側﹐口內不和﹐語言譫妄。士材曰﹕此三陽合病也﹐頭病太陽癥也﹐腹脹身重口不仁譫語﹐陽明癥也﹐難以轉側少陽癥也。乃以白虎湯連進兩服﹐諸癥漸減﹐更加麥冬﹑花粉﹐二劑而安。

七一人犯房勞﹐病傷寒﹐守不服藥之戒﹐身熱已退﹐十餘日外﹐忽然昏沈﹐渾身戰栗﹐手足如冰。一醫欲役姜﹑附之藥﹐主家自疑陰癥﹐遂欲用之。嘉言力辧其爲熱厥﹐止而弗服。以調胃承气湯約重五錢﹐煎成熱服半盞。少頃﹐又熱服半盞﹐厥漸退﹐人漸蘇﹐仍與前藥﹐服至劑終﹐人事大淸﹐忽然渾身壯熱﹐又與大柴胡一劑﹐熱退身安。蓋凡傷寒病﹐初起發熱﹐煎熬津液﹐鼻幹口漧渴便祕﹐漸至發厥者﹐不問知其爲熱也﹐若陽癥忽變陰厥者﹐萬中無一也。蓋陰厥得之陰癥﹐嚴冬寒邪﹐一起便直中少陰﹐無頭疼身熱﹐而見唇靑面白﹐凜栗無汗﹐﹝若腠理素虛﹐則冷汗淋漓﹐或煩假熱煩躁﹐迫其陽亡於外之假癥。﹞騖溏自利﹐溺淸不渴﹐身蜷多睡﹐醒則人事了了﹐與傷寒傳經之熱邪﹐轉入轉深﹐人事昏惑﹐萬萬不同。﹝此癥正宜四逆湯急救之﹐宜參醫門法律中寒門用藥。﹞諸書載陰陽二厥爲一門﹐卽明者猶爲所混﹐況昧者乎﹖如此病﹐先犯房勞後成傷寒﹐世醫無不爲陰癥之名所惑﹐往往投以四逆等湯﹐而促其暴亡。蓋犯房勞而病外感者﹐其勢不過比常較重﹐如發熱則熱之極﹐惡寒則寒之極﹐所以然者﹐以陰虛陽往乘之﹐非陰盛無陽之比。仲景傷寒論中所載辛熱諸方﹐原爲妄汗下吐而制。如汗多亡陽﹐吐利煩躁﹐四肢逆冷者﹐皆因用藥差誤所致﹐不以眞武四逆等湯挽之﹐則陽不能回﹐非爲傳經傷寒中有陰癥而立方也。蓋傷寒才一發熱發渴﹐定然陰分先虧﹐以其誤治﹐陽分比陰分更虧﹐不得已從權用辛熱﹐先救其陽﹐與純陰無陽﹐陰盛格陽之癥相去天淵。後人不窺制方之意﹐見有成法﹐轉相效尢﹐不知治陰癥以救陽爲主﹐治傷寒以救陰爲主。傷寒縱有陽虛當治﹐必看其人血肉充盛﹐陰分可受陽藥者﹐方可回陽。若面黛舌黑﹐身如枯柴﹐一團邪火內燔者﹐則陰已先盡﹐何陽可回耶﹖故見厥除熱﹐存津液元气於什一﹐已失之晚﹐況敢助陽劫陰乎﹖八一人傷寒﹐九日以來口不能言﹐目不能視﹐體不能動﹐四肢俱冷﹐皆曰陰癥。士才診之﹐六脈俱無﹐以手按腹﹐兩手護之﹐眉皺作楚﹐按其衝陽﹐﹝在足面上五寸髙骨間動脈也。﹞大而有力﹐乃知腹有燥糞也。遂與大承气湯下之﹐得燥糞六﹑七枚﹐口能言﹐體能動矣。

九一人傷寒﹐至五日下利不止﹐懊目脹﹐諸藥不效。有以山藥茯苓與之﹐慮其瀉脫也。士才診之﹐六脈沈數﹐按其臍則痛﹐此協熱自利﹐中有結糞﹐以小承气倍大黃服之﹐果得結糞數枚﹐下利遂止﹐懊遂安。

十一人因房勞食犬肉傷寒﹐諸醫以其虛也﹐攻補兼施﹐至發狂﹐登屋奔走呼號﹐日夜令壯夫看守者﹐幾月餘。走使延朱遠齋﹐先命煎人參膏二斤以待﹐用潤字號丸藥數錢下之﹐去黑糞無算﹐勢遂定。

奄奄一息﹐鄰於死矣。

徐以人參膏灌入之﹐至百二十日全愈。

十一一人食牛肉傷寒﹐表邪已解﹐但默默不語﹐身臥如塑。余按其腹﹐則雙手來護﹐知其中有燥糞﹐此大實有羸狀也。以承气投之﹐惟有極臭糞水﹐甚至下如血水﹐旁流不止。余曰﹕此病久﹐胃气無權﹐不能推送﹐承气湯中﹐須得人參贊助﹐宿物始動。乃用黃龍湯﹐腹大痛而下黑糞無算﹐逆愈。

十二一童女傷寒﹐得陽明胃實下癥﹐以承气下之﹐惟有或紅或黃﹐或黑糞水﹐按腹仍痛﹐胸膈仍悶。余曰﹕病久邪熱灼耗津液﹐兼下多傷陰之故。用麥冬﹝一兩。﹞栝蔞﹕﹝一枚。﹞淸肺利大腸﹐以大腸主津液﹐與肺爲表裏﹐肺主气﹐而津液由於气化故也。生地﹝二兩﹞滋陰通二便﹐以五液皆主統於腎﹐腎主二便﹐血主濡之故也。服盡﹐結糞遂下﹐卽知饑而索粥矣。

十三一太史春間病外感﹐頭痛身熱﹐口渴吐白沫﹐晝夜不休﹐醫者誤謂罷官初歸﹐妄投解郁行气藥﹐不效。又投以四物湯﹐益甚。病二十餘日矣。仲淳曰﹕病因外感﹐不解表﹐又不下﹐使熱邪彌畱腸胃間﹐幸元气未盡﹐故不死。用淡豆豉二合炒香﹐麥冬兩許﹐知母數錢﹐石膏兩許﹐一劑大汗而解。大便尙未通。此久病津液未回﹐乃腸胃燥非有邪也。令日食甘蔗二﹑三株﹐兼多飲麥冬湯﹐不三日﹐去燥糞六十餘塊而愈。

十四一僕因受寒發熱﹐頭痛如裂﹐兩目具裂痛﹐渾身骨肉疼痛﹐下元尢甚﹐狀如刀割。不可忍﹐口渴甚﹐大便日解一次﹐胸膈飽脹﹐不得眠﹐以其癥來告。仲淳曰﹕此太陽陽明合病也。貧人素多作勞﹐故下體疼痛尢甚﹐用羌活﹝二錢五分。﹞祛太陽之邪﹐漧葛﹝三錢。﹞竹葉﹝一百片。﹞石膏﹝一兩五錢。﹞知母﹝三錢五分。﹞麥冬﹝八錢。﹞解陽明之熱﹐栝蔞實﹝半枚。﹞枳實桔便﹝各一錢。﹞疏利胸膈之畱邪﹐服四劑遂愈。

十五一婦產後飲食不節﹐復感風寒﹐遂致發熱譫語﹐喘咳气逆﹐惡露絕不至﹐勢甚急迫﹐仲淳云﹕此癥具系外來客邪﹐尙屬可救﹐設正气虛脫現諸癥者﹐必無幸矣﹗何以見之﹐以脈气浮大有力故也。

用大劑疏風消食之藥﹐二劑便霍然。先是有用白術﹑歸﹑芎等補藥﹐幾爲所誤。

十六一人患傷寒﹐第二日頭痛發熱﹐正在太陽﹐士材曰﹕方今正月﹐天令猶寒﹐服以麻黃湯熱飲之﹐得汗如雨﹐密復半日﹐易被﹐神已爽矣。至晚索粥﹐家人不與。士材曰﹕邪已解矣﹐必不傳裏﹐食粥何妨。至明日果愈。不以麻黃汗之﹐病變深重﹐非半月不安也。

十七一人春月病溫﹐嘉言見其頭重著枕﹐身重著席﹐不能轉側﹐气止一絲﹐不能言語﹐畏聞響聲。此以冬不藏精﹐體虛不能任病耳。乃於表汗藥中﹐用人參七分﹐服後汗出勢減。次日﹐又於和解藥中﹐加人參一錢﹐卽大便一次。謂曰﹕此癥表已解矣﹐裏已和矣﹐今後緩調卽愈。

十八一人傷寒﹐六﹑七日身熱目赤﹐索水到前﹐復置不飲﹐異常煩躁﹐將門牖洞開﹐身臥地上﹐展轉不快﹐更求入井。醫欲與承气湯服之。嘉言診其脈﹐洪大無倫﹐重按無力。謂曰﹕此用人參﹑附子﹑漧薑之癥﹐柰何認爲下癥耶﹖醫曰﹕身熱目赤﹐有餘之邪﹐躁急若此﹐再以人參﹑姜﹑附之劑﹐逾垣上屋矣﹗嘉言曰﹕陽欲暴脫﹐外顯假熱﹐內有眞寒﹐以姜﹑附投之﹐尙恐不勝其任﹐況用純陰之藥﹐重劫其陽乎﹖觀其得水不欲咽﹐情已大露﹐豈水尙不欲咽﹐而反可咽硝﹑黃乎﹖天气燠蒸﹐必有大雨﹐此癥頃刻大汗一身﹐不可救矣﹗惟用姜﹑附﹐所謂補中有發﹐可以散邪退熱﹐一舉兩得﹐至穩至當之法﹐何可致疑。乃以人參三錢﹐姜﹑附﹑甘艸各二錢﹐煎成冷服。服後寒戰﹐戛齒有聲﹐以重綿和頭復之﹐縮手不肯與診﹐陽微之狀始著。又與前藥一齊﹐微汗熱退而安。

﹝按傳經傷寒﹐謂之熱病者﹐蓋風寒初客皮毛。卽毛孔閉﹐平素有火之人﹐陽气爲風寒所閉﹐不得外泄而生熱﹐非風寒能變熱也。但是因風寒而生熱﹐所以有風化爲熱﹐陽郁爲熱之說。故仲景以風寒之邪爲熱邪﹐熱邪傳裏﹐必由皮毛經絡而肌肉﹐而臟腑﹐積久愈熱﹐決無忽反變寒之理﹐故直謂之熱病。然人稟賦有偏陰偏陽之不同﹐如太陰之人﹐𨿽暑月不離復衣﹐食飲稍涼﹐便腹痛泄瀉﹐其平日陽气衰微不振﹐陰寒久已用事﹐一旦感召風寒﹐斬關直入陰經﹐寒復加寒﹐陰盛於內﹐則逼陽於外﹐故有陰極似陽之癥。但此種偏陰之人﹐假陽之癥﹐乃千百難逢一﹑二。附錄玆案﹐欲使學人臨癥﹐當知內經所云無者求之也﹐﹞十九一婦﹐患熱入血室﹐發狂欲殺人﹐醫以傷寒治之。仲淳曰﹕誤矣﹐令先飲童便﹐繼與涼血﹐行血﹐安心神藥﹐遂定。

二十一人傷寒﹐熱解後﹐復下血不止﹐以痢藥投之﹐更甚。仲淳云﹕此傷寒失汗之餘癥也。

用地楡﹑麥冬﹑知母﹑竹葉以代仲景諸血癥藥﹐遂愈。

二十一一人患傷寒愈﹐愈而復﹐復而愈﹐愈而再復﹐不知其幾。面色黃白﹐六脈微弱﹐大便不通﹐胸中不快﹐亦不思食。仲淳曰﹕胸中不快﹐虛而气壅﹐非實邪也。不大便者﹐久病津液枯﹐气弱不能送也。投以人參五錢﹐麥冬兩許﹐枳殼八錢﹐盡劑而愈。

二十二崇明蔣中尊﹐病傷寒臨危﹐求肉汁淘飯半碗﹐食畢﹐大叫一聲而逝。人問其故﹐嘉言曰﹕今人外感病﹐兼內傷者多﹐用藥解全用分別。如七分外感﹐三分內傷﹐則治外感藥中﹐宜用緩劑小劑﹐及姜﹑棗和中爲引﹐庶無大動正气汗血等累。若七分內傷﹐三分外感﹐則用藥全以內傷爲主﹐但加入透表藥一味﹐而熱服以助藥勢﹐則外感自散。蓋以內傷之人﹐才有些微外感﹐實時發病﹐不似壯盛之人﹐必所感深重﹐其病乃發也。蔣中尊者﹐向曾見其滿面油光﹐已知其精神外用﹐非永壽之人也。人惟歉然不足﹐方有餘地﹑可以應世﹐可以當病。若夫神采外揚﹐中之所存﹐寧復有幾耶﹖近聞其宦情與聲色交濃﹐宵徵海面﹐冒蜃煙蛟霧之气﹐尙犯比目之戒﹐則其病純是內傷﹐而外感不過受霧露之气耳。霧露之邪﹐其中人也﹐但入气釐淸道﹐原不傳經﹐故非發表攻裏所能驅﹐惟培元气﹐濃穀气﹐則邪不驅而自出。設以其頭暈發熱﹐認爲太陽之癥﹐誤表其汗﹐則內傷必轉增﹐而危殆在所必至矣。且內傷之人﹐一飽一饑﹐早已生患﹐又誤以爲傷寒﹐而絕其食﹐已虛益虛﹐致腹中餒憊﹐求救於食﹐食入大叫一聲者﹐腸斷而死也。此理甚明﹐如饑民僕地卽死﹐气從中斷﹐不相續也。又如膈病﹐展轉不能得食﹐臨危每多大叫而逝﹐以無外感之邪亂其神明﹐是以炯炯自知其絕也。果有外邪與正交爭﹐其人未死前﹐先已昏惑不省矣。問曰﹕每見人之神采外揚者﹐病發恆多汗而躁急﹐不識何藥可以治之﹖曰﹕上藥在以神治神。

蓋神旣外揚﹐必須內守﹐方能逆挽。若夫艸木之性﹐則取其下達而味沈濃者﹐用之恆使勿缺﹐仿灌園之例﹐頻頻予沃之以水﹐而防其枯竭可也。問曰﹕臨危索飯之時﹐尙有藥可救否﹖曰﹕獨參湯可以救之。

吾嘗治一孕婦傷寒﹐表汗過後﹐忽喚婢作伸冤之聲﹐知其擾動陽气﹐急迫無柰﹐令進參湯﹐不可捷得。

遂以白術三兩﹐熬濃汁一碗與服﹐實時安妥﹐況人參之力﹐百倍白術耶﹗二十三一人昔年感癥﹐治之不善﹐一身津液盡爲邪熱所灼﹐究竟十年﹐餘熱未盡去﹐右耳之竅嘗閉﹐今夏復病感﹐纏綿五十多日﹐面足浮腫﹐臥寐不寧﹐耳間气往外出。蓋新熱與舊熱相合﹐野狼狽爲患﹐是以難於去體。醫者不察其綢繆膠結之情﹐治之茫不中肯﹐延至秋深﹐金寒水冷﹐病方自退。然淺者可退﹐深者莫由遽退也。面足浮腫者﹐肺金之气﹐爲熱所逼﹐失其淸肅下行之權也﹔臥寐不寧者﹐胃中之津液漧枯﹐不能內榮其魂魄也﹔耳間大气撞出者﹐久閉之竅﹐气來不覺﹐今病體羸﹐中無阻隔﹐气逆上衝﹐始知之也﹐外病𨿽愈﹐而飲食藥餌之內調者﹐尙居其半﹐特挈二事大意﹐爲凡病感者﹐明善後之法焉。蓋人當感後﹐身中之元气已虛﹐身中之邪熱未淨﹐於此而補虛﹐則熱不可除﹐於此而淸熱﹐則虛不能任﹐卽一半補虛﹐一半淸熱﹐終屬模糊﹐不得要領﹐然捨補虛淸熱外﹐更無別法﹐當細辧之。補虛有二法﹕一補脾﹐一補胃。如瘧痢後﹐脾气衰弱﹐飲食不能運化﹐宜補其脾。如傷寒後﹐胃中津液久耗﹐新者未生﹐宜補其胃。二者有霄壤之殊也。淸熱亦有二法﹕初病時之熱爲實熱﹐宜用苦寒藥淸之﹔大病後之熱﹐爲虛熱﹐宜用甘寒藥淸之。二者亦有霄壤之殊也。人身天眞之气﹐全在胃口﹐津液不足﹐卽是虛﹐生津液卽是補虛﹐故以生津之藥﹐合甘寒瀉熱之藥﹐而治感後之虛熱﹐如生地﹑麥冬﹑骨皮﹑人參﹑梨汁﹑竹瀝之屬﹐皆爲合法。仲景每用天水散以淸虛熱﹐正取滑石﹑甘艸﹐一甘一寒之甘寒也。

設誤用參﹑﹑苓﹑術補脾之藥爲補﹐寧不並邪熱而補之乎﹖至於飲食之補﹐但取其气﹐不取其味。如五穀之气以養之﹐五菜之气以充之﹐每食之間﹐便覺津津汗透﹐將身中蘊蓄之邪熱﹐以漸運出於毛孔﹐何其快哉﹗人皆不知此理﹐急於用肥甘之味以補之﹐目下𨿽精采健旺可喜﹐不思油膩阻滯經絡﹐邪熱不能外出﹐久久充脊完固﹐愈無出期矣。前哲有鑑於此﹐寧食淡茹蔬﹐使體暫虛﹐而邪易出﹐乃爲貴耳。前藥中以浮腫屬脾﹐用苓﹑術爲治﹐以不寐屬心﹐用茯神﹑棗仁爲治﹐總以補虛淸熱之旨未明﹐故詳及之。

卷七

中風

中風有眞假內外之別﹐差之毫釐﹐謬之千里。何者﹖西北土地髙寒﹐風剛猛﹐眞气空虛之人﹐猝爲所中﹐如《金匱》云﹕邪中於絡﹐肌膚不仁。邪方入衛﹐气不得運﹐故皮膚不仁。邪中於經﹐卽重不勝。邪入榮脈之中﹐內骨外肉﹐皆失所養﹐故著重不勝。邪中於腑﹐卽不識人。入腑必歸於胃﹐熱蒸津液﹐結爲痰涎﹐胃气壅逆﹐故不識人。邪中於髒﹐舌卽難言﹐口吐涎沫。諸髒受邪至盛﹐必入於心而亂其神明﹐則舌縱難言﹐廉泉開而流涎沫矣。中髒者死﹐中腑者成廢人﹐中經絡者可調理而瘳。治法先宜解散風邪。嘉言云﹕挾虛者﹐非補虛則風不出﹔挾痰者﹐非豁痰則風不出﹔挾火者﹐非淸熱則風不出﹐挾气者﹐非開郁則風不出﹐挾濕者﹐非導濕則風不出。故風中經絡﹐總宜宣之使散。

其藥如人參敗毒散﹐九味羌活湯之屬﹐爲加減主治。不可誤下﹐使風邪乘虛內入臟腑﹐釀患無竅。次則卽當治本﹐以補養气血爲要。若中髒之癥﹐方書多以宜下爲言﹐夫中髒之候﹐多有平素積虛﹐髒眞不守者﹐下之立亡。惟在胃腑一癥﹐內實便祕者﹐間有可下﹐然不過微下以解其煩熱﹐豈遂可以下爲定法耶﹗至若風勢稍定﹐卽宜禁用風燥之品﹐避居密室﹐毋食肥鮮﹐惟用甘寒藥﹐頻頻熱服﹐俾內不招風﹐外無從入之路﹐且甘寒一可熄風﹐二可補虛﹐三可久服﹐必得謹調千日﹐庶可重享天年。此論眞中風之大綱如此﹐方治星羅﹐余可無贅。乃類中風癥﹐治法尙未盡善﹐不得不爲陰之。按仲淳云﹕東南地方﹐絕無剛猛之風﹐而多濕熱之气﹐質多柔脆﹐往往多熱多痰﹐眞陰旣虧﹐內熱彌甚﹐煎熬津液﹐凝結爲痰﹐壅塞气道﹐不得通利﹐熱極生風﹐亦致猝然僵僕。類中風癥﹐或不省人事﹐或語言謇澀﹐或口眼歪斜﹐或半身不遂。其將發也﹐外必先顯內熱之候﹐或口漧舌苦﹐或大便祕澀﹐小便短赤﹐此其驗也。河間所謂此癥良由將息失宜﹐心火暴甚﹐腎水虛衰﹐不能制之。丹溪所謂有气虛﹐有血虛﹐有濕痰是也。此卽內虛暗風﹐確系陰陽兩虛﹐而陰虛者爲多﹐與外來風邪迥別。法當淸熱﹝二冬﹑甘菊﹑白芍﹑童便。﹞順气﹐﹝蘇子﹑橘紅﹑枇杷葉﹑郁金。﹞開痰﹐﹝貝母﹑花粉﹑栝蔞﹑竹瀝。﹞以救其標﹐次當治本。陰虛則益血﹐﹝地﹑冬﹑杞﹑芍﹑牛膝﹑棗仁﹑胡麻﹑首烏﹑人乳﹑鱉甲。﹞陽虛則補气﹐﹝參﹑耆﹑術﹑茯﹑鹿茸。﹞气血兩虛﹐則气血兼補﹐久之自瘳。設誤認爲眞中風﹐而以風藥治之﹐則燥復傷陰﹐散復傷气﹐輕者變重﹐重者必死。景嶽言﹕眞中風﹐乃自外而入﹐必先發熱惡寒﹐頭疼身痛等癥﹐顯然可察。類中風﹐則由內而病﹐絕無外癥﹐而忽病如風﹐皆因酒色勞倦﹐七情口腹﹐致傷髒气﹐陰虛而然。治宜培補眞陰﹐以救根本爲主。但陰虛有二﹐有陰中之水虛﹐有陰中之火虛。水虛者﹐壯水之主﹐六味﹑左歸之屬﹔火虛者﹐益火之源﹐地黃引子﹑八味之屬。能求水火而治之﹐斯可謂良工矣。

搐鼻法治口噤不開。

細辛皂莢﹝爲末合。﹞吹鼻取嚏﹐無嚏者肺絕死。此二味皆辛散之藥﹐能透頂通關醒神﹐類中忌用﹐以其走泄眞气故也。

烏梅擦牙關方亦治口噤不開。

烏梅肉擦其牙關。﹝牙關酸軟﹐則易開矣。﹞攺容膏口眼斜在左﹐血塗其右﹐斜在右﹐血塗其左。

鱔血﹝尾上取之﹐鱔善穿穴﹐無足而竄﹐與蛇同性﹐故能走經絡﹐療風邪。﹞冰片麝香﹝取其利气而走竅﹐各少許。﹞此二方﹐眞中類中俱可用之。鱔血卽紅繕魚之血。

桂枝湯﹝見傷寒。﹞風從外來﹐入客經絡﹐畱而不去﹐此方爲中風一癥羣方之祖﹐用以治眞中風者﹐以風從外入﹐必當驅從外出故也。

小續命湯麻黃杏仁﹝仲景治太陽癥之傷寒無汗者宜之。﹞桂枝芍藥﹝仲景治太陽癥之傷風自汗者宜之。凡癥見頭痛發熱惡寒﹐身疼腰痛脊彊者﹐當分別采用。﹞人參甘艸﹝補气﹐气虛者宜用。﹞川芎﹝同芍藥補血﹐血虛者宜用。﹞防風﹝風淫末疾﹐故用之。﹞防己﹝溫淫腹疾﹐故用之。﹞黃芩﹝陽淫熱疾﹐故用之。各一錢。﹞附子﹝陰淫寒疾﹐故用之。五分。蓋病不單來﹐雜揉而至﹐所以用藥兼該之。﹞此方古人混治中風無分經絡﹐不辧虛實寒熱﹐若不對癥加減﹐反增病劇。按敗毒散方中﹐有參﹑苓補虛﹐羌活湯中﹐有芩﹑地淸熱﹐采治眞中風﹐隨癥加減甚穩。

順气開痰飲﹝自制﹞治類中風﹐熱痰壅盛者。

蘇子橘紅枇杷葉郁金﹝順气﹞貝母花粉栝蔞霜茯苓竹瀝﹝開痰﹞若痰滯心包﹐而致昏冒者﹐加犀角﹑羚羊角﹐調服牛黃﹑天竺黃。

此方先用順气開痰﹐以治其標。蓋治痰必以順气爲先﹐气順則痰自下降。然又當以淸肺爲本﹐肺喜淸肅﹐熱則煎熬津液﹐濃稠成痰﹐壅塞气道﹐而升降不利。所以肺有熱者﹐不宜服參﹐恐反助火傷肺﹐益致聲重痰多﹐甚至熱幹津液﹐無以下滴而通水道﹐不可不審。

接命丹治類中風﹐失音不語﹐﹝痰火壅塞上竅之故。﹞手足癱瘓﹐﹝癱者坦也﹐筋脈馳縱﹐坦然而不舉也。瘓者渙也﹐血气渙散而不用也。皆屬痰火所致。﹞四肢疼痛﹐動履不便﹐﹝亦痰火凝滯經絡所致。﹞飲食少進諸癥。﹝熱痰彌漫﹐胃气不舒也。﹞又治气血虛弱﹐痰火上升﹐虛損之癥。

人乳﹝乳乃血化﹐補陰甚捷。二杯。﹞梨汁﹝降火消痰﹐一杯。﹞隔湯頓滚﹐五更溫服。﹝恐其與食同進﹐成積滯而發瀉也。﹞痰多加竹瀝。﹝性滑流利﹐走竅逐痰。一杯﹞。此方補陰淸火消痰﹐以人補人﹐其妙無加。

加味地黃湯治心火暴甚﹐腎水虛衰﹐不能制之﹐或兼喜怒思悲恐﹐五志有所過極﹐則熱气拂郁﹐以致心神昏冒﹐卒倒無知﹐或語言謇澀﹐﹝眞陰虧損﹐津液衰少﹐舌絡無所榮養﹐故伸縮不能自由。﹞或口眼斜﹐或手足牽掣﹐﹝此因水不榮筋﹐筋急而縱也。俗云風者﹐乃風淫末疾之假象﹐風自火出也。﹞或大便燥結﹐﹝腎主五液﹐又主二便﹐虛則不能濡潤。﹞或小便疾出難忍﹐且有餘瀝。﹝火性急速故也。﹞六味地黃湯﹝補腎壯火。﹞加麥冬犀角﹝淸心解熱。﹞羚羊角鉤藤勾﹝平木舒筋。﹞人乳﹝補陰益血。﹞梨汁竹瀝﹝降火消痰。﹞人參﹝隨宜加入。﹞宜桑枝﹝三﹑四兩炒。﹞煎湯煎藥。﹝能通利關節﹐療四肢拘攣﹐故偏風俱宜用之。﹞此方補腎壯水爲主﹐佐以淸心平肝﹐降火消痰之劑﹐然金爲水母﹐水虛者﹐又當兼用生脈散﹐以滋其化源。

補气養血湯﹝自制﹞治類中風﹐半身不遂﹐卽經所謂偏枯者也。﹝經曰﹕偏枯﹐身偏不用而痛﹐言不變﹐志不亂﹐病在分腠之間。又云﹕虛邪偏客於身半﹐其入深者﹐內居榮衛﹐衰則眞气去﹐邪气獨畱﹐發爲偏枯。其邪气淺者﹐脈偏痛。此𨿽以外感爲言﹐然是癥總以痛者爲輕。﹞男子發左﹐﹝右爲逆﹐左爲從。﹞女子發右。

﹝左爲逆﹐右爲從。﹞不喑舌轉可治﹐三十日起。﹝𨿽逆於經﹐未甚於髒也。﹞其從者喑三歲起。﹝若男發於右﹐女發於左﹐癥𨿽順而聲則喑﹐是外輕而內重也。﹞年不滿二十者﹐三歲死。﹝气血方剛之年﹐卽見偏枯廢疾﹐此稟賦不足﹐早凋之兆也。﹞人參黃﹝補气﹞地黃當歸白芍首烏胡麻甘菊﹝熄風淸熱。﹞天冬麥冬﹝滋陰淸熱。﹞秦艽牛膝續斷﹝通調血脈。﹞虎骨﹝壯其筋骨。﹞茯苓橘紅﹝同梨汁竹瀝﹐降火消痰。﹞加人乳梨汁竹瀝桑枝湯煎藥。

此方補气滋陰養血爲主﹐而佐以通血脈﹐壯筋骨﹐淸痰熱之劑﹐或有兼瘀血者﹐則加消瘀之品。

按偏枯一癥﹐皆由气血不調﹐譬如樹木或有一邊津液不蔭注﹐而枝葉偏枯﹐其根本尙屬未壞﹐故但宜如上治法。丹溪以左爲死血﹐右力濕痰﹐亦爲太拘﹐且不甚驗。經言﹕左右者﹐陰陽之道路也。气虛則气滯﹐而血脈不能運動﹐左右盡可爲死血﹐气虛則气閉而津液不能通流﹐左右盡可爲濕痰。又有分左爲血虛﹐右爲气虛。又趙氏謂﹕男子左屬水﹐女子右屬水﹐凡人半肢風者﹐男多患左﹐女多患右﹐皆由水不能營﹐治宜補陰壯水爲主。愚謂是當仿此法﹐以推測病情﹐合宜而治﹐不可執一。又趙氏謂﹕有一等平人﹐身半以上俱無恙如平人﹐身半以下﹐軟弱麻痺﹐小便或澀﹐或自遺﹐此足三陰之虛癥也﹐不可不知。

集靈膏益气補血﹐滋陰壯水﹐延年益壽。

人參﹝補气﹐大气周流﹐無髒不有﹐故其用無往而不利。﹞二冬二地﹝生地生精﹐天冬引入所生之處﹐熟地補精﹐麥冬引入所補之處。﹞牛膝﹝彊筋壯骨。﹞枸杞﹝塡精養營。各半斤。﹞此方補气血益精髓之神劑﹐虛人皆可服之。二陳湯治肥人痰涎壅盛而屬濕者。﹝痰必淸稀﹐口必不渴。﹞半夏﹝燥濕。﹞茯苓﹝滲濕﹐濕去則痰無由生。﹞橘紅﹝理气﹐气利則痰無畱滯。﹞甘艸﹝補脾﹐脾旺則土能制濕。﹞可合星香散﹐﹝南星﹑木香二味。南星本祛風痰﹐得牛膽九制﹐則燥性減﹐可借用。﹞加竹瀝﹑薑汁。本方加膽星﹑枳殼﹐名導痰湯。

此燥濕理气化痰之劑﹐果屬濕痰可用﹐勿混投之。

獨參湯治諸虛气弱﹐危急之癥。又治暴眩僕絕。﹝陰虛則孤陽無附﹐亦自飛越。﹞喉無痰聲﹐﹝過不在痰。﹞身無邪熱。﹝病不因感。﹞此陰虛陽暴絕也﹐急用大劑灌之。

人參﹝一兩至三兩。﹞陰虛者可加熟地。﹝人參隨熟地﹐能直入三陰。一﹑二兩。﹞煩躁脈微者﹐加童便。﹝責其虛而有火。﹞痰多者加竹瀝。﹝責其痰隨气亂。﹞加黃名參湯。﹝气虛自汗可用。﹞加白術名參術湯﹐﹝脾胃虛弱可用。﹞加附子﹝一﹑二﹑三錢。﹞名參附湯。眞陽不足﹐上气喘急﹐气短頭暈﹐﹝陽欲上脫。﹞汗出肢冷﹐﹝陽欲外脫。﹞方可暫用﹐切勿妄投。

此方固元益气﹐單用多用﹐取其有專力耳。蓋有形之陰血﹐不能速生﹐無形之陽气﹐所當急固。陽虛气弱者﹐固宜用之﹐血虛陰虛者﹐亦可暫投﹐使其一息尙存﹐庶可以次第而生生矣。加諸藥方﹐因其所宜而施之。

六君子湯治肥人气虛﹐卒然昏憒﹐﹝肥人多類中﹐以气盛於外﹐而斂於內也。﹞不省人事。﹝气不攝痰﹐痰迷心竅也。﹞痰涎壅盛﹐﹝肥人多濕痰也。﹞舌本硬彊﹐語言不淸﹐口眼斜﹐肢體不遂等癥。﹝皆痰之故也。﹞人參﹝一錢至一兩。﹞白術茯苓﹝各一﹑二﹑三錢。﹞甘艸﹝補中气以化痰。五﹑七分。酒家去之。﹞橘紅﹝利气以行痰。﹞半夏﹝燥濕以制痰。各一﹑二﹑三錢。﹞加竹瀝﹝開經絡﹐導痰涎。一杯。﹞薑汁﹝開痰。數匙。﹞可合星香散。平素善飲酒患此癥者﹐加甘蔗汁。﹝一杯。以解酒毒。﹞如口渴者﹐本方去薑汁﹑半夏﹐加麥冬﹑石膏﹐﹝淸肺胃之熱﹐此方允爲治虛風之儀式。﹞桑枝湯煎藥。

此益气健脾燥濕化痰之聖劑﹐若系肺經燥痰﹐非所宜也。按嘉言云﹕肥人最多熱痰﹐故口眼斜﹐手足麻木﹐不論左右﹐俱作痰治﹐誠爲當矣。但肥人多虛風﹐宜用一派甘寒之藥﹐﹝人參﹑葳蕤﹑胡麻﹑甘菊﹑生地。麥冬﹑栝蔞﹑石膏﹑梨汁﹑竹瀝之屬。﹞忌用燥劑﹐臨癥宜審。

按酒客每多類中風者﹐蓋酒爲濕熱之物﹐能釀痰涎﹐痰多則內火易動﹐當少壯時﹐血彊气雄﹐不能爲害﹐中年以後﹐經脈骨肉漸爲糟粕之味所漬﹐谷食漸減﹐蒸胃腐腸﹐𨿽或色澤紅華﹐而中實敗壞﹐一或內傷勞役﹐或六淫七情﹐少有所觸﹐皆能卒中。譬如枯楊生華﹐忽遇大風而摧折矣。故沈湎致虛而中﹐與房勞致虛而中﹐均爲危癥。趙晚林云﹕酒客類中﹐宜大補胃气﹐多加人參以挽之。

四君子湯治面色痿白﹐﹝望之而知其气虛矣﹞言語輕微﹔﹝聞之而知其气虛矣。﹞四肢無力﹐﹝問之而知其气虛矣。﹞脈來虛弱者。﹝切之而知其气虛矣。﹞人參﹝補五臟之元气。﹞白術﹝補五臟之母气。﹞茯苓﹝能致五臟之淸气。﹞甘艸﹝能調五臟愆和之气。﹞加橘紅﹐名異功散。

此補气之要劑﹐須隨癥加減用之。

歸脾湯治類中風﹐心﹑脾﹑肝三經俱虛﹐或怔忡驚悸﹐眠則易醒﹐﹝心血不足也。﹞或飲食減少﹐食則難化﹐﹝胃气弱﹐脾陰虧也。﹞或煩惱多怒。﹝肝血少﹐肝火旺也。﹞人參黃白術甘艸﹝補脾。﹞茯神遠志棗仁元肉﹝安神。﹞當歸﹝養血。﹞木香﹝快气。﹞肝火旺﹐加丹皮﹑黑山梔。﹝瀉火。﹞此補气養血安神﹐陰陽和平之劑﹐活法對癥加減用之﹐自臻神效。

加味逍遙散治類中風多食。﹝風木太過﹐脾土受克﹐故求助於食。﹞又治肝經風熱﹐血燥筋攣﹐肢體不遂﹐內熱晡熱﹐往來寒熱諸癥。

柴胡﹝肝木气郁﹐必下克脾土﹐用柴胡辛以散其束縛﹐升以舉其抑遏。﹞芍藥﹝味酸而收﹐能制肝木之太過。﹞當歸﹝肝傷則血病﹐用以養血。﹞茯神﹝水實則火燥﹐取其寧心。﹞白術甘艸﹝木盛則土衰﹐用以扶其所不勝。﹞丹皮黑山梔﹝用以瀉火。各一錢。﹞此瀉肝安脾之治法﹐當再加人參﹑橘紅﹐以合異功散補脾﹐則食自如常矣。若肝經風熱血燥等癥﹐去歸﹑術﹐加滋陰之品﹐用桑枝煎藥。

地黃飲子治舌喑不能言﹐足痱不能行。

熟地萸肉五味﹝壯水之主。﹞巴戟天肉蓯蓉附子官桂﹝益火之源。﹞遠志﹝水火並補。﹞石菖蒲﹝芳香能通利關竅。﹞石斛﹝彊腎﹐療腳膝痺弱。﹞茯苓﹝腎气厥逆﹐痰如潮壅。苓則下行伐腎﹐降水泛之痰。況濁陰旣上逆﹐下竅必不通。苓則引濁陰仍走下竅﹐亦因桂﹑附雄入之勢﹐驅濁陰而利以導之者也。﹞麥冬﹝等分。﹞薄荷﹝減半。陰火上炎﹐胸膈正燎原之地﹐故以二味涼膈淸心﹐又加梨汁﹑人乳﹑竹瀝﹐亦熱因寒用之法也。﹞引用姜﹑棗﹐加人乳﹑梨汁﹑竹瀝。

此方補腎以益火之原。按經曰﹕內奪而厥﹐則爲喑痱﹐此腎虛也。內奪者﹐奪其精也﹐精奪則气奪而厥。厥者逆也。气逆則亂﹐故聲喑於上﹐體痱於下﹐元陽大虧﹐病本在腎。以腎脈上挾舌本﹐下走足心也。果系腎中之火衰者﹐方可議用。然世之火衰成病者﹐千百難逢一﹑二﹐故喑痱之癥﹐屬腎中之水虛者爲多。當用六味加牛膝﹑杜仲﹑石斛﹑龜甲﹑人乳﹑梨汁﹑竹瀝之屬﹐大忌辛熱。又經曰﹕痱之爲病也﹐身無痛者﹐四肢不收﹐志亂不甚﹐言微可治﹐甚則不能言﹐不可治也。故知喑痱並見﹐原爲危險之癥。

十全大補湯治類中風﹐气血兩虛﹐不能榮養筋骨﹐以致徧身疼痛。

人參黃白術茯苓甘艸﹝用四君子﹐加黃以補气。﹞熟地當歸白芍川芎﹝用四物湯以補血﹐四君﹑四物卽八珍湯也。﹞肉桂﹝气虛者多挾寒﹐寒者熱之﹐故用肉桂。且气藥得之可以益衛﹐血藥得之可以調榮。﹞加秦艽﹝活絡舒筋。﹞續斷﹝通關利節。﹞杜仲﹝除腰膝之疼痛﹐利徧體之機關。﹞虎骨﹝治肢體攣痛。﹞鹿角膠﹝療肢體酸疼﹞此方治气血俱衰﹐陰陽並弱之癥﹐誠足貴也。但世人患陰虛者多﹐類中﹐亦多由陰衰而致。方中肉桂辛熱﹐川芎辛香上竄﹐皆能傷陰。此方果屬虛寒者﹐方可投之﹐否則忌用。若身體疼痛﹐屬經脈不和者﹐宜調气和血之品﹐治之自效。若病後肢體酸痛﹐宜多飲牛乳﹐補血益陰除熱﹐功效甚捷。

凡大指次指麻木﹐或不用者﹐三年內有中風之患﹐須預防之。節飲食﹐戒七情﹐遠房事﹐此至要者也。如腎水虛者﹐六味﹑左歸﹐眞火衰者﹐八味﹑四聖之屬。脾虛弱者﹐歸脾﹑六君之屬﹐才有裨益﹐若用風藥﹐適所以招風取中也。

中風之脈﹐遲浮者吉﹐堅大急疾者凶。

口開心絕﹐手撒脾絕﹐眼合肝絕﹐遺尿腎絕﹐聲如鼾肺絕。﹝五癥不全見者﹐急用大劑獨參湯﹐亦有得生者。若用牛黃﹑蘇合等丸﹐入口卽斃﹞。吐沫直視﹐肉脫筋痛﹐頭髮勁直﹐搖頭上竄﹐面赤如妝﹐汗出如珠﹐喘而不休﹐皆屬不治。諸中或蘇或未蘇﹐忽吐紅紫血者﹐後必不治。

卷七中風

舉例

一一人患口角忽歪斜﹐右目及耳根俱痛﹐右頰浮腫。仲淳云﹕此內熱生風及痰也。治痰先淸火﹐淸火先養陰﹐最忌燥劑。用二冬﹑沙參養陰﹐貝母﹑花粉消痰﹐蘇子﹑橘紅降气﹐白芎﹑甘菊﹑天麻平肝﹐連翹﹑甘艸淸火﹐加竹瀝﹑童便﹑霞天膏。日服二劑。以此方加減﹐至半載始全愈。前方中曾加人參二錢﹐反覺浮火上升﹐卽去之。丸藥調理﹐用桑葉活血﹐胡麻養血﹐甘菊﹑首烏﹑蒺藜補陰﹐皆能去肝經燥熱生風之癥﹐所謂治風先治血﹐血行風自滅也。天冬淸肺金﹐使肝木有制﹐生地﹑牛膝滋腎水﹐使肝血有養﹐柏仁潤肝﹐女貞退熱﹐因其脾胃有濕﹐濕則生熱﹐故又加茅術﹑黃柏。按此方腎肝陰虛﹐血燥風生之人﹐最宜服之﹐無濕者﹐可去茅術﹑黃柏。

二一人气虛痰多﹐脾胃有濕﹐晚年半身不遂。王宇泰用人參﹝一斤。﹞白術﹝半斤。﹞補气健脾﹐半夏曲﹝二斤﹐薑汁﹑竹瀝制。﹞祛濕消痰﹐生地﹑天冬﹑牛膝﹝各一斤。﹞滋陰養血﹐河水熬膏﹐加鹿角膠補精髓﹐虎骨膠壯筋骨﹐霞天膠﹑梨膏﹝各一斤。﹞淸痰火﹐煉蜜﹝二斤。﹞和勻﹐每空心臨臥﹐取一酒杯﹐以梨汁﹑竹瀝﹑人乳﹑桑瀝各一杯和服﹐漸愈。此方與嘉言用六君子湯中加甘寒藥﹐以治虛風之法﹐大同小異。緣脾虛有濕﹐不得不用白術﹑半夏﹐而腎陰虧﹐則甘寒養陰之劑﹐在所必用。濕劑生痰生熱﹐腎陰旣虧之人﹐難施苦寒燥劑﹐故佐以梨汁﹑竹瀝之屬﹐同半夏消痰淸熱﹐爲恰當也。

三一婦因怒僕地﹐口眼斜﹐語言謇澀﹐四肢拘急﹐汗出遺尿﹐六脈洪大﹐肝脈尢甚。立齋曰﹕此由肝火熾盛﹐肝脈過陰器﹐因熱甚而遺也。用加味逍遙散﹐加鉤藤及六味丸而愈。

四一婦先胸脇脹痛﹐後四肢不收﹐自汗如雨﹐小便自遺﹐大便不實﹐口緊目﹐飲食頗進﹐十餘日﹐或以中髒甚憂。立齋視之曰﹕此類中風也。若外風入髒﹐眞气旣脫﹐惡癥旣見﹐禍在反掌﹐焉能延至十日。乃候其色﹐面目俱赤而或靑。診其脈﹐左三部洪數﹐惟肝尢甚。乃知胸乳脹痛﹐肝經血虛﹐肝气否塞也﹐四肢不收﹐肝經血虛不能養筋也﹔自汗不止﹐肝經血熱﹐津液妄泄也﹕小便自遺﹐肝經熱甚﹐陰挺失職也﹐大便不實﹐肝木熾甚﹐克脾土也﹔口緊目﹐木火生風也﹔飲食頗進﹐脾胃元气尙未傷也。遂用加味逍遙散﹐加犀角﹑羚羊角﹑甘菊﹑鉤藤之屬﹐數劑﹐諸癥漸愈﹐本方加減調理而安。後因鬱怒﹐前癥復作﹐兼發熱嘔吐﹐飲食少思﹐月經不止。此木盛克土﹐而脾不能統血也。用加味歸脾爲主﹐佐以逍遙散而愈。後每遇怒﹐或睡中手足搐搦﹐復用前藥卽愈。

五一婦因怒﹐口眼歪斜﹐痰涎上雍﹐口噤發搐。立齋曰﹕此系脾气虛而肝木旺﹐用六君子湯加柴胡﹑木香﹑鉤藤治之漸愈。又用加味歸脾湯﹐調理而安。

六一人久病滯下﹐又犯房事﹐忽發昏暈﹐不知人事﹐手撒目暗﹐自汗如雨﹐喉中痰鳴﹐如拽鋸聲﹐小便遺失﹐脈大無倫。丹溪曰﹕此陰虛陽暴絕也。令煎人參膏飲之﹐手動。又飲之唇動。半夜後盡三盞﹐眼能動。盡三斤﹐方能言而索粥矣。盡五斤而痢止。至十斤而全安。觀此凡人大病後﹐及婦人產後﹐多有此癥不可不知。

卷七

燥

燥之與濕﹐有霄壤之殊。燥者天之气也﹐濕者地之气也。春月地气動而濕勝﹐秋月天气肅而燥勝。故春分以後之濕﹐秋分以後之燥﹐各司其政。柰何《內經》言秋傷於燥﹐誤作濕字﹐後賢弗察其訛﹐皆謂秋傷於濕﹐如是則必指夏月之熱爲寒而後可。嘉言獨正千古之大疑﹐而謂春傷於風﹐夏傷於暑﹐長夏傷於濕﹐秋傷於燥﹐冬傷於寒﹐以六气分發四時。而論秋燥﹐則謂秋不遽燥也﹐大熱之後﹐繼以涼生﹐涼生而熱解﹐漸至大涼﹐而燥令乃行。似與沈氏所云﹐秋時感涼爲燥病之說相同﹐而其用藥﹐則制淸燥救肺湯﹐皆滋陰淸涼之品。又謂病起於秋﹐而傷其燥﹐金受火刑。又謂燥同火熱﹐異於寒濕。然則安所折衷耶﹖燥气本涼﹐試觀盛夏暑熱燻蒸﹐則人身汗出潮潤﹐深秋大涼﹐則肌膚漧燥。故《性理大全》謂燥屬次寒﹐感其气者﹐亦必先從太陽皮毛而入。所以身熱微頭痛﹐灑淅惡寒﹐皆太陽經現癥。當遵內經燥淫所盛﹐平以苦溫﹐香蘇散之屬表散其邪﹐此正諭所謂大涼而燥令乃行﹐沈所謂秋時感涼爲燥病之說也。然人但知初感之邪﹐必由太陽皮毛而入﹐而不知遂有當令經絡臟腑﹐應接其邪而病﹐況皮毛爲肺之合﹐所以經云﹐秋傷於燥﹐上逆而咳﹐發爲痿厥﹐是乘秋則肺先受之也。陰虛肺素有熱之人﹐其津液必不充﹐復感外燥﹐是以燥益燥。燥爲金气﹐金位之下﹐火气乘之﹐故深秋大涼之後﹐至十月而反溫﹐溫從燥生也。燥熱相合﹐則肺气失淸肅下行之令﹐以致上逆而爲咳爲喘﹐爲痞塞不通﹐甚至食難過膈而爲嘔﹐肺熱葉焦而爲痿﹐气逆眩僕而爲厥﹐此嘉言所以有病起於秋﹐而傷其燥﹐金受火刑﹐及燥同火熱之說也。要之沈氏之論﹐乃感深秋燥气之涼﹐故用苦溫表散﹐諭氏之論﹐乃平素陰虛肺熱津枯之人﹐復傷秋燥﹐燥熱相合﹐故用滋陰淸涼。二說似乎相反﹐而實不相悖。又嘉言云﹕左﹝小肋﹞脇痛﹐不能轉側﹐咽漧面塵﹐體無膏澤﹐腰痛筋攣﹐目昧瘡﹐皆燥病之本於肝﹐而散見不一者﹐是由肺金摧肝木之故也。所以治燥病﹐須分肺﹑肝二髒。肺金自病﹐急宜專力救肺﹐不得分功緩圖﹐若肝先燥癥﹐果宜急救肝葉﹐勿令焦損。然淸肺亦爲治本﹐蓋燥气必先傷上焦華蓋﹐試觀艸木一乘金气﹐忽焉攺容﹐則上首先焦﹐以故肺稱嬌髒﹐畏寒畏熱。但寒冷所傷者﹐十之二﹑三﹐火熱所傷者十之七﹑八﹐寒冷所傷﹐不過裹束其外﹐火熱所傷﹐則更消灼其中﹐所以爲害倍烈也。然火熱傷肺﹐以致肺气郁﹐痿喘嘔逆﹐而成燥劇之病﹐倘用辛香行气諸藥﹐是以燥益燥﹐曾罔顧陰气之消亡﹐眞同操刃。然治燥病﹐又當分在表在裏。有燥在表﹐而皮膚皴揭者﹐有燥在裏﹐而精血枯涸者﹐不可不辧。雜病之有兼帶燥癥者﹐卽當禁用燥劑。世之患燥病者甚多﹐昔仲淳喜用潤劑﹐是以療病﹐投之輒效。燥病必渴﹐𨿽所致之因各異﹐其爲燥熱亡津液則一耳。經曰﹕燥勝則幹。又曰﹕諸澀枯涸﹐幹痙皴揭﹐皆屬於燥。學人審之。

羌防香蘇散﹝見傷寒。﹞秋時感涼身熱﹐微頭痛﹐灑淅惡寒﹐謂之燥病﹐此方治之。

此治深秋外感燥病之方﹐隨癥加藥治之。

淸燥救肺湯治秋傷於燥﹐上逆而咳﹐發爲痿厥。又治諸气郁﹐﹝者喘息﹐郁者痞悶。﹞諸痿喘嘔。總屬肺燥。﹞桑葉﹝經霜而桑潤不凋者﹐以之淸肺熱爲君。﹞石膏﹝爲臣。各五錢。﹞麥冬﹝三﹑五錢。﹞胡麻﹝二錢﹐微研。﹞生雞子白﹝潤肺燥。二枚。原方用阿膠﹐恐無眞者。﹞杏仁﹝一錢﹐去皮尖研。﹞枇杷葉﹝降逆气。去毛。蜜炙。三﹑四片。﹞甘艸﹝和胃气﹐一錢。﹞人參﹝救熱傷之肺气﹐生胃家之津液。三﹑五﹑七分。﹞頻頻服之。﹝如沃焦救焚﹐頻則有濟。﹞气逆加蘇子﹐咳多加百合﹐痰多加貝母﹑栝蔞﹐或再加牛黃﹐痞悶加梨汁。﹝潤燥。淸熱﹐而胸中之痞塞除。﹞喘急加茅根。﹝涼金定喘。﹞嘔逆加蘆根。﹝淸熱下降。﹞血枯加生地﹐熱甚加犀角﹑羚羊角。﹝均治熱悶。﹞此方淸肺潤燥﹐降气和胃﹐一派甘寒之劑。嘉言謂﹕諸气郁之屬於肺者﹐屬於肺之燥也。而古今治气郁之方﹐雜用辛香行气。卽諸痿喘嘔之屬於上者﹐亦屬於肺之燥也。而古今治法﹐以痿嘔屬陽明﹐但以喘屬肺﹐其治肺喘﹐非表卽下﹐非行气卽瀉气﹐俱無一方治肺之燥﹐間有一﹑二用潤劑者﹐又不中﹐𨿽以東垣之賢﹐其治燥諸方﹐但養榮血﹐補肝腎﹐通閉結而已﹐未論及於肺﹐只因內經脫遺燥癥﹐遂因仍不察耳。令擬此方﹐大約以胃气爲主。胃爲肺之母也﹐其天冬𨿽能保肺﹐然味苦而气滯﹐恐反傷胃阻痰﹐知母能滋腎水﹐俱以苦而不用。至如苦寒降火﹐正治之藥﹐尢在所忌。蓋肺至燥熱﹐所存陰气無多﹐更以苦寒下其气﹐傷其胃﹐其人尙有生理乎﹖俱宜仿此加減﹐以救肺之燥變生諸癥﹐方爲合法。按古方有二冬膏﹐治血虛肺燥﹐皮膚折裂﹐及肺痿咳吐膿血甚妙﹐白蜜收之﹐亦不苦也。

養陰淸熱潤燥湯﹝自制﹞治精血枯涸燥熱。

二地﹝補陰涼血。﹞二冬﹝淸熱潤燥。﹞山藥﹝補脾潤燥。﹞黑芝麻肉蓯蓉牛乳﹝補血潤燥。﹞此滋腎養旺﹐淸熱潤燥之方﹐腎肝諸燥病﹐可仿此隨癥增減治之。按嘉言云﹕苟其人腎水足以上升﹐而交於心﹐則心火下降而交於腎﹐不傳於肺﹐何傷燥之虞哉﹗卽腎水或不足﹐其腸胃津血足以協濟上供﹐肺亦不致過傷也。若中下之澤盡竭﹐而髙源之水﹐猶得措於不傾﹐必無之事矣。故治燥病者﹐當知補腎水﹐瀉心火﹐除胃熱。

養榮潤燥湯﹝自制。﹞治皮膚皴裂﹐指甲濃折﹐筋脈攣急﹐疥癬幹癩。

生地當歸﹝養營血﹐血主濡之也。﹞生黃﹝益衛气﹐气主煦之也。﹞二冬﹝淸肺潤燥澤肌。﹞秦艽﹝養血活絡舒筋。﹞甘菊﹝療皮膚死肌。﹞首烏﹝治疥癬滿身。﹞防風﹝風藥之潤濟。﹞薄荷﹝表藥之辛涼﹐二味爲佐以通達腠理。﹞綠豆﹝甘寒能潤皮膚。﹞此方淸肺養血潤燥爲主﹐佐以通達腠理之藥﹐蓋燥𨿽在表﹐全因肺金燥熱﹐榮血衰少﹐以致不能潤肌膚而養筋脈也。

卷七燥

舉例

一婦新秋病﹐灑淅惡寒﹐寒已發熱﹐漸生咳嗽﹐服表散藥不愈﹐體日懨羸。延至初冬﹐飲以參﹑術補劑﹐轉覺懨懨欲絕﹐飲食不思﹐有咳無聲﹐瀉利不止﹐危在旦夕。嘉言診華﹐謂曰﹕是病總由誤藥所致﹐始先皮毛間灑淅惡寒發熱﹐肺金爲時令之燥所傷也。肺素有熱﹐表散已非﹐至用參﹑術補之﹐則肺气閉錮﹐而咳嗽之聲不揚﹐胸腹飽脹﹐不思飲食﹐肺中之熱﹐無處可宣﹐急奔大腸﹐食入則不待運化而直出﹐食不入﹐則腸中之垢污亦隨气奔而出﹐是以瀉利無休也。故凡病之服辛熱補劑﹐而轉至下利者﹐悉蹈此獘。今以淸金潤肺之藥﹐兼淸潤其腸﹐則源流俱淸﹐寒熱咳瀉﹐一齊俱止矣。方用黃芩﹑骨皮﹑甘艸﹑杏仁﹑阿膠。初進一劑﹐瀉卽稍止。四劑畢而寒熱俱除。再數劑而咳嗽俱全愈。

卷七

傷風

傷風一癥﹐須審時令﹐更分輕重。若在冬令嚴寒﹐感之而重者﹐卽爲風傷衛傳經之傷風﹐在三時則爲感冒風邪輕癥。經曰﹕傷於風者﹐上先受之。故傷風必肺先受邪﹐又曰內癥。經曰﹕內腠閉拒﹐𨿽有大風苛毒﹐弗之能害。蓋肺虛則玄府不閉﹐脾虛則肌肉不充﹐風邪乘虛﹐乃客於經。若腠理閉而衛气固﹐風邪何自而入哉。士材謂風之傷人﹐必從兪入﹐兪皆在背﹐故背常固密﹐風弗能幹。已受風邪者﹐宜曝其背﹐使之透熱﹐則潛消默散。經文所謂乘虛來犯固矣﹐若其人素有痰熱﹐壅遏於太陰陽明之經﹐內有窠囊﹐則風邪易於外束﹐若爲之招引者然。所謂風乘火勢﹐火借風威﹐互相鼓煽也。治實之法﹐秋冬與之辛溫﹐春夏與之辛涼﹐解其肌表﹐微汗而散。治虛之法﹐解其風邪﹐堅固衛气﹔若專於發散﹐或汗多亡陽﹐或屢痊屢發﹐皆治之過也。治風火之法﹐辛涼外發﹐甘寒內和﹐勿與苦寒﹐恐正不得伸﹐邪不得解耳。

疏邪利金湯﹝自制﹞治惡風發熱﹐鼻塞打嚏﹐鼻流淸涕﹐痰嗽或頭痛。﹝輕者但眉稜骨痛。﹞防風荊芥﹝散風邪。﹞前胡﹝祛風痰。﹞杏仁﹝散肺經風寒滯气﹐利肺中气逆喘嗽。﹞桔梗﹝入肺開發﹐能通鼻塞。﹞甘艸﹝和中輔正。﹞蘇子橘紅﹝下气消痰。﹞初起可加生薑﹐﹝久則風化爲熱勿用。﹞頭痛加川芎﹐﹝如平素陰虛火盛﹐有痰紅之患者﹐用宜酌量。﹞或加甘菊。無汗﹝是兼感寒邪﹐以風與寒常相因也。﹞加蘇葉。如熱。傷風﹐﹝或飲酒過酣﹐或重衣濃被﹐而感冒風邪。﹞咽漧喉痛﹐聲壅或啞﹐加薄荷﹐﹝風上壅之要藥。﹞石膏。﹝辛能解肌﹐寒能淸熱。﹞此疏散風邪﹐淸利肺气之劑。初冒風時﹐只宜淸散﹐久則風化爲熱﹐須以兼癥治之。每見世人﹐以冒風爲小疾﹐不惟不治﹐而反縱行酒色大葷﹐咳傷肺絡﹐痰紅不已﹐遂成虛窮而死﹐此則病患之過。或產後冒風﹐醫者徒執產後宜大補气血之論﹐不爲淸解﹐竟用酸收補劑﹐使風邪愈固﹐內熱愈熾﹐遂爲不起﹐此則醫者之咎。舉此二條爲鑑﹐一隅三反﹐是有望於智者矣。

卷七

火

火之爲病﹐其害甚大﹐甚變甚速﹐其形甚彰﹐其死甚暴﹐而其癥甚多﹐難以枚舉﹐試以大略言之。夫臟腑皆有气﹐气不得其平﹐則爲火﹐所謂气有餘便是火﹐气卽火﹐火卽气﹐譬諸水結爲冰﹐解則復常﹐非二物也。但火在諸經﹐或一經之自病﹐或別經之相克﹐或二經之遺病﹐或數經之合病。然亦有實火有虛火﹐有相火﹐有燥火﹐有濕火﹐有郁火﹐有猛烈之火﹐有無名之火﹐不可不知。『常見焦思生心火﹐憂愁生肺火﹐勞倦生脾火﹐忿怒生肝火﹐思想無窮生腎火﹐此皆本經之自病﹐治在本經。心火太過﹐必克肺金﹐淸肅之令將衰﹔肺火太過﹐必克旺木﹐發生之气將萎﹔脾火太過﹐必克腎水﹐津液之源將涸﹔肝火太過﹐必克脾土﹐化生之源將絕﹐腎火太過﹐反助心火﹐君主之功將奪﹐皆別經之相克﹐治在別經﹐而兼用本經之藥。其二經之遺病﹐如心火過旺﹐必遺熱於小腸﹐則小便淋祕﹔如肺有火﹐咳嗽日久﹐必遺熱於大腸﹐則成泄瀉﹔如脾有火﹐唇口漧燥﹐必遺熱於胃﹐則成脹滿﹔如肝有火﹐脇痛日久﹐必遺熱於膽﹐則汁溢口苦﹐如腎有火﹐盜汗遺精﹐必遺熱於膀胱﹐則白淫淋瀝﹔此皆髒遺熱於腑之癥﹐治在髒而腑病自消焉。然經又有脾移熱於肝﹐腎移熱於脾﹐此移於已所不勝之髒也。肺移熱於腎﹐此移於已生之子也。肝移於心則死。移己生之髒而死者﹐以木火相燔﹐犯及君主故也。臟腑互相移熱﹐是在臨癥者之神明﹐以察其病變之無窮焉。又有數經之合病者﹐端緒難尋﹐攻伐未易﹐此當擇其尢重者而治之﹐審其先發者而責之﹐或病在上而下取之﹐或病在下而上取之之類是也。實火虛火﹑五臟皆有。脈浮大或數﹐重按無力﹐爲虛火﹔滑數而舉按皆有力﹐爲實火。見於兩寸﹐爲心肺之火﹐兩關﹐爲脾胃肝膽之火﹔兩尺﹐爲腎與膀胱之火。黃連瀉心火﹐黃芩瀉肺火﹐大黃瀉脾火﹐龍膽瀉肝火﹐知柏瀉腎火﹐此皆苦寒之味﹐以瀉有餘之火﹐中病卽止﹐不可過劑。若肺經虛火。則投二冬﹑桑皮﹑百合﹑童便之屬﹐心經虛火﹐則投竹葉﹑麥冬﹑辰砂﹑犀角之屬﹔脾胃虛火﹐則投白芍﹑石斛﹑蘆根﹑蔗漿﹑梨汁之屬﹔肝經虛火﹐則投白芍﹑甘菊﹑鉤藤﹑鱉甲﹑羚羊角之屬﹐腎經虛火﹐則投生地﹑元參﹑骨皮﹑女貞﹑龜甲之屬﹐此皆本經之的藥也。丹溪曰﹐相火最易妄動﹐因五志之火相煽故也。火起於妄﹐變化不測﹐無時不有﹐煎熬眞陰﹐陰虛則病﹐陰絕則死。暴悍酷烈﹐甚於君火﹐四時隨觸而動﹐而於芒種以後六十日﹐相火司令﹐熱暑濕三气交合﹐尢爲易動。治斯火者﹐但宜滋其陰﹐則火自降﹐非苦來之劑﹐不能勝也。燥火則起於血衰﹐臟腑不潤﹐大小便祕﹐苦寒之劑﹐轉增其燥﹐須用甘寒滋潤之品﹐則燥可澤而火可熄矣。濕有生於熱者﹐熱亦有由於濕者﹐濕熱每多相生。如大便久祕﹐及更衣則又溏甚﹐以熱在腸胃之外故祕﹐濕在腸胃之中故溏﹐濕熱兼理﹐斯得之耳。郁﹐火一癥﹐東垣謂胃虛過食冷物﹐抑遏陽气於脾土﹐爲郁火之病﹐宜用升陽之劑﹐所謂火郁發之者是也。若眞陰虛﹐眞元憊﹐毋妄用之。其師尼寡婦室女愆期﹐多有郁火之病﹐是當以逍遙散合甘寒滋陰之藥治之則善。若猛烈之火﹐丹溪謂火盛不可驟用寒涼﹐蓋恐撲之而愈焰﹐須以生甘艸兼瀉兼緩﹐則猖狂自定﹐此妙論也。所謂無名之火﹐一發卽不識人﹐或直視狂言﹐或閉目無語﹐或手足螈﹐或發數日而終﹐或一發便脫﹐或臥枕而逝﹐人不及知﹐旣無絡經之可尋﹐又無脈癥之可憑﹐卽經所謂暴病暴死皆屬於火者是也。余觀世人之病﹐惟火十居八﹑九﹐能辧明此類﹐而參以散見各門之火癥﹐其於治火庶無虛虛實實之誤矣。今只以五臟實火虛火之方﹐闡發於左﹐聊爲後學之準繩﹐神而明之﹐擴而充之﹐是所望也。

導赤散治心熱而煩﹐小便赤澀。﹝心與小腸爲表裏故也。﹞生地﹝涼心血。﹞木通﹝瀉心火。﹞甘艸﹝生用瀉火。﹞加燈心﹑葉竹。

此方導心火﹐由小腸溺泄。如系虛火﹐加麥冬﹑茯神﹑朱砂之屬﹐實火加犀角﹑黃連。連翹之屬。

古方但用黃連名瀉心湯﹐芩﹑連﹑大黃名三黃瀉心湯。

天王補心丹﹝見虛勞。﹞此治心經虛火之方﹐對癥加減用之。

瀉白散治肺熱咳嗽﹐喘滿气急。﹝火乘肺則爲咳﹐爲气急﹐气上逆則喘滿。﹞桑皮皮骨﹝皆祛肺中伏火。﹞甘艸﹝潤肺除熱。﹞如火郁於肺﹐鼻不利﹐加甘菊﹑薄荷﹐﹝淸散上焦之郁火。﹞面腫身熱亦用之。如肺移熱於大腸而泄瀉﹐加米仁﹝淸肺益脾。﹞茯苓。﹝導气平火。﹞此方專瀉肺經之火。如右寸或洪或數﹐重按無力爲虛火﹐加二冬﹑百合﹑甘寒之品﹔右寸或洪或數﹐舉按有力爲實火﹐加黃芩﹑知母苦寒之品﹐或再加石膏治之。

歸脾湯資生丸﹝俱見虛勞。﹞此皆治脾胃之方﹐對癥加減用之。

承气湯茵陳蒿湯竹葉石膏湯﹝俱見傷寒。﹞此皆治脾胃實火之方﹐對癥加減用之。

加味逍遙散﹝見虛勞。﹞此治肝經郁火之方。宜去香燥加滋陰。辛散甘緩﹐滋陰養血﹐是卽爲補肝也。

龍膽瀉肝湯左金丸﹝俱見脇痛。﹞此治肝膽實火之方。古方有當歸龍薈丸﹐用龍膽﹑蘆薈﹑靑黛瀉肝﹐梔﹑芩瀉肺﹐黃連瀉心﹐黃柏瀉腎﹐大黃瀉脾﹐當歸養血﹐木香﹑射香﹝少許﹞利气﹐煉蜜丸服。治肝火太盛之要藥﹐量癥用之。按昔人所言肝臟有瀉無補﹐然肝亦有虛火﹐肝血虧少﹐則木燥火炎﹐是但當滋陰養血爲治。

海藏瀉腎丸治腎中相火過旺﹐左尺脈洪實者。

六味地黃丸去肉萸。﹝以子能令母實﹐去山萸不欲彊木以補其子﹐是卽爲瀉﹐蓋腎有補而無瀉故也。﹞此方仍是壯水之劑。趙氏云﹕火之有餘﹐緣水之不足也﹐毫不敢祛火﹐只補水以配火﹐若果相火旺甚﹐宜六味加知柏﹐以瀉腎家有餘之火。古方有滋腎丸﹐用知母﹝六兩﹞黃柏﹐﹝十兩﹞以肉桂﹝五錢﹞爲反佐。治腎經火旺﹐熱自足心直衝股內﹐上入腹中﹐然不如六味加知柏之爲穩。

涼膈散治上焦實火﹐面紅目赤﹐頭昏心煩﹐喉舌腫痛﹐口瘡燥渴﹐溺赤便祕。

薄荷﹝辛涼﹐有功於頭目咽喉口齒諸病。﹞黑山梔﹝輕飄上達而淸肺﹐屈曲下行而瀉火。﹞枯黃芩﹝輕飄者上行也。﹞連翹﹝主瀉心火。﹞甘艸﹝緩其速下。各錢許。﹞大黃﹑芒硝﹝潤其大便﹐所謂上病而下取之﹐以緩其炎上之勢。各五分。﹞可加犀角﹑黃連﹑石膏﹑知母﹑生雞子。

此治上焦實火之方。東垣云﹕去硝﹑黃加桔梗﹐爲舟楫之劑﹐浮而上之。淡竹葉利其小便﹐使心肺之火下行﹐治上焦胸膈之熱最妙。

黃連解毒湯﹝見傷寒。﹞此治上中下三焦實火之方﹐另再加對癥藥用之。

防風通聖散﹝加減﹞治表裏客熱﹐三焦實火。

防風荊芥薄荷﹝使表熱由汗而泄。﹞大黃芒硝﹝使裏熱由下而泄。﹞滑石山梔﹝由溺而泄。﹞連翹黃芩﹝祛諸經之熱。﹞石膏桔梗﹝淸肺胃之熱。﹞麥冬﹝救熱傷之津液。﹞白芍﹝救熱傷之營血。﹞甘艸﹝調和諸藥。﹞本方去硝黃名雙解散。

此方淸火熱﹐開鬼門﹐潔淨府﹐通傳導﹐內外分消其勢﹐亦治火之良法。外科以此方治裏有實熱﹐疥瘡滿身者。余每加生地﹐用金銀花一﹑二兩﹑綠豆一﹑二合﹐煎湯煎藥﹐飲之殊效。

淸熱滲濕湯涼血祛濕湯﹝俱見濕門。﹞此俱治濕熱之方﹐但一燥一潤﹐迥然不同﹐須分別采用

卷七火

舉例

一一人兩腿逸則痿軟而無力﹐勞則作痛如鍼刺﹐立齋曰﹕此肝腎陰虛火熾所致﹐用六味湯而愈。

二一婦左乳邊患火丹赤腫﹐黃水淋漓﹐但坐不臥﹐服諸苦寒之劑﹐不效。余用栝蔞一枚﹐紅花﹑甘艸各五分﹐一劑而愈。

三一婦腿上常發紫疔﹐諸藥不效。余曰﹕此肝家郁火之癥。用加味逍遙散緩痛﹐攺用瀉腎湯﹐加柴胡﹑山梔﹑丹參之屬﹐數劑而愈。

四一女徧身瘙癢﹐赤暈如霞﹐身體發熱﹐余謂此赤遊風也。因肝經火旺﹐血燥生風﹐宜淸肝養血﹐加味逍遙散去歸﹑術﹐加生地﹑連翹﹑甘菊﹑薄荷﹑綠豆﹑黑芝麻﹐治之而愈。

五一女子十五歲﹐患瘰﹐身發赤暈﹐形气倦怠。立齋謂﹕此肝火血虛所致﹐用加味逍遙散﹐而赤暈愈﹐復用歸脾湯六味丸二方加減分進﹐而瘰消。按《外臺祕要》云﹕肝腎虛熱則生瘰。

又病機云﹕瘰不系膏粱丹毒﹐因憂思鬱怒﹐傷損肝脾所致者多﹐切不可輕用散堅追毒之劑﹐宜補脾養肝﹐調經解郁﹐當自消散。

六一童子下潰爛﹐發熱作痛。一童子莖中作癢﹐不時搔撚。一童子目癢出水﹐或兩眼連紮﹐或項間結核﹐或陰囊瘙癢。立齋謂﹕俱屬肝火。皆用龍膽瀉肝湯及蘆薈丸二方﹐加減並愈。

七一女脇間臂臀﹐俱生流注﹐有潰有未潰﹐病勢正篤﹐時忽陰中突出如雞子狀﹐色帶靑紫﹐日漸腫大﹐痛極難忍﹐小水滴瀝﹐如隔宿茶﹐飲食甚少。余以爲此肝火濕熱下流所致。用大劑龍膽瀉肝湯﹐加連翹﹑花粉﹑銀花﹑寒水石﹐﹝二兩﹞外用黃柏﹑苦參﹝各半斤。﹞煎湯洗之﹐以芭蕉根汁﹑田螺汁調蘆薈頻頻刷之。勢不退﹐反漸大﹐堅守此方﹐服至十餘劑﹐小水始利﹐色不黃赤﹐晨起腫處略減﹐坐至午後﹐腫重墮下。此肝經濕熱稍退﹐脾虛下陷之徵也。攺用補中益气湯﹐參﹝四錢﹞﹝一兩﹞術﹝二錢﹞歸﹑橘﹑甘﹑升﹝各一錢五分。﹞柴﹝二錢﹞加膽艸﹑連翹﹑花粉﹝各三錢。﹞銀花﹝五錢﹞茯苓﹑車前﹝各二錢。﹞米仁﹝八錢﹞生地﹑麥冬﹐﹝各五錢。﹞又服十餘劑﹐腫始漸消收入﹐飲食漸進﹐流注亦俱生肌收功。

八一婦陰中不時作癢﹐癢極難忍﹐同治於余。餘言﹐經曰腎開竅於二陰﹐肝脈過陰器。又言﹕前陰者﹐宗筋之所聚﹐爲太陰陽明之所合。此因腎肝脾胃有濕熱﹐濕熱郁久﹐則生虫作癢。用海藏瀉腎湯﹐加知柏﹐祛腎經之濕熱﹐膽艸﹑靑黛祛肝經之濕熱﹐麥冬﹑石斛祛脾胃之濕熱﹐山梔﹑車前淸熱利水﹐外用蛇牀子﹑苦參煎濃湯浸洗﹐復以豬肝切條﹐蔥﹑椒油煎納陰中﹐引虫外出﹐遂愈。竟不再發。

九一婦患滿面腫紅赤﹐兩眼俱合腫痛﹐口渴便祕。醫者認爲外科癥﹐用辛溫藥﹐欲敷散之﹐遂痛不可忍﹐冷水洗去方安。余作上焦實火治之﹐用大劑涼膈散合竹葉石膏湯﹐加生地﹑花粉﹐頻頻與飲。一劑腫減﹐二劑便通﹐全無膿血﹐而平復如故。

十一僧患左邊面目耳根及頸﹐俱腫紅色﹐眼合口緊﹐咸謂大頭傷風。余診視之﹐起居如常。謂曰﹕此系火癥﹐火得風藥而彌熾﹐故腫愈甚。用淸熱涼血﹐散結消腫﹐開腠瀉毒治法。投以夏枯艸﹝六兩﹞甘菊﹝二兩﹞煎湯代水﹐金銀花﹑紫花地丁﹑生地﹝各五錢。﹞連翹﹑花粉﹑貝母﹑薄荷﹑牛蒡子﹑甘艸﹐﹝各三錢﹞濃煎五﹑六碗﹐頻頻飲之。一晝夜服完﹐腫消眼開。又稍加減作一小劑服之全愈。或謂火癥﹐何故不用芩連﹖曰﹕火盛不可驟用寒涼﹐須用生甘艸兼瀉兼緩﹐此丹溪妙法也。

十一一人素多酒色﹐冬底忽患齒痛搖動﹐牙動及面目俱痛﹐飲食不進﹐夜不能臥。延余診視。余曰﹕齒乃骨之餘﹐而屬腎﹐上下牙齦屬陽明胃與大腸﹐腎病則齒搖動﹐腸胃傷於酒醪﹐則濕熱上攻牙牀﹐不得淸寧﹐則作腫作疼﹐齒亦不得安而搖動。今少陰陽明俱病﹐用大劑知柏六味湯﹐加玄參﹑牛膝﹑車前﹐導腎火下行﹐合竹葉石膏湯﹝膏用四兩。﹞加黃連﹑麥冬﹑蘆根﹐﹝蘆用八兩。﹞煎湯代水﹐淸陽明濕熱。大劑濃煎﹐一晝夜服至五﹑六碗﹐痛勢稍減﹐四劑而平。余亦曾冬間忽患左邊下齒大痛﹐痛不可忍﹐用石膏三﹑四﹑五兩煎滚﹐將淸者泡上好松蘿茶葉一大撮﹐橄欖搗碎一﹑二枚﹐乘熱頓飲三﹑四大碗﹐復杯立愈。後每痛發﹐輒用前湯飲之﹐無不立應。曾有一次痛極欲死﹐加石膏斤余﹐泡橄欖茶頓飲﹐大便瀉熱水二次﹐痛亦遂止。日慮反復﹐復後競不發。

卷八﹟禦集

中暑﹝中與傷同﹞

暑有陰陽二癥。陽癥因於中熱﹐陰癥因於中寒﹐但感在夏至後者﹐皆爲之暑耳。時令大寒﹑小寒而人受之者﹐爲傷寒。時令大暑小暑而人受之者﹐爲傷暑。經云﹕傷暑者汗﹐煩則喘喝﹐靜則多言。

此皆中暑之陽癥。卽潔古所謂動而得之爲外感。天日之暑熱﹐故爲汗出煩躁﹑爲喘﹑爲大聲呼喝﹐卽其靜者﹐亦不免於多言。蓋邪熱傷陰﹐精神內亂﹐故言語無倫也。又曰﹕體若燔炭﹐汗出而散。

此言中暑之陰癥﹐卽潔古所謂靜而得之。因避天之暑熱﹐而反受陰寒所致。故體熱若燔炭﹐必須汗出邪乃得散。經言﹕暑當與汗皆出勿止。此之謂也。但感而卽病﹑則傷寒也﹐若不卽病﹑至秋而發﹐則如經所謂夏傷於暑﹐秋必瘧。又謂﹕夏暑汗不出者﹐秋成風瘧皆由此耳。觀經言二癥﹔一中於熱﹐一中於寒﹐皆謂之暑。但治寒宜散﹐必汗出而解。治熱宜涼﹐必熱淸而愈。不可不察也。

白虎加人參湯《金匱》云﹕太陽中熱者﹑﹝同暑﹞是也。

﹝此言暑之陽癥。蓋太陽膀胱﹐乃六經之首﹐主皮膚﹑而統榮衛。故凡六淫之邪﹐必由太陽而入。﹞汗出惡寒﹐﹝暑傷心气﹐心虛則汗出﹐暑傷肺气﹐肺虛則惡寒。亦有不惡寒﹐反惡熱者。﹞身熱而渴﹐﹝表有暑邪則熱﹐裏有暑邪則渴。亦有身不熱者。﹞六脈虛弱﹐﹝暑傷於气﹐所以脈虛。﹞此方主之。

人參﹝補元气﹐﹞石膏﹝淸暑邪﹐﹞知母﹝淸肺熱。﹞甘艸﹝解暑和中。﹞粳米﹝養胃气。﹞仲淳加麥冬﹝救肺金﹐存津液﹐以夏月之熱淫﹐必僭而犯上﹐傷其肺金也。﹞竹葉﹝淸心滌熱。﹞脈不甚虛者﹐可去人參。兼有濕熱者﹐合益元散﹐或加茅術。

此方涼肺淸心﹐養胃生津﹐但用甘寒陰陽兩無偏勝之藥﹐淸解暑熱﹐而平治之。蓋夏月人身之陽﹐以汗而外泄﹐人身之陰﹐以熱而內耗﹐陰陽俱不足﹐故仲景於中暑病﹐禁用汗﹑下﹑溫鍼。恐汗則傷其陽﹐下則傷其陰﹐溫鍼則引火熱內攻也。按經云﹕身熱脈虛得之傷暑。蓋熱傷气﹐而不傷形﹐所以脈虛。故淸暑益气﹐兼而行之。須知暑熱之病﹐有三﹑四部無脈者﹐被火所逼而藏伏耳。甚至體痛﹑煩心﹐或喘促﹑厥冷﹐若誤認虛寒﹑而投溫補﹐必斃。但用前方﹐俾暑邪淸而脈自起﹐癥自平矣。凡夏月日中勞役﹐觸冒暑熱﹐而見汗出﹑煩躁﹑多言﹑齒燥﹑口渴﹑眩暈者﹐卽屬中熱的癥﹐此方加減﹐無不神效。若國中昏倒﹐急扶陰涼處﹐取土罨病患臍上﹐小便溺之﹐蓋臍乃命蒂﹑溺臍以接其元气之意﹐隨灌人溺﹐﹝一碗。﹞或用冰水調益元散。

益元散﹝卽天水散。﹞治中暑﹑身熱﹑煩渴﹑小便不利。

滑石﹝寒能淸熱﹐淡能利竅﹐六兩。﹞甘艸﹝和中﹐一兩。﹞爲末﹐每服三﹑五錢。白湯調下﹐冷開水更佳。加薄荷﹝少許。﹞名雞蘇故。加靑黛﹝少許。﹞名碧玉散。加辰砂﹝性微寒﹐納浮游之火﹐而安神明。凡心熱者﹐非此不能解也。﹞名辰砂益元散﹐治療並同。

此方驅暑邪從溺而出。以暑熱傷心﹐心與小腸爲表裏﹐泄小腸之熱﹐卽所以淸心也。按嘉言云﹕外暑蒸動內濕﹐二气交通﹐因而中暑﹐所以肥人濕多﹐中暑最宜。故治中暑病﹐須知兼治其濕。益元散利水驅濕﹐故稱夏月服之解暑。然體盛濕多則宜之。淸無濕之人﹐津液爲時令所耗﹐當用生脈散。若再利小水﹐竭其下泉﹐枯槁立至。凡汗多之體﹐亦不可利其小便。蓋胃中只此津液﹐汗旣外泄﹐又復下利﹐所謂立匱之術也。

生脈散治熱傷元气﹐肢體倦怠﹑气短懶言﹐口漧作渴﹐汗出不止。

人參﹝補肺气。﹞麥冬﹝淸肺气﹐等分。﹞五味子﹝斂肺气﹐減半。﹞此方補肺﹑淸肺﹑斂肺﹑名生脈者﹐以脈得气則充﹐失气則弱﹐一補﹑一淸﹑一斂﹐養气之道畢矣。凡瘦弱虛人﹐夏月最宜長服。按東垣云﹕夏月加黃﹑甘艸﹑服之令人气力湧出。孫眞人云﹕夏月必服五味以補五臟之气。寇宗云﹕麥冬﹑五味﹑枸杞同爲生脈之劑。故一方用五味﹑枸杞煎湯代茶﹐治夏日虛病倦怠﹑食少﹑口漧﹑身熱者甚宜。

淸暑益气湯治長夏濕熱蒸騰﹐食少倦怠﹐﹝濕熱傷脾所致。﹞痞脹溏泄﹐﹝脾不運則痞脹﹐脾受濕則溏泄。﹞體重疼痛﹐﹝濕傷肌肉﹐故身體重﹐濕熱相搏﹐故肢節痛。﹞身熱多汗﹐﹝暑邪干衛也。﹞口渴心煩﹐小便黃赤﹐﹝暑熱傷肺﹐故口渴﹐暑熱傷心﹐故心煩﹐溺赤。﹞六脈虛弱。

人參黃白術陳皮甘艸當歸升麻漧葛﹝卽補中益气湯﹐去柴胡而易漧葛也。此因便瀉﹐故以二味鼓舞胃气上行﹐以治虛瀉。﹞茅術黃柏﹝卽二妙散﹐合澤瀉以治濕熱。﹞澤瀉靑皮神曲﹝下气消食。﹞麥冬五味﹝合人參卽生脈散也﹐所以救暑傷之肺。﹞此方補中實衛﹐以去其濕熱。色白內虛之人﹐夏月無論中暑與否﹐所宜常服者也。

黃連解毒湯﹝見傷寒。﹞治夏月一切暑熱之癥﹐或合白虎湯﹐隨癥加減用之。

此治實火之方也。嘉言謂﹕病之繁而且苛者﹐莫如夏月爲最。日之暑气﹑天之熱气﹑地之濕气﹑時分時合。其分也﹐以風動於中﹐勝濕解蒸﹐不覺其苦﹐其合也﹐天之熱气下﹐地之濕气上﹐人在气交之中﹐受其炎蒸無隙可避﹐多有煩躁神昏﹐肌膚痱起﹐胸膺痤出﹐頭面癤生﹐甚則發爲腫毒癰疽等癥。或有頭面外項赤腫﹐或咽喉腫痛﹐或腿足熱腫﹐長至數寸﹐不能步履﹐統宜淸涼﹐解其暑毒﹐熱癥一解﹐赤腫自消﹐全無膿血。又有徧身發泡﹐如桃﹑李﹐如碗﹑如杯﹐晶瑩脆薄﹐中含臭水﹐此濕熱之水﹐泛於皮膚也。亦宜本方加減治之。

吞薷飲治夏月乘涼飲冷﹐陽气爲陰寒所遏﹐頭痛﹑發熱﹑惡寒﹑無汗。﹝皆乘涼感寒表癥﹐卽經所謂體若燔炭汗出而散也。﹞吐瀉腹痛。﹝此飲冷傷脾胃之故﹐乃裏癥也。﹞香薷﹝辛溫發越陽气。爲夏月解表之藥。一﹑二錢。﹞濃朴﹝暖脾胃﹐止腹痛﹐薑汁炒。一錢。﹞扁豆﹝補脾胃止吐瀉﹐炒二﹑三錢。有表癥者去之。﹞表癥甚者﹐可加防風﹑薄荷。如無汗﹐再加蘇葉。﹝偏於表者﹐表藥爲君。﹞裏癥甚者﹐可加陳皮﹐茯苓﹑木香﹑砂仁。﹝偏於裏者﹐裏藥爲君。﹞如兼心煩溺赤﹐﹝此由暑邪內伏﹐寒包暑癥也。﹞或加黃連﹐或加益元散。﹝淸其伏暑。﹞虛者加人參。﹝卽十味香薷飲法。﹞此夏月解表而兼和裏之劑。蓋納涼廣廈﹐陽气爲陰寒所遏﹐故有頭痛發熱﹐惡寒無汗之癥﹐此在表而不在裏也。過食生冷﹐則胃家爲生冷所傷﹐故有吐瀉腹痛之癥﹐此在裏而不在表也。均傷寒冷﹐表裏懸殊﹐用藥亦異。又嘉言謂﹕冒暑之霍亂吐瀉﹐以淸暑爲主﹐避暑之霍亂吐瀉﹐以和中﹑溫中爲主﹔不可不辧。

卷八﹟禦集中暑﹝中與傷同﹞

舉例

一一人暑月坐臥一小樓﹐持咒念佛﹐忽患頭痛如斧劈﹐身熱發躁﹐日飲冷水斗餘﹐渴猶未解﹐自分必死。仲淳視其脈﹐知系受暑﹐爲疏竹葉石膏湯方﹐不二劑﹐發熱﹑口渴俱止﹐幾十劑病始退﹐旋加減健脾藥十餘帖而安。

二一童子夏月身熱﹐十晝夜止飲白湯﹐汗之﹑下之﹐熱。仍如故。仲淳曰﹕此傷暑也。白虎湯是其本方﹐因誤汗下虛甚﹐加人參三錢﹐一劑微汗瞑眩﹐少頃熱解。更疏一方﹐防其瘧痢﹐仍用人參二錢﹐兼健脾淸暑導滯之劑﹐未幾瘧作﹐如方飲之﹐瘧止痢又作﹐乃以生脈散中﹐加益元散飲之。兒羸甚﹐皆謂必死。仲淳曰﹕視兒目光炯炯﹐且飲食味甘﹐是精神已旺﹐胃气轉也﹐何虞之有﹗尋果脫然起。

三一人暑月連日勞頓﹐晨起忽患水瀉﹐誤服胃苓湯﹐耳中熱气沖出難忍﹐身體困倦﹐不能移動。

傍晚瀉止﹐煩躁厥冷﹐頭重不能舉﹐眩暈不知人事﹐身不發熱﹐徧體冷汗﹐脈伏不見。醫謂腎气上逆﹐陽欲暴脫之候﹐以八味湯加參投之﹐卽嘔藥吐蛔。又誤以理中安蛔湯﹐聞椒味卽躁急欲死﹐大渴飲冷﹐隨飲隨吐﹐欲坐臥井中﹐以新汲水浸手足方快。嘔吐四日﹐二便全無﹐諸藥不應﹐奄奄一息﹐殆無生理。余診視之曰﹕其爲暑癥無疑﹑先用田螺二﹑三枚搗爛﹐入靑鹽少許﹐攤貼臍下一寸。少頃解出小便﹐短赤異常。乃投竹葉石膏湯﹐加人參一錢﹐卽不嘔得睡。又服一劑﹐遂食粥一盞。以豬膽導之﹐大便始通。攺用生脈散﹐加茯苓﹑花粉﹑枸杞﹑甘艸﹑數劑霍然。病後喜食腐漿﹑西瓜之類。惡一切辛香之物。此因吐多津液受傷之故。用集靈膏﹐一月而康復如常。

四一人自汗如雨﹐面赤身熱﹐口燥心煩﹐舌苔黃﹐脈虛而洪數。滑伯仁曰﹕經云毋伐天和。暑癥本自汗﹐盛夏豈宜帷幕遮蔽﹐暑癥本脈虛﹐加之術﹑附剛劑﹐故脈洪數。乃令揭開窗慢﹐進以人參白虎湯﹐加黃連以解附毒﹐三劑而汗止大半﹐諸癥亦減。湯用冰水調服益元散。七日而愈。

卷八﹟禦集

溫

濕有自外而得者﹐有自內而生者﹐有風濕相搏者﹐有濕熱相搏者﹐有獨傷於寒濕者。自外而得者﹐如在天之濕﹐霧露雨雪是也。在地之濕﹐冰水泥濘是也﹐在人之濕﹐汗出沾衣﹐未經解換是也。但淸邪則先傷上部。先傷表之營衛。故《金匱》曰﹕霧傷於上。又曰﹕霧傷皮腠。其癥頭重如裹﹐面目浮腫﹐鼻息不利。聲濁不淸﹐發熱身疼﹐宜輕淸散之。可用羌活勝濕湯。濁邪則先傷下部﹐先傷肌肉筋骨血脈。故《金匱》曰﹕濕傷於下﹐又曰﹕濕流關節。又經曰﹕地之濕气﹐感則害人皮肉筋脈。其癥足跗﹝足面。﹞先腫﹐﹝腫肉如泥﹐按之不起。﹞漸至腿膝﹐行動重著﹐關節疼痛﹐倦怠體重﹐宜升陽滲濕兼行﹐可用羌防四苓散﹐勿但用降下滲泄之劑。趙氏云﹕濕淫從外入裏﹐當用升陽風藥卽愈。經所謂濕淫所勝﹐助風以平之。又曰﹕下者舉之。得陽气升騰而愈矣。又曰﹕客者除之。以濕從外入者﹐使之仍從外出也。然宜兼健脾之藥投之﹐如有汗加白術﹐無汗加蒼術之類。自內而生者﹐如飲食之濕﹐酒水瓜果乳酪是也。經曰﹕諸濕腫滿﹐皆屬於脾。

脾主肌肉﹐其性惡濕﹐內受濕淫﹐肌體腫滿。又曰﹕濕勝則濡泄﹐脾濕不運﹐則水谷不分﹐故或痞滿﹑或腫脹﹑或泄瀉﹐總宜健脾燥濕利水爲主。經曰﹕治濕不利小便﹐非其治也。《金匱》云﹕一身盡疼﹐發熱日晡更劇者﹐此名風濕。此因汗出當風取涼所致﹐法當汗出而解。但宜微汗﹐不宜大汗﹐大汗則風去濕存﹐微微似汗﹐則風濕俱去也。濕熱一癥﹐夏月最多。蓋夏月地之濕气﹐上合於天之熱气﹐日之暑气﹐結爲炎蒸﹐濕熱相合﹐病多發熱煩悶﹐身體沈重﹐走注疼痛﹐皆濕熱相搏﹐郁而不伸﹐故煩熱也。宜淸熱滲濕湯加減﹐可加柴胡﹑銀花之屬。嘉言謂﹕濕土寄旺於四季之末﹐其气每隨四時之气而變遷。在夏爲熱濕﹐在冬爲寒濕。故寒濕之病﹐於冬月春初﹐居寒濕之地﹐感而病者爲多。

可用桂枝附子湯﹐或加羌活﹑蒼術之屬﹐溫以散之。以上諸法﹐皆究濕家之所不容廢也。

羌活勝濕湯通治外感諸濕及風濕癥。﹝癥見論中。﹞羌活獨活防風﹝各錢許。﹞川芎本蔓荊子﹝風能勝濕﹐如濕地經風則幹。又無竅不入﹐惟風爲能﹐凡關節不利之病﹐非風藥不可。且羌﹑獨﹑防風能散周身之濕。上下無不宜之。如濕癥只在下焦﹐川芎﹑本去之亦可。﹞炙甘艸﹝恐風藥悍燥﹐用以調之。此謂有制之兵也﹐各五﹑七分。﹞汗多或加白術﹐無汗可加茅術。﹝濕家不可發汗。以身本多汗﹐易至亡陽也。其久冒風涼﹐乃至以水灌汗﹐抑遏其陽者﹐不微汗之﹐邪無從解。﹞下焦濕癥加漢防己。﹝酒炒。﹞發黃加茵陳。﹝濕郁爲熱﹐蒸騰發黃﹐《金匱》云﹕濕家之爲病﹐一身盡疼﹐發熱身色如燻黃也。﹞此升陽散濕之劑﹐凡濕從外受者。無論在上在下﹐俱以此方隨癥加減治之。按《金匱》云﹕太陽病﹐關節疼痛而煩﹐脈沈而細者﹐此名中濕﹐亦名濕痺。言太陽病則必有發熱惡風之候﹐濕流關節則痛﹐陽郁不伸則煩﹐脈不沈細﹐則非有外風與之相搏﹐故只名中濕。亦名濕痺者﹐謂濕邪痺閉其身中之陽气也。治宜此方﹐微汗以通其陽﹐若兼見小便不利﹐大便反快﹐當利其小便﹐宜羌防四苓散治之。

活人敗毒散外感諸濕﹐及風濕癥﹐挾虛之人﹐主此加減。

羌活獨活柴胡川芎﹝輕淸開發﹐使邪毒敗散。﹞前胡枳殼桔梗﹝利气。各錢許。﹞人參﹝三﹑五﹑七分。﹞茯苓﹝一錢。﹞甘艸﹝扶正气﹐以勝邪。五分。﹞煩熱口漧加黃芩﹐日二﹑三服﹐以愈爲度。

此扶正驅邪之方也。嘉言云﹕濕﹑熱﹑暑三气門中﹐當推此方爲第一。以其功之著也。觀經言﹐三陽並至﹐如風雨﹐如霹靂﹐人莫能當。然則夏月三气聚合﹐其爲病也﹐豈同一气之易當乎﹖人感三气而病﹐病而死﹐其气互傳﹐乃至十百千萬﹐則爲疫矣。嘉靖乙未﹐五﹑六﹑七月間﹐江南淮北﹐時行瘟疫﹐沿門闔境﹐傳染相似﹐用本方倍人參﹐去前﹑獨服者盡活。倍人參者﹐以疫气易染之人﹐體必素虛也﹐去前﹑獨者﹐以體虛之人﹐不敢用復藥表汗也。又饑饉兵荒之餘﹐人已內虛久困﹐非得人參之大力﹐負荷其正﹐驅逐其邪﹐邪必不去。凡服此者﹐亦無不全活﹐所以以活人名方。若去人參﹐何異眾方之發散﹐而能活人耶。觀吳又可知治瘟疫用藥以疏利爲主﹐與嘉言之治法不同。有瘟疫論宜參酌合宜而用可也。

羌防四苓散治太陽中﹝同傷。﹞濕﹐發熱惡風﹐關節疼痛。﹝濕猶在表也。﹞小便不利。﹝邪入膀胱﹐气化不行也。﹞大便反快。﹝濕流大腸也。﹞羌活獨活防風﹝發表驅濕。﹞白術﹝健脾去濕。﹞茯苓豬苓澤瀉﹝利水滲濕。﹞此發表驅濕﹐健脾利水之劑。如兼熱者﹐芩﹑連﹑梔﹑柏﹑益元散之屬﹐可采加入。嘉言云﹕夏月當會暑﹑熱﹑濕三气交病之義﹐審脈辧癥﹐用藥庶不誤治。此方益元消暑﹐芩﹑連淸熱﹐苓﹑澤滲濕﹐三法兼有﹐可遵而加減用之。

胃苓湯治濕淫於內﹐胸腹痞滿﹐泄瀉純水﹐小便不利﹐或肢體腫脹。

蒼術﹝燥脾勝濕。﹞濃朴﹝散結泄滿。﹞陳皮﹝下气。﹞甘艸﹝調中。卽平胃散也。﹞白術茯苓豬苓澤瀉﹝健脾利水滲濕﹐卽四苓散也。﹞可加木香﹑砂仁﹐發黃加茵陳﹐身痛加羌﹑防﹐有痰飲加半夏﹐有食積加神曲。

此燥濕﹑快气﹑健脾﹑利水之劑﹐原方有桂枝。諭云﹕桂枝﹑麻黃遇濕熱時令不可輕用﹐以桂枝辛熱﹐麻黃髮汗也。果內有寒﹐方可捨時從癥﹐少少加桂。

淸熱滲濕湯治一切濕熱﹑加減用之。

黃連黃柏﹝淸熱﹞。蒼術﹝燥濕。蒼﹑柏卽二妙散﹐治濕熱腰膝疼痛﹐然上下皆效也。﹞白術﹝健脾。﹞茯苓澤瀉﹝滲濕。﹞甘艸﹝調中。﹞可加銀花。﹝淸熱除濕。﹞有表癥加柴胡。﹝除在表之濕熱。﹞此淸熱祛濕﹐亦夏月之尢宜也。諭云﹕夏月所受之濕﹐爲熱濕﹑暑濕﹐而羣方所主之藥﹐多在寒濕﹐殊不兼耳。此方甚合鄙意。

白術酒治中濕﹑骨節疼痛。

白術﹝一兩。﹞酒﹝三盞。﹞白術投於酒﹐煎一盞﹐不時頻服。不能飲酒者﹐以水代之。

此方專一補脾﹐不多功於利小便。蓋以脾能健運﹐濕自不畱﹐而從水道出耳﹐然則胃中津液不充﹑不敢利其小便者﹐此方豈非聖藥乎。

仲淳丸方﹝亦作煎服。﹞陰虛人﹐有濕熱不能服燥劑者宜之。

生地﹝涼血祛諸濕熱。﹞甘菊﹝各一斤。﹞牛膝﹝補陰﹐﹞人參﹝益脾。各半斤。﹞眞茅術﹝緣脾虛有濕﹐不得不用。故以黑芝麻水浸﹐研漿拌蒸用之。二斤。﹞茯苓﹝半斤。乳制至一斤。﹞車前子﹝利水而不走气﹐與茯苓同功。半斤。﹞用天冬熬膏爲丸服。

此方涼血補陰﹐益脾祛濕﹐亦治濕之一法也﹐腎爲水髒﹐水則流濕。腎陰虛﹐則脾濕易流入﹐故用參﹑蒼﹐益脾勝濕﹔地﹑冬﹑菊﹑膝補腎淸熱﹔腎得補而濕邪自無所容﹐況有茯苓﹑車前以導之乎。

金匱腎著湯治腎著之病﹐﹝此寒濕但畱著腎之外廓也。﹞身重腰冷﹐﹝寒濕凝聚故也。﹞如坐水中﹐﹝溶溶不定之貌。﹞形如水狀。﹝微脹如水也。﹞腰以下冷痛﹐腰重如帶五千錢﹐口不渴﹐小便自利﹐飲食如故。﹝腸胃無病也。﹞此因身勞汗出﹐衣裏冷濕﹐久久得之所致。

白術茯苓﹝健脾利水。﹞甘艸﹝恐其僭上。﹞漧薑﹝溫散寒濕。﹞此散寒﹑驅濕﹑健脾﹑利水之劑。病在腎之經絡﹐與腎之中髒無預﹐若用桂﹑附﹐反傷腎之陰矣。果如上癥﹐方可用之。

金匱桂枝附子湯治眞中寒濕﹐﹝或居處寒濕﹐或冒雨經雪。或涉水塗河等類。﹞肢體重著﹐骨節疼痛﹐不得屈伸。

桂枝﹝宣行榮衛。﹞附子﹝最散寒濕﹐以桂﹑附治濕﹐如濕地得太陽﹐曝之則幹。﹞白術﹝脾能健運。濕自不流。﹞炙甘艸﹝能緩熱性。﹞此散寒﹑驅濕﹑健脾之劑﹐果屬寒濕﹐未郁爲熱者﹐方可用之。經論濕寒之中人﹐皮膚不收﹐而爲縱緩﹔肌肉堅緊﹐而爲瘦削。榮血澀於脈中﹐衛气祛於脈外﹐故曰虛。虛者﹐語言輕小﹐足弱難行﹐气虛乃痛﹐按之則止。又嘉言謂﹕人身陽盛則輕矯﹐濕盛則重著﹐乃至身重如山﹐百脈痛楚﹐不能轉側﹐此而不用附子回陽勝濕﹐更欲何待。在表之濕﹐其有可汗者﹐用附子合桂﹑甘﹑姜﹑棗以驅之外出。其有可下者﹐用附子合細辛﹑大黃以驅之下出。在中之濕﹐則用附子合白術﹐以溫中而燥其脾。

若不固護其陽﹐縱以風藥勝濕﹐是爲操刃﹐卽從溫藥理脾﹐亦爲待獘﹐其識髙﹐其論甚精﹐然非常用之法﹐備此以俟對癥采用。

濕家下之﹐額上汗出﹐微喘﹐小便利者死。﹝治濕始終不可下﹐若陽虛之人﹐誤用汗﹑下之藥﹐腎陽先脫﹐經曰﹕腎先病﹐心爲應﹐額爲心部﹐而腎水乘之﹐則額上汗出微喘﹐孤陽上脫也。小便利﹐則上下交脫﹐故死。﹞若下利不止者﹐亦死。﹝腎主二便﹐誤下而利不止﹐腎陰脫也﹐亦死。﹞

卷八﹟禦集

瘧

瘧者﹐虐也。寒則湯火不能溫﹐熱則冰水不能寒﹐寒熱令人難當﹐故曰﹕瘧也。凡人從未發瘧者﹐名爲胎瘧。自幼發者多輕﹐中年發者必重﹐老年發者多危。經言﹕瘧之始發﹐必先毫毛豎立﹐伸欠﹐乃作寒栗鼓頷﹐腰脊俱痛。寒去則內外皆熱﹐頭痛如破﹐渴欲飲冷。或一日一發﹐或間日﹐或三日而發。戴氏云﹕寒熱發作有期者﹐瘧也﹐無期者﹐雜病也。不可不辧。經論﹕此皆得之夏傷於暑﹐汗出腠開﹐當風浴水﹐淒愴之寒﹐伏於皮膚﹐及遇秋風﹐新涼束之﹐表邪不能外越﹐陰欲入而陽拒之﹐陽欲出而陰遏之﹐陰陽相搏﹐而瘧作矣。故曰﹕夏暑汗不出者﹐秋成風瘧。又曰﹐瘧皆生於風。言盛暑之時﹐貪涼取快﹐暑邪內郁﹐秋傷於風﹐則病成矣。淺者﹐病在三陽﹐隨衛气以爲出入﹐而一日一作。經云﹕衛气者﹐晝行於陽﹐夜行於陰。此气得陽而外出﹐得陰而內搏﹐內外相搏﹐是以日作。深者病在三陰﹐邪气不能與衛气並出﹐或間日﹐或三﹑四日而作。經云﹕由邪气內搏五臟﹐橫連募原﹐其道遠﹐其气深﹐其行遲﹐不能與衛气並行﹐不得皆出﹐故間日乃作。作愈遲者﹐病愈甚也。其論先。

熱後寒之溫瘧﹐一者因先傷於風﹐而後傷於寒﹐先受陽邪﹐後受陰邪﹐故先熱後寒。一者因冬感風寒﹐深藏骨髓﹐內捨於腎﹐或遇春溫﹐或遇大暑﹐隨觸而發。其發也﹐邪气從腎出之於外而大熱﹐內已如焚﹔俟其勢衰﹐復返於腎﹐而陰精與之相持﹐乃始爲寒﹐故亦先熱後寒。其但。熱無寒之癉瘧﹐因肺素有熱﹐陰气先絕﹐陽气獨發﹐則少气煩冤﹐而心肺病﹔手足熱﹐欲嘔﹐而胃自病。所以繼之曰﹕邪气內藏於心﹐外舍於分肉之間﹐令人消灼脫肉。經之論瘧﹐無漏義矣。而立齋﹑丹溪﹐又分痰﹐瘧﹑食瘧﹐及飲水敗血爲瘧等癥。𨿽古人有無痰不成瘧﹐無食不成瘧之說﹐然不過瘧疾之兼癥耳﹐豈果因此而成瘧者哉﹗此外有謂瘴﹐瘧者。惟嶺南地方﹐天气炎﹐山气溫﹐多有嵐瘴之气﹐感之而病﹐乃濕熱之外入也。有謂牝瘧者﹐但寒無熱﹐以陽气不充﹐乃陰邪之勝也。有謂勞瘧者﹐因勞卽發﹐以裏气虛﹐而感邪之易也。凡邪自外入﹐當從汗解。然治法云﹕有汗要使無汗﹐扶正爲先﹔無汗要使有汗﹐散邪爲急。

又熱多者﹐涼藥爲君﹔寒多者﹐溫藥爲主。至於痰食飲血﹐各隨其甚者而兼理之。若冬感風寒藏腎﹐至春夏發爲先熱後寒之溫瘧﹐宜壯水之主﹐以急救其陰﹐不然﹐則十數發﹐陰精盡而死矣。世俗又有鬼瘧之名﹐此爲時行疫气﹐投平胃散﹐加桃仁﹑雄黃﹑無不截者。總之脈實癥實者﹐攻邪以治標﹔脈虛癥虛者﹐養正以治本。久瘧必虛﹐惟用人參一﹑二兩﹐姜皮三﹑五錢﹐於未發二時之前﹐連投二服﹐莫不應手取效﹐貧困者﹐則﹑術﹑當歸﹐亦可隨宜擇而用之。若陰虛水虧之人﹐則多用熟地﹐或少佐生薑。近世不明表裏虛實﹐輒用芩﹑連﹑梔﹑柏﹐若表未解而得者﹐寒涼則寒邪愈固﹔或用常山﹑艸果﹐若正已虛而得者﹐克伐則元气轉虛。故夫纏綿不已者﹐皆醫之咎也。

小柴胡湯﹝見傷寒。﹞治瘧主方﹐加減用之。

渴者﹐去半夏加花粉﹐勞虛亦如之。熱多者﹐合竹葉石膏湯。寒多者﹐加姜皮﹐甚者或再加桂枝。有痰加花粉﹑橘紅﹑竹瀝。有食加枳實﹑靑皮﹑豆蔻。若多熱而久不解者﹐﹝必本陰虛。﹞加鱉甲﹑牛膝。﹝大劑益陰除熱﹐自愈。﹞若多寒而久不解者﹐﹝必本陽虛。﹞合露姜飲﹐或再加﹑術。﹝益陽气則寒自止﹐邪自散。﹞夜發者﹐﹝邪在陰分。﹞合四物湯加紅花。﹝必用血藥提起陽分﹐則易愈。﹞婦人久瘧﹐或產後亦如之。如彊壯人欲截﹐必俟三﹑四發後﹐瘧勢稍減﹐方可加常山。﹝錢許﹐用酒炒透﹐則不發吐。其虛弱之人﹐始終不可截﹐誤截﹐每致腹脹。﹞此和解表裏之劑﹐乃治少陽病﹐全體大用之一方也。嘉言謂﹕外邪相干﹐每伏藏於半表半里﹐入而與陰爭則寒﹐出而與陽爭則熱﹐所以寒熱往來﹐乃少陽所主。內經論瘧﹐𨿽分五臟及足三陽﹑然少陽而兼他經之癥則有之﹐謂他經而全不涉少陽﹐則不成其爲瘧矣。所以仲景云﹕瘧脈自弦﹐弦數者﹐多熱﹐弦遲者﹑多寒。此不但初病之脈乃爾﹐卽久瘧正虛﹐脈不鼓指﹐而弦象亦隱然在中。故始之似瘧非瘧﹐與後之經年不解﹐總一少陽主之。偏陰則多寒﹐偏陽則多熱﹐卽其純熱無寒而爲癉瘧﹐純寒無熱而爲牝瘧﹐要皆自少陽而造其極偏。補偏救獘﹐亦必返還少陽之界﹐陰陽協和﹐然後可愈﹐故以小柴胡湯爲主﹐熱多者﹐加寒藥﹐寒多者﹐加熱藥﹐乃天然不易之法也。

王太史治瘧神方主治加減﹐所投輒效。

柴胡﹝少陽寒熱往來之主藥。﹞羌活﹝太陽發表之主藥﹐以頭﹑項﹑腰﹑脊﹑背痛﹐太陽經也。﹞葛根﹝陽明解表之主藥﹐寒栗鼓頷責之陽明﹐其脈循頤領故也。﹞防風﹝風濕交攻﹐以瘧皆生於風也。﹞升麻﹝同柴﹑葛﹑羌﹑防﹐俱辛甘气淸﹐使陽气上升﹐離於陰而寒自己。咳家﹑嘔家﹑血家忌之。無汁加藕葉。﹞石膏﹝煩渴者必用。﹞知母黃芩﹝三味俱性寒下行﹐引陰气下降﹐離於陽而熱自己﹞豬苓﹝分利陰陽﹐使不交並。﹞穿山甲﹝恐經絡陰陽相阻﹐藥力難入故也。此味最妙﹐孕婦忌之。﹞濃朴﹝下气消痰﹑以無痰不成瘧也。﹞神曲﹝下气消食﹐以無食不成瘧也。隔夜先煎﹐露一宿。蓋瘧因暑邪﹐得露則解。臨發前一時﹐重湯燉溫服﹐避其銳气也。然勢將退﹐服二煎﹐擊其惰懈也。若瘧勢正盛﹐服藥與之混戰﹐徒自苦耳。﹞此治瘧之神劑也。王宇泰云﹕衛气與邪气相並則病作﹐與邪相離則病休。並於陰則寒﹐並於陽則熱。

故寒多者宜升其陽﹐使不並於陰﹐則寒自己﹔熱多者﹐宜降其陰﹐使不並於陽﹐則熱自己﹐寒熱交作者﹐一升一降﹐而以滲利之藥﹐從中分利之﹐使不交並則愈。其制此方﹐深得治瘧之竅﹐學人能悟其旨﹐而善爲加減之﹐則不可勝用矣。

竹葉石膏湯﹝見傷寒。﹞治瘧發熱甚﹐渴甚﹐煩躁不眠。

汗多加人參﹐虛者亦用。﹝一錢至一兩。﹞食滯加枳實﹑靑皮。嘔加竹茹﹑木瓜﹑枇杷葉。如三日瘧﹐熱渴甚者﹐加首烏﹑鱉甲﹑牛膝。

此甘寒淸暑之要劑﹐余謂以治癉瘧﹐亦至當不易之方也。仲淳治瘧﹐每用此方﹐其言曰﹕余年十七時﹐爲瘧所苦﹐諸方不效。因讀《內經》夏傷於暑﹐秋必瘧﹐乃知瘧。疾暑邪所致﹐遂從暑治﹐不旬日愈。後數以意消息﹐𨿽隨癥投藥解散﹐必淸暑益气﹐調理脾胃爲主。痰多者﹐兼消痰﹐有食者﹐兼消食﹐气虛者﹐補气﹐血虛者﹐補血﹐卽經年久瘧亦無不愈。又曰﹕瘧必由於中气虛弱﹐破气﹐則中气愈傷﹐邪不得解﹐甚則中滿。果系傷食者﹐不拘此例。誤下則邪下陷。變爲痢疾﹐或腹滿腹脹。故凡屬破气下泄之藥﹐愼誤勿投。

仲淳治瘧簡服方瘧疾未發日服之。如一日一作者﹐亦乘其未發二時之前服之。

異功散去甘艸﹐﹝恐助脾家濕熱。﹞加白芍﹑扁豆﹑豆蔻﹑山楂﹑麥芽﹐如有肺火者﹐去參﹑術加麥冬﹑石斛。

此開胃﹑健脾﹑消食﹑消痰之劑﹐佐以此方﹐使正旺則邪易除也。

仲淳方久瘧不已﹐似勞癥者用之﹐三日瘧在陰分者﹐亦效。

鮮首烏﹝療陰陽久瘧。﹞鱉甲﹝益陰除熱﹐而消散。爲治瘧要藥。﹞牛膝﹝同鱉甲治瘧在陰分久不愈者。各五錢至一兩。﹞當歸﹝養血﹐三﹑五錢。﹞貝母﹝三錢至八錢。﹞橘紅﹝消痰﹐三﹑五錢。﹞柴胡﹝和解余邪。﹞姜皮﹝各一﹑二錢﹐熱甚及有汗者去之。﹞加竹瀝﹝一大杯。﹞虛極者﹐加人參。﹝至一兩。﹞此滋陰養血﹐而兼消痰和解﹐乃陰虛久瘧之劑也。

六味地黃湯﹝見虛勞。﹞本方宜去萸肉﹐加柴胡﹑鱉甲﹑牛膝﹑麥冬﹑花粉。

此壯水之劑﹐趙氏云﹕陰虛人發瘧﹐見其面赤口渴﹐作腎中眞陰虛治﹐用此無不立應。

補中益气湯﹝見泄瀉。﹞久瘧屬陽虛者﹐﹝必寒甚熱少不渴。﹞可用此方。

此補气﹑健脾﹑升陽之劑。立齋云﹕凡人久瘧﹐諸藥不效﹐本方內加半夏﹐用參一兩﹐加煨姜五錢﹐此不截之截也﹐一服卽愈。徐忠可謂﹕余見貧人﹐無力服參﹐不論間日三日﹐令將黃﹑白術﹑當歸﹑首烏﹑橘紅等分﹐以生薑自然汁爲丸﹐不問邪之淸否﹐服三﹑四斤。百不失一。

露姜飲亦治陽虛久瘧。

人參﹝一兩。﹞姜皮﹝五錢。﹞﹝水煎露一宿﹐隔湯溫服。﹞此扶正驅邪之劑。仲淳云﹕余治一人三日瘧﹐用原方不應﹐加參三兩﹐加姜一兩五錢﹐一劑卽止。

截瘧神方白術﹝四兩。炒常山二兩﹐煎濃汁﹐浸白術﹐焙漧去常山﹐但用術。﹞﹝分作四服﹐煎飲立愈。﹞此補多攻少之劑﹐瘧久不截者﹐可用此方。

鱉甲丸﹝自制。﹞《金匱》云﹕以月一日發﹐當以十五日愈﹐﹝天之節气更。則人身之气亦更。﹞設不愈﹐當月盡解﹐﹝天人之气再更﹐瘧勢自衰。﹞如其不愈﹐當結爲瘕﹐名曰瘧母。﹝必少陽所主之脇肋﹐外邪相挾﹐痰血成形。﹞急治之﹐宜鱉甲煎丸。

鱉甲﹝下瘀血﹐破瘕﹐爲治瘧母之要藥。醋炙﹐四兩。﹞桃仁﹝炒。﹞虫﹝祛血積﹐去足炒。﹞瓦楞子﹝消老痰﹐。﹞麥芽﹝消穀積。﹞靑皮﹝破滯气。﹞香附﹝气郁血滯必用之藥。﹞三稜莪術﹝磨積削堅﹐必需之品。各二兩。﹞﹝共九味﹐醋煮神曲糊爲丸。﹞此一派破瘀﹑消痰﹐削積之品﹐恐日久根深﹐牢不可破﹐所以祛邪爲急﹐藥不嫌其峻也。但虛人必得參﹑術贊助。脾能營運﹐積可得去。此方師其法﹐而不泥用其藥﹐投之其效。

瘧疾之脈﹐代散者死。

卷八﹟禦集瘧

舉例

一一婦患瘧﹐寒少熱甚﹐頭痛微汗﹐不嗜飲食﹐脈洪數而實。仲淳用大劑竹葉石膏湯加葛根﹑﹝柴胡爲少陽主藥﹐應加入。﹞扁豆﹑茯苓﹑橘紅﹑牛膝﹐三劑不應。忽一日﹐凡寒熱者再﹐昏迷不省人事﹐熱甚危急﹐疑爲虛弱﹐因去石膏等劑﹐加人參二錢﹐乃猶豫未決。進而復診其脈﹐洪數如初。急去人參﹐仍用前方﹐加石膏至二兩﹐更加首烏五錢﹐日進二劑﹐瘧遂止。

二一人苦瘧疾﹐欲求速止。仲淳定三方﹐作五劑﹐一日夜飲盡﹐次早瘧止。先二劑淸暑﹐用大劑竹葉石膏湯﹐少加桂枝﹐以其渴而多汗也。次二劑健脾祛積滯﹐用白術﹑茯苓﹑扁豆﹑豆蔻﹑橘紅﹑楂肉﹑麥冬﹑烏梅。最後一劑﹐用人參一兩﹐姜皮一兩﹐水煎露一宿﹐五更溫服。

三一人患瘧仲淳之門人。用白虎湯加人參一兩。一庸士云﹕豈有用參至兩數者乎﹖攺用淸脾飲﹐二十餘劑而瘧不止。體弱。仲淳至﹐笑曰﹕此虛甚﹐非參不可﹐吾徒不謬也。用白虎湯加參﹑各一兩﹐漧葛﹑陳皮各二錢﹐二劑而愈。

四一人食牛肉﹐覺不快﹐後遂發瘧﹐飲食漸減﹐至食不下咽﹐已而﹐水飲亦不下。白湯過喉﹐嘔出碧色﹐藥俱不受﹐小便滴如赤茶﹑大便閉﹐諸醫束手。仲淳令仰臥﹐手按心下偏右﹐大叫。遂用礬紅和平胃散作末﹐棗肉爲丸﹐白湯下三錢﹐至喉輒不嘔﹐水道漸通。次日下黑物數塊﹐硬如鐵丸﹐其病如失。再以人參﹑麥冬各五錢﹐白芍﹑橘紅各三錢﹐煎服﹐四日起。

五一人患瘧後失音﹑寒熱愈甚﹐急告仲淳。仲淳曰﹕病患陰虛而有熱者﹐𨿽嘔吐忌用半夏﹑生薑﹐誤投則損人津液﹐令人聲啞﹐此必瘧時不遇明眼人﹐妄投半夏之故也。用貝母﹑茯苓﹑甘艸﹑麥冬﹑知母﹑鱉甲數劑而愈。

卷八﹟禦集

痢﹝經謂之腸﹐後人又名滯下。﹞

痢疾一證﹐其所下者﹐或赤或白﹐或膿或血﹐或膿血相雜﹐或痛或不痛﹐必裏急後重﹐數至圊而不能便。有嘔惡脹滿者﹐有噤口不食者﹐有寒熱往來者。景嶽論此癥﹐當分表﹑裏﹑寒﹑熱﹑虛﹑實施治。其言曰﹕凡邪因表者﹐必有表癥﹐當兼解其表﹐表邪解而痢自愈。又嘉言謂﹕外感暑﹑熱﹑濕三气之邪﹐而成下痢﹐必宜首用辛涼﹐以解其表﹐次用苦寒﹐以淸其裏。失於表者﹐外邪但從裏出﹐不死不休。故𨿽百日之遠﹐仍用逆流挽舟之法﹐引其邪而出之於外﹐則死癥可活。此論治表之說也。景嶽雲﹕痢發夏秋﹐本因溽暑﹐豈曰非熱﹖惟因熱者求涼﹐而過飲冰水﹐縱食生冷﹐未及郁積﹐隨觸而痢者﹐豈郁熱耶﹖又士材云﹕余治一婦﹐下痢四十日﹐口漧發熱﹐飲食不進﹐腹中脹悶﹐完谷不化﹑尙有謂邪熱不殺谷者﹐計服香﹑連﹑枳﹑朴三十餘劑﹐絕谷五日。命在須臾。診其脈大而數﹐按之豁然中空﹐詢得腹痛而喜手按﹐小便淸利。此火衰不能生土﹐內眞寒而外假熱也。遂用附子理中湯﹐冷次一劑而痛止﹐六劑而身涼食進﹐兼服八味丸﹐二十餘日而愈。此論痢間有屬寒之說也。景嶽雲﹕今之病痢疾者﹐虛常六﹑七﹐而醫之治痢者﹐補無一﹑二﹐气本陷矣﹐而再行其气﹐後重不益甚乎﹖中本虛矣﹐而復攻其積﹐元气不愈竭乎﹖濕熱傷血﹐自宜調血﹐若過用推陳﹐血愈傷矣﹗津亡作渴﹐自宜生津﹐若專於滲利﹐津愈耗矣﹗庸工專守痛無補法﹐不知因虛而痛者。愈攻則愈痛矣。且虛而當補﹐自有所據。凡脈息微弱者可補﹐形體虛羸者可補﹐胸膈寬快者可補﹐病後而痢者可補﹐因攻而劇者可補。然而尢有至要者則在脾腎兩髒。如先瀉而後痢者﹐脾傳腎爲賊邪﹐難療﹐先痢而後瀉者﹐腎傳脾爲微邪﹐易治。經曰﹕腎者﹐胃之關也﹐又腎開竅於二陰﹐故下多則陰亡。未有久痢而腎不傷者。故治痢不知補腎﹐非其治也。

凡四君﹑歸脾﹑補中﹐皆補脾虛﹐未嘗不善﹐若病火衰﹐設非桂﹑附大補命門眞陽﹐以救脾家之母﹐則飲食何由而進﹐門戶何由而固﹐眞元何由而復耶﹖又趙氏謂﹕病本熱痢﹐遷延日久﹐各癥不減﹐或反加重﹐理當別治﹐竟作虛痛﹐﹝愚謂必先曾用通泄寒涼等藥太過﹐癥變虛寒﹐口不渴而喜熱飲﹐小便淸而不赤澀﹐下利水谷而澄徹淸冷﹐腹痛綿綿﹐而手按卽止﹐四肢厥冷﹐脈微沈細﹐見諸脈癥﹐方可議投溫補﹐又必先以溫藥小劑探之﹐如得中病而止。﹞須用補中益气﹐一升一補。如少腹重墜﹐切痛奔豚﹐此兼屬少陰癥﹐合四神丸﹐去五味﹐加肉桂﹐甚加附子。如有純血者﹐加炒黑漧薑﹐虛回而痢自止。此論痢亦有溫補之說也。余每觀昔賢諸論﹐始則中心喜焉﹐誦而識焉﹐乃閱歷久之久之而卒少見者﹐豈諸賢欺我哉﹗因寤寐思之﹐久而恍然。知古人乃究病情之變幻﹐恐後人明於此而不明於彼﹐或誤治遺禍﹐原非常有之癥。乃世之醫者﹐不深察其旨﹐往往好奇自髙﹐不辧寒﹑熱﹑虛﹑實﹐一遇痢疾槪用理中﹐桂﹑附﹐竟爲家常茶飯﹐不用操刃﹐沿門被戮﹐接踵死亡﹐乃尢謂如此大劑溫補﹐而弗能挽回﹐此眞天命使然。噫﹗豈不謬哉。獨不考之﹐河間云﹕古以赤痢爲熱﹐白痢爲寒﹐果爾則赤白相兼者﹐豈寒熱同病乎﹗又言白痢爲寒﹐則當不能消穀﹐何由反化爲膿耶﹖故凡谷消化者﹐無問色及他癥﹐便爲熱也。丹溪亦言﹕赤痢自小腸來﹐白痢自大腸來﹐皆濕熱爲本。沈氏則辧謂﹕邪傷大小腸气分則痢白﹐邪傷大小腸血分則痢血﹐甚爲明確。戴氏云﹕痢𨿽有赤白二色﹐終無寒熱之分﹐通作濕熱處治﹐但分新舊虛實﹐與赤白帶同治。《原病式》曰﹕病本濕熱﹐然竟有用辛熱藥而得愈。蓋病之微者﹐得辛熱則鬱結開通﹐气和而愈﹐甚者﹐其病轉極。呂晚村言痢疾與傷寒不同﹐頗有口不渴﹐喜熱飲﹐小便淸﹐身不熱﹐腹喜熱手熨﹐而仍屬火癥者。所以仲淳立論則曰﹕凡治滯下與滑泄自利不同﹐滑泄自利不止﹐有可澀之道。若夫滯下﹐本屬濕熱澀滯不行﹐法宜淸熱疏利之藥﹐忌兜澀。大腸與肺爲表裏﹐大腸旣有濕熱畱滯﹐則肺家必有熱﹐肺气喜通利﹐惡閉澀﹐倘誤投止澀﹐使濕熱無所宣泄﹐肺气不得下行﹐非惟滯下轉增﹐濕熱燻蒸﹐上干乎肺﹐則脹悶气逆﹐不眠不食﹐諸癥至矣。王宇泰論此癥最爲險惡﹐生死所關﹐不惟時醫治之無術﹐而古今治法千家﹐多不得竅﹐是以不能速收全效。余經二十餘年﹐頗有妙悟﹐百試百效﹐然後能破諸家之迷障﹐而爲奇妙之方。論曰﹕古人治痢﹐皆曰熱則淸之﹐寒則溫之﹐初起熱盛則下之﹐有表癥則汗之﹐小便赤澀則分利之。此五者舉世信用﹐若規矩準繩之不易者。予獨謂五者惟淸熱一法無忌。其四法則犯大忌﹐必不可用。一忌溫補。痢之爲病﹐乃濕熱蘊積﹐膠滯於腸胃之中﹐淸邪熱﹐導滯气﹐行瘀血。則其病速除。若卽用參﹑術等溫補﹐則熱愈盛﹐气愈滯﹐而血亦凝。久之正气虛﹐則邪气猶熾﹔纏綿不已﹐欲補而澀之﹐則助邪。淸而疏之﹐則愈滑。遂至不可救療者﹐初投溫補之禍也。一忌大下﹐痢自邪熱膠滯腸胃而成﹐與溝渠壅塞相似﹐惟用藥磨刮疏通﹐則愈。若用承气大下之藥﹐譬如淸蕩壅塞之渠﹐必不可去﹐徒傷胃气﹑損元气而已。正气損傷﹐邪气不除﹐彊壯者猶可﹐怯弱者必危矣。一忌發汗。痢有身發熱汗﹐頭疼目眩者﹐此非外感﹐乃內毒燻蒸﹐自內達外﹐𨿽有表癥﹐實非寒邪也。若發汗則泄其正气﹐而邪气得以恣肆。且風劑燥熱。愈助邪熱﹐表虛於外﹐邪熾於內﹐鮮不斃矣。一忌分利小便。利小便者﹐治水瀉之聖法也。而以之治痢則乖﹐痢自邪熱膠滯﹐津液枯澀而成﹐若用五苓等劑分利﹐津液愈枯﹐澀滯愈甚﹐遂至纏綿不愈﹐則卽分利之害也。若淸熱導滯﹐則痢自愈﹐而小便自利﹐安用分利爲哉。

統而論之﹐景嶽諸氏之說﹐盡痢疾之變也﹐欲以廣學人之識也﹐河間諸氏之說﹐言痢疾之常也﹐所以適學人之用也﹐能明此義﹐而用其常﹐識其變﹐庶治痢不致殺人矣。

王太史治痢奇方治或紅或白﹐或紅白相兼﹐裏急後重腹痛﹐或身熱煮﹐主此加減。

黃連黃芩﹝苦能燥濕﹐寒能除熱。﹞白芍﹝補脾則中气不下陷﹑制肝則木邪不敢犯。各一﹑二﹑三錢。﹞當歸﹝五分至一錢。﹞桃仁﹝錢許。﹞紅花﹝行血則便膿自愈。三分。﹞枳殼﹝一﹑二﹑三錢。﹞靑皮檳榔濃朴﹝各錢許。孕婦去桃﹑紅﹑檳﹑朴。﹞木香﹝調气則後重自除﹐五分﹐嘔惡去歸﹑紅﹑香﹑朴。﹞楂肉﹝消積滯﹐二﹑三錢。﹞地楡﹝止血痢﹐一﹑二﹑三錢。﹞甘艸﹝調胃气。五分至一錢﹐嘔惡去之。﹞如單白無紅者﹐去桃﹑紅﹑地楡﹐加橘紅﹑澀滯甚者﹐加﹝酒煮。﹞大黃﹔﹝經曰﹕暴者奪之。又曰﹕通因通用。一﹑二錢。服一﹑二劑乃除之。﹞腹痛甚者﹐加玄胡﹔﹝時珍曾治一人下痢﹐腹痛垂死﹐一味爲末﹐米飯調服三錢﹐痛卽減半。﹞如發熱者﹐加柴胡。﹝痢疾縱有表癥﹐嘉言謂當從少陽和解主治﹐若非表癥身熱﹐旣有芩﹑連﹐淸熱解毒﹐加柴胡亦甚合嘉言少陽生發之气﹐傳入土中﹐因而下陷﹐當先以辛涼之說。﹞若痢至月餘﹐脾胃弱而虛滑者﹐當加參﹑術。﹝扶脾胃之元气。一切破气血之藥﹐宜減去之。﹞此方和解淸熱﹐破結消積﹐調气行血﹐爲治痢之神劑。卽芍藥湯之法﹐隨痢之新久﹐而加減用之。

芍藥黃芩湯亦治痢之神方。

白芍﹝安脾胃而和血脈﹐治腹痛而止瀉痢。﹞甘艸茯苓﹝益脾胃。﹞黃芩黃連﹝淸熱邪。﹞枳殼﹝破結气。﹞橘紅﹝通滯气。﹞赤痢加地楡﹝涼血。﹞紅曲﹝活血。﹞如痛甚者﹐可再加乳香﹑沒藥﹐﹝散血通滯。﹞裏急甚者﹐加當歸﹔﹝和血。﹞後重甚者加檳榔。﹝降气下行。﹞積滯多者。調服滑石末。﹝取其滑能利諸竅﹐通壅滯﹐下垢膩﹐甘能和胃气﹐寒能消暑熱。﹞如下痢不止﹐佐以升麻﹑葛根。若嘔吐者﹐﹝忌用升提﹐﹞加石蓮子﹑陳松蘿﹐﹝下气降火。﹞若熱毒血痢﹐用鮮金銀藤﹐﹝數兩。﹞煎湯煎藥。﹝取其甘能和中益血﹐寒能除熱解毒。﹞如胃弱虛人﹐加蓮肉。﹝炒黃﹐三﹑四十粒。﹞扁豆。﹝炒黃﹐三﹑四錢。﹞虛甚者﹐加人參。﹝量用至一兩。要知治痢﹐當顧胃气爲急。﹞痢久者﹐加烏梅。﹝一﹑二枚﹐取其酸能斂血固腸。﹞作渴亦用。﹝取其酸能生津止渴。﹞此方亦以和脾淸熱﹐破結導滯爲主﹐與王宇泰方大同小異。仲淳用如金丸一方﹐只川連一味﹐薑汁浸拌﹐隔土瓦炒﹐薑汁和水泛丸﹐每服四錢﹐隨癥用藥﹐煎湯送下﹐極稱其功效之神﹐能挽垂絕之癥。柰庸醫畏投﹐深惜此方之遇蹇也。每觀仲淳治痢﹐用藥不脫前方諸品。但白術燥腎閉气﹐爲滯下家所忌﹐大黃長驅直搗﹐非胃弱人所宜﹔桃仁﹑紅花善能疏瘀血﹐旣下行無取﹐又重傷之﹔其靑皮太峻﹐濃朴過溫﹐少見用。此外﹐藥品亦無多﹐因癥加減﹐投之輒效。人稱仲淳瘧﹐痢﹐蓋獨開門戶者也。

大黃丸痢疾初起﹐壯實者宜之。若因誤用固澀﹐以致邪熱內蓄﹐積不得行﹐腹痛欲死者﹐卽日久仍可酌用。

大黃﹝蜜蒸﹐一斤。﹞枳殼﹝炒。﹞檳榔﹝各四兩。﹞木香﹝忌見火﹐一兩。﹞白芍﹝酒炒﹐六兩。﹞甘艸﹝炙﹐三兩。煉蜜丸﹐綠豆大﹐白萊菔湯﹐吞三錢﹐重者五錢﹐以行二﹑三次﹐腹中爽快爲度﹐胃弱者禁施。﹞積滯多﹐而元气虛者﹐人參湯服。孕婦﹐人參湯中加砂仁。

此通因通用之法﹐一方用大黃﹑韭萊拌﹐蒸曬九次﹐蜜丸﹐亦簡便神方也。

地汁蜜漿飲素陰虛人﹐裏急後重者宜之。﹝胸膈不寬快者﹐勿投。﹞生地﹝二﹑三兩﹐煎一﹑二滚﹐絞汁一大碗。﹞生白蜜﹝半杯和汁調勻。頓飲一碗﹐積自潤下。﹞此甘寒潤下之劑﹐凡病後及老人津液漧枯﹐產後亡血﹐致大便祕結者皆宜。

參蓮湯治噤口痢﹐吐不納藥者。

人參﹝扶胃家之正气﹐一﹑二錢至一兩。﹞石蓮子﹝去心炒黃﹐五錢。﹞黃連﹝淸濕熱之邪毒﹐薑汁炒﹐一﹑二錢至五錢。﹞一方無黃連﹐﹝嘉言謂其但能苦降﹐不能升提﹐況非胃虛所宜。愚謂薑汁拌炒﹐則開降並行﹐人參同用﹐則補瀉兼施。﹞一方無人參﹑黃連﹐加陳松羅﹐﹝五錢。﹞虞天民謂此癥亦有不能用參者﹐以陰太虛﹐而陽邪太甚也。﹞隨宜采用。﹝若因痢久胃气傷﹐則宜用參緩緩服之﹐但得一口下咽﹐虛熱隨開。﹞外用田螺﹐﹝搗如泥。﹞加麝香﹝少許。﹞納臍中。﹝引火熱行下﹐甚妙。﹞此補虛淸熱噤口痢之聖藥也。按噤口痢癥最重。因濕熱之毒﹐閉塞胃口﹐正气衰憊﹐莫能與爭﹐故滴水不進﹐若用丁香﹑砂仁之屬﹐則殺人矣。

生地黃湯治熱痢不止。

生地﹝涼血補陰。﹞地楡﹝涼血泄熱。﹞甘艸﹝調和胃气。﹞水犀角﹝涼血解毒。﹞羚羊角﹝治熱毒痢血﹐療腹痛熱滿。﹞龜甲生雞子﹝皆補陰除熱﹐能止久痢。﹞黃柏﹝痢久則下焦虛﹐腎欲堅﹑急食苦以堅之。黃柏是也。﹞皆可采用。宜用金銀花﹝二﹑三兩。﹞煎湯煎藥。

此涼血和胃之劑﹐血涼胃和﹐痢自止矣。蓋痢久則傷陰﹐故補陰除熱之品﹐可議加也。

栝蔞根湯治下虛津耗﹑口燥咽漧﹐渴次煩躁﹐宜此救之。

花粉麥冬﹝生津。﹞茯苓甘艸大棗﹝調胃。﹞此生津調胃之劑﹐亦痢門之一法也。

脫肛洗方五倍子石橊皮﹝各一兩。﹞明礬﹝四兩。﹞煎濃湯﹐再用大田螺﹐﹝數枚﹐去殼搗爛。﹞豬膽﹝二﹑三枚﹐取汁。﹞同入湯中﹐先燻後洗。再用五倍子﹝炙末。﹞鱉頭﹝末。﹞田螺汁調敷肛上﹐用軟帛托入﹐一日三﹑四次。凡治脫肛﹐勿論虛﹑實﹑寒﹑熱﹐用藥皆以升提爲主。

腸便血﹐身熱則死。﹝陽盛陰衰故也。﹞寒則生腸﹐下白沫﹐脈浮則死﹐脈沈則生。腸下膿血﹐脈懸絕則死。﹝脈至如絲﹐懸懸欲絕也﹐邪實正虛故死﹐然下痢則虛﹐若沈小之脈﹐是正象﹐非死脈也。﹞滑大則生。﹝滑因血盛﹐大以气充﹐血气未傷﹐故生。然久痢而見數大﹑及浮大堅之脈則死﹐以正已衰﹐而邪方盛也。﹞下痢發熱不休者死﹐下痢唇若塗朱者死﹐下純血者死﹐下如紅莧汁者死﹐下如屋漏水者死﹐下如魚腦或如豬肝者﹐皆半死半生。

卷八﹟禦集痢﹝經謂之腸﹐後人又名滯下。﹞

舉例

一一督學因校事過勞感暑﹐遂下痢純血。仲淳診得其所由﹐遂用人參﹝五錢。﹞白芍﹝二錢。﹞蓮肉﹝四十粒。﹞炙甘艸﹝一錢五分。﹞養正。黃連﹝三錢。﹞淸邪﹐紅曲﹝一錢五分。﹞和血。升麻﹝七分。﹞漧葛﹝一錢。﹞舉其陷。烏梅﹝二枚。﹞固其腸。調服滑石末﹝五錢。﹞祛其積。二劑而愈。督學曰﹕痢止矣﹐心搖搖不能閱卷﹐柰何﹖仲淳曰﹕此勞心太過﹐暑因客之﹐故爾。

加棗仁﹑竹葉一劑而平。

二一婦方孕五月﹐患滯下腹痛﹐日下數次。仲淳用白芍﹝五錢。﹞蓮肉﹝四十粒。﹞扁豆﹝三錢。﹞炙甘艸﹝一錢。﹞黃連﹝四錢。﹞黃芩﹝三錢。﹞紅曲﹝二錢。﹞枳殼﹝三錢。﹞橘紅﹝一錢五分。﹞升麻﹝五分。﹞葛根﹝一錢五分。﹞烏梅﹝一枚。﹞甫服一盅﹐覺藥行至腹﹐卽解一次﹐痛亦隨己﹐滯下痊愈。

三一婦患痢﹐日夜幾百行﹐身熱發嘔﹐一嘔數十聲不絕﹐已治後事。仲淳令服如金丸﹐因思飲﹐又用人參﹑扁豆﹐甘艸﹐培其胃气﹐黃連﹑淸其熱邪﹐橘紅﹐理气通滯﹐滑石祛積除熱﹐煎服。再進如金丸二劑﹐勢稍定﹐更數服而愈。

四一人秋間患痢﹐凡香﹑連﹑枳﹑朴等劑﹐用之兩月﹐而病不衰。士材診之﹐滑而有力﹐失下之故也。用香﹑連﹑歸﹑芍﹑枳殼﹑橘紅﹐加大黃三錢﹐下穢物頗多。診其脈尙有力﹐仍用前方﹐出積滯如魚腸者數碗﹐調理十餘日而痊。

五一人年二十餘﹐形體淸瘦﹐素享安逸﹐因勞役日中﹐暑濕合內郁之火﹐而成痢疾。晝夜一﹑二百次﹐不能起牀﹐但飲水而不進食﹐其痛甚厲﹐肛門如火烙﹐揚手擲足﹐躁擾無柰。嘉言診其脈﹐弦緊勁急﹐不爲指撓。謂曰﹕此癥腸胃爲熱毒所攻﹐其勢如焚﹐救焚須在頃刻﹐若二﹑三日外﹐必致朽腐矣。

急用大黃﹑黃連﹑甘艸各二兩﹐煎成﹐隨滚隨服﹐服下稍寧片刻﹐少頃仍前躁擾。一晝夜服至二十餘碗。次日見脈勢稍柔﹐知病可愈﹐但用急法﹐不用急藥。遂攺用生地﹑麥冬各四兩﹐另研生汁﹐而以花粉﹑丹皮﹑赤芍﹑甘艸各一兩﹐煎成和汁﹐大碗飲之。以其來勢暴烈﹐一身津液從之奔竭﹐若待下痢止﹐而後生津養血﹐則枯稿一時難回﹐豈可泥潤滯之藥﹐而不急用乎﹖服之果然痢止﹐但遺些少气沫耳﹐等三日﹐思食腐漿﹐第四日﹐略進米湯。緩緩調至旬餘﹐方能消穀。亦可見胃气之存畱一綫者﹐不可少此焦頭爛額之客耳。

六一人年七十餘﹐平素體堅﹐不覺其老。秋月病痢。久而不愈。至冬月成休息痢。一晝夜十餘行﹐面目浮腫﹐肌膚晦黑。嘉言診其脈﹐沈數有力。謂曰﹕此陽邪陷入於陰之癥也﹐以法治之﹐或可痊愈。用人參敗毒散﹐本方煎就﹐以濃被圍椅上坐定﹐置火其下﹐更以布條捲成鵝蛋狀﹐置椅上墊定肛門﹐使內气不得下走。然後以藥熱服﹐良久又進﹐遂覺皮間津津微潤﹐再漑以熱湯﹐教令努力忍便﹐不得移身﹐如此二時之久﹐皮問津潤未幹﹐病者心躁畏熱﹐忍不可忍﹐始令連被臥於牀上﹐是晚只下痢二次。以後攺用補中益气湯﹐一晝夜只下三次﹐不旬日而痊愈。蓋內陷之邪﹐欲提之轉從表出﹐不以逆流挽舟之法施之﹐其趨下之勢﹐何所底哉﹗又一人患久痢﹐諸藥不效﹐一醫進以人參敗毒故﹐其勢差減﹐大有生機﹐但少此一段斡旋之法﹐竟無成功。故凡遇陽邪陷入陰分﹐如久瘧﹑久痢﹑久熱等癥﹐皆當識此意﹐使其緩緩久久透出表外﹐方爲合法。若急而速﹐則恐才出又入﹐徒傷其正耳。

七沈若玆乃郎﹐因痘後食物不節﹐病瀉痢﹐痢久脾虛﹐病瘧﹐遂爾腹痛脹大。三年來服消導藥無算﹐腹脹及瀉痢總不見愈。服參﹑苓﹑白術稍效﹐後復如故。嘉言曰﹕病腹脹而下痢無度﹐腥水不臭﹐癥本大危。蓋無病患腹中之气﹐運轉收攝﹐是以身體輕快﹐大便省約。今因久痢﹐气散不收﹐遂至腹脹腸鳴﹐便出不知﹐又誤服行气利水藥﹐是愈增其散﹐而治之益難。今則病勢轉深﹐又加四逆矣。暮熱朝涼﹐一逆也。無病患身中榮衛。兩無偏勝﹐故陽勝則發熱﹐陰勝則惡寒。病瘧之時﹐寒熱交作﹐猶是陰陽互戰﹐迨下久亡陰﹐整夜發熱﹐一綫之陰﹐爲陽所乘﹐求其相戰﹐不可得矣。大渴﹑引飲救急﹐二逆也。內水虧竭﹐燎原之火自焚﹐不得不引外水以急救。然有形之水﹐不足以制無形之火﹐徒增脹滿﹐而重傷其陰气。醫不淸其原﹐反用香燥之藥﹐是愈助火而劫殘陰矣。气喘不能仰睡﹐爲三逆。夫男子气海在於臍下﹐乃元气之舍﹐性命之根也。久痢則眞气亦散﹐勢必上干淸道而不下行﹐故鼻中鼾鼾有聲﹐而不能仰臥﹐屢用木香﹑檳朴﹑腹皮等藥﹐勢必致未散之眞气﹐歸於盡散耳。所謂四逆者﹐汗出煩躁﹐則陰气虛盡﹐孤陽亦不能久畱之兆也。

總如歲運有溫熱﹐無寒涼。人物其免夭札疵癘乎。於此而圖轉旋之功﹐亦難之難矣。若玆彊懇用藥﹐因以滋陰潤燥爲主﹐地黃﹑門冬﹑阿膠等類﹐同蜜熬膏三斤。渠男三年爲藥所苦﹐得此甘味﹐日服十餘次﹐服之半月﹐藥盡身涼﹐气平不渴﹐不煩不利﹐諸癥俱退﹐仍制理脾藥善後﹐痊愈。

卷九﹟禦集

腫脹

腫者﹐肌肉之腫﹐腫於面目四肢者也。脹者﹐腹中之脹﹐脹於胸腹之間者也。腫爲輕而脹爲重。腫脹兼有﹐𨿽重猶可十全其五。此癥有虛有實﹐若面目四肢﹐咸無腫形﹐但腹脹大如鼓﹐是名單腹脹﹐亦曰鼓脹﹐屬虛者多重而難治。經曰﹕飲入於胃﹐遊溢精气﹑上輸於脾﹐脾气散精﹐上歸於肺﹐通調水道﹐下輸膀胱。腫脹者﹐或因食積﹐或因滯﹐或因瘀血﹐或因濕熱﹐或因燥熱﹐阻滯中宮﹐脾不散精﹐肺不通調﹐以致淸濁不分﹐水道不利﹐遂成腫脹。然脾胃元气﹐猶未衰憊﹐苟能辧其食積痰血﹐濕熱燥熱而治之﹐更當察其在气者﹐破其結气﹐則气道通行﹐而三焦不致壅閉﹐在水者﹐淸其肺金﹐則膀胱气化﹐而水濕不致淫溢﹐內邪一行﹐腫脹隨消。卽挾虛所致﹐如飲食頻傷﹐或寒涼太過﹐或病後產後﹐總以理脾爲主﹐視所挾癥加減。無不獲效。故脾虛不能運化﹐气虛腫脹者﹐脾健自能運气也﹐土虛不能制水﹐泛濫腫脹者﹐土旺自能制水也。觀《金匱》治腫之大法﹐謂諸有水者﹐腰以上腫﹐當發汗﹐腰以下腫﹐當利小便﹐開鬼門﹐潔淨府。蓋邪從汗散﹐水向便通也。按諭沈二氏之論﹐欲發汗者﹐當兼實表﹐如人參敗毒散之類。欲利小便者﹐當兼養陰﹐如四苓散加地﹑冬之類﹐方爲良手。大抵此癥初起易治﹐以正未虛﹐而邪未甚也。久遂難痊﹐以邪已熾﹐而正已衰也。賈洛陽謂病腫不治﹐必爲錮疾﹐𨿽有扁盧﹐亦莫能爲。腫之危害﹐猶尙如此﹐況鼓脹乎。鼓脹一癥﹐東垣主寒﹐河間主火﹐丹溪主脾虛﹐論似有異﹐然各發明《內經》﹐同出一原。經曰﹕髒寒生滿病。又曰﹕胃中寒主脹滿。蓋人身之气﹐熱則流通﹐寒則凝結﹐凝結則脹滿生焉。經曰﹕諸脹腹大﹐皆屬於熱。大凡物熱盛則丰隆﹐寒盛則斂縮。故熱气內盛則脹滿﹐但有濕熱燥熱之分。經曰﹕脾虛則腹脹腸鳴﹐飧泄食不化。所謂气虛中滿者是也。此則宜遵丹溪扶脾補气之治。故三子之說﹐不可偏廢﹐並宜詳究。

按虞天民論鼓脹﹐屬寒者少﹐屬熱者多。又謂鼓脹起於脾虛气損﹐治之當以大補之劑﹐培其根本﹐少加順气﹐以通其滯﹐有挾積者﹐佐消導以祛其積﹐有挾熱者﹐加寒涼以淸其熱。如單用大補﹐而佐使不明﹐則反成壅滯﹐而脹愈甚矣。故此癥脾𨿽損﹐而無熱以擾之﹐則一補脾而獲愈﹔熱𨿽有而脾未損﹐則一淸熱而奏功。如二者俱有﹐則將大補脾之正气﹐而正气未受補﹐邪熱先熾矣﹔將淸熱以伐邪﹐而邪未退﹐正气愈虛矣。故虛癥醫治最難﹐而虛癥之不可用溫補﹐而宜用淸補者之尢難也。玆而間遇實癥﹐則因气郁者理气﹐因食積者消積﹐因瘀血者消瘀﹐因痰滯者化痰﹐對癥投劑﹐自無不效。但虛實之辧﹐不可不明。景嶽謂腫脹﹐大都先脹於內﹐而後腫於外者多實﹔失腫於表﹐而後脹於裏者多虛。小便黃赤﹐大便祕結﹐多實﹔小便淸白﹐大便溏泄﹐多虛。

脈滑數有力者多實﹐弦浮微細者多虛﹐面色紅聲粗者多實﹐色悴聲短者多虛。諸凡實癥﹐或六淫外客﹐或气食內傷﹐陽邪急速﹐其來必暴﹐每成於數日之間﹔若是虛癥﹐或情志積勞﹐或酒色過度﹐日積月累﹐其來有漸﹐每成於經月之後。世人不察虛實﹐專守下則脹已之一法﹐𨿽得少寬於一時﹐眞气愈衰﹐未幾而腫脹再作﹐遂致不救﹐故臨癥用補用瀉﹐最當詳審。總使實癥治從淸利﹐才見平復﹐卽當培補根本爲主。

夫腫脹之病﹐多有標實本虛者﹐瀉之不可﹐補之無功﹐最爲危候。以上諸法﹐此其大略也。腫脹重病﹐是貴醫者望聞問切之神明﹐對癥施治﹐以盡其變通之妙。則善考《內經》論五臟六腑﹐各有腫脹。景嶽謂﹐經言﹕諸濕腫滿脹﹐皆屬於脾。又言其本在腎﹐其末在肺﹐皆聚水也﹐又言腎者胃之關也﹐關門不利﹐故聚水而從其類也﹐𨿽諸經皆有腫脹﹐而脾主營運﹐肺主气化﹐腎主五液﹐無不由於脾﹑肺﹑腎三髒﹐此眞知本之言夫。

大安丸﹝卽保知丸加白術。﹞治食積腫脹﹐或單腹脹大﹐﹝必中脘有微塊﹐按之微痛。﹞飲食不快﹐﹝傷食故惡食。﹞小便不通﹐大便或溏或祕。

白術﹝健脾﹐土炒。﹞茯苓﹝利水。﹞楂肉麥芽神曲﹝消積﹐各三兩。﹞卜子﹝除膨。﹞橘紅﹝理气。﹞連翹仁﹝淸熱。﹞半夏﹝消痰﹐各二兩﹐無濕痰者大忌。﹞咳喘加桑皮﹑蘇子﹐積多加莪術﹐熱甚加黃連﹐渴去半夏﹐加麥冬﹐小便不利加車前﹐虛者加人參。﹝或丸或散﹐或湯俱可。﹞此方健脾﹑消積﹑淸熱﹐數劑知﹐半月一月愈矣。虞天民云﹕大抵腫脹食積而成者爲多﹐主此隨癥加減﹐百發百中。余每合雞金散用﹐甚效。

雞金散雞內金﹝消積﹐五錢﹐﹞沈香﹝四錢﹐﹞砂仁﹝六錢﹐﹞陳香櫞皮﹝皆理气化滯之品﹐焙一兩﹐爲末﹐白湯調服二﹑三錢。﹞虛者參湯下。

此消積下气之劑﹐仿內經雞矢醴方之法也。經曰﹕有病心腹滿﹐旦食則不能暮食﹐名爲鼓脹﹐治之以雞﹐矢醴﹐﹝幹雞矢﹐炒焦﹐酒煎服。最傷胃气﹐勿用。﹞一劑知﹐二劑已。經又曰﹕其時有復發者﹐此飲食不節也。觀此則知病愈後﹐當節飲食爲要。

木香流气飲﹝重訂。﹞治气郁腹脹﹐﹝或因食﹑因痰﹑因惱怒﹐气郁不行﹐則閉塞而致腹脹。﹞皮濃色蒼﹐或一身盡腫。或自上而下﹐﹝皆气脹之的辧。﹞按之而不起。﹝然水在肌肉之中﹐輕按則散亦不能猝聚﹐如按糟囊者然﹐不可不知。﹞木香沈香砂仁蘇子橘紅枳殼﹝皆利气之品﹐气利則郁自開﹐食自消﹐痰自降﹐水自行。﹞郁金﹝開郁滯之气﹐又善能行瘀﹐恐气滯則血凝也。﹞腹皮﹝開心腹之气。﹞甜葶藶﹝泄气分之閉。二味又均能逐水﹐恐气滯則水停也。﹞如有熱﹝气郁則生火也。﹞加連翹﹔﹝其性淸涼﹐能除瘀熱﹐其气芬芳﹐能散鬱結。﹞如因食滯﹐加山楂﹑麥芽﹔如因痰壅﹐加半夏﹑栝蔞。

此利气之劑也﹐果人壯气實﹐可用。嘉言謂若虛人腹脹﹐乃气散不收﹐更散其气﹐豈欲直裂其腹乎﹖收之不能遽收。緩緩圖成可也。卽瀉肺瀉膀胱之藥﹐亦不可施。按經言﹕腹脹者﹐寒气客於皮膚之間﹐然不堅﹐腹大身盡腫﹐皮濃﹐按其腹而不起﹐腹色不變。殆亦在气分之脹歟。

茯苓導水湯治水气腫脹﹐眼胞上下微腫﹐肢體重著﹐﹝濕傷肌肉故重。﹞咳嗽怔忡﹐﹝水气射肺則咳﹐淩心故悸。﹞股間淸冷﹐皮薄色亮。或腫有分界﹐或自下而上﹐﹝是水腫之的辧。﹞或頭面手足徧身盡腫﹐手按隨起﹐﹝然气脹亦有按之隨起者﹐如按气囊者然。﹞小便祕澀﹐主此加減。

茯苓澤瀉﹝潔淨府。﹞紫蘇﹝開鬼門。﹞白術﹝理脾或用米仁﹐或用茅術。﹞麥冬﹝淸肺。﹞木香砂仁橘紅﹝利气。﹞桑皮﹝去肺中之水。﹞腹皮﹝逐皮膚之水。﹞木瓜﹝和胃制肝﹐又能祛濕。﹞檳榔﹝破滯降气﹐又能下水。﹞甘瀾水煎藥。﹝先將水煎數百滚﹐取其性達趨下﹐且水力輕微﹐不爲腎之助也。﹞如因食滯﹐去木瓜﹐加枳實﹐山楂。如因痰壅﹐去木瓜﹑麥冬﹐加半夏﹑葶藶。如因濕熱﹐去紫蘇﹐加滑石﹐海金砂。熱甚﹐再加芩﹑連。

此導水之平劑。上癥卽《內經》水脹之病。經言﹕水始起也﹐目窠上微腫﹐頸脈動﹐時咳﹐鄰股間寒﹐足脛腫﹐腹乃大﹐其水已成。以手按其腹﹐隨手而起﹐如裹水之狀。其論致病之因。則又言三陰結謂之水﹐三陰者﹐手太陰肺﹐足太陰脾也。嘉言謂水病莫不本之胃經﹐乃以屬之肺﹑脾者何耶﹖使脾能轉輸水精於上﹐肺能通調水道於下﹐海不揚波矣。惟二髒之气結不行﹐則胃中之水日蓄﹐浸灌表裏﹐無所不到也。故治法宜伸脾﹐肺之權爲主﹐然其要尢在於腎﹐腎爲胃關﹐腎司開合故也。虞天民言﹕丹溪又有陽水之說﹐不過燥熱爲之﹐陰水之說﹐不過濕熱爲之也。至若《金匱》論風水﹑皮水﹑正水﹑石水﹑黃汗五證﹐有志深造者﹐所宜審焉。

大戟棗子治水腫如神。

大戟﹝苦寒有毒﹐能下十二經之水﹐二錢。﹞大棗﹝恐下傷脾﹑胃﹐用以補之﹐百枚﹐同煮一時﹐汁盡爲度﹐去戟不用﹐取棗曬漧﹐每日食棗數枚﹐分作三次服﹐以利爲度﹐以平爲期﹐服此忌用甘艸。﹞此逐水之峻劑也。藥𨿽峻厲﹐得棗助之﹐且陸續以進﹐得利卽止﹐果脈癥俱實﹐宜下﹐若畏而不服﹐反有養病害身之患﹐較之舟車浚川﹑等方﹐𨿽爲稍緩﹐然虛弱者。終不可輕用也。

麥冬飲治燥熱腫脹﹐﹝肺燥則熱﹐失淸肅降下之令﹐不能通。調水道﹐漬於髙原﹐淫於皮膚﹐而水腫作矣。初病必或喘或咳。﹞小便祕澀﹐﹝𨿽祕﹐其少腹必不急。﹞大便燥結。﹝肺與大腸爲表裏﹐燥熱則不能濡潤也。﹞麥冬﹝淸肺以開降下之源﹐兩許。﹞粳米﹝益脾以培金之母﹐百粒。﹞此淸金﹑潤燥﹑培土之劑﹐古方𨿽未注治燥熱腫脹﹐余謂此方甚是恰當﹐可參淸燥救肺湯諸藥用之。

調榮散﹝重訂。﹞治瘀血腫脹﹐或單腹脹大﹐﹝皮肉必現赤紋﹐或腹中有塊﹐按之不移而痛。﹞不惡食﹐﹝故知塊爲瘀血。﹞小便赤﹐﹝仲景云﹐小便自利﹐血癥諦也。若兼熱結膀胱气分﹐小便亦不利矣。﹞大便黑。﹝瘀血漬之也。﹞丹參﹝活血。﹞桃仁﹝各二﹑三錢。﹞赤芍﹝破血﹐錢許。﹞劉寄奴﹝破血下脹之仙藥﹐二﹑三錢。﹞玄胡索﹝活血化气之神品﹐錢許。﹞澤蘭﹝行血化之水﹐二﹑三錢。﹞莪術﹝破气中之血﹐錢許。﹞熱加連翹﹑黃芩﹐或再加童便。如欲行瘀﹐量加制大黃﹐或參用大黃虫丸。﹝不宜過劑。﹞此消瘀之劑也。瘀血化水﹐致成腫脹﹐其水不去﹐勢必不瘀之血﹐亦盡化爲水矣。故桑皮﹑腹皮﹑葶藶之屬﹐亦可采入。嘉言謂﹕如挾虛者﹐須用人參大力者主持其間﹐則驅逐之藥﹐始能奏功﹐果虛而挾寒者﹐方可議加桂﹑附。又論蠱脹﹐與鼓脹不同。鼓脹者﹐中空無物﹐腹皮繃急﹐多屬於气。蠱脹者﹐中實有物﹐腹形充大﹐非虫卽血。血蠱一癥﹐東方沿海一帶﹐擅魚鹽之饒﹐比他處更多﹐男婦俱有。以魚者﹐使人熱中﹐鹽者﹐走血﹐血得熱合﹐久則中焦沖和之气﹐亦漸化爲熱﹐气熱則脹﹐血始不流。於是气居血中﹐血裹气外﹐漸至腹如抱甕﹐觀《內經》論石瘕﹐﹝血如石。﹞腸覃﹝覃延布而深也。﹞二癥﹐言石瘕生於胞中﹐因惡血當瀉不瀉﹐﹝敗血也。﹞以畱止﹐日以益大﹐狀如懷子﹐月事不以時下﹔若月事以時下﹐此腸覃之候﹐癖積因在腸外﹐不在胞中﹐故無妨月事。蓋由汁沫所聚而成﹐皆生於女子﹐可導而下。

金銀花散治瘡毒內攻﹐腫脹或單腹脹大。

金銀花﹝除腫脹﹐解熱毒﹐一﹑二﹑三兩﹐爲君。﹞連翹仁﹝瘡家要藥。﹞黃芩﹑花粉﹝淸熱。﹞橘紅﹝理气。﹞茯苓﹑車前﹑木通﹝導邪泄溺。﹞腹皮﹝散大腸壅毒﹐消水气浮腫﹞綠豆﹝淸熱解毒﹐利水除脹。﹞熱毒內甚﹐加犀角黃連。

此淸熱解毒之劑﹐所謂治病必求其本也。

六味腎气湯陰虛腰痛﹐腹大脛腫﹐﹝經言腎病者﹐腹大脛腫﹐故兩足必先腫也。﹞咳喘有痰不得臥﹐﹝經言不得臥﹐臥則喘者﹐是水气之客也。腎者水髒﹐主津液﹐主臥與喘也。又水病其本在腎﹐其末在肺﹐蓋標本俱病也。﹞甚至頭面皆腫﹐﹝陰虛火炎﹐水隨火溢之故。﹞飲食知味﹐﹝胃無病也。﹞溺澀便燥﹐﹝腎主二便﹐虛則不能濡潤。﹞此方主之。

六味地黃﹝壯水補腎。﹞麥冬五味﹝淸金斂肺。﹞牛膝﹝利腰膝而消腳腫。﹞車前﹝利小便而不走气。曉林云﹕予曾用前方未效﹐加牛膝﹑車前卽應。﹞黑小豆﹝黑色通腎﹐能消水腫。﹞煎湯煎藥。

此壯水之劑。景嶽雲﹕腫脹由於水邪﹐主水者﹐還求水髒﹐乃探本之治法也。世人患陰虛者甚多﹐故相火泛濫其水而致腫脹者﹐趙氏此方﹐有功不淺。每見虛勞﹐而患此癥者不少﹐若用破气利水燥熱等藥﹐比於操刃。趙氏又云﹕有一等肝經火郁腫脹﹐其癥嘔酸口苦﹐脇痛惡寒﹐面黃目黃﹐須以逍遙散舒其郁﹐繼以前方滋其陰﹐亦禁用分利。

濟生腎气丸﹝亦可小劑作煎。﹞治脾腎虛寒﹐腹脹肢腫﹐小便不利﹐﹝腎爲胃關﹐關門不利﹐則水聚於胃爲脹﹐水溢於四肢爲浮腫﹐但溺𨿽少﹐而不黃赤﹐口不渴﹐手足冷﹐脈沈遲者﹐方作寒治。﹞或喘急痰盛。﹝水乘肺則喘急﹐水泛上故痰盛。﹞八味地黃丸﹝用桂﹑附補陽﹐蒸動腎气﹐使關門開﹐而胃中積水始下﹐以陽主開故也。﹞牛膝車前﹝薛氏用茯苓爲君﹐合此二味﹐治腰以下之水﹐其功甚大。﹞此蒸動腎气開關之劑﹐果屬眞陽衰弱﹐投之自然神效﹐按節齋言火衰成病者﹐百無一﹑二。薛氏趙氏﹐極誇此方之神﹐以致盲師不辧寒熱﹐一遇腫脹﹐槪投此劑﹐爲害不淺﹐用是方者﹐審之愼之。

加味異功散治單腹虛脹。﹝中空無物﹐腹皮繃急﹐多屬於气。﹞亦治脾虛肢體盡腫人參白術茯苓米仁﹝補脾胃之元气﹐脾得補而脹自消。﹞白芍﹝脹病多屬肝木乘土﹐用白芍以土中瀉木安脾。﹞橘紅木香沈香﹝佐以調和中气。﹞熱加麥冬﹐﹝散結熱而下逆气。﹞渴者尢宜。或加黃連。﹝淸脾胃之積熱﹐丸制最止邪熱。﹞有積加枳﹑曲﹑山楂﹑麥芽。﹝助脾家之健運。﹞如肥人濕痰﹐加茅術﹑半夏。﹝燥濕消痰﹐血家﹑渴家﹑汗家勿用。﹞如脾虛水腫﹐加綠豆﹑車前。如果虛而挾寒﹐方可加漧薑。﹝合理中湯方。﹞寒甚則加附﹑桂。﹝補命門之火﹐以生脾土﹐否則不可浪用。﹞此方益气補脾爲主﹐佐以調气之劑﹐備加減之法﹐以通其用。若系實癥﹐卽於前列諸方﹐對癥取用。

其有不大實﹐亦不大虛者﹐本方去參﹐加減治之﹐後仍用參補之。按虞天民云﹕虛脹必服人參﹐人參必肺無熱方可服﹐有熱服之﹐肺火得參而愈甚。肺主出气﹐邪火挾气兩出﹐脾胃受之﹐復助積熱﹐則脹急益加﹐筋靑臍出﹐危篤立見。故虛脹而不能服參﹐不救之癥也。

二病之脈﹐實大者可治﹐虛微者難治﹐水病脈出者死。﹝謂沈按之則無﹐非浮脈主死也。﹞唇黑或腫﹐肝傷缺盆平﹐心傷﹔臍突﹐脾傷﹔足心平﹐腎傷﹔背平﹐肺傷﹐五傷者死。陰囊及莖腫腐者死﹔瀉後腹脹而有靑筋者死﹕大便滑泄﹐水腫不消者死。水腫先起於腹﹐後散於四肢者可治﹐先起於四肢﹐後歸於腹者死。男從上而下﹐女從下而上﹐皆難治﹐腹脹身熱者死﹐腹脹寒熱如瘧者死﹐腹脹便血﹐﹝脾敗不能統血也。﹞脈大時絕者死﹐咳嘔腹脹且飧泄﹐其脈絕者死。﹝上爲咳嘔﹐中則脹滿﹐下爲飧泄﹐三焦俱病﹐六脈已絕﹐安得不死。﹞

卷九﹟禦集腫脹

舉例

一一人夏月爲炎威所逼﹐飲水十餘碗﹐歸家便悶脹不能食。旬日腹如抱甕﹐气髙而喘。士材曰﹕六脈堅實﹐皮薄而光﹐水停不化也。其病暴成﹐法當利之。用小胃丹﹐每服二錢﹐再劑而二便湧決如泉﹐後進一錢五分﹐腹減如故﹐用六君子湯﹐十帖痊愈。

二一人大怒之後﹐復大醉。至明日目下微腫﹐七日而肢體皆腫﹐不能轉側﹐二便不通﹐煩悶欲絕。

土材曰﹕脈沈且堅﹐當逐其水﹐用疏鑿飲子一服而二便快﹐再服而四肢寬﹐更以五皮飲服三日而愈。

三一婦病鼓脹﹐遇方士﹐授一方﹐以陳葫蘆一枚去頂入酒﹐以竹筋松其子﹐仍用頂封固﹐重湯煮數沸﹐去子飲酒﹐一吐幾死。吐後腹漸寬﹐調理漸愈。蓋元气有餘而有痰故也。

四一少年﹐患單腹脹大﹐二便不通﹐口臭喉爛﹐齒牙動搖﹐兼時夢遺。余詢得由﹐知曾患黴瘡﹐中水銀藥毒所致。記仲淳有鉛收一法醫案﹐因仿其治﹐用銀花四兩﹐犀角﹑生地﹑麥冬﹑粉艸各兩許。桔梗三錢﹐加黑鉛四兩﹐以土茯苓四兩﹐煎湯煎藥。外用黑鉛﹑銀花斤余﹐粉艸四兩﹐煎湯洗浴漱口﹐服後二便去黑水甚多﹐二劑竟愈。

五一人稟畀素壯﹐病餘肥甘過度﹐腹脹气粗。士材診之﹐脈盛而滑﹐按之不甚虛﹐宜以利气之藥﹐少佐參﹑術﹐病家畏疑。李曰﹕卽畏參不用﹐攻擊之劑﹐決不可投﹐後仍用理脾疏气之劑而安。

六一人患鼓脹﹐脾气消損﹐猶能飲食﹐第腹痛而暴脹。虞天民謂此火也﹐以香連丸﹑白術湯下之﹐遂失气甚多﹐而脹痛皆愈。一醫謂脾气大虛﹐與補劑二﹑三服﹐脹痛仍作﹐脈反虛小。乃曰﹕脈小不補﹐病安能痊﹐乃大補之﹐竟成不救。又一人鼓脹﹐腹痛而兼吐﹐亦屬火也﹐與淸涼降气和中之劑﹐病尋愈矣。一醫云﹕眞元下陷﹐非大補不可﹐自後愈補愈脹﹐腹如裂狀頓死。由是觀之﹐則知治是病者﹐淸補當適其宜﹐不可執一。

七一人中年無子﹐患鼓脹﹐勢甚危。仲淳令其靜養別室﹐然獨坐獨宿﹐用歸脾湯﹐六味丸﹐朝暮間服不輟﹐食淡五年﹐連舉二子。

八一人因肚腹鼓脹﹐飲食少思﹐服二陳﹑枳實之類﹐小便不利﹐大便不實﹐痰嗽腹脹。服破气利水之劑﹐手足俱冷。立齋曰﹕此足三陰虛寒之癥也。用濟生腎气丸﹐不月而康。

九一婦素有痰熱﹐治者多用寒涼﹐偶得小康﹐四年餘﹐屢進屢退﹐於是元气消灼﹐忽患徧身浮腫﹐手足麻冷﹐日夜咳嗽﹐煩躁引飲﹐小水不利﹐大肉盡去﹐勢將危殆。立齋診其脈﹐洪大無倫﹐按之如無虛。此虛熱無火﹐當益火之源﹐以生脾土。與濟生腎气丸料服之﹐小便湧決如泉﹐日服前丸﹐及補脾之藥﹐二十餘劑而愈。

卷九﹟禦集

嗝

噎塞反胃﹐總是血液衰耗﹐胃脘漧槁﹐以致不能遊溢精气輸脾﹐脾不散精歸肺﹐气耗者難於下水﹐津傷者難於下食﹐津傷則噎﹐气耗則嗝﹐治者愼之。肺之津液先竭﹐气不下順﹐水飲可行﹐食物難入﹐名曰噎塞﹐其槁在上﹔食物可入﹐良久復出﹐名曰反胃﹐其槁在下﹐皆謂之嗝。經所謂嗝則閉絕﹐多屬气衰﹑血耗﹑火衰﹐張機峯以爲神思間病。《內經》以爲此暴憂之疾。大抵气血虧損﹐復因悲思憂恚﹐則脾胃益傷﹐血液愈耗﹐气郁則生痰生火。故治嗝之法﹐補气﹑養血﹑潤燥﹑爲本﹐降火﹑消痰﹑開郁﹑順气爲佐。須得病者愼自能養靜﹐可保延年。若縱七情﹐𨿽用藥得當﹐終難挽回。其有屬實者﹐或因瘀血﹐或因積痰﹐或因食滯﹐或因气郁﹐或因火﹑因虫﹐各隨見癥而理之。方書論反胃﹐𨿽有屬寒之條﹐然卒少見。必如《金匱》所云﹕脾傷則食不磨﹐朝食暮吐﹐暮食朝吐﹐宿谷不化者﹐正合《內經》澄澈淸冷﹐皆屬於寒﹐王太僕謂食久反出﹐是無火也之說﹐又必小便淸白爲據﹐方可議投理中﹑八味之屬。若不審辧﹐而槪投香燥熱藥﹐適以速其亡也﹐可不愼諸。

參乳利嗝湯﹝自制。﹞嗝癥主此加減。

人參﹝補气﹐二﹑三錢。﹞人乳﹝養血﹐一杯﹐或用牛乳。﹞麥冬﹝潤燥﹐五錢。﹞蘆根汁﹝降火。﹞竹瀝﹝消痰﹐各一錢。﹞郁金﹝開郁﹐一錢。﹞蘇子﹝三錢炒研。﹞橘紅﹝一錢。﹞枇杷葉﹝順气。去毛﹑薑汁炙﹐四大片。﹞白芍﹝斂逆气﹐安脾胃。三錢﹐酒妙。﹞山楂﹝行結气﹐消滯血﹐三錢。﹞此方補气﹑養血﹑潤燥爲主﹐佐以降火消痰﹐開郁順气之劑﹐虛者宜之。

再造丹嗝病不治之癥﹐亦能挽回奏效。

川黃連﹝二兩﹐先同金銀各二兩﹐煎濃汁三碗。﹞大田螺﹝五十个﹐仰擺盤內﹐以黃連汁挑點螺眼上﹐頃刻化成水﹐將絹濾收﹐同黃連﹑金銀器煎至碗半。﹞入煎蘿卜子汁﹝半碗﹐煎至碗半。﹞入菲菜汁﹝半碗﹐煎至碗半。﹞入側柏葉汁﹝半碗﹐煎至碗半。﹞入梨汁﹝一碗﹐煎至碗半。﹞入竹瀝﹝一碗﹐煎至碗半。﹞入童便﹝一碗﹐煎至碗半﹐取出金銀器。﹞入人乳﹝二碗﹐煎至一碗。﹞入羊乳﹝二碗﹐煎至一碗。﹞入牛乳﹝二碗﹐微火煎至成膏﹐取膏入瓷罐內﹐封口埋土內一夜﹐以去火气﹐每用一酒杯﹐白湯下。極重者三服全愈﹐如湯水不能進者﹐將膏挑置舌上﹐隨津咽下﹐遂能飲食﹐只可食糜粥﹐一月後方可用飯。﹞昔人治反胃癥愈後﹐只用人參﹝五錢。﹞陳皮﹝一錢。﹞黃米﹝一兩。﹞作湯細啜﹐旬日後﹐方與粥﹐恐倉廩未固﹐復致敗壞耳。

此方淸火消痰﹐祛瘀滋陰﹐養血潤燥之劑﹐得之何氏家傳效方﹐稱其能回垂絕之癥﹐以再造名之。

六味地黃湯﹝見虛勞。﹞治陰虛嗝癥。

六味合竹如湯﹐加人乳蔗漿梨汁靑鉛之屬。﹝癸水之精﹐色黑通腎﹐鎭墜之劑。﹞此壯水﹑滋陰﹑潤燥﹐求本之治也。《醫貫》云﹕經言三陽結謂之嗝。三陽者﹐大﹑小腸﹐膀胱也。大﹑小腸主津液﹐膀胱藏津液﹐三陽熱結﹐則津液燥竭﹐气亦耗損﹐以致前後閉塞﹐下旣不通﹐必反於上﹐直犯淸空﹐上衝吸門喉咽﹐所以噎塞不下﹐縱稍能入﹐反引動胃中之火﹐終必胃反而出也。然三陽之所以致結熱﹐多由腎水漧枯之故。蓋腎主五液﹐司二便﹐腎合膀胱也。此癥男子年髙色欲者常患之。老人天癸已竭﹐只有孤陽﹐當以養陰爲主。褚氏所謂上病療下﹐須用六味丸料﹐大劑煎飲﹐久服可挽於十中﹑之一﹑二﹐又須宜遠房幃﹐薄滋味也。若曰溫胃﹐胃本不寒。若用開郁香燥之品﹐適以助火。若下承气﹐苦寒損胃則津液愈竭。無如補陰﹐則焰光自滅﹐世俗不明﹐余特詳揭。

大黃虫丸﹝見虛勞。﹞治胃脘停瘀成嗝﹐食下作痛。

宜去甘艸。可用韭汁泛丸﹐一方用韭汁﹝消瘀。﹞牛乳﹝養血潤燥﹐﹞二味和勻服。﹝胃弱者勿用。﹞旋復代赭湯治積飲成嗝﹐肥人宜之﹐並治呃逆。

旋復花﹝味鹹潤下﹐能祛痰飲﹐一﹑二錢。煎成絹濾淸服。﹞代赭石﹝性重墜下﹐能鎭逆气﹐研細末﹐調服錢許。﹞半夏﹝治飲止嘔﹐一﹑二錢。﹞生薑汁﹝開痰止嘔﹐二﹑三小匙。﹞人參﹝壯胃止嘔。﹞可加白蜜合參﹑半卽大半夏湯。﹞原方有甘﹑棗。﹝嘔家忌甘﹐去之。﹞人參利嗝丸﹝自定義。﹞治脾胃食滯成嗝﹐痞滿不利﹐大便燥結。

人參白芍﹝恐承气太峻﹐故用參﹐芍以監之。﹞大黃﹝通結﹐九制。﹞枳實濃朴檳榔﹝破滯﹐各等分。﹞沈香﹝降气減半。﹞﹝水泛爲丸﹐每服錢許。白湯送下﹐一日三服。﹞沈香降气散﹝見喘門。﹞治气滯成嗝。

宜加甘蔗漿蘆根汁梨汁羚羊角﹝降气逆﹐治噎塞。﹞之屬。

竹茹湯﹝見傷寒。﹞治胃中積熱成嗝。

宜加黃連﹝薑汁炒。﹞大田螺汁﹝皆至寒淸胃﹐數大匙。﹞童便﹝恐有瘀凝﹐童便能降火而行瘀。﹞竹瀝﹝恐有痰滯﹐竹瀝能除熱而逐痰﹐各一杯。﹞加金銀器同煎。﹝鎭安逆气。﹞檳黃丸萬應丸﹝俱見胃脘痛。﹞治虫積成嗝。

此七方嗝癥之屬實者﹐隨其所因﹐選而用之。

脈緊而澀難治。﹝見賊克之脈也。﹞年滿六旬者難治。﹝稟濃善守禁忌﹐尊信醫藥亦有生者。﹞糞如羊屎者不治。﹝腸幹小而不寬大者。﹞口吐白沫者不治﹐皮肉漧枯者不治。胸腹嘈痛﹑如刀割者死。

卷九﹟禦集嗝

舉例

一一人年二十五歲﹐以鼓盆之戚﹐悲衰過度﹐不能食飯﹐及十餘日﹐粥亦不能食﹐隨食隨吐﹐二便閉塞﹐脈按有力。士材以酒蒸大黃加桃仁﹑當歸﹑砂仁﹑陳皮以蜜丸與服。凡五服而下燥屎幹血甚多﹐病若失矣﹐數日之間﹐能食倍常。

二一人飲食輒吐﹐或兼酸水﹐或兼苦水﹐心脇作痛。余曰﹕此是木郁火郁之癥。遵趙氏治法﹐用黃連少加吳茱萸﹐煎湯細細呷之﹐服加味逍遙散果效。愈後以六味加減調理之。

三一婦憂怒之餘﹐輒得噎﹐胸中隱隱痛。士材診之曰﹕脈緊且滑﹐痰在上脘﹐用二陳湯加竹瀝﹑薑汁﹐四劑病尙不減。攺大半夏湯﹐半夏五錢﹐人參﹑白蜜各三錢﹐甘潤水煎服。四帖胸痛乃止﹐又四帖而噎減﹐至二十劑而安。此濕痰滿中﹐非半夏不治﹐若泥爲燥﹐而以他藥代之﹐豈能愈乎﹖惟痰不盛﹐形不肥者﹐不宜與服也。

四一婦患嗝癥﹐因怒﹑因勞卽發。發時必在黃昏﹐旣痛且吐﹐先吐淸涎﹐以及午食﹐乃及早食﹐吐盡得安。日日如是﹐百藥不效。景嶽診之﹐脈弦而大。曰﹕此經所謂下嗝癥也。弦爲中虛﹐大爲陰不足﹐因命門气衰﹐則食至下焦﹐不能傳化﹐故直至日夕陽衰之時﹐逆而還出耳。乃用八味﹑參﹑杞之屬﹐大補陰中之陽﹐隨手而愈。乃囑其加意愼重﹐調至年餘始愈。

卷九﹟禦集

嘔吐

嘔者﹐有聲有物﹔吐者﹐有物無聲﹔有聲無物﹐則爲漧嘔﹔泛泛欲吐﹐則爲惡心﹐東垣俱以屬之脾胃﹐誠爲至論。經言足太陰病﹐食則嘔。又謂食則嘔者﹐物盛滿而上溢故嘔。則知胃爲嘔吐之總司﹐乃脾失健運之常爲本也。然所致之因不一。如經言諸逆衝上﹐皆屬於火。又言諸嘔吐酸﹐皆屬於熱。此因熱之所致也。又言寒气客於腸胃﹐厥逆上出﹐故痛而嘔﹐此因寒之所致也。又言肝所生病﹐胸滿嘔逆。又言膽液泄﹑則口苦。胃气逆則嘔苦﹑名曰膽嘔。此二條﹐乃木邪乘胃上逆之所致。又言諸陽气浮無所根據﹐從而嘔者﹐此腎陰虛而孤陽上浮之所致。又《金匱》論嘔家本渴﹐今反不渴者﹐以心下有支飲故也。此屬痰飲之嘔吐。潔古又有因气滯﹐因食積所致之嘔吐。昔人云﹕吐而諸藥不效﹐必假鎭重以墜之﹐吐而中气久虛﹐必借谷食以和之﹐詳別其因﹐對癥用藥﹐不膠於一定之迹﹐方可應無窮之變耳。

竹茹湯﹝見傷寒。﹞經云﹕諸逆衝上﹐皆屬於火。宜此爲主。

可加石斛﹝淸胃除熱﹐﹞蘇子﹝降气除嘔。﹞茯苓﹝導气平火。﹞虛者加人參﹝補胃气。﹞白芍﹝斂逆气。﹞扁豆﹝下气和中。﹞如行鎭重﹐加代赭石﹝末調服。﹞左金丸﹝見脇痛。﹞經云﹕諸嘔吐酸﹐皆屬於熱。又云﹕肝所生病﹐爲胸滿嘔逆。宜此爲主。

可加白芍木瓜﹝和胃制肝。﹞蘇子茯苓橘紅枇杷葉之屬。

此二方皆挾熱嘔吐之良劑﹐投之輒效。以世人之病﹐因火熱者甚多也。

橘紅半夏湯《金匱》云﹕嘔家本渴﹐今反不渴者﹐以心下有痰飲故也。宜此爲主。

橘紅﹝下气淸痰。﹞半夏﹝治飲止嘔。﹞生薑﹝開痰止嘔。﹞可加茯苓。如痰飲而有火者﹐加黃連。﹝薑汁炒。﹞如嘔吐因寒者﹐本方加砂仁﹑豆蔻。挾虛者再加人參。

此因痰飲嘔吐之劑﹐每見今人治嘔﹐必用半夏﹐不知東垣云﹕生薑止嘔﹐但治表實气壅﹐若胃虛穀气不行﹐惟當補胃。仲淳謂嘔吐若由火衝胃熱﹐而不由寒濕痰壅者﹐切禁半夏﹐蓋世人陰虛血少﹐津液不足者多﹐半夏辛溫有毒﹐最損津液﹐故相宜者絕少也。

保和丸﹝見泄瀉。﹞此方因傷食嘔吐者﹐主此加減。

沈香降气散沈香砂仁蘇子橘紅枇杷葉茯苓麥冬﹝皆下气降逆之品。﹞挾熱者加甘蔗漿蘆根汁。

此方因气滯嘔吐者﹐可用之。

嘔吐大痛﹐色如靑菜葉者死。

卷九﹟禦集

霍亂

霍亂者﹐揮霍撩亂﹐起於倉卒﹐心腹大痛﹐嘔吐瀉痢﹐或憎寒壯熱﹐頭痛眩暈﹐先心痛﹐則先吐﹐先腹痛﹐則先瀉﹐心腹俱痛﹐則吐瀉交作。吐瀉躁擾煩亂者﹐方爲霍亂。不煩亂者﹐止名吐瀉。經言﹕歲土不及﹐風乃大行﹐民病霍亂。此脾弱肝彊之所致也。又言﹕土郁之發﹐民病霍亂。此郁極則發之所致也。又言﹕太陰所至﹐爲中滿霍亂。此濕傷之所致也。又言﹕熱至則身熱霍亂。此火熱之所致也。又言﹕足太陰厥气上逆則霍亂。又言﹕淸濁相干﹐亂於腸胃﹐則爲霍亂。此因厥气上逆﹐淸濁不分﹐飲食不節之所致。《內經》所論致病之因如此。而張戴人則謂霍亂由風﹑濕﹑三气合邪爲病。蓋脾濕﹑土爲風木所克﹐郁則爲熱乃發﹐發則火上炎故吐﹐吐者﹐也。脾濕下注故瀉﹐瀉者濕也。風魚甚故轉筋﹐轉筋者﹐風也。是統內經風郁濕火合發爲言。惟河間則專主火熱﹐而謂三焦爲水谷傳化之道路﹐熱气甚則傳化失常而吐瀉霍亂。

火性躁動故也。俗只謂停食者﹐誤也。轉筋者﹐熱气燥灼於筋﹐故筋攣而痛﹐並非寒也。巢氏論霍亂﹐謂由陰陽二气相干﹐亂於腸胃間﹐因遇飲食而變。是卽《內經》厥气上逆之條也。考之《金匱》以嘔吐而利﹐名曰霍亂。是專指內傷飲食之病。以發熱惡寒﹐頭疼身痛吐利爲霍亂者﹐是兼表邪之所發。

又以熱多欲飲水者爲熱﹐寒多不用水﹐汗出惡寒﹑四肢拘急﹐手足厥冷者爲寒。辧表裏寒熱分治﹐諸論不同。自余觀之。霍亂每起於夏秋之間﹐皆由外受暑熱﹐內傷飲食﹐郁遏正气﹐不得宣行﹐陡然而發者爲多﹐縱冬月患之﹐亦由夏月伏暑所致﹐不可泥《金匱》有屬寒之條﹐而遂投理中﹑四逆等劑。

王宇泰云﹕治霍亂當從《內經》隨宜施治﹐不可執一。余謂凡病皆然﹐庶不致誤。

加減桂苓甘露飲治中暑霍亂﹑齒燥﹑煩渴﹑小便短赤。

石膏滑石寒水石﹝淸暑除熱。吐瀉則脾胃大傷﹐石膏寒水宜酌量用。﹞茯苓﹝止吐定瀉。﹞澤瀉﹝和水除濕。﹞原方有桂枝﹝嫌其辛熱。﹞白術﹝嫌其閉气﹐爲霍亂家所忌﹐並忌溫補酸收。﹞豬苓﹝中暑必多汗﹐勿過利小便﹐故去之。﹞宜加薄荷﹝辛散外邪﹐開气通竅。﹞石斛﹝淸胃除熱﹐濃腸止瀉。﹞扁豆﹝和中消暑﹐化淸降濁。﹞橘紅﹝和胃調脾﹐理气通滯。﹞引用白扁豆葉。﹝搗汁一杯﹐和服一味﹐單服有神。﹞有食加砂仁﹑穀芽。轉筋加木瓜。如兼見頭痛發熱﹐惡寒無汗﹐﹝此寒包暑癥。﹞加香薷﹑紫蘇。

此方消暑﹑除濕﹑和中﹑利气爲主﹐隨兼癥﹐加藥治之。

香薷飲﹝見暑。﹞治外感風寒﹐內傷飲食﹐霍亂吐瀉。

宜合回生散。﹝藿香﹑橘紅﹐和中理气﹐二味爲主。原治中气不和﹐霍亂吐瀉。﹞此夏月解表而兼和裏之劑﹐宜參暑門加減用之。

卷九﹟禦集

幹霍亂﹝俗名絞腸沙。﹞

仲淳云﹕幹霍亂者﹐固猝中邪惡穢污之气﹐兼有停滯郁於胸腹間﹐欲吐不得吐﹐欲瀉不得瀉﹐以致腸胃絞痛異常﹐胸腹驟脹﹐徧體紫黑﹐其死最速。急尋頭頂心紅髮拔去﹐卽用鹽水探吐之﹐大忌米飲熱湯﹐犯之卽死。宜通宜瀉﹐忌塞忌補。

鹽水深吐法用新汲涼水﹝二﹑三大碗。﹞入炒鹽﹝兩許。﹞恣飲﹐以鵝翎探喉令吐﹐不吐再服﹐如吐未盡﹐再吐﹐三吐乃止。﹝經云﹕在上者因而越之也。﹞若在下者﹐宜用芒硝。﹝所謂引而竭之也。﹞如欲吐下兼行﹑鹽﹑硝並用。此救急之良方﹐有起死回生之功效﹐幹霍亂者﹐必用之。治幹霍亂﹐用藥大法﹐宜開气通竅﹐和胃調脾爲主﹐吐瀉止後﹐半日饑甚﹐方可少與稀粥。

華陀危病方治夏月過用水果﹐塡塞至陰﹐抑遏肝气﹐霍亂轉筋者。﹝必驗其小便淸白﹐不渴不熱者﹐方可作寒治之。﹞吳茱萸木瓜食鹽此捨時從癥之劑也。仲淳治一婦霍亂﹐用砂仁﹝一兩。﹞鹽﹝一撮。﹞滚湯調冷定。服一劑愈。

云﹕傷冷物者﹐方可加吳茱萸﹝錢許。﹞愼勿亂投。

霍亂脈宜洪大﹐不宜遲微﹐或結或促﹐或伏或代﹐皆不可斷以死。

霍亂轉筋入腹﹐及徧身轉筋者不治。

卷九﹟禦集

泄瀉

泄瀉一癥﹐《內經》言風﹐則曰﹕春傷於風﹐夏生飧泄。謂邪气畱連旣久﹐則必克制脾土﹐而爲飧泄。言濕﹐則曰﹕濕勝則濡泄。謂脾喜燥而惡濕﹐濕勝則脾傷而爲濡泄。言熱﹐則曰﹕暴注下迫。皆屬於熱。熱卽火也﹐言卒暴注泄而後重裏急迫痛者﹐火性急速﹐而能燥物也。故傷暑之瀉﹐亦必暴注﹐大孔作痛﹐皆火之所爲也。又曰﹕多熱則溏出糜。言熱則濁垢下注﹐故爲溏爲糜。以糜﹑穢如泥也。言寒則曰﹕諸病水液﹐澄澈淸冷﹐皆屬於寒。謂水谷不化﹐而澄澈淸冷者。皆得寒水之化。如秋冬寒冷﹐水必澄淸也。又曰﹕多寒則腸鳴飧泄﹐食不化﹐言陽气虛而不能消化也。言燥﹐則曰﹕逆秋气則傷肺﹐冬爲飧泄。言肺傷於燥﹐發在本經﹐則冬生咳嗽﹔移熱於腑﹐則冬爲飧泄﹐皆肺气燥熱之所致。此明四時六气﹐皆能爲泄也。又言飲食不節﹐起居不時者﹐下爲飧泄。此明飲食勞倦內傷之泄也。又言肝所生病﹐爲飧泄。此明肝木乘脾之泄也。又言脾虛腹脹腸鳴﹐飧泄﹑食不化。又言淸气在下﹐則生飧泄。此明脾虛陷下之泄也。又言腎脈小甚爲洞泄。又言寒入下焦﹐傳爲濡瀉。此明腎中陽衰之泄也。統而論之﹐脾土彊者﹐諸邪自不能幹﹐脾土一衰﹐諸邪皆得幹之而爲病。正經所謂﹕邪之所湊﹐其气必虛是也。腎主二便﹐而司開合﹐腎失其職﹐則開合失常﹐故腎气虛衰之人﹐以及久泄不止﹐下多亡陰﹐當求責之腎矣。是故以其風也﹐升陽以散之﹔以其濕也﹐利水以分之。熱則淸之﹐寒則溫之﹐燥則濡之。因食因痰者﹐消之祛之﹔因虛者補之益之﹐肝乘脾者﹐制之扶之。腎气虛衰者﹐或壯水之主﹐使水充而無火迫下注之病﹔或益火之原﹐使火旺而無陽虛失禁之患。故致瀉之因不一﹐而治泄之法亦多﹐求其大要﹐總歸重於脾腎二髒﹐臨癥之際﹐圓機靈變﹐可以胥天下於壽域矣。

升陽除濕湯﹝重訂。﹞治受風飧泄。﹝風邪客居腸胃﹐如順風揚帆﹐以故飧已卽泄。﹞其泄必完谷不化﹐﹝然亦有因熱﹑因寒﹑因气虛者。﹞洞注有聲。又經云﹕肝所生病﹐爲飧泄。﹝肝木郁於地中﹐脾土受制故也。﹞亦此主之。﹝卽逍遙散之義。﹞柴胡﹝春爲木令﹐風爲木气﹐此味乃肝膽之主藥。﹞升麻防風﹝發散風邪﹐亦能升舉下陷之气。﹞炒白芍﹝瀉土中之木以安脾。﹞炒米仁﹝健脾祛風勝濕。﹞茯苓﹝滲濕﹐以無濕則不作瀉也。﹞炙甘艸﹝益脾﹐以脾旺則能制濕也。﹞虛者加人參。

此發散升舉之劑﹐經曰﹕客者除之。又曰﹕下者舉之是也。按嘉言云﹕風從外入﹐仍宜領風從肌表而出﹐若用補脾剛燥之劑﹐助風性之勁﹐則有泄無已矣。又仲淳云﹕先用發散升舉之﹐次用黃四君子等藥﹐白芍﹑甘艸﹐制肝實脾﹐乃始終必用之劑。又謂長夏濕熱令行﹐又歲濕太過﹐民病多瀉﹐當用風藥。以風能勝濕也。

黃芩湯治火熱作瀉﹐糞色黃褐﹐肛門燥澀﹐小便黃赤。

黃芩﹝淸熱。﹞白芍甘艸大棗﹝和脾。﹞熱甚者加黃連。

辰砂益元散﹝見暑。﹞治傷暑作瀉﹐其瀉必暴注﹐大孔作痛﹐口渴溺赤。

此二方皆淸涼之法。經曰﹕熱者寒之是也。仲淳云﹕此癥桂苓甘露飲亦可去桂加減用之。以方中有石膏﹑滑石﹑寒水石淸暑熱﹐五苓利濕邪故也。張子和加參﹑甘﹐因其脈虛也。又謂九制黃連﹐最止熱瀉﹐須與人參等分乃可。蓋久瀉不止﹐多緣气虛﹐純用苦寒﹐胃气愈閉。又下多亡陰﹐必用人參﹐亦陽生陰長之意。

胃苓湯﹝見濕。﹞治濕盛作瀉﹐其瀉多水﹐﹝凡瀉水腹不痛者濕也﹐瀉一陣﹐痛一陣者﹐濕而兼火也。﹞小便不利。﹝水谷並趨一路故也。﹞此燥脾淡滲﹐二法同用。經曰﹕濕者燥之。故用平胃。又曰﹕治濕不利小便﹐非其治也。故用四苓。隨癥分用亦可。如脾胃虛弱者﹐用白術茯苓湯﹐﹝方只二味。﹞加米仁﹑車前﹑香﹑砂之屬。

保和丸﹝亦可小劑作湯。﹞治傷食泄瀉。﹝腹痛甚而瀉﹐瀉後痛減者﹐食也。﹞山楂﹝消肉積。﹞麥芽﹝消米麵菜積。﹞神曲﹝消糯米食積﹐各三兩。﹞卜子﹝消面積。﹞橘紅﹝疏脾胃之滯气﹐各二兩。﹞茯苓﹝滲脾胃之水濕。三兩。﹞連翹仁﹝祛脾胃之濕熱。﹞半夏﹝除脾胃之濕痰﹐各二兩。無濕痰者去之。﹞加白術﹝三兩。﹞名大安丸。可加木香﹑砂仁。如因傷酒作瀉﹐加葛花﹝解酒毒。﹞豬苓澤瀉﹝利水濕。﹞蒼白二陳湯﹝卽二陳加二術。﹞治濕痰泄瀉﹐﹝肥人滑泄責之痰﹐脈滑不調責之痰﹐不食不饑責之痰﹐昔肥今瘦責之痰。《金質》雲﹕水走腸間﹐瀝瀝有聲者﹐曰痰飲。﹞虛者加人參。

趙以徳云﹕有積痰在肺﹐以致大腸之气不固者﹐宜湧出上焦之痰﹐而瀉自愈。非蒼白二陳之所治也。

此二方消之﹑祛之之法也。食積酒傷痰飲﹐皆令人瀉﹐隨癥祛逐﹐勿使稽畱﹐經所謂實者瀉之是也。

枳術丸消食止瀉。又治心下痞滿。

白術﹝彊胃健脾﹐二兩。﹞枳實﹝消積除痞﹐一兩。﹞荷葉﹝裨助脾胃﹐升發陽气﹐荷葉包陳米飯﹐煨榦爲末﹐打糊爲丸。﹞加木香砂仁﹝各一兩﹐﹞名香砂枳術丸。

此七補三攻之法﹐隨癥加藥用之。

歸脾湯﹝見虛勞。﹞治憂思太過﹐脾气鬱結﹐不能升舉﹐陷入下焦﹐泄瀉。

原方﹝補養心脾﹐﹞加砂仁豆蔻﹝開散鬱結。﹞葛根荷蒂﹝升發陽气。﹞獨參膏﹝一味熬膏。﹞參術膏﹝二味﹐熬膏。﹞治气暴脫而虛﹐頓瀉不知人事﹐口眼俱閉﹐呼吸甚微﹐脈欲絕者﹐大劑頻與之。﹝甚至有服參十餘斤﹐而後得愈者。﹞此三方皆補之﹑益之之法。經云﹕虛者補之﹐是也。

補中益气湯治勞倦傷脾﹐﹝脾主四肢故也。﹞中气不足﹐懶於言語﹐﹝脾爲後天生气之原中气虛則懶言﹐以聲由气發故也。﹞惡食溏泄﹐﹝胃虛不能勝穀气﹐故惡食﹐脾虛不能制土濕﹐故溏泄。﹞日漸瘦弱。﹝脾主肌肉也。﹞人參黃﹝益其气。﹞白術﹝各一﹑二錢。﹞甘萆﹝補其中。﹞當歸﹝脾苦無血﹐故以養之﹐土恐太燥﹐故以澤之。瀉者去之亦可。﹞橘紅﹝一以理脾胃之气﹐一以行甘溫之滯﹐各七分至錢許。﹞升麻﹝提下陷之淸气﹐從右而旋。﹞柴胡﹝提下陷之淸气﹐從左而旋。各三﹑五分。﹞此補之﹑益之而兼升提之法也。嘉言云﹕此方後人謂其升淸降濁﹐殊謬。夫以升淸之藥﹐豈有降濁之能﹐若陽气未必下陷﹐反升舉其陰气﹐干犯陽位﹐爲害不小。更有陰气素慣上干淸陽﹐而胸中之肉隆聳爲﹐胸中之气﹐漫散爲脹者﹐誤施此法﹐天翻地復矣。夫補其中气﹐以聽中气之自爲升降﹐不用升﹑柴﹐亦無不可﹐必淸气下入腹中爲泄﹐則可多用而升舉之﹐爲合法也。若四君﹑六君﹑理中﹑歸脾﹑桂附理中﹑連茯理中﹐皆補脾虛泄瀉之聖劑﹐隨宜用之。

理中湯治中寒騖泄。﹝狀如鴨糞。﹞糟粕不化﹐澄澈淸冷﹐小便淸白。

人參白術甘艸﹝補脾。﹞漧薑﹝溫中。﹞裏寒甚者﹐可加肉桂。本方加附子﹐名附子理中湯﹐加黃連﹑茯苓﹐名連茯理中湯。溫補之法﹐果屬虛寒者﹐投之自效。

四神丸治腎虛泄瀉﹐其瀉多在子後五更﹐溏而弗甚﹐累年弗瘳﹐服補脾胃藥不效﹐是其候也。

破故紙﹝溫腎﹐炒﹐四兩。﹞肉豆蔻﹝固澀﹐麵包煨。﹞五味子﹝酸收﹐炒﹐各二兩。﹞吳茱萸﹝能暖膀胱﹐水道卽淸﹐大腸自固。他藥𨿽熱﹐不能分解淸濁﹐五錢。﹞可加人參﹑沈香﹐甚者加附子﹑茴香﹑川椒。

脾腎雙補丸治腎泄。

人參蓮肉﹝去心炒黃。﹞山藥﹝炒黃。﹞肉果﹝補脾﹐煨。﹞補靑脂﹝鹽水炒。﹞五味子﹝蜜炙透。﹞菟絲子﹝制。﹞巴戟天﹝去骨甘艸汁煮。﹞萸肉﹝補腎﹐各四兩。﹞橘紅砂仁﹝香能醒脾﹐各二兩。﹞車前子﹝利水與茯苓同功﹐水道利則淸濁分﹐而瀉止。四兩﹞﹝煉蜜丸﹐如綠豆大﹐每服五錢﹐空心饑時服。﹞如虛﹐而有火者﹐火盛肺熱者﹐去人參﹑肉果﹑補骨脂﹑巴戟。

此二方﹑補脾溫腎﹐酸收固澀﹐四法同用。經所謂虛者補之﹐寒者溫之﹐散者收之﹐滑者澀之﹐是也。仲淳治一人。茹素﹑患內熱﹐每食腸鳴﹐淸晨作泄。以此方去肉果﹐用白芍代之﹐外加扁豆六兩﹐服之而愈。白術𨿽云健脾除濕﹐救標則可﹐多服反能瀉脾﹐以其燥能損津液故耳。仲景有赤石脂﹑禹餘糧丸﹐專固下焦之脫﹐亦可取用。凡治泄瀉﹐多用丸散者﹐取其實脾土之義也。

諭嘉言驗方治秋傷於燥﹐咳嗽泄瀉。

黃芩骨皮甘艸﹝淸肺之熱。﹞杏仁阿膠﹝潤肺之燥。﹞此潤燥淸熱之劑﹐亦治瀉一法﹐所謂治病必求其本也。泄瀉之脈﹐緩小者吉﹐浮大急疾者凶﹐與痢同看。

脈細皮寒气少﹐飲食不入﹐泄利前後者死。下則泄瀉﹐上則吐痰﹐皆不已﹐爲上下俱脫者死。食方入口而卽出﹐謂之直腸泄﹐難治。

卷九﹟禦集泄瀉

舉例

一一人患中气虛不能食﹐食亦難化﹐時常作泄﹐胸膈不寬。一醫誤投枳殼﹑靑皮等破气藥﹐下痢完谷不化﹐面色黯白。仲淳用人參﹝四錢。﹞白術﹝二錢。﹞漧薑﹝七分。﹞炙甘艸﹝一錢。﹞橘紅﹝一錢。﹞大棗﹑肉豆蔻﹐四﹑五劑漸愈。後加參至兩許痊愈。

二一婦患泄後虛弱﹐腹脹不食。一醫欲用二陳及枳殼﹑山楂等味。仲淳見病者向壁臥﹐手不能動。

曰﹕元气虛甚矣﹐法當用理中湯。恐食積未盡﹐乃用人參三錢﹐橘紅二錢﹐加薑汁﹑竹瀝數匙。夜半思粥﹐神思頓活﹐再以六君子湯﹐加麥冬﹑楂肉﹑砂仁﹐數劑立愈。

三一人平素壯實善啖﹐四月間﹐忽患泄瀉﹐凡一切藥食﹐溫者到喉﹐覺如鍼刺﹐下咽卽辣。因而滿腹絞辣﹐隨覺腹中有气﹐先從左升﹐次卽右升﹐氤氳徧腹﹐卽欲入廁﹐彈響大泄﹐肌門恍如火灼﹐一陣甫畢﹐一陣繼之﹐更番轉廁﹐超時方可得離。所泄俱淸水盈器﹐白脂上浮﹐藥食俱不化而出。甚至夢中大遺﹐了不收攝。月餘大肉盡脫﹐束手待獘﹐仲淳診之曰﹕脈大而數﹐此癥渾是火熱所致﹐遂用白芍五錢﹐炙甘艸一錢﹐黃連﹑扁豆﹑石斛﹑橘紅﹑茯苓﹑車前各三錢﹐加童便一杯﹐冰冷與服。藥入腹中﹐似別成一淸涼世界。甫一劑﹐夜臥達旦﹐洞泄頓止。連服三劑﹐大便已實﹐藥粥等物﹐溫進始安﹐此火退之徵也。前方加參﹑﹑蓮肉。減黃連﹐服三十餘劑。瀉𨿽止﹐久而脾气困頓﹐不知饑飽﹐稍飲茶湯﹐覺腸滿急脹﹐如欲寸裂。此因下多亡陰﹐若用香燥諸藥﹐致變鼓脹﹐遂成不救﹐法宜脾腎兼補﹐丸藥用參﹑﹑芍﹑甘﹑山藥補脾﹐熟地﹑萸肉﹑五味﹑河車補腎﹐服幾三年﹐脾胃始知饑而嗜食﹐四肢漸丰。此三年內﹐每遇脾胃不和﹐時作或瀉﹐卽用前方。覺腹中有火﹐則加黃連﹐否則去之。﹝此由暗中巴豆毒﹐仲淳亦不知﹐而用大劑黃連﹐攻解其毒﹐故神效。﹞

卷十﹟禦集

傷食

傷食者﹐必惡食噯腐﹐吞酸痞脹﹐腹滿倦怠气急。或腹痛﹐或吐瀉﹐或祕結﹐或發熱﹐皆爲傷食之候。經曰﹕飲食自倍﹐腸胃乃傷。虞天民云﹕凡傷食者﹐皆原中气不足﹐宜以補益爲要﹐但治法有先後﹐不可倒施。故物傷之際﹐積食未行﹐遽用補益﹐則滋其壅塞﹐病必增劇。必先用順气消食化痰之藥﹐待宿食消行﹐然後平調﹐繼以補益﹐始治之有序﹐而獲寧矣。又沈氏云﹕治傷食而但用消導﹐庸愚盡曉﹐須審致病有寒熱虛實之不同﹐或挾外感﹐或挾气挾痰﹐或久病﹐或產後﹐治各有異。如寒者熱之﹐熱者寒之﹐虛者補而消之。若血虛者﹐兼養血而食自行﹔若气虛者﹐兼補气而食自化。實者削而消之。如食在上﹐胸膈飽悶不安者﹐探吐之﹔如食在下﹐繞臍疼痛﹐手不可按者﹐攻下之。

挾外感者﹐當以解散表邪爲主﹐而帶和中﹔挾痰气者﹐當以開痰行气爲主﹐而兼消導。久病產後﹐皆宜調補脾胃爲主﹐而佐以順气消食之劑﹐不可專行克削攻下﹐恐宿食未消﹐而元气頓削﹐以致變幻不測。余每見世人﹐以傷食爲小疾﹐而醫者亦遂輕忽以施治﹐故死於傷食者甚多。經曰﹕脾胃爲後天之根本﹐根本旣傷﹐而又不善治之﹐安望其得生耶﹗保和丸﹝見泄瀉。﹞傷生冷而挾寒者﹐去連翹加香﹑砂﹑沈﹑蔻之屬。口苦舌漧而內熱者﹐去半夏﹐加枳實﹑黃連﹑麥冬之屬。脹滿腹痛﹐按之堅硬﹐或有塊者﹐加枳﹑朴﹑檳﹑莪之屬。此方順气消食化痰﹐治傷食之要劑也。加減以用﹐實者宜之。

大承气湯﹝見傷寒。﹞《金匱》云﹕病者腹滿﹐按之不痛者爲虛﹐痛者爲實﹐可下之。舌黃未去者﹐下之黃自去。又云﹕痛而閉者﹐當下之。又云﹕下利不欲食者﹐此有宿食也﹐當下之。又云﹕脈滑而數者﹐實也﹐此有宿食下之愈。又云﹕人病有宿食﹐寸口脈浮而大﹐﹝穀气壅而盛﹐亦能爲浮大。﹞按之反澀﹐﹝飲食不節﹐則陰受之﹐而血先傷﹐故按之反澀﹐澀在浮大中﹐故知宿食。﹞尺中亦微而澀﹐﹝中焦食阻﹐气不宣通﹐而下失化源之主﹐故亦微而澀。﹞當下之。﹝恐津精血液轉瞬涸竭﹐愈難開解。﹞俱此方主之。

此攻下蕩滌之劑﹐果如上癥﹐必宿食在下﹐繞臍疼痛拒按者﹐方可用之﹐芒硝或去之﹐或玄明粉代之﹐或礞石滚痰丸﹐象膽丸﹐隨宜采用。古方有備急丸﹐用巴霜﹝一錢。﹞大黃漧薑﹝各五錢。﹞蜜丸綠豆大﹐每服只一丸﹐以利爲度云。寒積用此下之﹐備此法以俟臨癥酌用。

疳積散治小兒乳食不節﹐過飽傷脾﹐面黃腹大﹐小便濁如米泔﹐大便黃泄酸臭﹐皮毛枯索﹐甚而雙目羞明生翳﹐形骸骨立﹐夜熱晝涼等癥。

濃朴﹝消食積﹐薑汁炒﹐一兩。﹞橘紅﹝通滯气﹐八錢。﹞甘艸﹝和中。﹞眞蘆薈蕪荑﹝各五錢。﹞靑黛﹝皆殺虫。除疳熱。﹞百艸霜﹝化積滯﹐﹞旋復花﹝消堅痰﹐各二錢。﹞﹝八味共爲細末﹐小兒每一歲用藥一分﹐燈心湯空心調服。積消其半﹐再用肥兒丸調治。﹞肥兒丸治小兒疳積神效。

人參﹝三錢。﹞白芍茯苓甘艸﹝同砂仁各五錢﹐餘各一兩。﹞扁豆蓮肉﹝健脾。﹞山楂麥芽紅曲橘紅砂仁﹝消食。﹞黃連使君子肉蕪荑靑黛﹝除熱殺虫。﹞滑石﹝淸熱導滯﹐共十六味。煉蜜丸﹐如彈子大﹐每服一丸﹐空心白湯化下。﹞十寶丸治男婦因食積黃病﹐及小兒疳積。

平胃散加楂肉麥芽檳榔茯苓﹝各二兩。﹞綠礬﹝善消食積﹐能療諸黃﹐醋紅色﹐四兩。終身忌食蕎麥河豚﹐犯之卽死。棗肉爲丸﹐如桐子大﹐每服一錢﹐白湯送﹐日三服﹐服後卽以飲食壓之。﹞此三方治小兒疳積之神劑﹐累試輒應。

異功散歸脾湯六君子湯﹝俱見中風。﹞或再加香﹑砂﹑沈﹑蔻﹑楂﹑芽之屬。

資生丸﹝見虛勞。﹞此四方補而兼消之法也。加減以用﹐虛者宜之。按《醫貫》云﹕胃中元气盛﹐能食而不傷﹐過時而不饑﹐若元气不足﹐致易傷食﹐純用曲﹑朴﹑楂﹑芽之類﹐取快於一時﹐獨不思脾旣已受傷﹐而復經此一番消化﹐愈虛其虛﹐而益易傷食矣。故膏粱之人﹐與藜藿之人不同。藜藿壯實者﹐可用保和﹑承气之屬﹔膏粱虛弱者﹐槪以此法施之﹐貽害不小。

《廣筆記方》治老人傷冷食﹐及難化之物。

生薑紫蘇﹝煎濃湯﹐置浴鍋中﹐令病患乘熱浸湯內熨之。﹞此法取辛溫以通气﹐气通則食自化也。

卷十﹟禦集傷食

舉例

一一人面黃唇白腹大﹐四肢倦怠無力。余投十寶丸﹐服至半斤痊愈。又治一婦﹐產後敗血流經﹐發黃腫脹﹐口唇淡白﹐亦投此丸﹐月餘亦全瘳。

二一人陪客飲食後﹐忽口不能語﹐目不識人﹐四肢不舉﹐如中風狀。急令頓飲鹽湯探吐﹐吐出數碗而醒﹐後用保和湯加減治之而愈。要知飲食過傷﹐變爲異常卒暴之癥﹐前輩未曾明言。故人多不識。《內經》𨿽有暴病暴死﹐皆屬於火之說﹐然亦有因於食者﹐不可不審。

三一婦年六十餘﹐頭痛作嘔﹐泄瀉純水﹐晝夜無度﹐手足麻冷﹐甚至面額亦麻﹐身難轉側。余診其脈則微﹐按其胃脘則痛﹐此挾虛傷食之候。用人參﹝七分。﹞益气﹐白芍﹝酒炒﹐一錢。﹞圓肉﹝六枚。﹞養血﹐木香﹝五分。﹞砂仁﹝一錢。﹞和中化食。一劑諸癥俱退﹐神气遂爽。復用香砂異功散﹐加歸﹑芍﹑元肉治之痊愈。或謂頭痛倘因風寒﹐而遽用參﹑芍﹐毋乃不宜乎﹖曰﹕外感頭痛﹐必惡風寒﹐挾虛之人﹐當用參﹑蘇。今不惡寒﹐是因食滿﹐胃中气壅逆上之故。要知傷食﹐亦令頭痛也。按《明醫雜著》云﹕凡治諸病﹐須時常察其曾何飲食﹐有無傷積否﹖但見胸膈飽悶不安﹐胃脘按之硬痛等癥﹐卽當先調理脾胃﹐消導飲食﹐然後用本病藥治之。或於本病藥外﹐加入消導藥。若不知審此﹐則用藥𨿽對癥﹐而不獲效。蓋人以脾胃爲主﹐胃气旣傷﹐則不能運化﹐𨿽有良藥﹐難以成功也。

卷十﹟禦集

不能食

不能食癥﹐昔賢俱責之脾胃虛弱。按東垣云﹕胃中元气盛﹐則多食而不傷﹐過時而不饑﹐脾胃俱旺﹐能食而肥﹐脾胃俱衰﹐不能食而瘦。羅謙甫云﹕脾胃弱而食少﹐不可克伐﹐補之自然能食。每見世俗﹐一遇不能食者﹐便投楂﹑芽﹑枳﹑朴之屬﹐甚而用黃連﹑山梔﹐以爲開胃良方﹐不知此皆實則瀉之之法﹐因脾胃間有積滯﹐有實火﹐元气未衰﹐邪气方張者設也。虛而伐之則愈虛﹐虛而寒之﹐遏眞火生化之源﹐有不敗其气而絕其谷乎﹖且誤以參﹑術爲滯悶之品﹐畏之如砒鴆﹐獨不聞經云﹕虛者補之。又曰﹕塞因塞用乎﹖又不聞東垣云﹕脾胃之气實﹐則枳實﹑黃連瀉之﹐虛則白術﹑陳皮補之乎﹖故不能食﹐皆屬脾虛。異功﹑歸脾﹑資生之屬﹐補之不效﹐當補其母。挾痰宜化﹐挾郁宜開﹐HT木宜安﹐子金宜顧。夫脾爲五臟之母﹐土爲萬物之根﹐安谷則昌﹐絕谷則亡﹐關乎人者﹐至爲切亟﹐愼毋少忽。

異功散﹝見中風。﹞歸脾湯資生丸﹝俱見虛勞。﹞俱治脾胃虛弱﹐食少難化。

如挾痰﹐異功散加半夏。﹝若陰虛之痰則忌之。﹞如挾郁﹐歸脾湯或合逍遙散﹐加沈﹑砂﹑郁金﹑香附之屬。肝木乘脾﹐或異功﹑或歸脾﹐俱合左金丸。如肺气虛者﹐異功倍用人參加黃。﹝益土之子﹐使其不食母气。﹞此三方﹐一專補脾胃﹐一兼養陰血﹐一兼消導﹐以助脾家之健運隨癥采用加減。

桃麻丸久服令人能食肥健﹐塡髓固精﹐潤肌黑髮。

胡桃肉﹝益命門﹐利三焦﹐命門以體言﹐爲藏精系胞之物﹔三焦以用言﹐爲出納腐熟之司。桃肉狀類兩腎命門﹐潤能滋腎燥﹐熱能助眞火﹐精气內充﹐自然能食肥健。﹞黑芝麻﹝味甘入脾﹐能補中益气﹐色黑通腎﹐能補陰塡髓。各等分﹐搗爛﹐丸如龍眼肉大﹐空心饑時細嚼數枚﹐白湯過口﹐參湯圓湯彌佳。﹞此溫補脾腎之潤劑也。

八味丸治命門火衰﹐不能上蒸脾土﹐中州不運﹐以致食少難化﹐痞痛溏泄。﹝譬之釜中水谷﹐下無火力﹐其何能熟。﹞或下元衰憊﹐臍腹疼痛﹐夜多旋溺等癥。

六味﹝補腎水。﹞加附子肉桂﹝益眞火﹐各一兩。﹞無附子名七味丸。

此補腎中眞火﹐以生脾土之劑。許學士﹑嚴用和皆言﹕不能食者用補脾藥不效﹐宜作腎中眞陽衰弱治之。又按趙氏以不思飲食者﹐屬胃土受病﹐用歸脾補心火以生胃土﹐以能食不化者﹐屬脾土受病﹐用八味補相火以生脾土。此皆論虛則補母﹐而從火衰爲治者也。然仲淳又云﹕胃气弱則不能納﹐脾陰虧則不能消。世人陰虛者多﹐故附﹑桂不可槪投。審果眞火衰弱﹐而見畏寒厥冷﹐小便淸白﹐大便騖溏﹐脈沈小遲者﹔方可用附﹑桂﹐否則﹐以火濟火﹐病反增劇﹐不可不愼。

卷十﹟禦集不能食

舉例

一一童子稟賦素弱﹐患脾虛癥﹐飲食絕不沾唇﹐父母彊之﹐終日不滿稀粥半盞﹐形體倍削﹐仲淳以人參爲君﹑茯苓﹑山藥﹑蓮肉﹑扁豆﹑白芍﹑橘紅爲佐﹐蜜丸磨服。更定一加味集靈膏﹐相間服之﹐百日後飲食頓加﹐半年肌體丰滿。世人徒知香燥溫補﹐爲治脾虛之法﹐而不知甘寒滋潤益陰之有益於脾也。治病全在活法﹐不宜拘滯。

二一人飲食少思﹐吐痰口漧﹐日服二陳﹑枳實﹑黃連之類﹐脾胃受傷。立齋曰﹕脾胃之癥﹐實則枳實﹑黃連瀉之﹐虛則白術﹑陳皮補之。遂以二味等分爲丸常服。由是能食而不傷﹐過時而不饑。

三一人食少難化﹐日服枳術丸﹐體瘦發熱。立齋診其脈浮大﹐按之如無﹐此火衰不能生土﹐故脾不健運。用八味丸一月而飲食進﹐三月而形體充。

四一婦年三十餘﹐忽不進飲食﹐日飲淸茶三﹑五碗﹐並水果少許﹐三年餘矣﹐經行每次過期而少。

立齋以爲此脾气鬱結﹐用歸脾湯﹐少加吳茱萸﹐不數劑而飲食如常。若有人脾腎虛寒而不飲食者﹐當用四神丸治之。

五一婦年逾二十﹐不進飲食二年矣。日飲淸茶果品之類﹐面部微黃浮腫﹐形體如常﹐仍能步履﹐但體倦怠。立齋用六君子加木香﹑吳茱萸﹐下痰積甚多﹐飲食頓進﹐形體始瘦﹐臥牀月餘﹐仍服六君子之類而安。

卷十﹟禦集

气﹑痞滿

气者﹐因胸中气郁﹐痞結不舒﹐必得出其气方快。經云﹕濁气在上﹐則生脹。此癥日久﹐便成痞滿。治宜宣化無形之气爲主。𨿽曰有火有痰﹐要皆气順則愈。痞滿者﹐因肺气不降﹐脾气不運﹐升降之道乖則心下痞塞而滿悶﹐與脹滿之病不同。脹滿內脹而外有形﹐痞滿內覺痞悶﹐而外無脹急之形﹐不可專用破气利下之劑﹐恐消克元气﹐變成鼓脹也。許學士云﹕邪之所湊﹐其气必虛﹐畱而不去﹐其病則實。故治痞者﹐當一補一消。

旋復代赭湯﹝見嗝。﹞原方﹝姜﹑半酌用﹐甘﹑棗宜去。﹞宜參用沈香降气散諸藥。

此方心下痞滿﹐噫气不除者﹐宜加減用之。

沈香降气散﹝見喘。﹞宜加白芍梨汁﹝麥冬﹑蘇子﹑梨汁淸之潤之﹐肺气自降﹐苓﹑芍﹑沈﹑砂﹑橘紅﹐補之醒之﹐則脾气自運。﹞此方心下痞滿﹐不思飲食者﹐可加減用之。

枳術丸﹝見泄瀉。﹞此方心下痞滿者﹐可隨癥加藥用之﹐一補一消之法也。

卷十﹟禦集气﹑痞滿

舉例

一人患气上逆﹐每飯下一﹑二口。輒噯气數十口﹐食頃三﹑四作焉。仲淳曰﹕此气不歸元﹐中焦不運也。每劑須人參二錢。不信。服快气藥﹐愈甚。越三月﹐仲淳云﹕今須參四錢矣﹐不信。又三月﹐仲淳云﹕今須參六錢矣﹐不信。又逾月﹐飲食不下﹐每嘔冷气如團而出﹐上下气不屬﹐始求仲淳治之。乃用人參﹝六錢。﹞佐沈香﹑砂仁﹑益智仁﹝各一錢。﹞以納气歸元﹐蘇子﹑麥冬﹝各三錢。﹞橘紅﹝一錢。﹞枇杷葉﹝三片。﹞蘆根汁﹝一杯。﹞降上逆之气﹐白芍﹑五味﹑萸肉﹝各二錢。﹞斂攝耗散之气。服首煎不動﹐服再煎不動﹐然亦不如他湯藥輒嘔也。服三煎﹐忽心口下如爆一聲﹐上則噯气﹐下則小遺無算﹐上下洞然﹐卽索粥頓食三﹑四碗﹐不上逆也。服五﹑六劑﹐減參二錢﹐又以前藥十倍爲末﹐山藥糊丸﹐服半年而病始安。

卷十﹟禦集

吞酸嘈雜

吞酸因胃中濕熱﹐郁遏肝火所致。蓋濕郁則熱﹐熱郁則酸﹔以酸爲肝木之味﹐故責之肝火﹐宜逍遙散加減﹐合左金丸治之。其有因傷食吞酸﹐因痰飲吐酸者﹐以消食消痰爲主﹐亦合左金丸治之。若老弱人﹐久患吞酸﹐則津液耗散﹐漸成嗝癥。又有老人胃气虛弱﹐口吐酸水不止者﹐宜補胃气爲主。嘈雜﹑俗謂心嘈﹐火癥也﹐而痰次之。終歲嘈雜者﹐必夭天年﹐蓋萬物者﹐莫甚乎火也。若老人嘈雜不止﹐亦爲嗝癥之漸。仲淳以吞酸嘈雜﹐俱責之胃火所致。治宜淸熱降火﹐略兼消導爲主。

左全丸﹝見脇痛。﹞或合逍遙散加減。如老人胃气虛弱﹐口吐酸水不止者﹐本方合異功散。如因傷食吞酸﹐合保和湯。

如因痰飲吐酸﹐合二陳﹐加蒼術﹑澤瀉。

此治吞酸之神方也。凡治酸必少加吳茱萸﹐以爲反佐者﹐因其性而拆之也。

淸胃湯﹝自制。﹞石斛麥冬蘆根汁﹝淸胃。﹞黃連﹝吳茱拌炒。﹞連翹﹝降火。﹞山楂麥冬橘紅﹝消導。﹞加竹葉﹐熱多加石膏﹑靑黛之屬。口臭口淡﹝皆屬胃熱。﹞亦用本方去楂﹑芽﹑橘紅。

此淸胃熱而兼消導之劑﹐宗仲淳法以治吞酸嘈雜也。劉氏謂嘈雜宜分有餘不足而治之。脾胃虛火嘈雜﹐得食則止者﹐宜資生丸。如气有餘﹐久郁化火﹐火郁生痰﹐痰因火動而嘈雜者﹐二陳湯加黃連﹑山梔。肥人多濕痰者﹐方施之恰當。

卷十﹟禦集

黃膽

黃膽多屬太陰脾經﹐脾不能勝濕﹐復挾火熱﹐則郁而生黃﹐譬如曲相似﹐以濕物而當暑月﹐又加覆蓋﹐濕熱相搏﹐其黃乃成。經所謂濕熱交攻﹐民當病疸是也。故疸病必先溺赤目黃。經曰﹕溺黃赤安臥者黃膽。溺赤爲熱之癥﹐安臥爲濕之癥。又曰﹕目黃者黃膽﹐目爲宗脈之所聚﹐諸經有濕熱﹐則上蒸於目而爲先黃矣。然濕與熱﹐又自有別。濕勝之黃﹐色暗不明﹐熱勝之黃﹐色光而潤。治之大法﹐挾表者脈浮。汗之而愈﹐葛根﹑薄荷﹑秦艽﹑淡豉之屬。《金匱》云﹕發於陽部﹐其人振寒而發熱。又云﹕假令脈浮當以汗解之是也。挾裏者腹脹﹐下之而安﹐茵陳蒿湯之屬。《金匱》云﹕黃家腹滿﹐小便不利而赤﹐自汗出﹐此爲表和裏實﹐當下之是也。因食傷者﹐則爲谷疸。《金匱》云﹕谷疸之病﹐寒熱不食﹐食卽頭眩。心胸不安﹐久久發黃﹐爲谷疸是也。宜消食化滯﹐而佐以淸熱利濕之藥。因酒傷者﹐則名酒疸。《金匱》云﹕心中懊而熱不能食﹐時欲吐﹐名曰酒疸是也。宜解酒毒﹐消食滯﹐而佐以淸熱利濕之劑。有脈沈有力﹐少腹急結﹐小便自利﹐糞硬易解﹐其色黑者﹐此爲瘀血發黃。宜犀角地黃桃仁承气湯之屬。亦有脈沈細遲﹐身冷自汗﹐瀉利溺白﹐此屬脾腎虛寒﹐名曰陰黃。宜遵茵陳四逆湯之屬。然疸病多屬濕熱。惟羅謙甫則謂有因寒涼大過﹐陽疸變陰之癥﹐此千百難逢一﹑二也。若夫因房勞傷腎而疸者﹐其癥《金匱》云﹕額上黑﹐微汗出﹐手足熱﹐薄暮卽發熱惡寒。﹝腎陰虛也。﹞膀胱急﹐少腹滿﹐小便自利﹐大便必黑時溏﹐名曰女勞疸。腹如水狀不治。嘉言謂夫男子血化爲精﹐精動則一身之血俱動﹐以女勞而傾其精﹐血必繼之。故因女勞而尿血者﹐其血尙行﹐猶易治也﹔因女勞而成疸者﹐血瘀不行﹐爲難治矣。故膀胱急﹐少腹滿﹐小便自利﹐大便必黑時溏﹐種種皆膀胱蓄血之驗。甚者血瘀之久﹐大腹盡滿﹐而成血盅﹐是先後天之根本俱敗矣。故曰腹如水狀﹐而實非水也。觀仲景硝﹑礬二石﹐以消瘀除濁爲主﹐用大麥飲調服。引入腸胃﹐俾瘀血分從二便而出﹐蓋非急去其膀胱少腹之瘀血﹐則萬無生理﹐然不用虻﹑蛭者﹐恐其過峻﹐不可以治女勞也。虞天民云﹕若此癥腎精久虛﹐元气憊極者﹐必當壯水之主﹐佐人參以培气之原﹐隨癥以加行濕熱之劑﹐則標本同治﹐或可收功。統言疸癥﹐淸熱除濕利水爲主﹐兼養胃气。因食傷者﹐消其食積﹔因酒傷者﹐解其酒毒﹐因瘀血者﹐行其瘀血。𨿽有汗下之法﹐而汗法固難輕用﹐卽下法亦在所愼施。所以古人云﹕治疸忌大汗大下﹐及溫補燥熱﹐並破气閉气等劑﹐不可不知。

茵陳治疸湯﹝自制。﹞《金匱》云﹕黃家從濕得之。﹝濕挾火熱﹐則郁而生黃。﹞又云﹕諸病黃家﹐但利其小便。此方加減。

茵陳黃芩﹝淸熱除濕。﹞黑山梔滑石茯苓車前﹝水利則濕自去。但用一味﹐連根搗汁飲﹐神效。﹞橘紅﹝气化則濕自行。﹞引用茅根﹐熱甚加黃連﹐渴加麥冬﹑花粉﹐因食傷加山楂﹑麥芽﹐因酒傷加煨葛根﹑甘蔗漿。

此方淸熱除濕﹐化气利水﹐宗仲淳治疸之法也。

經驗治疸湯生地﹝三錢。﹞當歸﹝潤其血燥。﹞紅花﹝行其血瘀。﹞橘紅枳殼﹝各一錢。﹞濃朴﹝消其積滯﹐八分。﹞黃芩﹝二錢。﹞黃連﹝淸其濕熱﹐五分﹐熱甚量加。﹞車前﹝利其小水﹐二錢。﹞鵝毛菌陳﹑搖鈴茵陳﹝各五錢。﹞煎湯﹝一碗。﹞白酒﹝一碗。﹞入藥同煎。加炒砂仁。﹝四分。﹞衝服。

此方滋陰﹑活血﹑淸熱﹑利濕之劑。數劑之後﹐黃自漸退。

《金匱》豬膏發煎通治諸黃。﹝疸病皆由濕熱鬱蒸﹐日久陰血必耗﹐不論气分血分﹐皆宜兼滋其陰。﹞並治女勞疸﹐及黃汗病。﹝汗出如柏汁﹐此由汗出入水﹐水從汗孔入所致。﹞豬膏﹝通二便﹐除五疸。﹞亂髮﹝消瘀血﹐利小便﹐洗淨各四兩。﹞﹝發和膏煎﹐發消藥成﹐分再服﹐病從小便出。﹞女勞疸加生地牛膝鱉甲﹝補陰消瘀。﹞花粉﹝除熱療疸。﹞女人經衣灰﹝取類相從﹐气相感﹐能導邪熱。﹞皆應用之品。

此潤燥﹑消瘀﹑利水之劑﹐而治濕熱也。豬膏借血餘之力﹐引入血分而潤其血之燥﹐並借其力﹐開膀胱瘀血﹐利其小水以除濕熱。

黃膽濕熱﹐洪數偏宜﹐不妨浮大﹐微澀難醫。

疸而不渴者﹐其疸可治﹐疸而渴者﹐其疸難治。寸口近掌無脈﹐口鼻冷者死。疸毒入腹喘滿者死。

卷十﹟禦集黃膽

舉例

一人病疸﹐腹大如鼓﹐百藥不效﹐徐忠可用豬膏發煎﹐一劑而愈。

卷十﹟禦集

積聚

積聚之癥﹐《難經》分屬臟腑。云﹕气之所積﹐名曰積﹐五臟所生。其始發有常處﹐其痛不離其部。

肝之積曰肥气﹐在左脇下﹑如覆杯。曰肥气者﹐肥之爲言盛也。肺之積曰息賁﹐在右脇下如覆杯。曰息賁者﹐其气或息或賁也。心之積曰伏梁﹐起臍上大如臂﹐上至心下。曰伏梁者﹐伏而不動﹐如梁木然也。脾之積﹐曰痞气﹐在胃脘﹐覆大如盤。曰痞气者﹐痞塞而不通也。腎之積﹑曰奔豚﹐發於少腹﹐上至心﹐若豚狀﹐上下無時。曰奔豚者﹐若江豚之奔走於水面﹐不常定也。气之所聚﹐名曰聚。聚者六腑所成﹐其始發無根本﹐其痛無常處。所謂癥者﹐按之有形可徵。卽積聚成塊﹐不能移動者也。亦名痞塊。皆气滯痰凝﹐食積死血所爲﹐病在腸胃之間﹐男女小兒咸有之。瘕者﹐假物成形﹐其塊移易能動﹐如血鱉石瘕之類﹐瘀血所成﹐多在少腹﹐隱辟而痛﹐獨生於婦女。按積之成也﹐正气不足﹐而後邪气踞之。如小人在朝﹐由君子之衰也。正气與邪气﹐勢不兩立﹐若大積大聚﹐不搜逐之﹐則邪气日昌﹐正气日削﹐而喪亡從之矣。審如何經受病﹐何物成積。如因食者﹐大安丸和雞金散﹐加三稜﹑莪術之屬。因痰者﹐礞石丸之屬。因气者﹐聚寶丹之屬。因瘀血者﹐大黃虫丸之屬。因虫者﹐檳黃萬應丸之屬。見之旣確﹐發直入之兵以討之﹐自無不愈。經曰﹕大積大聚﹐其可犯也﹐衰其大半而止。故去積及半﹐卽當補气健脾爲主﹐脾能健運﹐則破殘之餘積﹐不攻自走。士材云﹕積之爲義﹐日積月累﹐匪伊芳朝夕。所以去之﹐亦當有漸﹐太急則正气轉傷﹐故宜分初﹑中﹑末三法治之。初病﹑邪气尙淺﹐正气尙彊﹐則任受攻﹔中則邪气漸深﹐正气漸衰﹐則任受且攻﹑且補﹕末者﹐病久﹐邪气侵淩﹐正气消殘﹐則任受補。余制攻積丸一方﹐藥品稍峻﹐用之有度﹐補中數日﹐然後攻伐﹐不問其積去多少﹐又與補中﹐待其神壯﹐則復攻之。屢攻屢補﹐以平爲期﹐百發百中者也。潔古云﹕壯盛無積﹐虛人則有之﹐故當養正則邪自除﹐譬之滿座皆君子﹐一﹑二小人﹐自無容身之地。此論治輕淺之積﹐其法甚善﹐學人均宜究心焉。

陰陽攻積丸﹝重訂。﹞治積聚瘕﹐一切皆效。

三稜蓬術﹝消積聚瘕之要藥。﹞香附﹝漆渣制之﹐化气破瘀﹐且漆渣同檳榔﹐兼能殺虫。燒酒﹑醋各浸三日﹐漆渣拌炒去之。只此二味﹐治痞塊神效。﹞枳實檳榔靑皮﹝凡積必由气結﹐气利而積消﹐故用枳﹑檳﹑靑皮﹐破气散結滯之气。﹞桃仁虫海石瓦楞子﹝凡積必假血根據痰﹐故用桃﹑﹑海石﹐瓦楞子﹐消瘀化血。﹞黃連﹝邪聚則熱﹐用連之苦寒以淸之。﹞巴豆霜﹝蕩滌一切有形之物﹐辛熱大毒﹐性最猛烈﹐不可輕用﹐一錢﹐餘各五錢。﹞人參﹝恐專用克削。脾虛不運﹐積愈難去。故用參補助脾元。﹞皂莢﹝五錢。﹞﹝宣壅導滯﹐性極尖利﹐無閉不開﹐無堅不破。﹞煎汁。

同﹐蜜爲丸﹐桐子大﹐每服二丸﹐一日三服。如積不去﹐每服再加一丸﹐漸加至積去暫停﹐服補脾藥數日﹐仍如上法再服﹐積去大半卽止。凡治痞塊﹐俱宜丸散﹐外用化痞膏貼之。

此利气淸痰﹐破瘀削積攻下之劑。經曰﹕堅者削之。故大積大聚﹐若不用峻厲之藥﹐早爲除去﹐恐有養虎害身之患。按吳鶴臯云﹕東垣治五積諸方﹐率以攻下溫熱之品﹐類聚爲丸。夫五臟積气﹐在腸胃之外﹐而用巴霜漧漆等峻劑﹐以攻腸胃之內﹐非其治也。余直以爲此非東垣之方﹐借曰爲之﹐則無脾胃論矣﹐明者辧之。又按仲淳論治五積﹐俱忌破气攻下﹐甚符鶴臯之論﹐附其治法於左﹐以俟臨癥參酌用之。

仲淳方治肥气。﹝屬气血兩虛﹐肝气不和﹐逆气與瘀血相並而成。﹞當歸撫芎﹝和肝。﹞郁金香附沈香砂仁﹝調气。﹞紅花赤芍玄胡山楂肉桂﹝活血化瘀。﹞此和肝調气﹐活血化瘀之劑。

仲淳方治息賁。﹝屬肺經气虛﹐痰熱壅結所致。﹞桑皮紫菀郁金﹝降气。﹞天冬﹝淸熱。﹞栝蔞貝母花粉茯苓﹝開痰。﹞桔梗﹝入肺開發。﹞射幹﹝散結气﹐療瘀血﹐消積痰﹐破結。﹞此降气淸熱﹐開痰散結之劑。

仲淳方治伏梁。﹝屬心經气血兩虛﹐以致邪畱不去。﹞茯神遠志丹參當歸﹝安神養血。﹞郁金乳香沒藥赤芍玄胡五靈脂﹝活血行滯。﹞菖蒲﹝辛能四達﹐以散結邪。﹞此安神養血﹐活血行滯之劑。

仲淳方治痞气。﹝屬脾經气虛﹐及气壅所致。﹞人參白芍﹝健脾。﹞木香砂仁橘紅香附﹝理气。﹞神曲麥芽﹝消滯。﹞此健脾理气散滯之劑。

仲淳方治奔豚。﹝屬腎火虛衰﹐陰凝結气﹐上攻所致。﹞附子肉桂﹝溫腎。﹞沈香砂仁牛膝﹝散結。﹞人參山藥茯苓澤瀉﹝扶脾制邪。﹞此溫腎散結﹐扶脾制邪之劑。

大安丸﹝見腫脹﹐﹞治食積。

本方合雞金散﹐甚者加三稜﹑莪術。

礞石滚痰丸﹝見痰。﹞治痰積。

聚寶丹﹝見胃脘痛。﹞治气積。﹝經言內傷於憂怒﹐則气逆不行﹐凝血成積﹐此性情乖戾者多有之。﹞大黃虫丸﹝見虛勞。﹞治血積。

萬應丸﹝見胃脘痛。﹞治虫積。

此五方皆能去積﹐但宜審明何物致積﹐卽發直入之兵以討之。如虛弱者加人參以贊助之。

異功散歸脾湯六君子湯﹝俱見中風。﹞或再加香﹑砂﹑沈﹑蔻之屬。熱加黃連。﹝平治會萃云﹕治塊當降火﹐消食﹐消痰是也。﹞寒加肉桂。﹝辛以散之﹐熱以行之也。﹞資生丸﹝見虛勞。﹞此四方養正則邪自除﹐非大積大聚﹐或病久虛羸﹐不可用克削之劑者﹐擇而加減用之。

按立齋云﹕若形气虛弱者﹐先調補脾胃爲主﹐而佐以消積之品﹐若形气壯實者﹐當先疏導爲主﹐而佐以補脾之藥﹔應補應攻﹐自在醫者望﹑聞﹑問﹑切之明辧﹐則投劑不致有虛虛實實之誤矣。又考劉氏云﹕瘕痞塊﹐若久遠無礙﹐不妨任其自然﹐切不可委外科治療﹐及過服消導藥。每見急於攻塊﹐反增他病﹐如痞散成鼓之類﹐遂至不救。

脈沈有力爲積﹐堅彊者生﹐虛弱者死。

卷十﹟禦集積聚

舉例

一一人每酒後腹痛﹐漸至堅硬﹐得食則痛。士材曰﹕脈浮大而長﹐脾有大積矣﹐然兩尺按之軟﹐不可峻攻。令服四君子湯七日﹐投以攻積丸﹝三錢。﹞但微下﹐更服﹝四錢。﹞下積十餘次﹐皆堅黑者。察其形不倦﹐又進﹝四錢。﹞而腹痛﹐所下甚多。服四君子湯十日﹐又進丸藥﹝四錢。﹞去積三次﹐又進﹝二錢。﹞而下積至六﹑七碗。脈大而虛﹐按之關部豁如矣。乃以補脾之劑﹐調理一月而愈。

二一婦久患痞積﹐兩年之間﹐凡攻擊之劑﹐無遺用矣﹐而積未盡除﹐形體羸。士材曰﹕積﹐消其半﹐不可伐也﹐但用補劑﹐元气一復﹐病祟全祛耳。遂作補丸﹐服畢而病果痊愈。逾三年﹐調理失宜﹐胸腹痛甚。

咸謂痛無補法﹐用理气化痰藥﹐痛不減﹐脈大無力﹐此气虛也。投歸脾湯﹐用參二錢﹐其痛立止。

三一人腹中嘈痛﹐左脇手不可按﹐凡飲食到口﹐喉間若有一物接之者然。士材曰﹐脈大而數﹐腹痛嘔涎﹐面色痿黃﹐此虛而有濕﹐濕熱相兼﹐虫乃生焉。宜人參湯送檳丸以下虫積﹐虫若不去﹐𨿽服補湯﹐竟何益乎﹖言之不聽﹐終莫能起。

四一人年二十餘﹐生痞塊﹐臥牀數月﹐日進削痞之藥﹐漸至毛悴肉脫﹐面黧髮卷﹐殆無生理。嘉言視其塊﹐自少腹至臍傍。分爲三歧﹐皆堅如石﹐以手拊之﹐痛不可忍。其脈兩尺洪盛﹐余俱微細。謂曰﹕是病由見塊﹐醫不究其源而誤治也。初時塊必不堅﹐誤以破血之藥﹐兼破其气﹐其气不能轉運﹐而結爲石塊﹐其實全是空气聚成。用理中湯﹐加附子五分﹐一劑塊減十之三。再用桂﹑附藥一大劑﹐腹中气響如喧﹐頃之三塊一時頓沒﹐又一劑而全愈。調攝月餘﹐肌肉復生。每遇天气陰寒﹐必用濃被蓋復﹐不敢起身。此病根尙在﹐蓋以腎气之收藏未固﹐膀胱之气化未旺﹐倘犯房室﹐其塊復作﹐仍爲後累。更用補腎藥﹐加入桂﹑附而多用河車爲丸﹐取其以胞補胞﹐而助膀胱之化源也。服之竟不畏寒﹐體加充盛。

五一人病腹中有瘕﹐不食不眠﹐煩悶身熱﹐仲淳投以參﹑苓﹑芍﹑斛﹑麥冬﹑棗仁。病家見多用人參﹐駭曰﹕向因投參至劇﹐此得無謬乎﹖仲淳曰﹕病勢先後不同﹐當時邪未退﹐滯未消﹐故不宜。今病久飽脹煩悶者﹐气不歸元也﹐不食者﹐脾元虛也﹐不眠而煩者﹐內熱津液少也﹐今急宜用此藥矣﹐四劑而瘳。後復病﹐仲淳診之曰﹕此陰虛也﹐非前癥矣。更用地﹑冬﹑杞﹑芍﹑五味﹐車前﹐而熱遂退。

卷十﹟禦集

三消

三消者﹐凡多飲而渴不止﹐爲上消。經云﹕心移熱於肺﹐傳爲鬲消。鬲消者﹐鬲上焦煩﹐飲水多而善消也。消穀善饑爲中消﹐驗云﹕胃中熱﹐則消穀﹔令人懸心善饑。蓋胃熱則穀食易消﹐故令人善饑﹐胃火上炎﹐心血燥灼﹐而懸懸不寧也。溲便頻而膏濁不禁爲下消。經云﹕腎脈微小爲消癉。陰精衰少﹐故腎脈微小。癉者熱也﹐熱則消肌膚﹐故爲消瘴。景嶽又言消瘴者﹐三消之總稱也。按張戴人云﹕三消當從火斷﹐觀《內經》論消癥不同﹐歸之於火則一也。河間論治三消大法﹐當瀉心火﹐除胃熱﹐補腎水。又按《袖珍方》云﹕消渴皆因腎水沽竭﹐心火燔盛﹐三焦猛烈﹐五臟漧燥﹐由是消渴生焉。觀此諸論﹐則知淸金﹑壯水二法﹐爲治消癥之大綱也。景嶽引內經心移寒於肺爲肺消﹐飲一溲二﹐死不治之條﹐言消有陰陽﹐不得盡稱爲火癥。此以示人當知病情之變幻耳。勿執是說﹐而浪用熱劑﹐則不致以火濟火而殺人矣。

二冬二母散﹝見小便不通。﹞瀉白散﹝見火。﹞多飲而渴不止﹐甚者舌上赤裂﹐急合二方﹐加減大劑治之。宜加五味花粉﹝生津。﹞生地玄參﹝補水。﹞蘆根汁﹝降火。﹞生雞子白﹝除熱。﹞甚者可加石膏﹑芩﹑連。

此淸金﹑壯水﹑生津﹑除熱之劑。《總錄》謂不能食而渴者﹐末傳中滿﹐勿過用寒涼瀉火之藥。能食而渴者﹐必發腦疽﹐背癰。故消渴病少愈﹐急宜用忍冬﹐少佐甘艸熬膏﹐頻飲預防﹐可免。

竹葉石膏湯﹝見傷寒。﹞治消穀善饑﹐飲食晝夜無度。﹝經言﹕善黃而瘦﹐火之故也。﹞大便硬少。﹝戴人所謂烈火石﹐則消爲灰是也。﹞口渴飲水﹐﹝陽明癥本渴炊。﹞宜參前方加用之藥。﹝嘉言云﹕治中消病﹐當知急救金﹑水二髒﹐故須地﹑冬之品。﹞此方上﹑中﹑二消通可用之。昔東垣以之治鬲消﹐潔古以之治中消﹐嘉言謂人參白虎湯﹐治火熱傷其肺﹑胃﹐乃淸熱救渴之良劑也。

六味加知柏湯﹝見火。﹞八仙長壽丸﹝見虛勞。﹞溲溺頻數﹐﹝水虛火旺﹐逼迫膀胱下注故也。﹞膏濁不禁﹐煩渴引飲﹐﹝腎水虛﹐故引飲自救。﹞甚者耳葉焦枯﹐﹝耳爲腎之外候。﹞二方通可加減用之。

此方壯水滋陰降火﹐爲下消正治之方。宜加淸金潤燥之品﹐大劑次之。按《金匱》治男子消渴﹐小便反多﹐以飲一斗﹐小便一斗﹐八味丸主之。沈目南注云﹕男子房勞傷腎﹐水虧火旺﹐而成消渴﹐水虧則相火無制﹐胃關大開﹐逼迫水飲﹐直從膀胱溺出而無底止﹐用六味滋起腎水﹔因相火散漫不收﹐借桂附收攝元陽入腎﹐蒸騰腎水而治中﹑上二焦之火﹐則消渴自止。此乃兵之以奇勝者也﹐不善用之﹐反致禍敗。又按昔人每用八味丸以治消渴。云因命門火衰﹐不能蒸腐水谷﹐水谷之气﹐不能燻蒸上潤乎肺。如釜底無薪﹐鍋蓋漧燥﹐故渴。至於肺亦無所稟﹐不能四布水精﹐並行五經﹐其所飲之水﹐未經火化﹐直入膀胱﹐故飲一斗﹑溺一斗﹐試嘗其味甘而不鹹可知矣。桂﹑附壯其少火﹐如釜底加薪﹐熱气蒸騰﹐鍋蓋濕潤。𨿽至理攸寓﹐然今人之病﹐火衰者絕少﹐不可輕試。

忍冬丸﹝亦可作膏。﹞忍冬花﹝根莖葉皆可用。入壇內﹐酒浸足﹐泥固﹐糠火微煨一宿﹐取出曬漧。入甘艸少許爲末。卽以所浸酒煮糊爲丸﹐如桐子大﹐或湯或酒送下。﹞此養陰退陽﹐調和榮衛血脈﹐凡系火熱熾盛之體﹐允爲服食仙方。

三消之脈﹐數大者生﹐細微者凶。

卷十﹟禦集三消

舉例

一一人正月間驟髮齒痛﹐十餘日而愈。四月間焦勞過多﹐齒痛大發。醫用石膏﹑知母等藥治之。

不效。用刀去齒間紫血﹐滿口痛不可忍﹐齒俱搖動。至六﹑七月間﹐飲食益多﹐小便如膏﹐肌肉盡削。

至十一月﹐身不能起。冬末用黃﹑地黃等藥﹐稍能起立。然食易饑如故﹐小便如膏﹐亦如故。翌年二﹑三月愈甚﹐亦不服藥﹐齒痛如故﹐當門二齒脫落﹐復加口渴﹐晝夜不止。此中﹑下二消癥也。仲淳用生地﹝六錢。﹞麥冬﹝五兩。﹞天冬﹝一兩。﹞五味子﹝三錢。﹞蘆根﹝五兩。﹞黃連﹝三錢。﹞黃﹝五錢。﹞以繰絲湯十碗煎二碗不拘時服。未數數劑而愈。丸藥卽於前方中﹐加五味子﹝六兩。﹞枸杞﹝四兩。﹞牛膝﹝五兩。﹞黃柏﹝三兩。﹞沙參﹝六兩。﹞蜜丸常服﹐遂不復發。

二一人服熱藥而病消渴﹐堅令服六味地黃湯千劑﹐果效。蓋得於壯水之主﹐以制陽光之旨也。

卷十一﹟書集

虛勞

虛勞之病﹐無外邪相干﹐皆由內傷臟腑所致。如酒傷肺﹐濕熱燻蒸﹐則肺陰消灼。色傷腎﹐精室空虛﹐則相火無制。思慮傷心﹐神傷血耗﹐血耗則火易上炎。勞倦傷脾﹐最能生熱﹐熱盛則內伐眞陰。忿怒傷肝﹐鬱怒則肝火內熾而灼血﹐大怒則肝火上衝而吐血。此五者﹐皆能勞其精血。《道經》云﹕涕﹑唾﹑精﹑津﹑汗﹑血﹑液﹐七般靈物總屬陰。陰虛則內熱生﹐而成虛勞之癥。大抵因酒色成勞者爲多耳﹐然有童子未室﹐而亦患此癥者﹐此則由於先天稟受之不足﹐而稟於母气者尢多。如母陰虛者﹐生子必多弱癥也。其師﹑尼。寡婦﹑室女愆期﹐思欲不遂﹐气血鬱結﹐以致寒熱如瘧﹐朝涼暮熱﹐飲食不思﹐經期不準﹐或致閉絕﹐成此病癥者甚多﹐多由郁火內蒸所致。方書之言虛勞﹐皆以气虛﹑血虛﹑陰虛﹑陽虛﹐混同論治﹐是以學人漫無指歸。不知气虛者﹐面白無神﹐語言輕微﹐四肢無力﹐脈來微弱﹐陽虛者﹐體冷畏寒﹐手足逆冷﹐溺淸溏泄﹐脈沈小遲﹐可投溫補。故謂虛勞之能服參﹑﹐爲受補可治者﹐气虛﹑附虛之癥也。虛勞之不能服參﹑﹐爲不受補不治者﹐血虛﹑陰虛之癥也。𨿽血脫有補气之法﹐此指卒暴失血﹐素非血虛之人﹐如新產之類﹐非所論於血因火燥致虛之癥﹐其致使火之燥血者﹐水虛無以制之也。故經曰﹕一水不能勝五火。五火者﹐五志之火也﹐一水者﹐腎中眞陰之水也。水卽精也。觀經言﹕女子二七而天癸至﹐男子二八而天癸至。非陰生在後﹐而陰成之難乎﹖又言﹐人年四十﹐而陰气自半也。非陰衰在前﹐而陰之易凋乎﹖所謂陰者﹐卽我之精而造我之形者也。人生全盛之數﹐前後止二十餘年﹐而形體漸衰。故丹溪引日月之盈虧﹐以爲陽常有餘﹐陰常不足。而王節齋則以爲陰虛成病者﹐十之八﹑九﹐陽虛成病者﹐百無一﹑二。蓋以節欲者少﹐縱欲者多耳。夫人但知縱欲勞精﹐抑孰知陰精日損﹐飲食無味﹐轉勞轉虛﹐轉虛轉勞﹐脈從內變﹐色不外華。其爲病也﹐在腎則爲腰脊腿脛酸軟﹐或悠隱而痛﹐爲骨蒸內熱盜汗﹐或至夜發熱﹐爲徧身骨酸﹐或疼痛如折﹐爲夢交失精﹐或自遺滑瀉﹐爲耳中嗚﹐爲足心熱。在心則爲驚悸怔忡﹐爲掌中幹熱﹐爲虛煩無寐或夢魘不寧﹐爲口苦舌漧﹐或口舌糜爛。在肺則爲咳嗽多痰﹐或漧咳少痰﹐爲胸滿气逆﹐或喘息促急﹐爲兩顴紅若胭脂﹐爲鼻中气如火熱﹐爲咳血﹐爲衄血﹐甚則吐涎如白沫﹐一邊不能睡﹐咽疼喉爛﹐聲嘶音啞。在於肝則爲寒熱如瘧﹐爲頸項瘰癘﹐爲脇作脹作疼﹐爲兩目或澀或痛﹐爲頭暈﹐爲眼花﹐爲多怒﹐爲吐血。在脾則爲飲食少思﹐爲惡心嘔吐﹐爲脹滿腹痛﹐食不消化﹐爲腸鳴泄瀉﹐肌。

肉消瘦。此皆五臟虛勞之本癥。經曰﹕治病必求其本。須審其因何致損﹐何髒受傷。如因於色者﹐則知其傷在腎﹐縱有他經現癥﹐亦當以補腎爲本﹐而兼治他經之癥。其因於酒者﹐又當以淸肺爲先。標本卽審﹐然病之傳變無窮﹐不可不察。如腎傳心﹑心傳肺﹑肺傳肝﹑肝傳脾﹑脾再傳腎﹐此傳其所勝之髒﹐侮而乘之﹐謂之賊克﹐大凶之兆。經云﹕諸病以次相傳者死。謂五臟以次相傳而克徧也。《難經》云﹕七傳者死﹐謂如病始於腎﹐而脾復傳腎﹐是謂六傳﹐已盡一臟﹐不可再傷也。如腎病不傳心而傳肺﹐此間一臟﹐而傳於生我之母﹐以母子气通﹐子病及母也。如腎病不傳心傳肺﹐而傳肝﹐此間二髒而傳於己生之子﹐母病及子也。如腎病不傳心﹑傳肺﹑傳肝﹐而傳脾﹐此間三髒而傳己所不勝之髒﹐經所謂輕而侮之也。傳乘不明﹐豈能治病。虛勞一癥﹐世之偏於陰虛者﹐比比皆是﹐而醫者每不深晰气血陰陽﹐模糊調治﹐甚爲夭亡者﹐何可數哉﹗試詳言之﹐其誤有七。一曰﹕引火歸元之誤。命門之火﹐謂之龍火﹐亦謂之眞陽。如果衰弱﹐腎中陰盛﹐龍火不能安其位﹐浮越於上﹐而爲上焦假熱﹐面赤煩躁口渴﹐甚者舌苔等癥。但口𨿽渴而不欲飲水﹐苔𨿽有而舌必滑軟﹐足冷過膝﹐小便淸長﹐其右尺脈必沈小而遲﹐或浮大無根。此陰盛於下﹐逼陽於上之假癥。如夏至一陰生﹐水底冷而天上熱﹐龍爲陽物﹐故隨陽而上升﹐此正宜用八味之屬﹐冰冷與飲﹐假寒之藥﹐騙之下咽之後﹐冷性旣除﹐熱性始發﹐浮游之火﹐可得引之歸原﹐如冬至一陽來復﹐地中水暖﹐而龍歸大海也。至若虛勞之癥﹐是因腎水眞陰虛極﹐水不攝火﹐火因上炎。而致面赤唇紅﹐口鼻出血。齒痛齒衄﹐種種上焦虛熱之癥﹐𨿽亦龍火上炎﹐與虛陽上浮不同﹐縱有下部惡寒足冷﹐此因虛火上升所致﹐非眞陽衰而然。故其小便必黃赤﹐其脈必帶數﹐有內熱的癥之可據。設誤用桂﹑附引火歸原之法﹐是抱薪救火﹐上焦愈熱﹐而咳喘燥渴益甚﹐咽痛喉爛諸癥至矣。二曰﹕理中溫補之誤。理中者﹐理中焦之虛寒也。虛寒腹痛﹐綿綿痛而無增減﹐喜熱手按﹐熱飲食﹐虛寒泄瀉﹐水谷不化﹐而澄澈淸冷﹐必有虛寒之癥脈可憑﹐然後用之有效。今人一見脹滿腹痛﹐食不消化﹐腸鳴泄瀉等癥﹐便認爲虛寒﹐而投以白術之香燥﹐又濟以漧薑之辛熱﹐甚者更加桂﹑附﹔殊不知虛勞患在傷陰﹐再補其陽﹐則陽益亢﹐而陰益竭﹐諸熱悉加﹐是促之死也。更有見其脹滿泄瀉﹐遂引經文淸气在下﹐則生飧泄﹐濁气在上﹐則生脹﹐而用補中益气湯﹐以升淸降濁﹐誤施升柴﹐反提陰火上逆﹐以致咳喘頻增﹐吐衄交至﹐而危亡見矣。然使其溫補得售者﹐亦病家不明有以致之耳。蓋助陽之藥﹐能使胃气一時暫壯﹐飲食增加﹐彼此誇功﹐固執不攺﹐至死不悟﹐良爲可憫。三曰﹕參﹑助火之誤。

夫虛勞之可受參﹑者﹐肺必無熱者也﹐肺脈按之而虛必不數者也。故有土旺而金生﹐勿拘拘於保肺之說﹐古人每用之而奏功。而今則火已灼金而咳矣﹐火蒸津液而化爲濃痰矣﹐君相亢甚﹐而血隨之上逆矣﹐猶引無陽則陰無以生﹐虛火可補﹐參﹑之屬﹐富貴之家﹐大劑投之。因之陽火愈旺﹐而金益受傷。所以好古有肺熱還傷肺﹐節齋有服參必死之叮嚀也。四曰﹕苦寒瀉火之誤。實火爲病﹐可以苦寒直折之﹐然當熱去卽止﹐不可過用。虛火爲病﹐陰之虧也﹐豈知﹑柏苦寒之劑可能淸之﹗服之者﹐非惟不能淸熱﹐抑且有損其陰﹐徒敗胃气﹐食少瀉多﹐將何療治。甚者﹐見其大便燥結﹐肆用硝﹑黃以通之。不知腎主二便﹐腎主五液﹐腎之津液旣虧﹐自然不能濡潤﹐滋其陰﹐潤其燥﹐而便自通。彼旣虛之陰﹐豈能勝硝黃之攻代乎﹖故士材之論﹐昧者徒從其溫補﹐自明者觀之﹐知其深戒苦寒之不可妄用也。五曰﹕二陳消痰之誤。痰在脾經者﹐名曰濕痰。其痰滑而易出﹐或稀如飲水者﹐名曰痰飲。濕者燥之﹐半夏爲正治之藥。若陰水不足﹐陰火上升﹐肺受火侮﹐不得淸肅下行﹐由是津液凝濁﹐不生血而生痰﹐此當以潤劑滋其陰﹐使上逆之火﹐得返其宅而息焉﹐則痰自淸矣﹐投以二陳﹐立見其殆。六曰﹕辛劑發散之誤。世之眞陰虛而發熱者﹐十之六﹑七﹐亦與外感無異。火逆衝上﹐則頭脹微痛﹔火升壅肺﹐則有時鼻塞﹕陰虛陽陷入裏﹐則灑淅惡寒﹔陰虛陽無所附﹐則浮越肌表發熱。但其發時﹐必在午後﹐先灑淅惡寒﹐少頃發熱﹐熱至雞鳴寅卯時分﹐盜汗出而身涼。或無微寒﹐而但午後發熱﹐必現前列腎虛諸癥。或兼唇紅顴赤﹐口渴煩躁﹐六脈弦數﹐或虛數無力。此宜大劑補陰﹐如保陰﹑六味之屬。若認爲外感﹐而用風藥以表散之﹐則魄汗淋漓﹐諸虛蜂起。或有失血之人﹐表之無汗﹐經所謂奪血者無汗也﹐再彊發之﹐血必從耳目口鼻中出﹐爲上厥下竭﹐難治之癥。今人一見發熱﹐便用表散﹐更以爲邪尙未盡﹐禁其飲食﹐以致胃气餒憊﹐至於死亡﹐可不寒心。七曰﹕治療過時之誤。上古聖人不治已病而治未病。如勞神者﹐常養其心﹔勞倦者﹐常補其脾﹐多怒者﹐常滋其肝血﹔多飲者﹐常淸其肺熱﹔好色者﹐峻補其腎水。及病之方萌﹐卽爲補救。仲景曰﹕凡人有病﹐不時卽治﹐隱忍冀瘥﹐必成錮疾。所以虛勞終罕得愈者﹐以內熱之癥﹐人多易忽﹐虛癥漸見﹐猶不求治﹐自恃飲食起居如常﹐面顏如舊﹐仍縱恣酒色﹐且諱言虛勞﹐而醫者又逢迎遷就﹐致病日深。迨至咳嗽痰紅﹐吐血寒熱﹐飲食少思﹐病已成而後藥之﹐譬之渴而穿井﹐斗而鑄兵﹐不亦晚乎﹗然而治之最難﹐有三大要法﹐不可不講也﹐一曰﹐補腎水。經云﹕腎者主水﹐受五臟六腑之精而藏之。故五液皆歸乎精﹐而五精皆統乎腎﹐腎有精室﹐是曰命門﹐精藏於此﹐气化於此﹐精卽陰中之火也。故命門之水火﹐爲十二髒之化源。心賴之﹐則君主以明﹔肺賴之﹐則治節以行﹔脾胃賴之﹐濟倉廩之富﹔肝膽賴之﹐資謀慮之本﹔膀胱賴之﹐則三焦气化﹐大小腸賴之﹐則傳導自分。故水火之功﹐缺一不可。然火衰者甚少﹐而水虛者恆多。王節齋云﹕少年腎水正旺﹐似不必補﹐然施泄過度﹐豈能充滿。

中年欲心𨿽減﹐然少年斫喪旣多﹐焉得復實。旣至老年﹐天眞漸絕﹐只有孤陽。故人自少至老﹐所生疾病﹐靡不由於眞陰不足。卽童子稟賦弱者﹐從幼塡補眞陰﹐亦有可復之天。所以補陰之藥﹐亦自少至老﹐不可或缺﹐況虛勞因入房太甚而得者乎﹖故保陰﹑六味﹑左歸之屬﹐皆甘寒滋水添精之品﹐補陰以配陽﹐正王太朴所謂壯水之主﹐以制陽光﹐丹溪所謂滋其陰則火自降﹐譬之燈殘火焰﹐添油則焰光自小也。然須制大劑﹐長久服之。蓋益陰之藥﹐必無旦夕之效﹐以陰無速補之法也。至若因於酒者﹐淸金潤燥爲主﹐而保陰之屬﹐仍不可廢。何則﹖好飲之人﹐仍有不患虛勞者﹐以腎水虛也。虛則必寡於畏﹐而復灼久傷之肺﹐焉得不病﹗補北方正所以瀉南方而救肺也。因於思慮者﹐淸心養血爲主﹐而保陰之屬﹐仍不可缺﹐所謂水壯而火熄﹐勿亟亟於瀉心是也。因於勞倦者﹐培補脾陰爲主﹐而佐以保陰之劑。經曰﹕有所遠行勞倦﹐逢大熱而渴﹐渴則陽气內伐﹐內伐則熱捨於腎。故知勞倦傷脾﹐內熱者必及於腎也。若忿怒傷肝動血﹐保陰﹑六味丸爲正治之劑。蓋水旺則龍水不炎﹐而雷火亦不能發﹐乃腎肝同治之法也。二曰﹐培脾土。脾胃爲後天之根本﹐經曰﹐安谷則昌。蓋精生於谷﹐飲食多﹐自能生血化精﹐精血漸生﹐𨿽有邪熱﹐藥得以制之消之﹐久則火自降而陰自復。若脾胃一弱﹐則飲食少而血不生﹐血不生則陰不足以配陽﹐而五臟齊損。故曰﹐又歸重於脾胃。而言一損損於肺﹐皮聚而毛落﹕二損損於心﹐血脈不能榮養臟腑﹔三損損於脾﹐飲食不爲肌膚﹐四損損於肝﹐筋緩不能自收持﹐五損損於腎﹐骨痿不能起於牀。從上而下者﹐過於胃則不治﹐至骨痿不能起於牀者死﹔從下而上者﹐過於脾則不治﹐至皮聚而毛落者死。所以仲景治虛勞﹐惟用甘藥﹐創建中气﹐以生血化精﹐充溢臟腑﹐爲復虛勞諸癥之良法。一遵精不足者﹐補之以味之旨也。味非獨藥也﹐五穀之味皆味也﹐補以味而節其勞﹐則積貯漸富﹐大命不傾。經云﹕陰陽形气俱不足者﹐調以甘藥。蓋藥食之入﹐必先脾胃﹐而後五臟得稟其气。脾胃彊﹐則五臟俱盛﹐脾胃弱﹐則五臟俱衰。故中气不足者﹐非甘不可。況土彊則金旺﹐金旺則水充。又男子以脾胃爲生身之本﹐女子以心脾爲主命之根。故治虛勞者﹐毋論何髒致損﹐皆當以調養脾胃爲主。三曰﹐愼調攝。虛勞之因﹐因於酒色者最多﹐其因於憂愁思慮﹐抑鬱多怒者﹐復亦不少。所以童子﹑室女不生歡笑﹐及鰥﹑寡﹑僧﹑尼易犯此病者﹐謂非鍼藥之可治﹐必須消遣情懷﹐隨遇皆安﹐然後療治﹐庶能愈病﹐乃今之患此癥者﹐徒仗諸艸木﹐奉爲撤消之品﹐外則疲勞形體﹐內則沈湎七淸﹐酒色不屏﹐辛熱不戒﹐此乃自趨死徑﹐間有知戒酒色﹐節勞逸﹐而於七情多所難釋。不知心有妄動﹐气隨心散﹐气散不聚﹐精逐气亡。故廣成子曰﹕必靜必淸﹐無勞汝形﹐無搖汝精﹐乃可以長生。斯言眞可爲虛勞調攝之良法也。余觀世人﹐患虛勞者﹐十常六﹑七﹐然百中難保其一者﹐以病者治之不早﹐醫者治之不善。余少得斯疾﹐調養二十餘年﹐至今無恙者﹐可見此病之非不可療也。顧余每論此病﹐痛切憂心﹐故特發明致陰虛成病之因﹐次及方書之混列﹐更推眞陰易虛之故﹐以及諸癥標本傳乘﹐並誤治之獘﹐而始之以治要﹐其旨歸如是﹐非敢矯當世之偏﹐實本諸先哲之經驗發明﹐余又親歷之而不爽﹐故剖衷相告﹐幸醫者﹑病者﹐咸三復於玆篇云爾。

卷十一﹟書集虛勞

虛勞所宜飲食藥物及養生之法

白花百合湯。麥冬湯﹑取其淸肺止嗽。眞玉露霜﹐取其淸痰解熱。人乳爲補陰神品﹐童便乃降火仙方﹐大有起死之功。甘梨生食﹐能淸火﹐蒸熟則滋陰﹐亦有回生之力。苡仁湯﹐肺熱脾虛﹐服之有益。

蓮心湯﹐芡實粥﹐遺精泄瀉﹐最所宜求。扁豆棗湯﹐專補脾胃。圓肉湯﹐兼養心腫。豬脊髓﹐鯉魚膠﹐﹝同豬蹄﹑燕窩﹑雄鷄或雄鴨﹐諸葷物中煮爛﹐飲汁彌佳。﹞塡精益髓。鳳頭白鴨﹐烏骨白雞﹐補陰除蒸。豬肺蘸白芨末﹐保肺止血﹐以上諸物﹐隨宜恆用﹐兼服膏丸。丸如回生﹑六味﹑左歸﹑乳金﹑四聖﹑固本之屬﹐膏如淸金﹑淸寧﹑白鳳﹑坤髓﹑集靈﹑衛生﹑瓊玉之屬﹐服藥須經年累月﹐毋使或缺﹐量病癥之甚者﹐間用湯液以治之。如內熱甚﹐或發寒熱﹐則用保陰六味。婦女或兼用逍遙。咳甚則用淸金﹐或兼噙化。

吐血則用仲淳驗方。心跳善驚﹐虛煩無寐﹐則用天王補心。兼脾胃虛弱﹐或用歸脾。食少便瀉﹐量用資生。果系幹血勞癥﹐審之確當﹐方可遵大黃虫丸之法。傳屍勞癥﹐獺肝無疑。更宜謝絕世緣﹐然獨處﹐與道流韻士﹐討論離欲之道﹐根究性命之源﹐使心境淸寧﹐暫離愛染﹐則情念不起﹐眞精自固﹐如得鐘離老祖九轉之還丹﹐服藥便是普門大士楊枝之甘露。經云﹕恬淡虛無﹐眞气從之﹐精神內守﹐病安從來。此聖人攝生之妙術﹐否則惟有殞命而已。

卷十一﹟書集虛勞

虛勞所忌飲食諸物及卻病之法並忌火炙

煙爲辛熱之魁﹐酒爲濕熱之最。凡姜﹑椒﹑芥﹑蒜及一切辛辣熱物﹐極能傷陰﹐斷不可用﹐並一應生冷滑腸堅硬之物﹐亦宜戒食﹐恐傷脾胃也。又當遠房帷﹐戒惱怒﹐釋憂思﹐免勞碌﹐爲第一義。經言腎主閉藏﹐肝主疏泄﹐二髒俱有相火﹐而其系上屬於心。故欲心一動﹐則相火翕然而起﹐𨿽不交會﹐精已暗耗﹐況近色而有不精傷腎憊者乎﹖經云﹕怒則气逆﹐甚則嘔血及飧泄。又曰﹕憂愁則气閉塞而不行。

又曰﹕怒則气結。又曰﹕陽气者﹐煩勞則气張精絕。言煩勞太過﹐則气張於外﹐而精絕於內﹐陽擾陰虧之故也。如上種種﹐虛勞最宜痛戒﹐切忌火灸。仲景曰﹕微數之脈﹐愼不可灸﹐火气𨿽微﹐內攻有力﹐焦骨傷筋﹐血難復也。而療治者﹐尢重擇醫。病之虛者﹐譬之國內空虛﹐民眾離散﹐鎭撫爲難﹐非委任賢智﹐安靜休養生息﹐難保無事。故醫非明哲﹐孰能鎭之以靜﹐久而弗搖﹐卒收成功哉。

保陰煎﹝自制。﹞治眞陰虛衰﹐相火熾盛而發熱﹐其熱在於午後子前。﹝自午至亥屬陰﹐故也。﹞或但皮寒骨蒸﹐﹝骨髓空虛﹐火陷骨中﹐則熱蒸不已。有汗者﹐乃三焦相火爲病﹐無汗者﹐乃心包相火爲病。﹞五心常熱﹐鼻中漧燥﹐唇紅顴赤﹐口苦舌漧﹐﹝皆內熱之徵。﹞耳鳴目眩﹐腰膝酸軟﹐四肢無力﹐倦怠嗜臥﹐﹝皆精血虛損之故。﹞大便燥結﹐小便黃赤﹐﹝內熱所致。﹞六脈弦數﹐或虛數無力。﹝皆虛勞的癥﹐不必有吐血咳嗽也。故有吐血癥﹐咳嗽癥﹐而無上文之內熱虛癥數脈﹐仍非虛勞﹐不可不辧。﹞若病日久﹐飲食少思﹐大便溏泄﹐﹝脾胃亦傷也。﹞午後灑浙惡寒﹐少頃發熱﹐或熱至雞鳴寅卯時分﹐盜汗身涼﹐並以此方﹐或六味﹑左歸加減治之。

熟地﹝三錢至一兩。﹞生地﹝二地補腎益陰﹐培其根本。﹞麥冬﹝各二﹑三錢。﹞天冬﹝二冬淸肺降火﹐全其母气。二錢。﹞牛膝﹝酒蒸﹐二﹑三錢。﹞茯苓﹝導火下行﹐二錢。﹞山藥﹝同茯苓以補脾﹐蒸﹐二﹑三錢。便溏﹐去生地﹑天冬。﹞玉竹﹝治虛損寒熱﹐一切不足﹐用代參﹑。﹞鱉甲﹝退勞熱在骨﹐及陰虛往來寒熱之上品。﹞龜甲﹝補腎陰﹐退骨蒸﹐酥炙﹐各四﹑五錢。﹞加圓肉﹝十枚。﹞骨蒸內熱有汗﹐加骨皮。﹝二錢。﹞無汗加丹皮。﹝一錢。﹞腰痛加枸杞﹕﹝三﹑五錢。﹞杜仲﹝二錢。﹞余嘗用豬腰子﹝一枚。﹞脊髓﹝四﹑五條。﹞煎湯煎藥﹐治腰脊酸痛如神。盜汗加棗仁﹝炒研細二錢至八錢。﹞五味﹝二分至一錢。﹞咳嗽加鮮百合﹕﹝一﹑二兩。﹞款冬花﹝二﹑三錢。﹞枇杷葉﹝三大片。﹞有痰加貝母。﹝二﹑三錢。﹞有血加藕汁﹑童便。﹝各一杯。﹞食少加米仁。﹝炒。五錢至一兩。﹞肺經無熱﹐肺脈按之無力者﹐量加人參。

此方君以甘寒滋水添精之品﹐《難經》所謂損其腎者﹐益其精也。腎脈從腎上貫肝膈﹐入肺中﹐循喉嚨﹐挾舌本﹐腎火一動﹐肝火乘之﹔便入肺中。臣以二冬﹐保金而滋生化之源﹐恐太沈陰濡潤﹐而又佐以甘平補脾之劑﹐因其中气﹐備加減之法﹐以善其用。陰虛火旺者﹐投之神效。譬如溽暑伊芳郁之時﹐而商一動﹐炎敵如失矣。

六味地黃丸﹝若作湯飲﹐則小其劑。﹞治腎水不足﹐﹝下癥皆陰虛之故。﹞發熱作渴﹐﹝陰虛則發熱﹐津少則作渴。气壅痰嗽﹐﹝腎虛不能納气歸根﹐故气壅於上﹐火蒸津液﹐凝結爲痰。咳者水虛而火刑金也。﹞頭目眩暈﹐眼花耳聾﹐﹝龍火炎﹑則雷火亦發﹐肝血虛而爲眩爲花﹐陰虛痰火上升﹐故耳聾。﹞咽燥舌痛﹐齒牙不固﹐﹝喉嚨舌本。皆腎脈之所過。腎主骨﹐牙者﹑骨之餘﹐牙之標也﹐精髓枯而齦骨失潤﹐則齒動搖﹐譬之幾敗本枯則筍寬搖動﹐濕則堅固矣。﹞腰脊腿脛酸痛﹐﹝腰爲腎之府﹐腎脈循內踝上內﹐至股內﹐後廉貫脊﹐精髓內竭﹐故酸軟疼痛。﹞齒衄便紅吐血﹐﹝丹溪曰﹕諸見血爲熱癥﹐由君火相火亢甚﹑煎迫而越出諸竅。﹞盜汗失音﹐﹝寤屬陽﹑寐屬陰﹐陰虛則汗從寐時盜出﹑閉藏失職也。腎虛脈不上循喉嚨﹑挾舌本﹐故失音。﹞水泛爲痰﹐﹝陰虛火動﹐則水沸泛上爲痰。﹞小便淋閉﹐﹝淋者﹐淋澀而痛﹐閉者﹐不通也。腎司開合﹐虛則失職矣。又《金匱》云﹕熱在下焦者﹐則尿血亦令淋閉不通。﹞夢遺精滑﹐﹝陰虛而君火妄動也。﹞足心幹熱﹐腳跟作痛﹐﹝腎脈走足心﹐入跟中故也。﹞經水不調﹐血枯閉絕等癥。﹝衝任二脈傷損之故也。﹞熟地﹝補髓塡精﹐八兩。﹞萸肉﹝補腎气﹐固元精﹔四兩。﹞山藥﹝入手太陰肺﹐能潤皮膚﹐淸虛熱﹐補水之上源﹐以金爲水母故也。四兩。﹞丹皮﹝治手﹑足少陰﹑厥陰伏火﹐三兩。﹞茯苓﹝淡滲以降陰中之陽。﹞澤瀉﹝鹹滲以降陰中之陰﹐各三錢。﹞加麥冬﹝潤燥金而淸水源。六兩。﹞五味﹝上能收耗散之肺气﹐下能滋不足之腎水﹐三兩。﹞名八仙長壽丸﹐再加人參﹐是合生脈散也。﹝金爲水源﹐凡水虛者﹐宜合生脈散﹐以滋其化源。蜜丸桐子大﹐空心淡鹽滚湯下﹐四﹑五錢﹐﹞發熱作渴﹐加鱉甲﹑花粉﹑二冬。气壅加沈香﹑砂仁﹑麥冬。痰嗽加貝母﹑百合﹑麥冬。咽燥舌痛﹑加生雞子﹑元參﹑二冬。齒牙不固﹐八仙加鹿茸﹑豬髓﹑龍齒﹑牡蠣。腿脛酸痛﹐加牛膝﹑杜仲﹑枸杞﹑龜甲。齒縫牙齦出血﹐加麥冬﹑童便﹐或再加人中白﹑麥冬﹐煎湯頻頻服之。溺血若痛者爲血淋﹐去山萸加二冬﹑牛膝﹑藕汁﹑甘艸梢。如陰莖時舉﹐溺管脹痛者﹐再加黃柏﹑知母。不痛者爲尿血﹐八仙加白芍﹑蓮須﹑藕汁﹑早蓮艸。失音加麥冬﹑生雞子。足心幹熱加二冬﹑牛膝﹑龜甲。以上加減諸法﹐保陰﹑左歸仿此。

此純陰重味﹐潤下之方也。純陰腎之气﹐重味腎之質﹐潤下腎之性﹐宋錢仲陽用此方治小兒齒遲﹑語遲﹑腳軟﹑行遲﹑囪門不合﹐陰虛發熱諸病﹐以皆屬腎虛﹐緣小兒稚陽純气﹐故以仲景八味丸去桂﹑附﹐而但補其眞陰﹐隨手輒效。明薛立齋因之悟大方陰虛﹐用丹溪補陰方不驗者﹐以此代之﹐立應。薛氏加減之法甚多﹐卽如本方去澤瀉﹐加黃﹑當歸﹐以合養血之奇。蓋爲發熱作渴﹐小便不調﹐理無再竭﹐故去澤瀉﹐又入生脈散﹐以生金滋水﹐虛則補母之義。復合異功散﹐以崇土生金﹐兼母之外家而補之﹐更其方名曰人參補气湯。加減變化無窮﹐眞如遊龍戲海之妙。舉以爲例﹐學人當善悟其法﹐而以意通之﹐則不可勝用矣。趙養葵《醫貫》一書﹐得力於薛氏醫案﹐而並闡其義﹐觸處旁通﹐外邪雜病﹐無不貫攝﹐而六味之用益廣。試舉其陰虛發熱諸癥所用。如雲﹕世人眞陰虛而發熱者﹐十常六﹑七﹐亦與外感無異。余於陰虛發熱者﹐見其大熱面赤﹐口渴煩躁﹐與大劑六味湯服之而愈。又云﹕陰虛火動﹐則水沸上爲痰﹐其痰重濁白沫﹐與火衰水泛爲痰純是淸水者不同。動於腎者﹐猶龍火之出於海﹐龍興而水附﹐動於肝者﹐猶雷火之出於地﹐雷發而雨隨。用六味湯以滋陰降火﹐﹝宜倍茯苓﹐可加貝母﹑天冬﹑牛膝。﹞此不治痰之標﹐而治痰之本﹔旣治其本﹐復宜補脾以制水﹐方爲良法。又云﹕咳嗽必責之肺﹐治之之法﹐不在肺而在脾﹐而又歸重於腎。

人有咳嗽暴重﹐動引百骸﹐自覺气從臍下逆衝而上者﹐此腎虛不能納气歸原﹐當以六味湯主之。﹝可加百合﹑麥冬﹐用辰砂少許引導。﹞毋徒從事於肺。以肺司出气﹐爲气之主﹐腎司納气﹐爲气之本。又腎爲肺之子﹐虛則補其子也。大凡陰虛咳嗽﹐起於房勞虧損眞陰﹐陰虛火上刑金﹐咳則肺金必傷﹐預先以六味之類壯其水﹐使水升而火降﹐然後以參﹑救被傷之肺﹐兼有虛則補其土母之義﹐一舉兩得之法。若不先壯水以鎭火﹐而遂投參﹑以補陽﹐反使陽火愈旺﹐而金益受仿﹐豈藥之罪哉﹐此所謂不識先後著者也。如火不降﹐則參﹑始終難用﹐治陰虛之所以難也。又云﹕腎水虛故有火﹐有火則有痰﹐有痰則咳嗽﹐咳嗽之甚則喘﹐宜六味加麥冬﹑五味﹑牛膝﹝貝母﹑枇杷葉。﹞之屬﹐大劑並飲。蓋陰虛發喘﹐去死不遠﹐幸幾希一綫﹐牽帶在命門之根﹐尙爾畱連。善治者﹐惟以助元接眞鎭墜之藥﹐俾其返本歸元﹐或可回生﹐然亦不可驟峻也。又云﹕陰虛喉痛﹐屬少陰之病。少陰之火﹐直如奔馬逆衝而上﹐到此咽喉緊要處﹐气鬱結而不得舒﹐故或痛腫。其癥必內熱口漧面赤﹐痰涎湧上﹐其尺脈必數而無力﹐須六味。加麥冬﹑五味﹐﹝或同生雞子玄參。﹞大劑作湯飲之﹐褚氏所謂上病療下也。又云﹕陰虛失血一癥﹐分而言之﹐則有嘔血﹑吐血﹐或出胃經﹐或出肝經。咯血出於腎經﹐或出心經。咳血出於肺經﹐唾血出於腎經﹐或出胃經。衄血出於肺經﹐或出胃經﹐痰涎血者﹐出於脾經。合而言之﹐皆屬於腎。蓋腎中之眞水漧﹐則眞火炎﹐血亦隨火沸騰﹐故錯經而妄行﹐越出諸竅。褚氏謂服寒涼﹐百不一生﹐飲溲溺百不一死。愚謂六味湯獨補腎水﹐性不寒涼﹐不損脾胃﹐久服則水升火降而愈。又須人參救肺補胃藥以收功。蓋初時忌用人參者﹐不欲其補助陽气也﹐及火已歸原﹐人參又所不禁﹐然亦宜同滋陰藥中用之則善﹐又云﹕陰虛小便不通﹐因汗多五內枯燥﹐膀胱原無水積﹐彊欲通之﹐如向乞人而求食﹐豈能得乎﹖惟六味滋水﹐則小水自來﹐切忌淡味滲泄之藥。又云﹕陰虛之人﹐大便祕結者﹐是因腎之津液虧少﹐惟六味加二冬﹑人乳﹑牛乳﹐滋陰潤燥﹐而便自如常﹐又云﹕腎爲陰﹐主藏精﹐陰虛則精不藏﹔肝爲陽﹐主疏泄﹐陽彊則火不祕。以不祕之火﹐加不藏之精﹐故夢交卽泄。惟用六味補水﹐總有相火﹐水能滋木﹐水升而木火自熄。沈氏謂因心若一動﹐相火隨之﹐則成夢境﹐而气搖精瀉。治法總不越補腎水﹐斂元精﹐安心神﹐淸相火爲主。余因世人喜用六味之方而未能盡明用方之旨﹐故詳及之。

左歸丸治癥同六味丸。

熟地﹝自制﹐八兩。﹞萸肉﹝蒸。四兩﹐﹞枸杞菟絲子﹝酒煮﹐焙漧。﹞牛膝﹝酒蒸﹐各三兩。﹞山藥﹝人乳拌蒸。﹞龜甲膠﹝各四兩。﹞鹿角膠﹝鹿角補陽﹐右腎精气不足者宜之﹐麋角補陰﹐左腎血液不足者宜之。此味則兼補陽矣。節齋云﹕左尺常虛﹐右尺常旺﹐若左右兼補﹐依舊火勝於水﹐只補其左﹐制其右﹐庶得水火相平。余治眞陰不足之癥﹐每以糜角膠代之。三兩俱酒化﹐共八味丸如梧桐子大﹐空心服﹐煎膏服亦可。﹞如眞陰失守﹐虛火炎上者﹐﹝宜用純陰至靜之劑。﹞去枸杞﹑鹿角膠﹐加女貞子﹑麥冬。﹝各三兩。﹞火灼肺金﹐漧枯多嗽者﹐加百合。﹝三兩。﹞夜熱骨蒸加骨皮。﹝三兩。﹞小水不利加白茯苓。﹝三兩。﹞大便燥澀去菟絲子﹐加肉蓯蓉。﹝四兩。﹞血虛有滯者加當歸。﹝四兩。﹞此方壯水之主﹐以培左腎之元陰。凡精气大損﹐年力俱衰﹐眞陰內乏﹐不能滋漑榮衛﹐漸至衰羸﹐卽從純補﹐猶嫌不足﹐若加苓﹑澤﹑滲利﹐未免減去補力﹐奏功爲難。故羣隊補陰藥中﹐更加龜﹑鹿二膠﹐取其爲血气之屬﹐補之效捷耳。景嶽雲﹕余及中年﹐方悟補陰之理﹐因推展其義﹐而制左歸丸飲﹐但用六味之義﹐而不用六味之方﹐活人應手之效﹐不能盡述。凡五液皆主腎﹐故凡屬陰分之藥﹐亦無不皆能走腎﹐有謂必須引導者﹐皆屬不明耳。

左歸飲治癥同六味丸。

熟地﹝三錢至二兩。﹞萸肉﹝一﹑二錢﹐畏酸者少用之。﹞枸杞﹝二錢﹐相火盛者去之。﹞山藥﹝二錢。﹞茯苓﹝一錢五分。﹞甘艸﹝妙在此味﹐經所謂調以甘藥也。一錢。﹞肺熱而煩者﹐加麥冬﹐﹝三錢。﹞肺熱多嗽者﹐加百合。﹝二錢。﹞血少者﹐加當歸。﹝二錢。﹞血滯而熱者﹐加丹皮。﹝二錢。﹞陰虛不寧者﹐加女貞子。﹝二錢。﹞血熱妄動者﹐加生地。﹝三﹑五錢。﹞脾熱易饑﹐及多汗傷陰者﹐加白芍。﹝二錢。﹞心熱多燥者﹐加玄參。﹝二錢。﹞腎熱骨蒸者﹐加骨皮。﹝二錢。﹞津枯熱渴者﹐加天花粉。﹝二錢。﹞上實下虛者﹐加牛膝。﹝二錢。﹞本方加人參﹑當歸﹐卽大補元煎。

此壯水之劑﹐凡命門之陰衰陽勝者﹐宜用此飲﹐加減治之。

回生丸﹝自制。﹞治男婦陰虛內熱﹐久服自效。

地黃﹝十二兩。一半制。﹞萸肉﹝蒸曬。﹞枸杞﹝曬漧。﹞菟絲子﹝自制。﹞牛膝﹝補腎﹐酒蒸曬漧。﹞山藥﹝蒸。﹞茯苓﹝人乳拌﹐蒸曬至加倍重。﹞白芍﹝酒炒。﹞蓮肉﹝理脾。去心炒。﹞麥冬﹝去心曬漧。﹞天冬﹝淸肺﹐去心曬漧。﹞北五味﹝斂肺。蜜水拌蒸焙漧。﹞棗仁﹝炒。﹞圓肉﹝養心。炙幹。﹞蓮須﹝固精。﹞玄參﹝蒸。﹞骨皮女貞子﹝酒蒸曬。以上各四兩。﹞龜甲膠鱉甲膠﹝退骨熱﹐八兩。俱地黃汁溶化。﹞鰾膠﹝牡蠣粉拌炒。淨八兩。﹞豬脊髓﹝塡精髓。三十條﹐去筋膜。搗爛入煉蜜熬。﹞黃牛肉﹝補脾消痰。去油﹐十斤﹐熬膏。﹞紫河車膏﹝峻補精血。

吳球制大造丸﹐用此。以其有奪造化之權。極誇其功效也。四兩。如無﹐用紫河車四具至十具﹐泔水洗淨﹐入隔湯煮熟搗爛﹐藥拌曬漧﹐共二十四味﹐諸膠髓丸﹐如桐子大﹐淡鹽湯或圓肉湯送下﹐每服三﹑四﹑五錢。﹞此方補腎理脾保肺兼而有之。補腎用熟地﹑萸肉﹑枸杞﹑菟絲﹑牛膝﹐有理脾藥以佐之﹐則不嫌其滋潤。理脾用山藥﹑茯苓﹑白芍﹑蓮肉者﹐無香燥傷陰之患﹐以其能兼入腎經也。二冬淸肺﹐五味斂肺﹐皆所保肺也。保肺金正以生腎水﹐理脾土亦爲生金以生水也。棗仁﹑圓肉﹑養心。一恐水虛而火旺血耗﹐一恐心虛不下交於腎﹐蓮須澀精固腸﹐玄參﹑骨皮﹑女貞﹑龜﹑鱉二甲退熱除蒸﹐豬髓﹑鰾膠﹐塡精益髓﹐牛肉膏補脾消痰﹐紫河車峻補精血﹐是以血肉之物﹐補血肉之軀﹐功效速也。嘉言云﹕虛勞之疾﹐百脈空虛﹐非粘膩之物﹐不能塡實。精血枯涸﹐非滋濕之品﹐不能濡潤。是以治虛勞﹐縱遇能消丸藥之人﹐必煎膏服方效。若脾弱難化者﹐尢當膏服。胃弱者﹐鮏羴之品勿用。此丸功在六味﹑左歸之上﹐不可忽之。

淸金丸﹝自制﹞治陰虛咳嗽﹐或多痰﹐或漧咳﹐或痰紅﹐或純紅﹐主此隨癥加減。

桑皮骨皮甘艸﹝卽瀉白散。﹞麥冬﹝桑﹑骨﹑麥冬皆去肺中伏火。﹞鮮百合﹝保肺﹐白花者一兩至二兩。﹞款冬花﹝治嗽要藥﹐二味名百花膏。﹞貝母﹝消痰。﹞米仁﹝淸肺健脾益胃。﹞枇杷葉﹝降气。﹞有血加茅根﹑藕汁﹑童便。﹝皆消痰止血。﹞此淸金潤燥降气消痰之劑。凡陰虛咳嗽﹐最宜服之。愚按越人發明虛損一癥﹐優入聖域﹐𨿽無方可考﹐然其論治損之法﹐如雲﹕損其肺者益其气。愚謂參者﹐固爲益气正治之藥﹐然有肺火熾盛﹐日久必致肺气索然﹐又當用淸金潤燥之藥﹐淸肺熱﹐卽所以救肺气﹐亦爲益气之法也。凡用藥須活潑潑地﹔如珠走盤﹐越人所以不立方者﹐意在斯矣。損其心者﹐調其榮衛。心者﹐血之原﹐榮衛發動之所始。古方如歸脾湯﹐乃調榮衛之法也。損其脾者﹐調其飲食﹐適其寒溫。如春夏食涼食冷﹐秋冬食溫食熱﹐及衣服起居﹐各當其時可也。然亦不可執定。損其肝者﹐緩其中。經謂肝苦急﹐急食甘以緩之。逍遙散中用甘艸﹐緩其中之謂也。損其腎者﹐益其精。凡粘膩滋濕之物﹐皆益精之品﹐經所謂精不足者﹐補之以味也。

加減淸寧膏﹝亦可煎服。﹞潤肺不礙脾﹐補脾不礙肺﹐凡陰虛內熱﹐咳嗽痰血﹐脾胃虛弱﹐食少泄多者﹐主此加減。

麥冬﹝八兩。﹞鮮百合﹝二斤。﹞款冬花﹝四兩。﹞薄荷末﹝皆淸肺潤燥而不傷脾。一兩。熬成膏加入。﹞枇杷葉﹝去毛﹐蜜炙一斤﹐煎湯代水。﹞橘紅﹝降气一兩。﹞貝母末﹝四兩﹐熬膏加入。﹞茯苓﹝消痰﹐四兩。﹞米仁﹝炒﹐八兩。﹞圓肉白芍﹝各四兩。﹞甘艸﹝皆補脾而不礙香燥﹐有裨於肺也。炙一兩。熬糖一斤半﹐收之。時時挑置口中噙化﹐或白湯調服﹐日二﹑三次﹐空心兼服保陰﹑回生之屬。﹞此方淸肺補脾﹐兩不相礙之劑。士材云﹕虛勞之所難者﹐如脾喜溫燥﹐淸肺則礙脾﹐肺喜淸潤﹐補脾則礙肺。惟燥﹐熱而甚﹐能食而不泄者﹐淸肺爲主﹐而參以補脾之品﹔倘虛羸而甚﹐食少泄多﹐𨿽喘嗽不寧﹐但以補脾爲要﹐淸潤之品﹐所宜斟酌。以脾有生肺之能﹐肺無扶脾之力﹐故制淸寧膏一方﹐脾肺兼理﹐取天淸地寧之義。

噙化丸﹝亦可膏服。﹞治陰虛久嗽﹐及傷風外邪已解﹐久不愈者。

麥冬天冬﹝火灼肺金﹐則喉中淫癢爲咳﹐故以二冬滋陰潤燥﹐淸金降火。﹞桑皮﹝火不乘金﹐則嗽自緩﹐故以桑皮瀉肺中之火。﹞薄荷末﹝辛能散熱﹐涼能淸利。﹞款冬花﹝辛溫開豁﹐卻不助火。﹞百部﹝潤燥淸熱﹐兼能殺虫。各三兩。﹞貝母柿霜花粉﹝治嗽以理痰爲要。故以貝母﹑柿霜﹐潤肺中之燥痰﹐花粉治膈之熱痰﹐各二兩。玉露霜更妙。﹞枇杷葉﹝蜜炙﹐三兩。﹞橘紅紫菀﹝治痰又以順气爲先﹐火淸痰順。三味皆下气﹐气降則火淸痰順而止嗽。﹞玄參﹝治胸中氤氳之气﹐無根之火。﹞北五味﹝咳久必耗气﹐故用五味酸收之品。﹞桔梗甘艸﹝咳病屬上焦﹐故用甘桔爲舟楫之劑。各一兩。共十六味煉蜜爲丸﹐如彈子大﹐不時噙化﹐臨臥更佳。﹞此淸金潤燥降气消痰而兼收斂之劑﹐仲淳所制﹐用治陰虛咳嗽不止者立應。世人多患陰虛者﹐如傷風咳嗽﹐外邪已解﹐久不愈者﹐服之甚效。

瓊玉膏生地﹝十二兩熬成膏﹐入煉白蜜六兩。﹞人參末﹝一兩二錢。﹞茯苓末﹝二兩四錢。入膏中攪勻﹐隔湯再煮。﹞此方古人治漧咳嗽﹐仙加沈香﹑琥珀末各一錢。云神效異常﹐合宜則用﹐自無不應。

人參固本丸﹝亦作煎服。﹞人參﹝大气周流﹐無髒不有﹐故人參補虛﹐亦無處不宜。二兩。﹞二地﹝生地涼腎﹐熟地補腎。﹞二冬﹝淸肺﹐各四兩。﹞加牛膝﹑枸杞卽集靈膏﹐﹝蜜丸桐子大﹐空心白湯下。﹞此方壯水淸金﹐健脾開胃之神劑也。按景嶽雲﹕人參隨熟地直入三陰﹐況劑之爲丸﹐則亦下行而補腎﹐𨿽有肺熱傷肺之忌﹐然觀古人治肺經積熱﹐喘嗽多痰﹐胸滿便祕者﹐反用人參同梔﹑芩﹑大黃﹐以人參瀉肺名湯﹐正嘉言所謂瀉其肺熱﹐必不可傷其肺气﹐況人參之溫﹑一味寒涼監之足矣﹔今方中有二冬淸肺爲君﹐可用之無患﹐曉林云﹐當論方不當論藥﹐當就方以論藥﹐不當執藥以拘方。故用藥癥所相宜﹐卽便投之﹐須活潑潑地﹐不可固執。

天王補心丹﹝亦可小劑作煎。﹞治憂愁思慮傷心﹐﹝心爲君主﹐心傷則神去﹐頃刻云亡。凡云心病﹐皆胞絡受病。﹞心血不足﹐神志不寧﹐﹝心藏神﹐腎藏志﹐心腎不交﹐故神志不寧。﹞健忘怔忡﹐心跳善驚﹐﹝皆心血虛少之故﹐血虛則生火﹐火郁則生痰﹐痰動心胞﹐故爲驚跳﹐及夢魘不寧。怔忡者﹐心中惕惕﹐恍惚不安﹐如人將捕之狀。﹞虛煩無寐﹐﹝腎水不上交﹐心火無所制﹐亦心血少也。故仲淳云﹕不眠者﹐以淸心火爲主。﹞大便不利﹐﹝心主血﹐心傷則血燥而便難。﹞小便短赤﹐﹝心與小腸爲表裏﹐髒移熱於腑也。﹞咽漧口渴﹐﹝津液被灼也。﹞口舌生瘡等癥。﹝心火上炎也。﹞人參﹝補心气﹐五錢﹐虛者量加。﹞當歸﹝養心血﹐一兩。﹞棗仁﹝炒。四兩。﹞北五味﹝收心液。﹞遠志丹皮﹝各五錢。﹞茯神柏仁﹝安心神。﹞天冬麥冬﹝益心津﹐各二兩。﹞生地﹝四兩。﹞玄參﹝壯腎水﹐一兩。﹞桔梗﹝引諸藥停畱上焦﹐不使之速下。五錢。﹞朱砂﹝護心。一兩五錢。﹞心火甚者加黃連。﹝十四味蜜丸如彈子大﹐朱砂爲衣﹐食遠臨臥竹葉燈心湯﹐或桂圓湯化服﹐噙化﹐湯過口更佳。﹞此生津﹑養血淸熱鎭心安神之劑。勞心之人﹐所宜服之。昔志公禪師﹐日夕講經﹐鄧天王憫其勞﹐賜以此方﹐因得名。他如安神﹐則有石斛﹑龍齒﹑珍珠﹑琥珀﹐淸熱則有犀角﹑木通﹑辰砂﹑益元散﹐豁痰則有竹瀝﹑貝母﹑天竺黃﹑膽星﹑牛黃﹐﹝湯中調服一﹑二分。﹞鎭驚則有金箔﹑代赭石隨癥采用。

愚按﹕經言心爲五臟六腑之大主﹐而總統魂魄﹐兼該志意。故憂動於心則肺應﹐思動於心則脾應﹐怒動於心﹐則肝應﹐恐動於心則腎應。凡喜﹑怒﹑憂﹑悲﹑思﹑恐﹑驚七情﹐𨿽分屬五臟﹐然無不從心而發。經又云﹕心主一身之血脈。又云﹕心生血。是心者﹐血之原﹐故心安則眞血日生﹐惟勞心過度﹐則心血日耗﹐由是臟腑無所潤﹐筋脈無所養﹐榮气衰少﹐邪熱隨作﹐所謂陰虛生內熱者是也。若腎水不虛﹐猶能上交心火﹐不至灼肺爲害﹐虛則心火無制﹐亢甚刑金﹐爲咳爲喘﹐肺陰消灼﹐身體羸瘦﹐而危亡至矣。此癥不得志者多有之。故治斯癥者﹐必兼壯水爲主﹐又須固中气爲重。大凡虛勞之病﹐無論何髒受傷﹐非內熱骨蒸﹐則不謂之虛勞。非食少泄瀉﹐肌肉消瘦﹐尙不至死地。所以孫思邈謂﹕補脾不如補腎。許學士謂﹕補腎不如補脾。二先生深知二髒爲生人之根本﹐故凡病皆當歸重脾腎﹐不獨虛勞爲然也。

歸脾湯﹝亦作膏丸。﹞治思慮傷心﹐﹝脾臟應之﹐以脾在志爲思也。﹞健忘怔忡﹐驚悸不寐﹐﹝悸者﹐心築築然跳動也。﹞自汗盜汗。﹝汗爲心之液。凡汗出﹐無有不從心液而來。自汗有陰陽之分﹐盜汗則專屬心腎陰虛。﹞或勞倦傷脾﹐﹝應酬太繁﹐奔走太苦﹐飲食失節﹐皆能傷脾。﹞肢體酸疼﹐﹝脾主四肢肌肉故也。然久立傷骨﹐久行傷筋﹐則腎﹑肝以傷﹐所以亦有兼筋骨腰疼者。﹞嗜臥少食。﹝脾傷則神亦倦﹐故嗜臥。又胃病則嗜臥﹐精竭者神疲也﹐少食者胃亦傷也。﹞或心脾虛疼﹐﹝所謂胃脘當心而痛是也。﹞大便不調。﹝脾主心虛﹐則或泄或祕﹐是其本病也。﹞或血無生統﹐﹝心虛則不能生血﹐而脾虛則不能統血。﹞錯經妄行。﹝或下或上皆是。﹞或血虛發熱晡熱﹐﹝申﹑酉時熱也。心﹑脾血虛﹐皆發熱晡熱。﹞或經期不準﹐閉絕等癥。﹝心脾受傷之故﹐亦有房勞傷腎﹐惱怒傷肝﹐而損衝任二脈所致也。﹞人參﹝虛者多用。﹞黃﹝蜜炙。﹞白術﹝米泔水浸半日﹐隔土蒸﹐曬漧﹐再用白蜜調人乳浸。照上法蒸曬﹐共九次。各一﹑二錢。﹞炙甘艸﹝補气健脾﹐五分。﹞茯神﹝一﹑二錢。﹞遠志﹝安神補心以生脾﹐五分。﹞棗仁﹝炒研。三﹑五錢。﹞當歸﹝養血益肝以生心。五錢。﹞圓肉﹝甘先入脾﹔以脾喜肝也。十枚。﹞木香﹝香能快气﹐以脾喜通也。三。五分。﹞驚悸怔忡﹐加辰砂﹑麥冬。如有痰者﹐再加竹瀝﹑天竺黃﹐或牛黃。

本方加柴胡﹑山梔﹐名加味歸脾湯。

此方補气﹑養血﹑安神﹐乃心﹑脾﹑肝三經之藥。趙氏謂﹕凡治血癥﹐須按三經用藥。心主血﹐脾統血﹐肝藏血。歸脾湯一方﹐從肝補心﹐從心補脾﹐率所藏所主而從所統﹐所謂隔二之治﹐其意蓋歸重血分藥一邊﹐後人不解﹐雜入香燥溫中劫陰之藥﹐大失制方之旨。髙鼓峯獨悟其微﹐謂木香一味﹐香先入脾﹐總欲使血歸於脾﹐此噓血歸經之法﹕然其香燥﹐反動肝火﹐而幹津液﹐故其用每去木香而加白芍﹐以追已散之陰﹔且心血衰少﹐火必刑金﹐白術燥烈﹐恐增咳嗽﹐得芍藥則太陰爲養榮之用。惟脾虛泄瀉者﹐方畱木香以醒脾﹐脾虛挾寒者﹐方加桂﹑附以補陽而外﹐此皆出入於心﹑脾﹐此三經甘平淸潤之藥。愚謂﹕經。期不準﹐閉絕崩漏﹐及便血諸癥﹐本方加減﹐多所相宜。若嘔吐諸血﹐果屬气虛﹐不能統攝﹐必面色黃白而無神﹐語言輕微而倦怠﹐脾胃虛薄而不調﹐六脈微弱而不數者﹐方可用本方。然患气虛失血者甚少﹑卽思慮傷心﹐虛勞將成未成之界﹐未見肺腎陰虛諸病﹐而兼脾虛癥候﹐或大便溏泄者﹐則宜是方。若內熱骨蒸﹐已成虛勞﹐又宜壯水滋陰爲要﹐縱食少便泄﹐非參﹑﹑白術助陽之藥所宜矣。若勞役而兼勞心者﹐是心脾俱傷﹐且前列之癥﹐未見肺腎陰虛諸病者﹐可用本方加減。然勞倦傷脾﹐乃脾之陰分受傷者居多。故經曰﹕陰虛生內熱。因有所勞倦﹐形气衰少﹐穀气不盛﹐上焦不行﹐下脘不通﹐胃中郁熱之气燻胸﹐故內熱﹐是以補脾胃之陰。此勞役太過﹐陽和之气亢極化火﹐火旺則陰虛內熱﹐但非比色欲傷腎﹐眞陰虛而生內熱之難療。經又曰﹕有所遠行勞倦﹐逢大熱而渴﹐渴則陽气內伐﹐內伐則熱捨於腎。腎者水髒也﹐今水不勝火﹐則骨枯而髓虛﹐遠行勞倦﹐骨必受傷。逢大熱者﹐或逢天令之熱﹐或陰不足而本熱﹐火旺水虧﹑故骨枯髓虛﹐而必現腎虛諸癥。此平時色欲過度﹐以致不能勞役而然。亟當壯水滋陰爲主﹐亦非本方之所宜也。

逍遙散治鬱怒傷肝﹐肝血虛少﹐﹝抑鬱多怒﹐則肝火旺而血傷。﹞寒熱如瘧﹐﹝必先有微寒﹐此陽陷入裏之故﹐肝血少則發熱﹐非眞如瘧之大寒大熱也。﹞暮熱朝涼﹐﹝血虛則暮熱﹐起居如常﹐故此虛最能誤人。﹞五心煩熱﹐鼻燥咽漧﹐﹝血虛則內熱矣。﹞頭暈眼花﹐兩目漧澀﹐﹝肝傷血少之本病也。﹞脇肋作痛﹐﹝肝脈布脇肋也。﹞肢體盡疼﹐﹝血不能榮筋也。﹞嗜臥少食﹐﹝子病及母﹐故嗜臥﹐肝木乘胃﹐故少食。﹞月水不調。﹝血熱相搏故也。﹞或小腹重墜﹐水道澀痛﹐或腫痛出膿﹐﹝亦有陰中癢者﹐皆肝火所致﹐以肝脈繞陰器﹐抵少腹也。﹞或徧身瘙癢﹐赤白遊風﹐或瘰癘結核等癥。﹝肝傷火旺﹐血燥生風﹐或疙瘩瘙癢﹐或膿水淋漓﹐或赤或白﹐遊行無定﹐瘰結核﹐皮色不變﹐皆屬肝火血燥﹐而筋攣所致。瘰則累累如貫珠﹐多生於耳前後﹐胸脇間。結核則如榛如豆﹐亦有累累如貫珠者﹐不拘頭項肢體皆結也。﹞柴胡﹝能散諸經血結气聚。﹞薄荷﹝木不宜郁﹐故用柴﹑薄之辛以散也。﹞白芍﹝肝气不宜亢﹐白芍酸寒﹐可以瀉肝火。﹞當歸﹝肝血不可虧﹐歸爲血藥以養之﹐如嫌辛溫﹐少些用之﹐或佐生地涼血補陰之品﹐或另代二地﹑丹參之屬。﹞乳制白術﹝木盛則土衰﹐術以撫之。如嫌香燥﹐或另代石斛﹑米仁﹑山藥之屬。﹞茯苓﹝木枯則易焚﹐木與火通气﹐心必不寧﹐茯以寧之﹐愚每兼用麥冬淸心降火。﹞甘艸﹝肝爲將軍之官。肝屬木﹐虛火火動必猛烈﹐丹溪謂火盛不可驟用寒涼﹐蓋恐撲之而愈焰也。以生甘艸﹐兼瀉兼緩﹐則猖狂自定矣。﹞加丹皮﹝涼血活血。﹞黑山梔﹝瀉火。﹞名加味逍遙散。﹝趙氏以山梔屈曲下行泄水﹐攺用吳茱萸浸汁炒黃連﹐吳曉村云﹕山梔亦不至泄水﹐但不若黃連之運用在上。心爲肝之子﹐實則瀉其子﹐黃連瀉心﹐所以能達心胃之郁耳。愚謂治吞酸癥﹐用吳茱萸炒黃連如神。﹞此方辛散酸收﹐甘緩養血﹐而兼寧心扶脾之劑﹐乃肝經之要藥﹐女科之神劑也。倉公傳與褚氏﹐皆云師尼寡婦﹐獨陰無陽﹐﹝陰陽以男女言。﹞欲心萌而未遂﹐是以懨懨成病﹐以致寒熱如瘧﹐久則爲勞。愚謂大凡女人﹐多气多郁﹐鬱怒則傷肝﹐气結血凝﹐火旺血虛而成勞。所以前論云﹕童子室女﹐不生歡笑﹐及鰥寡僧尼﹐易犯此病也。立齋女科醫案﹐每用此方﹐屢屢見功。又云﹕若因鬱怒傷肝而寒熱﹐有怔忡不寐少食者﹐參以加味歸脾湯治之。李時珍云﹕寇氏乃謂柴﹐胡本經無一字治勞﹐不分臟腑有熱無熱﹐一槪檳斥﹐殊非通論。東垣則言諸有熱者加之﹐無熱則不加。愚謂勞有五勞﹐病在五臟﹐柴胡爲肝﹑膽﹑心﹑胞﹑三焦﹐引經之藥﹐故勞在肝﹐而寒熱如瘧者﹐正宜用之。若勞在肺腎﹐不用可耳。沈氏言﹕若病起於肝﹐先見脇痛﹐而後咳嗽﹐乃木挾心相刑金﹐先治其本﹐加淸金之藥﹐兼治其標﹐以治咳原﹐有郁甚舒肝之說也。嘉言謂虛勞畏寒發熱﹐禁用小柴胡湯。又謂骨蒸發熱﹐熱深在裏﹐禁用一切輕揚之劑﹐恐引熱勢外出﹐而增其熾﹐灼幹津液肌肉。正與上言勞在肺腎﹐不用柴胡之說相合。此方趙氏極稱其用之廣﹐而效之神。云凡寒熱往來似瘧﹐嘔吐吞酸﹐嘈雜胸痛脇痛﹐小腹脹悶﹐頭暈盜汗﹐黃膽風溫﹐疝气飧泄﹐一切郁癥﹐皆對癥之方﹐以此加減出入﹐無不獲效。愚按師尼寡婦﹐欲念一萌﹐腎中相火一動﹐動久則水必虧﹐鬱怒傷肝﹔火旺血虛﹐肝木將槁﹐若非腎水澆灌則漧柴烈火﹐燎原不可止遏﹐𨿽用本方﹐必兼壯水爲主。

仲淳驗方治吐血如神。

生地﹝補腎﹐壯水制火。四錢。﹞白芍﹝制肝﹑斂气﹑涼血。三錢。﹞麥冬﹝淸心。心旣淸寧﹐妄行者息﹐五錢。﹞天冬川貝母桑皮﹝淸肺。肺得淸肅﹐气能下降。各二錢。﹞米仁﹝養脾。脾旺則能統血。﹞蘇子﹝炒研﹐三錢。﹞橘紅﹝二錢。﹞枇杷葉﹝降气﹐气降則血歸經﹐三大片。﹞茅根﹝甘寒可除內熱﹐性又入血消痰。三﹑四兩。﹞牛膝﹝引藥下行﹐下行甚捷﹐生用則祛惡血。﹞鱉甲﹝肝經血分之藥﹐補陰淸熱﹐兼能下瘀。各四錢。﹞降香﹝降气﹐行瘀。一錢。﹞加藕汁童便﹝各一杯。﹞此方滋陰涼血﹐淸熱降气﹐而兼行瘀之劑﹐累試輒驗。然陰無速補之法﹐非多服不效。病家欲速其功﹐醫者張皇無主﹐百藥雜試﹐以致殞身。仲淳旣立前方﹐更發明之。曰﹕治吐血有三。要法﹕一曰﹕宜行血﹐不宜止血。血不循經絡者﹐气逆上壅也。降气行血﹐則血循經絡而自止﹐若止之則血凝﹐必發熱惡食﹐及胸脇痛﹐病日沈痼矣﹐二曰﹕宜補肝﹐不宜伐肝。經曰﹕五臟者﹐藏精气而不瀉者也﹐肝爲將軍之官﹐主藏血。吐血者﹐肝失其職也。養肝則肝气平而血有所歸﹐若伐之﹐則肝虛不能藏血﹐血愈不止矣。三曰﹕宜降气不宜降火﹐气卽火﹐火卽气。故气降則火降﹐血隨气行﹐無溢出上竅之患。若用苦寒降火﹐則反傷脾胃﹐脾愈不能統血矣。今之療吐血者﹐其患有三﹕芩﹑連﹑梔﹑柏﹑知母﹑硝﹑黃﹐此苦寒敗脾傷胃﹐一也。漧薑﹑桂﹑附﹐此辛熱助陽劫陰﹐二也。人參﹑黃﹐所謂肺熱還傷肺﹐三也。亦有用參而愈者﹐此是气虛咳嗽﹐不由陰虛火熾所致﹐乃百不一﹑二也。失血方論之平正切用者﹐莫若仲淳﹐然諸家皆有治論﹐不可不考。劉氏云﹕阿膠﹑郁金皆治吐血之神藥﹐患無眞者。沙參﹐𨿽補五臟之陰﹐其性平淡﹐未能捷效。市中所售﹐皆近山之土桔梗﹐誤用之﹐反提濁气﹐不可不辧。至若三七﹑血餘﹑山羊血﹐人中白之屬﹐皆稱要藥﹐亦可隨宜取用。本艸方云﹕吐衄血來勢甚者﹐以麥冬一斤﹐煎濃汁入煉蜜少許﹐分作二服﹐卽止。士材云﹕凡吐血﹐如脈洪有力﹐精神不倦﹐胸中滿痛﹐或吐血塊﹐宜生地﹑牛膝﹑赤芍﹑丹參﹑桃仁﹑大黃之屬﹐從大便導之。血以上出爲逆﹐下出爲順﹐非大虛泄瀉者﹐當行之﹐以轉逆爲順﹐此釜底抽薪之法。若吐血已多﹐困倦虛乏者﹐不可行也。沈氏云﹕若傾盆大吐不止者﹐乃傷肝腎眞陰﹐木火過旺﹐脾胃气虛不攝﹐必須顧慮元气﹐以防气脫。急當破格挽回﹐暫用獨參湯﹐﹝一兩至四兩。﹞入童便溫服。﹝趙氏用人參一﹑二兩﹐爲細末﹐入飛羅面一錢﹐新汲水調如稀粥﹐不時啜服。﹞蓋有形之血﹐不能速生﹕無形之气﹐所當急固﹔恐陰血未盡﹐陽气先脫而死。俟其大勢稍定﹐再用陰分之藥﹐則萬舉萬當。趙氏云﹕凡治血癥﹐先分陰陽﹐阻虛者壯水滋陰爲主。間有陽虛者﹐其人平素气虛挾寒﹐更或身受寒气﹐口食冷物﹐脾胃愈虛寒而不能統血﹐血亦錯行﹐所謂陽虛陰必走耳。其血必黑點﹐其色必白﹐其身必淸涼﹐其脈必微遲﹐絕無內熱骨蒸虛勞諸癥者﹐可用理中湯。﹝漧薑炒黑﹐則止而不走﹐亦兼散凝血。﹞加木香﹑當歸之屬。以理中能止傷胃吐血﹐理中焦之虛寒。若腎中眞陽衰弱﹐下焦寒冷﹐龍火上炎﹐血隨上出者﹐必有眞寒的癥﹐當用八味冷飲﹐乃引火歸原。旣分陰陽﹐又須分三因。風﹑寒﹑暑﹑濕﹑燥﹑火爲外因。余曾治一貧人﹐冬天居大室中﹐臥大熱炕。而得吐血。余謂貧人冬居大室﹐衣蓋單薄﹐表感微寒﹐壅遏裏熱﹐大邪不得伸﹐故血出於口。憶仲景於太陽傷寒﹐當發汗而不發﹐因致衄血者﹐用麻黃湯。遂仿其法﹐以微汗之﹐一服而愈。

蓋汗與血一物也﹐奪血者無汗﹐奪汗者無血﹐自然之理也﹐若傷暑而吐衄者﹐必其口渴心煩﹐眩暈面垢﹐自汗嘔惡等癥﹐其脈必虛﹐宜竹葉石膏湯﹐以淸解暑邪﹐加犀角﹑生地﹐以涼血淸心。蓋暑傷心﹐心主血故也。又經言﹕濕淫所勝﹐民病血見﹔燥气流行﹐咳逆血溢。是宜以治濕治燥爲本﹐而兼治其標。蓋世人陰虛者多﹐只因內有陰虛火癥﹐外爲風寒暑濕所郁﹐郁則火不得泄﹐血隨火妄行﹐而越出諸竅矣。喜﹑怒﹑憂﹑悲﹑思﹑恐﹑驚爲內因。是故怒而動血者﹐火起於肝﹐憂而動血者﹐火起於肺﹔思而動血者﹐火起於脾﹔驚而動血者﹐火起於心﹔勞而動血者﹐火起於腎。能明乎火之一字﹐而於血之理﹐思過半矣。斗歐跌撲﹐負重閃挫﹐及飲酒過多﹐炙爆辛熱過啖者﹐皆爲不內外因﹐隨宜施治。凡失血之後﹐必發大熱﹐口渴心煩微汗﹐六脈豁大空虛﹐名曰血虛發熱。古方用當歸補血湯﹐然不若六味湯加減治之爲善也。趙氏所論陽虛及眞陽衰弱﹐並外感風寒濕气﹐諸癥失血﹐此非恆有之癥﹐必審察明確﹐方可根據此施治﹐不可漫爲嘗試。縱遇此癥﹐當中病卽止﹐不可過劑。按嘉言云﹕桂﹑附引火歸原之法﹐可暫而不可常。觀其治卒暴中寒﹐陽微陰盛之癥﹐用桂﹑附回陽之後﹐卽攺用地﹑冬﹑梨汁﹑竹瀝﹑甘寒之屬。云﹕辛熱之藥﹐始先不得已而暫用﹐陽旣安堵﹐卽宜休養其陰。則凡應用辛熱辛散之劑﹐其不可過劑也明矣。況虛勞失血﹐的系陰虛﹐當從仲淳方論爲主。前云有吐血而仍非虛勞者﹐如上所言諸癥是也。

乳金丹治虛勞等癥﹐久服神效。

人乳﹝置薄銀器內﹐隔湯煮。再以竹筋劈開一頭。夾上好沈香﹐綫紮﹐不住手攪之﹐乳幹爲度﹐眾手丸如桐子大。早晚白湯送下三﹑四錢。可用參者﹐參湯送之彌佳。﹞此方乃以榮衛之形質﹐而無寒熱陰陽之偏﹐大補榮衛气血﹐亦返本還原之上品藥也。

坤髓膏補中塡骨髓﹐潤肺澤肌膚﹐安五臟﹐平三焦﹐續絕傷﹐益气力﹐除消渴﹐寧咳嗽﹐久服增年﹐虛損更宜。

黃牛脊髓﹝腿髓全用彌佳。去筋膜﹐搗爛﹐八兩。﹞山藥﹝蒸﹐研細。八兩。﹞﹝煉白蜜八兩﹐共搗勻﹐入瓷器內﹐隔湯煮﹐綫香一柱爲度。空心用雞子大一塊﹐白湯調服。﹞此補精﹑塡髓﹑潤肺﹑寧嗽之劑﹐誠簡便之良方﹐虛損之神藥也。

白鳳膏﹝自制。﹞治虛勞內熱骨蒸﹐咳嗽痰血。

烏嘴鳳頭白鴨﹝一隻﹐令餓透﹐將二地﹑二冬﹑靑蒿﹑鱉甲﹑骨皮﹑女貞子各四兩﹐共爲末。每糯米一升﹐用藥一兩同煮﹐連湯水與食。令極肥﹐宰血陳酒衝服。將鴨去毛﹐挖淨肚雜如常﹐用甜白酒﹐加鹽煮爛﹐空心食之﹐更妙。食完再照上法用之。若作丸服﹐仍用煎藥一料爲細末﹐入鴨腹中﹐麻綫札定﹐以淸白人溺﹐煮爛﹐去骨﹐搗爲丸服。﹞此方滋陰除熱﹐化痰止嗽﹐亦血肉有情之劑﹐虛勞之人﹑所宜常食﹐滋補聖品也。

四聖丸治虛損如神。

紫河車膏﹝八兩。或用紫河車十具﹐如法制。﹞龜甲膏﹝八兩。﹞麋角膠﹝四兩。以上三味﹐名三益膏。﹞人參﹝八兩﹐爲細末﹐人乳拌蒸。或曬或烘漧再拌﹐以重一斤爲度。若肺間有火﹐咳甚痰多﹐不宜用參﹐以白茯苓八兩代之。乳制拌蒸曬法如上。﹞﹝煎濃湯﹐和三益膏﹐隔湯頓化﹐搗爲丸桐子大﹐空心白湯送下﹐三﹑四﹑五錢。﹞此峻補精血之神劑﹐無有更出其右者﹐好色之人﹐及本元虛弱之體﹐或此丸﹐或衛生膏之屬﹐預宜常服。若已成虛勞內熱骨蒸等癥者﹐更宜參以壯水滋陰除熱之品﹐如二地﹑二冬﹑鱉甲﹑骨皮類是也。

衛生膏虛弱人宜服之﹐久自神效。

人參黃﹝二味肺有熱者去之。﹞生地熟地天冬麥冬枸杞牛膝圓肉北五味﹝以上卽集靈膏﹐加圓肉五味﹑黃。﹞熬成膏。再加鹿角膠﹝眞陰虛者﹐用麋角膠。﹞龜甲膠全虎骨膠﹝全具﹐去尾骨﹐浸三日﹐刮去黑穢﹐微煮一滚﹐再刷洗淨﹐煎三日夜﹐去骨熬膏。﹞霞天膏﹝黃牛肉去皮﹐油水浸去血水﹐頻換水﹐乃得不气﹐煎濃汁熬膏。﹞梨汁膏﹝自煎﹐上十四味﹐各等分﹐五味子減半。﹞此方益气血﹐生津液﹐補精髓﹐壯筋骨﹐老人常服﹐能壯陽生子﹐誠衛生之神丹也。

資生丸﹝亦可小劑作煎。﹞健脾開胃﹐消食止瀉﹐調和臟腑﹐滋養榮衛﹐神效不能盡述。

人參﹝補脾胃之元气。﹞白術﹝健脾胃之陽。陳壁土拌蒸﹐借其土气以助之﹐蜜同乳九制﹐制其燥性以馴之。各三兩。﹞茯苓﹝一兩五錢。﹞炙甘艸﹝五錢。﹞山藥﹝蒸。﹞白扁豆﹝去殼炒。﹞蓮肉﹝去心炒。﹞芡實﹝炒﹐各一兩五錢。﹞米仁﹝補脾之陰﹐淘淨炒﹐三兩。﹞藿香葉﹝五錢。﹞白蔻仁﹝去衣炒﹐三錢。﹞橘紅﹝辛香以疏其滯气。﹞楂肉﹝炒﹐各二兩。﹞麥芽﹝炒﹐一兩五錢。﹞神曲﹝消導以助其健運。二兩。﹞桔梗﹝爲舟楫之劑。焙五錢。﹞川連﹝瀉脾胃之火。酒炒。﹞澤瀉﹝利脾胃之濕﹐炒。各三錢。﹞﹝蜜丸彈子大﹐重四﹑五錢﹐白湯化服。﹞此調補脾胃之聖劑﹐方下所治﹐非爲虛勞設也﹐然虛勞癥最重脾胃﹐如胃虛食少﹐脾虛不運﹐食難消化﹐痞痛溏瀉﹐不得已而用參﹑術﹐此方近之。以方中補脾陰藥偏多﹐況術經乳蜜九制﹐不致香燥太過﹐大犯陽旺陰消之害。按嘉言論參術膏一方﹐謂治虛勞﹐藥品精貴﹐功用神速﹐莫逾於此。愚謂此其論癥屬气虛者﹐服之則神耳。

大黃虫丸《金匱》云﹕五勞虛極羸瘦﹐﹝經謂五勞所傷﹐久視傷血﹐久臥傷气﹐久坐傷肉﹐久立傷骨﹐久行傷筋﹐是气血肉骨筋﹐各有虛勞病也。然必至脾胃受傷﹐而虛乃難復。故虛則羸瘦﹐大肉欲脫也。﹞腹滿﹐﹝脾不健運也。﹞不能飲食。﹝胃不容納也。﹞食傷﹑憂傷﹑飲傷﹑房室傷﹑肌傷﹑勞傷﹑經絡營衛气傷﹐﹝言其受病之源不同﹐皆可以漸而至極。﹞內有幹血﹐﹝諸傷臟腑﹐則眞气不能統血於周身﹐榮血痺著而不行於經絡﹐痛積不散﹐內有幹血﹐﹞肌膚甲錯﹐﹝甲錯者﹐如鱗也。﹞兩目黯黑﹐﹝肝主血。主目﹑幹血之气內乘於肝﹐則上燻於目而黯黑。﹞緩中補虛﹐此丸主之。﹝瘀血得去﹐飲食自進﹐則气自復﹐故爲緩中補虛。﹞大黃﹝酒蒸。﹞虫﹝各三兩。﹞漧漆﹝炒至煙盡。﹞虻虫﹝去足翅炒。﹞蠐螬﹝炙。﹞水蛭﹝炒至枯黃﹐各五錢。上四味太峻﹐去之。或止用漧漆二兩。﹞桃仁﹝皆破血行瘀之品﹐君以大黃﹐是聽令於將軍矣。去皮尖﹐炒。三兩。﹞黃芩﹝以淸熱血﹐久必生熱也。酒炒一兩。﹞杏仁﹝利气。以气滯則不行也。去皮尖三兩。﹞生地﹝四兩。﹞芍藥﹝收養陰血﹐酒炒。三兩。﹞甘艸﹝調和諸藥﹐一兩。﹞﹝共十二味爲末﹐蜜丸小豆大﹐酒送五丸﹐日三服。﹞比方破血行瘀﹐乃世俗所稱幹血勞之良方也。內有幹血﹐瘀積之久﹐牢不可破﹐新生之血﹐不可周灌﹐與日俱積﹐決無生理。仲景施活人手眼﹐以潤藥潤其血之幹﹐以蠕動啖血之物﹐行其死血﹐峻藥緩圖﹐陸續漸除﹐俾瘀積去而虛勞庶幾可復﹐眞死裏求生之方也。嘉言云﹕有勞之極﹐血痺不行﹐日就漧枯﹐皮鮮滑澤﹐面無榮潤﹐於是气之所過﹐血不爲動﹐徒蒸血爲熱﹐或日哺﹐或子午﹐始必幹熱﹐候蒸气散﹐微汗而熱解﹐日復一日﹐熱蒸不已﹐陰盡血枯﹐不死何待。甚有熱久則蒸其所瘀之血﹐化而爲虫﹐遂成傳屍勞癥。又云﹕嘗觀童子臟腑脆嫩﹐才有寒熱積滯﹐易於結癖成疳﹐待其血痺不行﹐气蒸發熱﹐卽不可爲。女子血幹經閉﹐發熱不止﹐癆瘵之候更多﹐待其勢成﹐縱有良法﹐治之無及。倘能服膺仲景機先之哲﹐於男子﹑女子瘵病﹐將成未成之際﹐胃气尙可勝藥﹐宜急導其血﹐同人參以行之﹐如瓊玉膏中加桃仁泥﹑大黃末之屬﹐或用此丸﹐以瓊玉膏潤補之藥送之﹐行瘀退熱﹐全生保命﹐所關甚大﹐第牽常者﹐弗能用耳。愚按此方﹐乃攻擊之劑﹐因幹血而設﹐非虛勞常用之方﹐若見之不眞而誤投﹐多速之斃矣。

獺肝散治傳屍勞瘵。﹝必有惡虫﹐須用乳香﹐燻病患手背﹐以帛復之﹐良久出毛長寸許﹐白而黃者可治﹐紅者少難﹐靑黑者卽死。若燻之良久無毛者﹐屬尋常虛勞瘵。又法病患吸安息香煙不嗽者﹐非傳屍也。﹞獺肝﹝一具﹐炙幹。爲末﹐水服二錢﹐每日三服﹐以痘爲度。外用炙漧桃樹頭﹑柳樹頭搗爛﹐入麝香﹑雄黃末拌勻烘熱﹐擦脊骨四肢關骨之處。更用百部一斤﹐桃葉四兩﹐煎湯。四周蜜圍﹐不使有風﹐中生炭火一盆﹐熱後洗浴﹐早晚洗﹐而房中常燒玉樞丹﹐鼻聞此气﹐可以殺虫。﹞此殺虫之劑也。虛勞熱蒸﹐積久則生惡虫﹐食人臟腑﹐同气連枝﹐多遭傳染﹐甚至滅門。法當補虛﹐以復其元﹐殺虫以絕其根。能殺其虫﹐𨿽病者不生﹐亦可絕其傳疰。《金匱》之於虛勞門後﹐附獺肝散一方﹐豈無意哉。他如獺爪﹑雄黃﹑桃仁﹑雷丸﹑靑蒿﹑百部﹐皆虛勞癥殺虫應用藥物﹐不可不考。劉氏云﹕凡童子室女﹐不生歡笑﹐及鰥﹑寡﹑僧﹑尼﹐情志抑鬱﹐郁則熱蒸﹐久而生虫﹐虫侵臟腑骨髓之中﹐遂難療治。此癥初起﹐只宜暢達情志﹐恬淡靜養﹐內服宣發郁熱﹐如逍遙散之劑﹐不使內熱﹐外用擦洗之法﹐以圖萬一之僥幸。凡近視此病者﹐不宜饑餓﹐虛者須服補藥﹐宜佩安息香及麝香﹐則虫鬼不敢侵也。

長春廣嗣丹大補眞陰壯腎陽﹐固精﹑塡髓﹑骨筋彊﹐百齡老人當益壯﹐此是人間第一方。﹝余於都門﹐見壁貼驢腎長龜丸﹐心奇此方﹐重價相購﹐終祕不傳。後遇一異士﹐於無意中得之。據云﹕系祿山進獻﹐明皇服之有效﹐因禦制此贊﹐其說𨿽近荒唐﹐然就方觀之﹐洵足珍也。修合服之者﹐固有大效﹐因刊之當世﹐以公諸同好。﹞生地﹝八兩﹐砂仁細末一兩﹐酒拌﹐九蒸九曬。﹞萸肉﹝蒸﹐曬漧。﹞枸杞﹝曬漧。﹞菟絲﹝自制。﹞牛膝﹝酒蒸曬漧。﹞無冬﹝去心﹐曬漧。﹞麥冬﹝去心﹐曬漧。﹞杜仲﹝補腎﹐鹽水炒。﹞山藥﹝蒸曬。﹞茯苓﹝補脾。﹞人參﹝量加。﹞北五味﹝補肺﹐焙漧。﹞柏仁﹝焙漧。﹞歸身﹝補心。酒洗﹐曬漧。﹞補骨脂﹝黃柏靑鹽﹐煎濃汁﹐浸三日夜﹐曬漧﹐胡桃油拌炒。﹞巴戟天﹝酒浸﹐焙。﹞肉蓯蓉﹝助其眞陽﹐酒洗﹐去甲。

切片曬漧。﹞蓮須覆盆子沙苑蒺藜﹝固其元精。炒。以上各曬漧﹐淨藥四兩。﹞鹿角膠龜甲膠﹝各一斤。﹞虎骨膠﹝半斤﹐俱酒頓膏。﹞鰾膠﹝炒﹐淨一斤。﹞豬脊髓﹝四十條。﹞黃牛肉精羊肉黑狗肉﹝各十斤﹐煎膏。各加砂仁末一兩。﹞紫河車﹝皆气血之屬﹐補精之效捷。十具以上。制法同前法。﹞狗陰莖﹝治陰痿不起﹐令堅彊熱大。白馬陰莖﹐驢陰莖﹐功用相同。此三物﹐房術方中每用之。四十條﹐一百條止。連骨打扁﹐蛇牀子二兩﹐蒸酒塗炙﹐子不用。﹞驢陰莖﹝四條﹐制法同上。﹞雄晚蠶蛾﹝彊陽不痿﹐止精不泄。晚蠶取其敏於生育。炒。去足翅﹐四兩。以上三味如無﹐不用亦可。﹞﹝共三十二味。諸膠髓丸如桐子大。空心淡鹽湯﹐饑時陳酒各送下四﹑五錢﹐美食壓之。﹞若肥人肉多濕痰﹐用七寶美髯丹全方﹐赤﹑白何首烏﹝黑豆拌﹐蒸曬九次。各一斤。﹞赤﹑白茯苓﹝各半斤。﹞枸杞﹑菟絲﹑牛膝﹑當歸﹑補骨脂﹝各半斤﹐此原方只四兩。﹞仍用人參﹐再加茅術﹐﹝一斤。﹞沈香﹑砂仁﹝各四兩。﹞後龜﹑鹿等藥同上。

此方峻補其腎爲主﹐而兼調其五臟爲佐。經曰﹕腎者主蟄﹐封藏之本﹐聚精之處也。爲眞陰之髒﹐乃先天之本﹐性命之根。故腎之精﹐貴欲其藏﹐然精又化生於五臟﹐腎持受而藏之耳。故五臟和而精自生﹐腎得補而封藏稱職﹐所謂精盈則气盛﹐气盛則神全﹐神全則身健﹐身健則無病而可長春廣嗣矣。凡丈夫中年﹐覺陽衰精薄﹐便可服餌。藥𨿽三十二味﹐俱同類有情之劑﹐並無錯雜之品﹐譬如韓信之兵﹐多多益善耳。相火易動﹐及陰虛內熱者﹐切不可服﹐服之則反生別病也。按此方非爲治虛勞而設﹐而仍附於後者﹐以人之致虛﹐皆由於欲﹐故虛而火旺者﹐旣有保陰﹑六味﹑左歸﹑回生之屬以治之﹐虛而火衰者﹐如八味﹑右歸之屬﹐皆可選用。若陽事短小﹐易痿易泄﹐精薄精寒﹐因無子嗣者﹐此方服之﹐不惟無損﹐且有大益。潤而不燥﹐溫而不熱﹐較房術方﹐一派辛熱雜伯之劑﹐相去天淵矣。

勞癥脈見虛數難治﹐若六至以上必死。結脈代脈見者死。身熱死﹐而脈澀小者死。﹝澀小爲精血俱傷﹐外內俱熱﹐立耗亡矣。﹞兩手脈弦﹐木克土敗。若左手脈細﹐右手浮大勁急﹐亦木克土敗而主死。失血諸癥﹐身涼脈緩小者可治﹐身熱脈數大者難治﹐﹝陽盛陰衰故也。﹞更見咳逆气上气﹐不得臥必死。

虛勞不能服參﹑﹐爲不受補者死。﹝陰虛補陽﹐則陽愈亢而陰愈虛﹐咳頻咽痛﹑痰紅﹑上焦諸熱悉加。﹞勞嗽聲喑者死。一邊不能睡者﹐﹝皆肺敗之癥。﹞勞癥久泄者死。大肉去者死﹑﹝皆脾敗之癥。﹞咳不止而白血出者死。﹝金受火刑﹐傷極則白沫出。蓋血竭於肺﹐乃爲白涎白液﹐涎液𨿽白﹐實血所化。一謂白血﹐淺紅色﹐而似肉似肺者。﹞勞癥久而嗽血﹐咽疼無聲﹐此爲下傳上﹔若不咳不疼﹐久而溺濁脫精﹐此謂上傳下﹐皆死。

卷十一﹟書集虛勞

舉例

一一人患陰虛內熱。仲淳曰﹕法當用甘寒﹐不當用苦寒﹐然非百劑不效﹐愼勿更吾方﹐欲加減﹐使吾徒略爲增損也。藥用二冬滋陰淸肺﹐蘇子﹑枇杷葉﹑貝母下气消痰﹐桑皮瀉火﹐骨皮﹑鱉甲﹑除蒸﹐白芍﹑五味﹑收斂﹐果百劑而安。大抵此癥﹐傷損未重﹐內熱未甚﹐初起卽便調治﹐大劑久服自效。

二一人患目珠痛﹐如欲墜﹐胸脇及背﹐如捶碎狀﹐晝夜咳嗽﹐眠食俱廢﹐自分不起。仲淳令日進童便三大碗﹐七日下黑血無數﹐病卽除﹐嗽熱如故。再投二冬﹑童便﹐以淸肺熱﹐蘇子﹑橘紅﹑枇杷葉﹑貝母﹑竹瀝以下痰气﹐靑蒿﹑鱉甲﹑白芍以治肝火﹐久之未痊。病家疑其虛﹐自投黃二錢﹐入藥嘗之﹐竟夕悶熱不寐﹐始守前方﹐兼服噙化丸不輟﹐逾月而平。蓋此病本於親喪過哀﹐更觸惱怒﹐肺經熱甚﹐肝火上衝所致﹐故不宜參﹑。

三一童子年十五﹐患寒熱咳嗽﹐面赤鼻塞﹐夜劇。家人以爲傷風。仲淳視之曰﹕陰虛也。蓋傷風之癥﹐面色宜黯﹐今反赤而明﹔傷風發熱﹐必晝夜無間﹐今只夜劇。鼻塞者﹐因火上升壅肺﹐故鼻塞﹐以是知其陰虛也。投龜甲以除寒熱﹐生地以補腎陰﹐麥冬﹑桑皮﹑貝母﹑沙參﹑百部淸肺降火﹐五味救肺斂火﹐不四劑而安。

四一人客邸耽於靑樓﹐且多拂意之事﹐至冬底﹐忽大發寒熱咳嗽。醫者皆用發表和解﹐以外感治之。神色消耗﹐脈數虛中﹐時復一結﹐咳嗽有血﹐臥不貼席。仲淳曰﹕此陰虛癥也。水虧火旺﹐故脈虛數﹔內有瘀血﹐故脈時見結﹐肺肝葉損﹐所以臥不能下﹐癥屬不治。況誤認外感﹐多服發散﹐復蹈虛虛之戒耶﹗不數日而歿。

五一人形體卑弱﹐神气短少﹐且素耽酒色﹐時常齒衄。春間偶患右乳傍及肩背作痛異常﹐手不可近﹐捫之如火﹐日夜不眠。醫用桃仁﹑紅花﹑乳﹑沒﹑延胡﹑靈脂等藥二十餘劑﹐不效。仲淳診視﹐六脈虛數﹐肝腎爲甚﹐斷爲陰虛火旺之癥。當滋養陰血﹐扶持脾胃﹐俾陰血漸生﹐虛火降下﹐則痛不求止而自止。如必以和傷治痛爲急﹐則徒敗胃气﹐克削眞元﹐非所宜也。疏一方付之﹐用地﹑芍﹑枸杞﹑牛膝﹑麥冬滋養陰血﹐石斛﹑甘艸扶持脾胃﹐桑枝﹑續斷﹑丹皮調和血脈﹐囑其十劑方有效。以陰無驟補之法耳。服至八劑後﹐脈气漸和﹐精神漸旺﹐向未出房室﹐至此則能步至中堂﹐但痛處未盡除﹐然而生機則躍如矣。惜其欲速太過﹐惑於淺見﹐棄置不服﹐復以前方雜進。一月後胃气果敗﹐作嘔逆﹔陰血愈耗﹐發潮熱﹔脾气傷盡﹐作腹脹﹐再半月而死矣。

六一人病失血﹐歲二﹑三發。其後所出漸多﹐咳嗽發熱﹐食減肌削﹐屢至小康﹐不以爲意。夏秋間偶發寒熱如瘧狀﹐每夜達曙﹐微汗始解。嗣後寒熱稍減﹐病轉下痢﹐進以參﹑術﹐胸膈迷悶﹐喉喑窒塞﹐服茯苓﹑山藥﹐預收紅鉛末﹐下黑血塊數升﹐胸喉頓舒﹐面容亦轉﹐以爲得竹破竹補之法也。

加用桂﹑附二劑﹐於是下利晝夜十數行﹐飲食難入﹐神識不淸﹐病轉增劇。嘉言診之﹐脾脈大而空﹐腎脈小而亂﹐肺脈沈而伏。病者問此爲何癥﹖曰﹕此癥患在亡陰﹐今反用峻熱之藥﹐如權臣悍帥﹐不至犯上無等不已。行期在立冬後三日﹐於今計之﹐不過信宿﹐無以爲方也。何以言之﹖經曰﹕暴病非陽﹐久病非陰﹐則數年失血﹐其爲陽盛陰虛無疑。況食減而血不生﹐漸至肌削而血日槁﹐虛者益虛﹐盛者益盛﹐勢必陰火大熾﹐上炎傷肺﹐咳嗽生痰﹐淸肅下行之令盡雍。由是腎水無母气以生﹐不足以蔭養百髓﹐柴閘極瘦損﹐每申酉時﹐灑栗惡寒﹐轉而熱至天明﹐微汗始退﹐譬如夏日炎蒸﹐非雨不解﹐身中之象﹐明明有春夏無秋冬。用藥方法﹐不亟使金寒水冷﹐以殺其勢﹐一往不返矣。乃因下利﹐誤用參﹑術補劑﹐不知肺熱已極﹐上有從皮毛透出一路﹔今補而不宣﹐勢必移熱於大腸﹐所謂肺移熱於大腸﹐傳爲腸者是也。至用紅鉛末下黑血者﹐蓋陽明之血﹐隨淸气行者﹐久已嘔出﹐其陰分之血﹐隨濁气行至胸中﹐爲膜原所蔽﹐久瘀膈間。得經水陰分下出之血﹐引之而走下竅﹐聲應气求之妙也。久積頓寬﹐面色稍轉﹐言笑稍適者﹐得其下之力﹐非其補之之力也。乃平日預蓄此藥﹐必爲方士所惑﹐見爲眞陽大虧﹐遂放膽加用桂﹑附﹑燥熱﹐以盡劫其陰﹐致兩尺脈亂﹐火燔而泉竭﹐脾胃脈浮﹐下多亡陰﹐陽無所附﹐肺脈沈伏。金气斂縮不行﹐神識不淸﹐而魄已喪矣。昔醫云﹕亂世混濁﹐有同火化。夫以火濟火﹐董曹乘權用事﹐漢祚焉得不終耶﹗七一人勞心太過﹑因食海鮮﹐嘔血有痰﹐喉間如鯁。日晡煩熱。士材診之曰﹕六脈不數﹐惟左寸澀而細﹐右關大而軟﹐思慮傷心脾也。以歸脾湯大劑﹐加生地﹑麥冬﹑丹皮﹑丹參二十餘劑﹐而癥減六﹑七﹐兼服六味丸﹐三月遂不復發。

卷十二﹟書集

咳嗽

咳嗽必由於肺﹐故黃帝有肺令人咳之問。而岐伯則曰﹕五臟六腑﹐皆令人咳﹐非獨肺也。皮毛者﹐肺之合也﹐皮毛先受邪气﹐邪气以從其合也。其寒飲食入胃﹐從胃脈上至於肺﹐則肺寒﹐肺寒則外內合邪﹐因而客之﹐則爲肺咳。此舉形寒飲冷﹐傷肺致咳之一端耳﹐形寒者﹐外感風寒也﹔飲冷者﹐內傷寒冷也。然六气不獨風寒乘肺致咳﹐其火﹑暑﹑濕﹑燥皆能乘肺﹐皆足致咳﹐各有的癥可憑。又曰﹕五臟各以其時受病﹐非其時﹐各傳以與之。乘秋則肺先受之﹐乘春則肝光受之﹐乘夏則心先受之﹐乘季夏則脾先受之﹐乘冬則腎先受之。言四髒各以其時﹐先受邪爲病﹐次便及乎肺而爲咳﹐故曰五臟六腑皆令人咳﹐然其實無有不關於肺﹐況外邪中於皮毛﹐而內應於肺也。卽內傷之咳﹐亦無有不關於肺。故以內經於五臟六腑分別咳狀之下﹐又申之曰﹕此皆聚於胃﹐關於肺﹐故使人多啼唾而面浮腫气逆也。聚於胃者﹐胃爲臟腑之根本也﹐關於肺者﹐肺爲臟腑之華蓋也。嘗考無擇有三因﹐丹溪有六咳﹐名𨿽多種﹐總不出於外感內傷。

而治咳之法﹐亦當知重肺胃二經。然於外感內傷之中﹐又惟風寒勞損﹐二者居其八九。景嶽雲﹕風寒者﹐責在陽實﹐治宜辛溫散邪﹐則肺淸而咳愈﹐最忌寒涼收斂﹐如經所謂肺欲辛者是也。勞損者﹐責在陰虛﹐治宜甘以壯水﹐潤以養金﹐則肺寧而嗽愈﹐最忌辛香燥熱﹐如經所謂辛走气﹐气病無多食辛者是也。至若因火﹑因暑﹑因濕﹑因燥﹐各從本門似施治。其因痰飲者滌其飲﹐因气逆者降其气﹐因食積者消之﹐因積熱者淸之﹐金虛則崇土﹐郁甚則舒肝﹐隨其所見之癥而理之。《金匱》論咳有肺痿﹑肺癰﹑肺脹之辧﹐所當詳究。趙氏雲﹕水冷金寒而咳﹐當用八味丸。仲淳𨿽論气虛﹑陽虛﹑喘咳者絕少﹐然此等治咳之法﹐亦宜畱心﹐以盡病變之無窮﹐則治咳之能事畢矣。

疏邪利金湯﹝見傷風。﹞原方﹝疏邪利肺。﹞如外感風寒﹐內傷寒冷咳嗽者﹐﹝寒冷入胃﹐從胃脈上至於肺﹐則肺寒﹐外內合邪﹐故咳。﹞可加半夏。以治胃寒。

此治感冒風寒咳嗽之劑﹐果系形寒飲冷致咳﹐可加姜﹑夏﹐否則肺熱還傷肺矣。

淸金膏加減淸寧膏噙化丸瓊玉膏﹝俱見虛勞。﹞皆治陰虛咳嗽。

風髓湯牛髓﹝一斤。﹞白蜜﹝半斤﹐同煎沸﹐以絹濾去渣﹐入下三味。﹞杏仁﹝去皮尖﹐四兩﹐研如泥。﹞山藥﹝炒﹐四兩﹐研細。﹞胡桃仁﹝去皮﹐四兩﹐研如泥。﹞﹝同入瓶內﹐油紙封口﹐隔湯煮一日﹐早晚白湯化服三﹑四匙。﹞一方用牛酥﹑白蜜﹑杏仁名蜜汗煎。﹝煎法同上。﹞八仙玉液﹝自制。﹞治陰虛咳嗽痰血最效。

藕汁﹝性寒帶澀﹐滌熱止血﹐二杯。﹞梨汁﹝降火消痰﹐定喘止嗽。﹞蔗漿﹝消痰止咳。﹞蘆根汁﹝淸胃止嘔﹐各一杯。﹞茅根﹝涼金定喘。水煎取濃汁一杯﹐再同汁漿乳頓滚。﹞人乳﹝補陰養血。﹞童便﹝引火下行﹐各一杯。﹞生雞子白﹝三枚。﹞和勻﹐頻頻服之。余嘗用米仁山藥蓮肉﹝保脾。﹞麥冬﹝各一兩。﹞白花百合﹝淸肺﹐二兩。﹞枇杷葉﹝降气﹐十片。﹞煎濃汁﹝一碗。﹞衝入玉液﹐再加貝母末﹐眞柿霜﹝消痰。﹞和勻﹐頻頻飲之。﹝卽垂絕者﹐尙可延生。﹞此七方皆甘潤之劑﹐勞損之咳﹐擇而用之。一方但用枇杷葉去毛﹐蜜炙煎膏﹐白蜜飴糖收之﹐亦有效驗。

瀉白散﹝見火。﹞此治肺熱咳嗽之劑﹐虛火加甘寒﹐實火加苦寒。按《金匱》云﹕咳而上气﹐其人喘﹔目如脫狀﹐此爲肺﹐脹。仲淳言肺脹﹐乃系肺熱極所致﹐當淸金降气。本方宜加黃芩﹑石膏﹑知母﹑花粉之屬。

順气開痰飲﹝見中風。﹞此治气逆咳嗽之劑。

二陳湯﹝見中風。﹞此治痰飲咳嗽之劑﹐虛者用四君子湯。

保和丸﹝見泄瀉。﹞此治食積咳嗽之劑﹐加減用之。

百部膏﹝一味熬膏蜜收。﹞此治虫嚙肺咳之劑﹐必胸中饑時則痛﹐唇上白點如粟者﹐用之方效。

卷十二﹟書集

肺痿

《金匱》云﹕其人咳﹐口中有濁唾涎沫﹐脈數虛者﹐此爲肺痿。或從汗出﹐或從嘔吐﹐或從消渴﹐小便利數。或從便難﹐又被快藥下利﹐重亡津液﹐故得之。治肺痿﹐大要當以甘艸湯調和營衛爲君﹐臣以潤燥﹑淸熱﹑降气﹑消痰之劑﹐煎膏時時噙化﹐緩以圖之﹐方可挽回於萬一。若大驅涎沫﹐欲求速效﹐反速斃也。

《金匱》甘艸湯治肺痿咳嗽﹐唾涎沫不止。﹝肺熱而痿﹐淸肅失令﹐則上輸之精气﹐不能收攝運化﹐故吐濁涎。﹞甘艸﹝一味水煎﹐頻飲之﹐熱自漸化。但最難服處﹐半月後方得效。﹞加二冬﹑百合﹑梨汁﹑貝母﹑蘇子﹑枇杷葉皆可用。

此治痿獨取陽明之義。徐忠可云﹕餘外家病肺痿﹐初時痰沫成碗﹐服一味甘艸湯﹐半月始痰少而得愈。

卷十二﹟書集

肺癰

《金匱》云﹕若口中辟辟燥﹐咳則胸中隱隱痛﹐脈數實者﹐此爲肺癰。始蔭可救﹐膿成則死。又云﹕咳而胸滿﹐振寒脈數﹐咽不漧渴﹐時出濁唾鮏臭﹐此爲肺癰﹐久之吐膿如米粥者死。嘉言云﹕凡見咳逆上气﹐卽宜防癰痿之癥。肺受火熱燻蒸﹐卽血爲之凝﹐血凝卽痰爲之裹﹐遂成小癰。若能初起卽識﹐當血結而膿未成之時﹐急瀉其肺﹐方爲恰當。迨至血化爲膿﹐瀉之無益﹐肺葉朽壞﹐傾囊吐出而死。

間有癰小﹐气壯胃彊善食﹐其膿不從口出﹐或順趨肛門﹐或旁穿脇肋﹐仍可得生﹐然亦不過十中二﹑三耳。

《金匱》葶藶大棗瀉肺湯治肺癰﹐喘不得臥。

甜葶藶﹝瀉其肺實﹐下其敗濁﹐不致腐潰吐膿。二﹑三錢。﹞大棗﹝固脾胃之元﹐數枚。﹞或合甘桔湯。﹝亦治肺癰之劑。﹞如連翹﹝能散血結气聚。﹞牛蒡﹝能散諸癰腫毒。﹞金銀花﹝解毒聖藥。﹞陳年芥鹵﹝肺癰神丹。﹞貝母﹝散結消腫。﹞花粉﹝淸熱消腫。﹞皆可采用。

此治肺癰喫緊方也﹐隨癥加減治之。

咳嗽之脈﹐浮濡易治﹐﹝嗽乃肺病﹐脈浮爲宜﹐兼見細軟﹐病將退也。﹞沈﹑浮而緊者死。﹝與癥相反﹐病必深矣。﹞久嗽脈弱者生﹐實大數者死﹐上气喘嗽﹐面腫息肩﹐脈浮大者死。

卷十二﹟書集肺癰

舉例

一一人經年久嗽﹐藥不絕口﹐而病反增劇﹐自謂必成虛勞。士材曰﹕脈不數不虛﹐惟寸口浮大而滑﹐是風痰未解﹐多服酸收﹐故久而彌甚。用二陳湯﹐加麻黃﹑前胡﹑杏仁﹑蘇子﹑桔梗﹕五劑知﹐十劑效。

二一人三年久嗽﹐諸藥不效。士材診之曰﹕饑時胸中痛否﹖曰﹕大痛。視其上唇白點如粟者十餘處。此虫嚙其肺。用百部一味煎膏﹐加烏梅﹑檳榔與服。下寸白虫四十餘條﹐不十日而痛止咳寧。自此之後﹐永不再作。

三一婦患肺家火實﹐熱甚咳嗽﹐久而不愈。身如火炎﹐肌瘦將成勞。用紫菀湯﹝紫菀﹑桑皮﹑杏仁﹑款冬花﹑枇杷葉﹑木通等分﹐大黃減半。蜜丸櫻桃大。夜間噙化三﹑五丸。﹞服之而愈。

四一婦平日持齊﹐腸胃素枯﹐天癸絕後﹐經猶不止﹐似有崩漏之意。嘉言治已痊可﹐時值秋燥﹐人多病咳﹐而血虛津枯之體﹐受傷猶猛﹐胸脇緊脹﹐上气喘急﹐臥寐不寧。咳動則大痛﹐痰中帶血而腥﹐食不易入﹐聲不易出﹐寒熱交作。申﹑酉二時﹐燥金用事﹐諸苦倍增。其脈時大時小﹐時弦緊﹐時牢伏。服淸肺藥﹐如以勺水沃焦﹐無裨緩急。嘉言告以肺癰將成﹐髙年難任﹐用葶藶大棗瀉肺湯﹐先通肺气之壅﹐卽覺气稍平﹐食稍入﹐痰稍易出﹐身稍可側﹐大有生機。嘉言曰﹕未也﹐吾見來勢太急﹐不得已而取快於一時﹐然暫開者易至復閉﹐復閉則前方不可再用。今乘其暫開﹐多方以圖﹐必在兩月後﹐交冬至節﹐方是愈期。蓋身中之燥﹐與時令之燥﹐膠結不解﹐必俟燥金退气﹐而肺乃得寧。此兩月間﹐屢危屢安﹐大率皆用活法斡旋。

緣肺病不能用補﹐而脾虛又不能生肺﹐肺燥喜於用潤﹐而脾滯又艱於運食。今日脾虛之極﹐食飲不思﹐則於淸肺藥中﹐少加參﹑術以補脾﹐明日肺燥之極﹐熱盛咳頻﹐則於淸肺藥中﹐少加阿膠以潤燥。至立冬之午刻﹐病者忽云﹕內中大覺淸爽﹐可得生矣。奇哉﹗天時之燥去﹐而肺金之燥遂下傳於大腸﹐五﹑六日不一大便﹐略一潤腸卽解﹐正以客邪易去耳。至小雪節﹐康健加餐﹐倍於平日。蓋胃中空虛旣久﹐勢必加食﹐復其水谷容受之常﹐方爲痊愈也。

六一婦孕五月﹐偶下血﹐以人參﹑阿膠勉固其胎。又一月﹐身腫气脹血逆上奔﹐結聚於會厭胸膈間﹐食飲才入﹐觸之痛處﹐轉下艱難﹐稍急卽連粒嘔出。皆謂胎气上逼﹐脾虛作腫成嗝。用人參之補﹐五味之收爲治。至白露節﹐孕期已八月﹐病勢急篤﹐呼吸將絕。嘉言診視﹐其尺脈微澀難推﹐獨肺部洪大無倫﹐喘聲如曳鋸﹐手臂靑紫腫亮﹐如毆傷色。謂曰﹕胃脈洪大﹐合於會厭之結塞﹐知其肺當生癰。尺脈微澀﹐合於肉色之靑腫﹐知其胎已久壞。宜瀉白散之善藥﹐加芩﹑桔之苦﹐以開其上之壅﹐通其下之閉﹐服一大劑﹐腹卽孥痛﹐如欲產狀﹐此肺气開而下行﹐久閉惡穢得出也。再進一劑﹐身腫稍退﹐上气稍平﹐下白污如膿者數斗﹐裹朽胎而出。旬餘尙去白污﹐並無點血相雜。可知胎朽腹中﹐已近百日﹐陰胎之血﹐和胎俱化爲膿也。病者當時胸膈卽開﹐連連進粥﹐神思淸爽。然胎朽𨿽去﹐而穢气充斥﹐周身靑腫未遲﹐胸厭𨿽寬﹐而肺气壅遏﹐寒熱咳嗽未除。一以淸肺爲主﹐旬餘乃瘳。

卷十二﹟書集

痰飲

痰飲𨿽爲一癥﹐而因則有二。稠濁者爲痰﹐痰因於火﹐有熱無寒﹐宜分在肺在脾﹔稀淸者爲飲﹐飲因於濕﹐有熱有寒﹐此屬在脾。然濕土寄旺四時﹐三時主熱﹐一時主寒﹐故飲癥亦究寒濕釀成者少﹐濕熱釀成者多。按仲淳云﹕痰之生也﹐其由非一﹐其治不同。如由陰虛火動﹐上炎爍肺﹐煎熬津液﹐凝結爲痰﹐是爲陰虛痰火﹐痰在乎肺﹐而本乎腎﹐宜壯水淸金﹐降气消痰爲治。若由脾濕不能運化﹐積滯生痰﹐或因酒醪濃味生痰﹐濃濃膠固﹐甚至流於經絡﹐及皮裏膜外﹐或結爲大塊﹔或不思飲食﹐或徹夜不眠﹔或身重腹脹﹐不得行走﹕或卒然眩僕﹐不知人事﹔或發爲癲癇﹔或叫呼異常﹐或昔肥今瘦﹕或泄瀉不止﹐及成癱瘓種種怪癥﹐皆痰之所爲。故昔人云﹕怪病多屬痰﹐暴病多屬火﹐良有以夫。此癥在脾胃﹐無關肺腎﹐宜燥脾行气﹐散結軟堅爲治。若有風。寒閉熱在肺﹐而痰嗽喘逆者﹐亦屬在肺﹐宜豁痰降气﹐除肺熱藥中加辛溫之劑﹐以散風寒。故利潤﹑利燥。利散﹐各有攸當﹐非可混施也。世以痰飲混稱﹐而不辧稠粘之爲痰﹐淸水之爲飲﹐混同施治﹐豈中病情﹖要知飲之色狀不同﹐或靑﹑或黃﹑或綠﹑或黑﹑或酸﹑或苦﹐或伏於腸胃﹐或攻於胸脇﹐則爲心痛﹐爲胃脘痛﹐爲脇肋刺痛。或流於經絡四肢﹐則關節不利。或憎寒﹑發熱﹑自汗﹐或胸膈滿悶喘逆﹐或不思食﹐或不得眠﹐皆其候也。此癥多因酒後過飲茶湯﹐與腸胃濕熱之气﹐凝而爲飲。或因懷抱抑鬱。或因脾胃虛弱﹐飲食之濕﹐不得消散﹑亦能成飲。總之﹐必由脾胃有濕所致。宜健脾燥濕﹐消飲行水﹐降气散郁爲治。考方書論痰﹐有在肺經者﹐名爲燥痰﹐其痰澀而難出。

在脾經者﹐名爲濕痰﹐其痰滑而易出。在心經者﹐名爲熱痰﹐其痰堅而成塊。在肝經者﹐名爲風痰﹐其痰靑而多泡。在腎經者﹐名爲寒痰﹐其痰有黑點而多稀之別。《金匱》論飲癥﹐有四﹕水走腸間﹐瀝瀝有聲者﹐曰痰飲﹐水流脇下﹐咳唾引痛者﹐曰懸飲﹔水流行於四肢﹐汗不出而身重者﹐曰溢飲﹔咳逆倚息﹐气短不得臥﹐其形如腫者﹐曰支飲。亦分在肺﹑在脾﹑在心﹑在肝﹑在腎﹐此誠痰飲病變之無窮﹐有志深造者﹐所宜詳究焉。

疏邪利金湯﹝見傷風。﹞原方可加炒麻黃﹝散風寒﹐三﹑五分。﹞石膏﹝淸肺熱。量用。﹞此方因風寒閉熱在肺﹐而痰嗽喘逆者﹐用以治之。

淸金散淸寧膏噙化丸﹝俱見虛勞。﹞接命丸﹝見中風。﹞此四方陰虛痰火者﹐擇而用之﹐以肺爲燥金﹐喜涼潤而惡溫燥故也。如膠固者﹐加霞天膏。

順气開痰飲﹝見中風﹐﹞治气逆火升﹐痰滯喉間﹐如有核上。

原方﹝順气開痰。﹞加麥冬知母黃柏﹝淸火。﹞白芍五味﹝斂火下降。﹞此順气開痰降火之劑。

琥珀丸治痰癥如神。

眞琥珀朱砂﹝鎭心安神。﹞人參﹝補气安神。﹞茯神蓮肉﹝各三錢。﹞山藥﹝一兩。﹞甘艸﹝補心益脾。﹞天竺黃﹝入心﹐除熱痰。﹞陳膽星﹝入肝﹐祛風痰。﹞可加牛黃﹝淸心涼肺﹐除熱化痰。一錢更妙。﹞﹝蜜丸重三錢﹐朱砂爲衣﹐小兒每丸重一錢。﹞此鎭心安神除熱化痰之劑﹐爲幼科之聖藥﹐凡遇慢驚﹐所投輒應﹐兼治小兒一切虛癥。

栝蔞橘紅丸治胃中有痰欲吐。

栝蔞仁橘紅﹝各四兩。﹞﹝竹瀝﹑薑汁泛爲丸。食後服。﹞此順气開痰止嘔之劑。

加味栝蔞半夏湯痰嗽气逆頻吐﹐胸膈如有冷物上塞﹐飲熱湯稍下者﹐方可用此。

栝蔞霜﹝蛤粉拌炒﹐三錢。﹞半夏﹝薑汁炒﹐一錢五分。一潤一燥。原方只二味﹐下藥仲淳加入。﹞蘇子﹝炒研。﹞橘紅茯苓﹝皆消痰降逆之品。各三錢。﹞白豆蔻﹝五分。﹞吳茱萸﹝有溫中下气之能。三﹑五﹑七分。湯泡用。﹞加竹瀝﹝一小杯。﹞薑汁﹝開痰止嘔。五匙。﹞此消痰降逆溫中下气之劑﹐因熱者大忌之。

二陳湯﹝見中風。﹞治濕痰及一切飲癥之要藥。

此燥濕﹑理气﹑化痰之劑。虛者加人參﹑白術﹐補气健脾以運化其痰﹐名六君子湯。先哲云﹕脾爲生痰之原。又曰﹕治痰不理脾胃﹐非其治也。若吐涎沫﹐不甚稠粘﹐此脾虛不能約束津液故也﹐六君子加益智仁治之。益智辛熱﹐能攝涎﹐非虛寒勿用。每見勞嗝等癥﹐多有吐白涎沫者﹐此系熱極所致。凡臨癥最宜細審﹐治始無誤。

仲淳痰飲丸﹝亦可煎服。﹞治一切飲癥如神。

六君子去甘艸﹝健脾燥濕﹐去甘艸﹐嫌其緩中。各四兩。﹞加旋復花﹝消痰。三兩。﹞獵苓澤瀉﹝行水。各三兩。﹞枳實﹝一兩。﹞濃朴木香﹝降气散郁。各五錢。﹞因酒濕者﹐加黃連﹐﹝一兩。﹞因寒濕者﹐加茅術﹐﹝二兩。﹞白豆蔻﹐﹝五錢。﹞因抑鬱者﹐加紫蘇。﹝四兩﹐﹞﹝薑汁稀米糊爲丸﹐如綠豆大﹐淡姜湯下。每服三﹑四﹑五錢﹐日三服。﹞此健脾燥濕﹐消飲行水﹐降气散郁之劑。凡遇飲癥﹐投之輒效。仲景用桂枝﹑茯苓﹑白術﹑甘艸湯﹐四味通陽﹐化气滲水﹐健脾勝濕消飲﹔用八味腎气丸﹐補益眞陽﹐使腎气不虛﹐水不上泛爲痰﹔用葶藶大棗湯﹐以瀉肺气之閉﹐使气行而飲自不聚。載在《金匱》痰飲門。其方非一﹐所宜參究。

神術丸治濕痰﹝肥人多患之。﹞及一切飲癥如神。

茅術﹝一斤﹐黑芝麻一斤。同水研漿拌之﹐九蒸九曬。﹞﹝棗肉爲丸。秋月燥令﹐可用天冬錢許﹐煎湯送下。﹞此治濕消飲之神劑﹐並治濕痺及脾濕腫脹極效。

茯苓丸治痰停中脘﹐脾气壅滯﹐不得下行﹐上攻兩臂﹐抽牽作痛﹐手不能舉。﹝脾主四肢故也。﹞服者立效。

半夏﹝二兩。﹞茯苓﹝一兩。﹞枳殼﹝五錢。﹞風化硝﹝引消痰利气之品﹐同潤下歸大腸。二錢五分。﹞﹝薑汁煮﹐面湖爲丸﹐桐子大﹐每服三﹑五十丸﹐淡姜湯下。﹞此導痰潤下之緩劑。

礞石滚痰丸治一切積聚痰結﹐百種怪癥。﹝病而至於變異百出﹐癥不可憑﹐脈不可據﹐莫測端倪者﹐大屬於痰。﹞靑礞石﹝消積滯﹐墜痰涎之要藥。火硝等分﹐金色。湯氏治小兒用用一錢﹐豈有君藥反少之理﹐原方分量疑誤。﹞制大黃﹝驅逐一切積滯﹐停淡畱飲之神劑。﹞黃芩﹝芩之治痰﹐假以降其火也。各八兩。﹞眞沈香﹝沈之治痰﹐借以降其气。一兩。木香亦可。﹞﹝水泛爲丸﹐白湯下一﹑二﹑三錢。﹞此驅痰除熱泄結之聖劑。若因於脾濕﹐不能運化﹐積滯生痰﹐或因酒醪濃味生痰﹐濃濃膠固﹐咯唾難出者﹐此藥但取痰積﹐次第而下﹐並不大瀉﹐應如鼓桴。如陰虛痰火禁用﹐虛人亦禁。

痰得澀脈難治。

卷十二﹟書集痰飲

舉例

一一人面赤作渴﹐痰多盛頭暈。立齋曰﹕此腎虛水泛爲痰。用六味而愈。

二一閨女患痰癥﹐累月不食﹐起居如常﹐每發厥逆﹐不省人事﹐良久而蘇。諸藥不效。余曰﹕中焦有痰﹐胃气亦賴以養﹐方能不食不饑。以琥珀丸服之而愈。廣筆記載﹕治一小兒甚﹐善哭。周歲﹐每哭卽气絕﹐一飯時方蘇。至三歲外﹐其病日深﹐哭而气絕﹐甚至經時方蘇。初或一月一發﹐半月一發﹐後則頻發﹐有日再發者。投以此藥﹐人參圓肉湯數丸﹐遂愈。

三一人患病抽痛﹐手不能舉﹐或左右時復轉移。此由伏痰在內﹐中脘停滯﹕四肢屬脾﹐脾滯而气不下﹐故上行攻臂作痛。以茯苓丸治之﹐得愈。方書云﹕有人爲痰所苦﹐夜間兩臂如人抽牽﹐兩手戰掉﹐不能舉動﹐服者遂愈。痰藥多方﹐惟此立效。

四一人徧體如虫螫﹐口舌糜爛﹐朝起必見二鬼執盤飧以獻。士材診其脈﹐乍大乍小﹐疑其爲鬼祟。

細察兩關弦滑而大﹐遂作痰飲治。投滚痰丸三錢﹐𨿽微有所下﹐而患病如故。更以小胃丹與之﹐﹝卽十棗湯之芫花﹑大戟﹑甘遂各五錢﹐加制大黃一兩五錢﹐黃柏三兩﹐白術煎膏丸﹐如卜子大。臨臥白湯送下四﹑五分﹐取膈下濕熱痰積。欲利﹑空心下一錢。﹞復下痰積十餘碗﹐徧體之痛減半﹐至明早﹐鬼亦不見矣。更以人參三錢﹐白術二錢﹐煎湯服小胃丹二錢﹐大瀉十餘行﹐約有二十碗﹐病若失矣。乃以六君子爲丸﹐服四斤而痊。

五一人患寒濕﹐不食久之﹐勢甚危。以治寒熱劑投之﹐不應。仲淳作飲癥治之﹐立愈。蓋飲癥原有作寒熱之條﹐故治飲病自去矣。

六一婦因作家郁勞﹐患飲癥﹐每發嘔吐不已﹐腸如欲出﹐所吐俱淸水盈盆﹐日夜不止﹐不思飲食。醫以健脾消痰﹐行气開郁藥投之。愈劇。仲淳卽以前方加人參三錢﹐一劑吐止﹐再劑霍然。隨食粥﹐脾气漸復。至後每病作﹐檢方服之卽平。

卷十二﹟書集

喘

喘病無不本於肺。故經曰﹕諸痿喘嘔﹐皆屬於上。蓋肺主气﹐气逆則喘。肺位最髙﹐故曰屬上也。

巢氏﹑嚴氏﹑本《內經》諸逆衝上﹐皆屬於火之說止言實熱。獨王海藏辧華陀肺气盛爲喘﹐《活人書》气有餘則喘﹐二語云﹕气盛則當气衰﹐有餘當作不足。若肺气果盛﹐果有餘﹐則淸肅之令下行﹐豈復爲喘﹖皆以火入於肺﹐炎灼眞气﹐眞气衰與不足而喘。所謂盛與有餘者﹐乃肺中之火﹐而非肺之眞气也。斯言誠超出前人。然余觀昔賢之論﹐悉有所本﹐不可偏廢。審果實熱有餘所致者﹐則從巢之諸說治之。審果火爍肺金﹐眞气不足所致者﹐則從海藏治之。故因風寒者解其邪﹔因暑濕者﹐滌其煩﹔火實者﹐淸之﹔气郁者﹐疏之﹔痰壅者﹐開之﹐食滯者﹐消之。气虛而火入於肺者﹐補气爲主﹔陰虛而火乘金者﹐壯水爲急﹔腎虛气不歸原﹐納气歸根﹔腎虛水邪泛濫﹐逐水下流。如上諸款﹐皆其大綱。然致喘之因甚多﹐須一隅三反﹐方不愧爲明通之醫矣。

疏邪利金湯﹝見傷風。﹞此治風寒致喘之劑。

竹葉石膏湯﹝見傷寒。﹞此治傷暑致喘之劑。

瀉白散﹝見火。﹞加茅根。﹝肺熱喘急﹐一味煎飲如神。﹞此治肺熱致喘之劑﹐實火加苦寒﹐虛火加甘寒。

沈香降气散眞沈香砂仁蘇子橘紅郁金枇杷葉﹝治喘蜜炙﹐治嘔姜炙。﹞白茯苓麥冬﹝皆下气降逆之品。﹞肺壅喘甚者加甜葶藶﹐﹝以瀉肺气之壅逆。﹞挾熱者加茅根﹐﹝涼金定喘。三﹑五兩。﹞煎湯煎藥。

此治气郁致喘之劑。

順气開痰飲﹝見中風。﹞或加二冬﹑沙參之屬。

此治痰壅致喘之劑。按士材云﹕《內經》論喘﹐其因眾多﹐究不越於火逆上而气不降。斯言深得要領。所以仲淳云﹕喘病屬肺虛有熱﹐因而痰壅﹐此方可宗而加減用之。若果屬痰﹐因而致喘﹐方可用二陳﹑六君子等湯治之。

保和丸﹝見泄瀉。﹞此治傷食致喘之劑﹐加減用之。

生脈散﹝見暑。﹞本方加蘇子茅根貝母。﹝气虛則喘﹐人參補之。喘則气耗﹐五味斂之。肺喜潤﹐故用麥冬﹐肺欲利﹐故用蘇子﹐肺惡熱以茅根淸火﹐肺惡塞﹐以貝母消痰。﹞此方喘因气虛﹑而火入於肺者宜之。

八仙長壽丸﹝見虛勞。﹞原方加麥冬﹝合麥冬以淸肺。﹞牛膝﹝各六兩。﹞紫河車﹝峻補其腎﹐一﹑二具。﹞或再加靑鉛﹝色黑導腎鎭墜之劑﹐降痰如神﹐鐵銚內溶化﹐去渣腳﹐收用﹐二兩。﹞眞沈香砂仁﹝如气從臍逆衝而上者﹐此腎虛不能納气歸原﹐非沈香﹑砂仁引導不濟。各五錢。﹞﹝茅根湯送下。﹞此方﹑喘因陰虛而火乘金者宜之。

六味腎气丸﹝見腫脹。﹞此方喘因腎虛﹐水邪泛濫者宜之。若果有火衰癥脈者﹐方可用濟生腎气丸。

參附湯治眞陽不足﹐上气喘急﹐气短頭暈﹐﹝陽欲上脫。﹞汗出肢冷。﹝陽欲外脫。﹞人參﹝一﹑二﹑三兩。﹞制附子﹝一﹑三﹑五錢。﹞此方果系眞陽欲脫致喘者﹐急用以挽之﹐否則切勿妄投。

麻杏甘石湯治哮喘。

麻黃﹝炒。三﹑五﹑七錢。﹞杏仁﹝散風寒。﹞甘艸石膏﹝淸肺熱。﹞合二陳加栝蔞﹝消痰。﹞蘇子桑皮枳殼﹝下气。﹞此降气消痰淸火而兼散邪之劑。此病禁用熱劑﹐亦不可純用寒涼﹐恐外邪難解。蓋哮癥良由痰火郁於內﹐風寒束於外而致者居多。或因過食酸鹹﹐或因積火燻蒸﹐病根深久﹐難以卒除﹐宜避風寒﹐節濃味可也。

喘病之脈﹐不宜急疾。

喘病汗出小便利者死﹐若下利不止者亦死﹐汗出如油﹑喘而不休者死。久病肉脫作喘﹐六脈如平者﹝燈盡火焰之兆。﹞必死。

卷十二﹟書集

舉例

一人气喘自汗﹐晝夜不眠不食。醫以外感治之﹐益甚。仲淳曰﹕此腎虛气不歸原﹐故火上浮﹐喘汗交作﹐脾虛故不思食。亟以麥冬﹑枸杞﹑五味滋陰斂肺﹐蘇子﹑橘紅降气消痰﹐茯苓﹑白術﹑棗仁補脾斂汗﹐不數劑而愈。

卷十二﹟書集

汗

汗癥有自汗﹑盜汗之不同。自汗者﹐無時自出﹐動則爲甚。此由衛气虧而不能固衛於外﹐以致津液自滲瀉而出﹐屬气虛者多。然亦有服參﹑而自汗如故者﹐此爲陰虛﹐水不制火﹐心液自瀉。《原病式》所云﹕病心熱則汗出是也。盜汗者﹐睡中盜出﹐至醒方知。蓋陰虛之人﹐睡去則衛外之陽﹐乘虛陷入陰中﹐表液失其固衛而盜出﹐覺則陽復用事﹐衛气復出於表﹐表實而汗自止。此屬陰虛。丹溪亦曰﹕自汗屬气虛﹐盜汗屬血與陰虛。外有痰癥自汗者﹐所謂痰飲內動﹐身必有汗也。有濕熱自汗者﹐譬之土气﹐濕熱蒸爲雨露﹐故濕無熱不作汗﹐濕得熱而蒸之﹐則自汗矣。若止心空孔一片﹐因暑有汗名曰心汗。良由思慮過度﹐致傷心血而然。考《內經》之論﹐五臟皆能令人汗。故士材云﹕肺虛者﹐固其皮毛﹐黃六一湯之屬﹕脾虛者補其中气﹐玉屏風散之屬﹔心虛者﹐益其血脈﹐天王補心丹之屬﹐肝虛者﹐禁其疏瀉﹐白芍﹑棗仁之屬﹔腎虛者﹐助其封藏﹐八仙長壽丸之屬。至若因外感六淫所致者﹐自有本門治法可遵。故致汗之因甚多﹐宜各隨其兼癥而理之﹐不可膠執。按沈氏云﹕汗爲心之液﹐凡汗出無有不從心液而來。故治諸汗﹐皆宜養心液﹐固表气爲主。亦知要之言也。

玉屏風散白術﹝補中气﹐止自汗。二兩。﹞黃﹝益衛气﹐實皮毛。﹞防風﹝取其達於表﹐又得防風﹐其功愈大。各一兩。﹞加麻黃根﹑浮小麥。﹝止諸汗必愈。﹞或再加人參。如因濕熱自汗者﹐本方加芩﹑連﹑柏﹐苓之屬。

此气虛自汗之方也。如糯米﹑圓肉﹑棗仁﹑白芍﹑龍骨﹑牡蠣之屬﹐皆可采用。若果气虛陽衰者﹐方可參用參附湯﹑附湯﹑黃建中湯﹝卽桂枝湯加黃﹐倍飴糖。﹞之屬。本艸云﹕凡服固表藥而汗不止者﹐用炒棗仁一兩﹐同地﹑冬﹑白芍﹑五味﹑圓肉﹑竹葉大劑多服自效。

加味生脈散生脈數加黃甘艸﹝用參﹑補气實表。納五味﹐甘艸用錢許。餘各三﹑五錢。﹞白芍﹝同五味﹐收陰斂气汗。﹞棗仁圓肉﹝同麥冬﹐淸心養液﹐﹞如肺有熱者﹐去參﹑合六味湯。

此治盜汗之神藥也。一婦幼患此癥﹐仲淳以二劑投之﹐二十餘年不發。﹝方中有制香附二錢。﹞當歸六黃湯當歸生地黃熟地黃﹝滋陰養血。﹞黃連黃芩黃柏﹝去火各等分。﹞黃﹝實表倍用。﹞此亦治盜汗之方也。余謂陰虛有火﹐非苦寒之品所宜。按沈氏云﹕若外感癥中盜汗﹐宜用此方﹐陰虛盜汗﹐則宜六味﹑左歸方中﹐加滋陰收斂之屬。

止汗紅粉炒糯米﹝半斤。﹞龍骨牡蠣麻黃根赤石脂﹝各一兩﹐爲末﹐絹包撲之。﹞此外治之法﹐汗出不止者﹐急用此閉塞其汗孔﹐乃衛外之兵也。

若汗﹐出如膠之粘﹐如珠之流﹐或淋漓如雨﹐揩拭不逮者皆難治。

卷十二﹟書集

不寐

不寐之故﹐屬心血不足﹐有熱所致。故仲淳曰﹕治不寐當以養陰血﹐淸心火爲要。然亦有因肝經血虛﹐气滯而不寐者﹐則當疏肝養血。有因胸膈痰壅﹐气逆而不寐者﹐則當滌痰降气。有因病後血少﹐或勞癥陰虛而不寐者﹐則當滋陰養目。此尙大略﹐然虛實不齊﹐神而明之﹐存乎其人耳。

加減補心丹生地白芍丹皮棗仁﹝養血。﹞麥冬﹝同竹葉以淸心。﹞茯神遠志石斛﹝安神。﹞加竹葉圓肉調服朱砂末。有痰加竹瀝﹐心火甚者加犀角﹑黃連﹐虛者加人參。

此方養血﹑淸心﹑安神﹐宗仲淳法甚效﹐隨癥加減治之。

卷十二﹟書集不寐

舉例

一婦患陰虛火癥﹐徹夜不眠者兩月﹐飲食俱廢﹐形體日消﹐皆謂不治。仲淳診視﹐許以可救。蓋此病𨿽屬虛﹐幸臟腑無損﹐心經𨿽有火﹐不至灼肺。況久病脈調﹐身不發熱﹐豈有他虞。多服補陰收斂之劑﹐自然水升火降而愈。用生脈散加茯苓﹑棗仁﹑遠志﹑當歸﹑生地大劑投之。因虛甚气怯﹐佐以琥珀﹑辰砂﹑金﹑銀器之類﹐約百餘劑而瘳。

卷十二﹟書集

健忘﹟怔忡﹟驚悸

健忘者﹐爲事有始無終﹐言語不知首尾﹔怔忡者﹐心中惕惕。動而不寧﹐無時而作﹔驚悸者﹑外有所觸﹐心中跳動﹐因驚而作。三癥皆屬心血不足﹐通宜天王補心﹑歸脾之屬治之。然亦有挾火挾痰所致。

如挾火者﹐則天王補心加減﹐如犀角﹑黃連之屬﹔挾痰者﹐或天王補心加減﹐如竺黃﹑竹瀝之屬。或溫膽湯治之。

天王補心丹歸脾湯﹝俱見虛勞。﹞此二方通治健忘﹑怔忡﹑驚悸之劑﹐加減用之。

六味湯﹝見虛勞。﹞宜加蓮心圓肉棗仁麥冬辰砂之屬。如因心腎不交而健忘者﹐或加黃連﹑官桂﹐﹝連﹑桂同用﹐能使心腎交於頃刻。﹞或加茯神﹑沈香。﹝二味名朱雀丸﹐並治驚悸。﹞此方因腎虛火旺﹐而致怔忡者宜之。

溫膽湯﹝卽二陳湯﹐加枳實﹑竹茹﹑麥冬。﹞治痰飲浮於心胞﹐而致健忘﹑怔忡﹑驚悸者。

本方倍茯苓﹐宜加天竺黃﹑竹瀝。

丹溪曰﹕驚則神出於捨﹐捨空而痰涎聚於胞絡之間﹐是因驚而痰聚也。亦宜本方加豁痰﹑安神之劑。

卷十二﹟書集健忘﹟怔忡﹟驚悸

舉例

一婦因兒痘﹐驚苦積勞﹐虛煩不得臥﹐心膽虛怯﹐觸事驚悸﹐百藥不效。投以溫膽湯加棗仁。後因虛極﹐加人參數劑而效。質之仲淳曰﹕此必有痰而善飲者也。詢之果然。

卷十三﹟書集

痿

痿者﹐痿弱無力﹐舉動不能也。經言﹕五臟皆能使人痿。以五臟各有所主﹐如肺主皮毛﹐心主血脈﹐脾主肌肉﹐肝主筋膜﹐腎主骨髓。所主不同﹐故有脈痿﹑肉痿﹑筋痿﹑骨痿之異。然經又謂五臟因肺熱葉焦﹐發爲痿。﹝足弱不能行也。﹞言五臟之痿﹐皆因於肺气之熱﹐致五臟之陰俱不足﹐而爲痿。五痿𨿽異﹐總曰痿﹐悉因肺熱。其論肺熱之由﹐謂有所失亡﹐所求不得﹐則肺志不得伸﹐郁而生火﹐發爲肺鳴﹐而喘息有聲﹔鳴則肺熱葉焦﹐皮毛虛弱﹐而爲急薄﹐熱气畱著不去﹐而及於筋脈骨肉﹐則生痿。此自肺而病及他髒也。而心脾﹑肝﹑腎亦各有因熱致痿之由。謂大經空虛﹐發爲肌痺﹐傳爲脈痿者﹐生於心气之熱。又謂居處濕地﹐肌肉濡漬﹝侵也。﹞發爲肉痿者﹐生於脾气之熱。又謂入房太甚﹐宗筋馳縱﹐發爲筋痿者﹐生於肝气之熱。又謂水不勝火﹐骨枯髓虛﹐發爲骨痿者﹐生於腎气之熱。此自他髒而病及於肺也。其辧五痿之色癥﹐謂肺熱者﹐色白而毛敗﹔心熱者﹐色赤而絡脈溢﹐脾熱者﹔色黃而肉蠕動﹔肝熱者﹐色蒼而爪枯﹔腎熱者﹐色黑而齒稿。夫病而毛敗爪枯齒稿等癥﹐則勢已頻危﹐而治之誠難。考其論治之法﹐則言治痿獨取陽明。以陽明爲五臟六腑之海﹐主潤宗筋﹐宗筋聚於前陰﹐爲諸筋之會。凡一身之筋﹐皆屬於此﹐主束節骨而利機關。故陽明虛則宗筋縱﹔腰間帶脈不能收引﹐故足痿不用﹐此所以獨取陽明也。按士材云﹕痿爲重疾。經言病本五臟各有﹐而獨重太陰肺經者﹐以五臟之火熱燻蒸﹐則金必被克﹐經言治法﹐亦隨五臟見癥各調﹐而獨取陽明胃經者﹐以胃主納水谷﹐化气血以灌漑於四肢﹐陽明虛則五臟無所稟﹐不能行血气﹐濡筋骨﹐利關節﹐故肢體中隨其不得受水谷處﹐卽不用而爲痿﹐不獨取陽明而何取哉。取陽明者﹐或淸胃火以救肺熱﹐或培胃土以生肺金﹐皆是也。丹溪有云﹕瀉南方則肺金淸﹐而東方不實﹐何胃傷之有﹔補北方則心火降﹐而西方不虛﹐何肺熱之有。斯言意實相同。蓋瀉南則金不受邪﹐而水有所生﹔補北則金不受竊﹐而火有所制﹐同一救肺也。故學人誠能本此施治﹐其於痿癥﹐思過半矣。至若方書所論﹐痿因有多端。如气虛﹑血虛。脾虛﹑腎虛﹑濕熱﹑濕痰﹑死血﹑積食之不一﹐臨癥制方﹐是貴望﹑聞﹑問﹑切之詳明﹐以通其變﹐非筆舌之所能罄也。

淸燥救肺湯﹝見燥。﹞治肺熱葉焦﹐發爲痿﹐仿此加減用之。原方﹝淸肺潤燥﹐降气和胃。

參﹑甘合治痿取陽明之義。﹞宜加生地﹑龜甲﹝補北方則火有所制。﹞牛膝石斛﹝壯筋骨。﹞羚羊角﹝舒筋脈。肺熱爲本﹐痿爲標。故標本兼治。﹞此一派甘寒之劑。蓋甘則益胃﹐寒則淸熱﹐乃取陽明而用淸胃火以救胃熱之法也。若取陽明而用培胃土以生肺金之法﹐如黃﹑四君之類﹐加麥冬﹑米仁﹑白芍﹑石斛之屬﹐相其癥之所宜而投之﹐可也。

六味加知柏方﹝見火。﹞治遠行勞倦﹐逢大熱而渴﹐陽气內伐﹐熱捨於腎﹐水漧火旺﹐骨枯髓虛﹐發爲骨痿。﹝腰脊不舉﹐足不任身。﹞又治入房太甚﹐宗筋馳縱﹐﹝精傷之故。﹞發爲筋痿。﹝精血枯燥﹐則筋急拘攣。﹞原方﹝六味壯腎水﹐知﹑柏瀉龍火﹐又黃柏爲諸痿必用之藥。﹞加二冬﹝淸肺熱。﹞龜甲﹝補腎陰。﹞豬脊筋﹝塡精髓。﹞牛膝石斛杜仲﹝均治腳軟。﹞虎骨﹝彊悍皆在於脛﹐借其气有餘以補不足。﹞此補水治火﹐以救肺熱之劑。骨痿。筋痿同用此方者﹐以腎﹑肝同一治也。

天王補心丹﹝見虛勞。﹞治大經空虛﹐﹝血失之故。﹞發爲肌痺﹐傳爲脈痿。﹝血失無以滲灌肌肉﹐而爲頑痺不仁﹐無以養脈絡﹐而爲足脛縱緩。﹞此方內有生地﹑玄參以補北方﹐黃連﹑朱砂以瀉南方﹐二冬以救肺熱﹐人參合獨取陽明之義。愚謂心气熱而成脈痿者﹐宜主此加減。

淸熱滲濕湯﹝見濕。﹞治久近水濕﹐濕郁生熱﹐以致肌肉頑痺﹐﹝麻木不仁也。﹞發爲肉痿。﹝不能舉動也。﹞原方﹝應加減用。﹞加米仁﹝燥脾胃之濕﹐而理拘攣。﹞松節﹝燥血中之濕﹐而療腳弱。﹞牛膝﹝壯筋骨﹐治腳軟。﹞石斛﹝益脾胃﹐治濕熱。﹞木瓜﹝筋急用之則舒﹐筋緩用之則利﹐有養筋之功﹐更有祛濕之能。﹞此淸熱燥濕﹐健脾利水之劑。仲淳言﹕痿屬濕熱﹐若果系居處濕地而得之者可用﹐如有肺經燥濕﹐咳嗽痞悶等癥﹐不可用。

衛生膏﹝見虛勞。﹞虛弱人及老人宜服之﹐久自神效。

此方內有二地﹑龜甲補腎﹐二冬﹑梨汁淸肺﹐參﹑圓﹑牛肉培胃土﹐牛膝﹑虎骨壯筋骨﹐以上數味﹐治痿甚宜。按陳氏云﹕痿者猶樹經杲日﹐葉垂不布﹐痿弱不振之意。俗以陽道不舉爲痿﹐屬寒﹐謬甚。故痿癥屬熱者多。方內尙有黃﹑鹿角等藥﹐必內無熱者﹐方可全用其方。

卷十三﹟書集痿

舉例

一一人善酒﹐臥牀褥者三年。仲淳診之﹐知其酒病也。夫酒本濕熱之物﹐多飲者則陽明濕熱甚﹐下客於腎而爲骨痿。昔人治痿病取陽明﹐五味子爲君﹐以黃連爲臣﹐麥冬﹑漧葛﹑白扁豆﹑爲佐。服之立起。

二一少年新娶後﹐得腳軟病﹐且疼甚﹐此腎虛也。《本經》言﹕杜仲益精气﹐堅筋骨﹐用一兩﹐水酒各半煎服﹐取速奏效。果三日能行﹐又三日痊愈。

卷十三﹟書集

痺

痺癥無不由風﹑寒﹑濕三气雜感而成。故經曰﹕風﹑寒﹑濕三气雜至﹐合而爲痺也。其風气勝者爲行痺﹐寒气勝者爲痛痺﹐濕气勝者爲著痺。蓋痺者﹐閉也﹐三气雜至﹐則經絡閉塞﹐血气不流﹐而痺斯作矣。三气之中﹐但分邪有輕重。經言風勝﹑寒勝﹑濕勝者﹐指病之因﹔行痺﹑痛痺﹑著痺者﹐言病之狀。其論肺痺﹑心痺﹑脾痺﹑肝痺﹑腎痺者﹐病之所屬﹐皮痺﹑脈痺﹑肌痺﹑筋痺﹑骨痺者﹐病之所在。故昔人云﹕風寒濕气所爲行痺﹑痛痺﹑著痺﹐又以所遇之時﹐所客之處﹐而命其名﹐非行﹑痛﹑著之外﹐別有皮﹑脈五痺也。近惟王損庵論痺﹐爲最有見。先以痺字提綱﹐後復條分﹐直斷之曰﹕行痺者﹐行而不定﹐世稱走注疼痛之類﹐俗名流火是也﹐痛痺者﹐疼痛苦楚﹐世稱痛風﹐白虎歷節是也﹐著痺者﹐重著不移﹐世稱麻木不仁之類是也。至於治痺之要﹐如李士材云﹕治行痺者﹐散風爲主﹐禦寒利濕﹐仍不可廢﹐大抵參以補血之劑。蓋治風先治血﹐血行風自滅也。治痛痺者﹐散寒爲主﹐疏風燥濕﹐仍不可缺﹐大抵參以補火之劑。非大辛大溫﹐不能釋其凝寒爲害也。治著痺者﹐利濕爲主﹐祛風解寒﹐仍不可缺﹐大抵參以補脾補气之劑。蓋土彊可以勝濕﹐而气足自無頑麻也。此其推本內經﹐立說甚善。但痺而果因三气者﹐治之宜然﹐若邪。郁病久﹐風變爲火﹐寒變爲熱﹐濕變爲痛﹐又當易轍尋之﹐宜通經活血﹐疏散邪滯劑中﹐而參以降火淸熱豁痰之品﹐勿徒泥士材治法﹐此義丹溪得之。在《內經》原有熱痺之癥﹐非鑿說也。大抵痺而知痛知癢者易治﹐不痛不仁者難醫。又宜圖之於早﹐遲則必至如經所謂皮痺不已﹐復感於邪﹐內捨於肺而爲肺痺﹐煩滿喘嘔。脈痺不已﹐復感於邪﹐內捨於心﹐而爲心痺﹐煩心上气﹐嗌漧善噫。肌痺不已﹐復感於邪﹐內捨於脾而爲脾痺﹐四肢懈惰﹐嘔汗痞塞。筋痺不已﹐復感於邪﹐內捨於肝﹐而爲肝痺﹐夜臥則驚﹐多飲數溲。骨痺不已﹐復感於邪﹐內捨於腎﹐而爲腎痺﹐足攣不能伸﹐而尻以代踵﹐身僂不能直﹐而脊以代頭。五臟痺顯﹐而難治矣。故經曰﹕其入髒者死﹐其畱連筋骨間者疼久﹐其畱皮膚間者易已。治痺者﹐所宜審焉。

行痺主方治風气勝者爲行痺﹐不拘肢體﹐上下左右﹐骨節走痛。或痛三﹑五日﹐又移換一處﹐﹝風性屬陽﹐善行數變。﹞日輕夜重。﹝晝交陽分﹐衛气行表﹐故痛緩﹔夜交陰分﹐气運營分﹐營气稽畱﹐衛气歸陰﹐其脈閉塞﹐故痛重也。﹞或紅或腫﹐按之極熱﹐﹝風化爲熱。﹞甚而惡寒喜溫。﹝溫則痺气散而痛緩﹐寒則痺气凝滯而痛甚﹐非眞內有寒也。﹞秦艽﹝祛除風濕。﹞續斷﹝通宣血脈。﹞當歸﹝活血止痛。﹞沒藥﹝破血止痛。﹞威靈仙﹝其性好走﹐亦可橫行﹐痛風上下皆良。各二錢。﹞松節﹝搜骨內之風﹐祛血中之濕。﹞晚蠶砂﹝性燥能勝濕祛風。﹞虎骨﹝入骨而祛風定痛。各四錢。﹞羌活防風﹝治周身骨節疼痛﹐乃治風祛濕之要藥。各一錢。﹞桑枝﹝通利關節。三﹑四兩。炒。﹞煎湯煎藥。頭目痛﹐加甘菊﹑川芎﹐肩背痛﹐加桔梗﹐倍羌活﹐手臂痛﹐加片姜黃﹐腰膝腳痛﹐加牛膝﹑杜仲﹑川萆﹐筋脈攣急﹐加羚羊角﹑﹝銼屑。﹞羊脛骨﹝末。﹞紅腫疼痛﹐加生地黃﹑黃芩。﹝酒炒。﹞痛痺主方治寒气勝者爲痛痺。不拘肢體﹐上下左右﹐只在一處﹐疼痛異常。

前方加桂枝﹐倍當歸﹐宜酒煎服。﹝久則不宜。﹞外用蠶砂﹐﹝炒熱﹐絹包熨之。﹞或用牛皮膠同薑汁化貼之。

著痺主方治濕气勝者﹐爲著痺﹐肢體重著﹐不能移動﹐疼痛麻木。

前方加蒼術﹝燥濕。﹞茯苓澤瀉﹝滲濕。﹞天麻﹝主治濕痺麻木。﹞甚者加白蘚皮﹐﹝淸濕熱﹐療死肌。﹞腳膝腫痛﹐﹝濕郁爲熱也。﹞加黃柏﹑防己。﹝專祛下焦濕熱。﹞此癥總以通經活血﹐疏散邪滯之品爲主﹐隨所感三气﹐邪之輕重﹐及見癥之寒熱虛實﹐而加以對癥之的藥。其痛痺癥﹐若初感寒卽痛者﹐可用桂枝及酒煎熨貼﹐久則寒化爲熱﹐戒用。𨿽云痛無補法﹐然病久痛傷元气﹐非補气血不可。參﹑﹑白術﹑地黃之屬﹐隨宜用之。凡治病用藥﹐審明何癥﹐卽投何藥﹐須活潑潑地﹐不必拘定本門方藥也。

《金匱》栝蔞薤白湯治胸痺不得臥﹐心痛徹背者。﹝胸中气閉﹐則前後俱痛。﹞栝蔞實﹝開胸中之燥痺。半枚。﹞薤白﹝辛溫宣通陽气﹐一兩。﹞半夏﹝胸中如天﹐陽气用事﹐痺則陽气虛而不運﹐津液凝而爲痰﹐故以半夏同栝蔞降痰。錢許。﹞白酒煎服。﹝取其宣通榮衛。﹞此仲景治胸痺之神劑。按嘉言云﹕胸中如太空﹐其陽气所過﹐如離照當空﹐曠然無外﹐設地气一上﹐則窒塞有加﹐故治胸痺者﹐陽不主事﹐陰气在上之候也﹐故以薤白﹑白酒﹐通陽消陰爲治﹐不取補也。

卷十三﹟書集痺

舉例

一一婦患痺癥﹐右手連臂肩腫痛﹐不能移動。余用行痺主方﹐加減治之不愈。攺用艸烏搜風勝濕祛寒﹐蒼術﹑白術燥濕﹐當歸養榮﹐乳香﹑沒藥活血散血﹐止痛消腫﹐各一兩爲末﹐每服五分﹐陳酒調下﹐一日二服﹐﹝如覺麻﹐飲米湯卽止﹐不麻漸加至一錢止。﹞盡劑而愈。

二一人胸中不舒者經年﹐不能自名其狀。嘉言投以栝蔞薤白湯﹐一劑而愈。

卷十三﹟書集

麻木

麻木之癥﹐有但麻而不木者﹐有麻木兼作者﹐麻爲輕而木爲重﹔木則不知痛癢寒熱﹐卽經所謂不仁也。有因風傷衛气﹐气凝不行而致者﹐有因寒傷榮血﹐皮膚不榮﹝無血以和之。﹞而致者﹐有因濕傷肌肉﹐脈理不通而致者﹐宜參治痺方治之。亦有因气虛﹐因血少﹐因气滯﹐因死血﹐因濕痰之不一﹐各有的癥可憑﹐詳審投劑﹐庶不致誤。

養陰淸熱潤燥湯﹝見燥。﹞治血液苦澀﹐虛火作麻﹐甚則不仁。

原方宜加甘菊首烏秦艽之屬﹐手臂麻木﹐宜桑枝煎湯代水﹐兩足麻木加牛膝。

補中益气湯﹝見泄瀉。﹞果屬气虛麻木者﹐主此加減。

順气開痰飲﹝見中風。﹞治肺气郁滯不行麻木者﹐加減用之。

犀角地黃湯﹝見傷寒。﹞果屬瘀血停畱中宮﹐气滯不行於四肢作麻木者用之。

原方宜加桃仁紅花降香之屬。

二陳湯﹝見中風。﹞果屬濕痰停畱﹐气滯不行麻木者用之。

原方宜加蒼術天麻膽星之屬。

此五方審其所因而用之。按東垣言麻木是气不行所致﹐宜疏利肺气﹐開散郁滯。又丹溪曰﹕麻是气虛﹐木屬濕痰死血。愚謂瘦弱人麻木﹐多因血液枯澀﹐虛火所致。

經曰﹕榮气虛則不仁﹐﹝不知痛癢。﹞衛气虛則不用﹐﹝不能舉動。﹞俱虛則不仁且不用﹐肉如故也。人身與志不相有﹐﹝身不與五志相有。﹞曰死。

卷十三﹟書集麻木

舉例

一一人因失意久郁﹐又平日勞心﹐致心血耗散。孟冬晨起﹐忽左足五指麻冷﹐倏已至膝﹐便不省人事﹐良久而蘇﹐乍醒乍迷﹐一日夜十餘次。咸謂痰厥。仲淳云﹕純是虛火。服丸藥一劑﹐至春覺體稍健。至四月後﹐丸藥不繼﹐而房事稍過﹐至六月﹐前癥復發﹐良久方醒。過六日﹐天雨稍感寒气﹐又發二次。現今兩足無力﹐畏寒之甚﹐自腹以上不畏寒。仲淳云﹕夫人志意不遂﹐則心病﹔房勞不節﹐則腎病。心腎交病﹐則陰陽將離﹐離則大病必作﹐以二髒不交故也。法當以麥冬﹑茯神﹑棗仁淸熱補心﹐蘇子﹑貝母﹑牛黃﹑竹瀝降气豁痰﹐以治其上。牛膝﹑石斛﹑遠志益精補腎彊志。以治其下。更當淸心寡欲。則病本必拔矣。前方中復加人參﹑霞天膏各五錢﹐丸藥用二冬﹑茯神﹑遠志﹑棗仁﹑生地﹑牛膝﹑杜仲﹑五味﹑黃柏等藥﹐以石斛湯加竹瀝送下。

卷十三﹟書集

厥

厥者﹐逆也。气逆則亂﹐故忽爲眩僕脫絕﹐是名爲厥。經曰﹕暴厥者﹐不知與人言。謂卒然厥逆而不知人也。又曰﹕血之與气﹐並走於上﹐則爲大厥﹐厥則暴死﹐气復返則生﹐不返則死。血气並走於上﹐則上實下虛﹐下虛則陰脫﹐根本離絕則暴死。若气極而返﹐則陰必漸回而可復蘇﹐故此癥最爲急候。後人但以手足冷爲厥﹐其說本於仲景。《傷寒論》云﹕凡厥者﹐陰陽气不相順接﹐便爲厥。厥者﹐手足逆冷者是也。然豈可謂厥癥止如此耶﹖𨿽《內經》厥論亦以手足爲言﹐云﹕陽气衰於下則爲寒厥。其論寒厥之因﹐則謂其人自恃質壯﹐於秋冬陰盛之時﹐縱欲以奪腎中之精气﹐陽气衰不能滲榮其經絡﹐陽气日損﹐陰气獨在﹐故手足爲之寒。又云﹕陰气衰於下則爲熱厥。其論熱厥之因﹐則謂其人醉飽入房﹐脾腎之陰俱傷﹐熱盛於中﹐故熱徧於身﹐內熱而溺赤﹐腎气日衰﹐陽气獨勝﹐故手足爲之熱。景嶽謂此《內經》辧厥之將發﹐以手足寒者﹐是爲寒厥﹐以手足熱者﹐是爲熱厥﹐注解甚明。寒熱二厥﹐皆由酒色致傷眞元。故寒厥當益火之源﹐熱厥當壯水之主﹐與傷寒厥癥治法不同。他如怒气傷肝﹐則爲气厥﹐惡血衝心﹐則爲血厥﹔熱痰逆悶﹐則爲痰厥﹔飲食過傷﹐則爲食厥﹕卒中惡邪﹐則爲屍厥﹔此皆暴眩僕絕之厥﹐當有之病﹐學人詳其癥以施治﹐則寒熱攻補﹐不致有誤。厥癥之名甚多﹐不能悉數。《內經》厥逆諸篇﹐有志深造者﹐所當究心焉。

獨參湯治暴眩僕絕﹐喉無痰聲﹐身無邪熱﹐陰虛陽暴脫之癥。

人參﹝一兩至三兩。﹞一加熟地﹝責之陰虛﹐孤陽無附而欲脫。﹞一加竹瀝﹝責之虛而有痰。﹞一加童便﹝責之虛而有火。﹞一加附子﹝責之虛而無火。﹞此治諸虛气弱危急之神方。景嶽言厥逆者﹐直因精气之內奪。丹溪言厥癥多屬气血虛﹐气虛脈細﹐血虛脈大如蔥管﹐並宜補劑。虞天民云﹕其人必本體原虛﹐或老年人﹐或大病後得之則可﹐若實人得此﹐當急治其標可也。虛實寒熱之間﹐最當明辧。

五磨飲﹝見胃脘痛。﹞治暴怒傷肝﹐牙關緊急﹐手足厥冷﹐面靑身冷﹐﹝气爲人身之陽﹐一有郁則陽气不能四布﹐故肢冷身寒。﹞六脈沈伏﹐﹝經曰﹕無故而喑﹐脈不至者﹐𨿽不治自已。謂气暴逆也﹐气復則愈。﹞名曰气厥。

此治气厥之方也。經曰﹕大怒則形盛气絕﹐而血郁於上﹐使人薄厥。大怒則气血皆逆﹐甚至形气俱絕﹐血逆妄行﹐郁積上焦﹐相迫曰薄﹐气逆曰厥﹐气血俱亂﹐故爲薄厥。宜本方加降香﹑三七﹑郁金﹑羚羊角之屬。

犀角地黃湯﹝見傷寒。﹞治惡血衝心﹐令人昏暈﹐四肢厥冷﹐名曰血厥。

原方宜加降香﹝降气最效﹐行瘀如神。﹞三七童便﹝行瘀不峻﹐止血不凝。﹞羚羊角﹝祛惡血﹑下逆气。﹞甚者加花蕊石﹝能使瘀血化爲黃水。

研調服。一﹑三﹑五錢。﹞此方血厥者宜之。方書云﹕有人平居無疾苦﹐忽如死人﹐身不動搖﹐目閉口噤﹐或微知人﹐眩暈移時方寤。此由出汗過多﹐榮血衰少﹐陽气獨上﹐气塞不行﹐故身如死﹐气過血還﹐陰陽復通﹐故移時方寤﹐亦名血厥﹐又名鬱冒。婦人尢多此癥﹐宜白薇湯﹝白薇一兩爲君﹐當歸﹑人參﹑甘艸﹞治之。

順气開痰飲﹝見中風。﹞治熱痰壅盛昏冒﹐四肢厥冷﹐名曰痰厥。

此方熱痰厥逆者宜之﹐若系肥人濕痰壅盛厥逆者﹐則宜二陳湯合星香散﹐加枳殼﹑竹瀝﹑薑汁之屬。

保和湯﹝見泄瀉。﹞治飲食醉飽之後﹐或感風寒﹐或著气惱﹐食塡太陰﹐胃气不行﹐須臾厥逆﹐昏迷不醒﹐名曰食厥。﹝晚村云﹕胃气不行﹐陽並於上。其癥上半身熱﹐腹悶﹐或心煩頭痛﹐自臍以下﹐至足冷如冰鐵﹐擁鑪不熱﹐誤以爲陰寒而溫補之﹐必死。﹞本方宜合五磨飲加減。如食在上脘﹐急以鹽湯探吐之。

此方食厥者宜之﹐隨癥加減。

驅邪散﹝自制。﹞治卒中邪惡﹐頭面靑黑﹐口噤眼閉﹐昏不知人﹐手足厥冷﹐肌膚粟起﹐或錯言妄語。或直視握拳﹐或徧身骨節疼痛非常。

犀角羚羊角龍齒虎頭骨﹝俱爲末。﹞木香沈香檀香降香﹝各淨一錢。﹞麝香﹝邪气著人﹐則關竅閉塞。麝之辛香走竄﹐引芳香正气辟邪諸品﹐自內達外﹐則毫髮骨節俱開﹐邪亦從此而出。二分。﹞雄黃﹝二錢。﹞牛黃﹝亦最辟邪之物。二分。﹞朱砂﹝同茯神﹑棗仁﹑遠志鎭心神。二錢。﹞羊肉﹝二﹑三兩。胃弱者不用﹐﹞茯神棗仁遠志﹝各五錢。﹞煎湯調藥末﹐﹝三錢。﹞日服二次。

此仿嘉言驅祟之法加減﹐以治中惡癥﹐大效。

卷十三﹟書集厥

舉例

一一婦方食時﹐觸暴怒﹐忽僕地﹐气遂絕。用皂莢灰吹鼻不嚏﹐湯藥灌之不受。延至半夜﹐皆謂不治。莊一生視之﹐六脈尙全﹐而獨气口脈沈伏﹐細尋之滑甚。曰﹕此因暴怒﹐怒則气逆﹐衝入胃中﹐胃素有痰﹐夾食壅閉胃口﹐气不得行而暴厥也。但歷時久﹐湯藥不入矣﹐急宜吐之可活。令以鵝翎蘸桐油﹐探入喉中﹐吐出痰與食才一口﹐气遂通。再探吐至二三口﹐便覺油臭﹐以手推翎﹐但不能言。一生曰﹕無妨矣。知其體怯﹐不宜多吐﹐急煎枳﹑橘推之劑灌之﹐盡劑而蘇。後以平肝和胃藥調理﹐數劑而安。

二一閨女病多年﹐食減肌削。診脈時﹐手間筋掣肉顫﹐身倦气怯。嘉言用茯神﹑棗仁等補藥﹐數劑不應。因疑處女素無家﹐惟其神情渾似喪敗之餘﹐此何故也﹖問其面色﹐曰﹕時赤時黃﹐每晚睡去﹐口流白沫﹐戰栗而絕﹐以姜湯灌之﹐良久方蘇。嘉言曰﹕此癥確有邪祟附入臟腑﹐吾有神藥驅之﹐一劑可愈。乃用犀角﹑羚羊角﹑龍齒骨﹑虎威骨﹑牡蠣粉﹑鹿角霜﹑人參﹑黃等藥爲末﹐以羊肉半斤﹐煎濃汁三盞﹐盡調其末﹐一次服之﹐果得安寢﹐竟不再發。

卷十三﹟書集

疝﹝疝字從山﹐取根深重著之義。﹞

疝病初起﹐未有不因寒受濕者。其邪或結少腹﹐或結陰丸﹐或結陰丸之上下左右﹐而筋急絞痛﹐以寒主收引故也。經言諸寒收引﹐皆屬於腎。又腎主陰也﹐故仲淳以疝病責之腎虛﹐寒濕之邪乘虛客之所致。又按﹕經言﹐足厥陰之脈﹐入毛中﹐過陰器﹐抵少腹。又言足厥陰病﹐丈夫疝﹐婦人少腹腫。疝者﹐以其頑腫不仁也。疝爲前陰少腹之病﹐男女皆有之。故婦人少腹腫﹐卽疝病也。又言肝所生病爲狐疝﹐以其如狐之出入無常也。又言足厥陰气逆﹐則睪﹝陰丸。﹞腫卒疝﹐實則挺長﹐虛則暴癢。故昔人論疝病﹐所以皆屬之肝經。要之﹐疝病𨿽經言五臟﹑膀胱﹑小腸皆有﹐然無有不關於肝腎二經。嵇之丹溪﹐以爲疝病皆由肝經有濕熱之邪﹐又得寒气外束﹐不得疏散﹐是以痛甚﹐宜祛逐肝經之濕熱﹐消導下焦之瘀血﹐而以寒因熱用之法﹐立方處治﹐誠發前人之所未備。景嶽謂方書疝病繁多﹐議論紛紜﹐難以悉舉﹐余求其要﹐大抵此癥寒則多痛﹐熱則多縱﹐濕則多腫墜﹐虛者亦然。在血分者不移﹐在气分者多動﹐能察其因寒﹑因熱﹑因濕﹐又當分三气孰多﹑孰少﹐爲虛﹑爲實﹐在气﹑在血﹐分別治之﹐自無不效。又考子和大辟巢氏七疝之謬﹐亦自立寒﹑水﹑筋﹑血﹑气﹑狐﹑七疝之名。謂囊冷堅硬﹐陰莖不舉﹐或連睪丸而痛﹐曰寒疝。治宜溫散﹐囊腫光亮﹐陰汗時出﹐或按少腹作水聲﹐曰水疝。治宜除濕。陰莖腫脹﹐或潰而爲膿﹐裏急筋縮﹐或莖中作痛﹐痛極則癢﹐或挺縱不收﹐或白物如精隨溺而下﹐曰筋疝。治宜淸火。少腹兩旁狀如黃瓜﹐血滲脬囊﹐畱而不去﹐結成癰腫﹐膿少血多﹐曰血疝。治宜行血。上連肩﹐下極囊﹐或因怒哭則气脹﹐怒哭罷則气散﹐曰气疝。治宜開郁快气。臥則入少腹﹐立則歸囊中﹐出入上下﹐與狐相似﹐曰狐疝。宜用疏气之劑﹐囊大如斗如升﹐不痛不癢﹐曰疝。亦宜除濕之劑﹐後人譏其刺謬﹐與巢氏無異。然自丹溪以來﹐皆宗其說﹐亦未可盡非之﹐當合參以治可也。

茴香烏藥湯﹝自制。﹞治疝病初感寒邪﹐或寒濕兼感﹐未郁爲熱者﹐主此加減。

茴香﹝炒研﹐錢許。﹞烏藥﹝二錢。﹞吳茱萸﹝湯泡﹐三﹑五﹑七分。﹞破故紙﹝均治寒虛疝气之藥。炒研﹐錢許。﹞川萆﹝除下部濕邪。五錢。﹞木瓜﹝治筋病緩急。二錢。﹞木香砂仁﹝止冷气腹痛。各錢許。﹞荔枝核﹝甘溫散滯﹐善止疝痛。炒研﹐五錢。﹞或加豬胞﹝用爲引導。炙研﹐錢許。﹞痛引腰脊加牛膝﹑杜仲﹐寒甚可加肉桂﹐﹝五分至一錢。﹞虛甚可加人參﹐亦可浸酒服。

此辛溫散寒祛溫之劑﹐如郁久成熱者﹐不宜服之。按《金匱》有大烏頭煎﹐治寒疝繞臍絞痛﹐拘急不得轉側﹐發則白津出﹐﹝自汗冷涎皆是。﹞手足厥冷﹐使人陰筋縮﹐其脈沈緊者﹐用烏頭一味﹐專驅寒邪﹐加白蜜以潤其燥烈之性﹐功效最捷。如因濕熱者﹐切勿誤投。

廣筆記方﹝重訂。﹞治疝痛。

七味丸去萸肉﹐加枸杞﹝四兩。﹞巴戟牛膝﹝各二兩。﹞茴香沈香﹝各一兩。將糯米一升拌藥﹐如常造白酒法﹐俟漿足﹐用燒酒五十斤入糟中﹐封置大缸內﹐一月開用﹐空心饑時飲一﹑二杯神驗。﹞此方腎虛人感寒濕成疝作痛者宜之。

金鈴黃柏散﹝自制。﹞治諸疝病屬濕熱者﹐主此加減。

金鈴子﹝導小腸膀胱﹐濕熱疝气﹐要藥。去核。﹞黃柏﹝苦寒除濕熱。﹞車前茯苓﹝各二錢。﹞澤瀉﹝利水滲濕熱。錢許。﹞川萆﹝同熱藥祛寒濕。同涼藥祛濕熱。五錢。﹞玄胡山楂﹝行瘀血﹐各二錢。﹞靑皮﹝疏滯气﹐錢許。﹞橘核﹝苦平下气﹐最止疝痛。炒研﹐五錢。﹞如濕熱內蘊﹐寒气外束者﹐加茴香﹑吳茱萸。﹝以散外寒。錢許。外煎濃紫蘇湯﹐燻洗。﹞如墜逆气﹐檳榔﹑代儲石。散瘀血﹐蒲黃﹑五靈脂。淸肝火﹐龍膽﹑黑山梔。舒筋﹐羚羊角。燥濕﹐蒼術。隨宜采用。

此苦寒淸熱祛濕之劑﹐合丹溪治疝法也。

海藏瀉腎湯﹝見火。﹞治疝痛。

原方宜加知母黃柏牛膝車前橘核之屬。

此方腎虛人﹐屬濕熱疝痛者宜之。

龍膽瀉肝湯﹝見脇痛。﹞治肝經濕熱火旺﹐莖中作痛﹐裏急筋縮﹐或作癢﹑或作挺縱不收﹐白物如精﹐隨溺而下﹐名曰筋疝﹐主此加減。

此方但責之肝經濕熱之火旺﹐腎不虛者宜之。

卷十三﹟書集疝﹝疝字從山﹐取根深重著之義。﹞

舉例

一一人嗜火酒﹐能飲五升。五月間﹐入閩中﹐溪水驟漲﹐涉水至七里﹐覺腹痛之甚。半年後﹐右丸腫大﹐漸如斗形。醫者皆與肝經之劑﹐及濕熱之品﹐半載無功。士材曰﹕嗜火酒則濕熱滿中﹐涉大水則濕寒外束﹐今病在右﹐正是脾肺之濕﹐下注睪丸。以胃苓湯加黃柏﹑梔子﹑枳殼﹑茴香。

十劑而略減。卽以爲丸﹐服至十八斤而安。不再發矣。

二趙氏云﹕余於舟中﹐誤坐濕布風帆﹐因感寒濕。忽一日﹐患陰丸一枚腫痛發熱。用瀉腎湯﹐加柴胡﹑吳茱萸﹐散肝經之寒濕﹐獨活﹑桂枝散腎經之寒濕﹐一服熱退﹐再服腫消﹐後每治偏墜頗效。

三一婦冬月生產﹐寒入子戶﹐腹下痛不可忍﹐醫作瘀血下之。寇宗非之曰﹕此寒疝也。仲景羊肉湯﹐治寒疝腹中痛﹐及脇痛裏急﹐無不驗者。孫思邈言羊肉止虛痛﹐利產婦。遂以羊肉爲君﹐溫補榮衛。臣以生薑宣散寒邪﹐佐以當歸溫中活血﹐二劑﹐果愈。

卷十三﹟書集

癇﹝病因癇發﹐故字從癇。﹞

癲者﹐語言不分次序﹐處境不辧穢潔﹐時如醉人﹐常作嘆息﹑或歌或笑﹐或悲或哭﹐或不語﹐或不食。此因志願不遂﹐或因驚恐所致﹐積年難愈。𨿽有痰有火﹐乃心家不足之癥。治宜淸心﹑安神﹑豁痰爲主。因郁者開之﹐因驚者平之。狂者﹐狂妄不禁之謂﹐妄言罵詈﹐不避親疏﹐甚則棄衣而走﹐登髙而歌﹐逾垣上屋。此屬陽明痰熱內實之癥﹐宜吐盡胸中之熱痰。下盡腸胃中之積垢自愈。癇病乃間時而發﹐發久气虛﹐則日近日密。經言﹕二陰﹝心腎。﹞急爲癇厥。故《難經》謂其脈陰陽俱盛也。此屬龍雷之火﹐上乘於心。蓋龍興則水附﹐雷發則雨隨﹐故痰涎上湧﹐堵塞心竅﹐忽然神昏僕倒﹐搖頭竄目﹐嚼舌吐沫﹐手足搐搦﹐身體傴僂﹐或背反張﹐或作畜聲﹐直至龍雷之火歸原﹐人事方蘇。如此一番﹐正气必虛﹐漸成痼疾。故斯癥當淸心﹑安神﹑豁痰以治病之標﹐滋腎﹑壯水﹐導火歸原﹐以治病之本﹐﹝六味加牛膝﹑車前子。﹞庶可得愈。有因驚而發者﹐亦宜淸心﹑安神﹑豁痰爲主﹐兼平肝鎭墜之劑。﹝羚羊角﹑代赭石。﹞有因隨風熱上湧而發者﹐治宜祛風除熱﹝天麻﹑鉤藤﹑甘菊﹑薄荷。﹞豁痰。﹝栝蔞﹑花粉﹑梨汁﹑竹瀝。﹞昔人論癇病﹐專治於痰﹐因痰涎湧盛﹐火熱衝動而作﹐以消痰降火爲治。﹝二陳﹑芩﹑連﹑栝蔞﹑枳殼。﹞如人彊壯實者﹐可吐﹝參蘆湯。﹞可下。﹝礞石丸。﹞余謂以上諸法﹐合宜則用﹐毋得拘執。

淸心安神豁痰飲﹝自制。﹞犀角﹝一方治癲病﹐單用一兩﹐加淡竹葉四兩﹐煎飲四劑卽愈。﹞麥冬鉤藤﹝淸心。﹞遠志丹參﹝安神。﹞貝母竹瀝﹝豁痰。﹞痰多加牛黃﹐﹝調服分許。﹞因郁加郁金﹐因驚加珍珠﹑﹝分許。﹞琥珀﹑辰砂﹑﹝各錢許。調服。﹞金銀器﹑羚羊角之屬﹐火盛可加黃連。

此方癲病﹑癇病﹐通可治之。仲淳云﹕癲﹑癇屬心虛﹐气虛有熱﹐總宜淸心﹑安神﹑豁痰爲主。

遂心丸治痰迷心竅﹐發狂如神﹐甘遂﹝苦寒有毒﹐逐痰甚捷。焙研末﹐二錢。﹞﹝豬心血爲丸﹐白湯送下﹐分作四日服﹐或吐或下而愈。如狂甚不能服藥者﹐用豬心血拌末二錢曬漧﹐量人之彊弱增減﹐置飲食中﹐任彼自喫。食後吐瀉兼作﹐輕者卽愈﹐重者再服。﹞此祛痰泄水之峻厲藥也。用以治狂﹐不嫌其峻厲者﹐以病勢太甚﹐所謂有病病當之也。然當中病卽止﹐不可過劑﹐經所云﹕大毒治病﹐十去其六是也。

六一順气湯﹝見傷寒。﹞宜加生鐵銹。﹝卽鑪治間搗落之鐵屑。三﹑五錢。﹞或鐵銹﹑或鍼砂皆可。

此方狂病亦可用之。按經論狂病善怒﹐故曰怒狂。因肝气暴升﹐用生鐵落煎飲﹐取其體重而降金气以制之﹔宜節奪其食﹐不使胃火復助陽邪則愈。愈後只與米飲﹐若早與飲食飽之﹐病必再作也。

廣筆記治癇癥效方茯神﹝四兩。﹞遠志﹝安神定志。二兩。﹞天冬麥冬﹝滋陰降火。﹞白芍﹝收陰斂逆。酒炒﹐各三兩。﹞皂莢﹝性極尖利﹐無閉不開﹐洗滌痰涎垢膩。則去皮及弦﹐與子酥炙。﹞半夏﹝同薑汁﹑明礬少許浸炒。﹞旋復花﹝消痰祛飲。﹞天竺黃﹝豁痰利竅。﹞眞蘇子﹝炒﹐各二錢。﹞香附﹝三兩﹐醋浸童便炒。﹞眞沈香﹝利气﹑除痰﹐一﹑二錢。﹞﹝共爲細末﹐懷山藥粉作糊丸﹑如綠豆大﹐朱砂一兩爲衣﹐每服三錢﹐竹瀝湯下。﹞此方大意亦以治痰爲主﹐癇癥頗效。

卷十四﹟數集

頭痛

頭爲天象﹐六腑淸陽之气﹐五臟精華之血﹐皆會於此。故外感六淫之邪﹐與臟腑上逆之气﹐或蔽復其淸明﹐或瘀塞其經絡﹐咸能作痛。昔人云﹕頭者身之元首﹐一有痛楚﹐無論標本﹐宜先治焉。但致痛之因不一﹐宜各推類求之。如因外感六淫之邪而頭痛者﹐當辯明何邪﹑何經﹐而從本門以施治﹔有陰虛頭痛者﹐必挾腎虛內熱之癥﹐六味湯加減﹐有血虛頭痛者﹐痛在日晚﹐四物湯加減﹐有气虛頭痛者﹐痛在淸晨﹐補中益气加減﹔有挾邪熱頭痛者﹐宜辛寒解散﹔有挾痰頭痛者﹐宜豁痰降气﹔飲食自倍﹐胃气不行壅逆頭痛者﹐宜消食下气﹐怒气傷肝﹐肝气暴逆上衝頭痛者﹐宜平肝降气﹔眉稜骨痛﹐多屬陰虛血虧﹐治宜補血益陰﹐然亦有挾外邪者﹐亦當審察。須知淺而暴者﹐但名頭痛﹔深而遠者﹐卽爲頭風﹐作止不常﹐愈後復發﹐昔人分偏左痛者爲血虛﹐偏右痛爲气熱。仲淳則俱責之血虛肝家有熱﹕以養血淸熱爲主。若治之不急﹐必致損目。經謂東風生於春﹐病在肝。目者肝之竅﹐肝風動﹐則邪害空竅矣。察內外之因﹐分虛實之癥﹐胸中洞然﹐則手到病除矣。

疏邪利金湯﹝見傷寒。﹞羌防香蘇散葛根湯小柴胡湯柴胡丹皮湯柴胡骨皮湯竹葉石膏湯﹝俱見傷寒。﹞羌活勝濕湯活人敗毒散﹝俱見濕。﹞此九方﹐外感六淫之邪而頭痛者﹐須審察明系何邪﹑犯何經﹐而分別治之。

淸上散﹝自制。﹞治風熱﹑火熱頭痛﹐亦治偏頭風痛﹐有實火者。

石膏﹝辛能散邪﹐寒能淸熱。﹞薄荷﹝辛能發散﹐涼能淸利。﹞甘菊﹝養血淸熱。﹞忍冬黑豆﹝祛風除熱。﹞枯黃芩﹝酒炒。﹞陳松蘿﹝降火淸上。﹞可用土茯苓﹝祛風﹑祛濁﹑釐淸。二﹑三﹑四兩。﹞煎湯煎藥。熱極目昏便燥者﹐可加大黃。﹝酒蒸。﹞此散邪淸熱降火之劑﹐功勝淸寧膏。

二陳湯﹝見中風。﹞治肥人濕痰滿中﹐气壅逆上﹐頭痛眩暈。

宜加天麻﹝痰厥頭痛﹐非半夏不療﹔風虛眩暈﹐非天麻不除。﹞枳殼木香砂仁﹝利气。以气滯則不能運痰。﹞黃芩﹝瀉火。以气積則有餘爲火。﹞此方果系肥人內有濕痰﹐以致頭痛眩暈者﹐用之自效。若陰虛內熱有痰者﹐此方不可與也。

保和丸﹝見泄瀉。﹞治飲食自倍﹐胃气不行﹐壅逆頭痛﹐主此加減。

宜加香附紫蘇淡豉。﹝理气消食﹐倘兼感風寒﹐又能散邪。﹞因傷酒﹐加葛根﹑甘菊﹑松蘿。﹝以解酒毒。﹞此方總以消食爲主﹐絕不用風藥者﹐所謂治病必求其本也。

沈香降气散﹝見喘。﹞治怒气傷肝﹐肝气暴逆上衝頭痛﹐主此加減。

宜加甘菊鉤藤羚羊角﹝平肝除熱。羚角則兼下逆气。﹞綠豆﹝下气壓熱。﹞松蘿﹝下气降火。﹞此方總以降气爲主﹐蓋大怒則气血俱逆﹐切忌辛散升提之品。

六味地黃湯﹝見虛勞。﹞治陰虛火逆衝上頭痛。﹝必有腎虛諸癥。﹞宜加甘菊銀花二冬﹝補陰益血淸熱。﹞牛膝枸杞﹝補腎益精塡髓。﹞白芍或五味﹐或烏梅﹐﹝斂攝虛火下降。﹞此方腎水虛衰﹐火無所制﹐上炎頭痛者﹐用以壯水滋陰淸熱﹐斂攝虛火下降﹐則痛自止。若用辛散風藥﹐是反耗腎中之水﹐助炎上之火矣。凡平素陰虛人患此者﹐當察果無外邪癥候﹐酸收之品﹐不必致疑。

四物湯治血虛火炎頭痛﹐﹝如便血崩淋﹐產後多有患此者。﹞自眉尖後近髮際上攻而痛﹐痛在日晚。﹝血爲陰﹐陰虛故交陰分而痛作﹐所謂內傷頭痛﹐時作時止者是。﹞亦治偏頭風痛。

地黃﹝生者涼血﹐熟者補血。﹞白芍﹝斂血涼血。﹞當歸﹝活血和血。﹞川芎﹝血中气藥﹐辛散上升﹐故多功於頭目﹐﹞加葳蕤﹝滋陰益精。﹞枸杞﹝益肝養榮。﹞宜參六味加用諸藥。

此補血之劑﹐果屬血虛無外邪者﹐用之自效。若兼挾外邪者﹐宜去斂攝之品﹐加荊﹑防﹑天麻之屬。

補中益气湯﹝見泄瀉。﹞治气虛頭痛﹐痛在淸晨。﹝气爲陽﹐陽虛故交陽分而痛作。﹞宜加葳蕤﹝補中益气。﹞甘菊﹑川芎。

此責脾胃陽虛衰弱﹐不能上升﹐故用升淸陽﹐益中气﹐則痛自止。然世人之患气虛者甚少。必其人面色黃白無神﹐四肢倦怠﹐嗜臥食少﹐體羸溏泄﹐並無陰虛內熱癥候者﹐方爲對癥。若誤施陰虛火炎頭痛﹐爲害不淺。此方嘉言論之甚陰﹐用者審之。

眞頭痛﹐頭痛甚﹐腦盡痛﹐手足寒至節﹐死不治。﹝一云火炎水滅﹐一云眞陽敗竭﹐陰邪眞中腦海。總之爲火爲寒﹐皆主死也。﹞

卷十四﹟數集頭痛

舉例

一一女子頭痛作嘔﹐米飲不納。仲淳云﹕因於血熱﹑血虛﹑虛火上炎所致。用白芍﹝三錢。﹞涼血﹐斂逆气﹐甘菊﹝二錢。﹞益血治頭痛﹐麥冬﹝三錢。﹞淸胃止嘔吐﹐木瓜和胃制肝止嘔﹐蘇子﹑茯苓﹑橘紅﹑﹝各二錢。﹞枇杷葉﹑﹝三大片。﹞竹瀝﹝一杯。﹞降气消痰止嘔﹐蘆根汁﹝一杯。﹞除熱除火止嘔﹐烏梅﹝二枚。﹞斂攝虛火下降。二劑嘔止﹐頭尙痛。加天冬﹝二錢。﹞頭痛少緩﹐再加土茯苓﹑黑小豆﹝一撮。二兩。﹞痊愈。

二一婦頭風痛甚﹐欲自縊。用金銀花﹝三錢。﹞玄參﹝一錢。﹞淸熱﹐防風﹑蔓荊﹑天麻﹝各一錢。﹞川芎﹑辛夷﹝各五分。﹞散風﹐加燈心﹝三十莖。﹞松蘿﹝五錢。﹞黑豆﹝一撮。﹞以土茯苓﹝四兩。﹞煎湯煎藥﹐二劑而痛止﹐數年不發。

三一儒者酒色過度﹐頭腦及兩脇作痛。立齋曰﹕此腎虛而肝病也。用六味丸料﹐加柴胡﹑當歸而安。

四一人素陰虛夢遺﹐患頭痛﹐用風藥下效。余用六味加甘菊﹑鉤藤﹑二冬﹑白芍﹑黑豆﹑松蘿﹐用土茯苓三兩煎湯代水﹐三劑痊愈。

五一人素患頭風﹐暑月偶感風寒復作﹐綿帕包裹﹐始覺稍安。余曰﹕此癥《明醫雜著》言屬郁熱﹐本熱而標寒。因內有郁熱﹐毛竅常疏﹐故風寒易入﹐外寒束其內熱﹐閉逆而爲痛。辛熱之藥﹐𨿽能開通閉逆﹐散在標之寒邪﹐然以熱濟熱﹐病本益深﹐惡寒愈甚矣。當涼血淸火爲主﹐而佐以辛溫散表之劑。用淸上散﹐加防風﹑川芎等藥而愈。

附廣筆記治腦漏效方主此加減。

薄荷牛蒡桑皮麥冬﹝淸肺。﹞柴胡甘菊花白芍羚羊角﹝淸肝膽。﹞生地天冬玄參﹝補養腎水。﹞犀角連翹朱砂﹝鎭墜心火。﹞腦者諸陽之會﹐爲髓之海﹐其位髙其气淸﹐忽下濁者﹐其變也。《內經》曰﹐上焦元气不足﹐則腦爲之不滿。又云﹕膽移熱於腦﹐則爲鼻淵。夫髓者﹐至精之物﹐爲水之屬。腦者﹐至陽之物﹐淸气所居。

今爲濁气邪熱所幹﹐遂下臭濁上汁﹐是火能消物﹐腦有所傷也。治之大法﹐宜淸肺﹑肝﹑膽三經之熱。以鼻乃肺竅﹐而爲腦气宣通之路﹐又治乎上焦﹐而行淸肅之令﹔膽爲春升少陽之气﹐與厥陰爲表裏﹐而上屬於腦﹐經爲肝熱所幹故也﹔又宜兼補養腎水﹐鎭墜心火﹐使水旺制火﹐火不上炎灼肺﹐而金得平木﹐則此疾庶可得愈。

卷十四﹟數集

眩暈

眩暈者﹐目花黑暗旋倒也。其狀頭眩目閉﹐身轉耳聾﹐如立舟車上﹐惕惕然不能鎭定之象。經曰﹕諸風掉眩﹐皆屬於肝。又曰﹕髓海不足﹐則腦轉耳鳴﹐脛酸眩冒。故仲淳以眩暈責之肝血少﹐兼腎水虛所致。丹溪云﹕無痰不作眩﹐痰在上﹐火在下﹐火炎上而動其痰﹐故作眩暈。然致眩之因亦不一﹐有外感六淫之邪而眩暈者﹐宜各從本門以施治。如因血少陰虛者﹐補其肝腎﹔因火炎痰動者﹐治其痰火﹐有因气虛眩暈者﹐宜用異功﹑補中益气之屬﹔因失血過多﹝或上或下皆是。﹞眩暈者﹐選用保陰﹑集靈﹑歸脾之屬﹔有腎中陽衰﹐濁陰上逆眩暈者﹐最惡之候﹐急用人參﹑沈﹑砂﹑八味之屬﹐直達陽气歸原爲主。有產婦眩暈﹐不省人事﹐謂之血暈﹐亦最惡之候﹐治在本門。大抵人肥白而作眩者﹐多宜消痰降火﹐或兼補气之藥﹐人黑瘦而作眩者﹐治宜滋陰補腎﹐而兼養肝之劑﹐此治眩暈之大旨也。

逍遙散﹝見虛勞。﹞宜加甘菊鉤藤。﹝平肝降眩要藥﹐通可加用。﹞因肝血虛者﹐再加棗仁﹑枸杞﹐因肝火甚者﹐用加味逍遙﹐再加羚羊角﹑天麻。

此肝經之要藥﹐諸風掉眩屬肝﹐通主此加減治之。

六味湯左歸飲﹝俱見虛勞。﹞宜加甘菊鉤藤白芍。﹝丹溪言﹕治眩暈藥中﹐宜加制肝藥爲佐使。菊﹑藤𨿽言平木﹑白芍﹐𨿽言制肝﹐然皆不克伐。﹞棗仁﹝補肝養陰。﹞牛膝﹝益精塡髓。﹞此二方﹐眩暈屬腎水虛者﹐通可采用。

保陰煎集靈膏歸脾湯﹝俱見虛勞。﹞此三方﹐眩暈屬血虛者﹐宜分別用之。如吐衄過多﹐有肺熱痰嗽者﹐則宜保陰加甘菊﹑鈞藤﹑白芍﹑棗仁﹔無肺熱者﹐可用集靈膏加上藥﹔崩漏便血﹐及產後失血過多﹐則宜歸脾加甘菊﹑鉤藤﹑地﹑芍﹑天冬之屬。亦有不宜者﹐仍用保陰之屬。

異功散﹝見中風。﹞補中益气湯﹝見泄瀉。﹞此二方﹐眩暈屬气虛者﹐可采用之。

二陳湯﹝見中風。﹞宜加天麻枳殼香砂。如挾火者﹐加芩﹑連﹐挾虛者﹐加參﹑術。

此治濕痰厥逆眩暈之劑。

卷十四﹟數集眩暈

舉例

一一婦時多暴怒﹐以致經水復止。入秋以來﹐漸覺气逆上厥﹐如畏舟舡之狀﹐動輒暈去﹐久久臥於牀中﹐時若天翻地復﹐不能彊起﹐百般醫治不效。因用人參三﹑五分﹐略寧片刻﹐最後服至五錢﹐一劑﹐病轉凶危﹐大熱引飲﹐腦間如刀劈﹐食少溺多﹐已治棺木﹐無他望矣。嘉言診之﹐許以可救。蓋怒甚則血郁於上﹐而气不返於下者﹐名曰厥巓疾。厥者逆也﹐巓者髙也﹐气與血俱逆於髙巓﹐故動輒眩暈也。又以上盛下虛者﹐過在足少陽膽經。膽之穴﹐皆絡於腦﹐鬱怒之火﹐上攻於腦﹐得補而熾﹐其痛如劈﹐因爲厥巓之疾也。風火相煽﹐故振搖而熱蒸﹔木土相淩﹐故艱食而多瀉也。於是會《內經》鐵落鎭墜之意﹐以代赭石﹑龍膽艸﹑蘆薈﹑黃連之屬﹐降其上逆之气﹔以三七﹑丹皮﹑赤芍之屬﹐行其上郁之血﹔以龍骨﹑牡蠣﹑五味之屬﹐斂其浮游之神。最要在每劑藥中﹐生入豬膽汁二枚﹔蓋以少陽熱熾﹐膽汁必幹﹐亟以同類之物濟之。藥一入口﹐便覺神返其捨忘﹐其口苦﹐連進十數劑﹐服豬膽二十餘枚﹐熱退身涼﹐飲食有加﹐便瀉自止﹐始能起牀﹐行動數武。然尙覺身輕如葉﹐不能久支。恐藥味太苦﹐不宜多服﹐減去豬膽﹑龍薈﹐加入當歸一錢﹐人參三分﹐姜﹑棗爲引﹐平調數日痊愈。

二一人頭暈惡寒﹐形體倦怠﹐得食少愈﹐勞而益甚。立齋曰﹕此脾肺虛弱﹐用補中益气﹐加蔓荊子而愈。

三一人臍下有熱气上衝﹐甚則有時眩暈﹐此腎虛不能納气歸元也。余以人參﹝二錢。﹞熟地﹝一兩。﹞砂仁﹝二錢。﹞服之而愈。

四一人因房勞過度﹐气短頭暈吐痰。服辛香之劑﹐痰甚遺尿。兩尺脈浮大﹐按之如無。立齋曰﹕此腎虛不能納气歸元﹐而爲頭暈﹔不能攝水﹐而爲痰涎﹐香燥致甚耳。用八味丸料﹐三劑而愈。

卷十四﹟數集

目病

目者﹐肝之竅﹐經曰﹕肝受血而能視。又肝虛則目晃晃無所見。又曰﹕五十歲肝气始衰﹐肝葉始薄﹐膽汁始減﹐目視不明。以肝爲木髒﹐木得水則榮﹐失水則枯也。又曰﹕腎之精爲瞳子。又曰﹕腎病則目晃晃如無所見。蓋目之精明在瞳子﹐故眞水內虧﹐必目多昏黑﹐譬之水淺混濁﹐則不能照物﹐故絕無障翳遮睛。是以治目者﹐當養肝血﹐補腎水爲主。然經又言﹕心者﹐五臟之轉精也。目者﹐其竅也。又云﹕目者﹐心使也﹐心者﹐神之舍也。因事冗心煩﹐則神勞血虛火旺而目病﹐故淸心養血安神﹐亦爲治目之要務。東垣云﹕五臟六腑之精气﹐皆上注於目。而爲精明之用。然臟腑之精气﹐皆稟受於脾土﹐因飲食失節﹐勞役過度﹐致脾胃受傷﹐脾虛則臟腑之精气皆失所司﹐不能歸於明目也。是則脾胃所宜理也﹐故仲淳治目病﹐每用杞菊地黃丸﹐天王補心丹二方﹐朝夕並進﹐藥品甘寒﹐不傷脾胃。故云﹕久服自效﹐深合六經東垣之旨。丹溪云﹕目能遠視﹐不能近視者﹐腎水虛也﹐宜地黃丸﹔目能近視﹐不能遠視者﹐心血少也﹐宜補心丹。倪氏云﹕心爲君火﹐肝爲相火﹐火炎無治﹐神水受傷﹐上爲內障。又言諸脈皆屬於目。相火者﹐心胞火主百脈﹐上榮於目﹐火盛則百脈沸騰﹐上爲內障。其癥初起﹐視物微昏﹐空中常見黑花﹐神水色變淡綠﹐急宜杞菊地黃丸﹑補心丹治之。次則視歧﹐睹一成二﹐色變淡白﹐失此不治﹐久則不能睹物﹐色變純白﹐永爲廢疾。此癥亦有因暴怒傷肝﹐致神水漸散昏花者﹐急宜滋腎水﹐養肝血﹐收其散大之神瞳﹐鎭其上衝之逆气﹐當宜杞菊地黃丸合磁朱丸治之。但內障之病﹐最爲難療﹐服藥須累月經年﹐又當遠房幃﹐戒惱怒﹐釋憂思﹐免勞碌﹐庶幾有效﹐不然必廢﹐終不可復。或有因大怒气逆上沖空竅﹐神水隨散者﹐此屬不治之癥。又有因爲物所擊﹐神水隨散者﹐亦不可治。有因悲哀過度﹐淚多液竭﹐漸至喪明者﹐《內經》命曰奪精﹐亦最難治。有因諸失血過多﹐睛珠作痛﹐不能視物﹐羞明酸澀﹐眼睫無力者﹐但宜滋陰養血爲主﹐杞菊地黃丸加減﹐加白芍﹑胡麻﹑天冬﹑人乳之屬。若目暴赤腫﹐多淚痛癢﹐羞明緊澀者﹐此屬肝經火盛血熱﹐宜涼血淸火。或熱極生風﹐是爲內發﹐或因熱而召﹐是爲外來﹐統於涼血淸火藥中﹐加薄荷﹑荊﹑柴之屬。蓋熱極則翳生﹐加之以風則更易﹐譬之豆漿﹐其鍋下以火燔之﹐上以風揚之﹐翳卽生焉。治之者﹐但熄去風火﹐復加退翳之藥﹐其明自復。又如塵蒙淸水之面﹐拂去之而仍能照物也。經言﹕熱甚目瞑眼黑。仲淳言﹕傷寒病熱極則不識人。皆由熱气拂郁於目﹐而致之然也。《正理論》云﹕目昏而見黑花者﹐由熱气甚而發之於目﹐亢則害﹐承乃制﹐而反見其象。又衝風而卽淚下者﹐經言﹕火气燔目﹐故見風則泣下。譬之火疾風生﹐乃能雨也。張子和云﹕夫目之五輪乃五臟之精華﹐宗脈之所聚。故經云﹕腎之精爲瞳子﹐肝之精爲黑珠﹐肺之精爲白珠﹐心之精爲絡﹐脾之精爲眼胞﹐此人皆知之﹐及有目疾﹐則不知疾之理。豈知目不因火則不病﹐故白輪病赤﹐火乘肺也﹔肉輪赤腫﹐火乘脾也﹔赤脈貫目﹐心火自甚也﹔黑水神光被翳﹐火乘肝與腎也﹐能治火者﹐一句可了。趙氏云﹕子和一句可了﹐但一味寒涼治火。余用壯水以制火﹐亦一句可了。以上諸論﹐皆治目之大略也﹐蓋目爲五官之一﹐非明無以作哲﹐故甚重之﹐而有專科﹐若求詳悉﹐自有書存。

杞菊地黃丸﹝亦作煎服。﹞通治肝血腎水虛衰目疾﹐主此加減。

六味去澤瀉﹝嫌其利小便而耗腎陰﹐扁鵲謂其多服昏目故也。﹞枸杞﹝補腎經﹐益肝血。﹞甘菊﹝養目血﹐去翳膜。﹞麥冬﹝淸心則火不炎﹐而神水不受傷﹐淸肺則金生水﹐而腎精得充足。﹞北五味﹝滋不足之腎水﹐收散大之瞳神。各六兩。﹞白蒺藜﹝補肝明目﹐炒去刺﹐五兩。﹞可合磁朱丸用。﹝磁石四兩﹐入腎﹐鎭養眞精﹐使腎水不外移﹐朱砂二兩﹐入心。淸鎭君火﹐使心火不上炎。原方治內障目昏﹐如因怒气逆衝漸昏者﹐二方合用最效。﹞如養血﹐白芍﹑胡麻﹑柏仁。淸腎熱﹐玄參﹑女貞﹑龜甲。淸肝熱﹐羚羊角﹑犀角﹑﹝兼能退翳。﹞槐角﹐﹝兼止熱淚。﹞須用羊肝爲引導。退翳﹐決明﹑谷精﹑木賊。隨意采用。﹝煉蜜丸﹐桐子大﹐空心淡鹽湯下四錢。﹞此方滋陰固精明目﹐不寒不熱﹐和平之劑﹐久服最效。

天王補心丹﹝見虛勞。﹞因事冗心煩﹐致神勞血虛火旺而目病者用之。

此生精養血﹐淸熱鎭心安神之劑。仲淳云﹕世醫治目﹐多補腎﹐不知補心。余遇目疾久不愈者﹐令朝服杞菊地黃丸﹐晚服天王補心丹﹐久久自效。

廣筆記方治虛人目疾﹐下焦有濕熱者。

生地枸杞﹝補肝腎。﹞麥冬﹝淸心火。各三錢。﹞龍膽艸﹝淸下焦濕熱﹐治目赤腫痛。酒炒﹐一錢。﹞如脾气不佳﹐加白蔻仁末。﹝五﹑六分。﹞淸肝明目飲﹝自制。﹞治目暴赤腫﹐多淚痛癢﹐羞明緊澀等癥。

龍膽艸﹝酒炒。﹞槐角黃芩﹝淸肝膽之火。豬膽汁炒。﹞連翹仁﹝淸心胞之火。

炒。﹞黑山梔木通﹝利水以瀉火。﹞生地玄參﹝壯水以制火。﹞赤芍﹝涼血行滯﹐以血熱極則幹而凝也。﹞生甘艸﹝瀉火緩急﹐以火勢甚則急而痛也﹐﹞甘艸﹝祛風除熱﹐而治目疼欲脫。﹞薄荷﹝消風散熱﹐而治目赤腫痛。﹞火甚者加黃連﹝瀉心火。﹞或胡黃連﹐﹝瀉肝火。﹞或黃柏。﹝瀉腎火。﹞熱甚便祕者﹐加﹝酒蒸。﹞大黃。﹝通泄其熱﹐所謂上病下療也。﹞赤腫痛甚者﹐宜用三稜鍼刺破眼眶腫處﹐捋出熱血﹐立解。﹝經謂火實宜決之﹐遲則血貫瞳神而損目。﹞外用人乳浸黃連﹐入冰片少許點之。﹝內服宜苦寒以瀉火﹐是釜底去薪之義。外點佐辛溫以散邪﹐則火郁則發之義。毋過用寒涼點洗。以遏火在內。﹞此一派苦寒瀉火之劑﹐宜中病卽止﹐久服傷胃﹐蓋暫用之藥也。

決明夜靈散治目至夜則昏﹐𨿽有燈月﹐亦不能睹﹐俗名雀盲。

石決明﹝鹹寒。入血除熱﹐入腎補陰。﹞夜明砂﹝辛寒。乃蚊蚋之眼﹐夜視光明。故主明目﹐取其气類相從也。另研﹐各二錢。﹞豬肝或羊肝﹝導引入肝。一兩。﹞﹝將肝用竹刀切作二片﹐以二藥末鋪於一片﹐上以一片合之﹐用麻皮纏定﹐勿令藥泄出﹐用米泔水一大碗﹐沙鍋內煮至半碗﹐臨臥連肝藥汁盡食之。忌犯鐵器。﹞搐鼻碧雲散治目暴赤腫﹐多淚痛癢﹐羞明緊澀。

鵝不食艸﹝解毒﹐二錢。﹞靑黛﹝淸熱。﹞川芎﹝散邪﹐各一錢。﹞﹝爲細末﹐先噙水滿口﹐以少許搐入鼻內﹐淚出爲度。﹞此方宜常用搐之﹐使邪毒有出路﹐則易愈。

仲淳洗眼方皮硝﹝治風眼﹑紅爛赤腫作痛﹐一兩。﹞側柏葉﹝祛風濕。三錢。﹞甘菊杏仁﹝散風熱。﹞桑白皮﹝瀉火散血。各五錢。﹞銅綠﹑明礬﹝除熱燥濕。各三錢。﹞﹝河水五碗﹐煎二大碗﹐置銅盆內﹐頻頻洗眼及眉稜骨兩太陽﹐淚出卽爽然。一服﹐冬可半月﹐夏十日。﹞飛絲垢入目方磨京墨濃汁﹐點入目中立出。

卷十四﹟數集目病

舉例

一一人病後眼花﹐以枸杞﹑生地﹝各一斤。﹞熬膏蜜收﹐服之立愈。

二一人患風淚眼﹐每出則流淚盈頰。仲淳用谷精艸爲君﹐蒺藜﹑枸杞之屬佐之﹐羊肝爲丸﹐不終劑而愈。

三一人患目赤淚流﹐或痛或癢﹐用二百味花艸膏。﹝羊膽一枚﹐去其中脂﹐入蜜拌勻蒸之﹐候幹研膏﹐方名以蜂采百花﹐羊食百艸故也。﹞頻挑噙化﹐三日痊愈。

四一人患翳障靑盲已逾年﹐用黃連﹝一兩。﹞羊肝﹝一具。﹞煮爛丸服﹐不數月而復明。

五一人患赤眼而食蟹﹐遂成目盲﹐已五年矣。用夜明砂去目中惡血﹐當歸生目中新血﹐蟬蛻﹑木賊退目中障翳﹐﹝各一兩。﹞羊肝﹝四兩。﹞煮爛丸服﹐百日復明。

六一人冬初同蒜食肉﹐醉臥暖炕﹐次日兩瞳子散﹐大於黃睛﹐視物無的﹐以小爲大﹐卒然見非常之處﹐行走踏空﹐醫藥不效。至明春﹐求治於東垣。東垣謂曰﹕此由食辛熱過多﹐辛則主散﹐熱則助火﹐上乘於目﹐瞳神因之散大﹐精散故視物亦散大也。當以芩連苦寒瀉火爲君﹐二地﹑二冬﹑白芍﹑骨皮滋陰涼血淸熱爲臣﹐五味酸收瞳神散大爲佐﹐則自愈矣。

七一老人忽盲﹐他無所苦。丹溪以大虛治之﹐令急煎人參膏二斤﹐服二日﹐一醫與礞石藥。丹溪云﹕今夜必死。果然。此經所謂气脫者目不明。再加鎭墜﹐則其气立斷矣。

卷十四﹟數集

耳病

耳爲腎﹐之外候﹐以腎開竅於耳也。經曰﹕腎气通於耳﹐腎和則耳能聞五音矣。又曰﹕液脫者﹐腦髓消﹐脛酸耳數鳴。又曰﹕精脫者﹐耳聾。故治耳者﹐當以補腎爲主。然有因外感而耳聾者﹐如經言﹕手少陽三焦﹐是動則病耳聾﹐渾渾沌沌﹐蓋熱邪感入少陽﹐熱气拂郁故也。仲景言﹕少陽中風﹐兩耳無所聞﹐目赤。蓋言肝經之風熱上壅故也。宜從本門以施治。有因气逆而耳聾者﹐如惱怒則气上逆﹐肝膽之火﹐客於耳也。宜平肝降气淸火。有痰火上升﹐郁於耳而爲鳴﹐甚則閉塞者﹐多緣飲酒濃味所致﹐宜消痰降火。

有因气虛﹑因血虛而聾者﹐以補气補血爲主﹐各加降火之品。丹溪言﹕耳聾皆屬於熱﹐誠哉是言。若人瘦面黑﹐筋彊骨勁而聾者﹐此精气俱足﹐乃壽考之徵﹐不須治之。趙氏云﹕耳鳴以手按之而不鳴﹐或少減者虛也。手按之而愈鳴者實也﹐不可不察。又嘉言云﹕人當五十以外﹐腎水漸衰﹐眞火易露﹐故腎中之气﹐易出難收﹐況有肝木之子﹐疏泄母气﹐而散於外﹐是爲謀慮鬱怒之火一動﹐腎气從之上逆﹐耳竅室塞不淸﹐較之聾病天淵。聾病因竅中另有一膜﹐遮蔽外气﹐不得內入﹐故以菖蒲﹑麝香等藥開竅爲治。不知腎气至上竅亦隔一膜﹐不能越出竅外﹐止於竅中﹐汨汨有聲﹐如蛙鼓蚊鑼﹐鼓吹不己。故外入之聲﹐爲其內聲所混﹐聽之不淸﹐若气不上逆﹐則聽淸矣。故余悟此理﹐凡治髙年逆上之气﹐屢有奇效。立方施治﹐大意全以磁石爲主﹐以其黑色入腎﹐重能達下﹐又能制肝木﹐復以地黃﹑龜膠羣陰之藥補之﹐更用五味﹑山萸之酸以收之﹐令腎气歸元﹐聽自淸矣。夫收攝腎气﹐乃爲治老人之先務﹐不可不知。又有耳瘡﹑耳腫﹑耳痛﹑耳癢。薛氏云﹕皆屬肝經風熱﹐血虛火盛﹐或腎經虛火等因﹐宜審施治。

八仙丸左歸丸飲保陰煎﹝俱見虛勞﹞腎虛﹐耳中潮聲﹑蟬聲﹐無休止時﹐妨害聽聞者﹐選而用之。耳瘡。耳腫﹑耳痛﹑耳癢﹑屬腎經虛火者﹐亦並選用。耳鳴加磁石﹑﹝墮气補腎。﹞豬腎﹝虛熱耳聾甚易。﹞如耳中膿血﹐不聞人聲﹐屬腎熱者﹐八仙去萸肉五味﹐加花粉﹝淸肅肺气。﹞磁石﹝引肺金淸肅之气﹐下降於腎﹐則熱自除。﹞石菖蒲﹝開聽戶而收膿血﹐少許。﹞外用靑黛﹑黃柏。爲末吹之。﹝耳膿多屬濕熱﹐﹞此皆壯水之劑。

龍膽瀉肝湯﹝見脇痛﹞治惱怒气逆﹐肝火上衝而聾者。

宜加羚羊角﹝平肝火﹐下逆气。﹞代儲石﹝性寒﹐質重降火鎭逆。﹞此瀉肝火之要劑﹐其平肝降气鎭逆之品﹐在所必加。

淸痰降火湯﹝自制。﹞治痰火上升而聾者。

貝母﹑栝蔞霜﹑花粉﹑茯苓﹝消痰。﹞蘇子﹑橘紅﹑枳殼﹝利气。﹞連翹﹑黃芩﹝降火。﹞加竹瀝﹑梨汁。甚者加黃連﹐如醇酒濃味過度﹐壯實者可用礞石滚痰丸。

卷十四﹟數集耳病

舉例

一一婦耳內外腫痛﹐胸脇不利﹐寒熱往來﹐小便不調。立齋曰﹕此肝火傷血所致。先用龍膽瀉肝湯四劑﹐諸癥頓退﹐又用加味逍遙散而愈。

二一人耳內不時作痛﹐痛極欲死﹐痛止如故。立齋診之﹐六脈皆安﹐意其有虫誤入﹐令急取貓尿﹝生薑擦鼻﹑卽出﹞滴耳﹐果出臭虫而安。

三一小兒患耳聾﹐經年服藥不效﹐殊不知此腎疳也﹐用六味丸加桑螵蛸﹐服之而愈。

卷十四﹟數集

胃脘痛﹝胸痛﹑心痛﹑腹痛。﹞

胃脘痛﹐俗呼心痛。蓋胃之上口名賁門﹐與心相近﹐故經亦言胃脘當心而痛﹐若眞心痛必死。經曰﹕心者五臟六腑之大主也﹐精神之所捨也﹐其髒堅固﹐邪不能客也﹐客之則心傷﹐心傷則神去﹐神去則死矣。故諸邪之在心者﹐皆在於心之包絡﹐其心痛之與包絡痛別者﹐包絡之痛﹐在兩乳中間﹔其與胃脘痛別者﹐心痛在岐骨陷處﹐胃脘痛在心之下﹔其與胸痛別者﹐胸痛在心之上。橫滿胸間也。但胸痛宜分屬肺屬心﹑屬肝﹐辯之旣明﹐治之自效。而胃痛之因亦異﹐有因气郁﹐因血瘀。有因食積﹐因痰飲﹐因寒﹐因火﹐因虫﹐因虛之不同。宜分別而治之。包絡之痛﹐皆因思慮傷神﹐涸血所致﹐須參胃痛之條分治﹐但無食耳。按丹溪云﹕治胃痛宜分新久﹐若明知身受寒气﹐口食寒物﹐於初病之時﹐當用溫散溫利之劑。若稍久則鬱蒸成熱﹐再用溫劑﹐寧不助火添痛乎﹖故古方多用山梔爲君﹐稍加溫熱﹐爲之向導﹐則邪易伏﹐病易起。腹痛之因﹐亦同胃痛分治﹐但有應下一法。又須辯其因食積﹐因瘀血﹐因痰飲之異。更有內癰作痛﹐最宜審愼。如胃脘生癰﹐亦在中脘﹐手不可按﹐或寒熱作渴。腸癰則小腹硬痛﹐頻數如淋。丹溪言﹕內癰癥﹐因飲食之毒﹐七情之火﹐相郁而成。故初起時﹐急宜淸熱解毒﹐涼血破瘀之劑下之﹐須參外科諸書治之則善。按景嶽雲﹕近治痛﹐有以諸痛爲實﹐痛無補法者﹐有以通則不痛﹐痛則不通者﹐有以痛隨利減者﹐皆爲不易之法。不知形實病實祕不通者﹐乃爲相宜﹔若形弱脈弱﹐食少便泄者﹐豈容混治。

須知拒按者爲實﹐可按者爲虛﹔疼痛而脹閉者多實﹐不脹不閉者多虛﹔喜寒者多按實﹐愛熱者多虛﹔飽則甚者多實﹐饑則甚者多虛﹔脈實气粗多實﹐脈虛气少者多虛﹐新病年壯者多實﹐久病年老者多者虛﹔補而不效者多實﹐攻而愈劇者多虛。必以望﹑聞﹑問﹑切﹐四者詳辯﹐則虛實自明。仲景云﹕陽明中土﹐萬物所歸。故世人之患胃痛腹痛者甚多﹐而其治病之因﹐亦難以悉數﹐臨癥之際﹐當潛心會通各門﹐參究施治﹐庶不致誤。

芍甘湯胃脘心腹諸痛﹐主此隨癥加減。

白芍﹝制肝補脾﹐活血止痛。酒炒。三﹑四錢。﹞木香豆蔻﹝快气﹐各五﹑七分。﹞香附﹝制﹐各二﹑三錢。﹞甘艸﹝和中緩痛。炙錢許﹞。可加枳殼﹑橘紅﹑玄胡﹑郁金﹝行瘀各一﹑二錢。﹞蘇子﹝炒研。﹞茯苓﹝消痰。﹞山楂麥芽﹝化食。各二﹑三錢。﹞如挾熱。﹝時作時止﹐得熱更甚﹞。本方采加芩﹑連﹑山梔﹑川楝﹝瀉火則痛自止。﹞羚羊角﹝能療腹病熱滿。﹞如挾寒﹝痛無增減﹐得熱則止。﹞本方采加桂﹑附﹑漧薑﹑沈香﹝溫中則痛自停。﹞吳茱萸﹝能除腹痛冷服。﹞挾虛﹝重按之則痛緩。﹞本方采加參﹑術﹑當歸。﹝气旺脾健血充﹐虛痛自止。﹞此方以芍甘湯爲主﹐乃健脾最勝之劑﹐能治血虛腹痛。夫邪之所湊﹐其气必虛﹐故須此二味。又﹑凡痛定因气滯﹐气滯則血爲之凝﹐痰爲之結﹐食亦爲不消。以上加入諸藥﹐皆快气行瘀﹐消食化痰之品﹐常用頗效﹐至若挾寒﹑挾熱﹑挾虛﹐各隨其所宜﹐加藥以治之。

四磨湯胃脘胸腹因气郁不舒﹐痞結脹滿﹐攻刺而痛者宜之。

木香眞沈香﹝調气開郁。﹞枳實尖檳榔﹑降气破結﹞。加烏藥名五磨飲﹐白湯磨服。

此一派調气降气之劑﹐气實者宜之。

聚寶丹凡一切因气滯血凝作痛者﹐用俱神效。

木香﹑沈香﹑砂仁﹝各三錢。﹞麝香﹝快气﹐八分。﹞玄胡﹑乳香﹑沒藥﹝各三錢。﹞眞血竭﹝活血﹐一錢五分。﹞﹝另研入藥。若同藥研﹐卽化作塵﹞。

﹝爲細末﹐糯米糊丸如彈子﹐朱砂爲衣﹐或酒或隨癥用湯化服﹞。

此快气活血之劑﹐昔人謂其能治胃脘寒痰結阻﹐致反胃嘔吐﹐飲食不進者﹐亦甚神驗。乃痰隨气降之義。

失笑散﹝治胃脘胸腹﹐因瘀血停畱﹐滿痛拒按。﹞蒲黃﹝涼血活血。﹞五靈脂﹝散血活血。﹞何氏加玄胡﹑山楂﹑赤芍﹑沒藥﹑姜黃﹝行瘀血。﹞尖檳榔﹝破滯气。﹞木通﹝通血脈。﹞臨服入鹽鹵。﹝入血軟堅﹐二﹑三匙。﹞可加犀角﹝辛寒破蓄血。﹞羚羊角﹝鹹寒祛惡血。﹞如可下者﹐宜桃仁承气加減下之。

此系何氏祕方﹐稱其能治九種心疼﹐諸藥不應者。蓋以痛久气滯血凝﹐用此得效者﹐血行則气和而痛止也。

保和丸﹝見泄瀉。﹞治傷食胃脘腹痛﹐﹝如食在上﹐胸膈飽悶﹐噯腐吞酸。如食在中﹐腹滿硬痛拒按。如食在下﹐繞臍硬病拒按。﹞主此加減。﹝外用陳糟炒熱﹐加鹽﹑麝香熨之﹐內已熱甚者忌之。﹞如可下者﹐宜承气之屬下之。

二陳湯﹝見中風。﹞治胃脘胸腹因停痰畱飲作痛﹐或吐淸涎﹐或發眩暈﹐主此加減。如可下者﹐礞石丸微利之。

黃芩湯竹葉石膏湯﹝俱見傷寒。﹞治胃脘胸腹﹐因火熱痛甚者﹐選而用之。

香蘇散﹝見傷寒。﹞治外感寒﹐內食冷﹐胃脘心腹作痛。

宜加艸豆蔻生薑﹝寒散溫中。﹞香砂﹝利气止痛。﹞甚者加桂心﹑吳茱萸等。﹝治心腹冷痛。﹞盞落湯﹝言盞落痛卽止。﹞治胃脘心腹﹐因虛寒痛者。

胡桃肉﹝益命門火﹐則寒可除﹔利三焦气﹐則痛自止。三枚。﹞大棗﹝同胡桃肉﹐補脾胃而兼溫﹐同生薑﹐調榮衛而兼散。三枚﹐去核﹐夾桃肉﹐紙裹煨熟。﹞生薑﹝三片。煎湯﹐細嚼送下﹐永不再發。﹞可加沈砂。如果虛寒甚者﹐可選用理中湯﹑參附湯之屬。

檳黃丸胃脘心腹因虫作痛﹐痛有休止﹐面生白斑﹐或吐淸水﹐淡食而饑則痛﹐濃味而飽則安﹐宜於上半月服之。﹝虫頭向上故也。下半月則虫頭向下﹐先食雞肉汁﹐或蜜或糖﹐引之向上﹐隨後服藥。﹞雞心檳榔﹑雄黃﹑制綠礬﹝皆主殺虫。等分爲末﹐飯丸米大﹐空心每服一錢至三錢﹐量人虛實用之。﹞萬應丸下虫積如神。

雷丸﹝醋煮。﹞檳榔﹝殺虫。﹞黑醜﹝下虫積之迅藥。﹞大黃﹝攻積滯之要品。各六兩。﹞木香﹝一兩。﹞沈香﹝气芳引虫食﹐气利使積行。五錢。﹞﹝共爲末﹐用皂莢﹑苦楝根各四兩﹐煎湯泛爲丸﹐綠豆大﹐外用二香末爲衣。每服一錢至三錢﹐五更時砂糖湯下。﹞異功散﹝見中風。﹞歸脾湯﹝見虛勞。﹞胃脘心腹因虛而痛者﹐宜主此加減治之。

此數方或因食﹑因痰﹑因熱﹑因寒﹑因虫﹑因虛﹐宜各審明而采用之。

《金匱》大黃丹皮湯治腸癰小腹堅腫如掌而熱﹐﹝癰勢已成。﹞疼痛拒按﹐肉色如故。﹝癰不在軀殼也。﹞或赤微腫﹐小便頻﹐﹝火逼下行之故。﹞汗出憎寒﹐﹝因衛气爲熱毒壅遏﹐不行於表﹐表失其固護也。﹞或發熱﹐﹝經言熱盛於中﹐故熱徧於身。﹞或肌膚甲錯如鱗﹐﹝血瘀成癰﹐不充肌膚之故。﹞脈數者﹐宜此方急下之。

大黃芒硝﹝均能蕩熱﹐散結﹐逐血。各錢許﹐量加。﹞丹皮﹝涼血﹐二錢。﹞桃仁﹝破瘀。﹞栝蔞仁﹝利腸胃﹐消癰腫﹐各二錢。﹞冬瓜仁﹝散瘀毒﹐治腸癰。五錢。﹞加宜犀角﹝散邪淸熱﹐涼血解毒﹐五錢。﹞豬懸蹄甲﹝祛腹中伏熱﹐能治腸癰。酒炙研末三錢。﹞苡仁﹝利腸胃﹐消毒腫。﹞鮮金銀藤﹝數兩。﹞煎湯煎藥。﹝再加紫花地丁一﹑二兩同煎更佳。﹞此方𨿽爲下藥﹐實內消藥也﹐故稍有膿則從下去﹐未成膿﹐卽下出瘀熱毒血而腫消矣。按立齋云﹕如脈洪數﹐以手掩腫上熱極者﹐血已成膿﹐下恐傷腸胃之气﹐宜苡仁湯排之﹐卽本方去硝﹑黃加苡仁。

會膿湯治腹中腫毒。

大黃﹝瀉血分之熱極。二兩。﹞乳香沒藥﹝通血气之壅滯。﹞五靈脂﹝散血化瘀。﹞穿山甲﹝破血逐瘀。﹞僵蠶﹝化痰散結。﹞白芷﹝散腫排膿。各五錢。﹞﹝爲末﹐每服五錢﹐酒下。膿從大便出﹐幼者服三錢。﹞《金匱》排膿散諸瘡癰毒皆可宗用。

生雞子﹝解熱毒。﹞枳殼﹝破結气爲君。﹞赤芍﹝行瘀血爲臣。﹞桔梗﹝開提肺气﹐﹞宜加桑皮。﹝淸利肺气。蓋肺主周身之气﹐气利血行﹐則膿成毒化。﹞立齋云﹕余治胃脘癰﹐每用前方加淸胃藥亦效。若吐膿血﹐飲食少思﹐則壯胃气爲主﹐而佐以前藥﹐不可專治其癰。又言腸癰不可驚之﹐驚則腸斷而死。故坐臥轉側﹐務宜徐緩﹐時少飲薄粥﹐及服固元气藥﹐靜養調理﹐庶可得生。

痛甚者脈多伏﹐伏脈有因火者﹐有因气郁﹑血瘀﹑食滯﹑痰滯﹐亦有因寒者。﹝陰气盛﹐陽气衰故也。﹞促脈因火亢﹐亦有因气血食痰停滯﹐阻其營運之機﹐皆致歇止。如止數漸稀﹐則爲病瘥﹔止數漸增﹐則爲病劇。代脈痛家不忌。滑伯仁曰﹕無病而瘦羸脈代者危候也。暴病而气血乍損﹐只爲病脈。

大痛而喘﹐人中黑者死。眞心痛手足寒至節﹐心痛甚﹐旦發夕死﹐夕發旦死。

卷十四﹟數集胃脘痛﹝胸痛﹑心痛﹑腹痛。﹞

舉例

一一童子出痘﹐未大成漿。其殼甚薄﹐兩月後尙有著肉不脫者。一夕腹痛﹐大叫而絕。嘉言取梨汁入溫湯灌之﹐少蘇﹐頃復痛絕﹐灌之又蘇。遂以黃芩二兩煎湯﹐和梨汁與服﹐痛止。令制膏子藥頻服﹐不聽。其後忽脈大無倫﹐一夕痛叫﹐小腸突出臍外五寸﹐交紐各二寸半﹐如竹節壺頂狀﹐莖物絞折長八﹑九寸﹐明亮如燈龍。嘉言云﹕肺主皮毛﹐痘不成漿﹐肺熱而津不行也。胸中甲錯﹐則生肺癰﹐癰者壅也﹐今殼著於肉﹐全是甲錯﹐豈非肺气壅而然歟﹖腹中痛絕者﹐壅之甚也。壅甚則並水道亦閉﹐是以其气橫行﹐腸爲之突出﹐莖爲之弛長﹐當以黃芩淸肺之熱﹐阿膠﹝或生雞子。﹞潤肺之燥。因病勢甚﹐只宜單用多用﹐可以下行速效。令日進十餘劑﹐三日後始得小水﹐五日後水道淸利﹐臍收腫縮而愈。﹝觀此當悟肺气不能下行﹐而臍腹攻痛﹐小便不利者之治法也。﹞二一男患腹痛﹐徹夜叫號不絕﹐小水全無。嘉言以茱連湯加玄胡索投之始安。又因傷食復反﹐病至二十餘日﹐肌肉瘦削﹐眼胞下陷。才得略寧﹐適遭家難﹐癥變壯熱﹐目紅腮腫﹐全似外感有餘之癥。知其爲激動眞火上焚﹐令服六味地黃加知柏三十餘劑﹐其火始退。退後徧身瘡痍黃腫﹐腹中急欲得食﹐不能少耐片刻﹐整日哭煩。謂曰﹕旬日後﹐腹少充﹐气稍固﹐卽不哭煩﹐服二冬膏而痊愈。

三一女不時發胃脘痛﹐已十年矣。仲淳診之﹐知爲火癥﹐用黑山梔﹑淡豆豉﹑橘紅﹝各三錢。﹞枳殼﹑﹝三錢。﹞生薑﹝三片。﹞一劑良已。

四一婦忽心痛連下腹﹐如有物上下攻撞﹐痛不可忍﹐急以手按之﹐痛稍定﹐按之少松﹐卽叫號。仲淳云﹕此血虛也。用白芍﹝五錢。﹞甘艸﹝七分。﹞橘砂﹝各三錢。﹞炒鹽﹝五分。﹞二劑稍止。又用牛黃蘇合丸疏其气﹐果得噯气數次﹐而痛徐解。

五一男子患腹痛﹐按之則痛緩。仲淳云﹕此血虛也。用參﹝三錢。﹞歸﹝二錢。﹞補气血﹐芍﹝三錢。﹞甘﹝一錢﹞和脾胃﹐麥冬﹝三錢。﹞益胃養陰﹐木瓜﹝一錢。﹞和胃制肝﹐橘紅﹝半錢。﹞理气調中﹐數劑不愈。但藥入口則痛上﹐超時復發﹐服二煎又止。如是者月餘﹐疑不對癥﹐更他醫藥﹐入口痛不止矣。因信服之﹐用前方加減。因時惡心﹐去當歸﹐一年後漸安。服之六百劑﹐始痊愈。兩年腹痛愈後﹐又時患手指及臂腫痛﹐不能屈伸﹐三﹑四日方愈。仲淳曰﹕此卽前病之餘﹐虛火移走爲害也。用八仙長壽丸﹐加天冬﹑黃柏﹑甘菊﹑砂仁﹑虎前脛骨之屬而愈。

六王宇泰夫人﹐病心口痛甚﹐日夜不眠﹐手捫之如火﹐下陳皮及涼藥﹐少頃﹐卽脹悶欲死﹐以大劑參﹑歸補之﹐稍定。

七一婦懷抱鬱結﹐不時心腹作痛﹐年餘不愈﹐諸藥不應。立齋用歸脾湯加山梔而痊愈。

八宋徽宗常食冰﹐因致腹痛﹐國醫進藥俱不效。楊吉老診之﹐用理中湯。上曰﹕服之屢矣。吉老曰﹕所進湯使不同﹐陛下之疾﹐得之食冰﹐今臣以冰煎藥﹐此已其受病之原也。果一劑而愈。

九一婦因鬱怒患腹痛﹐連小腹﹑上支心﹐晝夜無間﹐兩寸關俱伏﹐獨兩尺實大﹐按之愈甚。此肝木郁於上中之故。與柴胡疏肝散﹐﹝柴﹑芎﹑香附﹑枳﹑橘﹑芍﹑艸。﹞卽噯气數聲而痛止。

十一婦食蕎麥麵﹐著怒﹐遂病胃脘當心痛不可忍。用吐﹑下﹑行气﹑化滯諸藥﹐皆入口卽吐﹐不能奏功﹐大便三日不通。時珍云﹕心痛欲死﹐速覓玄胡。遂用玄胡末三錢﹐溫酒調下﹐食卽納入﹐少頃大便行而痛遂止。

十一一婦因經水多﹐服澀藥止之﹐致腹作痛。立齋用失笑散二劑而愈。

十二一婦小腹腫痛而有塊﹐立齋曰﹕此瘀血爲患也。用四物湯加桃仁﹑紅花﹑玄胡﹑牛膝﹑木香﹐二劑血下而痊。

十三一產婦小腹疼痛﹐小便不利。立齋以苡仁湯二劑痛止﹐更以四物湯加桃仁﹑紅花下瘀血升許而愈。凡瘀血停滯﹐宜急治之﹑緩則腐化爲膿﹐最難療治﹐若流注骨節間﹐則患骨疽矣﹐失治多成敗癥。

十四一婦小腹疼痛﹐大便祕澀﹐腹脹轉側作水聲﹐立齋曰﹕脈洪而數﹐膿當內潰﹐急進大黃丹皮湯﹐加犀角末﹐一劑下瘀血﹐諸癥退﹐更用苡仁湯四劑而愈。

十五一人患腸癰﹐傴僂不能伸屈。有道人教以飲黃犬血二碗﹐和白酒服。其人竟飲四碗﹐次日下膿血甚多﹐遂愈。蓋癰由血壅﹐取以血入血﹐而溫散之義。

卷十四﹟數集

腰痛

腰痛有腎虛﹐有气滯﹐有血瘀﹐有痰飲﹐有閃挫。有寒濕﹐有濕熱之不同﹐宜分別施治。經曰﹕腰者﹑腎之府﹐轉搖不能﹐腎將憊矣。故腰痛𨿽有多端﹐其原皆本於腎虛。所謂邪之所湊﹐其气必虛是也。然標急先治標﹐而後治其本﹐標本不失﹐此謂良工矣。

保陰煎六味湯丸左歸丸飲﹝俱見虛勞。﹞腰痛攸攸隱隱﹐痛而不甚﹐無已時者﹐屬腎虛選而用之。

如用六味﹐宜加牛膝﹑杜仲﹑枸杞﹑玉竹﹑豬腎﹐脊髓煎湯煎藥更佳。

此皆壯水之劑﹐腎水不足者﹐宜常飲之。

靑蛾丸八味丸﹝見不能食。﹞腎虛火衰﹐腰痛﹐小水淸利﹐脈沈小遲者宜之。

杜仲﹝醋炙。﹞破故紙﹝胡桃油炒。﹞胡桃肉﹝俱溫補腎臟。各四兩。﹞或加鹿茸羊腎﹝胡桃內研膏﹐蜜丸桐子大。陳酒下三四﹑錢。﹞此皆益火之劑﹐果屬腎中諸陽衰弱者可用﹐內有熱者大忌。

聚寶丹﹝見胃脘痛。﹞此方气血兼理﹐治諸痛頗效者﹐以凡痛必因气滯血凝故也。

五磨飲﹝見胃脘痛。﹞治气滯腰痛﹑脈沈者。﹝外用檀香末。塗痛處。﹞宜加當歸﹑續斷﹑玄胡﹑砂仁。

黑牛續地飲﹝自制。﹞治瘀血腰痛﹐痛有定處﹐轉動若錐刀之刺﹐日輕夜重﹐小便利大便黑﹐脈澀者。

黑豆牛膝﹝生用。﹞續斷生地﹝均主補腎﹐又能行瘀。﹞當歸玄胡﹝活血利气。﹞丹皮赤芍﹝涼血行瘀。﹞如因閃挫跌撲﹐轉舒不便﹐呼吸作痛者﹐可加乳香﹑沒藥。如不效﹐脈沈有力痛甚者﹐或再加桃仁﹑大黃。﹝韭菜汁炒。﹞二陳湯﹝見中風。﹞四苓散﹝見濕。﹞治痰飲流入腎經﹐往來走痛﹐或心下悸﹐胍滑者。

二方合用﹐﹝宜去甘艸。﹞當君茯苓。﹝滲痰利飲﹐安神定悸。﹞加沈香﹑砂仁﹐﹝芳而下達﹐气利則痰自行。﹞杜仲﹑續斷。﹝補而不滯﹐正旺則邪自除。﹞如人壯實﹐脈有力痛甚者﹐可用礞石丸﹝痰去﹐方以補藥滋陰。﹞腎著湯﹝見濕。﹞治寒濕著腎﹐身重腰冷疼痛。﹝外用艾熱熨之﹐或再用艸烏末﹐薑汁塗之。﹞可加破故紙﹑杜仲﹑續斷。

三妙散治濕熱腰痛﹐或作或止。

蒼術﹝燥濕。﹞黃柏﹝淸熱。﹞牛膝﹝最利腰膝。﹞宜加生地﹑茯苓﹑杜仲﹑續斷。

此六方皆治標之劑﹐宜各審明致病之因﹐而采用之。

卷十四﹟數集腰痛

舉例

一一老人久患腰痛。仲淳令日服枸杞﹝一兩。﹞麥冬﹑熟地﹝各五錢。﹞補腎﹐人參﹝二錢。﹞白術﹑陳皮﹝各三錢。﹞益气健脾彊腎﹐能再生子﹐八十未艾。﹝余常以此方治脾腎兩虛之人﹐甚效。﹞二一人腰痛甚。仲淳診之曰﹕此系气郁﹐兼有瘀血停滯。用香附﹑蘇梗﹑橘紅﹝各二錢。﹞快气開郁﹔牛膝﹝五錢﹐﹞續斷﹑當歸﹑五加皮﹝各二錢。﹞活血祛瘀。加童便﹝一杯。﹞服二劑卽愈。

三一人傷寒後兩腰僂廢臥牀徹夜痛叫﹐百治不效。嘉言診之﹕其脈亦平順無患﹐其痛則比前大減。謂曰﹕病非死癥﹐但恐成廢人耳。此癥之可轉移處﹐全在痛如刀刺﹐尙有邪正互爭之象﹐若全然不痛﹐則邪正混爲一家﹐相安於無事矣﹐今痛覺大減﹐實有可慮。諦思良久﹐謂熱邪深入兩腰﹐血脈久閉﹐不能復出﹐只有攻散一法﹐而邪入旣久﹐正气全虛﹐攻之必不應。乃以桃仁承气湯﹐加附子﹑肉桂二大劑與服﹐服後卽彊起。再仿前意爲丸服之。旬餘全安。

四一婦因亡女後﹐忽患腰痛﹐轉側艱苦﹐至不能張口受食。投以鹿膠角不效﹐以濕痰療之﹐亦不效。仲淳曰﹕此非腎虛也﹐如腎虛不能延至今日之久。用白芍﹑﹝三錢。﹞炙甘艸﹝一錢。﹞橘紅﹑白芷﹝各二錢。﹞制香附﹝三錢。﹞肉桂﹑乳香﹑沒藥﹝各一錢。﹞一劑腰脫然﹐覺偏體痛。仲淳曰﹕愈矣。再煎渣服﹐立起。問其故。仲淳曰﹕此木郁則達之耳。

五一人患腰痛﹐至不能坐立﹐以補腎藥治之不效。朱遠齋用潤字號丸藥下之﹐去黑糞數斤。蓋濕痰乘虛流入腎中作苦﹐痰去方以補藥滋腎﹐不逾月起。惜其方不傳。

卷十四﹟數集

脇痛

脇爲肝膽之區。故脇痛。昔人多從肝治。推其致痛之因﹐亦各不同。有因忿怒气郁﹐有因肝膽火盛﹐有因痰飲流注。有因瘀血停畱﹐有因閃挫跌撲﹐有因食壓肝气﹐治亦有異。其陰虛火旺﹐而脇肋作痛者﹐宜從虛勞門治之。仲淳云﹕胸脇痛屬肝血虛﹐肝气實而上逆所致。治宜養血和肝﹐﹝生地﹑歸﹑芍﹑甘艸﹑續斷。﹞除熱下气﹝羚角﹑蘇子﹑郁金﹑降香。﹞古云﹕肝無補法。此論肝气則不可亢﹐而肝血仍當自養也。

加味逍遙散﹝見虛勞。﹞治鬱怒傷肝﹐胸膈脇肋肚腹等處作痛﹐﹝肝气喜條達。若因忿怒气郁衝上﹐則胸胃痛﹑奔下則少腹痛﹐橫行則脇肋脹痛。﹞加減用之。

宜加木香﹑香附﹑﹝開郁快气。﹞枳殼﹑﹝治气結刺痛。﹞靑皮。﹝疏肝膽滯气。﹞如肺金气盛﹐而制肝木太過﹐而脇痛者﹐宜瀉白散﹝抑金。﹞合逍遙散﹝扶木。﹞加減治之。

此方辛散酸收﹐甘緩養血﹐而兼寧心扶脾之劑﹐乃肝經之要藥也。

龍膽瀉肝湯治肝膽實火﹐或胸膈脇肋刺痛﹐﹝以肝脈上貫膈中﹐布脇肋也。﹞或兩拗陰囊腫痛﹐﹝肝脈循股內側﹐入毛中﹐過陰器也。﹞或頭目脹痛﹐﹝肝脈連目系﹐上出額至巓﹐﹞或少腹作痛﹐﹝肝脈抵少腹也。﹞或下部生瘡﹐﹝如下疳﹑便毒﹑囊癰﹑懸癰﹑婦人陰腫﹑陰瘡﹑陰中突出如挺。﹞或乍寒發熱﹐或大便燥結﹐或大便赤澀等癥。

龍膽艸﹝專瀉肝膽之火。﹞黃芩山梔﹝君以膽艸﹐同入肝膽。﹞生地白芍﹝以涼肝血。﹞甘艸﹝以緩火勢。﹞木通澤瀉車前﹐﹝以泄火邪。﹞或加羚羊角﹝鹹寒入肝﹐除熱下气。﹞黃連﹝吳茱萸汁炒。﹞寒熱加柴胡﹐便祕加大黃。

左金丸﹝亦可小劑作湯。﹞治肝經實火﹐脇肋作痛﹐一切肝火之癥。﹝外用大黃﹑朴硝搗貼痛處。﹞黃連﹝瀉心火﹐使肺金淸肅﹐得行令於左﹐而肝平。豬膽汁炒﹐徑入肝膽。六兩。﹞吳茱萸﹝獨入厥陰有功﹐引連入肝瀉火。此從治之義。湯泡三次﹐炒一兩。入湯劑﹐但浸汁拌炒。﹞可加羚羊角。﹝能治胸脇痛滿。﹞二陳湯﹝見中風。﹞四苓散﹝見濕。﹞痰飲流注﹐脇下支滿而痛﹐﹝甚至有形腫色赤﹐堅硬不移。﹞或咳或嘔者﹐合二方加減用之。

宜加枳殼靑皮竹瀝白芥子﹝痰在脇下﹐非白芥子不能達。如有熱者﹐少加寒涼藥中爲引導。﹞黃連。﹝吳茱萸浸炒。﹞如人彊壯實﹐脈滑有力痛甚者﹐﹝去甘艸。﹞量加甘遂﹝驅逐胸胃痰飲之峻藥﹐半分至一分﹐須同大棗數枚用。﹞犀角地黃湯﹝見傷寒。﹞失笑散﹝見胃脘痛﹐﹞均治瘀血停畱﹐脇肋作痛﹐及閃挫瘀凝脇痛﹐隨宜采用。

保和湯﹝見泄瀉。﹞治飲食塡塞太陰﹐肝气被壓﹐莫能舒泄﹐橫行脇肋作痛﹐主此加減。

宜加香砂香附靑皮黃連﹝吳茱萸浸炒。﹞此七方或瀉火﹐或驅痰﹐或祛瘀﹐或消食﹐皆宗肝無補法之良治也。然肝爲藏血之海﹐若失血則空虛﹐是仍宜補之﹐愼勿膠執。

卷十四﹟數集脇痛

舉例

一一童子痘後﹐餘熱未除﹐服滋腎等劑﹐半載無功﹐骨蒸消瘦﹐頸頂生核﹐肚腹脹大﹐午後發寒熱。忽左脇大痛﹐手不可按。余用左金丸﹐加靑皮﹑楂肉等藥﹐痛止。數日忽發腫大痛﹐意其脇內生癰﹐用夏枯艸﹝五兩煎湯代水﹞連翹﹑貝母。﹝各三錢。﹞除熱散結﹐生甘菊﹑﹝二兩。﹞金銀花﹝五錢。﹞紫花地丁﹑﹝一兩。﹞甘艸節﹝三錢。﹞除熱解毒﹔地楡﹝五錢。﹞涼血瀉熱﹕牛蒡﹝二錢。﹞白芷﹝一錢五分。﹞散結消腫﹔當歸﹝一錢五分。﹞赤芍﹝三錢。﹞活血破瘀﹔皂刺﹝一錢五分。﹞宣壅通滯﹔穿三甲﹝三錢。﹞破血逐痰﹔二味均能直達瘡所﹐排毒散腫。服二劑果腫消痛止﹐寒熱亦不作﹐諸癥亦漸愈。

卷十五﹟數集

小便不通﹝交腸﹑關格二癥附後。﹞

小便不通﹐匪細故也。少腹急痛﹐狀如復碗。奔迫難禁。期朝不通﹐便令人嘔﹐數日不通則死。一見嘔逆﹐便不可救。故內經論二便不通﹐最急之候。無分標本﹐宜先治之。經云﹕胞﹝卽子宮。男爲精室﹐女爲血海。﹞移熱於膀胱則癃。﹝屢出而短少也﹐閉則熱極可知。﹞《金匱》云﹕熱在下焦則淋閉不通﹐故滋腎水﹐瀉膀胱﹐名爲正治。經又言﹕胱膀爲津液之府。气化則出。蓋水出髙原﹐肺气運行﹐水隨而注﹐故淸金潤燥﹐名爲隔二之治。又言﹕脾气散精﹐上歸於肺﹐通調水道﹐下輸膀胱。故健脾利水﹐名爲隔三之治。又有因气滯﹐因胞轉﹐因肝熱﹐因瘀血﹐致閉不同﹐治亦各異。丹溪云﹕余嘗用吐法通小便﹐譬如滴水之器﹐必上竅開﹐而下竅之水乃出。又有補中益气湯﹐升舉其气﹐而使之通者。

𨿽皆是良法﹐但未可混施。按趙氏云﹕益气﹑四苓﹑二香﹑黃連解毒等劑﹐皆治有餘之癥﹐謂膀胱原有水積﹐或爲熱結﹐或爲气閉﹐有水可通而通之也。至於不足之癥﹐因汗多﹐五內枯燥﹐膀胱原無水積﹐彊欲通之﹐如向乞人而求食﹐豈能得乎﹖故東垣分在气在血﹐渴與不渴而辧之。如渴而小便閉者﹐此屬上焦气分受熱﹐治宜淸金﹔﹝二冬﹑二母﹑桑皮﹑茅根之屬﹞如不渴而小便閉者﹐此屬下焦血分受熱﹐治宜滋陰﹝地﹑冬﹑知柏﹑牛膝﹑車前之屬﹞至於眞。陰眞陽虛者﹐未之論及。經言﹕腎主二便。又言﹕腎司開合。又言﹕腎開竅於二陰。故火盛則水衰﹐津液漧枯﹐而爲熱閉﹐宜六味﹝去萸肉。﹞加二冬﹑牛膝﹑車前﹐滋其陰﹐而水自來。陽虛則無气。淸濁不化﹐而爲寒閉﹐宜濟生腎气﹐﹝去萸肉。﹞直達膀胱﹐如凍河得太陽而水自通。然世人之患陰虛者多﹐陽虛者少﹐桂﹑附之藥﹐必察之明﹐審之當﹐而後可以用之。若模糊混投﹐幾何不以人命爲戲耶﹗豬苓湯﹝見傷寒。﹞導赤散﹝見火。﹞熱在下焦﹐小便淋閉者﹐隨宜采用。﹝或合或分皆可。﹞宜加知柏﹝滋腎水﹐瀉陰火。腎熱旣除﹐膀胱之熱自淸。﹞麥冬﹝肺淸﹑財气化下行﹐心淸﹑則肺熱自除。﹞此皆滋陰潤燥蕩熱利水之劑﹐燥腎水﹐瀉膀胱﹐乃正治之法也。

二冬二母散治肺金躁熱﹐气化不行﹐小便癃閉。

二冬二母加生雞子﹝皆淸金潤燥之品。﹞紫菀﹝𨿽人至髙﹐善於趨下﹐肺金气化﹐小便自利。﹞茅根﹝淸肺﹑除熱﹑利水。﹞茯苓車前﹝利小便而下走气。﹞此方淸金潤燥﹐以通小便﹐乃隔二治法也。

黃連解毒湯﹝見傷寒。﹞治小便癃閉﹐因過啖辛熱﹐傷其肺陰者。

原方﹝淸三焦之熱﹐解辛熱之毒。﹞宜加二冬生雞子白﹝急救肺陰。﹞茯苓車前木通﹝通竅利水。﹞便祕加大黃。

此淸熱解毒﹐急救肺陰﹐以通小便之方也。

四苓散﹝見濕。﹞治小便癃閉﹐因脾濕不運﹐而精不上升。以致肺不通調者。

宜加米仁﹝健脾燥濕﹐補肺淸熱。﹞桑皮﹝淸肺降气﹐除熱利水。﹞生象牙屑﹝甘寒淡滑利竅。﹞此方健脾燥濕﹐以通小便﹐乃隔三之治法也。

二香散治鬱怒气滯﹐小便不通。又治彊忍房事﹐或過忍小便﹐致轉胞不通。

木香﹑眞沈香。宜加滑石﹑﹝爲末等分。以橘紅﹑茯苓車前﹐煎湯﹐空心調服四﹑五錢﹐以通爲度。一方治男婦轉胞﹐但用寒水石﹑滑石﹑各二兩﹐冬葵子五錢﹐煎服。﹞此化气之劑﹐气化則胞轉如常﹐而小便自利。故曰﹕治其气則愈。愚意仍加利水淸熱之藥﹐以相助爲理更妙。

龍膽瀉肝湯﹝見脇痛。﹞此瀉肝火以通小便之方也。

琥珀益元散治小便不通﹐因血結者。﹝血蓄膀胱。本小便自利﹐今反不利﹐是膀胱气分﹐亦因熱結﹐乃气血交病也。﹞益元加眞琥珀末。﹝均利小便。能逐瘀血。﹞可加牛膝﹑﹝莖中痛甚者﹐生用至兩許。﹞瞿麥﹝利水破血。﹞郁金﹝治血積气壅。﹞連翅仁﹝散血結气聚﹐二味皆辛苦寒﹐並湯調服。﹞此驅膀胱瘀血﹐以通小便之方也。

敷臍法溺祕因熱者多﹐此方最效。

大田螺﹝性寒而善釐淸濁﹐故濁水中置之﹐便能澄徹。二枚搗爛去殼。﹞鹽﹝潤下。﹞麝香﹝通竅﹐各少許。﹞﹝同螺肉﹐敷臍中及少腹﹐軟帛系之﹐卽通。一法用豬膽連汁﹐籠陰頭﹐少頃汁入﹐亦卽通。﹞蔥熨法气閉不通者宜之。﹝因熱者大忌之。﹞蔥白﹝三斤切細。﹞鹽﹝一斤同炒熱。絹包更換熨臍下。或再加紫蘇﹑皂莢煎湯﹐坐浸水中﹐亦效。﹞

卷十五﹟數集小便不通﹝交腸﹑關格二癥附後。﹞

交腸

仲淳云﹕交腸之病﹐大小便易位而出﹐或大怒﹐或因使醉飽﹐遂致髒气乖亂﹐不循常道﹐法宜宣吐﹐以開提其气﹐闌門淸利﹐得司泌別之職則愈矣。

治交腸應用諸藥﹐大法宜升淸降濁﹐兼補气淡滲﹐忌破气燥熱。

治交腸方升麻柴胡﹝升淸。﹞橘紅降香﹝降濁。﹞蘇子人參白芍﹝補气。﹞茯苓豬苓澤瀉木通車前滑石﹝淡滲。﹞

卷十五﹟數集小便不通﹝交腸﹑關格二癥附後。﹞

關格

仲淳曰﹕不得大小便爲關﹐是熱在丹田也﹔吐逆水漿不得下爲格﹐是寒反在胸中也。陰陽易位﹐故上下俱病。宜先投辛香通竅﹑﹝丁香﹑白蔻﹑龍腦香﹑蘇合香。﹞下降﹝蘇子﹑橘紅﹑沈香。﹞之藥﹐以治其上﹐次用苦寒﹝知母﹑黃柏。﹞下泄之藥﹝車前﹑木通﹑滑石﹑大黃。﹞以通二便。此系急癥﹐不宜緩治﹐縱有裏虛﹐後當議補。愚按﹕論關格之脈﹐盛於平人四倍以上﹐爲眞陰敗竭﹐必死之癥。仲淳宗丹溪立言﹐而景嶽甚辟其非﹐謂豈有脈盛四倍以上而屬寒之理。又按仲景曰﹕關則不得小便﹐格則吐逆。沈氏注言﹕溺閉因丹田有熱﹐吐逆因火炎上升。愚甚韙之。亦擬數品處治﹐大意以甘寒淸熱下降爲主﹐臨癥合宜則用治。關洛方。

治關格方竹茹﹝二﹑三錢。﹞枇杷葉﹝下气﹐止嘔﹑數大片。﹞麥冬﹝五錢至二兩。﹞梨汁﹝淸胃止嘔。﹞蘆根汁﹑甘蔗漿。

﹝各一杯﹐﹞茅根﹝三﹑四兩搗。﹞綠豆﹝一合。﹞茯苓﹝皆止嘔逆﹐又利小便。二﹑三錢。﹞煎濃湯﹐同諸汁和勻﹐頻頻飲之﹐外用大田螺﹝二﹑三枚搗爛﹐入鹽少許﹐敷臍下﹐取汁數匙入藥中﹐尢效。﹞

卷十五﹟數集小便不通﹝交腸﹑關格二癥附後。﹞

舉例

一一人小便不通﹐目突臍脹﹐膝以上堅硬﹐皮膚欲裂﹐飲食不下。東垣與以淡滲之藥﹐無效。精思半夜﹐始悟其故﹐夫膀胱爲津液之府﹐必得气化乃出﹐無陰則陽無以化﹐淡滲气薄﹐皆陽藥也﹐孤陽無陰﹐欲化得乎﹖以滋腎丸羣陰之劑投之﹐卽愈。

二一老人患小便不利﹐因服分利之藥太過﹐遂致祕塞﹐點滴不出。丹溪曰﹕此因胃气下陷﹐用補中益气湯﹐一劑而通。因先多用利藥﹐損其腎气﹐遂至通後遺尿﹐一夜不止。急補其腎然後已。凡醫之治是癥者﹐未有不用泄利之藥﹐誰能顧其腎气之虛哉﹖特表著之﹐以爲世鑑。

卷十五﹟數集

小便不禁

小便不禁﹐內經有責之膀胱﹐﹝宜分寒熱。﹞責之腎者﹐﹝分水衰火衰﹞有責之肺﹐﹝分气盛气虛。﹞責之肝者。﹝分實火虛火﹞按趙氏云﹕天暖衣濃則多汗﹐天寒衣薄則多溺﹐多溺者寒也。至於不禁﹐虛寒之甚。又戴氏云﹕睡。著遺尿者﹐此系下元冷所致。又言﹕遺尿此屬於虛﹐所以嬰兒脬气不固﹐老人下元不足﹐多有此癥。河間獨以爲旋溺遺失﹐此系熱癥。《明醫雜著》亦云﹕因腎水不足﹐膀胱火邪妄動﹐水不得寧﹐故不能禁﹐而小便頻數也。老人每多患此。當補陰﹝地﹑冬﹑龜甲。﹞瀉火﹝知﹑柏﹑白薇。﹞爲主﹐佐以收澀﹝萸肉﹑牡蠣。﹞引導之劑﹐﹝豬膽雞腸。﹞毋用溫藥。諸說不一。惟晚村則言﹕多溺不禁﹐有熱有寒﹐臨癥細審﹐不可執一。旨哉斯言。

固脬丸﹝自制﹐亦可煎湯﹞經曰﹕膀胱不約爲遺溺。又曰﹕水泉不止者﹐是膀胱不藏也。宜此固之。

熟地枸杞﹝補腎益陰。﹞山萸五味﹝酸以收之﹞。龍骨牡蠣﹝澀以固之﹐﹞覆盆子續斷﹝益腎臟﹐縮小便。﹞雞腸﹝專治溺數不禁遺尿。存性﹞豬脬﹝鹹寒引導入脬。挾寒宜用羊腸。﹞可加紫河車﹑﹝嘉言云﹕取以脬補脬﹐而助膀胱之化原﹐只宜入丸藥。﹞人參﹑柏仁﹝仲淳云﹕小便不禁﹐屬气血虛。﹞挾熱加知﹑柏﹑二冬﹑白薇﹝益陰除熱。﹞挾寒加破故紙﹐益智仁﹝暖下焦﹐縮小便。糯米糊爲丸﹐桐子大﹐空心白湯下。﹞此方補腎益陰斂澀﹐以助其封藏﹐固其脬气爲主﹐當因癥寒熱﹐而隨宜加減之。

左歸丸飲﹝見虛勞。﹞宜參固脬丸諸藥加之。

此方因腎水衰而火迫﹐遺失不禁者用之。

八味丸﹝見不能食。﹞宜去澤瀉﹝嫌其滲泄。﹞加收澀引導諸藥﹐及鹿茸﹑鹿角膠﹝鹿角補督脈﹐經言﹕督脈生病爲遺溺﹐故也。﹞此方因眞火衰而陽虛失禁﹐遺尿旋溺者用之。

竹葉石膏湯﹝見傷寒。﹞治肺熱﹐溺數不禁。﹝經言﹕肺气盛則小便數。蓋气有餘便是火﹐火熱入肺﹐髙原之水﹐爲炎威所逼﹐病趨而下﹐故溺數甚則不禁。﹞宜加蘆根﹑生地﹑知柏﹑白薇。

此方淸其肺熱﹐固爲先務﹐然除下焦熱藥﹐如知柏﹑生地之屬﹐亦不可少。

生脈散﹝見中暑。﹞治肺气虛﹐溺數不禁。﹝東垣云﹕小便頻數﹐肺气虛也﹐宜安臥養气﹐禁勞役﹐以參補之﹐不愈﹐當責之腎。﹞宜加黃﹑覆盆﹐續斷﹑雞腸﹐或合補中益气湯加益智仁。

此方一補一淸﹐一斂肺气﹐虛而有熱者甚宜。按薛氏云﹕若系脾肺虛﹐宜補中益气湯加益智之類。

加味逍遙散﹝見虛勞。﹞治肝經熱甚﹐陰莖失職﹐溺數不禁﹐虛火加二冬﹑白薇﹐實火加膽艸﹑黃連﹐﹝豬膽汁炒。﹞俱加雞腸。

此方宜分別虛火實火﹐加減用之。

遺尿若見諸絕癥﹐不治。

卷十五﹟數集小便不禁

舉例

一一人憂憤經旬﹐忽小便不禁。醫皆用補腎固脬之劑投之﹐一月而轉甚。士材云﹕六脈舉之則軟﹐按之則堅﹐此腎肝之陰有伏熱也。用豬膽炒黃連﹝一錢。﹞丹皮﹝二錢。﹞淸肺經之伏熱﹐鹽炒苦參﹝八分。﹞淸腎經之伏熱﹐白茯苓﹝二錢。﹞甘艸梢﹝六分。﹞調雞腸末﹐與服六劑而安。一醫云﹕旣愈﹐當大補之。數日後仍復不禁。士材云﹕肝家素有郁熱﹐得溫補而彌熾﹐遂以龍膽瀉肝湯加減﹐調雞腸末服之﹐四劑卽止。更以四君子加黃連﹑山梔﹐一月而痊。

二一婦患飲食不進﹐小便不禁。士材曰﹕六脈沈遲。水泉不藏﹐是無火也。用八味丸料﹐兼用異功散﹐加益智﹑肉桂二劑﹐數日而安。

卷十五﹟數集

淋

淋者﹐欲尿而不能出﹐脹急痛甚﹐不欲尿而點滴淋瀝。仲淳云﹕此屬腎虛﹐兼有濕熱。丹溪則有五淋之分。气滯不通﹐臍下悶痛者﹐爲气淋﹐溺血而痛者﹐爲血淋﹐溺出如麵糊而痛者﹐爲膏淋﹔溺出如砂石而痛者﹐爲砂淋﹔此以火灼膀胱﹐溺陰凝結﹐煮海爲鹽之象也。遇勞卽小便淋澀而痛者﹐爲勞淋。但宜辧其因心勞﹑脾勞﹑腎勞之不同。凡治五淋﹐總宜壯水滋陰滲濕﹐分利小便爲主﹔然虛各實異﹐宜補宜瀉臨癥之頃﹐所當詳審。

五淋湯﹝自制。﹞淋癥主此加減。

生地﹝壯水滋陰。血淋多用。﹞二冬﹝淸肺气﹐化及州都﹐小便自然順利。﹞知母﹝泄膀胱腎家之火﹐又能利水。﹞黃柏﹝利水竅澀痛。﹞甘艸梢﹝止莖中作痛。﹞牛膝﹝獨用兩許煎飲﹐治小便不利﹐莖中痛甚者立效﹐血淋更宜。﹞車前﹝開竅通淋。﹞茯苓﹝滲濕利水。﹞气淋加沈香﹑郁金﹔血淋﹐加茅根﹑藕汁﹔膏淋加川萆﹑川石斛﹔砂淋﹐加滑石末調服。﹝滑可去著﹐爲下石淋要藥﹐﹞因房勞傷腎者﹐加枸杞﹑蓯蓉﹔﹝取其滑潤。﹞因思勞心者﹐加柏仁丹參﹔因勞倦傷脾者﹐加人參。

此方通治五淋﹐須隨癥活法加減用之。按方書有冷淋一癥﹐言是腎虛丹田有寒所致。余考《內經》云﹕胞移熱於膀胱﹐則癃溺血。又《金匱》云﹕熱在下焦則尿血﹐亦令淋﹐祕不通。丹溪言淋𨿽有五﹐皆主於熱﹐此其常耳。

海藏瀉腎丸﹝見火。﹞治或因懼泄彊忍﹐或因思欲不遂﹐致敗精流溢閼塞竅道﹐澀痛異常者。﹝外用吮法﹐或令禦女一番﹐使敗精盡行送出。﹞宜加牛膝﹑車前﹐火盛加知柏。

此方下所列之癥﹐卽所謂精淋也﹐故宜滋陰通利爲主。

淋癥之脈﹐實大可療﹐澀小難醫。﹝精血敗壞之徵。﹞

卷十五﹟數集

舉例

一一老人患淋﹐醫以五淋等劑投之﹐遂腹中痛如刀割﹐大便如注﹐小便仍點滴不通﹐六脈肺部獨大。余云﹕此肺移熱於大腸之癥。用桑皮﹑紫菀﹑杏仁﹑蘇子﹑黃芩﹑橘紅﹑茯苓﹑甘桔﹐一劑腹痛減﹐大便稀﹐但小水仍不通利。用生地﹑枸杞﹑牛膝﹐補陰藥中加桑皮﹑紫菀﹑茯苓﹑車前﹐二劑痊愈。

二一放出宮人﹐年逾三十﹐兩胯作痛﹐肉色不變﹐大小便中作痛如淋﹐登廁尢甚。立齋曰﹕此瘀血漬入隧道爲患﹐乃男女失合之癥也﹐難治。後潰不斂﹐又患瘰而沒。此婦出宮﹐爲商人外家﹐可見在宮久懷憂鬱﹐旣嫁又不能如願﹐是以致生此疾﹐愈見流注﹐瘰﹐乃七情气血皆已損傷﹐不可用攻伐皎然矣。按《精血篇》云﹕精未通而禦女以通其精﹐則五體有不滿之處﹐異日有難狀之疾﹔陰已痿而思色﹐以降其精﹐精不出而內敗﹐小便道澀而爲淋﹐精已耗而復竭之﹐則大小便道牽痛﹐愈痛則愈欲大小便﹐愈便愈痛﹐女人天癸旣至﹐逾十年無男子合﹐則不調﹐不調則舊血不出﹐新血誤行﹐或漬而入骨﹐或變而爲腫﹐或𨿽合而難孕。合男子多則瀝枯虛人﹐產多則血枯殺人﹐觀其精血﹐思過半矣。

卷十五﹟數集

濁

濁癥﹐有便濁﹑精濁之不同。便濁是便溺混濁而不痛。赤者﹐濕熱在血分﹔白者在气分。經所謂水液混濁﹐皆屬於熱者是也。譬之天气﹐熱則水混濁﹐寒則澄淸。又如淸水煎湯﹐則自然白濁耳。吳氏云﹕便濁乃胃中濕熱滲入膀胱所致。治宜理脾胃﹐淸濕熱﹐兼補腎水。亦有因色欲傷腎﹐思慮傷心﹐勞役傷脾所致者。精濁則牽絲粘膩﹐𨿽不便溺﹐亦時有之。此是腎水不足﹐淫火易動﹐精離其位﹐故漸漬而出。若多出不禁者﹐乃因房勞過度﹐關竅失合﹐不戒色欲﹐必死。總宜壯水滋陰爲主﹐佐以酸收固澀之劑。其因思慮傷心者﹐天王補心﹑歸脾之屬﹐因勞倦傷脾者﹐補中益气之類﹐可加斂澀之品以治之﹐仍宜兼補其腎﹐此治濁之大略也。

便濁效方﹝自制。﹞治赤白濁。

川石斛﹝淸胃中濕熱。﹞茯苓﹝祛膀胱濕熱。﹞米仁﹝除濕健脾益胃。﹞川萆﹝除濕﹑祛濁釐淸。﹞生地﹝腎爲胃關﹐水髒得職﹐濕熱自去﹐赤者多用。﹞天冬﹝金爲水源﹐肺气淸肅﹐小便自淸。﹞知母﹑黃柏﹝瀉陰火﹐除濕熱。﹞便濁不禁加蓮須﹑蓮肉﹐赤者再加白芍﹐可加水陸二仙膏。﹝艾實生於水﹐金櫻子生於陸也。﹞此理脾胃﹐淸濕熱兼補腎水之劑。濁癥主此加減治之。

六味丸左歸丸飲﹝俱見虛勞。﹞本方﹝宜去滲泄助火諸品。﹞加蓮須﹑蓮肉之屬。﹝淸心則淫火不動﹐固腎則精气無遺。﹞精流不禁﹐加五味﹝酸以收斂。﹞鰾膠﹝粘以止滑。﹞龍骨﹑牡蠣﹝澀以固脫。﹞此二方皆壯水滋陰﹐加淸心安神﹐佐以斂澀之劑。精濁者﹐隨宜加減采用。

天王補心丹歸脾湯﹝俱見虛勞。﹞此因思慮傷心而致便濁精濁者﹐隨宜加減采用。

補中益气湯﹝見泄瀉。﹞此因勞倦傷脾而致便濁精濁﹐隨宜加減用之。

卷十五﹟數集

遺滑

夢遺者﹐因夢交而精始出﹐精滑者﹐不因夢而精自瀉﹐癥狀不同。有小便後出多不禁者﹐有不小便而自出者﹐莖中癢痛﹐常欲如小便者﹐皆由腎水虛哀﹐相火妄動所致。然亦有數者之不同。有因用心過度﹐不攝腎而致失精者﹕有因房勞太過﹐精竅虛滑而致失精者﹐有中气虛損下陷﹐使精不寧而失者﹔有脾胃濕熱下流﹐使精擾動而失者﹔亦有命門火衰﹐不能涵乎陰精而失者﹐各宜分別施治。有鰥居獨宿﹐精滿而出者﹐此非爲病﹐不須服藥。沈氏云﹕遺病多端﹐治法大要總不越乎補腎水﹐斂元精﹐安心神﹐淸相火爲主。

六味湯丸左歸丸飲﹝俱見虛勞。﹞原方﹝補腎壯水。﹞加蓮須﹑五味﹑龍骨﹑牡蠣﹑鰾膠﹝斂精塡髓﹐﹞遠志﹑蓮肉﹝安心神。﹞黃柏。﹝淸相火。﹞此方因腎虛火旺失精者用之。虛滑甚者﹐以金櫻子煎膏﹐代蜜爲丸。

天王補心丹歸脾湯﹝俱見虛勞。﹞此二方﹐前方補心兼腎﹐後方心脾俱補。用心過度﹐心腎不交者﹐神志不寧﹐怔忡驚悸﹐宜朝服六味之屬﹐晚間擇前方服之。

補中益气湯﹝見泄瀉。﹞此方因中气下陷﹐失精者宜之。其人必現四肢倦怠﹐食少便泄。余謂仍宜朝服六味諸方﹐按士材云﹕因腎病而遺者﹐獨治其腎﹐由他髒而致者﹐則他髒與腎兩治之﹐以腎爲藏精之髒故也。

淸熱滲濕湯﹝見濕。﹞此方因脾濕下流失精者可宗﹐加減用之﹐祛其濕熱﹐則腎安而精自固﹐治病必求其本也。

八味丸﹝見不能食。﹞此方因陽不帥陰而失精者宜之。必見畏寒厥冷﹐小便淸長﹐大便溏瀉﹐食難消化﹐脈沈小遲者﹐投之不誤﹐否則以火濟火矣。

卷十五﹟數集遺滑

舉例

一一人患遺精﹐聞婦人聲卽泄﹐瘠甚欲死。醫告術竅。仲淳之門人﹐以遠志爲君﹐蓮須﹑石蓮子爲臣﹐龍齒﹐茯神﹑沙苑蒺藜﹑牡蠣爲佐使﹐丸服稍止﹐然終不斷。仲淳於前方加魚鰾一味﹐不終劑而愈矣。

二一人因肆業勞心太過﹐患夢遺癥﹐已三﹑四﹑年矣。不數日一發﹐發過則虛火上炎﹐頭面烘熱﹐手足逆冷﹐終夜不寐。補心腎及澀精藥投之罔效。仲淳疏一丸方﹐以黃柏淸相火爲君﹐佐以地黃﹑枸杞﹑萸肉﹑天冬補腎﹐麥冬淸心﹐蓮須﹑五味澀精﹐魚鰾膠塡精﹐車前利濕熱之水﹐使相火安寧﹐不終劑而愈﹐病者初時﹐恐黃柏大寒﹐不欲用之。仲淳謂﹕尊病之所以久而不愈者﹐正未用此藥耳。經曰﹕腎欲堅﹐急食苦以堅之﹐黃柏是也。腎得堅則心經𨿽有火﹐而精自固﹐何夢遺之有哉。向徒用收澀補益﹐而未及此﹐故難收效。

卷十五﹟數集

大便祕結

大便祕結﹐因熱者多﹐宜分虛實。然有因气滯﹐因風燥﹐致祕之不同。治亦有異。又間有冷祕一癥﹐亦當審察。至若老人津液漧枯﹐產後亡血﹐及發汗﹐利小便過多﹐病後气血木復﹐皆能使大便祕結。當滋陰養血﹐生津潤澡﹐則便自通。誤用硝﹑黃利藥﹐多遺後患。按東垣云﹕腎主二便﹐主五液﹐津液盛則大便如常﹐若饑飽勞役﹐損傷胃气。及過食辛熱濃味﹐則火邪伏於血中﹐耗散眞陰﹐津液不足﹐故大便燥結﹐趙氏云﹕余嘗法東垣之論﹐而不用其通幽﹑潤腸等﹐惟用大劑六味﹐加生津二冬潤燥﹝人乳﹑白蜜。﹞之品﹐煎服自效。如熱祕而又兼气虛者於前方再加參﹑三﹑五錢立應。此因气虛不能推送﹐陰虛不能濡潤故也﹐親試甚驗﹐故表出之。

六一散順气湯﹝見傷寒。﹞此方治一切實熱祕結。隨癥采用。

麻仁丸治脾約﹝脾土燥熱﹐將胃中三﹑五日之谷省約爲一﹑二彈丸而出。﹞大便艱難。﹝腸中津液漧燥之故﹑必胃彊者﹐方可暫用。﹞麻仁﹝三兩。﹞杏仁﹝潤燥。﹞白芍﹝養陰。﹞大黃﹝泄熱。制﹐各二兩五錢。﹞枳實濃朴﹝散結﹐各一兩。﹞﹝煉蜜丸服。﹞此瀉熱散結﹐潤下之劑。

象膽丸﹝以味苦象膽也。﹞眞蘆薈﹝苦寒淸熱﹐濕潤滋燥。同以朱砂淸鎭下墜之劑﹐自然熱結開通。研細﹐一兩四錢。﹞朱砂﹝研細。一兩。滴好酒少許﹐和丸小豆大﹐天晴時修合。每服一錢二分或三錢。白湯送下。朝服暮通﹐暮服朝通。﹞此淸熱下通之緩劑。此方亦實熱祕結者宜之。只行一﹑二次﹐甚爲穩當。但味極苦﹐最難服﹐胃弱者恐不能勝。

養陰淸熱潤燥湯﹝見燥。﹞治一切虛熱祕結﹐隨癥加減。

如內熱甚﹐可加蔗漿或梨汁。

生地蜜油飲治老人津液漧枯﹐及產後大便祕結。

生地﹝四兩作小塊。﹞芝麻油﹝四兩﹐入生地同煎﹐以浮起油面爲度﹐去地﹐將油傾入大碗。﹞加生白蜜﹝兩許。﹞調滚湯﹝一碗。﹞同油頓飲。或獨用生地﹝三﹑四兩。﹞煎湯頓飲亦效﹐再加松子仁﹝一兩。﹞更佳。

此二方一切虛﹐熱祕結可采用。

橘杏湯治气滯不通﹐大便祕結﹝三焦相通﹐不過一气。气閉則大便亦閉。﹞橘紅﹝利气。二﹑三錢。﹞杏仁﹝利气而兼潤燥。五錢至一兩。﹞宜加枳殼﹝一﹑三錢。﹞蘇子﹝炒研三﹑五錢。﹞磨眞沈香汁數匙衝服。麥冬﹑蔗漿﹑梨汁皆可用。

此利气而兼潤燥之劑也。

養血祛風潤燥湯﹝自制。﹞治風燥祕結。

秦艽﹝二﹑三錢。﹞胡麻﹝炒研。三﹑五錢。﹞鮮首烏﹝養血祛風﹐五錢至一兩。﹞生地﹝涼血潤燥﹐三﹑五錢。﹞松子仁﹝五錢至二兩。研爛調服。﹞牛乳﹝補血潤燥。一杯或牛酥一﹑二兩。﹞梨汁﹝治風熱﹐利大腸。一杯。﹞此方素患風熱﹐大便祕者甚宜﹐不用風藥者﹐治風先治血﹐血行風自滅。若用風藥﹐則燥復傷血﹐而大便愈祕矣。

八味地黃丸﹝見不能食。﹞治冷祕。﹝必畏寒厥冷﹐喜飲大熱﹐小便淸白﹐脈沈小遲者﹐方作寒醫。﹞宜加肉蓯蓉。﹝一﹑二兩。﹞此方果屬冷﹐气橫於大腸﹐凝陰固結不通者﹐可用之。然此癥甚少﹐勿槪混投。愚謂當先用肉蓯蓉三兩﹐性溫人腎爲君﹐酒煎﹐潤燥﹐調服沈香末三錢﹐益命門眞火爲臣﹐亦可散其凝陰之气。如不應﹐然後投以八味。所謂病宜用熱﹐必當先以溫藥探之也。

卷十五﹟數集大便祕結

舉例

一一人服五加皮酒﹐遂患大便祕結﹐四﹑五日來﹐腹中脹悶。用大黃﹝一錢。﹞通後又結。士材曰﹕腎气衰少﹐津液不充﹐誤行疏利﹐是助其燥矣。以六味加人乳﹐﹝一杯。﹞白蜜﹝一兩。﹞三劑而通。

二一老人大便燥結﹐胸中作悶。仲淳曰﹕此血液枯槁之候。用肉蓯蓉三兩﹐煎湯頓飲﹐大便通﹐胸中快然。

三一人患脾約便艱。嘉言用胡麻﹑首烏﹑蓯蓉﹑山藥等﹐四劑卽潤。蓋緣腸中少血多气﹐與藥適宜﹐故效敏捷。

四一宗室婦人﹐年幾六十﹐平生苦腸結病﹐旬日一行﹐甚於生產。服養血潤燥藥﹐則泥膈不快﹕服硝﹑黃通利藥﹐則若罔莫知﹐如此三十餘年。時珍診之﹐其人體肥盛而多憂鬱﹐時吐酸痰碗許﹐乃寬。又多火病。此乃三焦之气壅滯﹐有升無降﹐津液皆化爲痰﹐水飲不能下潤腸間故也。用牽牛末﹑皂莢煎湯泛丸與服﹐卽便通利。自後但覺腸結﹐一服卽順﹐亦不妨食﹐且復精爽。蓋牽牛能走气分﹐通三焦﹐气順則痰遂飲消﹐上下通快矣。

五一人多素酒色病﹐下極脹痛﹐二便不通﹐不能坐臥﹐立哭呻吟者七晝夜。用通利藥不效。時珍曰﹕此乃濕熱之邪在精道﹐壅滯隧路﹐病在二陰之間﹐故前阻小便﹐後阻大便﹐病不在大腸﹑膀胱也。乃用楝實﹑茴香﹑穿山甲諸藥﹐入牽牛加倍﹐水煎服之﹐一劑而減﹐三劑而平。牽牛能達右腎命門﹐走於精隧﹐人所不知。

卷十五﹟數集

大便血

大便下血﹐血淸者﹐謂之腸風﹔血濁者﹐謂之髒毒。蓋此風非外來之風﹐乃腸中熱極則生風也。毒非癰疽之毒﹐因大腸積熱﹐猝難開解﹐下血不止﹐故有髒毒之名也。按經言﹕結陰者﹐便血。蓋气爲陽﹐血爲陰﹐邪熱結於陰分﹐故當便血。初起宜淸熱涼血爲主﹐久遠不愈﹐陰分大傷﹐當滋陰﹝二地﹑龜甲。﹞養血﹝棗仁﹑白芍。﹞淸熱﹝銀花﹑麥冬。﹞佐以酸斂收澀﹝萸﹑味﹑首烏。﹞引導﹝或肚入蓮肉﹐或髒入槐花﹐煮爛爲丸。﹞之品。丹溪云﹕凡治下血﹐不可純用寒涼﹐必加辛味升舉藥爲佐。虞氏云﹕人身精血﹐皆生於穀气﹐脾胃統血﹐久病虛弱﹐必資歸脾﹑補中等湯﹐脾胃气旺﹐則能攝血而不下行矣。𨿽方書論血﹐從下流爲順﹐易治﹐若大下數升﹐形肉枯槁﹐面浮肢腫﹐喘息脾泄諸癥悉至﹐正所謂輕則易治﹐甚則難痊。

槐楡生地湯﹝自制。﹞治腸風髒毒下血。﹝仲淳云﹕屬濕熱。﹞槐花地楡黃芩銀花﹝淸熱除濕。﹞生地白芍生雞子﹝補陰涼血。﹞甘艸﹝調和諸藥。﹞荊芥﹝能入血分。性升上行。炒焦。﹞荷葉蒂﹝補助脾胃﹐升發陽气。﹞熱甚﹐加犀角﹑黃連﹐或用豬髒丸服。﹝另用槐花塡入髒中煮爛。去槐花﹐搗和丸藥。取其引入大腸。﹞此方淸熱除濕涼血。佐以升舉﹐便血初起者甚效。《廣筆記》載一方﹐治便血﹐或因酒毒發者。先用黃連酒炒爲末﹐空心白酒調服三錢﹐忌葷腥﹐一日服後必腹痛﹐去血愈多﹔復用白芍一兩﹐白術五錢﹐甘艸三錢﹐同炒揀開﹑先以白芍煎服﹐腹痛自止﹔後用術艸煎服必愈。補胃气則陽明調﹐而便血自止。

廣筆記方治腸風甚效。

人參﹝一﹑二﹑三錢。﹞黃﹝蜜炙﹐三錢。﹞甘艸﹝補气以攝之。炙一錢。﹞生地﹝四錢。﹞麥冬﹝五錢。﹞地楡﹝涼血。以止之。酒洗。﹞白芍﹝酒炒。各三錢。﹞當歸﹝血去多﹐則補益之。﹞萸肉﹝各二錢。﹞北五味﹝血滑脫則酸斂之。八分。﹞荊芥﹝炒黑一錢。﹞柴胡白芷﹝血下滲則升舉之。各五分。﹞此方補气養血﹐滋陰淸熱﹐酸斂升舉﹐諸法盡備﹐以治便血﹐自神效也。

八仙長壽丸﹝見虛勞。﹞宜加首烏﹝益血而澀。﹞白芍﹝涼血而斂。﹞蓮肉﹝補脾止血﹞女貞子龜甲膠﹝益陰除熱。﹞可用槐花煮豬髒﹐﹝法同上方。﹞加黃蠟﹝澀能止血。﹞丸服。

此方滋陰養血淸熱﹐佐以酸澀﹐便血久遠者宜之。或左歸丸飲﹐人參固本丸等方﹐俱可參酌上藥用之。一方﹑只用北五味﹑熟地等分爲丸﹐服久必效﹐如虛人初起﹐胃弱難勝苦寒藥者﹐用以上等方﹐須去酸澀之品。

歸脾丸﹝見虛勞。﹞補中益气湯﹝見泄瀉。﹞便血過多﹐脾胃虛弱者﹐選而加減用之。

宜加蓮肉﹑糯米﹑白芍﹑麥冬﹑五味﹑龜甲之屬。

此二方皆補脾以統血之治法也。均宜加滋陰涼血酸斂之藥以治之。要之去血過多﹐陰分大傷﹐若但用補气健脾溫熱等藥﹐則陽愈旺而陰愈消矣。

卷十五﹟數集大便血

舉例

一一人久患腸風﹐百藥不效﹐用人胞﹝一具煮爛。﹞側柏﹝向東南者二斤﹐同胞搗爛﹐曬榦爲末。﹞二味蜜丸﹐空心淡鹽湯服﹝五錢。﹞頓愈。﹝治弱癥吐血亦效﹐﹞二一童子病內傷﹐大小便俱血。用桃仁﹑紅花﹐病愈甚。仲淳曰﹕血旣下行﹐柰何又重傷之﹐傷之則補之而已。以生地﹑牛膝﹑杜仲﹑續斷等藥飲之﹐稍平而腹痛不已。因加人參﹐﹝二錢。﹞一劑卽止。此經言彊者气行則愈之驗也。

三一人大便下血甚多﹐面色痿黃﹐發熱倦怠﹐盜汗遺精。士材診之曰﹕脾虛不能統血﹐腎虛不能閉藏﹐法當以補中益气﹐五帖並一而進之。十日汗止﹐二十日血止。再以六味地黃丸﹐間服一月而安。

卷十五﹟數集

痙

痙者﹐筋病彊勁不柔和也。甚者﹐頭動搖﹐背反張﹐腳攣急﹐口噤齒。按經言﹕諸暴彊直﹐皆屬於風。又言﹕痙筋之病﹐寒則反折筋急。又言﹕諸痙項彊﹐皆屬於濕。考《金匱》論痙。亦以風﹑寒﹑濕立言。謂﹕太陽病發熱無汗爲剛痙﹐太陽病發熱汗出爲柔痙。又謂﹕太陽病發熱脈沈而細者﹐名爲痙﹐爲難治。蓋太陰濕邪﹐淫於太陽﹐故令背項彊直。若寒﹑濕相合﹐則成剛痙﹕風﹑濕相合﹐則成柔痙﹕以太陽爲病﹐而見太陰賊克之脈﹐故曰難治。徐忠可注云﹕痙𨿽槪爲風﹑寒﹑濕所中﹐然原其因﹐多由亡血﹐筋無所榮﹐故邪得以襲之。故仲景撤消痙病之由﹐而曰﹕太陽病發汗太多﹐因致痙。夫風病下之則痙﹐復發汗必拘急﹐瘡家發汗則痙。𨿽汗下後﹐或有邪乘﹐總由陰虛液脫筋燥致痙﹐則一也。此丹溪論治痙﹐所以有不可純用風藥之戒。景嶽注《內經》﹐亦言肝主筋﹐其化風﹐故諸暴彊直﹐皆屬於風﹐非外來之風。內風多燥﹐若與風劑則益燥﹐宜補陰以制陽﹐養榮以潤燥。故有治風先治血﹐血行風自滅之說也。《千金》謂﹕溫病熱入腎中﹐亦爲痙﹐小兒癇熱盛﹐亦爲痙﹐俱當養陰淸熱潤燥。蓋痙病皆屬陰虛液脫筋燥所致。忠可之說﹐深得病情﹐所以產後及金瘡折傷﹐失血過多﹐癰疽膿潰之後﹐每有此癥﹐亦宜養陰淸熱潤燥爲主。或金瘡所傷﹐癰疽潰後﹐冒風致痙者﹕卽所謂破傷風也。當養血疏風﹐方爲善治。產後血捨空虛﹐外風襲入而成痙者﹐卽《金匱》所言﹕新產血虛﹐多汗出﹐易中風﹐故令病痙是也。宜海藏防風當歸爲主治之。嘉言謂﹕庸愚不知此癥﹐昔賢各從血捨驅風﹐自有成法可遵。輒稱產後驚風﹐妄用鎭驚之藥。千中千死而不悟﹐深爲可慨。又小兒體脆神怯﹐不耐外感壯熱﹐多如痙病﹐後世妄以驚風立名﹐不治外淫之邪﹐反投金石腦麝等藥﹐鎭墜外邪﹐深入臟腑﹐亦千中千死﹐此通國所當共禁。沈氏謂﹕此乃少陰﹑少陽客邪所至﹐爲驚爲螈﹐感冒熱邪所致﹐實非驚風﹐並非痙病﹐治者審焉。

養陰淸熱潤燥湯﹝見燥。﹞治汗﹑下後﹐產後及金瘡折傷﹐失血過多﹐癰疽潰後﹐一切發痙﹐可用此方。

宜加牛膝﹝入肝養血﹐拘攣可解。﹞木瓜﹝入肝養筋﹐緩急皆宜。﹞豬脂﹝甘寒潤燥養筋。﹞羚羊角﹝入血除熱舒筋。﹞汗多酌加參﹑﹑﹝實表斂汗。﹞棗﹑芍。﹝收陰斂汗。﹞此養血淸熱之劑﹐須對癥加減﹐活潑潑地用之可也。按嘉言云﹕痙病之壞﹐不出亡陰亡陽兩途。

亡陰者﹐精血津液素虧﹐不能榮養其筋脈﹐此宜急救其陰。亦間有亡陽者﹐陽气素虛﹐不能充養柔和其筋脈﹐此宜急救其陽﹐參﹑之品﹐在所必用。以气主煦之﹐故益气則津自生也。

海藏防風當歸湯治汗下後及產後﹐中﹝同傷。﹞風病痙。並一切破傷風發痙。

防風﹝風藥之潤劑﹐故用以疏風。﹞當歸地黃﹝養血。﹞川芎﹝治一切風﹐一切血。﹞宜加荊芥﹝能入血分而驅風。﹞秦艽甘菊胡麻﹝養血驅風。﹞黑豆﹝活血散風。﹞竹瀝﹝逐痰除熱﹐產後及小兒中風﹐並破傷風發痙皆用。﹞此養血疏風之劑﹐果有冒風的癥﹐可用此加減治之。

熱而痙者死。﹝此系熱極生風﹐大傷陰血而然﹐旣熱且痙﹐乃爲死候。﹞痙病有灸瘡難治。﹝火熱內盛﹐陰血太虧故也。﹞

卷十五﹟數集

香港腳

香港腳皆由濕熱所致。經曰﹕傷於濕者﹐下先受之。濕郁成熱﹐濕熱相搏﹐其病生矣。然濕有因外而得者﹐有自內而生者﹐其致病不同﹐見癥則一。發熱惡寒﹐或亦頭痛﹐狀若傷寒﹐但起於腳脛紅腫﹐筋攣掣痛﹐舉步艱難爲異耳。輕者﹐止於足痛﹐重者﹐由足痛入陰器﹐抵少腹﹐歷脇肋上頭。又重者﹐則香港腳衝心﹐神昏譫語﹐喘急不止﹐嘔吐不休﹐每多致斃。治宜淸熱除濕利水爲主。蓋香港腳之疾壅疾也。喜通而惡塞﹐故孫眞人云﹕香港腳病皆由气實而死﹐終無一人以服藥致虛而死。仲淳論治香港腳﹐忌用補气溫燥升提等藥﹐然又不可大瀉﹐及純用破气之劑。按《金匱》治香港腳上入﹐少腹不仁﹐責之寒濕上逆﹐痺著少腹﹐用八味丸以壯眞陽﹐逐寒濕。然香港腳之屬寒濕者絕少﹐誤投溫熱﹐必立致禍﹐審之愼之。昔人論香港腳之原本於濕﹐若因外而得者﹐如涉水驟雨﹐居處卑濕﹐足先受之﹐濕郁爲熱﹐故發動爲痛﹔自內而生者﹐如飲食之濕﹐酒水瓜果乳酪﹐有濕有熱﹐先入於胃﹐上輸於脾﹐脾主四肢﹐水性就下﹐故脾流濕熱﹐直入於足。總之香港腳病以腫爲濕﹐痛爲熱﹐乃不易之論也。

防己飲﹝重訂。﹞治濕熱在足﹐腳脛紅腫﹐﹝亦有不紅者。﹞筋攣掣痛﹐發熱惡寒﹐主此加減。

漢防己﹝通下焦濕熱﹐壅遏香港腳﹐非此不除。錢許。﹞黃柏﹝治下焦濕熱腫痛。二錢。﹞忍冬花﹝療香港腳筋骨引痛。鮮藤數兩﹐煎湯代水更效。﹞川萆﹝祛濁釐淸。各五錢。﹞木瓜﹝祛濕舒筋﹐﹞白茯苓﹝各三錢。﹞澤瀉木通﹝利水除濕﹐各錢許。﹞石斛米仁﹝益脾除濕。各五錢。﹞如紅腫加犀角﹐衝心煩悶﹐亦用。再加檳榔﹝降气下行。﹞羚羊角﹝下逆气治熱悶。﹞如喘嘔﹐加麥冬枇杷葉。如頭痛加甘菊。

此淸熱除濕利水之劑﹐香港腳皆由濕熱﹐通宜以此方爲主﹐隨兼癥而擴充以加減之則善。

《金匱》礬石湯治香港腳衝心。﹝濕熱之气﹐上衝於心﹐卽地气加天之謂也。﹞白礬﹝收濕澄濁﹐淸熱解毒。四兩。﹞煎湯浸腳。﹝使濕熱不上衝。﹞可加苦參﹝四錢。﹞

卷十五﹟數集香港腳

舉例

一一人苦香港腳攻注﹐用田螺數枚﹐搗敷兩股上﹐便覺冷气下趨至足而安。蓋螺性善能泌別淸濁﹐故能療香港腳之濕熱。柳子濃云﹕余患香港腳疾﹐不得通泄﹐夜成痞﹝香港腳漧脾。﹞絕﹐﹝香港腳干心。﹞左脇有塊如石﹐﹝香港腳漧肝。﹞且死﹐因大寒不知人三日﹐舉家號哭。一人傳杉木湯﹐大劑飲之﹐大下三次﹐气通塊散而愈。其方用杉木節﹐質重能達下﹐气芳能疏壅﹐橘紅味苦而濃﹐過於靑皮﹐檳榔質實而重﹐等於鐵石﹐味濃則泄﹐質重則降﹐故能令邪气大下﹔童便能引濕熱下行﹐從溺而出。經言﹕道之遠者﹐制大其服﹐故用大劑頓飲。

卷十六﹟數集

調經

調經乃治女病之首重。蓋女子以血爲主。一月一行﹐謂之月經。經者常也﹐如月之盈虧有常期也﹐若或前或後﹐或乍前乍後﹐或閉或通﹐此皆失其常候﹐不可不用藥以調之。調之之法﹐昔人專以理气補養心脾爲主。以脾爲生化之源﹐心統諸經之血﹐若心脾和平﹐則經候自調。然推其不調之因﹐亦復不一。須審其爲熱則寒之﹐虛則補之﹐滯者行之﹐畱者攻之﹐滑者固之﹐陷者舉之﹐隨癥施治﹐自無不效。丹溪云﹕先期而至者熱血也﹐其色鮮紅﹐若紫黑者﹐爲熱之甚﹐成片成塊者﹔𨿽雲气之滯﹐亦熱極所致。治宜涼血淸熱而補肝腎。然有因恚怒傷肝﹐肝火盛而沸血妄行先期者﹐有因鬱結傷脾﹐郁火發而逼血妄行先期者﹐有因思慮傷心﹐虛火動而致血錯行先期者﹐各隨其所因以施治。後期而至者﹐血虛也﹐其色淡紅﹔若淡白者﹐爲虛之甚。亦有因恚怒傷肝﹐因鬱結傷脾﹐致血少後期﹐甚至經閉者﹐有因肥人濕痰壅滯﹐而經水後期﹐或致行不省﹐或補血﹐或消痰﹐隨癥治之。至若經。期乍前乍後﹐不一其癥﹐气亂悉從虛治。經閉不行﹐宜分虛實。無有他病﹐而經閉不行者﹐乃屬陰虛﹐血少火盛﹐不可以毒藥通經。有病虛勞而經閉不行者﹐因腎水不足﹐相火妄動﹐煎熬眞陰﹐燻蒸血海﹐血日以枯﹐俗謂幹血勞是也。有因情欲傷心﹐勞倦傷脾﹐以致病及於胃﹐失生化精血之源﹐而經閉不行者﹐此卽經所謂二陽﹝冑與大腸。﹞之病發心脾﹐在女子則爲不月者是也。有因心事不遂﹐致心血虧少﹐乏血歸肝﹐而經閉不行者﹐此皆屬虛之所致。其有因血瘀內積而閉者﹐有因恚怒鬱結﹐气滯血凝而閉者﹐有因經水適來﹐形寒飲冷﹐血凝而閉者﹐此皆易治﹐不過一通之而已。若經水過多﹐但責之熱﹐亦宜涼血淸熱﹐補肝腎爲主。過多而不止者﹐當加酸澀之藥﹐或兼升舉之品。若經水來少者血虛也﹐肥人或屬之痰壅﹑气滯所致。凡經將行而腰腹作痛者﹐責之气滯血實﹔行後綿綿作痛者﹐責之血虛气滯。此調經大旨之常法如是。復有變常﹐而古人未言及者。如士材云﹕有終身不月﹐而血錯行﹐從大便出者﹐有至經期而血逆行﹐或吐或衄﹐或從耳目出﹐謂之倒經者﹐有三月一行﹐而謂之居經者﹔有一年一行﹐而謂之避年者﹐有一生不行﹐而受胎﹐謂之暗經者﹐有受胎之後﹐月月行經﹐而產子﹐謂之垢胎者﹐有受胎數月﹐血忽大下﹐而胎仍不隕﹐謂之漏胎者﹐𨿽以气血有餘不足爲言﹐亦異於常矣。經言。女子二七而天癸至﹐七七而天癸絕﹐其常也。有女年十二﹑十三而產子者﹐有婦年五十﹑六十而產子者﹐此又異常之尢者也。醫者亦不可不知。

歸脾湯﹝見虛勞。﹞治心﹑脾﹑肝虛﹐經水不調﹐或前或後﹐或乍前乍後﹐或經閉不行﹐或月事過多﹐淋瀝不斷﹐悉主此方加減。

宜加地﹑芍﹑四制香附。﹝爲血中气藥。气調則血亦從之而和暢。同艾醋浸二宿﹐分作四分。一分鹽水浸炒﹐一分酒浸炒﹐一分童便浸炒﹐一分人乳浸炒。﹞如因鬱結傷脾先期者﹐加柴胡﹑﹝取其能引脾胃之气上行﹐兼賴其升提之力。﹞山梔﹑﹝能淸郁火血熱。﹞麥冬﹑鱉甲﹐﹝益陰除熱﹐﹞或再加吳茱萸﹑炒黃連。﹝能達心脾之郁火。﹞如因鬱結傷脾後期﹐或經來血少﹑或經閉不行者﹐加柏仁﹑枸杞﹑糜角﹑人乳。﹝皆補血之品。日飲人乳一碗﹐能通經水。﹞如過多淋瀝不止加麥冬﹑鱉甲。﹝寒以淸熱。﹞蓮須﹑牡蠣。﹝澀以固脫。﹞五味﹑萸肉﹑﹝酸以收斂。﹞發灰。﹝發爲血之餘﹐同气相求也。﹞此方乃心﹑脾﹑肝三經之藥也。立齋云﹕心主血﹐肝藏血﹐皆統攝於脾﹐補脾和胃﹐血自生矣。故調經每多用之﹐胃弱脾虛者更宜。

按此方宋嚴用和所創﹐以治二陽之病發心脾﹐有不得隱曲﹐女子不月者也。陽明胃與大腸爲二陽。蓋人之情欲﹐本以傷心﹐母傷則病及其子﹔勞倦本以傷脾﹐髒傷則病連於腑。故凡內而傷精﹐外而傷形﹐皆能病及於胃﹐此二陽之病所以發於心脾也。不得隱曲﹐陽道病也。夫胃爲水穀气血之海﹐主化營衛而潤宗筋﹐如經云﹕前陰者﹐宗筋之所聚﹕太陰﹑陽明之所合也。胃病則失生化精血之原﹐故爲陽衰少精。

其在女子﹐則爲不月。又云﹕其傳爲風消﹐其傳爲息賁者死不治。胃家受病﹐久而傳變﹐則肝木勝土﹐風淫而肌體消削﹐胃病則肺失所養。故气息奔急。气竭於上﹐由精虧於下﹐敗及五臟﹐故死不治。所以病才見端﹐卽爲治療。原方無遠志﹑當歸﹐薛氏加入﹐以治血虛。又加丹皮﹑山梔﹐以治血熱﹐而陽生陰長之理乃備。隨手變化﹐通於各癥﹐無不神應。

地芍涼血湯﹝自制。﹞治血熱經水先期。色鮮紅﹐或紫黑﹐或成片成塊。或過多不止。

生地白芍﹝涼血。﹞骨皮鱉甲﹝淸熱。﹞竹葉﹝或竹茹。﹞麥冬﹝淸心以主血。﹞山藥甘艸﹝補脾以統血。﹞枸杞杜仲﹝補肝益腎。﹞或加白薇﹝苦鹹性寒﹐益陰除熱﹐﹞壯實人血熱﹐甚者可暫加知﹑柏﹑芩﹑梔之屬。如過多不止﹐加蓮須﹑﹝固澀。﹞棗仁﹝斂攝。﹞此涼血淸熱﹐而補肝腎之劑﹐隨宜加減用之。陰虛內熱人﹐不能服參﹑術者甚宜﹐或用六味地黃湯﹐參前藥治之。

逍遙散﹝見虛勞。﹞治肝脾經虛﹐經水不調﹐或前或後﹐或經閉不行﹐或過多不止。

宜加四制香附。如因鬱怒傷肝﹐而先期者﹐參加地﹑芍涼血湯方藥﹔如因鬱怒傷肝後期﹐或經來血少﹐或經閉不行者﹐加柏仁﹑枸杞﹑牛膝﹐熟地﹔如過多不止﹐加蓮須﹑棗仁﹑萸肉之屬。

此方辛散酸收﹐甘緩養血﹐而兼寧心扶脾之劑﹐乃肝經主要藥﹐女科之神劑﹐調經者多主此加減用之﹐多郁多怒者﹐最相宜也。

天王補心丹﹝見虛勞。﹞治勞心虛火妄動﹐致血錯行先期﹐或因心事不遂﹐致心血虧少﹐乏血歸肝﹐而經閉不行。

經行先期﹐宜去當歸﹐﹝嫌其辛溫活血﹞遠志﹝辛溫。﹞加白芍﹑龜甲之屬。

如經閉﹐宜去五味﹑桔梗﹐加白芍﹑枸杞﹑牛膝﹑人乳之屬。此生津養血﹐淸熱鎭心﹐安神之劑﹐勞心之人。宜取加減用之。

四物湯﹝見頭痛。﹞治肝經血虛﹐後期不至。

宜加柏仁﹑枸杞﹑牛膝﹑鹿角膠﹑制香附之屬。

此方𨿽云調經之總司﹐然亦有不宜者。如血熱則忌用歸﹑芎﹐今人病陰虛血熱者多﹐故吐衄家﹑咳喘家﹑嘔惡家﹐均忌。歸性滑腸﹐泄瀉者並禁。

柏仁丸﹝稍訂亦可煎飲。﹞治陰虛血少火盛﹐經閉不行。

柏仁﹝補血。﹞二地二冬﹝滋陰降火。﹞牛膝﹝熟補精血﹐生則通經﹐各四兩。﹞續斷﹝通宣血脈。﹞澤蘭﹝養榮血﹐行宿血。各二兩。煉蜜丸服。﹞此方滋陰養血。壯水制火爲主﹐使其血充﹐則經水弗招自至。

失笑散﹝見胃脘痛。﹞治血瘀內積﹐經閉不行﹐少腹時痛。

原方﹝有何氏加藥宜參用。﹞可加香附﹑降香。如因恚怒鬱結﹐气滯血凝者﹐再加郁金﹑香砂。如少腹滿痛拒按﹐可用桃仁承气﹐加減用之。

此散瘀行血之劑﹐所謂滯者行之﹐畱者攻之是也。

香蘇散﹝見傷寒。﹞治經水適來﹐形寒飲冷﹐血凝停止者。

宜加當歸﹑赤芍﹑桃仁﹑紅花﹑玄胡之屬。

此溫散活血化气之劑﹐亦通之法也。

二陳湯﹝見中風。﹞治肥人飲食過多﹐脂滿閉塞﹐濕痰壅滯﹐而經水後期﹐或經水來少﹐或經閉不行。

宜加香附﹝利气。﹞丹參﹑降香﹑牛膝。﹝性皆行血﹐卻不滯痰。﹞挾虛者﹐香砂六君子湯加上藥﹐益母艸煎湯煎藥。﹝凡用通經藥者﹐皆宜此湯煎之。﹞此方以消痰理气爲主。气利則痰行﹐痰去則經通﹐治病必求其本之法也。須審明施用﹐勿執肥人而槪投之。

卷十六﹟數集

附《金匱》治婦人雜病五方

甘麥大棗湯治婦人髒燥。﹝槪治五臟陰血爲言。﹞悲傷欲哭﹐象如神靈所作。﹝經言﹕肺在聲爲哭。又悲爲肺志。又言﹕肝悲哀動中則魂傷而邪狂不正。總因髒燥不能榮養心神﹐魂魄爲之不寧也。﹞數欠伸。﹝呵欠而張口伸腰也。經言﹕得病善伸數欠。又言﹕肺病腎病皆爲欠伸﹐﹞甘艸﹝緩瀉心包之火﹐而救肺和胃。﹞陳小麥﹝和肝陰﹐養心液。﹞大棗﹝補脾益胃潤肺。﹞此方以甘潤之劑﹐調補脾胃爲主﹐以脾胃爲生化气血之源也。血充則燥止﹐而病自除矣。

豬膏發煎﹝見黃膽。﹞治胃气下泄﹐陰吹而正喧﹐此穀气之實也。﹝腸胃津液枯燥﹐谷食壅滯不下﹐气不往後陰﹐而反從前陰泄出﹐聲響如吹。﹞此方潤燥養血﹐俾腸間得潤﹐谷食下而气轉後陰﹐此通則彼塞矣。沈氏謂﹕有大便不結﹐中虛下陷而陰吹者﹐當補中升提以治之﹐不可槪指爲胃實也。

半夏濃朴湯治婦人咽中如有炙臠。﹝气逆噎塞﹐吞之不下﹐吐之不出﹐如幹肉貼咽中。﹞半夏濃朴﹝消痰散結下气。﹞蘇葉﹝活血溫中行气。﹞生薑﹝行陽散气。﹞茯苓﹝能理痰壅﹐導逆气下行。﹞徐氏謂﹕婦人或產後或經後﹐寒气以從陰戶乘虛侵入胞宮﹐相隨任脈上衝﹐抵於咽嗌﹐致有此病。而男子因寒痰冷气上逆﹐亦間有之。嘗治一人﹐咽中每噎塞﹐嗽不出﹐以前湯投之卽愈。愚謂﹕陰虛之人﹐咽中噎塞嗽不出者甚多﹐勿槪混用。

野狼牙湯治陰蝕瘡爛﹝濕熱熾盛﹐流注陰中﹐卽生瘡矣。濕熱蒸化爲虫﹐侵蝕陰中﹐以致瘡爛。﹞野狼牙﹝艸名﹐苦寒有毒。能治惡瘡﹐除熱殺虫。如無﹐用苦參﹑黃柏﹑桃葉等代之亦可耳。

煎濃湯﹑頻洗之。更以綿裹緊如繭﹐浸湯瀝入陰中﹐日四﹑五徧。﹞蛇牀子散治婦人陰中寒冷。

蛇牀子﹝爲末﹐密水少許﹐丸如棗狀﹐綿裹納入陰中。﹞如因胞門受寒﹐少腹畏冷﹐陰戶掣痛者﹐亦可用之。﹝蓋寒從陰戶所受﹐故仍溫其受邪之處則愈。﹞

卷十六﹟數集附《金匱》治婦人雜病五方

舉例

一一閨女病經閉年餘﹐發熱食少﹐肌削多汗﹐而成癆怯﹐醫見汗多﹐誤謂虛也﹐投以參術﹐其血愈錮﹐嘉言珍視﹐見汗出如蒸籠水气。謂曰﹕此癥可療處﹐全在有汗﹔蓋經血內閉﹐止有從皮毛間透出一路﹐以汗亦血也﹔設無汗而血不流﹐則皮毛漧枯而死矣。宜用極苦之藥﹐以斂其血入內﹐而下通於衝脈﹐則熱退經行﹐而汗自止。非補藥所能效也。於是以龍薈丸日進三次。月餘﹐忽覺經水略至﹐汗熱稍輕﹐故減前丸﹐只進一次。又一月﹐經水大至﹐淋漓五日﹐而諸癥痊愈。

二一室女﹐年十七患瘰癘久不愈。天癸未通﹐發熱咳嗽﹐飲食少思。醫欲用巴豆﹑肉桂之類﹐先通其經。立齋曰﹕此癥﹑潮熱經候不調者不治﹐今所喜脈不澀﹐且不潮熱﹐尙可治之。蓋此癥因稟气不足﹐陰血未充之故﹐須養气血﹐益津液﹐其經自行。彼惑於速效﹐仍用前藥。立齋曰﹕非其治也。

此類乃悍之劑﹐大助陽火﹐陰血得之則妄行﹐脾胃得之則愈虛。經果通而不止﹐食愈少而潮熱﹐遂致不救。按經云﹕女子二七而天癸至﹐若過期不至﹐是爲非常﹐必有所因。寇宗曰﹕夫人之生﹐以血气爲本﹐人之病未有不先傷其气血者。世有童男室女﹐積想在心﹐思慮過當﹐多致勞損。在男子則神色先敗﹐女子則月水先閉﹐何以致然﹖蓋憂愁思慮則傷心﹐心傷則血竭﹐故神色先敗﹐而月水先閉也。火旣受病﹐不能榮養其子﹐故不嗜食。脾旣虛﹐則金气虧﹐故發咳嗽。咳旣作則水气絕﹐故四肢幹。木气不充﹐故多怒﹐鬢髮焦﹐筋骨痿。俟五臟傳徧﹐𨿽不卒死﹐然終死矣。此種虛勞﹐最難治療。若能攺易心志﹐用藥扶持﹐可得九死一生。又張氏云﹕室女經久不通﹐切不可用苦寒﹐以血得冷則凝也。若經候微少﹐漸漸不通﹐手足骨肉煩痛﹐日漸羸瘦﹐漸熱﹐其脈微數﹐此由陰虛血弱﹐火盛水虧﹐不可以毒藥通經﹐宜常服柏子仁丸﹐澤蘭湯。

三一放出宮人﹐臀腿腫痛﹐內熱脯熱﹐惡寒體倦﹐咳嗽胸痞﹐月經過期而少。彼以爲气毒流注﹐服淸熱理气之劑﹐益甚。立齋曰﹕此乃肝經瘀血停畱所致。治法但當補其所不勝﹐而制其所勝﹔宜補者脾也﹐宜制者肝也。彼不信﹐仍服前藥而死。

四一婦早孀居﹐時年三十有七﹐患兩腿骨作痛﹐脯熱體倦﹐月經不調﹐或發寒熱﹐已數年矣。一日頸項兩側作核﹐兩脇脹痛。立齋曰﹕此系肝經郁火所致﹐用加味逍遙散﹐加地﹑芍﹑澤蘭等藥﹐三十餘劑﹐癥漸輕安。再用加味歸脾等藥﹐年餘而愈。

五一放出宮人﹐年四十餘﹐臀腿內股作痛﹐脯熱口漧。月經不調。立齋曰﹕此系肝經血少。不能榮養經絡而然也。用加味逍遙散﹐加澤蘭﹐五十餘劑諸癥稍緩。又以歸脾兼服﹐二百餘劑而愈。

六一婦發熱口漧﹐肢體倦怠﹐腿痛膝腫﹐月經不調。立齋曰﹕此足三陰經血虛之癥也。用六味丸﹑逍遙散﹐兼服兩月﹐飲食漸進﹐形體漸健﹐膝腫漸消而愈。

七一婦人因夫經商久出﹐時發寒熱﹐經行旬日方止。服涼血降火藥﹐內熱益甚﹐自汗盜汗﹐月經頻數。立齋曰﹕內熱汗出腎陰虛﹔月經頻數脾不統也。用六味丸﹑歸脾湯﹐兼服而愈。

卷十六﹟數集

帶下

帶下有赤白之分。人有帶脈﹐橫於腰間﹐如束帶之狀﹐病生於此﹐故名爲帶。赤帶﹝卽赤淋。﹞多緣憂思鬱怒﹐損傷心脾﹐肝火時發﹐因之血不歸經﹐遂下赤矣。治宜補養心脾﹐益肝涼血淸火。若下久則陰血漸虛﹐中气漸損是當大補气血爲主。白帶是濕熱夾痰﹐有虛有實。按仲淳云﹕白帶多屬脾虛。蓋肝气郁則脾受傷﹐脾傷則濕士之气下陷﹐而下白滑之物不止矣。皆由風水郁於地中使然耳。當開提肝气﹐補助脾元爲主﹐佐以淸熱除濕之藥。又云﹕若帶下如濃泔而臭穢者﹐濕熱甚也﹐宜淸熱除濕爲主﹐而佐以升提之劑﹐若帶下如雞子淸者﹐脾腎虛極也。面色必不華﹐足脛必浮腫﹐腰腿必酸。宜益气健脾﹐兼滋陰補腎二方﹐分進以治之。陳自明論帶下有五色之異﹐分屬五臟。東垣治帶下有主寒之說﹐臨癥者並宜精察焉。

加味歸脾湯加味逍遙散天王補心丹﹝俱見虛勞。﹞此三方通治赤帶﹐臨癥合宜加減用之。歸脾﹑逍遙﹐亦並治白帶。

補中益气湯﹝見泄瀉。﹞白帶主此加減。

原方﹝補助脾元﹐開提肝气。﹞宜合二妙散﹐加麥冬﹑茯苓﹑車前﹐﹝淸熱除濕。﹞棗仁。﹝斂收。﹞﹝濃煎不時飲之。﹞兼用六味地黃﹔加牛膝﹑杜仲﹑牡蠣﹑海螵蛸﹐﹝蜜丸空心服。﹞仲淳云﹕白帶屬气虛﹐補气健脾﹐乃治法之大綱。又叔和云﹕崩中日久爲白帶漏下﹐當脾腎兼補。

加味二妙散蒼術白術﹝燥濕。﹞黃柏黃芩﹝淸熱。﹞茯苓﹝消痰。﹞車前﹝利水。﹞或加白芷﹝升提。﹞此治濕熱夾痰﹐帶下如膿泔臭穢者宜之。

卷十六﹟數集帶下

舉例

一孀婦﹐內熱脯熱﹐腹脹脇痛﹐肢體酸麻﹐不時吐痰﹐月經不調﹐帶下靑黃。立齋曰﹕此鬱怒傷損肝脾所致。朝用歸脾湯﹐以解脾郁﹐生脾气﹐夕用加味遣遙散以生肝血﹐淸肝火﹐百餘劑而愈﹐

卷十六﹟數集

崩漏

崩漏之病﹐由衝任二脈气血兩虛所致。經言﹕衝脈爲五臟六腑之海﹐臟腑皆稟焉。又言﹕爲十二經之血海。以其受納諸經之灌注﹐精血於此而蓄藏也。又言﹕衝脈任脈﹐皆起於胞中﹐衝脈並足少陰之經﹐俠臍上行﹐至胸中而散。任脈上循腹裏﹐上至咽喉面目。又言﹕任脈通﹐太衝脈盛﹐月事以時下。故二脈陰陽平和。外循經絡﹐內榮臟腑﹐何崩漏之有。若勞傷不能約束經血﹐則忽然暴下﹐如山崩然﹐故曰崩中。崩久則成漏下不止﹐其癥有虛有熱﹐有虛熱相兼﹐有房勞致傷。虛則滲下﹐熱則流通﹐傷則失職。急則治其標﹐宜先止其血。若因怒動肝火﹐而血沸爲崩漏者﹐加味逍遙散加減。若因腎水虛衰不能鎭守胞中相火﹐而血走爲崩漏者﹐保陰﹑左歸加減。若因悲哀太甚﹐則心系急而胞絡絕。﹝以胞脈屬心﹐而絡於胞中﹐卽子宮。在女爲血室。﹞絕則上下不交﹐亢陽內動﹐而逼血下行者﹐天王補心加減。若因心血不足﹐鬱結傷脾﹐而血無主統者﹐加味歸脾加減。按沈氏云﹕治崩漏﹐宜大補气血﹐調養脾胃﹐微加淸心火肝火之藥﹐補陰瀉陽﹐則血自止。立齋云﹕若大失血﹐當急用獨參湯救之。故崩漏無不由脾胃先損﹐故能受補者可治。若純用寒涼止血之藥﹐復傷脾胃﹐愈不能統血﹐是速其危也。考《金匱》用膠艾四物湯﹐治婦人陷經﹐漏下黑不解。故東垣有屬寒之說。𨿽此癥屬虛熱者多﹐然亦不可不察其病變之無窮焉。

廣筆記方﹝亦作丸服。﹞治崩漏甚效。

人參黃﹝補血以統之。﹞生地白芍﹝涼血以止之。各三錢。﹞麥冬﹝心主血﹐心淸則血不妄行﹐五錢。﹞棗仁枸杞﹝各三錢。﹞杜仲﹝二錢。﹞續斷﹝肝藏血﹐補肝則血有所歸。二錢。﹞阿膠﹝血去多則補益之。但眞者甚難﹐或用熟地﹐或用鱉甲﹑龜甲各五錢代之﹐以龜通任脈﹐鱉入肝經﹐並補陰除熱。﹞萸肉﹝二錢。﹞五味﹝血滑脫﹐則酸斂之。﹞荊芥﹝血下滲﹐則升舉之。炒﹐各八分。﹞熱甚者﹐可暫加地楡﹑槐花。

此補气益血﹐滋陰淸熱﹐兼酸斂升舉之劑﹐立法周備﹐用故輒效。按嘉言云﹕若天癸已盡﹐潮訊已絕﹐血下有如崩漏﹐此爲脫榮﹐宜大補。急用涼血淸火爲治。

加味逍遙散保陰煎﹝方中牛膝忌用。﹞左歸飲天王補心丹加味歸脾湯﹝俱見虛勞。﹞此五方皆可治崩漏﹐須審其因﹐加減取用。

脈宜微弱﹐不宜實大。

卷十六﹟數集崩漏

舉例

一婦患崩血﹐由於中年鬱怒﹐百藥不效。仲淳用大劑參﹑﹐以胎發灰﹝火末﹐存性。﹞調入藥服﹐久之漸愈。

卷十六﹟數集

胎前

胎前有三。禁﹐禁汗﹑下﹑利小便。仲淳云﹕安胎大法﹐宜補脾胃﹐﹝參﹑術﹑扁豆。﹞壯腰腎﹐﹝杜仲﹑續斷。﹞滋陰﹝生地﹐二冬。﹞養血﹝杞﹑芍﹑棗仁。﹞順气﹝橘紅﹑砂仁。﹞總宜淸熱﹝芩﹑連﹑骨皮﹐銀花。﹞爲主﹐忌破气破血﹐升散辛熱燥劑。然胎前諸癥不一﹐有謂之惡阻者﹐由胃气虛弱﹐惡心而妨阻飲食也。有謂之子煩者﹐緣心肺有熱﹐煩悶而胸膈不安也。有胎動上衝﹐以致心腹脹滿作痛者﹐謂之子鄕懸責之气逆所致。兩足浮大﹐甚至面目肢體俱腫者﹐謂之子腫﹐責之脾虛所致。﹝土不制水。﹞有小便澀痛淋瀝者﹐謂之子淋﹐責之下焦虛熱。有小便不通﹐或因胎滿壓胞所致者﹐則直升舉之﹐或別有所因者﹐隨癥治之。有遺尿不禁﹐或爲頻數﹐此屬肝火血熱。亦有因陰虛火旺﹐亦有因胎壓尿胞所致之不同。有懷胎而點滴下血者﹐或月月若行經者﹐或猝然大下者﹐皆由陰虛不足以濟火﹐气虛不足以固血所致﹐亦有因脾虛不能統血﹐有因肝火血熱妄行者﹐若血漏盡則斃。常見漏胎之生兒﹐多不育﹐以無血蔭胎故也。有頻慣墮胎者﹐因血气虛損﹐不能榮養胎元而然。立齋云﹕墮胎因內熱而虛者爲多﹐宜常服安胎飲。凡娠婦腰痛﹐多致墮胎﹐不可不知。有娠婦忽然失音﹐不能言語者﹐卽經所云﹕人有重身﹐九月而喑﹐此胞之絡脈絕也。胞脈者﹐系於腎少陰之脈﹐貫腎系舌本﹐故不能言﹐不必治也﹐當十月復。謂旣產而胞絡通﹐則能言矣。至若難產之故﹐多由內熱灼其胞液﹐以致臨產之際﹐漧澀而難。或脾胃虛弱﹐不能運化精微﹐而令胞液不足﹐亦致難產。宜於七﹑八月間常服補气滋陰﹐養血淸熱疏滯之劑﹐如安胎飲﹐達生散之類﹐加減用之。若中年之婦﹐生育太多﹐气血虛弱者﹐尢宜預服。或有因孕婦形盛气實﹐身居安逸﹐口厭肥甘﹐致胞胎肥濃﹐根蒂堅牢﹐亦令難產。宜預服瘦胎丸飲。胎前調治之大綱如此﹐然胎產自有專科﹐所當合參則備。

竹茹湯﹝見傷寒。﹞加參﹑苓﹑芍﹑橘﹑木瓜﹑蘇子﹑砂仁。

此方補胃淸熱﹐利气降逆﹐治惡阻之神劑。如肥人而因中脘停痰者﹐可用二陳湯加枳殼﹑砂仁之類﹐胃弱加人參。半夏損津液﹐𨿽爲妊娠所忌﹐然有是病﹐則用是藥﹐故孫眞人爲立方之聖﹐其胎前方中亦用之﹐若非系濕痰﹐切勿妄投。

犀角散犀角﹝涼心。﹞冬麥﹝淸肺。﹞骨皮﹝除熱。﹞黃芩﹝瀉火。﹞赤茯苓﹝導赤。﹞此治子煩之劑。

紫蘇飲﹝重訂。﹞紫蘇橘紅﹝理气通滯。﹞大腹皮﹝降逆气。﹞白芍﹝斂逆气。﹞當歸﹝血中气藥。﹞人參﹝虛者用之。﹞宜加沈香﹐砂仁。

此治子懸﹝卽胎上衝。﹞之劑。仲淳一方﹐用紫蘇﹑橘紅﹑麥冬﹑竹茹﹑枇杷葉施於陰虛之人﹐甚宜甚效。

茯苓導水湯﹝見腫脹。﹞原方應去澤瀉﹑﹝嫌其利水。﹞檳榔﹐﹝嫌其破血。﹞虛加人參。

此方理脾制水﹐淸肺利气﹐可治子腫。原方內加減藥中有犯胎气者宜去之。薛氏載鯉魚湯一方﹐用白術﹑茯苓﹑橘紅﹑當歸﹑白芍以鯉魚一尾﹐破洗煎膿汁煎藥。

五淋湯﹝見淋門。﹞原方應去牛膝﹝嫌其通經。﹞宜少用車前。

此方滋陰淸熱分利小便﹐治子淋宜之。

補中益气湯﹝見泄瀉。﹞此升舉之法﹐若胎滿壓胞﹐小便不通者﹐可仿此加減﹐煎湯探吐。須審不可吐諸條﹐用之則穩。或別有所因者﹐當參小便不通門諸法治之。一法令穩婆手入產戶﹐托起其胎﹐卽溺出如注。

加味逍遙湯﹝見小便不禁﹐宜從加減法。﹞六味宜去澤瀉﹐加知﹑柏﹑二冬﹐二方俱加白薇。﹝治血淋﹐及胎產遺尿。﹞此二方皆治小便不禁。肝火血熱﹐用加味逍遙﹔陰虛火旺﹐用知柏﹑六味﹐分別用之。

八仙長壽丸人參固本丸﹝俱見虛勞。宜作煎飲。﹞俱加白芍﹑棗仁﹑杜仲﹑續斷之屬。

此二方皆可治漏下血。八仙丸但治陰虛不足以濟火﹐而固本丸則兼治气虛不足以固血矣。如因脾虛不能攝血者﹐加味歸脾湯。如因肝火血熱妄行﹐加味逍遙散﹐俱加減用之。

安胎飲﹝亦可作丸長服。﹞白術﹝健脾生榮血﹐以蔭胎元。﹞黃芩﹝瀉火淸胞熱﹐以安胎元﹐二味稱安胎聖藥﹐﹞杜仲續斷﹝補腎﹐使腎气充足﹐托住胎元﹐不致墮矣。杜仲八兩﹐續斷二兩﹐爲末﹐山藥糊丸﹐名保胎丸。﹞生地二冬﹝滋陰。﹞枸杞白芍﹝養血。﹞人參甘艸﹝補气。﹞砂仁﹝通滯。﹞宜加銀花﹑黃連﹑連翹。﹝可預解一切胎毒﹐服至百劑﹐神效。黃連一味煎飲。治孕婦腹內鐘鳴﹐及兒哭。﹞此方補脾胃﹐壯腰腎﹐滋陰養血﹐淸熱順气。諸法盡備。自初孕至產﹐皆當主此﹐隨宜加減服之。若頻慣墮胎者﹐尢宜預服。仲淳云﹕余閱本艸﹐見治胎將墮欲死者﹐用生地二兩﹐酒炒砂仁末一兩﹐水酒各二碗﹐分作二次服﹐傳一門人﹐試之如神。

達生散人參﹝或用黃。﹞甘艸﹝補气。﹞白術﹝健脾。﹞白芍當歸﹝養血。﹞紫蘇陳皮﹝理气通滯。﹞腹皮﹝降气﹑消腫。﹞如臨產時服﹐宜加白蜜﹑麻油﹝各一杯。﹞若胞漿破早﹐血水先幹者﹐不時與以協濟之。

此方名達生者﹐取詩言誕彌厥月﹐先生如達之義。達小。羊也﹐先生首生也。羊子先首生而無畱難。預服此方﹐則气血不虛不滯﹐兼之滑潤﹐而其產也﹐猶之達矣。

瘦胎飲枳殼﹝麩炒﹐二兩。﹞甘艸﹝炙﹐一兩。爲末﹐每服二錢﹐白湯調下﹐日三服。溫隱居加當歸﹑木香。或煎或丸皆可。﹞此方名瘦胎者﹐欲令其胎瘦而易產也。昔湖陽公主體肥﹐每產累日不下﹐南山道人進以此方﹐而得效。果形盛气實者方可用之﹐否則必致耗气而難產﹐是以藥貴因人而施耳。

保產無虞方臨月預服數劑﹐及將產再服一劑﹐自然易產。

當歸﹝酒洗﹐一錢五分。﹞白芍川芎﹝利其血。各一錢二分。﹞黃﹝一錢。﹞甘艸﹝益其气。五分。﹞枳殼﹝炒。﹞濃朴﹝通其滯。薑汁炒各五分。﹞川貝母﹝一味爲末﹐酒服。能治難產﹑及胎衣不下。去心研一錢。﹞菟絲子﹝一味爲末﹑酒服能治橫生。一錢五分。﹞荊芥穗川羌活﹝透關利節。﹞蘄艾﹝性能通竅﹐各五分。河水煎服。﹞此治難產之神方。然陰虛內熱﹐咳逆之人﹐仍宜滋陰養血﹐淸熱順气爲主。

佛手散﹝一名芎歸湯。﹞治娠婦傷動﹐或子死腹中﹐血下疼痛﹐服此探之﹐不損則痛止﹐已損當卽下。

當歸﹝五錢。﹞川芎﹝二錢五分。水酒各半煎服。﹞此方安生胎﹐下死胎﹐乃王道之劑也。一方用牛膝一兩﹐酒煎服之。仲淳用生雞子三﹑四枚﹐鹽三錢﹐調服。又有用麻油﹑白蜜各一杯﹐入湯頓服者﹐並可采用。胎死腹中法﹐當以妊婦舌尖靑黑爲驗﹐若唇舌俱靑﹐子母俱死也。

婦人手少陰動甚者妊子。﹝心脈流利滑動﹐則血旺而能胎﹐非數如豆粒之動也。﹞陰搏陽別﹐謂之有子。﹝心主血﹐腎主子宮。言少陰二脈搏手﹐與陽邪有別﹔以其流利滑動﹐而有和調之象也。﹞三部脈浮沈正等﹐無他病﹐而不月者孕也。尺大而旺亦然。經斷﹐病多﹐六脈不病﹐亦爲有妊。體弱之婦﹐脈𨿽微細﹐尺脈按之不絕﹐便是有妊。﹝以其體弱﹐脈故難顯。﹞尺脈𨿽小﹐按之滑者﹐妊也。﹝尺爲腎之外候。乃生人之根蒂。衝任二脈﹐皆起於胞中﹐爲生化之地﹐故血盛而脈形如水﹐气聚而脈象如珠﹐其狀皆往來流利﹐動滑脈之體也。﹞左疾爲男﹐右疾爲女。﹝疾卽數也。﹞婦人有身﹐經斷其脈弦者﹐後必大下﹐不成胎也。﹝弦爲肝木太過﹐肝主疏泄不能藏血也。﹞妊娠七﹑八月。脈實牢彊大者吉﹐沈細者難產而死。婦人欲生﹐其脈離經﹐夜半覺﹐日中則生也。﹝離經者﹐離於經常之脈。蓋胎動於中﹐脈亂於外﹐勢所必至也。﹞

卷十六﹟數集胎前

舉例

一一妊婦咳嗽﹐其痰上湧﹐日五﹑六碗﹐諸藥不應。

立齋以爲此水泛爲痰﹐用六味丸料及四君子湯﹐一劑稍安。數劑而愈。

二一婦懷孕腹脹滿﹐用鯉魚湯﹐﹝白術﹑茯苓﹑桑皮﹑木瓜﹑秦艽﹑紫蘇﹑橘紅﹑姜皮﹑大鯉魚一尾﹐破洗煎汁煎藥。﹞數劑而安。

丹溪云﹕余族妹苦於難產﹐遇胎則驅之﹐余甚憫焉。蓋其體肥而勤女工﹐體肥則气虛﹐久坐則气不運﹐兒在胞胎﹐亦不能自運耳﹐後懷孕至五﹑六月﹐用紫蘇飲加參﹐數十而產甚快。

三一孕婦累日不產﹐催生藥不驗﹐此坐艸太早﹐心懷畏懼﹐气結不行焉。用紫蘇飲一劑而產。

四一婦年三十餘歲始生產﹐交骨不開。用歸芎湯﹐加龜甲﹑﹝一个。酥炙。﹞婦人頭髮﹐﹝一握﹐存性。﹞連進三﹑四劑﹐頓開分娩。此方能治交骨不開難產﹐陳自明云﹕交骨不開﹐陰气虛也。

五一婦懷孕﹐勤苦負重﹐腹中陰冷重墮﹐口中甚穢立齋曰﹕此必其胎已死﹐令視其舌靑黑﹐與芒硝五錢服之﹐化下穢水而安。

卷十六﹟數集

產後

產後十人九虛﹐皆由懷胎十月﹐气血半蔭其兒﹔加之產下﹐去其惡露﹐子宮空虛。故丹溪云﹕產後宜大補气血爲要﹐𨿽有雜癥﹐以末治之。又仲淳曰﹕治產後大法﹐宜行敗血﹐次宜補血淸熱﹐總宜補養心脾肝腎爲主﹐忌破气升提﹐燥熱苦寒汗﹑吐﹑下諸藥。稽方書論產後病癥甚多﹐姑舉大略言之。如昏暈不省人事﹐或因去血過多﹐气血兩虛而致者。﹝淸魂散﹑參蘇湯之屬。﹞或因瘀血不行﹐反逆衝上而致者﹐﹝黑神散治之。﹞乍寒乍熱如瘧﹐或由气血虛損﹐營衛不和而作者﹐﹝加味歸脾﹑逍遙之屬。﹞或由瘀血停畱﹐相連肝膽經脈而作者。﹝黑神散。﹞頭痛或由血虛火炎者。﹝四物加甘菊﹑銀花﹑二冬﹑牛膝之屬。﹞或由敗血入肝﹐隨經上衝巓頂者。﹝黑神散。﹞腰痛若悠悠隱隱﹐喜人按摩者﹐血去多而腎虛也﹐﹝六味加牛膝﹑杜仲﹑續斷之屬。﹞若脹痛如刺時作時止﹐手不可按著﹐敗血流入腰腎間也。﹝黑神散。﹞少腹痛而按之卽止者﹐爲血虛。﹝芍甘湯加歸地﹑牛膝﹑續斷﹑沈砂之屬。﹞按之愈痛者爲瘀凝。腹中有塊﹐時上時下﹐痛不可忍﹐此名兒枕塊痛﹐乃宿血也。﹝黑神散。﹞脇痛亦以可按爲肝經血虛气逆﹐﹝生地﹑歸﹑芍﹑甘菊﹑續斷﹑羚羊﹑郁金﹑降香之屬。﹞拒按者﹐爲肝經血凝气滯。﹝黑神散。﹞嘔惡有因胃气虛逆。﹝宜分寒熱。熱者﹑竹茹湯加參﹑苓﹑橘紅﹑木瓜之屬﹐寒者異功去術﹑甘﹐加豆寇﹑生薑之屬。﹞腹脹有因脾陰衰弱﹐﹝異功去術﹑甘﹐加白芍﹑棗仁﹑蓮肉﹑扁豆之屬。﹞二癥亦有因敗血入脾胃而然者。﹝調榮散去莪術﹐加楂肉﹑黑豆之屬。﹞气急喘促﹐因血脫气無所根據﹐上逆胸中﹐名曰孤陽﹐﹝人參固本湯﹐加蘇子﹑橘紅﹑栝蔞仁﹑枇杷葉﹑童便之屬。﹞最爲難治。亦有因敗血入肺所致者。﹝茅根﹑桑皮﹑藕汁﹑童便之屬。挾虛者﹑合參蘇湯。﹞若心神恍惚﹐睡臥不安﹐語言失度﹐如見鬼狀者﹐此屬血捨空虛﹐神魂不寧之故。亦有因血少不能上榮於舌﹐而言語含糊謇澀者﹝補心丹﹐接命丹之類。﹞若心下脹滿﹐煩躁犯亂譫言妄語﹐如見鬼狀者﹐此原敗血停滯﹐上干心君所致。亦因敗血上衝﹐而神昏舌彊不語﹐以心藏神而舌爲心苗故也。﹝犀角地黃湯加丹參﹐琥珀﹑羚羊之屬。﹞惡露不下﹐而痛不甚者﹐陰血素虛﹐敗血亦少之故。﹝柏仁丸﹑加丹參﹑黑豆之屬。﹞小腹脹滿刺痛者﹐此責停滯之咎。﹝黑神散。﹞惡露不止﹐肝虛不藏﹐有因脾虛不攝者﹐有因血熱妄行之不同。﹝宜參調經門諸方以治之。﹞然諸條總不越血气大虛爲病﹐敗血爲殃二端。若別有所因者﹐又當隨其所因﹐而各從本門參酌治之。按《金匱》論新產婦人有三病﹕一曰病痙。因新產血虛多汗出﹐易中風邪所致。然痙病多由亡血﹐筋無所榮﹐不必拘定復中風邪而然。二曰病鬱冒﹐東垣言﹕婦人分娩﹐及半產漏下﹐昏冒目瞑﹐蓋因血暴亡﹐而火上熾﹐但補其血﹐則神自昌。三曰大便難。蓋血與汗﹐則津液所生﹕血虛汗出﹐津液亡而胃燥﹔燥則熱而幹﹐大便難於出矣。又沈氏謂﹕產後大虛﹐外邪易侵﹐或身表經絡受邪﹐或從陰戶入於胞宮﹐則病狀千變。故虛中常帶實療﹐而實中常有藏虛﹐攻補之法﹐不可不明。如《金匱》治產後腹中痛﹐痛者﹐綿綿而痛﹐是屬虛也。責之气血兩虛﹐或有微寒阻滯气血所致﹐用羊肉湯。以羊肉補益气血﹐當歸養血而行血滯﹐生薑散寒而行气滯﹐溫補之法也。治產後腹中痛﹐有瘀血著臍下﹐用下瘀血湯。以大黃﹑桃仁﹑虫蜜丸﹐酒化調服﹐峻藥緩治﹐攻之法也。治產婦腹痛煩滿﹐不得臥﹐責其脾虛气滯食停之「故﹐用枳芍散﹐以枳實通气消食﹐芍藥補脾養肝﹐一攻一補﹐攻補兼施之法也。故或補或攻﹐或攻補兼施﹐應仿此法﹐隨宜用藥施治﹐毋拘丹溪之說﹐而固執不通。然攻之。一法﹐又必婦人形盛气實﹐果有不得不下之癥者﹐方可小劑微下之﹐否則未有不蹈虛虛之禍﹐而殺人矣。

黑神散﹝加減。﹞生地﹝涼血。三錢。﹞當歸﹝和血。二錢。﹞赤芍﹑蒲黃﹝行血生用﹐各一錢五分﹐﹞漧薑﹝炒黑﹐引血藥入血分﹐祛惡養新。三﹑五﹑七分。﹞黑豆﹝炒﹐一大撮。以上六味﹐卽黑神散原方﹐有肉桂﹑甘艸﹐天寒內無熱者﹐可用桂﹑姜。﹞牛膝﹝生用。三錢。﹞續斷﹝酒炒。﹞澤蘭﹝四味皆行瘀而帶補。﹞元胡﹝酒炒。各二錢。﹞楂肉﹝均行結气滯血。拌砂糖炒。﹞桃仁﹝善破瘀血。炒研﹐各二錢。﹞紅花﹝少用和血﹐多用行血。八分。﹞荊芥﹝能入血分散瘀。炒黑﹐一錢。﹞益母艸煎湯煎藥。口漧舌縮﹐加生雞子﹝一枚。﹞調服。寒熱往來﹐加鱉甲﹝五錢。﹞頭痛﹐加川芎。﹝一錢。﹞腰痛﹐加杜仲。﹝三錢。﹞兒枕痛極﹑加乳香﹑沒藥。﹝各六﹑七分﹐﹞虛汗﹐加棗仁。﹝炒研﹐三錢。﹞悸驚亦加之。汗不止﹐加參﹑。﹝各二錢﹐﹞此以祛惡露爲主﹐乃產後必用之劑。然當隨所見癥﹐而加以的藥治之。如惡露過多﹐少腹已顯無塊﹐按之不痛者﹐卽宜禁用行血破血諸藥。

淸魂散人參﹝血脫補气﹐虛者議加。﹞當歸﹝引諸藥各歸其所當歸之經。﹞澤蘭﹝獨入血海﹐攻擊稽畱。﹞荊芥﹝古方一味﹐炒黑爲末。童便白湯各一杯﹐調服三錢﹐產下卽服﹐不患血暈。原方有川芎﹐嫌其辛散去之。﹞童便﹝產家聖藥﹐一杯。﹞此方治產後血暈﹐不省人事﹐虛者宜之。房中宜預置炭火﹐俟產下以醋潑之﹐使嘗聞醋气﹐可免血暈。或燒舊漆器亦可。產婦房中﹐宜閉戶牖﹐毋使冒風﹐設一犯之﹐其患最巨。宜本方去參﹐同海藏防風當歸湯﹐參酌治之。若盛暑之時﹐當置大盆井水於房中﹐勿近帳幃﹐隆冬必置炭火﹐勿令受寒﹐受則難治。

參蘇湯人參﹝能固元气於垂亡。一兩。﹞眞蘇木﹝少用和血﹐多用破血。二兩。﹞加童便﹝一杯。﹞頓服。一方加鹿角膠﹐﹝益气補血。五分。生鹿角屑﹐逐瘀血﹐隨宜采用。﹞隨癥加減﹐難以盡述。

此攻補兼施之法也﹐施於惡露未行﹐元气將脫者甚當。若去血過多﹐气血兩虛而昏暈者﹐是當以人參爲君﹐鹿膠爲臣﹐而以蘇木﹑童便爲佐使矣。虛人須預煎湯﹐俟產下卽服﹐可兔血暈。左方加獨參湯﹑參湯﹑參附湯之類﹐皆治虛脫之劑﹐宜參酌取用。

加味歸脾湯逍遙散六味地黃丸保陰煎左歸丸人參固本丸集靈散天王補心丹﹝俱見虛勞。﹞接命丹﹝俱見中風。﹞竹茹湯犀角地黃湯﹝俱見傷寒。﹞柏仁丸﹝見調經。﹞加味四物湯﹝見頭痛。﹞調榮散加味異功散﹝俱見腫脹﹔﹞此數方各隨所宜﹐活法加減用之。產後應用諸方甚多﹐不能盡列﹐須臨機應變﹐向各門中采取用之可也。

胞衣不下方益母艸﹝三兩。一方單用益母艸六兩﹐酒煎入童便頓飲﹐治橫生甚驗。﹞牛膝﹑當歸﹝各五分。﹞芒硝﹝二﹑三錢﹐或用元明粉代之。虛人勿用。﹞酒煎入童便﹝一杯。﹞或合失笑散﹕浦黃﹑五靈脂同用。

此方責之血入衣中﹐脹大難下腹中脹痛﹐手不可近﹐甚至胸滿喘急﹐速進此藥﹐血散脹消﹐其衣自下﹐緩則不救﹐一方以產婦頭髮入口作嘔﹐卽出。亦有因气虛無力送出者﹐本方可合參蘇湯﹐或因血少漧澀不下者﹐本方可加麻油﹐生雞子白各一杯頓服。

子腸不收方有用蓖麻子搗貼丹田﹐及塗頭頂心者﹐如已收上﹐卽宜洗去。有用半夏末吹鼻﹐取嚏而入者。有用鱉頭灰﹐白芨﹑五倍子末﹑枯礬﹑羊脂等藥﹐可加冰片敷托而入之者。亦可煎湯頻洗。有用麻油煎熱燻洗﹐卽用鱉頭灰湯調服者。若日久不能收上﹐宜大補气血爲主﹐暫加升提﹐如補中益气湯之類。如惡露未盡﹐及喘咳嘔惡等癥﹐仍宜戒投。

玉門不斂方有用八珍湯加黃﹑五味子等藥者﹐責之气血大虛也。

有用加味逍遙散者﹐責之肝經虛熱﹐其癥必腫脹痛﹐當兼用敷藥湯洗﹐並隨宜療治。

加味湧泉散王不畱行﹝一錢五分。﹞穿山甲﹝炙研﹐七分。﹞木通﹝一錢五分。﹞麥冬﹝五錢。﹞當歸﹝三錢。﹞栝蔞仁﹝一枚﹐搗。﹞豬蹄煎濃湯煎藥。

此治乳汁不下之方也。參﹑隨宜加用外﹐用木梳於乳房梳下。

免懷湯歸尾赤芍紅花牛膝此摘乳之方﹐婦人之血﹐下則爲月經。上則爲乳﹐欲摘乳者﹐通其月事﹐則乳汁下行﹐免乳脹之苦矣。方曰免懷﹐子生三年﹐然後免於父母之杯也。

新產脈宜小緩﹐若數大發熱爲凶。

如胞衣未下﹐惡露未來﹐腹脹如鼓﹐嘔吐黃水﹐多帶鮏臭﹐加喘者﹐必產後口鼻有黑气者﹝胃絕肺敗也。﹞死。或血脫過多﹐或汗出不止而致痙﹝乃爲敗癥﹞﹐不治。產後汗出﹐手拭不及者難治。產後虛喘﹐產後痢疾﹐產後蓐勞﹐皆難治。﹝生產名曰坐艸﹐蓐艸蓐也。產中虛乏勞倦﹐寒熱如瘧﹐百節酸疼﹐肢體倦怠﹐咳嗽痰逆﹐名曰蓐勞。﹞

卷十六﹟數集產後

舉例

一一婦產後發狂﹐持刀殺人。仲淳曰﹕此陰血暴崩﹑肝虛火炎故也。令先飲童便﹝一杯。﹞少止﹐用大劑生地﹑當歸﹑牛膝﹑澤蘭﹑茯神﹑遠志﹑棗仁﹑龍齒﹐仍加童便頓服而止。

二一婦小產後﹐陰血暴崩﹐作暈惡心﹐牙齒浮腫﹐喉嚨作痛﹐日夜叫號不絕。仲淳云﹕此癥因失血過多﹐陰血暴虧﹐陽無所附﹐火故上炎﹐胸中煩熱﹐所謂上盛下虛之候也。法當降气﹐气降則火自降﹐陽交於陰﹐諸病自己爾。藥用生地﹑麥冬﹑枸杞﹑棗仁﹑續斷﹐滋陰養血﹐白芍﹑五味斂火下降﹐牛膝﹑童便引火下行﹐兼能祛瘀﹐郁金降气﹐蘇子﹑橘紅﹑枇杷葉降气﹐靑蒿﹑鱉甲除熱﹐大劑飲之而愈。

三一婦產後腿痛﹐不能行立﹐久之飲食不進﹐困憊之極。仲淳診之曰﹕此脾陰不足之候。脾主四肢﹐陰不足故病下體。向所用藥𨿽多﹐皆苦燥之劑﹐不能益陰。用白芍﹑棗仁﹑石斛﹑牛膝﹑木瓜爲君﹐生地﹑枸杞﹑茯苓﹑黃柏爲臣﹐甘艸﹑車前爲使﹐一劑卽效﹐四劑而愈。

四一產婦二便不通﹐諸藥不應﹐發熱危甚。立齋令飲牛乳﹐一日稍通﹐三日而痊。人乳尢善。

五一婦產後驚悸聞聲輒死﹐用力抱持﹐則虛煩欲死﹐如是累月。仲淳曰﹕此心脾肝俱虛也。用人參﹑麥冬﹑五味﹑茯神﹑遠志﹑棗仁﹑石斛﹑芍藥﹑甘艸﹑辰砂爲丸﹐龍眼肉湯送下﹐彌月而愈。

六一婦產後气喘﹐仲淳投人參﹑蘇子﹑麥冬各五錢﹐一劑卽愈。三日後﹐忽自汗無間﹐晝夜聞響聲及飲熱湯卽汗徧體。投以參﹑各五錢﹐加歸﹑地二劑不效。徧檢方書﹐有云汗爲心液﹐凡服固表藥不效﹐法當補心。恍然曰﹕是已。此婦素稟有火﹐气非不足也。產後陰血暴亡﹐心主血﹐故心無所養而病汗。以棗仁一兩爲君﹐歸﹑地﹑杞﹑芍﹑麥冬﹑圓肉﹑牛膝﹑杜仲﹑五味﹑牡蠣大劑與之﹐至三十二劑罔效。病家欲令更方。仲淳曰﹕吾前所以投參﹑不應﹐而遽止之者﹐以參﹑爲气分藥﹐劑且大﹐其不應者﹐必與癥不合也。玆得其情﹐復何惑乎﹖蓋陰血難成易虧﹐不可責效旦夕﹐仍投前藥。至四十二帖﹐汗漸收﹐忽得睡﹐睡至四日夜﹐一醒霍然﹐顏色逾常。血足則色華也。

七一產婦惡露淋瀝﹐體倦面黃﹐食少惡寒﹐晝夜不寐﹐驚悸汗出。此心脾虛熱﹐用加味歸脾湯而痊。

八一產婦略聞音響﹐其汗如水而昏憒﹐諸藥到口卽嘔。立齋以爲脾气虛敗﹐用參﹑附末爲細丸﹐時含三﹑五丸﹐隨液咽下﹐乃漸加之至錢許﹐卻服參附湯而愈。

九一婦產後五日﹐食冷物﹐復動怒傷脾﹐作泄﹐乃微嗽。又三日泄不止﹐手足冷﹐發喘﹐牀亦動搖﹐神魂飛蕩﹐以人參﹑附子各五錢投之如故。加參﹑附又不效。漸加至參三兩﹐附子三錢﹐一劑而愈。

卷十六﹟數集

附仲淳治疔疽一切腫毒神方﹝癥輕者﹐制小其劑。﹞

生甘菊﹝連根打碎﹐一﹑二兩。﹞金銀花﹝五﹑六錢。﹞紫花地丁生地茜艸甘艸節﹝各三﹑五錢。﹞連翹牛蒡貝母花粉﹝各二﹑三錢。﹞白芨白芷﹝各一﹑二錢。﹞夏枯艸﹝五﹑六錢。﹞煎湯煎藥。如皂角刺﹑穿山甲﹑鮮首烏﹑赤芍﹑牛膝﹑地楡﹑犀角之屬﹐皆可采用﹐潰後加黃﹝鹽水炒。﹞米仁﹝五錢至一兩。﹞山藥﹐白芍﹝各三﹑五錢。﹞麥冬﹝五﹑六錢。﹞五味子﹝錢許。﹞虛者加人參﹝五錢至三兩。﹞此方涼血破瘀﹐除熱解毒﹐散結消腫﹐余嘗用此加減﹐治一切外科大小諸癥﹐未潰者消﹐已潰者斂﹐大用大效小用小效。

跋

醫鏡者﹐小子元宰嗣父松園公竭三十餘年探索之功﹐揣摹按驗﹐審時用藥﹐察癥定方﹐恍乎有得﹐再四刪削﹐務期醇正﹐不尙奇僻之見﹐以致學醫人費之誚。我嗣父之成書﹐其用心有如此者。嗣父同气二人﹐小子宰﹑乃仲氏﹐西侯公所出﹐年甫十齡﹐嗣父艱於得子﹐又蒙重疾﹐根據次房嗣宰爲子﹐蒙恩撫育﹐延師授室﹐無異所生。吾父壯年名噪黌序﹐兩預棘闈。後因疾作﹐延醫診視﹐百無一效﹐逐廢舉子業﹐窮究醫藥之理﹐遠達京邸﹐與試國學﹐就職醫院﹐因而考訂岐黃﹑靈素諸書者有年﹐又於輦下諸名家﹐講求精理﹐始曠然有見。醫家寄人生死﹐時下用藥多誤﹐診脈不審﹐往往殺人。大抵胸無定見﹐多爲成方所拘。如新室之襲尙書﹐金陵之泥周禮﹐偏見曲學﹐禍國禍民﹐醫道亦然。古人云﹕上醫醫國﹐次則醫人。要之出死入生﹐挽回性命﹐其功不減於醫國。此我父所爲攻苦二十年﹐寒檠雪案﹐手不停披﹐輒命小子宰晝夜鈔輯﹐垂成輒復攺竄﹐凡數十次。此種苦心﹐惟小子宰親見而熟悉之。時嗣姊丈簡中﹐壬午科﹐今授山東守府﹐字亦可者﹐與小子宰同受恩於松園翁﹐素佩服吾父之書﹐有功後世﹐同爲參證。我兩人竊相擬議﹐今之號爲明醫﹐大抵云積陰功居半﹐養身家居半。夫一心兩用﹐其於醫道﹐豈盡當乎。況彼所云陰功者﹐又未嘗力學好古﹐從勤苦中得來也。小子宰謬列武庠﹐未免分功內外場事﹐不及授吾父伐毛洗髓之祕﹐然吾父生平辛勤﹐惟思救人濟世﹐力挽庸醫僻見﹐若絕不作身家計者﹐小子亦得於歷年鈔撮之餘﹐深悉其用心之專且至也。亦可程公向服膺此書﹐數寓書於宰促其錄成﹐郵致官廨﹐以待當代知心好義之流﹐共襄刊刻﹐於以救世﹐卽以活人﹐醫國醫人﹐兩有賴焉。庶不負松園公對後學之正鵠方向﹐對先聖之繼往開來﹐其宏志偉願﹐庶得借以申抒焉。宰手拙性魯﹐不學無術﹐旣不能開闡醫道新學﹐復無以追述嗣父之遺志﹐卽其熱愛方術之之特長﹐小子宰亦不能序述﹐謹百拜而爲之跋。

時康熙五十八年﹐臘月朔旦。

