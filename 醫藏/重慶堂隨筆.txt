

重慶堂隨筆

弁言

王氏爲鹽官望族﹐秉衡公始遷於杭。治家嚴肅﹐門無雜賓。𨿽身通百藝﹐而深自韜晦。嗣君永嘉公天性純孝﹐著於戚裏。冢孫滄﹐余姊丈也﹐少有祖父風﹐尢勇於爲善﹐而嫉惡過嚴﹐人皆憚之。先府君目擊其三代之爲人﹐而心儀其賢﹐乃以餘四姊爲滄室﹐時嘉慶紀元丙辰也。逾年其祖古稀﹐其父知非﹐稱觴日適余姊舉一男﹐重闈大悅﹐爰名其堂曰「重慶」。然余姊舉三男皆殤﹐至戊辰三月五日﹐又舉一男。秉衡公喜曰﹕此兒與祖同甲子﹐必得祖之壽。因小字龍。卽於是年著醫學《隨筆》一書﹐或抒心得﹐或采名言﹐皆發人所未發﹐洵貽厥之嘉猷也。越二載﹐書未脫稿而公考終。永嘉公皓首居憂﹐孺慕猶切﹐輯注未竟﹐遂攖疾﹐服闋後兩載亦謝世。余姊丈讀《禮》之餘﹐校定遺稿﹐意欲授梓﹐詎天奪其年﹐以四十九歲卽捐館捨﹐天之報施﹐不可問也。時龍年甫十四﹐泣而言於余曰﹕先人遺訓﹐期甥於世有所用﹐而曾王父於甥生之日﹐卽著醫書一種。夫有用於世者莫如醫﹐甥敢不專心致志以究其旨哉﹗第義理淵微﹐欲埋頭十載﹐而以家事累吾舅可乎﹖余聞而作曰﹕汝志如是﹐汝父不死矣﹐吾敢辭耶﹗遂諾之。憶甥天姿穎異﹐幼卽超羣﹐王琴泉﹑王繼周兩先生皆器之﹐嗣遇金匏庵﹑謝玉田﹑孫鐵崖﹑謝金堂諸前輩﹐咸目爲不凡。惟性疏邁﹐所遇輒奇﹐瞬眼十年﹐未展其志﹐而臨診頗肯用心﹐屢起大證﹐藉有聲名﹐可謂不負遺訓矣。柰余未老先衰﹐恐不能睹其造詣之所極﹐謹弁數言於《隨筆》﹐以識王氏繼述之賢﹐而剞劂以傳不朽﹐是克纘家學人之責也﹐甥其勉旃﹗

道光十年庚寅秋杪姻再侄仁和兪世貴桂庭拜手書

楊序

儒以學術致平成﹐醫以方術拯危困﹐其因應化裁﹑變動不居之妙﹐非楮墨之所得而傳﹑竹素之所得而盡也﹐惟自古無獨抱一經之名儒﹐亦無株守一家之名醫﹐則博學尙矣。然而載籍所流傳﹐各矜心得﹐或引而不發﹐或冗而鮮要﹐或偏僻以自是﹐或純駁之不齊﹐百家騰躍﹐旨趣攸殊﹐苟非精識﹐曷由鑑別﹖余友王君孟英﹐績學士也。邃於醫﹐其學弗泥於古﹐弗徇於今。余嘗梓其治案以行世。今夏餘過武林﹐孟英出其曾王父秉衡公《重慶堂隨筆》以相示。余敬讀之﹐其著論也瀏然以淸﹐其燭理也洞然以明﹐上溯軒岐﹐下迄當代﹐咸抉摘搜剔釐然﹐去其非而存其是。不禁拜手而嘆曰﹕有是哉﹗讀書之不可無識也。公以醇儒之學發明醫理﹐淵源如是﹐宜孟英之囊括百氏﹐蔚然爲一時宗匠也。余嘗嘆古今學術之升降與醫術之盛衰﹐有至相似者。三代以前無論矣﹐漢唐諸大儒抱殘守缺﹐恪遵先聖之遺訓﹐大之則修齊治平之術﹐小之則禮樂射禦書數之文﹐靡不講求焉。而心知其故﹐𨿽穿鑿附會間出其中﹐然其修之家而獻之廷者﹐皆實學也。宋儒出而斥爲粗迹﹐髙談性天﹐崇尙妙悟﹐自謂得古聖不傳之祕於遺編﹐而學術爲之一變。然其博學篤行﹐固一時之彥也。降及後世﹐科目之學興﹐其賢者涉宋儒之藩籬以枵然而自大﹐其陋者剽襲詞章以應世而已。學非所用﹐用非所學﹐一旦身攖事變﹐懵然無所措手﹐任天下之魚爛河決而莫能救止﹐此志士所爲太息也。惟醫亦然。漢唐祖述軒岐﹐具有矩﹐至《和劑局方》出﹐純任剛燥﹐而古法一變。然因證施治之規﹐尙未敢紊也。丹溪﹑河間諸賢﹐猶起而力矯其獘也﹐至薛立齋﹑張景嶽之說出﹐提倡溫補﹐天下翕然宗之﹐舉古人審證察因之法槪置勿論﹐而直以一補畢其事﹐遂令舉世之人﹐甘心赴死而不知其故。嗟夫﹗事變日益滋﹐學術日益陋﹐病機日益幻﹐醫術日益卑。豈眞劫運使然哉﹖何汶汶若此﹗余謂苟能勤學﹐不患無術﹐研窮久則聰明出﹐閱歷多則機智生。讀公此編﹐眞苦海之慈航﹑迷途之寶炬也。昔繆仲醇作《廣筆記》﹐尢在涇作《醫學讀書記》﹐徐洄溪作《醫學源流論》﹐皆以髙才絕學精研醫理﹐故其權衡精當﹐非復專門之書之所能及。以公方之﹐洵堪媲美。余於公之學﹐無能爲役﹐然苦世醫之不讀書以禍世﹐與不善讀書以誤世也﹐欲以公此編救之。謹僭述己意﹐弁諸簡端﹐且以志欽慕無已之意云。

咸豐乙卯四月定州後學楊照藜頓首書

總評

注《傷寒》者無慮數十家﹐皆以爲專論傷寒之書﹐故恆支離附會﹐不適於用。公指出爲統論外感之書﹐覺《傷寒論》之全體俱現﹐此與堯封之見相同者。

風傷衛證全似傷寒﹐但時時自汗而脈浮緩。誤治亦有變證﹐若不治則歷半月或一月仍系本證﹐不見傳變﹐投以輕劑桂枝湯﹐卽汗斂而愈。後世所稱傷風證﹐與傷寒大異。其見證則咳嗽頭疼﹐鼻流淸涕。徐洄溪論之極詳﹐此證並不自汗﹐與桂枝毫無干涉。風溫證則其人初無所苦﹐不過昏沈欲睡耳。初起頗似傷寒之少陰欲寐證﹐但脈不沈細而浮洪爲異。誤汗則大睡不醒而死﹔服辛熱藥與苦寒藥俱若罔知﹐然亦必死﹐惟甘寒輕透之品始能愈之。此三證名𨿽相似而證實懸殊﹐醫書恆互相牽引﹐苦難別白﹐總由未經身歷﹐故言之不能親切耳。今公以風寒屬桂枝證﹐而以風熱屬傷風與風溫證﹐眼光髙前人多矣。

虛損之病﹐多由陰虛﹐其證無不潮熱咳嗽﹑吐紅食減﹑脈來細數者。治法固以滋陰淸熱爲主﹐然滋而不滯﹐淸而不寒﹐且時時兼顧脾胃﹐方不犯手。但得脈象日和﹐飲食漸增﹐卽是生機。至陰气已充﹐可以用參﹑時﹐而其病已愈矣。從古醫書專重扶陽﹐每云不服參﹑者不治﹐脈細數者不治。不知能服參﹑之證﹐愈之甚易﹐固不勞諸公之暢發髙論也。至陰虛而脈細數﹐誤投參﹑則陰竭而死﹐故古人皆謂爲不治﹐然調治得法﹐亦有生者﹐未可盡諉爲不治也。公拈出「陰液難充」四字﹐令人恍然悟其治法﹐識力非古人所及。然如立齋﹑景嶽輩﹐亦有補陰之論﹐特專任重濁膩滯之品﹐樞機愈窒﹐去生愈遠﹐使人愈信扶陽之說爲不誣﹐而虛損之證遂萬無愈理。故余恆折服孟英之用藥靈通活變﹐爲此道獨開生面。今讀此編﹐乃知其淵源之有自也。

《傷寒論》之除中﹐乃大病後元气傷殘﹐故主死。若平人忽見此證﹐乃胃火熾盛耗其津液﹐大劑甘寒滋潤卽愈。公論三消以「火燔其液﹐風耗其津」二語括之﹐固屬不磨之論﹐然余謂病機由此者甚多﹐公此二語固不徒爲三消之指南也。

血因火溢﹐是其常也﹐气不攝血﹐是其變也。苟不知其常﹐侈談其變﹐是爲亂道。公此數語說盡千古著書通病。如滯下本屬濕熱﹐而亦間有虛寒﹐疫病本屬穢邪﹐而亦間有體虛不能托邪外出﹐吞酸本屬木火犯胃﹐而亦間有胃寒不化﹕如此之類﹐指不勝屈。著書者不先明本證﹐反將間有之證反復議論﹐認賓作主﹐使讀者盡入迷途﹐安得公一一辟其獘耶﹗沈明生所治之證﹐𨿽非虛勞﹐然脈至如絲﹐陰已困乏﹐柰何復以參﹑﹑桂﹑附蹙之﹐迨用硝﹑黃而始愈﹐則非治病乃治藥矣。此證誤而易復﹐虛損誤則難挽。以公前後所論合參之﹐可以知所取法矣。

仲醇一代名醫﹐而滯膩誤投﹐尙令病畱不去﹐若誤投於虛損之證﹐何以救之﹖然非公具過人之識﹐明白指示﹐則世人震於盛名﹐孰知膩滯重濁之非宜﹐而甘涼養胃之當用乎﹖古案中此類甚多﹐苟不善讀之﹐未有不覆轍相尋者也。

魏柳洲善於滋陰﹐而論喉閉一證與景嶽同失﹐眞可謂人左枉而我右枉矣。葉氏識力超卓﹐洵屬獨勝﹐得公辧別﹐其證愈明﹐後有患者﹐庶免夭枉。又魏君論諭氏治郭臺尹單腹脹﹐以爲系水虧木旺﹐乘其所不勝之脾而成脹﹐窺其意亦欲以滋陰治之﹐余亦未敢以爲信然也。

滋補丸藥﹐最難消化﹐從古無人道及。得公指明﹐喜服丸藥者可以戒矣。孟英於宜補之藥﹐每令熬膏﹐以對証之藥收之成丸﹐使其易化﹐眞善承家學人哉。

薛一瓢爲昭代良醫﹐而其治病處方﹐均未流傳﹐識者憾之。公錄存二方﹐具有理致﹐眞足嘉惠後學。

本艸以《本經疏證》爲第一善本﹐其援引浩繁﹐穿穴精透﹐可謂空前絕後﹐第文筆沈晦﹐較盧氏《半偈》爲尢甚﹐讀者苦之。公所疏數十種﹐精切不讓鄒氏﹐而顯豁過之。學人由此以進窺鄒氏之書﹐或可免望洋之嘆。

人與物皆有胰﹐醫書未有及之者。王勛臣親驗臟腑﹐亦未論及。西士名曰甜肉﹐言其味甜而不言其功用﹐反以胃中化物之功歸諸膽汁﹐此亦未可盡信者。又云西國曾驗一人﹐見飲食入胃﹐胃出甜汁以化之。此卽萬物歸土之義﹐正胰之功用也。公於豕腦條內言胰主運化食物﹐正與西士所驗相合。若果系膽汁入胃﹐則其汁應苦矣。此亦西士疏漏之一端也。

趙恕軒《綱目拾遺》辧李氏之缺謬﹐最爲精當。公攝其精華﹐附諸此編﹐所餘者皆糟粕也﹐讀者不必生不見全書之憾。

格物之學﹐最爲醫家要務。凡物性之相制﹑相使﹑相宜﹑相忌﹐與其力量之剛柔長短﹐皆宜隨時體驗﹐然後用之無誤。公所疏解毒之品與物性之宜﹐眞可以禦倉卒而益神智﹐學人宜謹識之。

西士諸書與王勛臣《醫林攺錯》﹐皆醫家必不可少之書﹐而其言臟腑之功用與气機之流行﹐則不能無獘。

卽如切脈一端﹐無論其爲气管爲血管﹐若如所論﹐則與臟腑了不相關﹐理應彊則俱彊﹐弱則俱弱﹐何以六部之脈參差不齊﹐悉與病機相應﹖可見目稽與懸揣﹐虛實固自有辧。公之言曰「信其可信﹐闕其可疑」﹐是皮裏春秋讀法﹐余謂眞可爲讀一切書之法。至亞枝﹑次瑤諸君子﹐暢發公未言之意﹐議論奇偉﹐余讀之又不覺首之至地矣。

四診之法﹐以切居末﹐見脈之不可獨恃也。舉世醫家專言切脈﹐不惟大言欺人﹐實鹵莽從事耳。而公反復推勘﹐皆親切體驗之言﹐非醫書泛泛鋪張者可比。業此者潛心玩索﹐臨證庶有把握﹐眞此道中度人經也。

以上諸條謹就管見所及﹐隨筆附記﹐以志景仰。其實公之所論﹐觸目皆精金粹玉﹐學人潛心玩索﹐自能增長識力﹐殊非後生末學之所能鋪陳盛美也。

中山後學楊照藜謹識

卷上

傷寒﹐外感之總名也﹔《傷寒論》﹐統論外感之書也。

﹝注﹞《難經》云﹕傷寒有五。則五種外感﹐昔人皆謂之傷寒矣。《傷寒論》有治風﹑治溫﹑治喝。治濕諸法﹐則非專論一傷寒矣。

《傷寒論》云﹕太陽病﹐或已發熱﹐或未發熱﹐必惡寒﹐體痛嘔逆﹐脈陰陽俱緊者﹐名曰傷寒。是正傷寒病也。

﹝注﹞傷寒無不發熱者﹐此云或未發熱者﹐乃身熱未發之時﹐先見惡寒等證﹐所謂「無熱惡寒發於陰」。

寒爲陰邪﹐故往往先惡寒而後發熱也。脈陰陽俱緊﹐卽尺寸皆緊﹐緊爲坎中滿之象﹐坎爲寒水之卦﹐故傷寒之脈必緊。若已發熱﹐緊必兼浮可知已。

太陽病﹐頭痛發熱﹐身疼腰痛﹐骨節疼痛﹐惡風﹐無汗而喘者﹐麻黃湯主之。是正傷寒治法。

﹝注﹞寒邪凝沍﹐表气塞實﹐故無汗气喘而惡風寒。麻黃湯溫散發汗之方﹐設非正傷寒而誤用之﹐則有亡陽之禍。

傷寒四時皆有﹐有是脈﹐有是證﹐卽用是藥。諺云「對證發藥」﹐旨哉言乎﹗病勢較輕﹐體气稍弱者﹐則羌﹑防﹑蘇﹑芷皆可代麻黃用也。若寒傷於外﹐熱伏於內者﹐溫散方中須佐淸涼之品﹐仿長沙大靑龍之制可耳。

﹝注﹞四時皆有傷寒﹐然冬三月乃寒水司令﹐較三時之寒爲獨盛﹐故昔人以冬月感寒卽病者爲正傷寒﹐非謂春夏秋並無傷寒也。醫者苟能辧證淸楚﹐用藥自不泥於時令矣。

傷寒者﹐寒傷於外而邪客於表也。若其人陽气素虛﹐無以捍禦﹐則外寒得以直入於內而犯髒﹐名曰中寒﹐蓋陽衰則陰盛也。陰𨿽盛﹐卻忌溫散之法﹐因陽气旣衰﹐其汗易出﹐誤投溫散﹐更速其危。亟用姜﹑附回陽破陰﹐是爲治法。

﹝注﹞陽衰則陰盛﹐可見陰未嘗盛﹐只緣陽衰﹐故陰盛耳。是以中寒不必隆冬之令﹐𨿽盛暑之時亦有之。

昔人有治此而愈者﹐乃不謂其陽衰飲冷﹑夏月中寒﹐而以爲靜得之陰暑﹐自誤誤人﹐可爲嘆惜。姜﹑附回陽破陰﹐卽兵家彊主弱客之法。

《傷寒論》之中風﹐爲《難經》五種傷寒之一﹐卽後世之傷風是也。蓋「傷」與「中」字義無殊﹐如雲風傷衛﹑寒傷營是矣。後人以寒邪在表者爲傷寒﹐寒邪入裏者爲中寒﹐遂疑傷輕而中重﹐然此不過分別邪之在表﹑在裏耳。夫入裏之寒﹐何必重於在表之寒耶﹖實因本陽旣衰﹐故客寒得以直入。發表以取汗﹐是治標也﹐其邪不得爲輕﹔溫裏以回陽﹐是治本也﹐其邪不必較重。病分標本﹐則本爲重而重之﹐非邪較重而重之也。明乎此﹐則越人﹑長沙之謂風爲中﹐卽謂寒爲傷之意矣。

﹝注﹞後世以外感風邪爲傷風﹐虛風卒倒爲中風﹐庶二病之名目不相混也。然「傷」﹑「中」二字之義﹐彌覺輕重懸殊矣。故昧者泥於越人﹑長沙之謂風爲中﹐而不知卽是傷風﹐竟與卒倒撲擊互相引證者﹐誤矣。

風之傷人也﹐旣爲五種傷寒之一﹐夫豈小病者﹗且風無定性﹐不但四時有異﹑四方不同也。燥濕不齊﹐雨迥判﹐風寒風熱﹐頃刻變遷。感之於人﹐施治有別。長沙桂枝證﹐風寒病也﹔發汗已身灼熱者﹐風熱病也。

然昔人往往知有風寒而不知有風熱。《傷寒論》又云﹕服桂枝湯﹐大汗出後﹐大煩渴不解﹐脈洪大者﹐白虎加人參湯主之﹐合而觀之﹐豈非誤以風寒藥治風熱病之變證哉﹖漢代且然﹐況後人乎﹗﹝注﹞今人視傷風爲輕小之病﹐其頭疼發熱者﹐則曰重傷風﹐是未知傷風卽越人﹑長沙所謂之中風也。病源不淸﹐無怪乎有過服溫燥以奪其液﹐早投滋補以錮其邪﹐延久成勞﹐尙諉爲傷風不醒。噫﹐醫實不醒也。

風熱卽風溫也﹐四時皆有﹐冬春爲甚。長沙云﹕若發汗已身灼熱者﹐風溫也。蓋言風寒爲病﹐可以桂枝湯發汗而愈﹐若發汗而熱反灼者﹐乃風溫病﹐溫卽熱之謂也。後人不爲詳玩﹐而謂風溫爲汗後壞病﹐抑何固耶﹖夫病本熱也﹐加以桂枝之辛熱﹐故液爲熱迫而汗大出﹐液去則熱愈灼﹐故大煩渴而脈洪大。二條似論一證﹐主以白虎加人參湯﹐正《內經》風淫熱淫治以甘寒之旨也。惟香巖先生獨窺其微﹐謂風溫首必犯肺﹐先衛後气。

治法初用辛涼﹐繼以甘寒。超超元箸﹐萬古開羣蒙也。

﹝注﹞《傷寒論》病患藏無他病條﹐發汗則愈﹐病常自汗出條﹐復發其汗則愈﹐並主桂枝湯。可見桂枝湯是風寒發汗之劑﹐不過較麻黃湯爲和緩耳。《內經》明言辛甘發散爲陽﹐豈可以治風熱之病乎﹖更有謂桂枝湯止汗者﹐堯封先生已辧其誤矣。

﹝校﹞近見淮陰吳氏《溫病條辧》一書﹐以桂枝湯爲治溫首方﹐更屬可議。

﹝刊﹞《醫林攺錯》云﹕發熱有汗之證﹐從未見桂枝湯治愈一人。楊素園明府大不以爲然﹐謂嘗治風傷衛證﹐桂枝湯半劑輒愈。雄按﹕《攺錯》所云者﹐乃溫熱證也。若風寒傷衛﹐豈可不遵聖法﹖卽葉案咳嗽門首列傷風數條﹐皆從《傷寒論》變化。

至於中風﹐《內經﹟生气通天論》謂之虛邪﹐是本先虛而後邪中之也。《通評虛實論》謂肥貴人則膏粱之疾也。此後賢主痰﹑主火﹑主气﹑主虛諸說﹐皆本於此﹐細繹經文﹐則眞中風本虛邪中﹐不可竟以爲實證﹐類中風肥甘醞釀﹐未可槪以爲虛證。必也隨其証之虛實而調劑之﹐治百病無餘蘊矣﹗中風雲乎哉﹖﹝注﹞凡證有大虛者﹐有大實者﹐有虛中實﹑實中虛者﹐有虛多實少﹑實多虛少者﹐諸家之說皆有精義﹐旣不可廢﹐亦不可執﹐貴乎用之者適其當耳。

冬春感受風熱而病者﹐名曰風溫﹐前已辧之矣。若冬傷於寒﹐至春令發泄之時﹐伏气化熱而出﹐名曰春溫﹐亦曰溫病。其邪自內達外﹐故發熱而渴﹐不惡寒也。然亦有挾新感之風寒而發者﹐𨿽惡風寒而口必渴﹐若誤汗之﹐禍不可言。長沙而後知此義者﹐惟郭白雲﹑劉守眞﹑王安道﹑張石頑﹑周禹載﹑葉香巖數君而已﹐其書皆不可不讀也。

﹝注﹞溫者﹐熱之漸也。伏寒化熱﹐口燥而渴﹐故謂之溫。一切溫散燥熱之藥﹐皆不可犯。柰何以諭氏之賢﹐而誤指《金鑑》春月傷寒爲溫病﹐治𨿽合法﹐立論大謬﹐在涇先生非之是矣﹐而兪惺齋﹑毛達可僉極口贊頌﹐未免貽誤將來。

冬傷於寒﹐伏於少陰﹐夏至前發出者﹐名曰溫病矣﹔若夏至後發出者﹐名曰熱病。以夏至前天气尙溫﹐夏至後天气已熱﹐皆隨時令以名其病也。其名𨿽異﹐其病相同﹐故溫熱二病﹐古人往往互稱。《內經》則云後夏至日者爲病暑﹐亦以夏至後炎暑司令﹐故曰病暑。且在天爲熱﹐在地爲火﹐其性爲暑﹐是暑卽熱之謂也。第此之病暑﹐因於伏寒化熱﹐與吸受暑邪而病者﹐其名𨿽同﹐其因則異也。

﹝注﹞以溫熱二字命爲病名﹐似不過分其時令之气耳。然名曰溫者﹐涼之可愈﹐名曰熱者﹐寒之乃瘳。顧名思義﹐治法已無餘蘊﹐故不嫌與感冒之溫﹑吸受之暑同名者﹐正示人以殊途同歸之旨﹐豈非古聖析義之精耶﹖夏令屬火﹐日光最烈﹐天時乃熱﹐人感其气﹐名曰傷暑﹐亦曰中暑。暑字從日﹐曰炎暑﹐曰酷暑﹐皆指烈日之火而言也。蓋日爲眾陽之宗﹐日出則爝火無光﹐陽燧承之﹐火可立至。《內經》云﹕歲火太過﹐炎暑流行。若三冬久霽﹐則生燥火之病﹐況夏月之暑乎﹖而長沙名中熱曰﹐不曰暑者﹐所以別於夏至後發之伏气暑病也。且《說文》﹕﹐傷暑也。故暑﹑熱﹑三者﹐皆烈日之气也。後人昧此﹐遂多歧說﹐可謂不知冷熱之人矣。暑爲離火﹐離中虛﹐故暑脈亦虛。暑傷气﹐故气虛身熱爲傷暑﹐所謂壯火食气也。暑爲陽邪﹐天气通於鼻﹐鼻爲肺竅﹐肺合皮毛﹐故暑邪由鼻入肺﹐肺受火爍則多汗﹐與風傷衛證相似﹐亦以渴不渴辧之。渴者燥也﹐燥萬物者莫乎火﹐故溫熱病長沙皆揭「渴」字以爲準鵠。嘉言先生云﹕古人以燥熱爲暑﹐得其旨矣。

﹝注﹞暑從日﹐日爲天上之火﹐故日字在上﹔寒從﹐爲地下之水﹐故字在下。暑爲陽邪﹐易入心經﹐寒爲陰邪﹐先犯膀胱。霄壤不同﹐各從其類也﹐或有以暑爲陰邪者﹐豈非坐井觀天﹑不見日面之語耶﹖濕土分旺四季﹐長夏是其正令﹐土潤溽暑﹐故暑濕二气最易相合。人受其感﹐名曰濕溫﹐亦曰濕熱﹐卽暑濕相兼之病﹐爲五種傷寒之一﹐《難經》已詳其脈證。而昧者逞其臆說﹐謂濕與熱合﹐始名爲暑。然則濕與寒合﹐又將何名乎﹖天夫寒地凍﹐天暑地熱﹐陰陽之對待也。暑必濕熱相合而始爲暑﹐寒將何气相合而始爲寒乎﹖若亢旱之年﹐流金爍石﹐禾苗欲槁﹐河裂井枯﹐不名酷暑而何名乎﹖蓋濕無定體﹐風也寒也暑也﹐無不可合﹐故治濕者須察其相合﹐治暑者亦必審其有無兼濕﹐庶無遺憾也。然濕熱之病爲獨多﹐而變證甚易﹐療治頗難。惟香巖先生之法﹐可謂空前絕後﹐學人宜奉爲金科玉律也。

﹝注﹞暑也濕也﹐皆五气之一也。暑屬火﹐濕屬土﹐各居五行之一。火土合徳﹐故暑濕每易相兼﹐亦理之常也。若謂暑中有濕﹐是析一行爲二也﹔若謂濕熱合而始爲暑﹐則並二气爲一也。豈五行之理未知﹐而五气之名未聞乎﹖自誤誤人﹐莫此爲甚。

溫病﹑熱病﹑濕溫病﹐治不得法﹐皆易致死。流行不已﹐卽成疫癘。猶之治盜不得其法﹐則賊黨眾而爲流寇也。因熱气﹑病气﹑屍气互相膠葛﹐卽成毒癘之气而爲疫﹐豈眞天地之間另有一種異气哉﹖故疫之流行﹐必在都會人煙繁萃之區﹐若山鄕僻壤﹑地廣人稀之處﹐從無大疫。如果另是一種不正之气﹐何必擇地而行哉﹖其盛行於兵荒之後者﹐兵荒之死亡﹐亦在人煙繁萃之區也。蓋人气最熱﹐紀曉嵐先生雜詩云﹕萬家煙火暖云蒸﹐銷盡天山太古冰。自注曰﹕迪化自設郡縣以後﹐嬰兒出痘與內地同。蓋彼處气候極寒﹐數載以來漸同內地﹐人气盛也。於戲﹗紀氏此言可謂先得我心。夫上古無痘﹐至漢始有﹐今則罕有不出痘者矣。何也﹖生齒日繁﹐地气日熱﹐所以古人最重傷寒﹐今世偏多溫熱也。費建中以治疫之法治痘﹐豈非千古隻眼﹖治疫之法﹐惟淸熱﹑解毒﹑宣气六字爲扼要﹐而宣气尢爲首務﹐未有气不宣而熱能淸﹑毒能解者﹐質諸宗匠﹐然乎否耶﹖﹝注﹞溫病𨿽能成疫﹐而治溫治疫有殊。吳又可混同論治﹐未免粗疏﹐且不知暑熱亦能成疫。乾隆甲子﹐都中暑疫﹐熱死者無算。徐後山《柳崖外編》嘗言之。嗣有餘師愚專論熱疫﹐惜其書未甚流行耳。

﹝校﹞宣气之法﹐不但用藥爲然﹐如衣被宣潔淨﹐飲食宜澹泊﹐臥房宜寬綽﹐窗戶宜開爽﹐侍人勿雜﹐燈火少燃﹐淸風徐來﹐疫气自然消散﹐反是則熱气﹑濁气益爲疫气樹幟矣。病家醫家﹐皆宜識此。

﹝刊﹞痘爲疫气。萬密齋﹑王勛臣皆知之﹔疹爲疫气﹐惟餘師愚知之﹐故所著書名曰《疫疹一得》。治疫專用大劑石膏﹐曉嵐先生目擊其技之神﹐加載《閱微艸堂筆記》。道光間﹐歸安江筆花宗其法﹐《醫鏡》載嘗治一時疫發斑﹐用石膏至十四斤而斑始透﹐因嘆師愚之道爲不孤。曩客東甌﹐適多溫證﹐而彼處風俗﹐病戒谷食﹐專啖番薯。余謂溫邪初發﹐如何可食實脾補气之物。土人以爲相傳如是﹐不之聽也。且醫者用藥﹐輒尙溫補﹐遂致死亡接踵﹐百無一生。人皆謂之天行時疫﹐余嘆曰﹕此藥釀爲疫﹐非天有不正之气﹐乃人有不正之治耳。當名其病曰藥疫。比至宜黃。楊素園明府述江西飛尙亦類是。然則天下之大﹐疫癘之頻﹐吾恐釀成於藥者﹐不止所見所聞之兩地也。比之養成寇患﹐的是確諭。

寒暑燥濕風﹐乃五行之气合於五臟﹑行於四時者也。惟火旺於夏﹐特以暑稱。暑字從日﹐明其爲烈日之气炎炎在上也。然三時之暖燠﹐無非離照之光﹐因不可以暑稱﹐故有六气之名焉。其實火卽暑之焰﹐猶水卽寒之質耳。非五气外另有一气也。而人之火病獨多者﹐以風寒燥濕悉能化火﹐五志過動無不生火﹐何報之先生論之甚詳。愚謂此皆不可以暑稱者﹐故聖人於五气之下贅一火字﹐其旨深矣。若以五行論﹐言暑則火在其中矣﹐而醫者往往不知﹐故反復述之。

﹝注﹞何氏論火雲﹕丹溪謂气有餘便是火﹐此一火也﹐治宜淸涼﹔气不足亦郁而成火﹐東垣所謂陽虛發熱也﹐又一火也﹐治宜甘溫以補其气﹐少佐甘涼以瀉其火﹐外感暑熱燥气﹐增助內气成熱﹐此一火也﹐治宜甘潤淸涼﹐外感風寒濕气﹐閉郁表气成熱﹐亦一火也﹐治宜辛溫發散﹔內傷飲食辛熱之物﹐致火得熱愈熾﹐此一火也﹐宜用苦寒之劑消導之﹔內傷飲食生冷之物﹐致火彼遏愈怒﹐又一火也﹐治宜辛熱之劑消導之﹐腎水虛﹐致令下焦之火上炎﹐此一火也﹐治宜六味丸之類補水制火﹐此水涸火炎之證﹐上下皆熱﹐醫者動用桂﹑附﹐輒云引火歸元﹐不知引歸何處﹐以致酷烈中上﹐爍涸三陰﹐殺人如麻﹐爲禍甚火﹔腎陰盛﹐逼其浮游之火上升﹐又一火也﹐治宜八味丸之類引火歸元﹐此下寒上熱之證﹐故用附﹑桂補火﹐不可誤投於陰虛證也。

﹝校﹞上論六气。

君子觀夫勞字﹐可得治勞之法。況《難經》《金匱》論之最精﹐《理虛元鑑》闡發甚詳﹐讀此三書已無遺義。𨿽脈大爲煩勞傷陽﹐可用參﹑﹑術﹑艸甘溫以除大熱﹐脈遲爲冷勞﹐可用姜﹑桂﹑雄﹑附辛溫以振殘陽﹐畢竟陽傷冷勞不槪見而易治﹐陰傷火勞則甚多而難治。何也﹖煩勞傷陽﹐節其勞易﹐而陽气亦易復也﹔情欲傷陰﹐遂其情難﹐而陰液亦難充也。他欲猶易遂﹐而男女之欲尢難遂也。人非聖賢﹐焉能發乎情﹑止乎禮義﹖此怨女曠男之所以多夭折﹐而子輿氏之所以嘆美於太王也。迨其病成﹐徒藥無補﹐爲人父母者﹐如得其情﹐可不哀矜而早爲之所乎﹖𨿽然﹐情不遂則傷陰﹐情太縱亦傷陰﹐故聖人又有血气未定之戒﹐遂而能節﹐固位育之道哉﹗﹝注﹞仁和沈文浦云﹕夫子一則曰好徳如好色﹐再則曰吾未見好徳如好色。屢以徳色互諭﹐豈無謂哉﹖蓋二者皆愛心爲之也。仁愛之心﹐自然而然而不能忍﹐是謂徳心﹔歡愛之心﹐自然而然而不能捨﹐是爲色心。此皆生與俱來固有之性﹐故孟子曰﹕食色﹐性也。但色有正有邪。自己妻外家正色也﹐他人婦女邪色也。聖經賢傳只有禁止邪色之訓﹐從無斷絕正色之理。惟釋﹑老二氏並正色而禁之﹐正色斷絕則人類絕滅矣。愚謂人類滅絕﹐則天地空存﹐彼佛﹑老者將與鳥魯同羣乎﹖此其所以爲異端之說也。聖人之教﹐惟婚嫁以時﹐俾無怨曠﹐更制禮以節欲﹐俾無放溢爲非﹐如同姓不婚﹐夫婦有別﹐及天子﹑諸候妃匹有數﹐庶人非四十無子不娶外家﹐咸有深意存焉。故夫死不嫁謂之節婦﹐有以哉﹗有以哉﹗若夫曠男固易成勞﹐而怨女爲尢多﹐不僅室女﹑錮婢﹑師尼﹑寡婦爲然也。其遂而不遂隱忍難言﹐殆有筆楮不能罄者已。外此則更有良人不淑﹐惡姑肆虐﹐橫逆之來﹐吞聲曲受﹐婦人未嘗學問﹐焉能責其盡安於義命哉﹗抑鬱成勞﹐舉目皆是。古人妻亡而有子者不再娶﹐未嘗不有鑑於此焉。餘三十三歲而鰥﹐誓不再娶。至四十九歲爲大兒完姻﹐子婦善持家﹐極孝順﹐此其明效也。一得之愚﹐敢爲世人告之。不但節欲可以養身﹐而向平之願易了。《易》云﹕不節若﹐則嗟若。謂家庭垢誶﹑兒女啼號之嗟﹐皆由自不節欲所致﹐故象曰﹕又誰咎也。其義微矣。

《難經》上損下損之論﹐千古以爲名言﹐而後人謂自下上者爲感熱損陰則是矣﹐謂自上下者爲感寒損陽則未盡然也。夫暑﹑燥﹑火三者之傷肺﹐可謂之感寒而始損陽乎﹖卽風﹑寒﹑濕三气﹐皆能郁肺气以成熱。內則悲傷太過﹐則肺火自動﹔心陽太擾﹐則肺亦受克﹐肝陽肆逆﹐金反受刑。豈可但泥於形寒飲冷之一端哉﹖且上損之病﹐世多不識﹐緣古書皆混與他證並論也。如肺熱葉焦之痿﹐與肺癰並列之肺痿﹐及三消證中之肺消﹐皆上損也。肺熱葉焦﹐其證色白而毛敗﹐卽皮聚毛落之互詞。上損至胃則難治﹐故治痿獨取陽明﹐以陽明爲臟腑之海﹐而肺金尢賴胃土以上供也。蓋此證屬幹熱者多﹐如艸木遇烈日而枝葉萎軟也。故以滋胃液爲首務﹐嵩崖謂風藥及溫補香燥之劑斷不可用是已。間有胃中濕熱不攘﹐亦能上燻於肺﹐而葉焦爲痿﹐此當主以淸陽明之濕熱爲先。所謂獨取陽明者﹐滋之淸之﹐肺病總以治胃爲本也。然是否有濕﹐必當細詳。苟無濕而率用化濕之藥﹐則液愈耗而熱愈增﹐筋脈愈致枯漧攣縮﹐求爲弛長緩縱而不可得矣。愼之愼之﹗﹝注﹞若但兩足痿軟者﹐固屬下焦精虛骨痿﹐然脾胃主四肢﹐陽明主束骨而利機關﹐其中樞濕盛釀熱﹐足痿不能用者﹐亦宜取陽明而攘濕熱也。莖痿一證﹐人但知爲陽虛﹐而亦有陰虛者。立齋所謂如木得露則森立﹐遇酷暑則痿瘁也。然陽明合於宗筋﹐胃中濕熱太盛而下注宗筋﹐亦能致痿﹐不可誤認爲虛也。

《內經》肺熱葉焦之痿﹐痿𨿽見於外﹐而肺葉旣焦﹐豈非肺質先痿於內乎﹖《金匱》與肺癰並列之肺痿﹐肺已痿於內﹐而肢體未露痿象﹐證𨿽不同﹐其實同爲《難經》一損損於肺之病也。《金匱》論肺痿甚詳﹐而與肺癰並列者﹐以其見證相似﹐故比類而辧之﹐俾後人易於分別﹐非謂肺痿爲外證也。孰知後人竟不悟其爲上損哉﹗惟《理虛元鑑》知陰虛統於肺﹐然未知痿証之卽爲上損﹐而粗工猶詆淸金保肺之不能治損﹐故特辧之。

﹝注﹞痿痺之痿﹐與肺痿﹑莖痿三證﹐皆有液虛﹑濕盛之分﹐臨證極宜辧別。大抵液虛者﹐口漧而知味﹐舌紅而無苔﹔濕盛看﹐口膩不知味﹐舌有黃白苔。若脈色疑似﹐則以此審察﹐最爲扼要。

善食形瘦曰消﹐善飲口燥曰渴﹐《宣明論》列消渴於燥病﹐蓋此證有燥無濕也。《易》云﹕火就燥。風自火出。《內經》云﹕其傳爲風消。正如暑月南風﹐赤地千里。病由陰虛火熾﹐熱極生風者﹐乃勞証之末傳﹐或由膏粱石藥積熱所發者﹐亦無異乎誤藥以成勞。析而言之﹕飲不解渴曰上消﹐卽《內經》之膈消﹐《難經》之上損﹐以肺居膈上﹐而金受火刑﹐故成渴病﹔食不充饑曰中消﹐亦曰消中﹐《傷寒論》謂之除中﹐以胃位中樞﹐而土爲火爍﹐故成消病﹐胃陽發越則爲除中﹐小溲如膏曰下消﹐卽彊中證﹐亦謂之腎消﹐以腎處下極。而精被火灼﹐故成枯病。統名之曰三消者﹐謂其肌肉消瘦也。萬物得水則丰腴。得火則漧癟﹐善飲善食而漧瘦﹐豈非火燔其液﹑風耗其津乎﹖﹝注﹞上消宜用小劑頻服﹐以淸火救肺﹐白虎加人參湯主之。善飲而小溲少者﹐熱能消爍其水也﹐加花粉﹑麥冬以滋液﹐小溲多者﹐水液不能滲泄於外也﹐加葛根以升淸﹐小溲有而不利者﹐恐變水腫﹐桂苓甘露飲淸上以開下﹐俾火降濕行。治中消宜直淸胃熱﹐體實者三黃丸或調胃承气湯﹐體虛者黃連豬肚丸。治下消宜瀉火救陰﹐知柏八味丸或大補陰九。除中證乃陰竭而胃陽外越也﹐主死。

﹝校﹞《內經》又有飲一溲二之移寒證﹐《金匱》有飲一溲一之腎气丸證﹐皆非眞消渴也。《醫碥》辧之甚詳。

﹝刊﹞飲多溲多﹐其常也﹐不可謂之病﹐必其肌漸瘦削﹐始爲消渴。雄自幼至今﹐非酷暑不飲茶湯﹐惟侵晨必以淖糜爲早膳﹐而晝夜小溲五六行﹐旣淸且長﹐較一日所飲﹐奚止倍出哉﹗體气虛寒則固然。設泥移寒之說﹐何以至今無恙乎﹖三復《醫碥》﹐服其卓見。

健忘﹐亦虛勞之萌也。先哲雲﹕水淸明而火昏濁﹐此智愚之別。水靜而神藏﹐火躁而消亡﹐此存亡之殊。故性靜則心如止水﹐情動則心若亡猿﹐煩擾外馳﹐存乎中者幾希矣。存乎中者幾希﹐則語後便忘﹐不俟終日﹐縱復追憶﹐邈若山河。惟當夜半雞鳴梏亡之餘﹐靈明復﹐日間所作所爲﹐皆歷歷能記。由是言之﹐藥𨿽有安心養血之功﹐固不若自爲存養之爲得耳。蓋七情五志﹐動卽爲火﹐皆足擾我安靜之神﹐而痰閉血郁又無論矣。若乃精神衰短﹐心昏然不能須臾﹐苟非老而遺忘﹐何以天奪其魄﹐梏之反復﹐夜气不足爲存﹖此子輿氏所致嘆於牛山之木也。然泰西鄧玉函《人身說槪》謂人記性﹐含藏在腦。凡人追憶往事驟不可得﹐其手不覺搔腦後﹐若索物令之出者﹐𨿽兒童亦如是﹐此其明證也。愚按天臺齊次風先生學問淹博﹐記性過人﹐後官禮部侍郎時﹐墜馬破腦﹐蒙古醫人刳生牛腹臥公其中﹐並取生牛腦乘熱納公顙﹐愈後盡忘所記﹐不能握筆﹐則西士之言已有徵驗。蓋腦爲髓海﹐又名元神之府﹐水足髓充﹐則元神淸湛而彊記不忘矣。

若火炎髓竭﹐元神漸昏﹐未老健忘﹐將成勞損也奚疑﹗﹝注﹞俗謂事過輒忘者曰沒腦油﹐頗與西士之論合。

﹝刊﹞泰西合信氏近著《全體新論》一書﹐謂腦爲主宰覺悟動作之司﹐一身之靈在腦。其說較鄧氏更詳。其自序云﹕凡天下之物﹐莫不有理﹐惟理未窮﹐卽知有未盡。若能窮理有據﹐則不論何人言之﹐皆當信之。蓋人同此心而心同此理﹐固不得異其人而並異其理也。

勞病每兼失血﹐治法不可執一﹐兪惺齋論之最詳。且辧仲醇三法之流獘﹐亦皆中肯。末云血溢上竅﹐屬陽盛陰虛﹑有升無降者十居八九﹐若謂服苦寒藥必死﹐則《金匱》之瀉心湯不幾爲罪之魁哉﹖尢爲闡發至當。蓋勞則火升﹐血因火溢﹐是其常也﹔其气不攝血﹐陽虛陰必走者﹐是其變也。不知其常﹐焉能知變﹖惟守經者能達權﹐苟不知常﹐侈痰其變﹐是爲亂道。《內經》云﹕陰平陽祕﹐精神乃治。此爲治虛之要旨。後人援引大易扶陽抑陰之說以欺世﹐甚以鰲山走馬燈爲諭﹐世皆惑之。香巖先生嘗辧之曰﹕燈之動固由於火﹐而火之明本於油﹐若油幹則火亦滅矣。可見陽脫者﹐亦陰先竭而陽無根據也。

﹝注﹞醫貴識病﹐病識得眞﹐則硝﹑黃﹑麻﹑桂皆是對病良藥﹐病識不眞﹐則參﹑﹑歸﹑地皆是殺人毒藥。如丹溪先生善用知﹑柏﹐後人多議其非。若識病旣眞﹐辧其當用者而用之﹐知﹑柏亦有起死回生之力。陰虛火熾之勞﹐世豈無其證乎﹖最可笑者﹐黃履素執其己賦之偏﹐欲槪萬人之體﹐著《折肱漫錄》極詆寒涼﹐專崇溫燥。夫子曰﹕好仁不好學。其此公之謂哉﹗﹝刊﹞女子陰類﹐以血爲主﹐故陰足而經行﹐血當外露者也﹔男子陽類﹐以气爲主﹐故陰足而精通﹐血不外露者也。

苟無所傷﹐終身可以不露﹐露卽病也﹐不過大小輕重之間耳。

精滑自遺﹐每成勞損﹐男女皆有之﹐丹溪謂女人之帶下﹐卽男子之精遺也。陰虛火動者爲虛﹐濕熱下注者爲實。不論虛實﹐皆宜佐以黃柏﹐苦能堅陰固腎﹐寒能淸熱勝濕也。間有屬陽虛而當溫補者﹐百中一二耳。

﹝注﹞治濕熱遺帶松石豬肚丸﹑《元珠》端本丸﹐陰虛者三才封髓丹﹑六味地黃丸﹐皆有捷效。

女人虛勞較多於男子者﹐致虛致勞之途匪一﹐不僅隱曲抑鬱也。月事未行﹐先有帶下﹐帶下過多﹐精髓漸渴﹐婦女習以爲常﹐不比男子遺濁﹐初患卽知爲病也。迨至行經﹐或情懷不適﹐或起居不謹﹐或飲食不愼﹐皆能致病。病而失治﹑誤治﹐馴至成勞。更有妊娠﹑產育之事﹐稍或不愼﹐略一誤治﹐勞亦易致。興言及此﹐可不憐乎﹖人子思之﹐可不孝乎﹖最不仁者﹐彊裹其足﹐必欲弓小﹐圖以悅人之目﹐而不惜女之軀﹐竟至因此成勞而死者﹐尢可慘矣﹐固軒﹑岐所未料及也。

﹝注﹞女子裹足﹐究不知始自何人。或雲起於妲己﹐或雲起於西施者﹐皆村瞽之談也。或云肇於漢﹑唐﹐而元人伊芳世珍輯《記》﹐引《修竹閣女訓》謂範睢言裹足不入秦﹐用女諭也﹐是則戰國時已有之矣。意彼時不過略爲裹束﹐如滿洲女子﹐不任其若男子之放大耳。故漢﹑唐諸詩詠美人者﹐並無弓履之稱。迨李后主宮人娘﹐始作弓月之形﹐矯揉造作﹐卒致亡國﹐此簡齋先生所以罪其作俑也。沈君文浦云﹕後人沿此﹐習成錮疾﹐母毒其女以爲慈﹐姑虐其婦以爲愛﹐遂造億萬世﹑億萬人無窮之孽。或曰不然﹐古人爲此﹐非飾美麗也﹐爲拘遊走也。嗚呼﹐豈理也哉﹗未嫁則父母拘之﹐旣嫁則丈夫拘之﹐謹其閨門﹐嚴其出入﹐養其羞惡﹐課其女紅﹐於以拘遊走也何難之有﹖而顧爲此戕賊形軀之事﹐忍莫甚矣﹗拙莫甚矣﹗戒邪視而鑿其目﹐戒邪言而截其舌﹐豈理也哉﹖況古來貞靜者﹐豈盡由步之纖﹖淫奔者﹐豈盡由履之巨﹖柰之何如就三木﹐如受刖刑﹐遂令髫齡弱質﹐罹鞠凶於早歲﹐遭荼毒以終身。每見負痛飲疼﹐因是而瘠病者有之﹐由是而夭亡者有之﹐幽閨暗獄﹐魄滯魂冤﹐哀平哉﹗想我國家平成以來﹐風同道一﹐男子剃頭辮髮﹐則晨夕省梳网之煩﹐暑月受淸涼之福﹐徳莫大焉﹐何獨女子而不普沾其澤平﹖倘亦遵路遵道﹐順天地之自然﹐極官骸之得所﹐豈不休歟﹗﹝校﹞裹足一事﹐相習成風﹐𨿽聖朝之仁政﹐不能盡革其陋俗﹐柰之何哉﹗無已﹐則《本艸綱目》所采《閨閣事宜》一方﹐載朴硝條下﹐欲裹先洗﹐庶免其疼。俗傳用鳳仙花連根捶爛煎湯﹐頻洗其足﹐則骨漸柔軟﹐裹之不疼﹐亦妙方也。但斷不可用猴骨洗腳。恐骨𨿽軟﹐有終身不能行走之害也。

上論虛勞。

﹝刊﹞致勞之途多矣﹐而裹足成勞﹐誠軒﹑岐所未料及者。邇來不論男女﹐又於勞病門中增一坐位﹐久吸亞片﹐陰竭火炎﹐漸成煙勞﹐不能療救。旣促其命﹐亦傾其家﹐天下患之﹐竟無大藥。安得軒﹑岐復起﹐爲生民痛下鍼砭哉﹗張戴人云﹕驚者陽﹐從外入也﹐恐者陰﹐從內出也。驚者謂自不知故也﹐恐者自知也。足少陽膽經屬木﹐膽者敢也﹐驚怕則膽傷矣。《內經》曰﹕驚者平之。平乃平常之義。如聞響而驚者﹐常擊物作響﹐使習聞如平常﹐則不驚矣。夫驚則神上越﹐擊物宜在下﹐使其下視﹐所以收神也。愚謂分驚恐爲外入內出﹐可謂一言破的。古人皆云心主驚﹐而不知情志字皆從心﹐惟驚字從馬﹐以馬無膽﹐故善驚﹐驚則傷膽﹐允爲卓識。蓋人之勇懦﹑因膽之壯怯而分。觀其論治﹐似屬元妙﹐及至說破﹐又極平常﹐然豈常人所能測哉﹗﹝注﹞亙古以來﹐善治病者﹐莫如子和先生﹐不僅以汗﹑吐﹑下三法獨擅千古也。

魏玉橫治徐徳滋女﹐年近二十。素患脇痛﹐月事先期﹐近因經遲數日﹐身面發疹﹐嘔血盆許﹐心下若有一塊上攻﹐必須重按抵住﹐否則上頂悶絕﹐脈來若有若無。此經水過期﹐乘肝火上逆而出﹐乃地气上攻之危證也。非大劑純陰﹐何以挽回﹖予熟地二兩﹐杞子一兩。連進二服﹐卽能仰臥﹐血止脈回。次日忽咳嗽無痰﹐肺金燥而肝火未平也。前方減半﹐加沙參﹑麥冬﹑生地﹑蔞仁﹐八劑而愈。愚按水﹑火﹑風﹐皆地气也。姜﹑附﹑白通﹐治地中水气上逆﹐以陽剛之品﹐迅掃濁陰也。諭氏論之詳矣。此證風動火升﹐故以純陰之品潛陽息風也。

可與諭氏並傳。

﹝注﹞玉橫先生治內傷專究肝腎﹐擅滋養之長﹐而地气之說﹐實發前人所未發者。

蔣仲芳治姚氏婦﹐年二十五歲。其月事或半年﹑或三月方得一行﹐溫通補益﹑調治二載轉劇。診其脈微而澀﹐口漧唇燥﹐手足心熱。曰古法後期主寒﹐然此證熱也。因熱耗血﹐血少故後期耳。予大劑生地﹑當歸﹑芩﹑梔﹑芎﹑芍﹑丹皮﹑澤蘭﹑知母﹑鱉甲﹐六劑經準﹐一月後而孕矣。

﹝注﹞古法難執﹐豈經遲一證爲然乎﹖以此推之﹐凡病皆宜細審其故矣。

世謂孕婦腳腫爲男胎﹐且引宋少主微行﹐徐文伯從一案爲證﹐實未然也。卽以此案考之﹐少主脈之曰﹕此女胎也。文伯診之曰﹕男胎也。是以脈斷其爲男﹐非以腳腫不能行斷其爲男也。設腳腫果主男胎﹐文伯豈未知之﹐而必診而後斷乎﹖史載其事﹐亦以傳徐診之神﹐非以論胎气而誇博雅也。後人誤解﹐遂至誤傳。醫書中此類甚多﹐不可不辧。

﹝注﹞史傳徐診之神而不明言脈象者﹐以脈難言語形容也。然其診而斷之之時﹐實以脈憑﹐不以腳憑也。

此猶誤解﹐況深微奧妙之書乎﹖沈明生治姜敏中患衄不已﹐去血盈斗﹐一月後衄止﹐復患囊癰﹐六脈如絲﹐精神困憊﹐始猶健飯﹐漸至粥不入。諸醫皆以爲虛而當補﹐於是參﹑不效﹐桂﹑附隨之﹐愈補而形愈虛﹐愈溫而气愈冷。延至冬至﹐沈視之曰﹕夫食𨿽不入﹐而大便祕結﹐證類虛寒﹐而口渴喜飲﹐則衄血之來﹐本由邪火上熾﹐乃遽用血脫益气之法﹐衄𨿽止而熱移於下﹐發爲囊癰﹐旣潰﹐瘍科又泥寒藥不能收口之戒﹐亦務溫補﹐家人目擊病者羸﹐又聞眾口言虛﹐彊令進食﹐以久臥牀蓐之人﹐恣啖肥甘﹐不爲運動﹐是以藥食並壅﹐內熱外寒﹐此病中之病﹐初非衄與癰所致﹐宜其愈補而愈不靈也。先哲云﹕脈浮者谷不化﹔又云﹕大實有羸狀﹐誤補益疾﹐其斯之謂歟﹖遂力主淸潤疏解﹐以硝﹑黃爲前矛﹐而大便立通﹔以芩﹑芍爲後勁﹐而飲食漸進﹔如絲之脈﹐一綫添長﹔久冷之軀﹐一陽來復。不惟衄不再作﹐且令瘡口易收。孰謂從脈可以捨證﹐不思而得病情哉﹖向非翻然易轍﹐轉敗爲功﹐人惟知補之不效而已﹐又安知效之不在補也。故曰「此事難知」。

﹝注﹞人之誤於溫補者爲獨多﹐究之擅用溫補之藥者﹐不但初無害人之心﹐且亦有活人之意。只因食古不化﹐識證不淸﹐𨿽誤人之死﹐而不自知其非﹐自不知非﹐則自信益堅﹐甚而著書立說﹐以自誤者誤後人﹐後人不察﹐亦誤信其自信者﹐而貽誤於世。以誤傳誤﹐誤無底止﹐而瘍科則尢甚焉。

孫東宿治潘見所患白濁﹐精淫淫下﹐三年不愈。脈來兩寸短弱﹐兩關滑。曰﹕疾易瘳﹐第必明年春仲﹐一劑可痊。問故。曰﹕《素問》云﹕必先歲气﹐毋伐天和。今所患爲濕痰下流證也﹐而脈洪大見於尺部﹐爲陽乘於陰﹐法當從陰引陽。今冬令爲閉藏之候﹐冬之閉藏﹐實爲來春發生根本﹐天人一理﹐若彊升提之﹐是逆天時而泄元气也。後醫者接踵﹐迄無效。至春分﹐迎孫。以白螺螄殼火四兩爲君﹐牡蠣二兩爲臣﹐半夏﹑葛根﹑柴胡﹑苦參各一兩爲佐﹐黃柏一兩爲使﹐麵糊爲丸﹐名端本丸。令早晚服之﹐不終劑而愈。

﹝注﹞此治內傷之經旨也﹐而薛氏不拘何病﹐不拘何時﹐動輒補中益气﹐𨿽明知其爲陰虛陽浮﹐亦不輕割愛﹐連篇累犢﹐垂訓後人。余恐受其害者﹐不止當時求治之人也。

讀軒﹑岐﹑長沙之書﹐論瘧不止少陽一經﹐治瘧不僅柴胡一方﹐何以今人患瘧﹐必以柴胡爲不祧之藥耶﹖夫風寒之瘧﹐可以升散﹐暑濕之瘧﹐必須淸解。《隨園詩話》云﹕丙子九月﹐余患瘧。早飲呂醫藥﹐至日嘔逆頭眩不止。家慈抱余起坐﹐覺血气自胸僨起﹐命在呼吸。適同徵友南丰趙藜村來訪﹐診脈看方﹐曰﹕誤矣﹗此陽明暑瘧也﹐誤以升麻﹑羌活提之﹐將血逆流而上﹐惟白虎湯可治。命速買石膏﹐加他藥投之。甫飲一勺﹐如以鈞之石將腸胃壓下﹐血气全消。未半盂﹐沈沈睡去﹑額上微汗。朦朧中聞家慈曰﹕豈非仙丹乎﹗迨醒﹐趙問思西瓜否﹐曰想甚。卽命盡量食之。

入口如醍醐灌頂﹐晚卽進粥﹐次日愈矣﹐愚謂隨園幸遇趙公而不死﹐趙公幸遇隨園而案傳。惜醫家不讀詩話﹐詩家罕知醫理﹐故錄之。夫升麻﹑羌活﹐溫散更甚於柴胡﹐誤施於暑瘧﹐宜乎血气逆流。吾嘗見誤用小柴胡湯於暑瘧者﹐將熱邪肝火一並提升﹐遂嘔逆頭眩﹐汗出熱壯﹐脇痛耳聾﹐神昏欲厥。醫者不察病因﹐但泥嘔逆﹑耳聾﹑脇痛爲少陽的證﹐更不必辧其邪之爲寒爲暑﹐而小柴胡之錯遂成鐵鑄﹐𨿽病者枉死﹐亦瞑目而安於命矣。嗚呼﹗醫事難明。誠不可與傖父言也。

﹝注﹞今人因傷寒少陽篇有耳聾一證﹐遂以小柴胡湯爲外感耳聾之專方。若溫熱﹑暑濕諸感見耳聾者﹐皆熱邪上蒸﹐金受火刑之故也﹐豈小柴胡之可投哉﹗往往初不耳聾﹐而柴胡一進﹐其耳遂聾者﹐柴胡提其熱邪上升使然耳。隨園先生患瘧於深秋﹐而藜村識爲暑邪﹐醫亦精矣。𨿽無著述傳世﹐於此可見一斑。

﹝刊﹞江西醫學偏尙溫補﹐而南丰趙君獨能治暑﹐洵矯矯出羣﹐不爲習俗所移者。夫以洄溪之賢﹐治瘧猶槪用柴胡﹐則趙君識見之超﹐當在洄溪之上。殆爲功名所累﹐故無傳書。惜哉﹗繆仲醇治莊斂之暴瀉﹐初不知其中巴豆毒也。因脈洪大而數﹐故用黃連﹑白芍﹑橘紅﹑車前﹑扁豆﹑茯苓﹑石斛﹑甘艸﹑煎成浸冷﹐和童便服。一劑瀉止得眠﹐眞妙方也。旣而早用升麻﹐自悔不知爲中毒﹐猶可諉也。

迨病平出外家﹐陰謀已發﹐濁气旣已誤升﹐何以熟地﹑山萸﹑河車﹑﹑味酸膩重濁一槪亂投﹐以致三年始愈﹐而更藉苦降收功﹐治法殊未盡善也。

﹝注﹞案中謂下多亡陰﹐忌用香燥﹐亦是名論。而病患不知饑飽者﹐顯爲胃陰受傷﹐設彼時投以甘涼養胃﹐勿用滋重丸藥﹐則病必易愈。

香巖先生云﹕鎖喉風之爲病也﹐有閉﹑脫二證。閉證气道祕塞﹐關竅而死﹐脫證大汗﹑大吐﹑大瀉﹐虛脫而死。閉證以開通爲急﹐脫證以補斂爲要。景嶽所見燕都女子之病﹐乃閉證也。夫女子善懷﹐性執抑鬱者多﹐年已及笄﹐未免有難言之隱﹐憤懣抑鬱﹐肝气不得疏泄﹐決非一日﹐交秋令則肝气愈斂﹐或食生冷﹐或受寒涼﹐郁遏肝气﹐肝性促急﹐觸而暴發﹐上干心肺之竅﹐口不能言﹐無腫無痛﹐見面色之靑者﹐知其爲肝病也。經云﹕暴病暴死﹐皆屬於火。火郁於內﹐不能外達﹐故似寒證﹐關竅閉塞﹐經絡不通﹐脈道不行﹐多見沈滯無火之脈。此時治法﹐惟紫金丹姜湯磨灌﹐則關隘必開﹐因內有麝香通竅﹔開口之後﹐然後用二陳加菖蒲﹑枳殼﹑香附﹑郁金之類降之。視爲脫證用參﹐此雪上加霜耳。凡治病難明之證﹐必有至理焉﹐故不得不爲之細辧。景嶽自恃絕世聰明﹐毀謗前賢﹐而遇此證束手無策﹐毫無見識﹐而以獨參湯議補﹐何得謂之明理乎﹖余在新場鎭閔家﹐一僕婦因食梨藕生冷﹐一時喉閉鎖定﹐不能出聲﹐不知痛癢﹐手足冰冷﹐面色白而靑﹐脈息沈伏﹐藥不能進﹐余以前法治之而愈。蓋因鬱怒食生冷而起也。又治費氏女﹐年逾二十未嫁﹐忽然僕倒﹐手足冰冷﹐面色靑﹐無痰聲﹐不開口﹐脈息伏﹐亦用紫金丹開口﹐隨進藥而痊。凡遇不開口﹑無痛楚﹑忽然而起者﹐先以開通閉隘爲第一著﹐語言得出﹐可以得生。若以爲虛﹐妄投入參﹐無有不死者。

﹝注﹞中風證分閉脫﹐昔人已言之矣﹐喉證分閉脫﹐人所未言也。先生詳爲辧別﹐厥功偉哉﹗﹝刊﹞魏柳洲謂燕女之證﹐宜用左歸合生脈﹐因誤服辛溫解散而致肺絕﹐與葉氏所論迥殊。據理論證﹐則葉說爲優。然未知曾王父從何采入﹐故於《柳洲醫話》旣不刪去﹐亦不敢妄加按語。今年得見葉氏《景嶽發揮》﹐始知曾王父之所采﹐尙在此書未刻之時。今刻本更有批云﹕若肺气竭絕﹐必自汗气喘﹐此是閉塞﹐故關竅不通。反復申辧﹐學人識之。

藥爲補偏救獘之物﹐而治病有通因通用﹑塞因塞用之法。夫病旣通矣﹐豈可再通﹖病旣塞矣﹐豈容再塞﹖蓋通因通用者﹐病𨿽似通而實不通﹐如熱邪內熾﹐無從宣泄﹐逼迫津液妄行而下利淸水﹐或燥矢阻於陽明﹐府气不行而稀水旁流﹐此似乎通而實不通﹐故宜亟通其府﹐俾熱邪燥矢下行﹐則邪去正復而瀉利自止。塞因塞用者﹐病𨿽似塞而實非塞﹐如气虛不能健運﹐以致胸痞﹑腹脹﹑便祕﹐或陰虛無以涵濡﹐以致火亢津枯气結﹐此似乎塞而實非塞﹐故气虛宜參﹑等溫補以宣陽﹐陰虛宜地﹑冬輩滋塡而補血﹐俾气血流暢﹐則祕結自舒﹐豈非仍是通治塞﹑塞治通之常理哉﹖凡從治之法﹐可以類推矣。

﹝注﹞從治之法﹐從外面見証之標而言也。究其裏面致病之本而論﹐則不拘何法﹐無非正治。

靈胎先生云﹕文中子曰﹕醫者﹐意也﹔藥者﹐瀹也。謂先通其意﹐而後用藥物以疏瀹之。善哉言乎﹗醫理在是矣。而意之通實難﹐泥一成之見﹐而欲彊人之病以就吾說﹐其患在固執﹔好作聰明而不窮究乎古人之成書﹐是猶兵家之廢陣圖﹑法吏之廢律令也﹐其患在不學。由前之說在不能用意﹐由後之說在誤於用意夫。然以不學之人與不通之識﹐而又熾以忮同列﹑競名利之心﹐以此用藥﹐其不致抱薪而救火﹑持水而投石者幾何哉﹖語云﹕學書紙費﹐學醫人費。蓋爲此也。

﹝注﹞固執不通者﹐無才以勝其學也﹐好作聰明者﹐無學以副其才也。人必有天賦之才而讀破萬卷﹐庶可以爲醫矣。第人心不同﹐旣如其面﹐而人體不同﹐亦如其心。病變無窮﹐證隨體異﹐治𨿽宜遵古訓﹐亦須活法在人。神而明之﹐化而裁之﹐非通才實學﹐卓識深思者﹐惡足以語此﹖﹝刊﹞學醫人費﹐舉世聞之﹐而不自揣其才學﹐輒欲爲醫者日益多。故昌邑黃玉楸之言曰﹕聞之《呂覽》﹐始生之者天也﹐養成之者人也。成之者﹐遂其生也﹐是天人之合也。然生之者﹐布帛也﹐菽粟也﹔殺之者﹐若鋒刃﹐若鼎鑊﹐若水旱﹐若蝗螟。生之途未能十一﹐殺之途不止十三﹐何其生之寡而殺之多也﹗此人事也﹖抑天道那﹖玉楸子曰﹕此未足以爲多也。有其至多者焉。屠羊說以屠羊傳而羊不哀﹐其道孤也﹔無何屠牛坦以屠牛傳而丁起﹐其黨漸眾﹐牛始哀矣﹐無何髙漸離以屠狗傳而聶政興﹑朱亥出﹑樊噲生﹐其徒愈繁而狗始悲矣﹔無何白起﹑章邯之屬以戰將名﹐寧成﹑郅都之輩以刑官著﹐自玆屠人者傳矣。風气開﹐下流眾﹐苟道將﹑爾朱榮之徒且比肩來﹐索元禮﹑來俊臣之類更接踵至﹐尢而效之﹐抑又甚焉。至於原野厭人之肉﹐川谷流人之血﹐人始哭矣。此良可疾首痛心巳﹐而君子未以爲痛也。何則﹖大難旣平﹐且不睹兵革之事﹐且不聞羅織之經﹐其人死﹐其禍絕﹐往者已矣﹐來者猶幸。夫何庸工羣起而談岐黃﹐則殺人至多而不可勝窮者﹐無如此甚矣﹐不以戈而人罹鋒刃﹐不事箝网而人遭誅夷﹐其書多﹐其傳久﹐其流遠﹐其派眾﹐其人已死﹐其禍不絕﹐遂使四海之大﹐百世之遠﹐盡飲其羽﹐飽其鋒﹐登其梯﹐入其甕。水旱不年有﹐而此無免時﹐蝗螟不歲見﹐而此無逃期﹐痛哉痛哉﹗此最可痛哭流涕者也。其天道乎﹖抑人事耶﹖雄謂此言沈痛已極﹐足以警世﹐故附錄於此。惟黃氏𨿽精究醫學﹐而泥古太甚﹐偏尙扶陽﹐恐未深於閱歷者。所以非知之艱﹐行之艱也。楊素園大令云﹕玉楸所著各種﹐議論悉本《內經》﹐惟自負太髙﹐未免有意矜奇﹐賢智之過﹐往往如此。斯爲定評。大令又謂雄曰﹕從來趨時者﹐鮮實學﹐而潛心古訓者﹐恆多不合時宜。兼而能之者﹐惟君乎﹖雄𨿽愧不敢當﹐亦不敢不勉﹐然而難也。

怪力亂神﹐𨿽聖人所不語﹐然嘗曰敬鬼神而遠之矣﹐則非無鬼神也。庸人惑之﹐儒者辟之﹐皆愚也。有病而輒事禳禱﹐則惑矣﹐患祟而輒云無鬼﹐則迂矣。《北史》顧歡取《孝經》置病患枕邊愈瘋顚﹐以正勝邪﹐可補灸鬼哭穴﹑服八毒赤丸﹐及移精變气諸法之未備﹐醫者不可不知也。

﹝注﹞此言邪祟爲病﹐間亦有之。若痰證﹑熱證及七情爲病﹐皆往往有類祟證﹐醫者須辧明以釋病家之惑﹐而後對證施治。不可以病患稍涉狂妄﹐卽疑爲鬼祟而爲巫覡所欺也。

﹝刊﹞顧伊芳人孝廉室病鬼﹐醫皆束手。木文和尙於病榻前焚香誦《中庸》﹐三復而瘳。緇衣也﹐心崇正學﹐則聖賢之徒矣﹔儒冠者﹐心惑邪說﹐卽異端之流矣。余嘗調俗儒不及髙僧﹐倘有行韓子之事而人其人者﹐亦當區別以處之。不可因釋老之故﹐而槪視緇黃爲非類。蓋有畸人逸士﹐傺無聊﹐遁迹於其間者矣。

怪證奇疾﹐間或有之﹐不可謂古書盡誣也。卽尋常病証之奇幻﹐亦有古書所未載者。少所見而多所怪﹐陋矣﹔彊不知以爲知﹐妄矣。不陋不妄﹐可爲名醫。

﹝注﹞病形奇怪﹐變幻萬端﹐古書所有者﹐時或見之﹐古書所無者﹐時亦聞之。蓋造物之化工莫測﹐病機之釀疾無窮也。

﹝校﹞《宋史》呂夏卿得奇疾﹐身體漸縮﹐卒時才如小兒。他書亦有載此證者。揆之以理﹐其人必平時多餌丹石熱藥﹐以致消縮﹐而竇材云此證宜服丹﹑附﹐最屬不經。

﹝刊﹞梁應來云﹕姑丈葛秋生病瘵﹐卒時身首縮小﹐名縮骨勞。可見近時亦有此證也。竇材乃妄人耳﹐自詡越人再世﹐所著《扁鵲心書》專尙丹石﹐欺世盜名﹐害人不淺。嗣有陳遠公﹐所著《石室祕錄》﹐論證列方﹐頗皆入理﹐柰蹈竇材故轍﹐假托軒﹑岐﹑仲景﹐誣聖愚人﹐貽譏後世﹐毛達可嘗嘆惜之。頃見番禺潘氏《海山仙館叢書》﹐所收女科書三卷﹐文理粗鄙﹐剿襲甚多﹐托名傅靑主先生手著之祕本。潘氏不知醫理﹐誤信梓行﹐玷辱靑主矣。無知妄作﹐固不足論﹐以遠公之學而托諸鬼神﹐誡不可解也﹐更有王養吾者﹐將郭氏《痧脹玉衡》竊爲己有﹐假托深山野人之祕授﹐編其原方爲六十四卦﹐未免傷及事主。而沈芊綠不察﹐采入《尊生》﹐何丹流受愚﹐重災梨棗﹐案𨿽未破﹐君子病之。

醫家臨診辧證﹐最要凝神定气。如曾世榮於船中治王千戶子頭疼額赤﹐諸治不效﹐動卽大哭﹐細審知爲船篷小篾刺入囟上皮內﹐鑷去卽愈。苟不細心審視而率意妄治﹐吾恐醫者道少﹑病者人費矣。

﹝注﹞凝神定气﹐惟心小膽大者能之﹐忍辱負重﹐惟智圓行方者能之。不如是﹐不足以爲名醫。如臨一大證﹐學識不足以當之﹐則宜舉賢讓能﹐不可蚊負以僨事﹔學識苟足以當之﹐而同道之識見不一﹐各抒議論者有之﹐簧鼓惑聽者有之﹐陰謀排擠者有之﹐加以親友之好惡﹐戚黨之疑信﹐或熱心關切﹐或樂禍幸災﹐投劑果然漸效﹐羣議自息﹐病或稍有波瀾﹐眾楚交咻﹐斯時也若執徳不宏﹐悻悻然委而去之﹐病付庸手﹐坐視其危﹐豈不輕棄人命乎﹖且事敗之後﹐亦未必竟無歸咎之語。故非凝神定气之心思﹐不足以辧疑難險惡之大證﹐無含蓄堅忍之才力﹐不足以負扶危持顚之重任也。其學識全無﹐不知輕重﹐亂投藥石﹐惟利是圖者﹐乃無恥之徒﹐不可與忍辱負重同語矣。

﹝校﹞龍兒偶患足指腫脹痛﹐適山妻往侍外姑疾﹐瘍科治之益劇﹐日夜啼泣不止。山妻聞而遺歸﹐滌去敷藥諦視之﹐乃剃下短髮一莖刺入甲。時盛暑﹐小兒頻脫襪﹐此必剃髮落於鞋內所致也。鑷而出之﹐遂愈。

正與曾案相類矣。

﹝刊﹞刺不鑷出而誤藥妄治﹐在頭者其禍稍輕﹐在趾者必至潰腐脫落而成殘廢。緣先慈耳目之聰明迥異於人﹐故至老不衰﹐而又善體人情﹐事上撫下﹐無不欣感﹐烹飪湯藥﹐靡不周至﹐戚族中如有大病﹐必延往主裁﹐是以病情藥性﹐諸練亦深。雄未冠以前﹐讀《景嶽全書》而喜之﹐遇證亦效其治法。先慈聞而痛戒曰﹕信道不篤﹐見異思遷﹐汝將爲殺人之事乎﹖吾之閱歷病證者多矣﹐無論外感不可妄投溫補﹐卽內傷證﹐必求其所傷何病而先治其傷﹐則病去而元自復。古人不曰內虛而曰內傷﹐顧名思義﹐則純虛之證殊罕見也。汝何懵乎﹖雄聆訓恍然漸有定見。三十年來﹐員不能起死人而生之﹐尙不致釀活病爲死證者﹐先慈啟迪之教也。今刊此案﹐不禁思親之感。

滋補丸藥﹐最難消化﹐脾胃不健者﹐斷勿輕服。香巖先生云﹕湖州沈赤文﹐年甫冠﹐讀書明敏﹐父母愛之如掌珠。將畢姻﹐合全鹿丸一料﹐少年四人分服。赤文於冬令服至春初﹐忽患渾身作痛﹐有如痛風﹐漸至腹中作痛﹐有形之塊累累於腸﹐飲食不進﹐肌肉消瘦。諸醫治之﹐乃父畏用消導淸火之藥﹐惟以參﹑術補方是從。至秋初邀余診視﹐問曰﹕小兒晚間去黑糞如拳大者一塊﹐目下徧身如火﹐欲飲井水﹐不知何故﹖余按脈數大﹐身體骨立﹐驗其所下之塊﹐黑而堅硬﹐意爲瘀血結成﹐與酒蒸大黃丸二錢﹐下黑塊不計﹐用水浸之﹐胖如黑豆。詳詢所以﹐乃全鹿丸未化也。始知爲藥所誤﹐不數日熱極而死﹐同服三少年﹐一患喉痺而死﹐一患肛門毒而死﹐一患吐血咳嗽而死。此皆無病而喜服溫補之害也﹐錄此以勸世人不必好補而服藥。

﹝注﹞世人之愛其子也﹐始憂其不長﹐衣帛食肉以揠苗﹐繼慮其虛羸﹐朝丸暮藥爲常饌﹐逢節則參﹐遇勞則參﹐釀疾延勞﹐半由乎此。𨿽曰愛之﹐其實害之。愚謂富貴之家﹐何不將此終年無病所服參藥之費﹐延醫合藥﹐施診貧病﹐報施不爽﹐則我之子孫自然康彊逢吉﹐不必慮其虛羸而爲無病之呻矣。豈不美哉﹗香巖先生治痘多活法。嘗於肩輿中見采桑婦﹐先生令輿人往摟之。婦大怒詈﹐其夫將扭輿人毆打。先生曉之曰﹕汝婦痘已在皮膜間﹐因气滯閉不能出﹐吾特激之使怒﹐今夜可遽發﹐否則殆矣﹐已而果驗。又一富家子病痘閉﹐諸醫束手﹐先生命取新潔大漆桌十餘張﹐裸兒臥於上﹐以手展轉之﹐桌熱卽易﹐如是殆徧﹐至夜痘怒發得生。又先生之外孫甫一齡﹐痘閉不出﹐母乃抱歸求救。先生視之甚逆﹐沈思良久﹐裸兒鍵置空室中﹐禁女弗啟視。迨夜深始出之﹐痘已徧體粒粒如珠。因空屋多蚊﹐借其膚以發也。又汪益美布鋪夥友壯年患痘閉﹐羣醫不能措手。先生令取雞糞若干﹐以醇酒熱調如糊﹐徧塗其身面手足。越宿雞矢燥落裂剝﹐而痘已出矣。此皆神而明之之治﹐錄之亦可發人之慧悟。然激之使發者﹐气閉也﹐展轉於新漆之桌者﹐火閉也﹐假蚊口以嘬之者﹐血閉也﹔塗之以雞矢醴者﹐寒閉也。𨿽外治也﹐而有分別之妙義焉。苟欲效顰﹐亦當審諦。

﹝校﹞上論治案。

﹝刊﹞徐洄溪云﹕痘證因時而變﹐不但歷代不同﹐隔數十年亦有小變。余謂痘證每因時邪引動而發﹐萬密齋嘗言之﹐王淸任亦論之﹐故不但數十年有小變﹐卽一﹑二年間亦有判然迥異者。蓋痘有痘疫﹐有疫﹐兒科拘守古法﹐但可以治常痘﹐此建中《瑣言》之所以有救偏良法也。後人不知此義﹐輒訾其浪用石膏﹑大黃爲偏﹐謂止可以救慣用熱藥之偏﹐豈爲知人論世之言哉﹗但痘挾疫邪﹐非用費氏之法不可。惜幼科罕讀其書﹐不識病因﹐往往闔境沿村﹐夭枉載道﹐諉諸天數﹐豈盡然歟﹗吾先慈幼時患痘﹐頭面𨿽少﹐徧身密布﹐紫黑焦枯﹐略無潤澤﹐諸醫束手。老醫包士安曰﹕此名螺疔痘﹐用大黃﹑石膏多劑﹐毫無起色﹐奄奄一息﹐已絕望矣。偶親串中遣一越人陳嫗來探疾﹐見而云﹕尙可圖也。亟以銀鍼將徧身之痘逐粒挑出如黑豆者一顆﹐隨以珍珠八寶丹糝入﹐外用朱養心家碧玉膏封之﹐卽能進粥﹐不勞余藥而生。又定州楊素園大令云﹕阜平趙功甫邃於醫﹐凡一切丸散﹐人所不能辧其中爲何藥者﹐趙一嗅而知之﹐歷試不爽﹐殆與離婁之明﹑易牙之舌﹐皆爲天畀之獨也。生平長於治痘﹐痘始萌﹐一望已知其結局﹐𨿽極危之證﹐治之無不收功。自云一生療痘﹐無藥不用﹐而從未有用附子者。並識之﹐以質治痘名家。

開物成務之聖人﹐憫民疾苦﹐救其夭札﹐而垂以藥治病之教﹐誠輔相裁成之大道也。乃秦政﹑漢武﹐窮奢極欲﹐妄求不死﹐於是方伎進﹑邪說興焉。故今世所傳《神農本艸經》《黃帝內經》等書﹐皆有方伎之言附會其中﹐如輕身不老﹑久服延年等語是也。卽班氏《藝文志》亦承其陋﹐謂方伎之別有四﹕曰醫經﹐曰經方﹐曰房中﹐曰神仙。夫醫理經方﹐皆聖王康濟蒼生之術﹐豈可與房中﹑神仙之邪說並列爲方伎哉﹗後人惑之﹐淪於雜學﹐幸天縱長沙﹐集醫經﹑經方之大成﹐置房中﹑神仙於不論﹐炎黃大道﹐賴以復明。於戲﹗此其所以爲醫聖也。或老年血气衰弱﹐精力不充﹐藉藥餌以佐谷肉果菜所未逮﹐亦人子竭力孝養之一端﹐固未可盡非焉。

但弗惑於邪說﹐妄求長生而服金石等藥﹐以速其死耳。古書惟《元和紀用經》以不用桂﹑附﹑石藥者爲上丹﹐猶爲近理﹐故首錄其方於下。

上丹

平補气血﹐健力加餐。

北五味﹝八兩﹐夏月再加四兩﹞百部﹝酒宿浸焙﹞菟絲子﹝酒宿浸焙﹞淡肉蓯蓉﹝酒浸各二兩﹐四季土旺﹐蓯蓉再加六兩﹞杜仲﹝炒﹞巴戟肉遠志肉﹝各二兩﹐冬月遠志再加六兩﹞甘枸杞﹝二兩﹐秋月再加六兩﹞防風﹝無叉枝者﹞白茯苓蛇牀子﹝炒﹞柏子仁﹝另研﹞幹薯蕷﹝各二兩﹞

上十三味﹐用甘泉﹑桑柴火﹑砂鍋﹐煎至味盡去滓﹐將藥汁慢火熬成膏﹐瓷器收盛。封置泥地或冷水中拔去火气。每晨淡鹽湯調服數錢﹐春月用棗湯化服。

﹝注﹞醫書有肥兒丸﹐無養老方﹐可見人情之濃於慈﹑薄於孝﹐故《韓氏醫通》嘗三嘆焉。先府君年逾大耋﹐神明不衰﹐𨿽知醫而素不服藥﹐獨諄諄以養老爲言。夫良醫不治老﹐老豈能治之轉少哉﹖然藥以扶老﹐使之康健而少病﹐未始非怡淸養志之先務﹐𨿽以藥扶老﹐實以孝治人耳。上丹本是丸方﹐恐老人脾气不健﹐運化殊難﹐攺丸爲膏﹐俾易融洽。酒宿浸者﹐酒浸一宿也。

集靈膏

人年五十﹐陰气先衰﹐老人陰虧者多﹐此方滋養眞陰﹐柔和筋骨。

西洋參﹝取結實壯大者﹐刮去皮﹐飯上蒸九次﹐日中曬九次﹞甘杞子懷牛膝﹝酒蒸﹞天冬麥冬懷生地懷熟地仙靈脾上八味﹐等分﹐熬成膏﹐白湯或溫酒調服。

﹝注﹞此方始見於《廣筆記》﹐無仙靈脾﹐云出內府﹐又載於《治法匯》﹐並無牛膝。方後法血虛加當歸四兩﹐脾弱加白術四兩或八兩。且云治一切气血兩虛﹐身弱咳嗽者﹐罔不獲效。凡少年但覺气弱倦怠﹐津液少﹐虛火上炎﹐急宜服之﹐免成勞損。後惟魏玉橫先生善用此方﹐《續名醫類案》極言其功效。愚謂卽人參固本加味也﹐峻補肝腎之陰﹐實無出此方之上者。原方用人參﹐近年參價甚昂﹐非大力者不能致﹐易以西洋參﹐可與貧富共之矣。方名「集靈」﹐則以有仙靈脾者爲是。《理虛元鑑》治勞嗽﹐於原方去參﹑膝﹐加甘﹑桔﹑元參。

﹝刊﹞如治陰虛遺帶﹐宜去牛膝﹐加黃柏。凡便滑者﹐亦宜去牛膝﹐重加生薏苡仁。

艸靈丹

老人陽气偏虛﹐便溺不禁者﹐用此溫補下元﹐可以耐冷。

茅山蒼術﹝泔水浸﹐刮去皮﹐飯鍋上酒蒸透﹞川椒紅﹝各四兩﹞懷熟地幹薯蕷﹝各三兩﹞炙甘艸茯苓﹝各二兩﹞茴香﹝二兩鹽水炒﹞川烏﹝制一兩﹞

上八味﹐將六味研細末﹐以熟地杵膏﹑薯蕷煮糊﹐共杵丸﹐梧子大。每三十丸﹐空心淡鹽湯下﹐以干食物壓之。

﹝注﹞脾腎兩虧﹐內挾寒濕者﹐此方宜方。若陰虛火盛之人﹐不可服也。

十灰散

治吐血﹑咯血﹑嗽血﹐先用此藥止之。

大薊小薊荷葉扁柏葉茅根茜根梔子大黃丹皮棕櫚皮上十味﹐等分燒灰存性﹐研極細末﹐以紙包置泥地上一夕出火气。每服五錢﹐藕汁或蘆菔汁或京墨汁半碗調服。

﹝注﹞按原注云﹕吐血者競推葛氏﹐而先生首以此方止血﹐明明劫劑﹐毫無顧忌﹐細玩始知先生意之到﹑理之精也﹐人生於陽﹐根於陰﹐陰气虧則陽自勝﹐上气爲之喘促﹐咳吐痰沫﹐發熱面紅﹐無不相因而至﹐故畱得一分自家之血﹐卽減得一分上升之火﹐易爲收拾。何今日之醫動以引火歸經爲談﹐不可槪用止血之味﹐甚至有吐出亦美﹐壅反爲害﹐遂令遷延時日﹐陰虛陽旺﹐煎熬不止。至於不救。果誰之咎﹖執引經而緩時日﹐冀復元神﹐吾恐有形之血豈能使之速生﹐而無偶之陽何法使之速降﹖此先生所以急於止血之大旨也。

﹝刊﹞諸藥燒黑﹐皆能止血﹐故以「十灰」名其方。然止澀之品僅棕櫚一味﹐餘皆淸血之熱﹑行血之滯﹑破血之瘀者﹐合以爲劑﹐𨿽主止血而無兜澀畱瘀之獘﹐雄每用之﹐並無後患﹐何可視爲劫劑乎﹖

太平丸

治久嗽肺萎肺癰。

天冬麥冬知母川貝母款冬花﹝各三兩﹞杏仁當歸熟地生地黃連﹝各一兩五錢﹞蒲黃京墨桔梗薄荷﹝各一兩﹞

上十四味﹐研細末和勻﹐以白蜜四兩﹐於銀石器中煉熟﹐再入黑驢皮膠一兩五錢﹐俟烊後下諸藥末攪勻﹐再入麝香少許﹐熬二﹑三沸﹐卽丸彈子大。食後細嚼一丸﹐薄荷湯緩緩化下。臨臥噙此丸仰臥﹐使藥流入肺竅﹐則肺淸嗽減。凡咳嗽服此﹐七日自痊。

﹝注﹞肺居膈上﹐湯藥蕩滌宜下﹐已過病所﹐宜乎難效﹐此噙化法之所以妙也。後莊一生治气郁痰凝﹐胸膈痞塞﹐用人參﹑貝母﹑苦參﹑沈香﹑薄荷﹐爲末蜜丸﹐噙口中聽其自化﹐徐徐沁入。可謂善得師者。

潤肺膏

治久嗽肺燥肺萎。

羊肺﹝一具﹞杏仁﹝淨研﹞柿霜眞酥眞粉﹝各一兩﹞白蜜﹝二兩﹞

上將羊肺洗淨﹐次將五味入水攪粘﹐灌入肺中﹐白水煮熟﹐如常服食。

﹝注﹞按原注云﹕血去則燥﹐燥則火旺﹐肺大枯﹐欲從腎源滋水﹐而不先滋水之母﹐有是理乎﹖然肺爲多气少血之髒﹐故一切血藥槪不欲用﹐以羊肺爲主﹐諸味之潤者佐之﹐人所易能也。若以眞粉之甘涼﹐不獨淸金﹐且以培土﹐人所未知也。愚謂此治上損之主劑也。肺熱葉焦之痿﹐飲不解渴之上消﹐並可仿此爲法。夫可久先生爲治損聖手﹐故葉氏治吐血諸證皆宗之。柰後人多從《醫貫》入手﹐不分上損﹑下損﹐惟知六味﹑八味等方而已﹐宜乎其無效也。今世所傳葛氏方﹐僅一白鳳膏膾炙人口﹐抑何陋哉﹗

燮理十全膏

平補陰陽﹐調和气血。

人參黃﹝各三兩炙﹞白術﹝六兩﹞熟地﹝八兩﹞歸身白芍川芎﹝各二兩﹞甘艸﹝一兩炙﹞

上八味﹐熬膏﹐將成入鹿角膠四兩﹐龜板膠三兩收之﹐盛瓷器內﹐窨去火气。每開水調服數錢。

﹝注﹞此一瓢先生方也。其方論云﹕古人治無形之勞倦﹐必培以甘溫﹐人參爲君﹐白術爲臣﹐黃爲佐﹐甘艸爲使﹐有形之勞倦﹐必助以辛溫﹐歸﹑芎是也﹐資以酸甘﹐芍﹑地是也。故以八味爲章旨﹐而驅策以血肉之物﹐如鹿之動﹐能通督脈﹐挺走險阻而不疲﹐角戴陽而上升﹐稟乎剛健之用﹔龜之靜﹐能通任脈﹐潛藏固蟄﹐抱陰負陽而善守﹐腹爲陰而下降﹐稟乎柔順之體。此二膠者﹐各稟一徳﹐艸木力微﹐賴之而神其用也。

陰陽兩虛者服之﹐無偏勝﹐無不及﹐或加陳皮﹑半夏以利樞機﹐允爲王道之劑。凡培養元气之方﹐宜簡而純。

簡則臟腑易承﹐气血易行﹐純則溫濃和平﹐可以補偏救獘﹐俾自相灌注﹐循環無端﹐生生不已﹐以合其先天所賦流行之道。若稍有穿鑿﹐非本然之理矣。蓋人身之精神﹐不外乎陰陽﹐陰陽又不外乎剛健柔順﹐相倚循環﹐並非分道揚鑣者也。故無形之動﹐陽之性﹐卽陽之理﹐有形之靜﹐陰之性﹐卽陰之理也。張之則爲陽﹐馳之則爲陰。陽則剛健中正﹐陰則柔順利貞。丹書敬勝怠勝﹐夫人知之﹐無如气血精力與時推移﹐久勞其陽﹐陽必降而入陰﹐久敝其陰﹐陰必無力承陽﹐必使剛健中正以行之陰﹐柔順利貞以奉於陽﹐則陰陽二气無形體﹑無疆界﹐不勞不敝﹐則自然淸明在躬也。

露珠丹

治殫慮勞神﹐火升心悸﹐震惕不寐﹐遇事善忘。

透明辰砂﹝一兩﹐以玉器盛露四十九夜﹐除陰雨不算﹐研極細﹞西牛黃﹝一錢﹐研細﹞

上二味﹐研勻﹐煉白蜜丸如豌豆大。每臨文應事或臥時﹐以一丸噙化。

正誠丹

治同上。

透明辰砂﹝研極細﹐每砂一兩﹐用生甘艸一兩煎湯飛淨﹑去頭底曬漧﹐再研再飛﹐三次爲度﹞

豬心中血﹝絲綿絞去滓﹐凡砂一兩﹐用心血三个﹐每次一个﹐拌砂曬漧﹐再研再拌﹐再曬三个﹐用訖再研極細﹞

上以糯米糊和搗萬杵爲丸﹐每重七分﹐陰漧得五分﹐瓷瓶密收。服法如前。

神效散

治膈消。

白浮石生蛤粉蟬蛻上三味﹐研細末﹐每三錢﹐鯽魚膽七枚﹐取汁調服。

﹝注﹞晉三先生云﹕心肺同居膈上﹐熱邪移肺﹐劫其眞津﹐而成之勢﹐熾若燎原﹐故渴而求救於水﹐飲如長鯨之吸川﹐𨿽補水降火﹐猶恐不及﹐妙在卽以水中鹹寒之物﹐從其所欲以治之。故仲景用文蛤散﹑潔古化水丹用蛤粉﹐皆同此義。是方更有進焉者﹐浮石﹑蛤粉﹑鯽魚膽三者﹐以咸勝苦﹐以苦勝辛﹐辛﹐肺之气味也。佐以蟬蛻輕浮上升﹐引領三者直達肺經﹐解熱上渴。且浮石﹑蛤粉之咸﹐皆平善無過﹐非但止渴﹐兼能利水﹐可無聚水之變幻。蓋往往有寒涼過用﹐火熱旣消﹐反不能消水而成中滿腫脹者。吾於此敬服許學士具通天手眼﹐轉展回顧有如此也。

太乙紫金丹

山慈姑川文蛤﹝各二兩﹞紅芽大戟白檀香安息香蘇合油﹝各一兩五錢﹞千金霜﹝一兩﹞雄黃﹝飛淨﹞琥珀﹝各五錢﹞冰片當門子﹝各三錢﹞

上十一味﹐各研極細﹐再合研勻﹐濃糯米飲杵丸﹐綠豆大﹐外以飛淨辰砂爲衣。

﹝注﹞此治濕溫﹑疫癘之邪﹐彌漫燻蒸﹐神明昏亂﹐及霍亂吐瀉﹐痧脹腹痛﹐水土不服﹐嵐障中惡等證﹐兼解諸毒。薛一瓢先生云﹕比蘇合丸而無熱﹐較至寶丹而不涼﹐兼太乙丹之解毒﹐備二方之開閉﹐洵爲濟生之仙品﹐立八百工之上藥也。

﹝刊﹞今世所行太乙丹﹐藥品龐雜﹐羣集燥熱﹐惟風餐露宿藜藿人寒濕爲病者﹐服之頗宜。若一槪施之﹐誤人匪淺。

參香八珍膏

丹參﹝去頭尾﹐酒洗蒸熟﹞四制香附﹝各四兩﹞熟地炙黃白芍﹝酒炒﹞蒸熟白術白歸身﹝酒炒﹞茯苓﹝各三兩﹞

上八味﹐熬膏。每三錢﹐開水調服。

﹝注﹞一瓢先生云﹕此女科調理方之首選也。气味和平﹐功能相稱﹐同行臟腑﹐灌注血脈﹐虛人可以久服。愚按气屬陽﹐欲其剛健﹐血屬陰﹐欲其柔順。女子多郁。則气行不健﹐故去甘艸之甘緩﹐加香附以承流﹑術之宣化﹐郁則生熱﹐故血行不順﹐爰去川芎之溫竄﹐加丹參以協和三物而涵濡。且黃得歸﹑芍﹐補血之功敏於人參﹐特捨彼而用此﹐不僅貧富可以共嘗也。

金鳳銜珠

治婦女虛寒諸病﹐致不受孕。

蛇牀子﹝四錢﹞母丁香肉桂杏仁白芨吳萸菟絲子北細辛薏苡仁砂仁牡蠣川椒﹝各三錢﹞麝香﹝少許﹞

上十三味﹐各研細﹐再研勻﹐生蜜丸﹐櫻桃大。每一丸﹐納玉門中。

﹝注﹞此治玉門寬濕﹐虛寒帶下﹐或行經腹痛﹐經遲色淡﹐並男子陽虛莖萎﹐遺濁精寒諸證。世之男婦﹐患此而隱忍不言﹐遂至仳離﹐甚或釀事﹐蓋不知可以藥治也。錄方之意﹐殆有深心。

吉祥丸

治婦人血寒气郁﹐不能有子。

天麻﹝煨﹞芎桂心丹皮桃花瓣柳絮白術熟地五味﹝去核﹞茯苓﹝各一兩﹞菟絲子覆盆子楮實﹝各一升﹞桃仁﹝百粒﹞

上十四味﹐爲末﹐蜜丸豆大。每五丸﹐空心苦酒下﹐日三。

﹝注﹞晉三先生云﹕吉祥者﹐《詩》言吉夢熊黑﹐男子之祥也。婦人血積胞門﹐或寒凝子宮﹐致任脈不榮﹐不能受孕﹐斷緒絕產﹐古人用蕩胞湯﹑秦桂丸等方﹐閨中弱質﹐奚堪猛烈之品。是方君以天麻者﹐以其有遊子十二環於外﹐結子透虛入莖中﹐潛生土內﹐復芎下行血海﹐治血閉無子﹐東垣言女子肝虛不足﹐宜天麻﹑芎以補之也﹐臣以桂心﹐通子宮破瘀﹐桃仁﹑丹皮﹐補肝活血﹐桃花輕薄﹐柳絮顚狂﹐功皆下行走泄﹐其性可以辟除穢惡﹐其情足以感發春心﹔佐以白術﹑地黃﹐補脾腎之正气﹔再使以菟絲﹑覆盆﹑五味﹐皆蔓延多子之品﹐茯苓入陽通气﹐楮買入陰通神﹐俾使內之時﹐精气神混合一﹐自然受孕。方之取義甚佳﹐用亦屢效。

﹝校﹞此二方𨿽主虛寒無子﹐而一爲外治之法﹐一則服藥止五丸﹐何也﹖丹溪先生嘗論之矣。謂陽精之施﹐陰血能攝﹐精成其子﹐血成其胞﹐胎孕乃成。凡婦人無子﹐率由血少不足以攝精也。血少固非一端﹐然必調補陰血﹐使無虧欠﹐乃可成胎﹐何可徑用熱劑煎熬臟腑﹗血气沸騰﹐經來必轉紫黑﹐漸致衰少﹐始則飲食驟進﹐久則口苦而幹﹐病且蜂起﹐焉能受孕﹖縱然生子﹐亦多不壽﹐以熱藥能耗損天眞之陰也。且婦人血少內熱者多﹐𨿽膠艾湯不可擅用﹐以艾性至熱﹐入火灸則下行﹐入藥服則上行﹐多服則致毒﹐不可不知。然則此二方之外治﹑少服﹐良有深意﹐而中病卽止﹐更爲用藥者所當知矣。

﹝刊﹞陳氏云﹕男不能生子有六病﹕精寒也﹐气衰也﹐痰多也﹐相火盛也﹐精少也﹐气郁也。女不能受孕有十病﹕胞門冷也﹐脾胃寒也﹐帶脈急也﹐肝气郁也﹐痰气盛也﹐相火旺也﹐腎水虧也﹐任督病也﹐膀胱气化不行也﹐气血偏而不能攝精也。可見精寒與胞門冷﹐特其一端耳。故諭氏謂丈夫無子﹐不可徒服壯陽之藥。然則女人不孕﹐豈可槪投辛熱之劑耶﹖惟確見虛寒之證者﹐始可用此等方。孫眞人以五丸爲一服﹐何其愼哉﹗後世之神佑丸每服七粒﹐得其旨矣。雄謂男女縱無病﹐而兩情未洽﹐亦不能孕﹐情之未洽﹐尢非筆所能罄。是二方者﹐不僅治病﹐兼寓洽淸﹐此我曾王父所以有取而錄之﹐蓋欲人之家室和而似續延﹐故先王父嘆爲有深意存焉。旨哉言乎﹗

安胎飲子

懷妊兩月服起﹐至六个月止﹐可免墜胎。

紅蓮子﹝杵碎﹞臺州靑薴﹝洗去膠﹞白糯米﹝各三錢﹞

上三味﹐水一鐘﹐煎減半。每日侵晨服。

﹝注﹞晉三先生云﹕半產由於房勞傷損足三陰﹐腎傷則精气不固﹐肝傷則血熱妄行﹐脾傷則胎元自墜。紅蓮子淸君相之火﹐而能固澀眞气﹐靑薴利小水而通子戶﹐淸淫欲之瘀熱﹔糯米補益脾陰﹐能實陽明空竅﹐使肝气不妄動而胎气自安。以五穀果實爲方﹐誠王道之劑也。

蕩胞丸

凡屢屢墮胎者﹐墮後卽以此丸服七日。

丹皮桂枝赤芍茯苓桃仁﹝去皮尖﹞

上五味﹐等分﹐生研末﹐醋曲糊丸﹐梧子大。每朝用紫花益母艸三錢煎湯﹐送下二十丸。七朝後接用後方。

玉環丸

前丸服至七朝﹐第八朝接服此丸﹐至十四朝而止。

生地﹝切碎﹐同姜炒﹐去姜﹞丹參﹝去頭尾﹐酒洗炒﹐各四兩﹞全當歸﹝三兩﹞

四制大香附赤芍﹝酒炒各二兩﹞川芎﹝童便炒﹞陳艾絨﹝雞子二枚同煮﹐水漧炒黑各一兩﹞

上七味﹐研末﹐以黑驢皮膠三兩酒化烊﹐和搗丸﹐梧子大。每服二十丸。

﹝注﹞半產之因不一﹐補虛淸火﹐夫人知之。惟胞宮畱瘀致墮者﹐世罕論及。錄此二方﹐以補未備。方名「蕩胞」﹐義自顯然﹐但藥非峻烈﹐𨿽與蕩胞湯同名﹐而純駁緩急大不侔矣。

神造湯

治雙胎經養不周而偏夭﹐不去其死﹐害母失胎﹐此方主之。

蟹爪﹝一升﹞生甘艸﹝二尺﹞阿膠﹝三兩﹐湯成去滓下﹞

上三味﹐於東向鑪上﹐炊以葦薪﹐煮以東流水一斗﹐取二升。頓服或分二服。若人昏不能服者﹐灌之卽活。

﹝注﹞晉三先生云﹕神造者﹐制方之妙﹐一若神仙所作者也。蟹爪尖專下死胎﹐甘艸奠安中气﹐不使屍气上乘﹔阿膠滑利前陰。分兩用一﹑二﹑三者﹐取數之勝﹐衡以升﹑尺稱者﹐取器之動﹐鑪向東者﹐取生气﹐炊以葦薪者﹐取輕脫。若雙胎一死一生者﹐蟹爪又安生胎﹐阿膠專於育神﹐甘艸培植生气﹐服之令死者出﹐生者安﹐眞神品也。

補脬飲

治產後脬損﹐小便淋瀝。

生黃絲絹﹝一尺剪碎﹞白丹皮根木白芨﹝各一錢﹞

上三味﹐水一碗﹐煮至絹練如餳。空心服﹐咽時不得作聲。

﹝注﹞晉三先生云﹕脬﹐婦之膀胱也。產時爲穩婆所傷﹐小水淋漓無度。觀其補法﹐有不可思議之妙。生絲造者曰絹﹐色黃者入血﹐丹皮連木者入裏﹐色白者走气﹕二者皆能瀉膀胱之火﹐引淸气以達外竅。白芨性粘﹐功專收澀﹐能補五內之破損。咽之無聲乃有效者﹐蓋聲出於五臟﹐有聲則五臟之气動而來迎﹐無聲則五臟之气靜而寧謐﹐所餌之藥不由五臟分布入肺﹐竟從胃口闌門泌別淸濁之處﹐由脂膜之絡﹐滲於膀胱之外膜﹐使白芨得以護外而爲固也。

﹝刊﹞二方用藥﹐可謂情義入神﹐而前方煎法﹐此方服法﹐尢足開人之慧悟也。

靑附金丹

治婦女瘕等病。

靑皮﹝切四兩﹐用消石五錢化水浸﹞香附﹝捶碎四兩﹐童便浸﹞郁金﹝敲碎二兩﹐用生礬五錢化水浸﹞丹參﹝切三兩﹐薑汁浸﹞

上四味﹐研細末﹐醋糊丸﹐麻子大﹐曬漧灑上阿膠水﹐搖令光澤﹐再用﹕人參當歸川芎﹝各一兩﹞白術茯苓制半夏﹝各二兩﹞陳皮炙艸﹝各五錢﹞

上八味﹐研細末﹐以米飲泛在光澤小丸上作外廓﹐曬漧。每三錢﹐開水下。

﹝注﹞此薛氏法﹐方制甚奇。緣虛弱人而患癥痞癖有形之病﹐不可徑施攻下﹐故用此爲緩消之計。其妙在以六君﹑歸﹑芎爲外廓﹐使藥入胃時不知有攻消之味﹐而胃气不傷﹐迨其漸化﹐則對証之藥已至病所﹐俾病去而正不傷。誠女科之要方也。

﹝刊﹞婦女經產﹐皆以血爲用﹐故其體多虛﹐而受制於人﹐故其气多郁﹐气郁則痰易凝而血易滯﹐此癥等病所由成也。粗工率用峻劑﹐但可以治實證﹐庸流偏於養正﹐每致延爲痼疾。觀此方以六君﹑歸﹑芎先爲保護中气﹐已寓化痰養血之治﹐可謂所至秋毫無犯﹐而暗伏奇兵拔其負固﹐安良除暴﹐允爲王者之師。諭氏論治下焦寒疝﹐義本於止﹐豈非善得師哉﹗雄謂以此類推﹐凡治下焦病﹐皆宜仿此法﹐庶無諺所云「兵馬過」﹐籬笆破之獘也。

五香丸

治同上。

五靈脂﹝一斤﹞香附﹝去淨毛一斤﹐水浸一日﹞黑牽牛白牽牛﹝各取頭末二兩﹞

上四味﹐於未研之先﹐一半微火炒熟﹐一半生用。共研細末﹐和勻﹐醋糊丸﹐蘆菔子大。每七﹑八分或一錢﹐臨臥姜湯下﹔次早再一服﹐卽愈。孕婦忌服﹐小兒減半﹐虛人愼用。

﹝注﹞五靈脂破瘀安新﹐香附調气舒郁﹐牽牛開結行痰﹑逐飲通水﹐合爲消散癖之方﹐不爲不峻﹐然每服錢許﹐用治實證﹐尙爲善藥。卽痰積食積﹐气滯成瘕﹐蠱膈腫脹﹐實痢初起﹐審屬痞聚在腹﹑有形攻痛之證﹐皆可治之。虛人或以六君子加歸﹑芍﹐作煎劑送服亦可。

導癥囊

治血因寒阻﹐凝結成癥。

川椒皂角﹝各一兩﹞細辛﹝一兩五錢﹞

上三味﹐爲末﹐以三角囊大如指者﹐長二寸﹐盛藥﹐納入陰戶內﹐欲便則出之﹐便已再納。癥化惡血而下﹐以溫湯洗之﹐三日勿近男子。

﹝注﹞外治法藥𨿽峻﹐似不比內服者之慮其耗傷元气也。然藥皆辛熱﹐必確因寒阻血凝爲病者﹐始爲對證。

觀癥化惡血而下句﹐義自顯然矣。

保嬰湯

治小兒諸病。

陳米黃土嫩竹葉蘆菔子薄荷葉燈艸心麥上七味﹐隨證所主者多用﹐其餘次之。每服不過三錢﹐袋盛煮湯﹐任意渴飲。如便燥者﹐調入白蜜少許。

﹝注﹞小兒之病﹐多起於乳食不節﹐此湯調養脾胃﹐巳扼幼科之要﹐故可隨證損益﹐以應諸病。若夏月泄瀉﹐尢爲妙方。卽痘疹後調理﹐亦宜準此。不可以平淡忽之﹐而從事溫補致釀別恙也。

﹝刊﹞小兒以脾胃爲後天根本﹐乳食不節﹐脾胃有傷﹐漸難運化﹐吐瀉乃作。久則脾土虛弱﹐肝木乘之﹐糞色漸靑﹐面部萎白帶靑﹐手足微搐無力﹐神气懨懨不振﹐而慢脾成矣。江筆花《醫鏡》云﹕時俗所謂慢驚風﹐卽木侮土是也。初起宜異功散﹐甚者加木香﹑肉桂。若肢冷﹑唇白﹑息微﹐元气欲脫也﹐急用附子理中湯﹐尙可挽回。然變之速者﹐用藥稍緩卽不濟事﹐未可槪視爲慢也。雄按﹕莊氏《福幼編》專論此證﹐若果系此證﹐應用此藥﹐乃謂執一方而可通治泄瀉﹐其禍可勝言哉。

天一丸

治小兒百病。

燈艸心﹝十斤﹐以米粉漿染﹐曬榦研末﹐入水澄之﹐浮者爲燈心﹐取出又曬漧﹐入藥用二兩五錢﹐而沈者爲米粉﹐不用矣﹞赤白茯苓﹝去皮﹐兼用茯神去木五兩﹞滑石﹝水飛過五兩﹞豬苓﹝去皮二兩﹞澤瀉﹝去蘆三兩﹞

上五味﹐各爲細末﹐以潞黨參熬膏和丸﹐龍眼大﹐辰砂爲衣﹐飛金爲裹。每一丸﹐隨證用引調服。

﹝注﹞韓天爵云﹕小兒生理向上﹐本天一生水之妙﹐故治病以小水通利爲快捷方式也。愚謂小水通利則病有去路﹐故曰快捷方式。諺云「溲多無病﹐矢多無命」﹐卽此義也。

淸驚散

治小兒痙厥螈。

陳膽星﹝九分﹞飛辰砂﹝一分﹞

上二味﹐研細﹐以竹瀝半小杯﹐生薑汁一小匙和勻﹐再用麥冬一錢﹐橘紅八分﹐薄荷尖一分﹐煎湯調服。

﹝注﹞俗傳急驚風﹐方中行﹑諭嘉言兩先生辟之甚詳。此方以降痰﹑淸熱﹑息風爲治﹐得其指矣。

﹝刊﹞《醫鏡》云﹕俗云急驚風﹐痰火閉也。小兒或感風寒﹐或積乳食﹐皆能生痰﹐痰積則化火﹐或受暑熱﹐亦生火﹐失於淸解﹐則火升而痰亦升﹐痰火上壅﹐閉其肺竅﹐則諸竅皆閉。其證目直气喘﹐昏悶不醒﹐且火甚則肝燥筋急。爲搐搦掣顫。反張竄視﹐而八候生焉。總由痰火閉結﹐肝風內動而成﹐非嚇驚也。當其拘攣弓仰之時﹐不可用力緊抱﹐但以手扶﹐聽其自抽自止﹐庶不傷經絡而成廢人。初起宜通關散開其嚏﹐得嚏則醒﹐次以竹瀝或梨汁﹑蘆菔汁和入石菖蒲汁灌之﹐火降痰平﹐則病自己。愈後宜淸熱養陰﹐勿投溫補。雄按﹕「痰」古作「淡」﹐顯系二火搏水以成痰也。萬密齋嘗云﹕人之有痰﹐猶木之有津﹐時令大熱﹐艸木流津﹐痰自熱生﹐此明驗也。痰猶水也﹐附气自行﹐過顙在山﹐豈水之性哉﹗乃搏激使之也。故雄謂胃火盛則飲食生痰﹐痰愈盛則肥濃愈嗜者是也。肝火熾則津液凝痰﹐痰愈盛則筋絡愈燥者是也。痰因火動﹐理自不誣。

順流丹

治痘證險逆。

當歸川芎升麻甘艸﹝各六兩﹞

上四味﹐粗末﹐於臘月八日取東流淸水七大碗﹐煎至三大碗﹐去渣﹐將藥盛新砂鍋內﹐再選﹕明淨完體辰砂﹝四兩﹞

上砂盛細絹袋內﹐以綫紮口﹐懸系藥汁中﹐約離鍋底一指﹐以桑柴慢火煮至汁盡﹐取起研細末﹐瓷瓶收藏﹐另用﹕好糯米﹝半升﹐淘淨控幹水气﹞

再以鹽鹵和淨黃土幹濕得所﹐包米爲團﹐放炭火內﹐令通紅﹐速卽取出﹐冷定劈開﹐揀米粒色黃有性者﹐亦研細末。別盛瓷瓶收藏。凡小兒一歲足者﹐用辰砂末﹑米末各一分﹐白蜜一茶匙﹐米湯半杯﹐醇酒三匙﹐共二未調勻﹐以茶匙徐徐餵服。未出痘者免出﹐已見點者必稀﹐陷沒者片時卽起。合藥一料﹐施送可救數百人﹐惟合時須焚香淨室吉人﹐勿令雞犬﹑陰宦﹑孝服﹑生理殘障﹑穢病患見﹐愼之珍之。

﹝注﹞《古愚消夏錄》載此方﹐云眞定梁氏世施此藥﹐厥功甚著。而用藥平淡﹐制法甚奇﹐名之曰「順流丹」﹐蓋以水向東流爲順﹐用治逆痘﹐證卽轉順。夫�致膠煎以伏流之阿水﹐則名阿膠﹐亦爲其功在水耳。故煎藥之水﹐不可不因證而擇其宜也。第東流水旣取其順趨﹐亦取其流行﹑煎藥者宜取而卽用﹐不可久停以失流行之性。觀其不用井水﹑止水﹐意可見矣。

﹝校﹞上論方劑。

六月初一日取好水藏之﹐久而彌佳﹐名六一水﹐又名神仙水﹐宜於夏秋烹茗。何氏《醫碥》煎藥用水歌云﹕急流性速堪通便。宣吐回瀾水最宜﹐百沸气騰能取汗﹐甘瀾勞水意同之﹐黃齏水吐痰和食﹐霍亂陰陽水可醫﹐新汲無根皆取井﹐除煩去熱補陰施﹐地漿解毒兼淸暑﹐臘雪寒冰療疫奇﹐更有輕靈气化水﹐奇功千古少人知﹐堪調升降充津液﹐滋水淸金更益脾。

﹝刊﹞雨雪之水名曰天泉﹐卽半天河水﹐一名上池水。其質最輕﹐其味最淡﹐宜煎淸肅上焦藥﹐淪茗遠勝山泉。惟吾杭飲之﹐故人文秀美﹐甲於天下。杭城皆瓦屋﹐以竹木或磚或銅錫爲承﹐引其水而注之缸﹐然必日使人梯而上視﹐如有鳥惡貓穢之瓦﹐卽以潔瓦易之﹐再以淨帚頻爲掃除﹐毋使木葉塵砂之積﹐則水始淸。若近廚突之屋﹐必有煤之污﹐勿取其水也﹐狂風驟雨之水﹐必夾塵砂﹐亦勿取焉。久晴乍雨之水﹐亦勿遽取﹐恐瓦有積垢﹐翟之未淨也。旣注之缸﹐必待其澄﹐而後挹其淸者﹐藏諸別缸﹐藏久彌良。凡藏水之缸﹐宜身長而口小者﹐上以缶盆冪之﹐而置於有風無日之所﹐日曬久則水易耗而色不白也。置缸之地須以石﹐俾免濕气上蒸也。嚴寒之際﹐缸慮凍裂﹐每缸內入以粗松柴三﹑四尺﹐卽不泐。先慈嗜茗而取水甚嚴﹐蓄水甚精﹐謹詳識之。𨿽他處亦可仿行﹐以免水土惡劣之病﹐不但備烹茶煮藥之用已。

又凡溪澗之水惡劣者﹐其山必﹐或爲砒礬毒藥之所產﹐或爲虫蛇猛獸之所居。而人之飲食﹐首重於水﹐乍入其鄕者飲之﹐疾病生焉﹐生於其地者習之﹐狠戾鐘焉。欲籌斡旋補救之策﹐以期革獷悍之俗﹐而康濟斯民者﹐惟有深鑿井泉﹐是爲亟務。爰附泰西掘井法於下﹐庶無井之處悉可廣鑿焉。

髙地作井﹐未審泉源所在﹐其求之之法有四﹕第一气試。當夜水气恆上騰﹐日出卽止。今欲知此地水脈安在﹐宜掘一地窖﹐於天明辧色時﹐人入窖﹐以目切地﹐望地面有气如煙騰騰上出者﹐水气也。气所出處﹐水脈在其下。

第二盤試。望气之法﹐曠野則可﹐城邑之中﹐室居之側﹐气不可見。宜掘地深三尺﹐廣長任意﹐用銅錫盤一具﹐淸油微微徧擦之﹐窖底用木髙一﹑二寸以盤﹐偃置之﹐盤上干艸蓋之﹐艸上土蓋之﹐越一日開視。盤底有水欲滴者﹐其下則泉也。

第三缶試。近陶家之處﹐取瓶缶坯子一具﹐如前銅盤法用之。水气沁入瓶缶者﹐其下泉也。無陶之處以土甓代之﹐或用羊絨代之。羊絨者不受濕﹐得水气必足見也。

第四火試。掘地如前﹐篝火其底﹐煙气上升婉蜒曲折者﹐是水气所滯﹐其下則泉也。煙气直上者否。

鑿井之法有五﹕第一擇地。山麓爲上﹐蒙泉所出﹐陰陽適宜﹔園林室屋所在﹐向陽之地次之﹐曠野又次之﹐山腰者居陽則太熱﹐居陰則太寒﹐爲下。鑿井者察泉水之有無﹐斟酌避就之。

第二量淺深。井與江河地脈通貫﹐其水淺深尺度必等。今問鑿井應深幾何﹐宜度天時旱澇河水所至﹐酌量加深幾何而爲之度。去江河遠者不論。

第三避震气。地中之脈﹐條理相通﹐有气伏行焉﹐彊而密理﹐中人者九竅俱塞﹐迷悶而死。凡山鄕髙亢之地多有之﹐澤國鮮焉。此地震之所由也﹐故曰震气。凡鑿井遇此﹐覺有气颯颯侵人﹐急起避之﹐俟泄盡更下鑿之。欲候知气盡者﹐縋燈火下視之﹐火不滅是气盡也。

第四察泉脈。凡掘井及泉﹐視水所來而辧其土色。若赤埴土﹐其水味惡。赤埴﹐粘土也﹐中爲甓爲瓦者是。

若散沙土﹐水味稍淡。若黑墳土﹐其水良。黑墳者﹐其土色黑稍粘也。若沙中帶細石子者﹐其水最良。

第五澄水。凡作井底﹐用木爲下﹐磚次之﹐石次之﹐鉛爲上。旣作底﹐更加細石子濃一﹑二尺﹐能令水淸而味美。

試水美惡﹐辧水髙下﹐其法有五。凡江﹑河﹑井﹑泉﹑雨﹑雪之水﹐試法皆同。

第一煮試。取淸水置淨器煮熟﹐傾入白瓷器中﹐候澄淸﹐下有沙土者﹐此水質濁也。水之良者無滓。又水之良者﹐以煮物則易熟。

第二日試。淸水置白瓷器中﹐向日下﹐令日光正射水﹐視日光中若有塵埃氤氳如遊气者﹐此水質不淨也。

水之良者﹐其澄徹底。

第三味試。水元行也﹐元行無味﹐無味者眞水。凡味皆從外合之﹐故試水以淡爲主﹐味佳者次之﹐味惡爲下。

第四稱試。有各種水欲辧優劣﹐以一器更酌而衡之﹐輕者爲上。

第五紙帛試。用紙或絹帛之類色瑩白者﹐以水蘸而幹之﹐無痕迹者爲上。

又按人可以一日無谷﹐不可以一日無水﹐水之於人﹐顧不重歟﹖苟知掘井試水之法﹐則在在可飲甘泉﹐且借以備旱災﹐救火患﹐一舉而數善存焉。雄性喜鑿井﹐柰無其力﹐惟冀同志者匡余未逮爲幸。但井欄之口宜小﹐庶免墜溺之虞﹐尢爲切要。設無水之地而不能鑿井者﹐更有水庫一法。泰西書云﹕若天府金城﹐居髙深險﹐江河溪澗﹐境絕路殊﹐鑿井百尋﹐盈車載綆﹐時逢亢旱﹐涓滴如珠﹐或絕徼孤懸﹐恆須遠汲﹐長圍久困﹐人馬乏竭﹐如此之類﹐世多有之﹐臨渴爲謀﹐豈有及哉﹖計惟恆儲雨雪之水﹐可以禦窮﹐而人情狃近﹐未或先慮﹐及其已至﹐坐槁而已。亦有根據山掘地﹐造作塘池﹐以爲旱備﹐而彌月不雨﹐已成龜坼﹐徒傷注之易窮﹐不悟滲漏之實多也。西方諸國因山爲城者﹐其人積水有如積谷﹐谷防紅腐﹐水防漏渫﹐其爲計慮﹐亦略同之。以故作爲水庫﹐率令家有三年之蓄﹐𨿽有大旱﹐遇彊敵﹐莫我難焉。且上方之水﹐比於地中﹐陳久之水﹐方於新汲﹐其蠲煩去疾﹐益人利物﹐往往勝之。彼山城之人﹐遇江河泉井之水﹐猶鄙不屑嘗矣。名曰水庫者﹐固之其下﹐使無受渫也﹐冪之其上﹐使無受損也。四行之性﹐土爲至幹﹐甚於火矣。水居地中﹐風過損焉﹐日過損焉﹐夏之日大旱﹐金石流﹐土山焦﹐而水獨存乎﹖故固之﹐故冪之。水庫之事有九﹕一曰具﹐具者庀其物也﹐二曰劑﹐劑所以爲之和也﹐三曰鑿﹐鑿所以爲之容也﹐四曰築﹐築所以爲之地也﹐五曰塗﹐塗所以爲之固也﹐六曰蓋﹐蓋所以爲之冪也﹐七曰注﹐注所以爲之積也﹔八曰挹﹐挹所以受其用也﹔九曰修﹐修所以爲之彌縫其闕也。

卷下

藥字從艸﹐故神農辧藥之書曰《本艸經》﹐則本艸宜以艸部居先。艸類甚多﹐孔子曰﹕蘭爲王者之香﹐則蘭之於艸﹐亦猶麒麟之於走獸﹐鳳凰之於飛鳥﹐後之修本艸者﹐苟折衷於聖人﹐自當以蘭爲冠矣。蘭以素心者爲貴﹐舒思慮之鬱結﹐蠲蘊伏之濁邪﹐稀痘催生﹐淸神養液﹐稟天地至淸之气而生﹐故昔人有吹气如蘭之諭。

曉嵐先生《筆記》云﹕苗峒地界值蘭開時﹐有食蘭蕊之虫﹐形似蜈蚣而色靑﹐取置杯中﹐灑以鹽末少許﹐覆之以蓋﹐須臾化爲水﹐湛然淨綠﹐澈如琉璃﹐蘭气撲鼻。用以代醯﹐香沁齒頰﹐半日後尙畱餘味。然蘭謝時卽死﹐殊不易得﹐彼地亦甚珍也﹐惜不知其何名。愚謂此虫可與脈望﹑鞠通相鼎立﹐洵稱仙品﹐宜其不易得也。夫虫而食蘭﹐猶得仙致﹐施之於人﹐效自可知。乃有以省頭艸當之者﹐抑何陋耶﹗﹝刊﹞潮州蔗田接壤﹐食蔗之虫形如蠶蛹而小﹐味極甘美﹐性涼﹐解熱毒﹐助痘漿﹐可與蘭虫並傳。

古之權量旣小﹐而藥劑甚輕﹐每服數錢者居多﹔今世反是﹐故藥價漸貴﹐所以患病愈難矣﹐不但良醫罕出也。如人參一味﹐竟爲富貴人常饌。夫人參亦艸根耳﹐天之生此﹐原以療人之病﹐非以養人之生。因無病之人競相購服﹐而視爲養生之物﹐無怪乎其價之日昂也。其價旣昂﹐僞物日多﹐而病之果當用此者﹐遂不能用矣。豈非以有用之才﹐銷磨於無用之地﹐而需才之時﹐反無才用乎﹖其實古之人參微涼微苦﹐與近時西洋參性味略同﹐深明醫理者似可通融代用﹐不必刻舟求劍﹐而默贊參價之昂﹐擅破貧人之產也。如證屬大虛﹐西洋參嫌其力薄﹐不妨以黃﹑甘艸﹑枸杞子﹑龍眼肉之類隨宜匡佐﹐亦在善用者驅策得其道爾。

此外更有習俗相沿而不知其誤者﹐略論如上。

枸杞子味純甘﹐色大赤﹐其質潤﹐其性平。《聖濟》以一味治短气。余謂其專補心血﹐非他藥所能及也﹐與元參﹑甘艸同用﹐名坎離丹﹐可以交通心腎。

肉蓯蓉溫潤潛陽﹐陰虛陽浮者﹐滋淸藥中皆可佐用。

石菖蒲舒心气﹐暢心神﹐怡心情﹐益心志﹐妙藥也。而世俗有散心之說﹐不知創自何人。審是﹐則周文王嗜此﹐何以多男而壽考耶﹖故淸解藥用之﹐賴以痰穢之濁而衛宮城﹔滋養藥用之﹐借以宣心思之結而通神明。

《本經》淫羊藿气寒味辛無毒﹐主陰痿絕傷﹐莖中痛﹐利小便﹐益气力﹐彊志。後人因《別錄》羊食而淫之說﹐遂攺爲性熱助陽﹐誤矣。夫羊性喜淫﹐乃其天賦﹐不必食此藿也。卽謂食之益淫﹐故以命名﹐然人非羊也﹐食之何必淫﹖吾鄕畜羊者﹐秋冬以桑葉飼之﹐故羊之益人﹐惟杭﹑嘉﹑湖者爲最。然桑葉者﹐蠶食之而成絲之物也﹐若謂人食淫羊之藿而亦淫﹐則羊食成絲之桑而亦絲矣。蓋體髒旣殊﹐不能以一例論也。如礬石之爲物也﹐蠶食之肥﹐鼠食之死。可見藥有定性而體髒不同﹐則性亦隨之而變矣。余謂羊爲火畜﹐藿稟水气﹐羊果食藿而益淫﹐亦《內經》陰平陽祕之旨耳。惟葉氏云﹕淫羊藿气寒﹐稟天冬令之水气﹐入足少陰腎經﹐味辛無毒﹐得地潤澤之金味﹐入手太陰肺經。气味降多於升﹐陰也。陰者﹐宗筋也。水不制火﹐火熱則筋失其剛性也而痿矣。淫羊藿入腎而气寒﹐寒足以制火而痿自愈也。絕傷者﹐陰絕而精傷也。气寒益水﹐味辛能潤﹐潤則陰精充也。莖﹐玉莖也。痛者﹐火郁於中也。熱者淸之以寒﹐郁者散之以辛﹐所以主莖中痛也。小便气化乃出﹐辛寒之品﹐淸肅肺气﹐故利小便。肺主气﹐腎統气﹐寒益腎﹐辛潤肺﹐故益气力也。气力旣益﹐內養剛大﹐所以彊志﹐蓋腎藏志也。此解眞得其要者﹐故錄之以釋諸家之惑。且腎主骨﹐陰虛骨痿者亦爲要藥。經云﹐腎苦燥﹐急食辛以潤之﹐正指此也。

﹝刊﹞鄒氏《本經續疏》亦詳辧淫羊藿性不助陽﹐與《解要》合。體髒之殊﹐不但人物迥別﹐卽人與人亦有大不同者。《居易錄》云﹕江南蕭某食香蕈則死﹐又有王生者飲茶則死﹐必二﹑三日始蘇﹐醫無能識其故者。雄嘗見黟人汪振聲食鱉則醉﹐仁和趙子循茂才飲蔗漿輒衄﹐定州楊素園大令啖海參必發熱﹐須以大黃瀉之而安﹐皆不可以恆理測也。食物且然﹐而況於藥平﹖用藥者可不知藥有定性﹑气隨人異之說﹐而先辧別其髒性乎﹖沙參淸肺﹐蓋肺屬金而畏火﹐淸火保金﹐故曰補肺。肺主一身之气﹐肺气淸則治節有權﹐諸髒皆資其灌漑﹐故曰補五臟之陰。肺气肅則下行自順﹐气化鹹借以承宣﹐故淸肺藥皆通小水。諭氏謂有肺者有溺﹐無肺者無溺﹐可云勘破機關。

﹝注﹞六腑气化﹐必稟司髒眞。昔人治肺气不化﹐膀胱爲熱邪所滯﹐而小溲不通﹐少腹與睪丸脹痛者﹐一味沙參大劑煎服﹐覆杯而愈。是肺气化而小溲通也。後人不曰沙參可通溲閉﹐乃謂沙參可治疝气﹐誤矣。黃履素見一味蘆菔子通小便﹐詫以爲奇。蓋不知蘆菔子亦下气最速之物﹐服之卽通者﹐病由气閉也。故勘病必察其所以致病之由﹐則用藥自臻神化﹐而無執死藥以療活病之獘矣。

桔梗開肺气之結﹐宣心气之郁﹐上焦藥也。肺气開則府气通﹐故亦治腹痛下利﹐昔人謂其升中有降者是矣。然畢竟升藥﹐病屬上焦實證而下焦無病者﹐固可用也﹔若下焦陰虛而浮火易動者﹐卽當愼之﹔其病𨿽見於上焦﹐而來源於下焦者﹐尢爲禁劑。昔人舟楫之說﹐最易誤人。夫气味輕淸之藥﹐皆治上焦﹐載以舟楫﹐已覺多事﹐質重味濃之藥﹐皆治下焦﹐載以上行﹐更屬無謂。故不但下焦病不可用﹐卽上焦病亦惟邪痺於肺﹑气郁於心﹐結在陽分者始可用之。如咽喉﹑痰嗽等證﹐惟風寒外閉者宜之﹐不但陰虛內傷爲禁藥﹐卽火毒上升之宜淸降者﹐亦不可用也。

柴胡爲正傷寒要藥﹐不可以槪治溫熱諸感﹔爲少陽瘧主藥﹐不可以槪治他經諸瘧﹔爲婦科妙藥﹐不可槪治陰虛陽越之體﹐用者審之。

﹝刊﹞趙菊齋先生云﹕乾隆間先慈隨侍外祖於番禹署時﹐患證甚劇﹐得遇夷醫治愈。因囑曰﹕此肝陰不足之體﹐一生不可服柴胡也。後先慈年逾五旬﹐兩目失明﹐肝陰不足信然。繼患外感﹐醫投柴胡數分﹐下咽後卽兩脇脹痛﹐巓頂之熱﹐如一輪烈日當空﹐亟以潤藥頻漑﹐得大解而始安。善乎《本經疏證》之言曰﹕柴胡爲用﹐必陰气不紓﹐致陽气不達者﹐乃爲恰對。若陰已虛者﹐陽方無根據而欲越﹐更用升陽﹐是速其斃矣。故凡元气下脫﹐虛火上炎﹐及陰虛發熱﹐不因血凝气阻爲寒熱者﹐近此正如砒鴆也。

白芨最粘﹐大能補肺﹐可爲上損善後之藥。如火熱未淸者﹐不可早用﹐以其性澀﹐恐畱邪也。惟味太苦﹐宜用甘味爲佐﹐甘則能戀膈﹐又宜噙化﹐使其徐徐潤入喉下﹐則功效更敏。其法以白芨生研細末﹐白蜜丸﹐龍眼大。臨臥噙口中。或同生甘艸爲細末﹐甘梨汁爲丸亦可。

若痰多咳嗽久不愈者﹐加白前同研末﹐蜜丸噙化﹐眞仙方也。

﹝刊﹞《癸巳類稿》謂吸亞片成KT者﹐專傷於肺﹐用白芨末和梨汁爲膏服可愈。近人加載《洗冤錄》﹐實不盡然。以肺主出气﹑腎主納气而論﹐亞片煙之呼吸似無不關於肺者﹐果系肺受灼爍而津液先損於上﹐此方卻宜。然吸煙久而成病者﹐皆先損於下﹐而爲下虛上買之證﹐以火搏其液﹐而煙性升提﹐痰涎易壅於上也。抑王勛臣所謂呼吸由气管而入气府﹐並不由於肺乎﹖按《說文》﹕KT﹐瘢也。《廣韻》﹕杖痕腫也。今人呼病久破爲KT瘡是也。不可附會於煙引。煙之稱曰「引」者﹐言其旣吸之後﹐欲罷不能﹐必引之致死而後已﹐故謂之煙引。俗作「癮」者﹐以其音同也﹐然已失引之木義矣。豈可妄意穿鑿﹐謂吸亞片者必生瘡於肺哉﹗丹參降而行血﹐血熱而滯者宜之﹐故爲調經產後要藥。設經早或無血經停﹐及血少不能養胎而胎不安﹐與產後血已暢行者﹐皆不可惑於功兼四物之說﹐並以其有參之名而濫用之。卽使功同四物﹐則四物湯原治血分受病之藥﹐並非補血之方﹐石頑先生已辧之矣。至補心之說﹐亦非如枸杞﹑龍眼眞能補心之虛者﹐以心藏神而主血﹐心火太動則神不安﹐丹參淸血中之火﹐故能安神定志﹐神志安則心得其益矣。凡溫熱之邪傳入營分者則用之﹐亦此義也。若邪在气分而誤用﹐則反引邪入營﹐不可不愼。

﹝注﹞行血宜全用﹐入心宜去梢用。

知母苦寒﹐淸肺胃气分之熱﹐熱去則津液不耗﹐而陰自潛滋暗長矣。然仲聖云﹕胃气生熱﹐其陽則絕。蓋胃熱太盛﹐則陰不足以和陽﹐津液漸幹﹐而成枯燥不能殺谷之病﹐其陽則絕者﹐卽津液涸竭也。淸其熱。俾陽不絕﹐則救津液之藥﹐𨿽謂之補陽也可。乃後人以爲寒涼之品﹐非胃家所喜﹐諄諄戒勿輕用﹐輒從事於香燥溫補之藥者何哉﹖此議藥不議病之世界﹐所以致慨於諭氏也。

白微涼降淸血熱﹐爲女科要藥。溫熱證邪入血分者﹐亦宜用之。何今世不用於女科而視爲升散藥﹐不問邪之在气在血﹐往往亂投﹐誤人不淺。不學無術﹐此其最也。

芍藥之味﹐《本經》苦﹐《別錄》加以﹕「酸」字﹐酸苦湧泄爲陰﹐是開泄之品耳。觀仲聖云﹕太陰病﹐脈弱﹐其人續自便利﹐設當行大黃﹑芍藥者﹐宜減之﹐以胃气弱易動故也。故滯下爲病﹐乃欲下而窒滯不通者﹐以此爲主藥也。今人誤爲酸斂﹐用以治虛瀉﹐殊欠考也。惟土受木乘而瀉者﹐用之頗宜。

﹝刊﹞鄒氏《疏證》云﹕芍藥開陰結﹐大黃開陽結。故腸中燥結則用承气﹐腹中滿痛多用勺藥。若心下滿痛﹐病在上焦之陽結﹐則當用陷胸﹐而芍藥在所忌矣。

丹皮𨿽非熱藥﹐而气香味辛。爲血中气藥﹐專於行血破瘀﹐故能墮胎消癖。所謂能止血者﹐瘀去則新血自安﹐非丹皮眞能止血也。血虛而感風寒者﹐可用以發汗。若無瘀而血熱妄行﹐及血虛而無外感者﹐皆不可用。

惟入於養陰劑中﹐則陰藥借以宣行而不滯﹐並可收其涼血之功。故陰虛人熱入血分而患赤痢者﹐最爲妙品。然气香而濁﹐極易作嘔﹐胃弱者服之卽吐﹐諸家本艸皆未言及﹐用者審之。

麥冬《本經》所主皆是胃病﹐《崇原》發明最詳。其功在心﹐不可去之。善用麥冬者﹐其惟香巖先生乎。

﹝刊﹞繆氏《經疏》知麥冬爲胃經正藥﹐《寓意艸》始言脾胃異治﹐葉氏大暢厥旨﹐謂胃爲陽土﹐宜用甘涼﹐俾後人得所遵循﹐故洄溪﹑潤安皆深折服也。

益母艸專走血分﹐婦人以血爲用﹐故有益母之名﹐非謂不治男子之病也。凡濕熱之邪入於血分﹐或血熱血瘀爲病﹐皆可治之﹐今人但入女科﹐固矣。

夏枯艸微辛而甘﹐故散結之中﹐兼有和陽養陰之功。失血後不寐者﹐服之卽寐﹐其性可見矣。陳久者其味尢甘﹐入藥爲勝。

《本經》艸蒿卽今之靑蒿﹐以莖紫者良。專解濕熱而气芳香﹐故爲濕溫﹑疫癘妙藥。又淸肝膽血分之伏熱﹐故爲女子淋帶﹑小兒癇痙疳神劑。本艸未言﹐特爲發之。惟味甚苦﹐胃气虛弱者須回護也。

旋復花今人但用以降逆﹐而《本經》云補中下气何也﹖蓋升降之權在於中气﹐气之不應升而升者謂之逆﹐反逆爲順謂之下﹐其能反逆爲順者﹐則賴中樞之旋轉﹐能使中樞旋轉﹐詎非補中之力乎﹖觀其色可知矣。余謂旋者﹐轉旋中气之能﹐復者﹐气下爲順之象﹕命名之義以此。

﹝刊﹞近閱鄒氏《疏證》引《羣芳譜》﹐言旋復花梢頭露滴入土中﹐卽生新根﹐可見其生機之旋相升降矣。

表之曰補中下气﹐乃聖人體物入微處。薛一瓢案中亦云旋復有斡旋中气之能﹐與吾曾王父之論合。世人謂其瀉气﹐不敢施於虛體﹐豈不悖哉﹗何首烏內調气血﹐外散瘡癰﹐功近當歸﹐亦是血中气藥。第當歸香竄﹐主血分風寒之病﹐首烏不香﹐主血分風熱之疾爲異耳。故同爲婦科﹑瘡科要藥﹐並治虛瘧﹐並滑大腸。無甚滋補之力﹐昔人謂可代熟地﹐實未然也。庵先生謂熟地﹑首烏皆是君藥﹐方中不可同用﹐尢屬笑談。夫藥之孰爲君﹑孰爲臣﹐當隨證制方而後定其任﹐見是證﹐用是藥﹐卽爲君藥。明乎此﹐則本艸所載﹐孰不可以爲君﹖書曰﹕任官惟賢材﹐是治世之賢﹐不以資格門第論也。艸木金石諸品﹐皆謂之藥材﹐是治病之藥﹐不以貴賤純駁論也。良醫良相同功﹐亦惟識其材而任之當耳。所謂醫道通於治道也。

栝蔞根一名天花粉﹐性涼味甘﹐故能生津止渴而化燥痰。仲聖明言渴者去半夏加栝蔞根。是半夏化濕痰﹑花粉化燥痰之的據也。後人順口讀過﹐不悟其意﹐而以貝母與半夏爲對待﹐殊不切貼。

栝蔞實一名天瓜﹐故其根名天瓜粉﹐後世訛「瓜」爲「花」﹐然相傳已久﹐不可攺矣。栝蔞實潤燥開結﹐蕩熱滌痰﹐夫人知之﹐而不知其舒肝郁﹑潤肝燥﹑平肝逆﹑緩肝急之功有獨擅也。玉橫先生言之最詳。今藥肆中名此爲栝蔞﹐以土瓜根子爲栝蔞﹐用者不可不審。土瓜一名王瓜﹐卽《月令》孟夏王瓜生是也﹐非蔬圃之黃瓜。蔬圃黃瓜一名胡瓜﹐《隨園食單》作「王瓜」者﹐誤也。

金銀花李士材已表其治痢治脹之功﹐而不知尙有淸絡中風火濕熱﹑解溫疫穢惡濁邪﹑息肝膽浮越風陽﹑治痙厥癲癇諸證也。

木通味苦﹐故瀉心火由小腸出。諸本艸皆云甘淡﹐或言微辛﹐豈諸公不但未經口嘗﹐且芻蕘亦未詢乎﹖葛根風藥也﹐風藥皆燥。古人言其生津止渴者﹐「生」乃「升」字之訛也。以風藥性主上行﹐能升舉下陷之淸陽﹐淸陽上升﹐則陰气隨之而起﹐津騰液達﹐渴自止矣。設非淸陽下陷而火炎津耗之渴﹐誤服此藥﹐則火藉風威﹐燎原莫遏。卽非陰虛火炎之證﹐凡胃津不足而渴者﹐亦當忌之。

﹝刊﹞林北海重刻張司農《治暑全書》序云﹕柴胡劫肝陰﹐葛根竭胃汁﹐二語可謂開千古之羣蒙也。葉氏《幼科要略》曾引及之﹐而洄溪評爲杜撰。雄謂言而中理﹐𨿽杜撰何妨。固哉﹗徐子之評書也。

茜艸根曉嵐先生云能解巴蠟虫毒﹐以此推之﹐似可治蛇蠍毒虫諸螫。

澤瀉有聰耳明目之功﹐人皆疑之。《理虛元鑑》謂究其命名之義﹐蓋澤者澤其不足之水﹐瀉者瀉其有餘之火﹐不若豬苓﹑木通之直走無餘﹐不可視爲消陰損腎之品也。

﹝刊﹞《理虛元鑑》論證最精﹐論藥次之﹐立方則不佳。

黃柏之功﹐昔人已詳之矣。或竟視爲毒藥﹐痛戒勿用﹐毋乃議藥不議病之陋習耶﹖經言腎欲堅﹐急食苦以堅之。凡下部不堅之病多矣﹐如莖痿﹑遺濁﹑帶漏﹑痿﹑便血﹑瀉痢諸證﹐今人不察病情﹐但從虛寒治之﹐而不知大半屬於虛熱也。蓋下焦多濕﹐始因陰虛火盛而濕漸化熱﹐繼則濕熱阻夫气化﹐反耗精液﹐遂成不堅之病。皆黃柏之專司也。去其蝕陰之病﹐正是保全生气﹐誰謂苦寒無益於生气哉﹗蓋黃柏治下焦濕熱諸證﹐正與蛇牀子治下焦寒濕諸證爲對待。

槐實味苦色黃﹐淸肝膽而涼血。淸肝涼血之品類可安胎﹐獨槐實旣不能安胎而反墮胎者何也﹖則《本經》主子藏急痛一言已括其義矣。子藏卽胎宮﹐屬任脈﹐爲受精之所。

急痛者﹐因交合不節所致。槐實專通任脈﹐直達子宮﹐能滌射入之精﹐而瀉淫欲之火﹐故孕婦用之﹐其胎卽墮。

推之黴瘡便毒﹐利西泰謂發於外腎橫骨上﹐亦穢毒入於任脈之病。《景嶽全書》有一味槐蕊之方﹐不知傳自何人﹐余服其妙。

竹類甚多﹐其名不一﹐但驗其節起雙綫者﹐皆可入藥。以壯嫩者爲良。若節間單綫者﹐名毛竹。所謂「刮腸蓖」者﹐卽毛竹之筍也。其籜有毛﹐故名毛竹﹐勿入藥用。凡種竹向西北﹐其根無不向東南行者﹐盧氏謂其稟木火之气信矣。然旣傲雪淩霜﹐亦能忘炎敵暑﹐四時不攺其操﹐性極平和﹐號爲君子。且植物之本﹐無不由小而漸大﹐惟竹出土之後﹐𨿽幹靑雲而直上﹐能不攺其本體之恆﹐故「節」字從竹﹐表其無毫髮之放溢也。其皮最韌而緊﹐名之曰筠﹐塞舟不漏。以鮮者入藥曰茹﹐淸五志之火﹐祛穢濁之邪﹐調气養營﹐可塞血竇﹐胎前產後﹐無所不宜。葉則內息肝膽之風﹐外淸溫暑之熱﹐故有安神止痙之功。瀝則其液也﹐故能補血養經絡﹐達四肢而起廢疾。凡病患久不理髮﹐結而難梳者﹐用竹瀝少加麻油和勻潤之﹐卽可梳通。故一切憂思鬱結之病﹐無不治之。世人但用以開痰結﹐陋矣。

黑棗肉腴味濃﹐紅棗色赤气香﹐均以大而堅者爲良。入藥各有所宜﹐隨證分別而用可也。南棗香味皆遜於北棗﹐徒以形貌取悅於人者。宜供食品﹐入藥力薄。《備要》之言﹐不可從也。

梨亦以北產者良﹐南產以義烏之插花梨爲最。徽州悉尼皮色甚佳而味帶酸﹐不可入藥。蓋梨不論形色﹐總以心小肉細﹐嚼之無渣而味純甘者爲佳。凡丹石﹑煙火﹑煤火﹑酒毒﹐一切熱藥爲患者﹐啖之立解﹔溫熱燥病及陰虛火熾津液燔涸者﹐搗汁飲之立效。此果中之甘露子﹐藥中之聖醍醐也。瀕湖發明﹐詳著其功矣。

﹝校﹞甘露子﹐蕉實也。生津解渴﹐潤燥除煩﹐更勝於梨。乃果中之仙品﹐惜不易結耳。

鮮柿以熟透不生核者良。味甘性寒﹐養肺胃之陰。宜於火燥津枯之體﹐脾气虛寒者啖之卽瀉。幹柿以北產無核者良。本艸已載其功﹐而滋補脾胃﹐最宜於小兒。凡小兒忌食香燥漧硬等物﹐以疳者幹也﹐又疳字從甘﹐弗食甘酸果品雜物。惟柿樹不生蠹﹐故小兒初進谷食﹐宜用幹柿飯上蒸熟﹐嚼飯餵之﹐自無疳虫脹瀉諸病。此古人所未言也。

木瓜一味爲末﹐治黴瘡結毒﹐惟《解要》載此方。

枇杷葉毛多質勁﹐味苦气涼﹐隆冬不調﹐盛夏不萎﹐稟激濁揚淸之性﹐抱忘炎耐冷之姿。靜而能宣﹐凡風溫﹑溫熱﹑暑燥諸邪在肺者﹐皆可用以保柔金而肅治節﹔香而不燥﹐凡濕溫﹑疫癘﹑穢毒之邪在胃者﹐皆可用以澄濁气而廓中州。本艸但云其下气治嗽﹐則偉績未彰﹐故發明之。

﹝刊﹞香巖先生嘗云﹕天气郁勃泛潮﹐宜以枇杷葉拭去毛﹐淨鍋炒香﹐泡湯常飲。淸香不燥﹐能辟穢濁﹐可免夏秋時令之病。與此暗合。

龍眼肉味純甘而溫﹐大補血液﹐蒸透者良。然濕盛者能生痰﹐脾弱者滑大便﹐不可不知也。其核研敷金瘡磕跌諸傷﹐立卽止血止痛﹐愈後無瘢﹐名驪珠散﹐眞妙藥也。其殼研細治湯火傷亦佳﹐若焚之可辟蛇。皆有用之物。凡啖龍眼者﹐何可輕棄耶﹖藕以仁和產者爲良。熬濃汁服﹐旣能補血﹐亦能通气﹐故無膩滯之偏。蓮子交心腎﹐不可去心﹐然能滯气。單用心﹐則大降心火。荷葉燒飯﹐大升脾气﹐以荷葉屬震﹐震爲木﹐土得木而達也。燒飯者﹐以荷葉同米煮爲飯也。杭州呼煮飯曰「燒飯」是矣。謬者解爲荷葉包飯於火中燒之﹐不通甚矣。

蒲桃以北產者良﹐吐爾番出者﹐純甘無核尢勝。大補肝脾之血﹐與枸杞子同功。胎上衝心﹐單用蒲桃一兩煎服﹐立愈。

甘蔗以靑皮者良﹐名竹蔗。臺州所產﹐長大如竹。甘涼淸熱充津。兪文起先生云﹕一名接腸艸﹐昔有腸斷者﹐頻飲此汁而愈。

蘆菔能制面毒﹐故一名來服﹐言來之所服也。俗作萊菔﹑蘿卜﹐失其旨矣﹐種類甚多﹐厥功甚大。生用能解風火﹑溫燥﹑濕熱之邪﹐故煙毒﹑煤毒﹑酒毒﹑火毒﹐失音﹑痰閉﹑中風﹑咽喉諸病﹐無不立奏神效﹔熟用補脾肺﹐和腸胃﹐耐風寒﹐肥健人﹐可以代糧救荒﹐誠蔬圃中之一路福星也。本艸旣沒其丰功﹐更誣以耗滲﹐豈不冤哉﹗然薄海蕃滋﹐鄕人廣種﹐以充糧食﹐終身啖之而康彊壽考﹐且有垂老而發不白者。此人所共睹之事﹐何以修本艸者獨貿貿也。

﹝校﹞本艸言茄子最不益人﹐女人食之傷子宮﹐而內君獨嗜之﹐𨿽有娠亦不忌﹐然生育頗易。可見谷肉果菜﹐皆是養人之物﹐不必講求服食饕餮肥甘也。

冬瓜以杭州搭棚而種﹐使其懸生棚內﹐旣遮日曬﹐又不著地。味純甘而不帶酸者良。涼而潤肺﹐甘能養胃﹐極淸暑濕﹐止煩渴﹐利二便﹐消脹滿﹐治暑濕霍亂瀉痢有殊功。子潤肺化濁痰。皮解風熱﹐消浮腫。蔬圃中妙品也。

食茱萸卽古人重九登髙所佩者﹐種類不一﹔俗名辣椒﹑辣茄﹑辣虎﹐稱謂亦不一也。味極辛﹐性大熱。少食能疏風祕﹐故世人誤以爲性涼﹐而陰受其禍者多矣。凡陰虛血熱之人﹐切不可食。

糯米可釀酒﹐甘酒之人日多﹐釀酒之家日眾﹐種糯之田日廣﹐則種粳之田日奪﹐而米價日增矣。民無蓋藏﹐豈非大病﹖醫國之工﹐可不爲之計乎﹗﹝刊﹞米價日貴﹐固病國病民之大故也。今則銀價日昂﹐漏卮莫塞﹐其病益劇矣。醫國之工﹐尢當早爲之計也。

粳米爲養人之至寶﹐而荒歉時有﹐不可不豫籌積儲之法也。最簡易者﹐但將飯幹曬透﹐永遠不壞。饑者嚼一撮﹐得米气便可不死。每年各家畱飯一斗﹐曬透入甕﹐存儲漧燥處﹐甚不費力﹐貧富皆可爲之。若得家家如此﹐遠勝積谷備荒多矣。

﹝注﹞以糯米一斗淘淨﹐百蒸百曬﹐搗細入甕﹐存漧燥處亦不壞。日服三勺﹐渴則飲之﹐斗米可度一月。

家有老人不能嚼飯幹者﹐不可不知此法。故補錄之。

蠶豆實於蠶時故名﹐一名佛豆﹐佛誕可薦新也。補中益气。小兒禁食﹐恐難化也。龍喜取之﹐故開花遇雷電﹐則不結實。海船內有蠶豆一粒﹐卽不能出洋﹐龍欲取之也。航海者不可不知。

石膏余師愚以爲治疫主藥﹐而吳又可專用大黃﹐謂石膏不可用﹐何也﹖蓋師愚所論者﹐暑熱爲病﹐暑爲天气﹐卽仲聖所謂淸邪中上之疫也﹐又可所論者﹐濕溫爲病﹐濕爲地气﹐卽仲聖所云濁邪中下之疫也。淸邪乃無形之燥火﹐故宜淸而不宜下﹐濁邪乃有形之濕穢﹐故宜下而不宜淸。二公皆卓識﹐可爲治疫兩大法門。故學醫不比學詩文之可專尙一家﹐如詩法三唐﹑文宗兩漢﹐已可橫絕一時﹐醫必博覽諸書而知所取捨﹐不爲古人所欺﹐庶能隨證用藥而不誤世也。

﹝校﹞林觀子先生云﹕陶節庵之於傷寒﹐其所窺者止大綱粗迹﹐而非窮神極變之精微﹐故王金壇謂其聾瞽後學﹐爲仲聖之罪人﹐非過論也。柰今之治傷寒者﹐率守陶氏一家之書﹐以爲軌則﹐可不嘆哉﹗又王予中太史《白田集》﹐論陶氏以傷寒與溫暑諸證解表不同﹐而治裏則同爲大不然﹐且謂承气﹑白虎豈可以治溫暑。噫﹗太史𨿽深究理學﹐實未知醫學﹐何必發此議論以誤後人耶﹗深恐世之讀其書者﹐信其學問而並信其醫﹐故附及之。

﹝刊﹞蕭山郁龍士《瑤史》載楊天安云﹕杭州李車兒後裔仁山先生﹐眞痘科大作手。一火痘悶證﹐用石膏斤半熬湯﹐煎黃連五錢爲劑﹐發猶未透﹐爲加金汁一盞始愈。以金汁乃濁陰﹐可治亢陽也。雄按﹕此深得費氏之法者﹐痘證挾疫﹐豈不信然。

鹽味最鹹﹐《泰西水法》云﹕辛甘酸苦皆寄艸木﹐獨咸寄於海水﹐而海水不冰者﹐海水咸也。故曰咸者﹐生於火也。火燃薪木旣已成灰﹐用水淋灌卽成灰鹵﹐燥幹之極﹐遇水卽咸﹐此其驗也。愚謂惟其屬火﹐故生物遇之卽死﹐蓋體潤而用燥之物也。古人但云咸能軟堅﹐咸能潤燥﹐而不知咸能堅軟﹐咸能燥濕。試觀一切易腐之物﹐得鹽腌之﹐卽堅幹而可經久。凡鹽倉任務之人﹐從無患香港腳者﹐以其日踐踏於鹽地﹐故濕气不能病也。然燥物遇咸則潤﹐故鹽能爛鐵﹐是軟堅也﹐濕物遇咸則燥﹐故鹽能幹液而堅軟也。味過鹹卽渴者﹐幹液之徵也。旣能幹液﹐則鹽味屬火無疑。燥濕堅軟﹐固其宜矣。但味𨿽屬火而性下行﹐虛火上炎者﹐飲淡鹽湯卽降﹐故爲引火歸元之妙品。吐衄不止者﹐鹽鹵浸足立愈。

豕腦多食能痿陽﹐何也﹖蓋坎爲豕﹐在地支則屬亥﹐水畜也﹐水性最弱﹐而腦者其一身之主腦也﹐故能柔物﹐可以熟皮﹐久食之不僅陽痿﹐云有患軟癱者。惟爲木畜﹐故肉最多而無筋﹐腎極盛而多子﹐性喜卑濕﹐穢食偏肥﹐能化穢食爲肥脂者﹐非其脾運之獨健﹐乃其胰獨大於他獸也﹐胰主消化食物﹐大而濃力﹐故能變朽腐爲神奇。觀染家用以洗絹帛﹐則黑者可白﹐人用以爲面脂﹐則黎者可澤。若蒸熟食之﹐可以助消化﹐滌濁痰。

故婦人子宮脂滿不受孕﹐及交合不節而子宮不淨﹐此能走任脈﹐淸子官﹐且血肉之品無克伐之慮﹐最爲妙藥。

若孕婦食之﹐則蠲胎垢﹐其兒出痘必稀。

牛乳滋潤補液﹐宜於血少無痰之證。惟性溫而膩﹐若有痰火者﹐反能助痰滯膈而增病也。用者察之。人乳亦然。諸滋膩藥無不然也。

驢皮煎膠而用阿井水者﹐取濟水之伏流也。其不名驢皮膠而名阿膠﹐乃功歸至靜之水﹐以制浮動之火﹐故能愈血證。夫水尙欲其伏流﹐顧可以火炒而用乎﹖以此推之﹐則驢皮膠不必定以阿水煎也﹐伏流之泉無不可用。滋陰淸熱之藥﹐皆不可以火炒也。一經火炒﹐則涼者溫而靜者動﹐淸潤失而燥烈存﹐所謂火能革物之性也。

或大苦大寒大毒之品﹐恐其太過﹐則或炒或炮﹐古人制法亦詳﹐最可笑者﹐如竹茹之類﹐用者不過取其淸气﹐而後人必炒而用之﹐不知是何肺腸﹖不但此也﹐凡淸解之劑﹐煎須急火﹐則藥气尙在﹐設緩煎濃煮﹐卽全失淸涼之味矣﹐況炒焦其藥哉﹗鹿茸性熱升陽﹐陰虛而陽易浮越者不可擅用﹐目擊誤用而血脫於上以殞者多人矣。

鼠矢不但治女勞復也﹐可以散乳癰﹐通淋濁﹐已疳脹﹐消疝瘕。

海本水結成﹐煮之可化爲水。夫身中之痰﹐亦由火搏其水而成者﹐故爲化痰之主藥。且泄郁火﹐宣滯气﹐能消食積﹐通二便﹐止腹痛﹐除脹滿。惜無知之者﹐故表之。

鱉一名神守﹐故鱉甲乃安神妙藥。

珍珠補陰明目﹐鎭逆安神﹐皆取蚌性純陰﹐感月而胎之效也。今肆中所售皆粵產蛇珠﹐但可以治風痰﹐通經絡﹐理癇痙﹐與蚌珠動靜懸珠﹐不可以之治心病也﹐用者辧之。

童子小便最是滋陰降火妙品﹐故爲血證要藥。必用童子者﹐取其知識未開而無妄動之火也。尢須澹泊滋味﹐不食葷膻﹐去其頭尾﹐但以中間一段淸澈如水者﹐始有功效。若煉成秋石﹐昔人尙謂其中寓暖气﹐在所不取﹐何後人妄造回輪酒之名﹐令病患自飲己溺﹐愚者誤信﹐良可憫也。夫人旣病矣﹐溺卽病溺﹐以病溺猶堪治病﹐則無病之溺皆可爲藥﹐何必取童子﹐戒葷腥﹐去頭尾﹐欲淸澈﹐而故難其事哉﹖蓋人𨿽無病﹐其飲食之精華皆已化爲气液﹐其糟粕則下出而爲便溺﹐淸升濁降﹐誰不知之。所謂病患者﹐非有六淫之感﹐卽爲五志之傷。

病之去路卽在二便﹐以二便爲濁陰之出路也。可見病患之便﹐濁陰中更有病气雜焉。再使病患飲之﹐是以旣出之病气﹐更助以濁陰之穢气﹐仍令入腹﹐殆不欲其病之去乎﹖名曰回輪酒﹐必至病亦回輪不已﹐待其人入回輪而後已﹐不亦哉﹗況病患之溺﹐臭穢必甚於平人﹐極能敗胃﹐若溺色淸澈者﹐則其病非寒卽虛﹐治宜溫養﹐更不可令飲己溺矣。何世人竟不悟也﹗周亮工先生云﹕親串有從余遊都門者﹐其人謹願﹐生平絕迹北裏﹐突生黴瘡﹐不解所自。余忽悟其故。解之曰﹕君因質弱﹐常服紫河車。京師四方雜集﹐患黴瘡者甚夥﹐所服之中﹐安知無黴瘡衣胞﹖此瘡能延及子孫﹐气之所衝尙能中人﹐生子多無皮膚﹐其胞尢爲毒瓦斯所歸﹐君之患必由於此。眾人皆以爲然。夫忍於食人之胞以自裨﹐蓋仁者尙不爲﹐況未必有功而適以滋害如此﹐可不戒哉﹗《洗冤錄》云﹕有人暱一婢而脫者﹐斂時啟所蓋被﹐異香四發﹐或以爲登仙﹐實因服房藥多麝臍通透之品故耳。又云﹕人於身死之後﹐其面或靑或紫﹐手足指甲或爲靑黯或爲紫黑﹐口鼻或爲血出﹐或爲徧身靑紫﹐更或有肉爲膚裂﹑爲脫落者﹐豈盡服乎砒﹑鴆而致之。蓋世間無一非生人之具﹐則無一非殺人之符。偶一相犯﹐卽凝爲毒﹐非特砒﹑鴆爲然﹐而參﹑附爲尢甚。人第沈溺於補之一字﹐盡爲迷惑﹐莫之或悟﹐反云服以參﹑附﹐亦不奏功﹐竟以委之天數﹐抑何愚之至﹐而天數之冤﹐何日而得洗哉﹗每見人日服參﹑附而恣行殘賊﹐不可以對屋漏﹐以致孽業糾纏﹐口鼻流血﹐膚爲寸裂而死者﹐殊不少也。愚謂趙養葵﹑張景嶽輩﹐惜其未讀此書耳。

﹝注﹞世之信邪說而餌房藥﹐喜溫補而服參﹑附﹐紳先生多犯之。醫書垂戒﹐輒借口扶陽抑陰之說﹐以詆其非。若《洗冤錄》乃部頒驗用之書﹐醫家或有來讀﹐官場不能不讀﹐旣讀其書﹐尙不知悟﹐往往蹈此覆轍﹐殆所謂孽業糾纏﹐故不能自主者乎﹖﹝校﹞《洗冤錄》又云﹕夏月汗透衣﹐切不可於烈日中曬。若將幹而豪雨欲來﹐急爲收納﹐則烈日之毒卽銅於內。如遇酷暑汗出時偶一衣之﹐則暑以引暑﹐其毒立中﹐證候全類傷寒﹐若誤作傷寒治﹐必至發狂諺語﹐再誤投參﹑﹑附﹑桂﹐陽以益陽﹐未有不至口鼻流血不已者。此亦醫家所當知也﹐故附錄之。

紀曉嵐先生云﹕神仙服餌見於雜書者不一﹐或亦偶遇其人﹐然不得其法則反能爲害。戴遂堂言﹕嘗見一人服松脂十餘年﹐肌膚充悅﹐精神彊固﹐自以爲得力。久而覺腹中小不適﹐又久而病燥結﹐潤以麻仁之類不應﹐攻以硝﹑黃之類﹐所遺者細僅一綫﹐乃悟松脂粘附於腸中﹐積漸凝結﹐愈濃則其竅愈窄﹐故束而至是也。無藥可醫﹐竟困頓至死。又見一服硫黃者﹐膚裂如磔﹐置冰上痛稍減。古詩云﹕服藥求神仙﹐多爲藥所誤﹐豈不信哉﹗﹝刊﹞隱居巖谷者﹐深山無日﹐霧露時侵﹐溪澗水寒﹐人煙闃寂﹐其服松脂﹑蒼術之類﹐不過借以祛寒濕之邪耳。若富貴人尢而效之﹐是不揣其本而齊其末矣。

又云﹕世俗遇食物凝滯之病﹐卽以其物燒灰存性﹐調水服之。余初斥其妄﹐然亦往往驗。審思其故﹐此皆油膩凝滯者也。蓋油膩先凝﹐食物稍多﹐則遇之必滯。凡藥物入胃﹐必湊其同气﹐故其物之灰﹐能自到某物凝滯處。凡油膩得灰卽解散﹐故灰到其處﹐滯者自行﹐猶之以灰浣垢耳。若脾弱之凝滯﹐胃滿之凝滯﹐气郁﹑血瘀﹑痰結之凝滯﹐均非灰所能除矣。接此理人所未悟﹐先生見理甚明﹐故有此妙解。

徐悔堂嘗云﹕本艸言何首烏之最大者﹐服之須髮可轉白爲黑。余在廣西﹐見鎭安府所產何首烏﹐大者每重百餘斤﹐彼處人食之與薯芋等﹐初不聞變皓首爲黑頭也。又全州西延六洞諸山中﹐土人皆以種百合爲業﹐大者每枚重五﹑六十斤﹐最小者亦六﹑七斤﹐其形與吾鄕白花百合等﹐惟龐然特異耳。土人澄爲粉﹐每斤售銀五﹑六分﹐物多價賤﹐皆不以奇物視之也。按觀此益見神仙服食之說爲虛誕不足信。又云﹕蚺蛇出兩廣﹐而西省爲更多。其形頭方口闊﹐目光如鏡﹐皮色黑白斑然﹐尾甚細﹐其末可貫數百錢。土人言蛇大如人臂﹐行卽風生﹐常豎身三﹑四尺而逐人。性最淫﹐婦女山行者﹐皆佩觀音藤一條﹐否則必爲其所纏﹐以尾入陰死。觀音藤徧身皆倒刺﹐似吾鄕之虎杖而較柔。人見山有此藤﹐卽知近處有蚺蛇矣。其穴兩頭皆通﹐此入則彼出﹐彼入則此出。捕者探知穴之所在﹐羣集多人﹐各斷藤尺許﹐攜之以往。伺其入穴﹐以婦女污KT袒衣置諸前穴之口﹐而燔柴艸於後穴﹐以叉入之﹐煙滿穴中﹐蛇不能耐﹐遂直竄前穴而出﹐聞衣KT穢气﹐卽盤旋纏繞之﹐至於破碎而不已﹐人伺其力懈﹐羣以所藤徧擲其身﹐遂垂首貼地不敢動矣。復用藤作圈套其頸﹐弄之若鰻鱔然。盛諸竹筐﹐舁之以歸。宰蚺之法﹐出置於地﹐先取其膽。膽有二﹕在肝者曰坐膽﹐不適於用﹐在皮曰行膽﹐以杖頻擊其一處﹐則此處漸髙如雞卵﹐剖之而膽出焉﹐蓋護疼也。炭火幹﹐瓷瓶錮之。用作傷科之藥﹐價比兼金。然後直舒其身﹐以毛竹巨釘釘之於地﹐剖腹剝皮畢﹐逐段斷之。其頸上藤圈﹐至斷之爲段方可棄去﹐否則𨿽已剖腹剝皮﹐尙能奮躍而起。物之相制﹐此爲最甚矣。其肉能祛風疾﹐愈瘡瘍﹐功效如神﹐以燒酒浸之﹐可以歷久。其皮蛇大則紋細﹐樂器中用以鞔三弦之鼓﹐必硝熟而後可用﹐生則易蛀易裂也。其骨有名如意鉤者﹐形僅如錢﹐惟雄者有之﹐爲房術中上藥﹐口銜之可通宵不倦。其腹中之油﹐力能縮陽﹐人不可近﹐稍近之則玉莖睪丸俱入腹中﹐無藥可治。土人云蛇生幾年﹐則陽縮幾年﹐屆期自能出也。余在梧州時﹐見太守永公宰一條﹐大如屋柱﹐長二丈餘﹐肉味鮮美﹐殆勝於雞。

按此可補諸家本艸之未詳﹐故錄之。

曉嵐先生又云﹕雄雞卵能明目﹐理不可解。愚謂此等不易得之物﹐可置弗論。惟賽空靑尙易造﹐且亦近理。

其法於冬至日取大蘆菔一枚﹐開蓋挖空﹐入新生紫殼雞卵一个在內﹐蓋仍嵌好﹐埋淨土中約四﹑五尺深﹐到夏至日取出﹐用女人衣具包裹﹐藏瓷器中﹐否則恐遇雷電﹐被龍攝去也﹐謹之﹗卵內黃白俱成淸水﹐用點諸目疾﹐𨿽瞽者可以復明﹐乃神方也。惜余未試﹐錄此以待將來。

﹝刊﹞不易得之藥﹐出重價而購得之﹐亦恐不眞﹐如狗寶﹑空靑之類﹐辧別甚難﹐愼疾者不可試也。兪花云﹕一村人自言病噎瀕危﹐一日其子早起﹐見艸際一蟾蜍方蛻﹐素聞人言蟾蛻可治噎膈﹐急往取之﹐僅得其半。持以進父﹐服之良愈。是亦一奇方也。惜蟾蜍不常蛻﹐卽蛻亦隨自食之﹐人不易得耳。如此類之不易得者﹐可遇而不可求之謂也﹐一旦遇之﹐人人共識﹐苟或需此而竟得之﹐𨿽償以重價可焉。

本艸自李氏《綱目》集其大成﹐世皆宗之。後有劉氏之《本艸述》﹐倪氏之《本艸匯言》﹐盧氏之《半偈》﹐隱庵之《崇原》﹐石頑之《逢源》﹐香巖之《解要》﹐皆各抒心得﹐多所發明﹐學人所當互參也。而趙恕軒先生《綱目拾遺》﹐搜羅繁富﹐辧正多條﹐尢爲李氏功臣﹐惜書無刊本﹐世罕知之。玆錄其切於常用者如下。

《本經》鹵碱卽石碱也﹐當以《逢源》爲是。李氏遺鹵碱而補列石碱﹐誤矣。

朴硝﹑硝石﹐《本經》錯簡﹐李氏不察﹐諸家踵誤﹐亦以《逢源》辧正爲是。

砂有二種﹕一種鹽﹐出西戎﹐狀如鹽塊﹐得濕卽化爲水或滲失﹔一種番﹐出西藏﹐有五色﹐以大紅者爲上﹐質如石﹐並無鹵气。李氏所引皆鹽也﹐眞藏能化血肉爲水﹐𨿽煉亦不可服。

﹝注﹞本艸謂能化人心爲水者﹐正指藏爲言也。中其毒者﹐生綠豆研汁恣飲之。

山慈姑處州人以白花者良﹐形狀絕似石蒜。李氏於山慈姑集解下注云﹕冬月生葉﹐二月枯卽抽莖﹐開花有紅﹑黃﹑白三色。於石蒜集解下注﹕春初生葉﹐七月苗枯抽莖﹐開花紅色﹐又一種四﹑五月抽莖﹐開花黃﹑白色。余昔館平湖仙塘寺﹐沈道人從遂昌帶有慈姑花一盆來﹐親見之﹐其花白色﹐儼如石蒜花。據土人言﹐無紅﹑黃花者。其花開於三月﹐而《逢源》慈姑下注云﹕開花於九月﹐則誤以石蒜爲慈姑矣。李氏於慈姑條下附方引孫天仁《集效方》用紅燈籠艸﹐此乃紅姑娘艸﹐專治咽喉口齒﹐卽《綱目》所載酸漿艸是也。乃不列彼而列此﹐豈以慈姑又名鬼燈檠而誤之耶﹖夫慈姑𨿽解毒﹐不入咽喉口齒﹐何得誤入﹖又引《奇效方》吐風痰用金燈花根﹐不知石蒜亦名金燈花﹐慈姑根食之不吐﹐石蒜根食之令人吐﹐則《奇效方》所用乃石蒜﹐非慈姑也。李氏且兩誤矣。

﹝注﹞今人以慈姑入咽喉方中﹐皆承李氏引《集效方》之誤也。然恕軒先生目擊其花﹐故知其誤而辧之。

其未見者﹐惡從而辧之﹖辧藥之難﹐於此可見。苟非人所共識共知之藥﹐可擅用哉﹗艸以蘭名者有數種﹐今人呼爲奶孩兒者﹐澤蘭也。方莖紫花﹐枝根皆香。人家多植之﹐婦女暑月以插發。

入藥走血分。省頭艸則葉細碎如瓦松﹐開黃花﹐气微香。生江塘沙岸旁﹐土人采之﹐入市貨賣﹐婦人亦市以插發﹐云可除垢﹐未見有入藥用者。又有香艸﹐葉如薄荷而小﹐香气與薄荷迥別﹐五﹑六月間人家采以煎黃魚﹐云可殺腥代蔥﹐此卽所謂羅勒是也﹐未聞有入藥者。又有孩兒菊﹐葉如馬蘭而長﹐近皆以此作澤蘭用﹐云可入藥治血。此四種皆香艸﹐惟奶孩兒香尢峻烈。李氏於蘭艸釋名下槪以省頭艸﹑孩兒菊混列一類﹐至集解所詳形狀﹐則又以孩兒菊爲澤蘭﹐附方中則又認省頭艸爲蘭艸﹐皆誤也。又謂羅勒卽蘭香﹐而《逢源》云羅勒與蘭香迥別﹐當以張說爲可信。

茵陳乃蒿屬﹐昔人多種以爲蔬。《本經》所載主風濕寒熱﹐熱結黃膽﹐濕伏陽明所生之病﹐皆指綿茵陳而言﹐其葉細於靑蒿者是也。幹之色作淡靑白色﹐今人呼爲羊毛茵陳者是也。其性專利水﹐故爲黃膽濕熱要藥。

一種生子如鈴者﹐名山茵陳﹐卽角蒿﹐其味辛苦有小毒﹐專於殺虫﹐治口齒瘡尢妙﹐今人呼爲鈴兒茵陳。藥肆中俱有之﹐此不可以不辧而槪誤用之也。《綱目》以茵陳﹑角蒿分別﹐故是卓識﹐而未能指出俗以角蒿爲茵陳﹐且將山茵陳治眼熱赤腫方引入茵陳條下﹐至角蒿下亦無一語言其苗葉形狀者﹐或尙未知此卽山茵陳耶﹖《逢源》云﹕南瓜至賤之品﹐《綱目》旣云多食發香港腳黃膽﹐不可同羊肉食﹐令人气壅﹐其性滯气助濕可知﹐何又云補中益气耶﹖前後不相應如此。吳遵程云﹕南瓜本益气﹐惟不可與羊肉同食﹐則令壅滯。此吳氏爲兩袒之說。不知南瓜本補气﹐卽與羊肉同食﹐脾健者何礙﹖惟不宜於脾虛之人。如今人服參﹑﹐亦有虛不受補者。大凡味之能補人者獨甘﹐色之能補人者多黃。南瓜色黃味甘﹐得中央土气最濃﹐故能溫補脾气﹐不得以賤而忽之。昔在閩中﹐聞有素火腿者。云食之補土生金﹐滋津益血。初以爲卽處州之筍片耳﹐何補之有﹖蓋吾浙處片亦名素火腿者﹐言其味之美也。及索閱之﹐乃大南瓜一枚。蒸食之﹐切開成片﹐儼與蘭燻無異﹐而味尢鮮美。疑其壅气﹐不敢多食﹐然食後反覺易餒﹐少頃又盡啖之﹐其開胃健脾如此。因急叩其法﹐乃於九﹑十月間收絕大南瓜﹐須極老經霜者﹐摘下就蒂開一竅﹐去瓢及子﹐以極好醬油灌入令滿﹐將原蒂蓋上封好﹐以艸繩懸避雨戶檐下﹐次年四﹑五月取出蒸食。名素火腿者﹐言其功相埒也。

﹝刊﹞南瓜種類不一﹐性味亦殊﹐《綱目》之說是也。早實者其形扁圓﹐與黃瓜同時﹐杭人呼爲黴瓜。嫩時充饌頗鮮﹐亦堪果腹﹐而性助濕熱。雄嘗與羊肉同食者兩次﹐皆患瘧﹐嗣後不敢下箸。晚實而形長者良﹐杭人呼爲枕頭瓜﹐老而黃者耐久藏。味甚甘﹐蒸食極類番薯﹐亦可和粉作餅餌。功能補中益气。饑歲可以代糧﹐先慈勸人廣種以救荒。種愈佳者子愈稀﹐近蒂處半身皆實﹐不能開竅取瓤﹐近臍處始有子﹐若此種者﹐宜就臍開取矣。槍子入肉﹐南瓜瓤敷之卽出。陳東竹磋尹云﹕火藥傷人﹐生南瓜搗敷立愈。

大腹子乃大腹檳榔﹐與檳榔形似而性稍異。《綱目》謂其功用無殊﹐故藥肆中多以大腹子代檳榔﹐率由李氏之言而誤也。《逢源》辧之是矣。

鳳仙花一名透骨艸﹐以其性利能軟堅也。《綱目》有名未用收透骨艸﹐引《集效》《經驗》諸方﹐載其主治而遺其形狀﹐蓋不知其爲鳳仙花別名也。又鴨腳靑乃藍澱中一種﹐李氏引《普濟方》又失考核﹐何其未博詢耶﹖《綱目》蔓艸內載含水藤﹐引《交州記》云﹕狀若葛﹐葉似枸杞﹐多在路旁﹐行人乏水處﹐便嚼此藤﹐故名。菜部又載東風菜。按《廣志》﹕廣州有涼口藤﹐狀若葛﹐葉如枸杞﹐去地丈餘﹐絕之更生﹐中含淸水﹐渴者斷取飲之甚美﹐沐髮令長。此藤又名東風菜﹐先春而生﹐東風乃至﹐農夫以驗土膏之動。一名綠耳﹐可爲蔬。

據此形狀﹐解渴與含水藤同﹐其可爲蔬名東風﹐又與東風菜同﹐則是一物也。李氏誤以爲二﹕一收入蔓﹐一收入菜﹐未免考核失當﹐良由爲《廣州記》所誤耳。

《綱目》以海月爲江瑤柱﹐復附海鏡﹐不知海月卽海鏡﹐而江瑤非海月也。此乃承《嶺表錄》之誤。按《海物疏》云﹕海月形圓如月﹐亦謂之蠣鏡。土人磨其殼以爲明瓦者是也。嶺南謂之海鏡﹐又呼爲膏藥盤。江瑤殼色如淡菜﹐上銳下平﹐大者長尺許﹐肉白而韌﹐柱圓而脆﹐與海月絕不相類﹐何可牽爲一物耶﹖李氏以海鏡附在海月條下﹐注引郭璞《江賦》﹕腹蟹。以爲卽此物﹐則又大誤。不知又非海鏡也。

《海南志》﹕狀似珠蚌﹐殼靑黑色﹐長寸許﹐大者二﹑三寸﹐生白沙中﹐不污泥淖﹐乃物之最潔者也。有兩肉柱﹐能長短﹐又有數白蟹子在腹中﹐狀如楡莢﹐合體共生﹐常從其口出﹐爲之取食。然淸潔不食﹐但寄其腹於蟹﹐蟹爲而食﹐食在蟹而飽在﹐故一名共命嬴﹐又曰月蛄。每冬大雪﹐則肥瑩如玉﹐日映如雲母﹐味甘柔﹐蓋海錯之至珍者。又有海鏡﹐一殼相合甚圓﹐肉亦瑩潔﹐有紅蟹子居其腹爲取食﹐一名石鏡﹐其腹小蟹曰蚌孥。據此明是二物﹐在腹者則白蟹子﹐在海鏡腹者則紅蟹子﹐又各不同。余在奉化親見﹐形狀迥與海月不同﹐何能彊合耶﹖《綱目》蟹下集解引述諸種﹐謂蟛蜞大於蟛﹐生陂池田港中﹐有毒﹐令人吐下﹐不可食﹐故蟛蜞主治﹐惟取其膏塗濕癬﹑疽瘡﹐外治而已。又云似蟛蜞而生沙穴中﹐見人便走者沙狗也﹐不可食。不知二種皆可食。

按《介譜》﹕生毛者曰毛蟛蜞﹐有毒﹐多食發吐利﹐而潮州人無日不食﹐以當園蔬。又《海錯疏》﹕松江﹑上海出沙狗﹐卽沙中小蟹﹐土人取之﹐以酒糟釀食﹐殼軟內含脂膏。凡食置盞中﹐以沸酒沃之﹐少頃則殼內脂漿盡浮於外﹐惟剩空殼﹐酒更甘美﹐食之益人。吳淞人以爲珍品﹐呼爲沙裏狗。李氏以爲不可食﹐未免爲古書所愚耳。

《本經》桑根白皮主傷中﹐五勞六極﹐羸瘦﹐崩中脈絕﹐補虛益气。此乃指桑椹而言﹐後人並列根皮之下﹐世多不察。仲醇遂以爲根皮補元气﹐性寒而能除內熱﹐則以上諸證自愈﹐眞同癡人說夢。寇氏頗疑《本經》獨遺其椹﹐不知根皮何以能治傷中等證。惟石頑獨能勘明其誤﹐而功歸於椹。瀕湖博識﹐何於《本經》尙爾承訛耶﹖愚按桑上寄生取其得桑之餘气﹐其功尙爾。善乎《理虛元鑑》言物性有全身上下純粹無疵者﹐惟桑之與蓮。故桑皮性不馴良之說未可信﹐而寄生罕眞不必用。與其用他樹之寄生﹐何如用桑樹之嫩枝。庶免重價購僞藥﹐而反滋獘竇也。

﹝刊﹞《張氏醫通》可謂集諸家之大成﹐而《本經逢源》一書尢具卓識﹐豈但論桑椹之功爲發前人未發乎﹗近閱鄒潤安先生《本經疏證》﹐則諸賢議論皆未盡當。況潤安學問淵博﹐寇氏﹑張氏之書亦已見過﹐乃於桑根白皮下疏云﹕或問《本經》桑根白皮之功﹐舉天下之虛證幾盡治之﹐宜補劑無與匹者矣﹐何后賢視之﹐其功一若甚狹耶﹖余謂不然﹐考《千金》於五臟之勞﹐大旨以《四气調神大論》中逆四時之气一節爲主﹐因分析其輾轉虛實﹐致使關格生勞﹐於六極則以《陰陽應象大論》天气通於肺至治五臟者半死半生爲總論﹐分列《風論》《痺論》五臟四時所受病於筋﹑脈﹑肉﹑气﹑骨五臟之下﹐以《藏气法時論》五臟虛實見象綴之﹐惟精極則以謂通主五臟六腑之病候﹐獨歸重於腎。是勞不盡屬於虛﹐極有以異於竭﹐旣有盛有衰﹐有虛有實﹐又有四時之邪繩貫其間﹐其爲虛證已無幾矣。況勞極之病﹐有由傷中者﹐有由傷外者﹐有羸瘦者﹐有不羸瘦者。桑根白皮之所主﹐僅傷中之五勞六極且羸瘦者﹐不旣已不廣歟。所以然者﹐桑根白皮爲物甘辛而寒﹐寒者其气下歸於腎﹐甘辛者其味上達於肺脾﹐肺脾者水津運化之通衢﹐腎者水津歸宿之廬舍﹐上焦運化不愆﹐則中之傷者以漸可瘳﹐下焦歸宿有方﹐則外之羸者以漸能旺。且其物堅致韌密﹐潔淨無瑕﹐剔其皮爲紙﹐則牢固難敗﹐以其葉飼蠶﹐則吐絲連續。故於崩中脈絕之候﹐又能補虛益气﹐明其於內崩則能補虛而去者可復﹐於脈絕則能續气而斷者可聯也。曰「桑根白皮﹐還瘦爲丰」﹐固有諸矣。《別錄》以之去肺中水气﹐肺中有水必面浮﹐又以療水腫腹滿臚脹﹐非過不羸瘦乎﹖夫惟其不羸瘦﹐轉有以知其羸瘦矣。水爲有形之物﹐必其胸腹中有空隙乃能容之﹐如其肌肉丰盈﹐气道充滿﹐則水更居何所﹖且脾肺之气化連屬﹐水道之通降得常﹐所以治羸瘦者﹐正其所以治水﹐又豈有二致哉﹖雄按﹕以補益之功歸之於椹﹐謂爲闡發桑椹之功﹐固無不可﹐而鄒氏之書疏經旨以證病機﹐俾古聖心源﹐昭然若揭﹐不但有裨後學﹐足以壓倒前人。

粉卽鉛粉﹐乃用鉛打成薄片﹐入甑﹐以醋一瓶同蒸化作粉也。今杭城多有業此﹐名曰粉坊。工人無三年久業者﹐以鉛醋之气有毒﹐能鑠人肌骨﹐且其性燥烈﹐坊中人每月必食鵝一次以解之﹐則其不能無毒可知。《綱目》粉錫集解下引何盂春《餘冬錄》亦云﹕作粉工人必食肥豬大肉﹐飲酒及鐵漿以弭之。枵腹中其毒﹐輒病至死。長幼爲毒燻蒸﹐多痿黃癱攣而死。蓋亦未嘗無毒也。或曰制造之時其气有毒﹐若成粉則不毒。如果有毒﹐則前人方中何以入食劑﹐而又不遺制解之法﹖殊不知此物性能制硫﹐除酒酸﹐雌黃見之則黑﹐糟蟹得之不沙﹐入藥能墮胎﹐敷面多生粉刺。其剝蝕猛悍之性﹐等於砒﹑。惟少服之則可﹐服後糞多黑色﹐仍還其本體。律例載有婦服鉛粉至死﹐手足皆靑黯﹐可知其毒矣。而李氏於粉錫气味下云辛寒無毒﹐諸家本艸多襲其訛。誤世匪淺﹐故詳辧之。

天竹黃《綱目》止載釋名而無集解﹐出產采取﹐一切形狀皆未之及。按《筆談補》云﹕嶺南深山中有大竹﹐竹中有水甚淸澈﹐溪澗之水皆有毒﹐惟此水無毒﹐土人陸行多飲之。至深冬則凝結如玉﹐乃天竹黃也。王彥祖知雷州日﹐盛夏之官﹐山溪澗水皆不可飲﹐惟剖竹取水﹐烹飪飲啜皆用竹水。次年被召赴闕﹐冬行求竹水不可復得。問土人乃知至冬則凝結﹐不復成水﹐遇夜野火燒林木爲煨燼﹐惟竹黃不灰﹐如火燒獸骨而輕。土人多於火後采拾以供藥品﹐不若生得者爲善﹐此說可補瀕湖之未備。

續隨子《綱目》集解下所載不甚明晰﹐盧氏辧別精詳﹐卽土人所謂半枝蓮也。

越人飲上池水﹐卽半天河水也﹐雨也。李氏必以樹穴中水當之﹐誤矣。

十月毛落而號寒忍凍﹐豫聚柏實食之﹐又自食其遺﹐遺而復食﹐故其矢爲五靈脂。此東壁所未詳者。

冬虫夏艸﹐論物之變化﹐必由陰陽相激而成﹐陰靜陽動﹐至理也。然陽中有陰﹐陰中有陽﹐所謂一陰一陽﹐互爲其根。如無情化有情﹐乃陰乘陽气﹐有情化無情﹐乃陽乘陰气﹐故皆一變而不復返本形。田鼠化﹐化田鼠﹐鳩化鷹﹐鷹化鳩﹐悉能復本形者﹐陽乘陽气也﹐鉚石化丹砂﹐斷松化爲石﹐不復還本形者﹐陰乘陰气也。

夏艸冬虫﹐乃感陰陽兩气而生。夏至一陰生﹐故靜而爲艸﹔冬至一陽生﹐故動而爲虫。輾轉循運﹐非若腐艸爲螢﹑陳麥化蝶﹐感濕熱之气者可比。入藥故能治諸虛百損﹐以其得陰陽之气全也﹐然以冬取者良。張子潤云﹕夏取者服之可以絕孕。周兼士云﹕冬取者可種子治蠱脹也。

﹝刊﹞得陰陽之气旣全﹐具溫和平補之性可知。因其活潑靈動﹐變化隨時﹐故爲虛瘧﹑虛痞﹑虛脹﹑虛痛之聖藥﹐功勝九香虫。且至冬而蟄﹐徳比潛龍﹐凡陰虛陽亢而爲喘逆痰嗽者﹐投之悉效﹐不但調經種子有專能也。周稚圭先生云﹕須以秋分日采者良﹐雄謂夏取者可治陽气下陷之病。

解KT艸葉如建蘭而闊濃﹐入冬不凋﹐初茁芽﹐背作紫色﹐長則色靑﹐夏開紫花成穗﹐亦如麥冬狀﹐其根有子﹐分苗種﹐極易繁茂。以其出粵中﹐故俗呼爲廣東萬年靑﹐《綱目》有名未用吉祥艸下瀕湖所引吉祥艸卽此也。時俗妊婦臨蓐﹐以此艸連盆移至產室﹐云能解產厄﹐免血KT。此艸色澤靑翠﹐葉葉勁直如箭﹐入產室則葉皆軟垂﹐色亦槁瘁﹐必經數日乃復鮮艷。

亦一奇也。其根下子入藥用﹐性涼味甘﹐淸肺理血﹐解火毒﹐爲咽喉妙藥。或云搗汁加冰片少許﹐灌數匙﹐治小兒急驚立效。

﹝注﹞KT本作員﹐音「運」。《刺熱篇》﹕其逆則頭痛員員﹐脈引衝頭也。後人加爲KT﹐俗作「暈」﹐非。然通用已久﹐不能正也。

南天燭人但知其有補益之功﹐而三奇湯治小兒天哮甚效。方用經霜天燭子﹑臘梅花各三錢﹐水蜒蚰一條。

俱預收﹐臨用水煎服。一劑可痊。又治三陰瘧﹐用天燭隔年陳子蒸熟﹐每歲一粒﹐早晨白湯下。其葉洗眼﹐去風火熱腫﹐眵淚赤障。

淸明插檐柳條﹐盧不遠但言治白濁甚妙。若大人小兒溺閉不通者﹐煎湯內服外燻皆效。惟向南者入藥。《百艸鏡》云﹕桑葉采過二次者﹐力薄無用。入藥須止采過頭葉者﹐則二葉力全﹐至大雪後猶靑於枝上﹐或黃枯於枝上﹐皆可用。若經雪壓更妙﹐雪晴之日卽采下﹐綫穿懸戶陰漧﹐其色漸黑﹐風吹作鐵器聲﹐故一名鐵扇子。

治腸風目疾﹐咳嗽盜汗。愚按𨿽治盜汗﹐而風溫﹑暑熱服之﹐肺气淸肅﹐卽能汗解。其葉有毛﹐能治皮膚風熱癮疹﹐色靑入肝﹐能息內風而除頭痛﹐止風行腸胃之泄瀉﹐已肝熱妄行之崩漏。胎前諸病由於肝熱者﹐尢爲要藥。

米油乃煮粥鍋內滚起沫團﹐滑如膏油者是也。大鍋能煮五升米以上者良。一名粥油。其力能實毛竅﹐滋養五臟﹐肥肌體﹐塡補腎精。每晨撇取一碗淡服﹐或加煉過食鹽少許亦可。黑瘦者﹐服百日卽肥白。精淸無子者﹐卽精濃有子。愚按精生於谷﹐粥油乃米谷之精華﹐補液生精﹐固勝他藥﹐但必其人素無痰飲者始有效﹐否則極易成痰。推之魚鰾﹑海參及一切郁之物﹐無不皆然。所以治病總要先察其體气髒性之何如﹐而後辧其藥之宜否也。

蘭燻一名火腿﹐和中養胃﹐補腎生津﹐益气血﹐充精髓﹐治虛勞怔忡﹐止虛痢泄瀉。愚按又名南腿﹐蓋以南產者爲勝。然南產惟金華之東陽造者爲良﹐浦江次之﹐義烏又次之﹐他邑卽不佳。其造法於十一月內取壯嫩花豬後腿﹐用力自爪向上緊捋﹐有瘀血一股向腿面流去﹐卽拭去﹐晾一﹑二日待幹﹐將腿面油脂細細剔去﹐每腿十斤﹐用燥鹽五兩﹐竭力擦透其皮﹐然後落缸。腳上懸牌記明月日。缸半預做木板爲屜﹐屜鑿數孔﹐將擦透之腿平放板屜之上﹐餘鹽灑勻腿面﹐腿多則重重疊之不妨。鹽烊爲鹵﹐則從屜孔流之缸底﹐腌腿總以腿不浸鹵爲要訣﹐以著鹵則肉黴而味必苦也。旣腌旬日﹐將腿翻起﹐再用鹽如初腌之數﹐逐腿灑勻。再旬日﹐再翻起﹐仍用鹽如初腌之數﹐逐腿灑勻。再旬日﹐自初腌至此匝一月矣﹐將腿起缸﹐浸溪中半日﹐將腿刷洗極淨﹐隨懸日中曬之。故起缸必須晴天﹐若雨雪﹐不妨遲待。如水气曬漧之後﹐陰雨則懸當風處﹐晴霧再曬之﹐必須水气幹盡﹐皮色皆紅﹐可不曬矣。修圓腿面。入夏起花﹐以綠色爲上﹐白次之﹐黃﹑黑爲下﹐並以香油徧抹之。若生毛虫有蛀孔﹐以竹簽挑出﹐香油灌之。過五月﹐裝入竹箱盛之。再至次年﹐卽爲陳腿。味極香美﹐甲於珍饈。

苟知此法﹐但得佳豬﹐𨿽他處亦可造也。最補益者﹐取腳骨上第一刀﹐刮垢洗淨﹐整塊置盤中﹐飯鍋上蒸七次﹐切食。若湯煮﹐則力薄矣。然必上上者﹐始可蒸食也。

﹝注﹞淡風豬肉名千里脯﹐功同火腿。如腌腿不得其法者﹐則風肉甚易﹐亦爲病後﹑產後﹑虛人調補之上品也。但於冬令極冷之日﹐取壯嫩好豬肋肉﹐亦須淨卽取﹐不可浸水灌气﹐晾漧之後﹐割去裏面浮油及脊骨肚囊﹐用白糖霜擦透其皮﹐並抹四圍肥處﹐懸於風多無日屋檐下。至夏煮食﹐味甚甘香﹐亦可任加鹽醬。蓋豬肉得糖霜則不﹐故臘月煉豬脂入糖霜少許﹐則久藏不壞﹐𨿽盛夏﹐若以糖霜收豬脂亦不壞。凡烹庖豬肉﹐少加糖霜﹐味更佳也。

﹝刊﹞昔老友範君慶簪語雄曰﹕解渴莫如豬肉湯﹐凡官鑪銀匠﹐每當酷暑﹐正各縣傾造奏銷銀兩納庫之際﹐銀鑪最髙﹐火光迎面﹐故非血气充足者不能習此業。然人受火爍﹐其渴莫解﹐必市豬肉﹐以急火煎淸湯﹐撇去浮油﹐缸盛待冷﹐用此代茶。雄聞而悟曰﹕此渴乃火爍其液﹐非茶可解。豬爲水畜﹐其肉最腴﹐功專補水救液﹐允非瓜果可比。因此推及虛喘﹑虛祕﹑下損﹑難產諸証之無液者﹐無不投之輒應﹐乃知豬肉爲滋陰妙品也。若終身肉食﹐則與髒气相習﹐有見其功過者﹐有不見其功過者。蓋人之體性不同﹐亦猶谷蔬果蔬之類﹐有須肥壅不須肥壅之異也。且肥壅過當﹐反不結實﹐敵人亦有滋補過當而反痿弱者。能盡物之性﹐然後能盡人之性﹐此之謂哉﹖明乎此﹐則家之於財也亦然。故善保富者宜散其財﹐苟不知此而徒欲家之肥﹐必至子孫愚悖﹐多藏濃亡而後已。良由昧於物性﹐遂以梏其人性。嗚呼﹗豬之肥者豬之患﹐此養身保家之不可不知物性也。愛縱筆及之。

丁香油出南番﹐乃用母丁香搾取。其油色紫﹐芳香辛烈。番人以琉璃器盛之﹐蓋偶不密﹐卽香達於外。性大熱﹐透關竅﹐祛寒濕﹐力更敏於丁香。凡胸腹痛脹﹐嘔呃泄瀉﹐痞聚疝瘕諸証之屬於寒者﹐用塗患處及臍中﹐皆效。若紫中帶黃黑色﹐辛烈觸鼻作樟腦气者﹐乃樟木油也﹐不可不辧。更有肉桂油﹑檀香油﹐主治可以類推。

﹝校﹞近有薄荷油﹐亦自舶上來。患風熱頭疼齦痛者﹐搽患處亦良。

﹝刊﹞恕軒先生錢塘人﹐著《利濟十二種》﹕《本艸綱目拾遺》十卷﹐《醫林集腋》十六卷﹐《祝由錄驗》四卷﹐《本艸話》二十二卷﹐《花藥小名錄》四卷﹐《攝生閒覽》四卷﹐《奇藥備考》六卷﹐《養素園傳信方》六卷﹐《囊露集》四卷﹐《串雅》八卷﹐《升降祕要》二卷﹐《藥性元解》四卷。載桐鄕顧《書目合編》。惜書多未梓﹐惟望藏其全稿者力謀壽世爲幸。

解諸藥毒濃煎甘艸湯涼飲。飲地漿水。白扁豆生研末。涼水和服。

解誤服人參生蘆菔搗汁飲﹐或蘆菔子煎湯服。

解諸熱藥毒綠豆或甘艸煎濃湯冷服。

解蒙汗藥毒飲冷水。忌服姜。白茯苓﹝五錢﹞﹐生甘艸﹝二錢﹞﹐甜瓜蒂﹝七个﹞﹐陳皮﹝五分﹞﹐水煎冷服﹐大吐而愈。

解巴豆毒芭蕉葉或石菖蒲搗汁飲。大黃﹑黃連煎湯冷服。巴豆貼肉潰爛﹐生黃連末水調敷。

解椒毒地漿水或新汲水飲。啖大棗數枚。

解冰片毒飲新汲水。

解附子烏頭天雄艸烏射罔毒綠豆或黑豆煎湯冷凍飲料。甘艸﹑黑豆同煎冷服。

解鉤吻毒麻油或桐油或韭菜汁灌之。白礬化水服。金銀花﹑甘艸﹝各一兩﹞﹐生大黃﹝一錢﹞﹐煎服。

解藜蘆毒雄黃﹝一錢﹞﹐研水飲。藜蘆敷肉﹐毒瓦斯入內﹐煎蔥湯服。

解仙茅毒大黃﹑朴硝煎服。

解芫花毒防風煎湯服。

解藤黃毒齏菜水溫服。

解誤服相反藥毒蠶退紙燒灰﹐冷水和服。

解野蕈毒生甘艸﹝二兩﹞﹐白芷﹝三錢﹞﹐煎服﹐以鵝翎探喉﹐不吐卽瀉。金銀花搗汁飲。綠豆生研﹐新汲水攪之﹐澄淸服。

解白果毒白果殼煎湯服。白鯗頭煎湯頻灌。滚水磨木香﹐入麝香少許灌之。

解苦杏毒杏樹皮煎湯服。

解櫻桃毒靑蔗漿灌之。

解諸果毒豬骨燒灰煎服。玉樞丹水調灌。

解桐油毒食幹柿。

解石藥毒芹菜或葵菜搗汁飲。

解鐘乳毒豬肉煮食。

解雄黃毒防己煎服。

解皂礬毒麥麵打糊頻服。

解砒毒硼砂﹝一兩﹞研末﹐雞子淸﹝七枚﹞調灌。樹根或冬靑葉或夏枯艸搗汁飲。明礬﹑大黃研末﹐新汲水調灌。中砒毒渾身紫瘰者﹐急作地漿頻灌﹐待瘰散盡﹐一吐卽蘇﹐𨿽冬月亦須此法。砒霜敷身﹐患處痛潰﹐以濕泥頻塗﹐設毒瓦斯入內而作吐瀉﹐飲冷米醋解之﹐或生綠豆研末﹐麻油調服。

瓷鋒入腹生紅蘆菔杵爛吞。幹餳糖頻吞。

玉石入腹蔥白煮濃汁服。

金銀入腹紅棗煮爛恣食。雞矢﹝半升﹞﹐水淋取汁﹝一升﹞﹐飲之﹐日三﹑四次﹐死者可活。

銅鐵錫入腹木賊艸研末﹐雞子淸調服。連根蔥煮汁﹐麻油和服。

解鉛粉毒蘆菔或荸薺搗汁飲。麻油﹑蜂蜜﹑飴糖和服。

解銀黝毒生羊血灌之﹐吐盡卽愈。

﹝刊﹞「黝」字俗寫甚多﹐諸書所說不一。雄幼時不知所從﹐夜忽夢一人大聲曰﹕當從北宮黝之「黝」爲是﹐醒而異之。徧考字義﹐固宜作黝。語云﹕思之思之﹐鬼神通之。豈不信然﹗故附識之。

解水銀毒開口花椒吞﹝二錢﹞。

解輕粉毒川椒去目﹐白湯吞服。生扁豆浸透﹐搗汁飲。

解蠱毒濃煎石橊皮飲。

解斑蝥靑毒六一散涼水和服。

解黃蠟毒冬葵子或白菜煎湯飲。

解蟹毒生薑汁或藕汁﹑蘆根汁灌之。誤犯荊芥﹐誤同柿食﹐均濃煎木香湯飲。

解蝦毒橘皮煎湯飲。

解蛙毒車前艸搗汁飲。

解河豚毒麻油灌之。茅根﹑蘆根﹝各一兩﹞﹐瓜蒂﹝一个﹞﹐煎服。紫蘇或薄荷搗絞濃汁飲﹐或以干者煎濃服。

解鱉毒靛靑水灌。鹽化水飲。

解鱔魚毒食蟹卽愈﹐或地漿灌。犯荊芥亦飲地漿。

解鴆羽毒﹕犀角磨汁飲。金銀花﹝八兩﹞﹐煎汁二碗﹐入白礬﹑寒水石﹑花粉﹝各三錢﹞﹐石菖蒲﹝二錢﹞﹐麥冬﹝五分﹞﹐煎灌﹐待目不上視﹐口中能言﹐照方減半﹐再服二劑卽愈。

解鶴頂毒糯米煮粥杵爛﹐過量啜之﹐亦解鴆羽毒。

解雄鷄毒磨犀角飲。醋飲之。

解牛馬肉毒飲人乳。石菖蒲研水服。蘆根或菊花連根搗汁﹐和酒服。

解馬肝毒豬骨燒灰﹐或淡豆豉﹐或頭垢﹐並水調服。服豬脂﹝一斤﹞。

解狗野狼肉毒蘆根搗汁飲。杏仁去皮尖﹝四兩﹞﹐研﹐開水和﹐分三服。

解羊肉毒甘艸煎服。栗子殼煎飲。

解豬肉毒芭蕉根搗汁飲。白沙糖﹝一兩﹞﹐白湯調服。

解鹽鹵毒生甘艸﹝三兩﹞﹐煎汁冷凍飲料。生黃豆水研絞汁飲。

解酒毒人乳和熱黃酒服﹐外以生熟湯浸其身﹐則湯化爲酒﹐而人醒矣。

解燒酒毒蘆菔汁﹑靑蔗漿隨灌。綠豆研水灌﹐或濃煎枳子湯灌。大醉不醒﹐急以熱豆腐徧體貼之﹐冷卽易﹐以醒爲度。外用井水浸其發﹐並以故帛浸濕﹐貼於胸膈﹐仍細細灌之﹐至蘇爲度。凡燒酒醉後吸煙﹐則酒焰內燃而死。亦有醉後內火如焚而反惡寒者﹐濃加衣被亦能致死。卽口渴飲冷﹐只宜細細飲之﹐以引毒火外達﹐若連飲過多﹐熱毒反爲驟冷所遏﹐無由外達﹐亦多閉伏不救。

﹝刊﹞海陽汪葵田先生《古愚消夏錄》云﹕毒之爲毒﹐暗藏於服食起居中﹐更有令人不可方物者﹐如日用飲食﹔其物性相反﹐不知誤食﹐以及庖人不善烹飪﹐未得其法﹐食之卽爲中毒﹐不必服砒﹑鴆始爲中毒也。此言良是。其所輯《解毒編》一卷﹐最爲詳備﹐而近來尢有甚於砒﹑鴆者﹐則亞片煙也。以砒﹑鴆不易得﹐而亞片煙徧地皆有﹐故殺人爲獨廣焉。愛附解救方如下﹕解亞片毒肥皂或金魚杵爛﹐或豬矢水和絞汁灌之﹐吐出卽愈。生南瓜搗爛﹐絞汁頻灌。甘艸煎濃汁﹐候冷頻灌。以亞片灌豬腸中﹐紮其兩頭﹐懸而待之﹐久則腸裂而斷﹐其性之毒烈﹐能消刮脂膏也如此﹐憶甘蔗名接腸艸﹐且甘涼解毒﹐搾汁頻灌﹐必可得生。

葭管飛灰﹐惟河內縣之葭應候而飛﹐可見藥之所產﹐各有地土之宜矣。而物性各有專長﹐如蜜者密也﹐故能固密護內﹔酥者蘇也﹐故能融化攻堅。又各有所制﹐如象牙以醋浸一宿則軟如腐﹐再用木賊水煮之則堅如故﹔白銀觸倭硫黃則色黑﹔犀﹑羚之角畏人气﹐珍珠畏屍气﹐並不可近鐵與柏木﹐梨與蘆菔同藏﹑冬采橙橘藏綠豆中﹐皆不壞﹔銅以鳧茈水煮可刻字﹐木槿葉揉水浸絲﹐絡則不亂﹔桃。杏仁可澄水﹕血污衣嚼蘆菔擦之卽潔﹐墨污衣生半夏或白果﹑杏仁杵爛揉之卽去﹔治胞衣不下﹐用芡葉囫圇不碎者一張﹐煎湯服立效﹐若芡葉裂作兩片者﹐胞衣亦分裂而下﹐眞奇方也。此皆不可以理測者。圍鑪炭烈﹐分開易滅﹐不分易熾﹐用艸紙一張覆於火頂﹐燒過灰存﹐則火不焰而四布矣。嚴冬向火﹐惟桑柴炭不燥皮膚。養老者宜知之﹐不但爲煎藥所珍也。

﹝校﹞上論藥性。

畢拱辰云﹕泰西格致名流﹐值有殊死重因﹐多生購之﹐層剝寸﹐批導﹐毫髮無不推勘﹐故其著論致爲詳盡。按新莽時捕得王孫慶﹐使太醫尙方與巧屠共刳剝之﹐量度五臟﹐以竹導其脈﹐知所終始﹐亦可治病。

又宋慶曆間待制杜杞﹐執湖南賊歐希範與酋領數十人﹐盡磔於市﹐皆剖腹刳其腎腸﹐使醫與畫人一一探索﹐繪以爲畫﹐事與西土頗類。至於精思研究﹐不作一影響揣度語﹐則西士所獨也。愚謂人與動物皆气以成形﹐經云「出入廢則神機化滅」﹐如革囊盛水而不漏﹐其活時之元府已無可驗﹐故有形之死質可睹﹐無形之功用不可睹也。縱精思研究﹐斷不能如《西遊記》所說鉆入人腹﹐周行臟腑經絡﹐盡悉其所以然﹐而後出以著書﹐不過批導﹐推測其所當然而已。故其所著《人身說槪》《人身圖說》等書﹐𨿽有發明﹐足補華人所未逮﹐然不免穿鑿之獘。信其可信﹐闕其可疑﹐是皮裏春秋讀法也。

﹝校﹞人身經絡臟腑﹐𨿽《靈樞》《素問》言之鑿鑿﹐然上古聖人以不忍之心行不忍之政﹐著書療病﹐意在仁民﹐不過以天縱之明﹐推測其理而已。見其生﹐不忍見其死﹐庖廚尙遠﹐豈忍剖割同類﹐而爲屠劊作俑哉﹗新莽﹑杜杞忍爲此事﹐而太醫之書﹐畫人之圖﹐皆不傳於世。後之談內景者﹐又不屑詢於屠劊之流。若非泰西之書入於中國﹐則臟腑眞形﹐𨿽飲上池水者﹐亦未曾洞見也。

﹝注﹞《說槪》云﹕人周身骸骨﹐大者二百餘塊﹐細小者一百餘塊。小者之形﹐如米粒﹑脂麻﹐用以聯系接臺於大骨交界處﹐共成全體。按《洗冤錄》云﹕人骨三百六十五節﹐合周天三百六十五度﹐而此但云大小三百餘塊﹐竟不定其數者﹐以人身骨數略有多少不同也。《金鑑》云﹕男子巓頂骨三叉縫﹐女人十字縫﹐是骨形不同也。又《洗冤錄》云﹕男子骨白﹐女人骨黑﹐是骨色不同也。男子頭骨八片﹐蔡川有九片者﹐女子頭骨六片﹐是骨數不同也。男子肋骨二十四條﹐慶元人有二十二條者﹐女人肋骨二十八條。轉肘骨﹑輔腿骨並名髀骨﹐女子皆無。按晉文公駢脇﹐是肋骨不同﹔文之明脊骨連腦﹐是脊骨不同﹔張獎譽口齒四十﹐是齒骨不同﹔胡敏庶兄弟三人﹐手十指各生六節﹐是指骨不同﹐張文昌膝骨大於腿﹐是膝骨不同。他如平人肋骨有十六﹑十八條者﹐齒亦有二十三﹑四不等者。蓋天地生人﹐秉气濃薄﹐賦質不齊﹐無足爲異。楊素園明府云﹕此說是也。嘗檢頭骨﹐有渾成不分片數者。其女子之骨﹐較男子尢瑩白﹐未見有黑色者。故《洗冤錄》一書﹐最不可泥。《說槪》又云﹕背脊骨共三十四節﹐悉有管軸相連承受﹐如門臼樞軸然。每節兩邊有小竅﹐以通筋脈﹐脊骨中有髓﹐上下相通。按此當從《內經》二十四節爲是。《洗冤錄》云﹕頸項骨五節﹐脊背骨六節﹐脊膂骨七節﹐腰眼骨五節﹐方骨一節﹐共二十四節。方骨形長方﹐有八竅﹐作兩行﹐如博具中人牌式。其下卽尾蛆骨﹐男子者綴脊處凹﹐兩旁皆有尖瓣如菱角﹐周布九竅﹐女人者綴脊處平直﹐周布六竅。《新論》亦云脊骨二十四節﹐頸骨第一節

﹐乃承頭之首節﹐其形與別節有異﹐因其功用不同也。其中孔大於下節﹐如瓠蘆之形﹐孔前近邊有微凹﹐蓋銜接次節之榫﹐使頭轉動利便也。此兩節之所以異於余節者﹐因人首必須左右轉盼﹐故次節有榫凸出如門之樞﹐後有堅韌筋帶緊相纏縛﹐使首節轉顧靈活。嘗見人以兩手挾把小兒頭﹐而懸舉以爲戲者﹐殊險極可畏也。蓋下體之重﹐系於次節﹐若使筋帶裂絕﹐則樞紐脫陷﹐而首節開離﹐一壞髓柱卽能害命﹐或驟然扭舉﹐害尢甚焉。《說槪》論脆骨云﹕其在內爲護守﹑爲粘連﹐在眼司開闔﹐在耳司聽﹐在鼻司臭﹐在喉司呼吸。又曰﹕心窩之下﹐皆脆骨。按《洗冤錄》云﹕心骨一片﹐狀如錢大﹐卽心坎骨。《金鑑》名蔽心骨﹐亦名鳩尾骨。損此骨者立斃。

又胯骨分左右﹐形如月牙﹐其兩骨梢頭鑲攏處名架骨。架骨之上有羞祕骨一塊﹐如指頭大﹐薄如指甲﹐極柔脆﹐色白如玉。私一人卽有一點靑痕﹐閱人多則靑黑殆徧﹐死後日久卽腐化。此二脆骨西人未詳﹐不知何故。

又《人身圖說》所言臟腑之形﹐與《靈》《素》《難經》之論迥然不同﹐或者疑中外人形稍異﹐髒象亦殊。道光間﹐玉田王勛臣先生謂著書不明臟腑﹐眞是癡人說夢﹐治病不明臟腑﹐何異盲子夜行﹗槪古人以無憑之談﹐作欺人之事。謂心﹑肝﹑肺以分兩計之﹐每件重幾許﹐大﹑小腸以尺丈計之﹐每件長若干﹐胃大幾許﹐容谷幾斗幾升。其言仿佛似眞﹐其實臟腑未見。因不避穢污﹐親歷審視﹐虛心訪察﹐積四十年之考證﹐而著《醫林攺錯》一書﹐所載臟腑諸形﹐與《圖說》略同。近閱惠愛醫館《全體新論》云﹕世有古今﹑地分中外﹐人之形貌﹐各有不同﹐至臟腑功用﹑血气營運﹐無少焉異。兪理初熟於《內經》﹐因未見《攺錯》﹐過信古書﹐遂謂中外稟質不同﹐生源亦異。噫﹗此何異俗吏做案以合例哉﹖且云因臟腑不同﹐故立教不同。夫泰西之教﹐𨿽不同於中國﹐而彰善癉惡﹐未嘗不同。蓋立教不同者﹐何必臟腑不同耶﹖孔﹑孟﹑楊﹑墨﹐並生中國﹐而立教不同者﹐非有形之臟腑不同﹐乃無形之性道不同也。推之舜﹑象﹑惠﹑跖﹐生於一本﹐而聖狂迥別者﹐豈臟腑之不同乎﹖世斥謬妄者曰﹕此人別有肺腸。非言其肺腸之形不同也﹐亦言其無形之心術不端﹐以致气質偏戾而志向乖僻也。想兪氏誤解此言﹐故有此論。惟引《素問》證明橫骨一段頗精﹐因錄於下﹐並以同志所論數條附之﹐俾讀其書者得以參考焉。

《人身圖說》外陰橫骨處﹐爲發便毒之所。凡與女人污穢者交合﹐其骨受熱﹐毒動卽發其病﹐及黴瘡等患。

兪氏云﹕檢《素問﹟骨空論》曰﹕督脈起少腹下骨中央。又曰﹕督脈生病治督脈﹐治在骨上。解者以爲脊骨﹐實則本經少腹下骨﹐卽外陰上橫骨也。《素問﹟气府論》云﹕衝脈气挾鳩尾外至臍寸一﹐挾臍下旁至橫骨寸一﹐是腹脈法也。蓋督﹑任﹑衝爲表裏﹐督脈起橫骨﹐其下行者所衝﹐其繞絡陰器及上俠脊交顚至目內者爲督。

惡中督脈﹐故病至胸。督脈附巨陽膀胱﹐合少陰腎。後世醫書俱不曉﹐乃別之爲奇經。又言宜與十二經並論﹐實則十二經在手足指﹐督﹑任在橫骨﹐衝在气也。楊梅瘡者﹐宋竇漢卿《瘡瘍全書》及《名醫類案》謂之黴瘡﹐旣外洋有之﹐應曰洋黴瘡。《證治準繩》言肝腎二經﹐《景嶽全書》言衝脈受病﹐皆似是而非也。得此書橫骨一言﹐允爲中肯。雄按﹕《內經》骨中央下接云﹕女子入系廷孔。其孔﹐溺孔之端也。則所謂少腹下骨﹐確指外陰橫骨無疑。治在骨上者﹐治其脈所起處也。

書《人身圖說》後

黟兪理初先生《癸巳類稿》有書泰西人身圖說一首﹐謂彼國之臟腑與中國異﹐羅舉數事﹐若辧黑白。余初閱之﹐以爲泰西醫術內景盡此矣。嗣閱《人身圖說》﹐乃知兪氏涉獵浮文﹐攬其標而未究其蘊也。後又從潛齋借得泰西《人身說槪》及玉田王淸任《醫林攺錯》讀之﹐益知兪氏之謬。兪氏曰﹕其地人心居左﹐脈又發自心左。以爲西人稟賦異於中國。今按《圖說》並無人心居左之說﹐惟有一條或曰心之所當在左邊﹐蓋於此所見動與喘息。曰左邊心動﹐是於左之穴爲生活徳所積﹐及脈絡所發之根﹐故愈顯其動勝於右邊。玩其文義﹐似設爲問答。問者疑心在左邊﹐答者謂左邊之動﹐乃心左穴所致﹐非心在左也。兪氏錯會文義。至於脈發心左﹐則中西一例。王氏目驗華人三十餘屍﹐皆大絡從心左穴出﹐與《靈樞》不合﹐與《圖說》合。不知是古今之異﹐抑古書之訛﹖不得援古書而彊謂彼國自有肺腸也。兪氏又曰﹕《圖說》謂血絡見﹐脈絡不見者﹐血絡是《靈樞》絡脈﹐其絡脈則經脈。此二說望文生義﹐全未理會。泰西人謂人身有二絡﹕一血絡在內﹐一脈絡在外﹐相粘不離﹐皆有榦有枝﹐有經有緯。《說槪》及《攺錯》二書所驗皆同。謂脈絡爲衛﹐血絡爲營則可﹐今彊派脈絡爲幹﹐血絡爲枝﹐豈非捫說燭乎﹖兪氏又曰﹕公細綫是時辰表中發條。今按其書中之例﹐一物獨用者稱本﹐諸物合用者稱公﹐故有公膜﹑公管路﹑公細體諸名﹐公細綫亦其一耳﹐不得以表中發條爲解。兪又曰﹕中土人肺六葉﹐彼土四葉。按王氏目驗華人肺四葉﹐則中國非盡六葉矣。《圖說》謂肺四葉﹐或有五葉者﹐二葉之中發一小葉﹐則彼土亦非盡四葉矣。兪又曰﹕中土人肝七葉﹐彼土三葉。王氏目驗華人肝四葉﹐則中土非盡七葉。《圖說》謂人之肝葉或止一或止二﹐極多不過三﹐則彼土亦非盡三葉矣﹐兪氏又曰﹕中土人心七竅﹐彼土四竅。王氏目驗華人心無竅﹐止有左邊一竅﹐爲大絡之本﹐安見其爲七竅也﹖兪氏又曰﹕中土人腸二﹐彼土人腸六。所謂六者﹐《圖說》所述十二腸﹑潔腸﹑穢腸﹑瞎腸﹑頸腸﹑下直腸共爲六腸。其上直腸卽幽門也﹐下直腸卽肛門也。瞎腸一頭通一頭塞﹐與頸腸在腹左右﹐不知是彼土所獨﹐抑華人所同﹐非目睹不敢決。總之﹐盤旋之腸只潔﹑穢二腸﹐潔卽小腸﹐穢卽大腸﹐未見其爲大異也。兪又曰﹕中土睪丸二﹐彼土睪丸四。又曰﹕儒自捫睪二﹐隱約其四睪之文耳。夫《圖說》旣隱約其文﹐先生安得懸揣而知其爲四乎﹖今按《圖說》論睪丸篇明言其數二﹐不言四也。且書中論睪丸經絡最多﹐無一語可附會及四睪者。惟言睪丸有小體﹐豈因此而誤耶﹖然前注中已明言是轉折之絡﹐似睪丸底分之小體﹐則小體乃激發絡﹐非丸也。又圖中繪睪丸作兩囊狀﹐分於左右﹐兩囊宜有四丸﹐豈因此而誤耶﹖然所繪是丸非囊﹐欲其經絡分明﹐故離繪之分於左右﹐非二囊而四丸也。先生指鹿爲馬﹐反謂書之隱約其文﹐豈非耶﹖其他不及一一致辧。先生謂此書在中國二百年矣﹐未有能讀之者﹐今始得其指歸﹐及余以原書質之﹐其疏略如此﹐是仍未之能讀也。古人謂治經者必研羣經﹐乃始可通一經。先生止見《圖說》一編﹐故有此臆說。若見《人身說槪》諸書﹐彼此參校﹐亦當貫通矣。今欲爲西醫內景書﹐遲遲不敢落筆﹐正恐所見西人書少﹐又蹈兪氏之轍耳。仁和胡琨次瑤。

書《醫林攺錯》後

余素疑各醫書﹐自《靈》《素》以及漢﹑晉﹑唐﹑宋﹑元﹑明諸名家以來﹐言臟腑經絡者﹐皆欠明晰﹐因不得目睹﹐無可考察﹐是以今之業醫者﹐不悉臟腑之眞形﹐气血之道路﹐見一證則茫然不知其處﹐揣摸意度﹐約略施治。以病試藥﹐以藥探病﹐偶然中的﹐遂爲定法。久之或效或不效﹐亦不自知其所以然。此非業醫者之過﹐乃自古無眞傳之故也。卽如《靈樞》《素問》本聖人經典﹐一經秦火﹐卽非全書﹐後人串插附會居多﹐間有原文﹐又爲後世注釋錯誤﹐數千年來﹐以訛傳訛﹐無人知之。譬如鐘錶損傷﹐必須鐘錶匠修之﹐以其能知其中之運用也。醫亦如之。余隨任雲南之臨安郡﹐時嘉慶丙子年﹐有夷匪髙羅根據造反﹐軍營不時決賊﹐初不敢看﹐久漸膽壯﹐因是叛夷﹐無主收屍﹐遂令行刑人檢洗其髒﹐細細查看。閱過數十人﹐始知歷代醫書中臟腑圖說皆謬。至道光辛卯年﹐在京都遇直隸玉田縣勛臣王淸任先生﹐談及臟腑﹐伊芳已先得我心。據云伊芳於嘉慶丁巳年﹐遊灤州之稻地鎭﹐其時彼處小兒正患瘟疫﹑疹痢﹐十傷八﹑九﹐該地鄕風不肯掩埋﹐用席包裹﹐棄之荒郊。犬食鳥殘者﹐破腹露髒﹐徧地皆是﹐因得查看甚詳。與余所見﹐吻合不差毫髮。惜先生只見已死之髒﹐所繪圖說﹐指示已往之錯謬﹐備陳現下之形質﹐未能申明飲食气血之運用。余就《靈》《素》二經晨夕揣度﹐日夜悟會﹐始識《靈》《素》中原有明文耳。如經云﹕食气入胃﹐散精於肝﹐淫气於筋。食气入胃﹐濁气歸心﹐淫精於脈。飲入於胃﹐遊溢精气﹐上輸於脾﹐脾气散精﹐上歸於肺﹐通調水道﹐下輸膀胱﹐水精四布﹐五經並行。據此一段經文而論﹐前人之言胃者﹐皆謂上有一口曰賁門﹐下有一口曰幽門﹐是胃止二門。今見實有三門﹐賁﹑幽之外﹐更有津門。津門上有一管﹐分三叉﹕上叉通心﹐中叉通肝﹐下叉通脾。脾通肺﹐心通腎﹐肝通膽。則知食入於胃﹐借胃下丹田眞陽﹐蒸騰精汁上出津門﹐由津管之上叉入心﹐由心分布其淸輕之气入督脈化气﹐其精華之汁入任脈化精﹐其重濁之汁入衝脈化血。督脈貼脊﹐是一身之總气管﹔衝脈在中﹐又貼督脈﹐是一身之總血管﹔任脈近腹﹐是一身之總精管。故經云﹕督屬總匯﹐衝爲血海﹐任主包胎。食入於胃﹐其汁液由津門蒸騰入津管之中叉入肝﹐由肝分布於周身之筋﹐由肝運膽﹐積膽汁上供二目﹐故年老膽汁枯﹐則二目昏花不明﹐飲入於胃﹐被眞陽蒸騰上出津門之下叉入脾﹐由脾分布其水之淸輕者上歸於肺﹐布散於五經皮膚爲津液﹐潤澤周身內外﹐其水之渣滓而濁者﹐入水道中滲入膀胱爲溺。夫心者﹐乃受穀气之津液精華﹐而分注於督﹑衝﹑任三脈﹐化气﹑化血﹑化精者也﹐肝者﹐受穀气之津液﹐灌漑周身之筋者也﹐脾者﹐受胃之水气﹐分布於上下者也﹐肺者﹐受脾之水精﹐布津液於五經皮膚﹐灌漑內外者也﹐腎者﹐收藏督脈中霧露之精气﹐潤澤周身之骨者也。督脈貫心而過﹐兩腎有兩管通督脈﹐故曰心腎相交。此五臟飲食气血津液之運用也。至若臟腑之形象﹐王勛臣先生所繪圖記已詳﹐余無庸贅敍焉。聊城李志銳晉恆。

書《醫林攺錯》後

《醫林攺錯》一書﹐勛臣先生窮數十年之心力而成者﹐余非不深佩也﹐然而疑信參半。蓋先生所親見﹐皆屬有形無气﹐義冢之屍﹐气已散者也﹐加刑之囚﹐气初散者也。《易》曰﹕天地定位﹐山澤通气。人身軀殼以內物﹐位之定也﹐飲食之化精﹑化液﹑化血﹑化大小便﹐气之通也。余信先生明位之定而執之﹐余僭疑先生未能擴气之通而充之也。故先生之畫气血爲此疆彼界者﹐余以爲論病則有在气在血之分﹐論平人則气與血相根據附﹐血恃气以流通也。先生又謂心無血﹐不能生靈機﹐靈機在腦者﹐余以爲人心有記有悟﹐記者心入之而腦爲收之也﹐悟者心發之而腦爲付之也﹐所謂君主也。謂腦貯靈機則可﹐謂心不生靈機則不可也。病气厥則無知識者﹐先賢以厥爲逆﹐腦以靈機付心而心發之者﹐必自上順下﹐故逆則無知識也。泰西人謂憶往事必目上瞪思索者﹐正以心上取靈機於腦也。迨思而得之﹐是腦已將靈機下付於心而目不上瞪矣。生人之心﹐卽肉卽血﹐死後之心﹐血凝而渾融於肉中﹐見肉不能見血﹐故必刃先傷心而死者﹐始見爲有血也。先生又謂手腕跳動處爲气管﹐而駁論脈之脈爲血脈一言爲誤。未揣下文「百骸貫通」四字﹐惟其貫也通也﹐故血脈也﹐不貫不通﹐是誠气管矣。生人有气故通﹐死則無气故不通。先生所親見皆無气者﹐余故信先生明位之定而執之﹐余故僭疑先生未能擴气之通而充之也。竊謂人身气與血相根據附﹐血恃气以流通也。如人皮膚小有破傷﹐血卽隨出。

蓋傷則气泄﹐气泄則血亦隨泄﹐气無形﹐故所見惟血。所傷小﹐則周身大气自然能包舉而傷處闔﹐闔則气無從泄而血亦止矣。若極刑之囚﹐刃從胸﹐所傷大﹐則气大泄﹐血亦隨气大泄﹐气無形﹐其泄速﹐血有形﹐其泄遲。先生所謂先泄之血速﹐後泄之血遲者﹐乃始則气大奔而速﹐繼則气微弱而遲﹐終則气先盡﹐而所餘之血存於膈膜上低處矣。周身血之失气而不能奔者﹐亦隨其經歷處而凝矣。先生於病死者之膈膜﹐自云未見的確﹐想其中定無一窪存血也。由是思大吐大衄而卽气脫死者﹐咽喉中﹑鼻中亦定有存血也。夫咽喉中﹑鼻中﹐非平人存血之所也。仁和徐然石亞枝。

讀《全體新論》

人身如樹分冬春﹐脈胳爲干心爲根﹐心涵靈液注經隧﹐大而祖絡微而孫。枝枝葉葉盡滲漉﹐如縵如网如絲綸。儼然春華得生意﹐土膏暗潤潛無痕。絡窮四末復回溯﹐更以靈液還天君﹐又如冬林气蕭瑟﹐直驅膏向根屯。屯久气轉漸牙茁﹐升降往返侔旋輪。腦爲覺元神所尊﹐有如羣嶽宗昆侖。鼓元牝出奧竅﹐容納萬象棲神魂。上仙葆此大丹就﹐泥丸宮破通天門。下愚生爲二豎據﹐懵懂劣似劉家豚。人生思索必撫腦﹐心囟上下交氤氳。《黃庭》宗旨蒼頡字﹐古人卓識超羣倫。惜哉黃帝與岐伯﹐方書久已遺三墳。詹詹《靈樞》數番紙﹐多半贗鼎非原文。所以扁鵲至今千百載﹐上池之水流常渾。歐羅此一編﹐創論何紛壇。一一目親睹﹐疏瀹入骨筋。華佗之稿尙未焚﹐流落海外隨煙雲。暢觀快極復生妒﹐疑陣又欲張吾軍。心何爲兮倚杵﹖脾何爲兮橫陳﹖將軍倉廩位置倒﹐嬰兒女誰爲婚﹖吾非丹元子﹐又非龍煙神﹐安能入肺腑﹐持炬照覆盆﹖八尺之士縱可剖而視旋機﹐一駐气早亡陶燻。胡爲行度考校乃爾確﹐無乃如柱膠瑟如治絲而棼﹗我欲廣集中外議﹐汰其糟粕畱其醇。使人垣洞見結﹐昭揭日月殊捫。譬如管輅論天象﹐但以區落言星辰。至於陰陽呼召可會不可說﹐默而成者存其人。學問要當貴適用﹐豈以畛域生區分﹖君不見三角八綫傳自利瑪竇﹐仁廟研究窮朝昏﹐聖人門戶之見何嘗存﹗望聞問切名曰四診﹐人皆知之。夫診者審也﹐審察病情﹐必四者相合而可斷其虛實寒熱之何因也。然望者不僅望其面色也﹐五官﹑須髮並宜審也﹐而舌本﹑苔色尢爲至要﹐此古人未發之奧。王氏《準繩》﹑張氏《醫通》﹑葉氏《溫熱論》諸書﹐皆須熟玩。更有諸書所未言者﹕淡白舌苔﹐亦有熱證﹐黃濃滿苔﹐亦有寒證﹐舌絳無津﹐亦有痰證﹐當以脈證﹑便﹑溺參勘自得。若燈下看黃苔﹐每成白色﹐諺云「燈下黃金似白銀」是也。白苔啖酸物﹐能染爲黑﹐均不可不知。

至於危疑大證﹐𨿽吐出之痰血﹑接出之便溺﹐亦當令病家取至庭中﹐望其色而審之﹐不可嫌穢﹐庶無訛傳誤聽之獘也。治小兒則審三關爲要。

﹝注﹞白苔食橄攬卽黑﹐食枇杷卽黃。此名染苔﹐抹之卽去。

字義有不可執一者﹐如知字從口﹐以口能知味也。然望而知之者目也﹐豈可謂目無所知哉﹗故聞字𨿽從耳﹐而四診之聞﹐不專主於聽聲也。戴麟郊先生《廣溫疫論》辯證最細﹐謂疫證必有穢濁之气﹐鼻觀精者可以聞而知之也。愚謂聞字實有二義。𨿽非疫證﹐凡入病室﹐五官皆宜並用﹐問答可辧其口气﹐有痰須詢其臭味﹐榻前虎子﹐觸鼻可分其寒熱﹐癰瘍膿血﹐審气卽知其重輕﹐餘如鼾息﹑腸鳴﹑矢气之類﹐皆當以耳聞者。古人但主乎呼﹑歌﹑呻﹑哭數字﹐固矣。

問診之法﹐最要詳細。𨿽證因錯雜﹐但貴心有權衡﹐則可審其輕重眞僞﹐而折衷於當矣。景嶽《十問篇》﹐人皆服其周匝﹐而猶未盡善也。如問寒熱首二條皆是傷寒﹐若發熱不惡寒者﹐溫病也﹐縱挾新感風寒而起﹐先有惡寒﹐迨一發熱﹐則必不惡寒矣。此伏气溫病也。外感風溫﹐熱邪首先犯肺﹐肺主皮毛﹐熱則气張而失淸肅之權﹐腠理反疏﹐則凜冽惡寒﹐然多口渴易汗﹐脈證與傷寒迥異。終云﹕气盛身寒﹐得之傷寒﹐气虛身熱﹐得之傷暑。所謂身寒者﹐寒邪在表﹐𨿽身熱而仍惡寒也。暑爲陽邪﹐發熱卽惡熱﹐亦有背微惡寒者﹐曰微﹐仍不甚惡寒也。況但在背與周身惡寒迥別﹐可不細問哉﹖第三條內證發熱﹐亦不可專屬陰虛。香巖先生云﹕或食積﹐或瘀血﹐或痰凝气滯﹐皆能發熱﹐必辧證明白﹐庶不誤治。

問頭身第三條陰虛頭痛。葉氏云﹕多屬陽亢﹐未可竟補﹐須兼滋陰降火爲治。第四條陽虛頭痛﹐百無一﹑二之證﹐至於眩運﹐不可與頭重混同立論。如體肥過食濃味醇酒﹐胃中必有痰飲﹐隨肝火升騰而作暈者﹐余每用二陳加梔﹑連﹑柴﹑芍﹑天麻﹑鉤藤而愈者多﹐虛則加參﹑術﹐瘦人胸無阻滯﹐胃中無痰﹐可用地黃湯加柏﹑芍之類。蓋此證因痰火者多﹐長沙治眩亦以痰飲爲先也。頭重則屬濕者多﹐火盛者用淸涼以降之。經云﹕邪之所在﹐皆爲不足。上气不足﹐腦爲之不滿﹐耳爲之苦鳴。是言邪乘虛客之﹐非竟言虛也。景嶽於二證皆主上虛淸陽不升﹐亦百中一﹑二耳。

﹝刊﹞頭項﹑脊背﹑腰膂﹑臂腿諸疼﹐有內傷﹑外感之別。內傷多虛﹐亦屬气不宣行﹔外感多實﹐總由客邪阻气。李晉恆別駕謂督是一身總气管﹐知此可悟其治法矣。

問便雲中气不足溲便爲之變﹐不可因溺黃而謂之火﹐彊逼枯汁以斃人。葉氏謂妄用通利﹐則逼枯汁。如養陰淸熱﹐何至逼枯﹖若經言變者﹐非云小溲黃赤也﹐統指二便異於常時也。小溲或不禁﹐或淋漓短少頻數﹐或淸而多﹐大便或滑泄﹐或燥結﹕皆異於平日之調和﹐故謂之變。況勞倦﹑焦思﹑瀉利﹑酒色爲虛火﹐若暑熱下痢﹑小溲淋痛乃邪火﹐當分別而治﹐不可云無火而用溫補以誤人。經言﹕邪之所在﹐皆爲不足。因不足而邪客之爲病。後人脫卻上文邪之所在句﹐竟言虛而用補﹐謬矣。大便亦要調和﹐若愈固者﹐乃燥結也﹐當濡養爲主。或固結在老年﹐防有噎膈之患﹐不可云彌固彌良。愚謂大便固結﹐必胸腹舒泰﹐飲食能安﹐圊不努掙者﹐始爲可喜。溏而頻解﹐解而腹中始快者﹐此《內經》所云﹕得後與气﹐則快然而衰也。非痰飲內阻﹐則气郁不宣。卽泄瀉﹐在溫熱﹑暑疫諸病﹐正是邪之去路﹐故不可一聞溏瀉﹐輒以爲虛寒﹐而妄投溫補止澀也。須問其解之熱與不熱﹐色之正與不正﹐必不覺其熱﹐而稀溏色正者﹐始可斷爲中气不足也。更有癰疽﹑痘疹將發而吐瀉先作者﹐前輩皆不幫助﹐故詳贅之。

問飲食謂得食稍安者﹐必是虛證﹐未盡然也。痰火證﹑虫證皆得食稍安﹐而痰火證更有初服溫補極相安者。

其中消善食屬於火者﹐是實證矣﹐亦有火盛反不能食者﹐胃熱不殺谷也。更有陰液久耗﹐胃陽陡越之除中證﹐能食善饑﹐儼如消證﹐但脈必虛大﹐按之細軟無神﹐縱與大劑塡陰﹐亦不救也。𨿽不多見﹐不可不知。至於熱證喜飲﹐寒證惡飲﹐人皆知之﹐而熱證夾濕夾痰者﹐亦不喜飲﹐或喜沸飲﹐皆不可誤指爲寒也。喜飲而不多者﹐古人但以爲陰虛﹐而不知亦有挾痰飲者。

問胸。葉氏云﹕胸腹脹滿﹐固不可補﹐不知饑飽﹐似脹非脹﹐是濁气不淸﹐但當理滯气﹐不宜驟用參﹑術﹐補住濁气而爲脹滿﹐經云﹕濁气不降﹐則生脹。卽宜補者﹐須分气血。虛而兼滯者﹐疏補宜兼。俗云虛不受補者﹐未知疏補兼行之法耳。愚謂胸次如天﹐天空則生气流行不息﹐然虛痞可補之證﹐間亦有之﹐气虛者宜溫補﹐陰虛者宜滋塡。若痰飲凝聚﹐飲食停滯﹐及溫熱疫證﹐邪踞募原者﹐皆宜開泄爲先﹐不但補藥忌投﹐卽涼潤之品﹐亦在所禁。恐病患言之未確﹐醫者必手按其胸腹有無堅硬拒按﹐始可斷其邪之聚散﹐最爲診要。更有內癰一證﹐尢當畱意。

問聾。此證在傷寒爲邪傳少陽﹐在久病爲精脫。景嶽顢頇而論﹐大是誤人。且考古更有耳聾治肺之法。一瓢先生云﹕金之結穴在耳中﹐名曰籠蔥﹐專主乎聽。故熱證耳聾﹐皆爲金受火爍﹐治當淸肺﹐不可泥定少陽一經﹐而再以小柴胡湯益其病也。

﹝刊﹞友人沈君辛甫患溫耳聾﹐四明醫人胡士揚用柴胡藥多劑﹐其聾日甚。胡謂進則病進﹐徑投補劑。後服淸解﹐病愈而聾成錮疾﹐是肺絡之熱爲補藥壅塞﹐竟無出路也。然景嶽書之貽誤於後世﹐此猶其小者已。

問渴謂喜熱飲爲中寒水虧。葉氏雲﹕水虧則內熱﹐豈有中寒之理﹖凡喜熱飲﹐皆郁滯不通暢﹐故得熱則快﹐得冷則遏。並非水虧也。若水涸精虧者﹐宜滋陰﹐反用熱藥﹐是殺之也。

﹝刊﹞渴喜熱飲﹑渴不多飲﹐溫熱證多有之﹐皆屬痰飲阻遏气機。景嶽書偏尙溫補﹐世多尙之。葉天士先生《景嶽發揮》﹑尢在涇《醫學讀書記》﹑章虛谷《醫門棒喝》皆力辧其非﹐學人不可不讀也。

女子病首須問帶。蓋帶者﹐女子生而卽有﹐故越人作女科稱帶下醫也。下多卽爲病矣。十二歲以外者﹐問其月事行否﹐未行而膚色淖澤者﹐𨿽逾笄不爲病﹐設膚色憔悴﹐人不長成﹐是勞損也﹐已行之女與婦人﹐則詢其汛之遲速﹑血之紫淡﹐𨿽患外感﹐亦當問明期遠近﹐然後審證用藥﹐庶無礙血傷胎之患。蓋期有禁用之藥﹐胎孕有難憑之脈也。產後則惡露之多少﹐腹塊之有無﹐首宜究詰﹐然胎產諸證﹐筆難盡罄﹐總宜審問詳明﹐處方靈活﹐不可稍有執滯﹐庶不誤人。

﹝校﹞天地生機﹐皆在靈空。女子之象﹐離中虛也﹐故能孕育。若脂滿胞中者﹐不能有妊﹐此理之常也。

況胎元初結﹐月事卽停﹐气有餘爲火﹐血有餘爲水﹐火盛搏水則成痰﹐嘔吐腫滿諸病由此而生﹐補藥最宜愼用。古云「胎前無滯﹐產後無虛」是已。然有極虛之婦﹐受胎後卽須培補﹐始能長養者﹐分娩時必須峻補﹐始能誕育者﹐旣產之後﹐血气必虛矣。丹溪先生垂大補气血之訓﹐而竟不盡然者﹐以張景嶽之偏尙溫補猶知其非﹐可見治胎產病之難也。且一人有一人之胎气﹐荊人舉六子﹐皆二百七十六日而生﹐慶兒﹑雙兒﹑琳兒並殤﹐龍兒﹑華兒﹑如兒僉無夭相﹐是兒休之堅脆﹐不必在胎日數之多寡分也。故七﹑八个月生者亦育﹐十餘月生者亦有不育。嘗見同胞數人﹐發膚悉白皙如羊者﹐斷非均於社日受孕﹐殆亦胎气使然耳。又周縫人妻患經阻而腹脹漸甚﹐諸藥無效﹐年餘如抱甕﹑如鐵石矣。日夜呻吟﹐欲其夫以槌擊腹若擂鼓然﹐始覺稍舒。最後求老醫浦沛霖先生治之。浦診視良久﹐細詰病情﹐曰﹕買不相欺﹐愧未識其病也。容我歸去討究書籍﹐再爲汝治。數日後果來復診﹐服藥仍不應。縫人終日捶妻之腹﹐不能成衣﹐醫藥力竭﹐遂聽之待死而已。至兩年餘﹐忽舉一子﹐而脹病如失。其子甚短小﹐取名關保。余常見之﹐至十餘歲而夭。胎孕之奇有如是者﹐誠非筆所能罄也。

﹝刊﹞期有禁用之藥﹐世俗惟知禁用寒劑﹐因不知血分有火﹐或營分伏暑者﹐不但禁用熱藥﹐卽溫動之品亦禁。宜寒宜涼﹐對證者並不禁也。第必取其有流利之性﹐而無凝滯之偏者爲良藥耳。粗工泥於經產之禁﹐而不詳審證因。且古書每於方後注云﹐婦人加當歸。不知變通者﹐遂膠柱以鼓瑟。徐月巖令正﹐年逾四旬﹐暮春患痰嗽發熱。醫者詢知病當汛後﹐於荊﹑防發散中加當歸﹑姜﹑棗爲方。服三劑﹐血隨痰溢﹐口舌起如紫蒲桃者八顆﹐下唇右角腫凸如姆指大﹐色如黑棗﹐咽疼礙飲。或云瓜瓤瘟﹐或云蒲桃瘟﹐或云玳瑁瘟﹐或云撚頸瘟﹐或云翻唇疔﹐醫皆望而卻走。月巖追憶乙巳之病﹐浼余往視。口穢噴人﹐頰如漆﹐舌紫而苔色如靛﹐臂斑或黑或藍﹐溲若沸油﹐渴呃多汗﹐脈形細澀﹐數夜無眠。此乃陰分素虧﹐熱伏營分﹐气機鬱結﹐痰阻上焦。詢其胸背﹐斑已徧身﹐幸而血溢汗多﹐毒邪猶有出路﹐故不昏陷﹐尙可望生。令取錫類散吹喉﹐並以童溺﹑藕汁﹑梨汁頻灌。隨用元參﹑丹參﹑紫艸﹑花粉﹑銀花﹑梔子﹑鮮斛﹑大靑﹑竹茹﹑枇杷葉﹑夏桔艸﹑薔薇根﹑海﹑煎調神犀丹。

兩劑後舌本轉赤﹐苔色見黃。四劑後血止咽松﹐脈轉弦數。六劑便行﹐而口穢始減﹐平而唇腫亦消。八劑嗽平而苔退脈柔﹐斑回而痕如黑漆。始攺輕淸善後﹐徑愈。又內子月事素調﹐春仲患上齦右痛不腫﹐痛連額角﹐鼻亦右塞﹐目中出火﹐齒縫流血﹐苔黃滑而不渴﹐痛甚則肢冷面赤﹐口涎大流﹐胸次不舒﹐便堅溲熱﹐脈至緩滑﹐汛事逾期不至。亦是熱伏營分﹐痰阻气機也。以小陷胸加元參﹑紫苑﹑菖蒲﹑竹茹﹑枳實﹑旋復花﹐煎調神犀丹。四服便行﹐經至而瘳。聊附二案﹐以見大意。又張氏婦﹐年五十歲﹐自季夏患嘔吐﹐漸難飲食﹐食必膈痛﹐傾囊而出﹐夾以痰水﹐多藥罔效。至盂冬﹐汛愆一度﹐以後仍行而痛吐不已﹐人漸委頓﹐不能起榻﹐大便甚艱﹐咸謂噎膈已成。迨初春﹐胎墜而病若失。蓋其年逾七七﹐天癸未絕﹐旣未停經而患痛吐﹐初不料爲惡阻也。古云「寧治十男子﹐莫治一婦人」﹐其以此夫﹖胎前最忌滲利﹐無濕者𨿽茯苓亦須避之。室女眼藥﹐禁用虎骨﹐恐初娩時交骨難開也。相傳人之胚胎﹐鼻先受形﹐而泰西書云﹕胚胎三十日具有眼模﹐六十日始有耳鼻。余按《佩集》吉凶形兆謂之聯。字從目。所云眼模﹐正兆之初萌也。其言頗有理。惟嬰幾倒植在腹之說﹐恐未必盡然耳。

又沛翁令郎上林先生世其業。憶嘉慶己卯春﹐先府君病溫而大便自利﹐諸醫皆宗陶氏傷寒書者﹐悉用柴﹑葛升提下陷之邪﹐屢服不應。或云漏底證﹐漸進溫補﹐病日以劇﹐將治木矣。父執翁七丈薦上林先生來視﹐其年甚少。診畢曰﹕溫證也﹐殆誤認傷寒而多服溫燥之藥耶﹖幸而自利不止﹐熱勢尙有出路﹐否則早成灰燼矣﹐安有今日乎﹖卽用大劑犀角﹑石膏﹑銀花﹑花粉﹑鮮生地﹑麥冬等藥。囑煎三大碗﹐置於榻前﹐頻頻灌之。藥未煎成之際﹐令先笮靑蔗漿恣飲之。諸親長見方﹐相顧莫敢決。幸內有先慈主持﹐外仗金履思丈力排眾議﹐遂煎其藥如法灌之。一周時始竣﹐病卽起色﹐因以漸愈。時雄年甫十二﹐聆浦言而心識之。逾二載﹐府君捐館﹐雄糊口遠遊。聞上林先生以善用淸涼﹐爲眾口所爍﹐乃從事於景嶽﹐而以溫補稱。枉道徇人﹐惜哉﹗切脈列於四診之末者﹐以脈之名目有限﹐而病之證候無窮也。證旣不可以脈該﹐故先以可見﹑可聞者而審之﹐然後切脈之情﹐合証之形﹐四診相合﹐病無遁情。設有不符﹐必有其故﹐或從或捨﹐自有機宜。神而明之﹐存乎其人。

﹝校﹞上論看法。

此先大父遺稿﹐隨其意之所到而筆之﹐不分門類﹐故曰隨筆。先府君輯注未竟﹐亦遽棄養。升於醫學未嘗深究﹐是以不敢補注﹐敬爲詮次﹐繕成淸本﹐以待鐫云。嘉慶二十一年端陽後二日孫升謹校。

﹝刊﹞《全體新論》云﹕凡人一呼一吸合爲一息。以人身本熱﹐呼者吐炭气也﹐吸者接天地之生气也。故屏息少頃﹐卽怫郁不安﹐必長噓乃定。人身百脈應血而動﹐以時表較之﹐每一呢﹐平人呼吸十八息﹐脈七十至或七十五至﹐孩提之年有百三十至者﹐老人有六十至或五十至者﹐婦女比男子約多十至。若以一人而論﹐企坐行臥﹐脈卽不同﹕企比坐時快七﹑八至﹐坐比臥時快三﹑四至﹐他如飽快於饑﹐日快於夜﹐顧亦隨時更攺耳。如行動﹑驚恐﹑酒醉之後﹐更無定至。此徧體皆然﹐不獨手足頸前始名爲脈﹐但他處脈管有肉護藏﹐不易按摩﹐故但切於手足頸前也。今則獨切手脈﹐以手脈之下有骨乘墊﹐可以重抑輕按﹐可以對面望問﹐且伸縮便捷﹐左宜右有﹐取乎診察之便耳。江筆花云﹕切脈一道﹐不過辧其浮沈以定表裏﹐遲數以分寒熱﹐彊弱以判虛實﹐其他則胸中了了﹐指下難明﹐且時大時小﹐忽浮忽沈﹐六脈亦難定準﹐故醫家謂據脈定證﹐是欺人之論也。雄按﹕《內經》云﹕形肉已脫﹐九候𨿽調猶死。夫至形肉已脫﹐九候尙調﹐則其形肉未脫之先﹐脈之平和更可知矣。卽《難經》所云﹕气口脈平而死者﹐生气絕於內也。此人病脈不病﹐不可據脈以斷證也。﹝然脈病患不病﹐握臂可知其死期者﹐余於陳鐵橋學士﹑汪少海司馬皆驗之矣。﹞惟沈悅亭茂才次女﹐無病而見疾如風雨之脈﹐斷其半年必死﹐後年餘診脈仍八至﹐今歸於範氏半年矣。脈之可憑不可憑者如此。然畢竟可憑處多﹐不過微妙難言﹐變化不易測耳。曾王父一言以蔽之曰「神而明之」﹐學人其可不盡心乎﹖雄幼而失怙﹐未嘗學問﹐爲繼先人志﹐專攻軒﹑岐之術﹐𨿽泛覽羣書﹐而實折衷於此。其所以遲之又久而不卽梓行者﹐非敢怠也﹐意欲補列諸證﹐詳加闡發﹐柰限於學識﹐困於奔走﹐因循至今﹐不遑纘述。然駒光過隙﹐懼或失傳﹐讀失舅氏弁言﹐輒爲汗下。敬節其衣食之貲﹐間附以穴之見﹐授諸梨棗﹐用質通方﹐舉一反三﹐莫云未備。咸豐二年壬子元旦曾孫士雄謹刊。

往歲兪博泉令弟東池之女﹐汛事如常﹐忽於三月中旬陡然血溢。鎭海汪某與大劑溫補藥數劑﹐血𨿽止而气逆身熱。褚某攺用滋塡藥﹐不效。沈某謂爲溫感﹐連服淸解亦不應。邀余視之﹐形色已奪﹐喘汗便溏﹐脈數無倫﹐痰多食少﹐身熱時作﹐徹夜無眠。曰﹕急勞也﹐不可以夏。病家曁諸醫僉云﹕平素無病﹐縱使成勞﹐定可望延﹐萬或不救﹐亦須百日爲期﹐何遽不可夏乎﹖余曰﹕《千金翼》炙甘艸湯下明言危急者十一日死。

夫上損至胃﹐下損及脾﹐損及三髒﹐至速亦須百日。惟病情未露之先﹐人自不覺其內損﹐故一旦卒發﹐遂危急而不可救藥也。然其病發之前﹐脈必有徵﹐所謂脈病患不病之行屍﹐卽病情未露之稱耳。病家不信﹐復招汪某治之。亦以爲血止受感﹐進藥三劑而殞。果立夏前一日也。前年冬﹐沈煥章令郎患恙﹐醫作冬溫治。數日後﹐忽形脫神散。其居停吳君曲城拉余往視﹐脈色皆奪﹐略無感象。曰﹕急勞也﹐危期在十一朝乎﹖已而果然。此𨿽一時偶中﹐然急勞證余案中屢載﹐而《千金翼》所言人猶疑之﹐謂虛勞無旬餘之證﹐殆未以行尸之說互參耳。

門人問及此條﹐適玆刊將竟﹐乃附識之。亦有但憑一脈﹐不察病情﹐因而絕人長命者﹐尢難縷述。噫﹗循名而不責實﹐誤盡天下蒼生﹐醫其一事也﹐良可痛哭已。旃蒙單閼上元日士雄補筆。

