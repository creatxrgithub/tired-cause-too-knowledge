

傷寒論綱目淸沈金鰲

自序

內經揭傷寒之癥。未詳傷寒之變。自仲景創論。分陰陽。析六經。立方治。人始知傷寒之病之大。與傷寒之病之治矣。而實未知其所以大所以治也。傷寒之病。有傳經。有直中。有始終不傳。

有風寒交中。千態萬狀。棼如亂絲。稍涉疑似。汗吐下誤施。致生他變。又復誤治。至再至三。其焉有不斃者乎。乃猶語於人曰。吾固用仲景法。其如病之不治何。夫不知病之所犯。於臟腑經絡輕重﹑虛實之何若。而但云用仲景法。其曷有濟。乃又詭言仲景但知治外感。不知治內傷。又詭言但取仲景法。不取仲景方。夫方因法立。法就方施。仲景方果不足取。仲景之法亦非法矣。不知一百一十三方。方方皆活。三百九十七法。法法皆通。卽其法與方。融會貫通之。誠有取之無盡。用之不竭者。人顧不此之思。欲妄言以文其謬。可慨已。廿年來。余專讀傷寒書。至百餘家。人各一說。

不勝繁冗駁雜之慮。倘欲學人如是以爲業。恐白首不獲所據。不如是以爲業。又空空罔所識知。乃不揣。著爲綱目一書。循六經之次。析各款之繁。以仲景論爲綱。歷代諸家之語。足以闡明仲景者爲目。庶覽是書者。可尋流溯源。而曉然於仲景之旨矣。

時乾隆三十九年甲午十一月中浣沈金鰲芊錄氏書

凡例

一﹑是書各循三陽三陰之六經。而又析六經所發之款癥。不循經。但據款析言之。則如各經皆有頭痛之類。難於識別。不析款。但循經挨言之。則又根據文順義。不能令讀者一覽易曉。故循經析款。是書所由以成。

一﹑仲景傷寒書。自叔和竄亂後。其六經條款。凡注釋家各以意爲前後。訖無一定。獨柯氏論注。其分隸六經者。頗有理據。今綱目所定。皆根據柯本。

一﹑論者。卽仲景之傷寒論。仲景有論。繼仲景而言者亦爲傷寒論也。

一﹑綱也者。以爲主也。傷寒之論。創自仲景。故獨主仲景而取其論以爲綱。目也者。以爲發明也。

仲景論後。說者無慮千百家。然或偏或駁。或淺或庸。無足取者甚多。故獨采叔和以下若干家。

各摘其語之尢精且當者以爲目。

一﹑各經各款。引仲景之論爲綱。固已。或有遺而未備者。必其與逐款無關。不便夾入。或語意與所已錄者。大同小異。故亦置之。亦有條款太繁。不必備錄者。閱者當爲意會。毋以掛漏爲咎。

一﹑各經條款。彼此相同。如各經俱備載。毋論已。其有詳於此經。不復贅於他經者。或因候治相同。或因所列之款相互。須彼此連及。故他經不必再詳。閱者當以意會。前後參看。毋得拘泥。

一﹑采輯前人諸說。或由理勢所及。或因仲景論之前後相附。不以世代之遠近爲拘。

一﹑諸家方論。俱系專集。擇其至精至當者錄之。固已駢珠刻玉。各咀其英。各擷其髓矣。癸巳春。

從邑中嵇氏假得欽定古今圖書集成中藝術部。按次而詳讀之。不啻深入龍宮海藏。徧賞奇寶。

非復人間耳目近玩矣。私心竊喜。故特表而志之。

卷首﹟總論

脈癥總論

鰲按。仲景自序云。著傷寒雜病論十六卷。仲景原書固合傷寒雜病而爲一也。迨叔和編次。始分傷寒雜病爲兩書。於本論削去雜病。然論中雜病。畱而未去者正多。於是仲景原書。後人不得一見。叔和後。注釋者不下什百家。又各以意顚倒。紛紜傳會。更兼日久殘闕。仲景之原文益失。仲景之書益難讀矣。鰲今輯傷寒論綱目。分條析款。各循六經分次。而其論有不得分屬六經者。因輯脈癥總論﹑六經主癥﹑陰陽﹑表裏﹑傳變﹑愈解六篇冠於前。以爲卷首。又輯諸寒熱癥﹑陰陽易﹑勞復食復﹑百合病﹑狐惑病﹑陰毒﹑陽毒﹑陰陽交﹑瘥後諸病﹑婦人傷寒十篇。次於六經之後。實不免剪綴割裂之譏。然仲景原書。旣不復睹。而苟可以發明仲景之書之旨。將質諸冥冥。仲景當亦曲恕。而不以剪綴割裂爲余首罪也。閱者其更諒之。

【綱】仲景曰。病有發熱惡寒者。發於陽也。無熱惡寒者。發於陰也。

【目】朱肱曰。太陽﹑陽明﹑少陽。皆陽癥也。桂枝湯﹑麻黃湯﹑大靑龍湯。治太陽傷風寒也。

大柴胡湯﹑大承气﹑小承气﹑調胃承气湯。治陽明傷寒也。小柴胡湯。治少陽傷寒也。其他藥。

皆發汗吐下後癥也。若陽气獨盛。陰气暴絕。卽爲陽毒。當以酸苦之藥投之。令陰气復而大汗解。

如苦參﹑大靑﹑葶藶﹑苦酒之類。皆復其陰气也。微止用苦。甚則兼用酸苦。折熱復陰。若熱極發厥。陽癥似陰者。當以脈別之。太陰﹑少陰﹑厥陰。皆陰癥也。三陰中寒微。則理中湯。稍厥或中寒下利。漧薑甘艸湯。大段重者。四逆湯。無脈者。通脈四逆湯。若陰气獨盛。陽气暴絕。則爲陰毒。急灸臍下。服以辛熱之藥。令復陽气而大汗解。如桂枝﹑甘艸﹑漧薑﹑附子之類。能復其陽气也。微用辛甘。甚則用辛苦。若陰極熱躁。陰癥似陽者。亦當以脈別之。

戴原禮曰。凡治傷寒。須辧陰陽二候。陽經有三。陰經亦有三。經之陰陽。以臟腑言。腑陽﹑髒陰也。病之陰陽。乃是外邪之陰陽。陰气陽气也。病在太陽。則熱在皮膚之分。翕翕怫怫而熱。便有頭疼惡寒體痛。其脈浮緊。病在陽明。則熱在肌肉之分。或壯熱。或熱。或蒸蒸熱。便有頭額痛。或潮熱自汗。其脈長大。病在少陽。則必半表半里之熱。或往來寒熱。便有頭角痛。口苦。

嘔而胸滿脇痛。其脈弦數。病在太陰。則手足漸冷。脈息漸沈。或自利腹滿。嘔吐不渴。病在少陰。𨿽發熱。手足自冷。其脈沈細。病在厥陰。則手足厥冷。甚則舌捲唇靑囊縮。其脈微緩。三陰癥。𨿽肌表有熱。以手按之。則不甚熱。陰甚者。則冷透手也。陰陽二气。皆能犯臟腑。故陽气犯太陽。則爲傷風。惡風而有汗。陰气犯太陽。則爲傷寒。惡寒而無汗。在太陽未得解。轉入陽明少陽二經。則純乎陽。不如太陽之易治。若陽气未能罷。以次傳入陰經。則爲陰中之陽。蓋緣陽經之陽气。來入陰經。𨿽有自利欲寐。唇靑厥冷。舌捲囊縮等癥。亦不可妄投熱藥。宜瀉其陽之在陰經也。若陽病下之太過。陽气已脫。遂變爲陰。所謂害熱未已。寒病復起。或初得病便是陰癥。此是陰中之陰。蓋緣陰气攻陰經。陰自得傳。非自陽經傳來。只當以溫藥回其陽。故陽入陰者變陽以救陰。陰入陽者用陽以救陽。二者不可不辧。有傷寒正病。有傷寒雜病。傷寒雜病者。難以正病治。

如病患癥狀不一。有冷有熱。陰陽顯在目前。當就其中大節先治。其餘癥則徐治。然亦不可用獨熱獨寒之劑。又如嘔渴煩熱。進小柴胡湯。嘔渴煩熱止矣。而下利不休。以小柴胡爲非。則嘔渴煩熱不應止。以爲是。則下利不應見。吐利厥逆。進姜附湯。吐利厥逆止矣。

而熱渴譫語。昏不知人。以姜附湯爲非。則吐利厥逆不應止。以爲是。則熱渴譫語不應見。此亦傷寒雜病。𨿽無前項冷熱二癥顯然並見之迹。而陰中有陽。陽中有陰。潛伏其間。未卽發見。用藥一偏。此衰彼盛。醫者當於有可疑之處。能反復體認。無舉一廢一。則盡善矣。

樓全善曰。素問云。脈從而病反。言癥似陽者。脈亦從癥似陽。而其病反是寒也。癥似陰者。

脈亦從癥似陰。而其病反是熱也。故皆反其脈癥施治。如身熱微熱。煩躁面赤。其脈沈而微者。陰癥似陽也。身熱者。裏寒故也。煩躁者。陰盛故也。面戴陽者。下虛故也。若不知脈。誤謂實熱。

反與涼藥。則气消。成大病矣。外臺祕要云。陰盛發躁。名曰陰躁。欲坐井中。宜以熱藥治之。故仲景少陰癥面赤者。四逆湯加蔥白治之。

李氏杲曰。寒涼之藥入腹。則周身之火得水則升走。陰躁之極。故欲坐井中。是陽已先亡。醫猶不悟。復認爲熱。重以寒藥投之。其死何疑焉。或因吐。因嘔。因嗽而發躁。蒸蒸身熱。如坐甑中。欲得去衣。居寒處。飲寒水。則便如故。振寒復至。則气短促。胸中滿悶。甚則口開目瞪。

聲聞於外。而涕淚涎痰大作。其發躁須臾而已如前。六脈弦細而澀。按之而虛。此大寒癥也。以辛寒甘寒。大瀉南方。北方則愈。

張氏介賓曰。傷寒綱領。惟陰陽爲最。有純陽癥。有純陰癥。當宜分治也。又有陰陽相半癥。

如寒之卽陰勝。熱之卽陽勝。或今日見陰。而明日見陽。或今日見陽。而明日見陰。然以陰變陽多吉。以陽變陰多凶。凡病患開目﹑喜明﹑欲見人﹑多談者。屬陽。閉目﹑喜暗﹑不欲見人﹑懶言者。

屬陰。論曰。陽盛陰虛。汗之則死。下之則愈。陽虛陰盛。汗之則愈。下之則死。又曰。桂枝下咽。

陽盛則斃。承气入胃。陰盛以亡。此陰陽乃以寒熱爲言也。陽盛陰虛。言內熱有餘而外寒不甚也。

夫邪必入腑。然後作熱。熱實於內。卽陽盛也。故再用溫熱以汗之。則死矣。陽虛陰盛。言寒邪有餘而郁熱未深也。夫邪中於表。必因風寒。寒束於外。卽陰盛也。故妄用沈寒以下之。則死矣。所以陽盛者。

用桂枝則斃。陰盛者。用承气則亡也。

鰲按。三陽病。俱有不發熱者。便是發於陰。三陰病。俱有反發熱者。便是發於陽。

【綱】仲景曰。問曰。脈有陰陽。何謂也。答曰。凡脈浮﹑大﹑滑﹑動﹑數。此名陽也。脈沈﹑弱﹑澀﹑弦﹑微。此名陰也。寸口脈。浮爲在表。沈爲在裏。數爲在腑。遲爲在髒。凡陰病見陽脈者生。陽病見陰脈者死。

【目】張介賓曰。按浮爲在表。沈爲在裏。此古今相傳之法也。然沈脈亦有表癥。此陰實陽虛。

寒勝者然也。浮脈亦有裏癥。此陽實陰虛。水虧者然也。故凡欲察表邪者。不宜單據浮沈。只當以緊數與否爲辧。蓋寒邪在表。脈皆緊數。緊數甚者邪亦甚。緊數微者邪亦微。緊數浮洪有力者。邪在陽分。卽陽癥也。緊數浮洪無力者。邪在陰分。卽陰癥也。以緊數之脈而兼見表癥者。

其爲外感無疑。卽當解散。然內傷之脈。亦有緊數者。但其來有漸。外感之緊。發於陡然。以此辧之最切當。其有似緊非緊。但較之平昔。稍見滑疾。而不甚者。亦有外感之癥。此其邪之輕者。或以初感而未甚者。亦多此脈。又不可見癥而不察之也。若其和緩。而全無緊疾意。則脈𨿽浮大。自無外邪之癥。陶節庵曰。夫脈浮當汗。脈沈當下。固其宜也。然其脈𨿽浮。亦有可下者。謂邪熱入腑。

大便難也。使大便不難。豈敢下乎。脈𨿽沈。亦有可汗者。謂少陰病。身有熱也。使身不熱。豈敢汗乎。據此。可見沈有表。浮亦有裏也。傷寒之邪。實無定體。或入陽經气分。則太陽爲首。或入陰經精分。則少陰爲先。其脈以浮緊而有力無力。可知表之虛實。沈緊而有力無力。可知裏之虛實。

中按而有力無力。可知陰陽之吉凶。所當問癥以知其外。察脈以知其內。先病爲本。後病爲標。合參脈癥。而知緩急先後者。乃爲上工。診法曰。浮脈爲在表。凡脈見浮緊而數者。卽表邪也。再加頭項痛腰脊彊等癥。此卽太陽經病。當求本經輕重爲解散之。脈見洪長有力。而外兼陽明癥者。卽陽明在經之邪也。宜求本經之寒熱散之。脈見弦數。而兼少陽之癥者。卽少陽經半表半里之病。宜和解而散之。沈脈爲在裏。病屬三陰。但沈數有力。是卽熱邪傳裏也。若表癥深入。而內見大滿大實。陽邪熱結等癥。當下之。沈緊無力。而外無大熱。內無煩渴等癥。此陰癥也。若或畏寒厥冷。及嘔吐腹痛瀉利者。此卽陰寒直中。宜溫中。脈大者。爲病進。

大因邪气勝。病日甚也。脈漸緩者。爲邪退。緩則胃气至。病將愈也。故以大爲病進也。然亦有宜大不宜大者。又當詳辧。如脈體本大。而再加洪數。此病進之脈。不可當也。如脈體本小。服藥後漸見滑大有力者。此自陰轉陽。必將汗解。乃爲吉兆。蓋脈至不數者。由气虛而然。無陽豈能作汗也。

柯琴曰。脈有十種。陰陽兩分。卽具五法。浮沈是脈體。大弱是脈勢。滑澀是脈气。動弦是脈形。遲數是脈息。總是病脈。而非平脈。二條。寸口兼兩手六部言。三條。凡字不是承接語。陽脈指胃气言。所謂二十五陽者是也。五臟之陽和發見。故生。陰脈。指眞髒言。胃脘之陽。不至於手太陰。五臟之眞陰發見。故死。要知上條沈澀弱弦遲。是病脈不是死脈。其見於陽病最多。若眞髒脈至。如肝脈中外急。心脈堅而搏。肺脈大而浮。腎脈如彈石。脾脈如啄距。反見有餘之象。豈可以陽名之。若以胃脈爲遲。眞陰爲數。豈不誤人。

【綱】仲景曰。寸脈下不至關。爲陽絕。尺脈上不至關。爲陰絕。此皆不治。決死也。若計余命生死之期。期以月節克之也。問曰。脈病欲知愈未愈者。何以別之。曰。寸口關上尺中三處。大小浮沈遲數同等。𨿽有寒熱不解者。此脈陰陽爲和平。𨿽劇。當愈。

【目】張介賓曰。陰病見陽脈者生。陽病見陰脈者死。脈純弦者死。脈陰陽俱虛。熱不止者死。

脈陰陽俱盛。大汗出。熱不解者死。脈沈細。手足逆冷。譫語妄言者死。脈癥俱虛。而見譫妄者死。傷寒六七日。脈微。手足厥冷。煩躁。灸厥陰。厥不還者死。寸脈下不至關爲陽絕。尺脈上不至關爲陰絕。此皆不治。決死。傷寒下利。日十餘行。脈反實者死。

魏荔彤曰。和而均平。在脈則無過不及。故大小浮沈遲數本皆病脈。至於三處同等則爲和脈也。

曰脈病。以病時脈爲問也。今見此診。竟可以和脈答之。卽或病寒。或病熱。而脈已同等。陰陽和平。卽病劇。亦直決之爲愈而已。此辧脈察病進退之機也。

【綱】仲景曰。傷寒三日。三陽爲盡。三陰當受邪。其人反能食而不嘔。此爲三陰不受邪也。

傷寒六七日。無大熱。其人躁煩者。此爲陽去入陰故也。

【目】李曰。三陰有中有傳。故三陰最不可執。有宜下者。宜溫者。自三陽气分。傳入三陰。

謂之傳經陰癥。夫傳非傳入脾腎肝也。乃入三陰血分。胃與大小腸之腑也。仲景謂已入於腑。可下之是也。若不是陽經傳來。直中三陰之經。初起厥逆腹痛。自利不渴。太陰自受寒也。上癥加之嘔吐。

少陰自受寒也。又加小便淸利。厥陰自受寒也。熱藥溫之。猶恐或遲。陰陽一差。死生立判。𨿽然。傳經直中。先賢發之盡矣。然豈無傳變者乎。假如傳經之際。輕生者。或食生冷。或犯房欲。

或粗工猛施汗下。眞气衰弱。陽癥變爲陰癥。如俗所謂陽癥歸陰。仍宜直中寒癥法治。故內經止言傳變而不言直中者。蓋言變則包直中。局方言傳陰傳陽。則不是。當言傳陽變陰。夫傳經爲裏熱。

直中與變爲裏寒。臨癥察脈。直中三陽。傳經三陽。病在於表。脈浮長弦。傳經三陰。病在於裏。

脈沈數實。直中三陰。病在於經。脈沈微緩。此表裏虛實大小分焉。以陽爲熱。陰爲寒也。

柯琴曰。此是陽邪自表入裏之癥。陰指裏言。非指三陰也。或入太陽之本。而熱結膀胱。或入陽明之本。胃中漧燥。或入少陽之本。而脇下硬滿。或入太陰。而暴煩下利。或入少陰。而口燥咽漧。或入厥陰。而心中疼熱。皆入陰之謂。

【綱】仲景曰。風家表解而不了了者。十二日愈。

【目】魏荔彤曰。此病愈後。風邪畱滯之癥。十二日愈者。陰气復而自神淸气爽。不須妄治也。

柯琴曰。不了了。余邪未除也。此𨿽舉風家。傷寒槪之矣。仲景分別六經。各經各有中風傷寒脈癥治法。叔和時。

太陽篇存者多而失者少。他經存者少而失者多。陽明篇尙有中風脈癥二條。少陽經只癥一條而不及脈。三陰俱有中風欲愈脈。俱無中風欲愈脈癥。以傷寒論爲全書。不亦疏乎。

鰲按。據柯氏說。知仲景當時。必六經皆有中風脈癥治法。今旣非完書。則此條亦不得彊隸太陽矣。故特列於總論中。

卷首﹟總論

六經主癥

鰲按。此篇非六經無歸者。以並錄六經之首。故亦列總論中。

【綱】仲景曰。太陽之爲病。脈浮。頭項彊痛而惡寒。

【目】李杲曰。治不可越經。假令治太陽陽明。不可遺太陽而只用陽明藥。餘仿此。用三陽經藥解後。身反復重者。若煩。則是有陽明也。若不煩而反復輕者。知不傳三陰也。不傳三陰。則爲解也。大抵三陰之體靜重。與濕相同。傷寒五日後。發熱無汗。謂谷消水去形亡。故下之。三日前。

謂內有水谷。故汗之。太陽禁忌。小便不利。不可更利之。是謂犯本。則邪气入裏不能解。此犯之輕也。以是五苓散不可妄用。大便不可易動。動之是謂動血。此犯之重也。在表不可下。下之是爲犯禁。此犯之尢重也。下之而惡風惡寒頭痛。待表癥悉罷。方可下之也。脈浮緊者。犯之必結胸。

脈浮緩者。犯之必痞气。戰而汗解者。太陽也。不戰有汗而解者。陽明也。不戰無汗而解者。少陽也。若先瘥經。必不爾矣。太陽傳陽明。其中或有下癥。陽明癥反退。而熱兼不渴。卻退顯少陽癥。

是知可解也。太陽知可解者。爲頭不痛。項不彊。肢節不痛。則知表易解。陽明知可解者。爲不發熱惡寒。知裏易解也。少陽癥知可解者。寒熱日不移時而作。邪未退也。若用柴胡而移其時。

並气移於血。血移於气。是邪無可容之地。知可解也。病有裏傳表者。太陽病。反下之。因而腹滿時痛者。屬太陰也。桂枝加芍藥湯。至於大實痛者。胃也。桂枝加大黃湯。己傳戊所以爲裏傳表。卽名誤下傳也。傷寒誤下。變無定體。雜病誤下。變有定體。何則。傷寒自外而入。陽也。陽主動。雜病自內而出。陰也。

陰主靜。動者犯之。其變無窮。靜者犯之。其變止痞與腹脇痛而已。故變無窮者爲重。痞與腹脇痛者爲輕也。

李曰。太陽經癥。頭疼身熱脊彊。此太陽正病也。以後凡言太陽癥。卽頭疼身熱脊彊也。凡言表癥者。

亦卽太陽癥也。各經仿此。陽從下起。三陽之長曰太陽。脈尺寸俱浮。浮緊傷寒。浮緩傷風。太陽受病。當一二日發。以其脈上連風府。故頭項痛腰脊彊。頭者諸陽之會。气病則麻。血病則痛。身熱者。寒客皮毛。郁閉其陽而後發熱。𨿽人身正气。郁則爲邪爲熱。熱𨿽甚不死。蓋傷寒始於寒而終成於熱也。惟不發熱而但惡寒者。邪發於陰也。或熱多寒少。或不大便而泉淸頻數。或熱結膀胱而溺澀。或汗多便難。或汗後不解。或汗漏不止。或過經不解。或蓄血發黃。或喘或吐。皆太陽所主。

鰲按。仲景立論。每經各舉其主脈主癥。以爲一經之提綱。𨿽病有變遷。而苟未離此經。卽不離此主脈主癥。其大較也。

【綱】仲景曰。陽明之爲病。胃家實也。

【目】李杲曰。陽明癥。身熱目疼鼻幹。不得臥。不惡風寒而自汗。或惡熱。脈尺寸俱長。白虎湯主之。陽明禁忌。不當發汗。不當利小便。以竭其津液。致生蓄血癥。惟當益津液爲上。以其火就燥也。益津液者。連須蔥白湯是也。汗多亡陽。下多亡陰。小便重利之。走气。三者之變𨿽異。亡津液一也。汗者。本所以助陽也。若陽受陰邪。寒結無形。須當發去陰邪以復陽气。所謂益陽而除風寒也。若陰邪已去而復汗之。反傷陽也。經曰。重陽必陰。故陽去自亡。汗多亡陽。此之謂也。下者。本所以助陰也。若陰受陽邪。熱結有形。須當除去其敗壞者以致新陰。所謂益陰而除火熱也。若陽邪已去而復下之。反亡陰也。經曰。重陰必陽。故陰气自亡。下多亡陰。此之謂也。汗不嫌早。

非預早之早。乃早晚之早也。謂當午前爲陽分。當發其汗。午後陰分。不當發汗。故曰。汗無太早。

汗不嫌早。是爲善攻。下不嫌晚。非待久之晚。謂當巳後爲陰分。當下之。巳前陽分。不當下。故曰。

下無太晚。下不嫌晚。是爲善守。汗本亡陰。以其汗多。陽亦隨陰而走。下本瀉陽。以其下多。陰亦隨陽而走。故曰。汗多亡陽。下多亡陰也。若犯發汗。多蓄血上焦。爲衄。若犯利小便。多蓄血下焦。爲發狂。其人如狂也。傷寒有九經。何謂也。太陽﹑陽明﹑少陽。太陰﹑少陰﹑厥陰。是爲六也。有太陽陽明。有少陽陽明。有正陽陽明。是爲三也。非九而何。陽明者。太陽少陽皆入於胃。

故曰正陽陽明也。前三經者。陽明自病。不入於裏。謂之在經。不爲正陽陽明矣。三陽從中治。

何謂也。太陽陽明。大承气湯。少陽陽明。小承气湯。正陽陽明。調胃承气湯。以汗癥言之。以少陽居其中。謂太陽癥爲表。當汗。陽明癥爲裏。當下。少陽居其中。故不從汗下。以小柴胡湯從少陽也。以下癥言之。陽明居其中。謂太陽經血多气少。陽明經气血俱多。少陽經气多血少。若從太陽下。則犯少陽。若從少陽下。則犯太陽。故止從陽明也。此三陽合病。謂之正陽陽明。不從標本。

從乎中也。緣陽明經居太少陽之中。此經气血俱多。故取居其中而不從太陽少陽也。陽明自病﹑調胃承气湯。三陽並病﹑白虎湯。是從乎中也。如何是入陰可下。答曰。陽入於陰者可下。非入太少厥陰之三陰。乃入三陽也。三陽亦非太少陽明之三陽。乃胃與大小腸之三陽也。三陽皆爲腑。以其受盛水谷。傳導有形。故曰。入乎陰也。仲景云。已入腑者可下是也。仲景太陽陽明。大承气。少陽陽明。小承气。正陽陽明。調胃承气。是三陽已入於髒者。泄之也。太陰。桂枝湯。少陰。麻黃附子細辛湯。厥陰。當歸四逆湯。是三陰未入於腑者。汗之也。

李曰。陽明夾於二陽之中。陽气盛極。故曰陽明。脈尺寸俱長。長而微洪。經病。長而沈數。

腑病。太陽脈靜則不傳。如脈數急欲吐者。此寒邪變熱傳於陽明。當二三日發。以其經中客邪。

故目痛鼻幹。身熱者。陽明主肌肉。邪甚則身前皆熱。不眠者。煩盛津幹。胃气不和也。太陽未罷者。發熱惡寒。太陽已罷者。不惡寒而反惡熱。

煩渴作嘔。津幹便硬。或卽狂言。謂之正陽明。少陽陽明。脇滿。不大便而嘔。或瘀血發黃。或下血譫語。或胸煩懊。皆此經所主。然亦有裏寒下利。或寒气結積而爲痼瘕者。不可不知。

柯琴曰。陽明爲傳化之腑。當更實更虛。食入。胃實而腸虛。食下。胃虛而腸實。若但實而不虛。

斯爲陽明之病根矣。胃實不是陽明病。而陽明之爲病。悉從胃實上得來。故以胃家實爲陽明一經之綱領也。陽明病外癥。身熱汗自出。不惡寒。反惡熱。

【綱】仲景曰。少陽之爲病。口苦。咽漧。目眩也。

【目】李杲曰。少陽癥。胸脇痛。往來寒熱而嘔。或咳而耳聾。脈尺寸俱弦。小柴胡湯主之。

須各隨仲景本條下加減用之。少陽忌發汗。忌利小便大便。故名三禁。湯乃和解之劑。若犯之。則各隨上下前後。本變及中變與諸變不可勝數。宜詳之。如何是半表半里。答曰。身後爲太陽。是陽中之陽。陽分也。身前爲陽明。爲陽中之陰。陰分也。陽爲表。陰爲裏。卽太陽陽明二分。邪在其中矣。治當不從標本。從乎中治。此乃治少陽之法也。太陽膀胱。水寒也。陽明胃經。燥也。邪在其中。近後膀胱寒水。則惡寒。近前陽明燥金。則發熱。故往來寒熱也。此爲三陽之表裏。非內外之表裏也。俱不可認作宜下之裏。故以此藥作和解之劑。非汗非下也。邪在榮衛之間。謂之半表裏也。太陽陽明之間。少陽居身之半表裏也。五苓散分陰陽。膀胱經之半表裏也。理中湯治吐瀉。上下之半表裏也。

李曰。少。初也。陽气初嫩。亞於陽明。故曰少陽。脈尺寸俱弦而滑數者。陽極發厥。弦而和者。病欲散。少陽受病。當三四日發。以其脈循脇。絡於耳。故風熱上壅不利。則耳聾脇痛。寒熱往來。不食。嘔而口苦咽漧目眩。若不嘔吐而能食者。爲三陰不受邪也。若身無大熱躁悶者。陽去入陰無疑矣。似瘧。婦人血結。皆此經所主。

柯琴曰。太陽主表。頭項彊痛爲提綱。陽明主裏。胃家實爲提綱。少陽居半表半里之位。仲景特揭口苦咽漧目眩爲提綱。奇而至當也。蓋口咽目三者。不可謂表。又不可謂裏。是表之入裏。裏之出表處。所謂半表半里也。三者能開能闔。開之可見。闔之不可見。恰合樞機之象。故兩耳爲少陽經絡出入之地。三癥爲少陽一經病機。兼風寒雜病而言。但見一癥卽是。不必悉具。

【綱】仲景曰。太陰之爲病。腹滿而吐。食不下。自利益甚。時腹自痛。若下之。必胸下結硬。

【目】李杲曰。太陰癥。腹滿咽漧。手足自溫。自利不渴。時腹痛。脈尺寸俱沈細。

太陰病。可汗。可溫。可下也。脈浮可汗。桂枝湯。自利不渴。屬太陰。以其髒有寒故也。可溫。四逆輩。此條𨿽不言脈。當知脈沈遲而弱。仲景理中湯丸。曁易老人參黃湯。其輕重或溫或熱。視人之彊弱虛實所宜者選用之。太陰可下者。以本太陽癥。醫反下之。因而腹滿時痛者。太陰也。桂枝芍藥湯。大實痛。桂枝加大黃湯。易老云。此非本有是癥。以其錯下。脾傳於胃。故爲誤下傳。太陰禁忌。太陰病。腹滿而吐。食不下。自利益甚。時腹自痛。若下之。則胸下結硬。太陰病。脈弱。其人續自便利。設當行大黃芍藥者。宜減之。以其人胃气弱。易動故也。傷寒而脈浮緩。

手足自溫者。系在太陰。小便自利者。則不發黃。日久利甚。必止者。便硬。乃入腑傳陽明也。

李曰。陰從天降。首曰太陰。在陽爲表。在陰爲裏。邪在表則見陽脈。邪在裏則見陰脈。故尺寸俱沈。沈實有力。當下。沈細無力。當溫。太陰受病。當四五日發。以其脈布胃中。絡於咽嗌。

故腹滿或痛。而嗌喉下漧燥。或大便不通。小便如常。或自利。手足溫而渴者。爲傳經腑熱。或自利不渴。手足冷者。爲直中陰經。或因內傷飲食。冷气入脾。必腹痛。胸膈不快。然太陰乃三陽之終。三陰之始。陽經表气未盡。宜汗。半表裏胸滿多痰。宜吐。傳經裏熱。宜下。直中陰經。宜溫。

調脾勝邪。正在此關。

柯琴曰。陽明。三陽之裏。故提綱屬裏之陽癥。太陰。三陰之裏。故提綱屬裏之陰癥。太陰之上。

濕气主之。腹痛吐利。從濕化也。脾爲濕土。故傷於濕。脾先受之。然寒濕傷人。入於陰經。不能動髒。則還於腑也。

【綱】仲景曰。少陰之爲病。脈微細。但欲寐也。

【目】李杲曰。少陰癥。口燥舌漧而渴。脈尺寸俱沈疾。大承气湯。沈遲。四逆湯。

太陰邪入於裏。上接於心。與火俱化而克金。惡候或上气。死。入胃。脈沈細而疾。疾則大承气湯下之。下入於本。與水俱化而爲寒。厥逆。或見身冷靜重。脈沈細而遲。遲則四逆湯溫之。疾𨿽可下。若疾而無力者。亦不可下。爲陽將盡也。少陰癥。口燥舌漧而渴。身表涼。脈沈細而虛。瀉心湯。此有形無形之藥也。傷寒外癥。全在下癥。大熱而脈反細小。不可下。瀉心湯。少陰受病。

身涼無汗。體沈。或體輕。脈沈。有頭痛。不厥。麻黃附子瀉心湯。

其人病身熱而煩躁不寧。大小便自利。其脈沈洪而無力。按之全無者。附子瀉心湯。其人病上吐下瀉不止。當渴而反不渴。其脈微細而弱。理中湯。渴而脈沈有力而疾者。五苓散。少陰病。發熱脈沈者。必當汗。若緩汗之。用麻黃附子細辛湯。若微汗之。用麻黃附子甘艸湯。少陰下利。色靑者。當下之。色不靑者。當溫之。口中和者。當溫之。口中不和。漧燥者。當下之。少陰脈沈細數。病爲在裏。忌發汗。脈微者。忌發汗。尺脈微弱澀者。忌下。麻黃附子細辛湯。體沈。加防己﹑蒼術。勝濕也。體輕。加石膏﹑知母。乃勝熱也。

李曰。少陰次於太陰。故曰少陰。脈尺寸俱沈。沈實有力。當下。沈微無力。當溫。少陰受病。當五六日發。以其脈起於足心。貫腎。絡於肺系。故舌漧口燥而渴。或自利淸水。心痛腹脹。

或大便閉硬。不欲濃衣者。皆熱入裏之深也。若厥逆畏寒。欲吐未吐。腹痛自利。小便自利。或漧嘔亡陽。咽痛。脈微欲寐者。乃陰毒入髒之深也。或下利體痛咳嘔者。水气也。或飲食入口則吐。

脈弦遲。厥逆心下實者。不可下也。宜吐之。或脈沈。發熱者。宜汗。蓋有初得病。直攻少陰。不先自太陽傳次而入也。

柯琴曰。三陽以少陽爲樞。三陰以少陰爲樞。弦爲木象。浮而弦細者。陽之少也。微爲水象。

沈而微細者。陰之少也。衛气行陽則寤。行陰則寐。日行二十五度。常從足少陰之間分行臟腑。今少陰病。則入陽分多。故欲寐。欲寐。是病患意中。非實能寐也。與少陽提綱。各臻其妙。

鰲按。仲景論。病發熱頭痛。脈反沈。若不瘥。身體疼痛者。當救其裏。宜四逆湯。此條。

舊本俱入太陽篇。少陰病。始得之。反發熱。脈沈者。麻黃附子細辛湯。此條。舊本俱入少陰篇。

前人因有少陰癥似太陽。太陽脈似少陰。而反用藥不同之說。竊思頭疼發熱。固是太陽表癥。然脈沈。已爲在裏。則此條當是初起屬太陽。及旣入裏。虛陽之浮於表者𨿽仍發熱。而寒邪據裏。實屬眞陰難解。故脈沈。而必治以四逆也。曰反者。見得初起之時。頭痛發熱。脈宜浮而反沈。其非專屬太陽明矣。故𨿽治以麻黃而終不瘥。必當以四逆救其裏也。夫四逆者。少陰之劑。則此條當屬少陰經癥。不得以初起之太陽。遂列太陽篇中。並以爲太陽脈似少陰也。至少陰病始得而無頭痛。宜屬少陰癥矣。曰反熱者。以寒邪尙在於表。但皮膚腠理郁閉爲熱。故用麻黃細辛以發表間之熱。而尢必用附子以溫少陰之經。其所以必溫之者。以寒邪尙未入裏。內未作熱也。若寒入裏。則必內熱而外不熱。當見吐利厥逆等癥。不曰反發熱矣。

【綱】仲景曰。厥陰之爲病。消渴。气上衝心。心中疼熱。饑而不欲食。食卽吐蛔。下之。利不止。

【目】李杲曰。陽中之陽水。太陽是也。爲三陽之首。能循經傳。亦能越經傳。陽中之陽土。

陽明是也。夫陽明爲中州之土。主納而不出。如太陽傳至此。名曰循經傳也。陽中之陽木。少陽是也。上傳陽明。下傳太陰。如太陽傳至此。爲越經傳也。陰中之陰土。太陰是也。上傳少陽爲順。

下傳少陰爲逆。此爲上下傳也。如太陰傳太陽。爲誤下傳也。陰中之陽水。少陰是也。上傳太陰爲順。下傳厥陰爲生。如太陽傳至此。乃表傳裏也。陰中之陰木。厥陰也。上傳少陰爲實。再傳太陽。爲自愈也。太陽者。巨陽也。爲諸陽之首。膀胱經病。若渴者。自入於本也。名曰傳本。太陽傳陽明胃土者。名曰循經傳。爲發汗不徹。利小便。余邪不盡。透入於裏也。太陽傳少陽膽木者。

名曰越經傳。爲元受病。脈浮無汗。當用麻黃而不用之故也。太陽傳少陰腎水者。名曰表傳裏。

爲得病。急當發汗而反下。汗不出。所以傳也。太陽傳太陰脾土者。名曰誤下傳。爲元受病。脈緩有汗。當用桂枝。而反下之所致也。當時腹痛。四肢沈重。太陽傳厥陰肝木者。爲三陰脈不至於首。

惟厥陰與督脈上行。與太陽相接。名曰循經得度傳。

李曰。厥陰。陰盡則變。而厥逆生。蓋傳經至此已盡。無復可傳。再傳則逆於首經矣。脈尺寸俱沈。沈實有力。當下。沈遲無力。當溫。浮緩。病自愈。厥陰受病。當六七日發。以其脈循陰器。絡於肝。故唇靑舌捲而煩滿者。胸中气滿急也。或囊拳者。陰囊縮也。在女子則陰戶急痛引小腹。此傳經厥陰風熱毒深於內也。肝木移熱克脾。脾受賊邪。五臟六腑皆困。榮衛不通。耳聾囊縮而厥。水漿不入。不知人。則死。速下以救。五死一生。或下利譫語者。內有燥屎也。仍宜下之。

或嘔而發熱者。和之。或發熱惡寒如瘧。囊不縮。脈微浮。微緩。胃之脈。脾气旣全不受賊邪。

榮衛將復。水升火降。寒熱作而大汗解矣。或下利腹脹身疼者。當先救表。而後溫裏。若下利淸谷。

大汗出而厥。四肢疼。小腹拘急。或漧嘔吐沫。或气沖心痛。吐蛔發熱消渴。皆厥陰寒癥也。宜溫之。以上正文六言。乃萬病之祖。非得之內經。不能六言包括無遺如此。凡言六經所見之癥。卽此三陽三陰經癥也。凡雜病亦然。

柯琴曰。太陰厥陰。皆以裏癥爲提綱。太陰主寒。厥陰主熱。太陰爲陰中之至陰。厥陰爲陰中之陽也。

鰲按。厥者。絕也。厥陰者。陰絕陽也。陰旣絕陽。則本經所發。自無熱癥。其或有之者。厥陰之脈絡於膽。皆少陽相火所化令也。

卷首﹟總論

陰陽

【綱】仲景曰。病有發熱惡寒者。發於陽也。無熱惡寒者。發於陰也。發於陽者七日愈。發於陰者六日愈。以陽數七。陰數六故也。

【目】許叔微曰。傷寒六七日。無熱。脈沈緊而細。煩躁不飲水。此陰盛格陽也。當用附子霹靂散。飲水者不可服。

吳綬曰。陰癥似陽。乃水極似火也。蓋傷寒傳變。誤服涼劑。攻熱太速。其人素本腎气虛寒。

遂變陰癥。冷盛於內。逼其浮陽之火發於外。面赤煩躁。身微熱。渴欲飲而不能飲。大便祕。小便淡黃。或嘔逆气促﹑鄭聲﹑咽喉痛。所以狀似陽癥。如妄投寒涼卽死。切其脈沈細微遲者。急用通脈四逆湯。倍參﹑附以接眞陽。設或差遲。則陰盛陽衰。參﹑附亦不救矣。此與陰盛格陽例同。王太僕所謂身熱脈數。按之不鼓擊者。名陰盛格陽。非熱也。陽癥似陰。乃火極似水也。蓋傷寒熱甚。失於汗下。陽气亢極。郁伏於內。反見勝己之化於外。故身寒逆冷。神气昏昏。狀若陰癥也。大抵唇焦舌燥。渴飲便祕。溺赤澀。設有稀糞水利出者。此內有燥屎結聚。乃旁流之物。非冷利也。再審有失气極臭者。是也。脈𨿽沈。切之必滑有力。或時躁熱。不欲衣被。揚手擲足。譫語。此陽癥也。

輕者。人參白虎湯。或小柴胡合解毒湯。內實者。調胃承气湯。潮熱者。大柴胡湯加芒硝。若大實大滿。祕而不通。大承气湯。必審輕重而酌用之。此與陽盛拒陰亦同。王太僕所謂病患身寒厥冷。

其脈滑數。按之鼓擊指下者。名陽盛拒陰。非寒也。

趙嗣眞曰。仲景論陰虛陽盛。陽虛陰盛。理實深奧。經曰。邪气甚則實。精气脫則虛。因正气先虛以致邪气客之而爲盛實。於是有陰虛陽盛陽虛陰盛之別。愚因括仲景之理而詳說之。蓋盛指邪气言。虛指正气言。陰陽虛盛。邪正消長之機也。且正气在人。陽主表而陰主裏。邪气中人。表爲陰而裏爲陽。若表之眞陽先虛。故陰邪乘陽而盛實。表受邪者。陽虛也。脈浮緊。陰邪盛於外也。是謂陽虛陰盛。所以用桂枝辛甘之溫劑。汗之則陰邪消。

溫之則眞陽長。使邪去正安。故愈。又若裏之眞陰先虛。故陽邪入陰而盛實。裏受邪者。陰虛也。脈沈實者。陽邪盛於內也。是謂陰虛陽盛。所以用承气峻苦之寒劑。下之則陽邪消。寒之則眞陰長。邪去正安。故愈。以是知仲景主此二癥。蓋一指表癥。一爲裏癥。指邪正消長而言。

非兼言表和裏病。裏和表病。而謂之陰陽虛盛也。況和者。無病也。以和訓虛。恐礙理。

李梃曰。槪言之。三陽經病。卽陽癥。手之三陽。從頭走足。故頭疼身熱云云。三陰經病。卽陰癥。足之三陰。從足走腹。故腹痛自利云云。然陰陽俱有表裏二癥。陽癥表裏同歸於熱而已。陰癥表郁似陽。入裏則有傳經直中之殊。大抵陽癥之表。發熱惡寒。淸便自調。面光聲亮。鼻息如常。手足溫。陽癥之裏。

唇焦舌燥。爪甲紅活。身輕易轉。煩渴。掀衣。揚手擲足。大便硬閉。小便赤澀。脈浮洪數。用汗吐下和四法以治之。陰癥之表。無熱惡寒。面慘聲短。鼻息气冷。手足厥逆。陰癥之裏。唇紫舌捲。

爪甲靑黑。身重難轉。不渴。引衣。臥多蜷足。大便泄利。小便淸白。脈細沈微。每與陽癥相反。

蓋陽癥自上而下。故初起有頭疼。陰癥則無也。陽癥自外傳入。故郁而爲熱。陰癥則無熱而反厥冷也。陽癥揚手擲足。陰癥則臥多蜷足。陽癥內熱而渴。陰癥則不渴。陽癥二便閉。陰癥則二便淸且利也。惟腹痛與嘔。陰陽二癥俱有。然陰脈沈微。凡言陽癥。多得之風寒暑濕。邪生於太陽也。

凡言陰癥。多得之起居飲食喜怒。邪生於少陰也。故云。傷寒挾內傷者。十居八九。此陰陽正病也。

陽邪不深。不能至於厥逆。陰邪不甚。不能至於煩躁。此水極似火。火極似水。謂之反化。亢極則害之義也。陽癥潮汗祕赤滿渴狂譫。甚則斑血喘急。然熱極忽然熱伏於內。故身寒四肢厥逆。狀若陰癥。但身𨿽冷而不欲近衣。神𨿽昏而气色光潤。脈必沈滑而有力。此陽極似陰也。宜大柴胡下之。或白虎湯﹑竹葉石膏湯。陰癥厥冷吐利不渴靜蜷。甚則咽痛鄭聲。然寒極忽然火浮於外。

發躁擾亂。狀若陽癥。然身𨿽煩躁。而引衣自蓋。口𨿽燥渴而飲水不下。脈必沈細無力。此陰極似陽也。宜通脈四逆湯。從治者。反攻也。熱藥冷凍飲料。冷藥熱飲。或熱藥爲君。而佐以涼藥。或冷藥爲君。而佐以熱藥。亦非判然如庸醫之差誤也。借有熱病服熱藥而愈者。必先服寒藥過多。寒病服寒藥而愈者。必先服熱藥過多故耳。若夫以寒治熱。以熱治寒。此爲逆治。逆治者。正治也。正治之法。人孰不知之乎。

張介賓曰。凡治傷寒。須先辧陰陽二癥。若病自三陽。不能解散。而傳入三陰。則寒郁爲熱。因成陽癥。蓋其初病。

必發熱頭痛。脈浮緊。無汗。以漸而深。乃入陰經。此邪自陽分傳來。愈深則愈入。𨿽則陰經。亦陽癥也。脈必沈實有力。其癥必煩熱熾盛。此當攻裏。或淸或下。隨宜而用。若內不熱。安得謂陽癥乎。若初起本無發熱頭疼等癥。原不由陽經所傳而竟入陰分者。其癥或厥冷。或嘔吐。或腹痛瀉利。或畏寒不渴。或脈來沈弱無力。此皆元陽元气不足。乃爲眞正陰癥。經曰。發熱惡寒發於陽。無熱惡寒發於陰。此以傳經不傳經而論陰陽也。陰陽之治。又當察其虛實如下。治傷寒。凡陽癥宜涼宜瀉。陰癥宜補宜溫。此大法也。但以經髒言陰陽。則陰中本有陽癥。此傳經之熱邪也。以脈癥言陰陽。則陽中最多陰癥。此似陽之虛邪也。惟陰中之陽易辧。而陽中之陰難知。如發熱狂躁。口渴。心煩喜冷。飲水無度。

大便硬。小便赤。喉痛口瘡。身粗气急。脈滑實有力者。此眞正陽癥也。其有身𨿽熱。而脈來微弱無力者。此𨿽外癥似陽。實非陽癥。陶節庵云。凡發熱面赤。煩躁揭衣。唇口赤裂。言語善惡。不避親疏。虛狂假斑。脈大者。人皆誤認陽癥。殊不知陰癥。不分熱與不熱。須憑脈下藥。至爲切當。不問脈之浮沈大小。﹝亦是切脈要訣﹞但指下無力。重按則無。

便是陰脈。不可與涼藥。服之必死。急與五積散通解表裏之寒。甚者必加姜﹑附。又曰。病自陽分傳入三陰者。俱是脈沈。須以指下有力無力爲辧。﹝切脈要訣﹞有力者爲陽爲熱爲實。無力者爲陰爲虛爲寒。此節庵出人之見也。然以余觀之。

似陽非陽之癥。不必謂其外熱煩躁。微渴戴陽之類。卽皆爲陰癥也。但見其元陽不足。而气虛於中。𨿽有外熱。亦假熱耳。設用淸涼消耗。則中气愈散。中气旣敗。則邪气愈彊。其能生乎。

卷首﹟總論陰陽

附錄樓氏節候用藥

樓英曰。治中風自汗。用桂枝湯。治傷寒無汗。用麻黃湯。此仲景表散之法。百世不易者也。

元气暴虧。以參﹑與桂枝﹑麻黃等藥表散。此丹溪補仲景之法。亦萬世不易者也。至韓祗和戒桂枝。以中風傷寒通作一法治之者。此當時之權變。非百世之常行也。傷寒病有可汗者。仲景但統言其可汗癥。及汗脈。或云脈浮而數。或云脈浮緊。或云脈浮無汗而喘。或云脈浮爲在表。今略舉數條。後人但憑其脈之大槪。並不分脈浮有陰陽虛實之理。又不知有可汗不可汗之癥。誤投發表藥。

多成陽毒之癥。今舉病患有汗惡風無汗惡寒分二等。及據立春以後。立秋以前。气候輕重。各立方治之。庶學人易爲開悟耳。病患二三月以前。兩手脈浮數。或緩或緊。按之差軟。寸關尺若力齊等。其力不甚大不甚小者。亦未可便投解表藥。此見裏癥。未見表脈也。宜候寸脈力小於關尺。卽可投解表藥。大抵治傷寒。見癥不見脈。未可投藥。見脈不見癥。𨿽少投藥亦無害。凡治雜病。以癥爲先。脈爲後。治傷寒。以脈爲先。癥爲後。病患兩手脈浮數而緊。名曰傷寒。若關前寸脈力小。

關後尺脈力大。不惡風。不自汗。此乃陰气已盛。先見於脈也。若不投藥和之。必惡風自汗出。

若立春後至淸明前。宜調脈湯。淸明後至芒種前。葛根柴胡湯。芒種後至立秋前。人參桔梗湯。病人兩手脈浮數而緩。名曰中風。若寸脈力小。尺脈力大。𨿽不惡風。不自汗。此乃陰气已盛。先見於脈。若不投藥和之。必惡風自汗出。若立春後淸明前。薄荷湯。淸明後芒種前。防風湯。芒種後立秋前。香芎湯。病患兩手脈浮數。或緊或緩。寸脈短。反力小於關者。此名陰盛陽虛也。若汗出惡風。是邪气在表。陰气有餘也。素問云。陰气有餘。爲多汗身寒。卽可投消陰助陽表劑以治之。立春後淸明前。六物麻黃湯。淸明後芒種前。七物柴胡湯。芒種後立秋前。發表湯。病患脈浮數。或緊或緩。其脈上出魚際。寸脈大於關尺者。此名陽盛陰虛也。若發熱冒悶。口燥咽漧者。乃是邪气在表。陽气獨有餘也。可投消陽助陰藥以解表。立春後淸明前。人參湯。淸明後芒種前。前胡湯。芒種後立秋前。石膏湯。病患兩手脈浮數。或緊或緩。三部俱有力。無汗惡風者。此是陰陽气俱有餘。可用藥平之。立春後淸明前。解肌湯。淸明後芒種前。芍藥湯。芒種後立秋前。知母湯。仲景云。傷寒爲病。脈緩者名中風。脈緊者名傷寒。今分此二端何也。始因冬天寒毒之气中人。其內伏之陽。沈潛於骨髓之內。每至春夏發時。或因外傷寒而引內邪。或因外傷風而引內邪。旣出而爲病。一也。古人云。立此二端。恐後人疑其脈緊與緩治別也。若中風傷寒脈異。何故仲景無別法治之。此乃後人不究仲景之心也。病患始得病。一二日至五六日。尙有表邪及表癥。亦可根據脈癥投藥。

凡投解表及發表藥。每一日可飲三服。病甚可至五服外。不可頓服藥也。如癥未解。次日再投。如癥仍未解。可作熱粥助之。粥內加蔥白亦可。如汗出。勿濃衣蓋覆。恐汗多作亡陽癥也。海藏雲。

韓氏微旨可汗一篇。有和解因時法。言傷寒之脈。頭小尾大。傷風之脈。頭大尾小。李思訓保命新書。亦分尺寸。與仲景同。非若前人總言尺寸脈俱浮而緊。俱浮而緩。緊則爲傷寒無汗。緩則爲傷風自汗。又有傷寒有汗者。傷風無汗者。脈亦互參。與癥不同。前人已盡之矣。惟韓李所言頭小尾大卽爲傷寒。尾小頭大卽爲傷風。又間有脈癥未顯於尺寸者。故韓子述爲和解因時法也。又恐後人疑其不與前聖合。遂於本方內又立加減法數條。亦不越前人之意。何其當哉。

又寸口脈小。飲冷。與霧露所傷。同作中焦治。今韓李云。傷寒寸小者。勿認飲冷與霧露同傷一體也。飲冷霧露所傷。寸口舉按全無。是陰气在胃不和。陽气不能升越也。傷寒寸口小者。只於關部下至膀胱本部見之。寸口𨿽小。只是舉之微小。沈按之有也。若果寸口舉按全無。卽不可解表。

只宜溫中。不可不知。夫淺學人。只云病在表可發汗。病在裏可下。或云不可汗下。未嘗有溫中之說。仲景傷寒例云。尺寸俱沈細。太陰受病也。尺寸俱沈。少陰受病也。尺寸俱微緩。厥陰受病也。又辧太陰癥云。太陰病。脈浮可發汗。桂枝湯。手足溫。自利。不渴者。四逆湯。腹滿時痛。

桂枝加芍藥湯。辧少陰癥云。少陰病。始得之。

發熱。脈沈者。麻黃附子細辛湯。少陰病。二三日。麻黃附子甘艸湯。少陰病。手足寒。身體痛。

骨節疼。脈沈者。附子湯。又厥陰病。吐利。手足厥冷。煩躁欲死者。吳茱萸湯。又少陰病。脈沈。

急溫之。四逆湯。今舉仲景論中數條。最是三陰病之良法。近今每夏至前。有病傷寒人。十中七八。

兩手脈俱沈細數。多是胸膈滿悶。或嘔逆气塞。腸鳴腹痛。與仲景三陰病說理同而癥不同。因不敢妄投仲景三陰病藥。若以脈沈。及胸膈滿。便數。下藥往往不救。常斟酌仲景理中丸與服之。其病輕者。胸中便快。重者。半日許。滿悶依然。或有病患脈遲細。投仲景四逆湯溫之。以藥力大熱。

後必發煩躁。因校量此形癥。別立方以治之。藥多對癥。不可不傳焉。如病患但兩手脈沈細數。

或有力。或無力。或關脈短及小。胸膈塞滿。气短不能相接者。便可隨脈癥投溫中藥以治之。病患兩手脈沈遲。或緊。皆是胃中寒也。若寸脈短。及力小於關尺。此陰盛陽虛也。或胸膈滿悶。腹中脹滿。身體拘急。手足逆冷。急溫之。立春後淸明前。溫中湯。淸明後芒種前。陳皮湯。芒種後立秋前。七物理中丸。病患脈沈細無力。𨿽三部脈力停等。亦是陰气盛也。更不須候寸脈短治之。或胸脇滿悶。身體拘急。手足逆冷。急宜溫中藥和之。立春後淸明前。濃朴丸。淸明後芒種前。白術湯。芒種後立秋前。橘皮湯。病患胸膈滿悶。時時嘔逆。肢節痛。兩脇下痛。腹中鳴。此是停飲。二苓湯。

病患服前藥。胸膈不滿悶者。此上焦有陽也。或藥力太過。上焦有熱。腹滿虛鳴。時時疼痛。

此被湯藥消逐得上焦陰气並入下焦也。𨿽是下焦積寒宿冷。柰上焦陽盛。反難用溫下焦藥也。病患三部脈沈。寸小於關尺。此爲陰盛。宜用溫中藥以消陰气。濃朴丸。神術湯亦治陰躁不渴。不可誤用涼藥。若熱藥冷服。內有伏陽則可。若脈已虛。按之全無力。或病患素無食養者。只可溫服。

卷首﹟總論陰陽

附錄李氏大法

李曰。陰陽病者爲虛。不病者爲實。表病裏和。則邪出於外而爲陽虛陰盛。故發表不遠熱。

而用辛甘之劑。所以扶陽也。裏病表和。則邪入於內而爲陰虛陽盛。故攻裏不遠寒。而用辛苦之藥。

所以扶陰也。若陰經自受寒邪。則爲髒病。設陰陽气將脫。急宜辛熱回陽抑陰。故曰。桂枝下咽。

陽盛則斃。承气入胃。陰盛乃亡。實實虛虛。損不足而益有餘。醫殺之耳。此汗下之樞機。

汗﹑吐﹑下﹑溫﹑解五法。各有不同。汗。有大汗發表。微汗解肌。以別重輕。下。有急下。

少與微和。滲利以釐淸濁。吐。有宣湧探引。或只寬利而不敢吐者。溫。有兼補者。和解。則一而已。或曰。傳寒無補法。熱气得補復盛。更復下之。是重困也。惟虛煩裏寒陰癥。不在此例。得中者立法動中肯綮。太過者粗工猛進。不及者中工從緩從輕。凡傷寒汗下藥。一服中病卽止。不必盡劑。與雜病不同。傷寒不過汗吐下三癥。若用之得當。有何傳變。全在醫者精以審處之耳。有暫補法。凡尺寸遲弱。血少也。不問風寒初癥雜癥。俱忌汗吐下。宜先以小建中湯。或黃建中湯救之。脈如素實者。小柴胡湯亦可。俟脈不遲。方可施用。傷寒題目未定之時。不知有無風濕勞役痰食等項相兼。似是而非。最宜詳辧。故不知者寧可不治。班固有言曰。有病不治得中醫。倘一藥之誤。悔將何及。有不可吐者。膈上寒飲漧嘔。少陰病也。四肢冷。胃虧也。脈微。下虛也。誤吐內煩。損傷元气。遂致不救者有之。若應吐而反溫之。則毒瓦斯鬱結於胃而爲發狂等癥。

鰲按。樓氏溫法。李氏補法。必精審詳確。如果病屬三陰。爲必當溫。且果初病脈弱。爲有可補者方可根據法治之。不然。誤溫誤補。爲害不淺。故特表出。閱者宜致思焉。毋徒一例視之。遂昧焉以爲成法而用之也。

卷首﹟總論表裏

表癥

【綱】仲景曰。太陽之爲病。脈浮。頭項彊痛而惡寒。太陽病。發熱汗出。惡風脈緩者。名爲中風。太陽病。頭痛發熱。汗出惡風者。桂枝湯主之。

鰲按。通部中。凡言太陽病。及有表癥。或表未罷。皆統表癥中。舉此二十條。詳其正款耳。

非謂表癥止於此也。其他各款。亦俱從此例。

【目】朱肱曰。發熱惡寒。身體痛而脈浮者。表癥也。表癥者。惡寒是也。惡寒者。屬太陽。

宜汗之。

劉完素曰。傷風表癥。頭痛項彊。肢節煩疼。或目疼肌熱。漧嘔鼻塞。手足溫。自汗出。惡風寒。其脈陽浮而緩。陰浮而弱。此爲邪熱在表。皆宜桂枝湯。或汗出憎風而加項背彊痛。宜桂枝加葛根湯。傷風及無汗者。𨿽已服桂枝。反煩不解而無裏癥者。先刺風池風府。卻與桂枝葛根湯服之。

不若通用雙解散。免致有麻黃桂枝之誤。

傷寒表癥。頭項痛。腰脊彊。身體拘急。發熱惡寒。不煩躁。無汗。或頭面目痛。肌熱鼻幹。

或胸滿而喘。手足指末微厥。脈浮數而緊者。邪熱在表。皆宜麻黃湯。或天水散之類。甚佳。無使藥不中病而益加害也。風寒俱中。頭項痛。肢體疼。手足溫。爲中風也。反無汗。惡風。脈浮緊者。

爲陰寒也。或頭項痛。腰脊彊。身體拘急。肢末微厥。不自汗。爲傷寒也。反煩躁而脈緩者。爲傷風也。風則傷衛。而寒則傷榮。

陳士鐸曰。邪入皮毛腠理。將入榮衛。急宜發散。方用白術三錢。柴胡﹑荊芥﹑半夏﹑蘇葉﹑甘艸﹑蒼術﹑丹皮各一錢。水煎服。此方平和之中有妙理。蓋木气之郁。最宜平散。今所用俱是直入肝經之聖藥。自然肝木疏通。枝葉條達也。

柯琴曰。六經皆有表癥。惟太陽主表。故表癥表脈。獨得其全。如浮脈爲在表。太陽首三陽。

其脈气浮而有力。與陽明之兼長大。少陽之兼弦細。三陰之微浮者。不侔矣。頭項主一身之表。太陽經絡營於頭。會於項。故頭連項而彊。與陽明頭額痛。少陽頭角痛者。少間矣。惡寒爲病在表。六經𨿽各惡寒。而太陽應寒水之化。故惡寒特甚。與陽明二日自止。少陽往來寒熱。三陰之內惡寒者。懸殊矣。太陽只重在表癥表脈。不重在經絡主病。

【綱】仲景曰。脈浮者。病在表。可發汗。麻黃湯。脈浮而數者。可發汗。宜麻黃湯。

傷寒發汗。解半日許。復煩。脈浮數者。可更汗。宜桂枝湯。太陽病十日已去。脈浮細而嗜臥者。外已解也。設胸滿脇痛者。與小柴胡湯。脈但浮。與麻黃湯。

【目】朱肱曰。脈浮。表陽也。素問云。寸口脈浮而盛。病在外。則知脈浮者。表癥也。

張元素曰。傷寒之法。先言表裏。及有緩急。三陽表宜急。裏宜緩。三陰表宜緩。裏宜急。又曰。脈浮當汗。脈沈當下。脈浮汗急而下緩。謂三陽表也。脈沈下急而汗緩。謂三陰裏也。麻黃湯謂之急。麻黃附子細辛湯謂之緩。內經云。有漬形以爲汗。謂汗之緩。裏之表。又云。在皮者汗而發之。謂汗之急。表之表也。急汗者太陽。緩汗者少陰。是臟腑之輸應也。假令麻黃附子細辛湯。

是少陰始得。發熱脈沈。裏和無汗。故漬形無汗。今麻黃湯。是太陽癥。頭項痛。腰脊彊。脈浮無汗。裏和是也。在皮者汗而發之可也。經曰。治主以緩。治客以急。此之謂也。

李曰。表病屬太陽。凡見頭疼發熱惡寒。淸便自調。腰項脊彊。脈浮緊者。卽是表癥。不拘日數多少。便宜解表。不宜下滲。有汗爲表虛。宜解肌。﹝解肌是輕劑﹞

無汗爲表實。宜發汗。﹝發汗是重劑﹞

但發汗亦有輕重。古謂春夏宜汗者。借天時而諭陽邪在外也。其實春月陽气尙微。秋月陽气欲斂。俱不可大汗。夏月天气熱。元府開。不必大汗。冬月陽气伏藏。感冒輕者。尢不宜汗。惟傷寒重者。時令嚴密。皮毛堅致。非大汗無由得散。不得已而從權也。至於陰癥。但厥無汗者。妄汗動經則死。或有表邪。辛熱微汗以散之可也。

鰲按。首條但言脈浮而不言遲弱。可見其浮而有力矣。然必審其熱果在表。乃可用麻黃湯。此篇所舉仲景論。

亦非六經無歸者。特以傷寒病。宜首辧表裏。故不得不列此款以冠於首耳。

【綱】仲景曰。太陽病。項背彊KTKT。無汗惡風者。葛根湯主之。

太陽病。項背彊KTKT。反汗出惡風者。桂枝加葛根湯主之。

【目】王好古曰。治傷寒須分表裏。若表裏不分。汗下差誤。豈爲上工。且如均是發熱。

身熱不渴。爲表有熱。小柴胡加桂枝。厥而脈滑。爲裏有熱。白虎加人參湯。均是水气。漧嘔微利。

發熱而咳。爲表有水。小靑龍加芫花。體涼。表癥罷。咳而脇下痛。爲裏有水。十棗湯。均是惡寒。

有熱而惡寒者。發於陽也。麻黃﹑桂枝﹑小柴胡。無熱而惡寒者。發於陰也。附子四逆。均是身體痛。脈浮發熱頭痛身體痛者。爲表未解。麻黃湯。脈沈自利身體痛者。爲裏不和。四逆湯。以此觀之。仲景表裏之法甚詳。學人宜究心焉。

【綱】仲景曰。結胸癥。其脈浮大者。不可下。下之則死。

【目】朱震亨曰。矩新書。謂有雜合邪者。當以雜合法治之。譬如惡寒發熱。得之感冒。明是外合之邪。已得浮數之脈。而气口又緊盛。明爲食所傷。病者又倦怠。脈重按俱有空豁意。而胸膈痞滿。間引兩脇。其脈輕取又似乎弦。此平昔多怒肝邪之所爲也。細取左尺。大而沈弱。此又平時房勞之過也。治法。宜以感冒一節且放後。先視其形色彊弱濃薄。且以補中化食行滯。淸涼胃火。

而以姜辣行之。則中气稍回。傷滯稍行。津液得和。通體得汗。外感之邪自解。醫者不知詳審求之。

只顧表散外邪。又不推究兼見之邪脈。亦不窮問所得之病因。如性情之著執。巧施雜合治法。將見正日虛。邪日固。皆拙工之過也。

鰲按。雜合病以亦有表癥。故附此。

樓全善曰。凡外傷風寒者。皆先因動作煩勞不已。致內傷體虛。然後外邪得入。故一家之中。

有病者。有不病者。由體虛則邪入。而體不虛則邪無隙可入而不病也。故傷寒爲病。屬內傷者十居八九。後人泥於傷寒無補法一語。但見寒熱。不分虛實。一例汗下。必致夭傷者多矣。

卷首﹟總論表裏

裏癥

【綱】仲景曰。陽明之爲病。胃家實也。

【目】朱肱曰。不惡寒。反惡熱。手掌心並脇下汗出。胃中漧燥結聚。潮熱。大便閉。

小便如常。腹滿而喘。或譫語。脈浮而滑者。裏癥也。裏癥者。內熱也。內熱屬陽明。下之。

李曰。裏癥。始焉脈浮而大。今則沈而數。始焉惺而靜。今則躁而動。始焉頭疼發熱惡寒。

今則不惡寒反惡熱。煩躁倍加。胸連臍腹滿痛。脇下掌心自汗。以致胃幹。屎燥祕結。小便赤澀。口漧。發狂譫語。掀衣揭被。揚手擲足。六脈有力。卽是傳經熱癥。又謂陽盛誤汗卽死。或有初病卽見此癥者。不拘日數多少。便宜通利。失下。則血气不通而發厥矣。抑又有說。純乎表而裏無一毫病者。當解表時勿攻裏。純乎裏而表無一毫病者。當攻裏時勿解表。如表裏俱見。或表多里少。表急裏緩。則先治表。後攻裏。或裏多表少。裏急表緩。則先攻裏。後救表。又表虛裏實。藥宜辛涼。裏虛表實。藥宜辛熱。皆以裏爲主。內气正而後可以治表。𨿽莫急於內。表亦不可緩也。

表裏虛實。而醫之大分明矣。

鰲按。陽明𨿽亦有表病。其根總在胃家實。提綱是揭其根。非意不在表也。

【綱】仲景曰。傷寒四五日。脈沈而喘滿。沈爲裏。而反發其汗。津液越出。大便爲難。表虛裏實。久則譫語。

渴欲飲水。無表癥者。白虎加人參湯主之。傷寒發汗已。身目爲黃。所以然者。以寒濕在裏。不解故也。不可下。於寒濕中求之。陽明病。譫語。發潮熱。脈滑而疾者。小承气湯主之。因與承气湯一升。腹中轉失气者。更服一升。若不轉失气者。勿更與之。

明日不大便。脈反微澀者。裏虛也。爲難治。不可更與承气湯也。汗出譫語者。以有燥屎在胃中。

此爲風也。須下之。過經乃可下之。下之若早。語言必亂。表虛裏實故也。下之則愈。宜大承气湯。

【目】朱肱曰。傷寒始發熱惡寒。今汗後不惡寒。但倍發熱而躁。始脈浮大。今洪實。或沈細數。始惺靜。今狂語。此爲胃實陽盛。再汗卽死。須下之愈。

發汗後不敢再表者。爲脈沈實耳。脈若浮者。須再汗也。發汗後不惡寒。只發熱。脈沈實。或狂語。此爲胃實陽盛。卽不可再汗。須下之。設令下後又不解。表裏邪亦衰矣。陽明病。頭疼。不惡寒。反惡熱。胃實故也。陽明气實。故攻頭也。調胃承气湯。病患無表裏癥。發熱。八九日。脈𨿽浮數。宜大柴胡湯下之。大便祕。加大黃。

亦有始得病。便變陽盛之癥。便須下。勿拘日數。

更有心胸連臍腹大段疰悶。腹中疼。坐臥不安。冒悶喘急極者。亦不候他癥。便下之。凡大便祕。妨悶。尙有表癥者。亦須少少飲小承气湯解之。不可過多。令大泄也。失下。則气血不通。

四肢便厥。醫人不知。反認是陰厥。復進熱藥。禍如反掌。不可不察也。

劉完素曰。凡裏癥。脈實而不浮。不惡風寒。身不疼。自汗譫語。不大便。或咽漧腹滿者。可下不可汗也。宜三承气湯選用。又不問風寒暑濕。或表裏癥俱不見。但無表癥而有可下者。三一承气湯。此藥𨿽峻攻。使無表熱入裏。而無結胸或痞之象也。或熱結極深。而諸藥數下。畢竟不能通利以致將死者。宜大承气加甘遂一錢下之。病在裏。脈沈細者。不問風寒暑濕。或表裏癥俱不見。

或內外諸邪所傷。有汗無汗。心腹痛滿。譫妄煩躁。蓄熱內盛。但是脈沈者。皆宜三一承气湯合解毒湯下之。解毒調胃湯及承气湯。皆能瀉大熱。

魏荔彤曰。脈滑而疾。滑𨿽熱盛於裏之兆。而疾則熱未成實之徵。蓋熱初傳入腑。或由浮而變沈大。兼遲滯。方可攻下。今脈滑疾。是猶帶數。熱變而傳入。尙未堅凝結聚。小承气湯消熱調津。

足以已病矣。以下尢斟酌盡善之處。

鰲按。裏癥。有虛﹑有實﹑有寒﹑有濕﹑有熱。其邪之入裏者。皆爲裏癥。不專指邪實陽盛一邊說也。

【綱】仲景曰。傷寒脈浮滑者。此表有熱。裏有邪。白虎湯主之。

【目】張介賓曰。陽邪在表則表熱。陰邪在表則表寒。陽邪在裏則裏熱。陰邪在裏則裏寒。邪在半表半里間而無定處。則寒熱往來。邪在表。則心腹不滿。邪在裏。則心腹脹痛。邪在表。則呻吟不安。邪在裏。則躁煩悶亂。邪在表。則能食。邪在裏。則不食。邪在半表裏。則不欲食。未至於不能食也。邪在表。則不煩不嘔。邪在裏。則煩滿而嘔。凡初見心煩喜嘔。及胸膈漸生痞悶者。

邪自表方傳裏也。不可攻下。凡病本在表。外癥悉具。脈反沈微者。以元陽不足不能外達也。但當救裏。以助陽散陰爲上策。

柯琴曰。此論脈而不及癥。因有白虎湯癥而推及其脈。只據脈而不審其癥。𨿽表裏並言。而重在裏熱。所謂熱結在裏。表裏俱熱者也。

鰲按。發熱無汗。口燥渴。心煩。舌上干燥。欲飲水數升。大便祕。皆白虎湯癥也。皆應得此脈。

【綱】仲景曰。傷寒脈滑而厥者。裏有熱也。白虎湯主之。

【目】鰲按。脈滑而厥者。陽厥也。所謂陽極似陰也。然必煩渴引飲。能食而大便難。乃爲裏有熱。

卷首﹟總論表裏

半表半里癥

【綱】仲景曰。傷寒五六日。頭痛。汗出。微惡寒。手足冷。心下滿。口不欲食。大便硬。脈沈細者。此爲陽微結。必有表復有裏也。脈沈。亦在裏也。汗出爲陽微結。假令純陰結。不得復有外癥。悉入在裏矣。此爲半在表半在裏也。脈𨿽沈細。不得爲少陰病。所以然者。陰不得有汗。今頭汗出。故知非少陰也。可與小柴胡湯。設不了了者。得屎而解。

【目】成無己曰。邪之客於表者爲寒。邪與陽相爭則爲寒矣。邪之入於裏者爲熱。邪與陰相爭則爲熱矣。邪在半表裏。外與陽爭而爲寒。內與陰爭而爲熱。是以往來寒熱。邪居表多則多寒。邪居裏多則多熱。邪半在表半在裏。則寒熱亦半矣。邪在表者。必漬形以爲汗。邪在裏者。必蕩滌以取利。其餘不外不內。半表半里。又非發汗所宜。又非吐下所對。是當和解則可矣。小柴胡是也。

戴原禮曰。論中有曰太陽經病者。太陰經病者。有曰傷寒者。中風者。有但曰厥者。下利者。

有但曰病者。有但曰某經者。蓋以邪中其經。故以經名之。非特謂傷寒之候。謂兼有雜病也。凡云傷寒而不云經者。故非雜病也。謂六經俱有之癥。難以一經拘之。中風亦然。凡云下利及厥。與夫稱病患等名癥者。謂六經﹑傷寒﹑中風﹑雜病等候。俱有是癥也。善治病者。須要詳辧。太陽傳經之邪。各經直中之邪。曾無汗吐下之癥。火逆﹑水噴之癥。結胸﹑發黃﹑血滯﹑痞利﹑厥逆之癥。如中風﹑傷寒﹑雜病之候。一切之疾。不拘六經。但分表裏。蓋六經俱有表裏二癥。但有表癥。卽發汗。但有裏癥。卽攻下。或表裏癥俱見。則宜以攻裏發汗之藥。分表裏病癥多少用之。病在半表裏。

和解之。此傳經之治也。雜病寒癥在表者。辛溫汗之。寒中裏者。大熱救之。亦在明其表裏而已。

李曰。凡病或渴或不渴。或胸中煩不煩。或嘔不嘔。或腹脇痛不痛。或咳。或心下悸。或小便不利。少陽所主也。或煩或嘔者。邪在表。方傳裏也。若見耳聾脇痛寒熱。嘔而口苦。胸脇緊滿。

脈弦數。卽是半表半里。脈大胸滿。多痰。或挾宿食。可吐。百問云。气浮上部。塡塞心胸。頭痛多涎。此吐癥也。經云。其髙者因而越之。脈𨿽大。無甚痰者。不可吐。只宜和解。

卷首﹟總論表裏

表裏俱見癥

【綱】仲景曰。中風發熱。六七日不解而煩。有表裏癥。渴欲飲水。水入則吐者。名曰水逆。

【目】朱肱曰。傷寒表癥當汗。裏癥當下。不易之法也。發表攻裏。本自不同。桂枝承气。安可並進。然使病患脈浮而大。是表癥當汗。其人發熱煩渴。小便赤。卽當下。此是表裏俱見。五苓散主之。若不大便六七日。頭痛有熱者。是裏癥。當下。其人小便淸者。知不在裏。仍在表也。當須發汗。此是兩癥俱見。卽未可下。宜與桂枝湯。若心下滿。不欲食。大便硬。脈沈細。是裏癥當下。

其人頭汗出。微惡寒。手足冷。卽當汗。此兩癥俱見。仲景所謂半在表半在裏也。小柴胡主之。

若太陽病。表癥未除。醫數下之。遂挾熱而利不止。心下痞硬。仲景謂之表裏不解。桂枝人參湯。

本太陽病。醫反下之。因而腹痛。是有表復有裏。仲景用桂枝芍藥湯。痛甚者。桂枝加大黃。太陽病桂枝癥。醫反下之。利遂不止。脈促者。表未解也。喘而汗出者。葛根黃芩湯。煩躁口苦。腹滿而喘。發熱汗出。不惡寒。反惡熱。此陽明癥也。則脈反浮而緊。是表裏俱見。不可汗下。宜梔子豉湯吐之。此仲景治傷寒有表復有裏之法也。

王好古曰。大柴胡湯。治表裏內外俱熱之癥。治有表者。或脈浮。或頭痛。或惡風。或惡寒。

四癥中有一二尙在者。乃十三日過經不解是也。治有裏者。或譫語。或妄見。或擲手揚視。此皆裏之急者也。若欲汗。則裏癥已急。欲下。則表癥尙在。通用大柴胡湯。

卷首﹟總論表裏

無表裏癥

【綱】仲景曰。傷寒六七日。目中不了了。睛不和。無表裏癥。大便難。身微熱者。此爲實也。

急下之。宜大承气湯。

【目】朱肱曰。傷寒四五日後。以至過經。無表癥。又無裏癥。未可下者。皆可用小柴胡隨癥加減治之。以至十餘日亦可用。十餘日外。用小柴胡不愈者。若大便硬。看癥可下。則用大柴胡下之。

以過經。其人稍虛。當下者。用大柴胡則穩。恐承气太緊。病患不禁也。如病患無表裏癥。發熱。

七八日。脈𨿽浮數。可用大柴胡下之。假令已下。脈數不解。至六七日不大便者。有瘀血也。屬抵當湯。

柯琴曰。傷寒七日不愈。陽邪入陰矣。目不了了。晴不和。何以故。身微熱。是表癥已罷。不煩躁。是裏癥未見。無表裏癥也。惟不大便而內實。斯必濁邪上升。陽气閉塞。下之而濁陰出下竅。

淸陽走上竅矣。

卷首﹟總論

傳變

【綱】仲景曰。傷寒一日。太陽受之。脈若靜者。爲不傳。頗欲吐。若躁煩。脈數急者。爲傳也。

傷寒二三日。陽明少陽癥不見者。爲不傳也。

【目】鰲按。一日。約辭。非定指一日也。脈靜者。太陽傷寒脈浮緊。仍是浮緊之脈。未嘗他變也。故病仍在太陽。而亦未他傳。此據脈知之。而太陽諸癥自在可見。若更驗之於癥。胸中之陽爲在表之寒所郁。因而欲吐躁煩。脈又不靜。而浮緊變爲數急。太陽之邪。勢必入裏而傳陽明。蓋欲吐躁煩。皆陽明胃癥也。此又兼審脈癥而知之。陽明少陽二經之癥。至二三日不見。可知其脈仍浮緊而亦不變。此又但據癥而知之也。可見一日太陽。二日陽明。以次相傳之日數。未可泥矣。

【綱】仲景曰。太陽病。頭痛。至七日以上自愈者。以行其經盡故也。若再作經者。鍼足陽明。

使經不傳。則愈。

【目】鰲按。上條是就太陽傷寒之傳經不傳經辧之。此條是就太陽傷風之傳經不傳經言之。其舉頭痛。包太陽諸癥在內。太陽經盡。不再傳陽明。故愈。又言再作經云云者。必有實欲再傳之勢。

方可用鍼。不然。勿妄施也。

【綱】仲景曰。傷寒三日。三陽爲盡。三陰當受邪。其人反能食不嘔。此爲三陰不受邪也。傷寒三日。少陽脈小者。欲已也。

【目】鰲按。此二條。申明少陽病傳不傳。並愈不愈之故。蓋傷寒一日太陽。二日陽明。三日少陽。迨三日後三陽爲盡。三陰當受邪。三陰必先太陰脾。脾與胃表裏。今能食不嘔。皆胃之握固有力。能以衛脾。故𨿽脾當受邪而邪不能犯。並邪之在少陽者。亦得藉中州之力。以爲驅逐三陽之邪。

且由少陽而已矣。故審其脈。少陽本弦。又邪在而更助其弦長。今變爲小。故知其不傳陰。而卽從少陽解也。不得以脈之小。誤認爲正虛脈微。

【綱】仲景曰。傷寒六七日。無大熱。其人躁煩者。此爲陽去入陰故也。

【目】鰲按。六七日者。由少陽誤治。延至日久也。外無大熱。似宜安靜。忽內生煩躁。其三陰之受邪必矣。蓋三陽之熱作於表。三陰之熱甚於裏。躁煩者。裏熱盛也。陽去入陰。以少陽處於半表裏。由陽入陰。其機至速。醫者不可不急圖於早也。

戴原禮曰。凡人傷寒。先犯太陽。以次而傳。此特言其槪耳。然其中變癥不一。有發於陽卽少陰受之者。有夾食傷寒。食動脾。脾太陰之經。一得病卽腹滿痛者。亦有不循經而入。如初得病。

徑犯陽明之類。不皆始於太陽也。亦有首尾止在一經。不傳他經。亦有止傳一二經而止者。不必盡傳諸經也。至如病之逾越。不可泥於次第。當隨癥施治。所以傷寒得外癥爲多。仲景云。日數𨿽多。

有表癥者。尢宜汗。日數𨿽少。有裏癥者。卽宜下。

吳綬曰。陽邪以日數次第而傳者。由一日至七日。六經傳盡。當汗出而解。七日不解。爲之再經。二七日不解。爲之過經。過經不解。則爲壞病。寒之傷人。初無定體。或中於陰。或中於陽。

經言。一二日發熱脈沈者。少陰病也。又。一二日口中和。背惡寒者。少陰病也。此皆直中陰經之寒。

非常而爲變也。活人書。凡寒邪自背而入者。或中太陽。或中少陰。自面而入者。則中陽明之類。

亦不專主於太陽也。又曰。寒邪首尾只在一經而不傳者有之。有間傳一二經者。有傳過一經而不再傳者。亦有足經冤熱而傳入手經者。有誤服藥而致傳變者多矣。故論曰。一日太陽受之。脈若靜者爲不傳。若脈數躁急煩欲吐者。傳也。蓋太陽爲諸經之首。傳變居多。且熱邪乘虛之經則傳也。

若經實則不受邪而不傳也。且太陽傳陽明。陽明傳少陽。皆妻傳夫。爲微邪。少陽傳太陰。太陰傳少陰。皆夫傳妻。爲賊邪。少陰傳厥陰。太陽傳少陽。皆母傳子。爲虛邪。太陽越經傳太陰。乃誤下傳。亦虛邪。太陽傳少陰。乃陰陽雙傳。卽屬兩感。太陽傳厥陰。亦母傳子。亦爲虛邪。又爲首尾傳。夫傷寒傳至厥陰。爲尾。厥者盡也。正將復而邪將解。水升火降。寒熱作而大汗解也。若正不復。邪無從解。陰气勝極。則四肢厥冷。舌捲耳聾囊縮。不知人而死矣。

陶氏云。傷寒傳足不傳手者。俗醫之謬論也。夫人之气。自平旦會於膻中。朝行手太陰肺。以次分布諸經。所以一脈愆和。則百脈皆病。彼云傳足不傳手。何據乎。蓋傷寒者。冬時感寒卽病之名也。冬時則足太陽少陰正司其令。觸冒之則二經受病。次則少陽厥陰。繼冬而司春令。而亦受傷。何也。蓋風木之令。起於大寒。正當十二月至春分後。方行溫令。故風寒亦能傷之。足陽明太陰。中土也。土寄旺四季。則四時寒熱溫涼之气。皆能傷之。況表邪傳裏。必歸脾胃而成燥屎。用承气以除去之。胃气和矣。手之六經。主於夏秋。故不傷之。足之六經。乃受傷之方分境界也。若言傷足不傷手。則可。謂傳足不傳手。不可也。況風寒中人。先入榮衛。晝夜循環。無所不到。豈間斷於手經哉。仲景云。無奇經。則無傷寒。緣奇經皆附足六經。不附手經。是以寒邪只傷足經也。

傷寒傳至五六日。漸變神昏不語。或睡中獨語一二句。目赤唇焦舌漧。不飲水。與稀粥則咽。不與則不思。六脈細數而不洪大。心下不痞。腹中不滿。大小便如常。或傳十日以來。形如醉人。醫見神昏不已。多用承气。誤矣。不知此熱傳手少陰心經也。然又未知自何經來。答曰。本太陽傷風。

風爲陽邪。陽邪傷衛。陰血自燥。熱結膀胱。壬病逆傳於丙。丙丁兄妹。由是傳心。心火上迫而燻肺。所以神昏也。謂肺爲淸虛之髒。內有火邪。致令神昏。宜梔子黃芩黃連湯。若脈在內者。導赤散。脈在心者。瀉心湯。若誤用涼膈散。乃气中之血藥也。如左寸沈潛有力者。則可用之。或犀角地黃湯亦可。若脈浮沈俱有力者。是丙丁俱有熱也。以導赤瀉心各半服。此癥膀胱傳丙。

足傳手經也。下傳上也。丙傳丁也。表傳裏也。壬傳丁者。坎傳離也。越經傳也。又謂腑傳髒也。

活人書。傷寒傳足不傳手。此言不盡意也。有從足經而傳手經者。經云。傷寒或止傳一經。或間傳一二經。不可拘以始太陽終厥陰也。但憑外癥治之。此活法也。與食則咽者。邪不在胃也。不與不思者。神昏故也。熱邪旣不在胃。誤用承气。必死。

只是邪蘊日久。因足經實。手經虛。故冤熱耳。有因汗下差誤而傳。有因七情或勞倦等而傳。大抵傳於手經。必有所因。所以古人有救逆復脈等法。豈但切中病情。實啟後人義例。

李曰。表多里少爲在經。宜淸肌解表。裏多表少爲在腑。宜和肌通裏。蓋陽明標𨿽主肌。而其本則胃也。﹝各經絡爲標各臟腑爲本﹞然豈獨陽明爲十二經之長。而有經腑之異乎。仲景曰。三陽受病。未入於腑。可汗而已。三陰受病。已入於腑。可下而已。則三陰有在經者。仍宜微汗之。蓋榮衛太陽主皮毛。胃腑主皮膚之下。肌肉之上。及腸胃也。胸脇屬少陽。主血。榮百節。流行三部。

髒屬三陰。主筋骨。並兩足。故太陽爲陽之表。陽明爲陽之裏。若但以臟腑分表裏。則腑爲表。

髒爲裏。若合榮衛臟腑分表裏。則表者榮衛之所行。裏者胃腑之所主。而髒則又深於裏。但病入胃。

則亦不更傳。

王氏肯堂曰。風寒客於人。使人皮膚閉而爲熱。故傷寒爲病熱也。鍼經曰。多熱者易已。多寒者難已。故熱𨿽甚。不死。若兩感於寒而表裏俱病者。必死。經云。三陽受病。未入於腑者。可汗而已。三陰受病。已入於腑者。可下而已。若兩感於寒者死。若五臟六腑皆受病。則榮衛不行。臟腑不通。必死。但按三陽受邪。爲病在表。法當汗解。然三陽亦有便入腑者。入腑卽宜下。故云。

未入腑可汗。素問腑字作髒字。理勝。蓋腑陽而髒陰。且傳陽明。卽入腑也。三陰受邪。爲病爲裏。

法當下。然三陰亦有在經者。在經則宜汗。故云。已入腑。可下。

經又云。其不兩感於寒。更不傳經。不加異气者。至七日。太陽病衰。頭痛少愈也。八日。陽明病衰。身熱稍歇也。九日。少陽病衰。耳聾微聞也。十日。太陰病衰。腹減如故。則思飲食也。十一日。少陰病衰。渴止舌漧。已而嚏也。十二日。厥陰病衰。囊縱。少腹微下。大气皆去。病患精神爽慧也。若更感異气。變爲他病者。當根據壞癥治之。若脈陰陽俱盛。重感於寒者。變爲溫瘧。陽脈浮滑。陰脈濡弱者。更遇於風。變爲風溫。陽脈洪數。陰脈實大者。遇溫熱。變爲溫毒。爲病最重也。溫毒必發斑。陽脈濡弱。陰脈弦緊者。更遇溫气。變爲溫疫。以冬傷於寒。發爲溫病。

閔芝慶曰。傷寒傳經。邪熱漸入。而六經以次受之。六經傳盡。無出而再傳之理。欲知其傳始末。先別人身六經。足太陽爲三陽。最在外。陽明爲二陽。在太陽內。少陽爲一陽。在陽明內。此三陽爲表也。太陰爲三陰。在少陽內。少陰爲二陰。在太陰內。厥陰爲一陰。在少陰內。此三陰爲裏也。

皆由內以數至外。故一二三之次第如此。傷寒由表入裏。邪气以漸深傳。故一二日始於太陽。二三日傳於陽明。三四日少陽。四五日太陰。五六日少陰。六七日厥陰也。此論其常耳。變則不可拘以日數。其傳至厥陰。爲傳經盡。不復再傳。成氏曰。六日厥陰。六日爲傳經盡。七日不愈者。謂之再傳。再自太陽傳。至十二日再至厥陰。爲傳經盡。十三日當愈。十三日不愈者。謂之過經。言再過太陽經。亦以次爲傳也。謬矣。馬仲化云。自太陽以至厥陰。猶人由戶升堂入室。厥陰復出傳於太陽。柰有少陰太陰少陽陽明以隔之。豈有遽出而傳太陽之理。此斥再傳之非。誠千載斷案。惜乎釋七日病衰。猶有未明。使後人於傳經。不能絕無障蔽耳。辧見六經七日病愈篇。﹝在愈解門﹞然則邪气之入。果無自裏而出於表者乎。無欲傳之出。有欲愈之出也。太陽篇曰。欲自解者。必當先煩。乃有汗而解。何以知之。脈浮。故知汗出解也。此以脈浮爲邪气還表。知是向安之兆。不待更用湯藥。邪自外散者。散則復何傳焉。須知裏邪不出則已。出則欲愈。非復欲傳也。或曰。太陽篇云。太陽病頭痛。七日以上自愈者。以行其經盡故也。若欲再作經者。鍼足陽明經。使經不傳則愈。

此非一日至六日。傳三陽三陰經。至七日當愈。不愈。則太陽之邪再傳陽明者歟。曰。傷寒始於太陽受病。以次而終於厥陰。爲傳經盡。諸經受病。凡七日自愈者。爲行其經盡。太陽病至七日頭痛自愈者。以行太陽經盡故也。邪气行來。始終只在太陽一經。而盡其七日當愈之數也。論云。

發於陽者七日愈。以陽數七也。若七日以上不自愈。欲過太陽一經。再傳一經。

當鍼足陽明迎而奪之。使不傳陽明經則愈。細玩行其經盡之句。不曰傳經盡。則仲景之意昭然矣。成氏謬以行其經盡爲遞傳六經。乃有自太陽再傳之說耳。若果傳徧六經。厥陰之邪。再傳太陽。太陽再傳陽明。則宜厥陰未傳太陽之前。預鍼太陽矣。何必待欲傳陽明而後鍼陽明哉。或曰。霍亂篇有曰。十三日愈。所以然者。經盡故也。此非傷寒六日。傳徧三陽三陰。後六日再傳經盡。十三日當愈者歟。太陽篇有曰。傷寒十三日不解。過經譫語者。以有熱也。當以湯下之。此非十二日再傳經盡。

十三日不愈。謂之過經者歟。曰。經盡者。如太陽行其經盡之謂也。由太陽受病於一日。至七日爲行太陽經盡之例推之。則諸經皆可屈指而期矣。陽明受病於二日。至八日自愈者。爲行陽明經盡。

推之少陽及三陰經。次第至十二日自愈者。爲行厥陰盡。十三日當大气皆去。精神爽慧之期也。故曰。若過十三日以上不間。尺寸陷者。大危。其曰十三日不解。過經譫語。止以當解之期不解。乃過於經而入於裏。譫語者。此爲內實而結於裏也。當以湯下之。此泛言過經。不專指何經者也。何嘗有再傳經盡。謂之過經之旨哉。詳考所謂過經者。或有言過太陽經成裏癥。或有專言過太陽經者。

或有泛言過經者。敢引而証之。陽明篇云。汗出譫語者。以有燥屎在胃中。此爲風也。過經乃可下之。蓋謂燥屎在胃中而譫語。其風邪在表而汗出。其燥屎在胃則當下。過太陽。無表癥。而結於裏。乃可下之。此言過太陽經而結於胃。成裏癥者也。果如成氏十三日再傳經盡謂之過經。則燥屎在胃。必待十三日乃可下乎。於此則注曰。須過太陽經無表癥。乃可下之。則與再傳經盡謂之過經。自相矛盾矣。太陽篇曰。太陽病。過經十餘日。反二三下之。後四五日。柴胡癥仍在者。先與小柴胡湯。蓋謂過太陽經。無太陽表癥。然裏癥未具。本未可下。反二三下之。後四五日。尙有少陽之柴胡癥者。亦須與小柴胡湯。此專言過太陽經者也。霍亂篇曰。下利後當便硬。硬則能食者愈。今反不能食。到後經中。頗能食。復過一經。能食。過之一日。當愈。不愈者。不屬陽明也。

此承上文而言。霍亂下利後。亡津液而當便硬。硬則能食者愈。屬陽明胃气和也。今反不能食。傳入後一經中。頗能食。

是復過一經能食矣。如屬陽明气和。則其過之一日當愈。不愈者。暴熱使之能食。非陽明气和也。

此泛言過經者也。何嘗有再傳經謂之過經之旨哉。況邪傳六經。豈有三度之理哉。成氏釋仲景書。

闡明奧旨。惠及後世多矣。獨於傳經少達。乃致穿鑿之甚。蘊要祖成氏之注。其過經不解例曰。

經言傷寒十三日不解。謂之過經。仲景焉有此語。是以成注爲經矣。其六經傳變論又曰。過經不解。則爲壞病矣。夫仲景所謂壞病者。言爲犯逆所壞也。蘊要之說。訛上之訛矣。陶尙文曰。傷寒汗不愈而過經。其癥尙在而不除者。亦溫病也。此說更不可曉。

魏荔彤曰。閔氏傳經之說。亦能獨發微旨。其六經盡傳不再傳之說。實本於內經。病邪遞傳一臟不兩傷。兩傷則死之理。其切要之語。謂傷寒病傳經。凡言日者。槪不可以日數拘也。尢爲破的。但亦有應申明者。經云。一日太陽受之。不過云太陽病始於此一日耳。在太陽數十日不罷。皆可謂之在太陽一日分內也。故有始終生死於太陽者矣。此傷寒論仲師設有過經不解專篇。乃爲傷寒論不傳經言也。二日陽明受之者。亦以太陽傳陽明之始爲二日。在太陽者暫。卽曰傳陽明。固陽明之二日也。在太陽者久。七八日始傳陽明。亦爲陽明之二日也。其餘各經遞言三四五六日。槪如是矣。必言七日者。自太陽始受病。計至七日太陽愈。藉日以明其遞傳之次耳。如人自此起行至某處。

七日之程。其行之遲速。至之先後。則不可計也。此七日太陽病當愈之義也。閔氏以爲七少陽之數。仍似執論。余謂太陽病愈之日。卽爲七日。更覺明爽耳。是凡陽明受邪之日。皆爲二日也。不過太陽始傳於陽明之次耳。然則在陽明爲久爲暫。得愈之日。皆八日也。亦不必謂七日合少陽之數也。諸經得愈之日。亦皆如此。似不合經文。而深合於經旨也。何也。經文示天下萬世以成憲。或不得不藉日以明其次第。使人知六經受病及愈日之紀也。其實病邪變遷。倏忽無常。加甚得愈。且無定時。

諸病皆然。傷寒尢甚。何可以日計乎。所以仲師又設合病專篇。是兩三經同感。則一日已滿三陽之分。又烏從計日乎。卽直中陰經之寒邪。亦嘗初起卽徧三陰。何必一日中太陰。二日方及少陰。三日方及厥陰耶。寒邪常易中少陰。以陰起於下。腎經在下體也。直中少陰。常並及三陰。少陰厥陰並中者更多。豈以日可計乎。﹝鰲按。不但直中少陰厥陰者爲更多。卽傳經至少陰者。亦往往卽傳厥陰。

而此二經之癥。一半日間卽已俱見。以肝腎同部。故易相連而及也。﹞知計日以言經。卻不計日以察病。斯可與言遵經治病矣。及病邪已入厥陰。重言復傳太陽。則合內經靈素搜求。再考仲師之論。並無此說。稍知醫理者。可明其妄。蓋人身內而腑臟。外而經絡。邪無自厥陰得入太陽之道路也。如邪已透表。則升散矣。焉有自裏透表復從表入裏者哉。試問古今來自厥陰復入太陽者。何人曾治此傷寒病乎。以余觀之。今人患傷寒病。在三陽經。或生或死卽決矣。直中陰經者反有之。傳經至陰經者已少。況六經徧傳乎。以今人气稟虛弱者多。世醫操術不明者更多。不俟傳徧已死矣。

所以見治六經傳徧之傷寒病者。竟無有也。﹝鰲按。此論更精更快。可以提醒世醫。﹞況傷寒病𨿽如是分別六經。而病此者。未必盡分疆畫界。如此井井。初得之時。兩經皆病者。三經皆病者甚多。

此未病。而彼已傳者。亦復不少。陽經未盡。亦有入於陰經者。至陰經矣。又嘗見太少兩經俱病也。又嘗見三陰經俱病也。所以仲景未嘗不設合病篇以論病。並病篇以論治也。合病並病。𨿽獨有三陽。乃舉一隅也。寧不可推之三隅乎。若不能推。則𨿽有書充棟。亦無用矣。如能神明。必於斯言有會耳。

鰲按。自仲景論著傳經之說。後來聚訟紛紛。終不合經旨。以總皆拘於日數。故說來往往支礙也。

自有閔氏辧其理於前。復有魏氏暢其說於後。合二篇觀之。而傳經一款。千古遂有定案。誠傷寒科之祕笈也。

卷首﹟總論

愈解

【綱】仲景曰。太陽病欲解時。從巳至未上。陽明病欲解時。從申至戌上。少陽病欲解時。從寅至辰上。太陰病欲解時。從亥至醜上。少陰病欲解時。從子至寅上。厥陰病欲解時。從丑至卯上。

【目】柯琴曰。巳午爲陽中之陽。故太陽主之。至未上者。陽過其度也。申酉爲陽明之時。卽日晡也。凡稱欲解者。俱指表而言。如太陽頭痛自止。惡寒自罷。陽明則身不熱。不惡寒也。寅卯主木。少陽始生。卽少陽主時也。主气旺則邪自解矣。辰上者。卯之盡。辰之初也。經曰。合夜至雞鳴。

天之陰。陰中之陰也。脾爲陰中之至陰。故主亥子丑時。天以一生而開於子。故少陰主於子。木克丑旺於寅時。故厥陰主丑寅卯三時。

【綱】仲景曰。凡病。欲知何時得。何時愈。答曰。假令夜半得病者。明日日中愈。日中得病者。夜半愈。何以言之。日中得病夜半愈者。以陽得陰則解。夜半得病明日日中愈者。以陰得陽則解也。

【目】柯琴曰。發於陽者七日愈。發於陰者六日愈。以陽數七陰數六故。是論日期合陰陽之數而愈。此論愈時於陰陽反盛時解。何也。陰盛極而陽生。陽盛極而陰生。陰陽之相生。正陰陽之相得。卽陰陽之自和也。然此指病在一二日愈者言耳。如六七日愈者。則六經各以主時解。是又陽主晝而陰主夜矣。

【綱】仲景曰。脈病。欲知愈未愈者。何以別之。答曰。寸口關上尺中三處。大小浮沈遲數同等。𨿽有寒熱不解者。此脈爲陰陽和平。𨿽劇。當愈。

【目】王肯堂曰。鍼經云。寸口人迎。兩者相應若引繩。大小齊等者。名曰平人。言手之寸口脈。

與喉旁之人迎脈等齊。爲平人。他條云。六脈陰陽俱停。必先振栗汗出而解者是也。

鰲按。脈三處同等。只是純陰純陽偏勝之脈。是仍爲病脈。是寒熱不解。病猶未愈之脈。故陰陽和平四字。並非陰陽調和之義。曰和者。言或純陰。或純陽。無乖戾之象。曰平者。言純於陰。純於陽。無駁雜之形也。然曰純陰。究竟偏於陰矣。曰純陽。究竟偏於陽矣。故非調和之義也。𨿽劇當愈者。偏陰則陰劇。治其陰之劇。則陰之病當愈。偏陽則陽劇。治其陽之劇。則陽之病當愈。正欲醫者知此爲陰陽偏之脈。而急早治之也。

【綱】仲景曰。欲自解者。必當先煩。乃有汗而解。何以知之。脈浮。故知汗出解也。

【目】魏荔彤曰。此與太陽病欲解時從巳至未上一條。教人於愈期愈時之際。當明辧其是傳經盡。不復再傳否也。於何辧其傳不傳。解則不傳。於何辧其解不解。汗則解。於何辧其汗不汗。先煩則汗。於何辧其欲汗之先煩。脈浮則先煩。爲欲汗之煩。而非入裏之煩。傷寒原無汗。猶可以知其汗而解。傷寒原有汗。何以知其汗爲必解之汗乎。故當於脈浮二字求之。而忽浮之脈。必非入裏。

傷風原脈浮有汗之癥。忽添一煩。又不見入裏之脈。則爲欲解。然則入裏之脈。數急是也。此煩與煩躁之煩不同。脈靜者爲不傳也。脈數急者爲傳也。

【綱】仲景曰。風家表解而不了了者。十二日愈。

【目】魏荔彤曰。此明太陽中風病愈後。風邪畱滯之癥。當聽其自愈。不必妄治也。十二日愈者。六七日推之也。七日愈者。太陽中風也。連病愈之日計之。更得六日。其實五日。除此病愈之後。陰气復於六。而神淸气爽矣。

【綱】仲景曰。陽明病。脇下硬滿。不大便而嘔。舌上白苔者。可與小柴胡湯。上焦得通。津液得下。胃气因和。身然而汗出解也。

【目】魏荔彤曰。脇下硬滿。較胸脇滿少甚。且不大便而嘔而舌苔。是陽明病胃已成實。而邪復轉傳少陽也。諸癥中。惟不大便爲正陽陽明。餘皆少陽陽明病。是病在正陽陽明。較前已甚。卽病入少陽陽明。較前更深。但俱屬未全成少陽也。仍與小柴胡和解。使正陽之邪。由少陽出。胃不成實。陽明得罷。總無異也。上焦得通四語。又言邪之結於有形者。隨津液下而由腸以泄。邪之混於無形者。隨汗而由表以透。此所以正陽陽明之邪。由少陽陽明半表半里以和解爲其出路。一同於盡傳少陽治之之法也。又何必俟傳少陽而後施治哉。

鰲按。諭嘉言謂上焦得通。津液得下八字。關系病機最切。誠哉言也。其意以風寒聚膈中。必挾津液而成喘逆嘔痞諸癥。故上焦風寒不解。則津液必不得下。惟和之於中。而上焦通矣。上焦通而津液亦和而下矣。諭又推言雜病。如痰火哮喘咳嗽瘰等癥。皆火勢燻蒸日久。頑痰膠結經隧。所以火不內熄。

則津液必不能下灌靈根。而淸華盡化爲腐濁。此旨更精。蓋人之生。全賴得水谷之气以化。津液流貫肢體。若結則病。竭則死矣。凡治病者。可不以救人之津液爲急急哉。

【綱】仲景曰。凡柴胡湯病癥而下之。若柴胡癥不罷者。復與柴胡。必蒸蒸而振。卻發熱汗出而解。凡病。若發汗。若吐。若下。若亡津液。陰陽自和者。必自愈。傷寒三日。少陽脈小者。欲已也。

【目】魏荔彤曰。首條。言少陽誤下而癥不罷。是下之誤未及於病也。復與柴胡何疑焉。特以誤下傷正。故見蒸蒸而振之虛像。然陽升表透。陰降裏和。少陽之病亦解矣。二條。少陽爲病。必自太陽陽明遞傳而來。積日必久。治不合宜。順逆之故已明之。然有治𨿽逆而病不爲逆。則必秉質濃。血气充。故藥邪不能使病邪浸加。正气且能驅病邪漸去。故𨿽誤於汗吐下亡津液。其人陰陽之脈和平。必當自愈。

而毋庸好事妄治也。曰凡病者。𨿽言少陽。實統三陽。並六經。且及百病言之。故不專曰少陽。

曰傷寒也。三條。脈不弦大而小。邪微欲解之先兆也。

【綱】仲景曰。太陰中風。四肢煩疼。陽微陰澀而長者。爲欲愈。

【目】魏荔彤曰。四肢煩疼。陽微發熱。陰澀汗出。純乎太陽中風矣。然腹滿時痛。下利。吐不能食。如故。是非太陽中風宜表散者。乃太陰病而類於太陽之中風。有陰癥欲還復於陽癥之機也。

若脈並見長。則邪自太陰欲還少陽必矣。經邪內陷。因有腹滿等癥。若經邪欲出。則癥見四末。

而不久於內陷可知矣。於是陽微陰澀。邪已有漸透營衛之勢。兼以弦長脈見少陽之門戶辟而生發之气已動矣。更得四末之間。蠢然煩疼。汗出發熱。邪純回太陽矣。曰。爲欲愈。亦見太陰之邪。必由少陽越太陽而出也。至脈見長。在陽明篇屢言之。曰。脈弦者生。長卽弦也。在陽明以少陽爲出路者。見弦長爲生機。豈太陰亦以少陽爲出路者。見弦長有異哉。此餘言長脈之據也。

【綱】仲景曰。少陰中風。陽微陰浮者。爲欲愈。

【目】魏荔彤曰。少陰病。不外直中傳經寒熱二邪。然於其入也。分寒熱必淸。於其外也。則不必分寒熱。竟言出而得愈而已。然其癥脈。亦必明辧之。本少陰病也。何忽類太陽之中風。少陰有直中之寒。無直中之風。如有直中之風。則自爲風中腎臟之癥。與傷寒中之傳經熱邪。固不相涉。

卽與直中寒邪。亦不相干。今曰少陰中風。乃少陰癥忽變爲似乎太陽之中風也。何以見之。以其熱自發而汗自出也。少陰病。反發熱。反汗出。乃內眞寒。外假熱。直中寒邪內所有之癥。此條未言發熱汗出。而餘言之。非杜撰也。乃原文中所有也。何言之。以脈見陽微陰浮。而知必發熱汗出也。在少陰直中寒邪之脈見沈緊。是陽緊而陰沈也。在少陰傳經熱邪之脈見沈數。是陽沈而陰數也。

今陽見微。是不緊也。原爲直中之寒邪將散。故變緊爲微。且不沈也。原爲傳經之熱邪將散。故變沈爲微也。且陰見浮。是不沈也。原爲直中之寒邪將散。故變沈爲浮。且不數也。原爲傳經之熱邪將散。故變緊爲浮也。此足見少陰病不論寒邪熱邪。見此陽微陰浮。俱爲欲愈之機矣。又何以知其發熱汗出也。太陽論曰。陽浮者熱自發。陰弱者汗自出。少陰見陽微。卽太陽之浮脈也。再陰脈浮而不沈。非弱之義乎。發熱則陰寒已微。況脈不見沈緊。則非內陰逼陽於外之反發熱也。汗出則裏病已除。脈又不見沈細。則非陰盛逼陽出亡之汗自出也。於此知其陰病轉陽。裏邪透表。必發熱汗出。見欲愈之神理也。

【綱】仲景曰。厥陰中風。脈微浮。爲欲愈。不浮。爲未愈。

【目】魏荔彤曰。此言厥陰病得愈之脈。本厥陰病。脈應沈中見緊。或見數。俱非微脈。亦有陽微而脈微者。則浮沈取之皆微。今沈取不見緊數。知陰分之邪已雜。浮取見微。知陽分之表欲透。

此微卽太陽中風之陽浮而陰弱也。本厥陰病。若眞中風。自有口眼歪斜等癥。今脈微浮。旣非無根之陽外脫。亦非厥陰之陽內陷。是厥陰之邪隨陽。气由少陽達太陽。欲愈之機也。故可以厥陰中風名其病。見陽升邪脫。可識經盡得解之候也。

是全於浮之一診決之。浮則愈。不浮則未全愈。邪透表則愈。邪未全透表則病未全已。桂枝湯。

正喫緊法矣。

【綱】仲景曰。問曰。病有戰而汗出。因得解者。何也。答曰。脈浮而緊。按之反芤。此爲本虛。故當戰而汗出也。其人本虛。是以發戰。以脈浮。故當汗出而解。若脈浮而數。按之不芤。此人本不虛。若欲自解。但汗出耳。不發戰也。

【目】柯琴曰。治病必求其本。本者。其人平日稟气之虛實。緊者。急也。與數同而有別。蓋有虛實之分焉。又必按之芤不芤。而虛實之眞僞畢見。

【綱】仲景曰。病有不戰而汗出解者。何也。答曰。脈大而浮數。故知不戰汗出而解也。

問曰。病有不戰不汗出而解者。何也。答曰。其脈自微。此以曾經發汗。若吐。若下。若亡血。

以內無津液。待陰陽自和。必自愈。故不戰不汗出而解也。

【目】王好古曰。戰而後解者。太陽也。不戰有汗而解者。陽明也。不戰無汗而解者。少陽也。

【綱】仲景曰。問曰。傷寒三日。脈浮數而微。病患身涼和者。何也。答曰。此爲欲解也。解以夜半。脈浮而解者。然汗出也。脈數而解者。必能食也。脈微而解者。必不汗出也。

【目】鰲按。太陽脈本浮數。三日轉微。卽傷寒三日。少陽脈小爲欲愈之義也。蓋此條微字。

與上其脈自微不同。以上是妄治後亡陽之微。此則未經妄治。故必不汗而三日自解也。

【綱】仲景曰。太陽病。未解。脈陰陽俱停。必先振栗汗出而解。但陽脈微者。先汗出而解。

但陰脈微者。下之而解。若欲下之。宜調胃承气湯。凡病。反能飲水者。爲欲愈。

【目】王好古曰。太陽傳陽明。其中或有下癥。陽明癥反退。而無熱與不渴。卻顯少陽癥。是知可解也。太陽癥知可解者。爲頭不疼。項不彊。肢節不痛。則知表易解也。陽明癥知可解者。爲無發熱惡熱。則知裏易解也。少陽癥知可解者。寒熱日不移時而作。邪未退也。若用柴胡而早晚得移其時。是邪無可容之地。知可解也。

可解之脈。浮而虛。不可解之脈。浮而實。浮而虛者只在表。浮而實者知已在裏也。汗多不解者。轉屬陽明也。

閔芝慶曰。七日病愈論曰。夫六經以漸受病。其愈皆以七日爲期。陽數七故也。傷寒例曰。其不兩感於寒。更不傳經。不加異气者。至七日。太陽病衰。頭痛可愈也。八日。陽明病衰。身熱可歇也。九日。少陽病衰。耳聾微聞也。十日。太陰病衰。腹減如故。思飲食也。十一日。少陰病衰。

渴止舌漧。已而嚏也。十二日。厥陰病衰。囊縱。少腹微下。大气皆去。病患精神爽慧也。此論六經七日病愈。本之素問熱病篇。柰彼此注釋者。皆不能無誤。旨未明也。敢重釋之。曰。其者。指傷寒也。不兩感於寒者。非日傳二經之癥也。更不傳經者。邪在此經。更不傳彼經也。不加異气者。傷寒病熱。不重感寒﹑感風﹑感溫﹑感熱﹑感濕。而變爲他病也。夫如是。則可期六經愈日矣。太陽篇曰。發於陽者七日愈。以是數計之。乃知六經之病。自一日受者。七日當衰。二日受者。至八日亦是七日而當衰。故七日邪在太陽。幸而更不傳陽明。更無變癥。則至七日。太陽病衰。頭痛少愈。如或二日。邪傳陽明。更不傳變。至八日。陽明病衰。身熱少歇。又或三日。邪傳少陽。更不傳變。至九日。少陽病衰。

耳聾微聞。又如四日。邪傳太陰。更不傳變。至十日。太陰病衰。腹減如故。思飲食。又或五日。

邪傳少陰。更不傳變。至十一日。少陰病衰。渴止舌漧。已而嚏。又或六日。邪傳厥陰。經盡。

更不傳變。大气皆去。精神爽慧。此二句總承六經而言。如在太陽。更不傳變。當七日病衰。頭痛少愈。漸而大气皆去。頭痛悉除。精神爽慧也。余經不傳之例同。成氏注曰。六經傳徧。則與更不傳經之句背矣。素問注證七日巨陽病衰。頭痛少愈。止以初時所感之邪太甚。旣於二日傳之陽明矣。

而其未盡傳者。尙在太陽。則至此而比之一日之際。少愈焉。果如傳之陽明云云。則由此而六日傳至厥陰。爲傳經盡。將曰七日傳何經。其未盡傳者。尙在厥陰。至十二日比之六日之際。

少愈焉。又思果如傳之陽明云云。則由此而傳之厥陰。當六日之時。前之邪气未盡傳者。俱如太陽之尙在。自頭痛以至囊縮。諸癥紛紛。甚於兩感。七日之際。豈得不死。反曰病衰乎。況太陽受病。若必傳徧六經。

則二日陽明。三日少陽。本經固有頭痛者。至四日傳太陰。太陰經不至頭。當腹滿嗌漧之時。不得有頭痛矣。何必至七日而頭痛少愈也。或曰。太陽傳陽明。其未盡傳者。尙在太陽。豈無是癥歟。

曰。有之。是太陽陽明並病之癥也。若釋七日太陽病衰。而曰傳之陽明。如此則非矣。由岐伯無更不傳經不加異气二句。而馬氏注素問。失合仲景注耳。或曰。所謂更不傳經者。謂六經傳徧。七日當再傳太陽而不傳也。噫。此因成氏注釋之謬。後世有是說耳。已辧之詳矣。或曰。子謂更不傳經。

如曰。太陽更不傳經者。有據乎。曰。太陽篇云。傷寒一日。太陽受之。脈若靜者。爲不傳也。

傷寒二三日。陽陰少陽癥不見者。調不傳也。少陽篇云。傷寒三日。三陽爲盡。三陰當受邪。其人反能食而不嘔。此爲三陰不受邪也。是皆當傳不傳者也。要知仲景之論。本諸素問。舉其大體而已。

卽六經病衰之期。寧無先之者乎。後之者乎。傷寒原不可以日數拘也。況傳經六日。至於囊縮。危且急矣。得至十二日病衰囊縱者。不可爲常也。學人當以圓通得之。

卷一﹟太陽經癥

太陽經脈

【綱】仲景曰。太陽之爲病。脈浮。頭項彊痛而惡寒。

【目】朱肱曰。足太陽膀胱經。從目內上額。連於風府。分爲四道。下項。並正別脈上下六道。以行於背與身。太陽之經。爲諸陽主气。或中寒邪。必發熱而惡寒。緣頭項腰脊。是太陽經所過處。今頭項痛﹑身體疼﹑腰脊痛。其脈尺寸俱浮者。故知太陽經受病也。

柯琴曰。太陽主表。故表脈表癥。獨太陽得其全。後凡言太陽病者。必據此一條脈癥。如脈反沈。頭不痛。項不彊。不惡寒。是太陽之變局矣。

【綱】仲景曰。太陽病。發熱汗出。惡風脈緩者。名爲中風。太陽病。或已發熱。或未發熱。

必惡寒體痛。嘔逆。脈陰陽俱緊者。名曰傷寒。

【目】朱肱曰。有發熱惡寒。煩躁。手足溫。而脈反浮緊者。有寒多熱少。不煩躁。手足微冷。

而脈反浮緩者。此名傷風見寒脈。傷寒見風脈也。皆宜服大靑龍湯。蓋大靑龍癥。脈似桂枝反無汗。病似麻黃反煩躁是也。﹝脈弱有汗。爲桂枝癥。脈緊不煩躁。爲麻黃癥。﹞

大靑龍治病。與麻黃湯癥相似。但病尢重。而又加煩躁者。用大靑龍。以其有煩躁一癥。故可用也。大抵感外風者爲傷風。感寒冷者爲傷寒。故風則傷衛。寒則傷營。

鰲按。脈陰陽俱緊者。脈浮爲陽。沈爲陰。言不論浮沈。俱帶緊象。不專指尺寸也。其所以緊者。寒也。

【綱】仲景曰。太陽中風。脈浮緊。發熱惡寒。身疼痛。不汗出而煩躁者。大靑龍湯主之。

傷寒脈浮緩。發熱惡寒。無汗煩躁。身不疼。但重。乍有輕時。無少陰癥者。大靑龍湯發之。

若脈微弱。汗出惡風者。不可服。服之則厥逆。筋惕肉。此爲逆也。

【目】朱肱曰。仲景言不可服靑龍者。凡發汗過多。筋惕肉。振搖動人。或虛羸之人微汗出。

便有此癥。俱宜服眞武湯以救之。羸甚者。芍藥或量多少與之。惡熱藥者。去附子。余根據加減法。仲景制眞武湯。乃爲合用桂枝。卻用麻黃之類。發汗多。亡陽。有此癥。故用眞武湯。若調理順者。無此癥也。

柯琴曰。風有陰陽。太陽中風。汗出脈緩者。是中於鼓動之陽風。此汗不出而脈緊者。中於凜冽之陰風矣。風能令脈浮。浮緊而沈不緊。與傷寒俱緊之脈有別。脈浮緩而身重。是傷寒之輕者。

非若陰陽俱緊而身疼。爲傷寒之最重也。脈微弱自汗出。爲桂枝癥。不可與大靑龍。以中有麻黃﹑石膏也。若脈浮緊。汗不出。是麻黃癥。不可與桂枝。以中有白芍能止汗也。夫脈微而惡風寒者。

此陰陽俱虛。不可用麻黃髮汗。脈微弱而自汗出。是無陽也。不可與石膏以淸裏。

【綱】仲景曰。太陽病。外癥未解。脈浮弱者。當以汗解。宜桂枝湯。太陽中風。陽浮而陰弱。

陽浮者熱自發。陰弱者汗自出。

【目】魏荔彤曰。太陽中風。固以桂枝湯爲正治。然有久在太陽。並未傳裏。是不可以日久而誤爲裏癥也。脈必仍浮。浮者。表癥未解。兼弱。陰虛熱發。陰何以虛。陽盛也。陽何以盛。風入於衛助衛而盛也。故當用桂枝使汗解。

諭昌曰。陽浮者。陽邪入衛。脈外浮。陽性本熱。風又善行。所以不待閉郁。而熱發甚捷也。

陰弱者。營無邪助。比衛不足。脈必內弱。陰弱不能內守。陽彊不爲外固。所以不必覆蓋而脈自易出也。

【綱】仲景曰。形作傷寒。其脈不弦緊而弱。弱者必渴。被火者必譫語。弱者發熱。脈浮。當汗出而愈。

傷寒發汗。解半日許。復煩。脈浮數者。可更發汗。宜桂枝湯。

【目】黃仲理曰。脈當弦緊而反浮弱。其本虛可知。此勞倦內傷癥也。

鰲按。發汗解半日許。是服麻黃髮之。非桂枝也。更發汗用桂枝。是服麻黃後。又與桂枝也。

【綱】仲景曰。太陽病。得之八九日。如瘧狀。發熱惡寒。熱多寒少。其人不嘔。圊便欲自可。

一日二三度發。脈微緩者。爲欲愈也。

【目】柯琴曰。八九日。是當解未解之時。脈微緩。是有胃气。應不轉屬陽明。

【綱】仲景曰。桂枝本爲解肌。若其人脈浮緊。發熱汗不出者。不可與也。常須識此。勿令誤也。

【目】方中行曰。胃家濕熱本甚者。復得桂枝之熱。則兩熱相搏於中宮。搏則必傷。甘又令人中滿。壅气而上溢。所以胃不司納。反上湧而逆出也。

魏荔彤曰。用桂枝者。以陽助陽。解衛分之風邪。淺而逐之也。用麻黃者。以陽入陰。發營分之寒邪。深而奪之也。判然兩途。毫釐千里。故風傷衛。如賊入其疆。順而逐之可耳。寒傷營。如賊近於郊。必須彊而奪之。乃外在疆外把持。則賊無出路。惟有攻城掠郭而已。此諭最明。仲師所以示人從浮緊之脈。汗不出之癥。認明寒邪之傷營。與太陽中風同在一經而兩分不侔。不可誤也。

【綱】仲景曰。服桂枝湯。大汗出。脈洪大者。與桂枝湯如前法。若形如瘧。日再發者。汗出必解。宜桂枝二麻黃一湯。

【目】柯琴曰。大汗出後。脈洪大。不煩渴。是病猶在表。桂枝癥未罷。如瘧日再發。是風邪畱其處。故必倍加桂枝解肌。少與麻黃開表。此又服桂枝後少加麻黃之一法。

【綱】仲景曰。發汗後。身疼痛。脈沈遲者。桂枝去芍藥生薑新加人參湯。

【目】柯琴曰。汗後身疼。是表虛。不得辛散。故去生薑。沈爲在裏。遲爲在髒。自當遠陰寒。

故去芍藥。曰新加者。見表未解。無補益法。今因脈沈遲而始用之。與四逆湯治身疼脈沈之法同義。彼在未汗前而脈反沈。是內外皆寒。故用漧薑﹑生附大辛大熱者。協甘艸以逐裏寒。而表寒自解。此在發汗後而脈沈遲。是內外皆虛。故用人參之補中益气。以率領桂枝﹑甘棗而通血脈。則表裏自和也。

【綱】仲景曰。太陽病。二三日。不得臥。但欲起。心下必結。脈微弱者。以本有寒分也。

【目】諭昌曰。二三日不能臥。但欲起。陽邪熾盛。逼處心胸。擾亂不寧。所以知其心下必結。

然但顯欲結之象。尙未至於結也。若脈微弱者。此平日素有痰飲。積於膈之分。適與外邪相召。

外邪方熾。其不可下明矣。

【綱】仲景曰。太陽病。桂枝癥。醫反下之。利遂不止。脈促者。表未解也。喘而汗出者。葛根黃連黃芩湯主之。

太陽病。下之後。脈促。胸滿者。桂枝去芍藥湯主之。若微惡寒者。去芍藥方中加附子湯主之。

【目】鰲按。邪束於外。陽不得伸。不得伸必內擾。故令脈促。夫桂枝脈本弱。促者。誤下之過也。但前條脈促。

是陽重。下條脈促。又爲陽虛。何則。脈𨿽促而不汗出。胸𨿽滿而不喘。脈與上同。而癥自各異。蓋促爲陽脈。胸滿爲陽癥固已。不知陽盛脈促胸滿。陽虛亦脈促胸滿。故前由陽气內擾。後由寒邪內結。將作結胸。不可混也。

【綱】仲景曰。傷寒若吐若下後。心下逆滿。气上衝胸。起則頭眩。脈沈緊。發汗則動經。身爲振振搖者。茯苓桂枝白術甘艸湯主之。

【目】方中行曰。心下逆滿。气上衝胸。寒湧於膈。所以起則頭眩。脈見沈緊。明系飲中畱結外邪。若但發汗以彊解其外。外𨿽解。而津液盡竭。反足傷動經脈。有身爲振搖之患矣。蓋人身經脈。賴津液滋養。今一傷於吐下。再傷於汗。經脈失養。故身爲振搖。遇此等癥。必滌飲與散寒並施。

小靑龍諸法。全是此意。但彼風寒兩受。不得不重在表。此癥外邪已散。止存飲中之邪。故加桂枝於制飲藥中。使邪盡散。津液得四布。而滋養其經脈。千百年來孰解此微旨乎。

【綱】仲景曰。脈浮者。病在表。可發汗。麻黃湯。脈浮而數者。可發汗。宜麻黃湯。

脈浮而數。浮爲風。數爲虛。風爲熱。虛爲寒。風寒相搏。則灑淅惡寒也。

諸脈浮數。當發熱而灑淅惡寒。若有痛處。飲食如常者。蓄積有膿也。

瘡家身𨿽疼。不可發汗。汗出則痙。

【目】柯琴曰。脈言浮而不言遲弱。浮而有力也。若浮而大。有熱屬髒者。當攻之。不令發汗。

若浮數而痛偏一處。身𨿽疼。不可發汗。

浮爲風邪。邪之所湊。其气必虛。數本爲熱。而從浮見。則數爲虛矣。浮爲表而非風。數爲實熱而非虛。故浮數之脈。而見發熱惡寒之癥。卽癰膿亦有然者。當就痛偏一處。飲食如常辧之。庶瘡家之治。不致誤作風寒。

【綱】仲景曰。脈浮數者。法當汗出而愈。若身重心悸者。不可發汗。當自汗出乃解。所以然者。尺中脈微。此裏虛。須表裏實。津液自和。便汗出自愈。

【目】魏荔彤曰。下後脈尙浮數。則知其人陽气尙勃勃欲發。所以應俟其自復也。尺中脈微爲裏虛。見寸脈𨿽浮數。陽可徐升。尺脈必微弱。陽慮內損。特標裏虛二字。知在表可徐圖。在裏不應誤矣。程注謂須用表和裏實之法治之。而未出方。愚謂建中新加之屬。可斟酌而用。

【綱】仲景曰。寸口脈浮而緊。浮則爲風。緊則爲寒。風則傷衛。寒則傷營。營衛俱病。骨肉煩疼。當發其汗也。太陽病。脈浮緊。無汗。發熱。身疼痛。八九日不解。表癥仍在。此當發其汗。

麻黃湯主之。

傷寒脈浮緊者。麻黃湯主之。不發汗。因致衄。

太陽病。脈浮緊。發熱身無汗。自衄者愈。衄家不可出汗。汗出必額上陷。脈浮緊。目直視。

不能。不得眠。脈浮緊者。法當身疼痛。宜以汗解之。假令尺中遲者。不可發汗。以營气不足。

血少故也。脈浮而緊。而復下之。緊反入裏。則作痞。按之自濡。但气痞耳。

【目】危亦林曰。風先開腠理。寒得入經絡。脈亦應其象。而變見於寸口。緊爲寒而從浮。故汗之則愈。

黃仲理曰。脈則浮緊。癥則無汗。身疼痛。與大靑龍癥同而異。脈緊無汗。陽气內擾。陽絡傷而衄血奪血者。無汗故也。

諭昌曰。脈浮緊發熱無汗。純是陰邪傷營矣。然寒邪輕微著營而不致涸沍其血。且兼中風陽邪。摻入易散。此所以不致身疼腰痛骨節疼也。如是則寒邪本輕。而風入之陽邪。

變熱上衝。其勢迅速。血自鼻出者。則中風陽邪旣越而上出矣。而傷寒之陰邪。本在血分。亦隨血而去。必愈。何以知其愈。脈不浮緊。身不發熱。而然汗出。卽是愈也。

魏荔彤曰。衄家血常上溢。由陰不足。血中素有熱以鼓蕩之。使不循其經而常在顙過山也。若復發汗。以傷陰而動其熱。於是邪熱上干諸陽之首。陽隨汗而外亡。額上气遂陷入。脈緊急。無陽以制陰也。直視不能。無血以榮筋脈也。不得眠。無陰而陽亢也。此俱應救其陰以維亡而未盡之陽。所謂諸癥宜救陽。而傷寒獨宜救陰。此其一也。﹝鰲按。額上陷﹑乃气虛陷入腦內。非如小兒之囟陷下也。﹞尺中遲。血短而陰不足矣。然遲則爲寒。非气微而陽不足乎。故必先理陰陽。然後可發汗治表也。但仲師言血少。今言陽不足何哉。以血少而尺遲。正以少陰腎家之眞陰不足。非止如肝脾血短之癥也。夫腎陰不足。非陽不足气不足乎。此而誤汗。當與誤發少陰汗同忌。則治之之法。建中而外。少陰溫經散寒之方。尢不可不加意也。

諭昌曰。緊反入裏。寒邪轉入轉深矣。故作痞。按之自濡。則其所挾者止气耳。不同於挾飲之滿硬也。

鰲按。上七條。乃詳敍脈同浮緊。而治各不同之故。

【綱】仲景曰。太陽病。十日已去。脈浮細而嗜臥者。外已解也。胸滿脇痛者。與小柴胡湯。

脈但浮者。與麻黃湯。

【目】柯琴曰。脈微細欲寐。少陰癥也。脈浮細嗜臥。無少陰癥。𨿽十日後尙屬太陽。此表解而不了了之謂。兼脇痛。是太陽少陽合病。以少陽脈弦細也。但浮不細。是浮而有力。無胸脇痛。則不屬少陽。但浮而不大。

又不屬陽明。故仍在太陽也。

【綱】仲景曰。太陽病。發熱惡寒。熱多寒少。脈微弱者。此無陽也。不可發汗。宜桂枝二越婢一湯。

【目】柯琴曰。本論無越婢方癥。金匱有之。世本取合者卽是也。仲景言不可發汗。則不用麻黃可知。無陽。則不用石膏可知。若非方有不同。必抄錄者誤耳。寧闕其方。勿畱之以滋惑也。

鰲按。此是風寒兩傷癥。但無身疼腰痛骨節痛。是寒之傷營也輕。脈微弱。卽陽浮陰弱之脈。

是風之傷衛也重。故𨿽未見有寒。而發熱。熱多寒少。又不汗出。其亦有寒在於營分明矣。但脈已見微弱。其無陽可知。故曰。不可發汗。故不用大靑龍之辛散。而去其杏仁。加以芍藥。以桂枝主風多之治。麻黃主寒少之治。芍藥固攝虛陽之根。主脈微弱之治。名之曰桂枝二越婢一湯。則此方能固眞陰。足以維陽之根蒂。𨿽發汗驅邪。而正陽不致上浮。故本方旣有芍藥。𨿽麻黃亦無害也。

乃柯氏據不可發汗。以麻黃爲不可用。據無陽。以石膏爲不可用。其麻黃之無害。已詳言之。至石膏乃治上中焦邪熱。與下焦腎虛之癥無礙也。又以本論無越婢方癥。惟金匱有之。亦思仲景本合傷寒雜病爲一書。叔和分而爲二。則仲景當時。金匱中所有之方。卽如本論中所有。其合桂枝越婢成方。奚不可。不必闕之也。特此癥原非易認。此方又難輕用。醫者固當詳審而斟酌之。與其蹈誤用之愆。不如遵柯氏之說。故存其說於前。而又復辧之。

【綱】仲景曰。病患脈數。數爲熱。當消穀引食。而反吐者。此以發汗。令陽气微。膈气虛。

脈乃數也。數爲客熱。不能消穀。以胃中虛冷。故吐也。

【目】張從正曰。此節言當察癥而消息其虛實。不是據脈而論癥。蓋未發汗而脈浮數。是胃气實。

發汗後而脈浮數。

是胃气虛。

【綱】仲景曰。發汗已。脈浮數。煩渴者。五苓散主之。

【目】柯琴曰。病在表之表。宜麻黃。病在表之裏。宜桂枝。病在裏之表。宜五苓。病在裏之裏。宜豬苓以利水。不可用五苓兼發汗。要知五苓是太陽半表半里之劑。歸重又在半表。本條更加煩渴。則熱已在裏。而表邪未罷。故用五苓也。

【綱】仲景曰。小結胸。正在心下。按之作痛。脈浮滑者。小陷胸湯主之。

結胸癥。其脈浮大者。不可下。下之則死。

【目】柯琴曰。大結胸。是水結在胸腹。故脈沈緊。小結胸。是痰結於心下。故脈浮滑。

鰲按。浮大在陽明脈。心下硬者。是浮大爲心脈。火必就燥。須急下之以存津液。太陽𨿽因熱入而成結胸。而大而尙浮。仍爲表脈。恐熱未實。下之則利不止。故必待沈緊。乃可下也。

【綱】仲景曰。如結胸狀。飲食如故。時時下利。寸脈浮。關脈小細沈緊。名曰髒結。舌上白苔滑者死。

【目】陶華曰。關主中焦。妄下而中气傷。故沈。寒水畱聚於胸脇之間。故緊。不及尺者。重在關。舉關可以統之也。

【綱】仲景曰。心下痞。按之濡。大便硬。而不惡寒。反惡熱。其脈關上浮者。大黃黃連瀉心湯主之。

【目】程郊倩曰。按之濡爲气痞者。無形也。其可下乎。結胸癥脈浮大。不可下。豈心下痞而關上浮。可下乎。小結胸之痛。固未嘗用大黃。何此比陷胸更峻。是必有當急下之癥。比結胸更甚者。方可用此峻攻之劑也。恐此脈此癥而用此方。﹝要語﹞下咽立斃耳。勿曲護其說而遺害後人也。

【綱】仲景曰。病患無表裏癥。發熱七八曰。不大便。𨿽脈浮數者。可下之。假令已下。脈數不解。令熱則消穀善饑。至六七日不大便者。有瘀血也。宜抵當湯。若脈數不解。下利不止。必協熱而便膿血也。

【目】龔信曰。脈浮數而可下。特以無表裏癥之故。則無表裏癥句是此節要眼。

【綱】仲景曰。風濕爲病。脈陰陽俱浮。自汗出。身重。多眠睡。鼻息必鼾。語言難出。

傷寒八九日。風濕相搏。身體煩疼。不能自轉側。不嘔不渴。脈浮而澀者。桂枝附子湯主之。

【目】魏荔彤曰。八九日。或已發汗而不易衣衾。不密掩覆。致濕與風兼襲於表。本乘陽虛而來者。入而遂相搏爲害。仍是陽微不能禦之故也。夫濕與寒類。再兼風雜合。所以身疼體痛。與傷寒相似。然不嘔不渴。知非表有寒邪裏有郁熱也。況脈又浮虛而澀。虛浮爲中風。虛澀爲中濕。而虛又專主陽微之義。故不與傷寒相涉也。傷寒癥嘔逆而喘。內熱盛也。傷寒脈浮緊。表邪在也。無此二者。而身疼體痛。俱不作表治矣。此一要諦也。

柯琴曰。上條。風勝濕輕。故脈陰陽俱浮。有內熱。故汗自出。宜桂枝湯。下條。濕勝風微。

故脈浮虛而澀。內無熱。而不嘔渴。故可加附子。

【綱】仲景曰。傷寒吐下後。復發汗。虛煩。脈甚微。八九日。心下痞硬。脇下痛。气上衝咽喉。眩冒。經脈動惕者。久而成痿。

【目】龔信曰。此從吐下復汗脈微。看出是虛煩。則其餘癥象。皆當於虛中求之。而不得誤爲實也。

【綱】仲景曰。太陽病。六七日。表癥仍在。而反下之。脈微而沈。反不結胸。其人發狂者。

熱在下焦。少腹當硬滿。小便自利者。下血乃愈。所以然者。以太陽隨經瘀熱在裏故也。抵當湯主之。

【目】黃仲理曰。此病發於陽。誤下熱入之癥也。脈微而沈。宜四逆湯救之。此因誤下。熱邪隨經入腑。結於膀胱。致血燥而蓄於中。惟攻其裏而表自解也。

【綱】仲景曰。太陽病。身黃。脈沈結。少腹硬。小便不利者。爲無血也。小便自利。其人如狂者。血結癥也。抵當湯主之。

【目】諭昌曰。小便不利。何以見非血癥耶。蓋小便不利。乃熱瘀膀胱無形之气病。爲發黃之候也。小便自利。則膀胱之气化行。然後少腹滿者。允爲有形之蓄血矣。庸工不能辧一實。於此等處。

未著眼耳。

柯琴曰。沈爲在裏。凡下後熱入之癥。如結胸發黃蓄血。其脈必沈。或緊或微或結。在乎受病之輕重。而不可以因癥分也。

【綱】仲景曰。其脈沈者。營气微也。營气微者。加燒鍼。則血畱不行。更發熱而煩躁也。脈浮。宜以汗解。用火灸之。邪無從出。因火而盛。病從腰以下必重而痺。名火逆也。脈浮熱盛。反灸之。此爲實。實以虛治。因火而動。必咽燥吐血。

微數之脈。愼不可灸。因火爲邪。則爲煩逆。追虛逐實。血散脈中。大气𨿽微。內攻有力。焦骨傷筋。血難復也。傷寒脈浮。醫以火劫之。亡陽。必驚狂。起臥不安者。桂枝去芍藥加蜀漆龍骨牡蠣救逆湯主之。

【目】程郊倩曰。脈浮熱甚不可灸者。以營分受邪束血爲實故也。若血少陰虛之人。脈見微數。

尢不可灸。虛邪因火內入。上攻則爲煩爲逆。陰本虛也。而更加火。則爲追虛。熱本實也。而更加火。則爲逐實。夫行於脈中者。營血也。血少被追。脈中無復血聚矣。艾火𨿽微。孤行無禦。內攻有力矣。無血可逼。焦燎乃在筋骨。蓋气主之。血主濡之。筋骨失其所濡。而火所到處。其骨必焦。其筋必損。蓋內傷眞陰者。未有不流散於經脈者也。𨿽更滋榮養血。終難復舊。此則枯槁之形立見。縱善調。亦終身爲殘廢之人而已。

魏荔彤曰。傷寒脈浮而不言緊。此風多寒少之癥。應斟酌靑龍越婢之間發汗。乃以火迫劫取之。

火邪入而眞陽出。名曰陽亡。眞陽出而神明亂。驚狂遂見。程注所謂汗者。心之液是也。以火劫取汗。火邪入心。陽隨汗亡。驚狂而起臥不安。皆有傷心液。無以養心之神。而空虛之地。邪火更易爲害也。法不可單治表。當兼治裏也。

或問。汗。陰液也。誤發而何以陽亡。所用桂枝及蜀漆等皆陽藥。又何以益陰生液。答曰。汗液爲陰而實由陽化。故汗出而陽微。諸藥爲陽。生陽所以安陰。陽气聚則陰斂生津。陽气亡則陰擾耗津。陰陽相濟吉。相悖凶。𨿽陰陽皆有邪正。初無二气。能於屈伸往來間。調停均平。此大壽之基也。

鰲按。古來灸法。本爲虛癥設。不爲風寒設。首條固屬虛癥。但陰陽俱竭。一加燒鍼。必致發熱煩躁。津液耗亡。此虛者尙不可以火劫也。下四條。俱言灸之之變。腰下重而痺。腰以下不得汗也。咽燥吐血。由於陽盛。比衄更甚也。至焦骨傷筋。血難復則無生理。驚狂起臥不安。並方寸元陽之神飛騰散亂矣。燒鍼火灸。不可妄用如此。仲景所以再三告誡也。後人每遇風寒。卽加鍼灸。

不大昧仲景之旨乎。

【綱】仲景曰。太陽病。發汗太多。因致痙。脈沈而細。身熱。足寒。頭項彊急。惡寒。時頭熱。面赤。目脈赤。獨頭面搖。卒口噤。背反張者。痙病也。

【目】吳綬曰。陽脈本當浮也。今反沈。非營气微乎。沈而兼細者。非陽气少乎。其不成痙者幾希。

【綱】仲景曰。太陽病。關節疼痛而煩。脈沈而細者。此名濕痺。

【目】柯琴曰。浮爲風。細爲濕。太陽脈本浮。風濕爲病。脈陰陽俱浮。浮虛而澀。今關節煩疼。脈反沈細者。是發汗不如法。但風气去。濕流骨節爲著痺也。

【綱】仲景曰。濕家病。身上疼痛。發熱面黃而喘。頭痛鼻塞而煩。其脈大。自能飲食。腹中和無病。病在頭中寒濕。故鼻塞。內藥鼻中則愈。

【目】柯琴曰。脈大不浮。不關風矣。脈不沈細。非濕痺矣。

【綱】仲景曰。太陽中暑者。身熱疼重而惡寒。脈微弱。此以夏月傷冷水。水行皮中所致也。

太陽中暑者。發熱惡寒。身重而疼痛。其脈弦細芤遲。小便已灑灑毛聳。手足逆冷。小有勞。身卽熱。口開。前板齒燥。

【目】柯琴曰。身熱脈微。本是暑傷於气。而疼重惡寒。實因寒水沐浴。畱在皮膚而然。弦細芤遲。不得連講。言中暑夾寒之脈。或微弱。或弦細。或芤遲。皆是虛脈。如脈浮而緊者。曰弦。

弦而細。則爲虛矣。脈弦而大。則爲芤。芤固爲虛。芤而遲。更爲虛矣。以此脈而見發熱惡寒身重疼痛等癥。𨿽當炎夏。而虛寒可知。

【綱】仲景曰。欲自解者。必當先煩。乃有汗而解。何以知之。脈浮。故知汗出解也。太陽病。

未解。脈陰陽俱停。必先振栗汗出而解。但陽脈微者。先汗出而解。但陰脈微者。下之而解。若欲下之。宜調胃承气湯。脈浮而緊。按之反芤。此爲本虛。故當戰而汗出也。其人本虛。是以發戰。

以脈浮。故當汗出而解。若脈浮而數。按之不芤。此人本不虛。若欲自解。但汗出耳。不發戰也。

其脈自微。此以曾經發汗。若吐。若下。若亡血。以內無津液。此陰陽自和。必自愈。故不戰不汗出而自解也。問曰。傷寒三日。脈浮數而微。病患身涼和者。何也。答曰。此爲欲解也。解以夜半。脈浮而解者。然汗出也。脈數而解者。必能食也。脈微而解者。必不汗出也。

【目】柯琴曰。首條。浮爲陽盛之脈。脈浮則陽自內發矣。二條。脈微二句。承上之詞。不與陰脈微對。太陽病本陽浮而陰弱。是陽彊也。今陽脈數。卽是陰陽俱微。脈但浮者陽盛。陽脈微者陽虛。但陰脈微而陽脈仍浮。陽重可知。三條。緊與數相似不同。蓋有虛實之別。又必按之芤不芤。

而虛實之眞僞畢定。四條。內無津液。陰陽豈能自和。必當調其陰陽。不然。脈微則爲亡陽。將轉成陰癥矣。五條。卽傷寒三日。少陽脈小爲欲愈之義也。此微與前條不同。因未曾妄治。津液未亡。故三日自解。陰平陽祕。不須汗出。正教人不宜妄汗耳。

卷一﹟太陽經癥太陽經脈

附東垣辧脈

李杲曰。古人以脈上辧內外傷於人迎气口。人迎脈大於气口爲外傷。气口脈大於人迎爲內傷。

此辧固是。猶有未盡耳。外感風寒。皆有餘之癥。是從前客邪來也。其病必見於左手。左手主表。

乃行陽二十五度。內傷飲食。及飲食不節。勞役不節。皆不足之病也。必見於右手。右手主裏。乃行陰二十五度。故外感寒邪。則獨左寸人迎脈浮緊。按之洪大。緊者。急甚於弦。是足太陽寒水之脈。按之洪大而有力。見乎少陰心火之脈。丁與壬合。內顯洪大。乃傷寒脈也。若外感風邪。則人迎脈緩而大於气口一倍。或兩倍。或三倍。內傷飲食。則右手气口脈大於人迎一倍。傷之重者。過在少陰及兩太陰。則三倍。此內傷飲食之脈。若飲食不節。

勞役過甚。則心脈變見於气口。是心火刑肺。其肝木挾心火之勢亦來薄肺。經云。侮所不勝。寡於畏者是也。故气口脈急大而澀數。時一代而澀也。澀者。肺之本脈。代者。元气不相接。脾胃不及之脈。洪大而數者。心脈刑肺也。急者。肝木挾心火而反克肺金也。若不甚勞役。惟右關脾脈大而數。謂獨大於五脈。數中顯緩。時一代也。若飲食不節。寒溫失所。則必右關胃脈損弱。甚則隱而不見。惟內顯脾脈之大數微緩時一代也。宿食不消。則獨右關脈沈而滑。經云。脈滑者。有宿食也。以此辧也。豈不明白易見乎。

卷一﹟太陽經癥

風傷衛寒傷營

【綱】仲景曰。太陽病。發熱汗出。惡風脈緩者。名爲中風。太陽病。或已發熱。或未發熱。必惡寒體痛。嘔逆。

脈陰陽俱緊者。名曰傷寒。寸口脈浮而緊。

浮則爲風。緊則爲寒。風則傷衛。寒則傷營。營衛俱病。骨肉煩疼。當發其汗也。

【目】朱肱曰。脈浮而緩。寸大而尺弱。自汗體熱。頭疼惡風。熱多寒少。其面光不慘。煩躁。

手足不冷。此名傷風也。傷風之候。當解肌。宜桂枝湯。輕者只與柴胡桂枝湯﹑敗毒散﹑獨活散選用。又凡脈緊。必無汗。惟濡而緊。卻有汗。勿誤用小建中湯。是脈浮而緩者。方可用桂枝湯。

又項背彊者。桂枝湯加葛根也。﹝本艸。葛根主傷風有濕。開竅解肌。蓋桂枝加葛根。謂中風有濕。

當加之。取微汗以去風濕。﹞裏寒者。桂枝去芍藥加附子湯也。﹝不飲水者是也﹞又凡發汗。汗不止。爲漏風。桂枝加附子湯。腹滿者。太陰癥。脈浮者。可服桂枝湯。微發汗。腹痛者。桂枝加芍藥湯。痛甚者。桂枝加大黃湯。

𨿽然。桂枝湯自西北二方居人。四時行之皆驗。江淮間。惟冬及春初可行。春末及夏至前。桂枝癥可加黃芩半兩。﹝陽旦湯是也﹞至夏至後。加知母一兩。石膏二兩。若病患素虛。正用古方。﹝大抵用溫藥當避春。熱藥當避夏。﹞脈浮而緊澀。頭疼。身體拘急。惡寒無汗。寒多熱少。

面色慘而不舒。腰脊疼痛。手足指末微厥。不燥煩。此名傷寒。宜發汗解。麻黃湯主之。輕者。

桂枝麻黃各半湯﹑人參順气湯﹑蔥豉湯﹑蒼術散﹑麻黃葛根湯選用。然太陽亦有熱多寒少者。須仔細看脈癥也。熱多寒少。不嘔。淸便自可。宜桂麻各半湯。若脈浮。𨿽熱多寒少。自可發汗。若脈弱者。無陽也。桂枝二越婢一湯。熱多寒少而尺遲者。營气本足。血少故也。先以小建中湯加黃最良。尺尙遲。再一劑。又太陽癥。宜汗。而其人適失血及下利。則頻頻少與桂枝湯。使體潤。當自解。假如淋家衄家。法不可汗。亦可以小柴胡之類和解之。又問。傷風與傷寒。何以別之。答曰。

傷寒者。脈緊而澀。傷風者。脈浮而緩。傷寒者。無汗脈澀。傷風者。有汗脈緩。傷寒者。畏寒不畏風。傷風者。畏風不畏寒。大抵太陽病者。必脈浮發熱。惡風惡寒也。六經皆有傷風傷寒。其癥各異。太陽脈浮有汗爲中風。脈緊無汗爲傷寒。陽明善饑爲中風。不食爲傷寒。少陽耳聾目赤。胸滿而煩。爲中風。口苦咽漧目眩。爲傷寒。若三陰傷風。無變形異癥。但四肢煩疼。余癥同三陽。

風傷衛者。病在皮膚之間也。以衛行脈外。爲陽。主外皮膚間衛气之道路。故其病淺。寒傷營者。寒气中於肌肉也。以營行脈中。爲陰。主內肌肉間營气之道路。故其病深。故桂枝麻黃各別。愼勿誤用。

李曰。傷風初癥。惟頭疼口和不惡食。與傷寒同。緣寒乃陰邪。風乃陽邪。所以傷寒郁而後能發熱。傷風卽能發熱。傷寒手足微厥。傷風手足背皆熱。傷寒無涕。傷風流涕。聲如甕中。傷寒面慘身痛。傷風面光聲重。傷寒無汗。惡寒不惡風。傷風有汗。惡風不惡寒。甚者汗出不止。灑灑惡風。復嗇嗇惡寒。冬月桂枝湯。自汗小便數。芍藥甘艸湯。自汗小便利。腳蜷急。桂枝加參附。輕者。

柴胡桂枝湯。自汗渴而小便難。邪漸傳裏。五苓散。自汗不渴。邪在表。茯苓桂甘湯。三時。防風沖和湯﹑柴胡桂枝湯。或敗毒散去茯苓。鼻塞。通關散。通用。柴胡半夏湯。古立六經傷風湯。

但三陰藥皆辛熱。似非傷寒家法。仲景治傷寒傷風表癥。分有汗無汗。裏癥同。於和解通利。更無分別。今詳桂附八物。恐亦風邪直傳陰分。其人素虛。或房室後傷風則可。若槪作表藥。誤人多矣。蓋傷風發表。辛熱不如辛溫。辛溫不如辛涼也。或疑六淫。仲景特詳於風寒。而略於暑濕。且不及燥火。何也。蓋暑火同气。燥濕同源。風寒傳徧六經。暑濕性偏。著人五臟。壯者气行則已。怯者乃著爲病故耳。先傷寒而後傷風者。

癥傷寒也。而見傷風之脈。先傷風而後傷寒者。癥傷風也。而見傷寒之脈。此乃營衛俱實。故無汗而煩躁者。大靑龍湯。不煩躁者。麻桂各半湯。通用。大羌活湯。九味羌活湯加人參﹑大棗或神術散﹑香蘇散。

陳氏士鐸曰。凡病初起。用藥原易奏功。無如人看不淸。用藥錯亂。往往變癥蜂起。苟認得淸。

用得當。又何變癥之生耶。如傷風。必然頭痛身疼。咳嗽痰多。切其脈必浮。此傷風也。卽以防風﹑荊芥﹑柴胡﹑甘艸﹑黃芩﹑半夏各一錢。服卽止。不再劑也。傷寒初起。鼻塞目痛項彊。頭亦痛。然切其脈必浮緊。此傷寒也。若以傷寒治之。卽愈。方用桂枝﹑甘艸﹑陳皮﹑葛根各一錢。不再劑。

朱震亨曰。仲景論傷寒。而未及乎中寒。先哲治冒大寒昏中者。用附子理中湯。其議藥則得之矣。曰傷曰中。未有議其異同者。夫傷寒有卽病不卽病。因其舊有郁熱。風寒外來。肌腠自密。郁發爲熱。病邪循經而入。以漸而深。初用麻黃﹑桂枝輩。微而安。以病體不甚虛也。若中寒。則倉卒感受。其病卽發而暴。因其腠理疏豁。一身受邪。難分經絡。無熱可發。溫補自解。此气大虛。不急治。則死矣。傷風傷暑傷濕。亦如傷寒之漸入者。中風中暑中濕。亦如中寒者之卒暴而受也。

陶華曰。風傷衛气。寒傷營血者。緣气本屬陽。風亦屬陽。陽則從陽。故傷衛气。陽主開泄。

皆令自汗。故用桂枝湯辛甘溫之劑以實表。血本屬陰。寒亦屬陰。陰則從陰。故傷榮血。陰主閉藏。皆令無汗。故用麻黃湯輕揚之劑以發表。正所謂各從其類也。

卷一﹟太陽經癥風傷衛寒傷營

附錄胃風論

李曰。肺主皮毛。通膀胱。最易感冒。新咳嗽。惡風鼻塞。聲重噴嚏是也。柴胡半夏湯﹑參蘇飲。寒月。麻黃杏仁飲。重者。頭疼身痛寒熱。咽漧音啞。柴胡桂枝湯﹑防風沖和湯。頭痛甚者。川芎茶調散。痰多者。金沸艸散。挾熱。

人參敗毒散﹑升麻葛根湯。挾寒。十神湯。挾寒濕。消風百解散。挾濕。神術散。挾暑。香葛湯。時行。柴胡升麻湯。

服食過濃。素有痰火。時常鼻塞流涕。聲重咳嗽。略被外感則甚者。防風通聖散。或大黃芩等分爲丸。白水下。素虛者。

只用防風﹑羌活﹑川芎。隨宜加入補藥痰藥。傷食。加白術﹑靑皮﹑陳皮﹑山楂﹑麥芽。挾形寒飲冷。加姜﹑桂。挾房勞。加參﹑術﹑歸﹑地。挾勞役傷气者。補中益气湯加羌﹑防。風虛甚者。羌活丸﹑加味烏金丸。風中傳裏。一同傷寒治法。風能燥血散气。故古用桂枝八物等湯。久不愈者。只宜三白湯加減斂之。切忌疏泄。𨿽初起。非寒月無汗。麻黃禁用。

卷一﹟太陽經癥風傷衛寒傷營

附錄傷風見寒傷寒見風論

朱肱曰。有發熱惡寒。躁煩。手足溫。而脈反浮緊者。有寒多熱少。不煩躁。手足微冷。而脈反浮緩者。此名傷風見寒脈。傷寒見風脈也。蓋發熱惡寒煩躁手足溫。爲中風候。脈浮緊。爲傷寒脈。是中風見寒脈也。寒多熱少不煩躁手足微厥。爲傷寒候。脈浮緩。爲中風脈。是傷寒見風脈也。中風見寒脈。傷寒見風脈。宜服大靑龍湯。蓋大靑龍癥。脈似桂枝反無汗。病似麻黃反煩躁是也。﹝脈弱有汗。爲桂枝癥。脈緊不煩躁。爲麻黃癥。﹞大靑龍湯治病。與麻黃湯癥相似。但病尢重。而又加煩躁者。用大靑龍也。以其風寒俱盛。故靑龍湯添麻黃作六兩。又似合桂枝湯藥味在內。添石膏。

所以爲緊。此治榮衛俱病。若癥不審。誤用大靑龍。則發汗多傷人。﹝以其有煩躁一癥。故可用大靑龍湯。﹞

陶華曰。熱盛而煩。手足自溫。脈浮而緊。此傷風見寒脈也。不煩少熱。四肢微厥。脈浮而緩。

此傷寒見風脈也。二者爲榮衛俱病。法𨿽用大靑龍。此湯險峻。不可輕用。須風寒俱盛。又加煩躁。方可與之。不若羌活沖和湯。爲神藥也。一法。用桂枝麻黃湯。

卷一﹟太陽經癥

發熱

【綱】仲景曰。太陽病。頭痛發熱。汗出惡風者。桂枝湯主之。太陽病。發熱而渴。不惡寒者。爲溫病。發汗已。身灼熱者。名曰風溫。

太陽病。頭痛發熱。身疼腰痛。骨節疼痛。惡風。無汗而喘者。麻黃湯主之。太陽中風。脈浮緊。發熱惡寒。身疼痛。不汗出而煩躁者。大靑龍湯主之。傷寒脈浮緩。發熱惡寒。無汗煩躁。身不疼但重。乍有輕時。無少陰癥者。大靑龍湯主之。

【目】朱肱曰。發熱而惡寒者。屬太陽也。蓋太陽主气以溫皮膚分肉。寒气畱於外。皮膚致密。

則寒栗而發熱。宜發其汗。故麻黃﹑大靑龍主之。若溫病。則發熱而不惡寒。風溫。亦灼熱而不惡寒也。

劉完素曰。潮熱。有時而熱。不失其時。寒熱。寒已而熱。相斷而發。發熱。則無時而熱也。

翕翕發熱。熱在外也。故與桂枝汗以散之。蒸蒸發熱。熱在內也。故與調胃承气下以滌之。發熱屬表。風寒客皮膚。陽气怫郁也。發熱屬裏。陽气下陷陰中也。觀其熱所由來而汗下之。若熱先自皮膚髮者。邪在外也。熱先自裏生而發達於表者。邪在裏也。在表在裏。俱有發熱。邪在半表半里者。

亦發熱也。或始自皮膚而漸傳裏熱。或始自內熱而外達於表。蓋邪在表。表熱裏不熱也。邪在裏。

裏熱甚而達於表也。在半表半里。則表裏俱發熱也。

王肯堂曰。凡病鮮有不發熱者。內傷外感。其大關鍵也。人迎脈大於气口爲外感。气口脈大於人迎爲內傷。外感則寒熱齊作而無間。內傷則寒熱間作而不齊。外感惡寒。則近烈火不能除。內傷惡寒。得就溫暖而必解。

外感惡風。乃不禁一切風。內傷惡風。惟惡些小賊風。外感癥顯在鼻。故鼻气不利。壅盛而有聲。

內傷癥顯在口。故口不知味。而腹中不和。外感則邪气有餘。故發言壯厲。先輕而後重。內傷則元气不足。故出言懶怯。先重而後輕。外感頭痛。常常而痛。內傷頭痛。時止時作。外感手背熱。手心不熱。內傷手心熱。手背不熱。東垣辧法大要如此。或有內傷而無外感。或有外感而無內傷。以此辧之。判然矣。若夫內傷外感兼病者。則其脈癥並見而難辧。尢宜細心求之。若顯內癥多者。則內傷重而外感輕。宜以補養爲先。若顯外癥多者。則外感重而內傷輕。宜以發散解表爲急。此又東垣未言之意也。

陳士鐸曰。人病發熱。必先散其邪气。俟邪气速去。然後再扶其正气。則正气不爲邪气所害。

方用柴胡﹑荊芥﹑半夏﹑黃芩﹑甘艸各一錢煎服。則邪散而身涼。蓋四時不正之气犯人。必由皮毛而入營衛。今用柴胡﹑荊芥。先散皮毛之邪。邪旣先散。安得入裏。半夏祛痰。使邪不得挾痰作祟。黃芩使不得挾火作殃。甘艸和中。邪旣先散。而正气又不相虧。人肯先服此藥。何至由皮毛以入營衛。入臟腑。至傳經深入哉。一方。柴胡﹑當歸﹑山梔﹑甘艸﹑陳皮各一錢。花粉﹑白芍各二錢。此方凡肝气郁者。一劑卽快。不必專治外感也。治內傷初起者。神效。又方。當歸二錢。柴胡﹑白芍﹑茯苓﹑甘艸﹑桂枝各一錢。陳皮五分。冬月。加麻黃。此方專治傷寒初起者。神效。乘其尙未傳經。可從補正之中。兼用祛邪之品而熱散之也。蓋初起之邪。尙不敢與正气相敵。故一補正气。而邪气自消。及一傳經。則正气遁入臟腑不敢與邪相爭。愈補而愈不能出矣。故一傳經。藥卽不可用補。今用桂枝以散熱。或加麻黃以祛寒。寒熱相攻。邪難內入。又有正气之健以助之。所以一劑而愈也。

【綱】仲景曰。太陽病。發熱惡寒。熱多寒少。脈微弱者。此無陽也。不可發汗。宜桂枝二越婢一湯。

傷寒六七日。發熱。微惡寒。肢節煩疼。微嘔。心下支結。外癥未去者。柴胡桂枝湯主之。

【目】朱肱曰。此二湯。乃治發熱而微惡寒者也。

張介賓曰。邪气在表發熱者。表熱裏不熱也。溫散之。邪气在裏發熱者。裏熱甚而達於外也。

宜淸之。

柯琴曰。熱多。是指發熱。不是內熱。無陽。是陽已虛。而陰不虛。無陽不可發汗。便是仲景法旨。柴胡桂枝湯。乃是仲景佳方。若不頭項彊痛。便不須合桂枝矣。

微惡寒。便是寒少。煩疼只在四肢骨節間。比身疼腰痛稍輕。此外癥將解而未去之時也。微嘔。

是喜嘔之兆。支結。是痞滿之始。是在半表半里矣。外癥微。故取桂枝之半。內癥微。故取柴胡之半。𨿽不及脈。而微弱可知。發熱而煩。則熱多可知。仲景制此輕劑以和解。便見無陽不可發汗。

用麻黃﹑石膏之誤矣。

【綱】仲景曰。太陽病。發汗。汗出不解。其人仍發熱。心下悸。頭眩。身動。振振欲擗地者。眞武湯主之。

【目】戴原禮曰。陰經不發熱。惟少陰能發熱。然少陰發熱有二癥。初得病。卽見少陰癥。發熱惡寒。頭不疼。宜麻黃附子細辛湯。若下利淸谷。身熱躁擾。裏寒外熱。仲景謂之反發熱。此乃陰盛格陽。宜四逆湯﹑附子理中湯。蓋陽气傳陰經而下利者。乃是熱利。陽陷入裏。外所以無熱。

陰气入陰經而下利者。乃是裏寒自利。寒旣在裏爲主。則陽气必客於外。所以反發熱。要知陰癥發熱。自是不同。發於陽而發熱者。頭必疼。發於陰而發熱者。頭不疼。此爲驗也。又有汗下後。陰陽不相入。水火不相濟。致餘熱未退。不可更用冷藥。內外俱未可妄治。故宜小建中湯。若其人已虛。虛能生熱。宜小建中湯加當歸。或四君子湯加黃。或十全大補湯。調其榮衛。虛者。眞武湯。

審是熱邪未解。𨿽經汗下。卻不畏寒。宜竹葉石膏湯。

王肯堂曰。汗後復發熱。脈躁疾。不爲汗衰。狂言不能食。陰陽不交。及下利發熱者。死。脈陰陽俱盛。熱不止者。死。中風卽發熱者。風傷衛也。傷寒不卽發熱者。寒傷營也。其在少陰厥陰發熱者。謂之反發熱。

惟太陰無發熱之候。

柯琴曰。此太陽癥合用桂枝。卻用麻黃之類發汗者。故多亡陽而仍發熱。必主以眞武湯也。

鰲按。眞武湯。本少陰方。陽亡則內虛寒。故必用此也。

【綱】仲景曰。太陽病。重汗。而復大下之。不大便五六日。舌上燥而渴。日晡小有潮熱。從心下至小腹硬滿而痛不可近者。大陷胸湯主之。

【目】朱肱曰。太陽有潮熱乎。仲景大陷胸湯一癥。結胸有潮熱者爲大結胸。屬太陽也。

樓全善曰。此妄汗下而將轉屬陽明。猶尙未離乎太陽者也。

日晡潮熱。陽明病。然心下者。太陽之位。小腹者。膀胱之室。從心下至小腹痛。是下後熱入水結所致。非胃家實。故不得名爲陽明病。

【綱】仲景曰。脈陰陽俱虛。熱不止者死。

【目】朱肱曰。大抵傷寒八日以上。大發熱者。難治。

【綱】仲景曰。傷寒發熱。汗出不解。心中痞硬。嘔吐而下利者。大柴胡湯主之。

【目】方中行曰。傷寒汗不出。得汗卽解者。以有風而誤於偏攻。熱反入裏。所以變痞硬嘔吐而下利也。故用大柴胡合表裏而兩解之。

魏荔彤曰。發熱汗出不解。太陽已傳陽明。二者陽明癥也。夫太陽所感寒邪。入心中作痞硬。

而寒郁內生之熱邪。作嘔吐而下利。是病全離太陽而入陽明矣。其不成胃實者。惟心中素有痰飲。

故邪結於彼而成痞硬。胃中自不能復結爲實。故是已傳陽明而未全在陽明。未可以承气下者。故制此方。於下之中。兼升散開破二義。陽明之邪。柴胡驅之於少陽而表解。大黃復通之於大便而裏和。尙何有陽明之癥足畱乎。所謂兩解之法也。是不必專言柴胡治少陽。而柴胡之用已神。不必專言胃實方可下。而大黃之用已得矣。

非仲師孰能具此手眼乎。

【綱】仲景曰。傷寒。醫以丸藥大下之。身熱不去。微煩者。梔子漧薑湯主之。

【目】諭昌曰。丸藥大下。徒傷其中。而不能蕩滌其邪。梔子漧薑。亦溫中散邪法也。

虞摶曰。攻裏不遠寒。用丸藥大下之。寒气畱中可知。心微煩而不懊。則非吐劑所宜也。用梔子解煩。倍漧薑以逐內寒而散表熱。寒因熱用。熱因寒用。二味成方。而三法備。

【綱】仲景曰。傷寒五六日。大下之後。身熱不去。心中結痛者。未欲解也。梔子豉湯主之。

發汗。若下之。而煩熱。胸中窒者。梔子豉湯主之。

【目】魏荔彤曰。大下後身熱不去。猶帶表癥也。心煩變爲心中結痛。是表癥仍未解。而裏癥已迫也。在表原屬陰邪久未除。在裏則爲陽邪久成郁。梔子苦寒。治心中成郁之陽邪。香豉香辛。

治在表未散之陰邪。而此癥可愈。其胸中窒者。𨿽未至於結痛。而窒久必痛也。亦可早爲之計。而仍主此。一法也。

柯琴曰。病發於陽而反下之。外熱未除而心中結痛。𨿽輕於結胸。而甚於懊矣。結胸是水結胸脇。用陷胸湯。水郁則折之也。此乃鬱結心中。用梔豉湯。火郁則發之也。

【綱】仲景曰。傷寒心下有水气。咳而微喘。發熱不渴。服湯已渴者。此寒去欲解也。小靑龍湯主之。

【目】魏荔彤曰。小靑龍治水气者。治在裏久積之陰邪。治風寒者。治胸膈暫郁之熱邪。程氏謂下寒者類多上熱。一句破的矣。學人識之。

【綱】仲景曰。太陽病。脈浮緊。發熱無汗。自衄者愈。太陽病。脈浮緊。無汗。發熱。身疼痛。八九日不解。表癥仍在。此當發其汗。服藥已。微除。其人發煩。目瞑。劇者必衄。衄乃解。

所以然者。陽气重故也。麻黃湯主之。

【目】方中行曰。純是寒邪傷營。故脈浮緊。發熱無汗。然寒邪之著營輕微。且兼中風。陽邪變熱上衝。故自衄愈。若脈浮緊。發熱無汗。而身竟疼痛。則寒重風輕。當發汗矣。其劇者必衄。畢竟少帶中風之陽邪也。

【綱】仲景曰。服桂枝湯。或下之。仍頭項彊痛。翕翕發熱。無汗。心下滿。微痛。小便不利者。桂枝湯去桂加茯苓白術湯主之。

【目】諭昌曰。服桂枝治風而遺其寒。所以不解而癥變。設更下之。邪乘虛入裏。在表之風寒未除。在裏之水飲上逆。故變五苓兩解之法。以茯苓﹑白術爲主。𨿽因已誤而去桂枝。不得不用白芍以收陰。甘艸﹑姜﹑棗以益虛和脾胃也。

魏荔彤曰。太陽傷風。頭項彊痛。翕翕發熱而汗出。今汗不出。則中風而兼傷寒矣。但與桂枝治風不效矣。復下。更誤矣。心下滿微痛。小便不利。乃下藥陰寒之气。挾寒邪作痞。挾風邪作痛。

動積飲而阻閉陽气。上下不流動故耳。本方專主補土滲濕。使在裏下藥之陰邪先除。然後可治其表邪耳。以表邪𨿽仍在而輕微。故先以誤下之陰邪入裏爲患是急。厥陰所云。先溫其裏。乃攻其表。

亦此義也。參觀之。

【綱】仲景曰。傷寒脈浮。發熱無汗。其表不解者。不可與白虎湯。渴欲飲水。無表癥者。白虎加人參湯主之。

【目】張從正曰。白虎湯。但能解熱。不能解表。必惡寒身疼頭痛之表癥皆除。但渴而求救於水者。方可與之。

樓英曰。如其人渴欲飲水。與之水果能飲。是表邪已變熱而入之深矣。再診其脈。已無浮緩浮緊之表脈。再審其癥。已無頭身疼痛發熱無汗之表癥。卽可用白虎湯。但加人參止其燥渴。仍藉辛涼爲半表裏之治耳。

【綱】仲景曰。傷寒病。若吐。若下後。七八日。不解。熱結在裏。表裏俱熱。時時惡風。大渴。

舌上干燥而煩。欲飲水數升者。白虎加人參湯主之。

【目】魏荔彤曰。吐下俱非。致風寒之邪久而變熱。熱又久而結聚在裏。而在裏之气血亦郁而生熱。所謂表裏俱熱者也。內熱盛則外陽疏。時時惡風。若似表癥。而大渴云云。俱是一派實熱結裏之象。故不特陽虛之裏當急救陽。卽陰消之裏亦當急救陰也。故仍用人參白虎。兼內淸外散之用。

【綱】仲景曰。傷寒瘀熱在裏。身必發黃。麻黃連翹赤小豆湯主之。傷寒身黃。發熱者。梔子柏皮湯主之。

【目】諭昌曰。傷寒之邪。得濕而不行。所以熱瘀身中而發黃。故用外解之法。設泥裏字。

豈有邪在裏而反治表之理哉。熱已發出於外。自與內瘀不同。正當隨熱勢淸解其黃。俾不畱於肌表間也。前條熱瘀。故用麻黃。此條發熱。反不用麻黃者。蓋寒濕之癥。難於得熱。熱則其熱外出而不內入矣。所謂於寒濕中求之。不盡泥傷寒定法。此其一徵也。

方中行曰。熱發於外。則裏癥較輕。故解之以梔子。而和之以甘艸。以爲退熱之輕劑。

卷二

惡熱

【綱】仲景曰。心下痞。按之濡。大便硬而不惡寒。反惡熱。其脈關上浮者。大黃黃連瀉心湯主之。

【目】戴原禮曰。發汗後只惡寒者爲虛。虛乃表虛。發汗後只惡熱者爲實。實乃裏實。只惡寒者。早發其汗。或汗出太過。謂陽微則惡寒。宜芍藥甘艸附子湯。只惡熱。是表已解而裏不消。所謂陰微則發熱。宜大柴胡湯。或小承气湯。

柯琴曰。濡。當作硬。夫按之濡爲气痞。是無形也。則不當下。且結胸癥。其脈浮大者。不可下。則心下痞而脈上浮者。反可下乎。小結胸按之痛者。尙不用大黃。何此比陷胸更峻。此必有當急下之癥。比結胸更甚。故制此峻攻之劑也。

鰲按。關上脈浮。是陽明少陽火勢熾矣。不惡寒反惡熱。是陽气盛而外越極矣。大便硬是陽邪固結而不解矣。此卽柯氏所謂必有急下之處也。如此則濡字非簡編之誤歟。

卷二

惡寒

【綱】仲景曰。太陽之爲病。脈浮。頭項彊痛而惡寒。太陽病。或已發熱。或未發熱。必惡寒。

體痛。嘔逆。脈陰陽俱緊者。名曰傷寒。

【目】朱肱曰。大抵太陽病。必發熱而惡寒。惡寒家愼不可過當覆衣被。及近火气。寒熱相薄。

脈道沈伏。愈令病患寒不可當。但去衣被微火。兼與以和表之藥。自然不惡寒矣。婦人惡寒。尢不可近火。寒气入腹。血室結聚。藥不能治。

劉完素曰。惡寒者。不待風而寒。𨿽身大熱而不欲去衣也。是由陰气上入陽中。或陽微或風虛相搏之所致。惡寒。一切屬表。𨿽裏癥悉具。而微惡寒。亦是表未解也。治法當先解外。

王肯堂曰。惡寒者。風寒客於營衛。非寒熱之寒。又非惡風也。不待見風而後怯寒也。甚則向火添被。亦不能遏其寒。經云。發熱惡寒發於陽。可發汗。無熱惡寒而蜷臥。脈沈細。發於陰。可溫裏。惡寒𨿽悉屬表。亦有虛實之分。若汗出而惡寒。爲表虛。無汗而惡寒。爲表實。表虛解肌。

表實發汗。傷寒太陽病在表。故惡寒。少陽在半表裏。亦微惡寒。陽明在裏。本不惡寒。而或惡者。

與太陽合病也。

【綱】仲景曰。病有發熱惡寒者。發於陽也。無熱惡寒者。發於陰也。

【目】劉完素曰。惡寒者。必繼之以發熱。此發於陽也。惡寒而蜷臥。脈沈細而緊者。發於陰也。在陽可汗。在陰可溫。其止稱背惡寒者。背爲陽。腹爲陰。陽气不足。陰寒气盛。則背爲之惡寒。若風寒在表而惡寒。則一身盡寒矣。

張元素曰。惡寒有發陽發陰二癥。發於陽者脈必浮數。宜解表。屬桂枝湯﹑桂枝二越婢一湯﹑麻黃湯﹑靑龍湯癥也。

【綱】仲景曰。發汗。病不解。反惡寒者。虛故也。芍藥甘艸附子湯主之。

【目】楊士瀛曰。汗後反惡寒。表𨿽不解。急當救裏。若反與桂枝攻表。此誤也。故去桂﹑姜﹑棗﹑加附子以溫經散寒。助芍藥﹑甘艸以和中。

腳攣急。與芍藥甘艸湯。本治陰虛。此治陰陽俱虛。故加附子。皆仲景治裏不治表之義。

【綱】仲景曰。脈微而惡寒者。此陰陽俱虛。不可更發汗。更吐。更下也。

【目】朱曰。若其人熱𨿽多。而脈甚微。無和緩之意。是陰弱而發。寒𨿽少。而惡之更甚。

是陽虛而惡寒。陰陽俱虛。當調其陰陽。勿妄治以虛其虛也。

【綱】仲景曰。傷寒大下後。復發汗。心下痞。惡寒者。表未解也。不可攻痞。當先解表。乃可攻痞。解表。宜桂枝湯。攻痞。宜大黃黃連瀉心湯。

【目】朱肱曰。太陽陽明少陰。皆有惡寒。要之惟太陽病。不問已發熱未發熱。必惡寒也。

柯琴曰。心下痞。是誤下後裏癥。惡寒。是汗後未解癥。裏實表虛。內外俱病。皆因汗下倒施也。表裏交持。仍當遵先表後裏先汗後下正法。蓋惡寒之表。甚於身疼。心下之痞。輕於消穀。與救急之法不同。

【綱】仲景曰。心下痞。大便硬。心煩不得眠。而復惡寒汗出者。附子瀉心湯主之。太陽病。寸緩。關浮。尺弱。

其人發熱汗出。復惡寒。不嘔。但心下痞者。此以醫下之也。

【目】柯琴曰。心下痞下。當有便硬心煩不眠。故用此湯。但心下痞而惡寒。表未解也。當先解表。宜桂枝加附子。而反用大黃。誤矣。但以醫下之而心下痞。猶發熱惡寒。故屬太陽癥。

【綱】仲景曰。陽明病。脈遲。汗出多。微惡寒者。表未解也。可發汗。宜桂枝湯。

【目】朱肱曰。此陽明之表癥也。同於太陽。而屬之陽明者。不頭項彊痛耳。要知桂枝麻黃二湯。專爲表邪而設。不爲太陽而設。見麻黃癥卽用麻黃湯。見桂枝癥卽用桂枝湯。不必問其爲太陽陽明也。若惡寒一罷。則二方必禁。

鰲按。仲景云。陽明病。脈浮無汗而喘者。發汗則愈。宜麻黃湯一條。乃言陽明之表脈。其癥亦同太陽。故用麻黃湯發表。當與本條同看。

【綱】仲景曰。傷寒五六日。頭汗出。微惡寒。手足冷。心下滿。口不欲食。大便硬。脈沈細者。此爲陽微結。必有表復有裏也。脈沈亦在裏也。汗出爲陽微結。假令純陰結。不得復有外癥。

悉入在裏矣。此爲半在表半在裏也。脈𨿽沈細。不得爲少陰病。所以然者。陰不得有汗。今頭汗出。故知非少陰也。可與小柴胡湯。設不了了者。得屎而解。

【目】王肯堂曰。三陰惟少陰有惡寒之癥。然少陰惡寒。又有二癥。發於少陰者。無熱而惡寒。

宜溫之。四逆湯﹑理中湯。少陰無熱惡寒。似與太陽經未卽熱一條相似。所謂寒未卽熱者。爲太陽癥具而未熱耳。少陰之無熱惡寒。蓋無太陽頭痛等癥。知爲少陰也。若少陰惡寒而蜷臥。時時自煩。欲去衣被者。活人書用大柴胡下之。趙氏以爲宜溫散經邪。

導引眞陽。汗而解可也。若下之。非惟不能解表。反虛其裏。使惡寒之邪。乘虛內陷。縱使其脈沈滑而實。亦未可遽用大柴胡。必須先解表。使惡寒癥罷。而後可用也。少陰病。惡寒。身蜷而利。手足逆冷者。不治。少陰病。四逆惡寒而身蜷。脈不至。不煩而躁者。死。有太陰自利不渴。厥陰下利厥逆。俱或惡寒。太陰。宜理中湯。厥陰。宜四逆湯。前旣言二陰不惡寒。今又言或惡寒者。要知太陰厥陰。本不惡寒。此陽傳陰者也。三陰皆能惡寒者。陰入陰者也。特在少陰爲多耳。

陶華曰。惡寒者。寒邪入營衛。則灑淅惡寒。𨿽一切屬表。尙在腑。陰陽所分。若發熱惡寒。

兼之頭疼脊彊脈浮緊。寒邪在太陽表癥也。宜汗之。照時令用藥。若無熱惡寒體蜷。脈沈遲無力者。

寒邪入少陰裏癥也。宜溫之。四逆湯。

鰲按。此條但就脈言。曰沈曰細。俱是少陰。固不得與柴胡湯。惟推出頭汗。則猶有少陽現癥。

而非盡在裏矣。𨿽脈已屬少陰而仍與柴胡也。且三陰脈不至頭。其脈止在身。三陽脈盛於頭。陽結則汗在頭。今陽微結。𨿽曰少陽而微惡寒。畢竟尙有太陽表癥之意。所以此條仍列入太陽惡寒門類。

卷二

惡風

【綱】仲景曰。太陽病。發熱汗出。惡風脈緩者。名爲中風。太陽病。頭痛發熱。汗出惡風者。桂枝湯主之。太陽中風。陽浮而陰弱。陽浮者熱自發。陰弱者汗自出。嗇嗇惡寒。淅淅惡風。翕翕發熱。鼻鳴漧嘔者。桂枝湯主之。

【目】劉完素曰。惡寒有屬陽。有屬陰。惡風則悉屬陽。三陰癥並無惡風者。以此也。惡風𨿽悉在表。而發散又不同。無汗惡風爲傷寒。當發汗。汗出惡風爲中風。當解肌。裏癥𨿽具。惡風未罷。當先解外。

趙獻可曰。惡風者。衛中四時之虛風。所以惡風也。其人當汗出而脈緩也。數與桂枝湯。桂枝加葛根湯。使徧體微潤連日。當自解矣。

王履曰。衛气者。所以溫肌肉。充皮膚。肥腠理。司開闔者也。故風邪中於衛也。則必惡風。

惡寒惡風。俱爲表癥。但惡風比惡寒爲輕耳。惡寒者。𨿽不當風而時自怯寒。惡風者。居密室幃中。則無所畏。或當風。或揮扇。則淅淅然而惡也。

柯琴曰。風爲陽邪。風中太陽。兩陽相搏而陰气衰少。陽浮故熱自發。陰弱故汗自出。中風惡風。類相感也。風性散漫。脈應其象。故浮而緩。若太陽初受病。便見如此脈癥。卽可定其爲中風而非傷寒矣。二條。是桂枝湯本癥。合此癥卽用此湯。不必問爲傷寒中風雜病也。四癥中。頭痛是太陽本癥。頭痛發熱惡風。與麻黃癥同。本方重在汗出。汗不出者。便非桂枝癥。三條。乃太陽中風之桂枝癥。非謂凡中風者盒飯主桂枝也。﹝明了。﹞二條脈癥。是槪風寒雜病而言。三條加中風二字。

其脈其癥。悉呈風象矣。

【綱】仲景曰。太陽病。發汗。遂漏不止。其人惡風。小便難。四肢微急。難以屈伸者。桂枝加附子湯主之。

【目】朱肱曰。此癥當溫其經。故桂枝加附子也。

劉完素曰。汗多亡陽。則衛不固。是以惡風也。桂枝加附子。溫其經而固其衛也。

陶華曰。惡風者。風邪傷衛。腠理不密。由是惡風悉屬於陽。非比惡寒。乃有陰陽之別者。

鰲按。此四癥並見。卻以汗不止小便難爲重。以二者由於心腎。故專治之。而惡風四肢急俱痊也。蓋太陽𨿽當汗。汗不止則亡陽。風乘虛入。故又惡風。汗多必津竭。故小便難。四肢者。諸陽之本。陽亡則不能榮筋。故筋急而屈伸不利也。

【綱】仲景曰。風濕相搏。骨節煩疼。掣痛。不得屈伸。近之則痛劇。汗出短气。小便不利。

惡風。不欲去衣。或身微腫者。甘艸附子湯主之。

【目】劉完素曰。濕勝自汗。而皮腠不密。是以惡風也。甘艸附子湯。所以散其濕而實其衛。

柯琴曰。身腫痛劇。不得屈伸。濕感於外也。惡風不欲去衣。風淫於外也。汗出短气。小便不利。化源不淸也。君桂枝以理上焦而散風邪。佐術﹑附﹑甘以除濕而調气。

鰲按。此風濕爲病。而濕尢中於周身營衛之間。不能推布其患。爲尢重者。故小便不利身腫二句。最宜著眼。

卷二

振戰栗

【綱】仲景曰。傷寒若吐若下後。心下逆滿。气上衝心。起則頭眩。脈沈緊。發汗則動經。身爲振振搖者。茯苓桂枝白術甘艸湯主之。太陽病發汗。汗出不解。其人仍發熱。心下悸。頭眩。身動。振振欲擗地者。眞武湯主之。

【目】成無己曰。振者。森然若寒。聳然振動者是也。傷寒而振。皆由虛寒。蓋以欲汗之時。

其人必虛。必蒸蒸而振。卻發熱汗出而解。振近戰。而輕者爲振矣。戰爲正與邪爭。爭則爲鼓栗而戰。振但虛而不至爭。故惟聳動而振也。下後復發汗振寒者。爲其表裏俱虛也。亡血家發汗。則寒栗而振者。謂其气血俱虛也。諸如此者。止於振聳耳。其身爲振振搖。振振欲擗地。二者皆發汗過多。亡陽經虛。不能自主持。故身爲振搖也。又非若振栗之比矣。

此二湯。皆溫經益陽滋血助气之劑。經虛陽弱得之。未有不獲全濟之功者。

【綱】仲景曰。問曰。病有戰而汗出。因得解者。何也。答曰。脈浮而緊。按之反芤。此爲本虛。故當戰而汗出也。其人本虛。是以發汗。以脈浮。故當汗出而解。若脈浮而數。按之不芤。此人本不虛。若欲自解。但汗出耳。不發戰也。

【目】韓祗和曰。汗下後戰者。與救逆湯。微減。與羊肉湯。再投而戰解。若陰气內盛。正气大虛。心栗鼓頷。身不戰者。遂成寒逆。宜灸之。或用大建中湯。仲景治屍厥戰而栗者。刺期門巨闕。

吳綬曰。凡戰者。大抵气血俱虛。不能榮養筋骨。故爲之振搖而不能主持也。須大補气血。予曾用人參養榮湯得效。

又一人身搖不得眠者。以十味溫膽湯倍加人參而愈。內經曰。寒之傷人。使人毛髮畢直。鼓頷戰栗而無汗。按此表寒而戰栗也。此言病有戰而汗出。因得解。其脈浮而緊。按之反芤。此爲本虛。

故當戰而汗出也。又曰。脈陰陽俱停。以三部浮沈遲數脈同等。必先振栗汗出而解。若脈浮數。

按之不芤。其人本不虛者。則汗出解不戰也。若不戰而心栗。此陰中於邪。必內栗也。凡正气怯弱。

寒邪在內。必爲栗也。宜詳究焉。

【綱】仲景曰。太陽病未解。脈陰陽俱停。必先振栗。汗出而解。但陽脈微者。先汗出而解。

但陰脈微者。下之而解。若欲下之。宜調胃承气湯。

【目】成無己曰。戰與栗二者。形相類而實非一。有內外之別焉。戰者。身爲之搖。栗者。心戰是也。經曰。胃無穀气。脾澀不通。口急不能言。戰而栗。卽此觀之。戰之與振。振輕而戰重也。

戰之與栗。戰外而栗內也。戰栗者。皆陰陽之爭。傷寒欲解將汗之時。正气內實。邪不能與之爭。

則便汗出而不發戰。邪气欲出。其人本虛。邪與正爭。微者爲振。甚者則戰。戰退正勝而解矣。其戰而汗。因得解者。其人本虛。是以發戰。邪气外與正气爭。則爲戰。乃其愈者也。邪气內與正气爭。則爲栗。是爲甚者也。經曰。陰中於邪。必內栗也。表气虛微。裏气不守。故使邪中於陰也。

方其裏气不守。而爲邪中乎中气。正气怯弱。故成栗也。戰者。正气勝。栗者。邪气勝也。傷寒六七日欲解之時。當戰而汗出。其有但心栗而鼓頷。身不戰者。已而遂成寒逆。似此癥多不得解。何者。

以陰气內盛。正气大虛。不能勝邪。反爲邪所勝也。非大熱劑與灼灸。又焉得而禦之。

張介賓曰。戰與栗異。戰由外。栗由內也。凡傷寒欲解將汗之時。若其人正气內實。邪不能爭。

則但汗出。不作戰。所謂不戰。應知體不虛也。若其人本虛。邪與正爭。微則振。甚則戰。正勝邪則戰而汗解矣。夫戰則正气將復。栗則邪气肆彊。故傷寒六七日。有但栗不戰竟成寒逆者。多不可救。此以正气中虛。陰邪內盛。正不盛邪。而反爲邪勝。凡遇此癥。非大溫熱不可。

柯琴曰。陽脈微二句。承上之辭。不得作三段看。太陽病。陽浮而陰弱。是陽彊也。今陽脈微。

卽是陰陽俱停。病𨿽不解。已是調和之脈。其解可知矣。脈但浮者爲陽盛。必先煩而有汗。陽脈微者爲陽虛。必先振栗而汗出。振栗。是陰津內發之兆。汗出。是陽气外越之徵。此陰陽自和而愈也。

卷二

身熱惡寒身寒惡熱

【綱】仲景曰。病患身大熱。反欲得近衣者。熱在皮膚。寒在骨髓也。身大寒。反不欲近衣者。

寒在皮膚。熱在骨髓也。

【目】趙嗣眞曰。詳仲景論中。止分皮膚骨髓。而不曰表裏者。蓋以皮肉脈筋骨五者。素問以爲五臟之合。主於外而充於身者也。惟曰髒曰腑。方可言表裏。可見皮膚卽骨髓之上。外部浮淺之分。

骨髓卽皮膚之下。外部深沈之分。與經絡臟腑屬裏之例不同。況仲景出此癥在太陽篇首。其爲表癥明矣。是知虛弱素寒之人。感邪發熱。熱邪浮淺。不勝沈寒。故外怯而欲得近衣。此所以爲熱在皮膚。寒在骨髓。藥宜辛溫。至於壯盛素熱之人。或酒客重感邪之初。寒未變熱。陰邪閉乎伏熱。

陰凝於外。熱郁於內。故內煩而不欲近衣。此所謂寒在皮膚。熱在骨髓。藥宜辛涼。必也一發之餘。

旣散表邪。又和正气。此仲景不言之妙。若以皮膚爲表。骨肉爲裏。則麻黃癥骨節疼痛。其可名爲有表復有裏也乎。

危亦林曰。熱在皮膚一條。仲景不立方治。宜先與陽旦湯。寒已。次以小柴胡加桂溫其表。

鰲按。本條自成注以表裏釋皮膚骨髓。後人宗之。誤也。仲景論言表熱裏寒。表寒裏熱癥甚多。

寧此條不曰表裏。而偏曰皮膚骨髓耶。其可知矣。故獨趙氏之說。披剝精當。識見過人。足以破千古之惑。至表熱裏寒。乃少陰癥。詳少陰篇中。

卷二

熱多寒少

【綱】仲景曰。太陽病。得之八九日。如瘧狀。發熱惡寒。熱多寒少。其人不嘔。圊便欲自可。

一日二三度發。脈微緩者。爲欲愈也。宜桂枝麻黃合半湯。太陽病。發熱惡寒。熱多寒少。脈微弱者。此無陽也。不可發汗。宜桂枝二越婢一湯。

【目】朱肱曰。太陽熱多寒少。有此二癥。其用藥皆不同也。二條。以脈微弱。故不可發汗。

若脈浮。𨿽熱多寒少。亦可發汗也。大抵傷寒。寒多易治。熱多難愈。傷寒發熱者。以寒極則生熱。治法。多用冷藥。故令熱不去。仲景熱多寒少。用桂枝二越婢一湯。不渴。外有微熱者。用小柴胡加桂湯。皆溫表之義也。近時多用小柴胡湯。不問陰陽表裏。凡傷寒皆令服此藥。往往有因服小柴胡而成陰癥者。仲景𨿽云傷寒中風。有小柴胡癥。但見一癥便是。不必悉具。此爲是少陽癥。

當用小柴胡。不必少陽癥悉具耳。況本方又有隨癥加減法。古人方治。審諦如此。

趙嗣眞曰。詳論中熱多寒少。止此二癥。其一癥。仲景之意蓋以得病七八日如瘧狀。發熱惡寒。

熱多寒少。十六字。爲自初至今之癥。以下乃是以後擬議防變之辭。當分三截看。若其人不嘔。

圊便欲自可。一日二三度發。脈微緩爲欲愈。此一節。乃裏和無病而脈微緩者。邪气微緩者。陰陽同等。脈癥皆向安之兆。可不待汗而欲自愈也。若脈微而惡寒者。此陰陽俱虛。不可發汗更吐更下也。此一節。宜溫之。若面色反有熱者。未欲解也。以其不能得小汗出。其身必癢。宜各半湯。此一節。必待汗而後愈也。活人書未詳文義。卻將其人不嘔淸便欲自可九字。本是欲愈之癥。反以他癥各半湯汗之。又將不可汗吐下及各半湯癥語句。並脫略而不言。反將其中欲愈之癥。而用彼藥汗其所不當汗。何也。其一癥。仲景云。太陽病。發熱惡寒。熱多寒少。脈微弱者。亡陽也。不可發汗。宜桂枝二越婢一湯。活人書於脈微弱上添都大二字。豈以仲景論脈爲未足。而故加之也乎。

劉完素曰。仲景一書。只有熱多寒少之條。無寒多熱少之癥。

卷二

下之熱不退

【綱】仲景曰。病患脈微而澀者。此爲醫所病也。大發其汗。又數大下之。其人亡血。病當惡寒。後乃發熱。無休止時。夏月盛熱。欲著復衣。冬月盛寒。欲裸其身。所以然者。陽微則惡寒。

陰弱則發熱。此醫發其汗。使陽气微。又大下者。令陰气弱。五月之時。陽气在表。胃中虛冷。以陽气內微。不能勝冷。故欲著復衣。十一月之時。陽气在裏。胃中煩熱。以陰气內弱。不能勝熱。

故欲裸其身。又陰脈遲澀。故知亡血也。

【目】柯琴曰。此條病因。全在妄汗下以致亡血而脈微澀。夏月四句。是寫寒熱發作時狀。

是設辭。勿以無休止時。作連綿冬夏解也。

卷二

頭痛項彊

【綱】仲景曰。太陽之爲病。脈浮。頭項彊痛而惡寒。太陽病。頭痛發熱。汗出惡風者。桂枝湯主之。太陽病。頭痛發熱。身疼腰痛。骨節疼痛。惡風。無汗而喘者。麻黃湯主之。

【目】朱肱曰。頭疼者。陽癥也。太陽癥頭痛。必發熱惡寒。無汗麻黃。有汗桂枝。若已發汗。

或未發汗。頭疼如破者。連須蔥白湯。服湯不止者。葛根蔥白湯。

成無己曰。頭痛。邪气外在經絡。上攻於頭也。傷寒頭痛者。太陽專主也。故陽明少陽亦有頭痛。不若太陽專主也。蓋太陽爲病屬表。而頭痛專爲主表癥。𨿽有風寒之不同。必待發散而後已。

李杲曰。太陽膀胱脈浮緊。直至寸口。所以頭痛者。頭與寸口。俱髙之分也。蓋厥陰與督脈會於巓。逆太陽之經。上而不得下。故壅滯爲頭痛於上也。左手浮弦。胸中痛也。沈弦。背痛也。右手浮弦亦然。頭痛者。木也。最髙之分。惟風可到。風則溫也。治以辛涼。秋克春之意。故頭痛皆以風藥治之。總其體之常也。然有三陰三陽之異焉。故太陽宜川芎。陽明宜白芷。少陽宜柴胡。太陰宜蒼術。少陰宜細辛。厥陰宜吳茱萸。

王肯堂曰。傷寒頭痛。𨿽屬三陽。惟太陽經獨多。蓋太陽爲病屬表。而頭痛專主表。𨿽有傷寒六七日。頭痛不大便。有熱而與承气湯下之者。卻云。若小便淸者。知熱不在裏仍在表。是知頭痛屬表明矣。太陰少陰之脈。從足至胸而還。不上循頭。故無頭痛。惟厥陰脈循喉嚨之後。上連目系。

與督脈會於巓。亦有頭痛漧嘔吐涎沫吳茱萸湯一癥。卻無身熱。亦與陽癥不同也。然風溫病在少陰。濕溫病在太陰。而頭反痛。至於陰毒亦然。是又不可拘者。內因頭痛。作止有時。外因頭痛。常常有之。直須傳入裏方罷。

鰲按。太陽經脈營於頭。會於項。故頭連項而彊痛者。爲太陽也。

【綱】仲景曰。濕家病。身上疼痛。發熱面黃而喘。頭痛鼻塞而煩。其脈大。自能飲食。腹中和無病。病在頭中寒濕。故鼻塞。內藥鼻中則愈。

【目】朱肱曰。內瓜蒂散鼻中也。

柯琴曰。種種皆是表癥。鼻塞而不鳴。脈大而不浮。不關風矣。脈不沈細。非濕痺矣。腹初不滿。非瘀熱在裏矣。重於頭痛。是頭中寒濕可知。寒濕從鼻而入。故鼻塞。亦當從鼻而出。故內藥鼻中。塞因塞用也。

【綱】仲景曰。太陽病。發汗太多。因致痙。脈沈而細。身熱足寒。頭項彊急。惡寒。時頭熱。

面赤。目脈赤。獨頭面搖。卒口噤。背反張者。痙病也。

【目】王肯堂曰。太陽傷寒項背彊。其或太陽中風。加之寒濕而成痙者。亦項彊。金匱云。太陽病。項背彊KTKT。然脈反沈遲者。此爲痙。桂枝加栝蔞湯主之。

陶華曰。項背彊者。太陽表邪也。發散則解。結胸項彊。大陷胸湯下之。太陰結胸項彊。大陷胸丸。或頻與理中丸。損甚者。兼與四逆湯。項彊脇下滿。身熱惡風。手足溫而渴。小柴胡湯。陰毒初得病。項背彊。咽痛。心腹痛。短气。厥逆吐利。身如被杖。附子湯。陰毒甘艸湯﹑正陽散。天行復作熱。至晚則腰痛。頭項彊。身重。葛根生薑豉湯。

鰲按。痙病由來不一。而傷寒發汗不如法者。亦能致之。本癥頭痛𨿽止。而頭項彊急。尙屬傷寒。頭面搖以下。乃言痙病也。此汗多亡液。不轉屬陽明而成痙者。

【綱】仲景曰。太陽病。項背彊KTKT。無汗惡風者。葛根湯主之。太陽病。項背彊KTKT。而汗出惡風者。桂枝加葛根湯主之。

【目】成無己曰。太陽別脈。下項挾脊。故太陽感風寒。則經脈不利。而項爲之急。頸爲之彊。

是太陽表癥也。必發散而解之。此二條。均是項背彊。而發散有輕重者。蓋發熱汗出惡風者。爲表虛。可解肌。無汗惡風者。爲表實。可發汗也。

王肯堂曰。此二方。皆發散之劑也。而有輕重。以表虛表實之不同也。

鰲按。太陽脈。自絡腦而還出下項挾脊背。此從風池而入。不上干於腦而下行於背。故頭不痛。

而項背彊也KTKT。項背牽動之象。動中見有彊意。

【綱】仲景曰。太陽中風。下利嘔逆。表解者。乃可攻之。其人汗出。發作有時。頭痛。心下痞硬引脇下痛。漧嘔短气。汗出不惡寒者。此表解裏未和也。十棗湯主之。

【目】張兼善曰。或謂十棗湯與桂枝去桂加茯苓白術湯。二者皆屬飲家。俱有頭項彊痛之病。

何也。此經絡所系。非偶然也。鍼經曰。太陽膀胱之脈。起於目內。皆上額交巓上。其支者。

從巓上至耳上角。直者。從巓入絡腦。還出。別下項循肩膊內。挾脊抵腰中。入循膂。絡腎。屬膀胱。絡腎者。卽三焦也。夫三焦者。爲陽气之父。決瀆之官。引導陰陽。開通閉塞。水導得出。

以气化而言也。緣太陽經多血少气。旣病。則气愈弱。其時表病而裏熱未甚。微渴而恣飲水漿。爲水多气弱。不能施化。遂停伏於內。則本經血气。因而凝滯。致有頭痛項彊之病。若伏飲流行。經絡疏利。而頭痛自愈。方中行曰。頭痛本表癥。此因心下水气泛溢。上攻於腦也。與傷寒不大便六七日而頭痛。與承气湯同。

【綱】仲景曰。太陽病。頭痛。至七日以上自愈者。以行其經盡故也。若欲再傳經者。鍼足陽明。使經不傳則愈。陽明病。表裏大熱。煩渴引飲。頭痛如破者。宜竹葉石膏湯。陽明病。頭痛。不惡寒。反惡熱。

大便實。調胃承气湯。

【目】吳綬曰。陽明病。頭痛額前。目疼鼻幹。脈長也。無汗者。葛根湯加蔥白﹑白芷汗之。

有汗。曾經發汗。頭痛不解者。葛根蔥白湯。不惡風。反惡熱。自汗煩渴。脈洪數。飲水頭疼者。

白虎加白芷湯。內有燥屎。蒸蒸發熱頭痛者。調胃承气湯。凡陽明頭痛無汗者。葛根﹑麻黃﹑蔥白﹑白芷﹑石膏之屬。有汗。則白芷﹑石膏﹑葛根﹑川芎。少陽經頭痛。頭角或耳中痛。脈弦數。口苦發熱。往來寒熱者。並用小柴胡湯和之。加川芎尢妙。蓋川芎亦膽經藥也。凡少陽頭痛。不分有汗無汗。皆以柴胡湯主之。非次頭痛。及發寒熱。脈緊不大。卽是上膈有痰。瓜蒂散吐之。

王好古曰。太陽頭痛。有汗桂枝湯。無汗麻黃湯。陽明頭痛。白虎湯。少陽頭痛。小柴胡湯。

太陰頭痛。脈浮桂枝湯。脈沈理中湯。俱加川芎﹑細辛。少陰頭痛。小柴胡湯﹑麻黃附子細辛湯。

厥陰頭痛。外傳本經。桂枝麻黃合半湯。嘔而微吐苦水者。吳茱萸湯。

李杲曰。太陰頭痛者。必有痰也。少陰頭痛者。足寒而气逆也。蓋此二經。𨿽不至頭。然痰與气逆壅於膈中。則頭上气不得暢降而爲痛也。

張云岐曰。如脈浮而頭痛。過在手足太陽。刺完骨﹑京骨。脈浮而長。過在手足陽明。刺合谷﹑衝陽。脈浮而弦。過在手足少陽。刺陽池﹑丘墟﹑風府﹑風池。此刺頭痛之法也。

卷二

頭眩鬱冒

【綱】仲景曰。太陽病。下之而不愈。因復發汗。此表裏俱虛。其人因致冒。冒家汗出自愈。

所以然者。汗出邪和故也。得裏未和。然後復下之。傷寒若吐若下後。心下逆滿。气上衝胸。起則頭眩。脈沈緊。發汗則動經。身爲振振搖者。茯苓桂枝白術甘艸湯主之。傷寒吐下後。發汗。虛煩。脈甚微。八九日心下痞硬。脇下痛。气上衝咽喉。眩冒。經脈動惕者。久而成痿。太陽病。發汗太多。因致痙。脈沈而細。身熱足寒。頭項彊急。時頭熱。面赤。目脈赤。獨頭面搖。卒口噤。背反張者。痙病也。

【目】成無己曰。爲眼花。眩爲眼黑。眩也。運也。冒也。三者形俱相近。有謂眩運者。有謂眩冒者。運爲轉運之運。世謂頭旋者是。冒爲蒙冒之冒。世謂昏迷者是。少陽病目眩。以少陽居表裏之間。表邪所傳。漸行於裏。表中陽虛。故時時目眩也。二陽並病。或眩運眩冒者。以少陽與太陽並病。故眩者責其虛也。傷寒有起則頭眩與眩冒者。皆汗吐下後所致。是知其陽虛也。故鍼經曰。

上虛則眩。下虛則厥。眩𨿽爲虛。而風家亦有眩者。風主運動耳。陽明中風。亦有頭眩。諸如此者。

皆非逆也。及其諸逆發汗。劇者。言亂目眩。必死之癥也。

吳綬曰。太陽中風。頭眩頭搖者。脈浮弦而急也。羌活神術湯加天麻﹑防風之類。若血虛頭眩。

四物湯加人參﹑天麻。痰火上攻。加黃芩﹑竹瀝。內傷勞倦。陰虛頭眩。補中益气湯加川芎﹑天麻﹑防風﹑蔓荊子。下焦元气虛脫作眩。人參養榮湯。或大建中湯加天麻。

易老曰。頭旋目黑。非天麻不能除。故必加之。

鰲按。妄汗下。亡津液。致表裏俱虛。而其陽邪仍在。故表裏不解而成冒。冒者如物蒙蔽。欲汗之兆也。故汗出冒自解。妄吐下後而表陽虛。因致起則頭眩。又復妄汗而經絡虛。因致一身振搖也。

吐汗下三者齊備。致脈微而虛煩。則眩冒動惕。皆虛煩之所發也。此亦半夏瀉心湯之癥。汗多亡液。不轉屬陽明而成痙。因有頭面動搖口噤反張等癥。其時胃家津液未幹。故變見者。仍是太陽表癥。如頭項彊急等也。當滋陰以和其裏。勿用溫藥。炙甘艸湯主之。

【綱】仲景曰。太陽與少陽並病。頭項彊痛。或眩冒。時如結胸。心下痞硬者。當刺大椎﹑肺兪﹑肝兪。諸乘寒者。則爲厥。鬱冒不仁。

【目】成無己曰。郁爲鬱結而气不舒。冒爲虛冒而神不淸。鬱冒之來。皆虛熱而乘寒也。金匱云。新產婦人有三病。一者病痙。二者病鬱冒。三者大便難。亡血復汗寒多。故令鬱冒。又曰。產婦鬱冒。其脈微弱。嘔不能食。大便堅。所以然者。血虛而厥。厥而必冒。冒家欲解。必大汗出。

卽此觀之。鬱冒爲虛寒可知矣。

諭昌曰。少陽之脈。絡脇肋間。並入太陽之邪。則與結胸癥似是而實非也。肝與膽合。刺肝兪。

所以瀉膽也。膀胱不與肺合。然肺主气。刺肺兪以通其气。斯膀胱之气化行。而邪自不能畱矣。

魏荔彤曰。考之穴圖。大椎爲督脈之穴。居於身後。肺兪肝兪。俱屬太陽膀胱之穴。亦次第由大椎而下。同居於背。是皆太陽行身後之道路也。於此三刺。皆泄太陽經之表邪。而與肺肝膀胱之臟腑無涉焉。諸家牽扯傅會。總由不知刺三穴泄經邪之義耳。原文當刺大椎第一間。考穴圖。大椎穴在背後脊骨第一節

之間也。爲督脈自項而下之第一穴。

鰲按。魏氏刺三穴。皆泄太陽經之表邪一句。誠爲破的。蓋病𨿽太少二陽相並。而治必歸於一經也。仲景論當刺大椎第一間肺兪肝兪之下。接云。愼不可發汗。發汗則譫語。脈弦。五六日譫語不止。當刺期門。考期門。亦是太陽經穴。仲景云然者。以太陽陽明並病者。則宜汗。若太少二陽並病。有少陽在。不宜汗也。卽三陽合病中。亦無汗法。故仲景深戒爲愼不可發汗。蓋汗之。則太陽之經邪不除。徒傷陽明之腑。以致譫語。故𨿽見少陽之弦脈。而少陽不宜汗。仍刺太陽經期門之穴以代汗。不傷陽明少陽。而太陽治。此以刺法爲並病之治法也。

頭項彊痛。或眩冒時如結胸。心下痞硬。其癥全是太陽。而少陽之眩冒。亦爲太陽所有。故治之全從太陽也。

卷二

搖頭直視

【綱】仲景曰。太陽病。發汗太多。因致痙。脈沈而細。身熱足寒。頭項彊急。惡寒。時頭熱。

面赤。目脈赤。獨頭面搖。卒口噤。背反張者。痙病也。

【目】成無己曰。此以風盛於上。風主動搖故也。頭者。諸陽之會。諸陽之脈。皆上於頭。諸陰之脈。皆至頸胸中而還。陽脈不治。則頭爲之搖矣。

柯琴曰。陽气者。精則養神。柔則養筋。汗多則無液養筋。筋傷則攣急而反張矣。太陽主筋所生病也。要知痙非無因。因傷寒發汗不如法耳。今頭痛𨿽止。而頸項彊急惡寒之癥未罷。更見面赤目赤。是將轉屬陽明。然諸癥皆與傷寒相似而非痙。獨頭面搖動口噤背反張。與傷寒不相似。故名曰痙。此汗多亡液不轉屬陽明而成者。

治當滋陰以和其裏。用炙甘艸湯。金匱用桂枝湯加栝蔞根。恐不勝任。

【綱】仲景曰。搖頭言者。裏痛也。

【目】成無己曰。裏有痛者。言語則劇。欲言則頭爲之戰搖也。裏痛。非邪也。痛使之然。痙病非逆也。風使之然。

【綱】仲景曰。陽反獨畱。形體如煙燻。直視搖頭者。此爲心絕也。

【目】許叔微曰。心藏神而爲陰之本。陽根於陰。陰根於陽。陰陽相根。則榮衛和。上下相隨矣。絕則神去。而陰竭陽無根者。則不能自主持。故頭爲搖也。心絕者。眞病也。風痙裏痛者。邪气也。觀其頭搖。又當明其否藏焉。

【綱】仲景曰。衄家不可發汗。汗出必額上陷。脈急緊。目直視。不能。不得眠。

【目】戴原禮曰。直視者。視物而目睛不轉動也。水之精爲志。火之精爲神。目者。心之使也。

神所寓焉。肝之外候也。精神榮焉。鍼經云。五臟六腑之气。皆上注於目而爲之精。精之窠爲眼。

骨之精爲瞳子。筋之精爲黑睛。血之精爲絡。气之精爲白睛。肌肉之精爲約束裹擷。筋骨血气之精與脈並爲系。上屬於腦。五臟血气調和。精气充足。則目和而明矣。傷寒目直視者。邪气壅盛。

冒其正气。使神智不慧。藏精之气。不上榮於目。則目爲之直視。傷寒至於直視。爲邪气已極。癥候已逆。多難治。人以肝受血而能視。今衄家亡血。肝气已虛。目气已弱。又發汗亡陽。陰陽俱虛所致。虞摶曰。目睛上視。名戴眼。此足太陽經之癥。蓋太陽目之上綱。而與少陰爲表裏。少陰之腎气大虧。則太陽之陰虛血少。故其筋脈燥急。牽引而上。若直視不轉者。尢爲凶候。速當以培陰養血爲主。今人不知。俱云是風。若用風藥。則陰愈虛。血愈燥矣。

卷二搖頭直視

附錄傷寒看目法

張介賓曰。凡治傷寒。先看兩目。或赤或黃。赤者。爲陽癥。若兼六脈洪大有力。或燥而渴者。

其熱必盛。輕則三黃石膏湯。重則大承气湯之類。凡目色靑白。而無昏冒閃爍之意者。多非火癥。

不可輕用涼藥。眼眵多結者。必因有火。蓋凡有火之候。目必多液。液幹而凝。所以爲眵。卽如肺熱甚。則鼻涕出。是亦目液之類也。

【綱】仲景曰。風濕爲病。脈陰陽俱浮。自汗出。身重。多眠。鼻息急。必鼾。語言難出。若被下者。小便不利。直視失溲。若被火者。微發黃色。劇則如驚癇。時螈。

【目】危亦林曰。本條風濕。法當汗解。而醫反下之。大便利。則小便必不利。肺之气化不宣。

胃家之關門不利。脾土之承制不行。故直視失溲也。

【綱】仲景曰。若汗出發潤。喘不休者。此爲肺先絕也。陽反獨畱。形體如煙燻。直視搖頭者。

此爲心絕也。唇吻反靑。四肢習者。此爲肝絕也。環口黧黑。柔汗發黃者。此爲脾絕也。溲便遺失。狂言。反目直視者。此爲腎絕也。

【目】樓英曰。夫至髒气脫絕。其錯逆爲不可救矣。

柯琴曰。五臟相生。一臟受災。四髒不救。陰陽相須。彼气先絕。此气不存。醫者可不調於未災未絕之先乎。

卷二

目中不了了

【綱】仲景曰。傷寒六七日。目中不了了。睛不和。無表裏癥。大便難。身微熱者。此爲實也。急下之。宜大承气湯。

【目】吳綬曰。目中不了了者。能視物。但見一半而不見一半。有所譫妄而胡言者是也。其內實不大便者。宜下之。內虛者。多難治也。若戴眼反折者。此爲上視。絕汗乃出。大如貫珠不流。此膀胱絕也。

楊士瀛曰。直視。與目中不了了。形癥相近。一可治。一不可治也。

卷三

身搖

【綱】仲景曰。傷寒若吐若下後。心下逆滿。气上衝胸。起則頭眩。脈沈緊。發汗則動經。身爲振振搖者。茯苓桂枝白術甘艸湯主之。

【目】諭昌曰。心下逆滿。气上衝胸。塞湧於膈。所以起則頭眩。脈見沈緊。明系飲中畱結外邪。若但發汗以彊解其外。外𨿽解而津液盡竭。反足傷動經脈。有身爲振搖之患。蓋人身經脈。賴津液以滋養。吐下而津液一傷。發汗而津液再傷。令經脈失養而身搖。故遇此等癥。不得不重在表。

此癥外邪已散。止存飲中之邪。故以桂枝加入制飲藥內。俾之邪盡散。津液得以四布。而滋養其經脈。千百年來。孰窺其批卻導之妙乎。

魏荔彤曰。沈則爲裏。緊則爲寒。是裏虛陽微。而陰邪爲患也。原在經絡之癥。誤吐誤下。乃爲在臟腑之癥矣。復不從里治。而又發汗以傷動其經絡之表。衛外之陽。亦自汗出而虛。身爲振搖。

亡陽之兆也。仲師以苓桂術甘內治其沈緊。陰寒上逆之邪可除。外治其振搖。表虛惡寒之象可止。

四物俱投陽分。治表裏陰邪至當之劑也。方諭皆謂挾飲爲患。不知陰邪內盛。有飲固然。無飲亦然。飲或因陰盛而起。非飲獨爲病。陰消而飲亦安。非飲自爲安也。則亦不必論列於飲矣。

鰲按。諭氏畱飲之論。未嘗不是本條病因。而魏氏專主陰邪內盛。包括畱飲。見理自更圓通。

夫世固有飲家而患本條之癥者。則知諭氏非盡謬理也。亦有非飲家而犯本條之癥者。則知魏氏爲尢當也。故並存之。

卷三

身癢

【綱】仲景曰。太陽病。八九日。脈微而惡寒者。此陰陽俱虛。不可更發汗。更吐。更下也。

面色反有熱色者。未欲解也。以其不得小汗出。身必癢。宜桂枝麻黃合半湯。

【目】朱肱曰。不可更汗吐下。小柴胡湯主之。若反重發汗。則气虛。必兩耳聾無聞。素無熱人。可芍藥甘艸附子湯。有熱人可黃建中湯。

柯琴曰。八九日。是當解未解之時。陰陽俱虛。當調其陰陽。若其人熱多寒少。面色正赤者。

是陽气怫郁在表。不得越出。當汗不汗。其身必癢。八九日來。正已虛。邪未解。不可汗。又不可不汗。故立此法。

卷三

身疼

【綱】仲景曰。太陽病。或已發熱。或未發熱。必惡寒。體痛。嘔逆。脈陰陽俱緊者。名曰傷寒。太陽病。頭痛發熱。身疼腰痛。骨節疼痛。惡風。無汗而喘者。麻黃湯主之。太陽病。脈浮緊。

無汗。發熱。身疼痛。八九日不解。表癥仍在。此當發其汗。麻黃湯主之。脈浮緊者。法當身疼痛。宜以汗解之。假令尺中遲者。不可發汗。以營气不足。血少故也。

【目】朱肱曰。尺脈遲者。先以小建中湯以養之。

王肯堂曰。體痛。乃六經俱有之癥。有表有裏。有寒有熱。有風有濕。如太陽傷寒。榮血不利身疼者。宜發汗。若汗後脈沈遲體痛者。又宜溫之。中身疼者。白虎湯解之。裏寒外熱身疼者。先與救裏。而後攻表。寒在三陰。則脈沈身疼。寒在三陽。則一身支節煩疼。四逆柴胡。可不辧歟。

太陽身痛。但拘急。耳中濕。身痛不可轉側。陰毒身痛。體勢沈重。宛如被杖。以此別之。發熱惡寒身體痛者。屬太陽。麻黃湯﹑大靑龍湯是也。若兼心下支結。柴胡加桂枝湯。若兼下利淸谷腹脹。先以四逆溫裏。後以桂枝發表。若尺遲血少。營气不足也。活人先以小建中湯養血。俟尺脈回。卻用柴胡等湯劑解之。按熱多寒少。尺脈沈遲者。榮血不足。黃建中湯。夫血不足而用黃者。黃味甘。加以甘艸。大能生血。此仲景妙法。蓋稼穡作甘。甘能補胃。

胃爲气血之海。血所從以生。又經云。無陽則陰無以生。以甘益胃而生血。旨哉。今人但知參﹑爲气藥。故表而出之。

柯琴曰。太陽受病。當一二日發。蓋寒邪凝不遽發。非若風邪易於發熱也。然不論已未發熱。

而惡寒體痛嘔逆之癥。陰陽俱緊之脈。先見卽可斷爲太陽之傷寒。而非中風矣。寒邪外束。故體痛。

寒邪內侵。故嘔逆。太陽主一身之表。風寒外束。陽气不伸。故一身盡疼。此麻黃八癥頭痛發熱惡風。同桂枝癥。無汗身疼。同大靑龍癥。本癥重在發熱身疼無汗而喘。

鰲按。法者。脈法也。以浮緊之脈法言。當身痛。宜發汗。然必三部浮緊。乃可發汗。今浮緊之脈。𨿽見寸口。而尺中遲。則不得主發汗之法矣。且尺主血。血少而尺遲。𨿽發汗亦不能作汗。

不但身疼不除。必至有亡血亡津之變。

【綱】仲景曰。發汗後。身疼痛。脈沈遲者。桂枝加芍藥生薑人參新加湯主之。

【目】成無己曰。汗後身痛。邪气未盡也。脈沈遲。營血不足也。經云。其脈沈者。營血微也。

又云遲者。營气不足。血少故也。與桂枝以解未盡之邪。加參﹑芍﹑姜以益不足之血。

朱肱曰。小建中湯。兼治汗後身疼。脈沈而遲者。若霍亂吐瀉止。而身疼痛不休者。少與桂枝湯卽愈。金匱要略云。瘡家𨿽身體痛。不可發汗。汗出則痙。

張元素曰。經言表邪盛。脈浮而緊。法當身疼痛。宜以汗解之。況身疼皆系表邪未盡。此又加人參﹑芍藥﹑生薑以益血。

何也。予曰。表邪盛則身疼。血虛則身亦疼。其脈浮緊者。邪盛也。其脈沈遲者。血虛也。盛者損之則安。虛者益之則愈。仲景凡言發汗後。以外無表癥。裏無熱癥。止余身疼一事而已。若脈稍浮盛。則爲表邪未盡解。今言脈沈遲。此血虛致然也。故加三味以益血。

【綱】仲景曰。傷寒醫下之。續得下利淸谷不止。身疼痛者。急當救裏。後淸便自調。身體痛者。急當救表。救裏宜四逆湯。救表宜桂枝湯。下利。腹脹滿。身體疼痛者。先溫其裏。乃攻其表。

溫裏宜四逆湯。攻表宜桂枝湯。吐利止。而身痛不休者。當消息和解其外。宜桂枝湯小和之。

【目】柯琴曰。寒邪在表而妄下之。移寒於脾。下利完谷。胃陽已亡。身疼未除。是表裏皆困。

身疼猶有表邪也。然當捨表而救裏。裏癥旣瘥。表癥仍在。救表亦不容緩。身疼本麻黃癥。而下利淸谷。腠理之疏可知。必桂枝湯和營衛而痛自解。故不曰攻而仍曰救。救表仍合和中也。溫中之後。仍可用桂枝湯。其神乎。下利而腹尙脹滿。卽伏淸谷之機。先溫其裏。不待其急而始救也。裏和而表不解。可專治其表。故不曰救而曰攻。吐利是臟腑不和。非桂枝湯所治。止後而身痛不休。是營衛不和。非麻黃湯所宜和解其外。惟有桂枝之法消息其宜。更有小與之法也。

【綱】仲景曰。病者一身盡疼。發熱。日晡所劇者。此名風濕。此病傷於汗出當風。或久傷寒冷所致也。

問曰。值天陰雨不止。風濕相搏。一身盡疼。法當汗出而解。醫云。此可發汗。汗之病不解者。

何也。答曰。發其汗。汗大出者。風濕俱去也。濕家之爲病。一身盡疼。發熱。面色如燻黃。

傷寒八九日。風濕相搏。身體煩疼。不能自轉側。不嘔不渴。脈虛浮而澀者。桂枝附子湯主之。

若其人大便硬。小便自利者。去桂加白術湯主之。

【目】成無己曰。傷寒與中風家。至七八日再經之時。則邪气都在裏。身必不苦疼痛。今日數多。復身體痛。煩。不能自轉側者。風濕相搏也。煩者。風也。疼者。濕也。經曰。風則浮虛。脈經曰。脈來澀者。爲病寒濕也。不嘔渴。裏無邪也。脈得浮虛而澀。身疼煩。知風濕俱在經也。與桂枝附子湯。以散表中風濕。

李杲曰。風濕相搏。一身盡疼者。補中益气湯加羌活﹑防風﹑升麻﹑本﹑蒼術治之。如病去。

勿再服。以諸風藥。損人元气而益其病也。麻黃復煎湯。治陰室中汗出。懶語。四肢困倦乏力。

走注疼痛。乃下焦伏火。不得升浮。而躁熱汗出。一身疼痛。蓋風濕相搏也。以麻黃髮汗。漸漸發之。

在經者。亦宜發汗。況值季春之月。脈緩而遲。尢宜發之。令風濕去而陽气升。困倦乃退。血气俱得生旺也。

王好古曰。神術湯。治風濕惡寒脈緊無汗。白術湯。治風濕惡寒脈緩有汗。上二術湯治風濕。

又當隨癥加減。其法。詳在二湯之後。

閔芝慶曰。汗出當風寒。則汗不得越。久畱骨節。故一身盡痛。元府反閉。故發熱。日晡爲陽明之時。太陰濕土。郁而不伸。故劇。此𨿽傷於濕。而實因於風寒也。金匱用麻黃杏仁薏苡甘艸湯。

凡濕不得泄。熱不得越。則身黃。若傷寒發黃時。身疼已解。此濕流關節。故不解也。須用五苓散以除其濕。

鰲按。風濕身疼。與傷寒身疼。各不同。蓋傷寒身疼無止時。風濕身疼。多在日晡時發。若更遇陰雨。與天气相合。則疼更甚。亦不必拘於日晡時矣。

【綱】仲景曰。太陽中暑者。身熱疼重而惡寒。脈微弱。此以夏月傷冷水。水行皮中所致也。

太陽中暑者。發熱惡寒。身重而疼痛。其脈弦細芤遲。小便已。灑灑然毛聳。手足逆冷。小有勞。

身卽熱。口開。前板齒燥。若發汗。則惡寒甚。加溫鍼。則發熱甚。下之。則淋。

【目】柯琴曰。中暑者。與傷寒迥別。而亦有因於傷寒者。太陽之气。在天爲寒。在地爲水。

冬之傷寒。傷於天之寒風。夏之傷寒。傷於地之寒水。脈微亡陽。脈弱發熱。此身熱脈微。本是暑傷於气。而疼重惡寒。實由於寒水沐浴。畱在皮膚而然。亦是傷寒所致耳。宜五苓散﹑藿香飲之類。弦細芤遲。不得連讀。言中暑夾寒之脈。或微弱。

或弦細。或芤遲。皆是虛脈。以此等而見發熱惡寒身重疼痛等癥。𨿽當炎夏。而虛寒可知。東垣用補中益气湯。深合仲景心也。

【綱】仲景曰。太陽中風。脈浮緊。發熱惡寒。身疼痛。不汗出而煩躁者。大靑龍湯主之。若脈微弱。汗出惡風者。不可服。服之則厥逆。筋惕肉。此爲逆也。以眞武湯救之。

【目】方中行曰。末以眞武湯救之六字。黃氏正之。以原文爲傳寫之誤。甚是。當從之。蓋旣曰不可服。服之爲逆。則安得又復有大靑湯主之之文。故黃氏正以眞武湯是也。

魏荔彤曰。旣曰中風。又曰脈浮緊。浮爲在表。緊爲寒邪。則是合中風與寒邪在表爲一癥也。更見發熱惡寒。身疼。不汗出煩躁諸癥。大率傷寒之癥多。然言太陽中風。而中風諸癥亦在矣。主以大靑龍。仍傷寒麻黃髮汗之義也。

【綱】仲景曰。太陽病。脈浮緊。無汗。發熱。身疼痛。八九日不解。表癥仍在。此當發其汗。

服藥已。微除。其人發煩。目瞑。劇者必衄。衄乃解。所以然者。陽气重故也。麻黃湯主之。

【目】魏荔彤曰。他條脈浮緊發熱無汗而自衄愈。純是寒邪傷營。猶輕微也。此竟身疼痛。則寒傷者重矣。八九日不解。表癥仍在。因以麻黃湯發汗。微除而不全除。其人發煩目瞑者。非麻黃治寒邪不效。必少帶中風之陽邪。故用麻黃辛熱。至於發煩目瞑。劇者更必衄血也。設預審之。

知其寒重風輕。斟酌靑龍用之。不至是矣。然寒𨿽發汗未盡除。風因衄已悉去。乃解者。風邪解也。

卷三

百節疼痛

【綱】仲景曰。太陽病。關節疼痛而煩。脈沈而細者。此名濕痺。傷寒六七日。發熱。微惡寒。肢節煩疼。微嘔。

心下支結。外癥未去者。柴胡加桂枝湯主之。太陽病。頭痛發熱。身疼腰痛。骨節疼痛。惡風。無汗而喘者。麻黃湯主之。風濕相搏。骨節煩疼。掣痛。不得屈伸。近之則痛劇。汗出短气。小便不利。惡風。不欲去衣。

或身微腫者。甘艸附子湯主之。

【目】張兼善曰。脈沈而細。本少陰脈。今太陽病而見此脈。太陽與少陰爲表裏。故相似。乃太陽之變脈也。濕流關節。故疼痛。太陽气不宣。故煩。濕气痺閉而不行。故脈應其象而沈細。太陽之脈。從風則緩。從寒則緊。從濕則細。傷上則浮。傷下則沈。當因癥而合脈。

魏荔彤曰。傷寒六七日。宜傳裏矣。乃有半未離太陽之表。而半已微入少陽之裏者。惟不離太陽。故結胸之結。變而結於心下。復不正結而偏出。微入少陽兩側之界。因謂之支結。𨿽云帶少陽。

實皆太陽表裏之癥也。故用少陽柴胡之治。仍加太陽之桂枝。本條何以見太陽多少陽少也。如正文發熱微惡寒支節煩疼微嘔。太陽之癥有四。獨心下支結一癥。侵入少陽。其實又系大小結胸之流派。惟以部位在少陽。故治少陽。正所以治太陽也。用柴胡加入桂枝者。猶如太陽之賊。侵少陽之界。用太陽之兵捕。協同少陽之兵捕。方可治太陽少陽兩界之賊寇也。

【綱】仲景曰。寸口脈浮而緊。浮則爲風。緊則爲寒。風則傷衛。寒則傷營。營衛俱病。骨肉煩疼。當發其汗也。

【目】柯琴曰。風寒本相因。必風先開腠理。寒得入經絡。緊者急也。卽數也。緊以形象言。

數以至數言。緊則爲寒。指傷寒也。數則爲熱。指發熱也。辭異而義同。故脈浮數浮緊者。皆是麻黃癥。骨肉煩疼。卽是風寒兩傷。營衛俱病。要之冬月風寒。本同一體。故中風傷寒。皆惡風惡寒。

營病衛必病。中風之重者。便是傷寒。傷寒之淺者。便是中風。不必在風寒上細分。須當在有汗無汗上著眼耳。

卷三

筋惕肉

【綱】仲景曰。太陽病。發汗。汗出不解。其人仍發熱。心下悸。頭眩。身動。振振欲擗地者。眞武湯主之。若脈微弱。汗出惡風者。不可服。服之則厥逆。筋惕肉。此爲逆也。太陽病。醫發汗。仍發熱惡寒。復下之。心下痞。表裏俱虛。陰陽气並竭。無陽則陰獨。復加燒鍼。因胸煩。面色靑黃。

膚者。難治。今色微黃。手足溫者。易愈。

【目】朱肱曰。大凡發汗過多。卽身動振搖。虛羸之人。微發汗。便有此癥。宜服眞武湯。

羸甚者。去芍藥。或少用之。有熱癥。惡熱藥者。去附子。

楊士瀛曰。傷寒筋惕身。發汗太過所致也。古人以眞武湯主之。然眞武湯能止其汗。而不能定其。者。動也。蓋汗多則傷血。血虛無以榮筋。筋愈急而四體百骸俱爲之。宜以四物去地黃加人參﹑半夏﹑茯苓﹑甘艸作劑。以五靈脂爲佐。入生薑﹑烏梅煎服。自有神效。此專主生血。生血乃以收汗也。

陶華曰。筋惕肉者。非常常有之。內經曰。陽气者。精則養神。柔則養筋。發汗過多。津液枯少。陽气偏虛。筋肉失所養。故惕惕然跳。然動。非溫經助陽不能愈。仲景特設眞武湯救之。

或因發汗吐下後。表裏俱虛而有此狀者。此又逆之甚矣。

柯琴曰。此條用眞武湯。全在降火利水。重在發熱心下悸。頭眩身。因心下悸所致。脈微弱而自汗出。是無陽也。是桂枝癥。不可與大靑龍。以中有麻黃﹑石膏也。服之則血气不周於身。必筋惕肉。因汗下後加燒鍼。以致虛煩。多汗傷血。故經脈動惕。燒鍼傷肉。故面靑膚。此亦半夏瀉心湯癥也。

【綱】仲景曰。動气在左。不可發汗。發汗則頭眩。汗不止。筋惕肉。

【目】魏荔彤曰。臍左屬肝。故肝虛風動爲頭眩。肝藏血之髒。風動擾陰。故汗出不止也。筋惕肉者。肝主筋。血主肉。俱因气虛而振振惕也。

陶華曰。此候最逆。先宜防風白術牡蠣湯。次服小建中湯。十救一二。

卷三筋惕肉

附錄筋骨四肢辧

李杲曰。內傷等病。是心肺之气。已絕於外。必怠惰嗜臥。四肢沈困不收。此乃熱傷元气。脾主四肢。旣爲熱所乘。無气以動。經云。熱傷气。又云。熱則骨消筋緩。此之謂也。若外傷風寒。

是腎肝之气已絕於內。腎主骨爲寒。肝主筋爲風。自古腎肝之病同一治。以其遞相維持也。故經言膽主筋。膀胱主骨是也。或中風。或傷寒。得病之日。便著牀枕。非扶不起。筋骨爲之疼痛。不能動搖。乃形質之傷。經云。寒傷形。又云。寒則筋攣骨痛。此之謂也。

卷三

脇痛

【綱】仲景曰。太陽中風。下利嘔逆。表解者。乃可攻之。其人汗出。發作有時。頭痛。心下痞。硬滿。引脇下痛。漧嘔短气。汗出不惡寒者。此表解裏未和也。十棗湯主之。

【目】朱肱曰。身涼汗出。兩脇疼痛。或漧嘔。此十棗湯癥也。大抵脇下痛者。此爲有飲。須分表裏。漧嘔微利發熱而渴。爲表有水。小靑龍加芫花主之。身體涼。表癥罷。漧嘔而脇下痛。

爲裏有水。十棗湯主之。十棗非小靑龍之比。須量人虛實。不可妄投。

柯琴曰。水气爲患。此則外走皮毛而汗出。上走咽喉而嘔逆。中走脇肋而牽痛。下走腸胃而下利。浩浩莫禦。非得利水之峻劑以直折之。中气不支矣。此十棗與五苓﹑靑龍﹑瀉心等法懸殊也。

【綱】仲景曰。太陽病。十日已去。脈浮細而嗜臥者。外已解也。設胸滿脇痛者。與小柴胡湯。

脈但浮者。與麻黃湯。

【目】樓全善曰。脈微細欲寐。少陰癥也。浮細嗜臥。無少陰癥。𨿽十日後。尙屬太陽。此表解而不了了之謂。設見胸滿嗜臥。亦太陽之餘邪未散。兼脇痛。是太陽少陽合病矣。以少陽脈弦細也。少陽爲樞。樞機不利。一陽之气不升。故胸滿脇痛而嗜臥。與小柴胡和之。若脈浮而不細。是浮而有力也。無胸脇痛。則不屬少陽也。但浮而不大。則不涉陽明。仍在太陽也。太陽爲開。用麻黃湯以開之。然與太陽初病。用以發汗不同。當小其制而少與之也。

鰲按。此言太陽少陽脈癥相關處也。脇痛。本少陽癥。

【綱】仲景曰。傷寒吐下後。復發汗。虛煩。脈甚微。八九日。心下痞硬。脇下痛。气上衝咽喉。眩冒。經脈動惕者。久而成痿。

【目】鰲按。此條脇下痛。兼見經脈動惕。屬於虛气也。衝咽喉眩冒。卽虛煩之處。

卷三

結胸

【綱】仲景曰。病發於陽而反下之。熱入。因作結胸。若不結胸。但頭汗出。余無汗。至頸而還。小便不利。身必發黃也。

【目】陳士鐸曰。傷寒變爲結胸者。以傷寒火邪正熾。急與飲食。胃中得食。茹而不出。他髒因胃中有食。羣起而爭。其勢猖狂。必當以變法治之。急用栝蔞一枚。槌碎。入甘艸一錢。同煎服。

夫栝萎乃陷胸之勝物。平人服之。必至心如遺落。然惟食結在胸。非硝﹑黃﹑枳﹑朴﹑檳榔等可祛。必得栝蔞始能陷之。尢恐其過於下也。可加甘艸畱之。使不至十分推蕩。此變癥而用變法。眞勝於用正也。

張云岐曰。不發汗而反下之。熱反內陷。寒气隨熱而入。入於胸必結。瘀熱在裏故也。

【綱】仲景曰。結胸無大熱。但頭微汗出者。此爲水結在胸脇也。大陷胸湯主之。

傷寒六七日。結胸熱實。脈沈緊。心下痛。按之石硬者。大陷胸湯主之。結胸者。項亦彊。如柔痙狀。下之則和。宜大陷胸丸。

【目】成無己曰。結胸𨿽爲實邪。人皆知用陷胸湯丸下之。或脈浮大者。不可下。下則死。是猶帶表邪未全結實。下之重虛其裏。邪深結則死。設或結胸形癥悉具。而加煩躁者。尢爲不治之疾。

【綱】仲景曰。病發於陽而反下之。熱入。因作結胸。病發於陰而反下之。因作痞。所以成結胸者。以下之太早故也。

【目】趙嗣眞曰。不經下後而心下滿者。則有吐下之殊。如病患手足厥冷。脈乍緊。邪結在胸中。心中滿而煩。饑不能食者。病在胸中。當須吐之。又脈浮而大。心下反硬。有熱屬髒者。攻之。

不令發汗。屬腑者。不令溲數。此二條是也。或吐或攻。要在泄其邪气。若下後心下滿者。又有結胸痞之別。如陽明病。𨿽心下硬。又未可攻。經曰。陽明病心下硬滿者。不可攻之。攻之利遂不止者死。利止者愈。是邪气自表傳裏。至於心下。畱結爲實者。不可下。乃吐之可也。若未全爲實者。則不可下。故有此戒。又邪气在表。未應下而彊下之。邪气乘虛結於心下。實者硬滿而痛。

爲結胸。虛者滿而不痛。爲痞。蓋實邪畱結。則爲硬爲痛。虛邪畱滯。則但滿而不硬痛也。

柯琴曰。陽指形軀。陰指胸中心下。非指陰經陰癥。發陽發陰。俱指發熱。結胸與痞。俱是熱癥。作痞不言熱入。熱原發於裏也。誤下熱不散。因而痞硬。不可以發陰作無熱解也。若謂非熱癥。

瀉心湯不得用黃芩﹑大黃矣。

【綱】仲景曰。小結胸病。正在心下。按之則痛。脈浮滑者。小陷胸湯主之。

【目】張兼善曰。從心下至少腹。石硬而痛不可近者。大結胸也。正在心下。未及腹脇。按之痛。未至石硬。小結胸也。形癥之分如此。蓋大結胸者。是水結在胸腹。故其脈沈緊。小結胸者。是痰結於心下。故其脈浮滑。水結宜下。

故用甘遂﹑葶﹑杏﹑硝﹑黃等。痰結宜消。故用栝蔞﹑半夏等。

【綱】仲景曰。結胸癥。其脈浮大者。不可下。下之則死。結胸癥具。煩躁者亦死。

【目】陳士鐸曰。言不可下。見下之必死也。夫結胸而加煩躁。此胃气將絕也。胃气欲絕。卽不能生津液而養心。故爲死癥。𨿽然。津液之竭。非五臟自絕。亦因結胸之故耳。是必攻其中堅。

使結胸癥愈。而津液自生。死癥可望更蘇也。藥用化結湯。

柯琴曰。陽明脈浮大。心下反硬。有熱屬髒者。可攻之。太陽結胸熱實。脈浮大者。不可下。

蓋太陽浮大。仍爲表脈。恐熱未實。則水未結。故不可下也。結胸是實邪。煩躁是正气虛。故亦死。

【綱】仲景曰。傷寒五六日。嘔而發熱者。柴胡湯癥具。而以他藥下之。若心下滿而硬痛者。

此爲結胸也。大陷胸湯主之。但滿而不痛者。此爲痞也。柴胡不中與之。宜半夏瀉心湯。

【目】程郊倩曰。誤下後有二癥者。少陽爲半表半里之經。不全發陽。不全發陰。故誤下之變。

亦因偏於半表者。成結胸。偏於半里者。心下痞耳。此條本爲半夏瀉心湯而發。故只以痛不痛分結胸痞。不及他癥。

陶華曰。結胸乃下早而成。未曾下者。非結胸也。乃表邪傳至於胸中。未入於腑。癥𨿽滿悶。

尙爲在表。正屬少陽部分。爲半表半里之間。只消小柴胡加枳殼以治。不效。則以本方對小陷胸湯。

一服如神。若因下早而成者。方用陷胸湯丸。分淺深從縱治之。不宜太峻。上焦乃淸道至髙之分。

過下則傷元气。愼之。熱實結胸。懊煩渴心下痛。少與大陷胸湯。寒實結胸無熱癥。三物白散﹑枳實理中丸。

卷三

髒結

【綱】仲景曰。病有結胸。有髒結。其狀若何。答曰。按之痛。寸脈浮。關脈沈者。名曰結胸也。如結胸狀。飲食如故。時時下利。

寸脈浮。關脈小細沈緊。名曰髒結。舌上白苔。滑者。難治。病患胸中素有痞。連在臍旁。引入小腹。入陰筋者。此名髒結。死。

【目】蘇頌曰。病患素有痞气。再加傷寒。與宿積相合。使眞髒之气。閉塞不通。亦名髒結。

切不可下。止宜小柴胡加生薑以和表。灸關元以回陽解陰結。危哉。

黃仲理曰。髒結者。髒气閉結而不流布也。一息不運機緘窮。一毫不續穹壤判。髒其可結乎。

急刺關元灸之。

李曰。髒結與結胸相似。皆下後邪气入裏。與陽相結。結在胸者。爲結胸。與陰相結。結在髒者。爲髒結。惟其陰結。故髒結無陽癥。不往來寒熱。或但寒不熱。其人反靜。飲食如常。時時下利。舌上白苔。脇肋臍腹。引入陰經俱痛者。丹田有熱。胸中有寒。所以難治。

諭昌曰。胸位髙。髒位卑。其脈之寸浮關沈。兩俱無異。乃髒結之關脈更加小細緊者。以關脈居上下二焦之界。外邪由此下結。積气由此上干。實往來之要衝。所以病在下。而脈反困於中也。

此癥全以外受之邪定輕重。若舌上有白滑苔。則所感深重。其互結之勢方熾。單表裏。及兩解表裏之法。俱不可用。所以難治。然溫中散邪。俾陰气漸下而內消。客邪漸上而外散。兩相開解。則良工之爲其所難也乎。

方中行曰。此設問答以明結胸髒結之同異。時時下利者。陰邪結於陰髒而寒甚也。以寒甚。故脈多細小與緊。此其所以不同。蓋結胸以陽邪結於陽。髒結以陰邪結於陰故也。

程郊倩曰。凡人衛气出於下焦。升陽而行其濁陰者。中焦也。宗气出於上焦。降陰而行其淸陽者。中焦也。今關脈小細沈緊。則沈寒內格。有陰無陽。陽不下入。則濁陰結而不化。是爲死陰。髒結所由名。舌上白苔滑者。寒水之气。

浸浸乎透入心陽矣。故爲難治。溫中散邪圖其急。益火之原治其緩。或亦良工之所爲也。其所難乎。

魏荔彤曰。方諭程三家之注甚明。無庸再贅。獨是舌上白滑之苔。斷非丹田有熱。卽方諭二注。

於此亦不敢明言有熱矣。溫中散邪。諭唱之而程和之。豈有熱之治乎。瀉心諸方。有陰在下而陽在上者。爲治痞言也。人知仲師辧結胸非髒結爲論。不知仲師正謂髒結與痞有相類。而與結胸實不同耳。蓋結胸者。陽邪也。痞與髒結。陰邪也。痞則尙有陽浮於上。髒結則上下俱無陽獨陰矣。

豈無陽哉。一綫之陽。無如何也。是皆誤吐下汗之流毒也。可不愼歟。

陰气內滿。四逆湯癥之對也。客邪反散。或仍桂枝歟。然客邪豈能自散。則亦內陽生而逐邪使散矣。

卷三

痞

【綱】仲景曰。傷寒大下後。復發汗。心下痞。惡寒者。表未解也。不可攻痞。當先解表。表解。乃可攻痞。解表。宜桂枝湯。攻痞。宜大黃黃連瀉心湯。

【目】張介賓曰。按結胸一癥。觀傷寒論所載。凡太陽表邪未解而誤下者成結胸。少陽亦然。

太陽少陽並病者亦然。此不當下而誤下之。以致髒气空虛。外邪乘虛內陷。結於胸膈之間。是皆因下而結者也。其曰傷寒六七日。結胸熱實。脈沈而緊。心下痛。按之石硬者。此不因下而邪實漸深結聚於胸者也。然則結胸一癥。有因誤下者。有不因下而由於本病者。近世傷寒書云。未經下者非結胸。夫豈不謬哉。又結胸癥。觀仲景所言。惟太陽少陽誤下者有之。而陽明一經。獨無言及者。

何也。蓋凡病入陽明。胃腑已實。故可下之而無害也。然又曰。陽明病心下硬滿者。不可攻之。攻之利不止者死。此豈非陽明在經表癥。邪未入腑者。亦爲不可下乎。不惟三陽爲然。三陰之癥。其有發熱惡寒。表邪未解者。切不可下也。又心下痞。是誤下後裏癥。內外俱病。由汗下倒施。仍當用先表後裏。先汗後下之法。

鰲按。心下之痞。比淸谷猶輕。

【綱】仲景曰。太陽病。外癥未除而數下者。遂協熱而利。利下不止。心下痞硬。表裏不解者。

桂枝人參湯主之。

【目】魏荔彤曰。風邪初感在表。不治。郁而爲熱。故傳經之熱爲熱邪。今云數下之。其日久可知。此因透表之風邪。變而爲陷入之熱邪。又屢爲苦寒之劑所鎭墜。由是病之熱邪下於下焦。而藥之寒邪又畱於心下。熱入下焦。斯爲協熱之利不止。寒畱心下。斯爲協寒之痞硬。非用理中。則協熱之陽不能升。協寒之陰不能散也。

鰲按。桂枝人參湯。卽理中湯加桂枝。故魏氏有非用理中云云也。

【綱】仲景曰。本以下之。故心下痞。與瀉心湯。病不解。其人渴而口燥煩。小便不利者。五苓散主之。太陽中風。下利嘔逆。表解者。乃可攻之。其人汗出。發作有時。頭痛。心下痞。硬滿。

引脇下痛。漧嘔短气。汗出不惡寒。此表解裏未和也。十棗湯主之。

【目】龔信曰。痞气。通用桔梗枳殼湯。

陶華曰。痞者。因太陽癥當服麻黃湯。而誤用承气下之。而成痞滿。此因虛邪畱滯。若欲下之。

必待表癥罷而後可。宜小柴胡加枳桔湯。

鰲按。此二條之痞。皆由心下水气泛溢。

【綱】仲景曰。病發於陽而反下之。熱入。因作結胸。病發於陰而反下之。因作痞。所以成結胸者。以下之太早故也。

【目】成無己曰。結胸與痞。俱是熱癥。作痞不言熱入者。熱原發於裏也。

柯琴曰。熱入是結胸之因。痞不言熱入。見痞與結胸所以異也。

【綱】仲景曰。傷寒汗出解之後。胃中不和。心下痞硬。漧嘔食臭。脇下有水气。腹中雷鳴。

下利者。生薑瀉心湯主之。傷寒中風。醫反下之。其人下利。日數十行。谷不化。腹中雷鳴。心下痞硬而滿。漧嘔。心煩。不得安。醫見心下痞。謂病不盡。復下之。其痞益甚。此非結熱。但以胃中空虛。客气上逆。故使硬也。甘艸瀉心湯主之。

【目】蘇頌曰。胃寒。先宜理中丸。後用旋覆代赭湯。咳逆气虛。四逆湯。汗吐下後。噎气痞硬。旋覆代赭湯。發熱不解。嘔吐不利。心下痞硬。大柴胡湯。下利不止。則治下焦。赤石脂禹餘糧湯。又不止。只利小便。五苓散。

柯琴曰。陽邪居胃之上口。故痞硬漧嘔食臭。水邪居胃之下口。故腹鳴下利。故病𨿽在胃而不屬陽明。仍屬太陽寒水之變。上條。是汗解後水气下攻癥。下條。是誤下後客气上逆癥。總是胃虛而稍有分別。上條腹鳴下利。胃中猶寒熱相半。故云不和。下條腹鳴而完谷不化。利日數十行。則痞爲虛痞。硬爲虛硬。滿爲虛滿明矣。上條因水气下趨。故不煩不滿。下條是虛邪上逆。故心煩而滿。

【綱】仲景曰。傷寒五六日。嘔而發熱者。柴胡湯癥具。而以他藥下之。若心下滿而硬痛者。

此爲結胸也。大陷胸湯主之。但滿而不痛者。此爲痞也。柴胡不中與之。宜半夏瀉心湯。

【目】許叔微曰。誤下之變。結胸則其偏於半表者也。心下痞則其偏於半里者也。

【綱】仲景曰。傷寒吐下後。復發汗。虛煩。脈甚微。八九日。心下痞硬。脇下痛。气上衝咽喉。眩冒。經脈動惕者。久而成痿。太陽病。醫發汗。仍發熱惡寒。復下之。心下痞。表裏俱虛。

陰陽气並竭。無陽則陰獨畱。加燒鍼。因胸煩。面色靑黃。膚者。難治。今色微黃。手足溫者。

易愈。

【目】柯琴曰。上條。因吐下後復汗。以致虛煩而痞。下條。因汗下後加燒鍼。以致虛煩而痞。

【綱】仲景曰。傷寒服湯藥。下利不止。心下痞硬。服瀉心湯已。復以他藥下之。利不止。醫以理中與之。利益甚。理中者。理中焦。此利在下焦。赤石脂禹餘糧湯主之。復利不止者。當利其小便。

【目】柯琴曰。服湯藥而利不止。是病在胃。復以他藥下而利不止。是病在大腸矣。故用石脂﹑餘糧。

卷三

胸脇腹脹滿痛

【綱】仲景曰。太陽病。十日已去。脈浮細而嗜臥者。外已解也。設胸滿脇痛者。與小柴胡湯。

脈但浮者。與麻黃湯。

【目】黃仲理曰。本節乃太少二陽合病耳。故胸滿脇痛嗜臥。非少陽之气不得上升乎。故和以柴胡湯。脈但浮。則仍屬太陽之脈。故與麻黃以發之也。

韓祗和曰。胸滿者。胸膈間气滿悶也。非心下滿。脇滿者。脇肋下气塡脹滿也。非腹中滿。蓋邪自表傳裏。必先胸脇以至心腹入胃。是以胸滿多帶表癥。宜發汗。惟脇滿或痛。多帶半表半里。

小柴胡加枳實和之。至於胸中痰實者湧之。如胸中邪結而爲實。燥渴大便閉者。大陷胸湯主之。

【綱】仲景曰。下後。脈促。胸滿者。桂枝去芍藥湯主之。太陽與陽明合病。喘而胸滿者。不可下。宜麻黃湯。

【目】成無己曰。此二條是胸滿屬表而須發汗者也。蓋胸中至表猶近。及脇則不言發汗。但和解而已。大抵胸脇滿。以邪气初入裏未停畱。而濕气郁積而不行。致生滿也。和解可矣。若邪气畱胸中。聚而爲實者。非湧吐不可已。故華佗曰。四日在胸。吐之則愈。是邪气已收斂而不散漫者。

則可吐之也。

韓祗和曰。喘而胸痛。猶帶表癥。不可下。與麻黃湯。或麻黃杏子甘艸石膏湯。脈促胸滿而與桂枝去芍藥湯者。病在於胃。芍藥入營。故去之也。

鰲按。胸滿本陽癥。但下後滿而不喘。則是寒邪內結。將作結胸矣。故知胸滿不但陽盛。卽陽虛者亦然也。

【綱】仲景曰。傷寒若吐若下後。心下逆滿。气上衝胸。起則頭眩。脈沈緊。發汗。則動經。

身爲振振搖者。茯苓桂枝白術甘艸湯主之。

【目】柯琴曰。傷寒初起。正宜發表。吐下非法也。然吐下後不轉屬太陰。而心下逆滿。气上衝胸。陽气內擾也。

【綱】仲景曰。發汗。若下之。而發煩熱。胸中窒者。梔子豉湯主之。

病如桂枝癥。頭不疼。項不彊。寸脈微浮。胸中痞硬。气上衝咽喉不得息者。此爲胸有寒也。

當吐之。宜瓜蒂散。

【目】成無己曰。二者均是吐利。梔子豉湯吐胸中虛煩客熱。瓜蒂散吐胸中痰實宿寒。

鰲按。此二條本陽明癥。以欲明胸滿之當吐。故附此。

【綱】仲景曰。太陽中風。下利嘔逆。表解者。乃可攻之。其人汗出。發作有時。心下痞。

硬滿。引脇下痛。漧嘔短气。汗出不惡寒。此表解裏未和也。十棗湯主之。

【目】鰲按。此條心下硬滿。牽引脇滿。是由心下水气泛溢不和也。

【綱】仲景曰。服桂枝湯。或下之。仍頭項彊痛。翕翕發熱。無汗。心下滿微痛。小便不利者。

桂枝去桂加茯苓白術湯主之。小便利則愈。

【目】鰲按。此水結中焦。只可利而不可散也。因汗不徹而遽下之。致水气結於心下。然病根𨿽在心下。而病機仍在膀胱。今小便不利。則是太陽本病。實非桂枝癥未罷也。故用本方以散邪行水。

【綱】仲景曰。發汗後。腹脹滿者。濃朴生薑甘艸半夏人參湯主之。

【目】韓祗和曰。腹滿者。邪入太陰脾土也。常痛爲裏實。須下之。承气湯。時減者爲裏虛。

當溫之。理中湯。若表解內不消。非大滿猶生寒熱。是邪未全入裏。亦未可下。若大滿大實。兼有燥屎。是邪已入腑。𨿽得之四五日。亦可下。大抵陽邪爲熱。則腹滿而咽漧。陰邪爲寒。則腹滿而吐利。食不下。若已經吐下後而腹滿者。治法又各不同。是又不可不知也。

柯琴曰。此條不是妄汗。人本虛也。汗後反見有餘癥。邪气盛則實。故用姜﹑朴﹑夏散邪以除腹滿。正气虛。故用參﹑甘補中而益气。

【綱】仲景曰。本太陽病。醫反下之。因而腹滿時痛者。屬太陰也。桂枝加芍藥湯主之。大實痛者。桂枝加大黃湯主之。

【目】陶華曰。陽明發熱。腹滿微喘。口苦咽漧。或不大便譫語。並小柴胡湯。噦而小便難。

加茯苓。三陽合病。腹滿身重。難以轉側。譫語。口中不仁。小柴胡湯。有汗白虎湯。太陰腹滿。

吐食不下。枳桔理中丸。少陰病六七日。腹脹滿。不大便。急下之。大承气湯。腹滿痛者。脾不勝水。水與气搏皮肉之間。腹中漉漉有聲。小半夏茯苓湯加桂枝。下利腹滿身疼痛。先溫其裏。四逆湯。後攻其表。桂枝湯。發汗後腹滿。當溫。濃朴半夏生薑人參湯。吐後腹滿。當下。少與調胃承气湯。下後腹滿。宜梔子濃朴湯。

腹脹滿者。陰陽不和也。桔梗半夏湯。

柯琴曰。腹滿時痛。因於下後。是陽邪轉屬。非太陰本病。表癥未罷。故仍用桂枝解外。腹痛旣見。故倍加芍藥以和裏。此病本於陽。故用陰以和陽。若因下而腹大實痛。是太陽轉屬陽明而胃實。尙未離乎太陽。此之謂有表裏癥。仍用桂枝加大黃以除實痛。此雙解表裏法也。凡妄下必傷胃气。胃气虛則陽邪襲陰。故轉屬太陰。胃气實則兩陽相摶。故轉屬陽明。太陰則滿痛不實。陰道虛也。

陽明則大實而痛。陽道實也。滿而時痛。下利之兆。大實而痛。燥屎之徵。桂枝加芍藥。卽建中之方。桂枝加大黃。卽調胃之劑。

卷三

腹中雷鳴

【綱】仲景曰。傷寒中風。醫反下之。其人下利日十數行。谷不化。腹中雷鳴。心下痞硬而滿。

漧嘔。心煩不得安。醫見心下痞。謂病不盡。復下之。其痞益甚。此非結熱。但以胃中虛。客气上逆。故使硬也。甘艸瀉心湯主之。

【目】黃仲理曰。下利完谷。腹鳴嘔煩。皆誤下而胃中空虛之互詞。設不知此義。以爲結熱而復下之。其痞必益甚。故重以胃中虛客气上逆。昭揭病因。

樓英曰。客气者。乍來之气。非本有之气也。傷寒傷風者。原無此陰邪之气格於心下。乃庸醫不治表而誤下使然也。痞硬而滿腹鳴下利者。陰沈於下也。漧嘔心煩不安者。陽浮於上也。仍用瀉心法而異其術。

【綱】仲景曰。傷寒汗出解之後。胃中不和。心下痞硬。幹噫食臭。脇下有水气。腹中雷鳴。

下利者。生薑瀉心湯主之。

【目】成無己曰。腹中雷鳴有二癥。壞病也。一主甘艸瀉心者。以誤下損陰气也。一主生薑瀉心者。以誤汗損陽气也。用此二湯。以復陰陽之气耳。

魏荔彤曰。本條諸癥。皆凝聚停蓄之象。卽雷鳴下利。亦是中气營運不健之故。鳴則爲虛。利則爲熱。痞硬少气而虛。幹噫食臭爲熱。虛熱二字。合成此癥。此生薑瀉心以苦治熱。以甘補虛。

以辛散痞。爲對癥之劑也。

卷三

動气

【綱】仲景曰。發汗後。其人臍下悸。欲作奔豚。茯苓桂枝甘艸大棗湯主之。

燒鍼令其汗。鍼處被寒。核起而赤者。必發奔豚。气從小腹上衝心者。灸其核上各一壯。與桂枝加桂湯。陽明病。脈浮而緊。咽燥口苦。腹滿而喘。發熱汗出。不惡寒反惡熱。身重。若下之。

則胃中空虛。客气動膈。心中懊。舌上苔者。梔子豉湯主之。

【目】徐彬曰。首條。言君火虛極。腎邪微動。亦將淩心而發奔豚也。謂汗乃心液。發汗後則虛可知。使非因汗時余邪侵腎。何至臍下悸。至於悸而腎邪動矣。故知欲作奔豚。乃以茯苓合桂﹑甘專伐腎邪。單加大棗以安胃。似不復大顧表邪。謂發汗後表邪已少。且但欲作。則其力尙微。故滲其濕。培其土。而陰气自衰。用甘瀾水助其急下之勢也。次條。

乃言太陽余邪未盡而加奔豚。兼又起核者。宜內外兩治之法也。謂太陽病發汗矣。又復燒鍼令汗。

以太陽之邪未盡故也。柰燒鍼則驚。發其奔豚之气。所以气從少腹上至心。於是治其餘邪。攻其沖气。治之甚易。乃又鍼處被寒。核起而赤。則兼治爲難。故以桂枝湯主太陽之邪。加桂以伐奔豚之气。而赤核則另灸以從外治之法。庶爲兩得耳。所以然者。以無腹痛。及往來寒熱。則病專在太陽故也。

鰲按。此三條。亦動气之屬也。首條臍下悸。乃腎水乘火而上克。曰欲作者。言猶未發也。當預治之。二條。乃陽气不舒。陰气反勝。寒邪凝聚。發爲赤核。是奔豚之兆。從小腹衝心。是奔豚之象。總之。臍下悸。是水邪欲乘虛而犯心。故君伏苓以正之。奔豚自不發。小腹气沖。是木邪挾客气以淩心。故湯中加桂以平木。而奔豚自除。一在裏而未發。一在表而已發。所以治各不同也。三條。胃中以下而空虛。邪之客上焦者。必不因下而除。故客气動於膈也。

【綱】仲景曰。動气在右。不可發汗。發汗則衄而渴。心苦煩。飲卽吐水。動气在左。不可發汗。發汗則頭眩。汗不止。筋惕肉。動气在上。不可發汗。發汗則气上衝。正在心。端。動气在下。不可發汗。發汗則無汗。心中大煩。骨節苦疼。目運。惡寒。食則反吐。谷不得前。

【目】許叔微曰。動气築築然跳動於腹者是也。病患先有五積在腹中。或腹上下左右。復因傷寒。新邪與舊邪相搏而痛。築築然跳動。名曰動气。大槪虛者。理中湯去術加桂。熱者。柴胡桂枝湯。

李曰。五積中。惟臍下奔豚衝心最急。桂枝湯加桂一倍自效。

成無己曰。傷寒動气。何以明之。動气者。爲築然動於腹中者是矣。髒气不治。隨髒所主。發泄於臍之四旁。動跳築築然也。難經曰。肝內癥。臍左有動气。按之牢若痛。心內癥。臍上有動气。

按之牢若痛。肺內癥。臍右有動气。按之牢若痛。腎內癥。臍下有動气。按之牢若痛。是髒气不治。腹中气候發動也。動气應髒。是皆眞气虛。𨿽有表裏攻發之癥。卽不可攻下。且脾內癥。當臍有動气。經特曰。臍之四旁動气。不可汗下。獨不言脾候當臍有動气者。

以脾者中州。爲胃以行津液。發汗吐下。猶先動脾。況脾家發動气者。詎可動之也。所以特不言之也。傷寒所以看外癥爲當者。不在脈之可見。必待問之而得者。發汗吐下。務要審諦。舉此動气。

類可知矣。

【綱】仲景曰。動气在右。不可下。下之則津液內竭。咽燥鼻幹。頭眩心悸也。動气在左。不可下。下之則腹內拘急。食不下。動气更劇。𨿽有身熱。臥則欲蜷。動气在上。不可下。下之則掌握熱煩。身上浮冷。熱汗自泄。欲得水自灌。動气在下。不可下。下之則腹脹滿。卒起頭眩。食則下淸谷。心下痞也。

【目】李曰。動气在右。不可發汗。先宜五苓散。後與竹葉石膏湯。不可不。宜竹葉石膏湯。

動气在左。不可汗。先宜防風白術牡蠣湯。汗。必與建中湯。不可下。先宜甘艸漧薑湯。後與小建中湯。動气在上。不可汗。宜甘李根湯。不可下。宜竹葉石膏湯加減。動气在下。不可汗。先宜大橘皮湯。後與小建中湯。不可下。宜甘艸瀉心湯治之也。

魏荔彤曰。成氏注。右肺左肝。上心下腎。四髒分屬動气。引難經皆歸之气虛。固然。然气虛曷有動气。又必在臍之左右上下何也。臍者。先天之气所存也。气實則充而固。气虛則搖而動。

如水在瓶中。滿則搖之亦不動。虛則可以搖動而有聲。推之腸鳴。亦可知其象義矣。气本一。又何屬四髒乎。可見臍之气通乎臟腑。爲先天之元。此气有不足。則按其部位。知所通之髒气必不治也。

不治卽不至。不至卽不足。無非气不能及之義。成注引難經云。按之牢。此非正气虛也。有邪居之也。何邪乎。寒邪也。气不足而陽虛。陰邪入而參之。參雜於其中也。愈見四髒气不至而不能開散。卽知本部寇盜不靖。知其官吏之治無術也。虛而發汗。槪在所禁。況有積耶。發汗則正气益虛。

陰邪伏者必起矣。居臍之左右上下者。皆各有變癥。就動气之可按可驗者。可以明其禁也。

此皆由元气虛而髒气弱。所以臍之四方有動气。已示端倪。不審明而誤下。其變癥與誤汗。大同而小異。

卷四

少腹硬滿

【綱】仲景曰。太陽病。六七日。表癥仍在。而反下之。脈微而沈。反不結胸。其人發狂者。

以熱在下焦。少腹當硬滿。小便自利者。下血乃愈。所以然者。以太陽隨經瘀熱在裏故也。抵當湯主之。

【目】成無己曰。此太陽自入腑者也。

趙嗣眞曰。此亦病發於陽。誤下熱入之癥。少腹居下焦。爲膀胱之室。厥陰經脈所聚。衛任血海所出。瘀血畱結其中。故硬滿。

【綱】仲景曰。太陽病。發汗。而復大下之。不大便五六日。舌上燥而渴。日晡小有潮熱。從心下至少腹硬滿而痛不可近者。大陷胸湯主之。

【目】柯琴曰。此轉屬陽明。而尙未離乎太陽。故是下後熱入水結所致。而非胃家實病。

【綱】仲景曰。病患脇下素有痞。連在臍旁。痛引小腹入陰筋者。此名髒結。死。

【目】柯琴曰。臍爲立命之原。臍旁者。天樞之位。气交之際。陽明脈所合。少陽脈所出。肝脾腎三髒之陰凝結於此。所以痛引小腹入陰筋也。少腹者。厥陰之部。兩陰交盡之處。陰筋者。宗筋也。今人多有陰筋上衝小腹而痛死者。名曰疝气。卽是此類。然痛止便蘇者。金匱所云。入髒則死。入腑則愈也。治之以茴香﹑吳萸等味而痊。亦可明髒結之治法矣。

鰲按。從陰筋上衝小腹至胸。自下而上也。髒結從脇下痞痛引小腹入陰筋。自上而下也。柯氏以髒結卽疝气之類非是。今存其說者。正以辧髒結疝气之異也。

【綱】仲景曰。傷寒表不解。心下有水气。漧嘔發熱而咳。或渴。或利。或噎。或小便不利少腹滿。或喘者。小靑龍湯主之。

【目】柯琴曰。水气畱而不行。則小便不利而少腹因滿。制小靑龍以兩解表裏之邪。其加減法。

於少腹滿者。去麻黃加茯苓。以泄水也。

【綱】仲景曰。太陽病。身黃。脈沈結。少腹硬。小便不利者。爲無血也。小便自利。其人如狂者。血結癥也。抵當湯主之。傷寒有熱。少腹滿。應小便不利。今反利者。爲有血也。當下之。

不可余藥。宜抵當丸。

【目】成無己曰。少腹滿者。臍下滿也。少腹者。下焦所治。邪气自上而下。至於下焦。結而不利。故少腹滿也。胸中滿心下滿。皆是气。腹滿。則有由燥屎者。至於少腹滿。則由邪气聚於下焦。津液不得通。气血不得行。或溺或血。畱滯下焦。是生脹滿而硬痛也。若從心下至少腹皆硬滿而痛。是邪實。須大陷胸湯。若但少腹硬滿而痛。小便利者。是蓄血癥。小便不利者。是溺澀癥。

鰲按。水結血結。俱是膀胱病。故皆少腹硬滿。次條則少腹滿而未硬。未發狂。只以小便自利。

預知其有蓄血。故用丸以緩之。

【綱】仲景曰。太陽病。不解。熱結膀胱。其人如狂。血自下。下者愈。其外不解者。尙未可攻。當先解外。外解已。但少腹急結者。乃可攻之。宜桃仁承气湯。

【目】張兼善曰。此少腹硬滿。爲物聚於下可知矣。物者。血也。滲之利之。參酌隨宜。可爲上工。

鰲按。此條少腹𨿽急結。尙未硬滿。故不用抵當。只須承气。

卷四

奔豚

【綱】仲景曰。太陽發汗後。其人臍下悸者。欲作奔豚。茯苓桂枝甘艸大棗湯主之。

燒鍼令其汗。鍼處被寒。核起而赤者。必發奔豚。气從少腹上衝心者。灸其核上各一壯。桂枝加桂湯。更加桂二兩。

【目】魏荔彤曰。燒鍼令汗。其人陰必素虛。則火邪易入。其人陽必素虛。則汗易出。今汗出。

陽愈虛矣。其虛者。以陽性浮而易升於上。故陰得動於下。於是乘鍼孔風寒一入。起核發赤而腎家陰邪從少腹上衝心。寒水之勢直犯天君。如豚忽奔。豈不危哉。崇明何氏云。奔豚一癥。乃寒邪從鍼孔入。風邪不能外出。直犯太陽本府。引動腎中素有陰寒。因發而上衝。亦似有理。

楊士瀛曰。夫奔豚者。如豕突之狀。气從少腹上衝心而痛。凡作奔豚者。其气在臍下。築然而動也。宜茯苓大棗湯。或理中湯去術加桂。痛甚。加吳萸亦佳。燒鍼條。用桂枝加桂湯。若痛甚。

手足厥逆。當歸四逆湯加桂﹑萸。惟桂大能泄奔豚。凡藥中不可缺也。

卷四

煩躁

【綱】仲景曰。傷寒一日。太陽受之。脈若靜者爲不傳。頗欲吐。若躁煩。脈數急者。爲傳也。

【目】朱肱曰。傷寒煩躁。太陽與少陰經居多。蓋太陽少陰爲表裏也。

趙嗣眞曰。煩爲擾擾。躁爲憤躁。合言之。煩躁爲熱。分言之。煩與躁有陰陽之別。煩陽而躁陰也。煩爲熱之輕。躁爲熱之重。更有煩疼煩悶煩渴虛煩。皆以煩爲熱也。有不煩而躁者。怫怫然便作躁悶。此爲陰盛格陽也。𨿽大躁欲於泥水中臥。但飲水不得入口者是矣。若煩躁。是先煩漸至躁也。若躁煩。是發躁而漸復煩也。

柯琴曰。太陽主表。故寒邪傷人。卽太陽先受。太陽脈浮。若見浮不見傷寒之緊。卽靜也。欲吐。嘔逆之機。煩躁。是陽气重。脈急數。陰陽俱緊之互文。傳者。卽內經人傷於寒。而傳爲熱之傳。乃太陽之气生熱而傳於表。卽發於陽者傳七日之謂。非太陽與陽明少陽經絡相傳也。

【綱】仲景曰。傷寒六七日。無大熱。其人煩躁者。此爲陽去入陰故也。

【目】張云岐曰。陰气少。陽气勝。則熱而煩。故太陽經傷寒。多煩而躁也。陽虛陰盛。亦發煩躁。陽气弱。爲陰所乘而躁。故少陰病亦煩躁。學人當以外癥與脈別之。有汗之而煩者。有下之而煩者。有病已解而反微煩者。此由病新愈不勝谷。損谷則愈。

柯氏曰。此論陽邪自表入裏癥也。傷寒一日卽見煩躁。是陽邪外發之機。六七日。乃陰陽自和之際。反見煩躁。是陽邪內陷之兆。陰者。指裏而言。非指三陰也。

【綱】仲景曰。太陽病。關節疼痛而煩。脈沈而細者。此名濕痺。

【目】鰲按。煩本陽重濕病不宜煩而曰煩者。太陽之气。爲濕所遏。不能宣暢。故煩也。

【綱】仲景曰。欲自解者。必當先煩。乃有汗而解。何以知之。脈浮。故知汗出解也。傷寒發汗。解半日許。復煩。脈浮數者。可更發汗。宜桂枝湯。

【目】王肯堂曰。煩者。熱也。謂煩熱也。與發熱若同而異。煩熱爲熱所煩。無時而歇。非若發熱時發時止也。經有煩。有微煩。有煩熱﹑復煩﹑反煩﹑煩滿﹑煩渴﹑胸中煩﹑心中煩﹑內煩﹑虛煩﹑大煩欲解。皆以煩爲熱也。然陰寒而煩者。亦不少也。蓋在表而煩者。則有脈浮。惡風寒。體彊痛之癥。在裏而煩者。則有潮熱。譫語。腹滿不大便。小便赤澀之癥。在半表半里而煩者。則有往來寒熱。胸脇疼痛之癥。其邪在胸膈以上而煩者。則有胸滿懊。可吐之癥。其陰寒而煩者。則有惡寒而蜷。下利厥逆。脈微。與吐蛔之癥。大煩欲解者。其脈必和。但脈不應者難治。若足冷脈沈細而微者。此陰癥之類也。急用參﹑附溫之。若內傷勞役。陰虛火動而煩者。其人身倦無力。自汗。尺脈浮虛也。宜補中益气湯加炒黃連﹑知﹑柏﹑生地﹑麥冬之類。若不得睡而心煩者。兼服朱砂安神丸。納其浮澑之火。而安神明也。此特大槪耳。虛煩。胸中煩。心中煩三者。不因汗吐下而煩。則是傳經之邪。不作膈實。但多和解而已。經用小柴胡湯﹑黃連阿膠湯﹑豬膚湯是也。若經汗吐下而煩。則是熱邪內陷。以爲虛煩。心中然欲吐。憒憒然無柰者是也。但多湧吐而已。經用梔子豉湯﹑梔子漧薑湯﹑梔子濃朴湯是也。蓋有不經汗吐下。邪結胸中。則爲膈實。與瓜蒂散。及陽明心煩。與調胃承气湯。此又煩之實者也。傷寒二三日悸而煩者。虛也。建中湯。少陽之邪入腑煩而悸者。熱也。大抵先煩而後悸是熱。先悸而後煩是虛。胃實不大便心煩。若吐下後者。大小承气癥也。若不曾吐下者。調胃承气癥也。

閔芝慶曰。諸經皆有煩。惟太陽獨甚耳。蓋煩者內邪內擾。汗者陽气外發。浮者陽盛之脈也。

夫脈浮則陽自內發。故可必其先煩。見其煩。必當待其有汗。勿遽妄投湯劑也。

鰲按。二條。言傷寒後餘熱。衛解而營未解者。浮數本麻黃脈。仲景卻與桂枝者。因發汗解。

麻黃癥已罷。脈浮數者。因內煩而然。不得仍拘爲麻黃脈。況麻黃純陽。不可治煩。桂枝有芍藥。

能安營分。正以治煩也。夫桂枝本治煩。服之而外熱因汗解。內熱又發。故曰復煩也。

【綱】仲景曰。一服汗者。﹝服麻黃湯也﹞停後服。汗多亡陽。遂虛。惡風。煩躁。不得眠也。

汗多者。溫粉撲之。

傷寒脈浮緩。發熱惡寒。無汗煩躁。身不疼。但重。乍有輕時。無少陰癥者。大靑龍湯發之。

【目】柯琴曰。首條。麻黃湯禁也。麻黃爲發汗重劑。故愼重如此。二條。發熱惡寒與桂枝同。

身疼不汗與麻黃同。惟煩躁是本癥所獨。故制此方。以治風熱相搏耳。

【綱】仲景曰。太陽中風。脈浮緊。發熱惡寒。身疼痛。不汗出而煩躁者。大靑龍湯主之。

【目】成無己曰。煩躁之由。各有不同。有因邪在表。有因邪在裏。有因火劫。有因陽虛。有因陰盛。皆不同也。經曰。當汗不汗。其人煩躁。如本條。太陽中風脈浮緊不汗出而煩躁。是邪在表也。不大便五六日。繞臍痛。煩躁。發作有時。此有燥屎也。是邪在裏也。以火燻之不得汗。

其人必躁。太陽病二日反躁。火熨其背。令大汗出。大熱入胃煩躁者。是火劫也。陽微發躁。不得與之。下後復發汗。晝日煩躁不得眠。夜則安靜。及發汗若下之。病仍不去。煩躁者。是陽虛也少陰病吐利。手足冷。煩躁欲死。是陰盛也。諸如此者。癥之常也。非逆也。設或結胸癥悉具。煩躁者死。發熱下利。厥逆。躁不得臥者死。少陰病吐利。煩躁四逆者死。少陰病四逆。惡寒而身蜷。

脈不至。不煩而躁者死。少陰病五六日自利。復煩躁。不得臥寐者死。是數者。又皆爲不治之癥。

【綱】仲景曰。太陽病。發汗後。大汗出。胃中幹。煩躁不得眠。欲得飲水者。少少與飲之。

令胃气和則愈。若脈浮。小便不利。微熱消渴者。五苓散主之。

【目】危亦林曰。汗爲心液。汗多則離中水虧無以濟火。故煩。腎中水衰不能制火。故躁。

【綱】仲景曰。太陽病。以火燻之。不得汗。其人必躁。過經不解。必圊血。名爲火邪。

【目】方中行曰。火燻不得汗而圊血。是陽邪下陷入陰分。故在過經不解時。夫不得汗。過經圊血而猶不解。可知劫汗而得汗。其患速。不得汗者。其患遲。名爲火邪。則但治其火。而不慮前此之風寒矣。劫汗得汗而患速者。指傷寒脈浮。醫以火迫劫之。亡陽。必驚狂起臥不安一條言也。

【綱】仲景曰。火逆。下之。因燒鍼。煩躁者。桂枝甘艸龍骨牡蠣湯主之。其脈沈者。營气微也。營气微者。加燒鍼。則血凝不行。更發熱而煩躁也。

【目】戴原禮曰。煩躁。陰陽經皆有之。陽明經胃有燥屎。故煩。此當下之。太陽經已得汗而煩者。五苓散。少陽亦或有煩。小柴胡湯。陰煩。少陰爲多。由陽气傳入陰經。陰得陽而煩。自利而渴。煩不得眠者。辰砂五苓散。若不是陽气傳陰。陰气犯陰經。吐利手足厥冷而煩。經云。陽虛陰乘之。故煩。又云。陰盛發躁。欲坐井中。吳茱萸湯。甚者。四逆湯加蔥白二莖。

外有虛煩一癥。乃是病愈後陰陽未復。時發煩熱。竹葉石膏湯。痰多睡不寧者。溫膽湯。嘔者。

橘皮湯。

李杲曰。治陰虛發熱。煩渴引飲。肌熱躁熱。至夜尢甚。其脈洪大。按之無力者。此血虛發躁。

當歸補血湯主之。若以白虎與之。則誤矣。如輕手脈來浮大。按之卽無者。乃無根蒂之脈爲散脈也。此虛極而元气將脫也。切不可發表攻熱。如誤治之。則死。須用大劑人參生脈散。

柯琴曰。以火誤治。陰陽俱虛竭矣。煩躁者。驚狂之漸。起臥不安之象也。急用此湯以安神救逆。

【綱】仲景曰。太陽病二日。煩躁。反熨其背。而大汗出。大熱入胃。胃中水竭。躁煩。必發譫語。十餘日。振栗。自下利者。此爲欲解也。故其汗從腰以下不得汗。欲小便不得。反嘔。欲失溲。足下惡風。大便硬。小盒飯數而反不數。及多。大便已。頭卓然而痛。其人足心必熱。穀气下流故也。

【目】柯琴曰。此火逆之輕者。太陽病經二日。不汗出而煩躁。本大靑龍癥。乃不發汗而反以火熨。火邪入胃。胃中水竭。躁煩不止。此時必用調胃承气湯下之。庶胃气不至於絕也。

【綱】仲景曰。結胸癥悉具。煩躁者亦死。

【目】魏荔彤曰。結胸癥具備。而煩躁獨甚。津液內枯。驅之使透表。汗卽出而陽必盡。下之𨿽病去。陰隨脫而陽亦亡。故不下亦將死也。下則速其死而已。此條。乃跟上條脈見浮大而言。必結胸癥具。脈兼見浮大。而又煩躁。必不同胸初結之煩躁也。且合數者。方可卜其死。不然。煩躁亦前條結胸諸癥中之一也。何遽云死也。其浮大之脈。必無根方爲死徵。若有根仍宜從表治。卽煩躁亦未必死。旣云結胸癥具。則脈已變遲。

遲則難言兼浮。更難言兼大。忽而浮大。非陽邪欲透表。則正陽上越耳。

鰲按。亦字。承上條結胸癥。其脈浮大者。不可下。下之則死來。故曰亦也。

卷四

咳嗽

【綱】仲景曰。傷寒表不解。心下有水气。漧嘔發熱而咳。或渴。或利。或噎。或小便不利少腹滿。或喘者。小靑龍湯主之。傷寒心下有水气。咳而微喘。發熱不渴。小靑龍湯主之。服湯已渴者。此病去欲解也。少陰病。腹痛小便不利。四肢沈重疼痛。自下利者。此爲有水气。其人或咳者。眞武湯加五味子細辛漧薑主之。

【目】朱震亨曰。傷寒太陽癥咳嗽。小靑龍﹑小柴胡也。大抵熱在上焦。其人必飲水。水停心下。則肺爲之浮。肺主於咳。水气乘之。故咳而微喘。少陽少陰。俱有咳癥。

韓祗和曰。前二條。是由停飲而咳者也。𨿽皆爲停飲所作。而小靑龍所主。爲水飲與表寒相合而咳者。眞武湯所主。爲水飲與裏寒相合而咳者。不可不知也。夫或表寒。或裏寒。協水飲則必動肺。以形寒寒飲則傷肺故也。

肺主气。形寒飲冷則傷肺。使气上而不下。逆而不收。衝擊膈咽。令喉中淫淫如癢。習習如梗。

是令咳也。甚者續而不已。連連不止。坐臥不安。語言不竟。動引百骸。聲聞四近矣。

龔信曰。水气太陽寒水之气也。咳者。水气射肺也。皮毛者肺之合。表寒不解。寒水已畱其合矣。心下之水气。又上至於肺。則肺寒。內外合邪。故咳也。水气在心下。則咳爲必然。喘爲或然。

亦如柴胡湯癥但見一癥卽是。不必悉具。

【綱】仲景曰。傷寒五六日。中風。往來寒熱。胸脇苦滿。默默不欲飲食。心煩喜嘔。或胸中煩而不嘔。或渴。或腹中痛。或脇下痞硬。或心下悸。小便不利。或不渴。身有微熱。或咳者。小柴胡湯主之。少陰病。四逆。泄利下重。其人或咳。或悸。或小便不利。或腹中痛者。四逆散主之。

【目】趙嗣眞曰。此二條。是邪气自表傳裏而咳者也。𨿽皆爲邪气傳裏。而小柴胡所主。爲陽邪傳裏動肺而咳。四逆散所主。爲陰邪傳裏動肺而咳。又不可不識也。夫或陽邪。或陰邪。自表傳裏。則必動肺。以髒眞髙於肺故也。停飲而咳。表邪傳裏而咳。固已。又有肺寒而咳者。內經曰。肺之令人咳。何也。

皮毛者。肺之合也。皮毛先受寒气。寒气以從其合也。其寒飲食入胃。從肺脈上至於肺則肺寒。肺寒則外內合邪。因而客之。則爲咳嗽者。是肺寒而咳也。

陶華曰。咳者。謦咳。俗謂之嗽。肺主气。肺爲邪所乘。气逆而不下。故令咳也。有肺寒而咳者。有停飲而咳者。有邪在半表半里而咳者。治各不同。其水咳三癥。不可不辧。小靑龍治太陽之表水也。十棗湯治太陽之裏水也。眞武湯治水癥之水气也。蓋水與表寒合。用小靑龍汗之。水與裏寒合。用眞武湯溫之。裏癖合水動肺而咳。用十棗湯下之。太陽病。身熱咳嗽漧嘔。喘而利。小靑龍湯。惡寒身痛。只根據本方。身涼咳嗽。漧嘔微利。心下痞滿。引脇下痛。十棗湯。四肢沈重。腹痛下利。咳嗽或嘔。眞武湯。

【綱】仲景曰。咳而小便利者。不可發汗。發汗。則四肢厥逆冷。

【目】成無己曰。咳爲肺疾。治之必發散方可。然必不可發汗。如本條是也。

吳綬曰。凡表寒咳嗽。脈浮惡寒。身疼拘急而無汗也。麻黃湯。或三拗湯汗之。痰唾如膠者。

金沸艸散汗之。若有熱者。參蘇飲去木香﹑人參。加麻黃﹑桑皮﹑杏仁汗之。若虛弱人感冒風寒而咳嗽有痰。或惡風頭疼漧嘔者。人參杏仁湯。傷寒二三日傳少陽經。脈弦口苦。發熱而咳嗽者。小柴胡湯去人參﹑姜﹑棗。加五味﹑漧薑。若發熱胸中煩滿而咳。加炒栝蔞。若胸脇痞滿發熱而咳。加枳殼﹑桔梗。凡陰癥手足冷。脈沈細而咳嗽。四逆湯加五味。大抵傷寒咳嗽。非比雜癥。按仲景治例有嗽者。不分陰陽二癥。俱用五味﹑漧薑也。若五味收肺气而止嗽。漧薑入肺經而散逆气也。凡初秋豪雨冷。及天行暴寒。其熱喜伏於內。咳嗽。曲折不可得气息。喉啞失聲。幹嗽。喉中如梗者。射幹湯。

李中梓曰。有聲無痰曰咳。有聲有痰曰嗽。

朱曰。夫咳嗽之疾一也。或曰。咳者有聲而無痰。嗽者有痰而無聲。又曰。咳爲陽。嗽爲陰。皆無考據。咳嗽非獨寒也。六气皆能爲嗽焉。風嗽者。頭目眩暈。痰涎不利。宜通聖散汗之。搜風丸淸之。火嗽者。口燥舌漧。喘逆唾血。

宜涼膈散加當歸﹑桔梗治之。大金花丸解之。暑嗽者。面赤手冷。頭有自汗。宜白虎湯除之。濕嗽者。面腫上喘。宜大橘皮湯止之。甚者三花神丸下之。燥嗽者。往來寒熱。涕唾稠粘。宜柴胡飲子治之。寒嗽者。手足厥逆。宜寧肺散收之。彼謬醫不分六气。執以爲寒。驟用枯礬﹑粟殼。𨿽老亦無悟矣。

鰲按。朱氏六气爲嗽之論。乃統雜病言之。而傷寒咳嗽。其原亦有由六气者。治法固可參考。

卷四

喘

【綱】仲景曰。太陽病。頭痛發熱。身疼腰痛。骨節疼痛。惡風。無汗而喘者。麻黃湯主之。

【目】劉完素曰。肺主气。形寒飲冷則傷肺。故其气逆而上行。衝衝而气急。喝喝而息數。擡肩張口。掀肚搖身是也。傷寒之喘。有由邪气在表。气不利而喘者。有由寒水之气。射肺而喘者。各不同也。傷寒止於邪气在表而喘者。心腹必濡而不堅。設或腹滿而喘。則又爲可下之癥。

鰲按。本癥重在發熱身疼無汗而喘。其喘者。因風寒外束。陽气不伸而郁於內也。太陽爲開。本癥又宜開。故仲景立麻黃法以開之。

【綱】仲景曰。太陽病。桂枝癥。醫反下之。利遂不止。脈促者。表未解也。喘而汗出者。葛根黃連黃芩湯主之。太陽病。下之。微喘者。表未解故也。桂枝加濃朴杏仁湯主之。喘家作桂枝湯。

加濃朴﹑杏仁佳。

【目】鰲按。來蘇集謂桂枝癥上復冠太陽字。見諸經皆有桂枝癥。是桂枝不獨爲太陽設。固已。

愚竊謂太陽病下。復接桂枝癥字。亦可見太陽治方。不獨一桂枝湯。而此則爲桂枝湯之癥。非別方之癥。且可見喘而汗出者。以邪束於外陽擾於內也。總之。此條爲微熱在表。而大熱入裏之癥。

故仲景制此輕淸苦寒之劑。喘本爲麻黃癥。旣制葛根芩連方治之。又以桂枝加朴杏爲治。皆不用麻黃。何也。蓋因妄下後。表𨿽不解。畢竟腠理已疏。故不用麻黃而用桂枝。且桂枝方中有芍藥。若單加杏仁。喘𨿽微。恐不勝任。故必佐以濃朴。斯喘隨汗解也。杏仁。治喘勝品。

【綱】仲景曰。太陽與陽明合病。喘而胸滿者。不可下。麻黃湯主之。陽明癥。脈浮。無汗而喘者。發汗則愈。宜麻黃湯。

【目】朱肱曰。傷寒喘。只有太陽陽明兩癥。

柯琴曰。三陽俱受气於胸中。而部位則屬陽明。若喘屬太陽。嘔屬陽明。故胸滿而喘者。尙未離乎太陽。𨿽有陽明可下之癥。而不可下也。

鰲按。病𨿽已入陽明。脈浮無汗而喘。故爲未離太陽也。故仍用麻黃湯。

【綱】仲景曰。發汗後。不可更行桂枝湯。無汗。而喘。大熱者。可與麻黃杏子甘艸石膏湯。

下後。不可更行桂枝湯。若無汗而喘。大熱者。可與麻黃杏子甘艸石膏湯。

【目】陶華曰。傷寒發喘。有邪在表者。有邪在裏者。有水气在表者。心腹濡而不堅。外癥無汗。法當汗之。在裏者。心腹脹滿。外癥有汗。法當下之。其由水气者。心下怔忡。小靑龍去麻黃加杏仁湯。經云。喘而汗出。宜利之。汗不出而喘。宜發之。其或直視譫語。汗出如油。喘而不休。死癥也。水气喘咳。乃太陽汗後。飲水多而水停心下也。旣用小靑龍去麻黃加杏仁矣。其或兼小腹痛者。則小靑龍去麻黃加茯苓。陰病喘促。返陰丹。

諭昌曰。誤用桂枝固衛。寒不得泄。气逆變喘。本當用大靑龍。乃於湯中除去桂枝﹑姜﹑棗者。

一誤不堪再誤也。然治之終不出麻杏甘石之外。見內飲水多。外行水灌。皆足以斂邪閉汗。不獨誤行桂枝湯爲然也。太陽中風。與太陽傷寒。一從桂枝。一從麻黃。分途異治。由中風之誤下而喘者。用濃朴﹑杏仁加入桂枝湯中觀之。則傷寒之誤下而喘者。用石膏加入麻黃湯中。乃天造地設。兩不移易之定法。

仲師所以諄諄告戒者。正恐人以傷寒已得汗之證。認爲傷風有汗而誤用桂枝。故特出誤汗誤下兩條。示以同歸麻黃一治之要。益見榮衛分途。而成法不可混施也。

鰲按。諭注飲水過多。水气上逆。其說甚是。而以水灌爲沃其皮膚。則謬。

此二條無字。舊本俱訛在大熱字上。柯氏韻伯始攺正之。

【綱】仲景曰。發汗後。飲水多者。必喘。以水灌之。亦喘。

【目】柯琴曰。未發汗。因風寒而喘者。是麻黃癥。下後微喘者。桂枝加朴杏癥。喘而汗出者。

葛根芩連癥。此汗後津液不足。飲水多而喘者。五苓散癥。水灌亦喘者。形寒飲涼。皆能傷肺。

气迫上行。是以喘。

鰲按。漢時治病。服藥而外。有水治火治之法。以水灌之。料卽是水治。但不知如何用法。若諭以爲沃其皮膚。恐未盡然。

【綱】仲景曰。傷寒表不解。心下有水气。漧嘔發熱而咳。或渴。或利。或噎。或小便不利少腹滿。或喘者。小靑龍湯主之。加減法。若喘者。去麻黃加杏仁去皮尖。

傷寒心下有水气。咳而微喘。發熱不渴。小靑龍湯主之。服湯已渴者。此寒去欲解也。

【目】朱肱曰。麻黃主喘。何故去之。答曰。此治心下有水而喘。不當汗也。故去之。

鰲按。此二條之喘。皆因心下有水气。小靑龍與小柴胡俱爲樞機之劑。故皆設或然癥。各立加減法。咳與喘。皆水气射肺也。

【綱】仲景曰。直視譫語。喘滿者死。汗出發潤。喘不休者。此爲肺絕。身汗如油。喘而不休者。此爲命絕。

【目】成無己曰。此皆邪气內盛。正气欲脫。气壅上逆也。皆不治之癥。

卷四

嘔吐

【綱】仲景曰。傷寒一日。太陽受之。脈若靜者爲不傳。頗欲吐。若躁煩。脈數急者。爲傳也。

【目】張云岐曰。嘔。有聲者也。俗謂之。吐。吐出其物也。故有漧嘔而無干吐。是以於嘔。

則曰食穀欲嘔。於吐。則曰飲食入口卽吐。則嘔吐之有輕重。可知矣。傷寒之嘔。有責於熱者。

有責於寒者。至於吐。則悉言虛冷。經曰。太陰病。腹滿而吐。食不下。自利益甚。時腹自痛。又曰。胃中虛冷。故吐。可見其槪矣。

鰲按。此言寒邪初感。太陽先受第一日也。初受之日。已有吐意。已伏嘔逆之機。故兼有煩躁之癥。急數之脈也。將者將然未然之詞。

【綱】仲景曰。太陽病。或已發熱。或未發熱。必惡寒。體痛嘔逆。脈陰陽俱緊者。名曰傷寒。

【目】王履曰。嘔家之爲病。气逆者必散之。痰飲者必下之。千金曰。嘔家多服生薑。此是嘔家聖藥。是要散其逆气也。

金匱又曰。嘔家用半夏以去其水。水去嘔則止。是要下其痰飲也。嘔多𨿽有陽明癥不可下者。

謂其气逆而未收斂爲實也。其嘔而脈弱。小便復利。身有微熱見厥者。爲難治。謂其虛寒之甚也。

寵安常曰。𨿽有已發未發之分。而癥有惡寒體痛嘔吐。脈有陰陽俱緊。便可斷爲太陽傷寒而非中風也。其體痛者。由寒邪外束也。其嘔逆者。寒邪內侵也。

【綱】仲景曰。傷寒六七日。發熱微惡寒。肢節煩疼。微嘔。心下支結。外癥未去者。柴胡桂枝湯主之。

【目】鰲按。此是內外癥俱微。將解未去之候也。故曰微惡寒。見寒之輕。曰肢節煩疼。見非身腰疼痛。曰微嘔。見喜嘔之兆。曰支結。見非痞滿。只發熱而煩。爲熱多耳。故制此輕劑和解之。

【綱】仲景曰。酒客病。不可與桂枝湯。得湯則嘔。以酒客不喜甘故也。凡服桂枝湯吐者。其後必吐膿血也。

【目】魏荔彤曰。酒客脈浮汗自出。似風傷衛。實非風傷衛。然酒客汗自出。脈數而大則有之。

未必浮也。浮則爲風傷衛矣。況酒客焉有惡風一癥。是𨿽發熱汗出。酒客之常。並無惡風。必傷風而後惡風。自以酒客傷風爲正義也。所以用桂枝湯。必斟酌方效也。濕熱家或中風。脈𨿽浮。必兼濡澀而帶數。於脈可以知其熱也。𨿽頭項彊痛。必兼身重。骨節煩疼。掣痛不可屈伸。近之則痛劇。𨿽汗出。必兼短气。𨿽惡風。必兼小便不利。於此癥可以知其濕也。辧之旣明。何至必於吐後。

始知其誤服桂枝哉。則濕熱之中風。用桂枝之內。必佐以五苓之治法矣。

鰲按。酒客必有濕熱。故得甘必吐。不可與桂枝。柯韻伯謂當用葛根芩連解肌之法是也。次條。

乃由酒客推展言之。見一切濕壅於中熱淫於內者。俱禁用桂枝。或使濕熱湧越。有傷陽絡。以致吐膿血也。舊本俱將膿血條敍在酒客條上。恐義不圓。

【綱】仲景曰。病患有寒。復發汗。胃中冷。必吐蛔。

【目】柯琴曰。有寒。未病時原有寒也。內寒之人。復感外邪。當溫中以逐寒。若發其汗。汗生於谷。穀气外散。胃脘陽虛。無穀气以養其蛔。故蛔動而上從口出也。蛔多。不止者死。吐蛔。

不能食者亦死。

鰲按。韻伯此論。卽非傷寒。凡胃虛蛔動者無不然。

【綱】仲景曰。太陽與陽明合病。不下利。但嘔者。葛根加半夏湯主之。

【目】柯琴曰。太陽陽明合病。太陽少陽合病。陽明少陽合病。必自下利。則下利似乎合病當然之癥。今不利而嘔。又似乎與少陽合病。葛根湯加半夏。兼解少陽半里之邪。便不得爲三陽合病。

【綱】仲景曰。傷寒表不解。心下有水气。漧嘔發熱而咳。或渴。或利。或噎。或小便不利少腹滿。或喘者。小靑龍湯主之。

【目】李中梓曰。嘔者聲物俱出。吐者無聲出物。噦者有聲無物。

鰲按。此條漧嘔。是水气爲患。水气未入於胃。故漧嘔。

【綱】仲景曰。太陽中風。下利嘔逆。表解者。乃可攻之。其人汗出。發作有時。頭痛。

心下痞。硬滿。引脇下痛。漧嘔短气。汗出不惡寒者。此表解裏未和也。十棗湯主之。

【目】龐安常曰。按此條及漧薑附子渴癥。不嘔不渴。爲裏無熱。可知嘔爲裏熱明矣。

鰲按。曰嘔逆。曰漧嘔。細玩通節語气。總以見表之風邪已解。而裏之水气不和。

【綱】仲景曰。傷寒汗出解之後。胃中不和。心下痞硬。漧嘔食臭。脇下有水气。腹中雷鳴。

下利者。生薑瀉心湯主之。

【目】柯琴曰。陽邪居胃之上口。故心下痞硬。漧嘔而食臭。水邪居胃之下口。故腹中雷鳴而下利。火用不宣則痞硬。水用不宣則漧嘔。邪熱不殺谷則食臭。土虛不能制水故腸鳴。

【綱】仲景曰。太陽病。二日。煩躁。反熨其背。而大汗出。大熱入胃。胃中水竭。煩躁。必發譫語。十餘日。振栗。自下利者。此爲欲解也。故其汗從腰以下不得汗。欲小便不得。反嘔。欲失溲。足下惡風。大便硬。小盒飯數而反不數。及多。大便已。頭卓然而痛。其人足心必熱。穀气下流故也。

【目】樓英曰。此火逆之輕癥也。欲小便不得而反嘔。欲失溲。此非無小便也。其津液在上焦。

欲還入胃口故也。

【綱】仲景曰。發汗後。水液不得入口。爲逆。若更發汗。必吐不止。

【目】柯琴曰。陽重之人。大發其汗。有升無降。故水藥拒隔而不得入。若認爲中風漧嘔。傷寒嘔逆。而更汗之。則吐不止。胃气大傷矣。此熱在胃口。須用梔子湯。

【綱】仲景曰。中風發熱。六七日不解而煩。有表裏癥。渴欲飲水。水入則吐者。名曰水逆。

五苓散主之。多服暖水。汗出愈。

【目】趙獻可曰。水入則吐者。心下有水气。因離中之眞水不足。則膻中之火用不宣。邪水凝結於內。水飲拒絕於外。旣不能外輸於元府。又不能上輸於口舌。亦不能下輸於膀胱。此水逆所由名也。

【綱】仲景曰。傷寒本自汗下。醫復吐下之。寒格。若食入口卽吐。漧薑黃連黃芩人參湯主之。

【目】柯琴曰。治之小誤。變癥亦輕。故制方用瀉心之半。上焦寒格。故用姜﹑參。心下蓄熱。

故用芩﹑連。嘔家不喜甘。故去甘艸。不食則不吐。是心下無水气。故不用姜﹑夏。要知寒熱相阻。則爲格癥。寒熱相結。則爲痞癥。

卷四

可吐

【綱】仲景曰。下利。日十餘行。其脈反遲。寸口脈微滑。此可吐之。利則止。少陰病。飲食入口卽吐。心中溫溫欲吐。復不能吐者。宜吐之。宿食在上脘者。當吐之。病手足逆冷。脈乍結。

以客气在胸中。心下滿而煩。飲食不能食者。病在胸中。當吐之。

【目】吳綬曰。凡病在膈上者。脈大胸滿多痰者。食在胃口脈滑者。俱宜吐之。華佗謂傷寒三四日。邪在胸中者。宜吐之。凡吐用瓜蒂散。或淡鹽湯。或溫茶湯。如人弱者。人參蘆湯亦可。痰多者。以二陳湯一甌。乘熱與之。以指探喉中。卽吐也。凡老人怯弱勞病內傷虛人。並婦人胎前產後。血虛脈弱小者。皆不可吐。凡藥發吐者。如防風﹑桔梗﹑山楂。只用一味煎湯溫服之。則吐。若誤吐。則損人上焦元气。爲患不小。可不愼哉。

王肯堂曰。大法。春宜吐。凡用吐湯。中病卽止。不必盡劑也。病如桂枝癥。頭不疼。項不彊。

寸脈微浮。胸中痞硬。气上衝咽喉不得息者。此爲有寒。當吐之。或云。此以內有久痰。宜吐之也。

卷四

不可吐

【綱】仲景曰。太陽病。當惡寒發熱。今自汗出。反不惡寒發熱。關上脈細數者。以醫吐之過也。若得病一二日吐之者。腹中饑。口不能食。三四日吐之者。不喜糜粥。欲食冷食。朝食暮吐。

以醫吐之所致也。此爲小逆。太陽病。吐之。但太陽病。當惡寒。今反不惡寒。不欲近衣者。此爲吐之內煩也。少陰病。飲食入口卽吐。心中溫溫欲吐。復不能吐。始得之。手足寒。脈弦遲者。此胸中實。不可下也。若膈上有寒飲。漧嘔者。不可吐也。當溫之。少陽中風。兩耳無所聞。目赤。

胸中滿而煩者。不可吐下。吐下則悸而驚。

【目】王肯堂曰。四肢厥逆。虛家新產脈微。皆不可吐。

諭昌曰。解肌之法。解肌表風邪。全不傷動脾胃。乃天然不易之法也。若捨此而妄用吐法。吐𨿽有發散之義。故不惡寒發熱。一二日病在太陽。吐之則腹中饑。口不能食。三四日病在陽明。吐之則不喜糜粥。欲食冷食。皆胃气受傷之故也。然且朝食暮吐。脾中之眞陽亦傷。而不能消穀。是外感𨿽除。脾胃內傷。卒未易復。故爲小逆。

魏荔彤曰。關上脈細數。方注爲細則爲虛。數則爲熱。此脈兼一二日三四日二段言。下方分別其癥。而未出治法。余謂治胸當小陷胸。治胃則桂枝去桂加茯苓甘艸湯癥也。如胃果虛。則人參﹑漧薑皆可用矣。次條津液內枯。作煩發煩。不過虛熱二字。熱勝於虛者。乃炙甘艸湯癥也。熱大盛。以白虎佐之。至於虛勝於熱。則又建中湯﹑茯苓甘艸湯之癥矣。仲景何能預定乎。

卷四

渴

【綱】仲景曰。太陽病。發熱而渴。不惡寒者。爲溫病。

【目】李中梓曰。渴之爲病。或因熱耗津液。或因汗下過多。各不同也。

鰲按。此槪言太陽之溫癥。四時有之。非專指春溫也。所以名之曰溫者。以內外皆熱也。發熱爲外熱。渴爲內熱。所以別於中風傷寒也。

【綱】仲景曰。形作傷寒。其脈不弦緊而弱。弱者必渴。被火者必譫語。弱者發熱脈浮。解之。

當汗出而愈。

【目】許叔微曰。此乃夾虛傷寒癥也。脈弱者。陰不足。陽气陷於陰分。故必渴。渴者。液虛故也。

【綱】仲景曰。傷寒心下有水气。咳而微喘。發熱不渴。小靑龍湯主之。服湯已渴者。此寒去欲解也。

【目】成無己曰。凡得病。反能飲水。此爲欲愈之病。其不曉病者。但聞病者能飲水自瘥。小渴者。乃彊與飲之。因成大禍。不可復救。然則悸動也。支結也。喘咳噎噦。漧嘔下利。腫滿。小便不利數者。皆是飲水過傷。當須識此。勿誤也。

柯琴曰。此正欲明服湯後渴者是解候也。恐人服止渴藥。反滋水气。故先提不渴二字作眼。後提出渴者以明之。若寒旣欲解而更服之。不惟不能止渴。且重亡津液。轉屬陽明而成胃實矣。

【綱】仲景曰。中風發熱。六七日不解而煩。有表裏癥。渴欲飲水。水入則吐者。名曰水逆。

五苓散主之。多服暖水。汗出愈。

【目】朱肱曰。初戒太陽癥無汗而渴者。不可與白虎湯。問曰。太陽病湯。終不可與白虎湯耶。

曰。太陽癥得汗後。脈洪大而渴者。方可與之。脈浮而渴。屬太陽。若陽明少陽少陰。俱有渴癥。

張元素曰。此癥因於發汗過多。水入則吐者。以心下有水气。故水飲拒絕於外也。五苓者。本因水气不舒而設。是小發汗。不是生津液。是逐水气。不是利水道。

【綱】仲景曰。太陽病。發汗後。大汗出。胃中幹。煩躁不得眠。欲得飲水者。少少與飲之。

令胃气和。則愈。若脈浮。小便不利。微熱消渴者。五苓散主之。太陽病。其人發熱汗出。不惡寒而渴者。此轉屬陽明也。渴欲飲水者。少少與之。但以法救之。宜五苓散。

【目】朱肱曰。凡病非大渴不可與水。若小渴咽漧者。只小呷滋潤之。令胃中和。若大渴煩躁者。能飲一斗。只與五升。若全不與。則漧燥。無由作汗。發喘而死。常人見因渴飲水得汗。小渴。

遂劇與之。致停飲心下。滿結喘死者甚眾。當以五苓散。或陷胸丸主之。金匱云。得時气至五六日。而渴欲飲水不得。多不當與也。何也。以腹中熱尙少。不能消之。便更作病矣。至七八日。大渴欲飲水。猶當根據癥與之。常令不足。勿極意也。凡人但見仲景云。得病反能飲水。此爲欲愈。遂小渴者。乃彊飲之。因成其禍。不可勝數。大抵傷寒水气。皆因飲水過多所致。水停心下。气上乘心。則爲悸爲喘。結於胸脇。則爲水結胸。胃中虛冷。則爲嘔爲噦。冷气相薄。則爲噎。上迫於肺。

則爲咳。漬入腸中。則爲利。邪熱所薄。蓄於下焦。則爲小便不利。少腹滿。或裏急。溢於皮膚間。則爲腫也。

王好古曰。邪气在表。猶未作熱。故不渴。邪气初傳入裏。熱气散漫未收。燻蒸焦膈。搏耗津液。遂成渴也。病患渴欲飲水。少少與之。但以法救者。恐飲水過多。積不能消。復爲停飲諸疾也。

柯琴曰。前條上半截。與後條同義。前條在大汗後。後條在未汗前。卽是太陽溫病。要知太陽溫病。卽是陽明來路。其徑最捷。不若傷寒中風。止從亡津液而後轉屬也。飲水是溫病大法。庶不犯汗吐下溫之誤。五苓又是治飲多之法。前條。便是轉屬陽明癥。

【綱】仲景曰。太陽病。飲水多。小便利者。必心下悸。小便少者。必苦裏急也。傷寒汗出。而心下悸。渴者。五苓散主之。不渴者。茯苓甘艸湯主之。本以下之。故心下痞。與瀉心湯。痞不解。其人渴而口燥煩。小便不利者。五苓散主之。

【目】陶華曰。渴者。裏有熱也。津液爲熱所耗。傷寒六七日傳至厥陰爲消渴者。謂飲水多而小便少。乃熱能消水也。朱氏云。脈浮而渴。屬太陽。有汗而渴。屬陽明。自利而渴。屬少陰。至於厥陰。則又熱之極矣。太陽無汗若渴。

忌白虎。宜柴胡。陽明多汗而渴。宜竹葉石膏。若先嘔後渴。則爲欲解。當與之水。先渴後嘔。則爲水停。赤茯苓湯。

當根據此議。勿令誤也。

鰲按。第二條渴不渴。雙頂心下悸。是汗出後旣心下悸矣。而又有或渴或不渴者。二方皆因心下水气而設也。

【綱】仲景曰。太陽病。中風。以火劫發汗。邪風被火熱。血气流溢。失其常度。兩陽相燻灼。身體則枯燥。但頭汗出。齊頸而還。其身發黃。陽盛則欲衄。陰虛則小便難。陰陽俱虛竭。則腹滿而喘。口渴咽爛。或不大便。久則譫語。

甚者至噦。手足躁擾。撚衣摸牀。小便利者。其人可治。

【目】鰲按。此言火灸之變。卽火逆癥。因火灸不如法。以致變生種種。惟以小便利者爲可治。則知火逆之癥。必以陰爲主。最忌陰竭。猶之傷寒病以陽爲主。最忌陽亡也。故中間陽盛陰虛四字。是火逆癥之綱領。陽盛則傷血。陰虛則亡津。又傷寒書之大綱領也。

【綱】仲景曰。濕家。但頭汗出。背彊。欲得被覆。向火。若下之。則噦。胸滿。小便不利。舌上如苔者。以丹田有熱。胸中有寒。渴欲得水。而不能飲。口燥煩也。

【目】李梃曰。熱在表則不渴。熱入裏則渴。耗奪津液而然也。然有渴必有煩者。腎主水。熱深則水竭而渴。肝木挾心。火以生煩。故厥陰六七日。飲水多而小便少者。謂之消渴。渴欲飲水爲欲愈。傳經已盡也。

鰲按。背彊惡寒。尙屬太陽。寒濕本當汗解。不汗而下。必致陽气擾上焦而滿。傷中焦而噦。傷下焦而小便不利。旣三焦受病矣。口燥煩而舌上苔。由丹田之有熱。不能飲水。是濕猶在中。當從五苓散去桂枝易肉桂。

【綱】仲景曰。太陽中暑。其人汗出惡寒。身熱而渴也。

【目】柯琴曰。中暑夾寒。有得之乘涼者。陰寒先著於肌膚。而暑气內傷於心脈。故惡寒身熱汗出而渴也。淸暑益气湯。東垣得之矣。

卷四

驚

【綱】仲景曰。傷寒八九日。下之。胸滿煩驚。小便不利。譫語。一身盡重。不可側轉者。柴胡加龍骨牡蠣湯主之。傷寒脈浮。醫以火迫劫之。亡陽。必驚狂。起臥不安者。桂枝去芍藥加蜀漆龍骨牡蠣救逆湯主之。風溫。脈浮。自汗。身重。多眠。若被火者。微則發黃。劇則如驚癇。時螈。

【目】成無己曰。傷寒中。有單言驚者。有單言悸者。理不得淆。故兩分之。其兼言驚悸者。

則少陽中風。兩耳無所聞。目赤。胸中滿而煩者。不可吐下。吐下則悸而驚一條而已。驚。壞病也。由誤下火逆溫鍼所致。仲景之法。不過隨其逆而調之。

卷四

悸

【綱】仲景曰。發汗過多。其人叉手自冒心。心下悸。欲得按者。桂枝甘艸湯主之。

發汗後。其人臍下悸。欲作奔豚。茯苓桂枝甘艸大棗湯主之。

【目】黃仲理曰。心下悸。欲按者。心气虛。臍下悸者。腎水乘火而上克。以發汗多而心液虛。

心气餒。故悸。豚爲水畜。奔則昂首疾馳。酷有水勢上干之象。然水勢尙在下焦。欲作云者。尙未發也。

【綱】仲景曰。傷寒二三日。心下悸而煩者。小建中湯主之。少陰病。四逆。泄利下重。其人或咳。或悸。或小便不利。或腹中痛者。四逆散主之。

【目】成無己曰。此二條都是气虛而悸。其气虛者。由陽气內弱。心下空虛。正气內動而爲悸也。

柯琴曰。心悸而煩者。是少陽中樞受寒。而木邪挾相火爲患。則君火虛。離中眞火不藏故悸。

離中眞火不足故煩。

【綱】仲景曰。太陽病。飲水多。小便利者。必心下悸。小便少者。必苦裏急也。

【目】韓祗和曰。此是停飲爲悸者也。其停飲者。由水停心下。心爲火而惡水。水故內停。心亦不安而爲悸也。

【綱】仲景曰。太陽病。若下之。身重。心下悸者。不可發汗。少陽病。不可發汗。發汗則譫語。此屬胃。胃和則愈。胃不和則煩而悸。

【目】趙嗣眞曰。此汗下後正气內虛。邪气交擊而令悸。與他條气虛而悸者不同。且更甚焉。

或鎭固。或化散。皆須定其浮气也。

【綱】仲景曰。傷寒厥而心下悸者。宜先治水。當用茯苓甘艸湯。卻治其厥。不爾。水漬入胃。

必作利也。

【目】劉完素曰。厥爲邪之深者。猶先治水。況其邪气之淺焉者乎。金匱云。食少飲多。水停心下。甚者則悸。飲之爲悸。甚於他邪。𨿽有餘邪。必先治悸。何也。以水停心下。若水气散。則無所不至。侵於肺則爲喘爲咳。傳於胃則爲噦爲噎。溢於皮膚則爲腫。漬於腸胃則爲利。下之不可緩也。

卷五

痙

【綱】仲景曰。太陽病。發汗太多。因致痙。脈沈而細。身熱足寒。頭項彊急。惡寒。時頭熱。

面赤。目脈赤。獨頭面搖。卒口噤。背反張者。痙病也。

【目】徐彬曰。痙病。槪爲風寒濕所中。然原其因。多由亡血。筋無所榮。邪得以襲之。故仲景原痙病之由。而曰太陽病果寒多。本宜發汗。太多則血傷。不能榮筋而成痙也。古人以彊直爲痙。外癥與傷寒相類。

但其脈沈遲弦細。而項背反張。彊硬如發癇爲異耳。仲景旣以無汗有汗。分辧剛柔。此則以脈沈細爲辧。謂太陽病發熱。是表中風矣。復加以濕。纏綿經中。

內挾寒气。今筋脈抽急而項背彊直。脈反沈細。沈細者寒濕用事。邪欲侵陰之象也。於是項背彊直。故名痙。痙脈本伏。弦細則元气憊。卽難治。中風癥。多角弓反張類痙者。但中風彊直。其先必無太陽形癥。脈亦必浮大而非沈細弦遲。故內經曰。諸暴彊直。皆屬於風。但陽主動。陰主靜。是當以彊直而安靜主濕。彊直而搐搦主風。此治中風辧法也。千金謂濕病熱入腎中亦爲痙。小兒癇癥熱盛亦爲痙。亦中風類也。前人云。傷寒痙癥有五。皆屬太陽。若頭低視下。手足牽引。肘膝相搐。陽明痙也。若一目或左或右。並一手一足搐搦者。少陽痙也。太陽固屬風寒。陽明少陽亦風火熱之內作。中風類也。皆當兼養陰淸熱爲治。

若此所論痙。𨿽外感風寒濕不同。然由亡陽筋燥則一矣。如無汗反惡寒爲剛痙。有汗不惡寒爲柔痙。此辧癥之法。非痙家本癥也。此乃舉痙癥之最備者。

以詳病時之形狀。且言治之不得過汗。而脈有常體也。身熱。太陽表邪本盛。乃因血液衰少。寒邪復挾濕摶結。衛中陽气不下。而寒濕隨太陽經下項。稍侵陽明而頸項彊急。眞陽不達於表而惡寒。於是太陽經無非寒熱。而格熱於上。爲頭熱面赤目赤獨頭動搖。太陽主開。寒濕摶之。開闔不利。不能發聲。而卒口噤。液衰邪盛。筋失所養。

失養而背反張。此痙病本然之形癥也。

【綱】仲景曰。太陽病。發熱無汗。反惡寒者。名曰剛痙。太陽病。汗出不惡寒者。名曰柔痙。

【目】李曰。太陽病。純傷風。純傷寒。則不發痙。惟先傷風而又感寒。先傷風而又感濕。

過汗俱能發痙。重發太陽汗。大發濕家汗。皆能發痙。外癥寒熱類傷寒。但脈沈遲弦細。搖頭露眼口噤。手足搐搦。項彊背反張。如發癇。終日不醒爲異。風性勁爲剛痙。因重感寒或冷。故無汗。

宜葛根湯加羌獨活﹑防風。濕性緩爲柔痙。因先傷風。故有汗。宜桂枝湯加花粉﹑葛根。其或痰塞气盛。則茯苓﹑星﹑夏以消痰。枳實﹑陳皮﹑紫蘇以順气。痰消气盛。然後分剛柔治之。通用小續命湯。有熱去附子。自汗去麻黃。剛痙二三日。仰面壯熱。胸滿如結胸狀。便閉。腳蜷。臥不著席者。大承气湯下之。輕者敗毒散﹑小柴胡湯。柔痙二三日不瘥。汗多厥冷。筋脈拘急者。附子防風湯。時發時止。危者附術散。又有剛柔不分之痙。身熱譫語似剛。微厥便滑似柔。宜小續命湯加生附子。有汗下後。乍靜乍躁。偏左眼左手足牽搦者。少陽痙也。小柴胡加防風。又虛血之人。及產後傷風過汗。破傷風癥發痙。俱不可純作風治。四物湯加防風。或八物湯去茯苓。加羌﹑防﹑黃救之。凡痙脈如雨濺出指外者。立死。又戴眼反折。螈。汗出如珠。或反張離席一掌許。小兒離席二指許者。無不死。

徐彬曰。此二條卽辧寒傷營風傷衛法也。取以爲痙病剛柔之別。蓋痙卽。彊直之謂也。痙病必有背項彊直等的癥。但治痙病。剛柔之辧。最爲喫緊。故特首拈無汗反惡寒爲剛。有汗不惡寒爲柔。以示辧癥之要領。謂發熱無汗惡寒。本傷寒家癥。若痙而項彊背直者見之。乃衛陽與腎中眞陽。

气本相通。今太陽經寒濕相摶。而气侵少陰。眞陽不達。故反惡寒也。寒性勁切。故曰剛。有汗不惡寒。本傷風而並陽明癥。若痙而項彊背直者見之。是太陽陽明傷濕而兼風。非寒邪內侵之比也。風性溫和。故曰柔。非止項彊。而身體則軟。爲柔痙也。栝蔞桂枝湯。

乃治柔痙主方也。

李中梓曰。此太陽中風。重感寒濕而致也。仰面開目爲陽。合面閉目爲陰。燥渴爲陽。口中和爲陰。脈浮緊數爲陽。沈細澀爲陰。陽痙易治。陰痙難治。通用小續命湯。陽痙去附子。陰痙去麻黃。

柯琴曰。此以表气虛實分剛柔。原其本而名之也。亦可以知其人初病之輕重。稟气之彊弱而施治矣。金匱用葛根湯。則謬。

【綱】仲景曰。瘡家身𨿽疼。不可發汗。汗出則痙。

【目】徐彬曰。瘡家血本虛燥。以疼痛爲風而發其汗。則液亡筋燥而不能和調。乃亦爲痙。𨿽汗下後。或有邪乘。然總以陰虛液脫爲主。故特詳其致痙之因如此。

鰲按。瘡家病。與風寒不同。風寒外癥。必頭項痛。身腰痛。骨節痛。非痛偏一處。風寒內癥。

必嘔逆。或漧嘔。不得飲食。故發熱惡寒。𨿽亦相同。而辧其內外癥。則可知彼此之異。不得誤認癰膿爲風寒而錯治矣。

此仲景借瘡家以明治傷寒之法當發汗。非論傷寒而雜及瘡家也。其旨當明。

【綱】仲景曰。太陽病。無汗。而小便反少。气上衝胸。口噤不得語。欲作剛痙。葛根湯主之。

【目】徐彬曰。剛痙之背項彊直。而無汗發熱。又反惡寒。原屬寒濕居中。陰陽兩傷之象。有如發熱而太陽病矣。無汗乃寒傷營本癥也。此時邪尙在表。不在裏。而小便反少。气上衝胸。明是太陽隨經之邪。自腑侵髒。動其沖气。且口噤不語。是太陽主開而反闔。聲不得發。則陰陽兩傷。

勢必彊直惡寒。所不待言。故曰欲作。藥用桂枝全方加葛根﹑麻黃。風寒兼治也。然足陽明脈起於鼻交中。旁納太陽之脈。故自太陽而侵及陽明。勢將頭項彊不已。而漸胸滿。特以葛根主之。以杜兼並之勢。爲無汗剛痙主方。且桂枝原能治沖气也。

李中梓曰。陰痙厥逆筋脈拘急汗多。宜桂心白術散。閉目合眼。附子防風散。胸滿口噤。臥不著席。切牙攣急。大承气湯。頭項彊。小腹滿。小便不利。五苓散。風盛血燥。防風當歸湯。

卷五

螈

【綱】仲景曰。太陽病。脈陰陽俱浮。自汗。身重。多眠。鼻鼾。語言難出。不可下。不可火。

若被火者。微則發黃。劇則驚癇螈。

【目】吳綬曰。夫螈者。一伸一縮。手足相引。搐搦不已。大抵與嬰兒發搐相似。古人以此癥多屬於風。風主動搖也。駱龍吉言心主脈。肝主筋。心屬火。肝屬木。火主熱。木主風。風火相扇。則爲螈也。若不因汗下所生者。當平肝木。降心火。佐以和血脈之劑。如羌﹑防﹑柴﹑芍﹑芎﹑歸﹑芩﹑連﹑生地﹑天麻之類。若兼有痰。必加竹瀝﹑星﹑夏。如風邪內煽。加全蠍﹑僵蠶。

若傷寒曾經汗下後。多所傳變而得。爲病勢已過。多難治也。蓋因虛極生風所致。須用小續命湯或大建中湯加減一二味主之。凡傷寒汗出露風。則汗不通流。遂變筋脈攣急。手足搐搦。宜牛蒡根。

如本條。由風溫被火。宜葳蕤湯。若螈戴眼反折。絕汗乃出。大如貫珠。著身不流者。此太陽終也。不可治。又有四肢習。動而不止。似螈而無力抽搐者。此爲肝絕。蓋汗下後變生此癥者多死。

凡用小續命湯。有汗去麻黃。無汗去黃芩。要在通變而已。

【綱】仲景曰。風濕爲病。脈陰陽俱浮。自汗出。身重。多眠睡。鼻息必鼾。語言難出。若被下者。小便不利。直視失溲。若被火者。微發黃色。劇則如驚癇。時螈。

【目】成無己曰。螈者筋脈急也。者筋脈緩也。急則引而縮。緩則縱而伸。或縮或伸。動而不止者。名曰螈。俗謂之搐搦是也。內經以螈爲契合之契。爲放縱之縱。以急爲螈。以緩爲。

理至明矣。螈者。風疾也。而癲癇則螈焉。傷寒螈者。邪實气極也。熱盛則風摶並經絡。

風主動。故四肢螈而不寧也。風濕被火而螈。言熱气之劇盛也。傷寒至於發螈。病勢已過矣。內經曰。太陽終者。戴眼反折螈。絕汗乃出。大如貫珠。著身不流。是見其螈爲已過之疾也。螈之癥𨿽劇。若能以祛風滌熱之劑折其大勢。則亦有生者。若妄灼灸。或與發表之藥。必死。經曰。一逆尙引日。再逆促命期。

鰲按。此乃風熱甚之病。宜祛風散熱爲主。然或有一二可生耳。非謂其必生也。

卷五

不仁

【綱】仲景曰。脈浮而洪。身汗如油。喘而不休。水漿不下。形體不仁。乍靜乍亂。此爲命絕也。

【目】張云岐曰。不仁。謂不柔和。痛癢不知。任其屈伸。灸刺亦不知。是謂不仁也。由邪气壅盛。正气爲邪气所閉。伏郁而不發。血气虛少。不能通行故也。內經曰。榮气虛則不仁。鍼經曰。衛气不行則爲不仁。經曰。營衛不能相將。三焦無所仰。身體痺不仁。卽此知營衛血气虛少。

不能通行爲不仁。明矣。又謂諸乘寒者則爲厥。鬱冒不仁。言此厥者。是正气爲寒气所乘而爲厥气。

非四肢逆冷之厥也。何也。鬱冒爲昏冒。不仁爲不知痛癢。是爲屍厥。經曰。少陰脈不至。腎气微。少精血。奔气促逼。上入胸膈。宗气反聚。血結心下。陽气退下。熱歸陰股。與陰相動。令身不仁。此爲屍厥。其乘寒之厥。鬱冒不仁者。卽此可知矣。昔越人入虢。診太子爲屍厥。以鬱冒不仁爲可治。刺之而得痊。實神醫也。若如本條命絕。𨿽越人其能救之耶。

陶華曰。螈則急而縮。則緩而伸。熱則生風。風主乎動。故筋脈相引而伸縮。傷寒至此死癥也。能去風滌熱治之。幸有生者。治法與痙病略同。不仁。謂不柔和。諸虛乘寒。爲鬱冒不仁。血气虛弱。不能周流一身。於是正气爲邪气所伏。故肢體頑麻不仁。厥如死屍。用麻桂合半湯。不愈。

補中益气湯入薑汁。

李中梓曰。螈者。或縮或伸。動而不定。汗出時蓋覆不周。腰背手足搐搦。牛蒡根湯。脈浮數有風熱。防風通聖散。血不養筋。大秦艽湯。

卷五

發黃

【綱】仲景曰。病發於陽。而反下之。熱入。因作結胸。但頭汗出。余處無汗。至頸而還。小便不利。身必發黃也。傷寒瘀熱在裏。身必發黃。麻黃連翹赤小豆湯主之。

【目】朱肱曰。頭汗出而身發黃者。茵陳蒿湯十分。五苓散五分。拌和。每服一錢。水下。日三服。

張云岐曰。寒气侵人。人卽發熱以拒之。是爲發陽。助陽散寒。一汗而寒熱解矣。不汗而反下。

故熱內陷而成結胸。炎上而但頭有汗。且小便不利。致濕熱內蒸。黃色外見也。解表淸火利水。

麻黃連翹赤小豆湯一劑而三善備。且以見太陽發熱之治。與陽明迥別也。

【綱】仲景曰。太陽病。身黃。脈沈結。少腹硬。小便不利者。爲無血也。小便自利。其人如狂者。血結癥也。抵當湯主之。

【目】朱震亨曰。寒熱在裏不散。熱蓄於脾胃。腠理不開。瘀熱與宿谷相薄。鬱蒸不消化。故發黃。發黃與瘀血外癥及脈俱相似。但小便不利爲發黃。小便自利爲瘀血。要之發黃之人。心脾蘊積。

發熱引飲。脈必浮滑而緊數。若瘀血癥卽如狂。大便必硬。此異耳。

樓全善曰。此蓄血在下焦而發黃者也。

柯琴曰。太陽病發黃與狂。有气血之分。小便不利而發黃者。病在气分。麻黃連翹赤小豆癥也。

小便自利而如狂。病在血分。抵當湯癥也。

【綱】仲景曰。太陽病。中風。以火劫發汗。邪風被火熱。血气流溢。失其常度。兩陽相燻灼。

身體則枯燥。但頭汗出。齊頸而還。其身發黃。

【目】朱肱曰。病患服湯。得小便利。如皂莢汁赤。一宿腹減。則黃從小便中出也。古人云。治濕不利小便。非其治也。麻黃連翹赤小豆湯﹑梔子柏皮湯。可選用之。

陶華曰。內經云。濕熱相交。民多病癉。發黃是也。謂單陽而無陰也。太陰脾土爲濕熱所蒸。

色見於外。曰發黃。濕勝則如燻黃而晦。熱勝則如橘黃而明。傷寒至於發黃。熱勢已極。且如蓄血。

大抵相類。設或寸口無脈。鼻出冷气。與夫形如煙燻。搖頭直視。環口黧黑。舉體發黃。是皆眞髒气絕也。

【綱】仲景曰。太陽病。脈浮而動數。浮則爲風。數則爲熱。動則爲痛。數則爲虛。頭痛發熱。

微盜汗出。而反惡寒者。表未解也。醫反下之。動數變遲。膈內拒痛。胃中空虛。客气動膈。短气煩躁。心中懊。陽气內陷。心下因硬。則爲結胸。大陷胸湯主之。若不結胸。但頭汗出。余無汗。齊頸而還。小便不利。身必發黃也。

【目】方中行曰。此條本言結胸之癥。敍其由。繪其狀。而明其治也。若不結胸以下。乃就變癥之輕者言之。但頭汗出者。乃諸陽之本。陽健故汗出也。余無汗者。陰脈上不過頸也。小便不利者。

陽不下通。陰不任事。化不行而濕停也。濕停不行。必更滲土而入胃。胃土本濕。得滲則盛。旣盛且停。熱气鬱蒸。發爲身黃也。

【綱】仲景曰。傷寒發汗已。身目爲黃。所以然者。以寒濕在裏不解故也。以爲不可下也。於寒濕中求之。

【目】魏荔彤曰。傷寒發汗。已得治而表邪可愈矣。何以身目爲黃。知非寒邪在表爲患。而外感寒邪挾在裏之濕邪爲患也。故仲師明示以寒濕在裏不解之故。見人當於裏求治也。諭氏以裏爲軀殼之裏。與臟腑無涉。蓋此癥非在表。亦非在裏。特在表之裏。而不在臟腑之裏。故仲師又以爲裏而不可下也。於寒濕中求之。不出方者。方不外麻黃連翹赤小豆湯﹑茵陳蒿湯﹑梔子柏皮湯。可選用也。夫寒濕俱陰邪。二陰相搏於裏。何以不發靑白色。而成黃色。則寒邪郁而變爲熱邪。合之濕邪相蒸而見於外也。故總無治寒之藥。學人詳焉。

陶華曰。濕家之爲病。一身盡痛。發熱身𨿽似燻黃。小便不利。五苓散。小便自利。術附湯。

身頭痛。麻黃湯加蒼術。脈浮身重汗出惡風。防己黃湯。初發黃。以瓜蒂末。口噙水。搐鼻中。黃水出愈。

【綱】仲景曰。傷寒六七日。身黃如橘子色。小便不利。腹微滿者。茵陳蒿湯主之。傷寒身黃發熱者。梔子柏皮湯主之。

【目】諭昌曰。黃色鮮明。其爲三陽之熱邪無疑。小便不利腹微滿。乃濕家之本癥。不得因此指爲傷寒之裏癥也。方用大黃佐茵陳﹑梔子。建中驅濕除熱之功。以利小便。非用下也。熱已發出於外。自與內瘀不同。

正當隨熱勢淸解其黃。使不畱於肌表間也。前條熱瘀。故用麻黃。此條發熱。反不用麻黃者。蓋寒濕之癥難於得熱。熱則其勢外出而不內入矣。所謂於寒濕中求之。不盡泥傷寒定法也。

【綱】仲景曰。風濕爲病。脈陰陽俱浮。若被火者。微發黃色。

【目】朱肱曰。中濕一身盡痛。發熱身黃小便不利。病患中濕。因而傷風。風濕相搏。一身痛重。是名中濕。亦當於風濕中求之。

李中梓曰。小便不利。四肢沈重。似瘧。若不飲而發黃。茵陳五苓散。傷寒脈虛。小便如常。

變爲陰黃。理中加茵陳湯。如下之太過。脾虛津竭。飲水自傷。此陰濕變黃。茵陳茯苓湯﹑茵陳四逆湯。

鰲按。風濕相摶於內而以火劫之。受火气之輕者。濕不得越。必因熱而發黃。

卷五

如瘧

【綱】仲景曰。太陽病。得之八九日。如瘧狀。發熱惡寒。熱多寒少。其人不嘔。圊便欲自可。

一日二三度發。脈微緩者。爲欲愈也。桂枝麻黃合半湯。

【目】楊士瀛曰。瘧狀作止有時。非若寒熱往來或疏或數。而作止無定時也。凡感冒之人。忽覺毛寒股栗。筋節拘攣。百骸鼓撼。嘔不欲食。其寒不可禦。未幾卽轉而發熱者。此卽溫瘧。不必謂如瘧。脈自弦。或洪數。或緊實。或虛緩。或刮澀。皆爲瘧狀。但以外癥別之。用藥固有本條小柴胡湯。如加減法。亦是活法。然血虛能生寒熱。敗血亦作寒熱。陰陽相勝。一癥𨿽各有一方。皆當以川芎爲佐。

柯琴曰。寒熱如瘧。是虛實互有之癥。太陽以陽爲主。熱多寒少。是主勝客負。有將解之兆矣。不嘔。胃無邪。圊便。胃不實。脈微緩。有胃气。應不轉屬陽明。一日二三度發。是邪無可容之地。正勝邪卻。可勿藥也。

【綱】仲景曰。服桂枝湯。大汗出。脈洪大者。與桂枝湯如前法。若形如瘧。日再發者。汗出必解。宜桂枝二麻黃一湯。

【目】魏荔彤曰。與桂枝湯如前法者。仍是太陽風傷衛所用之桂枝湯。如前法者。仍是服桂枝湯。啜熱粥。勿令大汗出如水流漓之法。何必另求深文耶。蓋初爲風多寒少之癥。而脈見微弱。故用桂枝二越婢一湯。今寒去風畱。而脈見洪大。類於浮緩之象。故獨用桂枝湯。桂枝升陽固衛而解肌。旣無礙於脈之浮大。且能護救陽之虛浮。豈非恰合之劑。仍自始終不悖哉。然病機不一。或者其人服桂枝二越婢一湯。而大汗不出。但形如瘧。日再發者。此卽上條如瘧狀之謂也。方諭俱言少有之寒邪。持多有之風邪。欲出不能出者是也。又變一法。用桂枝二麻黃一湯。倍桂枝以治風多。

少麻黃以治寒少。又一方兩治。而不失輕重之分者也。

陶華曰。婦人熱入血室。其血必結。亦如瘧狀。小柴胡湯。

【綱】仲景曰。病患煩熱。汗出則解。又如瘧狀。日晡所發熱者。屬陽明也。脈實者。宜下之。

脈虛浮者。宜發汗。下之宜大承气湯。發汗宜桂枝湯。

【目】王肯堂曰。𨿽得陽明癥。未可便爲裏實。審看脈候。以別內外。其脈實者。熱已入腑。

故可下。其脈浮虛者。是熱未入腑。猶在於表也。可發汗。

柯琴曰。煩熱自汗。似桂枝癥。寒熱如瘧。似柴胡癥。然日晡潮熱。則屬陽明。而脈已沈實。

確爲可下。是承气主癥主脈也。

【綱】仲景曰。婦人中風。七八日。續得寒熱。發作有時。經水適斷者。此爲熱入血室。其血必結。故使如瘧狀。發作有時。小柴胡湯主之。

【目】龐安常曰。經水適斷於寒熱時。是不當止而止也。必其月事下而血室虛。熱邪乘虛而入。

其餘血之未下者。幹結於內。故適斷耳。用小柴胡和之。使結血散。則其寒熱自除而愈矣。

鰲按。上條。本陽明癥。此條。又少陽癥。下條。又厥陰癥。以其如瘧。故類書於此。若少陽乘陰。熱多寒少而尺脈遲者。亦往往作如瘧狀。先以黃建中湯養其營衛。待脈不遲。卻以小柴胡和之。凡少陽癥中。往來寒熱。休作有時者。多半是如瘧之狀。仲景𨿽未言。學人以意會之可耳。

【綱】仲景曰。厥陰病。脈浮緩。囊不縮。必發熱惡寒。似瘧。爲欲愈。桂枝麻黃合半湯。

【目】樓全善曰。病𨿽厥陰。而脈見浮緩。則邪有欲出之勢。故寒熱交作如瘧而愈也。

卷五

鼻衄

【綱】仲景曰。傷寒不大便。六七日。頭痛有熱者。與小承气湯。其大便圊者。知不在裏。仍在表也。當須發汗。若頭痛者。必衄。宜桂枝湯。傷寒脈浮緊者。麻黃湯主之。不發汗。因致衄。

【目】成無己曰。病源云。心主血。肝藏血。肺主气。開竅於鼻。血得熱則散。隨气上從鼻中出。

則爲衄。是雜病衄者。責在裏熱也。如仲景此二條之論。知傷寒衄者。責其表分熱故也。

戴原禮曰。古論鼻衄屬太陽經。風寒皆有之。旣衄而表癥仍在。於寒。當用麻黃湯。於風。當用桂枝湯。且謂發煩目瞑。是太陽侵入陽明。汗下俱難。若衄已而熱不退者。惟升麻葛根湯﹑敗毒散﹑陽旦湯爲妥。衄而煩渴。飲則吐水。先服五苓散。次服竹葉石膏湯。大衄不止。茅花湯。或黃芩芍藥湯加茅花一撮。

柯琴曰。此辧太陽陽明法也。太陽主表。頭痛爲主。陽明主裏。不大便爲主。然陽明亦有頭痛者。濁气上衝也。太陽亦有不大便者。陽气太重也。頭痛必衄者。陽邪盛於陽位。陽絡受傷。故必衄也。衄乃解矣。宜桂枝句。直接發汗來。不是用桂枝止衄。亦非用在已衄後也。﹝此旨要明﹞

【綱】仲景曰。太陽病。脈浮緊。無汗。發熱。身疼痛。八九日不解。表病仍在。當發其汗。

麻黃湯主之。服藥已。微除。其人發煩。目瞑。劇者必衄。衄乃解。所以然者。陽气重故也。陽盛則欲衄。陰虛則小便難。言衄爲經中陽盛也。

【目】朱肱曰。傷寒衄血者。乃解。蓋陽气重故也。仲景所謂陽盛則欲衄。若脈浮緊無汗。服麻黃湯不中病。其人發煩目瞑。劇者必衄。小衄而脈尙浮緊者。宜再與麻黃湯也。衄後。脈已微者。

不可行麻黃湯也。若脈浮自汗。服桂枝湯不中病。桂枝癥尙在。必頭疼甚而致衄。小衄而脈尙浮者。

宜再與桂枝也。衄後。脈已微者。不可行桂枝也。大抵傷寒衄血。不可發汗者。爲脈微故也。治法。衄家不可發汗。汗出額上陷。脈緊急。直視不能。不得眠。

然而無汗而衄。脈尙浮緊者。再與麻黃湯。有汗而衄。脈尙浮緩者。再與桂枝湯。脈已微者。黃芩芍藥湯﹑犀角地黃湯。

張元素曰。或謂經言衄家不可發汗。汗必額上陷。今衄血之癥。皆綴麻黃於其下。何也。夫太陽脈浮緊。發熱無汗。

自汗者愈。此一定之論也。何故復用麻黃汗之。仲景豈有前後相反之理哉。然本條麻黃湯主之五字。合當用於當發汗之下。蓋以汗之文法。用藥諸方。皆贅於外條之末。且如大靑龍湯癥。旣云脈微弱汗出惡風者。不可服。服之厥逆。筋惕肉。此爲逆也。又以大靑龍湯主之。皆此例。

鰲按。柯氏引黃氏將眞武湯攺正大靑龍湯之謬。已詳在前。

王好古曰。仲景言衄家不可發汗者。蓋爲脈微也。若浮緊者。麻黃湯。浮緩者。桂枝湯。脈已微。二藥不可用。犀角地黃湯主之。

韓祗和曰。千金翼云。吐血有三種。一曰肺疽。二曰傷胃。三曰內衄。旣吐血家謂之內衄。則鼻中出血。可謂之外衄。是經絡之血妄行也。經絡熱盛。陽气擁重。迫血妄行。上出於鼻。則爲衄。

柯琴曰。血之與汗。異名同類。不得汗。必得血。不從汗解而從衄解。此與熱結膀胱血自下者。

同一局也。太陽脈從目內絡陽明脈於鼻。鼻者。陽也。血𨿽陰。從陽气而升。則從陽竅而出。

故陽盛則衄。汗者。心之液。是血之變見於皮毛者也。寒邪外斂。腠理不開。陽气內擾。迫血妄行。

假道肺竅。故稱紅汗。

【綱】仲景曰。衄家不可發汗。汗出必額上陷。脈急緊。目直視。不能。不得眠。

【目】成無己曰。衄家𨿽爲邪熱在經。而又不可發汗如此。前用桂枝麻黃者。非治衄。用以發散經中邪气也。若邪不得散。擁盛於裏。逼迫於血。因而致衄。卽不可用此二湯以治衄矣。

吳綬曰。凡吐血衄血。無表癥。脈不浮緊者。不可發汗也。東垣云。脈微者。宜黃芩芍藥湯。

脈滑數者。犀角地黃湯。熱甚血不止者。河間地黃湯﹑古方四生丸。血虛者。東垣麥門冬飲子﹑三黃補血湯。若不止者。活人茜根散﹑茅花湯主之也。以上皆治吐衄之良方。但在出入通變耳。大抵吐衄。脈滑小者生。脈實大者死。吐衄後。脈微者易治。若熱反盛。脈反急數者。死也。若衄而頭汗出。或身有汗不至足者。難治。凡血得熱則行。得冷則凝。見黑則止。所以犀角地黃湯中加好京墨汁一二匙。攪藥令黑。最效也。

張介賓曰。雜病衄血。積熱在裏。傷寒衄血。積熱在表。論曰。傷寒小便淸者。知不在裏。仍在表也。當發其汗。若頭痛者必衄。宜桂枝湯。曰。傷寒脈浮緊。不發汗。因致衄者。麻黃湯主之。

此以傷寒之衄爲其熱不在裏而在表也。然論又曰。衄家不可發汗。而何以復用桂枝麻黃等湯。蓋衄由乎陰者。以陰虛火動也。故不宜再汗以亡陰。衄由乎陽者。以表邪未解。故當用桂枝麻黃以發散。

論又曰。太陽病。脈浮緊。發熱身無汗。自衄者愈。此以表邪欲解。不從汗而從血。所以衄後當愈也。由此觀之。則有因衄而愈者。以經通而解散也。有治衄仍當發散者。以邪之將解未解而因散其餘邪也。若寒气不甚。而用麻黃桂枝。似屬太剛。易以柴﹑葛之類可也。

柯琴曰。已脫血而復汗之。津液枯竭。故脈急緊而目直視。亦心腎俱絕矣。

【綱】仲景曰。太陽病。脈浮緊。發熱身無汗。自衄者愈。

【目】成無己曰。此經中之邪。已隨而散解。故愈。故知衄者。不待麻黃﹑桂枝發散者也。

陶華曰。衄血固爲欲解。若衄不止而頭汗出。其身無汗。乃發熱汗不至足者。亦爲惡候。當明辧之。

李中梓曰。血紫黑成塊。脈遲細。口不渴。小便淸。理中湯加丹皮。汗後熱退。鼻血不止。新汲水浸艸紙數層。貼項上。及項脊溫則易。必止。

鰲按。李氏艸紙外治法。施之雜病則穩妥。若治傷寒。還宜酌量。

卷五

鼻鼾鼻鳴

【綱】仲景曰。太陽中風。陽浮陰弱。陽浮熱自發。陰弱汗自出。嗇嗇惡寒。淅淅惡風。翕翕發熱。鼻鳴漧嘔者。桂枝湯。發汗已。身猶灼熱。脈浮自汗。身重多眠。鼻鼾。語言難出。不可下。

不可火。

【目】趙嗣眞曰。風溫則鼻鼾。中風則鼻鳴。由風气壅塞。衛气不利所致。陽明少陽三陰。𨿽亦有中風。然亦不在表。故鼻不鳴而不鼾也。

卷五

吐血

【綱】仲景曰。脈浮。熱甚。反灸之。此爲實。實以虛治。因火而動。必咽燥吐血。

【目】朱肱曰。傷寒吐血。由諸陽受邪熱。初在表。應發汗。而不發汗。毒熱入深。絡於五臟。

內有瘀積。故吐血也。瘀血甚者。抵當丸。輕者。桃仁承气湯。兼服犀角地黃湯﹑三黃丸。假令已下。脈數不解。合熱則消穀善饑。至六七日不大便者。有瘀血也。抵當湯。

李杲曰。余治一貧士。脾胃虛。致補劑愈。繼而居曠室。臥熱坑。咳而吐血數次。余謂此久虛弱。外有寒形。而有火熱在內。上气不足。陽气外虛。當補表之陽气。瀉裏之虛熱。蓋冬居曠室。

衣服單薄。是重虛其陽。表有大寒。壅遏裏熱。火邪不得舒伸。故血出於口。因思仲景治傷寒脈浮緊。當以麻黃髮汗。而不與之。遂成衄。卻與麻黃湯。立愈。與此甚同。因與麻黃人參芍藥湯。

鰲按。此言誤灸所生之變也。吐血。比衄更甚矣。

【綱】仲景曰。凡服桂枝湯吐者。其後必吐膿血也。

【目】朱震亨曰。雜病吐血咯血。責爲實邪。傷寒吐血咯血。皆由誤汗下並火逆而致。誠非傷寒病熱之微甚者也。是爲壞病。宜隨其逆而調之。惟少陰厥竭誤汗一癥。彊動經血。故云難治也。

樓英曰。吐血者。諸陽受邪。其邪在汗。當汗不汗。致使血毒入髒。積瘀於內。遂成吐血。凡見眼閉目紅。神昏語短。弦冒逆妄。煩躁漱水。驚狂譫語。吐衄。背冷足寒。四肢厥逆。胸腹急滿。大便黑利。小便頻數。皆瘀血癥也。𨿽有多般。不必悉具。但見一二。便作血癥主張。初得此病。急宜用藥。至於絡續不已。經數時而腹痛者。此又難於料理也。

陶華曰。經曰。服桂枝湯吐者。其後必吐膿血。犀角地黃湯。大下後。寸脈沈遲。尺脈不至。

咽喉不利。唾膿血者。此有兩癥。一爲陽毒。宜陽毒升麻湯。一爲陰毒。宜甘桔湯加半夏﹑生薑。

血熱者。黃連阿膠湯﹑地楡柏皮湯﹑三黃瀉心湯。咽喉閉塞。不可發汗。發汗則吐血。气欲絕。

手足厥冷。蜷臥不能自溫。當歸四逆湯。

鰲按。此指凡熱淫於內者言也。故桂枝湯反能助陽。使熱勢湧越。致傷陽絡而吐膿血也。

卷五

蓄血

【綱】仲景曰。太陽病。六七日。表癥仍在。而反下之。脈微而沈。反不結胸。其人發狂者。

以熱在下焦。少腹當硬滿。小便自利者。下血乃愈。所以然者。以太陽隨經瘀熱在裏也。抵當湯主之。太陽病。脈沈結。少腹硬。小便自利。其人如狂者。血結癥也。抵當湯主之。傷寒有熱。少腹滿。應小便不利。今反利者。爲有血也。當下之。不可余藥。宜抵當丸。太陽病不解。熱結膀胱。其人如狂。血自下。

下者愈。其外不解者。尙未可攻。當先解外。外解已。但少腹急結。乃可攻之。宜桃仁承气湯。

【目】朱肱曰。太陽癥。下焦有熱。少腹必滿。應小便不利。而小便反利者。下血癥也。抵當湯。

張介賓曰。觀仲景諸論。則知傷寒蓄血者。以熱結在裏。摶於血分。畱於下焦而不行。故易生煩躁也。然又有陽明癥喜忘。亦爲蓄血之癥。故診傷寒。但見少腹硬滿而痛。盒飯問其小便。若小便自利者。知爲蓄血之癥。蓋小便由於气化。病在血而不在气。故小便利而無恙也。血瘀於下者。

血去則愈。其在仲景。則以抵當湯丸主之。愚謂但以承气之類加桃仁﹑紅花以逐之。或其兼虛者。

以玉燭散下之。則蓄血自去。而病無不除矣。

柯琴曰。此亦太陽病誤下熱入之癥也。太陽病。六七日不解。脈反沈微。宜四逆湯救之。此因誤下。熱邪隨經入腑。結於膀胱。故少腹硬滿而不結胸。小便自利而不發黃也。太陽經少气而多血。

病六七日而表癥仍在。陽气重可知。陽極則擾陰。故血燥而蓄於中耳。血病。則知覺昏昧。故發狂。此經病傳腑。表病傳裏。气病傳血。上焦病而傳下焦也。少腹居下焦。爲膀胱之室。厥陰脈所聚。衝任血海所由。瘀血畱結故硬滿。然下其血而气自舒。攻其裏而表自解矣。沈爲在裏。凡下後熱入之癥。燥血結於膀胱而發狂。營气不敷之故也。有熱。卽表癥仍在。少腹但滿而未硬。其人未發狂。只以小便自利。預知其爲有蓄血。故小其制而丸以緩之。陽气太重。標本俱病。故如狂。血得熱則行。故尿血。血下則不結。故愈。衝任之血會少腹。熱極則血不下而反結。散結先發表。而用桃仁承气。不用抵當者。以少腹未硬滿也。首條。以反不結胸句。知其爲下後癥。末條。以尙未可攻句。知其爲未下癥。結急者易解。只須承气。硬滿者不易解。必仗抵當。

李中梓曰。少陰下血。桃花湯。腹滿身熱下膿血。黃連阿膠湯﹑地楡散。

王肯堂曰。按犀角地黃湯以治上血。如吐血衄血是也。桃仁承气湯以治中血。如蓄血中焦不利膿血是也。抵當湯丸以治下血。如血癥如狂之類是也。上中下三焦。各有主治。此條當作三癥看。起至下者愈。是一癥。至當先解外。是一癥。蓋其人如狂。是下焦血。非桃仁承气癥也。自外解至末。又是一癥。恐是下只去得下焦血。而中焦道遠。未能盡去。故尙畱於少腹耳。又抵當湯丸。其中虻虫﹑水蛭。性爲猛厲。不若四物湯加酒浸大黃各半下之爲妙。

卷五

下血便膿血

【綱】仲景曰。太陽病。下之。其脈促。不結胸者。此爲欲解也。脈浮者。必結胸也。脈緊者。

必咽痛。脈弦者。必兩脇拘急。脈細數者。頭痛未止。脈沈緊者。必欲嘔。脈沈滑者。協熱利。

脈浮滑者。必下血。

【目】魏荔彤曰。此條兼言太陽中風傷寒。邪仍在表。誤下而變癥不一也。脈促而不結胸。陽气猶充。不爲陰藥所結。旋欲透表而愈。故爲欲解。此下之無害者。幸也。外此則脈浮。病𨿽在表。

而風邪已爲陰藥引之入胸。與陽相結。故成結胸也。若脈𨿽浮而緊。此寒傷榮而誤下也。故寒邪與肝熱相激而咽痛。結胸者不咽痛。陷胸之癥也。咽痛者不結胸。非少陰甘艸桔梗湯之癥。仍太陽麻杏甘石湯之癥也。此猶下後之易審治者也。至脈弦者。陰藥引寒邪入脇而拘急。然非少陽柴胡之癥。

惟宜於太陽脇下滿諸條內比類求治。脈細數似少陰。然頭痛不止。癥仍太陽。乃下後之陽伏郁而爲細數。仍應於太陽誤下諸條內。求表裏兼治之法。然此數者。其脈俱仍帶浮。猶易認也。更有脈沈緊。全非太陽矣。然誤下後之沈緊。陽爲陰鬱。逆而上衝作嘔。則仍應從太陽諸條內。求表裏兼治之法。更有沈滑而協熱利。應於太陽下利諸條求治。此二者。不可因脈沈而不浮。遽謂非太陽也。

至脈或浮滑。爲表爲裏。又難認矣。然於必下血。知其爲太陽犯本。惟應於太陽犯本下血諸條求治也。總之。誤下變癥多端。要人細爲審諦。總不容捨太陽別求。一誤再誤。促人命期。

【綱】仲景曰。太陽病不解。熱結膀胱。其人如狂。血自下。下者愈。其外不解者。尙未可攻。

當先解外。外解已。但少腹急結者。乃可攻之。宜桃仁承气湯。

【目】鰲按。此小便尿血也。緣陽气太重。標本俱病。血得熱則行。故尿血。若熱極則血反結。

少腹爲膀胱之室。故膀胱之熱結。少腹必急結。用桃仁承气以攻其裏之結血。所以解之也。

【綱】仲景曰。淋家不可發汗。發汗必便血。

【目】魏荔彤曰。膀胱气化。何以有血。以素日膀胱腑中。原有蓄熱。以傷寒水之化元。再發太陽經汗。標傷連屬於本。水不足而血妄溢。此血與傷風犯本之圊血。相類而實不同。彼爲標表不解所郁。犯及本府陰分。此爲標表汗出所累。傷及本經陽分。陰分之血。屬在下焦血海所注。故從大便出。陽分之水。化气不充。血熱溢入。故從小便出。

鰲按。此條便血。亦是小便尿血也。蓋淋家之膀胱。本爲熱所素閉。又發其汗。故膀胱愈擾。

血從小便出也。凡論中所言下血。有大便小便之不同。學人審之。

【綱】仲景曰。太陽病。以火燻之。不得汗。其人必躁。過經不解。必圊血。名爲火邪。

【目】柯琴曰。他條以火發汗而衄血。是陽邪盛於陽位。故在未過經時。此條以火燻不得汗而圊血。是陽邪下陷入陰分。故在過經不解時。

【綱】仲景曰。病患無表裏癥。發熱。七八日不大便。𨿽脈浮數者。可下之。假令已下。脈數不解。合熱則消穀善饑。至六七日不大便者。有瘀血也。宜抵當湯。若脈數不解。而下利不止。必協熱而便膿血也。

【目】柯琴曰。合熱協熱。內外熱也。內外熱極。陽盛陰虛。必傷陰絡。故不大便者。必有蓄血。熱利不止。必大便膿血。宜黃連阿膠湯。

卷六

嗜臥不臥

【綱】仲景曰。太陽病。十日已去。脈浮細。而嗜臥者。外已解也。設胸滿脇痛者。與小柴胡湯。

脈但浮者。與麻黃湯。

【目】朱肱曰。多眠有四癥。有風溫癥。有小柴胡癥。有少陰癥。有狐惑癥。

黃仲理曰。脈浮頭項彊痛而惡寒者。太陽癥也。此必兼有諸癥。

虞摶曰。少陰有脈微細但欲寐之癥。今無少陰癥。而脈浮細而嗜臥者。𨿽十日後。尙屬太陽。

此卽表解而不了了之謂也。設見胸滿嗜臥。亦太陽之餘邪未散。兼脇痛。則太少二陽合病矣。故和之以柴胡湯。倘若脈浮不細。是浮而有力也。無胸脇痛。則不屬少陽。但浮不大。則不屬陽明。仍在太陽。太陽爲開。開病反合。故嗜臥。故開之以麻黃。

【綱】仲景曰。太陽病。二三日。不得臥。但欲起。心下必結。脈微弱者。此本有寒分也。

【目】朱肱曰。其傷寒瘥後不得眠者。熱气與諸陽相並。陰气未復。所以病後。仍不得睡也。

梔子烏梅湯主之。

王肯堂曰。本條宜桂枝加濃朴杏仁湯。

陳士鐸曰。不得臥但欲起。在二三日似乎與陽明並病。必其人心下結。故作此狀。然結而不硬。

脈微弱而不浮大。此其人素有久寒宿飲。結於心下。非亡津液而胃家實。

【綱】仲景曰。傷寒脈浮。醫以火迫劫之。亡陽。必驚狂。起臥不安者。桂枝去芍藥加蜀漆龍骨牡蠣救逆湯主之。

【目】柯琴曰。傷寒者。寒傷君主之陽也。以火劫汗。並亡離中之陰。此爲火逆矣。妄汗亡陰而曰亡陽者。心爲陽中之太陽。故心之液。爲陽之汗也。驚狂者。神明擾亂也。陰不藏精。驚發於內。

陽不能固。狂發於外。起臥不安者。起則驚。臥則狂也。

【綱】仲景曰。衄家不可發汗。汗出必額上陷。脈緊急。目直視不能。不得眠。

【目】鰲按。太陽脈起目內。上額。故此條脈癥。皆從目上見得。蓋榮行脈中。衄家則榮血已脫。脈無所養。而又汗之。是重竭其液。故脈見緊急之象。脈無所養。則脈所自起之目。亦必枯澀而不能轉運。故直視而不能不得眠也。蓋必其目之能轉而動。眠必其目之能運而合也。

【綱】仲景曰。太陽病。發汗後。大汗出。胃中幹。煩躁不得眠。欲得飲水者。少少與飲之。令胃气和。則愈。

【目】許叔微曰。大汗之後。精气不能遊溢以上輸於脾。脾不能爲胃行其精液。胃不和。故不得眠也。內水不足。思外水以相濟。故欲得水飲之。此便是轉屬陽明癥。

陶華曰。多眠者。以人之衛气。晝則行陽。夜則行陰。行陽則寤。行陰則寐。陽气虛。陰气盛。

則目瞑。故多眠。乃邪气傳於陰而不在陽也。昏昏閉合者。陰自闔也。默默不言者。陰主靜也。

不得臥者。陽气盛。陰气虛。則晝夜不得眠。蓋夜以陰爲主。陰气盛。則目閉而安臥。若陰爲陽所勝。故終夜煩擾而不得眠。所謂陰虛則夜爭者是也。汗出鼻幹不得臥。則邪在表也。葛根解肌湯。

若胃有燥屎。與大熱錯語。反大汗。胃中汁幹而不得臥。則爲邪在裏也。大承气湯。胃不和。則臥不安。故宜散熱和胃也。若汗下後虛煩不得眠者。梔子豉湯以湧之。下後復熱。晝日煩躁。夜則安靜。無大熱。漧薑附子湯。吐下後。心中懊不眠。梔子豉湯。陽勝陰。狂言不眠。亂夢心煩乏气。

酸棗仁湯。陰勝陽。驚悸昏沈。大熱漧嘔錯語。呻吟不眠。犀角地黃湯。三陽合病。欲眠。目合則汗。譫語者。有熱也。小柴胡湯。其胃熱者。亦臥也。犀角解毒湯。風溫狐惑。亦有此癥。

卷六

無汗

【綱】仲景曰。太陽病。頭痛發熱。身疼腰痛。骨節疼痛。惡風。無汗而喘者。麻黃湯主之。

【目】朱肱曰。傷寒有連服湯劑而汗不出者。死。如中風法蒸之。溫熱之气。於外迎之。無不得汗也。其法。用薪火燒地。良久。掃去火。可以水灑之。取蠶砂﹑柏葉﹑桃葉﹑糠麩皆可用。相和鋪燒地上。可側手濃。上加席。令病患臥。溫覆之。夏月只布單覆之。汗移時立至。俟周身至腳心皆汗。乃用溫粉撲止。移上牀。最得力者。蠶砂﹑柏桃葉也。無蠶砂﹑單桃葉亦可。用糠麩乃助添令多耳。不用亦可。傷气亦有气虛不能作汗者。

劉完素曰。腠理者。津液腠泄之所爲腠。文理縫會之中爲理。寒邪中經。腠理致密。內滲則無汗。無汗之由有數種。如傷寒在表。及邪行於裏。或水飲內蓄。與亡陽久虛。皆令無汗。其傷寒無汗。

則腠理致密也。風中衛。則腠理開而自汗。寒中營。則無汗。腠理閉也。本條與太陽病脈浮緊無汗麻黃湯癥。太陽中風脈浮緊大靑龍癥。及陽明病反無汗而小便利。二三日嘔而咳。手足厥。若頭痛鼻幹不得汗。脈浮無汗而喘。與剛痙無汗。是數者。皆寒邪在表而無汗者也。其邪行於裏而無汗者。邪气內傳。不外燻發。經所謂陽明病無汗身發黃。及發熱無汗渴欲飲水無表癥者。與夫三陰爲病不得有汗。是數者皆邪行於裏而無汗者也。

楊士瀛曰。太陽主一身之表。風寒客於表。則皮毛閉密。故無汗。

【綱】仲景曰。太陽病。脈浮緊。無汗。發熱身疼痛。八九日不解。表癥仍在。此當發其汗。麻黃湯主之。服藥已。微除。其人發煩。目瞑。劇者必衄。衄乃解。所以然者。陽气重故也。太陽中風。脈浮緊。發熱惡寒。身疼痛。不汗出而煩躁者。大靑龍湯主之。

【目】柯琴曰。此兩條脈癥相同。而異者。上條外不惡寒。內不煩躁耳。發於陽者七日愈。八九日不解。陽气重可知。脈緊無汗。發熱身疼。麻黃癥未解。仍與麻黃。只微除在表之風寒。而不解內擾之陽气。發煩目瞑。可知陽絡受傷。必逼血上行而衄。不得汗解。必從衄解。太陽中風汗出脈緩者。中於鼓動之陽風。此汗不出而脈緊者。中於凜冽之陰風。風令脈浮。浮緊而沈不緊。與傷寒陰陽俱緊之脈有別。

【綱】仲景曰。傷寒脈浮緊者。麻黃湯主之。不發汗。因致衄。太陽病。脈浮緊。發熱身無汗。

自衄者愈。衄家不可發汗。汗出必額上陷。脈緊急。目直視。不能。不得眠。

【目】鰲按。脈緊無汗。本當發汗。以泄陽气。若不發汗。致陽气內擾。而陽絡受傷。因而成衄。

則陽邪卽從汗解矣。故旣衄卽不當用麻黃再發汗。故仲景旣於他條言已服麻黃微除而仍致衄。此又恐人衄後再汗。故特提明以見衄家不可再發汗也。若身無汗而自衄者愈。正言陽從衄泄之故。脈急緊四句。正言旣衄復汗之變。其變見於額與目者。以太陽脈起目內上額故也。

【綱】仲景曰。太陽病。項背彊KTKT。無汗惡風者。葛根湯主之。

【目】鰲按。風傷衛分者。皮毛閉而無汗。不得以本條之無汗爲傷寒也。蓋以太陽脈自絡腦而還出下項。挾脊背。本條風邪。乃自風池入。不上干於腦。故不言頭疼。而下行脊背。故但見項背彊KTKT也。

【綱】仲景曰。傷寒脈浮緩。發熱惡寒。無汗煩躁。身不疼。但重。乍有輕時。無少陰癥者。

大靑龍湯主之。

【目】張從正曰。寒有重輕。傷重。脈陰陽俱緊而身疼。傷輕。脈浮緩而身重。亦有初時脈緊漸緩。初時身疼漸不疼者。當用活看。然脈浮緊者。身必疼。脈浮緩者。身不疼。中風傷寒皆然。

無少陰癥者。仲景正因少陰亦有發熱惡寒無汗煩躁之癥。𨿽與大靑龍癥同。然彼則法當溫補。不得與麻黃。必細審其所不用。然後不失其所當用也。

【綱】仲景曰。太陽病。發熱無汗。反惡寒者。名曰剛痙。太陽病。發熱汗出。不惡寒者。名曰柔痙。

【目】張兼善曰。此以虛實分別剛柔也。

【綱】仲景曰。脈浮而遲。遲爲無陽。不能作汗。其身必癢。

【目】劉完素曰。陽爲津液之主。陽虛則津液虛少。故無汗。若陽明病反無汗。其身如虫行皮膚之狀。則又久虛矣。

卷六

自汗

【綱】仲景曰。太陽病。發熱汗出。惡風脈緩者。名爲中風。欲自解者。必當先煩。乃有汗而解。何以知之。脈浮故知汗出解也。太陽病。未解。脈陰陽俱停。必先振栗汗出而解。傷寒三日。脈浮而解。然汗出也。

【目】朱肱曰。衛不和自汗。傷風自汗。亡陽自汗。

寇宗曰。風陽邪。風中太陽。兩陽相搏。而陰气衰弱。陽浮故熱自發。陰弱故汗自出。

張云岐曰。欲自解。便寓不可妄治意。汗爲陽气外發。汗出則陽勝。而寒邪自解矣。言未解。

便有當解意。停者。相等之謂。太陽病陽浮而陰弱。是陽彊也。今陽脈旣微。謂非陰陽之俱停者乎。

陰陽俱停。便是調和之脈。𨿽今猶未解。不可卜其必解乎。

樓全善曰。傷寒三日。脈浮而解。此傷寒之本輕者。故不必合太陽六七日病解之期而自解也。

曰然汗出。亦寧必再求其汗乎。

【綱】仲景曰。太陽病。頭痛發熱。汗出惡風者。桂枝湯主之。

【目】魏荔彤曰。太陽中風病。而發熱汗出惡風。與他條同。兼患頭痛。卽頭項彊痛而專言於頭者也。風邪少盛諸陽聚處。必多亢烈之患。正爲桂枝對癥之病。用之無疑矣。必指出頭痛者。見無身疼體痛骨節疼痛。所以不同於寒邪之治也。

柯琴曰。此是桂枝本癥。頭痛發熱惡風。與麻黃癥同。本方重在汗出。汗不出者。便是麻黃癥。

【綱】仲景曰。太陽中風。陽浮而陰弱。陽浮者熱自發。陰弱者汗自出。嗇嗇惡寒。淅淅惡風。

翕翕發熱。鼻鳴漧嘔者。桂枝湯主之。

【目】方中行曰。脈浮爲傷寒。在太陽初感。風寒未定。故本條揭示中風之脈癥甚細。則陽彊陰弱。與脈之陽浮陰緊而不弱者。其異如是也。陽浮之熱。爲自發而快捷。陰弱之汗。爲自出而直易。熱爲翕翕之溫熱。與或已發或未發遲遲之熱。鼻鳴漧嘔。與嘔逆而喘。同爲陽郁。而大分緩急。

其異又如是。辧之旣詳。桂枝一方。不容再疑。

柯琴曰。此太陽中風之桂枝癥。陽浮因風中於衛。兩陽相搏。故熱自發。是衛彊也。陰弱因風中於營。血脈不寧。故汗自出。是營弱也。兩自字。便見風邪之迅發。

【綱】仲景曰。太陽病。發熱汗出。此爲營弱衛彊。故使汗出。欲救邪風者。宜桂枝湯主之。

【目】柯琴曰。此釋中風汗出之義。見桂枝爲調和營衛而設。陰弱不能藏。陽彊不能密。故汗出。

【綱】仲景曰。形作傷寒。其脈不弦緊而弱。弱者必渴。蓋火者必譫語。弱者發熱。脈浮。解之當汗出而愈。

【目】柯琴曰。此爲挾虛傷寒之癥。形作。見惡寒體痛厥逆。脈當弦緊而反浮弱。其本虛可知。

此東垣所云勞倦內傷癥也。解之者。與桂枝湯啜熱稀粥。故汗出愈也。

【綱】仲景曰。病患髒無他病。時發熱。自汗出。而不愈者。此衛气不和也。先其時發汗。則愈。宜桂枝湯主之。病嘗自汗出者。此爲營气和。營气和者。外不諧。以衛气不共營气和諧耳。營行脈中。衛行脈外。復發其汗。和營衛。則愈。宜桂枝湯。

【目】李曰。營行脈中。在血脈。其病深。衛行脈外。在皮膚。其病淺。營血。陰也。主閉藏。故寒喜傷營而無汗。衛气。陽也。主開泄。故風喜傷衛而有汗。然豈獨太陽爲營衛之會。而有風寒之別乎。陽明善饑爲傷風。不食爲傷寒。少陽耳聾胸滿而煩爲傷風。口苦咽漧目眩爲傷寒。

三陰傷風。俱四肢煩疼耳。太陽爲之先者。傷寒因腎水虧損。至春木無生意。故發爲溫病。至夏絕生化之原。故發爲熱病。所以太陽少陰二經受病。最多最先也。

柯琴曰。髒無他病。知病只在形軀。發熱有時。則汗出亦有時。不若外感者。發熱汗出不休也。

內經曰。陰虛者陽必湊之。故時熱汗出耳。發熱汗卽出。其營气不足。因陽邪下陷。陰不勝陽。

故汗自出。無熱而常自汗。其營气本足。因衛气不固。不能衛外。故汗自出。不和。見衛彊。不諧。

見營弱。弱則不能合。彊則不能密。皆令自汗。但以有熱無熱別之。﹝惡法﹞

以時出常出辧之。總以桂枝湯啜熱粥汗之。

【綱】仲景曰。太陽病。發熱無汗。反惡寒者。名曰剛痙。太陽病。發熱汗出。不惡寒者。名曰柔痙。

【目】鰲按。剛者。實也。柔者。疏也。無汗則皮毛閉而實。汗出則腠理泄而疏。

卷六

盜汗

【綱】仲景曰。微盜汗出。反惡寒者。表未解也。

【目】劉完素曰。若邪气一切在表。於衛則汗自出。此則邪气侵行於裏。外於表邪。及睡則衛气行於裏。乘表中陽气不致。津液得泄。故但睡而汗出。覺則气散於表而汗卽止矣。

【綱】仲景曰。三陽合病。脈浮大。在關上。但欲睡眠。合目則汗。

【目】劉完素曰。合目則汗。是知邪气在半表半里之間明矣。且自汗有虛有實。其盜汗之癥。

非若自汗有實者。悉當和表而已。

韓祗和曰。陽入於陰。故但欲睡眠。衛气行陰。故合目則臥。熱淫於內。故臥則汗出。

陶華曰。無汗者。寒邪中經。腠理閉密。津液內滲而無汗也。若風濕暑幹之。皆令汗出。惟寒邪獨不汗出。則當汗之。若與麻黃湯三劑而不汗者。此必不可療也。自汗者。衛气所以肥腠理而固津液者也。衛爲邪所幹。

不能衛護於外。由是而汗出焉。且自汗有表裏虛實之分。若自汗出而惡風寒爲表未解。當解肌。冬用桂枝湯。餘月沖和湯加減。汗後惡風寒。痛爲表虛。黃建中湯。若汗出不惡風寒。則爲表解裏未和。下之。設或汗出發潤。如油如珠。

凝而不流。皆不可治。盜汗者。睡中則汗出。覺則不出。雜病責於陽虛。傷寒責在半表半里。故知膽有熱也。

卷六盜汗

附錄李氏汗後不解治法

李中梓曰。汗後不解者。或表邪未盡。或邪傳於裏。或邪气乘虛內客。故𨿽汗而病仍不解也。

汗後脈大如瘧狀。再汗之。桂枝二麻黃一湯。汗後心下痞硬。嘔吐不和。大柴胡湯。大汗。大煩渴。

而脈大。人參白虎湯。汗後惡熱。脈實。調胃承气湯。汗出而喘。無大熱。麻黃杏仁甘艸石膏湯。

大汗出。胃幹。欲飲水。少少與之。汗出脈浮。小便不利。微熱消渴。五苓散。汗後脈洪數。煩渴。五苓散。汗後脹滿。濃朴生薑人參湯。汗太多。心悸發顫。桂枝甘艸湯。汗後惡寒。表虛也。

脈細神倦。芍藥甘艸附子湯。太陽汗出不解。發熱心悸肉。眞武湯。汗後身痛脈沈。桂枝加芍藥人參湯。汗後熱不去。內拘急。四肢疼。下利惡寒。四逆湯。汗後臍下悸。欲作奔豚。茯苓桂枝甘艸大棗湯。

卷六

可汗

【綱】仲景曰。太陽病。外癥未解。脈浮弱者。當以汗解。宜桂枝湯。

【目】許叔微曰。太陽表癥者。惡寒是也。問。三陰有可汗者乎。答曰。陰病不當發汗。發汗則動經。然太陰脈浮。

少陰發熱。亦須微微取汗。但不正發汗耳。大抵風寒中人。與營衛俱薄而發熱。又未曾行諸汗藥。𨿽無陽癥。須少汗解逐之。王叔和云。表中風寒。入裏則不消。故知初病脈沈細數。𨿽裏不消。本表中風寒。須溫覆少汗而解。

柯琴曰。此條是桂枝本脈。傷寒中風雜病。皆有外癥。太陽主表。表脈咸統於太陽。然必脈浮弱。可用此解外。如但浮不弱。及浮而緊。便是麻黃癥。要知本方只是外癥之虛者。

【綱】仲景曰。傷寒發汗。解半日許。復煩。脈浮數者。可更發汗。宜桂枝湯。

【目】王肯堂曰。凡發汗。欲令手足俱周。然一時間許。益佳。不可令如水流漓。若病不解。當重發汗。汗多者必亡陽。陽虛。不得重發汗也。凡服湯發汗。中病卽止。不必盡劑也。仲景論。凡云可發汗。無湯者。丸散亦可用。要以汗出爲解。然不如湯隨癥良驗。

柯琴曰。此條因餘熱。衛解而營未解。故用桂枝更汗也。凡曰桂枝湯主之者。定法也。服桂枝不解。仍與桂枝汗。解後復煩。更用桂枝者。活法也。麻黃脈癥。但可用桂枝更汗。不可先用桂枝發汗。且服麻黃復煩。可更用桂枝。用桂枝復煩。不得更用麻黃。又活法中定法也。

【綱】仲景曰。太陽病。先發汗。不解。而復下之。浮脈者不愈。浮爲在外。當須解外。則愈。

宜桂枝湯。

【目】張元素曰。仲景凡爲汗癥關防。無所不備。且如太陽中風。桂枝湯主之。加喘者。桂枝加濃朴杏子湯。有汗惡風者。桂枝加葛根湯。形如瘧。且二三度發。桂麻合半湯。日再發者。桂枝二麻黃一湯。脈微弱者。

不可汗。桂枝二越婢一湯。至於傷風。KTKT無汗惡風者。葛根湯。惡風無汗而喘者。麻黃湯。復加煩躁者。大靑龍湯。隨其所感輕重。用眾理以應之。可見汗癥中間。其周詳整密。無所不至矣。

張兼善曰。誤下後脈仍浮。可知表癥未解。陽邪未陷。只宜桂枝解外。勿以脈浮而用麻黃。下後仍可用桂枝。乃見桂枝方之力量。

【綱】仲景曰。傷寒不大便六七日。頭痛有熱者。與承气湯。其大便圊者。知不在裏。仍在表也。當須發汗。若頭痛者。必衄。宜桂枝湯。

【目】朱震亨曰。傷寒前三日。法當汗。可用雙解散。連進數服。必愈。

李曰。服藥而不得汗。當用蒸法。陶氏再造散主之。

柯琴曰。此辧太陽陽明之法。太陽主表。頭痛爲主。陽明主裏。不大便爲主。陽明亦有頭痛。

濁气上衝也。太陽亦有不大便。陽气太重也。七日不大便。病在裏。則頭痛身熱屬陽明。外不解由內不通也。若下之。大便去。則頭痛身熱。病仍在表。仍是太陽。宜桂枝汗之也。

本條當有汗出癥。故合用桂枝承气。

【綱】仲景曰。脈浮者。病在表。可發汗。麻黃湯。脈浮而數者。可發汗。宜麻黃湯。

【目】李曰。太陽病。脈浮緊者。宜汗。汗之不解者。再汗之。若失其汗。則寒邪傳經。當看傳過何經。變出何病。若因汗而反下滲。表邪乘虛內陷。則熱蓄於裏。變爲瘀血懊痞气結胸等癥。

鰲按。脈言浮。浮而有力者。言數。是由於發熱者。故爲熱在表。故可發汗。

【綱】仲景曰。太陽病。脈浮緊。無汗。發熱。身疼痛。八九日不解。表癥仍在。此當發其汗。

麻黃湯主之。服藥已。微除。其人發煩。目瞑。劇者必衄。衄乃解。所以然者。陽气重故也。

【目】張介賓曰。各經表癥。凡有汗出不徹者。皆未足言汗。蓋邪未盡去。其人必身熱不退。

而仍覺躁煩。或四肢酸疼。坐臥不安者。以汗出不徹故也。何從知之。但診其脈緊不退。及熱時幹躁無汗者。卽其癥也。仍宜汗之。如果汗透而熱仍不退。或汗後身熱愈甚者。是卽所謂陰陽交。魂魄離。大凶之兆。凡汗之不徹者。其故有三。如邪在經絡筋骨。而汗出皮毛者。此邪深汗淺。衛解而營不解。一也。或以十分之邪。而出五分之汗。此邪重汗輕。二也。或寒邪方去。猶未淸楚。遽起露風。因虛復感。此新舊相踵。三也。凡遇此當詳辧。而因微甚以再汗也。取汗之法。當取於自然。不宜急暴。但服以湯劑。蓋令溫暖。使得津津微汗。令稍久之。則手足俱周。徧身通達。邪無不散矣。若一時逼之。如淋如洗。則急遽間。衛气已達。而營气未周。反有不到之處。且恐大傷元气。非良法之。

【綱】仲景曰。太陽病。不解。熱結膀胱。其人如狂。血自下。下者愈。其外不解者。尙未可攻。當先解外。外解已。但少腹急結者。乃可攻之。宜桃仁承气湯。

【目】柯琴曰。此陽气太重。標本俱病者。然病自外來者。當先審表熱之重輕。以治其表。繼攻其裏之結血。此以尙未可攻。知其爲未下癥。﹝讀書之法﹞

卷六

不可汗

【綱】仲景曰。太陽病。發熱惡寒。熱多寒少。脈微弱者。此無陽也。不可發汗。宜桂枝二越婢一湯。

【目】朱肱曰。春不可大發汗。以陽气尙弱。不可急奪。使陰气勝。於時天寒初解。營衛腠理俱緩。可用小柴胡湯之類治之。冬不可汗者。以陽气伏藏。不可妄擾。不論傷寒中風。以輕藥解利之。傷寒無汗者。只與桂枝麻黃合半湯。傷風有汗。只與柴胡桂枝湯。或得少汗而解。或無汗而解。勢甚者不拘。此夏月天气大熱。玄府開。脈洪大。宜正發汗。但不可用麻黃桂枝熱性藥。須麻黃桂枝湯加黃芩﹑石膏﹑知母﹑升麻也。夏月有麻桂癥。不加黃芩輩。轉助熱气。便發斑黃也。白虎湯𨿽可用。然治中暑。與汗後。一解表藥耳。

白虎未能驅逐表解。況夏月陰气在內。或患熱病。气虛人妄投白虎。往往有成結胸者。以白虎性寒。

非治傷寒藥也。其人當汗而衄血下血者。不可表也。桂枝湯。壞病者。不可表也。知犯何逆。臨癥治之。婦人經水適來。不可表也。表則鬱冒不知人。此爲表裏俱虛。故令鬱冒也。風溫者。不可表也。葳蕤湯。濕溫者。不可表也。蒼術白虎湯。虛煩者。不可表也。竹葉湯。以諸虛煩熱。與傷寒相似。然不惡寒。身不疼。故知非傷寒。不可汗也。頭不疼。脈不緊。故知裏不實。不可下也。

病患腹間左右上下。有築然動气者。不可汗也。方治。詳在動气本條。以此見古人愼用表藥也。

張云岐曰。太陽癥。非頭疼項彊。不可發汗。非身熱惡寒。不可發汗。非脈浮。不可發汗。

【綱】仲景曰。桂枝本爲解肌。若其人脈浮緊。發熱汗不出者。不可與也。當須識此。勿令誤也。

【目】李中梓曰。無表癥。不可汗。脈沈。不可汗。尺脈遲。不可汗。脈微弱。𨿽惡寒。不可汗。汗家。不可重汗。太陽少陽並病。頭項彊痛。或眩冒心下痞。不可汗。脈弦細。頭痛而熱。屬少陽。不可汗。

【綱】仲景曰。瘡家身𨿽疼。不可發汗。汗出則痙。

【目】汪昂曰。瘡家𨿽傷寒身痛。不可發汗。發汗則痙。表虛熱聚。故生瘡。汗之則表愈虛。

熱愈甚而生風。故變痙也。衄家亡血家。不可發汗。發汗則陰陽俱虛也。淋家。不可發汗。發汗必便血。亡耗津液。反增客熱也。尺脈遲。不可發汗。以營弱血少故也。脈沈遲爲在裏。反發其汗。

則津液越出。大便難。表虛裏實。必譫語也。咽燥喉幹。不可發汗。津液不足也。咳而小便利。若失小便者。不可發汗。發汗則四肢厥冷。肺腎虛寒也。下利𨿽有表癥。不可發汗。汗出必脹滿。

走津液而胃虛也。汗家重發汗。必恍惚心亂。汗者心之液。心亡血液故亂也。

【綱】仲景曰。脈浮數者。法當汗出而愈。若身重心悸者。不可發汗。當自汗出乃解。所以然者。尺中脈微。此裏虛。須表裏實。津液自和。使汗出愈。

【目】閔芝慶曰。可汗者。脈癥全在表也。若太早太過。津液竭而變生焉。有不可汗者。諸虛百損。咽漧口燥咽痛。瘡瘍淋瀝。經水適至。諸失血。吐沫咳嗽。壞病。脈遲微澀。或厥而脈緊。

俱宜和解。不宜汗。若彊發之。病微者難瘥。劇者言亂目眩而死。

鰲按。本條曰裏虛。只重在裏。表裏實。表字帶言耳。蓋表者。身也。裏者。心也。表裏字。

卽頂上身重心悸身心二字言。若心悸由於水气者。亦須發汗。但曰尺脈微。則明言心液虛矣。如何與悸由水气者同用汗法。

【綱】仲景曰。脈浮緊者。法當身疼痛。宜以汗解之。假令尺中遲者。不可發汗。以營气不足。

血少故也。

【目】鰲按。此與上條。單論脈法本當發汗者。然上以尺中微爲裏虛。而不可汗。此以尺中遲爲營气不足。亦不可汗。蓋此二者。𨿽發其汗。而一則心液虛。一則營气虛。俱不能作汗。徒使正气益耗耳。

【綱】仲景曰。脈微而惡寒者。此陰陽俱虛。不可更發汗。更下。更吐也。

【目】張介賓曰。脈有忌汗者。如論曰。脈微而惡寒者。此陰陽俱虛。不可更汗吐下。太陽病。發熱惡寒。熱多寒少。脈微弱。爲無陽。不可發汗。弦爲陽運。微爲陰寒。上實下虛。意欲得溫。微弦爲虛。不可發汗。汗則寒栗不能自還。傷寒四五日。脈沈而喘滿。沈爲裏。不可汗。汗亡津液。必大便難而譫語。少陰病脈微。不可發汗。以亡陽故。尺脈弱而無力。切不可汗下。尺中遲。

不可汗。以榮气不足血少故。按以上忌汗諸脈。可見仲景大意。故凡治傷寒。但見脈息微弱。及沈細無力者。皆不可任意發汗。然欲去外邪。又非汗不可。而仲景云。脈微弱者。不可發汗。夫脈弱非陽。旣不可用寒涼。而寒邪在表。又不可用攻下。然則捨汗又將何法以治此表邪乎。不知溫中卽所以散寒。彊主卽可以逐寇。此仲景之意。豈不盡露於言表乎。且凡病外感而脈見微弱者。其汗最不易出。其邪最不易解。何也。以元气不能托送。卽發亦無汗。邪不能解。則愈發愈虛。而危亡立至。夫汗卽血。由於營也。

營本乎气。由乎中也。未有中气虛而營能盛者。未有營气虛而汗能達者。脈卽營之外候。脈旣微弱。

元气可知。元气愈虛。邪愈不解。所以陽癥最嫌陰脈也。凡治表邪之法。如果邪實無汗。則發散爲宜。有汗而熱不除。

則和解爲宜。元虛而邪不能退。

則急培其根本。以待其自解自汗。此逐邪三昧。萬全之法也。若但見其外。不見其內。不論癥之陰陽。脈之虛實。但知寒涼可以退熱。但知發散可以解表。不知元陽一敗。危立至矣。凡發汗太過。

一時將致亡陽。或身寒而栗。或气脫昏沈。惟煎獨參湯飲之。甚者或以四味回陽湯。庶可保全。又有邪本不盛。或挾虛年衰感邪等癥。醫不能察。但知表癥宜解。而發散太過。或誤散無效。或屢散不已。遂被其害者有之。或邪气𨿽去。竟至胃气大傷。不能飲食。漸至羸憊不振者有之。皆過汗之戒也。

柯琴曰。脈微而無和緩之意。此太陰虛矣。但惡寒而不惡熱。是二陽虛矣。陰陽俱虛。當調其陰陽。

【綱】仲景曰。發汗後。不可更行桂枝湯。無汗而喘。大熱者。可與麻黃杏仁甘艸石膏湯。下後。不可更行桂枝湯。若無汗而喘。大熱者。可與麻黃杏仁甘艸石膏湯。

【目】李時珍曰。仲景每於汗下後表不解者。用桂枝更汗。而不用麻黃。此則內外皆熱而不惡寒。必其用麻黃湯後。寒解而熱反甚。與發汗解半日許復煩。下後而微喘者。不同。發而不得汗。

或下之而仍不汗。喘不止。其陽气重也。若與桂枝加濃朴杏仁湯。下咽卽斃。此湯使溫解之方。轉爲涼散之劑也。

【綱】仲景曰。酒客病。不可與桂枝湯。得湯則嘔。以酒客不喜甘故也。

【目】危亦林曰。酒客不喜甘。平日蓄有濕熱也。病𨿽中風。應與桂枝。以不喜甘而不與。正以善桂枝湯之用也。言外當知有葛根芩連之法。

鰲按。危氏補出葛根芩連之法。若魏伯鄕柯韻伯輩俱宗之。凡遇酒客病。使人知所以用藥。

卷六

自利

【綱】仲景曰。太陽與陽明合病者。必自下利。葛根湯主之。太陽與少陽合病。自下利者。與黃芩湯。若嘔者。黃芩加半夏生薑湯主之。陽明少陽合病。必下利。其脈不負者。順也。負者失也。

互相克賊。名爲負也。脈滑而數者。有宿食也。當下之。宜大承气湯。

【目】成無己曰。三者皆爲合病下利。一者發表。一者攻裏。一者和解。所以不同者。蓋以六經言。太陽陽明爲表。少陽太陰爲半表裏。少陰厥陰爲裏。今太陽陽明合病。爲在表者也。𨿽曰下利。

必發散經中邪气而後已。故以葛根湯汗之。太陽少陽合病。爲半表裏。𨿽曰下利。必和解表裏之邪而後已。故以黃芩湯散之。陽明與少陽合病。爲少陽邪气入腑者也。𨿽曰下利。必逐去胃中之實而後已。故以承气湯下之。是三者所以有異也。雜病自利。多責爲虛。傷寒下利。有由協熱者。表邪傳裏。裏虛協熱。則不應下。而便攻之。內虛協熱遂利。皆是協熱而利之故也。

下利家。何以明其寒熱耶。自利不渴。屬太陰。以其髒寒故也。下利欲飲水者。以有熱也。故大便溏。小便自可者。此爲有熱。自利。小便色白者。少陰病形癥悉具。此爲有寒。惡寒脈微。自利淸谷。此爲有寒。熱後重泄。色黃赤。此爲有熱。皆可理其寒熱也。凡腹中痛轉气。下趨少腹者。

此欲自利也。自利家。身涼脈小爲順。身熱脈大爲逆。少陰病。脈緊下利。脈暴微。手足反溫。

脈緊反去者。此爲欲解。下利脈大者爲未止。脈微弱數者爲欲自止。𨿽發熱不死。是知下利脈大爲逆。

脈小爲順也。自利宜若可溫。理中白通諸四逆輩。皆溫髒止利之劑。其腸胃有積結。與下焦客邪。

皆溫劑不能止之。必攻泄之。或分利之。而後已。經曰。理中者。理中焦。此利在下焦。宜赤石脂禹餘糧湯。復不止。

當利小便。是利在下焦而聚利者也。少陰病自利淸水。色純靑。心下必痛。口漧燥。與下利三部皆平。按之心下硬或脈沈而滑。或不欲食而譫語。或瘥後至年月日復發。此數者。皆腸有積結而須攻泄者也。內經注曰。大熱內結。注泄不止。熱宜寒療。伏結須除。以寒下之。結散利止。大熱凝內。

久利泄溏。愈而復發。綿歷歲年。以熱下之。寒去利止。謂之通因通用。

諭昌曰。下利不下利。可以辧主風主寒之不同。他條。太陽陽明合病不下利但嘔者。葛根加半夏湯主之。蓋主風者。風爲陽。風性上行。故合陽明胃中之水飲而上逆。此條主寒。寒爲陰。陰性下行。故合陽明胃中之水谷而下奔。然上逆則必加半夏入葛根湯。滌飲止嘔。若下利。則但用葛根以解兩經之邪。不治而利自止。太陽陽明合病下利。表癥爲多。陽明少陽合病下利。裏癥爲多。太陽少陽合病下利。半表半里之癥爲多。故用黃芩甘艸芍藥大棗爲和法。

按太陽陽明合病。陽明少陽合病。俱半兼陽明。所以胃中之水谷不安而必自下利。其不下利者。亦必水飲上越而嘔。與少陽一經之癥漧嘔者大不同。然或利或嘔。胃中之眞气與津液俱傷。急須散邪。所以安其胃。更慮少陽勝而陽明負。卽當急下救陽明。

其取用大承气湯正迅掃外邪。而承領元气之義也。設稍牽泥。則脈之滑數。必變爲遲軟。下之無及矣。

魏荔彤曰。太陽陽明有合病。俱屬二經之表。同感外邪。然又有太陽少陽二經合病。則三陽首尾。同感陽明。豈能絕類離羣。獨不病乎。是太少二陽之合病。卽三陽俱感之合病矣。或問三陽同病爲溫癥。子何混入傷寒合病內。不知溫癥之三陽俱病。乃冬傷於寒。春必病溫。蘊蓄已久之邪也。

傷寒之合病。三陽同感。實時俱病。倏忽不時之邪也。其受病之源有不同者如此。旣爲三陽同感。

𨿽名爲太少合病。其實陽明獨受其邪。其少陽邪多者。則下利。風木克胃土也。其太陽邪多者。

則嘔。表陽郁熱而陽明气逆也。下利者。與以黃芩湯。以苦泄少陽之邪。而陽明之邪得下行。嘔者。加半夏生薑。以辛散太陽之邪。而陽明之邪不上逆。此黃芩卽治挾熱利之餘法。此半夏生薑。

卽治結胸之餘法。變而用之。不過使邪或自上越。或自下泄之意耳。此又見病專受於陽明。而治之仍從太少。蓋陽明無所復傳之邪。仍自太少宣泄。別無出路。與少陽陽明篇。及少陽篇所言無二也。

太少二陽合病。病必連及陽明。固已。如其人太陽病全罷。獨陽明少陽合病。則又當另爲審辧。

而後可出治無誤。或問。太陽罷而陽明少陽病。非所謂少陽陽明乎。何爲另名爲合病。曰。少陽陽明。

乃自太陽已傳陽明。自陽明又欲傳少陽。故名曰少陽陽明。今本三陽同時俱感。而太陽表邪已罷。

陽明少陽專受其患。所以另名曰陽明少陽合病。未可卽謂少陽陽明也。或又問。太陽表邪已罷。

非傳經乎。曰。太陽表邪已罷。自是傳經。而此合病。原系三陽同時受邪。卽太陽已罷。爲傳經入裏。與太陽遞傳者。理同而名異。況陽明少陽二經。亦尙各有表邪未解。非同於太陽獨受邪者。表邪已罷。傳入陽明少陽皆屬裏癥也。表裏之間。迥乎不同者如此。知之則陽陰少陽合病之下利。爲陽明合少陽在經。表邪作祟。二經同受邪。已見木動克土。腸胃虛風鼓煽作利之義。非同陽明傳經。

腑裏藏邪。作利明矣。是當診以諦之。

按乾剛至健之气。運於地外。而貫於地中。所以統天地而資始生者。故胃中之燥金。卽幹金之貫於坤土中者也。所以生化乎萬物者也。陽明燥金司秋令。萬物悅於兌。戰於幹。二金之气。漸次生水。爲貞下起元。可以知人胃中之金气矣。

【綱】仲景曰。下利。不可攻其表。汗出必脹滿。

【目】蘇頌曰。下利𨿽有表癥。又不可發汗。以下利爲邪气內攻。走津液而胃虛也。

張介賓曰。凡雜癥下利。多積於寒。傷寒下利。有寒有熱。蓋熱邪傳裏。則亦有下利之癥。但寒利最多。熱利則僅見耳。治者當辧寒熱。若誤用之。則爲害最大。凡傷寒下利。由熱邪者。必有煩躁大熱。酷欲冷水等癥。亦必有洪滑彊盛數實等脈。如果表裏俱熱。方可作火癥論。若脈𨿽數而無力。𨿽外熱而不惡熱。內𨿽渴而不喜冷。此其內本不熱。而病爲下利者。悉屬虛寒。宜四逆湯﹑理中湯﹑溫胃飲﹑胃關煎﹑五苓散之類。或表裏寒邪俱盛。則當以麻桂飲相兼用之爲最要。若以寒利作熱利。妄用寒涼。再損胃气。必死。表裏俱病而下利者。𨿽有表癥。所急在裏。

蓋裏有不實。則表邪愈陷。卽欲表之。而中气無力。

亦不能散。故凡見下利中虛者。速溫其裏。裏實气彊。則表自解。溫中可以散寒也。脈數。又欲飲水。是誠熱矣。然寒邪在表。脈無不數。數而有力者爲陽癥。數而無力者爲陰癥矣。瀉利亡津液。

無有不渴。但渴欲飲水。愈多愈快者爲陽癥。口𨿽欲水。而腹不欲咽。卽非陽癥矣。此外如渴欲茶湯者。瀉﹑渴之當然也。不得悉爲熱癥。凡傷寒表邪未解。脈實滑數。喜冷气壯。內外俱熱而下利者。宜柴苓煎主之。凡傷寒下利者。本非陽明熱邪。不當譫語。今譫語。故知有燥屎當去也。又若少陰下利。心下痛。或硬。必有所積。故亦當下。

凡利家身涼脈小者爲順。身熱脈大者爲逆。此以外無表癥。而病之在髒者言也。大抵下利一癥。

惟脫气至急。五奪之中。惟此爲甚。金匱曰。六脈气絕於外者。手足寒。五臟气絕於內者。利下不禁。髒气旣脫。不能治也。

陳士鐸曰。傷寒發熱六七日。不下利。忽變爲下利。已是危癥。若又汗不止。是亡陽也。有陰無陽。死癥。急以人參三兩。北味一錢。救之可生。若不得參。另用白術﹑黃各三兩。當歸一兩。

白芍五錢。北味一錢。此方補气補血。以救陽气之外越。陽回則汗止。汗止則利亦止也。

【綱】仲景曰。下利。日十餘行。脈反實者死。發熱下利。至甚。厥不止者死。直視譫語。下利者死。下利。手足厥冷。無脈者。灸之。不溫。脈不還者死。少陰病自利。復煩躁。不得臥寐者死。

【目】成無己曰。大抵下利。脫气至急。其或邪盛正虛。邪擁正气下脫。多下利而死。

陳士鐸曰。下利日十餘行。脈反實者死。何也。蓋下多亡陰。宜脈之虛弱矣。今不虛而反實。

現假實之象也。﹝須認淸﹞則是正气耗絕。爲邪气所障。則正气消。故必死。救之必仍補其虛。

不必論脈之實與不實也。用還眞湯。人參﹑白芍各一兩。

茯苓二兩。此方參固元陽。苓止脫瀉。芍生眞陰。陰生而陽長。利止而脫固。則正彊而邪自敗矣。

假象變爲眞虛。則死癥變爲眞生矣。

【綱】仲景曰。問曰。病有結胸。有髒結。其狀何如。答曰。按之痛。寸脈浮。關脈沈。名曰結胸。如結胸狀。飲食如故。時時下利。寸脈浮。關脈小細沈緊。名曰髒結。舌上白滑苔者。難治。傷寒服湯藥。下利不止。心下痞硬。服瀉心湯已。復以他藥下之。利不止。醫以理中與之。利益甚。理中者。理中焦。此利在下焦。赤石脂禹餘糧湯主之。復利不止者。當利其小便。

【目】鰲按。上條。病俱重在關脈。一曰沈。𨿽沈而實大。是寒水畱結於胸脇之間者。一曰沈緊。是結在髒而不在腑者。故見癥各不同。前賢謂能食而利。亦謂之結。結在無形之气。五臟不通。

故曰髒結是也。下條。服湯藥而利不止。是病猶在胃。以他藥下而利不止。則病在大腸矣。石脂餘糧湯。所以固脫。利小便。所以分消其濕。此又理下焦之二法也。

卷六

協熱利

【綱】仲景曰。太陽病。二三日不得臥。但欲起。心下必結。脈微弱者。此本有寒分也。反下之。若利止。必作結胸。未止者。四日復下之。必作協熱利。太陽病。外癥未除。而數下之。遂協熱而利。利下不止。心下痞硬。表理不解者。桂枝人參湯主之。太陽病。桂枝癥。醫反下之。利遂不止。脈促者。表未解也。喘而汗出。葛根黃連黃芩湯主之。

【目】張兼善曰。仲景言表癥未除而誤下之。因致外熱未退。內復作利。故云協熱下利。此一熱字。乃言表熱也。非言內熱也。夫協者協同之協。非挾藏之挾。卽表裏俱病之謂。故治此者。

止有桂枝人參湯一方。其又顯然可見。卽如成無己曰。表邪傳裏。裏虛協熱則利。是亦以表邪爲言也。柰何後學不明。止因協熱二字。但見作利者。無論表裏虛實。

卽認爲內熱。便云協熱下利。且近有不必誤下。而妄用芩連治表熱者。表癥得寒。熱愈不退。力致下利。或脾素弱。逢寒卽泄者。皆是此癥。旣見下利。蓋云協熱。其謬甚矣。獨不觀仲景桂枝人參湯。豈治內熱之劑乎。寒熱倒施。殺人多矣。

柯琴曰。首條。論協熱之因。二條。明下利之治。桂枝人參湯。雙解表裏也。三條。利遂不止。

所謂暴注下迫。皆屬於熱。蓋微熱在表。大熱入裏者。故與首條脈弱而協熱下利不同。

【綱】仲景曰。太陽病。下之。其脈促。不結胸者。爲欲解。脈沈滑者。協熱利。脈浮滑者。

必下血。

【目】王肯堂曰。協熱利。熱病也。

卷六

小便自利小便數

【綱】仲景曰。太陽病六七日。表癥仍在。脈微而沈。反不結胸。其人發狂。以熱在下焦。小腹當硬。小便自利者。下血乃愈。抵當湯。太陽病。身黃。脈沈結。小腹硬。小便自利。其人如狂。

血癥也。抵當湯。傷寒有熱。小腹滿。應小便不利。今反利者。爲有血也。當下之。不可余藥。

宜抵當丸。

【目】成無己曰。小便自利。有在表者。有在裏者。有熱而利者。有寒而利者。六經俱有之癥。

難以槪治。宜隨所犯而施藥可也。

【綱】仲景曰。太陽中風。火劫。汗後。發黃。欲衄。小便難。頭汗出。腹滿微喘。口漧咽爛。

或不大便。久則譫語。甚者至噦。撚衣摸牀。小便利者。可治。

傷寒八九日。風濕相摶。身作疼煩。不能轉側。不嘔不渴。脈浮虛而澀者。桂枝附子湯。若其人小便自利。去桂枝加白術湯。

【目】陶華曰。小便自利者。爲津液滲漏。大便必硬。宜以藥微下之。其陽明自汗者。復發其汗。津液內竭。屎𨿽硬。尢不可攻。縱大便難。蜜煎導之。太陰當發黃。其小便利。則濕熱內泄。

不能發黃。惟血癥則腹急而如狂。腎與膀胱虛。不能約制水液。二者皆小便自利。若腎與膀胱虛而挾熱。熱則水道澀。小便不快。故澀淋而數起也。若自汗而小便數。𨿽有表癥。不可用桂枝。以其亡走津液也。若誤服之。以甘艸漧薑湯爲治可也。若太陽病。小便自利。以飲水多。心下悸。茯苓桂枝甘艸湯。脈浮自汗。小便數。胃不和。譫語者。少與調胃承气湯。

【綱】仲景曰。傷寒脈浮。自汗出。小便數。心煩微惡寒。腳攣急。反與桂枝湯。欲攻其表。此誤也。得之便厥。煩躁吐逆者。作甘艸漧薑湯與之。以復其陽。若厥愈足溫者。更作芍藥甘艸湯與之。其腳卽伸。若胃气不和。譫語者。少與調胃承气湯。

【目】柯琴曰。小便數者。腎與膀胱俱虛而有客熱乘之也。太陽陽明二經旣虛。致受於客熱。

熱則不能制水。故令數。小便熱。則水行澀。澀則小便不快。故令數起也。診其趺陽脈數。胃中熱。

卽消穀引飲。大便必硬。小便卽數也。

鰲按。小便數。或在表。或在裏。惟三陽有之。三陰則無此癥也。

卷六

小便不利小便難

【綱】仲景曰。病發於陽。而反下之。熱入。因作結胸。若不結胸。但頭汗出。余無汗。至頸而還。小便不利。身必發黃也。

【目】蘇頌曰。小便不利有數種。有因被下者。津液耗於內也。有因汗者。津液亡於外也。有因發黃與痞及熱病者。熱郁所致。風濕相搏。與夫陽明中風。其小便不利。寒邪所乘。其小便難者。

亦多由汗下而然。宜詳辧之。

鰲按。濕郁發熱。能下行則便利。卽內亦解。若小便不利。則濕熱內蒸於臟腑者。因黃色外見於皮膚。而發黃矣。

【綱】仲景曰。傷寒表不解。心下有水气。漧嘔發熱而咳。或渴。或利。或噎。或小便不利少腹滿。或喘者。小靑龍湯主之。

【目】陶華曰。小便不利者。邪气聚於下焦。結而不散。甚則小腹硬滿而痛。此小便所以不通也。大抵有所不利者。行之有所滲泄也。若飲水過多。下焦蓄熱。或中濕髮黃。水飲停畱。皆以利小便爲先。惟汗後亡津液。胃汁幹。與陽明汗多者。則以利小便爲戒。設或小便不利。而見頭汗出者。乃爲陽脫關格之疾矣。

鰲按。水气畱而不行。故小便不利。小便不利。故少腹滿。此條言小便不利。正欲明少腹滿之故也。

【綱】仲景曰。太陽病。發汗後。若脈浮。小便不利。微熱消渴者。五苓散主之。太陽病。飲水多。小便利者。必心下悸。小便少者。必苦裏急也。

【目】柯琴曰。發汗後。脈仍浮。而微熱猶在表。未盡除也。𨿽不煩而渴特甚。飲多卽消。小便不利。水气未散也。便利便少。雙頂飲水多。火用不宣。致水停心下而悸。水用不宣。致水結膀胱而裏急也。

【綱】仲景曰。本以下之。故心下痞。與瀉心湯。痞不解。其人渴而口躁煩。小便不利者。五苓散主之。大下之後。復發汗。小便不利者。亡津液故也。勿治之。得小便利。必自愈。

【目】鰲按。與瀉心湯而痞仍不解。小便仍不利。心下之水气。停結甚矣。

【綱】仲景曰。太陽病。身黃。脈沈結。少腹硬。小便不利者。爲無血也。小便自利。其人如狂者。血結癥也。抵當湯主之。

【目】吳綬曰。凡傷寒小便不利。當分六經治之。固已。若陰虛火動。小便赤澀不利者。加知﹑柏﹑木通﹑生地。凡內熱盛。大便不通。小便赤澀不利者。八正散治之。凡不渴。小便不利者。

熱在血分也。宜知﹑柏﹑生地之類。夫膀胱爲津液之府。气化而能出也。若汗多者。津液外泄。小便因少。不可利之。恐重亡津液。待汗止。小便自行。又小便自利。亦不可妄利之。恐引熱入膀胱。

則變蓄血。又爲害也。

【綱】仲景曰。風濕爲病。脈陰陽俱浮。自汗出。身重。多眠睡。鼻息必鼾。語言難出。若被下者。小便不利。直視失溲。若被火者。微發黃色。劇則如驚癇。時螈。

風濕相搏。骨節煩疼。掣痛。不得屈伸。近之則痛劇。汗出短气。小便不利。惡風不欲去衣。

或身微腫者。甘艸附子湯主之。

【目】鰲按。下則大便利。故小便反不利。何者。以肺家之化源不淸。胃家之關門不啟也。

【綱】仲景曰。太陽病。發汗。遂漏不止。其人惡風。小便難。四肢拘急。難以屈伸者。桂枝加附子湯主之。

【目】朱肱曰。傷寒發汗後。汗出多。亡津液。胃中幹。故小便不利。醫見不利。往往利之。

誤矣。傷寒有不利者。行之。取其滲泄也。有渴而停飲者。有躁而煩渴。有病气去而水气不得行者。

其表裏得見。煩躁口燥。欲飲水。水入卽吐。病名水逆。及霍亂頭痛發熱。身疼痛。欲飲水者。有發熱汗出。復惡寒。不嘔。但心下痞者。並宜五苓散。

問。小便難。何也。曰。陰虛故也。陰虛者。陽必湊之。爲陽所湊也。故小便黃者。中有熱也。

宜滑石﹑瞿麥輩瀉之。

趙嗣眞曰。傷寒小便難。仲景論有發汗漏不止。桂枝加附子湯者。有陽明中風。或脈浮弦大而潮熱噦者。或脈浮而緊。誤下而成腹滿者。又有陽明脈浮遲。飽則微煩頭眩者。活人問中。當以傳經邪熱。與漏風亡陽。分作兩條。其桂枝加附子湯。乃亡陽經虛所致。豈得均謂之陰虛陽湊。爲有熱耶。要當以陽明小柴胡癥。及誤下癥。谷疸癥。次於陽湊傳邪之下。卻別出一條云。外有汗多亡陽。津液不足。亦有小便難者。還以桂枝加附子癥屬之。若太陽中風。以火劫發汗。則邪風被火熱。

血气流溢。身黃。陽盛陰虛。欲衄。小便難也。若少陰以火劫汗者。則咳而下利。譫語。小便難也。

若下後小便難有二。一﹑脈浮遲弱。惡風寒。下之者。則脇滿身黃項彊。小便難。一﹑陽明胃實。

發熱惡寒。脈浮緊。下之者。則腹滿。小便難。

卷六

遺溺

【綱】仲景曰。三陽合病。腹滿身重。難以轉側。口中不仁。面垢。譫語遺尿。自汗者。不可汗。不可下。宜少與白虎湯。風溫病。脈浮。自汗出。體重多眠。若下之。則小便不利。直視失溲。

寸口脈微而澀。微者衛气不行。澀者營气不逮。榮衛不能相將。三焦無所仰。身體痺不仁。榮气不足。則煩疼。口難言。衛气虛。則惡寒。數欠。三焦不歸其部。上焦不歸者。噫而吞酸。中焦不歸者。不能消穀。下焦不歸者。則遺溲。

【目】楊士瀛曰。膀胱瀦水。下焦不攝。則亦遺溺。經云。邪中下焦。陰气爲栗。足膝逆冷。

便溺妄出。合用四逆湯。下焦蓄血。小腹結急。小便自利不禁。輕者。桃仁承气湯。重者。抵當湯。

【綱】仲景曰。咳而小便利。若失小便者。不可發汗。汗出則四肢厥冷。太陽病。火熨其背。

大汗出。譫語。十餘日。振栗下利。欲小便不利。反嘔而失溲者。此爲欲解也。遺溲狂言。目反直視者。此爲腎絕。

【目】吳綬曰。遺尿者。小便自出不知也。其熱盛神昏。遺尿者。爲可治。若陰癥下寒。逆冷。

遺尿。脈沈微者。難治。宜附子湯加漧薑﹑益智以溫其下。若厥陰囊縮。逆冷。脈微。遺尿者。

四逆加吳萸湯溫之。陽不回者死。凡傷寒汗下後。熱不解。陰虛火動而遺尿者。人參三白湯加知﹑柏。或補中益气湯加知﹑柏﹑麥冬﹑生地﹑五味之類。若狂言直視。譫語遺尿。此爲腎絕。內經言。

膀胱不利爲癃。不約則遺溺。又曰。水泉不止者。膀胱不藏也。言腎與膀胱爲表裏。腎虛。則膀胱之气不約。故遺尿也。要在滋補膀胱之气。東垣謂溲便遺失。爲肺金虛。又當補肺气也。大抵肺虛腎虛熱甚者。皆可治。惟腎絕遺尿。則不可治。此下焦气絕。不歸其部故也。

卷七

過經不解

【綱】仲景曰。太陽病。過經十餘日。反二三下之。後四五日。柴胡癥仍在者。先與小柴胡湯。

嘔不止。心下急。鬱鬱微煩者。爲未解也。與大柴胡湯。則愈。

【目】李曰。傷寒六日傳經已徧。七日當解。至十三日以上不愈。謂之過經。汗下失宜。以致邪气流連不已。神昏譫語。胸滿潮熱。隨其表裏癥見而調之。或從輕再汗再下。如脈亂髮躁。尺寸陷者。危。如脈緩安睡。邪未盡者。正未復耳。參胡芍藥湯調之。有大便下利而脈和者。諸醫以丸藥下之。停畱餘熱。凡過經气虛。或加異气。宜與外癥參看。

諭昌曰。過經不解者。由七八日已後。至十三日已後。過一候二候。猶不痊解也。然邪在身中日久。勢必結聚於三陽。太陽爲多。少陽次之。陽明又次之。及至三陰。則生死反掌。不若此之久持矣。

程郊倩曰。過經十餘日而不知太陽癥有未罷。反二三下之。因致變者多矣。後四五日。柴胡癥仍在。未有他變。本當行大柴胡兩解表裏。但其邪屢因誤下而深入。卽非大柴胡下法所能服。故必先用小柴胡提其邪出半表。然後乃用大柴胡。始合法也。

【綱】仲景曰。太陽病。過經十餘日。心下溫溫欲吐。而胸中痛。大便反溏。腹微滿。鬱鬱微煩。先此時自極吐下者。與調胃承气湯。若不極者。不可與。但欲嘔。胸中痛。微溏者。此非柴胡癥。以嘔故知極吐下也。

【目】諭昌曰。此條有二辧。若曾經大吐下者。邪從吐解。直已入裏。可用調胃承气之法。若未經吐下。但欲嘔。胸中痛微溏者。是痛非吐所傷。溏非下所致。調胃之法。不可用矣。豈但調胃不可用。卽柴胡亦不可用。以邪尙在太陽髙位。

徒治陽明少陽。而邪不解耳。解太陽之邪。仲景言之已悉。故此但示其意也。若其人能嘔。則是爲吐下所傷。而所主又不在太陽矣。

【綱】仲景曰。傷寒十三日不解。胸脇滿而嘔。日晡所發潮熱。已而微利。此本柴胡癥。下之而不得利。今反利者。知醫以丸藥下之。非其治也。若自下利者。脈當微厥。今反和者。此爲內實也。

調胃承气湯主之。

【目】諭昌曰。二條俱見微利之癥。難辧其內虛內實。上條。胸脇滿而嘔。邪湊少陽之表。故欲下之。必用柴胡爲合法。若以他藥下之。表邪內入。卽是內虛。此條。原無表癥。𨿽丸藥誤下。

其脈仍和。卽爲內實也。按仲景下法。屢以丸藥爲戒。惟治太陽之脾約用麻仁丸。因其人平日津枯腸結。必俟邪入陽明下之。恐無救於津液。故𨿽邪在太陽。卽用丸藥之緩下潤其腸。俾外邪不因峻攻而內陷也。此等處亦須互參。再按傷寒以七日爲一候。其有二三候不解者。病邪多在三陽經畱戀。

不但七日傳之不盡。卽十三日二十餘日。尙有傳之不盡者。若不辧癥。徒屈指數經數候。汗下展轉差誤。正虛邪湊。愈久愈難爲力。所以過經不解。當辧其邪在何經而取之。仲景云。太陽病頭痛至七日以上自愈者。以行其經盡故也。卽內經七日太陽病衰頭痛少愈之旨可見。太陽一經。有行之七日以上者。其欲再作經者鍼足陽明。使經不傳則愈。以太陽旣羈畱多日。則陽明少陽亦可羈畱。

過經漫無解期矣。所以早從陽明中土而奪之。俾其不傳。此捷法也。若謂六經傳盡。復傳太陽。必無是理。後人墜落成無己阱中耳。豈有厥陰兩陰交盡於裏。復從皮毛外再入太陽之事耶。請破此大惑。

卷七

合病

【綱】仲景曰。三陽合病。腹滿身重。難以輾側。口不仁而面垢。遺尿。發汗。則譫語。下之。

則額上出汗。手足冷。若自汗出者。

白虎湯主之。三陽合病。脈浮大在關上。但欲睡眠。合目則汗。太陽與陽明合病。喘而胸滿者。不可下。麻黃湯主之。太陽與陽明合病。必自下利。葛根湯主之。太陽與陽明合病。不下利。但嘔者。葛根加半夏湯主之。太陽與少陽合病。自下利者。與黃芩湯。若嘔者。黃芩加半夏生薑湯主之。陽明少陽合病。必自下利。其脈不負者。順也。負者。失也。互相克賊。名爲負。少陽負趺陽者。爲順也。

【目】李曰。或一陽先病。一陽隨病。或二陽同病。或三陽同病。不傳者謂之合病。自利者。下利溏泄。三陽合病。寒邪盛而裏气不和也。气行下則利。气逆上則嘔。太陽合陽明。

自利惡寒。升麻葛根湯。惡熱者。白虎湯。太陽合少陽自利者。黃芩湯。並加半夏生薑。陽明少陽。自利最重。小柴胡合升麻葛根湯。有宜下者。本太陽病。因汗下滲亡津液。胃腑燥實。轉屬陽明。謂之太陽陽明。脾約丸潤之。本少陽病。因汗滲。熱入胃腑。大便燥者。大柴胡微下之。本陽明經病。熱盛。傳入胃腑。謂之正陽陽明。乃本經自病也。宜調胃承气湯從中治之。蓋太陽少气。

少陽少血。惟陽明居二陽之中。气血俱多。所以從中治陽明而不敢犯太陽少陽也。又三陽合病面垢等一條。白虎加人參湯主之。不可汗下。亦從中治也。有宜汗者。表癥頭疼惡寒未除。爲太陽尙未過經。尢宜發汗。如太陽陽明喘而胸滿者。麻黃湯。太陽少陽麻黃合小柴胡湯。通用九味羌活湯加石膏﹑知母﹑枳殼。蓋在經則汗。過經則下也。

柯琴曰。首條。本陽明病而略兼太少也。𨿽三陽合病。而陽明癥居多。則當獨取陽明矣。無表癥。則不宜汗。胃不實。則不宜下。此陽明半表裏癥。

首條。論病狀及治方。

二條。詳病脈。探病情。究病機。必兩條合參。而合病之大要始得。

三條。三陽俱受气於胸中。而部位則屬陽明。若喘屬太陽。嘔屬少陽。故胸滿而喘者。尙未離乎太陽。𨿽有陽明可下之癥而不可下。如嘔多。𨿽有陽明可攻之癥而不可攻。亦以未離乎少陽也。

四條。不言兩經相合何等癥。但舉下利而言。是病偏於陽明矣。

五條。太陽陽明合病。太陽少陽合病。陽明少陽合病。必自下利。則下利似乎合病當然之癥。今不下利而嘔。又似乎與少陽合病矣。於葛根湯加半夏。兼解少陽半里之邪。便不得爲三陽合病。

六條。兩陽合病。陽盛陰虛。陽气下陷入陰中。故自下利。太陽與陽明合病。是邪初入陽明之裏。太陽與少陽合病。是邪初入少陽之裏。

七條。兩陽合病。必見兩陽之脈。陽明脈大。少陽脈弦。此爲順脈。若大而不弦。負在少陽。

弦而不大。負在陽明。是互相克賊。皆不順之候。

鰲按。合病並病。本兼陽明少陽。今但列太陽經者。從其先也。旣列太陽。自不必復入陽明少陽款中矣。特志於此。

卷七

並病

【綱】仲景曰。本太陽病。初得時。發其汗。汗先出不徹。因轉屬陽明也。傷寒轉屬陽明者。其人然微汗出也。

太陽與少陽並病。脈弦。頭項彊痛。或眩冒。時如結胸。心下痞硬者。當刺大椎第一間肺兪肝兪。愼不可發汗。發汗則譫語。若譫語不止者。刺期門。太陽少陽並病。心下硬。頭項彊而痛者。當刺大椎肺兪肝兪。愼勿下之。太陽少陽並病。

而反下之。成結胸。心下硬。下利不止。水漿不下。其人心煩。

【目】許叔微曰。問。三陽有合病並病。何之。答曰。脈浮大而長。頭疼腰痛。肌熱目疼鼻幹者。合病也。太陽初得病時。發其汗。汗先出不徹。因轉屬陽明。續自微汗出。不惡寒者。並病也。

三陽皆有合病。惟三陰無合病。不可不知。

李曰。並者。催並逼迫之意。始初二陽合病。後一陽气盛。一陽气衰。並歸一經獨重。初癥亦不解罷。陽明並太陽者。太陽癥未解。陽明癥又至。麻黃湯合升麻。如太陽癥重。加太陽經藥。陽明癥重。加陽明經藥。後仿此。少陽並太陽者。太陽癥未解。少陽癥又至。麻黃湯合小柴胡湯。頭痛項彊眩冒。如結胸狀者。亦宜通用九味羌活湯。少陽並陽明者。爲木克土。難治。小柴胡湯合升麻葛根湯。或柴胡升麻湯救之。是並病在表者皆可汗。若太陽癥罷。乃入胃腑者。謂之傳經癥。非並病也。宜酌量攻下。古云。三陰無合病。然三陰亦自有相合並者。但非兩感。必無陰經與陽經相合爲病之理。

陶華曰。太陽陽明並病者。如本太陽病發汗。則汗出不徹。因轉屬陽明。續自微汗出不惡寒。

是並歸陽明也。太陽癥尙在。桂枝麻黃合半湯。太陽癥也。大小承气。則是陽明癥也。

柯琴曰。並病與合病異。合則一時並見。並則以次相乘。如太陽之頭項彊痛未罷。遞見脈彊眩冒心下痞硬。是與少陽並病。更見譫語。卽三陽並病矣。太陽陽明並病。太陽癥未罷者。從太陽而小發汗。太陽病已罷者。從陽明而下之。其機於惡寒發熱而分也。然陽明之病在胃家實。太陽陽明合病。喘而胸滿者。不可下。恐胃家未實耳。

卷七並病

附錄今時皆合病並病論

張介賓曰。合病者。乃二陽三陽同病。病之相合者也。並病者。如太陽先病不解。又並入陽明少陽之類也。觀仲景曰。二陽並病。太陽初得病時。發其汗。汗先出不徹。因轉屬陽明。若太陽癥不罷者。不可下。按此云轉屬陽明。則自太陽而來。可知也。云太陽癥不罷。則二經皆病可知也。

凡並病者。由淺而深。由此而彼。勢使之必然也。此合病並病之義。不知者因以爲罕見之病。又豈知今時之病。皆合病並病哉。余自臨癥以來。初未見有單經挨次相傳者。亦未見有表癥悉罷。止存裏癥者。若欲根據經如式求癥。則未見有如式之病。而方治可相符者。是皆不知合病並病之義耳。今列其大略如下。合病者。乃二經三經同病也。如初起發熱惡寒頭痛。此太陽之癥。而更兼不眠。卽太陽陽陰合病也。若兼嘔惡。卽太陽少陽合病也。若發熱不眠嘔惡。卽陽明少陽合病也。若三者俱全。

便是三陽合病。而其病必甚。三陽與三陰本無合病。蓋三陽爲表。三陰爲裏。若表裏同病。卽兩感也。故凡陰陽俱病者。必以漸相並而至皆並病耳。此亦勢所必至。非合病兩感之謂。合病與並病不同。合病者。彼此齊病也。並病者。一經先病。然後傳及他經而皆病也。如太陽先病發熱頭痛。而後見目痛鼻幹不眠等癥。此太陽並於陽明也。或後見耳聾脇痛嘔而口苦等癥。此太陽並於少陽也。或後見腹滿嗌干等癥。此太陽並於太陰也。或後見舌漧口燥等癥。此太陽並於少陰也。或後見煩滿囊縮等癥。此太陽並於厥陰也。若陽明並於三陰者。必鼻幹不眠而兼三陰之癥。

少陽並於三陰者。必耳聾嘔苦而兼三陰之癥。陰癥𨿽見於裏。而陽癥仍畱於表。故謂之並。凡患傷寒而終始熱有不退者。皆表邪之未解耳。但得正汗一透。則表裏皆愈。豈非陰陽相並之病乎。今之傷寒。率多並病。若明此理。則自有頭緒矣。治此之法。凡並病在三陽者。自當解三陽之表。如邪在太陽者。當知爲陽中之表。治宜輕淸。邪在陽明者。當知爲陽中之裏。治宜濃重。邪在少陽者。

當知爲陽中之樞。治宜和解。此皆治表之法也。至於病入三陰。本爲在裏。如太陰爲陰中之陽。治宜微溫。少陰爲陰中之樞。治宜半溫。厥陰爲陰中之陰。治宜大溫。此陰癥之治略也。然病𨿽在陰。

而有兼三陽之並病者。或其熱邪已甚。自宜淸火。或其表尙未解。仍當散邪。蓋邪自外入。則外爲病本。拔去其本。則裏病自無不愈者。此所以解表卽能和中也。若表邪不甚。而裏癥爲急。又當先救其裏。以表裏之气本自相關。惟表不解。所以裏病日增。惟裏不和。所以表病不散。此所以治裏亦能解表也。但宜表宜裏。自有緩急先後。一定不易之道。而非可以疑似出入者。要在乎知病之藪。而獨見其必勝之機耳。此又陰陽並病之治法也。惟是病旣在陰。必關於髒。髒气爲人之根本。

而死生系之。故凡診陰癥者。必當細察其虛實。而補瀉寒熱。弗至倒施。則今時之治要。莫切於此矣。

卷七

兩感傷寒

【綱】仲景曰。兩感病俱作。治有先後。傷寒下之後。復下利淸谷不止。身疼痛者。急當救裏。

宜四逆湯。後身體疼痛。淸便自調者。急當救表。宜桂枝湯。

【目】王叔和傷寒論例曰。若兩感於寒者。一日太陽受之。卽與少陰俱病。則頭痛口漧煩滿而渴。二日陽明受之。卽與太陰同病。則腹滿身熱。不飲食。譫語。三日少陽受之。卽與厥陰同病。

則耳聾囊縮而厥。水漿不入。不知人者。六日死。若三陰三陽。五臟六腑皆受病。則營衛不行。臟腑不通而死矣。

朱肱曰。龐安常云。脈沈大者。太陽少陰。沈長者。陽明太陰。沈弦者。少陽厥陰。諸方書不載兩感脈。安常特設以示後人。素問。熱病論云。兩感於寒而病者。必不免於死。法不過六日。

黃帝曰。有三日而死者。何也。岐伯曰。陽明者。十二經脈之長也。若三日而气絕則死矣。仲景亦無治法。

楊士瀛曰。活人書五卷序云。傷寒惟兩感不治。仲景但一說云。兩感病俱作。治有先後。張翼說與仲景同。謂如下利淸谷。身體疼痛。急當救裏。四逆湯。身體疼痛。淸便自調。急當救表。桂枝湯。癥治論並活人書。解仲景治有先後之說。皆云宜先救裏。內才溫。則可醫矣。然救表亦不可緩也。以上所論。並先救裏。然後救表。愚意當消息之。如下利不止。身體疼痛。則先救裏。如不下利。身體疼痛。則先救表。此亦謂之治有先後也。然則兩感亦有可治之理。而不可必其成效耳。

趙嗣眞曰。仲景論兩感爲必死之癥。而復以發表攻裏之說繼之者。蓋不忍坐視。而欲覬其萬一之可治也。乃活人云救裏以四逆。救表以桂枝。殊不知仲景云。太陽與少陽俱病。則頭痛。爲太陽邪盛於表。口漧而渴。爲少陰邪盛於裏也。陽明與太陰同病。則身熱譫語。爲陽明邪盛於表。不食腹滿。爲太陰邪盛於裏也。少陽與厥陰同病。則耳聾。爲少陽邪盛於表。囊縮。爲厥陰邪盛於裏也。

三陽之頭痛身熱耳聾。救表。已自不可。三陰之腹滿口漧囊縮而厥。不可下乎。活人引下利身疼虛寒救裏之例。而欲施於煩渴腹滿譫語囊縮熱實之癥。然乎否乎。蓋仲景所謂發表者。葛根﹑麻黃是也。仲景所謂攻裏者。調胃承气是也。活人救裏則四逆。救表則桂枝。若用四逆。則以火濟火。而腹滿譫語囊縮等癥。何由而除。臟腑何由而通。營衛何由而行。而六日死者。可立待也。

吁。兩感𨿽爲不治癥。然用藥之法。助正除邪。虛實實虛。補不足。損有餘之理。學人不可不素有一定之理於胸中也。

李杲曰。問。兩感從何道而入。答曰。經云。兩感者死不治。一日。太陽少陰俱病。太陽者腑也。

自背兪而入。人所共知之。少陰者髒也。自鼻息而入。人所不知也。鼻息通於天。故寒邪無形之气。

從鼻而入。腎爲水也。水流濕。故腎受之。經曰。傷於濕者。下先受之。同气相求耳。又云天之邪气。感則害人五臟。以是知內外兩感。臟腑俱病。欲表之則有裏。欲下之則有表。表裏旣不能一治。故云。兩感者死不治。然所稟有虛實。所感有淺深。虛而感之深者必死。實而感之淺者猶或可治。治之而不救者有矣。未有不治而獲生者也。予嘗用此。間有生者。故立大羌活湯。以待好生君子。

吳綬曰。兩感必死者。乃一日傳二經。陰陽俱病也。欲治陽而有陰。欲治陰而有陽。表裏不可並攻。故不治也。活人有先後之法。救裏四逆。救表桂枝。此表裏皆寒急救之法。非日傳二經之法也。﹝淸劃﹞

保命集曰。內傷於寒。外傷於風。或內傷於食。外傷於風。或先傷於濕。後傷於風。

或先傷於風。後傷於濕。或先傷於寒。後傷於風之類。此亦內外俱病。表裏俱傷。﹝此非兩感﹞

乃爲可治。故宜大羌活湯間有生者。易老丹溪。豈眞賢於仲景哉。

李曰。兩感者。半入於陽。半入於陰。陰陽兩感。臟腑俱病。故爲必死之癥。但稟濃而感邪淺者。或挾異气風溫濕溫之類。猶可救療。所以仲景有治有先後。發表攻裏之說。法當審其表裏緩急虛實何如。如表裏俱急者。大羌活湯主之。如陽癥陽經先受病。身體痛而不下利者。爲表急。先以葛根﹑麻黃發表。後以調胃承气攻裏。如陰癥陰經先受病。身體痛而下利不止者。爲裏急。先用四逆救裏。後以桂枝救表。如陰陽未分者。陶氏沖和湯探之。古法。一日太陽少陰。五苓散。頭痛加羌﹑防。口渴加知﹑柏。二日陽明太陰。大柴胡湯。三日少陽厥陰。危甚。大承气湯加芎﹑柴救之。活人書不分陰陽。專用四逆桂枝。先輩皆以爲謬。大抵兩感。脈從陽可治。從陰難治。

張介賓曰。病兩感於寒者。固爲死癥。細察之。亦有緩急可辧。若三陽之頭痛身熱耳聾脇痛惡寒而嘔。此在表者。不得不解於外。其三陰之腹滿口渴囊縮譫語。此在裏者。不得不和其中。若其邪自外入。而外甚於裏者。必當以外爲主。而兼調其內。若其邪因虛襲。而元气不支者。速宜單顧根本。不可攻邪。但使元陽不敗。則彊敵亦將自解。其庶乎有望也。錢禎曰。兩感者。本表裏之同病。似若皆以外感爲言。

而實有未盡然者。正以外內俱傳。便是兩感。今見有少陰先潰於內。而太陽斷之於外者。卽縱情肆欲之兩感也。太陰受傷於裏。而陽明重感於表者。卽勞倦竭力飲食不調之兩感也。厥陰气逆於髒。少陽復病於腑者。卽七情不愼疲筋敗血之兩感也。人知兩感爲傷寒。而不知傷寒之兩感。內外俱困。病斯劇矣。但傷有重輕。醫有知有不知。則生死系之。或謂兩感癥不多見者。蓋亦見之不廣。而義有未達耳。其於治法。亦在乎知其由而救其本也。此言最切此病。誠發人之未發。

陳士鐸曰。傷寒兩感。隔經相傳。每每殺人。如一日宜在太陽。二日陽明。三日少陽。四日太陰。五日少陰。六日厥陰。此順傳經也。今一日太陽卽傳陽明。二日陽明卽傳少陽。三日少陽卽傳太陰。四日太陰卽傳少陰。五日少陰卽傳厥陰。此過經傳也。更有一日太陽卽傳少陽。二日陽明卽傳太陰。三日少陽卽傳少陰。四日太陰卽傳厥陰。此隔經傳也。若一日太陽卽傳少陰。二日陽明卽傳太陰。三日少陽卽傳厥陰。此兩感傳也。順傳者。原有生機。至七日自愈。過傳者。有生有死。隔傳者。死多於生。兩感傳者。三日水漿不入。不知人卽死。今傳二方。一救過經傳。一救隔經傳。過經傳方。名救過起死湯。柴胡﹑麻黃﹑濃朴﹑知母﹑半夏﹑黃芩各一錢。石膏﹑靑蒿﹑茯苓各五錢。

山梔五分。當歸三錢。水煎服。一劑卽生。蓋過經之傳。必然變癥紛紜。斷非初起之一二日也。

所以方中不用桂枝散太陽之邪。止用麻黃散表。傷寒至三四日。內熱必甚。故以石膏﹑知母爲君。

以泄陽明邪火。又用靑蒿﹑山梔。柴胡以涼散肝火。使木不自焚。而各經之邪。亦不攻自散。況又重用茯苓以健脾行濕。引火下行。盡從膀胱而出之乎。且黃芩淸肺。濃朴逐穢。半夏淸痰。五臟無非生气矣。隔經傳方。名救陰起死湯。靑蒿一兩。人參﹑石膏各五錢。白芍﹑山梔各三錢。柴胡二錢。知母﹑半夏﹑甘艸各一錢。水煎服。隔經之傳。必至三日。而癥乃明。

𨿽已過陽明。而餘火未散。故少陰之火助其焰。少陽之火失其權。若不仍用石膏﹑知母。則陽明之火勢不退。而少陰之火勢不息也。然太陰脾土。不爲急救。則火气淩亢。何以能生。故用人參以助生气。又恐厥陰太燥以克脾。故用柴﹑芍﹑梔﹑蒿。以涼散木中之邪。況半夏淸痰。甘艸和中。

起死回生。實非虛語。故一見有隔經之傳。卽以此方救之。必能轉敗爲功也。至靑蒿不獨息肝火。

尢能瀉陽明之焰。且性靜而不動。更能補陰也。三日少陽與厥陰兩感相傳方。名救髒湯。麥冬三兩。

元參﹑白芍各二兩。人參﹑當歸各一兩。花粉三錢。荊芥二錢。水煎服。多用當歸者。助肝膽以生血也。多用麥冬者。救肺气之絕。以制肝膽之木。使火不旺而血易生。斯胃气有養。臟腑可救其壞也。

卷七

傷寒壞病

【綱】仲景曰。太陽病。三日。已發汗。若吐。若下。若溫鍼。仍不解者。此爲壞病。桂枝不中與也。觀其脈癥。知犯何逆。隨癥治之。

【目】李曰。傷寒病未退。重感寒。變爲溫瘧。重感風。變爲風溫。重感濕熱。變爲溫毒。

重感疫气。變爲溫疫。又太陽病經汗吐下溫鍼不解。過經不解。皆名壞病。或醫人不辧陰陽。差謬汗下。使病不解。壞癥亂經。久而不瘥。視其犯何逆以治之。表癥多者。知母麻黃湯。半表者。小柴胡湯。餘熱不解者。參胡芍藥湯。危急者。奪命散。諸藥不效者。則用鱉甲散救之。

柯琴曰。三日非吐下溫鍼之時。治之不當。故病仍不解。壞病者。卽變癥也。若誤汗。則有遂漏不止。心下悸。臍下悸等癥。妄吐。則有饑不能食。朝食暮吐。不欲近衣等癥。妄下。則有結胸痞硬。協熱下利。脹滿淸谷等癥。火逆。則有發黃亡陽。圊血奔豚等癥。是桂枝癥已罷。故不中與。

【綱】仲景曰。本太陽病不解。轉入少陽者。脇下硬滿。漧嘔。不能食。往來寒熱。尙未吐下。

脈弦細者。與小柴胡湯。若已吐下。發汗。溫鍼。譫語。柴胡癥罷。此爲壞病。知犯何逆。以法治之。

【目】趙嗣眞曰。仲景論中所言壞病者。以太陽病誤汗吐下後。虛煩結胸痞气。吐後內煩脹滿等癥是也。此正謂桂枝不中與。小柴胡癥罷者。曷嘗指異气之病。如活人書所謂異气爲壞病之說乎。

仲景又云。更感異气。變爲他病者。卽索矩所謂二气三气雜合爲病是也。以其未可定名。而非有名四種溫病之比。故以變病名之。且四種溫病。仲景以爲冬傷於寒。至春變爲溫病。溫病未已。重遇於邪。變爲溫瘧。風溫。溫毒。溫疫。病未嘗壞。故以變名之。一曰壞病。一曰變癥。名目自是不同。可見異气。非爲壞病也。審矣。假如溫瘧果爲壞病。則仲景不言小柴胡癥罷也。請人思焉而自悟乎。

王履曰。太陽外癥不解。風寒從樞而入少陽矣。若見少陽諸癥。尙可用柴胡治之。若誤治後。

不見半表半里癥而譫語。是將轉入陽明而不屬少陽矣。故柴胡不中與之。然亦不得以譫語卽爲胃實也。當察何逆。

卷七

溫病

【綱】仲景曰。太陽病。發熱而渴。不惡寒者。爲溫病。

【目】李杲曰。冬傷於寒者。冬行秋令也。當寒而溫。火勝而水虧矣。水旣已虧。則所勝妄行。

土有餘也。所生受病。木不足也。所不勝者侮之。火太過也。火土合徳。濕熱相助。故爲溫病。使民腠理開泄。少陰不藏。惟房室勞傷辛苦之人得之。若此者。皆爲溫病。所以不病於冬而病於春者。以寒水居卯之分。方得其權。大寒之令。復行於春。腠理開泄。少陰不藏。房窒勞傷辛苦之人。陽气泄於外。腎水虧於內。

當春之月。時彊木長。無以滋生化之源。故爲溫病耳。故君子周密於冬。少陰得藏於內。腠理以閉拒之。𨿽有大風苛毒。莫之能害。何溫病之有。人肖天地而生。冬時陽气俱伏於地之下。人之陽气。

俱藏於腎之中。人能不擾乎腎。則六陽安靜於內。內旣得安。邪無自入矣。此傷寒之源。非天傷人。

乃人自傷也。傷於寒者。皆爲病熱。爲傷寒乃熱病之總稱。故曰。傷寒爲熱邪。明矣。六陰用事於冬。陽气在內。周密閉藏可矣。反勞動之而泄於外。時熱已傷於水矣。至春之時。木當發生。气已外泄。

孰爲鼓舞。腎水內竭。孰爲滋養。此兩者同爲生化之源。源旣已絕。水何賴以生乎。身之所存者。

獨無熱也。時彊木長。故爲溫病矣。

王履曰。有病因。有病名。有病形。辧其因。正其名。察其形。三者俱當。庶可以言治。吾試卽傷寒溫病熱病而說之。如傷寒。以病因而爲病名者也。溫病熱病。以天時與病形而爲病名者也。

二者皆起於感寒。或者通以傷寒稱之。通以傷寒稱者。原其因之同耳。用藥則不可一例施也。夫感寒於冬。卽發於寒冷之時。而寒邪在表。閉其腠理。故非辛甘溫之劑。不足以散之。此仲景桂枝麻黃等湯所必用也。溫病熱病。後發於暄熱之時。怫熱自內達外。郁其腠理。無寒在表。故非辛涼或苦寒或酸苦之劑。不足以解之。此後人所制雙解散﹑大黃湯﹑千金湯﹑防風通聖散之類。兼治內外者之所可用也。夫卽病之傷寒。有惡風惡寒之癥者。風寒在表。而表气受傷故也。後發之溫病熱病。

有惡風惡寒之癥者。重有風寒新中。而表气亦受傷故也。若無新中之風寒。則無惡風惡寒之癥。

故仲景曰。太陽病。發熱而渴。不惡寒者。爲溫病。溫病如此。則知熱病亦如此。是則不渴而惡寒者。非溫熱病矣。然或有不因新中風寒。亦見惡風惡寒之癥者。蓋病患表气本虛。熱達於表。又重傷表气。故不禁風寒。非傷寒惡風惡寒也。但衛虛則惡風。營虛則惡寒耳。且溫病熱病。亦有先見表癥而後傳裏者。蓋怫熱自內達外。熱郁腠理。不得外泄。遂復還裏而成可攻之癥。非如傷寒從表而始也。或者不悟此理。乃於春夏溫熱病而求浮緊之脈。殊不知緊爲寒脈。有寒邪則見之。無寒邪則不見也。其溫熱病或見脈緊。乃重感不正之暴寒。與內傷過度之冷食也。豈其本然哉。又或不識脈形。但見弦便呼爲緊。斷爲寒而妄治。蓋脈之盛而有力者。每每兼弦。豈可錯認爲緊而斷爲寒。夫溫病熱病之脈。多在肌肉之分而不甚浮。且右手反盛於左手者。良由怫熱在內也。或左手盛或浮者。必有重感之風寒。否則非溫病熱病。是暴感風寒之病耳。凡溫病熱病。若無重感。表癥𨿽間見。而裏病爲多。故少有不渴者。當治裏熱爲主。而兼解表。亦有治裏而表自解者。每見醫治溫熱病。𨿽誤攻其裏。亦無大害。誤發其表。變不可言。此足明其熱之自內達外矣。

間有誤攻裏而致大害者。乃春夏暴寒所中之疫癥。純在表未入於裏者。不可與溫熱病同論。夫惟世以溫熱二病。混稱傷寒。故每執寒字以求浮緊之脈。用溫熱之藥。若此者因名亂實。戕人之生。名其可不定乎。又方書多言四時傷寒。夫秋冬之傷寒。眞傷寒也。春夏之傷寒。寒疫也。與溫病熱病。

自是兩塗。豈可同治。𨿽然。傷寒與溫熱病。其攻裏之法。若果是以寒除熱。固不必求異。其發表之法。斷不可不異也。況傷寒之直傷陰經。與太陽𨿽傷。不及郁熱。卽傷陰經與寒癥。而當溫者。又與寒熱病大不同。其可妄治乎。乃知一不知二。謂仲景發表藥今不可用。攻裏藥乃可用。嗚呼。其可用不可用之理。果何在哉。若能辧其因。正其名。察其形。治法有不當者乎。彼時行不正之气所作。

及重感異气而變者。則又當觀其何時何气。參酌傷寒溫熱病之法。損益而治之。尢不可例以仲景卽病傷寒藥通治也。

張云岐曰。傷寒汗下不愈而過經。其癥尙在而不除者。亦溫病也。經曰。溫病之脈行在裏經。

不知何經之動。隨其經之所在而取之。如太陽病汗下後過經不愈。診得尺寸俱浮者。太陽溫病也。

如身熱目疼汗下後過經不愈。診得尺寸俱大者。陽明溫病也。如胸脇痛汗下後過經不愈。診得尺寸俱弦者。少陽溫病也。如腹滿嗌漧過經不愈。診得尺寸俱沈細者。太陰溫病也。如口燥舌漧而渴過經不愈。診得尺寸俱沈者。少陰溫病也。如煩滿囊縮過經不愈。診得尺寸俱微緩者。厥陰溫病也。隨其經取之。隨其癥治之。如發斑。乃溫毒也。

龐安常曰。溫與熱有輕重之分。故仲景云。若遇溫气。則爲溫病。更遇溫熱。則爲溫毒。熱比溫爲尢重也。若但冬傷於寒。至春而發。不感異气。名曰溫病。此病之稍輕者也。溫病未已。更遇溫气。變爲溫病。亦可名曰溫病。此病之稍重者也。傷寒例以再遇溫气。名曰溫疫。又有不應冬月傷寒至春爲溫病者。此特感春溫之气。可名曰春溫。如冬之傷寒。秋之傷濕。夏之傷暑相同也。以此觀之。是春之病溫有三種。有冬傷於寒。至春發爲溫病者。有溫病未已。更遇溫气而爲溫病。與重感溫气。相雜而爲溫病者。有不因冬傷於寒。不因更遇溫气。只於春時感春溫之气而病者。若此三者。皆可名爲溫病。不必各立名色。只要知其病源之所以不同也。

李曰。溫病者。春分後。有太陽病。發熱咳嗽。身痛口渴。不惡寒。其脈弦數不緊。右手反盛於左手。怫熱在內故也。或散諸經。各隨其經取之。熱病卽與溫病同。但發在夏至後。脈洪數。

熱渴更甚耳。𨿽因冬時受寒。伏於肌骨。然人身隨天气化。春分則寒變爲溫。夏至則寒變爲熱。所以傷寒惡寒而不渴。溫熱不惡寒而渴。不惡寒則病非外來。渴則自內達表。熱郁腠理。不得外泄。

乃復還裏。終是裏多表少。間有惡寒者。乃冒非時暴寒。或溫熱將發。又受暴寒。非冬癥之甚也。

當治熱爲主。而解肌次之。亦有專治裏而表自解者。誤下猶可。誤汗則變爲嘔噦狂斑而死。蓋溫熱在經而不在表。安可例用汗法。惟兼暴寒者。乃可表裏雙解。亦不可用冬時辛熱之藥。春溫表癥。天溫。升麻葛根湯。

天寒。柴胡桂枝湯。太陽合少陽。升麻葛根湯合小柴胡湯。半表裏。小柴胡湯。裏癥。大柴胡湯。重者。一時表裏俱發。防風通聖散。表裏俱熱。大便利者。柴苓湯加山梔﹑木通。虛煩。竹葉石膏湯。變雜癥者。治同傷寒。夏熱表癥。太陽。九味羌活湯。汗後煩渴。脈洪大。背惡寒者。白虎加人參湯。益元散。裏癥。

大柴胡湯。重者。一時表裏盛發。雙解散。熱病脈細無力。

足冷已得汗而躁甚者。此陰脈之極也。必死。又有冬溫者。冬有非時之暖。名曰冬溫。與春秋暴寒暴溫。總謂之時行气。與傷寒相似。但脈不浮耳。治法大同。春溫表癥。葳蕤湯﹑九味羌活湯。入裏加大黃。重者。雙解散。輕者。加減調中湯治之。

趙獻可曰。夫傷寒二字。蓋冬時嚴寒而成殺厲之气。觸冒之而實時病者。名正傷寒。不卽發者。

寒毒藏於肌膚。至春變爲溫病。至夏變爲熱病。熱病卽暑病。熱極似重於溫也。然爲溫。卽不得復言寒。不惡寒而渴者是也。此仲景之文也。麻黃桂枝爲卽病之傷寒設。無與溫熱。受病之源𨿽同。

所發之時則異。仲景必別有方治。皆已遺失。是以至今未明。劉守眞謂欲用麻黃﹑桂枝。必加涼藥於其中。以免發黃。張子和六神通解散。以石膏寒藥中加麻黃﹑蒼術。皆非也。蓋麻桂辛熱。冬月所宜。不宜用於春夏。陶氏欲以九味羌活湯。謂一方可代三方。亦非也。羌活湯。易老所制。乃治感四時不正之气。如春宜溫而反寒。夏宜熱而反溫。秋宜涼而反熱。冬宜寒而反溫。又有春夏秋三時爲暴寒所折。𨿽有惡寒發熱之癥。不若冬時肅殺之气爲甚。故不必麻黃散寒。惟用辛涼通內外而解之。況此方須按六經加減法。不可全用也。不若逍遙散爲尢妙。眞可一方代三方也。且余有一法。

請申之。經曰。不惡寒而渴者。爲溫病。不惡寒。則知表無寒邪。曰渴。則知腎水漧枯。蓋其人素有火。冬時冒寒。𨿽傷而不甚。惟有火在。內寒亦不能深入。所以不卽發。而寒气藏伏於肌膚。

自冬至三四月之久。火爲寒郁。於中亦久。將腎水熬煎枯竭。至此時彊木旺。無以滋潤發生。故發熱而渴。非有所感冒也。海藏謂新邪換出舊邪。非也。若復有所感。表又當惡寒矣。余以六味料滋其水。以柴胡辛涼舒其木。治人皆隨手而應。余又因此推展之。凡冬時傷寒者。亦是郁火癥。若其人無火。則爲直中矣。惟其有火。故由皮毛而肌肉。而臟腑。今人皆曰寒邪傳裏。寒變爲熱。旣曰寒邪。

何故入內而反爲熱。又何爲而能熱耶。不知卽是本身中之火。爲寒所郁而不得泄。日久則純熱而無寒矣。所以用三黃解毒。解其火也。升麻葛根。卽火郁發之也。三承气。卽土郁奪之也。小柴胡。則木郁達之也。此理甚簡而易。只多了傳經六經諸語支離。凡雜病有發熱者。皆有頭疼項彊。目痛鼻幹。脇痛口苦等癥。何必拘爲傷寒。局傷寒方以治之耶。余於冬月正傷寒。獨麻桂二方作寒郁治。其餘不惡寒者俱作郁火治。此不佞之創論也。聞者皆駭然吐舌。

及閱虞天民正傳云。有至人傳曰。傳經傷寒是郁病。

余竊喜以爲先得我心。又考內經云。人傷於寒而傳爲熱。何也。寒气外凝內郁之理。腠理堅致。

元府祕密。則气不宣通。濕气內結。中外相薄。寒盛熱生。故人傷於寒。轉而爲熱。汗之則愈。

則外凝內郁之理可知。觀此而余以傷寒爲郁火者。不爲無據。故特著此郁論一篇。

柯琴曰。溫病內外皆熱。所以別於中風傷寒之惡寒發熱也。此條不是發明內經冬傷於寒春必病溫之義。乃槪言太陽溫病之癥如此。若以春溫釋之。失仲景之旨矣。夫太陽一經。四時俱能受病。

不必於冬。人人溫病。不必因於傷寒。且四時俱能溫病。不必於春。推而廣之。則六經俱有溫病。

非獨太陽一經也。

鰲按。諸家都以溫病爲春溫。獨柯氏謂槪言太陽溫病之癥。夫以本條言之。首冠太陽病三字。

其爲太陽之癥。固無疑矣。然春溫之病。亦多有發於太陽者。故俱存其說。學人神而明之。變而通之可也。

趙氏醫貫一書。語多偏僻。惟溫病論中火郁一篇。頗爲有旨。然其詆守眞子和節庵三家。仍不免偏執。且其以六味加柴胡。謂爲治溫妙法。尢屬大謬。若以此治溫病。恐十斃六七。余取其火郁之說。又恐人誤認其語之皆是。故特表之於此。

卷七

溫毒

【綱】仲景曰。陽脈洪數。陰脈實大者。更遇溫熱。變爲溫毒。

【目】成無己曰。此前熱未已。又感溫熱者也。陽主表。陰主裏。洪數實大。皆熱也。兩熱相合。變爲溫毒。

朱肱曰。初春發斑咳嗽爲溫毒。

吳綬曰。冬有非節之暖。名曰冬溫。此實時行之气也。若發斑者。又曰溫毒。而亦時气發斑也。

又傷寒壞病。陽脈洪數。陰脈實大。更遇溫熱。變爲溫毒。其病最重。此因前熱多日不解。更感溫熱之气而爲病。故曰重也。若無汗者。三黃石膏湯汗之。自汗者。人參白虎湯主之。煩熱錯語不得眠。表熱又盛。更加柴胡。內實大便祕。三黃瀉心湯。或大柴胡湯加芒硝。若斑出如錦紋。多難治也。宜人參化斑湯﹑元參升麻湯﹑大靑四物湯。

陶華曰。溫毒者。冬月感寒毒異气。至春始發也。表癥未罷。毒瓦斯未散故有發斑之候。心下煩悶。嘔吐咳嗽。後必下利。寸脈洪數。尺脈實大。爲病則重。以陽气盛故耳。通用元參升麻湯。

卷七

風溫

【綱】仲景曰。發汗已。身灼熱者。名曰風溫。其癥脈浮。汗出。身重多眠。

【目】許叔微曰。脈尺寸俱浮。頭疼身熱。常自汗。體重。其息必喘。其形不仁。嘿嘿但欲眠者。風溫癥也。復發其汗者死。宜葳蕤湯。

李曰。太陽病。發汗則身涼。如發汗身猶灼熱者。乃風溫也。當春溫气大行。又感風邪所致。

惟風傷衛。四肢緩縱不收者癱瘓。惟溫傷气。气昏而鼻息不利。語言蹇澀。身熱。自汗多眠。治在心火肝木二經。忌汗下鍼。誤汗則身必灼熱。甚則煩渴譫語。若下則遺溺。鍼則耳聾。惟淸肌解表爲佳。宜葳蕤湯﹑敗毒散。或小柴胡加桂枝微汗之。渴甚者。栝蔞根湯。喘者。金沸艸湯加杏仁﹑細辛﹑五味子。誤汗。防己黃湯。譫語獨語。直視遺尿者。不治。

樓全善曰。其病不獨見於春間。故另立風溫門。

柯琴曰。此正與內經伏寒病溫不同處。太陽中暑。亦有因於傷寒者。𨿽渴而仍惡寒。太陽溫病。

反不惡寒而渴者。是病根不因於寒而因於風。發熱者病爲在表。法當汗解。然不惡寒。則非麻桂所宜矣。風與溫相搏。發汗不如法。風去而熱反熾。灼熱者。兩陽相燻灼。轉屬陽明之兆也。

卷七

溫瘧

【綱】仲景曰。脈陰陽俱盛。重於陰者。變爲溫瘧。

【目】李曰。傷寒汗吐下後。餘熱未淨。重感於寒而變瘧。過經。舊熱未解。新感六淫之气而變瘧。皆曰溫瘧者。俱先熱後寒故也。寒多熱少。或單寒者。太陽邪變也。柴胡桂枝湯。熱多寒少。或單熱。骨節煩疼者。陽明邪變也。白虎湯加桂枝。寒熱相等。或先熱者。少陽邪變也。小柴胡湯。渴者去半夏加花粉﹑知母。寒熱大作。戰栗汗出不散。太陽陽明合病也。桂枝石膏湯。服此後。瘧愈甚者。三陽合病也。恐傳入陰經。急用桂枝黃芩湯。如傳入陰分。從卯至午發。而嘔吐大便閉者。大柴胡湯下之。從午至酉發。而腹滿便閉者。大承气湯下之。從酉至寅發。而欲狂喜忘便黑者。桃仁承气湯微利之。不敢下者。梔子升麻湯。傷寒雜病瘧不同在此。間有挾痰食積。嘔吐不食者。二陳湯對金飲子。尿澀煩渴或因瘴气。不伏水土者。五苓散。俱加柴﹑芩。此等瘧與雜病無大異。日久勢髮稍緩。則截之。痰飲在上膈。欲吐不吐者。瓜蒂﹑赤小豆﹑雄黃等分爲末。水調五分服之。以吐爲度。或祛邪丸亦好。久不愈者。勝金丹﹑老瘧丸以消之。

王肯堂曰。凡傷寒壞病。前熱未除。其脈陰陽俱盛。重感寒邪。變爲溫瘧也。寒熱往來。口苦胸脇滿者。小柴胡湯加芍藥。少加桂枝主之。熱多者。倍用柴胡。寒多者。倍用桂枝。熱盛而煩渴。

人參白虎湯。少加薄桂主之。單熱無寒者。不用桂枝也。但有寒。必少佐之。如熱多者。小柴胡合白虎湯。痰多而熱者。小柴胡合二陳湯。若食少胃弱者。加白術。心下痞。加枳實﹑黃連。脈虛者。倍人參。口渴者。去半夏加花粉。邪熱蘊結於裏。大便祕實。脈滑大有力者。大柴胡湯下之。若變瘧已正。宜與雜病中求之。

卷七

溫疫

【綱】仲景曰。陽脈濡弱。陰脈弦緊者。更遇溫气。變爲溫疫。

【目】蘇頌曰。此前熱未已。又感溫气。溫熱相合。故變爲溫疫也。

王肯堂曰。按叔和傷寒例云。傷寒熱病未已。再遇風寒濕而各變爲一病也。何止於溫。旣曰再遇溫熱變爲溫毒矣。又曰再遇溫气變爲溫疫。是何溫之再遇。而有二病之異。且疫者。特感非時之气。眾人病一般也。如冬應寒而反大溫。人感冬溫而病。則所謂溫疫。如春夏應溫熱而反大寒。人感暴寒而病。則所謂寒疫也。何待再遇於異气耶。若云再遇溫气。變爲溫疫。是傷寒再遇異气而變病也。再遇異气而變病。未必眾病相似。安可以疫言。傷寒例云。陽脈濡弱。陰脈弦緊。此溫疫之脈也。活人書注此脈於冬溫條下。是以溫疫冬溫合爲一病。殊不知冬溫特感非時之气耳。溫疫是傷寒再遇於異气也。豈可合爲一病。此理未明。故書此以俟明哲。愚謂感溫熱而爲溫毒。感溫气而爲溫疫。此乃有微甚之分。但疫字疑誤。恐當作疾字。若作疫字。則冬溫又何一家長幼病相似也。

一家病相似。方可言疫。況此傷寒熱病未已。再遇溫气而病。何至一家相似哉。

卷七溫疫

附錄寒疫時疫論

吳綬曰。寒疫。乃天之暴寒爲病也。凡四時之中。天令或有暴風寒之作。人感之而卽病者。名曰寒疫。其癥與正傷寒同。但暴寒爲輕耳。治法。若初作頭痛憎寒拘急。或嘔逆惡心。中脘痞悶。或飲食停滯不化。或腹中作痛。未發熱者。藿香正气散。加減一二味主之。已發熱者。十味芎蘇散汗之。若身痛骨節疼而發熱者。人參羌活散加蔥白﹑葛根﹑生薑﹑汗之。或神術湯亦汗。若自汗者。不宜再汗。九味羌活湯。若熱不解。或變別癥。宜從正傷寒條內治之。

朱肱曰。仲景云。冬溫之毒。與傷寒大異。蓋傷寒者。傷寒气而作。冬溫者。感溫气而作。寒疫者暴寒折人。非觸冒之遇。其治法不同。所施溫涼寒熱之劑亦異。不可拘以日數。發汗吐下。隨癥施治。要之治熱以寒。溫而行之。治溫以淸。冷而行之。治寒以熱。涼而行之。治淸以溫。熱而行之。以平爲期。不可以過。此爲大法。

王肯堂曰。時疫者。乃天行暴厲之气流行。凡四時之令不正者。乃有此气行也。若人感之。則長幼相似而病。又互相傳染。其作與傷寒相似。然傷寒因寒而得。此乃疫气。不可與寒同論也。法當辟散疫气。扶正气爲主。若多日不解。邪熱傳變何癥。宜從傷寒變癥條內選用。惟發散藥則不同。

凡發散湯劑。藿香正气散﹑芎芷香蘇散﹑人參敗毒散﹑十味芎蘇散﹑十神湯。皆可用。

韓祗和曰。春應溫而淸气折之。責邪在肝。或身熱頭疼目眩嘔吐。長幼率相似。升麻葛根湯﹑解肌湯。四時通用敗毒散。夏應暑而寒气折之。責邪在心。或身熱頭痛腹滿自利。長幼率相似。

射幹湯﹑半夏甘桂湯。秋應涼而大熱折之。責邪在肺。濕熱相搏。民多病癉。喘咳。金沸艸散﹑白虎加蒼術湯。病癉發黃。茵陳五苓散。冬應寒而大溫折之。責邪在腎。宜葳蕤湯。

朱震亨曰。冬溫爲病。非其時而有其气者。冬月嚴寒。君子當閉藏。而反發泄於外。專用補中帶表藥。

陶華曰。春分後夏至前。不惡寒而渴者。爲溫病。用辛涼之藥微解肌。不可大發汗。急癥見者。

用寒涼之藥。急攻下。切不可誤汗誤下。當須識此。表癥不與正傷寒同治。裏癥同。

夏至後。有頭疼發熱。不惡寒而渴者。爲溫病。愈加熱者。

爲熱病。止用辛涼之藥解肌。不宜大汗。裏癥見。急攻下。表癥不與正傷寒同治。裏癥同。

立秋後。霜降前。有頭疼發熱。不惡寒。身體痛小便短者。爲溫病。亦用辛涼之藥加燥以解肌。

亦不宜汗。裏癥見者。宜攻下。表癥不與正傷寒同。

卷七

暑

【綱】仲景曰。太陽中熱者。是也。其人汗出惡寒。身熱而渴也。太陽中者。發熱惡寒。

身重而疼痛。其脈弦細芤遲。小便已。灑灑然毛聳。手足逆冷。小有勞。身卽熱。口開。前板齒燥。

若發汗。則惡寒甚。加溫鍼。則發熱甚。數下之。則淋甚。太陽中者。身熱疼重。而脈微弱。此亦夏月傷於水。水行皮中所致也。

【目】張兼善曰。中與傷寒相似而異。淸邪中上。濁邪中下。風寒濕者。皆地之气。傷濁邪。

所以俱中足經。惟暑乃天之气。所以中手少陰心經也。其癥多與傷寒相似。但脈不同耳。夫傷寒𨿽惡寒發熱。初病未至煩渴。惟暑初病卽渴。所以異也。且傷寒之脈必浮盛。中暑之脈必虛弱。或弦細。或芤遲。經曰。脈盛身寒。得之傷寒。脈虛身熱。得之傷暑。此之謂也。至如太陽病。項背彊KTKT。反汗出惡風。若當炎暑。豈不與中相似。惟其不渴。故與桂枝加葛根湯。凡居夏秋之令。

炎暑之時。必當根據經詳審。則無差失。

王好古曰。夏月發熱惡寒。頭疼。身體肢節痛。脈洪盛者。熱病也。冬傷於寒。因暑气而發也。

治與傷寒同。然夏月藥須帶涼。如用麻桂靑龍三方。須加減。夏至前。桂枝加黃芩。夏至後。三方俱加知母﹑石膏。熱病三日外。與前湯不瘥。脈仍數。邪气猶在經絡。未入臟腑者。桂枝石膏湯主之。此方夏至後代桂枝癥用。若三月至夏。爲晚發傷寒。梔子升麻湯可用。

鰲按。夏月熱病。而王氏主用麻桂三方。殊非良法。當斟酌之。

龐安常曰。大抵熱病。大熱。須得脈洪大有力。或滑數有力。乃爲脈病相應。爲可治。若小弱無力。難治。若人虛脈弱。宜以人參扶其元气。不可但攻其熱。

暑風者。由大熱制金。不能平木。搐搦不省人事。其脈虛浮。浮者風也。虛者暑也。俗名暑風。

乃相火甚而行令也。宜黃連香薷飲加羌活。或雙解散加香薷。

暑脈必虛。外癥頭疼口漧面垢。自汗倦怠。或背惡熱。甚者迷悶不省。而爲霍亂吐利。痰滯嘔逆。腹痛泄利。下血斑黃皆是。治以淸心利小便爲主。汗多者不利。宜白虎湯。次分表裏。如在表。頭痛惡寒。雙解散加香薷。或十味香薷飲。如在半表裏。泄瀉煩渴飲水吐逆。五苓散。

熱甚煩渴。益元散。若表解裏熱。半夏解毒湯。下神芎丸。或老弱人冒暑。脈微下利。渴而喜溫。

或厥冷不省人事。竹葉石膏湯。加熟附冷凍飲料。次以來復丹﹑五苓散治之。凡夏月暑癥。不可服諸熱劑。致斑毒發黃。小便不利。悶亂而死。愼之。

戴原禮曰。暑病有冒傷中三者輕重之分。或腹痛水泄。胃與大腸受之。惡心者。胃口有痰飲。

此二者冒暑也。可與黃連香薷飲。或身熱頭疼。躁亂不寧。或身如鍼刺。此爲熱傷肉分。當解毒。

白虎湯加柴胡。虛加人參。或咳嗽發寒熱。盜汗不止。脈數。熱傷肺經。火乘金也。此爲中暑。宜淸肺湯﹑柴胡天水散之類。

張從正曰。暑傷五臟。爲癥不同。如暑入心。則噎昏悶不知人。入肝。則眩暈頑痺。入脾。則昏睡不覺。入肺。則嚏喘痿。入腎。則消渴。

李杲曰。脾胃虛弱。遇六七月濕旺。汗泄身重。短气。四肢痿軟。腳眼花。此腎與膀胱俱竭之狀也。況汗大泄則亡津液。津者。庚大腸所主。三伏庚金受囚。木無可制。故風濕相搏。骨節煩疼也。夫壬膀胱已絕於巳。癸腎水已絕於午。今更逢濕旺。助熱爲邪。西北方之寒淸絕矣。聖人立法。夏宜補者。爲熱傷元气。以人參﹑麥冬﹑五味﹑滋水之源。瀉丙火。補庚金。益元气也。

長夏暑熱蒸人。損傷元气。四肢困倦。精神短少。兩腳痿軟。早晚則發寒厥。日髙之後。復熱如火。乃陰陽气血俱不足也。或心胸痞滿。肢節沈疼。或气髙而喘。身熱而煩。小便黃少。大便溏而頻。或利或渴。自汗身重。此血先病而气不病也。若濕气先搏。脈必洪緩而遲。病𨿽互換少瘥。其天暑濕令則一。宜治以淸燥。或遠行大熱而渴。則熱捨於腎。故水不勝火。發爲骨痿。此濕熱成痿也。或熱厥而陰虛。或寒厥而气虛。四肢如火。爲熱厥。四肢冰冷。爲寒厥。寒厥腹中有寒。熱厥腹中有熱。脾主四肢也。

虞摶曰。暑之癥。變異不等。非止歸五臟。蓋人之形气有虛實。感有輕重。則後時而發。至秋成瘧痢是也。重則實時而發。如張氏所言諸癥。至有輕變重。重變輕。亦自感有淺深。傳有兼並。

況人之形志苦樂不一。豈爲無變異乎。四時之癥皆然。

楊士瀛曰。東垣論暑熱癥候則同。冬月傷寒傳變爲癥之不一。彼爲寒傷形。此爲熱傷气。若元气虛甚受病。忽於一時不救者。與傷寒陰毒。頃刻害人實同。故東垣啟是病例。大開後人之盲也。

宜與痿門參看。

陶華曰。中暑脈虛而伏。身熱面垢。自汗煩燥大渴。四肢微冷而不痛。用白虎湯。痰逆惡寒。

橘皮湯。熱悶不惡寒。竹葉石膏湯。頭痛惡心煩躁。五苓散。

凡中暑。小柴胡加香薷最良。脈遲。灑然毛聳。口齒燥。人參白虎湯。霍亂煩躁。大渴腹痛。

厥冷轉筋。黃連香薷湯治之爲要也。須冷服。熱服反吐瀉也。

龔信曰。傷寒與傷暑所以異者。以傷寒傷暑俱有熱。若傷暑而誤作傷寒治之則不可。蓋暑傷形。

熱傷气。傷寒則外惡寒而脈浮緊。傷暑則不惡寒而脈虛。此爲異耳。治宜小柴胡加知母﹑石膏。

或人參白虎湯﹑天久淫雨。濕令大行。蒼術白虎湯。若元气素弱而傷之重者。淸暑益气湯。

卷七

濕痺

【綱】仲景曰。太陽病。關節疼痛而煩。脈沈而細者。此名濕痺。濕痺之候。其人小便不利。

則大便反快。但當利其小便。

【目】李曰。痺者。痛也。太陽病。脈沈而細。關節煩疼。皮膚麻木。自汗者。防己黃湯。

無汗者。五積交加散。然濕气四時有之。兼風兼熱兼寒者。隨癥加減。兼風者。先傷濕而後傷風。

風在上受。濕先下受。風濕相搏。風在外而濕在內。大汗則其气暴。而內邪不能出。故風去而濕存。濕流入裏則病重。微汗則其气緩。而內外之邪俱去。或濕癥去而風癥未去者。不久自解。寒熱身痛。麻杏薏甘湯。身痛發熱。小便不利。麻黃湯加蒼術。肩脊腰背彊痛者。羌活勝濕湯。腫痛微喘。杏仁湯。汗多。漢防己湯。虛者。身重難轉側。桂枝湯加白術。身重昏迷。自汗失音。下利不禁者。白通湯加術﹑艸。身痛小便不利者。甘艸附子湯。身重走痛者。小續命湯去麻黃﹑附子。熱而重痛煩渴者。敗毒散去柴胡﹑人參。加栝蔞。小便自利。及下利不止者死。兼寒者。傷寒無汗。

寒濕相搏而有汗。不能周身。惟在頭耳。身背彊者。表不利也。癥與風濕相似。滲濕湯主之。帶表。

五積交加散。裏寒。理中湯加附子。寒多浮腫。術附湯妙。

徐彬曰。此論濕之挾風。而濕勝以致痺著者。謂發熱惡寒。太陽病也。乃濕勝而疼痛。太陽病來。邪自表入。濕挾風。風走空竅。故流關節。關節者。機關腠會之處也。風气滯於中。故逼心而煩。然風爲濕所搏。而失其風之體。故脈沈而細。則知濕勝卽名中濕。亦曰濕痺。痺著不去也。气旣爲濕所痺。則气化不敏。或小便不利。大腸主津。濕則反快而不艱澀也。病風者多燥閉。故以濕勝而快者爲反耳。但當利小便者。便利而气化。气化而濕行。見不必狃於太陽而治風。亦非痛在關節而當溫散之比矣。

鰲按。仲景論濕病。而濕痺其最重者。故列首條。其餘若風濕。風濕相搏。寒濕相搏。頭中寒濕。濕溫。濕熱。風寒濕雜爲痺爲痙。此數種。皆濕病也。俱列於後。

卷七

風濕

【綱】仲景曰。病者一身盡疼。發熱。日晡所劇者。此名風濕。此病傷於汗出當風。或久傷寒冷所致也。

【目】劉完素曰。身盡疼者。濕也。發熱日晡所劇者。風也。若汗出當風而得之者。則先有濕而後感風。若久傷寒冷得之者。則先傷風而後中濕。可與麻杏薏甘湯。

陶華曰。風濕必脈浮。先傷濕而後傷風也。其癥肢體腫痛。不能轉側。額上微汗。惡寒不欲去衣。大便難。小便利。熱至日晡而劇。治法。但微解肌。宜羌活沖和湯。咽渴小便不利。五苓散。

外不熱。內不渴。小便利。術附湯。緩弱昏迷。腹滿身重。自汗失音。大便不禁。白通湯去甘艸加白術。身腫痛微喘惡風。杏仁湯。熱而煩渴。小柴胡加花粉。中濕小便不利。一身盡痛。身黃。大便快。茵陳五苓散。大小便俱利。無黃者。術附湯。身痛鼻塞。小建中湯加黃芩。

【綱】仲景曰。傷寒八九日。風濕相搏。身體疼煩。不能自轉側。不嘔不渴。脈浮虛而澀者。

桂枝附子湯主之。

【目】虞摶曰。以散表中風濕。若大便硬。小便自利。桂枝去桂加白術湯。此條。妙在脈浮虛而澀。脈若沈實滑大數者。非也。

【綱】仲景曰。風濕相搏。骨節煩疼。掣痛。不得屈伸。近之則痛劇。汗出短气。小便不利。

惡風。不欲去衣。或身微腫者。甘艸附子湯主之。

風濕相搏。一身盡疼痛。法當汗出而解。值天陰雨不止。醫云。此可發汗。汗之病不愈者。何也。答曰。發其汗。汗大出者。但風气去。濕气在。是故不愈也。若治風濕者。發其汗。但微微似欲汗出者。風濕俱去也。

【目】張兼善曰。風在外而濕在內。風濕相搏也。汗大出者。其气暴。暴則外之風邪去而裏之濕邪不出。故風則去而濕則在也。

【綱】仲景曰。濕家其人但頭汗出。背彊。欲得被覆。向火。若下之早。則噦。胸滿小便不利。

舌上如苔者。以丹田有熱。胸中有寒。渴欲得水而不能飲。則口燥煩也。

【目】張元素曰。濕勝者則多汗。傷寒者必無汗。故寒濕相搏。𨿽有汗而不能周於一身。但頭汗出也。

卷七

頭中寒濕

【綱】仲景曰。濕家病。身疼痛。發熱面黃而喘。頭痛鼻塞而煩。其脈大。自能飲食。腹中和無病。病在頭中寒濕。故鼻塞。納藥鼻中則愈。

【目】張云岐曰。此濕气之淺者。何以言之。不曰關節疼痛。而曰身上疼。是濕尙未至流於關節。而猶外客於肌表也。不曰發熱而身似燻黃。但曰發熱面黃而喘。是尙未至於脾。而但薄於上焦也。陰受濕气。則濕邪爲深。今頭痛鼻塞而煩。是濕客於陽而不客於陰也。濕气內流。脈當沈細矣。

今脈大者。陽也。則濕猶未內流而但在表也。又自能飲食。腹無痞滿。而中和無病。知其濕气微淺。故但納藥於鼻中。以宣泄頭中寒濕也。宜瓜蒂散。

卷七

濕熱

【綱】仲景曰。濕家之爲病。一身盡疼。發熱。身色如燻黃也。

【目】楊士瀛曰。一身盡疼。其非傷寒客熱可知矣。是由濕邪在經也。夫脾土。惡濕者也。濕傷於脾則脾病。脾病則色外見。是以身發黃者。爲其黃如煙燻。非正黃色也。如煙燻者。黃中帶晦暗也。

卷七

濕溫

【綱】仲景曰。濕溫之脈。陽濡而弱。陰小而急。

【目】朱肱曰。濕溫者。兩脛逆冷。胸腹滿。多汗。頭痛妄言。其人常傷於濕。因而中暑。濕熱相搏。則發濕溫。其脈陽濡而弱。陰小而急。治在太陽。不可發汗。汗出必不能言。耳聾。不知痛所在。身靑面色變。名曰重。如此死者。醫殺之耳。白虎加蒼術湯。此癥切勿發汗。汗之必死。

趙嗣眞曰。活人云。常傷於濕。因而中暑。許學士云。先受暑。後受濕。𨿽兩人所言感受之先後。各自不同。而其癥治則一。至用白虎蒼術湯。誠爲至當。設若濕气勝。臟腑虛。大便滑。術附其可廢乎。故但用白虎不可也。

吳綬曰。如活人所言濕溫脈癥。宜術附湯加人參﹑香薷﹑扁豆。若脈大有力。自汗煩渴者。人參白虎湯加白術。輕者。十味香薷飲。或酌用淸暑益气湯。猶必增損用之爲妙。總在除濕淸暑益元气而已。

卷七

風寒濕雜合病

【綱】仲景曰。病患身熱足寒。頸項彊急。惡寒。時頭熱。面赤。目脈赤。獨頭搖。卒口噤。

背反張者。此太陽中風。重感寒濕而爲痙也。濕家下之。額上汗出。微喘。小便利者死。若下利不止者亦死。

【目】朱肱曰。風寒濕雜至合而爲痺。身重汗出惡風。痛如歷節狀。防己黃湯。

張兼善曰。錯雜之邪合至。當論其先後多少分治可也。

成無己曰。額上汗出而喘。陽气上逆也。小便自利。或下利。陰气下流也。陰陽相離。故云死。內經曰。

陰陽離缺。精气乃絕。此之謂也。

鰲按。下條乃言濕家死癥也。濕病本不至死。今由誤下以至不救。仍是醫殺之耳。

卷七風寒濕雜合病

附錄霧露論

李曰。陰脈緊者。霧露濁邪。中於下焦少陰之分。故曰渾。因表虛裏微。遂使邪中於陰。爲栗。令人足脛逆冷。便溺妄出。或腹痛下利。宜理中湯﹑四逆湯熱藥以散其邪。陽脈緊或帶澀者。

霧露消邪。中於上焦太陽之分。故曰潔。令人發熱。頭疼項彊。筋攣。腰痛脛酸。宜九味羌活湯加本。或惡寒欲吐者。藿香正气散﹑五積散。仍量加本。陰陽脈俱緊者。上下二焦俱中邪也。必吐利後脈不緊。手足溫則愈。若吐利後脈遲不食者。脾胃虛而內停水飲也。若脈陰陽俱緊。口中气出。唇口漧燥。蜷臥足冷。鼻涕出。舌上苔滑。勿妄治也。又有陽病上行極而下。陰病下行極而上。

上下必於中焦。於是三焦混亂。內外气塞。以致口糜嚏。下爲小便黃。大便血。凝如豬肝。

熱气騰而脾胃不運。營衛凝滯。則生瘡癰。虛寒甚者。脾胃獨弱。下焦不約。淸便下重。臍築湫痛而死。蓋臍爲生气之源。築痛乃生气已絕。

卷八﹟陽明經癥

陽明經脈

【綱】仲景曰。傷寒三日。陽明脈大。

【目】朱肱曰。足陽明胃之經。從鼻起。挾於鼻。絡於目。下分爲四道。並正別脈六道。上下行腹。綱維於身。蓋諸陽在表。陽陰主肌肉。絡於鼻。故病患身熱目疼。鼻幹不得臥。其脈尺寸俱長者。知陽明經受病也。

戴原禮曰。脈大者。兩陽合明。內外皆陽之象也。陽明受病之初。病爲在表。脈但浮而未大。

與太陽同。故亦有麻黃桂枝癥也。至二日惡寒自止而反惡熱。三日熱大盛。故脈亦應其象而洪大。

此爲胃家實之正脈。若小而不大。便屬少陽。內經云。陽明之至短而澀。此指秋金司令之時脈言也。

又曰。陽明脈象大浮也。此指兩陽合明之病脈言也。

諭昌曰。傷寒一日太陽。二日陽明。三日少陽。乃傳經之次第。其實不以日拘。此三日陽明脈大。

正見二日之陽明傳自太陽。必兼乎浮緊浮緩。未定是正陽陽明也。若正陽陽明。气血俱多。其脈必大。而與太陽別矣。言外見三日。癥連少陽。則其脈必大而弦。又不得爲正陽陽明也。

魏荔彤曰。陽明之爲病。胃家實。何以驗之。驗之於脈。如其人本太陽傷寒。三日之久。表邪不解。致變熱傳裏。入陽明。成胃家實。則其脈浮緊浮緩者。忽變爲大。浮與緊緩。俱不見矣。旣不浮。則沈可知也。旣云大。則沈而兼滑又可知也。向者太陽之浮。候於寸者旣多。今者陽明之沈。候於關者必多也。關脈大而沈滑。恰是中脘爲病。則胃家之實。可決也。

【綱】仲景曰。脈浮而大。心下反硬。有熱屬髒者。攻之。不令發汗。屬腑者。不令溲數。溲數則大便硬。汗多則熱愈。汗少則便難。脈遲尙未可攻。﹝以上論胃實﹞

【目】柯琴曰。此治陽明之大法也。夫脈之浮而緊。浮而緩。浮而數。浮而遲者。皆不可攻而可汗。此浮而反不可汗而可攻者。以陽明三日之脈。當知大爲病進。不可拘浮爲在表也。又曰。脈遲尙未可攻者。以癥有虛實。脈有眞假。假令脈遲。便非髒實。是浮大皆爲虛癥矣。特爲妄攻其實者禁也。

朱肱曰。問。傷寒何以須診衝陽脈。答曰。衝陽脈。是足陽明胃之經。人受气於谷。谷入於胃。

乃傳與五臟六腑。臟腑皆受气於胃。其淸者爲營。濁者爲衛。營行脈中。衛行脈外。陰陽相貫。

如環無端。胃爲水谷之海。主稟四時。皆以胃气爲本。是謂四時之變病。死生之要會。故傷寒必診衝陽。以察其胃之有無也。衝陽二穴。一名會源。在足跗上五寸骨間動脈上。去陷骨三寸。

【綱】仲景曰。陽脈微而汗出少者。爲自和也。汗出多者。爲太過。陽脈實。因汗出多者。亦爲太過。太過爲陽實於裏。亡津液。大便因硬也。

【目】危亦林曰。此𨿽指太陽轉屬。然陽明表癥亦有之。

【綱】仲景曰。太陽病。寸緩關浮尺弱。其人發汗出。復惡寒不嘔。但心下痞者。此以醫下之也。如不下者。病患不惡寒而渴者。此轉屬陽明也。小便數者。大便必硬。不大便十日無所苦也。

渴欲飲水。少少與之。但以法救之。宜五苓散。傷寒脈浮緩。手足自溫者。系在太陰。太陰者。身當發黃。若小便自利者。不能發黃。至七八日。大便硬者。爲陽明病也。﹝以上論他經轉屬﹞

【目】柯琴曰。上條病機。在渴欲飲水。利水是胃家實而脈弱之正治。不用豬苓湯而用五苓散者。以表熱未除故耳。此爲太陽陽明之並病。下條病機。在小便。太陰受病。轉屬陽明。以陽明爲燥土。故非經絡表裏相關所致。總因亡津液而致也。

【綱】仲景曰。問曰。脈有陽結陰結。何以別之。答曰。其脈浮而數。能食不大便者。此爲實。

名曰陽結也。期十七日當劇。其脈沈而遲。不能食。身體重。大便反硬。名曰陰結也。期十四日當劇。﹝以上論陰陽結癥﹞

【目】張云岐曰。此條。本爲陰結髮論。陽結卽是胃實。爲陰結作伴耳。陰結無表癥。當屬之少陰。不可以身重不能食爲陽明應有之癥。沈遲爲陽明當見之脈。便硬爲胃家實。而不敢用溫補也。

【綱】仲景曰。陽明病。脈遲。汗出多。微惡寒者。表未解也。可發汗。宜桂枝湯。陽明病。

脈浮。無汗而喘者。發汗則愈。宜麻黃湯。陽明病。脈浮而緊者。必潮熱。發作有時。但浮者。必盜汗出。脈浮而遲。面熱赤而戰惕者。六七日當汗出而解。遲爲無陽。不能作汗。其身爲癢也。

【目】魏荔彤曰。太陽中風傷寒。解肌肌不盡解。發汗汗不盡出。外邪气變熱。內正陽生熱。

陰燥陽絕。太陽病已轉屬陽明矣。然病有已入陽明而未離太陽者。則中風傷寒二條。尙在表而未盡除也。豈可遽捨太陽表治。而從陽明里治乎。故仲師特舉此首條二條以立法也。蓋此乃太陽陽明之癥。入陽明未深。故令其邪仍自表出。不致歸於胃而無所復傳。是解肌發汗二法。始終井井者也。

三條。乃陽明病仍帶太陽。深恐陽明病去太陽漸遠而成陽明漸多。非就脈癥以明之。不審也。

脈浮緊。由太陽傷寒而成。爲寒傷營而致成陽明之脈癥者。脈但浮。由太陽中風而成。爲風傷衛而致成陽明之脈癥者。陽明病至此。已將離太陽八九矣。而尙有一二太陽在主治者。猶當以下之太早爲戒。而防結胸與痞也。四條。乃陽明之虛脈虛癥也。汗者陽气。遲者陰脈。無陽不能作汗。又當助陽發汗者也。

【綱】仲景曰。脈浮發熱。口漧鼻燥。能食者。則衄。﹝以上論陽明在表癥﹞

【目】樓全善曰。此條主治。宜桃仁承气湯﹑犀角地黃湯之類也。

【綱】仲景曰。傷寒四五日。脈沈而喘滿。沈爲在裏。而反發其汗。津液越出。大便爲難。表虛裏實。久則譫語。發汗多。若重發汗者。亡其陽。譫語脈短者死。脈自和者不死。﹝以上論陽明譫語癥﹞

【目】朱曰。表虛裏實。譫語之由也。譫語脈短。譫語之脈也。汗多則津脫營虛。故脈短。

若津𨿽脫而不甚脫。營𨿽虛而不甚虛。則脈自和。

【綱】仲景曰。陽明中風。口苦咽漧。腹滿微喘。發熱惡寒。脈浮而緊。若下之。則腹滿。小便難也。

【目】鰲按。脈浮而緊。潮熱有時之候。此爲陽明初病在裏之表也。

【綱】仲景曰。陽明中風。脈弦浮大而短气。腹部滿。脇下及心痛。久按之。气不通。鼻幹不得汗。嗜臥。一身及面目悉黃。小便難。有潮熱。時時噦。耳前後腫。刺之小瘥。外不解。病過十日。

脈弦緊者。與小柴胡湯。脈但浮。無餘癥者。與麻黃湯。若不尿。腹滿。加噦者不治。﹝以上論陽明中風﹞

【目】朱肱曰。問。十二經皆一。而陽明有三。何也。有太陽陽明。有少陽陽明。有正陽陽明也。

太陽陽明者。本太陽病。若發汗。若下。若利小便。此亡津液。胃中漧燥。因轉屬陽明也。少陽陽明者。本傳到少陽。因發汗。利小便已。胃中燥實。大便難也。正陽陽明者。病患本風盛气實也。

三陽明俱宜下。惟惡寒及中寒爲病在經。與太陽合病屬表。可發其汗。蓋太陽與陽明合病。脈必浮大而長。癥必頭疼腰痛。肌熱目痛鼻幹也。脈浮大者。太陽也。長者。陽明也。頭疼腰痛者。太陽也。肌熱目痛鼻幹者。陽明也。尙惡寒者。可升麻湯汗之。若不惡寒反惡熱。大便不祕者。可白虎湯解利之。不惡寒反惡熱。大便祕。或譫語者。屬胃家實也。可調胃承气湯下之。身熱汗出然者。屬陽明也。

張介賓曰。太陽陽明者。邪自太陽傳入於胃。其名脾約。以其小便數。大便硬也。正陽陽明者。

邪自陽明本經傳入於腑。而邪實於胃也。少陽陽明者。邪自少陽傳入於胃也。胃本屬土。爲萬物所歸。邪入於胃。則無所復傳。郁而爲熱。此由耗亡津液。胃中漧燥。或三陽熱邪不解。自經而腑。

熱結所成。故邪入陽明胃腑者。謂之實邪。土气爲邪。王於申未。

所以日晡潮熱者。屬陽明也。論曰。潮熱者。實也。是爲可下之癥。然𨿽可下。若脈浮而緊。或小便難大便溏。身熱無汗。此熱邪未全入腑。猶屬表癥。仍當和解。若邪熱在表而妄攻之。則禍不旋踵。

【綱】仲景曰。陽明病。脈遲腹滿。食難用飽。飽則微煩。頭眩。必小便難。此欲作谷疸。𨿽下之。腹滿如故。所以然者。脈遲故也。

【目】鰲按。陽明中風。其脈則浮而弦大。今脈則遲。是中寒。且無陽矣。

【綱】仲景曰。傷寒脈遲。六七日而反與黃芩湯徹其熱。脈遲爲寒。今與黃芩湯復除其熱。腹中虛冷。當不能食。今反能食。此名除中。必死。若脈遲。至六七日不欲食。此爲晚發。水停中故也。爲未解。食自可者。爲欲解。﹝以上論陽明中寒﹞

【目】陳士鐸曰。傷寒脈遲。自然是寒。誤與黃芩湯。則益加寒矣。寒盛宜不能食。今反能食。

病名除中。仲景謂是死癥者何也。夫能食是胃气有餘。如何反曰死癥。不知胃寒而加之寒藥。反致能食者。此胃气欲絕。轉見假食之象。不過一時能食。病名除中者。正言胃中之气。除去而不可畱也。𨿽是死癥。猶有生機。終以其能食。胃气將除而未除。可用藥以畱其胃气也。方用加減參苓湯。

王履曰。凡言陽明病者。必身熱汗出不惡寒反惡熱也。今但言傷寒。則惡寒可知。非不惡寒者也。況脈遲爲無陽。必其裏寒特甚。

【綱】仲景曰。陽明病。脈浮而緊。咽燥口苦。腹滿而喘。發熱汗出。不惡寒反惡熱。身重。

若發汗則躁。心憒憒而譫語。若加燒鍼。心怵惕。煩躁不得眠。若下之。則胃中空虛。客气動膈。

心中懊。舌上苔者。梔子豉湯主之。若脈浮發熱。渴欲飲水。小便不利者。豬苓湯主之。

【目】吳綬曰。細繹脈浮而緊一條。乃陽明半表裏癥也。邪已入腹。不在營衛之間。脈𨿽浮。

不得以爲在表而發汗。脈𨿽緊。不得以其身重而加溫鍼。胃家初實。尙未燥硬。不得以其喘滿惡熱而攻下。陽明梔子豉湯。

猶太陽桂枝湯。旣可驅邪。亦可攻誤。

虞摶曰。上條。是不肯令胃燥。下條。是不肯令水浸入胃。總爲胃家惜津液也。

【綱】仲景曰。病如桂枝癥。頭不痛。項不彊。寸脈微浮。胸中痞硬。气上衝咽喉不得息者。

此爲胸有寒也。當吐之。宜瓜蒂散。

【目】鰲按。寸脈微浮。尙是陽明之表脈。用瓜蒂散。卽是陽明之表劑。

【綱】仲景曰。病患手足厥冷。脈乍緊者。邪結在胸中。心下滿而煩。饑不能食者。病在胸中。

當吐之。宜瓜蒂散。

【目】鰲按。緊本爲寒。今言乍緊者。正與厥應。不厥時未必緊。是寒結胸中之脈癥也。

【綱】仲景曰。太陽病。當惡寒發熱。今自汗出。不惡寒發熱。關上脈細數者。以醫吐之過也。

此爲小逆。一二日吐之者。腹中饑。口不能食。三四日吐之者。不喜糜粥。欲食冷食。朝食暮吐。

以醫吐之所致也。

【目】柯琴曰。言太陽病。頭項彊痛可知。以脈辧之。關上者。陽明之脈。細弦數而不洪大。

𨿽自汗而不惡熱。則不是與陽明並病。不口漧煩滿而自汗出。自不與少陰兩感。原其故。乃庸醫妄吐所致。則自汗爲表虛。脈細數爲裏熱也。

【綱】仲景曰。傷寒脈浮。發熱無汗。其表不解者。不可與白虎湯。渴欲飲水。無表癥者。白虎加人參湯主之。服桂枝湯。大汗出後。大煩。渴不解。脈洪大者。白虎加人參湯主之。

【目】黃仲理曰。此二條。必合看乃得。蓋前條。癥也。後條。脈也。脈浮發熱無汗。本麻黃癥尙存。卽是表不解。更兼渴欲飲水。又是熱入於裏。此謂有表裏癥。當用五苓散。

【綱】仲景曰。三陽合病。脈浮大在關上。但欲睡眠。合目則汗。

【目】程郊倩曰。脈而浮大。陽脈也。關上陽所治。是爲重陽矣。與少陰脈沈細而但欲寐者自異。

【綱】仲景曰。傷寒脈浮滑。此表有熱。裏有邪。白虎湯主之。傷寒脈滑而厥者。裏有熱也。

白虎湯主之。

【目】柯琴曰。此條論脈而不及癥。因有白虎癥而推及其脈也。切勿據脈而不審其癥。脈浮而滑爲陽。陽主熱。內經云。脈緩而滑曰熱中。是浮爲在表。滑爲在裏。此𨿽表裏並言。而重在裏熱。

所謂結熱在裏。表裏俱熱者也。脈微而厥爲寒厥。脈滑而厥爲熱厥。陽極似陰之癥。全憑脈以辧之。

【綱】仲景曰。傷寒十三日不解。過經譫語者。以有熱故也。當以湯下之。若小便祕者。大便當硬。而反下利。脈調和者。知醫以丸藥下之。非其治也。若自下利者。脈當微。今反和者。此爲內實也。調胃承气湯主之。

【目】張云岐曰。脈調和而不微。是脈有胃气也。內實者。胃實也。胃實則腸虛。故必以調胃承气湯調其胃也。

【綱】仲景曰。陽明病。脈遲微汗出。不惡寒者。其身必重。短气腹滿而喘。有潮熱者。此外欲解。可攻裏也。手足然而汗出者。此大便已硬也。大承气湯主之。若汗多。微發熱惡寒者。外未解也。其熱不潮。未可與承气湯。若腹大滿不通者。可與小承气湯。微和胃气。勿令大泄下。

【目】方中行曰。脈遲汗出等八癥。乃陽明之外邪欲解。可以攻裏而不爲大誤也。然曰欲解。

曰可攻。不過用小承气調胃承气法耳。必手足然汗出。方可驗胃實便硬外邪盡解。而當從大承气急下之法也。申酉戌間獨熱。余時不熱者。爲潮熱。若汗出微發熱惡寒。是陽明癥尙兼太陽。縱腹大滿。胃終不實。只可微和胃气以從權而已。

【綱】仲景曰。陽明病。譫語。發潮熱。脈滑而疾者。小承气湯主之。因與承气湯一升。腹中轉失气者。更服一升。若不轉失气者。勿更與之。明日不大便。脈反微澀者。裏虛也。爲難治。不可更與承气湯也。

【目】柯琴曰。脈滑而疾。有宿食也。明日仍不大便。脈反微澀。微則無陽。澀則少血。此爲裏虛。故陽癥反見陰脈也。然胃家未實。陰脈尙多。故脈遲脈弱者。始可和而久可下。陽脈而變爲陰脈者。不惟不可下。更不可和。脈滑者生。脈澀者死。故爲難治。然滑有不同。又當詳明。夫脈弱而滑。是有胃气。此脈來滑疾。是失其常度。重陽必陰。仲景早有成見。故少與小承气試之。若據譫語潮熱而與大承气。陰盛已亡矣。此脈癥之假有餘。小試之而卽見眞不足。憑脈辧癥。可不愼哉。

【綱】仲景曰。傷寒若吐若下後。不解。不大便。五六日。上至十餘日。日晡所發潮熱。不惡寒。獨語如見鬼狀。若劇者。發則不識人。循衣摸牀。惕而不安。微喘直視。脈弦者生。澀者死。

微者但發熱譫語。大承气湯主之。若一服利。止後服。

【目】張兼善曰。此本壞病也。但不可不辧其微劇。微者是邪气實。當以下解。一服利者止後服。只攻其實。毋乘其虛也。劇者。邪正交爭也。當以脈斷其虛實。弦者是邪气實。不失爲下癥。

故生。澀者是正气虛。不可更下。故死。

【綱】仲景曰。脈滑而數者。有宿食也。當下之。宜大承气湯。

【目】龔信曰。數爲在腑。故滑爲有食。數以至數言。是本來面目。疾以體狀言。在譫語潮熱時見。故爲失度。

【綱】仲景曰。病患煩熱。汗出則解。又如瘧狀。日晡所發熱者。屬陽明也。脈實者。宜下之。

與承气湯。

【目】柯琴曰。煩熱自汗。似桂枝癥。寒熱如瘧。似柴胡癥。然日晡潮熱。則屬陽明。而脈已沈實。確爲可下。是承气主癥主脈也。

【綱】仲景曰。得病二三日。脈弱。無太陽柴胡癥。煩躁心下硬。至四五日。𨿽能食。以小承气少少與微和之。令小安。至六日。與承气湯一升。若不大便。六七日小便少者。𨿽不能食。但初頭硬。後必溏。未定成硬。攻之必溏。須小便利。屎定硬。乃可攻之。宜大承气湯。

【目】王肯堂曰。二三日尙在三陽之界。脈弱者。無陽故也。無陽者。無太陽桂枝癥。無少陽柴胡癥也。如是則病不在表。而陽邪入陰。病在陽明之裏也。七日後乃可攻者。以脈弱是太陽中風。能食是陽明中風。以此爲風也。

卷八﹟陽明經癥

潮熱譫狂

【綱】仲景曰。傷寒若吐若下後。不解。不大便五六日。上至十餘日。日晡所發潮熱。不惡寒。

獨語﹝此便是狂﹞如見鬼狀。若劇者。發則不識人。循衣摸牀。惕而不安。微喘直視。脈弦者生。澀者死。微者。但發熱譫語。大承气湯主之。若一服利。止後服。

【目】朱肱曰。脈弦者。陽也。澀者。陰也。陽癥見陰脈者死。病患有陽癥而脈澀者。愼不可下。

下癥悉具。服湯已。更衣者。止後服。不爾。方盡劑服之。下後。愼勿中服補藥。孫眞人云。

服大承气湯。得利瘥。愼不中服補藥也。熱气得補復盛。更復下之。是重困也。宜消息安養之。

仲景有宜下者。有微和其胃气者。蓋傷寒裏癥。須看熱气淺深。故仲景有宜下之癥。如大承气湯﹑小承气湯﹑十棗湯﹑大柴胡湯是也。有微和其胃气。如調胃承气湯﹑脾約丸﹑小承气。微和之之類是也。金匱云。虛者十補勿一瀉。彊實者瀉之。虛實等者瀉勿大瀉之。故叔和序傷寒有承气之戒。

又問。轉藥孰緊。答曰。大承气最緊。小承气次之。調胃承气又次之。大柴胡又次之。仲景治法。蕩滌熱積。皆用湯液。不得用丸子。不可不知也。大柴胡加大黃。小柴胡加芒硝。方爲轉藥。

蓋爲病輕者設也。

鰲按。潮熱譫狂俱見。癥之極重者矣。閱仲景陽明癥論中。有單言潮熱者。有單言譫語者。有單言發狂者。此條乃獨舉潮熱譫狂而備言之。明乎其癥之重。且憑脈以決其生死也。大約病至此。

其脈必弦者少。而澀者多。故弦者生句輕。看專重在澀者死句。欲醫者於此。急審其脈。或猶見弦象。則猶有下之一法以救之。不然。可勿藥也。仲景特提此條以爲世告。余亦因獨摘此條。另立一款。不雜入單言潮熱單言譫語單言發狂款中也。

卷八﹟陽明經癥

潮熱

【綱】仲景曰。陽明病。脈浮而緊者。必潮熱。發作有時。但浮者。必盜汗出。

【目】劉完素曰。潮熱屬陽明。必於日晡時發者。乃爲潮熱。若日三五發者。則是發熱。非潮熱也。

王好古曰。脈浮而緊。是惡寒將自罷。將發潮熱時之脈也。此緊反入裏之謂。不得拘緊則爲寒之說。

【綱】仲景曰。陽明中風。脈弦浮大而短气。腹部滿。脇下及心痛。久按之。气不通。鼻幹不得汗。嗜臥。一身及面目悉黃。小便難。有潮熱。時時噦。耳前後腫。刺之小瘥。外不解。病過十日。脈弦浮者。與小柴胡湯。脈但浮。無餘癥者。與麻黃湯。若不尿腹滿。加噦者難治。

【目】鰲按。本條不言發熱。但曰有潮熱。是明兼少陽矣。故可與小柴胡湯。

【綱】仲景曰。陽明病。脈遲。微汗出。不惡寒者。其身必重。短气。腹滿而喘。有潮熱者。

此外欲解。可攻裏也。手足然而汗出。此大便已硬也。大承气湯主之。若汗多。微發熱惡寒者。

外未解也。其熱不潮。未可與承气湯。若腹大滿不通者。可與小承气微和胃气。勿令大泄下。陽明病。潮熱。大便硬者。可與大承气湯。不硬者。不可與之。若不大便六七日。恐有燥屎。欲知之法。

少與小承气湯。湯入腹中。轉失气者。此有燥屎。乃可攻之。若不轉失气者。此但初頭硬。後必溏。不可攻之。攻之必脹滿不能食也。欲飲水者。與水則噦。其後發熱者。必大便硬而少也。以小承气湯和之。不轉失气者。愼不可攻也。

【目】朱肱曰。潮熱者。大率當下。仲景云。潮熱者實也。大承气湯癥。云其熱不潮。未可與也。則知潮熱當下無疑矣。𨿽然。更看脈與外癥。脈若弦若浮。及外癥惡寒。猶有表癥。且與小柴胡湯以解之。若腹大滿不通者。可與小承气微和其胃气。勿令大泄。縱使潮熱當行大承气。亦須先少與小承气。若不轉失气。不可攻之。後發熱復硬者。大柴胡湯下之。若胸脇滿而嘔。日晡發潮熱者。小柴胡加芒硝。又有日晡發潮熱。已有微利者。又有微發潮熱而大便溏者。或潮熱而咳逆者。皆當用小柴胡也。冬陽明潮熱。當行黃芩湯。陽明病俱宜下。惟惡寒中寒。爲病在經。與太陽合病。屬表。發其汗耳。若吐若下後。七八日不解。

熱結在裏。表裏俱熱。時時惡寒者。白虎癥也。

柯琴曰。胃實諸癥。以手足汗出爲可據。而潮熱尢爲親切。以四肢爲諸陽之本。而日晡潮熱爲陽明主時也。後條。必因脈之遲弱。卽潮熱尙不足據。故又立試法。以小承气湯爲和。卽以小承气湯爲試。仍與小承气湯爲和。總是愼用大承气耳。

【綱】仲景曰。傷寒若吐若下後。不解。不大便。五六日。上至十餘日。日晡所發潮熱。不惡寒。獨語如見鬼狀。若劇者。發則不識人。循衣摸牀。惕而不安。微喘直視。脈弦者生。澀者死。

微者。但發熱譫語。大承气湯主之。若一服利。止後服。

【目】鰲按。此潮熱而又不大便。不惡寒。俱是可下癥也。

【綱】仲景曰。陽明病。譫語。有潮熱。反不能食者。胃中必有燥屎五六枚也。若能食者。但硬耳。宜大承气湯。

【目】魏荔彤曰。能食不能食二者。俱知津必立枯。屎必盡燥。日久愈耗液傷正。自宜大承气湯。此於不能食而辧其已有燥屎。於能食而辧其將來必有燥屎。俱宜攻下也。

他條言𨿽能食。𨿽不能食。俱應斟酌。不可大爲攻下。此條又言反不能食者。若能食者。俱應直捷而大爲攻下。非自體認能得仲師之心。從孰問津乎。

凡傷寒論中。仲師旣恐人不應下而下。又恐人應當下而下之太早太甚。今且恐人應下而不下。

或不敢大下。故就燥屎以示之。令人旣知詳愼。又忌遲疑。中庸所以不易能也夫。

【綱】仲景曰。二陽並病。太陽癥罷。但發潮熱。手足汗出。大便難而譫語者。下之則愈。

宜大承气湯。

【目】方中行曰。太陽癥罷。分明全屬陽明。首必先言二陽並病者。見未下時便有可下之癥。

見得太陽一罷。其餘皆可下之癥矣。

【綱】仲景曰。陽明病。譫語發潮熱。脈滑而疾者。小承气主之。因與承气湯一升。腹中轉失气者。更服一升。若不轉失气者。勿更與之。明日。不大便。脈反微澀者。裏癥也。爲難治。不可更與承气也。

【目】魏荔彤曰。脈滑而疾。滑者大之漸。而疾者數之稱。病由太陽轉屬陽明。必在表之邪。

變熱入裏。脈之浮者必變大。其緊與緩者。必俱變疾。疾數也。數熱也。非變熱入裏。無以致成陽明也。凡病邪入經。脈必變緊緩爲數。病邪入腑。脈又易數疾稍遲。

卷八﹟陽明經癥

熱入血室

【綱】仲景曰。陽明病。下血。譫語者。此爲熱入血室。但頭汗出者。刺期門。隨其實而瀉之。

然汗出則愈。

【目】成無己曰。此熱入血室。蓋言男子。不止謂婦人也。

室者。可停止之處。血室者。榮血停止之所。經脈畱會之處。卽衝脈也。起於腎下。出於气沖。

並足陽明經。挾臍上行。至胸中而散。爲十二經脈之海。王冰曰。衝爲血海。言諸經之血。朝會於此。男子則營運生精。女子則上爲乳汁。下爲月水。內經曰。任脈通。衝脈盛。月事以時下者是也。王冰又曰。陰靜海滿而去血。謂衝脈盛爲血海滿也。卽是觀之。衝爲血室可知矣。傷寒之邪。

婦人則隨經而入。男子由陽明而傳。以衝之脈。與少陰之絡起於腎。女子邪感。太陽隨經。便得入衝之經。並足陽明。男子陽明內熱。方得而入也。衝之得熱。血必妄行。在男子則下血譫語。在女子則月事適來適斷。皆以經气所虛。宮室不辟。邪得乘虛而入。鍼經曰。邪气不得其虛。不能獨傷人者是矣。

柯琴曰。血室者。肝也。肝爲藏血之髒。故稱血室。女以血用事。故下血之病最多。若男子非損傷。則無下血之病。惟陽明主血所生病。其經多血多气。行身之前。鄰於衝任。陽明熱甚。侵及血室。血室不藏。溢出前陰。故男女俱有是癥。必刺肝之募。﹝卽期門穴﹞引血上歸經絡。推陳致新。使熱有所泄。則肝得所藏。血不妄行矣。按蓄血便膿血。總是熱入血室。入於腸胃。從肛門而下者。爲便膿血。蓋女子經血。出自子戶。與溺道不同門。男子精血溺三物。內異道而外同門。

精道由腎。血道由肝。溺道由膀胱。其源各別。而皆出自前陰也。

鰲按。肝藏血。腎生血。心主血。脾統血。而其源則匯於衝。衝起腎下。與腎貼近。血之由衝而出者。卽如由腎而生。故曰腎生血。言腎所生。以衝卽在腎下也。由是上行至脾。脾之爲地寬廣。

故得而統之。再上行至肝。爲營气凝聚之處。一身之血皆歸焉。故曰藏也。心爲君主。血脈皆朝宗而聽命。故曰主也。然則血室之說。成氏主衝。柯氏主肝。二說𨿽異。其實則同。主衝者就其源頭處言。主肝者就其藏聚處言。血必由源而出。不有源。則無根。血必聚處而藏。不有聚。則散漫無所收。於此二處而爲血之室。其旨同也。假如脾而曰統。統者。屬也。不過爲其所屬。非根源處。

非藏聚處。故不得曰室。卽心爲營血之主。亦非根源處。非聚藏處。故亦不得曰室也。玆故並錄二人之說。復爲發明之。閱者亦可知其言之皆是而無背。而讀古人書。貴有融會貫通處者。此類是也。

若執一家言。以爲此是彼非。則毋論不能尋究古人之書。卽人一身之臟腑經絡。先不得明。又何以治人之病矣。

卷八﹟陽明經癥

譫語鄭聲

【綱】仲景曰。傷寒四五日。脈沈而喘滿。沈爲在裏。而反發其汗。津液越出。大便爲難。表虛裏實。久則譫語。發汗多。若重發汗者。亡其陽。譫語。脈短者死。脈自和者不死。

譫語直視。喘滿者死。下利者亦死。

【目】李杲曰。問邪入陽明。爲譫語。妄言錯失。此果陽明乎。答曰。足陽明者。胃也。豈有其言哉。傷寒始自皮毛入。是從肺中來。肺主聲。入於心則爲言。胃卽戊也。戊爲火化。下從肝腎。

王肯堂曰。譫語癥。有補虛一法。如素問云。譫語者。气虛獨言也。難經曰。脫陽者見鬼。仲景謂亡陽譫語。卽此義也。故樓英云。余用參﹑﹑歸﹑術等劑。治譫語得愈者百十數。豈可不分虛實。一槪用黃連解毒﹑大小承气等湯以治之乎。王海藏亦云。黃湯。治傷寒或時悲哭。或時嘻笑。或時太息。或語言錯亂失次。世疑作譫語狂言者。非也。神不守舍耳。兩手脈浮沈不一。舉按全無力。浮之損小。沈之亦損小。皆陰脈也。甚者調中丸。或理中丸。有陰癥手足冷。脈細微而譫語者。宜四逆湯。活人用白通湯。海藏用黃加漧薑湯。有人患此癥。脈極沈細。外熱內寒。肩背胸脇斑出十數點。語言狂亂。或曰。發斑譫語。非熱乎。余曰。非也。陽爲陰逼。上入於肺。傳之皮毛。故斑出。神不守舍。故錯語如狂。非譫語也。肌表𨿽熱。以手按之。須臾。冷透如冰。與姜附等藥數日。約二十餘兩。得大汗而愈。後因再發。脈又沈遲。三四日不大便。與理中丸三日。其病全愈。以是知此人之狂非陽狂之狂。乃失神之狂。卽陰虛也。

柯琴曰。首條。譫語之由。二條。譫語之脈。脈短。是營衛不行。臟腑不通。故死也。二條。

言死脈。三條。言死癥。蓋譫語本胃實。則不是死癥。若譫語而一見虛脈虛癥。則是死癥。而非胃家實矣。

【綱】仲景曰。夫實則譫語。虛則鄭聲。鄭聲者。重語也。

【目】朱肱曰。病患有譫語鄭聲二癥。鄭聲爲虛。當用溫藥。白通湯主之。譫語爲實。當調胃承气湯。如服之而譫語止。或更衣者。止後服。不爾。再與之。仲景云。實則譫語。虛則鄭聲。世多不別。然亦相似難辧。須憑外癥與脈別之。若大小便利。手足冷。脈微細者。必鄭聲也。大便祕。

小便赤。手足溫。脈洪數者。必譫語也。以此相參。然後用藥。萬全矣。大抵傷寒不應發汗者。汗之必譫語。譫語屬胃。和中則愈。不和則煩而躁。宜調胃承气湯。然亦有三陽合病譫語者。有胃實譫語者。或汗多亡陽譫語者。有下利譫語者。有婦人熱入血室譫語者。

成無己曰。鄭聲。不正之音也。汗後。或病久。人聲轉者是也。蓋爲正气虛而不全。故使轉而不正也。若以重語爲重疊之語。與譫語混而莫辧。殊失仲景之旨。

李杲曰。狂言者。大開目與人語。語所未嘗見之事也。譫語者。合目自言。言所日用常見常行之事也。鄭聲者。聲戰無力。不相接續。造字出於喉中也。

吳綬曰。大都鄭聲。乃因內虛。正气將脫。而言皆不足之貌。如手足並冷。脈息沈細。口鼻气息短少。所說言語。輕微無力。气少難以應息者。皆元气將脫也。或喫忒不止。神昏气促。不知人事者死。或气息不促。手足頗溫。其脈沈細而微者。急以附子湯倍人參主之。或以接气丹﹑黑錫丹兼進一二服。以助其眞气也。或濃煎人參。徐徐與之。或未可用附子者。以三白湯倍人參主之。

戴原禮曰。譫語屬陽。鄭聲屬陰。經云。實則譫語。虛則鄭聲。譫語者。顚倒錯亂。言出無倫。

常對空獨語。如見鬼狀。鄭聲者。鄭重頻煩。語𨿽謬而諄諄不已。年老人遇事則誶語不休。以陽气虛故也。此譫語鄭聲。虛實之所以不同也。二者本不難辧。但陽盛裏實。與陰盛格陽。皆能錯語。

須以他癥別之。大便祕。小便赤。身熱煩。渴而妄言者。乃裏實之譫語也。小便如常。大便洞下。

或發躁。或反發熱而妄言者。乃陰格陽之譫語也。裏實宜下。調胃承气湯。熱躁甚而妄言不休。大渴喜飲。理中湯。陰格陽。宜溫膽湯﹑四逆湯﹑附子理中湯。

又有不系正陽明。似困非困。間時有一二聲鄭語者。當隨癥施治。

外有已得汗。身和而妄言者。此是汗出後津液不和。愼不可下。乃非陽非陰者。宜小柴胡和建中湯各半帖。和榮衛。通津液。若陽傳入陰。自利。手足厥逆。語或錯亂。此𨿽已自利。其中必有燥屎。猶當下之。陰中之陽。宜調胃承气湯。瘀血在裏。大便黑。小便利。小腹痛。其人如狂譫語者。桃仁承气湯。婦人熱入血室。亦能譫語。小柴胡湯。

病後血气未復。精神未全。多於夢寐中不覺失聲如魘。此不系譫語鄭聲。宜溫膽湯去竹茹。入人參五分。

或用六君子湯。

魏荔彤曰。陽明胃病。固多譫語矣。然譫語亦有虛實不同。不可槪施攻下。夫譫語固譫語。惟胃中實熱。津液不足。方神明昏昧。而胡亂作語。此譫語也。若胃熱不實。則神明不至甚亂而口語亦不甚糊塗。但說了又說。繁言絮語。失其常度耳。蓋其中虛气弱。詞不達意。故語至再三。此眞爲虛歉之象。不止傷寒癥中有此。雜病气虛者多有之。以此爲譫語而攻下。賊夫人之子矣。仲師必詳爲立辧。令人認明譫語是胡言亂語。鄭聲是重言復語。故自解之曰。鄭聲重語也。重字當作平聲。

張介賓曰。實則譫語。虛則鄭聲。此虛實之有不同也。夫二者總由神魂昏亂。而語言不正。又何以分其虛實。但譫語者。狂妄之語也。鄭聲者。不正之聲也。譫語爲實。實者邪實也。如傷寒陽明實熱。上乘於心。心爲熱冒。則神魂昏亂而譫妄不休者。此實邪也。實邪爲病。其聲必髙。其气必壯。其色必厲。其脈必彊。凡登髙罵詈。狂呼跳擾之類。皆是也。此之爲病。有由燥屎在胃者。

有由瘀血在髒者。有由火盛熱極者。有由腹脹便祕口瘡咽爛者。察其果實。卽當以三承气。或白虎湯﹑涼膈散之類治之。鄭聲爲虛。虛者神虛也。如傷寒元神失守爲邪所乘。神志昏沈而錯亂不正者。此虛邪也。虛邪爲病。其聲必低。其气必短。其色必萎。其脈必無力。凡其自言自語。喃喃不全。或見鬼怪。或驚恐不休。或問之不應。答之不知之類。皆是也。此之爲病。有因汗亡陽。因下亡陰者。有因焦思抑鬱。竭蹶心气者。有因勞力內傷。致損脾腎者。有因日用消耗。暗殘中气者。

凡其病𨿽起。倒而遏之卽止。終不若實邪之難制者。卽虛邪也。察其果虛。最忌妄行攻伐。少有差謬。

無不卽死。治此者。速宜察其精气。辧其陰陽。捨其外癥。救其根本。稍遲猶恐不及。而況於誤治乎。甚至有自利身寒。或尋衣撮空。面壁啐啐者。尢爲逆候。蓋虛損之人。最忌譫妄。故凡身有微熱。脈見洪滑者生。

心多煩躁。脈見微弱細急。而逆冷者死。

【綱】仲景曰。陽明病。下血。譫語者。此爲熱入血室。但頭汗出者。刺期門。隨其實而瀉之。

然汗出則愈。

婦人中風。發熱惡寒。經水適來。得之七八日。熱除而脈遲身涼。胸脇下滿。如結胸狀。譫語者。此爲熱入血室也。當刺期門。隨其實而瀉之。

婦人傷寒。發熱。經水適來。晝則明了。暮則譫語。如見鬼狀。此爲熱入血室。無犯胃气。及上二焦。必自愈。

【目】朱肱曰。問。仲景云無犯胃气。何也。答曰。熱因經水適來。乘虛入室。故血室有熱。

遂令譫語。當以小柴胡解之。卻與胃實譫語不同。胃實有燥屎。故宜調胃承气下之。若血熱有譫語。

非胃家實。仲景恐人作胃實攻之。故曰。無犯胃气也。大抵譫語是熱。屬陽。而反見陰癥者逆。

劉完素曰。血病則肝傷。肝藏魂。肝傷則魂無所歸。心神無主。此所以發譫語也。要之。此非胃實。因熱入血室而肝實也。肝熱心亦熱。肝與心相近也。熱傷心气。旣不能主血。亦不能作汗。

故但頭有汗而不能徧身。

此三條。皆因譫語而發。不重熱入血室。更不重在傷寒中風。須知譫語有不因於胃者。故不可以譫語定爲胃實之癥。而犯其胃气。

【綱】仲景曰。三陽合病。腹滿身重。難以轉側。口不仁而面垢。遺尿。發汗則譫語。下之則額上出汗。手足冷。若自汗出者。白虎湯主之。

【目】寇宗曰。譫語者。眞气昏亂。神識不淸之所致也。心藏神而主火。病則熱气歸焉。傷寒胃中熱盛。上乘於心。心爲熱冒。則神昏亂而語言多不知。所以言出無次而成譫妄之語。輕者睡中呢喃。重者不睡亦語言錯亂。有譫語者。有獨語者。有狂語者。有語言不休者。有言亂者。此數者皆因熱之輕重也。譫語與獨語。𨿽間有妄錯。若與人言。猶有倫次。是熱未至於極者也。經曰。獨語如見鬼狀。若劇者。發則不識人。是獨語。病猶未劇也。狂語者。熱甚者也。由神昏而無所見。甚則至於喊叫也。語言不休。則更甚矣。至於亂語者。妄言詈罵。不避親疏。爲神明亂極。經曰。諸逆發汗。微者難瘥。劇者言亂。是難可復制也。譫語之由。又自不同。有由火劫者。有由汗出者。有由下利者。

有由下血者。有由亡陽者。有由過經者。有由燥屎在胃者。如此條。則由三陽合病者。凡諸此類。

脈短則死。脈和則愈。又身微熱。脈浮大生。逆冷脈沈細。不過一日死。實則譫語。收斂在內。

而實者本病也。或气上逆而喘滿。或气下奪而自利者。皆爲逆。經曰。直視譫語。喘滿者死。下利者亦死。謂其正气脫絕也。

鰲按。尿蓄於膀胱。故遺尿爲太陽本病。少陽經行身之側。故難以轉側爲少陽病。其餘口不仁。

面垢譫語。額上出汗。手足冷。自汗。皆屬陽明。故𨿽三陽合病。實是陽明病。而略兼太少二經。

所以專從陽明主治。其用白虎湯者。以胃熱而非胃實也。

【綱】仲景曰。若胃气不和。譫語者。少與調胃承气湯。

【目】王好古曰。治老幼及虛人傷寒。五六日昏冒言妄。小便或淋或澀。起臥無度。或煩而不得眠。並宜白虎湯加山梔一錢。治熱病及時疫。心躁。狂亂奔走。狀似癲癇。言語不定。久不得汗。

及時疫不知人者。以人中黃不拘多少。入罐內。泥封固。武火半日。放地。去蓋半日。研細。

新汲水調下三錢。或未退。再服愈。

吳綬曰。治傷寒熱甚。心煩有痰。神昏譫語者。以竹瀝﹑生花粉汁各一盞服之。按此方內熱不禁下者可用。

【綱】仲景曰。傷寒十三日不解。過經譫語者。以有熱故也。當以湯下之。若小便利者。大便當硬而反下利。脈調和者。知醫以丸藥下之。非其治也。若自下利者。脈當微厥。今反和者。此爲內實也。調胃承气湯主之。

【目】王肯堂曰。經文內實之實。當作熱。

此段有五反一對。熱與厥反。湯與丸反。硬與下利反。脈微與脈和反。藥下與自利反。小便利與大便硬爲一對。讀者詳之。下利譫語。其曰脈調和。手足和。小便利者。陽也。故用承气下之。

其脈當微厥。及少陰但欲寐。被火气劫汗。譫語小便難者。陰也。故當用補劑和之。

【綱】仲景曰。陽明病。譫語。發潮熱。脈滑而疾者。小承气湯主之。因與小承气湯一升。腹中轉失气者。更服一升。若不轉失气者。勿更與之。明日不大便。脈反微澀者。裏虛也。爲難治。

不可更與承气湯也。

【目】朱肱曰。潮熱脈滑疾者。必譫語也。小承气湯。大便祕。小便赤。手足溫。脈洪數者。

必譫語也。調胃承气湯。譫語。不惡寒。反惡熱。白虎湯。已得汗。身和譫語者。柴胡桂枝湯。火迫而致譫語。亦白虎湯。

鰲按。此以裏虛句爲主。蓋通節所言形癥。皆是假有餘。脈微澀。乃是眞不足。故譫語潮熱。

下癥𨿽具。仲景於此。愼之又愼。只以小承气試之也。

【綱】仲景曰。傷寒若吐若下後。不解。不大便。五六日上。至十餘日。日晡所發潮熱。不惡寒。獨語如見鬼狀。若劇者。發則不識人。循衣摸牀。惕而不安。微喘直視。脈弦者生。澀者死。

微者。但發熱譫語。大承气湯主之。若一服利。止後服。

【目】柯琴曰。微者。但發熱譫語。是邪气實。當以下解。一服利。止後服。只攻其實。無乘其虛也。

【綱】仲景曰。下利譫語者。有燥屎也。宜小承气湯。汗出譫語者。以有燥屎在胃中。此爲風也。須下之。過經乃可下之。下之若早。語言必亂。表虛裏實故也。下之則愈。宜大承气湯。

陽明病。譫語。有潮熱。反不能食者。胃中必有燥屎五六枚也。宜大承气湯下之。若能食者。

但硬耳。陽明病。其人多汗。以津液外出。胃中燥。大便必硬。硬則譫語。小承气湯主之。若一服譫語止。更莫後服。

【目】陶華曰。大熱漧嘔。呻吟錯語。不得眠。犀角解毒湯。得病無熱。但狂言。煩躁不安。

精來不與人相當。新汲水調五苓散三錢探吐之。一法。用豬苓湯。瘀血狂言譫語。漱水。大便黑。

小便多。身黃腹滿。此爲當汗不汗。蓄熱在裏。輕者。犀角地黃湯。重者。桃仁承气湯﹑抵當丸。

柯琴曰。首條。下利是大腸虛。譫語是胃气實。胃實腸虛。宜大黃以濡胃。無庸芒硝以潤腸。

末條。陽明主津液所生病。故陽明病多汗。多汗是胃燥之因。便硬是譫語之根。一服譫語止。𨿽未利而胃濡可知矣。

【綱】仲景曰。二陽並病。太陽癥罷。但發潮熱。手足汗出。大便難。而譫語者。下之則愈。宜大承气湯。

【目】鰲按。本條全屬陽明可下之癥。故本二陽並病。而開手卽揭淸太陽癥罷句也。

卷八﹟陽明經癥

頭痛頭眩

【綱】仲景曰。陽明病。頭痛。不惡寒。反惡熱。大便實。宜調胃承气湯。陽明病。反無汗而小便利。二三日嘔而咳。手足厥者。必苦頭痛。若不咳不嘔。手足不厥者。頭不痛。

【目】王肯堂曰。內經云。巨陽受邪。少陰爲裏。得熱則往從之。從之則厥也。太陽與少陰爲合。此癥當是太陽未全罷耳。經又云。陽明病則喘而。則惡人。小便利者。寒邪內攻。肢厥頭痛者。寒邪外攻也。

諭昌曰。陽明病。本不頭痛。若無汗。嘔咳。手足厥者。得裏因而邪熱深也。然小便利。則邪熱不在內而在外。不在下而在上。故知必苦頭痛也。

魏荔彤曰。此手足之厥。與頭痛互見。非少陰之手足厥也。故嘔而汗出。與反無汗亦不同。正見少陰之手足厥冷。有汗而不頭痛。嘔而不咳。與陽明之嘔咳而無汗。頭痛而手足厥有別。

此陽明病有類少陰。而又微帶太陽。後學皆茫然不知下手處。故仲師苦心標出。

問。少陰亦有咳。何以辧。曰。少陰所云。咳而下利譫語者。被火气劫故也。原文詳之矣。不然。

何能上炎而咳。其言或咳而嘔。渴不得眠者。則必兼嘔渴不得眠。而見少陰之陰躁。不與陽明之嘔咳兼頭痛類也。其言或咳或悸。或小便不利。或腹中痛。或泄利下重。然必兼四者。諸癥𨿽有似陽明。而頭痛一癥。必非少陰所有也。此少陰之咳。與陽明所以不同也。故太陽之頭痛。入於陽明之小便利嘔咳厥逆中。總屬陽癥。又見陽能統陰。一陽存而羣陰悉化爲陽。在病气亦如此。正气之在人身者可識矣。

【綱】仲景曰。陽明病。表裏大熱。煩渴引飲。頭痛如破者。竹葉石膏湯。陽明病。身熱頭痛。

漱水不欲咽。必發衄。

【目】楊士瀛曰。將發衄而脈數者。宜犀角地黃湯。茅花湯亦可。

吳綬曰。陽明頭痛額前。目疼鼻幹。脈長也。無汗者。葛根加蔥白﹑白芷汗之。有汗。曾經發汗。頭痛不解者。葛根蔥白湯。若不惡風而反惡熱。自汗煩渴。脈洪數。飲水頭疼者。白虎加白芷湯。內有燥屎。蒸蒸發熱頭痛者。調胃承气湯。凡陽明頭痛無汗者。葛根﹑麻黃﹑蔥白﹑白芷﹑石膏之類也。有汗。則白芷﹑石膏﹑葛根﹑川芎湯也。

【綱】仲景曰。陽明病。脈遲。食難用飽。飽則微煩。頭眩。必小便難。欲作谷疸。須下之。

腹滿如故。所以然者。脈遲故也。

【目】魏荔彤曰。本條之上條云。食穀欲嘔者。屬陽明也。吳茱萸湯主之。得湯反劇者。屬上焦也。與本條俱言胃虛。然虛寒與虛熱又迥不同。虛固不可作實而攻下。熱可遽作寒而溫補乎。故仲師就上條食穀欲嘔中。又示人以推類詳義之法。如陽明病脈遲。似屬虛寒。但寒則不能食。此能食而但難用飽。飽則微煩頭眩者。胃惟不寒故能食。胃惟气虛故不用飽。不用飽者。不受飽也。微煩頭眩。俱虛而兼熱之象。以此辧胃之虛。與食穀欲嘔條同。而熱則本條獨異。夫遲爲寒脈。何云是熱。不知此乃兼澀之遲。非沈遲之遲。謂之虛而兼濕熱則可。謂之虛寒則大不可也。故又見小便難一癥。虛則气不充而濕不除。濕則气不化而熱不消。胃中穀气不能化正養身。卻蘊釀濕熱。蒸作疸黃之兆。如不淸熱除濕。培土消疸。而妄下之。將濕愈增而虛愈甚。腹滿如故。胃累及脾。表裏受病。而發黃身腫矣。故又曰。脈遲故也。言遲則濡澀而不滑利。虛而濕之義爲主。而熱副之。主治者以除濕培土補中爲君。以淸熱消疸爲臣佐之用。斯爲得仲師心法者。

【綱】仲景曰。陽明病。但頭眩。不惡寒。故能食而咳。其人必咽痛。若不咳者。咽不痛。

【目】王肯堂曰。陽明病。身不重。但頭眩而不惡寒者。陽明中風而風內攻也。經曰。陽明病。

若能食。名中風。風邪攻胃。胃气上逆則咳。咽門者。胃之系。咳甚則咽傷。故咽痛。若胃气不逆則不咳。其咽亦不痛也。

鰲按。此與前頭痛款中反無汗一條。俱是陽明病而有類少陰者。然彼條之嘔咳而無汗。頭痛而手足厥。所以異於少陰之手足厥冷有汗而不頭痛。及嘔而不咳。此條之咳而咽痛。亦所以異於少陰之咽痛爲不咳而痛也。

卷八﹟陽明經癥

鬱冒

【綱】仲景曰。病患小便不利。大便乍難乍易。時有微熱。喘冒不能臥。有燥屎也。宜大承气湯。

【目】王好古曰。傷寒傳至五六日間。漸變神昏不語。或睡中獨語一二句。目赤唇焦舌漧。不飲水。稀粥與之則咽。不與則不思。六脈細數而不洪大。心下不痞。腹中不滿。大小便如常。或傳至十日以來。形貌如醉。若用大承气則誤矣。不知此熱傳少陰心經也。然又未知自何經而來。答曰。

本太陽經傷風。風爲陽邪傷衛。則陰血自燥。熱結膀胱。壬病逆傳於丙。丙丁兄妹。由是傳心。

心火自上迫燻肺。所以神昏也。蓋肺爲淸肅之髒。內有邪。故令神昏。宜梔子黃連黃芩湯。若脈在丙者導赤散。脈在丁者。瀉心湯。若誤用涼膈散。此乃气中之血藥也。如右手寸脈沈滑有力者。則可用之。或用犀角地黃湯。如無犀角。以升麻代之。是陽明經藥也。解陽明經血中之熱。若脈沈俱有力者。是丙丁俱有熱。可以導赤瀉心各半服之。

卷九

直視

【綱】仲景曰。傷寒若吐若下後。不解。不大便。五六日。上至十餘日。日晡所發潮熱。不惡寒。獨語如見鬼狀。若劇者。發則不識人。循衣摸牀。惕而不安。微喘直視。脈弦者生。澀者死。

微者。但發熱譫語。大承气湯主之。若一服利。止後服。譫語直視。喘滿者死。下利者亦死。

【目】成無己曰。此皆邪气盛而正气脫也。其或有目中不了了。睛不和。無表裏癥。大便難。

身微熱者。是非直視也。此爲內實也。可用大承气大柴胡下之。直視爲不治之疾。目中不了了。爲可治之候。二者形癥相近。宜熟審之。

陳士鐸曰。傷寒陽明癥中。有直視譫語。喘滿者死。下利者亦死之文。此必諸癥一齊同見。苟有一癥未兼。尙不直視。倘三癥皆見。必死癥矣。𨿽然直視譫語。多由胃火之盛。自焚其心。而腎水不能來濟。火愈盛而無制。喘滿者。火炎而气欲上脫。下利者。火降而气欲下脫也。此猶屬欲脫未脫之危癥。治之得法。猶可望生。急以援脫散救之。人參﹑麥冬﹑白芍各一兩。石膏五錢。竹茹三錢。水煎服。此方用人參以救脫。石膏平火。麥冬平喘。白芍止利。竹茹淸心。自然气不絕而可救。眞奇方也。

卷九

嘔

【綱】仲景曰。傷寒嘔多。𨿽有陽明癥。不可攻之。黃芩生薑半夏湯。

【目】朱肱曰。無陽則厥。無陰則嘔。嘔者。足陽明之經。足陽明之气本不行。今厥而上行。

故爲气逆。气逆則嘔。仲景云。

嘔多𨿽不大便。不可下。可與小柴胡湯。上焦得通。津液得下。胃气和浹。然汗出而解。大抵嘔癥不一。各有治法。要之小柴胡尢相當耳。與小柴明。胸脇滿而嘔。日晡發潮熱者。可小柴胡加芒硝也。若嘔不止。心下急。鬱鬱微煩。與大柴明。大便祕。方加大黃。

大柴胡治嘔最妙。爲內有枳實。去穢壓虛气。須是去大黃。如本條之癥。宜用官局桔梗湯最良。

亦用枳實耳。

戴原禮曰。陽明病。𨿽顯然有可下癥者。兼嘔多猶屬上焦。未可遽下。宜小柴胡湯。若獨見太陽癥。或吐瀉者。恐膈間有痰飲停滯。且以二陳湯定之。候嘔吐定。徐進解藥。若先嘔卻渴者。豬苓湯。先渴卻嘔者。治膈間之水。小半夏茯苓湯。嘔而吐涎沫者。吳茱萸湯。太陰厥陰。間有嘔吐。

太陰。理中湯。厥陰。四逆湯。並加生薑。以上陰癥。乃陰中之陰。宜用熱劑。陽入陰者。能爲利而不爲嘔。嘔屬上而近於外也。陽之所入者深。故利也。

又有陽癥新瘥而嘔。別無所因。此餘熱在胃脘也。宜竹葉石膏湯。或橘皮竹茹湯。

大抵得之太陽而嘔者。必是合病。乃病漸入內。非正太陽也。蓋太陽見嘔。非合陽明。則合少陽。其嘔爲熱。忌用暖劑。

有人初病。其太陽癥而嘔。一家少長相似。與養胃湯俱立效。此時行之气適然。是爲傷寒雜病。

又非可以正經傷寒以律之也。

李中梓曰。嘔多。水气在上焦也。𨿽有胃實癥。只宜小柴胡以通液。誤攻。必至利不止。

【綱】仲景曰。傷寒發熱無汗。嘔不能食。而反汗出然者。是轉屬陽明也。

【目】王肯堂曰。宜大柴胡湯。

陶華曰。嘔者。聲物俱有而旋出。吐者。無聲有物而頓出。較其輕重。則嘔甚於吐。大都表邪傳裏。裏气上逆。故嘔吐而水谷不下。其有胃熱。脈弦數。口苦煩渴而嘔吐者。有胃寒。脈弦遲。

逆冷不食。小便利而嘔吐者。有水气。在膈間。怔忡。先渴而後嘔者。有膿血。喉中鮏气。奔逆上衝。不從治之。嘔膿血盡自愈者。是四者不可不辧。

鰲按。此條之嘔。卽在不能食。可知其胃家素實。與漧嘔不同也。

【綱】仲景曰。發汗吐下後。虛煩。不得眠。若劇者。必反復顚倒。心中懊。梔子豉湯主之。

若少气者。梔子甘艸豉湯主之。若嘔者。梔子生薑豉湯主之。

【目】朱肱曰。古人治嘔。多用半夏生薑。孫眞人云。生薑是嘔家聖藥。仲景治嘔皆用之。金匱治諸嘔吐。谷不下者。小半夏湯﹑小半夏加茯苓湯﹑小半夏加橘皮湯皆可選用。嘔而發熱者。小柴胡湯。嘔而發渴者。豬苓湯。先渴卻嘔者。爲水停心下。茯苓湯。若少陰癥而嘔者。眞武湯去附子加生薑。傷寒瘥後嘔。有餘熱在胃脘。竹葉湯加生薑。若病患直患嘔吐。而復腳弱。或疼。乃是香港腳。當作香港腳治。

柯琴曰。虛煩是陽明壞病。若少气。若嘔。又從虛煩中想出。煩必傷气。加甘艸以益气。虛熱相搏必欲嘔。加生薑以散邪。

【綱】仲景曰。陽明病。脇下硬滿。不大便而嘔。舌上白苔者。可與小柴胡湯。上焦得通。津液得下。胃气因和。身然而汗出解也。陽明病。反無汗。而小便利。二三日嘔而咳。手足厥者。

必苦頭痛。若不咳不嘔。手足不厥者。頭不痛。

【目】魏荔彤曰。脇下硬滿。較他條胸脇滿不去。少甚矣。不大便而嘔。舌上白苔。是陽明病胃已成實。而邪復轉傳少陽也。此諸癥中。惟不大便爲正陽陽明。其餘盡少陽陽明所應有之病。但俱屬欲轉少陽而未全成少陽也。與以小柴胡湯。仍以和解爲用。使正陽之邪。由少陽而出。胃不成實。陽明得罷耳。

二三日。寒邪在陽明少久。方能變熱。乃同陽邪逆衝而嘔而咳。然終無陽邪之烈。所以咳而不咽痛。又帶有陰邪之滯膩。所以嘔也。

卷九

吐

【綱】仲景曰。傷寒一日。太陽受之。脈若靜者。爲不傳。頗欲吐。若躁煩。脈急數者。爲傳也。

【目】龐安常曰。頗欲吐。就受寒之一日已見。是將來嘔逆之機。已伏於此。

【綱】仲景曰。少陰癥。飲食入口則吐。心中溫溫欲吐。復不能吐。始得之。手足寒。脈弦遲者。此胸中實。不可下也。當吐之。若膈上有寒飲。漧嘔者。不可吐也。當溫之。宜四逆湯。

【目】韓祗和曰。此本少陰腎臟之病。但曰脈弦。弦猶帶少陽之象。曰胸中實。胸中者陽明之分。況實則必有宿滯。故不盡從少陰溫治之法。亦不可從陽明攻下之法。而用吐法也。

朱肱曰。曾經汗下。關脈遲。胃中虛冷而吐者。漧薑黃芩黃連人參湯。寒多不飲水而吐者。理中湯去術加生薑。吐利。手足逆冷。煩躁甚者。吳茱萸湯。若傷寒解後。虛羸少气。气逆欲吐者。竹葉石膏湯。

卷九

噦

【綱】仲景曰。陽明中風。脈弦浮大而短气。腹部滿。脇下及心痛。久按之。气不通。鼻幹不得汗。嗜臥。一身及面目悉黃。小便難。有潮熱。時時噦。耳前後腫。刺之小瘥。外不解。病過十日。脈弦浮者。與小柴胡湯。脈但浮。無餘癥者。與麻黃湯。若不尿腹滿。加噦者。不治。

【目】朱肱曰。傷寒咳逆。此癥極惡。仲景經中不載。孫眞人云。咳逆尋徧方論。無此名稱。

窮其狀。咳逆者。噦逆之名。蓋古人以咳逆爲噦耳。大抵咳逆者。古人所謂噦是也。者。今人所謂漧嘔是也。扁鵲中藏經。治傷寒咳逆。丁香散。

丁香﹑柿蒂各一分。甘艸﹑良姜各半錢。沸湯點作一服。乘熱猛喫。極效。

三因有竹茹湯等方。亦有丁香散。竹茹湯﹑治陽癥也。本事方治傷寒後咳逆。豆蔻湯。治陰癥。

丁香﹑茴香﹑肉豆蔻等藥。若陽癥不可用。凡咳逆。多有先熱而後喫生冷。或涼藥。多相激而成。

蓋陰陽二气相搏也。

成無己曰。KT則但胸喉間气塞滯不得下通。然而無聲也。噦則喫喫有聲。二者相近。皆胃之疾。

但有輕重耳。虛寒相搏。及飲冷水。令汗大出。水得寒气。冷必先搏。其人卽KT。言胃气虛弱也。

傷寒大吐下後。極虛。復發汗出者。其人外气怫郁。復與之水以發其汗。因得噦。卽是觀之。皆胃疾可知矣。然KT爲水寒相搏。宜小靑龍去麻黃加附子。噦則熱气壅郁。气不得通而成。輕者。但和解。

如潮熱。時時噦。與小柴胡是也。重者。必攻下。如噦而腹滿。視其前後。知何部不利。利之則愈。是也。傷寒有此。病已極矣。非若渴煩等輕緩之候也。

鰲按。時時噦。內不解也。至腹部滿加噦。比時時噦更加甚矣。

【綱】仲景曰。陽明病不能食。攻其熱必噦。所以然者。胃中虛冷故也。以其人本虛。故攻其熱必噦。

若胃中虛冷不能食者。飲水必噦。

【目】成無己曰。觀此。噦爲胃疾可知矣。大抵妄下後。胃則虛。气因逆。所以成噦。

魏荔彤曰。陽明病至不能食。卽有手足然汗出等癥之假熱。便不可誤爲胃實之熱而攻之。致胃陽愈陷而脫。寒邪愈盛而衝。蓋必作噦癥。穀气將絕也。仲師再明爲胃中虛冷之故。以其人本屬胃冷而虛。並非胃熱之實。欲醫於能食不能食。辧胃之寒熱也。且胃中之虛冷。不惟決於能食不能食。且決於能飲不能飲。若胃中眞實虛冷。固不能食矣。且飲水必噦可與以陰寒攻破之劑乎。此𨿽有表癥。且不治表而治裏。𨿽有陽明假熱之癥。寧容不治眞寒而治假熱乎。所宜明辧而愼出之者也。

【綱】仲景曰。傷寒大吐大下之。極虛。復極汗者。以其人外气怫郁。復與之水以發其汗。因得噦。所以然者。胃中虛冷故也。

【目】成無己曰。胃虛得水。虛寒相搏。故噦也。吳茱萸湯﹑理中湯。活人用橘皮漧薑湯﹑半夏生薑湯﹑羌活附子湯。

陶華曰。噦者。卽漧嘔之甚者也。其聲濁惡而長。亦是有聲而無物。病至於噦。則難治。蓋因胃气本虛。汗下太過。或復飲水。水寒相搏。虛逆而成。又有熱气壅郁。上下气不通而噦者。輕則和解疏利。甚則溫散。若不尿腹滿而噦。與咳逆脈散無倫者。𨿽神醫不能措手矣。

【綱】仲景曰。傷寒噦而腹滿。視其前後。知何部不利。利之則愈。

【目】王肯堂曰。仲景無方。活人。前部宜豬苓湯。後部宜調胃承气湯。

鰲按。前數條。由胃冷之故。此條。由胃熱之故。

卷九

漧嘔

【綱】仲景曰。傷寒表不解。心下有水气。漧嘔發熱而咳。或渴。或利。或噎。或小便不利少腹滿。或喘者。小靑龍湯。

【目】朱肱曰。問有漧嘔者何也。答曰。大凡嘔者。飲食不下。漧嘔者。今人所謂也。或因汗出。或因有水。或因下利。脾胃有熱。故使漧嘔。宜官局桔梗湯最佳。仲景治汗自出漧嘔者。桂枝癥也。身涼汗出。兩脇痛。漧嘔者。十棗湯也。少陰不利脈微。與白通湯。利不止。厥逆無脈。

漧嘔煩者。白通加豬膽汁湯也。少陰下利。裏寒外熱。脈微欲絕。漧嘔者。通脈四逆湯也。漧嘔吐涎沫頭痛者。吳茱萸湯也。

張元素曰。或問小靑龍與小柴胡癥。皆嘔而發汗。表裏之癥。大槪仿佛。何故二方用藥之不同。

曰。傷寒表不解。裏熱未甚。不渴。欲飲水不能多。不當與之。以腹中熱尙少而不能消水。停飲蓄積故作諸癥。然水寒作病。非溫熱不能解。故用小靑龍。發汗散水。原其理初無裏癥。因水寒以致然也。夫小柴胡癥。系傷寒發熱。熱邪傳入。在於半表半里之間。熱气內攻。故生諸癥。緣二癥𨿽曰表裏俱病。其中寒熱不同。故用藥有姜﹑桂﹑柴﹑苓之不同也。

陶華曰。漧嘔者。空嘔而無物出者也。大抵熱在胃脘。與穀气並熱。熱气上燻。心下痞結則有此癥。太陽汗出漧嘔。桂枝湯。主自汗也。少陰下利漧嘔。姜附湯。主下利也。厥陰吐沫漧嘔。吳萸湯。主涎沫也。邪去則吐自止矣。至如水气二癥。又當以表裏別之。傷寒表不解而心下有水气。

漧嘔。身熱微喘。或自利者。小靑龍湯主之。不發熱但惡寒。咳而利。漧嘔者。亦水气也。十棗湯下之。

卷九

欲吐

【綱】仲景曰。太陽病過經十餘日。心下溫溫欲吐。而胸口痛。大便反溏。腹微滿。鬱鬱微煩。

先其時極吐下者。與調胃承气湯。

【目】朱肱曰。吐有冷熱二癥。寸口脈數。手心熱。煩渴而吐。以有熱在胃脘。五苓散主之。

傷寒有表癥。渴欲飲水。水入口卽吐者。名水逆。由心經受熱而小腸不利也。宜五苓散。發汗後。

水漿不得入口爲逆。若更發汗。必吐下不止。小半夏加茯苓湯。大半夏加橘皮湯。

柯琴曰。過經十餘日。病不在太陽矣。仍曰太陽病者。此太陽壞病也。心下者。胃口也。心下溫溫欲吐者。胃口有遺熱而胃气不和也。故用本湯微和之。

卷九

咳逆

【綱】仲景曰。傷寒咳逆上气。脈散者死。

【目】張元素曰。咳逆者。火熱奔急上行而肺陰不內也。便祕者。大承气湯。便軟者。瀉心湯。

王好古曰。傷寒咳逆脈散死。仲景之言不虛僞。大抵原因失下生。咳逆喉中陰不內。便軟惟宜用瀉心。便硬尢宜大承气。二藥神攻作者誰。東垣潔古爲良劑。

少陰咳逆者。此失下也。陰消將盡。陽逆上行。使陰不內也。然陰旣盡。陽亦將盡也。故爲陽極脈微將盡者。宜瀉心湯。如不用瀉心。涼膈散去硝黃。淸肺散亦可。若脈左浮右沈。實非表也。

裏極則反出於表也。何以然。咳逆舌彊右脈實者。知少陰裏也。飲水過多。心下痞而咳逆者。五苓散主之。別無惡候是也。惡候生。或兼以舌攣。語言不正。而反昏冒與咽痛者。少陰也。速下之。

宜大承气也。何以脈浮爲表。脈浮之實大。沈之損小。是爲表也。浮之實大。沈之亦然。卽非表也。

邪入已深矣。內熱當沈。反浮。陽極復之表也。

王肯堂曰。陰癥者。內已伏陰。陰气太甚。腎水擅權。肝气不生。胃火已病。丁火又消。所以遊行相火。寒邪迫而萃集於胸中。亦欲盡也。故令人發熱。大渴引飲。病患獨覺熱。他人按執之。

身體肌肉骨髓血脈俱寒。此火卽無根之火也。故用丁香﹑漧薑之類。熱藥溫胃。其火自下。

吳綬曰。咳逆者。气上逆而爲喫忒也。方書或以爲咳嗽者非。本條言死。謂其形損也。喫忒。

有因胃實失下者。其气皆從胃至胸嗌之間而爲喫忒。易老治法。失下胃熱內實。便硬者。承气湯。

便軟者。瀉心湯。胃虛有熱。橘皮竹茹湯。有痰飲。半夏生薑湯。或茯苓半夏湯。若胃冷。橘皮漧薑湯。加味理中湯。要略云。其气自臍下直衝於胸嗌間喫忒者。此陰癥也。其病不在胃也。且病下虛。內以伏陰。或誤用寒涼。遂致冷極於下。迫其相火上衝。萃集胸中。以爲喫忒。亦欲盡也。若不識此。爲水極似火。誤用涼藥。下咽立敗矣。凡治。須用羌活附子散﹑加味附子湯。急溫其下。眞陽一回。火降而喫忒自止也。如冷極喫忒不止者。或兼以硫黃乳香散法。或灸期門中脘關元气海。但要取手足溫暖。而脈生。陽回陰退則活矣。

陶華曰。咳逆者。俗名喫忒。才發聲於喉間則遽止。喫喫然連續連聲。然而短促不長。古人謂卽噦者非也。噦與漧嘔相似。但其聲濁惡而長。皆有聲而無物。病至於噦則危矣。大抵KT近於噦。KT者。但胸間气塞不得下通。噦則惡濁之聲達於外矣。經曰。陽脈浮則爲气KT。又曰。脈滑則爲噦。

此爲醫家責虛取實之過也。設若咳逆。脈散無倫。則難治。與傷寒咳而气逆。固不同也。若將喫忒紊於噦與咳而气逆。則誤人多矣。臨病必明辧焉。

卷九

喘

【綱】仲景曰。陽明中風。口苦咽漧。腹滿微喘。發熱惡寒。脈浮而緊。若下之。則腹滿小便難也。陽明脈浮。無汗而喘者。發汗則愈。宜麻黃湯。陽明病。脈浮而緊。咽燥口苦。腹滿而喘。

發熱汗出。不惡寒反惡熱。身重。若發汗。則燥。心憒憒。反譫語。若加燒鍼。必怵惕。煩躁不得眠。若下之。則胃中空虛。客气動膈。心中懊。舌上苔者。梔子豉湯主之。

【目】戴原禮曰。喘嗽有陰陽。太陽經有喘有嗽。少陽有嗽無喘。有喘。非少陽也。其見少陽癥而嗽者。宜小柴胡湯。加五味六分。漧薑四分。陽明有喘無嗽。有嗽。非正陽明也。其陽明癥喘有潮熱者。大承气湯。陰癥喘。惟少陰有之。若四肢沈重疼痛。小便如常。大便自利而嗽者。眞武湯去芍藥。加五味﹑漧薑各五分。細辛三分。此陰中之陰。若四肢厥逆。腹中痛。泄利下重而喘。

四逆湯加五味﹑漧薑各五分。下利嘔渴。身煩不得眠而喘者。豬苓湯。此陰中之陽。諸陰喘促。

最爲危癥。返陰丹主之。喘促四肢逆冷。小渴。與水反劇。飲之。致停飲心下滿結者。喘死甚眾。

當以五苓散或陷胸丸主之。

吳綬曰。凡表有寒發喘者。脈浮緊惡寒身疼無汗也。麻黃湯主之。若表有風發喘者。脈浮緩惡風自汗也。宜桂枝湯加濃朴﹑杏仁。

魏荔彤曰。首條。風寒兩傷之癥也。風寒之气。每相兼而中傷於人。在太陽有大靑龍癥。由太陽轉屬陽明亦然。故此條自爲風寒兩傷之陽明也。二條。乃太陽陽明之癥。入陽明未深。故用麻黃。

仍令其邪自表出。不致歸於胃也。

【綱】仲景曰。傷寒四五日。脈沈而喘。沈則爲裏。而反發其汗。津液越出。大便爲難。表虛裏實。久則譫語。

【目】成無己曰。邪气入內之時。得脈沈而喘滿。裏癥具也。則當下之。反發汗。令津液越出。

胃中漧燥。致大便難而譫語。宜大承气湯。

【綱】仲景曰。陽明病。脈遲。𨿽汗出。不惡寒者。其身必重。短气腹滿而喘。有潮熱者。此外欲解。可攻裏也。手足然而汗出者。此大便已硬也。大承气湯主之。病患小便不利。大便乍難乍易。時有微熱。喘冒不得臥者。有燥屎也。宜大承气湯。

【目】吳綬曰。凡陽明內實。不大便。腹滿短气。發潮熱而喘者。大柴胡加濃朴杏仁湯。或小承气湯也。凡陰癥厥逆。脈沈細而微。气促而喘。無汗者。四逆湯加五味﹑杏仁也。凡虛人脈伏。手足逆冷而喘者。五味子湯也。風暴冒風寒。脈浮無汗而喘。宜蘇沈九寶湯也。凡熱盛有痰。脈弦數而喘。不可汗。不可下。小柴胡加知母﹑貝母﹑栝蔞仁。胸滿者。加枳殼﹑桔梗。心下滿者。加枳實﹑黃連。舌燥飲水而喘者。加知母﹑石膏。古人云。諸喘爲惡。故非輕也。華佗曰。盛則爲喘。蓋非肺气盛也。乃肺中之邪火盛也。所以瀉白者。瀉肺中之火也。非瀉肺也。又瀉心湯。

乃瀉心下之痞滿者也。衛生寶鑑曰。凡看文本。有餘當認作不足者。蓋受病爲不足。病气爲有餘也。

卷九

渴

【綱】仲景曰。陽明病。汗出多而渴者。不可與豬苓湯。以汗多。胃中燥。復利其小便故也。

【目】張元素曰。其陽明汗多。此陽明病未解而渴。胃中津液漧燥。若與豬苓復利其小便。是爲實實虛虛之獘。

朱肱曰。太陽癥無汗而渴者。不可與白虎湯。陽明癥汗多而渴者。不可與五苓散。或曰。太陽渴。終不可與白虎湯耶。答曰。太陽癥得汗後。脈洪大而渴。方可與之也。或曰。陽明渴。終不可與五苓散耶。答曰。陽明癥小便不利。汗少脈浮而渴者。方可與之也。

趙嗣眞曰。活人切戒太陽無汗而渴。不可與白虎。陽明汗多而渴。不可與豬苓。愚詳仲景論治渴藥。有不可與之戒有二。傷寒脈浮發熱無汗。渴欲飲水。無表癥者。白虎加人參湯。表不解。不可與。活人不云表不解。但云無汗不可與。則誤矣。經云。陽明汗多而渴。不可與豬苓湯。活人攺作五苓散。蓋豬苓專滲泄。五苓兼汗利。安得而攺之。經旣云。汗多而渴者不可與豬苓湯。而太陽傷寒汗出而渴。復用五苓散者。蓋渴𨿽同。汗下之多寡則異。太陽屬表。未至汗多胃燥。故用五苓滲熱和表。非若陽明屬裏。汗之而胃卽燥也。經又云。陽明發熱汗多。急下之。均是陽明。汗多。前癥戒利小便。此癥不戒利大便。何也。蓋渴者。邪气散漫在經。未收斂入胃作實。此癥不渴。則內已作實。外又發熱。恐熱邪內竭津液。故急下之。且豬苓五苓。又有可疑者。太陽病脈浮小便不利。

微熱消渴者。五苓散。陽明脈浮發熱。渴欲飲水。小便不利者。豬苓湯。脈癥皆同。何故用藥之不同耶。然太陽邪在表。發汗不解。故用五苓和表行津液。陽明邪已入裏。熱客下焦。故用豬苓滲瀉其熱。噫。白虎﹑豬苓﹑五苓等藥。若能癥察於機微。治明於權變。則可與不可與。庶得仲景之妙。外有自利而渴條下注云。傷寒熱入於髒。流於少陰之經。少陰主腎。惡燥。故渴而引飲。注用豬苓湯﹑白頭翁湯。又後下利問中。重出自利而渴條下。卻云。腎虛故引水自救。通用四逆白通豬苓等湯。一問以渴爲熱。一問以渴爲虛。冰炭不侔。何憑分別。又且分隸兩門。設使後人臨病。檢閱前後。兩不相同。疑誤豈小。今詳定少陰病。咳而下利嘔渴。心煩不得眠。及厥陰癥。下利欲飲水。是皆傳經之邪熱。脈必沈細數。仲景故以滑石﹑黃連等淸利之。其或少陰自利而渴。欲吐不吐。心煩但欲寐。

是眞入本經之陰邪也。脈必沈微。仲景故以附子﹑漧薑溫之。本問何不如此明示脈癥。合爲一門而明辧之。庶一見而兩得焉。淸之溫之。隨其攸利。又何疑誤之有。

王肯堂曰。治宜白虎加人參湯。小柴胡湯去半夏加栝蔞﹑竹葉。渴有隨病治之之法。如渴而頭汗。小便不利。兼脇滿往來寒熱者。柴胡桂枝榦姜湯﹑茵陳蒿湯。

表不解。心下有水气。漧嘔發熱。兼咳嗽噎喘。小靑龍湯。又心下有水气。咳而微喘發熱。不渴。

服湯已渴者。此寒去欲解也。小靑龍湯。俱宜去半夏加花粉。如夏月汗出惡寒。身熱足冷而渴者。

爲中暑。白虎加人參湯。及酒黃連。表解。不惡寒而渴者。白虎湯。渴而脇滿及往來寒熱。其癥未經汗者。小柴胡去半夏倍人參加栝蔞湯。汗下後。渴者。柴胡桂枝榦姜湯。渴而心下硬痛。潮熱。

不大便而結胸。大陷胸湯。但硬不痛爲痞。與瀉心湯。不解。反渴而小便不利。五苓散。病在陽明應汗。反以冷水之灌之。其熱益煩。肉上粟起。意欲冷水。反不渴者。服文蛤散。若不瘥。五苓湯。中風發熱。六七日不解而煩。有表裏癥。渴欲飲水。水入則吐者。名水逆。五苓散。如渴欲飲水。若太陽發汗後。大汗出。煩躁不得眠者。及厥陰病。气起衝心。心疼吐蛔者。少少與之飲。

如得時气病者。五六日而渴欲飲水。不能多。不當與之。以腹中熱尙少。不能消之。更與水作病也。

至七八日大渴欲飲水者。猶當根據癥與之。常令不足。勿極意也。若飲而腹滿小便不利。若喘若噦。

不可與之耳。忽大汗出。是爲欲愈也。

【綱】仲景曰。陽明病。脈浮而緊。咽燥口苦。腹滿而喘。發熱汗出。不惡寒反惡熱。身重。

若渴欲飲水。口漧舌燥者。白虎加人參湯主之。若脈浮發熱。渴欲飲水。小便不利者。豬苓湯主之。

【目】吳綬曰。凡渴。當分六經而治。太陽經標熱在表。則不渴。若熱傳入膀胱之本。則煩渴。

脈浮數。小便不利也。五苓散。切不可與白虎湯。陽明病。脈長。標熱。無汗而渴。葛根解肌湯。

或六神通解散倍葛根以汗之。若陽熱傳於胃。中本熱。惡熱。汗出而渴。脈浮洪數者。人參白虎湯。五苓不中與也。若陽明本熱。蒸蒸而熱。潮熱煩渴。舌燥口漧。飲水。大便實者。大柴胡湯。或調胃承气湯。若內未實。尙未可下。宜小柴胡增損與之。少陽脈弦數。口苦咽漧。發熱而渴者。小柴胡去半夏加花粉。太陰自利則不渴。惟少陰有口苦飲水小便色白者。此下有寒也。脈沈者附子湯。若身寒厥逆。脈滑而口渴者。此裏有熱也。人參白虎湯。凡陰癥煩躁口渴。不能用水。脈沈足冷者。四逆湯冷凍飲料之。凡傷寒時气等癥。欲飲水者爲欲愈。蓋得水則能和其胃气。汗出而解。

不與水則漧燥。無由作汗。遂致悶亂而死。凡與水。須察病患彊弱。邪熱輕重。多少與之。寧不及。

毋太過。其水須汲井中者爲良。凡熱病熱甚。大便實者。以元明粉一二錢加入水中飲之最妙。凡中暑煩渴者。加辰砂天水散調水中飲之尢妙。如虛人煩渴不飲水。燈心煎湯浸水中與之。凡口渴者。

細茶湯﹑白梅湯﹑綠豆湯皆可飲。梨藕西瓜皆可食。凡用冰。須以冷水洗去鹽沫方可。

戴原禮曰。有陽癥不渴。陰癥反渴者。有陽明不甚渴。太陰乃大渴者。不可不知。治渴一也。

有堅腎水而渴止者。有利小便而渴愈者。堅腎水。則用花粉之屬。利小便。則用二苓之類。蓋太陰以利小便爲先。陽明以利小便爲戒。少陽以半表裏。可下之。或大渴不止。小柴胡加花粉堅其腎水。

腎水堅。自還滲入大腸。大便微通。熱去而渴解。若病在太陽。太陽爲膀胱腎經。非利小便。則熱無從去。渴何由愈哉。外有非太陽癥。煩躁發渴。此乃陰盛格陽。不當潤其渴。惟當治其陰。﹝鰲按。引飲曰燥。不引飲曰幹。﹞

李曰。熱在表不渴。熱入裏則渴。耗奪津液也。然有渴必有煩。腎主水。熱深則水竭而渴。

肝木挾心火以生煩。故厥陰六七日。飲水多小便少者。謂之消渴。

卷九

漱水不欲咽

【綱】仲景曰。陽明病。口燥。但欲漱水不欲咽者。此必衄。

【目】朱肱曰。此必有頭疼身熱之癥。若病患無表癥。不惡寒熱。胸腹滿。唇燥。但欲漱水不欲咽者。此爲有瘀血。必發狂也。輕者犀角地黃湯。重者抵當湯。

王肯堂曰。此癥屬陽明。凡內有熱者欲飲水。今欲水而不欲咽。是熱在經而裏無熱也。陽明經气血俱多。經中熱甚。逼血妄行。故知必作衄也。

張介賓曰。凡陽明病。口燥。但欲漱水而不欲咽者。以熱在經而裏無熱也。必將爲衄。不可與涼藥。蓋飲水一癥。本以內熱甚而陽毒甚者。最爲相宜。若似乎止宜於實邪。不宜乎虛邪也。不知虛癥亦有不同。如陽虛無火。其不宜水不待言也。其有陰虛火盛者。元气旣弱。精血又枯。多見舌裂唇焦。大渴喜冷。三焦如焚。二便祕結等癥。使非藉水。何以濟急。故先宜以冰水解其標。而繼以甘溫培其本。水藥兼進。無不可也。其有內眞寒。外假熱。陰盛格陽等癥。察其元气。則非用甘溫。必不足以挽回。察其喉舌。則些微辛熱。又不可以近口。有如是者。則但將甘溫大補之劑。或用獨參湯水浸極冷凍飲料之。此以假冷之味。解上焦之假熱。而眞溫之性。復下焦之眞陽。是非用水而實亦用水之意。余用此活人多矣。妙甚。惟是假熱之癥。癥𨿽熱而脈則微。口𨿽渴而便不閉者。

此而欲水。必不可與。若誤犯之。其敗泄元陽。爲害不小。

諭昌曰。口中漧燥與渴異。漱水不欲咽。知不渴也。陽明气血俱多。以漱水不欲咽。知邪入血分。

陽明之脈起於鼻。故知血得熱而妄行。必由鼻而出也。

魏荔彤曰。如陽明病。表熱汗自出。則胃燥。而開竅之口亦必燥。然但欲漱而不欲咽。此則胃中之血。隨熱上行。所以言必衄也。此𨿽爲陽明熱盛之變。然血旣溢而衄。則非亡津液。而胃陰絕可知。卽衄後未可定其必解。而熱勢已泄。胃實自未必成矣。

【綱】仲景曰。無表癥。不寒熱。胸腹滿。唇燥。口漧。漱水不咽。小便多。此爲瘀血。必發狂。輕者桃仁承气湯。重者抵當丸。

【目】楊士瀛曰。唇燥口漧。血癥類有之。必欲取水不灌漱也。然漱水而不咽何哉。蓋渴者。

易爲飲。陽熱入裏。胃中液幹。患不與水耳。惟夫上焦瘀血。下焦蓄血。乘肺若燥。渴癥獨無。是以漱而不欲咽也。漱水條例。惟血癥有焉。

卷九

鼻燥口舌燥咽燥

【綱】仲景曰。脈浮發熱。口漧鼻燥。能食者則衄。陽明病。口燥。但欲漱水。不欲咽者。此必衄。陽明病。但頭眩。不惡寒。故能食而咳。其人必咽痛。若不咳者。咽不痛。

【目】朱肱曰。脾臟有熱。則津液枯少。故令口燥而舌漧。

李杲曰。若飲食勞役所傷。其外癥必顯在口。必口失谷味。必腹中不和。必不欲言。縱勉彊對答。聲必怯弱。口沃沫。多吐。鼻中淸涕。或有或無。卽陰癥也。外傷風寒。則其外癥必顯在鼻。

气不利。聲重濁不淸。其言壅塞。盛而有力。口中必和。傷寒則面赤。鼻壅塞而幹。傷風則鼻流淸涕而已。傷食則惡食。

龐安常曰。鼻頭色靑者。腹中痛。苦冷者死。微黑者水气。黃色者小便難。白色者气虛。

赤色者肺熱。鮮明者有畱飲也。鼻孔漧燥。燥者。陽明熱。必將衄血也。鼻孔漧燥。黑如煙煤。

陽毒熱深也。鼻孔冷滑而黑。陰毒冷極也。鼻息鼾睡者。風濕也。鼻塞濁涕者。風熱也。鼻孔張爲肺風。肺絕而不可以治也。﹝此龐氏察鼻法﹞

【綱】仲景曰。陽明中風。口苦咽漧。腹滿微喘。發熱惡寒。脈浮而緊。若下之。則腹滿小便難也。

【目】鰲按。此爲陽明初病。屬在裏之表也。口爲胃竅。咽爲胃門。故不兼少陽。而有口苦咽漧之癥。

【綱】仲景曰。傷寒無大熱。口燥渴。心煩。背微惡寒者。白虎加人參湯主之。

【目】鰲按。此不言躁。但口渴心煩。陽邪將入裏也。此𨿽有表裏癥。其實表輕裏甚。故用白虎湯也。

【綱】仲景曰。傷寒若吐若下後。七八日不解。熱結在裏。表裏俱熱。時時惡風。大渴。舌上干燥而煩。欲飲水數升者。白虎加人參湯主之。陽明病。若渴欲飲水。口漧舌燥者。白虎加人參湯主之。

【目】成無己曰。此條是熱耗津液。而滑者已幹也。若熱聚於胃。則舌爲之黃。是熱已深也。

金匱曰。舌黃未下者。下之黃自去。若舌上色黃者。又爲熱之極也。黃帝鍼經曰。熱病口漧。舌黑者死。以心爲君主。黑爲腎水克心火。邪熱已極。故知必死也。

張介賓曰。舌上黑苔生芒刺者。熱極深也。宜涼膈散﹑承气湯﹑大柴胡之屬。酌宜下之。若苔色𨿽黑。滑而不澀者。便非實邪。亦非火癥。非惟不可下。且不可淸也。

柯琴曰。煩躁舌漧大渴。爲陽明熱結不散也。故當救裏以滋津液。二條白虎所治。皆陽明燥癥。

揭爲陽明主方。信爲有見。此爲陽明自淺入深之癥。前此口苦咽燥惡熱。熱𨿽在裏。尙未犯心。

至憒憒怵惕懊。𨿽入心。尙未及胃。今燥渴引飲。則邪已入胃。然尙未燥硬。用本湯瀉胃火而扶元气。全不涉吐汗下三法矣。

【綱】仲景曰。少陰病得之二三日。不大便。口燥咽漧者。急下之。宜大承气湯。

【目】柯琴曰。熱淫於內。胃火上炎。故口燥咽漧也。急下之。火歸於坎。津液自升也。

【綱】仲景曰。陽明病。脈浮而緊。咽燥口苦。腹滿而喘。發熱汗出。不惡寒反惡熱。身重。

梔子豉湯主之。

【目】陶華曰。邪熱聚於胃腑。消耗津液。故口漧燥熱而渴也。蓋陽明气血俱多。經中熱甚。

有迫血妄行而作鼻衄。漱水不欲咽者。犀角地黃湯。無衄血表癥。加之胸腹滿而如狂。則爲蓄血在內。桃仁承气湯。少陽口燥咽漧。小柴胡湯調之。

【綱】仲景曰。少陰病。自利淸水。色純靑。心下必痛。口漧舌燥者。急下之。宜大承气湯。

【目】柯琴曰。自利淸水。疑其爲寒矣。而利淸水時。必心下痛。必口燥舌漧。是土燥火炎。

脾气不濡。胃气反濃。水去而谷不去。故純靑也。

卷九

舌苔

【綱】仲景曰。陽明病。脇下硬滿。不大便而嘔。舌上白苔者。可與小柴胡湯。上焦得通。津液得下。胃气因和。身然而汗出。解也。

【目】成無己曰。此條舌苔。是邪气在半表半里者也。

舌者心之苗。本紅而澤。傷寒三四日。舌上有膜。白滑如苔。甚者或燥或澀。或黃或黑。是數者熱气淺深之謂也。邪气在表者。舌上卽無苔。邪傳裏。津液摶結。則舌上生苔也。

張云岐曰。舌上白苔。邪未入肝。屬半表半里。以小柴胡和解之。若舌生黃。熱已入胃。調胃承气湯。舌上黑苔。或生芒刺。是腎水克心火。急以大承气下之。此熱已極也。

【綱】仲景曰。舌上如苔者。以丹田有熱。胸中有寒也。

【目】成無己曰。此條是邪气初傳入裏者也。

王履曰。胸中有寒者。謂寒气初傳入裏也。舌乃心苗。應南方。色本紅。邪在表。舌無苔。邪在裏。津液摶結。舌生苔而滑。

熱漸深。舌苔燥而澀。熱聚胃。舌苔黃。承气湯下之。熱極深。病極篤。舌苔黑。經曰。熱病口漧。

舌黑者死。水刑火也。

張介賓曰。邪在表。則無苔。及傳裏。則津液漧燥而舌苔生。若邪猶未深。在半表裏間。或邪客胸中者。其苔不黑不澀。止宜小柴胡和之。若陽邪傳裏。胃中有熱。則舌苔澀。宜梔子豉湯淸之。

若煩躁欲飲水數升者。白虎加人參湯。大都舌上黃苔而焦色者。胃腑有邪熱也。或淸之。或微下之。然必大便燥實。脈沈有力。而大渴者。方可下。若微渴而脈不實。便不堅。苔不漧燥芒刺者。

不可下也。

【綱】仲景曰。陽明病。若下之。則胃中空虛。客气動膈。心中懊。舌上苔者。梔子豉湯主之。

【目】成無己曰。此條是邪气客於胸中者也。

魏荔彤曰。此癥旣汗之不可。燒鍼之不可。若以爲裏癥而當下。然熱未積深。胃未成實。若下之。胃中正气空虛於中脘。客邪動衝於上焦。心中懊。陽爲陰寒所陷。舌上生苔。熱爲陰寒所迫。

此誤治陽明之變。又其一也。蓋本條汗鍼下三者皆誤。惟其不明湧越之一法也。今其人𨿽表邪尙在。而咽燥口苦腹滿而喘。純是表邪變熱。壅逆上焦之象。邪在上。自應從上達之。以梔子豉湯主之。仍是太陽香豉治表。梔子泄熱之法。而陽明一治於五苓。再治於梔子豉。可見非拘拘專治陽明者。可愈陽明病也。

【綱】仲景曰。髒結。無陽癥。不往來寒熱。其人反靜。舌上苔滑者。不可攻也。

【目】成無己曰。此條是邪未全成熱。猶帶表寒者也。及其邪傳爲熱。則舌上之苔。不滑而澀也。

鰲按。髒結者。漸積凝結而爲陰。五臟之陽盡已竭絕也。然舌苔𨿽滑。猶不至黃黑芒刺。故尙未可攻。

卷九舌苔

附錄相舌祕法

陳士鐸曰。傷寒病。凡見舌系白苔者。邪火未甚也。小柴胡解之。黃色者。心熱也。用黃連﹑山梔。黃而帶灰色者。胃熱也。石膏﹑知母。黃而帶紅者。小腸膀胱熱也。用山梔。若紅而白者。

肺熱也。黃芩﹑蘇葉。黑而帶紅者。腎虛挾邪也。生地﹑元參。又入柴胡。紅而有黑星者。胃熱極也。元參﹑葛根。紅而有白點者。心中有邪也。柴胡﹑黃連。心肝同治也。紅而有大紅點者。胃熱帶濕也。茵陳五苓散。蓋水濕必歸膀胱以散邪。非肉桂不能引入膀胱。但只可一二分。不可多入。白而帶黑點。亦胃熱也。宜石膏。黃而有黑者。肝經實熱也。山梔﹑柴胡。白而黃者。邪將入裏也。

山梔﹑柴胡解之。不使入裏。柴胡乃半表半里。不可不用之藥也。舌中白而外黃者。邪入大腸也。

五苓散以分水。水分則泄止矣。舌中黃而外白者。邪在內而非外。在上而非下。只可加柴胡﹑枳殼。

不可輕用大黃。舌根黃而光白。亦胃熱帶濕也。石膏爲君。少加豬苓﹑澤瀉。舌黃而隔一瓣一瓣者。邪熱深入大腸。急用大黃﹑茵陳。不可用抵當十棗。若下已遲。則不得不用之。然亦須辧水與血。下水十棗。下血抵當也。舌有紅中如虫蝕者。水未升而火來乘也。黃連﹑柴胡和解。紅而裂如人字者。邪初入心也。石膏﹑黃連。舌根黑而尖帶紅者。腎中有邪未散也。柴胡﹑山梔。舌根黑而尖白者。胃火乘腎也。石膏﹑元參﹑知母。不必問其渴與不渴及下利也。舌根黑而尖黃者。邪將入腎也。其腹痛拒按。急用大黃。否亦只用山梔﹑柴胡。舌純紅獨尖黑者。腎虛邪火來乘也。元參或一二兩。多有生者。忌石膏。中心紅暈。四圍邊旁純黑者。君相二火炎騰也。急用大黃。加生地兩許。十可救五六。中央灰色。四邊微紅者。邪結大腸也。下之則愈。不應則死。以腎水枯槁。不可竟用熟地補腎。蓋邪未散。補則愈加脹急。必邪下而後以生地滋之。然亦不可多用也。純灰色中間獨兩暈黑者。亦邪將入腎也。急用元參兩許。少加柴胡。外紅而內黑者。火極似水也。急用柴胡﹑山梔﹑大黃﹑枳實。若更見刺。則火亢之極矣。尢須多用前藥。總之。內黑而外白。內黑而外黃。皆前癥也。與上同治。十中亦可生四五。惟舌中淡黑。而外或淡紅。外或淡白。內或淡黃。較前少輕。俱可以前法治之。十可生七八。舌純紅而露黑紋數條者。此水來乘火。乃陰癥也。其舌苔必滑。必惡寒惡水。水下喉必吐。倘見純黑之舌。乃必死也。

不必治。水極似火。火極似水。一帶純黑。俱不可治。傷寒知驗舌之法。便有把握。庶不致臨癥差誤耳。

李中梓曰。舌純黑有二種。皆死癥也。有火極似水者。爲熱極。大承气湯。有水來克火者。爲寒極。脈癥必寒。附子理中湯。舌上白苔。小柴胡湯。舌上滑苔。小柴胡去半夏加人參栝蔞湯。

卷九

心下逆滿硬痛

﹝附心痛﹞

【綱】仲景曰。病心下硬滿者。不可攻之。攻之利遂不止者死。利止者愈。

得病二三日。脈弱。無太陽柴胡癥。煩躁。心下硬。至四五日。𨿽能食。以小承气湯少少與微和之。傷寒吐下後。心下逆滿。气上衝胸。起則頭眩。脈沈緊。發汗則動經。身爲振振搖者。茯苓桂枝白術甘艸湯。

【目】吳綬曰。凡心下滿者。正在心之下。胃之上也。此自滿而非下之所致。若因下早而心下滿者。此爲痞气。另有條也。凡心下滿者。以手按之揉之。則散而軟者。此虛气也。不發熱者。木香和中湯。發熱者。小柴胡湯去黃芩。減人參一半。加姜炒黃連﹑枳實各一錢。若按之汨汨有聲者。

此有停水也。若按之硬痛者。有宿食也。若不按而痛。其人喜忘者。蓄血也。各有本條。宜詳審而治之。凡少陽脈弦口苦。發熱。心下滿者。小柴胡加枳實﹑黃連各一錢。

王肯堂曰。有不因汗下而心下滿者。經曰。邪气在胸。心滿而煩。饑不欲食。當吐之。又曰。

脈浮而大。心下反硬。有熱屬髒者。攻之。此言屬髒者。宿屎在髒也。不令發汗。二者一用吐。一用下。因其邪之髙下也。又有不可下者。卽首條是也。

是邪在表裏之間。畱於心下。未全入腑。故戒不可下也。有因汗下後。心下滿而微痛者。又有下後。

心下硬滿。成結胸與痞者。皆宜詳考之。

【綱】仲景曰。陽明中風。脈弦浮大。短气。腹滿。脇下及心痛。鼻幹。無汗。嗜臥。身黃。

小便難。有潮熱。時時噦者。小柴胡湯。傷寒五六日。大下之後。心中結痛者。未欲解也。梔子豉湯主之。少陰病。自利淸水。色純靑。心下必痛。口漧燥者。急下之。宜大承气湯。

【目】成無己曰。傷寒五六日。邪气在裏之時。若大下後。身熱去。心胸空者。爲欲解。若大下後。身熱去而心結痛者。結胸也。身熱不去。心中結痛者。虛煩也。結胸者。熱結胸中也。爲實。

是熱气已收斂於內。則外身熱去。虛煩者。熱客胸中也。未結而實。散漫爲煩。是以身熱不去。

六七日爲欲解之時。以熱爲虛煩。故云未欲解也。以梔豉湯吐除之。

王肯堂曰。身熱不去四字要玩。結胸而身不熱。知熱在表。故可用大小陷胸湯丸以逐下之。今熱仍在表。故宜越之也。成注未透。

卷九

懊

【綱】仲景曰。陽明病。脈浮而緊。咽燥口苦。腹滿而喘。發熱汗出。不惡寒反惡熱。身重。

若發汗。則躁。心憒憒而譫語。若加燒鍼。心怵惕。煩躁不得眠。若下之。則胃中空虛。客气動膈。

心中懊。舌上苔者。梔子豉湯主之。

【目】成無己曰。懊者懊惱。者鬱悶。鬱鬱然不舒暢。憒憒然無可柰。比之煩悶而甚者也。

由下後。表中陽邪乘虛內陷。郁而不發。結伏於心胸之間。故如是也。本條之胃中空虛。客气動膈。

心中懊。及下之益煩。心中懊如饑。卽是陽气內陷。爲諸懊也。其治法或吐之。或下之。

【綱】仲景曰。發汗吐下後。虛煩不得眠。若劇者。必反復顚倒。心中懊。梔子豉湯主之。

若少气者。梔子甘艸豉湯主之。若嘔者。梔子生薑豉湯主之。

【目】成無己曰。此條是邪熱郁於胸中。當須吐之。以湧其結熱者也。

柯琴曰。虛煩。陽明之壞病也。便從梔豉湯隨癥治之。猶太陽壞病。多用桂枝湯加減也。首句𨿽兼汗吐下。而大意單指下後言。以陽明病多誤在早下也。反復二句。切肖不得眠之狀。爲虛煩二字傳神。此火性搖動。心無依著故也。心居胃上。卽陽明之表。凡心病皆陽明表邪。故制梔豉湯以越之。

鰲按。因虛煩故不得眠。因不得眠。故反復顚倒。因反復顚倒故心中益覺懊。數語形容盡致。

當作一气讀。總由陽明火熱之邪上炎。搖動心君也。

【綱】仲景曰。陽明病。下之。其外有熱。手足溫。不結胸。心中懊。饑不能食。但頭汗出者。梔子豉湯主之。

【目】魏荔彤曰。胃之實不實。仍以熱之在裏在外爲驗也。如陽明表邪所變之熱。已全入裏。

而潮熱。然汗出。此宜作胃實而言下。如所變熱。未全入裏。乃以爲胃實而遽下。則其外仍熱。

究不能隨下藥而蕩滌。於是𨿽熱而不潮。手足𨿽溫而無汗。卽不致如太陽誤下成結胸。而懊不食。但頭汗出。其郁熱之气。爲陰寒之藥所格。俱凝塞於胸膈之上。病癥昭然矣。但病仍帶表。旣不可再下。且已入裏。又不可復發汗。故用梔豉表裏兼治也。

鰲按。此與上條。皆下後變癥。上焦之熱未除。故心中懊也。

【綱】仲景曰。陽明病。無汗。小便不利。心中懊者。必發黃。陽明病。下之。心中懊而煩。胃中有燥屎者。可攻之。腹微滿。初頭硬。後必溏。不可攻之。若有燥屎者。宜大承气湯。

【目】許叔微曰。此二條。是邪熱結於胃中。當須攻之以滌其內熱者也。

魏荔彤曰。前旣以小承气試之。又懊而煩。胃中有燥屎明矣。可用大承气攻之。勿疑懊而煩。

爲胃虛而不敢用。以坐誤也。

卷九

煩躁

﹝附怫郁﹞

【綱】仲景曰。陽明病。脈浮而緊。咽燥口苦。腹滿而喘。發熱汗出。不惡寒。反惡熱。身重。

若發汗。則躁。心憒憒而譫語。若加燒鍼。心怵惕。煩躁不得眠。若下之。則胃中空虛。客气動膈。

心中懊。舌上苔者。梔子豉湯主之。

【目】成無己曰。內熱曰煩。謂心中郁煩也。外熱曰躁。謂气外熱躁也。內熱謂有根之火。故但煩不躁。及先煩後躁者。皆可治。外熱爲無根之火。故但躁不煩。及先躁後煩者。皆不可治也。所謂煩躁者。謂先煩漸至躁也。所謂躁煩者。謂先發躁。迆邐復煩也。從煩至躁爲熱。未有不漸煩而躁者也。先躁後煩謂怫郁。怫然更作煩悶。此爲陰盛格陽。大躁若欲於泥水中臥。水不得入口是也。此气欲絕而爭。如燈將滅而暴明。

黃仲理曰。煩躁者。懊不得眠也。懊者。鬱悶不舒之貌。煩者。气也。火入於肺也。躁者。

血也。火入於腎也。

李曰。心熱則煩。腎熱則躁。煩輕躁重。先煩漸躁爲陽癥。不煩便躁爲陰癥。煩主气。躁主血。肺主皮毛。气熱則煩。腎主津液。血熱則躁。故仲景用梔子以治肺。豆豉以治腎也。

【綱】仲景曰。傷寒下後。心煩腹滿。起臥不安者。梔子濃朴湯主之。

【目】朱震亨曰。煩躁者。气隨火而升也。

陶華曰。傷寒煩躁。有陰陽虛實之別。心熱則煩。陽實陰虛。腎熱則躁。陰實陽虛。煩乃熱輕。

躁乃熱重也。

【綱】仲景曰。得病二三日。脈弱。無太陽柴胡癥。煩躁。心下硬。至四五日。𨿽能食。以小承气少少與微和之。令小安。至六日。與承气湯一升。若不大便。六七日小便少者。𨿽不能食。但初頭硬。後必溏。未定成硬。攻之必溏。須小便利。屎定硬。乃可攻之。宜大承气湯。

【目】李杲曰。梔子治肺煩。香豉治腎躁。少气虛滿者。加甘艸。嘔噦者。加生薑﹑橘皮。下後腹滿而煩。梔子濃朴枳實湯。身熱微煩。梔子甘艸漧薑湯。火入肺。煩也。火入腎。躁也。煩躁俱在上者。腎子通於肺母也。發潤如油。喘而不休。總言肺絕。鼻者。肺之外候。肺气通於鼻。鼻中气出粗大。是肺熱也。發者。血之餘。腎气主之。發潤如油。火迫腎水至髙之分。是水將絕也。仲景以發潤喘大爲肺絕。兼其腎而言之。發在髙巓之上。𨿽屬腎。肺爲五臟之至髙。故言肺絕兼腎也。大抵肺腎相通。肺旣已絕。腎不言而知其絕矣。或曰。煩者心爲之煩。躁者心爲之躁。何煩爲肺躁爲腎耶。夫心者君火也。與邪熱相接。上下通熱。金以之而躁。水以之而虧。獨存者火耳。故肺腎與心合而爲煩躁焉。此煩𨿽肺。躁𨿽腎。實心火爲之也。若有宿食而煩躁者。梔子大黃湯。

陶華曰。有人傷寒八九日。無汗身熱。時時譫語。因下後大便不通。已三日矣。非躁非煩。非寒非痛。終夜不得臥。但心中無曉會處。許學士診之曰。此懊怫郁二癥俱作也。胃中有燥屎。服承气湯。下燥屎二十枚。得利而解。故仲景云。小便不利。大便難。時有微熱怫郁。有燥屎也。怫郁者。

陽气蒸越。形於頭面體膚之間。聚赤而不散也。其癥有分別。如大便硬而气短燥渴者。實也。大柴胡湯。汗下後有此癥。飲水而噦者。胃虛也。桂苓人參湯加茯苓。初得病發汗不徹。並於陽明。續自微汗出。面色赤者。陽气怫郁也。解肌湯。或汗不徹。其脈浮緊者。麻黃湯。或小便不利。時有微熱。

大便作難。怫郁不得臥。此有燥屎作實也。承气湯。

卷九

虛煩

【綱】仲景曰。發汗吐下後。虛煩不得眠。若劇者。必反復顚倒。心中懊者。梔子豉湯主之。

若少气者。梔子甘艸豉湯主之。若嘔者。梔子生薑豉湯主之。

【目】許叔微曰。虛煩者。心中鬱鬱而煩也。若止云煩者。爲表熱及邪熱傳裏。故有胸中煩。心中煩。虛煩之別。故凡煩皆熱。以梔豉湯隨癥治之。所以湧去其熱也。

柯琴曰。梔豉湯。本爲治煩躁設。又可治虛煩。以此知陽明之虛與太陽之虛不同。陽明之煩與太陽之煩有別矣。

【綱】仲景曰。下後更煩。按之心下濡者。爲虛煩也。宜梔子豉湯。病患手足厥冷。脈乍緊者。

邪結在胸中。心下滿而煩。饑不能食者。病在胸中。當吐之。宜瓜蒂散。

【目】張云岐曰。虛煩之狀。心中溫溫然欲吐。憒憒然無柰。欲嘔不嘔。擾擾亂亂。是名煩也。非吐則不能已。此二條均是煩也。藥均是吐也。而有輕重之不同。汗吐下後邪气乘虛而入爲煩者。謂之虛煩。梔豉湯。是吐劑之輕者。不因汗吐下邪結胸中則爲膈實。瓜蒂散。是吐劑之重者。

柯琴曰。更煩。是旣煩而復煩也。要知陽明虛煩。對胃家實熱而言。是空虛之虛。不是虛弱之虛。

二條。是寒結胸中之脈癥。心下者。胃口也。滿者。胃气逆。煩者。胃气盛也。

【綱】仲景曰。傷寒醫以丸藥大下之。身熱不去。微煩者。梔子漧薑湯主之。傷寒下後。心煩腹滿。起臥不安者。梔子濃朴湯主之。

【目】成無己曰。此二條與前發汗吐下後一條。皆是因吐下發汗而煩者。皆爲內陷之煩。故俱用取吐法。以湧去其熱。其有不經吐下發汗而煩者。則又是傳經之熱。不作膈實者也。如少陽癥心煩喜嘔。或胸中煩而不嘔。小柴胡湯。少陰病二三日。心中煩不得臥者。黃連阿膠湯。少陰病胸滿心煩者。豬膚湯。是皆用和解法而徹去其熱者也。

【綱】仲景曰。傷寒二三日。心中悸而煩者。宜小建中湯。

【目】成無己曰。陽明病。不吐不下。心煩者。煩之熱者也。此心中悸而煩。煩之虛者也。以悸爲虛。悸甚而煩。故亦爲虛也。若少陽之邪入腑者。煩而悸。則又爲熱。大抵先煩而悸者是爲熱。

先悸而煩者是爲虛也。

卷九

短气

【綱】仲景曰。趺陽脈微而緊。緊則爲寒。微則爲虛。微緊相摶。則爲短气。

【目】張元素曰。此爲短气之虛者也。

成無己曰。短气者。气短而不能相續。似喘非喘。有气上衝。而實非气上衝也。喘則張口擡肩。

搖身滚肚。气上衝。則腹裏气時時上逆。所謂短气者。呼吸𨿽數。而不能相續。似喘而不搖肩。似呻吟而無痛也。要識其短气之眞者。气急而短促。俗謂之气短者是也。

【綱】仲景曰。陽明病。脈遲。微汗出。不惡寒者。其身不重。短气腹滿而喘。有潮熱者。此外欲解。可攻裏也。

【目】張元素曰。此爲短气之實者也。

【綱】仲景曰。風濕相搏。汗出短气。小便不利。惡風。不欲去衣。甘艸附子湯主之。短气。但坐。以汗出不徹故也。

【目】張元素曰。此邪在表而短气者也。

陶華曰。短气者。呼吸短促。不能相續也。千金方謂少气不足以息也。大抵心腹脹滿而短气者。邪在裏而爲實。承气湯下之。心腹濡滿而短气者。邪在表而爲虛。桂枝湯解之。食少飲多。水停心下而短气者。小半夏湯主之。

李中梓曰。若汗出不徹。以致短气。葛根加人參湯。水停心下短气。五苓散。

【綱】仲景曰。漧嘔。短气。汗出。不惡寒者。此表解裏故未和也。十棗湯主之。太陽病。醫反下之。短气。煩躁。心中懊。陽气內陷。心下因硬。則爲結胸。大陷胸湯主之。

【目】張元素曰。此邪在裏而短气者也。

成無己曰。虛也。實也。在表也。在裏也。皆作短气。又何以辧虛實也。大凡心腹脹滿而短气者。邪在裏而爲實也。胸腹濡滿而短气者。邪在表而爲虛也。

王肯堂曰。短气。骨節痛。不得屈伸。汗出。小便不利。惡風身腫者。由於風濕。宜甘艸附子湯。短气。腹滿脇痛。若脈浮弦大。外不解。無汗。嗜臥。身黃。小便難。有潮熱者。小柴胡湯。此皆爲表癥。若表未解。手足然汗出。或有潮熱者。宜大承气湯。若表解。心下痞硬。漧嘔短气者。

宜十棗湯。此皆爲裏癥。短气煩躁。若發汗不徹。續微汗出。不惡寒。表癥不罷。面赤者。爲並病。

更發汗則愈。此爲汗不徹之癥。若下後心中懊。心下硬痛者。大陷胸湯。此爲下後之癥。

吳綬曰。因汗吐下後元气虛弱。脈來微虛。气不能相接而短少者。人參益气湯。凡陰癥脈弱沈細而遲。手足逆冷。面上惡寒如刀刮。口鼻之气難以布息而短者。四逆湯加人參。又食少飲多。水停心下。令人短气煩悶。茯苓甘艸湯。

卷九

不得臥

【綱】仲景曰。陽明病。脈浮而緊。咽燥口苦。腹滿而喘。發熱汗出。不惡寒。反惡熱。身重。

若加燒鍼。心怵惕。煩躁不得眠。梔子豉湯主之。發汗吐下後。虛煩不得眠。若劇者。必反復顚倒。

心中懊。梔子豉湯主之。傷寒下後。心煩腹滿。起臥不安者。梔子濃朴湯主之。

【目】朱肱曰。汗爲火之液。汗多則神昏。故不眠。大熱則神不淸。故不眠。大下則動血。心主血。故不眠。瘥後熱气未散。陰气未復。故不眠。

吳綬曰。陽明標病。頭額痛。目疼身熱鼻幹。不得臥。脈長者。葛根解肌湯。若自汗。脈洪數。

表裏俱熱。煩渴。舌燥飲水者。白虎加人參湯。蒸蒸發熱。大便祕硬者。調胃承气湯。外有傷寒已解。或因食復煩劇。漧嘔口燥。呻吟錯語。不得眠。黃連解毒湯。表裏大熱。舌燥飲水。人參白虎湯合解毒湯。若太陽脈浮數。身疼無汗。煩躁不得眠者。汗之則愈。凡少陽發熱口苦。心煩不得眠。

脈弦數者。小柴胡加山梔﹑黃連。若虛弱人津液不足者。加麥冬﹑棗仁。凡汗下後虛煩不得眠者。

加味溫膽湯﹑酸棗仁湯﹑梔子烏梅湯﹑朱砂安神丸。選而用之。

柯琴曰。三條。心煩則難臥。腹滿則難起。起臥不安。是心移熱於胃。與反復顚倒之虛煩不同。

梔子以治煩。枳朴以泄滿。此兩解心腹之妙劑也。熱已入胃。則不當吐。便未燥硬。則不可下。此爲小承气之先著。

【綱】仲景曰。病患小便不利。大便乍難乍易。時有微熱。喘冒不能臥者。有燥屎也。宜大承气湯。

【目】王肯堂曰。不得眠。陰陽皆有之正病。有因汗下而然者。有不因汗下而然者。有因火逆而然者。但不得眠皆爲熱癥。其有太陽汗下之後。晝日煩躁不得眠一癥。𨿽用漧薑附子湯。蓋復其汗下所亡之陽。非治其所感寒也。

魏荔彤曰。小便不利。大便忽難忽易。胃固未成實。不應下。而燥屎爲病滋甚。容漠視乎。加以時有微熱。卽煩躁發作有時之兆也。乃更下不通而上逆作喘。陰不降而陽升爲冒。臥則不寧。坐則少息。其腸胃有燥屎。曉然矣。此亦毋論胃腑積熱。實與不實。但從燥屎起見。無不可攻。用大承气。亦蕩滌濁污使淸气流行也。

卷九

身癢

【綱】仲景曰。陽明病。法多汗。反無汗。其身如虫行皮中狀者。此以久虛故也。

【目】趙嗣眞曰。虫行皮中狀者。卽太陽癥言身癢是也。久虛者。以表气不足。津液不充於皮膚。使腠理枯澀。汗難出也。若謂虛則當補。畢究陽明受邪。爲病邪可補乎。如活人用術附湯﹑黃建中湯輩。皆收汗藥。則榮衛郁閉。邪無從出。內熱發矣。何況又無吐利胃虛等癥。病不在裏。

但皮膚中表气虛乏。理宜和解可也。莫若借用合半湯。或有熱者。柴胡桂枝湯。庶幾甘辛之劑。可以和其榮衛。通行津液而解也。

程郊倩曰。此胃熱協寒邪而郁於肌膚之癥也。言久虛者。明所以不能透出肌表之故也。

方中行曰。陽明主肌肉。腠理開。宜多汗。故以無汗爲反也。無汗則寒勝而腠理祕。所以身如虫行狀也。

魏荔彤曰。如虫行皮中狀者。此邪熱欲出表作熱作汗。而正气衰弱不能達之也。所以胃亦不能成實也。明以久虛。治者欲其熱透表。必令其汗透表。然陽明已成裏癥。且中气虛。又無發汗法。

惟有淸其熱。補其虛而已。但此汗非發汗也。亦非解肌也。乃補虛淸熱。兩解表裏。諭氏謂如人參白虎湯是也。此癥言胃虛熱則可。言胃寒則無據。太陽篇病將入裏成胃實。多言胃未成實。不可遽下。合此可知病初傳入陽明。亦多在經而不歸腑。不可遽謂除下法無他治也。

卷九

身重

【綱】仲景曰。陽明病。脈遲。𨿽汗出。不惡寒者。其身必重。短气腹滿而喘。有潮熱者。此外欲解。可攻裏也。手足然而汗出者。此大便已硬也。大承气湯主之。若汗多。微發熱惡寒者。外未解也。其熱不潮。未可與承气湯。若腹大滿不通者。可與小承气湯微和胃气。勿令大泄下。陽明病。脈浮而緊。咽燥口苦。腹滿而喘。發熱汗出。不惡寒。反惡熱。身重。若發汗。則躁。心憒憒。反譫語。若加燒鍼。必怵惕。煩躁不得眠。若下之。則胃中空虛。客气動膈。心中懊。舌上苔者。梔子豉湯主之。

【目】成無己曰。身重之由。有風濕。有風寒。有風寒濕俱見。有火逆。有易病。有三陽合病。

𨿽所得不一。然悉屬三陽。非但若身疼兼有裏寒也。壞病有矣。寒則無之。識者鑑之。

魏荔彤曰。潮熱二字。原兼汗出而言。太陽發熱汗出。自是汗。陽明大熱汗出。自是潮。潮者。

潮潤。汗者。汗漫。各有意象。諺謂潮濕卽此。乃由熱气薰蒸。鬱悶而作潮濕者。熱也。濕旣潮矣。

無不兼熱。不兼熱則寒濕矣。方諭謂潮熱在申酉戌三時燥气盛行而作。誤也。潮熱若必於此三時至。

不又爲少陽之病乎。不幾爲太陽如瘧狀乎。何取於陽明也。他條曰。太陽病三日。發汗不解。蒸蒸發熱者。屬胃也。詳蒸蒸之意。潮熱之義可見。蓋三日發汗不解。必發汗不如法。乃表癥轉屬於裏而蒸蒸發熱也。太陽發熱。自表而入裏之熱。陽明發熱。自裏而出表之熱。太陽汗出而熱。汗自汗。

熱自熱。陽明汗出而熱。熱揣之有似汗。汗揣之有似熱。大約其熱經胃腑鬱悶而出。與在表衛疏自出之汗。形狀迥異。粘滯濕膩。著於衣被必粘。按之手足如蒸。此乃汗熱二癥各爲一癥。以此驗胃熱。洵要訣也。觀此而三時作熱之非明矣。脈經云。沾汗者。卽潮熱也。

【綱】仲景曰。三陽合病。腹滿身重。難以轉側。口不仁而面垢。譫語。遺尿。發汗則譫語。

下之則額上生汗。手足逆冷。若自汗出者。白虎湯主之。傷寒八九日。下之。胸滿煩驚。小便不利。

譫語。一身盡重。不可轉側者。柴胡加龍骨牡蠣湯。風濕相搏。身體煩疼。不能自轉側。不嘔不渴。脈浮虛而澀者。桂枝附子湯。

【目】成無己曰。腹滿身重難轉側。口不仁譫語者。陽明也。鍼經曰。少陽病甚。則面微塵。此面垢者。少陽也。遺尿者。太陽也。以陽明癥多。故出陽明篇中。三陽合病。爲表裏有邪。若發汗攻表。則燥熱益甚。必愈譫語。若下之。表熱乘虛內陷。必額汗肢冷。自汗出者。三陽經熱甚也。

張元素曰。身重難轉側者。下後血虛。津液不榮於身也。身疼不能轉側者。風濕搏於經。而裏無邪也。故二湯各有所主。

鰲按。太陽少陽少陰。皆有身重。然非三經主病。故專列款於陽明。其餘諸款有特見於一經者亦從此例。有二經並舉。三經並舉者。則以其款在三經二經中。俱爲主病之故。閱者以意會之可也。如身重難轉側。爲陽明主病。因列陽明經。其太陽少陽少陰。𨿽亦有身重難轉側癥。而不但不於三經中各舉此款。並不煩贅於陽明經者。以所主爲重也。其他各經各款皆然。可以類推。

卷十

循衣摸牀

【綱】仲景曰。太陽中風。以火發汗。邪風被火。兩陽相燻。其身發黃。陽盛則欲衄。陰虛則小便難。但頭汗出。口漧咽爛。或不大便。久則譫語。甚者至噦。手足躁擾。撚衣摸牀。小便利者可治。傷寒。若吐若下後。不解。不大便。五六日。上至十餘日。日晡所發潮熱。不惡寒。獨語如見鬼狀。若劇者。發則不識人。循衣摸牀。怵惕而不安。微喘。直視。脈弦者生。澀者死。微者。

但發熱譫語者。大承气湯主之。若一服利。止後服。

【目】許叔微曰。有人病傷寒。小便不利。日晡潮熱。手循衣縫。兩手撮空。直視喘息。醫見之皆走。此誠惡候。得之者十中九死。仲景𨿽有癥而無法。但云脈弦者生。澀者死。已經吐下。難以下藥。謾且救之。若大便得通而脈弦者。庶可治。與小承气一服。而大便利。諸疾漸退。脈且微弦。半月愈。或曰。下之而脈弦者生。此何意也。余曰。金匱云。循衣妄撮。怵惕不安。微喘直視。

脈弦者生。澀者死。承气湯主之。余嘗觀錢仲陽小兒直訣云。尋衣領及撚物者。肝熱也。此癥在金匱列於陽明部。蓋陽明者胃也。肝有熱。淫於胃經。故以承气瀉之。且得弦脈。則肝平而胃不受克。此所謂有生之理。讀仲景論。不能博通諸方書以發明隱奧。不可也。

王好古曰。許學士作循衣撮空。是肝熱。風淫末疾。此論誠當。然莫若以爲肺熱之邪。其人必妄言亂語。難經云。肺邪入心爲譫語也。

趙嗣眞曰。此條分三截看。自起句至如見鬼狀一截。是將潮熱譫語不惡寒不大便列爲現癥。下又分兩截。以辧微劇之殊。微者但發熱譫語。但字爲義。以發熱譫語之外。別無他癥。用承气。

日一服利止後服。見其熱輕。猶恐過下也。

若劇者起至澀者死。此熱極危癥。不可不決其生死。此陽熱已極。若脈弦爲陰未絕。猶可下之以復其陰。脈澀爲陰絕。不必藥矣。

王肯堂曰。循衣摸牀。危惡之候也。有二癥。一由太陽中風。以火劫汗。因成壞病。撚衣摸牀。

此則小便利者生。不利者死。一由陽明裏熱之極。循衣摸牀。此則脈弦者生。脈澀者死也。

鰲按。樓全善云。嘗治循衣摸牀數人。皆用大補气虛之劑。惟一人兼振。脈代。遂於補劑中略加桂二分。亦振止脈和而愈。此亦偏治之法耳。由於偶中。未可奉爲科律也。恐醫者見樓氏之語。

遽或效尢。以致殺人。故特識於此。閱者不可忽也。

卷十

自汗

【綱】仲景曰。陽明病。發熱汗出。此爲熱越。不能發黃也。

【目】王肯堂曰。衛气者。護衛皮膚。肥實腠理。禁固津液。不得妄泄。邪气幹之。若不能衛固於外。由是津液妄泄。然潤。然出。不因發散而自汗出也。傷風則發熱自汗。中則汗出惡風而渴。風濕甚則汗多而濡。言風與暑濕爲邪。皆令自汗。惟寒邪傷榮而不傷衛。是以膚腠閉密。汗不出也。始𨿽無汗。及傳入裏而爲熱。則榮衛通。腠理開。亦令汗自出矣。自汗又有表裏之別。虛實之異。若汗出惡風及微惡寒者。皆表未解。宜發散。至於漏不止而惡風。及發汗後而惡寒者。表虛也。宜溫之。此皆邪气在表。若汗出惡風寒者。此表解裏病。下之則愈。如本條及陽明發熱汗出急下之條是也。自汗𨿽常癥。或汗出發潤。如油如珠。著身不流。皆不治。必手足俱周。徧身悉潤。然一時汗出。熱已身涼。乃爲佳兆。

魏荔彤曰。陽明病。本應發熱汗出。則太陽傳入之邪。發越於外。故胃津內耗。而邪熱在胃漸實。𨿽能成胃實之正病。卻無發黃之變病也。

【綱】仲景曰。陽明病。外癥云何。答曰。身熱汗自出。不惡寒。反惡熱也。

問曰。病有得之一日。不發熱而惡寒者。何也。答曰。𨿽得之一日。惡寒將自罷。卽自汗出而惡熱也。

問曰。惡寒何故自罷。答曰。陽明居土中也。萬物所歸。無所復傳。始𨿽惡寒。一日自止。此爲陽明病。傷寒轉屬陽明者。其人然微汗出也。汗出身熱。不惡寒。便硬譫語者。宜承气湯。陽明病。發熱汗多者。急下之。宜大承气湯。

【目】王肯堂曰。此身熱汗出不惡寒。屬裏。爲陽明本癥。中風則有汗。傷寒則無汗。惟入陽明乃有汗。故曰。陽明病法多汗。若兼便硬譫語者。下之。

魏荔彤曰。首條陽明病。是由太陽中風而傳入者。二條。是由太陽傷寒而傳入者。可知傷寒之惡寒爲無汗。而中風之惡寒爲汗自出也。可知陽明之由傷寒傳入。初得尙惡寒。陽明之由中風傳入。

初得尙惡風。迨至汗自出而惡熱。則無論風寒。皆已傳入陽明。無疑也。太陽中風。則發熱惡風汗自出爲正癥。太陽傷寒。則惡寒無汗爲正癥。今傳入陽明。則但以汗出惡熱爲正癥也。太陽病有惡風惡寒。傳陽明則變爲惡熱。此太陽陽明之大關鍵也。故一日惡寒。二日自止。所謂萬物歸土者。

只因表邪變熱。由太陽之經絡。近陽明在表。初變熱。必已犯陽明之經矣。及熱入裏。有不犯陽明之腑乎。再胃主容納。物入其中。必稍停蓄。方下大腸。邪熱入亦如是。無二理。此所以曰萬物所歸。又曰無所復傳也。無所復傳。正言胃成實結耳。若邪入。气足升散。自有少陽門戶。何謂無傳。惟其實結已成。則非推蕩不行。故無所復傳。正欲言傳以求得傳示人而已。

太陽中風病具。亦名傷寒。其人原當自汗出。而病亦未解。忽自汗出者。漸覺然汗出而微。

是太陽中風以汗出而微。爲轉屬陽明成胃實之候也。陽明病胃熱已盛。結而成實。

乃正陽陽明之正癥。急當攻下之。蓋以陽明爲病。而發熱汗出者。初病也。胃成實否。尙未可定。

迨發熱久而汗出多。則津液內耗。邪熱大熾。必腸幹屎硬而成實矣。此不急攻。眞爲無所復傳之癥矣。故必急用大承气。此爲汗之自出津亡者言也。

【綱】仲景曰。陽明脈浮而緊。咽燥口苦。腹滿而喘。發熱汗出。不惡寒。反惡熱。身重。若發汗。則心憒憒。反譫語。若加燒鍼。必怵惕。煩躁不得眠。若下之。則胃中空虛。客气動膈。心中懊。舌上胎者。梔子豉湯主之。若渴欲飲水。口漧舌燥者。白虎人參湯主之。若脈浮。發熱。

渴欲飲水。小便不利者。豬苓湯主之。

【目】成無己曰。脈浮發熱口苦者。邪在表。脈緊自汗腹滿不惡寒者。邪在裏。此表裏俱有邪。

宜和解。

王肯堂曰。自汗而兼脈浮緊口苦者。忌汗下鍼。宜和解。

魏荔彤曰。梔豉湯。是仍以太陽治表泄熱之法治陽明。可見非拘拘專治陽明者可愈陽明病也。

白虎人參湯。生津滌熱。熱去津回而汗出。治陽明卽所以治太陽陽明也。豬苓湯。導水淸熱滋幹。未嘗及太陽之表。而太陽之腑。邪去气宣。其表亦不待再治。是又治太陽之腑。卽所以治太陽之表。而治太陽之表。正所以治太陽陽明。又可見非拘拘專治陽明可愈陽明病也。

【綱】仲景曰。陽明病。欲食。小便反不利。大便自調。其人骨節疼。翕翕如有熱狀。奄然發狂。然汗出而解。此水不勝穀气。與汗共並。脈緊則愈。

陽明病。若中寒。不能食。小便不利。手足然汗出。此欲作痼瘕。必大便初硬後溏。以胃中冷。水谷不別故也。

【目】王肯堂曰。此自汗而兼小便不利者。當分欲食不欲食。欲食者。宜桂枝湯﹑羌活湯。不欲食者。宜吳茱萸湯﹑理中湯。

魏荔彤曰。此原本中風。而病兼水濕者。陽明病欲食。此由中風而成。然陽明宜大便難。今小便反不利。大便反調。又骨節疼。如有熱狀。而非大熱。則皆風兼濕爲患也。夫欲食仍兼風象。小便不利則濕盛。大便自調則熱輕。骨節疼爲濕多。熱狀爲熱少。此洵風濕與熱雜合而成之陽明。俱不可作胃熱論治者也。迨至風邪所變之熱。入裏而發。透表而汗出。陽明病亦遂解矣。蓋胃家熱邪。

旣爲濕間。不能成實。欲食而得食。則胃家之穀气。卽能扶正。不解而自解。故水濕之邪。因穀气得養。卽爲退舍。且能並力於汗。俾熱邪透表而愈。水濕其罪之魁而功之首乎。言脈緊者。言不若病脈之緩而已。非必如傷寒之緊也。

痼瘕者。陰气堅凝閉祕之癥也。胃冷而水谷不別。則溫中補胃之不遑已。敢云下哉。

【綱】仲景曰。心下痞。大便硬。心煩。不得眠。而復惡寒汗出者。附子瀉心湯主之。太陽中風。其人汗出。發作有時。頭痛。心下痞。硬滿。引脇下痛。漧嘔。短气汗出。不惡寒者。此表解裏未和也。十棗湯主之。

【目】王好古曰。太陽自汗。桂枝湯。陽明自汗。白虎湯。少陰自汗。四逆湯。陽明癥。身熱目痛鼻幹。不得眠。不惡寒而自汗。或惡熱而尺寸俱浮者。白虎湯。

王肯堂曰。此自汗而兼心下痞者。當分惡寒不惡寒。

【綱】仲景曰。陽明病。其人多汗。以津液外出。胃中燥。大便必硬。硬則譫語。小承气湯主之。若一服譫語止。更莫後服。陽明病。發熱。汗多者。急下之。宜大承气湯。

【目】朱肱曰。陽明病。法多汗。而陽明亦有反無汗之癥。不可不察也。

柯琴曰。陽明主津液所生病。故陽明病多汗。多汗胃燥之因也。

【綱】仲景曰。服桂枝湯。大汗出。大煩渴不解。脈洪大者。白虎加人參湯主之。傷寒發熱無汗。嘔不能食。而反汗出然者。是轉屬陽明也。

【目】朱肱曰。陽明癥。汗多而渴者。不可與五苓散。若汗多胃燥。豬苓復利其小便也。可與苡仁竹葉湯。

柯琴曰。胃實之病。病機在汗出多。病情在不能食。初因寒邪外束。故無汗。繼爲胃陽遽反。

故反汗多。

卷十

盜汗

【綱】仲景曰。陽明病。脈浮而緊者。必潮熱。發作有時。但浮者。必盜汗出。

【目】朱肱曰。脈浮盜汗。黃湯。或柴胡姜桂湯。桂枝茯苓白術湯。

王履曰。盜汗者。睡而汗出也。睡則胃气行裏。表中陽气不致。故津液得泄。覺則气行於表。

而汗止矣。

樓英曰。雜病盜汗。責其陰虛。傷寒盜汗。由邪气在半表裏使然也。若邪气在表。則又謂之自汗矣。經曰。微盜汗出。反惡寒者。表未解也。又陽明當作裏實。而脈浮者。云必盜汗。是猶有表邪也。非若自汗有表裏虛實之別。

【綱】仲景曰。三陽合病。脈浮大。上關上。但欲眠睡。合目則汗。

【目】劉完素曰。關脈以候少陽之气。太陽之脈浮。陽明之脈大。浮大之脈上關上。故知三陽合病也。膽熱則睡。少陰病且欲眠睡。目合則汗出。以陰不得有汗。但欲眠睡。目合則汗出。知三陽合病。膽有熱也。小柴胡湯﹑瀉心湯。

張元素曰。或謂。此癥俱屬少陽。篇中亦可用小柴胡否。答曰。可用。夫三陽合病。其邪發見於脈也。浮者太陽。大者陽明。關上者少陽也。但欲眠睡。目合則汗。此膽有熱。脈癥相符。故出於少陽篇下。蓋脈浮無癥不可汗。脈大無癥不可下。浮大之脈俱上關。知三陽合病而熱在膽也。膽居在半表裏。用小柴胡亦當。

卷十

頭汗

【綱】仲景曰。陽明病。下血。譫語者。此爲熱入血室。但頭汗出者。刺期門。隨其實而瀉之。

然汗出則愈。

【目】朱肱曰。汗出譫語者。有燥屎也。過經乃可下也。下之早。語言必亂。以表實裏虛故也。

病患表實裏虛。元府不開。則陽气上出。汗見於頭。凡頭汗出者。五內漧枯。胞中空虛。津液少也。愼不可下。下之者。謂之重虛。然頭汗出者。有數癥。傷寒五六日頭汗出。微惡寒。手足冷。

心下滿。口不欲食。大便硬脈細者。此爲陽微結。必有表復有裏也。脈沈。亦有裏也。汗出爲陽微。

假令純陰結。不得復有外癥。悉入在裏。此爲半在裏半在外也。脈𨿽沈緊。不得爲少陰病。所以然者。陰不得有汗。今頭汗出。故知非少陰也。小柴胡湯主之。

傷寒五六日。已汗下。胸脇滿。微結。小便不利。渴而不嘔。但頭汗出。往來寒熱。心煩者。此表未解。柴胡桂枝榦姜湯。心下緊滿。無大熱。汗出者。茯苓湯。

劉完素曰。熱入血室。或陽明被火。及水結胸。皆但頭汗出。俱是熱郁於內。而不得越者也。

此數者。或吐或下。皆欲除其熱也。

朱震亨曰。血室。肝也。肝之熱者。必移其熱於心。遂令心气受傷。旣不能主血。亦不能作汗。

故但頭有汗而不能徧及於身也。

【綱】仲景曰。陽明病。下之。其外有熱。手足溫。不結胸。心中懊。饑不能食。但頭汗者。

梔子豉湯主之。

【目】朱肱曰。病患表實裏虛。元府不開。則陽上出而頭有汗也。

張介賓曰。頭汗之癥有二。一爲熱邪上壅。一爲陽气內脫。蓋頭乃諸陽之會。凡傷寒徧身得汗。

謂之熱越。若身無汗。則熱不得越而上蒸陽分。故但頭汗出也。治熱蒸者。可淸可散。甚者可下。

在去其熱而病自愈。至气脫一癥。則多以妄下傷陰。或克伐太過。或泄瀉不止。以致陰竭於下。則陽脫於上。小水不通。而止見頭汗。則大危矣。

頭汗脈緊數。有表邪當散者。小柴胡湯。或柴胡桂枝榦姜湯。若有火邪。脈洪滑。內多煩熱。

頭汗。當淸者。人參白虎湯﹑益元散。若水結胸。心下滿。頭汗出者。大陷胸湯﹑小半夏茯苓湯。

若便結腹脹疼痛。頭汗者。承气湯。若諸虛泄瀉。陽脫頭汗者。速用獨參湯﹑大補元煎。急救之。

庶可保全。

鰲按。此是下後變癥。但頭汗出者。心火上炎也。

【綱】仲景曰。陽明病。發熱汗出。此爲熱越。不能發黃也。但頭汗出者。身無汗。齊頸而還。

腹滿。小便不利。渴飲水漿。此爲瘀熱在裏。身必發黃。茵陳蒿湯主之。

【目】許叔微曰。亦可用五苓散。

劉完素曰。頭者。諸陽之會。邪搏諸陽。津液上湊。則汗見於頭。邪熱內蓄。蒸發腠理。徧身汗者。爲熱越。身無汗。則熱不得越。熱蒸於陽。故但頭汗出也。何者。以三陰經皆上至胸頸而還。

不循於頭。獨諸陽脈上循於頭耳。故爲熱不得越而上達者也。

王好古曰。頭汗出齊頸而還。血癥也。額上徧多者。屬心部。爲血癥也。獨益中州脾土。以血藥治之。其法無以加矣。

王肯堂曰。頭乃諸陽之會。熱蒸於陽。故但頭汗出也。三陰無頭汗。其經不上頭故也。徧身有汗爲熱越。但頭汗出。熱上達也。如瘀熱在裏。身必發黃。及熱入血室。與其虛煩。或陽明被火。及水結胸數者。皆但頭汗出。俱是熱不得越。故或吐或下以除其熱也。且邪但在表。則無頭汗之癥。

必也寒濕相搏。與邪在半表裏。乃有頭汗也。如傷寒五六日。已發汗而復下之。胸脇滿。微結。小便不利。渴而不嘔。但頭汗出。往來寒熱。心煩。及傷寒五六日。頭汗。微惡寒。手足冷。心下滿。

口不欲食。大便硬。脈細者。此皆邪在表裏兩間。令頭汗出也。濕家但頭汗出。欲得被覆向火者。

寒濕相搏。故頭汗也。此皆不得謂之逆。然小便不利而成關格。若頭汗者。陽脫也。經云。關格不通。不得尿。頭無汗者生。有汗者死。又濕家下後。頭額汗出而微喘者。亦陽脫也。經曰。濕家下之。額上汗出。

小便不利者死。下利不止者亦死。二者乃頭汗之逆。

陶華曰。諸陽經絡循於頭。頭汗者。邪搏諸陽也。裏虛則不可下。內涸則不宜汗。頭汗癥。不可再汗也。譫語頭汗。是爲血熱。屬陽明。用承气湯。心中懊而頭汗。梔豉湯。

卷十

額汗

【綱】仲景曰。陽明病。被火。額上微汗出。而小便不利者。爲發黃。三陽合病。腹滿身重。

難以轉側。口不仁而面垢。遺尿。發汗。則譫語。下之。則額上出汗。手足冷。若自汗出者。白虎湯主之。

【目】鰲按。此條之上。曰三陽合病。脈浮大。上關上。但欲睡眠。合目則汗。乃詳病脈病情及病機也。本條乃言病狀及治方也。必兩條合參。而三陽合病之大要始得。合目則衛气行陰。更兼汗出。熱淫於內也。

卷十

手足汗

【綱】仲景曰。陽明病。若中寒。不能食。小便不利。手足然汗出。此欲作痼瘕。必大便初硬後溏。所以然者。以胃中冷。水谷不別故也。

三陽並病。太陽癥罷。但發潮熱。手足汗出。大便難而譫語。下之則愈。大承气湯。

【目】王肯堂曰。胃主四肢。爲津液之主。故病則手足汗出也。手足汗出爲熱聚於胃。是津液之旁達也。

二者俱手足汗出。一則大便初硬後溏。胃中冷不別水谷。故不可下。一則大便難﹑譫語。陽明癥具。故宜下。

陶華曰。四肢者諸陽之本。熱聚於胃。則津液旁達於手足也。蘊熱則煩躁譫語。挾寒則水谷不分。此則承气理中之不同處也。

柯琴曰。但手足汗出。則津液之泄於外者尙少。小便不利。則津液不泄於下。陽明所慮者亡津液。此更慮其不能化液也。

陽明以胃實爲病根。更當以胃寒爲深慮。

卷十

蓄血

【綱】仲景曰。陽明病。其人喜忘者。必有蓄血。所以然者。其人本有久瘀血。故令喜忘。屎𨿽硬。大便反易。其色必黑。宜抵當湯下之。

【目】王好古曰。初便褐者重。再便深褐色者愈重。三便黑色者尢重。色變者。以其火燥也。

如羊血在日中。須臾變褐色。久則漸變黑色。卽此意也。當詳察之。

鰲按。此實陽明未病前癥。前此不知。今因屎硬爲陽明病。硬則當難。而反易。病機之變。其原尙由太陽病陽明未病時。先有宿血。血主濡。故不硬而反易。且火極反見水化。故血久則黑也。

【綱】仲景曰。病患無表裏癥。發熱。七八日不大便。𨿽脈浮數者。可下之。假令已下。脈數不解。合熱則消穀善饑。至六七日。不大便者。有瘀血也。宜抵當湯。若脈數不解。而下利不止。

必協熱而便膿血也。

【目】成無己曰。蓄血者。血在下焦。蓄聚而不散也。血菀於上而吐血者。謂之薄厥。血畱於下而瘀積者。謂之蓄血。此由太陽隨經。瘀熱在裏。血爲熱所搏。結而不行。蓄於下焦之故也。大抵看傷寒。必先觀兩目。次看口舌。然後自心下至少腹。以手按之。覺有滿硬者。則當審而治之。

如少腹覺有滿硬。盒飯問其小便。若小便不利者。則是津液畱結。可利小便。若小便自利。則是蓄血之癥。可下瘀血。經曰。傷寒有熱。少腹滿。應小便不利。今反利者。爲有血也。又曰。太陽病。身黃。脈沈結。少腹硬。小便不利者。爲無血也。小便自利。其人如狂者。血證諦也。皆須抵當丸下之。愈。陽明癥喜忘。屎𨿽硬。大便反易。其色必黑。亦是蓄血之癥。血蓄於下。所以如狂者。經所謂熱結膀胱。其人如狂者是也。血瘀於下。所以喜忘者。內經曰。血並於下。亂而喜忘者是也。二者若有其一。則爲蓄血癥明矣。蓄血癥又有輕重焉。如狂也。

喜忘也。皆蓄血之甚。須抵當湯丸下之者也。如外已解。小腹急結。則爲蓄血之輕者。桃仁承气利之。醫之妙者。何也。在乎識形癥。明脈息。曉虛實。知傳變。其於形癥之明者。眾人所共識。

又何以見其妙。必也形癥之參差。眾人所未識而獨識之。且如病患無表裏癥。發熱七八日。脈𨿽浮數者。可下之。假令已下。脈數不解。合熱則消穀善饑。至六七日不大便者。此有瘀血。抵當湯。

當不大便六七日之際。又無如狂喜忘之癥。亦無少腹硬滿之候。當是時。與承气者多矣。獨能處以抵當湯。是爲醫之妙者也。何以知其有蓄血也。脈浮而數。浮則傷气。數則傷血。熱客於气。則脈浮。熱客於血。則脈數。因下之後。浮數俱去。則已。若下之後。數去。但浮者。則榮血間熱去。

而衛气間熱在。爲邪气獨畱心中則饑。邪熱不殺谷。潮熱發渴也。及下之後。浮脈去而數不解者。

則衛气間熱去。而榮血間熱在。熱气合並。迫血下行。胃虛協熱。消穀善饑。血至下焦。若下不止。

則血得以去。泄必便膿血也。若不大便六七日。則血不得出泄。必蓄在下焦爲瘀血。是用抵當湯下之。此實疾病之奇異。醫法之元微。能審此者。眞妙醫也。

張元素曰。或問攻下之法。須外無表癥。裏有下癥。然後可攻。上言無表裏癥。況脈更浮數。

何故可下。曰。此非風寒之病。是內傷致然也。若外不惡寒。裏無譫語。但七八日發熱。有爍津液。

乃陽盛陰虛之時。苟不攻之。其熱不已。而變生焉。故云。𨿽脈浮數。可下。不待沈實而後攻也。

夫內傷者何。經曰。趺陽脈浮而數。浮則傷胃。數則傷脾。此非本病。醫特下之所爲也。仲景之意。不外是理。凡傷寒當下之癥。皆從太陽陽明在經之邪而入於腑。故下之。今不言陽明病。但云病患無表裏癥。此非自表之裏而病也。但爲可下。故編於陽明篇中。

鰲按。前用抵當湯。𨿽表癥仍在而罔顧者。急於救裏也。用桃仁承气。𨿽外癥已解。而邪甚者。

仍當顧表也。此表裏癥俱無。而仍用抵當者。以表裏熱極也。合熱是表熱極。協熱是裏熱極。無表癥。是不頭痛惡寒。無裏癥。是不煩燥口渴。

前條大便反易。知血之瘀於中者已久。是驗之於已形也。此條仍不大便。知血之在內者已結。

是料之於未形也。六經惟太陽陽明二經多血。故俱有蓄血癥。

【綱】仲景曰。病患胸滿痞痿。舌靑口燥。但漱水不欲下咽。無寒熱。脈微大來遲。腹不滿。

其人言我滿。爲有瘀血。

病者如熱狀。煩滿。口漧燥而渴。其脈反無熱。此爲陰伏。是瘀血也。當下之。

【目】王好古曰。血癥。古人用藥。𨿽有輕重之殊。而無上下之別。今分作上中下三等。以衄嘔唾吐血爲上部。血結胸中爲中部。蓄血下焦爲下部。夫旣有三部之分。故藥亦當隨其輕重也。汗多爲衄血。脈浮。灸之咽燥爲唾血。當汗不汗。熱入於裏者爲嘔血吐血。此在上也。犀角地黃湯。

涼膈散加生地亦可。然衄嘔唾吐俱在上。亦當以輕重分之。大凡血癥皆不飲水。惟气癥則飲之。宜詳審。此癥乃足太陰所主。脾所不裹。越而上行。所以有吐嘔之候。實者犀角地黃湯。虛者黃芩芍藥湯。凡病嘔吐者。以脾所主。故俱用芍藥主之。是知太陰藥也。血結胸中。頭痛身疼。漱水不咽者。衄也。無熱胸滿。漱水不咽。喜忘昏迷。其人如狂。心下手不可近者。血在中也。桃仁承气。

蓄血下焦。其人發狂。小腹滿硬。小便自利。大便反黑。及臍下疼者。抵當湯丸。如狂者。在中。

發狂者。在下。

吳綬曰。凡蓄血者。瘀血畱結於內。蓋傷寒病在太陽。當汗不汗。則瘀熱在裏。必血結也。大抵看傷寒病患。心下兩脇少腹。但有硬滿處。以手按則痛者。盒飯問小便如何。若小便不利。乃水與气也。若小便自利。爲有血也。

王肯堂曰。病患七八日後。兩手脈沈細。微膚冷。臍下滿。或狂或躁。大便實而色黑。小便自利者。此蓄血癥也。若老幼气虛弱者。宜生地黃湯。

卷十

發狂

【綱】仲景曰。陽明病。初欲食。小便反不利。大便自調。其人骨節疼。翕然如有熱狀。奄然發狂。然汗出而解者。此水不勝穀气。與汗共並。脈緊則愈。

【目】張介賓曰。傷寒發狂。本陽明實熱之病。然復有如狂癥者。𨿽似狂而實非狂。此中虛實相反。最宜詳辧。不可忽也。凡實熱之狂。本屬陽明。蓋陽明爲多气多血之經。陽邪傳入胃腑。熱結不解。因而發狂。內經脈解篇曰。胃者土也。故聞木音而驚者。土惡木也。其惡火者。熱甚也。

惡人者。以陽明厥則喘。則惡人也。其病甚。則棄衣登髙。逾垣上屋。或數日不食。以四肢爲諸陽之本。陽盛則實。實則能登髙也。棄衣而走。熱甚於身也。妄言詈罵。不避親疏而歌者。陽盛爲邪也。又曰。陰不勝陽。則脈流薄疾。並乃狂。又曰。邪入於陽則狂。是皆以陽明熱邪。上乘心肺。

故令心志昏亂若此。此陽狂也。然傷寒病至發狂。是爲邪熱已極。使非峻逐火邪。則不能已。故但察其大便硬結。或腹滿而堅。有可攻之癥。則宜以大小承气。或涼膈散﹑六一順气湯之類。下之可也。如無脹滿實堅等癥。而惟胃火致然者。則但以白虎湯﹑抽薪飲輩。泄其火邪自愈。

鰲按。此爲水濕之病。其人胃本不虛。只因水气怫郁﹐郁極而發。奄者。忽也。言忽然而狂也。

【綱】仲景曰。太陽病。六七日。表癥仍在。而反下之。脈微而沈。反不結胸。其人如狂者。

以熱在下焦。少腹當硬滿。小便自利者。下血乃愈。所以然者。以太陽隨經。瘀熱在裏故也。抵當湯主之。

太陽病。身黃。脈沈結。少腹硬。小便不利者。爲無血也。不便自利。其人如狂者。血結癥也。

抵當湯主之。

太陽病。不解。熱結膀胱。其人如狂。忽自下。下者愈。其人不解者。

尙未可攻。當先解外。外解已。但少腹急結者。乃可攻之。宜桃仁承气湯。陽明病。其人喜忘者。必有蓄血。所以然者。本有久瘀血。故令喜忘。屎𨿽硬。大便反易。其色必黑。宜抵當湯下之。

【目】朱肱曰。發狂有二癥。陽毒發狂。蓄血如狂。其外癥與脈皆不同。病患煩躁。狂走妄言。

面赤咽痛。脈實潮熱。獨語如見鬼狀。此陽毒也。病患無表癥。不發寒熱。唇燥。但欲漱水。不欲入咽。其脈微而沈。小腹硬滿。小便反利。大便必黑。身黃髮狂。此血證諦也。大抵傷寒當汗不汗。

熱蓄在裏。熱化爲血。其人喜忘而如狂。血上逆則喜忘。血下蓄則內爭。甚則抵當湯丸。輕者桃仁承气湯﹑犀角地黃湯。須取盡黑物爲效。

血熱蓄在膀胱。若用抵當湯。更須仔細。審其有無表癥。若有蓄血癥。而外不解。亦未可便用抵當。宜桂枝湯解外。緣熱在膀胱太陽經也。

張兼善曰。狂之所起。皆由陽盛。內經曰。陰不勝其陽。脈流薄疾。並乃狂也。又曰。邪入於陽則狂。邪入於陰則喑。難經曰。重陽者狂。重陰者癲。脈經曰。陰附陽則狂。陽附陰則癲。病源曰。陽邪並於陽則狂。陰邪並於陰則癲。卽諸經之狂。爲陽盛也明矣。傷寒熱毒在胃。並於心臟。使神不寧而志不定。遂發狂也。其或狂言目反直視。又爲腎絕。汗出輒復熱。狂言不能食。又若失志。

死。若此。則非藥所及。

張介賓曰。如狂癥。本非實熱。發狂癥。亦有輕重。如熱結膀胱。其人如狂。及脈微而沈。反不結胸。其人如狂二條。以太陽熱邪不解。隨經入腑。但未至發狂。故曰如狂。此以熱搏血分。

蓄聚下焦。故宜下也。近見傷寒家。則別有如狂之癥。古人未及言者。蓋或由失志而病。其病在心也。

或由悲憂而病。其病在肺也。或由失精而病。其病在腎也。或由勞倦思慮而病。其病在肝脾也。此其本病已傷於內。而寒邪復感於外。則病必隨邪而起矣。其癥如狂。亦所謂虛狂也。而虛狂癥。則外無黃赤之色。剛暴之气。內無胸腹之結。滑實之脈。𨿽或不時躁煩。而禁之則止。口多妄誕。而聲息不壯。或眼見虛空。或驚惶不定。察其上。則口無焦渴。察其下。則便無硬結。是皆精气受傷。

神魂失守之癥。此與陽極爲狂如冰炭。而時醫不察。但見錯亂。便謂陽狂。妄行攻瀉。必致殺人。凡治此者。須辧陰陽。其有虛而挾邪者。邪在陽分。補中益气湯等。邪在陰分。補陰益气煎等。虛而無邪者。在陽分。四君﹑八珍﹑十全大補等。在陰分。四物﹑六味﹑左歸飲﹑一陰煎等。陰虛挾火者。加減一陰煎。方治之宜。大略如此。而變癥之異。則有言不能傳者。能知意在言表。則知所未言矣。

凡身有微熱。或面赤戴陽。或煩躁不寧。欲坐臥泥水中。然脈則微弱無力。此陰癥似陽也。名爲陰躁。蓋以陽虛於下。則气不歸原。故浮散於上。而發躁如狂。速當溫補其下。命門暖。則火有所歸。而病當自愈。若誤用寒涼之藥。則必死矣。

陳士鐸曰。傷寒發狂。至登髙棄衣詈罵。去生遠矣。仲景以竹葉石膏湯救之。妙矣。蓋陽明之火最大。非大劑白虎不救。世人往往畏用。特小其劑。如何能救。故用石膏必須三四兩或七八兩一劑。火勢始能稍退。狂亦可少止。然石膏性猛。恐損胃气。必兼人參爲妙。我更有一方。用白虎湯之半。而另加藥味。方名祛熱生胃湯。石膏﹑元參﹑麥冬各三兩。茯苓一兩。人參﹑車前各五錢。

知母三錢。水煎。此方石膏﹑知母瀉胃火。人參生胃气。元參去浮游之火。麥冬生肺陰。茯苓﹑車前。引火下行於膀胱。從小便出。且火盛必渴。渴必多飲水。用此二味以分濕。則水流而火自隨水以散。方中瀉火。又不傷气。似勝於白虎。一劑狂定。二劑渴減半。三劑渴止。火亦息。正不用四劑也。

凡有火熱發狂。或汗如雨。口渴舌燥。或生芒剌者。此方投之立效。斷不至死也。

鰲按。此四條。皆本太陽經癥。但首條。誤下熱入。陽極擾陰。血燥而蓄於中。血病則知覺昏昧而發狂。所謂表病傳裏者。二條。亦病在燥血內結。皆屬下後熱入於裏者。三條。血气皆重。故用桃仁承气以攻其裏之結血。此則由於未下者。四條。喜忘乃發狂之根也。故𨿽未及發狂字。而亦當次入款內。

四條。𨿽皆太陽癥。然至熱結。則傳入陽明矣。卽如喜忘一癥。當其喜忘時。尙屬太陽。

迨陽明旣病。而究其根由。因知前此太陽病時。已有喜忘之病情也。

【綱】仲景曰。傷寒脈浮。醫以火迫劫之。亡陽。必驚狂。起臥不安者。桂枝去芍藥加蜀漆龍骨牡蠣救逆湯主之。

【目】黃仲理曰。又有火邪發驚狂者。醫以火於臥牀下。或周身用火逼劫汗出。或熨而成火邪。

其人煩躁驚狂。起臥不安。仲景主方外。桂枝甘艸龍骨牡蠣湯亦可。

凡灸及燒鍼後癥似火劫者。兼用劫法治之。金匱風引湯尢良。柴胡加龍骨牡蠣湯更捷。

陶華曰。傷寒熱毒。由胃並心。遂使神不寧。志不定。故發狂。始則少臥不饑。妄語妄笑。甚則登髙棄衣。越垣上屋。皆由獨陽亢極。熱毒所致。非大下不止。亦有當汗不汗。瘀熱在裏。下焦蓄血如狂者。未至竟狂耳。

難經。重陽者狂。卽陽毒。脈洪大。或數實。狂言錯語。煩躁漧嘔。面赤咽痛。潮熱發斑。或下利黃赤。陽毒升麻湯﹑黃芩湯。時行熱病。發狂。黑奴丸。經曰。太陽病不解。熱結膀胱。如狂而血下者。愈也。血癥如狂。脈微身黃。唇燥漱水。無寒熱。小腹滿。小便不利。大便黑。犀角地黃湯。甚者桃仁承气湯﹑抵當丸。取下黑物爲效。

卷十

發黃

【綱】仲景曰。傷寒脈浮緩。手足自溫者。系在太陰。太陰者。身當發黃。若小便自利者。

不能發黃。至七八日。大便硬者。爲陽明病也。

【目】李曰。經曰。濕熱相交。民病癉。癉卽黃。單陽而無陰也。傷寒發黃𨿽不一。而誤用溫藥。或被火攻太甚。或失汗下與滲。以致陽明經中血熱。而見眞色於肌膚。名之瘀熱發黃。頭汗作渴。小便不利。色黃而明。茵陳湯﹑茵陳三物湯﹑陶氏茵陳湯。有濕熱郁而發黃者。身疼發熱。

色黃而晦。茵陳五苓散。有寒濕髮黃者。太陽病。寒濕在裏。發汗過多。則寒去而濕在。麻黃連翹赤小豆湯。身痛鼻塞者。急用栝蔞搐鼻法。內服茵陳五苓散。頭痛甚者。神術散加茵陳。有中濕髮黃者。一身痛。誤汗則眼目俱黃。茵陳五苓散﹑梔子柏皮湯﹑防己黃湯。

身煩痛者。麻黃湯加蒼術。傷風發黃者。易饑鼻幹。腹滿潮熱咳嗽。小柴胡加茵陳。如噦。加茯苓。

甚者。大柴胡。兼往來寒熱。小柴胡加茵陳﹑山梔。由內傷中寒。脾胃素冷。或傷冷物停滯。或嘔逆腹滿。大便自利。理中湯加枳實﹑靑皮﹑茵陳。腹脹食不敢飽。欲作谷疸。五苓散。陰癥發黃。

四肢逆冷。脈沈。或陰盛發躁。四逆湯。結胸發黃。心胸滿硬。按之痛不可近。大陷胸湯。由痞气。心下滿硬。按不痛。半夏瀉心湯。以上並加茵陳。用痞結散而黃自愈。大抵發黃與治濕相似。

輕則滲泄和解。重則大下。水利黃自退矣。但寸口無脈。鼻气冷。爲不治。形變煙煤黑色。搖頭直視。環口黧黑。柔汗發黃。脾臟气絕也。諸發黃。小便不利。惟瘀血發黃。小便自利。且瘀血與瘀熱。外癥俱頭汗作渴。脈浮數。但熱結下焦。則熱耗津液而小便不利。血結下焦。則熱但耗血而不耗津液。故小便自利。

【綱】仲景曰。陽明中風。脈弦浮大而短气。腹部滿。脇下及心痛。久按之。气不通。鼻幹不得汗。嗜臥。一身及面目悉黃。小便難。有潮熱。時時噦。耳前後腫。刺之小瘥。外不解。病過十日。脈弦浮者。與小柴胡湯。脈但浮。無餘癥者。與麻黃湯。若不尿腹滿。加噦者。不治。

【目】鰲按。此條中風。是由少陽轉屬者。兩陽燻灼。故一身及面目悉黃也。

【綱】仲景曰。陽明病。脈遲。腹滿。食難用飽。飽則微煩。頭眩。必小便難。此欲作谷疸。

𨿽下之。腹滿如故。所以然者。脈遲故也。

【目】柯琴曰。金匱云。穀气不消。胃中苦濁。﹝谷疸根原﹞濁气下流。小便不通。身體盡黃。

名曰谷疸。宜五苓散調胃利水。﹝治法亦當如之﹞反用茵陳湯下之。腹滿不減。而除中發噦。所由來矣。除中者。胃陽不支。假穀气。以自救。凡人將死而反彊食者是也。

【綱】仲景曰。傷寒身熱發黃者。梔子柏皮湯主之。

【目】成無己曰。此湯所以解散其熱也。

【綱】仲景曰。陽明病。無汗小便不利。心中懊者。身必發黃。

【目】成無己曰。此由陽明熱盛致發黃者也。

韓祗和曰。無汗。熱不得越矣。小便不利。熱不得降矣。故𨿽未經汗下。而心中懊也。無汗小便不利。黃之原也。懊黃之兆也。然與梔子﹑柏皮自解。不可用茵陳也。

【綱】仲景曰。陽明病。被火。額上微汗出。而小便不利者。必發黃。陽明病。面合赤色。不可下之。必發熱色黃。小便不利也。凡用梔子湯。病患舊微溏者。不可與服之。

【目】成無己曰。此由內本有熱。而被火致黃者也。

鰲按。梔子苦寒下泄。向來微溏者。由胃气不實。卽梔子且禁用。況承气乎。

【綱】仲景曰。陽明病。發熱汗出。此爲熱越。不能發黃也。但頭汗出。身無汗。齊頸而還。

腹滿小便不利。渴飲水漿。此爲瘀熱在裏。身必發黃。茵陳蒿湯主之。傷寒七八日。身黃如橘子色。

小便不利。腹微滿者。茵陳蒿湯主之。傷寒發汗已。身目爲黃。所以然者。以寒濕在裏。不解故也。

不可下。於寒濕中求之。

【目】成無己曰。寒濕在裏不解。還於寒濕求之。是由寒濕致發黃者。夫濕亦令黃。熱亦令黃。

二者非止由來有異。而色澤亦自不同。濕家黃而暗。熱盛如橘色。甚者染衣。正黃如柏。大抵黃屬脾。脾爲濕熱所蒸。則發黃。用茵陳湯。泄滌其熱也。

【綱】仲景曰。形體煙燻。直視搖頭。此爲心絕。環口黧黑。柔汗發黃。此爲脾絕。

【目】成無己曰。此皆不治之癥。

卷十

便膿血

【綱】仲景曰。病患無表裏癥。發熱。七八日不大便。𨿽脈浮數者。可下之。假令已下。脈數不解。合熱則消穀善饑。至六七日不大便者。有瘀血也。宜抵當湯。若脈數不解。而下利不止。必協熱而便膿血也。

【目】鰲按。熱利不止。必大便膿血。由於素有蓄血。內外俱熱。陽盛陰虛。而陰絡受傷故也。

此因下後協熱便膿血。熱气下流故也。

【綱】仲景曰。陽明病。下血譫語。此熱入血室。但頭汗者。當刺期門。

【目】王肯堂曰。衝脈爲血海。卽血室也。男女均有之。男子下血譫語。女人寒熱似瘧。皆爲熱入血室。迫血下行。則爲協熱而利。挾血之脈。乍澀乍數。或沈或伏。血熱交並。則脈洪盛。大抵男多在左手。女多在右手見之也。又有陰寒爲病。下利膿血者。乃下焦虛寒。腸胃不固。淸濁不分。而便下膿血也。二者一爲血熱。一爲血寒。臨病審之。

卷十

大便先硬後溏

【綱】仲景曰。陽明病。潮熱。大便硬者。可與大承气湯。不硬者。不可與之。若不便六七日。

恐有燥屎。欲知之法。少與小承气湯。湯入腹中。轉失气者。此有燥屎。乃可攻之。若不轉失气者。此但初頭硬。後必溏。不可攻之。攻之。必脹滿。不能食也。欲飲水者。與水則噦。其後發熱。

必大便硬而少也。以小承气湯和之。不轉失气者。愼不可攻也。陽明病。下之。心中懊而煩。胃中有燥屎者。可攻之。宜大承气湯。腹微滿。初頭硬。後必溏。不可攻之。陽明病。若中寒。不能食。小便不利。手足然汗出。此欲作痼瘕。必大便初硬後溏。所以然者。以胃中冷。

水谷不別故也。

得病二三日。脈弱。無太陽柴胡癥。煩燥。心下硬。至四五日。𨿽能食。以小承气少少與微和之。令小安。至六日。與承气湯一升。若不大便。六七日小便少者。𨿽不能食。但初頭硬。後必溏。未定成硬。攻之必溏。須小便利。屎定硬。乃可攻之。宜大承气湯。

【目】許叔微曰。仲景論中言先硬後溏者四癥。前二癥不言及小便。第三癥言小便不利。第四癥言小便少。其不言小便二條。首則因胃中邪熱未作熱實。次則因虛。煩熱在上。胃中無燥屎。其小便不利條。則以胃中水谷不別之故。其言小便少條。則又以胃中未可定其硬不硬。而必候小便之利。是知仲景測大便法。皆以小便覘之。如小便淸。知不在裏。利不止者。利其小便。小便數少。

津液當還入胃中。必大便。皆可驗者。然小便利。屎定硬。固爲可攻。亦有小便自利。大便硬。不可攻者。何哉。陽明自汗。或發汗。小便自利。此爲津液內竭。𨿽硬不可攻之。當須自欲大便時。

用蜜煎導法。蓋非裏實。故不可攻也。又太陽一癥云。若吐若發汗。微煩。小便數。大便硬。與小承气湯和之。此兩癥。汗後大便硬。小便利。皆同。而治法不同者。後癥爲有傳邪。故微煩。又因發汗吐下後。小便數。內亡津液。大便硬。是熱邪入裏。故以小承气利之。至若前癥小便自利。以無傳邪。故無煩癥。大便𨿽硬。不得爲裏實。但腸頭漧燥。止可用蜜導也。讀仲景書者。宜詳究焉。

柯琴曰。痼瘕。卽初硬後溏之謂。肛門𨿽固結。而腸中不全幹也。溏卽水谷不別之象。以瘕作解者謬矣。按大小腸俱屬於胃。欲知胃之虛實。必於二便驗之。小便利。屎定硬。小便不利。必大便初硬後溏。今人但知不大便﹑大便難﹑大便硬者。爲陽明病。亦知小便難﹑小便不利﹑小便數少﹑或不尿者。皆陽明病乎。

卷十

不大便

【綱】仲景曰。問曰。何緣得陽明病。答曰。太陽病。發汗。若下。若利小便。此亡津液。胃中漧燥。因轉屬陽明。不更衣。內實。大便難者﹐此名陽明也。陽明病。若能食者。名中風。不能食者。名中寒。

【目】諭昌曰。設爲問答。以辧陽明中風之裏癥。此屬正陽陽明。可下。

魏荔彤曰。太陽病治之未善。所以得陽明病也。若發汗過多。若下。若利小便。皆得致陽明病之因也。汗出利小便。皆能使其人津液亡耗也。津液亦以胃爲歸。亡耗則胃中漧燥而裏熱生。裏熱生則在表之風寒亦隨變熱。裏熱外蒸。故自汗出。風寒變熱。故表惡熱。內外熱合爲一。此所以太陽之病轉屬陽明也。然陽明病有淺深。其癥亦不一。如不更衣。乃胃亡津液而漧燥也。內實。乃胃中邪熱太盛。而結祕成實也。大便難。乃胃燥熱半盛。尙有大便而艱難也。癥不同。治之之法亦不同。

承气諸方。仲師並未明言。而斟酌之妙。存乎人矣。

中風中寒。能食不能食之說。固由化谷不化谷。然風邪之熱散而虛。寒邪之熱聚而實。風邪之熱行乎气。寒邪之熱著於血。亦能食不能食之故也。

鰲按。中風中寒一節。本與不大便無涉。姑以能食不能食成陽明病之故。附於此。

【綱】仲景曰。小便數者。大便必硬。不大便。十日無所苦也。渴欲飲水者。少少與之。但以法救之。宜五苓散。

【目】魏荔彤曰。此太陽病已去。而轉屬陽明者。陽明旣病。熱气內盛。小便必黃赤而數。津液內傷。大便必枯燥而硬。𨿽不更衣十日。無所苦者。津液坐耗。腸枯便祕。故不覺其苦。而受傷甚深也。以法救者。仍從太陽表裏之法救之。五苓導水滋幹。且解太陽風邪。洵陽明猶帶太陽必用之藥。

【綱】仲景曰。其脈浮而數。能食不大便。此爲實。名曰陽結。期十七日當劇。

【目】鰲按。此條本論陰結。陽結亦是陪客。以陽結卽是胃家實也。陰結本少陰病。無表癥。

當用溫藥。

【綱】仲景曰。傷寒不大便。六七日。不惡寒。反惡熱。頭痛。身熱者。與承气湯。

【目】鰲按。受病卽不大便。其爲胃家實可知。此所以爲陽明病也。

【綱】仲景曰。若不大便六七日。恐有燥屎。欲知之法。少與小承气湯。湯入腹中。轉失气者。

此有燥屎。乃可攻之。明日。不大便。脈反微澀者。脾虛也。爲難治。不可更與承气湯也。

【目】魏荔彤曰。此本申解陽明病譫語一癥也。譫語之由。他條已言之。乃有陽明譫語已見。

而猶當斟酌調和。得攻下之宜者。不容苟且也。蓋有明日並不見大便。脈反變滑疾爲微澀者。胃裏虛寒可信也。此固非一下可收功。亦非一調可奏效。當緩緩補胃。徐徐生津。曰難治。言近功小效。

必不易治也。六七日之久。竟不大便。此似胃已成實。然胃究未實。胃燥腸幹。中塞硬屎。此胃終非實。而燥屎爲害滋大也。故以小承气試之。

【綱】仲景曰。傷寒若吐若下後。不解。不大便。五六日上至十餘日。日晡所發潮熱。不惡寒。

獨語如見鬼狀。若劇者。發則不識人。循衣摸牀。惕而不安。微喘。直視。脈弦者生。澀者死。

微者。但發熱譫語。大承气湯主之。若一服利。止後服。

【目】方中行曰。病由太陽轉屬陽明。不大便延至五六日以上。十餘日之久。日晡云云者。陽明之癥備具。此胃中邪熱已盛。病已成實。急宜攻下以救胃津矣。不然。逡巡畏縮。坐致發狂病劇。

亦難救也。

【綱】仲景曰。病患不大便五六日。繞臍痛。煩躁。發作有時者。此有燥屎故也。大下後。六七日。不大便。煩不解。腹滿痛者。此有燥屎也。所以然者。本有宿食故也。宜大承气湯。

【目】魏荔彤曰。此二條皆申解陽明病有燥屎應下之辧。有病𨿽攻下。不傷正气者。如病患不止於傷寒。凡不大便五六日之久。繞臍痛而煩躁。發作有時。不必論胃腑之熱。成實與否。而燥屎在腸爲患。至於濁气中結。繞臍痛。邪上干。煩躁作。知燥屎阻塞故也。除滌其燥屎可耳。燥屎由於宿食者。以大下後。津液耗。宿食遂幹。

故結而阻滯腸間也。亦宜下之。

【綱】仲景曰。少陰病。六七日。腹脹不大便者。急下之。宜大承气湯。

【目】柯琴曰。六七日當解不解。因轉屬陽明。是髒气實而不能還之於腑也。急攻之。所謂已入於腑者可下也。三陽惟少陽無承气癥。三陰惟少陰有承气癥。

諭昌曰。六七日腹脹。不大便。則胃土過實。腎水不足以上供。有立盡之勢。又非少陰負趺陽反爲順候之比。此時下之已遲。安得不急。

魏荔彤曰。六七日之久。熱邪彌漫。燻灼中焦。不惟少陰水枯。且陽明津亡。至腹脹而脾陰已散。不大便而腸胃皆幹。危急甚矣。急下其熱邪。以救其腎陰。救腎陰卽所以救胃與脾陰也。大凡大承气之用。非至堅用之以破。卽至深用之以陷。而滌熱邪。畱眞陰一也。在陽明熱邪之耗胃津。

津。胃之眞陰也。急爲攻下。救其津以救胃。在少陰熱邪之耗腎水。水。腎之眞陰也。急爲攻下。

救其水以救腎。無二法也。明乎此。則諭氏嘗言傷寒當救陰。正於此等處用之也。

【綱】仲景曰。病患無表裏癥。發熱。七八日。𨿽脈浮數者。可下之。假令已下。脈數不解。

合熱則消穀善饑。至六七日不大便者。有瘀血。宜抵當湯。若脈數不解。而下利不止。必協熱而便膿血也。

【目】魏荔彤曰。𨿽無太陽表癥。陽明裏癥。而發熱脈數。以熱在裏則傷裏。恐至津竭而後下之。無濟也。故可下。但熱入於裏。胃旣不實。多入下焦之血室。與血爲混。至血瘀甚。則𨿽下之。

而血必旋蓄。血熱甚。則方下之。而挾利不止。此惟隨癥立法救之。故仲師分立下後二法也。

【綱】仲景曰。陽明病。脇下硬滿。不大便而嘔。舌上白苔者。可與小柴胡湯。上焦得通。津液得下。胃气因和。身然而汗出。解也。

【目】魏荔彤曰。此條是陽明胃實已成。而邪復轉傳少陽也。諸癥中。惟不大便爲正陽明病。

餘皆少陽陽明應有之病。但猶屬欲轉而未全成少陽耳。

卷十

可下

【綱】仲景曰。脈浮而大。心下反硬。有熱屬髒者。攻之。不令發汗。屬腑者。不令溲數。溲數則大便硬。汗多則熱愈。汗少則便難。脈遲尙未可攻。

【目】朱肱曰。傷寒固有始得病。便變陽盛之癥。須便下之。又有腠理寒。一二日便成少陰病者。須急溫之。陽明裏癥者。內熱是也。宜下之。傷寒始發熱。惡寒。今汗後不惡寒。但倍發熱而躁。始脈浮大。今脈洪實。或沈細數。始惺靜。今狂語。此爲胃實陽盛。再汗卽死。須下卽愈。更有心胸連臍腹大段疰悶。腹中疼。坐臥不安。冒悶喘急極者。亦不候他癥。便下之。但大便妨悶。

恐尙有表癥者。亦須少少與小承气湯微解之。不可過多。令大泄也。

失下。則气血不通。四肢便厥。醫人不知。反疑是陰厥。進熱藥。禍如反掌。不可不察。

問。三陰有可下者乎。三陰大約可溫。然須有積癥方可也。何謂積癥。太陰腹滿時痛。桂枝加芍藥湯。甚者桂枝加大黃湯。少陰口燥咽漧。或腹滿不大便。或下利淸谷。心下痛。皆積癥也。下癥悉具。服湯已更衣者。止後服。不爾。盡劑與之。

王肯堂曰。大法秋宜下。凡可下者。用湯勝丸散。中病便止。不必盡劑也。

【綱】仲景曰。病患煩熱。汗出則解。又如瘧狀。日晡所發熱者。屬陽明也。脈實者。宜下之。

與承气湯。

【目】王好古曰。大承气。治大實大滿。滿則胸腹塡脹。狀若合瓦。大實則不大便也。痞滿燥實四癥俱備。則用之。雜病則進退用之。小承气。治痞實而微滿。狀若饑人食飽飯。腹中無轉失气。心下痞。大便或通。熱甚。

須可下。宜此方。調胃承气。治實而不滿者。腹如仰瓦。腹中有轉失气。有燥屎。不大便而譫語堅實之癥。以上三法不可瘥。假令調胃承气癥。用大承气下之。則愈後元气不復。以其气藥犯之也。

大承气癥。用調胃承气下之。則愈後神癡不淸。以其無气藥也。小承气癥。用芒硝下之。則或利不止。變而成虛矣。又曰。傷寒外癥。全是下癥。而脈反細不可下者。瀉心湯主之。脈有力者。黃連瀉心湯。無力者。半夏瀉心湯。

鰲按。承气癥甚多。不全采錄。單有急下之。急攻之字樣者。錄之。蓋以著此字樣者。皆有急當攻下之故。其餘承气癥。未盡若是也。

【綱】仲景曰。得病二三日。脈弱。無太陽柴胡癥。煩躁。心下硬。至四五日。𨿽能食。以小承气少少與微和之。令小安。至六日。與承气湯一升。若不大便。六七日小便少者。𨿽不能食。但初頭硬。後必溏。未定成硬。攻之必溏。須小便利。屎定硬。乃可攻之。宜大承气湯。

【目】吳綬曰。經言太陽病。發熱汗出不解。其人蒸蒸熱者。屬胃也。調胃承气湯。凡潮熱腹滿者。大柴胡加濃朴。凡陽明病汗多。胃中必燥。大便必硬。硬則譫語。小承气湯。若譫語脈滑而疾。發潮熱者。大柴胡湯。凡譫語潮熱不食者。胃中必有燥屎五六枚。小承气湯。若能食大便硬者。

大承气湯。

【綱】仲景曰。汗出。譫語者。以有燥屎在胃中。此爲風也。須下之。過經乃可下之。下之若早。語言必亂。表虛裏實故也。下之則愈。宜大承气湯。

【目】成無己曰。胃實不大便。或難或硬。燥屎悉屬裏癥。宜下者多矣。然而有表未解。風濕相搏。尢宜先解表已而下之。可也。如經言不大便六七日。頭痛有熱者。小便淸和。不在表仍在裏是也。其癥多見於陽明。蓋胃土萬物所歸。無所復傳。自太少陽傳入者。眾所共知。而於三陰傳入者。鮮或能識。若能熟視其微。則三陰有急下之癥多矣。豈非仲景之微意歟。

陶華曰。有宜急下者兩癥。少陰癥口燥咽漧。謂之腎汁幹。宜急下。陽明癥發熱汗多。謂之胃汁幹。亦宜急下。此所謂急下兩癥也。

汪昂曰。少陰病。得之二三日。口燥咽漧者。急下之。邪入未深。便作口燥。此腎水將幹。宜急下以救欲絕之本。少陰病。六七日。腹脹。不大便者。急下之。此少陰邪熱入胃腑也。土勝則水漧。宜急下以救腎水。少陰病。自利淸水。色純靑。心中必痛。口中燥者。急下。靑爲肝色。肝邪乘腎。故下利。陽邪上攻。故口燥。此亦少陰傳入陽明腑病也。厥陰癥。舌捲囊縮。宜急下之。此癥仲景無治法。按舌捲囊縮。有寒極者。宜附子四逆加吳萸。並灸關元气海。或蔥熨法。又有陽明之熱。陷入厥陰經。陽明主潤宗筋。宗筋爲熱所攻。弗榮而急。引舌與睪丸。故舌捲囊縮。此爲熱極。當瀉陽以救陰。以上皆大承气癥也。張兼善曰。胃爲水谷之海。四旁有病。皆能傳入胃土。燥則腎水漧。故陽明與少陰。皆有急下之癥。癥𨿽不同。其入腑之理則一。故皆用大承气。有病循衣摸牀撮空者。此胃熱也。錢仲陽小兒直訣云。此肝熱也。亦承气湯主之。

王肯堂曰。胃家實不大便。𨿽三尺之童。亦知可下也。殊不知仲景之法。𨿽有胃實癥。若表未解。及有半表者。亦先用桂枝﹑柴胡以解外。然後視虛實消息之可也。凡胃家不大便等癥。其或胃實有表者。必先解表。其或口苦咽漧脈浮緊者。宜和解。其或便硬無所苦者。且候之。其或胃實表解有癥者。急隨癥攻之。其或胃實表解無癥者。忌攻。大便硬者導之。蓋以陽明病。身汗出。若發汗。小便自利者。此津液內竭。𨿽硬不可攻之。當須自欲大便時。蜜導之。

鰲按。王氏有癥攻之。無癥忌攻云者。癥卽陽明實癥。如潮熱譫語是也。有此等癥。方可攻。無此等癥。𨿽不大便。皆由津液不足。當須詳審。勿妄攻也。

經言過經乃可下者。言已過七日。行經已盡。此時陽邪入陰。乃可下也。

【綱】仲景曰。陽明病。下之。心中懊而煩。胃中有燥屎者。可攻之。宜大承气湯。腹微滿。

初頭硬。後必溏。不可攻之。

【目】李曰。裏癥具而脈沈實者。宜下。若下後熱不退。脈未和者。猶當量虛實再下。若失下。則邪無從出。又或應下而反汗之。則津液內竭。變爲動悸等癥。

鰲按。腹大滿不通。是胃中燥屎上攻也。故可攻。

【綱】仲景曰。脈滑而數者。有宿食也。宜大承气湯。腹滿不減。減不足言。當下之。宜大承气湯。發汗不解。腹滿痛者。急下之。宜大承气湯。陽明病。發熱。汗多者。急下之。宜大承气湯。

【目】鰲按。數爲在腑。故滑而數。爲有食。爲當下之癥。二條。腹滿如故。乃下之。𨿽當減而未盡。故更當下也。三條。表𨿽未解而邪甚於裏。故當急攻。四條。汗多亡陽。又當急下以存津液。

【綱】仲景曰。傷寒六七日。目中不了了。睛不和。無表裏癥。大便難。身熱者。此爲熱也。

急下之。宜大承气湯。

【目】李曰。傷寒熱气入髒。流於少陰之經。咽焦。口燥渴。腎水漧也。熱病熱不已。目睛不和。亦腎水漧也。皆急下以救腎水。陽明發熱汗多。或已汗不解。腹滿痛。及譫狂。不大便者。

皆急下以存胃液。傷寒脈弦而遲。弦爲寒。遲爲髒。脈大而緊。大爲陽。緊爲寒。俱謂之陽中伏陰。

急下以分陰陽。又下利。旦部脈平。心下硬者。內實也。下利脈遲而滑。或浮大。按之反澀。惡食者。皆胃有宿食也。但宿食忌巴豆。只宜用大黃蕩滌。

劉完素曰。下後熱不退。再下之。熱愈盛。脈微。气虛。力弱。不加以法。則無可生之理。若輟而不下。則邪熱極盛。陰气極衰。脈息斷絕。必不可救。如此之癥。下亦死。不下亦死。

經云。三下而熱不退者死。後人有三四次。至十數次而生者。此乃偶中。不可爲法。但用解毒湯合涼膈散調之。庶不失人命。

汗下後熱不退。不問有汗無汗。宜白虎加人參﹑蒼術以解之。

陶華曰。凡言急下者。蓋病熱已迫。將有變也。非若他病。尙可稍緩。

卷十

不可下

【綱】仲景曰。陽明病。心下硬滿者。不可攻之。攻之。利遂不止者死。利止者愈。

傷寒嘔家。𨿽有陽明癥。不可攻之。陽明病。自汗出。若發汗。小便自利。此爲津液內竭。大便𨿽硬。不可攻之。當須自欲大便。宜蜜煎導而通之。若土瓜根。及與大豬膽汁。皆可爲導。

【目】張云岐曰。非陽明之本病不可下。陽明本病。胃家實也。非痞滿燥實。不可下。非潮熱發渴。不可下。非詈罵親疏。不可下。非脈沈數。不可下。非棄衣登髙。目見鬼。不可下。

李曰。可下者。脈癥全在裏也。若太早。若過。則水谷脫而變生焉。不可下者。諸虛咽腫。

嘔吐厥逆。結胸。不轉失气。臍中左右上下動气。脈浮細﹑浮虛﹑浮澀﹑帶遲。惡寒等癥。下之則危。隨宜以溫熱藥救之。

【綱】仲景曰。陽明中風。口苦咽漧。腹滿微喘。發熱惡寒。脈浮而緊。若下之。則腹滿小便難也。

【目】朱肱曰。脈浮不可下。脈虛不可下。惡寒不可下。嘔吐不可下。小便淸不可下。不轉失气不可下。大便堅小便數。不可用承气湯。﹝乃脾約丸癥也﹞大便硬小便少者。不可攻。

柯琴曰。此中風傷寒。胃實轉胃虛。初能食而致反不能食之機也。

【綱】仲景曰。陽明病。脈浮而緊。咽燥口苦。腹滿而喘。發熱汗出。不惡寒。反惡熱。身重。若下之。則胃中空虛。客气動膈。心中懊。舌上胎者。梔子豉湯主之。

【目】朱肱曰。大抵傷寒最愼於下。若表未罷。不可亂投湯劑。虛其胃气。仲景云。表解而內不消。非大滿。猶生寒熱。則病不除也。表已解而內不消。大滿大實。堅有燥屎。乃可下之。𨿽四五日不能爲禍。若不宜下而攻之。內虛熱入。協熱遂利。煩躁。諸變不可勝數。輕者困。重者死。

古人所以傷寒有承气之戒。脈浮不可下。其病在表。宜發汗。下之則爲懊。爲痞。爲結胸。脈虛細。不可下。惡寒不可下。以惡寒爲表之虛。𨿽是陽明癥。尙惡寒。卽與太陽合病。屬表。但可發汗。少陰惡寒。當溫之。嘔吐者不可下。宜與小柴胡和解。不轉失气不可下。與小柴胡。明日又不大便。

脈反微澀。裏虛也。爲難治。姑與黃建中湯。

程郊倩曰。陽明中風。病在气分。故不可妄下。

【綱】仲景曰。發汗。若下之。而發煩熱。胸中窒者。梔子豉湯主之。

【目】吳綬曰。凡有惡寒惡風者。凡腹滿時減時滿者。凡腹脹滿可揉可按虛軟者。凡陰虛勞倦者。凡手足逆冷尺脈弱者。凡脈在表者。俱不可下。凡脈沈。不實不疾。按之無力者。凡亡血。虛家。及婦人經水適來適斷。熱入血室。與夫胎前產後崩漏等癥。及小便頻數。小便淸而大便祕者。

俱不可下也。

鰲按。此熱傷君主。心气不足而然也。故不可下。

【綱】仲景曰。少陰病。飲食入口則吐。心中溫溫欲吐。復不能吐。始得之。手足寒。脈弦遲者。此胸中實。不可下也。當吐之。

【目】魏荔彤曰。胸中實見不惟少陰寒邪爲病。且兼痰飲積實於胸次爲病也。邪在上。自當順其勢而治之。不可下而可吐。

【綱】仲景曰。三陽合病。腹滿身重。難以輾側。口不仁而面垢。遺尿。發汗則譫語。下之。

則額上汗出。手足冷。若自汗出者。白虎湯主之。

【目】戴原禮曰。陽明下癥悉具。其人喘嗽。或微惡寒。爲太陽陽明。或往來寒熱。爲少陽陽明。於陽明癥中而有太陽少陽癥。此非正陽明也。不可遽下。所以古注陽明有三。常須識此。

【綱】仲景曰。傷寒發汗已。身目爲黃。所以然者。寒濕在裏不解故也。不可下。於寒濕中求之。

【目】鰲按。寒濕在裏。與瘀熱在裏不同。且旣由寒濕。則非屬陽明病矣。故不可下。

【綱】仲景曰。陽明病。脈遲。微汗出。不惡寒者。其身必重。短气。腹滿而喘。有潮熱者。

此外欲解。可攻裏也。手足然而汗出者。此大便已硬也。大承气湯主之。若汗出。微發熱惡寒者。

外未解也。其熱不潮。未可與承气湯。若腹大滿不通者。可與小承气微和胃气。勿令大泄下。

【目】黃仲理曰。陽明之爲病。胃家實是也。謂之正陽陽明。屬下癥。輕則大柴胡。重則大小承气。此邪自陽明經傳入腑者。故可下。但亦有在經未入腑者。縱大滿大實不通。亦不過小承气微下之以和胃气。入胃在經。尢宜兩審也。其陽明一癥。少有自病者。多因太陽傳入。兼與太陽陽明合病。用葛根湯者是也。少陽陽明合病。用黃芩芍藥湯者是也。自少陽傳入陽明。及未合並病者亦然。

鰲按。勿令大泄下者。以脈遲也。脈遲者。爲無陽。爲在髒也。故不可下。

【綱】仲景曰。脈浮而大。心下反硬。有熱屬髒者。攻之。不令發汗。屬腑者。不令溲數。溲數則大便硬。汗多則熱愈。汗少則便難。脈遲尙未可攻。

【目】柯琴曰。脈遲。便非熱實。是浮大皆爲虛脈矣。仲景特出此句。正發明心下硬一癥。有無熱屬髒者爲妄攻其熱者戒也。

卷十

小便自利

【綱】仲景曰。陽明病。自汗出。若發汗。小便自利。此爲津液內竭。大便𨿽硬。不可攻之。

當須自欲大便。宜蜜煎導而通之。若土瓜根。及與大豬膽汁。皆可爲導。

【目】柯琴曰。本自汗。更發汗。則上焦之液已外竭。小便自利。則下焦之液又內竭。

【綱】仲景曰。傷寒脈浮緩。手足自溫者。系在太陰。太陰者。身自發黃。若小便自利者。不能發黃。至七八日大便硬者。爲陽明病。陽明病。反無汗而小便利。二三日嘔而咳。手足厥者。必苦頭痛。

【目】柯琴曰。首條。小便自利。是津液越出。故燥土受病。病在胃也。次條。小便利則裏無瘀熱可知矣。

卷十

小便數

【綱】仲景曰。太陽病。若吐。若下。若發汗。微煩。小便數。大便因硬者。小承气湯和之。

愈。

【目】王肯堂曰。陽明皆以小便自利爲病。蓋以驗病之下與不當下也。若小便不利而少腹硬者。

屎也。當滲泄之。若小便自利而少腹硬者。非血則糞也。當通利之。且病之發黃與不發黃。及病之死與不死。皆可於此驗之。

吳綬曰。小便數者。頻欲去而不多也。太陽陽明。治各有條。凡腎虛有熱。小便頻數者。淸心蓮子飲。或人參三白湯加知﹑柏﹑麥冬﹑石蓮之類。或滋補丸。補中益气湯加知﹑柏﹑麥冬﹑生地。

柯琴曰。此用小承气以潤燥。是亦和劑。不專是下劑。

卷十

小便不利

【綱】仲景曰。陽明病。面合赤色。不可攻之。必發熱。色黃。小便不利也。病患小便不利。

大便乍難乍易。時有微熱。喘冒不能臥者。有燥屎也。宜大承气湯。

得病二三日。脈弱。無太陽柴胡癥。煩躁。心下硬。至四五日。𨿽能食。以小承气湯少少與微和之。若不大便。六七日小便少者。𨿽不能食。但初頭硬。後必溏。須小便利。屎定硬。乃可用大承气攻之。陽明病。小便不利。若中寒。不能食。手足然汗出。大便初硬後溏者。此欲作痼瘕。

【目】成無己曰。發黃與痞及熱病小便不利者。熱郁所致。風濕相搏。與陽明中風。其小便不利。寒邪所乘。其小便難者。亦多由汗下而然。

【綱】仲景曰。若脈浮。發熱。渴欲飲水。小便不利者。豬苓湯主之。

【目】王肯堂曰。此浮字誤也。活人云。脈浮者五苓散。脈沈者豬苓湯。則知此癥。若脈二字下。脫一不字也。按五苓散。乃茯苓﹑豬苓﹑澤瀉加桂﹑術也。豬苓湯。乃豬苓﹑茯苓澤瀉加阿膠﹑滑石也。桂術味甘辛爲陽。主外。膠滑味甘寒爲陰。主內。南陽之言。可爲不失仲景之旨矣。但南陽欲區別二藥。分明以沈對浮。遂使後人致疑。三陽癥中不當言脈沈。更不復致疑經文之有缺也。更詳太陽癥。固當脈浮。而陽明爲表之裏。故其浮不曰浮而曰長。蓋長者。不浮不沈之中脈也。

成氏直以脈浮釋之。而朱氏卻以脈沈言之。皆失之矣。若曰。脈浮者五苓散。脈沈者豬苓湯。則得旨。

卷十

小便難

【綱】仲景曰。若陽明胃實。發熱惡寒。脈浮緊。下之者。則腹滿小便難也。

【目】王肯堂曰。脇痛身黃小便難。若陽明胃實未下者。小柴胡湯。若下後不食項彊者。忌柴胡。

鰲按。三陽皆有小便不利癥。不獨太陽也。如少陽傷寒。五六日中風。往來寒熱。心煩脇痛。

或心下悸。而小便不利者。仲景則主小柴胡湯。若五六日已汗復下。脇滿微結。渴而不嘔。但頭汗出。心煩。往來寒熱。爲未解。而小便不利者。仲景又主柴胡桂姜湯。若八九日下之。煩驚。譫語身重。而小便不利者。仲景又主柴胡加龍骨牡蠣湯也。

卷十一﹟少陽經癥

少陽經脈

【綱】仲景曰。傷寒脈弦細。頭痛。發熱者。屬少陽。少陽不可發汗。發汗則譫語。此屬胃。

胃和則愈。胃不和。則煩而躁。

【目】朱肱曰。足少陽膽經之脈。起目外。絡於耳。遂分爲四道。下缺盆。循於脇。並正別脈六道上下。主經營百節。流气三部。故病患胸脇痛而耳聾。或口苦咽漧。或往來寒熱而嘔。其脈尺寸俱弦者。知少陽經受病也。

少陽受病。口苦咽漧目眩。宜小柴胡湯以解表。不可發汗。發汗則譫語。譫語屬胃。胃和則愈。

胃不和則煩而躁。宜調胃承气湯。此屬少陽陽明也。脈細頭疼。嘔而發熱者。屬少陽也。小柴胡湯。病患不渴。外有微熱者。小柴胡加桂枝也。夫小柴胡加桂。主表熱最良。不特傷寒也。仲景云。

表有熱者。小柴胡加桂也。裏有熱者。白虎加人參也。大抵身熱不飲水者。爲表熱。口燥煩渴者。爲裏熱。二藥均治發熱。然分表裏焉。

王好古曰。辧表裏中三說。假令少陽癥。頭痛。往來寒熱。脈浮。此三癥但有其一。卽爲表也。

口失滋味。腹中不和。大小便或祕而不通。或泄而不調。但有其一。卽爲裏也。如無上下表裏癥。

餘皆虛熱也。是病在其中矣。

張元素曰。少陽膽經。縈迂盤曲。多於各經。乃少陽篇中癥治至簡。又不聞何藥爲本經正法。

何也。夫經絡所據。太陽在後。爲表。陽明在前。爲裏。少陽在側。夾於表裏之間。故曰半表半里。治法。表宜汗。裏宜下。旣居兩間。非汗下所宜。故治療無正法。經云。少陽不可發汗。發汗則譫語。

又曰。不可吐下。吐下則驚而悸。則汗吐下三法。皆少陽所忌。其劑不過和解而已。所以仲景止用小柴胡至當也。然而經絡未別。𨿽多所行非由正道。﹝少陽所以病少之故﹞故爲病亦不多也。

諭昌曰。少陽傷寒。禁汗。少陽中風。禁吐下。二義互舉。其旨益嚴。蓋傷寒之頭痛發熱。似宜發汗者。尙不可汗。則傷風之不可汗。不待言矣。中風之胸滿而煩。痰飲上逆。似宜可吐下者。尙不可吐下。則傷寒之不可吐下。更不待言矣。脈弦細者。邪欲入裏。在胃之津液必爲熱耗。重復發汗。而驅其液於外出。安得不譫語乎。胃和者。邪散而津回。不和者。津枯而飲結。所以煩而悸也﹝他條曰。少陽中風。兩耳無所聞。目赤。胸中滿而煩者。不可吐下。吐下則悸而驚。﹞

鰲按。潔古以少陽不可汗吐下。謂治療無正法。此蓋其語病也。特其意義猶未乖耳。蓋病在太陽之表。固以汗爲正法。病在陽明之裏。又以下爲正法。癥在太陽陽明可上越者。更以吐爲正法。

今癥在半表半里之間。旣不可汗吐下。因設立小柴胡和解法。有和法。則無須於下而自泄。有解法。

則無須於汗而自達。有和且解法。則無須於吐而自升。是汗爲太陽正法。下爲陽明正法。吐爲太陽陽明俱用之正法者。和解卽少陽之正法。而小柴胡湯。卽治療少陽正法之藥也。豈必以汗吐下方爲正法。而捨汗吐下之外。和解卽非正法乎。甚矣其語之爲病也。

弦。直也。直而細。是木初生之象。故弦細之脈屬少陽。得是脈而但見頭疼發熱。無太陽脈癥者。盒飯從少陽而以和解爲法。不可作太陽治也。

【綱】仲景曰。傷寒陽脈澀。陰脈弦。法當腹中急痛。先用建中湯。不瘥者。小柴胡湯主之。

【目】魏荔彤曰。陽脈以虛而反見澀。陰脈以寒而獨見弦。是陽微而陰盛之診。若執一以用小柴胡。恐半表者以虛。而不能越於外。半里者以寒。而更且陷下。故當其癥見腹中急痛。𨿽屬少陽病。或中之一癥。亦且不治其表。裏急治其裏虛。仲師示人先用小建中以奠安內虛。助其生胃陽。

使小柴胡之力。有所憑借。然後能上升下降。指揮如意。所以服建中湯後。少陽病不瘥。仍與小柴胡湯主之。法無攺圖。而道有先後。亦卽太陽陽明諸篇裏虛先治裏之義。

柯琴曰。尺寸俱弦。少陽受病也。今陽澀陰弦。是寒傷厥陰而不在少陽矣。寸爲陽。陽主表。

澀者。陽气不舒。表寒不解。弦爲木邪。必挾相火。相火不能禦寒。必還入厥陰而爲患。厥陰脈抵少腹。挾胃。屬肝。絡膽。則腹中皆厥陰部也。尺爲陰。陰主裏。弦者。爲肝脈。必當腹中急痛矣。肝苦急。甘緩酸瀉辛散。此小建中爲厥陰驅寒發表。

平肝逐邪之。先著也。豈漫用著哉。

鰲按。魏柯二家之說不同。柏鄕專主虛寒。謂與太陽陽明諸癥。同一里虛先治裏之義。固非無識。而韻伯據腹中急痛。特揭寒傷厥陰。不在少陽。更爲眼明手捷。且少陽厥陰相表裏。但病而傷及肝。亦裏之常。況脈陽反澀而陰獨弦。其非專屬少陽受病。而尺寸俱弦者可比矣。且兩說𨿽異。而理不悖。故並存之。閱者互參可也。

【綱】仲景曰。傷寒五六日。頭汗出。微惡寒。手足冷。心下滿。口不欲食。大便硬。脈沈細者。此爲陽微結。必有表復有裏也。脈沈亦在裏也。汗出爲陽微結。假令純陰結。不得復有外癥。

悉入在裏矣。此爲半在表半在裏也。脈𨿽沈緊。不得爲少陰病。所以然者。陰不得有汗。今頭汗出。

故知非少陰也。可與小柴胡湯。設不了了者。得屎而解。

【目】朱肱曰。假令病患心下滿。口不欲食。大便硬。脈沈細。是裏癥當下。其人頭汗出。微惡寒。手足冷。卻當汗。此兩癥俱見者。仲景所謂半在表半在裏也。小柴胡湯主之。

魏荔彤曰。有太陽陽明。二陽爲病。但見少陽脈。卽當從少陽法治者。尢不可不辧明其陰陽虛實。而妄爲汗下與溫補也。得屎而解有二義。如其不了了。旋復自能得屎。則不了了者亦了了矣。

此一義也。如不了了。而陽明之裏已有燥屎。因用大柴胡兼調胃承气蕩滌之。則濁降淸升。不了了者始得了了。此又一義也。

【綱】仲景曰。得病六七日。脈遲浮弱。惡風寒。手足溫。醫二三下之。不能食。而脇下滿痛。

面目及身黃。頸項彊。小便難者。與柴胡湯。後必下重。本渴。而飲水嘔。食穀噦者。柴胡不中與也。

【目】柯琴曰。浮弱爲桂枝脈。惡風寒爲桂枝癥。然手足溫而身不熱。脈遲爲寒。爲無陽。爲在髒。是表裏虛寒也。法當溫中散寒。而反二三下之。故成太陽中風之壞病。非柴胡癥矣。

【綱】仲景曰。本太陽病不解。轉入少陽者。脇下硬滿。漧嘔。不能食。往來寒熱。尙未吐下。

脈弦細者。與小柴胡湯。若已吐下。發汗。溫鍼。譫語。柴胡癥罷。此爲壞病。知犯何逆。以法治之。

【目】朱肱曰。太陽病不解。轉入少陽云云。以小柴胡主之者。蓋脈弦細頭痛發熱。屬少陽也。

方中行曰。壞病之成。不必若吐若下若溫鍼。一誤再誤三誤。方謂之壞病。但應與而不與。不應與而與。以致病變他癥者。皆壞病也。卽屢誤至再至三。而病未嘗變。𨿽誤又何嘗壞乎。仍以本癥之法治之。治其誤。而壞痞亦同法也。所以名之爲壞者。由於誤。誤必救之。救其逆而反於順也。故壞病不必論其重輕。視其本病。及誤壞之治。各有輕重焉。治法亦救其可救。不必震於壞誤之名。遂束手也。不能救其不可救者。固以前醫藥之咎。然人生有命。正於此可參觀矣。

【綱】仲景曰。陽明少陽合病。必自下利。其脈不負者。順也。負者。失也。互相克賊。名爲負。少陽負趺陽者。爲順也。

【目】魏荔彤曰。仲師他處但言逆順。此獨言勝負者。知其勝負。而後可言順逆也。又獨言失而不言得。以順逆之故明。而得失了然矣。請申互相克賊之義。此得失順逆之大關乎。胃之本爲陽土。標爲燥金。能腐化水谷。燥金之气。爲用大矣。今使少陽相火乘之。則金气柔而不剛。烏能熟化水谷。且有濕膩粘滯之物。烏得不畱停。故人知胃土。受木克賊者多。而知燥金受相火克賊者甚少。故特明曰。互相克賊。示人切矣。況胃。陽土也。𨿽津液與水谷相混於內。然實以津液消水谷。

而又以水谷化津液。以消卽爲化。以化卽爲消。其理微妙。苟非燥金之气流動充滿。何以爲消化乎。是此金气。卽天一至淸之气。又與津液相附而不相雜。如在天之气。在地之气。共一理也。有時此金气爲正气而生津液。有時此金气爲寒燥反耗津液。此理至幻而至常。非知此。何以明陽明胃土爲本燥金爲用乎。再者。脾與胃表裏。固爲輸運之專司。但終在胃外斡旋。其燥金之气則流行胃中。而主消化之權者。何容有負而致敗乎。學人於六經標本。由此推詳得解。庶可言醫也。夫勝負之機如用兵。然必養之裕。培之濃。斯有勝無負。

若不培養。必至負也。非借外援以相救。則另攻其要害。使之自退而已。小柴胡之用。攻木之要害。

使自退也。用黃芩借外救以蘇燥金之气也。

危亦林曰。兩陽合病者。其脈必兼見兩陽也。陽明之脈大。少陽之脈弦。此順脈也。若但大而不弦。則少陽負矣。但弦而不大。則陽明負矣。皆不順之脈。所謂互相克賊也。然木克土。是少陽爲賊邪。若少陽負而陽明不負。亦負中之順脈也。此不可不知。

【綱】仲景曰。太陽與少陽並病。脈弦。頭項彊痛。或眩冒。時如結胸。心下痞硬者。當刺大椎第一間。肺兪肝兪。愼不可發汗。發汗則譫語。脈弦。五六日譫語不止。當刺期門。

【目】魏荔彤曰。考穴圖。大椎爲督脈之穴。居身後。肺肝兪。俱屬膀胱之穴。亦次第由大椎而下。同居於背。是皆太陽行身後之道路也。於此三刺。皆泄太陽經表邪。而於肺肝膀胱之臟腑無涉。諸家牽附。總由不知刺三穴。泄經邪之義耳。

李時珍曰。脈弦爲少陽。頭項彊痛爲太陽。眩冒結胸心下痞。則兩陽皆有也。

【綱】仲景曰。傷寒三日。少陽脈小者。欲已也。

【目】諭昌曰。脈不弦大。邪微欲解之先徵也。

魏荔彤曰。少陽之脈本木形。因邪在而增助其弦長。今邪漸欲已。故脈見小弱。正爲邪退之象。

不可誤以爲正虛脈微。妄爲溫補也。

卷十一﹟少陽經癥

寒熱往來

【綱】仲景曰。傷寒五六日。中風。往來寒熱。胸脇苦滿。默默不欲飲食。心煩喜嘔。或胸中煩而不嘔。或渴。或腹中痛。或脇下痞硬。或心下悸小便不利。或不渴身有微熱。或咳者。小柴胡湯主之。但見一癥。便是。不必悉具。

【目】朱肱曰。寒熱往來者。陰陽相勝也。陽不足。則先寒後熱。陰不足。則先熱後寒。然寒熱有三癥。小柴胡湯﹑大柴胡湯﹑柴胡桂枝榦姜湯。有表癥而往來寒熱者。用小柴胡。卽本條是也。

有裏癥而往來寒熱者。用大柴胡。卽傷寒十餘日。熱結在裏。往來寒熱者。大柴胡主之一條是也。

或已表。或已下。而往來寒熱者。皆用柴胡桂枝榦姜湯。卽傷寒五六日。已發汗。復下之。胸脇滿。小便不利。渴而不嘔。頭汗出。往來寒熱。心煩。柴胡桂枝榦姜湯主之一條是也。

劉完素曰。寒爲陰。熱爲陽。裏爲陰。表爲陽。邪客於表爲寒邪。與陽相爭則爲寒矣。邪入於裏爲熱邪。與陰相爭則爲熱矣。其邪半在表。半在裏。外與陽爭而爲寒。內與陰爭而爲熱矣。表裏不拘。出入不定。由是而寒熱。且往且來也。是以往來寒熱。屬半表半里之癥。邪居表多則多寒。

邪居裏多則多熱。邪在半表裏則寒熱亦半。小柴胡專主之也。又有病至十餘日。熱結在裏。復往來寒熱者。亦可與大柴胡下之。不可不知也。

張介賓曰。寒熱往來者。陰陽相爭。陰勝則寒。陽勝則熱也。蓋熱爲陽。寒爲陰。表爲陽。裏爲陰。邪之客於表者。爲寒邪。與陽相爭。則爲寒栗。邪之傳於裏者爲熱邪。與陰相爭。則爲熱躁。

其邪在半表半里之間者。外與陽爭則爲寒。內與陰爭則爲熱。或表或裏。或出或入。是以寒熱往來。爲半表半里之癥也。故凡寒勝者必多寒。熱勝者必多熱。但審其寒熱之勢。則可知邪气之淺深也。

柯琴曰。往來寒熱有三義。少陽自受寒邪。陽气衰少。旣不能退寒。又不能發熱。至五六日熱郁內發。始得與寒气相爭。而往來寒熱。一也。若太陽受寒。過五六日。陽气始衰。余邪未盡。轉屬少陽。此往來寒熱。

二也。風爲陽邪。少陽爲風髒。一中於風。便往來寒熱。不必五六日而始見。三也。往來寒熱。便有不寒熱時。此病情之見於外者。

【綱】仲景曰。血弱气盡。腠理開。邪气因入。與正相搏。結於脇下。正邪分爭。往來寒熱。

休作有時。默默不欲飲食。臟腑相連。其痛必下。邪髙痛下。故使嘔也。小柴胡湯主之。

【目】劉完素曰。邪气入。正气不爭。則但熱無寒。正與邪爭。寒熱作矣。爭則气郁不發於外。

而寒熱爭焉。爭甚。則憤然而熱。故寒已而熱作焉。玆乃寒熱之理也。

魏荔彤曰。此總見婦人經來適斷之時。血旣出而必弱。血室中之气。亦隨之盡矣。此際內虛則表疏。腠理開。而邪气易乘以入。隨與正气相搏。正气足。則邪入可拒。正气虛。則邪入相混。凡病皆然也。旣屬婦人血分之病。則肝爲血之專司。其部位正在脇下。正气忽盛而拒。正气忽衰而迎。

與邪迎拒。遂作分爭之勢。且梗塞阻滯於陰陽升降道路之間。於是往來寒熱。休作有時。兼見默不欲飲食。純爲少陽之癥。誰知此非傷寒由太陽而陽明而少陽遞傳之邪乎。蓋熱入血室。可以在太陽卽入。亦可以太陽罷而入。迥非傷寒傳經。必由太陽陽明方入少陽也。此治法𨿽同於少陽。病之由來。大不同於男子之得少陽病也。所以然者。肝木屬髒。爲厥陰。膽木屬腑。爲少陽。二木同气。

部位又相連。熱入血室。肝旣司血。肝必爲邪所乘。膽附於肝。邪入肝分。必侵膽爲患。一臟一腑。

體旣相連。病則俱病。又不比於別臟腑表裏之義矣。於是熱入而血結。血結而爲痛。痛則气沈。

气沈則痛愈下。然少陽之膽。畢竟屬陽。其性上升。厥陰之肝。畢竟屬陰。其性下降。膽有邪。自髙而上衝。斯作嘔也。肝有邪。自下而沈結。斯作痛也。邪髙痛下。故使嘔也。何非熱入血室。血結少陽之所致乎。癥固非傷寒之少陽。而婦人熱入血室。邪在少陽之本位。法寧不從少陽爲治耶。小柴胡主之。其升淸降濁之義。已言之矣。此申明婦人經來經斷。熱邪易入血室。與男子不同病之大旨也。然男子有病。卽非傷寒之遞傳。其病原屬少陽者。亦未嘗不可。卽其法以通治之也。此仲師專爲婦人熱入血室。明其來自太陽。無關陽明。病結少陽。所以然之故也。再繹熱入血室。卽結於血室。亦能作寒熱往來如瘧狀。何也。亦是臟腑相連。邪髙痛下之義。肝膽之血。與血室之血。一血也。結於下則上亦不通。不通則不能升降矣。所以寒熱作而如瘧也。不必謂熱入血室而血結於肝下也。

【綱】仲景曰。太陽病不解。轉入少陽者。脇下硬滿。漧嘔。不能食。往來寒熱。尙未吐下。

脈弦細者。與小柴胡湯。若已吐下。發汗。溫鍼。譫語。柴胡癥罷。此爲壞病。知犯何逆。以法治之。

【目】陶華曰。小柴胡專主往來寒熱。如寒多者。加桂。熱多者。加大黃。此其大法也。

【綱】仲景曰。傷寒五六日。已發汗。而復下之。胸脇滿微結。小便不利。渴而不嘔。但頭汗出。往來寒熱。心煩者。此爲未解也。柴胡桂枝榦姜湯。主之。初服微煩。復服汗出。則愈。

【目】魏荔彤曰。此亦三陽並見之癥。宜從少陽治之。而少變其法也。蓋已發汗而表未除。復下之而裏邪入。胸脇滿微結。是太陽外感之邪。彌漫於三陽。胸滿。太陽也。脇滿。少陽也。因不專滿在胸。故其結較結胸也微。又可見陽明亦病。小便不利。渴而不嘔。津液短而化气衰。胃病可知矣。此所以三陽俱病也。未解者。不獨陽明少陽。正太陽表邪未盡解也。太陽未解。似宜治表。然陽明少陽已病。不可復發汗。法應三陽並治。而以太陽少陽爲兩路出邪之門戶。蓋少陽之邪。終亦必由太陽透表。故治少陽。亦所以治太陽也。陽明更不必專治矣。本方以柴胡爲主。意在少陽。入桂枝。太陽之治寓焉。去人參加漧薑。下藥寒結可開。易半夏爲栝蔞根。已傷之津液可復。牡蠣制水安神。小柴胡升淸降濁。使半表解。半里和者。是又小柴胡加減法外。神明之一法。一了百當者也。

柯琴曰。汗下後。柴胡癥仍在。仍用柴胡湯加減。此因增微結一癥。故變其方耳。

【綱】仲景曰。傷寒十餘日。熱結在裏。往來寒熱者。宜與大柴胡湯。

【目】柯琴曰。裏者。對表而言。不是指胃。此熱結气分。不屬有形。故十餘日復能往來寒熱。

若結在胃。則蒸蒸發熱。不復知有寒矣。

卷十一﹟少陽經癥

面色

【綱】仲景曰。太陽病。得之八九日。如瘧狀。面色反有熱色者。未欲解也。以其不得小汗出。

身必癢。宜桂枝麻黃合半湯。太陽病。醫發汗。仍發熱惡寒。復下之。心下痞。表裏俱虛。陰陽气並竭。無陽則陰獨。復加燒鍼。得胸煩。面色靑黃。膚者。難治。今色微黃。手足溫者。易愈。

太陽病。發汗太多。因致痙。脈沈而細。身熱足寒。頭項彊急。惡寒。時頭熱。面赤。目脈赤。

獨頭面搖。卒口噤。背反張者。痙病也。

濕家病。身上疼痛。發熱。面黃而喘。頭痛。鼻塞而煩。其脈大。自能飲食。腹中和。無病。

病在頭中寒濕。故鼻塞。納藥鼻中。則愈。

陽明病。面合赤色。不可下之。必發熱。色黃。小便不利也。

【目】虞摶曰。凡看傷寒。必先察色。內經曰。聲合五音。色合五行。聲色符同。然後可以知五臟之病也。然肝色靑。其聲呼。肺色白。其聲哭。心色赤。其聲笑。脾色黃。其聲歌。腎色黑。

其聲呻也。且四時之色。相生則吉。相克則凶。如靑赤見於春。赤黃見於夏。黃白見於長夏。白黑見於秋。黑靑見於冬。此相生之色也。若肝病之色靑而白。心病之色赤而黑。脾病之色黃而靑。肺病之色白面赤。腎病之色黑而黃。此相克之色。爲難治矣。且以五臟之熱色見於面者。肝熱則左頰先赤。肺熱則右頰先赤。心熱則額先赤。脾熱則鼻先赤。腎熱則頤先赤也。至於面黑者爲陰寒。靑爲風寒。靑而黑。主風主寒主痛。黃而白。爲濕爲熱爲气不調。靑而白。爲風爲气滯爲寒爲痛也。

大抵黑气見於面。多凶。爲病最重。若黑气暗中明。準頭年壽亮而滋潤者生。黑而枯夭者死。此乃略舉其要。內經以五色微診。可以自察。難經曰。望而知之謂之神故色不可不察也。

楊士瀛曰。凡看傷寒。必先察其色。然後切脈審癥。乃可合以決死生吉凶。夫色有靑黃赤白黑。

見於面部皮膚之上。气有如亂絲亂髮之狀。隱於皮裏也。蓋五臟有五色。六經有六色。皆見於面。

以應五行。相生吉。相克凶。滋潤生。桔夭死。自準頭年壽命宮法令人中。皆有气色。其潤澤而明亮者吉。暗晦而枯燥者凶。又當分四時生克之理而通察之。庶無誤也。

鰲按。面靑之說。詳於諸家。俱據論太陽陽明少陰。皆有面色可驗。不獨少陽也。當循各經驗之。諸經之說。獨載於少陽者。從便耳。

【綱】仲景曰。得病五六日。脈遲浮弱。惡風。手足溫。醫二三下之。不能食。而脇下滿痛。

面目及身黃。頸項彊。小便難者。與柴胡湯後必下重。本渴。而飲水嘔。食穀噦者。柴胡不中與也。

【目】王肯堂曰。靑色屬木。主風主寒主痛。乃厥陰肝經之色也。凡面靑唇靑者。陰極也。若舌捲囊縮者。宜急溫之。如夾陰傷寒。小腹痛。則面靑也。內經曰。靑如翠羽者生。靑如艸葉者死。

靑而黑。靑而紅。相生者生。靑白而枯燥。相克者死。脾病見靑气多。難治。

黃色屬土。主濕。乃足太陰脾經之色也。黃如橘子明者。熱也。黃如燻黃而暗者。濕也。凡黃而白。黃而紅。相生則吉。黃而靑。相克則凶。內經曰。黃如蟹膏者生。黃如枳實者死。若準頭年壽印堂有黃气明潤者。病退而有喜兆也。若枯燥而夭者死。凡病欲愈。目黃也。長夏見黃白則吉。

黃靑剛凶。

赤色屬火。主熱。乃手少陰心經之色也。在傷寒見之。而有三陽一陰之分。如足太陽屬水。寒則本黑。熱則紅也。經曰。面色緣緣正赤者。陽气怫郁在表。汗出不徹故也。當發其汗。若脈浮數。

表熱。不汗出者。面色紅赤而光彩也。經言陽明病。面合赤色者。不可攻之。合者。通也。表未解。

不可攻裏也。若陽明內熱。惡熱不惡寒。或蒸蒸發熱。或日晡潮熱。大便祕結。譫語面赤者。此實熱在裏。可攻之也。如表裏俱熱。口燥舌漧。飲水。脈洪。而赤。裏未實者。且未可下。人參白虎湯和之。如少陽經病熱。半表半里。面赤脈弦者。小柴胡湯。不可下也。經言少陰病。下利淸谷。

裏寒外熱。面赤者。四逆湯加蔥白。此陰寒內極。逼其浮火上行於面。故發赤色。非熱也。若誤投涼藥。卽死。又夾陰傷寒。虛陽泛上者。亦面赤。但足冷脈沈耳。又煩躁面赤。足冷脈沈。不能飲水者。此陰極也。宜溫之。若久病虛人。面兩顴頰赤者。此陰火也。不可作傷寒治。然三陽之气。皆會於頭額。其從額上至巓頂。絡腦後者。太陽也。從額至鼻。下於面者。陽明也。從頭角下耳中。

耳之前後者。少陽也。但有紅气。或赤腫者以分之。蓋大頭傷寒癥。正要知此部分可也。內經曰。

心熱則額赤。脾熱則鼻先赤。肝熱則左頰先赤。肺熱則右頰先赤。腎熱則頤先赤。若赤而靑而黃。

爲相生。則吉。如赤而黑。爲相克。則凶。內經曰。赤如雞冠者生。如衄血者死。蓋準頭印堂有赤气。枯夭者死。明順者生。如肺病見赤气者。難治。

白色屬金。主气血不足。乃手太陰肺經之色也。肝病見之。難治。內經曰。白如豬膏者生。白如枯桴者死。凡印堂年壽。白而枯夭者凶。光潤者吉。若白而黑而黃。相生。吉也。白而赤。相克。

凶也。凡傷寒面白無神者。發汗過多。或脫血所致也。

黑色屬水。主寒。乃足少陰腎經之色也。凡黑而白而靑。相生則吉。黑而黃。相克則凶。內經曰。黑如烏羽者生。黑如煤者死。若準頭年壽印堂。黑气枯夭者死。黑中明潤者生。黑气自魚尾相牽入太陰者死。黑气自法令人中入口者死。耳目口鼻。黑气枯夭者死。凡面命宮準頭。明潤生。

枯暗死。凡心病見黑气在頭者。死也。華佗曰。凡病患面色相等者吉。不相等者凶也。如面靑目白。

面赤目靑。面黃目靑。面赤目白。面白目黑。面黑目白。面白目靑。皆爲不相等。故曰凶也。相等者。面目俱靑俱紅之類也。以上五色。皆六經傷寒之要者。

卷十一﹟少陽經癥

頭痛

【綱】仲景曰。傷寒脈弦細。頭痛。發熱者。屬少陽。少陽不可發汗。發汗則譫語。此屬胃。

胃和則愈。胃不和。則煩而躁。

【目】李杲曰。假令少陽癥。頭痛。往來寒熱。脈浮弦。此三癥但有一者。是爲表也。口失滋味。腹中不和。大小便或祕而不通。或泄而不調。但有一者。是爲裏也。如無上下表裏癥。餘者皆虛熱也。

韓祗和曰。少陽初受寒邪。病全在表。故頭痛發熱。與太陽同。

【綱】仲景曰。傷寒五六日。頭痛。汗出。微惡寒。手足冷。心下滿。口不欲食。大便硬。脈沈細者。此爲陽微結。必有表復有裏也。脈沈亦在裏也。

【目】陶華曰。頭痛屬三陽。乃邪气上攻也。太陽專主頭痛。陽明少陽亦有之。少陽頭痛脈弦。

發熱。小柴胡湯。

鰲按。舊本於此條。有雲頭痛汗出者。有無痛字。雲頭汗出者。但此條原屬太陽陽明二陽合病。

但見少陽細脈。因從少陽爲治者。如此則頭痛汗出微惡寒手足冷四項。乃是太陽表癥。心下滿口不欲食心下硬三項。乃是陽陰裏癥。所以謂之有表復有裏也。前四項旣屬太陽。太陽主頭痛。其見頭痛之癥無疑。不得曰頭汗出也。

【綱】仲景曰。傷寒四五日。身熱惡風。頭項彊。脇下滿。手足溫而渴者。小柴胡湯主之。

【目】諭昌曰。身熱惡風。太陽癥也。頭項彊。太陽兼陽明病也。脇下滿。少陽癥也。本當從三陽合並病之列。而用表法。但手足溫而加渴。外邪輻湊於少陽。而向裏之機已著。倘更用辛甘發散。是重增其熱。而大耗其津也。故從小柴胡和法。則陽邪自罷。而陰津以生。一舉而兩得矣。此用小柴胡湯。當從加減法。不嘔而渴。去半夏加栝蔞根爲是。

魏荔彤曰。三陽俱見病。仍尋少陽。作驅邪之出路。太陽在表之邪。可附少陽之淸气。上升而透於表。陽明在裏之邪。

可附少陽之濁气。下降而泄於下。主以小柴胡。策勵半表之淸气。逐太陽之表邪。役使半里之濁气。

驅陽明之裏邪。是藉少陽半表半里之正气。而治表裏之邪。猶之用兵。各因其勢而致之。易爲力也。

【綱】仲景曰。太陽與少陽並病。脈弦。頭項彊痛。或眩冒。時如結胸。心下痞硬者。當刺大椎第一間肺兪肝兪。愼不可發汗。發汗則譫語。若譫語不止。當刺期門。

【目】柯琴曰。是經脈之爲眚汗吐下之法。非少陽所宜。若不明刺法。不足以奏功。

卷十一﹟少陽經癥

耳聾目眩口苦咽漧

【綱】仲景曰。少陽之爲病。口苦咽漧目眩也。

【目】成無己曰。咽漧口燥舌澀。俱爲熱癥。但有微甚耳。惟太陽中寒桂枝附子湯癥。由誤汗咽漧。作甘艸漧薑湯。以復其陽者。隨其逆治壞病者也。非治其本寒也。然咽漧之由。由汗下後而得者。有不由汗下而得者。其間治法。或和解。或微汗。或急下。或微下。當察兼有之癥。而施輕重之治。然其爲熱。則一也。蓋經謂咽喉漧燥。亦不可汗。以其多有裏癥故也。實無寒病。善治者。

尢宜互參渴門。乃獲全功焉。

王肯堂曰。凡傷寒頭眩者。莫不因汗吐下。虛其上焦元气之所致。眩者。目無常主。頭眩者。

俗謂頭旋眼花是也。眩冒者。昏冒是也。少陽口苦咽漧目眩者。少陽居表裏之間。以表邪漸入於裏。

表中陽虛。故目眩也。太陽少陽並病或眩者。責其虛也。傷寒有起則頭眩與眩冒者。皆汗吐下後所致。是知其陽虛也。故鍼經曰。上虛則眩。下虛則厥。眩𨿽爲虛。又陽明中風。但頭眩不惡寒者。

此又風主眩也。凡此皆水逆候。及其諸逆發汗。劇者言亂目眩。則死矣。

治少陽目眩。小柴胡湯加天麻﹑川芎。

卷十一﹟少陽經癥耳聾目眩口苦咽漧

附錄察口唇法

張兼善曰。凡口唇焦漧爲脾熱。焦而紅者吉。焦而黑者凶。唇口俱赤腫者。熱甚也。唇口俱靑黑者。冷極也。口中苦者。膽熱也。口中甜者。脾熱也。口燥咽漧者。腎熱也。舌漧口燥而欲飲水者。陽明熱也。口噤難言者。痙風也。凡上唇有瘡爲狐。虫蝕其髒。下唇有瘡爲惑。虫蝕其肛。若唇靑舌捲。唇吻反靑。環口黧黑。口張气直。口如魚口。及口唇顫搖不止。气出不返。皆不治也。

柯琴曰。此爲少陽病之提綱也。口咽目三者。不可謂表。不可謂裏。是表之入裏。裏之出表處。

所謂半表裏也。

三癥爲少陽經病機。兼風寒雜病而言。但見一癥卽是。不必悉具。

【綱】仲景曰。少陽中風。兩耳無所聞。目赤。胸中滿而煩者。不可吐下。吐下則悸而驚。

【目】魏荔彤曰。凡傷寒。原兼傷風而言。風寒之邪。從類而投太陽營衛。在肌膚之表而已。

感之者淺。故曰傷。所以日久不治。漸入漸深。有經盡而解者。有過經而傳者。皆有一定之道路。

此傷寒所以有傳經。無傳經則非傷寒病矣。若夫中風中寒。則直突而來。並無次第。然風必中於三陽之少陽。寒必中於三陰之少陰。仍是各從其類。又寓從少不從老之理。其邪較太陽營衛之傷甚深且速。故曰中。所以卒遇卽病。有立盡者。此與傷寒傳經之病大不同也。

卷十一﹟少陽經癥耳聾目眩口苦咽漧

附錄察耳察目法

張兼善曰。凡耳葉紅潤者生。或黃或白或黑或靑而枯燥者死。薄而白。薄而黑。皆爲腎敗。凡耳聾耳中疼。皆屬少陽之熱而爲可治。若耳聾舌捲唇靑。此屬厥陰。爲難治也。凡目睛明。能識見者可治。睛昏不識人。或反目上視。或瞪目直視。或目睛正圓。或戴眼反折。或眼胞陷下。皆不治也。凡開目而欲見人者。陽癥也。凡閉目而不欲見人者。陰癥也。凡目中不了了。睛不和。熱甚於內也。凡目疼痛者。屬陽明之熱。目赤者。

亦熱甚也。目瞑者。必將衄血。白睛黃者。將發身黃也。凡病欲愈。目黃。鼻準明。山根亮也。

卷十一﹟少陽經癥

結胸

【綱】仲景曰。太陽與少陽並病。脈弦。頭項彊痛。或眩冒。時如結胸。心下痞硬者。當刺大椎第一間。肺兪肝兪。愼不可發汗。發汗則譫語。或譫語不止。當刺期門。

【目】朱肱曰。夫結胸與痞。蓋以病發於陽。下之早。卽爲結胸。病發於陰。下之早。卽爲痞。

然結胸與痞相似。但以痛不痛爲異耳。心下滿而硬痛者。爲結胸。但按之滿。不痛者。爲痞。醫家不審。一有差誤。立致危殆。結胸屬陷胸癥。痞屬瀉心癥。其詳各於逐門備論之。

心下緊滿。按之石硬而痛。此名結胸也。傷寒本無結胸。應身熱。下之早。熱气乘虛而入。痞結不散。便成結胸。

若已誤轉了。初未成結胸者。急與理中湯服。自然解了。更不作結胸。蓋理中治中焦故也。此古人亦說不到。後人因消息之。若大段轉損有厥癥者。兼與四逆湯。便安。胃中𨿽和。傷寒未退者卽候日數足。可沈緊。名曰結胸也。治結胸大率當下。然脈浮與大。皆不可下。下之則死。尙宜發汗也。仲景云。結胸脈浮者。不可下。只可用小陷胸湯。大抵脈浮是尙有表癥。兼以小柴胡等先發表。表癥罷。方用下結胸藥。便安。

西晉催行功云。傷寒結胸欲絕。心膈髙起。手不得近。用大陷胸湯不瘥者。此是下後虛逆。气已不理。而毒復上攻。气毒相薄。結於胸中。當用枳實理中丸與之服之。先理其气。次療諸疾。古今用之如神。應手而愈。

【綱】仲景曰。太陽少陽並病。而反下之。成結胸。心下硬。下利不止。水漿不下。其人心煩。

【目】朱肱曰。結胸有三種。有大結胸。不按而痛。胸連臍腹堅硬。大陷胸丸主之。有小結胸。

按之心下痛。小陷胸主之。有水結胸。在胸脇間。頭微汗出。但結胸無大熱。小半夏加茯苓湯﹑小柴胡去棗加牡蠣主之也。又有寒熱二癥。有實熱結胸。胸中煩躁。心內懊。舌上燥渴。脈沈滑者。皆熱癥也。大陷胸湯主之。有寒實結胸。其無熱癥者是也。三物白散﹑枳實理中丸主之。近世治結胸。多行金鍼丸。用硫黃陽起石者。若寒實結胸行之。或有瘥者。或熱實結胸行之。必死也。髒結無陽癥。不往來寒熱。其人反靜。舌上苔滑者。不可攻也。病患胸下舊有痞。連在臍旁。痛引少腹。入陰筋者。亦名髒結。死不治。

魏荔彤曰。此條之上條曰。太陽少陽並病。心下硬。頸項彊而眩者。當刺大椎肺兪肝兪。愼勿下之。因病並於太陽。治亦應並於太陽。當仍用剌法以泄太陽之邪。切戒以愼勿可下也。醫者若用刺而不用下。則得矣。倘反下之。前之風因。時如結胸者。必眞成結胸。前之寒因。心下痞硬者。

必更堅且硬。前之風寒兩因。而時如結胸。心下痞硬兼有者。必如結胸者成結胸。心下痞硬者愈堅硬。皆不明並治於太陽經表而用刺法。反誤下之爲害也。下之而下利旋止。稟气素盛。猶可爲也。

倘素稟虛虧。下利不止。上則結胸中心痞。下則利不止。或專見。或兼見。皆水漿必不能下之道也。

陽陷於陰分而不能升。陰陷於陽分而不能降。上下隔絕。津液不通。中焦枯竭。心煩則必作躁。

其去結胸癥下利躁死者不遠矣。

【綱】仲景曰。傷寒五六日。嘔而發熱者。柴胡湯癥具。而以他藥下之。若心下滿而硬痛者。

此爲結胸也。大陷胸湯主之。但滿而不痛者。爲痞。柴胡不中與之。宜半夏瀉心湯。

【目】張介賓曰。凡心腹脹滿硬痛而手不可近者。方是結胸。若但滿而不痛。此爲痞滿。凡痞滿癥。乃表邪傳至胸中。

未入於腑。此其將入未入。猶兼乎表。是卽半表半里之癥。只宜以小柴胡之屬加枳殼之類治之。

或以本方對小陷胸湯亦妙。至結胸。仲景皆以大陷胸主之。然以余之見。惟傷寒本病。不因誤下而實邪傳裏。心下硬滿。痛連小腹不可近。或燥渴譫妄。大便硬。脈沈實有力者。此皆大陷胸所宜。其太陽少陽表邪未解。因下早而致結胸者。此其表邪猶在。若再用大陷胸。是旣誤下而復下之。此則余所未敢。不若於痞滿門諸法。酌其輕重。而從乎雙解以緩治之。或外用罨法。以解散胸中實邪。

此余之屢用奏效。而最穩最捷者也。

卷十二

痞滿

【綱】仲景曰。傷寒發熱。汗出不解。心下痞硬。嘔吐而下利者。大柴胡湯主之。

【目】朱肱曰。大抵結胸與痞。皆宜下。然表未解者。不可攻也。仲景云。當先解表。表解乃可攻痞。解表宜桂枝湯。攻痞宜大黃黃連瀉心湯。汗出表解。而胃中不和。心下痞硬。幹噫食臭。

脇下有水气。腹中雷鳴下利者。生薑瀉心湯。利日數十行。谷不化。腹中雷鳴。心下痞硬而滿。此以醫下之也。若復下之。其痞益甚。甘艸瀉心湯。蓋此非結熱。以胃中虛。客气上逆。故使硬也。

下利而心下痞。服生薑瀉心湯﹑甘艸瀉心湯。利不止者。當治其下焦。赤石脂禹餘糧湯。蓋前二瀉心。皆治中焦。此利在下焦。只治中焦。則利益甚耳。服石脂湯仍不止。當利其小便。五苓散。若太陽癥未除而數下之。遂協熱而利。利不止。心下痞硬。表裏不解者。桂枝人參湯主之。如十棗湯﹑大柴胡湯。皆治心下痞。此方尢難用。須是表癥罷。不惡寒。身涼。其人汗出。發作有時。

頭疼。心下痞硬滿。引脇下疼。漧嘔短气者。乃可行十棗。表未解者。愼不可用也。大柴胡治傷寒發熱。汗出不解。心下痞硬。嘔吐而下利者。非大柴胡不可也。若發汗吐下後。心下痞硬。噫气不除者。旋覆代赭湯。此是主解後心下痞硬癥。

【綱】仲景曰。傷寒五六日。嘔而不發熱者。柴胡湯癥具。而以他藥下之。若心下滿而硬痛者。

此爲結胸也。大陷胸湯主之。但滿而不痛者爲痞。柴胡不中與之。宜半夏瀉心湯。

【目】柯琴曰。此爲柴胡壞癥。故用瀉心而不與柴胡。

【綱】仲景曰。少陽中風。兩耳無所聞。目赤。胸中滿而煩者。不可吐下。吐下則悸而驚。

【目】柯琴曰。胸中爲裏之表。滿者。虛風所爲也。

【綱】仲景曰。太陽與少陽並病。脈弦。頭項彊痛。或眩冒。時如結胸。心下痞硬者。當刺大椎第一間。肺兪肝兪。愼不可發汗。發汗則譫語。若譫語不止。當刺期門。

【目】朱肱曰。心下滿而不痛。此名痞也。傷寒本無痞。應身冷。醫反下之。遂成痞。枳實理中丸最良。仲景治痞气諸湯中。有生薑半夏二瀉心湯。俱平和。宜用之。半夏瀉心。治滿而不痛之痞。

此湯蓋本理中人參黃芩湯方也。

審知是痞。先用桔梗枳殼湯尢妙。緣桔枳行气下膈。先用之。無不驗也。結胸與痞。關脈須皆沈。若關脈浮者。大黃黃連黃芩瀉心湯。以關浮則結熱。三黃能瀉肝也。若復惡寒汗出者。附子瀉心湯。病患心下痞。與瀉心湯不解。發渴口燥。小便不利者。五苓散。

【綱】仲景曰。太陽少陽並病。而反下之。成結胸。心下硬。下利不止。水漿不下。其人心煩。

太陽少陽並病。心下硬。頸項彊。眩者。當刺大椎肺兪肝兪。愼勿下之。

【目】陶華曰。痞者因太陽癥。當服麻黃湯。而誤用承气下之。而成痞滿。此因虛邪畱滯。若欲下之。必待表癥罷而後可宜。小柴胡加枳桔湯。

【綱】仲景曰。傷寒八九日。下之。胸滿煩驚。小便不利譫語。一身盡重。不可轉側者。柴胡龍骨牡蠣湯主之。

【目】鰲按。此妄下。熱邪內攻。以致亡陰之變也。

【綱】仲景曰。太陽病。過經十餘日。反二三下之。後四五日。柴胡癥仍在者。先與小柴胡湯。

嘔不止。心下急。鬱鬱微煩者。爲未解也。與大柴胡湯下之則愈。

【目】樓英曰。此屢妄下。兩候之久。柴胡癥仍在。因其人不虛。故樞機有主。而不致成壞病。與小柴胡湯和之。

表癥𨿽或已罷。而內尙不解。以前此妄下之藥。但去腸胃有形之物。而不能泄胸中气分之結熱也。急者。滿也。但滿而不痛。卽是痞也。

卷十二

脇滿腹痛

【綱】仲景曰。傷寒五六日。中風。往來寒熱。胸脇苦滿。默默不欲飲食。心煩喜嘔。或胸中煩而不嘔。或渴。或腹中痛。或脇下痞硬。或心下悸小便不利。或不渴身有微熱。或咳者。小柴胡湯主之。

【目】王肯堂曰。邪气傳裏。必先自胸而脇。以次經心腹而入胃也。是以胸滿多帶表癥。脇滿多帶半表裏癥。如下後脈促胸滿者。桂枝去芍藥湯。又太陽與陽明合病。喘而胸滿者。不可下。宜麻黃湯。二者屬表。須汗之。蓋胸中至表尢近也。及脇則更不言發汗。但和解而已。經曰。設胸滿脇痛者。及胸脇滿不去者。與夫本太陽病不解。傳入少陽。脇下硬滿。漧嘔。往來寒熱。脈沈緊者。

俱宜小柴胡和解之。大抵邪初入裏。尙未停畱爲實。但郁積生滿者。和解斯可矣。若畱於胸中。

聚而爲實者。又非吐下之不可已。如發汗。若下之。煩熱。胸中窒者。梔子豉湯。若胸中痞硬。气上衝咽喉不得息者。此胸中有寒。瓜蒂散。二者均是吐劑。又當知梔豉吐虛煩客熱。瓜蒂吐痰實宿食也。

鰲按。此言傷寒五六日中風者。乃本傷寒病。至五六日更中風也。

【綱】仲景曰。傷寒四五日。身熱惡風。頸項彊。脇下滿。手足溫而渴者。小柴胡湯主之。

【目】陶華曰。胸滿者。胸膈間气塞滿悶也。非心下滿。脇滿者。脇肋下气塡脹滿也。非腹中滿。蓋凡邪自表傳裏。必先胸至脇以至心腹入胃也。

柯琴曰。身熱惡風。頸項彊。桂枝癥未罷。脇下滿。已見柴胡一癥。盒飯用小柴胡去參﹑夏。

加桂枝﹑栝蔞以兩解之。不任桂枝而主柴胡者。從樞故也。

【綱】仲景曰。陽明病。發潮熱。大便溏。小便自可。胸脇滿者。小柴胡湯主之。

【目】張云岐曰。此是邪從少陽而入陽明者。何以見之。潮熱者。陽明癥也。然陽明猶未實也。

又何以見之。曰。大便溏。小便自可。豈有胃已實而二便如此者乎。胸脇苦滿。而用小柴胡和之。

使熱邪仍自少陽而解。可不復入陽明也。

鰲按。前條四五日。身熱惡風項彊。與脇滿齊見。是太陽少陽並病也。此條潮熱便溏。小便自可。與脇滿齊見。是陽明少陽合病也。若云傳入。則必先有太陽陽明之癥。然後漸見少陽癥矣。此不可不察。

【綱】仲景曰。陽明病。脇下硬滿。不大便而嘔。舌上白苔者。可與小柴胡湯。上焦得通。津液得下。胃气因和。身然而汗出解也。

【目】王履曰。不大便。屬陽明。然脇下硬滿而嘔也。不猶在少陽部分乎。至舌上起有白苔。

則全由痰飲溢於上焦也。

【綱】仲景曰。傷寒陽脈澀。陰脈弦。法當腹中急痛。先用小建中湯。不瘥者。小柴胡湯主之。

【目】成無己曰。胸脇滿。以邪气初入裏。未停畱。爲濕气痰積而不行。致生滿也。和解可矣。

若腹中急痛。邪漸入裏矣。急痛者。卽滿痛也。

鰲按。此條已偏於半里矣。

【綱】仲景曰。本太陽病。不解。轉入少陽者。脇下硬滿。漧嘔不能食。往來寒熱。尙未吐下。

脈弦細者。與小柴胡湯。若已吐下。發汗。溫鍼。譫語。柴胡癥罷。此爲壞病。知犯何逆。以法治之。

【目】鰲按。此條壞病。尙由太陽病不解而來。已有壞之之機。故一入少陽。卽患脇滿漧嘔寒熱不食也。更兼吐下汗鍼。更不知變生何病矣。故必審之。知犯何逆。然後可隨所犯而以法治。非旣入少陽。再加吐下汗鍼之後。而成壞病也。

【綱】仲景曰。得病六七日。脈遲浮弱。惡風寒。手足溫。醫二三下之。不能食而脇下滿痛。

面目及身黃。頸項彊。小便難者。與柴胡湯後。必下重。本渴。而飲水嘔。食穀噦者。柴胡不中與也。

【目】鰲按。此太陽中風誤下之壞病。非柴胡癥也。故與柴胡湯而必下重。猶是誤與之也。

【綱】仲景曰。傷寒五六日。已發汗。而復下之。胸脇滿。微結。小便不利。渴而不嘔。但頭汗出。往來寒熱。心煩者。此爲未解也。柴胡桂枝榦姜湯主之。初服微煩。復服汗出。則愈。

【目】許叔微曰。本條著眼微結二字。微結者。對大結胸而言。是指心下痞。其病畱著胸脇間。

故胸脇滿微結五字。當作一句看。與心下痞硬。心下支結同義也。

【綱】仲景曰。傷寒胸中有熱。胃中有邪气。腹中痛。欲嘔吐者。黃連湯主之。

【目】陶華曰。腹滿者。邪入太陰脾土也。常痛爲裏實。須下之。承气湯。時減者爲裏虛。當溫之。理中湯。若表解。內不消。非大滿。猶生寒熱。是邪未全入裏。亦未可下。若大滿大實。兼有燥屎。是邪已入腑。𨿽得之四五日。亦爲可下。大抵陽邪爲實。則腹滿而咽漧。陰邪爲寒。則腹滿而吐利。食不下。若已經吐下後而腹滿者。治法又各不同。是又不可不知者也。有腹滿痛。由脾不勝水。水與气搏皮肉之間。腹中漉漉有聲。小半夏茯苓湯加桂枝。下利腹滿。身疼痛。先溫其理。

四逆湯。後攻其表。桂枝湯。發汗後。腹滿。當溫。濃朴半夏生薑人參湯。吐後腹滿。當下。少與調胃承气湯。下後腹滿。宜梔子濃朴湯。腹脹滿者。陰陽不和也。桔梗半夏湯。

張介賓曰。若小腹硬痛。小水自利。大便黑。身目黃者。屬蓄血痛。亦用寒劑加行血藥。下盡黑物自愈。凡傷寒腹中痛甚。但將涼水一盞與飲之。若痛稍可者。屬熱痛。當用涼藥淸之。以上皆實熱癥也。必脈來沈實有力方是此癥。若微弱者。仍當審察從緩治之。若飲水愈痛。此爲寒痛。急用溫藥和之。和之不已。而或四肢厥冷。嘔吐瀉利者。急用熱藥救之。但須詳脈之有力無力。方爲良法耳。

朱曰。有胃脘之陽不散。致腹中痛者。須知之也。

卷十二

嘔

【綱】仲景曰。陽明病。脇下硬滿。不大便而嘔。舌上白苔者。可與小柴胡湯。上焦得通。津液得下。胃气因和。身然而汗出。解也。

【目】柯琴曰。傷寒則嘔逆。中風則漧嘔。凡傷寒中風。無麻黃桂枝癥。但見喜嘔一癥。𨿽發熱者。便可用柴胡湯。不必寒熱往來而始用也。發熱而嘔。則人參當去。卽桂枝非所宜矣。或目赤耳聾胸滿而煩者。用柴胡去參﹑夏。加栝蔞之法。脈弦細而頭痛發熱者。從柴胡去參加桂之法。

鰲按。邪正相爭。故喜嘔。然不曰嘔而曰喜嘔。則非眞嘔可知。此與苦滿苦字。不欲飲食不欲字。皆病情之得於內者。所貴在無形以揣之者也。

【綱】仲景曰。傷寒嘔多。𨿽有陽明癥。不可攻之。

【目】趙嗣眞曰。嘔者。水气在上焦也。上焦得通。津液得下。胃气因和矣。胃气和。故不嘔矣。

【綱】仲景曰。傷寒六七日。發熱。微惡寒。肢節煩疼。微嘔。心下支結。外癥未去者。柴胡桂枝湯主之。

【目】趙嗣眞曰。此癥以內外俱虛。故特用輕劑和解之。不得以他藥與也。

【綱】仲景曰。本太陽病不解。轉入少陽者。脇下硬滿。漧嘔。不能食。往來寒熱。尙未吐下。

脈弦細者。與小柴胡湯。若已吐下發汗溫鍼。譫語。柴胡癥罷。此爲壞病。知犯何逆。以法治之。太陽中風。下利嘔逆。表解者。

可攻之。其人汗出。發作有時。頭痛。心下痞。硬滿。引脇下痛。漧嘔。短气。汗出。不惡寒者。此表解裏未和也。十棗湯。

【目】張元素曰。或云。漧嘔脇痛。小柴胡十棗皆有之。一和解。一攻伐。何也。蓋小柴胡。

病在半表裏。外有寒熱往來。內有漧嘔諸癥。所以不可攻下。宜和解以散表裏之邪。十棗癥。外無寒熱。人汗出。此表已解也。但頭痛。心下痞。硬滿。引脇下痛。漧嘔短气者。邪熱內蓄而有伏飲。是裏未和也。故與十棗以下熱逐飲。以上二癥。宜從表癥以決之。﹝要法﹞有表癥而漧嘔脇痛者。乃柴胡癥也。無表癥而漧嘔脇痛者。十棗癥也。

【綱】仲景曰。傷寒五六日。嘔而發熱者。柴胡癥具。而以他藥下之。若心下滿而硬痛者。此爲結胸也。大陷胸湯主之。但滿而不痛者。爲痞。柴胡不中與之。宜半夏瀉心湯。

【目】黃仲理曰。此則柴胡湯之壞癥也。

【綱】仲景曰。傷寒十三日。下之。胸脇滿而嘔。日晡所發潮熱。已而微利。此本柴胡癥。下之而不得利。今反利者。知醫以丸藥下之。非其治也。潮熱者。實也。先宜小柴胡以解外。後以柴胡加芒硝湯主之。

【目】魏荔彤曰。傷寒至十三日。則過經不解明矣。胸脇滿而嘔。本爲少陽癥也。但日晡所發潮熱。已而微利。則又類陽明矣。何也。邪在少陽無利法。邪在陽明成胃實。有下之而不得利者。

今反利。是癥𨿽在少陽。而陽明有邪未盡。此當以和解者治少陽。以泄下者治陽明如前法矣。醫者用非其法。以丸藥下之。故於潮熱已時微利。利而潮熱仍不已也。仲師恐人誤認爲虛而無熱。直指之曰。潮熱者實也。謂此熱爲實。邪在陽明。不同於虛而不煩之治也。此實。指熱之虛實而言。非言胃已成實之實。所以仍主小柴胡湯。正以胃不成實。邪已半在少陽。故仍從前法。半治少陽。半治陽明而少變之也。先宜柴胡以解外。使邪在少陽者。從表外而上透也。後加芒硝以滌內。使邪在陽明者。從裏以下泄也。此就少陽癥中。兼治陽明胃中餘熱。爲太陽病過經不解。陽明有熱者言之也。陽明有熱。

而不大下之。乃於柴胡湯中用芒硝。則非胃實大下之故也。

鰲按。此應是少陽陽明並病。胸脇滿而嘔。邪在少陽表裏之間也。發潮熱。裏可攻也。微下利。

便未硬也。此時若以大柴胡分解表邪。蕩滌裏實。則邪去而微利亦當自止。柰醫不識病根。誤以丸藥下之。徒引熱邪內陷而下利。表裏俱不得解。此以知本條之誤。並不在下而在於用丸藥以下也。

【綱】仲景曰。太陽病。過經十餘日。心下溫溫欲吐。而胸中痛。大便反溏。腹微滿。鬱鬱微煩。先其時極吐下者。調胃承气湯。若不爾者。不可與。但欲嘔。胸中痛。微滿者。此非柴胡癥。

以嘔故知極吐下也。

【目】韓祗和曰。此條乃明先時極經吐下。中虛而胃不成實之故。以示虛虛之禁也。蓋此又太陽傳入少陽。不必治少陽。亦不必治陽明。但須扶正補虛。爲聽邪自止之法也。凡太陽病過經不解者。邪在少陽。則用小柴胡。邪在陽明少陽之間。則用大柴胡。邪在陽明虛而有熱。作煩。則用調胃承气。邪在陽明虛而無熱。不作煩。則大小柴胡俱不可用。況於調胃承气。故凡太陽病後過經不解。

所當辧其邪在何經。爲虛爲實。以善其治者也。

柯琴曰。太陽居三陽之表。其病過經不解。不轉屬陽明。則轉屬少陽矣。心煩喜嘔。爲柴胡癥。

然胸中痛。大便溏。腹微滿。皆非柴胡癥。但以欲嘔一癥似柴胡。當深究其欲嘔之義矣。夫此病旣不關少陽之半表。見太陽過經而來。一切皆屬裏癥。必十日前吐下而誤之壞病也。極吐誤下。是太陽轉屬陽明。而不屬少陽矣。故與調胃承气也。

【綱】仲景曰。太陽病。過經十餘日。反二三下之。後四五日。柴胡癥仍在者。先與小柴胡湯。

嘔不止。心下急。鬱鬱微煩者。爲未解也。與大柴胡湯下之。則愈。

【目】成無己曰。此是熱邪爲嘔者也。

魏荔彤曰。病由太陽。必傳陽明。方有柴胡相對之少陽癥。今不言陽明癥。而言柴胡癥仍在者。

則十餘日內。太陽罷後。必已傳入陽明之經。因胃气旺而未歸陽明之腑。遂更傳少陽之經矣。所以此十餘日內。曾見柴胡癥。至十餘日後。又四五日。柴胡癥仍在耳。先見柴胡癥時。曾與小柴胡湯。乃嘔不止。心下急。鬱鬱微煩者。𨿽見柴胡。其病未盡到少陽。尙畱陽明經。故宜大柴胡於升舉少陽之中。寓攻下陽明之法。此斟酌於邪在兩經而兼治之者也。

【綱】仲景曰。膈上有寒飲。漧嘔者。不可吐也。漧嘔。吐涎沫。頭痛者。吳茱萸湯主之。

【目】成無己曰。此二條。是皆寒邪爲嘔者也。

【綱】仲景曰。先嘔後渴者。此爲欲解。先渴後嘔者。爲水停心下。此屬飲家。

【目】成無己曰。此條是停飲爲嘔者也。

【綱】仲景曰。嘔家有癰膿。不須治。膿盡自愈。

【目】成無己曰。此是胃脘有膿而嘔者也。大抵傷寒表邪欲傳裏。裏气上逆。則爲嘔。是以半表半里癥多雲嘔也。傷寒三日。三陽爲盡。三陰不受邪。是知邪气傳裏必嘔也。

【綱】仲景曰。傷寒發熱。汗出不解。心下痞硬。嘔吐而下利者。小柴胡湯主之。

【目】黃仲理曰。未經下而嘔。嘔而發熱。故主以小柴胡也。

【綱】仲景曰。嘔家不可用建中湯。以甘故也。

【目】樓全善曰。酒客不可與桂枝湯。以甘故也。嘔家不可與建中湯。亦以甘故也。二者之禁。

其義同耳。心煩喜嘔。嘔而發熱。柴胡湯癥。胸中有熱。腹痛欲嘔。黃連湯癥。太少合病。自利而嘔。黃芩湯癥。嘔同而所由作嘔不同。故方治亦異。

【綱】仲景曰。傷寒胸中有熱。胃中有邪气。腹中痛。欲嘔吐者。黃連湯主之。

【目】柯琴曰。熱不發於表而在胸中。是未傷寒前所蓄之熱也。邪气卽寒气。胃中寒邪阻膈。

胸中之熱不得降。故上炎作嘔。胃脘之陽不外散。故腹中痛也。此在臟腑之半表裏。非形軀之半表裏也。欲嘔而不得嘔。腹痛而不下利。似乎今人所謂幹霍亂絞腸痧等癥。

【綱】仲景曰。太陽與少陽合病。自下利者。與黃芩湯。若嘔者。黃芩加半夏生薑湯主之。

【目】諭昌曰。太陽陽明合病。下利。表癥爲多。陽明少陽合病。下利。裏癥爲多。太陽少陽合病。下利。半表半里癥爲多。故用黃芩甘艸芍藥大棗爲和法也。

趙獻可曰。太陽陽明合病。邪初入陽明之裏也。宜辛甘發散。用葛根湯。以從陽而爲治也。太陽少陽合病。邪已入少陽之裏也。宜酸苦湧泄。用黃芩湯。以從陰而爲治也。

卷十二

發斑

【綱】仲景曰。陽毒之爲病。面赤斑斑如錦紋。咽喉痛。唾膿血。五日可治。七日不可治。

鰲按。仲景傷寒論。無發斑明文。而傷寒發斑癥極多。歷代名家言及斑癥者。皆據金匱陽毒面赤斑斑如錦紋。陰毒面目靑黑以爲說。但陰毒面目靑黑。𨿽亦斑紋之類。畢竟傷寒發斑是陽盛之癥。

當以赤色如錦紋者爲主。若趙氏以此癥謂皆熱毒傷於陰陽。頗有理。﹝其說詳載於後﹞然只存參可也。玆但錄金匱陽毒條以爲綱。

【目】李杲曰。陽癥發斑。有因下之太早者。有因失下者。有因胃熱胃爛者。得之𨿽殊。大抵皆邪助手少陰心火入手太陰肺也。故紅點如斑。生於皮毛之間耳。白虎湯﹑承气湯。從所當而用之。

當以肺脈別也。

趙嗣眞曰。活人云。發斑有兩癥。有溫毒。有熱病。又云。表虛裏實。熱毒乘虛。出於皮膚。

所以發斑瘡癮疹如錦紋。素問謂之疹。愚詳仲景論。無此癥治。但華佗云。熱毒未入於胃而下之。

胃虛熱入。爛胃。又熱已入胃。不以時下之。熱不得泄。亦爛胃。其斑如雞頭大。微隱起。喜著兩脇。王仲弓云。下之太早。熱气乘虛入胃故也。下之太遲。熱畱胃中。亦發斑。服熱藥不當。或多。亦發斑。微者色赤。五死一生。劇者色黑。十死一生。皆用化斑湯及阿膠大靑湯。又索氏新書云。陽毒病患出斑。皆如炙迹。指面大靑黑。並不免於死者。古人云胃爛。如此可信矣。世之人或謂斑有生者。非斑也。皆疹耳。其狀如蚊虫咬。小點而赤是也。故其生多矣。今此癮疹如錦紋者。疹也。非斑也。以斑卽是疹。亦非也。謂表虛裏實者。亦非也。如上所言。豈獨兩癥而已乎。

吳綬曰。凡發斑有六。一曰傷寒。二曰時气。三曰溫毒。四曰陽毒。五曰內傷寒。六曰陰癥。

一曰傷寒發斑者。蓋因當汗不汗。當下不下。熱毒蘊於胃中。乃發斑也。千金方云。紅赤者爲胃熱。

紫赤者爲熱甚。紫黑者爲胃爛也。故赤斑五死一生。黑斑十死一生。大抵鮮紅起發者吉。𨿽大亦不妨。但忌稠密成片。紫赤難治。雜黑尢難也。凡斑旣出。須得脈洪數有力。身暖足溫。易治。脈沈小足冷。元气弱。難治。凡斑欲出未出之際。且與四味升麻湯。先透其毒。若脈弱。倍加人參。

食少大便不實。倍用白術。若斑已出。則不宜再申發也。又不可發汗。汗之更增斑爛。又不宜早下。

下之則斑毒內陷也。如脈紅數。熱盛煩渴者。人參化斑湯。若欲消斑毒。犀角元參湯﹑大靑四物湯。如斑毒內甚。心煩不得眠。錯語呻吟者。黃連解毒湯。加元參﹑升麻﹑大靑﹑犀角之類。熱甚。

煩渴喘咳者。解毒合化斑湯。若斑勢稍退。內實不大便。譫語。有潮熱者。大柴胡加芒硝。或調胃承气。如未可下。有潮熱。煩渴者。且與小柴胡去半夏。加山梔﹑黃連﹑黃柏﹑花粉。或加大靑。如無。代以靑黛。大抵解胃熱胃爛之毒。必以黃連﹑大靑﹑犀角﹑元參﹑升麻﹑石膏﹑知母﹑黃芩﹑山梔﹑黃柏之類。要在審察病情。合宜而用之。二曰時气發斑者。乃天行時疫之气也。感之則憎寒壯熱。身體拘急。或嘔逆。或喘咳。或胸中煩悶。

或躁熱。起臥不安。或頭痛鼻幹。呻吟不得眠。此皆斑候也。先用紙燃燈照看病患面部胸膛四肢背心有紅點起者。乃發斑也。易老曰。凡大紅點發於皮膚之上者。謂之斑。小紅靨行於皮中不出起者。

謂之疹。疹輕而斑重也。大抵一發鮮紅稀朗者吉。若一發如鍼頭稠密紫黑者凶。雜黑者不治。有來勢急者。發熱一二日便出斑。來勢緩者。發熱四五日方出。凡治。必察病患元气虛實。脈之有力無力爲主。若脈微弱元气虛者。必先以三白湯加人參以助眞气。次察斑欲出未透者。升麻葛根湯。如胃弱人虛者。升麻解毒湯﹑四君子湯合用。名曰升君湯也。若斑不透者。直指方加紫艸茸。若疹斑初出。有表癥。憎寒壯熱。頭痛骨疼。四肢拘急。胸中滿悶者。用三因加味羌活散。或加紫艸。若斑稠密。咽喉不利。犀角消毒飲﹑元參升麻湯。凡斑出。脈數大。煩渴者。人參化斑湯。發熱。或潮熱不解者。小柴胡隨癥增損。或人參敗毒散。皆可出入用之。斑出嘔逆者。必用陳皮﹑半夏﹑生薑﹑黃連之類。喘咳不止者。必用二母﹑栝蔞﹑黃芩﹑石膏之類。咽痛者。必用連翹﹑牛蒡﹑元參﹑升麻﹑桔梗﹑甘艸之類。斑出而毒盛者。必用犀角﹑大靑﹑元參﹑山梔﹑石膏﹑黃連﹑黃芩﹑黃柏﹑知母之類。北方謂之紅眼兒瘡气。又避忌香臭。恐觸之也。凡斑已出未出。切不可便投寒涼之劑。以攻其熱。並飲涼水等。恐傷胃气。先作嘔吐也。又不可發汗攻下。虛其表裏之气。其害尢甚也。若脈弱者。必先有房事。要在審問之。如有夾陰者。必先助眞气爲要也。三曰溫毒發斑者。活人云。初春。病患肌肉發斑。癮疹如錦紋。而咳。心悶。但嘔者是也。冬時觸冒寒毒。至春始發。

初病在表。或已汗吐下。而表癥未罷。毒瓦斯未散。以此發斑。宜用黑膏。又有冬日溫暖。人感乖戾之气。冬末卽病。或春被積寒所折。毒不得泄。至天暖。溫毒始發斑疹如錦紋。而咳。心悶。嘔淸汁。宜葛根橘皮湯。大抵冬應大寒而反大暖。人感此不正之气而爲病者。名冬溫。若發斑。卽名溫毒。治例與時气同。但溫毒發斑尢甚耳。黑膏﹑元參升麻湯﹑犀角大靑湯﹑人參化斑湯。選用。凡溫病發於春。熱病發於夏。若出斑者。治與傷寒同也。此由怫郁之熱自內發外。亦非輕也。四曰陽毒發斑者。其候狂言下利。咽痛。面赤斑如錦紋者。陽毒升麻湯﹑大靑四物湯﹑人參化斑湯﹑梔子仁湯。選用。五曰內傷寒者。因暑月得之。先因傷暑。次食冷物。並臥冷處。內外皆寒。逼其暑火。浮游於表而發斑也。海藏治完顏小將軍病寒熱間作。有斑三五點。鼻中微血出。

兩手脈沈澀。皮膚按之無大熱。此內傷寒也。與調中湯數服而愈。凡夾暑者。加香薷﹑扁豆。六曰陰病發斑者。略例曰。陰癥發斑。亦出胸背手足。但稀少而淡紅也。此人元气素虛。或先因欲事。

內損腎气。或誤用涼藥太過。遂成陰癥。伏寒於下。逼其無根失守之火。聚於胸中。上獨燻肺。傳於皮膚而發斑點。但如蚊虱咬傷。非大紅點也。與調中溫胃。加白芍﹑茴香。寒甚脈微者。大建中湯。則眞陽自回。陰火自降而愈。此治本不治標也。大抵發斑。身溫足暖脈數大者。爲順。身涼足冷脈微弱者。爲逆也。凡治斑不可專以斑治。必察脈之浮沈。病之虛實而治之。則爲善治斑也。

張介賓曰。發斑之由。𨿽分數種。然總由寒毒不解而然。如當汗不汗。則表邪不解。當下不下。

則裏邪不解。當淸不淸。則火邪不解。當補不補。則無力不解。或下之太早。則邪陷不解。或陽癥誤用溫補。則陽亢不解。或陰癥誤用寒涼。則陰凝不解。凡邪毒不解。則直入陰分。乃致液涸血枯。斑見肌表。此實毒邪固結。營衛俱劇之癥也。但斑有微甚。勢有重輕。輕者只在四肢。重者乃見胸腹。輕者色淡而隱。重者色赤而顯。若見黑斑。或大便自利。或短气。或二便不通。則十死九矣。凡病傷寒而汗下溫淸俱不能解。及足冷耳聾。煩悶咳嘔者。便是發斑之候。

凡傷寒之邪。本自外而入。深入不解。則又自內而出。此其表裏相乘。勢所必至。原非表虛癥也。但使內外通達。必由表而解矣。卽如犀角地黃湯。乃治斑之要藥。人知此湯。但能涼血淸毒。

而不知此湯。善於解表散邪。若用之得宜。則必通身大汗。熱邪頓解。何爲不可汗耶。由此言之。

則凡脈數無汗。表癥俱在者。必須仍從解散。

凡治發斑。須察表裏。如瘟疫不解。熱入血室。舌焦煩熱發斑者。犀角地黃湯。內外俱熱。陽明狂。躁。大渴發斑者。白虎湯。陽毒赤斑。狂言見鬼者。陽毒升麻湯。疫癘發斑。大熱而躁者。

三黃石膏湯。火郁於經。寒邪不解。脈仍滑數而發斑者。一柴胡飲。陽明外邪。陽毒不解者。升麻湯。

脾腎本虛。外邪不解而發斑者。五柴胡飲。陽明表邪不解。溫熱發斑者。柴胡白虎煎。溫熱毒盛。

咽痛發斑者。元參升麻湯。陰虛水虧。血熱發斑者。玉女煎。陰虛血燥。大熱大渴發斑者。歸芍飲。

內虛外熱。陰盛格陽發斑者。大溫中飲。太陽陽明惡熱。大便祕結。邪毒在腑發斑者。調胃承气。

凡本非陽癥。妄用寒涼者。每令人泄瀉。邪陷不解。余嘗用大溫中飲﹑理陰煎之類。解寒托邪。

始得大汗。汗後邪解。多有見赤斑風餅隨癥而出。隨出隨沒。頃刻卽愈。活者多人。凡寒毒爲斑。

卽此可見。使內托無力。則此毒終無出期。日深日甚。難乎免矣。此理甚微。不可不察。

陶華曰。發斑者。大熱則傷血。血熱不散。裏實表虛。熱乘虛出於皮膚而爲斑也。輕則如疹子。

重則如錦紋。或本屬陽。誤投熱藥。或當汗不汗。當下不下。或汗下未解。皆致此。

陳士鐸曰。傷寒發癥。死癥也。然而斑亦不同。有徧身者。有止心窩者。徧身。癥似重而反輕。

心窩。癥似輕而實重。蓋徧身。內熱已盡發於外。心窩。熱存於心中而不得出。必須用化斑藥以解其熱毒之在中。一方最神。名起斑湯。元參三兩。當歸一兩。荊芥﹑花粉各五錢。升麻﹑黃連﹑茯神各三錢。甘艸一錢。煎服。火毒結於內。必須盡情發出。然內無血以養心。則心中更熱。火毒益熾。而不能外越也。故用元參﹑當歸滋心中之血。黃連涼心中之火。花粉消心中之痰。然不開關以散之。則火內藏而不得泄。故又用升麻﹑荊芥以發之。甘艸﹑茯神以和之。自然引火外出。而不內蓄。火旣外越。斑亦漸消。又何至於喪命哉。

鰲按。發斑癥。或因溫毒。或因熱病。皆由陽邪內蘊熱毒之气。不得宣泄。病至五六日。或七八日。必大發熱。無汗。面赤。煩渴。心悶。﹝心悶尢切要﹞然後斑出。大約頭面胸腹間先發。

肌膚內。或細如蚊迹。或大如米豆。便隱隱於皮膚之間。一半日便出皮膚之外。甚者浮腫相連。如雲片。如錦紋。其色以紅潤鮮明者爲佳。紫色者熱毒較重。黑色邪毒內陷。便爲九死一生之癥。治法於初發皮膚之時。急用化斑湯透發之。以解毒淸熱。邪毒內陷者。羚羊角散﹑大靑湯﹑元參解毒湯﹑犀角解毒湯。選而用之。如或天气暄暖。兼用防風解毒湯。天气酷熱。兼用黃連解毒湯。

此其大法。蘆根﹑石膏。亦可斟酌加用。

凡傷寒發斑。𨿽大約從頭面胸前起。但必手足背心。一齊透露爲妙。凡有一處不透。毒必內陷。

遂有棘手之膚。故前提綱𨿽引仲景陽毒條論。其實論中只言面赤斑斑如錦紋。並未嘗及徧身上下。

然只引以爲緣起。而非傷寒發斑正文。參看諸前賢議論。自得精詳。

卷十二發斑

附錄三陽治法總要

繆希雍曰。太陽病。其癥發熱。惡寒。惡風。頭痛項彊。腰脊彊。徧身骨痛。脈𨿽浮洪而不數。

多不傳經。煩躁。脈數急者。是欲傳經。宜先發汗以解表邪。其藥以羌活湯爲主。羌活三錢。前胡﹑葛根各二錢。甘艸八分。生薑三片。棗一枚。杏仁九粒。秋深冬月應用此方。亦可量加紫蘇﹑蔥白。如冬月嚴寒。感邪卽發。服此藥不得汗。本方加麻黃一錢。生薑四片。共前七片。得汗。勿再服。如病患自覺煩躁。喜就淸涼。不喜就熱。兼口渴。是卽欲傳入陽明也。若外癥頭疼。徧身骨疼不解。或帶口渴。鼻幹目疼。不得臥。卽系太陽陽明癥。羌活湯中加石膏﹑知母﹑麥冬。大劑與之。得汗卽解。如自汗。煩躁。頭疼。徧身骨疼不解者。羌活一錢。桂枝七分。石膏一兩二錢。

麥冬六錢。知母三錢。竹葉一百二十片。白芍二錢。甘艸八分。如冬月卽病太陽癥。惡寒畏風。頭疼。徧身骨疼。自汗不渴。宜用桂枝八分。白芍二錢。甘艸一錢。棗三枚。姜一片。太陽病不解。

熱結膀胱。其人如狂。血自下。下之愈。其外癥不解者。不可下。當先解表。表癥罷。少腹急結者。

乃可下之。桃仁承气湯。無蓄血癥。大承气湯。正陽陽明病者。胃家實熱是也。其癥不大便。自汗。潮熱。口渴。咽漧。鼻幹。而嘔。或漧嘔。目不得眠。畏人聲木聲。畏火。不惡寒反惡熱或先惡寒。不久旋發熱。甚則譫語狂亂。循衣摸牀。脈洪大而長。宜急解其表。用竹葉石膏湯。

大劑與之。不嘔無汗。與葛根湯。亦須大劑。若表癥已罷。脈緩小。小便利。是病解矣。若表癥解後。

邪結於裏。大便祕。小便短赤。宜用調胃承气湯。或小承气湯下之。下後。按其腹中。不作痛而和。

病卽已解。如作痛。是燥屎未盡也。再用前藥下之。以腹中和二便通利爲度。陽明病。不能食。

若其人本虛。勿輕議下。陽明病。頭眩。咳而咽痛者。用葛根﹑甘艸﹑桔梗﹑麥冬四味濃煎。數數與之。陽明病。無汗。小便不利。心中懊者。當發黃。急用梔子﹑麥冬﹑淡豆豉。大劑濃煎與之。

如已見身黃。急加茵陳爲君主之。陽明病。衄血。此緣失於發汗。宜用荊芥﹑蒲黃﹑側柏葉各二錢。葛根﹑生地各三錢。麥冬五錢。丹皮錢半。茅根二兩。濃煎與之。兼飲童便。陽明病。心下硬滿者。此邪未入於腹中。愼勿下之。用竹葉石膏湯。加栝蔞一个搗碎。桔梗二錢。黃連一錢。陽明病。邪結於裏。汗出身重。短气腹滿而喘。潮熱。手足然汗出者。此大便已硬也。六七日以來。

宜下之。用小承气不行。換大承气。勿大其劑。若大便不硬者。愼勿輕下。陽明病。發汗不解。腹急者。亟下之。傷寒六七日。目中不了了。睛不和。無表癥。大便難。承气湯下之。陽明病。下之早。外有熱。手足溫。不結胸。心中懊。不能食。但頭汗出。梔子豉湯。陽明病。但潮熱。大便溏。胸滿不去者。小柴胡湯去人參加黃連﹑栝蔞。陽明病。自汗出。或發汗後小便利。津液內渴。

大便難硬。不可攻之。須候其自欲便。或用蜜導膽導通之。大下後。六七日。不大便。煩不解。腹滿痛。本有宿食。宜再用承气湯下之。食穀欲嘔。屬陽明。非少陽也。胸中煩熱者。竹茹湯主之。

竹茹三錢。麥冬五錢。枇杷葉三大片。蘆根三兩。內無熱癥者。小便利。口不渴。此爲陽明虛也。

吳茱萸湯主之。吳萸二錢。人參三錢。生薑錢半。棗三枚。水煎。日三服。凡陽明病。多汗。津液外出。胃中燥。大便必硬。硬則譫語。小承气湯。若一服譫語止者。勿再服。陽明病。譫語。發潮熱。脈滑而數者。小承气湯。服藥後。腹中轉气者。更一服。若不轉气。勿更與。若服後。次日不大便。脈反微澀者。裏虛也。爲難治。勿再下。陽明病。下血譫語者。此爲熱入血室。汗止在頭。

用荊芥﹑葛根各三錢。黃芩﹑丹皮各錢半。麥冬五錢。生蒲黃二錢。濃煎。童便對飲之。陽明病。

脈浮緊。咽燥。口苦。腹滿而喘。發熱汗出。惡熱。身重。若下之。則胃中空虛。客气動膈。心中懊。舌上苔者。梔子豉湯。若渴欲飲水。舌燥者。白虎加人參湯。若脈浮。發熱口渴。小便不利者。豬苓湯。陽明病。協熱下利者。六一散。心下痞者。以黃連栝蔞湯調服。脈浮遲。表熱裏寒。下利淸谷。四逆湯。趺陽脈浮而澀。小便數。大便硬。其脾爲約。麻子仁丸。每用十丸。日三服。陽明實則譫語。虛則鄭聲。鄭聲者。重語也。直視譫語。喘滿者死。下利者亦死。發汗多。若重發其汗。譫語。脈短者死。脈和者不死。若吐若下後不解。不大便五六日。

或至十餘日。日晡發潮熱。不惡寒。獨語如見鬼狀。若劇者。發則不識人。循衣摸牀。惕而不安。

微喘直視。脈弦者生。澀者死。﹝澀者陽癥見陰脈也﹞微者。但發熱譫語。大承气下之。利勿再服。

陽明病發狂。棄衣而走。登髙而歌。此陽明實也。以承气亟下之。如便不結。大劑白虎湯灌之。

石膏四兩。麥冬二兩。知母兩半。加大靑一兩。甘艸七錢。太陽陽明病。協熱下利者。六一散。黃連湯調服。太陽陽明並病。六七日表癥仍在。其人發狂者。以熱在下焦。小腹當硬滿。小便自利。

下其血乃愈。桃仁承气湯。又二陽並病。太陽癥罷。潮熱。汗出。大便難。譫語者。大承气湯。少陽病。其癥口苦。咽漧。目眩。往來寒熱。胸脇痛。胸滿或痛。耳聾。脈弦細。頭痛。發熱者。屬少陽。少陽不可發汗。發汗則譫語。胃和者自愈。不和則煩而悸。傷寒三日。少陽脈小者。欲已也。

凡太陽病不解。傳入少陽者。脇下硬滿。漧嘔。不能食。往來寒熱。未經吐下。脈沈緊者。與小柴胡湯。日三服。柴胡二錢四分。人參﹑黃芩﹑甘艸﹑生薑各九分。半夏錢半。大棗二枚。加減法。

若胸中煩而不嘔。去半夏﹑人參。加栝蔞實一枚。若心下痞滿。去大棗。加牡蠣二錢半。若渴者。

去半夏。加人參﹑花粉。若腹中痛者。去黃芩。加白芍三錢。若心下悸。小便不利。去黃芩。加茯苓二錢。若不渴。外有微熱者。去人參。加桂一錢。夏勿用。溫覆取微汗。愈。若咳者。去參﹑棗。加五味一錢。少佐漧薑。陽明少陽並病。必下利。脈滑而數。有宿食也。承气湯下之。若吐下發汗溫鍼。譫語。柴胡湯癥罷。此爲壞病。知犯何逆。以法治之。三陽合病。脈大。上關上。但欲睡眠。目合則汗。藥用百合一兩。麥冬五錢。炙艸一錢。知母﹑白芍﹑花粉各二錢。制龜甲三錢。竹葉五十片。三陽合病。腹滿身重。譫語遺尿。白虎湯。加百合。傷寒六七日。無大熱。其人煩躁者。此爲陽去入陰故也。傷寒三日。三陽爲盡。三陰當受邪。其人反能食而不嘔。此爲三陰不受邪之故也。

卷十二發斑

附錄理傷寒條論

朱曰。養生至寶書云。近穢气。觸眞气。近死气。亂生气。深有旨哉。孫眞人云。乘馬遠行。

至暮。當沐浴更衣。方可近嬰見處所。若感其气。則爲急驚風搐。又曰。步踐糞穢之履。勿使近嬰兒。若感其气。則爲天弔。傷寒大汗將出。當以艾灸席隅。以避其气。不然。感其汗气。則傳染矣。所以多染侍奉勞役之人者。由其神虛气怯。易爲擾亂故也。如剝死馬者。感其毒瓦斯。而爲馬气之疾。其理同焉。﹝以上汗气傳染﹞或曰。傷寒只傳足經。不傳手經。何也。曰。傷寒之邪。多於足經。而其病甚。少於手經。而其病微。故不特言手經。但寄於足經而已。﹝手足經辧﹞外有風寒暑濕。內有饑飽勞逸。或曰。勞役。非也。勞﹑倦也。逸﹑閒逸也。西山記曰。久勞則安閒以保極力之處。久逸則導引以行積滯之气。﹝內外傷辧﹞

夫寒者。天地殺厲之气也。秋之霧露。冬之霜雪。

皆寒邪也。是以辛苦之徒。起居不節。飲食不時。感霧露之气。則邪淺。感霜雪之气。則邪深。

感而卽病。名曰傷寒。不卽病者。寒邪藏於肌肉之間。伏於榮衛之內。至春因溫暖之气而發。名溫病。至夏因暑熱之气而作。名熱病。一理而已。若疫癘。稍有不同者。蓋因春宜溫而反涼。夏宜熱而反冷。秋宜涼而反熱。冬宜寒而反溫。四時不正之气也。感春夏不正之气爲溫疫。感秋冬不正之气爲寒疫。其經絡傳受。表裏受癥。與傷寒同。俗云時气病。經總之曰傷寒。所以謂大病者。害人甚速也。軒岐後。得其治法之祕者。仲景一人。守眞先生。

不遵桂枝發表之法。自制雙解通聖辛涼之劑。非不同也。時有異也。五運六气有所更。世態居民有所變。天以常靜。人以常動。動屬陽。靜屬陰。淸平之世。同水化也。𨿽有辛熱之藥。不生他癥。

擾攘之世。同火化也。若用辛熱。則發黃出斑。成壞病矣。蓋人內火旣動。外火又侵。所以辛熱發汗。不如辛溫。辛溫發汗。不如辛涼。以辛熱發汗。輕者必危。重者必死。可不愼哉。﹝理傷寒總論﹞

卷十三﹟太陰經癥

太陰經脈

【綱】仲景曰。傷寒脈浮而緩。手足自溫者。系在太陰。太陰當發身黃。若小便自利者。不能發黃。至六七日。𨿽暴煩。下利日十餘行。必自止。以脾家實。腐穢當去故也。

【目】朱肱曰。足太陰脾之經。爲三陰之首。其脈布於脾胃。絡於嗌喉。故病患腹滿而嗌漧。

尺寸俱沈細者。知太陰經受病也。傷寒四五日。腹滿咽漧手足自溫。或下利不渴。或腹滿時痛。尺寸脈俱沈細。此足太陰脾經受病也。傷寒手足必微冷。若手足自溫者。系太陰也。自利不止。屬太陰也。腹滿時痛。屬太陰也。自利不渴者。髒寒也。當溫之。宜四逆湯﹑理中湯也。腹滿脈浮者。

可桂枝微發汗。腹痛者。桂枝加芍藥湯。甚者。桂枝加大黃湯。

魏荔彤曰。脈浮緩。手足溫。此近太陽中風。而手足不能發熱。則脾臟素有濕邪。與風寒變熱之邪相混。所以不能作大熱於外。而實蓄深熱於內。明其系在太陰。身當發黃。同於太陽發黃等癥。

蓄熱於裏之義也。若小便利。濕泄而熱去。故不能發黃。在陽明篇已言之。重見於此者。彼以太陽初入陽明者言。其脾素有濕。則不能成胃實。表邪熱入。止爲發黃癥。蓋胃實本津液內竭。盛熱成實之癥。旣有濕邪。亦津液也。故不成胃實而成發黃。迨七八日熱邪久已耗液。故復成胃實。以大便硬爲驗。仲師於彼。指之爲陽明病。起見與太陰病迥不同也。此條亦由太陽初入。然病終不歸陽明。故仲師指出太陰脾家實。當風寒變熱傳入。特以脾素濕。則邪熱之投濕如煙投水。俱趨於脾而爲患也。故不能發黃。以上均於陽明所言同。但此至七八日。不惟大便不硬。卻暴煩下利日十餘行者。病之初入同。病之去向分也。熱勝濕。遂成胃實便硬。濕勝熱。濕畱而熱欲去。遂成脾實下利。此胃實脾實之分關。不出濕熱二字也。濕。陰邪凝滯。可以畱。熱陽邪迅捷。必欲出。小便旣泄不盡。又不發黃。熱從何出。必隨濕下流。歸於大便。平日爲泄爲熱所停蓄腐穢之物。無不隨之而去。有不容自已之勢也。此脾實系太陰。胃實屬陽明。止在濕熱分關。遂爲兩經判然之癥也。至二條俱未出方。蓋陽明則胃實。宜四承气隨人調劑。

太陰則脾實下利。未利前。如何除濕燥土。旣利後。如何補中益脾。或兼除濕淸熱。又在人審量焉。

且使腐穢一瀉得愈。亦可不必方治矣。

諭昌曰。太陰脈本緩。故浮緩𨿽類太陽中風。然手足自溫。則不似太陽之發熱。更不似少陰厥陰之四逆與厥。所以系在太陰。不能發黃。以上與陽明篇中語句皆同。但彼以胃實而便硬。其癥復轉陽明。此以脾實而下穢腐。其癥止屬太陰耳。至七八日暴煩下利。日十餘行。其癥又與少陰無別。

而腐穢盡。利當自止。則不似少陰之煩躁有加。下利漫無止期也。況少陰之煩而下利。手足反溫。

脈緊反去者。仍爲欲愈之候。若不辧析。誤以四逆法治之。反增危矣。

【綱】仲景曰。傷寒下利。日十餘行。脈反實者死。

【目】虞摶曰。脾气虛而邪气盛。故脈反實也。

【綱】仲景曰。太陰病。脈弱。其人續自便利。設當行大黃﹑芍藥。宜減之。以其胃气弱。易動故也。

【目】諭昌曰。此段叮嚀。與陽明篇中互發。陽明曰不轉失气。曰先硬後溏。曰未定成硬。皆是恐傷太陰脾气。此曰脈弱便利。減用大黃﹑芍藥。又恐傷陽明胃气也。

【綱】仲景曰。惡寒。脈微。而復利。亡血也。四逆加人參湯主之。

【目】朱肱曰。病有無熱惡寒者。發於陰也。發於陰者。宜溫裏。脈必微。或沈細。屬四逆加人參湯﹑四逆湯﹑理中湯也。若發熱微惡寒者。屬柴胡桂枝湯也。

鰲按。以其惡寒未罷。故宜四逆。以其脈微爲無血。故宜加人參。

【綱】仲景曰。太陰病。脈浮者。可發汗。宜桂枝湯。

【目】朱肱曰。問古人以四日太陰癥發。病在胸膈。可吐而愈。何也。答曰。不然。有太陰癥。

脈大胸滿多痰者。可吐之。脈大而無痰癥者。可汗而已。大抵在表者汗之。在裏者下之。在上者湧之。在下者泄之。瓜蒂梔豉。隨癥施用。不可以日數拘也。

魏荔彤曰。邪自太陽。而陽明。而少陽。遞及太陰。法當還升之少陽。使由少陽之半表。透太陽之表。亦兼在陽經之治也。太陰病而脈不沈緩。卻見浮。則傳入陰經之邪。復思遠陽而去也。可急發汗。俾得外越。而病可已矣。在太陽麻黃爲發汗。桂枝爲解肌。此言桂枝發汗。非發汗卽解肌也。蓋用桂枝湯中芍藥。引桂姜之辛溫入陰分。而驅傳入之邪。所謂陽因陰用也。且桂芍俱能走肝。

更可引太陰之邪。由少陽傳入者。還回少陽而出。此桂枝湯但見太陰脈浮卽可汗。未可拘風因用桂枝。寒因用麻黃之說也。邪在太陽陽明。尙分風寒兩因之來路。及由陽明而少陽。已不可復分。

更傳太陰。豈能分風因寒因哉。再者。麻黃湯一槪辛熱。不能入陰分。卽寒因可辧。亦不宜用。兼之無隔少陽而驅入太陽之理。麻黃湯之力。但輕淸上升。達於太陽。亦不能假少陽之道也。故不言麻黃湯。非漏也。亦非舉桂枝以槪之也。知此則太陰邪之出路。必由少陽以返太陽。而他說俱不足以惑之矣。

麻黃湯之走陰分。在營血則能入。以在太陽之表。入三陰之陰分。則不能入。以其升而不降也。

此亦宜知。

【綱】仲景曰。太陰中風。四肢煩疼。陽微陰澀而長者。爲欲愈。

【目】方中行曰。四肢煩疼者。脾主四肢。亦風淫末疾之明驗也。

魏荔彤曰。脈見長則邪自太陰欲還復少陽必矣。脾爲髒裏。經邪內陷。則癥見腹滿痛。吐不能食等癥。若經邪欲外出。則癥見於四末。而不久於內陷可知矣。於是陽微陰澀。邪已有浸浸透至營衛之勢。兼以弦長。見少陽之門戶辟。

而生發之气已動矣。更得四末之間。蠢然煩疼。汗出發熱。其邪純回太陽矣。邪不由太陽而去。烏能自止乎。

卷十三﹟太陰經癥

寒實結胸

【綱】仲景曰。太陰之爲病。腹滿而吐。食不下。自利益甚。時腹自痛。若下之。必胸下結硬。

【目】張元素曰。太陰本癥。惟腹滿自利而已。若邪迫於上。則吐而食不下也。邪迫於下。則利甚而腹滿也。上下相迫。必上下交亂。胃中空虛。法只可行溫散之劑。其病自痊。若誤下之。必在下之邪去。而在上之邪陷。有不至於胸下結硬者哉。

魏荔彤曰。邪自外感。太陽先中之。邪自內傳。太陰先受之。少陽之邪。旣不能由半表而達表。

必由半里而入裏。而裏三陰之太陰。又爲三陰之表。內經云。太陰主開是也。所以少陽之邪。傳經必先及太陰。亦不離內外表裏之義而已矣。腹滿而吐。食不下。自利腹痛。純爲太陰濕土。失鎭奠之令。故癥全見於腸胃肚腹之間。本爲三陽之邪。陷入陰經爲患。法當升散其邪。復還陽分。若以滿痛爲實邪而下之。則陽愈陷而下沈。陰愈凝而不散。胸下結硬。有似太陽之結胸而在下。有似太陽之心下痞而又在上。胸下結硬。所以爲太陰誤下獨見之癥者如此。傷寒傳經之邪。無論在太陽爲風因寒因。及徧歷三陽。皆成熱邪。復由陽而入陰。或誤下誤汗。又能變虛生寒。此病之變易莫測也。惟其爲熱邪。所以作滿而能吐。若寒邪。但脹滿不食。必不能上逆爲嘔吐矣。自利而時腹痛。

利爲挾熱。時痛亦熱邪。若寒邪。則痛隱隱無已時矣。所以知其確爲熱邪也。況凡病初得爲寒。久痛多熱。亦理之常。太陽風寒之邪。傳陽明時已變熱矣。未有無所因而忽又變寒入三陰者。如謂入三陰卽爲寒。何以有系在太陰之發黃也。發黃亦爲寒邪耶。又何以三陰篇中用苦寒之劑。仲師立法。

不一而足。豈智不足耶。總由傳經與直中之邪。分路不明。故見仲師立一溫散之法。便謂傳經爲寒邪。及見一恣用苦寒之法。便自己亦說不周全。遂含糊了事便罷。余不得不於三陰之首條力爭之。曰。直中有寒。傳經悉熱。﹝八字鐵案﹞此二語確乎不易。再太陽結胸痞。

皆經誤下而成。亦屬風寒在表之邪。日久變熱。遂成結聚。特風邪陽。聚於髙分。寒邪陰。聚於低分。然風因寒因。俱爲已變熱之邪無異也。所以陷胸瀉心內。俱有苦寒之味。今此胸下結硬。又豈能外陷胸瀉心別求門路乎。或問。仲師意在溫散。子言陷胸瀉心。何也。曰。仲師溫散。爲太陰未誤下言。非爲已下成胸下結硬者言也。亦如太陽未誤下。用辛溫。已誤下。用苦寒也。三陽爲表。

三陰爲裏。固矣。三陽有三陽之表裏。三陰有三陰之表裏。豈可一陽而盡表之理。一陰而盡陰之道乎。此乃傷寒中之大關鍵也。

【綱】仲景曰。寒實結胸。無熱癥者。與三白小陷胸湯。爲散亦可服。

【目】柯琴曰。太陽表熱未除而反下之。熱邪與寒水相結。成熱實結胸。太陰腹滿時痛而反下之。寒邪與寒藥相結。成寒實結胸也。無熱癥者。不四肢煩疼也。

卷十三﹟太陰經癥

腹滿腹痛

【綱】仲景曰。太陰之爲病。腹滿而吐。食不下。自利益甚。時腹自痛。若下之。必胸下結硬。

【目】朱肱曰。本太陽病。醫反下之。因爾腹滿時痛。是有表。復有裏。仲景所以用桂枝加芍藥湯。甚者加大黃。桂枝加芍藥。卽是小建中也。仲景云。太陰脈弱自利。設當行大黃﹑芍藥者。

宜減之。其人胃虛。陽气易動之故。下利者。先煎芍藥十餘沸。

腹痛有二癥。有熱痛。有冷痛。尺脈弦。腸鳴泄利而痛者。冷痛也。小建中湯。不瘥者。小柴胡湯。陰癥腹痛。卽四逆散。四逆加芍藥湯。腹痛小便不利者。眞武湯。關脈實。腹滿大便祕。按之而痛者。熱痛也。桂枝加大黃黃連湯﹑大承气湯。

太陰大約可溫。然須有積。方可下也。何謂積癥。太陰腹滿時痛。胸膈不快。滿閉塞。唇靑。

手足冷。脈沈細。少情緒。或腹痛。此名太陰也。近人都不識陰癥。才見胸膈不快。便投熱藥。

非其治也。大抵陰癥者。由冷物傷脾胃。陰經受之也。主胸膈脹。面色及唇。皆無色澤。手足冷。

脈沈細。少情緒。亦不因嗜欲。但內傷冷物。或損動胃气。遂成陰癥。復投巴豆之類。胸膈愈不快。或吐而利。經一二日。遂致不救。蓋不知寒中太陰也。

問。萬一飲食不節。寒中陰經。何法以治。曰。理中加靑皮﹑陳皮。一二劑。胸膈卽快。枳實理中丸。五積散。太陰脾經。主胸膈滿。甲乙經曰。賊風虛邪者。陽受之。飲食不節。起居不時者。

陰受之。陽受則入腑。陰受則入髒。入腑則身熱不時。上爲喘呼。入髒則滿閉塞。下爲飧泄。

久爲腸。

腹脹滿者。陰陽不和也。桔梗半夏湯最良。仲景論太陽病發汗後腹脹滿者。濃朴生薑半夏甘艸人參湯。下後心煩腹滿臥起不安者。梔子濃朴湯。吐後腹脹滿者。調胃承气湯。

成無己曰。腹滿者。俗謂之肚脹也。華佗曰。傷寒一日在皮。二日在膚。三日在肌。四日在胸。

五日在腹。六日入胃。入胃。謂入腑也。是在腹。猶未全入裏也。𨿽腹滿爲裏癥。亦有淺深之別。

經曰。表已解而內不消。非大滿猶生寒熱。則病不除。是其未全入腑。若大滿大實。堅有燥屎。

自可下之。𨿽四五日不害。謂之邪气已入腑也。傷寒邪入腹。是裏癥已深。故腹滿乃可下。如經曰。

其熱不潮。未可與承气。若腹大滿不通者。可與小承气。本太陽病。醫反下之。因而腹滿時痛者。

屬太陰也。桂枝加芍藥湯。大實痛者。桂枝加大黃湯。少陰癥腹脹不大便者。急下之。諸如此者。

皆爲裏癥是也。𨿽曰。腹滿痛爲實。然腹滿不減則爲實。可下。腹滿時減則爲虛。不可下。以溫藥和之。蓋虛气畱脹。亦爲之脹。但比之實者。不至堅痛也。

王肯堂曰。結胸從心下起至少腹硬滿而痛。與腹滿類也。然結胸按之痛。手不可近。腹滿痛舉按常痛。手近不甚也。痞亦從心下起至少腹亦與腹滿類也。然痞或止畱心下。腹滿但在腹之中也。

邪入裏與正搏。則爲腹痛。所以痛有異。腹痛屬裏。正太陽腹不痛。少陽亦胸脇痛而無腹痛。若陽明腹滿急而痛。此爲裏實宜下。大柴胡﹑小承气。三陰下利淸谷而又腹痛。裏寒故也。此總論太陽經陽中之陰。四逆湯﹑附子理中湯。陽气傳太陰經腹滿而痛。其癥有二。有實痛。有虛痛。腸鳴泄利而痛者。虛痛也。此獨論太陰經陰中之陽。小建中湯。卽桂枝加芍藥湯。但桂有濃薄爾。不瘥。小柴胡去芩加芍如數。腹滿便祕按之痛者。實痛也。桂枝湯加大黃一錢。此虛痛實痛。乃是以陽邪漸消爲虛。陽气盛大爲實。

吳綬曰。凡腹痛可按可揉者。內虛也。不可按不可揉者。內實也。海藏言中脘痛者。屬脾土。

脈沈遲內寒者。理中湯﹑附子理中丸。陽脈澀陰脈弦。小建中。若小腹痛屬厥陰經分。當歸四逆湯加吳萸。厥逆者同。如大實腹滿痛。繞臍刺痛。不大便。脈實。大承气。凡潮熱不大便。從心下至少腹硬滿而痛。手不可近。大陷胸。若脈弦腹痛。無熱無寒。芍藥甘艸湯。脈弦口苦。發熱腹痛。

小柴胡去人參加炒白芍。若寒熱交作腹痛。加肉桂﹑白芍。若寒多而痛。去黃芩加肉桂﹑白芍。

凡少陰發熱手足冷腹痛。四逆散加附﹑桂﹑萸﹑芍。凡發熱脈洪弦腹痛。芍藥黃芩湯。凡蓄血。亦令人腹痛。手不可近。腹痛欲吐利而煩躁者。多有痧毒。世俗刮刺委中穴。

柯琴曰。太陰之上。濕气主之。腹痛吐利。從濕化也。故人傷於濕。脾先受之。然寒濕入於陰經。不能動髒。則還入於胃腑。太陰經布胃中。又發於胃。胃中寒濕。故食不納而吐利也。太陰脈從足入腹。寒气時上。故腹時自痛。法當溫中散寒。若誤下胃口受寒。故胸下結硬。

【綱】仲景曰。傷寒脈浮而緩。手足自溫者。系在太陰。太陰當發身黃。若小便自利者。不能發黃。至七八日。𨿽暴煩。下利日十餘行。必自止。以脾家實。腐穢當去故也。

【目】許叔微曰。難經曰。痛爲實。脾家實者。知其實必痛也。大抵痛宜下。

成無己曰。腹滿。太陰癥也。陽熱爲邪者。則腹滿而咽漧。陰寒爲邪者。則腹滿而吐。食不下。

自利益甚。時腹自痛。太陰者。脾土也。治中央。故專主腹滿之候。又發汗吐下後成腹滿者。皆邪气乘虛內客爲之。而所主又各不同。經曰。發汗後腹脹滿者。濃朴生薑甘艸半夏人參湯。傷寒吐後腹脹滿者。調胃承气湯。傷寒下後心煩腹脹滿臥起不安者。梔子濃朴湯。三者有當溫。有當下。有當吐。何也。邪气不一也。且發汗則邪之在表者𨿽去。而汗多亡陽。致胃气虛。不能敷布。諸气壅滯而爲脹滿者。是當溫散。吐後邪之在胸中者。能去則安。若不能去。致胸中之邪。下傳入胃而爲實。遂生脹滿者。是又當下。妄下後邪气在表。未經入腑者。遂自表乘虛而入。郁於胸中。致爲虛煩。气上下不得通。腹爲之脹者。是又當吐。醫者要識邪气所自。知其由來。觀邪气所在。知其虛實。汗吐下之不瘥。則可矣。

鰲按。脾家實。卽腐穢也。

【綱】仲景曰。傷寒四五日。腹中痛。若轉气下趨少腹者。此欲自利也。

【目】柯琴曰。此自利之兆也。四五日。是太陰發病之期。

卷十三﹟太陰經癥

吐利

【綱】仲景曰。太陰之爲病。腹滿而吐。食不下。自利益甚。時腹自痛。若下之。必胸下結硬。

【目】柯琴曰。腹痛吐利。從濕化也。太陰脈布胃中。又發於胃。胃中寒濕。故食不內而吐利交作也。

【綱】仲景曰。自利不渴者。屬太陰。以其髒有寒故也。當溫之。宜服四逆輩。

傷寒四五日。腹中痛。若轉气下趨少腹者。此欲自利也。

【目】劉完素曰。仲景大意。以自利不渴。屬太陰之爲病。蓋太陰脾屬濕土。若熱邪入脾。必蒸動其濕。濕動則不渴而身黃又以自。利而渴。屬少陰之爲病。蓋少陰腎屬寒水。若熱邪入腎。必消鑠其水。水消則口渴而煩躁。分經辧癥。其所關不甚大哉。

魏荔彤曰。此言太陰病之有寒癥。以見異於傳經而入之熱邪。另立法以別之也。太陰爲髒屬陰。

而太陰爲經。自是陰中之表。傳經之邪。本風寒而變熱遞傳。自是熱邪固已。然有太陰髒中本寒而得病者。又當另爲諦審其癥而治之。不容混言熱邪以貽誤。蓋自利未有不渴者。自利而不渴。則非太陰之經病。而太陰之髒病也。經爲裏之表。髒爲裏之裏。其人脾臟之陽素虧。寒濕凝滯。則斡運不行。所以腸胃水谷不分。下泄益甚。此欲執升散經邪之法。必不對矣。故當溫之。溫之者。溫其髒也。服四逆輩。不專主一方。不出溫之之義耳。凡傷寒六經之邪。皆當論其標本。以分經病臟腑病。不然。本經卽混矣。況合病並病。及遞傳之間。或盡傳不盡傳之辧。愈渺然矣。再此自利。乃未誤汗吐下者。故知其髒本寒。非藥所致也。旣云自利。又云髒寒。非誤治。亦非傳經。可謂寒邪直中太陰矣。少陰厥陰。俱有直中。少陰直中。寒也。厥陰直中。風也。太陰直中。其此癥乎。蓋太陰直中。中濕也。風寒濕𨿽分三邪。俱以寒邪爲宗主也。

【綱】仲景曰。傷寒脈浮而緩。手足自溫者。系在太陰。太陰當發身黃。若小便自利者。不能發黃。至七八日。𨿽暴煩。下利日十餘行。以脾家實。腐穢當去故也。

【目】鰲按。前半身當發黃。是太陰寒濕傷於表。後半暴煩下利。是太陰濕熱蓄於內。然寒濕之傷於表者。因小便而出。故小便自利則身不發黃。濕熱之傷於內者。必從大便而出。故下利日十餘行而自止。蓋發於陰者六日愈。七八日則陽气復。因而暴煩下利。夫利至日十餘行。其腐穢當盡去。故必自止也。惟表陽仍在。故手足溫。惟裏陽陡發。故暴煩。此陰中有陽。與前髒寒癥純陰無陽者迥別。

【綱】仲景曰。太陰病。脈弱。其人續自便利。設當行大黃﹑芍藥者。宜減之。以其胃气弱。

易動故也。

【目】柯琴曰。下利爲太陰本癥。自利因脾實者。腐穢盡則愈。自利因髒寒者。四逆輩溫之則愈。若自利因太陽誤下者。則腹滿時痛。當加芍藥。大實痛者。當加大黃。此下後脈弱。胃气亦弱。

故減其制而與之也。大黃瀉胃。是陽明血分下藥。芍藥瀉脾。是太陰气分下藥。下利腹痛。熱邪爲患。宜芍藥下之。下利腹痛。爲陰寒者。非芍藥所宜矣。仲景於此並提。勿艸艸看過。

【綱】仲景曰。惡寒。脈微而復利。亡血也。四逆加人參湯主之。

【目】張兼善曰。利則止矣。以猶惡寒。仍宜四逆。以脈微無血。故加人參。

【綱】仲景曰。病在膈上必吐。在膈下者必利。

【目】柯琴曰。本癥原是吐利。因胸下結硬。故不能通。因勢而利導之。結硬自除矣。

【綱】仲景曰。傷寒下利。日十餘行。脈反實者死。

【目】柯琴曰。脾气虛而邪气盛。故脈反實也。

卷十三﹟太陰經癥

汗後寒熱不解

【綱】仲景曰。太陰病。脈浮者。可發汗。宜桂枝湯。

【目】朱肱曰。太陰癥發汗後。根據前寒熱者。須看脈如何。若浮數。或洪大。則表癥猶在。再表可也。如桂枝湯﹑桂枝二麻黃一湯之類。醫人爲見已汗。或已下。而發寒熱。不敢再表。誤矣。

蓋脈浮爲在表。表之必愈也。

李中梓曰。或表邪未盡。或邪傳裏。或邪气乘虛內客。故𨿽汗而病仍在也。

張從正曰。脈浮。病在表也。卽已經發汗。或自汗。而脈仍浮。表猶有風熱未盡。可再汗之。

卷十三﹟太陰經癥汗後寒熱不解

附錄三陰病或熱或寒辧

王履曰。嘗讀仲景傷寒論。於太陰有曰。自利不渴者。屬太陰。以其髒有寒故也。當溫之。宜四逆輩。於少陰有曰。少陰病。得之一二日。口中和。其背惡寒者。當灸之。少陰病。身體痛。手足寒。骨節痛。脈沈者。附子湯主之。少陰病。下利。白通湯。少陰病。下利脈微者。與白通湯。

利不止。厥逆。無脈。漧嘔煩者。白通加豬膽汁湯。少陰病。下利淸谷。裏寒外熱。手足厥逆。脈微欲絕。身反不惡寒。其人面色赤。或腹痛。或漧嘔。或咽痛。或利止。脈不出者。通脈四逆湯。

少陰病。脈沈者。急溫之。四逆湯。於厥陰有曰。手足厥寒。脈細欲絕者。當歸四逆湯。大汗。若大下利。而厥冷者。四逆湯。觀仲景此論。則傷寒三陰。必有寒癥。而宜用溫熱之劑也。及讀劉守眞之書。有曰。傷寒邪熱在表。腑病爲陽。邪熱在裏。髒病爲陰。俗妄謂有寒熱陰陽異癥。誤人久矣。寒病有矣。非汗病之謂也。寒病止爲雜病。終莫能爲汗病。且汗液之气。乃陽熱之气。非陰寒所能也。𨿽仲景有四逆湯癥。是治表熱裏和。誤以寒藥下之太早。表熱入裏。下利不止。及或表熱裏寒自利。急以四逆溫藥。利止裏和。急解其表也。故仲景四逆湯癥。復有承气下之者。由是傷寒汗病。經直言熱病。而不言寒也。經言三陰癥者。邪熱在髒在裏。以髒與裏爲陰。當下熱者也。素問論傷寒熱病有二篇。名曰熱。竟無寒理。兼素問靈樞諸篇運气造化之理推之。則爲熱病。誠非寒也。觀守眞此論。則傷寒無問在表在裏。與夫三陽三陰。皆一於爲熱。而決無或寒者矣。成注亦只隨文略釋。並不明言何由爲熱。何由爲寒之故。彼蓋止知傷寒皆是傳經。故疑於六經所傳。俱爲熱癥。而熱無變寒之理。遂不敢別白耳。以寒爲本髒之寒歟。安得當熱邪傳裏入深之時。反獨見寒而不見熱。且所用溫熱藥。能不助傳經之熱邪乎。以寒爲外邪之寒歟。則在三陽已成熱矣。豈有傳至三陰。而反爲寒哉。成氏能潛心於此。則必語其所以然矣。自仲景作傷寒論。靡不宗之。後人不能決於似是而非之際。故或謂今世無眞傷寒。或謂今人皆病內傷。或謂論中諸溫藥。悉爲傳經熱邪用者。以三陰經屬陰故也。又或謂論中凡有寒字。皆當作熱字。其謬一至於此。殊不知三陽之病。其寒邪之在太陽也。寒郁其陽。陽不暢而成熱。陽𨿽人身之正气。旣郁爲邪。用麻黃發表以逐其寒。則腠理通而郁熱泄。故汗而愈。

苟或不汗不解。其熱不得外泄。則必裏入。故傳陽明。傳少陽。而或入腑也。若夫三陰之病。則或寒或熱者何哉。蓋寒邪之傷人也。或有在太陽經郁熱。然後以次而傳至陰經者。或有太陽不傳陽明少陽。便傳三陰經者。或有寒邪不從三陽始。直傷陰經者。或有𨿽從太陽始。不及郁熱。卽入少陰。

而獨見少陰癥者。或有太陽始卽入少陰。而太陽不能無傷者。或有直傷卽入。而寒便變熱。及始寒而終熱者。其郁熱傳經。與變熱則爲熱癥。其直傷陰經。及從太陽卽入少陰則爲寒癥。其太陽不能無傷。則少陰脈癥而兼見太陽標病。其始爲寒而終變熱。則先見寒癥而後見熱癥。此三陰之病。所以或寒或熱也。苟卽三陰經諸篇細繹之。理斯出矣。夫其或傳經。或直傷。或卽入。或先寒後熱者。

何也。邪气暴卒。本無定情。而傳變不常故耳。故經曰。邪之中人也無有常。或中於陽。或中於陰。彼守眞非好爲說以駭人。由其以溫暑爲傷寒。而仲景之方。每不與溫暑對。故略乎溫熱之劑。

而例用寒涼。由其以傷寒一斷爲熱而無寒。故謂四逆爲寒藥。誤下表熱裏和之癥。及爲表熱裏寒自利之癥而立。又謂溫裏止利。急解其表。又謂寒病止爲雜病。嗟乎。仲景傷寒論專爲中而卽病之傷寒作。不兼爲不卽病之溫暑作。故每有三陰之寒癥。而溫熱之劑之所以用也。且如寒藥誤下而成裏寒者。固不爲無矣。不因寒藥誤下而自爲裏寒者。其可謂之必無乎。殊不知陰經之每見寒癥。本由寒邪。不由陽經直傷於此。與夫𨿽由陽經始。不及郁熱卽入於此而致也。𨿽或有因寒藥誤下而致者。

蓋亦甚少。仲景所以用諸溫熱之劑。何嘗單爲寒藥誤下而立。況表裏俱寒之癥。何嘗每有急解其表之文乎。夫裏寒外熱之癥。乃是寒邪入客於內。迫陽於外。或者虛陽之气。自作外熱之狀耳。非眞熱邪所爲也。況仲景於裏寒外熱之癥。但以溫藥治裏。而不治外熱。則知其所以爲治之意矣。玆果當急解其表。豈不於裏和之後。明言之乎。夫內經所敍三陰病一於爲熱者。言其常也。仲景所敍三陰病兼乎寒熱。言其變也。重行而不悖耳。學人能知三陰固有寒邪所爲之癥。則仲景創法之本意。可以了然矣。且仲景曰。病發熱惡寒者。發於陽也。無熱惡寒者。發於陰也。發於陽者七日愈。發於陰者六日愈。夫謂之無熱惡寒。則知非陽經之郁熱矣。謂之發於陰。則知不從陽經傳至此矣。謂之六日愈。則知其不始太陽。而止自陰經發病之日而始數之矣。仲景又曰。傷寒一二日至四五日而厥者。必發熱。傷寒病厥五日。熱亦五日。設六日當復厥。不厥者。自愈。傷寒厥四日。熱反三日。復厥五日。其病爲進。夫得傷寒未爲熱卽爲厥者。豈亦由傳經入深之熱邪而致此乎。今人多有始得病時。便見諸寒癥。而並無或熱者。此則直傷陰經。卽入陰經者也。苟不能究仲景之心。但執凡傷於寒卽爲病熱之語以爲治。其不夭人天年者幾希矣。

卷十三﹟太陰經癥

發黃

【綱】仲景曰。傷寒脈浮而緩。手足自溫。系在太陰。太陰當發身黃。若小便自利者。不能發黃。以脾家實。腐穢當去故也。

【目】樓英曰。凡身黃小便自利。小腹硬而狂。大便黑者。爲蓄血。宜抵當湯。若小便不硬。

其人不狂。大便不黑者。𨿽小便利。非蓄血也。其爲癥有三。一者梔子柏皮湯。二者麻黃連翹赤小豆湯。皆治身黃小便利而身不疼者。海藏所云漧黃是也。三者桂枝附子去桂加白術湯。皆治身黃小便利而一身盡痛者。活人所謂中濕也。

張云岐曰。或謂傷寒發黃。惟陽明太陰兩經有之。俱言小便利者。不能發黃。何也。蓋黃者。

土之正色。以陽明太陰俱屬土。故發黃也。其黃之裏。外不能汗。裏不得小便。脾胃之土。爲熱所蒸。故色見於外爲黃也。若小便利者。熱不內蓄。故不能變黃也。其有別經發黃者。亦由脾胃之土。兼受邪故也。

王好古曰。身如煙燻黃。一身盡痛。乃濕病也。身如橘子黃。一身不痛。乃黃病也。傷寒病。

遇太陽太陰司天。若下之太過。往往變成陰黃。一則寒水太過。水來犯土。一則土气不及。水反侵之。

多變此疾。一則發黃小便不利煩躁而渴。用茵陳湯加二苓﹑滑石﹑當歸﹑官桂。此韓氏名茵陳茯苓湯。二則發黃煩躁喘嘔不渴。茵陳湯加陳皮﹑白術﹑生薑﹑半夏﹑茯苓。此韓氏名茵陳橘皮湯。

三則發黃四肢徧身冷者。茵陳湯加附子﹑甘艸。此韓氏名茵陳附子湯。四則發黃肢體逆冷腰上自汗。

茵陳湯加漧薑﹑附子﹑甘艸。此韓氏名茵陳姜附湯。五則發黃冷汗不止者。茵陳湯加漧薑﹑附子。

此韓氏名茵陳漧薑湯。六則發黃前服姜附諸藥。未已。脈尙遲者。茵陳湯加吳萸﹑附子﹑木通﹑漧薑﹑當歸。此韓氏名茵陳吳萸湯。往來寒熱。一身盡黃者。小柴胡加梔子湯。

戴原禮曰。濕熱俱甚。則發身黃。傷寒至於發黃。爲病亦已甚矣。邪風被火。兩陽相燻。其身必黃。陽明病。被火。額上汗出。小便不利。必發身黃。此皆由內有熱而又被火攻。以致發黃者也。

陽明病無汗。小便不利。心中懊。必發黃者。由陽明熱甚也。傷寒汗已。身目爲黃。以寒濕在裏不解故也。此不可下。宜於寒濕中求之。是知非特濕熱發黃。而寒濕亦發黃也。但寒濕之黃。身如燻黃。色暗而不明。熱甚之黃。黃如橘子色。染著衣正黃如柏。大抵黃家屬太陰。太陰爲濕熱蒸之所致。經曰。太陰當身發黃是也。又或脈沈結。少腹硬。小便自利。其人如狂者。又爲蓄血在下焦而黃也。發黃非止寸口近掌無脈。鼻气出冷。爲不治之癥。又若形體如煙燻。爲心絕。柔汗發黃。

爲脾絕。皆不治也。

趙嗣眞曰。瘀熱發黃。與瘀血發黃。外癥及脈。未嘗相似。且如頭汗出。齊頸而還。腹微滿。

小便不利。渴飲水漿。爲瘀熱癥。小腹急結。其人如狂。小腹硬滿。小便自利。大便黑。爲瘀血癥。

此外癥之不相似也。瘀血脈微而沈。或沈結。瘀熱脈則浮滑緊數。此脈狀又不相似也。然則相似者。但色黃耳。若論黃色相似。不特瘀血瘀熱。又如風溫被火。微發黃色。太陽火劫發汗。兩陽相燻灼。其身發黃。陽明被火。額上微汗。必發黃者。是又挾火邪所致者。外此亦有黃色之不相似者乎。曰。濕家之燻黃則異矣。可不各以其似不似而明辧歟。

王肯堂曰。海藏次第用藥法。謂先投韓氏茵陳茯苓湯。次茵陳橘皮湯。又次茵陳附子湯。根據次漸投。至效卽止。身冷汗出。脈沈而黃。爲陰黃。乃太陽經中濕。亦有體痛發熱者。身如燻黃。終不如陽黃之明如橘子色也。當叩其小便之利不利。小便自利。術附湯。小便不利。大便反快。五苓散。

卷十四﹟少陰經癥

少陰經脈

【綱】仲景曰。少陰之爲病。脈微細。但欲寐也。

【目】朱肱曰。足少陰腎之經。其脈起於小指之下。斜趨足心。別行者。入足跟中。上至股內後廉。貫腎。絡膀胱。直行者。從腎上貫肝膈。入肺中。絡舌本。傷寒熱气入髒。流於少陰之經。

少陰主腎。腎惡燥。故渴而引飲入經。發汗吐下後。臟腑空虛。津液枯竭。腎有餘熱。亦渴。故病人口燥舌漧而渴。其脈尺寸俱沈者。知少陰經受病也。

問。傷寒何以須診太溪脈耶。答曰。太溪穴。是足少陰腎之經。男子以右腎爲命門。女子以左腎爲命門。主生死之要。病患有命門脈者活。無者死。仲景云。少陰手足逆冷。發熱者不死。脈不至者。灸太溪七壯。故傷寒必診太溪。以察其腎之盛衰也。太溪二穴。在足內踝後跟骨上動脈陷中。

問。脈微細。欲吐不吐。心煩。但欲寐。五六日自利而渴。答曰。此名少陰也。少陰爲病。欲吐不吐。心煩。但欲寐。五六日自利而渴者。虛故引水自救。若小便色白者。以下焦虛。有寒。不能制水。故令色白也。四逆湯。少陰腎之經。主脈微細。心煩。但欲寐。或自利而渴。問。經云。一二日少陰病者。何也。謂國中病時。腠理寒。便入陰經。不經三陽也。傷寒𨿽是三陰三陽。大抵發於陽。則太陽也。發於陰。則少陰也。此二經爲表裏。其受病最多。陽明太陰。受病頗稀。至於少陽厥陰肝膽之經。又加少焉。凡病一日至十二三日。太陽癥不罷者。但治太陽。有初得病便見少陰癥者。直攻少陰。亦必先自太陽次傳而至。蓋寒气入太陽。卽發熱而惡寒。入少陰。但惡寒而不發熱也。三陰中寒。微則理中湯。稍厥。或中寒下利。卽漧薑甘艸湯。手足指微寒冷。謂之淸。此未須服四逆。蓋疾輕故也。只可服理中漧薑之類。大段重者。用四逆湯。無脈者。用通脈四逆湯。

【綱】仲景曰。少陰病。脈沈細數。病爲在裏。不可發汗。少陰病。脈微。不可發汗。亡陽故也。陽已虛。尺中弱澀者。復不可下之。

【目】危亦林曰。發汗則動其經气。便有奪血亡陽之災。故所戒也。

韓祗和曰。亡陽無陽。亡與無同。無陽則其邪爲陰邪。陰邪本宜下。然陽已虛。尺脈弱澀者。

復不可下。宜用溫矣。

魏荔彤曰。此乃申明少陰病。應審之於脈。而知其經病髒病。爲直中寒邪。爲傳經熱邪。而分應汗不應汗。應下不應下也。蓋少陰爲病。直感乎外邪者。有經受髒受之不同。其連及乎太陰者。

又有傳經爲熱。直感爲寒之不同。皆不容不辧。如脈不緊而微。此經邪欲愈乎。再手足溫。必自愈。

而無俟發汗也。不然。是髒邪初感。卽見陽微之象。更無事於發汗傷正也。此無論其邪在經在髒。

發汗。陽必隨汗而亡。少陰陽亡。必難治矣。此應審其經邪髒邪而禁誤汗者也。再或陽本虛。尺脈弱澀。或爲傳經熱邪乎。是少陰大承气癥也。然見此脈不可下也。況爲直感腎臟之寒邪耶。方用附子四逆等湯溫之不暇。顧可下乎。此又就傳經熱邪直感寒邪諦審之而不可誤下也。吾曾言六經皆發汗。

今仲師言不可汗。何也。蓋少陰病。陰陽俱緊。審其爲在經之寒邪。則附子麻黃甘艸湯。原爲發少陰之汗而設。如不緊而微。在經邪欲愈。尙不可汗。況髒邪乎。至於別條陰陽俱緊而反汗出者。

則是陰邪逼出之汗。與發汗無與。是又爲少陰髒病。故愈不可發汗也。

六經原俱可汗。五臟原俱不可汗。何疑焉。然六經見陽微之脈。俱不可發汗。不止少陰見微脈。

方不可發法也。又何疑焉。

【綱】仲景曰。病患脈陰陽俱緊。反汗出者。亡陽也。此屬少陰。法當咽痛而復吐利。

脈陰陽俱緊者。口中气出。唇口燥幹。鼻中涕出。蜷臥足冷。舌上苔滑者。勿妄治也。到七八日以來。其人微發熱。手足溫者。此爲欲解。或到八日以上。反大發熱者。此爲難治。設使惡寒者。

必欲嘔也。腹內痛者。必欲利也。

脈陰陽俱緊。至於吐利。其脈獨不解。緊去人安。此爲欲解。少陰病。脈緊。至七八日。自下利。脈暴微。手足反溫。脈緊反去者。爲欲解也。𨿽煩下利。

必自愈。

【目】朱肱曰。問陰癥有發熱者乎。答曰。太陰厥陰。皆不發熱。只少陰發熱有二癥。仲景謂之反發熱也。少陰病初得之。發熱脈沈者。麻黃附子細辛湯。少陰病脈沈。發汗則動經。此大略之言耳。脈應裏而發熱在表。亦當以小辛之藥泄汗而溫散也。仲景云。傷寒之病。從風寒得之。表中風寒。入裏則不消。須用溫藥少汗而解。

楊士瀛曰。有咽痛復吐利見癥。方是少陰病。不然是風寒兩傷之脈緊汗出矣。咽痛者。少陰之脈循喉嚨也。其髒屬水。所以不惟咽痛。而復吐利。水無制也。

龐安常曰。陰陽俱緊。傷寒脈也。傷寒本無汗。反汗出者。無陽以衛其外。所以邪不出而汗反出也。少陰之邪不出。所以咽痛吐利。皆少陰本癥也。於此而可不用少陰溫經散邪之法乎。脈緊。

寒邪也。自下利脈暴微。陰寒內泄也。手足反溫。陽回也。陽回則陰退。故緊反去。爲欲解也。

夫寒邪在陰。而脈緊得自利。脈暴微。手足溫。緊去欲解者。猶之邪在陽。脈數而熱。得汗出。脈和身涼數去。爲欲愈也。

柯琴曰。少陰脈絡肺。肺主鼻。故涕出。少陰脈絡舌本。故舌苔滑。少陰大絡注諸絡以溫足脛。

故足冷諸癥。全似亡陽。口气出。唇口燥幹。涕出。此爲內熱。脈緊蜷臥。舌苔足冷。又是內寒。

此少陰爲樞。故見寒熱相持。病𨿽發於陰。而口舌唇鼻之半表裏。恰與少陽口咽目之半表裏相應也。治之卻與少陽不同。緊去則吐利止。其人可安。此據脈辧癥之法。

三條。亡陽脈癥。四條。陽回脈癥。玩反溫。前此已冷可知。微爲少陰本脈。煩利爲少陰本癥。

至七八日。陽盡陰復之時。緊去微見。所謂穀气之來也徐而和矣。

【綱】仲景曰。少陰中風。脈陽微陰浮者。爲欲愈。

【目】魏荔彤曰。少陰病。不外直中。傳經寒熱二邪。然於其入也。分寒熱必淸。於其出。則不必分寒熱。竟言出而得愈而已。然癥脈必明辧之。而後臨事不惑。如本少陰病。何忽類太陽之中風。少陰有直中之寒。必無直中之風。如有直中之風。則爲風中腎臟之癥。與傷寒中傳經熱邪。固不相涉。卽與傷寒中直中寒邪。亦不相涉也。蓋少陰癥。忽變爲似乎太陽之中風也。何以見之。以其熱自發。汗自出定之也。

少陰之反熱。反汗出。乃內眞寒外假熱。直中寒邪內所有之癥也。本文未嘗發熱汗出。吾以爲本文所有也。何言之。以脈見陽微陰浮。而知其人必發熱汗出也。在少陰直中寒邪之脈。見沈緊。是陽緊而陰沈也。在少陰傳經熱邪之脈。見沈數。是陽沈而陰數也。今陽見微。是不緊也。原爲直中之寒邪將散。故變緊爲微。且不沈也。原爲傳經之熱邪將散。故變沈爲微也。再陰脈見浮。是不沈也。

原爲直中之寒邪將散。故變沈爲浮。且不數也。原爲傳經之熱邪將散。故變量爲浮也。此足見少陰病。不論寒邪熱邪。見此陽微陰浮之脈。俱爲欲愈之幾矣。又何以知其發熱汗出也。於太陽原文知之。太陽中風原文云。陽浮者熱自發。陰弱者汗自出。少陰見陽微。卽太陽之浮脈也。再陰脈浮而不沈。非弱之義乎。於此知其陰病轉陽。裏邪透表。必發熱汗出。見欲愈之神理也。發熱則陰寒已微。況脈不見沈緊。則非內陰逼陽於外之反發熱也。汗出則裏病已除。脈又不見沈細。則非陰盛逼陽出亡之汗自出也。此皆辧析於毫釐。而虛實寒熱。進退眞假之理。躍如也。

【綱】仲景曰。少陰病。四逆。惡寒而身蜷。脈不至。不煩而躁者。死。

【目】方中行曰。不伸曰蜷。陰主屈故也。癥俱見而脈不至。陽已絕矣。不煩而躁。孤陰亦欲自盡也。

【綱】仲景曰。少陰病。吐利。手足不逆冷者。不死。脈不至者。灸少陰七壯。

【目】朱震亨曰。手足不逆冷。陽足拒陰也。陽𨿽微。尙能內拒。正陽猶存於中。而陽气猶充於四肢。陰病中得此。豈有死理哉。設或脈有不至。不過陽气衰微。不能快行於經隧間耳。非脈絕也。灸少陰本穴者。就其經行之道路。扶其陽气。使得宣通。則脈必自至。而吐利亦自止矣。曰七壯者。不必定在一處。凡少陰之經。起止循行處。皆可灸也。

【綱】仲景曰。少陰病。下利。脈微澀。嘔而汗出。大便數而少者。宜溫其上灸之。少陰病。

脈微沈細。但欲臥。汗出不煩。自欲吐。至五六日。自利。復煩躁。不得臥寐者死。

【目】朱肱曰。少陰不得有汗。而少陰亦有反自汗出之癥。蓋陰癥四肢逆冷。額上及手背冷汗者。亡陽也。

【綱】仲景曰。病六七日。手足三部脈皆至。大煩。而口噤不能言。其人躁擾者。必欲解也。

若脈和。其人大煩。目重。瞼內際黃者。此欲解也。

【目】柯琴曰。脈者。資始於腎。朝會於肺。腎气絕。則脈不至。三部手足皆至。是脈道大通。

根本俱足。非暴出可知。故所致之脈和調。𨿽大煩不解。亦不足慮也。

【綱】仲景曰。少陰病。始得之。無汗。惡寒。反發熱。脈沈者。麻黃附子細辛湯主之。

【目】朱肱曰。少陰病。始得。發熱脈沈者。固用本湯矣。若二三日常見少陰無陽癥者。亦須微發汗。麻黃附子甘艸湯。此不可不知也。若少陰病惡寒而蜷。時時自煩。不欲濃衣者。大柴胡去大黃。

張介賓曰。太陽癥似少陰者。以其發熱惡寒而脈反沈也。少陰癥似太陽者。以其惡寒脈沈而反發熱也。如仲景曰。太陽病。發熱頭痛。脈反沈。身體疼痛。若不瘥者。當救其裏。宜四逆湯。以及本條。此二癥。謂在太陽。其脈當浮而反沈者。因正气衰弱。裏虛而然。故當用四逆。以裏虛不得不救也。病在少陰。當無熱而反熱者。因寒邪在表。猶未傳裏。故用本湯。以表邪不得不散也。

此二癥者。均屬脈沈發熱。但其有頭痛。故爲太陽病。無頭痛。故爲少陰病。但在少陰而反發熱者。

以表邪浮淺。可以汗解。其反猶輕。在太陽而反脈沈。以正气衰微。𨿽施汗下。其反爲重。由此觀之。可見陽經有當溫裏者。故以生附配漧薑。補中自有散意。陰經有當發表者。故以熟附配麻黃。

發中亦有補焉。此仲景求本之治。其他從可知矣。

【綱】仲景曰。少陰病。身體痛。手足寒。骨節痛。脈沈者。附子湯主之。

【目】黃仲理曰。此乃少陰腎臟病也。骨屬腎。腎寒故骨俱痛也。卽此一端。盒飯急救其髒中之陽。宜用本湯也。

【綱】仲景曰。脈浮而遲。表熱裏寒。下利淸谷者。四逆湯主之。病發熱頭疼。脈反沈。若不瘥。身體疼痛。當救其裏。宜四逆湯。嘔而脈弱。小便復利。身有微熱。見厥者。難治。四逆湯主之。旣吐且利。小便復利。而大汗出。下利淸谷。內寒外熱。脈微欲絕者。四逆湯主之。少陰病。

脈沈者。急溫之。宜四逆湯。

【目】龐安常曰。五條。不言癥。非無癥也。少陰之癥自具。不必言也。獨云脈沈。則寒邪堅實凝固。髒中將有滅陽之勢。可知。是卽脈一端。盒飯急溫以救陽也。

柯琴曰。首條。浮爲在表。遲爲在髒。浮中見遲。是浮爲表虛。遲爲髒寒。未經妄下而利淸谷。

是表爲虛熱。裏有眞寒矣。

仲景凡治虛癥。以裏爲主。此是傷寒癥。然脈浮表熱。亦是病發於陽。世所云漏底傷寒也。二條。諸癥皆麻黃。是病爲在表矣。其脈當浮。今反沈。此爲逆也。當憑脈之沈而爲在裏。陽癥見陰脈。是陽消陰長之兆也。熱𨿽發於表而爲陽。虛寒反據於裏。是眞陰也。三條。脈弱而微熱。非相火也。膈上有寒飲。故嘔也。四條。脈微欲絕而見吐利交作。下利淸谷之癥。是气血喪亡矣。

【綱】仲景曰。少陰病。下利淸谷。裏寒外熱。手足厥逆。脈微欲絕。身反不惡寒。其人面色赤。或腹痛。或漧嘔。或咽痛。或利止。脈不出者。通脈四逆湯主之。

【目】朱肱曰。大抵陰癥發熱。終是不同。脈須沈。或下利。手足厥也。病患尺寸脈俱沈細欲寐者。少陰癥也。急作四逆湯復其陽。不可緩也。

少陰病。口燥舌漧而渴。急下之。不可緩。大承气湯。若脈沈而遲。四逆湯溫之。蓋以口燥而渴者。知其熱。脈沈而遲者。別其寒也。

少陰屬腎。古人謂之腎傷寒。其口燥舌漧而渴。固當急下。大抵腎傷寒。亦多表裏無熱。但苦煩憒。默默而極不欲見光明。有時腹痛。其脈沈細。舊用四順湯。古人恨其熱不堪用。

云腎病而體猶有熱。可服仲景四逆散。若已十餘日。下利不止。手足厥冷。乃無熱候。可增損四順湯。

少陰癥。口燥咽漧。卽云急下之。蓋少陰主腎。系舌本。傷寒熱气入於藏。流於少陰之經。腎汁幹。咽絡焦。故口燥咽漧而渴。卽宜急下。非若陽明宜下而可緩也。𨿽然。陽明亦有一癥。發熱汗出多。急下之。陽明屬胃。汗多則胃汁幹。故亦須急急下之也。

【綱】仲景曰。下利淸谷。裏寒外熱。汗出而厥者。通脈四逆湯主之。脈沈而遲。其人面少赤。

身有微熱。下利淸谷者。必鬱冒。汗出而解。病患必微厥。所以然者。其面戴陽。下虛故也。

【目】柯琴曰。此比上條脈癥皆輕。熱微厥亦微。此陰陽相等。寒熱自和。故易愈。

【綱】仲景曰。吐已下斷。汗出而厥。四肢拘急。不解。脈微欲絕者。通脈四逆加豬膽汁湯主之。

【目】楊士瀛曰。加豬膽汁於通脈湯中者。反佐之法也。必有陰盛格陽之癥。故用之。觀白通湯可知。

【綱】仲景曰。傷寒六七日。大下後。寸脈沈而遲。手足厥冷。下部脈不至。咽喉不利。吐膿血。泄利不止者。爲難治。傷寒六七日。脈微。手足厥冷。煩躁。灸厥陰。厥不還者死。下利。手足逆冷。無脈者。灸之。不溫。若脈不還。微喘者死。下利後。脈絕。手足厥逆。時脈還。手足溫者生。脈不還者死。

【目】柯琴曰。寸脈沈遲。气口脈平矣。下部脈不至。根本已絕矣。諸癥皆內外。水谷之道俱絕。故此爲下厥上竭。陰陽離決之候。生气將絕於內也。厥陰。肝脈也。應春生之气。故灸其五兪而陽可回也。

三條四條兩癥。不嘔不煩。反佐而服白通。外灸丹田气海。或可救於萬一。

鰲按。三四條之生死。總以脈爲憑【綱】仲景曰。手足厥冷。脈細欲絕者。當歸四逆湯主之。

下後。復發汗。晝日煩躁。不得眠。夜而安靜。不嘔不渴。無表癥。

脈沈微。身無大熱者。漧薑附子湯主之。下之後。復發汗。必振寒。脈微細。所以然者。內外俱虛故也。

【目】柯琴曰。首條。𨿽無外衛之微陽。亦未見內寒諸險癥。二條。當汗而反下。下後又發汗。

以至純陰無陽。而脈沈微。此四逆之變劑也。三條。內陽虛。故脈微細。外陽虛。故振栗惡寒。亦卽漧薑附子癥。

【綱】仲景曰。傷寒五六日。不結胸。腹濡。脈虛。復厥者。不可下。此爲亡血。下之死。傷寒脈促。手足厥者。可灸之。

【目】鰲按。脈象空虛。故爲亡血。促爲陽脈。陽虛而促。理固然矣。然陰气太盛。亦往往見促脈者。總之促結代。皆是虛脈非灸不可。

【綱】仲景曰。少陰病。下利。脈微者。與白通湯。利不止。厥逆。無脈。漧嘔煩者。白通加豬膽汁湯主之。服湯。脈暴出者死。微續者生。

【目】諭昌曰。與白通反至厥無脈。漧嘔而煩。此非藥之不勝病也。以無向導之力。宜其不入耳。故復加人尿豬膽汁之陰。以引陽藥深入。然脈暴出死。微續生。亦危矣哉。

卷十四﹟少陰經癥

表熱裏寒表寒裏熱

【綱】仲景曰。脈浮而遲。表熱裏寒。下利淸谷者。四逆湯主之。

【目】柯琴曰。浮中見遲。是浮爲表虛。遲爲髒寒。未經妄下而利淸谷。是表爲虛熱。裏有眞寒矣。

【綱】仲景曰。旣吐且利。小便復利。而大汗出。下利淸谷。內寒外熱。脈微欲絕者。四逆湯主之。

【目】成無己曰。吐利亡津液。則小便宜少。小便復利而大汗出。津液不禁。陽气大虛也。脈微爲亡陽。若無外熱。但內寒。下利淸谷。爲純陰。此以外熱爲陽未絕。猶可與通脈四逆湯救之。

【綱】仲景曰。少陰病。下利淸谷。裏寒外熱。手足厥逆。脈微欲絕。身反不惡寒。其人面色赤。或腹痛。或漧嘔。或咽痛。或利止脈不出者。通脈四逆湯主之。

【目】諭昌曰。下利裏寒。種種危殆。其表反熱。其面反赤。其身反不惡寒。而手足厥。脈欲絕。明系羣陰格陽於外不能內返也。故仿白通之法。加入四逆中。以入陰迎陽也。

魏荔彤曰。脈者本陰陽相合而無間之神也。今陰獨陽無。脈故微絕。必復回其陽。俾與陰兩相調勻。而後脈可得通。酌用四逆爲主。更增減之。使陽回脈通。此於脈出不出。見愈不愈之機。從至險處立救法也。

【綱】仲景曰。下利淸谷。裏寒外熱。汗出而厥者。通脈四逆湯主之。

【目】許叔微曰。此條比之上條。其癥較輕也。

【綱】仲景曰。少陰病。惡寒而蜷。時自煩。欲去衣被者。可治。

【目】王肯堂曰。表熱裏寒者。脈𨿽沈而遲。手足厥逆。下利淸谷。此裏寒也。所以陰癥亦有發熱者。此表解也。表寒裏熱者。脈必滑。身厥舌漧也。所以少陰惡寒而蜷。此表寒也。時時自煩。

不欲近衣。此裏熱也。

魏荔彤曰。此不言下利。則陽旺於中焦。較他條下利而利自止者。又勝。𨿽惡寒足蜷。亦見少陰癥象。然陽時煩而陰不躁。且欲去衣被。內有陽存。不須言矣。不但當辧其經邪髒邪。爲溫爲汗。

本易爲力。且當識其煩而欲去衣被之故。爲陽存之有餘。而扶陽抑陰。亦不可過爲猛烈矣。此又陰病見陽癥易治之一也。

卷十四﹟少陰經癥

面色

【綱】仲景曰。少陰病。下利淸谷。裏寒外熱。手足厥逆。脈微欲絕。身反不惡寒。其人面色赤。或腹痛。或漧嘔。或咽痛。或利止。脈不出者。通脈四逆湯主之。下利淸谷。裏寒外熱。汗出而厥者。通脈四逆湯主之。下利脈沈而遲。其人面少赤。身有微熱。下利淸谷者。必鬱冒。汗出而解。病患必微厥。所以然者。其面戴陽。

下虛故也。

【目】王肯堂曰。此陰寒內竭。逼其浮火上行於面。故發赤色。非熱也。若誤投寒涼之劑。卽死。又夾陰傷寒。虛陽泛上者。亦面赤也。但足冷脈沈者。是又煩躁面赤。足冷脈沈。不能飲水者。

此陰極也。宜溫。

柯琴曰。上條。是寒熱相半癥。下利淸谷。陰盛於裏也。手足厥冷。寒盛於外也。身不惡寒面赤。陽郁於表也。咽痛利止。陽回於內也。腹痛漧嘔。寒熱交爭也。溫裏通脈。乃扶陽之法。脈出則從陽而生。厥逆則從陰而死。下條。脈癥較輕。熱微厥亦微。故面亦少赤。此陰陽相等。寒熱自和。故易愈。

鰲按。諸家面色之說。詳在少陽經癥。互參之可也。

卷十四﹟少陰經癥

頭痛眩冒

【綱】仲景曰。少陰病。下利止而頭眩。時時自冒者死。

【目】李杲曰。內癥頭痛。有時而作。有時而止。外癥頭痛。常常有之。直須傳入裏方罷。此又內外癥之不同者也。

王肯堂曰。下利則水谷竭。眩冒則陽气脫。故死。

陳士鐸曰。少陰癥。下利𨿽止。而頭眩暈。亦是死癥。蓋陽𨿽回而陰已絕。下多亡陰。竟致陰絕。而諸陽之上聚於頭者。紛然亂動。所以眩冒。此陽欲脫而未脫。補其陽而陽气生。陽生則陰之絕者。可以重續。陰生於陽也。方用參桂湯。人參二兩。肉桂二錢。參能返陽气。桂能走肝腎。兼補陰也。

【綱】仲景曰。病發熱頭疼。脈反沈。若不瘥。身體疼痛。當救其裏。宜四逆湯。

【目】鰲按。發熱頭痛。病在表。本太陽麻黃癥也。脈當浮而反沈。故爲逆。

【綱】仲景曰。漧嘔。吐涎沫。頭痛者。吳茱萸湯主之。

【目】柯琴曰。嘔而無物。胃虛可知。吐惟涎沫。胃寒可知。頭痛者。陽气不足。陰寒得以乘之也。

【綱】仲景曰。下利淸谷。裏寒外熱。汗出而厥者。通脈四逆湯主之。下利脈沈而遲。其人面少赤。身有微熱。下利淸谷者。必鬱冒。汗出而解。病患必微厥。所以然者。其面戴陽。下虛故也。

【目】寇宗曰。此條脈癥皆輕。故能自作鬱冒。汗出而自解也。

卷十四﹟少陰經癥

鼻衄

【綱】仲景曰。少陰病。但厥無汗。而彊發之。必動其血。未知從何道出。或從口鼻。或從耳目。是名下厥上竭。爲難治。

【目】朱肱曰。間陰癥有衄血者乎。答曰。陰癥自無熱。何緣有衄。若少陰病無汗。彊發而動血。則有之耳。

劉完素曰。衄爲熱。無寒。是以三陰無衄。如本條是名下厥上竭。非衄也。

戴原禮曰。少陰初得病。醫誤以發汗法。迫血動經。妄行而衄。其血水獨出於鼻。或口耳目。

又有陽陷入陰。四肢厥逆。醫見其厥。謂寒邪在表。從而汗之。當下反汗。以致動血。故謂下厥上逆。爲難治。先哲云。桂枝下咽。陽盛則斃。正以此也。要知汗出不徹。爲陽之衄。發汗動血。爲陰之衄。二者大不同也。又云。陽盛陰虛。汗之則死。

魏荔彤曰。少陰病而厥。近於腎臟直中寒邪矣。然腎臟直中寒邪。則陰寒之气。有厥必逆。厥者。風也。逆者。寒也。少陰之邪。必輸厥陰。風水相連。陰寒下凝之象也。今但厥不逆。是謂之熱厥。厥仍風也。不逆者熱也。亦風水相連。熱邪上衝之象也。但厥二字。旣知爲傳經熱邪矣。而又有無汗似寒以混之。不知無汗者。陰血素虧也。熱邪𨿽在少陰。由厥陰上衝。而陽盛陰虧。則無能化液而出。此少陰熱邪。所以愈熾了。設誤爲直中之厥逆而溫之。謬矣。或彊發汗。汗不出而動血。血卽不能作汗。上分陰分素虧之血也。爲溫經散寒猛烈之劑所鼓蕩而走陰分。血熱妄行。邪害空竅。不擇何道。從耳目口鼻而出。此誤爲直中之寒邪。妄發其汗所致也。於是在下腎經愈熱而厥愈甚。在上之血分愈竭。而陰愈亡。名曰下厥上竭。上下陰亡。則孤陽無附。必有脫離之勢矣。故難治。妄發少陰陰分之汗。其害之大如此。厥而不逆者。手足溫也。然就無汗言之亦準。厥而有汗。乃眞寒逼陰外亡之象。故爲直中之少陰。無汗而厥。則熱邪伏於裏而不外越。故厥者少陰有邪。而無汗者邪熱內耗也。斯可定爲傳經之熱邪。無疑矣。

卷十四﹟少陰經癥

咳悸

【綱】仲景曰。少陰病。咳而下利。譫語者。被火劫故也。小便必難。以彊發少陰汗也。

【目】鰲按。上咳下利。津液喪亡之故。

【綱】仲景曰。少陰病。二三日不已。至四五日。腹痛。小便不利。四肢沈重疼痛。自下利者。

此爲有水气。其人或咳。或小便利。或下利。嘔者。眞武湯主之。

【目】朱肱曰。有少陰癥咳嗽。眞武湯﹑四逆散﹑豬苓湯也。大抵熱在上焦。其人必飲水。水停心下。則肺爲之浮。肺主於咳。水气乘之。故咳而微喘。眞武加五味子﹑漧薑。大抵傷寒水气。

皆因飲水過多。古人治水气而咳者。病在陽。小靑龍湯。病在陰。眞武湯。古今錄驗。橘皮湯治咳佳。

【綱】仲景曰。少陰病。下利。六七日。咳而嘔。渴。心煩。不得眠者。豬苓湯主之。

【目】寇宗曰。又咳嘔。又煩渴。非腎水不升之故而何。

【綱】仲景曰。少陰病。四逆。泄利下重。其人或咳。或悸。或小便不利。或腹中痛者。四逆散主之。

【目】朱肱曰。四逆散加五味子﹑漧薑。

【綱】仲景曰。太陽病。發汗。汗出不解。其人仍發熱。心下悸。頭眩。身動。振振欲擗地者。眞武湯主之。

【目】鰲按。仍發熱而心下悸。坎陽外亡。而腎水淩心也。以其爲腎水淩心之故。故亦列少陰款中。

卷十四﹟少陰經癥

渴

【綱】仲景曰。少陰病。下利。六七日。咳而嘔。渴。心煩。不得眠者。豬苓湯主之。

【目】魏荔彤曰。此乃申解少陰傳經熱邪。有挾水飲爲患者。不得誤爲寒邪也。蓋少陰之熱邪。

充周於上下。流布於四肢。固已。然水飲一癥。亦有入熱邪而俱混者。不止他條直中之寒邪。兼水飲爲患也。今下利六七日。咳而嘔。此純類於少陰直中寒邪之癥也。然口渴心煩不眠。則非直中之寒邪。而爲傳經之熱邪矣。蓋陽煩而陰躁。至不得眠。煩而不躁。則爲陽邪甚的矣。知此則口渴下利。固熱邪爲之。而水飲挾阻其气化。陰陽不分。上下不通。下利口渴。所以滋甚也。本湯五物。

無一非走陰經。以之淡滲陰經水飲。推之三陰水飲皆可用。但加減引經之味可耳。問。原文並無水飲癥。何以知水飲兼混。曰。觀其咳而不咽痛。口不燥。卽知𨿽爲傳經熱邪。惟有水飲相混。故熱勢不能甚烈。𨿽上衝爲咳嘔。而不致咽痛。隔阻正津爲口渴。而不致漧燥。兼以心煩不寐。於少陰但欲寐。陰癥中見陽癥。非傳經之熱。兼水飲之濕。何物乎。

【綱】仲景曰。少陰病。欲吐不吐。心煩。但欲寐。五六日自利而渴者。屬少陰也。虛故引水自救。若小便色白者。少陰病形悉具。小便白者。以下焦虛。有寒。不能制水。故令色白也。

【目】魏荔彤曰。不吐心煩但寐。則陰寒凝聚於下。而孤陽浮游於上。可驗。五六日久。脾陽亦失令而自利。胃津以利耗而作渴。且陰盛於下。陽必逼處於上。曰虛。知下虛而上實。實﹑邪實也。引水自救。以理論之。𨿽渴。未必能多飲水。或多飲多尿。尿色淡白。則少陰腎臟爲眞寒。而非假熱。足以相惑也明矣。以此知少陰病形悉具。全在小便色白。蓋赤白分寒熱也。白爲下焦虛寒。

寒水不能收制。將爲飲一溺二。傾泄不禁矣。法容不灸與溫兼行耶。仲師爲少陰腎臟裏癥言之如此。

再者。少陰腎臟爲病。內素虛寒者十之六七。外寒乘入者十之三四。無內寒則不能召外寒。君子平日。寧可不以命門之火爲實。而用嗇道乎。

卷十四﹟少陰經癥

漱水不咽

【綱】仲景曰。少陰脈沈細。手足冷。或時煩躁。作渴。欲漱水不欲咽者。宜四逆湯。

【目】吳綬曰。本條之外。又有下利。厥逆無脈。漧嘔煩渴。欲漱水不欲咽者。白通加豬膽汁人尿主之。又有厥陰蛔厥。體寒煩躁吐蛔。口燥舌漧。但欲涼水浸舌及唇。時不可離者。理中湯加烏梅。大抵陰癥發躁煩渴不能飲水。或有勉彊飲下。良久復吐。或飲水而嘔。或噦逆者。皆內寒也。

蓋無根失守之火。遊於咽嗌之間。假作燥渴。則不能飲。或有能飲不吐。復欲飲者。熱也。

卷十四﹟少陰經癥

咽痛咽漧口燥

﹝附不能言﹞

【綱】仲景曰。病患脈陰陽俱緊。反汗出者。亡陽也。此屬少陰。法當咽痛。而復吐利。

【目】朱肱曰。脈沈遲。手足厥冷。或吐利而咽中痛。此少陰癥也。病源云。此爲下部脈都不至。陰陽隔絕。邪客於足少陰之絡。毒瓦斯上衝。故咽喉不利。或痛而生瘡也。傷寒脈陰陽俱緊。如本條云云。此候汗下燻熨俱不可。汗出者。本粉傳之。咽喉痛者。甘艸湯﹑桔梗湯﹑豬膚湯﹑通脈四逆去芍加桔梗湯﹑麻黃升麻湯。選用。又有伏气之病。謂非時暴寒中人。伏气於少陰經。始不覺病。

旬月乃發。脈微弱。法先咽痛似傷寒。非喉痺之病。次必利。始用半夏桂枝湯。次四逆散。此病只一二日便瘥。古方謂之腎傷寒也。

戴原禮曰。亦有初得病。頭痛發熱。無陽毒少陰諸癥。而咽自痛者。此因感冒後。頓用濃衣被堆壅。或用蠻法。服姜湯熱酒卽臥。遂成上壅。或先有壅熱。欲取涼快。致爲外邪所襲。旣有風寒。

又有熱壅。宜參蘇飲。倍桔梗。加木香五分。或消風百解散。或五積散﹑敗毒散各半帖。名交加散。

閔芝慶曰。此寒邪在少陰本髒而非經病也。當咽痛而又吐利。利爲少陰本癥。吐而咽痛。則孤陽欲飛脫於上矣。急救欲亡之陽。眞武四逆附子等湯。可選用也。

【綱】仲景曰。少陰病。下利淸谷。裏寒外熱。手足厥逆。脈微欲絕。身反不惡寒。其人面色赤。或腹痛。或漧嘔。或咽痛。或利止。脈不出者。通脈四逆湯主之。

【目】王肯堂曰。太陽陽明咽痛各一癥。悉屬熱也。太陽治以半夏散。陽明治以四逆散加桔梗。

少陰咽痛有六癥。熱癥四。寒癥二。熱者治以豬膚湯﹑甘艸湯﹑桔梗湯﹑苦酒湯﹑半夏散。寒者治以桂枝榦姜湯﹑眞武湯﹑四逆湯。厥陰咽痛一癥。亦熱也。治以桔梗湯。咽痛皆屬熱。何獨少陰二癥寒耶。其一以汗多亡陽。故用漧薑﹑附子以復陽溫經。其一以陰盛格陽。故用通脈四逆以散陰通陽。

【綱】仲景曰。傷寒六七日。大下後。寸脈沈而遲。手足厥冷。下部脈不至。咽喉不利。吐膿血。泄利不止者。爲難治。

【目】王肯堂曰。此宜麻黃升麻湯。

柯琴曰。此爲下厥上絕。陰陽離決之候。故咽痛不利。爲水谷之道絕也。

【綱】仲景曰。少陰病。下利咽痛。胸滿心煩者。豬膚湯主之。

【目】張元素曰。或云。六經皆不言咽痛。惟少陰有咽痛咽傷。何也。夫少陰咽痛。乃經絡所系。蓋少陰脈循喉嚨。系舌本。故有咽傷痛之患。內經曰。少陰所生病者。咽腫上气。幹嗌及痛。

此經脈所系。邪气循行而致然也。

方中行曰。豬膚。本艸不載。但豬屬亥。宜入少陰。膚乃外皮。宜能解外。其性則涼。固能退熱。邪散而熱退。煩滿可除也。白蜜潤燥以利咽。痛可愈也。白粉益土以勝水。利可止也。意者義取於此乎。

魏荔彤曰。此申解少陰傳經熱耶。上下充滿之癥。立法以滋陰散熱爲義。蓋少陰之邪。上衝爲咽痛。爲心煩。熱之性升也。爲便血。爲便膿。陰之性降也。又有上下充周。熱邪彌漫者。如下利。

猶之陰之降也。咽痛胸滿心煩。猶之熱之升也。無非邪在少陰。旣內耗其眞。復交亂三焦使之然也。法用豬膚。豬亥水。腎蓄也。其膚主太陽。能入腎滋陰。兼透表散邪之用。佐蜜甘寒。上炎之焰熄。白粉淡滲。下利之路分。一劑而三善備焉。蓋腎臟原無散法。散藥又必用辛溫。今熱邪在內。

非散不可。辛溫又不可。因另出此法。以甘寒之味。佐原屬腎經之物。帶太陽表性者。入其中以導之出。膚乃肉外皮中之薄脂。浮而外發之性也。亦如石膏以辛涼爲發散之義也。

【綱】仲景曰。少陰病。二三日咽痛者。可與甘艸湯。不瘥者。與桔梗湯。少陰病。咽中痛。

半夏散及湯主之。

【目】蘇頌曰。咽痛而無下利心煩胸滿等癥。但甘以緩之足矣。不瘥者。配以桔梗。辛以散之也。其熱微。故用輕劑。

魏荔彤曰。少陰之邪。惟其緣木而升。所以於其傳也。必傳厥陰。亦升降之理也。太陰降而少陰。少陰升而厥陰。三陰中之升降也。比之三陽之表裏亦然。蓋气之行也。無論病气與正气。皆以往復屈伸爲義也。

鰲按。下條之癥。比上條較重。故非甘艸桔梗。甘緩辛開。輕淸之物可治。必用半夏之苦。開而兼泄。桂枝之辛。升散其熱。甘艸之緩。緩其炎焰。其義如此。諭氏謂半夏滌飲。桂枝散邪。猶非的義。蓋本方用桂枝半夏。並非發汗解肌之謂也。

【綱】仲景曰。少陰病。咽中傷生瘡。不能語言。聲不出者。苦酒湯主之。

【目】吳綬曰。少陰脈疾。可下。脈沈。附子湯加知﹑柏﹑五味子﹑麥冬﹑花粉。若虛熱。病後煩熱不解者。竹葉石膏湯去半夏加花粉。凡汗吐下後。口燥咽漧。此津液衰少。腎水不升。虛火上炎也。生津益气湯。脈沈微。足冷舌燥。難治。其少陰有急下以救腎水之例。若虛人水竭火燥不可下者。以補中益气湯。倍人參。加麥冬﹑五味﹑花粉﹑知﹑柏。以滋水也。

趙嗣眞曰。活人謂脾臟有熱。則津液枯少。故口燥咽漧。然非獨脾臟有熱。脾主太陰。太陰腹滿而咽漧。此可言脾熱。特一癥耳。餘皆非也。如白虎加人參湯。口舌漧燥者。表裏俱熱也。口苦咽漧者。少陽經熱。或陽明中風也。口燥咽漧。急下之。自利淸水。色純靑。心下痛。口漧燥者。

少陰經熱也。咽漧煩躁吐逆者。誤汗。津液少。而欲作陽明內熱者也。如上數癥。豈亦脾臟有熱哉。

鰲按。傷者。痛久而傷也。火灼則瘡生。邪熱壅於胸膈之上。故不能語言。聲出於喉。咽病則喉亦病。肺金爲邪火所制。故聲不出。其癥較重於咽中痛。皆治之遲誤也。半夏開散。雞子淸涼潤。

故必治以本湯。甘艸湯﹑桔梗湯﹑半夏散及湯﹑苦酒湯數方。皆爲少陰熱邪在經。上衝爲咽痛而立之法也。

【綱】仲景曰。少陰病。得之二三日。口燥咽漧者。急下之。宜大承气湯。少陰病。自利淸水。

色純靑。心下必痛。口漧燥者。急下之。宜大承气湯。

【目】成無己曰。傷寒傳經五六日。邪傳少陰。則口燥舌漧而渴。爲邪漸深也。今少陰病得之二三日。邪未深入之時。

便作口燥咽漧者。是邪熱已甚。腎水漧也。急與大承气。以全腎也。正經自病。其邪深入。宜急下之。若燥則死。腎水漧燥之故也。

張元素曰。承气湯。陽明當下之癥宜用。少陰亦用。何也。蓋胃爲水谷之海。主養四旁。四旁有病。皆能傳入胃。胃土燥則腎水漧。以二三日則口燥咽漧。是熱之深。傳之遠也。故曰。急下之以全腎水。夫土實則水淸。謂水谷不相混。故自利淸水。而口漧燥。此胃土實熱致然也。下利色靑。

靑者肝也。乃肝邪傳腎。緣腎之經脈。從肺出絡心。注胸中。由是而心下痛。故急下以去實熱。

逐腎邪。其六七日腹脹不大便。以入腑之邪壅甚。胃土勝。則腎涸。故急下以逐胃熱。滋腎水。蓋陽明與少陰。皆有急下之條。然而癥𨿽不同。其入腑之理則一。是以皆用大承气也。

王肯堂曰。按舌漧輕。咽漧重者。蓋咽舌𨿽皆通於少陰之絡。而舌又爲心之苗也。傷寒喜陽而惡陰。故舌漧輕。

諭昌曰。熱邪傳入少陰。逼迫津水。注爲自利。質淸而無渣滓相雜。色靑而無黃赤相間。可見陽邪炎威之極。反與陰邪無異。但陽邪傳自上焦。其人心下必痛。口必漧燥。設系陰邪。必心下滿而不痛。口中和而不燥。必無此枯槁之象。故宜急下以救其陰也。

卷十四﹟少陰經癥

煩躁

【綱】仲景曰。少陰病。欲吐不吐。心煩。但欲寐。五六日。自利而渴者。屬少陰也。虛故引水自救。若小便色白者。少陰病形悉具。小便白者。以下焦虛。有寒。不能制水。故令色白也。

【目】柯琴曰。少陽脈下胸中。故胸煩。是病在表之裏也。少陰經出絡心。故心煩。是病在裏之裏也。

【綱】仲景曰。少陰病。惡寒而蜷。時自煩。欲去衣被者。可治。

少陰病。四逆。惡寒而身蜷。脈不至。不煩而躁者死。

少陰病。吐利煩躁。四逆者死。少陰病。脈沈微細。但欲臥。汗出不煩。自欲吐。至五六日。自利。復煩躁。不得臥寐者死。

【目】諭昌曰。自煩欲去衣被。眞陽擾亂不寧。然尙未至於亡。故用溫法可治也。四逆惡寒身蜷脈不至。陽已去矣。陽去故不煩。尙可施回陽之法。若加躁擾。則陽已離陰。陰孤求侶不得。所謂陰躁者也。

上吐下利。因致煩躁。則陰陽擾亂。而竭絕可膚。更加四逆。是中州之土先敗。上下交徵。中气立斷。使早用溫中之法。寧至此乎。

魏荔彤曰。脈微沈細。但欲臥。此少陰本病。然應無汗而汗出。陽將亡於外矣。𨿽未躁而煩。

陽已動而欲離其捨矣。自欲吐而無可吐。寒邪上逆陽脈而衝矣。至六七日之久不爲治。加以自利。

則正陽益虛竭。陰寒愈凝固。迨至煩而且躁。則下利煩躁之死癥見。但欲寐者。反不得臥寐。陰擾陽亂。樞紐已脫。亦必死之候也。

【綱】仲景曰。傷寒六七日。脈微。手足厥冷。煩躁。灸厥陰。厥不還者死。發汗。若下之。

病仍不解。煩躁者。茯苓四逆湯主之。

【目】鰲按。此二條。皆回陽之法。厥陰者。肝脈。灸。灸其兪。所以使陽回也。未經汗下而煩躁。爲陽盛。汗下後而煩躁。爲陽虛。用姜附以回陽。用參苓以滋陰。則煩躁止而外熱除。柯氏所謂陰陽雙補法也。

【綱】仲景曰。少陰病。吐利。手足厥冷。煩躁欲死者。吳茱萸湯主之。

【目】劉完素曰。少陰病下利。固宜用白通湯升陽溫中之法矣。若不早治。至於旣吐且利。手足厥冷。寒邪之侵淩。微陽之擾亂。已見端矣。甚則陽爲陰侮而煩生。陰欲淩陽而躁作。內實眞寒。

外現假熱。此陰躁之死癥欲成矣。非急急助火之源。何以消嚴寒之勢乎。四逆湯。蘇脈之沈也。

附子湯用芍藥。引陽入陰。術苓兼治脾土。以勝腎邪。白通湯升陽止利。吳茱萸湯兼溫厥陰。各溫法之不同也。

【綱】仲景曰。少陰病。下利。脈微者。與白通湯。利不止。厥逆無脈。漧嘔煩者。白通加豬膽汁湯主之。服湯。脈暴出者。死。微續者生。

【目】朱肱曰。傷寒陰盛格陽者。身涼。脈沈細疾。煩躁而不飲水者是也。若欲引飲者。非也。

不欲飲水者。宜霹靂散。須臾躁止得睡。汗出卽瘥。此藥通散寒气。然後熱气上行。汗出乃愈。火焰散。丹砂丸並主之。

柯琴曰。脈暴出者。孤陽獨行也。微續者。少陽初生也。

【綱】仲景曰。少陰病。得之二三日以上。心中煩。不得臥。黃連阿膠湯主之。

【目】張兼善曰。心煩不得臥。而無躁癥。則與眞陽發動迥別。蓋眞陽發動。必先陰气四布。

爲嘔爲利。爲四逆。乃致煩而且躁。魄汗不止耳。今但心煩不臥。而無嘔利四逆等癥。是其煩爲陽煩。乃眞陰爲熱邪煎熬也。故必解熱生陰以爲主治。少緩則無及矣。

朱肱曰。傷寒陰癥似陽者。陰發躁。反厥。物極則反也。大率以脈爲主。諸數爲熱。諸遲爲寒。

無如此最驗也。假令身體微熱。煩躁面赤。其脈沈而微者。皆陰癥也。身微熱者。裏寒故也。煩躁者。陰盛故也。面戴陽者。下虛故也。若不看脈。以虛陽上格之燥。誤爲實熱。反與涼藥。則气消成大病矣。外臺祕要云。陰躁欲坐井中。宜以熱藥治之。仲景少陰病面赤者。四逆加蔥白主之也。

如本條裏熱甚而裏不和。則又以黃連阿膠湯主之也。

【綱】仲景曰。少陰病。下利。六七日。咳而嘔。渴。心煩。不得眠者。豬苓湯主之。

吐利止而脈平。小煩者。以新虛不勝穀气故也。

【目】諭昌曰。下利六七日。本熱去寒起之時。尙兼咳渴心煩不眠等癥。則是熱邪摶結水飲。

以故羈畱不去。用本湯以利水潤燥。不治利而利自止也。

柯琴曰。二三日心煩。是實熱。六七日心煩。是虛煩。蓋咳嘔煩渴者。腎水不升。下利不眠者。

心火不降耳。

卷十四﹟少陰經癥

腹痛

【綱】仲景曰。脈陰陽俱緊者。口中气出。唇口燥幹。鼻中涕出。蜷臥足冷。舌上胎滑。勿妄治也。到六七日以來。其人微發熱。手足溫者。此爲欲解。或到八日以上。反大發熱者。此爲難治。

設使惡寒者。必欲嘔也。腹內痛者。必欲利也。

【目】柯琴曰。設使到七日來。以陰陽俱緊之脈。不發熱反惡寒。是寒甚於表。上焦應之。必欲嘔也。反腹痛。是寒甚於裏。中焦受之。必欲利也。

【綱】仲景曰。少陰病。二三日不已。至四五日。腹痛。小便不利。四肢沈重疼痛。自下利者。

此爲有水气。其人或咳。或小便利。或下利。或嘔者。眞武湯主之。

【目】魏荔彤曰。此申解少陰病有水气爲兼癥。當於溫裏之中。寓鎭奠之義。蓋兼水气。則不特寒邪。亦濕寓焉。如二三日不已。就髒邪言也。至四五日腹痛。必隱隱常痛。乃寒濕凝滯之象。

非時痛時止之熱痛也。且寒濕痛必兼滿。按之少可。而非熱痛不欲近人也。且驗小便不利。濕盛而气壅也。單爲寒。色白且利。兼濕。𨿽白不利。此寒熱之可據者也。且單寒。則身體骨節痛而不沈重。兼濕。則沈重多而痛少。故先言沈重。後言疼痛。就緩急言也。或自下利。亦濕邪下注。惟小便不利。則大便濕行。種種審諦。知其人有水气兼寒邪。得中少陰。亦如太陽有水气。更感風寒。

以水气爲兼病。而治法必當更爲推求也。咳嘔皆水气上逆。亦有小便自利者。則寒濕又兼虛气不能收攝之故。膀胱與腎表裏。水气浸淫於腑。陰寒固沍於髒。法當溫髒回陽。以治寒邪。燥脾暖土。

以制水气。故主眞武湯。而以附子治寒邪。其餘治水气也。

【綱】仲景曰。少陰病。二三日至四五日。腹痛。小便不利。下利不止。便膿血者。桃花湯主之。

【目】魏荔彤曰。腹痛小便不利。乃熱在下焦。燻蒸中焦。使气化因熱郁不行。大便因熱盛而自利也。利久不止。腸胃間穢濁之物。如膿帶血。盡隨大便而下。熱不消。利不止。危矣。故用本湯以固澀之。

【綱】仲景曰。下利腹脹滿。身體疼痛。先溫其裏。

【目】龐安常曰。下利。裏寒也。身疼。表寒也。先溫裏。從本治也。

【綱】仲景曰。少陰病。四逆。其人或咳。或悸。或小便不利。或腹中痛。或泄利下重者。四逆散主之。

【目】魏荔彤曰。此申解少陰熱邪。散見四末。熱極似寒。手足逆冷之癥。不可誤認爲寒。逆而妄治也。少陰病。熱邪能彌漫於上下。亦能流行於四肢。可以爲熱厥似寒厥以誤人。此少陰病熱極似寒。寒極似熱。大有眞假。當詳爲考辧。不可就病言病。失毫釐而謬千里也。如四逆。本寒邪也。

或咳或悸。卽熱邪上衝。咽痛心煩之變出者也。小便不利。腹中痛。泄利下重。卽熱邪下行。熱在膀胱。下血下膿之變出者也。然則此逆非寒逆。直可名之曰熱逆也。夫熱。但厥不逆。玆何以曰熱逆。不知寒固逆而厥。熱逆亦厥。有陰陽不順接之厥在內。有眞熱似寒之厥亦在內。不容不嚴辧也。於此等癥。必合脈與癥以爲辧。他條沈數二字。原足以定傳經之熱邪。合觀諸條脈沈。復微而緊細。又足以定直中之寒邪。再按他條之癥口中和三字。亦足以知內爲眞寒。咽中痛三字。亦足以知內爲眞熱。明乎此。則少陰前篇之大熱似寒。少陰後篇之大寒似熱。俱可洞如觀火矣。此皆最要之處。

生死關頭。溫涼失度。頃刻人亡。豈細故乎。仲師於此用四逆散。名亦四逆也。而湯散之義不同也。

凡厥逆中。自有寒濕雜合。所謂陰陽不順接也。至於諸痛。亦必雜合交結方痛。故藥亦雜合。

然後專寒專熱之品。可開結止痛也。泄利至於下重。卽滯下之意。金匱要略主用小柴胡。亦雜合寒熱之治。故四逆散一方。近小柴胡。

卷十四﹟少陰經癥

身痛

【綱】仲景曰。少陰病。身體痛。手足寒。骨節痛。脈沈者。附子湯主之。

【目】鰲按。本條純陰無陽。陰寒切膚。故身體痛。四肢無陽。故手足寒。陰寒內注。故骨節疼。則此身疼骨痛。𨿽與麻黃癥相似。而寒熱陰陽。彼此判然。

此身體骨節疼痛。固非太陽之癥。並非少陰之經。直屬少陰之髒。蓋腎主骨。腎寒故骨疼。卽此一端。盒飯急救其髒中之陽矣。捨附子湯。曷足以濟。

【綱】仲景曰。傷寒下之後。續得下利淸谷不止。身疼痛者。急當救裏。宜四逆湯。

病發熱頭疼。脈反沈。汗之。若不瘥。身體疼痛者。當救其裏。宜四逆湯。

【目】柯琴曰。病爲在表。脈當浮。今曰脈反沈。此爲逆。汗之不瘥。卽身體疼痛不罷。當憑其脈之沈而爲在裏矣。

表宜溫散。裏宜溫補。先救裏。治其本也。

卷十四﹟少陰經癥

蜷臥

【綱】仲景曰。少陰病。下利。若利自止。惡寒而蜷臥。手足溫者。可治。少陰病。惡寒身蜷而利。手足逆冷者。不治。

【目】成無己曰。蜷者。屈縮不伸也。皆陰寒之極。𨿽在陽經。見是癥者。卽有表癥。亦宜用溫經之劑。桂枝附子是也。況在三陰。裏寒下利厥逆者乎。四逆之類。其可缺諸。若有陰無陽者。

爲不治。

【綱】仲景曰。少陰病。惡寒而蜷。時自煩。欲去衣被者。可治。少陰病。四逆。惡寒而身蜷。

脈不至。不煩而躁者死。

【目】魏荔彤曰。少陰寒邪。固有在經在髒之不同。而治之之法。必以存陽爲第一義。髒邪溫之。固存陽也。卽經邪汗之。亦存陽也。捨此無他計也。如前條利忽自止。則陽盛於中焦。不致隨陰沈陷。惡寒蜷臥。𨿽純爲陰寒之象。而手足能溫。則眞陽自在。於此審其爲髒邪。溫之固易。卽審其爲經邪。汗之亦易。

故曰可治。又如本條。並不下利。則陽更旺於中焦。𨿽惡寒足蜷。亦見少陰癥象。然陽時煩而欲去衣被。內有陽存。而扶陽抑陰。亦不可過爲猛烈也。其經邪髒邪之當審。而溫之汗之。又不待言矣。

至次條。不煩而躁。則陽已離陰。陰孤求侶不得。擾亂不寧。所謂陰躁者也。宜其死矣。

卷十四﹟少陰經癥

但欲寐

【綱】仲景曰。少陰之爲病。脈微細。但欲寐也。

【目】方中行曰。脈沈細者。少陰居於極下。起於小指之下也。鍼經曰。是主腎所生病者。嗜寐。蓋人肖天地。天地之气。行於陽。則辟而曉。行於陰。則闔而晦。故人之气。行於陽。則動而寤。行於陰。則靜而寐。然則但欲寐者。邪客於陰也。

魏荔彤曰。傷寒三陽。遞傳三陰。復自太陰傳少陰。此傳經之邪。乃外感風寒。歷久變熱之熱邪也。亦有直中少陰經髒者。又非傳經熱邪可比。乃陰寒之寒邪也。故三陽分經與腑。三陰分經與髒。如少陰病。其爲傳經熱邪。直中寒邪。當辧也。若此條。則合傳經直中二邪而總標其脈癥也。

少陰爲病。脈必沈。三陰皆然。又兼微細。異乎三陽之浮大弦也。沈對浮。微對大。細對弦。此少陰脈也。見此則三陰俱可識其端倪。至少陰爲癥。有寒熱二邪。本不盡同。姑取兩邪入而見癥大同者。則但欲寐也。腎司智巧。熱邪入而擾其陰。寒邪入而混其陽。因致欲寐。仲師示人未辧寒熱之邪。先辧少陰之癥。此至訣也。脈之沈微細。三陰俱有。兼以但欲寐。則少陰病也。但沈微細。

𨿽三陰皆有。而太陰必多微。少陰必多沈。厥陰必多細。太陰在中。故微多。少陰在下。故沈多。

厥陰近膽。故弦可變細而細多。蓋細卽弦之微者。此仲師於少陰。不言沈。反言微細者。沈少陰本脈。不須言。且沈亦非少陰獨有之脈。必兼太陰之微。厥陰之細。而少陰之脈始確也。再者。少陰處三陰之中。亦如陽明處三陽之中。陽明之脈本大。然兼太陽之浮多。則太陽陽明也。兼少陽之弦多。則少陽陽明也。推之三陰。少陰之爲脈。

何獨不然乎。然則少陰之沈。兼微多。非太陰之少陰乎。少陰之沈兼細多。非厥陰之少陰乎。三陽之陽明。由遞傳而言之。有相通之義。仲師故分而爲三。三陰之少陰。亦就遞傳而言之。有相通之義。何不可引而伸之哉。

【綱】仲景曰。少陰病。欲吐不吐。心煩。但欲寐。五六日。自利而渴者。屬少陰也。虛故引水自救。若小便色白者。少陰病形悉具。小便白者。以下焦虛。有寒。不能制水。故令色白也。

【目】王肯堂曰。少陰病。如本條諸癥。理中四逆輩。陰癥𨿽云不用麻黃。如少陰始得病。反發熱。脈沈者。麻黃附子細辛湯。於六經但少陰癥難辧。本經但云脈微細欲寐。小便數而白。背惡寒。四肢厥者。可不審而知之。或𨿽有惡寒甚者。不覺寒。但喜濃。衣近火也。其脈微細。或沈澀。

𨿽有陰陽俱緊者。蓋其人素有熱。爲表寒外襲。故如此。但當察其外癥爲主。必以溫藥逐之。其陽邪傳入。與少陰自受熱癥。宜下宜吐宜和者多矣。仲景𨿽不言滑實沈數諸可下之脈。然與癥則可知矣。脈必相符也。𨿽或有反沈微細遲。脈不應癥者。爲不可下。亦宜涼劑滋陰退陽而愈。不愈。必待脈有力而後下之可也。其有癥惡寒。急下之者。倘反有脈不應病。亦宜微下之。𨿽不敢大下。亦不可緩也。六經惟少陰傳變。與太陽相同。如眞武湯﹑四逆湯通脈四逆湯癥。俱有加減法。謂有或爲之癥。亦猶小靑龍小柴胡是也。

【綱】仲景曰。脈陰陽俱緊者。口中气出。唇口燥幹。鼻中涕出。蜷臥。足冷。舌上胎滑。勿妄治也。少陰病。下利。若利自止。惡寒而蜷臥。手足溫者。可治。少陰病。惡寒。身蜷而利。手足逆冷者。不治。

【目】鰲按。首條蜷臥。由於內寒。二三條亦同一蜷臥。卻以手足溫手足逆冷爲憑。見可治不可治之故。蓋溫者。陽回也。逆冷者。純陰無陽也。

【綱】仲景曰。少陰病。脈沈微細。但欲寐。汗出不煩。自欲吐。至五六日。自利。復煩躁。

不得臥寐者死。

【目】陶華曰。陽气虛。陰气盛。則目瞑。故多寐。乃邪气傳於陰而不在陽也。昏昏閉目者。

陰自闔也。默默不言者。陰主靜也。陽气盛。陰气虛。則晝夜不得眠。蓋夜以陰爲主。陰气盛則目閉不安臥。若陰爲陽所勝。故終夜煩擾而不得眠。所謂陰虛則夜爭者是也。

鰲按。始而欲寐。是少陰本癥。五六日後不得臥寐。是微陽欲絕也。其何能生。

卷十四﹟少陰經癥

不得臥

【綱】仲景曰。少陰病。得之二三日。心煩。不得臥。黃連阿膠湯主之。少陰病。下利。六七日。

咳而嘔。渴。心煩。不得眠者。豬苓湯主之。

【目】柯琴曰。少陰受病。當五六日發。然發於二三日居多。二三日背惡寒者。腎火衰敗也。

必溫補以益陽。反發熱者。腎水不藏也。宜微汗以固陽。口燥咽漧者。腎火上走空竅。急下之以存津液。此心中煩。不得臥者。腎火上攻於心也。當滋陰以涼心血。二三日心煩。是實熱。六七日心煩。是虛煩。且下利而熱渴。是下焦虛。不能制水。非芩﹑蓮﹑芍藥所宜。咳嘔煩渴者。腎水不升。

下利不眠者。心火不降耳。凡利水之劑。必先上升而後下降。故主以豬苓湯。以瀉陰利水而升津液。

斯上焦如霧而咳渴除。中焦如漚而煩嘔靜。下焦如瀆而利自止矣。

鰲按。腎火上攻於心。故心中煩而不得臥。

【綱】仲景曰。下後。復發汗。晝日煩躁不得眠。夜而安靜。不嘔不渴。無表癥。脈沈微。身無大熱者。漧薑附子湯主之。

【目】王肯堂曰。少陰當病於欲寐。今乃不得眠。緣陽气入少陰經。非少陰正病也。

【綱】仲景曰。少陰病。脈沈細。自利煩躁。不得眠者死。

【目】王肯堂曰。不得眠爲常癥。然由於脈沈細自利煩躁。遂致不眠。以及傷寒發熱下利厥逆煩躁不得。臥者。俱爲死癥。皆由正气弱。陽不能復故也。

卷十四﹟少陰經癥

手足厥逆

【綱】仲景曰。凡厥者。陰陽气不相順接便爲厥。厥者手足逆冷是也。

諸四逆厥者。不可下之。虛家亦然。

【目】朱震亨曰。凡手足六經之脈。皆自陰傳陽。自陽傳陰。陰气勝。則陽不達於四肢。故爲寒厥。

熱厥可下。寒厥惟有溫補。

【綱】仲景曰。少陰病。但厥。無汗。而彊發之。必動其血。未知從何道出。或從口鼻。或從耳目。是名下厥上竭。爲難治。

【目】成無己曰。厥者。冷也。甚於四逆也。陰陽气不相接。謂陽气內陷。熱气逆伏。故手足冷也。夫厥者必發熱。前熱者後必厥。厥深者熱亦深。厥微者熱亦微。是知內陷者。手足爲厥矣。

彊發汗而動血。亦是發動其熱。先熱而後厥者。熱伏於內也。先厥而後熱者。陰退而陽气得復也。

若始得之便厥。則是陽气不足而陰气勝矣。大抵厥逆爲陰所主。寒者多矣。

【綱】仲景曰。大汗。若大下利。而厥冷者。四逆湯主之。大汗出。熱不去。內拘急。四肢疼。

又下利。厥逆而惡寒者。四逆湯主之。

【目】危亦林曰。陰陽二厥脈皆沈。所以使人疑之。然陰厥脈沈遲而弱。陽厥脈沈伏而滑。陽厥指甲時一溫。陰厥指甲常冷。足蜷不渴。淸便如常。外癥則自惺惺也。若未辧陰陽。宜用理中湯試之。陽厥則便熱。陰厥則不熱。

柯琴曰。大汗亡陽。大下亡陰。陰陽俱虛。故厥冷。但利非淸谷。急溫之。陽回而生可望也。二條。治之失宜。𨿽大汗出而熱不去。惡寒不止。表未除也。內拘急而下利。裏寒已發。四肢疼而厥冷。表寒又見矣。可知表熱裏寒者。卽表寒亡陽者矣。

【綱】仲景曰。嘔而脈弱。小便復利。身有微熱。見厥者。難治。四逆湯主之。

【目】張云岐曰。裏無熱。故小便利。表虛寒。故見厥。傷寒以陽爲主。今則陽消陰長。故難治。

【綱】仲景曰。吐利汗出。發熱惡寒。四肢拘急。手足厥冷者。四逆湯主之。

【目】成無己曰。大抵下利之人。見厥復利。厥者復爲熱。爲陽气得復。而利必自止。熱者便爲厥。是陰气遠勝也。故復下利。

龔信曰。此條吐利。不言淸谷。汗出不言大。脈不言微弱。幸有此表陽。再以四逆溫其裏。可望其生也。

【綱】仲景曰。少陰病。下利淸谷。裏寒外熱。手足厥逆。脈微欲絕。身反不惡寒。其人面色赤。或腹痛。或漧嘔。或咽痛。或利止。脈不出者。通脈四逆湯主之。下利淸谷。裏寒外熱。汗出而厥者。通脈四逆湯主之。吐已下斷。汗出而厥。四肢拘急。不解。脈微欲絕者。通脈四逆加豬膽汁湯主之。

傷寒六七日。大下後。寸脈沈而遲。手足厥冷。下部脈不至。咽喉不利。吐膿血。泄利不止者。

爲難治。

傷寒五六日。不結胸。腹濡。脈虛。復厥者。不可下。此爲亡血。下之死。

病者手足厥冷。言我不結胸。小腹滿。按之痛者。此冷結在膀胱關元也。

【目】鰲按。首條厥逆。因寒盛於外也。二條厥逆。因下虛也。然比首條脈癥皆輕。三條厥逆。

因陰盛格陽也。故加豬膽汁爲反佐。四條厥逆。因六腑气絕於外也。五條厥逆。因於亡血也。何以知之。其脈空虛也。六條厥逆。因結胸也。與五條合看。當知結胸癥有熱厥者也。

【綱】仲景曰。傷寒脈促。手足厥者。可灸之。傷寒六七日。脈微。手足厥冷。煩躁。灸厥陰。

脈不還者死。

【目】陳士鐸曰。傷寒陰癥發厥。灸其厥陰之經。亦不得已之法。原不及湯藥之神也。然苟以參藥救之。未有不生者。方名還厥湯。白術四兩。附子﹑漧薑各三錢。水煎。一帖而蘇。凡具有厥逆等癥。卽以此方投之。神效如響。蓋白術最利腰臍。陰寒初入。原從臍始。利其腰臍。則腎宮有生气。佐以姜附。則無微不達。而邪又安畱乎。

鰲按。此二條。皆屬陰虛。故皆用灸法。蓋脈之促者。𨿽爲陽脈。亦有陽虛而促者。亦有陰盛而促者。此則陰盛而促者也。

【綱】仲景曰。少陰病。吐利。手足厥冷。煩躁欲死者。吳茱萸湯主之。

【目】柯琴曰。四逆者。四肢厥冷。兼臂脛而言。此手足。是言指掌也。四肢之陽猶在。

【綱】仲景曰。少陰病。下利。脈微者。與白通湯。利不止。厥逆無脈。漧嘔煩者。白通加豬膽汁湯主之。服湯後。脈暴出者死。微續者生。下利。手足逆冷。無脈者。灸之。不溫。若脈不還。

反微喘者死。下利後。脈絕。手足厥逆。時脈還。手足溫者生。脈不還者死。

【目】陳士鐸曰。二條脈癥。當急灸關元之脈。以寒極而脈伏。非灸則脈不能出也。今灸之而脈仍不還。反爲微喘。此气逆而不下。乃奔於上而欲絕也。本是死癥。而吾以爲可生者。正以其無脈也。夫人死而後無脈。今未死而無脈。非無也。乃伏也。灸之不還。豈眞無脈可還乎。無脈。應死矣。而仍未死。止作微喘。是脈欲還而不能遽還也。方用人參一兩。熟地五錢。牛膝三錢。甘艸﹑附子各一錢。名還脈湯。一帖而脈驟出者死。苟得漸出。可望生矣。三條。時脈還。亦用灸法而還者也。然亦必手足溫者可生。正見陽气之尙畱耳。倘脈不還。則手足終無溫熱之時。是陽不可返。

而死不可生矣。不知脈之不返。因灸法而不能返也。灸之力微。終不及藥之力濃。吾以人參三兩灌之。則脈自欲生矣。

鰲按。首條。下利厥逆。服白通湯。惡脈之驟出。二三條。下利。厥逆無脈。用灸法。欲脈之猝還。一死一生者。何也。一用灸而一用藥也。可見用藥之能速出脈也。

【綱】仲景曰。少陰病。四逆。其人或咳。或悸。或小便不利。或腹中痛。或泄利下重者。四逆散主之。

【目】柯琴曰。四肢爲諸陽之本。陽气不達於四肢。因而厥逆。故四肢多屬於陰。此則泄利下重。陽邪下陷入陰中。陽內而陰反外。以致陰陽脈气不相順接也。可知以手足厥冷爲熱厥。手足厥逆爲寒厥者。亦鑿矣。條中無主癥。而皆是或然癥。故小便不利。同小靑龍癥。厥悸。同茯苓甘艸癥。咳利腹痛。小便不利。同眞武癥。種種是水气爲患。不用利水者。泄利下重故也。泄利下重。

又不用白頭翁湯者。四逆故也。此少陰之樞無主。故多或然癥。因取四物以散四逆之熱邪。隨癥加減。以治或然癥。此少陰气分之下劑也。所謂厥因下之者此方矣。

【綱】仲景曰。手足厥冷。脈乍緊。邪結在胸中。心中滿而煩。饑不能食。病在胸中。當吐之。

【目】成無己曰。諸陽受气於胸中。邪气客胸。鬱鬱畱結。則陽气不得敷布。而手足爲之厥也。

【綱】仲景曰。少陰病。惡寒。身蜷而利。手足逆冷者。不治。

【目】柯琴曰。利而手足溫。是陽回。故可治。利不止而手足逆冷。是純陰無陽。所謂六腑气絕於外者。手足寒。五臟气絕於內者。下利不禁矣。

【綱】仲景曰。少陰病。四逆。惡寒而蜷。脈不至。不煩而躁者死。少陰病。吐利。煩躁。四逆者死。

【目】成無己曰。四逆者。四肢逆而不溫也。傷寒之始。邪在皮膚。當太陽陽明受邪。則一身盡熱。太陰少陰受邪。則手足自溫。是表邪漸緩而欲傳裏也。傷寒四五日。手足溫而渴者。小柴胡湯。是太陽邪傳少陽也。脈浮。手足溫。爲系在太陰。是少陽邪傳太陰也。是知邪在半表裏。則手足不熱而自溫。至邪傳少陰。爲裏癥已深。𨿽未至厥。而手足已不溫。是四逆也。若至厥陰。則厥冷矣。四逆散枳實﹑柴胡﹑白芍﹑甘艸皆寒涼。

而專主四逆之疾。是知四逆。非盡虛寒癥也。四逆湯漧薑﹑附子。皆熱藥。亦治四逆手足寒。旨哉。

若手足自熱而至溫。從四逆而至厥者。傳經之邪也。用四逆散。若始得手足厥而不溫者。是陰經受邪。陽气不足。用四逆湯溫之。毋令誤也。

陳士鐸曰。少陰癥。上吐下利。且兼煩躁。則陰陽擾亂拂抑。而無生气可知。況手足逆冷。是脾胃之气又將絕也。自是死癥。然而治之於早。未嘗不可救。急以人參﹑白術各二兩。肉桂﹑丁香各二錢。灌之。尙可救耳。方名止逆奠安湯。人參救元陽之絕。白術救脾胃之崩。丁香止嘔。肉桂溫中。又能止瀉。救中土之危亡。奠上下之變亂。轉生機於頃刻。豈能捨此方哉。

少陰癥。四逆。惡寒身蜷。脈不至。不煩而躁。亦是死癥。而吾以爲可救者。全在脈不至。不煩而躁。夫病至四肢之逆。陰陽之將絕可知。脈之不至。未必非寒極而伏也。不然。陽絕則心宜煩。

乃不煩。但嫌其煩而不躁。則陽未絕而將絕。爲可畏耳。陽旣欲絕。則陰亦隨絕。故一補陽。陽回而陰亦回也。急用生生湯可活。人參三兩。棗仁炒五錢。附子三錢。水煎。人參以回陰陽。附子祛寒。棗仁安心。則心定而躁可去。脈可出矣。死中求活。其在此方乎。

卷十四﹟少陰經癥手足厥逆

附錄厥與四逆不同論

李杲曰。四逆者。四肢不溫也。厥者。手足逆冷也。傷寒邪在三陽。則手足必熱。傳到太陰。

則手足不熱而溫。至少陰。則邪熱之入裏漸深。故四肢逆而不溫。及至厥陰。則又手足厥冷。更甚於逆矣。其四逆散。以涼藥而治四肢不溫。其四逆湯。以熱藥而治寒極而成逆厥者也。四肢通冷。

比之手足獨冷。則有間。夫死者。以四逆言之。可治者。以厥冷言之。則亦可見四逆與手足厥冷之有輕重矣。蓋四肢通冷。其病爲重。手足獨冷。其病爲輕也。四肢與手足。卻有所分。以四字加於逆字之上。是通指手足臂脛以上言也。以手足二字加於厥逆厥冷之上。是獨指手足言也。蓋以四逆爲四肢通冷。而厥爲手足獨冷也。

卷十四﹟少陰經癥手足厥逆

附錄傷寒陰陽寒熱二厥辧

陶華曰。陰陽二厥。治之一瘥。生死立判。夫陽厥者。先自三陽經气分。因感寒邪。於頭疼發熱惡寒以後。傳進三陰血分。變出四肢厥冷乍溫。大便燥實。譫語發渴。揚手擲足。不惡寒反怕熱。

脈沈有力。此見傳經熱癥。謂之陽厥。陽極發厥者。卽陽癥似陰。外𨿽有厥冷。內有熱邪耳。蓋因大便結實失下。使血气不通。故手足乍冷乍溫也。如火煉金。熱極金反化水。水寒極而成冰。反能載物。厥微熱亦微。四逆散。厥深熱亦深。大承气湯。正謂亢則害其物。承乃制其極也。若誤爲陰癥。便進熱藥。如抱薪救火矣。夫陰厥者。因三陰經血分自受寒邪。初病。無身熱。無頭疼。就使惡寒。四肢厥冷。直至臂脛以上。過乎肘膝。不溫。引衣蜷臥。不渴。兼或腹滿吐瀉。或戰栗。面如刀刮。口吐涎沫。脈沈遲無力。此爲陰經直中眞陰寒癥。不從陽經傳入。謂之陰厥也。輕則理中湯。重則四逆湯溫之。勿令誤也。又曰。人之手足。乃胃土之末。凡脾胃有熱。手足必熱。脾胃有寒。手足必冷。理之常也。惟傷寒乃有厥深熱亦深。厥微熱亦微之論。何耶。曰。此爲極則變。火气亢極。反兼水化。故有此象耳。陰陽反復。病之逆從。未可以常理論也。凡言厥逆厥寒厥冷手足寒冷。皆變文耳。不必分輕重。若言四肢。則有異也。亦未可純爲寒癥。若厥冷直至臂脛以上。則爲眞寒無疑。急用姜附等溫之。少緩便難治。謂其冷上過乎肘。下過乎膝。非內有眞寒。達於四肢而何。然更當以脈與癥參之。庶乎無誤。凡看傷寒。不可以厥逆。便斷爲寒。必參脈與兼癥。方知端的。

如手足厥冷。兼之腹痛腹滿。泄利淸白。小便亦淸。口不渴。惡寒戰栗。面如刀刮。皆寒癥也。

若腹痛後重。泄利稠粘。小便赤澀。渴而好飲。皆熱癥也。宜詳審之。

卷十四﹟少陰經癥

手足溫

【綱】仲景曰。少陰病。下利。若利自止。惡寒而蜷臥。手見溫者。可治。

【目】柯琴曰。傷寒以陽爲主。不特陰癥見陽脈者生。卽陰病見陽癥者亦可治。背爲陽。腹爲陰。

陽盛則作痙。陰盛則蜷臥。若利而手足仍溫。是陽回。故可治。

【綱】仲景曰。脈陰陽俱緊者。口中气出。唇口燥幹。鼻中涕出。蜷臥。足冷。舌上胎渴。勿妄治也。到七日以來。其人微發熱。手足溫者。此爲欲解。或到八日以上。反大發熱者。此爲難治。

設使惡寒者。必欲嘔也。腹內痛者。必欲利也。

【目】許叔微曰。發熱𨿽微。而手足自溫。乃陰得陽而欲解也。

【綱】仲景曰。少陰病。脈緊。至七八日。自下利。脈暴微。手足反溫。脈緊反去者。爲欲解。

𨿽煩下利。必自愈。

【目】魏荔彤曰。此申解少陰經邪有自解之故。蓋髒邪爲裏癥宜溫。經邪爲表癥宜散。固已。

然經邪之感也。有淺深。而人之气稟。有彊弱。若其人正弱而邪盛。則非醫藥不爲功。若正旺而邪淺。則經盡可以自解。六經皆然耳。如本條脈癥。並非少陰髒病虛寒下利也。乃在經寒邪欲散也。

所以緊者失其緊。忽變而爲微。微者緩也。平也。正緊字之對。非虛微之微也。且髒病下利。必手足冷。若利止方手足溫。今下利而溫。其邪不在髒而在經矣。明爲欲解。𨿽煩而不躁。則非陰盛而見陽回之象矣。卽利未自止。經邪漸可消矣。經邪有過經自解之理。故緊去而微。

【綱】仲景曰。少陰病。八九日。一身手足盡熱者。以熱在膀胱。必便血也。

【目】魏荔彤曰。八九日而一身手足盡熱。似爲太陽陽明之熱矣。不知少陰癥旣具。而如此之熱。非陽經爲病。仍陰經爲病也。腎與膀胱表裏。腎熱必旁注於膀胱。自然之理。膀胱爲太陽腑。

遂因腑熱而散於太陽經之周身。以此而知病不在陽經。而在陰經。消耗陰津最迫。不可謂陰病得陽爲易愈也。明其必便血。在太陽膀胱本經之熱癥言必便血。今在少陰腎經移注於膀胱經之熱癥亦言必便血。膀胱一腑。與腎表裏。下焦血海。皆相聯屬。與太陽同有便血之機。就其切近者必之也。此非急泄下焦之熱。不足以存少陰之陰也。未成血。則豬苓。旣成血。則抵當。非此無以爲救。同於太陽犯水之義也。如已下血熱泄。又須斟酌。

【綱】仲景曰。下利後脈絕。手足厥逆。時脈還。手足溫者生。脈不還者死。

【目】鰲按。脈還手足溫。由醫藥之力也。

卷十四﹟少陰經癥

急溫癥

【綱】仲景曰。少陰病。脈沈者。急溫之。宜四逆湯。

自利。不渴者。屬太陰。以其髒有寒故也。急溫之。宜四逆輩。

若膈上有寒飲者。急溫之。宜四逆湯。

【目】李曰。脈沈厥冷。膈上寒飲。漧嘔。或時頭痛。皆寒气上攻也。急溫之。三味參萸湯。

內寒已極。厥逆吐利。不渴靜蜷。陽和之气欲絕。六脈若有若無。急溫之。四逆湯。凡言急者。

病勢已篤。將有變革。非若他病可以緩也。他如太陽汗出不止。汗後惡風。汗後煩躁心悸身痛。皆急用附子加肉桂﹑白芍之類。三陽脈遲腹痛。建中湯。當先施也。但一服中病卽止。傷寒之藥皆然。

鰲按。髒有寒。則寒之蓄於內者甚深。脈沈爲在裏。亦知其內寒已甚。陽和之气欲絕。膈上寒飲。則陰寒之气固結不散。皆用溫法。所謂救急之方也。

卷十四﹟少陰經癥

嘔吐下利

【綱】仲景曰。病患脈陰陽俱緊。反汗出者。亡陽也。此屬少陰。法當咽痛而復吐利。脈陰陽俱緊。至於吐利。其脈獨不解。緊去人安。此爲欲解。少陰病。脈解。至七八日。自下利。脈暴微。

手足反溫。脈緊反去者。爲欲解也。𨿽煩下利。必自愈。

【目】朱肱曰。傷寒下利多種。須辧陰陽。勿令差誤。三陽下利則身熱。太陰下利則手足溫。

少陰厥陰下利則身不熱。以此別之。大抵下利挾太陽脈癥。便不得用溫藥。俗醫但見下利。便作陰癥。用溫熱藥。鮮不發黃生斑而死。

大抵傷寒下利。須識脈與外癥不同。下利而脈大者。虛也。脈微弱者。爲自止。下利日十餘行。脈反實者逆。下利脈數而滑。有宿食也。下之愈。脈遲而滑者。實也。其利未得便止。宜更下之。下利三部脈皆平。按其心下硬者。急下之。協熱利者。臍下必實。大便赤黃色。及腸間津液垢膩。寒毒入胃。則臍下必寒。腹脹滿。大便或黃白靑黑。或下利淸谷。溫毒瓦斯盛。則下利腹痛。大便如膿血。

如爛肉汁。更下利。欲飲水者。有熱也。下利譫語。有燥屎也。寒毒入胃者。四逆湯﹑理中湯﹑白通湯﹑附子四逆散。加薤白主之。協熱利者。黃芩湯﹑白頭翁湯﹑三黃熟艾湯﹑赤石脂丸。溫毒下膿血者。桃花湯﹑地楡散﹑黃連阿膠湯。𨿽然。自利而渴。屬少陰。然三陽下利。亦有飲水者。乃有熱也。三陰下利。宜溫之。然少陰自利淸水。心下痛。口漧燥者。卻宜下之。此又不可不知也。

少陰泄利下重。不可投熱藥。先濃煎薤白湯。內四逆散。緣此散用枳實﹑芍藥輩也。又尋常胃中不和。腹痛腸鳴下利者。生薑瀉心湯最妙。此二法。不特傷寒癥也。若脈沈自利。而身體痛者。陰癥也。急當救裏。宜四逆湯﹑附子湯﹑眞武湯。大抵大便利而身體疼者。當救裏。大便如常而身體痛者。當救表。不可不知。

成無己曰。自利者。不因攻下而自泄瀉也。有表邪傳裏。裏虛協熱而利者。有不因攻下而遂利者。

皆協熱也。又三陽合病。皆作自利。有攻表攻裏和解之不同。何則。太陽陽明合病。爲在表。故與葛根湯汗之。太陽少陽合病。爲半表裏。故與黃芩湯和之。陽明少陽合病。爲少陽邪气入裏。故與承气下之。

下利𨿽有表癥。不可發汗。以下利爲邪气內攻。走津液而胃虛也。經曰。下利不可攻表。汗出。

必脹滿是也。蓋三陰自利居多。然自利家身涼脈靜爲順。身熱脈大爲逆。大抵下利。脫气。又爲難治。蓋邪盛正虛。邪壅正气下脫。多下利而死也。

【綱】仲景曰。脈陰陽俱緊者。口中气出。唇口燥幹。鼻中涕出。蜷臥。足冷。舌上胎滑。勿妄治也。到六七日以來。其人微發熱。手足溫者。此爲欲解。或到八日以上。反大發熱者。此爲難治。設使惡寒者。必欲嘔也。腹內痛者。必欲利也。

【目】柯琴曰。使七八日來。不能發熱。以陰陽俱緊之脈。反加惡寒。是寒甚於表。上焦應之。

必嘔。反加腹痛。是寒甚於裏。中焦受之。必利。

【綱】仲景曰。少陰病。吐利。手足不逆冷。反發熱者。不死。脈不至者。灸少陰七壯。

少陰病。吐利。煩躁。四逆者死。

【目】龐安常曰。此由胃脘之陽將絕。故上吐而下利也。

【綱】仲景曰。少陰病。脈微澀。嘔而汗出。大便數而少者。宜溫其上。灸之。少陰病。脈沈微細。但欲臥。汗出不煩。自欲吐。至六日。自利。復煩躁。不得臥寐者死。

【目】陳士鐸曰。傷寒而脈沈微細。明是陰癥。況欲臥而欲動乎。汗已出矣。內無陽癥可知。

心中不煩。時欲嘔吐。此陽邪已散。陰邪作祟。急宜祛寒爲是。乃失此不溫。至五六日而下利。是上下俱亂也。此時尙不煩躁。則腎中之眞陽未散。今又加煩躁不得臥寐。明是奔越而不可回之兆矣。

非死癥而何。然其先原因失治而不可救。非本不可救而成此擾亂之癥也。有一奇方。名轉陽援絕湯。

人參﹑白術﹑棗仁各一兩。茯神五錢。肉桂二錢。水煎。一帖卽安。人參救絕。白術﹑茯神分消水濕而止利。桂以溫中去寒。棗仁安心解躁。

【綱】仲景曰。少陰病。二三日不止。至四五日。腹痛。小便不利。四肢沈重疼痛。自下利者。

此爲有水气。其人或咳。或小便利。或下利。嘔者。眞武湯主之。

【目】吳綬曰。凡自利者。不因攻下而自瀉利。俗言漏底傷寒是也。有協熱。有協寒。俱宜詳辧。原病式曰。瀉白爲寒。瀉靑黃赤黑。皆爲熱也。大抵完谷不化。色不寒。有如溏。或瀉利鮏臭。小便澄徹淸冷。口無燥渴。其脈沈細。或遲微無力。或身𨿽熱。手足逆冷。惡寒蜷臥。此皆寒也。

凡熱癥。口中燥渴。小便黃赤。或澀。或所下如垢膩。其脈多數。或浮。或滑。或弦。或大。或洪。

或邪熱不殺谷。其物不消化者。當以脈癥別之。凡胃虛內熱。煩渴瀉利。脈弱者。七味人參白術散。若發熱者。參胡三白湯。去黃芩加炒黃連。若腹滿小便不利者。五苓散合理中湯。若嘔者。加藿香﹑半夏﹑生薑﹑陳皮。如濕多而瀉不止者。加二術。腹脹。加濃朴。腹疼。加白芍﹑肉桂﹑木香。凡傷寒作利。脈浮。表未解。仲景以小靑龍去麻黃加炒芫花二錢。蓋散表卽治水也。若小便澀。

大便水瀉不止。五苓散。水甚不解。亦加芫花二錢以行水。或車前子湯。利自止也。凡下利。不可發汗。當先治利。利止內實。正气得復。邪气得解。則汗出而愈也。蓋利下由內虛。若加發汗。

則內外皆虛。變癥。爲難治也。

蘇頌曰。爲有水气。是眞武湯本旨。下利亦水气爲患也。後三項。乃眞武湯加減法。

【綱】仲景曰。少陰病。二三日至四五日。腹痛小便不利。下利不止。便膿血者。桃花湯主之。

【目】龐安常曰。此由寒毒入胃。故腹痛而下利也。

【綱】仲景曰。大汗。若大下利。而厥冷者。四逆湯主之。

大汗出。熱不去。內拘急。四肢疼。又下利。厥逆而惡寒者。四逆湯主之。自利。不渴者。屬太陰。以其髒有寒故也。當溫之。宜四逆輩。

【目】柯琴曰。大汗則亡陽。大下則亡陰。陰陽俱虛。故厥冷。但利非淸谷。急溫之。陽回而生可望也。二條。是治之失宜者。𨿽大汗出而熱不去。惡寒。表未除也。拘急下利。裏寒已發。肢疼厥冷。表寒又見。可知表熱裏寒者。卽表寒亡陽也。

【綱】仲景曰。少陰病。下利淸谷。裏寒外熱。手足厥逆。脈微欲絕。身反不惡寒。其人面色赤。或腹痛。或漧嘔。或咽痛。或利止。脈不出者。通脈四逆湯主之。

【目】柯琴曰。咽痛利止。陽回於內也。腹痛漧嘔。寒熱交爭也。

【綱】仲景曰。少陰病。咳而下利。譫語者。被火气劫故也。小便必難。以彊責少陰汗也。

【目】諭昌曰。少陰之脈。從足入腹。上循喉嚨。縈繞舌根。故多咽痛之癥。其支別出肺。故間有咳癥。今以火气彊劫其汗。則熱邪挾火力上攻。必爲咳。以肺金惡火故也。下攻必爲利。以火勢逼迫而走空竅故也。內攻。必譫語。以火勢燔灼而亂神明故也。小便必難者。見三癥皆妨小便。

若肺爲火气所傷。則膀胱气化不行。大腸奔迫無度。則水谷並趨一路。心胞燔灼不已。則小腸枯涸不至耳。少陰可彊責其汗乎。

腎有熱邪。其表腑之膀胱必應。小便所以不利也。咳而下利。肺大腸表裏之義乎。

魏荔彤曰。此申解少陰傳經熱邪。入裏爲患。不可認爲直中之寒邪誤治。反彊責其汗以致難治也。少陰病。有傳經熱邪。有直中寒邪。固已。然熱邪之傳。原在經也。而腎臟可以並見。病若直中之邪。則必分爲經爲髒矣。爲髒者。尙單用溫而不用散。爲經者。方旣用溫而復用散。是髒病原無散法也。況爲傳經入裏之熱邪乎。又豈可以溫散之法治之乎。故熱邪久而方熾。必不可用溫。又傳入裏而愈深。更不可用散。此在太陽入陽明之裏。已忌發汗矣。再遞傳三陰。至少陰。下之極。

深之盡。爲裏中之裏矣。其忌妄發彊責其汗也。何待言乎。惟是少陰一經。兼直中之寒邪在內。法有溫經散寒。近於取汗之義。仲師恐人誤認以之治傳經之少陰。故特標出示之。正見附子麻黃細辛甘艸純爲寒邪直中少陰經而設也。寒邪直中少陰髒。且言溫而不言散也。並非爲少陰傳經之熱邪。

病及於少陰腎臟者言也。

此乃大關鍵處。歷來無明白剖析者。不可不詳辧也。如本條之上曰。少陰病。脈細沈數。病爲在裏。

不可發汗。而繼之以本條云云。夫少陰脈本微細。今細如故。而見沈見數。蓋細乃厥陰之少陰也。而沈爲少陰正脈也。今不見太陰之微。而反見陽脈之數。數者遲之對。見爲微爲數。皆於沈中重取辧之也。推此則爲細爲弦。亦於沈之輕取辧之也。所以沈爲少陰本脈也。診其人。輕取之。沈上見細。

重取之。沈下見微。此少陰直中之寒邪也。或宜溫中。或宜散寒。再徐察之。而直中少陰之髒病經病咸得矣。若診其人。輕取。沈上仍見細。重取之。沈中不見微而見數矣。此乃少陰傳經之熱邪也。就沈中重取一診。而分少陰寒熱之二邪。此定訣也。審乎此。則知非直中之表病。而爲傳經之裏病也。蓋在風寒初感。不論何經。總爲表癥。當發汗。故三陰卽少陰亦可發汗。如麻黃附子細辛甘艸湯癥是也。在傳經愈深。不論何經。總爲裏癥。皆不當發汗。故三陽卽太陽亦不可發汗。如抵當湯﹑五苓散等癥是也。知乎此。方可言表裏。不致以三陽定爲表。三陰定爲裏。固執不通之論所惑也。且明乎發汗之義。則治傳裏之熱邪。方有隨機應變之法。而亦不可執一。故仲師但言不可發汗。並不出方。不出方者。方出之於後也。但言不可發汗者。妄發彊責。則爲禍不旋踵也。請試申之。如咳而下利譫語者。此傳經之熱邪遞及少陰也。設以火劫汗。少陰一經。气血本少。熱邪又入耗損。又火劫彊責其汗。則陰愈虧短。津液內亡。小便必難也。胃亡津而小便利者。津亡於上而气化尙行於下。此則腎陰有傷。津亡於下。而气化不行矣。彊責少陰之汗。用火劫。似邪止傷其陽分表分。而津亡气耗。爲害已如是。可不愼乎。

【綱】仲景曰。傷寒六七日。大下後。寸脈沈而遲。手足厥冷。下部脈不至者。咽喉不利。吐膿血。泄利不止者。此爲難治。

【目】陶華曰。六腑气絕於外者。手足寒。五臟气絕於內者。下利不禁。此之謂也。

【綱】仲景曰。少陰病。吐利。手足厥冷。煩躁欲死者。吳茱萸湯主之。

漧嘔。吐涎沫。頭痛者。吳茱萸湯主之。

食穀欲嘔者。屬陽明也。吳茱萸湯主之。得湯反劇者。屬上虛也。

【目】鰲按。吐利煩躁。是陰邪入於合。而不得從陽以出乎外也。漧嘔者。嘔而無物。胃虛也。

吐涎沫。胃寒也。食穀欲嘔。穀气入於胃。卽拒之而出。亦胃寒也。得湯者。卽吳茱萸湯也。服之反劇。以上焦有痰飲。俟嘔盡自愈也。

【綱】仲景曰。少陰病。下利。脈微者。與白通湯。利不止。厥逆無脈。漧嘔煩者。白通加豬膽汁湯主之。服湯後。脈暴出者死。微續者生。

【目】張元素曰。或謂白通湯﹑白通加豬膽汁湯﹑眞武湯﹑通脈四逆湯。皆爲少陰下利而設。

除用姜附相同。其餘之藥。俱各殊異。何也。蓋病殊則藥殊。夫少陰下利。寒气已甚。非姜附不治。

然下利之理無殊。而兼有之癥不一。用藥故不同耳。如白通用姜附以散寒止利。加蔥白以通調陽气。

若利而漧嘔煩者。寒太甚。內爲格拒。姜附非煩者之所宜。必嘔而不納。加人尿豬膽汁於白通湯中。

候溫冷服之。二味皆鹹苦性寒。是以納而不阻。至其所。則冷體旣消。熱性便發。眞武治少陰二三日至四五日。腹痛小便不利四肢沈重疼痛自下利者。爲有水气。故多或爲之癥。夫水气者。寒濕也。

腎主之。腎病不能制水。水飲停蓄。爲腹痛。寒濕內甚也。肢重疼痛。寒濕外甚也。小便不利。

自下利者。濕甚而水谷不能別也。經曰。脾惡濕。甘先入脾。苓﹑術之甘以益脾逐水。濕所勝。平以辛熱。濕淫所勝。佐以酸辛。附子﹑芍藥﹑生薑之酸辛。以溫經散濕。小靑龍癥。亦爲有水气。

故多或爲之癥如眞武也。通脈四逆。治少陰下利淸谷裏寒外熱。手足厥逆脈微欲絕者。爲裏寒。身熱惡寒而面色赤。爲外熱。此陰甚於內。格陽於外。不能相通。與通脈四逆以散陰通陽。或爲癥。

根據法加減。以上四癥。俱云下利。而兼有或爲癥。是以用藥大同小異也。或謂白通用附子凡四癥。

惟眞武一癥熟用。餘皆生用。何也。附子生用則溫經散寒。非漧薑佐之不可。熟用則益陽除濕。惟生薑相輔爲宜。漧薑辛熱。故佐生附。生薑辛溫。少資熟附之功。佐使之妙。無出此理。然白通等湯。以下利爲重。其眞武癥。以寒濕爲先。故用藥有輕重之殊耳。蓋風濕寒濕。大槪頗同。如太陽桂枝附子湯。治寒濕相搏。附亦用熟。仍用生薑佐之。其生熟之用。輕重之分。無過此理也。

【綱】仲景曰。下利。手足逆冷。無脈者。灸之。不溫。若脈不還。反微喘者死。

下利後。脈絕。手足厥逆。時脈還。手足溫者生。脈不還者死。少陰病。下利。六七日。咳而嘔。渴。心煩。不得眠者。豬苓湯主之。

【目】柯琴曰。下利而熱渴。下焦虛不能制水也。咳嘔煩渴。腎水不升也。下利不眠。心火不降也。凡利水之劑。必先上升。而後下降。故主此湯。

【綱】仲景曰。少陰病。下利。咽痛。胸滿。心煩者。豬膚湯主之。

少陰病。嘔而咽中痛。生瘡。不能語言。聲不出者。苦酒湯主之。

【目】鰲按。首條下利。腎元虛也。次條嘔逆。腎火衝也。

【綱】仲景曰。少陰病。四逆。泄利下重。其人或咳。或悸。或小便不利。或腹中痛者。四逆散主之。

【目】朱肱曰。問。仲景少陰四逆湯。又有散。何也。答曰。大抵少陰病。不可便用熱藥。且亦有表熱者。名晚發熱。用麻黃﹑細辛輩發汗。終不成少陰癥便不得發汗耶。今少陰病四肢冷。亦有內熱者。故用四逆散也。湯用漧薑﹑附子。而散則主熱癥也。

【綱】仲景曰。少陰病。下利止而頭眩。時時自冒者死。

【目】柯琴曰。此癥陽回利止。是水谷已竭。無物更行。頭眩而時時自冒。淸陽之气已脫也。

卷十四﹟少陰經癥

便膿血

【綱】仲景曰。少陰病。二三日。至四五日。腹痛。小便不利。下利不止。便膿血者。桃花湯主之。

【目】朱肱曰。寒毒入胃者。臍下必寒。腹脹滿。大便黃白。或靑黑。或下利淸谷。宜四逆湯﹑理中湯﹑白通加附子湯﹑四逆加薤白散。挾熱利者。臍下必熱。大便赤黃色。及腸間津液垢膩。宜黃芩湯﹑白頭翁湯﹑三黃熟艾湯﹑薤白湯﹑赤石脂丸。三黃熟艾湯。治傷寒四日而大下。熱利時作。

白通諸藥多不得止。宜服此。除熱止利。薤白湯。治傷寒下利如爛肉汁。赤帶下。伏气腹痛。諸熱癥。悉皆主之。濕毒瓦斯甚者。下利腹痛。大便如膿血。或如爛肉汁。宜桃花湯﹑地楡散﹑黃連阿膠湯。

柯琴曰。本癥與眞武大同。彼以四肢沈重疼痛。爲有水气。此便膿血。是爲有火气矣。此方不淸火。不利水。一惟培土。蓋土得其養。則火退位也。水歸其職。則腹痛自除。膿血自淸。小便自利。

【綱】仲景曰。少陰病。下利。便膿血者。桃花湯主之。少陰病。便膿血者。可刺。

【目】程郊倩曰。此言少陰傳經熱邪。移入下焦。近後而致便膿血。又熱挾中焦。穢濁之物下行也。

方中行曰。便膿血者。當亦熱入血室之病。故可刺。刺者。刺期門也。期門爲厥陰穴。病在少陰而刺厥陰之穴以瀉之。所謂實則瀉其子也。

卷十四﹟少陰經癥

下利淸谷

【綱】仲景曰。少陰病。下利淸谷。裏寒外熱。手足厥逆。脈微欲絕。身反不惡寒。其人面色赤。或腹痛。或漧嘔。或利止。脈不出者。通脈四逆湯主之。下利淸谷。裏寒外熱。汗出而厥者。

通脈四逆湯主之。下利。脈沈而遲。其人面少赤。身有微熱。下利淸谷者。必鬱冒。汗出而解。病人必微厥。所以然者。其面戴陽。下虛故也。脈浮而遲。表熱裏寒。下利淸谷者。四逆湯主之。

【目】朱肱曰。大抵陰癥發熱。終是不同。脈須沈。或下利。手足厥也。病患尺寸脈俱沈細。

但欲寐者。少陰癥也。急作四逆湯復其陽。

柯琴曰。首條。寒熱相半癥。下利淸谷。陰盛於裏也。二條。比首條脈癥皆輕。因其下虛。故下利淸谷而厥逆。此陰陽相等。寒熱自和。故易愈。三條之脈。浮中見遲。未經妄下而利淸谷。是表爲虛熱。裏有眞寒也。仲景凡治虛癥。以裏爲主。

【綱】仲景曰。下利淸谷。不可攻表。汗出必脹滿。

【目】張兼善曰。裏气其旣虛矣。其何能藏精而爲陽之守乎。幸得表陽尙存。可以衛外。而猶不致於壞也。若又攻之。則表亦必虛。表虛則汗泄。汗出亡陽。其髒必寒而生脹滿矣。可不戒哉。

【綱】仲景曰。傷寒下之後。續得下利淸谷不止。身疼痛者。急當救裏。宜四逆湯。

【目】徐彬曰。病。醫下之。續得下利淸谷不止。身體疼痛者。急當救裏。後身體疼痛。淸便自調者。急當救表。按此言醫宜知緩急先後之序也。謂表裏分治。常理也。乃有表而復有裏。倘因誤下而來。不得如余邪未淸。雙解表裏。𨿽身疼痛。不可治表。謂稍緩而表邪將盡入內。故曰。急當救裏。迨淸便調而身仍痛。又不得以余邪而忽之。謂內旣曾利。稍緩而裏將復受表邪。下利不止也。故又曰。急當救表。

【綱】仲景曰。旣吐且利。小便復利。而大汗出。下利淸谷。內寒外熱。脈微欲絕者。四逆湯主之。

【目】黃仲理曰。此乃气血喪亡。故完谷不化。脈微欲絕也。

卷十四﹟少陰經癥

小便利

【綱】仲景曰。嘔而脈弱。小便復利。身有微熱。見厥者。難治。四逆湯主之。

【目】張從正曰。旣嘔而又發熱。似乎小柴胡癥也。卻又脈弱。熱又微。內無大熱也。所以小便利。見厥者。表寒也。嘔者。膈上有寒飲也。則諸癥皆見陽消陰長之兆。何可治乎。

【綱】仲景曰。旣吐且利。小便復利。而大汗出。下利淸谷。內寒外熱。脈微欲絕者。四逆湯主之。

【目】鰲按。三陰皆有小便自利癥。不特少陰也。如太陰傷寒脈浮而緩。手足自溫。當發黃。

小便自利。不發黃。至七八日。𨿽暴煩。下利日十餘行。必自止。厥陰傷寒熱少厥微。指頭寒。嘿嘿不欲食。煩躁。數日。小便利色白者。此熱除也。欲得食。爲病愈。是也。太陰厥陰。不另立款。

故附於此。此條小便利。是門戶不約也。

卷十四﹟少陰經癥

小便不利

﹝附小便難﹞

【綱】仲景曰。少陰病。咳而下利。譫語者。被火气劫故也。小便必難。以彊責少陰汗故也。

【目】柯琴曰。少陰受邪。復受火侮。樞機無主。大腸淸濁不分。膀胱水道不利。故下利而小便難也。小便利者可治。此陰虛。故小便難也。

【綱】仲景曰。少陰病。二三日不已。至四五日。腹痛。小便不利。四肢沈重疼痛。自下利者。

此爲有水气。其人或咳。或小便利。或下利。嘔者。眞武湯主之。

【目】柯琴曰。小便不利是病根。諸癥皆因此而致。然小便不利。實由坎中無陽。坎中火用不宣。

故腎家水體失職。是下焦虛寒不能制水故也。法當壯元陽以消陰翳。三或字。是加減癥。不是主癥。

【綱】仲景曰。二三日。至四五日。腹痛。小便不利。下利不止。便膿血者。桃花湯主之。

【目】柯琴曰。少陰病。腹痛下利。是坎中陽虛。故眞武有附子。桃花用漧薑。不可以小便不利。作熱治。眞武是引火歸原法。桃花是升陽散火法。

【綱】仲景曰。少陰病。四逆。其人或咳。或悸。或小便不利。或腹中痛。或泄利下重者。四逆散主之。

【目】朱肱曰。陰癥小便不利。手足厥冷。脈微細者。不宜服利小便冷滑藥。但服返陰丹。並取臍下石門穴灸之。

吳綬曰。太陰腹滿自利。小便不利。無熱。脈沈者。理中湯合五苓散。更加濃朴﹑木香。分利其小便。而大便自止。厥陰便閉。厥冷脈伏。囊縮入腹。小便不利。宜四逆湯加通艸﹑茯苓。或灸气海石門穴。或以蔥熨法治之。

鰲按。朱吳二說。一於少陰病灸石門穴。一於厥陰病灸石門穴。其皆灸石門者。所謂肝腎同一治也。

卷十五﹟厥陰經癥

厥陰經脈

【綱】仲景曰。傷寒脈滑而厥者。裏有熱也。白虎湯主之。

【目】諭昌曰。滑爲陽脈。其裏熱熾盛可知。故宜行白虎湯以解其熱。與三陽之治不殊也。

魏荔彤曰。此言厥陰傳經熱邪盛於裏。勿誤認爲寒邪也。傷寒厥陰病。必有厥。厥之爲寒爲熱迥別。如厥陰病而癥俱厥。似寒邪矣。然脈見滑。滑者。大而數也。與沈細遲微相反矣。是熱邪在裏也。此內爲眞熱。外厥以現假寒乎。非也。其厥者。卽他條所云。凡厥者陰陽气不相順接之凡厥也。乃陰陽气不順接所致也。不必陰盛陽衰。气不順接。可以成厥。卽陽盛陰衰。气不順接。亦可成厥也。故必診脈之滑而知熱在裏。當急救其絕陰以制亢陽。不當目爲孤陽上浮之假熱。明矣。主以白虎湯。寒涼以治熱。兼辛散以發升。俾熱隨肝木發達於表。亦出邪之道路。乘勢宜然也。

【綱】仲景曰。傷寒腹滿。譫語。寸口脈浮而緊。此肝乘脾也。名曰縱。刺期門。

【目】朱肱曰。足厥陰。肝之經。厥者。盡也。靈樞曰。亥爲左足之厥陰。戊爲右足之厥陰。

兩陰俱虛。故曰厥陰。夫陰盡爲晦。陰出爲朔。厥陰者。以陰盡爲義也。其脈循陰器而絡於舌本也。

脈弗營。則筋急。筋急則引舌與卵。故唇靑舌捲而卵縮。其尺寸俱微緩者。知厥陰經受病也。大抵傷寒病。臟腑傳變。陽經先受病。故次第傳入陰經。以陽主生。故太陽水傳陽明土。土傳少陽木。

爲微邪。陰主殺。故木傳太陰土。土傳少陰水。水傳厥陰木。至六七日。當傳厥陰肝木。必移气克脾土。脾再受邪。則五臟六腑皆困而危殆。榮衛不通。耳聾囊縮。不知人而死矣。速用承气下之。

可保五死一生。古人云。脾熱病。則五臟危。又云。土敗木賊。則死。若第六七日傳厥陰。脈得微緩微浮。爲脾胃脈也。故知脾气全。不再受克。邪無所容。榮衛將復。水升火降。則寒熱作而大汗解矣。

厥陰肝之經。主消渴。气上撞心。心中疼熱。饑不欲食。食則吐蛔。下之。利不止也。若陰气獨盛。陽气暴絕。則爲陰毒。其癥四肢逆冷。臍腹築痛。身如被杖。脈沈疾。或吐或利。當急灸之。服以辛熱之藥。令陽復而大汗解。古云。

辛甘發散爲陽。謂桂枝﹑甘艸﹑漧薑﹑附子之類。能復其陽气也。微用辛甘。甚則用辛苦。陰極發躁。陰盛似陽。以脈別之。

楊士瀛曰。脈法曰。脈浮而緊者。名曰弦也。弦爲肝脈。

【綱】仲景曰。厥陰中風。脈微浮。爲欲愈。不浮。爲未愈。

【目】朱肱曰。傷寒六七日。煩滿囊縮。其脈尺寸俱微緩。此足厥陰經受病也。厥陰病。其脈微浮而欲愈。不浮爲未愈。宜小建中湯。脈微緩者。必囊不縮。外癥必發熱惡寒似瘧。爲欲愈。宜桂枝麻黃合半湯。若尺寸脈俱沈短者。必是囊縮。毒瓦斯入髒。宜承气湯下之。

蘇頌曰。厥陰之脈。微緩不浮。中風病傳厥陰。脈轉微浮。則邪還於表。而爲欲愈。

魏荔彤曰。此言厥陰病得愈之脈。以明厥陰病邪之去路。標六經盡處以立治。卽傷寒六經之大法也。凡以邪之盛者久必衰。邪之入者久必出。亦由其人陽气原旺。病邪不能久處於中。則必行其經盡而自愈。但厥陰爲三陰之盡。其邪行經盡而欲出。捨少陽無路也。又捨太陽無門也。故厥陰一經。爲寒邪得自直中者。由少陰而起。溫之散之。亦由少陽之半表而透太陽之表。爲熱邪得自傳經者。亦由少陽而傳。升之舉之。亦必由少陽之半表而透太陽之表。故在厥陰。言邪之去路。則不論爲寒爲熱。舉由此也。試驗於脈。本厥陰病。脈應沈中或見緊。或見數。俱非微脈也。亦有陽脈而脈微者。則浮沈取之俱微也。今沈取不緊不數如平人。知陰分之邪已離矣。浮取見微。知陽分之邪欲透矣。此微卽太陽中風之陽浮而陰弱也。夫厥陰病。何以言中風。以脈見微而於浮取得之。旣非無根之陽外脫。亦非厥陰之陽內陷。是厥陰之邪隨陽气。由少陽達太陽。欲愈之機也。故可以厥陰中風名其病。見厥陰而病具太陽中風之脈。則陽升邪脫。可識經盡得解之候也。是全於浮之一診決之。浮則愈。不浮則未愈。可知邪透表。則病已。未全透表。則病未已。主治者。桂枝湯。升陽驅邪之用。仲師他條所言攻表宜桂枝湯者。正此處喫緊也。蓋邪已由陽有達太陽透表之勢。故不用復從少陽爲治而用柴胡。

但治太陽。卽以治少陽。且正所以治厥陰也。

【綱】仲景曰。傷寒脈微而厥。至七八日。膚冷。其人躁無暫安時者。此爲髒厥。非蛔厥也。

蛔厥者。其人當吐蛔。今病者靜而復時煩。此非髒寒。蛔上入其膈。故煩。須臾復止。得食而嘔。

又煩者。蛔聞食臭出。其人故吐蛔。吐蛔者。烏梅丸主之。又主久利。

【目】諭昌曰。此條微旨。千百年來無識之者。昌於篇首總括大意。挈出腎陽胃陽。竊原有所自。髒厥者。正指腎而言之。蛔厥者。正指胃而言之。曰脈微而厥。則陽气衰微可知。然未定其爲髒厥蛔厥也。惟膚冷而躁無暫安。乃爲髒厥。宜用四逆及灸法。其厥不回者主死。蛔厥則時煩時止。

未爲死候。但因此而馴至胃中無陽。則死也。烏梅丸中酸苦辛溫互用。以安蛔溫胃益虛。久利而便膿血。亦主此者。能解陰陽錯雜之邪故也。

【綱】仲景曰。下利。脈沈弦者。下重也。脈大者。爲未止。脈微弱數者。爲欲自止。𨿽發熱。

不死。

【目】寇宗曰。下利而下重。卽痢癥也。無論病在傷寒中不在傷寒中。其癥皆爲厥陰肝經所主。若惟用寒涼。有傷肝木暢達之性。將日益陷下。便難救療。惟辧陽气之升降。使陽升則愈。陽陷則危也。

諭昌曰。下利而脈沈弦。主裏急後重。成滯下之癥。大者卽沈弦中之大。微弱數者。卽沈弦中之微弱數也。脈微弱數。𨿽發熱不死。則脈大身熱者。其死可知矣。

【綱】仲景曰。下利。有微熱。而陽脈弱者。令自愈。下利。脈數而渴者。令自愈。設不瘥。

必圊膿血。以有熱故也。下利。脈數。有微熱。汗出。令自愈。設復緊。爲未解。下利。寸脈反浮數。尺中自澀者。必圊膿血。

【目】魏荔彤曰。此二條申解厥陰下利。診脈以爲審辧。定邪之升降爲愈否也。厥陰病。陽升爲吉。陽降爲凶。要在下利一癥。固已。然下利中亦有正陽升降之機。不可不詳辧之。以定其愈不愈。

未可因一下利。而卽謂厥陰病中之不可救藥者也。如下利微熱而渴爲陽癥。而利爲因熱也。診之脈弱。陽气上升。脈必浮。自無沈緊。是陽升本脈。非陽虛病脈也。且渴亦陽盛熱越上焦之理。合觀脈癥。可勿治而令自愈。蓋下利脈應沈緊。陰盛則脈必沈遲。今𨿽厥陰下利。脈自弱中帶數。是陽原易升。表原易透。病原欲罷。故令自愈。而勿妄治也。設不愈。其人必圊膿血。豈脈不應癥乎。

非也。熱邪入陰分已深。因陰分有熱。遽不能已。故不愈。倘下利脈數熱微。則陽必上升透表。

邪隨汗出。由厥陰竟達少陽。而邪出矣。又入陰分深。畱滯於中。不能得脫。則熱久內蓄。必致便膿血。亦猶少陰之便血。爲燻灼腸胃。污穢隨下。均一義也。設不弱而緊。非寒邪復中表裏。則爲陽已深陷。豈能遽解。此診脈必審陽气升降之故。以明厥陰病之愈否。此要訣也。再就膿血癥言之。亦於診脈識之。寸反浮數。陽升汗出。病愈無疑。而尺中自澀。則陽𨿽上浮。而陰中有熱以混之。是熱入之深。壅閉陰分。故必圊膿血。將陽隨利下陷。失其浮而復爲緊。致不可解也。此二條。皆就熱邪傳入厥陰。致成下利。而辧其正陽之升降。以定病機進退也。學人勿混正陽爲熱邪。又不可謂正陽升外。別有熱邪應除。斯可與言治厥陰熱邪矣。又二條。正是首條中段不愈之注。示人診得寸脈浮數應愈。因尺澀故便膿血不愈也。原文不出方。知急辧癥也。癥明而用方。在乎其人矣。

【綱】仲景曰。傷寒始發熱六日。厥反九日而利。凡厥利者。當不能食。今反能食者。恐爲除中。食以索餅。不發熱者。知胃气尙在。必愈。恐暴熱來出而復去也。後三日脈之。其熱續在者。

期之旦日夜半愈。所以然者。本發熱六日。厥反九日。復發熱三日。並前六日。亦爲九日。與厥相應。

故期之旦日夜半愈。後三日。脈之。而脈數。其熱不罷者。此爲熱气有餘。必發癰膿也。

【目】諭昌曰。少陰經中。內藏眞陽。最患四逆。故云。吐利手足不逆冷反發熱者不厥。厥陰經中。內無眞陽。不患其厥。但患不能發熱。與夫熱少厥多耳。論中恐暴熱來出而不去。後三日脈之。

其熱尙在。形容厥癥重熱之意。讀者不可艸艸。然得熱與厥相應。尢無後患。若熱气有餘。病勢𨿽退。必發癰膿。以厥陰主血。熱與血久持不散。必致壅敗也。

魏荔彤曰。厥陰病。以厥爲重。而厥與發熱二者。又必詳辧其時之久暫。與气之盈絀。此乃病之進退大關。不容不明者。

發熱六日。反厥九日。再熱三日。陰陽之數各均矣。夫陽入陰九日。陽出陰又九日。一出一入。

卽一屈一伸。一屈一伸。卽一曲一直。木之本性也。在三陽之少陽。爲往來寒熱。屬腑。故陽陷者淺。而往來之時暫。在三陰之厥陰。爲出入厥熱。屬髒。故陽陷者深。而出入之時久。旦日夜半愈者。陰陽數九極。數極必變。夜半陽生。故愈也。

肝爲血髒。熱混其中。而發癰膿。此見厥陰以陽陷爲病。以陽升爲愈。而陽升必透表而散。方爲全愈。若仍在厥陰。灼炙爲患也。是升猶之乎未升也。凡仲景言日。皆約略之詞。如此九日。亦未可拘總以熱與厥較其均平耳。如熱七八日。厥七八日亦可。卽熱五六日。厥五六日亦可。不過較量其陰陽盛衰。非定謂必熱九日。厥九日。方可驗準也。

原文言厥陰病。始發熱六日。卽知其邪自少陰傳來。爲熱邪也。何也。少陰病無發熱。發熱卽爲愈機。至傳厥陰。必反發熱。以少陰在三陰爲陰經之裏。故熱不能發。厥陰在三陰𨿽爲陰盡處。而與少陽相連表裏。故熱可得發也。

【綱】仲景曰。傷寒脈結代。心動悸者。炙甘艸湯主之。脈來緩。時一止。復來者。名曰結。

脈來數。時一止。復來者。名曰促。陽盛則促。陰盛則結。此皆病脈。

又脈來動而中止。更來小數。中有還者。反動。名曰結。陰也。脈來動而中止。因而復動者。

名曰代。陰也。得此脈者。難治。

脈瞥瞥如羹上肥者。陽气衰也。脈縈縈如蛛絲者。陰气衰也。浮而虛大者。陽已無根。沈而虛細者。陰已無根。

其脈浮。而汗出如流珠者。衛气衰也。脈綿綿如瀉漆之絕者。亡其血也。傷寒咳逆。上气。其脈散者。死。謂其形損故也。脈浮而洪。身汗如油。喘而不休。水漿不下。形體不仁。乍靜乍亂。

此爲命絕也。

【目】柯琴曰。首條。寒傷心主。心不主脈。失其常度。故結代也。結代皆陰脈。傷寒有此。

所謂陽癥見陰脈者死矣。二條。脈以五至爲平。太過不及。是陰陽偏勝。失其常度也。偏勝之脈。

更爲邪阻。陽邪盛而數中見止。名曰促。有急趨急蹶之象。陰邪盛而緩中見止。名曰結。有綿綿瀉漆之狀。陽盛。可知爲陰虛之病脈。陰盛。可知爲陽虛之病狀矣。三條。陰陽相搏而脈動。傷寒見此。

是形冷惡寒。三焦皆傷矣。況有動中見止。更來小數。中有還者。反動。宛如雀啄之狀。不以名促反從結名者。以其爲心家眞髒之陰脈也。更有動而中止。不能自還。因而復動。宛如蝦遊之狀。

不可名結。因得代名者。以乍疏乍數。爲脾家將絕之陰脈也。

五條。脈浮爲陽盛。法當無汗。而反汗出如流珠。是陽虛不能衛外而爲固。絕汗出矣。陰虛不能藏精而主血。綿綿其去如漆矣。

六條。外寒傷形。內寒傷气。咳不止。气上升。脈散而不朝。心肺之气已絕矣。

七條。脈浮而洪。不是死脈。而汗出如油。是心液盡脫。陽反獨畱之脈也。

卷十五﹟厥陰經癥

吐蛔

【綱】仲景曰。厥陰之爲病。消渴。气上撞心。心中疼熱。饑而不欲食。食卽吐蛔。下之。利不止。

【目】朱肱曰。此是厥陰癥。或病患有寒。復發其汗。胃中冷。及因發汗後身熱。重發其汗。

胃中虛冷。故吐蛔。先用理中丸次烏梅丸。

龔信曰。傷寒有不必厥逆。但吐蛔者。𨿽有大熱。忌下涼藥。犯之必死。蓋胃中有寒。則蛔不安其所而上膈。大凶之兆也。急用理中湯。加烏梅二个。川椒十粒。煎服。待蛔定。卻以小柴胡湯退熱。

李中梓曰。吐蛔而渴。理中湯加大黃入蜜利之。

陶華曰。吐蛔。若下之。利不止。用四逆湯。

張介賓曰。凡治傷寒。若見吐蛔者。𨿽有大熱。忌用寒涼。蓋胃中有寒。陽气弱極。則蛔逆而上此大凶之兆也。急用炮姜理中湯。加烏梅二个。花椒一二十粒。蓋蛔聞酸則靜。見苦卽安也。

柯琴曰。太陰厥陰。皆以裏癥爲提綱。太陰主寒。厥陰主熱。太陰爲陰中至陰。厥陰爲陰中之陽也。

太陰腹滿而吐。食不下。厥陰饑不欲食。食卽吐蛔。同是不能食。而太陰則滿。厥陰則饑。同是一吐。

而太陰吐食。厥陰吐蛔。此又主脾主肝之別也。

【綱】仲景曰。傷寒脈微而厥。至七八日。膚冷。其人躁無暫安時者。此爲髒厥。非蛔厥也。

蛔厥者。其人當吐蛔。今病者靜而復時煩。此非髒寒。蛔上入其膈。故煩。須臾復止。得食而嘔。

又煩者。蛔聞食臭出。其人故吐蛔。吐蛔者。烏梅丸主之。又主久利。

【目】戴原禮曰。胃中冷。必吐蛔。吐蛔。人皆知爲陰也。然亦有陽癥吐蛔者。蓋胃中空虛。

旣無穀气。故蛔上而求食。至咽而吐。又看別癥如何。不可專以胃冷爲說。曾醫一人。陽黃吐蛔。

又大發斑。陽毒癥口瘡咽漧。吐蛔。皆以冷劑取效。是亦有陽癥矣。

王肯堂曰。蛔厥者。其人手足冷而吐蛔也。髒厥者死。陽气絕也。蛔厥𨿽厥而煩。吐蛔已則靜。

不若髒厥之躁無暫安時。病患髒寒胃虛。蛔動上膈。聞食臭則出。因而吐蛔。舌燥口漧。常欲冷凍飲料浸口不欲咽。蛔上煩躁。昏亂欲死。兩手脈沈遲。足冷至膝。甚者連蛔並屎俱出。大便祕而不行。此癥𨿽險。都可救治也。

鰲按。戴氏陽癥吐蛔之說。往往有之。醫者不可不察。而動以桂﹑附﹑漧薑等熱劑與之也。

卷十五﹟厥陰經癥

除中

【綱】仲景曰。傷寒脈遲。六七日。而反與黃芩湯徹其熱。脈遲爲寒。今與黃芩湯復除其熱。

腹中應冷。當不能食。今反能食。此名除中。必死。

【目】劉完素曰。除者。除去也。與除夕之除同義。夫脈遲爲寒。胃中眞陽已薄。不可更與涼藥。蓋胃暖乃能納食。今胃冷而反能食。則是胃之眞气發露無餘。而胃陽亦必漸去而不能久存。故必死。腹中。卽胃中也。

魏荔彤曰。此爲陽虛陰寒家立法。見厥陰一癥。原寒熱雜合。其盈虛消息之機。全在臨時斟酌。

爲陽气盛。熱有餘。則越之散之。甚且涼之下之。爲陰气盛。熱不足。則升之舉之。甚且溫之補之。

俱難一以爲治也。此固爲厥陰傳經之邪言之。而不止此也。傷寒中何經不然。雜病中何癥不然。故此條俱未嘗專指厥陰也。學人可不察乎。

【綱】仲景曰。眼睛不慧。語言不出。而設食反多者。此爲除中。口𨿽欲言。舌不能言。

傷寒始發熱六日。厥反九日而利。凡厥利者。當不能食。今反能食者。恐爲除中。食以索餅。

不發熱者。知胃气尙在。必愈。恐暴熱來出而復去也。後三日脈之。其熱續在者。期之旦日夜半愈。

【目】楊士瀛曰。除中者。髒寒應不能食。今反能食是也。有三癥。悉屬厥陰。其一由誤服黃芩湯而致。期以必死。其一則熱少厥多。胃气在者愈。暴來出而復者死。其熱續在者生。此不因藥故也。其一至眼不慧。舌不能言。則爲壞癥。必死

卷十五﹟厥陰經癥

气上撞心

【綱】仲景曰。厥陰之爲病。气上撞心。心中疼熱。饑而不欲食。食卽吐蛔。下之。利不止。

【目】成無己曰。气上撞者。腹中气時時上撞也。此汗吐下後之疾。𨿽經下之。邪猶在表故也。

痞病气上撞咽候。亦由誤汗吐下而生。

魏荔彤曰。此言厥陰病傳經熱邪爲患。歷舉其癥以驗之。示誤下之禁也。傷寒之邪。傳入少陰。

爲裏中之裏。及自少陰傳厥陰。又爲三陰之極盡處矣。陰盡處受邪。亦無所復傳。卻由同表裏之少陽爲升降之出路。故在陽明有下法。在少陰亦有下法。今陰盡之極。則少陽固無下法。厥陰更無下法。下之爲誤可知矣。然邪在少陰。原分寒熱。邪在厥陰。亦必分寒熱。邪由傳經入少陰者爲熱。

及遞傳厥陰。不問而知爲熱矣。惟是厥陰病中。若直中寒邪。亦自少陰起。而入厥陰。是寒熱皆由少陰而來。大足相混也。試先言傳經自太陰而來爲熱邪者。能辧乎此。則由少陰直中而起之寒邪。

自可徐考而識之。厥陰病。得於傳經爲熱邪者。先驗其癥。首曰消渴。凡熱必渴。然寒濕隔阻正气亦有渴。渴欲飲水。必不能多。未有渴而飲。飲而仍渴。隨飲隨消隨渴者。故隨飲隨消隨渴。則爲傳經之熱邪。傳入厥陰無疑也。少陰居下。厥陰居中。熱漸傳上。則上焦必受燻灼之害。爲消渴。爲气上撞心。爲心中疼熱。皆少陰之邪熱。緣木而升者。竟入肝爲病。木火交熾。而諸癥見矣。然又有饑不欲食。食則吐蛔之癥者。何也。蓋邪從少陰傳來。本自三陽傳入。病久胃虛。邪熱乘之。蛔因胃气虛。則不能安伏於胃底之下。又熱乘之。反浮游於胃口之上。於是胃虛而熱。則多饑。蛔在胃口。故不欲食。食入而食在蛔上則相安。食入而蛔反在食上則必吐蛔。此又厥陰病中旁及之胃病也。

醫家或見熱癥。謂宜下。再見胃病。又謂宜下。漫爲下之。大誤矣。少陰之傳厥陰。其勢日上矣。治之如法。則邪可從少陽而散。亦如陽明傳少陽。爲邪出之門戶也。反逆其勢而下之。陰性本降。再經誤下。利何能止乎。

仲師於厥陰中。首揭不可下之禁。見厥陰病無論爲寒爲熱。俱不可下也。

【綱】仲景曰。病如桂枝癥。頭不痛。項不彊。寸脈微浮。胸中痞硬。气上撞咽喉。不得息者。

此爲胸有寒也。當吐之。宜瓜蒂散。

【目】寇宗曰。此蓋未經汗吐下作膈實。故宜吐也。

王肯堂曰。气撞心疼者。厥陰本病也。如气上撞。不吐蛔者。爲陽癥。若撞咽不得息者。瓜蒂散吐之。往來寒熱者。奔豚。陰拘攣者。陰陽易。卒口噤者。剛痙與汗吐下之後。各有癥治方法。

學人詳之。

卷十五﹟厥陰經癥

胸脇滿痛

【綱】仲景曰。傷寒熱少厥微。指頭寒。默默不欲食。煩躁。數日。小便利。色白者。此熱除也。欲得食。其病爲愈。若厥而嘔。胸脇煩滿者。其後必便血。

【目】吳綬曰。治脇下痛。加枳殼﹑靑皮﹑枯梗﹑芍藥。脇下硬。加牡蠣粉。若憎寒拘急。往來寒熱。而胸脇滿者。加桂枝﹑白芍。俱小柴胡湯內加之。

李時珍曰。此宜小柴胡湯﹑抵當湯﹑黃芩芍藥湯。

魏荔彤曰。此就邪熱之微。陽气之出。易於升舉而得愈者。明之也。若小便色不白。卽熱少厥微。然有煩躁病在。日久郁內。無所宣泄。遂致上衝下注。且下肝臟之血。示人不可輕忽其微熱也。

此條總是一串成文。

【綱】仲景曰。婦人發熱惡寒。經水適來。熱除。脈遲。身涼。胸滿如結胸狀。譫語者。刺期門。

吐下後。脈微。心下痞。脇痛。气上衝咽。眩冒。脈動惕者。必成痿。下後。脈弦者。必兩脇拘急。脇下素有痞。連在臍旁。痛引少腹。入陰筋者。名髒結。死。

【目】王肯堂曰。左右者。陰陽之道路。脇之部也。宿痞在脇。則陰陽之道路不通。故邪不得傳經而直入於髒。是以死。

【綱】仲景曰。病患手足厥冷。脈乍緊者。邪結在胸中。心中滿而煩。饑不能食者。病在胸中。

當須吐之。宜瓜蒂散。

【目】吳綬曰。胸滿多用吐法。實者瓜蒂散。虛者人參蘆。或以香蘇散送下。以手探喉中吐之。

亦可。傷寒三四日。已傳少陽經。脈弦口苦。發熱而胸滿。小柴胡湯。胸中滿悶者。加桔梗﹑枳殼各二錢以利之。胸脇滿而煩者。加栝蔞實三錢。黃連一錢半。活人治胸滿。气痞不寬。只用桔梗﹑枳殼各二錢。生薑五片。名曰枳殼湯。凡心之上。胸之分。宜枳殼。心之下。胃之分。宜枳實。蓋枳殼能泄至髙之气。枳實泄至低之气。栝蔞仁能泄肺。滌胸中痰垢之要藥也。故胸滿而煩必加之。

一法。治痞气胸滿。用小麥麩一二升。以生枳殼切半同炒令熱。去枳殼。以帛包麩熨胸中。冷則易。

則气易散而愈。

卷十五﹟厥陰經癥

腹滿痛

【綱】仲景曰。下利淸谷。不可發表。汗出必腹滿。

下利。腹脹滿。身體疼痛者。先溫其裏。乃攻其表。溫裏宜四逆湯。攻表宜桂枝湯。傷寒噦而腹滿。視其前後。何部不利。利之則愈。傷寒四五日。腹中痛。若轉气下趣少腹者。此欲下利也。

【目】成無己曰。噦而腹滿。气上而不下也。視其前後部。有不利者。則利之以降其气。前部。

小便也。後部。大便也。或用五苓散。或用小承气湯。

張云岐曰。傷寒邪在三陰內。不得交通。故爲腹痛。手足之經。皆會於腹。如脈弦而腹痛。過在厥陰肝。太陰肺。刺太溪太淵太陵。脈沈而腹痛。過在太陰脾。少陰腎。手厥陰心包。刺太溪太陵。脈沈細而腹痛。過在太陰脾。少陰心。刺大白神門三陰交。此刺腹痛之法也。

魏荔彤曰。二條。乃言直中厥陰之寒邪。有急行溫裏之法。徐可升舉其陽。由厥陰而少陽。以返於太陽之表也。下利本癥也。腹滿痛。陰寒內結也。身體疼痛。寒邪拘急也。此必先使陽回於少陰。而後厥陰之侵及者可徐圖之。且寒邪本自少陰發源。源頭之陽水旣溫。則灌漑於肝木者皆春泉矣。是溫腎卽以溫肝也。然不攻其表。則厥陰本經之陰寒。畱滯不散。於是用桂枝攻表也。首條。

下利淸谷。則裏寒陽微可審。不先溫裏回陽。遽發其汗。邪卽散。陽必亡。陽愈衰。陰愈盛。腹滿猶小患也。必至厥冷不還。脈微至絕矣。豈非失於溫裏乎。三條。乃預防下利之因也。轉气下趣。

爲寒爲熱。俱有此癥。凡傷寒癥中見此。則知其爲欲自利。然在陽明胃邪。則爲欲下行之機。在厥陰肝邪。則爲欲下陷之候。邪欲其去。以下利而痊。正欲上升。以下利而危。必然之理也。

卷十五﹟厥陰經癥

少腹滿急

【綱】仲景曰。尺寸脈微緩者。厥陰受病也。當六七日發。其癥少腹煩滿。而囊縮。

病者手足厥逆。言我不結胸。小腹滿。按之痛者。此冷結在膀胱關元也。脇下素有痞。連在臍旁。痛引少腹。入陰筋者。名髒結。死。

【目】王肯堂曰。少腹。下焦所治。當膀胱上口。主分別淸濁。冷結在膀胱。或用眞武湯。

夫胸中滿。心下滿。皆气也。腹滿者。多有燥屎也。少腹滿者。有物聚也。蓋身半以上。同天之陽。身半以下。同地之陰。淸陽出上竅。濁陰出下竅。故在上滿者。气也。在下滿者。物也。物者。溺與血耳。邪結下焦。則津液不通。血气不行。或溺或血。畱滯而腹脹也。若小便利者。蓄血之癥。小便不利者。溺澀癥也。俱是熱病。惟冷結膀胱。少腹滿一癥。爲寒病。有手足厥冷可辧。

【綱】仲景曰。太陽病不解。熱結膀胱。其人如狂。血自下。下者愈。其外不解者。尙未可攻。

當先解外。外解已。但少腹急結者。乃可攻之。宜桃仁承气湯。

【目】成無己曰。如狂者。熱在下焦。必與血相搏。若不蓄。爲熱迫之。則血自下。下則熱隨血出而自愈。不下則血爲熱搏。蓄積於下。而少腹急結。乃可攻之。以下熱散血。內經曰。從外之內而盛於內者。先治其外。後調其內。此之謂也。

卷十五﹟厥陰經癥

囊縮

【綱】仲景曰。尺寸脈微緩者。厥陰受病也。當六七日發。其癥少腹煩滿而囊縮。

【目】朱肱曰。厥陰病。其脈微浮爲欲愈。不浮爲未愈。宜小建中湯。脈微緩者。必囊不縮。

外癥必發熱惡寒似瘧。爲欲愈。宜桂枝麻黃合半湯。尺寸俱沈短者。必囊縮。表气入腹。宜承气湯下之。大抵傷寒臟腑傳變。陽經先受病。次傳入陰經。以陽主生。陰主殺也。若六七日傳厥陰。脈得微緩微浮。爲脾胃脈也。故知土气不受克。邪無所容。榮衛將復。水升火降。則寒熱作而大汗出矣。

王好古曰。厥陰病者。煩滿囊縮。大小便不通。發熱引飲腹滿。尺寸脈俱微緩。煩者。火也。

滿者。木也。𨿽不吐蛔囊縮。但急者。亦木也。火木相合。四肢厥逆。而爪甲靑。大小便不通。地道塞也。發熱引飲。邪气在裏。宜溫之下之。

有以上諸癥。大小便俱通。地道不塞。不發渴引飲。邪不在裏。則宜溫之灸之。則裏外相接。

以復陽气。宜正陽散。

卷十五﹟厥陰經癥

手足厥逆

【綱】仲景曰。傷寒一二日。至四五日。厥者。必發熱。前熱者後必厥。厥深者熱亦深。厥微者熱亦微。厥應下之。而反發汗者。必口傷爛赤。脈滑而厥者。裏有熱也。白虎湯主之。

【目】朱肱曰。手足逆冷。此名厥也。厥者。逆也。陰陽不相順接。故手足逆冷也。陽气衰。

陰气盛。陰勝於陽。故陽脈爲之逆。不通於手足。所以逆冷也。傷寒熱多厥少者。其病當愈。

厥多熱少者。其病爲進。然有冷厥。有熱厥。當仔細辧認。冷厥者。初得病日。便四肢逆冷。脈沈微而數。足多蜷臥而惡寒。或自引衣蓋覆。不飲水。或下利淸谷。或淸便自調。或小便數。外癥多惺惺而靜。脈𨿽沈實。按之遲而弱者。知其冷厥也。四逆湯﹑理中湯﹑通脈四逆湯﹑當歸四逆湯﹑當歸四逆加吳萸生薑湯﹑白通加豬膽汁湯選用。熱厥者。初病必身熱頭痛。別有陽癥。二三日至四五日。乃發厥兼熱。厥至半日。卻身熱。蓋熱气深方發厥。須在二三日後也。若微厥卽發熱者。熱厥故也。脈𨿽沈伏。按之而滑。爲裏有熱。其人或畏熱。或飲水。或揚手擲足。煩躁不得臥。大便祕。小便赤。外癥多昏憒者。知其熱厥也。白虎承气隨癥用之。本條云。厥應下之。以熱厥當下。

若反發汗。必口傷爛赤也。又有下癥悉具而見四逆者。是失下後血气不通。四肢便厥。醫人不識。

疑是陰厥。反進熱藥。禍如反掌。大抵熱厥。須脈沈伏而滑。頭汗。手𨿽冷。爪甲時溫。須承气下之。

勿拘忌。

諸手足逆冷。皆屬厥陰。不可汗下。然有須汗須下者。謂𨿽逆冷。時有溫時。手足掌心暖。非正厥逆也。當消息之。若寒熱而厥。面色。不澤。冒昧。兩手忽無脈。或一手無脈者。必是有正汗也。多用綿衣包手足令暖。急用五味子湯。或兼與麻黃細辛甘艸湯。服之時。必大汗解。或厥逆怔忡者。宜先治水。茯苓甘艸湯。然後治厥不然。水浸入胃。必下利。又有手足厥冷。脈乍結者。

邪結在胸也。心下滿而煩。饑不能食者。病在胸中。吐之。瓜蒂散。蓋病在胸中。亦令人手足厥。

但認脈乍結是也。脈陰虛則結。脈來緩。時一止。復來。曰結。主胸滿煩躁。太陰少陰脈俱不至頭。

俱無頭疼癥。仲景只有厥陰一癥。吳茱萸湯治漧嘔吐涎沫頭疼而已。大抵屬三陽者。頭疼爲多也。若非次頭疼。胸中滿。

及發寒熱。脈緊而不大者。卽是膈上有痰。瓜蒂末一錢水調下。吐涎立愈。重陽必陰。重陰必陽。寒暑之變也。假令手足逆冷。大便祕。小便赤。或大便黑。脈沈而滑。陽癥似陰也。輕則白虎。重則承气。

傷寒失下。血气不通。令四肢逆冷。此是伏熱深。故厥亦深。急用大承气加分劑下之。汗出立瘥。仲景所謂厥宜下之者此也。

熱厥與陰厥。自不同。熱厥者。微厥卽發熱。陰厥卽不發熱。四肢逆冷。惡寒脈細。大小便滑泄矣。

王好古曰。仲景言四逆與厥者非一。或曰四逆。或曰厥逆﹑厥冷﹑厥寒。或曰厥。或曰手足逆冷﹑手足厥逆﹑手足厥冷﹑手足厥逆冷。俱是言寒冷耳。故厥逆二字。每每互言。未嘗分逆爲不溫。

厥爲冷也。旣曰不溫。則爲冷矣。何異乎。然四肢與手足卻有分。以四字加逆字上。是通指手足臂脛以上言也。以手足字加厥逆等字上。及無手足字。是獨指手足言也。𨿽然。厥冷俱爲寒冷。卻有陰陽之殊。熱極而厥逆。陽極似陰也。以四逆散寒藥治之。寒極而厥逆。獨陰無陽也。

仲景𨿽無四逆湯熱藥治四逆之條。但四逆湯之名。由四肢之冷而立。今以四逆湯治手足厥冷。

豈非逆厥之不異乎。成氏旣謂四逆爲熱邪。至少陰病四逆條下。又謂四逆爲寒甚。不自悖乎。是知四肢冷。猶厥之有寒有熱。但四肢通冷。比之手足獨冷則異耳。故仲景曰。少陰病吐利煩躁四逆者死。又曰。少陰病四逆惡寒而蜷。脈不至煩而躁者死。又曰。少陰病吐利手足厥冷煩躁欲死者。吳茱萸湯。此三條。二爲死。一爲可治。𨿽通由諸癥兼見而然。然死者以逆言。可治者以厥冷言。可見四逆重於厥冷矣。成氏謂厥甚於逆。豈不謬耶。

王肯堂曰。凡言四逆。或言厥言逆者。皆爲重癥。皆言四肢耳。言指頭寒。言手足厥與逆與冷者。皆爲厥微。蓋手之上爲腕。腕上爲臂。足之上爲踝。踝上爲脛也。其病之輕重淺深。皆寓於書法中。宜審。

自熱至溫。自溫至厥。乃傳經之邪。四逆散主之。厥逆。大便祕。小便赤。或大便黑。脈沈而滑。此爲陽癥似陰。白虎湯。重者大承气。不可誤也。

張介賓曰。厥有二癥。曰陽厥。曰陰厥。陽厥者。熱厥也。必其先自三陽傳入陰分。故初起必頭疼發熱。自淺入深。然後及於三陰。變爲四肢逆冷。或時乍溫。其癥必便結躁煩。譫語發渴。

不惡寒。反惡熱。脈沈有力。此以傳經熱邪所化。外𨿽手足厥冷。內則因於熱邪。陽癥發厥。故爲陽厥。乃陽極似陰也。其癥由邪熱內結。或伏陽失下之所致也。凡厥微熱亦微。宜四逆散之類。厥甚熱亦甚。宜大承气之類。陰厥者。寒厥也。初無三陽傳經實熱等癥。

而眞寒直入三陰。則畏寒厥冷。腹痛吐瀉。戰栗不渴。脈沈無力。此陰寒厥逆。獨陰無陽也。故爲陰厥。輕則理中湯。重則四逆湯。回陽湯。主之。按陽厥陰厥。其辧如此。此先哲之大法也。然愚則猶有辧。如厥陰一癥。旣無陽癥陽脈。而病寒若此。明是陰癥。今人但曰中寒者。卽其病也。然犯此者無幾。知此者無難。治宜溫中。無待辧也。惟是陽厥則有不得不辧者矣。夫厥由三陽所傳。

爲陽厥固矣。卽以傳經者言之。又豈盡無陰癥乎。故凡病眞陽不足者。卽陽中之陰厥也。脈弱無神者。卽陽中之陰厥也。攻伐淸涼太過者。卽陽中之陰厥也。四肢爲諸陽之本。使非有熱結煩渴脹實等癥。而見厥逆者。皆由陽气不足也。成無己曰。大抵厥逆爲陰所主。寒者多矣。又曰。厥爲陰之盛也。故凡屬挾虛傷寒。則𨿽自陽經傳入者。是亦陽中之陰厥也。陰中之陰者。宜溫。陽中之陰者。

果宜涼乎。勿謂其先有頭疼發熱。但自三陽傳至者。便爲陽厥。而寒因熱用之。則爲害不小矣。

柯琴曰。首條。明熱厥之理。二條。明熱厥之脈與方。脈滑以弱。是有胃气。緩而滑。名熱中。

與寒厥之。脈微欲絕不同。

【綱】仲景曰。傷寒病。厥五日。熱亦五日。設六日當復厥。不厥者自愈。厥終不過五日。以熱五日。故知自愈。

【目】諭昌曰。厥終不過五日。卽上句之注腳。見熱與厥相應。陰陽一勝一復。恰恰相當。故可勿藥自愈。

魏荔彤曰。此與上一二日至四五日條。乃申解厥陰病厥熱互見。以明其陽陷入陰之深淺。均應理其熱邪。毋傷陰分。不可誤見陽陷爲厥。卽以爲寒。亦不可見陽升發熱。卽爲可汗。而妄治也。

上條言一二日至四五日。夫久病非寒。故知其爲傳經之熱。陽陷於陰而得厥也。厥者必發熱。是因後之必發熱。知爲熱厥而非寒厥也。前熱者後必厥。正見傳經熱邪。入於厥陰。升降不能。故發爲厥熱互見之癥也。厥深。爲日多也。熱入陰分之深也。故厥後必熱。熱亦因深而久也。厥微。爲日少也。熱入陰分微也。

故厥後必熱。熱亦因淺而暫也。推之熱後必厥者亦如之。總爲陽陷之故也。陽气亦熱邪。熱邪卽陽气也。然熱微則陷者淺。可以升舉。熱深則陷者深。不可升舉。乘其陷入之勢。與以蕩滌之施。是厥陰無下法。又未嘗無下法也。諭氏用小承气。下熱邪而淨陰分也。然大柴胡尢爲對癥。不然。熱入之深而反發汗。並失其升舉之道矣。若妄施之。邪熱愈熾。口傷爛赤。

必矣。試就其厥與熱互見之日明之。如本條厥五日。陽入也。熱亦五日。陽出也。設六日當復厥。陽又入也。不厥。則陽不入而直出透表矣。所以知其能自愈。倘復厥。其日亦不過五。以前陽出之數計之。知陽入又必五日而出也。更推之。凡陽入幾日。厥幾日。必陽出幾日。熱幾日也。

均應理熱邪。亦未能盡。如漸厥多熱少。則又當理其寒邪。勿傷陽分矣。然厥多熱少。漸致有厥無熱。自各有專條也。

【綱】仲景曰。傷寒熱少厥微。指頭寒。默默不欲食。煩躁。數日。小便利。色白者。此熱除也。欲得食。其病爲愈。若厥而嘔。胸脇煩滿者其後必便血。

【目】張云岐曰。熱少厥微。卽熱微厥亦微之癥也。但曰指頭寒。不言手足逆冷。其爲熱亦有限矣。

【綱】仲景曰。傷寒脈微而厥。至七八日。膚冷。其人躁無暫安時者。此爲髒厥。非蛔厥也。

蛔厥者。其人當吐蛔。今病者靜而復時煩者。此爲髒寒。蛔上入其膈。故煩。須臾復止。得食而嘔。

又煩者。蛔聞食臭出。其人當自吐蛔。蛔厥者。烏梅丸主之。又主久利。

【目】成無己曰。髒厥者死。陽气絕也。蛔厥𨿽厥而煩。吐蛔已則靜。不若髒厥而躁無臨時安也。

【綱】仲景曰。傷寒發熱四日。厥反五日。復熱四日。厥少熱多。其病當愈。四日至七日。熱不除者。必便膿血。傷寒厥。四日。熱反三日。復厥五日。其病爲進。寒多熱少。陽气退。故爲進也。

【目】諭昌曰。以陰陽進退之義互舉。其旨躍然。

【綱】仲景曰。傷寒先厥。後發熱而利者。必自止。見厥。復利。傷寒先厥。後發熱下利。必自止。而反汗出。咽中痛者。其喉爲痺。發熱無汗而利。必自止。若不止。必便膿血。便膿血者。其喉不痺。

【目】魏荔彤曰。此與上發熱四日厥反三日條。申明熱厥互見。並詳其傳經之熱邪。上衝下注不同。卽此可知陽气升陷之幾。而病勢之進退決焉。蓋傳經之邪。其有深淺升降固已。然就深淺言。

此熱原爲傳經之邪。就升降言。此熱又爲正陽之气。非陽气升透。則熱入旣深。漫無出路。其患非上衝。卽下注。豈能遽言愈哉。

厥陰病。總宜升陽於陰分。散熱於表分也。此與上條。又在厥陰中辧病勢吉凶之大關鍵也乎。

【綱】仲景曰。傷寒始發熱六日。厥反九日而利。凡厥利者。當不能食。今反能食者。恐爲除中。食以索餅。不發熱者。知胃气尙在。必愈。恐暴熱來出而復去也。後三日脈之。其熱續在者。

期之旦日夜半愈。所以然者。本發熱六日。厥反九日。復發熱三日。並前六日。亦爲九日。與厥相應。故期之旦日夜半愈。後三日脈之。而脈數。其熱不罷者。此爲熱气有餘。必發癰膿也。

【目】魏荔彤曰。凡仲景言日。如他條一二日四五日。及五日六日四日三日。與本條九日。皆設以爲驗之辭。俱不可拘。如算法設爲問答。以明其數。使人得較量其虧盈也。

【綱】仲景曰。傷寒六七日。大下後。寸脈沈而遲。手足厥逆。下部脈不至。咽喉不利。吐膿血。泄利不止者。爲難治。麻黃升麻湯主之。

【目】王好古曰。厥陰癥。四肢厥冷。爪甲靑。脈沈疾。按之有力者。爲陽。則當下。宜大承气湯。如脈沈。按之無力者。爲陰。則當溫。宜四逆湯。

諭昌曰。寸脈沈而遲。明是陽去入陰之故。非陽气衰微可擬。故𨿽手足厥逆。下部脈不至。泄利不止。其不得爲純陰無陽可知。況咽喉不利。唾膿血。又陽邪搏陰。上逆之徵驗。所以仲景特於陰中提出其陽得汗出。而錯雜之邪盡解也。

魏荔彤曰。寸。上焦之部位。陽分之脈也。而見沈遲。寒格於熱。上熱伏於寒下可知。手足厥冷。陽陷入陰。寒格熱伏又可知。下部尺脈不至。平日之寒下腎虛又可知。是腎陽素弱。陽陷於陰。熱格於寒之故。如繪目前。

何可任陽澌滅乎。但陽畢竟在陰中。𨿽弱。未嘗無也。熱畢竟伏寒下。惟郁。故反能爲害也。咽喉不利。唾膿血者。熱邪不肯屈伏而上衝於肺爲患也。泄利不止。熱邪旣不能上達。不得不隨陰气。

而爲挾熱之利也。卽是熱邪伏郁陰中。陽气必勃動於陰分。固極難爲升舉。不易致透表散邪。治之得愈矣。然非有陰無陽。厥去不還之死癥也。仍當以破陰升陽爲主治。用麻黃升麻湯。與烏梅丸。

同理。而各有義。烏梅丸意在緩以收功。治胃厥以安蛔。麻黃升麻湯意在急於奏捷。理肺熱以發汗。

【綱】仲景曰。手足厥寒。脈細欲絕者。當歸四逆湯主之。若其人內有久寒者。宜當歸四逆加吳茱萸生薑湯主之。

【目】魏荔彤曰。厥寒脈細。似四逆癥。然直中之厥陰。宜四逆。若傳經之邪。先盛後衰。漸至不振。則此時之寒。固宜急理。而當日之熱。尢宜回顧也。病在陰厥。一熱一厥。互爭日久。厥陰血髒。血未有不虧者。故厥陰病之末。不惟陽气衰而陰血亦亡。法當於救陽之中顧陰也。不然。

陰亡而陽亦終歸於亡。何救之有。所以主當歸四逆。救陽兼補其血也。設或陰盛於陽。陽衰於陰。

內有久寒。則加姜萸。𨿽扶陽之力較多。而養陰之意不失。所以救肝血於熱邪旣傷之後。扶陽气於厥多熱少之時。此方內第一適用者也。

【綱】仲景曰。下利後。脈絕。手足厥冷。時脈還。手足溫者生。脈不還者死。

【目】鰲按。時脈還。非無因而自還也。乃灸之而後還也。若不還。是無根之陽。隨火勢上升而脫也。亦有陰無陽之厥陰也。安望其生。

【綱】仲景曰。發熱而厥。七日。下利者。爲難治。傷寒發熱。下利。厥逆。躁不得臥者死。

傷寒發熱。下利至甚。厥不止者死。

【目】戴原禮曰。陰陽之病。皆能發厥。故有陰厥陽厥。皆病之深者。而陽厥尢易誤。必初得病頭疼身熱外。別有陽癥。五六日方發厥。𨿽厥猶畏熱。或飲水。或揚手擲足。煩躁不得臥。大便祕。小便赤。乃爲陽厥也。近有陽病。自腰以上極熱。兩腳常冷。蓋三陰脈不至頭。故頭不疼。三陽脈下不至足。故足冷也。

吳綬曰。有屍厥者。經言少陰脈不至。腎气微。奔气促迫。宗气反聚。血結心下。陽气退下。

熱歸陰股。而爲屍厥也。急刺期門巨闕。

陳士鐸曰。傷寒發熱而能發厥。便有可生之機。以厥則邪能外出也。然厥可暫而不可久。況身熱而下利至甚。如何可久厥而不止乎。宜爲死癥也。蓋下寒上熱。鬱結於中。而陰陽之气。不能彼此相接也。必須和陰陽而通達上下。則死可變生。方用人參三兩。白術五錢。附子二錢。甘艸﹑蘇子各一錢。自然厥利俱止。倘服後厥仍不止。眞不可救。

卷十五﹟厥陰經癥手足厥逆

附錄手心手背辧

李杲曰。內傷及勞役飲食不節病。手心熱。手背不熱。外傷風寒。則手背熱。手心不熱。以此辧之。皎然。

卷十五﹟厥陰經癥

熱利下重

﹝附下利﹞

【綱】仲景曰。厥陰之爲病。消渴。气上撞心。心中疼熱。饑而不欲食。食卽吐蛔。下之。利不止。

【目】柯琴曰。太陰厥陰。皆以裏癥爲提綱。太陰主開。本自利。而下之則開折。胸下結硬者。

開折反闔也。厥陰主闔。气上逆。而下之則闔折。利不止者。闔折反開也。按兩陰交盡。名曰厥陰。又名陰之絕陽。則厥陰爲病。宜無病熱矣。以厥陰脈絡於少陽。厥陰熱癥皆相火化令耳。夫病發於陰而反下之。則气無止息。

而利不止矣。

【綱】仲景曰。下利。欲飲水者。以有熱故也。白頭翁湯主之。熱利下重者。白頭翁湯主之。

【目】戴原禮曰。大抵陽熱之利。與陰寒之利不同。陽利糞色必焦黃熱臭。出作聲。臍下必熱。

得涼藥則止。陰利必洞下淸谷。糞色或白或淡黃。臍下多寒。宜溫中止瀉之劑。此陰利陽利。指陰陽二气而言。非陰陽二經也。緣陰中亦自有陽利。不可因下利便以爲陰也。又有內不大滿。猶生寒熱。未可下而便下之。內虛熱入。挾熱自利。臍下必熱。大便赤黃。及下腸間津液垢膩。名曰利腸。宜白頭翁湯﹑黃芩湯。

【綱】仲景曰。下利。脈沈弦者。下重也。脈大者。爲未止。脈微弱數者。爲欲自止。𨿽發熱。

不死。下利。有微熱而渴。脈弱者。令自愈。下利。脈數而渴者。令自愈。設不瘥。必圊膿血。以有熱故也。下利脈數。有微熱汗出。令自愈。設復緊。爲未解。下利。寸脈反浮數。尺中自澀者。

必圊膿血。

【目】鰲按。此三條。詳言熱利之脈各有不同。由所發之臟腑陰陽不一也。首條。脈沈弦。沈爲在裏。弦屬少陽。下重者。膽气不升。火邪下陷也。大脈屬陽明。其未止者。陽明之陽邪太盛。

故脈大而病進也。又脈之微弱者。爲虛。利後而數。亦爲虛。其欲止者。陰陽漸和也。二條。脈弱者。外之發熱旣微。則內之熱勢當自解。故現弱象也。諸條令自愈。言可不服白頭翁湯而令其自愈也。脈數而渴。由於虛熱。若不瘥而圊膿血。乃爲眞熱也。汗出二字。爲本條關鍵。蓋熱從汗解。

熱解則利因可愈也。三條。則陰出之陽。爲欲愈之兆。故脈數而帶浮。澀見尺中。在便血之後。亦順脈也。

【綱】仲景曰。傷寒六七日。不利。復發熱而利。其人汗出不止者死。有陰無陽故也。

發熱而厥。七日。下利者。爲難治。傷寒發熱。下利至甚。厥不止者死。

傷寒發熱。下利。厥逆。躁不得臥者死。

【目】柯琴曰。首條。有陰無陽。指內而言。此爲亡陽。與熱利之發熱不死。汗出自利者天淵矣。二條。發於陽者七日愈。今厥不止。而反下利。恐爲除中。故難治。若煩躁而能食。尙爲熱厥利耳。三四條。厥利不止。臟腑气絕矣。躁不得臥。精神不治矣。微陽不久畱。故死也。

【綱】仲景曰。傷寒先厥。後發熱而利者。必自止。見厥。復利。傷寒先厥。後發熱下利。必自止。而反汗出。咽中痛者。其喉爲痺。發熱無汗而利。必自止。若不止。必便膿血。便膿血者。

其喉不痺。

【目】魏荔彤曰。厥陰傳來之熱邪。一日不升陽透表。必一日在內爲患。非上衝而汗出喉痺。卽下注而無汗便膿血。在陽升熱出。見病尙如此。況熱後復厥。厥後復熱。熱勢愈深。其厥愈深。漸致陽微陰盛。厥多熱少。愈難治矣。主治者。安可坐視其困殆。而不一升舉其陽。宣導其熱乎。傳經之熱邪。如本條之爲害如此。而尙有言寒邪者。豈非盲目乎。

卷十五﹟厥陰經癥

便膿血

【綱】仲景曰。下利。有微熱而渴。脈弱者。令自愈。下利。脈數而渴者。令自愈。設不瘥。

必圊膿血。以有熱故也。下利。脈數有微熱。汗出。令自愈。設復緊。爲未解。下利。寸脈反浮數。

尺中自澀者。必圊膿血。

【目】張從正曰。熱邪之陷於陰中已深。因陰中有熱。一時不能自止。故至便膿血也。脈反浮數。宜其陽出於陰而愈矣。止因尺中澀。故又至便膿血也。

柯琴曰。前條是未膿血。因不瘥而預料之辭。後條在膿血後。因寸浮尺澀而揣摹之辭。

【綱】仲景曰。傷寒熱少厥微。指頭寒。默默不欲食。煩躁。數日。小便利。色白者。此熱除也。欲得食。其病爲愈。若厥而嘔。胸脇煩滿者。其後必便血。

傷寒發熱四日。厥反三日。復熱四日。厥少熱多。其病當愈。四日至七日。熱不除者。必便膿血。

傷寒厥四日。熱反三日。復厥五日。其病爲進。寒多熱少。陽气退。故爲進也。傷寒先厥。後發熱而利者。必自止。見厥。復利。傷寒先厥。後發熱。下利必自止。而反汗出。咽中痛者。其喉爲痺。

發熱無汗而利。必自止。若不止。必便膿血。便膿血者。其喉不痺。

【目】吳綬曰。凡下血便膿血。有陰陽冷熱之不同。古人云。見血無寒。又言。血得熱而行。

此大槪也。大抵屬熱者常八九。屬寒者才一二。不可定爲無寒也。要略曰。陽癥內熱。則下鮮血。

陰癥內寒。則下紫黑血如豬肝也。且夫陽癥脈數而有力者。爲實熱。苦寒之藥可用。數而無力者。

爲虛熱。當甘溫養血藥中。少佐寒藥可也。若陰癥則脈遲而有力者。爲有神。可治。無力者。難治也。凡下利膿血。身熱脈大者爲難治。身熱脈小者爲易治也。

王肯堂曰。便膿血。熱病也。其在太陽陽明者無論已。若在少陰。下利便膿血。又有至四五日腹痛便膿血者。治以桃花湯。成氏釋謂裏寒非也。桃花湯𨿽用漧薑。然分兩最微。赤石脂﹑粳米居多。蓋調正气。澀滑脫。佐用辛以散之之義。又八九日一身盡熱。必便血。又少陰下利便膿血者。

可刺。與此三條厥陰之便膿血。皆傳經之熱邪也。各隨其輕重。或用微涼。或用疏導。無不愈者。

誤用辛熱。罔或得痊。世因以爲難療之疾。殊不知仲景著便膿血。別無死候。學人宜究心焉。

卷十六傷寒後癥

陰陽易

【綱】仲景曰。傷寒陰陽易之爲病。其人身體重。少气。少腹裏急。或引陰中拘攣。熱上衝胸。

頭重不欲舉。眼中生花。膝脛拘急者。燒散主之。

【目】王好古曰。陰陽易病。當診脈隨癥治之。若脈在厥陰。當歸四逆送下本散。脈在少陰。

通脈四逆湯送下本散。脈在太陰。四順理中丸煎湯送下本散。所用之藥。各隨其經而效自速也。

張元素曰。假如婦人病新瘥。未平復。男子與交。因感外邪卒病。實非余邪相染。醫見病速。

謂之陰易。於法何以別乎。夫易癥者。有本條所見之癥存焉。其與外所感。豈相侔哉。設若風寒外傷。當有表癥。安有少腹裏急引陰中拘攣者乎。或又云。假如男子病新瘥。彊合陰陽而自病。仍小腹裏急引陰中拘攣。癥同易病。求其理。何故不染易他人而自復。未審其癥治。可同何法也。曰。

病𨿽有復。理與易同。亦用燒散以安其气。夫易病之爲易。陰陽感動余邪。而其人正气本虛。故能染著。不然。安得受其邪哉。今病自復。緣正气尙虛。而余邪因動。悉非外感。故與易同。亦與燒散以安正气。正气安。余邪自退矣。

趙嗣眞曰。病傷寒人。熱毒藏气血中者。漸從表裏解散。惟熱毒藏於精髓中者。無由發泄。故瘥後與不病之體交。男女相傳。故名陰陽易。卽交易之義也。服此散後。小便得利。陰頭微腫。陰毒仍從陰竅出耳。

王肯堂曰。男病而女與交接相染。名陽易。女病而男與交接相染。名陰易。男相染。則陰腫入腹絞痛。女相染。則裏急腰胯連腹內痛。

柯琴曰。此癥無內外因。本非傷寒。而冠以傷寒者。原其因也。無惡寒發熱之表癥。無胃實自利之裏癥。因淫情不禁。陰邪得以投其隙。移禍於不病之人。頓令一身之精气形神。皆受欲火之爲害。是不病於傷寒。而病於陰陽之易也。

卷十六傷寒後癥

瘥後勞復食復

【綱】仲景曰。大病瘥後勞復者。枳實梔子豉湯主之。若有宿食者。加大黃如博棋子五六枚。

【目】成無己曰。勞爲勞動之勞。復爲再發也。是傷寒瘥後。因勞動再發者也。傷寒新瘥後。血气未平。餘熱未盡。勞動其熱。熱還經絡。遂復發也。此有二種。一因勞動外傷。一因飲食內傷。

其勞動外傷者。非止彊力搖體。持重遠行。卽如梳洗則動气。憂思悲慮則勞神。皆令復也。況其過用者乎。其飲食內傷者。爲多食則遺。食肉則復也。內經曰。熱病已愈而時有遺者。何也。以熱盛而彊食。病已衰而熱有所藏。因其穀气畱薄。兩陽相合。故有所遺。經曰。病已瘥。尙微煩。損谷則愈。夫傷寒邪气之傳。自表至裏。有次第焉。發汗吐下。自輕至重。有等差焉。又其勞復則不然。

見其邪气之復來也。必迎奪之。不待其傳也。枳實梔豉則吐之。豈必虛煩懊之癥。加大黃則下之。

豈必譫語腹滿之候。經曰。傷寒瘥後更發熱。小柴胡湯。浮脈。以汗解之。脈沈實。以下解之。亦是便要折其邪也。蓋傷寒之邪自外入。勞復之邪自內出。發汗吐下。隨宜施用。勞復。食復。諸勞。

皆可治。及禦內則死矣。若男女相易。爲陰陽易。其不易而自病者。爲女勞復。以其內損眞气。

外動熱邪。正虛邪盛。故不可治也。

魏荔彤曰。此下申解傷寒病愈後。血气虛羸。餘熱未盡。飲食起居。俱宜節愼也。至房勞一事。

更關性命。故不必列於此。其示禁更切矣。言大病瘥後者。凡病皆然。不但傷寒也。瘥後血气必虛。凡費心費力。過喜過怒。多言多動。皆可因勞而復病也。因勞而動其旣虛之血气。虛勞而生其未盡之餘熱。熱邪退而病瘥。熱邪生而病復。可見傷寒傳經之邪。連綿難盡如此。傷寒後血气之虧。因循難復如此。推之自凡病後皆然。

【綱】仲景曰。傷寒瘥已後。更發熱者。小柴胡湯主之。脈浮者。以汗解。脈沈者。以下解之。

【目】許叔微曰。有人患傷寒。得汗數日。身熱自汗。脈弦數。心不得寧。眞勞復也。予診之曰。勞心之所致。神之所捨。未復其初。而又勞傷其神。榮衛失度。當補其子。益其脾。解其勞。

庶幾得愈。授以補脾湯。佐以柴胡湯解之。或曰。虛則補其母。今補其子。何也。予曰。子不知虛勞之異乎。難經曰。虛則補其母。實則瀉其子。此虛當補母。人所共知也。千金曰。心勞甚者。補脾气。脾旺則感之於心矣。方治其虛。則補其生我者。與錦囊所謂本骸得气。遺體受蔭同義。方治其勞。則補其助我者。與荀子言未有子富而父貧同義。此治虛與勞所以異也。

王好古曰。大抵勞者動也。動非一種。有气血內外之異焉。若勞乎气而無力與精神者。法宜微舉之。若勞乎血與筋骨者。以四物之類補之。若在脾。內爲中州。調中可已。此爲有形病也。但見外癥。則謂之復。非爲勞也。如再感風寒是已。

吳綬曰。勞復病古人所謂如大水浸墻。水退則墻蘇。不可犯之。但可安臥守靜以養气。設或早起勞動。則血气沸騰而發熱也。

諭昌曰。瘥已後更發熱。乃餘熱在內。以熱召熱也。但熱當辧其何在。不可泛爲施治以虛其虛。如在半表半里。仍用小柴胡和解。在表仍用汗法。在裏仍用下法。然汗下之法。卽上條用枳實梔豉微汗。下用枳實梔豉加大黃微下也。

【綱】仲景曰。大病瘥後。從腰以下有水气者。牡蠣澤瀉散主之。

【目】諭昌曰。腰下有水气者。水漬爲腫也。金匱曰。腰以下腫。當利小便。此定法矣。乃大病後脾土告困。不能攝水。以致水气泛溢。用本湯峻攻。何反罔顧其虛耶。正因水勢未犯身半以上。

急逐其水。所全甚大。設用輕劑。則陰水必襲入陽界。驅之無及矣。庸工遇大病後。悉用溫補。自以爲善。孰知其大謬哉。

【綱】仲景曰。大病瘥後。喜唾。久不了了者。胃上有寒。當以丸藥溫之。宜理中丸。

【目】諭昌曰。身中津液。因胃寒凝結而成濁唾。久而不淸。其人必瘦削索澤。故不用湯藥蕩滌。而用丸藥緩圖。理中丸。乃區分陰陽。溫補脾胃之善藥。

【綱】仲景曰。傷寒解後。虛羸少气。气逆欲吐者。竹葉石膏湯主之。

【目】諭昌曰。身中津液。爲熱邪所耗。餘熱不淸。必致虛羸少气。難於康復。若更气逆欲吐。

是余邪復挾津液滋擾。故用本湯以益虛淸熱散逆也。

【綱】仲景曰。病患脈已解。而日暮微煩。以病新瘥。人彊與谷。脾胃气尙弱。不能消穀。故令微煩。損谷則愈。

【目】朱肱曰。大抵新病瘥。多因傷食。便作痞。幹噫食臭。腹中雷鳴。下利等癥。可與生薑瀉心湯。

陳士鐸曰。傷寒火退邪散。胃气初轉。是忌急與之食。一得食而胃气轉閉。不可復開。此時卽以藥下之。則胃气大傷。而火邪復聚。反成不可解之癥。不若禁不與食。則中州之地。自然轉輸。

漸漸關開搬運。不至阻隔。方用茯苓﹑陳皮﹑山梔各一錢。白芍三錢。陳曲﹑枳殼﹑濃朴﹑甘艸各五分。麥芽二錢。此方似平平無奇。卻調理自然無事。然必待其饑餓之時。方可與服。飽時服之。

徒滋滿悶。傷寒愈後。邪已退。正自虛。理宜補正。但脾胃弱。多食補劑。恐不能受。法當用補胃藥少。補脾藥多。尢不宜補脾藥多。而補腎藥少。蓋腎能生土。土自能生金。金旺則木有所畏。不至來克脾土。然則補腎正所以補脾也。方用熟地一兩。麥冬﹑白芍﹑白術﹑苡仁各三錢。五味子五分。

肉桂三分。白芥子一錢。此方專補脾腎二經。不必通補各髒。而各髒無不補也。

龐安常曰。凡新瘥。只宜先進白稀粥。次進濃者。又次進糜粥。亦須少少與之。不得過喫肉食。

凡男子大病後。早犯女色而爲病者。名女勞復。其候頭重不舉。目中生花。腰背疼痛。或小腹裏急絞痛。或憎寒發熱。或時陰火上衝。頭面烘熱。心胸煩悶。活人以鼠屎湯主之。有熱者。竹皮湯。

千金以赤農散主之。虛弱者。人參三白湯調下赤衣散。若少腹急痛。脈沈逆冷者。當歸四逆湯。加附子﹑吳萸。送下赤衣散。仍以吳萸一升。酒拌炒。熨少腹。凡卵縮入腹。離經脈見。死不可救李曰。復者。其病如初也。新瘥津液未復。血气尙虛。或梳洗言動太早。或思維太過。則成勞復。蓋勞則生熱。熱气乘虛。還入經絡。未免再復。宜小柴胡湯﹑麥門冬湯和之。食復者。新瘥後胃气尙弱。若恣食欲。不能克化。根據前發熱。若用補藥。則胃熱益增。治須淸熱消食。輕者腹中微滿。損谷自愈。重者必須吐下。宜梔豉枳大黃湯。胸痞者。生薑瀉心湯。飲酒復病者。黃連解毒湯。凡復癥。先病七日出汗而解。今復舉。亦必七日而解。先病十四日出汗而解。今復舉。亦必十四日而解。𨿽三四次復舉。亦必三四次發汗而解。但勞復經久不愈。恐成癆瘵。

卷十六傷寒後癥

諸寒熱癥

【綱】仲景曰。病患身大熱。反欲近衣者。熱在皮膚。寒在骨髓也。病患身大寒。反不欲近衣者。寒在皮膚。熱在骨髓也。

【目】朱肱曰。身大熱。反欲近衣。此名表熱裏寒。身大寒。反不欲近衣。此名表寒裏熱。仲景皆無治法。其熱在皮膚寒在骨髓者。先與陽旦湯。寒已。次以小柴胡加桂以和其表。其寒在皮膚。

熱在骨髓者。宜先與人參白虎湯熱除。次以桂枝麻黃合半湯以解其外。大抵病有標本。治有先後。

表熱裏寒者。脈須沈而遲。手或微厥。下利淸谷。所以陰癥亦有發熱者。四逆湯﹑通脈四逆湯主之。表寒裏熱者。脈必滑而數。口燥舌漧。所以少陰惡寒而蜷。

時時自煩。不欲濃衣。大柴胡下之而愈。此皆仲景之餘議。

柯琴曰。此屬內因。不是外感。亦不關七情。病在形軀。不涉臟腑。亦不犯經絡。故無六經脈癥可憑。非天時寒熱所可拘也。是病只在骨髓。不在皮膚。皮膚之寒熱。指天時。不指病。骨髓之寒熱。是漸積之伏邪。故𨿽逢天令大寒大熱之正气。亦不能除。時大熱而反欲復衣。時大寒而反欲裸身。病在骨髓。與病在營衛者不同。法當以六味八味二丸。補腎中之眞陰眞陽。而骨髓之蓄熱痼寒自愈。

【綱】仲景曰。問曰。病有灑淅惡寒而復發熱者何。答曰。陰脈不足。陽往從之。陽脈不足。

陰往乘之。曰。何謂陽不足。答曰。假令寸口脈微。名曰陽不足。陰气上入陽中。則灑淅惡寒也。

曰。何謂陰不足。答曰。尺脈弱。名曰陰不足。陽气下陷入陰中則發熱也。

【目】柯琴曰。前條病在骨髓。故著而不移。此病在經絡。故寒熱反復。卻與外感之往來寒熱。

瘧疾之鼓寒戰栗又不同。寸者陽所治。寸微爲無陽。是陽脈不足。故陰寒得上乘陽位。而灑淅惡寒也。尺者陰所治。尺弱而血虛。是陰脈不足。故上焦虛陽得以下陷陰部而發熱也。夫陰陽互根。

又以陽爲主。治之者。當以扶陽爲急。此補中益气之方。爲功最巨也。

【綱】仲景曰。病患脈微而澀者。此爲醫所病也。夫發其汗。又數大下之。其人亡血。病當惡寒。後乃發熱。無休止時。夏月盛熱。欲著復衣。冬月盛寒。欲裸其身。所以然者。陽微則惡寒。

陰弱則發熱。此醫發其汗。使陽气微。又大下之。令陰气弱。五月之時。陽气在表。胃中虛冷。以陽气內微。不能勝冷。故欲著復衣。十一月之時。陽气在裏。胃中煩熱。以陰气內弱。不能勝熱。

故欲裸其身。又陰脈遲澀。故知亡血也。

【目】柯琴曰。先寒後熱。陽微陰弱。具癥與上文同。前條病因在血脈虛。此條病因在妄汗下。

以致亡血而脈微澀也。

卷十六傷寒後癥

瘥後諸病

【綱】仲景曰。大病瘥後。從腰以下有水气者。牡蠣澤瀉湯主之。

大病瘥後。喜唾。久不了了者。胃上有寒。當以丸藥溫之。宜理中丸。傷寒解後。虛羸少气。

气逆欲吐者。竹葉石膏湯主之。病患脈已解。而日暮微煩。以病新瘥。人彊與谷。脾胃气弱。不能消穀。故令微煩。損谷則愈。

【目】成無己曰。瘥後脾胃虛。不能制約腎水。歸於隧道。故水溢下焦。腰以下爲腫也。

王肯堂曰。千金方瘥後口漧喜唾或咽痛。用大棗十枚。烏梅三个。共搗。蜜丸。棗核大。含口中。徐徐咽下。或咽痛不愈者。以山豆根涼水浸含。

龐安常曰。解後津液不足而虛羸。餘熱未盡。熱則傷气。故少气而气逆。與竹葉石膏。所以散熱調胃也。

陽明旺於申酉戌。宿食在胃。故日暮微煩。當小下之。以消宿谷。只用梔豉湯。痞硬。加枳實。

鰲按。以上水气喜唾欲吐微煩四癥。皆仲景書所載。但瘥後病正多。如王氏肯堂補遺十四癥。

皆瘥後所常患者。今特采之。條附於後。並錄陶節庵瘥後癥二條。

卷十六傷寒後癥

附王肯堂補遺瘥後十四癥

一﹑驚悸傷寒後虛羸。心气乏。力弱。驚悸。多忘。茯神散。傷寒後伏熱在心。心虛驚悸。

龍齒丸。瘥後心膽虛怯。觸事易驚。夢寐不安。气郁生涎。涎與气搏。變生諸癥。或短气困乏。或自汗盜汗。四肢浮腫。飲食無味。心虛煩悶。坐臥不安。加味溫膽湯。

一﹑煩熱瘥後夾勞者。心煩熱。背膊疼痛。手足無力。不能飲食。柴胡湯。

一﹑虛汗瘥後虛羸。盜汗不止。四肢無力。向晚憎寒。鱉甲散。瘥後虛羸。日夜汗出不止。心躁口漧。咽喉不利者。黃雄鷄湯。

一﹑喘嗽瘥後肺痿勞嗽。唾膿血鮏臭。連連不止。漸將羸瘦。紫菀散。

一﹑夢泄瘥後虛損。心多怔悸。夜夢泄精。牡蠣散。傷寒夜夢。精泄不禁。身體枯燥。瘦瘠骨立者。羚羊角散。

一﹑失音傷寒失音不語。二瀝湯。

一﹑嘔噦瘥後虛羸少力。嘔噦气逆。人參湯。

一﹑下利瘥後膿血痢。下部疼痛。訶黎勒飲。傷寒熱病。熱毒下利膿血。黃連丸。大小便自利。腹中痛者。燥腸丸。

一﹑腰痛傷寒汗吐下後。體虛。元髒積冷。气刺腰痛。難於轉動。杜仲酒。外貼蠶蛾膏。

一﹑不眠瘥後虛煩不眠。梔子烏梅湯。

一﹑遺毒瘥後汗出不徹。邪熱結耳後一寸二三分。或耳下俱腫硬者。名曰發頤。此爲遺熱成毒之所致也。宜速消散之。若緩則成膿爲害。初起。宜連翹敗毒散。外敷。消毒救苦散。已破。內托消毒散。未破亦可服。

一﹑昏冒傷寒汗出愈後。漸覺昏昏不省。如鬼祟之狀。或錯語呻吟者。此因汗出未盡。邪熱伏於心包所致。活人用知母麻黃湯以汗之。但慮病後血气空虛。豈可發汗。若脈弱人。宜十味溫膽湯。加黃連主之。若有寒熱潮熱。日晡發熱者。小柴胡湯隨癥增損治之。

一﹑發豌豆瘡千金方治豌豆瘡。只以酒炒黃連一味。水煎服。外以赤小豆末。加靑黛。用雞子淸和塗。神效。

一﹑瘥後虛弱治例傷寒新瘥後虛弱。盜汗不止。當歸六黃湯。陽虛無熱。惡寒。盜汗無力。下虛者。

加味黃建中湯。瘥後陰虛。精血不足。四肢少力。心神不寧。夜夢遺泄。或虛熱盜汗。飲食少進。不爲肌肉。身體羸弱。面色靑黃無血色。滋陰補腎丸。或加味補陰丸。亦可。瘥後心神不安。

夜臥不寧。或多夢不眠。朱砂安神丸。瘥後胃弱食少。加味枳術丸。瘥後脾胃虛弱。不思飲食。養脾湯。縱食不能消化者。健脾散。或六君子湯亦可。

卷十六傷寒後癥

又附陶節庵書所載瘥後癥二條

一﹑瘥後昏沈傷寒後無寒熱雜癥。但漸變神昏不語。或睡中獨語一二句。目赤唇焦舌漧。不飲水。

將稀粥與之。則咽。不與。則不思。心下無痞。心中不滿。大小便如常。形貌如醉人。此熱傳手少陰心經也。心火燻肺。所以神昏。名曰越經癥。宜陶氏導赤各半湯。胃口有熱。虛煩有熱者。竹葉石膏湯加生薑。

一﹑餘熱不退傷寒餘熱不退。通用小柴胡調之。尿赤澀者。柴芩湯。

劉河間云。傷寒後虛熱不已。白虎加蒼術﹑人參。一服如神。汗止身涼。此通神之法也。如此則汗下後熱不退。不問有汗無汗。俱宜白虎加蒼術﹑人參解之。最妙。傷寒後六經餘熱不退。宜加減涼膈散。餘熱盛。或發狂言。辰砂益元散。

發熱後。熱不解。脈尙浮者。蒼術白虎湯。

卷十六傷寒後癥

婦人傷寒

【綱】仲景曰。婦人中風。發熱惡寒。經水適來。得之七八日。熱深而脈遲。身涼。胸脇下滿。

如結胸狀。譫語者。此爲熱入血室也。當刺期門。隨其實而瀉之。

【目】許叔微曰。一婦人患熱入血室。醫者不識。用補血調气藥。延養數日。遂成血結胸。或勸用前藥。予曰。小柴胡已遲。不可行也。無已。則有一焉。剌期門穴。果愈。或問。熱入血室何爲而成血結胸也。曰。邪气傳入經絡。與正气相搏。上下流行。或遇經水適來適斷。邪气乘虛而入血室。血爲邪逼。上入肝經。

肝受邪則譫語而見鬼。復入膻中。則血結於胸也。何則。婦人平居。水當養木。血當養肝。方未受孕。則下行以爲經水。旣妊。則中蓄以養胎。旣產。上壅以爲乳。皆此血也。今肝气蓄血。並歸肝經。聚於膻中。結於乳下。故手觸之則痛。非湯劑可及。故當刺期門也。

【綱】仲景曰。婦人傷寒發熱。經水適來。晝日明了。暮則譫語。如見鬼狀。此爲熱入血室。

無犯胃气。及上中二焦。必自愈。

【目】成無己曰。此則不須治而自愈者也。蓋經水適來。以裏無畱邪。但不妄犯。熱隨血散。

故自愈。經曰。血自下。下者愈。故只須無犯胃气及上中焦也。所謂妄犯者。蓋恐以譫語爲陽明內實。攻之。犯其胃气也。此無胸脇之邪。刺期門。恐犯其中焦也。此無血結。與小柴胡。恐犯其上焦也。小柴胡解散。則動衛气。衛出上焦。動衛气是犯上焦也。刺期門。則動榮气。榮出中焦。動榮气是犯中焦也。

樓英曰。一婦人溫病已十二日。診其脈六七至而澀。寸稍大。尺稍小。發寒熱。頰赤口漧。不了了。耳聾。病數日。經水乃行。此屬少陽熱入血室也。若治不對病。則必死。用按其癥。與小柴胡服之。二日。又與此湯加桂﹑漧薑。寒熱遂止。又云。我臍下急痛。又與抵當丸微利。臍下痛痊。

身漸涼。脈漸勻。尙不了了。仍與小柴胡。次日又云。我但胸中熱燥。口鼻幹。又少與調胃承气湯。

不得利。次日。又與大陷胸丸半服。利三行。次日。虛煩不樂。亦有所見。時復狂言。𨿽知其尙有燥屎。以極虛不敢攻。遂與竹葉湯去其煩熱。其夜大便通。下燥屎數枚。而狂言虛煩盡解。但咳唾。

此肺虛也。恐乘虛而成肺痿。遂與小柴胡。去人參﹑姜﹑棗。加漧薑﹑五味而愈。以上皆用仲景方。

柯琴曰。前言中風。此言傷寒。見婦人傷寒中風。皆有熱入血室癥也。

【綱】仲景曰。婦人中風。七八日。續得寒熱。發作有時。經水適斷者。此爲熱入血室。其血必結。故使如瘧狀。發作有時。小柴胡湯主之。

【目】成無己曰。此須治而愈者也。夫譫語爲病邪之甚者。何不類治而愈耶。且胸脇滿如結胸狀。譫語。是邪气畱結於胸脇而不去者。故必刺期門。隨其實而瀉也。寒熱如瘧。是邪畱於內。故血結不行。故須散之也。

張云岐曰。婦人傷寒中風。自汗頭痛。項背彊。發熱惡寒。脈浮而緩。恐熱入血室。故倍加芍藥。宜桂枝加芍藥湯。婦人傷寒。脈浮而緊。頭痛身熱。惡寒無汗。發汗。恐熱入血室。宜麻黃加生地黃湯。婦人傷寒身熱。脈長而弦。屬陽明少陽。往來寒熱。夜躁晝寧。如見鬼狀。經水適斷。

熱入血室。不實滿者。小柴胡加牡丹皮湯。大實滿者。桃仁承气湯。婦人傷寒。頭痛脈浮。醫反下之。邪气乘虛而傳於裏。經水閉不行。心下結硬。口燥舌漧。寒熱往來。狂言如見鬼狀。脈沈而數者。當下之。宜小柴胡加芒硝大黃湯。

樓英曰。婦人傷寒。經水適來初斷。寒熱如瘧。狂言見鬼。漧薑柴胡湯。

龐安常曰。婦人室女。傷寒發熱。經水適來適斷。晝日明了。夜則譫語。如見鬼狀。宜小柴胡加生地黃湯。亦治產後惡露方來。忽間斷欲死。婦人傷寒表虛自汗。身涼。四肢拘急。脈沈而遲。

太陽標病。少陽本病。經水適斷。宜桂枝加附子紅花湯。

卷十六傷寒後癥

附錄妊娠傷寒治法

朱肱曰。妊娠傷寒。安胎。宜阿膠散﹑白術散。妊娠傷寒。憎寒發熱。當發其汗。宜蔥白湯。

妊娠傷寒。頭痛。憎寒壯熱。身痛項彊。宜芎蘇散。妊娠傷寒。頭疼發熱。徧身疼痛。宜紫蘇散。

亦治胎气不和。湊上心腹。脹滿疼痛。謂之子懸。能安活胎。亦下損胎。

王好古曰。若妊娠傷寒中風。表虛自汗。頭疼項彊。身熱惡寒。脈浮而弱。太陽經病。宜表虛六合湯。若妊娠傷寒。頭痛身熱。無汗。脈緊。太陽經病。宜表實六合湯。若妊娠傷寒中風溫之气。

肢節煩疼。脈浮而熱。頭痛者。太陽標病也。宜風溫六合湯。若妊娠傷寒下後。過經不愈。濕毒發斑如錦紋。宜升麻六合湯。若妊娠傷寒。胸脇滿痛而脈弦。少陽癥。宜柴胡六合湯。若妊娠傷寒。

大便硬。小便赤。气滿而脈沈數。太陽陽明本病也。急下之。宜大黃六合湯。若妊娠傷寒。汗下後。

咳嗽不止。宜人參六合湯。若妊娠傷寒後。虛痞脹滿者。陽明本虛也。宜濃朴六合湯。若妊娠傷寒汗下後。不得眠。宜梔子六合湯。若妊娠傷寒。蒸蒸而煩。脈長而大。宜石膏六合湯。若妊娠傷寒。小便不利。太陽本病也。宜茯苓六合湯。若妊娠傷寒。太陽本病。小便赤如血者。宜琥珀六合湯。若妊娠傷寒。汗下後。血漏不止。胎气損動者。宜膠艾六合湯。若妊娠傷寒。四肢拘急。身涼。

微汗。腹中痛。脈沈而遲。少陰病也。宜附子六合湯。若妊娠傷寒。蓄血癥。不宜用墜胎藥下之。

宜四物大黃湯下之。若婦人妊娠或蓄血。抵當桃仁勿妄施。要教子母俱無損。大黃四物對分之。此乃歌訣也。

樓英曰。婦人有孕傷寒。脈浮頭重。腹中切痛。宜桂枝芍藥當歸湯。妊娠傷寒。自利。腹中痛。

飲食不下。脈沈者。太陰經病也。宜芍藥湯。婦人有孕。發斑變黑色。宜梔子大靑湯。

吳綬曰。孕婦傷寒。六經治例皆同。但要安胎爲主。凡藥中有犯胎者。切不可用。如藿香正气散﹑十味芎蘇散﹑小柴胡湯之類。有半夏能犯胎。如用。須去之。若痰多嘔逆。必欲用之。半夏麯則可。凡川烏﹑附子﹑天雄﹑肉桂﹑漧薑﹑大黃﹑芒硝﹑芫花﹑甘遂﹑大戟﹑蜀漆﹑虻虫﹑水蛭﹑桃仁﹑丹皮﹑漧漆﹑赭石﹑瞿麥﹑牛膝等類。皆動胎藥。必不可犯。大抵妊娠傷寒。合用湯劑。必加黃芩﹑白術二味。能安胎也。或以二味爲末。白湯調下二三錢亦可。如孕婦素弱。加四物湯佐之。

且如用小柴胡。去半夏。加白術。合四物湯。可以保胎除熱。其效如神。餘皆仿此。

卷十六傷寒後癥

附錄婦人傷寒妊娠服藥例

王好古曰。發熱惡寒。不離桂枝﹑芍藥。往來寒熱。不離柴胡﹑前胡。大渴引飲。不離知母﹑石膏﹑麥冬﹑五味。大便泄利。不離漧薑﹑白術。大便燥結。不離大黃﹑黃芩。月經適來適斷。不離小柴胡。胎動不安。不離人參﹑阿膠﹑黃芩﹑白術。要汗。不離姜﹑豉﹑旋覆。頭痛。不離山梔﹑石膏﹑前胡。傷暑頭痛。不離柴胡﹑甘艸﹑石膏。滿悶。不離枳實﹑陳皮。胎气不安。不離黃芩﹑麥冬﹑人參。斑色發黑。不離黃芩﹑山梔﹑升麻。

卷十六傷寒後癥

附錄產後傷寒治法

朱震亨曰。產後發熱惡寒。皆屬血气虛。左手脈不足。補血。右手脈不足。補气。凡惡寒發熱。

又腹痛。當去惡血。惡寒發熱。乳汁不通及膨者。無子當消。用麥芽二兩。炒研作四服。白湯下。

有子當下。用木通﹑通艸﹑豬蹄汁。煎服。

產後才身熱。不可發表。並一切苦寒藥。

大凡產後。頭痛身疼。不可便作感冒治之。此等多是血虛。或敗血作梗。宜以平和之劑與服。

必效。如玉露散。或四物湯加北柴胡等分。若便以小柴胡及竹葉石膏湯之類。竟不救者多矣。

吳綬曰。新產後患傷寒。不可輕易發汗。蓋有產時傷力發熱。去血過多發熱。惡露不去發熱。

三日蒸乳發熱。或有早起勞動。飲食停滯。一皆發熱。狀似傷寒。要在仔細詳辧。不可便發汗。大抵產後。大血空虛。若汗之。則變筋惕肉。或冒郁昏迷而不省。或風搐搦而不定。或大便祕澀而難去。其害非輕。切宜精審。凡有發熱。且與四物湯。以芎﹑歸爲君。炒白芍﹑熟地佐之。如發熱。

加軟苗柴胡﹑人參﹑漧薑。最效。蓋漧薑能引血藥入血分。气藥入气分。且能去惡養新。有陽生陰長之道。予嘗用之取效。如有惡露未盡者。益母丸。黑神散。必兼用之。若胃虛食少。必加白術﹑茯苓。有痰嘔逆。必加半夏﹑陳皮。其餘六經。各條治例皆同。但藥中必加四物湯爲主。乃養血務本之要。產後中風。

數十日不解。頭微痛。惡寒。時時有熱。心下悶。漧嘔。汗出。𨿽多陽旦癥。或可治。與陽旦湯。

產後中風。發熱面赤。喘而頭痛。竹葉湯。

鰲按。產後气血大虧。若惡寒發熱。固當以四物湯爲主。卽用表藥。只可荊芥﹑蘇葉﹑桔梗﹑甘菊輕淸之品。然猶當少用。卽用涼藥。亦不過丹皮﹑石斛之類。亦須少用。余以此意治產婦。無一失者。嘗見俗工。用大散大涼之劑。往往幾日卽斃。反此便大熱大補。加參﹑桂﹑姜﹑附。亦多致死。嗚呼。可謂不知髙下者矣。

卷十六傷寒所屬諸病

百合病

鰲按。傷寒雜病論十六卷。仲景原書。六經傷寒爲傷寒論。雜病爲金匱要略。乃王叔和編次之書。非仲景書也。傷寒癥中。有百合病狐惑病陽毒陰毒二病。皆傷寒之屬。患之者正多。六經傷寒論中。俱未之及。若以叔和編次之書。爲仲景原本。豈有傷寒所屬之病。而傷寒論中竟不之及。反詳其癥治於金匱者乎。𨿽然。百合狐惑陰毒陽毒。旣爲傷寒癥中之病。則傷寒論中。斷不可缺。欲補其缺。則惟仍采金匱篇中之論而已。何也。金匱等篇。本卽仲景傷寒雜病十六卷中之語。非別論也。以仲景書補仲景論中之缺。今𨿽有假借。在當日實非假借也。故此四癥。卽錄金匱中語以爲綱云。

【綱】仲景金匱曰。論曰。百合病者。百脈一宗。悉致其病也。意欲食。復不能食。嘗默默欲臥。不能臥。欲行。不能行。飲食或有美時。或有不欲聞食臭時。如寒無寒。如熱無熱。口苦。小便赤。諸藥不能治。得藥則劇吐利。如有神靈者。身形如和。其脈微數。每溺時頭痛者。六十日乃愈。若病時頭不痛。淅淅然者。四十日愈。若溺時快然。但頭眩者。二十日愈。其癥或未病而預見。或病四五日而出。或病二十日。或一月後見者。各隨癥治之。

【目】徐彬曰。此言傷寒之人。都有正气不能禦邪。致浸淫經脈。現癥雜亂。不能復分經絡。

曰百合病。謂周身百脈皆病。然皆有所宗而主之。以致各病。而名不能專持其病者。但覺行住坐臥飲食皆妨。而寒熱口苦便赤吐利。且得藥則劇。身形反如和。亳無可捉摸。而寒熱口苦。似屬少陽。

小便赤。似屬太陽。吐利。似屬三焦腑病。未深入髒。故恐邪久畱連陽經。搏結於腦。則猝難脫身。

而非不治之病。但於溺時而頭痛者。知其病深。頭不痛而淅淅然。則病稍淺。快然而頭眩。則邪更淺。故愈日以漸而速。乃千金曰。其狀惡寒而嘔者。病在上焦。二十三日當愈。其狀腹滿微喘。

大便堅。三四日一大便。時復小溏者。病在中焦。六十三日當愈。其狀小便淋瀝而難者。病在下焦。

三十三日當愈。則知此病有搏邪在內而微有三焦之分者。其治法又當分三焦而和之。

【綱】仲景金匱曰。百合病。發汗後者。百合知母湯主之。百合病。下之後者。滑石代赭湯主之。

百合病。吐之後者。百合雞子湯主之。百合病。不經吐下發汗。病形如初者。百合地黃湯主之。

【目】徐彬曰。十二經絡。皆朝宗於肺。而气口成寸。乃仲景注百合病云。百脈一宗。悉致其病。豈不謂百脈之病。無可名狀。一宗於肺而爲病乎。百合者。補肺藥也。用以主治百合病。則仲景因肺爲治之意曉然。然不明言肺。何也。蓋百合病。乃傷寒餘邪。畱連陽經。而浸淫於各腑之陰。

無正气以統之。各自爲病。互相牽引。若出一宗。而現癥無一是肺。則知病𨿽不在肺。而肺之治節實不行矣。故以百合輔肺之正气以合於他髒而理其滯者爲主。其在汗後者。汗過傷陽。陽虛熱郁。

不可攻補。故用百協議知母以養陰。泉水以淸熱。而陽邪自化。其在下後者。下多傷陰。虛邪在陰。

陰虛火逆。攻補無益。故以百協議滑石﹑代赭以通陽气。而陰气自調。其在吐後者。吐傷元气。

而陰精不上奉。故用百協議雞子以滋元陰。以行肺气。則气血調而陰陽自平。若不經吐下發汗。則無傷陰傷陽之可慮。但病形如初者卽傷寒論所謂太陽病是也。如初不解。是陽經之困極。而陰气亦耗竭矣。心爲五臟主。故以生地之涼血補心者。同百合﹑泉水。養陰以化其陽經之久邪。

【綱】仲景金匱曰。百合病。一月不愈。變成渴者。百合洗方主之。百合病。渴不瘥者。栝蔞牡蠣散主之。

【目】徐彬曰。有陽渴。有陰渴。百合病所變。其爲陰虛火熾無疑矣。至渴不瘥。𨿽以百合湯洗無益矣。明乎陽亢而陰气未復也。故用本湯從其內治。

【綱】仲景金匱曰。百合病。變發熱者。百合滑石散主之。

【目】李曰。百合病者。百脈合病也。治以百合爲主者。以其能合百脈也。

樓英曰。大病後未平復。失於調理。余癥在陽。醫反下之。余癥在陰。醫反汗之。以此百脈一空。舉皆受病。所謂無復經絡傳次也。

鰲按。仲景謂發於陽者。其人振寒發熱。則百合病而變發熱。由內熱太甚。淫於肌膚。而陽分亦熱也。

【綱】仲景金匱曰。百合病。見於陰者。以陽法治之。見於陽者。以陰法救之。見陽攻陰。復發其汗。此爲逆。見陰攻陽。乃復下之。此亦爲逆。

【目】徐彬曰。陽法陰法。卽和陰和陽之法也。以此相救。卽和其未病意。內經所謂用陽和陰。

用陰和陽也。故諸治法。皆以百合補肺而使流气於腑。所謂气得於權衡。權衡以平也。皆以泉水淸邪熱。而使受成於肺金。所謂炎蒸得淸肅。而萬物咸平也。但病見陽。加一二味以和陰。病見陰。

加一二味以和陽耳。

鰲按。陽法救者。使陽得其平。陰邪欲傳之而不受。卽陰邪亦漸消也。陰法救者。使陰得其平。

陽邪欲傳之而不受。卽陽邪亦漸消也。救與攻相反。汗下卽所謂攻。故曰逆。

卷十六傷寒所屬諸病

狐惑病

【綱】仲景金匱曰。狐惑之爲病。狀如傷寒。默默欲眠。目不得閉。臥起不安。蝕於喉爲惑。蝕於陰爲狐。不欲飲食。惡聞食臭。其面目乍赤乍白乍黑。蝕於上部。則聲啞。甘艸瀉心湯主之。蝕於下部。則咽漧。苦參湯洗之。蝕於肛者。雄黃燻之。

【目】朱肱曰。狐惑與濕皆虫癥。初得狀如傷寒。或因傷寒變成。大抵傷寒病。腹內食入少。

腸胃空虛。三虫行作求食。蝕人五臟及下部。爲病。其候齒無色。舌上白。甚者唇黑有瘡。四肢沈重。忽忽喜眠。虫蝕其肛。爛見五臟。則死。當數看其上下唇。上唇有瘡。虫蝕其髒。下唇有瘡。虫蝕其肛。殺人甚急。多因下利而得。治。桃仁湯﹑黃連犀角湯﹑雄黃銳散。

少陰癥。口燥咽漧者。急下之。病患嘿嘿欲眠。目不能閉。起居不安。其聲啞。或咽漧者。卽當作狐惑治之。

徐彬曰。狐惑。虫也。虫非狐惑。因病以名之。大抵皆濕熱毒所爲之病。故狀如傷寒。蝕者若有食之而不見其形。如日月之蝕也。面者。陽明之標。目者。厥陰之標。內有毒瓦斯乘之。故乍赤白黑。變現不一也。上部毒盛。則所傷在气。而聲啞。下部毒盛。故所傷在血。而咽漧也。

鰲按。狐惑病。有專由濕熱而生者。有由傷寒後。濕熱未淸而成者。狀如傷寒句。須看得活。

【綱】仲景金匱曰。病者脈數。無熱。微煩。默默但欲臥。汗出。初得之三四日。目赤如鳩眼。

七八日。目四黑。若能食者。膿已成也。赤豆當歸散主之。

【目】李中梓曰。狐惑癥。失汗所致也。以淸熱爲主。

鰲按。此條非言狐惑病。乃濕熱侵陰。有似狐惑而更甚者。首曰病者。乃槪言之辭。非專指病狐惑者。故用赤豆﹑當歸。與治狐惑之藥異。其病總由陰分熱極。故現癥如是也。

卷十六傷寒所屬諸病

陰毒

【綱】仲景金匱曰。陰毒之爲病。面目靑。身痛如被杖。咽喉痛。五日可治。七日不可治。升麻鱉甲湯去雄黃蜀椒主之。

【目】許叔微曰。積陰感於下。則衛陽消於上。故其候四肢沈重。逆冷。腹痛。咽喉不利。或心下脹滿結硬。燥渴。虛汗不止。或時狂言。爪甲面舌靑黑。六脈沈細。而一息七至。服還陽湯﹑退陰散。陰毒沈困之候。六脈取之附骨方有。按之卽無。一息七八至以上。甚至不可數。至此則難治矣。宜灸臍下二三百壯。更以熱藥助之。手足不和緩亦不治。

朱肱曰。手足逆泠。臍腹築痛。咽疼。嘔吐下利。身如被杖。或冷汗煩渴。脈細欲絕。此名陰毒也。陰毒之爲病。初得病手足冷。背彊咽痛。糜粥不下。毒瓦斯攻心。心腹痛。短气。四肢厥逆。

嘔吐下利。宜服陰毒甘艸湯﹑白術散﹑附子散﹑正陽散﹑肉桂散﹑回陽丹﹑返陰丹﹑天雄散﹑正元散﹑退陰散。選用。大抵陰毒。本因腎气虛寒。或因冷物傷脾。外傷風寒。內旣伏陰。外又感寒。

或先感外寒而內伏陰。內外皆陰。則陽气不守。遂發頭疼腰重。眼睛疼。身體倦怠。四肢逆冷。額上手背冷汗不止。或多煩渴。精神恍惚。如有所失。三二日間。或可起行。不甚覺重。脈俱沈細而疾。尺部短小。寸口脈或大。

六脈俱浮大。或沈取之而不甚疾者。非陰癥也。大抵陽毒傷寒。其脈多弦而洪數。陰毒傷寒。

其脈沈細而弦疾。不可不知也。若誤服涼藥。則渴轉甚。躁轉急。有此病者。便須急服辛熱藥。一二日便安。若陰毒漸深。其候沈重。四肢逆冷。腹痛轉甚。或咽喉不利。心下脹滿結硬。躁渴。虛汗不止。

陽盛則身熱而無汗。陰盛則身冷而有汗。岐伯云。陽盛則身熱。腠理閉。喘粗。爲之俯仰。汗不出而熱。陰勝則身寒。汗出身常淸。數栗而寒。寒則厥。

或時鄭聲。指甲面色靑黑。六脈沈細而疾。一息七至以來。有此癥者。速於气海及關元二穴灸二三百壯。以手足和緩爲效。仍於前諸方選而服之。內外得通。遂令陽气復而大汗解矣。陰獨盛而陽气暴絕。則爲陰毒。陽獨盛而陰气暴絕。則爲陽毒。大凡陰陽離絕。非大汗不能復其正气也。

若陰毒已深。病勢困重。六脈附骨。取之方有。按之卽無。卽難治。但於臍中用蔥熨法。或灼艾三五百壯。手足不溫。眞不可治。如得手足溫。更服前熱藥助之。若陰气散。陽气來。卽減熱藥而調治之。陽气乍復。往往煩躁。愼不可投涼藥。煩躁甚者。再與返陰丹卽定。當識此。勿誤也。

王好古曰。考仲景書。𨿽有陰毒之名。然其所敍之癥。不過面目靑。身痛如被杖。咽喉痛而已。

並不言陰寒極甚之癥。況其所治之方。亦不過升麻﹑甘艸﹑鱉甲﹑當歸而已。並不用大溫大熱之藥。是知仲景所謂陰毒者。非陰寒之病。乃感天地惡毒異气。入於陰經。故曰陰毒耳。後之論者。

遂以爲陰寒極盛之癥。稱爲陰毒。乃引仲景所敍面目靑數語並而言之。卻用附子散﹑正陽散等藥以治。竊謂陰寒極甚之癥。固亦可名爲陰毒。然非仲景所以立名之本意。觀後人所敍陰毒。與仲景所敍陰毒。自是兩般。豈可混論。後人所敍陰毒。亦不過內傷冷物。或不正暴寒所中。或過服寒涼藥所變。或內外俱傷於寒而成耳。非中天地之惡毒異气也。

樓英曰。陰毒。本因腎气虛。或因欲事。或食冷物後傷風。內旣伏陰。外又感寒。或先感外寒。

而後伏陰。內外皆陰。則陽气不守。遂發頭痛。腰重腹痛。眼睛痛。身體倦怠而不甚熱。四肢逆冷。額上及手背冷汗不止。或多煩渴。精神恍惚。如有所失。或可起行。不甚覺重。六脈俱沈細而疾。尺部短小。寸口或無。或六脈俱浮大。或沈取之大而不甚疾者。非陰癥也。若服涼藥過多則渴轉甚。躁轉急。有此癥者。急服還陽退陰之劑。卽安。惟補虛和气而已。宜正元散﹑退陰散﹑五勝散。陰癥不宜發汗。如气盛脈大身熱未瘥。用藥發汗無妨。

李曰。傷寒三陰經病深。必變爲陰毒。其癥四肢厥冷。吐利。不渴。靜倦不臥。甚則目痛鄭聲。加以頭痛頭汗。睛痛不欲見亮。面唇指甲靑黑。手背冷汗。心下結硬。臍腹築痛。身如被杖。

外腎冰冷。宜甘艸湯﹑正陽散。陽气乍復。或生煩躁者。破陰丹﹑復陽丹。不可用涼藥。

吳綬曰。或問陰毒傷寒。用附子湯冷服。何也。此蓋陰極於下。陽浮於上之治法也。予曾治一人。傷寒十餘日。脈沈細。手溫而足冷。大便不通。面赤。嘔吐煩渴。萬不能下。惟喜涼水一二口。

或西瓜一二塊。食下良久復吐出。此陰寒於內。逼其浮陽。失守之火。聚於胸中。上衝咽嗌。故爲面赤嘔煩也。遂用大附子一枚。以薑汁和麵包煨熟。取附子去皮尖。切八片。又以人參﹑炮姜各三錢。煎浸冷水中。待冷服之。卽愈。內經曰。若調寒熱之逆。冷熱必行。則熱藥冷服。下嗌之後。

冷體旣消。熱性卽發。由是病愈。近世患陰癥傷寒。往往疑似參差。初便不敢用附子。直待陰極陽竭而用之。遲矣。且夫陰癥傷寒。先因欲事伏陰於內。卻又著寒。內外皆陰。陰气獨盛。則陽气以衰。故脈沈而足冷也。必須急用人參﹑附子以益元气。溫腎散寒。若捨此二味。將何以救之。許學士論。必以眞气爲主。蓋眞气。乃人之根蒂也。若不察眞气虛實。而欲攻其實。或施汗下。或用寒涼藥。攻熱未愈。陰寒又生。病至危已。又方。用雄鷄血滴入無灰酒中。盡量飲之以衣被溫覆取汗。

王肯堂曰。有陰毒漸深。爪靑面黑。脈七至沈細者。積陰感於下。則微陽消於上。故其候四肢逆冷。腹痛轉甚。或咽喉不利。或心下脹滿結硬。躁渴。虛汗不止。或時狂言。爪甲面色靑黑。

六脈沈細。一切七至。速宜灸气海關元二穴。二三百壯。以手足溫暖爲效。仍服五勝散﹑還陽散﹑退陰散。有陰毒沈困之候。與前後漸染之候皆同而更加沈重。難治。有陰中伏陽者。初病四逆。臍築痛。身疼如被杖。蓋陰癥也。病𨿽陰癥。而見陽脈。有可生之理。仍灸气海丹田百壯。手足溫溫陽回。得汗而解。或問。滑沈之狀。如何便有生理。予曰。仲景云。翕奄沈名曰滑。何謂也。沈爲純陰。翕爲正陽。陰陽和合。故名曰滑。古人謂脈滑。𨿽曰往來前後。流利旋轉替替然。與數相似。仲景三語而足也。此三字極難曉。翕。合也。言張而復合也。故曰翕爲正陽。沈。言忽降而下也。故曰。沈爲正陰。方翕而合。俄降而沈。奄。爲忽忽間。仲景論滑脈爲諦當矣。其言皆有法。

讀者難曉。宜細思之。

徐彬曰。寒邪直中陰經。久而不解。則爲毒矣。故有陰毒之病。其病乃直中於腎。浸淫肝脾。寒气凜冽。所至疼痛。面目者。肝脾之精所及也。土受寒侵。木乃乘之。故色靑。寒侵肌肉。與衛气相爭。故痛如被杖。咽喉亦痛者。少陰脈上至咽。故有伏寒者。咽必痛。喉𨿽屬陽。痛甚則气相應也。然邪總以相傳而深。深則難治。故曰。五日可治。七日不可治。藥用升麻﹑龜甲。獨去蜀椒﹑雄黃。蓋陰邪爲毒。𨿽陰亦有陰躁之气。則溫之無益。卽攻之亦偏而鮮濟。故去蜀椒之溫。雄黃之猛。而但以龜甲﹑當歸。走肝和陰以止痛。升麻﹑甘艸。從脾升散以化其寒。謂直折而有剛燥之患。

不若辛平而得散解之力也。

卷十六傷寒所屬諸病

陽毒

【綱】仲景金匱曰。陽毒之爲病。面赤斑斑如錦紋。咽喉痛。唾膿血。五日可治。七日不可治。

升麻鱉甲湯主之。

【目】朱肱曰。傷寒病。若陽气獨盛。陰气暴絕。必發躁。狂走妄言。面赤咽痛。身斑斑若錦紋。或下利赤黃。脈洪數。或滑促者。此名陽毒也。宜用酸苦之藥。令陰气復而大汗解矣。葶藶苦酒湯﹑陽毒升麻湯﹑大黃散﹑梔子仁湯﹑黑奴丸。可選用之。若陽毒倍常。躁盛大渴者。黑奴丸主之。

李曰。傷寒三陽病深。必變爲陽毒。或有失於汗下。或本陽癥。誤用熱藥。使熱毒陷深。發爲狂亂。面赤眼紅。身發斑黃。或下利黃赤。六脈洪大。名曰陽毒發斑。宜黑奴丸﹑三黃石膏湯﹑消斑靑黛飲。

樓英曰。傷寒先觀兩目。或赤或黃赤。爲陽毒。脈洪大有力。燥渴者。輕則三黃石膏湯﹑三黃巨勝湯。重則用大承气湯下之。外用水漬法。

吳綬曰。凡咽痛。有陰陽二毒。陽毒咽喉腫痛。乃熱極也。陰毒咽喉不利。乃冷極也。陽毒脈浮數而大。咽痛吐膿血。活人用黑奴丸。又陽气獨勝。狂躁咽痛。脈洪實滑。活人用葶藶苦酒湯。

徐彬曰。內經云。人傷於寒。皆爲熱病。然邪在陽經。久而熾盛。則爲毒矣。故有陽毒之病。

其病乃熱淫營衛。摶結於衛。上干咽喉。總是陽熱。故熾於上焦。而肝脾之陰不交。面者。陽明之气所注。故火熱盛而面赤斑斑如錦紋也。咽喉𨿽有陰陽之分。大火所衝。玉石無分。故咽喉俱痛也。

陽經熱盛。心火並之。心主血。則化而爲膿。病在上焦。故唾也。陽毒病甚。𨿽非傷寒傳經之比。

非人身經脈遞運。五日經气未徧。故可治。七日則陰陽經气。已周而再行。故不可治。藥用升麻鱉甲湯。此熱摶气血。不可直折。故以升麻合生甘艸。升散熱毒爲主。而以雄黃解毒爲臣。鱉甲﹑當歸以理其肝陰爲佐。以蜀椒導其熱气爲使。非陽毒反起於陰經而用鱉甲也。蓋治病之法。病在陽必兼和其陰。亦卽所謂病現於陽以陰法救之也。然非補也。

卷十六仲景辧脈平脈

辧脈篇

鰲按。辧脈平脈二篇。理精詞簡。義達神淸。與傷寒及金匱要略同一筆墨。的是仲景所撰。舊本有韻語一段。庸淺膚鄙。乃叔和僞作。與仲景筆墨不類。前人或置之辧脈下平脈前。或將平脈倒置辧脈前。而以韻語冠於首。或將辧脈平脈合爲一篇。而以韻語終。至柏鄕旣知辧平二篇不可不分。

又知先辧後平之次。何得仍將韻語冠於首。不知韻語誠屬叔和僞作。當直削之。毋俾滋混。而此二篇。

乃益見純粹也。二篇注釋。皆竄摘柏鄕語。而以己見正之。

問曰。脈有陰陽者。何謂也。答曰。凡脈大浮動數滑。此名陽也。脈沈澀弱弦微。此名陰也。

凡陰病見陽脈者生。陽病見陰脈者死。

此段首揭脈有陰陽。當辧於過不及之間。

元陽爲气。元陰爲精。脈者。不離乎气血。亦不雜乎气血。統乎精气。而得神之名也。气血有盛衰。精气隨有盈虧。於是神亦因之各異矣。故未辧病。先辧脈。脈𨿽合陽气陰血而成。旣成。又必分爲二。不分則不見其合也。於是脈有陰陽。所必辧也。盛而盈者。陽脈也。气血之有餘也。衰而虧者。陰脈也。气血之不足也。病气之陰陽旣成。脈之陰陽必應。陰病在髒在裏。得陽脈。則正气有餘。陽病在腑在表。得陰脈。則正气不足。

問曰。脈有陽結陰結者。何以別之。答曰。其脈浮而數。能食。不大便者。此爲實。名曰陽結也。期十七日當劇。其脈沈而遲。不能食。身體重。大便反硬。名曰陰結也。期十四日當劇。此段就陰陽之脈。辧出陰陽之癥。陽實而結。陽非有餘而陰正不足。故津液耗而陰亡。陰亡而陽何所根據乎。陰虛亦結。陽正不足而陰邪有餘。故陰寒凝滯而亡陽。陽亡而陰何所主乎。此段論結。俱驗大便。似乎專論陽明。但不必專論傷寒病之陽明。凡結癥皆可以陰陽辧之於脈癥之間。

問曰。病有灑淅惡寒。而復發熱者何。答曰。陰脈不足。陽往從之。陽脈不足。陰往乘之。曰。

何謂陽不足。答曰。假令寸口脈微。名曰陽不足。陰气上入陽中。則灑淅惡寒也。曰。何謂陰不足。

答曰。假令尺脈弱。名曰陰不足。陽气下陷入陰中。則發熱也。此段言人身陰陽之气。稍有過不及。

卽互相交爭而爲病。不必定出於天地之陰陽邪气。傷人身之正气也。人身之中有部位。有界限。此不足則虛。彼有餘則實。實不就虛。則虛處無气。天地內。人身中。凡有空處。無非气塞。無無气之空處。此部位界限內。旣不足而虛。則彼部位界限內有餘者。必來湊實。一定之理也。

本條問答。未可專言一病。

凡寒熱皆本於陰陽從乘也。陽脈浮。則陰來乘。斯惡寒矣。陰脈數。則陽往從。斯發熱矣。無寒熱。

不是此義。陽脈浮。陰脈弱者。則血虛。血虛則筋急也。其脈沈者。榮气微也。其脈浮。而汗出如流珠者。衛气衰也。榮气微者。加燒鍼。則血流不行更發熱而煩躁也。

此段就脈之陰陽。以辧气血之或過或不及。其脈沈浮。接陽脈浮來。陽浮則陰自沈。榮气微者。

榮。血也。衝。气也。血亦气之化也。

衛气衰。宜補气以壯陽。榮气微。宜生血以滋陰。然榮气亦气。補气壯陽。未嘗非滋陰也。

因筋急而加燒鍼。致有火邪入榮之患。脈靄靄如車蓋者。名曰陽結也。脈累累如循長竿者。名曰陰結也。脈瞥瞥如羹上肥者。陽气肥也。脈縈縈如蜘蛛絲者。陽气衰也。脈綿綿如瀉漆之絕者。

亡其血也。

此段根上陽結陰結。申言之以辧陽統乎陰。陽微固不足行其气。陽衰更不能化血也。

二脈𨿽病脈。而浮中沈皆有力。結𨿽病邪。必有气聚之處。故邪反助脈而見力。如車蓋如循竿也。瞥瞥。頂汗出如珠之浮脈。脈𨿽浮。至瞥瞥之狀。是陽脈中見弱也。縈縈。頂榮气微之沈脈。

沈𨿽同。至縈縈之狀。是陰脈中兼見微弦細也。綿綿。承上陽從陰見綿綿之象。必平日亡血血虛。

故陽來湊榮陰之虛處。而實其隧道也。縈縈者。無將斷不斷之勢。其細尙均勻也。綿綿者。忽細忽微。細兼緊。尙有力。細不緊而微。則更無力矣。此所以細同。而細之中又不同也。綿綿之象。

從沈取而得。脈來緩。時一止。復來。名曰結。脈來數。時一止。名曰促。陽盛則促。陰盛則結。

此皆病脈。

此段辧脈有結促。皆病脈。不治。將至代結也。陰盛故緩。太緩無力而結。將爲結代之結矣。

陽盛故數。太數無力而促。將至代矣。見諸於診。人𨿽未病。脈已病矣。脈病。人未有不病者。

較結代𨿽尙可治。然退則吉。進則凶。辧脈者。當預圖。

陰陽相搏名曰動。陽動則汗出。陰動則發熱。形冷惡寒者。三焦傷也。若數脈見於關上。﹝動脈之象﹞上下無頭尾。厥厥動搖者。名曰動也。

此段辧明五陽脈中之動脈。及動脈主癥。因摹動脈之形狀。

關上。專主關脈言。厥厥動搖。且兼滑矣。陽動則汗出者。陽不足。陰乘而搏陽。沈取之。脈必動。陰脈動。則陰彊而陽弱不固。故汗出。陰動則發熱者。陰不足。陽從而搏陰。浮取之。脈必動。陽脈動。則陽彊陰弱而榮不斂。故發熱。此陰陽有太過不及。不能均平之故也。然又有不汗不熱。但形冷惡寒者。此三焦之裏气損傷也。蓋三焦根於少陰之少火。損傷則少火不能生气以充三焦。

而火亦衰。故形冷惡寒。然此非就動脈言癥。乃就陰陽相搏之至極者。充類至義之盡也。反此。

大發熱。汗出。煩躁不寧。可卜矣。陽脈浮大而濡。陰脈浮大而濡。陰脈與陽脈同等者。名曰緩也。

此段言平人之脈。陰陽中和。故緩脈應。然緩又論無力有力。又論兼浮兼沈。如陰脈陽脈。左右診之。俱浮而大。則有力。兼見濡。則有力而和柔。故爲緩。

浮診大而浮。恐其直硬弦緊見於沈取。則浮大乃亢而非和。必兼沈取之濡。則浮取不陷。中取不弱。沈取有根。斯可謂無病之平脈也。陰陽五脈中。無緩與遲與濡。蓋緩者。中和也。胃脈也。

不同於陰陽偏勝之脈。遲者。三息一至。太遲帶止。則病脈近緩之微遲。尙未可名爲病脈也。濡者。

柔軟也。今人得之。爲有濕邪。然濕邪之濡。寒濕水飲。俱兼緊細。濕熱則兼數。此之濡。乃單見和柔之象。非濕邪之濡也。大率辧脈者在神气。執一字以論專兼。如二十四脈之說。則後世之論。

非仲景本意也。

脈浮而緊者。名曰弦也。弦者。狀如弓弦。按之不移也。脈緊者。如轉索無常也。脈弦而大。

弦則爲減。大則爲芤。減則爲寒。芤則爲虛。虛寒相搏。此名爲革。婦人則半產漏下。男子則亡血失精。

此段辧明五陰脈中之弦脈。因論弦脈主癥。

弦脈按之直勁不動。緊脈按之移動如轉索。是弦乃緊之有力而硬直者。緊乃弦之無力而細直者。弦𨿽兼浮緊。而弦自弦。緊自緊。明矣。弦減芤三脈。是遞說。又從三脈合看出革脈。若弦脈。似有力而大。卻非硬直。亦非單弦。蓋單弦則浮而見緊。兼大則中取不緊。有漸微之象。是減也。如十分之物。減損一二分也。然見於浮。其損輕。見於沈弦且大。是形大力薄。則不止於減損。其中且必虧傷。而呈中空外實。芤之形象。見減知寒。以弦緊皆陰脈。

陰乘陽而寒盛也。見芤知虛。以浮大之弦。漸成形大力薄。則陽不足而气中虛也。弦爲減。減陽气則不能和柔。大爲芤。虛中气。則脈不能充實。虛寒相搏者。中陽旣虛。必聚陰寒。故名革也。革如鼓革。外硬中空。是爲病脈。不必說爲攺革生命之革也。觀下半產漏下。亡血失精。皆革脈之見癥。不外於中空外實之義也。中空。固正气空。外實者。陰气也。陽之根空於中。則外陽盡掣。不能包陰。而陰散於外而實。是陰陽俱失其位。而血竭精枯。所必至也。失此不治。而鼓革之革。亦且爲攺革之革矣。脈弦而芤。未嘗言浮沈二取也。後條乃言脈弦而緊。按之反芤。可知浮與沈兩取之矣。所謂按之大。大而空。故謂之芤。言極簡而意極該。正難一見了然耳。

問曰。病有戰而汗出。因得解者。何也。答曰。脈浮而緊。按之反芤。此爲本虛。故當戰而汗出也。其人本虛。是以發戰。以脈浮。故當汗而解也。若脈浮而數。按之不芤。此人本不虛。若欲自解。但汗出耳。不發戰也。問曰。病有不戰而汗出解者。何也。答曰。脈大而浮數。故知不戰汗出而解也。問曰。病有不戰不汗而反解者。何也。答曰。其脈自微。此以曾經發汗。若吐。若下。

若亡血。以內無津液。此陰陽自和。必自愈。故不戰不汗出而解也。

此段因辧脈而知其癥。故是辧脈。非辧癥也。浮取。弦也。按之芤。則弦而大也。本虛者。中气不足。不能使邪透表。邪又欲透表之甚。中气方振。汗作隨之。故必身戰而後汗出也。若脈浮而數。卽從上轉下。言若汗出不戰者。則气未虛。診之而非緊。必數也。邪已將透表也。按之不芤。

是中取而得實像。知正气足以逐邪。汗出而不致身戰也。再問不戰而汗出。乃於浮數之中。見一大字。不惟無弦緊。且浮數者亦有力。於此言大。知異乎沈取之弦而大也。彼弦緊之弦。

陰脈陽盛。此浮數之數。陽脈陽盛也。彼浮緊之弦。得於沈取。沈取則弦者大。大而空也。此浮數之數。不待沈取。卽見大。大而實也。彼此浮沈。爲緊爲弦爲數爲大。俱辧脈之必精者也。其脈自微者。非正气微。乃邪气退而脈得寧靜不弦緊。亦不浮數。虛之大實之大俱平也。故曰微脈。

𨿽弱而非病脈。不過因曾經發汗吐下亡血。正气弱。津液亡。故脈見微也。然無他病。致脈偏勝。

左右浮沈一例。則陰陽之气。𨿽微而自和合也。

問曰。傷寒三日。脈浮數而微。病患身涼和者。何也。答曰。此爲欲解也。解以夜半。脈浮而解者。然汗出也。脈數而解者。必能食也。脈微而解者。必大汗出也。

此段辧脈而知解之時。解之狀。傷寒見病在表。亦可類推。脈浮。已有邪欲透表之勢。不必兼數兼微也。然兼見單見。皆各有義。故猶必驗諸癥。如脈浮數而微。病患身涼意和。可知其夜半病解。蓋浮數恐身熱。浮數而微。恐正虛而煩。今身涼意和。不熱不寒。知此浮數。乃邪急向外。病後正虛之微。俟夜半陽生。陽不微。則驅邪有力。邪必透表。而浮數自罷矣。此浮兼微之診也。或但浮不數。則邪不盛不微。則正不虛。故不大汗而解。若但數。並不浮。是邪尙不能自然透表。然不微。則中气足。必能食。食能助气。气能驅邪。故邪自解。若但微。似乎難解。然此微非病脈。

卽前其脈自微之微。但旣微。則正气虛。而衛稍虛。故必大汗出而表癥以解。此三者。皆於辧脈而得其癥之本原。自能預知其解之時。解之狀也。

問曰。脈病欲知愈未愈者。何以別之。答曰。寸口關上尺中三處。大小浮沈遲數同等。𨿽有寒熱不解者。此脈陰陽爲和平。𨿽劇當愈。

此段就脈辧之。而知陰陽自和。必自愈也。此又辧脈察癥。進退之機也。曰脈病。以病時脈爲問也。今見此三處同等之脈。𨿽病寒熱。亦可以和脈答之。

三處各有三診。脈皆同等。所謂和也。蓋大小浮沈遲數。皆可名病脈。至於三處同等。則俱爲和脈也。

前段言不戰不汗而解。明其爲陰陽自和。於何知之。於診三處同等脈而知之也。立夏得洪大脈。

是其本位。其人身體苦疼重者。須發其汗。若明日身不疼不重者。不須發汗。若汗自出者。

明日便解矣。何以言之。立夏得洪大脈。是其時脈。故使然也。四時仿此。

此段辧脈得時旺。則邪不勝正。可以察病之進退也。舉夏以該三時。俟人推曁其餘。

須發其汗句。是曲筆。猶云身體疼重。爲陰寒邪气所傷。本須發汗。但見時脈。則邪不勝正。

明日卽不疼重。故汗自出。又不大出。明日便解也。此得時脈洪大之吉徵也。病患得時脈爲最難。

非平日持身謹愼。不能得。此時旺之脈也。

問曰。凡病欲知何時得。何時愈。答曰。假令夜半得病。明日日中愈。日中得病。夜半愈。何以言之。日中得病夜半愈者。以陽得陰則解也。夜半得病明日日中愈者。以陰得陽則解也。

此段因時脈而辧及於每日之陰陽衰旺。則不盡求之脈矣。

前條四時旺脈。卽六經各有旺時之義。此又就陰陽出入。推明病機。

寸口脈。浮爲在表。沈爲在裏。數爲在腑。遲爲在髒。假令脈遲。此爲在髒也。

此段就浮沈遲數。因人內外淺深而辧別之。合兩手之寸口。言寸關尺三部。𨿽三候。而寸口又爲气之所聚。易得察識也。於此得浮沈遲數之脈而辧之。則癥自可明。而所祛之邪。亦自得當矣。

浮沈。就經脈分表裏。遲數。就臟腑分表裏。脈浮在表。沈似在臟腑矣。然寸口之沈。非關尺之沈。

故雲裏。亦表之裏。而非裏之裏也。表裏義無盡。未可就經絡臟腑之一大表裏。而不研究其極也。

寸口脈。浮而緊。浮則爲風。緊則爲寒。風則傷衛。寒則傷榮。榮衛病。骨節煩疼。當發其汗。

此段承上寸口脈浮一語申明之。示人推曁其餘。

榮衛俱病。則經脈俱急。故骨節覺其煩疼也。此癥言治邪在表。宜驅之於外。故當發汗也。亦不過籠統言之。示人知辧脈爲要。與前段一勢敍下。故下段稍易前後焉。

趺陽脈浮而澀。少陰脈如經也。其病在脾。法當下利。何以知之。若脈浮大者。气實血虛也。

今趺陽脈浮而澀。故知脾气不足。胃虛也。以少陰脈弦而浮。才見此爲調脈。故稱如經也。若反滑而數者。故知當屎膿也。

此段言辧脈之法。不但辧手三部。並當辧足HT骨上之趺陽脈也。此辧脈於精微。多方求其至。不惟表裏臟腑。大勢可明。卽細微曲折。無不可明矣。趺陽。胃脈也。又以候少陰腎。胃者。就經以候腑。腎者。就下以候下也。夫在經爲胃脈。而四肢則屬脾。胃又與脾爲表裏。故脈之行。實脾胃之气互相爲用也。今趺陽脈浮而澀。其浮不同於手脈之浮也。寸口浮。在經絡之表。趺陽浮。則在腑之裏。然在腑𨿽爲裏。就脾臟言。則仍表也。然浮皆作表論。在趺陽亦然也。若浮而大。則爲气實血虛。是何病乎。亡血也。則大脈乃是外實中虛。浮按而得空之芤脈。故但爲亡血。以是知浮大之癥。不同於脈浮而澀之癥也。蓋浮而又澀。似腎病。但診腎脈之在手者。則弦而浮。弦𨿽似寒。

而按之不緊。且浮則非寒而弦也。乃少陰之气通於少陽。寒水上漑風木。水木相生。非爲病脈。故脈浮而澀。專爲脾家病也。蓋趺陽浮爲胃气。兼澀則脾病。以澀爲血不足。血不足。仍是气不足。

脾之陽气不足。則脈澀。實由胃之陽气虛。而不能溫脾。表裏俱虛。土不能障水。故下利也。因趺陽屬胃。又屬腎。求之少陰。脈調如經。更求之胃陽浮。卽得脾之陰澀。設下利之久。浮而澀。忽反滑而數。知向脈之浮。陽虛外散者。因下利而隨陰下趨。盡斂而陷入陰分。爲挾熱之利。且當便膿血矣。是趺陽脈。𨿽兼腎而候胃。但候腎亦必少陰常負趺陽。方爲調脈如經。故求之腎不得病脈。

而見調脈。卽求之胃。亦先浮而澀。繼滑而數。知病在脾。並不在胃。特以脾不離胃。應於趺陽。

故辧胃而知其病在脾耳。舊說。將滑而數謂少陰病。不知少陰已脈調如經。何得滑數。且少陰之數。

必兼沈細。或下利。未有不澀者。今云滑數。豈少陰病乎。況少陰𨿽開竅於二陰。卻不司屎之軟硬。

膿血之有無。明系自上文浮澀來。故加反字也。如此看本段文義方一綫。

本段筆法。回互錯綜。極變化之妙。庸醫不能驟解。眞仲師之文也。卽此已可知非後人僞作。

趺陽脈遲而緩者。胃气如經也。趺陽脈浮而數。浮則傷胃。數則動脾。此非本病。醫下之所爲也。

榮衛內陷。其數先微。脈反但浮。其人必大便硬。气噫而除。何以言之。本以數浮動脾。其數先微。故知脾气不治。大便硬气噫而除。今脈反浮。其數攺微。邪气獨畱。心中則饑。邪熱不殺谷。

潮熱發渴。數脈﹝跌陽脈﹞當遲緩。脈﹝此是手脈﹞因前後度數如法。病者則饑。數脈不時。

則生惡瘡也。

此段再就趺陽明其爲胃脈。以胃與脾表裏。病必連及。故又當於脈辧之。遲而緩。遲字。只貼緩作虛字看。非三至之遲。故爲如經之調脈。浮而數則不如經矣。蓋浮則正陽外散。而中气虛。故曰胃傷。數則邪熱入裏。而中陰耗。故曰脾動。夫脾本動。今非本經之動。乃病邪觸之使動也。醫所以下者。必以數爲內熱。故下之。不知浮爲在表。𨿽兼數。無下理。數爲在腑。必兼滑大。方爲實熱。可下。數而微小。則爲虛熱。亦無下理也。今誤下之。榮衛所受之表邪。悉內陷。臟腑虛熱浮游。不能持久。故脈之數者先罷而微。但見虛浮之象。則內陷之邪變熱。必逼胃陽外出。胃中液耗而便硬。且脈浮少气。浮而上逆。噫除更噫。皆由妄下傷陰。以致陽擾也。何以言之。先言數則動脾。後因妄下而數脈先微。一切便硬气噫。皆脾气之不治也。夫前條因脾不足而知胃弱。此條因脾不治而亂胃气。其表裏相關如此。所以浮數攺爲但浮。而數已漸微先罷。數去浮存。必表邪獨畱於內。遂致心中則饑。口不能食。食亦不消。且邪熱耗液。液耗則陰虛。而熱必潮。渴必發。於是汗大泄。邪遂以散。邪散正復。是以趺陽脈復當遲緩也。且不獨趺陽。卽諸脈之在手者。亦必六診同等而如法。病患自饑而能食也。或有平日熱邪內勝。誤下後𨿽數。暫攺微而病愈。然恐不時又起。

變生惡瘡。故亦不可因病愈而忽之也。此段亦筆法回互。文義婉曲。一時不易猝解。

師曰。病患脈微而澀者。爲醫所病也。大發其汗。又數大下之。其人亡血。病當惡寒。後乃發熱。無休止時。夏月盛暑。欲著復衣。冬月盛寒。欲裸其身。所以然者。陽微則惡寒。陰微則惡熱。此醫發其汗。陽气微。又大下之。

令陰气弱。五月之時。陽气在表。胃中虛冷。以陽气內微。不能勝冷。故欲著復衣。冬十一月之時。陽气在裏。胃中煩熱。以陰气內弱。不能勝熱。故欲裸其身。又陰脈遲澀。所以血亡也。

此段就脈之微澀。知爲醫所病。而致气血多虛之癥也。

其人亡血句。宜著眼。包陰陽兩虛在內。陽微陰微。不過示人知誤汗誤下之禁。其實汗卽血也。

誤汗多出。何嘗不病陰。津液。气之化也。誤下。何嘗不病陽。此又可推展誤汗下陰陽交病之理也。

兼以天時言之。亦俱推展陰陽來復。而知病之加損也。於是可以再申言之。脈之微者。寸日浮取之也。脈之澀者。尺部沈取之也。微澀皆陰脈。而候之於尺寸浮沈。則分陰陽矣。故浮而澀。陰陽俱病也。言亡血者。其陰脈澀之中又兼遲也。遲而澀。沈取於尺部而得之。可以專言血分。但旣兼遲。

气不足運。脈不如經。過於緩而得遲。血亡由於气衰。誤爲汗下。可以一癥而兼得之也。安可不辧脈哉。

獨言亡血者。血有形。气無形。血之亡可見。气之亡不可見。故言亡血下。卽言當惡寒。後發熱。若但亡血。不過陰虛生內熱。發熱而已。何以復陽虛生外寒。而先惡寒後發熱耶。但外感之邪。

亦有先寒後熱。何以知其陰陽兩虛。此又就癥之寒熱無休止時而可知矣。

脈浮而大。心下反硬。有熱屬髒者。攻之。不令發汗。屬腑者。不令溲數。溲數則大便硬。汗多則熱愈。汗少則便難。脈遲尙未可攻。

此段就脈辧病。屬髒屬腑。分在裏之表裏。以求病邪。病邪得。尢必辧脈以施治也。不令溲數數語。一貫說下。俱貼屬腑一邊。

脈浮而大。寸口得之。知病在表。然心下硬。邪已入裏。且內有熱。必煩必渴。此屬心臟也。

肺臟也。此在胸則結胸。𨿽不入肺而礙於肺。在心則痞。𨿽不入心。而迫於心。故曰屬髒。審於脈浮大在表。原應令汗出以解病。至於變熱內結。則必攻之。攻法不必盡言。盡言則非辧脈。是辧癥辧治矣。此因浮大旣悉。又審於癥。卻無非辧脈耳。屬腑一段。亦根浮大脈來。脈大本宜汗。邪旣變熱入裏。幸不成結胸痞諸近髒之癥。惟轉入陽明之腑。

則不可因內熱而利小便。蓋小便利。則津液從淸道泄。無以潤大腸。故便硬。是仍宜發汗。使邪從陽明轉太陽而出。蓋熱𨿽入胃腑。而胃尙未實。切宜禁下。況脈見浮大。故仍從表治。必令汗出徹。

而後邪熱入裏者。還從表解也。如汗出不徹。邪不透表。日久在胃。消耗正津。大便硬者。且漸難。必至成實。有無所復傳之危癥。夫至便難。似宜下矣。然猶必辧脈。若帶遲。胃虛冷。亦未可下也。總之當初入胃腑。邪猶在表。一汗而熱愈。爲不易之良法也。此亦就辧脈而申論之癥。示人當知辧脈爲先務也。

脈浮而洪。身汗如油。喘而不休。水漿不下。形體不仁。乍靜乍亂。此爲命絕也。又未知何髒先受其災。若汗出發潤。喘不休者。此爲肺絕也。陽反獨畱。形體如煙燻。直視搖頭者。此心絕也。

唇吻反靑。四肢習者。此爲肝絕也。環口黧黑。柔汗發黃者。此爲脾絕也。溲便遺失。狂言。

目反直視者。此爲腎絕也。又未知何髒陰陽前絕。若陽气前絕。陰气後竭者。其人死。身色必靑。

陰气前絕。陽气後竭者。其人死。身色必赤。腋下溫。心下熱也。

此段因辧三部皆浮而無根。及洪大而散之脈。而知其大命之將絕。又就癥辧何髒先絕。又辧陰陽盡竭之前後。辧脈至此。精矣至矣。故非辧癥也。所以命絕者。以脈三部皆浮而無根。洪大而散。

是陽將外脫上越。陰不能維持於中。以致離卸其交鈕。再或陰寒內盛。自下逼上。孤陽外亡。獨陰無陽。亦成離判也。此皆辧脈而知其命將絕也。習。謂振動搐搦。手足時引縮也。

寸口脈浮大。而醫反下之。此爲大逆。浮則無血。大則爲寒。寒气相搏。則爲腸鳴。醫反不知。

而反飲冷水。令大汗出。水得寒气。冷必相搏也。其人卽KT。

此段只就寸口浮大一脈。推究之。以見左右三部九候應辧者。無窮也。

寸口脈浮。是邪在表。不治表而下之。自犯大逆也。且凡言浮。則必過於浮。﹝凡脈皆當如此看﹞凡言大。則必過於大。故寸見浮。可知气勝而亡血。陰不能維陽使靜。故只見浮而且大。可知所謂气勝者。亦非正气。乃挾外感風寒之邪。參雜而成大脈。是外感邪寒與正气相搏而成病者也。夫中表固爲寒與正搏。卽直中裏。因腸胃素有虛風。風亦气也。亦與時感之寒相搏。遂成腸鳴之癥。卽不下之。且將自利。可下之乎。然不可下。

俗醫必爲可汗。但因浮大。謂爲實熱在內。飲以冷水。令大汗出。不知冷水只可消實熱。焉可治寒气。今所飲冷水。得寒气又必相搏。搏於胸胃。陽滯陰凝。飲食入而必KT矣。KT卽噎也。所以KT者。以寒邪格於陽部。拒而不入也。飲冷水以發汗。諸家槪置勿論。魏氏比義於白虎湯。而云未能自信。然此無難知者。如今人患熱病。食西瓜則汗出而解。亦此意也。

KT病有成於飲冷者。有成於飲熱酒者。無非寒熱與虛气相搏而成也。

趺陽脈浮。浮則爲虛。浮虛相搏。故令气KT。言胃气虛竭也。脈滑。則爲噦。此爲醫咎。責虛取實。守空迫血。脈浮。鼻中燥者。必衄也。

此段承上申言气逆之KT。再審於專主胃之趺陽脈也。下體之診。浮卽爲虛。不同於寸口之必兼大也。浮虛相搏之虛。乃胃虛也。虛必有寒。虛寒之胃气相搏。是以气必上逆而爲KT。不必定成噎癥。凡胃虛寒。胸膈必反有浮游之熱。逆而上衝。重可噎飲食。輕亦可逆膈气。是胃已虛。不治。則將竭也。如浮帶滑。滑近數。邪熱上衝。必爲空噦。是胃虛气逆。更甚於嘔矣。此由醫誤汗下。或誤飲冷水也。夫胃本虛而以爲實。反責虛以取實。其爲大逆。如前段所云也。於是胃气內空。

則陽不足而越於外。陰之內守者。亦不能自固於中。且陰旣虛。又生邪熱。熱入陰中。迫血妄行。

於是血隨邪熱而上行。必從鼻而出。故趺陽脈浮而覺鼻中燥者。必衄也。然則趺陽得一浮脈。卽知胃气之虛竭。兼一滑脈。卽知邪熱之妄行。其可不辧之而誤有所治哉。

此段言胃虛。大約虛寒則KT食。虛熱則吐血。於浮脈兼滑兼大而辧之。大卽芤。滑卽數也。

可體原文上段言芤言革言數而明之。

諸脈浮數。當發熱而灑淅惡寒。若有痛處。飲食如常者。蓄積有膿也。脈浮而遲。面赤而戰惕者。六七日當汗出而解。反發熱者。瘥遲。遲則無陽。不能作汗。其身必癢也。

此段就脈之浮數辧論。曰諸脈。則左右三部九候皆該。不獨兩寸也。然必以兩寸爲气之聚。脈之歸焉。

寸口脈陰陽俱緊者。法當淸邪中於上焦。濁邪中於下焦。淸邪中上。名曰潔。濁邪中下。名曰渾也。陰中於邪。必內栗也。表气虛微。裏气不守。故使邪中於陰也。陽中於邪。必發熱。頭痛。

項彊。頸攣。腰痛。脛酸。所謂陽中霧露之气。故曰淸邪中上。濁邪中下。陰气爲栗。足膝逆冷。

便溺妄出。表气虛微。裏气微急。三焦相混。內外不通。上焦怫郁。髒气相燻。口爛食斷也。中焦不治。胃气上衝。脾气不轉。胃气爲濁。榮衛不通。血凝不流。若衛气前通者。小便赤黃。與熱相搏。因熱作使。遊於經絡。出入臟腑。熱气所過。則爲癰膿。若陰气前通者。陽气厥微。陰無所使。

客气內入。嚏而出之。聲咽塞。寒厥相逐。爲熱所壅。血凝自下。狀如豬肝。陰陽俱厥。脾气孤弱。五液注下。下焦不闔。淸便下重。令便數難。臍築湫痛。命將難全。

此段似乎辧癥。但起手重提寸口脈陰陽俱緊一語。則浮中沈取之俱緊。乃三焦陰寒涸沍之象。

故必詳究表裏上下之癥。以爲陰陽俱緊之脈證驗。則辧癥正以辧脈也。

脈陰陽俱緊者。口中气出。唇口漧燥。蜷臥足冷。鼻中涕出。舌上苔滑。勿妄治也。到七日以來。其人微發熱。手足溫者。欲解。到八日以上。反大發熱者。此爲難治。設使惡寒者。必欲嘔也。

腹內痛者。必欲利也。

此段承上脈陰陽俱緊。申言寒濕中人上下成病。其癥候次序。病情轉變。大命生死。一切情狀也。

此段單就初病言。下段又就變遷言。

脈陰陽俱緊。至於吐利。其脈獨不解。緊去人安。此爲欲解。若脈遲。至六七日。不欲食。此爲晚發。水停故也。爲未解。食自可者爲欲解。

此段又就脈陰陽俱緊申言之。以見脈之宜辧癥。正所以證脈也。

病六七日。手足三部脈皆至。大煩。而口噤不能言。其人躁擾者。必欲解也。若脈和。其人大煩。目重。瞼內際黃者。此爲欲解。

此段總承上陰陽俱緊三段而申言之。點出手足三部脈。以見不獨寸口也。

脈浮而數。浮爲風。數爲虛。風爲熱。數爲寒。風寒相搏。則灑淅惡寒也。脈浮而滑。浮爲陽。

滑爲實。陽實相搏。其脈數疾。衛气失度。浮滑之脈數疾。卽發熱汗出者。此爲不治。

此段辧脈之浮數。以明癥之輕重不同也。

傷寒。咳逆上气。其脈散者死。其形損故也。

此段結言辧脈之終。故就傷寒推究其所以死也。

卷十六仲景辧脈平脈

平脈篇

師曰。呼吸者。脈之頭也。初持脈。來疾去遲。此出疾入遲。名曰內虛外實也。初持脈。來遲去疾。此出遲入疾。名曰內實外虛也。

此段先明呼吸爲脈所自始。

問曰。上工望而知之。中工問而知之。下工脈而知之。顧聞其說。師曰。病家人請。云病患苦發熱。身體疼。病患自臥。師到。診其脈。沈而遲者。知其瘥也。何以知之。表有病者。脈當浮大。

今脈反沈遲。故知愈也。

此段因脈辧癥。

此所謂沈遲。是就初持脈寸口浮取而言。非持之而得沈遲。故爲病愈。此等大有關系。故申明之。

假令病患云。腹內卒痛。病患自坐。師到脈之。浮而大者。知其瘥也。何以知之。若更有病者。脈當浮而細。今脈浮大。故知愈也。

此段亦是因脈知癥。更有病。更卽仍字義。非別病也。

師曰。病家人來請。云病患發熱煩極。明日師到。病患向壁臥。此熱已去也。設令脈不和。

處言已愈。設令向壁臥。聞師到。不驚起而盼視。若三言三止。脈之咽唾者。此詐病也。設令脈自和。

言此病太重。當須服吐下藥。鍼灸數十百處。乃愈。

此段就病患情僞。察識其病之眞假。而必以脈爲定也。

言須服吐下藥。鍼灸數十百處。以受盡痛苦嚇之。彼詐病者驚聞。必不敢見欺。而自吐實情矣。

師持脈。病患欠者。無病也。脈之。呻者。病也。言遲者。風也。搖頭言者。裏病也。行遲者。

表彊也。坐而伏者。气短也。坐而下腳者。腰痛也。裏實護腹如懷卵物者。心痛也。

此段就持脈時。病患之聲音狀貌情態。以辧明何病。亦以佐辧脈察病之法也。

師曰。伏气之病。以意候之。今月之內。欲有伏气。假令舊有伏气。當須伏之。若脈微弱者。

當喉中痛似傷。非喉痺也。病患云。實喉中病。𨿽爾。今復欲下利。

此段辧明伏气之脈。故𨿽及癥。而不言治法。

冬時感寒。伏藏經中者。爲伏气。今月春分。伏寒欲發時也。欲有伏气。爲時令言。假令舊有伏气。診於人而得之。脈微弱。指少陰也。喉痛如物傷之。而非火邪壅腫之喉痺。此正伏气。久已變熱也。病患果雲實喉中痛。辧脈驗癥。伏气已眞矣。𨿽爾。喉痛爲伏气上衝。且必下決作利也。

問曰。人病恐怖者。其脈何狀。師曰。脈行如循絲。累累然。其面白脫色。問曰。人不飲。其脈何類。師曰。脈自澀。唇口漧燥也。

問曰。人愧者。其脈何類。師曰。脈浮。面色乍白乍赤。

此段並言三癥。皆辧脈而兼望色。以知病之情狀也。

問曰。脈有三菽六菽重者。何謂也。師曰。脈者。人以指按之。如三菽之重者。肺气也。如六菽之重者。心气也。如九菽之重者。脾气也。如十二菽之重者。肝气也。按之至骨者。腎气也。

此段明診法輕重。以求脈於淺深。而知所屬何髒也。

假令下利。寸口關上尺中。悉不見脈。然尺中時一小見。脈再舉頭者。腎气也。若見損脈來至。

爲難治。

此段補敍少陰伏气。由元陽素虛。寒邪久蓄。變成熱邪。上衝不透。下趨必利。爲危候也。

問曰。脈有相乘。有縱有橫。有順有逆。何也。師曰。水行乘火。金行乘木。名曰縱。火行乘水。木行乘金。名曰橫。水行乘金。火行乘木。名曰逆。金行乘水。木行乘之。名曰順。

此段就五行生克之理。辧脈之衰旺。乘者爲病邪。所乘者爲正气也。

問曰。脈有殘賊。何謂也。師曰。脈弦﹑緊﹑浮﹑滑﹑沈﹑澀。此六者。名爲殘賊。能爲諸脈作病也。

此段申明病脈。有害於如經之脈。又以些六脈爲關要。故舉以示人。弦緊者。陰病脈。殘賊陽正脈之柔緩也。浮滑者陽病脈。殘賊陰正脈之和緩也。浮而兼滑。大而芤也。沈澀者。亦陰病脈。

殘賊陽正脈之流行充暢也。舉此六者以槪之。然凡病脈。皆能殘賊正脈。使之變動而不安其常。

問曰。脈有災怪。何謂也。師曰。假令人病。脈得太陽。與形癥相應。因爲作湯。比還送湯。

如食頃。病患乃大吐。若下利。腹中痛。師曰。我前來不見此癥。今乃變異。是名災怪。又問曰。

何緣作此吐利。答曰。或有舊時服藥。今乃發作。故名災怪也。

此段辧脈審癥。推究以至於極也。脈得太陽。必用散邪升陽湯劑。舊服藥。今發作。必是寒涼之藥。舊存於裏。今得治表之湯。寒邪在表。未及驅逐。而寒藥在裏。先發作而吐瀉矣。故曰災怪。

然寒藥中存者。得吐瀉可除。卽今表邪亦不治而自散矣。何也。吐上越。必有汗可解也。

問曰。東方肝脈。其形何似。師曰。肝者。木也。名厥陰。其脈微弦。濡弱而長。是肝脈。肝病自得濡弱者。愈也。假令得純弦者死。何以知之。以其脈如弦直。是肝臟傷。故知死也。

南方心脈。其形何似。師曰。心者。火也。名少陰。其脈洪大而長。是心脈。心病自得洪大者。

愈。假令脈來微去大。故名反。病在裏也。脈來頭大本小者。故名覆。病在表也。上微頭小者。

則汗出。下微本大者。則爲關格不通。不得尿。頭無汗者。可治。有汗者死。

西方肺脈。其形何似。師曰。肺者。金也。名太陰。其脈毛。浮也。肺病自得此脈。若得緩遲者。皆愈。若得數者。則劇。何以知之。數者。南方火。火克西方金。法當癰腫。爲難治也。

此三段因五行生克之理。已於前縱橫順逆詳言之。今復就辧脈而知髒病。欲人審察之也。但言三髒者。亦如辧脈篇但言夏令。人當自推及也。

問曰。二月得毛脈。何以遽言至秋當死。師曰。二月之時。脈當濡弱。反得浮者。故知至秋死。

二月肝用事。脈應濡。反得毛浮。是肺脈也。肺屬金。金來克木。故知秋死也。他皆仿此。

此段因五臟辧脈。而推及於四時。亦舉一以例其餘也。

師曰。脈肥人。責浮。脈瘦人。責沈。肥人當沈。今反浮。瘦人當浮。今反沈。故責之。

此段就人形體。辧診脈之輕重。以定責治之法也。

師曰。寸脈下不至關。爲陽絕。尺脈上不至關。爲陰絕。此皆不治。決死也。若計其餘。有生死之期。期以月節克之也。

此段承上關格。推言陰陽不順接。上下不交通。凡病皆可決之於脈也。

師曰。脈病。人不病。名曰行屍。以無王气。卒眩僕不識人者。短命則死。人病。脈不病。名曰內虛。以無谷神。𨿽因無苦。

此段因前文辧脈審癥。而知所重惟在乎脈。而癥不過證其脈也。

問曰。翕﹑奄﹑沈。名曰滑。何謂也。沈爲純陰。翕爲正陽。陰陽相合。故令脈滑。關尺自平。

陽明脈微沈。食飲自可。少陰脈微滑。滑者。緊之浮名也。此爲陰實。其人必股內汗出。陰下濕也。

此段專辧脈之沈。而兼及滑浮緊。正申言脈有殘賊一節也。翕與辟對。奄與發對。掩同。脈屬气屬陽。陽爲陰所翕合而奄掩之。則脈沈也。再重按。形圓頂指。此沈乃流動有力而滑也。

問曰。曾爲人所難。緊脈從何而來。師曰。假令亡汗。若吐。以肺裏寒。故令脈緊也。假令咳者。坐飲冷水。故令脈緊也。假令下利。以胃中虛冷。故脈緊也。

此段亦申言殘賊脈也。前段論關尺二部之沈滑。於尺中辧陽虛陰實之緊脈。此言寸脈之緊。及胃中虛冷之緊。皆明三部之陽虛陰實也。

寸口衛气盛。名曰髙。榮气盛。名曰章。髙章相搏。名曰綱。衛气弱。名曰。榮气弱。名曰卑。卑相搏。名曰損。衛气和。名曰緩。榮气和。名曰遲。遲緩相搏。名曰沈。

此段分三節。辧脈之過不及。與中和之象。而審病機也。曰寸口者。以諸脈總會之首。實該三部九候而辧之也。

寸口脈緩而遲。緩則陽气長。其色鮮。其顏光。其聲商。毛髮長。遲則陰气盛。骨髓生。血滿。

肌肉緊薄鮮硬。陰陽相抱。榮衛俱行。剛柔相搏。名曰彊。

此段緊接上遲緩爲沈來。分別出遲緩又可名彊也。亦曰寸口者。分以兩寸統各三部。其左右六部悉同等也。趺陽脈滑而緊。滑者。胃气實。緊者。脾气彊。持實擊彊。痛還自傷。以手把刃。坐作瘡也。

此段承上彊脈。並前段言陰實。專就脾胃表裏。以明脈見彊爲平脈。亦有時爲病脈也。脈貴和平。胃實脾彊。皆爲病脈。如持陽實以擊陰彊。則水火相搏。不相逮者。眞相搏矣。然非外敵。乃自相殘傷。如以手把刃。坐而自戕其軀體。以成瘡瘍也。但言持實擊彊。不言持彊擊實。可推其義。

寸口脈浮而大。浮爲虛。大爲實。在尺爲關。在寸爲格。關則不得小便。格則吐逆。趺陽脈伏而澀。伏則吐逆。水谷不化。澀則食不得入。名曰關格。

此段就脈辧出關格之病。卻有兩種。然皆由陰陽爲病。無錯雜之邪阻礙。故尙輕於無尿但頭汗出之關格。

脈浮而大。浮爲風虛。大爲气彊。風气相搏。必成癮疹。身體爲癢。癢者名泄風。久久爲痂癩。

此段又就浮大脈。辧癮疹痂癩之癥。亦於寸口候表也。

寸口脈弱而遲。弱者。衛气微。遲者。榮气寒。榮爲血。血寒則發熱。衛爲气。气微則心內饑。

饑而虛滿。不能食也。

此段亦辧脈論癥。總不外陽虛陰實之義。

趺陽脈大而緊者。當卽下利。爲難治。寸口脈緩而弱。弱者。陽气不足。緩者。胃气有餘。噫而吞酸。食卒不下。气塡於胸上也。

此段亦辧脈論癥。專以胃之虛實。驗病之輕重。而實爲陽虛陰實之見端也。

趺陽脈緊而浮。浮爲气。緊爲寒。浮爲腹滿。緊爲絞痛。浮緊相搏。腸鳴而轉。轉卽气動。膈气乃下。少陰脈不出。其陰腫大而虛也。

此段就趺陽脈。辧少陰之癥。而胃脈亦兼統焉。以趺陽主胃腎二經之脈也。程氏謂腎腫兼有水蓄。亦是腎陽已衰。無濕不作虛腫也。然此水蓄。必在膀胱。气盛陽足。則自宣泄。不可作濕熱治也。

寸口脈微而澀。微者。衛气不行。澀者。榮气不足。榮衛不能相將。三焦無所仰。身體痺不仁。

榮气不足。則煩疼口難言。衛气虛。則惡寒數欠。三焦不歸其部。上焦不歸者。噫而吞酢。中焦不歸者。不能消穀引食。下焦不歸者。則遺溲。沈而數。沈爲實。數消穀。緊者病難治。

此段辧脈。乃就表之榮衛。裏之三焦。而得陰陽兩虧之脈。𨿽言寸口。實兼關尺二部。輕重取之而得也。緊者病難治。以中气空虛之極所致。較浮而澀者更加等也。然皆不爲預圖之故。不重可悔恨哉。

寸口脈微而澀。微者。衛气衰。澀者。榮气不足。衛气衰。面色黃。榮气不足。面色靑。榮爲根。衛爲葉。榮衛俱微。則根葉枯槁。而寒栗。咳逆。唾腥。吐涎沫也。

此段又就寸口脈分辧病情面色。而知陽虛陰實。更兼痰之候。

趺陽脈浮而芤。浮者。衛气衰。芤者。榮气傷。其身體瘦。肌肉甲錯。浮芤相搏。宗气衰微。

四屬斷絕。

此段又就辧脈明榮衛之表气。而趺陽爲胃脈。中焦之气出於胃。因可識宗气也。四屬。四肢也。

斷絕則榮衛不行。不止不足。將爲半身不遂等癥矣。

寸口脈微而緩。微者。衛气疏。疏則其膚空。緩者。胃气實。實則谷消而水化也。谷入於胃。

脈道乃行。水入於經。其血乃成。榮盛則其膚必疏。三焦絕經。名曰血崩。

此段因前二段寸口趺陽。候得榮衛俱微。遂專論衛微榮盛之癥。亦於脈辧之也。裏榮無所統攝。

多入於經者。亦易亂出於經。何也。气有行於榮中者。榮气也。气有護於榮外者。衛气也。衛气旣疏。則裏血無力。血易泛濫。不由經道而下崩。此乃三焦經絕也。

趺陽脈微而緊。緊則爲寒。微則爲虛。微緊相搏。則爲短气。少陰脈弱而澀。弱者。微煩。澀者。厥逆。趺陽脈不出。脾不上下。

身冷膚硬。

此段又就脈辧得陽虛陰實之一癥。餘可類推。

少陰脈不至。腎气微。少精血。奔气促迫。上入胸膈。宗气反聚。血結心下。陽气退下。熱歸陰股。與陰相動。令身不仁。此爲屍厥。當刺期門巨闕。

此段就上趺陽脈不出。推出少陰脈。以趺陽主腎。故可明腎虛主癥也。

寸口脈微遲。尺脈緊。其人虛損多汗。知陰常在。絕不見陽也。寸口諸微亡陽。諸濡亡血。諸弱發熱。諸緊爲寒。諸乘寒者則爲厥。鬱冒不仁。以胃無穀气。脾澀不通。口緊不能言。戰而栗也。

此段又就脈申言陽虛陰實之病。更推類以結之也。

問曰。濡弱何以反適十一頭。師曰。五臟六腑相乘。故十一。問曰。何以知乘腑。何以知乘髒。

師曰。諸陽浮數爲乘腑。諸陰遲澀爲乘髒也。

此段言脈之通於臟腑。凡邪之乘。因乎脈之虛。所以通結辧脈平脈二篇之義也。

濡弱。言气血。气無形。血如水。皆軟細之物。非指病脈爲濡弱。凡人脈皆如此也。適。往也。

反。來也。反適。卽往來義。頭。卽處字之意。十一頭。原文自明之。言相乘表裏之謂也。五臟六腑。皆陰陽相配爲表裏。而以三焦統之。成十二經。又分上中下爲三。上焦心肺二髒。配以心包絡一腑。卽身裏上段之大膜。而就其包裹心者主之。包心絡者。不止包心。通於全裏。遂更通於表矣。中焦肝脾二髒。配以胃膽二腑。兩脇之間。胃腸之際。又有脂膜以連之。胃之下口。通於中焦之小腸大腸。下焦膀胱二腑。獨腎一臟。此十一頭之部位也。上焦肺稍後。心稍前。而肺下心上。

是爲胸膈。其中爲膻中。宗气居焉。中焦肝膽在左。脾在右。胃居中胃之下。小腸之後。大腸之上。

是爲人之中。臍上三寸三分。是其處。居於身左右前後之中。乃受天地父母之元气而生身者。故與臍對。有竅而不開。𨿽其气無不通。而無可通之竅。所以深藏永固之也。

下焦則腎居後。膀胱居前。腎臟兩丸。附於脊骨。而中虛者爲命門。膀胱之上。臍之下。亦有空處。

是爲關元。命門水中存火。以溫三焦。三焦無形。以軀殼爲形。以脂膜爲界。其實一物。故亦附名爲腑經。爲手少陽。正配腎足少陰。以命門之火。同爲相火。共奉心之君火也。關元之中。有气專司釐淸濁二路。故曰關。而名其气爲胞中。此十一頭相乘。而得十二經之義也。其中爲膻中。爲胃中。爲身中之中。爲胞中之中。爲命門之中。皆形虛而有气以實之。惟虛故能實。萬化起於中。靜者。動之本也。至鼻下口上。亦名人中。則以人之開竅上下者分中。人中之上。耳目鼻皆兩竅。陰耦數。三耦合乎坤也。人中以下。口與前後陰皆一竅。陽奇數。三奇合乎乾也。坤上干下。乃成泰象。故陰陽上下左右。皆以交而生。以不交而死也。此十一頭三焦五中。皆气之充塞。則皆脈之流通。故脈之濡弱。而實气之所藉流行也。﹝此段系魏氏全文﹞按平脈篇。起手曰脈之頭。結處曰十一頭。兩頭字首尾照應成篇法。

按魏氏釋辧脈平脈之義。以爲辧者。分別之。平者。較量之。平如平章之平。非平人之脈。然則辧者。始條理也。分爲二。推至於無窮也。平者終條理也。衡如一。究歸於不二也。夫气有陰陽。

邪亦有陰陽。病必分陰陽。脈必辧陰陽。必分爲二以辧之。气之陰陽。有有餘不足。邪之陰陽。

亦有盛衰。病因而有輕重。脈必平陰陽。故權衡如一以平之。如此釋辧平二字之義。致有精鑿。

