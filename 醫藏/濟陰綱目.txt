濟陰綱目

明武之望

序

凡例

卷之一調經門

卷之二經閉門血崩門

卷之三赤白帶下門

卷之四虛勞門

卷之五積聚瘕門

卷之六求子門

卷之七浮腫門前陰諸疾門

卷之八胎前門上

卷之九胎前門下

卷之十臨產門

卷之十一產後門上

卷之十二產後門中

卷之十三產後門下

卷之十四產後門下乳病門

附保生碎事保嬰經驗方

濟陰綱目明武之望公元13681644年

本書對《女科證治準繩》內容重加編次﹐分醫論﹑醫方二部﹐眉目更爲淸晰。本書初刊於萬曆四十八年﹝1620﹞﹐爲5卷本﹐次年重刻﹐康熙四年﹝1665﹞﹐汪琪因「原版無存﹐世人每欲購求遺本﹐眞如丹經仙﹐可思而不可得」﹐乃予箋擇重訂﹐刪去武氏自撰6篇醫論﹐增加眉批1430余條﹐攺爲14卷付梓。14卷本大量刊行﹐版本達36種。1958年上海科技出版社影印此書﹐遂成此通行本。

序

夫醫者﹐活人之事﹐而亦殺人之機也。今天下醫書亦繁多矣﹐未盡其變﹐紙上陳言﹐何足爲用﹖設沈當前﹐醫士環視﹐生之乎﹖殺之乎﹖曰殺之也。何以明其然也﹐拘泥古方﹐以療今疾﹐如此者﹐醫殺之耳。男子無論矣。女子之情﹐隱微難見﹐病不自知﹐而一委於醫﹐醫又不能得其隱微﹐望聞問無有焉﹐一憑於脈﹐脈其可盡憑乎﹖惟是妄意揣度﹐聊復從事焉。嗟乎﹐此何等事﹐而竟以意度之﹐想當然乎哉﹖然隱微亦難言矣。從其隱而隱之﹐則無乎不隱。如倉公之診女子﹐知其思欲不遂﹐脈出魚際一寸是也。從其顯而顯之﹐則無乎不顯。

如婦人因夫不歸而發狂疾﹐哭泣無時﹐詬詈無度﹐醫者迎而奪之﹐拔劍砍之﹐彼則匍伏不敢仰視﹐久之愈矣是也。嶽武穆云﹕運用之妙﹐存乎一心。兵法也﹐亦醫法也。吾因是而又知天一生水之義矣。水能生人﹐亦能殺人﹐故禹之治水也﹐窮其源而疏之﹐因其勢而利導之﹐自無泛濫之患。禹非能治水也﹐因水以治水也。人能知禹之治水﹐則知所以治婦女之科矣。

故《濟陰綱目》一書﹐其立論自調經始﹐有綱領﹐有原委﹐有條貫﹐有分疏。一病之中﹐三致意焉﹔一方之設﹐細詳釋焉。得其隱微﹐能盡其變﹐使人閱之﹐一團生气浮於紙上﹐詎非活人之書哉﹗𨿽曰濟陰﹐而實所以扶陽也。無陽則陰無以生﹐無陰則陽無以化﹐陽施陰化﹐而醫道之能事畢矣。吾非能知醫也﹐而因醫以知醫﹐故重爲訂之﹐以廣仁人之心而已。𨿽然﹐諭指爲月﹐指終非月﹐讀者因指識月焉可也。

時康熙乙巳歲孟冬月西陵漪子汪淇右子甫題於孝友堂別業

自序

婦女雜病率與男子同﹐惟經血﹑胎產諸證自爲一類﹐而其中派分枝析﹐變亦不可勝窮矣。槪述諸書﹐𨿽證各有論﹐而論不熟病之情﹔各有方﹐而方不盡治之變﹐以故治婦人者往往操一二方以療眾病﹐一不應而技窮﹐斯法不備之過也。

古方《產寶大全》而外﹐惟薛新甫推展敷衍﹐頗補前人所未備﹐而《醫案》一書﹐並列雜病於其中﹐卽其著論立方﹐與療男子﹐夫豈有殊焉。嗣見同年王宇泰氏所輯《女科準繩》﹐廣搜博采﹐古今悉備。然一切雜病﹐亦復循薛氏例而槪收之﹐不無駢枝贅疣之病。且分條不整﹐序次無倫﹐非耳目所素習者﹐卒觀之而莫得其要也。余究心玆術﹐亦旣有年﹐玆於公事之暇﹐手爲搜集﹐汰去諸雜證﹐而專以婦人所獨者匯爲一書。又門分類別﹐而綱之下﹐各系以目﹐名曰《濟陰綱目》。

蓋證各有論﹐其寒﹑熱﹑虛﹑實及標本﹑淺深之致﹐頗悉其情﹐而各有方。其於溫涼補瀉及緩急輕重之宜﹐亦盡其變。

庶覽者不難因論識病﹐因病取方﹐一展捲而犁然提掌﹐卽庸工下醫﹐亦可隨手而取效也。𨿽然﹐醫者意也。許胤宗善醫而不著書﹐謂意所解者口莫能宣也。余所集﹐悉前人緒餘﹐謂可因是而解方術﹐非謂以是而盡方術也﹐是在善學人神而明之﹐變通而用之﹐期斫輪之妙﹐承蜩之巧﹐不難致已。

一﹑凡醫家治男子易﹐治婦人難。所以丹溪云﹕寧治十男子﹐不治一婦人。甚言女科之難也。惟玆《濟陰綱目》一書﹐集百家之精華﹐匯諸書之奧旨﹐眞千古之祕義﹐功參大化﹐一時之鴻寶﹐福庇坤元也。

二﹑是書理解微妙﹐無不條分節判﹐標榜詳明﹐卽一圈一點﹐俱出匠心﹐令人一見了然。至於上層批評箋釋﹐各從本末源流﹐分疏辧核。學人開卷﹐旣易於尋方﹐病者得醫﹐無難於對癥矣。

三﹑是編𨿽屬婦人專刻﹐其論脈理經絡處﹐俱采《內經》《素問》之精微。如某癥加減某藥等﹐不僅女科要書﹐卽大小諸家﹐細爲觀覽﹐咸可觸類旁通。所謂造化在手﹐物類聽其鑪錘﹐囊鑰在心﹐乾坤亦任其旋轉耳。

四﹑婦人得病﹐種種與男子不同﹐其所由起﹐世人略而不知。此書獨先明其病源因何而啟﹐然後論脈論癥﹔中引古方之的確﹐而增減其藥味﹔上批議論之可否﹐而商量其去從﹐此因病用藥﹐按脈切理﹐不拘於方之內也﹐神而明之﹐存乎其人。

五﹑集內凡藥味之炮制﹐煎熬之合法﹐加減之精當﹐各以類推﹐種種不同。初入門者﹐宜細心玩習﹐卽四醫宗﹐窮究厥中奧理﹐則其學自居聖功之上﹐而盧扁再出矣。

六﹑是書實醫家之祕寶﹐因原版無存﹐世人每欲購求遺本﹐眞如丹經仙錄﹐可思而不可得。

今本坊重登梨棗﹐照原本不易一字。至於紙用精良﹐鐫皆名手﹐以方可壽人﹐書可壽世﹐述者不厭精工﹐識者自爲鑑賞。

七﹑此刻之後﹐隨有《慈幼綱目》﹐卽《證治準繩》之幼科也﹐復增圈點﹐詳加評釋﹐亦如是編之精詳﹐梓以問世。蓋濟陰所以扶陽﹐地天於焉常泰﹐而慈幼卽以康老﹐運會用是咸亨﹐不佞壯志旣頹﹐敢藉仁術﹐以傳婆心﹐熱腸未冷﹐願持垣方﹐下問國手﹐倘不棄於梁公之藥籠﹐或有補夫黃帝之赭鞭也。

康熙四年一陽月西陵漪子汪淇右子父題於蜩寄

卷之一調經門

﹝卷之一調經門﹞論經主衝任二脈

良方

論曰﹕岐伯云﹕女子七歲腎气盛﹐齒更發長﹐二七而天癸至﹐任脈通﹐太衝脈盛﹐月事以時下。天﹐謂天眞之气﹔癸﹐謂壬癸之水﹐故云天癸也。然衝爲血海﹐任主胞胎﹐二脈流通﹐經血漸盈﹐應時而下﹐常以三旬一見﹐以象月盈則虧也。若遇經行﹐最宜謹愼﹐否則與產後癥相類。若被驚恐勞役﹐則血气錯亂﹐經脈不行﹐多致勞瘵等疾﹔若逆於頭面肢體之間﹐則重痛不寧﹔若怒气傷肝﹐則頭暈脇痛嘔血﹐瘰癰瘍﹔若經血內滲﹐則竅穴淋瀝無已。凡此六淫外侵﹐而變癥百出﹐犯時微若秋毫﹐成患重於山嶽﹐可不畏哉。﹝任脈主任一身之陰血﹐太衝屬陽明﹐爲血之海﹐故穀气盛﹐則血海滿而月事以時下。天眞天一也﹐天一之气﹐升而爲壬陽﹐降而爲癸陰也。三旬一見者﹐爲一小會之周天﹐此其常也。然有大會中會之不同﹐故又有三月一行﹐一年一行之變異﹐究其盈虧之義則一也。甚有數年不行﹐而一行卽受娠者﹐又超於理之外矣﹐豈醫藥能爲哉﹞

﹝卷之一調經門﹞論心脾爲經血主統

薛立齋

曰﹕經云﹕飲食入胃﹐遊溢精气﹐上輸於脾﹐脾气散精﹐上歸於肺﹐通調水道﹐下輸膀胱﹐水精四布﹐五經並行。東垣先生所謂脾爲生化之源﹐心統諸經之血。誠哉是言也。心脾平和﹐則經候如常﹐苟或七情內傷﹐六淫外侵﹐飲食失節﹐起居失宜﹐脾胃虛損﹐心火妄動﹐則月經不調矣。大抵血生於脾土﹐故云脾統血。凡血病當用苦甘之藥﹐以助陽气﹐而生陰血也。﹝脾气化液而生血﹐卽水入於經﹐其血乃生之意﹐此榮出中焦也﹐故曰生化之源。心統血者﹐脾气化液入心而變見爲血也﹐故𨿽心之所主﹐亦借脾气化生﹐故不可不知﹞

﹝卷之一調經門﹞論脾胃生血

薛立齋

曰﹕血者水谷之精气也﹐和調五臟﹐灑陳六腑﹐在男子則化爲精﹐在婦人則上爲乳汁﹐下爲月水。故𨿽心主血﹐肝藏血﹐亦皆統攝於脾﹐補脾和胃﹐血自生矣。凡經行之際﹐禁用苦寒辛散之藥﹐飲食亦然。﹝知水谷之精气﹐是生血之本﹐則知脾胃是生血之源。故脾胃不健﹐而血不生者﹐不可專主四物矣﹞

﹝卷之一調經門﹞論經不調由風邪客於胞中

陳氏

曰﹕婦人月水不調﹐由風邪乘虛客於胞中﹐而傷衝任之脈﹐損手太陽少陰之經。蓋衝任之脈﹐皆起於胞中﹐爲經絡之海﹐與手太陽小腸﹑手少陰心經爲表裏﹐上爲乳汁﹐下爲月水。然月水乃經絡之餘﹐苟能調攝得宜﹐則經應以時矣。﹝《千金》云婦人經行如斯﹐亦有爲風所客者﹐可不知謹與。

經云﹕二陽之病發心脾﹐男子少精﹐女子不月。此則又兼小腸而言﹐然小腸不過與心相合﹐豈可混解﹐故當以《素問》爲是﹞

﹝卷之一調經門﹞論三月一來爲居經

脈經

云﹕師曰﹕脈微血气俱虛﹐年少者亡血也﹐乳子下利爲可﹔否者﹐此爲居經﹝此言脈微气血兩虛之居經﹞﹐三月一來。曰﹕寸口脈微而澀﹐微則衛气不足﹐澀則血气無餘。衛不足﹐其息短﹐其形躁。

血不足﹐其形逆﹐榮衛俱虛﹐言語謬誤。趺陽脈浮而澀﹐澀則衛气虛﹐虛則短气﹐咽燥而口苦﹐胃气澀﹐則失液。少陰脈微而遲﹐微則無精﹐遲則陰中寒﹐澀則血不來﹐此爲居經﹐三月一來。﹝此言寸脈微澀﹐及胃脈浮澀﹐陽下生陰之居經。﹞問曰﹕婦人妊娠三月﹐師脈之﹐言此婦人非軀﹐今月經當下﹐其脈何類﹖何以別之﹖師曰﹕寸口脈衛浮而大﹐榮反而弱﹐浮大則气彊﹐反弱則少血﹐孤陽獨呼﹐陰不能吸﹐二气不停﹐衛降榮竭﹐陰爲積寒﹐陽爲聚熱﹐陽盛不潤﹐經絡不足﹐陰虛陽往﹝一作實﹞﹐故令少血。時發灑淅﹐咽燥汗出﹐或溲稠數﹐多唾涎沫﹐此令重虛﹐津液漏泄﹐故知非軀。畜煩滿血﹐月稟一經﹐三月一來﹐陰盛則瀉﹐名曰居經。﹝謂右脈浮大﹐左脈反弱也。﹞﹝蓋女子尺脈宜盛﹐今反見弱﹐是榮不足於下也。寸口衛脈浮大者﹐衛气盛於上也﹐經曰至陽盛地气不足﹐故曰反也。舉寸以該尺耳﹐此言陽脈浮大﹐陰脈反弱之居經﹞

﹝卷之一調經門﹞論師尼寡婦異乎妻外家之治

羅謙甫

曰﹕宋褚澄療師尼寡婦﹐別制方者﹐蓋有謂也。此二種寡居﹐獨陰無陽﹐欲心萌而多不遂﹐是以陰陽交爭﹐乍寒乍熱﹐全類溫瘧﹐久則爲勞。嘗讀《史記倉公傳》﹐載濟北王侍人韓女﹐病腰背寒熱﹐眾醫皆以爲寒熱病。倉公曰﹕病得之欲男子不得也﹐何以知﹖診其脈﹐肝脈弦出寸口﹐是以知之。蓋男子以精爲主﹐婦人以血爲主﹐男子精盛以思室﹐女人血盛以懷胎也。夫肝﹐攝血者也。吳厥陰肝脈弦出寸口﹐上魚際﹐則陰盛可知﹐故知褚氏之言﹐信有謂矣。﹝此專主肝經而言﹐以相火寄於肝也﹐男女之欲﹐皆從此出。觀天地之气﹐始於春﹐則知欲之義﹐必由於肝也。鳥獸孳尾亦然。故治此者﹐當以柴胡湯爲法﹞

﹝卷之一調經門﹞論調經當抑气

濟生方

論曰﹕《內經》云﹕百病皆生於气。經有所謂七气﹐有所謂九气。喜怒憂思悲恐驚者﹐七气也﹔七情之外﹐益之以寒熱二證﹐而爲九气也。气之爲病﹐男子婦人皆有之﹐惟婦人血气爲患尢甚。蓋人身血隨气行﹐气一壅滯﹐則血與气並﹐或月事不調﹐心腹作痛﹔或月事將行﹐預先作痛﹔或月事已行﹐淋漓不斷﹐心腹作痛﹔或遵腰脇﹐或引背脊﹐上下攻刺﹐吐逆不食﹐甚則手足搐搦﹐狀類驚癇﹔或作寒熱﹐或爲瘕﹐肌肉消瘦﹐非特不能受孕﹐久而不治﹐轉而爲瘵疾者多矣。﹝其抑气治法﹐須隨證采後方治之﹐故此不備列﹞

﹝卷之一調經門﹞論調經先去病

李氏

曰﹕月水循環﹐纖不作而有子。若兼潮熱腹痛﹐重則加之咳嗽汗嘔﹐或瀉﹐有潮汗﹐則血愈消耗﹔有咳嘔﹐則气往上行﹔瀉則津偏於後﹐痛則積結於中﹐是以必先去病﹐而後可以滋血調經。就中潮熱疼痛﹐尢爲婦女常病。蓋血滯積入骨髓﹐便爲骨蒸﹔血滯積瘀於中﹐與日生新血相搏﹐則爲疼痛﹔血枯不能滋養百骸﹐則蒸熱於外﹔血枯胞絡火盛﹐或挾痰气食積﹐寒冷外邪﹐則爲疼痛。

﹝卷之一調經門﹞論調經大法

方氏

曰﹕婦人經病﹐有月候不調者﹐有月候不通者。然不調不通之中﹐有兼疼痛者﹐有兼發熱者﹐此分而爲四也。然四者若細推之﹐不調之中﹐有趨前者﹐有退後者﹐則趨前爲熱﹐退後爲虛也。不通之中﹐有血滯者﹐有血枯者﹐則血滯宜破﹐血枯宜補也。疼痛之中﹐有常時作痛者﹐有經前經後作痛者﹐則常時與經前爲血積﹐經後爲血虛也。發熱之中﹐有常時發熱者﹐有經行發熱者﹐則常時爲血虛有積﹐經行爲血虛有熱也﹐此又分而爲八焉。大抵婦人經病﹐內因憂思忿怒﹐外因飲冷形寒。蓋人之气血周流﹐忽因憂思﹑忿怒所觸﹐則鬱結不行﹔人之經前產後﹐忽遇飲冷形寒﹐則惡露不盡﹐此經候不調不通﹐作痛發熱之所由也。大抵气行血行﹐气止血止﹐故治血病以行气爲先﹐香附之類是也﹔熱則流通﹐寒則凝結﹐故治血病以熱藥爲佐﹐肉桂之類是也。﹝以類字推之﹐則所該者廣﹐幸毋執也。而爲先爲佐﹐尢所當知﹞

﹝卷之一調經門﹞論經水異色

丹溪

曰﹕經水者陰血也﹐陰必從陽﹐故其色紅﹐稟火色也。血爲气之配﹐气熱則熱﹐气寒則寒﹐气升則升﹐气降則降﹐气凝則凝﹐气滯則滯﹐气淸則淸﹐气濁則濁。上應於月﹐其行有常﹐名之曰經。爲气之配﹐因气而行。成塊者﹐气之凝也﹔將行而痛者﹐气之滯也﹔來後作痛者﹐气血俱虛也﹔色淡者﹐亦虛也﹐而有水混之也﹔錯經妄行者﹐气之亂也﹔紫者气之熱也﹐黑者熱之甚也。今人但見其紫者﹑黑者﹑作痛者﹑成塊者﹐率指爲風冷﹐而行溫熱之劑﹐則禍不旋踵矣。良由《病源》論月水諸病﹐皆曰風冷乘之﹐宜其相習而成俗也。或曰﹕黑者﹐北方水色也﹐紫淡於黑﹐非冷而何﹖予曰﹕經云亢則害﹐承乃制﹐熱甚者必兼水化﹐所以熱則紫﹐甚則黑也。況婦人性執而見鄙﹐嗜欲加倍﹐臟腑厥陽之火﹐無日不起﹐非熱而何﹖若曰風冷﹐必須外得﹐設或有之﹐蓋千百而一二也。

準繩

云﹕冷癥外邪初感﹐入經必痛。或不痛者﹐久則郁而變熱矣。且寒則凝﹐卽行而紫黑﹐故非寒也。﹝二公之說甚明﹞

葉氏

曰﹕血黑屬熱﹐丹溪之論善矣。然風寒外乘者﹐十中常見一二﹐何以辧之﹖蓋寒主引澀﹐小腹內必時常冷痛﹐經行之際﹐或手足厥冷﹐唇靑面白﹐尺脈或遲或微或虛﹐或𨿽大而必無力﹔熱則尺脈或洪或數或實﹐或𨿽小而必有力﹐於此審之﹐可以得其情矣。﹝脈癥相參﹐尢爲的確﹞

李氏

曰﹕心主血﹐故以色紅爲正﹐𨿽不對期而色正者易調。其色紫者風也﹐黑者熱甚也﹔淡白者虛也﹐或挾痰停水以混之也﹔如煙塵水﹐如屋漏水﹐如豆汁﹐或帶黃混濁模糊者﹐濕痰也﹔成塊作片﹐血不變者﹐气滯也﹐或風冷乘之也﹔色變紫黑者﹐血熱也。大槪紫者﹐四物湯加防風﹑白芷﹑荊芥﹔黑者﹐四物湯加芩﹑連﹑香附﹔淡白者﹐芎歸湯加參﹑﹑白芍藥﹑香附﹔有痰者﹐二陳湯加芎﹑歸﹔如煙塵者﹐二陳湯加秦艽﹑防風﹑蒼術﹔如豆汁者﹐四物湯加芩﹑連﹔成塊者﹐四物湯加香附﹑玄胡索﹑枳殼﹑陳皮﹐隨癥選用。

﹝卷之一調經門﹞論經候愆期

王子亨

曰﹕經者常候也﹐謂候其一身之陰陽愆伏﹐知其安危﹐故每月一至﹐太過不及﹐皆爲不調。陽太過﹐則先期而至﹐陰不及﹐則後時而來。其有乍多乍少﹐斷絕不行﹐崩漏不止﹐皆由陰陽衰盛所致。

丹溪

云﹕經水不及期而來者﹐血熱也﹐四物湯加芩﹑連﹑香附。肥人不及日數而多者﹐痰多血虛有熱﹐南星﹑白術﹑蒼術﹑黃連﹑香附﹑川芎作丸。

薛氏

曰﹕先期而至﹐有因脾經血燥者﹐宜加味逍遙散﹔有因脾經郁滯者﹐宜歸脾湯﹔有因肝經怒火者﹐宜小柴胡湯加生地黃﹔有因血分有熱者﹐宜四物湯加柴胡﹑牡丹皮﹑山梔子﹔有因勞役火動者﹐宜補中益气湯。﹝丹溪翁只主一熱字﹐而熱癥內又用蒼術﹑南星等﹐誰其信之。立齋又分肝脾血分勞役五種﹐尢爲詳明。愚謂脾虛气郁﹐宜歸脾湯﹔脾實气郁﹐宜越鞠丸之類爲當﹞

丹溪

云﹕經水過期血少也﹐用川芎﹑當歸﹑人參﹑白術﹐兼痰藥治之。過期色淡者﹐痰多也﹐二陳湯加芎﹑歸。過期紫黑有塊﹐血熱也﹐必作痛﹐四物湯加香附﹑黃連。

薛氏

曰﹕過期而至﹐有因脾經血虛者﹐宜人參養榮湯﹔有因肝經血少者﹐宜六味地黃丸﹔有因气虛血弱者﹐宜八珍湯。﹝血生天脾﹐故色淡者﹐宜補脾胃﹐此參﹑術所必用也﹐而丹溪以芎﹑歸爲配﹐不用地黃﹑芍藥者﹐豈無深意焉。如立齋養榮﹑八珍等湯﹐俱本於此﹐其用六味丸者﹐又爲補母之法﹐宜詳之﹞

﹝卷之一調經門﹞論月水多少

準繩

云﹕婦人病多是月經﹐乍多乍少﹐或前或後﹐將發疼痛﹐醫者不審﹐一例呼爲經病﹐不知陽勝陰﹐陰勝陽﹐所以服藥無效。蓋陰气乘陽﹐則包藏寒﹐气血不營運﹐經所謂天寒地凍﹐水凝成冰﹐故令乍少而在月後。若陽气乘陰﹐則血流散溢﹐經所謂天暑地熱﹐經水沸溢﹐故令乍多而在月前。當和血气平陰陽﹐斯爲福也。陽勝陰﹐月候多者﹐當歸飲﹔陰勝陽﹐月候少者﹐七沸湯。又云﹕經水過多﹐爲虛熱﹐爲气虛不能攝血﹐經水澀少﹐爲虛爲澀。虛則補之﹐澀則濡之。

脈經

曰﹕有一婦人來診﹐言經水少﹐不如前者何也﹖師曰﹕曾更下利﹐若汗出小便利者可。何以故﹖師曰﹕亡其津液﹐故令經水少。設經下反多於前者﹐當所苦困﹐當言恐大便難﹐身無復汗也。﹝津液者﹐水谷之陰气也﹐亡之則血失所養矣﹐故不如前焉﹞

﹝卷之一調經門﹞論月水不利

良方

云﹕婦人月水不利者﹐由勞傷气血﹐體虛而風冷客於胞內﹐傷於衝任之脈故也。若寸脈弦﹐關脈沈﹐是肝病也﹐兼主腹痛﹐孔竅生瘡﹔尺脈滑﹐血气實﹐經絡不利﹔或尺脈絕﹐不至﹐兼主小腹引腰痛﹐气攻胸膈也。﹝弦與沈主气病﹐滑爲實﹐絕爲虛﹞

薛氏

曰﹕前證屬肝膽二經﹐蓋肝膽相爲表裏﹐多因恚怒所傷。若本經風熱﹐用補肝散﹝方見脇痛門﹞﹔血虛﹐用四物加酸棗仁﹔若腎水不足﹐用六味丸﹔若患諸瘡瘍﹐治見後。

﹝卷之一調經門﹞論月水不斷

準繩

云﹕婦人月水不斷﹐淋瀝無時﹐或因勞損气血﹐而傷衝任﹐或因經行而合陰陽﹐皆令气虛不能攝血。若時止時行﹐腹痛脈沈細﹐此寒熱邪气客於胞中﹐非因虛弱也。薛氏曰﹕前證若鬱結傷脾﹐用歸脾湯﹔恚怒傷肝﹐用逍遙散﹔肝火妄動﹐用加味四物湯﹔脾气虛弱﹐用六君子湯﹔元气下陷﹐用補中益气湯﹔熱傷元气﹐前湯加五味﹑麥門冬﹑炒黑黃柏。

﹝卷之一調經門﹞論過期不止

產寶

云﹕男子生於寅﹐寅屬木﹐陽中有陰﹐故男子得八數﹔女子生於申﹐申屬金﹐陰中有陽﹐故女子得七數。男以气爲主﹐八八則卦數已盡﹔女以血爲主﹐七七則卦數已終。

終則經水絕﹐衝任脈虛衰﹐天癸絕﹐地道不通﹐而無子矣。或勞傷過度﹐喜怒不時﹐經脈衰微之際﹐又爲邪气攻衝﹐所以當止不止而崩下也。許學士云﹕婦人經脈過期不止﹐腰腹疼痛﹐或七七數盡而月經下者﹐宜用當歸散治之。

﹝卷之一調經門﹞論經病疼痛

產寶

云﹕經水者﹐行血气通陰陽﹐以榮於身者也。气血盛﹐陰陽和﹐則形體通。或外虧衛气之充養﹐內乏榮血之灌漑﹐血气不足﹐經候欲行﹐身體先痛也。﹝此論身痛﹞

良方

云﹕婦人經來腹痛﹐由風冷客於胞絡衝任﹐或傷於太陽少陰經﹐用溫經湯﹑桂枝桃仁湯。若憂思气郁而血滯﹐用桂枝桃仁湯﹑地黃通經丸。若血結而成塊﹐用萬病丸。

丹溪

云﹕經水將來作痛者﹐血實也﹐一雲气滯﹐四物湯加桃仁﹑香附﹑黃連。臨行時腰疼腹痛﹐乃是郁滯有瘀血﹐四物湯加紅花﹑桃仁﹑莪術﹑玄胡索﹑木香﹐有熱加黃芩﹑柴胡﹝有加香附﹑靑皮﹑桃仁﹑烏藥﹑丹皮﹑小茴﹑五靈脂者﹞。經行後作痛者﹐血气俱虛也﹐以八珍湯加減服。戴氏曰﹕經事來而腹痛者﹐經事不來而腹亦痛者﹐皆血之不調故也。欲調其血﹐先調其气﹐四物湯加吳茱萸半錢﹐香附子一錢﹔和气飲加吳茱萸半錢亦可。痛甚者﹐玄胡索湯﹝格致工夫﹐更進一層﹞。然又恐感外邪﹐傷飲食致痛﹐痛不因血﹐尢宜詳審﹐和气飲卻能兼治。因冷而積﹐因積而痛﹐宜大溫經湯﹐冷甚者﹐去麥門冬不用。

汪石山治一婦人﹐瘦小﹐年二十餘﹐經水紫色﹐或前或後﹐臨行腹痛﹐惡寒喜熱﹐或時感寒﹐腹亦作痛﹐脈皆細濡近滑﹐兩尺重按略洪而滑﹐此血熱也﹐或謂惡寒如此﹐何謂爲熱﹖曰﹕熱極似寒也。遂用酒煮黃連四兩﹐香附﹑歸身尾各二兩﹐五靈脂一兩﹐爲末﹐粥丸﹐空腹吞之而愈﹝此全以脈爲主﹐不然亦非此藥可愈﹞。一婦年二十一歲﹐六月經行﹐腹痛如刮﹐難忍求死。脈得細軟而快﹐尺則沈弱而近快﹐汪曰﹕細軟屬濕﹐數則爲熱﹐尺沈屬郁滯也。以酒煮黃連半斤﹐炒香附六兩﹐五靈脂﹝半炒半生﹞三兩﹐歸身尾二兩﹐爲末﹐粥丸﹐空心湯下三四錢﹐服至五六料﹐越九年得一子。後屢服屢效﹐歷十五年後﹐前藥罔效﹝中病則止﹐不盡劑﹐豈可久服。經曰毋使過之﹐傷其正也﹞。汪復診之﹐脈皆洪滑無力﹐幸其尙有精神。汪曰﹕此非舊日比矣﹐舊乃郁熱﹐今則虛寒﹐東垣曰﹐始爲熱中﹐終爲寒中是也。經曰﹕脈至而從﹐按之不鼓﹐乃陰盛格陽﹐當作寒治﹐且始病時而形斂小﹐今則形肥大矣。書曰﹕瘦人血熱﹐肥人血虛﹐豈可同一治也。所可慮者﹐汗大泄﹐而脈不爲汗衰﹐血大崩﹐而脈不爲血減耳﹝二句俱欠妥﹐惟傷寒有邪﹐故不爲汗衰者不治﹐此惟血脫陽無所附﹐故脈無力﹐不當言不爲血減﹞。其痛日重夜輕﹐知由陽虛不能健運﹐故亦凝滯而作痛。以證參脈﹐宜用助陽﹐若得脈減痛輕﹐方爲佳兆。遂投參﹑﹑歸﹑術大劑﹐加桂﹑附一帖。來早再診﹐脈皆稍寧﹐服至二三十帖﹐病且愈﹝亦是寒涼太過﹐所謂以藥醫藥也﹐故可服此溫補之劑﹐三十帖愈﹞。蓋病有始終寒熱之異﹐藥有前後用捨不同﹐形有肥瘦壯少不等﹐豈可以一方而通治哉。

﹝卷之一調經門﹞論經病發熱﹝附客熱﹞

李氏

曰﹕潮熱有時﹐爲內傷爲虛﹐無時爲外感爲實。虛者﹐大溫經湯﹔熱者﹐四物湯加柴胡﹑黃芩﹔經閉者﹐滋血湯﹔骨蒸者﹐大胡連丸﹑大烏雞丸﹔五心潮者﹐四物湯加黃連﹑胡黃連﹔無汗者﹐茯苓補心湯﹔有汗者﹐逍遙散﹔經前潮者﹐血虛有滯﹐逍遙散加牡丹皮﹑桃仁﹑玄胡索﹔經後潮者﹐血虛有熱﹐逍遙散去柴胡﹐換地骨皮﹐加生地黃﹐此藥加減爲退熱聖藥﹝逍遙散爲退熱聖藥﹐須善加減﹞﹐尋常潮熱者﹐腎气丸﹑大造丸﹐或四物湯料加便炒黃芩一兩﹐四制香附一斤﹐蜜丸吳茭山治一婦﹐經血過多﹐五心煩熱﹐日晡潮熱﹐諸藥無效﹐以四物加胡黃連三服而愈。薛新甫治一婦人﹐經候過期﹐發熱倦怠﹐或用四物黃連之類﹐反兩月一度﹐且少而成塊﹐又用峻藥通之﹐兩目如帛所蔽。薛曰﹕脾爲諸陰之首﹐目爲血脈之宗﹐此脾傷﹐五臟皆爲失所﹐不能歸於目矣。遂用補中益气﹑《濟生》歸脾二湯﹐專主脾胃﹐年餘尋愈。《大全》云﹕客熱者因體虛﹐而將溫過度﹐外熱加之﹐非臟腑自生﹐故云客熱。其狀上焦胸膈之間虛熱﹐口燥心煩﹐手足壯熱者是也。

薛氏

曰﹕前證若客邪所侵﹐補中益气加川芎﹑防風﹝客邪而補中益气﹐須細心體認﹐證脈相參﹞﹔肝虛血少﹐六味地黃丸﹔胃火飲冷﹐錢氏瀉黃散﹔胃虛飲湯﹐七味白術散﹝必眞虛者方可﹐不然恐罹實實之害﹞﹔潮熱時熱﹐八珍湯﹔晡熱內熱﹐逍遙散﹔發熱體倦﹐補中益气湯﹔恚怒發熱﹐小柴胡湯﹔寅卯酉戌時熱﹐升陽益陰湯。

﹝卷之一調經門﹞論往來寒熱

經水適來適斷﹐或有往來寒熱者﹐先服小柴胡﹐以去其寒熱﹐後以四物湯和之。薛新甫治一婦人﹐耳內或耳後項側作痛﹐寒熱口苦﹐月經不調﹐此肝火气滯而血凝﹐用小柴胡加山梔﹑川芎﹑丹皮治之﹐諸病悉退。﹝諸癥皆見在少陽經﹐故用此湯﹐此經多气少血﹐何爲不用當歸﹑赤芍﹑生地﹞

大全

云﹕師尼寡婦與室女出嫁愆期者﹐多因欲心萌而不遂﹐懨懨成病﹐乍寒乍熱﹐久則爲勞。又有經閉白淫﹐痰逆頭風﹐膈气痞悶﹐面瘦瘠等證﹐皆寡婦之病也。﹝此倉公治欲男子不得之法也﹞

薛氏

曰﹕前證若肝脈弦出魚際﹐用小柴胡加生地黃送下生地黃丸﹐久而血虛﹐佐以四物湯﹝此婦徧身欲火﹐降火涼血﹐亦是正法。大約寒涼過度﹐又須治本也﹞。若兼怒動肝火而寒熱者﹐佐以加味逍遙散。一婦人因夫經商久不歸﹐發寒熱﹐月經旬日方止﹐服降火涼血藥﹐反潮熱內熱﹐自汗盜汗﹐月經頻數。余曰﹕熱汗﹐气血虛也﹔經頻﹐肝脾虛也﹐用歸脾湯﹑六味丸而愈。

﹝卷之一調經門﹞論熱入血室

良方

云﹕婦人傷寒傷風發熱﹐經水適來﹐晝則安靜﹐暮則譫語﹐有如瘧狀﹐此爲熱入血室。治者無犯胃气及上二焦﹐宜服小柴胡湯﹝邪入血分﹐故發在暮﹐且譫語屬胃經者多﹐恐誤犯之。故云然﹞。

若脈遲身涼﹐當刺期門穴﹐下鍼病患五吸﹐停鍼良久﹐徐徐出鍼。凡鍼期門穴﹐必瀉勿補﹐肥人二寸﹐瘦人寸半也。

許學士治一婦病傷寒發寒熱﹐遇夜則如見鬼狀﹐經六七日﹐忽然昏塞﹐涎響如引鋸﹐牙關緊急﹐暝目不知人﹐病勢危困。許視之曰﹕得病之初﹐曾值月經來否﹖其家云﹕經水方來﹐病作而經遂止﹐得一二日發寒熱﹐晝𨿽靜﹐夜則有鬼祟﹐從昨日不省人事。許曰﹕此乃熱入血室證。仲景云﹕婦人中風發熱惡寒﹐經水適來﹐晝則明了﹐暮則譫語﹐如見鬼狀﹐發作有時﹐此名熱入血室。醫者不曉﹐以剛劑與之﹐遂致胸膈不利﹐涎潮上脘﹐喘急息髙﹐昏冒不知人。當先化其痰﹐後除其熱。乃急以一呷散投之﹐兩時頃涎下﹐得睡省人事。次授以小柴胡湯加生地黃﹐三服而熱除﹐不汗而自解矣。﹝明知熱入血室﹐乃因癥而小治也﹐所謂急則治標﹐後治其本也﹞一婦人患熱入血室證﹐醫者不識﹐用補血調气藥治之﹐數日遂成血結胸。或勸用前藥。

許公

曰﹕小柴胡已遲﹐不可行也﹐無已﹐用期門穴斯可矣。予不能鍼﹐請善鍼者治之﹐如言而愈﹝便不能鍼﹐或用桃仁承气合小柴胡亦可﹞。或問熱入血室﹐何爲而成結胸也﹖許曰﹕邪气傳入經絡﹐與正气相搏﹐上下流行﹐遇經水適來適斷﹐邪气乘虛入於血室﹐血爲邪所迫﹐上入肝經﹐肝受邪﹐則譫語而見鬼﹐復入膻中﹐則血結於胸中矣。何以言之﹖婦人平居﹐水養木﹐血養肝﹐方未受孕﹐則下行之爲月水﹔旣孕﹐則中畜之以養胎﹔及已產﹐則上壅之以爲乳﹐皆血也。今邪逐血並歸於肝經﹐聚於膻中﹐結於乳下﹐故手觸之則痛﹐非藥可及﹐故當刺期門也。

虞恆徳治一少婦﹐夏月行經﹐得傷寒似瘧﹐譫語狂亂﹝凡診婦人﹐先問經候有無﹐此是關竅﹐凡經行後似瘧譫語﹐便是熱入血室﹞。諸醫皆以傷寒內熱﹐投雙解散﹑解毒湯服之﹐大汗如雨﹐反如風狀﹔次以牛黃丸﹑金石之藥﹐愈投愈劇。一日延虞診視﹐脈弦而大。虞思傷寒內熱狂亂﹐六陽俱病﹐豈不口漧舌黑﹐況脈不數﹐病體捫之﹐或熱或靜﹐其腹急痛﹝病根在腹急痛﹞。意必有內傷在前﹐傷寒在後﹐今傷寒得汗𨿽已﹐內傷則尙存故也。因細問之﹐患者曰﹕正行經時﹐因飲食後多汗﹐用冷水抹身﹐因得此證。方知冷水外閉其汗﹐內阻其血﹐邪熱入室﹐經血未盡﹐血得邪熱﹐乍靜乍亂﹐寒熱譫語﹐掉眩類風﹐須得玉燭散下之而愈。

下後譫語已定﹐次以四物小柴胡湯﹐調理五日﹐熱退身涼﹐患遂瘳。

衍義

云﹕一婦人溫病已十二日﹐診之其脈六七至而澀﹐寸稍大﹐尺稍小﹐發寒熱﹐頰赤口漧不了了﹐耳聾﹐問之病﹐數日經水乃行﹐此屬少陽熱入血室也。若治不對病﹐則必死。乃按其證﹐與小柴胡湯﹐服之二日﹐又與小柴胡湯加官桂﹑漧薑﹐一日寒熱遂止﹝以脈六七至﹐明知是熱﹐澀則知其爲有瘀血﹐寸大尺小上焦有熱﹐此亦兼陽明胃腑病﹐以頰赤口漧不了了﹐而用姜桂﹐亦人所難﹐須愼之﹞。又云﹕臍下急痛﹐又與抵當丸微利﹐臍下痛痊﹐身漸涼﹐脈漸勻﹐尙不了了﹐乃復與小柴胡湯﹔次日但胸中熱躁﹐口鼻幹﹐又少與調胃承气湯﹐不得利﹔次日心下痛﹐又與大陷胸湯半服﹐利三行﹔次日虛煩不寧﹐時妄有所見﹐復狂言。𨿽知其尙有燥屎﹐以其極虛﹐不敢攻之﹐遂與竹葉湯﹐去其煩熱。其夜大便自通﹐至晚兩次﹐中有燥屎數枚﹐而狂言虛煩盡解﹐但咳嗽唾﹐此肺虛也。若不治恐成肺痿﹐遂與小柴胡湯﹐去人參﹑大棗﹑生薑﹐加漧薑五味子湯﹐一日咳減﹐二日而病悉愈。以上皆用仲景方。﹝五味﹑漧薑﹐以治咳嗽﹐以未成痿﹐故可加﹐否則誤矣﹞

薛立齋

治一婦人﹐懷抱素郁﹐感冒經行譫語﹐服發散之劑不應。用寒涼降火﹐前證益甚﹐更加月經不止﹐肚腹作痛﹐嘔吐不食﹐痰涎自出﹐此脾胃虛寒。用香砂六君子﹐脾胃漸健﹐諸證漸退﹐又用歸脾湯而痊愈。﹝以感冒故發散﹐以譫語故淸涼﹐然云前癥益甚﹐而復用香砂歸脾﹐人所難信﹐其意重在嘔吐痰涎自出上耳。然終有疑﹐當以脈評﹐學人不可以是而造次也﹐愼之﹞

﹝卷之一調經門﹞論經行泄瀉

汪石山

治一婦﹐經行必瀉三日﹐然後行﹐診其脈皆濡弱﹐此脾虛也。脾屬血屬濕﹐經水將動﹐脾血先已流注血海﹐然後下流爲經。脾血旣虧﹐則虛而不能營運其濕﹝濡弱二字﹐足徵脾虛﹐此脾气虛而非脾血虛也﹐用藥當矣。而血虧不運之說欠妥﹞。今作參苓白術一婦年逾四十﹐形長色脆﹐病經不行﹐右脈浮軟而大﹐左脈虛軟而小近快﹐常時經前作泄。今年四月感風咳嗽﹐用湯洗浴汗多﹐因泄一月﹔六月復因洗浴﹐發瘧六七次﹐瘧𨿽止而神思不爽﹔至八月盡﹐而經水過多﹐白帶時下﹐瀉泄﹐覺右腳疼痛﹐舊曾閃肭腳跟﹐今則假此延痛臀腿腰脇﹑尻骨頸項﹐右邊筋脈皆掣痛﹐或咳嗽一聲﹐則腰眼痛如腰札﹐日輕夜重﹐叫號不已﹐幸痛稍止﹐飲食如常。今詳月水過多﹐白帶時下﹐日輕夜重﹐瀉泄無時﹐亦屬下多亡陰﹐宜作血虛論治﹐服四物止痛之劑益甚﹝據脈審證﹐明是脾虛下陷﹐豈得謂亡陰而補血乎﹖大謬大謬﹞。九月汪復診視﹐始悟此病﹐乃合仲景所謂陽生則陰長之法矣。夫經水多﹐白帶下﹐常泄瀉﹐皆由陽虛陷下而然﹐命曰陽脫是也。日輕夜重﹐蓋日陽旺﹐而得健運之職﹐故血亦無凝滯之患﹐而日故輕﹔夜則陰旺﹐而陽不得其任﹐失其健運之常﹐血亦隨滯﹐故夜重。遂以參﹑術助陽之藥﹝據愚意當用補中益气加續斷﹑杜仲﹑茯苓﹞﹐煎服五七帖痛減。此亦病証之

﹝卷之一調經門﹞脈法

脈經

曰﹕尺脈滑﹐血气實﹐婦人經脈不利﹝滑爲气血有餘﹐故曰實﹞。少陰脈弱而微﹐微則少血﹝微弱爲血不足﹐浮弱亦然﹞。寸口脈浮而弱﹐浮則爲虛﹐弱則無血。脈來至狀如琴弦﹐苦少腹痛﹐主月水不利﹐孔竅生瘡。肝脈沈﹐主月水不利﹐腰腹痛。尺脈來而斷續者﹐月水不利﹐當患小腹引腰痛﹐气滯﹐上攻胸臆也。﹝弦也﹐沈也﹐斷續也﹐皆主痛﹐而不利﹐而孔竅生瘡﹐上攻胸臆﹐當別之﹞。

經不通﹐繞臍寒疝痛﹐其脈沈緊﹐此由寒气客於血室﹐血凝不行﹐結積﹐血爲气所衝﹐新血與故血相搏﹐故痛。﹝沈緊爲寒在血分﹞

﹝卷之一調經門﹞調經通用諸方

四物湯

治婦人衝任虛損﹐月水不調﹐經病或前或後﹐或多或少﹐或臍腹痛﹐或腰足中痛﹐或崩中漏下﹐及胎前產後諸證。常服益榮衛﹐滋气血。若有他病﹐隨證加減。

當歸﹝和血。如血刺痛如刀割﹐非此不能除﹞川芎﹝治風泄肝木。如血虛頭痛﹐非此不能除﹞芍藥﹝和血理脾。如腹中虛痛﹐非此不能除。酒炒﹞熟地黃﹝補血。如臍痛非此不能除。酒洗用﹞上銼﹐各等分﹐每服四錢﹐水煎服。春﹐倍川芎﹔夏﹐倍芍藥﹔秋﹐倍地黃﹔冬﹐倍當歸﹝夫春生夏長﹐秋收冬藏者﹐四時生物之功也。物順四時而爲生長﹐則人身之气血﹐亦順四時而爲升沈矣。若四物湯者﹐豈無精意於其間哉。如當歸之甘辛溫潤﹐可諭春日之和融﹔川芎之辛溫而散﹐可諭夏令之敷榮﹐此生長之用也。有生長而不爲收藏﹐則何以成物﹖故用白芍之酸收以成秋﹐熟地之味濃以成冬﹐此又收藏之妙矣。然四時之中﹐以甘爲土徳之用﹐故歸地之甘以和之﹐此又五行之不離乎土也。昔海藏雲﹕如用血藥﹐當於四物湯中擇其一二可也﹐又豈無意哉。故如行血﹐則用芎歸﹐以行春夏之令﹐如欲止血﹐則用地芍以行秋冬之令﹔此又升沈之道也。觀佛手散﹐犀角地黃湯﹐止用四物中之二物﹐蓋可想矣。𨿽然﹐物自物矣﹐物其物者﹐苟無主宰於其間﹐則物無物矣﹐卽四物奚爲哉。故元神胃气﹐尢爲喫緊者也﹞。若春則防風﹐四物加防風倍川芎。若夏則黃芩﹐四物加黃芩倍芍藥﹔若秋則門冬﹐四物加天門冬倍地黃。若冬則桂枝﹐四物加桂枝倍當歸﹝此倍加法﹐便是四時妙理。倍當歸以迎春气﹐倍川芎以迎夏气﹐倍芍藥以迎秋﹐倍地黃以迎冬。用當歸以生一陽﹐用芍藥以生一陰﹐皆升降之妙也﹐識之識之﹞。若血虛而腹痛﹐微汗而惡風﹐四物加術﹑桂﹐謂之腹痛六合﹐若風眩暈﹐加秦艽﹑羌活﹐謂之風六合。若气虛弱﹐起則無力﹐然而倒﹐加濃朴﹑陳皮﹐謂之气六合﹝气不足而用泄气之藥加乎﹖當以參易之﹞﹔若發熱而煩﹐不能睡臥者﹐加黃連﹑梔子﹐謂之熱六合。若虛寒脈微自汗﹐气難布息﹐淸便自調﹐加漧薑﹑附子﹐謂之寒六合。若中濕﹐身沈重無力﹐身涼微汗﹐加白術﹑茯苓﹐謂之濕六合。

若婦人筋骨肢節疼﹐及頭痛脈弦﹐憎寒如瘧﹐宜治風六合﹐四物湯加羌活﹑防風。若血气上衝﹐心腹脇下滿悶﹐宜治气六合﹐四物加木香﹑檳榔。若臍下虛冷腹痛﹐及腰脊間悶痛﹐宜玄胡六合﹐四物加玄胡索﹑苦楝。若气沖經脈﹐月事頻並﹐臍下多痛﹐宜倍芍藥加黃。若經事欲行﹐臍腹絞痛﹐臨經痛者﹐血澀也﹐加玄胡﹑苦楝﹝碎﹐炒焦﹞﹑木香﹑檳榔。若婦人血虛﹐心腹絞痛不可忍者﹐去地黃﹐加漧薑﹐名四神湯。補下元﹐加漧薑﹑甘艸。气築﹐小腹痛﹐加玄胡索。若腹中刺痛﹐惡物不下﹐倍加當歸﹑芍藥。若腹痛作聲﹐經脈不快﹐加熟地黃一倍﹐添桂心半倍。經行腹痛﹐腰背痛﹐加蕓薹﹑牛膝﹑紅花﹑吳茱萸﹑﹑甘艸﹐銀器燈心熱服。若經水澀少﹐加葵花煎﹐又加紅花﹐血見愁。若經水少而色和者﹐倍加熟地黃﹑當歸。若經水暴下﹐加黃芩﹔若腹痛﹐加黃連﹔如夏月﹐不去黃芩。若經水如黑豆汁者﹐加黃芩﹑黃連。經水過多﹐別無餘證﹐宜黃芩六合湯﹐四物湯﹑黃芩﹑白術等分。經血淋漓不斷﹐加幹瑞蓮房炒入藥。陰陽交合經脈行﹐加赤石脂﹑黃﹑肉桂﹑百艸霜﹑藕節﹑敗棕灰﹑肉豆蔻﹑當歸﹑木香﹑龍骨﹑白茯苓﹑白術﹑地楡。若經水適來適斷﹐或有寒熱往來者﹐先服小柴胡湯﹐以去其寒熱﹐後以四物湯和之。如寒熱不退﹐勿服四物﹐是謂變證﹐表邪猶在﹐不能效也﹝須識表證﹐更有次序可法﹞﹐根據前論中變證﹐隨證用藥調治。若血崩者﹐加生地黃﹑蒲黃﹔血黑片﹐加人參﹑白術。若血髒虛冷﹐崩中去血過多﹐加阿膠﹑艾﹝以虛冷而崩中﹐故加艾﹐今人不問冷熱﹐而皆用膠﹑艾﹐殊可笑也﹞。月水不調﹐血崩﹐或多少﹐或前後﹐嘔逆心膨﹐加陳艾﹑黃﹝心膨宜審﹞。若赤白帶下﹐宜香桂六合﹐四物湯加桂枝﹑香附﹐各減半。四物湯爲細末﹐蜜煉丸﹐梧子大﹐空心米飲湯下三四十丸﹐治髙年婦人白帶良驗。如白淫濁﹐加龍骨﹑地黃﹑當歸。如漏下五色﹐研麝香好酒下﹔如鮮紅﹐溫酒鹽湯下﹔如帶下﹐加肉桂﹑蒲黃﹑百艸霜﹑甘艸﹑黑豆﹑白術﹑玄胡索﹑白姜﹑龍骨﹐空心鹽酒下﹔如白帶﹐加白龍骨﹐酒下﹝此皆古法﹐宜體認的確方可遵﹞。若婦人血積者﹐加廣術﹑京三稜﹑桂漧漆﹝炒煙盡﹞各等分。若經血凝滯﹐腹內血气作疼﹐加廣術﹑官桂等分。

王石膚云﹕熟地黃滯血﹐安能止痛﹐不若以五靈脂代之。血滯不通﹐加桃仁﹑紅花。經閉﹐加枳殼﹑大黃﹑荊芥﹑黃芩﹑靑皮﹑滑石﹑木通﹑瞿麥﹑海金沙﹑山梔子﹑車前子﹝以經閉而用利水之藥﹐何也﹖豈非以下焦气滯而道之耶﹞。血寒﹐加甘艸﹑烏梅﹑柴胡﹑桃柳枝。月水久閉﹐加肉桂﹑甘艸﹑黃﹑姜黃﹑棗子﹑木通﹑紅花。月水不通﹐加野薴根﹑牛膝﹑紅花﹑蘇木﹐舊酒水同煎。血气不調﹐加吳茱萸等分﹐甘艸減半。諸虛不足﹐加香附子。四物湯加甘艸半兩﹐爲細末煉蜜丸﹐每兩作八丸﹐酒醋共半盞煎湯﹐同化調下﹐名當歸煎﹐去敗血生好血﹐如人行五里﹐再進一服﹐無時﹝以甘能和气生液養血也﹐惟气不足者宜之﹐如要調气宜倍香附最妙﹞。若虛熱病﹐四物湯與參蘇飲相合﹐名補心湯主之﹐添柴胡名五神湯﹐大能補虛退虛熱。潮熱﹐加黃芩﹑地骨皮﹑柴胡﹐一方加柴胡﹑漧葛﹑黃﹑人參。虛熱口漧﹐加麥門冬﹑黃芩。虛渴﹐加人參﹑漧葛﹑烏梅﹑栝蔞根。虛而多汗﹐加牡蠣﹑麻黃根。虛寒潮熱﹐加柴胡﹑地骨皮﹑白術﹑茯苓﹑甘艸﹑秦艽﹑知母﹑黃芩﹑麥芽﹑貝母﹑人參﹑烏梅﹑棗子。若四肢腫痛﹐不能舉動﹐宜以蒼術各半湯主之﹝與蒼術對配意見自超﹐然必有濕者宜之﹞。若大便燥結﹐四物湯與調胃承气湯各半﹐名玉燭散主之。若流濕潤燥﹐宜四物理中各半湯。若气血俱虛﹐四物與四君子湯各半﹐名八珍湯主之﹐加縮砂仁保胎气﹐令人有子﹔有熱﹐加黃芩。若因熱生風者﹐加川芎﹑柴胡﹑防風﹝若謂熱生風﹐當淸熱﹐玆不淸熱而散郁熱﹐當以意逆之﹞。血气勞﹐加荊芥﹑柴胡﹝非治勞﹐乃行肝膽之气血結滯生熱也﹐與用靑蒿同﹞﹝下三節俱治血風﹐而變證不同﹐用藥亦異﹐自當心悟﹞血風兩脇築痛﹐或盤腸成塊﹐加大黃﹑蓽茇﹑乳香。血弱生風﹐四肢痺疼﹐行步艱難﹐加人參﹑乳香﹑沒藥﹑麝香﹑甘艸﹑五靈脂﹑羌獨活﹑防風﹑荊芥﹑地龍﹑南星﹑附子﹑澤蘭﹐爲末﹐蜜丸﹐木瓜鹽湯下﹝乃治痺疼妙藥﹞。血風膨脹﹐加甘艸﹑木香﹑枳殼﹑馬兜鈴﹑葶藶﹑紫蘇﹑藿香﹑地黃﹐空心服。臟腑祕﹐加大黃﹑桃仁。滑泄﹐加官桂﹑附子﹝以四物治瀉﹐人所未信﹐學人當知﹞﹔嘔﹐加白術﹑人參﹝一方有生薑﹞。嘔吐不止﹐加藿香﹐白術減半﹐人參再減半。嘔逆﹐飲食不入﹐加白術﹑丁香﹑甘艸﹑人參﹑縮砂﹑益智仁﹑胡椒﹝以嘔吐嘔逆而所加藥固是矣﹐然與四物同用﹐然乎﹐否乎﹞。若咳嗽﹐加桑白皮﹑半夏﹑人參﹑生薑﹑北五味子﹑甘艸﹝古人治嗽多用人參﹑五味﹐然審察虛實﹐不可據信也﹞。若發寒熱﹐加幹生薑﹑牡丹皮﹑柴胡。若寒熱往來﹐加炮漧薑﹑牡丹皮各二分半。若平常些少虛眩﹐肢體瘦倦﹐月信不通﹐只用生薑﹑薄荷﹐此是婦人常服之藥﹐蓋味寡而性緩﹐效遲而功深﹝逍遙散以薄荷爲引卽此意﹞。若大渴﹐加知母﹑石膏。若水停心下﹐微吐逆者﹐加豬苓﹑茯苓﹑防己。若心腹脹滿﹐加枳殼﹑靑皮。虛汗﹐加麻黃根。汗多﹐加浮麥。腸風下血﹐加槐角﹑槐花﹑枳殼﹑荊芥﹑黃芩﹑大腹皮﹑茜艸﹑地楡﹑石楠葉﹑白雞冠花爲散﹐煎一半爲末﹐空心鹽湯舊酒調下﹝新酒有毒故用陳者﹞。鼻衄吐血﹐加竹靑﹑蒲黃﹑藕節﹑半夏﹑丁香﹑訶子﹑桂花﹑紅棗﹑飛羅面﹑白茅根﹑蚌粉﹝桂花桂心也﹐桂與丁﹑半以治吐衄﹐今人難之﹐古法多用﹐亦須識之﹐以備參考﹞。若頭昏項彊﹐加人參﹑黃芩。若虛寒似傷寒者﹐加人參﹑柴胡﹑防風。若虛煩不得睡﹐加竹葉﹑人參。若諸痛有濕者﹐四物與白術相半﹝前以四肢腫痛用蒼術﹐此以諸痛有濕用白術相半﹐宜思之﹞﹐加天麻﹑茯苓﹑穿山甲﹐用酒煎服。治老人風祕﹐加靑皮等分﹝老人風祕加靑皮﹐人所未知﹐產後亦有用﹞。治瘡疾﹐加荊芥﹐酒煎常服。奶癰﹐加連翹﹑慈菇子﹑茜艸﹑白芷﹑茭白﹑荊芥﹑牛膝﹑山蜈蚣﹑乳香﹑沒藥﹑漏蘆﹑生地黃。赤眼頭風疾﹐加薄荷﹑淸茶。赤眼生風﹐加防風﹑黃芩。風瘡赤腫﹐加荊芥﹑牛蒡子﹑何首烏﹑甘艸﹑防風﹑羌活﹑地黃﹑鹽酒。腳腫﹐加大腹皮﹑赤小豆﹑茯苓皮﹑生薑皮。若婦人傷寒汗下後﹐飲食減少﹐血虛者﹐加黃﹑白術﹑茯苓﹑甘艸﹐宜八物湯。若妊娠傷寒中風﹐表虛自汗﹐頭痛項彊﹐身熱惡寒﹐脈浮而弱﹐太陽經病﹐宜表虛六合湯﹐四物湯四兩﹐桂枝﹑地骨皮各七錢。若妊娠傷寒﹐頭痛身熱無汗﹐脈浮緊﹐太陽經病﹐宜表實六合﹐四物湯四兩﹐麻黃﹑細辛各半兩。若妊娠傷寒﹐中風濕之气﹐肢節煩疼﹐脈浮而熱﹐頭痛﹐此太陽標病也﹐宜風濕六合湯﹐四物湯四兩﹐防風﹑蒼術各七錢。若妊娠傷寒下後﹐過經不愈﹐溫毒發斑如錦紋﹐宜升麻六合﹐四物湯四兩﹐柴胡﹑黃芩各七錢。若妊娠傷寒﹐胸脇滿痛脈弦﹐少陽頭昏項彊﹐宜柴胡六合﹐四物湯四兩﹐柴胡﹑黃芩各七錢。若妊娠傷寒﹐大便硬﹑小便赤﹐气滿而脈沈數﹐陽明太陽本病也﹐急下之﹐宜大黃六合﹐四物湯四兩﹐大黃半兩﹐桃仁十个﹝去皮尖﹐麩炒﹞。若妊娠傷寒﹐汗下後﹐咳嗽不止﹐宜人參六合﹐四物湯四兩﹐人參﹑五味子各半兩。若妊娠傷寒﹐汗下後﹐虛痞脹滿者﹐陽明本虛也﹐宜濃朴六合﹐亦治咳嗽喘滿﹐四物湯四兩﹐濃朴﹑枳實﹝麩炒﹞各半兩。若妊娠傷寒﹐汗下後﹐不得眠者﹐宜梔子六合﹐四物湯四兩﹐梔子﹑黃芩各半兩。若妊娠傷寒﹐身熱大渴﹐蒸蒸而煩﹐脈長而大者﹐宜石膏六合﹐四物湯四兩﹐石膏﹑知母各半兩。若妊娠傷寒﹐小便不利﹐太陽本病﹐宜茯苓六合﹐四物湯四兩﹐茯苓﹑澤瀉各半兩。若妊娠傷寒﹐小便不利﹐太陽本病﹐小便赤如血狀者﹐宜琥珀六合﹐四物湯四兩﹐琥珀﹑茯苓各半兩。若妊娠傷寒﹐汗下後﹐血漏不止﹐胎气損者﹐宜膠艾六合﹐四物湯四兩﹐阿膠﹑艾各半兩﹝一方加甘艸同上﹐一方加漧薑﹑甘艸﹑黃﹞。若妊娠傷寒﹐四肢拘急﹐身涼微汗﹐腹中痛﹐脈沈而遲﹐少陰病也﹐宜附子六合﹐四物湯四兩﹐附子﹝炮﹐去臍皮﹞﹑桂各半兩。若妊娠傷寒﹐蓄血證﹐不宜墮胎藥下之﹐宜四物大黃湯﹐四物湯四兩﹐生地黃﹑大黃﹝酒浸﹞各半兩。四物與麻黃﹑桂枝﹑白虎﹑柴胡﹑理中﹑四逆﹑茱萸﹑承气﹑涼膈等﹐皆可作各半湯﹐不能闡述﹐此易老用藥大略也。安胎及漏下血﹐加阿膠﹑大艾﹑甘艸﹑蒲黃﹝炒過﹞。若胎動不安﹐下血不止﹐每服加艾葉五七片﹐更加蔥白﹑阿膠末﹑黃﹐減四味之半﹐當歸只用小半﹐如疾勢甚者﹐以四味各半兩細銼﹐以水四盞﹐熟艾六塊﹐如雞子大﹐阿膠五七片﹐煎至二盞半﹐去滓﹐分作四服﹐一日令盡﹔一方加粉艸﹑漧薑﹑黃﹐日二三服﹐至二臘﹝以一七日爲一臘﹞﹐加阿膠﹑艾葉水煎服﹐名六物湯﹐胎前產後﹐每日可一二服﹐亦治血痢不止﹐腹痛難忍﹔一方加黃﹑柏葉﹑阿膠﹑甘艸﹑續斷﹐治平常經血淋漓不斷﹐或多或少﹐或赤或白﹐非時漏下﹐多服有效。受胎小腸气痛﹐加木香﹑香。胎前嗽﹐加枳殼﹑甘艸﹑款冬﹑馬兜鈴﹑半夏﹑木通﹑葶藶子﹑人參﹑桔梗﹑麥門冬。胎气沖肝﹐腰腳痺﹐行步艱難﹐加枳殼﹑木通﹑連翹﹑荊芥﹑地黃﹑羌獨﹑山梔﹑甘艸﹑燈心﹐空心服。妊娠心煩﹐加竹茹一塊﹐如有敗血﹐則用當歸近上節﹐易白芍藥以赤﹐熟地黃以生。妊娠作惡生寒﹐面靑﹐不思飲食﹐憔悴﹐加陳皮﹑枳殼﹑白術﹑茯苓﹑甘艸。損孕下血不止﹐頭痛寒熱耳鳴﹐气血勞傷所致﹐加黃芩﹑荊芥﹑生地黃﹑赤芍藥﹑生薑。臨產小腹緊痛﹐加紅花﹑滑石﹑甘艸﹑燈心﹑葵子。產後惡露腹痛不止﹐加桃仁﹑蘇木﹑牛膝。產後腹痛﹐血塊攻腸﹐加大艾﹑沒藥﹑好酒。若因產後﹐欲推陳致新﹐補血海﹐治諸疾﹐加生薑煎。若產後被驚气滯﹐種種積滯敗血﹐一月內惡物微少﹐敗血作病﹐或脹或疼﹐胸膈痞悶﹐或發寒熱﹐四肢疼痛﹐加玄胡﹑沒藥﹑香白芷﹐與四物等分爲細末﹐淡醋湯或用童便酒調下。如血風於產後乘虛發作﹐或產後傷風﹐頭疼發熱﹐百骨節痛﹐每四物湯五兩﹐加荊芥穗﹑天麻﹑香附子﹑石膏﹑藿香各二錢五分﹐每服三錢﹐水一盞﹐煎至七分服。產後傷風頭痛﹐加石膏等分﹐甘艸減半。若產後虛勞日久﹐而脈浮疾者﹐宜柴胡四物湯﹐乃本方與小柴胡湯合用也。若產後諸癥﹐各隨六經﹐以四物與仲景藥各半﹐服之甚效。產後虛憊﹐發熱煩悶﹐加生地黃。產後腹脹﹐加枳殼﹑肉桂。產後寒熱往來﹐加柴胡﹑麥門冬。產後敗血築心﹐加地骨皮﹑芍藥。產後潮熱﹐加白術﹑北柴胡﹑甘艸﹑牡丹皮﹑地骨皮。產後病眼﹐加北細辛﹑羌活﹑荊芥﹑菊花﹑甘艸﹑木賊﹑石決明﹑艸決明。產後浮腫﹐气急腹大﹐喉中水雞聲﹐加牡丹皮﹑荊芥﹑白術﹑桑白皮﹑赤小豆﹑大腹皮﹑杏仁﹑半夏﹑馬兜鈴﹑生薑﹑蔥白﹑薄荷。產後失音不語﹐加訶子﹑人參﹑沙蜜﹑百藥煎。產後悶亂﹐加茯神﹑遠志。胎前產後痢後風﹐加乳香﹑龍骨﹑茱萸﹑木香﹑肉桂﹑蒼術﹑牡丹皮﹑白薇﹑人參﹑甘艸﹑澤蘭﹑大椒﹑香﹐煉蜜爲丸﹐木瓜酒下。﹝以痢風而用龍骨﹐何也﹖諸熱藥亦未善﹞

簡易當歸散

治經脈不勻﹐或三四月不行﹐或一月再至﹐或腰腿疼痛﹐不根據時而行。﹝此方不用地黃﹐而補肝脾淸金制水﹐又是四物湯之一變局。以此推之﹐應變無窮矣﹞當歸川芎白芍藥﹝炒﹞黃芩﹝炒﹐各一兩﹞白術山茱萸肉﹝各一兩半﹞上爲細末。空心溫酒調下二錢﹐日三服。或銼﹐每服七錢﹐加生薑水煎服﹔如冷﹐去黃芩﹐加肉桂。一方有熟地黃。

增損四物湯

治月事不調﹐心腹疼痛﹐補血溫經駐顏。﹝又一變也﹐白術𨿽溫而丹皮﹑地骨卻淸肌骨之熱﹐故溫字恐誤﹞當歸川芎芍藥﹝炒﹞熟地黃白術牡丹皮﹝各一錢半﹞地骨皮﹝一錢﹞上咀。作一服﹐用水二鐘﹐煎至一鐘﹐食前服。

大溫經湯

治衝任虛損﹐月候不調﹐或來多不已﹐或過期不行﹐或崩中去血過多﹐或損娠瘀血停畱﹐小腹急痛﹐五心煩熱﹐並皆治之。﹝此溫劑﹐內冷者宜之。﹞﹝旣曰溫經﹐何爲又治諸熱證也﹐請詳之。

不如無書﹐蓋有爲矣﹞當歸﹝去蘆﹞川芎人參阿膠﹝碎炒﹞肉桂﹝去粗皮﹞白芍藥﹝炒﹞吳茱萸﹝湯泡﹞牡丹皮甘艸﹝炙﹐各一錢﹞麥門冬﹝去心﹐二錢﹞半夏﹝生薑湯泡七次﹐二錢半﹞上銼。作一服﹐加生薑五片﹐水煎﹐食前稍熱服。

嚴氏抑气散

治婦人气盛於血﹐變生諸證﹐頭暈胸滿。﹝此鐵翁先生交感丹法也﹐气眞有餘方可用﹞香附子﹝四兩﹞陳皮﹝二兩﹞茯神﹝去木﹞甘艸上爲末。每服二錢﹐食前沸湯調下。

四制香附丸

治婦人女子﹐經候不調。

香附子﹝擦去皮一斤﹐分作四分﹐好酒浸一分﹐鹽水浸一分﹐童便浸一分﹐醋浸一分﹐各三日焙漧﹞上爲細末﹐醋糊丸﹐如梧子大。每服七十丸﹐空心食前鹽酒下﹝香附子血中之气藥也﹐開郁行气而血自調﹐何病不瘳﹐婦人宜常服之﹞。

十味香附丸

治婦人經候不調。﹝絕妙好方﹞香附﹝四制﹐一斤﹞當歸川芎白芍藥﹝炒﹞熟地黃﹝各四兩﹞白術澤蘭葉陳皮﹝各二兩﹞黃柏﹝鹽水炒﹞甘艸﹝炙﹐各一兩﹞上爲末﹐醋糊丸﹐如梧桐子大。每服七十丸﹐空心鹽湯下。

九味香附丸

治婦人百病皆宜。

香附子﹝童便浸一宿﹐再用醋煮﹐曬漧炒﹐四兩﹞當歸﹝酒洗﹞芍藥﹝酒炒﹞川芎﹝酒洗﹞生地黃﹝酒洗﹞陳皮﹝去白﹐各一兩﹞白術﹝二兩﹞黃芩﹝酒炒﹐一兩五錢﹞小茴香﹝炒﹐五錢﹞上爲末﹐醋糊丸﹐如桐子大。空心酒下八九十丸。熱﹐加地骨皮﹑軟柴胡﹝酒浸各一兩﹞

艾附暖宮丸

治婦人經水不調﹐小腹時痛﹐赤白帶下﹐子宮寒冷。

香附﹝四制﹐一斤﹞艾葉﹝醋浸炒﹐四兩﹞當歸川芎白芍藥﹝酒炒﹞生地黃﹝薑汁炒﹐各一兩﹞玄胡索﹝炒﹐二兩﹞甘艸﹝生用﹐八錢﹞上爲細末﹐醋糊丸﹐如桐子大。每服七八十丸﹐米湯﹑酒任下。

百子歸附丸

調經養血﹐安胎順气﹐胎前產後﹐及月事參差﹐有餘不足﹐諸證悉治﹐久服有孕。

香附﹝四制﹐十二兩﹞阿膠﹝碎炒﹞艾葉當歸﹝酒洗﹞川芎芍藥﹝炒﹞熟地黃﹝酒洗﹐各二兩﹞上爲末﹐用陳石橊一枚﹐連皮搗碎﹐煎水打糊丸﹐如桐子大。每服百丸﹐空心淡醋湯下。﹝前方有玄胡索﹐此方有阿膠﹐前艾多此艾少﹐有行之妙。陳石橊酸澀﹐當是固經之意﹞

人參養血丸

治女人稟受素弱﹐血气虛損。常服補衝任﹐調經候﹐暖下元﹐生血气。

熟地黃﹝五兩﹞烏梅肉﹝三兩﹞當歸﹝二兩﹞人參川芎赤芍藥蒲黃﹝炒﹐各一兩﹞上爲細末﹐煉蜜丸﹐如梧桐子大。每服八十丸﹐溫酒米飲任下。﹝稟弱者﹐先天之气弱也。

血生於气﹐气生於下﹐故用熟地爲君﹐人參佐之﹐以生下焦之气﹐使陰气旺而生血也﹔臣以烏梅以生液而斂血入肝﹔夫旣生矣斂矣﹐而不爲流行之﹐則血凝而不通﹐故以芎歸爲使﹔其或瘀也﹐以赤芍破之其或潰也﹐以炒蒲黃澀之﹐庶乎生而不壅﹐止而不塞﹐降中有升﹐溫之不熱。細玩銖錙之多寡﹐使知立方之妙用﹞

當歸地黃丸

治婦人血气不和﹐月事不勻﹐腰腿疼痛。

當歸川芎白芍藥熟地黃﹝各半兩﹞牡丹皮玄胡索﹝各二錢半﹞人參黃﹝各一錢二分半﹞上爲末﹐煉蜜丸﹐如梧桐子大。每服三十丸﹐食前米飲下。

﹝卷之一調經門﹞治經候先期

先期湯

治經水先期而來﹐宜涼血固經。﹝此方妙在分兩之減半﹐𨿽謂血生於气而气旺生火﹐故不多焉。

按自總方四物湯以下諸丸方丸法﹐各有次序﹐各具妙理﹐誠爲學人津梁﹐病患砭石﹐調劑者宜法之﹞當歸白芍藥﹝炒﹞生地黃﹝各二錢﹞黃柏﹝炒﹞知母﹝炒﹐各一錢﹞條芩﹝炒﹞黃連﹝炒﹞川芎阿膠﹝炒﹐各八分﹞艾葉香附子甘艸﹝炙﹐各七分﹞上作一服﹐水二鐘﹐煎一鐘﹐食前溫服。﹝先期血熱也﹐艾葉乃溫下元之藥﹐非先期所宜﹐而少加於寒涼之中者﹐卽復卦之義。亦有不必用者﹐在自酌之﹞

金匱土瓜根散

治帶下經水不利﹐小腹滿痛﹐經一月再見者。

土瓜根芍藥桂枝虫﹝各七錢半﹞上四味﹐搗爲散。酒服方寸匕﹐日三服。

﹝卷之一調經門﹞治經候過期

過期飲

治經水過期不行﹐乃血虛气滯之故﹐法當補血行气。﹝此方補血行血﹐溫气破气﹐故爲气寒气滯者所宜。而脾虛不能生血﹐以致過期者﹐無與也﹞當歸白芍藥熟地黃香附﹝各二錢﹞川芎﹝一錢﹞紅花﹝七分﹞桃仁泥﹝六分﹞蓬莪術木通﹝各五分﹞甘艸﹝炙﹐各四分﹞肉桂﹝四分﹞上作一服﹐水二鐘﹐煎一鐘﹐食前溫服。

滋血湯

治婦人心肺虛損﹐血脈虛弱﹐月水過期。﹝此八珍湯之變﹐如脾肺元气不足者﹐尢宜﹞人參黃山藥﹝各一錢﹞白茯苓﹝去皮﹞當歸川芎白芍藥﹝炒﹞熟地黃﹝各二錢﹞上作一服﹐水二鐘﹐煎至一鐘﹐食前服。

﹝卷之一調經門﹞治經水過多

當歸飲

﹝卽芩術四物湯﹞抑陽助陰﹐調理經脈﹐若月水過多﹐別無餘證。

當歸﹝微炒﹞川芎白芍藥熟地黃﹝酒蒸焙﹞白術黃芩﹝各一錢﹞上銼﹐水煎服。如久不止成血崩者﹐加阿膠﹝炒﹞﹑山梔子﹝炒﹞﹑地楡﹑荊芥﹑甘艸﹔或再不止﹐更加搗茅根汁﹐磨墨同服。﹝久不止而熱者﹐固宜矣﹐若脾气下陷﹐血不歸經者﹐不宜如此加法﹞

膠艾湯

治勞傷气血﹐衝任虛損﹐月水過多﹐淋瀝不止﹐及妊娠調攝失宜﹐胎气不安﹐或因損動下血並治。﹝自古調經每多用艾﹐所以暖下元也。如下元虛而血隨气降者宜之。血熱者﹐當不必也﹞熟地黃白芍藥﹝各一錢﹞當歸艾葉﹝各七分半﹞阿膠﹝炒成珠﹞川芎甘艸﹝炙﹐各五分﹞上銼。水煎服。一方加地楡﹑黃。

丹溪方

治婦人稟受弱﹐气不足攝血﹐故經水來多。﹝此方不用一味血藥﹐學人要知此意﹞白術﹝一錢半﹞黃﹝生﹞陳皮﹝各一錢﹞人參﹝五分﹞甘艸﹝炙﹐二分﹞上銼。水煎服。

﹝卷之一調經門﹞治經水澀少

七沸湯

治榮衛虛﹐經水愆期﹐或多或少﹐腹痛﹐一云陰勝陽﹐月候少者﹐用此。﹝本方以血藥治愆期﹐以气藥治腹痛﹐重在腹痛上﹐妙在等分﹐不然後三味何以用也﹞當歸川芎白芍藥熟地黃蓬術川姜木香﹝各等分﹞上每服四錢﹐水一盞半﹐煎至八分﹐溫服。

四物加葵花湯

治經水澀少。

當歸川芎白芍藥熟地黃葵花﹝各二錢﹞一方又加紅花﹑血見愁。﹝此方全在血分﹐葵花須用紅者﹐乃潤燥之藥﹞上銼。水煎服。

四物湯加熟地黃當歸湯

治經水少而色和。﹝妙在色和二字﹐尢妙在加後二物﹞四物湯﹝四兩﹞﹝再加﹞熟地黃當歸﹝各一兩﹞上每服一兩﹐水煎服。

﹝卷之一調經門﹞治月水不利

牛膝散

治月水不利﹐臍腹作痛﹐或小腹引腰﹐气攻胸膈。

牛膝﹝酒洗﹐一兩﹞桂心赤芍藥桃仁﹝去皮尖﹞玄胡索﹝炒﹞當歸﹝酒浸﹞木香牡丹皮﹝各七錢半﹞上爲細末。每服三錢﹐空心溫酒調下﹔或五六錢﹐水煎亦可。

牡丹散

治月候不利﹐腹臍疼痛﹐不欲食。

牡丹皮大黃﹝炒﹐各一兩﹞赤茯苓桃仁當歸生地黃桂心赤芍藥白術﹝各七錢半﹞石韋﹝去毛﹞木香﹝各五錢﹞上咀。每服三錢﹐水一盞﹐生薑三片﹐煎七分﹐空心溫服。﹝此癥重在疼痛﹐不重在不欲食﹐如白術用治不食則可﹐而痛則不可﹐大黃﹑地黃﹐痛則可用﹐而不食不可用﹐處方者須得其本﹞

養榮湯

治婦人血海虛弱﹐心中恍惚﹐時多驚悸﹐或發虛熱﹐經候不利。﹝此方只重不利二字﹐與恍惚驚悸﹐絕無相干。若因不利而致者﹐則可﹞當歸川芎白芍藥熟地黃靑橘皮姜黃川姜五加皮牡丹皮海桐皮白芷﹝各等分﹞上銼。每服五錢﹐水一盞半﹐生薑五片﹐烏梅一个﹐煎至一盞﹐溫服﹐不拘時。

玄歸散

治月經壅滯﹐臍腹絞痛。

當歸玄胡索﹝各等分﹞﹝簡當﹐妙在等分﹞上爲粗末。每服三錢﹐加生薑三片﹐水煎﹐稍熱服。

歸漆丸

治月經不利﹐臍下憋逆气脹滿。

當歸﹝四錢﹞漧漆﹝三錢﹐炒令煙盡﹞上爲細末﹐煉蜜丸﹐如桐子大。每服十五丸﹐溫酒下。

﹝卷之一調經門﹞治月水不斷

止經湯

治婦人困倦﹐多睡少食﹐經水時時淋瀝﹐或成片﹐或下赤白黃水﹐面色靑黃﹐頭眩目花﹐四肢酸疼﹐此證急宜調理﹐免致崩漏。﹝據此證俱屬脾胃元气不足﹐當用人參養榮﹑歸脾﹑補中﹑十全之類﹐而此亦穩當﹐如加參﹑更佳﹞當歸川芎白芍藥﹝炒﹞熟地黃﹝各一錢﹞白術黃芩阿膠﹝炒﹞蒲黃﹝炒﹞柏葉﹝鹽水炒﹐各七分﹞香附﹝一錢﹞砂仁甘艸﹝各五分﹞上作一服﹐加生薑三片﹐水煎﹐空心服。

蒲黃散

治經血不止。

黃芩﹝五分﹞當歸柏葉蒲黃﹝各四分﹞生薑﹝二分﹞艾葉﹝一分﹞生地黃﹝二十四分﹞伏龍肝﹝十二分﹞上咀。用水二升﹐煎取八合﹐分二服。﹝此方以生地爲主﹐而艾葉止用一分﹐又無補气之藥﹐讀者要知此意﹞

固經丸

治經水過多不止﹐乃陰虛挾熱所致﹐法當補陰淸熱。

黃柏白芍藥﹝各三兩﹞黃芩﹝二兩﹞龜板﹝炙﹐四兩﹞樗根皮香附子﹝童便制﹐各一兩半﹞上爲細末﹐酒糊丸﹐桐子大。每服五七十丸﹐白湯下。﹝此丹溪先生法也。以肝腎之陰爲主﹐四物中止用一物﹐豈尋常所知﹞

﹝卷之一調經門﹞治過期不止

芩心丸

治婦人四十九歲以後﹐天癸當住﹐每月卻行﹐或過多不止。

黃芩﹝心﹐枝條﹐二兩﹐米泔浸七日﹐炙幹﹐又浸又炙﹐如此七次﹞﹝用米泔﹐入陽明經胃气也﹞上爲末﹐醋糊丸﹐如桐子大。每服七十丸﹐空心溫酒下﹐日進二服。

補中芎湯

治風虛冷熱﹐勞傷衝任﹐月水不調﹐崩中暴下﹐產後失血過多﹐虛羸腹痛﹐或妊娠胎動下血。

當歸漧薑﹝炮﹐各三兩﹞川芎﹝蜜炙﹞熟地黃黃人參杜仲﹝炒﹞吳茱萸﹝泡﹞甘艸﹝炙﹐各一兩﹞上每服三錢﹐水一鐘半﹐煎至一鐘﹐空心服。

茸附湯

補衝任﹐調血气。

漧薑﹝四兩﹞鹿茸﹝三兩﹐酒炙﹞當歸牡蠣﹝﹐各二兩﹞附子肉桂龍骨﹝生用﹞防風﹝各一兩﹞上每服半兩﹐水二鐘﹐煎八分﹐溫服。﹝止澀之藥﹐不難於澀﹐而難於溫熱﹐尢妙於補血中之气﹐舉下陷之用﹞上二方﹐寒者宜之。蓋亦有血海虛寒而不禁者。

﹝卷之一調經門﹞治經病疼痛

越痛散

治血气虛寒﹐身體作痛。﹝此身痛﹐故其立法如此﹐要知身痛腹痛﹐自是不同﹞虎骨﹝五錢﹞當歸芍藥白術茯苓甘艸續斷防風白芷本附子﹝各三錢﹞上爲粗末。每服五錢﹐水二鐘﹐生薑五片﹐棗三枚﹐煎至一盞﹐不拘時服。此治身痛之劑。

八物湯

治經事將行﹐臍腹絞痛者﹐气滯血澀故也。

當歸川芎芍藥熟地黃玄胡索苦楝﹝碎﹐炒﹐各一錢﹞木香檳榔﹝各五分﹞上作一服﹐水煎﹐食前服。﹝前四味是血﹐後四味是气﹐而川芎血中有气﹐玄胡气中有血﹐不可不知﹞

加味四物湯

治經水將來﹐作疼不止。﹝此方又有破血破气活血行气藥﹐凡將來作痛均可服﹞當歸﹝酒洗﹞川芎﹝各一錢半﹞芍藥﹝炒﹞熟地黃玄胡索蓬術﹝醋煮﹞香附﹝醋煮﹐各一錢﹞砂仁﹝八分﹞桃仁﹝去皮尖﹐七分﹞紅花﹝酒炒﹐五分﹞上銼。水煎服。

烏藥湯

治血海疼痛。﹝此方治气多﹞烏藥﹝二錢半﹞香附﹝二錢﹞當歸﹝一錢﹞木香甘艸﹝炙﹐各五分﹞上銼。水煎服。

加味烏藥湯

治婦人經水欲來﹐臍腹絞痛。

烏藥縮砂木香玄胡索﹝各一兩﹞香附﹝炒去毛﹐二兩﹞甘艸﹝炙﹐一兩半﹞上細銼。每服七錢﹐生薑三片﹐水煎﹐溫服。﹝此全是气藥﹐惟血實者宜之﹐妙在不用血藥﹞

澹寮煮附丸

治經候不調﹐血气刺痛﹐腹脇膨脹﹐頭暈﹐惡心﹐並宜服之。

香附子﹝擦去毛﹐不拘多少﹐米醋浸一日﹐用瓦銚煮令醋盡﹞﹝妙在用醋以入肝行气也﹞上爲末﹐醋糊丸﹐如桐子大。曬漧﹐每服五十丸﹐淡醋湯下。

以上諸方﹐行滯气之劑。

姜黃散

治血髒久冷﹐月水不調﹐及瘀血凝滯﹐臍腹刺痛。

姜黃白芍藥﹝炒﹐三兩﹞當歸牡丹皮玄胡索﹝各二兩﹞川芎蓬術﹝煨﹐切﹞官桂紅花﹝各一兩﹞﹝此與加味四物小異﹐其妙又在去地黃﹐而加官桂﹑姜黃﹞上銼。每服一兩﹐水二盞﹐酒少許同煎﹐食前服。

琥珀散

治婦人月經壅滯﹐每發心腹臍絞痛不可忍﹐及治產後惡露不快﹐血上搶心﹐迷悶不省﹐气絕欲死者。﹝別方琥珀散有琥珀﹐本方無之﹐亦贊其功而借名耳﹞京三稜蓬莪術赤芍藥劉寄奴牡丹皮熟地黃眞蒲黃﹝炒﹞當歸官桂菊花﹝各一兩﹞上前五味﹐用烏豆一升﹐生薑半斤切片﹐米醋四升﹐同煮至豆爛爲度﹐焙漧﹐入後五味﹐同爲細末﹐每服二錢﹐溫酒調下﹐空心食前服。

本事

云﹕一方不用菊花﹑蒲黃﹐用烏藥﹑玄胡索亦佳。予家之祕方也﹐若是尋常血气痛﹐只一服。產後血衝心﹐二服便下﹐常服尢佳。予前後救人急切不少﹐亦宜多合以濟人。

玄胡索散

治血气攻刺疼痛﹐及新舊虛實腹痛。

當歸﹝酒浸﹞赤芍藥﹝炒﹞玄胡索蒲黃﹝隔紙炒﹞桂皮乳香﹝水研﹞沒藥﹝各一錢﹐用乳﹑沒以通气血之滯﹐亦更進一步法也﹞上爲細末。每服三錢﹐溫酒空心服。

當歸散

治婦人久積血气絞痛﹐小便刺痛﹐四肢無力。

當歸赤芍藥﹝酒炒﹞劉寄奴枳殼﹝麩炒﹞玄胡索沒藥﹝各等分﹞上爲末。熱酒調下二錢﹐不拘時服。

經驗方

治婦人臍腹疼痛﹐不省人事﹐只一服立止。人不知者﹐云是心气痛﹐誤矣。

木通﹝去皮﹞芍藥﹝炒﹞五靈脂﹝炒﹐各等分﹞上咀。每服五錢﹐醋水各半盞﹐煎七分﹐溫服。

三神丸

治室女血气相搏﹐腹中刺痛﹐痛引心端﹐經行澀少﹐或經事不調﹐以致疼痛。

橘紅﹝二兩﹞玄胡索﹝去皮﹐醋煮﹞當歸﹝酒浸﹐略炒﹐各一兩﹞上爲細末﹐酒煮﹐米糊爲丸﹐如梧桐子大。每服七十丸﹐加至百丸﹐空心艾湯送下﹐米飲亦可。

交加散

治婦人榮衛不通﹐經脈不調﹐腹中撮痛﹐气多血少﹐結聚爲瘕﹐及產後中風。

生地黃生薑﹝各五兩﹐各研取汁﹞上交互取汁﹐浸渣一夕﹐汁盡爲度﹐各炒黃末之。尋常腹痛﹐酒調下三錢﹐產後尢不可缺。

交加散

治榮衛不和﹐月事湛濁﹐逐散惡血﹐治臍腹撮痛﹐腰腿重墜。﹝此方與琥珀散不相上下﹐而此有白芍﹐似可常服﹞生薑﹝二斤﹐搗取汁存滓用﹞生地黃﹝二斤﹐搗取汁存滓用﹞白芍藥當歸玄胡索﹝醋紙包煨熟﹐用布擦去皮﹞蒲黃﹝隔紙炒﹐各一兩﹞桂心﹝一兩﹞紅花﹝炒﹐無惡血不用﹞沒藥﹝另研﹐各半兩﹞上將地黃汁炒生薑滓﹐生薑汁炒地黃滓﹐各焙漧﹐同諸藥爲細末。每服三錢﹐溫酒調下。若月經不根據常﹐蘇木煎酒調下﹐若腰痛﹐糖球子煎酒調下。

交加地黃丸

治婦人經不調﹐血塊气痞﹐肚腹疼。

生地黃老生薑﹝各一斤﹐俱另搗取汁存滓﹞玄胡索當歸川芎芍藥﹝各二兩﹞明乳香木香﹝各一兩﹞桃仁﹝去皮尖﹞人參﹝各半兩﹞香附﹝半斤﹞﹝一方而有三變矣﹐此又變而爲丸。而沒藥﹑肉桂爲一家﹐此以三香﹑人參﹑桃仁爲一家﹐亦不甚相違。閱古人方﹐須得古人變法﹐乃妙﹞上爲末﹐先以生薑汁浸地黃滓﹐以地黃汁浸生薑滓﹐曬漧﹐皆以汁盡爲度﹐共十一味﹐合一處曬漧﹐研爲末﹐醋糊爲丸。空心姜湯下五七十丸。

瓦楞丸

治瘀血作痛。

香附﹝醋煮﹐四兩﹞當歸牡丹皮桃仁﹝去皮尖﹞大黃﹝蒸﹐各一兩﹞川芎紅花﹝各半兩﹞瓦楞子﹝﹐醋煮一晝夜﹐二兩﹞﹝丹溪治血塊﹐多用瓦楞子。古方治血塊﹐多用姜﹑桂熱藥﹐而此用大黃寒藥﹐宜寒宜熱﹐智者別之﹞上爲末﹐炊餅丸。空心溫酒下三四丸。

以上諸方﹐行瘀血之劑。

桂枝桃仁湯

治經候前偶感風寒﹐腹痛不可忍。

桂枝芍藥生地黃﹝各二錢﹞桃仁﹝去皮尖﹐七錢﹞甘艸﹝炙﹐一錢﹞上爲粗末﹐生薑三片﹐棗一枚﹐水煎溫服。﹝一婦冬月經行﹐偶值歸寧﹐途中傷冷﹐遂經止不行﹐腹痛不可忍﹐予用此藥﹐一劑而痛止﹐經復行﹐其效如神﹞

柴胡丁香湯

治婦人年三十歲﹐臨經預先腰臍痛甚﹐則腹中亦痛﹐經縮二三日。

柴胡﹝一錢半﹞羌活當歸﹝各一錢﹞生地黃﹝一分﹞丁香﹝四分﹞全蠍﹝一个﹐洗﹞上銼。作一服﹐水四盞﹐煎至一盞﹐去渣﹐稍熱﹐食前服。

小溫經湯

治經候不調﹐臟腑冷痛。﹝重在冷痛﹞當歸附子﹝炮﹐各等分﹞上咀。每服三錢﹐水煎﹐空心服。

沒藥除痛散

逐寒邪﹐療腹痛。

蓬術﹝煨﹐一兩﹞當歸玄胡索五靈脂﹝炒﹞肉桂﹝去粗皮﹞良姜﹝炒﹞蒲黃﹝炒﹞甘艸﹝炙﹞沒藥﹝各半兩﹞上爲末。每服五錢﹐溫酒服。

以上諸方﹐祛風冷之劑。

﹝卷之一調經門﹞治經病發熱

逍遙散

治血虛煩熱﹐口燥咽漧﹐減食嗜臥﹐月水不調﹔又主榮衛不和﹐痰嗽潮熱﹐肢體羸瘦﹐漸成骨蒸。﹝此方重在脾胃﹐及行肝膽郁滯﹐故不用生地﹐恐傷胃也﹞當歸﹝酒洗﹞白芍﹝炒﹞白術白茯苓柴胡﹝各一錢﹞甘艸﹝炙﹐五分﹞上加生薑三片﹐麥門冬二十粒﹐去心﹐水煎服﹐不拘時。一方加牡丹皮﹑梔子﹝炒﹞﹐名加味逍遙散。一方加知母﹑地骨皮。有嗽﹐加桑白皮﹑貝母﹑桔梗﹑知母﹑麥冬﹔咳血﹐加生地黃﹑山梔﹑牡丹皮﹔嘔吐﹐加陳皮﹑半夏﹑旋復花﹔嘈雜﹐加姜炒黃連﹐或芩連二陳湯。

加味四物湯

治衝任虛損﹐月水不行﹐肌膚發熱﹐如勞瘵狀。﹝陽勝則熱﹐如肝陰不足而肝火獨甚者宜之。脾胃壯者﹐可加胡黃連﹞當歸川芎白芍藥生地黃﹝各一兩﹞柴胡﹝半兩﹞黃芩﹝二錢半﹞上咀。每服八錢﹐水煎服。如骨蒸﹐四物湯加地骨皮﹑牡丹皮﹐一方四物湯加胡黃連﹐極效。

六神湯

治血气不足﹐肌體煩熱﹐四肢倦怠﹐不進飲食。﹝此治血虛而气分有虛熱者﹞當歸川芎白芍藥熟地黃黃地骨皮﹝各一錢﹞上咀。水煎﹐空心服。

﹝卷之一調經門﹞治往來寒熱

本事方

治婦人血脈不調﹐往來寒熱﹐狀如勞倦。

當歸川芎黃甘艸官桂﹝各一兩﹞熟地黃白芍藥白術﹝各二兩﹞柴胡阿膠﹝碎﹐炒﹐各半兩﹞上爲細末。每服五錢﹐棗一枚﹐水煎﹐空心服﹐白湯點服亦得。當永不生帶下﹐調血脈﹐養子宮﹐終身無病。﹝陽虛則惡寒﹐陰虛則發熱﹐此方气血並補﹐與十全大補湯同﹐乃獨無人參﹐而柴胡﹑阿膠是肝經中藥﹐亦治寒熱之要訣也﹞

地骨皮散

治血風气虛﹐時作寒熱﹐或晡熱內熱。

地骨皮柴胡﹝各一兩﹞桑白皮﹝炒﹞枳殼﹝麩炒﹞前胡黃﹝炒﹐各七錢五分﹞人參白茯苓白芍藥甘艸五加皮桂心﹝各半兩﹞上咀。每服三五錢﹐水一盞半﹐生薑三片﹐煎七分服。﹝按黃﹑人參﹑桂心﹐是補肺溫气藥﹔桑皮﹑枳殼﹑地骨皮﹐是瀉肺淸熱藥﹔白芍﹑茯苓是降收之味﹔五加﹑前胡是行散之味。而乃並用之﹐重在气虛有火﹐當以分兩中求之﹐疾苦中審之﹐則巧妙自得﹞

柴胡散

治婦人寒熱體瘦﹐肢節疼痛﹐口干心煩﹐不欲飲食。

北柴胡赤茯苓黃白術﹝各一錢﹞麥門冬﹝去心﹐三錢﹞鱉甲﹝醋炙﹐二錢﹞人參地骨皮枳殼﹝麩炒﹞生地黃桑白皮赤芍藥桔梗甘艸﹝各五分﹞上作一服﹐水二鐘﹐生薑三片﹐煎至一鐘﹐不拘時服。﹝參﹑﹑白術﹐益肺脾三焦元气﹐而治不欲食﹔麥冬﹑生地﹐淸心與包絡中火而生血﹐以治口干心煩﹔柴胡﹑鱉甲﹐解骨節中熱而外散﹔赤茯苓﹑赤芍﹐導心火散血熱而下行﹔枳﹑桔﹑地骨﹑桑皮﹐瀉肺火散結气於胸中。亦補中有瀉之方也。要知不用芎﹑歸之旨﹐乃妙﹞

七寶湯

治寒熱往來。

防風﹝去蘆﹞知母生地黃﹝各半兩﹞柴胡﹝去蘆﹞前胡﹝去蘆﹞秦艽甘艸﹝炙﹐各二錢半﹞上咀。每服五錢﹐水一盞半﹐加人參三寸﹐煎七分服。﹝邪在表而寒者宜防風﹔邪在裏而熱者宜知母﹐胸中熱結宜前胡﹔經絡熱結宜秦艽﹑柴胡﹐解表裏陰陽不分之寒熱﹔甘艸﹑人參益气﹐以防解散之虞﹔生地涼血﹐以爲陽气之守。是方以邪結而气血未虛者宜之﹞

柴胡四物湯

治婦人日久虛勞﹐微有寒熱﹐此四物湯與小柴胡湯合方也。﹝曰微有寒熱﹐則似病未甚﹞當歸川芎芍藥熟地黃﹝各一兩半﹞柴胡﹝八錢﹞人參黃芩半夏甘艸﹝各三錢﹞上銼。每服一兩﹐生薑三片﹐水煎服。

柴胡抑肝散

治寡居獨陰無陽﹐欲心萌而多不遂﹐是以惡寒發熱類瘧證。

柴胡﹝二錢半﹞靑皮﹝二錢﹞赤芍藥﹝炒﹞牡丹皮﹝各一錢半﹞蒼術﹝米泔浸炒﹞山梔子﹝炒﹞地骨皮香附子﹝各一錢﹞神曲﹝八分﹞川芎﹝七分﹞生地黃連翹﹝各五分﹞甘艸﹝三分﹞上銼﹐加生薑﹐水煎服一服﹐空心臨臥服。﹝此方疏肝開郁﹐散結气結血﹐涼心啟脾﹐自是一種心印。乃越鞠丸之套方也﹐分兩妙﹞

生地黃丸

治師尼寡婦﹐寒熱如瘧﹐欲男子不得者。

生地黃﹝二兩﹞赤芍藥﹝一兩﹞柴胡黃芩秦艽﹝各五錢﹞上爲末﹐煉蜜丸﹐如桐子大。每服三十丸﹐煎烏梅湯吞下﹐日三服。﹝此方減當歸﹐爲厥陰肝經郁火結血之劑﹞

﹝卷之一調經門﹞治熱入血室

小柴胡加地黃湯

治婦人中風﹐發熱惡寒﹐經水適來﹐晝則明了﹐夜則譫語﹐如見鬼狀﹐發作有時﹐此名熱入血室。亦治產後惡露方來﹐忽然斷絕。

柴胡﹝三錢﹞半夏黃芩﹝各二錢﹞人參﹝一錢半﹞甘艸﹝五分﹞生地黃﹝一錢半﹞上作一服﹐水二鐘﹐生薑五片﹐棗二枚﹐煎一鐘﹐不拘時服。

四物湯用生地黃加柴胡煎服﹐亦可。﹝按此乃治太陽傳經病﹐蓋經血適來﹐則血室虛﹐邪乘虛入而爲越經﹐然血室與胃府有气血之分﹐故譫語有晝夜之別﹐日如見鬼者﹐以肝藏邪客而魂不安﹐本神自病也。用少柴胡以解表裏之邪﹐用生地黃以涼血中之熱﹐設有不愈﹐則又有期門之刺矣。其加桃仁紅花及承气﹑抵當等湯者﹐各因其微甚而瀉之也﹞

漧薑柴胡湯

治婦人傷寒﹐經脈方來﹐熱入血室﹐寒熱如瘧﹐或狂言見鬼。

柴胡﹝一錢﹞桂枝﹝三分﹞栝蔞根﹝五分﹞牡蠣﹝﹞漧薑﹝炮﹞甘艸﹝炒﹐各三分﹞上水煎服。汗出而愈。

牛黃膏

治熱入血室﹐發狂不認人者。

牛黃﹝二錢半﹞朱砂郁金牡丹皮﹝各三錢﹞腦子甘艸﹝各一錢﹞上爲細末﹐煉蜜丸﹐如皂角子大。每服一丸﹐新水化下。﹝同一熱入血室寒熱也﹐而此有用前方﹐反用姜桂﹑牡蠣何歟﹖又與柴胡姜桂湯不相上下﹐此但少知母﹑黃芩耳。可見古方增減一味﹐自有脈絡﹐不可輕視﹐然其竅要在如瘧﹐並汗出而愈上探討便知。與前方不同﹐眞活法也﹐可發人之智能。此眞是心經藥﹐要知子母相傳之理﹞

海蛤散

治婦人傷寒﹐血結胸膈﹐宜服此藥﹐及鍼期門穴。

海蛤滑石﹝﹐水飛﹞甘艸﹝各五錢﹞芒硝﹝一兩﹞上爲末。每服二錢﹐用雞子淸調下。小腸通利﹐其結血自散﹐更用桂枝紅花湯﹐發其汗則愈。﹝此非熱入血室證﹐乃是血結胸膈方。今集入此者﹐要以肝脈布脇循喉嚨也。鍼法俱妙﹐發汗尢妙﹞

卷之二經閉門血崩門

﹝卷之二經閉門﹞論經閉由二陽之病治宜瀉心火養脾血

潔古

曰﹕女子月事不來者﹐先瀉心火﹐血自下也。《內經》曰﹕二陽之病發心脾﹐有不得隱曲﹐故女子不月﹐其傳爲風消。王啟玄注曰﹕大腸胃熱也。心脾受之﹐心主血﹐心病則血不流﹔脾主味﹐脾病則味不化﹐味不化﹐則精不足﹐故其病則不能隱曲。脾土已虧﹐則風邪勝﹐而气愈消也。又經曰﹕月事不來者﹐胞脈閉也。胞脈屬於心﹐絡於胞中﹐今气上迫肺﹐心气不得下通﹐故月事不來。先服降心火之劑﹐後服《局方》中五補丸﹐後以衛生湯治脾養血也。﹝瀉心火﹑養脾血﹐是從本文之義。愚謂當原隱曲推解﹐蓋人有隱情曲意﹐難以舒其衷者﹐則气郁而不暢﹐不暢則心气不開﹐脾气不化﹐水谷日少﹐不能變見气血﹐以入二陽之血海矣﹐血海無餘﹐所以不月也﹐傳爲風消者﹐陽明主肌肉﹐血不足則肌肉不榮﹐其不消瘦乎﹖風之名﹐火之化也﹐故當根不得隱曲上看﹐乃有本﹞

﹝卷之二經閉門﹞論經閉不行有三治宜補血瀉火

東垣

曰﹕經閉不行有三﹐婦人脾胃久虛﹐形體羸弱﹐气血俱衰﹐而致經水斷絕不行﹔或病中消胃熱﹐善食漸瘦﹐津液不生。夫經者﹐血脈津液所化﹐津液旣絕﹐爲熱所爍﹐肌肉漸瘦﹐時見渴燥﹐血海枯竭﹐病名曰血枯經絕﹐宜瀉胃之燥熱﹐補益气血﹐經自行矣﹝立方固有法﹐然不必太泥﹐因人易轍可也﹞。此病或經適行而有子﹐子亦不成﹐而爲胎病者有矣﹝此中焦胃熱結也﹞。或心包絡脈洪數﹐躁作時見大便祕澀﹐小便𨿽淸不利﹐而經水閉絕不行﹐此乃血海漧枯﹐宜調血脈﹐除包絡中火邪﹐而經自行矣﹝此下焦胞脈熱結也﹞。或因勞心﹐心火上行﹐月事不來者﹐胞脈閉也。胞脈者﹐屬於心﹐而絡於胞中。今气上迫肺﹐心气不得下通﹐故月事不來﹐宜安心補血瀉火﹐經自行矣﹝此上焦心肺熱結也﹞。

樓氏

曰﹕上東垣﹑潔古治血枯之法﹐皆主於補血瀉火也。補血者﹐四物之類﹐瀉火者﹐東垣分上中下。故火在中﹐則善食消渴﹐治以調胃承气之類。火在下﹐則大小便祕澀﹐治以玉燭之類。玉燭者﹐四物與調胃承气等分也。火在上﹐則得於勞心﹐治以芩連及三和之類。三和者﹐四物涼膈等分也。潔古先服降心火之劑者﹐蓋亦芩連三和玉燭之類﹐後服五補衛生者﹐亦補气之劑也。﹝據此論當有四證﹐如胃熱﹑包絡熱﹑勞心熱三證﹐皆有餘﹐宜瀉火養胃是矣。而所言脾胃久虛﹐致經水斷絕﹐一癥﹐又當以補脾胃爲主﹐豈得捨而勿論耶。蓋水入於經﹐其血乃生﹐谷入於胃﹐脈道乃行﹐水去榮散﹐谷消衛亡。況脾統諸經之血﹐而以久虛之脾胃﹐以致气血俱衰者﹐可不爲之補益乎。卽此以分虛實﹐明是四證無疑﹐而樓全善乃遺補虛一證﹐何歟﹞

﹝卷之二經閉門﹞論經閉因肝勞血傷

駱氏

曰﹕經云有病胸脇支滿﹐妨於食﹐病至則先聞腥臊臭﹐出淸液﹐先唾血﹐四肢淸﹐目眩﹐時時前後血﹐病名曰血枯﹝此病機也﹐宜知﹞。此年少時因大脫血﹐或醉而入房﹐虧損腎肝。蓋肝藏血﹐受天一之气以爲滋榮﹐其經上貫膈﹐布脇肋。若脫血失精﹐肝气已傷﹐肝血枯涸不榮﹐而胸脇滿﹐妨於食﹐則肝病傳脾而聞腥臊臭﹐出淸液。若以肝病而肺乘之﹐則唾血﹐四肢淸﹐目眩﹐時時前後血出﹐皆肝血傷之癥也。﹝胸脇滿證﹐人皆伐肝﹐豈知血枯之故﹐宜養肝血也﹐當須識此﹞

﹝卷之二經閉門﹞論經閉因勞傷當大補脾胃

良方

云﹕婦人月水不通﹐或因醉飽入房﹐或因勞役過度﹐或因吐血失血﹐傷損肝脾﹐但滋其化源﹐其經自通﹐若小便不利﹐苦頭眩痛﹐腰背作痛﹐足寒時痛﹐久而血結於內﹐變爲瘕﹔若血水相並﹐脾胃虛弱﹐壅滯不通﹐變爲水腫﹔若脾气衰弱﹐不能制水﹐漸漬肌肉﹐變爲腫滿。當益其津液﹐大補脾胃﹐方可保生。王節齋曰﹕婦人女子經脈不行﹐多有脾胃損傷而致者﹐不可便認作經閉死血﹐輕用通經破血之藥﹝發所未發﹐極是。但有肝气郁滯﹐以致脾土失運不能化血者﹐又須和肝气爲要﹐醫者知之﹞。遇有此證﹐便須審其脾胃如何﹖若因飲食勞倦﹐損傷脾胃﹐少食惡食﹐泄瀉疼痛﹐或因誤服汗下攻克藥﹐傷其中气﹐以致血少而不行者﹐只宜補養脾胃﹐用白術爲君﹐茯苓﹑芍藥爲臣﹐佐以黃﹑甘艸﹑陳皮﹑麥芽﹑川芎﹑當歸﹑柴胡等分﹐脾肝藥能生血而經自行矣。又有飲食積滯﹐致損脾胃者﹐亦宜消積補脾。若脾胃無病﹐果有血塊凝結﹐方宜行血通經。

﹝卷之二經閉門﹞論室女經閉成勞因思慮傷心

寇宗

曰﹕夫人之生﹐以气血爲本。人之病﹐未有不先傷其血气者﹐若室女童男﹐積想在心﹐思慮過度﹐多致勞損﹐男子則神色消散﹐女子則月水先閉。蓋憂愁思慮則傷心﹐而血逆竭﹐神色先散﹐月水先閉﹔且心病﹐則不能養脾﹐故不嗜食﹔脾虛則金虧﹐故發嗽﹐腎水絕﹐則木气不榮﹐而四肢幹痿﹐故多怒﹐鬢髮焦﹐筋骨痿﹐若五臟傳徧則死。自能攺易心志。用藥扶持﹐庶可保生。切不可用靑蒿﹝此用靑蒿者亦不妨﹐以其淸气中熱也﹞﹑虻虫等涼血行血﹐宜用柏子仁丸﹑澤蘭湯﹐益陰血﹐

薛氏

曰﹕經云五穀入於胃﹐其糟粕津液宗气﹐分爲三隧。故宗气積於胸中﹐出於喉嚨﹐以貫心肺而行呼吸。榮气者﹐泌其津液﹐注之於脈﹐化以爲血﹐以榮四末﹐內養五臟六腑﹝亦須兼脾﹐盡胃陽脾陰﹐主治有異也﹞。

若服苦寒之劑﹐復傷胃气﹐必致不起。

一室女年十七﹐久不愈﹐天癸未通﹐發熱咳嗽﹐飲食少思﹐欲用通經丸。余曰﹕此蓋因稟气不足﹐陰血未充故耳﹐但養气血﹐益津液﹐其經自行。彼惑於速效﹐仍用之。余曰﹕非其治也。此乃剽悍之劑﹐大助陽火﹐陰血得之則妄行﹐脾胃得之則愈虛。後果經血妄行﹐飲食愈少﹐遂致不救。

脈經

云﹐有一婦將一女子﹐年十五所來診。言女子年十四時﹐經水自下﹐今經反斷﹐其母言恐怖。師曰﹕若是夫人親女﹐必夫人年十四時﹐亦以經水下﹐所以斷﹐此爲避年﹝旣有避年之名﹐不必彊求其治﹞﹐勿怪﹐後當自下。此眞气猶怯﹐稟賦素弱而然也。宜固天元眞气﹐使水升火降﹐則五臟自和﹐而經脈通矣。

﹝卷之二經閉門﹞論經閉因積冷結气

要略

曰﹕婦人之病﹐因虛積冷結气爲證。經水斷絕﹐至有歷年血寒﹐積結胞門﹐寒傷經絡﹝分耗也﹞。凝堅在上﹐嘔吐涎唾﹐久成肺癰﹐形體損分。在中盤結﹐繞臍寒疝﹔或兩脇疼痛﹐與髒相連﹐或結熱中﹐病在關元﹔脈數無瘡﹐肌若魚鱗﹐時著男子﹐非止女身。在下未多﹐經候不勻﹐令陰掣痛﹐少腹惡寒﹔或引腰脊﹐下根气沖﹐气沖急痛﹐膝脛疼煩﹔奄忽眩冒﹐狀是厥癲﹔或有憂慘﹐悲傷多嗔﹔此皆帶下﹐非有鬼神。久則羸瘦﹐脈虛多寒﹔三十六病﹐千變萬端﹔審脈陰陽﹐虛實緊弦﹔行其鍼藥﹐治危得安﹔其𨿽同病﹐脈各異源﹔子當辧記﹐勿謂不然。

﹝卷之二經閉門﹞論經閉因痰飲所隔

張子和

云﹕凡婦人月事不來﹐用茶調散吐之﹝據此吐法﹐能學子和者則可﹐在他人則不可。用吐固是一法﹐然體虛者不宜﹞﹐次用玉燭散﹑芎歸湯﹑三和湯﹑桂苓白術散之類﹐降心火﹐益腎水﹐開胃進食﹐分陰陽﹐利水道之藥也。

一婦人月事不行﹐寒熱往來﹐口漧頰赤﹐飲食少﹐旦暮間咳一二聲﹐諸醫皆用虻虫﹑水蛭﹑漧漆﹑砂﹑芫靑﹑紅娘子﹑沒藥﹑血竭之類﹐惟戴人不然。曰古方𨿽有此法﹐柰病患服之﹐必臍腹發痛﹐飲食不進。乃命止藥﹐飲食少進。《內經》曰﹕二陽之病發心脾。心受之則血不流﹐故女子不月。旣心受積熱﹐宜抑火升水﹐流濕潤燥﹐開胃誘食。乃湧出痰一二升﹝惟有痰者可用﹐亦須形病俱實﹞﹐下泄水五六行﹐濕水上下皆去﹐血气自然湍流﹐月事不爲水濕所隔﹐自根據期而至矣。亦不用虻虫﹑水蛭之類有毒之藥﹐如用之﹐則月經總來﹐小溲反閉﹐他證生矣。凡精血不足﹐宜補之以食﹐大忌有毒之藥﹐偏勝而致夭閼多矣。

一婦人年三十四歲﹐經水不行﹐寒熱往來﹐面色萎黃﹐唇焦頰赤﹐時咳二三聲。問其所服之藥﹐黑神散﹑烏金丸﹑四物湯﹑燒肝散﹑鱉甲散﹑建中湯﹑寧肺散﹐鍼艾千百﹐轉劇﹐家人意倦﹐不欲求治。戴人憫之﹐先湧痰五六升﹐午前湧畢﹐午後進食﹐飲證悉除﹝形盛气實病﹐其藥當然非輕試之法﹐愼之﹞。後三日復輕湧之﹐又去痰一二升﹐食益進﹔不數日﹐又下通經散﹐瀉訖一二升。數日﹐去死皮數重﹐小者如麩片﹐大者如葦膜﹐不月餘經水自行﹐神气大康矣。

﹝卷之二經閉門﹞論下利經斷利止經來

脈經

曰﹕婦人下利而經水反斷者﹐何也﹖師曰﹕但當止利﹐經當自下﹐勿怪。所以利不止而經斷者﹐但下利亡津液﹐故經斷。利止津液復﹐經當自下。若婦人血下﹐咽漧而不渴﹐其經必斷﹐此榮不足﹐本自有微寒﹐故不引飲。渴而引飲者﹐津液得通﹐榮衛自和﹐其經必復下。

﹝卷之二經閉門﹞論經閉總因血滯血枯

李氏

曰﹕婦人以血爲主﹐天眞气降﹐壬癸水合﹐腎气全盛﹐血脈流行﹐當以三旬一見﹐以象月盈則虧﹐故曰月經。經行與產後一般﹐若其時余血一點未淨﹐或外被風寒及濕冷暑熱邪气﹐或內傷生冷﹐七情鬱結﹐爲痰爲瘀﹐凝積於中﹐曰血滯。或經止後﹐用力太過﹐入房太甚﹐及服食燥熱﹐以致火動﹐邪气盛而津液衰﹐曰血枯。

良方

云﹕經後被驚﹐則血气錯亂妄行﹝驚則气亂﹐故錯經妄行﹞﹐逆於上﹐則從口鼻而出﹝怒則气逆上衝﹐甚則嘔血﹞﹔逆於身﹐則血水相搏﹐變爲水腫﹔恚怒﹐則气血逆於腰腿﹑心腹﹑背脇﹐手足之間重痛﹐經行則發﹐過期則止﹔怒極傷肝﹐則有眩暈﹑嘔血﹑瘰﹑血風﹑瘡瘍等病﹐加之經血滲漏於其間﹐遂成竅血生瘡﹐淋瀝不斷﹔濕熱相搏﹐遂爲崩帶﹔血結於內﹐變爲瘕。凡此變證百出﹐不過血滯與枯而已﹝總結﹞。但血滯亦有虛熱﹐血枯亦有虛熱﹐故重則經閉不通。以滯﹑枯分言﹐輕則經水不調﹐止言虛與熱而已。血滯經閉宜破者﹐原因飲食毒熱﹐或暴怒﹐凝瘀積痰﹐直須大黃﹑漧漆之類﹐推陳致新﹐俾舊血消而新血生也。若气旺血枯﹐起於勞役憂思﹐卻宜溫和滋補﹐或兼有痰火濕熱﹐尢宜淸之涼之﹐每以肉桂爲佐者﹐熱則血行也。但不可純用峻藥﹐以虧陰道。

至於耗气益血之說﹐𨿽女科要法﹐但血爲气配﹐气熱則熱﹐气寒則寒﹐气升則升﹐气降則降﹐气行則行﹐气滯則滯。如果郁火﹐气盛於血者﹐方可單用香附丸散﹑抑气散﹐當加木香﹑檳榔﹑枳殼﹐以開郁行气。若气亂則調﹐气冷則溫﹐气虛則補﹐男女一般﹐陽生則陰自長﹐气衰則血亦涸﹐豈可專耗其气耶﹖論者多泥叔和血旺气衰﹐不知叔和論肝肺二脈﹝以肝藏血﹑肺主气也﹞﹐則宜肝旺於肺﹐其實气血平和有孕﹐故繼曰兩髒通和。但婦人見偏性鄙﹐婢外家志不得伸﹐鬱怒無時不起﹐故香附爲女人仙藥。經曰﹕邪气勝則實﹐正气奪則虛。可不悟諸﹐大槪只虛熱痰气四證而已。不調亦大相同﹐隨證調治﹐飲食調和﹐自然血气流通。更有凝滯﹐然後可用紅花當歸散﹑紫葳散﹑通經丸﹑導經丸之類。虛者只用當歸散以通之。通後又須養血益陰﹐使津液流通。苟不務气血充和﹐而惟以毒藥攻逼﹐是求千金於乞丐﹐必死而後已。

﹝卷之二經閉門﹞論經閉大法

丹溪

云﹕經不通﹐或因墮胎及多產傷血﹐或因久患潮熱銷血﹐或因久發盜汗耗血﹐或因脾胃不和﹐飲食少進而不生血﹐或因痢疾失血﹐治宜生血補血﹐除熱調和之劑﹐隨證用之。

或因七情傷心﹐心气停結﹐故血閉而不行﹐宜調心气﹐通心經﹐使血生而經自行矣。﹝生血在補脾胃﹐調飲食﹐適寒溫﹐所謂脾旺則能生血也。至於心气結者﹐宜調心﹐又爲心主血也﹞

﹝卷之二經閉門﹞脈法

脈經

曰﹕腎脈微澀爲不月。﹝經閉脈法﹐備前調經門﹐當參看。﹞

﹝卷之二經閉門﹞治血枯經閉

玉燭散

治胃熱消渴﹐善食漸瘦﹐津液爲熱燥竭﹐以致血海漧枯。﹝此卽四物湯與調胃承气湯合方也。﹞當歸川芎白芍藥地黃大黃芒硝甘艸﹝各等分﹞上銼。每服八錢﹐水煎﹐食前服。

三和散

治勞心﹐心火上行﹐以致胞脈閉塞﹐月事不來。﹝此卽四物湯與涼膈散合方也﹞﹝此治勞心之實熱者也﹐如心虛而熱收於內﹐與夫心虛而土衰者﹐不宜妄用﹞當歸川芎白芍藥地黃大黃朴硝黃芩梔子連翹薄荷甘艸﹝各等分﹞上銼。每服八錢﹐水煎服。

二黃散

治婦人室女﹐經脈不通﹐服之如神。

大黃﹝燒存性﹐二錢﹞生地黃﹝三錢﹞上爲末。作一服﹐空心好酒調下。

二气丸

治月水不調﹐斷絕不產﹐面黃肌瘦﹐憔悴﹐不美食﹐有燥熱﹐以柴胡引子相參服之。

大黃﹝四兩﹐另爲末﹐醋一升﹐慢火熬爲膏子﹞當歸白芍藥﹝各二兩﹞上爲末﹐以膏子和丸﹐如桐子大。每服二十丸﹐淡醋湯下﹐食前服﹐日進三服。

﹝四方俱用大黃﹐而配合不離四物﹐自有輕重緩急不同﹐宜加詳之﹞

五補丸

補諸虛﹐安五臟﹐堅骨髓﹐養精神。凡胞脈閉﹐先服降心火之劑﹐後服此丸及衛生湯﹐以治脾養血也。

熟地黃人參牛膝﹝酒浸去蘆﹐焙漧﹞白茯苓地骨皮﹝各等分﹞上爲細末﹐煉蜜丸﹐如桐子大。每服三五十丸﹐空心溫酒下。﹝熟地以補天一之水﹐人參以生天一之气﹐所謂水生於气也﹐然气不降則水不生﹐故用白茯苓以降天气﹐地骨皮以淸气中之火﹐牛膝引之下行﹐此立方之大意也﹞

衛生湯

當歸白芍藥﹝各二兩﹞黃﹝三兩﹞甘艸﹝一兩﹞上爲末。每服半兩﹐水二盞﹐煎至一盞﹐空心溫服。如虛者﹐加人參一兩。

﹝五補丸補水之源﹐衛生湯行已生之血﹐蓋地黃﹑茯苓﹑人參﹐俱補裏气之不足﹐而黃﹑甘艸﹐又益表气之不足﹐當歸﹑芍藥行肝血之不足﹐有先後天之意焉﹞潔古先服降心火之劑者﹐蓋亦芩連﹑三和﹑玉燭之類﹐後服五補﹐衛生者﹐亦補气之劑也。

柏子仁丸

治血虛有火﹐月經耗損﹐漸至不通﹐日漸羸瘦﹐而生潮熱﹐並治室女思慮成勞經閉。愼勿以毒藥通之﹐宜此兼服澤蘭湯。

柏子仁﹝炒﹐另研﹞牛膝﹝酒洗﹞捲柏﹝各半兩﹞澤蘭葉續斷﹝各二兩﹞熟地黃﹝三兩﹐酒浸半日﹐石臼內杵成膏﹞上爲細末﹐煉蜜丸﹐如桐子大。空心米飲下三十丸。﹝夫血生於心﹐心火旺則津枯而血不化﹐故用柏子仁以潤心而生津﹐火位之下﹐水气承之﹐故用熟地黃以滋水﹐其四種皆通血脈﹐而續絕有也﹞

澤蘭湯

治證同前。

澤蘭葉﹝三兩﹞當歸﹝酒洗﹞芍藥﹝炒﹐各一兩﹞甘艸﹝五錢﹞上爲粗末。每服五錢﹐水二盞﹐煎一盞﹐溫服。

加味補中益气湯

治飲食勞倦﹐損傷脾胃﹐气弱體倦﹐發熱作渴﹐飲食減少而不生血者。

黃人參甘艸﹝炙﹞白術當歸陳皮﹝各一錢﹞升麻柴胡﹝各三分﹞生地黃天花粉﹝各八分﹞上銼。加生薑﹐作一服﹐水煎服。﹝若胃寒﹐而色不華者﹐去生地﹑花粉﹐有虛火者宜加﹞

十全大補湯

治墮胎﹐及多產育傷血﹐或誤服汗下克伐之藥﹐以致血衰气乏﹐而經不行者。﹝此方溫補气血爲主﹐所謂勞者溫之﹐損者溫之是也﹞人參白術白茯苓甘艸﹝炙﹞當歸川芎白芍藥熟地黃黃肉桂﹝各二錢﹞上銼。作一服﹐水煎服。

養眞湯

治婦人經閉不通﹐臍下有塊﹐已經三載﹐百藥無效﹐服此數劑經行。又投數劑﹐而塊消矣。﹝以上十一方﹐重在血枯二字﹞當歸﹝酒洗﹞川芎白芍藥﹝酒炒﹞熟地黃﹝薑汁炒﹞白茯苓陳皮梔子﹝炒﹞山茱萸﹝去核﹞益母艸小茴香﹝酒炒﹞香附子﹝醋浸炒﹐各等分﹞上銼。每服一兩﹐水煎服﹐五六劑後﹐經通﹐作丸服。﹝凡通經消塊﹐俱用破气削堅﹑大熱大毒之類﹐而此方俱以行气調气血﹐散結气﹐暖下元之藥等分﹐而又以山梔涼藥佐之﹐何也﹖但聞山梔能治塊中之火﹐未聞能治三年之塊而通經也﹐在善用之﹞

﹝卷之二經閉門﹞治血澀經閉

溫經湯

治經道不行﹐繞臍寒疝痛徹﹐其脈沈緊。此由寒气客於血室﹐血凝不行﹐爲气所衝﹐新血與故血相搏﹐所以作痛﹐宜此湯與桂枝桃仁湯。

當歸川芎芍藥官桂牡丹皮蓬術﹝各一錢﹞人參牛膝﹝各一錢﹞甘艸﹝炙﹐五分﹞上咀。水二鐘﹐煎至一鐘﹐不拘時服。﹝此溫行之劑也﹐以四物去地黃﹐恐凝滯耳﹐人參得官桂則能溫行﹐故加之。然諸痛忌參﹑術﹐亦有不必用者﹐在去取之有法焉﹞

桂枝桃仁湯

治證同前。

方見調經門。﹝疼痛條﹞

紅花當歸散

治婦人經候不行﹐或積瘀血﹐腰腹疼痛﹐及室女月經不通。

紅花當歸尾紫葳牛膝蘇木﹝細銼﹞甘艸﹝各二兩﹞赤芍藥﹝九兩﹞劉寄奴﹝五兩﹞桂心白芷﹝各一兩半﹞上爲細末。空心熱酒調下三錢﹐食前臨臥再服﹝此皆破血之藥﹐然不用川芎以行血海之血﹐而用白芷以行陽明之經者﹐以血海隸乎陽明也﹞。若久血不行﹐濃煎紅花酒下﹐孕婦勿服。一名淩霄花﹐卽紫葳。

行經紅花湯

治婦人室女經候不行﹐時作脹痛。

當歸尾赤芍藥紫葳劉寄奴牛膝玄胡索紅花蘇木桃仁﹝炒﹐各一錢﹞靑皮香附﹝各八分﹞桂心﹝五分﹞上作一服﹐水煎﹐空心服。﹝此與前方不相連﹐而靑皮﹑桃仁﹐乃厥陰肝經藥﹐要分別此義﹞

淩霄花散

治婦人月水不行﹐發熱腹痛。

當歸赤芍藥淩霄花劉寄奴牡丹皮﹝酒洗﹞玄胡索官桂白芷紅花﹝酒浸﹐各等分﹞上咀。每服四錢﹐水一盞﹐酒半盞﹐煎服。﹝總是破血行經藥﹐而發熱二字實略之﹐卽丹皮涼血﹐而官桂﹑白芷非溫熱之味乎﹖蓋重在不行﹐而不重在熱也﹐竊觀酒洗﹑酒浸﹑酒煎之法﹐然乎﹐否乎﹞

瑞金散

治婦人血气撮痛﹐月經不行。

片姜黃﹝四兩﹞當歸赤芍藥川芎牡丹皮蓬莪術玄胡索官桂紅花﹝各二兩﹞上咀。每服八錢﹐水一盞﹐酒三分﹐煎八分﹐食前服。﹝姜黃﹑莪術﹐又兼在气﹑在肝之理﹞

土牛膝散

治婦人室女血閉不通﹐五心煩熱。﹝專主血閉﹐曾借此以治婦人血塊作痛有效﹞土牛膝當歸尾﹝各一兩﹞桃仁﹝去皮﹐麩炒﹞紅花﹝各半兩﹞上爲細末。每服二錢﹐空心溫酒下。

當歸散

治血脈不通。﹝專主在脈絡﹞當歸穿山甲﹝微炒﹞蒲黃﹝炒﹐各半兩﹞辰砂﹝另研﹐一錢﹞麝香﹝少許﹞上爲細末﹐研勻。每服二錢﹐食前熱酒調下。

琥珀散

治心膈迷悶﹐腹髒撮痛﹐气急气悶﹝此專在气﹞﹐月信不通等疾。

天臺烏藥﹝二兩﹞當歸蓬術﹝煨﹐切﹐各一兩﹞上爲細末。每服二錢﹐溫酒調下﹐後以食壓之。忌生冷油膩。產後諸疾﹐炒姜酒調下。

桃奴飲子

治婦人室女月經不通﹐漸成脹滿﹐及治男子墜馬跌撲損傷﹐以致瘀血停積﹐欲成血蠱病者﹐悉皆治之。

桃奴﹝桃樹上嫩桃幹朽不落者﹐冬月及正月收﹞鼠糞﹝卽雄鼠糞也﹐兩頭尖者是﹞玄胡索五靈脂肉桂香附子砂仁桃仁﹝去皮尖﹐另研﹐各等分﹞上爲細末。每服三錢﹐空心溫酒調下。﹝類濁陰之物﹐以破污積之血﹐佐溫熱之味﹐以行停滯血气﹐蓋爲气血流也﹞

萬病丸

治經事不來﹐繞臍寒疝痛。

漧漆﹝杵碎炒煙盡﹐須靑白﹐如此一時﹞牛膝﹝去苗酒浸一宿﹐焙漧﹐各一兩﹞上爲末﹐以生地黃汁一升﹐入二藥末﹐銀器內慢火熬﹐﹝妙在以生地汁熬破血藥﹐大有見解﹞可丸卽丸﹐如桐子大。

每服二丸﹐空心米飲或酒下。

以上諸方俱輕劑﹐隨寒熱選用。

通經丸

治經閉不通﹐及血塊疼痛。﹝不用虻虫﹑水蛭﹑斑蝥之類﹐是重劑中之輕者﹐最穩﹞歸尾桃仁﹝去皮尖﹞大黃﹝煨﹞牡丹皮漧漆﹝炒煙盡﹞肉桂牛膝莪術﹝各一兩﹞三稜﹝醋炒﹐五錢﹞麝香﹝八分﹞上爲末﹐皂角五錢﹐芫花二錢﹐水煎糊爲丸﹐如桐子大。每服五十丸﹐米湯下。

產寶方

治月經不通﹐腹中痛。

牛膝﹝六分﹞大黃桃仁﹝去皮尖﹐炒﹞細辛﹝各五分﹞川芎當歸﹝各四分﹞水蛭﹝三分﹐糯米炒黃﹐水蛭須炒十分焦﹐蓋生則害人也﹞上爲細末﹐煉蜜丸﹐桐子大。每服二十丸﹐空心溫酒下。

千金桃仁煎

治血積瘕﹐月水不行。﹝此涼行之劑﹐血因熱結者宜之﹞大黃﹝濕紙裹煨﹞桃仁﹝去皮尖﹐炒﹞朴硝﹝各二兩﹞虻虫﹝一兩﹐去足翅炒黑﹞上爲細末﹐醋二升半﹐銀石器中﹐慢火熬膏﹐卻入大黃﹑虻虫﹑桃仁末﹐不住攪﹐度可丸﹐卻入朴硝再攪﹐良久出之﹐丸如桐子大。五更初﹐溫酒下五丸。至日午取下如赤豆汁雞肝蝦蟆衣樣﹐候鮮紅住﹐仍以調气藥補之。

和血通經丸

治婦人經水凝滯不行﹐腰背臍腹疼痛﹐漸成血塊。﹝按方廣云﹕月候不通﹐有血滯者﹑血枯者。此方用之於血滯則可﹐用之於血枯是求千金於乞丐矣﹐審之﹞芍藥﹝一兩﹞當歸木香肉桂漧漆﹝炒煙盡﹞五靈脂大黃廣術﹝煨﹐各半兩﹞水蛭﹝炒﹐二錢半﹞虻虫﹝三十四个去頭足翅﹐焙﹞﹝蛭虻皆蝕血﹐故用之以破堅﹐苟非血塊﹐不宜用﹞桃仁﹝二十七个﹐湯浸﹐去皮尖﹞上爲末﹐醋糊丸﹐如桐子大。食前醋湯或酒下二十丸。

斑蝥通經丸

治經候閉塞﹐亦治幹血气。

班蝥﹝二十个﹐糯米炒﹞﹝斑蝥大毒之物﹐服之能令小便祕澀不通﹐以木香﹑滑石解之。然云幹血气﹐則當先以血藥潤之﹐不宜輕服此類﹐致漧澀﹞桃仁﹝四十九个﹐炒﹞大黃﹝錦紋者﹐五錢﹞上爲細末﹐酒糊爲丸﹐如桐子大。空心酒下五丸﹐甚者十丸。如血枯經閉者﹐用四物湯送下。一方加虻虫半錢﹐水蛭一錢。

大黃膏

﹝一名將軍丸﹞治婦人幹血气。

川大黃四兩爲末﹐用釅醋熬成膏子﹐丸如雞頭大。每服一丸﹐酒化開﹐臨臥溫服。大便利一二行﹐紅脈自下﹐是調經之仙藥也。﹝幹血气者﹐熱也﹐故用大黃一味﹐解熱通經﹐其加當歸頭﹑香附者﹐一榮血﹐一調气也﹐在人自擇之﹞一方加當歸頭﹐一方加香附二兩﹐童便浸炒爲末﹐入膏丸桐子大﹐熱酒下四十丸。

聖惠方

治婦人月水澀滯不快﹐結成瘕塊﹐脹大欲死。﹝單行血脈最穩當﹞馬鞭艸根苗五斤銼細﹐水五斗﹐煎至一斗﹐去渣﹐別以淨器盛﹐熬成膏﹐食前溫酒調下半匙。

通經丸

治婦人室女月候不通﹐或成血瘕。

當歸桂心靑皮漧薑﹝炒﹞川椒﹝炒去汗﹞川烏﹝炮﹞蓬莪術漧漆﹝炒煙盡﹞大黃﹝炮﹞桃仁﹝去皮尖炒﹐各等分﹞上爲末﹐先將四分用米醋熬成膏﹐和餘六分成劑﹐臼中杵﹐丸如桐子大﹐曬漧。每服二十丸﹐用淡醋湯下﹐加至三十丸﹐溫酒亦得﹐空心食前服。﹝此方類聚大熱之藥﹐非因寒凝气滯﹑血結成瘕者﹐不可服﹞。濟生方去川烏﹐加紅花。﹝以上諸方俱重劑﹐隨寒熱斟酌用。

﹝卷之二經閉門﹞治痰結經閉

丹溪方

治積痰傷經不行﹐夜則妄語。﹝此方平中有奇﹐認疾之法﹐從妄語來﹞栝蔞子﹝一兩﹞黃連﹝半兩﹞吳茱萸﹝十粒﹞桃仁﹝五十枚﹞紅曲﹝二錢﹞縮砂﹝三兩﹞山楂末﹝一兩﹞上爲末﹐生薑汁研。炊餅爲丸﹐每服百丸﹐空心滚白水下。

一方

治月水不通﹐屢試有驗。﹝形實气盛者宜之﹞﹝據言屢驗﹐大抵由胃气實也﹞濃朴不拘多少﹐薑汁炙香細切﹐濃煎去渣﹐空心服﹐不過三四劑瘥。

加味導痰湯

治軀脂經閉。

半夏陳皮白茯苓甘艸枳實黃連川芎上加生薑﹐水煎服。﹝此治胃實痰盛之藥﹐非爲降心火也﹐其通經止取四物湯中一味之最當者﹐思之思之﹞經云﹕气上迫肺﹝气上迫肺是言心火上炎迫金﹐金不降而生水﹐宜降心火爲主﹐或壯水之主﹐以制陽光﹐亦是﹞﹐則心气不得下通﹐故月事不來。今用連﹑朴之類﹐導痰降火﹐使不上迫於肺﹐故心气下通﹐而月事來也。

掌中金丸

治婦人幹血气。

穿山甲﹝炮﹞甘艸苦丁香川椒苦葶藶白附子豬牙皂角艸烏頭﹝各三錢﹞巴豆﹝一錢﹐全用研﹞﹝巴豆大毒能無傷乎﹞上爲細末﹐以生蔥絞汁和丸彈子大。每用一丸﹐新綿包之﹐納陰中﹐一日卽白﹐二日卽赤﹐三日卽血﹐神效。

礬石丸

治婦人經水閉不利﹐髒堅癖不止﹐中有幹血﹐下白物。

礬石﹝三錢﹐燒﹞杏仁﹝一分﹞上二味末之﹐煉蜜丸棗核大。納陰中﹐劇者再納之。

一粒仙丹

治婦人幹血勞﹐並赤白帶下﹐種子如神。

巴豆﹝一百二十个﹐去殼﹐用新磚一个﹐將豆紙包﹐放磚上捶去油﹐令淨如面白﹐方好用﹞斑蝥﹝六十个﹐去翅足﹞穿山甲﹝五錢﹐油煎過﹞大黃苦葶藶﹝各一兩﹞皂角﹝一兩﹐刮去粗皮﹐火炮﹞上各爲末﹐合一處﹐以棗煮去皮核﹐丸如彈子大﹐用綿繭張開﹐裹藥在內﹐穿入三寸竹筒上頭﹐後仍畱二三寸餘﹐挽一轉﹐不令藥气在外。用時先以溫水洗陰內﹐令潔淨﹐拭漧﹐卻以蔥汁浸濕藥頭﹐送入子宮極深處﹐整一日一夜﹐取出藥不用。少間﹐耳冷气下﹐發寒發熱﹐如傷寒狀﹐不怕﹐飲食任意食用無妨﹐半日卽通﹐或鮮血﹐或死血﹐一切惡物悉下。忌生冷發物﹐自此子宮和暖﹐而交媾則有孕矣。﹝法固巧﹐然必果有幹血在子宮者﹐可用﹞

通經下取方

曾試驗神效。

海蛤粉﹝五錢﹞苦葶藶牙皂﹝各二錢半﹞巴豆﹝略去油﹞天花粉﹝五錢﹞苦丁香紅娘子﹝各一錢半﹞麝香﹝少許﹞上爲細末﹐每用一錢﹐蔥汁同搗爲丸。薄綿裹﹐以五寸竹管納陰戶中﹐候熱時﹐先通黃水﹐次則經行。

﹝卷之二血崩門﹞論崩中由傷損衝任

良方

論曰﹕婦人崩中﹐由臟腑傷損衝任﹐血气俱虛故也。衝任爲經脈之海﹐血气之行﹐外循經絡﹐內榮臟腑﹐若無傷損﹐則陰陽和平﹐而气血調適﹔若勞動過多﹐致臟腑俱虛﹐而衝任之气亦虛﹐不能約制其經血﹐故忽然暴下。或由陰陽相搏﹐爲熱所乘﹐攻傷衝任﹐血得熱則流散﹐甚者至於昏悶。其脈數疾﹐小爲順﹐洪大爲逆﹐大法當調補脾胃爲主。

﹝據言气虛不能約制﹐則宜補气﹐其爲熱所乘者﹐則宜涼血﹐不當混言調脾胃爲主。觀東垣法﹐便得其竅﹞

﹝卷之二血崩門﹞論血崩因虛熱

東垣

曰﹕陰虛陽搏謂之崩。婦人脾胃虛損﹐致命門脈沈細而數疾﹝陰虛陽搏﹐是陰中有火也﹐故以尺脈爲診﹞﹐或沈弦而洪大有力﹐寸關脈亦然﹐皆由脾胃有虧﹐下陷於腎﹐與相火相合﹐濕熱下迫﹝此言脾气下陷爲熱﹐宜用升補瀉火﹞﹐經漏不止﹐其色紫黑﹐如夏月腐肉之臭。中有白帶者﹐脈必弦細﹐寒作於中﹝東垣以白帶爲寒﹐脈以弦細爲診﹐固是﹐而後人率以爲濕熱﹐須辯之﹞﹔有赤帶者﹐其脈洪數﹐病熱明矣﹐必腰痛﹐或臍下痛。臨經欲行﹐而先發寒熱往來﹐兩脇急縮﹐兼脾胃證出見﹐或四肢困熱﹐心煩悶不得眠臥﹐心下急﹝此𨿽點出脾胃癥﹐而煩心﹑心下急﹐又有虛火矣﹞﹐宜大補脾胃而升降气血﹐可一服而愈。

或先貴而後賤﹐或先富而後貧﹐病名脫營者﹐心气不足﹐其火大熾﹐旺於血脈之中﹐又致脾胃飲食失節﹐火乘其中﹐形質肌肉﹐顏似不病者﹐此心病也﹝心主以營﹐故曰心病﹞﹐不形於脈﹐故脾胃飲食不調﹐其證顯矣﹐而經水不時而下﹐或適來適斷﹐暴下不止﹐治當先說惡死之言勸論﹐令懼死而心不動﹐以大補气血之藥﹐補養脾胃﹐微加鎭墜心火之藥治其心﹐補陰瀉陽﹐經自止矣。《痿論》云﹕悲哀太甚則胞絡絕﹐胞絡絕﹐則陽气內動﹝陽气內動﹐便是胞絡中有火﹞﹐發則心下崩﹐數溲血也﹐故《本病》曰﹕大經空虛﹐發則肌痺﹐傳爲脈痿﹐此之謂也。

薛氏

曰﹕經云陰虛陽搏謂之崩。又云﹕陽絡傷﹐血外溢﹐陰絡傷﹐血內溢。又云﹕脾統血。肝藏血﹐其爲患﹐因脾胃虛損﹐不能攝血歸源﹐或因肝經有熱﹐血得熱而下行﹔或因肝經有風﹝何以知肝經有風﹞﹐血得風而妄行﹔或因怒動肝火﹐血熱而沸騰﹔或因脾經郁熱﹐血傷而不歸經﹔或因悲哀太過﹐胞絡傷而下崩。治療之法﹐脾胃虛弱者﹐六君子湯加當歸﹑川芎﹑柴胡﹔脾胃虛陷者﹐補中益气湯加酒炒芍藥﹑山梔﹔肝經血熱者﹐四物湯加柴胡﹑山梔﹑蒼術﹔肝經風熱者﹐加味逍遙散﹐或小柴胡湯加山梔﹑芍藥﹑牡丹皮﹔若怒動肝火﹐亦用前藥﹔脾經郁火者﹐歸脾湯加山梔﹑柴胡﹑牡丹皮﹔哀傷胞絡者﹐四君子湯加柴胡﹑升麻﹑山梔。故東垣﹑丹溪諸先生云﹕凡下血證﹐須用四君子以收功﹐斯言厥有旨哉﹝薛氏所論凡七條﹐而脾胃三條﹐肝經三條﹐胞絡一條﹐皆不捨柴胡及梔﹑芍﹑丹皮者﹐以厥陰手足二經爲多血藏血之所﹐血爲熱迫﹐則不能從陽亟起﹐故以引起肝气﹐而梔﹑芍等收陰抑陽也﹐如東垣升陽舉經之意﹐尢得其妙。所定脾胃方藥﹐必是久病﹐又顯出脾胃證者宜之。蓋立齋先生治久病者多﹐故其立言如此﹐且謂四君爲血證收功須用﹐則非初治之法可知﹐立齋一生得力處在此﹞。

若大去血後﹐毋以脈診﹐當急此等證候﹐無不由脾胃先損而患﹐故脈洪大。察其中有胃气﹐受補則可救。設用寒涼之藥﹐復傷脾胃生气﹐反不能攝血歸源﹐是速其危也。

方氏

曰﹕血屬陰也﹐靜則循經榮內﹐動則錯經妄行。蓋人之七情過極﹐則動五志之火。

五志之火亢甚﹐則經血暴下﹔失期而來﹐久而不止﹐謂之崩中﹐如風動木搖﹐火燃水沸類也。治崩次第﹐初用止血以塞其流﹐中用淸熱涼血以澄其源﹐末用補血以還其舊﹝愚謂止澀之中﹐須寓淸涼﹐而淸涼之中﹐又須破瘀解結﹐至於補血還舊﹐又須調脾。其間兼證﹐或有不同﹐又當得其所以而處治焉﹐似難盡一也﹞。

若止塞其流而不澄其源﹐則滔天之勢不能遏﹔若止澄其源而不復其舊﹐則孤孑之陽無以立﹝開口便得經旨﹐自是不凡﹞﹐故本末勿遺

張子和

云﹕孟官人母五十餘﹐血崩一載﹐僉用澤蘭丸﹑黑神散﹑保安丸﹑白薇散﹐補之不效。戴人見之曰﹕天癸已盡﹐本不當下血﹐蓋血得熱而流散﹐非寒也。夫女子血崩﹐多因大悲哭﹐悲甚則肺葉布﹐心系爲之急﹐血不禁而下崩。《內經》曰﹕陰虛陽搏謂之崩。陰脈不足﹐陽脈有餘﹐數則內崩﹐血乃下流﹐舉世以虛損治之﹐莫有知其非者。可服大劑﹐大劑者﹐黃連解毒湯是也﹝此大寒之劑﹐非實熱癥不可﹐非前藥之誤不可﹞。次以香附二兩炒﹐白芍藥二兩焙﹐當歸二兩焙﹐三味同爲細末﹐水調西園公治一婦人﹐年六十二歲﹐血崩不止﹐投黃連解毒湯四帖﹐後服涼膈散合四物湯六帖卽愈﹝卽陰虛陽搏之治﹞。此婦因悲哀太過﹐則心悶急﹐肺布葉舉﹐而上焦不通﹐熱气在中﹐血走而崩﹐故效。

薛氏

曰﹕一婦人年將七十﹐素有肝脾之證﹝所見證俱屬肝脾﹐宜審之﹞﹐每作則飲食﹝脾﹞不進﹐或胸膈﹝肝﹞不利﹐或中脘作痛﹝胃﹞﹐或大便﹝脾﹞作瀉﹐或小便﹝肝﹞不利﹐余用逍遙散加山梔﹑茯神﹑遠志﹝以脾癥而用茯神﹑遠志﹐何也﹖豈所謂補脾不愈﹐而當補心歟﹗若然則棗仁亦不可少﹞﹑木香而愈。後憂女孀居﹐不時吐紫血﹐其病每作﹐先倦怠﹝脾﹞而後發熱﹝肝﹞﹐經曰﹕積憂傷肺﹐積思傷脾。肺布葉舉﹐是令子母俱病﹐不能攝血歸經而致前證﹐遂以前藥加炒黑黃連三分﹑吳茱萸二分頓愈﹝此左金丸法﹞。復因怒﹐吐赤血甚多﹐躁渴垂死﹐此血脫也﹐法當補气。乃用人參一兩﹐芩﹑術﹑當歸各三錢﹐陳皮﹑炮黑漧薑各二錢﹐炙艸﹑木香各一錢﹐一劑頓止。

一婦人年六十四﹐久鬱怒﹐頭痛寒熱﹐春間乳內作痛﹐服流气飲之類益甚﹐不時有血如經行﹐又大驚恐﹐飲食不進﹐夜寐不寧﹐乳腫及兩脇痛如炙﹐午後色赤。余以爲肝脾郁火血燥﹐先以逍遙散加酒炒黑龍膽一錢﹐山梔一錢半﹐二劑腫痛頓退﹐又二劑而全消﹝方證合宜﹐而以四劑全消﹐恐無是速﹞﹐再用歸脾加炒黑梔﹑貝母﹐諸證悉愈。

一婦人因怒﹐崩血久不已﹐面靑黃而或赤﹐此肝木制脾土而血虛也﹐用小柴胡合四物湯﹐以淸肝火生肝血﹐又用歸脾﹑補中二湯﹐以益脾气生肝血而瘥。此證若因肝經有風熱而血不寧者﹐用防風一味爲丸﹝當云肝熱生風﹐而下陷者宜用防風﹞﹐以兼証之藥煎送﹔或肝經火動﹐而血不寧者﹐用條芩炒爲丸﹝條芩是大腸經藥﹐用柴胡則治厥陰﹞﹐以一婦人性急﹐每怒非太陽耳項﹑喉齒胸乳作痛﹐則胸滿吞酸﹐吐瀉少食﹐經行不止﹐此皆肝火之證。肝自病則外證見﹐土受克則內證作﹐若自病見﹐用四物加白術﹑茯苓﹑柴胡﹑炒梔﹑炒龍膽﹝芍﹑柴﹑梔﹑膽是厥陰藥﹐白茯是平肝藥﹞﹔若內證作﹐用四君子加柴胡﹑芍藥﹑神曲﹑吳茱萸炒過﹑黃連﹐諸證漸愈惟月經不止﹐是血分有熱﹝若血分有熱﹐當加丹皮﹑山梔﹞﹐脾气尙虛﹐以逍遙散倍用白術﹑茯苓﹑陳皮﹐又以補中益气加酒炒芍藥﹐兼服而調。

﹝卷之二血崩門﹞論气陷血脫法當升舉

東垣

云﹕一婦人經候黑血﹐凝結成塊﹐左廂有血瘕﹐水瀉不止﹐谷食有時化﹐有時不化﹐至今歲四月﹐血塊暴下﹐並水注俱作﹐是前後二陰有形之血脫竭於下﹔旣久﹐經候尢不調﹐水瀉日見三兩行﹐食罷心煩不快﹐飲食減少﹐甚至瘦弱。東垣先生曰﹕夫聖人治病﹐必本四時升降沈浮之理﹐權變之宜。若不本四時﹐以順爲逆﹐非其治也。且治之大法﹐必先歲气﹐無伐天和﹐無盛盛﹐無虛虛﹐遺人夭殃﹔無致邪﹐無失正﹐絕人長命。故聖人云﹕陽盛陰虛﹐下之則愈﹐汗之則死﹔陰盛陽虛﹐汗之則愈﹐下之則死﹝陽盛是言陽邪盛於內﹐故可下﹔陰盛是言寒邪盛於外﹐故可汗﹞。大抵聖人立法﹐各自有義。且如升陽或發散之劑﹐是助春夏之陽气﹐令其上升﹐乃瀉秋冬收藏殞殺寒冰之气﹐此病是也﹐當用此法治之﹐乃升降浮沈之至理也。夫天地之气﹐以升降浮沈﹐乃從四時﹐如治病逆之﹐則殺人矣。故經云﹕順天者昌﹐逆天者亡﹐可不畏哉。夫人之身﹐亦有天地四時之气﹐不可止認在外﹐人體亦同天地也。今經漏不止﹐是前陰之气血已下脫矣﹔水瀉數年不愈﹐是後陰之气血﹐又下陷矣。後陰者﹐主有形之物也﹐前陰者﹐精气之門戶﹐俱下竭﹐是病患周身之气﹐常行秋冬之令。陰主殺﹐此等收藏之病是也。陽生陰長﹐春夏是也。在人身之中﹐令气升浮者﹐穀气上行是也﹐旣病則周身血气﹐皆不生長﹐穀气又不升﹐其肌肉消少﹐是兩儀之气﹐俱將絕矣。旣下元二陰俱脫﹐血气消竭﹐假令當日元是熱證﹐今下焦久脫﹐已化爲寒矣。此病久沈久降﹐寒濕大勝﹐當急救之﹐瀉寒以熱﹐降濕以燥﹐大升大舉﹐以助生長﹐補養气血﹐不致偏竭。聖人立治之法﹐旣濕气大勝﹐以所勝治之﹐助甲﹝甲膽也﹞﹐風木上升是也。故經云﹕風勝濕﹝風勝濕﹐正是舉下陷之气﹐今人以爲風來則幹之意﹐非也﹞﹐是以所勝平之也。當先調和胃气﹐次用白術之類﹐以燥其濕﹐而滋元气﹐如其不止﹐後用風藥以勝濕﹐此之謂也。此便是大舉大升﹐以助春夏二濕久陷下之至治也。又一本云﹕此病次用四物﹐隨濕證加減。

﹝卷之二血崩門﹞論血瘀腹痛法當收止

戴氏

曰﹕血大至﹐曰崩中﹐或淸或濁﹐或純下瘀血成腐﹐勢不可止﹐證狀非一﹐所感亦異﹐甚則頭目昏暈﹐四肢厥冷﹐並宜膠艾湯﹑咽震靈丹﹝震靈丹能止能行﹐非元禮不能道不能用﹞﹐佐以三灰散﹐或以童子小便煎理中湯﹐或以沈香降气湯加入百艸霜﹐米飲調下。血崩甚而腹痛﹐人多疑惡血未盡﹝有此特見﹞﹐又見血色瘀黑﹐愈信惡血之說﹐不敢止截。大凡血之爲患﹐欲出未出之際﹐停在腹中﹐卽成瘀色﹐難盡以瘀爲惡﹝妙論﹞﹐又焉知瘀之不爲虛冷乎﹖若必待見瘀血之後截之﹐恐並與人無之矣。此腹痛更有說瘀而腹痛﹐血通而痛止﹐崩而腹痛﹐血住則痛止﹐宜芎歸湯加漧薑﹑熟附一錢﹝非久崩气脫者﹐不可用﹞﹐止其血﹐而痛自止﹝以下皆止澀之法﹐而蟹殼﹑黃麻又有破血之能﹞﹐仍以刺花繡拭黑片﹐燒灰研末﹐米飲調下。一方以毛蟹殼燒存性﹐米飲下。亦有

﹝卷之二血崩門﹞論過服寒涼法當溫補

薛氏

曰﹕表弟方健甫內五十歲﹐辛丑患血崩﹐諸藥罔效﹐壬寅八月﹐身熱體痛﹐頭暈涕出﹐吐痰少食﹐眾作火治﹐展轉發熱﹐絕粒數日。余診之曰﹕脾胃久虛﹐過服寒藥﹐中病未已﹐寒病復起。遂用八味丸料一服﹐翌早遂索粥數匙﹐再服﹐食倍熱減痛止﹐乃服八味丸而愈。癸卯秋因勞役憂怒﹐甲辰夏病復作﹐胸飽發熱﹐脊痛腰疼﹐神气怫郁﹐或作中暑﹐崩血便血﹐煩渴引飲﹐粒米不進﹐昏憒時作﹐脈洪大﹐按之微弱﹐此無根之火﹐內虛寒而外假熱也﹐以十全大補加附子一劑﹐遂食粥三四匙﹐崩血漸減﹐日服八味丸﹐始得痊愈。﹝種種得竅﹐如此大法﹐自有知者﹞大尹王天成之內﹐久患崩﹐自服四物涼血之劑﹐或作或輟﹐因怒發熱﹐其血不止﹐服前藥不應﹐乃主降火﹐更加腹脇大痛﹐手足俱冷。余曰﹕此脾胃虛寒所致﹐先用附子理中湯﹐體熱痛止﹐又用《濟生》歸脾﹑補中益气二湯﹐崩血頓愈。若泥痛無補法﹐則誤矣。﹝因怒發熱﹐不主於肝﹐而專溫補脾胃﹐此得治本之道。然與前中寒之癥﹐方藥迥別﹐又孰是耶﹞錦衣楊永興之內﹐患前證﹐過服寒涼之劑﹐其證益甚﹐更加肚腹痞悶﹐飲食不入﹐發熱煩躁﹐脈洪大而虛。余曰﹕此脾經气血虛而發躁也。當急用八珍湯加炮姜以溫補之﹐緩則不救。不信﹐乃服止血降火之劑﹐虛證蜂起﹐始信餘言﹐緩不及治矣。﹝均一寒涼過劑﹐而方藥應用不同﹐然皆不捨姜﹑附﹐是必有道。又兩服之而愈﹐一不聽而歿﹐可不知所集之意哉﹞

﹝卷之二血崩門﹞論補中去積

東垣

云﹐丁未年冬郭大方來說﹐其妻經水暴崩不止﹐先曾損身失血﹐自後一次經數日而來﹐今次不止。其人心窄性急多驚﹐以予料之﹐必因心气不足﹐飲食失節得之。大方曰﹕容到彼診﹐得掌中寒﹐脈沈細而緩﹐間有沈數﹐九竅微不利﹐四肢無力﹐上喘气短促﹐口鼻气皆不調﹐果有心气不足﹐飲食失節﹝審證細密﹐自是老手﹞﹐脾胃虛弱之證﹐胃脘當心而痛﹐在脇下急縮有積﹝前是虛﹐此是實﹞﹐當臍有動气﹐腹中鳴﹐下气﹐大便難﹐諸虛證極多﹐不能盡錄。擬先治其本﹐余證可以皆去。與安心定志﹐鎭墜其驚﹐調和脾胃﹐大益元气﹐補其血脈﹐養其心神﹝此節尢妙尢難﹞﹐以大熱之劑﹐去其冬寒。

凝在皮膚﹐少加生地黃去命門相火﹐不令四肢痿弱﹐制黃當歸人參湯。

﹝卷之二血崩門﹞論開痰行气

丹溪

云﹕涎郁胸中﹐淸气不升﹐故經脈壅遏而降下﹐非開涎不足以行气﹝又得一種見解﹐人嘗謂丹溪先生善治痰﹐然哉﹞﹐非气升則血不能歸隧道﹐此論血泄之義甚明。蓋開胸膈濁涎﹐則淸气升﹐淸气升則血歸隧道不崩矣﹐故其癥或腹滿如孕﹐或臍腹絞痛﹐或血結成片﹐或血出則快﹐止則悶﹐或臍上動。其治法宜開結痰﹑行滯气﹑消污血。

﹝卷之二血崩門﹞論殺血心痛

良方

云﹕婦人血崩而心痛甚﹐名曰殺血心痛﹐由心脾血虛也。若小產去血過多﹐而心痛甚者亦然。用烏賊魚骨炒爲末﹐醋湯調下。失笑散亦效。﹝旣云心脾血虛﹐自當並補﹐乃不爲治本﹐卽用烏賊﹑失笑以治標何耶﹞

薛氏

曰﹕前證若陰血耗散﹐用烏賊丸收斂之﹔若瘀血不散﹐用失笑散行散之﹔若心血虛弱﹐用芎歸湯補養之﹔若鬱結傷血﹐用歸脾湯調補之。﹝論解得當﹐至云心血虛﹐止用芎﹑歸﹐似未盡善﹐觀後案便得要旨﹞一婦人血崩兼心痛三年矣﹐諸藥不應﹐每痛甚﹐虛證悉具﹐面色萎黃。余曰﹕心主血。

蓋由去血過多﹐心無所養﹐以致作痛﹐宜用十全大補湯﹐參術倍之。三十餘劑稍愈﹐百餘劑痊愈。

﹝卷之二血崩門﹞論崩漏雜治法

丹溪

云﹕崩漏有虛有熱﹐虛則下澑﹐熱則通流。气虛血虛者﹐皆以四物湯加參﹔因勞者﹐用參加升補藥。因寒者﹐用漧薑﹔因熱者﹐用黃芩。漏下乃熱而虛﹐四物湯加黃連。崩過多者﹐先用五靈脂末一服﹐當分寒熱﹐蓋五靈脂能行能止。紫色成塊者﹐血熱﹐四物湯加黃連﹑柴胡之類。急則治其標﹐用白芷湯調百艸霜末﹐甚者棕櫚灰﹐後用四物湯加炒黑姜調理。

經驗簡要治崩中等證

冷者﹐脈緊細﹐手足寒﹐紅去淡黑或五色﹐當歸建中加白龍骨﹑血竭﹑附子﹐下紫石英丸﹑震靈丹﹐灸火。熱者﹐脈洪﹐四肢溫﹐心煩口苦﹐燥熱血沸而成﹐用黃芩湯﹑荊芥散﹐或淸心蓮子飲加竹瀝﹑生地黃汁﹐甚者﹐生地黃汁磨京墨﹑百艸霜冷服。虛者﹐膠艾湯加麥門冬﹑鹿茸﹑龍骨﹑酸棗仁﹐或養榮湯加龍骨﹑血竭﹐送震靈丹。

實者﹐腹中痛﹐煮附丸﹑四物湯加香附子。心虛者﹐恍惚多夢﹐健忘﹐舌彊﹐小便多﹐面紅盜汗﹐柏子仁湯﹑酸棗仁湯加龍骨﹑京墨﹑百艸霜吞靈砂丹﹐又靈砂當歸蓮肉龍骨棗肉丸﹐參湯送下。崩中﹐麝香當歸﹔崩者﹐心气已散﹐急服龍骨靈砂等。有田婦崩中斷下者﹐用大蕪根﹐酒煎﹐淸早服﹝生麥中﹐如蓬蒿花﹐或云卽薊根也﹞。

產寶

分陰崩陽崩﹐受熱而赤﹐謂之陽崩﹔受冷而白﹐謂之陰崩。﹝按赤者血熱﹐白者气虛。﹞

﹝卷之二血崩門﹞脈法

脈經

曰﹕問五崩何等類﹖師曰﹕白崩者﹐形如涕﹔赤崩者﹐形如絳津﹔黃崩者﹐形如爛瓜﹔靑崩者﹐形如藍色﹔黑崩者﹐形如衄血也。寸口弦而大﹐弦則爲減﹝減卽小也﹞﹐大則爲芤﹐減則爲寒﹐芤則爲虛﹐寒虛相搏﹐脈則爲革﹐婦人則半產漏下。尺脈急而弦大﹐風邪入少陰之經﹐女子漏下赤白。漏血下赤白不止﹐脈小虛滑者生﹐大緊實數者死。漏下赤白﹐日下血數升﹐脈急疾者死﹐遲者生。

﹝卷之二血崩門﹞治血熱崩漏

荊芥四物湯

治崩漏初起﹐不問虛實﹐服之立止。

當歸川芎白芍藥﹝炒﹞生地黃荊芥穗條芩﹝炒﹞香附子﹝炒﹐各一錢﹞上銼。水煎服。﹝血藏於肝﹐肝气不升﹐則熱迫於下﹐故血不能藏而崩也。況厥陰之經環陰器﹐而庭孔前陰皆屬之﹐荊芥升肝气﹐香附理肝气﹐條芩除內熱﹐四物生地﹑芍藥養血涼血﹐故皆取效﹞如不止﹐加防風﹑升麻﹑白術﹑蒲黃。一方加地楡尢效。一方四物加芩

奇效四物湯

治肝經虛熱﹐血沸騰而久不止。

當歸﹝酒洗﹞川芎白芍藥﹝炒﹞熟地黃阿膠﹝炒成珠﹞艾葉黃芩﹝炒﹐各一錢﹞上銼。水煎服。﹝此方用熟地以補肝之母﹐以阿膠﹑黃芩益肝之气﹐艾葉溫下元﹐以助眞气之升﹐所謂陰從陽起也﹞

河間生地黃散

治經漏下血﹐脈虛洪﹐經水紫黑。

生地黃熟地黃白芍藥黃枸杞子天門冬﹝去心﹞地骨皮柴胡上咀。水煎服。﹝洪虛者气不足﹐紫黑者血之熱﹐黃所以補气﹐然气盛則生火﹐又加天冬﹑地骨以淸气中之火﹐熟地所以生血﹐血生而不涼﹐尢虛妄行﹐故以生地﹑黃連以涼心﹐芍藥﹑甘艸緩肝益脾﹐柴胡﹑黃芩淸肝升舉﹐枸杞﹑熟地﹐又肝腎同歸者也﹞便血者﹐加地楡。

涼血地黃湯

治婦人血崩不止﹐腎水陰虛﹐不能鎭守胞絡相火﹐故血走而崩也。

生地黃當歸尾﹝各五分﹞黃連黃柏知母本川芎升麻﹝各二分﹞柴胡防風羌活黃芩細辛荊芥蔓荊子甘艸﹝炙﹐各一分﹞紅花﹝少許﹞上咀。作一服﹐水煎﹐空心稍熱服。﹝經曰﹕陰者從陽而亟起也。血屬陰﹐陰不自升﹐故諸經之血﹐必隨諸經之气而後升﹐若气有所陷﹐則熱迫血而內崩矣。故用黃柏以淸下焦胞絡之火﹔心者火之主也﹐故又以生地﹑黃連以治火之源﹔知母﹑黃芩滋水之母﹔歸尾破瘀﹐紅花生血﹐所謂去故生新也﹔川芎行血海之餘﹔蔓荊涼諸經之血﹐而風藥者﹐皆所以升諸經之气也﹐諸經气升則陰血不得不隨之而起矣。故曰從陽亟起也﹐有是癥者法之﹞

小薊湯

治崩漏不止﹐色明如水﹐得溫則煩悶者﹐此陽傷於陰﹐令人下血﹐當補其陰﹐脈數疾小者順﹐大者逆。

小薊莖葉﹝搗取汁﹞生地黃﹝搗取汁﹐各一盞﹞白術﹝半兩﹐銼﹞上三件﹐入水一盞﹐煎減一半﹐去渣溫服。

芎酒

治崩中﹐晝夜不止﹐醫不能治者。

川芎﹝一兩﹞生地黃汁﹝一盞﹞上用酒五盞﹐煮川一盞﹐去滓﹐下地黃汁﹐再煎二三沸﹐分爲三服。﹝此方以酒煎川芎配生地汁﹐自有妙用﹐甚奇甚奇﹞

﹝卷之二血崩門﹞治崩中去血不止

大小薊根﹝五兩﹞白茅根﹝三兩﹞上二味細切﹐用酒五斤煮﹐取四斤﹐去渣﹐分四服。﹝用酒之意﹐便是升法﹞

一方治婦人血崩

槐花﹝半兩﹐炒﹞黃芩﹝二兩﹐去皮﹞上二味﹐共爲細末。每服五錢﹐好酒一碗﹐用銅秤錘一枚﹐桑柴火燒紅﹐浸入酒內﹐調服﹐不拘時。忌生冷﹑油膩之物。

金華散

治血室有熱﹐崩下不止﹐服溫藥不效者。

玄胡索當歸瞿麥穗牡丹皮漧薑﹝各一兩﹞石膏﹝二兩﹞桂心﹝另研﹞威靈仙﹝各七錢﹞蒲黃﹝半兩﹞上爲細末。每服三錢﹐水煎空心溫服﹐日二次。﹝此方用石膏﹐以陽明爲血海也﹐而漧薑﹑桂心爲之從治﹐威靈仙去腸中宿膿惡水﹐惟敗腐不淸﹐熱結血凝者可用﹞

簡易黃芩湯

治崩中下血﹐今人多用止血補血之藥﹐惟此方治陽乘陰﹐所謂天暑地熱﹐經水沸溢者。

黃芩一味研爲細末。每服三錢﹐霹靂酒調下﹝卽燒秤錘淬酒﹞。一方荊芥湯煎下。

﹝卷之二血崩門﹞治勞傷崩漏

膠艾四物湯

治勞傷血气﹐月水過多﹐或崩漏不止﹐及妊娠胎气不安﹐或因損動﹐漏血傷胎者﹐亦宜。

當歸川芎白芍藥熟地黃阿膠﹝炒成珠﹞艾葉﹝各一錢﹞甘艸﹝炙﹐五分﹞上銼。水酒各半煎﹐空心服。﹝與奇效四物少異﹐彼用黃芩﹐此用甘艸﹐彼以水煎﹐此又半酒﹐其溫涼不同如此﹞

當歸芍藥湯

治婦人經脈漏下不止﹐其色鮮紅﹐先因勞役﹐脾胃虛弱﹐气短气逆﹐自汗不止﹐身熱悶亂﹐惡見飲食﹐四肢倦怠﹐大便時泄。

黃﹝一錢半﹞白術蒼術﹝泔浸去皮﹞當歸身白芍藥﹝各一錢﹞陳皮熟地黃﹝各五分﹞生地黃甘艸﹝炙﹐各三分﹞柴胡﹝二分﹞﹝據見證悉屬脾胃气虛﹐當用補中益气爲主﹐今此方不用人參﹑升麻何也﹐蒼術气悍燥散﹐其色鮮紅﹐又何用之﹖況與地黃同用﹐豈不爲時人所笑﹗要知古人皆因證立方﹐但求至理所在﹐而不必拘方以試病也﹞上作一服﹐水煎﹐空心熱服。﹝東垣爲一婦人制此方﹐一服之後﹐諸證悉去。予族一婦﹐因勞役下血﹐每來兩旬不止﹐醫者拘血熱之說﹐用四物加芩連﹐累治不愈。一日血大下﹐昏迷不醒﹐急以問予﹐予用此藥一劑﹐少頃頓醒﹐過兩時血遂止﹐後常用此藥﹐其病遂不復作。蓋血虛須兼補气﹐嘗譬之血猶水也﹐气猶堤也﹐堤堅則水不橫決﹐气固則血不妄行﹐自然之理也。此藥黃最多﹐白術次之﹐所以神效。俗醫不達此理﹐專用涼藥﹐不知涼藥傷胃﹐服久則正气愈弱﹐血安得固﹐故特爲表而出之也﹞

歸脾湯

治婦人思慮傷脾﹐不能攝血﹐以致妄行﹐或健忘怔忡﹐驚悸不寐﹐或心脾傷痛﹐怠惰嗜臥﹐不思飲食。﹝此爲气猶夫也﹐血猶妻也﹐血隨气升﹐夫唱婦隨之道耳。夫營出中焦﹐脾胃气虛﹐則中气下陷﹐是營血失其夫矣﹐此方益營助脾﹐而以气藥爲君者﹐正此意﹞人參黃﹝炒﹞白術白茯苓當歸遠志﹝去心﹞酸棗仁﹝炒﹐各一錢﹞木香甘艸﹝炙﹐各五分﹞龍眼肉上銼。加生薑三片﹐棗一枚﹐水煎服。﹝心脾气虛气結者宜之﹞加柴胡﹑山梔﹐名加味歸脾湯。

柏子仁湯

治婦人憂思過度﹐勞傷心經﹐不能藏血﹐遂致崩中下血不止。

柏子仁﹝炒﹞香附子﹝炒﹞芎鹿茸﹝燎去毛﹐酒蒸焙﹞茯神﹝去木﹞當歸﹝各一錢半川續斷﹝二錢﹞阿膠﹝炒﹞遠志﹝去心﹐各一錢﹞甘艸﹝炙﹐五分﹞上作一服﹐生薑五片﹐水煎﹐空心服。﹝此《濟生方》也﹐而立齋加柴﹑梔以淸厥陰之火﹐以升甲膽之气。鹿茸乃陰中至陽﹐陰體而陽用也﹐非血脫气衰者不用﹞

養血平肝散

治大怒經血暴下。

當歸﹝酒浸﹞白芍藥﹝炒﹞香附﹝炒黑﹐各二錢﹞靑皮﹝醋炒﹞柴胡川芎生地黃﹝各八分﹞甘艸﹝五分﹞上銼。水煎﹐食前服。﹝以大怒而用是﹐故曰平肝﹐香附﹑靑皮﹑柴胡﹑芍藥﹑甘艸﹑川芎﹐緩肝疏肝﹐升提肝气﹔當歸﹑生地﹐養血榮肝。然所重在大怒﹐故立方如此﹞

﹝卷之二血崩門﹞治崩漏气陷

益胃升陽湯

血脫益气﹐古人之法也。先補胃气﹐以助生長﹐故曰陽生陰長﹐諸甘藥爲之先務﹐舉世皆以爲補气﹐殊不知甘能生血﹐此陽生陰長之理也﹐故先理胃气﹐人之一身﹐內谷爲寶。

黃﹝二錢﹞人參﹝有嗽去之﹞神曲﹝炒﹐各一錢半﹞白術﹝三錢﹞當歸身﹝酒浸﹞陳皮甘艸﹝炙﹐各一錢﹞升麻柴胡﹝各五分﹞生黃芩﹝二錢﹐瀉盛暑之伏熱刑金肺逆﹐秋涼不用﹞上爲粗末。每服三錢﹐或五錢﹐如食添﹐再加之﹐如食減﹐已定三錢內更減之﹐不可多服﹐每服二錢﹐水煎﹐去滓熱服。如腹痛﹐每服加白芍藥二分﹑中桂少許﹔如渴口漧﹐加漧葛二分﹔如嗽﹐去人參。如服此不止﹐卻服後方柴胡調經湯﹐大舉大升之也。

柴胡調經湯

治經水不止﹐鮮血﹐項筋急﹐腦痛﹐脊骨彊痛﹐不思飲食。﹝要知鮮血不用淸涼﹐而用升舉﹐當在不思飲食上揣摩﹞羌活獨活本升麻﹝各五分﹞蒼術﹝一錢﹞柴胡﹝七分﹞葛根當歸身甘艸﹝炙﹐各三分﹞紅花﹝少許﹞上咀。作一服﹐水煎去渣﹐稍熱空心服﹐微汗立止。﹝外癥屬太陽者多半﹐而方藥又兼少陽﹑陽明﹑太陰﹑厥陰﹐且君以蒼術﹐少加當歸﹑紅花﹐引入血分﹐以升陽气﹐乃爲之大舉大升﹐此從陰用陽之義也﹞

調經升陽除濕湯

治女子漏下惡血﹝前曰鮮﹐此曰惡﹐二字有別﹐當細思之﹞﹐月事不調﹐或暴崩不止﹐多下水漿之物﹐皆由飲食不節﹐或勞傷形體﹐或素有心气不足﹐因飲酒勞倦﹐致令心火乘脾﹐其人必怠惰嗜臥﹐四肢不收﹐困倦乏力﹐無气以動﹐气短上气﹐逆急上衝﹐其脈緩而弦急﹐按之洪大﹐皆中之下得之﹐脾土受邪也。脾主滋榮周身者也﹐心主血﹐血主脈﹐二者受邪﹐病皆在脈。脈者血之府也﹐脈者人之神也﹐心不主令﹐胞絡代之﹐故曰心之脈﹐主屬心系。心系者﹐胞絡命門之脈也﹐主月事。皆由脾胃虛﹐而心胞乘之﹐故漏下血水不調也。況脾胃爲血气陰陽之根蒂﹐當除濕去熱﹐益風气上升以勝其濕。又云﹕火郁則發之。

黃蒼術羌活﹝各一錢半﹞防風本升麻柴胡甘艸﹝炙﹐各一錢﹞當歸﹝酒浸﹞獨活﹝各五分﹞蔓荊子﹝七分﹞上咀。水五大盞﹐煎至一大盞﹐去滓﹐稍熱服。空心服藥畢﹐待少時﹐以早膳壓之﹐可一服而已﹝土陷則濕﹐故怠惰嗜臥﹐木郁則熱﹐故气逆上衝﹐緩爲濕之徵﹐弦爲木之象﹐郁而不伸則熱﹐此心火乘脾之意也﹐其脈按之洪大者﹐火在下也﹐見中之下者﹐土之位也﹐胞絡爲相火﹐寄於命門﹐爲多血之經﹐病從火治。心火以藏徳爲神﹐相火聽命於心﹐三焦主气﹐胞絡主血﹐故血分之火。專主胞絡﹐气分之火﹐專主三焦﹐郁則火不得遂﹐炎上之性﹐迫於血分﹐故陰絡傷也。此方以蒼術﹑升麻發太陰﹑陽明之濕﹔柴胡﹑防風達厥陰﹑少陽之本﹐羌活﹑本以升舉少陰﹑太陽下部之郁﹐所謂下者舉之也。是皆升散之物﹐過則气耗而傷金﹐故又以黃以保肺﹐當歸引血﹐使各有所歸﹔甘艸和气。蔓荊涼血﹐此四種者﹐又制亢害之法也。其曰可一服已﹐何其神哉﹗讀者當得此意﹞。如灸足太陰脾經中血海穴二七壯﹐或三七壯﹐立已。

此藥乃從權衡之法﹐用風勝濕﹐爲胃气下陷﹐而气迫於下﹐以救其血之暴崩也。若病愈﹐經血惡物已盡﹐主病𨿽除﹐後必須以黃﹑甘艸﹑人參﹑當歸之類﹐數服以補之﹐於補气升陽湯中﹐加和血藥是也。若經血惡物下之不絕﹐尢宜救其根源﹐治其本經。只益脾胃﹐退心火之亢﹐乃治其根蒂也。若遇夏月白帶下脫﹐漏不止﹐宜用此湯﹐一服立止。﹝以升舉主治者﹐以標爲本也﹐以退心火爲治者﹐以本爲主也﹐以益脾胃爲法者﹐標本不捨也。東垣專主脾胃之意﹐蓋如此。白帶主濕﹐故一服立止﹐夏月二字﹐亦宜死﹞

﹝卷之二血崩門﹞治崩漏血瘀昏暈疼痛

五靈脂散

治血崩不止﹐及昏不省。

五靈脂﹝不拘多少﹐炒令煙盡研末﹞上爲末。每服一錢﹐溫酒調下。一方治血崩不止﹐五靈脂二錢﹐炒熱﹐加當歸酒同煎﹐或水酒﹑童便各半盞﹐同煎服﹝五靈脂行污濁之血如神﹐童便降火﹐亦行穢濁﹐而同煎尢妙﹞。一方五靈脂半生半熟﹐爲末﹐酒調服。一方水煎五靈脂半幹﹐去渣﹐澄淸﹐再煎成膏﹐入神曲末爲丸﹝神曲丸法﹐原用醋煎﹐丹溪先生嘗言之﹞﹐如桐子大﹐空心溫酒下二三十丸便止。一方每服三錢﹐水酒童便各半盞﹐煎至八分﹐通口服﹐名抽刀散﹐治產後有病﹐服三服﹐散惡血﹐或心腹脇肋腳痛不可忍者﹐或止用童子小便尢佳。或中風﹐卽入艸烏頭半錢同煎﹐亦治腸風下血。如不飲酒者﹐煎烏梅﹑柏葉湯調下。如心煩口漧渴者﹐加蒲黃炒減半。一方同蒲黃各炒等分﹐名失笑散﹐治失血﹐及產後半產惡血攻心﹐昏迷不省﹝產後瘀血必崩﹐不論久近﹐服之如神﹞﹐及心腹絞痛欲死者﹐其效如神﹐眞救急之良方也﹐人家不可不備。此藥兼能解毒﹐及蛇蠍蜈蚣咬﹐塗傷處立愈。

香附子散

治血崩不止﹐或成五色。亦治產後腹痛﹐及小產血不止。大是婦人仙藥﹐常服益血調气。

香附子﹝不拘多少﹐舂去毛﹐中斷之﹐略炒﹞上爲細末。每服二錢﹐淸米飲調下﹐能止血﹔好酒調下﹐能破積﹔冷气﹐姜湯下﹔帶下﹐艾湯入醋少許下。﹝四法俱良﹞

煮附丸

治崩漏帶下﹐積聚瘕﹐臍腹絞痛。﹝方見調經門疼痛條﹞﹝气寒則凝﹐而瘕腹痛皆气凝之故。香附體重气溫味苦辛﹐苦以入血分﹐辛以散結气﹐气行血流﹐故痛自止﹞

備金散

治婦人血崩不止。﹝崩而內有瘀者﹐宜之﹞香附子﹝炒四兩﹞當歸尾﹝一兩二錢﹞五靈脂﹝炒一兩﹞上爲細末。每服五錢﹐醋湯調下﹐空心服﹐立效。

如神散

治血崩不止﹐赤白帶下。

香附子﹝炒﹞赤芍藥﹝炒各等分﹞上爲末。入鹽一撚﹐水煎﹐食前溫服。﹝一方用香附白芷爲丸﹞

立效散

治婦人血崩﹐臍腹痛。﹝數方皆用破血之劑﹞香附﹝炒三兩﹞當歸﹝一兩﹞赤芍藥良姜﹝炒﹞五靈脂﹝各半兩﹞上爲細末。每服三錢﹐酒一盞﹐童便少許﹐同煎服。

一方

治血崩臍腹痛。

當歸赤芍藥熟地黃香附子牡丹皮木賊﹝去節﹐各二兩﹞沒藥丁香桂﹝去皮﹐各三錢﹞上爲細末。酒調三錢﹐溫服。

縮砂散

治血崩。

縮砂不拘多少﹝於新瓦上炒香﹞爲細末。米飲調下三錢。

加減四物湯

治室女二七天癸至﹐亦有當時未至而後至者﹐亦有卒然暴下﹐淋瀝不止﹐有若崩漏者﹐失血過多﹐變生諸證﹐悉宜服之。

四物湯﹝四錢﹞香附子﹝炒去毛﹐一錢半﹞上加生薑五片﹐水煎﹐食前服。如血色鮮而不止者﹐去熟地黃加生地黃。﹝去熟加生﹐可不思之﹞

﹝卷之二血崩門﹞治崩漏虛寒

丁香膠艾湯

治崩漏不止。蓋心气不足﹐勞役及飲食不節所得﹐經隔少時﹐其脈兩尺俱弦緊而洪﹐按之無力。﹝東垣所論脈證必析﹐宜宗之﹞其證自覺臍下如冰﹐求濃衣被﹐以禦其寒﹐白帶白滑之物𨿽多﹐間下如屋漏水﹐下時有鮮血不多﹐右尺脈時微洪﹐屋漏水多暴下者﹐是急弦脈﹐爲寒多﹐而洪脈時見﹐乃熱少﹐合而言之﹐急弦者﹐北方寒水多也﹐洪脈時出者﹐命門包絡之火也﹐黑物多﹐赤物少﹐合現房漏水之狀也。

當歸﹝一錢二分﹞白芍藥熟地黃﹝各三分﹞川芎丁香﹝各四分﹞阿膠﹝炒﹐六分﹐另後入﹞生艾葉﹝一錢﹐後入﹞上爲細末。作一服﹐水二盞﹐煎至五沸﹐去滓﹐入膠艾﹐再上火煎至一大盞﹐空心﹐宿食消盡﹐帶熱服﹐三服效。﹝服藥有法有時﹞

芎湯

治帶下漏血不止﹐及風寒冷熱﹐勞損衝任﹐月水不調﹐崩中暴下﹐腰重裏急﹐淋瀝不斷﹐及產後失血過多﹐虛羸腹痛﹔或妊娠胎動不安﹐下血連日﹐小便頻數﹐肢體煩倦﹐頭暈目暗﹐不欲飲食。

川芎黃芍藥漧地黃吳茱萸甘艸﹝炙﹐各二兩﹞當歸漧薑﹝各一兩﹞上咀。以水一斗﹐煮取三升﹐分三服。若月經後﹐因有赤白不止者﹐除地黃﹑茱萸﹐加杜仲﹑人參各二兩。﹝好加減﹞

斷下湯

治衝任气虛﹝重在气虛二字﹞﹐崩中漏下﹐經脈不調﹐每遇月候將來﹐臍腹腰腳先痛﹐漸減飲食﹐四肢乏力﹐及帶下三十六疾﹐悉能療之。

人參﹝去蘆﹞熟地黃艾葉﹝醋炒﹐各一兩﹞烏賊骨﹝燒灰﹞當歸﹝酒洗﹐各二兩﹞阿膠﹝蛤粉炒成珠﹞川芎﹝各七錢﹞漧薑﹝炮﹐半兩﹞上咀。水煎﹐食前服。烏賊骨﹐卽海螵蛸。﹝此卽膠艾四物之變局也﹐彼有芍藥﹐此有人參﹑烏賊﹑漧薑﹐大槪崩在肝气不斂者﹐宜芍藥之酸寒以收之﹔气脫而不溫者﹐宜參﹑姜﹑烏賊之類﹐溫補而澀之﹔阿膠者﹐益金水以成收藏之用也﹞

加味四物湯

治崩漏。

四物湯﹝一兩﹞人參﹝二錢﹞吳茱萸﹝一錢﹞上銼碎。每服半兩﹐姜棗煎﹐食前服﹐五六服﹐寒熱腹痛皆退。崩漏未止﹐續服後熟附丸。

熟附丸

熟附子木賊﹝去節﹞龍骨﹝﹞赤石脂﹝各半兩﹞川芎當歸﹝各一兩﹞上爲細末﹐醋糊爲丸﹐如桐子大。每服五六十丸﹐食前米飲下。﹝陽虛則寒﹐陰虛則熱﹐故以此主之。

而腹痛一癥﹐人皆以爲瘀血者多﹐而此以爲漏不止者﹐服熟附丸﹐正元禮所謂崩而腹痛者﹐崩止而痛除也﹞

鹿茸丸

治經候過多﹐其色瘀黑﹐甚者崩下﹐呼吸少气﹐臍腹冷極﹐則汗出如雨﹐尺脈微小。由衝任虛衰﹐爲風冷客乘胞中﹐气不能固。﹝此溫澀之劑也﹐久崩漏脫者宜之﹞可灸關元百壯﹐在臍下正中三寸。

鹿茸﹝燎去毛﹐酥炙﹞赤石脂﹝制﹞禹餘糧﹝制各一兩﹞當歸熟地黃續斷﹝各二兩﹞附子﹝炮﹞艾葉﹝一方無﹞柏葉﹝各半兩﹞上爲細末﹐酒糊丸﹐如桐子大。每服三十丸﹐空心溫酒下﹐煉蜜丸亦可。﹝丹溪以紫黑爲熱﹐而此言瘀黑者﹐乃下焦气寒﹐血凝而黑﹐各有治法。然女子气海在上﹐血海在下﹐故下焦溫而後气升血行。如鹿茸者﹐以血成形﹐由气而長﹐血隨气上而成角﹐故入血分以生焉﹔又以附子﹑艾葉﹐佐而溫之﹐以石脂﹑餘糧鎭而固之﹔柏葉淸之﹔歸﹑地﹑續斷﹐補而續之﹐誠下元虛寒之全方也。不加人參﹐豈無意焉﹐而灸關元之意﹐蓋可想矣﹞

﹝卷之二血崩門﹞治崩漏虛脫

大全方

治崩中﹐下血不止﹐小腹痛。

芍藥﹝一兩﹐炒黃﹞柏葉﹝六兩﹐微炒。丹溪云柏性多燥﹞上用水一升﹐煎至六合﹐入酒五合﹐煎取七合﹐空心分爲二服。一方爲細末﹐酒調二錢。﹝以柏葉爲君﹐芍藥爲佐﹐俱淸涼之物﹐可治肝熱血脫﹐不治气虛血脫﹐卽小腹痛亦是血虛﹐妙在用酒﹐此亦殺邪有生機也﹞一方有鹿角膠等﹐酒調﹐治白帶臍腹痛。

柏黃散

療經血不止。

黃芩﹝一兩二錢半﹞側柏葉蒲黃﹝各一兩﹞伏龍肝﹝二兩﹐卽竈心對月土。﹞上咀。水二升﹐煎取八合﹐分爲二服。

又方

治患崩中不止﹐結作血片﹐如雞肝色碎爛。﹝血片雞肝色﹐是血不足而瘀﹐故其色淡黯﹐此川芎所以爲君也﹞川芎﹝十二分﹞生地黃伏龍肝﹝各十一分﹞﹝本淸肝熱﹐更培土元﹞阿膠靑竹茹﹝各八分﹞當歸﹝六分﹞續斷地楡上用水九盞﹐煮取三盞﹐去滓﹐分三服。

伏龍肝散

治气血勞傷﹐衝任脈虛﹐經云﹕非時忽然崩下﹐或如豆汁﹐或成血片﹐或五色相雜﹐或赤白相兼﹐臍腹冷痛﹐經久未止﹐令人黃瘦﹐口漧﹐飲食減少﹐四肢無力﹐虛煩驚悸。

伏龍肝赤石脂﹝各一兩﹞川芎﹝三兩﹞熟地黃艾葉﹝微炒﹐各二兩﹞麥門冬﹝去心﹐半兩﹞當歸漧薑﹝各七錢半﹞肉桂甘艸﹝各半兩﹞上爲粗末。每服四錢﹐棗一枚﹐水同煎。

地楡散

治婦人崩中﹐漏下不止。

地楡蒲黃白芍藥白茯苓柏葉﹝微炒﹞蟹爪﹝微炒﹞熟地黃鹿角膠﹝碎﹐炒令黃﹞漏蘆﹝各一兩﹞川芎當歸﹝各七錢半﹞伏龍肝﹝一兩半﹞漧薑﹝炮﹞桂心甘艸﹝炙赤﹐各半兩﹞上銼碎。每服三錢﹐水一中盞﹐入竹茹一分﹐煎至七分﹐去渣﹐食前溫服。﹝此方有溫有涼﹐其破瘀止痛﹐莫如蟹爪﹐而補血上行﹐莫如角膠﹐其餘可三反矣﹐漏蘆入陽明最妙﹞按伏龍肝爲止血之聖藥﹐蓋燥可去濕也。先賢治崩﹐用旋復花﹑半夏﹐治膈間濕痰而崩止者﹐亦此意。﹝旋覆﹑半夏之治崩﹐與治痰瀉之法等﹐若果因痰而崩﹐不知用此﹐則徒尢血藥之不靈也﹞

蒲黃散

治崩中不能止。﹝此亦溫涼燥澀﹐止血破血之劫劑也。又可治白帶﹞蒲黃﹝炒﹞破故紙﹝炒﹞千年古鍛石﹝炒過﹐各等分﹞上爲細末。每服二三錢﹐淡酒或醋湯調下。

霹靂散

治經脈妄行。

香附子﹝三兩﹞川芎鍛石﹝油炒﹐各一兩﹞上爲細末。燒秤錘淬酒﹐調服二錢匕。﹝前方溫下元以止血﹐此方調血气以燥澀﹐自是不同。此又無千年二字﹐而用油炒﹐仍慮燥熱也。霹靂之名﹐乃燒秤錘投酒中之聲﹐亦或取其聲應之速耳﹞

鹿茸散

治崩中漏下不止﹐虛損羸瘦。

鹿茸﹝二兩﹐去毛﹐塗酥炙微黃﹞白龍骨鱉甲﹝塗酥炙令黃﹐去裙﹞熟地黃白芍藥白石脂烏賊魚骨﹝炙黃﹞續斷﹝各一兩﹞肉蓯蓉﹝一兩半﹐酒浸﹐去皮﹐炙幹﹞上爲細末。每服二錢﹐食前粥飲調下。﹝鱉甲是下部陰藥﹐而通腎脈之陽﹐自脊膂節節而下﹐以至於陰﹔肉蓯蓉是下部陽藥﹐有益坎中之陽﹐而補眞火﹐故曰黑司命石。其餘可類而推矣﹐若骨脂﹑蓯蓉﹐又爲艾葉之助云爾﹞

補宮丸

治婦人諸虛不足﹐久不妊娠﹐骨熱形羸﹐崩中帶下。

白薇牡蠣白芍藥鹿角霜山藥白術白茯苓烏賊魚骨白芷﹝各等分﹞上爲細末﹐麵糊和丸﹐如桐子大。每服五十丸﹐空心米飲送下。

牡蠣丸

治月水不止﹐眾藥不愈者。

牡蠣火研細﹐用醋調成丸﹐再過通紅﹐候冷研細﹐出火毒﹐卻用醋調艾末﹐熬成膏﹐和丸﹐如桐子大。每服五十丸﹐醋艾湯下。

一方

治婦人血崩。

蠶砂﹝炒一兩﹞﹝蠶食桑而糞砂﹐有淸香涼燥之能﹐單服之亦驗﹐以頭二蠶者佳﹐爲有生生之妙也﹞伏龍肝﹝半兩﹞阿膠﹝一兩﹞上爲末。空心溫酒調服二三錢。﹝《大全》名無比散﹐無阿膠﹞

﹝卷之二血崩門﹞血見黑則止

黑金散

治婦人血气虛損﹐經候不調﹐崩中漏下。

鯉魚皮棕櫚皮黃牛角破故紙亂髮﹝各一兩﹞烏賊魚骨榦姜木賊當歸熟地黃﹝各半兩﹞上銼碎。拌勻﹐入瓷罐內﹐鹽泥固濟﹐候幹﹐以炭火五斤﹐令通赤﹐煙盡﹐取放土內埋令冷﹐取出研細。每服三錢﹐入麝香少許﹐空心米飲調下。

五灰散

治下血不止成血崩。﹝五灰﹑十灰皆取其黑﹐如百艸霜﹑黑墨之意。如前方中所未備﹐而此又出之以成方﹐若令人知有所取也﹞蓮蓬殼黃絹血餘百艸霜棕皮﹝以上共燒灰﹞山梔﹝炒黑﹞蒲黃﹝炒﹞黑墨血竭上爲細末﹐調服﹐或煉蜜丸﹐桐子大。淸米飲下五十丸。

十灰散

治下血不止。

錦片木賊棕櫚柏葉艾葉漧漆鯽魚鱗鯉魚鱗血餘當歸﹝以上逐味火燒存性﹐各等分﹐研末﹞麝香﹝少許研﹞上研勻。每服二錢﹐空心溫酒調服。

十灰丸

治崩中﹐下血不止。

錦灰﹝一云綿﹞黃絹灰馬尾灰艾葉灰藕節灰蓮房灰油發灰赤松皮灰棕櫚灰蒲黃灰﹝各等分﹞上研勻﹐用醋煮糯米糊和丸﹐如桐子大。每服七十丸﹐加至一百丸﹐空心米飲下。﹝蓮房﹑藕節﹐藕通血脈而散血﹐其節與房皆斂虛﹐就實而味澀﹐且房成於升﹐气而淸﹐類木之象﹐有收陽歸陰之理﹐故用之以澀血﹔黃絹﹑錦片﹐皆蠶絲所成﹐蠶食桑而吐絲﹐扶桑之木﹐受靑陽之气﹐稟少陽升生之性﹐能和甲膽之陽﹐以養厥陰之血﹐故神仙一切服食藥﹐不得桑柴煎不食﹐以其火不文不武﹐而具溫生之气也﹔蠶砂治崩﹐桑鮮止血﹐豈漫言哉﹗百艸霜乃百艸之煙墨﹐亦松煙所造﹐艸體乙木之陰﹐味多苦﹐松有淸苦之操﹐味多澀﹐取之以煙﹐則上升﹐取之以黑﹐則制火﹐松皮灰亦此意﹔諸魚屬火﹐而生居水中﹐是水中之火﹐惟鯽魚生於四季﹐故得土之多﹐其臭腥﹐腥先入肝﹐以助肝气之升﹐鱗甲者﹐金之用也﹐水中有火﹐水中有金﹐金主收澀﹐火土生﹐金水並之意﹔馬尾赤﹐馬者幹之陽﹐尾者血之尾﹐血潤下而生尾﹐尾生於陽體之盡處﹐是陽中之陰也﹐以陰血之餘﹐生於純陽之體﹐又有陰中有陽之義﹐凡血脫於下﹐乃陰無陽以升﹐此借陽中之陰﹐以鼓陽升陰﹐又借其灰﹐以爲止澀之用﹐皆良法也﹞

如聖散

治血止崩。

棕櫚烏梅肉漧姜﹝一兩五錢﹐並燒存性﹞上爲細末。每服二錢﹐烏梅酒調下﹐空心食前服﹐久患不過三服愈。一方去漧薑﹐用甘艸二寸﹐半生半熟﹐共爲末﹐二三錢﹐淡醋湯調服。

當歸散

治婦人血崩不止。﹝理气血而又澀血者也。﹞當歸龍骨﹝燒赤﹞香附子﹝炒各一錢﹞棕毛灰﹝五錢﹞上爲末。每服四錢﹐米飲調﹐空心服。忌油膩﹑豬﹑魚﹑雞等物。

一方

治血崩屢效。

當歸白芍藥漧薑棕櫚﹝各等分﹞上各存性﹐研爲細末。醋調﹐食前服。﹝此方以血藥入漧薑﹐有從治之妙﹞

琥珀散

﹝一名爲烏紗帽散﹞治暴崩不止。

赤芍藥當歸香附子榦荷葉男子發﹝皂莢水洗﹞棕櫚烏紗帽﹝是漆紗頭巾﹐取陽气上衝故也﹞上各等分﹐並於新瓦上成黑灰﹐存性三分﹐爲細末。每服五錢﹐空心童便調下﹐如人行十里久﹐再進一服卽止﹝荷葉淸芬﹐可以升甲膽之气而淸血﹔烏紗染五倍﹐故能止血﹐又有生漆﹐可以破瘀﹐取常用者﹐陽升之意﹞。若產後血去多﹐加米醋﹑京墨﹑麝香少許。一法先以五積散加醋煎投一二服﹐次服五靈脂散。

立應散

治婦人血海崩敗。又治腸風下血。

香附﹝三兩﹐一半生一半炒﹞棕皮﹝一兩﹐燒存性﹞上爲細末。每服五錢﹐酒與童便各半盞﹐煎七分﹐溫服無時。如腸風﹐不用童便。﹝腸風不用童便﹐似有前後之分﹞

立效散

治婦人血崩不止。

當歸蓮花心﹝蓮花心性澀而香﹐可以通心气之和﹐而澀血﹞白綿子紅花茅花﹝各一兩﹞上銼如豆大﹐白紙包裹﹐泥固﹐火存性﹐爲末。每服三錢﹐溫酒調服。

必效散

治婦人月經不調﹐及崩漏不止。

棕皮﹝燒﹞木賊﹝去節﹐燒存性﹐各二兩﹞麝香﹝一錢﹐另研﹞上爲末。酒服二錢﹐空心服。

烏金散

治血崩不止。

棕櫚毛﹝燒存性﹐一兩﹞龍骨﹝過﹐二錢﹞上爲細末﹐研勻。每三錢﹐空心好酒調服﹐二服立止。

香礬散

治血崩。

香附子﹝醋浸一宿﹐炒焦存性爲末﹐一兩﹞白礬末﹝二錢﹞上研勻。米飲調﹐空心服﹐神效。一方用荷葉調﹐尢妙。

一方

治婦人血崩不止。

槐花﹝一兩﹞棕毛灰﹝五錢﹞上爲末。水二盞﹐鹽少許﹐煎至七分﹐去滓﹐溫服。一方用陳槐花一兩﹐百艸霜半兩﹐秤錘燒紅淬酒下一二錢。一方槐花萼燒灰﹐溫酒調下二錢匕。一方槐木耳燒作灰﹐酒服方寸匕。

止崩雜方

一方荊芥﹑﹝荊芥入肝﹐淸而升舉﹐乃血中要藥﹞蓮房各等分﹐燒灰存性﹐爲細末﹐空心米飲調下二錢。

一方荊芥穗﹐燈火燒焦爲末﹐每服三錢﹐用童便調下。

一方葫蘆﹐去子穣實﹑荊芥穗﹐燒存性﹐米飲調服。﹝葫蘆未解﹞一方香附子﹐去毛﹐炒焦黑存性爲末﹐熱酒調服二錢﹐不過兩服﹐立止。

一方砂仁﹐新瓦炒黑爲末﹐米飲調服。

一方益智仁﹐炒黑爲末﹐鹽米飲調下。

一方檳榔﹐燒灰存性﹐碾末﹐溫酒調下甚妙。

一方亂髮﹐皂角水洗淨爲末﹐空心酒調下二錢。

一方棕櫚﹑白礬﹐爲末﹐酒調二錢。

一方棕櫚﹐燒成性﹐淡酒調下三錢。

一方烏梅﹐燒灰存性爲末﹐烏梅湯調下。

一方桂心﹐燒存性爲末﹐米飲或酒調下一二錢。

一方桃仁﹐燒灰存性﹐研細﹐食前溫酒調下二錢。

一方五靈脂﹐炒令煙盡﹐爲末﹐溫酒調下一錢。

一方黃牛角﹐用尖﹐燒爲黑灰﹐微存性﹐研末調服。

一方鹿角﹐燒灰細研﹐食前溫酒調下二錢。

一方烏賊魚骨﹐燒存性爲細末﹐每二錢﹐煎木賊湯下。

一方鹽白梅﹐燒灰存性爲末﹐空心米飲調下。

一方用夏枯艸燒存性爲末﹐米飲調下。

一方百艸霜二錢﹐狗膽汁拌定﹐分作二服﹐當歸酒調下。﹝用狗膽汁甚奇﹐然亦陽中陰藥也﹐同百艸霜﹐必妙必妙﹞一方京墨爲末二錢匕﹐同燒露蜂房爲末﹐三指撮酒調服。

一方新綿一口﹐燒研末﹐空心酒調下﹐立止。﹝名一笑散﹞一方蓮蓬﹐燒灰存性﹐爲細末﹐酒調下二錢。

一方棉子花﹐銅器炒煙盡爲末﹐空心溫酒調下二錢。﹝棉子暖下元而止血﹞一方用大薊﹐俗呼爲馬茨芥﹐連根去土勿洗﹐以瓷石器搗爛﹐仍入冷水半盞﹐取汁服之﹐立止。

千金方

治婦人無故尿血。

龍骨﹝二兩﹞爲末。以酒調服方寸匕。

孫眞人方

治九竅出血。﹝九竅一竅﹐總是理﹞荊葉搗取汁﹐酒和服之。

﹝卷之三赤白帶下門﹞論帶下由勞傷衝任

嚴氏

曰﹕巢氏《病源》論婦人有三十六疾者﹐七﹑八瘕﹑九痛﹑十二帶下也﹝凡巢氏所論﹐不可稽者什九﹐卽此言﹐亦無延醫之法﹐何可憑也﹞。而帶下不顯其證﹐今人惟知赤白二帶耳﹐此由勞傷衝任﹐風冷據於胞絡。婦人平居﹐血欲常多﹐气欲常少﹐百疾不生。或气倍﹝倍字作滯字看﹞於血﹐气倍生寒﹐血不化赤﹐遂成白帶。若气平血少﹐血少生熱﹐血不化紅﹐遂成赤帶。寒熱交並﹐則赤白俱下﹝二句透徹﹞﹐其脈右手尺浮﹐浮爲陽﹐陽絕者無子。若足冷帶下﹐輕則漏下﹐甚則崩中﹐皆心不榮血﹐肝不藏血所致﹝宗脈經語﹞。其脈寸口弦而大﹐弦則爲減﹐大則爲芤﹐減爲寒﹐芤爲虛﹐寒虛相搏﹐其脈爲革﹐主半產漏下。又尺寸脈虛者漏血﹐漏血脈浮者﹐不可治。

產寶

云﹕帶下三十六疾者﹐是十二﹑九痛﹑七害﹑五傷﹑三固﹐謂之三十六疾也﹝𨿽分三十六種﹐總是冷熱微甚所致。故後人只以赤白二總之﹞。十二者﹐是所下之物﹐一者如膏﹐二者如靑血﹐三者如紫汁﹐四如赤皮﹐五如膿痂﹐六如豆汁﹐七如葵羹﹐八如凝血﹐九如淸血似水﹐十如米泔﹐十一如月浣﹐十二如經度不應期也。九痛者﹐一陰中痛﹐二陰中淋痛﹐三小便痛﹐四寒冷痛﹐五月來時腹痛﹐六气滿來時足痛﹐七汗出陰中如虫嚙痛﹐八脇下皮痛﹐九腰痛。七害者﹐一害食﹐二害气﹐三害冷﹐四害勞﹐五害房﹐六害妊﹐七害睡。五傷者﹐一竅孔痛﹐二寒冷痛﹐三小腹痛﹐四髒不仁﹐五子門不正引背痛。三固者﹐月水閉塞不通﹐其餘二者﹐文缺不載﹐而仲景所說﹐三十六種疾﹐皆由子髒冷熱勞損﹐而夾下起於陰內也。

卷之三赤白帶下門

﹝卷之三赤白帶下門﹞論帶下五色因風邪入於胞門

良方

云﹕婦人帶下﹐其名有五﹐因經行產後﹐風邪入胞門﹐傳於臟腑而致之。若傷足厥陰肝經﹐色如靑泥﹔傷手少陰心經﹐色如紅津﹔傷手太陰肺經﹐形如白涕﹔傷足太陰脾經﹐黃如爛瓜﹔傷足少陰腎經﹐黑如血。人有帶脈﹐橫於腰間﹐如束帶之狀﹐病生於此﹐故名爲帶。﹝胞門﹑子戶卽子宮﹐俗所謂兒腸也。其傳髒有徵﹐傳腑無癥﹐豈二而一歟。又曰病生於帶﹐則臟腑之說﹐似屬空文。蓋以帶脈管束諸經﹐故總結之﹐究其治一也﹞

李氏

曰﹕平時陰陽過多﹐及產後亡血下虛﹐風邪乘虛入於胞絡﹐宜暖宮丸加姜﹑附﹑吳茱萸﹝心包絡與胞門不同﹐其曰暖宮﹐卽非包絡﹐豈胞門與包絡同也﹞﹐或黃建中湯去桂加當歸﹐水煎吞苦楝丸。白帶兼痛風者﹐二陳湯加蒼﹑柏﹑南星﹑牛膝﹑川芎。兼頭風鼻涕者﹐蒼柏辛芎散。﹝白帶痛風以上兩方﹐皆丹溪所定﹐然專主於濕痰﹐並無風邪入胞之治﹐豈前人之言非也﹐亦補未備耳﹞

﹝卷之三赤白帶下門﹞論帶下屬濕熱冤結不散

保命集

云﹕赤者熱入小腸﹐白者熱入大腸﹐原其本﹐皆濕熱結於脈﹐故津液湧溢﹐是謂赤白帶下。本不病結﹐緣五經脈虛﹐結熱屈滯於帶﹐故女子臍下痛﹐陰中綿綿而下也。

經曰﹕任脈爲病﹐男子內結七疝﹐女子帶下瘕聚﹝此指任帶二脈而言﹐其曰熱入大小腸之論﹐無據。當從邪入胞門﹐致傳臟腑﹐結於帶脈之說爲正﹞。王注云﹕任脈自胞上過帶脈﹐貫於臍上﹐故男子內結七疝﹐女子帶下。帶脈起於季脇章門﹐似束帶狀﹐今濕熱冤結不散﹐故爲病也。

經曰﹕脾傳之腎﹐名曰疝瘕。小腸冤結而痛﹐出白﹐一名曰蠱﹐所以爲帶下冤結也。冤﹐屈也﹐屈滯而病熱不散。先以十棗湯下後﹐服苦楝丸﹑大延胡散﹐調下之﹐熱去濕除﹐病自愈矣。

潔古

云﹕治帶下冤結而痛者﹐先以十棗湯下之﹐次服苦楝丸﹑大延胡索散調之﹐是先攻後補之法也。﹝湯見雜病痰飲﹐大延胡索散﹐方見產後腹痛條。﹞

﹝卷之三赤白帶下門﹞論帶下痰實宜吐下

子和

云﹕一婦人病帶下﹐連綿不絕﹐白物或來﹐已三載矣﹐命予脈之。診其兩手脈俱滑大而有力﹐得六七至﹐常上熱口漧﹐眩暈﹐時嘔酢水﹐予知其實有寒痰在胸中﹐以瓜蒂散吐出冷痰二三升﹐皆酢水也﹐間如黃涎﹐狀如爛膠。次以漿粥養其胃气﹐又次用導水禹功﹐以瀉其下﹐然後以淡劑滲泄之藥﹐利其水道﹐不數日而愈。﹝脈證俱屬實熱﹐而曰寒痰者﹐蓋爲敗濁之液﹐旣聚成痰﹐則與本气不相和﹐故痰積之久﹐自成冷物。曰寒痰者﹐因病患自覺其冷而言﹐然亦有熱者﹐不可不明﹐如酢水酸水也﹐豈屬寒耶﹞息城李左衙之妻﹐病白帶﹐如水窈漏中綿綿不絕﹐臭穢之气不可近﹐面黃食減﹐已三年矣。諸醫皆云積冷﹐陽起石﹑硫黃﹑姜﹑附之藥﹐重重燥補﹐污水轉多。戴人斷之曰﹕此帶濁水﹐本熱乘太陽經﹐其寒水不禁固﹐故如此也。夫水自髙而趨下﹐宜先絕其上源﹝腎主祕藏﹐熱乘之﹐則堅凝之性失矣﹗故不能祕藏而帶下﹐絕其上源之法﹐妙甚﹞﹐乃湧痰二三升﹐次日下污水斗餘﹐行三徧﹐汗出周身﹐至明旦﹐病患云﹕污已不下矣。次用寒涼之劑﹐服及半載﹐產一男。

丹溪

云﹕帶與漏俱是胃中痰積流下﹐滲入膀胱﹝積痰恐不能滲入膀胱﹐若言濕熱則可﹞﹐無人知此﹐只宜升提﹐甚者上必用吐﹐以提其气﹐下用二陳湯加白術蒼術﹐仍用丸子。肥人有帶﹐多是濕痰﹐用海石﹑半夏﹑南星﹑炒柏﹑靑黛﹑蒼術﹑川芎﹝方中並無升提法﹐惟川芎一味爲血分升气之藥﹞。瘦人帶病少﹐如有多是熱﹐用炒柏﹑蛤粉﹑滑石﹑川芎﹑靑黛﹑樗皮。﹝丹溪治帶﹐與白濁同﹐是男女之濕熱一也﹞羅先生法﹕或十棗湯﹐或神佑丸﹐或玉燭散﹐皆可用之。虛者不可峻攻﹐實者可行。

潔

﹝卷之三赤白帶下門﹞論帶下虛寒宜溫補

李氏

曰﹕帶下有虛寒帶鮏臭者﹐因小水淋瀝不已﹝淋漓不已屬虛寒﹐然亦有虛熱者﹞﹐或崩中暴下﹐或產後去血過多﹐以致陰虧陽竭﹐榮气不升﹐經脈凝澀﹐衛气下陷﹐精气累滯於下焦﹐蘊積而成。白滑如涕﹐下流鮏臭者﹐黃建中湯去桂加當歸水煎﹐吞苦楝丸﹔久不止﹐臍腹引陰冷痛者﹐東垣固眞丸﹔虛中有火者﹐補經固眞湯﹑大烏雞丸常用﹔气虛四君子湯﹐血虛四物湯﹐有火加黃柏﹐有寒加桂附。寒始因亡血復亡其陽﹐陽气虛極﹐帶下鮏臭﹐多悲不樂﹝陽虛故悲不樂﹞﹐桂附湯﹔腹痛陰冷者﹐四物湯加桂附﹐常用酒煮當歸丸﹑小烏雞丸﹑琥珀調經丸。

韓氏

曰﹝飛霞醫案﹞﹕山妻年三十餘﹐十八胎﹐九八夭﹐會先君松潘難作﹐賤兄弟皆西奔﹐妻驚憂過甚﹐遂昏昏不省人事﹐口唇舌皆瘡﹐或至封喉﹐下部虛脫﹐白帶如注﹐如此四十餘日﹐或時少醒﹐至欲自縊﹐自悲不能堪。醫或投涼劑解其上﹐則下部疾愈甚﹐或投熱劑﹐及以湯藥燻蒸其下﹐則熱暈欲絕。四弟還﹐脈之﹐始知爲亡陽證也﹐大哭曰﹐宗嗣未立﹐幾誤殺吾嫂。急以鹽煮大附子九錢爲君﹝用熱遠熱﹐此從治也﹐非具確見者﹐不能用。惜不言脈﹞﹐制以薄荷防風﹐佐以姜桂芎歸之屬﹐水煎﹐入井水冷與之﹐未盡劑﹐鼾鼻熟睡通宵﹐覺卽能識人。時止一嗣﹐子二女﹐相抱痛哭﹐疏戚皆悲。執友趙憲長驚曰﹐君何術也﹖弟曰﹕方書有之﹐假對假﹐眞對眞爾﹐上乃假熱﹐故以假冷之藥從之﹐下乃眞冷﹐故以眞熱之藥反之﹐斯上下和而病解矣﹝有產後下瀉﹐上則口舌喉瘡﹐醫以理中丸﹐用紫雪爲衣服之﹐兩病皆愈﹐亦眞對眞﹐假對假之意﹞。繼後﹐主以女金丹﹐錯綜以二三方﹐不但去其疾﹐且調治元气。庚午生一子﹐今應襲也﹐壬申生一子﹐去年又患瘧疾十三月﹐亦主以養元气﹐調生气﹝元气是先天眞气﹐生气是後天穀气﹞﹐待飲食大進﹐然後劫以毒藥﹐吐下塊物甚多﹐投以附子湯三錢而愈。

不責效旦暮間﹐其用女金丹﹐卽勝金丸也﹝女金丹能令老婦妊娠﹐方古蓋載而賦之﹞﹐得之異人﹐倍加香附﹐而視气血之偏者﹐又加姜黃條芩﹐倍川芎之屬﹐取效甚多。予念無子者﹐往往有之。翻思予得子之難﹐其苦何如﹐乃次第錄其方並女金丹以濟人云。﹝女金丹﹐卽勝金丸﹐方見求子﹞

﹝卷之三赤白帶下門﹞論帶久枯涸宜潤補

準繩

云﹕帶下久而枯涸者濡之。凡大補气血﹐皆所以濡之。﹝血生於气﹐故有可兼四君者。﹞如以四物湯爲末﹐煉蜜丸﹐梧子大﹐空心米飲下三四十丸﹐以療年髙婦人白帶﹐良驗﹐皆潤劑也。

﹝卷之三赤白帶下門﹞論帶下當以壯脾胃升陽气爲主

薛氏

曰﹕徐用誠先生云﹕帶下白屬气而赤屬血。東垣先生云﹕血崩久則亡陽﹐故白滑之物下流﹐未必全拘於帶脈﹐亦有濕痰流注下焦﹐或腎肝陰淫之濕勝﹐或因驚恐而木乘土位﹐濁液下流﹐或思慕爲筋痿。戴人以六脈滑大有力﹐用宣導之法﹐此瀉其實也﹔東垣以脈微細沈緊﹐或洪大而虛﹐用補陽調經﹐乃兼責其虛也﹔丹溪用海石南星椿根皮之類﹐乃治其濕痰也﹝三說各主一見﹐凡延醫此癥﹐當須辯別﹐前論五色分屬五臟﹐而無治法﹐此以五臟之中﹐分治法﹐分虛實﹐尢見的據﹞。竊謂前證皆當壯脾胃﹐升陽气爲主﹐佐以各經見証之藥﹝下數方爲此翁家法﹞。色靑者屬肝﹐用小柴胡加山梔﹑防風﹔濕熱壅滯﹐小便赤澀﹐用龍膽瀉肝湯﹔肝血不足﹐或燥熱風熱﹐用六味丸。色赤者屬心﹐用小柴胡加黃連﹑山梔﹑當歸﹔思慮過傷﹐用妙香散等藥。色白者屬肺﹐用補中益气加山梔。色黃者屬脾﹐用六君子加山梔﹑柴胡﹔不應﹐用歸脾湯。色黑者屬腎﹐用六味丸﹔气血俱虛﹐八珍湯﹔陽气下陷﹐補中益气湯﹔濕痰下注﹐前湯加茯苓半夏蒼術黃柏﹔气虛痰飲下注﹐四七湯送六味丸。不可拘肥人多痰﹐瘦人多火﹐而以燥濕瀉火之藥﹐輕治之也。

﹝肥痰瘦火之說﹐爲丹溪先生認病總訣﹐何嘗教人泥定一方也。𨿽不可輕治﹐而火濕二字﹐終莫能逃﹐若以此穩當之言﹐不可輕則潔古之十棗﹐子和之汗吐下﹐太無之神佑﹑玉燭與小胃丹之類﹐可輕用之歟﹖予不敢爲丹溪佞﹐爲欲止今之佞口耳﹞一孀婦腹脹脇痛﹐內熱晡熱﹐月經不調﹐肢體酸麻﹐不時吐痰。或用淸气化痰﹐喉間不利﹐帶下靑黃﹐腹脇膨脹﹔又用行气之劑﹐胸膈不利﹐肢體如麻。此乃鬱怒傷損肝脾﹐朝用歸脾湯﹐以解脾郁生脾气﹐夕用加味逍遙散﹐以生肝血淸肝火﹐百餘劑而愈。

一婦人久瘧兼帶﹐發熱口漧體倦﹐用七味白術散加麥門五味﹐大劑煎與恣飲。再髮稍可﹐乃用補中益气加茯苓﹑半夏﹐十餘劑而愈。

一婦人頭暈吐痰﹐胸滿气喘﹐得食稍緩﹐苦於白帶﹐二十餘年矣﹐諸藥不應。此气虛而痰飲也﹐痰飲愈而帶自愈﹐遂朝用六君子湯﹐夕用六味地黃丸﹐不月而愈。﹝立齋得力處﹐在認癥確﹐未到處﹐在不言脈﹐惟以二十餘年之痰癥﹐故可用六君以補脾治濕﹐用六味以治水泛爲痰﹐皆治本而納气歸原者也﹐但朝夕反用﹐又其獨見也﹞一婦人耳鳴胸痞﹐內熱口漧﹐喉中若有一核﹐吞吐不利﹐月經不調﹐兼之帶下。予以爲肝脾鬱結﹐用歸脾湯加半夏﹑山梔﹑升麻﹑柴胡﹐間以四七湯下白丸子而愈。

一婦人吞酸飽滿﹐食少便泄﹐月經不調﹐服淸气化痰丸﹐兩膝漸腫﹐寒熱往來﹐帶下黃白﹐面萎體倦。此脾胃俱虛﹐濕痰下注。用補中益气﹐倍用參術加茯苓﹑半夏﹑炮姜而愈。

一婦人帶下﹐四肢無力。予曰﹕四肢者土也﹐此脾胃虛弱﹐濕痰下注。以補中益气﹑《濟生》歸脾二藥﹐治之而愈。

一婦人帶下黃白﹐怒則胸膈不利﹐飲食少思﹐或用消導利气之藥﹐痰喘胸滿﹐大便下血。予曰﹐此因脾气虧損﹐不能攝血歸源。用補中益气加茯苓﹑半夏﹑炮姜﹐四劑頓減﹐又用八珍加柴胡﹑山梔而痊。﹝以上七案﹐內五癥皆治濕痰﹐而兼升補者﹐以立齋名盛﹐當時非久病﹐必不延之﹐故每以升補爲效。學立齋者﹐須得此解﹐不然徒讀甫書矣﹞

﹝卷之三赤白帶下門﹞論帶久不止當補衛濃脾

李氏

曰﹕凡崩中下帶﹐或用升提﹐如升陽調經湯﹔或用收澀﹐如伏龍肝散﹑白芷散。然暫止而終不止者﹐蓋衛司開闔﹐而爲榮血之主﹐脾胃爲血海水液之會﹐衛气與胃气俱虛﹐則血液無所約制﹝格理之言﹞﹐是以古方有用桂枝湯加附子以固衛气者﹝不善用古方者﹐每非古方﹐苟能解之﹐便自能用﹞﹐四君子湯加艸果﹑丁香﹑木香﹐以燥水健脾者﹔或用理中湯加陳皮﹑半夏﹐或單半夏丸用芎歸湯煎下﹔或補中益气湯﹑平胃散﹐皆補衛濃脾﹐使气血自循故轍﹐而不專於收澀以劫奪之也。﹝收澀劫奪﹐皆是奇兵﹐用奇合宜﹐便是正法。此蓋重在正治﹐然亦有可奇者﹐不可偏廢也﹞

﹝卷之三赤白帶下門﹞論帶下濕熱藥用正治從治之異

方氏

曰﹕婦人赤白帶下﹐多是怒气傷肝。夫肝屬木﹐脾屬土﹐肝邪乘脾﹐木气克土﹐則脾受傷而有濕﹝木郁不伸﹐便以生濕﹞﹐濕而生熱﹐熱則流通﹐所以滑濁之物﹐滲入膀胱﹐從小便而出也﹝闌門旣能泌別淸濁﹐則滑濁之物﹐未必皆爲滲透入膀胱﹐而從溺道出也﹐如絞腸病﹐豈由膀胱來耶﹞。丹溪作濕熱﹐而用苦寒之藥治之者﹐是矣。𨿽然﹐古人曾有用辛溫治之而愈者﹐不知苦寒之藥﹐正治之法也﹐辛溫之藥﹐從治之法也。蓋濕熱怫郁於內﹐肚腹疼痛﹐赤白帶下﹐非辛溫從治﹐而能開散之乎﹖然濕熱未曾怫郁﹐但止赤白帶下﹐不若用苦寒正治之爲當也。﹝讀此論乃見今古治法不悖﹐則丹溪之言﹐亦補先賢未備之旨﹞

﹝卷之三赤白帶下門﹞論帶下雜治法

戴氏

曰﹕赤白帶下﹐皆因七情內傷﹐或下元虛冷﹐感非一端﹝元禮爲丹溪弟子﹐而相背如此﹐自是一種翻案﹞。大率下白帶多﹐間有下赤者﹐並宜順气散﹐吞震靈丹﹐仍佐艾附丸﹐或米飲調沙參末﹔帶下不止成羸者﹐四物湯加牡蠣粉半錢﹐吞固腸丸﹐多服取效。有帶疾愈後一二月﹐或再發﹐半年一發﹐先血而後下帶﹐來不可遏﹐停蓄未幾﹐又復傾瀉﹐此名漏帶﹐最爲難治﹝漏帶之名始此﹐亦或升補可愈也﹞。下截之血﹐少腹主之﹐有因血虛而虛熱陷入小腸﹐致小便澀痛﹐色如白泔﹐或成沙粒﹐皆不可作淋治﹐用冷劑﹐宜以四物湯﹑五苓飲各半帖﹐和煎。﹝燥濕合煎﹐此元禮獨創﹐不讀此﹐便不知用此﹞

﹝卷之三赤白帶下門﹞論室女帶下

產寶

云﹕未出女子有三病﹐何也﹖答曰﹕女子一病者﹐經水初下﹐陰中熱﹐或當風臥﹐或扇風﹔二病者﹐太衝脈盛﹐气盛則內熱﹐以冷水洗之﹔三病者﹐或見帶下驚怖者。若三者﹐一有所受﹐後必有帶下之證也。﹝方用神仙聚寶丹。﹞

﹝卷之三赤白帶下門﹞排膿

準繩

云﹕帶下並腸﹐有敗膿淋漏不已﹐腥穢殊甚﹐遂至臍腹更增冷痛﹐此蓋敗膿血所致﹐卒無已期。須以此排膿﹐用白芷一兩﹐單葉紅蜀葵根二兩﹐白芍藥﹑白礬燒枯各半兩空腹或飯前米飲下十丸﹐或十五丸﹐候膿盡﹐仍別以補藥佐之。﹝此方白芷﹑葵根﹐排膿散血﹔白芍生肌﹔枯礬燥濕﹔和以蜜蠟﹐此生肌托裏之治也。脈經曰﹕婦人腸中有膿﹐爲榮衛相干。血爲敗濁﹐有可下不可下之異﹐宜參考之﹞

﹝卷之三赤白帶下門﹞消瘀血

仲景

云﹕問婦人年五十所﹐病下利數十日不止﹐暮卽發熱﹐小腹裏急﹐腹滿﹐手掌煩熱﹐唇口漧燥﹐何也﹖師曰﹕此病屬帶下。何以故﹖曾經半產﹐瘀血在小腹不去。何以知之﹖其證唇口漧燥﹐故知之。當以溫經湯主之。﹝方見調經門﹞﹝問下痢而以半產﹐瘀血在腹﹐又曰屬帶下﹐然非仲景之言不能信。如暮熱小腹急滿﹐爲瘀血在內則可﹐以掌熱煩燥口漧﹐而用溫經藥﹐則人皆難之。況此湯有肉桂﹑半夏﹑吳茱萸﹐誰肯信服﹞

﹝卷之三赤白帶下門﹞論白濁白淫

大全

云﹕婦人小便白濁白淫者﹐皆由心腎不交養﹐水火不升降﹐或因勞傷於腎﹐腎气虛冷故也。腎主水而開竅在陰﹐陰爲溲便之道﹐胞冷腎損﹐故有白濁白淫。﹝據此宜屬寒﹐今皆主熱﹞

李氏

曰﹕白淫﹐蓋緣思想無窮﹐所願不得﹐意淫於外﹐入房太甚﹐發爲筋痿﹐久爲白淫癥白淫之所自。筋痿者﹐宗筋也﹐惟久爲淫縱者有之。若婦人則無宗筋﹐豈其竅道一也﹖究其所因﹐似亦不悖﹐故此數方﹐與治久濁同法﹞。謂白物淫如白精之狀﹐不可誤作白帶﹐過服熱藥。又有日夜流津﹐如淸米泔﹐或如粘膠者﹐謂之白崩﹐與白淫大同。多憂思過度所致﹐誠難治療﹐用平補鎭心丹﹔因思傷脾胃者﹐四七湯下白丸子或歸脾湯﹔痞悶少食者﹐沈香降气湯﹔因勞傷腎气﹐心腎不交者﹐金鎖正元丹﹑小菟絲子丸﹑威喜丸。

薛氏

曰﹕前證若元气下陷﹐用補中益气湯﹔脾胃虧損﹐六君子加升麻柴胡﹔脾經鬱結﹐歸脾加黃柏﹑山梔﹔肝經怒火﹐龍膽瀉肝湯﹔虛則用加味逍遙散﹝怒火有虛實﹐實者瀉之﹐故用龍膽﹐虛者補之﹐故用逍遙﹐以逍遙有歸﹑芍養血也﹞﹐宜與帶下參看主治。

一婦人善怒﹐或小腹痞悶﹐或寒熱往來﹐或小便頻數﹐時下白淫﹐藥久不愈﹐面靑口苦。予以爲積憤而不能發散所致﹝若論積憤﹐當用木郁達之之法﹞﹐用龍膽瀉肝湯而愈﹐用加味逍遙散﹑八珍湯而安。

﹝卷之三赤白帶下門﹞脈法

脈經

云﹕婦人帶下﹑六極之病﹐脈浮則爲腸鳴腹滿﹐緊則爲腹中痛﹐數則爲陰中癢﹐痛則生瘡﹐弦則陰中掣痛。婦人帶下﹐脈浮惡寒者不治。﹝帶下不治癥﹞

﹝卷之三赤白帶下門﹞治濕熱帶下

淸白散

治白帶。﹝得丹溪法﹐然配四物﹐似與瘦人多火者相宜﹞當歸川芎白芍藥﹝炒﹞生地黃黃柏﹝鹽水炒﹞樗根皮﹝酒炒﹞貝母﹝各一錢﹞漧薑﹝炒黑﹞甘艸﹝各五分﹞上銼。加生薑三片﹐水煎﹝黃柏淸下焦之熱﹐樗皮燥下部之濕﹐漧薑從火﹐甘艸和中﹐若貝母者﹐必有所兼癥也﹞。肥白人多濕痰﹐加白術﹑半夏﹔赤帶﹐加酒炒條芩﹑荊芥﹔久下﹐加熟地黃﹑牡蠣﹔气虛﹐加人參﹑黃﹔腰腿酸痛﹐加鹿角膠﹐或只以二陳湯加蒼﹑白術﹔如升膀胱之濕﹐加升麻﹑柴胡﹑蒼﹑白術。﹝非升膀胱之濕﹐蓋气陷之濕也﹞

解帶散

治血气不調﹐濕熱白帶﹐四肢倦怠﹐五心煩熱﹐痰郁嘈雜。﹝此大家法﹞當歸身﹝酒洗﹞香附子﹝醋炒﹐各一錢五分﹞白芍藥﹝酒炒﹞白術﹝土炒﹐各一錢二分﹞蒼術白茯苓陳皮﹝去白﹞牡丹皮﹝各一錢﹞川芎玄胡索﹝各八分﹞甘艸﹝炙﹐四分﹞上銼一劑。加生薑水煎﹐空心服。

樗皮丸

治赤白帶﹐有濕熱者。﹝以下四方﹐皆丹溪獨造﹐均以淸濕熱爲主﹐故用椿皮黃柏﹐然芍藥收肝火﹐良姜爲從治而燒灰之法﹐獨超於諸方﹐奇哉﹞芍藥﹝五錢﹞良姜﹝三錢﹐燒灰﹞黃柏﹝二錢﹐俱燒成灰﹞椿根皮﹝一兩五錢﹞上爲末﹐粥丸桐子大。每服四五十丸﹐空心米飲下。

勝濕丸

治赤白帶﹐因濕熱勝而下者。

蒼術﹝鹽炒﹞白芍藥滑石﹝炒﹐各一兩﹞椿根皮﹝炒﹐一兩﹞漧薑﹝煨﹐二錢﹞地楡﹝五錢﹞枳殼﹝炒﹞甘艸﹝各三錢﹞上爲末﹐粥丸桐子大。空心米飲下一百丸。﹝漧薑一方用二兩﹐似誤。﹞﹝此方加蒼術以燥中宮﹔地楡以溫下部﹔枳殼寬气於上﹔滑石利濕於下﹔漧薑從而燥濕也﹐用二兩者非﹞

蒼曲樗皮丸

治帶下。﹝主於胃中濕熱﹐故立方如此﹞椿根皮﹝二兩﹞芍藥﹝一兩半﹞蒼術神曲﹝炒﹞麥皮曲﹝炒﹞黃柏﹝炒﹐各一兩﹞滑石枳殼﹝各半兩﹞上爲末﹐粥丸桐子大。每服五十丸﹐空心米飲下。

側柏樗皮丸

治白帶因七情所傷﹐而脈數者。﹝以脈數﹐爲用黃連﹑側柏﹐不用蒼術﹐爲其燥性多也﹐燒白芷入陽明﹐而有澀止之能﹐白術補中气而有培土之妙﹐其他不言諭矣﹞椿根皮﹝炒﹐二兩﹞香附子﹝醋炒﹞白芍藥白術﹝炒﹐各一兩﹞側柏葉﹝酒蒸﹞黃連﹝炒﹞黃柏﹝炒﹐各半兩﹞白芷﹝燒存性﹐三錢﹞上粥丸﹐桐子大。米飲下七十丸。

按椿根皮性涼而燥濕﹐熱盛者宜之﹐後一方有黃連﹑香附﹑木香﹐故可治七情所傷。

苦楝丸

治赤白帶下甚妙。﹝下部痛者尢宜﹞苦楝﹝碎﹐酒浸﹞香﹝炒﹐一方大茴香﹞當歸﹝各等分﹞上爲末﹐酒和丸﹐如桐子大。每服三五十丸﹐空心溫酒下。瘀血﹐加桃仁﹔血海寒﹐加桂。如腰腿疼﹐四物湯四錢加羌活﹑防風各一錢﹐煎湯送下。

四神丸

治帶下。﹝此方溫燥﹐非有熱所宜﹞香附﹝四制﹐八兩﹞蒼術﹝泔浸﹐牡蠣粉炒﹞椿根皮﹝蜜水炒﹞砂仁﹝炒﹐各二兩﹞上爲末﹐黃米煮飯丸﹐桐子大。每服五六十丸﹐空心酒下。

以上諸方俱輕劑。

萬安散

治女人赤白帶下﹐或出白物如脂﹐或有臭濁污水﹐並神效。﹝此利气溫行之劑﹐與寒濕相宜﹞小茴香﹝炒香﹞木香﹝各二錢半﹞黑牽牛﹝一兩﹐另取頭末﹞上爲細末﹐以生薑自然汁調二錢﹐臨臥服。取盡惡物爲效﹐未盡間日再服二錢﹐後以白粥補之。忌熱毒物。

大聖萬安散

治女人瘕癖气﹐腹脹胸滿﹐赤白帶下﹐久患血气虛弱﹐萎黃無力﹐並休息赤白痢疾﹐並皆治之﹐其效不可具述。孕婦不可服﹐天陰晦不可服。

白術木香胡椒﹝各二錢半﹞陳皮﹝去白﹞黃桑白皮木通﹝各五錢﹞白牽牛﹝炒﹐取頭末﹐二兩﹞上爲末。每服二錢﹐用生薑五片﹐水一鐘半﹐煎至一鐘去姜﹐調藥臨臥服﹐須臾又用姜湯或溫白湯﹐飲三五口催之﹐平明可行三五次﹐取下惡物及臭污水爲度﹐後以白粥補之。服藥不可食晚飯及葷酒等物。﹝二方皆燥熱下气導水之藥﹐惟眞寒濕者宜之﹞

宣明導水丸

治濕熱郁於下焦之分﹐赤白帶下不止﹐燥熱煩渴。﹝淸熱滲濕導滯﹐妙在气血兩分﹞大黃黃芩﹝各二兩﹞牽牛﹝頭末﹞滑石﹝各四兩﹞上爲末﹐水丸如桐子大。每服四五十丸﹐滚水下﹐隨證加減。

以上諸方俱重劑。

﹝卷之三赤白帶下門﹞治濕痰帶下

滲濕消痰飲

治濕熱痰積﹐滲入膀胱﹐﹝曰滲入下焦則可﹐曰入膀胱則不可﹞白帶不止。﹝總治中州之濕﹐蓋中焦淸則無濕下流﹐故帶自止﹐豈有滲入之理﹞白術蒼術﹝炒﹞半夏﹝姜湯泡七次﹞橘紅白茯苓白芷香附﹝各一錢﹞甘艸﹝炙﹐五分﹞上銼。水煎服。有熱﹐加黃芩﹔血虛﹐加芎歸﹔气虛﹐加參﹔久不愈﹐加升麻﹑柴胡升提之。

蒼柏樗皮丸

治肥人白帶是濕痰。﹝此去中焦之濕﹐淸下部之熱﹐亦丹溪方也﹞蒼術黃柏樗根皮南星半夏海石川芎香附漧薑﹝炮﹐各等分﹞暑月去漧薑加滑石上爲末﹐醋和丸﹐如桐子大。每服五六十丸﹐白湯下。

小胃丹

上可取胸膈之痰﹐下可利腸胃之痰﹐及濕痰熱痰﹐並治婦人結痰白帶。惟胃虛少食者忌用。﹝是導水之猛劑﹐古人能用之﹐今則不能也﹞甘遂﹝濕面裹﹐煨熟。一方面裹﹐長流水煮﹐曬漧﹞芫花﹝好醋拌經宿﹐瓦器內燒黑不可焦﹞大戟﹝長流水煮一時﹐再用水洗淨曬漧各半兩﹞黃柏﹝炒一兩﹞大黃﹝濕紙裹煨﹐勿令焦﹐切﹐焙漧﹐再以酒潤﹐炒熱焙漧一兩半﹞上爲末﹐以白術膏丸﹝白術膏爲丸﹐乃今人所制﹐有獨創之妙﹐可法﹞﹐如蘿卜子大。臨臥津液咽下五七丸﹐或白湯送下。取膈上濕痰熱積﹐以意消息之﹐欲利﹐空心服。一方加木香﹑檳榔各半兩。

補藥方

治痰結白帶。先以小胃丹﹐半饑半飽﹐津液咽下數丸﹐候郁開﹐卻服此藥補之。

白術﹝二兩﹞黃芩﹝五錢﹞紅白葵花﹝二錢五分﹞白芍藥﹝七錢五分﹞上爲末﹐蒸餅丸﹐如桐子大。每服三五十丸﹐煎四物湯下﹝此亦丹溪方﹐乃扶脾胃﹑養肝陰﹑淸熱﹐而葵花之用﹐取其傾心向日之意﹐蓋花性陰而用陽﹐一入气分﹐一入血分﹐皆使其從陽升﹐帶自止也﹞。一方有蒼術﹐無黃芩。

﹝卷之三赤白帶下門﹞治風邪帶下

胃風湯

治風邪入於胞門﹐或中經脈﹐流傳臟腑﹐帶下五色。﹝此方與十全大補湯﹐少甘﹑﹑熟地﹐爲以其甘緩滯胃生濕﹐故勿用也。然無風藥﹐而云治風邪入胞歟﹐名胃風﹐何也﹞人參白術茯苓當歸川芎芍藥肉桂﹝各等分﹞上銼。每服八錢﹐入粟米一撮﹐水煎服。腹痛﹐加木香﹔五積散去麻黃﹐亦可用。

小柴胡湯

治風邪帶下五色。﹝小柴胡少陽藥﹐其曰治風邪﹐豈肝膽熱而生風耶﹞柴胡﹝二錢﹞黃芩半夏人參甘艸﹝各一錢﹞上銼。加生薑三片﹐棗二枚﹐水煎服。色靑屬肝﹐加山梔﹑防風﹔色赤屬心﹐加黃連﹑山梔﹑當歸﹔色白屬肺﹐用補中益气湯加山梔﹔色黃屬脾﹐用六君子加山梔﹑柴胡﹐不應﹐用歸脾湯﹔色黑屬腎﹐用六味地黃丸。

蒼柏參芎散

治婦人上有頭風鼻涕﹐下有白帶。﹝此又丹溪先生方也﹞辛夷川芎蒼術黃柏南星半夏滑石牡蠣黃芩﹝酒炒﹞上水煎﹐食後服。﹝以芩﹑夷﹑川芎而治頭風﹐以蒼﹑柏﹑星﹑半﹑滑﹑牡而治帶﹐平正無奇令人可法﹞

地楡散

治漏下五色﹐一十二帶﹐﹝此下部澀劑﹐然以三兩醋煎﹐自得單方用法﹐果能治十二﹐亦一家病也﹞兼治嘔吐下血。

地楡﹝三兩﹞銼碎。以醋水各半升﹐煮十餘沸﹐去渣﹐食前稍熱服一合。《本艸》注云﹕地楡主帶下十二病﹐一曰多赤﹐二曰多白﹐三曰月水不通﹐四曰陰蝕﹐五曰子髒堅﹐六曰子門﹐七曰合陰陽患痛﹐八曰小腹寒痛﹐九曰子門閉﹐十曰子宮冷﹐十一曰夢與鬼交﹐十二曰五臟五定。

﹝卷之三赤白帶下門﹞治虛損帶下

衛生湯

治帶下不止﹐脈微弱腹痛。﹝以下皆以正气爲本﹐此亦建中法﹞黃﹝三兩﹞當歸白芍藥﹝炒﹐各二兩﹞甘艸﹝炙﹐一兩﹞上爲粗末。每服半兩﹐水煎﹐空心服。一方下苦楝丸三十粒﹝以腹痛﹐故兼苦楝丸﹞﹐虛者加人參一兩。

補中益气湯

治勞役過度﹐飲食不節﹐損傷脾胃﹐以致陽气下陷﹐白帶下﹐久不止。﹝讀東垣先生書﹐方知立方之旨﹐讀立齋先生書﹐又知善東垣之方﹞黃人參白術甘艸﹝炙﹐各一錢﹞當歸陳皮﹝各七分﹞升麻柴胡﹝各三分﹞上作一服﹐水煎服。

六君子湯

治胃虛有痰﹐飲食減少﹐中气不和﹐時時帶下。

人參白術白茯苓甘艸﹝炙﹞陳皮﹝去白﹞半夏﹝湯泡七次﹐各一錢﹞上銼一服。加生薑三片﹐水煎服。﹝補中湯有升柴﹐以升下陷之气﹐此方有茯苓﹑半夏。以燥中宮之痰﹞

歸脾湯

治思慮過傷心脾﹐以致健忘怔忡﹐驚悸不寐﹐怠惰嗜臥﹐不思飲食﹐時常白帶不止。﹝本方補心血以榮脾﹐補其母也﹐調肝气以和下﹐去其賊也﹐母補賊去則脾气健矣﹐故曰歸脾。昔眞人云﹐補脾不愈當先補心﹐此方其近之﹞方見血崩門﹝勞傷條﹞

加味八珍湯

治婦人气血兩虛﹐赤白帶下。

當歸川芎白芍藥﹝酒炒﹞生地黃人參白術山藥﹝炒﹞杜仲﹝酒炒﹞白茯苓香附﹝炒﹐各一錢﹞甘艸﹝炙﹐五分﹞上加烏梅一个﹐生薑三片﹐棗一枚﹐水煎食前溫服。肥人﹐加半夏﹔瘦人﹐加黃柏﹔飽悶﹐去人參﹐加砂仁﹔腹痛﹐去人參加小茴香﹑玄胡﹔冬月﹐加煨漧薑﹔日久元气下陷﹐加升麻﹑柴胡升提之。﹝爲總司者也﹐其山藥﹑杜仲﹑烏梅﹐又補帶脈之不足﹐而加減法亦皆得理﹐宜法之﹞

當歸澤蘭丸

治婦人經脈不調﹐赤白帶下﹐久無子者。﹝平而當理﹐亦可爲調經聖藥宗之﹞香附子﹝用極大子杵去毛一斤﹐分四分﹐童便浸四兩﹐酒浸四兩﹐醋浸四兩﹐米泔浸四兩﹐各浸一宿﹐取出曬漧﹞當歸﹝酒浸﹞白芍藥川芎熟地黃﹝酒洗﹞生地黃﹝各二兩﹞艾葉澤蘭葉白術﹝各一兩半﹞黃芩﹝一兩﹞上爲末﹐醋糊丸﹐如赤小豆大。每服六十丸﹐空心白湯或酒下。

止帶丸

﹝補气調血﹐彊腰益腎﹐溫燥不偏﹐與气虛白帶相宜﹐乃補塞中正法﹞當歸﹝酒洗﹞川芎白術人參山藥杜仲﹝薑汁﹑酒炒去絲﹞香附破故紙﹝酒炒﹞牡蠣﹝火﹞椿根皮﹝酒炒﹞續斷﹝各等分﹞靑黛﹝減半﹞上爲細末﹐煉蜜丸如桐子大。每服五十丸﹐空心米湯下。腹痛﹐加玄胡索﹑小茴香﹔肥人﹐加姜制半夏﹔瘦人﹐加酒炒黃柏﹔冬月﹐加炮漧薑少許﹔夏月﹐加黃柏。﹝加法亦正﹞

嚴氏當歸煎

治赤白帶下﹐腹內疼痛﹐不欲飲食﹐日漸羸瘦。

當歸﹝酒浸﹞赤芍藥﹝炒﹞白芍藥﹝炒﹞熟地黃﹝酒蒸炒﹞阿膠﹝炒﹞續斷﹝酒浸﹞牡蠣﹝﹐各一兩﹞地楡﹝半兩﹞上爲末﹐醋糊丸﹐如桐子大。每服五十丸﹐空心米飲下。﹝要思何以四物中不用川芎﹐又以何物而治腹痛﹐又不欲食﹐而何爲不理脾胃﹐豈立方者漫言歟﹖須知用藥當求病原﹐所以爲之至治﹞

蓯蓉菟絲丸

治赤白帶下。此藥不熱不寒﹐得其和平﹐助陰生子。

肉蓯蓉﹝酒浸﹞菟絲子﹝酒蒸﹞覆盆子蛇牀子﹝各一兩二錢﹞當歸﹝酒洗﹞白芍藥﹝炒﹞川芎﹝各一兩﹞牡蠣﹝火﹞烏賊骨﹝各八錢﹞五味子防風﹝各六錢﹞黃芩﹝五錢﹞艾葉﹝三錢﹞上爲末﹐煉蜜丸﹐桐子大。每服三四十丸﹐鹽湯下﹐早晚各進一服。﹝蓯蓉﹑菟絲﹑覆盆﹑蛇牀﹑五味﹑艾葉﹐是溫補下元之藥﹔牡蠣﹑烏賊﹐燥濕治帶﹔防風升肝气以勝濕﹔黃芩淸內熱以除濕﹔歸﹑芍﹑川芎﹐調血脈以滋榮﹐惟下虛者宜之。要知古人之方﹐自有獨解﹐不然何以男子藥而補婦人﹞

補宮丸

治婦人諸虛不足﹐久不妊娠﹐骨熱形瘦﹐崩中帶下﹐並宜治之。

鹿角霜白芍藥白術山藥香白芷白茯苓白薇牡蠣﹝﹞烏賊魚骨﹝各等分﹞上爲末﹐麵糊丸﹐如桐子大。每服五十丸﹐空心米飲湯下。﹝此方以鹿霜﹑白芍補血﹔以山藥﹑術﹑苓補气﹔以芷﹑薇而治崩中淋露﹔以牡﹑賊而燥濕治帶﹐此又別是一種意見。然不用芎﹑歸﹑地黃者﹐慮血藥濕潤也。變局如此﹐可不因事制宜﹞

丹溪方

治白帶屬眞陰虛者。

龜板﹝炙﹞枳子﹝各二兩﹞黃柏﹝炒﹐一兩﹞香附子山茱萸苦參樗皮貝母﹝各半兩﹞白芍藥﹝七錢半﹞漧薑﹝炒﹐二錢半﹞上爲末﹐酒糊丸﹐如桐子大。每服五十丸﹐空心米飲下。﹝丹溪治帶﹐主於熱生濕。其意以腎主閉藏﹐而下焦者﹐肝腎主之﹐然濕從中焦生﹐故其方如此﹐宜考本艸而熟思之﹐應變無窮﹐可爲執方者一洗塵﹞

千金方

治帶下脈數者﹐陰虛有熱也。

枸杞根﹝一斤﹞生地黃﹝五兩﹐一方五斤﹞上二味﹐以水一斗﹐煮取五升﹐分三服。

上二方補腎水﹐眞陰虛者宜之。

補眞固經湯

一婦白帶漏久﹐服諸藥不效﹐診得心胞尺脈極微﹐其白帶流而不止﹐《脈訣》云﹕崩中日久爲白帶﹐漏下多時骨水枯。言崩中者﹐始病血崩不已﹐久下則血少﹐復亡其陽﹐故白滑之物﹐下流不止。是本經血海將枯﹐津液俱亡﹐枯漧不能滋養筋骨﹐以本經行經藥爲引用爲使﹔以大辛甘油膩之藥﹐潤其枯燥而滋益津液﹔以大辛熱之气味﹐補其陽道﹐生其血脈﹔以苦寒之藥﹐泄其肺而救其上熱﹔傷气﹐以人參補之﹐以微苦溫之藥﹐佐而益元气﹐名曰補眞固經湯。

人參漧薑﹝各一錢﹞生黃芩﹝另銼﹞郁李仁﹝去皮尖研﹞柴胡甘艸﹝炙﹐各一錢﹞橘皮﹝不去白﹐五分﹞白葵花﹝十六朵﹐去萼﹞上除黃芩外﹐以水三大盞﹐煎至一盞七分﹐再入黃芩同煎﹐至一盞﹐去滓﹐空心熱服﹐候少時﹐以早膳壓之。﹝凡東垣立方﹐必原脈原證原藥﹐然後沈思審處﹐且又引前言爲證﹐故治病多效。今不能然﹐何怪乎病之不瘳也﹖此方以用參﹑姜益陽﹐李仁葵花潤燥﹔柴胡升淸气於下﹔陳皮和胃气於中﹔生芩後煎﹐妙其淸涼不滯也。非深思者﹐不能主此方。名曰補眞﹐蓋以眞气爲主耳﹗服法亦妙﹐不可不知﹞

助陽湯

治白帶下﹐陰戶中痛﹐控心而急痛﹐身黃皮緩﹐身重如山﹐陰中如冰。﹝一名升陽燥濕湯。﹞柴胡﹝一錢二分﹞良姜﹝二錢﹞防風郁李仁漧薑甘艸﹝各一錢﹞白葵花﹝七朵﹞陳皮生黃芩﹝各五分﹞上銼散。只作一服﹐水二盞﹐煎至一盞﹐食前熱服。﹝此治重在陰中如冰﹐痛控於心﹐故用良姜爲君﹐漧薑爲佐﹐不用參﹑術者﹐痛無補也。柴﹑防足以勝濕升陽﹔葵﹑李可以潤枯濕燥﹔甘﹑陳和中﹔生芩涼气分之熱。能與前方參之﹐自有見解﹞上二方﹐用葵花﹑郁李仁之滑以潤燥﹐蓋枯涸滯著者宜之。

﹝卷之三赤白帶下門﹞治虛寒帶下

元戎四物湯

治婦人赤白帶下﹐脈沈微腹痛﹐或陰中痛。

四物湯﹝四錢﹞桂附子﹝炮﹐各五分﹞上銼。水煎﹐食前服。﹝前方中多以气分藥內加溫燥之味﹐此又以血藥中加桂﹑附﹐要知不同之故﹐在脈癥上探討。蓋人之病﹐有气血之殊﹐故立方之師﹐亦因事制宜也﹞一方四物加香﹑桂。

玉仙散

治赤白帶下。

漧薑﹝焙黃﹞白芍﹝炒﹞香附﹝炒焦﹐各一兩﹞生甘艸﹝五錢﹞上爲細末。每服三錢﹐用水白酒調下。﹝漧薑用一兩。是大劑大法﹐後方止用四分之一﹐又相徑庭矣﹐均宜法之﹞一方只用白芍酒炒二兩﹐漧薑炮半兩﹐爲細末﹐米飲調下二錢。

玄胡苦楝湯

治臍下冷﹐撮痛﹐陰冷大寒﹐白帶下。

玄胡索苦楝子﹝各二分﹞黃柏﹝一分﹞附子肉桂﹝各三分﹞甘艸﹝炙﹐五分﹞熟地黃﹝一錢﹞上作一服﹐水煎﹐食前溫服。﹝玄胡﹑苦楝以治痛﹐肉桂﹑附子以溫寒﹐熟地治臍下之虛﹐黃柏從其性之所喜﹞

桂附湯

治白帶鮏臭﹐多悲不樂﹐大寒。

肉桂﹝一錢﹞附子﹝三錢﹞黃柏知母﹝各五分﹞上作一服﹐水煎﹐食遠熱服。如少食常飽﹐有時似腹脹﹐加白芍藥半錢。如不思飲食﹐加五味子二十个﹝多悲不樂者﹐陰晦之象也。故宜桂﹑附以助陽﹐陽和則不悲而有樂矣﹗少以知﹑柏爲從治者﹐恐桂附上也﹐亦用熱遠熱之意。少食似腹脹﹐何以加白芍﹐不思飲食﹐何以加五味﹖思之﹞。如煩惱﹐面上麻木如虫行﹐乃胃中元气極虛﹐加黃一錢﹐人參七分﹐甘艸二分﹐升麻五分。此補陽气極虛﹐用黃柏等爲引用﹐又升降陰陽藥也。

當歸附子湯

治臍下冷痛﹐赤白帶下。

當歸﹝二錢﹞良姜漧薑附子﹝各一錢﹞柴胡﹝七分﹞升麻蠍梢﹝各五分﹞甘艸﹝炙﹐六分﹞炒黃鹽﹝三分﹞黃柏﹝少許﹞上爲粗末﹐每服五錢﹐水煎溫服﹐爲丸亦得﹝良姜﹑漧薑﹐大治臍下冷痛﹔鹽柏引之就下﹔蠍梢直至痛所﹔升﹑柴引左右淸气上升﹔鹽柏引諸濁陰下降﹞。東垣回陽丹注云﹕必用炒黃鹽﹐無則不效﹐蓋寒疝之要藥也。

酒煮當歸丸

治疝﹐白帶下注﹐香港腳﹐腰以下如在冰雪中﹐居火炕以濃衣重蓋猶冷﹐小便不止﹐與白帶長流而不禁固﹐肌肉消瘦﹐面白目靑﹐目無所見﹐身重如山﹐行步欹側﹐腿膝枯細﹐大便閉結﹐心下痞悶﹐懊﹐飲食不下﹐面垢背寒﹐小便遺而不知。此上中下三陽眞气俱竭﹐故噦嘔不止﹐胃寒之極也。其脈沈緊而澀﹐按之空虛。若脈洪大而澀﹐按之無力﹐猶爲中寒之證﹐況按之空虛者乎﹖按之不鼓﹐是爲陰寒之極也﹔其空虛﹐乃气血俱虛之極也。﹝帶脈爲病﹐男子七疝﹐女子瘕聚﹐此以疝在女子豈與男子同歟﹖嘗聞女子形如茄﹐突出陰戶是亦疝也﹐故云然。諸癥皆寒﹐獨便閉心下痞﹐懊似熱。凡緊脈不拘浮沈均以爲寒﹐按之不鼓﹐無問大小﹐皆以爲虛。診者當須識此。旣曰血气俱虛﹐而本方中曾無一味气藥﹐而血藥又止一味當歸﹐豈眞陽已竭﹐卽甘溫之味﹐亦未易爲力也﹐芍﹑地能滯陽气﹐故亦不用﹞當歸﹝一兩﹞香﹝半兩﹞黑附子﹝炮去皮臍﹞良姜﹝各七錢﹞上四味﹐銼如麻豆大﹐以好酒一升半同煎﹐煮至酒盡爲度﹐炭火焙漧﹐同爲細末﹐入下藥﹕炒黃鹽丁香﹝各半兩﹞全蠍﹝三錢﹞柴胡﹝二錢﹞升麻根木香﹝各一錢﹞苦楝子甘艸﹝炙﹐各五分﹞玄胡索﹝四錢﹞上同爲細末﹐酒煮﹐麵糊丸﹐如桐子大。每服二十丸﹐空心宿食消盡﹐淡醋湯下。忌油膩冷物酒面。﹝妙在前四味用酒煮﹐又以酒糊丸者﹐峻補其下﹐使眞陽之气﹐生於九淵﹐上於九天也。其後九種﹐或引之於降﹐或佐之於升﹐有開結透關之妙。非精識病源﹐究心藥石者﹐不能到也﹗然其力量博大﹐非善用者不敢﹞

暖宮妙應丸

治婦人赤白帶下﹐及子宮虛冷無子者。

當歸川芎白芍藥熟地黃艾葉茯苓龍骨牡丹皮赤石脂牡蠣﹝各等分﹞上爲末﹐麵糊丸﹐如桐子大。每服五十丸﹐空心艾醋湯下。﹝此方以四物合成劑﹐又以艾葉暖其下﹐茯苓滲其濕﹐牡丹淸其瘀﹐宜乎子宮溫而懷妊矣﹞

鶴頂丸

治帶下之證有三﹐﹝此三十六疾﹞未嫁之女﹐月經初下﹐止而卽得﹐或浴之以冷水﹐或熱而扇﹐或當風﹐此室女病帶下之由﹔有嫁之婦﹐陰陽過多﹐卽傷胞絡﹐風邪乘虛而入﹐胞經觸冷﹐遂成穢液﹐與血水相連而下﹔產後帶下﹐由亡血失气﹐傷動胞絡﹐門開而外風襲﹐肌體虛而冷風入﹐冷風與熱气相連﹐故成液而下﹐冷則多白﹐熱則多赤﹐冷熱相交﹐赤白俱下。

當歸﹝七錢半﹐酒浸﹞附子﹝炮﹐去皮﹐半兩﹞龍骨﹝鹽泥包﹞吳茱萸﹝湯泡﹐去涎﹞赤石脂﹝火﹐醋淬﹞漧薑﹝炮﹐各兩半﹞牡蠣﹝一兩二錢﹐鹽泥包﹞艾葉﹝一兩﹐以醋半盞煮幹﹞上爲細末﹐研勻﹐醋糊和丸﹐如桐子大﹐以赤石脂爲衣。每服五十丸﹐空心用艾葉﹑食鹽﹑烏梅煎湯下。﹝此大熱之劑﹐非眞寒者不可服﹞

白蘞丸

治室女衝任虛寒﹐帶下純白。﹝女子二七而天癸至﹐正當气旺之年﹐豈可輕用溫熱之劑﹐獨以純白二字推之﹐便得虛寒之眞﹐故可用鹿茸耳﹞鹿茸﹝酒蒸﹐焙﹐二兩﹞白蘞狗脊﹝燎去毛制﹐各一兩﹞上爲細末﹐艾煎醋汁打糊丸﹐如桐子大。每服五十丸﹐空心溫酒下。

神仙聚寶丹

﹝一名琥珀朱砂丸﹞治婦人血海虛寒﹐外乘風冷﹐搏結不散﹐積聚成塊﹝經曰﹕气有是動﹐血爲所生病。據此所言﹐病先由血海虛寒﹐故气不能溫﹐又爲風冷外乘﹐故致血結不能散﹐非溫行不可﹐故此方乃於血中行气﹐气中行血﹐所謂气行血流﹐自無病也﹞。或成堅癖﹐及血气攻注﹐腹脇疼痛﹐小便急脹﹐或虛鳴﹐嘔吐涎沫﹐頭旋眼花﹐腿膝重痛﹐面色萎黃﹐肢體浮腫﹐月候欲行﹐先若重病﹐或多或少﹐帶下赤白﹐崩漏不止﹐驚怖健忘﹐小便頻數或白﹐時見虛熱盜汗﹐羸瘦。此藥不問胎前﹑產後﹑室女﹐並皆治之﹐常服安心去邪﹐逐敗血﹐養新血﹐令有子。

當歸木香琥珀沒藥﹝各一兩﹞滴乳香﹝二錢半﹞麝香辰砂﹝各一錢﹞上各另研爲細末﹐合一處研勻﹐水丸如龍眼核大。每用一丸﹐溫酒磨下﹐不拘時。胎息不順﹐腹內疼痛﹐一切產難﹐酒童便磨下。產後血暈﹐敗血奔心﹐口噤舌彊﹐或惡露未盡﹐發渴面浮﹐煎烏梅湯﹐和童便磨下。室女月候不調﹐溫酒磨下半丸。產後血气不調﹐童便磨下。

茱萸浴湯

治下焦虛冷﹐臍腹疼痛﹐帶下五色﹐月水崩漏﹐淋瀝不斷。

吳茱萸﹝湯泡﹞杜仲﹝炒去絲﹞蛇牀子五味子丁皮﹝各一兩﹞木香丁香﹝各半兩﹞上銼﹐如麻豆大。每用半兩﹐以生絹袋盛﹐水三大碗﹐煎數沸﹐乘熱燻下部﹐通手淋浴﹐早晚二次燻洗。﹝此茱萸湯至下四方﹐皆外治法﹐於上熱下寒﹐難服溫補之藥者宜之﹐蓋以人功挽回造化﹐今罕知此。

亦有病者不能言﹐醫者無以應﹐徒自待斃而已﹞

坐藥龍鹽膏

治帶下。

玄胡索﹝五錢﹞濃朴﹝三錢﹞當歸茴香炒黃鹽酒防己肉桂紅豆龍骨﹝各二錢﹞川烏頭﹝炮﹞丁香木香﹝各一錢半﹞良姜木通﹝各一錢﹞全蠍﹝五枚﹞枯礬﹝五分﹞上爲末﹐煉蜜丸﹐如彈子大。綿裹畱絲在外﹐納陰戶內。

勝陰丹

爲上藥力小﹐再加三錢﹐內加行性熱藥。

羌活柴胡﹝各二錢﹞大蒜﹝一錢﹞破故紙﹝與蒜同焙﹐一錢﹞三柰子川烏頭大椒﹝各五分﹞甘松﹝三分﹞升麻枯白礬﹝各二分﹞全蠍﹝二个﹞麝香﹝少許﹞上爲細末。同前法制用。

回陽丹

﹝此東垣先生方﹞全蠍升麻甘松﹝各二分﹞艸烏頭羌活﹝各三分﹞大椒三柰子蓽茇枯礬﹝各五分﹞大蒜破故紙﹝各二錢﹞水蛭﹝三條炒焦﹐二錢﹞川烏頭柴胡﹝各七分﹞虻虫﹝三个﹐去翅足﹐炒﹞炒黃鹽﹝一錢﹐必用之藥﹐去之則不效﹞上爲細末﹐根據前制如指尖大。用綿裹﹐納陰戶中﹐覺臍下暖爲效。

如聖丹

治婦人經脈不調﹐赤白帶下。

枯礬﹝四兩﹞蛇牀子﹝二兩﹞上爲末﹐醋爲丸﹐如彈子大﹐用胭脂爲衣。綿裹放陰戶中﹐定坐半日﹐熱極再換。大抵月水不通﹐赤白帶下﹐多因子宮不潔﹐服藥難效﹐下取易痊﹐且速效而不傷髒气也。一方用枯礬﹑川烏各等分﹐煉蜜丸﹐如彈子大﹐綿裹納陰戶中﹐治帶下絕產。

﹝卷之三赤白帶下門﹞治帶下滑脫

側柏地楡湯

治赤白帶下﹐以致不能成孕。

黃側柏葉地楡烏賊魚骨白僵蠶牡蠣﹝用鹽泥固濟﹐火煨透去泥研﹐各一錢﹞白芷肉蓯蓉﹝酒浸﹞蛇牀子﹝各一錢二分﹞上銼。加生薑三片﹐水煎﹐半饑時服。﹝主閉藏者腎﹐若滑脫者﹐腎气不固也。牡蠣鹹寒而益腎﹔蛇牀辛溫而壯气﹔其淸而燥澀者﹐則柏葉﹑地楡﹑烏賊﹔其溫而補气者﹐則黃﹑蓯蓉﹔若白芷行陽明於血海﹐僵蠶散結气以消痰﹞

白芷散

治赤白帶下。

白芷﹝二兩﹞海螵蛸﹝二个﹐﹞胎發﹝一團﹐﹞上爲細末。空心溫酒調下二錢。﹝螵蛸澀气﹐胎發澀血﹐白芷行陽明之气而散濕﹐以助溫升之用﹞

伏龍肝散

治赤白帶下﹐久患不瘥﹐悴乏力﹐六脈微濡。

棕櫚﹝不拘多少﹐燒爛﹐急以盆蓋﹐蔭冷存性﹞伏龍肝﹝於竈直下取赤土﹐炒令煙盡﹞屋梁上懸塵﹝炒令煙盡﹐去火毒﹞上各等分研勻﹐入龍腦麝香各少許。每服三錢﹐溫酒或淡醋湯下﹐患十年者﹐半月可安。﹝火土之性而生燥﹐燥則足以培土。梁上塵得土气之飛揚而上升﹐升則土气不陷而濕不生﹔棕櫚爲止澀之用﹔腦﹑麝少入﹐取其能散﹐然於久病成悴之人﹐恐非補劑不可﹞

馬蹄丸

治白帶不絕。

白馬蹄禹餘糧﹝各四兩﹞龍骨﹝三兩﹞烏賊魚骨白僵蠶赤石脂﹝各二兩﹞上爲細末﹐煉蜜丸如桐子大。每服十丸﹐空心酒下。不止﹐加至三十丸。﹝馬蹄得幹金在下之健體而入肝﹐僵蠶得燥金之剛气而制木﹔餘糧﹑赤石脂以固血之脫﹔龍骨﹑烏賊以固气之脫。蓋肝主疏泄而藏血﹐疏泄者气脫﹐气脫則血不藏﹐以金平之﹐而健其升﹐以血澀之﹐而固其气﹐宜其爲治漏之要藥也﹞

固眞丸

治白帶大下不止﹐臍腹疼痛﹐其寒捫之如冰﹐陰中亦然﹐目中澑火上壅﹐視物無所見﹐齒皆惡熱飲痛﹐須得黃連末擦之﹐其痛乃止﹐惟喜幹食﹐大惡湯飲。

此病皆寒濕乘其胞內﹐故喜幹而惡濕﹔肝經陰火上溢走於標﹐故上壅而目中澑火﹔腎水侵肝而上溢﹐故目中無所見﹔齒惡熱飲者﹐是少陽陽明經中伏火也。當大瀉寒濕﹐以丸藥治之。故曰寒在下焦﹐治主宜緩﹐大忌湯散。以酒制白石脂﹑白龍骨﹐以枯其濕﹐以炮漧薑大辛熱瀉寒水﹐以黃柏之大寒爲因用﹐又爲向導﹔故云﹕古者𨿽有重罪﹐不絕人之後。又爲之伏其所主﹐先其所因之意。又瀉齒中惡熱飲也﹐以柴胡爲本經之使﹐以芍藥半錢導之﹐恐辛熱之藥太甚﹐損其肝經﹐故微瀉之﹔以當歸身之辛溫﹐大和其血脈﹐用藥之法備矣。

白石脂﹝燒赤水飛﹐研細焙漧﹞柴胡﹝各一錢﹞白龍骨﹝二錢酒煮曬漧﹐水飛爲末﹞當歸﹝酒洗﹐三錢﹞漧薑﹝炮﹐四錢﹞黃柏﹝酒洗﹞白芍藥﹝各五分﹞上爲細末﹐水煮稀糊爲丸﹐如雞頭大。每服三十丸﹐空心宿食消盡﹐煎白沸湯放溫送下﹐無令胃中停住﹐待少時﹐以早膳壓之﹐是不令熱藥犯胃。忌生冷硬物﹐與酒濕面。﹝服藥有法亦有期﹐讀此又得一種經緯﹞

一方

治赤白帶下﹐不問遠年近日﹐並皆治之。

龍骨﹝半兩﹞舶上硫黃﹝三錢﹞上爲細末。每服半錢﹐空心無灰酒下。﹝大溫下元之寒濕﹐惟久病虛寒者宜之﹐若爲丸服之更佳﹐恐其僭上也﹞

茅花散

治婦人血崩不止﹐赤白帶下。﹝此方自是血崩藥﹐當入血崩證﹞茅花﹝一握﹞棕櫚皮﹝三寸﹞嫩荷葉﹝三張﹞甘艸節﹝二寸﹞上爲細末。空心酒調半匙服。

雙白丸

治白帶如神。﹝燥濕滲濕﹞鍛石﹝一兩﹞白茯苓﹝二兩﹞上爲末﹐水丸如桐子大。每服三十丸﹐空心白水下。

白附子丸

有婦經年崩漏不止﹐諸藥不效﹐脈濡微﹐此與前伏龍肝散兼服愈。

白附子﹝四兩﹞附子﹝二兩﹞黃狗骨頭﹝四兩﹐燒灰﹞﹝妙在狗骨頭灰﹐蓋有溫澀之能耳﹞上爲細末﹐粥丸如桐子大。每服三十丸。

地楡膏

治赤白帶下骨立者。﹝此澀血涼劑﹐濕熱勝而滑脫者宜之。﹞地楡﹝一斤﹞用水三升﹐煎至一半﹐去渣﹐再煎如稠餳﹐絞淨﹐空心服三合﹐日二服。

﹝卷之三赤白帶下門﹞治白濁白淫

加味四七湯

治婦女小便不順﹐甚者陰戶疼痛。

半夏﹝湯洗七次﹐一兩﹞濃朴﹝薑汁制﹞赤茯苓香附子﹝炒﹐各半兩﹞紫蘇甘艸﹝各二錢﹞上咀。分四帖﹐每服水二鐘﹐姜三片﹐煎至八分﹐去滓﹐加琥珀末一錢﹐調服。

然以半夏爲君﹐則知內外二因﹐皆能令气郁而生濕生痰也﹐香附治內﹐紫蘇治外﹐其餘又兼內外﹐以佐其成功﹐然不有琥珀爲之通竅燥濕﹐則亦不能爲效也﹞

鎖精丸

治小便白濁﹐或白帶淋瀝。

破故紙﹝炒﹞靑鹽白茯苓五味子上爲末﹐酒糊丸﹐如梧桐子大。空心鹽湯或酒下三十丸。

固精丸

治下虛胞寒﹐小便白濁﹐或如泔﹐或如凝脂﹐或小便無度﹐腰重等證。

牡蠣﹝粉﹞桑螵蛸﹝酒炙﹞龍骨白石脂白茯苓五味子菟絲子﹝酒蒸焙﹞韭子﹝炒﹐各等分﹞上爲末﹐酒糊丸﹐桐子大。每服七十丸﹐空心鹽湯下。﹝夫坎者水也﹐腎主之﹐而坎中之一陽﹐乃腎中之眞气﹐气固則水旺﹐水旺則气溫。气溫則下元暖而先天不虛。若白濁久而如泔如脂﹐或小便無度﹐皆气脫也。气脫則下焦無火﹐而水不溫矣﹐安得水升而火降哉﹖此方能固脫溫气﹐斂藏眞火﹐誠治虛寒要藥。於男子亦宜用﹞

內金鹿茸丸

治婦人勞傷血脈﹐胞絡受寒﹐小便白濁﹐日夜無度﹐臍腹疼痛﹐腰膝無力。

鹿茸黃雞內金肉蓯蓉五味子龍骨牡蠣遠志肉桑螵蛸附子﹝各等分﹞上爲末﹐煉蜜丸﹐如桐子大。每服五十丸﹐食前溫酒或米飲任下。﹝按鹿茸﹑蓯蓉﹑黃﹑附子﹐有益精﹑益气﹑溫腎之功﹔內金﹑牡蠣﹑螵蛸﹑龍骨有固澀禁便之用﹔五味﹑遠志﹐生津液而入腎﹐以補正气﹐其爲補下無疑。男女俱可服﹞

金鎖正元丹

治眞气不足﹐吸吸短气﹐四肢倦怠﹐腳膝酸軟﹐目暗耳鳴﹐遺精盜汗﹐及婦人白濁白淫等證。

肉蓯蓉﹝洗焙﹞紫巴戟﹝去心﹞葫蘆巴﹝炒﹐各一斤﹞補骨脂﹝酒浸炒﹐十兩﹞五倍子﹝半斤﹞茯苓﹝去皮﹐六兩﹞朱砂﹝三兩﹐另研﹞龍骨﹝二兩﹞上爲末﹐入藥研令勻﹐酒和丸﹐如桐子大。每服二十丸﹐空心溫酒或鹽湯任下。﹝肉蓯蓉男得之而助陽﹐女得之而孕育﹔巴戟補髓添精﹔葫蘆巴治虛冷﹔補骨脂起陽衰﹔五倍子燥陰濕﹔茯苓陽中之陰﹔朱砂鎭心之主﹐寓降火升水之妙﹔龍骨固脫﹐故爲下元眞气不足者所服也﹞

威喜丸

治丈夫元陽虛憊﹐精气不固﹐餘瀝常流﹐小便濁﹐夢寐頻泄﹐及婦人血海久冷﹐白帶白濁白淫﹐下部常濕﹐小便如米泔﹐或無子息。

黃蠟﹝四兩﹞白茯苓﹝去皮﹐四兩作塊﹐用豬苓二錢半﹐同於瓷器內煮二十餘沸﹐出日幹﹐不用豬苓﹞上以茯苓爲末﹐熔黃蠟杵爲丸﹐如彈子大。空心細嚼﹐滿口生津﹐徐徐咽服﹐以小便淸爲度。忌米醋﹐只喫糠醋﹐尢忌使性气。﹝味之淡者﹐莫過於蠟﹐而淡之滲者﹐莫過於茯苓﹐蓋淡者天之陰﹐天气降則水生﹐水生則火有制﹐而又以豬苓煮茯苓者﹐欲其滲之速﹐以蠟爲丸者﹐欲其降之深也﹐亦忌使性之句﹐戒助肝气也﹞

烏金散

治身熱口燥气塊築痛﹐下黃水如葵汁。

百艸霜﹝炒﹞紫金皮﹝米泔浸煮﹐炒黃﹞粉艸﹝炙﹐各等分﹞上爲末。每服二錢﹐艾湯或醋湯﹐空心調下。心嘈﹐豬血入鹽酒下。白帶﹐用鯉魚一尾﹐去腸不去鱗﹐將油發一團﹐入魚肚內﹐黃泥固濟﹐炭火內存性﹐去泥﹐研魚爲末﹐每用一錢﹐以陳酒調﹐同前藥服。﹝紫金皮通血中之气而散血﹐百艸霜止葵汁之水而除黃﹐气通血行﹐塊痛自止﹐妙在甘艸等分﹐不然何以能治身熱口燥也﹞

一方

治婦人久積虛寒﹐小便白濁﹐滑數不禁。

鹿茸屑﹝炒黃﹞爲細末。每服二錢﹐空心溫酒調服。﹝此方簡切﹐久服彌佳﹞

卷之四虛勞門

﹝卷之四虛勞門﹞論婦女虛勞與男子不同

準繩

云﹕勞倦所傷﹐用補中益气湯調治﹝補中益气﹐是治勞倦內傷之劑﹐乃初治法﹐非久病勞瘵骨蒸所宜﹞。乃暴病也﹐失治而有發熱潮熱﹐盜汗咳嗽﹐諸證出焉﹐謂之虛勞。又復失治﹐而有皮聚毛落﹐飲食不爲肌膚﹐骨髓中熱﹐經閉不行﹐諸證出焉﹐謂之瘵骨蒸熱。至於傳尸之疾﹐別自一種﹐其源不起於勞欲﹐其流或至於滅門。余於雜病首冊﹐則旣條分而備列矣。然男以精爲主﹐女以血爲主﹐其致病旣殊﹐其施治亦異﹐故應別著方法﹝精血𨿽殊﹐而虛勞形癥不遠﹐治亦不異﹐宜與雜癥參看﹞。而陳氏《良方》﹐分勞瘵﹑骨蒸勞﹑血風勞﹑气虛勞﹑風勞﹑冷勞﹑熱勞﹑客熱等門﹐未免惑亂﹐後人靡所適從﹐今釐正如左﹐醫者更參雜病虛勞傳屍勞二門而用之﹐則無道少之患矣。﹝按血風勞者﹐肝血虛而風熱成勞也﹔風勞﹑冷勞﹐因虛乘襲﹐日久變成勞熱。气虛者﹐气不足。熱勞者﹐血不足至骨蒸勞瘵﹐大都難治矣﹞

﹝卷之四虛勞門﹞論初病大法

保命集

云﹕治婦人虛勞﹐《局方》中謂首尾六合﹐如大聖散﹑熟地黃丸﹐是治無熱虛勞也﹔中道藥﹐牡丹煎丸﹐空心食前﹐人參荊芥散﹐臨臥食後﹐是治有熱虛也。

戴氏

曰﹕有病後血虛者﹐有本體血虛者﹐其人往來寒熱﹐或五心發熱﹐言語無力﹐面色萎黃﹐頭目昏暈﹐變生諸疾。芎歸湯加羊肉少許﹐或十全大補湯﹑四物湯﹑養榮湯服之﹐血虛而气旺者﹐宜抑气湯﹐卽香附末。

﹝卷之四虛勞門﹞論無熱虛勞

﹝無熱虛勞﹐乃陽虛癥﹐其病自上而下﹐損之脈也﹐法宜溫補﹐惟東垣﹑元禮﹑立齋先生﹐獨得其治﹐宜宗之。气虛易補﹐宜早爲妙﹐不比有熱虛勞之難療理也﹞

大全

云﹕婦人冷勞﹐屬血气不足﹐臟腑虛寒﹐以致臍下冷痛﹐手足時寒﹐月經失常﹐飲食不消﹐或時嘔吐﹐惡寒發熱﹐骨節酸疼﹐肌膚羸瘦﹐面色萎黃也。

薛氏

曰﹕前證有內外眞寒﹐有內外眞熱﹐有內眞熱而外假寒﹐有內眞寒而外假熱者。若飲食難化﹐大便不實﹐腸鳴腹痛﹐飲食畏寒﹐手足逆冷﹐面黃嘔吐﹐畏見風寒﹐此內外眞寒之證也﹐宜用附子理中湯以回陽﹐八味地黃丸以壯火若飲食如常﹐大便堅實﹐胸腹痞脹﹐飲食喜冷﹐手足煩熱﹐面赤嘔吐﹐不畏風寒﹐此內外眞熱之證也﹝有熱無熱﹐可以占气血虛實矣。

立齋證治方法﹐可補前論不足﹞﹐宜用黃連解毒湯以消陽﹐六味地黃丸以壯水。若飲食如常﹐大便堅實﹐胸腹痞脹﹐飲食喜寒﹐手足逆冷﹐面黃嘔吐﹐畏見風寒﹐此內眞熱而外假寒也﹐亦用解毒湯﹑六味丸。若飲食少思﹐大便不實﹐吞酸噯气﹐胸腹痞滿﹐手足逆冷﹐面赤嘔吐﹐畏見風寒﹐此內眞寒而外假熱也﹐亦用附子理中湯與八味丸﹐當求其屬而治之。經曰﹕益火之源﹐以消陰翳﹐壯水之主﹐以制陽光。使不知眞水火之不足﹐泛以寒熱藥治之﹐則舊疾未去﹐新病復生矣。夫所謂屬者﹐猶主也﹐謂心腎也﹐求其屬也者﹐言水火不足而求之於心腎也﹐火之源者﹐陽气之根﹐卽心是也﹐水之主者﹐陰气之根﹐卽腎是也﹐非謂火爲心源爲肝﹐水爲腎主爲肺也。

一婦食少作嘔﹐口吐痰涎﹐面黃腹痛﹐月經不調﹐手足逆冷﹐此內外俱寒之證﹝以內外俱寒而不用附子﹑理中﹐何也﹞﹐以六君加香附﹑木香﹐治之而愈。

一婦忽嘔吐酸水﹐內熱作渴﹐飲食不進﹐惟喜冷水﹐面色靑赤﹐投之以藥﹐入口卽吐﹐此內外眞熱之癥﹐積十餘日﹐以黃連一味﹐煎湯飲之﹐徐加白術﹑茯苓﹐仍加陳皮﹑當歸﹑炙艸﹐至月餘﹐始進米飲稀粥﹐調理而愈。﹝以內外眞熱﹐不用三黃解毒﹐而以一味黃連者﹐瀉火之源也﹐其餘加白術等藥者﹐抑恐苦寒傷胃耳﹞一婦內熱作渴﹐大便祕結﹐畏惡風寒﹐手足逆冷﹐此內眞熱而外假寒﹐先用黃連解毒湯﹐後用六味丸而愈。﹝有熱渴﹑便祕二癥﹐故𨿽逆冷﹐亦是假寒。然亦有可下者﹐後用六味丸﹐求其屬也。然須以脈有力無力分虛實﹞一婦初患痰喘熱渴﹐醫以降火散气治之﹐肌日削而气日索﹐延至甲辰﹐木旺痰盛﹐身熱口腐﹐腹脹神昏﹐絕食幾死﹐此虛熱無火﹐投以壯火生土之劑﹐隨服隨效。越數歲﹐夏初﹐坐則頭墜﹐不能起視﹐臥則背冷﹐覺風透體﹐煩熱暈眩﹐咳嘔痰湧﹐手足麻冷﹐此內眞寒而外假熱之證也﹐遂以大補姜附之劑投之﹐不三四服而大勢已平﹐仍以前藥加減而愈。﹝此得熱因寒用之法從之﹞韓懋治其嫂年三十餘﹝此案系重出﹐然不刪去者﹐存之以備遺亡也﹞﹐十八胎﹐九八夭﹐會家難作﹐驚憂過甚﹐遂昏昏不省人事﹐口唇舌皆瘡﹐或至封喉﹐下部虛脫﹐白帶如注﹐如此四十餘日﹐或時少蘇﹐至欲自縊﹐悲不能堪﹐醫或投涼劑解其上﹐則下部疾愈甚﹐或投熱劑﹐及以湯藥燻蒸其下﹐則熱暈欲絕﹐此亡陽證也﹝明是上實下虛﹐得熱因寒用﹞﹐急以鹽煮大附子九錢爲君﹐制以薄荷﹑防風﹐佐以芎﹑歸﹑姜﹑桂之屬﹐水煎﹐入井水冷與之﹐未盡劑﹐鼾睡通宵﹐覺卽能識人。或曰﹕此何謂也﹖曰﹕方書有之﹐假對假﹐眞對眞爾﹐上乃假熱﹐故以假冷之藥從之﹐下乃眞冷﹐故以眞熱之藥反之﹐斯上下和而病解矣﹐繼以女金丹。錯綜以三二方﹐不但去其疾﹐且調治元气﹐無何連生二子。

以上論及治驗﹐有無當於虛勞者﹐而實治寒與熱變通之大法爾﹐不可不察也。

﹝卷之四虛勞門﹞論有熱虛勞

此屬陰虛﹐乃自下而上﹐至脈之病也﹐宜以丹溪﹑節齋﹑古庵諸公之方參用﹐然陰虛難治﹐以血生於气﹐先無形而後有形也。且滋陰之劑﹐有害脾胃﹐脾傷則气損﹐气損則血無以生﹐气盛則火有所助﹐誠難調治﹐惟審胃气有無以決治﹐則此爲良法耳。

大全

云﹕婦人熱勞﹐由心肺壅熱﹐傷於气血﹐以致心神煩躁﹐頰赤頭疼﹐眼澀唇幹﹐口舌生瘡﹐神思昏倦﹐四肢壯熱﹐飲食無味﹐肢體酸疼﹐心忪盜汗﹐肌膚日瘦﹐或寒熱往來﹐當審其所因﹐調補气血﹐其病自愈矣。

薛氏

曰﹕熱勞乃壯火食气﹝壯火食气是言實火﹐非同勞熱之火可補﹞﹐虛火煎熬眞陰之所致也。王太僕云﹕如大寒而甚﹐熱之不熱﹐是無火也﹝太僕所論﹐乃眞水眞火﹐此根有生中來﹐故當求屬﹐以衰之﹞﹐熱來復去﹐晝見夜伏﹐夜發晝止﹐是無火也﹐當治其心。如大熱而甚﹐寒之不寒﹐是無水也﹔熱動復止﹐倏忽往來﹐時動時止﹐是無水也﹐當助其腎。心盛則生熱﹐腎盛則生寒﹐腎虛則寒動於中﹐心虛則熱收於內。竊謂﹝竊謂以下諸癥﹐或肝或脾或肺﹐而心腎者甚少﹐總以分气分血主治﹐卻與求屬之意不同﹞前證﹝此下二十節﹐分經癥虛實定方﹐確有見解﹞﹐若肝脾血虛﹐用四物參術﹔肝脾鬱怒﹐小柴胡合四物湯﹔脾胃气虛﹐補中益气湯﹔肝脾血虛﹐加味逍遙散﹔肝經風熱﹐加味小柴胡湯﹔心經血虛﹐天王補心丹﹔肺經气虛﹐人參補肺湯﹔肝經血虛﹐加味四物湯﹔大抵午前熱屬气分﹐用淸心蓮子飲﹝方見雜病赤白濁﹞﹔午後熱屬血分﹐用四物湯參﹑術﹑牡丹皮﹔熱從左邊起﹐肝火也﹐實則四物湯龍膽﹑山梔﹐虛則四物﹑參﹑術﹑黃﹔熱從臍下起﹐陰火也﹐四物﹑參﹑術﹑黃柏﹑知母酒拌炒黑﹑五味子﹑麥門冬﹑肉桂﹐如不應﹐急用加減八味丸﹔不時而熱﹐或無定處﹐或從腳心起﹐此無根虛火也﹐用加減八味丸﹐及十全大補湯﹐加麥冬﹑五味主之。

一婦經行不調﹐飲食少思﹐日晡熱甚﹐此肝脾气血俱虛﹐用十全大補加山茱萸﹑山藥﹑壯丹皮﹑麥冬﹑五味而愈。次年秋﹐寒熱如瘧﹐仍用前藥而愈。一婦生育多胎﹐月經不調﹐兩足發熱﹐年餘﹐其身亦熱﹐勞則足酸痛﹐又年許﹐唇腫裂痛﹐又半年﹐唇裂見血﹐形體瘦倦﹐飲食無味﹐月水不行﹐此气血俱衰之證﹐彼誤用通經丸等藥﹐復傷气血﹐遂致不起。

﹝卷之四虛勞門﹞論瘵骨蒸熱

準繩

云﹕五勞六極七傷諸證治﹐已見雜病虛勞門﹐玆不贅敍。婦人致此﹐多因經行胎產﹐或飲食起居七情﹐重傷肝脾之所致﹐又或失於調攝﹐或過於攻伐而成﹐與男子治法﹐稍有不同。故匯集古禁方專治婦人者於此﹐若欲究其源流﹐更當稽之彼籍。

良方

云﹕骨蒸勞者﹐由積熱附於骨而然也﹝此至脈之病也﹐夫腎主骨﹐骨至於蒸﹐眞陰竭矣﹐陽何以根據﹞。亦曰傳屍﹑﹑伏連﹑無辜﹐其名不一﹐此病皆由脾胃虧損所致。其形羸瘦﹐腹脹泄痢﹐肢體無力。傳於腎﹐則盜汗不止﹐腰膝冷痛﹐夢鬼交侵﹐小便赤黃﹔傳於心﹐則心神忪悸﹐喜怒不時﹐頰唇赤色﹐乍熱乍寒﹔傳於肺﹐則胸滿短气﹐咳嗽吐痰﹐皮膚甲錯﹔傳於肝﹐則兩目昏暗﹐脇下妨痛﹐閉戶忿怒。五臟旣病﹐則難治療。

﹝卷之四虛勞門﹞論血風勞

大全

云﹕婦人血風勞證﹝肝熱生風﹐故病名血風﹐曰勞者﹐病久血虛月候不行﹐而發熱不止也﹞﹐因气血素虛﹐經候不調﹐或外傷風邪﹐內挾宿冷﹐致使陰陽不和﹐經絡痞澀﹐腹中堅痛﹐四肢酸疼﹐月水或斷或來﹐面色萎黃羸瘦。又有因產後未滿百日﹐不謹將護﹐臟腑虛腫﹐百脈枯竭﹐遂致勞損﹝此是肝腎之陰不足﹐當從至脈主治﹞。久不瘥則變寒熱﹐休作有時﹐飲食減少﹐肌膚瘦瘁﹐遇經水當至﹐卽頭目昏眩﹐胸背拘急﹐四肢疼痛﹐身體煩熱﹐足重面浮﹐或經水不通﹐故謂之血風勞气也。

薛氏

曰﹕東垣云﹕喜怒不節﹐起居不時﹐有所勞傷﹐皆損其气﹐气衰則火旺﹐火旺則乘其脾土﹐脾主四肢﹐故因熱懶言﹐動作喘乏﹐表熱自汗﹐心煩不安。當病之時﹐宜安心靜坐﹐存養其气﹐以甘寒瀉其熱气﹐以酸味收其散气﹐以甘溫補其中气。經言勞者溫之﹐損者溫之。要略云﹕平人脈大爲勞﹐以黃建中湯治之。

一婦人勞則足跟熱痛﹐此足三陰血虛﹐用聖愈湯而痊。後徧身瘙癢﹐誤服風藥﹐發熱抽搐﹐肝脈洪數﹐此肝家血虛﹐火盛而生風﹐以天竺黃﹑膽星爲丸﹐用四物麥冬﹑五味﹑芩﹑連﹑炙艸﹑山梔﹑柴胡煎送而愈。

一婦素淸苦﹐勤於女工﹐因感風邪﹝此所謂風勞也﹐當從損脈治﹞﹐自用表散之劑﹐反朝寒暮熱﹐自汗盜汗﹐形气虛甚﹐其脈或浮洪或微細﹐其面或靑白或萎黃﹐此邪去而气血愈虛也﹐用十全大補湯三十餘劑﹐漸愈﹐又用加味逍遙散﹐兼治半載而痊。

﹝卷之四虛勞門﹞治虛勞平補諸方

﹝此下諸方於虛損初病者﹐宜酌用之﹞

增損四物湯

治婦人气血不足﹐四肢怠惰﹐乏力少气﹐兼治產後下血過多﹐榮衛虛損﹐陰陽不和﹐乍寒乍熱。

當歸川芎白芍人參漧薑﹝炮﹞甘艸﹝炙﹐各等分﹞上咀﹐每服四錢﹐水一盞煎至六分﹐去滓熱服。﹝夫血病治血﹐气病治气﹐人所易也。

而血病補气﹐气病補血﹐人未盡知﹐故四物復有增損之法。蓋以地黃滯气而損脾﹐非四肢怠惰﹑乏力少气者所宜﹐故當損﹔而人參﹑甘艸所以益脾也﹐故當增﹔若炮姜旣能溫中﹐又能引血以歸气﹐此增損之妙也﹞

六神湯

治脾气不和﹐榮衛不足﹐怠惰困倦﹐不嗜飲食﹐服之補養眞气﹐進美飲食﹐充澤肌膚。

當歸川芎白芍藥熟地黃黃地骨皮﹝各等分﹞上爲粗末﹐每服五錢﹐水煎﹐空心溫服。﹝按充肌澤膚者﹐衛气也﹐气不可熱。此方以黃益衛气﹐而又以地骨皮淸衛熱﹐則無壯火食气之虞。又以四物引衛气﹐以歸四髒而主血﹐則又有少火生气之用﹐如是則榮衛足而困倦去矣。其曰脾不和﹐不嗜食﹐亦爲气不足之病﹐气足則愈也﹐宜知之﹞

聖愈湯

治血虛心煩﹐睡臥不寧﹐或五心煩熱。

黃當歸﹝酒洗﹐各一錢﹞人參川芎熟地﹝酒洗﹞生地﹝酒洗﹐各五分﹞上水煎服。﹝聖愈湯重在血虛心煩四字﹐然去白芍而用生地者﹐所以涼心生血也﹐川芎之用﹐豈爲火郁宜散歟﹖不若以麥門冬易之﹞

加減大建中湯

治婦人胎前產後一切虛損﹐月水不調﹐臍腹絞痛﹐往來寒熱﹐自汗﹐口漧煩渴。

芍藥﹝二兩﹞當歸川芎黃肉桂﹝各一兩﹞白術炙艸﹝各七錢﹞上爲末﹐每服二錢五分﹐加姜棗水煎﹐食前服。﹝按前三方一用參﹑姜以溫中﹐一用黃﹑地骨以益衛淸熱﹐一以參﹑並用﹐而中外兩補均以四物加減﹐爲血分居多﹐此名建中﹐又重在气也﹐然桂之色可以通榮血﹐桂之气味可以通衛气﹐故本經以之通血脈﹐又同﹑術﹑甘艸﹑姜﹑棗等﹐則建中之功尢大矣﹐以其兼中土也﹞

當歸建中湯

治婦人一切血气不足﹐虛損羸乏。

當歸﹝四兩﹞白芍﹝炒六兩﹞肉桂﹝去皮﹞甘艸﹝炙﹐各二兩﹞上咀﹐每服三錢﹐加生薑三片﹐棗一枚﹐水煎﹐空心服。﹝此方以歸﹑芍爲主﹐而無﹑術﹐𨿽姜﹑棗和中﹐然在血分建業﹐知配合之妙﹐則知古人之心。﹞

雙和散

治一切大病之後﹐虛勞乏力﹐補血益气。﹝雙和者﹐專和榮衛而非建中意也。然卽大建中湯以白術易熟地而分兩亦殊﹐要知古人不執方﹐不泥法﹐讀之令人有言外之意﹞黃熟地黃當歸川芎白芍藥﹝炒各一錢﹞肉桂甘艸﹝炙各五分﹞上咀﹐每服四錢﹐加生薑三片﹐棗二枚﹐水煎服。

補中益气湯

治形神勞倦﹐或飲食失節﹐以致脾胃虛損﹐淸气下陷﹐發熱頭痛﹐四肢倦怠﹐心煩肌瘦﹐日漸羸弱。

黃人參﹝有嗽去之﹞白術﹝各一錢﹞甘艸﹝炙﹐五分﹞當歸陳皮﹝各七分﹞升麻柴胡﹝各三分﹞上作一服﹐水煎﹐食遠稍熱服﹐﹝夫形勞者﹐气傷於外﹐神勞者﹐气傷於內﹐飲食不節者﹐中气受傷﹐傷則水谷衰少﹐後天气病﹐而上下二焦亦無所養。故以甘溫之劑﹐以益上中之气﹐而又妙在升榮﹐以舉下陷之陽﹐使榮衛和而气自益也﹐气益則何病之有﹖故東垣先生一生得力盡在於此。其本方加減法﹐更妙﹐詳之﹞

八珍湯

治脾胃虧損﹐气血俱傷。蓋人之生﹐以脾胃爲主﹐脾胃一虛﹐諸髒失所﹐百病生焉﹐卽四君子合四物湯﹐加姜棗煎服。

歸脾湯

治脾經失血少寐﹐發熱盜汗﹐或思慮傷脾﹐不能攝血妄行﹐或健忘﹑怔忡﹑驚悸﹐或心脾傷痛﹐怠惰嗜臥﹐飲食不思。

方見血崩門﹝勞傷條。﹞

黃散

治勞气食後身疼倦﹐夜間盜汗。此因失血榮衛損也。

黃﹝一兩﹞防風當歸白芍漧地黃﹝各七錢半﹞甘艸﹝炙﹐半兩﹞上每服五錢﹐姜三片﹐棗一枚﹐水煎﹐食前溫服。﹝夫腎液入心爲汗﹐而汗者陽之气也﹐陽气者﹐衛气也﹐衛气晝行陽則爲气爲汗﹐行陰則爲液爲血﹐若盜汗者﹐爲行陰之气﹐反竊而外出以行陽也。此方用黃益陽气而固表﹐防風爲之使﹐歸﹑芍﹑地黃引气藥以歸陰﹐甘艸從中以和榮衛﹐故諸癥愈矣﹞

桔梗引子

治心不足﹐解勞倦﹐益血。

黃人參麥門冬﹝去心﹞桔梗甘艸﹝炙﹐各一兩﹞靑皮﹝半兩﹞上爲末﹐每服三錢﹐水一盞煎七分﹐溫服。﹝桔梗飲﹐治气不足也﹐故以參﹑﹑甘艸爲君﹐加麥門者﹐所以通心而淸火﹐苦梗載諸藥以益上焦之气﹐靑皮利膈气以制諸藥之壅﹐所謂血生於气。

劫勞散

治心腎俱虛﹐勞嗽二三聲無痰﹐遇夜發熱﹐熱過卽冷﹐時有盜汗﹐四肢倦怠﹐體劣黃瘦﹐飲食減少﹐夜臥恍惚﹐神气不寧﹐睡多異夢。此藥能治微嗽有唾﹐中有紅綫﹐名曰肺痿﹐失治便成羸劣之疾。

白芍藥﹝六兩﹞黃﹝蜜炙四兩﹞人參﹝去蘆﹞白茯苓半夏﹝湯泡七次﹞甘艸﹝炙﹞當歸﹝去蘆﹐酒洗﹞五味子阿膠﹝炒﹞熟地黃﹝洗淨焙漧﹐各二兩﹞上咀﹐每服三錢﹐生薑七片﹐棗三枚﹐水煎溫服﹐日三。﹝人身以气血爲用﹐五臟以心腎爲主﹐心腎者﹐气血之父母。此方以三物補气﹐以三物補血﹐以三物止嗽﹐消痰斂肺﹐似矣。然半夏性燥損血﹐用之何居﹖蓋气以黃爲君﹐血以白芍爲君﹐而又以熟地﹑阿膠潤燥﹐五味﹑人參生津﹐則又何害於燥﹖然以之治微嗽﹐有唾則可﹐若以之治紅綫則非今人所敢及也。幸斟酌之﹐況同人參﹑黃﹐尢未敢輕用﹞

補肺湯

治勞嗽﹐五臟虧損﹐晡熱發熱﹐盜汗自汗﹐唾痰喘嗽。

人參黃﹝炒﹞紫菀五味子﹝炒﹐各五分﹞熟地黃桑白皮﹝炒﹐各一錢﹞上銼﹐水煎入蜜少許﹐食後服。﹝有謂嗽忌參﹑﹐痰忌熟地﹐而此方槪用之﹐非得知也﹞

補方丸

治婦人虛損諸疾。

白術熟地﹝各一兩﹞當歸白芍藥﹝炒﹞川芎黃人參陳皮﹝各半兩﹞上爲細末﹐煉蜜丸﹐如桐子大﹐每服五七十丸﹐溫水下。﹝此卽八珍意﹐而陳皮﹑茯苓之取捨﹐當思之﹞

人參丸

養陰﹐生血﹐補虛。

人參白術鹿角膠﹝炒﹞當歸芍藥川芎熟地黃﹝各等分﹞上爲末﹐煉蜜丸﹐如桐子大﹐每服三十丸﹐空心米飲下。﹝此亦八珍意也﹐以爲丸﹐故去甘艸﹐以淡滲﹐故去茯苓﹐而鹿角膠之用﹐非以其爲气血之屬﹐而補督脈﹐充腦髓乎﹞

七補丸

治婦人气血虛弱﹐衝任不和﹐腹中經結﹐狀若懷孕﹐月候尙來﹐未分經脈﹐宜服此方。

當歸川芎芍藥﹝各三錢﹞熟地白術白芷阿膠﹝炒﹐各二分﹞上爲細末﹐煉蜜丸﹐桐子大﹐每服五六十丸﹐空心米飲下。﹝四物﹑阿膠可以補任脈之虛﹐白術﹑白芷可以調衝脈之气﹐以其經結如孕﹐經脈未分﹐故制方如此﹞

十補丸

治婦人諸虛百損﹐榮衛不調﹐形體羸瘦﹐面黃背倦﹐口苦舌漧﹐心忪多汗﹐血衰气盛﹐寒熱往來﹐一切血崩帶下﹐墮胎落孕﹐此藥皆治﹐孕婦服之﹐尢有神效。

熟地黃﹝淨洗酒浸﹐蒸過焙於稱重﹐四兩﹞肉蓯蓉﹝灑浸焙漧﹞人參黃﹝去蘆﹐蜜炙﹞當歸﹝酒浸﹞川芎白芍藥﹝洗﹞白茯苓白術﹝去蘆炒﹐各二兩﹞肉桂﹝去皮﹐一兩﹞甘艸﹝半兩﹞上爲細末﹐用好酒調山藥末打糊丸﹐如桐子大﹐每服六七十丸﹐食前米湯或溫酒下。﹝此卽十全大補湯加肉蓯蓉也﹐本艸以蓯蓉爲黑司命﹐能治男子絕陽不興﹐婦人絕陰不產﹐故加之。然丸方用甘艸者甚少﹐而此乃如方用之﹐又不以蜜丸﹐而以酒調山藥爲糊者﹐欲使丸無太緩之能﹐功有十全之驗也﹞

滋陰百補丸

治婦人勞傷气血﹐諸虛百損﹐五勞七傷﹐陰陽不和﹐乍寒乍熱﹐心腹疼痛﹐不思飲食﹐羸乏力。

香附﹝一斤﹐用酒﹑醋﹑鹽湯﹑童便各浸四兩﹐焙漧﹞益母艸﹝半斤﹞當歸﹝酒洗﹐六兩﹞川芎熟地黃﹝薑汁炒﹞白術﹝各四兩﹞白芍藥﹝炒﹐三兩﹞玄胡索﹝炒﹞人參白茯苓﹝各二兩﹞甘艸﹝炙﹐一兩﹞上爲細末﹐煉蜜丸﹐如桐子大﹐每服五六十丸﹐砂仁湯或酒或醋湯白滚水任下﹐空心服。﹝此方不惟理气補虛﹐而且善調經種子﹐然有甘艸﹐而又以蜜爲丸者﹐爲以香附﹑益母爲君﹐故無傷於甘丸而緩也﹞

羊乳丸

治虛勞羸瘦。

黃﹝蜜炙﹞地黃﹝酒浸蒸﹞秦艽山茱萸肉柴胡地骨皮﹝等分﹞上爲末﹐煉蜜丸﹐如桐子大﹐每服五十丸﹐煎人參湯下﹐不拘時候﹐日進一服。﹝此方以黃補上焦元气﹐而配以地骨之苦寒﹐是補气不補火﹐以熟地補下焦之水﹐而配以山茱之溫澀﹐是補水而又生肝﹐柴胡散結熱之气﹐秦艽利一身之機﹐方以羊乳名者﹐以參﹑有羊肉之功也﹞

六味丸

﹝一名地黃丸﹐一名腎气丸﹞治腎經不足﹐發熱作渴﹐小便淋閉﹐气壅痰嗽﹐頭目眩暈﹐眼花耳聾﹐咽燥舌痛﹐齒牙不固﹐腰腿痿軟﹐自汗盜汗﹐便血諸血﹐失音﹐水泛爲痰﹐血虛發熱等證﹐其功不能盡述。

熟地黃﹝半斤﹐杵膏﹞山茱萸肉漧山藥﹝各四兩﹞牡丹皮白茯苓澤瀉﹝各三兩﹞上各另爲末﹐和地黃膏﹐加煉蜜丸﹐如桐子大﹐每服七八十丸﹐空心食前滚湯下。

八味丸

治命門火衰﹐不能生土﹐以致脾胃虛弱﹐飲食少思﹐大便不實﹐臍腹疼痛﹐夜多漩溺等癥。

卽六味丸加肉桂﹑附子﹝各一兩﹞。﹝此方原名腎气丸﹐爲以腎中有生气也﹐腎爲坎﹐命門同之。命門之气﹐宜藏而不宜泄﹐故日慳髒﹐以其受五臟六腑之精而藏之也。本方以地黃滋腎陰﹐以山茱﹑山藥﹑茯苓﹑澤瀉補四髒之气﹐降而歸腎﹐而丹皮以瀉陰中伏火﹐火去而气生精長﹐所以四髒皆有廩而生生不窮也。名曰腎气﹐豈無謂乎﹖若八味者﹐又溫生气於陰之中﹐以補火生土也﹐故下元虛而腹痛漩溺者宜之﹞

益陰腎气丸

治諸髒虧損﹐發熱晡熱﹐潮熱盜汗﹐或寒熱往來﹐五心煩熱﹐或口漧作渴﹐月經不調﹐或筋骨酸倦﹐飲食少思﹐或頭目不淸﹐痰气上壅﹐咳嗽晡甚﹐胸膈痞悶﹐或小便赤數﹐兩足熱痛﹐或腳足痿軟﹐肢體作痛等癥。此壯水之主﹐以制陽光之劑。

熟地黃﹝八兩﹐杵膏﹞山茱萸肉山藥﹝各四兩﹞白茯苓牡丹皮澤瀉﹝各三兩﹞當歸五味子﹝炒﹐各二兩﹞生地黃﹝酒浸杵膏﹞上爲末﹐入二膏﹐加煉蜜丸﹐如桐子大﹐朱砂爲衣﹐每服五十丸﹐空心淡鹽湯下。﹝按腎气丸立自仲景﹐主作納气歸元﹐故名之﹐今加益陰二字乃添蛇足也﹐豈立方之旨哉﹖若五味猶能斂气生津﹐生地尙可涼血瀉火﹐或少佐之﹐庶幾近理。而當歸之用﹐殊失之矣﹗或曰當歸味辛﹐可以潤腎燥﹐殊不知辛溫之味﹐乃流行之物﹐非所以納气也。蓋腎爲水藏而陰生﹐所謂水深土濃也﹐動則气散而水溢﹐所謂失藏其用也﹐觀水歸冬旺而反涸﹐長夏火旺而水行﹐可想命名之義矣﹗辛溫之物﹐加於納气丸中﹐宜乎否乎﹞

烏雞煎丸

治婦人百病﹐血气虛勞﹐赤白帶下等證。

黃當歸﹝各六兩﹞香附子﹝四兩﹞白茯苓﹝三兩﹞人參官桂熟地黃生地黃地骨皮﹝各二兩﹞上爲烏骨白雞一隻﹐男用雌﹐女用雄﹐籠住﹐將黃末和暖面丸雞頭實大﹐餵雞眼生眵﹐弔死﹐去腸肚及毛﹐洗淨捶碎骨﹐入前藥並納雞腹內﹐用酒醋各一瓶﹐煮一宿﹐取骨焙漧﹐並研爲末﹐用汁打糊丸﹐如桐子大﹐每服五十丸﹐鹽湯下﹝雞巽木也﹐烏骨白毛﹐金水相生﹐木無火燥之義﹐於婦人所宜者﹐肝木爲用﹐而陰生陽長也。但此方所配諸藥﹐𨿽以气血爲主﹐然參﹑同官桂﹐則溫補太過﹐苟非血虛气弱者不可﹞

人參鱉甲丸

治婦人一切虛損﹐肌肉瘦瘁﹐盜汗心忪﹐咳嗽上气﹐經脈不調﹐或作寒熱﹐不思飲食。

人參當歸赤芍藥杏仁﹝湯浸去皮尖﹐炒﹞甘艸﹝炙﹞桔梗﹝去蘆﹞柴胡﹝各一兩﹞地骨皮宣黃連胡黃連﹝各七錢半﹞肉桂﹝去粗皮﹞木香﹝各半兩﹞麝香﹝另研﹐五分﹞鱉甲﹝一枚重二兩者﹐醋炙黃色﹞上爲細末﹐用靑蒿一斤﹐研爛絞汁﹐童子小便五升﹐酒五升﹐同熬至二升﹐次入眞酥三兩﹐白沙蜜三兩﹐再熬成膏冷﹐方下眾藥末﹐搜和令勻﹐丸如桐子大﹐每服五十丸﹐溫酒送下無時。﹝此方謂治虛損者﹐爲气血不足也﹐故用參﹑歸﹐惟不足﹐則津液枯而肌肉瘦﹐故用酥﹐蜜以潤之﹐且酥﹑蜜同杏仁﹑甘﹑桔又可潤肺下气而除嗽也。然气不足則寒而心忪﹐血不足則熱而盜汗﹐故又於補气血之中﹐一加柴胡﹑地骨﹑黃連以除熱﹐一加肉桂﹑木香以溫寒﹐赤芍散血中之瘀﹐杏仁破气中之滯﹐胡連﹑鱉甲﹑靑蒿﹑童便搜骨蒸之熱﹐而以麝香爲引者﹐是欲內外通而結熱散也﹐又何不足之有﹞

艾煎丸

治婦人諸虛。

杜艾葉大當歸﹝各二兩﹞香附子﹝四兩﹞上醋煮半日﹐焙榦爲末﹐再用醋煮糊丸﹐艾醋湯下。﹝此方調气調經﹐行血養血﹐凡艾附丸﹐可以此作祖﹞

味丸

補虛敗。

黃﹝四兩﹐鹽水浸﹐火炙﹞北五味﹝二兩﹞上爲末﹐秫米糊丸﹐空心鹽酒下。﹝此補气祕方也。妙在用黃以鹽水浸炙﹐用秫米以作糊丸﹐以其能開胃也﹐五味爲佐﹐惟虛而吸吸短气者宜之﹞

﹝卷之四虛勞門﹞治無熱虛勞

附子理中湯

治眞陽不足﹐飲食難化﹐大便不實﹐腸鳴腹痛﹐飲食畏寒﹐手足逆冷。

白術人參漧薑﹝炮﹞甘艸﹝炙﹞附子﹝炮去皮臍﹐各等分﹞上銼﹐加生薑﹐水煎服﹐每服四錢﹐加生薑十片﹐水煎服。﹝此方只在理中二字上體認﹐仲景原作大丸爲煎﹐和渣同服﹐理中妙處﹐全在於此﹐今失其意﹐深可惜也。如大便不實者﹐還宜遵之﹞

黃建中湯

治男子婦人諸虛不足﹐羸乏少力﹐此藥大生气血﹐補益榮衛。

黃﹝三錢﹞白芍藥﹝炒﹐四錢﹞肉桂﹝一錢半﹞甘艸﹝炙﹐二錢﹞上咀﹐作一服﹐加姜棗水煎﹐食前服﹝理中者﹐理土中之寒﹐建中者﹐溫血中之寒當歸建中﹐則溫榮以行血﹔黃建中﹐則溫衛以行血。曰大建中﹐則气血俱溫俱行矣﹗用者須得此意﹞

加味黃湯

治陽虛惡寒。

黃﹝二錢﹞人參白術甘艸﹝炙﹐各一錢﹞肉桂﹝五分﹞上銼﹐水煎服﹐甚者﹐加附子。

十全大補湯

治婦人冷勞最妙。﹝裏气足則外气充﹐外气固則內气足﹐此方內外相長﹐而以肉桂通經脈於表裏之間﹐則陽虛之寒釋矣﹗其加附子﹐又兼溫內也﹞方見經閉血枯條。

渾身碎痛引子

治婦人勞倦。

虎骨﹝五錢﹞防風本白芷茯苓甘艸﹝炙﹞白術當歸白芍﹝炒﹞續斷附子﹝各二錢﹞上爲粗末﹐加姜棗煎﹐不拘時服。﹝主渾身之經絡者﹐肝也﹐而肝所以藏血以榮周身之筋﹐則一身之碎痛﹐當以肝爲主。而生血之本﹐以脾爲主﹐爲脾統諸經之血也。防風行肝气於周身﹔白芷行陽明於血海﹔甘﹑術益中土以生血﹔歸﹑芍榮肝木於周身﹔附子溫內而通所不通﹔本行上而散至巓頂﹔茯苓滲下而內達九淵﹔虎骨﹑續斷其搜筋骨諸邪而定痛者歟。其曰治勞倦者﹐必每因勞倦而常身痛者也﹞

木香丸

治婦人冷勞﹐經脈不調﹐臟腑气滯﹐四肢疼痛﹐飲食無味﹐漸加羸瘦。

木香琥珀吳茱萸﹝泡﹞當歸牡丹皮赤芍藥三稜附子﹝炮﹞玄胡索川芎﹝各七錢半﹞漧薑人參桂心﹝各半兩﹞北柴胡鱉甲﹝醋炙﹐去裙﹞白術濃朴熟地黃陳橘皮﹝各一兩﹞上爲末﹐煉蜜丸﹐如桐子大﹐每服三十丸﹐空心溫酒下。

戊己丸

治新婚男子女人素稟虛寒﹐滑泄﹐飲食無味﹐肌肉不生﹐多睡少寐﹐終日昏蒙﹐夜多異夢﹐畏寒喜熱﹐喫食嘔吐淸水﹐狀如翻胃。此藥養脾開胃﹐滋血气﹐長肌肉﹐添精益髓﹐補暖丹田。﹝此方補气補血﹐破气破血﹐溫气行血﹐通气養血﹐非眞冷勞﹑气滯﹑血寒﹑血凝者﹐不可妄服﹞茴香白茯苓香附子﹝炒各三兩﹞胡椒﹝五兩﹞人參甘艸﹝炙﹐各一兩﹞白術﹝二兩﹞朱砂﹝半兩﹐研細﹞上爲細末﹐生薑汁打糊丸﹐如桐子大﹐每服二三十丸﹐空心食前白湯下﹐日三服。

砂丸

治婦人冷勞﹐心腹積聚﹐腹脇疼痛﹐四肢羸瘦﹐不食。﹝此方全在破血散結。𨿽曰治冷勞﹐然實爲心腹積聚日久﹐以致瘦瘁也。大槪病根於冷﹐而至於瘦﹐故云。然若非眞確﹐安敢妄用﹞鱉甲﹝醋炙﹞桃仁﹝去皮尖﹐麩炒﹞木香五靈脂﹝炒﹞當歸﹝各一兩﹞砂﹝二兩﹐醋一升熬成膏﹞上爲細末﹐用砂膏爲丸﹐如桐子大﹐每服二十丸﹐空心溫酒下。﹝此方砂太多﹐不宜輕用﹞

﹝卷之四虛勞門﹞治有熱虛勞

逍遙散

治血虛勞倦﹐五心煩熱﹐肢體疼痛﹐頭目昏重﹐心忪頰赤﹐口燥咽漧﹐發熱盜汗﹐減食嗜臥﹐及血熱相搏﹐月水不調﹐臍腹脹痛﹐寒熱如瘧。又主室女血弱陰虛﹐榮衛不和﹐痰嗽潮熱﹐肢體羸瘦﹐漸成骨蒸。

當歸﹝酒洗﹞白芍藥﹝酒炒﹞白術白茯苓柴胡﹝各一錢﹞甘艸﹝炙﹐五分﹐一方用一錢半者﹞上銼散﹐水一盞半﹐生薑三片﹐麥門冬二十粒去心﹐煎七分﹐不拘時服。一方用薄荷少許﹐無麥冬﹝此治肝脾血虛﹐木郁不達而發熱者最當。引用門冬所以除五心之煩﹐引用薄荷淸肌骨之熱﹐一開表﹐一淸裏﹐具見不同﹐皆因病而藥之也﹞。熱甚﹐加牡丹皮﹑梔子炒。

骨蒸﹐加知母﹑地骨皮。咳嗽﹐加五味子﹑紫菀。吐痰﹐加半夏﹑貝母﹑栝蔞仁。飲食不消﹐加山楂﹑神曲。發渴﹐加麥門冬﹑天花粉。胸中作熱﹐加黃連﹑梔子。心慌﹐加遠志﹑酸棗仁。吐血﹐加阿膠﹑生地黃﹑牡丹皮。自汗﹐加黃﹑酸棗仁。久瀉﹐加炒黑漧薑。徧身痛﹐加羌活﹑防風﹑川芎﹐以利關節。手足顫掉﹐加防風﹑荊芥﹑薄荷。气惱胸膈痞悶﹐加枳實﹑靑皮﹑香附。怒气傷肝﹐眼目昏花﹐加龍膽艸﹑黃連﹑梔子。小腹痛﹐加玄胡索﹑香附子。經閉不通﹐加桃仁﹑紅花﹑蘇木。左腹血塊﹐加三稜﹑蓬術﹑桃仁﹑紅花。右腹气塊﹐加木香﹑檳榔。﹝加法俱平正亦可法﹞

黃散

治婦人勞熱羸瘦﹐四肢煩疼﹐心躁口漧﹐不欲飲食。

人參黃芩當歸﹝各七錢半﹞赤茯苓赤芍藥﹝炒﹞黃麥門冬﹝去心﹞生地黃地骨皮﹝各一兩﹞柴胡﹝一兩半﹞甘艸﹝炙﹐一錢半﹞上咀﹐每服四錢﹐水一盞﹐生薑五片﹐煎六分﹐去滓﹐溫服無時。

子芩散

涼心肺﹐解勞除熱﹐使榮衛順﹐血不絕。

黃﹝一兩﹞人參白芍藥白茯苓子芩麥門冬﹝去心﹞生地黃﹝各半兩﹞苦梗﹝二錢半﹞上爲粗末﹐先用竹葉一握﹐小麥七十粒﹐水三盞﹐姜三片﹐煎至一盞半﹐入藥末三錢﹐重煎至七分﹐去滓溫服。﹝較前方少四味﹐而赤芍又不同﹐卽可以得其補瀉之意矣﹐以竹葉﹑小麥爲引者﹐重在心肺之意﹞

知母散

治婦人勞熱﹐體瘦壯熱﹐四肢煩疼﹐咽喉不利﹐少思飲食。

柴胡生地黃﹝各一兩﹞知母黃芩﹝炒﹞赤芍藥﹝炒﹞射幹麥門冬﹝去心﹞升麻﹝各七錢半﹞甘艸﹝炙微赤﹐半兩﹞上爲粗散﹐每服四錢﹐水一中盞﹐入生薑半分﹐淡竹葉二十七張﹐同煎至六分﹐去滓﹐不拘時溫服。﹝此方較前黃散無參﹑﹑歸﹑茯﹑地骨﹐而加知母﹑射幹﹑升麻﹐其重在咽喉不利也。然參﹑有肺熱還傷肺之戒﹐故不用﹐而知母﹑射幹又瀉火動大便﹐亦宜思之。若少思飲食﹐從咽喉不利來﹐則可用﹐從脾胃不足來﹐則不可輕用﹐臨癥自考﹞

半夏散

治婦人熱勞﹐煩渴口漧﹐體瘦無力﹐四肢疼痛﹐或時寒熱﹐痰逆嘔吐﹐不思飲食。

黃北柴胡鱉甲﹝醋炙﹐各一兩﹞大腹皮﹝七錢半﹞半夏知母苦梗人參赤茯苓秦艽赤芍藥麥門冬烏梅肉﹝各半兩﹞甘艸﹝炙﹐二錢半﹞上爲粗末﹐每服四錢﹐生薑三片﹐水煎溫服。﹝今人以半夏﹑大腹之類性燥﹐爲勞熱大忌﹐而古方乃以半夏立名﹐以治熱勞﹐豈非異哉﹖且曰治煩渴口漧﹐尢異也。如秦艽可治肢節之疼﹐半夏可治痰逆之嘔﹐鱉甲同柴胡以治寒熱﹐烏梅同參﹑麥以治口漧﹐若大腹皮者﹐又監制參﹑之滯气也﹐𨿽異何疑﹖轉而思之﹐又怪夫今之不古者多矣﹞

秦艽散

治心經有熱﹐血脈凝滯﹐五心煩倦。

秦艽麥門冬﹝各一兩﹞當歸生地黃﹝各半兩﹞地骨皮郁金蘇木﹝各二錢半﹞上爲細末﹐每服一錢半﹐水一盞﹐紅花少許﹐同煎至七分﹐溫服。若經脈調﹐不用紅花。

忌酒與熱物﹐此方可服一年。﹝此方以生地﹑麥冬涼血熱﹐秦艽﹑地骨除骨熱﹐其三味皆治血脈凝滯之物也﹐少加紅花﹐以見生血之功。專忌酒熱﹐以免助熱之累。然非眞郁金﹐不能服一年也﹞

鱉甲地黃湯

治熱勞﹐手足煩﹐心怔忡悸悶﹐婦人血室有幹血﹐身體羸瘦﹐不爲肌肉。

鱉甲﹝醋炙﹞熟地黃﹝酒浸﹞當歸柴胡白術茯苓麥門冬﹝去心﹞石斛秦艽﹝各一兩﹞人參肉桂﹝不見火﹞甘艸﹝炙﹞上銼﹐每服四錢﹐生薑四片﹐烏梅半个﹐水煎溫服。﹝此方以地黃﹑當歸﹑麥門以滋榮血脈﹐以四君﹑石斛以淸胃補脾﹐柴胡﹑鱉甲﹑秦艽以治骨蒸勞熱﹐亦八物湯之加減者。然以肉桂爲佐﹐我不敢信以爲熱勞法也。卽以爲法﹐須審其脈癥何如﹞

胡黃連散

治婦人熱勞﹐體瘦﹑經脈不通﹐四肢疼痛﹐口漧煩渴﹐不得眠臥﹐飲食減少。

鱉甲﹝一兩半﹐醋炙黃去裙﹞天靈蓋﹝酥炙黃﹞柴胡生地黃地骨皮黃大黃﹝微炒﹞犀角屑﹝各一兩﹞當歸胡黃連靑蒿黃芩﹝各七錢半﹞赤芍藥木香麝香﹝細研﹐各半兩﹞上爲粗末﹐每服四錢﹐以水一中盞﹐入生薑一錢三分﹐桃柳心各七莖﹐煎至六分﹐去滓﹐不拘時溫服。

犀角散

治婦人熱勞﹐心胸煩熱﹐不思飲食﹐四肢多疼﹐經脈澀滯。﹝此較前方大同小異﹐而力量自是懸別﹞犀角屑黃芩甘艸﹝炙﹐各半兩﹞赤芍藥虎杖茯苓地骨皮麥門冬﹝去心﹞枳殼﹝麩炒微黃﹞當歸﹝各七錢半﹞柴胡紅藍花鱉甲﹝醋炙黃﹐去裙﹐各一兩﹞上爲粗末﹐每服三錢﹐以水一中盞﹐入生薑半分﹐煎至六分﹐去滓﹐溫服無時。

紅藍花散

治婦人熱勞﹐四肢羸瘦﹐經脈不通。

柴胡﹝一兩半﹞紅藍花生地黃赤芍藥當歸鬼箭羽虎杖大腹皮麥門冬﹝去心﹞土瓜根地骨皮枳殼﹝麩炒﹐各一兩﹞甘艸﹝炙﹐半兩﹞上爲粗散﹐每服四錢以水一中盞﹐入生薑半分﹐煎至六分去滓﹐溫服無時。﹝赤芍﹑虎杖﹑土瓜根皆破血通經﹐腹皮﹑枳殼寬胸理气﹐其他不過淸心涼血解熱而已﹞

鱉甲散

治婦人熱勞﹐發渴壯熱﹐四肢煩疼﹐漸漸黃瘦﹐心胸躁悶。

鱉甲﹝醋炙黃去裙﹞柴胡﹝各一兩半﹞麥門冬﹝去心﹐一兩﹞知母川大黃﹝微炒﹞地骨皮赤芍藥黃人參黃芩桑白皮﹝各七錢半﹞甘艸﹝炙微赤﹐半兩﹞上爲粗末﹐每服四錢以水一中盞﹐入生薑半分﹐蔥白五寸﹐豆豉五十粒﹐煎至六分去滓﹐溫服無時。﹝按此四方﹐大同小異﹐而柴胡﹑赤芍﹑地骨﹑鱉甲則常同﹐而參﹑﹑大黃﹑枳殼﹑大腹之類﹐則互有去取﹐斫﹐輪者自有運斤之妙﹐臨癥之際宜審癥﹞

阿膠丸

治勞嗽﹐出血咯血﹐發熱晡熱﹐口渴盜汗。

阿膠﹝炒﹞生地黃卷柏葉山藥﹝炒﹞大薊根五味子﹝炒﹞雞蘇﹝各一兩﹞柏子仁﹝炒﹞人參防風麥冬﹝去心﹐各半兩﹞上爲末﹐煉蜜丸﹐如彈子大﹐每服一丸﹐細嚼﹐麥門冬煎湯下。

豬肚丸

治婦人熱勞羸瘦。

北柴胡赤茯苓人參黃﹝各一兩﹞黃連﹝三兩﹞地骨皮木香﹝各半兩﹞桃仁﹝去皮尖﹞鱉甲﹝各一兩半﹞上爲細末﹐用好豬肚一枚﹐淨洗﹐將藥末入豬肚內﹐以綫縫合﹐蒸令爛熟﹐於瓷器內研如膏﹐丸如梧桐子大﹐食前﹐粥飲下三十丸﹐午食前再服。

﹝卷之四虛勞門﹞治骨蒸勞瘵

加味四物湯

治婦人骨蒸。

當歸白芍藥﹝炒﹞川芎生地地骨皮牡丹皮﹝各等分﹞上咀﹐每服六錢﹐水煎服。一方加白術。﹝此方以四物生四髒之陰﹐以地骨﹑牡丹解骨蒸之熱﹐其加白術者﹐以土爲萬物之母也﹐大意如此﹞

黃連散

治婦人骨蒸勞熱﹐四肢昏沈﹐背膊疼痛﹐面色萎黃﹐漸漸無力。

黃連﹝去須﹞知母﹝各一兩﹞鱉甲﹝醋炙﹐二兩﹞柴胡木通﹝各一兩半﹞麥門冬﹝去心﹞白術地骨皮黃芩犀角屑﹝各七錢半﹞龍膽艸﹝去蘆﹞甘艸﹝炙微赤﹐各半兩﹞上爲粗散﹐每服四錢﹐以水一中盞﹐生薑一錢﹐淡竹葉二七片﹐煎至六分﹐去滓﹐溫服無時。﹝夫腎之餘气﹐結而成骨﹐心火上爍﹐久則爲蒸﹐此方以黃連﹑木通﹑犀角﹑麥門導心熱﹐柴﹑鱉﹑地骨淸骨熱﹐知﹑芩救腎之母﹐龍膽瀉心﹐知母﹑白術﹑甘艸和諸藥而保脾﹐如是則壯火去而少火生﹐水日旺而骨蒸去矣﹐又何勞熱之有﹞

靑蒿散

治婦人骨蒸勞熱﹐四肢煩疼﹐日漸羸瘦。

靑蒿鱉甲﹝醋炙﹐各二兩﹞柴胡﹝一兩半﹞黃連﹝去須﹞黃桑白皮白術﹝各一兩﹞梔子仁知母﹝各七錢半﹞地骨皮甘艸﹝炙﹐各半兩﹞龍膽艸﹝二錢半﹞上爲粗散﹐每服四錢﹐以水一中盞﹐入生薑一錢三分﹐煎至六分﹐去滓溫服。﹝前方有芩﹑通﹑犀﹑麥﹐此方有﹑蒿﹑桑﹑梔﹐此又何也﹖然梔﹑連﹑龍膽﹐所以淸水火之熱﹐桑﹑地﹑知母﹐所以瀉肺金之熱﹐柴胡﹑鱉甲﹑靑蒿﹐解骨蒸勞熱﹐然肺瀉則气傷於上﹐火去則土無以生﹐故用黃﹑白術﹑甘艸者﹐所以發巨橋之粟﹐以保赤子於干戈之地也﹞

柴胡散

治婦人骨蒸勞熱咳嗽﹐胸膈痰壅﹐腹脇妨悶﹐不欲飲食。

柴胡桑白皮麥門冬﹝去心﹞赤茯苓﹝各一兩﹞川大黃﹝銼碎﹐微炒﹞枳殼﹝去穣麩炒﹞百合秦艽紫菀﹝洗﹞黃芩赤芍藥知母木通﹝各七錢半﹞半夏﹝湯洗七次去滑﹞甘艸﹝炙﹐各半兩﹞鱉甲﹝醋炙﹐二兩﹞上爲粗末﹐每服三錢﹐以水一中盞﹐入生薑一錢三分﹐煎至六分﹐去滓﹐溫服無時。﹝此方重在咳嗽痰壅﹐腹脇妨悶上﹐故用大黃﹑半夏﹐然大黃﹑半夏爲今人所擯﹐豈古人之不如今人歟﹖善用者﹐當自得之。嗟乎﹗閱古人之方﹐我於今人之病﹐深有慨焉﹞

河車丸

治勞嗽﹐一切勞瘵虛蒸等疾。

紫河車﹝一枚﹐初生男胎者尢良﹐長流水中蕩洗血淨﹐入瓷器內﹐重湯煮極爛﹐汁入藥﹞揀參﹝一兩﹞白茯苓﹝雪白者﹐半兩﹞幹山藥﹝二兩﹞上爲細末﹐入河車汁﹐加麵糊爲丸﹐如桐子大﹐以少麝香末爲衣﹐每服三五十丸﹐米飲溫酒鹽湯任下﹐空心服。嗽甚者﹐五味子煎湯下。

黃丸

治婦人骨蒸煩熱﹐四肢羸瘦﹐疼痛﹐口干心躁﹐不得眠臥。

黃麥門冬﹝去心﹞茯神﹝去木﹞北柴胡生地黃甘艸﹝各一兩﹞酸棗仁﹝炒﹞郁李仁枸杞子杏仁﹝去皮尖麩炒黃﹞人參﹝去蘆﹞黃芩﹝各七錢半﹞百合枳殼﹝去穣麩炒﹞赤芍藥知母秦艽﹝各半兩﹞鱉甲﹝制﹐二兩﹞上爲細末﹐煉蜜丸﹐如桐子大﹐淸粥吞下三十丸﹐無時。﹝此方補气益精﹐養血安神﹐淸肺熱﹐解勞熱﹐寬胸膈爲主﹐而郁李﹑杏仁𨿽能潤燥﹐然大便滑者不宜﹞

地黃煎丸

解勞生肌﹐進食﹐活血養心。

生地黃汁杏仁汁生薑汁藕汁﹝各五升﹞薄荷汁鵝梨汁﹝各一升﹞法酒﹝二升﹞沙蜜﹝四升﹞上共合一處﹐慢火熬成膏﹐入後藥﹕北柴胡﹝三兩﹞木香人參茯苓柏子仁﹝去皮尖﹐研﹞山藥遠志肉枳實﹝麩炒﹞白術﹝各一兩﹞秦艽苦梗﹝各二兩﹞麝香﹝半兩﹐研﹞熟地黃﹝洗焙酒蒸﹐四兩﹞上爲細末﹐以前膏和丸﹐如桐子大﹐食後甘艸湯下二三十丸。﹝按骨蒸方中﹐未有不用柴胡﹑鱉甲者﹐而此方以諸汁熬膏﹐以潤肺除熱消痰爲主﹐然恐滯膈損脾﹐故又佐以參﹑術﹑山藥﹑茯苓﹑麝香之類﹐以疏啟中气﹐而柏子﹑遠志﹐又所以養脾之母﹐而潤心也。如肌膚燥澀﹐而气血兩虛者﹐請嘗試之﹐何如﹞

﹝卷之四虛勞門﹞治傳屍勞

天靈蓋散

治婦人傳屍骨蒸勞﹐四肢無力﹐每至晚間卽熱﹐兩頰紅色﹐飲食不下﹐心神煩躁。

天靈蓋﹝酥炙﹞安息香地骨皮當歸人參﹝去蘆﹞山梔子仁貝母﹝去心﹞黃連桃仁﹝去皮尖﹐麩炒黃﹞檳榔﹝各一兩﹞生漧地黃鱉甲﹝醋炙﹞北柴胡赤茯苓麥門冬﹝各一兩半﹞阿魏﹝半兩﹞上爲粗末﹐每服四錢﹐以童子小便一大盞﹐柳桃枝各七寸﹐生薑五片﹐蔥白五寸﹐煎至七分﹐去滓溫服。﹝傳屍者﹐彼此傳染相續而亡﹐其癥亦大相類。然以爲傳屍有虫﹐形變不一﹐故多難治。此方以天靈蓋祛伏屍﹐安息香逐邪祟﹐阿魏﹑桃仁﹑檳榔祛虫﹐其餘諸藥﹐則補气血﹑淸骨熱﹑消痰而已﹐別無所奇。而其妙則在童便﹑桃柳枝﹑蔥﹑姜而已﹞

益母艸丸

治婦人骨蒸勞瘦﹐月候不通﹐心神煩熱﹐四肢疼痛﹐不能飲食。

益母艸靑蒿﹝各二斤﹞桃枝柳枝﹝各一握長一尺﹞以上四味銼細﹐用童子小便一斗﹐於銀鍋內煎至三升﹐絞去滓﹔煎成膏。

柴胡赤芍藥犀角屑﹝各一兩﹞鱉甲﹝制﹐三兩﹞桃仁﹝制淨﹐五兩﹞天靈蓋﹝酥炙微黃﹞朱砂﹝細研水飛過﹞木香甘艸﹝炙﹐各一兩﹞麝香﹝半兩﹐細研﹞上爲末﹐用前膏和搗五七百杵﹐丸如桐子大﹐每服三十丸﹐煎烏梅甘艸湯下﹐無時。

獺肝丸

治婦人骨蒸勞熱﹐體瘦煩疼﹐不欲飲食﹐﹝與前方小異﹐而此重在獺肝﹞獺肝﹝一貝﹞鱉甲﹝醋炙﹞北柴胡﹝各一兩半﹞川升麻桃仁﹝制﹞天靈蓋﹝酥炙﹞犀角屑梔子仁地骨皮知母﹝各一兩﹞黃﹝七錢半﹞甘艸﹝半兩﹞麝香﹝二錢半﹐研﹞朱砂﹝一兩﹐細研水飛﹞上爲細末﹐煉蜜丸﹐如桐子大﹐每服三十丸﹐溫水下﹐無時。

治婦人骨蒸傳屍勞瘦方

麝香﹝七錢半﹞犀角屑木香白術鬼箭羽﹝各一兩﹞虎頭骨﹝酥炙黃色﹞天靈蓋﹝醋炙黃色﹞雄黃﹝另研﹞桃仁﹝去皮尖﹐麩炒黃﹞朱砂﹝光明者另研﹐各一兩半﹞上爲細末﹐入研藥和勻﹐煉蜜丸﹐如桐子大﹐每服二十丸﹐溫水下。此藥辟溫疫亦可帶。

﹝卷之四虛勞門﹞治血風勞

人參荊芥散

治婦人血風發熱﹐身體疼痛﹐頭昏目澀﹐心忪煩倦﹐寒熱盜汗﹐頰赤口漧﹐痰嗽胸滿﹐精神不爽。﹝血風勞者﹐若血虛肝熱生風而成勞者﹐乃內熱勞癥﹐其有外邪乘者﹐又爲外致之病﹐當兩分看﹞人參荊芥穗生地黃北柴胡鱉甲﹝醋炙﹞酸棗仁﹝炒﹞枳殼﹝制﹞羚羊角﹝別鎊﹞白術﹝各七錢半﹞當歸川芎防風桂心甘艸﹝各半兩﹞上爲粗末﹐每服五錢﹐生薑三片﹐水煎熱服。﹝此方以十全大補去黃﹑白芍﹐而加荊芥﹑防風﹐蓋荊芥乃行散肝中結血﹐卽火郁發之之意﹐而桂心之用﹐乃古方之常﹐當自斟酌﹞

地骨皮散

治婦人血風﹐气體虛弱﹐寒熱發渴。

地骨皮桑白皮枳殼前胡黃﹝各一錢半﹞人參白茯苓白芍藥五加皮﹝各一錢﹞柴胡﹝二錢﹞官桂甘艸﹝各五分﹞上作一服﹐水二盅﹐生薑三片﹐煎至一盅﹐不拘時服。﹝前方兼治心﹐此方兼治肺。而官桂之用﹐意非气熱所宜﹐於血風二字﹐不知將何以解﹞

大效油煎散

治血風勞气﹐攻注四肢﹐腰背疼痛﹐嘔逆醋心﹐不思飲食﹐日漸羸瘦﹐面色萎黃﹐手足麻痺﹐血海冷敗﹐神效。

五加皮川烏﹝炮﹞芍藥海桐皮牡丹皮﹝各一兩﹞川芎桂心漧薑﹝各半兩﹞上爲細末﹐每服二錢﹐水一盞﹐生麻油浸錢一文﹐同煎至六分﹐溫服﹐常服以油浸二錢﹐煎藥時不可攪﹐喫藥時不可吹。﹝此方以川烏﹑姜﹑桂等藥爲主﹐是眞治血中有風也﹐故其出癥皆屬膈之風冷攻注等病也。其煎法以生麻油浸錢﹐豈非入肝潤燥歟﹖若謂煎不可攪﹐喫不可吹﹐又不知其深意也﹞

治血風勞方

﹝此又治在風熱淸而血自旺也﹐可爲良法﹐第恐人不自悟耳﹞荊芥穗﹝二兩﹞白芍藥牡丹皮防風地骨皮白芷黑豆甘艸﹝各一兩﹞川芎﹝二錢半﹞上爲細末﹐每服二錢﹐水一中盞﹐姜三片﹐棗一枚﹐蔥白一寸﹐煎至八分﹐溫服無時。

萬全逍遙散

治血風勞﹐五心煩躁﹐心多怔忡﹐恍惚憂懼﹐頭目昏重﹐夜多盜汗。

人參黃白術白茯苓﹝去皮﹞柴胡﹝去苗﹐各等分﹞上爲散﹐每服三錢﹐入甘艸一寸同煎﹐溫服。﹝旣治血風﹐何爲盡用气藥﹖況以气藥而欲治以下諸癥﹐似亦不能。愚謂此方非治血風勞﹐乃治气虛癥也。用者審之﹞

熟漧地黃散

治婦人血風勞﹐冷气攻心﹐心腹疼痛﹐四肢不和﹐飲食減少﹐日漸羸瘦。

熟漧地黃柴胡黃蒼術牛膝﹝各一兩﹞鱉甲﹝醋炙黃﹐二兩﹞白芍藥當歸姜黃琥珀濃朴﹝薑汁塗﹐炙﹞川芎陳皮﹝去白﹐各七錢半﹞木香羌活桂心﹝各半兩﹞上爲散﹐每服四錢﹐加生薑半分﹐水煎熱服。﹝旣治冷气﹐當同前方入無虛熱各條內﹐然以風名而有風藥﹐以冷名而有熱藥﹐以勞名而治勞藥﹐以血藥補血散血﹐以气藥補气行气﹐用平胃以和脾胃﹐而除心腹之疼﹐用羌桂以能經﹐而除四肢之病。蓋以錯雜之邪﹐而用錯雜之藥﹐今之所謂良醫﹐槪如此﹞

卷之五積聚瘕門

﹝卷之五積聚瘕門﹞論婦人諸積形狀

準繩

云﹕《大全良方》分癖諸气﹑疝瘕﹑八瘕﹑腹中瘀血﹑痞﹑食﹑血﹐凡七門﹝外有腸覃﹑石瘕﹑疝瘕三癥﹐亦當與此條參看﹞。者﹐在腹內近臍左右﹐各有一條筋脈急痛﹐大者如臂﹐次者如指﹐因气而成﹐如弦之狀﹐故名曰﹔癖者﹐僻在兩肋之間﹐有時而痛﹐故名曰癖﹔疝者﹐痛也﹐癖者﹐假也﹐其結聚浮假而痛﹐推移乃動也。八瘕者﹐黃瘕﹑靑瘕﹑燥瘕﹑血瘕﹑脂瘕﹑狐瘕﹑蛇瘕﹑鱉瘕﹐積在腹內﹐或腸胃之間﹐與髒气結搏堅牢﹐𨿽推之不移﹐名曰﹐言其病形可徵驗也。气壅塞爲痞﹐言其气痞塞不宣暢也。傷食成塊﹐堅而不移﹐名曰食﹔瘀血成塊﹐堅而不移﹐名曰血。若夫腹中瘀血﹐則積而未堅﹐未至於成塊者也﹐大抵以推之不動爲﹐推之動爲瘕也。至夫疝與癖﹐則與痛俱﹐痛卽現﹐不痛卽隱﹐在臍左右爲﹐在兩肋之間爲癖﹐在小腹而牽引腰脇爲疝。恐學人一時難了﹐未免淆亂﹐故總敍而條析之。

﹝按七門之中﹐而瘕有八﹐其疝气或聚或散﹐癖之與痛俱見﹐下痛則隱﹐亦可與癖並穩﹐則八瘕之外﹐又有三積矣。又男子爲七疝﹐女爲瘕﹐則疝與瘕亦可同經﹐男與女亦有同病。是瘕不止於八也﹐痞一二﹐曰血曰食﹐而不言及痰飲何也﹖蓋痞气之中﹐未嘗無飲﹐而血食之內﹐未嘗無痰。則痰食血﹐又未有不先因气病而後形病也。故消積之中﹐當兼行气﹑消痰﹑消瘀之藥爲是﹞

﹝卷之五積聚瘕門﹞論婦人八瘕所因

病源曰﹕八瘕者﹐皆胞胎生產﹐月水往來﹐血脈精气不調之所生也。腎爲陰﹐主開閉﹐左爲胞門﹐右爲子戶﹐主定月水﹐生子之道。胞門子戶﹐主子精神气所出入﹐合於中黃門﹐玉門四旁﹐主持關元﹐禁閉子精。臍下三寸﹐名曰關元﹐主藏魂魄﹐婦人之胞﹐三焦之府﹐常所從止。然婦人經脈兪絡合調﹐則月水以時來至﹐故能生子而無病。婦人榮衛經絡﹐斷絕不通﹐邪气便得往來﹐入合於髒﹐若生血未盡而合陰陽﹐卽使婦人血脈攣急﹐小腹重急﹐支滿胞脇﹐腰背相引﹐四肢酸痛﹐飲食不調﹐結牢惡血不除﹐月水不時﹐或月前月後﹐因生積聚﹐如懷胎狀。邪气甚盛者﹐令人恍惚﹐多夢﹐寒熱﹐四肢不欲動﹐陰中生气﹐腫內生風﹐甚者小便不利﹐苦痛如淋狀﹐面目黃黑。歲月久﹐卽不復生子也。

黃瘕者﹐婦人月水始下﹐若新傷墮﹐血气未止﹐臥寢未定﹐五臟六腑虛羸﹐精神不足﹐因向大風便利﹐陰陽開闔﹐關節四邊﹐中於風濕﹐气從下上﹐入於陰中﹐稽畱不去﹐名爲陰虛﹐則生黃瘕。黃瘕之聚﹐令人苦四肢寒熱﹐身重淋露﹐臥不欲食﹐左脇下有气結牢﹐不可得抑﹐若腰背相引痛﹐月水不利﹐令人不產﹐小腹急﹐下引陰中如刺﹐不得小便﹐或時寒熱﹐下赤黃汁﹐令人無子。當刺關元﹑气沖﹐行以毒藥﹐瘕下卽愈。

靑瘕者﹐婦人新產﹐未滿十日﹐起行﹐以浣洗太早﹐陰陽虛﹐玉門四邊皆解散﹐子戶未安﹐骨肉皆痛﹐手臂不舉﹐飲食未復﹐五內吸吸﹐又當風臥﹐不自隱蔽﹐若居濕席﹐令入苦寒灑灑入腹﹐煩悶沈淖﹐惡血不除﹐結熱不得散﹐則生靑瘕。聚在左右脇下﹐藏於背膂﹐上與肩胛﹐腰下攣急﹐腹下有气起﹐喜唾﹐不可多食﹐四肢不欲動搖﹐手足腫﹐面目黃﹐大小便難﹐其後月水爲之不通利﹐或不復禁﹐狀如崩中﹐此自過所致﹐令人少子。療之當刺胃管﹐行以毒藥有法﹐瘕當下卽愈。

燥瘕者﹐婦人月水下﹐惡血未盡﹐其人虛憊﹐而以夏月熱行疾步﹐若舉重移輕﹐汗出交流﹐气血未平﹐而卒以恚怒﹐致腹中猥咽不泄﹐經脈攣急﹐內結不舒﹐煩懣少力﹐气上達﹐胸膈背膂﹐少腹壅急﹐月水與气俱不通利﹐而反以飲淸快心﹐月水橫流﹐溢入他髒不去﹐有熱則生燥瘕之聚﹐大如半杯﹐上下腹中﹐苦痛連兩脇﹐下上引心而煩﹐害飲食﹐欲嘔吐﹐胸及腹中不得太息﹐腰背汗重﹐喜臥盜汗﹐足酸削﹐久立而痛﹐小便失時﹐忽然自出﹐若失精﹐月水閉塞﹐大便澀難。病如此者﹐其人少子﹐療之以長鍼﹐按而刺之法度﹐行以毒藥﹐瘕當下卽愈。

血瘕者﹐婦人月水新下﹐未滿日數而中止。因飲食過度﹐五穀气盛﹐溢入他髒﹐若大饑寒﹐吸吸不足﹐呼吸未調﹐而自勞動﹐血下未定﹐左右走腸胃之間﹐畱絡不去﹐內有寒熱﹐與月水合會﹐爲血瘕之聚﹐令腰痛﹐不可俯仰﹐橫骨下有積气﹐牢如石﹐小腹裏急苦痛﹐背膂疼﹐深達腰腹下攣﹐陰裏若生風冷﹐子門僻﹐月水不時﹐乍來乍不來。此病令人無子﹐療之﹐瘕當下卽愈。

脂瘕者﹐婦人月水新來﹐若生未滿三十日﹐以合陰陽﹐絡脈分﹐胞門傷﹐子戶失禁﹐關節散﹐五臟六腑﹐津液流行﹐陰道動﹐百脈關樞四解﹐外不見其形﹐子精與血气相遇﹐犯禁﹐子精化不足成子﹐則爲脂瘕之聚﹐令人肢滿裏急﹐痺引少腹重﹐腰背如刺狀﹐四肢不舉﹐飲食不甘﹐臥不安席﹐左右走腹中切痛﹐時瘥時甚﹐或時少气頭眩﹐身體解﹐苦寒惡風﹐膀胱脹﹐月水乍來乍去﹐不如常度﹐大小便血不止。如此者﹐令人無子﹐療之當刺以長鍼﹐行以毒藥﹐瘕當下卽愈。

狐瘕者﹐婦人月水當日數來﹐而反悲哀憂恐﹐若似遠行﹐逢暴風疾雨雷電驚恐﹐衣被沈濕﹐疲倦少气﹐心中恍惚未定﹐四肢懈惰情振寒﹐苦寤寐气絕﹑精神遊亡﹐邪气入於陰裏不去﹐則生狐瘕之聚﹐食人子髒﹐令人月水閉不通﹐小腹瘀滯﹐胸膈腰背痛﹐陰中腫﹐小便難﹐胞門子戶不受﹐男精不藏﹐气盛令人嗜食﹐欲嘔喜唾﹐多所思﹐如有身狀﹐四肢不舉。有此病者﹐終身無子﹐其瘕有手足成形者殺人﹐未成者可療﹐以長鍼急持刺之﹐行以毒藥有法﹐瘕當下卽愈。

蛇瘕者﹐婦人月水已下新止﹐適閉未復﹐胞門子戶勞傷﹐陰陽未平﹐榮衛分行。若其中風﹐暴病羸劣﹐飲食未調﹔若起行當風﹐及涉泥途﹐因衝寒太早﹐若坐濕地﹐名陰陽亂﹐腹中虛﹔若遠行道路﹐飲污井之水﹐食不潔之食﹐吞蛇鼠之精﹐畱絡不去﹐因生蛇瘕之聚。上食心肝﹐長大其形如膝﹐在臍上下﹐還絞左右脇﹐不得吐气﹐兩股脛間苦疼﹐少腹多熱﹐小便赤黃﹐膀胱引陰中孿急﹐腰目俱痛﹐難以動作﹐喜發寒熱﹐月水或多或少。有此病者﹐不復生子﹐其瘕手足成形者殺人﹐未成者可治﹐療之有法﹐行以毒藥﹐瘕當下卽愈。

鱉瘕者﹐婦人月水新至﹐其人劇作疲勞﹐汗出衣服潤濕﹐不以時去之﹐若當風睡﹐足踐濕地﹐恍惚覺悟﹐庶立未安﹐顏色未平﹐復見所好﹐心爲之開﹐魂魄感動﹐五內脫消。若入水浣洗沐浴﹐不以時出﹐而神不守﹐水精與邪气俱入﹐至三焦之中幕﹐玉門先閉﹐津液妄行﹐畱絡不去﹐因生鱉瘕之聚﹐大如小﹐令人小腹內切痛﹐惡气左右走﹐上下腹中苦痛﹐苦存若亡﹐持之躍手﹐下引陰裏﹐腰背亦痛﹐不可以息﹐月水不通﹐面目黃黑﹐脫聲少气。有此病者﹐令人絕子﹐其瘕有手足﹐成形者殺人﹐未成者可治﹐療有法度﹐以長鍼按療之﹐行以毒藥﹐瘕當下卽愈。

﹝卷之五積聚瘕門﹞論婦人痞

大全

云﹕婦人痞﹐由飲食失節﹐脾胃虧損﹐邪正相搏﹐積於腹中﹐牢固不動﹐有可徵驗﹐故名曰﹐气道壅塞﹐故名曰痞。得冷則發﹐冷入子髒則不孕﹐入胞絡則月水不通。

薛氏

曰﹕前證若脾胃虛弱﹐用六君子加芎歸﹔若肝脾虛弱﹐用補中益气及歸脾湯﹝薛氏之說﹐可爲病久虛羸者法﹞﹔若肝火郁滯﹐佐以蘆薈丸﹑六味丸﹐外貼阿魏膏。患者須愼七情六淫﹐飲食起居﹐治者不時審察病機而藥之﹐庶幾有效。

﹝卷之五積聚瘕門﹞論食

大全

云﹕婦人食﹐臟腑虛弱﹐月候來時﹐食生冷之物﹐脾胃旣虛﹐不能消化﹐與髒气相搏﹐結聚成塊﹐日漸生長﹐盤牢不移﹐故謂之食也。

薛氏

曰﹕前證若形气弱﹐須先調補脾胃爲主﹐而佐以消導﹐若形气充實﹐當先疏導爲主﹐而佐以補脾胃﹐若气壅血滯而不行者﹐宜烏藥散﹐散而行之。﹝散用烏藥﹑莪術醋浸炒﹐桂心﹑當歸﹑桃仁﹑靑皮﹑木香各等分爲末﹐每服二錢﹐熱酒調下。﹞脾气虛而血不行者﹐宜用四君﹑芎﹑歸﹐補而行之﹔若脾气郁血不行者﹐宜用歸脾湯﹐解而行之﹔若肝脾血燥而不行者﹐宜用加味逍遙散﹐淸而行之。大抵食積痞塊之證爲有形﹐蓋邪气勝則實﹐眞气奪則虛﹐當養正辟邪﹐而積自除矣。𨿽然﹐堅者削之﹐客者除之﹐胃气未虛﹐或可宜用﹐若病久虛弱者﹐不可輕試也。

﹝卷之五積聚瘕門﹞論血

大全

云﹕婦人寒熱失節﹐臟腑气虛﹐風冷在內﹐飲食不消﹐與血气相結﹐漸生顆塊﹐盤牢不移動者是也。皆因血气勞傷﹐月水往來﹐經絡痞塞﹐惡血不除﹐結聚所生﹐久而不瘥﹐則心腹兩脇苦痛﹐害於飲食﹐肌膚羸瘦。

問一也。何以知是血﹖曰﹕血外之證﹝有以左畔爲血者﹐凡肝之部﹐皆可爲血病﹞﹐瞀悶煩躁﹐迷忘驚狂﹐痰嘔汗多﹐骨熱肢冷﹐其蓄在下焦者﹐必臍下結急﹐外熱內痛﹐尺脈洪而數也。桃仁﹑靈脂﹑生地黃﹑牛膝﹑大黃﹑甘艸祛逐之。薛氏曰﹕前證多兼七情﹐虧損五臟﹐气血乖達而致。﹝此說甚佳﹞蓋气主噓之﹐血主濡之﹐脾統血﹐肝藏血﹐故鬱結傷脾﹐恚怒傷肝者﹐多患之。腹脇作痛﹐正屬肝脾二經證也。潔古曰﹕養正積自除。東垣云﹕人以胃气爲主﹐治法當主於固元气﹐而佐以攻伐之劑﹐必需之歲月﹐若期速效﹐投以峻劑﹐反致有誤。

﹝卷之五積聚瘕門﹞論腹中瘀血

大全

云﹕婦人月經痞塞不通﹐或產後余穢未盡﹐因而乘風取涼﹐爲風冷所乘﹐血得冷則成瘀血也﹐血瘀在內﹐則時時體熱面黃﹐瘀久不消﹐則爲積聚癖矣。

薛氏

曰﹕前證若鬱結傷脾﹐用加味歸脾湯﹔若恚怒傷肝﹐用加味逍遙散﹔若產後惡露﹐用失笑散﹔若肝脾虛損﹐用六君子加柴胡以補元气爲主﹔胃气虛弱﹐用補中益气湯加茯苓﹑半夏爲主。大凡腹中作痛畏手按者﹐此內有瘀血。若形體如常﹐屬病气元气俱實﹐用桃仁承气湯直下之﹔若痛而肢體倦怠﹐飲食少思﹐此脾胃受傷﹐屬病气有餘﹐元气不足﹐用當歸散調和之﹝立齋專重脾胃﹐故其言如此﹐然亦一偏之見。但攻削之藥﹐不得其竅﹐反致傷气﹐以致不救﹐故不如善守之爲愈矣﹞。若痛而喜手按腹﹐形體倦怠﹐飲食少思﹐此形气病气俱不足﹐用六君﹑炮姜﹑芎﹑歸純補之﹔若痛而大便不實﹐飲食難化﹐此脾腎虛寒﹐用六君﹑炮姜﹑肉果溫補之﹔若痛而作嘔少食﹐此脾胃虛弱﹐用六君﹑炮姜﹑藿香﹔若痛而嘔吐不食泄瀉﹐用六君﹑姜﹑桂﹔若兼手足逆冷自汗﹐更加附子﹐此證多有因攻伐而致者。

﹝卷之五積聚瘕門﹞論癖

大全

云﹕者﹐在腹內近臍左右﹐各有一條筋脈急痛﹐大者如臂﹐次者如指﹐因气而成﹐如弦之狀﹐名曰也。癖者﹐爲僻側在兩肋之間﹐有時而痛﹐故曰癖也。二者皆陰陽不和﹐經絡痞隔﹐飲食停滯﹐不得宣流﹐邪冷之气﹐搏結不散﹐得冷則發作疼痛。夫癖瘕血气塊硬﹐發作則痛﹐甚則欲死﹐究而言之﹐皆血之所爲。僕嘗治一婦人﹐血气刺痛﹐極不可忍﹐甚而死一二日方省﹐醫巫並治﹐數年不愈﹐僕以蔥白散﹑烏雞丸遂安。又嘗治一婦人﹐血气作楚﹐如一小盤樣﹐走注刺痛﹐要一人扶定﹐方少止﹐亦用此二藥而愈。尋常小小血气﹐用此二藥﹐亦有奇效﹐故錄於後。

﹝卷之五積聚瘕門﹞論疝瘕

大全

云﹕婦人疝瘕﹐由飲食不節﹐寒溫不調﹐气血勞傷﹐臟腑虛弱﹐風冷入腹﹐與血相結所生。疝者﹐痛也﹐瘕者﹐假也﹐結聚浮假百痛﹐推移乃動也。婦人之病﹐有異於丈夫者﹐或因產後血虛受寒﹐或因經水往來﹐取冷過度﹐非獨因飲食失節﹐多挾於血气所成也。其脈弦急者生﹐虛弱小者死。尺脈澀而浮牢﹐爲血實气虛﹐其發腹痛﹐逆气上行﹐此爲胞中有惡血﹐﹝巢氏止言胞門傷﹐而此直指胞中惡血﹐亦本病源來﹞久則結成血瘕也。

薛氏

曰﹕子和云遺溺閉癃﹐陰痿浮痺﹐精滑白淫﹐皆男子之疝也。若血涸﹐月事不行﹐行後小腹有塊﹐或時動移﹐前陰突出﹐後陰痔核﹐皆女子之疝也。但女子不謂之疝﹐而謂之瘕。

﹝女子亦有疝﹐男子亦有瘕﹞一婦人小腹痞脹﹐小便時下白帶﹐小水淋瀝﹐此肝經濕熱下注﹐用龍膽瀉肝湯而愈。

一婦人小腹脹痛﹐小水不利﹐或胸乳作痛。或脇肋作脹﹐或气逆心吻﹐余以爲肝火而血傷脾﹐用四物﹑柴胡﹑靑皮﹑玄胡索﹑木香而愈。

一婦人小腹痞悶﹐小便不利﹐內熱體倦﹐懶食﹐用八珍湯加柴胡﹑山梔﹑龍膽艸治之而安。

﹝卷之五積聚瘕門﹞論腸覃

李氏

曰﹕腸覃乃寒气客於大腸﹐與胃相搏﹐大腸爲肺傳送﹐肺主气﹐气得熱則行﹐得冷則凝﹐凝則淸气散﹐而濁气結爲瘕﹐覃延日久不已﹐息肉乃生。始如雞卵﹐久如懷胎﹐按之堅﹐推之移﹐月事時下﹐或多或少﹐气病而血未病也﹐宜二陳湯加香附以開之﹐或香粉丸。

﹝卷之五積聚瘕門﹞論婦人瘕並屬血病

準繩

云﹕古方有五積六聚七八瘕之名﹐五臟之气積﹐名曰積﹐故積有五﹔六腑之气聚﹐名曰聚﹐故聚有六﹐雜病《準繩》﹐言之詳矣﹝瘕積聚﹐並起於气﹐故有气積﹑气聚之說﹐然謂瘕屬血病者﹐气聚而後血凝也﹐其夾食夾痰﹐又各隨所積而變見矣。夫痰與血食﹐皆賴气以爲之行化﹐故气行物生﹐气病物病﹐此百病所以皆生於气﹐而破血﹑消痰﹑消食之劑﹐必用气藥者以此﹞。若夫七八瘕﹐則婦人居多﹐七者火數﹐屬心﹐蓋血生於心﹐八者木數﹐數肝﹐蓋血歸於肝﹐𨿽曰彊分﹐理似不混。夫者﹐堅也﹐堅則難破﹔瘕者﹐假也﹐假物成形。

古人將婦人病爲痼疾﹐以蛟龍等爲生瘕﹐然亦不必如此執泥。婦人瘕並屬血病﹐龍蛇魚鱉肉發虱瘕等事﹐皆出偶然﹐但飲食間誤中之﹐畱聚腹髒﹐假血而成﹐自有活性。亦猶永徽中僧病噎者﹐腹中有一物﹐其狀如魚﹐卽生瘕也。與夫宿血停凝﹐結爲痞塊﹐𨿽內所感之不同﹐治法當以類相從﹐所謂醫者意也﹐如以敗梳治虱瘕﹝敗梳敗篦同用蓋取義耳﹐或未必盡善﹞﹔銅屑治龍瘕﹔曲柏治米瘕﹔鍛石治酒瘕﹔如此等類﹐學人可以理解也。

﹝卷之五積聚瘕門﹞論治積須養正气

薛新甫

曰﹕婦人癖瘕﹐大抵因飲食﹑起居﹑七情失宜﹐虧損臟腑﹐气血乖違﹐陰絡受傷﹐循行失度所致。

羅謙甫

云﹕養正積自除﹐必先調養﹐使榮衛充實﹐若不消散﹐方可議下﹐但除之不以漸﹝下不可輕﹐漸字極妙﹞﹐則必有顚覆之害。若不守禁忌﹐縱情嗜欲﹐其有不喪者鮮矣。

一婦人內熱作渴﹐飲食少思﹐腹內初如雞卵﹐漸大四寸許﹝非鬱結之脈﹐而謂郁之癥何軟﹞﹐經水三月一至﹐肢體消瘦﹐齒頰似瘡﹐脈洪數而虛﹐左關尢甚﹐此肝脾鬱結之證﹐外貼阿魏膏﹐午前用補中益气湯﹝補中益气﹐何以能治鬱結﹖意取積气外散也﹞﹐午後用加味歸脾湯。兩月許﹐肝火稍退﹐脾土少健﹐午前補中益气下六味丸﹐午後逍遙散下歸脾丸﹐又月餘﹐日用蘆薈丸二服﹝蘆薈丸治肝膽之結﹞﹐空心以逍遙散下﹐日晡以歸脾湯下﹐喜其謹疾﹐調理年餘而愈。

一婦人腹內一塊﹐不時上攻﹐或作痛有聲﹐或吞酸痞悶﹐月經不調﹐小便不利﹐二年餘矣。面色靑黃﹐余以爲肝脾气滯﹐以六君加芎﹑歸﹑柴胡﹑炒連﹑木香﹑吳茱各少許二劑﹐卻與歸脾湯送下蘆薈丸﹐三月餘﹐肝脾和而諸癥退﹐又與調中益气湯加茯苓﹑牡丹皮﹐中气健而經自調。

一婦人性多郁善怒﹐勤於女工﹐小腹內結一塊﹐或作痛﹐或痞悶﹐月經不調﹐恪服伐肝之劑﹐內熱寒熱﹐胸膈不利﹐飲食不甘﹐形體日瘦﹐牙齦蝕爛﹐此脾土不能生肺金﹐肺金不能生腎水﹐腎水不能生肝木﹐當滋化源﹐用補中益气湯﹑六味丸﹐至仲春而愈。

一婦人經候過期﹐發熱倦怠﹐或用四物﹑黃連之類﹐反兩月一度﹐且少而成塊﹐又用峻藥通之﹐兩目如帛所蔽。余曰﹕脾爲諸陰之首﹐目爲血脈之宗﹐此脾傷五臟皆爲失所﹐不能歸於目也。遂用補中益气﹑濟生歸脾二湯﹐專主脾胃﹐年餘而愈。

松江太守何恭人﹐性善怒﹐腹結一塊年餘﹐上蝕透﹐血气虛極﹐時季冬﹐肝脈洪數﹐按之弦緊﹐或用伐肝木﹑淸胃火之藥。余曰﹕眞气虛而邪气實也﹐恐伐肝木﹐至春不能發生耳。用八珍湯以生气血﹐用地黃丸以滋腎水﹝歷觀數案﹐皆以肝脾腎爲主而愈者﹐在立齋則可﹐在他醫則不可﹞。肝脈頓退﹐因大怒﹐耳內出血﹐肝脈仍大﹐煩熱作渴﹐此無根之火也﹐仍以前藥加肉桂二劑﹐脈斂熱退﹐復因大怒﹐果卒於季冬辛巳日﹐乃金克木故也。

李氏

曰﹕善治瘕者﹐調其气而破其血﹐消其食而豁其痰﹐衰其大半而止﹐不可猛攻峻施﹐以傷元气﹝至論﹞。寧扶脾胃正气﹐待其自化﹐此開郁正元散之由名也。愈後宜大小烏雞丸﹑八珍湯﹑交加散﹑交加地黃丸調之。凡攻擊之藥﹐病重病受﹐病輕胃气受之而傷矣。或云待塊消盡而後補養﹐則胃气之存也幾希。

﹝卷之五積聚瘕門﹞論痰積用吐下

子和

云﹕戴人過譙﹐遇一卒﹐說出妻事﹐戴人問其故。答曰﹕吾婦爲室女時﹐心下有冷積如覆杯﹐按之如水聲﹐以熱手熨之如冰﹐娶來已十五年矣﹐恐斷我嗣﹐是故棄之。戴人曰﹕公勿黜也﹐如用我藥﹐病可除﹐孕可得﹝知脈病相應﹐故病可除﹐子可得﹞。卒從之﹐戴人診其脈沈而遲﹐尺脈洪大而有力﹐非無子之候也﹐可不逾年而孕。其良人笑曰﹕試之。先以三聖散吐涎一斗﹐心下平軟﹐次服白術調中湯﹑五苓散﹐後以四物湯和之﹐不再月气血合度﹐數月而娠一子。戴人嘗曰﹕用吾此法﹐無不子之婦。此言不誣。﹝三聖散用防風﹑瓜蒂各三兩﹐黎蘆一兩爲粗末﹐以齏汁煎服﹐制煎法詳見《儒門事親》。白術調中湯﹐用白術﹑茯苓﹑澤瀉﹑橘紅各半兩﹐甘艸一兩﹐漧薑﹑官桂﹑砂仁﹑藿香各二錢半﹐爲末﹐白湯化﹐蜜調服二錢﹐無時。﹞陽夏張主簿之妻﹐病肥气初如酒杯大﹐發寒熱﹐十五餘年﹐後因性急悲感﹐病益甚﹐惟心下三指許無病﹐滿腹如石片﹐不能坐臥﹐鍼灸匝矣﹐徒勞人耳。乃邀戴人診之曰﹐此肥气也﹐得之季夏戊己日﹐在左脇下﹐如覆杯﹐久不愈﹐令人發瘧﹐瓜蒂散吐之﹐魚鮏黃涎約一二缶﹐﹝魚鮏黃涎﹐能發濕熱﹐用法痛快﹞至夜繼用舟車丸﹑通經散投之﹐五更﹐黃涎膿水相半五六行﹐凡有積處皆覺痛﹐後用白術散﹑當歸散和血流經之藥﹐如斯湧泄﹐凡三次愈。﹝瓜蒂散﹑舟車丸﹐方見雜病傷食痰飲二門。通經散﹐用橘紅﹑當歸﹑甘遂﹐以麵包不令透水﹐煮百餘沸﹐用冷水浸過﹐去面曬漧﹐三味各等分﹐爲細末﹐每服三錢﹐臨臥溫淡酒調下。白術散﹐白術﹑黃芩﹑當歸各等分爲末﹐每服二三錢﹐水煎食前眼。當歸散﹐當歸﹑杜蒺藜等分爲末﹐米飲調服﹐食前。此吐下兼施﹐且甘遂等逐水太峻﹐用者審之。﹞

﹝卷之五積聚瘕門﹞脈法

脈經

曰﹕婦人疝瘕積聚﹐脈弦急者生﹐虛弱者死。少陰脈浮而緊﹐緊則疝瘕﹐腹中痛﹐半產而墮傷﹐浮則亡血﹐惡寒絕產。

﹝卷之五積聚瘕門﹞通治諸積

開郁正元散

治痰飲血气﹐鬱結食積﹐气不升降﹐積聚脹痛。宜此利气行血﹐和脾消導。

白術陳皮靑皮香附山楂海粉桔梗茯苓砂仁玄胡索神曲﹝炒﹞甘艸﹝炙﹐各等分﹞上銼﹐加生薑﹐水煎服﹐每服一兩﹐生薑三片﹐水煎服。﹝按此諸藥方﹐治气血痰食平和之劑﹐海粉不入煎﹐若作丸更佳﹞

大七气湯

治積聚瘕﹐隨气上下﹐心腹絞痛﹐上气窒塞﹐小腹脹滿﹐大小便不利。﹝此惟病气形气俱實者可用﹐總重在隨气上下句﹐若气郁生火者忌之﹞京三稜蓬術﹝各煨切﹞靑皮﹝去白﹞陳皮﹝去白﹞香附﹝炒﹞藿香葉益智仁桔梗肉桂﹝不見火﹞甘艸﹝炙﹐各七錢半﹞上咀﹐每服五錢﹐水二盞﹐煎至一盞﹐食前溫服。

助气丸

治三焦痞閉﹐胸膈滿悶﹐气不流通﹐蘊結成積﹐癖气塊﹐並皆治之。

京三稜蓬術﹝以上二味﹐各用濕紅包﹐灰火中煨透切片﹐各二斤﹞靑皮﹝去白﹞陳皮﹝去白﹞白術﹝各十五兩﹞枳殼﹝麩炒去穣﹞檳榔木香﹝各十兩﹞上爲末﹐糊丸﹐桐子大﹐每服五十丸﹐滚水下。﹝此方削堅積﹑破滯气﹐𨿽用白術爲佐﹐而气虛者﹐不可輕服﹞

勝紅丸

治脾積气滯﹐胸膈滿悶﹐气促不安﹐嘔吐淸水﹐丈夫酒積﹐女人脾血積﹐小兒食積﹐﹝胃寒气實者可用﹞京三稜莪術﹝二味同醋煮﹞靑皮陳皮漧薑﹝炮﹞良姜﹝炒﹐各一兩﹞香附子﹝淨炒﹐二兩﹞上爲末﹐醋糊丸如桐子大﹐每服三十丸﹐生薑湯下。虛者﹐以補藥下之﹝用藥巧處﹞。

一方加神曲﹑麥芽。

三稜煎

治婦人血瘕血﹐食積痰滯。

三稜莪術﹝各一兩﹞靑皮﹝去白﹞半夏﹝湯泡七次﹞麥芽﹝炒﹐各二兩﹞上用好醋六升﹐煮榦爲末﹐醋糊丸﹐如桐子大﹐每服五十丸﹐淡醋湯下﹝此在气行血流﹐痰消食消也﹐妙在用醋之多﹞。痰積姜湯下。

香稜丸

治一切積聚﹐破痰癖﹐消塊。

木香丁香﹝各半兩﹞枳殼﹝面炒﹞三稜﹝酒浸一夕﹞莪術﹝細銼﹐每一兩用巴豆三十粒去殼同炒﹐待巴豆黃色﹐去巴豆不用﹞靑皮﹝制﹞川楝子肉香﹝炒﹐各等分﹞上爲末﹐醋煮﹐﹝此溫行之法﹐峻而不猛﹐行而得中﹐妙在用醋﹞麵糊丸﹐如桐子大﹐朱砂爲衣﹐每服三十丸﹐姜鹽湯或溫酒下﹐無時。

大硝石丸

治七八瘕﹐聚結痞塊﹐及婦人帶下絕產﹐腹中有瘕者﹐當先下。此藥但去瘕﹐令人不困。﹝凡消塊俱用熱藥行气削堅之劑﹐而此方又以補中寓消﹐眞千金方也﹐用者試之﹞硝石﹝三兩﹞大黃﹝四兩﹞人參甘艸﹝各一兩﹞上爲末﹐以三年苦酒三升﹐置銅石器中﹐先用大黃微火熬微沸﹐常攪不息﹐至七分﹐入余藥復熬成膏﹐至可丸卽丸﹐如桐子大﹐每服三十丸﹐米飲下﹐三日一服。婦人服之﹐或下如雞肝﹐或如米泔﹑赤黑等物二三升﹐後忌風冷。

阿魏膏

治一切痞塊。

羌活獨活元參官桂赤芍藥穿山甲生地黃大黃白芷天麻兩頭尖﹝各五錢﹞紅花﹝四錢﹞木鱉子﹝十粒﹐去殼﹞槐柳桃枝﹝各三錢﹞亂髮﹝雞子大一團﹞上用香油二斤四兩﹐煎黑去渣入發﹐煎發化﹐仍去渣﹐徐下黃丹煎﹐軟硬得中﹐入芒硝﹑阿魏﹑蘇合油﹑乳香﹑沒藥各五錢﹐麝香三錢﹐調勻﹐卽成膏矣。攤貼患處﹐鋪平半指濃﹐以紙蓋﹐用熱熨斗熨良久﹐如硝耗﹐再加熨之﹐二時許﹐方貼膏藥。

﹝卷之五積聚瘕門﹞分治八瘕

皂莢散

療黃瘕導方。﹝八瘕之由﹐皆自胞門子戶感受﹐故用此方以導之﹞皂莢﹝一兩﹐炙﹐去皮子﹞川椒﹝一兩﹐去汗﹞細辛﹝一兩半﹞上搗散﹐以三角囊﹐大如指﹐長二寸﹐貯之﹐納陰中﹐欲便悶則出之﹐已則復納之﹐惡血畢出﹐乃洗以溫湯﹐三日勿近男子﹐忌生菜等。

療靑瘕坐導方

戎鹽﹝一升﹞皂莢﹝半兩﹐炙去皮子﹞細辛﹝一兩﹞上搗散﹐以三角囊﹐大如指﹐長三寸貯之﹐納陰中﹐但臥瘕當下﹐靑如葵汁﹐養之如產法。

療燥瘕方

大黃﹝如雞子許﹞漧薑﹝各二兩﹞黃連﹝三兩﹞桂心﹝一兩﹞濃朴﹝炙﹐四兩﹞郁李仁﹝一兩﹐去皮尖炒﹞虫﹝三枚﹐炒﹞雞肫中黃膜﹝一枚﹐炙﹞上搗散﹐早朝空腹﹐以溫酒一盞﹐和三錢頓服﹐瘕當下﹐畢﹐養之如產法。三月勿合陰陽﹐無子者當有。

療血瘕攻刺腹脇時痛導藥方

大黃當歸﹝各半兩﹞山茱萸皂莢﹝去皮弦﹐各一兩﹞細辛戎鹽﹝各二錢半﹞上搗﹐以香脂﹝香脂卽油胭脂﹞丸如指大﹐每用一丸﹐綿裹納陰中﹐正坐良久﹐瘕當自下﹐養如乳婦法。

療婦人血瘕痛方

漧薑烏賊魚骨﹝炙﹐各一兩﹞桃仁﹝一兩﹐去皮尖﹞上搗散﹐酒服二方寸匕﹐日二。一方無桃仁。

桃仁煎

治婦人血瘕血積﹐經候不通。

桃仁大黃﹝各一兩﹞虻虫﹝半兩﹐炒黑﹞朴硝﹝另研﹐一兩﹞上爲末﹐以醇醋二升半﹐銀石器中慢火煎﹐取一升五合﹐下大黃﹑虻虫﹑桃仁﹐不住手攪﹐煎至可丸﹐下朴硝﹐攪勻出之﹐丸如桐子大。前一日﹐不用喫晚飯﹐五更初﹐用溫酒吞下五丸﹐日午取下﹐如赤豆汁﹐或如雞肝蝦膜衣之狀﹐未下再服﹐如鮮血來卽止﹐續以調補气血藥補之。

本事方云﹕頃年在毗陵﹐有一貴宦妻﹐患小便不通﹐臍腹脹不可忍﹐眾醫皆作淋﹐治以八正散之類﹐愈甚。予診之曰﹕此血瘕也﹐非瞑眩藥不可去﹐用此藥更初服﹐至日午﹐大痛不可忍﹐遂臥﹐少頃下血塊如拳者數枚﹐小便如黑豆汁一二升﹐痛止得愈。此藥治病的切﹐然猛烈傷人﹐气虛血弱者﹐不可輕用。

療脂瘕方

皂莢﹝七錢半﹐去皮子﹞礬石﹝燒﹐二錢半﹞五味子蜀椒﹝去汗﹞細辛漧薑﹝各半兩﹞上搗散﹐以香脂和如豆大﹐納陰中。

導散方

皂莢﹝炙去皮子﹞吳茱萸當歸蜀椒﹝去汗﹞漧薑大黃戎鹽﹝各一兩﹞細辛﹝炒﹞礬石﹝燒﹞五味子﹝各二錢﹞上搗篩爲散﹐以輕絹袋﹐如指大長三寸﹐盛藥令滿﹐納陰中﹐坐臥隨意﹐勿行走﹐小便時去之﹐別換新者。

療狐瘕方

取新死鼠一枚﹐裹以新絮﹐塗以黃土﹐穿地坎﹐足沒鼠形﹐置其中﹐桑柴火灼其上﹐一日一夜﹐出之研爲末﹐肉桂心末二錢半﹐酒服二方寸匕﹐病當下﹐甚音不過再服愈。

療蛇瘕方

大黃黃芩芒硝﹝各半兩﹞甘艸﹝大如指﹐一尺﹐炙﹞烏賊魚骨﹝二枚﹞皂莢﹝六枚﹐去皮弦子﹐酥炙﹞上搗﹐以水六升﹐煮之數沸﹐絞去滓﹐下硝適寒溫服之﹐十日一劑﹐空腹服之﹐瘕當下。

﹝以上八瘕﹐方有本來﹐但須認癥眞耳﹞

療鱉瘕方

大黃﹝一兩五錢﹞漧薑側子﹝各半兩﹞附子人參﹝各三錢七分半﹞虫﹝一寸匕炒﹞桂心﹝一兩二錢半﹞細辛土﹝各七錢半﹐土不明﹞白術﹝一兩﹞上搗散﹐以酒服方寸匕﹐日三。

﹝卷之五積聚瘕門﹞治癖

穿山甲散

治婦人痞﹐及惡血气攻﹐心腹疼痛﹐面無顏色﹐四肢瘦弱。﹝此方散結破血﹐行气消飲﹐溫行積塊要藥也﹞穿山甲﹝灰炒燥﹞鱉甲﹝醋炙﹞赤芍藥大黃﹝炒﹞漧漆﹝炒令煙盡﹞桂心﹝各一兩﹞川芎芫花﹝醋炒﹞當歸﹝各半兩﹞麝香﹝二錢半﹐另研﹞上爲細末﹐入麝和勻﹐每服一錢﹐熱酒調下﹐無時。

蓬莪術丸

治婦人痞﹐腹脇妨痛﹐令人體瘦﹐不思飲食。﹝此方破結气﹐散結血﹐軟堅溫利﹐亦可備用﹞莪術﹝七錢半﹞當歸﹝焙﹞桂心赤芍藥檳榔昆布琥珀﹝研﹞枳殼木香﹝各半兩﹞桃仁鱉甲大黃﹝各一兩﹞上爲末﹐煉蜜丸﹐如桐子大﹐食前米飲下﹐二十丸。

丁香丸

治婦人痞﹐結塊不散﹐心腹疼痛。﹝猛峻之丸﹑不可妄試﹞雄雀糞﹝炒黃﹞鱉甲﹝各一兩﹞砂當歸﹝焙﹞芫花﹝醋炒幹﹐各半兩﹞巴豆﹝去皮心油﹐二分半﹞上爲末﹐研勻﹐醋煮﹐麵糊丸﹐如小豆大﹐當歸酒下三丸。

桃仁散

治婦人痞﹐心腹脹滿﹐不能飲食﹐體瘦無力。

桃仁﹝一兩﹐湯浸去皮尖﹑雙仁者﹐面炒令微黃﹞訶子皮白術赤芍藥當歸﹝各七錢半﹞京三稜﹝微炒一兩﹞陳皮﹝去白﹐三兩﹞鱉甲﹝醋炙去裙﹐一兩半﹞上爲散﹐每服二錢﹐水一盞﹐入生薑一錢三分﹐煎至六分﹐去滓﹐食前稍熱服。

上方皆攻積之藥﹐性多獷悍﹐用者愼之。

﹝卷之五積聚瘕門﹞治食

化積丸

治婦人死血﹐食積﹐痰飲﹐成塊在兩脇﹐動作雷鳴﹐嘈雜眩暈﹐身熱﹐時作時止。

黃連﹝一兩五錢﹐用吳茱萸﹑益智各炒一半﹐去萸﹑智﹞蘿卜子香附山楂﹝各一兩﹞川芎山梔﹝炒﹞三稜﹝煨切﹞神曲﹝炒﹞桃仁﹝去皮尖﹐各五錢﹞上爲末﹐蒸餅丸服。﹝此丹溪先生法也﹐緣古方率多香燥溫熱﹐反能助火損气。此方以茱萸制連而治左﹐以益智制連而治右﹐以山梔治塊中之火﹐其餘破气消食散血﹐誠穩當藥也﹞

小三稜煎丸

治食酒癖﹐血瘕气塊﹐時發刺痛﹐全不思食﹐及一切積滯不消﹐心腹堅脹﹐痰飲嘔噦噫酸﹐脇肋刺痛﹐脾气橫泄。

三稜莪術﹝各四兩﹞芫花﹝一兩﹞上同入瓷器中﹐用米醋五升浸滿﹐封器口﹐以灰火煨令幹﹐取出稜﹑術﹐將芫花以余醋炒令微焦﹐同稜﹑術焙榦爲末﹐醋糊丸﹐如綠豆大﹐一服十五丸﹐生薑湯下。婦人血分﹐男子脾气橫泄﹐腫滿如水﹐桑白皮煎湯下。﹝行气﹑消飲﹑磨積﹞

砂丸

治婦人食久不消﹐令人瘦弱食少。

砂靑礞石穿山甲﹝炙﹞三稜﹝炒﹞漧漆﹝炒令煙盡﹞硫黃﹝各半兩﹞巴豆﹝三十枚﹐去皮心炒﹐不去油﹞上爲末﹐用軟飯丸﹐如小豆大﹐每服五丸﹐生薑橘皮湯下。

礞石丸

治婦人食﹐塊久不消﹐攻刺心腹疼痛。

靑礞石巴豆﹝去皮心油﹞朱砂粉霜﹝並研﹞木香﹝各二錢半﹞砂﹝半兩﹞上研勻﹐以糯米飲飯和丸﹐如綠豆大﹐每服二丸﹐空心溫酒下﹐取下惡物爲度。上二方﹐犯砂﹑巴豆﹐非胃气彊壯﹐而積气堅頑﹐勢不兩立者﹐不可輕用也。

﹝卷之五積聚瘕門﹞治血

增味四物湯

治婦人血積。﹝治血積甚平穩﹞當歸川芎芍藥熟地黃三稜廣術肉桂漧漆﹝炒煙盡﹐各等分﹞上爲粗末﹐每服五錢﹐水煎服。余妻曾患小腹積塊﹐每遇寒觸﹐劇痛不可忍﹐諸醫治莫效﹐余用此一服立止。

六合湯

治婦人經事不行﹐腹中結塊﹐腰腿重痛。﹝此方恐效遲。而腿腰重痛﹐須用行經藥方效﹞當歸川芎白芍藥熟地黃﹝酒洗﹞官桂蓬術﹝煨切﹐各等分﹞上咀﹐每服四錢﹐水煎﹐空心服。

血竭散

治婦人血瘕作痛﹐臍下脹滿﹐月經不行﹐發熱體倦。﹝平正效速﹞當歸﹝八分﹞芍藥﹝炒﹞桂心血竭蒲黃﹝炒﹐各六分﹞玄胡索﹝炒﹐四分﹞上爲細末﹐每服二錢﹐空心酒調下。

牡丹散

治婦人久虛羸瘦﹐血塊走注﹐心腹疼痛。﹝甚當﹞牡丹皮當歸玄胡索桂心﹝各一兩﹞赤芍藥牛膝莪術﹝各二兩﹞京三稜﹝一兩半﹞上爲粗末﹐每服三錢﹐水酒各半盞﹐煎服。

當歸丸

治婦人月經不調﹐血積證。

當歸赤芍藥川芎熟地黃廣術京三稜﹝各半兩﹞神曲﹝炒﹞百艸霜﹝各二錢半﹞上爲細末﹐酒糊爲丸﹐如桐子大﹐溫水下六七十丸。

大黃散

治婦人血血瘕﹐食積痰滯。

川大黃﹝七錢半﹐碎微炒﹞鱉甲﹝醋炙黃﹐去裙﹐一兩﹞牛膝﹝去蘆﹐一兩﹞漧漆﹝一兩﹐炒令煙盡﹞上爲末﹐用米醋一升﹐煎爲膏﹐每服一錢﹐食前溫酒調下。

大紅花丸

治婦人血積瘕﹐經絡澀滯。

川大黃紅花﹝各二兩﹞虻虫﹝十个﹐去翅足﹞上取大黃七錢﹐醋熬成膏﹐和藥﹐丸如桐子大﹐每服五七丸。食後溫酒下﹐日三服。

﹝卷之五積聚瘕門﹞治腹中瘀血

桃奴散

治血蠱﹐及瘀血停積﹐經水不通﹐男子跌撲損傷皆效。

桃奴﹝炒﹞鼠糞﹝炒﹞玄胡索肉桂五靈脂香附﹝炒﹞砂仁桃仁﹝各等分﹞上爲末﹐每服三錢﹐酒調服。

大黃湯

治婦人血瘀不消﹐及撲損血瘀。

大黃﹝生用﹞桃仁﹝湯浸去皮尖﹑雙仁﹐各一兩﹞肉桂﹝去粗皮﹞郁李仁﹝去皮研﹐各半兩﹞生薑地黃﹝各一兩﹞上粗搗篩﹐每服三錢﹐水酒各半盞﹐同煎至七分﹐去滓溫服。

琥珀散

治婦人經絡痞閉﹐腹內瘀血﹐痛不可忍。

琥珀乳香沒藥﹝各另研細末﹐五錢﹞上每服二錢﹐水酒各半盞﹐煎至七分﹐入地黃自然汁二合﹐再煎數沸﹐去滓﹐入溫酒服﹐不拘時候。﹝三物固妙﹐而入地黃汁尢佳﹞

地楡散

治敗血。

何首烏肉桂地楡香白芷﹝各等分﹞﹝何首烏﹑白芷有奇處﹞上爲粗末﹐每服二錢﹐米泔一盞半﹐沙糖一小塊﹐煎至八分﹐去滓﹐空心食前服。

﹝卷之五積聚瘕門﹞治癖

麝香丸

治婦人癖冷气﹐兼疰气心腹痛﹐不可忍。﹝此治气血痰飲﹐無往不可﹞麝香﹝半兩﹐另研﹞阿魏﹝二錢半﹐面裹煨令面熟﹞五靈脂三稜﹝各七錢半﹞桃仁﹝七錢﹞芫花﹝醋炒﹞檳榔﹝各一兩﹞莪術桂心沒藥木香當歸﹝各半兩﹞上爲細末﹐入麝香令勻﹐粳米軟飯爲丸﹐如桐子大﹐每服十丸﹐淡醋湯下﹐無時。

治婦人癖及血气等神效方

﹝曾有一女人﹐患腹中痞塊﹐攻心作痛﹐服此而愈﹞用豬肝一具﹐重十兩者﹐以巴豆五十枚﹐去大皮﹐紮在肝內﹐用釅醋三碗﹐熬肝極爛﹐去巴豆不用﹐入京三稜末﹐和調得所﹑丸如桐子大﹐每服五丸﹐食前溫熱酒下。

蔥白散

專治一切冷气不和﹐及本髒膀胱气攻衝疼痛﹐大治婦人胎前後腹痛胎不安﹐或血刺痛者﹐兼能治血髒宿冷﹐百節倦痛﹐肌體怯弱﹐勞傷帶癖﹐久服盡除。但婦人一切疾病﹐最宜服此。﹝與後烏雞煎丸兼服。﹞﹝重在冷气不和﹐恐非胎前所宜﹐若產後籌辦刺痛﹐或血髒冷者宜之﹞川芎當歸枳殼濃朴桂心漧薑舶上香芍藥靑皮木香麥芽三稜莪術苦楝子茯苓神曲人參熟地黃﹝各等分﹞上爲細末﹐每服三錢﹐水一盞﹐連須蔥白二寸﹐拍破﹐鹽半錢﹐煎至七分﹐入大黃﹑訶子。

宜相度病狀﹐如大便不利﹐入大黃同煎﹐不入鹽﹔如大便自﹐入訶子煎。﹝人身以气血流行爲無病﹐此方以四物補血﹔人參助气﹔枳殼﹑濃朴行上焦之气﹔香﹑苦楝行下焦之气﹔木香﹑靑皮行肝气﹔漧薑溫行血中之气﹔其餘消之削之﹐皆所以溫而行之也﹐气一行則痛自止矣。

以鹽引入血分﹐使气下行而主內﹐以蔥引气外通而開表﹐如是則內外和而痛愈矣﹞

烏雞煎丸

治婦人胎前產後﹐諸般疾患﹐並皆治之。

烏雄鷄﹝一隻﹞烏藥蛇牀丹皮人參白術黃﹝各一兩﹞蒼術﹝米泔浸。切焙﹐一兩半﹞海桐皮肉桂﹝去粗皮﹞附子﹝炮去皮臍﹞白芍藥川烏﹝炮﹞紅花陳皮蓬莪術﹝各二兩﹞木香玄胡索肉豆蔻琥珀艸果熟地黃﹝洗焙﹐各半兩﹞上細銼﹐用雄烏雞一隻﹐湯去毛及腸肚﹐將上件藥安放雞肚中﹐用新瓷瓶以好酒一斗同煮令幹﹐去雞骨﹐以油單盛﹐焙漧爲細末﹐煉蜜和丸﹐如桐子大﹐每服三十丸。﹝女人體陰而用陽﹐其經行以厥陰爲主﹐雞屬巽木﹐性通於肝﹐肝气壯則血得其養﹐而有生生之功。若烏雄鷄者﹐具體陰用陽之象﹐有水生木﹐木生火之義。蓋女人以陰爲體﹐而性多執滯﹐故用此以鼓動肝气﹐而助其用耳。本方用參﹑﹑白術﹐以益三焦之气﹔紅花﹑熟地﹑白芍以益心胞肝腎之血﹔气滯而不行者﹐有蒼﹑陳﹑烏藥﹑木香以調之﹔血滯而不行者﹐有玄胡﹑丹皮﹑琥珀以行之﹔因寒而凝者﹐有烏附﹑肉桂以溫之。其諸品類﹐或溫中以醒脾﹐或消穀以化積﹐或於血中行气﹐或於气中行血﹐或行表﹐或行裏﹐皆所以相贊成功。總之﹐以气血爲主﹐溫行爲用﹐而又以脾胃穀气爲先﹐此其所以爲諸病可服也。其曰治胎前諸疾﹐則有所未信﹞胎前產後傷寒﹐蜜糖酒下﹐胎前气悶壯熱﹐炒姜酒下。赤白帶下﹐生薑地黃酒下。

產後敗血注心﹐童子小便炒姜酒下。產後血塊塡築﹐心腹疼痛﹐玄胡索酒下。胎前嘔逆﹐姜湯下﹐催生﹐炒蜀葵子酒下。安胎﹐鹽酒下。室女經脈當通不通﹐四肢疼痛﹐煎紅花酒下。血气攻刺﹐心腹疼痛﹐煎當歸酒下。血暈﹐棕櫚燒灰﹐酒調吞下。血悶﹐煎烏梅湯研朱砂下。子宮久冷﹐溫酒或棗湯下﹐空心日一服。血風勞﹐人參酒吞下。小腹絞痛﹐炒茴香鹽酒吞下。血散四肢﹐徧身虛浮黃腫﹐赤小豆酒下。常服﹐溫酒醋湯任下﹐並空心食前服。血邪﹝血邪者﹐邪祟之謂﹐但因血瘀而成﹐故云﹐皆血所爲﹐是認塊要訣。然有上下左右之分﹐而痰飲﹑食積﹐亦須有辧﹐不可執泥一說。卽此方所用肉蔻﹑艸果﹐意可知矣﹞﹐研朱砂﹑麝香酒下。

夫癖瘕﹐血气塊硬﹐發渴刺痛﹐甚則欲死﹐究而言之﹐皆血之所爲。僕嘗治一婦人﹐血气刺痛﹐極不可忍﹐甚而死一二日方省﹐醫巫並治﹐數年不愈﹐僕以蔥白散﹑烏雞丸﹐遂安。又嘗治一婦人﹐血气作楚﹐如一小盤樣﹐走注刺痛﹐要一人扶定﹐方少止﹐亦用此二藥而愈﹐尋常小小血气﹐用此二藥﹐亦有奇效﹐故錄於此。

朱先生云﹕此藥大治心气痺疼﹐用之見效﹐僕嘗以此治浮腫立效。陳宜人病血气作楚﹐痛不可忍﹐服諸藥無效﹐召僕診之﹐兩關脈弱沈﹐爲肝脈沈差緊﹐此血气漸成癖也﹝凡脈緊小沈遲﹐皆血凝气滯之診﹞﹐只以此二藥﹐治之而愈。又四明馬朝奉後院亦病此﹐用二藥治之亦愈。

四等丸

治婦人癖气﹐心腹疼痛﹐飲食不消。

大黃﹝銼碎微炒﹞訶黎勒﹝去核﹞檳榔木香﹝各等分﹞上爲細末﹐酒煮麵糊和丸﹐如桐子大﹐每食前以生薑橘皮湯下十五丸﹐溫酒亦可。

又方

鱉甲﹝醋炙黃去裙﹞川大黃﹝銼碎微炒﹞京三稜﹝炮制﹐各等分﹞上爲末﹐醋煮麵糊丸﹐如桐子大﹐每食前以生薑湯下十丸。

木香砂丸

治婦人癖積聚﹐血塊刺痛﹐脾胃虛寒﹐宿食不消﹐久不瘥者。

木香砂﹝另研﹞丁香官桂附子﹝炮﹞漧漆﹝炒令煙盡﹞細墨乳香﹝另研﹞廣術靑皮沒藥﹝另研﹞大黃﹝銼碎爲末﹞京三稜豬牙皂角漧薑﹝炮﹐各等分﹞巴豆霜﹝減半﹞上除砂﹑乳香﹑沒藥外﹐同爲末﹐以好醋一升﹐化開砂去滓﹐銀器中慢火熬﹐次下巴豆霜﹑大黃熬成膏﹐將前藥末與膏子爲丸﹑如麻子大﹐每服三五十丸﹐食後溫酒送下﹐加至大便利爲度。﹝此服法據丹溪先生意﹞上三方﹐皆攻積之劑﹐全無補性﹐虛人禁用﹐實者亦須以四君子﹑四物湯兼服乃可。

﹝卷之五積聚瘕門﹞治疝瘕

漧漆散

治婦人疝﹝須知女子之疝與男子不同﹞瘕久不消﹝按此疝瘕二字𨿽相連﹐然以方觀之﹐只重在瘕字。蓋女人又有疝一癥故耳﹐大抵疝字之義﹐取其如山之髙而突起也﹐不然﹐何彼皆連稱焉﹞﹐令人黃瘦羸﹐兩脇妨悶﹐心腹疼痛。

漧漆﹝炒令煙盡﹞木香芫花﹝醋炒﹞赤芍藥桂心當歸川芎琥珀﹝研﹐各半兩﹞大黃﹝炒﹐二兩﹞牛膝﹝七錢半﹞桃仁﹝一兩﹞麝香﹝二錢半﹞上爲細末﹐每服一錢﹐溫酒調下﹐無時。

當歸散

治婦人疝瘕﹐血气攻刺﹐心腹疼痛不可忍者。﹝此方治肝經居多﹞鱉甲﹝醋炙﹐二兩﹞當歸﹝銼﹐微炒﹞桂心檳榔大黃﹝銼﹐微炒﹐各一兩﹞川芎吳茱萸﹝湯泡七次﹞木香靑皮﹝去白﹐各半兩﹞蓬莪術赤芍桃仁﹝湯浸去皮尖﹐麩炒微黃﹐各七錢五分﹞上爲散﹐每服三錢﹐生薑一錢三分﹐水煎熱服﹐不拘時。

砂丸

治婦人疝瘕﹐及積瘀血﹐在髒﹐時攻腹脇疼痛。﹝專在瘀血﹐乃涼行之劑﹐是知古人亦不專主於熱矣﹐在人自擇之﹞川芒硝砂﹝各一兩﹞當歸雄黃桂心﹝各半兩﹞大黃﹝炮﹞三稜﹝各二兩﹞上爲細末﹐米醋一碗﹐熬大黃末爲膏﹐次入余藥末﹐和丸如桐子大﹐空心溫酒下十丸﹐漸加至二十丸﹐以利下惡物爲度。

巴豆丸

治婦人疝瘕及血气疼痛。﹝气血痰食皆宜﹐第藥太猛﹐愼之﹞巴豆﹝去皮心﹐醋煮半日﹐二錢半﹞砂大黃﹝炒﹐各一兩﹞五靈脂桃仁﹝各七錢半﹞木香﹝半兩﹐以上各另爲末﹞上煉蜜丸﹐如綠豆大﹐淡醋湯空心下五丸﹐熱酒亦可。

黑神丸

神曲香﹝各四兩﹞木香椒﹝炒香出汗﹞丁香﹝各半兩﹞檳榔﹝四枚﹞漆﹝六兩﹐半生﹐半用重湯煮半日令香﹞上除椒﹑漆外﹐五物皆半生半炒﹐爲細末﹐用前生熟漆和丸﹐如彈子大﹐又用香末十二兩﹐鋪陰地蔭幹﹐候幹﹐並香收器中﹐至極幹﹐去香。治腎气﹐膀胱癖﹐及疝墜﹐五膈﹐血崩﹐產後諸血﹐漏下赤白﹐並一丸﹐分四服。死胎一丸﹐皆綿灰酒下。難產﹐炒葵子四十九枚﹐搗碎﹐酒煎下。諸疾不過三服﹐气十服。膈气瘕五服﹐血瘕三丸當瘥。

一婦人病腹中有大塊如杯﹐每發痛不可忍﹐諸藥莫愈﹐投此丸盡三服﹐杯气盡消﹐終身不作。

露丸

治寒傷於內﹐气凝不流﹐結於腸外﹐久爲瘕﹐時作疼痛﹐腰不得伸﹐名曰腸覃。

廣術﹝酒浸﹐銼﹞三稜﹝酒浸銼﹐各一兩﹞漧漆﹝洗去腥﹐炒煙盡﹞川烏﹝各五錢﹞砂﹝四錢﹞靑皮雄黃﹝另研﹞茴香﹝鹽炒﹞穿山甲﹝炮﹐各三錢﹞輕粉﹝一錢﹐另研﹞麝香﹝半錢﹐另研﹞巴豆﹝三十个﹐去皮切開﹞上除研藥外﹐將巴豆炒三稜﹑廣術二味黃色﹐去巴豆不用﹐共爲末﹑入研藥勻﹐生薑汁打糊丸﹐如桐子大﹐每服二十丸至三十丸﹐姜湯或酒下﹐空心食前服。

烏喙丸

治腸覃﹐亦治乳余﹐並男子疝气。

烏喙﹝炮去皮﹐一錢﹞半夏﹝湯洗﹐四錢﹞石膏﹝﹞藜蘆﹝炒﹞牡蒙茯苓﹝酒浸﹞桂心漧薑﹝炮﹐各一錢﹞巴豆﹝七个﹐研膏﹞上爲末﹐煉蜜丸﹐如綠豆大﹐每服三五丸﹐食後酒飲任下。

見丹

治寒客於下焦﹐血气閉塞而成瘕﹐日以益大﹐狀如懷子﹐名曰石瘕。

附子﹝炮﹐去皮臍﹐四錢﹞鬼箭羽紫石英﹝各三錢﹞澤瀉肉桂玄胡索木香﹝各二錢﹞血竭﹝一錢半﹐另研﹞水蛭檳榔﹝二錢半﹞桃仁﹝三十个﹐另研﹞三稜﹝五錢﹞大黃上爲細末﹐用酒糊丸﹐如桐子大﹐每服三十丸﹐醋湯或溫酒下﹐食前服。﹝寒者溫之﹐畱者行之﹐以病在下焦﹐故多血分藥﹞

蘆薈丸

治疳瘕﹐肌肉消瘦﹐發熱潮熱﹐飲食少思﹐口漧作渴﹐或肝疳食積﹐口鼻生瘡﹐牙齦蝕爛等證。

蘆薈胡黃連黃連﹝炒﹞木香白蕪荑﹝炒﹞靑皮﹝各五錢﹞當歸茯苓陳皮﹝各一兩半﹞甘艸﹝炙﹐七錢﹞上爲末﹐米糊丸﹐如桐子大﹐每服七八十丸﹐米飲下。﹝此小兒疳積藥也﹐豈婦人亦有之﹐大抵以疳瘕之名﹐故偶類集之耳﹞

卷之六求子門

﹝卷之六求子門﹞論求子須知先天之气

胡氏

曰﹕男女交媾﹐其所以凝結而成胎者﹐𨿽不離乎精血﹐猶爲後天滓質之物﹐而一點先天眞一之靈气﹐萌於情欲之感者﹐妙合於其間。朱子所謂稟於有生之初﹐《悟眞篇》所謂生身受气初者是也。醫之上工﹐因人無子﹐語男則主於精﹐語女則主於血﹐著論立方﹐男以補腎爲要﹐女以調經爲先﹐而又參之以補气行气之說﹐察其脈絡﹐究其虧盈﹐審而治之﹐夫然後一舉可孕﹐天下之男無不父﹐女無不母矣。

﹝卷之六求子門﹞論求子脈須和平

陳楚良

曰﹕人身气血﹐各有虛實寒熱之異﹐惟察脈可知﹝以尺寸浮沈分气血﹞﹐捨脈而獨言藥者妄也。脈有十二經﹐應十二時﹐一日一周﹐與天同運﹐循環無端。其至也﹐旣不宜太過而數﹐數則熱矣﹔又不宜不及而遲﹐遲則寒矣。不宜太有力而實﹐非正气能自實也﹐正气虛而火邪來乘以實之也﹐治法先當散郁﹐以伐其邪﹐邪去而後正可補也。不宜太無力而虛﹐虛乃正气正血虛也﹐治法惟當補其气血耳﹝又須分出气虛﹑血虛﹐不可並補﹞。亦有男婦上熱下寒﹝寒熱有上下﹐治法分早晏﹞﹐表實裏虛﹐而未得子者﹐法當臨睡時﹐服涼膈之藥﹐以淸其上﹔每晨食未入口時﹐服補藥以溫其下﹔暫進升散之藥﹐以達其表﹐及服濃味之藥﹐以實其裏。又有女人气多血少﹐寒熱不調﹐月水違期﹐或後或先﹐白帶頻下而無子者﹐皆當診脈而以活法治之﹐務欲使其夫婦之脈﹐皆和平有力﹐不熱不寒﹐交合有期﹐不妄用精﹐必能生子﹐子不殤夭。故欲得子者﹐必須對脈立方﹐因病用藥。

﹝卷之六求子門﹞論求子先調經

樓氏

曰﹕求子之法﹐莫先調經﹝理婦人者﹐先須熟此癥治﹞。每見婦人之無子者﹐其經必或前或後﹐或多或少﹐或將行作痛﹐或行後作痛﹐或紫或黑或淡﹐或凝而不調﹐不調則血气乖爭﹐不能成孕矣。詳夫不調之由﹐其或前或後﹐及行後作痛者﹐虛也﹔其少而淡者﹐血虛也﹔多者﹐气虛也﹔其將行作痛﹐及凝塊不散者﹐滯也﹔紫黑色者﹐滯而挾熱也。治法﹐血虛者﹐四物﹔气虛者﹐四物加參﹔滯者﹐香附﹑縮砂﹑木香﹑檳榔﹑桃仁﹑玄胡﹔滯久而沈痼者﹐吐之下之﹝湧泄調經﹐惟子和可法﹞﹔脈證熱者﹐四物加芩連﹔脈證寒者﹐四物加桂附﹐及紫石英之類是也。直至積去滯行虛回﹐然後气血和平﹐能孕子也。予每治經不調者﹐只一味香附末﹝有積滯﹐則污濁不淸﹐虛未回﹐則新生之气不鼓﹐一味香附﹐有去舊生新之妙﹞﹐醋爲丸服之﹐亦百發百中也。

﹝卷之六求子門﹞論求子貴養精血

袁了凡

先生云﹕聚精之道﹐一曰寡欲﹐二曰節勞﹐三曰息怒﹐四曰戒酒﹐五曰愼味﹝此五者﹐非特求子者之良藥﹐亦可爲攝生者之眞方﹞。今之談養生者﹐多言采陰補陽﹐久戰不泄﹐此爲大謬。腎爲精之府﹐凡男女交接﹐必擾其腎﹐腎動則精血隨之而流﹐外𨿽不泄﹐精已離宮。未能堅忍者﹐亦必有眞精數點﹐隨陽之痿而溢出﹐此其驗也。如火之有煙焰﹐豈有復反於薪者哉﹐是故貴寡欲。精成於血﹐不獨房室之交﹐損吾之精﹐凡日用損血之事﹐皆當深戒。如目勞於視﹐則血於視耗﹔耳勞於聽﹐則血以聽耗﹔心勞於思﹐則血於思耗。吾隨事而節之﹐則血得其養﹐而與日俱積矣。是故貴節勞﹐主閉藏者腎也﹐司疏泄者肝也。二髒皆有相火﹐而其系上屬於心﹐心君火也。怒則傷肝而相火動﹐動則疏泄者用事﹐而閉藏不得其職﹐𨿽不交合﹐亦暗流而潛耗矣﹐是故當息怒。人身之血﹐各歸其捨﹐則常凝﹐酒能動血﹐人飲酒則面赤手足俱紅﹐是擾其血而奔馳之也。血气旣衰之人﹐數月無房事﹐精始濃而可用﹐然使一夜大醉﹐精隨薄矣﹐是故宜戒酒。《內經》云﹕精不足者﹐補之以味。然濃鬱之味﹐不能生精﹐惟恬淡之味﹐乃能補精耳。蓋萬物皆有眞味﹐調和勝而眞味衰矣﹐不論腥素﹐淡煮之得法﹐自有一段沖和恬淡之气﹐益人腸胃。

洪範論味﹐而曰稼穡作甘。世間之物﹐惟五穀得味之正﹐但能淡食穀味﹐最能養精。又凡煮粥飯﹐而中有濃汁滚作一團者﹐此米之精液所聚也﹐食之驟能生精﹐試之有效。煉精有訣﹐全在腎家下手﹐內腎一竅﹐名玄關﹐外腎一竅﹐名牝戶﹝玄﹑牝內外之說﹐固是舊話﹐然猶未確﹞。眞精未泄﹐幹體未破﹐則外腎陽气至子時而興。人身之气﹐與天地之气﹐兩相吻合﹝至論﹞﹐精泄體破而吾身陽生之候漸晚﹐有丑而生者﹐次則寅而生者﹐又次則卯而生者﹐有終不生者﹐始與天地不相應矣。煉之之訣﹐須半夜子時﹐卽披衣起坐﹐兩手搓極熱﹐以一手將外腎兜住﹐以一手掩臍而凝神於內腎﹝內腎二字﹐還差一綫﹐須得口訣﹞﹐久久

﹝卷之六求子門﹞論求子必知氤氳之時

袁了凡

先生云﹕天地生物﹐必有氤氳之時﹐萬物化生﹐必有樂育之時。貓犬至微﹐將受娠也﹐其雌必狂呼而奔跳﹐以氤氳樂育之气觸之而不能自止耳﹐此天然之節候﹐生化之眞機也。世人種子﹐有云﹕三十時辰兩日半﹐二十八九君須算。此特言其大槪耳﹐非的論也。《丹經》云﹕一月止有一日﹐一日止有一時。凡婦人一月經行一度﹐必有一日氤氳之候﹐於一時辰間﹐气蒸而熱﹐昏而悶﹐有欲交接不可忍之狀﹐此的候也。於此時逆而取之則成丹﹝須得逆取之道﹐待之便是築基﹐此先天气生時也﹞﹐順而施之則成胎矣。其曰三日月出庚﹐又曰溫溫鉛鼎﹐光透簾幃﹐皆言其景象也。當其欲情濃動之時﹐子宮內有如蓮花蕊者﹐不拘經淨幾日﹐自然挺出陰中﹐如蓮蕊初開﹐內人洗下體﹐以手探之自知也﹐但含羞不肯言耳﹐男子預密告之﹐令其自言﹐一舉卽中矣。

﹝卷之六求子門﹞論合男女必當其年

褚尙書

求男論云﹕建平孝王妃姬﹐皆麗無子﹐擇民家未笄女子入禦﹐又無子。問曰﹐求男有道乎﹖澄對曰﹕合男女必當其年。男𨿽十六而精通﹐必三十而娶﹔女𨿽十四而天癸至﹐必二十而嫁﹝今有年二十而乳子者﹐亦事之變也﹞﹐皆欲陰陽完實﹐然後交而孕﹐孕而育﹐育而子堅壯彊壽。今未笄之女﹐天癸始至﹐已近男色﹐陰气早泄﹐未完而傷﹐未實而動﹐是以交而不孕﹐孕而不育﹐育而子脆不壽﹐此王之所以無子也。然婦人有所產皆女者﹐有所產皆男者﹐大王誠能訪求多男婦人至宮府﹐有男之道也﹝方是求子一法﹞。王曰善。未再期﹐生六男。夫老陽遇少陰﹐老陰遇少陽﹐亦有子之道也

﹝卷之六求子門﹞論男女精血盛衰

褚尙書

曰﹕飲食五味﹐養髓﹑骨﹑肉﹑血﹑肌膚﹑毛髮。男子爲陽﹐陽中必有陰﹐陰中之數八﹐故一八而陽精升﹐二八而陽精溢﹔女子爲陰﹐陰中必有陽﹐陽中之數七﹐故一七而陰血升﹐二七而陰血溢。陽精陰血﹐皆飲食五味之秀實也﹝盛衰之道﹐在七損八益中﹞。方其升也﹐智慮開明﹐齒牙更始﹐發黃者黑﹐筋弱者彊﹔曁其溢也﹐凡充身肢體手足耳目之餘﹐𨿽鍼芥之瀝﹐無有不下﹐凡子形肖父母者﹐以其精血嘗於父母之身﹐無所不瀝也。是以父一肢廢﹐則子一肢不肖其父﹔母一目虧﹐則子一目不肖其母。精未通﹐而禦女以通其精﹐則五體有不滿之處﹐異日有難狀之疾﹔陰已痿而思色﹐以降其精﹐則精不出內﹐故小便道澀而爲淋。精已耗而復竭之﹐則大小便道牽疼﹐愈疼則愈欲大小便﹐愈便則愈疼。女人天癸旣至﹐逾十年無男子合﹐則不調﹐未逾十年﹐思男子合﹐亦不調﹔不調則舊血不出﹐新血誤行﹐或漬而入骨﹐或變而之腫﹐或𨿽合而難子。合男子多﹐則瀝枯虛人﹔產乳眾﹐則血枯殺人﹐觀其精血思過半矣。﹝血竭者﹐淫白液﹔精竭者﹐必血來。

一以气不及化血﹐一以血不及化精﹐二者病則一般﹐其爲害又不止於此﹞

﹝卷之六求子門﹞論成胎分男女之異

褚尙書

曰﹕男女之合﹐二精皆暢﹐陰血先至﹐陽精後衝﹐血開裹精﹐精入爲骨﹐而男形成矣﹔陽精先入﹐陰血後參﹐精開裹血﹐血入爲骨﹐而女形成矣。陽气聚面﹐故男子面重﹐溺死者必伏﹔陰气聚背﹐故女子背重﹐溺死者必仰。走獸溺死﹐仰伏皆然。陰陽均至﹐非男非女之身﹐精血散分﹐駢胎品胎之兆﹕父少母老﹐產女必羸﹐母壯父衰﹐生男必弱。古之良工﹐首察乎此﹐气受偏瘁﹐與之補之。補羸女則養血壯脾﹐補弱男則壯脾節色。羸女宜及時而嫁﹐弱男宜待壯而婚﹐此疾外所務之本﹐不可不察也。

丹溪

曰﹕成胎以精血之後先分男女者﹐褚澄之論也﹐愚竊惑焉﹗後閱東垣方有曰﹐經水斷後一二日﹐血海始淨﹐精勝其血﹐感者成男﹔四五日後﹐血脈已旺﹐精不勝血﹐感者成女。此論亦爲未瑩﹐何以言之﹖《易》曰﹕乾道成男﹐坤道成女。夫乾坤﹐陰陽之性情也﹐左右﹐陰陽之道路也﹐男女﹐陰陽之儀象也。父精母血﹐因感而會。精之泄﹐陽之施也﹔血能攝之﹐陰之化也。精成其骨﹐此萬物資始於乾元也﹔血成其胞﹐此萬物資生於坤元也。陰陽交媾﹐胎孕乃凝。胎之所居﹐名曰子宮﹐一系在下﹐上有兩歧﹐一達於左﹐一達於右。精勝其血﹐及剛日陽時感者﹐則陽爲之主﹐受气於左子宮﹐而男形成﹔精不勝血﹐及柔日陰時感者﹐則陰爲之主﹐受气於右子宮﹐而女形成。或曰﹕分男分女吾知之矣﹐其有雙胎者﹐將何如﹖曰﹕精气有餘﹐歧而分之﹐血因分而攝之故也。故夫男女同孕者﹐剛日陰時感﹐柔日陽時感﹐則陰陽混雜﹐不屬左﹐不屬右﹐受气於兩歧之間者也。亦有三胎四胎五胎六胎者﹐猶是而已。或曰﹐其有男不可爲父﹐女不可爲母﹐與男女之兼形者﹐又若何而分之耶﹖予曰﹐男不可爲父﹐得陽气之虧者也﹐女不可爲母﹐得陰气之塞者也﹔兼形者﹐由陰爲駁气所乘﹐而爲狀不一。以女兼男形者有二﹕一則遇男爲妻﹐遇女爲夫﹔一則可妻而不可夫﹔又有下爲女體﹐上具男之全角﹐此又駁之者也。或曰﹕駁气所乘﹐獨見於陰﹐而所乘之形﹐又若是之不同耶﹖予曰﹐陰體虛﹐駁气易於乘也。駁气所乘﹐陰陽相混﹐無所爲主﹐不可屬左﹐不可屬右﹐受气於兩岐之間﹐隨所得駁气之輕重而成形﹐故所兼之形﹐有不可得而同也。

﹝卷之六求子門﹞論男女各由百脈齊到

程鳴謙

云﹕褚澄氏言男女交合﹐陰血先至﹐陽精後衝﹐而男形成﹔陽精先入﹐陰血後參﹐而女形成﹐信斯言也。人有精先泄而生男﹐精後泄而生女者﹐獨何歟﹖東垣曰﹕經水才斷一二日﹐血海始淨﹐感者成男﹔四五日血脈已旺﹐感者成女﹔至於六七日後﹐則𨿽交感﹐亦不成胎﹐信斯言也。人有經始斷交合生女﹐經久斷交合生男者﹐亦有四五日以前交合無孕﹐八九日以後交合有孕者﹐獨何歟﹖兪子木撰《廣嗣要略》﹐著方立圖﹐謂實陽能入虛陰﹐實陰不能受陽﹐卽東垣之故見也。又謂微陽不能射陰﹐弱陰不能攝陽﹐信斯言也。世有羸之夫﹐怯弱之婦﹐屢屢受胎﹐𨿽欲止之而不能止者﹐亦有血气方剛﹐精力過人﹐顧乃艱於育嗣﹐而莫之救者﹐獨何歟﹖朱丹溪論治﹐專以婦人經水爲主﹐然富貴之家﹐侍外家已多﹐其中寧無月水當期者乎﹖有已經前夫頻頻生育﹐而娶此以圖其易者﹐顧亦不能得胎﹐更道與他人﹐轉盼生男矣﹐豈不能受孕於此﹐而能受孕於彼乎﹖愚以爲父母之生子﹐如天地之生物。《易》曰﹕坤道其順乎﹐承天而時行﹝承天之行﹐乃是至理﹐然有不毛之地﹐豈坤道不順乎﹞。夫知地之生物﹐不過須承乎天﹔則知母之生子﹐亦不過順承乎父而已。知母之須承乎父﹐則種子者﹐果以婦人爲主乎﹖以男子爲主乎﹖然所謂主於男子者﹐不拘老少彊弱﹐康寧病患﹐精易泄難泄﹐只以交感之時﹐百脈齊到爲善耳。交感而百脈齊到﹐𨿽老弱病患易泄﹐亦可以成胎﹔交感而百脈參差﹐𨿽少彊﹑𨿽康寧﹑𨿽難泄﹐亦難以成胎矣。婦人所構之血﹐固由於百脈合聚﹐較之男子之精﹐不能無輕重之分也。孔子贊乾元﹐資始曰大﹐贊坤元﹐資生曰至﹐得無意乎。若男女之辧﹐又不以精血先後爲拘﹐不以經盡幾日爲拘﹐不以夜半前後交感爲拘﹐不以父彊母弱﹐母彊父弱爲拘﹐只以精血各由百脈齊到者別勝負耳。是故精之百脈齊到﹐有以勝乎血﹐則成男矣﹔血之百脈齊到﹐有以勝乎精﹐則成女矣。至有旣孕而小產者﹐有產而不育﹐有育而不壽者﹐有壽而黃者無疆者﹐則亦精血之堅脆﹐分爲修短耳。世人不察其精血之堅脆﹐已定於稟受之初﹐乃以小產專責之母﹐以不育專付之兒﹐以壽夭專諉之數﹐不亦謬乎﹖

﹝卷之六求子門﹞趕經法

求嗣全書

載趕經調和訣云﹕有一等女人﹐月經來時﹐專在下弦之期﹐必用養血之法以逐之。視其色紫﹐則知血熱﹐服涼血藥以緩其气﹐則气血和而來遲﹐漸漸趕之﹐定到初頭﹔視其色淡短少者﹐則服養血和血藥﹐養其命門﹐亦趕到初頭。察女人肥瘦彊弱而用藥﹐一月便不能合﹐趕之之久﹐定到上弦﹐此趕經之法也﹝經有不可趕者﹐謂女人之經﹐有一年一度行者﹐有四季行者﹞﹐以女人上弦交﹐多生男耳。又有一等女人身體肥胖﹐子宮脂膜長滿﹐經水𨿽調﹐亦令無子﹐須服開子宮之藥﹐以消其脂膜。

﹝卷之六求子門﹞逐月養胎法

袁先生

云﹕巢氏論婦人妊娠﹐一月名胎胚﹐足厥陰脈養之﹔二月名始膏﹐足少陽脈養之﹔三月名始胎﹐手少陰脈養之﹔四月始受水精以行血脈﹐手少陽脈養之﹔五月始受火精以成其气﹐足太陰脈養之﹔六月始受金精以成其筋﹐足陽明脈養之﹔七月始受木精以成其骨﹐手太陰脈養之﹔八月始受土精以成膚革﹐手陽明脈養之﹔九月始受石精以成毛髮﹐足少陰脈養之﹔十月臟腑關節人神俱備﹐足太陽脈養之﹐此其大略也﹝胚胎兆於一气﹐胚者气之形﹐膏者气之凝﹐胎者形之著。先天以制生化﹐故以水火金木土石制而化焉﹔後天順序而成﹐故以木火土金水相生﹐而養以逆﹐而化以順﹐而成自然之妙也﹞。若求其細﹐則受胎在腹﹐七日一變﹐展轉相成﹐各有相生﹐《大集經》備矣。今婦人墮胎﹐在三月五月七月者多﹐在二四六月者少﹐髒陰而腑陽﹐三月屬心﹐五月屬脾﹐七月屬肺﹐皆在五臟之脈﹐陰常易虧﹐故多墮耳。如昔曾三月墮胎﹐則心脈受傷﹐先須調心﹐不然至三月復墮。昔曾五月墮胎﹐則脾脈受傷﹐先宜治脾﹐不然至五月復墮。惟有一月之內墮胎﹐則人皆不知有胎﹐但知不受妊﹐不知其受而墮也。一月屬肝﹐怒則墮﹐多洗下體則竅開亦墮。一次旣墮﹐則肝脈受傷﹐他次亦墮。今之無子者﹐大半是一月墮胎﹐非盡不受妊也。故凡初交之後﹐最宜將息﹐勿復交接﹐以擾其子宮﹐勿令怒﹐勿令勞﹐勿令舉重﹐勿令洗浴﹐而又多服養肝平气之藥﹐胎可固矣。

﹝卷之六求子門﹞論痰飲不孕

張子和

云﹕戴人過譙都營中飲﹐會有一卒說出妻事。戴人問其故﹐答曰﹕吾婦爲室女時﹐心下有冷積如覆杯﹐按之如水聲﹐以熱手熨之如冰。娶來已十五年矣﹐恐斷吾嗣﹐是以去之。戴人曰﹕公勿黜也﹐如用吾藥﹐病可除﹐孕可得。卒從之。戴人診其脈﹐寸脈沈而遲﹐尺脈洪大有力﹐非無子之候也﹐可不逾年而孕。其良人笑曰﹕試之。先以三聖散﹐吐涎一斗﹐心下平軟﹔次服白術調中湯﹑五苓散﹐後以四物湯和之﹐不再月﹐气血合度﹐數月而娠一子。戴人常曰﹕用吾此法﹐無不子之婦。此言不誣。一婦人年三十四歲﹐夢與鬼神交﹐驚怕異常﹐及見神堂陰司﹐舟楫橋梁。如此一十五年﹐竟無妊娠。巫祈覡禱﹐無所不至﹐鉆肌炙肉﹐孔穴萬千﹐黃瘦發熱﹐引飲中滿﹐足腫﹐委命於天。一日苦請戴人﹐戴人曰﹐陽火盛於上﹐陰水盛於下﹐見鬼神者﹐陰之靈﹐神堂者﹐陰之所﹐舟楫橋梁﹐水之用﹐兩手寸脈皆沈而伏﹐知胸中有實痰也。凡三湧三泄三汗﹐不旬日而無夢﹐一月而有娠。﹝此二案﹐非子和先生不能﹞

﹝卷之六求子門﹞論求子禁用熱劑

丹溪

秦桂丸論曰﹕無子之因﹐多起於婦人﹐醫者不求其因起於何處﹐徧閱古方﹐惟秦桂丸﹐其辭確﹐其意專﹐用溫熱藥近乎人情﹐欣然受之﹐銳然服之﹐甘受燔灼之禍﹐猶懵然不悔。何者﹖陽精之施﹐陰血能攝之﹐精成其子﹐血成其胞﹐胎孕乃成。今婦人之無子者﹐率由血少不足以攝精也。血之少也﹐固非一端﹐然欲得子者﹐必須調補陰血﹐使無虧欠﹐乃可推其有餘﹐以成胎孕。何乃輕用熱劑﹐煎熬臟腑﹐血气沸騰﹐禍不旋踵矣。或曰﹐春气溫和﹝妙在溫和二字﹐蓋大寒大熱﹐皆不能生物故也﹞﹐則萬物發生﹐冬气寒凜﹐則萬物消隕﹐非秦桂丸之溫熱﹐何以得子髒溫暖而成胎耶﹖予曰﹐詩曰﹕婦人和平﹐則樂有子。和則血气均﹐平則陰陽不爭﹐今得此藥﹐經血必轉紫黑﹐漸成衰少﹐或先或後﹐始則飲食驟進﹐久則口苦而幹﹐陰陽不平﹐血气不和﹐疾病蜂起﹐焉能成胎。縱然成胎﹐生子亦多病而不壽﹐以秦桂丸耗損天眞之陰也。戒之愼之。﹝按秦桂丸施於肥人而少其丸數﹐兼服調理補藥亦無妨﹐但忌施於瘦人火多者也﹞﹝此注最當﹞

﹝卷之六求子門﹞論孕子雜法

丹溪

曰﹕婦人無子者﹐多由血少不能攝精﹐俗醫悉謂子宮虛冷﹐投以辛熱之藥﹐煎熬臟腑﹐血气沸騰﹐禍不旋踵。或有服艾者﹐不知艾性至熱﹝艾性𨿽熱實暖﹐下焦寒者宜之﹞﹐入火炙則下行﹐入藥服則上行﹐多服則致毒﹐咎將誰挽﹖若是肥盛婦人﹐稟受甚濃﹐恣於酒食之人﹐經水不調﹐不能成胎﹐謂之軀脂滿溢﹐閉塞子宮﹐宜行濕燥痰﹐用星﹑半﹑蒼術﹑臺芎﹑防風﹑羌活﹑滑石﹐或導痰湯之類。若是瘦怯性急之人﹐經水不調﹐不能成胎﹐謂之子宮漧澀﹐無血不能攝受精气﹐宜涼血降火﹐或四物湯加香附﹑黃芩﹑柴胡﹐養血養陰等藥。東垣有六味地黃丸﹐以補婦人之陰血不足﹝六味丸果驗﹞﹐無子服之者﹐能使胎孕。

薛氏

曰﹕婦人之不孕﹐亦有因六淫七情之邪﹐有傷衝任﹔或宿疾淹畱﹐傳遺臟腑﹔或子宮虛冷﹐或气旺血衰﹐或血中伏熱﹔又有脾胃虛損﹐不能營養衝任﹝求責極當﹐誠哉言也﹞。審此更當察其男子之形質虛實何如﹐有腎虛精弱﹐不能融育成胎者﹔有稟賦元弱﹐气血虛損者﹔有嗜欲無度﹐陰精衰憊者﹐各當求其原而治之。至於大要﹐則當審男女之尺脈。若左尺微細﹐或虛大無力者﹐用八味丸﹔左尺洪大﹐按之無力者﹐用六味丸﹔兩尺俱微細﹐或浮大者﹐用十補丸﹝豈此三方所能盡﹐宜擴充之﹞。若誤用辛熱燥血﹐不惟無益﹐反受其害。

﹝卷之六求子門﹞脈法

素問

曰﹕督脈生病﹐女子不孕。

脈經

曰﹕婦人少腹冷﹐惡寒久﹐年少者得之﹐此爲無子﹐年大者得之﹐絕產﹔脈微弱而澀﹐年少得此爲無子﹐中年得此爲絕產﹔肥人脈細胞有寒﹐故令少子﹐其色黃者﹐胸中有寒。

﹝卷之六求子門﹞治血虛不孕

加味四物湯

治婦人不孕﹐久服有子﹐甚好。

當歸川芎﹝各二錢﹞白術﹝微炒﹞熟地黃﹝酒洗﹐各一錢半﹞白茯苓芍藥﹝微炒﹞續斷錢﹞香附﹝醋煮﹐八分﹞橘紅﹝七分﹞甘艸﹝炙﹐三分﹞上銼。水二鐘﹐煎八分﹐食遠服。﹝極穩當﹗但气旺血熱者﹐須去芎﹑術﹐而當歸味辛﹐有熱癥者﹐亦須裁酌﹞

加味四物湯

治血气兩虛不孕。

當歸﹝酒洗﹞白芍藥﹝炒﹞肉蓯蓉﹝各二錢﹞熟地黃﹝酒洗﹞白術白茯苓﹝各一錢﹞人參芎﹝一錢﹞上銼。水煎服﹐每月經前三服﹐經正行三服﹐經行後三服。

調經種玉湯

凡婦人無子﹐多因七情所傷﹐致使血衰气盛﹐經水不調。或前或後﹐或多或少﹐或色淡如水﹐或紫如血塊﹐或崩漏帶下﹐或肚腹疼痛﹐或子宮虛冷﹐不能受孕﹐宜此藥﹐百發百中﹐效可通神。

當歸﹝酒洗﹞川芎吳茱萸﹝炒﹐各四錢﹞熟地黃﹝酒洗﹞香附﹝炒﹐各六錢﹞白芍藥白茯苓﹝去皮﹞陳皮牡丹皮玄胡索﹝各三錢﹞上銼。作四劑﹐每一劑﹐加生薑三片﹐水一碗半﹐煎一碗﹐空心溫服﹔渣再煎﹐臨臥服。待經至之日服起﹐一日一劑﹐藥盡經止﹐則當交媾﹐卽成孕矣。縱不成孕﹐經當對期﹐俟經來再服四劑﹐必孕無疑。若過期而經水色淡者﹐加官桂﹑炒漧薑﹑熟艾各二錢。若先期三五日﹐色紫者﹐加條芩三錢。

經驗育胎丸

治婦人久無子嗣﹐服此經調血盛﹐子宮溫暖成孕。孕後服之﹐可保胎气堅固。﹝妙在調气﹞當歸﹝酒浸﹞熟地黃﹝酒蒸﹞白術香附﹝各四兩﹞砂仁﹝三兩﹞芍藥﹝酒炒﹞川芎川續陳皮黃芩﹝酒炒﹐各二兩﹞上爲細末﹐糯米糊丸﹐如桐子大。每服七八十丸﹐空心淡醋湯下﹐酒亦可﹐以干物壓之。

婦人歸附丸

不但重子﹐且無小產﹑產後諸證。

香附子﹝大者﹐砂罐內醋煮極熟﹐水洗﹐焙榦爲末﹐一斤﹞當歸﹝大者﹐去蘆梢用身﹐酒洗﹐切片﹐焙榦爲末十兩﹞鹿角﹝大者﹐刮去粗皮﹐鎊末二三兩﹞﹝綿紙墊鐵鍋屬性火炒﹐爲細末﹐用二兩﹞﹝二味簡切﹐尢妙在鹿角屑﹞上三味和勻﹐醋糊丸﹐如桐子大。每服三錢﹐早起﹑臨睡各一服﹐白滚湯下。一月﹐經後入房卽孕。

神仙附益丸

不惟治婦人百病﹐而生育之功效如神。﹝不雜血藥而能調血﹐不類辛香而能調气。凡胎前產後俱可服﹐謂之仙方亦宜﹞香附米一斤用童便浸透取出﹐水洗淨﹐露一宿﹐曬漧﹐再浸再露再曬﹐如此二次用﹞益母艸﹝十二兩﹐東流水洗淨﹐烘榦爲末﹞上再用香附四兩﹐北艾一兩﹐煮汁用三分﹐醋七分﹐和前藥爲丸﹐如桐子大。每服五七十丸﹐空心臨臥淡醋湯下。

加味地黃丸

治婦人久無孕育者﹐效如影響。

熟地黃﹝四兩﹞山茱萸肉山藥﹝各二兩﹞白茯苓牡丹皮﹝各一兩五錢﹞澤瀉香附子﹝童便炒﹐各一兩﹞蘄艾﹝醋煮﹐五錢﹞上爲末﹐煉蜜丸﹐如桐子大。每服七八十丸﹐滚湯下。

金蓮種子仙方

﹝一名夢熊丸﹐有小茴香二兩﹐無熟地黃﹞女人服之有孕。

熟地黃﹝酒洗﹞當歸﹝酒洗﹞白芍藥﹝酒炒黃﹞益母艸川芎﹝酒洗﹞蒼術﹝米泔水浸一宿﹐各三兩﹞蛇牀子﹝酒洗炒﹞條芩﹝酒洗﹞覆盆子﹝炒﹞玄胡索﹝微炒﹞陳皮﹝水洗去白﹞丹參﹝水洗﹐各二兩﹞砂仁﹝去殼﹐一兩五錢﹞山茱萸﹝酒浸去核﹞香附﹝四制﹐各五兩﹞上爲極細末﹐先用白毛烏骨雄鷄一隻﹐預先餵養一月﹐勿令與雌雞同處﹐臨時將雞縊死﹐不出血﹐幹去毛﹐剖開去腸內污物﹐並嗉內宿食﹐肫內黃皮﹐用酒洗淨一應時件﹐仍裝入雞肚內﹐不令見水﹐置壇內﹐入酒二斤封固﹐重湯煮爛﹐取出割下淨肉﹐搗如泥﹔仍將雞骨用酥油和原汁﹐或酒炙酥爲末﹐入前藥末內拌勻﹔再用醋煮米糊﹐同雞肉木臼內搗極細爲丸﹐如桐子大﹐每服四五十丸﹐漸至八九十丸﹐空心淸米飲下﹝此亦烏骨雞丸之變方﹐他方多用參﹑﹑白術以補气﹐而此兼蒼術﹑砂仁﹑益母以行气﹔他方又佐以艾﹑桂﹑椒﹑姜等熱藥以溫經﹐此則以蛇牀﹑山茱萸暖其下﹐而又以條芩佐之﹐則寒熱平均﹐可無偏獘之害矣。服之當自有驗﹞。如月信先期而至者﹐加黃芩﹑地骨皮﹑黃連各一兩半﹐淸米飲下。如月信後期而至者﹐加黃一兩﹐人參﹑白術各一兩半﹐溫酒或淡鹽湯下。如白帶者﹐加蒼術﹑白術﹑升麻﹑白芷各一兩半﹐淡姜湯下。﹝此方加法服法﹐尢爲精當﹐可冠諸方﹐而變通之理﹐又頭頭是道矣﹐玩之玩之﹞

百子建中湯

女人服此藥﹐調經養血﹐安胎順气。不問胎前產後﹐月事參差﹐有餘不足諸證﹐悉皆治之。

當歸﹝酒洗﹞南川芎白芍藥﹝酒炒﹞熟地黃﹝薑汁浸﹐焙﹞眞阿膠﹝蛤粉炒成珠﹞蘄艾葉﹝醋煮﹐各二兩﹞上爲細末﹐煉蜜丸﹐如桐子大。每服八十丸﹐空心白沸湯點醋少許下﹔內寒者﹐溫酒下。﹝服法須知﹞

加味養榮丸

此方服之有孕﹐且無小產之患。

當歸﹝酒浸﹞熟地黃﹝酒浸﹞白術﹝各二兩﹞芍藥川芎黃芩香附﹝各一兩半﹞陳皮貝母﹝去心﹞茯苓麥門冬﹝去心﹐各一兩﹞阿膠甘艸﹝炙﹐各五錢﹞黑豆﹝炒去皮﹐四十九粒﹞上爲細末﹐煉蜜丸﹐如桐子大。每服七八十丸﹐食前空心白湯﹑酒任下。忌食諸血。

﹝此平順之劑﹐而麥門﹑黑豆﹐亦心腎藥也﹐而貝母與熟地同用﹐能無功過相掩乎﹞

加味香附丸

男服聚精丸﹐女服此。

香附﹝一斤﹐分四分﹐一分酒浸二宿搗碎炒﹐一分米醋浸同上﹐一分童便浸同上﹐一分用山梔四兩煎濃汁浸同上﹞澤蘭﹝淨葉﹐六兩﹐酒洗﹞海螵蛸﹝六兩﹐搗稍碎炒﹞當歸﹝四兩﹐酒洗﹞川芎﹝三兩﹞白芍﹝四兩﹐酒炒﹞熟地黃﹝八兩﹐搗膏焙漧﹞上爲末﹐用浮小麥麵﹑酒﹑醋﹑水打糊爲丸﹐如綠豆大。每日早﹑晚兩服﹐白湯﹑酒任下。忌食萊菔﹐及牛肉生冷。﹝此妙在澤蘭﹑螵蛸﹐而學人尢須審癥的確﹐熟察本艸﹐便能得方中三昧﹐靈素一言矣﹞

大五補丸

瘦人無孕﹐乃無血攝精﹐宜潤。

天門冬﹝去心﹞麥門冬﹝去心﹞菖蒲茯苓人參益智枸杞子地骨皮遠志肉熟地黃﹝各等分﹞上爲細末﹐煉蜜丸﹐如桐子大。每服三十丸﹐空心酒下。服本方數服後﹐以七宣丸泄之。

增損三才丸

天門冬﹝酒浸﹐去心﹞熟地黃﹝酒蒸﹞人參遠志﹝去心﹞五味子茯苓﹝酒洗﹞鹿角﹝酥炙﹞上爲細末﹐煉蜜杵千下爲丸﹐如桐子大。每服五十丸﹐空心好酒下。年老欲補﹐加混元衣﹐卽頭生兒胎衣全个﹐酒浸曬漧﹐爲末入藥。一方加白馬莖﹐酥炙。一方加附子﹐補相火不足。一方加麥門冬﹐令人有力。一方加續斷﹐以續筋骨。一方加沈香﹐暖下焦虛冷。﹝此二方系男人藥也﹐借以治婦人之無嗣者﹐正所謂因病以變方﹐勿拘方以治病﹞

神效墨附丸

治婦人久無子﹐而經事不調﹐及數墮胎者﹐服之可立致效。

香附﹝一斤﹐分四分﹐用米醋﹑童便﹑鹽水﹑酒各浸一日夜﹞綿艾﹝四兩﹐用米醋二碗﹐同香附煮幹﹐搗爛成餅﹐新瓦焙漧﹞白茯苓人參當歸川芎熟地黃﹝酒浸一宿﹞上等上九味﹐各另爲末﹐醋糊丸﹐如桐子大。每服五十丸﹐空心好酒下。

靑蒿烏雞丸

婦人服﹐能令多子。

靑蒿﹝卽野蒿﹐五月采﹐一斤﹞香附子﹝童便﹑鹽水﹑酒﹑醋各浸四兩﹐炒﹐共一斤﹞蘄艾﹝醋煮﹞秦當歸﹝酒浸一宿﹐炒﹞牡丹皮地骨皮白芍藥﹝酒浸﹐炒﹞黃﹝蜜炙﹞茯苓人參白術川芎﹝各二兩﹞鱉甲﹝醋煮﹐一兩五錢﹞上爲細末﹐取白毛烏骨雄鷄一隻﹐初發聲者﹐絞殺﹐幹去毛﹐不用水湯﹐亦不用水洗﹐惟用水去腳上粗皮﹐用好酒入瓷器內﹐同熟地黃二兩﹐煮雞熟去骨﹐合前藥搗爛作餅﹐復曬榦爲末﹔仍用煮雞酒﹐調糯米粉爲糊﹐丸如桐子大。每服七八十丸﹐酒下﹐日二三服﹐不拘時﹐一月見效。造藥忌鐵器。

大烏雞丸

治女人羸瘦﹐血虛有熱﹐經水不調﹐崩漏帶下﹐不能成胎﹐及骨蒸等證。

香附﹝一斤﹐四制﹞熟地黃﹝四兩﹞生地黃當歸白芍藥人參﹝各三兩﹞川芎鱉甲﹝各三兩半﹞白術黃牛膝柴胡牡丹皮知母貝母﹝各二兩﹞黃連地骨皮玄胡索幹秦艽﹝一兩半﹞艾葉靑蒿﹝各四兩﹞上香附等二十一味﹐俱爲細末﹐用白毛烏骨雄鷄一隻﹐緝死﹐去毛與腸﹐將艾﹑蒿各一半﹐裝入腹內﹐將雞並余艾﹑蒿同入壇內﹐以童便和水浸過雞二寸許﹐隔湯煮爛﹐取出去骨﹐焙肉榦爲末﹐如有筋骨疼痛者﹐去肉焙骨焦爲末﹐與前末和勻﹐雞汁打糊爲丸﹐如桐子大。每服五六十丸﹐漸加至七八十丸﹐溫酒或米飲下。忌煎炒莧菜。

小烏雞丸

治婦人百病。

吳茱萸良姜白姜當歸白芍藥玄胡索破故紙川椒陳皮劉寄奴生地黃莪術川芎﹝各一兩﹞北艾﹝二兩﹞荷葉灰﹝四兩﹞﹝巧只在荷葉灰一味﹞上爲末﹐用白毛烏骨雞緝死﹐煮爛﹐去骨取肉﹐搗如泥﹐拌藥末﹐曬漧磨細﹐以雞汁作糊爲丸﹐如桐子大。每服五十丸﹐空心隨引下。如從來未曾生育者﹐乃油膜包裹子宮﹐以致不能生气成孕﹐宜加鳳凰衣燒存性七个﹝用鳳凰衣﹐更巧中之巧﹞﹐朱砂爲衣。如腹痛血黑色者﹐加炒黃連﹔有濕痰者﹐加南星﹑蒼術﹑香附同丸﹔月水不通﹐紅花﹑蘇木酒下﹔子宮久冷﹐茯苓煎湯下﹔赤帶﹐淸茶下﹔白帶﹐牡蠣粉調酒下﹔血崩﹐豆淋酒調綿灰下﹔胎不安﹐蜜酒下﹝此方太熱﹐非胎不安者所宜﹞﹔腸風﹐陳米飲調百艸霜下﹔心痛﹐菖蒲酒下﹔腹痛﹐芍藥酒下﹔胎漏下血﹐烏梅酒下﹔胎死不動﹐斑蝥三个調酒下﹝斑蝥太毒﹐不可妄試﹞。胎衣不下﹐蕓薹菜研水下﹔胎前產後白痢﹐漧薑煎湯下﹔赤痢﹐甘艸煎湯下﹝赤痢之用﹐亦在荷葉乎﹞。耳聾﹐臘茶淸下﹔頭風﹐薄荷煎湯下。頭風眼黑﹐甘艸湯下﹔身體疼痛﹐黃末調酒下﹔腰腳痛﹐當歸酒下。生瘡﹐地黃煎湯下﹝頭風眼黑﹐俱宗靑震之義﹐生瘡豈可用熱藥﹞。气塊血塊作痛﹐與蔥白湯間服﹔四肢浮腫﹐麝香湯下﹔咳嗽喘滿﹐杏仁﹑桑白皮煎湯下﹔常服﹐溫酒﹑醋任下。

十全濟陰丸

《方論》曰﹕胎嗣主於濟陰者何也﹖蓋人之所稟﹐陽常有餘﹐陰常不足﹔气常有餘﹐血常不足﹐在女人癸水易虧而難盈﹐以至不育。舊方多以辛香熱燥之劑﹐爲溫暖子宮﹐偏助陽气﹐反耗陰血﹐豈能成胎。況女性多气多郁﹐气多則爲火﹐郁多則血滯﹐故經脈不行﹐諸病交作﹐生育之道遂阻矣。又如脾胃虛弱者﹐偏用四物涼血等藥﹐則脾胃益虛﹐飲食頓減﹐使气血無資生之地﹐何以得成胎孕﹖爲子嗣之計者﹐莫如養血﹑順气﹑調經爲本﹐而兼以甘溫養脾﹐辛溫開郁﹐斯爲至當。其調經之法﹐又當因人而加減之﹐初無一定之法也。此方則以當歸身養血和气爲君﹐入手少陰經﹐以心主血也﹐入足太陰經﹐以脾裹血也﹐入足厥陰經﹐以肝藏血也﹔熟地黃補腎中元气﹐生心血﹐與芍藥同用﹐又生肝血﹔川芎乃血中之气藥﹐下行血海﹐通經導气爲臣﹔人參通經活血﹐助熟地黃以補下元﹔白術利腰臍間血﹐與人參同用補益脾气﹔香附疏气散郁﹐佐澤蘭能生新血﹐而和平气體﹔牡丹皮養新血去壞血﹐固眞气行結气﹔山藥能彊陰補虛﹐枸杞子補腎水﹐而止下血腰疼爲佐﹔紫石英補心气﹐散心中結气﹐塡補下焦﹔艾葉助香附和百脈﹐溫子宮﹐兼行血藥而平其寒﹔炙甘艸通經脈血气而和諸藥﹐且緩肝經之急爲使。十年不孕者﹐此藥主之。

當歸身﹝酒洗﹞熟地黃香附子﹝童便煮﹐各四兩﹞幹山藥白術﹝各二兩五錢﹞枸杞子人參﹝各二兩﹞蘄艾葉﹝去梗筋﹐二兩﹐同香附用陳醋老酒煮一時﹐搗爛焙漧﹞川芎白芍藥牡丹皮紫石英﹝火淬﹐各一兩五錢﹞澤蘭﹝一兩﹞紫河車﹝一具﹐在淨水內洗去穢血﹐用銀鍼挑去紫筋﹞上各藥﹐俱咀片﹐同河車入砂鍋內﹐用陳老酒三碗﹐陳米醋一碗﹐淸白童便一碗﹐米泔水數碗和勻﹐傾入鍋內﹐浮於藥寸許﹐如尙少﹐再加米泔﹐以鍋蓋蓋密﹐勿令透气﹐桑柴火慢煮﹐以河車融化﹐汁幹爲度﹐同藥俱取出﹐在石臼內搗極爛﹐撚作餅子﹐日曬夜露三晝夜﹐宜在月滿之時﹐以受日精月華﹐仍焙榦爲末﹐煉蜜搗千餘杵﹐丸如桐子大。每服五十丸﹐漸加至八九十丸﹐空心淡鹽湯下﹐隨用早飯﹐使藥下行。忌食生蘿卜﹝竊謂此方妙在气血虛之人而先期者﹐將行腹痛者﹐經水紫黑者﹐肥人濕者﹐婢外家多郁者﹐如此之類﹐皆非所宜﹐𨿽有加減亦須斟酌﹞。凡月經過期而行﹐或少或不行﹐皆血寒血少也﹐尺脈必微弱﹐加桂心五錢﹝夏月三錢﹞﹐黃一兩﹝炙﹞。先期而來者﹐血熱也﹐脈來必數﹐加條實黃芩二兩炒﹐酒制生地黃一兩五錢﹐腹痛加白芍藥一兩。凡經將行而腹中先作痛者﹐血實而气滯也﹐去血成塊者﹐气凝也﹐脈來弦數滑大﹐加玄胡索一兩﹝酒炒﹞﹐陳皮八錢﹐廣木香﹑柴胡梢各五錢。凡經水行後作痛者﹐气血俱虛也﹐尺脈必虛澀而兼緊﹐加炒漧薑三錢﹐白茯苓一兩﹐桂心夏月二錢﹐餘月五錢。凡經行三五日後﹐腹中綿綿作痛﹐或淋瀝不止﹐血因气滯未盡也﹐尺脈見沈澀或沈弦﹐加廣木香五錢﹐柴胡六錢。

凡經水紫色及黑色﹐血熱之甚也﹐尺脈見洪數﹐加條實黃芩一兩﹐黃柏一兩﹝炒﹞﹐生地黃一兩五錢﹐酒浸。凡過期行經而色淡者肥人則有濕痰﹐加白茯苓﹝水淘﹞﹑陳皮﹑蒼術﹝米泔浸一宿﹐鹽水炒﹞各一兩﹐白術五錢﹐減去熟地黃一兩。瘦人則血虛少﹐而水混之﹐加桂心五錢。經行或來或斷﹐或發寒熱者﹝或來或斷﹐或寒熱者﹐此肝經及心包絡气血不調﹞﹐加柴胡八錢﹐白茯苓一兩。凡經脈不調﹐多白帶者﹐肥人主胃中濕痰流注﹐加制過蒼術﹑白茯苓各一兩五錢﹐減熟地黃一兩。凡瘦人气多血少脾虛﹐加木香五錢﹐牡蠣﹝火﹞﹑赤石脂﹝火﹞﹑白茯苓各一兩。凡多崩漏者﹐減香附﹑艾葉各一兩﹐加荊芥穗﹝炒黑﹞一兩﹐黃芩一兩五錢。血崩或多﹐加阿膠珠一兩﹐漧薑五錢﹝炒黑﹞﹐黃一兩﹝炙﹞﹝以多崩漏﹐而減香附﹑艾葉﹐加荊穗﹑黃芩﹐則治崩漏者可想矣﹐阿膠﹑漧薑﹑黃之治崩﹐又可想其意也﹞。元气虛弱﹐經水閉者﹐加牛膝二兩﹝酒洗﹞。屬寒﹐加桂心五錢﹔屬熱﹐加黃芩一兩﹝酒炒﹞。凡婢外家素見忌於嫡室者﹐必多抑鬱﹝事屬揣摩﹐至此亦著苦心﹞﹐以致經水不調﹐加味制香附二兩﹔或血弱心虛﹐交感時驚恐不寧﹐則精气不聚﹐加琥珀﹝另研﹞﹑酸棗仁﹝隔紙略炒﹞﹑茯神各一兩﹐辰砂﹝水飛﹞﹑紫石英各五錢。

﹝卷之六求子門﹞治宮冷不孕

調生丸

﹝一名詵詵丸﹞治婦人衝任虛寒﹐胎孕不成﹐成多損墜。

澤蘭葉當歸﹝洗﹐焙﹞熟地黃﹝洗﹐焙﹞川芎白芍藥牡丹皮玄胡索石斛﹝酒浸﹐炒﹐各一兩﹞白術﹝一兩﹞漧薑﹝炮﹞肉桂﹝去皮﹐各五錢﹞上爲末﹐醋糊丸﹐如桐子大。每服五十丸﹐空心酒下。﹝衝爲血海﹐任主胞胎﹐此方以四物養榮﹐以白術﹑石斛養气﹐澤蘭﹑丹皮﹑玄胡蕩胞中之穢﹐漧薑﹑肉桂暖子宮之寒﹐去舊生新﹐溫中益胃﹐亦溫和之正方也﹞

調气暖宮丸

﹝不用地黃恐凝滯也﹐再查分兩果否﹞當歸﹝酒洗﹞川芎肉桂﹝各二錢﹞白芍藥﹝煨﹞香附艾葉﹝醋炒﹞阿膠﹝蛤粉炒成珠﹐各四兩﹞上爲末﹐醋糊丸﹐如桐子大。每服五十丸﹐食前米湯下。

艾附暖宮丸

治婦人子宮虛冷﹐帶下白淫﹐面色萎黃﹐四肢疼痛﹐倦怠無力﹐飲食減少﹐經脈不調﹐血無顏色﹐肚腹時痛﹐久無子息﹐服藥更能戒惱怒﹑生冷﹐累用經驗。

香附子﹝六兩﹐用醋五升﹐以砂石罐煮一晝夜﹐搗爛成餅﹐慢火焙榦﹞艾葉﹝大者去枝梗﹞川芎﹝酒洗﹐各三兩﹞吳茱萸﹝去梗﹞黃白芍藥﹝淡酒炒﹐各二兩﹞續斷﹝去蘆﹐一兩五錢﹞生地黃﹝酒洗﹐一兩﹞官桂﹝五錢﹞上共爲細末﹐用上好醋打糊丸﹐如桐子大。每服五七十丸﹐淡醋湯食遠下。擇壬子日或天徳月徳日修合。

勝金丸

﹝一名女金丹﹞治婦人久虛﹐或產後失調﹐觸犯禁忌﹐斷產少子﹐及經事遲來﹐赤白帶下﹐腰腳重痛﹐寒熱不一﹐身體瘦削﹐眩暈嘔逆。此藥善調經候﹐每日一丸。若胎前三日一丸﹐產後二日一丸﹐去一切雜證﹐效難具述﹐珍之寶之。

香附子﹝十五兩﹐醋浸三日﹞當歸川芎白芍藥人參白術茯苓甘艸﹝炙﹞桂心白薇玄胡索牡丹皮本香白芷沒藥﹝另研﹞赤石脂﹝另研﹐各一兩﹞上除香附﹑沒藥﹑赤石脂﹐其餘十三味﹐用好酒浸三日﹐﹝此方妙在配合及酒浸三日之功﹞去酒曬漧﹐連前香附一處爲末﹐方入沒藥﹑石脂﹐煉蜜爲丸﹐如彈子大。每服一丸﹐五更初嚼服﹐溫酒送下﹐白湯亦可。此藥多在四十九丸後以癸水調平受孕爲度﹐倘有孕﹐根據前三日一服﹐無所忌戒。一方去沒藥﹐加沈香﹔一方去桂心﹐加熟地黃﹐丸如桐子大﹐每服五十丸﹐空心溫酒或白湯下﹐以干物壓之。

白薇丸

治婦人月水不利﹐四肢羸瘦﹐漸覺虛乏。﹝以溫行則可﹐以治羸則不可﹞當歸白薇柏子仁白芍藥川芎白術桂心附子萆木香檳榔細辛吳茱萸﹝各五錢﹞人參白茯苓石斛川牛膝澤蘭葉﹝各七錢半﹞牡丹皮紫石英﹝各一兩﹞熟地黃﹝二兩﹞上爲末﹐煉蜜丸﹐如桐子大。每服五十丸﹐空心溫酒下。

白薇丸

治婦人無子或斷緒﹐上熱下冷﹐百病皆主之。﹝以之補气行血則是﹐以治上熱恐非﹞白薇熟地黃川椒﹝去目及閉口者﹐微炒出汗﹞白龍骨﹝各一兩﹞麥門冬﹝去心﹐一兩半﹞本卷柏白芷覆盆子桃仁﹝湯浸去皮尖﹑雙仁﹐麩微炒黃﹞人參白茯苓桂心菖蒲遠志﹝去心﹐各七錢半﹞車前子當歸﹝微炒﹞芎蛇牀子細辛漧薑﹝炮﹐各五錢半﹞上爲細末﹐煉蜜丸﹐如桐子大。每服三十丸﹐空心日午溫酒下。昔有數人無嗣﹐俱用此方﹐逾年而皆有子﹐故述之。

秦桂丸

治婦人血海久冷﹐不能孕育。﹝有燥濕溫經之治﹐而無淸順平和之性﹐非眞陰寒者﹐不可服。內有沙參﹐未知其解﹞附子﹝一方用香附﹞白薇半夏茯苓杜仲濃朴當歸秦艽﹝各三兩﹞防風肉桂漧薑牛膝沙參﹝各二兩二錢﹞細辛人參﹝各四錢﹞上爲末﹐煉蜜丸﹐如桐子大。每服五十丸﹐空心酒下。無效更加丸數。經調受補者﹐服七日卽交合。孕後忌服。

艾附丸

此藥能暖子宮﹐胎前產後﹐各隨飲用。﹝溫平之方﹞當歸芍藥熟地黃生地黃香附子蘄艾﹝各一兩﹞陳皮藿香白芷牡丹皮本﹝各五錢﹞丁皮木香﹝各三錢﹞上爲細末﹐酒糊丸。每服三錢﹐子宮冷﹐熱酒下。白濁﹐鹽湯下。產後積血﹐艾醋煎湯下。

壬子丸

此藥服之﹐不過一月有孕﹐試之有效。

吳茱萸白及白茯苓白蘞﹝各一兩﹞人參桂心沒藥﹝各四兩﹞乳香﹝三兩﹞川牛膝濃朴﹝各五錢﹞當歸石菖蒲白附子﹝炮﹐去皮﹐各一錢﹞上爲細末﹐煉蜜丸﹐如桐子大。每服三四十丸﹐溫酒或鹽湯下﹐日進三服。用壬子日﹐雞犬不聞之處修合。有孕毋服﹐無夫婦人不可服。﹝以水旺之日﹐而和溫熱之藥﹐其意欲求旣濟之法也。而白及﹑白蘞之用何居﹞

南嶽魏夫人濟陰丹

治婦人血海虛冷﹐久無孕育﹐及數墮胎﹐一切經候不調﹐崩中漏下﹐積聚諸證。

秦艽人參本石斛甘艸蠶布﹝燒灰﹞桔梗﹝各二兩﹞京墨﹝﹐醋淬﹞木香桃仁﹝去皮尖﹐炒﹐各一兩﹞糯米﹝炒﹐一升﹞川芎當歸肉桂漧薑﹝炮﹞細辛牡丹皮﹝各一兩半﹞茯苓﹝三兩﹞熟地黃﹝酒蒸﹞香附子﹝炒﹞澤蘭葉﹝各四兩﹞川椒﹝炒去目﹞山藥﹝各三兩﹞蒼術﹝米泔浸﹐八兩﹞大豆黃卷﹝炒﹐半斤﹞一方川椒﹑山藥各七錢半。

上爲末﹐煉蜜爲劑﹐每兩作六丸。每服一丸﹐細嚼﹐空心﹐溫酒﹑醋湯任下。或以醋調和丸﹐如桐子大﹐每服五十丸亦可。﹝此方藥品𨿽多﹐自成一局﹐補气而不用﹑術﹐補血而不用白芍﹐行血而用丹皮﹑澤蘭﹑黃卷﹐行气而有木香﹑香附﹑蒼術﹑川椒﹐止血有蠶布﹑京墨﹐破血有桃仁丹皮﹐溫暖則肉桂﹑漧薑﹑細辛﹐引經則本﹑石斛﹐糯米和胃而養陰﹐秦艽行經而散濕﹐補而不滯﹐溫而不燥。若再以熱易涼﹐以燥易平﹐卽涼行之法也﹞

紫石英丸

治婦人子宮久冷﹐不成孕育﹐及數經墮胎﹐月候不勻﹐崩中漏下﹐七八瘕﹐白淫白帶﹐並宜服之。

紫石英天門冬桂心川芎捲柏烏頭﹝炮﹞熟地黃辛夷仁禹餘糧﹝﹐醋淬﹞當歸石斛﹝各三兩﹞紫葳牡蒙﹝各二兩﹞粉艸烏賊骨﹝燒灰﹞薯蕷﹝各一兩半﹞牛膝柏子仁﹝炒﹞吳茱萸桑寄生牡丹皮人參細辛濃朴續斷漧薑﹝炮﹐各一兩﹞上爲末﹐煉蜜丸﹐如桐子大。每服五十丸﹐空心米飲﹑溫酒任下。﹝此與前方相表裏﹐而餘糧烏賊又有燥濕治帶之功﹐天冬﹑柏子又有淸涼潤燥之用﹐惟用古者能斟酌之﹞

蕩胞湯

治婦人全不產育﹐及斷絕久不產二三十年者。﹝此方爲稟濃斷產者設﹞朴硝牡丹皮當歸大黃﹝蒸一飯久﹞桃仁﹝各三兩﹞細辛濃朴﹝薑汁炙﹞桔梗赤芍藥人參茯苓桂心甘艸牛膝陳皮﹝各二兩﹞附子﹝炮﹐一兩半﹞虻虫﹝炒焦去翅足﹞水蛭﹝炒﹐各十枚﹞上爲末﹐每服六錢﹐水酒各半盞﹐煎至六分﹐溫服﹐日二服﹐夜一服。溫覆得少汗﹐必下積血與冷赤膿﹐如小豆汁﹐斟酌不盡。若力弱大困不堪者﹐只一二服止。如惡物不盡﹐用坐導藥。

坐導藥

治婦人全不產及斷續﹐服前蕩胞湯﹐惡物不盡﹐用此方。

皂角﹝去皮子﹐一兩﹞吳茱萸當歸﹝各二兩﹞大黃細辛五味子漧薑﹝炮﹐各一兩﹞白礬﹝枯﹞戎鹽蜀椒﹝各半兩﹞一方無大黃﹐有黃葵花半兩。

上爲細末﹐以絹袋盛如指狀﹐入婦人陰戶中﹐坐臥任意﹐勿行走﹐小便時去之﹐一日一度易新者。必下淸黃冷汁﹐汁盡止。若未見病出﹐可十日安之。本爲子宮有冷惡物﹐故令無子﹐值天陰冷則發疼痛﹐須俟病出盡方已﹐不可中輟。每日早晚﹐用苦菜煎湯燻洗之。

內藥續生丸

母丁香附子肉豆蔻枯礬烏魚骨上爲末﹐糊爲軟丸。綿裹納陰中。

﹝卷之六求子門﹞治痰塞不孕

丹溪植芝湯

治婦人肥盛無子﹐以身中有脂膜﹐閉塞子宮也﹐宜先服此調理。﹝痰在上須用子和法﹞當歸﹝酒洗﹐一兩﹞川芎﹝七錢半﹞白芍藥白術半夏﹝湯泡﹞香附陳皮﹝各一兩﹞茯苓艸﹝半兩﹞上銼﹐作十帖﹐每帖加生薑三片﹐水煎﹐吞後丸子。

丹溪茂芝丸

白術﹝二兩﹞半夏曲川芎香附子﹝各一兩﹞茯苓神曲﹝炒﹐各半兩﹞橘紅﹝四錢﹞甘艸﹝不用四物﹞上爲末﹐粥丸如桐子大。每服八十丸﹐煎湯下。如熱多﹐加黃連﹑枳實各一兩。﹝用枳實﹑黃連﹞服此藥後﹐卻服螽斯丸。

螽斯丸

卽前秦桂丸無當歸﹑防風二味。

上每服五丸﹐空心酒下﹐加至十丸不妨。覺有娠三月後﹐不可更服。按此方卽秦桂丸也﹐丹溪忌服之者﹐蓋忌於瘦人無血者﹐若肥人濕多者﹐又兼前調理藥﹐而所服丸數﹐十減其九﹐只服五丸﹐無妨也。累試有效。﹝丹溪深辟秦桂丸之非﹐而螽斯丸又爲取用﹐豈自相左耶﹖抑各因其病而爲去取耳﹞

消脂膜導痰湯

半夏﹝姜制﹞南星﹝火炮﹞橘紅枳殼﹝去穣﹐麩炒﹞茯苓滑石﹝研細﹐各一錢﹞川芎防風羌活﹝各五分﹞車前子﹝七分﹞上細切作一服﹐加生薑五片﹐水煎﹐空心服﹐以干物壓之。﹝要知南星﹑滑石﹑防風﹑羌活之意﹞

一方

治肥盛婦人﹐稟受甚濃﹐恣於酒食﹐經水不調﹐不能成胎﹐謂之軀脂滿溢﹐閉塞子宮。

南星半夏羌活蒼術﹝又加蒼術﹞臺芎防風滑石上銼﹐水煎服。或導痰湯亦可。

﹝卷之六求子門﹞治婢外家不孕

煮附丸

治婢外家多郁﹐情不宣暢﹐經多不調﹐故難孕。此方最妙﹐不須更服他藥。

﹝可與神仙附益丸並駕﹞香附子不拘多少﹐去毛與粗皮﹐米泔水浸一宿曬漧﹐用上好米醋﹐砂鍋內煮之﹐旋添醋旋煮﹝妙在多醋意﹞﹐以極爛爲度﹐取出焙榦爲末﹐仍用醋糊爲丸﹐如桐子大﹐每服五七十丸﹐經不調卽調﹐久不孕者亦變。

一方

治婦人妒外家﹐誤夫無子﹐常服不妒。﹝姑存之試之﹞天門冬﹝去心﹞赤黍米﹝去殼﹐微炒﹞薏苡仁﹝去殼﹐炒﹐各四兩﹞上爲末﹐煉蜜丸﹐桐子大。每服八九十丸﹐白湯下。

﹝卷之六求子門﹞附斷子法

用白面曲一升﹐無灰酒五升﹐打作糊﹐煮二升半﹐用絹帛濾去渣﹐作三服。候月經將來日晚下喫一服﹐天明喫一服。月經卽行﹐終身絕子。一方用故蠶紙方圓一尺﹐燒爲末﹐酒飲調服﹐終身不復懷孕﹝一云產後酒服之﹞。又方用油煎水銀一日方息﹐空心服棗核大一丸﹐永斷孕不損人。一方四物湯五錢﹐加蕓薹子二錢﹐於經行後﹐空心溫服。

良方論

曰﹕《易》曰天地之大徳曰生。然婦人有臨產艱難﹐或生育不已﹐而欲斷之﹐故錄驗方以備用。若服水銀﹑虻虫﹑水蛭之類﹐不惟孕不復懷﹐且禍在反掌。薛氏曰﹕大抵斷產之法﹐多用峻厲﹐往往有不起者﹐是則產之害﹐未若斷產之害也。吾聞閣老張羅峯太常李恆齋之夫人﹐俱因服斷產之劑﹐自謂形體俱怯﹐遇勞必病。今𨿽列如上方﹐以備萬一之用﹐用者尙其愼之。

卷之七浮腫門前陰諸疾門

﹝卷之七浮腫門﹞論浮腫由血分水分證治不同

良方

論曰﹕婦人經水不通﹐則化爲血﹐血不通﹐復化爲水。故先因經水斷絕﹐後至四肢浮腫﹐致小便不通﹐名曰血分﹐宜用椒仁丸﹝夫气者水之母﹐血者气所化﹐非气無以生血﹐非血無以養气。若經水不通﹐則血病﹐血病气亦病﹐豈有水不通而能化血乎﹖血不通而化水者﹐乃是气壅不能化血而成水也。觀椒仁丸可想矣﹞。若先因小便不通﹐後身面浮腫﹐致經水不通﹐名曰水分﹐宜葶藶丸。經水不通而化爲水﹐流走四肢﹐悉皆腫滿﹐亦名血分﹐其證與水證相類﹐實非水也﹐用人參丸。

薛氏

曰﹕按前證或因飲食起居失養﹐或因六淫七情失宜﹐以致脾胃虧損不能生發統攝﹐气血乖違﹐行失常道。若先斷經﹐後浮腫﹐此血化爲水﹐名曰血分﹐宜椒仁丸治之﹔若先浮腫後經水不通﹐此水化爲血﹐名曰水分﹐宜用葶藶丸治之。此屬形气不足﹐邪淫隧道﹐必用此藥﹐以宣導其邪﹐而佐以補輔元气之劑﹐庶使藥力有所仗而行﹐則邪自不能容﹐而眞气亦不至於復傷矣。大凡月水不通﹐凝結於內﹐久而變爲血瘕﹐血水相並﹐亦爲水腫﹐﹝血凝成瘕﹐因而致腫﹐當知此癥﹞

李氏

曰﹕經水斷而後腫﹐名曰血分﹐乃瘀血化水﹐閉塞胞門﹐比水腫更難治﹐但能調其經﹐則水自消﹐小調經散﹑葶歸丸﹔先浮腫﹐而後經水不通﹐名曰水分﹐乃脾不能制血與水﹐並浮肌肉﹐爲之虛腫﹐紅礬丸﹐通用腎气丸﹝腎虛則水不利﹐而散溢妄行﹐故用腎气丸加減﹞。

水分君澤瀉﹐加防己﹑葶藶﹑木通﹔血分君牡丹皮﹐加牛膝﹑紅花﹔有經閉腳腫者﹐桑白皮散。

﹝卷之七浮腫門﹞治浮腫

椒仁丸

治先因經水斷絕﹐後至四肢浮腫﹐小便不通﹐血化爲水﹐名曰血分。﹝血旣化而爲水﹐則以利水爲先﹐而行血溫血﹐開結破气﹐又不可少者﹐然非峻利气悍之物不可﹖故又佐之以大毒之藥﹞椒仁續隨子﹝去皮研﹞甘遂附子﹝炮﹞郁李仁黑牽牛五靈脂﹝研碎﹞當歸吳茱萸玄胡索﹝各五錢﹞芫花﹝醋浸﹞石膏﹝各二錢﹞膽礬信砒﹝各一錢﹞芫靑﹝糯米炒黃﹐去頭翅足﹞斑蝥﹝糯米炒黃﹐各十个﹞上爲末﹐麵糊丸﹐如豌豆大﹐每服一丸﹐橘皮湯下。此方藥𨿽峻利﹐所用不多﹐若畏而不服﹐有養病害身之患。常治虛弱之人﹐亦未見其有誤也。﹝此必已試有成驗者﹐讀之令人膽壯﹞

葶藶丸

治先因小便不利﹐後至身面浮腫﹐經水不通﹐水化爲血﹐名曰水分。

甜葶藶﹝炒﹐另研﹞續隨子﹝去殼另研﹐各五錢﹞榦筍末﹝一兩﹞上爲末﹐棗肉丸﹐如桐子大﹐每服七丸﹐煎扁竹湯下。如大便利者﹐減續隨子﹑葶藶各一錢﹐加白術五錢。﹝先水病﹐故先利水﹐而又佐以白術者﹐助土以防水也﹞

人參丸

﹝一名葶藶丸﹞治經脈不利﹐血化爲水﹐流走四肢﹐悉皆腫滿﹐名曰血分。其候與水相類﹐若作水治之﹐非也﹐宜用此方。

人參當歸大黃﹝濕紙裹飯上蒸熟﹐切炒﹞桂心瞿麥穗赤芍藥白茯苓﹝各半兩﹞葶藶﹝炒﹐另研﹐一錢﹞上爲末﹐煉蜜丸﹐如桐子大﹐每服十五丸﹐至二三十丸﹐空心米飲下。

小調經散

治敗血停積五臟日久﹐腐爛成水﹐變爲浮腫﹐忌用利水之藥﹝此重在敗血﹐故曰忌用利水﹐所謂調經水自消也﹞﹐產後浮腫亦宜。

當歸赤芍藥桂心﹝各一兩﹞沒藥琥珀甘艸﹝各一錢﹞細辛麝香﹝各五分﹞上爲末﹐每服五分﹐溫酒入薑汁調服。

桑白皮散

治香港腳感發兩足浮腫﹐小便赤澀﹐腹脇脹滿﹐气急坐臥不得。﹝此系香港腳方借用也﹞桑白皮﹝炒一錢﹞郁李仁﹝炒一錢﹞赤茯苓﹝二錢﹞木香防己﹝酒洗﹞大腹皮﹝各五錢﹞蘇子﹝炒﹞木通檳榔靑皮﹝各七分半﹞上銼一服﹐加生薑三片﹐水煎服。

正脘散

治中焦虛痞﹐兩脇气痛﹐面目手足浮腫﹐大便祕澀﹐兼治香港腳。﹝脾虛不能制水﹐而气不降者宜之﹞白術川芎木香檳榔甘艸﹝各七錢半﹞大腹皮紫蘇木瓜陳皮沈香獨活﹝各一兩﹞上咀﹐每服三錢﹐水煎﹐食後服。

大調經散

治榮衛不調﹐陰陽相乘﹐憎寒發熱﹐自汗腫滿。﹝此開鬼門﹑潔淨府法﹐皆在气分﹐而不在血不調﹐憎寒自汗﹔乃邪在表也﹞大豆﹝炒去皮﹐一兩半﹞茯苓﹝一兩﹞眞琥珀﹝一錢﹞上爲末﹐每服一錢﹐濃煎烏豆﹑紫蘇湯下。

大腹皮飲

治婦人血嬰﹐單單腹腫。

大腹皮防己木通濃朴栝蔞黃枳殼桑白皮大黃陳皮五味子﹝各等分﹞上銼﹐每服一兩﹐水煎去滓﹐入酒少許服。﹝血嬰之名甚新﹐謂單腹脹如抱嬰癅之狀也﹐然皆用行气藥也﹐黃﹑五味﹑大黃﹐又可以補气而行血﹞

大黃甘遂湯

治婦人小腹滿如惇惇狀﹐﹝惇惇何狀﹞小便微微而不竭。產後者﹐惟水與血並結血室也。

大黃﹝半兩﹞甘遂﹝炮﹞﹝甘遂峻藥也﹐恐太多﹞阿膠﹝炒﹐各一兩﹞上銼﹐每服二錢﹐水一盞﹐煎七分﹐其血當下。

﹝卷之七前陰諸疾門﹞論陰戶腫痛

良方

論曰﹕婦人橫﹐一名便癰﹐一名便毒﹐俗名喑子﹐或肝經濕熱下注﹐或鬱怒傷損脾肝。其外證﹐或兩拗小腹腫痛﹔或玉門腫作痛﹔﹝肝經之脈環陰器﹐故見證如是﹐而治法亦如是也﹞或寒熱往來﹐憎寒壯熱。其內證﹐或小便澀滯﹔或腹內急痛﹔或小腹痞悶﹔或上攻兩脇﹔或晡熱重墜。若兩拗小腹腫痛﹐肝經濕熱壅滯也﹐用龍膽瀉肝湯﹔玉門腫脹﹐肝火血虛也﹐用加味逍遙散﹐及龍膽瀉肝湯加木香。若槪投散血攻毒之劑﹐誤甚矣﹗又曰﹕婦人陰腫﹐因胞絡素虛﹐風邪客之﹐乘於陰部﹐血气相搏故也。薛氏曰﹕婦人陰腫﹐若气血虛弱﹐用補中益气湯﹐舉而補之﹔肝經濕熱﹐用龍膽瀉肝湯﹐滲而淸之。李氏曰﹕陰戶兩旁腫痛﹐手足不能舒伸者﹐用四物湯﹐入乳香末同搗成餅﹐安陰中立效。陰腫痛極﹐便祕欲死者﹐枳橘熨﹔但腫痛者﹐四物湯加柴胡﹑山梔﹑牡丹皮﹑龍膽艸﹔如時常陰腫者﹐四物湯加本﹑防風。陰戶腫痛不閉者﹐逍遙散﹑十全大補湯﹔腫消不閉者﹐補中益气湯﹔腫痛者﹐加山梔﹑牡丹皮﹝以不閉屬虛﹐故宜補﹐以腫痛屬實﹐故宜涼﹞。濕癢出水又痛者﹐憂思過也﹐歸脾湯加柴胡﹑山梔﹑牡丹皮﹑芍藥﹑生甘艸。潰爛者﹐逍遙散。陰戶腫痛不閉﹐寒熱溺澀﹐體倦少食者﹐補中益气湯加升麻﹑柴胡至一錢量﹐入茯苓﹑山梔。陰戶不閉﹐小便淋瀝﹐腹中一物攻動脹痛者﹐逍遙散加柴胡﹑山梔﹑車前子。

﹝卷之七前陰諸疾門﹞論陰癢生虫

大全

云﹕婦人陰癢者﹐是虫蝕所爲。三虫在於腸胃之間﹐因髒虛﹐三虫動作﹐蝕於陰內﹐其虫作熱﹐微則爲癢﹐重者乃痛也﹝陰癢生虫﹐當與腸胃求食之虫不同。仲景曰風三虫﹐此當從風木所化﹐故治法悉以淸肝爲主﹞。薛氏曰﹕前證屬肝經所化﹐當用龍膽瀉肝湯﹑逍遙散以主其內﹐外以桃仁研膏﹐和雄黃末或雞肝納陰中﹐以制其虫。一婦人胸膈不利﹐內熱作渴﹐飲食不甘﹐肢體倦怠﹐陰中悶癢﹐小便赤澀﹐此鬱怒傷肝脾所致﹐用歸脾湯加山梔而愈。復因怒﹐患處並小腹脹痛﹐用小柴胡加山梔﹑芎﹑歸﹑芍藥﹐痛止﹐用逍遙散加山梔而愈。

又因勞役﹐患處腫脹﹐小便仍澀﹐用補中益气加山梔﹑茯苓﹑丹皮而痊。一婦人陰內痛癢﹐不時出水﹐食少體倦﹐此肝脾气虛﹐濕熱下注﹐用歸脾加丹皮﹑山梔﹑芍藥﹑甘艸主之而安。

一婦人陰內癢痛﹐內熱倦怠﹐飲食少思﹐此肝脾鬱怒﹐元气虧損﹐濕熱所致﹐用參﹑﹑歸﹑術﹑陳皮﹑柴胡﹑炒梔﹑車前﹑升麻﹑芍藥﹑丹皮﹑茯苓而瘥。若陰中有虫癢痛亦屬肝木﹐以桃仁﹑雄黃研﹐納陰中以殺之﹐仍用淸肝解郁之藥﹐有以雞肝納之者﹐乃取虫之法也。一方搗新桃葉綿裹納陰中﹐日三兩易。

李氏

曰﹕陰中生虫如小蛆者﹐乃濕熱甚而心气又郁﹐气血凝滯而生﹐﹝此又謂脾胃濕熱下流而生虫者﹞宜藿香養胃湯﹑補心湯﹑硫鯉丸﹐外用生艾汁調雄黃末﹐燒煙燻之﹐更用雄黃銳散納陰中。陰中生細虫﹐癢不可忍﹐食入臟腑卽死﹐令人發寒熱﹐與勞證相似﹐先以蛇牀子煎湯淨拭漧﹐後用梓樹皮焙漧爲未﹐入枯礬四分之一。麝香少許敷之立效。

如下疽生虫﹐所下如柿汁臭穢﹐及心中絞痛﹐悶絕虛煩﹐甚者不治。

﹝卷之七前陰諸疾門﹞論陰戶生瘡

大全

云﹕婦人少陰脈數而滑者﹐陰中有瘡﹐名曰﹐或痛或癢﹐如虫行狀﹐膿水淋瀝﹐亦有陰蝕幾盡者﹐皆由心神煩郁﹐脾胃虛弱﹐致血气流滯耳。故經云﹕諸痛癢瘡﹐皆屬於心﹝若論諸痛癢瘡﹐當從手少陰﹐若以瘡在下部﹐當從足少陰﹞。又云﹕陽明主肌肉﹐治之當補心養胃﹐外以燻洗坐導藥治之乃可。薛氏曰﹕婦人陰中生瘡﹐乃七情郁火﹐傷損肝脾﹐濕熱下注。其外證﹐有陰中舒如蛇﹐俗呼陰挺﹐有翻突如餅﹐俗呼陰菌﹐亦有如雞冠花﹐亦有生諸虫﹐亦有腫痛濕癢﹐潰爛出水﹐脹悶脫墜者﹝俱屬肝膽之火﹐少分虛實求治﹞﹔其內證﹐口漧內熱﹐體倦﹐經候不調﹐或飲食無味﹐晡熱發熱﹐胸膈不利﹐脇肋不調﹐小腹痞脹﹐赤白帶下﹐小水淋澀。其治法﹐腫痛者﹐宜用四物湯加柴胡﹑山梔﹑牡丹皮﹔龍膽艸﹔濕癢者﹐宜用歸脾湯加山梔﹑牡丹皮﹑柴胡﹔淋澀者﹐宜用龍膽瀉肝湯加白術﹑牡丹皮﹐潰腐者﹐宜用加味逍遙散﹔腫悶脫墜者﹐宜用補中益气湯加山梔﹑牡丹皮﹐佐以外治之法。﹝以腫痛屬血虛肝熱﹐濕癢爲脾虛肝熱﹐淋澀屬肝腎有熱﹐腐潰屬肝脾﹐腫脫爲不足有火﹐故其立方如此﹞

﹝卷之七前陰諸疾門﹞論陰挺下脫

大全

云﹕婦人陰挺下脫﹐或因胞絡傷損﹐或因子髒虛冷﹐或因分娩用力所致﹝此卽陰﹐有謂本一味﹐能治婦人疝﹐以其升舉太陽之气也。但與虛而下墜者非宜﹞。薛氏曰﹕陰挺下脫﹐當升補元气爲主﹐若肝脾鬱結﹐气虛下陷﹐用補中益气湯﹔若肝火濕熱﹐小便澀滯﹐用龍膽瀉肝湯。一婦人陰中突出如菌﹐四圍腫痛﹐小便頻數﹐內熱晡熱﹐似癢似痛﹐小便重墜﹐此肝脾鬱結。蓋肝火濕熱而腫痛﹐脾虛下陷而重墜也。先以補中益气加山梔﹑茯苓﹑車前子﹑靑皮以淸肝火﹐升脾气﹐更以加味歸脾湯調理脾郁﹐外以生豬脂和藜蘆末塗之而收。一婦人陰中挺五寸許﹐悶痛重墜﹐水出淋瀝﹐小便澀滯﹐夕與龍膽瀉肝湯﹐分利濕熱﹐朝與補中益气湯﹐升補脾气﹐諸證漸愈。再與歸脾湯加山梔﹑川芎﹑茯苓﹑黃柏間服﹐調理而愈。後因勞役﹐或怒气﹐下部濕癢﹐小水不利﹐仍用前藥卽愈。

﹝卷之七前陰諸疾門﹞論陰冷

良方

云﹕婦人陰冷﹐因勞傷子髒﹐風冷客之也。薛氏曰﹕陰冷屬肝經有濕熱﹐外乘風冷所致。若小便澀滯﹐或小腹痞痛﹐用龍膽瀉肝湯﹔若內熱寒熱﹐或經候不調﹐用加味逍遙散﹔若寒熱體倦﹐飲食少思﹐用加味四君子湯﹔若鬱怒發熱﹐少寐懶食﹐用加味歸脾湯。一婦人陰中寒冷﹐小便黃澀﹐內熱寒熱﹐口苦脇脹﹐此因肝經濕熱﹐用龍膽湯﹐祛利濕熱﹐用加味逍遙散﹐調補气血而安。一婦人所患同前﹐更寒熱嘔吐﹐兩股腫痛﹐先用小柴胡加山梔一劑﹐寒熱嘔吐頓止﹐次用龍膽瀉肝湯。一劑頓消。一婦人陰中寒冷﹐小便澄淸﹐腹中亦冷。飲食少思﹐大便不實﹐下元虛冷﹐治以八味丸﹐月餘﹐飲食漸加﹐大便漸實﹐又月餘﹐諸證悉愈。

﹝卷之七前陰諸疾門﹞論交接出血作痛

薛氏

曰﹕女人交接﹐輒出血作痛﹐此肝火動脾﹐而不能攝血也。用補中益气湯﹑濟生歸脾湯﹐若出血過多﹐而見他證﹐但用前藥調補肝脾。﹝有一婦患此﹐每交感後輒面黃如蠟﹐亦終身不育﹞

﹝卷之七前陰諸疾門﹞論傷丈夫頭痛

薛氏

曰﹕女人交接﹐傷丈夫頭痛﹐當用補中益气湯﹑六味地黃丸﹐以滋化源爲主。

補遺局方來復丹﹐治婦人與男子交接相傷﹐因而四肢沈重﹐頭痛昏暈﹐米飲吞下五十丸。

﹝卷之七前陰諸疾門﹞脈法

脈經

曰﹕少陰脈滑而數者﹐陰中生瘡。少陰脈弦者﹐白腸必挺核。

﹝卷之七前陰諸疾門﹞治陰戶腫痛

龍膽瀉肝湯

治肝經濕熱﹐下部兩拗腫作痛﹐小便澀滯﹐陰挺如菌﹐或出物如虫等證。

龍膽艸﹝酒炒﹞澤瀉﹝各一錢﹞車前子﹝炒﹞木通當歸﹝酒拌﹞生地黃﹝酒炒﹞山梔子﹝炒﹞黃芩﹝炒﹞生甘艸﹝各五分﹞上銼﹐水煎服﹝瀉肝而兼導赤﹐瀉其子也﹐瀉肝而用利水﹐肝主疏瀉也﹐龍膽﹑山梔﹐假以降火﹐當歸﹑生地﹐以滋肝陰﹐生甘艸緩肝之急﹐炒黃芩助肝之气﹞。玉門腫脹﹐加木香。

加味四物湯

治陰戶腫痛。

當歸川芎芍藥生地黃柴胡山梔子牡丹皮龍膽艸上銼﹐水煎服。

九味柴胡湯

治肝經濕熱下注﹐便毒腫痛﹐或小腹脇肋結核。凡肝膽經部分一切瘡瘍﹐或風熱結核瘰﹐並皆治之。

柴胡黃芩﹝炒﹐各一錢﹞人參山梔﹝炒﹞半夏龍膽艸﹝炒焦﹞當歸芍藥﹝炒﹞甘艸﹝各五分﹞上銼﹐水煎服。

加味小柴胡湯

治肝經下部腫脹﹐小便不利﹐或寒熱往來﹐或晡熱﹐或胸脇作痛。

柴胡﹝二錢﹞黃芩﹝炒一錢﹞人參半夏山梔子牡丹皮﹝各七分﹞甘艸上銼﹐加生薑水煎服。

加味逍遙散

治婦人肝脾血虛﹐濕熱流注下部﹐陰內潰爛癢﹐發熱晡熱寒熱等證。

當歸芍藥白術﹝炒﹞茯苓甘艸﹝炙﹐各一錢﹞山梔牡丹皮柴胡﹝各五分﹞上銼﹐水煎服﹐外以鶴虱艸煎湯洗。

菖蒲散

治婦人陰戶腫痛﹐月水澀滯。

菖蒲當歸﹝各一兩﹐炒﹞秦艽﹝一兩﹞吳茱萸﹝制﹐五錢﹞上爲末﹐每服五錢﹐空心蔥湯調下﹐或水煎服。﹝陰戶屬厥陰﹐腫痛則气壅血聚﹐故用此四味以行心肝之气血耳﹐尢妙在蔥湯﹞

麻黃湯洗方

治婦人陰腫﹐或瘡爛。

麻黃黃連蛇牀子﹝各一兩﹞北艾葉﹝一兩半﹞烏梅﹝十个﹞上銼細﹐以水一斗﹐煮取五升﹐去滓熱洗﹐避風冷。﹝其妙又在麻黃﹐以麻黃气悍﹐能開竅而通气也﹐艾葉暖其下﹐以其瘡爛﹐故又佐以連﹑牀﹑烏梅云﹞

經心錄方

治婦人陰中腫痛不可忍。

艾葉﹝五兩﹞防風﹝三兩﹞大戟﹝二兩﹞上銼細﹐以水一斗﹐煮取五升﹐熱洗﹐日三次﹐宜避風冷。﹝陰腫者﹐肝木之風也﹐以防風瀉肝木之風邪﹐以艾葉溫厥陰之結气﹐大戟瀉腫消毒﹐故加之﹞

白礬散

治婦人陰腫堅痛。﹝治熱腫﹞白礬﹝半兩﹞甘艸﹝半分﹐生﹞大黃﹝一分﹞上爲末﹐水和丸如棗大﹐綿裹納陰中﹐日兩換﹐以愈爲度。

黑白散

治婦人陰中腫痛。

小麥朴硝白礬五倍子蔥白煎湯頻洗。

枳橘熨

治婦人陰腫如石﹐﹝如石者﹐气凝血滯也﹐厥陰之經環陰器﹐用此熨之﹐是行其气耳﹞痛不可忍﹐二便不利。

枳實陳皮﹝各四兩﹞上二味﹐炒令香熱﹐以絹袋盛之﹐徧身從上至下﹐及陰腫處﹐頻頻熨之﹐冷則又換﹐直至喉中覺枳實气﹐則痛止腫消便利矣。

雜方

治婦人陰中腫痛。

用枳實半斤切碎﹐炒熱﹐布裹包熨之﹐冷卽易﹐一方用枳殼。一方用鐵精粉敷上。

一方以甘菊苗研爛﹐百沸湯淋洗燻浸。一方用馬鞭艸搗爛塗之﹐﹝鐵精平肝熱﹐甘菊淸肝熱而散﹐馬鞭艸散肝血﹞

﹝卷之七前陰諸疾門﹞治陰癢生虫

大黃散

治婦人陰癢。﹝陰癢總是心肝二火遊行﹞大黃﹝微炒﹞黃芩黃﹝炙﹐各一兩﹞赤芍藥元參丹參山茱萸蛇牀子﹝各半兩﹞上爲細末﹐每服二錢﹐食前溫酒調服。

硫鯉丸

治陰中生虫﹐亦治茄子疾。﹝生虫由穢惡不潔﹐外治無非殺虫﹐內治無非淸火養陰﹞大鯉魚一个﹐去頭皮﹐入硫黃一兩﹐黃泥固﹐用火煙盡﹐爲末﹐米糊丸﹐如桐子大﹐每服二十丸﹐溫酒下。

廣濟方

療婦人陰癢不止。

蚺蛇膽雄黃硫黃朱砂硝石蕪荑﹝各半兩﹞藜蘆﹝二錢半﹞上爲細末﹐以臘月豬脂和如膏﹐用故布作纏子﹐如指長一寸半﹐以藥塗上﹐納陰中﹐日一易之﹐易時宜用花椒根三五兩﹐水煮稍熱洗﹐幹拭納之。﹝先師云﹐一婦患此﹐日用熱水洗滌數次﹐百方不效﹐後隨夫任至山東﹐食小米飯數月而愈﹐豈亦補土而制濕歟﹖觀此則治法又須補脾燥濕矣﹐姑試之﹞

一方

治陰中生細虫﹐癢不可忍﹐若食人臟腑﹐卽死。

梓樹皮﹝焙榦爲末﹐二錢﹞枯礬﹝五分﹞麝香﹝少許﹞上和一處﹐研勻敷之﹐立效。

又方

桃仁﹑雄黃研勻納陰中﹐乃服淸肝解郁之藥。

又方

蛇牀子﹑白礬煎水﹐淋洗卽止。

又方

野狼牙﹝二兩細銼﹞蛇牀子﹝三兩﹞﹐以米三升﹐煮汁沸熱洗。

又方

取牛肝或豬肝截五寸﹐繩緊納陰中半日﹐虫入肝﹐取出立效。

又方

取雞肝乘熱納陰中﹐如有虫﹐當盡下。

又方

新桃葉搗爛﹐綿裹納陰中﹐日三兩易。

又方

生艾汁調雄黃末﹐燒煙燻之﹐更用雄黃末納陰中。

聖惠方

療陰中有虫﹐癢且痛﹐目腫身黃﹐欲得男子﹐漏血下白﹐少气思美食。

用鯉魚長一尺﹐去頭肉﹐取骨搗末﹐熬黃黑﹐以豬脂和﹐以絹袋盛﹐如常法納陰中﹐至痛處卽止﹐虫當自出。

崔氏療陰癢不可忍方

杏仁燒作灰﹐乘熱綿裹納陰中﹐日二易之。

又方

蒜煮湯洗之。

又方

枸杞根煎湯洗。

又方

小薊不拘多少﹐水煎作湯熱洗﹐日三次。

﹝卷之七前陰諸疾門﹞治陰戶生瘡

補心湯

治婦人陰戶生瘡﹐名曰瘡﹐或痛或癢﹐如虫行狀﹐膿水淋瀝﹐陰蝕已盡﹐治之當補心養胃。﹝湯名補心﹐我不知其所以補﹖能治陰瘡﹐我不知其所以治﹖當問之知者﹞人參茯苓前胡半夏﹝湯泡七次﹞川芎﹝各七錢半﹞陳皮枳殼﹝去穣﹐麩炒﹞紫蘇桔梗漧薑甘艸﹝各五錢﹞當歸白芍藥﹝各一兩﹞熟地黃﹝一兩半﹞上銼﹐每服四錢﹐加姜棗煎服。如濕熱有虫者﹐去姜﹑蘇﹑參﹑梗四味﹐加苦參﹑北艾﹑桃仁﹑吳茱萸水炒黃連。

藿香養胃湯

治陽明經虛﹐不榮肌肉﹐陰中生瘡不愈。﹝此名養胃固宜﹐第以陰中生瘡﹐而歸之陽明經虛﹐豈以上失生气而自腐歟﹖以此而推﹐則食小米而陰乃愈者﹐亦此意也﹞藿香薏苡仁神曲﹝炒﹞烏藥﹝去木﹞砂仁半夏曲茯苓白術人參﹝各五分﹞蓽澄茄甘艸﹝各三分半﹞上銼﹐姜棗煎服。

一方

治陰內生瘡﹐膿水淋瀝﹐或癢痛。﹝此方淸熱導濕﹐活血排膿生肌﹐乃太陰陽明少陰厥陰正法也﹞升麻白芷黃連木通當歸川芎白術茯苓上銼﹐水煎服﹐更用塌腫湯浴洗。

塌腫湯

治婦人陰戶生瘡或癢痛﹐或膿水淋瀝。

甘艸漧漆﹝各三錢﹞生地黃黃芩當歸川芎﹝各二錢﹞鱉甲﹝炙﹐五分﹞上銼作一劑﹐用水數碗煎數沸﹐去滓﹐時常洗患處。

治陰瘡方

蕪荑川芎黃芩甘艸黃連白芷附子礬石雄黃﹝各六銖﹞上咀﹐取豬脂四兩﹐合煎敷之。

治婦人陰瘡與男子妒精瘡大同小異方

黃丹枯白礬蓄本﹝各一兩﹞荊芥蛇牀子﹝研極細﹞白蛇皮﹝一條﹐燒灰﹞硫黃﹝各半兩﹞上爲細末﹐另以荊芥﹑蛇牀子煎湯溫洗﹐軟帛滲幹﹐淸油調塗。如瘡濕﹐榦末摻之。

治疳瘡方

因月後便行房﹐致成湛濁﹝湛濁爲經事斷續不了了也﹞﹐伏流陰道﹐疳瘡遂生﹐瘙癢無時﹐生用胡椒﹑蔥白作湯﹐一日兩三度淋洗﹐卻服後藥。

黃﹝鹽水炙﹞菟絲子﹝酒浸蒸﹞沙苑蒺藜﹝炒﹞黑牽牛﹝以補藥配牽牛﹐以燥濕合通利﹐何也﹞赤石脂龍骨上爲末﹐煉蜜丸﹐桐子大﹐每服二十丸﹐燕窩蒸酒澄上淸者吞下。﹝燕窩酒奇﹞

黃芩湯洗方

療婦人陰中生瘡。﹝活血淸熱﹐燥濕殺虫﹞當歸大黃黃芩川芎雄黃礬石﹝各二分﹞黃連﹝一分﹐凡方中有云分者﹐音作忿﹐每一分﹐二錢半也。﹞上切﹐以水五升﹐取四升﹐洗瘡﹐日三度。

雄黃散

﹝活血開結殺虫﹞雄黃川芎當歸北細辛川椒藜蘆辰砂上爲末﹐綿裹納陰中﹐又敷外瘡上﹐忌如常法。

當歸湯

治陰蝕。

當歸川芎芍藥甘艸﹝各二兩﹞地楡﹝三兩﹞一方有蛇牀子﹐不用川芎。

上細切﹐以水五升﹐煮取三升﹐去滓燻洗﹐日三夜二。

又方

﹝燥濕生肌﹞五倍子甘艸滑石黃丹﹝各等分﹞上爲末﹐先以甘艸湯洗﹐然後敷之。

肘後方

治婦人陰戶生瘡﹐作癢或痛。﹝燥濕殺虫﹞杏仁﹝炒﹞雄黃白礬﹝各五錢﹞麝香﹝二分﹞上爲細末﹐敷入陰中。一方單用硫黃研細﹐敷之亦效。

銅綠散

治男婦陰部濕淹瘡。﹝燥濕去腐生肌﹞五倍子﹝五錢﹞白礬﹝一錢﹞乳香﹝五分﹞輕粉﹝一字﹞銅綠﹝少許﹞上爲末﹐洗淨摻之。

麝香杏仁散

治婦人陰瘡。﹝入肝開竅殺虫﹞麝香﹝少許﹞杏仁﹝不拘多少﹐燒存性﹞上爲細末﹐如瘡口深﹐用小絹袋子二个﹐盛藥滿﹐系口﹐臨上牀炙熱﹐安在陰中﹐立愈。

柏蛤散

治下疳濕瘡。

黃柏﹝以磁鋒刮末﹞蛤粉﹝各等分﹞上摻上卽愈。蓋黃柏去熱﹐蛤粉燥濕故也。

又方

平胃散加貫眾末﹝貫眾殺虫除熱﹞﹐每服二錢﹐煮熟豬肝拌藥﹐納陰戶﹐數日可安。

﹝卷之七前陰諸疾門﹞治陰痔

治婦人陰中生痔方

九竅有肉突出者皆名爲痔。﹝肉突爲痔﹐人嘗未諳﹐烏頭醋洗﹐亦所未知﹞用烏頭七个燒存性﹐用小瓦罐盛釅醋淬之﹐乘熱燻﹐候通手沃之良。

洗方

治茄子疾。

茄皮白礬馬椿頭根朴硝澤蘭鍛石﹝炒少許﹞上煮﹐水燻洗。

敷藥

治茄子疾。

朴硝爲末﹐黃荊柴燒瀝調敷﹐或濃鐵漿水調敷。

又方

治茄子疾﹐心躁連綿﹐黃水易治﹐白水難愈。

用生枳殼爲散﹐煎湯燻洗。卻用綿帛包枳殼滓﹐納入陰中﹐卽日漸消。

﹝卷之七前陰諸疾門﹞治陰挺下脫

當歸散

治婦人陰中突出一物﹐長五六寸﹐名陰挺﹐又名疝。

當歸黃芩﹝各二兩﹞牡蠣﹝一兩半﹞皮﹝炙一兩﹞赤芍藥﹝五錢﹞上爲末﹐每服二錢﹐食前溫酒調下﹐滚湯亦可。如不應﹐更以補中益气湯﹐倍加升麻﹑柴胡兼服之。

又方

治陰挺。﹝治在肝﹞當歸穿山甲蒲黃﹝炒各半兩﹞辰砂﹝一錢﹞麝香﹝少許﹞上爲末﹐每服二錢﹐酒調下尢效。

三茱丸

治陰中生一物所大牽引﹐腰腹膨脹﹐痛至甚﹐不思飲食﹐皆因多服熱藥及煎爆﹐或犯非理房事﹐兼意淫不遂﹐名陰挺。

食茱萸吳茱萸﹝湯浸﹐微炒﹞山茱萸肉舶上香白蒺藜桔梗﹝慢火炒﹞靑皮﹝去白﹐各一兩﹞五味子海藻﹝洗焙﹞大腹皮﹝酒洗﹐曬漧﹞川楝子﹝去核﹞玄胡索﹝各一兩二錢半﹞上爲末﹐酒糊丸﹐如桐子大﹐每服三十五丸﹐木通湯下。下虛加川烏炮去皮﹐肉桂去粗皮﹐各一兩﹔腰腹痛甚﹐加桃仁去皮尖﹑麩炒別研﹐靑皮去白﹐枳實去穣﹐各一兩﹐眞南木香七錢半﹐服之。一方每服二錢﹐生地黃湯調﹐仍用金毛狗脊﹑五倍子﹑白礬﹑水楊根﹑魚鮏艸﹑山黃連各一兩爲散﹐分作四服﹐以有嘴瓦罐煎熟﹐預以銀錫作一長小筒﹐下透罐嘴﹐嘴上貫挺上﹐先燻後洗﹐立效。更服白薇散﹑淩霄花少許煎。

一撚金丸

服前藥未效﹐卻用此。﹝此是肝家藥﹞玄胡索舶上香吳茱萸﹝炒﹞川楝子﹝去核﹞靑木香﹝各二兩﹞上爲末﹐粳米飯糊丸﹐如桐子大﹐每服三十五丸﹐空心木通湯服。又用梅花腦子半錢﹐鐵孕粉一錢﹐水調刷上﹝腦子辛涼透髓﹐鐵粉以金平肝﹐散而制之﹐誠治法之正也﹞。如陰畔生﹐以涼血餘每服三錢﹐加淩霄花少許煎﹐空心服﹐立效。

治婦人陰挺出下脫方

桂心﹝一方作川椒﹞吳茱萸﹝一兩﹐生用﹞戎鹽﹝二兩﹞上藥並炒令色變﹐搗羅爲末﹐以綿裹如指大﹐納陰中﹐日再易之﹐甚妙。

又方

川椒川烏頭﹝並生用﹞白及﹝各半兩﹞上搗羅爲末﹐綿裹一錢納陰中﹐深三寸﹐腹中熱卽止﹐來日再用之。

又方

蛇牀子﹝五兩﹞烏梅﹝二七枚﹞以水五升﹐煮取三升﹐去滓﹐稍熱洗之﹐每日夜三五度用。

又方

硫黃烏賊骨﹝各半兩﹞搗羅爲末敷之。

又方

鐵精細研﹐以羊脂調﹐布裹炙熱熨之﹐以瘥爲度。

又方

用羊脂煎令適暖﹐取塗上﹐以鐵精敷之﹐多少令調﹐以火炙布暖熨肛上﹐漸塗納之﹐然後末磁石酒服方寸匕﹐日三。

燻洗法

用荊芥穗﹑臭椿樹皮﹑藿香葉煎湯﹐燻洗卽入。

托藥

用蓖麻子葉有九角者好﹐飛過白礬爲末﹐以紙片攤藥托入。

摻藥

先以淡竹根煎湯洗﹐仍用五倍子﹑白礬爲末﹐幹摻立效。

敷藥

用溫鹽水洗軟﹐卻用五靈脂燒煙燻﹐次用蓖麻子研爛﹐塗上吸入﹐如入卽洗去。

﹝卷之七前陰諸疾門﹞治陰冷

五加皮浸酒方

治婦人癖瘦陰冷。﹝總是寒者溫之﹐而地骨﹑天門又所以淸上而實下也﹞五加皮漧薑丹參蛇牀子熟地黃杜仲﹝各三兩﹞地骨皮天門冬﹝各一兩﹞鐘乳粉﹝四兩﹞上銼碎﹐以生絹袋盛﹐用酒十五斤﹐漬二宿﹐每服一盞﹐空心食前飲之一方用枸杞子﹐無地骨皮。﹝枸杞尢佳﹞

八味丸

治血弱不能榮養臟腑﹐津液枯澀﹐風寒客於子髒﹐以致陰冷。

熟地黃﹝半斤﹐杵膏﹞山茱萸幹山藥﹝各四兩﹞牡丹皮白茯苓澤瀉﹝各三兩﹞肉桂附子﹝各一兩﹞上爲末﹐和地黃膏﹐加煉蜜爲丸﹐如桐子大﹐每服七八十丸﹐空心食前白滚湯下。

治婦人陰冷方

遠志漧薑蓮花﹝各半兩﹞蛇牀子五味子﹝各一兩﹞上搗羅爲末﹐每用兼以兔糞塗陰門﹐用綿裹一錢﹐納陰中﹐熱卽爲效。

又方

蛇牀子吳茱萸甜葶藶﹝各半兩﹞沒石子﹝一枚﹞上爲末﹐綿裹棗許大﹐納陰中﹐令腹內熱爲度。

又方

蛇牀子﹝一兩﹞吳茱萸﹝一兩半﹐生用﹞一方用麝香。上爲末﹐煉蜜丸﹐如酸棗大﹐以綿裹納陰中﹐下惡物爲度。

溫中坐藥

用蛇牀子爲末﹐白粉少許﹐和勻﹐如棗大﹐綿裹納之﹐自然溫熱有效。

又方

吳茱萸入牛膽中令滿﹐陰漧百日﹐每取二十粒﹐研碎﹐帛裹納陰中﹐良久如火熱。

﹝卷之七前陰諸疾門﹞治交接出血作痛

千金方

治女人交接出血。﹝溫養其陰﹐則陽舒而受矣﹐蓋寒則气閉﹐故致傷焉﹞桂心伏龍肝﹝各五錢﹞上爲末﹐酒服方寸匕﹐瘥止。

又方

黃連﹝六分﹞牛膝甘艸﹝各四分﹐每一分二錢半也﹞上細切﹐以水四升﹐煮取二升洗﹐日三四度瘥。

又方

亂髮靑皮二味燒灰敷之。

又方

用熟艾緊裹一團﹐然後以綿裹納陰中。

集驗方

療女人交接﹐陽道違理﹐及他物所傷犯。血流瀝不止者﹐取釜底墨斷葫蘆塗藥納之。﹝以何物調塗之﹞

又方

療童女交接﹐陽道違理﹐血出不止﹐用燒發並靑布末﹐爲粉塗之。一方割雞冠血塗之。一方以赤石脂末摻之。一方五倍子末幹摻亦良。

小戶嫁痛方

﹝按此方嫁痛之故﹐乃肝陽不足﹐宜養肝之陽﹐以陰主合﹐陽主開也﹞甘艸生薑﹝各五分﹞白芍藥﹝四分﹞桂心﹝二分﹞上銼﹐以水二升﹐煎三四沸服。

又方

海螵蛸燒爲末﹐酒調服方寸匕﹐日三服。

又方

小麥﹑甘艸二味﹐各等分﹐煎湯洗甚效。

﹝卷之七前陰諸疾門﹞治傷丈夫頭痛

集驗方

治女人傷丈夫四肢沈重﹐噓吸頭痛。﹝傷丈夫則淫欲過也﹐或肝陰不足歟﹖此方旣補肝陰﹐復壯肝气﹐服之自效﹞生地黃﹝八兩﹞芍藥﹝五兩﹞甘艸﹝三兩﹞香豉﹝一升﹞蔥白﹝一斤﹞生薑﹝四兩﹞上以水七升﹐煮取二升半﹐分三服﹐不得重作﹐忌房事。

桑白皮湯

治婦人傷丈夫苦頭痛﹐欲嘔悶。﹝此溫中藥也﹐於治嘔悶固宜﹐至頭痛而用桑皮﹐則莫爲之解﹞桑白皮﹝半兩﹞漧薑﹝一絮﹞桂心﹝五寸﹞大棗﹝二十枚﹞上切﹐以酒一斗﹐煮三四沸﹐去滓﹐分溫服﹐衣適濃薄﹐毋令汗出。

﹝卷之七前陰諸疾門﹞附治腳癬

金蓮穩步膏

治婦人腳趾縫壞痛。

黃連黃柏黃丹荊芥﹝微炒﹐各等分﹞上爲細末﹐摻腳趾縫內﹐布紮縛﹐自然平穩不痛。

卷之八胎前門上

﹝卷之八胎前門上﹞論胎屬十二經所養

虞氏

曰﹕脈經云﹐診其脈﹐手少陰之脈動甚者﹝手少陰動脈﹐診在神門﹐於左右手掌後內側橫紋下﹐與關相對者是﹞﹐妊子也。蓋手少陰心脈也﹐心主血脈故也﹐又腎爲胞門﹑子戶﹐尺中腎脈﹝尺脈更眞﹞﹐按之不絕﹐當妊子也。又曰﹕婦人妊娠﹑一月之時﹐足厥陰脈養之﹐二月足少陽脈養之﹐三月手少陰脈養之﹐四月手少陽脈養之﹐五月足太陰脈養之﹐六月足陽明脈養之﹐七月手太陰脈養之﹐八月手陽明脈養之﹐九月足少陰脈養之﹐十月足太陽脈養之﹐是以諸經脈﹐各養三十日也。若夫至期當養之經﹐虛實不調﹐則胎孕爲之不安﹐甚則下血而墮矣。夫手足十二經﹐气血盈虧不同﹐如手足厥陰﹑太陽少气多血﹐手足太陰﹑少陰少血多气﹐手足少陽气多血少﹐手足陽明气盛血多﹐安胎之法﹐宜各按月根據經﹐視其气血虛實而調之﹐庶無胎墮之患。其或感冒風寒﹐別生異證﹐又宜各按法而調治之。﹝如此治皆得法﹞

﹝卷之八胎前門上﹞論治胎產三禁

潔古

云﹕治胎產之病﹐從厥陰經論之﹐是祖气生化之源也﹝厥陰肝木乃風化之始﹐故曰化之源﹐而祖气乃天眞之气﹐非穀气也。東方生風﹐風生虫﹐人亦虫也﹐故從厥陰風木論之﹞。厥陰與少陽相爲表裏﹐故治法﹐無犯胃气﹐及上二焦。有三禁﹐不可汗﹐不可下﹐不可利小便﹐發汗則傷上焦之陽﹐利大便則脈數而動脾﹐利小便則內亡津液﹐胃中枯燥。制藥之法﹐能不犯此三禁﹐則榮衛自和﹐而寒熱止矣。如發渴則白虎﹐气弱則黃﹐血刺痛而和以當歸﹐腹中疼而加之芍藥。大抵產病天行﹐從增損柴胡﹔雜證﹐從增損四物﹐宜詳察脈證而用之。

﹝卷之八胎前門上﹞論胎前調理法

集略

云﹕母之腎臟系於胎﹐是母之眞气子之所賴也。受妊之後﹐宜令鎭靜﹐則血气安和﹐須內遠七情﹐外薄五味﹐大冷大熱之物﹐皆在所禁﹐使霧露風邪﹐不得投間而入﹐亦不得交合陰陽﹐觸動欲火。務謹節飲食﹐若食兔缺唇﹐食犬無聲﹐食雜魚而致瘡癬﹔心气大驚而癲疾﹐腎气下足而解顱﹐脾气不和而羸瘦﹐心气虛乏而神不足﹐兒從母气﹐不可不愼也﹝心藏神﹐腎主骨﹐脾主肉﹐故云然﹞。苟無胎痛﹑胎動﹑瀉痢﹐及風寒外邪﹐不可輕易服藥﹝胎前藥﹐最忌羣隊﹐故不必多﹞。不得已﹐在審度疾勢輕重﹐藥性髙下﹐不必多品。然父少母老﹐產女必羸﹔母壯父衰﹐生男必弱﹝出遺書﹐乃至言也﹞。气受偏瘁﹐與之補之﹐補羸女則養血壯脾﹐補弱男則壯脾節色﹔羸女宜及時而嫁﹐弱男及待壯而婚。昔人論年老有子者﹐男不過八八﹐女不過七七﹐則知血气在人﹐固自有量﹐夫豈逃陰陽之至數哉。﹝知七損八益之理者﹐能道此﹞

﹝卷之八胎前門上﹞論胎前用藥法

丹溪

曰﹕胎前當淸熱養血﹝气實者﹐宜淸熱養血﹔气滯者﹐宜理气安胎﹔气虛者宜補﹞。

產婦因火逼動胎﹐逆上作喘急者﹐急用條芩﹑香附之類﹐爲末調下。條芩水中取沈者爲佳。黃芩安胎﹐乃上中二焦藥﹐能降火下行。

天行不息﹐所以生生而無窮。茺蔚子治血行气﹐有補陰之妙﹐命名益母﹐以其行中有補也。

故曰胎前無滯﹐產後無虛。難產可煎作膏。條芩﹑白術乃安胎之聖藥﹐俗以黃芩爲寒而不用﹐反謂溫熱藥能養胎。殊不知胎孕宜淸熱養血﹐使血循經而不妄行﹐乃能養胎﹐懷娠嗜物﹐乃一臟之虛﹐如愛酸物﹐乃肝臟不能養胎而虛也。有孕八九个月﹐必用順气﹐須用枳殼紫蘇梗。

﹝卷之八胎前門上﹞孕婦食忌

雞肉合糯米食﹐令子生寸白虫。食犬肉﹐令子無聲。鯉魚同雞子食﹐令子生疳﹐多瘡。食兔肉﹐令子缺唇。食羊肝﹐令子多厄。食鱉肉﹐令子項短縮頸。雞子與桑堪同食﹐令子倒生﹐心寒。鮮魚同田雞食﹐令子喑啞。雀肉同豆醬食。令子面生黑子。

食螃蟹﹐令子橫生。食生薑﹐令子多指。食冰漿﹐令絕產。食雀肉飲酒﹐令子多淫無恥。食慈菇﹐消胎气。食驢馬肉﹐過月難產。豆醬合藿香食之﹐墮胎。食山羊肉﹐令子多病。食鰍無鱗魚﹐難產。食諸般菌﹐生子驚風而夭。食雀腦﹐令子患雀目。

﹝卷之八胎前門上﹞孕婦藥忌

歌

曰﹕斑水蛭及虻虫﹐烏頭附子配天雄﹐野葛水銀並巴豆﹐牛膝薏苡與蜈蚣﹐三稜代赭芫花麝﹐大戟蛇脫黃雌雄﹐牙硝芒硝丹皮桂﹐槐花牽牛皂角同﹐半夏南星與通艸﹐瞿麥漧薑桃仁通﹐砂漧漆蟹腳爪﹐地膽茅根莫用好。﹝此藥外﹐或有未盡者﹐可以類推﹞

﹝卷之八胎前門上﹞孕婦起居忌

便產須知

云﹕勿亂服藥﹐勿過飲酒﹐勿妄鍼灸﹐弗向非常地便﹔勿舉重登髙涉險﹐心有大驚﹐犯之產難﹐子必癲癇﹔勿多睡臥﹐時時行步﹔勿勞力過傷﹐使腎气不足﹐生子解顱﹐腦破下合﹔衣毋太溫﹐食毋太飽﹐若脾胃不和﹐榮衛虛怯﹐子必羸瘦多病。自家及鄰家修造動土﹐犯其胎气﹐令子破形殞命。刀犯者﹐形必傷﹔泥犯者﹐竅必塞﹔打擊者﹐色靑黯﹔緊縛者﹐相拘攣﹐有此等﹐驗如影響﹐切宜避之。

﹝卷之八胎前門上﹞候胎法

脈經

曰﹕婦人懷軀七月﹐而不可知﹐時時衄血而轉筋者﹐此爲軀也﹐衄時嚏而動者﹐非軀也。《素問》曰﹕婦人足少陰脈動甚者﹐妊子也。陰搏陽別﹐謂之有子。﹝王注云﹕陰﹐謂尺中也﹐搏﹐謂搏觸於手也﹐此脈搏擊﹐與寸脈殊別﹐則謂有孕之兆。﹞﹝《素問》以足少陰脈動甚爲有妊﹐《脈經》以手少陰脈動甚爲有妊﹐豈心腎同一診耶﹖此只言《素問》﹐蓋亦有見﹞

脈經

曰﹕妊脈初時﹐寸微小﹐呼吸五至﹐三月而尺數也﹐脈滑疾重﹐以手按之散者﹐胎已三月也﹐脈重手按之﹐不散但疾不滑者﹐五月也。尺脈左偏大爲男﹐右偏大爲女﹐左右俱大﹐產二子﹐大者如實狀。﹝實字妙﹞婦人妊娠四月﹐欲知男女法﹐左疾爲男﹐右疾爲女﹐俱疾爲二子﹝王子亨云﹐妊娠三部俱滑而疾﹔在左爲男﹐在右爲女﹞﹝診在尺脈﹐的是至論。然於王子亨云說﹐亦爲稟濃者言﹞。遣妊娠人面南行﹐還復呼之﹐左回首者是男﹐右回首者是女。

看上圊時﹐夫從後急呼之﹐左回首者是男﹐右回首者是女也。

樓全善

云﹕按丹溪云﹐男受胎在左子宮﹐女受胎在右子宮﹐新言大契﹐是說也。蓋男受胎在左﹐則左重﹐故回首時﹐愼護重處而就左也﹔女胎在右則右重﹐故回首愼護重處而就右也。推之於脈﹐其義亦然﹐胎在左則血气護胎而盛於左﹐故脈亦從之﹐而左疾爲男﹐左大爲男也﹔胎在右則血气護胎而盛於右﹐故脈亦從之﹐而右疾爲女﹐右大爲女也。亦猶經云﹕陰搏陽別﹐謂之有子。言受胎處在臍腹之下﹐則血气護胎而盛於下﹐故陰之尺脈鼓搏有力﹐而與陽之寸脈殊別也。又如癰節發上﹐則血气從上﹐而寸脈盛﹐發下則血气從下﹐而尺脈盛﹐發左則血气從左。而左脈盛﹐發右則血气從右脈盛也﹐丹溪以左大順男。右大順女﹐爲醫人之左右手﹐蓋智者之一失也。﹝丹溪以此診男女之病。原不診產婦。須知之﹞

﹝卷之八胎前門上﹞診婦人有妊歌

肝藏血兮肺主气﹐血爲榮兮气爲衛﹐陰陽配偶不參差﹐兩髒通和皆類例。血衰气旺定無娠﹐血旺气衰應有體。寸微關滑尺帶數﹐流利往來並雀啄﹐小兒之脈已見形﹐數月懷耽猶未覺。左疾爲男右爲女。流利相通速來去﹐兩手關脈大相應。已形亦在前通語。左手帶縱兩个男﹐右手帶橫一雙女﹐左手脈逆生三男﹐右手脈順生三女。寸關尺部皆相應﹐一男一女分形證。有時子死母身存。或卽母亡存子命。往來三部通流利﹐滑數相參皆替替﹐陽實陰虛脈得明﹐徧滿胸膛皆逆气。左手太陽浮大男。右手太陰沈細女﹐諸陽爲男諸陰女﹐指下分明長取記。三部沈正等無疑﹐尺內不止眞胎婦﹐夫乘妻兮縱气霧﹐妻乘夫兮橫气助﹐子乘母兮逆气參﹐母乘子兮順气護。小兒日足胎成聚。身熱脈亂無所苦﹐汗出不食吐逆時﹐精神結備其中住﹐滑疾不散胎三月﹐但疾不散五月母﹐弦緊牢彊滑者安﹐沈細而微歸泉路。

﹝卷之八胎前門上﹞驗胎

神方驗胎散

婦人兩三个月﹐月經不行﹐疑是兩身﹐卻疑血滯﹐心煩寒熱恍惚﹐此藥可驗。

眞雀腦芎﹝一兩﹞當歸﹝全用﹐重一兩者只用七錢﹞上二味。爲細末﹐分作二服﹐濃煎好艾湯一盞調下。或好酒調服亦得。可待三兩个時辰間﹐覺臍腹微動仍頻﹐卽有胎也﹐動能卽愈﹐安穩無虞。如不是胎﹐卽不動。所滯惡物自行﹐母亦安也。如服藥下覺效。再煎紅花湯調下﹐必有神效。

驗胎方

經脈不行﹐已經三月者。

用川芎爲細末﹐濃煎艾葉湯﹐空心調下二錢。覺腹內微動﹐則有胎也﹐否則是經滯。

艾醋湯

如過月難明有無﹐或月數未足難明。

用好醋艾服半盞。後腹中翻﹐大痛是有孕﹐不爲痛定無。

探胎散

婦人胎气有無﹐疑似之間﹐以此探之﹐有胎則吐﹐無則不吐。

皂角﹝去皮﹞﹝皂角探胎﹐未有不吐﹐但恐胃弱之婦﹐卽無胎亦不免於吐耳﹞甘艸﹝炙﹐各一錢﹞黃連﹝五分﹞上爲細末﹐作一服﹐溫酒調服。

﹝卷之八胎前門上﹞逐月養胎法

北齊名醫徐之才云﹕妊娠一月名胎胚﹐飲食精熟﹐酸羹受禦﹐宜食大麥﹐毋食腥辛﹐是謂才正。妊娠一月﹐足厥陰脈養﹐不可鍼灸其經。﹝如大惇﹑行間﹑太衝﹑中封﹑五里﹑中等穴是也。﹞足厥陰內屬於肝﹐肝主筋及血﹐一月之時﹐血行痞澀﹐不爲力事﹐寢必安靜﹐無令恐畏。

妊娠二月名始膏﹐無食辛臊﹐居必靜處﹐男子勿勞﹐百節皆痛﹐是爲胎始結。妊娠二月﹐足少陽脈養﹐不可鍼灸其經。﹝如膽竅血墟﹑陽輔﹑絕骨﹑外丘﹑陽陵泉等穴是也﹞足少陽內屬於膽﹐膽主精﹐二月之時﹐兒精成於胞裏﹐當愼護勿驚動也。

妊娠三月名始胎﹐當此之時﹐未有定儀﹐見物而化﹐欲生男者﹐操弓矢﹐欲生女者﹐弄珠璣﹐欲子美好﹐數視璧玉﹐欲子賢良﹐端坐淸虛﹐是謂外角而內感者也。妊娠三月﹐手心主脈養﹐不可鍼灸其經﹐﹝如中衝﹑勞宮﹑大陵﹑內關﹑間使﹑門﹑曲澤等穴是也。﹞手心主內屬於心。毋悲哀思慮驚動。

妊娠四月﹐始受水精﹐以成血脈﹐食宜稻粳﹐羹宜魚雁﹐是謂盛血气﹐以通耳目﹐而行經絡。妊娠四月﹐手少陽脈養﹐不可鍼灸其經﹐如關衝﹑陽池﹑內關﹑三陽﹑天井﹑曲垣等穴是也。﹞手少陽內輸三焦﹐四月之時﹐兒六腑順成﹐當靜形體﹐和心志﹐節飲食。

妊娠五月﹐始受火精﹐以成其气﹐臥必晏起﹐沐浴浣衣﹐深其居處﹐濃其衣服﹐朝吸天光﹐以避寒殃﹐其食稻麥﹐其羹牛羊﹐和以茱萸﹐調以五味﹐是謂養气﹐以定五臟。妊娠五月﹐足太陰脈養﹐不可鍼灸其經﹐﹝隱白﹑大都﹑公孫﹑商丘﹑三陰交﹑漏谷﹑陰陵泉等穴是也。﹞足太陰內輸於脾﹐五月之時﹐兒四肢皆成﹐毋太饑﹐毋甚飽﹐毋食漧燥﹐毋自炙熱﹐毋太勞倦。

妊娠六月﹐始受金精﹐以成其筋﹐身欲微勞﹐無得靜處﹐出遊於野﹐數觀走犬﹑及視走馬﹐食宜鷙鳥猛獸之肉﹐是謂變腠理﹐紉筋以養其力﹐以堅背膂。妊娠六月﹐足陽明脈養﹐不可鍼灸其經﹐﹝如厲兌﹑丰隆﹑陰市﹑上下廉﹑三里等穴是也。﹞足陽明內屬於胃﹐主其口目﹐六月之時﹐兒口目皆成﹐調五味﹐食甘美﹐毋太飽。

妊娠七月﹐始受木精﹐以成其骨﹐勞身搖肢﹐無使定止﹐動作屈伸﹐以運血气﹐居處必燥﹐飲食避寒﹐常食稻粳﹐以密腠理﹐是謂養骨而堅齒。妊娠七月﹐手太陰脈養﹐不可鍼灸其經﹐如少商﹑魚際﹑列缺﹑尺澤﹑天府等穴是也。﹞手太陰內屬於肺﹐主皮毛﹐七月之時﹐兒皮毛已成﹐無大言﹐無號哭﹐無薄衣﹐無洗浴﹐無寒飲。

妊娠八月﹐始生土精﹐以成膚革﹐和心靜息﹐無使气極﹐是調密腠理﹐而光澤顏色。妊娠八月﹐手陽明脈養﹐不可鍼灸其經﹐﹝如商陽﹑二間﹑合谷﹑上下廉﹑三里﹑曲池﹑肩井﹑肩﹞等穴是也。手陽明內屬於大腸﹐主九竅﹐八月之時﹐兒九竅皆成﹐無食燥物﹐無輒失食﹐無忍大起。

妊娠九月﹐始受石精﹐以成皮毛﹐六腑百節﹐莫不畢備﹐飲醴食甘﹐緩帶自持而待之﹐是謂養毛髮﹐致才力。妊娠九月﹐足少陰脈養﹐不可鍼灸其經﹐﹝如湧泉﹑然谷﹑太溪﹑交信﹑築賓﹑伏澑等穴是也。﹞足少陰內屬於腎﹐腎主續縷﹐九月之時﹐兒脈續縷皆成﹐無處濕冷﹐無著炙衣。

妊娠十月﹐五臟俱備﹐六腑齊通﹐納天地气於丹田﹐故使關節人神皆備﹐但俟時而生。

妊娠一月始胚﹐二月始膏﹐三月始胞﹐四月形體成﹐五月能動﹐六月筋骨立﹐七月毛髮生﹐八月臟腑具﹐九月穀气入胃﹐十月諸神備﹐卽產矣﹐宜服滑胎藥﹐八月卽服。

烏雌雞湯

妊娠一月﹐陰陽新合爲胎﹐寒多爲痛﹐熱多卒驚﹐舉重腰痛﹐腹滿胞急﹐卒有所下﹐當預安之﹐宜服此。

烏雌雞﹝一隻﹐治如食法﹞茯苓阿膠﹝各二兩﹞吳茱萸﹝一升﹞人參麥門冬﹝五合﹐去心﹞白術芍藥﹝各三兩﹞甘艸生薑﹝各一兩﹞上咀﹐以水一斗二升煮雞汁﹐取六升﹐去雞下藥﹐煎取三升﹐納酒三升﹐並膠烊盡﹐取三升﹐每服一升﹐日三。

補胎湯

若曾傷一月胎者﹐當預服此。﹝胎始一月﹐生气方濃﹐傷之則薄矣﹐故用溫升之藥以助之﹐然於丹溪淸熱養血之語須活看﹞細辛﹝一兩﹞防風﹝一兩﹞漧地黃白術生薑﹝四兩﹞吳茱萸大麥﹝各五合﹞烏梅﹝一升﹞上咀﹐以水七升﹐煮取二升半﹐分三服﹐先食服。寒多者﹐倍細辛﹑茱萸﹔熱多渴者﹐去之﹐加栝蔞根二兩。若有所思﹐加柏子﹑人參。一方有人參一兩。

艾葉湯

妊娠二月﹐陰陽踞經﹐有寒多壞不成﹐有熱卽萎悴﹐中風寒有所動搖﹐心滿臍下懸急﹐腰背彊痛﹐卒有所下﹐乍寒乍熱﹐宜服此。

艾葉丹參當歸麻黃﹝各二兩﹞﹝麻黃之用﹐非果有風寒者不可﹐卽果有風寒﹐體虛者亦不可﹐宜酌之﹞人參阿膠﹝各三兩﹞甘艸﹝一兩﹞生薑﹝六兩﹞大棗﹝十二枚﹞上咀﹐以酒三升﹐水一斗煮減半﹐去滓﹐納膠煎取三升﹐分三服。一方用烏雌雞一隻煮汁﹐並頭血煎藥。

黃連湯

若曾傷二月胎者﹐當預服此。

黃連人參﹝各一兩﹞吳茱萸﹝五合﹞生薑﹝三兩﹞生地黃﹝五兩﹞﹝生地爲君﹐黃連爲臣﹐似太寒矣﹔而又佐以姜﹑茱﹐豈非中和之劑乎﹖至於酢漿煮法﹐並晝夜服法﹐俱佳﹞一方用阿膠。一方用當歸﹝半兩﹞。

上咀﹐以酢漿七升煮取三升﹐分四服﹐日三夜一﹐十日一修合。若頗覺不安﹐加烏梅一升﹐水煎不用漿。

雄鷄湯

妊娠三月爲定形﹐有寒大便靑﹐有熱小便難﹐不赤卽黃﹐卒驚恐憂愁嗔怒喜頓僕﹐動於經脈﹐腹滿﹐繞臍苦痛﹐或腰背﹐卒有所下﹐宜服此。

雄鷄﹝一隻﹐治如食法﹞黃芩白術生薑﹝各一兩﹞麥門冬﹝五合﹞芍藥人參茯苓甘艸阿膠﹝各二兩﹞大棗﹝十二枚﹐劈﹞上銼咀﹐以水一斗三升煮雞減半﹐出雞納藥﹐煮取半﹐納淸酒三升並膠﹐煎取三升﹐分三服﹐一日令盡。一方用當歸﹑川芎各二兩﹐不用黃芩﹑生薑。

茯神湯

若曾傷三月胎者﹐當預服此。

茯神丹參龍骨﹝各一兩﹞人參當歸阿膠甘艸﹝各一兩﹞大棗﹝二十一枚﹐劈﹞赤小豆﹝二十粒﹞上咀﹐以酢漿一斗煮取三升﹐分四服﹐先食服﹐七日後服一劑。腰痛者﹐加桑寄生二兩。深師有薤白二兩﹐麻子一升。

菊花湯

妊娠四月有寒﹐心下慍慍欲嘔﹐胸膈滿﹐不欲食﹐有熱﹐小便難﹐數數如淋﹐臍下苦急。卒風寒﹐頸項彊痛﹐寒熱﹔或驚動身軀﹐腰背腹痛﹐往來有時﹐胎上迫胸﹐心煩不得安﹐卒有所下﹐宜服此。

菊花﹝雞子大一枚﹞麥門冬﹝一升﹞人參﹝一兩半﹞甘艸當歸﹝各二兩﹞麻黃阿膠﹝各二兩﹞半夏﹝四兩﹞生薑﹝五兩﹞大棗﹝十二枚﹞上咀﹐以水八升﹐煮減半﹐納淸酒三升並阿膠煎取三升﹐分三服﹐溫臥當汗﹐以粉粉之。護風寒四五日。一方用烏雌雞一隻﹐煮汁煎藥。

﹝有寒﹐有熱﹐卒風寒﹐或驚動﹐是四矣﹐而以一方治之﹐何耶﹖總之有人參﹑麥門﹑歸﹑甘等藥﹐以植其本﹐則𨿽有雜癥之來﹐余藥自能制之﹞

調中湯

若曾傷四月胎者﹐當預服此。

白術枳實李根白皮濃朴柴胡﹝各三兩﹞白芍藥生薑﹝各四兩﹞當歸﹝一兩半﹞川芎續斷甘艸﹝各一兩﹞烏梅﹝一升﹞上咀﹐以水一斗煮取三升﹐分四服﹐日三夜一﹐八日後復服一劑。

阿膠湯

妊娠五月﹐有熱﹐苦頭眩心亂嘔吐﹐有寒﹐苦腹滿痛﹐小便數﹐卒有恐怖﹐四肢疼痛﹐寒熱﹐胎動無常處﹐腹痛悶頓欲僕﹐卒有所下﹐宜服此。

阿膠﹝四兩﹞人參﹝一兩﹞當歸芍藥甘艸黃芩﹝各二兩﹞麥門冬﹝一升﹞吳茱萸﹝七合﹞旋復花﹝二合﹞生薑﹝六兩﹞上咀﹐以水九升煮藥減半﹐納淸酒三升並膠﹐微火煎取三升半﹐分四服﹐日三夜一﹐先食服﹐便愈﹐不瘥再服。一方用烏雌雞一隻﹐割取咽血﹐納酒中﹐以水煮雞汁煎減半﹐納酒並膠﹐煎取三升半﹐分四服。

安中湯

若曾傷五月胎者﹐當預服此。

黃芩﹝一兩﹞當歸川芎漧地黃人參﹝各二兩﹞甘艸芍藥﹝各三兩﹞麥門冬五味子大麻仁﹝各五合﹞生薑﹝六兩﹞大棗﹝三十五枚﹞上咀﹐以水七升﹐淸酒五升﹐煮取三升半﹐分四服﹐日三夜一﹐七日復服一劑。

麥門冬湯

妊娠六月﹐卒有所動不安﹐寒熱往來﹐腹內脹滿﹐身體腫﹐驚怖﹐忽有所下﹐腹痛如欲產﹐手足煩疼﹐宜服此。﹝此方似與驚怖卒有所下以下諸癥相宜﹐若腹滿體腫﹐自有正方﹞麥門冬﹝一升﹞人參甘艸黃芩﹝各二兩﹞漧地黃﹝三兩﹞阿膠﹝四兩﹞生薑﹝六兩﹞大棗﹝十五枚﹞上以水七升煮減半﹐納淸酒二升半膠﹐煎取三升﹐分三服﹐中間進糜粥。一方用烏雌雞一隻﹐煮汁煎藥。

柴胡湯

若曾傷六月胎者﹐當預服此。

柴胡﹝四兩﹞漧地黃﹝五兩﹞白術芍藥﹝一作紫葳﹞川芎麥門冬甘艸﹝各二兩﹞蓯蓉﹝一兩﹞生薑﹝六兩﹞大棗﹝三十枚﹞一方有黃芩二兩。

上以水一斗煮取三升﹐分四服﹐日三夜一﹐中間進糜粥﹐勿食生冷﹐及堅硬之物﹐七日更服一劑。

蔥白湯

妊娠七月﹐忽驚恐搖動﹐腹痛﹐卒有所下﹐手足厥冷﹐脈若傷寒煩熱﹐腹滿气短﹐常苦頸項及腰背彊。

蔥白﹝三四寸長﹐十四莖﹞黃當歸甘艸﹝各三兩﹞人參﹝一兩半﹞黃芩﹝一兩﹞阿膠﹝四兩﹞麥門冬半夏﹝各一升﹞生薑﹝八兩﹞﹝此方妙在生薑八兩﹐然非眞若傷寒煩熱﹐气血兩虛者﹐不可輕用﹞旋復花﹝二合﹞上咀﹐以水二升煮減半﹐納淸酒三升及膠﹐煎取四升﹐每服一升﹐日三夜一﹐溫臥當汗出﹐若不出者﹐加麻黃二兩﹐煮服如前法。若秋後﹐勿彊責汗。一方以黃雌雞一隻﹐割咽取血納酒中﹐煮雞取汁以煎藥。

杏仁湯

若曾傷七月胎者﹐當預服此。

杏仁甘艸﹝各二兩﹞紫菀﹝一兩﹞鐘乳漧薑﹝各二兩﹞麥門冬吳茱萸﹝各一升﹞五味子﹝三合﹞粳米﹝五合﹞﹝病在肺﹐肺之用主布散﹐以下諸藥﹐皆補肺而溫散酸收者也﹐甘艸﹑粳米﹐又補土生金之藥﹞上咀﹐以水八升﹐煮取三升半﹐分四服﹐日三夜一﹐中間進食﹐七日服一劑。一方用白雞一隻﹐煮汁煎藥。

芍藥湯

妊娠八月﹐中風寒﹐有所犯觸﹐身體盡痛﹐乍寒乍熱﹐胎動不安﹐常苦頭眩﹐痛繞臍下寒﹐時時小便白如米汁﹐或靑或黃﹐或時寒栗﹐腰背苦冷而痛﹐目。﹝補土生金﹐散寒除痛﹞芍藥生薑﹝各四兩﹞人參白術當歸甘艸﹝各三兩﹞濃朴﹝二兩﹞薤白﹝切﹐一升﹞上咀﹐以水五升﹐淸酒四升﹐合煮取三升﹐分三服﹐日二夜一。一方用烏雌雞煮汁﹐以煎前藥。

葵子湯

若曾傷八月胎者﹐當預服此。﹝八月用葵子當思之﹞葵子﹝二升﹞芍藥﹝四兩﹞白術柴胡﹝各三兩﹞濃朴甘艸﹝各二兩﹞生薑﹝六兩﹞大棗﹝二十枚﹞上咀﹐以水九升煮取三升﹐分三服﹐日三﹐凡十日一劑。一方用烏雌雞一隻﹐煮汁煎藥。

半夏湯

妊娠九月﹐若卒得下痢﹐腹滿懸急﹐胎上衝心﹐腰背痛﹐不可轉側﹐短气﹐宜服此。﹝九月獨言痢﹐且曰四服卽止﹐必有所見﹐然藥品燥熱﹐用宜斟酌﹞半夏麥門冬吳茱萸當歸阿膠﹝各三兩﹞漧薑﹝一兩﹞大棗﹝十二枚﹞上咀﹐以水九升煮取三升﹐去滓﹐納白蜜八合﹐微火上溫服﹐四服﹐痢卽止。一方雌烏雞一隻﹐煮汁煎藥。

豬腎湯

若曾傷九月胎者﹐當預服此。

豬腎﹝一具﹞白術﹝四兩﹞茯苓桑寄生漧薑漧地黃川芎﹝各三兩﹞附子﹝中者一枚﹞﹝附子安胎﹐亦是奇局﹐苟非气弱胎寒者﹐不可輕試﹞大豆﹝三合﹞麥門冬﹝一升﹞上咀﹐以水一斗煮腎令熟﹐去腎納諸藥﹐煎取三升半﹐分四服﹐日三夜一﹐十日更一劑。

﹝卷之八胎前門上﹞惡阻

惡阻﹐謂嘔吐﹑惡心﹑頭眩﹑惡食﹑擇食是也。

千金方

云﹕凡婦人虛羸﹐血气不足﹐腎气又弱﹐或當風飲冷太過﹐心下有痰水者﹐欲有胎而喜病阻。所謂欲有胎者﹐其人月水尙來﹐顏色肌膚如常﹐但苦沈重憒悶﹐不欲飲食﹐又不知其患所在﹐脈理順時平和﹐則是欲有娠也﹐如此經二月日後﹐便覺不通﹐則結胎也。阻病者﹐患心中憒憒﹐頭重眼眩﹐四肢沈重﹐懈惰不欲執作﹐惡聞食气﹐欲啖鹹酸果實﹐多臥少起﹐世謂惡食﹝惡阻俗謂病兒﹐然亦間有不病者﹐又不拘於彊弱﹐此何以故﹖卽俗所謂胎气好﹞。其至三四月日以上﹐皆大劇吐逆﹐不能自勝舉也﹐此由經血旣閉﹐水潰於髒﹐髒气不宣通﹐故心煩憒悶﹐气逆而嘔吐也。血脈不通﹐經絡痞澀﹐則四肢沈重﹐挾風則頭目眩也﹐覺如此候者﹐便宜服半夏茯苓湯數劑﹐後將茯苓丸﹐痰水消除﹐便欲食也﹐旣得食力﹐體彊气壯﹐力足養胎﹐母便健矣。

大全

云﹕妊娠稟受怯弱﹐便有阻病﹐其狀顏色如故﹐脈息和順﹐但覺肢體沈重﹐頭目昏眩﹐擇食﹐惡聞食气﹐好食鹹酸﹐甚者或作寒熱﹝惡阻亦有寒熱﹐不可不知﹞﹐心中憒悶﹐嘔吐痰水﹐恍惚不能支持﹐巢氏謂之惡阻﹐但證有輕重耳﹐輕者不服藥亦不妨﹐重者須以藥聞之﹐《千金方》以半夏茯苓湯﹑茯苓丸專治阻病﹐然此二藥﹐比來少有服者﹐以半夏有動胎之性。蓋胎初結﹐慮其易散﹐不可不謹也﹔張仲景《傷寒論》﹐有用黃龍湯者﹐小柴胡湯中去半夏是也﹔此蓋爲妊娠而設焉﹔王子亨則有白術散﹔《局方》則有人參丁香散﹔楊振則有人參橘皮湯﹔齊士明則有醒脾飲﹐﹝醒脾二字足以盡之也﹞皆不用半夏﹐用之多效。

李茂翁

云﹕若左脈弱而嘔﹐服諸藥不止者﹐當服理血歸原藥則愈。經云無陰則嘔是也。薛氏云﹕前證若中脘停痰﹐用二陳藥加枳殼﹐若飲食停滯﹐用六君子加枳殼﹔若脾胃虛弱﹐用異功散﹔若胃气不足﹐用人參橘皮湯﹔兼气惱﹐加枳殼﹔胸脇痞悶﹐更加蘇梗﹔脇痛﹐再加柴胡﹔若飲食少思﹐用六君子加紫蘇﹑枳殼﹔頭暈體倦﹐用六君子湯﹔若脾胃虛弱﹐嘔吐不食﹐用半夏茯苓湯﹔蓋半夏乃健脾气﹑化痰滯之主藥也﹐脾胃虛弱而嘔吐﹐或痰涎壅滯﹐飲食少思﹐胎不安﹐必用半夏茯苓湯﹐倍加白術。然半夏﹑白術﹑茯苓﹑陳皮﹑砂仁﹐善能安胎气﹐健脾胃﹐予常用之驗。

半夏茯苓湯

治妊娠惡阻﹐嘔吐心煩﹐頭目眩暈﹐惡聞食气﹐好食酸鹹﹐多臥少起﹐百節煩疼﹐羸瘦有痰﹐胎孕不牢。

半夏﹝湯洗七次﹐薑汁炒黃﹞白術陳皮﹝各一錢﹞熟地黃﹝胸滿者去之﹞旋復花﹝無痰涎不用﹞桔梗人參芍藥川芎甘艸﹝各五分﹞上咀﹐加生薑三片﹐水煎﹐空心服﹐兼服後茯苓丸。《千金方》無旋復花﹐有紫蘇葉﹑細辛。有熱加黃芩。有客熱煩渴口瘡﹐去橘皮﹑細辛﹐加前胡﹑知母各七分半。若腹冷下利﹐去地黃﹐加炒桂心五分﹝有熱是內熱﹐有客熱是邪熱﹐桂心炒用﹐卽不墮胎﹐然非眞腹冷不利者﹐不宜﹞。若胃中虛熱﹐大便祕﹐小便赤澀﹐去地黃﹐加大黃七分半﹐黃芩一錢。

﹝加大黃又是一案﹞

陳皮半夏湯

治懷妊气血不足﹐胎气始盛﹐逆動胃气﹐惡阻嘔吐﹐不進飲食。

陳皮﹝去白﹐鹽水炒﹞茯苓﹝各一錢﹞半夏﹝制﹐一錢半﹞子芩﹝淡薑汁炒﹞枳殼﹝麩炒﹞紫蘇﹝各八分﹞甘艸﹝炙﹐五分﹞上切一劑﹐生薑三片﹐水一盅﹐煎七分﹐食遠溫服。

旋復花湯

療妊娠六七月間﹐胎不安常處﹐亦治阻病。﹝補脾利气﹐行痰水﹞旋復花﹝五分﹞白術濃朴枳殼黃芩茯苓﹝各一錢五分﹞半夏芍藥生薑﹝各一錢﹞上咀﹐作一服﹐水煎﹐食前溫服。

縮砂二陳湯

治妊娠脾胃虛弱﹐飲食不化﹐嘔吐不止﹐﹝此方有辛散酸收之妙﹞半夏陳皮﹝去白﹞砂仁﹝炒﹐各一錢﹞白茯苓﹝二錢﹞甘艸﹝炙﹐五分﹞上加生薑三片﹐棗一枚﹐烏梅肉少許﹐水煎服一二劑﹐後服茯苓丸。

參橘散

治妊娠惡阻﹐吐逆痰水﹐不食﹐心虛煩悶。﹝重在心虛煩悶﹐故用麥門﹑竹茹﹞人參橘皮﹝去白﹞茯苓麥門冬﹝去心﹞白術濃朴﹝薑汁炒﹐各一錢﹞甘艸﹝炙﹐五分﹞上作一服﹐加生薑七片﹐竹茹如彈子大﹐水煎服。

靑竹茹湯

妊娠惡阻﹐嘔吐不食。﹝此方淸而不寒﹐自是一法﹞竹茹﹝彈子大一團﹞橘皮白茯苓﹝各一錢半﹞半夏﹝湯泡七次﹞生薑﹝各二錢﹞上銼﹐水煎溫服﹐忌羊肉餳等物。

蘆根湯

治妊娠嘔吐不食﹐兼吐痰水。﹝淸肺胃﹐降逆气﹐散滯气﹐而不用半夏﹐又是一法﹞生蘆根﹝七分﹞橘紅﹝四分﹞生薑﹝六分﹞檳榔﹝二分﹞枇杷葉﹝三分﹞上切﹐以水二盞煎七分﹐空心熱服。

一方

治妊娠惡食﹐心中煩憒﹐熱悶嘔吐。

靑竹茹麥門冬﹝各三兩﹞前胡﹝二兩﹞橘皮﹝一兩﹞蘆根﹝一兩﹞如體熱﹐四肢煩熱﹐加地骨皮一兩。

上切細﹐以水一大升煮半升﹐去渣﹐分兩服﹐食前服。

人參半夏丸

治妊娠惡阻酸心﹐胸腹冷痛﹐吐逆不食。

人參半夏﹝湯泡七次﹞幹生薑﹝各半兩﹞上爲末﹐以生地黃汁浸蒸餅爲丸﹝生地汁浸蒸餅法﹐不特制半夏之燥﹐而又不傷血分﹐妙妙﹞﹐如桐子大﹐每服四十丸﹐米飲下。

樓氏曰﹕《大全》方論半夏動胎而不用﹐今仲景豈獨不知此﹐而用於此方乎﹖予治妊娠阻病﹐累用半夏﹐未嘗動胎也。經云有故無殞是也。

茯苓丸

治妊娠惡阻﹐心中煩悶﹐吐痰眩暈。先服半夏茯苓湯兩劑﹐後服此藥。

赤茯苓人參桂心漧薑﹝炮﹞﹝前方用幹生薑﹐此用炮姜﹐又用桂心﹐亦大熱矣。而炮而生﹐又復有別﹐不可不知﹞半夏﹝洗七次﹐焙﹞陳皮﹝各一兩﹞漧葛根白術甘艸﹝炙﹞枳殼﹝去白麩炒黃﹐各二兩﹞上爲細末﹐煉蜜丸﹐如桐子大﹐每服五十丸﹐空心米飲下﹐日三服。一方加麥門冬。

《肘後方》加五味子。

歸原散

治妊娠惡阻﹐嘔吐不止﹐頭痛全不入食﹐服諸藥無效者。

人參甘艸川芎當歸芍藥丁香﹝各半兩﹞白茯苓白術陳皮﹝各一兩半﹞桔梗﹝炒﹞枳殼﹝炒﹐各二錢半﹞半夏﹝洗炒黃﹐一兩﹞上咀﹐每服三錢﹐加生薑五片﹐棗一枚﹐水煎服。

橘皮湯

治妊娠嘔吐﹐不下食。

橘皮竹茹人參白術﹝各二錢﹞生薑﹝一錢﹞濃朴﹝一錢半﹞上銼﹐水煎服。

惡阻惡食﹐責之脾虛﹐嘔吐﹐責之有火。所謂諸逆衝上﹐皆屬於火也。此方竹茹能平少火﹐濃朴能下逆气﹐橘皮﹑生薑所以開胃﹐人參白術所以益脾﹐開胃益脾﹐欲其安谷云爾。

白術湯

治胃虛﹐惡阻吐水﹐甚至十餘日﹐水漿不入者。

白術﹝炒﹐一兩﹞人參﹝五錢﹞丁香﹝二錢半﹞甘艸﹝一錢﹞上爲細末﹐每服二錢﹐加生薑五片﹐水煎﹐食前溫服。

人參丁香散

治妊娠惡阻﹐胃寒吐逆﹐翻胃吐食﹐及心腹刺痛。

人參﹝五錢﹞丁香藿香﹝各二錢半﹞上咀﹐每服五錢﹐水煎服。

二香散

治妊娠胎動不安﹐气不升降﹐嘔吐酸水﹐起坐覺重。

香附子﹝一兩﹞藿香葉甘艸﹝各二錢﹞上爲細末﹐每服二錢﹐沸湯調下﹐不拘時。

白術散

治妊娠胎气不和﹐不進飲食。

白術﹝炒﹞人參紫蘇﹝各一錢﹞靑皮﹝去白﹞川芎訶子﹝各八分﹞甘艸﹝炙﹐五分﹞上咀﹐作一服﹐加生薑三片﹐水煎服。

﹝以上數條﹐方法俱備﹞

保生湯

治妊娠惡阻﹐少食嘔吐﹐或兼吐瀉作渴。

人參﹝一錢﹞白術﹝炒﹞甘艸﹝炒﹞香附烏梅﹝一方作烏藥﹞﹝吐瀉作渴﹐則效在烏梅矣﹐作烏藥者非﹞橘紅﹝各五分﹞上銼﹐加生薑﹐水煎服﹐覺惡心嘔吐加丁香。

縮砂散

治妊娠胃虛气逆﹐嘔吐不食。

縮砂仁爲末﹐每服二錢﹐生薑或米飲調服。

﹝卷之八胎前門上﹞胎動不安

大全

云﹕妊娠胎動不安者﹐由衝任經虛﹐受胎不實也。亦有飲酒房室過度﹐損動不安者﹐有誤擊觸而胎動者﹔有喜怒气宇不舒﹐傷於心肝﹐觸動血脈者﹔有信醫宜服暖補﹐反爲藥所害者。有因母病而胎動者﹐但治母病﹐其胎自安﹔有胎不堅固動及母疾﹐但當安胎﹐其母自愈。當以母形色察之﹐若面赤舌靑﹐兒死母活。面靑舌赤﹐口中沫出﹐母死子活﹐若唇靑兩旁沫出者﹐子母俱死。

安胎散

妊娠常服安胎。﹝健脾養血淸火﹐則衝任自足﹐胎孕自安﹞白術當歸﹝各一錢﹞黃芩﹝一錢五分﹞甘艸﹝炙。三分﹞上銼﹐水煎服。如腹脹﹐加神曲﹑麥芽各二分半。气虛泄瀉﹐加人參三分﹐陳皮二分。

潮熱﹐加柴胡一錢。气上逆﹐加枳殼三分。

蒼術湯

常服健脾淸熱﹐致胎不動。

子芩﹝一兩﹞白術﹝五錢﹞上銼﹐水煎服。一方芩﹑術各半兩﹐加當歸二錢。一方用芩﹑術等分﹐爲末﹐粥丸﹐桐子大﹐每服五十丸﹐白湯下﹐名安胎丸。

金匱當歸散

此方養血淸熱﹐孕婦宜常服之。如瘦人血少有熱﹐胎動不安﹐素曾半產者﹐皆宜服之﹐以淸其源而無後患也。

當歸川芎白芍藥黃芩﹝各一兩﹞白術﹝二兩﹞上爲末﹐每服二錢﹐酒飲調服﹐日再服﹐或用酒糊爲丸﹐如桐子大﹐每服五十丸﹐茶湯任下﹐日三服。

鉤藤湯

治妊娠八九月﹐胎動腹痛﹐面靑冷汗﹐气欲絕者。此由勞動用力﹐以傷胎宮﹐宜急治之。

鉤藤鉤當歸茯神﹝去木﹞人參﹝各一錢﹞苦梗﹝一錢五分﹞桑寄生﹝五分﹞上銼﹐水煎服。﹝鉤藤﹑寄生﹐淸肝兼補气血﹞煩熱﹐加石膏二錢半。

十聖散

治因母疾病﹐气衰血少﹐不能護養其胎﹐以致不安者﹐宜此主之。﹝卽十全大補湯加減。﹞人參黃白術地黃砂仁﹝各五分﹞甘艸﹝炙﹞當歸川芎芍藥﹝炒﹐各一錢﹞川續斷﹝八分﹞上銼﹐水煎服。

黃湯

治胎動不安﹐腹痛下黃汁。

黃川芎﹝各一兩﹞糯米﹝一合﹞﹝糯米者﹐谷味之陰﹐所以補地气之不足﹐乘天行之健也﹞上細銼﹐水二大盞﹐煎至一盞﹐三分﹐溫服。

佛手散

治妊娠因事築磕﹐胎動不安﹐或子死腹中﹐惡露不下﹐疼痛不已﹐用此藥探之。

若不損則疼止﹐子母俱安﹐若胎損﹐立便逐下。

當歸﹝去蘆酒浸﹐三錢﹞川芎﹝二錢﹞上銼﹐先用酒一盅煎幹﹐再入水一盅﹐煎二三沸溫服。

小膠艾湯

治傷損動胎﹐下血腹痛。

阿膠﹝炒成珠﹐一兩﹞艾葉﹝二兩﹞上銼﹐水煎服。《指迷方》加秦艽一兩。

膠艾芎歸湯

治妊娠二三月﹐上至八九月﹐頓僕跌﹐胎動不安﹐腰腹疼痛欲死﹐已有所下。

阿膠川芎﹝各三兩﹞當歸漧地黃艾葉﹝各二兩﹞一方有甘艸﹐無地黃。

上細切﹐以水七升﹐煮取三升半﹐分三服。

阿膠散

治妊娠或因傾僕﹐或因毒藥﹐胎動不安﹐腰腹痛疼﹐或有所下。

阿膠﹝蛤粉妙成珠﹞艾葉﹝炒﹞﹝阿膠益金固血﹐艾葉助陽上升﹐升則不墜﹐固則不流﹐故三方皆用之﹞當歸﹝酒浸﹞川芎白芍藥﹝炒﹞熟地黃﹝洗﹞黃甘艸﹝炙﹐各一錢﹞上咀﹐加生薑五片﹐棗三枚﹐水煎﹐空心服。

當歸湯

治妊娠胎動蕩﹐心煩燥﹐悶絕口漧﹐橫生逆產﹐上衝下築﹐迷悶﹐唇口靑黑﹐手足冷厥。

當歸人參﹝各一兩半﹞阿膠﹝炒﹐一兩﹞甘艸﹝二兩﹞上咀﹐每服八錢﹐加連須蔥白一莖﹐水煎溫服。﹝二方平中之奇﹐且奏效最捷﹞一方有川芎。一方有川芎﹑濃朴﹐無甘艸。

一方

治妊娠從髙墜下﹐腹中下血煩悶。

生地黃益母艸﹝各一兩﹞當歸黃﹝各半兩﹞上咀﹐每服四錢﹐水一盞﹐姜四片﹐煎至六分﹐去渣服﹐無時。

三物解毒湯

治誤服毒藥動胎。﹝解毒良方﹞甘艸黑豆淡竹葉﹝各等分﹞上用水煎濃服。

白扁豆散

治妊娠誤服諸般毒藥毒物。

白扁豆生去皮﹐爲細末﹐米飲調服方寸匕﹐神效﹐或濃煎亦可。

﹝卷之八胎前門上﹞胎漏下血

﹝附妊娠經來﹞

脈經

云﹕婦人經月下﹐但爲微少﹐師脈之﹐反言有軀。其後審然﹐其脈何類﹐何以別之﹖師曰﹕寸口脈陰陽俱平﹐榮衛調和﹐按之則滑﹐浮之則輕﹐陽明少陰﹐各如經法﹐身反灑淅﹐不欲飲食﹐頭痛心亂﹐嘔吵欲吐﹐呼則微數﹐吸則不驚。陽多气溢﹐陰滑气盛﹐當作血盛﹐滑則多實﹐六經養成﹐所以月見﹐陰見陽精﹐汁凝胎散﹐散者損墮。設復陽盛﹐雙妊二胎﹐今陽不足﹐故令激經也。﹝滑脈主血有餘﹐今經又少﹐故知孕。﹞大抵妊娠經來不多﹐而飲食精神如故﹐六脈和緩﹐滑大無病者﹐血盛有餘也﹐兒大能飲﹐自不來矣。

大全

云﹕夫妊娠漏胎者﹐謂妊娠數月﹐而經水時下也。此由衝任脈虛﹐不能約制手太陽少陰之經血故也。衝任之脈﹐爲經絡之海﹐起於胞內﹔手太陽﹐小腸脈也﹐手少陰﹐心脈也。

是二經爲表裏﹐上爲乳汁﹐下爲月水。有娠之人﹐經水所以斷者﹐壅之養胎﹐蓄之以爲乳汁也。衝任气虛﹐則胞內泄﹐不能制其經血﹐故月水時下﹐亦名胞漏血﹐血盡則人死矣。又有因勞役喜怒哀樂不節﹐飲食生冷﹐觸冒風寒﹐遂致胎動﹐若母有宿疾﹐子髒爲風冷所乘﹐气血失度﹐使胎不安﹐故令下血也。﹝此言漏胎有三﹐衝任虛者﹐血海自虛也﹔七情﹑飲食﹑胃寒者﹐因有所感也﹔宿疾者﹐气血失於榮養也﹞曾有一娠婦﹐月信不絕﹐而胎不損﹐問產科熊宗古。答曰﹕婦人血盛气衰﹐其人必肥﹐旣娠之後﹐月信常來﹐而胎不動。若晚進觀之﹐便以爲漏胎﹐若作漏胎治之﹐則胎必墮﹐若不作漏胎治﹐則其胎未必墮﹐今推宗古之言﹐誠有旨也。巢氏曰﹕婦人經閉不利﹐別無所苦者﹐是謂有子﹐以其經血蓄之以養胎﹐壅之爲乳汁也﹐有子之後﹐蓄以養胎矣﹐豈可復能散動耶﹖所以然者﹐有妊而月信每至﹐是亦未必因血盛也。若謂婦人榮經有風﹐則經血喜動﹐以其風勝則可也﹝漏胎用風藥﹐亦是升舉肝气﹐使血不漏﹐則胎自固﹐不但疏風已也﹞﹐旣榮經爲風所勝﹐則所來者﹐非養胎之血﹐以此辧之。若作漏胎治之﹐必服保養補胎之藥﹐且胎不損。彊以藥滋之﹐乃所謂實實虛虛也﹐其胎終墮宜矣。若醫者﹐知榮經有風之理﹐專以一藥治風﹐經信可止﹐或不服藥﹐胎亦無恙。然而有胎本不固﹐而因房室不節﹐先漏而後墮者﹐須作漏胎治之﹐此又不可不審也。

方氏

曰﹕胎動胎漏皆下血﹐而胎動有腹痛﹐胎漏無腹痛爲異爾﹐故胎動宜行气﹐胎漏宜淸熱。﹝精悉﹞

李氏

曰﹕尿血自尿門下血﹐漏胎自人門下血﹐妊娠尿血﹐屬胞熱者多﹐四物湯加山梔﹑發灰﹐單苦菜飲亦妙﹔因暑者﹐益元散加升麻煎湯下﹔稍虛者﹐膠艾四物湯﹔久者﹐用龍骨一錢﹐蒲黃五錢爲末﹐酒調服。

脈經

曰﹕婦人懷軀六月七月﹐暴下斗餘水﹐其胞必倚而墮﹐此非時孤漿預下故也。﹝孤漿預下﹐必倚而墮﹐此气血兩虛也﹞

薛氏

曰﹕胎漏黃汁下﹐或如豆汁。若因肝脾濕熱﹐用升陽除濕湯﹔血崩肝脾風熱﹐用加味逍遙散﹔肝脾鬱怒﹐用加味歸脾湯﹔脾胃气虛﹐用錢氏白術散﹔若脾气下陷﹐用補中益气湯﹔肝經風熱﹐用防風黃芩丸﹔風入腸胃﹐用胃气湯。

加減膠艾湯

治胎動漏血有效。

阿膠﹝炒成珠﹞當歸川芎白芍藥﹝炒﹞地楡﹝各一錢﹞艾葉﹝炒﹞甘艸﹝各五分﹞上銼一服﹐水煎饑服。胎漏血多﹐起於气惱血逆火動之故﹐可加炒黃芩﹑炒香附﹑炒砂仁研細同煎。或有受胎至四五个月卽墮﹐或至六七个月漏血要墮者﹐宜前方去艾葉﹑地楡﹐加白術﹑黃芩﹑茯苓﹑熟地黃﹑續斷。有气盛﹐亦加香附﹑砂仁。气虛﹐加人參﹑黃之類。如傷墮多次﹐受孕後便宜服千金紫蘇飲﹐及前加減法。湯丸相間﹐庶免再墮。

安胎飲

治妊娠卒然腰痛﹐下血不已。

當歸川芎白芍藥﹝炒﹞熟地黃阿膠﹝炒﹞艾葉黃﹝各一錢﹞甘艸﹝炙﹞地楡﹝各五分﹞上銼一劑﹐加姜﹑棗﹐水煎服。

大全方

治妊娠三四月腹痛﹐時時下血。

當歸熟地黃艾葉﹝各六兩﹞續斷﹝二兩﹞阿膠雞蘇竹茹﹝各一兩﹞上用水一升煎取七合﹐空心再服。

如聖湯

治胎動腹痛﹐或爲胎漏。

鯉魚皮﹝鯉魚皮之用﹐奇﹞當歸﹝酒浸﹞白芍藥熟地黃﹝酒蒸﹞川芎川續斷﹝酒浸﹞阿膠﹝蛤粉炒成珠﹞甘艸﹝炙﹐各等分﹞上咀﹐每服四錢﹐加薴根少許﹐生薑五片﹐水煎溫服。

安胎當歸湯

治妊娠舉動驚悸﹐胎不安﹐小腹痛引腰絡﹐下血。

當歸川芎阿膠﹝炒﹞人參﹝各一兩﹞大棗﹝十二枚﹞艾葉﹝一把﹞一方有甘艸﹐無參﹑棗。

上以水酒各三升﹐煮至三升﹐納膠令烊﹐分三服。

枳殼湯

治胎漏下血﹐及因事下血。

枳殼﹝去穣﹐麩炒﹞黃芩﹝各半兩﹞白術﹝一兩﹞﹝白術爲君﹐不用血藥﹐又是一法﹞上銼﹐水煎﹐食前溫服。一方加生地﹐入少酒煎。

當歸寄生湯

治妊娠胎漏﹐非時下血。

當歸川芎艾葉白術﹝各一錢﹞人參桑寄生續斷熟地黃﹝各二錢﹞上水煎﹐空心溫服。

二黃散

治婦人胎漏下血。

生地黃熟地黃﹝各等分﹞上爲細末﹐每服二錢﹐煎白術﹑枳殼湯調食前服﹐或咀﹐水煎服。

﹝白術﹑枳殼煎湯﹐調地黃末﹐意見超卓﹞

阿膠散

治妊娠無故卒然下血。

阿膠﹝蛤粉炒成珠﹐二兩﹐爲末﹞生地黃﹝半斤﹐搗取汁﹞上以淸酒三升﹐﹝用淸酒妙﹞攪勻﹐溫熱﹐分三服。

一方

治胎漏下血不止﹐胞幹卽死﹐宜急治之。

生地黃汁﹝一升﹞陳酒﹝五合﹞上同煎三五沸﹐溫三服﹐以止爲度。

楡白皮散

治妊孕胎漏去血﹐恐其難產﹐常宜服之。

楡白皮葵很大麻仁瞿麥﹝各二錢﹞木通﹝一錢﹞牛膝﹝酒浸焙﹐一錢半﹞上咀﹐水煎溫服。

一方

治妊娠忽暴下血數升﹐胎燥不安。﹝此方治胎燥則可﹐若脾虛滑泄者禁用﹞楡白皮﹝三兩﹞熟地黃﹝四兩﹞當歸生薑﹝各二兩﹞葵子﹝一升﹐《肘後方》不用﹞上銼﹐以水五升煮取二升半﹐分三服﹐不瘥﹐更作服之。

子芩散

治肝經有熱﹐妄行下血。

細條黃芩炒爲末﹐每服一錢﹐以秤錘燒赤淬酒熱調服。若脾胃虛﹐不宜用。

防風丸

治肝經有風﹐以致血得風而流散不歸經。

防風爲末﹐每服一錢﹐白湯調服。

防風黃芩丸

治肝經有風熱﹐致血崩便血尿血。

黃芩﹝炒焦﹞防風﹝各等分﹞上爲末﹐酒糊丸﹐如桐子大﹐每服三五十丸﹐食遠或食前﹑米飲或溫酒送下。

上三方治肝經風熱之劑。

桂枝茯苓丸

仲景云﹕婦人宿有病﹝凡遇此癥﹐最宜斟酌﹞﹐經斷未及三月﹐而得漏下不止﹐胎動在臍上者﹐爲痼害﹔妊娠六月動者﹐前三月經水利時﹐胎也。下血者﹐後斷三月﹐也﹐所以血不止者﹐其不去故也﹐當下其﹐桂枝茯苓丸止之。﹝樓氏曰﹕凡胎動多當臍﹐今動在臍上﹐故知是也﹞。

桂枝茯苓牡丹皮桃仁﹝去皮尖﹐炒﹞芍藥﹝各等分﹞上五味末之﹐煉蜜丸﹐如兔屎大﹐每日食前服一丸﹐不知﹐加至三丸。

本事方

治胎漏下血不止。

取桃樹上干不落桃子燒灰﹐和水服瘥。《本艸》云﹕桃奴破血﹐又治伏梁气積。

上二方﹐治病破血之劑。

大全方

治妊娠忽然下黃汁如膠﹐或如豆汁等物﹐或胎動腹痛。

黃﹝炒﹐六兩﹞糯米﹝五合﹞上以水七升煎取二升﹐分爲四服。

銀薴酒

治妊娠下黃汁﹐或如赤豆。

薴根﹝去黑皮切﹐二兩﹞銀﹝五兩﹐或金銀首飾﹞﹝黃赤爲熱﹐故用薴根以涼之﹔下黃赤爲肝气之疏泄﹐故重用銀以鎭之﹞上用水酒各一大盞﹐煎服。

上二方治漏下黃豆汁之癥。

﹝卷之八胎前門上﹞煩躁

﹝卽子煩﹐附口漧﹞

大全

云﹕妊娠苦煩悶者﹐以四月受少陰君火气以養精﹐六月受少陽相火气以養气﹐若母心驚膽寒﹐多有煩悶﹐名曰子煩也。《產寶》云﹕夫妊娠而子煩者﹐是肺臟虛而熱乘於心﹐﹝肺虛乘熱於心﹐於理似背﹐當在虛字上看﹞則令心煩也﹐停痰積飲﹐在心胸之間﹐或衝於心﹐亦令煩也。若熱而煩者﹐但熱而已﹐若有痰飲而煩者﹐嘔吐涎沫﹐惡聞食气﹐煩躁不安也。大凡妊娠之人﹐旣停痰積飲﹐又寒熱相搏﹐气郁不舒﹐或煩躁﹐或嘔吐涎沫﹐劇則胎動不安﹐均爲子煩也。

薛氏

曰﹕前證若因內熱﹐用竹葉湯﹔气滯﹐用紫蘇飲﹔痰滯﹐用二陳﹑白術﹑黃芩﹑枳殼﹔气郁﹐用分气飲加川芎﹔脾胃虛弱﹐用六君﹑紫蘇﹑山梔。

大全

云﹕妊娠煩躁口漧者﹝煩躁口漧﹐屬心脾與子煩大同小異﹞﹐足太陰脾經﹐其气通於口﹐手少陰心經﹐其气通於舌﹐若臟腑气虛﹐榮衛不理﹐致陰陽隔絕﹐熱乘於心脾﹐津液枯少﹐故令心煩而口漧也。與子煩大同小異﹐宜用知母丸。

薛氏

曰﹕前證若胃經實火﹐用竹葉石膏湯﹔若胃經虛熱﹐用人參黃散﹔若胃經气虛﹐用補中益气湯﹔若肺經虛熱﹐用紫蘇飲﹔若肝經火動﹐用加味逍遙散﹔若脾气鬱結﹐用加味歸脾湯﹔若腎經火動﹐加味地黃丸。

竹葉湯

治妊娠心驚膽怯﹐終日煩悶﹐名曰子煩。

白茯苓﹝三錢﹞麥門冬﹝去心﹞防風黃芩﹝各二錢﹞上作一服﹐加竹葉十片﹐水煎服﹐無時。一方有知母﹐無黃芩。一方有人參﹐無黃芩。

知母飲

治妊娠心脾壅熱﹐咽膈渴苦﹐煩悶多驚。

知母麥門冬﹝去心﹞赤茯苓﹝各一錢半﹞黃芩黃﹝各二錢﹞﹝壅熱用黃﹐要知是虛非實﹞甘艸﹝一錢﹞上作一服﹐水二盅﹐入桑白皮半錢﹐煎至一盅﹐再入竹瀝些少﹐同煎一二沸服﹐無時。

犀角散

治子煩。

犀角尖﹝磨水時入﹞地骨皮條芩麥門冬﹝去心﹞甘艸﹝五分﹞赤茯苓﹝各二錢﹞上切﹐作一服﹐水二盅﹐煎八分﹐入竹瀝一合﹐溫服。

當歸飲

治子煩。

當歸﹝二錢﹐酒洗﹞川芎阿膠珠豆豉桑寄生﹝各一錢﹞蔥白﹝七莖﹞上銼﹐水煎溫服。﹝用蔥﹑豉﹑川芎散熱﹐又是一法﹞

人參散

治妊娠熱乘心脾﹐津液枯少﹐煩躁漧渴。

人參麥門冬﹝去心﹞赤茯苓地骨皮漧葛黃芩﹝炒﹞犀角﹝鎊﹐各七錢五分﹞甘艸﹝半兩﹞上銼﹐每服三錢﹐水煎服。

竹茹湯

療妊娠煩躁﹐或胎不安。﹝淸心涼肝妙劑﹞用淡靑竹刮茹一兩﹐以水一大升煮取四合﹐徐徐服盡爲度。

治妊娠心煩熱不止

蔥白﹝一握﹞豉﹝二合﹞上以水二大盞﹐煎至一盞半﹐去滓﹐溫分三服。

一母丸

治妊娠因服藥致胎气不安﹐有似虛煩不得眠。巢氏謂之子煩也﹐醫者不知﹐作虛煩治之﹐損動胎气宜矣。

知母﹝洗焙﹐二兩﹞爲細末﹐棗肉丸﹐如彈子大﹐每服一丸﹐煎人參湯下。

﹝卷之八胎前門上﹞心腹脹滿

﹝卽子懸﹞

大全

云﹕妊娠心腹脹滿者﹐由腹內素有寒气﹐致令停飲﹐重因觸冷凍飲料發動﹐與气相爭﹐故令心腹脹滿也。﹝此𨿽言寒气停飲所致﹐然大槪陽气壅滯﹐則令上湊心腹﹐故以紫蘇飲寬气下气爲主﹐余隨癥加減﹞

薛氏

曰﹕前證若外感風寒﹐內傷飲食﹐用藿香正气散﹔若食傷脾胃﹐用六君子湯﹔若陽气壅滯﹐胎上逼心﹐用紫蘇飲。

一妊婦飲食停滯﹐心腹脹滿﹐或用人參養胃湯加靑皮﹑山楂﹑枳殼﹐其脹益甚﹐其胎上攻﹐惡心不食﹐右關脈浮大﹐按之則弦﹐此脾土不足﹐肝木所侮﹐用六君子加柴胡﹑升麻而愈。後小腹痞滿﹐用補中益气﹐升舉脾气而瘥。

一妊婦腹脹﹐小便不利﹐吐逆﹐諸醫雜進溫胃寬气等藥﹐服之反吐﹐轉加脹滿湊心﹐驗之胎死已久﹐服下死胎藥不能通﹐因得鯉魚湯﹐其論曰﹕妊婦通身腫滿﹐或心胸急脹﹐名曰胎水。遂去妊婦胸前看之﹐胸肚不分﹝須識此癥﹞﹐急以鯉魚湯三五服﹐大小便皆下惡水﹐腫消脹去﹐方得分娩死胎。此癥蓋因懷妊腹大﹐不自知覺﹐人人皆謂娠孕如此﹐終不知胎水之爲患也。

李氏

曰﹕子懸者﹐心腹脹滿痛也。妊孕四五个月以來﹐相火養胎﹐以致胎熱﹐气逆湊心。

心腹脹滿疼痛﹐宜紫蘇飲﹔有郁心腹脹滿甚者﹐加莪術及丁香少許﹔不食者﹐芩術湯倍白術加芍藥。

火盛極﹐一時心气悶絕而死﹐紫蘇飲連進救之。﹝以火盛極而連進紫蘇飲﹐人恆失之﹐須知是气作悶﹞此癥兩尺脈絕者﹐有誤服動胎藥﹐子死腹中﹐則憎寒﹐手指唇爪俱靑﹐全以舌爲證驗﹐芎歸湯救之。

仲景

云﹕婦人懷孕六七月﹐脈弦發熱﹐其胎愈脹﹐腹痛惡寒者﹐少腹如扇﹐所以然者﹐子髒寒故也﹐當以附子湯溫其髒。﹝附子胎前禁用﹐而此以治髒寒﹐正所謂有故無殞也﹞婦人傷胎﹐懷身腹滿﹐不得小便﹐從腰以上重﹐如有水气狀﹐懷身七月﹐太陰當養不養﹐此心气實﹐當刺瀉勞宮及關元﹐小便微利則愈。

紫蘇飲

治胎气不和﹐湊上心腹﹐脹滿疼痛﹐謂之子懸。兼治臨產驚恐气結﹐連日不下。

無川芎名七寶散。

紫蘇葉﹝二錢﹞大腹皮川芎白芍藥陳皮﹝去白﹞當歸﹝各一錢﹞人參甘艸﹝各五分﹞上銼作一服﹐加生薑三片﹐蔥白七寸﹐水煎服。

本事方

云﹕曾有一婦﹐累日產不下﹐服徧催生藥不驗。予曰﹕此必坐艸太早﹐心懷一點懼﹐气結而不行﹐然非不順也。《素問》曰﹕恐則气下。蓋恐則精神怯﹐怯則上焦閉﹐閉則气還﹐還則下焦脹﹐气乃不行矣。得此藥﹐一服便產﹐及婦人六七月子懸者﹐予用此數數有驗﹐不十服﹐胎便近下。

陳方甫治一婦有孕七个月﹐遠歸。忽然胎上衝心而痛﹐坐臥不安﹐兩醫治之無效﹐遂說胎已死矣﹐用蓖麻子研爛和麝香調貼臍中以下之﹐命在垂亡。召陳診視﹐兩尺脈絕﹐他脈平和。陳問二醫作何證治之﹖答曰﹕死胎也。陳曰﹕何以知之﹖曰﹕兩尺脈沈絕﹐以此知之。陳曰﹕此說出何經﹖二醫無答。陳曰﹕此子懸也。若是胎死﹐卻有辧處﹐面赤舌靑﹐子死母活﹔面靑舌赤﹐吐沫﹐母死子活﹔唇口俱靑﹐子母俱死。今面不赤﹐舌不靑﹐其子未死﹐是胎上逼心﹐宜以紫蘇飲治之。至十服﹐而胎近下矣。

訶黎勒散

療妊娠心腹脹滿﹐气沖胸膈煩悶﹐四肢少力﹐不思飲食。

訶黎勒赤茯苓前胡﹝各一兩﹞陳皮大腹皮桑白皮﹝各七錢半﹞枳殼川芎白術﹝各半兩﹞上爲粗末﹐每服四錢﹐姜三片﹐棗一枚﹐水煎服。

保胎和气飲

專治胎前四五个月﹐身體困倦﹐气急發熱﹐飲食無味﹐貪睡頭暈等證。

枳殼﹝四錢﹞濃朴香附子﹝各三錢﹞砂仁蒼術橘紅﹝各二錢﹞蘇葉﹝一錢﹞甘艸﹝九分﹞小茴香﹝一錢半﹞上銼﹐分作三服﹐每服用水一盅半﹐煎七分服。

瘦胎飲

專治胎前五六个月﹐胎娠困弱﹐體重貪睡﹐食不知味﹐肚腹胎動。

當歸﹝二錢﹞白芍藥益母艸枳殼﹝各四錢﹞砂仁香附子益智﹝各三錢﹞甘艸﹝一錢﹞上銼﹐分作三服﹐每服水一盅半﹐煎至七分﹐空心溫服。

枳殼湯

治婦人妊娠胎腹脹。

枳殼﹝三兩﹞黃芩﹝二兩﹐一方只用一兩﹞上爲粗末﹐每服五錢﹐水煎服。如腹滿﹐身體沈重﹐加白術一兩。

蔥白湯

治胎上逼心煩悶﹐又治胎動困篤。

用蔥白二七莖﹐濃煮汁飲之﹐若胎未死卽安﹐已死卽出﹐未效再服。﹝蔥白安胎﹐人所未知﹞樓全善云﹕此方神效﹐脈浮滑者宜之。《本艸》云﹕蔥白通陽气安胎。

一方

治胎動﹐上逼心痛。

取艾葉如雞子大一團﹐以頭醋四升﹐煎至二升半﹐溫服。

倉公下气湯

治心腹兩脇脹悶﹐飲食少思﹐四肢無力。

羌活檳榔靑皮大腹皮赤芍藥﹝炒﹞甘艸﹝炙﹞陳皮赤茯苓半夏﹝姜制﹞桑白皮﹝炒各五分﹞桂心﹝二分﹞紫蘇莖﹝二錢﹞上銼﹐加生薑五片﹐棗一枚﹐水煎服。

當歸湯

治胎動衝心﹐煩悶欲死﹐安胎止痛。

當歸﹝酒洗﹞川芎人參阿膠甘艸﹝炙﹐各一兩半﹞連根蔥白﹝一握﹞上細銼﹐以水二升﹐煎四味至升半﹐去滓﹐下蔥再煎﹐減三合﹐入阿膠溫服﹐一劑分爲二三服。

大聖散

治婦人怔悸﹐睡中多驚﹐腹脇膨脹﹐坐臥不寧。

白茯苓川芎黃﹝蜜炙﹞當歸﹝酒浸﹞麥門冬﹝去心﹐各一錢﹞人參甘艸﹝炙﹞木香﹝不見火﹐各五分﹞上咀﹐加生薑五片﹐水煎服。

治妊娠徧身痛或衝心欲死不能飲食

白術﹝五兩﹞﹝此癥禁用白術﹐而此方獨用白術爲君﹐非認癥之確者不可﹞黃芩﹝二兩﹞芍藥﹝四兩﹞上用水六升煮取二升半﹐分三服。

一方

治妊娠心下滿﹐气急切痛。

赤茯苓﹝六分﹞桑白皮﹝五分﹞前胡﹝四分﹞郁李仁檳榔﹝各三分﹞上爲細末﹐以水一升煮取一半﹐去滓﹐夜臥服。

安胎和气飲

治胎冷﹐腹痛引兩脇﹐小便頻數﹐大便虛滑。

訶子﹝面裹煨﹐去核﹞白術﹝各二錢﹞陳皮﹝去白﹞髙良姜﹝炒﹞木香﹝不見火﹞白芍藥陳米﹝炒﹞甘艸﹝炙﹐各一錢﹞上作一服﹐生薑五片﹐水煎服﹐忌生冷之物。

仲景附子湯

婦人懷妊六七月﹐脈弦發熱﹐其胎愈脹﹐腹痛惡寒者﹐少腹如扇。所以然者﹐子髒寒故也﹐當以此湯溫其髒。

附子﹝二枚﹐炮去皮﹐破八片﹞白術﹝四兩﹞茯苓芍藥人參﹝二兩﹞上五味﹐以水八升煮取三升﹐去渣﹐溫服一升﹐日三服。

﹝卷之八胎前門上﹞心痛

大全

云﹕妊娠心痛﹐乃風邪痰飲交結。若傷心正經﹐爲眞心痛﹐旦發夕死﹐夕發旦死﹔若傷心支絡﹐則乍安乍作﹔若傷於子髒﹐則胎動而血下。

薛氏

曰﹕前證若飲食所傷﹐用平胃散加枳殼﹑山楂﹔若因錯雜諸邪﹐當審其因而治之。

一妊婦心痛﹐煩熱作渴﹐用白術散卽愈。後因停食﹐其痛仍作﹐胸腹脹滿﹐按之則痛﹐此因飲食停滯﹐用人參養胃湯﹐按之不痛﹐乃脾胃受傷﹐以六君子湯補之而愈。

一妊婦心腹作痛﹐胸脇作脹﹐吞酸不食﹐此肝脾气滯﹐用二陳﹑山楂﹑山梔﹑靑皮﹑木香而愈。又因怒仍痛﹐胎動不食﹐面色靑黃﹐肝脈弦緊﹐脾脈弦長﹐此肝木乘土﹐用六君子湯加升麻﹑柴胡﹑木香而愈。

火龍散

治妊娠心气疼。﹝此方治平常心痛亦妙﹞川楝子茴香﹝炒﹐各三錢﹞艾葉末﹝鹽炒﹐錢半﹞上作一服﹐水二盅﹐煎至一盅﹐不拘時服。

產寶丸

治妊娠卒心痛﹐气欲絕。

川芎當歸茯苓濃朴﹝制﹐各一錢﹞上用水六升煎取二升﹐分二服。

白術湯

治妊娠卒心痛欲死﹐不可忍者。

白術﹝三兩﹞﹝諸痛無補法﹐豈以心痛而可用白術者﹖詳之﹞赤芍藥﹝二兩﹞黃芩﹝一兩半﹞上切﹐以水六升煮取二升半﹐分三服﹐半日令盡。微下水令易生﹐忌桃﹑李﹑雀肉等。

千金方

療妊娠心痛。﹝按此可治燥熱心痛﹞靑竹茹﹝一升﹞羊脂﹝八兩﹞白蜜﹝三兩﹞上三味合煎﹐每服棗核大三枚﹐食前頓服﹐日三服。

一方

治妊娠忽然心痛﹐悶絕欲死者﹐謂之中惡。

生地黃﹝二錢﹞枳殼﹝一錢﹞木香﹝三分﹞上銼﹐酒煎服。

一方

橘皮﹝二兩﹞豆豉﹝五兩﹞上爲末﹐煉爲丸﹐如桐子大﹐溫水下二七丸﹐無時。

雜方

靑竹茹一升﹐酒二升﹐煮取一升半﹐去滓﹐分溫頓服。

一方

破雞子一枚﹐酒調服之。

一方

大麻子三升研﹐水八升煮取五升﹐分五服。

補遺

沈香降气湯﹑茯苓補心湯﹑四七湯﹑紫蘇飲皆可用。《炮炙論》云﹕心痛欲死﹐急覓玄胡。﹝此治瘀血痛﹞

﹝卷之八胎前門上﹞心腹痛

大全

云﹕妊娠心腹痛者﹐或由宿有冷疼﹐或新觸風寒﹐皆由髒虛而致動也。邪正相擊﹐而並於气﹐隨气上下﹐上衝於心則心痛﹐下攻於腹則腹痛﹐故令心腹痛也。妊娠而痛者﹐邪正二气交攻於內﹐若不時瘥者﹐其痛衝擊胞絡﹐必致動胎﹐甚則傷墮矣。又云﹐妊娠心腹疼痛﹐多是風寒濕冷痰飲﹐與髒气相擊﹐故令腹痛攻衝不已﹐則致胎動也。

薛氏

曰﹕前證若風寒痰飲﹐用金沸艸散﹐雜病咳嗽﹐胎气鬱結﹐加香附﹑川芎﹔若飲食停滯﹐用六君加紫蘇﹑枳殼﹔若怒動肝火﹐前藥更加柴胡﹑山梔﹔若鬱結傷脾﹐用歸脾湯加枳殼﹑山梔。

一妊婦心腹作痛﹐吐痰惡心﹐胎气上攻﹐飲食少思﹐此脾虛气滯而爲痰﹐用六君子加柴胡﹑枳殼﹐諸證漸退﹐飲食漸進﹐又用四君子加枳殼﹑山梔﹑桔梗而安。後因怒﹐兩脇气脹﹐中脘作痛﹐惡寒嘔吐﹐用六君加柴胡﹑升麻﹑木香一劑而愈。

川芎散

治妊娠素有冷气﹐忽心腹痛如刀刺。

川芎當歸﹝各一錢﹞人參吳茱萸濃朴﹝姜制﹐各五分﹞茯苓桔梗﹝各四分﹞芍藥﹝七分半﹞枳殼甘艸﹝各二分﹞上劑水煎﹐稍熱服。

當歸芍藥散

治妊娠腹中絞痛﹐心下急痛﹐及療產後崩中﹐去血過多﹐眩暈虛乏。

白芍藥﹝炒四兩﹞﹝產後忌芍藥﹐而此方兼治﹐且以爲君﹐愚謂產後惟去血過多者可用﹐若惡露不行作痛者﹐不可用也﹞當歸茯苓白術﹝各二兩﹞澤瀉川芎﹝各一兩﹞上爲細末﹐每服二錢﹐食前溫調服。

阿膠散

治妊娠胎動﹐腹中絞痛﹐不思飲食。

當歸﹝炒﹞陳皮﹝各一兩﹞白術白茯苓阿膠﹝炒﹞川芎﹝各七錢半﹞甘艸﹝二錢半﹞上咀﹐每服三錢﹐水一盞﹐姜三片﹐棗一枚﹐煎七分服。﹝胎動方中多用艾葉﹐而此則用白術者﹐蓋不治痛﹐而治不思飲食也﹐妙在當歸﹑陳皮爲君﹞

一方

治妊娠患腹痛﹐並胎動不安。

當歸﹝三兩﹞川芎阿膠人參濃朴﹝各二兩﹞蔥白﹝切﹐一升﹞上咀﹐以水七升煎至三升﹐分三服。一方有甘艸﹐無濃朴﹑川芎。

香莪散

治妊娠五个月以後﹐常胸膈間气刺痛滿﹐或腸鳴﹐以至嘔逆減食﹐此由喜怒憂慮過度﹐飲食失節之所致也。蔡元度寵人有子﹐夫人怒欲逐之﹐遂病﹐醫官王師復處此方﹐三服而愈。

廣中莪術﹝炒﹐一兩﹞丁香﹝半兩﹞粉艸﹝二錢半﹞上爲細末﹐空心鹽湯點服一大錢﹐覺胸中如物按下之狀。

古今錄驗方

療妊娠腹內冷痛﹐忽胎動。

薤白﹝一升﹞當歸﹝切﹐四兩﹞上以水五升煮取四升﹐作三服。

一方

治妊娠胎動欲落﹐腹中痛不可忍。﹝鎭墜解熱護胎﹐方法俱妙﹐於體彊暴病者可用﹞上等銀﹝一斤﹞茅根﹝二斤﹐去黑皮﹞上以水九升煮銀﹐取五升﹐入淸酒一升同煎茅根取三升﹐分三服﹐立安。

一方

治妊娠腹痛。﹝血熱血虛腹痛﹐若此方甚妙﹞用生地黃三斤搗﹐酒一升合煎減半﹐頓服愈。

一方

治妊娠四五个月﹐忽然腹絞痛。

大棗﹝十四枚﹐炒令黑﹞鹽﹝一錢﹐炒令赤﹞上爲末﹐取一撮許﹐酒調服卽愈。一方單用棗十四枚﹐燒存性爲末﹐童子小便調下。

一方單用鹽一斤﹐燒令赤﹐以兩指取一撮﹐酒調服。

﹝卷之八胎前門上﹞腹痛

﹝卽子痛﹞

仲景

云﹕婦人懷胎﹐腹中諸疾痛﹐當歸芍藥散主之。《脈經》曰﹕婦人有胎腹痛﹐其人不安﹐若胎病不動﹐欲知生死﹐令人摸之﹐如覆杯者﹐則男﹔如肘頸參差起者﹐女也﹔冷者﹐何面﹝所謂何面者﹐意在腹之左右也﹞冷者爲死﹐溫者爲生。

薛氏

曰﹕若腹中不時作痛﹐或小腹重墜﹐名胎痛﹐用地黃當歸湯﹐未應﹐加參﹑術﹑陳皮﹝气虛者可用﹞﹔或因脾气虛﹐用四君子加歸﹑地﹔中气虛﹐用補中益气湯。

地黃當歸湯

治婦人有孕胎痛。﹝血虛痛妙﹞當歸﹝一兩﹞熟地黃﹝二兩﹞上爲末﹐作一服﹐水三升煎至一升﹐去滓頓服﹐未效﹐加人參﹑白術﹑陳皮。

加味四物湯

治血少胎痛。

當歸川芎白芍藥熟地黃香附子﹝各等分﹞上爲末﹐每服三錢﹐紫蘇湯調下。﹝妙在紫蘇湯﹞

﹝卷之八胎前門上﹞小腹痛

大全

云﹕妊娠小腹痛者﹐由胞絡虛﹐風寒相搏﹐痛甚亦令胎動也。

薛氏

曰﹕前證若風寒所搏﹐用紫蘇飲加生薑﹔气血虛﹐用八珍湯﹔脾气虛﹐用六君子湯﹔中气虛﹐用補中益气湯﹔若腹脹痛﹐用安胎飲加升麻﹑白術﹐不應﹐兼補中益气湯。

一妊婦小腹作痛﹐其胎不安﹐气攻左右﹐或時逆上﹐小便不利﹐用小柴胡湯加靑皮﹑山梔﹐淸肝火而愈。後因怒﹐小腹脹滿﹐小便不利﹐水道重墜﹐胎仍不安﹐此亦肝木火盛所致﹐用龍膽瀉肝湯一劑﹐諸證頓愈﹐乃以四君子加柴胡﹑升麻﹐以培脾土而安。

治妊娠小腹痛方

療妊娠被驚惱﹐胎向下不安﹐小腹連腰痛﹐下血。

當歸川芎﹝各八分﹞阿膠﹝炙﹞人參艾葉﹝各四分﹞茯苓﹝一錢﹞大棗﹝二十个﹞上細切﹐以水五升煮取三升﹐溫分三服。

補遺方

治妊娠小腹痛﹐胎動不安。

川芎爲細末﹐酒調下。一方用川芎﹑當歸等分煎服。

﹝卷之八胎前門上﹞腰腹及背痛

大全

云﹕腎主腰足﹐因勞傷損動其經﹐虛則風冷乘之﹐故腰痛﹐冷气乘虛入腹則腹痛﹐故令腰腹相引而痛﹐其痛不止﹐多動胎气﹐婦人腎以系胞﹐妊娠而腰痛甚者﹐則胞墮也。

薛氏

曰﹕前證若外邪所傷﹐用獨活寄生湯﹔勞傷元气﹐用八珍湯加杜仲﹑砂仁﹑阿膠﹑艾﹔脾腎不足﹐以前藥加白術﹑補骨脂﹔气血郁滯﹐用紫蘇飲加桔梗﹑枳殼﹔肝火所動﹐用小柴胡湯加白術﹑枳殼﹑山梔﹔肝脾鬱結﹐用歸脾湯加柴胡﹑枳殼。

一妊婦頸項彊直﹐腰背作痛﹐此膀胱經風邪所致﹐用拔萃羌活湯﹐一劑而愈﹐又用獨活寄生湯﹐及八珍湯﹐以祛邪固本而痊。

汪石山治一婦懷妊八月﹐嘗病腰痛﹐不能轉側﹐大便燥結﹐醫用人參等補劑﹐痛益加﹐用硝﹑黃通利之藥﹐燥結𨿽行﹐而痛如故。汪診之﹐脈稍洪近快。曰﹕血熱﹑血滯也。宜用四物加木香﹑乳﹑沒﹑黃柏﹑火麻仁煎服﹐四五帖﹐痛稍減﹐燥結潤﹐復加發熱面赤﹐或時惡寒﹐仍用前方去乳香﹑沒藥﹐加柴胡﹑黃芩﹐服二帖﹐而寒熱除﹐又背心覺寒﹐腹痛復作﹐汪曰﹕血已利矣﹐可於前方加人參一錢﹐服之而安。

通气散

治妊娠腰痛﹐狀不可忍﹐此藥神效。

破故紙﹝瓦上炒香爲末﹞上先嚼胡桃肉一个爛﹐後以溫酒調下故紙末三錢﹐空心服。

五加皮散

治妊娠腰痛不可忍﹐或胯痛﹐先服此散。

杜仲﹝四兩﹐炒﹞五加皮阿膠﹝炙﹐另入﹞防風狗脊川芎白芍藥細辛萆﹝各三兩﹞杏仁﹝八十个﹐去皮尖﹐面炒﹞上咀﹐以水九升煮取二升﹐去滓下膠﹐作三服。

五加皮丸

治妊娠腰痛不可忍者﹐次服此丸。

續斷﹝炒﹞杜仲﹝各二兩半﹞川芎獨活﹝各三兩﹞五加皮狗脊萆芍藥訶子肉﹝各四兩﹞﹝此與前方不甚相遠﹐而以杏仁易訶子﹐通塞不同者﹐此宜詳之﹞上爲細末﹐煉蜜丸﹐如桐子大﹐每服四十丸﹐空心酒下﹐日三服。

療觸動胎以致腰痛背痛

杜仲五加皮當歸芍藥川芎萆﹝各等分﹞上爲末﹐每用三錢﹐空心酒調下。

療妊娠气壅攻腰痛不可忍兼治腹痛

當歸﹝三兩﹞阿膠甘艸﹝各二兩﹞蔥白﹝切二升﹞上細銼﹐以水七升煮取三升﹐去滓﹐分溫三服。

短劇薴根湯

療損動胎﹐腰腹痛﹐去血﹐胎動向下。

生地黃薴根﹝各二兩﹞當歸芍藥阿膠甘艸﹝各一兩﹞上細切﹐以水六升煮取二升﹐去滓﹐納膠煎烊﹐分溫三服﹐忌海藻﹑蕪荑。

大地黃丸

治產前後腰腹疼﹐一切血疼。兼治血气虛﹐四肢不舉﹐骨髓熱疼。﹝此方不特產前後妙﹐卽平日血虛內熱者﹐亦宜﹞熟地黃﹝二兩﹞烏梅肉當歸﹝各一兩﹞上爲細末﹐煉蜜丸﹐如彈子大﹐每服一丸﹐空心白湯嚼下。

紫酒

治妊娠腰痛如折﹐亦治常人卒腰痛者。

大黑豆二合炒令香熟﹐酒一大盞煮取七分﹐去豆﹐空心頓服。

雜方

治胎動腰痛搶心﹐或下血﹐取蔥白不拘多少﹐濃煎汁飲之。

一方用鹿角長六寸﹐燒令赤﹐酒中淬﹐再燒再淬﹐以角碎爲度﹐取酒飲之﹐鹿角爲末﹐服方寸匕。

一方用菖蒲汁酒﹐一升服之。

一方用艾葉一把﹐如雞子大﹐以酒四升煮取二升﹐分爲二服良。

﹝卷之八胎前門上﹞胎水腫滿﹝卽子腫子滿子气﹞

產寶論

曰﹕妊娠腫滿﹐由髒气本弱﹐因妊重虛﹐土不克水﹐血散於四肢﹐遂致腹脹﹐手足面目皆浮腫﹐小便祕澀。陳無擇云﹕凡婦人宿有風寒冷濕﹐妊娠喜腳腫﹐俗呼爲皺腳。亦有通身腫滿﹐心腹急脹﹐名曰胎水。

論曰﹕凡妊娠之人﹐無使气極﹐若心靜气和﹐則胎气安穩﹐若中風寒邪气﹐及有所觸犯﹐則隨邪而生病也。凡妊娠經血壅閉以養胎﹐若忽然虛腫﹐乃胎中挾水﹐水血相搏﹐脾胃惡濕﹐身之肌肉溫漬﹐气弱則肌肉虛﹐水气流溢﹐故令身腫滿也。然其由有自﹐或因泄瀉下痢﹐臟腑虛滑﹐耗損脾胃﹐或因寒熱瘧疾﹐煩渴引飲太過﹐濕漬脾胃﹐皆能使頭面或手足浮腫也。

然水漬於胞﹐兒未成形﹐則胎多損壞﹐及臨產日﹐腳微痛者﹐乃胞髒水少血多﹐水出於外﹐故現微腫﹐則易生也﹐宿有寒气﹐因寒冷所觸﹐故能令腹脹滿腫也。

產乳集

論曰﹕妊娠自三月成胎之後﹐兩足自腳面漸腫腿膝以來﹐行步艱辛﹐以至喘悶﹐飲食不美﹐似水气狀﹐至於腳趾間有黃水出者﹐謂之子气﹐直至分娩方消。此由婦人素有風气﹐或衝任經有血風﹐未可妄投湯藥﹐亦恐大段甚者﹐慮將產之際費力﹐有不測之憂﹐故不可不治於未產之前也﹐古方論中少有言者。元丰中﹐淮南陳景初﹐名醫也﹐獨有論治此證﹐方名初謂之香附散﹐李伯時名曰天仙藤散也。﹝子气者﹐因子而肝脾气阻﹐土遂不能制水﹐故一香附散足以療之﹐然不服藥亦無害﹞

薛氏

曰﹕前證若胸滿腹脹﹐小便不通﹐徧身浮腫﹐用鯉魚湯﹔脾胃虛弱﹐佐以四君子﹔若面目虛浮﹐肢體如水气﹐用全生白術散﹐如未應﹐用六君子湯﹔脾虛濕熱﹐下部作腫﹐用補中益气加茯苓﹐若飲食失宜﹐嘔吐泄瀉﹐用六君子湯﹔若腿足發腫﹐喘悶不安﹐或趾縫出水﹐用天仙藤散﹐脾胃虛弱﹐兼四君子湯﹐如未應﹐用補中益气湯﹔若脾肺气滯﹐用加味歸脾湯﹐佐以加味逍遙散。

白術散

治妊娠面目虛浮﹐四肢腫如水气﹐名曰子腫。﹝子腫與子气相類﹐然子气在下體﹐子腫在頭面﹐須識之﹞白術﹝二錢半﹞茯苓皮﹝一錢半﹞陳皮生薑皮大腹皮桑白皮﹝各一錢﹞上銼﹐水煎服﹐或爲細末﹐每服三錢﹐米飲調下。本方去白術名五皮散﹐或加木香。

木通散

治妊娠身體浮腫﹐四肢脹急﹐小便不利。

木通香薷紫蘇莖葉﹝各一錢﹞枳殼﹝面炒﹞檳榔條芩﹝各五分﹞木香訶子皮﹝各三分﹞上銼﹐加生薑三片﹐水煎﹐食前服。

葶藶散

治妊娠徧身洪腫。﹝補膽瀉肺﹐利大腸﹞葶藶子﹝一兩﹞白術﹝五兩﹞茯苓桑白皮郁李仁﹝各二兩﹞上爲粗末﹐水六升﹐煎取二升﹐分三服﹐小便利卽瘥。

千金鯉魚湯

治妊娠腹脹滿﹐或渾身浮腫﹐小便赤澀。

當歸白芍藥﹝各一錢﹞白茯苓﹝一錢半﹞白術﹝二錢﹞橘紅﹝五分﹞鯉魚﹝一尾﹞上作一服﹐將鯉魚﹝鯉魚治懷妊身腫﹐及胎气不安﹐煮食又下水气﹐利小便﹞去鱗腸﹐白水煮熟﹐去魚﹐用汁一盞半﹐入生薑三片﹐煎至一盞﹐空心服﹐胎水卽下。如未盡﹐腹悶未除﹐再合一劑服之。

一方

澤瀉葶藶﹝各二兩﹞茯苓枳殼白術﹝各六兩﹞上銼﹐以水六升煮取二升半﹐分溫二服。

防己湯

治妊娠脾虛﹐徧身浮腫﹐腹脹喘促﹐小便不利。

防己﹝一錢半﹞桑白皮﹝炒﹞紫蘇莖葉赤茯苓﹝各二錢﹞木香﹝五分﹞上銼一服﹐加生薑四片﹐水煎服﹐如大便不通﹐加枳殼﹑檳榔。

澤瀉散

治妊娠徧身浮腫﹐上气喘急﹐大便不通﹐小便赤澀﹐謂之子滿。﹝子滿﹐大都在五六月以後﹐病此气與腫不同﹐蓋胎大則腹滿﹐滿則气浮﹐徧身腫﹐邪無所挾﹐但一瀉气利水則愈﹞澤瀉桑白皮﹝炒﹞木通枳殼﹝面炒﹞檳榔赤茯苓﹝各一錢半﹞上銼一服﹐加生薑五片﹐水煎服。

天仙藤散

治妊娠自三月成胎之後﹐兩足自腳面漸腫至腿膝﹐行步艱難﹐喘悶妨食﹐狀似水气﹐甚至足趾間有黃水出者﹐謂之子气。

天仙藤﹝洗﹐略炒﹐卽靑木香藤﹞香附子﹝炒﹞陳皮甘艸烏藥木香﹝各等分﹐一方作木瓜﹞上銼﹐每服五錢﹐加生薑三片﹐紫蘇五葉﹐水煎﹐日三服﹐腫消止藥。

產寶方

療妊娠身腫有水气﹐心腹脹滿﹐小便少。﹝以下三方﹐不甚相遠﹐但郁李與白術補瀉不同﹐黃芩與漧薑冷熱不同﹐而旋覆散結痰﹐杏仁瀉肺气﹐亦略相似﹐惟在用者審之﹞茯苓﹝四兩﹞杏仁檳榔﹝各三兩﹞旋復花郁李仁﹝各一兩﹞上爲粗末﹐以水六升煮取二升﹐去滓﹐分溫三服﹐小便通卽瘥。

崔氏方

療妊娠體腫有水气﹐心腹急滿。

茯苓白術﹝各四兩﹞旋復花﹝二兩﹞杏仁黃芩﹝各三兩﹞上細切﹐以水七升煮取二升半﹐分溫三服。忌桃﹑李﹑雀肉﹑酢物。

腎著湯

治妊娠腰腳腫。

茯苓白術﹝各二錢﹞漧薑﹝炮﹞甘艸﹝各一錢﹞杏仁﹝一錢半﹞上咀﹐水煎服。

子和方

治妊娠從腳上至腹腫﹐小便不利﹐微渴。

豬芩五兩爲末﹐以熱水調服方寸匕﹐日三服。﹝卽仲景豬芩湯法﹐而服法更巧﹞

﹝卷之八胎前門上﹞腹哭鐘鳴

產寶方

治小兒在腹中哭﹐及孕婦腹內鐘鳴。

用空房下鼠穴中土一塊﹐令孕婦噙之卽止。或爲末﹐入麝香少許﹐酒調下二錢立愈。然麝香開竅﹐當酌量用之。

補遺方

治孕婦腹中兒哭。

用黃連濃煎汁﹐母常呷之﹐卽止。

一法

小兒腹哭者﹐蓋臍帶上疙瘩兒含口中﹐因娠婦登髙舉臂﹐脫出兒口﹐以此作聲﹐令妊婦曲腰就地如拾物﹐仍入兒口﹐卽止。﹝有令孕婦以笤帚掃地卽止者﹐亦此意﹞

﹝卷之八胎前門上﹞積聚

黃帝問曰﹕婦人重身﹐毒之何如﹖岐伯曰﹕有故無殞。帝曰﹕願聞其故。歧伯曰﹕大積大聚﹐其可犯也﹐衰其大半而止﹐過者死。

丹溪方

治血塊如盤﹐有孕難服峻劑﹐此方主之。

香附子﹝醋煮﹐四兩﹞桃仁﹝去皮尖﹐一兩﹞海粉﹝醋煮﹐二兩﹞白術﹝一兩﹞上爲末﹐麵糊丸服。

卷之九胎前門下

﹝卷之九胎前門下﹞傷食

大全

曰﹕經云﹕飲食自倍﹐腸胃乃傷。又云﹕陰之所生﹐本在五味﹐陰之五宮﹐傷在五味。若妊子飲食不節﹐生冷毒物﹐恣性食啖﹐致傷脾胃﹐故娠傷食﹐最難得藥﹐惟木香丸﹑白術散﹐二方最穩捷。

薛氏

曰﹕東垣先生云﹕脾胃之气壯﹐則過時而不饑﹐多食而不傷。蓋胃主司納﹐脾主消化﹐五臟之本也。然食倍而傷者﹐乃脾气虛而不化也﹐若投以峻劑﹐則脾胃復傷﹐而胎亦損矣﹐當審其所因﹐而調治之。若飲食停滯﹐或肚腹作痛﹐用平胃散﹐腹滿泄瀉﹐用六君子湯﹔若脾气下陷﹐用補中益气湯。凡噯覺藥气﹐且戒藥餌﹐節飲食。經云﹕損其脾者﹐調其飲食﹐適其寒溫。大凡脾胃虛弱﹐飲食難化﹐以白術﹑陳皮爲末等分﹐陳曲糊丸﹐常服最善。枳術丸但可暫用﹐枳實峻厲﹐能耗眞气﹐治者愼之。

一妊婦因傷食服枳術丸﹐胸腹不利﹐飲食益少﹐更服消導寬胸之劑﹐其胎下墜。余謂此脾气虛而不能承載也﹐用補中益气﹐及六君子湯﹐中气漸健﹐其胎漸安。又用八珍湯加柴胡﹑升麻﹐調理而痊。

平胃散

治妊娠飲食停滯﹐或肚腹作痛。

蒼術﹝米泔浸﹐炒﹞濃朴﹝姜制﹞陳皮﹝各一錢﹞甘艸﹝炙﹐五分﹞上銼﹐加生薑三片﹐棗一枚﹐水煎服。

嘔吐惡心﹐加枳殼﹑砂仁。吞酸噯腐﹐加黃連三分﹐吳茱萸二分。

六君子湯

治脾胃虛弱﹐飲食難化﹐或腹滿泄瀉。

人參白術茯苓甘艸﹝炙﹞半夏陳皮﹝各一錢﹞上銼﹐加生薑三片﹐棗一枚﹐水煎服。

停滯肉食﹐加山楂。停滯麵食﹐倍加麥。停滯糯米食﹐用白酒曲一味。停滯米飲﹐倍加谷。魚鮏所傷﹐倍加陳皮。傷辛熱之物﹐加黃連。傷生冷之物﹐加砂仁﹑木香﹔如不應﹐更加肉豆蔻﹑補骨脂﹐再不應﹐用四神丸。

木香丸

治妊娠脾胃虛弱﹐飲食不消﹐肚腹膨脹﹐或嘔吐泄瀉。

木香﹝二錢﹞三稜﹝三稜犯胎忌﹐與人參並用或無妨﹐亦須看人彊弱﹞人參白茯苓﹝各三錢﹞上爲末﹐麵糊丸﹐如綠豆大﹐每服三四十丸﹐熟水下。

白術散

治妊娠脾胃虛弱﹐气不調和﹐飲食易傷。

白術﹝炒﹞﹝佐紫蘇﹑白芷﹐調和胃气妙﹞紫蘇﹝各一兩﹞人參白芷﹝炒﹐各七錢半﹞川芎訶子皮靑皮﹝各半兩﹞甘艸﹝炒﹐二錢半﹞上每服二錢﹐加生薑三片﹐水煎服。

﹝卷之九胎前門下﹞中惡

大全

云﹕夫妊娠忽然心腹刺痛﹐﹝俗謂絞腸痧卽此﹞悶絕欲死者﹐謂之中惡。蓋邪惡之气﹐中於胎而傷人也﹐所以然者﹐血气自養﹐而爲精神之主﹐若血气不和﹐則精神衰弱﹐故邪毒之气﹐得以中之。妊娠病此﹐亦致損胎也。

薛氏

曰﹕前證當調補正气爲善﹐用金銀藤一味﹐煎湯飲之。

當歸散

治妊娠中惡﹐心腹絞痛。﹝溫行惡气﹞當歸丁香川芎﹝各三兩﹞靑橘皮吳茱萸﹝半兩﹐去梗湯泡三次﹐炒黑﹞上爲細末﹐溫酒調下一錢﹐無時。

又方

生漧地黃﹝一兩﹞枳殼木香﹝各七錢半﹞上爲細末﹐每服一錢﹐酒調下。

又方

苦梗﹝一兩。細銼略炒﹞生薑﹝半兩﹞水煎服。

散滯湯

治觸惡冒气傷胎﹐肚痛﹐手不可近﹐不思飲食。

靑皮﹝三錢﹞黃芩芍藥﹝各二錢﹞歸尾﹝一錢半﹞川芎﹝一錢﹞木香﹝五分﹞甘艸﹝炙﹐少許﹞上分二帖﹐水三盞﹐先煮薴根兩大片﹐至二盞﹐去薴根﹐入前藥同煎至一盞﹐熱服。

補遺方

治妊娠中惡﹐心腹絞急切痛﹐如鬼擊之狀﹐不可按摩﹐或吐衄血者。

用熟艾如拳大﹐煮汁頻服。﹝此眞中惡也﹐煮艾方極妙﹞

一方

用鹽一盞﹐水二盞﹐調和服﹐以冷水之﹐吐出卽安。

一方

用竈心土爲末﹐每服二錢﹐井水調服﹐白湯亦可。

﹝卷之九胎前門下﹞傷寒

吳氏

曰﹕凡妊娠傷寒﹐六經治例皆同﹐但要安胎爲主﹐凡藥中有犯胎者﹐則不可用也﹐如藿香正气散﹑十味芎蘇散﹑參蘇飲﹑小柴胡湯之類﹐有半夏能犯胎﹐如用須去之﹐若痰多嘔逆必用之﹐以半夏曲則可﹐如無﹐沸湯泡七次﹐去皮臍﹐生薑自然汁拌曬漧﹐乃可用也。凡川烏﹑附子﹑天雄﹑側子﹑肉桂﹑漧薑﹑大黃﹑芒硝﹑芫花﹑甘遂﹑大戟﹑蜀漆﹑水蛭﹑虻虫﹑桃仁﹑牡丹﹑漧漆﹑代赭石﹑瞿麥﹑牛膝等類之物﹐皆動胎之藥﹐凡用必須斟酌﹐仔細詳之。大抵妊娠傷寒﹐合用湯劑﹐必加黃芩﹑白術二味﹐能安胎也﹐或與此二味煎湯與之﹐或爲細末﹐白湯調下二三錢亦佳。如妊婦素稟弱者﹐藥中四物湯佐之﹐不可缺也。且如用小柴胡湯﹐去半夏﹐加白術﹐合四物湯用之﹐可以保胎除熱也﹐其效如神。餘皆仿此﹐用之則妙矣。

萬密齋

云﹕妊娠傷寒﹐專以淸熱安胎爲主﹐或汗或下﹐各宜隨其五臟表裏所見脈證主治﹐勿犯胎气。故在表發汗﹐以香蘇散爲主﹔半表半里﹐則和解之﹐以黃龍湯爲主﹔在裏則下之﹐以三黃解毒湯爲主。此吾家傳之祕﹐活人甚多。﹝汗下和三法﹐固成法也﹐而主以香蘇﹑黃龍﹑三黃解毒三方﹐則發前人所未發矣﹐妙甚﹞如古方六合湯﹐𨿽分治詳明﹐猶不及此切當。﹝古方六合湯﹐自表虛四物湯至四物大黃湯﹐共計十五方﹐詳見第一卷

調經門四物湯加減條下。﹞

白術散

治傷寒熱病﹐先以此安胎﹐但覺頭痛發熱便可服。二三服卽瘥。若四肢厥逆﹐陰證也﹐不可用。

白術黃芩﹝各等分﹐新瓦上炒﹞上細切﹐每三錢加生薑三片﹐大棗一枚﹐水煎服。

安胎阿膠散

治妊娠傷寒時气﹐先服此以安胎﹐卻以主藥間服。﹝先服安胎﹐𨿽是大頭腦﹐然表證重者﹐須斟酌﹞阿膠﹝炙﹞白術﹝炒﹞桑寄生人參白茯苓﹝各等分﹞上爲末﹐每服一錢﹐用糯米飲調下﹐日三服。

香蘇散

凡妊婦傷寒﹐勿論日數﹐但見惡寒頭疼此主之。

香附﹝炒黑﹞紫蘇﹝各二錢﹞陳皮﹝一錢﹞甘艸﹝五分﹞上銼﹐加生薑三片﹐蔥五根煎服。頭痛﹐加川芎﹑白芷各一錢﹐名芎芷香蘇散。假令得肝脈﹐其外證善潔﹑面靑﹑善怒﹐其三部脈俱浮而弦﹐惡寒裏和﹐謂淸便自調也﹐本方加羌活﹑防風各一錢﹐謂肝主風﹐是膽受病也假令得心脈﹐其外證面赤﹑口漧﹑善笑﹐其三部俱浮而洪﹐惡寒裏和﹐本方加黃芩﹑石膏各一錢半﹐謂心主熱﹐是小腸受病也。假令得脾脈﹐面黃﹑善噫﹑善思﹐尺寸俱浮而緩﹐惡寒裏和﹐本方加白術﹑防己各一錢半﹐謂脾主濕﹐是陽明受病也。假令得肺脈﹐其外證面白﹑善嚏﹐善悲不樂欲哭﹐其尺寸脈俱浮面澀﹐惡寒裏和﹐本方加黃﹑防風各一錢﹐謂肺主燥﹐是大腸受病也。假令得腎脈﹐其外證面黑﹑善恐﹐其尺寸脈俱浮而濡﹐惡寒裏和﹐本方加附子炮一錢﹐謂腎主寒﹐是膀胱經受病也。﹝附子犯胎禁用﹐吳茱萸溫之可也。﹞﹝附子𨿽云犯胎﹐然仲景附子湯亦治胎寒﹐但須眞寒﹐方可酌用﹞

羌活湯

河間云﹕解利傷寒﹐不問何經所受。𨿽不能盡解﹐亦無壞證﹐尢益妊婦。

羌活﹝二錢﹞白術﹝一錢半﹞防風川芎白芷黃芩甘艸﹝炙﹐各一錢﹞細辛﹝三分﹞上銼﹐水煎服﹐無時。如無汗﹐去白術﹐用蒼術﹐加紫蘇亦可。

黃龍湯

妊婦傷寒得之三五日後﹐有惡寒發熱﹐內有煩渴引飲﹐小便赤澀之證﹐此邪在半表半里也﹐宜此方主之。

柴胡﹝二錢﹞黃芩﹝一錢半﹞人參甘艸﹝各一錢﹞上加姜﹑棗﹐水煎服。﹝黃龍湯卽小柴胡減半夏﹐爲少陽經藥﹐而此專重在和解﹐故主之﹐其加減法更妙﹞如寒熱往來﹐無汗口漧﹐加葛根二錢﹐去棗入蔥白三根。如頭疼不止﹐加川芎﹑白芷各一錢﹐去棗加蔥白三根。如發熱有汗口渴﹐加白術﹑栝蔞根各一錢半。

如脈浮大有力﹐大熱大渴﹐本方加人參白虎湯﹐去姜棗。如心煩不得臥﹐加白茯苓﹑麥冬各一錢。如嘔噦﹐加半夏制﹑白茯苓各一錢﹐去棗。如胸膈滿痛﹐加枳殼炒﹑香附子炒黑﹑川芎各一錢。如大便祕﹐初加大黃五分﹐得利則止﹐不利﹐加一錢﹐以利爲度。

三黃解毒湯

妊娠傷寒五六日後﹐表邪悉罷﹐並無頭疼惡寒之證﹐止煩躁發熱大渴﹐小便赤﹐大便祕﹐或利下赤水﹐六脈沈實﹐此病邪在裏也﹐宜此方主之。

黃芩黃連黃柏山梔大黃﹝各等分﹞上銼﹐水煎服﹐更隨五臟脈證加減。假令得肝脈﹐其內證煩滿﹑消渴﹑溲便難﹐尺寸脈沈弦有力﹐是肝經本髒受病也﹐本方加當歸一錢半﹐甘艸五分﹐倍山梔。假令得心脈﹐其內證煩躁﹑心痛﹑掌中熱而噦﹐尺寸脈沈數有力﹐是心經本髒受病也﹐本方加麥門冬一錢﹐竹茹一團﹐倍黃連。假令得脾脈﹐其內證腹脹滿﹑譫妄﹐其脈沈緊有力﹐是脾經本髒受病也﹐本方加枳實炒﹑濃朴薑汁炒各一錢半﹐倍大黃。假令得肺脈﹐其內證喘咳﹑胸滿﹐尺寸脈沈澀有力﹐是肺經本髒受病也﹐本方加葶藶炒一錢﹐桔梗五分﹐倍黃連。假令得腎脈﹐泄如下重﹐足脛寒而逆﹐尺寸脈沈而石﹐是腎經本髒受病也﹐加漧薑炮五分﹐﹝旣寒逆矣﹐又主三黃﹐𨿽加漧薑﹐恐終未妥﹐酌之﹞熟地黃一錢半﹐倍黃柏。

黃解肌湯

治妊娠傷風自汗。﹝傷風自汗﹐如頭疼邪盛者﹐此方用當斟酌﹞人參黃當歸川芎甘艸﹝炙﹐各半兩﹞芍藥﹝六錢﹞上咀﹐每服八錢﹐水煎服﹐加蒼術﹑生地亦可。

桂枝芍藥當歸湯

治婦人有孕﹐傷寒脈浮﹐頭重﹐腹中切痛﹐宜此方。

桂枝﹝桂能墮胎﹐宜火焙用﹞芍藥當歸﹝各一兩﹞上銼細﹐每服一兩﹐水煎服。

芍藥湯

治婦人妊娠傷寒自利﹐腹中痛﹐食飲不下﹐脈沈者﹐太陰病也﹐宜此方。﹝裏虛者宜之﹞芍藥白術茯苓甘艸﹝各一兩﹞上銼﹐每服一兩﹐水煎服。

加減當歸六黃湯

治妊婦傷寒發汗後﹐汗漏不止﹐胎气損者。

當歸身黃﹝炙﹞生地黃黃芩白芷阿膠珠炙甘艸﹝各等分﹞上用浮小麥一撮﹐煎湯去麥﹐下藥五錢﹐煎至七分溫服。﹝先煎法妙﹞

加味黃芩湯

治妊婦傷寒下後﹐協熱而利不止﹐胎气損者。

黃芩﹝二錢﹞白芍藥白術白茯苓炙甘艸阿膠﹝各一錢﹞上用水一盞半﹐後入阿膠再煎至八分服。

加味竹葉湯

妊婦汗下後﹐熱不除者﹐虛也﹐此方主之。

人參麥門冬生地黃阿膠炙甘艸﹝各一錢﹞上加竹葉十二片﹐粳米一合﹐煎服。﹝此竹葉石膏湯變法也﹐以阿膠﹑生地易知母﹑石膏妙甚﹞

黃龍四物湯

治妊婦傷寒瘥後發熱者﹐宜此方。

柴胡﹝二錢﹞黃芩﹝一錢半﹞人參甘艸當歸川芎芍藥地黃﹝各一錢﹞上銼﹐水煎服。若因於食者﹐本方加枳實。

加減四物湯

治妊婦傷寒熱極發斑﹐狀如錦紋者。

當歸白芍藥生地黃黃芩﹝各等分﹞上銼﹐每服八錢﹐水煎服。

梔子大靑湯

治妊婦傷寒﹐發斑變爲黑色。

升麻黃芩梔子﹝各二兩﹞大靑杏仁﹝各半兩﹞上咀﹐每服五錢﹐水一盞半﹐細切蔥白三寸﹐煎服。

一方

治妊娠傷寒發斑忽黑﹐小便如血﹐胎欲落。

梔子升麻﹝各四兩﹞靑黛﹝二兩﹞生地黃﹝二十根﹞石膏﹝半斤﹞蔥白﹝切﹐一升﹞黃芩﹝三兩﹞上用水煎﹐分三服﹐忌熱物。又以井中泥塗心下﹐幹則易。

護胎法

治傷寒熱病護胎。

用白藥子不拘多少爲末﹐以雞蛋淸調﹐攤於紙上﹐如碗大﹐貼臍下胎存處﹐幹則以水潤之。

護胎法

治孕婦一切有熱﹐內外諸證。﹝護胎法妙﹞伏龍肝爲末﹐以井底泥調敷心下﹐令胎不傷。

﹝卷之九胎前門下﹞中風

大全

論曰﹕夫四時八方之气爲風也﹐常以冬至之日候之﹐若從其鄕來者﹐長養萬物﹐若不從其鄕來者﹐名爲虛邪﹐賊害萬物﹐人體虛則中之。﹝風者﹐百病之長﹐中之則隨所挾而現病﹐此語簡明詳略﹐妙妙﹞若風邪客於皮膚﹐入於經絡﹐卽頑痺不仁﹔若入於筋脈﹐挾寒則攣急僻﹐挾濕則弛縱痿軟﹔若入臟腑﹐則恍惚驚悸﹐凡五臟兪﹐皆在背﹐臟腑虛﹐寒邪皆從兪而入﹐隨所傷臟腑經絡而爲諸病。妊娠中風﹐若不早治﹐則令墮胎也。

薛氏

曰﹕按《機要》云﹐風本爲熱﹐熱勝則風動﹐宜以靜勝其燥﹐是養血也。治法須少汗﹐亦宜少下﹐多汗則虛其衛﹐多下則損其營。𨿽有汗下之戒﹐而有中髒﹑中腑之分﹐中腑者﹐多著四肢﹐則脈浮﹐惡寒﹐拘急不仁﹔中髒者﹐多著九竅﹐則唇緩失音﹐耳聾鼻塞﹐目瞀便祕。中腑者﹐宜汗之﹔中髒者﹐宜下之﹐表裏已和﹐宜治在經﹐當以大藥養之﹐此中風之要法。妊娠患之﹐亦當宜此施治﹐而佐以安胎之藥。

防風散

治妊娠中風卒倒﹐心神悶亂﹐口噤不能言﹐四肢急彊。

防風﹝去蘆﹞葛根桑寄生﹝各一兩﹞羚羊角屑細辛﹝去苗﹞當歸甘菊花漢防己﹝去皮﹞秦艽﹝去蘆﹞桂心茯神﹝去木﹞甘艸﹝炙﹐各半兩﹞上咀﹐每服八錢﹐水一盞半﹐生薑五片﹐煎至一大盞﹐去滓﹐入竹瀝半合﹐攪勻﹐溫服無時。

生犀角散

治妊娠卒中風不語﹐四肢彊直﹐心神昏憒。﹝惟眞中風而有表邪無汗者宜之。﹞生犀角屑麻黃﹝去節﹐各一兩﹞防風﹝去蘆﹞赤箭羌活當歸人參﹝各去蘆﹞葛根赤芍藥﹝各七錢半﹞秦艽甘艸﹝炙﹐各半兩﹞石膏﹝一兩半﹞上咀﹐每服八錢﹐煎服法如前。

防己散

治妊娠中風﹐口眼斜﹐手足頑痺。

防己﹝去皮﹞羌活防風﹝各去蘆﹞麻黃﹝去節﹞黃松木節羚羊角﹝屑﹞桂心荊芥穗薏苡仁桑寄生炙甘艸﹝各一兩﹞上咀﹐每服五錢﹐生薑五片﹐水煎溫服﹐不拘時。

白僵蠶散

治妊娠中風口噤﹐心膈痰涎壅滯﹐言語不得﹐四肢彊直。﹝急於治痰﹞白僵蠶﹝炒﹞天麻獨活﹝去蘆﹐各一兩﹞麻黃﹝去節﹐兩半﹞烏犀角﹝屑﹐七錢半﹞白附子﹝炮﹞半夏﹝湯洗七次﹐姜制﹞天南星﹝炮﹞藿香﹝各半兩﹞龍腦﹝二錢半﹐另研﹞上爲細末﹐入研藥合勻﹐每服一錢﹐生薑薄荷湯調下﹐不拘時﹐日三服。

赤箭丸

治妊娠中風﹐手足不隨﹐筋脈緩急﹐言語謇澀﹐皮膚不仁。

赤箭萆﹝酒浸﹞麻黃﹝去節﹞獨活﹝去蘆﹞鼠粘子幹熟地黃羚羊角﹝屑﹐各一兩﹞阿膠﹝炒﹞防風﹝去蘆﹞川芎當歸﹝去蘆﹞苡仁五加皮秦艽﹝去蘆﹞漢防己﹝去皮﹞柏子仁酸棗仁﹝炒﹞丹參﹝去蘆﹐各七錢半﹞上爲細末﹐煉蜜和搗三五百下﹐丸如梧桐子大﹐每服三十丸﹐豆淋酒送下﹐食前服。

白術酒

治妊娠中風口噤﹐語言不得。

白術﹝一兩半﹞獨活﹝一兩﹞黑豆﹝一合﹐炒﹞上細銼﹐以酒三升﹐煎取一升半﹐去滓﹐溫分四服。口噤者﹐拗口灌之﹐得汗卽愈。

醋艾熨法

治妊娠因感外風﹐如中風狀﹐不省人事。﹝此方中寒﹑中風俱妙﹞熟艾三兩﹐陳米醋炒令極熱﹐以綿帛裹熨臍下﹐良久卽省。

﹝卷之九胎前門下﹞風痙﹝卽子癇﹞

大全

云﹕妊娠體虛受風﹐而傷太陽之經絡﹐後復遇風寒相搏﹐發則口噤背彊﹐名之曰痙。又云痙﹐其候冒悶不識人﹐須臾自醒﹐良久復作﹐謂之風痙﹐一名子癇﹐一名子冒﹐甚則反張。

薛氏

曰﹕前證若心肝風熱﹐用鉤藤湯﹔肝脾血虛﹐加味逍遙散﹔肝脾鬱怒﹐加味歸脾湯﹔气逆痰滯﹐紫蘇飲﹔肝火風熱﹐鉤藤散﹔脾郁痰滯﹐二陳﹑薑汁﹑竹瀝。若兼證相雜﹐當參照子煩門。

丹溪治一婦人﹐懷妊六月發癇﹐手足揚直﹐面紫黑色﹐合眼涎出﹐昏憒不省人事﹐半時而醒﹐醫與震靈丹五十餘帖﹐其疾時作時止﹐無減證﹐直至臨產方自愈﹐產一女﹐蓐中子母皆安。次年其夫疑丹毒必作﹐求治之﹐診其脈﹐浮取弦﹐重取澀﹐按至骨﹐則沈實帶數﹐時正二月﹐因未見其癇發癥狀﹐未敢與藥﹐意其舊年癇發時乃五月﹐欲待其時﹐度此疾必作﹐當審證施治。至五月半﹐其疾果作﹐皆是午巳兩時﹐遂教以自制防風通聖散﹐用甘艸﹐加桃仁多紅花少﹐或服或嘔﹐至四五十劑﹐疾漸疏而輕﹐後發爲疥而愈。﹝以防風通聖散﹑桃仁﹑紅花治之者﹐爲浮爲風﹐弦爲飲﹐澀爲瘀血﹐沈實爲有餘﹐數爲熱也﹐觀發疥而愈﹐知此藥之妙﹞

羚羊角散

治妊娠冒悶﹐角弓反張﹐名曰子癇風痙。

羚羊角﹝鎊﹞獨活酸棗仁﹝炒﹞五加皮薏苡仁﹝炒﹞防風當歸﹝酒浸﹞川芎茯神﹝去木﹞杏仁﹝各五分﹞木香甘艸﹝各二分﹞上咀﹐加生薑五片﹐水煎服。

葛根湯

療妊娠臨月﹐因發風痙﹐忽悶憒不識人﹐吐逆眩倒﹐少醒復發﹐名曰子癇。

葛根貝母﹝去心﹞牡丹皮防風當歸川芎官桂白茯苓澤瀉甘艸﹝各二兩﹞獨活石膏﹝碎﹞人參﹝各三兩﹞上咀﹐每服八錢﹐水煎服。貝母令人易產﹐若未臨月者﹐以升麻代之﹝升麻代貝母人所未信﹞。忌海藻﹑菘菜﹑酢物。此方犯桂與牡丹﹐不如羚羊角散之安。

芎活湯

治子癇﹐兼用產後逐惡血﹐下胞衣。﹝以風爲主﹞川芎羌活﹝各等分﹞上銼﹐水煎﹐入酒少許﹐溫服。

羌活酒

治妊娠中風痙﹐口噤﹐四肢彊直﹐角弓反張。﹝此方甚佳﹐可通雜﹞羌活﹝去蘆﹐一兩半﹞防風﹝去蘆﹐一兩﹞黑豆﹝一合﹐去皮﹞上前二味咀﹐好酒五升﹐浸一宿﹐每服用黑豆一合﹐炒令熱﹐投入藥酒一大盞﹐候沸卽住﹐去滓﹐分兩服灌之。

﹝卷之九﹞胎前門下

薛氏

曰﹕者﹐筋脈急而縮也﹔者﹐筋脈緩而伸也。一縮一伸﹐手足相引﹐搐搦不已﹐與嬰兒發搐相似﹐謂之也。此證多屬風﹐蓋風主搖動也。駱龍吉云﹕心主脈﹐肝主筋﹐心屬火﹐肝屬木﹐火主熱﹐木主風﹐風火相熾﹐則爲也。治法﹐若因風熱﹐﹝此風皆本內熱﹐故立方亦皆從內﹞用鉤藤湯加柴胡﹑山梔﹑黃芩﹑白術﹐以平肝木﹐降心火﹐養气血﹔若風痰上湧﹐加竹瀝﹑南星﹑半夏﹔若風邪急搐﹐加全蠍﹑僵蠶﹐虧損气血﹐用八珍湯加鉤藤﹑山梔爲主。

若無力抽搐﹐戴眼反折﹐汗出如珠者﹐肝絕也﹐皆不治。一妊婦四肢不能伸﹐服祛風燥血之劑﹐遺屎痰甚﹐四肢抽搐﹐余謂肝火血燥﹐用八珍湯加炒黑黃芩爲主﹐佐以鉤藤湯而安。後因怒﹐前證復作﹐小便下血﹐寒熱少寐﹐飲食少思﹐用鉤藤散加山梔﹑柴胡而血止﹐用加味逍遙散﹐寒熱退而得寐﹐用六君子湯加芍藥﹑鉤藤鉤﹐飲食進而漸安。

鉤藤湯

方見胎動不安。

﹝卷之九胎前門下﹞子喑

大全

云﹕孕婦不語﹐非病也。間有如此者﹐不須服藥﹐臨產月﹐但服保生丸﹑四物湯之類﹐產下便語得﹐亦自然之理﹐非藥之功也。醫家不說與人﹐臨月則與尋常之藥﹐產後能語﹐則以爲醫之功﹐豈其功也哉。

黃帝問曰﹕人有重身﹐九月而喑﹐此爲何也﹖岐伯對曰﹕胞之絡脈絕也。帝曰﹕何以言之﹖岐伯曰﹕胞絡者﹐系於腎﹐少陰之脈﹐貫腎﹐系舌本﹐故不能言。﹝亦腎气之不足﹞帝曰﹕治之柰何﹖岐伯曰﹕無治也﹐當十月復。

﹝卷之九胎前門下﹞咳嗽

大全

云﹕夫肺內主气﹐外司皮毛﹐皮毛不密﹐寒邪乘之﹐則咳嗽。秋則肺受之﹐冬則腎受之﹐春則肝受之﹐夏則心受之。其嗽不已﹐則傳於腑。妊娠嗽久不已﹐則傷胎也。

薛氏

曰﹕前證若秋間風邪傷肺﹐用金沸艸散﹝雜咳嗽﹞﹔夏間火邪克金﹐用人參平肺散﹝雜喘﹞﹔冬間寒邪傷肺﹐用人參敗毒散﹝雜傷濕﹞﹔春間風邪傷肺﹐用參蘇飲﹝雜發熱﹞。若脾肺气虛﹐用六君﹑芎﹑歸﹑桔梗﹔若血虛﹐四物加桑白皮﹑杏仁﹑桔梗﹔腎火上炎﹐用六味丸加五味子煎服﹔脾胃气虛﹐風寒所傷﹐用補中益气加桑皮﹑杏仁﹑桔梗。蓋肺屬辛金﹐生於己土﹐嗽久不愈者﹐多因脾土虛﹐而不能生肺气﹐以致腠理不密﹐外邪復感﹐或因肺气虛不能生水﹐以致陰火上炎所致。治法當壯土金﹐生腎水爲善。

一妊婦嗽則便自出﹐此肺气不足﹐腎气虧損﹐不能司攝﹐用補中益气湯﹐以培土金﹐六味丸加五味﹐以生腎水而愈。

一妊婦咳嗽﹐其痰上湧﹐日五六碗許﹐諸藥不應﹐予以爲此水泛爲痰﹐用六味丸料及四君子湯各一劑﹐稍愈﹐數劑而安。

一妊婦因怒咳嗽吐痰﹐兩脇作痛﹐此肝火傷肺金﹐以小柴胡湯加山梔﹑熾殼﹑白術﹑茯苓﹐治之而愈。但欲作嘔﹐此肝侮脾也﹐用六君子加升麻﹑柴胡而愈。

桔梗散

治妊娠肺壅﹐咳嗽喘急﹐不食。

天門冬﹝去心﹞赤茯苓﹝各一錢﹞桑白皮桔梗紫蘇﹝各五分﹞麻黃﹝去節﹐三分﹞貝母人參甘艸﹝炙﹐各二分﹞一方有杏仁﹐無貝母。

上銼﹐加生薑﹐水煎服。

馬兜鈴散

治妊娠气壅塞﹐咳嗽气喘。

馬兜鈴苦梗人參甘艸貝母﹝各五分﹞桑白皮陳皮﹝去白﹞大腹皮﹝黑豆水浸洗﹞紫蘇﹝各一錢﹞五味子﹝二分半﹞一方有枳殼﹐無人參﹑貝母﹑桑白皮三味。

上銼一服﹐加生薑三片﹐水煎服。

百合散

治妊娠風壅咳嗽﹐痰多喘滿。

百合﹝蒸﹞紫菀茸﹝洗﹞貝母﹝去心﹞白芍前胡赤茯苓桔梗﹝炒﹐各一錢﹞甘艸﹝炙﹐五分﹞上作一服﹐水二盅﹐生薑五片﹐煎至一盅﹐溫服。﹝風壅咳嗽﹐而用百合﹑白芍﹐恐非所宜﹐必久嗽者方可﹞

紫菀湯

治妊娠咳嗽不止﹐胎動不安。

紫菀天門冬﹝去心﹐各一兩﹞桔梗﹝半兩﹞杏仁桑白皮甘艸﹝各一錢半﹞一方有防風五分。

上咀﹐每服三錢﹐加竹茹一塊﹐水煎去滓﹐入蜜半匙﹐再煎一二沸﹐溫服。﹝加蜜法妙﹞

﹝卷之九胎前門下﹞喘急

呂滄洲治經歷哈散侍人﹐病喘不得臥﹐眾作肺气受風邪治之。呂診之﹐气口盛於人迎一倍﹐厥陰弦動而疾﹐兩尺俱短而離經﹐﹝診法妙絕﹞因告之曰﹕病蓋得之毒藥動血﹐以致胎死不下﹐奔迫而上衝﹐非風寒作喘也﹐乃用催生湯加芎﹑歸﹐煮二三升服之﹐夜半果下一死胎﹐喘卽止。哈散密囑曰﹕病外家誠有懷﹐以室人見嫉﹐故藥去之﹐眾所不知也。眾慚而去。

平安散

治妊娠上气喘急﹐大便不通﹐嘔吐不食﹐腹脇脹痛。

川芎木香﹝各一錢半﹞陳皮熟地黃﹝洗﹞漧薑﹝炮﹞生薑濃朴﹝制炒﹞甘艸﹝各一錢﹞上作一服﹐水二盅﹐入燒鹽一撚﹐煎至一盅﹐不拘時服。

桔梗湯馬兜鈴散

﹝並見前咳嗽條﹞

﹝卷之九胎前門下﹞吐血衄血咳唾血

大全

云﹕妊娠吐血者﹐皆由臟腑有傷。凡憂思驚怒﹐皆傷臟腑﹐气逆於上﹐血隨而溢﹐心悶胸滿﹐久而不已﹐心悶甚者死。妊娠病此﹐多墮胎也。

薛氏

曰﹕前證若肝經怒火﹐先用小柴胡加山梔﹑生地﹐次用前藥合四物﹐後用加味逍遙散﹔肝經風熱﹐防風子苓丸﹔心經有熱﹐朱砂安神丸﹔心气不足﹐補心湯﹔思慮傷心﹐妙香散﹔胃經有火﹐犀角地黃湯﹔膏粱積熱﹐加味淸胃散﹔鬱結傷脾﹐加味歸脾湯﹔肺經有火﹐黃芩淸肺飲。

河間生地黃散

治吐血﹑衄血﹑咯血﹑溺血﹑下血諸見血﹐無寒皆屬於熱﹐但血家證﹐皆宜服此藥。

生地黃熟地黃枸杞子地骨皮天門冬黃白芍藥黃芩甘艸﹝各等分﹞上咀﹐每服一兩﹐水煎服。﹝黃益气﹐枸杞助陽﹐似於血癥當斟酌﹐然與諸藥同用﹐則又助气益血耳﹞如脈微﹑身涼﹑惡風﹐每兩加桂半錢。如下血加地楡。

局方必勝散

治男子婦人血妄流溢﹐吐血﹑衄血﹑嘔血﹑咯血。

熟漧地黃小薊﹝並根用﹞人參蒲黃﹝微炒﹞當歸﹝去蘆﹞川芎烏梅肉﹝各一兩﹞上件搗羅爲粗末﹐每服五錢﹐水煎溫服。﹝此方有人參﹑芎﹑歸﹑烏梅﹐血癥新起不可輕試﹞

﹝卷之九胎前門下﹞瘧疾

大全

云﹕妊娠病瘧﹝瘧病虐人﹐癥候大都相似﹐但妊婦患此﹐恐傷其胎﹐故立﹞﹐乃夏傷於暑﹐客於皮膚﹐至秋而發﹐陽盛則熱﹐陰盛則寒﹐陰陽相勝﹐寒熱俱作。其發晏者﹐由風邪客於風府﹐循膂而下﹐衛气至一日一夜﹐常大會於風府﹐故發日晏﹔其發早者﹐衛气之行風府﹐日下一節﹐二十一日﹐下至尾﹐二十二日﹐入脊內﹐上注於伏衝之脈﹐其行九日出缺盆﹐其气旣上﹐故發更早﹔其間日發者﹐風邪內搏五臟﹐橫連募原﹐其道遠﹐其气深﹐其行遲﹐不能日作也。妊娠而發﹐多傷於肺。

薛氏

曰﹕前證因脾胃虛弱﹐飲食停滯﹐或外邪所感﹐或鬱怒傷脾﹐或暑邪所伏﹐實系飲食停滯﹐用六君子加桔梗﹑蒼術﹑藿香﹔外邪多而飲食少﹐用藿香正气散﹔外邪少而飲食多﹐用人參養胃湯﹔勞傷元气﹐用補中益气湯。若鬱怒所傷﹐用小柴胡湯兼歸脾湯﹔若木侮土﹐久而不愈﹐用六君子爲主﹐佐以安胎藥﹐仍參三陰三陽經而治之。

七寶散

治男婦一切瘧疾﹐或先寒後熱﹐或先熱後寒﹐或寒多熱少﹐或熱多寒少﹐或一日一發﹐或一日兩三發﹐或連日發﹐或間日發﹐或三四日一發﹐不問塊瘧食瘧﹐不伏水土﹐山嵐瘴气﹐似瘧者並皆治之。

常山濃朴﹝姜制﹞靑皮陳皮﹝一不去白﹐一云去白﹞甘艸﹝炒﹞檳榔艸果﹝去殼﹐各等分﹞上咀﹐每服半兩﹐於未發隔夜﹐用水酒各一盞煎至一大盞﹐去滓﹐露一宿﹐再用水酒煎滓﹐亦露一宿﹐來日當發之早﹐燙溫﹐面東先服頭藥﹐少頃再服藥滓﹐大有神效。

準繩

云﹕嘗治一妊婦六七个月患瘧﹐先寒後熱﹐六脈浮緊﹐醫用柴胡﹑桂枝無效。予曰﹕此非常山不愈。眾醫難之。越數日疾甚﹐乃從予治﹐以七寶散一服瘥。黃帝問曰﹕婦人重身﹐毒之柰何﹖歧伯曰﹕有故無殞。帝曰﹕何謂也﹖歧伯曰﹕大積大聚﹐其可犯也﹐衰其大半而止。誠審藥物之性﹐明治療之方﹐何疑攻治哉。

人參養胃湯

治妊娠瘧疾﹐寒多熱少﹐或但寒不熱﹐頭痛惡心﹐身痛面色靑白﹐脈弦遲者﹐驅邪散治證亦同。

半夏濃朴﹝制﹞橘紅﹝各八分﹞蒼術﹝一錢﹞藿香葉艸果茯苓人參﹝各五分﹞甘艸﹝炙﹐三分﹞上加生薑七片﹐烏梅一个﹐水煎服。

淸脾飲

治妊娠瘧疾﹐寒少熱多﹐或但熱不寒﹐口苦舌漧﹐大便祕澀﹐不進飲食﹐脈弦數者。

靑皮濃朴﹝姜制﹞白術﹝炒﹞艸果茯苓半夏黃芩柴胡甘艸﹝炙﹐各五分﹞上加生薑﹐水煎服。

驅邪散

治妊娠停食﹐感冷發爲瘧疾。

髙良姜﹝炒﹞白術艸果仁橘紅藿香葉縮砂仁白茯苓﹝各一錢半﹞甘艸﹝炙﹐五分﹞上咀﹐作一服﹐加生薑五片﹐棗一枚﹐水煎服。

柴胡散

治妊娠瘧疾。﹝此大柴胡湯法也﹐惟外邪未解﹐而內熱實甚者﹐宜之。然須酌用﹞柴胡﹝二錢﹞生大黃﹝二錢﹞生黃芩﹝一錢五分﹞甘艸﹝一錢﹞上作一服﹐水煎﹐臨發日﹐五更溫服﹐取利爲度。

又方

﹝此方傷暑而內有痰熱﹑多煩渴者宜之﹞常山石膏﹝各一兩﹞黃芩甘艸﹝炙﹐各半兩﹞烏梅﹝七个﹞上細切﹐以水酒各一碗浸一宿﹐平旦﹐煎至一碗﹐去滓﹐分二服﹐臨發時服。

上二方﹐犯常山﹑大黃吐下之劑﹐若六脈浮緊有力﹐中有頑痰積熱者用之﹐所謂有故無殞也。其他療治方法﹐已備雜證瘧門。若熱甚恐致動胎者﹝若果內熱之極﹐必須用藥以淸之﹞﹐亦如傷寒熱病治方﹐以白藥子﹑伏龍肝等﹐塗臍上下可也。

﹝卷之九胎前門下﹞霍亂

大全

云﹕飲食過度﹐觸冒風冷﹐陰陽不和﹐淸濁相干﹐謂之霍亂﹝論霍亂詳明﹐雜癥亦不外此﹞。其間或先吐﹐或腹痛吐利﹐是因於熱也﹔若頭痛體疼發熱﹐是挾風邪也。若風折皮膚﹐則气不宣通﹐而風熱上衝爲頭痛﹔若風入腸胃﹐則泄利嘔吐﹐甚則手足逆冷﹐此陽气暴竭﹐謂之四逆。妊娠患之﹐多致傷胎也。

薛氏

曰﹕前證若因內傷飲食﹐外感風寒﹐用藿香正气散﹔若因飲食停滯﹐用平胃散﹔若果脾胃頓傷﹐陽气虛寒﹐手足逆冷者﹐須用溫補之劑。治當詳審﹐毋使動胎也。

萬密齋

曰﹕霍亂者﹐陽明胃經之病名也。蓋因平日五味肥釀﹐腐積成痰﹐七情鬱結﹐气盛爲火﹐停蓄胃中﹐乍因寒熱之感﹐邪正交爭﹐陰陽相混﹐故令心腹絞痛﹐吐利並作﹐揮霍變亂﹐故名霍亂。如邪在上胃脘﹐則當心而痛﹐其吐多﹔邪在下胃脘﹐則當臍而痛﹐其利多﹔邪在中脘﹐其腹中痛﹐吐利俱多。吐多則傷气﹐利多則傷血﹐血气受傷﹐不能護養其胎﹐況邪气鼓擊胎元﹐母壽未有不殞者矣。此危惡之證﹐不可不亟治也﹐宜香蘇散加藿香葉主之。

香蘇散加藿香方

治妊娠霍亂。﹝此方平正可法﹞香附﹝炒﹞紫蘇﹝各二錢﹞陳皮﹝一錢﹞甘艸﹝炙﹞藿香葉縮砂﹝各五分﹞上銼﹐水煎服﹑如轉筋﹐加木瓜一錢。胎動不安﹐加白術一錢半。如夏月得之﹐加黃芩一錢半﹐黃連一錢﹐香薷二錢。如冬月得之﹐加人參﹑白術各一錢﹐漧薑炮五分。

回生散

治中气不和﹐霍亂吐瀉﹐但一點胃气存者﹐服之回生﹐﹝此方甚良﹞陳皮﹝去白﹞藿香﹝各五分﹞上爲末﹐水煎﹐溫服。

七味白術散

治脾胃虛弱﹐吐瀉作渴不食。

白術人參茯苓甘艸﹝炙﹞木香藿香﹝各半兩﹞漧葛﹝一兩﹞上爲末﹐沸湯調服二錢。吐甚者﹐加生薑汁頻頻服之。

理中湯

治妊娠霍亂腹痛﹐四肢逆冷﹐汗出脈虛弱者。

白術人參漧薑﹝炮﹞甘艸﹝炙﹐各一錢﹞上銼﹐水煎服。甚者﹐加熟附子五分。

人參散

治妊娠霍亂吐瀉﹐心煩腹痛﹐飲食不入。﹝心煩腹痛而用人參﹑炮姜﹐豈煩非熱﹐而痛屬虛乎﹐虛實寒熱﹐用者須斟酌之﹞人參濃朴﹝姜制﹞橘紅﹝各二錢﹞當歸﹝炒﹞漧薑﹝炮﹞甘艸﹝炙﹐各一錢﹞上作一服﹐加生薑三片﹐棗一枚﹐水煎服。

白術散

治妊娠霍亂腹痛﹐吐利不止。﹝此眞虛寒腹痛吐利方也﹐勿妄用﹞白術﹝炒﹞益智仁枳殼﹝麩炒﹞橘紅﹝各七錢半﹞艸豆蔻﹝煨去皮﹞良姜﹝炒﹐各半兩﹞上爲散﹐每服五錢﹐入生薑半分﹐水煎﹐去滓﹐溫服。

木瓜煎

治妊娠霍亂吐瀉﹐轉筋悶絕。﹝此方可常用﹞吳茱萸﹝湯洗七次﹞生薑﹝切﹐各七錢半﹞木瓜﹝竹刀切﹐一兩半﹞上細銼﹐水二盞煎一盞二分﹐去滓﹐分三服﹐熱服。

一方有香七錢半﹐甘艸一錢﹐茱萸半兩加紫蘇煎。

上四方﹐用漧薑﹑豆蔻﹑茱萸﹐俱大溫之劑﹝霍亂切忌溫藥﹐猶者必死﹐卽不發熱煩渴者﹐亦不可輕用﹐愼之愼之﹞。若發熱煩渴﹐脈數陽證者﹐服之卽死﹐宜用後方。

竹茹湯

﹝方見胎前門惡阻﹞益元散桂苓甘露飲冬葵子湯﹝並治霍亂﹐方見胎前門子淋﹞

﹝卷之九胎前門下﹞泄瀉

大全

云﹕妊娠泄瀉﹐或靑或白﹐水谷不化﹐腹痛腸鳴﹐謂之洞泄﹔水谷不化﹐喜飲嘔逆﹐謂之協熱下利﹐並以五苓散利小便﹐次以黃連阿膠丸﹐或三黃熟艾湯以安之。若瀉黃有沫﹐腸鳴腹痛﹐脈沈緊數﹐用戊己丸和之﹔噯腐不食﹐胃脈沈緊﹐用感應丸下之﹐後調和脾胃﹔若風冷﹐水谷不化如豆汁﹐用胃風湯﹔寒冷臍下陰冷﹐洞泄﹐用理中湯﹑治中湯﹔伏暑煩渴瀉水﹐用四苓散﹔傷濕泄瀉﹐小便自利﹐用不換金正气散﹑胃苓湯。此四証之大略也。

薛氏

曰﹕泄瀉若米食所傷﹐用六君加谷﹔麵食所傷﹐用六君加麥﹔肉食所傷﹐用六君加山楂﹔若兼寒熱作嘔﹐乃肝木侮脾土﹐用六君加柴胡﹑生薑﹐兼嘔吐腹痛﹐手足逆冷﹐乃寒水侮土﹐六君加姜﹑桂﹐不應﹐用錢氏益黃散﹔若元气下陷﹐發熱作渴﹐肢體倦怠﹐用補中益气湯﹔若泄瀉色黃﹐乃脾土之眞色﹐用六君加木香﹑肉果﹔若作嘔不食﹐腹痛惡寒﹐乃脾土虛寒﹐用六君加木香﹑姜﹑桂﹔若瀉在五更侵晨﹐飲食少思﹐乃脾胃虛弱﹐五更服四神丸﹐日間服白術散﹐如不應﹐或愈而復作﹐或飲食少思﹐急用八味丸﹐補命門火﹐以生脾土爲善。

進士王徵之內﹐懷妊泄瀉﹐惡食作嘔。余曰﹕脾气傷也。其夫憂之﹐彊進米飲﹐余謂飲亦能傷胃﹐且不必彊﹐俟脾胃醒﹐宿滯自化﹐飲食自進。不信﹐別用人參養胃湯飲之﹐吐水酸苦﹐又欲投降火寒藥。余曰﹕若然則胃气益傷也。經云﹕損其脾者﹐調其飲食﹐適其寒溫。後不藥果愈。

胃苓湯

治脾濕太過﹐胃气不和﹐腹痛泄瀉﹐水谷不化﹐陰陽不分﹐此平胃散與五苓散合方也。

蒼術濃朴陳皮白術茯苓豬苓澤瀉﹝各一錢﹞官桂甘艸﹝炙﹐各五分﹞上加生薑三片﹐棗二枚﹐水煎﹐食遠服。

不換金正气散

治妊婦傷濕泄瀉。

蒼術濃朴陳皮藿香半夏﹝各一錢﹞甘艸﹝五分﹞上加姜﹑棗﹐煎服。

胃風湯

治風冷乘虛﹐入客腸胃﹐米谷不化﹐泄瀉注下﹐及腸胃濕毒﹐下如豆汁﹐或下瘀血﹐或下魚腦﹐日夜無度。

人參白術茯苓當歸川芎芍藥肉桂﹝各等分﹞上銼﹐每服八錢﹐入粟米一撮﹐水煎服。﹝此方治瀉久气血兩虛誠妙。然肉桂非久虛髒冷者﹐斷不可用。其曰胃風﹐取其益胃而升舉也﹞如腹痛加木香。

加味理中湯

治妊娠泄瀉。

人參白術白芍藥白茯苓漧薑黃連木香藿香葉訶子肉肉豆蔻甘艸﹝各一錢﹞上銼﹐水二盅﹐生薑三片﹐大棗二枚﹐煎一盅﹐饑時服。

加味治中湯

治飲食過多﹐脾胃之气﹐不足以運化而瀉。

人參白術漧薑﹝炮﹞甘艸﹝炙﹐各一錢﹞陳皮﹝去白﹞靑皮﹝各七分﹞砂仁﹝五分﹞

錢氏益黃散

治妊娠泄瀉﹐嘔吐腹痛﹐手足厥逆。

陳皮靑皮訶子肉﹝各五錢﹞丁香﹝二錢﹞甘艸﹝炙﹐三錢﹞上爲末﹐每服三錢﹐水煎服。

艸果散

治臟腑虛寒腹痛﹐泄瀉無度。

濃朴﹝薑汁拌炒﹐三兩﹞肉豆蔻﹝十个﹐面煨﹞艸豆蔻﹝十个﹐煨﹞上每服三錢﹐加生薑煎服。

﹝卷之九胎前門下﹞痢疾

大全

云﹕妊娠飲食生冷﹐脾胃不能克化﹐致令心腹疼痛。若血分病﹐則色赤﹔气分病﹐則色白﹔血气俱病﹐則赤白相雜。若熱乘大腸﹐血虛受患﹐則成血痢也。

薛氏

曰﹕治痢之法﹐當參前篇﹐其下黃水﹐乃脾土虧損﹐眞气下陷也﹐當升補中气﹔若黃而兼靑﹐乃肝木克脾土﹐宜平肝補脾﹔若黃而兼白﹐乃子令母虛﹐須補脾胃﹔若黃而兼黑﹐是水反侮土矣﹐必溫補脾胃﹐若黃而兼赤﹐乃心母益子﹐但用補中益气﹔若腸胃虛弱﹐風邪客之﹐用胃風湯﹐或胎气不安﹐急補脾胃而自安矣。凡安胎之藥﹐當臨病制宜﹐不必拘用阿膠﹑艾葉之類。﹝重墜起於久病﹐故爲下元气虛﹐而以補中﹑六君治之。若非久病者﹐猶當以安胎爲主也﹞地官胡成甫之內﹐妊娠久痢﹐自用消導理气之劑﹐腹內重墜﹐胎气不安﹐又用阿膠﹑艾葉之類不應。余曰﹕腹重墜﹐下元气虛也﹐胎動不安﹐內熱盛也﹐遂用補中益气湯而安﹐又用六君子湯痊愈。

壺仙翁治湯總兵夫人妊娠病痢不止﹐翁診其脈虛而滑﹐兩關若澀﹐此由胎气不和﹐相火炎上而有熱﹐似痢實非痢也﹐乃用黃芩﹑白術以安胎﹐四物﹑生地黃以調血﹐數劑而安。

白術湯

﹝一名三物湯﹞治孕婦下痢膿血。

白術黃芩當歸﹝各等分﹞上咀﹐每服三錢至四錢﹐水二盞﹐煎至一盞﹐去渣溫服﹐日夜三次。嗽者﹐加桑白皮﹐食後服之。

當歸芍藥湯

治妊娠腹中絞痛﹐下痢赤白。

白芍藥白茯苓當歸川芎澤瀉﹝各五錢﹞白術﹝七分半﹞上爲細末﹐溫酒或米飲﹐任意調服。一方無川芎﹐有條芩﹑甘艸﹑黃連﹑木香﹑檳榔﹐咀煎服。

黃連湯

治妊娠下痢赤白﹐膿血不止。

黃連﹝八分﹞濃朴﹝制﹞阿膠當歸漧薑﹝各六分﹞黃柏艾葉﹝各四分﹞上爲細末﹐空心米飲調下方寸匕﹐日三服。

蒙姜黃連丸

治妊娠下痢赤白﹐穀道腫痛﹐冷熱皆可服。

漧薑﹝炮﹞黃連縮砂仁﹝炮﹞川芎阿膠﹝蛤粉炒﹞白術﹝各一兩﹞乳香﹝二錢﹐另研﹞枳殼﹝去白麩炒﹐半兩﹞上爲末﹐用烏梅三个取肉﹐入少醋糊同杵丸﹐如桐子大﹐每服四十丸。白痢﹐漧薑湯下﹐赤痢﹐甘艸湯下﹐赤白痢﹐漧薑﹑甘艸湯下。一方有木香二錢。

三黃熟艾湯

治妊娠挾熱下痢。

黃連黃芩黃柏熟艾﹝各等分﹞上銼﹐每服五錢﹐水煎服。嘔加橘皮﹑生薑。﹝以三黃湯加熟艾治熱痢﹐加橘皮﹑生薑治嘔﹐俱妙﹞

歸湯

治妊娠下痢腹痛﹐﹝須審腹痛是有餘否﹞小便澀滯。

黃當歸﹝焙﹐各一兩﹞糯米﹝一合﹞上細切﹐分四服﹐水煎服。

大寧散

治妊娠下痢赤白﹐灰色﹐泄瀉疼痛﹐垂死者。

黑豆﹝二十粒﹞甘艸﹝二寸半﹐生炙各半﹞粟殼﹝二个去頂﹐半生半炒﹞上爲粗末﹐作一服﹐加生薑三片﹐水煎﹐食前服﹐神效。

濃朴散

治妊娠下痢﹐黃水不絕。

濃朴﹝薑汁制﹞黃連﹝各三兩﹞肉豆蔻﹝五个﹐連皮用﹞上銼﹐水煎﹐徐徐服。一方肉豆蔻止用一枚。

鴨蛋湯

治婦人胎前產後赤白痢。

生薑﹝年少者百錢﹐老者二百錢﹐重取自然汁﹞鴨蛋﹝一个打碎﹐入薑汁內攪勻﹞上二味﹐煎至八分﹐入蒲黃三錢﹐煎五七沸﹐空心溫服﹐立效。

二黃散

治妊娠下赤白﹐絞刺疼痛。

雞子﹝一枚﹐烏雞者佳﹐傾出淸畱黃用﹞黃丹﹝一錢﹐入雞子殼內﹐同黃攪勻﹐以濃紙糊牢﹐鹽泥固濟﹐火上煨幹﹞上研爲細末﹐每服二錢﹐米飲調下。一服愈者是男﹐二服愈者是女。

﹝卷之九胎前門下﹞大小便不通

大全

云﹕妊娠大小便不通﹐由臟腑之熱所致。若大腸熱﹐則大便不通﹔小腸熱﹐則小便不利﹔大小腸俱熱﹐則大小便俱不通﹐更推其因而藥之。

薛氏

曰﹕前證若大腸血燥﹐用四物湯加條芩﹑桃仁﹔大腸气滯﹐用紫蘇飲加杏仁﹑條芩﹔腸胃气虛﹐用六君子加紫蘇﹑杏仁﹔肝脾蘊熱﹐用龍膽瀉肝湯﹔心肝虛熱﹐用加味逍遙散加車前子。

亞卿李浦汀側室妊娠﹐大小便不利﹐或用降火理气之劑﹐元气反虛﹐肝脈弦急﹐脾脈遲滯﹐視其面色﹐靑黃不澤。余曰﹕此鬱怒所致也。用加味歸脾湯爲主﹐佐以加味逍遙散而安。

主政王在成之內妊娠﹐痢疾愈後﹐二便不通﹐其家世醫﹐自用淸熱之劑﹐未效。余診其脈﹐浮大而澀﹐此气血虛也﹐朝用八珍湯加桃仁﹑杏仁﹐夕用加味逍遙加車前子而痊。

大腹皮散

治妊娠大小便不通。

大腹皮赤茯苓枳殼﹝麩炒﹐各一兩﹞甘艸﹝炙﹐二錢﹞上爲細末﹐每服二錢﹐濃煎蔥白湯調下。一方銼作散﹐入郁李仁去皮尖一錢半﹐水煎﹐空心連服﹐以通爲度﹐如不通﹐必六腑熱祕﹐用枳殼炒一錢半﹐大黃炮二錢﹐甘艸炙一錢﹐研爲細末﹐作三服﹐濃煎蔥白湯調下。

當歸散

治妊娠因怒﹐肚腹脹痛﹐四肢浮腫﹐气急作喘﹐大便難﹐小便澀﹐產門腫。

當歸﹝五分﹞赤茯苓枳殼﹝麩炒﹞白芍藥川芎﹝各一錢﹞白姜﹝炮﹞木香﹝煨﹞粉艸﹝各三分﹞上用姜﹐水煎服。气弱﹐枳殼減半。大便祕﹐加蜜同煎。

一方

治妊娠小便不通﹐腹脇痞悶﹐不思飲食。

大黃木通檳榔﹝各一兩﹞枳殼﹝麩炒﹐七錢半﹞訶黎勒﹝四个﹐去核﹐半生半煨﹞大腹子﹝三枚﹞上爲末﹐用童便一盞﹐蔥白二寸﹐煎六分﹐調服二錢。

一方

治妊娠風气﹐大便祕澀。

枳殼﹝麩炒﹐三兩﹞防風﹝二兩﹞甘艸﹝炙﹐一兩﹞上爲末﹐每一二錢﹐空心用白滚湯調服﹐日三次。

又方

車前子﹝一兩﹞大黃﹝半兩﹐炒﹞上爲末﹐每服三錢﹐湯調服。

又方

治虛羸大便祕。

枳殼﹝制﹞阿膠﹝炒﹐各等分﹞上爲細末﹐煉蜜和劑﹐杵二三千下﹐丸如桐子大﹐別研滑石末爲衣﹐﹝研滑石末妙﹞溫湯下二十丸﹐半日來未通﹐再服三十丸﹐止於五十丸。

葵子湯

治妊娠得病六七日以上﹐身熱入髒﹐大小便不利﹐安胎除熱。﹝此利竅除熱藥也﹞葵子﹝二升﹞滑石﹝四兩﹐碎﹞上以水五升煮取一升﹐去渣盡服﹐須臾當下便愈。

又方

葵子﹝一合﹞川朴硝﹝一兩﹞﹝朴硝非妊娠所宜﹐用者須愼﹞上每服三錢﹐水煎溫服。

豬苓散

治妊娠小便澀痛﹐兼治胎水。

豬苓五兩去皮爲末﹐白湯調方寸匕﹐加至二匕﹐日三夜二。不瘥﹐宜轉下之﹐服後藥。

甘遂散

治妊娠子淋﹐大小便並不利﹐气急﹐已服豬苓散不瘥﹐宜服此下之。

用泰山赤皮甘遂二兩爲末﹐以白蜜二合和服﹐如豆大一粒。覺心下煩﹐得微下者﹐日一服﹐下之後﹐還服豬苓散﹐不得下﹐日兩服﹐漸加至半錢﹐以微利爲度。﹝此藥太峻﹐不可輕用。﹞上陳良甫氏所錄諸方﹐今並存之﹐納甘遂﹑朴硝﹐非至實至危﹐不得已而爲之﹐不可輕用。其他亦宜審訂用之﹐仍味薛氏之說﹐而參之以雜病諸方﹐庶無誤也。

﹝卷之九胎前門下﹞小便不通

﹝轉胞﹞

大全

云﹕妊娠小便不通﹐爲小腸有熱﹐傳於胞而不通耳。若兼心肺气滯﹐則致喘急。陳無擇云﹕妊娠胎滿逼胞﹐多致小便不利。若心腎气虛﹐淸濁相干﹐則爲諸淋﹔若胞系了戾﹐小便不通﹐名曰轉胞﹔若胎滿尿出﹐名曰遺尿。

丹溪

云﹕轉胞病﹐胎婦稟受弱者﹐憂悶多者﹐性躁急者﹐食味濃者﹐大率有之。古方皆用滑利疏導藥﹐鮮有應效﹐因思胞爲胎所壓﹐轉在一旁﹐胞系了戾不通耳。胎若舉起﹐懸在中央﹐胞系得疏﹐水道自行。然胎之墜下﹐必有其由。一日吳宅寵人患此﹐脈之兩手似澀﹐重取則弦﹐左手稍和。予曰﹕此得之憂患﹐澀爲血少气多﹐弦爲有飲。血少則胞弱而不能自舉﹐气多有飲﹐中焦不淸而隘﹐則胞知所避而就下﹐故喜墜。遂以四物湯加參﹑術﹑半夏﹑陳皮﹑生甘艸﹑生薑空心飲﹐隨以指探喉中﹐吐出藥汁﹐候少頃﹐气定﹐又與一帖﹐次日亦然﹐如是八帖而安。此法果爲的確﹐恐偶中耳﹐後有數人﹐歷歷有效﹐未知果何如耶﹖仲景云﹕婦人本肌盛﹐頭舉身滿﹐今反羸瘦﹐頭舉中空減﹐胞系了戾﹐亦致胞轉﹐其義未詳﹐必有能知之者。一婦人四十一歲﹐妊孕九个月﹐轉胞﹐小便不出三日矣﹐下急腳腫﹐不堪存活。來告急﹐予往視之﹐見其形瘁﹐脈之右澀﹐而左稍和﹐此飽食而气傷﹐胎系弱不能自舉而下墜﹐壓著膀胱﹐偏在一旁﹐气急爲其所閉﹐所以水竅不能出也﹐轉胞之病﹐大率如此。予遂制一方﹐補血養气﹐血气旣正﹐胎系自舉﹐則不下墜﹐方有安之理﹐遂作人參﹑當歸身尾﹑白芍藥﹑白術﹑陳皮﹑炙甘艸﹑半夏﹑生薑煎濃湯﹐與四帖﹐任其叫啖。至次早﹐又與四帖﹐藥渣作一帖﹐煎令頓飲之﹐探喉﹐令吐出次藥湯﹐小便立通﹐皆黑水﹐後就此方加大腹皮﹑枳殼﹑靑蔥葉﹑縮砂仁﹐二十帖與之﹐以防產前後之虛﹐果得就蓐平安﹐產後亦健。一婦人妊娠七八个月﹐患小便不通﹐百醫不能利﹐轉加急脹﹐診其脈細弱。予意其血气虛弱﹐不能承載其胎﹐故胎重墜下﹐壓住膀胱下口﹐因此溺不得出﹐若服補藥升扶﹐胎起則自下﹐藥力未至﹐愈加急滿﹐遂令一老婦﹐用香油塗手﹐自產門入﹐托起其胎﹐溺出如注﹐脹急頓解。一面卻以人參﹑黃﹑升麻大劑煮服﹐或少有急滿﹐仍用手托放取溺﹐如此三日後﹐胎漸起﹐小便如故。﹝又一法﹐以健人同病婦皆仰臥﹐將兩足直伸相對﹐其健人以雙足抵病患足﹐頻頻細聳﹐令病患身亦細細頻聳﹐則胎自隨聳而上﹐胞不了戾﹐而小便自通矣。其無妊婦人亦有胞系了戾﹐溺不出者﹐可令伶俐收生婦人﹐以手法轉其胞﹐溺亦隨出矣。又有將病婦兩足倒提向上﹐如是數次﹐溺亦隨通。並附之﹞

薛氏

曰﹕前證亦有脾肺气虛﹐不能下輸膀胱者﹔亦有气熱鬱結膀胱﹐津液不利者﹔亦有金爲火爍﹐脾土濕熱甚而不利者。更當詳審施治。

司徒李杏岡仲子室孕五月﹐小便不利﹐諸藥不應。余曰﹕非八味丸不能救。不信﹐別用分利之藥﹐肚腹腫脹﹐以致不起。

儒者王文遠室患此﹐小腹腫脹﹐幾至於殆﹐用八味丸一服﹐小便滴瀝﹐再以前丸料加車前子一劑卽利﹐肚腹頓空而安。

仲景

云﹕問曰婦人病﹐飲食如故﹐煩熱不臥而反得倚息者﹐何也﹖師曰﹕此名轉胞不得溺也﹐以胞系了戾﹐故致此病﹐但利小便則愈﹐宜腎气丸主之。﹝卽八味丸﹐方見虛勞﹐每以酒下十五丸至二十丸﹐日再服。﹞

冬葵子散

治孕婦轉胞﹐小便不通﹐及男子小便不通﹐皆效。

冬葵子山梔子﹝炒﹞滑石﹝各半兩﹞木通﹝三錢﹞上銼﹐一劑﹐水煎﹐空心溫服。外以冬葵子﹑滑石﹑梔子爲末﹐田螺肉搗膏﹐或蔥汁調膏貼臍中立通。

全生茯苓散

治妊娠小便不通。

赤茯苓冬葵子﹝各等分﹞上咀﹐每服五錢﹐水煎﹐空心服。濟生方加發灰少許﹐極效。

葵楡湯

治妊娠小便不通﹐臍下妨悶﹐心神煩亂。

葵子﹝研﹞楡白皮﹝切﹐各一兩﹞上水煎﹐分三服。

獨聖散

治妊娠小便不通。

蔓荊子爲末﹐每服二錢﹐食前﹐濃煎蔥白湯調下。﹝蔓荊子涼諸經之血﹐其性輕揚﹐有升一之義﹞

歸母苦參丸

治妊娠小便難﹐飲食如故。

當歸貝母苦參﹝各四兩﹞上爲末﹐煉蜜爲丸﹐如小豆大﹐每服三丸﹐加至十丸。男子加滑石半兩。

雜方

治妊娠卒不得小便。

杏仁去皮尖﹐炒黃﹐搗丸如綠豆大﹐燈心湯吞七粒。一方搗杏仁入滑石末﹐飯丸小豆大﹐每服二十丸﹐白湯下。一方滑石爲末﹐水和塗臍下。一方車前子搗汁﹐調滑石末塗臍周遭四寸﹐熱易之。一方紫菀爲丸﹐井華水調下二錢。一方桑螵蛸搗末﹐米飲服方寸匕﹐日三服。

﹝卷之九胎前門下﹞子淋

大全

云﹕妊娠小便淋者﹐乃腎與膀胱虛熱﹐不能制水。然妊娠胞系於腎﹐腎間虛熱﹐而成斯證﹐甚者心煩悶亂﹐名曰子淋也。

薛氏

曰﹕前證若小便澀少淋瀝﹐用安榮散﹔若腿足轉筋﹐而小便不利﹐急用八味丸﹐緩則不救﹔若服燥劑而小便頻數﹐或不利﹐用生地黃﹑茯苓﹑牛膝﹑黃柏﹑知母﹑芎﹑歸﹑甘艸﹔若頻數而色黃﹐用四物加黃柏﹑知母﹑五味﹑麥門﹑玄參﹔若肺气虛而短少﹐用補中益气加山藥﹑麥門﹔若陰挺痿痺而頻數﹐用地黃丸﹔若熱結膀胱而不利﹐用五淋散﹔若脾肺燥不能化生﹐宜黃芩淸肺飲﹔若膀胱陰虛﹐陽無所主﹐用滋腎丸﹔若膀胱陽虛﹐陰無所化﹐用腎气丸。

萬密齋

曰﹕子淋之病﹐須分二證﹐一則妊母自病﹐一則子爲母病。然好母自病﹐又分二證﹐或服食辛熱﹐因生內熱者﹔或自汗自利﹐津液燥者。其子爲母病﹐亦分二證﹐或胎气熱壅者﹔或胎形迫塞者。證旣不同﹐治亦有別也﹐大抵熱則淸之﹐燥則潤之﹐壅則通之﹐塞則行之﹐此治之之法也。

五淋散

治孕婦熱結膀胱﹐小便淋瀝。

赤芍藥山梔子﹝各二錢﹞赤茯苓﹝一錢二分﹞當歸﹝一錢﹞子芩﹝六分﹞甘艸﹝五分﹞上水煎服。一方加生地黃﹑澤瀉﹑木通﹑滑石﹑車前子各等分。

子淋散

治妊娠小便澀痛頻數。

麥門冬﹝去心﹞赤茯苓大腹皮木通甘艸淡竹葉﹝等分﹞上銼﹐水煎﹐空心服。一方無甘艸﹑大腹皮二味。

安榮散

治妊娠小便澀少﹐遂成淋瀝﹐名曰子淋。

麥門冬﹝去心﹞通艸滑石人參細辛﹝各二錢﹞當歸﹝酒浸﹞燈艸甘艸﹝各半兩﹞上爲細末﹐每服二錢﹐煎麥門冬湯調下。﹝此用細辛自有深意﹐蓋腎苦燥﹐故用辛以潤之﹐欲使天降之陰﹐沛然於陰分也﹞一方無滑石﹑燈心﹐有車前﹑蓄。

此方恐滑石太重而滑胎﹐若臨月可用﹐若六七个月以前﹐宜斟酌之。

加味木通湯

治妊婦奉養太濃﹐喜食炙爆酒面辛熱之物﹐以致內熱﹐小便赤澀作痛者。

木通生地黃赤芍藥條芩甘艸梢﹝各等分﹞上銼﹐加淡竹葉十二片﹐水煎服。

生津湯

治妊婦嘗病自汗﹐或因下痢後﹐小便短少不痛者﹐此津液不足也。

當歸甘艸﹝炙﹐各五錢﹞麥門冬﹝去心﹞通艸滑石﹝各三錢﹞人參細辛﹝各一錢﹞上爲細末﹐每服六七錢﹐燈心煎湯﹐空心調服。

冬葵子湯

治妊婦素淡滋味﹐不嗜辛酸﹐病小便赤澀而痛者﹐此胎熱也﹐此方主之。

冬葵子﹝一兩﹞赤芍藥條芩﹝各半兩﹞赤茯苓車前子﹝各三錢﹞上爲末﹐每服二錢﹐米飲調服﹐不拘時。如小便不通﹐恐是轉胞﹐加發灰少許極效。﹝發灰能使气血上行﹐故轉胞加之妙﹞

大腹皮散

治妊婦八九月﹐胎形肥碩﹐小便短少﹐小腹脹﹐身重惡寒﹐起則暈眩欲倒﹐此胎气逼寒﹐膀胱之气不行也﹐宜此方主之。

赤茯苓﹝三錢﹞大腹皮枳殼﹝麩炒﹞甘艸﹝炙各一錢﹞上爲末﹐每服一錢﹐濃煎蔥白湯下。

地膚子湯

治孕婦小便澀數﹐名曰子淋。﹝此方寓升於降﹐妙﹞地膚子車前子知母黃芩赤茯苓白芍藥枳殼﹝麩炒﹞升麻通艸甘艸﹝炙﹐各三分﹞上切一劑﹐水煎服。

地膚大黃湯

治妊娠子淋﹐宜下。﹝此治實熱而淋者﹐大便通則小便自利矣﹞大黃﹝炒﹞地膚艸﹝各三兩﹞知母黃芩﹝炒﹞豬苓赤芍藥通艸升麻枳實﹝炒﹞甘艸﹝各三兩﹞上銼﹐每服四五錢﹐水煎服。

療妊娠數月小便淋瀝疼痛心煩悶亂不思飲食方

瞿麥穗赤茯苓桑白皮木通葵子﹝各一兩﹞黃芩芍藥枳殼車前子﹝各半兩﹞上銼﹐每服四錢﹐水煎服。

忘憂散

治妊娠心經蘊熱﹐小便赤澀﹐淋瀝作痛。

琥珀﹝不拘多少﹞萱艸根﹝一握﹞上琥珀爲細末﹐每服五分﹐濃煎萱艸根調服。

補遺方

治胎前諸般淋瀝﹐小便不通。﹝此可治气淋﹐恐與熱淋無與﹞檳榔赤芍藥﹝各等分﹞上銼﹐每服五錢﹐水煎溫服﹐甚效。

一方

治子淋﹐小便數出﹐或熱疼痛﹐及子煩。

地膚艸四兩﹐以水四升煮取二升半﹐分三服﹐或新取地膚艸搗取自然汁服亦可。不獨治子淋﹐凡小便淋閉﹐服之無不效。

雜方

治妊娠子淋。

葵子一升﹐以水三升煮取二升﹐分再服。一方葵根一把﹐以水三升煮取二升﹐分再服。一方蕪菁子七合爲末﹐水和服方寸匕﹐日三。一方豬苓爲末﹐白湯調方寸匕﹐加至二匕。

﹝卷之九胎前門下﹞遺尿

薛氏

曰﹕若脬中有熱﹐宜用加味逍遙散﹔若脾肺气虛﹐宜用補中益气湯加益智﹔若肝腎陰虛﹐宜用六味丸。

一妊婦遺尿內熱﹐肝脈洪數﹐按之微弱﹐或兩太陽作痛﹐脇肋作脹。余以爲肝火血虛﹐用加味逍遙散﹑六味地黃丸﹐尋愈。後又寒熱﹐或發熱或恚怒﹐前證仍作﹐用八珍散﹑逍遙散﹐兼以淸肝火﹑養肝血而痊。

白薇散

治妊娠尿出不知。

白薇白芍藥﹝各等分﹞上爲末﹐每服三錢﹐食前溫酒調服。﹝本艸謂芍藥白補赤瀉﹐蓋金收而火散也﹐故子淋方中多用赤﹐而遺尿方中則用白也﹞

桑螵蛸散

治妊娠小便不禁。

桑螵蛸﹝炙黃﹐二十枚﹞上爲末﹐每服二錢﹐空心米飲調下。

一方

白礬牡蠣上爲末﹐每服二錢﹐酒調下。

一方益智爲末﹐米飲下﹐亦效。

﹝卷之九胎前門下﹞尿血

大全

云﹕妊婦勞傷經絡﹐有熱在內﹐熱乘於血﹐血得熱則流溢﹐滲入子脬﹐故令尿血也。

﹝按尿血之人﹐皆從勞心斫喪中來﹞

薛氏

曰﹕前證因怒動火者﹐宜小柴胡湯加山梔﹔因勞動火者﹐宜補中益气湯﹔因濃味積熱﹐宜淸胃散﹝方見雜病齒門﹞加犀角﹑連翹﹑甘艸﹔因肝經血熱﹐宜加味逍遙散。

一妊婦因怒尿血﹐內熱作渴﹐寒熱往來﹐胸乳間作脹﹐飲食少用﹐肝脈弦弱﹐此肝經血虛而熱也﹐用加味逍遙散﹑六味地黃丸﹐兼服漸愈。又用八珍湯加柴胡﹑丹皮﹑山梔而痊。

續斷湯

治妊娠下血及尿血。

當歸生地黃﹝各一兩﹞續斷﹝半兩﹞赤芍藥﹝二錢半﹞﹝分兩差等可法﹞上爲末﹐每服二錢﹐空心蔥白湯調下。

一方

治妊娠尿血。

阿膠﹝炒﹞熟地黃﹝各等分﹞上爲細末﹐空心粥飲調下二錢。

姜蜜湯

治妊娠小便尿血。

生薑﹝七片﹞蜜﹝半盞﹞白茅根﹝一握﹞上入水濃煎服。

加減五苓散

本方去桂加阿膠炒﹐同爲粗末﹐每服四錢﹐用車前子﹑白茅根濃煎溫服。

雜方

﹝溫涼滑利不同﹐在人自擇﹞用葵子一升﹐研細﹐水五升煮二升﹐分溫三服。

一方用生艾一斤﹐酒五升﹐煮二升﹐分三服。

一方用生地黃一斤﹐酒四斤煮二升﹐分三服。

一方豬苓爲末﹐白湯調下一匙﹐日三。

一方白茅根濃煮湯﹐吞酒蒸黃連丸。

一方

治無故尿血﹝止血之劑﹞龍骨﹝一兩﹞蒲黃﹝半兩﹞上爲末﹐每服二錢﹐酒調﹐日三服。

﹝卷之九胎前門下﹞眼目

一婦將臨月﹐忽然兩目失明﹐不見燈火﹐頭痛眩暈﹐項腮腫滿﹐不能轉頸﹐諸治不瘥﹐反加危困﹐偶得消風散服之﹐病減七分﹐獲安分娩﹐其眼弔起﹐人物不辧﹐乃以四物湯加荊芥﹑防風﹐更服眼科天門冬飲子﹐二方間服﹐目漸稍明﹝目病大都因火﹐而懷妊則胎熱居多﹐故以涼散之劑取效﹞。大忌酒面﹑煎炙﹑雞羊鵝鴨﹑豆腐﹑辛辣熱物﹐並房勞。此證因懷妊多居火間﹐衣著太暖﹐伏熱在內﹐或酒面炙爆太過﹐以致胎熱也。

天門冬飲子

治妊娠肝經風熱上攻﹐眼目帶弔失明。

天門冬﹝去心﹞知母茺蔚子五味子防風﹝去蘆﹞茯苓﹝去皮﹞川羌活﹝去蘆﹞人參﹝各一錢﹞上作一服﹐水二盅﹐生薑三片﹐煎至一盅﹐食後服。

﹝卷之九胎前門下﹞髒躁悲傷

仲景

云﹕婦人髒躁﹐悲傷欲哭﹐象如神靈所作﹐數欠伸﹐甘麥大棗湯主之。﹝髒躁者﹐肺金燥也﹐肺之志爲悲﹐胎熱則火炎﹐肺不能自持﹐故無故悲哭﹐玆治以甘緩﹐佐以涼瀉﹐無不愈矣﹞

許學士

云﹕鄕裏有一婦人﹐數次無故悲泣不止﹐或謂之有祟﹐祈禳請禱備至﹐終不應。予忽憶《金匱》有一證云﹕婦人髒躁﹐悲傷欲哭﹐象如神靈﹐數欠伸者﹐宜甘麥大棗湯。予急令治藥﹐盡劑而愈。古人識病制方﹐種種絕妙如此。

薛氏

曰﹕前證或因寒水攻心﹐或肺有風邪者﹐治當審察。

一妊婦無故自悲﹐用大棗湯二劑而愈。後復患﹐又用前湯﹐佐以四君子加山梔而安。

一妊婦悲哀煩躁﹐其夫詢之﹐云我無故﹐但自欲悲耳﹐用淡竹茹湯爲主﹐佐以八珍湯而安。

甘麥大棗湯

治婦人髒躁﹐悲傷不止。﹝悲傷肺病﹐此方補脾﹐所謂補母也﹐且甘能生濕﹐濕生則又何燥焉﹞甘艸﹝三兩﹞小麥﹝一升﹞大棗﹝十枚﹞上以水六升煮取三升﹐溫分三服﹐亦補脾气。

淡竹茹湯

治妊婦心虛驚悸﹐髒躁﹐悲傷不止。又治虛煩甚效。

麥門冬﹝去心﹞小麥半夏﹝湯泡﹐各一錢半﹞人參白茯苓﹝各一錢﹞甘艸﹝五分﹞一作一服﹐加生薑五片﹐棗一枚﹐淡竹茹一團如指大﹐水煎服。

一方

治胎髒躁﹐悲哭﹐及自笑自哭。

用紅棗燒存性﹐米飲調下。

﹝卷之九胎前門下﹞妊病下胎

大全

云﹕妊娠羸瘦﹐或挾疾病﹐臟腑虛損﹐气血枯竭﹐不能養胎﹐致胎動而不堅固﹐若終不能安者﹐則可下之﹐免害妊婦也。

薛氏

曰﹕前證宜用腰腹背痛門方論主治。其胎果不能安者﹐方可議下﹐愼之愼之﹗大中丞許少微公向令金壇時﹐夫人胎漏﹐療治不止﹐時迫於上計﹐公欲因其勢遂下之﹐謀於余。余第令服佛手散﹐以爲可安卽安﹐不可安卽下﹐順其自然而已。旣數服﹐公憂疑不決﹐女科醫者檢方以進﹐乃用牛膝一兩﹐酒煎服。謂牛膝固補下部藥耳﹐用之何害﹖公遂信而服之﹐而胎果下。余時有從母之戚﹐未及知此﹐知而馳至﹐則聞盈庭皆桂麝气﹐蓋因胞衣未下﹐女醫又進香桂散矣﹐血遂暴下﹐如大河決﹐不可復止﹐亟煎獨參湯未成而卒。公哀傷甫定﹐而過余謝﹐且詢余曰﹐牛膝補藥而能墮胎﹐何也﹖余對曰﹕生則宣而熟則補﹝生宣熱補之說﹐似是而實非﹐宜思之﹞﹐故破血之與塡精﹐如箭鋒相拄﹐豈獨牛膝哉﹖鹿角亦墮胎破血﹐而煎爲白膠﹐則安胎止血﹐因其熟而信其生﹐此之謂粗工。公嘆恨無已﹐余故特著之﹐以爲世戒。

桂心散

治妊娠因病﹐胎不能安者﹐可下之。

桂心栝蔞牛膝瞿麥﹝各五分﹞當歸﹝一錢﹞上銼﹐水煎服。

一方單用牛膝一兩﹐酒一盅﹐煎七分﹐作二服。

千金神造湯

婦人脈陰陽俱盛﹐名曰雙軀。若少陰微緊者﹐血卽凝濁﹐經養不周﹐胎卽偏夭﹐其一獨生﹐其一獨死﹐不去其死﹐害母失胎﹐此方主之。

蟹爪﹝一升﹞阿膠﹝三兩﹞甘艸﹝二兩﹞上銼﹐取東流水一斗﹐先煮蟹爪﹑甘艸至三升﹐去滓﹐下膠令烊﹐頓服之﹐不能分再服。

﹝阿膠固胎﹐蟹爪破血﹑甘艸和中﹐並行不悖﹐奇哉﹞

下胎方

治妊母因疾病﹐胎不能安﹐可下之。

取七月七日法面﹝《大全》作曲﹞四兩﹐水二大盞煎取一盞三分﹐綿瀝去滓﹐分溫三服﹐立下。

又方大曲五升﹐淸酒一斗煮二沸﹐去滓﹐分五服﹐隔宿勿食。但再服﹐其子如糜﹐母無疾苦﹐千金不傳妙方。

又方麥﹝麥能破血﹞一升爲末﹐和水煮二升﹐服之卽下﹐神效。

又方附子二枚爲末﹐以淳苦酒和塗右足﹐去之大良。

又方取雞子一枚﹐以三指撮鹽放雞子中﹐服之立出。

按陳良甫以列有牛膝湯﹑桂心散諸方﹐樓全善皆不之取﹐而獨取此數方﹐其見卓矣。

﹝卷之九胎前門下﹞防胎自墮

丹溪

云﹕陽施陰化﹐胎孕乃成﹐血气虛損﹐不足營養﹐其胎自墮。或勞怒傷情﹐內火便動﹐亦能墮胎﹐推原其本﹐皆因熱火消物﹐造化自然。《病源》乃謂風冷傷於子髒而墮﹐此未得病情者也。予見賈氏婦﹐但有孕﹐至三月左右必墮﹐診其脈﹐左手大而無力﹐重取則澀﹐知其血少也﹐以其妙年﹐只補中气﹐使血自榮。時正初夏﹐教以濃煎白術湯﹝單用白術補中﹐以營出中焦﹐土生萬物也﹞﹐下黃芩末一錢﹐服三四十帖﹐遂得保全其生。因而思之﹐墮因內熱而虛者﹐於理爲多﹐曰熱曰虛﹐當分輕重﹐蓋孕至三月﹐正屬相火﹐所以易墮﹐不然何以黃芩﹑熟艾﹝熟艾性溫﹐亦助相火﹐若果有熱﹐或恐不宜﹞﹑阿膠等爲安胎妙藥耶﹗好生之工﹐幸無輕視。

一婦年三十餘﹐或經住﹐或成形未具﹐其胎必墮。察其性急多怒﹐色黑气實﹐此相火太盛﹐不能生气化胎﹐反食气傷精故也。因令住經第二月﹐用黃芩﹑白術﹑當歸﹑甘艸﹐服至三月盡﹐止藥﹐後生一子。

一婦住經三月後﹐尺脈或澀或微弱﹐其婦卻無病﹐知是子宮眞气不全﹐故陽不施陰不化﹐精血𨿽凝﹐終不成形﹐至產血塊﹐或產血胞。

一婦腹漸大如懷子﹐至十月求易產藥。察其神色甚困﹐難與之藥﹐不數日﹐生白虫半桶。

蓋由婦之元气太虛﹐精血𨿽凝﹐不能成胎而爲穢腐﹐蘊積之久﹐濕化爲熱﹐濕熱生虫﹐理之所有﹐亦須周十月之气﹐發動而產﹐終非佳兆﹐其婦不及一月而死﹐濕熱生虫﹐譬之溝渠污濁﹐積久不流﹐則諸虫生於其間矣。

汪石山治一婦長瘦﹐色黃白﹐性躁急﹐年三十餘﹐常患墮胎﹐已七八見矣。診其脈﹐皆柔軟無力﹐兩尺𨿽浮而弱﹐不任尋按﹐曰此因胎墮太多﹐气血耗甚﹐胎無滋養﹐故頻墮。譬之水涸而禾枯﹐土削而木倒也﹐況三月五月﹐正屬少陽火動之時﹐加以性躁而急發之﹐故墮多在三﹑五﹑七月也。宜大補陰湯﹐去桂加黃柏﹑黃芩煎服﹐仍用研末﹐蜜丸服之﹐庶可保生。服半年﹐胎固﹐而生二子。

錢仲陽治一孕婦病﹐醫言胎且墮。錢曰﹕妊者五臟傳養﹐率六旬﹐乃更候其月﹐偏補之﹐何必墮﹐已而母子皆全。

陳斗巖治一婦有胎﹐四月墮下﹐逾旬腹腫發熱﹐气喘脈洪盛﹐面赤﹐口鼻舌靑黑。陳診之曰﹕脈洪盛者﹐胎未墮也﹐面赤﹐心火盛而血幹也﹔舌靑﹐口鼻黑﹐肝旣絕而胎死矣。內外皆曰﹐胎墮久矣。復診﹐色脈如前﹐以蛇蛻煎湯﹐下平胃散加芒硝﹑歸尾一倍﹐服之﹐須臾腹鳴如雷﹐腰腹陣痛﹐復一死胎隨下﹐病亦愈。

程仁甫治一婦﹐年近四十﹐稟气素弱﹐自去其胎﹐五日內﹐漸漸腹脹如鼓﹐至心前﹐上吐不能食﹐用補藥不效。診六脈微弱﹐但只叫脹死﹐此乃損傷脾气而作脹﹐然急則治標﹐若泥丹溪法﹐恐緩不及事﹐用桃仁承气加枳實﹑濃朴﹐倍硝﹑黃﹐煎服四分﹐吐去其一﹐次早仍不通﹐事急﹐又服琥珀丸三錢﹐至申時大通﹐脹減﹐但體倦﹐四肢無力﹐口不知味﹐發熱﹐再用參﹑﹑歸﹑芍﹑楂﹑術﹑陳皮﹐八劑而安。

江應宿治汪鎬妻三十一歲﹐厭產﹐誤服打胎藥﹐下血如崩﹐旬餘﹐腹痛一陣卽行﹐或時鼻衄﹐諸藥不效﹐診得六脈數而微弦﹐乃厥陰之火泛逆﹐投四物換生地黃﹐加阿膠﹑炒黑山梔﹑蒲黃一劑愈。

薛氏

云﹕大抵治法﹐須審某月屬某經育養而藥之。

芎補中湯

治懷妊血气虛弱﹐不能衛養﹐以致數月而墮﹐名曰半產。﹝每見婦人孕不滿十月而損墮﹐得服此遂安全。﹞川芎五味子阿膠﹝蛤粉炒﹞漧薑﹝炮﹐各一錢﹞黃﹝去蘆﹐蜜炙﹞當歸﹝酒浸﹞白芍藥白術﹝各一錢半﹞人參杜仲﹝去皮﹞木香﹝不見火﹞甘艸﹝炙﹐各五分﹞上作一服﹐水二盅煎至一盅﹐不拘時服。

阿膠湯

治妊娠數墮胎﹐小腹絞痛不可忍。

阿膠﹝炙燥﹞熟漧地黃﹝焙﹞艾葉﹝微炒﹞川芎當歸﹝切焙﹞杜仲﹝去粗皮炙﹐銼﹞白術﹝各一兩﹞上咀﹐每服四錢﹐棗三枚﹐水煎﹐食前溫服。

千金保胎丸

凡女人受孕﹐經三月而胎墮者﹐𨿽气血不足﹐乃中衝脈有傷﹐中衝脈卽陽明胃經﹐供應胎孕﹐至此時必須節飲食﹐絕欲戒怒﹐庶免小產之患﹐服此可以保全。﹝三月𨿽手心主養胎﹐而實十二經皆受气於陽明﹐陽明屬中衝﹐故中衝傷﹐胎亦墮也﹐此方極穩當﹞白術﹝土炒﹞熟地黃﹝薑汁炒﹞杜仲﹝薑汁炒﹐各四兩﹞當歸﹝酒洗﹞續斷﹝酒洗﹞阿膠﹝蛤粉炒﹞香附米﹝四制﹞益母艸條芩﹝炒各二兩﹞陳皮川芎艾葉﹝醋炙﹐各一兩﹞砂仁﹝炒﹐五錢﹞上爲細末﹐煮棗肉爲丸﹐如桐子大﹐每服百丸﹐空心米湯下。

杜仲丸

治妊娠三兩个月﹐胎動不安﹐防其欲墮﹐宜預服之。

杜仲﹝去粗皮﹐薑汁炒﹐去絲﹞上爲末﹐棗肉杵丸﹐桐子大﹐每服七十丸﹐米飲下。﹝胎系於腎﹐故用杜仲補腎。若云胎動不安﹐則有脾虛﹑气虛﹑血虛﹑有寒﹑有熱之不同﹐又當因病而藥之﹐不可執也﹞

刪繁方

治妊娠懷胎﹐數落而不結實﹐或冷或熱﹐百病之源。

黃人參白術甘艸川芎地黃吳茱萸﹝各等分﹞一方有當歸﹑漧薑。

上爲末﹐空心溫酒調下二錢。忌菘菜﹑桃李﹑雀肉﹑醋物。

樓氏曰﹕按丹溪論﹐俱是虛熱而無寒者﹐今姑存此一方﹐以俟施之於千百而一者也。

﹝此言宜玩﹞

﹝卷之九胎前門下﹞胎墮後爲半產

夫妊娠日月未足﹐胎气未全而產者﹐謂之半產。蓋由妊婦衝任气虛﹐不能滋養於胎﹐胎气不固﹐或顚撲閃墜﹐致气血損動﹐或因熱病溫瘧之類﹐皆令半產。仲景謂寒虛相搏﹐此名爲革﹐婦人則半產漏下是也。

又云﹕半產俗呼小產﹐或三四月﹐或五六月﹐皆爲半產﹐以男女成形故也。或因憂恐悲哀暴怒﹐或因勞力打撲損動﹐或觸冒暑熱﹐忌黑神散﹐恐犯熱藥﹐轉生他疾﹐宜玉燭散﹑和經湯之類。《便產須知》云﹕小產不可輕視﹐將養十倍於正產可也。又云﹕半產卽肌肉腐爛﹐補其虛損﹐生其肌肉﹐益其气血﹐去其風邪﹐養其髒气﹐將養過於正產十倍﹐無不平復﹐宜審之。

薛氏

曰﹕小產重於大產﹐蓋大產如栗熟自脫﹐小產有如生采﹐破其皮殼﹐傷其根蒂也。但人輕忽致死者多﹐治法宜補形气﹐生新血﹐去瘀血。若未足月﹐痛而欲產﹐芎歸補中湯倍加知母止之﹔若產而血不止﹐人參黃湯補之﹔若產而心腹痛﹐當歸川芎湯主之﹔胎气弱而小產者﹐八珍湯固之﹔若血出過多而發熱者﹐聖愈湯﹔汗不止﹐急用獨參湯﹔發熱煩躁﹐肉筋惕﹐八珍湯﹔大渴面赤﹐脈洪而虛﹐當歸補血湯﹔身熱面赤﹐脈沈而微﹐四君加姜﹑附。東垣云﹕晝發熱而夜安靜﹐是陽气自旺於陽分也﹔晝安靜而夜發熱﹐是陽气下陷於陰分也﹔如晝夜俱發熱者﹐是重陽無陰也﹐當峻補其陰。王太僕云﹕如大寒而甚﹐熱之不熱﹐是無火也﹔熱來復去﹐晝見夜伏﹐夜發晝止﹐時節而動﹐是無火也。如大熱而甚﹐寒之不寒﹐是無水也﹔熱動復止﹐倏忽往來﹐時動時止﹐是無水也。若陽气自旺者﹐四物二連湯﹔陽气陷於陰者﹐補中益气湯﹔重陽無陰者﹐四物湯﹔無火者﹐八味丸﹔無水者﹐六味丸。

一妊婦五月服剪紅丸墮胎﹐腹中脹痛﹐服破血藥益甚﹐手按之愈痛。余曰﹕此峻藥重傷﹐脾胃受患﹐用八珍倍參﹑﹐加半夏﹑乳﹑沒﹐二劑痛止﹐數劑痊愈。﹝倍法加法﹐俱有獨見﹞史仲子室年甫二十﹐困疫胎墮﹐時咳﹐服淸肺解表﹐喘急不寐﹐請視。余曰﹕脾土虛﹐不能生肺金﹐藥重損之﹐與補中益气加茯苓﹑半夏﹑五味﹑炮姜四劑漸愈﹐往視﹐又與八珍加五味及十全大補湯而痊愈。

東垣

云﹕婦人分娩及半產漏下﹐昏冒不省﹐瞑目無所知覺﹐蓋因血暴亡﹐有形血去﹐則心神無所養。心與包絡者﹐君火相火也﹐得血則安﹐亡血則危﹐火上熾﹐故令人昏冒﹔火勝其肺﹐瞑目不省人事﹐是陰血暴去﹐不能鎭撫也。血已虧損﹐往往用滑石﹑甘艸﹑石膏之類﹐乃甘辛大寒之藥﹐能瀉气中之熱﹐是血虧瀉气﹐乃陰虧瀉陽﹐使二者俱傷﹝所謂有兩死﹐而無兩生也﹞﹐反爲不足。虛勞之病﹐昏迷不省者﹐上焦心肺之熱也﹐此無形之熱﹐用寒涼之藥﹐驅令下行﹐豈不知上焦之病﹐悉屬於表﹐乃陰證也﹐汗之則愈﹐今反下之﹐幸而不死﹐暴虧气血﹐必夭天年。又不知內經有說﹐病气不足﹐宜補不宜瀉。但瞑目之病﹐悉屬於陰﹐宜汗不宜下﹐又不知傷寒鬱冒﹐得汗則愈﹐是禁用寒涼藥也﹐分娩半產﹐本气不病﹐是暴去其血﹐亡血補血﹐又何疑焉﹖補其血則神昌﹐常時血下降亡﹐今當補而升舉之﹝妙在升陽﹞﹐心得血養而神不昏矣。血若暴下﹐是秋冬之令太旺﹐令舉而升之﹐助其陽﹐則目張神不昏矣。今立一方﹐補血養血﹐生血益陽﹐以補手足厥陰之不足也﹐名全生活血湯。﹝生產後諸證﹐更於產後方論中參用之。﹞

人參湯

治半產後﹐血下過多﹐心驚體顫﹐頭目運轉﹐或寒或熱﹐臍腹虛脹疼痛。

人參﹝《別錄》謂人參能治心腹鼓痛﹐此用之﹐蓋虛痛也﹐若實痛則不宜矣﹞麥門冬﹝去心﹞生漧地黃當歸﹝洗﹞芍藥﹝炒﹞黃白茯苓甘艸﹝炙各一兩﹞上咀﹐每服三錢﹐水一盞煎七分﹐食前溫服。

人參黃湯

治小產气虛﹐血下不止。﹝脾統血﹐气載血﹐此方最妙﹞人參黃﹝炒﹞白術﹝炒﹞當歸白芍藥艾葉﹝各一錢﹞阿膠﹝炒二錢﹞上作一劑﹐水煎服。

龍骨散

治因損娠下﹐惡血不止。﹝此重在惡血不止﹐故姜艾之用也﹞龍骨當歸地黃﹝各二兩﹞芍藥地楡漧薑阿膠﹝各一兩半﹞艾葉﹝一兩﹐炒﹞蒲黃﹝一兩二錢半﹞牛角鰓﹝炙焦﹐二兩半﹞上爲細末﹐食前用米飲調下二錢。

全生活血湯

治婦人分娩﹐及半產漏下﹐昏冒不省﹐瞑目無所知覺﹐此因血暴亡﹐心神無所養也﹐用此補血升陽。﹝陰從陽升﹐故用藥如此﹞升麻﹝三陰三陽之气俱升﹞白芍藥﹝各三錢﹞當歸﹝酒洗﹞葛根柴胡﹝去苗﹞羌活獨活防風甘艸﹝炙﹐各二錢﹞川芎本﹝各一錢五分﹞生地黃﹝夏月加﹞熟地黃﹝各一錢﹞蔓荊子細辛﹝各五分﹞紅花﹝三分﹞上咀﹐每服五錢﹐水二盞煎至一盞﹐去滓﹐食前稍熱服。

以上治血下過多之劑。

生地黃湯

治妊娠胎气損動﹐气血不調﹐或跌撲閃墜﹐以致胎墮﹐墮後惡滯不盡﹐腹中絞痛。

生漧地黃﹝一兩﹞大黃﹝暴煨﹞芍藥白茯苓當歸細辛黃芩甘艸﹝炙﹞桂﹝去粗皮﹐各半兩﹞﹝妙在桂與大黃同用﹐然須認病眞切方可﹞上咀﹐每服五錢﹐水一盞半﹐入生薑﹑大棗拍碎同煎﹐至一盞﹐去滓﹐不拘時溫服。

當歸酒

治妊娠墮胎後﹐血不出。

當歸﹝炙令香﹞芍藥﹝炒﹐各二兩﹞上咀﹐每服三錢﹐無灰酒一盞﹐入生地黃汁一合﹐銀器內慢火煎至七分﹐去滓溫服﹐以惡血下爲度。﹝產後忌芍藥﹐而此以血不出者用之﹐要知與當歸同用﹐以無灰酒﹑生地汁同煮﹐則不收斂﹐而入肝行血矣﹞

烏金散

治妊娠墮胎後﹐血不下﹐兼治諸疾血病。

好墨﹝二兩﹐折二寸挺子﹐燒通赤﹐用好醋一升﹐蘸七徧﹐又再燒通赤放冷﹐另研爲末﹞沒藥﹝研﹞麒麟竭﹝各二錢半﹞麝香﹝一錢﹞上爲細末﹐每服溫酒調下一錢匕。如血迷心﹐用童便加酒調下二錢匕。

紅藍花散

治墮胎後血不出﹐奔心悶絕﹐不識人。﹝二方俱宜合之﹐以備緩急﹞紅藍花﹝微炒﹞男子發﹝燒存性﹞京墨﹝燒紅﹞血竭﹝研﹞蒲黃﹝隔紙炒﹐各等分﹞上爲細末﹐以童便小半盞調二錢﹐服之立效。

白蜜酒

治墮胎後﹐惡血不出。﹝妙在緩肝行血﹞白蜜﹝二兩﹞生地黃﹝取汁一盞﹞酒﹝半盞﹞上汁與酒﹐共入銅器中煎五七沸﹐入蜜攪勻﹐分兩服﹐服三劑﹐百病可愈。

以上治惡血不出之劑。﹝以上諸方﹐攻補不同﹐所謂寒熱溫涼﹐各從其事也﹐用者審之﹞

當歸湯

治妊娠墮胎﹐胞衣不出。﹝此方活血滑利﹐催生下胞俱可用﹞當歸﹝切炒﹞牛膝﹝酒浸﹐各一兩半﹞木通滑石﹝研﹐各二兩﹞冬葵子﹝炒﹐三合﹞瞿麥穗﹝一兩﹞上咀﹐每服三錢﹐水煎服﹐未下再服﹐以下爲度。

地黃湯

治胞衣不出。﹝方法俱妙﹐宜詳之﹞蒲黃﹝炒﹞生薑﹝切炒﹐各二錢半﹞生地黃﹝半兩﹐以銅竹刀切炒﹞上以無灰酒三盞﹐於銀器內同煎至二盞﹐去滓﹐分三服﹐未下﹐再作服。

澤蘭湯

治胞衣不出。

澤蘭葉﹝切研﹞滑石末﹝各半兩﹞生麻油﹝少許﹞上以水三盞先煎澤蘭至一盞半﹐去滓﹐入滑石末並油更煎三沸﹐頓服之﹐未下更服。

蒲黃酒

治胞衣不下。﹝一方一變﹐切似化工﹞蒲黃﹝炒﹐一合﹞槐子﹝十四枚﹐爲末﹞上以酒三盞煎至二盞﹐去滓﹐分溫二服﹐未下更作服。

以上治胎衣不下之劑。

當歸川芎湯

治小產後瘀血﹐心腹痛﹐或發熱惡寒。﹝平正之方﹐可法可法﹐尢妙﹞當歸川芎熟地黃白芍藥玄胡索﹝炒﹞紅花香附靑皮澤蘭牡丹皮桃仁﹝各等分﹞上水煎﹐入童便﹑酒各小半盞服。

若以手按腹愈痛﹐此瘀血爲患﹐宜此藥﹐或失笑散消之﹔若按之不痛﹐此是血虛﹐宜四物﹑參﹑芩﹑白術。

芎湯

治墮胎﹐心腹冷痛。

川芎芍藥白術阿膠﹝炒令燥﹞甘艸﹝炙﹐各一兩﹞﹝旣曰冷痛﹐則不宜芍藥﹔又曰腹痛﹐則不宜白術﹐用者詳之﹞一方無白術﹐有人參。

上咀﹐每服三錢﹐入艾葉﹑糯米﹑生薑同煎﹐食前服。

當歸散

治產後气血虛弱﹐惡露內停﹐憎寒發熱。

當歸白芍藥﹝炒﹞川芎黃芩﹝炒﹐各二兩﹞白術﹝五錢﹞上爲細末﹐溫童便調下二錢。﹝此方以气血虛弱而用則可﹐以惡露內停而用芩﹑芍﹑白術﹐恐不宜﹞

當歸補血湯

治肌熱躁熱﹐目赤面紅﹐煩渴引飲﹐晝夜不息﹐脈洪大而虛﹐重按全無﹐此脈虛血虛也﹐若誤服白虎湯必死。﹝病似陽明﹐癥象白虎﹐故云然﹞當歸﹝三錢﹞黃﹝一兩﹞上作一服﹐水煎服。﹝此東垣神方也﹐病眞藥當﹐一服如神﹞

四物二連湯

治血虛發熱﹐或口舌生瘡﹐或晝安夜熱。﹝此河間方﹐後二味﹐非實熱心火不用﹞當歸川芎芍藥熟地黃胡黃連宣黃連﹝各一錢﹞上作一服﹐水煎服。

﹝卷之九胎前門下﹞胎不長

大全

云﹕妊娠不長者﹐因而宿疾﹐或因失調﹐以致臟腑衰損﹐气血虛弱﹐而胎不長也。當治其疾疚﹐益其气血﹐則胎自長矣。

薛氏

曰﹕前證更當察其經絡﹐審其所因而治之。

一妊婦胎六月﹐體倦懶食﹐面黃晡熱﹐而胎不長﹐因勞欲墜﹐此脾气不足也﹐用八珍湯﹐倍加參﹑術﹑茯苓三十餘劑﹐脾胃漸健﹐胎安而長矣。

一妊婦因怒﹐寒熱往長﹐內熱晡熱﹐脇痛嘔吐﹐胎至八月而不長﹐此因肝脾鬱怒所致﹐用六君加柴胡﹑山梔﹑枳殼﹑紫蘇﹑桔梗病愈﹐而胎亦長矣。

安胎白術散

治妊娠宿有冷﹐胎痿不長﹐或失於將理﹐傷胎多墮﹐引藥補榮衛﹐養胎气。

白術川芎﹝各一兩﹞吳茱萸﹝湯泡﹐半兩﹞甘艸﹝炙﹐一兩半﹞上爲細末﹐每服二錢﹐食前溫酒調下﹐忌生冷果實。﹝天地以大﹐气春生夏長﹐人身以心肝應之﹐若有宿冷者﹐春气不溫也﹐以吳茱萸溫之﹔胎痿不長者﹐夏气不大也﹐以川芎大之﹔白術﹑甘艸﹐乃培土以補其母也。以此爲法﹐思過半矣﹞

黃湯

治妊娠胎不長﹐安胎和气﹐思食﹐利四肢。

黃﹝炒﹞白術﹝炒﹞白茯苓前胡人參﹝各七分半﹞川芎甘艸﹝炒﹐各五分﹞上咀﹐加生薑三片﹐棗二枚﹐水煎﹐食前服。﹝此方悉以補气爲主﹐而前胡散結气﹐川芎行結血﹐皆所助其生長也。觀其主治﹐乃得其妙﹞

長胎白術丸

治孕婦宿有風冷﹐胎痿不長﹐或將理失宜﹐傷動胎气﹐多致損墮﹐常服益血保胎﹐調補衝任。

白術川芎阿膠生地﹝各六分﹞當歸﹝一兩﹞牡蠣﹝二分﹞川椒﹝三分﹞上爲末﹐煉蜜丸﹐如桐子大﹐每服三十丸﹐米飲下。﹝此方以風冷而用川椒﹑川芎﹐以傷動而用白術﹑牡蠣﹑阿膠﹑生地。涼血固胎﹐不多用者﹐畏其涼也。當歸一兩﹐其血中之主藥歟﹐故以爲君。分兩奇﹞

人參丸

治妊娠胎不長﹐宜服養胎。﹝此方助生气﹐寬中育胎﹐又是一法﹞人參白茯苓當歸柴胡刺薊濃朴桑寄生﹝各一兩﹞枳殼﹝七錢半﹞甘艸﹝半兩﹞上爲細末﹐煉蜜丸﹐桐子大﹐每服二十丸﹐食前溫水下。

﹝卷之九胎前門下﹞先期欲產過期不產

大全

云﹕婦人懷胎﹐有七月八月而產者﹐有至九月十月而產者﹐有經一年二年﹐乃至四年而後產者﹐各根據後治法。

樓氏

曰﹕先期欲產者﹐涼血安胎﹔過期不產者﹐補血行滯。

薛氏

曰﹕一妊婦八个月﹐胎欲墜﹐似產﹐臥久少安﹐日晡益甚﹐此气血虛弱也﹐朝用補中益气湯加茯苓﹑半夏隨愈﹐更以八珍湯﹐數劑而安。

知母丸

治妊娠日月未足而痛﹐如欲產者﹐兼治產難及子煩。﹝治子煩﹑胎熱妙劑﹞知母不拘多少﹐爲細末﹐煉蜜丸﹐如雞頭實大﹐溫酒嚼下﹐日三服。一方丸如桐子大﹐粥飲下二十丸。

槐子丸

治妊娠月數不足﹐而似欲產腹痛者。

槐子蒲黃﹝各等分﹞上爲細末﹐蜜丸﹐如桐子大﹐溫酒下二十丸﹐以痛止爲度。﹝此方與治胞衣不下蒲黃酒同﹐而一以酒煎作湯﹐一以蜜丸酒下。煎丸分兩𨿽殊﹐而其藥則一也。宜致思之﹞

又方

取蒲黃篩過﹐如棗核大﹐以井華水調服。

又方

搗菖蒲根汁一二升﹐灌喉中。

又方

梁上塵﹑竈突墨﹐同爲末﹐空心溫酒服方寸匕。

加味四物湯

治過月不產者﹐用此補血行滯。

四物湯香附桃仁枳殼縮砂紫蘇上用水煎服﹐卽生。

﹝卷之九胎前門下﹞鬼胎

大全

云﹕夫人臟腑調和﹐則血气充實﹐風邪鬼魅﹐不能幹之。若榮衛虛損﹐則精神衰弱﹐妖魅鬼精﹐得入於髒﹐狀如懷娠﹐故曰鬼胎也。

薛氏

曰﹕前證因七情相干﹐脾肺虧損﹐气血虛弱﹐行失常道﹐衝任乖違而致之者﹐乃元气不足﹐病气有餘也。若見經候不調﹐就行調補﹐庶免此證﹐治法以補元气爲主﹐而佐以雄黃丸之類行散之。若脾經鬱結气逆者﹐用加味歸脾湯調補之﹔若脾虛血不足者﹐用六君﹑芎﹑歸培養之﹔肝火血耗者﹐用加味逍遙散滋抑之﹔肝脾鬱怒者﹐用加味歸脾﹑逍遙二藥兼服﹔腎肝虛弱者﹐用六味地黃丸。

一婦人經閉八月﹐肚腹漸大﹐面色或靑或黃﹐用胎証之藥不應。余診視之曰﹕面靑脈澀﹐寒熱往來﹐肝經血病也﹔面黃腹大﹐少食體倦﹐脾經血病也﹐此鬱怒傷脾肝之證﹐非胎也。不信﹐仍用治胎散之類不驗。余用加味歸脾﹑逍遙二藥﹐各二十餘劑﹐諸證稍愈。彼欲速效﹐遂服通經丸一服﹐下血昏慣﹐自汗惡寒﹐手足俱冷﹐嘔吐不食﹐余用人參﹑炮姜二劑漸愈。

斬鬼丹

治鬼胎﹐如抱一甕。﹝下三方﹐皆治諸虫怪疾之假气血而成形者﹐又何獨論鬼胎之有﹞吳茱萸川烏﹝一方作川芎﹞秦艽柴胡白僵蠶巴戟巴豆﹝不去油﹞芫花﹝醋煮﹐各二兩﹞上爲末﹐煉蜜丸﹐如桐子大﹐每服七丸﹐蜜酒送下﹐卽出惡物而愈。輕者﹐去芫花﹑巴豆﹑巴戟。

斑玄丸

治鬼胎惑於妖魅﹐狀如瘕﹐一切气血痛亦效。

斑蝥﹝去頭足翅﹐炒﹞﹝斑蝥宜愼用﹞玄胡索﹝炒﹐各三錢﹞上爲末﹐糊丸﹐酒下﹐或爲末﹐以溫酒調下半錢﹐以胎下爲度。

雄黃丸

治鬼胎瘀血腹痛。﹝𨿽曰有故無殞﹐然大毒之藥﹐亦須愼也﹞雄黃﹝細研﹞鬼臼﹝去毛﹞莽艸丹砂﹝細研﹞巴豆﹝去油﹞獺肝﹝炙黃﹐各半兩﹞蜥蜴﹝一枚﹐炙黃﹞蜈蚣﹝一條﹐炙黃﹞上爲細末﹐煉蜜丸﹐如桐子大﹐每服二丸﹐空心溫酒下﹐日兩服﹐後當利。如不利﹐加至三丸﹐初下淸水﹐次下虫如馬尾狀無數﹔病極者﹐下蛇虫或如蝦膜卵﹑雞子﹐或如白膏﹐或如豆汁﹐其病卽除。

枳實檳榔丸

治妊娠瘕癖塊﹐及二者疑似之間﹐久服安養胎气﹐消散瘕﹐兼寬膈進食。﹝此方甚平﹐何以能治瘕痞塊﹐惟疑似者﹐庶乎可﹞枳實檳榔黃連黃柏黃芩當歸阿膠﹝炒成珠﹞木香﹝各半兩﹞上爲末﹐水和丸﹐如小豆大﹐每服三十丸﹐溫米飲下﹐不計時﹐日三服。

卷之十臨產門

﹝卷之十臨產門﹞論臨產調理法

﹝原有產圖此不載錄﹐亦祝由法也﹞

大全

云﹕凡妊娠至臨月﹐當安神定慮﹐時常步履﹐不可多睡飽食﹐過飲酒醴雜藥﹐宜先貼產圖﹐根據位密鋪牀帳﹐預請老練穩婆﹐備辦湯藥器物。欲產時﹐不可多人喧哄愴惶﹐但用老婦二人扶行﹐及憑物站立﹐若見漿水﹐腰腹痛甚﹐是胎離其經﹐令產母仰臥﹐令兒轉身﹐若兒頭向產門﹐方可用藥催生坐艸﹝催生藥切不可早﹐若兒未轉身﹐宜以補血爲主﹐而寬气佐之﹞。若心煩﹐用水調服白蜜一匙﹐覺饑喫糜粥少許﹐勿令饑渴﹐恐乏其力﹐不可彊服催藥﹐早於坐艸﹐愼之。

薛氏

曰﹕欲產之時﹐覺腹內轉動﹐卽當正身仰臥﹐待兒轉身向下時﹐作痛﹐試捏產母手中指中節﹝中指屬心胞絡也﹞﹐或本節跳動﹐方與臨盆。卽產矣﹐若初覺不仰臥﹐以待轉胞﹐或未產而水頻下﹐此胞衣已破﹐血水先幹﹐必有逆生難產之患。若胎衣破﹐而不得分娩者﹐保生無憂散﹐以固其血﹝固血之說宜玩﹞﹐自然生息。如血已耗損﹐用八珍﹑湯料一斤﹐益母艸半斤﹝八珍﹑益母﹐配法服法俱佳﹞﹐水數十碗煎熟﹐不時飲之﹐亦有得生者。凡孕婦只腹痛﹐未產也﹔若連腰痛甚者﹐將產也。蓋腎候於腰﹐胞系於腎故也。凡孕家宜預請有仁心知事穩婆﹐當以恩結其心﹐先與說知﹐倘有生息不順﹐只說未產﹐或遇雙胎﹐只說胎衣未下﹐恐驚則气散﹐愈難生息。余家親驗之﹐大抵難產多患於鬱悶安逸富貴之家﹐治法𨿽云﹐胎前淸气﹐產後補血﹐不可專執﹐若脾胃不實﹐气血不充﹐宜預調補﹐不然臨產必有患難。

﹝卷之十臨產門﹞論臨產催生法

大全

云﹕大凡生產﹐自有時候﹐未見時候﹐切不可彊服催生滑胎等藥﹐或勢不得已則服之。又云﹐切不可坐早﹐及令穩婆亂動手﹝凡催生藥必候腰痛甚﹐胎轉向下﹐漿水破﹐方可服﹞。大法滑以流通澀滯﹐苦以驅逐閉塞﹐香以開竅逐血﹐气滯者行气﹐胞漿先破﹐疾困者固血。﹝固血如閘水放舟﹐最穩當﹞

丹溪

云﹕催生只用佛手散﹐最穩當﹐又效捷。

﹝卷之十臨產門﹞論難產由於安逸气滯

大全

云﹕婦人以血爲主﹐惟气順則血和﹐胎安則產順。今富貴之家﹐過於安逸﹐以致气滯而胎不轉﹐或爲交合﹐使精血聚於胞中﹐皆致產難。若腹或痛或止﹐名元胎﹐穩婆不悟﹐入手試水﹐致胞破漿幹﹐兒難轉身﹐亦難生矣。凡產直候痛極﹐兒逼產門﹐方可坐艸﹐時當盛暑﹐倘或血暈血溢﹐當飲淸水解之﹝血暈血溢﹐以水解之﹐在暑月尢宜﹐餘月亦無害﹐惟少與之﹞。冬末春初﹐產室用火和暖﹐下部衣服﹐尢當溫濃﹐方免胎寒血結﹐若臨月洗頭濯足﹐亦致產難。

﹝卷之十臨產門﹞論難產由於气虛不運

丹溪

曰﹕世之難產者﹐往往見於鬱悶安逸之人﹐富貴奉養之家﹐若貧賤辛苦者﹐無有也。

古方書止有瘦胎飲一論﹐而其方爲湖陽公主作也﹐實非極至之言。何也﹖見有用此方者﹐其難自若。予表妹苦於難產﹐後遇胎孕﹐則觸而去之﹐予甚憫焉﹐視其形肥﹐勤於鍼黹﹐尋思旬日﹐忽自悟曰﹕此正與湖陽公主相反﹐彼奉養之人﹐其气必實﹐耗其气﹐使平和﹐故易產。今形肥﹐知其气虛﹐久坐知其不運﹐必气愈弱﹐兒在胞胎﹐用母气不能自運耳﹐當補其母之气﹐則兒健易產矣。令其有孕至六七个月來告﹐遂以大全方紫蘇飲﹝主紫蘇飲﹐最穩當可法﹞﹐加補气藥﹐與數十帖﹐因得兒而甚快。後遂以此方隨母形色性稟﹐參時令加減與之﹐無不應者﹐因名其方曰達生散。

﹝卷之十臨產門﹞論難產由於血滯血幹

郭稽中

曰﹕產難者﹐因兒轉身﹐將兒枕血塊破碎﹐與胞中敗血壅滯兒身﹐不能便利﹐是以難產﹐急服勝金散消其血﹐使兒自易生。陳無擇云﹕多因兒未轉順﹐坐艸太早﹐或努力太過﹐以致胞衣破而血水漧﹐產路澀而兒難下﹐宜先服催生如神散﹐以固其血﹐設或逆生橫產﹐當用前法鍼刺之。

大全

云﹕治胞漿先破﹐惡水來多﹐胎幹不得下﹐須先與四物湯﹐補養血气﹐次煎濃蔥湯﹐放冷﹐令穩婆洗產戶﹐須是款曲洗﹐令气上下通暢﹐更用酥油滑石末塗產口裏﹐次服神妙乳朱丹﹐或葵子如聖散。

﹝卷之十臨產門﹞楊子建十產論

一曰正產者。婦人懷胎十月滿足﹐忽腰腹作陣疼痛相似﹐胎气頓陷﹐至於臍腹痛極﹐乃至腰間重痛﹐穀道挺迸﹐繼之漿破血出﹐兒自遂生。

二曰傷產者。蓋因人之生﹐陰注陽定﹐各有時日﹐不可攺易﹐今有未產一月以前﹐忽然臍腹疼痛﹐有如欲產﹐仍卻無事﹐是名試月﹐非正產也。但一切產母﹐未有正產之候﹐卽不可令人抱腰﹝緊抱則兒不能轉身﹐故不可﹞﹐產母亦不可妄亂用力﹐蓋欲產之婦﹐臍腹疼痛﹐兒身未順﹐收生之婦﹐卻教產母虛亂用力﹐兒身才方轉動﹐卻被產母用力一逼﹐使兒錯路﹐忽橫忽倒﹐不能正生﹐皆緣產母用力未當之所致也。凡產母用力﹐須待兒子順身﹐臨逼門戶﹐方始用力一送﹐令兒下生﹐此方是產母之用力當也﹝此學養子法﹐可於平日令兒女子熟聞之﹞。

若未有正產之候﹐而用力傷早﹐並妄服藥餌﹐令兒下生﹐譬如揠苗助長﹐無益而有害矣。

三曰催產者。言婦人欲產﹐漿破血下﹐臍腹作陣疼痛﹐極甚﹐腰重﹐穀道挺迸﹐已見是正產之候﹐但兒卻未生﹐卽可服藥以催之。或有﹐經及數日﹐產母困苦﹐已分明見得是正產之候﹐但兒子難生﹐亦可服藥以助產母之正气﹐令兒速得下生。﹝補正气確是良工﹐有用人參五錢催生最妙﹞四曰凍產者。冬月天冷﹐產母經血得冷則凝﹐以致兒子不能生下﹐此害最深。若冬月產者﹐下部不可脫去綿衣﹐並不可坐臥寒處﹐當滿房著火﹐常有暖气﹐令產母背身向火﹐令臍下腿膝間常暖﹐血得熱則流散﹐使兒易生。

五曰熱產者。盛夏之月﹐產婦要溫涼得所﹐不可恣意取涼﹐傷損胎气。亦不可人多﹐熱气逼襲產母﹐使產母血沸﹐而有發熱﹑頭疼﹑面赤﹐昏昏如醉﹐乃至不知人事。

六曰橫產者。兒先露手﹐或先露臂﹐此由產母未當用力而用之過也﹐兒身未順﹐用力一逼﹐遂至身橫﹐不能生下。當令產母安然仰臥﹐後令看生之人﹐先推其手令入﹐直上漸漸逼身﹐以中指摩其肩﹐推上而正之﹐或以指攀其耳而正之﹐須是產母仰臥﹐然後推兒直上﹐徐徐正之﹐候其身正﹐煎催生藥一盞喫了﹐方可用力﹐令兒下生。

七曰倒產者。產母胎气不足﹐關鍵不牢﹐用力太早﹝母气弱而倒產者﹐當服補劑﹐若用力早者﹐又當別論﹞﹐致令兒子不能回轉﹐便直下先露其足﹐當令產母仰臥﹐令看生之人﹐推其足入去﹐不可令產母用分毫力﹐亦不得驚恐﹐使兒自順。

八曰偏產者。兒身未正﹐產母用力一逼﹐至令兒頭偏在左腿﹐或偏在右腿﹐故頭𨿽露﹐偏在一畔﹐不能生下﹐當令產母仰臥﹐次令看生之人﹐輕輕推兒近上﹐以手正其頭﹐令兒頭頂端正﹐然後令產母用力一送﹐卽便生下。若是小兒頭後骨偏在穀道﹐只露其額﹐當令看生之人﹐以綿衣炙溫裹手﹐於穀道外方﹐輕輕推兒頭正﹐便令產母用力﹐送兒生也。﹝立頂三法﹞九曰礙產者。兒身已順﹐而露正頂﹐不能生下﹐蓋因兒身回轉﹐肚帶攀其肩﹐以此露正頂而不能生﹐當令產母仰臥﹐令看生之人﹐輕推兒近上﹐徐徐引手以中指按兒肩下﹐撥其肚帶﹐仍須候兒身正順﹐方令產母用力一送﹐使兒生下。

十曰坐產者。兒將欲生﹐其母疲倦﹐久坐椅褥﹐抵其生路﹐急於髙處系一手巾﹐令產母以手攀之﹐輕輕屈足坐身﹐令兒生下﹐非坐在物上也。

十一曰盤腸產者。臨產母腸先出﹐然後兒生。趙都運恭人﹐每產則大腸先出﹐然後產子﹐產後其腸不收﹐甚以爲苦﹐醫不能療﹐偶在建昌﹐得坐婆一法而收之﹐其法以醋半盞﹐新汲水七分調停﹐產母面﹐每一縮﹐三盡收﹐此良法也。﹝收腸法妙絕﹞

﹝卷之十臨產門﹞產難治驗

淳於意治淄州王美人懷子而不乳﹐召於意往﹐飲以莨菪藥一撮﹐以酒飲之﹐旋乳﹐意復診其脈﹐而脈躁﹐躁者﹐有餘病﹐卽飲以硝石一劑﹐出血﹐血如豆﹐比五六枚。﹝不乳不產也﹐莨菪是迷藥﹐其根惡毒﹐考之本艸﹐並無催生語﹐然是毒藥﹐亦或感其毒瓦斯而胎下也﹞滑伯仁治一婦難產﹐七日而不乳﹐且食甚少。伯仁視之﹐以涼粥一盂﹝粥用涼者﹐以其煩也﹐又涼則性降﹞﹐搗楓葉煎湯調啖之﹐旋乳。

或詰其理﹖滑曰﹕此婦食甚少﹐未有無穀气而生者﹐夫楓葉先生先落﹐後生後落﹐故以作湯飲也。﹝本艸楓葉亦能催生﹐今村婦亦每用之臨月洗浴﹐第不知胃气不足者﹐亦可用否耳﹞龐安常治一婦﹐產七日而子不下﹐百治不效﹐龐視之﹐令其家人以湯溫其腰腹﹐自爲上下拊摩﹐孕者覺腸胃微痛﹐呻吟間﹐生一男﹐其家驚喜﹐而不知所以。龐曰﹕兒已出胞﹐但一手誤執母腸不能脫﹐非符藥所能爲﹐吾隔腹捫兒手所在﹐鍼其虎口﹐痛卽縮手﹐所以遽生﹝法術神奇﹐罕聞見耳﹞﹐無他術也。取兒視之﹐右手虎口﹐鍼痕存焉。

一婦累日產不下﹐服催生藥不效﹐龐曰﹐此必坐艸太早﹐心下懷懼﹐气結而不行﹐非不順也。素問曰﹕恐則气下。蓋恐則精神怯﹐怯則上焦閉﹐閉則气逆﹐逆則下焦脹﹐气乃不行矣。以紫蘇飲一服﹐便產﹐及治婦人子懸證。紫蘇飲見胎前脹滿。

吳茭山治一婦產難﹐三日不下﹐服破血行經之藥俱罔效。吳因制一方﹐以車前子爲君﹝卽車前﹐或用艸亦可﹐性最溫利﹐故君之﹞﹐冬葵子爲臣﹐白芷﹑枳殼爲佐使﹐巳服午產﹐眾醫異之。吳曰﹕本艸謂催生以此爲君﹐毛詩采以防產難是也。

劉復眞遇府判女產不利﹐已斂。劉取紅花濃煎﹐扶女於凳上﹐以綿帛蘸湯罨之﹐連以澆帛上﹐以器盛水﹐又暖又淋﹐久而蘇醒﹐遂生男子。蓋遇嚴冬血冷﹐凝滯不行﹐溫卽產﹐見亦神矣﹝凍產治驗﹐法奇而正﹐妙妙﹞。一醫宿客店﹐值店婦產數日不下﹐下體已冷﹐無藥甚窘﹐以椒﹑橙﹑茱萸等煎湯﹐可下手﹐則和臍腹產門處﹐皆淋洗之﹐气溫血行遂產。

﹝卷之十臨產門﹞論交骨不開

薛氏

曰﹕交骨不開﹐產門不閉﹐皆由元气素弱﹐胎前失於調攝﹐以致血气不能運達而然也。交骨不開﹐陰气虛也﹐用加味芎歸湯﹑補中益气湯﹔產門不閉﹐气血虛也﹐用十全大補湯。

地官李孟卿﹐娶三十五歲女爲繼室﹐妊娠﹐慮其產難﹐索加味芎歸湯四帖備用﹐至期果產門不開﹐止服一帖﹐頓然分娩。

上捨費懷徳之室﹐產門不開﹐兩日未生﹐服前藥一劑﹐實時而產﹐上捨傳此方﹐用之者無有不驗。

一婦人分娩最易﹐至四十妊娠﹐下血甚多﹐產門不開﹐與前湯一劑﹐又以無憂散斤許煎熟﹐時時飲之﹐以助其血而產。

﹝卷之十臨產門﹞論胎死腹中

準繩

云﹕產難子死腹中者﹐多因驚動太早﹐或觸犯禁忌﹐致令產難﹐胞漿已破﹐無血養胎﹐枯涸而死故也。須驗產母舌﹐若靑黑﹐其胎死矣﹐當下之。

大法寒者﹐熱以行之﹔熱者﹐涼以行之﹔燥者﹐滑以潤之﹔危急者﹐毒藥下之。

一穩婆之女﹐勤苦負重﹐妊娠腹中陰冷重墜﹐口中甚穢﹐余意其胎必死﹐令視其舌﹐果靑黑﹐與朴硝半兩許服之﹐隨下穢水而愈。﹝其有用攻擊之藥而無益者﹐以產母之本气竭而神不使也﹐宜補之﹞一婦胎死﹐服朴硝而下穢水﹐肢體倦怠﹐气息奄奄﹐用四君爲主﹐佐以四物﹑姜﹑桂調補而愈。﹝愚意虛劇者﹐朴硝同補劑下之﹐何如﹞

﹝卷之十臨產門﹞臨產脈法

﹝附驗看生死法﹞

脈經

云﹕懷妊六七月﹐脈實大牢彊弦緊者生﹐沈細者死。脈勻細易產﹐大浮緩气散難產。

脈訣

云﹕欲產之婦脈離經﹐沈細而滑也同名﹐夜半覺痛應分誕﹐來朝日午定知生。身重體熱寒又頻﹐舌下之脈黑復靑﹐反舌上冷子當死﹐腹中須遺母歸冥。面赤舌靑細尋看﹐母活子死定應難﹐唇口俱靑沫又出﹐母子俱死總教棄﹔面靑舌赤沫出頻﹐母死子活定知眞。不信若能看應驗﹐尋之賢哲不虛陳。

﹝卷之十臨產門﹞臨月束胎

束胎丸

胎瘦易生﹐服至產則已。

白術枳殼﹝去穣麩炒﹐各等分﹞上爲末﹐燒飯丸如桐子大﹐入月﹐一日食前服三五十丸﹐溫水下。﹝燒飯用荷葉煎湯更妙﹞

達生散

孕至八九个月內﹐服十數帖﹐甚好﹐易產。

大腹皮﹝三錢﹞人參陳皮紫蘇莖葉﹝各五分﹞歸身尾白術﹝各一錢﹞白芍藥﹝炙﹐一錢﹞甘艸﹝炙﹐二錢﹞上切作一服﹐入靑蔥五葉﹐黃楊腦七个﹐﹝卽黃楊樹葉梢﹐見食少胎瘦者﹐不須用。﹞水煎服。或加枳殼﹑砂仁。春加川芎。夏加黃芩。秋加澤瀉。冬加砂仁。气虛倍參﹑術。气實加香附﹑陳皮。

血虛加當歸﹑地黃。形實倍紫蘇。性急多怒﹐加黃連﹑柴胡。熱甚加黃芩。濕痰加滑石﹑半夏。食積加山楂。食後易饑﹐倍黃楊腦。腹痛加木香﹑官桂。﹝加法俱妙甚﹞

又方

第九个月服。﹝卽束胎丸變法也﹐若气血不足者﹐當再酌之﹞酒芩﹝酒炒﹐一兩﹐虛弱人不宜涼藥者減半﹞白術﹝一兩﹞枳殼﹝麩炒﹞滑石﹝各七錢半﹐臨月十日前用﹐小便多者﹐減此一味﹞上爲末﹐粥丸﹐桐子大﹐每服五十丸﹐空心熱湯下。气實人宜服﹐多則恐損元气。

滑胎枳殼散

妊孕七八个月﹐常宜服﹐滑胎易產。湖陽公主每產累日不下﹐南山道人進此方。

商州枳殼﹝麩炒﹐二兩﹞粉甘艸﹝炙﹐一兩﹞上爲細末﹐每服三錢﹐百沸湯點服﹐日三服。﹝兩方兼服固妙﹐然與气虛者非宜﹞溫隱居加當歸﹑廣木香各等分。許學士云﹕枳殼性苦寒﹐若單服之﹐恐有胎寒﹑胎痛之疾﹐以地黃﹑當歸蜜丸﹐佐之可也﹐名內補丸。蓋枳殼散破气有餘﹐而內補丸補血不足也。

內補丸

治妊娠衝任脈虛﹐補血安胎﹐與枳殼散間服。

熟地黃﹝二兩﹞當歸﹝一兩﹐微炒﹞上爲末﹐煉蜜丸﹐如桐子大﹐每服三四十丸﹐溫酒或滚湯下。

張氏方

治妊娠胎肥壅隘﹐動止艱辛﹐臨月服之﹐縮胎易產。兼治腸中諸疾﹐下气寬膈。

﹝气實者宜之﹞枳殼﹝五兩﹞甘艸﹝一兩半﹞香附子﹝三兩﹐炒去毛﹞上爲末﹐姜湯點服。如丈夫婦人﹐冷气攻刺脇肋疼痛者﹐用蔥白三寸同煎服。婦人脾寒﹐血气成塊作刺﹐熱酒調服。大小便不通﹐白牽牛湯調服。﹝牽牛太峻﹐恐非胎產所宜﹞

保生無憂散

治妊娠身居安逸﹐口厭甘肥﹐憂樂不常﹐食物不節﹐致胞胎肥濃﹐根蒂堅牢﹐或瘦人血少胎弱﹐臨蓐難產﹐入月服之﹐則易生也。

當歸川芎白芍藥枳殼﹝麩炒﹞木香甘艸﹝炙﹐各一錢半﹞乳香﹝另研﹞血餘﹝燒存性﹐另研﹐各五分﹞上作一服﹐水煎﹐入乳香﹑血餘和勻﹐不拘時服。

神寢丸

瘦胎滑利易產﹐臨入月服之神效。﹝惟宜气盛者﹐故臨月可服﹞通明乳香﹝半兩﹐另研﹞枳殼﹝麩炒﹐一兩﹞上爲末﹐煉蜜丸﹐如桐子大﹐每服三十丸﹐空心酒下。

﹝卷之十臨產門﹞難產催生

三合濟生湯

以枳殼﹑芎歸﹑達生三方﹐抽其精粹而成合此湯﹐治臨產艱難﹐𨿽一二日不下者﹐服此自然轉動下生。

當歸﹝三錢﹞川芎枳殼﹝麩炒﹐各二錢﹞香附子﹝炒﹞大腹皮﹝薑汁洗﹐各一錢半﹞蘇葉﹝八分﹞粉艸﹝七分﹞上用水煎﹐待腰腹痛甚﹐服之卽產。一方加白芷一錢。﹝加白芷行血海之气也﹞

佛手散

﹝卽芎歸湯﹞治妊娠因事僕跌﹐子死腹中﹐惡露妄行﹐疼痛不已﹐口噤欲絕﹐用此藥探之﹐若子死腹中﹐立使逐下﹔若腹痛隨止﹐子母俱安﹐又治臨產艱難﹐胞衣不下﹐及產後血暈﹐不省人事﹐狀如中風﹐血崩惡露不止﹐腹中血刺絞痛﹐血滯浮腫﹐血入心經﹐語言顚倒﹐如見鬼神﹐血風相搏﹐身熱頭痛﹐或似瘧非瘧﹐一切胎前產後﹐危急野狼狽垂死等證﹐並皆治之。

丹溪云﹕催生只用佛手散﹐最穩當﹐又效捷。

當歸﹝酒洗去蘆﹐一兩﹞川芎﹝七錢﹐一方各等分﹞上細銼﹐分作四服﹐每服先用水一盞﹐煎將幹﹐投酒一盞半﹐煎五七沸﹐溫服。﹝投酒之法﹐更妙﹐然看緩急用﹞如口噤﹐斡開灌之﹐如人行五里許﹐再灌一服﹐盡此四服﹐便立產﹐神驗。如產難倒橫﹐子死腹中﹐先用黑豆炒熱﹐入白水童便各一盞﹐用藥四錢煎服。如胞產五七日不下﹐垂死﹐及矮石女子﹐交骨不開者﹐加龜板﹝立齋以交骨不開爲陰气虛﹐龜爲至陰﹐板則交錯相解﹐故用之﹞﹐並生育過婦人頭髮燒灰爲末﹐每三錢﹐酒調服。

來蘇散

治臨產用力太過﹐气脈衰微﹐精神困倦﹐頭眩目暈﹐口噤面靑發直﹐不省人事。

木香神曲陳皮﹝去白﹞麥﹝炒﹞黃阿膠珠白芍藥薴根甘艸﹝各三錢﹞糯米﹝一合半﹞生薑﹝切碎炒黑﹐一錢﹞上銼細﹐水煎﹐拗口灌之﹐連進爲妙。﹝癥亦危矣﹐而不用人參﹑當歸等藥﹐且以神曲﹑麥芽﹑陳皮﹑薴根者何﹖蓋用力太過﹐則胃气乏矣﹐故亟佐之救其胃气﹐又一活法也﹞

黑神散

﹝一名催生如神散﹞治橫生逆產﹐其功甚大。並治胎前產後虛損﹐月水不止﹐崩漏等證。

百艸霜白芷﹝不見火﹐各等分﹞上爲末﹐每服二錢﹐以童便米醋和如膏﹐加沸湯調下﹐或童便酒煎進二服。然血得黑則止﹐此藥大能固血﹐又免血涸甚妙。一方加白滑石煎芎歸湯調下。

催生立應散

治難產及橫生逆產。

車前子當歸﹝各一兩﹞冬葵子白芷﹝各三錢﹞牛膝大腹皮枳殼川芎﹝各二錢﹞白芍藥﹝一錢﹞上銼﹐水煎熱﹐入酒少許服﹐立產。

楡白皮散

治妊娠滑胎易生。

楡白皮甘艸﹝各二兩﹞葵子﹝一兩﹞上爲末﹐每服五錢﹐水煎服。

一方單用楡白皮焙榦爲末﹐臨月﹐日三﹐服方寸匕﹐令產極易。

如聖散

專治孕婦難產。

紫蘇葉當歸﹝各等分﹞上咀﹐每服三五錢﹐用長流水煎服﹐無長流水﹐以水順攪動煎。

催生散

治難產﹐並胞衣不下。

白芷滑石伏龍肝百艸霜﹝各一錢﹞甘艸﹝五分﹞上爲細末﹐用芎歸湯入酒童便各少許﹐調服二次﹐立效。

催生飲

治臨產生育艱難。

當歸川芎大腹皮﹝洗﹞枳殼﹝麩炒﹞白芷﹝各等分﹞上銼﹐水煎溫服。一方無大腹皮﹐有益母艸﹑火麻仁。

催生湯

候產母腹痛腰痛﹐見胞漿水下方服。﹝此以破血爲主﹐血實气盛者宜之。若今人不辧气血虛實﹐一槪混用﹐可笑﹞桃仁﹝炒去皮﹞赤芍藥牡丹皮官桂白茯苓﹝去皮﹐各一錢﹞上銼一劑﹐水煎﹐熱服。

活水無憂散

專治十月已滿﹐多因恣情﹐及多喫熱毒之物﹐瘀血相搏﹐臨產橫逆之厄﹐愴忙不謹﹐觸死胎兒在腹﹐服此一二帖﹐加烏金丸二顆﹐效如神。﹝烏金丸失載﹐查附﹞益母艸﹝二兩﹞急性子當歸﹝各四兩﹞陳枳殼﹝一兩﹞生地黃蘇葉赤芍藥﹝各二錢﹞肉桂川芎陳艾﹝各一錢﹞甘艸﹝八分﹞活鯉魚﹝一个﹞上分作二服﹐每服用水三碗﹐先將魚入水﹐坐火上略溫急取魚出﹐魚死則難取效矣。

後下藥煎至二碗﹐臨服之時﹐加入好醋一茶匙﹐每一碗﹐和調烏金丸一顆。如死胎不下﹐急取無根水再煎﹐藥渣連服二次。

七聖散

﹝一名七寶散﹞臨產腰痛﹐方可服。

當歸玄胡索香白芷﹝焙﹞白礬﹝白礬固腎亦固血之意耶﹞姜黃沒藥桂心﹝各等分﹞上爲細末﹐每服三錢﹐燒犁頭令紅﹐淬酒調下﹐臨陣疼時﹐一二服立產。

一方

治難產累日﹐气力乏盡﹐不得生﹐此是宿有病者﹐宜此方。﹝不益气力治宿病﹐而單用大劑催生﹐此急因急用法也﹐妙妙﹞阿膠﹝二兩﹞赤小豆﹝二升﹞上以水九升煮豆令熟﹐去滓﹐納膠令烊﹐每服五合﹐不覺更服﹐不過三服﹐卽出。

勝金散

產難蓋因兒枕破﹐與破血裹其子﹐故難產。但服此藥﹐逐其敗血﹐卽自生﹐逆生橫生並治之。

麝香末﹝一錢﹐研﹞鹽豉﹝一兩﹐以靑布裹了燒紅﹐急研細﹞上每服一錢﹐用秤錘燒赤淬酒下。

一方

治橫生先露手足。﹝卽非橫生亦可服﹞阿膠﹝炒﹞滑石﹝各一兩﹞冬葵子﹝一合﹞上每服四錢﹐水煎﹐連進二三服。一方有酥油一兩。

油蜜煎

治難產瀝漿胞幹﹐胎不得下。

用香油﹑蜂蜜﹑小便各一碗﹝此方簡當。小便取其破血﹐又有濁陰下降之理﹐而摩法更妙﹞和勻﹐銅鍋內慢火煎一二滚﹐掠去沫﹐調白滑石末一兩﹐或益母艸末﹐攪勻頓服﹐外以油﹑蜂蜜於母腹臍止下摩之。或油煎一盞服之﹐亦可。

一方止用油﹑蜜﹑小便﹐能下難產。

兔腦丸

﹝一名催生丹﹞治難產﹐及橫生逆產。

兔腦﹝臘月者﹐去皮膜﹐研如膏﹞明乳香﹝二錢半﹐細研﹞母丁香﹝爲末﹐一錢﹞麝香﹝一字﹐另研細﹞上研勻﹐用兔腦髓和爲丸﹐如雞頭大﹐陰漧﹐油紙封裹﹐每一丸﹐破水後﹐溫水下卽產。

柞木飲子

治產難﹐或橫或倒﹐胎爛﹐腹中脹悶﹐服之。

生柞木﹝一大握﹐長一尺﹐洗淨寸銼﹐生用﹞甘艸﹝大者五寸﹐銼五段﹞上用新汲水三升半﹐入新瓷瓶內﹐以紙三重封緊﹐文武火煎至一升半﹐候產婦腰重痛﹐欲坐艸時﹐溫飲一小盞﹐便覺心下開豁﹐如覺渴﹐再飲一盞﹐至三四盞﹐覺下重便生﹐此方最驗。

催生如聖散

黃蜀葵子不拘多少﹐焙榦爲末﹐熱酒調下二錢﹐神效﹐如無子﹐花亦可。若胎漏血幹﹐難產痛極者﹐並進三服﹐良久﹐腹中气寬﹐胎滑卽產﹐須見正產候﹐方可服之。如打撲死胎﹐紅花酒下。歌曰﹕黃葵子炒七十粒﹐細研酒調濟君急。若還臨危產難時﹐免得全家俱哭泣。

催生如意散

治橫生倒產。

人參乳香﹝各一錢﹞辰砂﹝二錢﹐一方只用五分﹞上爲末﹐臨產時﹐急用雞子淸一个﹐調藥末﹐再用薑汁調開冷服﹐實時順產﹐子母無恙。

催生鉛丹

治橫逆難產。﹝此墜藥也﹐未敢輕試﹞用黑鉛一錢﹐將小銚子火上熔化﹐投入水銀一錢﹐急攪﹐結成砂子﹐傾出﹐以熟絹衣角紐成丸子﹐如綠豆大﹐臨產時﹐麝香水吞下二丸﹐立下。

三蛻散

治橫逆難產﹐子死腹中。

蛇蛻﹝一條﹞蟬蛻﹝十四枚﹞人蛻﹝卽男子頭髮﹐加雞蛋大一團﹞上俱燒灰爲末﹐分三服﹐酒調下。

滑胎散

催生神效。

益元散﹝一兩﹞蛇蛻﹝一條﹐燒灰存性﹞蟬蛻﹝全者五个﹐燒灰﹞穿山甲﹝一片﹐燒灰存性﹞男子亂髮﹝一團﹐香油熬化﹞上爲細末﹐用齏水一碗和藥﹐煎二沸﹐入發灰拌勻﹐冷定服之﹐立下。

一方

治產不順。

蛇蛻﹝一條全者﹞蠶蛻﹝一張﹞上入新瓦瓶內﹐鹽泥固濟﹐火燒存性爲末﹐煎楡白皮湯﹐調下一錢﹐三服﹐覺痛便生。

一方

用蛇蛻一條﹐全者燒灰﹐入麝香一字﹐酒調二錢﹐面東服﹐如橫生逆產﹐以余渣塗所出手足卽順也。

神效乳炒丹

治難產。

明乳香爲末﹐以豬心血爲丸﹐如桐子大﹐朱砂爲衣﹐日幹﹐每服一丸﹐嚼碎冷酒下﹐良久未生﹐再服。或以蓮葉蒂七个﹐水煎﹐化服二丸﹐良久未生﹐再服。

如胞漿先幹﹐胎不得下﹐急服大料四物湯﹐滋其血气﹐並濃煎蔥湯燻洗產戶﹐更用油燭塗產戶內﹐卻服前藥。

如胎死不下﹐用朴硝五錢﹐滚湯調下﹝此急用方﹐不得已也﹞。或平胃散一服送下。如胞衣未下﹐酒水服一丸﹐卽下。

產門不開﹐用加味芎歸湯﹐仍服二丸。

此藥靈驗如神﹐合時須五月五日千時極妙﹐或七月七日﹐三月三日﹐及月初上辰日亦可。

又方

乳香﹑朱砂等分爲末﹐麝香酒調下。

又方

通明乳香一塊﹐如皂子大爲末﹐腰痛時﹐用冷水醋少許調服﹐扶立﹐令兩手拿石燕子二个﹐徧行數步﹐坐艸便生﹐更無痛楚。

又方

乳香研細﹐五月五日﹐滴水丸如雞頭大﹐每服一粒﹐無灰酒下﹐名開骨膏。

又方

用大朱砂於端午曬起﹐以百日爲度﹐研爲細末﹐取臘月兔腦髓﹝卽兔腦丸意﹞﹐丸如綠豆大﹐欲產時﹐粥飲下一丸﹐良久便生﹐曬朱砂不得著雨。

如神散

催生累效靈驗﹐於理固難通﹐於事實殊效。﹝妙方﹞用路上艸鞋一雙﹐取鼻梁上繩﹐洗淨燒灰﹐童便和酒調下三錢。一名千里馬﹐此藥委是神奇。

短劇方

治橫生倒產﹐手足先出。

用粗鍼刺兒手足入二分許﹐兒得痛﹐驚轉卽縮﹐自當回順而生。

一方

用鹽塗兒足底﹐又可急搔抓之﹐並以鹽摩產婦腹上﹐卽產。

黃金散

治生產一二日難分娩者﹐服之如神。﹝奇方﹐蓋以鎭墜爲主﹐能產能安﹐信非虛也﹞眞金箔大者五片﹐小者七片﹐以小瓷盅﹐將水少許﹐去紙入金在內﹐用指研勻﹐後再添水至半盅﹐一面先令一人扶產婦虛坐﹐又令一婦人用兩手大指﹐按定產母兩肩上肩井穴﹐前藥溫服﹐其胎卽下。此催生聖藥﹐如產月未足﹐又能安之。

勝金丹

治難產神效。

敗兔毫筆頭一枝﹐燒爲灰﹐研細﹐搗生藕汁一盞下之﹐立產。若產母虛弱﹐及素有冷疾者﹐恐藕冷動气﹐卽於銀器內﹐重湯暖過後服。

催生萬金不傳遇仙丹

蓖麻子﹝十四粒﹐去殼﹞朱砂雄黃﹝各一錢半﹞蛇蛻﹝一尺﹐燒灰存性﹞上爲末﹐漿水飯和丸﹐如彈子大﹐臨產時﹐先用椒湯﹝尢妙在椒湯法﹞淋渫臍下﹐次安藥一丸於臍中﹐用蠟紙數重覆上﹐以闊帛束之﹐須臾生下﹐急取去藥﹐一丸可用三次。

如聖膏

治產難﹐並治胞衣不下﹐兼治死胎。

蓖麻子七粒去殼﹐細研成膏﹐塗腳心﹐胞卽下。速洗去﹐不洗腸出。卻用此膏塗頂上﹐腸自縮入。﹝此法用之不驗何歟﹖﹞

一方

蓖麻子百粒﹐雄黃一錢細研﹐如上法塗之。

一方

蓖麻子三粒﹐巴豆四粒﹝巴豆恐傷臍﹞﹐各去殼﹐入麝香研細﹐貼在臍中。歌曰﹕三麻四粒脫衣裳﹐研碎將來入麝香﹐若有婦人遭產難﹐貼在臍中兩分張。

立聖丹

治產難橫逆惡候﹐死胎不下﹐並治神驗。

寒石﹝四兩﹐內二兩生﹐二兩赤研細﹞﹝以寒激之﹐亦是一法﹐然須因人而施﹐毋妄試也﹞朱砂上同研如深桃花色﹐每用三分﹐井華水調如薄糊﹐以紙花剪如杏葉大﹐攤上﹐貼臍心﹐候幹再易﹐不過三上﹐便產。

﹝卷之十臨產門﹞治難產雜方

益母艸方

益母艸搗取汁七合﹐煎半﹐頓服﹐立下。﹝益母不惟催生﹐抑且心痛有驗﹞無新者﹐以干者一大把﹐水七合煎服。

一方

令產婦兩手各握石燕一枚﹐須臾卽下。

一方

雲母粉半兩﹐溫酒調服﹐入口卽產﹐萬不失一。

一方

桂心爲末﹐童便酒調服一錢﹐神效﹐名救苦散。

一方

用伏龍肝研末﹐每服一錢﹐酒調下。

一方

臘月兔頭爲末﹐蔥白煎湯調服二錢﹐立生。

一方

燒銅錢通紅﹐放酒中飲之。

一方

皂子二枚﹐研末酒調下。

一方

用魚膠一尺﹐新瓦上灰﹐陳醋調服﹐立下。﹝魚膠方﹐嘗試果驗﹞

一方

好墨新汲水濃磨服之。

一方

取弓弩弦以縛腰﹐及燒弩牙令赤﹐納酒中飲之。皆取法於快速之義也。

一方

神曲末﹐水服方寸匕。

一方

赤小豆爲末﹐東流水服方寸匕。

一方

當歸末酒調一錢服﹐良久再服。

一方

車軸脂﹐吞大豆許兩丸。

一方

紅莧菜與馬齒莧同煮熟﹐臨產食之﹐卽下。

一方

車前子爲末﹐酒服二錢。

一方

取本夫帶五寸﹐燒存性﹐酒調服下。

一方

取槐樹東枝﹐令產婦把之﹐易產。

一方

用紫蘇煎湯﹐調益元散服之﹐卽產。

一方

吞槐子十四粒卽下。

一方

取槐子十四枚﹐蒲黃一合﹐納酒中溫服﹐須臾不生﹐再服之﹐水服亦得。

一方

生薑汁﹑生地黃汁各半升﹐合煎熟﹐頓服之。﹝凡產婦藥性不同﹐胎气各異﹐諸方種種﹐俱云神效﹐然用者必詳癥體選之方驗﹐不然恐漫嘗無益﹞

﹝卷之十臨產門﹞治交骨不開

龜殼散

治交骨不開﹐不能生產。

當歸川芎﹝各一兩﹞敗龜板﹝一个﹐酥炙﹞婦人頭髮﹝生男女多者一握﹐燒存性﹞上爲散﹐每服五錢﹐水煎服﹐約人行五里卽生﹐如胎死亦下﹐灼過龜板亦可。

﹝卷之十臨產門﹞治胎死腹中

烏金散

治難產或熱病﹐胎死腹中﹐或因顚僕﹐或從髙墜下﹐或房室驚搐﹐或臨產驚動太早﹐觸犯禁忌﹐或產時未到﹐經行先下﹐惡露已盡﹐致胎幹子死﹐身冷不能自出。但視產母面赤舌靑﹐是其候也﹐面靑舌赤﹐母死子活﹔唇靑吐沫﹐子母俱斃。又有雙胎﹐或一死一活﹐其侯難知﹐臨時觀變可也。

熟地黃﹝洗切﹐焙干酒焙﹞眞蒲黃大當歸交趾桂楊芍藥軍姜﹝去皮﹞粉艸﹝各一兩﹞小黑豆﹝四兩﹞百艸霜﹝五錢﹞上爲末﹐每用二錢﹐米醋半合許﹐沸湯六七分﹐浸起溫服。疑貳之際﹐且進佛手散﹐酒水合煎二三服探之﹐若未死﹐子母俱安﹐若胎已死﹐立便逐下。的知其胎死﹐進此藥後﹐更進香桂散﹐須臾如手推下。常用催生﹐更加好滑石末半兩﹐葵子五十粒﹐捶碎黃柞葉七八皮﹐蔥白二寸﹐順流水煎湯調下﹐蓋滑石能利小便﹐柞葉行气逐血﹐蔥白內通陽气﹐气盛血行卽產矣。

香桂散

下死胎。

麝香﹝五分﹐另研。一方用當門子一个﹞官桂﹝三錢﹐爲末﹐一方用桂枝二錢﹞上和勻﹐作一服﹐溫童便酒﹐或蔥湯調服﹐﹝服法妙﹞須臾如手推下。此方比之用水銀等﹐不損血气。一方加白芷三錢。一方單用桂末一錢﹐童便調下﹐名救苦散。

平胃散

治死胎不下﹐指甲靑﹐舌靑脹悶﹐口中作屎臭。

蒼術﹝米泔浸﹞陳皮濃朴﹝薑汁炒﹐各一錢﹞甘艸﹝炙﹐五分﹞上銼一劑﹐酒水各一盞﹐煎至一盞﹐投朴硝半兩﹐再煎三五沸﹐溫服﹐其胎化血水下。

或只用朴硝半兩﹐研細﹐以童便調﹐溫服﹐亦妙。或用二錢﹐以順流水調下。﹝一平胃散也﹐而用以下死胎﹐可見用法之不窮如此。蓋胃行則死胎自行﹐更投朴﹑硝﹐則無不下矣﹐妙妙﹞

一方

治妊娠三五个月﹐胎死在腹中不出。

大腹子赤芍藥楡白皮﹝各三兩﹞當歸﹝炒一兩﹞滑石﹝七錢半﹞瞿麥葵子﹝炒﹞茯苓粉艸黃芩﹝各半兩﹞上爲粗末﹐每服四錢﹐水煎服。

千金神造湯

治動胎及產難﹐子死腹中﹐並妊娠兩兒﹐一死一生﹐服之令死者出﹐生者安﹐神驗。

蟹爪﹝一升﹞甘艸﹝一兩﹞阿膠﹝三兩﹞﹝藥妙﹐分兩尢奇﹞上三味﹐以東流水一斗先煮蟹爪﹑甘艸﹝東流取其順下﹐先煮取其力全﹞﹐得三升﹐去滓﹐次納膠﹐令烊﹐頓服之﹐不能分再服。若人困﹐拗口納藥﹐藥入卽活﹐煎藥作東向竈﹑用葦薪煮之。﹝煮葦薪取輕虛之意﹞

一方

治胎死腹中﹐漧燥著背。

葵子﹝一升﹞﹝要知葵子多用方妙﹞阿膠﹝二兩﹞上以水五升煮取二升﹐頓服之。未出再煮服。

一方

治子死腹中﹐或半生不下﹐或半著脊骨﹐在艸不產﹐血气上蕩母心﹐面無顏色﹐气欲絕﹐及治胞水早幹﹐胎澀不下。

豬脂﹝一斤﹞白蜜﹝一升﹞淳酒﹝二升﹞上三味﹐共煎至二升服﹐分溫二服﹐不能服者﹐隨多少緩緩服之。

一方

治胎死腹中﹐或半產不下。

官桂﹝五錢﹞牡丹皮川芎葵子﹝各一錢二分﹞上爲細末﹐每服三錢﹐蔥白湯下。

半夏湯

治胎衣不下﹐或子死腹中﹐或血衝上昏悶﹐或血暴下﹐及胞幹而不能產者。

半夏曲﹝一兩半﹞桂﹝去皮﹐七錢半﹞大黃﹝五錢﹞桃仁﹝三十个﹐去皮尖炒﹞上爲粗末﹐先服四物湯一二服﹐﹝妙在先服四物﹞次用此藥三錢﹐生薑三片﹐水煎服。如未效﹐次服下胎丸。

下胎丸

治產難﹐胞衣不出﹐橫倒者﹐及兒死腹中﹐母气欲絕者。

半夏﹝生﹞白蘞﹝各半兩﹞上爲細末﹐滴水丸﹐如桐子大﹐食後用半夏湯下三二丸﹐續續加至五七丸。﹝一方下三十丸。

漸加至五十丸。﹞﹝治肥胖痰多難產者妙﹞

一方

治生產不順﹐胎死腹中﹐胎衣不下﹐臨產危急妙。

蛇蛻﹝一條全者﹐香油燈上燒研﹞麝香﹝少許﹞上爲末﹐童便酒各半盞﹐調下一服卽生效。

霹靂奪命丹

治臨產驀然气痿﹐目翻口噤﹐面黑唇靑﹐沫退場門中﹐子母俱損﹐兩臉微紅﹐子死母活。

蛇蛻﹝一條﹐瓦罐內﹞蠶蛻﹝燒﹐二錢﹞男子發﹝燒灰﹐一錢﹞乳香﹝五分﹞黑鉛﹝二錢半﹞水銀﹝七分半﹐根據前法作﹞千里馬﹝卽路上左腳舊艸鞋一隻﹐取鞋鼻洗淨燒灰﹐一錢﹞上爲末﹐以豬心血丸﹐如桐子大﹐金銀箔七片爲衣﹐每服二丸﹐用倒流水灌下﹐或入伏龍肝調下。﹝危癥極矣﹐必黑鉛﹑水銀方妙。然癥少緩者﹐切不可用之﹞

宣明砂散

治胎死腹中不下。

砂﹝研細﹞當歸﹝各一兩﹞上研極細﹐只分作二服﹐溫酒調下﹐如重車行五里﹐不下再服。

牛膝丸

下死胎。

杜牛膝﹝三兩﹞紫金藤﹝紫金藤卽紫木香﹞蜀葵根﹝各七錢﹞當歸﹝四錢﹞肉桂﹝三錢﹞麝香﹝五分﹞上爲末﹐米糊爲丸﹐如桐子大﹐朱砂爲衣﹐每服五十丸﹐乳香湯送下。

一方

治產難數日﹐子死腹中不出﹐母气欲絕。

瞿麥﹝六兩﹞通艸桂心﹝各三兩﹞牛膝楡白皮﹝各四兩﹞上細切﹐用水九升﹐煮取三升﹐去渣﹐分三服﹐頓飲卽下。一方無楡白皮﹐有天花粉四兩﹐大能墮胎。﹝天花粉亦能墜胎﹞

一字神散

治子死腹中﹐胞衣不下﹐胞破不生﹐累有神驗。

鬼臼﹝亦可治鬼胎﹞不拘多少﹐黃色者﹐去毛﹐研爲末﹐以手指撚之如粉﹐極細爲度。此藥不用羅﹐每服三錢﹐用無灰酒一盞﹐煎至八分﹐通口服﹐立生如神。

﹝卷之十臨產門﹞治死胎雜方

﹝以下二十餘方﹐隨人取便用之﹞

一方

用辰砂一兩﹐以水煮數沸爲末﹐取酒服之﹐立出。

一方

眞珠二兩爲末﹐酒調﹐服盡立出。

一方

葵子爲末﹐酒服方寸匕。若口噤不開﹐格口灌之﹐藥下卽活。

一方

鹿角屑一兩﹐蔥五莖﹐豆豉半合﹐水煎服。

一方

鹿角燒灰存性爲末﹐每服三錢﹐溫酒調下。

一方

水銀半兩﹐桂末三錢﹐溫酒調下﹐粥飲亦得。

一方

錫粉﹑水銀各一錢﹐棗肉丸﹐如大豆大﹐水吞下立出。

一方

用雞子黃一个﹐生薑自然汁一合﹐調勻頓服﹐分娩後﹐用蕓薹子粥補之。

一方

瞿麥二兩﹐銼碎﹐水八盞﹐煎一盞服﹐未出再服。

一方

竈心黃土爲末﹐酒調服二錢。

一方

鍋底墨﹐酒調服。

一方

米﹑麥﹑赤小豆﹐同煮濃汁服﹐立出。

一方

紅花酒煮汁服二三盞。

一方

以利斧赤置酒中﹐待溫飲之﹐其子自下。

一方

用雌雞糞二十一枚﹐水二升五合﹐下米作粥食﹐卽下。

一方

用三家雞卵各一枚﹐三家鹽各一撮﹐三家水合一升﹐合煮﹐令產婦東向飲之立出。

一方

取夫尿二升﹐煮令沸飲之。

一方

以黃牯牛糞﹐塗母腹上﹐立出。

一方

以牛糞炒令大熱﹐入醋半盞﹐以靑布包裹﹐於母臍上下熨之﹐立下。

一方

用烏雞一隻﹐去毛細切﹐水煎三二升﹐候湯通手﹐用衣帛蘸摩腹中﹐胎自出。

一方

楡白皮煮汁服二升。

一方

治有孕﹐月數未足﹐子死腹中﹐母欲悶絕﹐取大豆三升﹐醋煮濃汁三升﹐頓服。

一方

用栝簍根一味﹐焙爲末﹐每服二錢﹐取順流水下。

卷之十一產後門上

﹝卷之十一產後門上﹞論產後調理法

大全

云﹕凡生產畢﹐飲熱童便一盞﹐不得便臥﹐宜閉目少坐﹐須臾上牀﹐宜仰臥﹐不宜側臥﹐宜豎膝﹐未可伸足﹐髙倚牀頭﹐濃鋪褥﹐遮圍四壁﹐使無孔隙﹐免致賊風。及以醋塗鼻﹐或用醋炭﹐及燒漆器﹐更以手從心至臍下﹐使惡露不滯﹐如此三日﹐以防血暈﹑血逆。不問腹痛不痛﹐有病無病﹐以童便和酒半盞﹐溫服五七服。酒𨿽行血﹐亦不可多﹐恐引血人四肢﹐且能昏暈。宜頻食白粥少許。一月之後﹐宜食羊肉﹑豬蹄少許。仍愼言語﹐七情寒暑﹐梳頭洗足﹐以百日爲度﹐若气血素弱者﹐不計日月﹐否則患手足腰腿酸痛等證﹐名曰蓐勞﹐最難治療。初產時﹐不可問是男是女﹐恐因言語而泄气﹐或以愛憎而動气﹐皆能致病﹝喫緊語﹞。不可獨宿﹐恐致虛驚﹔不可刮舌﹐恐傷心气﹔不可刷齒﹔恐致血逆。須血气平復﹐方可治事﹐犯時微若秋毫﹐成病重如山嶽﹐可不戒哉。﹝陳藏器云﹐漬薴汁與產婦服之﹐將薴麻與產婦枕之﹐止血暈﹔產婦腹痛﹐以薴安腹上則止。﹞產婦將息如法﹐臟腑調和﹐庶無諸疾苦﹐須先服黑神散﹑四物湯﹑四順理中丸﹑七寶散﹔若壯熱頭痛﹐此乳脈將行﹐用玉露散﹔頭目不淸﹐是血暈﹐用淸魂散﹔粥食不美﹐是胃气虛﹐用四順理中丸。﹝皆新產切實治法﹐須熟之﹞

﹝卷之十一產後門上﹞論產後大補血气爲主

丹溪

曰﹕產後當大補血气爲主﹐𨿽有雜證﹐以末治之﹝產後𨿽當大補﹐亦宜審惡露有無﹐內傷外感虛實何如﹖庶爲合理﹞。產後補虛﹐用參﹑術﹑黃﹑陳皮﹑歸身尾﹑川芎﹑炙艸﹔如發熱﹐輕則加茯苓淡滲之﹝熱輕用淡滲﹐人所易忽﹐卻最妙﹞﹐其熱自除﹐重則加漧薑。

凡產後有病﹐先固气血。產後一切病﹐多是血虛﹐皆不可發表。新產後不可用芍藥﹐以其酸寒能伐生發之气故也。大抵胎前毋滯﹐產後毋虛。﹝法言﹞

﹝卷之十一產後門上﹞論產後服熱藥之誤

丹溪

曰﹕或問新產之婦﹐好血已虧﹐污血或畱﹐彼黑神散非要藥乎﹖答曰﹕至哉坤元﹐萬物資﹐理之常也。初產之婦﹐好血未必虧﹐污血未必積﹐臟腑未必寒﹐何以藥爲﹖飲食起居﹐勤加調護﹐何病之有﹖誠有污血﹐體怯而寒﹐與之數帖﹐亦自簡便。或有他病﹐當求病起何因﹐病在何經﹐气病治气﹐血病治血﹝此論出《局方發揮》﹐其血病治血以下﹐尙有寒者溫之﹐熱者淸之﹐凝者行之﹐虛者補之﹐血多者止之五句﹐似不可少﹐姑識之﹐以便采擇﹞﹐何用拘執此方﹐例令服餌﹖設有性急者﹐形瘦者﹐本有怒火者。夏月坐蓐者﹐時在火令﹐姜桂皆爲禁藥。至於將護之法﹐尢爲悖理﹐肉汁發陰經之火﹐易成內傷之病﹐先哲具在訓戒﹐胡爲以羊雞濃汁作糜﹐而又常服當歸建中湯﹑四順理中丸﹐𨿽是補劑﹐並是偏熱﹐臟腑無寒﹐何處消受﹖若夫兒之初生﹐母腹頓寬﹐便啖雞子﹐且喫火鹽﹐不思雞子難化﹐火鹽發熱﹐展轉生證﹐不知所因﹖率爾用藥﹐寧不誤人。予每見產婦之無疾者﹐必教之以卻去黑神散﹐與夫雞子﹑火鹽﹑諸品肉食﹐且與白粥將理﹐間以些少石首鯗﹐煮令甘澹食之﹐半月後方與少肉。若雞子亦須豁開澹煮﹐大能養胃卻疾。彼當富之家﹐驕恣之婦﹐卒有白帶頭風﹐气痛膈築﹐痰逆口漧﹐經事不調﹐發禿體熱等證﹐皆是陽盛陰虛之病。天生血气﹐本自和平﹐曰盛曰虛﹐又烏知非此等謬妄﹐有以兆之耶﹗

﹝卷之十一產後門上﹞論新產三病

仲景

云﹕問新產婦人有三病﹐一者病痙﹐二者病鬱冒﹐三者大便難﹐何謂也﹖師曰﹕新產血虛﹐多汗出﹐喜中風﹐故令病痙﹝讀此則知痙癥亦有外來﹐不可專主气血不足而驟用補劑﹐反致不救也﹞。亡血復汗寒多﹐故令鬱冒。亡津液胃燥﹐故大便難。﹝產婦鬱冒﹐卽今世所謂血暈也。﹞

﹝卷之十一產後門上﹞產後諸忌

千金

云﹕凡產後滿百日﹐乃可會合﹐不爾﹐至死虛羸﹐百疾滋長﹐愼之﹝至言﹞﹗凡婦人患風气﹐臍下虛冷﹐莫不由此早行房故也。產後七日內﹐惡血未盡﹐不可服湯﹐候臍下塊散﹐乃進羊肉湯﹝不可服湯﹐謂不可服補气之劑﹐故羊肉湯亦俟塊散後服﹞。有痛甚切者﹐不在此例﹐候兩三日消息﹐可服澤蘭丸﹐此至盈月﹐丸藥盡爲佳。不爾﹐虛損不可平復也﹐至極消瘦﹐不可救者﹐服五石澤蘭丸補之﹐服法必七日之外﹐不得早服也。凡婦人因暑月產乳﹐取涼太多﹐得風冷﹐腹中積聚﹐百疾競起﹐迄至於死﹐百方療不能瘥﹐桃仁煎主之﹐出蓐後服之。

婦人總令無病﹐每至秋冬﹐須服一二劑﹐以至年內﹐常將服之佳。

﹝卷之十一產後門上﹞脈法

脈經

云﹕診婦人生產之後﹐寸口脈洪疾不調者死﹐沈微附骨不絕者生﹝不調字並附骨不絕字﹐重看﹞。婦人新生乳子﹐脈沈小滑者生﹐實大堅弦急者死。

丹溪

曰﹕產前脈細小﹐產後脈洪大者﹐多死。又曰﹕產前脈當洪數﹐旣產而洪數如故者﹐多主死。﹝此亦大槪言之﹐今見產後﹐豈無脈洪數而生者。﹞﹝洪數中得胃气者亦生﹐堅彊者死﹐亦須審原稟脈何如﹖乃當知﹞

﹝卷之十一產後門上﹞胞衣不下

大全

云﹕夫有產兒出﹐胞衣不落者﹐世謂之息胞。由產初時用力﹐比產兒出﹐而體已疲憊﹐不復能用力﹐產胞經停之間﹐而外冷乘之﹐則血道澀﹐故胞之不出﹐須急以方藥救治﹐不妨害於兒。所柰者﹐胞系連兒臍﹐胞不出﹐卽不得以時斷臍浴洗﹐冷气傷兒﹐則成病也。舊法胞衣不出﹐恐損兒者﹐根據法截臍而已﹐產處須順四時方向﹐並避五行禁忌﹐若有觸犯﹐多令產婦難產。

郭稽中

論曰﹕胎衣不下者何﹖答曰﹕母生子訖﹐流血入衣中﹐衣爲血所脹﹐故不得下。治之稍緩﹐脹滿腹中﹐以次上衝心胸﹐疼痛喘急者難治。但服奪命丹﹐以逐去衣中之血﹐血散脹消﹐胎衣自下﹐牛膝湯亦效。

薛氏

曰﹕有因惡露入衣﹐脹而不能出﹔有因元气虧損﹐而不能送出。其惡露流衣中者﹐腹中脹痛﹐用奪命丹﹐或失笑散以消瘀血﹐緩則不救﹔其元气不能送者﹐腹中不脹痛﹐用保生無憂散﹐以補固元气﹝分別有餘﹑不足﹞﹐或用蓖麻子肉一兩﹝蓖麻法少驗﹞﹐細研成膏﹐塗母右足心﹐衣下卽洗去﹐緩則腸亦出﹐如腸不上﹐仍用此膏塗腦頂﹐則腸自入﹐益母丸亦效。

家人婦胎衣不落﹐胸腹脹痛﹐手不敢近﹐此瘀血爲患﹐用熱酒下失笑散一劑﹐惡露胎衣並下。

一產婦胎衣不出﹐腹不脹痛﹐手按之痛稍緩﹐此是气虛﹐而不能送出﹐用無憂散而下。前證余詢諸穩婆云﹐宜服益母艸丸﹐或就以產婦頭髮入口作嘔﹐胎衣自出﹝作嘔者﹐爲借力出也﹐設不能出﹐徒傷气血﹞﹐其不出者﹐必死。授與前法甚效。

一產婦產後面赤﹐五心煩熱﹐敗血入胞﹐胞衣不下﹐有冷汗﹐思但去其敗血﹐其衣自下﹐遂用黑豆二合炒透﹐然後燒紅鐵秤錘同豆淬酒﹐將豆淋酒化下益母丹二丸﹐胞衣從血而出﹐余證盡平。﹝此方最佳﹞

奪命丹

治胞衣不下﹐蓋兒之初生﹐惡血流入衣中﹐爲血所脹塞﹐故不得下﹐須臾衝上逼心卽死﹐急服此藥﹐﹝此郭稽中方﹐配制有神﹞黑附子﹝炮﹐五錢﹞丹皮﹝一兩﹞漧漆﹝炒煙盡﹐二錢五分﹞上爲細末﹐用米醋一升﹐大黃末一兩﹐同煮成膏﹐和前藥爲丸﹐如桐子大﹐每服五七丸﹐溫酒下。

奪命丸

治胞衣不下﹐並治胎死。

牡丹皮桃仁茯苓赤芍桂心﹝各等分﹞上爲末﹐蜜丸彈子大﹐每一丸﹐醋湯化下﹐或蔥白煎濃湯下﹐尢妙﹐連進兩丸﹐死胎腐爛立出。

牛膝湯

治胞衣不出﹐臍腹堅脹﹐急痛卽殺人﹐服此藥胞卽爛下﹐死胎亦下。

牛膝瞿麥﹝各四兩﹞當歸尾通艸﹝各六兩﹞滑石﹝八兩﹞葵子﹝五兩﹞一方有桂心二兩。

上細切﹐以水九升煮取三升﹐分三服。

牛膝散

治胞衣不出﹐腹中脹痛﹐急服此藥﹐腐化而下﹐緩則不救。

牛膝川芎朴硝蒲黃﹝各七錢半﹞當歸﹝一兩五錢﹞桂心﹝五錢﹞上銼﹐每服五錢﹐加生薑三片﹐生地黃一錢﹐水煎服。

加桂芎歸湯

有胎衣不下﹐因產母元气虛薄者﹐以此溫之自下。

川芎當歸﹝各二錢﹞官桂﹝四錢﹞﹝至當之極﹐妙在官桂四錢﹞上銼一服﹐水煎服。

黑龍丹

治難產及胞衣不下﹐血迷血暈﹐不省人事﹐一切危急惡證垂死者﹐但灌藥得下﹐無不全活。

當歸五靈脂川芎良姜熟地黃﹝各二兩﹐銼碎﹐入砂鍋內﹐紙筋鹽泥固濟﹐火過﹞百艸霜﹝一兩﹞硫黃乳香﹝各二錢﹞琥珀花蕊石﹝各一錢﹞上爲細末﹐醋糊丸﹐如彈子大﹐每用一二丸﹐炭火紅﹐投入生薑自然汁浸碎﹐以童便合酒調灌下。﹝法﹑丸法﹑服法俱奇妙﹞

花蕊石散

治產後敗血不盡﹐血迷血暈﹐胎死腹中﹐胎衣不下﹐至死心頭暖者﹐急用一錢﹐化下卽出﹐其效如神。

花蕊石﹝一斤﹞土色硫黃﹝四兩﹐各研細﹞上和勻﹐先用紙泥封固瓦罐一个﹐入二藥﹐仍封固陰漧。如急用以火籠內炙幹﹐用炭火赤去火﹐次日取出研細﹐每服一錢﹐童便熱酒下。

一方

治胞衣不出。

牛膝﹝一兩﹞葵子﹝一合﹞上銼﹐以水一升煮半升﹐去渣﹐分二服。

千金備急丸

治產後惡血衝心﹐胎衣不下﹐腹中血塊。

錦紋大黃一兩爲細末﹐用釅醋半升﹐同煎如膏﹐丸如桐子大﹐溫醋湯下﹐五丸或七丸﹐須臾惡下﹐卽愈。

胡氏法

治產後胞衣不下﹐惟有花蕊石散一件﹐最爲要緊。若鄕居藥局遠者﹐倉卒無之﹐今有一妙法﹐產訖胞衣不下﹐稍久則血流胞中﹐爲血所脹﹐上衝心胸﹐喘急疼痛﹐必致危篤﹐若有此證﹐宜急斷臍帶﹐以小物系帶﹐必用力牢固系之﹐然後截斷﹐使其子血脈不潮入胞中﹐胞衣自當痿縮而下﹐縱淹延數日﹐亦不害人﹐屢驗。

﹝卷之十一產後門上﹞治胞衣不下雜方

一方

五靈脂爲細末﹐溫酒調下二錢。

一方

取小麥合小豆煮濃汁﹐飲之立出。

一方

皂角刺燒爲末﹐溫酒調下一錢。

一方

蛇蛻燒爲細末﹐酒下二錢。

一方

黑豆一合炒熟﹐入醋一盞﹐煎三五沸﹐去豆分三服﹐酒煮亦可。

一方

取竈內黃土一寸﹐研細﹐醋調勻﹐納於臍中﹐續煎甘艸湯三四合服之出。

一方

墨三寸﹐爲末﹐酒服。

一方

生地黃汁一升﹐苦酒三合﹐暖服之。

一方

竈突墨三指撮許﹐以水苦酒調服﹐立出。

一方

雞子一枚﹐苦酒一合﹐和飲之。

一方

生男吞小豆七枚﹐生女吞十四枚卽出。

一方

浸薴水濃煮﹐飲三碗立下。

一方

取產母鞋底炙熱﹐熨大小腹上下二七次。

一方

取初洗兒湯﹐服下一盞﹐勿令產母知。

一方

栝蔞實一个﹐取子研細﹐用酒童便各半盞相和﹐煎至七分﹐去滓溫服。﹝如無實﹐根亦得。﹞

一方

紅花一兩﹐酒煮濃汁服。

一方

以鹿角鎊爲屑﹐研細三分﹐煮蔥白湯調下。

一方

凡欲產時﹐必先脫常所著衣以籠竈﹐胞衣自下﹐仍易產。

一方

取夫單衣蓋井上﹐立出。

﹝卷之十一產後門上﹞血暈

﹝厥逆附﹞

大全

云﹕產後血暈者﹐由敗血流入肝經﹐以致眼黑頭旋﹐不能起坐﹐甚至昏悶﹐不省人事﹐謂之血暈﹐以細酒調黑神散最佳。若作暗風中風治之﹐誤矣。血熱乘虛逆上湊心﹐以致昏迷不省﹐气閉欲絕者﹐服童便最妙。然其由有三﹐有用心使力過多而暈者﹔有下血過多而暈者﹔有下血少而暈者﹐其暈𨿽同﹐治之則異﹐當審詳之。下血多而暈者﹐昏而煩亂而已﹐當以補血淸心藥﹔下血少而暈者﹐乃惡露不下﹐上搶於心﹐心下滿急﹐神昏口噤﹐絕不知人﹐當以破血行血藥﹝一條缺用心使力過多作暈治法﹐大都以淸心﹑涼血﹑補益爲主﹐如後保命集方。用童便或麥門﹑烏梅之類皆可。而薛氏用補中益气者﹐爲勞力也﹐若用心則朱砂安神丸亦妙﹐或疑內有黃連於產後不宜﹐則存乎用者﹞。古法云﹕產婦分娩訖﹐預將秤錘或黃石子﹐硬炭燒令通赤﹐置器中﹐急於牀前以醋沃之﹐得醋气可除血暈﹐產後一月內﹐時作爲妙。

崔氏

云﹕凡暈者﹐皆是虛熱﹐血气奔迸﹐腹中空虛所致。欲分娩者﹐第一須先取釅醋﹐以塗口鼻﹐仍置醋於旁﹐使聞其气﹐兼細細飲之﹐此爲上法。如覺暈﹐卽以醋面﹐蘇來卽飲醋﹐仍少與解之。﹝一云仍少與水解之。﹞一法燒漧漆﹐令煙濃燻產母面﹐卽醒。﹝如無干漆﹐取舊漆器火燒煙燻﹐亦妙。﹞﹝醋解法收其神﹐水解法淸其熱﹐燒漧漆者散其血迷於上也﹐俱妙﹞

郭稽中

曰﹕產後血暈者何﹖答曰﹕產後气血暴虛﹐未得安靜﹐血隨气上﹐迷亂心神﹐故眼前生花﹐極甚者﹐令人悶絕不知人﹐口噤神昏气冷。醫者不識呼爲暗風﹐若作此治﹐證必難愈﹐但服淸魂散卽省。

薛氏

曰﹕產後元气虧損﹐惡露乘虛上攻﹐眼花頭暈﹐或心下滿悶﹐神昏口噤﹐或痰壅盛者﹐急用失笑散主之。若血下多而暈﹐或神昏煩亂者﹐大劑芎歸湯補之﹐或蕓薹子散﹐或童子小便﹐有痰加二陳湯﹔若因勞心力而致者﹐宜補中益气湯加香附﹔若因气血虛極﹐不省人事﹐用淸魂散﹐惟以芎歸湯﹐及大補气血之劑。凡產可用醋﹑漆器燻﹐或用半夏末﹐冷水和丸﹐入鼻孔中﹐並無前患。丹溪先生云﹕血暈因气血俱虛﹐痰火泛上﹐宜以二陳導痰﹐或加減朱砂安神丸﹐以麥門冬湯下亦可。大凡產後口眼斜等證﹐當大補气血爲主﹐而兼以治痰。若脾胃虛而不能固者﹐用六君子湯﹐至五个月﹐當服安胎飲﹐至八九个月﹐再加大腹皮﹑黃楊腦﹐如臨產時﹐更宜服保生無憂散﹝保生無憂散﹐見前臨月束胎方上﹞﹐自無前患。

家人婦產後﹐小腹作痛﹐忽牙關緊急﹐灌以失笑散﹐良久而生﹐又用四物加炮姜﹑白術﹑陳皮而愈。

一產婦因產飲酒﹝產婦不宜飲酒﹞﹐惡露甚多﹐患血暈﹐口出酒气﹐此血得酒熱而妄行﹐虛而作暈也。以佛手散加漧葛二錢﹐一劑而痊。酒性剽悍﹐入月及產後不宜飲﹐恐致前證。產室人眾喧嚷气熱﹐亦致此證。

奉化陸嚴治新昌徐氏婦病﹐產後暴死﹐但胸膈微熱。陸診之曰﹕此血悶也﹐用紅花數十斤﹐以大鍋煮之﹐候湯沸﹐以木桶盛之。將病者寢其上燻之﹐湯气微﹐復加之﹐有頃﹐婦人指動﹐關日遂蘇。此與許胤宗治王太后之意同。

仲景

云﹕產婦鬱冒﹐其脈微弱﹐嘔不能食﹐大便反堅﹐但頭汗出。所以然者﹐血虛而厥﹐厥而必冒﹐冒家欲解﹐必大汗出﹐以血虛下厥﹐孤陽上出﹐故頭汗出。所以產婦喜汗出者﹐亡陰血虛﹐陽气獨盛﹐故當汗出﹐陰陽乃復。所以大便堅﹐嘔不能食也﹐小柴胡湯主之﹐病解能食。

七八日更發熱者﹐此爲胃實﹐大承气湯主之。

今按鬱冒﹐卽暈也。觀此﹐則產後血暈﹐有汗﹑下﹑和解三法﹐當分表裏虛實﹐精而別之。

淸魂散

產後血暈者﹐气血暴虛﹐未得安靜﹐血隨气上﹐迷亂心神﹐故眼前生花﹐極甚者﹐令人悶絕﹐不知人﹐口噤﹐神昏﹐气冷﹐宜先取漧漆﹐或漆器燒煙﹐鼻中燻之﹐頻置醋炭房內﹐次進此藥卽醒。

澤蘭葉人參﹝各二錢半﹞川芎﹝半兩﹞荊芥穗﹝一兩﹞甘艸﹝二錢﹞上爲細末﹐每服二錢﹐用溫酒熱湯各半盞﹐或入童便調急灌之﹐下咽﹐眼卽開﹐气定卽醒。

芎歸湯

治產後去血過多﹐昏暈不醒。

川芎當歸﹝去蘆﹐酒洗焙﹐各等分﹞上咀﹐每服四錢﹐水煎熱服﹐不拘時。如腹中刺痛﹐加酒炒白芍藥﹐甚者加桂心。

口漧煩渴﹐加烏梅﹑麥門冬。發寒熱﹐加漧薑﹑白芍藥。水停心下﹐微有嘔逆﹐加茯苓﹑生薑。虛煩不得眠﹐加人參﹑竹葉。

保命集方

治產後血暈危困﹐此下多血虛也﹐補之。

當歸﹝炒﹞赤芍藥﹝炒﹐各錢半﹞生地黃汁﹝一大盞﹞上銼﹐水煎三五沸﹐溫服﹐如覺煩熱﹐去當歸﹐﹝當歸辛溫﹐煩熱者恐不投﹐故去之﹞入童便半盞﹐服之。

以上治去血過多﹐昏暈之疾。

醋墨

才產便服﹐免致昏暈。

松煙墨或京墨﹐不拘多少﹐用炭火紅﹐以米醋淬之﹐再再淬﹐如此七次﹐研極細﹐才產畢卽用一二錢﹐以童子小便調下﹐淡醋湯溫酒亦可。﹝酒不如醋﹐醋不如童便﹞

獨行散

治產後血暈﹐昏迷不省﹐衝心悶絕。

五靈脂半生半炒爲末﹐每服二錢﹐溫酒調灌﹐入喉卽愈。不愈更加蒲黃炒等分﹐名失笑散。一方加荊芥等分﹐童便調下。

奪命散

治產後血暈﹐血入心經﹐言語顚倒﹐健忘失志﹐及產後百病。

血竭沒藥﹝各等分﹞上爲末﹐才產下便用童便與細酒各半盞﹐煎一二沸﹐調下二錢﹐良久再服。其惡血自下行﹐更不衝上﹐或只用白湯調下。

四味散

治產後一切諸疾﹐才方分娩﹐一服尢妙。

當歸玄胡索血竭沒藥﹝各等分﹞上爲細末﹐每服二錢﹐用童子小便一盞﹐煎六分﹐通口服。如心膈寒﹐倍當歸。气悶喘急﹐倍玄胡索。惡露不快﹐倍血竭。心腹撮痛﹐倍沒藥。

黑神散

治產後惡露不盡﹐或胎衣不下﹐血气攻衝﹐心腹痞滿﹐或臍腹堅脹撮痛﹐及血暈神昏﹐眼黑口噤﹐產後瘀血諸疾。

當歸芍藥熟地黃漧薑﹝炮﹞桂心蒲黃甘艸﹝炙﹐各四兩﹞黑豆﹝炒去皮﹐半升﹞上爲細末﹐每服二錢﹐酒童便各半盞﹐同煎調服。樓氏曰﹕黑神散﹐寒多及秋冬者宜之﹐若性急形瘦及夏月宜審之。

紅花散

治產後血昏﹑血暈﹑血崩﹐及月事不勻﹐遠年幹血气。

榦荷葉﹝榦荷葉善破血﹞牡丹皮川歸紅花蒲黃﹝炒﹐各等分﹞上爲細末﹐每服半兩﹐酒煎和渣溫服。如胎衣不下﹐楡白皮湯調半兩﹐立效。

鹿角散

治產後血暈﹐此乃虛火載血﹐漸漸暈將上來。用鹿角燒灰出火毒﹐研極細﹐用好酒﹑童便調灌下﹐一呷卽醒﹐此物行血。﹝補方也﹐尢妙在服法﹞

郁金散

治產後血上衝心已死﹐並下胎。

郁金燒存性爲末﹐每二錢﹐釅醋一合﹐調灌之﹐立活。

﹝卷之十一產後門上﹞治血郁雜方

產後血暈﹐全不省人事﹐極危殆者﹐用韭菜切﹐入有嘴瓶內﹐煎熱醋沃之﹐以瓶口對產婦鼻孔燻之﹐卽醒。

一方

如覺暈﹐卽以醋面﹐醒來﹐仍與醋細細呷之。又以醋塗口鼻﹐並置醋於旁﹐使常聞其气。

一方

麒麟竭一兩﹐細研爲末﹐非時溫酒調下。﹝二錢匕﹞

一方

紅花一兩﹐搗爲末﹐分作二服﹐酒二盅﹐煎取一盅﹐並服。如口噤﹐斡開灌之﹐速效。

一方

用紅花三兩新者﹐無灰酒﹑童便各半升煮取一盞﹐服之。

一方

用蘇木三兩細銼﹐水五升煮取二升﹐分再服瘥。無蘇木﹐取緋衣煮汁服之﹐亦得。﹝以上俱破血輕劑。﹞

牡丹散

治產後血暈﹐悶絕口噤﹐則斡開口灌之。

牡丹皮大黃﹝煨﹞芒硝﹝各一兩﹞冬瓜子﹝半合﹞桃仁﹝三十个﹐去皮尖﹞上銼﹐每服五錢﹐水三盅煎至一盅半﹐去滓﹐入硝又煎﹐分二服。﹝用到硝黃﹐法亦極矣﹐宜愼之﹞

產書一方

治產後心煩﹐手腳煩熱﹐气力欲盡﹐血暈﹐連心頭硬﹐心寒熱不禁。

接骨木破之﹐如算子大一握﹐以水一升煎至半升﹐分溫二服﹐或小便數﹐惡血不止﹐服之則痊。此木煎三徧﹐其力一般﹐此是起死之方。﹝以上二方俱重劑﹐點滴不出者宜用。﹞以上治惡血攻衝昏暈之劑。

荊芥散

治產後風虛血暈﹐精神昏昧。

荊芥﹝一兩三錢﹞桃仁﹝炒﹐五錢﹞上爲細末﹐溫水調下三錢。微喘﹐加杏仁炒﹐甘艸各三錢。

一方

治產後血暈﹐用荊芥穗爲末﹐童便調下二三錢﹐極妙。

一方

用多年陳荊芥穗燈煙上燎焦黑存性﹐每服三錢﹐童便少酒調下﹐極妙。

一方

治產後血暈﹐身痙直﹐戴眼﹐口角與目外向上牽急﹐不知人﹐取雞子一枚﹐去殼取淸﹐以荊芥末二錢調服﹐仍根據次調治。﹝荊芥气虛人不可服。﹞﹝接此乃肝熱生風之候﹐由血虛而肝急也﹐然痙與戴眼俱屬太陽﹐要知之﹞以上治風虛血暈之劑。

倉公散

治產後血厥而冒。

瓜蒂藜蘆白礬﹝各一分﹞雄黃﹝半分﹞上爲末﹐每用少許吹鼻取嚏﹐內服白薇湯。﹝取嚏治痰﹐先通其壅﹐後補其血也﹐妙妙﹞

白薇湯

治產後胃弱不食﹐脈微多汗﹐亡血發厥鬱冒等證。

白薇當歸﹝各六錢﹞人參﹝三錢﹞甘艸﹝一錢半﹞上切﹐分作二帖﹐水煎服。

以上治血厥之劑。

﹝卷之十一產後門上﹞惡露不下

大全

云﹕夫惡露不下者﹐由產後臟腑勞傷﹐气血虛損﹐或胞絡挾於宿冷﹐或產後當風取涼﹐風冷乘虛而搏於血﹐則壅滯不宣﹐積蓄在內﹐故令惡露不下也。

薛氏

曰﹕前證若惡露不下﹐用失笑散﹐若气滯血凝﹐用花蕊石散。

一產婦患前證﹐服峻厲之藥﹐惡露隨下﹐久而昏憒﹐以手護其腹。余曰﹕此脾气復傷作痛﹐故用手護也。以人參理中湯加肉桂二劑﹐補之而愈。

起枕散

治產後惡血不行﹐心腹及兒枕作痛﹐甚危。

當歸白芍藥﹝酒炒﹐各三錢﹞﹝此產後溫行正藥﹐白芍酒炒亦無妨﹞川芎﹝二錢﹞官桂元胡索牡丹皮蒲黃﹝炒﹞五靈脂﹝炒﹞沒藥﹝各一錢﹞白芷上銼﹐水煎﹐入童便﹐空心服。

荷葉散

治產後惡露不下﹐腹中疼痛﹐心神煩悶。

榦荷葉﹝二兩﹞鬼箭羽桃仁劉寄奴蒲黃﹝各一兩﹞上爲粗末﹐每服三錢﹐以童便一大盞﹝此以心神煩悶﹐故不用熱藥﹐而加童便以引下﹞﹐姜二片﹐生地黃一分﹐捶碎同煎﹐至六分熱服。

通瘀飲

治產後惡露不通﹐心慌昏沈﹐寒熱交攻。

歸尾大黃﹝各三錢﹞白術木通﹝各一錢﹞紅花﹝五分﹞桃仁﹝三十个﹐搗爛另入﹞上用水一碗﹑酒一小盞煎三沸﹐入桃仁﹐再煎一沸﹐溫服。﹝旣用大黃﹐復用白術﹐豈得已之心﹐加酒同煎﹐桃仁後入﹐又治法之妙﹞

廣濟方

療產後惡露不下。

川牛膝大黃﹝各一兩﹞牡丹皮當歸﹝各一兩半﹞芍藥蒲黃桂心﹝各一兩﹞上爲末﹐以生地黃汁調﹐酒服方寸匕﹐日二服﹐血下愈。﹝此方寒熱並用﹐逐瘀而不峻﹐妙在爲末﹐調生地黃汁酒服﹞

保命集方

治婦人惡血不下。

當歸芫花﹝炒等分﹞﹝芫花大毒﹐用須斟酌﹞上爲細末﹐每服三錢﹐酒調下。

又用好墨醋淬末﹐童便﹑酒下。

沒藥丸

治產後惡露方行﹐而忽然斷絕﹐驟作寒熱﹐臍腹百脈皆痛﹐如錐刺非常。此由冷熱不調﹐或思慮動作﹐气所壅遏﹐血蓄經絡。

當歸﹝一兩﹞芍藥桂心﹝各半兩﹞桃仁﹝去皮尖﹐炒研﹞沒藥﹝研﹐各二錢半﹞虻虫﹝去翅足﹐炒﹞水蛭﹝炒焦﹐各三十枚﹞﹝虻虫水蛭﹐非萬不得已不敢用﹞上爲末﹐醋糊丸﹐如碗豆大﹐醋湯下三丸。

黑龍丹

見前胞衣不下。

治惡血不下雜方

一方

用蒲黃三兩炒﹐水三升煮取一升﹐頓服。

一方

用益母艸搗絞汁﹐每服一小盅﹐入酒一合﹐溫服。

一方

用麻子五升﹐酒一升浸一宿﹐明旦去滓﹐溫服一升﹐不瘥再服一升。

﹝卷之十一產後門上﹞惡露不絕

大全

云﹕夫產後惡露不絕者﹐由產後傷於經血﹐虛損不足﹐或分解之時﹐惡血不盡﹐在於腹中﹐而臟腑挾於宿冷﹐致气血不調﹐故令惡露淋瀝不絕也。

薛氏

曰﹕前證若肝气熱而不能主血﹐用六味地黃丸﹔若肝气虛而不能藏血﹐用逍遙散﹔若脾气虛而不能攝血﹐用六君子湯﹔若胃气下陷﹐而不能統血﹐用補中益气湯﹔若脾經郁熱而血不歸源﹝以下諸方失載﹐當考立齋良方﹞﹐用加味歸脾湯﹔若肝經怒火而血妄行﹐用加味四物湯﹔若气血俱虛﹐用十全大補湯﹔若肝經風邪而血沸騰﹐用一味防風丸。

芎歸加芍藥湯

治產後血崩眩暈﹐不知人事。

川芎當歸芍藥﹝各等分﹞﹝產後忌芍藥﹐而此方用之﹐亦血崩者無忌耳﹞上咀﹐每服四錢﹐水煎熱服。一方加黃芩﹑白術。

加味四物湯

治產後血崩如豆汁﹐紫黑過多者。﹝有謂如豆汁者濕﹐紫黑者熱﹐又曰寒過多者虛﹐此方不寒不熱不燥﹐故可通用﹞川芎當歸芍藥生地蒲黃阿膠薊根白芷上水煎服。

一方

療產後七八日﹐惡露不止。

敗醬艸﹝敗醬治多年凝血﹐產後諸病腹痛﹐則此亦去故生新藥也﹞當歸﹝各六分﹞芍藥續斷﹝各八分﹞川芎竹茹﹝各四分﹞生地黃﹝炒幹﹐十二分﹞上細銼﹐以水二升煮取八合﹐空心頓服。

以上補虛之劑。

加味四物湯

治產後月餘﹐經血淋瀝不止﹐此陷下者舉之也。

當歸川芎白芍熟地白芷升麻﹝各一錢﹞血餘灰﹝另入﹞上銼﹐水煎服。﹝族弟婦產後半月﹐離蓐過勞﹐下血傾盆﹐急以求救﹐余用此藥一服立止﹐其效如神。﹞

千金方

治產後惡血不盡﹐或經月或半歲者。

升麻三兩﹐淸酒五升煮取二升半﹐分溫再服。

以上升提之劑。

烏金散

治產後血迷血暈﹐敗血不止﹐淋瀝不斷﹐臍腹絞痛﹐頭目昏眩﹐多汗無力﹐及崩中下血不止。﹝諸癥皆從敗血不止來﹐此方之妙﹐不在止而在行﹐行則歸經而止矣。治崩者﹐要得此旨﹞

麒麟竭

男子亂髮灰松墨﹝醋淬﹞百艸霜當歸肉桂赤芍玄胡索鯉魚鱗﹝燒存性﹐各等分﹞上爲末﹐每服二錢﹐空心溫酒調下。

一方

治產後惡血不絕﹐崩血不可禁﹐腹中絞痛﹐气息急。

亂髮﹝燒﹐一兩﹞阿膠﹝二兩﹞代赭石漧薑﹝各三兩﹞漧地黃﹝四兩﹞﹝妙在地黃爲君﹞馬蹄殼﹝燒﹐一个﹞牛角腮﹝五兩﹐酥炙﹞上爲細末﹐煉蜜丸如梧桐子大﹐每服三四十丸﹐空心米飲下﹐日二服。

豆淋酒

治產後猶有餘血水气者。﹝余血瘀血也﹐故用行法﹞黑豆五升熬令煙盡﹐投瓷器內﹐以酒一斗﹐淬之飲﹐蓋豆淋酒治污血﹐又能發表也。

蒲醋飲子

治新產壓血﹐逐敗滋新﹐此藥治血神效﹐又非黑神散之可比也。月內每日一二服尢良﹐及療一切惡露與血積。

眞蒲黃不拘多少﹐熬米醋令稠﹐和藥成膏﹐每服一彈子大﹐食前醋湯化開服。﹝二味有且戰且守之能﹞一方用蒲黃二兩﹐水煎頓服。

一方

治產後泄血不止﹐無禁度﹐及治腹痛胸膈悶。

姜黃爲末﹐酒服方寸匕﹐日三四服。

胡氏曰﹕姜黃治惡露不止。

以上行污血之劑。

牡蠣散

治產後惡露淋瀝不斷﹐心悶短气﹐四肢乏弱﹐頭目昏重﹐五心煩熱﹐面黃體瘦。

牡蠣粉﹝﹞川芎熟地茯苓龍骨﹝各二錢﹞當歸﹝炒﹞續斷艾葉人參五味子地楡﹝各一錢﹞甘艸﹝五分﹞上銼﹐分二帖﹐加生薑三片﹐棗一枚﹐水煎﹐食前服。此收澀之劑﹐虛脫者宜用。

﹝卷之十一產後門上﹞血崩不止

陳氏

曰﹕產後血崩者何﹖答曰﹕產臥傷耗經脈﹐未得平復﹐勞役損動﹐致血暴崩﹐淋瀝不止﹐或因酸鹹不節傷蠹﹐榮衛衰弱﹐亦變崩中。若小腹滿痛﹐肝經已壞﹐爲難治。急服固經丸止之。陳無擇評曰﹕血崩不是輕病﹐產後有此﹐是謂重傷﹐恐不止酸鹹不節而能致之﹐多因驚憂恚怒﹐髒气不平﹐或產後服斷血藥早﹐致惡血不消﹐郁滿作堅﹐亦成崩中。固經丸自難責效﹐不若大料煮川芎湯加芍藥﹐候定﹐續次隨證諸藥治之爲得。

薛氏

曰﹕前證若血滯小腹脹滿﹑用失笑散﹐血少小腹虛痞﹐川芎湯﹔肝火血妄行﹐加味逍遙散﹐脾郁不統血﹐加味歸脾湯﹔脾气虛不攝血﹐補中益气湯﹔濃味積熱傷血﹐淸胃散加槐花﹔風熱相搏傷血﹐四君子加防風﹑枳殼。

一產婦血崩﹐小腹脹痛﹐用破气行血之劑﹐其崩如湧﹐四肢不收﹐惡寒嘔吐﹐大便頻瀉﹐余用六君加炮黑漧薑﹐四劑稍愈﹝見癥在脾胃﹐故用六君加炮姜﹞﹐又以十全大補三十餘劑而痊。

一產婦血崩因怒﹐其血如湧﹐僕地﹐口噤目斜﹐手足抽搐﹐此肝經血耗生風﹐余用六味丸料一劑﹐諸證悉退﹐但食少晡熱﹐佐以四君﹑柴胡﹑牡丹皮而愈。

芎歸加芍藥湯

治產後血崩﹐眩暈不知人事。

方見前惡露不絕。

加味四物湯

治產後血崩如豆汁﹐紫黑過多者。

方見前惡露不絕。

奇效四物湯

治產後血崩﹐素有熱者。

方見血崩門。

幹熟地黃散

治產後崩中﹐頭目旋暈﹐神思昏迷﹐四肢煩亂﹐不知人事。﹝崩久虛脫者宜之﹞幹熟地黃黃伏龍肝赤石脂﹝各一兩﹞當歸﹝七錢半﹞川芎阿膠艾葉白術人參甘艸﹝各半兩﹞上咀﹐每服四錢﹐生薑三片﹐水煎溫服。

阿膠丸

治產後崩中﹐下血不止﹐虛羸無力。

阿膠赤石脂﹝各一兩半﹞續斷川芎當歸丹參甘艸﹝各一兩﹞龍骨鹿茸﹝酥炙﹞烏賊魚骨鱉甲﹝炙﹐各一兩﹞上爲細末﹐煉蜜丸﹐如桐子大﹐空心溫酒二三十丸。﹝一派固血﹐不用補气﹐尢妙在鹿茸﹐謂其能引血上升也﹞

瑞蓮散

治產後惡血崩漏﹐狀如湧泉。

瑞蓮﹝一百枚﹐燒灰存性﹞棕櫚﹝燒存性﹞當歸﹝各一兩﹞官桂﹝半兩﹞檳榔﹝二枚﹞川芎鯉魚鱗﹝各七錢半﹐亦燒灰用﹞上爲細末﹐每服三錢﹐煨生薑酒調服。如未止﹐更進一服。或非時血崩﹐無藥可治﹐但進三服卽止。

固經丸

治產後血气未復﹐而有房事﹐及勞役傷損﹐致血暴崩﹐或淋瀝不止。﹝溫澀之劑﹐固脫以暖下元﹞艾葉赤石脂﹝﹞補骨脂﹝炒﹞木賊﹝各半兩﹞附子﹝一枚﹐炮去皮﹞上爲細末﹐糊丸﹐如桐子大﹐每服二十丸﹐溫酒或米飲下。

千金方

治產後崩中﹐下血不止。﹝此方惟心气郁者宜之﹞菖蒲一兩半銼﹐酒二盅煎一盅﹐去渣﹐分三服﹐食前下。

﹝卷之十一產後門上﹞心痛

大全

云﹕產後心痛﹝心痛曰產後﹐則與尋常之病不同矣﹐當於血分求之﹞﹐爲陰血虧損﹐隨火上衝心絡﹐名曰心胞絡痛﹐宜大巖蜜湯治之。若寒傷心經﹐名曰眞心痛﹐朝發夕死﹐夕發朝死﹐無藥可救。

薛氏

曰﹕前證若陽气虛寒﹐用巖蜜湯溫之﹔瘀血上衝﹐用失笑散散之﹔血旣散而痛仍作﹐用八珍湯補之。大凡心腹作痛﹐以手按之卻不痛﹐此血虛也﹐須用補養之劑。

一產婦患前證﹐昏憒口噤﹐冷汗不止﹐手足厥逆﹐用六君子加附子一錢﹐以回其陽﹐二劑頓蘇﹐又以十全大補湯﹐養其血气而安。

一產婦患前證﹐手不敢近腹﹐用失笑散一服﹐下瘀血而愈﹐次日復痛﹐亦用前藥而安。

一產婦患前證﹐用大黃等藥﹐其血𨿽下﹐復患頭痛﹑發熱﹑惡寒﹐次日昏憒﹐自以兩手堅護其腹﹐不得診脈﹐視其面色靑白。余謂脾气虛寒而痛也﹐用六君子湯加姜﹑桂而痛止﹐又用八珍湯加姜﹑桂而安。

大巖蜜湯

﹝一名桂心湯﹞治素有宿寒﹐因產大虛﹐寒搏於血﹐血凝不散﹐上衝心之絡脈﹐故作心痛。﹝書病緣明甚﹞熟地黃當歸﹝酒浸﹞獨活吳茱萸﹝炒﹞白芍﹝炒﹞漧薑桂心﹝不見火﹞遠志﹝各一錢﹞細辛甘艸﹝各五分﹞上銼﹐水煎服。或云熟地泥膈﹐安能去痛﹐合用生漧地黃。

失笑散

治產後惡血上攻﹐心腹絞痛欲死﹐及兒枕痛﹐或牙關緊急﹐一服可愈。﹝果驗﹞蒲黃﹝炒﹞五靈脂﹝各一錢﹞上爲細末﹐作一服﹐用釅醋調膏﹐入水一盞煎服。

金黃散

治惡血上衝﹐心腹作痛﹐或發熱作渴。

玄胡索蒲黃﹝各一錢﹞桂心﹝二分﹞上爲末﹐酒調服。

火龍散

治產後气滯心痛。

茴香﹝炒﹞川楝子﹝炒﹐各一兩﹞艾葉﹝鹽炒﹐半兩﹞上爲末﹐水煎服。

伏龍肝散

治產後惡物不出﹐上攻心痛。

赤伏龍肝研細﹐每服三五錢﹐溫酒調下。瀉出惡物立止。

一方

治產後惡血衝心痛﹐气悶欲絕。

用桂心三兩﹐搗爲細末﹐狗膽汁和丸﹐﹝狗膽能破瘀血﹐同桂心更治絕悶妙﹞如櫻桃大﹐每服二丸﹐熱酒調下﹐不拘時。

一方

治產後血不盡﹐心腹痛。

荷葉炒令香爲末﹐水煎下﹐方寸匕。

﹝卷之十一產後門上﹞腹痛

﹝並小腹痛﹞

薛氏

曰﹕產後小腹作痛﹐俗名兒枕塊﹐用失笑散行散之﹝按腹痛原文尙有數癥﹐曰因气滯用玄胡索散﹕因外寒用五積散﹔因怒气用四物加木香﹑柴胡﹔因陽气虛弱用四君﹑當歸﹑炮姜﹕因脾虛血弱﹐用六君﹑當歸﹑炮姜﹞。若惡露旣去而仍痛﹐用四神散調之﹐若不應﹐用八珍湯。若痛而惡心﹐或欲作嘔﹐用六君子湯。

若痛而泄瀉﹐用六君子湯送四神丸。若泄瀉痛而後或後重﹐用補中益气湯送四神丸。

若胸膈飽脹﹐惡食吞酸﹐或腹痛手不可按﹐此是飲食所致﹐用二陳加山楂﹑白術以消導﹔若食旣消而仍痛﹐或按之不痛﹐或更加頭痛﹐煩熱作渴﹐惡寒欲嘔等證﹐此是中气被傷﹐宜補脾胃爲主。若發熱腹痛﹐按之痛甚﹐不惡食﹐不吞酸﹐此是瘀血停滯﹐用失笑散消之。若止是發熱頭痛﹐或兼腹痛﹐按之卻不痛﹐此屬血虛﹐用四物加炮姜﹑參﹑術以補之。如發渴用白虎﹝發渴恐屬血虛﹐用白虎宜愼﹗東垣云﹕血虛忌白虎﹞﹔气弱用黃﹔血刺痛﹐則用當歸﹔腹中痛﹐則加芍藥。宜詳察脈證而用之。

一產婦腹痛發熱﹐气口脈大﹐余以爲飲食停滯﹐不信﹐乃破血補虛﹝因實成虛﹐因虛投補﹐當與勿當﹐醫者病者兩責之﹐幸勿誤也﹞﹐反寒熱頭痛﹐嘔吐涎沫﹐又用降火化痰理气﹐四肢逆冷﹐泄瀉下墜﹐始悔﹐問余曰﹐何也﹖余曰﹕此脾胃虛之變證也﹐法當溫補﹐遂用六君子加炮姜二錢﹐肉桂﹑木香各一錢﹐四劑﹐諸癥悉退﹐再用補中益气之劑﹐元气遂復。

一婦人產後腹痛後重﹐去痢無度﹐形體倦怠﹐飲食不甘﹐懷抱久郁﹐患繭唇﹝繭唇因虛﹐宜以脈癥參之﹞﹐寐而盜汗如雨﹐竟夜不敢寐﹐神思消爍。余曰﹕气血虛而有熱﹐用當歸六黃湯納黃芩﹑黃柏炒黑一劑﹐汗頓止﹐再劑全止﹐乃用歸脾湯﹑八珍散兼服﹐元气漸復而愈。

一產婦小腹作痛﹐服行气破血之藥不效﹐其脈洪數﹐此瘀血內潰爲膿也﹐以瓜子仁湯二劑痛止﹐更以太乙膏下膿而愈。產後多有此病﹐縱非癰﹐用之更效。

一產婦小腹痛﹐小便不利﹐用薏苡仁湯二劑痛止﹐更以四物加紅花﹑桃仁下瘀血而愈。

大抵此證皆因榮衛不調﹐或瘀血停滯所致。若脈洪數﹐已有膿﹔脈但數﹐微有膿﹔脈遲緊﹐乃有瘀血﹐下之卽愈。若腹脹大﹐轉側作水聲﹐或膿從臍出﹐或從大便出﹐宜用蠟礬丸﹑太乙膏﹐及托裏散。

一產婦小腹作痛﹐有塊﹐脈芤而澀﹐以四物加玄胡﹑紅花﹑桃仁﹑牛膝﹑木香﹐治之而愈。

一婦產後小腹患痛﹐服瓜子仁湯下瘀血而痊。凡瘀血停滯﹐宜急治之﹐緩則腐化爲膿﹐最難治療。若流注關節﹐則患骨疽﹐失治多爲敗癥。

一婦人寒月中﹐產後腹大痛﹐覺有塊﹐百方不治。一人教以羊肉四兩﹐熟地二兩﹐生薑一兩﹐水煎服之﹐二三次愈。﹝曰覺有塊﹐想是寒气乘虛而聚﹐非眞實也﹐不然﹐何以羊肉﹑熟地愈哉﹞

大全

云﹕兒枕者﹐由母胎中宿有血塊﹐因產時﹐其血破散﹐與兒俱下﹐則無患也。若產婦臟腑風冷﹐使血凝滯在於小腹不能流通﹐則令結聚疼痛﹐名之曰兒枕。

全匱

云﹕產後七八日﹐無太陽證﹐少腹堅痛﹐此惡露不盡﹐不大便﹐煩躁發熱﹐切脈微實﹐再倍發熱﹐日晡時煩躁者﹐不食﹐食則譫語﹐至夜卽愈﹐宜大承气湯主之﹐熱則裏結在膀胱也。﹝旣曰惡露不盡﹐不大便而躁熱矣﹐然不用桃仁承气﹐而用大承气者何﹖蓋熱結在膀胱﹐故宜大承气也﹞

大全

云﹕產後惡血﹐𨿽常通行﹐或因外感五邪﹐內傷七气﹐致令斬然而止﹐余血壅滯﹐所下不盡﹐故令腹痛﹐當審其因而治之。

一產婦小腹痛甚﹐牙關緊急﹐此瘀血內停﹑灌以失笑散﹐下血而蘇﹐又用四物加炮姜﹑白術﹑陳皮而愈。

一婦人經水來﹐比常度過多不止﹐遂用澀藥止之﹐致腹作痛﹐此乃气血凝滯也﹐用失笑散二服而愈。

以上數段﹐言惡露不盡。

余按《金匱》所治﹐重在傷寒裏實﹐不重在惡露﹐故其脈證皆指實熱言﹐當以無太陽證句﹐及熱結膀胱句玩之﹐便得其意。後案專主惡露言﹐故與前方不同﹐不可一律看也。

大全

云﹕以惡露不盡腹痛﹐及兒枕心腹刺痛﹐小腹疼痛﹐寒疝分爲四門﹝寒疝﹐《大全》云﹕產後臍腹痛﹐乃冷气乘虛﹐用當歸建中湯。

無擇曰﹕產當寒月﹐入門臍下痛﹐手不可近者﹐羊肉湯。立齋曰﹕前癥若脾胃虛寒邪侵者﹐蟠蔥散﹔若肝經濕熱﹐小便不利者﹐瀉肝湯亦所當知﹐毋膠一也﹞。由母胎中宿有血塊﹐產後不與兒俱下﹐而仍在腹作痛﹐謂之兒枕。其惡露下不快而作痛者﹐胎中原無積聚﹐不爲兒枕也。若惡露已盡﹐或由他故腹痛﹐如仲景枳實芍藥散證﹐或由血虛腹痛﹐如仲景當歸生薑羊肉湯證﹐自當別論。故復臚列諸名方於後﹐若服枳實芍藥散不愈﹐仍當求責瘀血也﹐故下瘀血諸方附焉﹐而補虛諸方終之﹐不復立寒疝條。

加味四物湯

治產後惡露不盡腹痛。

當歸川芎芍藥熟地﹝各一錢﹞香附﹝炒﹞五靈脂﹝炒﹐二味另爲末﹐各一錢﹐臨服調入﹞上銼一服﹐水煎服。痛甚者﹐加桃仁泥四分。

海藏方

四物湯加玄胡索﹑沒藥﹑白芷﹐治產後敗血作痛。﹝此所加幾種藥﹐少有差等﹐在自擇之﹞一方四和湯加苦楝。

一方四物湯加玄胡索。

一方四物湯加蒲黃。

當歸蒲延散

治產後血瘕作痛﹐臍下脹滿﹐或月經不行﹐發熱體倦。

當歸﹝八分﹞桂心芍藥﹝炒﹞血竭蒲黃﹝炒﹐各六分﹞玄胡索﹝炒﹐四分﹞上爲末﹐每服二錢﹐空心酒調下。﹝桂心血竭治血瘕妙﹞

玄胡索散

治產後惡血攻刺腹痛﹐及一切血气刺痛﹐不論新舊虛實﹐皆可服之。

當歸﹝酒浸﹞玄胡索赤芍蒲黃﹝隔紙炒﹞桂皮乳香沒藥﹝各等分﹞上研爲細末﹐每服三錢﹐溫酒調﹐空心服。

延胡散

治產後兒枕腹痛。

玄胡索當歸﹝各一兩﹞赤芍﹝五錢﹞肉桂﹝七錢半﹞蒲黃﹝炒﹞琥珀﹝各二錢半﹞紅藍花﹝二錢﹞﹝更加紅藍﹑琥珀﹐治兒枕尢妙﹞上爲末﹐每服三錢﹐童便合酒調﹐食前服。

烏金散

治惡露敗血走刺心腹﹐兒枕痛﹐坐臥不得﹐余血不快。

川芎﹝七錢半﹐燒燃蓋甑中存性﹞黑附子﹝半枚﹐炮去皮臍﹞﹝用燒川芎﹑黑附者﹐溫血海之裏也﹞上爲細末﹐每三錢﹐童便和酒調服﹐痛止血下﹐方住服。

地黃散

治產後惡血不盡﹐腹中絞痛。

生地黃﹝炒﹞當歸﹝炒﹐各一兩﹞生薑﹝五錢﹐切碎。新瓦上炒令焦黑﹞上爲細末﹐姜酒調下二錢﹐空心服。一方加蒲黃﹐爲丸。

四神散

治產後瘀血不消﹐積聚不散作塊﹐心腹切痛。

當歸漧薑﹝炮﹞川芎赤芍﹝炒﹐各等分﹞上爲末﹐每服二錢﹐溫酒調下。

黑神散

治產後血塊痛。

熟地黃﹝一斤﹞陳生薑﹝半斤﹞上二味拌勻﹐同炒榦爲末﹐每服二錢﹐烏梅湯調下﹐常服酒調。

丹溪方

治產後血塊痛﹐發熱。

五靈脂﹝四錢﹐炒﹞牡丹皮沒藥滑石上研細﹐分五帖﹐豆淋酒下之﹐食前服。

捲荷散

治產後血上衝心﹐血刺血暈﹐血气腹痛﹐惡露不快﹐並皆治之。

初出卷荷紅花當歸﹝各一錢﹞蒲黃﹝紙炒﹞牡丹皮﹝各半兩﹞上爲細末﹐每服三錢﹐空心鹽酒調下。

荷葉散

治產後惡露不下﹐腹中疼痛﹐心神煩悶。

榦荷葉﹝二兩﹞劉寄奴蒲黃﹝各一兩﹞桃仁﹝去皮尖﹐麩炒﹐半兩﹞上咀﹐每服四錢﹐童子小便一盞﹐生薑三片﹐生地黃一分﹐煎至六分﹐熱服﹐不拘時。

﹝均是破血藥﹐而治煩悶之癥﹐則童便﹑生地尢佳﹞一方有鬼箭羽。

隱居澤蘭湯

治產後惡露腹痛﹐或胸滿少气。

澤蘭﹝炒﹞﹝澤蘭理血气聖藥﹞生地黃當歸芍藥﹝炒﹞生薑﹝各一錢﹞甘艸﹝五分﹞大棗﹝四枚﹞上銼﹐水煎服。

又方

治產後下血不盡﹐腹內堅痛不可忍。

當歸芍藥桂心﹝各三兩﹞桃仁﹝一百二十粒﹐制﹞上水六升煮二升﹐溫分二服﹐未瘥加大黃。﹝妙在加大黃﹐然以醋制者佳﹞

又方

治產後惡露不盡﹐結聚小腹疼痛。

當歸﹝七錢半﹞香附子﹝制﹐一兩﹞赤芍靑皮木香桂心琥珀沒藥﹝各半兩﹞上爲細末﹐以烏豆淋酒﹐調服二錢。

產寶湯

治產後余血作痛兼塊者。

桂心姜黃﹝各等分﹞上爲細末﹐酒調方寸匕﹐血下盡妙。

延胡索散

﹝一名三聖散﹐又名如神湯﹞治產後臍下痛並腰疼。

玄胡索桂心﹝各半兩﹞當歸﹝一兩﹞上爲細末﹐熱酒調下二錢。

香桂散

治產後臍下疼痛不止。

當歸川芎﹝各二錢半﹞桂心﹝半兩﹞上爲細末﹐分爲三服﹐每服酒一盞煎三五沸﹐更入童便少許﹐煎至七分﹐溫服﹐甚者不過再服﹐卽瘥。

當歸血竭丸

治產後惡露不下﹐結聚成塊﹐心胸痞悶及臍下堅痛。﹝破血爲主﹞當歸血竭芍藥蓬術﹝炮﹐各二兩﹞五靈脂﹝四兩﹞上爲細末﹐醋糊和﹐丸如梧桐子大﹐每服五十丸﹐食前溫酒送下。

當歸養血丸

治產後惡血不散﹐發渴﹐心腹疼痛及惡露不快﹐臍下急痛﹐連及腰足疼痛。﹝凡產後腳腰疼痛﹐屬瘀血流注者多﹐今人不知﹐往往誤治﹐而以大補爲主﹐遂至日久不治﹐又或有風寒襲之者﹐亦不可驟補也。此方行瘀最良﹐去風未善﹐別宜簡擇﹞當歸赤芍牡丹皮玄胡﹝各二兩﹞桂心﹝一兩﹞上爲末﹐煉蜜丸如桐子大﹐空心酒下三四十丸﹐痛甚者細嚼下。

紫金丸

治產後惡露不快﹐腰腹小腹如刺﹐時作寒熱頭痛﹐不思飲食﹐亦治久有瘀血﹐月水不調﹐亦可療心痛。﹝產後瘀血要藥。卽失笑散之變﹞五靈脂﹝水淘去土石﹐焙漧﹐炒爲末﹞眞蒲黃﹝各等分﹞上以好米醋調五靈脂﹐慢火熬成膏﹐次以蒲黃末搜和﹐丸如櫻桃大﹐每服一丸﹐水與童便各半盞煎至七分﹐令藥化溫服之﹐少頃再一服﹐惡露卽下﹐久有瘀血成塊﹐月信不利者﹐並用酒磨下。

玉燭散

治產後惡露不盡﹐臍腹疼痛﹐大便燥結﹐時發寒熱。

當歸川芎赤芍熟地大黃朴硝甘艸﹝各一錢半﹞上作一服﹐水煎﹐食前溫服﹝此河間法也﹐四物合大承气主之。蓋咸走血之意﹞。諸方治敗血作痛﹐皆是溫劑﹐熱則流通之理。惟此一方﹐卻是涼劑﹐蓋爲敗血凝滯發熱﹐大便燥結者設也﹐非大便燥結者﹐愼不可用。

枳實芍藥散

《金匱》云﹕產後腹痛﹐煩滿不得臥﹐此方主之。﹝一貴內產後脈沈小如絲﹐腹痛不能食﹐聞藥則嘔﹐以此方三服而愈﹞枳實﹝炒令黑。勿太過﹞芍藥﹝各等分﹞上杵爲散﹐服方寸匕﹐日三服﹐並主癰膿﹐以麥粥下之。

下瘀血湯

產婦腹痛﹐法當以枳實芍藥散﹐假令不愈者﹐此爲腹中有幹血著臍下﹐宜此方。﹝此仲景方也﹐又爲經水不利要藥﹞大黃﹝二兩﹞桃仁﹝二十枚﹞虫﹝二十枚﹐炒﹐去足﹞上三味末﹐煉蜜和爲四丸﹐以酒一升煎一丸﹐取八合﹐頓服之﹐新血下如豚肝。﹝豚肝者﹐卽幹血之下也﹐新血二字非﹞

保命方

治血暈血結﹐或聚於胸中﹐或偏於小腹﹐或連於脇肋﹐四物湯四兩﹐倍當歸﹑川芎﹐加鬼箭羽﹑紅花﹑玄胡各一兩﹐同爲粗末﹐加下四味﹐煎調沒藥散服。

虻虫﹝二錢﹐去翅足﹐炒﹞水蛭﹝一錢﹐炒﹞麝香﹝少許﹞沒藥上爲末﹐入前藥調服﹐血下痛止﹐則服一服。

千金桃仁芍藥湯

治產後腹痛。

桃仁芍藥川芎當歸桂心漧漆﹝碎炒﹞甘艸﹝各二兩﹞上細切﹐水八升煮二升半﹐分三服。

以上治瘀血腹痛之劑﹐皆重劑﹐宜斟酌用之。

增損四物湯

治產後陰陽不和﹐乍寒乍熱﹐惡露停滯﹐亦令寒熱﹐但看小腹急痛爲異。

當歸﹝酒浸﹞白芍川芎人參﹝各一兩﹞漧薑﹝一兩﹞甘艸﹝炙﹐半兩﹞上咀﹐每服四錢﹐姜三片﹐水煎無時﹐熱服。

獨聖散

治產後血虛腹痛。

當歸一味爲細末﹐每服二錢﹐水一盞煎七分﹐溫服。﹝此方簡易﹐自有獨見﹐而當歸又能治灑灑寒熱不已﹞

當歸散

治產後陰血虛弱﹐或气滯血凝﹐以致發熱腹痛﹐或腹脇脹滿。

當歸漧薑﹝各等分﹞上銼﹐每服三錢﹐水煎服。

定痛散

治產後惡血不止。

當歸芍藥﹝炒﹐各二錢﹞肉桂﹝一錢﹞上切作一服﹐水酒各一盞半﹐加生薑五片﹐煎一盞服。

當歸建中湯

治婦人產後虛羸不足﹐腹中刺痛不止﹐吸吸少气﹐或苦少腹中急﹐痛引腰背﹐不能飲食。

當歸﹝四兩﹞芍藥﹝炒﹐六兩﹞桂枝﹝三兩﹞甘艸﹝炙﹐二兩﹞生薑﹝三兩﹞大棗﹝十二枚﹞上六味﹐以水一斗﹐煮取三升﹐分溫三服﹐一日令盡﹝內衄不止﹐加地黃阿膠似矣﹐但本方有桂枝生薑﹐得無太熱乎﹐請酌之﹞﹐若大虛﹐加飴糖六兩﹐湯成﹐納於火上暖令飴消。若去血過多﹐崩傷內衄不止﹐加地黃六兩﹑阿膠二兩﹐合八味湯﹐納阿膠服之。

羊肉湯

治產婦脾虛﹐爲寒邪所乘﹐以致腹痛﹐及寒月生產﹐寒气入於產門﹐臍下脹滿﹐手不可犯。

精羯羊肉﹝四兩﹞當歸川芎﹝各半兩﹞生薑﹝一兩﹞上以水十盞﹑酒三盞煎至四盞﹐分四次空心服﹐加蔥鹽亦可。

衍義

云﹕一婦人產當寒月﹐寒气入於產門﹐臍下脹痛﹐手不可犯﹐此寒疝也﹐醫當治之以抵當湯﹐謂其有瘀血耳。予教之曰﹕非其治也﹐可服張仲景羊肉湯少減﹐作二服愈。

千金方

治產後餘疾﹐腹中絞痛﹐瘦乏﹐不下食。﹝與前增損四物湯相上下﹐用者當合觀之﹞當歸黃芍藥﹝各六錢﹞漧地黃白術﹝各八分﹞桂心甘艸﹝各四分﹞大棗﹝十四枚﹞上咀﹐水二升煮八合﹐空心服﹐忌生冷。

以上治虛寒腹痛之劑。

生料五積散

治產後內有餘血﹐外感寒邪﹐相搏而腹痛。

蒼術﹝二錢四分﹞麻黃﹝去根節﹞橘紅枳殼﹝各六錢﹞桔梗﹝一錢二分﹞濃朴漧薑﹝炮﹐各四錢﹞當歸白芍川芎白茯苓半夏白芷肉桂甘艸﹝炙﹐各三分﹞上加姜蔥﹐水煎服。

上方治寒邪腹痛之劑。﹝非眞受寒气者不可輕用﹞

﹝卷之十一產後門上﹞脇脹痛

大全

云﹕產後兩脇脹滿气痛﹐由膀胱宿有停水﹐因產後惡露下不盡﹐水壅痞與气相搏﹐積在膀胱﹐故令脇肋脹滿﹐气與水相激﹐故令痛也。﹝脇脹痛﹐由膀胱停水所致﹐是何見解﹐用何湯藥﹐宜考之﹞

薛氏

曰﹕前癥若肝經血瘀﹐用玄胡索散﹝玄胡索散見前腹痛條﹞。若肝經气滯﹐用四君靑皮柴胡。若肝經血虛﹐用四物參術柴胡﹝俱屬肝經﹐而有勝克乘制之異﹐故治不同﹞。气血俱虛﹐用八珍柴胡。若腎水不足﹐不能生肝﹐用六味丸。若肺金勢盛﹐克制肝木﹐用瀉白湯﹐仍參前論主之。

一產婦因怒﹐兩脇脹痛﹐吐血甚多﹐發熱惡寒﹐胸腹脹痛﹐余以爲气血俱虛﹐用八珍加柴胡丹皮炮姜﹐而血頓止﹐又用十全大補湯﹐而寒熱漸退。此癥苟非用姜桂辛溫﹐助脾肺以行藥勢﹐不惟無以施功﹐而反助其脹矣。

漧地黃湯

治產後兩脇滿脹﹐兼除百病。

漧地黃芍藥﹝各三兩﹞當歸蒲黃﹝各二兩﹞桂心﹝六兩﹞﹝世謂木得桂而枯﹐故用之以治脇痛﹐然不可不審寒熱虛實也。此方以桂心爲君﹐而以血藥爲鋪﹐用之以溫肝家血寒之痛則可﹐用之以治肝火作痛則不可﹐須詳辧之﹐生薑亦然﹞甘艸﹝一兩﹞生薑﹝五兩﹞大棗﹝二十枚﹞上咀﹐以水一斗煮取二分半﹐分服﹐日三。

經效方

治產後肝經气滯﹝气滯二字盡之﹞不平﹐脇肋脹痛﹐或寒熱往來﹐內熱晡熱。

當歸﹝一錢半﹞芍藥﹝炒﹞苦梗檳榔枳殼﹝麩炒﹐各八分﹞桂心靑木香柴胡﹝各六分﹞上銼﹐水煎服。

蘇葛湯

療產後惡露不下﹐血气壅痞﹐脇脹痛﹐不下食。

蘇木柴葛﹝各十二分﹞芍藥當歸﹝各八分﹞桂心蒲黃﹝各六分﹞生地黃汁﹝三合﹞上咀﹐以水二升煎七合﹐下蒲黃﹐分兩服。

經效方

理血气煩悶﹐脇肋脹滿及痛。﹝行血爲主﹞芍藥﹝八分﹞當歸﹝六分﹞玄胡索蒲黃﹝各四分﹞荷葉蒡﹝炙﹐三枚﹞上水二升煎取七合﹐後入蒲黃﹐空心分二服。

當歸散

治產後腹痛﹐脇肋脹滿。

當歸漧薑﹝各等分﹞上爲末﹐酒服三錢﹐水煎﹐入鹽醋少許﹐食前熱服。﹝一方酒煎﹞

廣濟方

療產後腹痛气脹﹐脇下悶﹐不下食﹐兼微利。﹝此方治气血虛滯﹐脾胃不足者尢宜﹞濃朴﹝八分﹞人參當歸茯苓甘艸﹝各六分﹞陳皮生薑﹝各四分﹞上咀﹐以水二升煎取八合﹐去滓﹐分溫服。

抵聖湯

治產後腹脇悶滿﹐或嘔吐者。

赤芍半夏澤蘭葉陳皮人參甘艸﹝各等分﹞上咀﹐每服四錢﹐姜五片﹐水煎﹐溫服。﹝以上七方並無川芎﹐豈脇痛者不宜歟﹐要知此竅此理﹞

﹝卷之十一產後門上﹞腰痛

大全

云﹕腎主腰腳﹐產後腰痛者﹐爲女人腎位系於胞﹐產則勞傷腎气﹐損動胞絡﹐虛未平復而風冷客之﹐冷气乘腰﹐故令腰痛也。若寒冷邪气連滯背脊﹐則痛久未已﹐後忽有娠﹐必至損動﹐蓋胞絡屬腎﹐腎主腰故也。

薛氏

曰﹕前證眞气虛﹐邪乘之者﹐用當歸黃湯﹐或十全大補湯爲主﹐佐以寄生湯﹐如不應﹐用十全大補加附子。

一產婦腰痛腹脹﹐善噫﹐諸藥皆嘔。余以爲脾虛血弱﹐用白術一味炒黃﹐每劑一兩﹐米泔煎﹐飲時匙許﹐四劑後漸安﹐百餘劑而愈。﹝諸藥皆嘔﹐但用白術﹐而分兩煎法服法皆妙﹞

當歸黃湯

治產後失血過多﹐腰痛﹐身熱自汗。

當歸﹝二兩﹞黃白芍﹝炒﹐各二兩﹞上咀﹐每服六錢﹐加生薑五片﹐水一盞半煎至一盞﹐溫服不拘時。

玄胡四物湯

治血癖腹痛及血刺腰痛。

當歸川芎白芍熟地﹝各七錢半﹞玄胡索﹝酒煮﹐二兩﹞上爲細末﹐每服三錢﹐酒調下。

如神湯

治產後瘀血腰疼。

玄胡索當歸桂心﹝各等分﹞上水煎服。

又如神湯

﹝卽生料五積散加桃仁﹞逐敗血﹐去風濕。

五積散方見前腹痛條。

廣濟方

治產後虛冷﹐血气流入腰腿﹐痛不可轉。

敗醬﹝血凝者宜之﹐惜敗醬之難覓也﹞當歸﹝各八分﹞川芎芍藥桂心﹝各六分﹞上咀﹐水二升煮取八合﹐分溫二服﹐忌蔥。

寄生防風湯

治產後風邪頭眩﹐腰痛不可轉側﹐四肢沈重﹐行步艱難。﹝此方治久痛之因外感者﹞獨活川芎芍藥﹝炒黃﹞桂心續斷生薑桑寄生﹝各六分﹞當歸防風﹝各八分﹞上銼﹐水煎服。

桃仁湯

治產後惡露方行﹐忽然漸少﹐斷續不來﹐腰中重痛﹐或流注兩股﹐痛如錐刺﹐此由血滯於經絡﹐不卽通之﹐必作癰疽﹐宜桃仁湯﹐恐作癰者﹐預服五香連翹湯。

桃仁﹝去皮尖﹞蘇木生地﹝各半兩﹞虻虫﹝炒﹐去翅足﹞水蛭﹝炒﹐各三十个﹞上每服三錢﹐水煎﹐空心熱服﹐惡露下卽住服。

五香連翹湯

治產後瘀血﹐腰痛作癰。

木香丁香沈香乳香麝香升麻獨活桑寄生連翹木通﹝各二兩﹞上爲粗末﹐每服五錢﹐水煎﹐入竹瀝少許服。﹝旣爲瘀血﹐何以只用五香行气﹐蓋爲病血於气也。麝香分兩恐誤﹞

﹝卷之十一產後門上﹞頭痛

大全

云﹕夫頭者﹐諸陽之會也。凡產後五臟皆虛﹐胃气虧弱﹐飲食不充﹐穀气尙乏﹐則令虛熱﹐陽气不守﹐上湊於頭﹐陽實陰虛﹐則令頭痛也。又有產後敗血頭痛﹐不可不知﹐黑龍丹言之甚詳。

薛氏

曰﹕前證若中气虛﹐用補中益气湯加蔓荊子。若血虛﹐用四物加參術。血气俱虛﹐用八珍湯。若因風寒所傷﹐用補中益气湯加川芎﹐﹝以風寒所傷﹐而用補中益气﹐尙須斟酌﹞一產婦患頭痛﹐日用補中益气湯不缺﹐已三年矣﹐稍勞則惡寒內熱﹐爲陽气虛﹐以前湯加附子一錢﹐數劑不發。

一婦人產後頭痛面靑二年矣﹐日服四物等藥。余謂腎水不能生肝木而血虛﹐用六味丸加五味子﹐兩月而瘥。

郭茂恂嫂金華君產七日﹐不食﹐始言頭痛﹐頭痛已又心痛作﹐旣而目睛痛﹐如割如刺﹐更作更止﹐相去無瞬息間﹐每頭痛甚﹐欲取大石壓﹐良久漸定﹐心痛作則以十指抓臂﹐血流滿掌﹐痛定目復痛﹐又以兩手自剜取之﹐如是十日不已﹐眾醫無計。進黑龍丹半粒﹝黑龍丹見胞衣不下條﹞﹐疾少間﹐中夜再服﹐乃瞑目寢如平時﹐至淸晨下一行﹐約三升許﹐如蝗虫子﹐三疾減半﹐巳刻又行如前﹐則頓愈矣。﹝此虫咬痛也﹐不如用殺虫藥更神效﹞

一奇散

﹝卽芎歸湯﹞治產後血虛頭痛。

當歸川芎﹝各二錢半﹞上爲細末﹐每服二錢﹐水一盞煎七分﹐溫服。

芎烏散

治產後气滯頭痛。

天臺烏藥大川芎﹝各等分﹞上爲細末﹐每服三錢﹐燒紅秤錘﹐淬酒調服。﹝服法佳﹞

芎附散

治產後气虛頭痛及敗血作梗頭痛﹐諸藥不效者。

川芎﹝一兩﹞大附子﹝一个。去皮臍﹐切四片﹐拌釅醋一碗﹐炙附子﹐蘸醋盡爲度﹞上爲末﹐每服二錢﹐淸茶調服。

加減四物湯

治產後頭痛血虛﹐痰癖寒厥﹐皆令頭痛。﹝產後頭痛﹐至於血虛﹐正治也﹐求之瘀血﹐實法也﹐似瘀血而非瘀血﹐反下如蝗虫子者﹐怪也﹐若痰癖寒厥气虛﹐則又尋之雜癥矣。經曰﹕有者求之﹐無者求之﹐豈可執一哉。知常知變﹐斯爲上工矣﹞蒼術﹝一兩六錢﹞羌活川芎防風香附﹝炒﹞白芷﹝各一兩﹞石膏﹝二兩半﹞細辛﹝一兩半﹞當歸甘艸﹝各五錢﹞上銼﹐每服一兩﹐水煎﹐服無時。如有汗者﹐知气虛頭痛也﹐加芍藥三兩﹐桂一兩半﹐生薑煎。如熱痰頭痛﹐加白芷三兩﹐石膏三兩﹐知母一兩。如寒厥頭痛﹐加天麻三兩﹐附子一兩半﹐生薑三片﹐煎服。

﹝卷之十一產後門上﹞徧身疼痛

大全

云﹕產後徧身疼痛者何。答曰﹕產後百節開張﹐血脈流散﹐遇气弱﹐則經絡肉分之間血多流滯﹐累日不散﹐則骨節不利。筋脈急引﹐故腰背不得轉側﹐手足不能動搖﹐身熱頭痛也。若醫以爲傷寒治之﹐則汗出而筋脈動惕﹐手足厥冷﹐變生他癥﹐但服趁痛散除之。

﹝气弱血滯之痛不可作傷寒治﹐是矣﹐而血虛風寒之痛乃不論及何耶﹐詳後五積散方卽是﹞

薛氏

曰﹕前證若以手按而痛甚﹐﹝按法甚妙﹞是血滯也﹐用四物炮姜紅花桃仁澤蘭補而散之。若按而痛稍緩﹐是血虛也﹐用四物炮姜人參白術補而養之。

一產婦身腹作痛﹐發熱不食﹐煩躁不寐﹐盜汗脇痛﹐服解散祛血之藥﹐不時昏憒﹐六脈洪大如無﹐用補中益气加炮姜半夏﹔一劑頓退﹐二三又劑﹐寢食甘美﹐但背彊而痛﹐用八珍散大補湯調理而安。

一產婦徧身頭項作痛﹐惡寒拘急﹐脈浮緊﹐此風寒之證也﹐用五積散一劑﹐汗出而愈﹐但倦怠發熱﹐此邪風去而眞气虛也﹐用八珍湯調補而痊。

一婦六月產後﹐多汗人倦﹐不敢袒被﹐故汗出被裏﹐冷則浸漬﹐得風濕疼痛﹐遂以羌活續斷湯﹐數服而愈。

趁痛散

治產後气弱血滯﹐筋脈拘攣﹐腰背彊直﹐徧身疼痛。

當歸官桂白術黃獨活牛膝生薑﹝各五錢﹞甘艸﹝炙﹞韭白﹝各三錢半﹞上咀﹐每服五錢﹐水煎服。此方根气弱來﹐故用術﹐若外感重者﹐不可輕用﹞加桑寄生半兩﹐尢佳。

五積散

治產後身痛﹐兼感寒傷食。

方見前腹痛條﹐與四物湯各半﹐服之穩當。

加味四物湯

治產後血虛身痛。

當歸川芎人參芍藥熟地白術漧薑﹝炮﹐各一錢﹞上銼作一服﹐水煎服。

大全方

治產後徧身靑腫疼痛及眾疾。﹝此專治血流諸經﹐靑腫作痛﹞牛膝大麥﹝各等分﹞上爲細末﹐以新瓦罐子中塡一重麥﹐一重牛膝﹐如此塡滿﹐用鹽泥固濟﹐火過赤﹐放冷﹐研爲散﹐但是產後諸疾﹐熱酒調下二錢。﹝只此四方類集有法﹐目之令人心賞﹞

﹝卷之十一產後門上﹞香港腳

大全

云﹕產後熱悶气上﹐轉爲香港腳者何。答曰﹕產臥血虛生熱﹐復因春夏取涼過多﹐地之蒸濕﹐因足履之﹔所以著爲香港腳﹐其狀熱悶掣﹐驚悸心煩﹐嘔吐气上﹐皆其候也﹐可服小續命湯﹝方見後中風條﹞兩三劑必愈﹐若醫者誤以逐敗血藥攻之﹐則血去而疾愈增矣。

陳無擇

評曰﹕香港腳固是常病﹐未聞產後能轉爲者。往讀《千金》﹐見產婦多有此疾之語﹐便出是證﹐文辭害意﹐蓋可見矣。設是熱悶气上﹐如何便服續命湯﹐此藥本主少陽經中風﹐非均治諸經香港腳﹐要須根據香港腳方論﹐陰陽經絡調之﹐此涉專門﹐未易輕論﹐旣非產後要病﹐更不繁引。

準繩

云﹕陳無擇𨿽有此論﹐然小續命湯加減與之﹐用無不效。故《百問》云﹕寒中三陽﹐所患必冷﹐小續命湯主之﹝加生薑汁更快﹞。暑中三陰﹐所患必熱。小續命湯﹝去附子﹐減桂一半﹞。大煩躁者﹐紫雪最良﹝予取《百問》中加減法﹐庶使後人均得治療﹞。如無紫雪﹐用眞薄荷煎冷水嚼下。﹝樓云﹕諸方必與四物湯各半服之﹞

薛氏

曰﹕前證當補气血爲主﹐佐以小續命湯寄生湯﹐如不應﹐用大防風湯。

一產婦患前證﹐或用獨活寄生湯而痊。後復作﹐服前湯﹐其汗如水﹐更加口噤吐痰。余用十全大補湯﹐倍養血气漸愈﹐後飲食日少﹐肌體日瘦﹐吐痰如湧﹐此命門火衰﹐脾土虛寒﹐用八味丸及加味歸脾湯﹐諸癥漸退﹐肌肉漸生。

獨活寄生湯

治肝腎虛弱﹐或久履濕冷之地﹐或洗足當風﹐濕毒內攻﹐兩脛緩縱﹐攣痛痺弱﹐或皮肉紫破﹐足膝攣重﹐又專治產後香港腳。

川獨活﹝三兩﹞桑寄生﹝如無以續斷代﹞杜仲﹝炒﹞牛膝﹝去蘆﹐酒浸﹞細辛官桂﹝不見火﹞白茯苓防風川芎當歸人參熟地黃﹝酒洗﹞芍藥秦艽﹝各二兩﹞甘艸﹝炙﹐一兩﹞上咀﹐每服四錢﹐姜五片﹐水煎﹐溫服。

大防風湯

治陰虛邪襲﹐腿膝腫痛等證。﹝按二方俱小續命湯變法﹐但去麻黃而佐四物﹐是不捨產後二字﹞防風附子﹝炮﹞牛膝﹝酒浸﹞白術﹝炒﹞羌活人參肉桂黃﹝炒﹐各一錢﹞川芎熟地﹝各一錢﹞芍藥﹝炒﹞杜仲﹝薑汁炒﹞甘艸﹝炙﹐各五分﹞上銼﹐水煎服。

卷之十二產後門中

﹝卷之十二產後門中﹞外感風寒

李氏

曰﹕產後外感﹐離牀太早﹐或換衣襲風﹐冷入下部﹐令人寒熱似瘧﹐頭疼不歇﹝寒熱似瘧﹐頭疼不歇﹐是冒下數項﹐又消息酌用﹞。血虛者﹐芎歸湯加人參紫蘇漧葛﹔血气虛者﹐補虛湯加陳皮漧薑﹔寒熱甚者﹐熟料五積散﹔熱不止者﹐黃龍湯主之。如體盛發熱惡寒及瘧痢者﹐小柴胡湯合四君子四物湯加黃﹐名三分散﹐切不可以傷寒治法。若誤服熱藥過多﹐熱證大見﹐久而便閉者﹐柴胡破瘀湯﹐或四物湯加大黃芒硝暫服﹐卽調補之。

良方

曰﹕產後外感風寒﹐發熱頭痛身疼﹐𨿽如傷寒時气﹐當用麻黃﹐亦不可輕易﹝喫緊語﹞。如早起勞動﹐爲寒所傷﹐則淅淅惡寒﹐翕翕發熱﹐頭項肩背骨節皆痛﹐至七八日乃瘥。

若大便堅﹐作嘔不能食﹐用小柴胡湯加生薑地黃。﹝以嘔加地黃﹐宜酌用﹞

吳氏

曰﹕新產後患傷寒﹐不可輕易發汗。蓋有產時傷力發熱﹐去血過多發熱﹐惡露不去發熱﹐三日蒸乳發熱﹐或有早起勞動﹐飲食停滯﹐一皆發熱﹐狀類傷寒﹐要在仔細詳辧﹐切不可輒便發汗。大抵產後大血空虛﹝大虛變癥﹞﹐若汗之則變筋惕肉﹐或鬱冒昏迷而不省﹐或風搐搦而不定﹐或大便閉澀而難去﹐其害非輕﹐切宜詳審。凡有發熱﹐且與四物湯﹐以川芎當歸爲君最多﹐白芍藥須炒過﹐酒蒸熟地黃佐之﹐如發熱﹐加軟苗柴胡﹑人參﹑漧薑炮之最效﹐蓋漧薑之辛熱﹐能引血藥入血分﹐气藥入气分也﹐且能去惡養新﹐有陽生陰長之道﹐以熱治熱﹐深合《內經》之旨﹐予嘗用之﹐取效如神﹐故錄以勸。如有惡露未盡者﹐益母丸﹑黑神散必兼用之﹐若胃虛少食者﹐必加白術﹑茯苓﹐有痰嘔逆者﹐必加陳皮﹑半夏﹐其餘六經各條治例皆同﹐但藥中必加四物湯爲主﹐乃養血務本之要也。

大全

云﹕凡產後發熱﹐頭痛身疼﹐不可便作感冒治之﹐此等多是血虛﹐或敗血作梗﹐宜以和平之劑與服﹐必效﹐如玉露散﹐或四物湯加北柴胡等分煎服﹝等分法﹐乃善守法﹞。若便以小柴胡湯及竹葉石膏湯之類﹐竟不救者多矣。

產後中風﹐數十日不解﹐頭微痛﹐惡寒﹐時時有熱﹐心下悶﹐漧嘔﹐汗出𨿽多﹐陽旦證耳﹐可與陽旦湯。﹝卽桂枝湯﹐方見傷寒。仲景所謂中風﹐卽今人所謂傷風﹐陽旦湯者﹐從仲景方也﹞

加味芎歸湯

治產後血气虛﹐外感風寒﹐頭痛﹐憎寒壯熱。

當歸川芎﹝各二錢﹞人參紫蘇漧葛﹝各一錢﹞上銼﹐加生薑三片﹐水煎服。

竹葉湯

治產後中風﹐發熱面赤﹐喘而頭痛。

竹葉﹝一把﹞葛根﹝三兩﹞防風桔梗桂枝人參甘艸﹝炙﹐各一兩﹞上咀﹐每服五錢﹐棗一枚﹐姜五片﹐水一盞半煎一盞﹐去滓服﹐溫覆使汗出﹐若頭項彊﹐用大附子五分﹐煎藥揚去沫﹐嘔者加半夏一錢。﹝以竹葉漧葛爲君﹐爲面赤而喘也﹐然不用血藥而用參桂﹐從中風也。此𨿽大法﹐用須斟酌。附子亦須善用﹞

﹝卷之十二產後門中﹞中風

大全

云﹕夫產後中風者﹐由產時傷動血气﹐勞損臟腑﹐未曾平復﹐早起勞動﹐致使气虛﹐而風邪乘虛入之﹝邪乘虛入﹐外因也﹐若中髒便不可治矣﹐卽治亦須從本气爲主﹞﹐故風邪冷气客於皮膚經絡﹐但疼痺﹐羸乏不任﹐少气。大凡筋脈挾寒﹐則攣急僻﹐挾濕則縱緩虛弱﹐若入諸髒﹐恍惚驚悸﹐隨其所傷腑臟經絡而生病焉。

郭稽中

論曰﹕產後中風者何。答曰﹕產後五七日內彊力下牀﹐或一月之內傷於房室﹐或懷憂怒﹐擾蕩沖和﹐或因食生硬﹐傷動臟腑﹐得病之初﹐眼澀口噤﹐肌肉搐﹐漸至腰脊筋急。

彊直者不可治﹐此乃人作。非偶爾中風所得也。

薛氏

曰﹕前證果外邪所屬﹐形气不足﹐病气有餘﹐當補元气爲主﹐稍佐以治病之藥。若彊力不休﹐月內入房﹐屬形气俱不足﹐當純補元气﹐多有復蘇者。若誤投風藥﹐乃促其危也。

﹝產後中風﹐風藥不可擅用﹞

丹溪

曰﹕產後中風。口眼斜﹐必用大補气血﹐然後治痰﹐當以左右手脈分其气血多少以治﹐切不可作中風治﹐而用小續命湯及發表治風之藥。

大全

云﹕產後下血過多﹐虛極生風者何。答曰﹕婦人以榮血爲主﹐因產血下太多﹐气無所主﹐唇靑肉冷﹐汗出﹐目眩神昏﹐命在須臾者﹐此虛極生風也﹐宜急服濟危上丹﹐若以風藥治之則誤矣。

薛氏

曰﹕前證若心脾血气俱虛﹐用大補湯﹐如不應﹐加附子鉤藤鉤﹐若肝經血虛﹐用逍遙散加鉤藤。經云﹕脾之榮在唇﹐心之液在汗。若心脾二髒虛極。急用參附湯救之。﹝鉤藤是肝經風熱藥﹐附子是脾腎虛寒藥﹐豈並行不悖乎﹞一婦人患前證。用諸補劑﹐四肢逆冷﹐自汗泄瀉﹐腸鳴腹痛。余以陽气虛寒。用六君子加姜附各五錢﹐不應﹐以參附各一兩始應﹐良久不服﹐仍腸鳴腹痛﹐復灸關元穴百餘壯﹐及服十全大補湯方效。

大全

云﹕產後中風口噤者﹐是血气虛而風入於頷頰夾口之筋也﹐手三陽之筋結入於頷﹐產則勞損臟腑﹐傷於筋脈﹐風若乘之﹐其三陽之筋脈則偏持之﹐筋得風冷則急﹐故令口噤也。

大全

云﹕產後角弓反張者﹐是體虛受風﹐風入諸陽之經也。人之陰陽經絡周環於身﹐風邪乘虛入於諸陽之經﹐則腰背反折﹐攣急如角弓之狀也。﹝反張在背﹐屬太陽及督脈二經﹐設果爲風所中﹐能不用續命等湯乎﹐四物湯不妨配用﹞

薛氏

曰﹕前證因气血耗損﹐腠理不密﹐汗出過多而患者﹑虛像也﹐宜固气血爲主﹐佐以本方。

丹溪

曰﹕產後當大補气血爲先﹐𨿽有他證﹐以末治之。如惡寒發熱等癥﹐乃气血虛甚之極也。宜大劑參歸術肉桂以培養之﹐如不應﹐急用炮附子﹐再不應﹐用人參一兩﹐炮附子二三錢﹐名參附湯﹐倘有未應﹐乃藥力未能及也﹐宜多用之。

小續命湯

治產後中風﹐身體緩急﹐或頑痺不仁﹐或口眼斜﹐牙關緊急﹐角弓反張。

防風﹝一錢﹞麻黃﹝去節﹞黃芩芍藥人參川芎防己肉桂﹝各七分﹞附子﹝炮﹞杏仁﹝去皮尖﹐麩炒﹐各五分﹞甘艸﹝炙﹐四分﹞上銼﹐加生薑﹐水煎溫服。有熱﹐去附子﹐減桂一半﹔有汗﹐去麻黃﹐加漧葛﹔骨節煩疼﹐去附子﹐加芍藥﹔精神恍惚﹐加茯神﹑遠志﹔煩心多驚﹐加犀角﹔嘔逆腹脹﹐加人參﹑半夏﹔骨間疼痛﹐加附子﹑官桂﹔髒寒下痢﹐去防風﹑黃芩﹐加附子﹑白術﹔煩悶﹐大便澀﹐去附子﹐加芍藥﹐入竹瀝﹔盛冬初春﹐去黃芩。

華佗愈風散

治產後中風口噤﹐牙關緊急﹐手足﹐如角弓狀﹐亦治產後血暈﹐不省人事﹐四肢彊直﹐或心眼倒築﹐吐瀉欲死﹐此藥淸神气﹐通血脈﹐其效如神。

荊芥穗﹝略焙﹞《指迷方》加當歸等分。

上爲末﹐每服三錢﹐黑豆淬酒調服﹐或童子小便亦可﹝荊芥气味辛涼﹐不寒不熱﹐散不傷气﹐行不害和﹐且理血分風邪﹐調以豆酒或童便﹐祛風降火﹐妙不可言﹐誠產後血暈神方也﹞。口噤者﹐斡開灌之﹐或吹鼻中﹐皆效。李時珍曰﹕此方諸書盛稱其妙﹐姚僧垣《集驗方》以酒服﹐名如聖散﹐藥下可立效。陳氏方名舉卿古拜散﹐蕭存敬方用古老錢煎湯服﹐名一撚金。許叔微《本事方》云﹕此藥委有奇效神聖之功﹐一婦產後睡久﹐及醒則昏昏如醉﹐不省人事﹐醫用此藥及交加散﹐云服後當睡﹐必以左手搔頭﹐用之果然。昝殷《產寶方》云﹕此病多因怒气傷肝﹐或憂气內郁﹐或坐艸受風而成﹐宜服此藥也。戴氏《證治要訣》名獨行散。

賈似道《悅生隨抄》呼爲再生丹。

血气湯

治產後諸風攣急﹐或痿弱無力。

秦艽羌活防風白芷川芎芍藥當歸熟地白術茯苓﹝各等分﹞上爲細末﹐每服三錢﹐溫酒調服﹐一半煉蜜丸如桐子大﹐每服五七十丸﹐溫酒下。

防風湯

治產後中風﹐背項彊急﹐胸滿气短。

防風獨活﹝各去蘆﹞葛根﹝各五兩﹞當歸人參白芍甘艸﹝炙﹐各二兩﹞上咀﹐每服八錢﹐水一盞半﹐棗二枚﹐煎一盞﹐溫服。

云岐方

治產後中風﹐半身手足不遂﹐言語蹇澀﹐恍惚多忘﹐精神不定。

獨活當歸芍藥防風川芎元參天麻﹝各五錢﹞桂心﹝三錢﹞上咀﹐以水八升煮取二升半﹐分爲三服﹐覺效﹐更作一劑﹐又作丸﹐每服二十丸。如有熱加葛根五錢。有冷加白術五錢﹐有气證加生薑一兩半﹐手足不遂加牛膝一錢半﹐萆三錢﹐黃四錢﹐腹痛加芍藥當歸各七錢半﹐不食加人參五錢﹐元參一兩。若寒中三陰﹐所患必冷﹐小續命湯加姜煎﹔若暑中三陽﹐所患必熱﹐小續命湯去附子﹐減桂一半﹐加薄荷煎。

防風羊角湯

治產後气血不足﹐風邪所襲﹐肢體攣痛﹐背項彊直。

防風﹝一兩﹞赤芍﹝炒﹞桂心﹝各半兩﹞羚羊角川芎羌活當歸酸棗仁﹝炒﹞牛蒡子﹝炒﹐各二錢﹞上銼﹐每服四錢﹐水煎服。﹝此治心肝二經風藥也﹐而羚羊﹑桂心寒熱不同﹐乃古人獨擅其長﹐用之遠之﹐存乎其人﹞

川芎散

治產後中風﹐身背拘急﹐有如繩束。﹝如繩束者﹐拘急收引之象﹞川芎羌活羚羊角屑酸棗仁﹝炒﹞芍藥﹝炒黃﹐各四兩﹞桑白皮﹝兩半﹞防風﹝去蘆﹐一兩二錢﹞上銼﹐每服一兩﹐水煎﹐日進三服。

濟危上丹

治產後去血過多﹐气無所主﹐以致唇靑肉冷﹐汗出﹐目瞑神昏﹐命在須臾﹐此虛極生風也﹐急服此藥﹐若以風藥治之則誤矣。

乳香五靈脂硫黃玄精石﹝以上各另研極細﹞阿膠﹝蛤粉炒﹞捲柏﹝生用﹞桑寄生陳皮﹝去白﹐等分﹞上將前四味同研勻﹐入石臼內微火炒﹐再研極細﹐後入余藥末﹐用生地黃汁丸如桐子大﹐每服五十丸﹐食前溫酒或當歸湯下。﹝靈脂硫黃須制﹐用生地汁丸﹐妙﹞

大豆紫湯

治產後風虛﹐五緩六急﹐手足頑麻﹐气血不調等。

獨活﹝去蘆﹐兩半﹞大豆﹝半升﹞酒﹝三升﹞上先用酒浸獨活﹐煎一二沸﹐別炒大豆令極熱﹐焦煙出﹐以酒沃之﹐去渣﹐每服一二合許﹐得少汗則愈﹐日夜數服﹐一以去風﹐一以消血結﹐如妊婦折傷﹐胎死在腹中﹐服此卽瘥﹝此方以獨活一味而治風則妙矣﹐於治虛則未也。五緩六急者﹐陰緩而陽急也﹐皆風寒所爲﹐故服法如此﹞。一方無獨活﹐只用大豆炒焦﹐淋酒服。

獨活酒

治產後中風。

獨活﹝一斤﹞桂心﹝三兩﹞秦艽﹝五兩﹞上三味咀﹐以酒一斗半漬三日﹐飲五合﹐稍加至一升﹐不能多飲﹐隨性服。

雞屎酒

治產後中風及百病﹐並男子中一切風﹐神效。

烏雞糞﹝一升﹐炒黃﹞﹝雞糞入肝。治污濁之血﹐豆酒去風﹐通周身之气。蓋肝主筋﹐風主气﹐气行血流﹐筋榮風散﹐故治一切百病﹞大豆﹝一升﹐炒令聲絕﹐勿焦﹞上二味﹐以淸酒三升乘熱先淋雞糞﹐次淋大豆﹐取汁﹐每服一升﹐溫服取汗﹐病重者凡四五服﹐無不愈。

交加散

治產先後百病﹐兼治婦人榮衛不通﹐經脈不調﹐腹中撮痛﹐气多血少﹐結聚爲瘕﹐產後中風﹐並宜服之。

生地﹝一斤﹐研取自然汁﹞生薑﹝十二兩﹐研取自然汁﹞上將地黃汁炒生薑滓﹐生薑汁炒地黃滓﹝交加炒法﹐絕妙絕神﹞﹐各稍幹﹐焙爲細末﹐每服三錢﹐溫酒調下﹐尋常腹痛亦宜服﹐產後尢不可離。

一物獨活湯

治產後中風﹐虛人不可服他藥者﹐此藥及一物白鮮湯主之﹐亦可與獨活合煮服。

川獨活三兩細切﹐以水三升煮取一升﹐分服﹐飲酒者亦可酒水煮﹐白鮮皮亦根據獨活法。

羌活散

治產後中風語澀﹐四肢拘急。

羌活三兩爲末﹐每服五錢﹐水酒各半盞煎服。

上產後中風﹐用續命湯及羌活發散之藥﹐必詳气血﹐以四物四君子相與各半﹐停對分兩﹐服之可也。

﹝卷之十二產後門中﹞發痙

郭稽中

曰﹕產後汗出多而變痙者﹐因產後血虛﹐腠理不密﹐故多汗出﹐遇風邪搏之﹐則變痙也。痙者﹐口噤不開﹐背彊而直﹐如發癇狀﹐搖頭馬嘶﹐身反折﹐須臾又發﹐气息如絕﹐宜速斡口灌小續命湯﹐稍緩卽汗出如雨﹐手摸空者﹐不可治也。

薛氏

曰﹕產後發痙﹐因去血過多﹐元气虧極﹐或外邪相搏﹐以致牙關緊急﹐四肢痙彊﹐或腰背反張﹐肢體抽搐。若有汗而不惡寒者曰柔痙﹐無汗而惡寒者曰剛痙﹐由亡血過多﹐筋無所養而致﹐故傷寒汗下過多﹐潰瘍膿血大泄多患之﹐乃敗證也﹐急以十全大補湯大補血气﹐如下應﹐急加附子﹐或保無虞﹐若攻風邪﹐死無疑矣。

夷堅志

云﹕杜壬治郝質子婦產四日﹐戴眼﹐弓背反張﹐壬以爲痙病﹐與大豆紫湯﹑獨活湯而愈。政和間﹐余妻方分娩﹐猶在蓐中﹐忽作此癥﹔頭足反接﹐相去幾二尺﹐家人驚駭﹐以數婢彊拗之不直﹐適記所云﹐而藥艸有獨活﹐乃急爲之﹐召醫未至﹐連進三劑﹐遂能直﹐醫至卽愈矣﹐更不須用大豆紫湯。古人處方﹐神驗屢矣。

陳臨川

曰﹕凡產後口噤﹐腰背彊直﹐角弓反張﹐皆名曰痙﹐又名曰。古人察有汗無汗﹐以分剛柔陰陽而治﹐今《產寶》諸書有中風口噤一門﹐又有角弓反張一門﹐其實一也﹐如憎寒發熱﹐有類傷寒﹐皆不論及﹐豈可只以一二藥治之。

按《素問》有痙字而無字﹐仲景太陽經有痙病而無痙方﹐則今書中字乃痙字傳寫之誤也﹐夫勁痙二字﹐諧體諧聲﹐而痙之病狀﹐有項背勁急反張之相﹐則從痙字無疑﹐若字於義莫解﹐故當以痙字爲正。且寒主收引﹐風寒在太陽經而項背彊直者﹐太陽筋病也﹐諸方皆主續命﹐從仲景論矣。郭氏不問產後虛實﹐邪之有無﹐而槪宗之﹐似乎一偏。至薛氏又謂產後亡血過多﹐非急用十全大補不可﹐若攻風邪﹐死無疑矣﹐又一見也。及《夷堅志》案﹐以大豆紫湯﹑獨活湯而愈者﹐則又主於風矣。

是續命亦不爲妄﹐但本方有麻黃﹑附子﹐於气血兩虛之人不可輕用﹐而郭氏論又有速灌之說﹐稍緩卽汗出如雨﹐反不以麻黃爲忌﹐何其語之切也。二說均不可廢﹐臨証之際﹐詳之可也。

小續命湯

治產後汗多變痙﹐口噤首彊﹐或搖頭馬嘶﹐不時舉發﹐气息如絕。

方見前中風。

陳臨川

云﹕陳無擇評曰﹕產後汗出多變痙﹐亦令服小續命湯﹐此又難信﹐旣汗多﹐如何更服麻黃官桂防己黃芩輩﹐不若大豆紫湯爲佳﹐《局方》大聖散亦良藥也。愚觀朱奉議云﹕凡剛柔二﹐小續命湯並可加減與之﹐若柔自汗者﹐去麻黃加葛根之說﹐朱奉議必有所據﹐𨿽大豆紫湯﹑大聖散良﹐亦不可偏見曲說﹐有妨古人之意。

大豆紫湯

治中風頭眩﹐惡風自汗﹐吐冷水及產後百病﹐或中風痱痙﹐背彊口噤﹐直視煩熱﹐脈緊大者﹐不治。

方見前中風。

大豆湯

治產後卒中風發﹐倒悶不知人﹐及妊娠挾風﹐兼治在蓐諸疾。

大豆﹝五升﹐炒令微焦﹞葛根獨活﹝各一兩﹞防己﹝六兩﹞﹝防己行十二經﹐虛者忌用﹐今分兩且獨多﹐宜斟酌﹞上咀﹐每服五錢﹐酒二盞煎至一盞半﹐去渣溫服﹐不拘時﹐日三服。

一方

治產後中風﹐諸體疼痛﹐自汗出者﹐及餘百疾。

獨活﹝八兩﹞當歸﹝四兩﹞上咀﹐以酒八升煮取四升﹐去滓﹐分四服﹐日三夜一﹐取微汗。若上气者﹐加桂心二兩﹐不瘥更作。

羚羊角飲子

治產後气實﹐腹中堅硬﹐兩脇脹滿﹐心中煩熱﹐渴欲飲水﹐欲成剛﹐中風之疾。

羚羊角﹝半兩﹐鎊﹞防風羌活桔梗﹝並去蘆﹞敗醬﹝各八錢﹞﹝敗醬近無識者﹐不知當以何物代之﹞桂心柴胡大黃﹝酒浸過煨﹐各一兩二錢﹞上咀﹐每服五錢﹐水一大盞半同煎至一盞﹐去渣溫服﹐不拘時﹐更服地黃酒﹐﹝地黃酒妙甚﹞用地黃切一升﹐炒令黑﹐瓷瓶中下熱酒三升﹐密封口﹐煮令減半﹐任意服之。

防風當歸散

防風川芎當歸地黃﹝各五錢﹞上銼﹐每服一兩﹐水三盞煎至二盞﹐溫服。

樓氏

曰﹕續命湯﹑大豆紫湯﹑舉卿古拜散﹐太陽厥陰藥也﹐邪實﹐脈浮弦有力者固宜﹐但產後血气大虛之人﹐不宜輕發其表﹐但用防風當歸散治之爲妙。

﹝卷之十二﹞產後門中

薛氏

曰﹕者﹐筋脈拘急也﹔者﹐筋脈張縱也。﹝者抽搐伸縮也﹞經云﹕肝主筋而藏血。蓋肝气爲陽爲火﹐肝血爲陰爲水﹐前證因產後陰血去多﹐陽火熾盛﹐筋無所養而然耳。

故癰疽膿水過多﹐金瘡出血過甚﹐則陽隨陰散﹐亦多致此。治法當用八珍加丹皮鉤藤﹐以生陰血﹝丹皮鉤藤爲肝火而用﹞﹐則陽火自退﹐諸癥自愈。如不應﹐當用四君芎歸丹皮鉤藤﹐以補脾土﹐蓋血生於至陰﹐至陰者脾土也﹐故小兒吐瀉之後﹐脾胃虛損﹐亦多患之﹐乃虛像也﹝所謂虛像者﹐土虛反見風木之化也﹞﹐無風可逐﹐無痰可消。若屬陽气脫陷者﹐用補中益气加姜桂﹐陽气虛敗者﹐用十全大補加桂附﹐亦有復生者。此等癥候﹐若肢體惡寒﹐脈微細者﹐此爲眞狀﹐若脈浮大﹐發熱煩渴﹐此爲假象﹐惟當固本爲善。若無力抽搐﹐戴眼反折﹐汗出如珠流者﹐皆不治。﹝眞假虛實之辧﹞一產婦因勞兩臂不能屈﹐服蘇合香丸﹐肢體痿軟﹐汗出如水。余謂前藥辛香﹐耗散眞气﹐腠理虛而津液妄泄也﹐先用十全大補湯加五味子﹐補實腠理﹐收斂眞气﹐汗頓止﹐又佐以四君子調補元气﹐漸愈﹐用逍遙散大補湯調理而痊。

一產婦先胸脇乳內脹痛﹐後因怒口噤吐痰﹐臂不能伸﹐小便自遺﹐左三部脈弦。余謂此肝經血虛﹐而風火所致﹐不能養筋﹐先用加味逍遙散治之﹐臂能屈伸﹐又以補肝散六味丸﹐諸癥悉愈。

一婦人發﹐遺尿自汗﹐面赤或時面靑﹐飲食如故﹐肝脈弦緊。余曰﹕此肝經血燥風熱﹐名也﹐肝主小便﹐其色靑﹐人心則赤﹐法當滋陰血﹐淸肝火。遂用加味逍遙散﹐不數劑﹐諸癥悉退而安。

一婦人產後血風患此﹐以小續命湯數服而安。

產後因虛﹐傷風﹐同傷寒表癥未傳入裏﹐宜服防風湯。﹝前止言虛而施補﹐此又因風而治風﹐具見圓通之妙﹞

防風湯

治風虛發熱﹐項背拘急﹐肢體不隨﹐恍惚狂言﹐來去無時﹐不自覺悟﹐亦治香港腳緩弱甚效﹐此藥溫和﹐不虛人。

秦艽獨活麻黃﹝去節﹞半夏﹝湯洗七次﹞防風﹝去蘆﹐各二兩﹞升麻防己白術石膏﹝﹞白芍黃芩當歸﹝去蘆﹞人參﹝去蘆﹞遠志﹝去骨﹞甘艸﹝各一兩﹞上爲粗末﹐每服四錢﹐水二中盞﹐生薑七八分﹐煎至一盞﹐去滓﹐取淸汁六分﹐入麝香末少許﹐食後臨臥帶熱服。

華佗愈風散

方見前中風。

當歸散

治產後中風﹐牙關緊急﹐不省人事﹐口吐涎沫﹐手足。﹝此卽愈風湯法﹞當歸﹝去蘆﹞荊芥穗﹝各等分﹞上爲細末﹐每服二錢﹐水一盞﹑酒半盞煎至一盞﹐灌之﹐如牙關緊急﹐斡開微微灌之﹐但下咽卽生﹐屢用救人﹐大有神效。

增損柴胡湯

治產後感異證﹐手足牽搐﹐涎潮昏悶。

柴胡﹝三錢﹞黃芩﹝一錢二分﹞人參甘艸﹝炙﹞半夏﹝各一錢半﹞黃﹝一錢﹞石膏﹝二錢﹞知母﹝一錢﹞上咀﹐分二服﹐水二盞﹐生薑三片﹐棗二枚﹐煎八分﹐不拘時服。﹝此以小柴胡合白虎加黃﹐治虛熱痰飲變怪諸癥﹐乃陽明少陽藥也﹐內無血藥﹐亦有見﹞

秦艽湯

前證已去﹐次服此藥﹐去其風邪。﹝此方榮肝去風﹐是肝膽二經寒熱藥﹞秦艽芍藥柴胡﹝各一錢七分﹞防風黃芩﹝各一錢二分﹞人參半夏﹝各一錢﹞甘艸﹝炙﹐一錢三分﹞上咀﹐作二帖﹐每帖加生薑三片﹐水煎﹐食遠服。

﹝卷之十二產後門中﹞拘攣

大全

云﹕產後中風﹐筋脈四肢攣急者﹐是气血不足﹐臟腑俱虛﹐月內未滿﹐起早勞役﹐動傷臟腑﹐虛損未復﹐爲風所乘﹐風邪冷气初客於皮膚經絡﹐則令人頑痺不仁﹐羸乏少气﹐風气入於筋脈﹐挾寒則攣急也。

薛氏

曰﹕肝屬木而主筋﹐前證若肝經風熱血燥﹐用加味逍遙散﹐如不應﹐當用六味地黃丸以補腎水。經云﹕風客淫气﹐精乃亡﹐邪傷肝也。仍參前雜癥諸風血方論治之。

一產婦筋攣臂軟﹐肌肉掣動﹐此气血俱虛而自熱也﹐用十全大補湯而安。

一產婦手麻﹐服愈風丹﹐徧身皆麻﹐神思倦怠。余謂气血虛弱﹐用十全大補加炮姜數劑漸愈﹐去姜又數劑﹐及逍遙散而痊。

舒筋湯

治一切筋骨拘攣疼痛﹐蓋因風濕所傷﹐气血凝滯﹐經絡不行所致﹐其效如神。

羌活片子姜黃甘艸﹝炙﹐各二錢﹞赤芍當歸海桐皮﹝去粗皮﹞白術﹝各一錢﹞上切作一服﹐加生薑三片﹐水煎去滓﹐磨沈香水少許入內﹐溫服﹐上痛食後﹐腰以下痛食前。

芎散

治產後中風﹐四肢筋脈疼痛攣急﹐背項彊急。

川芎羌活當歸酸棗仁﹝炒﹞羚羊角屑﹝各七錢半﹞防風牛蒡子﹝炒﹐各一兩﹞桂心赤芍﹝各半兩﹞上咀﹐每服八錢﹐水煎溫服﹐不拘時。﹝此卽防風羚羊角湯﹐但分兩少異﹐而牛蒡獨多者﹐以其能去皮膚風﹐通十二經﹐利腰腳也﹞

薛氏

曰﹕前方如不應﹐當用八珍湯﹐更不應﹐用十全大補湯。﹝觀薛氏所言﹐則亦先治風﹐後議補﹐要得此竅﹞

防己膏

治產後中風﹐四肢筋脈攣急﹐身體麻痺。

漢防己﹝去皮﹐半斤﹞茵芋﹝五兩﹞上咀﹐用酒五升浸藥一宿﹐取豬肪脂一斤﹐文武火熬。三上三下成膏﹐攤在紙花上。貼病患患處﹐以熱手不住下摩膏上千徧。

﹝卷之十二產後門中﹞不語

大全

云﹕人心有七孔三毛﹐產後虛弱﹐多致停積敗血﹐閉於心竅﹐神志不能明了。又心气通於舌。心气閉塞則舌亦彊矣﹐故令不語﹐但服七珍散。﹝本論所重在敗血﹐而七珍散不用破血之味﹐爲其本於虛也﹞

薛氏

曰﹕經云﹕大腸之脈散舌下。又云﹕脾之脈﹐是動則病舌本彊﹐不能言。又云﹕腎之別脈﹐上入於心﹐系舌本﹐虛則不能言。竊謂前證若心腎气虛﹐用七珍散﹔腎虛風熱﹐地黃飲﹕大腸風熱﹐加味逍遙散加防風白芷﹔脾經風熱。秦艽升麻湯﹔肝經風熱﹐柴胡淸肝散加防風白芷﹔脾气鬱結﹐加味歸脾湯加升麻﹔肝木太過﹐小柴胡加鉤藤鉤﹔脾受土侮﹐六君加升麻白芷鉤藤鉤﹔肝脾血虛。用佛手散﹔脾气虛﹐用四君子﹔气血俱虛﹐八珍湯﹐如不應﹐用獨參湯﹐更不應。急加附子﹐補其气而生其血﹐若竟用血藥則誤矣。

一產婦不語﹐用七珍散而愈﹐後復不語﹐內熱晡熱﹐肢體倦怠﹐飲食不進﹐用加味歸脾湯爲主﹐佐以七珍散而愈。後因怒不語﹝凡新產怒不可有﹞﹐口噤﹐腰背反張﹐手足發搐﹐或小便見血﹐面赤﹐或靑或黃﹐或時兼赤。余曰﹕面靑﹐肝之本色也﹔黃者﹐脾气虛也﹔赤者﹐心血虛也。用八珍湯加鉤藤鉤﹑茯苓﹑遠志﹐漸愈﹐又用加味歸脾湯而痊。

李氏

曰﹕有臨產服湯藥過多﹐胃濕使然者﹐熟料五積散六君子湯﹔痰熱迷心不語者﹝不語由於胃濕﹐謂生痰也﹐而謂湯藥過多何歟﹐五積散之用又難解﹞﹐導痰湯﹔或痰气郁滯﹐閉目不語者﹐用孤鳳散。

七珍散

治產後虛弱﹐多致停積敗血﹐閉於心竅﹐神志不明﹐又心气通於舌﹐心气閉塞則舌亦彊﹐故令不語。

人參石菖蒲生地黃川芎﹝各一兩﹞細辛﹝一錢﹞防風辰砂﹝另研﹐各五錢﹞上爲細末﹐每服一錢﹐薄荷煎湯調服。

胡氏孤鳳散

治產後閉目不語。

生白礬爲末﹐每服一錢﹐熱水調下。

一方

冶產後不語。

人參石蓮肉﹝不去心﹞石菖蒲﹝各等分﹞上銼﹐每服五錢﹐水煎服。

逐血補心湯

產後失音不語者﹐心肺二竅爲血所侵﹐又感傷風故也。

當歸﹝一錢半﹞赤芍生地桔梗蘇葉前胡茯苓防風膽星黃連粉葛紅花﹝各一錢﹞人參薄荷升麻﹝各七分﹞甘艸﹝五分﹞半夏﹝一錢二分﹞上銼﹐加生薑三片﹐水煎﹐空心服。

﹝卷之十二產後門中﹞妄言譫語

大全

云﹕產後語言顚倒﹐或妄言譫語﹐如見鬼神者﹐其源不一﹐須仔細辧證﹐用藥治療。

產後驚風﹐語言亂道﹐如見鬼神﹐精神不定者﹐研好朱砂調酒下龍虎丹﹝方見《局方》三丸﹐作一服﹐兼琥珀地黃丸服之﹐﹝諸條俱不言痰﹞一則因產後心虛﹐敗血停積﹐上干於心﹐而狂言獨語者﹐當在乍見鬼神條求之。二則產後髒虛﹐心神驚悸﹐志意不安﹐言語錯亂﹐不自覺知﹐神思不安者﹐當在驚悸條求之。三則宿有風毒﹐因產心虛气弱﹐腰背彊直﹐或歌哭嗔笑﹐言語亂道﹐當作風痙治療﹐當在心驚中風條求之。四則產後心虛中風﹐心神恍惚﹐言語錯亂﹐當在中風恍惚條求之。五則產後多因敗血迷亂心經而癲狂﹐言語錯亂無常﹐或暈悶者﹐當於本卷血暈類求之。六則因產後感冒風寒﹐惡露斬然不行﹐憎寒發熱如瘧﹐晝日明了﹐暮則譫語﹐如見鬼狀﹐當作熱入血室治之﹐宜琥珀地黃丸及四物湯﹐只用生漧地黃加北柴胡等分煎服﹐如不退者﹐以小柴胡湯加生漧地黃如黃芩分兩﹐煎服愈。𨿽然﹐以上諸癥﹐大抵胎前產後﹐自有專門一定之法﹐毫髮不同﹐如產後﹐首當逐敗生新﹐然後仔細詳辧疾證﹐不可妄立名色﹐自生新意﹐加減方藥﹐大宜對證﹐根據古法施治﹐未有不安者也。

薛氏

曰﹕前證當固胃气爲主﹐而佐以見証之藥﹐若一干攻痰則誤矣。

一產婦形體甚倦﹐時發譫語﹐用柏子散稍愈﹐又用加味歸脾湯而愈﹐又因怒﹐仍狂言脇痛﹐小便下血﹐用加味逍遙散以淸肝火養肝血﹐頓瘥﹐又佐以加味歸脾湯而安。

一靈三聖散

治產後敗血衝心﹐發熱﹐妄言奔走﹐脈虛大者。

榦荷葉生漧地黃牡丹皮生蒲黃﹝另研﹐各二錢﹞上前三味濃煎湯﹐調入蒲黃末﹐一服卽定。

奪命散

治產後血入心經﹐語言癲狂﹐健忘失志。

方見前血暈。

調經散

治血气虛損﹐陰虛發熱﹐或瘀血停滯﹐以致心神煩躁﹐如見鬼神﹐或言語譫妄。

沒藥琥珀﹝並細研﹞桂心﹝各一錢﹞赤芍﹝炒﹞當歸﹝酒浸﹐各一錢﹞細辛﹝二錢半﹞麝香﹝少許﹞上爲細末﹐每服半錢﹐生薑汁溫酒各少許調服﹝此方重在瘀血停滯﹐不治陰虛發熱﹐故用桂心麝香﹞。或用蘇合香丸一錢﹐以童便調服卽醒。﹝產後用蘇合香﹐恐芳香太過﹐走散眞气﹐以童便調服﹐具見妙用﹞

柏子仁散

治產後元气虛弱﹐瘀血停滯﹐妄言亂語﹐乍見鬼神。

柏子仁遠志生地黃﹝焙﹞人參當歸桑寄生﹝桑寄生治產後餘疾﹐益血脈﹞防風琥珀﹝另研﹞甘艸﹝炙﹐各等分﹞上爲粗末﹐先用白羊心一个切片﹐以水三盞煮取淸汁七分﹐入藥末五錢﹐煎至六分服。

妙香散

治產後心神顚倒﹐語言錯亂﹐如見鬼神。

幹山藥白茯苓茯神﹝去木﹞黃遠志﹝去心﹐各一兩﹞人參桔梗甘艸﹝各五錢﹞辰砂﹝三錢﹞麝香﹝一錢﹞木香﹝二錢五分﹞上爲末﹐每服二錢﹐溫酒調服。

一方用生漧地黃當歸二味﹐煎湯調服﹐立效。

烏金散

治產後三五日或半月間﹐忽妄言亂語﹐目見鬼神等證。

當歸川芎赤芍藥熟地黃白術遠志肉茯神﹝去木﹞羌活酸棗仁辰砂﹝另研入﹞防風香附子﹝各二錢﹞半夏﹝三錢﹞白芷陳皮﹝各一錢五分﹞人參牛膝麥門冬天麻全蠍﹝各一錢﹞甘艸﹝九分﹞上銼作二服﹐姜三片﹐蔥三枝﹐入金銀同煎服。﹝經曰﹕心者君主之官﹐神明出焉。故神非心有﹐而天與之有也。天與之者﹐淸淨光明之气也﹐是故心室淸淨﹐則志意治而神明居之﹐少有邪乘﹐則神無所歸﹐志無所定﹐而有妄言妄見之病矣﹐故心室不可一日不淸﹐而神明不可一日不居也。夫生神者气﹐養心者血﹐故气血盛則神明旺而思慮精﹐气血虛則神明衰而思慮少。如產後三五半月之間﹐其气血誠虛矣﹐若或卒有所驚﹐則神出捨空﹐邪襲其室﹐遂使神無所歸﹐心無所主﹐而妄亂生矣。所謂邪者風痰也﹐敗血也﹐本方以羌活﹑芷﹑蠍﹑天麻﹑半夏以去風痰﹐四君四物以培气血﹐血有所瘀﹐則以牛膝﹑赤芍行之﹐气有所滯﹐則以香附﹑陳皮理之﹐神不歸則招之以茯神﹑棗仁﹐志不定則寧之以辰砂﹑遠志﹐而麥冬者爲淸心要藥﹐金銀者爲安鎭靈丹﹐引之以蔥則上通天气﹐加之以姜則內通神明。制方者﹐其神全者與。曰烏金﹐貴之辭。血脫益气﹐故不用血藥﹐尢妙在成膏﹞

四物補心湯

治產後言語恍惚﹐顚倒錯亂。

當歸﹝五錢﹞川芎白芍藥生地黃白術半夏桔梗茯神﹝各四錢﹞陳皮﹝三錢﹞甘艸﹝一錢﹞上銼爲散﹐分作六服﹐每用姜三片﹐水煎﹐空心服。有熱﹐加酒炒黃連二錢﹐無熱不用。

寧神膏

治失血過多﹐心神昏悶﹐言語失常﹐不得睡臥。

辰砂乳香酸棗仁﹝炒﹞人參茯苓﹝各一兩﹞琥珀﹝七錢半﹞上爲末﹐每服一錢﹐燈心棗子煎湯﹐調服﹐或蜜丸彈子大﹐薄荷煎湯化下一丸。

琥珀地黃丸

治心血虛而言語譫妄。

琥珀﹝另研﹞玄胡索﹝糯米炒赤﹐去米﹞當歸﹝各一兩﹞蒲黃﹝炒﹐四兩﹞生地黃生薑﹝各二斤﹞上地黃生薑各另搗汁畱渣﹐以生薑汁炒地黃渣﹐地黃汁炒生薑渣﹐各幹﹐與前四味俱爲末﹐煉蜜丸如彈子大﹐每服一丸。當歸煎湯下。

﹝卷之十二產後門中﹞癲狂

大全

云﹕療產後因驚敗血衝心﹐昏悶發狂﹐如有鬼祟﹐宜用《局方》大聖澤蘭散﹐加好辰砂研令極細﹐每服加一字許﹐煎酸棗仁湯調下﹐一服可安。

薛氏

曰﹕前證乃血虛神不守舍﹐非補養元气不可﹐仍參後各門互用。

一產婦患前證﹐或用大澤蘭湯而愈﹐後又怔忡妄言﹐其痰甚多。用茯苓散補其心虛﹐頓愈﹐又用八珍散加遠志﹑茯神﹐養其气血而瘥。

一產婦亦患此證﹐用化痰安神等藥﹐病益甚﹐神思消鑠。余以爲心脾血气不足﹐用大劑參術芎歸茯神酸棗仁四斤余而安﹐乃以歸脾湯五十餘劑而愈。

大聖澤蘭散

治婦人血海虛冷﹐久無子息及產後敗血衝心﹐中風口噤﹐子死腹中﹐劈開口灌藥﹐須臾生下﹐便得無恙。治墮胎﹐腹中攻刺疼痛﹐橫生逆產﹐胎衣不下﹐血暈血癖﹐血滯血崩﹐血入四肢﹐一應血髒有患及諸證風气﹐或傷寒吐逆咳嗽﹐寒熱往來﹐徧身生瘡﹐頭痛惡心﹐經脈不調﹐赤白帶下﹐乳生惡气﹐胎髒虛冷﹐數曾墮胎﹐崩中不定﹐因此成痰﹐室女經脈不通﹐並宜服之﹐常服暖子宮﹐和血气﹐悅顏色﹐退風冷﹐消除萬病﹐兼療丈夫五勞七傷﹐虛損等病。

澤蘭葉石膏﹝研﹐各二兩﹞生地黃﹝一兩半﹞當歸川芎芍藥蕪荑甘艸﹝炙﹐各一兩七錢半﹞肉桂﹝一兩二錢半﹞濃朴﹝薑汁炒﹞白茯苓防風細辛吳茱萸﹝湯洗七次﹞捲柏柏子仁﹝微炒﹞桔梗﹝各一兩﹞黃人參白術丹參五味子川椒﹝去目並閉口者﹐微炒﹞川烏頭﹝炮﹐去皮臍﹞漧薑﹝炮﹞本﹝去苗﹞白芷﹝各七錢半﹞白薇阿膠﹝碎炒燥﹐各半兩﹞上爲細末﹐每服二錢﹐空心臨臥熱酒調下﹐若急疾不拘時﹐日三服。

抱膽丸

治產後過驚發狂﹐或遇經行發狂。

水銀﹝二兩﹞黑鉛﹝一兩五錢﹞朱砂﹝一兩﹐細研﹞乳香﹝一兩﹐細研﹞上將黑鉛入銚內﹐火熔開﹐下水銀攪結成砂子﹐下朱砂乳香﹐乘熱用柳木槌研勻﹐丸如雞頭實大﹐每服一丸﹐空心薄荷湯下﹐得睡勿驚覺﹐覺來卽安。﹝人之神以心爲宅﹐水銀之液以朱砂爲宅﹐朱之色通乎心﹐水銀之液通乎神﹐神以妙應無方﹐銀以圓通不滯﹐二者皆萬劫不衰﹐故以類從焉。然心火之下﹐陰精承之則安﹐水銀之流﹐眞鉛制之則定﹐所以者﹐皆以眞水制眞火也。本方以乳香通心气﹐朱砂養心血﹐鉛汞交心腎於頃刻﹐而引神歸舍也﹐神歸則睡安矣﹞妙香散亦善。

辰砂遠志丸

治產後中風驚狂﹐起臥不安﹐或痰涎上湧。

石菖蒲遠志﹝去心﹞人參茯苓﹝去木﹞辰砂﹝各三錢﹞川芎山藥鐵粉細辛麥門冬﹝去心﹞天麻半夏﹝湯泡﹞南星白附子﹝各一兩﹞上爲末﹐薑汁煮﹐糊丸如綠豆大﹐別以朱砂爲衣﹐每服三十丸﹐臨臥姜湯下。

加味八珍湯

產後癲狂﹐乃血虛神不守舍﹐非補養元气不可﹐用此﹐或茯苓散﹑歸脾湯。﹝下二方﹐見後驚悸門﹞人參白術茯苓甘艸﹝炙﹞當歸川芎芍藥熟地遠志茯神﹝各二錢﹞上銼﹐加姜棗水煎服。

乍見鬼神﹝與前癲狂譫語門參看﹞

大全

云﹕心主身之血脈﹐因產傷以耗血脈﹐致心气虛﹐其敗血停積﹐上干於心﹐心不受觸﹐遂致心中煩躁﹐臥起不安﹐乍見鬼神﹐言語顚錯﹐醫人不識﹐呼爲風邪﹐如此爲治﹐必不得愈﹐但服調經散﹐每服加龍腦一撚﹐得睡卽安。﹝妙在加龍腦一撚﹞

薛氏

曰﹕前證若敗血停滯﹐用調經散﹔若血虛發熱﹐用八珍加炮姜﹔若心血虛損﹐用柏子仁散。大抵此證皆心脾血少所致﹐但調補胃气﹐則痰淸而神自安矣﹝前論止言瘀血而不言痰﹐此言痰而又不治痰﹐但調胃气﹐設果有痰﹐亦須觀人勇怯爲之﹞。若果系鬼祟所附﹐卽灸鬼穴可愈﹐其或不起﹐多因豁痰降火﹐攻伐之過也。

一產婦患前證﹐或用調經散﹐愈而復作﹐仍服前藥﹐益甚﹐痰涎上湧﹐朝寒暮熱。余朝用八珍散﹐夕用加味歸脾湯﹐各五十餘劑而愈。

云岐治產後發熱﹐狂言奔走﹐脈虛大者﹐四物湯加柴胡﹝脈虛者豈可加柴胡﹐但從癥則可﹞﹐如不愈﹐加甘艸柴胡生地黃等分煎服亦可。

調經散

方見前妄言譫語。

琥珀散

治產後瘀血攻心﹐迷悶﹐妄言見鬼。

人參茯神生地黃阿膠﹝各七錢半﹞朱砂﹝五錢﹐另研﹞甘艸琥珀鐵粉﹝另研﹞麝香﹝另研﹐各一錢﹞上爲細末﹐每服一錢﹐用金銀煎湯調下。

茯神散

治產後血邪﹐心神恍惚﹐言語失度﹐睡臥不安。

茯神﹝去木﹐一兩﹞人參黃赤芍牛膝琥珀﹝研﹞龍齒﹝研﹐各七錢半﹞生地黃﹝一兩半﹞桂心﹝半兩﹞上爲末﹐每服三錢﹐水煎服。

一方

治產後血暈﹐心迷狂亂﹐恍惚如見鬼。﹝凡逐瘀之藥必香熱﹐此方不芳香﹐不燥熱﹐爲淸涼降火逐瘀聖藥﹐蓋與時宜者也﹐气虛者忌用﹞生益母艸﹝三合﹐根亦可﹞生地黃汁﹝二合﹞童便﹝一合﹞雞子淸﹝三枚﹞上同煎三四沸﹐後入雞子淸攪勻﹐作一服。

﹝卷之十二產後門中﹞驚悸

大全

云﹕產後髒虛﹐心神驚悸者﹐由體虛心气不足﹐心之經爲風邪所乘也﹐或恐懼憂迫﹐令心气受於風邪﹐邪搏於心﹐則驚不自安﹐若驚不已﹐則悸動不定﹐其狀目睛不轉而不能動﹐診其脈動而弱者﹐驚悸也﹐動則爲驚﹐弱則爲悸矣。

薛氏

曰﹕按人之所主者心﹐心之所主者血﹐心血一虛﹐神气不守﹐此驚悸所由作也﹐當補气血爲主。

一產婦患前證﹐二度服琥珀地黃丸《局方》妙香散﹐隨效﹐再患服之﹐其證益甚﹐而脈浮大﹐按之如無﹐發熱惡寒﹐此血气俱虛﹐用十全大補加味歸脾二湯各百餘劑而愈﹐後遇驚恐勞怒復作﹐仍服前藥而安。

加味四物湯

治產後血少﹐怔忡無時。

當歸川芎白芍﹝炒﹞熟地﹝酒洗﹞茯神﹝去木﹐各一錢﹞遠志﹝去心﹞棗仁﹝炒﹐各七分﹞上咀﹐水煎﹐食遠服。

白茯苓散

治產後心神驚悸﹐言語失常。

白茯苓人參熟地黃﹝各一兩半﹞黃當歸白芍藥遠志﹝去心﹞麥門冬﹝去心﹞桂心甘艸﹝炙﹐各一兩﹞石菖蒲桑寄生﹝各七錢半﹞上咀﹐每服八錢﹐水一大盞半﹐生薑五片﹐棗三枚﹐竹葉三七片﹐煎至一大盞﹐去滓﹐溫服無時。

熟漧地黃散

治產後心神驚悸﹐神思不安。

熟漧地黃﹝二兩﹞黃白薇龍齒﹝另研﹐各一兩﹞茯神﹝去木﹞人參羌活遠志肉﹝各七錢﹞桂心防風甘艸﹝炙﹐各半兩﹞上咀﹐每服五錢﹐水一大盞半﹐生薑五片﹐棗三枚﹐煎至一大盞﹐去滓﹐溫服不拘時。

﹝以气血藥爲主﹐似矣﹐而以羌活爲佐者﹐豈果有風邪乘之耶﹞一方無黃﹐有荊芥。

產乳七寶散

初產後服之﹐調和血气﹐補虛﹐安心神﹐鎭驚悸。

當歸川芎人參白茯苓桂心羚羊角﹝燒存性﹞朱砂﹝水飛﹐各二錢﹞漧薑﹝一錢﹞上爲細末﹐每服一錢﹐用羌活豆淋酒調下﹐不飲酒者﹐用淸米飲調下﹝凡產後方﹐古人喜用熱藥﹐今人仍古方者亦十之九。此方以芎歸姜桂爲主﹐似太熱矣﹐爲之溫血行血則可﹐若謂其能調和血气﹐安神鎭驚﹐則未可也﹐臨癥者悉再詳之﹞。如覺心煩熱悶﹐以麥門冬去心煎湯調下﹔若心下煩悶而痛﹐用童便調下﹔若覺心胸煩熱﹐卽減姜桂﹐心寒卻加之﹔腹痛﹐加當歸﹔心悶﹐加羚羊角﹔心虛气怯﹐加桂心﹔不思飲食﹐或惡心﹐加人參﹔虛煩﹐加茯苓。以意斟酌﹐日二夜一﹐服之。

人參散

治產後臟腑虛﹐心怔驚悸﹐言語錯亂。

人參麥冬﹝去心﹐各八錢﹞茯神遠志﹝去心﹞獨活防風生地黃甘艸﹝炙﹞天竺黃﹝另研﹞龍齒﹝另研﹞朱砂﹝水飛﹐各四錢﹞牛黃﹝另研﹞白薇﹝各一錢﹞龍腦﹝另研﹞麝香﹝另研﹐各一錢﹞上爲細末﹐每服二錢﹐薄荷酒調下﹐不拘時。﹝此方淸涼﹐气血並補﹐而治痰不用燥劑﹐淸心不入苦寒﹐可補辛熱之未備﹐而獨活防風又治風﹐升舉之法﹐須察之﹞

琥珀散

治血虛﹐驚悸少寐﹐及產後敗血停畱﹐少腹作痛。

辰砂﹝另研﹞沒藥琥珀﹝並研細﹞當歸﹝等分﹞上爲細末﹐每服二錢﹐空心日午臨臥白湯調下。

茯苓散

治產後狂語﹐志意不定﹐精神昏亂﹐心气虛﹐風邪所致。

茯苓﹝一方用茯神﹞生地黃﹝各三兩﹞遠志白薇龍齒﹝各二兩五錢﹞人參防風獨活﹝各二兩﹞上爲末﹐以銀一斤﹝妙在用銀一斤﹞﹐水一斗五升﹐煮取七升﹐下諸藥煮取三升﹐溫分三服﹐忌菘菜﹑豬肉﹑生冷。一方加荊芥二兩﹐甘艸一兩二錢半。

一方

治產後多虛羸弱﹐若大汗利﹐皆至於死﹐此重虛故也﹐若中風語謬﹐昏悶不知人者﹐宜服此。

人參茯苓羌活遠志大棗﹝各二兩﹞竹瀝﹝一升﹞上用水六升煮取二升﹐下竹瀝﹐更煎二升半﹐分三服。﹝旣不宜大汗﹐何以用羌活二兩﹐所未信也。下竹瀝一升﹐妙甚﹞

歸脾湯

治產後血气大虛﹐心神驚悸﹐怔忡不寐﹐或心脾傷痛﹐嗜臥少食﹐或憂思傷脾﹐血虛發熱。

人參黃﹝蜜炒﹞白術﹝土炒﹞白茯苓龍眼肉當歸遠志﹝去心﹞酸棗仁﹝炒﹐各一錢﹞木香甘艸﹝各五分﹞上加姜棗﹐煎服。加柴胡﹑牡丹皮﹐名加味歸脾湯。

遠志丸

治產後髒虛不足﹐心神驚悸﹐志意不安﹐腹中急痛﹐或時怕怖﹐夜臥不寧。

遠志﹝去心﹞麥門冬﹝去心﹞黃當歸﹝炒﹞人參白術獨活﹝去蘆﹞白茯苓桂心柏子仁山茱萸石菖蒲熟地黃鐘乳粉阿膠﹝碎炒﹐各一兩﹞上爲細末﹐煉蜜和﹐搗五七百下﹐丸如桐子大﹐每服三十丸﹐溫酒送下﹐不拘時﹐日進三服。

白茯苓丸

治產後心虛驚悸﹐神志不安。

白茯苓熟地黃﹝各一兩﹞人參桂心遠志﹝去心﹞石菖蒲柏子仁琥珀﹝另研﹐各半兩﹞上爲細末﹐煉蜜和﹐搗二三百下﹐丸如桐子大﹐每服三十丸﹐不拘時﹐粥飲送下。﹝此溫補法﹐於虛寒者宜之﹐然心虛則熱收於內﹐用熱藥又當斟酌﹞

﹝卷之十二產後門中﹞恍惚

大全

云﹕產後中風恍惚者﹐由心主血﹐血气通於榮衛臟腑﹐徧行經絡﹐產則血气俱傷﹐五臟皆虛﹐榮衛不足﹐卽爲風邪所乘﹐則令心神恍惚不定也。﹝自不語至恍惚等癥﹐有謂气血虛﹐有謂敗血入心﹐有謂風邪所乘﹐一皆名爲心風。然此風從何來﹐當從何治﹐前人亦未之悉﹐但言治痰治風﹐而丹溪立齋則以大補气血爲主﹐各有所見﹐在臨癥酌用可也﹞

薛氏

曰﹕前證當大補血气爲主﹐而佐以後方爲善﹐蓋風爲虛極之假象也﹐固其本源﹐諸病自退﹐若專治風﹐則速其危矣。

一產婦患前證﹐盜汗自汗﹐發熱晡熱﹐面色黃白﹐四肢畏冷﹐此气血俱虛﹝以虛中之火﹐故用如是耳﹞﹐用八珍湯不應﹐更用十全大補加味歸脾二湯始應。後因勞怒﹐發厥昏憒﹐左目牽緊﹐兩唇抽動﹐小便自遺﹐余謂肝火熾盛﹐用十全大補加鉤藤山梔而安﹐再用十全大補湯﹑辰砂遠志丸而愈。

千金方

治產後暴苦心悸不定﹐言語錯亂恍惚﹐皆因心虛所致。

茯苓﹝三兩﹞芍藥﹝二兩﹞當歸桂心﹝蓋古方恆以桂爲補﹐今之治者又畏其太熱﹐反以傷血﹐遵古法今﹐所當因病制宜也﹞甘艸﹝各一兩﹞麥冬﹝去心﹐一升﹞生薑﹝一兩半﹞大棗﹝三十枚﹞上爲散﹐用水三升煎取一升﹐去滓﹐分作二服。

經效方

療產後心虛忪悸﹐志意不定﹐煩躁恍惚。﹝此涼心之劑﹐心熱者宜之﹞茯神當歸芍藥人參麥門冬﹝去心﹞酸棗仁﹝炒﹞黃芩甘艸白鮮皮﹝各二兩﹞大棗﹝七枚﹞上爲粗末﹐水二升煮取七合﹐去滓﹐溫服。

琥珀散

治產後中風﹐恍惚語澀﹐心神煩悶﹐四肢不隨。

琥珀﹝另研﹞茯神﹝去木﹐各一兩﹞遠志﹝去心﹞石菖蒲人參黃麥門冬﹝去心﹞川芎赤芍防風獨活桑寄生羚羊角屑﹝各半兩﹞甘艸﹝炙﹐二錢半﹞上咀﹐每服五錢﹐水煎溫服﹐不拘時。﹝眞產後中風者宜之﹐若曰虛風所爲﹐則不宜用風藥﹞

遠志散

治產後中風﹐心神恍惚﹐言語錯亂﹐煩悶﹐睡臥不安。﹝此與前方不甚遠﹐而且加桂心﹐故非眞中風者不敢用。丹溪有云﹕北方之人﹐眞中風者恆有之﹐南方之人﹐皆是痰生熱﹐熱生風﹐且如恍惚錯亂﹐煩悶不安﹐皆熱也﹐何敢用焉﹞遠志﹝去心﹞防風﹝去蘆﹐各一兩﹞當歸茯神﹝去木﹞棗仁﹝炒﹞麥冬﹝去心﹞桑寄生羚羊角屑獨活﹝去蘆﹞桂心﹝各七錢半﹞甘艸﹝炙﹐半兩﹞上咀﹐每服五錢﹐水煎服。

天麻丸

治產後中風﹐恍惚語澀﹐四肢不隨。

天麻防風﹝去蘆﹞羌活﹝去蘆﹞朱砂﹝水飛﹐各一兩﹞僵蠶﹝炒﹐七錢半﹞幹蠍﹝炒﹞五靈脂﹝炒﹞白附子﹝炮﹐各半兩﹞雄雀糞﹝炒﹞牛黃﹝另研﹐各二錢半﹞上爲細末﹐糯米飯爲丸如桐子大﹐每服二三十丸﹐薄荷酒送下﹐日進二服。

辰砂遠志丸

治產後中風﹐消風化痰﹐安神鎭心。

辰砂遠志肉﹝甘艸煮﹞石菖蒲人參茯神﹝去木﹐各五分﹞川芎山藥麥門冬﹝去心﹞細辛天麻半夏南星白附子鐵粉﹝各一兩﹞上爲末﹐薑汁煮﹐糊丸如綠豆大﹐別以朱砂爲衣﹐每服三十丸﹐夜臥時生薑湯下。

卷之十三產後門下

﹝卷之十三產後門下﹞虛煩

大全

云﹕余血奔心﹐蓋是分娩了不便﹐與童子小便﹝凡產後血虛﹐气無所附﹐則逆而爲火﹐火上逆而瘀血迫之﹐則心煩矣。童便﹐濁陰也﹐其味苦鹹寒﹐其性就下﹐降火消瘀﹐故宜服之﹐所謂濁陰出下竅也﹞﹐並心下﹐及臥太速﹐兼食不相宜之物所致﹐但能根據方療之﹐無不痊可。

薛氏

曰﹕四物湯加茯神遠志﹐治產後虛煩﹐十全大補湯尢效﹐論見發熱條。

陳氏

曰﹕尋常治諸虛煩熱者﹐以竹葉石膏湯﹑溫膽湯﹐殊不知產後與尋常不同﹐如石膏等藥不宜輕用﹐用之必死。

金黃散

治產後惡血衝心﹐時發煩躁。

玄胡索蒲黃﹝各半兩﹞桂心﹝二錢半﹞上爲細末﹐烏梅煎湯﹐調下二錢。﹝蒲黃生用性涼逐瘀﹐桂心去皮性熱行血﹐烏梅酸收滌污﹐用此方不可忘此法﹐前方以熱行血﹐此方以涼行血﹐集方者涇渭自分﹐用方者毋得朱紫不辧﹞

荷葉散

療產後七日內宿血不散﹐時時衝心迷悶。

荷葉﹝一兩七錢半﹞玄胡索﹝二兩﹞地黃汁﹝二合﹞上用水二升煮二味取六合﹐下玄胡索﹐分三服﹐空心服﹐忌肉食一日。

川芎散

療產後余血不盡﹐奔上衝心﹐煩悶腹痛。﹝此方行气行血﹐不熱不寒﹐較前方是一天霽色﹐令人心曠神怡﹞川芎生漧地黃白芍枳殼﹝各等分﹞上爲末﹐酒調方寸匕﹐日二服。

集驗方

產後血气煩悶。﹝此方淸新簡切﹞生地黃汁淸酒﹝各一升﹞上二味相和﹐煎一沸﹐分爲兩服。﹝以上四方﹐看一方有一方妙用﹐細玩之﹐眞如山陰道上行﹐令人不忍捨去﹞

經效方

療產後气虛﹐冷搏於血﹐血气結滯﹐上衝心腹﹐脹滿。﹝讀治癥語﹐便知用藥宜溫﹐所謂寒者熱之﹐畱者行之也﹞當歸川芎桂心吳茱萸陳皮生薑﹝各一兩﹞白芍﹝二兩﹞上咀﹐以水三升煮取一升﹐去滓﹐空心服。

沒藥丸

治產後心胸煩躁﹐惡血不快。﹝以煩躁二字﹐似不宜用熱藥﹐問到惡血不快﹐便是瘀血衝心﹐而如此溫行破血之藥必不可少者也﹐又烏論其煩而不用熱藥哉﹞沒藥蠻姜玄胡索當歸漧漆﹝炒﹞桂心牛膝牡丹皮漧薑﹝各等分﹞上爲細末﹐醋煮麵糊﹐丸如桐子大﹐煎曲湯下十丸至十五丸。

治血气煩悶雜方

生藕汁飲二升﹐效﹐竹瀝亦得。﹝連讀數方﹐各呈妙相﹐如化工天巧﹐有難描畫﹞

一方

陳白梅槌碎﹐煎湯飲。﹝此數方又有淡妝濃抹之致﹞

一方

蒲黃隔紙炒﹐每服一錢﹐東流水煎湯下。用失笑散亦佳。

一方

療產後余血攻心﹐或下血不止﹐心悶面靑﹐冷气欲絕﹐用羊血一盞頓服﹐若不定﹐更服立效。﹝藕汁﹑竹瀝𨿽俱治煩﹐然淸火則同﹐而破血消痰則異﹐宜別之。如陳白梅﹑蒲黃﹑失笑散﹐人皆能之﹐而羊血之用誠有奪天之力﹐造方者集方者均種徳無涯矣﹞以上治余血奔心之劑。

人參當歸湯

治產後去血過多﹐血虛則陰虛﹐陰虛生內熱﹐以致心煩短气﹐自汗頭痛。

人參當歸熟地黃門冬﹝去心﹞肉桂﹝各二錢﹞白芍藥﹝炒﹐二錢半﹞上用水二盅﹐粳米一合﹐竹葉十片﹐煎至一盅﹐食遠服。﹝此方以四物去川芎﹐惡其散气也﹐用肉桂助其止汗也﹐但與眾藥等分﹐亦須斟酌﹐而以粳米竹葉加之﹐治心煩短气之良法矣﹐血熱加生地尢佳﹐如肉桂所當去也﹞血熱甚者﹐加生地黃二錢。

竹葉湯

治產後短气欲絕﹐心口煩悶。

竹葉﹝切細﹞麥門冬﹝去心﹞小麥﹝各一升﹞甘艸﹝一兩﹞生薑﹝二兩﹞大棗﹝十二枚﹞上切﹐以水一斗煮竹葉﹑小麥至八升﹐去渣﹐納余藥煮取三升﹐去渣﹐溫服﹝此方以小麥補心﹐麥門竹葉除煩﹐甘艸大棗益气﹐安其子並培其母﹐亦良法也﹐生薑佐之﹐更有贊襄之力﹐而曰虛悸加參﹐多多益善﹐糯米用之﹐爲少力之助﹐又養陰也﹞。虛悸﹐加人參二兩﹔少气力﹐加糯米五合。

甘竹茄湯

治產後內虛﹐煩熱短气。

甘竹茹﹝一升﹞人參麥門冬﹝去心﹞茯苓甘艸﹝各一兩﹞黃芩﹝三兩﹞上咀﹐以水六升煮取二升﹐去渣﹐分三服﹐日三。﹝此治虛煩短气神方﹐𨿽品味數少﹐而藥力精專﹐可法可法。如黃芩又可去取者也﹞

薤白湯

治產後胸中煩熱逆气﹐﹝此治胸痺法之變也﹐原方出自仲景﹐薤白﹑半夏所以治逆气﹐栝蔞根﹑麥門所以治煩熱﹐人參﹑甘艸補虛﹐知母石膏之加﹐非熱甚不用﹐蓋爲血虛所忌故也﹞薤白半夏人參甘艸﹝各一兩﹞栝蔞根﹝二兩﹞麥門冬﹝半斤﹞熱甚﹐加知母﹑石膏。

上咀﹐以水一斗三升煮取四升﹐去滓﹐分五服﹐日三夜二。

芍藥梔豉湯

治產後虛煩不得眠。

白芍當歸梔子﹝各五錢﹞香豉﹝半合﹞上用水二盅半先煮前三味﹐得二盅﹐納香豉煮取一盅半﹐去滓﹐分二服﹐溫服。﹝此𨿽云岐法﹐不若仲景酸棗湯穩當。仲景治傷寒虛煩不眠﹐有梔子豉湯﹐而此加白芍﹑當歸者﹐乃云岐變傷寒法﹐以治產後也。人常謂傷寒方可通於雜癥﹐有是哉﹞以上治血气虛煩之劑。

仲景二物黃芩湯

婦人在艸蓐﹐自發露得風﹐四肢苦煩熱﹐頭痛者﹐與小柴胡湯﹐頭不痛﹐但煩者﹐此湯主之﹝要在風字上看﹐以頭痛不痛爲法﹞。

黃芩﹝一兩﹞苦參﹝二兩﹞﹝此大苦寒之劑﹐與產後非宜﹐意者熱病成煩歟﹐要以但煩二字上體貼﹞漧地黃﹝四兩﹞上三味﹐以水八升煮取二升﹐溫服一升﹐多吐下虫。

竹皮大丸

治婦人產後中虛﹐煩亂嘔逆﹐安中益气。

生竹茹石膏﹝各二分﹞桂枝白薇﹝各一分﹞甘艸上五味爲末﹐棗肉和﹐丸如彈子大﹐以飲服一丸﹐日三夜二服﹝中虛癥不可用石膏﹐煩亂不可用桂枝﹐而此方以甘艸七分發眾藥六分﹐又以棗而爲丸﹐仍以一丸飲下﹐可想見其立方之微﹐用藥之難﹐審虛實之不易也﹐仍飲服者﹐尢慮夫虛虛之禍耳﹐用是方者亦當深省﹞。有熱倍白薇﹐煩喘加柏實一分。

以上治中風煩熱之劑。

經驗方

治產後煩躁﹐此重可去怯之義。

禹餘糧一枚﹐狀如酸餡者﹐入地埋一半﹐四面緊築﹐用炭一秤﹐發頂火一斤﹐去火三分耗二爲度﹐用濕土罨一宿﹐方取出﹐打去外面一層﹐只用裏內細研﹐水淘澄五七度﹐將紙襯幹﹐再研數千徧﹐用甘艸湯調二錢匕﹐只一服﹐立效。

﹝卷之十三產後門下﹞發渴

熊氏

曰﹕產後心煩發渴﹐宜淸心蓮子飲。

薛氏

曰﹕前證若出血過多﹐虛火上炎﹐用童子小便﹐或四物白術﹑麥門﹑丹皮。若胃气虛而有熱﹐用竹葉歸湯。若血虛發熱﹐用八珍加麥門﹑五味。若血脫發熱煩躁﹐用當歸補血湯。若胃气虛弱﹐用補中益气湯﹐或七味白術散。﹝若謂去血過多﹐而用童便以治虛火是矣﹐而以四物治虛﹐則川芎之物能不升散乎。以胃气虛而渴﹐用白術宜矣﹐而以血虛用白術﹐亦難信也。必血虛胃气弱者﹐乃可審證用藥﹐幸毋執一﹞一產婦患前證﹐朝寒暮熱﹐肚腹作痛﹐以手按之不痛。余以爲血气俱虛﹐用八珍之類治之﹐彼反行逐血﹐更加發熱煩躁﹐余用當歸補血湯﹐熱躁漸止﹐用八珍麥門﹑五味﹐气血漸復。

李氏

曰﹕產後煩渴气虛者﹐生脈散﹔血虛者﹐四物湯加天花粉﹑麥門冬﹔气血俱虛作渴﹐頭眩腳弱﹐飲食無味者﹐用人參二錢﹐麥門冬一錢半﹐熟地黃七分﹐天花粉三錢﹐甘艸五分﹐糯米姜棗煎服。﹝此方分兩有法﹐讀者不可輕放過﹞

千金竹葉湯

療產後虛渴﹐少气力。

竹葉﹝三升﹞人參茯苓甘艸﹝各一兩﹞小麥﹝五合﹞麥門冬﹝五兩﹞半夏生薑﹝各三兩﹞大棗﹝十五枚﹞上咀﹐以水九升先煮竹葉﹑小麥﹑姜﹑棗﹐取七升﹐去滓﹐入余藥再煎取二升﹐每服五合﹐日三夜一。﹝眞人以天地之心爲心﹐故爲方亦以雲行雨施之道爲教。此方以治渴補虛之藥十分爲君﹐而又以淡滲燥血生渴之藥十之一分爲使佐﹐此何爲也。蓋以茯苓能降天之陰气﹐半夏發地之陽气﹐脾者土也﹐天气通於地﹐地承天气而施生﹐故佐姜棗發脾气﹐以通壅滯而生津。經曰﹕气和而生﹐津液相成﹐神乃自生。此大意也﹐眞人素有一體同仁之教﹐豈不知半夏茯苓之過﹐而反用之歟。後之學人﹐效之去之﹐各存乎其人焉﹞

竹葉歸湯

治胃气虛熱﹐口漧作渴﹐惡冷凍飲料食者。

竹葉﹝一錢半﹞黃﹝二錢﹞人參白術當歸﹝各一錢﹞麥門冬﹝去心﹐七分﹞甘艸﹝炙﹐五分﹞上銼﹐水煎服。

熟地黃湯

治產後虛渴不止﹐少气﹐腳弱﹐眼眩﹐飲食無味。

熟地黃﹝酒洗﹐一錢半﹞人參麥門冬﹝去心﹐各二錢﹞栝蔞根﹝四錢﹞甘艸﹝炙﹐五分﹞上咀﹐作一服﹐加糯米一撮﹐生薑三片﹐棗二枚﹐水煎服。﹝少用地黃﹐多用人參﹐便是妙法。糯米養陰﹞

七味白術散

治中風虛弱﹐津液短少﹐口漧作渴﹐或因吐瀉所致。

人參白術﹝炒﹞白茯苓甘艸﹝炙﹞藿香木香漧葛﹝各一錢﹞上銼一服﹐水煎服。﹝白術治中气虛弱﹐以致津液短少者宜之﹐蓋爲胃气不能致津液於脾也﹐漧葛﹑木香﹑藿香皆發脾气﹐而木香於小兒更宜﹐於產後須量用﹞

淸心蓮子飲

治產後心煩發渴。

麥門冬﹝去心﹞黃芩地骨皮車前子甘艸﹝炙﹐各一錢半﹞人參黃﹝蜜炙﹞白茯苓石蓮肉﹝各七分半﹞一方加遠志﹑石菖蒲﹝各一錢。﹞﹝方名淸心﹐理宜保肺以生水﹐導赤以瀉火也。考諸藥性﹐能知其理﹐用遠志﹑石菖蒲以治煩﹐恐有未當處﹞上另用麥門冬二十粒﹐水二盅煎一盞﹐水中沈冷﹐空心溫服。發熱﹐加柴胡薄荷。

產寶方

療產後大渴不止。﹝大渴妙藥﹐亦有補土生金之理﹞蘆根﹝切﹐一升﹞麥門冬﹝生﹐四兩﹞栝蔞根人參茯苓甘艸﹝各三兩﹞大棗﹝二十枚﹞上以水九升煮取三升﹐分三服﹐頓服﹐四劑卽瘥﹐忌菘菜。

栝蔞根湯

療產後血渴。

栝蔞根﹝四兩﹞麥門冬﹝去心﹞人參﹝各三兩﹞生漧地黃甘艸﹝各二兩﹞土瓜根﹝五兩﹞大棗﹝二十枚﹞上咀﹐以水八升煮取二升半﹐分三服。﹝血渴者﹐血虛而渴也﹐故加生地。此二方不惟產後宜服﹐與消渴證亦相宜﹞

黃芩散

治產後血渴﹐飲水不止。

黃芩麥門冬﹝各等分﹞上咀﹐每服三錢﹐水一盞煎八分﹐溫服無時。

當歸補血湯

治產後血脫﹐煩躁引飲﹐晝夜不息﹐脈洪大而虛﹐重按全無者。﹝原東垣治脫血方也﹐移之以治產後煩渴﹐非有見者不能﹞當歸﹝二錢﹞黃﹝炙﹐一兩﹞上銼作一服﹐水煎服。

一方

療血渴及產後渴。﹝以下三方﹐一淸心﹐一涼血﹐一生血﹐如一山一水﹐一琴一鶴﹐各得其趣﹞用蓮子心取爲細末﹐米飲調下二錢﹐效。

一方

治產後出血太多﹐虛煩發渴。

用眞正蒲黃末二錢﹐白湯調下﹐如渴燥甚﹐井華水下。

一方

治產後中風煩渴。

用紅花子五合﹐微炒研碎﹐以水煎濃﹐徐徐呷之。

桃花散

治產後不煩而渴。

新鍛石﹝一兩﹞黃丹﹝五錢﹞上爲細末﹐渴時用井水調下一錢。﹝丹出於鉛﹐內含眞水﹐且以鎭墜浮火﹐故能止渴﹐而鍛石最爲燥烈之物﹐何以用之﹐而況以產後乎。曰不煩而渴時﹐用井水調下一錢﹐須當窮其故也﹞

﹝卷之十三產後門下﹞自汗

大全

云﹕產後虛汗不止者﹐由陰气虛﹐而陽气加之﹐裏虛表實﹐陽气獨發於外﹐故汗出也。血爲陰﹐產則傷血﹐是爲陰气虛也﹐气爲陽﹐其气實者﹐陽加於陰﹐故令汗出﹐而陰气虛弱不復者﹐則汗出不止也。凡產後血气皆虛﹐故多汗﹐因之遇風則變成痙﹐縱不成痙﹐亦虛乏短气﹐身體柴瘦﹐唇口漧燥﹐久則經水斷絕﹐由津液竭故也。﹝夫汗者﹐陽之气﹐陰气不復﹐則陽無所歸以入於陰﹐故虛陽上浮於外而爲汗耳。世常謂汗多成痙﹐而失言因而遇風變痙之理﹐又不成痙而短气柴瘦者﹐此變熱也﹐省之省之﹞

薛氏

曰﹕按前證屬血气俱虛﹐急用十全大補湯﹐如不應﹐用參附附等湯﹐若汗多亡陽發痙﹐尢當用前藥。王海藏先生云﹕頭汗出﹐至頸而還﹐額上偏多。蓋額爲六陽之所會也﹐由虛熱燻蒸而出。竊謂前證當以部位分之﹐額左屬肝﹐額右屬肺﹐鼻屬脾﹐頤屬腎﹐額屬心﹐治者審之。﹝亡陽發痙﹐用十全大補參附附之類﹐必審其所以而用﹐毋泛泛執以爲是也。而額汗當分部位﹐似近於迂﹐臨癥尢宜詳悉﹐蓋腎液入心爲汗﹐於理須究﹞一產婦略聞音響﹐其汗如雨而昏憒﹐諸藥到口卽嘔。余以爲脾气虛敗﹐用參附末爲細丸﹐時含三五粒﹐隨液咽下﹐乃漸加至錢許﹐卻服參附湯而痊。﹝其始也﹐妙在爲丸少﹐其繼也﹐宜大劑湯煎服﹞一產婦盜汗不止﹐遂致廢寢﹐神思疲甚﹐口漧引飲。余謂血虛有熱﹐用當歸補血湯以代茶﹐又以當歸六黃湯納黃芩連柏炒黑﹐﹝代茶炒黑之理可法﹞﹐倍加人參五味子﹐二劑而愈。

大全

云﹕凡產後忽冒悶汗出﹐不識人﹐治用雞子及竹瀝二法。﹝見前血暈﹞

薛氏

曰﹕前證屬大虛﹐宜固元气爲主﹐其汗不止﹐必變柔痙。﹝前論汗出因風變痙之說居優﹐不然卽謂之脫陽矣﹐此大補法所當施也﹞東垣先生云﹕婦人分娩及半產漏下﹐昏冒目瞑﹐蓋因血暴亡﹐而火上熾﹐但補其血﹐則神自昌﹐若常時血下﹐當補而升舉其气﹐陽得血而神安﹐則目明矣。今立一方﹐以補手足厥陰之血﹐兼益陽气﹐名曰全生活血湯。

黃湯

治產後虛汗不止。

黃﹝二錢﹞白術防風熟地黃牡蠣﹝爲粉﹞白茯苓麥門冬﹝去心﹞甘艸﹝炙﹐各五分﹞上切作二服﹐加大棗一枚﹐水煎服。﹝黃得防風﹐其功愈大﹐爲易於固表也﹐而黃二錢﹐防風五分﹐大約足矣﹐牡蠣腎家藥也﹐以腎液入心爲汗﹐故止汗又宜固腎﹐其他可意解矣﹞

麻黃根散

治產後虛汗不止。

當歸黃﹝炒﹞麻黃根牡蠣粉人參甘艸﹝炙﹐各等分﹞上銼﹐每服四錢﹐水煎服。﹝麻黃气悍而輕﹐陽藥也﹐用其根﹐用其陽中之陰耳﹐非從陽引陰歸根之意乎﹐要知用藥自有至理﹞

止汗散

治產後盜汗不止﹐一應汗多者﹐皆可服。

牡蠣﹝成粉﹞小麥麩﹝炒令黃色﹐碾成粉﹐各等分﹞上和勻﹐煮生豬肉汁調下二錢﹐無時。﹝小麥生於陽至﹐成於陰至﹐內陽而外陰也﹐今用其麩﹐亦用其陽中陰耳﹐且汗爲心液﹐而小麥養心﹐用其麩斂心液也。又腎之液入心爲汗﹐而豬水畜也﹐調以肉汁﹐能不又歸之腎乎。服無時者﹐以此藥力緩功遲﹐宜頻服多服耳﹞

當歸二黃湯

治產後自汗盜汗﹐胃气虛弱﹐服別藥則嘔吐不能入。

當歸黃﹝各一兩﹞麻黃根﹝半兩﹞上咀﹐每服三錢﹐水煎服。﹝麻黃根引陽歸陰﹐因其性也﹐白芍藥抑肝斂陰﹐用其酸也﹐當歸﹑黃原有補血湯之變﹐據愚見從本方立法﹐以黃爲君者﹐得正也。陽加於陰謂之汗﹐陰加於陽之藥而反治之﹐則汗自止矣。立方大意如此﹐所謂逆者正治也﹞一方無麻黃根﹐用白芍藥。

當歸六黃湯

治血气虛熱﹐盜汗不止。

當歸黃﹝炒﹞熟地黃﹝各二錢﹞生地黃黃柏﹝炒黑﹞黃芩﹝炒黑﹞黃連﹝炒黑﹐各一錢﹞上水煎服﹐不應加人參白術﹐心血不足加酸棗仁。

人參湯

治產後諸虛不足﹐發熱盜汗。

人參當歸﹝各等分﹞上爲末﹐以豬腰子一隻去脂膜﹐切小片子﹐以水三升﹐糯米半合﹐蔥白兩條﹐煮米熟﹐取淸汁一盞﹐入藥二錢﹐煎至八分﹐溫服不拘時。﹝此方以气血爲主﹐而引經之妙在豬腎﹐然糯米養陰﹐蔥白髮散﹐何爲用之﹐然汗不以奇﹐下不以耦﹐故蔥白不單用﹐而又熟之於米﹐又非引陰意乎。噫﹐有深思焉﹞

參附湯

治陽气虛寒﹐自汗惡寒﹐或手足逆冷﹐大便自利﹐或臍腹疼痛﹐喫逆不食﹐或汗多發痙等證。

人參﹝一兩﹞附子﹝炮﹐五錢﹞上作一服﹐加姜棗水煎﹐徐徐服。﹝此無上救急神方﹐乃回陽返本之道﹐惟四肢厥冷﹐汗出如雨者宜之﹞

附湯

治陽气虛脫﹐惡寒自汗﹐或口噤痰湧﹐四肢逆冷﹐或吐瀉腹痛﹐飲食不入及一切虛寒等證。

黃﹝一兩﹞附子﹝炮﹐五錢﹞上作一劑﹐加姜棗水煎服﹐如不應﹐倍加附子﹐方得全濟。﹝二方一用參﹐一用﹐一固表气﹐一補裏气﹐自是不同。用藥者當於此際審其內外有無而求責焉﹐庶近道矣。所謂有者求之﹐無者求之也﹐至哉言乎﹞

千金方

療產後風虛汗出﹑小便短少﹐四肢拘急﹐難以屈伸。

甘艸﹝炙﹐一兩﹞附子﹝炮﹞桂心芍藥﹝炒﹐各一兩半﹞上銼﹐每服三錢﹐加生薑四片﹐棗一枚﹐水煎服﹐忌豬肉﹑冷水﹑生蔥等物。﹝用桂枝湯以治風﹐加附子以治虛﹐卽桂枝加附子湯也﹐乃仲景法﹐以四肢拘急﹐故用此方﹐不然胡爲用此﹞

全生活血湯

治產後冒悶發熱﹐自汗盜汗﹐目﹐四肢無力﹐口漧頭暈﹐行步欹側。

升麻芍藥﹝炒﹐各三錢﹞當歸柴胡防風羌活獨活葛根甘艸﹝炒﹐各一錢﹞川芎本﹝各一錢五分﹞生地黃熟地黃﹝各一錢﹞細辛蔓荊子﹝各五分﹞紅花﹝三分﹞上銼﹐每服五錢﹐水煎﹐熱服﹐﹝此方以風升之劑而治自汗盜汗﹐誰其信之。然東垣主此湯者﹐益陽焉。《素問》曰﹕陰者從陽而亟起也。陰不從陽則陽外散﹐故多汗也。而升麻葛根升陽明之气﹐柴胡﹑防風升厥陰之气﹐羌活﹑本升太陽之气於背﹐細辛﹑獨活升少陰之气於前﹐蔓荊子涼諸經之血﹐甘艸和諸陽之气﹐四物養血於諸陰之經﹐紅花活血於諸陽之絡。然則升而不斂﹐非所以藏陰﹐故用白芍爲君﹔升而太過﹐非所以益气﹐故用甘艸爲佐。言𨿽如此﹐誰敢用也。觀其曰冒悶發熱﹐口漧頭暈﹐行步欹側﹐皆邪客經絡也﹐以邪客經絡﹐兩者不和﹐故爲自汗盜汗之癥﹐以此方和之﹐則外者得入﹐內者得出﹐使經絡通﹐邪气散﹐陰陽和﹐筋骨用矣﹐而安有以上諸癥也﹞

﹝卷之十三產後門下﹞發熱

薛氏

曰﹕產後虛煩發熱﹐乃陽隨陰散﹐气血俱虛﹐若惡寒發熱﹐煩躁作渴﹐急用十全大補湯﹐若熱愈甚﹐急加桂附﹐若作渴面赤﹐宜用當歸補血湯。若誤認爲火證﹐投以涼劑﹐禍在反掌。

王太僕

先生云﹕如大寒而甚。熱之不熱﹐是無火也﹐熱來復去﹐晝見夜伏﹐夜發晝止﹐不時而熱﹐是無火也﹐當治其心。如大熱而甚﹐寒之不寒﹐是無水也﹐熱動復止﹐倏忽往來﹐時動時止﹐是無水也﹐當助其腎。故心盛則生熱﹐腎盛則生寒﹐腎虛則寒動於中﹐心虛則熱收於內。又熱不勝寒﹐是無火也﹔寒不勝熱﹐是無水也。治法﹐無水者六味丸﹐無火者八味丸﹐气血俱虛者八珍湯與十全大補湯。

大尹兪君之內產後發熱晡熱﹐吐血便血﹐兼盜汗﹐小便頻數﹐胸脇脹痛﹐肚腹痞悶。余曰﹕此諸髒虛損也﹐治當固本爲善。自恃知醫﹐用降火之劑﹐更加瀉痢腸鳴﹐嘔吐不食﹐腹痛足冷﹐始信餘言。診其脈﹐或浮洪﹐或沈細﹐或如無﹐其面或靑黃﹐或赤白﹐此虛寒假熱之狀﹐時值仲夏﹐當捨時從證﹐先用六君子湯加炮姜肉桂數劑﹐胃气漸復﹝妙在以胃气爲主﹞﹐諸證漸退﹐更佐以十全大補湯﹐半載痊愈。

儒者楊敬之內人所患同前﹐但唾痰涎﹐或用溫補化痰之劑﹐不應﹐面色黧黑﹐兩尺浮大﹐按之微細﹐此因命門火虛﹐不能生脾土﹐脾土不能生諸髒而爲患也﹐用八味丸補土之母而痊。

一婦產後三日起早﹐況气血未定﹐遂感身熱﹐目暗如風狀﹐卽以淸魂散二服﹝淸魂散﹐乃散風之補劑﹞﹐得微汗而愈。滑伯仁治一產婦惡露不行﹐臍腹痛﹐頭疼寒熱﹐眾皆以爲感寒﹐溫以姜附﹐益大熱﹐手足搐搦﹐語譫目攛﹐診其脈﹐弦而洪數﹐面赤目閉﹐語喃喃不可辧﹐舌黑如﹐燥無津潤﹐胸腹按之不勝手﹐蓋燥劑搏其血﹐內熱而風生﹐血蓄而爲痛也。曰﹕此產後熱入血室﹐因而生風。卽先爲淸熱降火﹐治風涼血之劑兩服﹐頗爽﹐繼以琥珀﹑牛黃等﹐稍解人事﹐後以張從正三和散行血破瘀﹐三四服﹐惡露大下如初﹐時產已十日矣﹐於是諸證悉平。﹝以此觀之﹐原有外感﹐旣知內熱生風﹐只宜治熱﹐不必治風﹐所謂求標取本也﹐卽用三和散﹐或桃仁承气湯俱妙。三和散有大黃﹞一婦盛暑月中產三日﹐發熱﹐其脈虛疾而大﹐惡露不行﹐敗血攻心﹐狂言叫呼奔走﹐拿捉不住﹐以干荷葉生地黃牡丹皮濃煎湯﹐調下生蒲黃二錢﹝此敗血之劑﹐其不用大黃者﹐以脈虛大也﹞﹐一服卽定﹐惡露旋下而安。

一婦產後時發昏瞀﹐身熱汗多﹐眩暈口渴﹐或時頭痛惡心﹐醫用四物涼血之劑﹐病不減﹐又用小柴胡﹐病益甚。石山至﹐診得脈浮洪搏指﹐汪曰﹕產後而得是脈﹐又且汗多﹐而脈不爲汗衰﹐法在不治﹐所幸者不喘不泄耳﹐其脈如是﹐蓋涼藥所激也。用人參三錢﹐黃二錢﹐甘艸當歸各六分﹐白術門冬各一錢﹐漧薑陳皮黃芩各五分﹐煎服五劑﹐脈斂﹐病漸安。﹝以此脈認到涼藥所致﹐而致以陰盛格陽也﹐以搏指之脈﹐用參姜術﹐必其脈堅彊搏手﹐而無陽以和之也﹐甚有用附子者﹐不可不知﹞王僉憲宜人產後因沐浴發熱﹐嘔惡﹐渴欲飲冷水瓜果﹐譫語若狂﹐飲食不進﹐體素丰濃﹐不受補﹐醫用淸涼之劑﹐熱增甚。診得六脈浮大洪數。汪曰﹕產後暴損气血﹐孤陽外浮﹐內眞寒而外假熱﹐宜大補气血﹝石山先生長濃君子而老於醫者也﹐其言必不誣。然初學不知﹐實難下手﹐而況素濃不受補之人乎﹐須要膽大心小﹐乃能濟事﹐不然弗妄爲也﹞。與八珍湯加炮姜八分﹐熱減大半﹐病患自以素不宜參﹐不宜再服﹐過一日﹐復大熱如火﹐復與前劑﹐潛加參﹑﹑炮姜﹐連進二三服﹐熱退身涼而愈。﹝快甚快甚﹞

丹溪

曰﹕產後發熱﹐用參術黃陳皮當歸川芎炙甘艸補虛﹐輕則加茯苓淡滲之﹐其熱自除﹐重則加漧薑﹝古人於血證中每每用漧薑﹐而今人率用炮姜﹐則孰是而孰非也﹐若謂入肺則宜漧薑﹐入肝則宜生薑﹐入脾溫中則宜炮姜﹐以其有守有走有從之不同也。今用炮姜﹐須炮得十分極黑乃妙﹞。或云﹕大熱而用漧薑何也。曰﹕此熱非有餘之邪熱﹐乃陰虛生內熱耳。蓋漧薑能入肺分﹐利肺气﹐又能入肝分﹐引眾藥生血﹐然不可獨用﹐必與補陰血藥同用﹐此造化自然之妙﹐非天下之至神﹐其孰能與於此耶。

王節齋

云﹕凡婦人產後陰血虛﹐陽無所根據而浮散於外﹐故多發熱﹐治法用四物湯補陰血﹐而以炙漧薑之苦溫從治﹐收其浮散﹐使歸根據於陰﹐然產後脾胃虛﹐多有過食飲食傷滯而發熱﹐誤作血虛﹐則不效矣﹝要訣﹞。但遇產後發熱者﹐須審問食何飲食﹐有無傷積﹐若有胸膈飽悶﹐噯气惡食泄瀉等證﹐只作傷食治之﹐若發熱而飲食自調者﹐方用補血正法。

丹溪方

治產後發熱。

當歸川芎黃人參白術白茯苓﹝各一錢﹞甘艸﹝炙﹐五分﹞上銼﹐水煎服﹝此以佛手散合四君加黃﹐而不用芍藥﹑地黃者﹐以新產之後宜用血脫益气之法﹐不宜斂降﹐以伐生气也﹔此方於气血俱虛及气虛者皆宜之﹞。熱甚﹐加漧薑。

加味四物湯

治產後陰虛血弱發熱。

當歸川芎白芍熟地黃白茯苓﹝各一錢﹞上水煎服﹝此方全不用气藥﹐是血虛而气不虛﹐飲食善用者也﹐加茯苓者﹐使天气降而陰自生﹐陰生熱自退也。熱甚者加炒姜﹐則不惟從陽引陰﹐亦可從陰引陽也。微乎微乎﹞。熱甚加炒漧薑﹐虛煩加茯神﹑遠志。

抽薪散

治產後血虛發熱。

當歸熟地黃﹝各四錢﹞漧薑﹝炒黑﹐二錢﹞上銼一劑﹐水煎服。﹝此又前方之變﹐內不用芎芍﹐又是一竅﹐當在肝腎上求之﹞

人參散

治產後諸虛不足﹐發熱盜汗。

方見前自汗。

人參當歸湯

治產後去血過多﹐血虛則陰虛﹐陰虛生內熱﹐令人心煩短气﹐自汗頭痛。

方見前虛煩。﹝此方用參﹑歸﹐爲气血之主而作﹐以熟地﹑麥門﹑肉桂﹐白芍﹑粳米﹑竹葉煎服﹐如血熱甚者﹐加生地﹞

加味逍遙散

治產後發熱﹐口漧作渴﹐唇裂生瘡。

當歸白芍漧葛﹝各二錢﹞生地黃川芎黃芩﹝各一錢半﹞柴胡﹝一錢﹞人參麥門冬﹝各九分﹞烏梅﹝二个﹞甘艸﹝六分﹞上銼散﹐分作二服﹐用水一鐘煎七分﹐空心服。﹝此與原方逍遙散不同﹐又與立齋所用加味逍遙散亦不同﹐此則以小柴胡湯合四物生脈散﹐去半夏﹑五味﹐而加烏梅﹑葛根者也﹐若原方之用薄荷爲引﹐而此用葛根﹐又各有妙處。予常去川芎﹑葛根﹑薄荷﹐而加靑蒿﹑鱉甲﹐以治骨蒸﹐亦尊古而法令耳﹞

犀角飲子

治產後亡津液﹐虛損﹐時自汗出﹐發熱困倦﹐唇口漧燥。﹝淸心涼血﹐益气寬胸﹐開胃健脾﹐坐穩正方﹞犀角麥門冬白術﹝各半兩﹞柴胡﹝一兩﹞枳殼﹝麩炒﹞地骨皮生地黃黃歸人參茯苓黃黃芩甘艸﹝炒﹐各七錢﹞上咀﹐每服四錢﹐入生薑三片﹐浮麥七十粒﹐﹝生薑發汗﹐浮麥止汗﹐而同用之者﹐內以養心﹐外以和表也﹞同水煎。

三合散

治產後日久﹐虛勞發熱。﹝卽四物四君子小柴胡三方合﹐平正之劑﹐可法﹞當歸川芎白芍熟地黃白術白茯苓黃﹝各一錢﹞人參柴胡﹝各錢半﹞黃芩半夏甘艸﹝各五分﹞上作一服﹐加生薑三片﹐紅棗一枚﹐水煎﹐食前服。

﹝卷之十三產後門下﹞往來寒熱

郭稽中

曰﹕產後乍寒乍熱者何。答曰﹕陰陽不和﹐敗血不散﹐能令乍寒乍熱。產後血气虛損﹐陰勝則乍寒﹐陽勝則乍熱﹐陰陽相乘﹐則或寒或熱。若因產勞傷臟腑﹐血弱不得宣越﹐故令敗血不散﹐入於肺則熱﹐入於脾則寒﹝何爲敗血入肺則熱﹐人脾則寒也﹐豈以肺主气﹐气不和而熱﹐脾統血﹐血不榮而寒乎﹐抑脾陰肺陽﹐而自爲寒熱也。然總以逐瘀爲主﹐而溫涼之法有不同焉﹞﹐若誤作瘧疾治之則謬矣。陰陽不和﹐宜增損四物湯﹔敗血不散﹐宜奪命丹。又問﹕二者何以別之。時有刺痛者﹐敗血也﹐但寒熱無他證者﹐陰陽不和也﹐增損四物湯不一﹐皆隨病加減。

陳無擇

評曰﹕乍寒乍熱﹐榮衛不和﹐難以輕議。若其敗血不散﹐豈止入脾肺二髒耶。大抵一陰閉一陽﹐卽作寒熱﹐陰勝故寒﹐陽勝故熱﹐只可云敗血循經流入﹐閉諸陰則寒﹐閉諸陽則熱﹐血气與衛气解則休﹐遇再會而復作﹐大調經散五積散入醋煎佳。﹝閉陰閉陽之說﹐卒難理解。以敗血閉陰則寒﹐閉陽則熱﹐而有解休會作之時﹐則似瘧矣。若瘀血爲有形之物﹐閉則壅矣﹐而安有解會之所也。愚謂血閉於陽經﹐而榮衛行之不通則寒﹐閉於陰經﹐而榮衛行之不通則熱﹔故必其瘀通而寒熱自已也。又就大調經散而言﹐行瘀於內也﹐五積散行瘀於外也。又意爲外經或爲寒客﹐則肺爲之病﹐肺病則肌表瘀而榮衛不通則熱﹐內腑或爲冷物所傷則脾病﹐脾病而榮衛不通則爲寒。故所用之方﹐一主裏﹐一主表也﹐亦或內外俱瘀﹐則寒熱並作﹐而其藥又均不可廢也。粗淺之言﹐伏惟裁之﹞

薛氏

曰﹕產後寒熱﹐因气血虛弱﹐或脾胃虧損﹐乃不足之證。經云﹕陰虛則發熱﹔陽虛則惡寒。若兼大便不通﹐尢屬气血虛弱﹐切不可用發表降火。若寸口脈微﹐名陽气不足﹐陰气上入於陽中則惡寒﹐須用補中益气湯﹔尺部脈弱﹐名陰气不足﹐陽气下陷於陰中則發熱﹐用六味地黃丸。大抵陰不足﹐陽往從之﹐則陽內陷而發熱﹔陽不足﹐陰往從之﹐則陰上入而惡寒。此陰陽不歸其分﹐以致寒熱交爭﹐故惡寒而發熱也﹐當用八珍湯。若病後四肢發熱﹐或形气倦怠﹐此元气未復﹐濕熱乘之故耳﹐宜補中益气湯。若肌熱﹐大渴引飲﹐目赤面紅﹐此血虛發熱﹐用當歸補血湯﹐若認爲實則誤矣﹝誤矣﹐指白虎湯而言﹞。

一產婦惡寒發熱﹐用十全大補加炮姜治之而愈﹐但飲食不甘﹐肢體倦怠﹐用補中益气而安﹐又飲食後犯怒﹐惡寒發熱﹐抽搐切牙﹐難候其脈﹐視其面色靑中隱黃﹐欲按其腹﹐以手護之﹐此肝木侮脾土﹐飲食停滯而作﹐用六君加木香一劑而安。﹝以欲按腹手護﹐中虛也﹐以犯怒抽搐面靑﹐肝木也﹐六君補中﹐木香調肝﹐以治肝木侮土是矣﹐然亦有不受補者﹐又以疏肝爲急﹐所謂標而本之﹐亦有之焉﹞一產婦惡露發熱﹐余欲用八珍加炮姜治之﹐其家知醫﹐以爲風寒﹐用小柴胡湯。余曰﹕寒熱不時﹐乃气血虛乏。不信﹐仍服一劑﹐汗出不止﹐譫語不絕﹐煩熱作渴﹐肢體抽搐。余用十全大補湯二劑﹐益甚﹐脈洪大﹐重按如無﹐仍以前湯加附子四劑稍緩﹐數劑而安。

吳茭山治一婦人﹐產後去血過多﹐食後著惱﹐頭疼身痛﹐寒熱如瘧﹐左手弦大﹐微有寒邪﹐右手弦滑不勻﹐食飲痰火也﹐二者因虛而得﹐宜養正祛邪﹐遂以茯苓補心湯去地黃﹐加羌活﹑靑皮﹑蔥﹑棗三服﹐汗出身涼﹐其患漸瘥﹐然後以八物湯調理﹐半月後痊愈﹝此翁善補﹐然亦認癥的確﹐故可用﹐設不的﹐卽敗乃事矣﹐愼之﹞。一婦產後惡露未盡﹐瘀血入絡﹐又感寒邪﹐身熱如瘧﹐卽以生料五積散五帖﹐惡露自下﹐而寒熱除。﹝此正治常法﹐此法宜知﹞又一婦產後惡露未盡﹐因起抹身﹐寒气客於經絡﹐乍寒乍熱﹐脈緊而弦﹐﹝弦緊爲寒﹐審癥法尢宜如是察識﹞以蔥白散二帖安。一少婦初產四日﹐冷物傷脾胃﹝冷物是病根﹐故諸癥皆從瘀血變怪﹞﹐但覺身分不快﹐嘔逆﹐飲食少﹐心腹滿悶﹐時或腹脇刺痛﹐晨惡寒﹐晚潮熱﹐夜則恍惚譫語﹐晝則抽搐﹐頗類風狀﹐變異多端﹐諸醫莫測﹐或作虛風﹐或云血凝實熱﹐用甘溫而行血﹐以寒涼退實熱﹐如此半月不效。汪至﹐見醫滿座﹐亦局縮﹐診其脈弦而緊﹐遂令按之﹐小腹急痛﹐知瘀血未盡也﹐思患者大勢﹐惡露已下﹐未必還有餘血﹐偶因寒涼所傷﹐瘀血停滯下焦﹐日久客於經絡﹐所以變生諸證﹐須得大調經散﹐倍入琥珀﹝重在琥珀﹐豈大豆有如是之神也﹞﹐化諸惡血成水﹐其患方愈﹐遂合前藥服之﹐五日後行惡水斗許﹐臭不可近﹐患人覺倦﹐病勢漸減﹐然後以人參養榮湯數十帖﹐月餘如初。

柴胡四物湯

治產後往來寒熱及日久虛勞﹐微有寒熱﹐脈沈而數。

當歸川芎白芍熟地黃﹝各一錢半﹞柴胡﹝一錢﹞人參黃芩半夏甘艸﹝各三錢﹞上銼﹐每服一兩﹐水煎服。﹝以小柴胡合四物﹐一名三之一气湯﹐其參﹑﹑甘﹑半各用三錢﹐爲重在補气也﹐而甘艸﹑芩﹑半何爲亦倍之﹐似可損益也﹐原方有姜﹑陳﹐亦不可少﹞

增損柴胡湯

治產後虛弱﹐寒熱如瘧﹐飲食少﹐腹脹。

柴胡人參甘艸半夏﹝炒﹞陳皮川芎白芍﹝炒﹐各等分﹞上咀﹐每服八錢﹐加生薑五片﹐棗二枚﹐水煎服。﹝此亦小柴變法﹐而去黃芩加陳皮者﹐所以益胃除脹也﹐加芍藥﹑川芎者﹐所以和血也﹐本艸以當歸治灑灑寒熱不已﹐則產後寒熱正宜加之﹐何爲不用﹐宜思之﹞

增損四物湯

治產後陰陽不和﹐乍寒乍熱﹐如有惡露未盡﹐停滯胞絡﹐亦能令人寒熱﹝按往來寒熱者﹐寒往熱來﹐熱往寒來也﹔寒熱如瘧者﹐寒熱有時也﹔乍寒乍熱者﹐時乎寒﹐時乎熱也﹔發熱憎寒者﹐身發熱而又惡寒也。治各有法﹐不能備錄﹞﹐但小腹急痛爲異。

當歸芍藥川芎人參漧薑﹝各一兩﹞甘艸﹝炙﹐半兩﹞上咀﹐每服四錢﹐加生薑三片﹐水煎服。

釋曰﹕此方治陰陽不和﹐乍寒乍熱之寒熱﹐不治惡露未盡﹐血滯胞絡﹐小腹急痛之寒熱﹐宜詳之。

更生散

治產後去血過多﹐或不止﹐或眩暈眼暗﹐口噤﹐發熱憎寒。

人參當歸熟地黃﹝薑汁炒﹐各一兩﹞川芎荊芥穗﹝香油燈上燒過﹞漧薑﹝炒黑﹐各三錢﹞上銼﹐水煎﹐空心服﹝此方前三味各一兩﹐何其多﹐後三味各三錢﹐何其少﹐非有大智能大力量大見解者﹐不能處此方﹐治此病﹐名之曰更生﹐能不於危急時用乎。下三味乃固澀急藥﹐非血大下不止者不用﹞。如血大下不止﹐加龍骨赤石脂﹐各火等分﹐每二錢同前藥調服。外以五倍子末﹐津調納臍中卽止。

大調經散

治產後血虛﹐惡露未消﹐气爲敗濁凝滯﹐榮衛不調﹐陰陽相乘﹐憎寒發熱﹐或自汗﹐或腫滿﹐皆气血未平之所爲也。

大豆﹝一兩半﹐炒﹐去皮﹞茯神﹝一兩﹞眞琥珀﹝一錢﹞上爲細末﹐每服二錢﹐濃煎烏豆紫蘇湯下。﹝此方重在惡露未消﹐而茯神之用﹐所以和陰陽也﹐有謂此方如神者﹐功在琥珀大豆湯飲間也﹞

黃龍湯

治產後傷風﹐熱入胞室﹐寒熱如瘧及病後勞復﹐餘熱不解。

柴胡﹝四錢八分﹞黃芩人參甘艸﹝各一錢八分﹞上作一服﹐水煎服。﹝此方重在傷風二字﹐故以柴胡爲君﹐蓋風邪陷入胞中則發熱﹐故宜柴胡爲君﹐少陽气陷入厥陰﹐而寒熱如瘧者﹐气不得條達也﹐故亦以柴胡爲君﹐勞復餘熱者﹐亦爲余邪熱陷也。故亦用柴胡﹞

小柴胡加生地黃湯

治產後往來寒熱﹐而脈弦者﹐少陽也。

柴胡﹝二兩﹞黃芩﹝五錢﹞人參﹝三錢﹞半夏﹝制﹐兩半﹞生地黃梔子枳殼﹝麩炒﹐各半兩﹞大棗﹝三枚﹞上銼﹐加姜棗﹐水煎服。﹝此方以治少陽等癥似矣。然以弦脈而加生地山梔者﹐傷寒家以弦脈爲陽也﹐故以柴胡爲君﹞

加減烏金散

治產後寒熱似瘧﹐﹝此治錯雜之邪﹞濃朴柴胡黃芩麻黃羌活艸果半夏﹝各二錢﹞當歸川芎白芍熟地陳皮茯苓桔梗﹝各一錢半﹞桂枝蒼術白芷枳殼﹝各一錢﹞甘艸﹝九分﹞上銼爲散﹐分作兩服﹐每服用水一鐘半﹐姜三片﹐蔥三莖﹐煎至一鐘﹐不拘時服﹝此方治表裏風寒﹐食積气血痰飲﹐無不賅括﹐故曰治錯雜之邪。蓋此方也﹐與五積散相爲伯仲﹐苦借此以治三陰瘧之有錯雜之邪者﹐必臻至效﹐語云﹕醫者意也﹐請嘗試之﹞。有汗。多當歸﹑川芎﹑白芍藥﹑熟地黃﹔有脹﹐多濃朴﹑陳皮﹔有熱﹐多柴胡﹑黃芩﹔有寒﹐多蒼術﹑艸果﹑桂枝﹔有痰﹐多半夏﹑桔梗﹑茯苓﹔有頭痛﹐多川芎﹑白芷﹑羌活﹔有瀉﹐去枳殼﹑甘艸不用﹔有餘血塊在腹﹐作潮熱疼痛﹐加三稜﹑莪術﹐多用玄胡索﹑八角﹑茴香﹔徧身痛﹐加羌活﹑獨活﹔寒熱往來﹐加黃芩﹑柴胡。﹝加減法切中﹐不可不法﹞

產寶方

療產後惡寒壯熱﹐一夜三五度發﹐惡語﹐口中生瘡﹐時時漧嘔﹐困乏悶絕。

人參獨活白鮮皮葛根防風靑竹茹遠志﹝各一兩半﹞茯神﹝二兩﹞白蘞﹝二兩半﹞元參﹝三兩﹞竹瀝﹝一升﹞上取銀一斤﹐水一斗五升煮取七升﹐納諸藥重煮取三升﹐分溫三服﹐忌魚﹑酒﹑濕面等。

﹝此方𨿽出《產寶》﹐然閱其﹐考其藥﹐皆治產後外邪乘虛傳入之熱癥也。如惡寒壯熱﹐一夜三五度發﹐惡語者﹐卽熱入血室類也﹐故用防﹑獨﹑葛根以散之﹐口瘡漧嘔者﹐熱傳胸中也﹐故用玄參二竹以淸之﹐白鮮皮苦寒﹐治產後百病﹐白蘞﹑白銀﹑人參﹑遠志﹑茯神爲邪散熱淸﹐故用之治困乏也﹞

知母湯

治產後乍寒乍熱﹐通身溫壯﹐脇心煩悶。

知母﹝三兩﹞芍藥黃芩﹝各二兩﹞桂心甘艸﹝各一兩﹞上咀﹐用水五升煮取二升半﹐分三服。一方不用桂心﹐用生地黃。﹝按自黃龍湯以下﹐皆集外感治法﹐至於錯雜之邪﹐時熱之癥﹐罔不備載﹐而次第有節﹐眞如网之有綱也﹐今人但知產後寒熱以補气血爲主者﹐其不誤盡世人乎﹞

﹝卷之十三產後門下﹞瘧疾

樓氏

曰﹕產後瘧疾﹐多由污血挾寒熱而作﹐大法宜柴胡四物湯調之﹐熱多者艸果飲子﹐寒多者生熟飲子。﹝艸果飲生熟飲是截法﹐柴胡四物是調理法﹐而暑瘧虛瘧久瘧未備者﹐當與雜癥同﹞

補遺

云﹕產後瘧疾﹐熱多寒少者﹐淸脾飲﹔寒多熱少者﹐養胃湯﹔久而不已者﹐七寶飲截之。

薛氏

曰﹕產後瘧疾﹐因脾胃虛弱﹐飲食停滯﹐或因外邪所感﹐或鬱怒傷脾﹐或暑邪所伏。

審系飲食﹐用六君加桔梗﹑蒼術﹑藿香﹔如外邪多而飲食少﹐用藿香正气散﹔如外邪少而飲食多﹔用人參養胃湯﹔飲食勞役﹐用補中益气湯﹔气血虛弱﹐用十全大補加炮姜﹔虛寒﹐用六君加姜﹑桂﹔元气脫陷﹐急加附子﹝此數條俱屬溫補﹐大與時宜﹐可備前方之未備﹐而暑邪所伏之方不載﹐爲以治暑方用石膏也。蓋薛翁喜溫補﹐而產後尢忌寒涼﹐血虛又忌白虎﹐故不言耳。臨癥又宜分別﹐亦有不必拘此方者﹐須因人勇怯而施﹐如淸脾飲﹑艸果飲之類是也﹞。大凡久瘧多屬元气虛寒﹐蓋气虛則寒﹐血虛則熱﹐胃虛則惡寒﹐陰火下流﹐則寒熱交作﹐或吐瀉不食﹐腹痛煩渴﹐發熱譫語﹐或手足逆冷﹐寒戰如栗﹐𨿽見百證﹐當補﹐其病自退﹐若誤用淸脾截瘧之類﹐多致不起。

一產婦患瘧﹐發熱作渴﹐胸膈脹滿﹐徧身作痛﹐三日不食﹐咽酸噯气﹐此是飲食所傷﹐脾胃不能消化﹐用六君加神曲﹑山楂四劑﹐而不作酸﹐乃去神曲﹑山楂﹐又數劑而飲食進﹐其大便不通﹐至三十五日﹐計進飲食七十餘碗﹐腹始悶﹐令用豬膽汁導而通之﹐其糞且不甚燥。

﹝以气虛﹐故可至三十五日而便猶不燥﹐若以日久大下之﹐誤矣。六脈不恆﹐宜乎用此﹐然非醫工之良者不能﹐非主人之專任者不用﹐各宜自省﹞一產婦患瘧久不愈﹐百病蜂起﹐其脈或洪大﹐或微細﹐或弦緊﹐或沈伏﹐難以名狀﹐用六君加炮姜二十餘劑﹐脈證稍得﹐又用參術煎膏﹐佐以歸脾湯﹐百餘劑而瘥。﹝以一瘧而用百餘劑﹐眞爲可笑﹐然病有如是者﹐不得不然也﹐幸勿以迂而勿信﹐蓋目擊時事﹐故敢贅及﹞一產婦朝寒暮熱﹐或不時寒熱﹐久不愈﹐用六君子﹑補中益气兼服﹐百餘劑而尋愈。﹝一瘧用藥百餘劑﹐世間豈有此治法﹐此非藥之效﹐乃病久自息耳。丹溪立齋用藥多如此﹐殊爲可笑﹞

艸果飲子

治產後瘧疾﹐寒熱相半者﹐或多熱者。﹝此治外感風寒﹐內傷飲食之瘧也﹐若暑瘧服之則自誤矣﹐以暑言﹐然淸暑之劑非產後所宜﹐亦須防愼﹞半夏﹝泡﹞赤茯苓甘艸﹝炙﹞艸果﹝炮﹐去皮﹞川芎陳皮白芷﹝各二錢﹞靑皮﹝去白﹞良姜紫蘇﹝各二錢半﹞漧葛﹝四錢﹞上咀﹐每服三錢﹐加生薑三片﹐棗一枚﹐水煎﹐當發日侵早連服二服﹐無有不安者。

生熟飲子

治產後瘧疾多寒者。﹝所謂脾寒作瘧也﹐非多寒者勿用﹞肉豆蔻艸果仁濃朴﹝生用﹐去皮﹞半夏陳皮甘艸大棗﹝去核﹞生薑﹝各等分﹞上八味銼碎和勻﹐一半用生﹐一半用濕紙裹煨令香熟﹐去紙﹐與生者和勻﹐每服五錢﹐水煎﹐食前一服﹐食後一服。

淸脾飲

治產後瘧疾﹐熱多寒少者。

人參養胃湯

治產後瘧疾﹐寒多熱少者。

七寶飲

治產後瘧疾﹐久而不已者﹐以此截之。﹝𨿽日久而不已者宜截﹐然此方有常山﹐於痰瘧則可﹐若果虛癥﹐大非所宜﹞方俱見胎前瘧疾。

﹝卷之十三產後門下﹞蓐勞

大全

云﹕產後蓐勞者﹐此由生產日淺﹐血气虛弱﹐飲食未平復﹐不滿日月﹐气血虛羸﹐將養失所﹝蓐勞二說﹐總起於產蓐﹐然一挾外感﹐一由七情﹐其或兼內傷飲食泄瀉﹐與夫瘀血未淨者皆有之﹐不可不別也﹞﹐而風冷客之﹐風冷搏於气血﹐則不能溫於肌膚﹐使人虛乏勞倦﹐乍臥乍起﹐顏色憔悴﹐食飲不消﹐風冷邪气﹐兩感於肺﹐肺受微寒﹐故咳嗽口漧﹐遂覺頭昏﹐百節疼痛﹐榮衛受於風邪﹐流注臟腑﹐須臾頻發﹐時有盜汗﹐寒熱如瘧﹐背膊煩悶﹐四肢不舉﹐沈重著牀﹐此則蓐勞之候也。

又曰﹕婦人因產理不順﹐疲極筋力﹐憂勞思慮﹐致令虛羸喘乏﹐寒熱如瘧﹐頭疼自汗﹐肢體倦怠﹐咳嗽痰逆﹐腹中絞刺﹐名曰蓐勞。

薛氏

曰﹕按前證當扶養正气爲主﹐﹝大主意﹞用六君子湯加當歸﹔若脾肺气虛而咳嗽口漧﹐用補中益气加麥門五味﹔若因中气虛而口漧頭暈﹐用補中益气加蔓荊子﹔若肝經血虛而肢體作痛﹐用四物﹑參﹑術﹔若因肝腎虛弱而自汗盜汗﹐寒熱往來者﹐用六味丸加五味子﹔若因脾虛血弱﹐肚腹作痛﹐月經不調﹐用八珍湯倍加白術﹔若因脾虛血燥﹐皮膚瘙癢﹐用加味逍遙散。大抵此證多因脾胃虛弱﹐飲食減少﹐以致諸經疲憊而作﹐當補脾胃﹝數語盡之﹞。飲食一進﹐精气生化﹐諸髒有所倚賴﹐其病自愈矣。仍參虛損發熱方論主治。

汪氏治一婦產未盈月﹐因怒气血流如水﹐三日方止﹐隨又勞若﹐四肢無力﹐睡而汗出﹐日晡潮熱﹐口漧﹐五心如炙﹐諸醫皆用柴﹑芩﹑薄荷之類﹐其熱愈熾。診其脈弦大無力﹐此蓐勞也﹐以四物湯一兩﹐入胡黃連﹑秦艽﹑靑蒿各半錢﹐數服熱退身涼﹐後以黃連八珍丸一料而安。﹝按弦大無力﹐則似於革矣﹐革屬於虛﹐非胡連所治﹐如果胡連能治﹐必非無力也﹐請詳之﹞

白茯苓散

治產後蓐勞﹐頭目四肢疼痛﹐寒熱如瘧。

白茯苓﹝一兩﹞當歸川芎熟地黃白芍﹝炒﹞黃人參桂心﹝各半兩﹞上先以水三盞入豬腰一雙﹐姜三片﹐棗三枚﹐煎至二盞﹐去三物﹐入前藥半兩﹐煎一盞﹐去滓﹐食前分溫三服。﹝卽十全大補之變﹐所少者白術甘艸﹐然以茯苓爲君﹐豬腰爲佐者﹐心腎交﹐寒熱愈也﹞

黃建中散

治產後諸虛不足﹐發熱﹐或惡寒腹痛。

黃﹝炒﹞肉桂﹝各一兩﹞白芍﹝炒﹐二兩﹞甘艸﹝炒﹐七錢﹞上銼﹐每服五錢﹐用棗姜﹐水煎服﹐日二三次﹐虛甚加附子。﹝所謂建中者﹐建中土也﹐芍藥甘艸﹐易老爲有甲己化土之象﹐加肉桂﹐以治脈弦虛寒腹痛﹔加黃﹐益表气以助中气之虛。﹞

當歸建中散

治產後勞傷﹐虛羸不足﹐腹中疼痛﹐呼吸少气﹐小腹拘急﹐痛連腰背﹐時自汗出﹐不思飲食﹐產訖直至月滿﹐一日三服﹐令人身壯彊健。﹝此方專治气血虛寒所生諸癥﹐加之飴糖﹐乃建中之良法﹞當歸﹝四兩﹞白芍﹝六兩﹞桂心﹝三兩﹞黃﹝一兩半﹞上銼﹐每服四錢﹐加姜棗﹐水煎﹐入飴糖一塊﹐再煎﹐稍熱服。如崩中衄血﹐加阿膠地黃。

加味佛手散

治產後血虛﹐勞倦盜汗﹐多困少力﹐咳嗽有痰。

當歸川芎黃﹝蜜炙﹐各一兩﹞柴胡前胡﹝各一錢半﹞上咀﹐每服五錢﹐水一大盞﹐桃柳枝各三寸﹐棗子烏梅各一枚﹐生薑一片﹐煎服。﹝以盜汗而用柴前川芎﹐似非宜矣﹔以咳嗽有痰而用黃﹐又似難用。然以之爲君﹐而柴前僅用錢許﹐何多寡之相懸也﹐要之產後當以气血爲主﹐故用之耳﹐惟無邪者宜之﹞。如有痰﹐不用烏梅。

柴胡四物湯

治產後日久虛勞﹐而脈浮大者。

方見前往來寒熱。

三合散

治產後日久虛勞﹐鍼灸服藥俱無效者。﹝四物四君內去術加﹐合小柴胡湯者是也﹐會三方之意﹐方得其理之眞﹞方見前發熱。

云岐熟地黃散

治產後蓐勞﹐皆由體虛﹐气力未壯﹐勞復所起﹐四肢煩疼﹐時發寒熱﹐不思飲食。

熟地黃人參白芍白茯苓白術續斷﹝各一兩﹞黃當歸川芎五味子桂心﹝各七錢半﹞上咀﹐每服四錢﹐生薑三片﹐棗一枚﹐水煎服﹝蓐勞一癥﹐總屬气血兩虛﹐故主於十全大補爲法﹐加續斷﹐治諸不足﹐婦人內漏﹐五味生津斂神﹐加麥門更妙﹐所去三﹐所加三﹐又三合也﹞。大全方有麥門冬七錢半。一方無桂心五味續斷﹐有柴胡﹑黃芩﹑半夏各七錢半。

黃丸

治產後蓐勞﹐寒熱進退﹐頭目眩痛﹐骨節酸疼﹐气力羸乏。

黃鱉甲當歸﹝炒﹐各一兩﹞川芎白芍桂心續斷牛膝蓯蓉柏子仁沈香枳殼﹝各七錢半﹞五味子熟地黃﹝各半兩﹞上爲細末﹐煉蜜丸如桐子大﹐每服四五十丸﹐食後粥飲下。﹝按此不離四物黃續斷桂心五味﹐而鱉甲除骨節之勞熱﹐柏子潤心中之津液﹐牛膝除足膝之苦﹐沈香通天徹地﹐蓯蓉爲司命﹐枳殼利胸膈。細閱前後諸方﹐總以補气血爲主﹐或溫或淸﹐或斂或散﹐或破血﹐或行气﹐各隨兼癥而佐使之妙﹐諸用者不必膠柱而調瑟﹞

石子湯

療產後虛羸喘乏﹐乍寒乍熱如瘧﹐四肢疼痛﹐面色萎黃﹐名曰蓐勞。

豬石子﹝一雙﹐去脂膜四破﹞香豉﹝一方無此﹐有知母﹞蔥﹝切﹞粳米當歸白芍﹝各二兩﹞上咀﹐分兩劑﹐每劑用米三合﹐煮取一小碗﹐去滓﹐分三服﹝石子卽豬腎﹐用以佐諸湯者﹐得本來面目也﹐然觀蔥豉﹐似有外邪﹐易知母﹐又有內熱﹐不可不辧﹞。《廣濟方》無白芍﹐有人參﹐《許仁則方》無香豉﹐有生薑二兩﹐桂心一兩﹐蔥白止一兩。

人參鱉甲散

治蓐勞﹐皆由在產內未滿百日﹐體中虛損﹐血气尙弱﹐失於將理﹐或勞動作傷﹐致成蓐勞﹐其狀虛羸﹐乍起乍臥﹐飲食不消﹐時有咳嗽﹐頭中昏痛﹐發歇無常﹐夜有盜汗﹐寒熱如瘧﹐背膊拘急﹐沈困在牀﹐服此大效。

黃鱉甲﹝各一兩﹞牛膝﹝七錢半﹞人參﹝用人參更佳﹞白茯苓當歸白芍桑寄生麥門冬﹝去心﹞熟地黃桃仁桂心甘艸﹝各半兩﹞續斷﹝二錢半﹞上爲細末﹐每服先以豬腎一對去筋膜﹐以水兩大盞﹐生薑半分﹐棗三枚﹐煎至一盞﹐去豬腎姜棗﹐然後入藥末二錢﹐蔥白三寸﹐烏梅一个﹐荊芥五穗﹐煎至七分﹐去滓﹐空心晚食前溫服﹐神效。﹝此十全大補湯去川芎﹑白術﹐加鱉甲﹑牛膝﹑寄生﹑續斷﹑桃仁﹑麥冬六味﹐以治蓐勞﹐有去舊生新之意﹐而寄生主產後餘疾﹐用豬腎者﹐以胎系於腰﹐故皆借之以爲補助耳﹞

胡氏牡丹散

治產後虛羸﹐發熱自汗﹐欲變蓐勞﹐或血气所搏﹐經候不調﹐或寒熱羸瘦。

當歸白芍人參五加皮﹝五加皮去賊風惡血腰脊痛﹞地骨皮﹝各半兩﹞牡丹皮﹝三錢﹞桂心沒藥﹝各二錢﹞上爲細末﹐每服二錢﹐水酒各半盞﹐如不飲酒﹐只用水一盞﹐開元錢一枚﹐麻油蘸之﹝開元錢﹑麻油莫解﹞﹐同煎七分﹐去滓﹐通口服﹐煎不得攪﹐喫不得吹。

黃煮散

治產後蓐勞﹐肌膚黃瘦﹐面無顏色﹐或憎寒壯熱﹐四肢酸疼﹐心煩頭痛。

鱉甲﹝醋炙﹞黃﹝各一兩﹞牛膝﹝七錢半﹞當歸白芍熟地黃人參白茯苓麥門冬﹝去心﹞桑寄生桂心甘艸﹝炙﹐各半兩﹞上爲細末﹐每服豬石子一對去脂膜﹐切破﹐先以水一盞入姜半分﹐棗三枚﹐煎至七分﹐去石子姜棗﹐卻下藥五錢﹐更煎至四分﹐去滓﹐空心晚食前溫服﹐二滓並煎。﹝此方較前人參鱉甲散少桃仁﹑續斷﹐於煎法又少蔥白﹑烏梅﹑荊芥﹐要知有瘀則兼破瘀﹐有風則兼治風﹐寒則兼寒﹐熱則兼熱﹐無定一也﹞

豬腰子粥

治產後蓐勞發熱。﹝此不藥之藥﹐所謂谷肉果菜﹐食養盡之也﹞豬腰子一个去白膜﹐切作柳葉片﹐用鹽酒拌﹐先用粳米一合﹐入蔥﹑椒煮粥﹐鹽醋調和﹐將腰子鋪碗底﹐以熱粥蓋之﹐如作狀﹐空心服之。

﹝卷之十三產後門下﹞虛羸

產寶

云﹕產後虛羸者﹐皆由產後虧損血气所致﹐須當愼起居﹐節飲食﹐六淫七情﹐調養百日﹐庶保無疾。若中年及難產者﹐毋論日期﹐必須調養平復﹐方可涉喧﹐否則气血復傷﹐虛羸之證作矣。

薛氏

曰﹕前證產傷气血者用八珍湯﹐飲食傷胃者用四君子湯﹐停食傷脾者用六君子湯﹐勞傷元气者用補中益气湯。若暖气覺有藥味者﹐此藥復傷胃也﹐但用四君子湯﹐徐徐少飲﹐以調脾胃﹐若胃气一健﹐血气自生﹐諸證自愈矣。

大全

云﹕冷勞者﹐產則血气勞傷﹐臟腑虛弱﹐而風冷客之﹝若爲气血虛﹐則爲本气虛而寒﹐卽無風冷客之而亦寒也﹐治者須知不足有餘﹞﹐冷搏於血气﹐血气不能溫於肌膚﹐使人虛乏疲頓﹐致羸損不平復。若久不平復﹐風冷入於子髒﹐則胞髒冷﹐使人無子。﹝初感爲寒﹐久則爲熱﹐若果胞冷﹐卽本气虛﹐熱者卽血虛﹞

薛氏

曰﹕前證若血气虛弱用八珍湯﹐血气虛寒用十全大補湯﹐胃气虛弱用補中益气湯﹐脾气虛弱用六君子湯﹐命門火衰用八味湯﹐肝脾血虛用加味逍遙散﹐肝脾鬱怒用加味歸脾湯。

補虛湯

治產後一切雜病﹐只大補气血爲主。

人參白術﹝各一錢﹞黃川芎陳皮﹝各五分﹞甘艸﹝炙﹐三分﹞上銼﹐加生薑三片﹐水煎服﹝此方以中气元气爲主﹐而無血藥者﹐必脾胃虛而本元不足也﹐其血藥只用川芎﹐又於補气中以行肝血﹐抑血脫益气補脾生血之良方也﹞。﹝誤矣﹐指白虎湯而言﹞熱輕﹐倍加茯苓﹔熱甚﹐加炒黑漧薑三分。

黃四物湯

新產不可用芍藥﹐以其酸寒﹐能伐生發之气﹐只以黃易芍藥﹐爲補虛之要藥。

黃當歸川芎熟地黃﹝各等分﹞上銼﹐每服四錢﹐水煎服。气虛﹐加參術茯苓甘艸﹔發熱﹐加漧薑﹔自汗多者﹐少用川芎﹐勿用茯苓﹐倍加蜜炙黃﹔口渴﹐加五味子麥門冬﹔腹痛者﹐非白芍不可﹐𨿽新產亦用﹐但以酒炒不妨﹐﹝黃易芍藥者﹐卽補血湯以黃爲君之義﹐所謂气能生血﹐血不能生气﹐而芍藥有殺伐之性﹐無生長之能﹐故去之。加減法妙﹐多用酒炒﹐助生气也﹐乃丹溪法﹞

十全大補湯

治產後血气未復﹐形體虛弱﹐發熱惡寒﹐不能飲食。

人參白術茯苓黃當歸川芎白芍﹝炒﹞熟地黃﹝各一錢﹞肉桂甘艸﹝各五分﹞上銼﹐加生薑五片﹐棗三枚﹐水煎服。﹝惡寒者陽虛﹐發熱者陰虛﹐此八物之用也﹐肉桂能通榮衛而和陰陽﹐猶諸侯之命圭﹐使通兩家之好也﹞

當歸羊肉湯

治產後𨿽無疾﹐但覺虛弱﹐兼心腹痛﹐卽宜服之。

肥羊肉﹝一斤﹐去脂﹞當歸﹝五兩﹞黃﹝四兩﹞生薑﹝六兩﹞上先以水一斗煮羊肉﹐取汁八升﹐後下三味﹐煮取二升五合﹐分爲四服﹝本艸云﹕人參黃與羊肉同功。又謂羊肉補形﹐蓋有形之物者血﹐而參益气﹐羊肉補形﹐似有懸殊﹐烏可同語。然有形生於無形﹐故曰﹕形不足者溫之以气。則羊肉參二而一者也﹐而四味有气有血﹐能補能行﹐故無疾亦宜服也﹞。若覺惡露不盡﹐加桂三兩﹔惡露下多﹐加川芎三兩﹔有寒﹐加茱萸一兩﹔有气﹐加細辛二兩﹔有熱﹐加生地黃汁二合。

釋曰﹕所加五法﹐分兩多寡﹐皆有意義。若川芎之治惡露下多﹐陰中升陽也﹐有气之加細辛﹐辛以散肝也﹐餘可類推。

黃雌雞湯

治產後虛羸腹痛。

小黃雌雞﹝一隻﹐去翅足頭羽腸肚﹐細切﹞當歸白術熟地黃桂心黃﹝炒﹐各半兩﹞上先以水七盅煮雞﹐至三盅﹐每用汁一盅﹐藥四錢煎﹐日三服。﹝肝屬巽木﹐雞屬巽畜﹐雌雞者﹐陽中之陰﹐黃色者﹐己土之正﹐產後肝虛血弱﹐故取以補之﹐色之正﹐脾之宜也﹐其所配藥總以血气爲主﹐故曰補虛羸也。其治腹痛﹐全在桂心﹞

產寶方

治產後虛羸﹐不生肌肉。

黃﹝炒﹞當歸白芍﹝炒﹞人參﹝各三分﹞桂心甘艸﹝炙﹞川芎生薑﹝各四分﹞大棗﹝十二枚﹞上九味用水七升煮三升﹐分溫三服。﹝此卽十全大補湯之變﹐其去地黃﹑白術﹑茯苓者﹐意恐滯痰滯气淡滲泄气耳﹞

一方

治產後虛勞﹐骨節疼痛﹐頭痛﹐汗不止。

黃﹝三兩﹞當歸人參生薑﹝各二兩﹞淡豉﹝三合﹞豬腎﹝二枚﹞粳米﹝三合﹞薤白﹝三合﹞上以水一斗五升先煮豬腎﹐取六升﹐下諸藥煮取二升﹐分爲三服﹐﹝此方與前羊肉湯相爲表裏﹐而後四味尢佳﹐以其能助胃气﹐內通榮衛三焦﹐外達頭目皮毛也。夫先天之气生於腎﹐後天之气生於脾﹐元神生於二气之先﹐爲不可名之物﹐其徳藏而不用。是方以人參回元气於無何有之鄕﹐以歸生气血於元气之戶﹐豬腎﹑粳米益脾腎之气於先後﹐生薑豆豉薤白通神明於內外﹐散邪穢於天壤﹐周行血脈而無所不通﹐宜養百骸而無病不治﹐以是骨痛頭疼自汗諸癥﹐有邪則散﹐無邪則補﹐所謂妙用無方﹐隨感隨應者也﹐於治產後虛勞者﹐宜識思焉﹞

又方

豬腎一雙煮﹐入蔥豉作﹐如常食之。

﹝卷之十三產後門下﹞痞悶

郭稽中

曰﹕問產後口漧痞悶者何。答曰﹕產後榮衛大虛﹐血气未定﹐食麵太早﹐胃不能消化﹐面毒結聚於胃脘﹐上燻胸中﹐是以口漧燥渴﹐心下痞悶﹐醫者不識﹐認爲胸膈壅滯﹐以藥下之﹐萬不得一﹐但服見丸則愈。

釋曰﹕爲食麵者之戒﹐南人甚少﹐於諸飲食皆能致疾﹐不必拘於一面也。

陳無擇

評曰﹕產後口漧痞悶﹐未必只因食麵﹐或產母內積憂煩﹐外傷燥熱﹐飲食甘肥﹐使口漧痞悶﹐當隨其所因調之可也﹐心煩宜四物湯去地黃加人參﹑烏梅煎﹝隨因調治極是﹐但治煩以四物去地黃﹐尢不如去川芎也﹞﹐若外傷燥熱者﹐屬何經﹐當隨經焉治﹐難以備舉﹐飲食所傷﹐見丸卻能作湯。

薛氏

曰﹕前證若宿食停滯。用六君枳實神曲﹔若因肉食所致﹐更加山楂﹔若因魚之類﹐再加陳皮。其物旣消而仍痞﹐或反作痛作嘔﹐此脾胃受傷﹐用六君子湯。或咽酸噯腐﹐加炮姜﹐作瀉﹐更加升麻﹐如不應﹐佐以四神丸﹐或間用補中益气湯。

一婦人食角黍﹐煩渴痞悶﹐腹痛﹐大便欲去不去﹐服消導之藥不應﹐飲食日減﹐肌體日瘦﹐半年矣。余謂此食積爲患﹐用大酒曲炒爲末﹐溫酒調服二錢﹐俄而腹鳴﹐良久仍下粽而愈。一婦人食魚胙﹐腹痛患痢﹐諸藥不應﹐用陳皮白術等分爲末﹐以陳皮湯送下﹐數劑而愈。

見丸

治產後血气虛弱﹐飲食停積﹐口漧煩悶﹐心下痞痛。

姜黃﹝炒﹞蓽澄茄良姜三稜﹝醋煨﹞蓬術﹝醋煨﹞人參陳皮﹝去白﹐各等分﹞上爲細末﹐用蘿卜﹝按見丸有三稜莪術良姜溫滑之味﹐加以人參﹐丸以蘿卜汁﹐亦巧於治面矣。而立齋純於用補﹐亦爲膏梁久用消導者設也﹐如藜藿新病﹐未曾用消導而气實者﹐豈可泥於立齋之說乎﹐法當臨時消息。蘿卜湯爲治面也﹞慢火煮令極熟﹐研爛取余汁煮麵﹐糊丸如桐子大﹐每服三五十丸﹐蘿卜湯或白湯下。

﹝卷之十三產後門下﹞腹脹

郭稽中

曰﹕產後腹滿悶﹐嘔吐不定者何。答曰﹕敗血散於脾胃﹐脾受之則不能運化精微而成腹脹﹐胃受之則不能受納水谷而生吐逆﹐醫者不識﹐若以尋常治脹止吐藥治之﹐病與藥不相於﹐更傷正气﹐疾愈難治﹐但服抵聖湯則愈。﹝稽中之言𨿽泥於敗血﹐而其方亦加參﹐立齊之言純於補气﹐似近於偏﹐臨癥似宜斟酌﹞

薛氏

曰﹕前證若敗血傷於脾胃﹐宜用前方﹔若飲食停於脾﹐宜用六君加濃朴﹔若飲食傷於胃﹐宜用六君子湯。大凡損其脾者﹐當節其飲食爲善。﹝節飲食者﹐損谷自愈之理﹞一產婦患前證﹐或用抵當湯﹝抵當湯太峻﹐似非產後所宜﹐卽參用之﹐亦不得已也。如下後重墜﹐卽不用抵當﹐亦宜升補﹞﹐敗血已下﹐前證益甚﹐小腹重墜﹐似欲去後。余謂此脾气虛而下陷﹐用補中益气湯加炮姜溫補脾气﹐重墜如故﹐又用六君子湯而安。

抵聖湯

治產後腹脹滿悶﹐嘔吐不定﹐蓋敗血入於脾胃﹐而脾不能運化﹐故胃不能納谷﹝是法家語﹐簡當﹞﹐以致嘔吐腹脹等癥。﹝薛氏曰﹕此方最宜用。此方亦穩當﹐卽半夏能破血﹐立齋曰最宜﹐以其有和胃益气之物也﹞赤芍藥半夏﹝湯泡﹞澤蘭葉陳皮﹝去白﹞人參﹝各一錢﹞甘艸﹝炙﹐五分﹞上作一服﹐加生薑三片﹐水煎溫服。惡露過多者﹐去澤蘭赤芍藥﹐倍加陳皮生薑。

香砂養胃湯

治產後嘔吐﹐飲食不下﹐腹脹者﹐此敗血攻於脾胃之間﹐日久成反胃之癥。﹝敗血日久成反胃者﹐理實有之﹐而古方六丁丸可治﹐此方不能治瘀血也﹞半夏﹝一錢﹞白術陳皮茯苓濃朴香附子﹝各八分﹞人參藿香砂仁檳榔艸果﹝各五分﹞甘艸﹝四分﹞上銼﹐加生薑三片﹐烏梅一个﹐水煎服。﹝與人參養胃湯少有差別﹐而香附檳榔砂仁白術皆得治法之要﹞

加味六君子湯

治飲食停滯於脾﹐以致腹脹嘔吐。

人參白術茯苓甘艸﹝炙﹐減半﹞陳皮﹝去白﹞半夏﹝湯泡七次﹞濃朴﹝姜制﹐各一錢﹞上銼﹐加生薑三片﹐水煎服。﹝此立齋方也﹐如果有飲食停滯者﹐不妨另爲加減﹞

加味平胃散

治產後腹脹。﹝以平胃加人參﹐總是慮產後气虛之故﹔卻爲醫家作一法眼﹞濃朴﹝姜炒﹞蒼術﹝米泔浸﹐炒﹞陳皮甘艸﹝炙﹞人參﹝各一錢﹞上銼﹐水煎服。

紫金丹

治產後衝脹﹐胸中有物﹐狀如噎气。

代赭石磋礪石﹝各等分﹞上爲細末﹐醋糊丸如桐子大﹐每服三五十丸﹐酒下。胸中痛﹐加當歸﹐湯下﹐久服治血癖。

﹝丹溪云﹕上升之气自肝出。產後肝血虛而肝气盛﹐以是衝上作脹﹐用代赭者﹐鎭子气之上逆也﹐醋丸更妙﹐磋礪石卽磨刀石﹐亦爲肝而設﹞

又方

﹝此兼血脹﹞代赭石﹝一兩﹞桃仁﹝三錢﹐炒﹐去皮尖﹞大黃﹝半兩﹞上爲末﹐薄荷水打糊丸如桐子大﹐每服三五十丸﹐溫水下﹐無時。

白聖散

治產後腹大堅滿﹐喘不能臥。﹝此治水法﹐惟有餘者可服﹐曰治喘者﹐因水逆而上喘也﹐水下則喘自止矣﹞樟柳根﹝三兩﹞大戟﹝一兩半﹞甘遂﹝一兩﹐炒﹞上爲極細末﹐每服二三錢﹐熱湯調下﹐取大便宜利爲度﹐此主水气之聖藥也。﹝此藥峻利﹐不可輕用﹞

﹝卷之十三產後門下﹞浮腫

郭稽中

曰﹕產後四肢浮腫者﹐敗血乘虛停積﹐循經流入四肢﹐畱淫日深﹐卻還不得﹐腐壞如水﹐故令面黃﹐四肢浮腫﹐醫人不識﹐便作水气治之﹐投以甘遂﹑大戟等藥﹐以導其水。夫產後必虛﹐又以藥虛之﹐是謂重虛﹐往往多致夭枉﹐但服小調經散﹐血行腫消則愈。

陳無擇

曰﹕產後浮腫多端﹐有自懷妊腫至產後不退者﹐亦有產後失於將理﹐外感寒暑風濕﹐內則喜怒憂驚﹐血與气搏﹐畱滯經絡。气分血分﹐不可不辧﹝气分者﹐先腫而後經血不行﹐血分者﹐先經血不行而後腫也﹐故治法不同﹞﹐要當隨所因脈證治之。小調經散治血分固效﹐但力淺難憑﹐不若吳茱萸湯枳術湯奪魂散大調經散﹐皆要藥也。

又論曰﹕夫產後勞傷血气﹐腠理虛﹐則爲風邪所乘﹐邪搏於气﹐不得宣越﹐故令虛腫輕浮﹐是邪搏於气﹐气腫也。若皮膚如熟李狀﹐則變爲水腫。气腫者﹐發汗卽愈﹔水腫者﹐利小便瘥也。潔古云﹕如產後風寒在表﹐面目四肢浮腫﹐宜局方七聖丸﹐白湯下﹐日加﹐以利爲度。

如浮腫至膝﹐喘嗽﹐加木香﹐檳榔倍之﹐謂气多也﹔如浮腫﹐又頭痛昏冒﹐加羌活﹑川芎﹐謂風多也﹔如只浮腫﹐止七聖丸本方服。

東垣

云﹕中滿分消丸﹝見腫滿門﹞用四物湯吞之。

丹溪

云﹕產後腫﹐必用大補气血爲主﹐少佐以蒼術茯苓﹐使水自利。

薛氏

曰﹕前證若寒水侮土﹐宜養脾肺﹐若气虛浮腫﹐宜益脾胃﹐若水气浮腫﹐宜補中益气﹐當參雜證本門主治。

一產婦飲食少思﹐服消導之劑﹐四肢浮腫。余謂中气不足﹐朝用補中益气湯﹐夕用六君子湯而愈。後因怒腹脹﹐誤服沈香化气丸﹐吐瀉不止﹐飲食不進﹐小便不利﹐肚腹四肢浮腫﹐用金匱加減腎气丸而愈。﹝以中气虛誤服消克藥所致﹐故宜補土爲主﹐金匱丸者﹐以補火生土﹐而有水郁折之之法存焉﹞一產婦泄瀉﹐四肢面目浮腫﹐喘促惡寒。余謂脾肺虛寒﹐用六君加姜桂而泄瀉愈﹐用補中益气而脾胃健。

杜氏治張宣徽侍寵產後半月﹐忽患浮腫﹐急召產科醫治﹐經半月不瘥﹐病勢轉劇﹐召杜治之﹐杜至﹐曰﹕諸醫作何病。張曰﹕皆雲水气浮腫。杜曰﹕非也﹐且水气發咳嗽﹐小便澀是也﹝審水气法﹐如咳嗽小便澀者﹐乃因失降下之令﹞。今愛寵小便不澀﹐不作咳嗽﹐惟手足寒﹐乃血髒虛﹐气塞不通流﹐面生浮腫。遂用益血和气藥治之﹐旬日病去七八﹐經半月痊愈。所用之藥乃靈苑方牡丹散也﹐其方云﹕治血髒風虛冷。今產科家多用此藥治產後諸病如神﹐更名捐金湯者是也﹐﹝牡丹散見血暈﹞一婦產後四肢浮腫﹐寒熱往來﹐蓋因敗血流入經絡﹐滲入四肢﹐气喘咳嗽﹐胸膈不利﹐口吐酸水﹐兩脇疼痛﹐遂用旋復花湯﹐微汗漸解﹐頻服小調經散﹐用澤蘭根煎湯調下﹐腫气漸消。

大調經散

治產後腫滿﹐喘急煩渴﹐小便不利。

方見前往來寒熱。

小調經散

治敗血乘虛停積﹐流入經絡﹐四肢浮腫。

沒藥琥珀桂心芍藥當歸﹝各一錢﹞細辛麝香﹝各五分﹞上爲細末﹐每服五分﹐薑汁溫酒各少許調服。

經驗方

治產後徧身靑腫疼痛﹐及產後血水疾。﹝靑腫者﹐血瘀也﹐以血化爲水﹐故用此﹐乃簡便良法﹞漧漆大麥芽﹝各等分﹞上各爲細末﹐以新瓦罐子中鋪一重麥﹐一重漧漆﹐如此塡滿﹐用鹽泥固濟﹐火通赤﹐放冷﹐研爲散﹐但是產後諸疾﹐熱酒調下二錢。

白術湯

治心腹堅大如盤﹐邊如旋盤﹐水飲所作﹐名曰气分。﹝此仲景方也﹐易老變而爲丸﹞枳實﹝一兩半﹞白術﹝三兩﹞上咀﹐每服四錢﹐水一盞半煎至七分﹐去滓﹐溫服﹐腹中軟﹐卽當散也。

正脾散

治產後通身浮腫﹐及治婦人大病後脾气虛弱﹐中滿腹脹等癥。﹝此行气法﹐謂之正脾者﹐气行而脾得運也﹞蓬莪術香附子﹝童便浸﹞茴香甘艸﹝炙﹞陳皮﹝各等分﹞上爲細末﹐每服二錢﹐燈心艸木通湯下。

小調中湯

治產後一切浮腫﹐但用此藥﹐無不效者。﹝補脾胃﹐行瘀血﹐妙在調服法﹞茯苓當歸白芍藥陳皮﹝各一錢﹞白術﹝一錢半﹞上切作一劑﹐煎湯調後藥未﹕沒藥琥珀桂心﹝各一錢﹞細辛麝香﹝各五分﹞

橘皮酒

治產後肌浮﹐以此行气。

橘皮爲末﹐每服二錢﹐酒調服。

丹溪方

婦人產後浮腫﹐小便少﹐口渴﹐惡寒無力﹐脈皆沈﹐此體虛而有濕熱之積﹐必上焦滿悶﹐宜補中導水行气可也。

白術﹝二兩半﹞陳皮﹝一兩﹞川芎﹝半兩﹞木通﹝六錢﹞茯苓﹝三錢﹞上用水煎﹐下與點丸二十五丸。﹝黃芩爲末糊丸﹐名與點丸﹐亦名淸金丸。此方以白術爲君﹐陳皮爲佐﹐川芎調血﹐通苓利水﹐與點丸淸金﹞

奪魂散

治產後虛腫滿促﹐利小便則愈。﹝此方甚奇﹐大槪中宮有濕痰畱積﹐致小便不利者宜之﹐猶服二陳湯﹐能使大便潤而小便長也﹞生薑﹝三兩﹐取汁﹞白面﹝三兩﹞大半夏﹝七枚﹞上以生薑汁溲面﹐裹半夏爲七餅子﹐煨焦熟爲末﹐水調一盞﹐小便利爲效。

張氏方

治產後血虛﹐風腫水腫。

澤蘭葉防己﹝各等分﹞上爲末﹐每服二錢﹐溫酒調下﹐不飲者醋湯調亦可﹐﹝澤蘭之性﹐能通瘀血﹐利水道﹐同防己則又爲利水絕藥矣﹞

漢防己散

治產後風虛气壅﹐上攻頭面浮腫。﹝此藥虛人戒服﹐瀉肺利水之急劑也﹞漢防己豬苓枳殼桑白皮﹝各一兩﹞商陸甘艸﹝各七錢半﹞上爲粗末﹐每服四錢﹐生薑三片﹐水煎﹐空心溫服。

七聖丸

治產後風气壅盛﹐面目四肢浮腫﹐涕唾稠粘﹐咽漧口燥﹐心脇脹滿﹐大便祕﹐小便赤﹐睡臥不安。﹝此方爲實熱者設﹞肉桂﹝去皮﹞川芎大黃﹝酒蒸﹞檳榔木香﹝各半兩﹞羌活郁李仁﹝去皮﹐各一兩﹞上爲末﹐煉蜜丸如桐子大﹐每服十五丸。

食後溫湯下。山嵐瘴地最宜服﹐量虛實加減。如浮腫﹐又頭痛昏冒﹐加羌活川芎﹐謂風多也﹐如只浮腫﹐止用本方。

加味吳茱萸湯

治婦人髒气本虛﹐宿挾風冷﹐胸膈滿痛﹐腹脇絞刺﹐嘔吐惡心﹐飲食減少﹐身面虛浮﹐惡寒戰栗﹐或泄瀉不止﹐少气羸困﹐及因生產髒气暴虛﹐邪冷內勝﹐宿疾轉增。

﹝此治風寒之劑。本虛便是寒气﹐故用溫劑﹞吳茱萸﹝一兩半﹞漧薑桂心防風細辛當歸牡丹皮赤茯苓半夏桔梗麥門冬甘艸﹝各半兩﹞上爲粗末﹐每服四錢﹐水煎﹐食前熱服。

加味八物湯

治產後徧身浮腫﹐气急潮熱。

人參白茯苓熟地黃小茴香﹝各三錢﹞白術川芎﹝各四錢﹞當歸白芍香附子﹝各五錢﹞柴胡黃芩甘艸﹝各一錢﹞上銼散﹐分作六七服﹐每服加生薑三片﹐水煎﹐空心熱服﹐盡此藥﹐方服調經丸。若肚痛﹐加玄胡索﹑漧漆﹑枳殼各三錢﹔若嘔吐惡心﹐加良姜﹑砂仁各二錢﹔若手足麻痺﹐加肉桂一錢半﹔若咳嗽﹐加五味子﹑款冬花﹑杏仁。

加減金匱腎气丸

治肺腎虛﹐腰重腳腫﹐小便不利﹐或肚腹腫脹﹐四肢浮腫﹐或喘急痰盛﹐已成蠱證﹐其效如神﹐此證多因脾胃虛弱﹐治失其宜﹐元气復傷而變證者﹐非此藥不能救。﹝夫土爲防水之堤﹐腎爲置水之器﹐腎爲胃之關﹐而開竅於二陰﹐土惡濕﹐腎惡燥﹐而命門之气藏於腎﹐爲生土之母﹐主化津液以利膀胱﹐故腎气盛則土旺而水有所堤﹐自無泛溢之患﹐若火衰則气不化而水溢﹐溢則濕土卑濫而妄行矣﹐故有水脹之病。此方旣能益火以生土﹐又能化气以利水﹐此其所以爲治腫之聖藥也﹐若於熱脹﹐又非所宜﹞熟地黃﹝四兩﹐酒拌﹐搗膏﹞白茯苓﹝三兩﹞山藥山茱萸澤瀉牡丹皮牛膝車前子官桂﹝各一兩﹞附子﹝半兩﹞上爲末﹐和地黃﹐煉蜜丸如桐子大﹐每服七八十丸﹐空心白湯下。

﹝卷之十三產後門下﹞積聚

大全

云﹕夫積者﹐陰气也﹐五臟所生﹔聚者﹐陽气也﹐六腑所成。皆由飲食不節﹐寒熱不調﹐致五臟之气積﹐六腑之气聚。積者﹐痛不離其部﹔聚者﹐其痛無有常處。所以然者﹐積爲陰气﹐陰性沈伏﹐故痛不離其部﹔聚兼陽气﹐陽性浮動﹐故痛無常處。產後血气傷於臟腑﹐臟腑虛弱﹐爲風冷所乘﹐搏於臟腑﹐與血气相結﹐故成積聚塊也。

薛氏

曰﹕前證乃眞气虧損﹐邪气乘之﹐況產後得之﹐尢當固眞气爲主﹐若求旦夕之效而攻其邪﹐則速其危矣﹐當參前雜證積聚諸方論治之。

一產婦腹中似有一塊﹐或時作痛而轉動﹐按之不痛﹐面色萎黃﹐痛則皎白﹝似字是眼。按不痛是虛﹐萎黃皎白浮澀爲血虛﹞﹐脈浮而澀。余謂﹕此肝气虛而血弱也。不信﹐乃用破血行气﹐痛益甚﹐轉動無常﹐又認以爲血鱉﹐專用破血馳逐之藥﹐痛攻兩脇﹐肚腹尢甚﹐益信爲血鱉﹝妄言妄聽﹐可笑﹞﹐確服下血等藥﹐去血甚多﹐形气愈虛﹐肢節間各結小核﹐隱於肉裏﹐以爲鱉子畏藥而走於外。余曰﹕肝藏血而養諸筋﹐此因肝血復損﹐筋涸而攣結耳﹝血涸筋攣之說﹐自立齋始﹐大槪發在肝膽部分者當補金水﹐然而難愈﹐惟善守者得效﹞。蓋肢節胸項皆屬肝膽部分﹐養其脾土﹐補金水以滋肝血﹐則筋自舒。遂用八珍湯逍遙散歸脾湯﹐加減調治而愈。

一婦月經不調﹐兩拗腫脹﹐小便澀滯﹐腹中一塊作痛﹐或上攻脇腹﹐或下攻小腹﹐發熱晡熱﹐惡寒﹐肌膚消瘦﹐飲食無味﹝兩拗卽髀厭﹐屬肝經﹐小便小腹寒熱等癥皆肝所主﹐而飲食無味則脾也﹐故須肝脾兼治﹞﹐殊類廢癥﹐久而不愈﹐余謂肝脾血气虧損﹐用八珍湯﹑逍遙散﹑歸脾湯﹐隨癥互服而愈。

大全

云﹕新產後有血與气相搏而痛者﹐謂之瘕﹐瘕之言假也﹐謂其痛浮假無定處也﹐此由夙有風冷﹐血气不治﹝𨿽以風冷爲因﹐總是血气不治﹞﹐至產血下則少﹐故致此病﹐不急治則多成積結﹐妨害月水﹐輕則痞澀﹐重則不通也。

薛氏

曰﹕前證乃寒邪乘客﹐气血壅結﹐此因气病而血病也﹐當補養胃气﹐調和月經﹐寬緩靜養爲善﹝此亦大槪言耳﹐至於治法﹐非行气破結不可﹐而養正邪自除之說﹐於胃气不足﹐攻伐太過者﹐切有補焉﹞。《難經》云﹕任脈之病﹐男子爲七疝﹐女子爲瘕聚。當參前後各論治之。

河間芍藥湯

治產後諸積不可攻﹐宜養陰去熱﹐其病自安。﹝此方若爲風冷所致﹐與夫瘀血所積者﹐當以別治之﹞芍藥﹝一斤﹞黃芩茯苓﹝各六兩﹞上銼散﹐每服半兩﹐水煎﹐溫服﹐日三。

四神散

治產後瘀血不消﹐積聚作塊﹐心腹切痛。﹝此以佛手散溫行﹞當歸﹝去蘆﹞川芎赤芍藥漧薑﹝炮﹐各等分﹞上爲細末﹐每服二錢﹐食前同溫酒調服。

一方

治血瘕作痛﹐臍下脹滿﹐或月經不行﹐發熱體倦。

當歸﹝二兩﹞芍藥﹝炒﹞桂心血竭蒲黃﹝炒﹐各一兩半﹞玄胡索﹝炒﹐一兩﹞上爲末﹐每服二錢﹐空心熱酒調下。

桂心丸

治產後血气不散﹐積聚成塊﹐上攻心腹﹐或成寒熱﹐四肢羸瘦煩疼。﹝此三方皆以消瘀爲主﹐而此兼行气﹐然有輕重之分﹐在人因病采擇﹞桂心當歸赤芍牡丹皮沒藥檳榔漧漆﹝炒煙盡﹞靑皮﹝各七錢半﹞濃朴﹝制﹞三稜﹝煨﹞玄胡索大黃桃仁﹝去皮尖﹞鱉甲﹝酥炙﹐各一兩﹞上爲細末﹐煉蜜丸如桐子大﹐每服三四十丸﹐食前溫酒下。

產寶方

療血瘕痛無定處。

童便﹝三升﹞生地黃汁生藕汁﹝各一升﹞生薑汁﹝三升﹞上先煎前三味﹐約三分減二﹐次下薑汁﹐慢火煎如稀餳﹐每服取一合﹐暖酒調下。﹝按有形﹐瘕無形﹐有形者血病﹐無形者气病﹐故血病則著﹐气病則行。今以血瘕而痛無定所者﹐乃气血俱病也﹐气爲瘕郁﹐郁則生火﹐火載瘕行﹐故痛無定所。方以童便生地藕汁者﹐養血淸火破瘀也﹐蓋火淸則不痛﹐瘀破則瘕消﹐佐以薑汁﹐調以暖酒﹐以熱則行﹐寒則凝﹐故用之以從治耳。此方平順中有奇處﹐可法之﹞

千金方

療血瘕。

生漧地黃﹝一兩﹞烏賊魚骨﹝二兩﹞上爲細末﹐空心溫酒調服二錢匕。

﹝卷之十三產後門下﹞霍亂

大全

云﹕產後霍亂﹐气血俱傷﹐臟腑虛損﹐或飲食不消﹐觸冒風冷所致﹐陰陽不順﹐淸濁相干﹐气亂於腸胃之間﹐眞邪相搏﹐冷熱不調﹐上吐下痢﹐故曰霍亂也。經云﹕渴而飲水者﹐五苓散﹔寒多不飲水者﹐理中丸﹔大段虛冷者﹐加附子來復丹亦妙。﹝凡霍亂暑癥者﹐多不可輕用熱補之劑﹐蓋暑熱之气迷結心胸﹐若投以溫補﹐是實也﹐今人飲以冷水則生﹐與之熱飲則死者﹐可想矣﹞

薛氏

曰﹕一產婦停食霍亂﹐用藿香正气散之類﹐已愈﹐後胸腹膨脹﹐飲食稍過﹐卽嘔吐或作瀉。余謂此脾胃俱虛﹐用六君子湯加木香治之﹐漸愈。後因飲食失調兼恚怒﹐患霍亂﹐胸腹大痛﹐手足逆冷﹐用附子散﹐又用八味丸以補土母而康。設泥痛無補法而用辛散﹐或用平補之劑﹐必致不起。﹝此以飲食稍過﹐卽嘔吐或瀉﹐知其脾虛矣﹐致於手足冷能不溫之乎﹐然以霍亂愈後故可服﹐否則不宜也。平日吐瀉與霍亂吐瀉不同﹐治法亦別。蓋此非霍亂正治法﹐弗妄試也﹐盡信書不如無書﹐正爲此耳﹞一產婦吐瀉咽酸﹐面目浮腫﹐此脾气虛寒﹐先用六君加炮姜爲主﹐佐以越鞠丸﹐而咽酸愈﹐又用補中益气加半夏﹑茯苓﹐而脾胃康。

四生散

治一切霍亂吐瀉﹐極效。

方見胎前霍亂。

五苓散

治霍亂渴而飲水者。

白術﹝炒﹞茯苓豬苓﹝各一錢﹞澤瀉﹝二錢半﹞桂﹝三分﹞上銼作一服﹐水煎服。

理中丸

治脾胃虛寒﹐嘔吐泄瀉﹐飲食少思﹐肚腹膨脹。﹝用此方者﹐當認虛寒二字爲主﹞人參白術﹝炒﹞漧薑﹝炮﹞甘艸﹝炙﹐各一錢﹞上爲末﹐米糊丸如彈子大﹐每服一丸﹐嚼細﹐白湯下。

白術散

治產後霍亂吐瀉﹐腹痛煩渴﹐手足逆冷﹐或大便不實。

白術橘紅麥門冬﹝去心﹞人參漧薑﹝炮﹐各一兩﹞甘艸﹝半兩﹞上銼﹐每服四錢﹐薑水煎服。

溫中散

治產後霍亂﹐吐瀉不止。

人參白術當歸艸豆蔻仁漧薑﹝各一兩﹞濃朴﹝姜制﹐一兩半﹞上爲粗末﹐每服三錢﹐水煎服。

附子散

治產後霍亂不止﹐手足逆冷。

附子﹝炮﹞桂心吳茱萸﹝炮﹞丁香當歸白術人參橘紅甘艸﹝炙﹐各半兩﹞上爲細末﹐每服二錢﹐粥飲調服。

髙良姜散

治產後霍亂吐利﹐腹中絞痛。

良姜當歸﹝吐瀉用當歸者甚少﹐而前三方皆用之﹐亦非理之所宜也﹞艸豆蔻仁﹝各等分﹞上爲細末﹐每服二錢﹐用粥飲調下。﹝霍亂忌粥飲﹐此又以粥飲調﹐所宜所忌﹐有虛實寒暑之別焉﹞上二方﹐非眞寒不可用。

藿香正气散

治外感風寒﹐內停飲食﹐頭痛寒熱﹐或霍亂泄瀉﹐或作瘧疾。﹝主癥的確﹐誠爲對病良藥﹞藿香﹝一錢半﹞桔梗﹝炒﹞大腹皮紫蘇茯苓白術﹝炒﹞白芷半夏曲陳皮濃朴﹝制﹐各一錢﹞甘艸﹝炙﹐五分﹞上銼﹐加姜棗﹐水煎服。

來復丹

治伏暑吐瀉﹐身熱脈弱﹐其效如神﹐倉卒間須用此藥。﹝伏暑要藥。伏暑者﹐暑熱之气因時感冒﹐伏於心胸之間﹐以致正气鬱悶﹐上下不得宣通﹐遂令悶絕而死﹐有如屍厥之狀﹐所謂中脘閉結﹐三焦不通者是也﹐暑月長途﹐往往有之﹐切不可補﹐宜備此藥以濟之﹞硝石﹝一兩﹐同硫黃火上微炒﹐用柳木條攪結砂子﹐不可火大﹞舶上硫黃太陰玄精石﹝研﹐各一兩﹞五靈脂﹝去砂石﹞靑皮陳皮﹝各二兩﹞上爲末﹐醋糊丸如小豆大﹐每服三十丸﹐空心米飲下。《易簡方》云﹕硝石性寒﹐佐以陳皮﹐其性疏快﹐硫黃性寒味澀﹐若作暖藥以止瀉誤矣﹐蓋用啖食生冷﹐或冒暑熱之气﹐中脘閉結﹐揮霍變亂﹐非此藥不能通利三焦﹐分理陰陽﹐其功甚效而速。

一方

治吐逆不受湯藥者。

伏龍肝爲細末﹐每服三錢﹐米飲下。﹝以其得火土相成之化﹐故能燥濕﹐治吐逆也﹞

﹝卷之十三產後門下﹞嘔吐

大全

云﹕夫胃爲水谷之海﹐水谷之精以爲血气﹐榮潤臟腑﹐因產則臟腑傷動﹐有時而气獨盛者﹐則气乘腸胃﹐腸胃燥澀﹐其气則逆﹐故嘔逆不下食也。﹝吐屬陽明﹐故以胃字爲主盡之﹞

薛氏

曰﹕前證若因飲食過時﹐用四君子湯﹔飲食過多﹐用六君子湯﹔飲食過時而兼勞役﹐用補中益气﹔若因飲食停滯﹐用人參養胃湯﹔脾胃气虛﹐用六君子湯﹔胃气虛寒﹐加炮姜木香﹔寒水侮土﹐用益黃散﹔肝木侮脾土﹐用六君升麻柴胡﹔命門火衰﹐不能生土﹐用八味丸﹝嘔吐專主脾胃﹐乃理之常﹐八味丸恐非救急之務﹞﹔嘔吐泄瀉﹐手足俱冷﹐或肚腹作痛﹐乃陽气虛寒﹐急用附子理中湯﹐多有生者。

一產婦朝吐痰﹐夜發熱﹐晝夜無寐﹐或用淸痰降火﹐肌體日瘦﹐飲食日少﹐前癥愈甚。余曰﹕早間吐痰﹐脾气虛也﹔夜間發熱﹐肝血虛也﹔晝夜無寐﹐脾血耗也。遂用六君子湯﹝此病脾虛生痰﹐故以六君子爲先﹐是總訣﹞﹑加味逍遙散﹑加味歸脾湯﹐以次調理而痊。

香靈丸

治產後嘔不止者。

丁香辰砂﹝另研﹐各六分﹞五靈脂﹝一錢﹞上香脂先研﹐後入砂再研勻﹐用狗膽或豬膽丸如雞頭大﹐每服一丸﹐生薑陳皮湯磨下。

﹝此方不獨產後可用﹐於雜癥之有嘔吐者亦效﹐妙在狗膽靈脂﹞

蒲黃散

治產後三四日惡露不下﹐嘔逆壯熱。

芍藥﹝二兩半﹞當歸知母生薑蒲黃﹝各二兩﹞紅花﹝半兩﹞荷葉心中蒂﹝一个﹞生地黃汁﹝一盞﹞上咀﹐水二升煎至一升﹐去渣﹐下蒲黃煎數沸﹐空心分三帖。﹝以惡露發爲嘔吐﹐人嘗失之。此方用荷蒂紅花蒲黃當歸治惡露不下﹐生薑止嘔安胃是矣﹐若生地知母芍藥能不寒胃乎﹐要知此三味又爲壯熱者設﹐苟無壯熱﹐其敢用乎﹐況在三四日之間﹐芍藥尢爲所忌﹐讀方者當知其源﹞

橘紅半夏湯

治產後胃虛嘔逆。

橘皮﹝一兩﹞半夏甘艸﹝炙﹐各半兩﹞藿香﹝三兩﹞上銼﹐每服五錢﹐加生薑五片﹐水煎服。﹝此方治痰理气﹐爲治嘔正方﹐前方一寒一熱之治瘀血者不同﹐當知此竅﹞

開胃散

治產後胃虛嘔吐﹐胸滿不食。

人參﹝一兩﹞訶子﹝一兩半﹞甘艸﹝炙﹐半兩﹞上銼﹐每服五錢﹐加生薑五片﹐水煎服。﹝人參益胃气﹐訶子治胸滿﹐一益气﹐一鎭气﹐自與前後諸方不同﹐別是一種見解﹐人所未知﹞

姜術散

治產後更無他疾﹐但多嘔逆﹐不能食。

白術﹝一兩二錢半﹞生薑﹝一兩半﹞上銼作一服﹐酒水各二升煎取一升﹐分三服。﹝更無他疾﹐專主胃气虛寒也﹐故惟以溫補爲主﹐旣用生薑以佐術﹐復加酒以爲煎﹐又法之妙也﹞

石蓮散

治產後胃寒咳逆﹐嘔吐不食﹐或腹作脹。

石蓮肉﹝一兩半﹞白茯苓﹝一兩﹞丁香﹝半兩﹞上爲細末﹐每服三錢﹐用姜湯或米飲調下﹐日三服。﹝本艸﹕石蓮卽蓮實之沈水中千年者也﹐其味甘﹐其性降﹐故能益胃淸水而治嘔﹐況加茯苓以下气﹐丁香以溫寒﹐生薑佐之﹐其中品味大非前方比矣。柰何今之所貿市中石蓮﹐味極苦而內無心﹐形似蓮實而實非蓮實。

考之市人﹐乃云皆是山中木實。本體旣殊﹐性味亦異﹐又豈有淸胃和中之理﹐求治者宜審擇之﹐毋爲市人之所誤﹞

錢氏益黃散

治脾胃虛寒﹐水反來侮﹐以致嘔吐不食﹐或肚腹作痛﹐或大便不實﹐手足逆冷等癥。﹝治脾虛有痰嘔逆之正方也﹞陳皮﹝一兩﹞靑皮訶子肉甘艸﹝炙﹞丁香﹝各二錢﹞上爲粗末﹐每服四錢﹐水煎服。

加味四君子湯

治產後嘔逆不已。

人參白術茯苓甘艸﹝炙﹞半夏陳皮藿香砂仁﹝各等分﹞上銼﹐每服四錢﹐加生薑三片﹐棗一枚﹐水煎﹐溫服。﹝以上八方各有見解﹐宜一一考證施治﹐勿妄投也﹞

﹝卷之十三產後門下﹞呃逆

大全

云﹕夫五臟六腑俱稟气於胃﹐而肺爲主气之總司﹐若產後致傷气血﹐則臟腑气損﹐而風冷搏之﹐肺因气逆而上則呃逆矣。又脾虛气冷﹐胃中伏寒﹐因食熱物﹑冷熱相擊﹐气厥而不順﹐則呃逆也﹝言聚冷內因也﹐然又有痰熱虛呃之不同﹐並宜詳辧﹞。脾者主中焦﹐爲三焦之關﹐五臟之倉廩﹐貯積水谷﹐若陰陽气虛﹐使榮衛气厥逆﹐則致生斯病也。經云﹕呃噫者﹐胃寒所生。服藥無效者﹐灸期門﹝期門在乳下﹞三壯必愈。期門穴乃胃之大絡。

薛氏

曰﹕前證屬胃气虛寒之惡候﹐如用後方未應﹐急投參附湯﹐亦有復生者。

丁香散

治產後心煩﹐咳噫不止。

丁香白豆蔻﹝各半兩﹞伏龍肝﹝一兩﹞上爲細末﹐每服一錢﹐煎桃仁吳茱萸湯調下﹐如人行五里再服。﹝此治咳逆也﹐而何又有心煩焉﹐閱此方咳逆是虛寒气滯﹐心煩是敗血瘀畱﹐不然何以用桃仁同吳萸爲湯也﹐當識之﹞

姜桂散

治產後咳逆﹐三日不止欲死。

肉桂﹝五錢﹞薑汁﹝三合﹞上銼﹐同煎﹐服三合﹐以大火炙手﹐摩令背熱﹐時時塗藥汁盡﹐妙。﹝此治寒自背入而咳逆也﹐摩背法極妙﹐其曰時時塗藥汁盡﹐則旣服之外﹐又以藥塗手摩之也﹞

羌活散

治呃逆。

羌活附子﹝炮﹞茴香﹝炒﹐各半兩﹞木香白姜﹝炮﹐各二錢半﹞上爲末﹐每服二錢﹐水一盞﹐鹽一撚﹐煎十數沸﹐熱服﹐一服止。﹝治下元虛﹔中气弱﹐而又爲外感寒邪者設也﹐妙在用鹽﹞

一方

治產後呃逆。

幹柿一个切碎﹐以水一盞煎六分﹐熱呷。﹝喫逆癥俱用柿蒂﹐而此用幹柿﹐意自有別﹞

一方

治產後呃逆三五日不止。

陳壁窠三五个﹐水煎呷﹐瘥。﹝卽蜂子窠﹐壁窠土蜂窠也﹞

補遺

治產後呃逆﹐橘皮湯及大小橘皮湯皆效。

上諸方當審寒熱虛實用之﹐如寒者宜丁香﹑姜﹑桂﹐熱者宜幹柿﹑竹茹﹐實者宜香附﹑橘皮﹐虛者宜人參﹐甚則附子佐之﹐誤施則噬臍之悔﹐愼之。

﹝卷之十三產後門下﹞咳嗽

大全

云﹕肺主諸气﹐產後肺虛﹐外邪易感﹐少有微邪﹐便成咳嗽﹐故或風或熱﹐或寒或濕﹐皆令人咳嗽也﹐若產後喫鹽醯太早而咳嗽者﹐難治。

郭稽中

曰﹕產後血气不通﹐咳嗽者何。答曰﹕產後咳嗽﹐多因食熱面壅滯﹐或熱病﹐或有气塊﹐發時衝心痛﹐气急咳嗽﹐四肢寒熱﹐心悶口漧﹐或時煩躁﹐睡夢驚悸﹐气虛﹐肢體無力﹐宜服局方黑神散五積散﹐加棗煎服。

薛氏

曰﹕產後咳嗽﹐若因陰血虛者﹐用四物加參術陳皮桔梗﹔若因肺气傷者﹐用四君加芎歸桔梗﹔因陰火上炎者﹐六味地黃丸加參﹑術﹔因風寒所感者﹐補中益气加桔梗﹑紫蘇﹔若瘀血入肺發喘﹐兼口鼻起黑气﹐或鼻出血者﹐急用二味參蘇飲﹐亦有得生者。然而所患悉因胃气不足﹐蓋胃爲五臟之根本﹐胃气一虛﹐五臟失所﹐百病生焉。但患者多謂腠理不密所致﹐殊不知經云肺屬辛金﹐生於己土﹐若脾土一虛﹐則不能生金﹐故腠理不密﹐外邪易感﹐法當壯土金﹐生腎水﹐以制火善﹐若不補其虛﹐而直治其病則誤矣。

李氏

曰﹕產後咳嗽﹐多是瘀血入肺﹐二母散加桃仁﹑杏仁﹑人參﹑茯苓水煎﹐其餘以意會之可也。

旋復花湯

治產後感冒風寒﹐咳嗽喘滿﹐痰涎壅盛﹐鼻塞聲重﹐有汗者不宜服。

旋復花麻黃赤芍藥荊芥穗前胡茯苓半夏曲五味子甘艸﹝炙﹞杏仁﹝去皮尖﹐麩炒﹐各等分﹞上咀﹐每服四錢﹐生薑三片﹐棗一枚﹐水煎﹐食前溫服。﹝此金沸艸散加杏仁﹑甘艸﹐乃麻黃湯例也﹐而茯苓五味又有下气斂肺止嗽之妙﹐善用者則五味不嫌於太早﹐麻黃不嫌於太散﹐不善用者則實實虛虛之禍可立見矣﹐用者審之﹞

集驗方

療產後感風傷寒﹐咳嗽多痰。

甘艸桔梗﹝各一兩半﹞款冬花﹝一兩﹞麥門冬﹝去心﹞生地黃﹝各二兩﹞豆豉﹝一兩﹞蔥白﹝一握﹞上咀﹐水二升煮取八合﹐去滓﹐食後分兩服。﹝此方以出癥論﹐則治風寒痰嗽﹐而用蔥﹑豉﹑甘﹑桔﹑款花則可﹐然以生地﹑麥門爲君﹐而欲治多痰寒嗽則不可﹐大槪始於風寒﹐而終於虛熱者宜之﹐所謂其始則同﹐其終則異也﹞

二母散

治產後惡露上攻﹐流入肺經﹐咳嗽不已。

知母貝母白茯苓人參﹝各二錢﹞桃仁﹝去皮尖﹞杏仁﹝去皮尖﹐各一錢﹞上咀﹐作一服﹐水煎﹐食後服。﹝二母涼藥也﹐豈能治惡露上攻﹐人參補气藥也﹐豈能治流入肺經之嗽﹐故立齋以桃仁﹑杏仁加倍﹐蓋謂瀉肺導瘀也﹐然亦不敢妄用﹞

異功散

治脾胃虛弱﹐飲食少思﹐或久患咳嗽﹐或腹滿不食﹐面浮气逆等證。﹝補土生金法﹞人參白術﹝炒﹞白茯苓甘艸﹝炙﹞陳皮﹝各二錢﹞上銼一劑﹐加姜棗﹐水煎服。

經效方

治咳嗽多痰﹐唾粘气急。﹝久嗽多痰者﹐此方甚良﹐蓋爲散中能斂﹐補中有瀉也﹞前胡五味子紫菀貝母﹝各一兩半﹞桑白皮茯苓﹝各二兩﹞淡竹葉﹝二十片﹞上咀﹐水二升煎取八合﹐去滓﹐食後分兩服。

一方

治產後咳嗽气喘。

百部根苦梗﹝各六分﹞桑白皮﹝二十分﹞幹百合赤茯苓上咀﹐水二升煮取七合﹐去滓﹐食後分兩服。﹝此保肺法。古庵曰﹕久嗽不愈﹐須用百部﹐加以百合斂肺﹐桑皮瀉中有補﹐苦梗下气﹐赤苓瀉火﹐乃淸降妙劑也﹐於結癥亦佳﹞釋曰﹕以上六方﹐先以散邪爲第一﹐以散中兼涼血淸心爲第二﹐淸肺補气利气行瘀爲第三﹐補土生金爲第四﹐而第五第六﹐一則散而收之﹐一則淸而斂之。數方之內﹐治嗽之法﹐國中末三治﹐補瀉兼該﹐先後不紊﹐能推展之﹐以治雜癥之咳嗽亦無不可﹐集方者其藥上藥王歟。

﹝卷之十三產後門下﹞喘急

樓氏

曰﹕產後喘極危﹐多死也。﹝此眞實話也﹐臨癥者愼之﹞

郭稽中

曰﹕產後喉中气急喘促者何。答曰﹕榮者血也﹐衛者气也﹐榮行脈中﹐衛行脈外﹐相隨上下﹐謂之榮衛。因產所下過多﹐榮血暴竭﹐衛气無主﹐獨聚肺中﹐故令喘也。此名孤陽絕陰﹐爲難治﹐若惡露不快﹐敗血停凝﹐上燻於肺﹐亦令喘急﹐但服奪命丹﹝見胞衣不下﹞﹐血去喘自定。

陳無擇

評曰﹕產後喘急固可畏﹐若是敗血上燻於肺﹐猶可責效奪命丹﹐若感風寒﹐或因憂思飲食鹹冷等致病者﹐奪命丹未可均濟﹐況孤陽絕陰乎。若榮血暴絕﹐宜大料煮散﹐川芎湯亦可救﹔傷風寒﹐宜旋復花湯﹔性理郁發﹐宜小調經散﹐用桑白皮杏仁煎湯調下﹔傷食﹐宜服見丸﹑五積散﹑川芎湯。

薛氏

曰﹕前證若脾肺气虛弱﹐用六君桔梗﹐若兼外邪﹐更加紫蘇﹔若中气虛寒﹐用補中益气加炮姜﹑肉桂﹝專益補﹐似太泥﹞﹔若陽气虛脫﹐更加附子﹔若瘀血入肺﹐急用二味參蘇飲。

一產婦喘促自汗﹐手足俱冷﹐常以手護臍腹﹔此陽气虛脫﹐用參附湯四劑而愈。

浦江吳輝妻孕時足腫﹐七月初旬產後﹐二月洗浴卽气喘﹐但坐不得臥者五个月﹐惡風﹐得暖稍寬﹐兩關脈動﹐尺寸皆虛﹐百藥不效﹐用牡丹皮﹑桃仁﹑桂枝﹑茯苓﹑漧薑﹑枳實﹑濃朴﹑桑白皮﹑紫蘇﹑五味﹑栝蔞仁煎湯服之卽寬﹐三服得臥﹐其痰如失﹐蓋作污血感寒治之也。﹝以洗浴气喘﹐及得暖稍寬之癥審之﹐自宜發散﹐而百藥不效﹐乃更用破血溫消之劑愈之者﹐是當責在產後有餘邪也﹐關動脈尺寸虛者﹐邪郁在中﹐不得出也﹐故當溫散而愈﹐可爲學人法﹞

奪命散

治產後敗血衝心﹐胸滿上喘﹐命在須臾。﹝此治敗血﹞方見前血暈。

二味參蘇飲

治產後血入於肺﹐面黑髮喘欲死者。﹝此保肺逐瘀﹞人參﹝二兩﹐爲末﹞蘇木﹝二兩﹐槌碎﹞上用水二碗煮蘇木﹐取汁一碗﹐調人參末﹐隨時加減服。

旋復花湯

治產後傷風寒喘嗽﹐痰涎壅盛。﹝此治風寒﹞方見前咳嗽。

見丸

治產後傷咸冷凍飲料食而喘者。﹝此治飲食﹞方見前痞悶。

五味子湯

治產後喘促﹐脈浮而厥。﹝此單補虛﹐此補肺法﹐果虛者宜之﹞五味子﹝麩炒﹞人參杏仁﹝各二錢﹞麥門冬﹝去心﹞陳皮﹝各一錢﹞上加生薑三片﹐棗二枚﹐水煎服。

六君加失笑散

治產後喘急不能臥﹐痰與血雜湧而上﹐此脾胃气虛而敗血乘之也﹐服此立止。

六君子料六錢﹐加生薑三片﹐水煎服﹐調入蒲黃﹑五靈脂﹐各炒五分﹐攪勻溫服﹐少頃滓再煎﹐再入蒲﹑靈末服﹐神效。﹝據此法﹐亦二味參蘇與之變﹐設非究理爲治﹐卽敗乃事矣﹐妙在佐以失笑散。餘一日莊居﹐一鄕人踵門哀懇﹐道其妻產後數喘促不能臥﹐痰與血交湧而上﹐日夜兩人扶坐﹐才側身壅絕﹐乞救療之。無暇檢方書﹐以意度之﹐新產後血气脾胃大虛頓損﹐故虛痰壅盛﹐而敗血乘之﹐犀角六君子加失笑散一服﹐痰血俱下﹐喘亦立止。次日來謝云﹕諸病皆去﹐止不能食。再與參苓白術散﹐二帖痊愈。對癥之藥﹐神效如此﹐故特附於此﹞

大補湯

治產後百日外面靑浮腫﹐唇口气急﹐有汗﹐乃大虛之證﹐急宜服此。﹝要訣在面靑自汗上審﹐此大方也﹐宜知之﹞當歸頭大川芎大白術白芍藥白茯苓人參﹝多﹞黃﹝多﹞五味子熟地黃漧薑﹝上上﹞甘艸﹝少﹞上銼散﹐水煎服﹐此帖不退﹐卽加川烏木香﹐另磨入服﹝卽十全大補去桂加漧薑﹑五味子﹐蓋非有眞見者不能用。川烏木香丸良﹞。有瀉﹐加訶子肉﹑豆蔻﹑粟殼。

﹝卷之十三產後門下﹞鼻衄

郭稽中

曰﹕產後口鼻黑气起及鼻衄者何。答曰﹕陽明者經脈之海﹐起於鼻交HT中﹐還出頰口﹐交人中﹐左之右﹐右之左。產後气虛血散﹐榮衛不理﹐散亂入於諸經﹐卻還不得﹐故令口鼻黑气起﹐及變鼻衄﹐此緣產後虛熱﹐變生此癥﹐胃絕脈敗﹐不可治。經驗方云﹕急取緋綫一條﹐並產婦頂心發兩條﹐緊系中指節上卽止﹐無藥可治﹐亦禳壓之一端也。﹝眞良法也﹐當備之胸中﹐以待不時之用﹞

薛氏

曰﹕按胃脈挾口繞承漿﹐蓋鼻準屬脾土﹐鼻孔屬肺金﹐謂胃虛肺損气脫血死之證﹐急用二味參蘇飲加附子五錢﹐亦有得生者。

汪石山治一婦人﹐產後血逆上行﹐鼻衄口漧﹐心躁舌黑﹐蓋因瘀血上升﹐遂用益母丸二丸﹐童便化下﹐鼻衄漸止﹐血漸通。﹝益母童便妙﹐治虛熱﹞

李氏

曰﹕此產後虛熱所致﹐犀角地黃湯救之。

加味參蘇飲

人參﹝二兩﹞蘇木﹝二兩﹞附子﹝五錢﹞上銼﹐水煎服。﹝此治虛熱亦良﹐熱加童便更妙﹞

卷之十四產後門下

乳病門

﹝卷之十四產後門下﹞泄瀉

郭稽中

曰﹕產後腹痛及泄利者何。答曰﹕產後腸胃虛怯﹐寒邪易侵﹐若未盈月﹐飲冷當風﹐乘虛襲畱於肓膜﹐散於腹脇﹐故腹痛作陣﹐或如錐刀所刺﹐流入大腸﹐水谷不化﹐洞瀉腸鳴﹐或下赤白﹐脇脹﹐或痛走不定﹐急服調中湯立愈﹐若醫者以爲積滯取之﹐禍不旋踵﹐謹之謹之。

陳無擇

評曰﹕產後下利﹐非止一證﹐當隨所因而調之。旣云飲冷當風﹐何所不至﹐寒熱風濕﹐本屬外因﹐喜怒憂思﹐還從內性﹐況勞役饑飽﹐皆能致病﹐若其洞泄﹐可服調中湯﹐赤白帶下﹐非此能愈﹐各隨門類﹐別有三方。﹝此法中再審虛實乃當﹞

薛氏

曰﹕產後瀉痢﹐或因飲食傷損脾土﹐或脾土虛不能消食﹐當審而治之。若米食所傷﹐用六君加谷﹔若麵食所傷﹐用六君子加麥﹔若肉食所傷﹐用六君加山楂神曲丸﹔兼嘔吐﹐皆加藿香﹔若兼咽酸或嘔吐﹐用前藥送越鞠丸﹔若肝木來侮脾土﹐用六君加柴胡﹑炮姜﹔若寒水反來侮土﹐用錢氏益黃散﹔若久瀉或元气下陷﹐兼補中益气湯﹐以升發陽气﹔若瀉痢色黃﹐乃脾土眞气﹐宜加木香﹑肉果﹔若脾土虛寒﹐當用六君子加木香﹑姜﹑桂﹔若脾腎虛寒﹐用補中益气及四神丸﹝此十一法須體酌純熟﹐然只用八方加減﹐可謂要而約矣﹐而八方之中﹐以六君子加味者五﹐補中益气者二﹐而益黃﹑四神﹑八味腎气等藥﹐或兼或專﹐眞切減當﹐於此得心﹐其他亦可變通矣﹐又何患方之不廣﹐用之不神歟﹞﹔若屬命門火衰而脾土虛寒﹐用八味丸以補土母﹔若小便澀滯﹐肢體漸腫﹐或兼喘咳﹐用金匱腎气丸以補脾腎﹐利水道﹔若腎气虛弱而四肢浮腫﹐治須補胃爲主﹐若久而不愈﹐或非飲食所傷而致﹐乃屬腎气虧損。蓋胞胎主於任而系於腎﹐況九月十月乃腎與膀胱所養﹐必用四神﹑六味﹑八味三藥以補腎﹐若用分利導水之劑﹐是虛其虛也。

一產婦瀉痢﹐發熱作渴﹐吐痰甚多﹐肌體消瘦﹐飲食少思﹐或胸膈痞滿﹐或小腹脹墜﹐年餘矣﹐余以爲脾腎瀉﹐朝用二神丸﹐夕用六君子﹐三月餘而痊。

一婦產後泄瀉﹐兼嘔吐咽酸﹐面目浮腫﹐此脾气虛寒﹐先用六君加炮姜爲主﹝按總方所言脾土虛寒﹐用六君加木香姜桂﹐而此止加炮姜一味爲主﹐是又不必拘於一定之法矣﹞﹐佐以越鞠丸﹐而咽酸愈﹐又用補中益气加茯苓半夏﹐而脾胃康。

一產婦泄瀉年餘﹐形體骨立﹐內熱晡熱﹐自汗盜汗﹐口舌糜爛﹐日吐痰三碗許﹐脈洪大﹐重按全無﹐此命門火衰﹐脾土虛寒而假熱也﹐吐痰者﹐乃脾虛不能統攝歸源也﹐用八味丸補火以生土﹐用補中益气湯﹐兼補肺金而脾胃健。﹝審證審脈﹐用藥俱當﹐具法眼者能之﹞一產婦腹痛後重﹐去痢無度﹐形體倦怠﹐飲食不進﹐與死爲鄰﹐此脾腎俱虛﹐用四神丸十全大補湯而愈﹐但飲食難化﹐肢體倦怠﹐用補中益气而康。﹝此法據前條止用補中四神﹐而此又加一十全大補﹐可見須因癥用藥﹐毋執泥也﹞一婦人五月患痢﹐日夜無度﹐小腹墜痛﹐發熱惡寒﹐用六君子湯送香連丸﹐二服漸愈﹐仍以前湯送四神丸﹐四服痊愈﹐至七月終﹐怠惰嗜臥﹐四肢不收﹐體重節痛﹐口舌漧燥﹐飲食無味﹐大便不實﹐小便頻數﹐灑栗惡寒﹐淒慘不樂﹐此肺與脾胃俱虛﹐而陽气虛寒不伸也﹐用升陽益胃湯而痊。﹝知立言之中﹐有不言之妙﹐所謂言不盡意也﹞汪石山治一婦產後滑泄﹐勺水粒米弗容﹐時卽泄下﹐如此半月餘﹐眾皆危之﹝丹溪云﹕泄瀉癥最惡一切湯飲。石山亦然﹐所謂理無二致也﹞﹐或用五苓散平胃散﹐病益甚。汪診之﹐脈皆濡緩而弱﹐曰﹕此產中勞力﹐以傷其胃也﹐若用湯藥﹐愈滋胃濕﹐非所宜也。今以參苓白術散﹐除砂仁﹐加陳皮肉豆蔻﹐煎姜棗調服﹐旬餘而安。

調中湯

治產後腸胃虛怯﹐冷气乘之﹐腹脇刺痛﹐洞泄不止。

良姜當歸﹝酒浸﹞肉桂﹝不見火﹞白芍﹝炒﹞川芎附子﹝炮﹐去皮尖﹐各一兩﹞人參甘艸﹝炙﹐各半兩﹞上咀﹐每服三錢﹐水煎服。

豆蔻理中丸

治產後元气虛弱﹐臍腹疼痛﹐泄瀉不止﹐又治男子脾胃虛弱﹐久泄不止。

人參﹝一兩﹞白術﹝二兩﹞漧薑﹝炮﹞甘艸﹝炙﹐各五錢﹞肉豆蔻﹝面裹煨﹐七錢﹞上爲細末﹐煉蜜丸如桐子大﹐每服四五十丸﹐空心米飲下﹐酒煮麵糊丸亦可。

神效參香散

治產後脾胃虛寒﹐泄瀉洞下﹐及痢疾日久﹐穢積已盡﹐滑瀉不止﹐此收澀如神。

人參木香﹝各二錢﹞肉豆蔻﹝煨﹞白茯苓白扁豆﹝各四錢﹞陳皮罌粟殼﹝去蒂穣﹐醋炙﹐各一兩﹞上爲細末﹐每服一錢匕﹐淸米飲調下﹐食遠服。﹝此收澀之劑﹐陳皮與粟殼相等﹐得處方之妙﹞萬曆已亥﹐余官金陵﹐內人十二月產難﹐經宿始娩﹐越旬日洞瀉﹐點水入口卽下﹐內人恐懼大哭﹐自謂必死﹐余偶有此藥﹐用一錢﹐以米飲調服﹐才下咽瀉卽止﹐眞起死回生之藥也。

﹝卷之十四產後門下﹞痢疾

大全

云﹕產後痢疾者﹐由產勞傷﹐臟腑不足﹐日月未滿﹐虛乏未復﹐或勞動太早﹐或誤食生冷。若行起太早﹐則外傷風冷﹐乘虛入於腸胃﹐若誤食生冷﹐則難化之物傷於脾胃﹐皆令洞泄水瀉﹐甚者變爲痢也。若血滲入大腸﹐則爲血痢難治﹐世謂之產子痢也﹐得冷則白﹐或如魚腦﹐得熱則赤黃﹐或爲驟血﹐若冷熱相搏﹐則下痢赤白﹐或膿血相雜﹐若下痢靑色﹐則極冷也﹝黃赤爲熱﹐靑之爲寒﹐此古人之論﹐自河間論出﹐不分五色﹐均以爲熱﹐豈古今不同歟﹐大槪始於傷冷﹐久變爲熱﹐故熱者多而寒者少﹐未可執以無寒也﹐必因癥求之爲當﹞。若飲食不進﹐便利無常﹐日夜無度﹐產後本虛﹐更加久痢不止﹐無力瘦乏﹐愈見羸弱﹐謂之虛羸下痢。又有產後气血不順﹐而下痢赤白﹐謂之气痢。治之之法﹐熱則涼之﹐冷則溫之﹐冷熱相搏則調之﹐滑者澀之﹐虛羸者補之﹐水谷不分者當利小便﹐若產婦情性執著﹐不能寬解﹐須當順其气﹐未有不安者也。

薛氏

曰﹕前證白屬气分﹐而赤屬血分也﹐其論詳見瀉利。

一產婦食雞子﹐腹中作痛﹐面色靑黃﹐服平胃二陳﹐更下痢腹脹﹐服流气飲子﹐又小腹一塊﹐不時上攻﹐飲食愈少﹐此脾胃虛寒﹐肝木克侮所致﹐用補中益气加木香﹑吳茱萸漸愈﹐又用八珍大補兼服調理﹐尋愈。

一婦產後痢﹐未至月滿﹐因食冷物及酒﹐冷熱與血攻擊﹐滯下純血﹐纏墜極痛﹐其脈大無力﹐口漧﹐用黃芩芍藥湯﹐三服而安。﹝若果脈大無力﹐可不溫補﹐而乃用黃芩芍藥湯者﹐以纏墜極痛之癥﹐爲積滯未去也﹐故從癥不從脈焉﹞產後下痢作渴者﹐水谷之精化爲血气津液﹐以養臟腑﹐臟腑虛燥﹐故痢而渴﹐若引飲則難止﹐反溢水气﹐脾胃旣虛﹐不能克水﹐水自流溢﹐浸漬皮膚﹐則令人腫﹐但止其渴﹐痢則自瘥。﹝凡裏气虛不能致津液﹐以養臟腑而渴者﹐宜一味白術煎湯代茶﹐庶無水腫之患﹞

薛氏

曰﹕痢證若渴而不喜飲食﹐屬胃气虛﹐不能生津液﹐宜用七味白術散﹐夜間發熱口渴﹐屬腎水弱而不能潤﹐宜用六味丸﹐並佐以益气湯﹐以滋化源。

救急散

治產後赤白痢﹐腹中絞痛。

白芍阿膠艾葉熟地黃﹝各一兩﹞當歸甘艸﹝各三兩﹞上咀﹐水煎﹐分二服﹐空心飲。﹝此以四物湯去川芎加艾﹑膠﹐所以止血也﹐而歸﹑甘各用三兩爲君﹐所以和气血而止腹痛耳﹐妙在甘以緩之﹞

加味四君子湯

治產後赤白痢﹐神效。

人參白術白茯苓甘艸﹝炙﹞黃﹝各一錢﹞罌粟殼﹝炙﹐去蒂﹐五分﹞上銼﹐水煎。

以上二方治虛滑。﹝二方一爲气虛﹐一爲血虛﹐而前方妙在分兩﹐此方重在虛滑﹐不然參術粟殼豈常試之味﹞

白頭翁加甘艸阿膠湯

治產後下痢虛極。﹝《脈經》作熱痢重下﹐新產虛極者﹞白頭翁甘艸﹝炙﹞阿膠﹝炒﹐各二錢﹞黃連黃柏秦皮﹝去皮﹐各三錢﹞上銼作二服﹐水煎﹐納膠令消盡﹐溫服。﹝白頭翁湯原仲景治協熱毒痢藥﹐而《脈經》加膠甘以治熱痢﹐新產極虛﹐然非熱痢下血﹐其敢用乎﹞

槐連四物湯

治產後熱滑血痢﹐臍腹疼痛。

當歸川芎赤芍藥﹝炒﹞生地黃槐花黃連﹝炒﹐各一錢﹞禦米殼﹝去蒂﹐蜜炙﹐五分﹞上銼﹐水煎服。﹝前以四君粟殼治气虛而滑﹐此以四物粟殼以治血熱虛滑﹐气血之分﹐智者自辧﹐而止澀之劑非滑勿投﹐愼之﹞

黃連丸

治產後熱滑赤白痢﹐腹中攪痛不可忍。﹝此方以三黃解毒爲主﹐非眞熱勿用﹐辧之﹞黃連﹝四兩﹞黃芩黃柏﹝各二兩﹞梔子仁阿膠蒲黃﹝各一兩﹞當歸﹝二兩半﹞上爲末﹐煉蜜丸如桐子大﹐每服六七十丸﹐米飲下﹐日三夜一。

以上三方治熱滑。

神效參香散

治痢疾日久﹐穢積已少﹐腹中不痛﹐或微痛不窘﹐但滑澑不止﹐乃收功之後藥也。﹝以下出癥﹐字字眞切﹐不落一空﹐用此方者須知集方之心﹐所謂無妄之藥勿試也﹞方見前泄瀉。

一方

治產後血瀉不禁﹐余血作痛﹐兼塊﹐屬寒滑者。

桂心漧薑﹝各等分﹞上爲末﹐空心酒調服方寸匕。﹝以血瀉而用姜桂﹐人所難信﹐而謂寒滑不禁﹐又所當遵。

夫學道愛人﹐用方者宜體認之﹞以上二方治寒滑。

神仙感應丸

治產後固無積痢﹐多有因食葷味早﹐亦作瀉痢者﹐百無一生﹐非此方不能救之﹐三二服立止﹐不然荏苒日月﹐致不救也﹐如不因食葷者不可服。

神曲﹝炒﹐三錢﹞人參枳殼﹝麩炒﹐去穣﹐各一錢﹞赤石脂熟地白術﹝各二錢﹞上爲細末﹐每服三錢﹐空心米飲調下。﹝此方以神仙感應爲名﹐必非虛語﹐然以爲食葷早而致泄者﹐脾胃必薄﹐故用參術﹐而神曲爲化食之用﹐枳殼佐之﹐赤石脂固之﹐似矣﹐而熟地何爲也﹐大抵腎者胃之關﹐產後腎虛﹐气不能固﹐故用之歟﹐於食葷不食葷﹐可服不可服之理﹐自非庸人所知﹞

連翹丸

治產後久病赤白痢﹐蓋因脾胃不和﹐气滯積聚所致﹐心腹脹滿﹐漧嘔酸心﹐飲食不下﹐胸膈噎塞﹐脇肋疼痛危困者。

連翹陳皮﹝去白﹞京三稜﹝各錢半﹞肉桂﹝不見火﹞檳榔牽牛子﹝取頭末﹞蓬術靑皮﹝去白﹐各一錢﹞肉豆蔻﹝面裹煨﹞好墨﹝各半錢﹞上爲細末﹐麵糊丸如桐子大﹐每服三十丸﹐米飲下﹐或用水煎服﹐亦可。﹝凡治積方不等﹐而此所集方﹐一用地黃石脂﹐此用連翹好墨﹐亦大異也﹐其他不過溫气行气攻積而已﹐亦奇人用奇藥﹐於他方可再求之﹞以上二方治積痢。

三聖散

治產後下血痢不止。﹝止血之劑﹞烏魚骨燒綿灰血餘灰﹝汗脂者﹐各等分﹞上爲細末﹐每服一錢﹐煎石橊皮湯調下﹐熱服。

一方

治產後痢﹐日五十行者。

取木裏蠹糞炒黃﹐急以水沃之﹐令稀稠得所﹐服之卽愈。﹝按木蠹有有毒無毒之異﹐則其糞亦宜別也﹞

治產後諸痢雜方

取蒼耳葉﹐搗汁半盞﹐日三四溫服。

一方

煮薤白食之。

一方

羊腎脂炒薤白﹐空心食之。

一方

敗龜板一枚﹐米醋炙﹐研爲末﹐醋湯調下。

治產後血痢雜方

一方

用阿膠二兩﹐以酒一升半煮一升﹐頓服。

一方

用生馬齒莧搗汁二大合﹐煮一沸﹐下蜜一合調﹐頓服。

以上雜治方。

必效方

療產後痢﹐而渴飲無度數。﹝淸心生津﹞麥門冬﹝三兩﹞烏梅﹝二十个﹞上細銼﹐水一升煮取七合﹐細呷。

經效方

療產後久痢﹐津液涸﹐渴不止。﹝澀气生津﹞龍骨﹝十二分﹞濃朴茯苓黃麥門冬人參﹝各八分﹞生薑﹝六分﹞大棗﹝十四枚﹞上細銼﹐以水一大斗煮取七合﹐空心分兩服。

錄驗方

療產後痢日久﹐津液枯竭﹐四肢浮腫﹐口漧舌燥。﹝爲消渴所宜﹐故服之﹞冬瓜一枚黃泥糊濃五寸﹐煨爛熟﹐去皮﹐絞汁服之﹐痊。

七味白術散

治產後痢﹐津液竭﹐渴不止。﹝大和脾胃以生津﹞方見前渴。

以上治痢疾發渴。

﹝卷之十四產後門下﹞大便祕澀

郭稽中

曰﹕產後大便祕澀者何。答曰﹕產臥水血俱下﹐胃虛竭﹐津液不足﹐是以大便祕澀不通也﹐若過五六日﹐腹中悶脹者﹐此乃燥屎在臟腑﹐以其漧澀﹐未能出耳﹐宜服麻仁丸以津潤之。若誤以爲有熱﹐投之寒藥﹐則陽消陰長﹐變證百出﹐性命危矣。

薛氏

曰﹕前證因去血過多﹐大腸漧涸﹐不可計其日期﹐飲食數多﹐而用藥通之﹐必待腹滿覺脹﹐欲去不能者﹐乃結在直腸﹐宜用豬膽汁潤之。若服苦寒疏通之劑﹐反傷中气﹐或愈加難通﹐或通而不止﹐或成痞證也。若去血過多者﹐用十全大補湯﹔若血虛火燥者﹐用加味四物湯﹔气血俱虛者﹐用八珍湯。𨿽數日不通﹐飲食如常﹐腹中如故﹐仍用八珍加桃仁﹑杏仁治之﹐若泥其日期﹐飲食數多而通之﹐則誤矣。

一產婦大便不通七日矣﹐飲食如常﹐腹中如故﹝非善守善察者不能﹞﹐余曰﹕飲食所入﹐𨿽倍常數﹐腹不滿脹。用八珍加桃仁杏仁﹐至二十一日﹐腹滿欲去﹐用豬膽汁潤之﹐先去幹糞五七塊﹐後皆常糞而安。

一產婦大便八日不通﹐或用通利之藥﹐中脘脹痛﹐飲食甚少﹐或云﹕通則不痛﹐痛則不通。乃用蜜導之﹐大便不禁﹐呃逆不食。余曰﹕此脾腎復傷﹐用六君加吳茱萸肉果骨脂五味數劑﹐喜其年壯而愈﹐不然多致不起。

一產婦大便祕結﹐小腹脹痛﹐用大黃等藥﹐致吐瀉不食﹐腹痛胸痞﹐余用六君子加木香﹑炮姜﹐治之而愈。

一婦人大便祕澀﹐諸藥不應﹐苦不可言﹐令飲人乳而安。

李氏

曰﹕產後大便閉者﹐芎歸湯加防風﹑枳殼﹑甘艸﹐祕澀者﹐麻子仁丸或蘇麻粥。蓋產後去血多則鬱冒﹐鬱冒則汗多﹐汗多則大便閉﹐皆血虛也。

調導散

治婦人產前產後大便不通。

當歸川芎防風﹝用防風者﹐將欲降之﹐必先升之也﹞枳殼﹝各四錢﹞甘艸﹝炙﹐二錢﹞上咀﹐每服一兩﹐用生薑三片﹐棗一枚﹐水煎﹐溫服﹐忌動風物。

麻仁丸

治產後去血過多﹐津液枯竭﹐不能轉送﹐大便閉澀。

大麻仁﹝研如泥﹞枳殼﹝面炒﹞人參﹝各一兩﹞大黃﹝半兩﹞上爲末﹐煉蜜丸如桐子大﹐每服二十丸﹐空心溫酒米飲任下﹐未通﹐漸加丸數﹐不可太過。評曰﹕產後不得利﹐利者百無一生﹐去血過多﹐髒燥大便祕澀﹐則固當滑之﹐大黃似難輕用﹐惟蔥涎調臘茶爲丸﹐復以臘茶下之﹐必通。﹝亦是良法。產後固不可輕用大黃﹐然大腸祕結不通﹐或惡露點滴不出﹐不得大黃以宣利之﹐勢必不通﹐但利後卽當以參﹑﹑白術﹑甘艸及芎﹑歸等藥大劑調補之﹐不然﹐元气下脫﹐後將不可救矣﹞

滋腸五仁丸

治產後血气虛損﹐大腸閉澀﹐傳道艱難。

杏仁﹝去皮﹐面炒﹞桃仁﹝如上制﹐各一兩﹞柏子仁﹝五錢﹞松子仁﹝一錢半﹞郁李仁﹝一錢﹐面炒﹞橘紅﹝四兩﹐爲末﹞﹝以橘紅爲君者﹐和气潤下也﹞一方加當歸梢五錢。

上五仁另研爲膏﹐合橘皮末和勻再研﹐煉蜜丸如桐子大﹐每服三十丸﹐加至五六十丸﹐食前淸米飲下。

阿膠枳殼丸

治產後大便祕澀。

阿膠枳殼﹝各等分﹞上爲末﹐煉蜜丸如桐子大﹐滑石末爲衣﹐溫水下二十丸﹐未通再服。

麻蘇粥

婦人產後有三種疾﹐鬱冒則多汗﹐汗多則大便祕﹐故難以用藥﹐惟麻子蘇子粥最爲穩當。

蘇子大麻子﹝各半合﹐洗淨﹞上研極細﹐用水再研﹐取汁一盞﹐分二次﹐煮粥啜下。

本事方

云﹕此粥不惟產後可服﹐大抵老人諸虛風祕﹐皆宜服之。嘗有一人﹐母年八十四﹐忽爾腹痛頭疼﹐惡心不食﹐召醫數十﹐議皆用補脾進食治風淸利頭目等藥﹐數日𨿽愈﹐全不入食﹐其家憂惶﹐余辯說前藥皆誤矣﹐此證正是老人風祕﹐臟腑壅滯﹐聚於胸中﹐則腹脹惡心﹐不思飲食﹐又上至於顚﹐則頭痛神不淸也﹐若臟腑流暢﹐諸疾悉去矣。予命作此粥﹐兩啜而气泄﹐先下結糞如胡桃者十餘枚﹐後漸得通利﹐不用藥而自愈矣。

兵部手集方

治產後祕結不通﹐膨滿气急﹐坐臥俱難。

用大麥炒黃爲末﹐酒下一合﹐神效。﹝用大麥自有心得﹞

﹝卷之十四產後門下﹞大小便不通

大全

云﹕產後大小便不通者﹐本腸胃挾熱﹐因產後血水俱下﹐津液燥竭﹐腸胃痞澀﹐熱气內結於腸胃﹐故令大小便不通也。

薛氏嘗治一婦大小便不通﹐諸藥不應﹐將危矣﹐令飲牛乳﹐一日稍通﹐三日而痊。人乳尢善。

通气散

治產後大小便不通。﹝通气﹞陳皮蘇葉枳殼﹝麩炒﹞木通﹝各等分﹞上銼散﹐每服四錢﹐水煎﹐溫服﹐立通。

桃仁散

治膀胱气滯血澀﹐大小便閉。﹝通血﹞桃仁葵子滑石檳榔﹝各等分﹞上爲細末﹐每服二錢﹐空心蔥白湯調下。

枳殼丸

治產後大小便澀滯。﹝通气涼血潤腸﹞木香﹝一錢﹞枳殼﹝麩炒﹞麻仁﹝炒黃﹞大黃﹝各一兩﹞上爲末﹐煉蜜丸如桐子大﹐每服三十丸﹐溫水送下﹐食後如飲食不化﹐亦宜服之。

一方

治產後大小便不利﹐下血。

車前子黃芩蒲黃牡蠣生地黃芍藥﹝各一兩五錢﹞上爲細末﹐空心米飲調服方寸匕﹐忌面蒜。﹝涼大小腸血﹐而又止血者也﹐則牡蠣之澀﹐與別藥不同﹞

密鑰匙散

治產後大小便不通﹐腹脹等證。

滑石蒲黃﹝各等分﹞上爲細末﹐酒調下二錢。

﹝卷之十四產後門下﹞遺屎

薛氏

曰﹕產後遺屎﹐若脾腎虛弱﹐用還少丹﹐仍以補中益气湯爲主﹐虛寒加肉豆蔻﹑補骨脂﹐或四神丸﹐若脾腎虛寒﹐用八味丸兼四神丸﹐仍佐以前二方。按產後遺屎﹐乃腎气不固﹐宜五味子散主之。﹝夫腎開竅於二陰﹐而大便者﹐血之道﹐腎主之﹐故立齋集方﹐皆以脾腎爲治﹐以命門兼之者﹐土惡濕也﹞一產婦大便不實﹐飲食少思﹐五更或淸晨遺屎﹐此中气虛寒﹐脾腎不足﹐用補中益气送四神丸而痊。﹝非大有見者﹐不能主此方﹞一產婦小便出糞﹐名大小腸交﹐乃气血俱虛﹐失行常道﹐先用六君子二劑﹐又用五苓散一劑而痊。尋常腸交亦可用。

補遺方

療產後遺屎不知﹐亦治遺尿。﹝以下二方﹐乃自良所集﹐各取其義也﹞白蘞芍藥﹝各七分﹞上爲末﹐酒調服方寸匕。

集驗方

療產後遺屎﹐亦治男子。

枯礬牡蠣﹝﹐各等分﹞上爲末﹐酒調服方寸匕﹐日三服。

加味補中益气湯

治脾腎虛寒﹐大便不禁。﹝此加法火土相生之理﹐然非原方所加﹐以此推之能以無法觀法﹐斯爲妙法﹞黃人參白術甘艸﹝炙﹐各一錢﹞當歸陳皮﹝各七分﹞升麻柴胡﹝各三分﹞肉豆蔻補骨脂﹝各五分﹞上銼一劑﹐水煎服。

還少丹

治脾腎虛弱遺糞。

肉蓯蓉﹝本艸以肉蓯蓉善動大便﹐人皆忌之﹐今治遺糞﹐而立齋反以爲用﹐豈立齋爲一代名醫﹐而反不知耶﹐以用所當用﹐則不忌耳﹞遠志﹝去心﹞茴香巴戟幹山藥枸杞子熟地黃石菖蒲山茱萸﹝去核﹞牛膝杜仲﹝去皮﹐姜制﹞楮實子五味子白茯苓﹝各三兩﹞上爲末﹐用棗肉百枚同煉蜜丸如桐子大﹐每服五七十丸﹐空心溫酒或鹽湯下﹐日三服。

四神丸

治脾腎虛弱﹐大便不實﹐或五更作瀉。

破故紙吳茱萸﹝炒﹐各四兩﹞肉豆蔻﹝生用﹞五味子﹝各一兩﹞上爲末﹐用大紅棗四十九枚﹐生薑四兩切碎﹐同棗用水煮熟﹐去姜﹐取棗肉和藥﹐丸桐子大﹐每服五十丸﹐空心鹽湯下。

五味子散

治腎泄。

五味子﹝二兩﹞吳茱萸﹝半兩﹞上炒香熟﹐研爲細末﹐每服二錢﹐陳米飲調下。

廣濟方

治產後遺糞﹐亦治男子。

取故燕窩中艸燒爲末﹐以酒調下半盞。

﹝卷之十四產後門下﹞淋

大全

云﹕產後諸淋﹐因熱气客於脬中﹐內虛則頻數﹐熱則小便澀痛﹐故謂之淋。又有因气虛挾熱﹐熱邪搏血﹐滲入胞中﹐血隨小便而出﹐爲血淋者。﹝熱邪搏血則有之﹐滲入胞中則未也﹐如交腸癥﹐亦豈滲入而來耶﹞

三因論

曰﹕治諸產前後淋﹐其法不同﹐產前當安胎﹐產後當去血﹐如其冷熱膏石气淋等﹐爲治則一﹐但量其虛實而用之﹐瞿麥蒲黃最是產後要藥﹐惟當究其所因﹐則不失其機要矣。﹝五淋一治有悖﹐若然則冷熱無分矣﹞

薛氏

曰﹕按前證若膀胱虛熱﹐用六味丸﹐若陰虛而陽無以化﹐用滋腎丸﹐蓋土生金﹐金生水﹐當滋化源也﹐仍參淋瀝頻數門調治。

一產婦小水淋瀝﹐或時自出﹐用分利降火之劑﹐二年不愈。余以爲肺腎之气虛﹐用補中益气湯六味地黃丸而痊。﹝以分利降火之劑太過﹐故用此藥補之﹞

茅根湯

治產後諸淋﹐無問冷熱膏石气結﹐悉主之。﹝此方甚良﹞白茅根﹝五錢﹞瞿麥穗白茯苓﹝各二錢半﹞葵子人參﹝各一錢二分半﹞蒲黃桃膠滑石甘艸﹝各六分﹞紫貝﹝一个﹐﹞石首魚腦砂﹝二个﹐﹞﹝紫貝﹑石首皆治石淋要藥﹞上銼﹐分二帖﹐加生薑三片﹐燈心二十根﹐水煎服﹐或爲末﹐每服二錢﹐木通煎湯調下﹐如气壅閉﹐木通﹑橘皮煎湯調下。

滑石散

治產後熱淋。

滑石﹝一兩二錢半﹐研﹞通艸車前子葵子﹝各一兩﹞上爲末﹐以漿水調服方寸匕﹐至二匕爲妙。

滑石通淋散

產後小便緊澀不通者﹐因血熱積於小腸﹐經水不利﹐恣食熱毒之物而成淋澀故也。

赤茯苓澤瀉木通黃連豬苓﹝各八分﹞白術瞿麥山梔子車前子﹝各等分﹞滑石﹝四分﹞上銼﹐加燈心十二莖﹐水煎﹐空心熱服。

石韋散

治婦人小便卒淋澀。

石韋黃芩木通楡白皮葵子瞿麥穗甘艸﹝各等分﹞上咀﹐每服八錢﹐加生薑三片﹐水煎﹐食前溫服。

加味四物湯

諸淋皆屬於熱﹐用此累效。

當歸川芎赤芍藥生地黃甘艸梢杜牛膝木通﹝各一錢﹞桃仁﹝去皮尖﹐五个﹞滑石﹝一錢半﹞木香上銼﹐水煎服。

一方

療產後淋﹐小便痛及血淋。

白茅根﹝五分﹞瞿麥車前子﹝各二兩﹞鯉魚齒﹝一百枚﹐爲末﹞通艸﹝三兩﹞冬葵子﹝三分﹞上以水三升煮取一升﹐入魚齒末﹐空心服。

張氏方

療產後小便不通﹐淋。

陳皮一兩去白﹐爲末﹐空心溫酒調下二錢﹐一服便通。﹝小腸气道也﹐肝主之﹐陳皮﹑杏仁皆利气藥﹐故有驗﹞

療卒不得小便方

杏仁十四枚去皮尖﹐炒爲末﹐和飲頓服。

灸臍法

治產後小便不通﹐腹脹如鼓﹐悶亂不醒﹐蓋緣未產之前內積冷气﹐遂致產時尿胞運動不順。﹝積冷者用此﹐所謂气化則能出矣﹞用鹽塡臍中﹐卻以蔥白剝去粗皮﹐十餘根作一縛﹐切一指濃﹐安鹽上﹐用大艾炷滿蔥餅上﹐以火灸之﹐覺熱气入腹內﹐實時便通﹐神驗。

﹝卷之十四產後門下﹞小便數

大全

云﹕夫產後小便數者﹐乃气虛不能制故也。

薛氏

曰﹕前證若因穩婆不愼﹐以致胞損﹐而小便淋瀝者﹐用八珍湯以補气血﹔若因膀胱气虛﹐而小便頻數﹐當補脾肺﹔若膀胱陰虛﹐而小便淋瀝者﹐須補脾腎。

一產婦小便頻數﹐時忽寒戰﹐乃屬脾肺虛弱﹐用補中益气加山茱﹑山藥爲主﹐佐以桑螵蛸散而愈。後患發熱晡熱﹐盜汗自汗﹐月水不調﹐用加味逍遙散而安。

一產婦患前證﹐吐痰發熱﹐日晡作渴﹐此膀胱陰虛﹐用補中益气湯及六味丸而愈。又患痢後小便頻數﹐手足俱冷﹐屬陽气虛寒﹐用前湯及八味丸而瘳。

桑螵蛸散

治產後陽气虛弱﹐小便頻數及遺尿。﹝治气虛頻數遺尿﹞桑螵蛸﹝三十个﹐炒﹞鹿茸﹝酥炙﹞黃﹝各三兩﹞牡蠣﹝﹞人參濃僕赤石脂﹝各二兩﹞上爲末﹐每服二錢﹐空心粥飲調下。

《外臺》方無濃朴﹑石脂﹐有甘艸﹑生薑。

栝蔞湯

療產後小便數兼渴。﹝此治虛熱﹞栝蔞根人參﹝各三兩﹞黃連桑螵蛸甘艸﹝炙﹞生薑﹝各二兩﹞大棗﹝五十枚﹞上細切﹐用水七升煮二升半﹐分三服﹐忌豬肉冷水。

補遺方

療產後小便數及遺尿。﹝此命門藥也﹐專主縮小便﹐虛寒者宜之﹞益智仁爲末﹐米飲調服。

﹝卷之十四產後門下﹞小便不禁

陳氏

曰﹕婦人產蓐﹐產理不順﹐致傷膀胱﹐遺尿無時。

丹溪

云﹕嘗見收生者不謹﹐損破產婦尿脬﹐致病淋瀝﹐遂成廢疾。一日有徐婦﹐年壯難產得此﹐因思肌肉破傷﹐在外者宜可補完﹐胞𨿽在腹﹐恐亦可治﹐遂診其脈虛甚﹐予曰﹕難產之由﹐多是气虛﹐產後血气尢虛﹐試與峻補。因以參爲君﹐芎歸爲臣﹐桃仁﹑陳皮﹑黃﹑茯苓爲佐﹝妙在有破血之藥﹞﹐煎以豬羊胞中湯﹐極饑時飲之﹐但劑小率用一兩﹐至一月而安。

蓋令气血驟長﹐其胞自完﹐恐稍緩亦難成功矣。

薛氏

曰﹕前證若脾肺陽虛﹐用補中益气湯加益智﹔若肝腎陰虛﹐用六味地黃丸﹔若肝腎之气虛寒﹐用八味地黃丸。

一產婦小便不禁﹐二年不愈﹐面色或靑赤﹐或黃白﹐此肝脾气虛血熱﹐用加味逍遙散爲主﹐漸愈﹐佐以六味地黃丸而痊。後因怒小便自遺﹐大便不實﹐左目頓緊﹐面色頓赤﹐仍用前散﹐佐以六君子湯﹐以淸肝火生肝血培脾土而痊。

千金方

治產後小便不禁。﹝以下七方悉有至理﹐考之本艸﹐乃見方不虛立﹐集次有條﹐醒心會意者當自得之﹞白薇芍藥﹝各等分﹞上爲末﹐溫酒調下方寸匕。日三服。

又方

治產後小便不禁。

桑螵蛸﹝半兩﹐炙﹞龍骨﹝一兩﹞上爲末﹐每服二錢﹐粥飲調下。

雞內金散

治產後溺牀失禁。

用雄鷄一具並腸洗﹐燒爲末﹐溫酒調服方寸匕。

廣濟方

療產後小便不禁。

用雞尾毛燒灰存性﹐酒調下一錢匕﹐日三服。

黃當歸湯

婦人產後尿不禁﹐面微浮﹐略發熱於午後﹐此膀胱爲坐婆所傷。

黃歸身尾﹝歸尾破血﹞芍藥﹝各一錢半﹞白術﹝一錢﹞人參陳皮﹝各五分﹞甘艸﹝炙﹐少許﹞上水煎﹐熱服之。

固脬散

治婦人臨產時傷手脬破﹐小便不禁。

黃絲絹﹝自然黃者﹐染黃者不用﹐取三尺﹐以炭灰汁煮極爛﹐以絹水洗去灰令淨﹞黃蠟﹝半兩﹞蜜﹝一兩﹞白茅根馬屁勃﹝爲末﹐各二錢﹞﹝黃絹煮爛固脬﹐黃蠟護膜生肌﹐茅根破血止血﹐馬勃塞虛漏之隙﹞上用水二升再煎至二盞﹐空心頓服。

補脬飲

治產後傷動脬破﹐終日不小便﹐但淋瀝不幹。

生熟絹﹝黃色者﹐一尺﹞白牡丹根皮白及﹝各二錢﹞﹝丹皮破血﹐白及補斂﹞上用水一碗﹐煎至絹爛如餳﹐服之。

﹝卷之十四產後門下﹞小便出血

大全

云﹕產後小便出血者﹐因气血虛而熱乘之﹐血得熱則流散﹐滲於胞內﹐故血隨小便出。

薛氏

曰﹕一產婦尿血﹐面黃﹐脇脹少食﹐此肝木乘脾土也﹐用加味逍遙補中益气﹐兼服而愈。後爲懷抱不樂﹐食少體倦﹐驚悸無寐﹐血仍作﹐用加味歸脾湯二十餘劑﹐將愈﹝以歸脾而愈﹐豈尿血亦爲脾不攝血歟﹐臨癥須酌之﹞﹐惑於眾論﹐服犀角地黃湯﹐諸證復作﹐仍服前湯而愈。

血餘散

治產後小便出血。﹝卽此五方﹐條理有序﹐品味合宜﹐孰能遺之﹞亂髮不拘多少﹐湯洗淨﹐燒灰﹐研爲末﹐米飲調服方寸匕。

滑石散

治產後小便出血。

滑石﹝研﹞發灰﹝各等分﹞上爲末﹐每服一錢﹐生地黃汁調下。

崔氏方

療產後血滲入大小腸。

蜜﹝一大合﹞車前艸﹝搗汁﹐一升﹞上相和煎沸﹐分兩服。

補遺方

治產後小便出血。

川牛膝去蘆﹐水煎服。

又方

生地黃汁﹝半升﹞生薑自然汁﹝半合﹞上相和服之。

﹝卷之十四產後門下﹞大便出血

薛氏

曰﹕產後便血﹐或飲食起居﹐或六淫七情﹐以致元气虧損﹐陽絡外傷。治法﹕若因膏粱積熱﹐用加味淸胃散﹔若因淳酒濕毒﹐葛花解酲湯﹔若因怒動肝火﹐加味小柴胡湯﹔若因鬱結傷脾﹐加味歸脾湯﹔若因思慮傷心﹐妙香散﹔若因大腸風熱﹐四物加側柏﹑槐花﹔若因大腸血熱﹐四物加芩﹑連﹑槐花﹔若因腸胃虛弱﹐六君加升麻﹑柴胡﹔若因腸胃虛寒﹐六君加肉蔻﹑木香﹔若因元气下陷﹐補中益气加茯苓﹑半夏﹔若因胃气虛弱﹐用六君﹑升麻﹔若因血虛﹐用四物﹑升麻﹔若因气血俱虛﹐用八珍﹑柴胡﹑升麻。大凡元气虛弱而發熱者﹐皆內眞寒而外假熱也﹐但用六君子或補中益气加炮姜﹐溫補脾气﹐諸證悉退﹐若四肢畏冷﹐屬陽气虛寒﹐急加附子。病因多端﹐當臨癥制宜﹐庶無誤矣。

一產婦糞後下血﹐諸藥不愈﹐飲食少思﹐肢體倦怠﹐此中气虛弱﹐用補中益气加吳茱萸﹑炒黃連五分﹐四劑頓止﹐用歸脾湯治之而痊。

一婦人怒則便血﹐寒熱口苦﹐或胸脇脹痛﹐或小腹痞悶﹐此肝木乘脾土﹐用六君子加山梔﹑柴胡而愈﹐又用補中益气加味逍遙二藥而不復作。

一婦人久下血在糞前﹐屬脾胃虛寒﹐用補中益气湯加連炒吳萸一錢﹐數劑稍效﹐乃加生吳萸五分﹐數劑而愈。

一產婦大便後血﹐口漧飲湯﹐胸脇膨滿﹐小腹悶墜﹐內熱晡熱﹐食少體倦﹐日晡面赤﹐灑淅惡寒﹐此脾肺气虛﹐先用六君加炮姜﹑木香漸愈﹐用補中益气將愈﹐用歸脾湯而愈。後因勞役兼怒气﹐發熱血崩﹐夜間譫語﹐此熱入血室﹐用加味小柴胡二劑而熱退﹐用補中益气而血止﹐用逍遙散﹑歸脾湯調理而康。

加味淸胃散

治因膏粱積熱便血。

當歸身﹝酒浸﹐一錢﹞黃連生地黃﹝酒洗﹞升麻﹝各二錢﹞牡丹皮﹝一錢半﹞石膏﹝三錢﹞上銼﹐水煎服。

一方無石膏﹐有犀角﹑連翹﹑甘艸。

的奇散

治產後惡露不行﹐余血滲入大腸﹐洞瀉不禁﹐下靑黑物﹐亦驗。

用荊芥大者四五穗﹐於盞內燃火燒成灰﹐不得犯油火﹐入麝香少許﹐研勻﹐沸湯一兩呷調下。此藥𨿽微﹐能愈大病﹐幸勿忽之。﹝妙理入神﹞

﹝卷之十四產後門下﹞產後陰下有物脫出產腸不收

三因方

云﹕婦人趣產﹐勞力努極﹐致陰下脫若脫肛狀﹐及陰下挺出﹐逼迫腫痛﹐或舉動房勞﹐皆能發作﹐淸水續續﹐小便淋瀝。

丹溪

云﹕一婦人三十餘歲﹐生女二日後﹐產戶下一物如手帕﹐下有帕尖﹐約重一斤。予思之﹐此因胎前勞乏傷气﹐或肝痿所致﹐卻喜血不甚虛耳。其時暮天寒﹐恐冷幹壞了﹐急與炙黃半錢﹐人參一錢﹐白術五分﹐當歸一錢半﹐升麻五分﹐三帖連服之﹐卽收上﹐得汗通身乃安﹐但下裔沾席處﹐幹者落一片﹐約五六兩重﹐蓋脂膜也﹐食進得眠﹐診其脈皆澀﹐左略弦﹐視其形卻實﹐與白術﹑芍藥各半錢﹐陳皮一錢﹐生薑一片﹐煎二三帖以養之。

一婦人產子後﹐陰戶中下一物如合缽狀﹐有二岐﹐其夫來求治。予思之﹐此子宮也﹐必气血弱而下墜。遂用升麻﹑當歸﹑黃大料一帖與之。半日後其夫復來﹐曰﹕服二次後﹐覺響一聲﹐視之已收陰戶訖﹐但因經宿幹著席上﹐破一片如掌心大在席﹐某妻在家哭泣﹐恐傷破不可復生。予思之﹐此非腸胃﹐乃脂膏也﹐肌肉破﹐尙可復完﹐若气血充盛﹐必可生滿。遂用四物湯加人參與一百帖﹐三年後復有子。

治子宮下﹐用黃一錢半﹐人參一錢﹐當歸七分﹐升麻三分﹐甘艸二分﹐作一帖﹐水一鐘煎至五分﹐去滓﹐食前服﹐卻用五倍子末泡湯洗﹐又用末敷之﹐如此數次﹐宜多服藥﹐永不下。

一婦產後水道中出肉綫一條﹐長三四尺﹐動之則痛欲絕﹐先服失笑散數次﹝何以服失笑散﹞﹐以帶皮姜二斤研爛﹐入淸油二斤﹐煎油幹爲度﹐用絹兜起肉綫﹐屈曲於水道邊﹐以前姜燻之﹐冷則熨之﹐六日夜縮其大半﹐二六日卽盡入﹐再服失笑散﹑芎歸湯調理之。如肉綫斷﹐則不可治矣。

當歸黃散

治產後陰脫﹐謂陰戶脫下也。﹝補而升之﹞當歸白芍黃人參﹝各二錢﹞升麻﹝五分﹞一方有甘艸﹐無芍藥。

上銼作一劑﹐水煎﹐食前溫服﹐外用五倍子泡湯洗﹐又用末敷之。﹝五倍固脫也﹞

加味八珍湯

治產後生腸不收。﹝气血並補而升﹞八珍湯﹝八錢﹞黃﹝一錢﹞防風升麻﹝各五分﹞上銼一服﹐水煎服﹐外以荊芥﹑藿香﹑樗皮煎湯燻洗。

加味四物湯

治因產用力過多﹐陰門突出。﹝補血固脫﹞四物湯﹝四錢﹞龍骨﹝另研少許﹐臨服入﹞上銼﹐水煎服﹐陰痛者加本﹑防風﹐去龍骨。﹝妙在一加一去﹐有本來升法﹞

當歸散

治陰下脫﹐又名疝。

當歸黃芩﹝各二兩﹞白芍﹝一兩﹞皮﹝燒存性﹐半兩﹞牡蠣﹝﹐二兩半﹞上爲末﹐每服二錢﹐溫酒米湯任意調下﹐忌登髙舉重。﹝卽子宮之脫﹐刺﹑牡蠣﹑芩﹑芍涼而固脫也﹞

硫黃散

治產後努力太過﹐致陰下脫若脫肛狀﹐及陰下挺出﹐逼迫腫痛﹝陰脫有屬肝熱者﹞﹐舉動房勞﹐皆能發作﹐淸水續續﹐小便淋瀝。

硫黃烏賊魚骨﹝各半兩﹞﹝硫黃﹑烏賊溫而固脫也﹞五味子﹝二錢半﹞上爲末﹐摻患處﹐日三易。

烏椒湯

治陰下挺出。﹝溫法﹞蜀椒﹝一方不用此味﹞烏頭白及﹝各半兩﹞上爲末﹐以方寸匕綿裹﹐納陰中入三寸﹐腹中熱易之﹐一日一度﹐明旦乃復著﹐七日愈。

寸金散

治婦人子腸下不收。﹝溫澀淸涼﹐妙妙﹞蛇牀子龍腦葫蘆巴紫梢花﹝各等分﹞上爲末﹐每服五七錢﹐煎水半碗﹐淋洗之﹐三二徧爲效。

復元湯

治產後子宮不收。

荊芥穗藿香葉臭椿皮﹝各等分﹞上咀﹐煎湯燻洗﹐子宮卽入。

一方

有臨產子腸先出﹐產後腸不收﹐名曰盤腸獻花產。

治法﹕命產母仰臥﹐卻用好米醋半盞和新汲水七合﹐攪勻﹐忽產母面或背﹐每一令一縮。三三縮﹐腸則盡收﹐此良法也。

一方

產腸出﹐俗用冷水母面﹐其腸自收﹐此法虛弱之人切不可用。恐驚怯成病﹐或卽脫絕﹐以此方治之。

用蓖麻子四十粒﹝一方云十四粒﹞﹐去殼研爛﹐塗產母頭頂。自能收上﹐如收了﹐卽以水洗去頂上蓖麻。

又方

治腸出久而不收﹐爲風吹漧﹐不能收者。

以磨刀水少許火上溫過﹐以潤盤腸﹐仍煎好磁石湯一杯﹐與產母飲之﹐自收。﹝取意﹞

丹溪方

治產後腸不收。

用香油五斤煎熱﹐盛盆俟溫﹐坐油盆中。約一頓食時﹐以皂角末吹入鼻中﹐嚏作立上﹐妙。﹝有法﹞

雜方

治盤腸產。

半夏爲末﹐搐鼻中﹐腸自上。﹝取嚏之義﹞

一方

全蠍不拘多少爲末﹐口噙水﹐鼻內搐之﹐立效。

一方

以大紙撚蘸香油﹐點燈吹滅﹐以燻產母鼻中﹐腸卽上。

雜方

治產後陰腫下脫。

鐵精羊脂二味攪令稠﹐布裹炙熱熨﹐推納之。

一方

用枳殼二兩﹐去穣銼碎﹐煎湯溫浸﹐良久卽入。

一方

用人尿﹐燒酒調下方寸匕。

一方

腸出﹐盛以潔淨漆器﹐濃煎黃湯浸之﹐腸卽上。

一方

蛇蛻﹑蛇牀子二味炒熱﹐布裹熨患處﹐亦治產後陰痛。

一方

單用蛇牀子一升﹐炒熱﹐帛裹熨患處﹐亦治產後陰痛。

一方

燒兔頭末﹐敷之。

一方

以溫水洗軟﹐卻用雄鼠糞燒煙燻入。

灸法

治產後陰脫﹐灸臍下橫紋二七壯。

一法

婦人陰挺出﹐四肢淫濼﹐身悶﹐少海主之。﹝一作照海﹞

一法

婦人胞胎門落頹不收常濕﹐灸神闕﹑玉泉﹝五十壯﹞﹑陰交。﹝臍下一寸指縫中﹐灸五十壯﹐三報﹞

又法

玉泉旁開三寸。﹝灸隨年壯﹐三報﹞

一法

女人陰門冷腫﹐灸歸來。﹝三十壯﹞

﹝卷之十四產後門下﹞產門不閉腫痛

薛氏

曰﹕玉門不閉﹐气血虛弱也﹐用十全大補湯﹔腫脹痛﹐肝經虛熱也﹐加味逍遙散﹔若因憂怒﹐肝脾气血傷也﹐加味歸脾湯﹔若因暴怒﹐肝火血傷也﹐龍膽瀉肝湯。

一產婦玉門不閉﹐發熱惡寒﹐用十全大補加五味子數劑﹐而寒熱退﹐用補中益气加五味子數劑。而玉門閉。

一婦人脾胃素弱﹐兼有肝火﹐產後玉門腫痛﹐寒熱作渴﹐嘔吐不食﹐外敷大黃等藥﹐內用驅利之劑﹐腫及於臂﹐諸證蜂起﹐此眞气虛而邪气盛也﹐先用六君子以固腸胃﹐次用補中益气以升陽气﹐下數劑而痊愈。﹝無肝火則不腫痛﹐非脾胃弱則不嘔吐﹐故用大黃等藥失其治也﹞一產婦患此失治﹐腫潰不已﹐形體消瘦﹐飲食少思﹐﹝此從飲食少思治﹞朝寒暮熱﹐自汗盜汗﹐半年矣﹐用補中益气湯加茯苓﹑半夏﹐膿水漸少﹐飲食漸進﹐又用歸脾湯﹐共五十餘劑而愈。

一產婦玉門不閉﹐小便淋瀝﹐腹內一塊﹐攻走脇下﹐或脹或痛﹐﹝此從脇下脹痛淋瀝治﹞用加味逍遙散加車前子而愈。

一婦人子宮腫大﹐二日方入﹐損落一片﹐殊類豬肝﹐面黃體倦﹐飲食無味﹐內熱晡熱﹐自汗盜汗﹐用十全大補湯二十餘劑﹐諸證悉愈﹐仍復生育。

十全大補湯

治產後血气大虛﹐陰門不閉﹐發熱惡寒。

本方加五味子﹐水煎服。

硫黃湯

治產後玉門開而不閉。

硫黃﹝四兩﹞吳茱萸菟絲子﹝各一兩半﹞蛇牀子上銼﹐每服四錢﹐水一碗煎湯﹐頻洗之﹐自效。

斂陰法

治新產後陰腫下脫及產門不合。

新鍛石半升先放在腳盆內﹐後以沸湯衝入﹐乘熱於上燻之﹐俟溫﹐用手掬淸者沃淋之。

未效﹐日再用。﹝有一婦用此法燻之卽死﹐不可不愼。大抵宜溫不宜乘熱也﹐蓋以新鍛石而加滚湯﹐以燻新產之婦﹐能不傷乎﹐故盡信書不如無書﹐又當以己意逆之也﹞

當歸湯

治產後髒中風冷﹐陰腫痛。﹝品味俱妙﹞當歸獨活白芷地楡﹝各三兩﹞敗醬﹝《千金翼》不用﹞礬石﹝各三兩﹞上銼碎﹐以水一斗半煮取五升﹐適冷暖洗陰﹐日三。﹝適冷暖二字妙﹞

一方

治婦人子宮大痛不可忍﹐並產後生腸不收。﹝謂子宮墜下以致大痛也﹐此子宮當以玉門爲釋﹐觀生腸不收可想矣﹐不然腹中之物豈能泡糝﹐是玉門﹐前案可據﹞五倍子白礬﹝各等分﹞上爲末﹐溫酒泡洗﹐幹糝亦可。

桃仁膏

治產後陰腫妨悶。﹝此謂陰腫有瘀血﹞桃仁﹝去皮尖﹞五倍子枯礬﹝各等分﹞上爲末﹐研桃仁膏拌勻敷。

一方

單用桃仁﹐去皮尖研細﹐四五次抹之。

萬應丸

治產後小戶痛不可忍。

知母一味去皮﹐炒爲末﹐煉蜜丸如彈子大﹐每服一丸﹐淸酒一盞化下。

一方

治產後陰戶兩旁腫痛﹐手足不能舒伸者﹐用四季蔥入乳香。同搗成餅﹐安於陰戶兩旁﹐良久卽愈。﹝兩旁屬厥陰﹐蔥涎止痛﹐以其通也﹐四季蔥通而愈通﹐況同乳香乎﹐此入理之方﹐請試思之﹞

﹝卷之十四乳病門﹞乳汁不行

大全

云﹕婦人乳汁乃气血所化﹐其或不行者﹐皆由气血虛弱﹐經絡不調所致﹐凡乳汁勿令投於地﹐虫蟻食之﹐令乳無汁﹐若乳盈溢﹐可潑東壁上佳。或產後乳漲﹐或作者﹐此年少之人初經產乳﹐內有風熱也﹐須服淸利之藥則乳行。若累經產而無乳者﹐亡津液故也﹐須服滋陰之藥以助之。若𨿽有乳﹐卻又不甚多者﹐須服通經之藥以動之﹐仍以羹引之。蓋婦人之乳﹐資以衝脈﹐衝與胃經通故也。有屢經產而乳汁常多者﹐亦婦人血气不衰使然﹐若婦人素有疾在衝任﹐乳汁少而色帶黃者﹐生子則怯弱而多疾。

三因方

云﹕產婦有二種乳脈不行﹐有血气盛而壅閉不行者﹐有血少气弱澀而不行者﹐虛當補之﹐盛當疏之﹐盛者當用通艸﹑漏蘆﹑土瓜根輩﹐虛者當用煉成鐘乳粉﹝鐘乳原從气化而成﹐故取之﹐以天人合气也﹐微乎微乎﹞﹑豬蹄﹑鯽魚之屬﹐槪可見矣。

薛氏

曰﹕前證若气血虛弱而不能生化者﹐宜壯脾胃﹔怒動肝膽而乳腫汁出者﹐宜淸肝火。夫乳汁乃气血所化﹐在上爲乳﹐在下爲經﹐若屢產無乳﹐或大便澀滯﹐當滋化源。

一產婦因乳少﹐服藥通之﹐致乳房腫脹﹐發熱作渴﹐余謂血气虛﹐以玉露散補之而愈。

通艸散

治產後血气盛實﹐乳汁不通。﹝以下五方皆治盛實壅滯﹐各有經濟法度﹐宜熟味之﹞桔梗﹝二錢﹞瞿麥柴胡天花粉﹝各一錢﹞通艸﹝七分﹞靑皮白芷赤芍藥連翹木通甘艸﹝各五分﹞上銼一劑﹐水煎細飲﹐更摩乳房。

漏蘆散

治婦人肥盛﹐气脈壅滯﹐乳汁不通﹐或經絡凝滯﹐乳內脹痛﹐或作癰腫﹐將欲成者。此藥服之﹐自然內消﹐乳汁通行。

漏蘆﹝一兩半﹞蛇蛻﹝炙﹐十條﹞栝蔞﹝十枚﹐急火存性。一方用根十枚。切片炒焦﹞上爲末﹐每服二錢﹐酒調下﹐仍食豬蹄羹助之。經驗方有牡蠣燒存性﹝此厥陰陽明藥﹐加牡蠣尢奇﹞。一方只用牡蠣末﹐酒調下。

祕傳湧泉散

治乳婦气脈壅塞﹐乳汁不行﹐及經絡凝滯﹐奶乳脹痛﹐或作癰腫。

王不畱行白丁香漏蘆天花粉僵蠶穿山甲﹝火炮黃色﹐各等分﹐一方無此味﹞上爲末﹐每服四錢﹐用豬懸蹄煮汁調下。﹝此散結通塞劑也﹐而白丁香宜查﹞

羅氏湧泉散

治气滯少乳。

瞿麥穗麥門冬﹝去心﹞王不畱行龍骨穿山甲﹝炮黃﹐各等分﹞上爲細末﹐每服一錢﹐熱酒調下﹐先食豬懸蹄羹﹐後服此藥﹐服後以木梳刮左右乳房三十餘下﹐日三服﹝立齋方無穿山甲﹐而以豬蹄汁一碗﹐酒一杯煎服。其用龍骨與气滯何居﹐意以通中用塞也。取義而已﹞。忌食姜椒辛辣之物。

湧泉散

治乳汁不通。不問虛盛﹐先用木梳頻刮乳房﹐後服藥。

穿山甲白僵蠶肉豆蔻﹝麵包煨熟﹐各四錢﹞皂角﹝五錢﹞胡桃仁﹝去皮。四兩﹞芝麻﹝炒﹐半斤﹞上爲細末﹐每服不拘多少﹐溫酒調下﹐任意飲之。﹝湧泉三方﹐俱有奇藥﹐而此以穿山﹑僵蠶﹑皂角通塞﹐胡桃﹑芝麻生乳﹐若肉豆蔻者﹐其善溫胃化食者歟﹐可與智者生巧﹞

產寶方

治產後乳無汁。

土瓜根漏蘆﹝各三兩﹞通艸﹝四兩﹞甘艸﹝二兩﹞上銼碎。以水八升煎取二升﹐分溫三服﹝若爲乳無汁須以補气血爲主﹐而此以土瓜根桂心通血脈﹐有冷熱不同﹐全無气血之劑﹐而甘艸一味又超於法外矣﹞。一方加桂心﹐並爲末﹐酒服方寸匕。

胡桃散

治婦人少乳及乳汁不行。

核桃仁﹝去皮﹐十个﹐搗爛﹞穿山甲﹝爲末﹐一錢﹞上搗和一處﹐共酒調服。

皂角散

治乳汁不通及乳結硬疼痛。

皂角﹝燒粉﹞蛤粉上爲末﹐每服二錢﹐熱酒調服。歌曰﹕婦人吹乳意如何﹐皂角燒灰蛤粉和﹐熱酒一杯調八字。須臾核散笑呵呵。

張氏方

滋益气脈榮衛﹐行津液。

葵子﹝炒香﹞縮砂仁﹝各等分﹞上爲細末﹐每服二錢﹐熱酒調下。

雜方

下乳汁。

栝蔞子洗淨﹐炒令香熟﹐瓦上令白色爲末﹐酒調下一錢﹐合面臥﹐少時再服。

一方

栝蔞一枚熟搗﹐以白酒一斗煮取四升﹐去滓﹐溫飲一升﹐日三。

一方

土瓜根爲末﹐酒調下一錢﹐日三服。

一方

京三稜三个﹐水二碗煮取一碗﹐洗之﹐取汁下爲度﹐妙。﹝以洗法通气﹐又是一法﹞

一方

穿山甲洗淨一兩﹐灰炒燥﹐爲細末﹐酒調服方寸匕﹐治產乳無汁﹐亦治乳結癰腫。

以上治乳滯不行之劑。

加味四物湯

治气血虛﹐乳汁不通。﹝以下皆補法﹐而諸法不同﹐然會其理﹐則各臻至妙也﹐試法尢爲入門便訣﹞當歸川芎白芍藥﹝酒炒﹞生地黃木通王不畱行天花粉﹝各等分﹞上銼一劑﹐同豬蹄旁肉四兩﹐煎湯二鐘﹐入藥同服﹐先將蔥湯頻洗乳房。﹝按第一方以四物不用熟地﹐第二方合四君而無白術﹐更去生地﹐第三方有黃﹐或歸或芎或甘艸﹐以至粳糯米﹑羊蹄﹑鐘乳﹐種種更攺﹐皆不出於至中至正之道。噫﹐其能復超於法外否﹞

玉露散

治產後乳脈不行﹐身體壯熱疼痛﹐頭目昏痛﹐大便澀滯﹐此藥涼膈壓熱下乳。

人參白茯苓當歸﹝各五分﹞芍藥﹝七分﹞川芎桔梗﹝炒﹞白芷﹝各一錢﹞甘艸﹝五分﹞上咀﹐水煎﹐食後服。如熱甚﹐大便祕﹐加大黃炒三分。

當歸補血加蔥白湯

治產後無乳。

當歸﹝二錢﹞黃﹝一兩﹞蔥白﹝十根﹞上銼﹐水煎服。﹝此方亦從補法來﹐而以蔥白引入乳房﹐尢爲快捷方式﹞

通脈散

治女人乳少。

當歸天花粉木通牡蠣穿山甲上爲細末﹐用豬蹄湯入酒少許調服。

通乳湯

治乳後气血不足﹐經血衰弱﹐乳汁澀少。

豬蹄﹝下節﹐四隻﹞通艸﹝二兩﹞川芎﹝一兩﹞穿山甲﹝十四片﹐炒黃﹞甘艸﹝一錢﹞上用水五升煮汁飲之﹐忌生冷﹐避風寒﹐夜臥不宜失蓋﹐更以蔥湯頻洗乳房。

一方

治乳汁不通。

當歸穿山甲﹝酥炙﹐各五錢﹞天花粉王不畱行甘艸﹝各三錢﹞上爲細末﹐每服三錢﹐豬蹄湯或熱酒調下﹐其乳卽通。

豬蹄湯

治婦气少力衰﹐脈澀不行﹐絕乳汁。

豬蹄﹝一隻﹞通艸﹝四兩﹞上將豬蹄淨洗﹐根據食治法﹐次用水一斗同通艸浸煮﹐得四五升﹐取汁飲之﹐末作二料。

立效散

下乳汁。

粳米糯米﹝各半合﹞萵苣子﹝一合﹐並淘淨﹞生甘艸﹝半兩﹞上研細﹐用水二升煎取一升﹐去滓﹐分三服﹐立下。﹝全以穀气爲主﹐卽糯米又爲養陰助乳之大藥也﹞

又方

治乳汁少。

栝蔞根薄荷幹身﹝各等分﹞上爲粗末﹐先喫羊蹄汁一碗﹐次服藥﹐後再喫蔥絲羊羹湯少許﹐立效。﹝羊肉補形﹐薄荷蔥絲和味﹐引經通滯﹞

鐘乳散

治乳婦气少血衰﹐脈澀不行﹐乳汁絕少﹐成煉鐘乳粉研細﹐濃煎漏蘆湯調下二錢。

雜方

有人乳汁不行已十七日﹐諸藥無效﹐遇有人送赤豆一斗﹐遂時常煮粥食之﹐當夜乳脈通行。

一方

麥門冬不拘多少﹐去心﹐焙爲末﹐以酒磨犀角約一錢許﹐暖調二錢服之﹐不過兩服﹐乳汁便下。﹝此淸心法可爲焦勞者一助云﹐乃又超於法外矣﹞以上治乳少不行之劑。

﹝卷之十四乳病門﹞乳汁自出

大全

云﹕產後乳汁自出者﹐乃是胃气虛所致﹐宜服補藥以止之﹐若乳多溢滿急痛者﹐溫帛熨之﹝當觀人勇怯及乳汁濃淡﹐以論虛實﹐爲有湧溢故也﹞。《產寶》有是論﹐卻無方以治之。若有此證﹐但以漏蘆散亦可。

有未產前乳汁自出者﹐謂之乳泣﹐生子多不育﹐經書未嘗論及。﹝予曾診一內﹐气盛脈旺﹐患乳泣﹐其生子長而遊癢﹐其不育之說﹐亦未必盡然也﹞

薛氏

曰﹕前證气血俱虛﹐用十全大補湯﹔肝經血熱﹐用加味逍遙散﹔肝經怒火﹐用四物柴梔芩連﹔肝脾鬱怒﹐用加味歸脾湯。

一產婦勞役﹐忽乳汁如湧﹐昏昧吐痰﹐此陽气虛而厥也﹐灌以獨參湯而蘇﹐更以十全大補湯數劑而安。若婦人气血方盛﹐乳房作脹﹐或無兒飲脹痛﹐憎寒發熱﹐用麥芽二三兩炒熟﹐水煎服﹐立消。其耗散血气如此﹐何脾胃虛弱﹐飲食不消方中多用之。

漏蘆散

方見前。

免懷湯

欲摘乳者﹐用此方通其月經﹐則乳汁不行。

當歸尾赤芍藥紅花﹝酒浸﹞牛膝﹝酒浸各五錢﹞上銼﹐水煎服。

一方

治歸人血气方盛﹐乳房作脹﹐或無兒食乳﹐要消者﹐服此立消。麥芽二兩炒熟﹐水煎服。一方炒爲末﹐煎四物湯調服﹐卽止。

﹝卷之十四乳病門﹞吹乳癰腫

大全

云﹕產後吹奶者﹐因兒喫奶之次忽自睡著﹐爲兒口气所吹﹐令乳汁不通﹐蓄積在內﹐遂成腫硬﹐壅閉乳道﹐傷結疼痛﹐亦有不疼下痛﹐腫硬如石者﹐總名曰吹奶。若不急治﹐腫甚成癰﹐逮有至死者﹐連服皂角散﹑栝蔞散﹐敷以天南星散﹐更以手揉之則散。

薛氏

曰﹕前證用藥﹐切不可損其气血。

丹溪

云﹕乳房陽明所經﹐乳頭厥陰所屬。乳子之母不知調養﹐或爲忿怒所逆﹐鬱悶所遏。濃味所釀﹐以致厥陰之气不行﹐故竅不通﹐而汁不得出﹐陽明之熱沸騰﹐故熱甚而化膿。

亦有所乳之子膈有滯痰。口气熱﹐含乳而睡﹐熱气所吹﹐遂生結核。於初起時﹐便須忍痛揉令稍軟﹐吮令汁透﹐自可消散矣﹐此不治必成癰癤。治法疏厥陰之滯﹐以靑皮淸陽明之熱﹐以細研石膏行污濁之血﹐以生甘艸節治腫導毒﹐以栝蔞子或加沒藥﹑靑橘葉﹑皂角刺﹑金銀花﹑當歸頭﹐或湯或散﹐加減隨意消息﹐然須少酒佐之﹐若加以艾火兩三壯於腫處﹐其效尢捷﹝立方有法﹐用藥有訣﹐不可不達﹞。彼村工喜於自銜﹐便妄目鍼刀﹐引惹拙病﹐良可哀憫。

李氏

曰﹕婦人之乳﹐男子之腎﹐皆性命根也。

初起煩渴嘔吐者﹐膽胃風熱也﹐甚則毒瓦斯上衝﹐咽膈妨礙。寒熱者﹐肝邪也。此皆表證﹐宜不換金正气散加天花粉﹐能止渴嘔﹐定寒熱。咽膈有礙者﹐甘桔湯加生薑﹐或護心散。如潰後見此四證爲虛。

飲食濃味﹐忿怒憂鬱﹐以致胃火上蒸﹐乳房乳汁化爲濁膿﹐肝經气滯﹐乳頭竅塞不通﹐致令結核不散﹐痛不可忍。初起便宜隔蒜灸法﹐切忌鍼刀﹐能飲者一醉膏加芎﹑歸各一分一服﹐兩服卽效﹐不能飲者栝蔞散。

結核亦有因气血虛弱﹐被外感內傷﹐以致痰瘀凝滯而成核者﹐俱以芷貝散爲主。血虛合四物湯﹐更加參﹑術﹑柴胡﹑升麻﹔气虛合四君子湯﹐更加芎﹑歸﹑柴胡﹑升麻﹔憂思傷脾者﹐歸脾湯加栝蔞根﹑貝母﹑白芷﹑連翹﹑甘艸節﹐水酒各半煎服。

有肝火結核腫痛甚者﹐淸肝解郁湯。

吹乳﹐因乳子膈上有痰﹐口气熱﹐含乳而睡﹐熱气吹入乳房﹐凝滯不散﹐作痛。初起須忍痛揉令稍軟﹐吸令汁透﹐自可消散。不散宜益元散﹐冷姜湯或井水調﹐一日一夜服三五十次自解。重者解毒湯頓服之﹐挾气者芷貝散﹑單靑皮湯﹐外用漏蘆爲末﹐水調敷之。又有乳汁不行﹐奶乳脹痛者﹐湧泉散。

核久內脹作痛﹐外腫堅硬﹐手足不近﹐謂之乳癰。未潰者﹐仍服栝蔞散﹑內托升麻湯﹐或復元通气散加漏蘆﹔虛者﹐托裏消毒散﹔將潰﹐兩乳間出黑頭﹐瘡頂陷下作黑眼者﹐內托升麻湯﹔已潰寒熱者﹐內托十宣散﹔少食口漧者﹐補中益气湯﹔晡熱內熱者﹐八物湯加五味子﹔胃虛嘔者﹐六君子湯加香附﹑砂仁﹔胃寒嘔吐或瀉者﹐六君子湯加漧薑﹑藿香﹔遇勞腫痛者﹐八物湯倍參﹑﹑歸﹑術﹔遇怒腫痛者﹐八物湯加山梔。

王損庵

曰﹕隆慶庚午﹐予自秋闈歸﹐則妹已病。蓋自七月乳腫痛不散﹐八月用火鍼取膿﹐醫以十全大補湯與之﹐外敷鐵箍散﹐不效﹐反加喘悶。九月產一女﹐潰勢益大﹐而乳房爛盡﹐乃及胸腋﹐膿水稠粘﹐出膿幾六七升﹐略無斂勢。十一月始歸就醫﹐攺用解毒和平中劑﹐外摻生肌散﹑龍骨﹑寒水石等劑﹐膿出不止﹐流濺所及﹐卽腫泡潰膿﹐兩旁紫黑﹐瘡口十數﹐胸前腋下皆腫潰﹐不可動側﹐其勢可畏。余謂產後毒瓦斯乘虛而熾﹐宜多服黃解毒補血益气生肌﹐而醫不敢用。十二月中旬後益甚﹐瘡口念余﹐諸藥及試不效﹐始攺用予藥。時膿穢粘滯﹐煎楮葉豬蹄湯沃之﹐頓爽。乃治一方﹐名黃托裏湯﹐黃之甘溫﹐以排膿益气生肌爲君﹐甘艸補胃气解毒﹐當歸身和血生血爲臣﹐升麻﹑葛根﹑漏蘆爲足陽明本經藥﹐及連翹﹑防風﹐皆散結疏經﹐栝蔞仁﹑鼠粘子解毒去腫﹐皂角刺引至潰處﹐白芷入陽明﹐排膿長肌﹐又用川芎三分﹐及肉桂炒柏爲引用﹐每劑入酒一盞﹐煎送白玉霜丸﹐疏膿解毒。時膿水稠粘﹐方盛未已﹐不可遽用收澀之藥﹐理宜追之﹐以翠靑錠子外摻﹐明日膿水頓稀﹐痛定穢解﹐始有向安之勢﹐至辛未新正﹐患處皆生新肉﹐有紫腫處俱用蔥熨法﹐隨手消散。但近腋足少陽分尙未斂﹐乃加柴胡一錢﹐靑皮三分﹐及倍川芎﹐膿水將淨者﹐卽用搜膿散摻之﹐元宵後遂全安。

康祖爲廣徳宰﹐事張王甚謹﹐後授溫﹐左乳生癰﹐繼又胸臆間結核﹐大如拳﹐堅如石﹐荏苒半載﹐百療莫效﹐已而牽掣臂腋﹐徹於肩﹐痛楚特甚﹐急禱王祠下﹐夢聞語曰﹕若要安﹐但用生薑自然汁﹑制香附服之﹑覺呼其子﹐檢本艸視之﹐二物治證相符﹐訪醫者亦云有理﹐遂用香附子去毛﹐薑汁浸一宿﹐爲末二錢﹐米飲調﹐方數服﹐瘡膿流出﹐腫硬漸消﹐自是獲愈。

一婦人稟實性躁﹐懷抱久郁﹐左乳內結一核﹐按之微痛﹐以連翹飲子二十餘劑﹐少退﹐更以八珍加靑皮﹑香附﹑桔梗﹑貝母二十餘劑而消。

消毒飲

治吹乳吹癰並便毒﹐如憎寒壯熱﹐或頭痛者﹐先服人參敗毒散一二劑﹐方可服此藥﹐如無前證﹐卽服此二三劑﹐或腫不消﹐宜服托裏藥。

當歸白芷靑皮﹝去皮﹞貝母柴胡天花粉僵蠶﹝炒﹞金銀花﹝各三錢﹞上銼一劑﹐水煎服。便毒﹐加大黃煨一錢﹐空心服。﹝白芷爲陽明經﹐排膿止痛﹐靑皮﹑柴胡行厥陰經气滯﹐當歸行血﹐天花粉通血脈﹐僵蠶散結痰﹐貝母開郁痰﹐金銀花味甘﹐總解諸毒﹐其加大黃以治便毒者﹐亦行厥陰污濁之血也﹞

連翹飲子

治乳癰。﹝此專行厥陰气血凝滯之藥﹞連翹﹝結熱﹞栝蔞仁﹝滌痰緩肝﹞川芎﹝血﹞皂莢刺橘葉﹝气﹞靑皮﹝气﹞甘艸節﹝血﹞桃仁﹝各二錢﹐血﹞上作一服﹐水煎﹐食遠服﹐如已破者﹐加參﹑﹑當歸﹔未破者﹐加柴胡﹑升麻。

一方

治血脈凝注不散﹐結成吹乳乳癰﹐痛腫不可忍者。

天花粉金銀花皂角刺穿山甲當歸尾白芷梢栝蔞仁貝母﹝去心﹞甘艸節上銼﹐酒煎眼。﹝以凝注不散﹐故用天花角刺山甲歸尾﹞

又方

治婦人乳中結核。

升麻連翹靑皮甘艸節﹝各二錢﹞栝蔞仁﹝三錢﹞上作一服﹐水煎﹐食後細細呷之。﹝以乳房結核﹐故用升麻﹑靑皮﹐而連翹散結熱﹐甘艸﹑栝蔞緩肝潤燥也﹞

內托升麻湯

治婦人兩乳間出黑頭﹐瘡頂陷下作黑眼﹐並乳癰初起亦治。

升麻當歸身葛根連翹黃柏﹝各二錢﹞黃﹝三錢﹞牛蒡子甘艸﹝炙﹐各一錢﹞肉桂﹝五分﹞上作一服﹐水一盅﹐酒半鐘煎﹐食後服。﹝治黑陷妙劑。而黃柏之用﹐所以濟陷也﹔肉桂之用﹐所以發毒也﹞

淸肝解郁湯

治肝經血虛風熱﹐或肝經郁火傷血﹐乳內結核﹐或爲腫潰不愈﹐凡肝膽經血气不和之證﹐宜用此藥。

人參﹝去蘆﹞茯苓熟地黃芍藥﹝炒﹞貝母﹝去心﹞山梔﹝炒﹐各一錢﹞白術當歸﹝各一錢半﹞柴胡牡丹皮川芎陳皮﹝各八分﹞甘艸﹝五分﹞上水煎服。﹝風熱卽肝熱生風﹐言熱則火在其中矣﹐治以逍遙散加山梔﹑四物﹐養肝血淸膽熱也﹐治熱卽治風﹐養血卽淸火也﹐人參同白術﹐非气虛者不宜輕用﹞

一方

乳栗破則少有生者﹐必大補﹐或庶幾耳。﹝此方重在破字上﹞人參黃白術當歸川芎連翹白芍甘艸節上銼﹐水煎服。

一方有靑皮﹑栝蔞﹐無白術。乳巖小破﹐加柴胡。﹝以乳栗有靑皮﹑栝蔞﹐無白術﹐此方中之竅須得之﹐小破二字亦一竅也﹞

一方

治乳硬痛。﹝硬字上討好﹞當歸甘艸﹝各三錢﹞沒藥﹝一錢﹞上銼作一服﹐水煎﹐入酒少許﹐熱飲。

金銀花散

治乳脈不行﹐結成癰腫﹐疼痛不可忍者。

金銀花當歸黃﹝蜜炙﹞﹝以乳脈不行而用黃﹐宜詳之﹞甘艸﹝各二錢半﹞上作一服﹐水煎﹐入酒半鐘﹐食後溫服。

丹溪方

治乳腫痛。

靑皮石膏﹝﹞連翹皂角刺﹝炒﹞黃藥子﹝黃藥子解熱毒要藥﹐而所要配諸藥又極當﹐非丹溪論中語也﹞當歸頭木通﹝各一錢﹞生甘艸﹝三分﹞上作一帖﹐水煎﹐入好酒些少﹐同煎服。

一方

治乳癰奶勞腫。

石膏﹝﹞樺葉﹝燒﹞栝蔞子靑皮﹝石膏﹑靑皮是一套子﹐而配法差別﹞甘艸節上銼﹐水煎服。

一方

治乳有核。﹝在核字上看﹞南星貝母甘艸節栝蔞﹝各一兩﹞連翹﹝半兩﹞上以水煎﹐入酒服。

復元通气散

治婦人乳癰及一切腫毒。﹝通气二字妙﹞木香茴香靑皮穿山甲﹝酥﹞陳皮白芷甘艸漏蘆貝母﹝去心﹐姜制﹐各等分﹞上爲細末﹐每服三錢﹐好酒調下。

治乳癰方

﹝行結气結血﹐其加參﹐又是一法﹞靑皮栝蔞子橘葉連翹桃仁﹝畱尖﹞皂角刺甘艸節上水煎服﹐如破多加參﹑。

神效栝蔞散

治婦人乳癰乳巖﹐神效。

黃栝蔞﹝子多者﹐不去皮﹐焙漧研爛﹞當歸﹝酒洗﹞生甘艸﹝各五錢﹞乳香沒藥﹝各別研﹐二錢半﹞﹝用乳沒法始此﹞上作一劑﹐用好酒三碗﹐於瓷石器中慢火熬至碗半﹐分爲三次﹐食後服。如有乳巖﹐便服此藥﹐可杜絕病根。如毒瓦斯已成﹐能化膿爲黃水﹐毒未成則內消。疾甚者﹐再合一服﹐以愈爲度。立效散與此間服神效﹐但於栝蔞散方減去當歸﹐加紫色皂角刺一兩六錢是也。

究源五物湯

治癰疽發背﹐乳癰通用。

栝蔞﹝炒﹐一枚﹞皂角刺﹝半燒帶生﹞沒藥乳香甘艸﹝各半兩﹞上銼﹐用淳酒三升煎取二升﹐時時飲之﹐痛不可忍﹐立止。

栝蔞散

治吹乳。

乳香﹝一錢﹐研﹞栝蔞﹝一个﹐一方用根一兩﹞上銼﹐用酒煎服﹐或爲末﹐溫酒服二錢﹐外用南星末﹐溫湯調塗。

橘香散

治乳癰未結卽散﹐已結卽潰﹐極痛不可忍者﹐藥下卽不疼﹐神驗﹐因小兒吹乳﹐變成斯疾者﹐並皆治之。

陳皮﹝去白﹐幹面炒黃﹐爲末﹐一兩﹞麝香﹝一分﹞上研勻﹐酒調下二錢﹐被蓋汗出卽愈。

補遺方

治吹乳結實腫痛。

陳皮﹝二兩﹞﹝陳皮亦厥陰藥﹞甘艸﹝一錢﹞上銼﹐水煎﹐分兩次服﹐用荊芥﹑羌活﹑獨活煎湯﹐燻洗卽散。

一方

治乳癰。

夜明砂栝蔞﹝炒﹞阿魏上爲末﹐飯丸﹐酒吞下。﹝此方無分兩﹐大都以夜明砂爲君﹐以破結血也﹐栝蔞爲臣﹐以潤結痰也﹐阿魏爲佐﹐軟堅破滯也﹞

通和湯

治婦人乳癰﹐疼痛不可忍者。

穿山甲﹝炮黃﹞木通﹝各一兩﹞自然銅﹝半兩﹐醋淬七次﹞﹝自然銅其通壅滯者歟﹞上爲末﹐每服二錢﹐熱酒調下﹐食遠服。

二灰散

治產後乳汁不泄﹐結滯不消﹐熱毒。

蔓荊子﹝燒﹞皂角刺﹝燒﹐各等分﹞上爲末﹐每服二錢﹐溫酒調下﹐無時。

夜陰散

治吹乳乳癰。

蜘蛛﹝三个﹞紅棗﹝三枚﹐去核﹞上每棗一枚入蜘蛛一个﹐夾於內炒熟﹐口嚼喫﹐用燒酒送下﹐未成者立消﹐已成者立潰。

獨勝散

治婦人吹奶初覺﹐身熱頭疼﹐寒熱及胸乳腫硬﹐是其候也﹐服之能令下乳汁﹐通血脈﹐立能自消。

白丁香﹝眞者﹞上爲末﹐每服二錢﹐酒調服﹐腫硬立消﹐甚者不過三服。

一方

治婦人吹乳硬腫﹐身發熱憎寒﹐疼痛難忍﹐不進飲食者﹐服之良驗。

鹿角一兩﹝此藥行厥陰經﹞炭火存性﹐研細﹐分作二服﹐先將末藥五錢入鍋﹐次下無灰酒一碗﹐滚數沸倒在碗內﹐乘熱盡飲﹐臥覆汗出卽安。

一方

用鹿角銼爲細末﹐酒調二三錢服﹐亦效。

一方

用鹿角於粗石上磨取白汁塗之﹝磨者更妙﹞﹐幹又塗。

勝金丹

治吹乳結核不散腫痛者﹐神效﹐亦治乳巖。

百齒霜﹝卽梳齒上頭垢﹞上用無根水丸如雞頭子大﹐以黃丹爲衣﹐每服一丸或二丸﹐好酒下﹐如不飲酒﹐白湯下﹐不可化開﹐亦不可令病患知﹐極有效驗。

一方

治乳癰及無名腫毒初起。

用五葉藤﹐一名五爪龍﹐不拘多少﹐生薑一塊﹐好酒一碗﹐擂爛﹐去渣﹐熱服﹐汗出爲度﹐仍以渣敷。

敷乳方

﹝破血破气破痰﹞天南星皂角刺﹝燒帶生﹞半夏﹝生﹐各三分﹞白芷艸烏直僵蠶﹝焙﹐各一分﹞上爲細末﹐多用蔥白研取汁﹐入蜜調敷﹐若破瘡口﹐用膏藥貼。﹝蔥與蜜反﹐故用之﹞

蔥熨法

治吹乳乳癰﹐登時立消。﹝通陽明壅結﹞用連根蔥一大把搗爛﹐成餅一指濃﹐攤乳上﹐用瓦罐盛灰火覆蔥上﹐須臾汗出卽愈。

一方

治吹奶。

金銀花天蕎麥紫葛藤﹝各等分﹞上以醋煎﹐洗患處立消。如無蕎麥﹑葛藤二味﹐只金銀花亦可。

一方

治乳癰。﹝前敷藥宜溫熱﹐此以淸涼﹐而气血之分蓋有別也﹞大黃鼠糞﹝新者﹐各一分﹞黃連﹝二分﹞上三味搗爲末﹐以黍米粥淸和﹐敷乳四邊﹐痛止卽愈。無黍米﹐粟米粳米亦得。

柳根熨法

治乳癰二三百日﹐眾療不瘥﹐但堅紫色靑。

用柳根削取上皮﹐搗令熟﹐熬令溫﹐盛著練囊中熨乳上﹐幹則易之﹐一宿卽愈。

雜方

治吹乳乳癰。

用新柏葉一握洗淨﹐以朴硝一勺﹐同入臼內杵之﹐旋加淸水﹐扭取自然汁半碗﹐先以病人飲三兩口﹐仍用雞翎蘸汁掃於患處﹐中間畱一眼﹐四邊頻頻掃之﹐其腫自消。

一方

用生地黃擂汁塗之﹐一日三五次﹐立效。

一方

用生山藥搗爛﹐敷上卽消﹐消卽去之﹐遲則肉腐。

一方

采嫩桑葉研細﹐米飲調攤紙花﹐貼患處。

一方

用蒲公英搗爛﹐敷患處﹐神妙。

一方

用天南星爲末﹐以溫酒調塗。

一方

以益母艸爲末﹐調塗﹐或生搗爛用之。

一方

治吹乳﹐用桑樹蛀屑﹐飯搗成膏貼之。

一方

用遠志酒煎服﹐滓敷患處。

一方

用野椒桑和藥一同搗膏﹐敷患處。

一方

用鼠粘子加射幹﹐酒吞下。

一方

治乳癰﹐用人牙齒燒存性﹐研爲細末﹐以酥調﹐塗貼癰上。

一方

治乳癰初發﹐用貝母爲末﹐每服二錢﹐溫酒調下﹐卽以兩手覆按於桌上﹐垂乳良久﹐自通。

一方

用眞樺皮爲末﹐酒服方寸匕﹐睡醒已失。

一方

用蒲公英忍冬藤酒煎服﹐卽欲睡﹐是其效也。

一方

單用蒲公英煮汁飲及封之﹐立消。

一方

治吹乳﹐用豬牙皂角去皮弦﹐蜜炙爲末﹐酒調服之。

一方

用大車頭邊油垢﹐丸如桐子大﹐每服五十丸﹐溫酒下。

一方

螃蟹去足用蓋﹐燒存性﹐爲末﹐每服二錢﹐黃酒下。

一方

用黍子一合﹐黃酒下卽散。

一方

治吹乳未成膿者﹐用鼠糞二十一粒﹐研爲細末﹐冷水調服﹐立效。

﹝卷之十四乳病門﹞妒乳

夫妒乳者﹐由新產後兒未能飲﹐至乳不泄﹐或乳脹﹐捏其汁不盡﹐皆令乳汁蓄結﹐與血气相搏﹐卽壯熱﹐大渴引飲﹐牢彊掣痛﹐手不得近是也。初覺便知﹐以手捏去汁﹐更令旁人助吮引之。不爾﹐或作瘡有膿﹐其熱勢盛﹐必成癰也﹐輕則爲吹乳妒乳﹐重則爲癰。𨿽有專門﹐不可不知。

集驗論

曰﹕﹝浸淫瘡亦名姑妒﹞凡婦人女子乳頭生小淺熱瘡﹐搔之黃汁出﹐浸淫漸長﹐百療不瘥﹐動經年月﹐名爲妒乳﹐宜以赤龍皮湯﹑天麻湯洗之﹐敷二物湯﹑飛烏膏及飛烏散﹐始作者可敷以黃芩漏蘆散﹑黃連胡粉散﹐並佳。﹝缺漏蘆散﹞

連翹湯

治產後妒乳﹐並癰實者下之。﹝有餘者瀉之﹞連翹升麻元參芍藥白蘞防風射幹杏仁芒硝大黃甘艸﹝各一錢﹞上作一服﹐水二鐘煎至一鐘﹐食後服。

栝蔞散

冶乳初結脹不消﹐令敗乳自退。

栝蔞﹝一个﹐半生半炒﹞粉艸﹝一寸﹐半生半炙﹞生薑﹝一塊﹐半生半煨﹞上銼﹐用酒二碗煎服﹐少頃痛不可忍﹐卽搜去敗乳﹐臨臥再一服﹐順所患處乳側臥於牀上﹐令其藥行故也。無生薑用麥芽。

一方

治妒乳。

黃芩白蘞芍藥上爲末﹐以漿水飲服半錢匕﹐日三。若左乳汁結者﹐卽捋左乳汁﹝捋法有見解﹞﹐若右乳汁結者﹐可捋去右乳汁。

赤龍皮湯

治妒乳。

槲皮三升﹐水一斗煮五升﹐夏冷洗﹐秋冬溫之﹐分以洗乳。

天麻湯

治妒乳﹐亦洗浸淫黃爛熱瘡﹐癢疽濕陰蝕瘡﹐小兒頭瘡。

天麻艸﹝卽益母﹞五升﹐以水一斗半煎取一斗﹐隨寒溫分洗乳﹐以殺癢也﹐洗畢﹐敷膏散。

飛烏散

治乳頭生瘡及諸熱浸淫﹐丈夫陰蝕癢濕﹐小兒頭瘡疳蝕等瘡﹐並以此敷之。

維粉﹝燒朱砂作水銀上黑煙﹐三兩﹐熬令焦燥﹞枯礬﹝三兩﹐燒粉﹞上二味篩爲細末﹐以甲煎和之﹐令如脂﹐以敷乳瘡﹐日三﹐有汁可幹摻。

黃連胡粉膏

治乳瘡﹐並諸濕癢黃爛肥瘡。

黃連﹝二兩﹐爲末﹞胡粉﹝二兩半﹞水銀﹝一兩﹐同研令消散﹞上三味相和﹐皮裹熟之﹐自和合也﹐縱不成一家﹐且得水銀細散入粉中﹐以敷乳瘡。

一方

治妒乳生瘡。

蜂房豬甲中土車轍中土﹝各等分﹞上二味爲末﹐苦酒和敷之。

鹿角散

治婦人乳頭生瘡﹐汁出疼痛欲死﹐不可忍者。

鹿角﹝三分﹞甘艸﹝一分﹞上二味爲末﹐和以雞子黃﹐於銅器中置溫處﹐炙上敷之﹐日再卽愈﹐神驗不傳。

雜方

治妒乳乳癰。

燒自死蛇爲灰﹐和以豬膏塗之﹐大良。

一方

葵莖及子搗篩爲末﹐酒服方寸匕﹐卽愈。

一方

雞屎榦爲末﹐酒服方寸匕﹐須臾三服﹐愈。

一方

馬溺塗之﹐立愈。

一方

取搗米槌二枚﹐炙令熱﹐以絮及故帛乳上﹐以槌更互熨之﹐瘥止﹐已用立效。

一方

皂角十條﹐以酒一升揉取汁﹐硝石半兩﹐煎成膏敷之。

一方

蔓荊子搗爛﹐酒服﹐仍以滓敷患處。

一方

用赤小豆酒研爛﹐溫服﹐滓封患處。

一方

仙人掌艸一握﹐小酒糟一塊﹐生薑一大塊﹐同研爛﹐入桂末少許炒﹐酒服﹐滓罨患處。

一方

治乳頭裂破﹐用丁香爲末﹐敷之。

一方

用秋茄子裂開者陰漧﹐燒存性﹐水調塗之。

補遺方

治婦人乳頭小淺瘡爛癢。

用芙蓉花或葉﹐榦爲末﹐摻之。

﹝卷之十四乳病門﹞乳巖

丹溪

云﹕婦人不得於夫﹐不得於舅姑﹐憂怒郁遏﹐時日累積﹐脾气消沮﹐肝气橫逆﹐遂成隱核﹐如鱉棋子﹐不痛不癢﹐十數年後﹐方爲瘡陷﹐名曰乳巖。以其瘡形嵌凹﹐似巖穴也﹐不可治矣。若於始生之際﹐便能消釋病根﹐使心淸神安﹐然後施之治法﹐亦有可安之理。予族侄婦年十八歲時曾得此證﹐審其形脈稍實﹐但性躁急﹐伉儷自偕﹐所難者從姑耳﹐遂以單方靑皮湯﹐間以加減四物湯﹐行經絡之劑﹐兩月而安。

此病多因濃味濕熱之痰停蓄膈間﹐與滯乳相搏而成﹐又有滯乳因兒口气吹噓而成﹐又有拗怒气激滯而生者。石膏燒樺皮栝蔞子甘艸節靑皮﹐皆神效藥也。婦人此病﹐若早治之便可立消﹐有月經時悉是輕病﹐五六十後無月經時﹐不可作輕易看也。﹝經通肝气能散﹐經止則血枯矣﹞一婦年六十﹐濃味鬱气而形實多妒﹐夏無汗而性急﹐忽左乳結一小核﹐大如棋子﹐不痛﹐自覺神思不佳﹐不知食味﹐才半月﹐以人參調靑皮﹑甘艸末﹐入生薑汁細細呷﹐一日夜五六次﹐至五七日消矣。此乃妒巖之始﹐不早治﹐隱至五年十年以後發﹐不痛不癢﹐必於乳下潰一竅如巖穴﹐出膿﹐又或五七年十年﹐𨿽飲食如故﹐洞見五內乃死﹝惜哉﹞。惟不得於夫者有之﹐婦人以夫爲天﹐失於所天﹐乃能生此。此謂之巖者﹐以其如穴之嵌岈空洞﹐而外無所見﹐故名曰巖。患此者必經久淹延﹐惟此婦治之早﹐正消患於未形﹐餘者皆死﹐凡十餘人。又治一初嫁之婦﹐只以靑皮甘艸與之安。

龔氏

曰﹕婦人乳巖始有核腫﹐如鱉棋子大﹐不痛不癢﹐五七年方成瘡。初便宜多服疏气行血之藥﹐須情思如意則可愈﹐如成瘡之後﹐則如巖穴之凹﹐或如人口有唇﹐赤汁膿水浸淫胸腹﹐气攻疼痛﹐用五灰膏去蠹肉生新肉﹐漸漸收斂。此疾多生於憂鬱積忿﹐中年婦人未破者尙可治﹐成瘡者終不可治﹐宜服十六味流气飲。

薛氏

曰﹕乳巖乃七情所傷﹐肝經血气枯槁之證﹐大抵鬱悶則脾气阻﹐肝气逆﹐遂成隱核﹐不痛不癢﹐人多忽之﹐最難治療。若一有此﹐宜戒七情﹐遠濃味﹐解鬱結﹐更以養血气之藥治之﹐庶可保全﹐否則不治。惟一婦服益气養榮湯百餘劑﹐血气漸復﹐更以木香餅灸之﹐喜其謹疾﹐年餘而消。余不信﹐乃服克伐行气之劑﹐如流气飲敗毒散﹐反大如覆碗﹐自出淸膿﹐不斂而歿。

李氏

曰﹕有鬱怒傷肝脾﹐結核如鱉棋子大﹐不痛不癢﹐五七年後﹐外腫紫黑﹐內漸潰爛﹐名曰乳巖﹐滴盡气血方死﹐急用十六味流气飲及單靑皮湯兼服﹐虛者只用淸脾解郁湯﹐或十全大補湯﹐更加淸心靜養﹐庶可苟延歲月。經年以後﹐必於乳下潰一穴出膿﹐及中年無夫婦人﹐死尢速。惟初起不分通何經絡﹐急用蔥白寸許﹐生半夏一枚﹐搗爛﹐爲丸如芡實大﹐以綿塞之﹐如患左塞右鼻﹐患右塞左鼻﹐二宿而消。﹝有如是之神﹞

靑皮散

治乳巖初起如鱉棋子﹐不痛不癢﹐須趁早服之﹐免致年久潰爛。

靑皮甘艸上爲末﹐用人參煎湯﹐入生薑汁調﹐細細呷之﹐一日夜五六次﹐至消乃已﹐年少婦人只用白湯調下。

十六味流气飲

治乳巖。

當歸川芎白芍黃人參官桂濃朴桔梗枳殼烏藥木通檳榔白芷防風紫蘇甘艸上銼一劑﹐水煎﹐食遠臨臥頻服﹐外用五灰膏去其蠹肉﹐生新肉﹐漸漸收斂。﹝五灰膏見痔漏門。乳巖之病﹐大都生於鬱气﹐蓋肝主怒﹐其性條達﹐郁而不舒﹐則曲其挺然之質﹐乳頭屬厥陰經﹐其气與痰時爲累積﹐故成結核﹐玆以風藥從其性﹐气藥行其滯﹐參﹑﹑歸﹑芍以補气血﹐官桂血藥以和血脈﹐且又曰木得桂而枯﹐乃伐木之要藥﹐其不定分兩者﹐以气血有濃薄﹐病邪有淺深﹐又欲人權輕重也﹞乳癰加靑皮。

益气養榮湯

治抑鬱及勞傷血气﹐頸項兩乳或四肢腫硬﹐或軟而不赤不痛﹐日晡微熱﹐或潰而不斂﹐並皆治之。

人參白術﹝炒﹐各二錢﹞茯苓陳皮貝母香附子當歸﹝酒拌﹞川芎黃﹝鹽水拌炒﹞熟地黃﹝酒拌﹞芍藥﹝炒﹞桔梗甘艸﹝炒﹐各一錢﹞上銼一劑﹐加生薑三片﹐水煎﹐食遠服﹝此方以六君子湯去半夏加貝母﹐合四物湯﹐外加香附黃桔梗者也﹐爲調理之劑﹞。胸痞﹐減人參﹑熟地黃各三分﹔口漧﹐加五味子﹑麥門冬﹔往來寒熱﹐加軟柴胡﹑地骨皮﹔膿淸﹐加人參﹑黃﹔膿多﹐加川芎﹑當歸﹔膿不止﹐加人參﹑黃﹑當歸﹔肌肉遲生﹐加白蘞﹑官桂。

木香餅

治一切气滯結腫﹐或痛或閃﹐及風寒所傷作痛﹐並效。

木香﹝五錢﹞生地黃﹝一兩﹞上木香爲末﹐地黃杵膏和勻﹐量患處大小作餅﹐置腫處﹐以熱熨火熨之。

﹝卷之十四乳病門﹞乳懸

芎歸湯

治產後瘀血上攻﹐忽兩乳伸長細小如腸﹐直過小腹﹐痛不可忍﹐名曰乳懸﹐危證。

川芎當歸﹝各一斤﹞上用水煎濃湯﹐不時溫服﹐再用二斤﹐逐旋燒煙安在病患面前桌子下﹐令病患曲身低頭﹐將口鼻及病乳常吸煙气﹐未甚縮﹐再用一料﹐則瘀血消而乳頭自復矣﹐若更不復舊﹐用蓖麻子搗爛貼頂上﹐片時收﹐卽洗去。

附保生碎事保嬰經驗方

﹝附﹞保生碎事

﹝濟陰慈幼外編﹞

漪子

曰﹕嘗觀《列女傳》曰﹕古之婦人妊子﹐坐立寢食﹐視聽言動﹐皆要循循合矩﹐如太任之性﹐端一誠莊﹐惟徳之行﹐及娠文王﹐未嘗不以胎教爲重﹐生子卒爲周宗﹐其理可不驗與。今之孕婦﹐未諾古法﹐爲夫者當以胎教之理諭之﹐俾婦善調固其本﹐以達其支﹐非惟無墮失之患﹐抑且生子形容端正﹐才器過人矣。

又曰﹕人稟陰陽之气以生﹐借父精母血以成其形。人始胎﹐一月如露珠﹐二月似桃花﹐三月男女分﹐四月形象具﹐五月五臟生﹐六月六腑成﹐七月關竅通﹐八月遊其魂﹐九月三轉身﹐十月受气足﹐始生。所以古人云﹕有孕不在房﹐養子痘疹稀。以愼重其胎也﹐世人可不謹歟。

今幼科醫書多種﹐自有專門﹐余集只錄墮地時至七日內之事﹐采其最要者﹐簡而當﹐詳而明﹐有先後原委﹐切要著明﹐其良法實實可防患於未然耳。朽淇年已逾甲﹐志在守庚﹐杜卻家緣﹐養山寺﹐向梓證道並地理碎事諸刻﹐以求政四方﹐此亦不過幼吾幼之婆心焉耳。

﹝附保嬰經驗方﹞夢生方

初生不能發聲﹐謂之夢生﹐切不可斷臍﹐以綿衣包兒﹐用大油紙撚燒臍﹐待气回方可斷也﹐將胞衣連帶用火炙﹐令暖气入兒腹﹐取一貓﹐用靑布裹頭目﹐令一伶俐女人拿住貓頭﹐向兒耳旁﹐以口咬破貓耳﹐貓大叫一聲﹐兒卽醒矣。

初生無啼﹐是肛門爲脂皮所塞﹐用簪通開。

外臺祕要

云﹕兒生不啼﹐由產難少气也﹐取臍帶向身卻捋之﹐令气入腹﹐仍呵至百度﹐自啼矣。又以蔥白徐徐鞭之﹐亦妙。

菖蒲搗生汁﹐入口卽活。

生兒啼聲不出及聲不轉者﹐舌下有膜如石橊子﹐或口中上有泡﹐速以指爪摘斷之﹐用葦刀於割之亦可﹐微有血出卽活﹐若血多者﹐燒斷髮同豬脂塗之。

小兒因產難﹐產下不哭﹐微有气者﹐以本父母眞气度之﹐卽活。

﹝附保嬰經驗方﹞拭口法

嬰兒在胎﹐口有熱物﹐蓋胎毒也﹐生下啼聲未出﹐急用軟帛或綿裹指拭盡﹐貴在神速﹐遲則咽下﹐伏之於心﹐遇天行時气﹐久熱不除﹐乃乘於心﹐心主血脈﹐得熱而散﹐流溢於胃﹐胃主肌肉﹐發出於外﹐成瘡疹之毒﹐世之小兒無可免者﹐不知病源在此﹐若根據此法﹐庶可免矣。

產家要訣

云﹕予見有挖出血餅﹐切開色成五彩﹐舉家大喜﹐謂必無痘患矣﹐而竟以患痘死者。且口血𨿽咽﹐必入腸胃﹐大便一通﹐其血亦去﹐豈有徑投極下之處﹐伏於棗大有腎之中﹐藏蓄不動﹐久而後發者哉。太醫院支攺齋先生辧之甚悉﹐謂痘之所主﹐皆屬心火。斯言足破千古疑案﹐及思古方用黃連甘艸抹兒口以解胎毒者﹐豈非瀉心之藥也乎。

﹝附保嬰經驗方﹞甘艸法

凡妊娠臨月﹐預辦好甘艸指許一節拍碎﹐以水二蜆殼煎一蜆殼﹐以綿裹蘸﹐令兒吮之﹐若吐出惡物爲佳﹐服一蜆殼不吐﹐卽不須服﹐不問小兒虛實﹐皆可服之。

﹝附保嬰經驗方﹞黃連法

臨產時﹐先以黃連五錢﹐甘艸二錢五分﹐熬濃汁﹐生下卽與二三匙﹐再加朱砂細末調汁﹐抹兒口中﹐打盡腹中舊屎﹐次用朱蜜。

﹝附保嬰經驗方﹞朱蜜法

葛氏肘後方

云﹕先用甘艸﹑黃連拭口﹐吐其惡汁﹐稍定更與朱蜜﹐安神定魄﹐用好朱砂一大豆許細研﹐水飛過﹐煉蜜一蜆殼許﹐和朱砂成膏﹐旋抹口中﹐非獨鎭心定神﹐亦解惡毒﹐若面色靑白﹐啼聲不響﹐卽不須服。

﹝附保嬰經驗方﹞斷臍法

產家要訣

云﹕兒出胎洗後﹐方斷臍帶﹐則不傷水生病。斷臍須捋汁令盡﹐否則寒濕入腹﹐或作臍風﹐又須於近臍四五寸處以綫緊紮﹐以帛包裹﹐以口咬斷。蓋紮緊則兒血不貫於胞衣﹐自然痿縮弗脹而易下﹐卽或延緩數日﹐亦無大害。口咬則斷臍不犯乎刀剪﹐自無冷气內侵﹐可免腹中弔痛之虞。如或天時寒沍﹐坐艸艱難﹐母子勞傷元气者﹐先紮臍帶﹐以油紙撚點火燒斷﹐令暖气入兒腹中﹐此又爲回生起死之妙法。近用蘄艾灸臍亦妙。所畱臍帶不可太長﹐太長則難幹而傷肌﹐且恐引外風爲臍風﹐亦不可太短﹐太短則逼內而傷髒﹐或致成腹痛而夜啼﹐只以兒之足掌長短爲度﹐乃酌中之法。《千金論》云﹕須令至兒足趺上爲度。

造道集

云﹕兒始生宜淨洗﹐則燥血不畱於折路之間﹐可令皮膚光澤﹐然後剪臍。臍乃初生之蒂也﹐剪之宜長一尺有二﹐用粗綫縛緊﹐剪不長﹐多生臍風﹐縛不緊﹐陰間虛腫。

繆仲淳廣筆記

云﹕兒初生不可剪臍帶﹐三朝用面和水成薄餅﹐置兒腹﹐穿臍帶於面上﹐將蘄艾火灸臍帶近臍處﹐或三炷﹐或五七炷﹐須下帳避風﹐灸畢﹐仍將臍帶紮好﹐聽其自脫﹐至七日方脫者﹐元气足也。

凡兒生下﹐每日夜將淸湯或苦茶蘸軟絹攪兒口內﹐如齒邊有白點﹐卽以指爪或細鍼挑破﹐取桑樹內汁濾淸塗之﹐永無驚風撮口之患。

﹝附保嬰經驗方﹞裹臍法

千金論

云﹕裹臍須令白練揉軟﹐方四寸﹐新綿濃半寸﹐與帛等合之﹐緩急得中﹐急則令兒吐﹐不可輕解﹐解時閉戶下帳﹐冬間用火﹐令帳內溫暖﹐仍以溫粉敷之﹐若臍不幹﹐燒絳帛敷之。

枯礬五錢﹐龍骨一錢﹐黃丹一錢﹐麝香少許爲末﹐敷之。

亂髮燒灰﹐敷之亦可。或云黃柏末敷﹐妙。

﹝附保嬰經驗方﹞臍風方

張渙論

云﹕嬰兒斷臍後﹐宜用濃帛裹護﹐若乳母不愼﹐或因浴水入﹐或兒尿繃中未換﹐濕气所侵﹐或當風解視﹐七日內遂有此疾﹐令兒臍腫多啼﹐不能乳哺﹐卽成臍風也。

臍腫﹐當隨輕重﹐重者灸二三十次﹐輕者但汁出多啼﹐用當歸末和胡粉敷之﹐常用熱絮熨之。

初生七日內﹐面赤喘急﹐啼聲不出﹐名曰嘬口臍風﹐齒齦上有小泡如粟米狀﹐急以溫水蘸靑軟帛或綿裹指﹐輕輕擦破﹐卽開口﹐不須服藥。

白僵蠶直者四枚炒﹐去絲嘴﹐爲末﹐蜜調敷唇內﹐卽愈。

繆仲淳

云﹕嘬口之癥﹐必先大便熱﹐須用生犀角及眞羚羊角﹐磨和蜜汁飲之﹐有效﹐急則用大黃二錢甘艸二錢煎服。

﹝附保嬰經驗方﹞口噤方

蔥白一寸破四片﹐乳汁蒸灌之。

﹝附保嬰經驗方﹞浴兒方

北方生子多不洗浴﹐初生下但以舊綿拭淨﹐直至三四歲出痘後方浴﹐或大小便處略以水揩抹之﹐故北方人較南方壯實﹐不徒風气然也。若畢竟欲浴﹐取益母艸五兩銼細﹐煎滚﹐溫溫浴之﹐不生瘡疥﹐又可祛寒气風濕。

產家要訣

云﹕兒初出胎浴洗﹐湯內宜入食鹽少許﹐洗畢拭漧﹐以膩粉一錢許研細﹐摩其徧身及兩脇﹐然後繃裹﹐旣不畏風﹐又散諸气。今北方三朝方洗﹐將繃裹之兒又復解開﹐多致感冒驚風。蓋洗三𨿽云古禮﹐而防患貴在變通﹐只根據前法﹐出胎便洗﹐自是穩當。

保生要方

云﹕小兒初生﹐候浴水不得﹐且以綿絮包裹﹐大人懷中暖之﹐浴後仍當如此﹐𨿽暑月綿絮亦宜漸漸去之﹐乍離母腹﹐未可冒寒气也。預煎沸湯﹐以甑貯之﹐臨時熱洗﹐不犯生水﹐則兒不生瘡。

﹝附保嬰經驗方﹞乳兒方

保生要法

云﹕小兒初生﹐若多睡﹐勿彊與乳﹐自然長而少病。

顱囟經

云﹕夏中盛熱時﹐乳母浴後便與兒乳﹐使兒成胃毒赤白痢。定息良久﹐熟揉乳之可也。

千金論

云﹕乳兒不可過飽﹐滿而溢則成嘔吐﹐大飽﹐以空乳吮之卽消﹐若乳來猛﹐取出再乳。凡初乳時﹐須常捏去宿乳﹐夏不去熱乳﹐令兒嘔逆﹐冬不去冷乳﹐令兒咳痢。母與兒臥﹐以臂枕之﹐令乳與頭平﹐則兒不噎。母欲寐﹐卽奪其乳﹐恐睡熟則不如飽足﹐而成嘔吐也。

小兒精要

云﹕夜間乳兒﹐須乳母起坐﹐抱兒乳之。

母有娠乳兒﹐必患胎黃。母大醉乳兒﹐必患驚熱。母傷飽乳兒﹐必患喘急。母新房乳兒﹐必患羸瘦。母大怒乳兒﹐必患癲狂。母新吐乳兒﹐必患虛羸。

瑣碎錄

云﹕兒睡﹐忌乳母鼻風吹囟門﹐成風疾。

﹝附保嬰經驗方﹞哺兒方

葛氏肘後方

云﹕兒生三日﹐應開腹﹐助谷神﹐壯胃气﹐用粟米煮熟﹐研如乳汁﹐與兒大豆許﹐愼不可與雜藥。

乳者奶也﹐哺者食也﹐乳後不得與食﹐哺後不得與乳﹐乳食相並﹐難以克化﹐大則成癖﹐小則成積﹐疳气自此始矣。

或云﹕小兒無傷乳法﹐卽乳滿而溢﹐亦不爲害﹐惟與食相並﹐則乳裹食不化﹐遂結成痰癖﹐是傷食﹐非傷乳也。故小兒以乳爲主﹐三歲後方可食糕粥﹐五歲外方可食葷腥﹐則一生永無脾胃之疾。而孫眞人﹑葛氏﹑巢氏﹑聖濟經皆云﹕三日卽當用哺﹐以助谷神﹐導腸胃。是在爲母者細審兒之虛實而調劑之。

﹝附保嬰經驗方﹞護兒方

巢氏病源

云﹕小兒始生﹐肌膚未實﹐宜單衣不宜暖衣﹐暖則筋骨緩弱﹐易發瘡瘍。宜舊絮不宜新綿﹐新則汗出表虛﹐易受寒邪。宜見地气﹐尢宜見風日﹐不見地气風日﹐則肌膚柔軟﹐易得損傷。嘗見富貴之家﹐重疊被﹐日在懷抱中﹐𨿽數歲亦未能行﹐而田舍小兒終日暴露﹐或饑或寒﹐絕無他病。譬如艸木﹐生於深山峻谷及大澤中﹐容易合抱﹐至園圃奇材異卉﹐縱加培壅﹐多有秀而不實者。豈貴賤之理有異哉。

小兒精要

云﹕初生小兒﹐不得用油膩手繃裹﹐春忌覆頂裹足﹐夏忌飲冷食冰﹐冬忌火炙衣被。要得小兒安﹐常受饑與寒。眞至言也。

又云﹕小兒腸胃脆窄﹐若稠粘漧硬﹐酸鹹辛辣﹐一切魚肉水果﹐濕面燒炙﹐煨炒煎﹐俱是發熱難化之物﹐皆宜禁絕。婦人無知﹐畏其啼哭﹐無所不與﹐積成痼疾﹐𨿽悔何及。語云﹕惜兒須惜食。記之記之。

養子眞訣

云﹕喫熱莫喫冷﹐喫軟莫喫硬﹐喫少莫喫多。眞妙法也。

又云﹕乳子須調護﹐看承莫縱馳。乳多終損胃﹐食舊卽傷脾。衾濃非爲益﹐衣單政所宜。

無風頻見日﹐寒暑順天時。

﹝附保嬰經驗方﹞夜啼方

雞糞塗兒臍中﹐極佳﹐男雌女雄。

初生夜啼﹐用燈花燒灰塗乳﹐或用燈花四五丸撚爛﹐以燈心湯化下﹐卽安。

牛甲爲末﹐調敷臍上﹐卽安。

黃連一錢五分﹐薑汁炙﹐人參一錢五分﹐甘艸五分﹐竹葉二十片﹐作二劑﹐每劑加姜一片﹐水煎服。

兒月內啼者﹐用眞牛黃﹑飛辰砂極細末各五釐﹐塗兒舌上﹐立止。

﹝附保嬰經驗方﹞稀痘方

臍帶幹落﹐安淨瓦上﹐四圍以炭炙之﹐止令煙盡﹐勿使成灰﹐取起以碗覆地上﹐良久出炙毒﹐研極細﹐每一分加辰砂半分共研﹐次日以乳汁調敷乳上﹐令兒食乳﹐隨一日內作二三次服盡﹐永不生瘡疹﹐卽生亦小。或云﹕兒生一十三日服之。未知何說。

產家要訣

云﹕予嘗得方士祕傳出胎稀痘小金丹一方﹐不惟鎭心解毒﹐痘瘡必稀﹐更能助胃辟邪﹐斷除百病。予曾制而試驗矣﹐方用箭頭砂一兩五錢﹐敲如綠豆粒大﹐以黃連﹑甘艸各一兩﹐河水五碗﹐於新砂鍋屬性武火同煮一日﹐水於則旋添之﹐煮訖研末﹐更煮甘艸湯﹐飛去黑腳﹐止取隨水過者一兩﹐牛黃三錢﹐此藥市賣多假﹐須看層相裹輕松而有香气者乃眞﹐川大黃錦紋者切大片﹐以粗紙濃裹﹐於髙黃酒內泡濕﹐略撚成團﹐埋灰火中煨幹﹐又泡又煨﹐如此七次﹐取出﹐以紙攤淨地上一宿﹐出火气﹐研末三錢﹐燈心白色者以水和漿粉揉濕曬漧﹐或焙漧﹐急研爲極細末﹐入水再研﹐加水漂取浮者﹐曬漧﹐用二錢﹐粉艸去皮研末二錢﹐上五味共研勻﹐煉蜜和劑﹐分作三十丸﹐乘濕以金箔爲衣﹐黃蠟爲櫃﹐毋令泄气﹐可以久收丸。嬰兒出胎﹐未曾喫乳之先﹐用江西淡豆豉以河水熬﹐取濃汁少許﹐用前丸一粒﹐指研如稀糊﹐盛以小杯﹐坐於湯碗中﹐不時抹兒口內﹐旣喫乳後﹐卽抹乳上亦可﹐只用一丸﹐胎毒盡從大小便消釋而去﹐眞聖藥也。但苦牛黃難得眞耳﹐此而不眞﹐𨿽用弗效矣。

又方

云﹕小兒能喫食﹐取冷窯糞水﹐以頭窠雞子每日投一个在內﹐七日投完﹐第八日取第一个起來﹐洗淨煮熟﹐與小兒喫﹐根據次喫完﹐不特稀痘﹐竟可不出矣。

