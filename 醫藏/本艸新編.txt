

本艸新編淸陳士鐸

序一

人不學醫﹐則不可救人﹔醫不讀《本艸》﹐則不可用藥。自神農氏嘗藥以來﹐發明《本艸》者數十家﹐傳疑傳信﹐未克折衷至正﹐識者憂之﹐冀得一人出而辧論不可得。吾弟子陳遠公﹐實有志未逮。丁卯失意﹐肆志軒岐學﹐著《內經》未已﹐著《六气》書。今又取《本艸》著之﹐何志大而書奇乎。嗟乎﹗陳子欲著此書者久矣﹐而陳子未敢命筆也﹐陳子少好遊﹐徧歷名山大川﹐五嶽四瀆﹐多所瞻眺﹐頗能抒發胸中之奇﹐且所如不偶。躬閱於兵戈患難興亡榮辱者有幾﹐親視於得失疾病瘴疫死生者又有幾﹐身究於書史花木禽獸鱗虫者又有幾。是陳子見聞廣博而咨詢精詳﹐兼之辧難縱橫﹐又足佐其筆陣﹐宜其書之奇也﹐而陳子之奇不在此。陳子晚年逢異人燕市﹐多獲祕傳﹐晨夕研求﹐幾廢寢食﹐竟不知身在客也。嗟乎﹗眞奇也哉。然而陳子雅不見其奇﹐遇異人忘其遇﹐著奇書忘其書﹐若惟恐人不可救而用藥誤之也。汲汲於著書爲事﹐著《內經》《六气》之書甫竣﹐復著《本艸》。嗟乎﹐眞奇也哉﹐而陳子更奇。謂醫救一世其功近﹐醫救萬世其功遠。欲夫用藥之人﹐盡爲良醫也﹐則本艸之功用﹐又烏可不亟爲辧論哉。甚矣﹐陳子之奇也。予評閱而序之首﹐喜得人仍出吾門而折衷至正﹐實可爲萬世法﹐是則余之所深幸者乎。

呂道人巖題於大江之南時

康熙己巳燈宵後三日

序二

山陰陳子遠公﹐壯遊宇內﹐得老湖叢著﹐軒岐之書。其見聞所曁及﹐旣廣且博﹐宜其書之奇也。𨿽然無識不可著書﹐無膽亦不可著書﹐閱覽於山川艸木禽獸魚龍昆虫之內﹐而識不足以辧其義﹐膽不足以揚其論﹐欲書之奇得乎。陳子之識﹐上下千古﹐翻前人舊案﹐闡厥精微﹐絕非詭異﹐一皆理之所必有也。異膽橫絕﹐浩浩落落﹐無一語不窮厥祕奧﹐絕無艱澀气晦於筆端。是識足以壯膽﹐而膽又足以濟識也﹐欲書之不奇﹐難矣。吾與天師岐伯﹑純陽呂公﹐嘉陳子有著作﹐下使再讀碧落文﹐其奇應不止此。丁卯秋﹐訪陳子燕市﹐陳子拜吾三人於座上﹐天師將碧落文盡傳之﹐余傳《六气》諸書。陳子苦不盡識﹐余牖迪三閱月。陳子喜曰﹕吾今後不敢以著述讓後人也。著《內經》《靈樞》《六气》告竣。又著《本艸》﹐奇矣﹗而陳子未知奇也。百傷不遇﹐嘆息異才之湮沒不彰。嗟乎﹗有才不用﹐亦其常也。抱可以著作之才﹐不用之於著作﹐致足惜也。今陳子不遇﹐仍著書以老﹐是有才而不違其才矣﹐又胡足惜乎。況陳子得碧文助其膽識﹐則書之奇﹐實足傳遠﹐然則陳子之不遇老而著書﹐正天之濃陳子也。陳子又何必自傷哉。

康熙己巳莫春望後漢長沙守張機題於蕪江

序三

粵稽神農氏﹐首嘗百艸﹐憫生民夭折不救也﹐歷代久遠﹐疊嬰兵燹﹐祖龍一炷﹐竹簡化燼﹐𨿽醫人諸書﹐詔告畱存﹐士民畏秦法﹐盡棄毀靡遺﹐收藏汲冢﹐繕寫訛舛﹐非復神農氏古本。嗣後醫者多有附會﹐是《本艸》在可信不可信間﹐近更創揚異說﹐競尙陰寒﹐殺人艸木中﹐世未識也﹐予甚憫之。神農氏救世著《本艸》﹐後人因《本艸》禍世﹐失帝心矣。純陽子呂巖與餘同志﹐招余﹑長沙使君張機﹐遊燕市﹐訪陳子遠公﹐辯晰刀圭﹐陳子再拜﹐受教古書﹐盡傳之。張公又授《六气》諸書﹐因勸陳子著述﹐不可讓之來者也。陳子著《內經》成﹐著《六气》﹐今又著《本艸》﹐勤矣﹗陳子幼讀六籍﹐老而不遇﹐借《本艸》之味﹐發揚精華﹐其文弘而肆﹐其書平而奇﹐世必驚才大而學博也﹐誰知皆得之吾三人助哉。天下有才學者甚眾﹐吾輩何獨濃陳子﹖救世心殷﹐無異神農氏﹐則《本艸新編》﹐其卽救世之書乎。

雲中逸老岐伯天師題於大江之南時

康熙乙巳孟春念九日也

序四

陳子遠公﹐所著《石室祕錄》﹐皆傳自異人﹐而於靑囊肘後﹐闡發尢多﹐故撥盲起疲﹐捷如附應。余旣序之﹐梓以行世矣。無何﹐復郵《本艸新編》﹐余讀竟而益嘆其術之奇也﹐服其心之仁也。粵稽烈山氏﹐躬嘗百艸﹐教後世以醫。軒轅﹑岐伯﹐相與論性命之學﹐卽今《金匱》《靈樞》《素問》《難經》。一以天地陰陽﹑四時寒燠﹑五行屈伸﹑悔吝之道﹐通於人身之風寒暑熱﹑五臟六腑﹑相生互伐﹑彊弱通塞之機。蓋古先哲王明乎天人合一之理﹐而後頤指意會﹐將使天下之人之病無有不治﹐且並其病也而無之而後快焉。是道也﹐猶之政也。先王固以不忍人之心行之矣。後世若淳於意﹑華元化﹑孫思邈﹑許胤宗﹑龐安時諸公﹐咸以醫鳴﹐而長沙張公能集大成者﹐得是道也﹐得是心也。其間繼起﹐立論著方﹐或少偏畸﹐猶滋訾議﹐而況其凡乎。自近以來﹐家執一言﹐人持一見﹐紛然雜然之說行﹐天人合一之旨晦﹐由是習焉莫測其端。狃焉莫窮其變﹐而冀得心應手也﹐必無幾矣。陳子乃慨然以著作自任﹐上探羲皇﹐密證仙眞﹐寤寐通之﹐著書累千萬言。而《本艸》一編﹐略人所詳﹐詳人所略﹐考《綱目》﹐辧疑諸善本﹐惟探注方與眞贗﹑與甘溫涼熱治病炮制而已。玆則一藥必悉其功用﹐權其損益﹐入某經通某髒﹐人能言之﹔入某經而治陰中之陽﹑陽中之陰﹐通某髒而補水中之火﹑火中之水﹐人不能言也﹔至或問辧疑﹐繭抽蕉剝﹐愈入愈細。舉《靈樞》以上諸書﹐後世有誤解誤用者﹐必引經據史﹐以辧明之﹐使人不墮雲霧中。洵乎陳子術之奇也。且其論滋補則往復流連﹐論消散則殷勤告誡﹐而於寒涼之味則尢其難其愼﹐不翅涕泣而道之﹐固惟恐輕投於一二人﹐貽害者眾﹔錯置於一二時﹐流毒者遠也。斯其心可不謂仁矣乎。今醫統久替似續﹐殊難其人。若陳子所云岐伯﹑雷公﹑仲景﹑純陽諸先哲﹐或顯形而告語﹐或憑乩而問答﹐殆亦憫醫理之不明﹐欲以斯道屬斯人也﹐陳子何多讓焉。謀也﹐三載薪勞﹐一官叢脞﹐不能仰副聖主如天之仁以廣仁政﹐而獨於民人死生之際﹐三致意焉﹐故得是書而樂爲之序。又減俸而付諸梓﹐亦欲舉世讀是書者﹐務求盡乎其心之仁﹐而不徒驚乎其術之奇焉﹐則夫古先哲王之所傳﹐賢士大夫之所述﹐庶不至如伯牙海上﹐知音曠絕﹐而於以濟世利物也﹐思過半矣。

康熙三十年歲次辛未仲春中浣之吉

華川金以謀敬書於上元署中

凡例十六則

《本艸》自神農以來﹐數經兵燹﹐又遭秦火﹐所傳書多散軼﹐魯魚亥豕﹐不能無誤﹐一字舛錯﹐動卽殺人。鐸躬逢岐伯天師於燕市﹐得聞軒轅之道﹐而《本艸》一書﹐尢殷質詢﹐凡有所誤﹐盡行攺正。

此書刪繁就簡﹐凡無關醫道者﹐槪不入選﹐卽或气味峻烈﹐損多益少﹐與尋常細小之品﹐無大效驗者﹐亦皆屏棄。

本艸善本﹐首遵《綱目》﹐其次則遜《經疏》。二書鐸研精有素﹐多有發明﹐非辟二公﹐實彰祕奧。

本艸諸書﹐多首列出產﹑收采﹑修制等項﹐鐸槪不登列者﹐以前人考核精詳﹐無容再論﹔惟七方十劑之義尙多缺略﹐所以暢爲闡揚﹐更作或問或疑附後﹐使醫理昭明﹐少爲用藥之助。

是書刪《神農》原本者十之三﹐采《名醫》增入者十之二﹐總欲救濟生人﹐非好爲去取。

气運日遷﹐人多柔弱﹐古方不可治今病者﹐非言補劑也﹐乃言攻劑耳﹐故所登諸品﹐補多於攻。

《本艸》非博通內典﹐徧覽儒書﹐不能融會貫通﹐以闡揚祕旨。鐸見聞未廣﹐而資性甚鈍﹐所讀經史﹐每善遺忘﹐記一遺萬之譏﹐實所未免﹐尢望當代名公之教鐸也。

本艸貴多議論發微﹐不尙方法矜異。鐸所以敍功效於前﹐發尙論於後﹐欲使天下後世﹐盡知艸木之精深﹐人物金石之奧妙﹐庶不至動手用藥有錯。

此書多得之神助﹐異想奇思﹐命筆時有不自知其然而然之象﹐世有知心﹐自能深識﹐不敢誇詡也。

鐸素學刀圭﹐頗欲闡揚醫典﹐邇年來﹐未遑尙論。甲子秋﹐遇純陽呂夫子於獨秀山﹐卽商訂此書﹐輒蒙許可﹐後聞異人之教助﹐鐸不逮者﹐皆呂夫子賜也。

是書得於岐天師者十之五﹐得於長沙守仲景張夫子者十之二﹐得於扁鵲秦夫子者十之三。

若鐸鄙見﹐十中無一焉。

鐸少喜浪遊﹐凡遇名山勝地﹐往往探奇不倦﹐登眺時﹐多逢異人﹐與之辯難刀圭﹐實能開蕩心胸﹐增益神智﹐苟有所得﹐必書笥中。每入深山﹐見琪花瑤艸﹑異獸珍禽﹐與昆虫介屬異於凡種者﹐必咨詢土人﹐考訂靡已。倘獲奇聞﹐必備志之﹐今罄登玆編。

行醫不讀《本艸》﹐則陰陽未識﹐攻補茫然﹐一遇異癥﹐何從用藥。況坊刻諸書﹐苦無善本﹐非多則略。鐸斟酌於二者之間﹐繁簡得宜﹐使讀者易於觀覽。

是書藥味無多﹐而義理詳盡﹐功過不掩﹐喜忌彰明﹐庶攻補可以兼施﹐寒熱可以各用。

倘謂鐸多事﹐翻前人以出奇﹐或咎鐸無文﹐輕當世而斗異﹐則鐸豈敢。

著書非居勝地﹐則識見不能開拓﹐鐸幸客舟中﹐目觀江濤洶湧﹐云巒層疊﹐助人壯懷﹐故得暢抒獨得﹐頗無格格之苦。然同心甚少﹐考訂未弘﹐終覺畫守一隅﹐不能兼談六合。

鐸晚年逢異人於燕市﹐傳書甚多﹐著述頗富﹐皆發明《靈》《素》祕奧﹐絕不拾世音淺沈﹐有利於疾病匪淺﹐惜家貧不能災梨﹐倘有救濟心殷﹐肯損資剞劂者﹐鐸當罄囊與之﹐斷不少吝﹐以負異人之托。

山陰陳士鐸遠公別號朱華子識

勸醫六則

人生斯世﹐無病卽是神仙。能節欲寡過﹐使身心泰然﹐俯仰之間﹐無非樂境﹐覺洞天丹丘無以過也。無如見色忘命﹐見財忘家﹐營營逐逐﹐墮於深淵﹐沈於苦海﹐憂愁怨恨之心生﹐嗔怒鬥爭之事起﹐耗精損气﹐而疾病隨之矣。苟或知非悔悟﹐服藥於將病之時﹐覓醫於已病之日﹐則隨病隨痊﹐又何慮焉﹗乃求人之過甚明﹐求己之過甚拙。而且諱病忌醫﹐因循等待﹐及至病成﹐始嘆從前之失醫也﹐已無及矣。鐸勸世人幸先醫治。

人病難痊﹐宜多服藥。蓋病之成﹐原非一日﹐則病之愈﹐豈在一朝。無如求速效於目前﹐必至墮成功於旦夕。更有射利之徒﹐企圖酬謝之重﹐忘顧僥幸之危﹐或用輕粉劫藥﹐取快須臾﹐未幾﹐毒發病生﹐往往不救。何若攻補兼施﹐損益並用﹐旣能去邪﹐復能反正﹐𨿽時日少遲﹐而終身受惠無窮。鐸勸世人毋求速效。

病關生死﹐醫能奏效﹐厥功實弘。世有危急之時﹐懸金以許﹐病痊而報之甚薄。迨至再病﹐醫生望門而不肯入﹐是誰之咎歟。等性命於鴻毛﹐視金錢如膏血﹐亦何輕身而重物乎。鐸勸世人毋惜酬功。

病痊忘報﹐俗子負心。病痊索報﹐亦醫生慚徳。蓋治病有其功﹐已報而功小﹔治病忘其功﹐不報而功大。要當存一救人實意﹐不當惟利是圖。勿以病家富﹐遂生覬覦心﹔勿以病家貧﹐因有懶散志。或養癰貽患﹐或恐嚇取錢﹐皆入惡道。鐸勸行醫幸毋索報。

人不窮理﹐不可以學醫﹔醫不窮理﹐不可以用藥。理明斯知陰陽﹑識經絡﹑洞臟腑﹑悟寒熱虛實之不同﹑攻補滑澀之各異﹐自然守經達權﹐變通於指下也。否則﹐徒讀《脈訣》﹐空覽《本艸》﹐動手卽錯﹐開口皆非﹐欲積功反損徳矣。鐸勸學醫幸務窮理。

醫道講而愈明﹐集眾人議論﹐始可以佐一人識見。倘必人非我是﹐堅執不移﹐則我見不化﹐又何能受益於弘深乎。邇來醫術紛紜﹐求同心之助﹐杳不可多得。然而天下之大﹐豈少奇人。博采廣諮﹐裒獲非淺。鐸勸學醫幸尙虛懷。

大雅堂主人遠公識

七方論

注《本艸》而不論方法猶不注也。《本艸》中﹐艸木昆虫介屬之气味寒熱﹐必備悉於胸中﹐然後可以隨材任用。使胸次無出奇制勝方略﹐則如無制之師﹐𨿽野戰亦取勝於一時﹐未必不致敗於末路。與其焦頭爛額﹐斬殺無遺﹐何如使敵人望風而靡之爲快哉。此七方之必宜論也。七方者﹐大小緩急奇偶復也。吾先言其大方。岐伯夫子曰﹕君一臣三佐九﹐制之大也。

凡病有重大﹐不可以小方治之者﹐必用大方以治之。大方之中﹐如用君藥至一兩者﹐臣則半之﹐佐又半之。不可君藥少於臣藥﹐臣藥少於佐使。設以表裏分大小﹐是裏宜大而表宜小也﹐然而治表之方﹐未嘗不可大。設以奇偶分大小﹐是奇宜大而偶宜小也﹐然而用偶之方﹐未嘗不可大。設以遠近分大小﹐是遠宜大而近宜小也﹐然而治近之方﹐又未嘗不可大。故用大方者乃宜大而大﹐非不可大而故大也。

或問大方是重大之劑﹐非輕小之藥也﹐重大必用藥宜多而不可少矣。何以君一而臣三佐用九耶﹖是一方之中計止十三味﹐似乎名爲大而非大也。不知大方者﹐非論多寡﹐論彊大耳。方中味重者爲大﹐味濃者爲大﹐味補者爲大﹐味攻者爲大﹐豈用藥之多爲大乎。𨿽大方之中﹐亦有用多者﹐而終不可謂多者卽是大方也。

或疑大方不多用藥﹐終難稱爲大方﹐不知大方之義在用意之大﹐不盡在用藥之多也。譬如補也﹐大意在用參之多以爲君﹐而不在用白術﹑茯苓之多以爲臣使也﹔如用攻也﹐大意在用大黃之多以爲君﹐而不在用濃朴﹑枳實之多以爲臣使也。推之寒熱表散之藥﹐何獨不然﹐安在眾多之爲大哉。﹝批﹞更說得圓通。﹞

或疑大方在用意之大﹐豈君藥亦可小用之乎。夫君藥原不可少用也﹐但亦有不可多用之時﹐不妨少用之。然終不可因少用而謂非君藥﹐並疑少用而謂非大方也。

小方若何﹖岐伯夫子曰﹕君一臣三佐五﹐制之中也。君一臣二﹐制之小也。中卽小之義。

凡病有輕小不可以大方投者﹐必用小方以治之。小方之中﹐如用君藥至二錢者﹐臣則半之﹐佐又半之﹐亦不可以君藥少於臣﹐臣藥少於佐也。夫小方所以治輕病也﹐輕病多在上﹐上病而用大方﹐則過於沈重﹐必降於下而不升於上矣。小方所以治小病也﹐小病多在陽﹐陽病而用大方﹐則過於發散﹐必消其正而裒其邪矣。故用小方者﹐亦宜小而小﹐非不可小而故小也。

﹝批﹞小貴得宜﹐不使膽怯而不敢用大者借口。﹞

或問小方是輕小之劑﹐所以治小病也。然君一臣三佐五﹐方未爲小也。若君一臣二而無佐使﹐無乃太小乎。不知小方者﹐非論輕重﹐論升降耳﹐論浮沈耳。方中浮者爲小﹐升者爲小也。豈用藥之少者爲小乎。𨿽小方多用﹐而要不可謂少用藥之方卽是小方也。

或疑小方不少用藥﹐終不可名爲小方。不知小方之義﹐全不在用藥之少也。病小宜散﹐何嘗不可多用柴胡﹔病小宜淸﹐何嘗不可多用麥冬﹔病小宜提﹐何嘗不可多用桔梗。病小宜降﹐何嘗不可多用濃朴。要在變通於小之內﹐而不可執滯於方之中也。﹝批﹞論得大妙。﹞

或疑小方變通用之﹐是小可大用矣。小方而大用﹐仍是大方而非小方也。曰小方大用﹐非大方之可比﹐藥𨿽多用﹐方仍小也。

緩方若何﹖岐伯夫子曰﹕補上治上﹐制以緩。緩者﹐遲之之謂也。上虛補上﹐非制之以緩﹐則藥趨於下而不可補矣。上病治上﹐非制之以緩﹐則藥流於下而不可治矣。然而緩之法不同。有甘以緩之之法﹐凡味之甘﹐其行必遲也﹔有升以緩之之法﹐提其气而不下陷也﹔有丸以緩之之法﹐作丸而不作湯﹐使畱於上焦也﹔有作膏以緩之之法﹐使膠粘於胸膈間也﹔有用無毒藥以緩之之法﹐藥性平和﹐功用亦不驟也。有緩治之方﹐庶幾補上不補下﹐治上不治下矣。﹝批﹞又增前人之所未備。﹞

或問緩方以治急也﹐然急癥頗有不可用緩之法﹐豈一槪可用緩乎﹖曰﹕宜緩而緩﹐未可槪用緩也。若槪用緩﹐必有不宜緩而亦緩者矣。

或疑緩方故緩﹐恐於急癥不相宜。不知急癥緩治﹐古今通議﹐然而緩方非治急也﹐大約治緩癥者爲多。如痿癥也﹐必宜緩﹔如脫癥也﹐不宜急。安在緩方之皆治急哉。

或問緩方君論至備﹐不識更有緩之之法乎﹖曰﹕緩之法在人而不在法也。執緩之法以治宜緩之病﹐則法實有窮﹔變緩之方以療至緩之病﹐則法何有盡。亦貴人之善變耳﹐何必更尋緩方之治哉。

急方若何﹖岐伯夫子曰﹕補下治下﹐制以急。夫病之急也﹐豈可以緩治哉。大約治本之病宜於緩﹐治標之病宜於急。然而標本各不同也。有本宜緩而急者﹐急治其本。有標不宜急而急者﹐急治其標。而急之方實有法焉。有危篤急攻之法﹐此邪气壅阻於胸腹腸胃也。有危篤急救之法﹐此正气消亡於陰陽心腎也。有急用濃煎大飲湯劑之法﹐使之救火濟水﹐援絕於旦夕也。有急用大寒大熱毒藥之法﹐使之上湧下泄﹐取快於一時也。有急治之方﹐庶幾救本而不遺於救標﹐救標而正所以救本矣。

或問急方治急﹐不識亦可以治緩癥乎﹖曰﹕緩方不可以治急﹐而急方實所以治緩。遇急之時﹐不用急方以救其垂危將絕﹐迨病勢少衰而後救之﹐始用緩治之法不已晚乎。然則急方治急﹐非卽所以治緩乎。﹝批﹞急方治急﹐正治緩也。眞探本之論。﹞

或疑急方救急﹐似乎相宜。急方救緩﹐恐不相合。不知緩急同治者﹐用藥始神耳。

或疑緩急相濟﹐固爲治病妙法﹐然畢竟非治急之急方也。曰﹕以急救急﹐因病之急而急之也﹔以急救緩﹐亦因病𨿽緩而實急﹐故急之也。然則緩急相濟﹐仍治急而非治緩也。

或疑急癥始用急方﹐則急方不可用緩也明矣。然古人急病緩治﹐往往有之﹐似乎急方非救急也。曰﹕急方不救急﹐又將何救乎﹖急病緩治者﹐非方用緩也。於急方之中﹐少用緩藥﹐以緩其太急之勢﹐非於急方之中﹐純用緩藥﹐以緩其太急之機也。

奇方若何﹖岐伯夫子曰﹕君一臣二﹐君二臣三﹐奇之制也﹔所謂奇之制者﹐言數之奇也。

蓋奇方者﹐單方也。用一味以出奇﹐而不必多味以取勝。藥味多﹐未免牽制﹐反不能單刀直入。凡臟腑之中﹐止有一經專病者﹐獨取一味而多其分兩﹐用之直達於所病之處﹐自能攻堅而奏功如神也。

或問奇方止取一味出奇﹐但不知所用何藥。夫奇方以一味取勝﹐《本艸》中正未可悉數也。

吾舉其至要者言之。用白術一味以利腰臍之濕也﹐用當歸一味以治血虛頭暈也﹐用川芎一味以治頭風也﹐用人參一味以救脫救絕也﹐用茯苓一味以止瀉也﹐用菟絲子一味以止夢遺也﹐用杜仲一味以除腰疼也﹐用山梔子一味以定脇痛也﹐用甘艸一味以解毒也﹐用大黃一味以攻堅也﹐用黃連一味以止嘔也﹐用山茱萸一味以益精止腎泄也﹐用生地一味以止血也﹐用甘菊花一味以降胃火也﹐用薏仁一味以治香港腳也﹐用山藥一味以益精也﹐用肉蓯蓉一味以通大便也﹐用補骨脂一味以溫命門也﹐用車前子一味以止水瀉也﹔用蒺藜子一味以明目也﹐用忍冬藤一味以治癰也﹐用巴戟天一味以彊陽也﹐用荊芥一味以止血暈也﹐用蛇牀子一味以壯陽也﹐用元參一味以降浮游之火也﹐用靑蒿一味以消暑也﹐用附子一味以治陰虛之喉痛也﹐用艾葉一味以溫脾也﹐用地楡一味以止便血也﹐用蒲公英一味以治乳瘡也﹐用旱蓮艸一味以烏須也﹐用皂莢一味以開關也﹐用使君子一味以殺虫也﹐用赤小豆一味以治濕也﹐用花蕊石一味以化血也。以上皆以一味取勝﹐擴而充之﹐又在人意見耳。

或疑奇方止用一味則奇﹐𨿽奏功甚神﹐竊恐有偏勝之獘也。顧藥性未有不偏者也﹐人陰陽气血亦因偏勝而始病﹐用偏勝之藥以制偏勝之病﹐則陰陽气血兩得其平﹐而病乃愈。然則奇方妙在藥之偏勝﹐不偏勝不能去病矣。

或疑方用一味﹐功𨿽專而力必薄﹐不若多用數味則力濃而功專。不知偏勝之病﹐非偏勝之藥斷不能成功。功成之易﹐正因其力濃也﹐誰謂一味之方力薄哉。

偶方若何﹖岐伯夫子曰﹕君二臣四﹐君二臣六﹐偶之制也。又曰﹕遠者偶之﹐下者不以偶。

蓋偶亦論數耳。是偶方者﹐重味也﹐乃二味相合而名之也。如邪盛﹐用單味以攻邪而邪不能去﹐不可仍用一味攻邪﹐必更取一味以同攻其邪也﹔如正衰﹐用單味補正而正不能復﹐不可仍用一味補正﹐必另取一味以同補其正也。非兩方相合之爲偶﹐亦非汗藥三味爲奇﹐下藥四味爲偶也。

或問奇方止取一味以出奇﹐而偶方共用兩味以取勝﹐吾疑二味合方﹐正不可多得也。夫二味合而成方者甚多﹐吾不能悉數﹐示以成方﹐不若商以新方也。人參與當歸並用﹐可以治气血之虛。黃與白術同施﹐可以治脾胃之弱﹐人參與肉桂同投﹐可以治心腎之寒。人參與黃連合劑﹐可以治心胃。人參與川芎並下﹐則頭痛頓除。人參與菟絲並煎﹐則遺精頓止。黃與川芎齊服﹐則气旺而血驟生。黃與茯苓相兼﹐則利水而不走气。黃與防風相制﹐則去風而不助脹。是皆新創之方﹐實可作偶之證。至於舊方﹐若參附之偶也﹐姜附之偶也﹐桂附之偶﹐術苓之偶﹐歸之偶﹐歸芎之偶﹐甘芍之偶﹐何莫非二味之合乎。臨癥裁用﹐存乎其人。﹝批﹞又開許多法門矣﹐快哉。﹞

或疑偶方合兩味以制勝﹐似乎有相合益彰之慶﹐但不知有君臣之分﹑佐使之異否乎。夫方無君臣佐使者﹐止奇方也。有偶則君臣自分﹐而佐使自異矣。天無二日﹐藥中無二君也。偶方之中﹐自有君臣之義﹑佐使之道﹐烏可不分輕重多寡而槪用之耶。﹝批﹞方無君臣不成方矣﹐又何論偶不偶乎。﹞

復方若何﹖岐伯夫子曰﹕奇之不去則偶之。偶之是謂重方。重方者﹐復方之謂也。或用攻於補之中﹐復用補於攻之內﹐或攻多而補少﹐或攻少而補多﹐調停於補攻之間﹐斟酌於多寡之際﹐可合數方以成功﹐可加他藥以取效﹐或分兩輕重之無差﹐或品味均齊之不一﹐神而明之﹐復之中而不見其復﹐斯可謂善用復方者乎。

或問復方乃合眾方以相成﹐不必拘拘於繩墨乎﹖曰﹕用藥不可雜也﹐豈用方而可雜乎。

用方而雜﹐是雜方而非復方矣。古人用二方合之﹐不見有二方之異﹐而反覺有二方之同﹐此復方之所以神也。否則﹐何方不可加減﹐而必取於二方之相合乎。﹝批﹞說得精細明爽。﹞

或疑復方合數方以成一方﹐未免太雜。有前六方之妙﹐何病不可治﹐而增入復方﹐使不善用藥者﹐妄合方以取敗乎。曰﹕復方可刪﹐則前人先我而刪矣﹐實有不可刪者在也。𨿽然﹐知藥性之深者﹐始可合用復方﹐否則不可妄用﹐恐相反相惡﹐反致相害。﹝批﹞神而明之﹐存乎其人﹐然好用聰明﹐則不可也。﹞

或疑復方不可輕用﹐寧用一方以加減之﹐卽不能奏效﹐亦不致取敗。曰﹕此吾子愼疾之意也。然而復方實有不可廢者﹐人苟精研於《本艸》之微﹐深造於《內經》之奧﹐何病不可治﹐亦何法不可復乎﹐而猶謹於復方之不可輕用也﹐未免徒讀書之譏矣。

十劑論

有方則必有劑﹐劑因方而制也。劑不同﹐有宣劑﹑有通劑﹑補劑﹑瀉劑﹑輕劑﹑重劑﹑滑劑﹑澀劑﹑燥劑﹑濕劑﹐劑各有義﹐知其義可以用藥。倘不知十劑之義而妄用藥﹐是猶棄繩墨而取曲直﹐越規矩而爲方圓也。𨿽上智之士﹐每能變通於規矩繩墨之外﹐然亦必先經而後權﹐先常而後變。苟昧常求變﹐必詭異而不可爲法﹐離經用權﹐必錯亂而不可爲型。深知十劑之義﹐則經權常變﹐折衷至當﹐又何有難治之病哉。此十劑之必宜論也。

一論宣劑。岐伯夫子曰﹕宣可去壅。又曰﹕木郁達之﹐火郁發之﹐土郁奪之﹐金郁泄之﹐水郁折之﹐皆宣之之謂也。夫气郁則不能上通於咽喉頭目口舌之間﹐血郁則不能上通於胸腹脾胃經絡之內﹐故上而或噦﹑或咳﹑或嗽﹑或嘔之癥生﹐中而或痞﹑或滿﹑或塞﹑或痛﹑或飽﹑或脹之癥起﹐下而或腫﹑或瀉﹑或利﹑或結﹑或畜﹑或黃之癥出﹐設非宣劑以揚其气﹐則气壅塞而不舒。設非宣劑以散其血﹐則血凝滯而不走。必宣之而木郁可條達矣﹐必宣之而火郁可啟發矣﹐必宣之而金郁可疏泄矣﹐必宣之而水郁可曲折矣﹐必宣之而土郁可殺奪矣。

或問吾子發明宣劑﹐幾無剩義﹐醫理無盡﹐不識更可發明乎﹖曰﹕郁癥不止五也﹐而宣郁之法亦不止二。有郁之於內者﹐有郁之於外者﹐有郁之於不內不外者。郁於內者﹐七情之傷也﹔郁於外者﹐六淫之傷也﹔郁於不內不外者﹐跌撲墜墮之傷也。治七情之傷者﹐開其結﹔治六淫之傷者﹐散其邪﹔治跌撲墜墮之傷者﹐活其瘀﹐皆所以佐宣之之義也。﹝批﹞宣揚气血之外﹐又舉三法以盡宣變。﹞

或疑宣劑止開郁解郁﹐遂足盡宣之之義乎。夫宣不止開郁解郁也。邪在上者﹐可宣而出之﹔邪在中者﹐可宣而和之﹔邪在下者﹐可宣而泄之﹔邪在內者﹐可宣而散之。邪在外者﹐可宣而表之也。宣之義大矣哉。

或疑宣劑止散邪而已乎﹐抑不止散邪而已乎。夫宣之義﹐原無盡也。可宣而宣之﹐不必問其邪﹔宜宣而宣之﹐不必問其郁。總不可先執宣邪之意﹐以試吾宣之之湯﹐並不可先執宣郁之心﹐以試吾宣之之藥也。

二論通劑。岐伯夫子曰﹕通可去滯。蓋畱而不行﹐必通而行之。是通劑者﹐因不通而通之也。通不同﹐或通皮膚﹐或通經絡﹐或通表裏﹐或通上下﹐或通前後﹐或通臟腑﹐或通气血。

旣知通之異﹐而後可以用通之法。通營衛之气﹐卽所以通皮膚也﹔通筋骨之气﹐卽所以通經絡也﹔通內外之气﹐卽所以通表裏也﹔通肺腎之气﹐卽所以通上下也﹔通膀胱之气﹐卽所以通前後也﹔通脾胃之气﹐卽所以通臟腑也﹔通陰陽之气﹐卽所以通气血也。𨿽因不通而通之﹐亦因其可通而通之耳。﹝批﹞通之義如許﹐明其義﹐何患閉癥之不通哉。﹞

或問子論通劑﹐暢哉言之矣。然而通之意則出﹐通之藥未明也。曰﹕通之藥又何不可示也。

通營衛﹐則用麻黃﹑桂枝﹔通筋骨﹐則用木瓜﹑仙靈脾﹔通內外﹐則用柴胡﹑薄荷﹔通肺腎﹐則用蘇葉﹑防己﹔通膀胱﹐則用肉桂﹑茯苓﹔通脾胃﹐則用通艸﹑大黃﹔通陰陽﹐則用附子﹑蔥﹑姜。𨿽所通之藥不止於此﹐然亦可因此而悟之矣。

或疑通劑藥甚多﹐子何僅舉數種以了義﹐將使人執此數味以槪通之劑乎。不知通不同﹐而通劑之藥﹐又何可盡同乎。𨿽然通藥不可盡用通也。用通於補之中﹐用通於塞之內﹐而後不通者可通﹐將通者卽通﹐已通者悉通也。然則用通之劑﹐全在善用通也。善用通﹐而吾所舉之藥已用之而有餘﹐又何不可槪通之劑哉。

或疑通劑之妙﹐用之如神﹐但我何以用通劑之妙﹐使之有如神之功乎。嗟呼﹗通之法可以言﹐而通之竅不可言也。不可言而言之﹐亦惟有辧虛實耳。虛之中用通劑﹐不妨少而輕﹔實之中用通劑﹐不妨多而重。𨿽不能建奇功﹐亦庶幾可無過矣。﹝批﹞辧虛實以用通﹐通人之論。﹞

三論補劑。岐伯夫子曰﹕補可去弱﹐然而補之法亦不一也。補其气以生陽焉﹐補其血以生陰焉﹐補其味以生精焉﹐補其食以生形焉。陽虛補气﹐則气旺而陽亦旺﹔陰虛補血﹐則血盛而陰亦盛﹔精虛補味﹐則味足而精亦足﹔形虛補食﹐則食肥而形亦肥。𨿽人身之虛﹐不盡於四者﹐而四者要足以盡之也。﹝批﹞補法不盡於四者﹐我增一法﹐行吐納以生神焉。﹞

或問補法盡於气血味食乎﹖曰﹕補法盡於四者﹐而四者之中實有變化也。補气也﹐有朝夕之異﹐有臟腑之異﹐有前後之異﹔補血也﹐有老少之異﹐有胎產之異﹐有衰旺之異﹐有寒熱之異﹔補味也﹐有軟滑之異﹐有消導之異﹐有溫冷之異﹐有新久之異﹐有甘苦之異﹐有燔熬烹炙之異。補食也﹐有南北之異﹐有禽獸之異﹐有果木之異﹐有米穀菜豆之異﹐有魚鱉蝦蟹之異。補各不同﹐而變化以爲法﹐又何能一言盡哉﹐總在人臨癥而善用之也。

或疑虛用補劑﹐是虛病宜於補也。然往往有愈補愈虛者﹐豈補劑之未可全恃乎。吁﹗虛不用補﹐何以起弱哉。愈補愈虛者﹐乃虛不受補﹐非虛不可補也。故補之法亦宜變。補中而少增消導之品﹐補內而用制伏之法﹐不必全補而補之﹐不必純補而補之﹐更佳也。﹝批﹞補中有消﹐補中有制﹐才非徒補。﹞

或疑補劑無多也﹐吾子𨿽多舉其補法﹐而終不舉其至要之劑﹐畢竟補劑以何方爲勝﹖曰﹕補不同﹐烏可舉一方以槪眾方乎。知用補之法﹐則無方不可補也。況原是補劑﹐又何必問何方之孰勝哉。

四論瀉劑。岐伯夫子曰﹕泄可去閉。然而瀉之法﹐亦不一也。有淡以瀉之﹐有苦以瀉之﹐有滑以瀉之﹐有攻以瀉之﹐有寒以瀉之﹐有熱以瀉之。利小便者﹐淡以瀉之也﹔利肺气者﹐苦以瀉之也﹔利大腸者﹐滑以瀉之也﹔逐痛祛滯者﹐攻以瀉之也﹔陷胸降火者﹐寒以瀉之也﹔消腫化血者﹐熱以瀉之也。𨿽各病之宜瀉者甚多﹐或於瀉之中而寓補﹐或於補之中而寓瀉﹐總不外瀉之義也。

或問瀉之義﹐古人止曰葶藶﹑大黃﹐而吾子言瀉之法有六﹐豈盡可用葶藶﹑大黃乎﹖曰﹕執葶藶﹑大黃以通治閉癥﹐此誤之甚者也。吾言瀉之法有六﹐而瀉之藥實不止葶藶﹑大黃二味。所謂淡以瀉之者﹐用茯苓﹑豬苓﹔苦以瀉之者﹐用黃芩﹑葶藶﹔滑以瀉之者﹐用當歸﹑滑石﹔攻以瀉之者﹐用芒硝﹑大黃﹔寒以瀉之者﹐用栝蔞﹑濃朴﹔熱以瀉之者﹐用甘遂﹑巴豆也。夫瀉之藥不止此﹐廣而用之﹐全恃乎人之神明。﹝批﹞瀉藥原不必多。﹞

或疑瀉劑﹐所以治閉乎﹖抑治開乎﹖開閉俱可用也。不宜閉而閉之﹐必用瀉以啟其門﹐不宜開而開之﹐必用瀉以截其路。然而治開卽所以治閉﹐而治閉卽所以治開﹐正不可分之爲二治也。

或疑瀉劑用之多誤﹐易致殺人﹐似未可輕言瀉也。曰﹕治病不可輕用瀉劑﹐而論劑又烏可不言瀉法乎。知瀉劑而後可以治病﹐知瀉法而後可以用劑也。

五論輕劑。岐伯夫子曰﹕輕可去實。夫實者﹐邪气實而非正气實也。似乎邪气之實﹐宜用重劑以祛實矣。誰知邪實者﹐用祛邪之藥﹐藥愈重而邪反易變﹐藥愈輕而邪反難畱。人見邪實而多用桂枝﹐反有無汗之憂。人見邪實而多用麻黃﹐又有亡陽之失。不若少用二味﹐正气無虧而邪又盡解﹐此輕劑之妙也。

或問輕劑所以散邪也﹐邪輕者藥可用輕﹐豈邪重者亦可用輕乎。曰﹕治邪之法﹐止問藥之當與否也。用之當則邪自出﹐原不在藥之輕重也。安在藥重者始能蕩邪哉。﹝批﹞祛邪不必重用祛邪之藥﹐極得。﹞

或疑邪气旣重﹐何故輕劑反易去邪﹖蓋邪初入之身﹐其勢必泛而浮﹐乘人之虛而後深入之﹐故治邪宜輕不宜重也。倘治邪驟用重劑﹐往往變輕爲重﹐變淺爲深﹐不可遽愈。何若先用輕劑﹐以浮泛之藥少少發散﹐乘其不敢深入之時﹐易於祛除之爲得乎。

或疑用輕劑以散邪﹐𨿽邪重者亦散﹐似乎散邪在藥味之輕﹐而不在藥劑之輕也。曰﹕藥味之輕者﹐藥劑亦不必重。蓋味愈輕而邪尢易散﹐劑愈重而邪轉難解也。

六論重劑。岐伯夫子曰﹕重可去怯。夫怯者﹐正气怯而非邪气怯也。正气彊則邪气自弱﹐正气損則邪气自旺。似乎扶弱者必須鋤彊﹐補損者必須抑旺矣﹐然而正气旣怯﹐不敢與邪相鬥﹐攻邪而邪愈盛矣﹐故必先使正气之安固﹐無畏乎邪之相淩相奪﹐而後神無震驚之恐﹐志有寧靜之休﹐此重劑所以妙也。

或問正气旣怯﹐扶怯可也﹐何必又用重劑﹐吾恐虛怯者反不能遽受也。曰﹕气怯者心驚﹐血怯者心動。心驚必用止驚之品﹐心動必用安動之味。不用重藥﹐又何以鎭靜之乎。惟是重藥不可單用﹐或佐之以補气﹐則鎭之而易於止驚﹔或佐之以補血﹐則靜之而易於制動也。

或疑重劑止怯﹐似乎安膽气也。曰﹕怯之意𨿽出於膽﹐而怯之勢實成於心﹐以重劑鎭心﹐正所以助膽也。﹝批﹞此論出奇。﹞

或疑重劑去怯﹐怯恐不止心與膽也。天下惟腎虛之極者﹐必至傷肺﹐肺傷則不能生精﹐成癆怯矣。恐用重劑者﹐重治腎與肺也。不知怯不同﹐五臟七腑皆能成怯。治怯捨重劑﹐何以治之哉。又在人之善於變通耳。

七論滑劑。岐伯夫子曰﹕滑可去著。邪畱於腸胃之間﹐不得驟化﹐非滑劑又何以利達乎。

然而徒滑之正無益也。有潤其气以滑之者﹐有潤其血以滑之者﹐有潤其气血而滑之者。物礙於上焦﹐欲上而不得上﹐吾潤其气而咽喉自滑矣﹔食存於下焦﹐欲下而不得下﹐吾潤其血而肛門自滑矣﹔滯穢積於中焦﹐欲上而不得﹐欲下而不得﹐欲畱中而又不得﹐吾潤其气血而胸腹自滑矣。滑劑之用﹐又胡可少乎。﹝批﹞瀉劑亦總不能外气血。﹞

或問滑劑分上﹑中﹑下治法爲得宜矣。然而用三法以治澀﹐而澀仍不解者﹐豈別有治法乎。

夫滑之法𨿽盡於三﹐而滑之變不止於三也。有補其水以滑之﹐有補其火以滑之。補水者﹐補腎中眞水也﹔補火者﹐補腎中眞火也。眞水足而大腸自潤﹐眞火足而膀胱自通﹐又何澀之不滑哉。此滑之變法也。﹝批﹞又開一法門。﹞

或疑補水以潤大腸﹐是劑之滑也﹐補火以通膀胱﹐恐非劑之滑矣。不知膀胱得火而不通者﹐乃膀胱之邪火也。膀胱有火則水澀﹐膀胱無火﹐水亦澀也。蓋膀胱之水﹐必得命門之火相通﹐而膀胱始有流通之樂﹐然則補火正所以滑水﹐謂非滑之之劑乎。﹝批﹞補火以滑水﹐實闡軒岐之祕。﹞

或疑滑劑治澀﹐然亦有病非澀而亦滑之者﹐何也﹖蓋滑劑原非止治澀也。滑非可盡治夫澀﹐又何可見澀而卽用滑劑乎。不宜滑而滑之﹐此滑劑之無功也。宜滑而滑之﹐𨿽非澀之病﹐偏收滑之功。

八論澀劑。岐伯夫子曰﹕澀可去脫。遺精而不能止﹐下血而不能斷﹐瀉水而不能畱﹐不急用藥以澀之﹐命不遽亡乎。然而澀之正不易也。有開其竅以澀之者﹐有遏其流以澀之者﹐有因其勢以澀之者。精遺者﹐尿竅閉也﹐吾通尿竅以閉精﹐則精可澀﹔水瀉者﹐脾土崩也﹐吾培土气以疏水﹐則水瀉可澀。血下者﹐大腸熱也﹐吾滋金液以殺血﹐則血下可澀矣。澀劑之用﹐又胡可少乎。

或疑澀劑﹐古人皆以澀爲事﹐吾子反用滑於澀之中﹐豈亦有道乎。曰﹕徒澀何能澀也。

澀之甚﹐斯滑之甚矣。求澀於澀之內﹐則澀止見功於一旦﹐而不能收功於久長﹔用滑於澀之中﹐則澀難收效於一時﹐而實可奏效於永遠﹐誰云澀之必捨滑以澀之耶。

或疑滑以治澀﹐終是滑劑而非澀劑。曰﹕滑以濟澀之窮﹐澀以濟滑之變﹐能用滑以治澀﹐則滑卽澀劑也。況澀又不全澀乎﹐欲謂之不澀不可也。

或疑澀劑治脫﹐而脫癥不止三病也﹐不識可廣其法乎。曰﹕澀劑實不止三法也﹐舉一可以知乎。

九論燥劑。岐伯夫子曰﹕燥可去濕。夫燥與濕相反﹐用燥所以治濕也。然濕有在上在中在下之分﹐濕有在經﹑在皮﹑在裏之異﹐未可一槪用也。在上之濕﹐苦以燥之﹔在中之濕﹐淡以燥之﹔在下之濕﹐熱以燥之﹔在經之濕﹐風以燥之﹔在皮之濕﹐薰以燥之﹔在裏之濕﹐攻以燥之。燥不同﹐審虛實而燥之﹐則無不宜也。

或問濕癥甚不一﹐吾子治濕之燥﹐亦可謂善變矣。然而濕癥最難治﹐何以辧其虛實而善治之乎﹖夫辧癥何難﹐亦辧其水濕之眞僞而已。眞濕之癥﹐其癥實﹔僞濕之癥﹐其癥虛。知水濕之眞僞﹐何難用燥劑哉。

或疑燥劑治濕﹐而濕癥不可全用燥也﹐吾恐燥劑之難執也。曰﹕濕癥原不可全用燥﹐然捨燥又何以治濕哉。燥不爲燥﹐則濕不爲濕矣。

或疑濕癥必尙燥劑﹐而吾子又謂不可全用燥﹐似乎燥劑無關輕重也。然而濕癥有不可無燥劑之時﹐而燥劑有不可治濕癥之日﹐此燥劑必宜講明﹐實有關輕重﹐而非可有可無之劑也。

十論濕劑。岐伯夫子曰﹕濕可去枯。夫濕與燥相宜﹐用濕以潤燥也。然燥有在气﹑在血﹑在髒﹑在腑之殊﹐有在內﹑在外﹑在久﹑在近之別﹐未可一槪用也。气燥﹐辛以濕之﹔血燥﹐甘以濕之﹔髒燥﹐咸以濕之﹔腑燥﹐涼以濕之。內燥﹐寒以濕之﹔外燥﹐苦以濕之﹔久燥﹐溫以濕之﹔近燥﹐酸以濕之。燥不同﹐審虛實而濕之﹐則無不宜也。

或問燥癥之不講也久矣﹐幸吾子暢發燥癥之門﹐以補六气之一。又闡揚濕劑以通治燥癥﹐豈气血臟腑內外久近之濕﹐遂足以包治燥之法乎。嗟乎。論燥之癥﹐𨿽百方而不足以治其常﹔論濕之方﹐若八法而已足以盡其變。正不可見吾燥門之方多﹐卽疑吾濕劑之法少也。

或疑濕劑治燥﹐而燥癥實多﹐執濕劑以治燥﹐而無變通之法﹐吾恐前之燥未解﹐而後之燥更至矣。曰﹕變通在心﹐豈言辭之可盡哉﹔吾闡發濕劑之義﹐大約八法盡之﹐而變通何能盡乎﹐亦在人臨癥而善悟之耳。

或疑濕劑之少也﹐人能變通﹐則少可化多﹐然而能悟者絕少﹐子何不多舉濕劑以示世乎。

嗟乎。燥癥前代明醫多不發明﹐故後世無聞焉。鐸受岐天師與張仲景之傳﹐《內經》已補注燥之旨﹐《六气》門已暢論燥之文﹐似不必《本艸》重載燥癥。然而濕劑得吾之八法﹐治燥有餘﹐又何必多舉濕劑之法哉。﹝批﹞須參看《內經》《六气》之書﹐則治燥有餘矣。﹞

以上十劑﹐明悉乎胸中﹐自然直捷於指下﹐然後細閱新注之《本艸》﹐通經達權﹐以獲其神﹐守常知變﹐以造於聖﹐亦何死者不可重生﹐危者不可重安哉。

辟陶隱居十劑內增入寒熱二劑論

陳遠公曰﹕十劑之後﹐陶隱居增入寒熱二劑。𨿽亦有見﹐繆仲醇辟寒有時不可以治熱﹐熱有時不可以治寒﹐以熱有陰虛而寒有陽虛之異也。此論更超出陶隱居﹐但未嘗言寒熱二劑之宜刪也。後人偏信陶隱居妄自增寒熱二劑﹐又多岐路之趨﹐不知寒熱之病甚多﹐何癥非寒熱也。七方十劑之中﹐何方﹑何劑不可以治寒熱。若止用寒熱二劑以治寒熱﹐則宜於寒必不宜於熱﹐宜於熱必不宜寒﹐亦甚拘滯而不弘矣。故分寒熱以治寒熱﹐不可爲訓。

或問陶隱居增入寒熱二劑﹐甚爲有見﹐吾子何黨仲醇而刪之。𨿽曰七方十劑俱可治寒熱﹐然世人昧焉不察﹐從何方何劑以治之乎。不若增寒熱二劑﹐使世人易於治病也。嗟乎。子言則美矣﹐然非用劑之義也。寒熱之變癥多端﹐執二劑以治寒熱﹐非救人﹐正殺人也。予所以刪之﹐豈黨仲醇哉。

或疑寒熱之變端𨿽多﹐終不外於寒熱之二病﹐安在不可立寒熱之二劑耶。曰﹕寒之中有熱。

熱之中有寒。有寒似熱而實寒﹐有熱似寒而反熱。有上實寒而下實熱﹐有上實熱而下實寒。

有朝作寒而暮作熱﹐有朝作熱而暮作寒。有外不熱而內偏熱﹐有外不寒而內偏寒。更有虛熱虛寒之分﹐實熱實寒之異﹐偏寒偏熱之別﹐假寒假熱之殊。不識寒熱二劑﹐何以槪治之耶。予所以信寒熱二劑斷不可增於十劑之內﹐故辟陶隱居之非﹐而嘉繆仲醇之是也。﹝批﹞如此說來﹐寒熱二劑斷不可增。﹞

或疑寒熱不常﹐方法可定﹐臨癥通變﹐全在乎人﹐不信寒熱二劑之不可增也。嗟乎。立一方法﹐必先操於無獘﹐而後可以垂訓﹐乃增一法﹐非確然不可移之法﹐又何貴於增乎﹐故不若刪之爲快耳。

辟繆仲醇十劑內增升降二劑論

陳遠公曰﹕繆仲醇因陶隱居十劑中增入寒熱二劑﹐辟其虛寒虛熱之不可用也﹐另增入升降二劑。𨿽亦有見﹐而終非至當不移之法。夫升卽宣之義﹐降卽瀉之義也。況通之中未嘗無升﹐通則气自升矣﹔補之中未嘗無升﹐補則气自升矣。推而輕重滑澀燥濕﹐無不有升之義在也。況通之內何常非降﹐通則气自降矣﹔補之內何常非降﹐補則气自降矣。推而輕重滑澀燥濕﹐無不有降之義在也。是十劑無劑不可升陽﹐何必再立升之名﹐無劑不可降陰﹐何必重多降之目。夫人陽不交於陰則病﹐陰不交於陽則亦病。十劑方法﹐無非使陽交陰而陰交陽也。陽旣交﹐陰則陽自降矣。陰旣交陽﹐則陰自升矣。陽降則火自安於下﹐何必愁火空難制﹔陰升則水自潤於上﹐何必虞水涸難濟。此升降二劑所以宜刪﹐而前聖立方實無可議也。

或問升降二劑經吾子之快論﹐覺十劑無非升降也﹐但不識於吾子所論之外﹐更可闡其微乎﹖曰﹕升降不外陰陽﹐而陰陽之道何能以一言盡。有升陽而陽升者﹐有升陽而陽反降者﹐有降陰而陰降者﹐有降陰而陰愈不降者﹐又不可不知也。然而升降之法﹐實包於十劑之中。有十劑之法﹐則可變通而甚神﹐捨十劑之法﹐而止執升降之二劑﹐未免拘滯而不化﹐此升降之二劑所以可刪耳。

或疑執升降二劑﹐不可盡升降陰陽也﹐豈增入之全非耶。曰﹕升降可增﹐則前人早增之矣﹐何待仲醇乎。正以陰陽之道無窮﹐升降之法難盡﹐通十劑以爲升降﹐可以盡癥之變﹐倘徒執升降之二劑﹐又何以變通哉。﹝批﹞升降一言破的﹐何必執升降以爲升降。﹞

或疑可升可降﹐十劑中未嘗言也﹐何不另標升降之名﹐使世人一覽而知升降哉。曰﹕有升有降者﹐病之常也﹔宜升宜降者﹐醫之術也。切人之脈﹐卽知陰陽之升降矣。陰陽旣知﹐升降何難辧哉。使必覽劑而後知之﹐無論全用十劑﹐不可升降人之陰陽﹐卽單執升降二劑﹐又何能治陰陽之升降哉。夫十劑之中﹐皆可升可降之劑也。人知陰陽﹐卽知升降矣。何必另標升降之多事哉。

卷之一﹝宮集﹞

人參

人參﹐味甘﹐气溫﹑微寒﹑气味俱輕﹐可升可降﹐陽中有陰﹐無毒。乃補气之聖藥﹐活人之靈苗也。能入五臟六腑﹐無經不到﹐非僅入脾﹑肺﹑心而不入肝﹑腎也。五臟之中﹐尢專入肺﹑入脾。其入心者十之八﹐入肝者十之五﹐入腎者十之三耳。世人止知人參爲脾﹑肺﹑心經之藥﹐而不知其能入肝﹑入腎。但肝﹑腎乃至陰之經﹐人參气味陽多於陰﹐少用則泛上﹐多用則沈下。故遇肝腎之病﹐必須多用之於補血補精之中﹐助山茱﹑熟地純陰之藥﹐使陰中有陽﹐反能生血生精之易也。﹝批﹞呂道人曰﹕人參功用﹐誠如所言﹐無柰世人錯看了。

非單用以出奇﹐卽亂用以眩異﹐反致無功而收敗。﹞蓋天地之道﹐陽根於陰﹐陰亦根於陽。無陰則陽不生﹐而無陽則陰不長﹐實有至理﹐非好奇也。有如气喘之癥﹐乃腎气之欲絕也﹐宜補腎以轉逆﹐故必用人參﹐始能回元陽於頃刻﹐非人參入腎﹐何能神效如此。﹝批﹞腎虛气不歸元而喘﹐乃是虛喘。人參定喘嗽須多用﹐一服卽止。若是肺家實火而喘﹐斷不可用。﹞又如傷寒厥癥﹐手足逆冷﹐此肝气之逆也﹐乃用四逆等湯﹐亦必多加人參而始能定厥﹐非人參入肝﹐又何能至此。是人參入肝﹑腎二經﹐可共信而無疑也。惟是不善用人參者﹐往往取敗。蓋人參乃君藥﹐宜同諸藥共用﹐始易成功。如提气也﹐必加升麻﹑柴胡﹔如和中也﹐必加陳皮﹑甘艸﹔如健脾也﹐必加茯苓﹑白術﹔如定怔忡也﹐必加遠志﹑棗仁﹔如止咳嗽也﹐必加薄荷﹑蘇葉﹔如消痰也﹐必加半夏﹑白芥子﹔如降胃火也﹐必加石膏﹑知母﹔如淸陰寒也﹐必加附子﹑漧薑。如敗毒也﹐必加芩﹑連﹑梔子﹔如下食也﹐必加大黃﹑枳實。用之補則補﹐用之攻則攻﹐視乎配合得宜﹐輕重得法耳。然而人參亦有單用一味而成功者﹐如獨參湯﹐乃一時權宜﹐非可恃爲常服也。蓋人气脫於一時﹐血失於頃刻﹐精走於須臾﹐陽絕於旦夕﹐他藥緩不濟事﹐必須用人參一二兩或四五兩﹐作一劑﹐煎服以救之。否則﹐陽气遽散而死矣。此時未嘗不可雜之他藥﹐共相挽回﹐誠恐牽制其手﹐反致功效之緩﹐不能返之於無何有之鄕。一至陽回气轉﹐急以他藥佐之﹐才得保其不再絕耳。否則陰寒逼人﹐又恐變生不測。可見人參必須有輔佐之品﹐相濟成功﹐未可專恃一味﹐期於必勝也。

或疑人參乃气分之藥﹐而先生謂是入肝﹑入腎﹐意者亦血分之藥乎﹖夫人參豈特血分之藥哉﹐實亦至陰之藥也。肝中之血﹐得人參則易生。世人以人參爲气分之藥﹐絕不用之以療肝腎﹐此醫道之所以不明也。但人參價貴﹐貧人不能長服爲可傷耳。﹝批﹞人參療肝腎才得精血之長生﹐妙論也。﹞

或疑人參旣是入腎之藥﹐腎中虛火上衝﹐以致肺中气滿而作嗽﹐亦可用乎﹖此又不知人參之故也。夫腎中水虛﹐用參可以補水﹔腎中火動﹐用參反助火矣。蓋人參入肝﹑入腎﹐止能補血添精﹐亦必得歸﹑芍﹑熟地﹑山茱﹐同羣以共濟﹐欲其一味自入於肝﹑腎之中﹐勢亦不能。如腎中陰虛火動﹐此水不足而火有餘﹐必須補水以制火﹐而凡有溫熱之品﹐斷不可用。卽如破故﹑杜仲之類﹐未嘗非直入腎中之味﹐亦不可同山茱﹑熟地而並用。況人參陽多於陰之物﹐烏可輕投﹐其不可同用明甚。不知忌而妄用之﹐則肺气更滿﹐而嗽且益甚﹐所謂肺熱還傷肺者﹐此類是也。至火衰而陰虛者﹐人參斷宜重用。腎中下寒之劇﹐則龍雷之火不能下藏於至陰之中﹐勢必直衝而上﹐至於咽喉﹐往往上熱之極而下體反畏寒﹐兩足如冰者有之。倘以爲熱﹐而投以芩﹑連﹑梔﹑柏之類﹐則火焰愈熾﹐苟用人參同附子﹑桂﹑姜之類以從治之﹐則火自退藏﹐消歸烏有矣。蓋虛火不同﹐有陽旺而陰消者﹐有陰旺而陽消者﹐正不可執之槪用人參以治虛火也。

或問人參乃純正之品﹐何故攻邪反用之耶﹖不知人參乃攻邪之勝藥也。凡人邪气入身﹐皆因气虛不能外衛於皮毛﹐而後風寒暑濕熱燥之六气始能中之。是邪由虛入﹐而攻邪可不用參以補气乎。然而用參以攻邪﹐亦未可冒昧也。當邪之初入也﹐宜少用參以爲佐﹐及邪之深入也﹐宜多用參以爲君﹐及邪之將去也﹐宜專用參以爲主。斟酌於多寡之間﹐審量於先後之際﹐又何參之不可用﹐而邪之不可攻哉。故邪逼其气﹐陷之至陰之中﹐非人參何能升之於至陽之上﹔邪逼其气﹐拒於表裏之間﹐非人參何能散於腠理之外。邪逼其气﹐逆於胸膈之上﹐非人參何能瀉之於膀胱之下。近人一見用人參﹐病家先自喫驚﹐而病患知之有死之心﹐無生之气﹐又胡能取效哉。誰知邪之所湊﹐其气必虛。用人參於攻邪之中﹐始能萬無一失。余不得不暢言之﹐以活人於萬世也。﹝批﹞人參不是攻邪之藥﹐而遇邪气盛﹐正气虛﹐佐之以攻邪﹐則取勝也。﹞

用人參於攻邪之中﹐亦自有說。邪之輕者﹐不必用也。人之壯實者﹐不必用也。惟邪之勢重而人之气虛﹐不得不加人參於攻藥之中﹐非助其攻﹐乃補其虛也。補虛邪自退矣。

或問人參陽藥﹐自宜補陽﹐今曰兼陰﹐又宜補陰﹐是人參陰陽兼補之藥﹐何以陽病用參而卽宜﹐陰病用參反未安也﹖不知人參陽多陰少﹐陽虛者陰必虛﹐陽旺者陰必旺。陽虛補陽﹐無礙於陰﹐故補陽而陽受其益﹐補陽而陰亦受其益也。陽旺補陽﹐更助其陽﹐必有火盛之虞﹐陽火盛則陰水必衰﹐陰水衰而陽火更盛﹐陽且無補益之宜﹐又安望其補陰乎﹐故謂人參不能補陰非也。人參但能補陽虛之陰﹐不能補陽旺之陰耳。又何疑於人參之是陽而非陰哉。﹝批﹞人參補陽虛之陰﹐千古定論。﹞

或問人參不能補陽旺之陰﹐自是千秋絕論。然吾以爲補陰之藥中﹐少加人參﹐似亦無礙﹐使陰得陽而易生﹐不識可乎﹐此眞窺陰陽之微﹐而深識人參之功用也。但用參於補陰之中﹐不制參於補陰之內﹐亦有動火之虞﹐而制參之法何如。參之所惡者﹐五靈脂。五靈脂研細末﹐用一分﹐將水泡之﹐欲用參一錢﹐投之五靈脂水內﹐卽時取起﹐入於諸陰藥之內﹐但助陰以生水﹐斷不助陽以生火﹐此又千秋不傳之祕。余得異人之授﹐親試有驗﹐公告天下﹐以共救陽旺陰虛之癥也。﹝批﹞此人未知用參以救陽旺陰虛者﹐所以寡效﹐今得此法﹐可以善用之矣。﹞

或問喘脹之病﹐往往用參而更甚﹐是人參气藥﹐以動气也﹐吾子不言治喘脹﹐深有卓見。

嗟乎。人參定喘之神方﹐除脹之仙藥﹐如何說气藥動气耶。夫喘癥不同﹐有外感之喘﹐有內傷之喘﹔有外感之脹﹐有內傷之脹。外感之喘﹐乃風邪入於肺也﹐用山豆根﹑柴胡﹑天花粉﹑桔梗﹑陳皮﹑黃芩之類卽愈﹐固非人參所能治也。若內傷之喘﹐乃平日大虧其脾胃之气﹐一時气動﹐挾相火而上衝於咽喉﹐覺臍下一裹之气升騰﹐出由胸膈﹐直奔而作喘﹐欲睡不能﹐欲行更甚﹐其狀𨿽無擡肩作聲之象﹐然實較外感之癥而大重。蓋病乃气不歸原﹐腎气虛絕﹐下無藏身之地﹐不得不上而相衝﹐看其气若盛而實虛﹐非有餘之癥﹐乃不足之癥也﹐此時若用外感之藥﹐則气更消亡﹐不得不用人參以挽回於垂絕。然而少用則泛上﹐轉覺助喘﹐必須用至一二兩﹐則人參始能下行﹐生气於無何有之鄕﹐气轉其逆而喘可定也。﹝批﹞气絕非多用參不能救﹐不獨救喘癥也。﹞外感之脹﹐乃水邪也﹐按之皮肉必如泥土之可撚﹐用牽牛﹑甘遂各二錢瀉之﹐一利水而癥愈﹐不必借重人參也。若內傷之脹﹐似水而非水﹐乃脾胃之气大虛﹐虛脹而非實脹也。此時若作水治﹐則气脫而脹益甚﹐不得不用人參以健脾胃之气。然而驟用人參﹐則脾胃過弱﹐轉不能遽受﹐反作飽滿之狀﹐久則胃气開而脾气亦健﹐漸漸加用人參﹐飽滿除而脹亦盡消也。誰謂人參非治喘脹者哉。﹝批﹞气虛中滿﹐非參不除﹐先少後多﹐實有次第﹐用參必加行气之藥﹐漸漸引之﹐使入於胃方投。﹞

或問人參乃升提气分之藥﹐今用之以定喘﹐是又至陰之藥也。吾子言人參入腎﹐信矣﹐然何以捨喘之外﹐別不能用參以補腎﹐此予所未解也。曰﹕人參入腎﹐乃一時權宜﹐非中和之道也。大凡气絕者﹐必皆宜用人參以救之﹐蓋气絕非緩藥可救﹐而腎水非補陰之藥可以速生。

人參是气分之藥﹐而又兼陰分﹐所以陽生而陰亦生﹐救元陽正所以救眞陰也。君以爲捨喘之外﹐別不能用參以補腎﹐吾以爲凡用參救絕者﹐無非補腎也﹐腎气不生﹐絕必難復。然則救絕者﹐正救腎也。故腎不至絕﹐不必用參﹔腎旣至絕﹐不得不用參矣。﹝批﹞人參救气絕﹐卽救腎气之絕也﹐論特精妙。﹞

或問人參生气者也﹐有時不能生气而反破气﹐其故何也﹖夫人參生气而不破气者也。不破气而有時如破气者﹐蓋肺气之太旺也。肺气旺則脾气亦旺﹐肺气之旺﹐因脾气之旺而旺也。用人參以助气﹐則脾愈旺矣﹐脾旺而肺有不益旺乎。於是咳嗽脹滿之病增﹐人以爲人參之破肺气也﹐誰知是人參之生脾气乎。夫脾本生肺﹐助气以生肺之不足﹐則肺受益﹔助气以生肺之有餘﹐則肺受損。惟是肺气天下未有有餘者也﹐何以補其不足而反現有餘之象﹖因肺中有邪火而不得散﹐不制其克肺金之邪﹐而反補其益肺金之气﹐此肺金之全不受生而轉且受克也。然則治之法﹐制其邪火而兼益其肺气﹐則自得人參之生﹐不得人參之破矣。又烏可舍人參而徒瀉肺气哉。

或問人參健脾土之旺﹐以克水者也﹐何以水濕之癥﹐用人參而愈加腫脹乎﹖曰﹕此非人參之不健脾土﹐乃脾土之不能制腎水耳。腎水必得脾土之旺﹐而水乃不敢泛濫於中州。惟其土之不堅﹐而後水之大旺﹐欲制水﹐必健土矣。健土之藥﹐舍人參何求。然而土之所不堅者﹐又因於火之太微也。火在水之中﹐不在水之外﹐補土必須補火﹐則補火必在水之中補之。用人參以健土﹐是克水也﹐克水則火愈微矣﹐火愈微則水愈旺﹐水愈旺而土自崩﹐又何能克水哉。故水脹之病﹐愈服人參而愈脹也。然則治之法柰何﹖先補水以生火﹐後補火以生土﹐用人參於補腎之中﹐亟生火於水之內﹐徐用人參於補腎之內﹐再生土於火之中﹐自然腎生水而水不泛﹐腎生火而土不崩﹐又何必去人參以防其增脹哉。﹝批﹞補腎中之火﹐乃是眞火﹐不可誤認作心中之陽火。﹞

或又問補火以生土﹐則土自不崩﹐補水以生火﹐欲水之不泛難矣﹐豈人參同補腎藥用之﹐卽可制水以生火乎﹖曰﹕水宜補以消之﹐不宜制以激之﹐水火之不相離也﹐補火不補水﹐則火不能生﹔補水更補火﹐則水不能泛。補水以生火者﹐卽於水中補火也。益之以人參者﹐以人參同補腎之藥兼施﹐則人參亦能入腎﹐使陽气通於腎內而火尢易生。蓋陰無陽不長﹐腎水得陽气而變化﹐腎火卽隨陽气而升騰。然而人參終是健脾之物﹐自然引火而出於腎內﹐入於脾矣。火旣入脾﹐土自得養。是人參乃助水以生火。非克水以生土也。又何疑於補水而水泛哉。﹝批﹞人參助水以生火﹐非克水以生土。議論眞泄天地之奇。﹞

或疑人參功用﹐非一言可盡﹐宜子之辯論無窮﹐然吾恐議論多而成功少﹐反不若從前簡約直捷痛快之爲妙也。嗟乎。余豈好辯哉。其不得已之心﹐竊比於子輿氏耳。蓋當今之世﹐非畏人參﹐卽亂用人參。畏用之獘﹐宜用而不用﹔亂用之獘﹐不當用而妄用﹐二者皆能殺人。余所以辯人參之功﹐增畏用者之膽﹔辯人參之過﹐誅亂用者之心。

或疑人參補气血之虛﹐虛卽用人參可矣﹐何必問其癥﹐而先生多論若此﹐恐世人心疑﹐反不敢用人參矣。曰﹕用人參不可無識﹐而識生於膽之中。故必講明其功過﹐使功過旣明﹐膽識並到﹐自然隨癥用參﹐無先後之背繆﹐無多寡之參差﹐無遲速之舛錯﹐旣收其功﹐而又絕其害矣。吾猶恐言之少﹐無以助人之膽識﹐而子反以論多爲慮乎。

或問人參陽藥﹐何以陰分之病用之往往成功﹖先生謂陰非陽不生是矣﹐然而世人執此以治陰虛之病﹐有時而火愈旺﹐豈非陰虛不宜用參之明徵乎﹖古人云﹕肺熱還傷肺﹐似乎言參之能助肺火也。夫人參何能助火哉﹐人參但能助陽气耳。陰陽𨿽分气血﹐其實气中亦分陰陽也。

陰气必得陽气而始生﹐陽气必得陰气而始化﹐陰陽之相根﹐原在气之中也。人參助陽气者十之七﹐助陰气者十之三。於補陰藥中﹐少用人參以生陽气﹐則陽生而陰愈旺﹔倘補陰藥中﹐多用人參以生陽气﹐則陽生而陰愈虧。故用參補陰﹐斷宜少用﹐而非絕不可用也。

或問先生闡發各病用人參之義﹐旣詳且盡﹐而獨於傷寒癥中略而不言﹐豈傷寒果不可以用參乎﹖不知傷寒虛癥﹐必須用參﹐而壞癥尢宜用參也。虛癥如傷寒脈浮緊﹐徧身疼痛﹐自宜用麻黃湯矣﹐但其人尺脈遲而無力者﹐又不可輕汗﹐以榮中之气血虧少故耳。气血虧少﹐不勝發汗﹐必須仍用麻黃湯而多加人參以補之﹐使元气充足﹐能生气血於無何有之鄕﹐庶乎可矣。

倘少用人參而多加麻黃﹐則元气旣虛﹐力難勝任﹐亦取敗之道也。﹝批﹞於傷寒門中用參者﹐另開生路。﹞

或問傷寒髒結﹐亦可用人參以救之乎﹖夫髒結之病﹐乃陰虛而感陰邪﹐原是死癥﹐非人參可救。然舍人參又無他藥可救也。蓋人參能通達上下﹐回原陽之絕﹐返丹田之陰﹐𨿽不能盡人而救其必生﹐亦可於死中而療其不死也。

或問傷寒煩燥﹐亦可用人參乎﹖夫煩躁不同﹐有下後而煩躁者﹐有不下而煩躁者。不下而煩躁者﹐乃邪感而作祟﹐斷不可用人參。若下後而煩躁﹐乃陰陽虛極﹐不能養心與膻中也﹐必須用人參矣。但其中陰虛陽虛之不同﹐必須分別。陰虛者﹐宜於補陰之中少用人參以補陰﹔陽虛者﹐宜於補陽之中多用人參以補陽。而陰虛陽虛何以辧之。陰虛者﹐夜重而日輕。陽虛者﹐日重而夜輕也。

或問陽明病譫語而發潮熱﹐脈滑而疾﹐明是邪有餘也﹐用承气湯不大便﹐而脈反變爲微澀而弱﹐非邪感而津液幹乎﹖欲攻邪而正气益虛﹐欲補正而邪又未散﹐此際亦可用人參乎﹖嗟乎。

舍人參又何以奪命哉﹐惟是用參不敢據爲必生耳。法當用人參一兩﹑大黃一錢﹐同煎治之。

得大便而气不脫者卽生﹐否則未可信其不死。

或問先生謂傷寒壞癥﹐尢宜用參﹐不識何以用之﹖夫壞癥者﹐不宜汗而汗之﹐不宜吐而吐之﹐不宜下而下之也﹐三者皆損傷胃气。救胃气之損傷﹐非人參又何以奏功乎。故不宜汗而汗之﹐必用人參而汗始收﹔不宜吐而吐之﹐必用人參而吐始安﹔不宜下而下之﹐必用人參而下始止也。用人參則危可變安﹐死可變生。然不多加分兩﹐則功力有限﹐亦未必汗吐下之可皆救也。

或問傷寒傳經﹐入於少陰﹐手足四逆﹐惡寒嘔吐﹐而身又倦臥﹐脈復不至﹐心不煩而發躁﹐是陽已外越而陰亦垂絕也。用人參於附子之中﹐亦能救乎﹖嗟乎。陰陽兩絕﹐本不可救﹐然用人參於附子之中﹐往往有生者。蓋眞陰眞陽﹐最易脫而最難絕也﹐有一綫之根﹐則救陽而陽卽回﹐救陰而陰卽續也。以眞陰眞陽原自無形﹐非有形可比。寧用參﹑附以生气於無何有之鄕﹐斷不可先信爲無功﹐盡棄人參不用﹐使亡魂夜哭耳。

或問傷寒傳經﹐入少陰﹐脈微細欲絕﹐汗出不煩﹐上吐而下又利﹐不治之癥也﹐亦可用人參以救之乎﹖夫舍人參又何以救之哉﹐但須加入理中湯內﹐急固其腎中之陽﹐否則眞陽擾亂﹐頃刻奔散﹐單恃人參﹐亦無益矣。﹝批﹞更闡發得妙。﹞

或問傷寒下利﹐每日十餘次﹐下多亡陰﹐宜脈之虛矣﹐今不虛而反實﹐亦可用人參以補其虛乎﹖夫下利旣多﹐脈不現虛而反現實﹐非脈之正气實﹐乃脈之邪气實也。邪實似乎不可補正﹐殊不知正虛而益見邪盛﹐不亟補正﹐則邪盛而正必脫矣。論此癥﹐亦死癥也。於死中求生﹐舍人參實無別藥。𨿽然﹐徒用人參而不用分消水邪之味佐之﹐則人參亦不能建非常之功。

宜用人參一二兩﹐加茯苓五六錢同服﹐庶正气不脫﹐而水邪可止也。﹝批﹞探本窮源﹐故能盡其變也。﹞

呂道人總批曰﹕今天不比古人之彊壯﹐無病之時﹐尙不可缺人參以補气﹐況抱病之時﹐消爍眞气乎。是人參非惟宜用﹐實宜多用也。但不知人參之功用﹐冒昧用之﹐而不中肯綮﹐往往不得參之益﹐反得參之損。此陳子遠公憫之﹐欲辧明人參功用以告世﹐著人參﹐因著《本艸》也。余讀之而驚其奇﹐逐條評之﹐有贊嘆而無褒貶。因其所論﹐折衷於正﹐非一偏之辭也此。

卷之一﹝宮集﹞

黃

黃﹐味甘﹐气微溫﹐气薄而味濃﹐可升可降﹐陽中之陽也﹐無毒。專補气。入手太陰﹑足太陰﹑手少陰之經。其功用甚多﹐而其獨效者﹐尢在補血。夫黃乃補气之聖藥﹐如何補血獨效。蓋气無形﹐血則有形。有形不能速生﹐必得無形之气以生之。黃用之於當歸之中﹐自能助之以生血也。夫當歸原能生血﹐何藉黃﹐不知血藥生血其功緩﹐气藥生血其功速﹐況气分血分之藥﹐合而相同﹐則血得气而速生﹐又何疑哉。或疑血得气而生﹐少用黃足矣﹐卽不少用﹐與當歸平用亦得﹐何故補血湯中反少用當歸而倍用黃﹖不知補血之湯﹐名𨿽補血﹐其實單補气也。失血之後﹐血已傾盆而出﹐卽用補血之藥﹐所生之血不過些微﹐安能徧養五臟六腑﹐是血失而气亦欲失也。在血不能速生﹐而將絕未絕之气﹐若不急爲救援﹐一旦解散﹐頃刻亡矣。故補血必先補气也。但恐補气則陽偏旺而陰偏衰﹐所以又益之當歸以生血﹐使气生十之七而血生十之三﹐則陰陽有制﹐反得大益。生气而又生血﹐兩無他害也。至於補中益气湯之用黃﹐又佐人參以成功者也。人參得黃﹐兼能補營衛而固腠理﹐健脾胃而消痰食﹐助升麻﹑柴胡﹐以提气於至陰之中﹐故益气湯中無人參﹐則升提乏力﹐多加黃﹑白術﹐始能升舉。倘用人參﹑白術而減去黃﹐斷不能升气於至陰也。故气虛之人﹐毋論各病﹐俱當兼用黃﹐而血虛之人尢宜多用。惟骨蒸癆熱與中滿之人忌用﹐然亦當臨癥審量。﹝批﹞無黃不能提气於至陰﹐創論亦是確論。﹞

或問黃性畏防風﹐而古人云黃得防風﹐其功愈大﹐謂是相畏而相使也﹐其說然乎﹖此說亦可信不可信之辭也。黃無毒﹐何畏防風﹐無畏而言畏者﹐以黃性補而防風性散也﹐合而用之﹐則補者不至大補﹐而散者不至大散﹐故功用反大耳。﹝批﹞黃欲防風者﹐以防風能通達上下周身之气﹐得黃而生﹐黃達表﹐防風禦風﹐外來之風得黃而拒絕也。﹞

或問黃補气﹐反增脹滿﹐似乎黃不可補气也﹐豈有藥以解其脹﹐抑可不用黃耶﹖夫黃乃補气藥﹐气虛不用黃﹐又用何藥。然服之而增脹滿者﹐非黃之助气﹐乃黃之不助气也。陰陽有根﹐而後气血可補。陰陽之根將絕。服補藥而反不受補。藥見病不能受﹐亦不去補病矣。此黃補气而反增脹滿﹐乃不生气之故。然亦因其不可生而不生也﹐又豈有別藥以解其脹哉。

或問黃气分之藥﹐吾子以爲補血之品﹐是凡有血虛之癥﹐俱宜用黃矣﹐何以古人用補血之藥多﹐用四物湯﹑佛手散﹐絕不見用黃之補血者﹐豈古人非歟﹖古人未嘗非也﹐第以血癥不同﹐有順有逆。順則宜用血藥以補血﹐逆則宜用气藥以補血也。蓋血癥之逆者﹐非血逆而气逆也﹐气逆而後血逆耳。血逆而仍用血分之藥﹐則气不順而血愈逆矣﹐故必須補气以安血也。气逆則血逆﹐气安則血安﹐此不易之理也。凡血不宜上行﹐嘔咯吐衄之血﹐皆逆也。血猶洪水﹐水逆則泛濫於天下﹐血逆則騰沸於上焦﹐徒治其血﹐又何易奏平成哉。故必用補气之藥於補血之中﹐𨿽气生夫血﹐亦气行夫血也。此黃補血湯所以獨勝於千古也。﹝批﹞補血分气逆气順﹐確有見解。﹞

或問黃以治气逆之血﹐發明獨絕﹐然而亦有用四物湯﹑佛手散以止血而效者﹐又是何故﹖洵乎吾子之善問也。夫血逆亦有不同﹐有大逆﹐有小逆。大逆者﹐必須補气以止血﹔小逆者﹐亦可調血以歸經。用四物湯﹑佛手散治血而血止者﹐血得補而歸經也。蓋血最難歸經﹐何以四物﹑佛手偏能取效﹐正因其血逆之輕耳。逆輕者﹐气逆之小也﹔逆重者﹐气逆之大也。

以四物湯﹑佛手散治血而血安﹐𨿽亦取效﹐終必得效之遲﹐不若補血湯治气而血止得效之捷也。

或問黃補气﹐初作脹滿﹐而少頃安然者﹐何也﹖此气虛見補﹐反作不受也。黃補气之虛﹐而胃中之望補﹐更甚於別臟腑。黃一入胃中﹐惟恐有奪其補者﹐乃閉關而不肯吐﹐此脹滿所由生也。治之法﹐用黃不可單用﹐增入歸﹑芎﹑麥冬三味﹐使之分散於上下之間﹐自無脹滿之憂矣。故服黃脹滿有二癥﹐一不能受而一過於受也。過於受者﹐服下脹而少頃寬﹔不能受者﹐初脹輕而久反重。以此辧之最易別耳。

或問黃補气之聖藥﹐宜乎凡气虛者﹐俱可補之矣﹐何喘滿之病反不用者﹖恐其助滿而增脹也。先生旣明陰陽之道﹐深知虛實之宜﹐必有以教我也。曰﹕黃補气而不可治脹滿者﹐非黃之故﹐不善用黃之故也。夫人喘大滿﹐乃腎气欲絕﹐奔騰而上升﹐似乎气之有餘﹐實是气之不足。古人用人參大劑治之者﹐以人參不能助脹而善能定喘耳﹐用之實宜。然天下貧人多而富人少﹐安得多備人參救急哉。古人所以用黃代之﹐而喘滿增劇﹐遂不敢復用﹐且志之書曰﹕喘滿者不可用黃﹐因自誤而不敢誤人也。誰知黃善用之以治喘滿實神。鐸受異人傳﹐不敢隱也。黃用防風之汁炒而用之﹐再不增脹增滿﹐但制之實有法。防風用少﹐則力薄不能制黃﹐用多則味濃﹐又嫌過制黃﹐不惟不能補气﹐反有散气之憂。大約黃用一斤﹐用防風一兩。先將防風用水十碗煎數沸﹐漉去防風之渣﹐泡黃二刻﹐濕透﹐以火炒之幹。再泡透﹐又炒幹﹐以汁幹爲度。再用北五味三錢﹐煎湯一大碗﹐又泡半幹半濕﹐復炒之﹐火焙漧﹐得地气﹐然後用之。凡人參該用一兩者﹐黃亦用一兩。定喘如神﹐而又不增添脹滿﹐至妙之法﹐亦至便之法也。凡用黃﹐俱宜如此制之。𨿽古人用黃加入防風﹐治病亦能得效﹐然其性尙未制伏﹐終有跳梁之虞﹐不若先制之爲宜﹐彼此畏忌而成功更神﹐又何喘病之不可治哉。﹝批﹞用制黃以治喘者﹐救貧寒之人也。若富貴膏梁之子﹐畢竟宜用人參。﹞

或疑黃得防風其功更大﹐用黃加入防風足矣﹐而必先制而後用﹐毋乃太好奇乎﹖不知用黃而加防風﹐則防風之性與黃尙有彼此之分﹐不若先制之﹐調和其性情﹐制伏其手足﹐使之兩相親而兩相合﹐絕不知有同異之分。如異姓之兄弟勝於同胞﹐相顧而收其全功也。

或疑黃補气之虛﹐止可補初起之虛﹐而不可補久病之虛﹐予問其故。曰﹕初虛之病﹐用黃易受﹔久虛之病﹐用黃難受也。嗟乎。虛病用補﹐宜新久之皆可受﹐其不可受者﹐非气之虛﹐乃气之逆也。气逆之虛﹐必用人參﹐而不可用黃。在初虛气逆之時﹐卽忌黃矣﹐何待久病而後不可用哉。若气𨿽虛而無逆﹐則久病正宜黃﹐未有不服之而安然者也。誰謂黃之難受乎。﹝批﹞黃不能補气逆之虛﹐妙論。﹞

或疑黃補气﹐何以必助之當歸以補血﹐豈气非血不生耶﹖不知气能生血﹐而血不能生气﹐不能生气﹐而補气必補血者﹐非取其助气也。蓋气虛之人﹐未有不血亦隨之而俱耗者也。我大用黃以生气﹐則气旺而血衰﹐血不能配气之有餘﹐气必至生血之不足﹐反不得气之益﹐而轉得气之害矣。故補气必須補血之兼施也。但因气虛以補气﹐而復補其血﹐則血旺而气仍衰﹐柰何。不知血旺則气不去生血﹐故補血而气自旺﹐不必憂有偏勝之虞。然多補其气而少補其血﹐則又調劑之甚宜也。

或問黃何故必須蜜炙﹐豈生用非耶﹖然瘡瘍之門﹐偏用生黃﹐亦有說乎﹖曰﹕黃原不必蜜炙也﹐世人謂黃炙則補而生則瀉﹐其實生用未嘗不補也。

卷之一﹝宮集﹞

甘艸

甘艸﹐味甘﹐气平﹐性溫﹐可升可降﹐陽中陽也。他書說陰中陽者﹐誤。無毒。反甘遂﹐不可同用﹐同用必至殺人。入太陰﹑少陰﹑厥陰之經。能調和攻補之藥﹐消癰疽癤毒﹐實有神功。尢善止諸痛﹐除陰虛火熱﹐止渴生津。但其性又緩﹐凡急病最宜用之。故寒病用熱藥﹐必加甘艸﹐以制桂﹑附之熱。熱病用寒藥﹐必加甘艸﹐以制石膏之寒。下病不宜速攻﹐必加甘艸以制大黃之峻。上病不宜遽升﹐必加甘艸以制梔子之動﹐緩之中具和之義耳。獨其味甚甘﹐甘則善動﹐吐嘔家不宜多服﹐要亦不可拘也。甘藥可升可降﹐用之吐則吐﹐用之下則下﹐顧善用之何如耳。

或問中滿癥忌甘﹐恐甘艸助人之脹乎﹖不知中滿忌甘﹐非忌甘艸也。中滿乃气虛中滿。气虛者﹐脾胃之气虛也。脾胃喜甘﹐安在反忌甘艸。因甘艸性緩﹐緩則入於胃而不卽入於脾。胃气卽虛﹐得甘艸之補﹐不能遽然承受﹐轉若添其脹滿者﹐亦一時之脹﹐而非經久之脹也。故中滿之癥﹐反宜用甘艸﹐引人參﹑茯苓﹑白術之藥﹐入於中滿之中﹐使脾胃之虛者不虛﹐而後脹者不脹﹐但不可多用與專用耳。蓋多用則增滿﹐而少用則消滿也。專用則添脹﹐而同用則除脹也﹐誰謂中滿忌甘艸哉。﹝批﹞中滿忌甘艸﹐反用之以成功﹐可見藥宜善用﹐何獨甘艸哉﹖﹞

或問甘艸乃解毒之聖藥﹐古人盛稱而吾子約言﹐豈甘艸不可以解毒也﹖嗟乎。甘艸解毒﹐無人不知﹐然盡人皆知解毒﹐而盡人不知用之也。愚謂甘艸解毒﹐當分上﹑中﹑下三法。上法治上焦之毒﹐宜引而吐之﹔中法治中焦之毒﹐宜和而解之﹔下法治下焦之毒﹐宜逐而瀉之。

﹝批﹞甘艸解毒分上﹑中﹑下三法﹐實確而妙。﹞吐之柰何﹖用甘艸一兩﹐加瓜蒂三枚﹐水煎服。凡有毒﹐一吐而愈。和之柰何﹖用甘艸一兩五錢﹐加柴胡三錢﹑白芍三錢﹑白芥子三錢﹑當歸三錢﹑陳皮一錢﹐水煎服﹐毒自然和解矣。瀉之柰何﹖用甘艸二兩﹐加大黃三錢﹑當歸五錢﹑桃仁十四粒﹑紅花一錢﹐水煎服﹐毒盡從大便出矣。此三者﹐𨿽不敢謂解毒之法盡乎此﹐然大約亦不能出乎此。毋論服毒﹑中毒與初起瘡毒﹐皆可以三法治之。此用甘艸解毒之法﹐人亦可以聞吾言而善用之乎。

或問甘艸乃和中之藥﹐攻補俱用﹐不識亦有不宜否﹖夫甘艸﹐國老也﹐其味甘﹐甘宜於脾胃。然脾胃過受其甘﹐則寬緩之性生﹐水谷入之﹐必不迅於傳導﹐而或至於停積瘀滯。夫水谷宜速化者也﹐宜速化而不速化﹐則傳於各臟腑﹐未免少失其精華﹐而各臟腑因之而不受其益者有之。世人皆謂甘艸有益而無損﹐誰知其益多而損亦有之乎。知其益而防其損﹐斯可矣。

或疑甘艸在藥中不過調和﹐無大關系﹐此論輕視甘艸矣。甘艸實可重用以收功﹐而又能調劑以取效﹐蓋藥中不可缺之藥﹐非可有可無之品也。

或疑甘艸視之平平﹐世醫無不輕之﹐先生獨重者﹐何好惡與人殊乎﹖曰﹕甘艸乃奪命之藥﹐如之何而忽之﹐誠觀上﹑中﹑下解毒之妙﹐神效無比﹐亦可以悟甘艸之宜重而不宜輕矣﹐況調和百藥更有殊功乎。

或問細節甘艸﹐其性少寒﹐可瀉陰火﹐不識陰虛火動之癥﹐亦可多用之乎﹖吾謂甘艸乃瀉火之品﹐原不在細小也。細小瀉火﹐豈粗大者反助火乎。惟是甘艸瀉火﹐用之於急癥者可以多用﹐用之於緩癥者難以重加。蓋緩癥多是虛癥﹐虛則胃气必弱﹐而甘艸性過於甘﹐多用難以分消﹐未免有飽脹之虞﹐不若少少用之﹐則甘溫自能退大熱耳。若陰虛之癥﹐正胃弱也﹐如何可多用乎﹐毋論粗大者宜少用﹐卽細小者亦不可多用也。

卷之一﹝宮集﹞

白術

白術﹐味甘辛﹐气溫﹐可升可降﹐陽中陰也﹐無毒。入心﹑脾﹑胃﹑腎﹑三焦之經。除濕消食﹐益气彊陰﹐尢利腰臍之气。﹝批﹞白術利腰臍之气﹐原是利腎中之濕也。腎不濕則腰不疼﹐濕去而腰臍自利矣。﹞有汗能止﹐無汗能發﹐與黃同功﹐實君藥而非偏裨。往往可用一味以成功﹐世人未知也﹐吾今泄天地之奇。如人腰疼也﹐用白術二三兩﹐水煎服﹐一劑而疼減半﹐再劑而痛如失矣。夫腰疼乃腎經之癥﹐人未有不信。腎虛者用熟地﹑山茱以補水未效也﹐用杜仲﹑破故紙以補火未效也﹐何以用白術一味而反能取效。不知白術最利腰臍。腰疼乃水濕之气浸入於腎宮﹐故用補劑﹐轉足以助其邪气之盛﹐不若獨用白術一味﹐無拘無束﹐直利腰臍之爲得。夫二者之气﹐原通於命門﹐臍之气通﹐而腰之气亦利﹐腰臍之气旣利﹐而腎中之濕气何能久畱﹐自然濕去而痛忽失也。通之而酒濕作瀉﹐經年累月而不愈者﹐亦止消用此一味﹐一連數服﹐未有不效者。而且濕去而瀉止﹐瀉止而脾健﹐脾健而胃亦健﹐精神奮發﹐顏色光彩﹐受益正無窮也。是白術之功﹐何亞於人參乎。不特此也﹐如人患瘧病﹐用白術二兩﹑半夏一兩﹐米飯爲丸﹐一日服盡卽愈。夫瘧病﹐至難愈之病也。用柴胡﹑靑皮散邪不效﹐用鱉甲﹑首烏逐邪不效﹐用艸果﹑常山伐邪不效﹐何以用白術二兩爲君﹐半夏一兩爲臣﹐卽以奏功﹐不知白術健脾開胃之神藥﹐而其妙尢能去濕﹐半夏去痰﹐無痰不成瘧﹐而無濕亦不成痰。利濕則痰已淸其源﹐消痰則瘧已失其黨﹐況脾胃健旺﹐無非陽气之升騰﹐瘧鬼又於何地存身哉。此效之所以甚捷也。由此觀之﹐則白術非君藥而何。推之二陳湯﹐必多加白術所以消痰也﹔四君子湯﹐必多加白術所以補气也﹔五苓散﹐必多加白術所以利水也﹔理中湯﹐必多加白術所以祛寒也﹔香薷飲﹐必多加白術所以消暑也。至於產前必多加白術以安胎﹐產後必多加白術以救脫﹐消食非多用白術何以速化﹐降气非多用白術何以遽定﹐中風非多用白術安能奪命於須臾﹐痞塊非多用白術安能救困於敗壞哉。人知白術爲君藥而畱心於多用也﹐必能奏功如神矣。或問白術利腰臍而去濕﹐若不在腰臍者﹐似非可利﹐胡爲凡有濕病皆不能外耶﹖此未明乎腰臍之義也。人之初生﹐先生命門。命門者﹐腎中之主﹐先天之火气也。有命門而後生五臟六腑﹐而臍乃成﹐是臍又後天之母气也。命門在腰而對乎臍﹐腰臍爲一身之主宰。腰臍利而人健﹐腰臍不利而人病矣。凡有水濕﹐必侵腰臍﹐但有輕重之分耳。治水濕者﹐一利腰臍而水卽入於膀胱﹐從小便而化出﹐所以得水必須利腰臍﹐而利腰臍必須用白術也。況白術之利腰臍者﹐利腰臍之气﹐非利腰臍之水也。腰臍之气利﹐則气卽通於膀胱﹐而凡感水濕之邪﹐俱不能畱﹐盡從膀胱外泄﹐是白術不利之利﹐正勝於利也。﹝批﹞利气非瀉气之謂﹐正利其气通膀胱也。膀胱非气不行﹐气閉則塞﹐气通則開。白術利气以利水﹐所以必用之也。﹞

或問白術健脾去濕﹐爲後天培土聖藥﹐眞緩急可恃者也。𨿽然人知白術益人﹐而不知白術之損人也。白術利水﹐則其性必燥。世人濕病﹐十居其四﹐而燥癥十居其六。肺气之燥也﹐更用白術以利之﹐則肺气爍盡津液﹐必有幹嗽之憂﹔胃气之燥也﹐更用白術以利之﹐則胃气炎蒸津液﹐必有口渴之慮。脾气之燥也﹐更用白術以利之﹐則脾气焦枯津液﹐必有腸結之苦。蓋宜於濕者﹐不宜於燥也。去濕旣受其益﹐則添燥安得不受其損哉。

或疑白術乃去濕生津之上品﹐而先生謂其性燥﹐不可治肺﹑胃﹑脾三家之燥病﹐吾不得其義也。夫白術生津﹐但能生水火旣濟之津﹐不能生水火未濟之津也。如濕病宜去其濕﹐則燥病宜解其燥﹐亦明矣﹐乃不解其燥﹐而反用燥以治之﹐卽能生津﹐亦爲火所爍矣。況白術去濕﹐則內無津液而外無水气﹐又從何而生津乎。此白術止可治濕而不可治燥也。𨿽然白術性𨿽燥﹐終是健脾之物﹐脾健而津液自生。用潤藥以佐其燥﹐則白術且自失其燥矣﹐又何能助燥哉。﹝批﹞性燥而潤制之﹐白術何往不可善用乎。﹞

或疑白術健脾生胃﹐有時用白術而脾胃不能受補者何也﹖此虛不受補也。脾胃之气﹐喜生發而不喜閉塞。白術正開胃開脾之聖藥﹐何至用之而反無功﹐明是土崩瓦解之象。而土崩瓦解之故﹐由於腎火之大敗也。土非火不生﹐火非土不旺﹐脾胃之土必得腎中之火相生﹐而土乃堅剛﹐以消水谷。今因腎水旣枯﹐而腎火又復將絕﹐土旣無根培之﹐又何益乎。徒用白術以健脾開胃﹐而腎中先天之火已耗盡無餘﹐如鑪中燼絕﹐益之薪炭﹐而熱灰終難起焰。此生之不生﹐乃脾不可生。非白術能生而不生也。﹝批﹞無根之土﹐必須培火。﹞

或又問脾土固腎火所生﹐而胃土實心火所生﹐腎火絕而心火未絕﹐宜用白術以健胃﹐尙可以生土也。夫胃土非心火不生﹐而心火必得腎火以相濟﹐腎火絕﹐又何以濟心之不足乎。心火因腎火之絕﹐而心火欲救腎火而未遑﹐又何能救胃哉。胃旣不可救﹐則胃無二火之生﹐胃气欲不亡﹐不可得矣。胃气旣亡﹐而白術𨿽能健脾﹐而欲生胃無從也。﹝批﹞脾土生於腎火﹐胃土生於心火﹐𨿽有所分﹐其實脾胃皆生於腎火也﹐故腎一絕而脾胃兩無可救矣。﹞

或又問心﹑腎二火旣絕﹐故用白術而無功﹐吾救心﹑腎之火而兼用白術﹐則不生者可以生矣。嗟乎。先天之火𨿽絕而未絕也﹐後天之火一絕而俱絕矣。腎中之火﹐先天之火也。心中之火﹐後天之火也。後天火絕者﹐由於先天之火先絕也。救先天之火﹐則後天之火自生。救後天之火﹐則先天之火難活。故救火者﹐必須先救腎中之火﹐腎火生則心火不死﹐腎火絕則心火不生。故欲救脾胃之生﹐不可徒救心火之絕﹐非心火之不宜救也﹐救腎火正所以救心火耳。倘腎火之絕不及救﹐而徒救夫心火﹐多用桂﹑附於白術﹑人參之中﹐欲救心以救腎也﹐終亦必亡而已矣﹐況僅用白術﹐又何以救之哉。﹝批﹞闡發白術之義﹐得如許奇論﹐眞石破天驚。﹞

或疑白術性燥﹐脾胃有火者不宜用﹐恐其助熱也。此等議論﹐眞民生之大不幸也。夫白術甘溫﹐正能去熱﹐脾胃有火者﹐安在不相宜。﹝批﹞白術甘溫﹐正解火熱。﹞惟胃中邪火沸騰﹐不可用之以助邪。倘胃中虛火作祟﹐非白術之甘溫﹐又何以解熱哉。世人一見白術﹐無論有火無火﹐與火之是虛是邪﹐一槪曰白術助火不宜用﹐更有疑白術爲閉气者﹐尢爲可笑。白術利腰臍之气﹐豈有腰臍利而脾胃反不利者乎。

或疑白術閉气﹐閉上焦之气也。先生謂利腰臍之气﹐乃利下焦之气﹐上下各不相同﹐恐未可以利下而並疑上焦之俱利也。曰﹕腰臍爲生气之根﹐豈有根本大利而枝葉不舒發之理。彼言白術之閉气者﹐言气虛散失者﹐白術能補而收閉其耗散之气也。世人錯認閉字﹐致使白術利气之藥﹐反同閉气之品而棄之。此千古之冤也。

或問白術陽藥﹐能益脾土之陰﹐是白術自能生陽中之陰乎﹐抑必有藉於補陰之味以生陽也﹖曰﹕陽藥補陽﹐而白術偏能於陽中補陰﹐是白術亦陰分之藥也。白術旣陰陽兼補﹐得陰陽之藥﹐皆相濟而成功﹐安在入諸補陰以生陽﹐入諸補陽而不能生陰哉。

或疑白術陽藥﹐而補脾气之陰﹐是陽能生陰也﹐又何以陽又能生陽乎﹖夫陰陽原兩相生也﹐陽以生陽﹐不若陽以生陰之速﹐但不可謂陽不生陽也。白術陽藥﹐以生脾中之陰者十之八﹐而生脾中之陽者十之二耳。

卷之一﹝宮集﹞

蒼術

蒼術﹐气辛﹐味濃﹐性散能發汗。入足陽明﹑太陰經。亦能消濕﹐去胸中冷气﹐辟山嵐瘴气﹐解瘟疫屍鬼之气﹐尢善止心疼。但散多於補﹐不可與白術並論。《神農經》曰﹕必欲長生﹐當服山精。此言白術﹐非指蒼術也。蒼術可辟邪﹐而不可用之以補正。各本艸諸書混言之﹐誤矣。然而蒼術善用之﹐效驗如響﹐如人心气疼﹐乃濕挾寒邪﹐上犯膻中也﹐蒼術不能入膻中﹐然善走大腸而祛濕﹐實其專功也。故與川烏同用﹐引濕邪下行﹐使寒气不敢上犯膻中﹐而心痛立定。若不用蒼術而用白術﹐則白術引入心中﹐反大害矣。

或問蒼術陽藥﹐最能辟邪﹐宜乎凡有邪气﹐皆可盡除﹐何以有效有不效也﹖夫邪之所湊﹐其气必虛。然而气虛亦有不同﹐有气虛而兼濕痰者﹐有气虛而帶燥痰者。蒼術補气﹐兼善去濕﹐以治气虛濕痰而中邪者﹐自是神效。以治气虛燥痰之中邪者﹐則蒼術性燥﹐不燥以增燥乎。勢必邪得燥而更甚﹐又何以祛邪哉﹐此所以治之而不效也。

或問蒼術發汗﹐不及白術遠甚﹐謂白術能止汗也。嗟乎。蒼術之妙﹐全在善於發汗﹐其功勝於白術。凡發汗之藥﹐未有不散人眞气者。蒼術發汗﹐𨿽亦散气﹐終不甚也。虛人感邪﹐欲用風藥散之者﹐不若用蒼術爲更得。蓋邪出而正又不大傷﹐汗出而陽又不甚越也。﹝批﹞蒼術散气虛之邪﹐實勝諸風藥。﹞

或疑蒼術之功﹐不及白術遠甚﹐何《神農本艸》不分別之耶﹖不知蒼術與白術﹐原是兩種﹐以神農首出之聖智﹐豈在後人下哉﹐是必分辧之明矣。因傳世久遠﹐疊遭兵火﹐散失不存耳。今經後人闡發甚精﹐其不可同治病也。旣彰彰矣。又何可二術之不分用哉。

或問蒼術與白術﹐性旣各別﹐而神農未辧明者﹐必有其故。吾子謂是世久散失﹐似乎臆度之辭﹐非定論也。嗟乎。白術止汗﹐蒼術出汗﹐其實相反﹐關系甚鉅﹐安有此等之懸殊。以神農之聖而不亟爲指示乎。吾故信其必先辧明而後乃遺失也。

卷之一﹝宮集﹞

熟地

熟地﹐味甘﹐性溫﹐沈也﹐陰中之陽﹐無毒。入肝腎二經。生血益精﹐長骨中腦中之髓。

眞陰之气非此不生﹐虛火之焰非此不降。洵奪命之神品﹐延齡之妙味也。世人以其膩滯﹐棄而不用﹐亦未知其功效耳。夫腎有補而無瀉﹐是腎必宜補矣。然而補腎之藥﹐正苦無多。山茱萸﹑牛膝﹑杜仲﹑北五味之外﹐捨熟地又用何藥哉。況山茱萸﹑牛膝不可爲君﹐而杜仲又性過於溫﹐可以補腎火之衰﹐而不可補腎水之乏。此熟地之必宜用也。熟地系君藥﹐可由一兩以用至八兩。蓋補陰之藥與補陽之藥﹐用之實有不同。補陽之藥﹐可少用以奏功﹐而補陰之藥﹐必多用以取效。以陽主升而陰主降。陽升﹐少用陽藥而气易上騰。陰降﹐少用陰藥而味難下達。熟地至陰之藥﹐尢與他陰藥有殊﹐非多用之﹐奚以取勝。或謂熟地至陰之藥﹐但其性甚滯﹐多用之而膩膈生痰﹐萬一助痰以生喘﹐亦甚可危也。此正不知熟地之功力也。自神農嘗艸之後﹐將此味失談﹐遂使後世不知其故。𨿽歷代名醫多有發明﹐而亦未嘗言其祕奧。

夫熟地豈特不生痰﹐且能消痰﹐豈特不滯气﹐且善行气﹐顧人用之何如耳。夫痰有五臟之異。痰出脾﹑肺者﹐用熟地則助其濕﹐用之似乎不宜。倘痰出於心﹑肝﹑腎者﹐捨熟地又何以逐之耶。故人有吐痰如淸水者﹐用二陳消痰化痰之藥﹐百無成功﹐乃服八味湯﹐而痰气之洶湧者頃刻卽定﹐非心﹑肝﹑腎之痰用熟地之明驗乎。﹝批﹞心火郁﹑肝气逆﹑腎水衰﹐皆能生痰﹐非熟地不能化也。﹞更有一種﹐朝夕之間﹐所吐皆白沫﹐日輕而夜重﹐甚則臥不能倒。用六味湯﹐大加熟地﹑山茱萸﹐一邊數服﹐而痰卽大減﹐再服數十劑﹐白沫盡消而臥亦甚安﹐又非熟地消痰之明驗乎。熟地消痰而不生痰﹐又何疑哉。至於气之滯也﹐服地黃湯而消痰於頃刻﹐猶謂气之不行也可乎。﹝批﹞熟地行气而不滯气﹐論實創開。﹞人生飲食﹐脾腎之气行﹐水谷入腹﹐不變痰而變精。惟其脾腎之虛也﹐水谷入腹﹐不化精而化痰矣。用地黃湯而痰消者﹐往往多能健飯﹐是熟地乃開胃之聖品也。其所以能開胃者何也﹖胃爲腎之關﹐腎水旺而胃中之津液自潤﹐故腎气足而胃气亦足﹐腎气升而胃气亦升也。然則熟地行气而非滯气﹐不又可共信哉。气行痰消﹐烏能作喘﹐尢所不必疑者矣。﹝批﹞陰虛之人胃气不開﹐用熟地反易饑而嗜食﹐胃中陰邪散而正气伸﹐故開胃。﹞

或問熟地旣是君藥﹐亦可單用一味以奏功乎﹖夫熟地𨿽是君藥﹐不可獨用之以取勝。蓋陽藥可以奇用﹐而陰藥必須耦用也。況熟地乃至陰之品﹐性又至純﹐非佐之偏勝之藥﹐斷斷不能成功﹐此四物湯補血所以必益之當歸﹑白芍﹑川芎也。推之而與人參同用﹐可以補心腎之旣濟﹔與白術同用﹐可以補脾腎之有虧﹔與麥冬﹑五味同用﹐可以滋肺腎之將枯﹔與白芍同用﹐可以益肝腎之將絕﹔與肉桂同用﹐可以助命門之火衰。與棗仁同用﹐可以安膻中之火沸﹔與地楡同用﹐可以淸大腸之血﹔與沙參同用﹐可以涼胃中之炎。與元參同用﹐可以瀉陽明之焰。然必用至一兩﹑二兩爲君﹐而加所佐之味﹐或五錢或八錢﹐自易取勝於萬全也。倘熟地少用﹐其力不全﹐又何以取勝哉。內惟肉桂止可用一二錢﹐不可用至三錢之外﹐余則可與熟地多用而無忌者也。

或問產前必用熟地以補血﹐不識產後亦可重用乎﹖曰﹕產後正宜重用也。產婦血大虧﹐不用熟地以生新血﹐用何藥乎﹖𨿽佛手散乃產後聖藥﹐然能加入熟地﹐則生血尢奇。凡產後血暈諸病﹐同人參﹑當歸並用﹐必建殊功﹐不特產後臍腹急痛者始可用之也。夫腎中元气﹐爲後天之祖﹐熟地稟先天之气而生﹐產婦虧損血室﹐元气大耗﹐後天之血旣不能速生﹐正藉先天之气以生之。用熟地以助後天﹐實有妙理﹐非泛論也。

或問熟地膩膈生痰﹐世人以薑汁﹑砂仁制之可乎﹖顧熟地何嘗膩膈也。熟地味甘而性溫﹐味甘爲脾胃所喜﹐性溫爲脾胃所宜﹐脾胃旣不相忤﹐又何所忌而膩膈哉。況熟地乃陰分之藥﹐不畱胃中﹐卽畱腎中。胃爲腎之關門﹐胃見腎經之味﹐有不引導至腎者乎﹐膩膈之說﹐起於不知醫理之人﹐而不可惑深知醫理之士也。𨿽薑汁開胃﹐砂仁蘇脾﹐無礙於熟地﹐而終不可謂熟地之膩膈生痰耳。﹝批﹞自膩膈生痰之說出﹐世人畏熟地而不敢用﹐今得遠公闡發﹐可以破惑矣。﹞

或謂熟地旣不膩膈﹐何以六味地黃丸中加茯苓﹑山藥﹑澤瀉﹐非因其膩隔而用之乎﹖是以茯苓﹑山藥﹑澤瀉﹐爲制熟地之品﹐亦何其輕視茯苓﹑山藥﹑澤瀉哉。腎宜補而不宜瀉﹐旣用熟地以補腎﹐豈可復用利藥以瀉腎﹐況又用利藥以制補腎之藥﹐使之有瀉而無補乎﹐是熟地之不宜制也明矣。熟地旣不宜制﹐用茯苓﹑山藥﹑澤瀉之三味﹐非因制熟地也﹐亦明矣。熟地旣不宜制﹐用茯苓﹑山藥﹑澤瀉之三味﹐非因熟地之膩膈也﹐抑又明矣。然則用三味之意謂何﹖因熟地但能滋陰而不能去濕﹐但能補水而不能生陽﹐用三味以助其成功﹐非用三味而掣其手足也。

或問熟地旣不膩膈﹐何以生痰﹐前人言之﹐豈無見而云然乎﹖曰﹕熟地實消痰聖藥﹐而世反沒其功﹐此余所以堅欲辧之也。凡痰之生也﹐起於腎气之虛﹐而痰之成也﹐因於胃气之弱。

腎气不虛﹐則胃气亦不弱。腎不虛則痰無從生﹐胃不弱則痰無由成也。然則欲痰之不成﹐必須補胃﹐而欲痰之不生﹐必須補腎。腎气足而胃气亦足﹐腎無痰而胃亦無痰。熟地𨿽是補腎之藥﹐實亦補胃之藥也。胃中津液原本於腎﹐補腎以生胃中之津液﹐是眞水升於胃矣。眞水升於胃﹐則胃中邪水自然難存﹐積滯化而痰涎消﹐有不知其然而然之妙。熟地消痰不信然乎﹐而可謂其膩膈而生痰乎。

或問熟地補腎中之水﹐何必又用山藥﹑山萸以相佐。蓋腎水非得酸不能生﹐山茱萸味酸而性又溫﹐佐熟地實有水乳之合。然而山茱萸味過於酸﹐非得熟地之甘溫﹐山茱萸亦不能獨生腎水也。配合相宜﹐如夫婦之好合﹐以成旣濟之功也。

或問熟地入於八味地黃丸中﹐何獨爲君﹖蓋八味丸補腎中之火也。然火不可以獨補﹐必須於水中補之。補火旣須補水﹐則補水之藥必宜爲君矣。方中諸藥﹐惟熟地乃補水之聖藥﹐故以之爲君。有君則有臣﹐而山藥﹑山茱佐之。有臣則有佐使﹐而丹皮﹑澤瀉﹑茯苓從之。至於桂﹑附﹐反似賓客之象。蓋桂附欲補火而無能自主﹐不得不推讓熟地爲君﹐補水以補火也。

或問熟地可獨用以治病乎﹖熟地亦可以獨用者也。凡遇心腎不交之病﹐只消熟地二兩﹐煎湯饑服﹐而心腎交於眉睫。人以爲熟地乃腎經之藥﹐誰知其能上通於心乎。夫心腎不交之病﹐多是心火太過而腎水大虧也。用熟地以滋其腎中之枯漧﹐腎得水之滋﹐而腎之津卽上濟於心﹐心得腎之濟﹐而心之气卽下交於腎﹐又何黃連﹑肉桂之多事哉。

或問熟地旣可單用以成功﹐凡遇心腎不交之病﹐竟用熟地一味爲丸﹐朝夕吞服之得乎﹖此則又不宜也。熟地單用﹐只可偶爾出奇﹐要必須輔之以茯神﹑山藥﹐佐之以山茱﹑棗仁﹐始可久用以成功耳。

或問熟地宜多用以奏功﹐抑宜少用以取效乎﹖熟地宜多不宜少也。然而用之得宜﹐𨿽重用數兩不見多﹔用之失宜﹐𨿽止用數錢未見少。用之於腎水大虧之日﹐多用猶覺少﹔用之於脾土大崩之時﹐少用亦覺多﹔用之於腎火沸騰之病﹐用多而殊欠其多﹔用之於胃土喘脹之癥﹐用少而殊憎其少。全在用之得宜﹐而多與不多﹐不必計也。

或疑熟地膩滯﹐補陰過多﹐終有相礙﹐未可單用一味以取勝﹐然前人亦有用一味以成功者何也﹖愚謂熟地單用以出奇﹐實偶然權宜之法﹐不若佐之他味﹐使兩味以建功之更勝。如治心腎之虧也﹐加入龍眼肉﹔如肝腎之虧也﹐加入白芍﹔如治肺腎之虧也﹐加入麥冬。如治脾腎之虧也﹐加入人參﹐或加白芍。旣無膩膈﹐更多捷效﹐是在人之權變耳。﹝批﹞又開無數法門。﹞

或疑腎虛者﹐宜用熟地﹐以陰補陰也﹐何以補胃者亦用之﹐補膽者亦用之耶﹖此固古人權宜之法﹐然亦至當之法也。夫胃爲腎之關門﹐腎虛則胃亦虛﹐補腎正所以補胃也。膽𨿽附於肝﹐而膽之汁必得腎之液滲入﹐始無枯涸之憂。腎虛則膽亦虛﹐補腎正所以補膽也。倘見胃之虛而徒用補胃之藥﹐則香燥之品﹐愈爍其腎水之幹﹔見膽之虛而只用補膽之味﹐則酸澀之劑﹐愈耗其腎水之竭。腎水旣虛﹐而胃膽愈弱矣。惟用熟地以補腎﹐而胃與膽取給於腎而有餘﹐自然燥者不燥﹐而枯者不枯﹐誰謂陽癥不宜補陰哉。

或疑熟地至陰之藥﹐多用之以滋腎宜也。然何以至陽之病﹐古人亦用以奏效﹐豈熟地亦陽分藥乎﹖熟地非陽分藥也。非陽分之藥而偏用之以治陽病者﹐陽得陰而平也。陽非陰不伏﹐用熟地以攝至陽之气﹐則水升火降﹐陰陽有旣濟之美矣。

或疑熟地滋陰而不能開胃﹐孰知熟地正開胃之神藥也。胃爲腎之關門﹐腎中枯槁﹐全藉胃之關門﹐搬運水谷以濟其困乏﹐豈有腎中所喜之物﹐而胃反拒絕之理。況腎虛無水﹐則胃中無非火气﹐亦望眞陰之水以急救其漧涸也。然則熟地正胃之所喜﹐不獨腎之所喜也。安有所喜者投之﹐不亟爲開關以延入者乎﹐所以腎虛之人。必用熟地以開胃耳。至於腎水不虧﹐胃中無火﹐一旦遽用熟地﹐未免少加脹悶﹐是不善用熟地也。誰謂熟地盡閉胃之物哉。

卷之一﹝宮集﹞

生地

生地﹐味苦甘﹐气寒﹐沈也﹐陰也。入手少陰及手太陰。涼頭面之火﹐淸肺肝之熱﹐亦君藥也。其功專於涼血止血﹐又善療金瘡﹐安胎气﹐通經﹐止漏崩﹐俱有神功。但性寒﹐脾胃冷者不宜多用。夫生地旣善涼血﹐熱血妄行﹐或吐血﹑或衄血﹑或下血﹐宜用之爲君﹐而加入荊芥以歸其經﹐加入三七根末以止其路﹐又何熱之不除而血之不止哉。然而此味可多用而不可頻用﹐可暫用而不可久用也。當血之來也﹐其勢甚急﹐不得已重用生地﹐以涼血而止血。若血一止﹐卽宜攺用溫補之劑﹐不當仍以生地再進也。今人不知其故﹐驚生地止血之神﹐視爲靈丹妙藥﹐日日煎服﹐久則脾胃太涼﹐必至泄瀉﹐元气困頓﹐而血又重來。不悟生地用多﹐反疑生地用少﹐仍然更進﹐且有增其分兩﹐至死而不悟者﹐亦可悲也夫。

或問生地與熟地同是一物﹐而寒溫各別﹐入湯煎服﹐非生地變爲熟地耶﹖曰﹕生地不先制爲熟﹐則味苦﹐苦則涼。生地已制爲熟﹐則味甘﹐甘則溫﹐何可同日而語。譬如一人﹐先未陶淑﹐其性剛﹐後加涵養﹐其性柔﹐生熟地何獨不然。

或問生地涼血以止血﹐是生地實救死妙藥也。吾見世人服生地以止血﹐不敢再用﹐攺用他藥﹐而仍然吐血﹐一服生地而血又卽止﹐安在生地之不宜久服乎﹖曰﹕服生地止血之後﹐攺用他藥﹐而仍吐血者﹐非不用生地之故﹐乃攺用他藥。不得其宜之故耳。夫止血之後﹐不可不補血﹐然而補血實難。補血之藥﹐未有不溫者﹐而吐血之後﹐又最忌溫﹐恐溫熱之性引沸其血也。補血之藥﹐又未有不動者﹐而吐血之後﹐又最忌動﹐恐浮動之气又催迫其血也。然則用生地止血﹐當用何藥以善其後乎﹖六味地黃湯加五味﹑麥冬﹐則平而不熱﹐靜而不動﹐服之則水升火降﹐永無再犯之憂﹐又安在生地之必宜服哉。

或疑生地𨿽涼﹐要亦不甚﹐以治虛熱之病﹐似應相宜﹐何禁用甚嚴也﹖不知生地之涼﹐不特沁入於胃﹐且沁入於脾﹐不特沁入於脾﹐又沁入於腎。故久服則脾腎俱傷﹐往往致大瘕之瀉﹐不可不愼用也。

或疑生地止血甚神﹐而瀉中有補﹐似亦與元參之類可齊驅而並駕也。然而元參尙可重用﹐而生地斷宜輕用也。蓋生地沈陰之性﹐涼血是其所長﹐退火是其所短﹐不比元參旣退浮游之火﹐而又滋枯涸之水也。生地涼血﹐則血𨿽止而不行。生地不能退火﹐則火欲炎而難靜﹐久則火上騰而血亦隨沸矣。

或疑生地寒涼﹐可以止血﹐以血得寒而止乎。抑血得補而止乎﹖夫生地涼中有補﹐血得涼而止﹐亦得補而止也。蓋血非涼則無以遏其上炎之勢﹐非補亦無以投其旣濟之歡﹐故生地止血建功實神者﹐正以涼中有補也。

或疑生地淸肺肝之熱﹐肺肝俱屬陰﹐補陰卽不能奏功之速﹐自宜久服之爲得﹐安在生地只可暫用而不可常服耶﹖曰﹕生地淸肺肝之熱﹐亦只淸一時之熱耳。肺肝之火﹐初起多實﹐久病多虛。生地淸初起之熱﹐則熱變爲寒﹔淸久病之熱﹐則熱愈增熱。蓋實火得寒而勢解﹐虛火得寒而焰起也。故生地只可一時暫用﹐而斷斷不可長用耳。

卷之一﹝宮集﹞

當歸

當歸﹐味甘辛﹐气溫﹐可升可降﹐陽中之陰﹐無毒。𨿽有上下之分﹐而補血則一。東垣謂尾破血者﹐誤。入心﹑脾﹑肝三髒。但其性甚動﹐入之補气藥中則補气﹐入之補血藥中則補血﹐入之升提藥中則提气﹐入之降逐藥中則逐血也。而且用之寒則寒﹐用之熱則熱﹐無定功也。

功𨿽無定﹐然要不可謂非君藥。如痢疾也﹐非君之以當歸﹐則腸中之積穢不能去﹔如跌傷也﹐非君之以當歸﹐則骨中之瘀血不能消﹔大便燥結﹐非君之以當歸﹐則硬糞不能下﹔產後虧損﹐非君之以當歸﹐則血暈不能除。肝中血燥﹐當歸少用﹐難以解紛﹔心中血枯﹐當歸少用﹐難以潤澤﹔脾中血幹﹐當歸少用﹐難以滋養。是當歸必宜多用﹐而後可以成功也。倘畏其過滑而不敢多用﹐則功用薄而遲矣。而或者謂當歸可臣而不可君也﹐補血湯中讓黃爲君﹐反能出奇以奪命﹔敗毒散中讓金銀花爲君﹐轉能角異以散邪﹐似乎爲臣之功勝於爲君。然而當歸實君藥﹐而又可以爲臣爲佐使者也。用之彼而彼效﹐用之此而此效﹐充之五臟六腑﹐皆可相資﹐亦在人之用之耳。用之當﹐而攻補並可奏功﹔用之不當﹐而气血兩無有效。用之當﹐而上下均能療治﹔用之不當﹐而陰陽各鮮成功。又何論於可君而不可臣﹐可臣而不可佐使哉。

或問當歸補血﹐而補气湯中何以必用﹐豈當歸非血分之藥乎﹖曰﹕當歸原非獨補血也﹐實亦气分之藥﹐因其味辛而气少散﹐恐其耗气﹐故言補血﹐而不言補气耳。其實補气者十之四﹐而補血者十之六﹐子試思產後非气血之大虧乎。佛手散用當歸爲君﹐川芎爲佐﹐人以爲二味乃補血之聖藥也﹐治產後血少者﹐似乎相宜﹐治產後气虛者。似乎不足。乃何以一用佛手散而气血兩旺﹐非當歸補血而又補气﹐烏能至此﹐是當歸亦爲气分之藥﹐不可信哉。

或問當歸性動而滑﹐用之於燥結之病宜也﹐用之下利之癥﹐恐非所宜﹐何以痢癥必用之耶﹖夫痢疾與水瀉不同。水瀉者﹐脾瀉也。痢疾者﹐腎瀉也。脾瀉最忌滑﹐腎瀉最忌澀。而腎瀉之所以忌澀者何故﹖蓋腎水得邪火之侵﹐腎欲利而火阻之﹐腎欲畱而火迫之﹐故有後重之苦。夫腎水無多﹐宜補而不宜瀉也。若下多亡陰﹐腎水竭而愈加艱澀矣。故必用當歸以下潤其大腸。大腸潤而腎水不必來滋大腸﹐則腎气可安。腎气安而大腸又有所養﹐火自不敢阻迫於腎矣﹐自然火散而痢亦安﹐此當歸所以宜於下痢而必用之也。﹝批﹞水瀉忌滑﹐痢疾喜滑﹐當歸潤滑﹐正其所宜。﹞

或問當歸旣是君主之藥﹐各藥宜佐當歸以用之矣﹐何以時爲偏裨之將反易成功﹐得毋非君主之藥乎﹖士鐸曰﹕當歸性動﹐性動則無不可共試以奏功也。所以入之攻則攻﹐入之補則補。

然而當歸𨿽爲偏裨之將﹐其气象自有不可爲臣之意﹐倘駕禦不得其方﹐未必不變勝而爲負﹐反治而爲亂也。

或問當歸不宜少用﹐亦可少用以成功乎﹖曰﹕用藥止問當與不當﹐不必問多與不多也。

大約當歸宜多用者﹐在重病以救危﹐宜少用者﹐在輕病以杜變。不敢多用﹐固非療病之奇﹐不肯少用﹐亦非養病之善也。

或問當歸滑藥也﹐有時用之而不滑者何故﹖凡藥所以救病也。腸胃素滑者﹐忌用當歸﹐此論其常也。倘變生意外﹐內火沸騰﹐外火淩逼﹐不用潤滑之當歸﹐又何以滋其枯槁哉。當是時﹐吾猶恐當歸之潤滑﹐尙不足以救其焦涸也﹐烏可謂平日畏滑而不敢用哉。

或問當歸專補血而又能補气﹐則是气血雙補之藥矣。曰﹕當歸是生气生血之聖藥﹐非但補也。血非气不生﹐气非血不長。當歸生气而又生血者﹐正其气血之兩生﹐所以生血之中而又生气﹐生气之中而又生血也。苟單生气﹐則胎產之門﹐何以用芎﹑歸之散﹐生血於气之中。苟單生血﹐則止血之癥﹐何以用歸﹑之湯﹐生气於血之內。惟其生气而卽生血﹐血得气而自旺﹐惟其生血而卽生气﹐气得血而更盛也。

或問當歸气味辛溫﹐𨿽能活血補血﹐然終是行走之性﹐每致滑腸。繆仲醇謂與胃不相宜﹐一切脾胃惡食與食不消﹐並禁用之﹐卽在產後﹑胎前亦不得入﹐是亦有見之言也。嗟嗟﹗此似是而非﹐不可不亟辧也。當歸辛溫﹐辛能開胃﹐溫能暖胃﹐何所見而謂胃不相宜耶。夫胃之惡食﹐乃傷食而不能受也。辛以散之﹐則食易化。食不消者﹐乃脾气寒也。脾寒則食停積而不能化矣﹐溫以暖之﹐則食易消。至於產前產後﹐苟患前癥﹐尢宜多用﹐則胃气開而脾气健﹐始可進飲進食﹐產前無墮產之憂﹐產後無退母之怯。試問不用當歸以救產後之重危﹐又用何物以救之。豈必用人參而後可乎。夫人參止可治富貴之家﹐而不可療貧寒之婦﹐天下安得皆用人參以盡救之哉。此當歸之不可不用﹐而不可誤聽仲醇之言﹐因循坐視﹐束手而不相救也﹐如畏其滑腸﹐則佐之白術﹑山藥之味﹐何不可者。

或疑當歸滑腸﹐產婦血燥﹐自是相宜。然產婦亦有素常腸滑者﹐產後亦可用當歸乎﹖曰﹕產後不用當歸補血﹐實無第二味可以相代。卽平素滑腸﹐時當產後﹐腸亦不滑﹐正不必顧忌也。或過慮其滑﹐卽前條所謂佐之白術﹑山藥﹐則萬無一失矣。

或疑當歸乃補血之聖藥﹐凡見血癥自宜用之﹐然而用之有效有不效者﹐豈當歸非補血之品乎﹖當歸補血﹐何必再疑﹐用之有效有不效﹐非當歸之故﹐乃用而不得其法之故也。夫血癥有兼气虛者﹐有不兼气虛而血虛者﹐有气血雙虛而兼火者﹐原不可一槪用當歸而單治之也。血癥而兼气虛﹐吾治血而兼補其气﹐則气行而血自歸經﹔血癥而气血雙虛﹐吾平補气血﹐而血亦歸經。血癥气血雙虛而兼火作祟﹐吾補其气血而帶淸其火﹐則气血旺而火自消﹐又何至血癥之有效有不效哉。

或問繆仲醇謂疔腫癰疽之未潰者﹐忌用當歸﹐亦何所見而云然耶﹖夫仲醇之謂不可用者﹐恐當歸性動﹐引毒直走胃中﹐不由外發﹐致傷胃气故耳。殊不知引毒外散﹐不若引毒內消之爲速。用當歸於敗毒化毒藥中﹐正取其性動﹐則引藥內消﹐直趨大便而出﹐奏功實神。故已潰者斷宜大用﹐使之活血以生肌﹐卽未潰者尢宜急用﹐使之去毒而逐穢也。

卷之一﹝宮集﹞

牛膝

牛膝﹐味甘酸﹐气平﹐無毒。蜀產者佳。善走十二經絡﹐寬筋骨﹐補中絕續﹐益陰壯陽﹐除腰膝酸疼﹐最能通尿管澀痛﹐引諸藥下走。近人多用此藥以治血癥血瘕﹐絕無一效﹐亦未取其功用而一思之也。夫血癥血瘕﹐乃脾經之病。牛膝能走於經絡之中﹐而不能走於腸腹之內。況癥瘕之結痰包血也。牛膝乃陰分之藥﹐總能逐血而不能逐痰﹐此所以終歲而無效耳。至於血暈血虛﹐兒枕作痛﹐尢不宜輕用﹐而近人用之﹐往往變生不測﹐亦未悟用牛膝之誤也。

牛膝善走而不善守﹐產暈﹐血虛之極也﹐無血以養心﹐所以生暈。不用歸芎以補血﹐反用牛膝以走血﹐不更下之石乎。𨿽兒枕作痛﹐似乎有瘀血在腹﹐然而產後气血大虧﹐多有陰寒之變﹐萬一不是瘀血﹐而亦疑是兒枕之作痛﹐妄用牛膝以逐瘀﹐去生遠矣。故必手按之而痛甚者﹐始可少用牛膝於歸芎之內。否則勿輕用耳。

或問牛膝最善墮胎﹐是非補劑﹐似產前均宜忌之。然前人間用於產前﹐而胎安然不損者何耶﹖夫牛膝豈墮胎藥哉﹐乃補損藥也。凡有斷續者﹐尙可再接﹐豈未損者而反使之墮乎。古人有用牛膝﹐合之麝香之中﹐外治以墮胎﹐取其性走之意。然而墮胎實麝香之故﹐而非牛膝也。從未聞用牛膝內治而能墮胎者﹐但性旣善走﹐在胎產亦不宜多用﹐而終不可謂牛膝是墮胎之物也。

或問牛膝乃下部之藥﹐用之以補兩膝﹐往往未見功效﹐豈牛膝非健步之藥乎。夫牛膝治下部﹐前人言之未可盡非﹐但膝之堅實﹐非牛膝之可能獨健也。膝之所以健者﹐由於骨中之髓滿﹐髓空斯足弱矣。故欲膝之健者﹐必須補髓﹐然而髓之所以滿者﹐又由於腎水之足﹐腎水不足﹐則骨中之髓何由滿。故欲補骨中之髓者﹐又須補腎中之精也。𨿽牛膝亦補精之味﹐而終不能大補其精﹐則單用牛膝以治腎虛之膝﹐又何易奏效哉。

或問牛膝健足之藥﹐近人見下部之病輒用之﹐而取效甚少﹐得毋止可健膝而不可健足耶﹖不知健膝卽所以健足﹐而健膝不可徒健夫膝也。凡足之所以能步者﹐气充之也。不補气以運足﹐而徒用牛膝以健膝﹐膝且不能健﹐又何以健足哉。﹝批﹞健足由於健膝﹐膝健由於气充﹐至論也。﹞

或疑牛膝血分之藥﹐入气分藥中轉易成功﹐其故何也﹖蓋牛膝性善走﹐气亦善走﹐兩相合則气無止遏﹐而血無凝滯﹐自然血易生而气易旺﹐又安有不成功者哉。

或疑牛膝乃補中續絕之聖藥﹐何子反略而不談﹖曰﹕牛膝補中續絕﹐前人已言之矣﹐何必再論。惟是補中續絕﹐實別有說。蓋牛膝走而不守﹐能行血於斷續之間﹐而不能補血於斷續之內﹐必須用牛膝於補气補血之中﹐而後能收其續絕之效。此補中續絕之義﹐實前人所未及也。

卷之一﹝宮集﹞

遠志

遠志﹐味苦﹐气溫﹐無毒。而能解毒﹐安心气﹐定神益智﹐多服彊記﹐亦能止夢遺﹐乃心經之藥﹐凡心經虛病俱可治之。然尢不止治心也。肝﹑脾﹑肺之病俱可兼治﹐此歸脾湯所以用遠志也。而吾以爲不止治心﹑肝﹑脾﹑肺也。夫心腎常相通者也﹐心不通於腎﹐則腎之气不上交於心﹐腎不通於心﹐則心之气亦不下交於腎。遠志定神﹐則君心寧靜而心气自通於腎矣﹐心之气旣下通於腎﹐謂遠志但益心而不益腎﹐所不信也。是遠志乃通心腎之妙藥。故能開心竅而益智﹐安腎而止夢遺﹐否則心腎兩離﹐何能彊記而閉守哉。

或問遠志旣是心經之藥﹐心气一虛﹐卽宜多加以益心﹐何故前人少用也﹖不知心爲君主﹐君心寧靜則火不上炎。心虛而少益其火﹐則心轉受大補之益。倘多用遠志以益心﹐必至添火以增焰﹐是益心而反害心矣。所以遠志止可少用﹐而斷不可多用也。﹝批﹞添火增炎﹐新。﹞

或問遠志益心﹐而子又曰益腎﹐畢竟補心多於補腎﹐抑補腎多於補心乎﹖蓋遠志益心﹐自是心經主藥﹐補心多於補腎﹐何必辧哉。𨿽然心腎之气﹐實兩相通也﹐旣兩相通﹐則遠志之補心腎﹐又何有於兩異。惟是用藥者或有重輕﹐則補心補腎亦各有分別。補心之藥多用﹐遠志重在補心。補腎之藥多用﹐遠志重在補腎。補心補腎𨿽若有殊﹐而通心通腎正無或異也。

或問遠志上通心而下通腎﹐有之乎﹖曰﹕有之。有則何以上通心者每用遠志﹐而下通腎者絕不用遠志耶﹖不知腎藥易通於心﹐而心藥難通於腎﹐故用腎藥﹐不必又用遠志﹐而用心藥﹐不可不用遠志也。﹝批﹞遠志補心而不補腎﹐然能通腎﹐通腎自然補腎矣﹐亦宜活看。﹞

或問遠志益心而不效﹐豈多用之故乎﹐然未嘗多用而仍然不效者何也﹖蓋腎气乘之也。

夫腎益心者也。𨿽曰水克火﹐實水潤心也。然則腎何以乘心也。腎之乘心者﹐非腎气之旺﹐乃腎气之衰﹐腎水旺則腎益心﹐腎水衰則腎克心也。不滋腎以益水﹐徒用遠志以益火﹐則火愈旺而心愈不安矣。毋怪其少用而亦不效也。苟用遠志於熟地﹑山茱之內﹐則腎得滋而心火胥受益矣。

或問陳言《三因方》用遠志酒﹐治一切癰疽﹑發背﹑陰毒有效﹐子何略而不言﹖非不言也。

陳言單舉遠志一味以示奇﹐其實酒中不止遠志也。單藉遠志以治癰﹐未有不敗者。蓋癰毒至於發背﹐其勢最橫﹑最大﹐豈區區遠志酒汁傳之﹐卽能奏功乎﹐此不必辧而知其非也。或用金銀花爲君﹐佐之遠志則可﹐然亦蛇足之說。不若竟用金銀花半斤﹐加當歸一二兩﹐甘艸四五錢﹐治之之爲神。

或疑遠志不可治癰﹐前人何故載之書冊﹐以誤後人﹐想亦有功於癰﹐吾子未識耳。嗟乎。

遠志治癰﹐余先未嘗不信﹐每用之而不效﹐今奉岐夫子之教﹐不覺爽然自失﹐悔從前誤信耳。

至於用金銀花方治癰﹐屢獲奇效﹐故敢辟陳言而特載用新方﹐無使後人再誤如鐸也。

或疑遠志益心而不益腎﹐而吾子必曰兼益腎﹐似乎心腎之虧者﹐單用遠志一味﹐而心腎兩補矣。何以腎虛者﹐必另加補腎之藥﹐不單用遠志乎﹖不知遠志可引腎之气以通心﹐非助腎之水以滋心也。故通心腎者﹐用遠志一味﹐而心腎已受兩益矣。若心腎兩虛者﹐烏或全恃遠志哉。﹝批﹞總之﹐遠志並非可單用之藥。﹞

卷之一﹝宮集﹞

石菖蒲

石菖蒲﹐味辛而苦﹐气溫﹐無毒。能開心竅﹐善通气﹐止遺尿﹐安胎除煩悶﹐能治善忘。

但必須石上生者良﹐否則無功。然止可爲佐使﹐而不可爲君藥。開心竅﹐必須君以人參﹐通气﹐必須君以﹑術。遺尿欲止﹐非多加參﹑不能取效。胎動欲安﹐非多加白術不能成功。

除或問石菖蒲必得人參而始效﹐是石菖蒲亦可有可無之藥也。此吾子過輕石菖蒲矣。石菖蒲實有專功也。凡心竅之閉﹐非石菖蒲不能開﹐徒用人參﹐竟不能取效。是人參必得菖蒲以成功﹐非菖蒲必得人參而奏效。蓋兩相須而兩相成﹐實爲藥中不可無之物也。

或問石菖蒲何故必取九節者良﹐市上易者﹐且不止九節﹐節之多寡﹐可不問乎﹖石上菖蒲﹐凡細小者俱可用﹐而前人取九節者﹐取九竅之俱可通也﹐其實菖蒲俱能通心竅﹐心竅通而九竅俱通矣。

或疑石菖蒲能治健忘﹐然善忘之癥用之絕少效驗﹐何耶﹖善忘之癥﹐因心竅之閉耳。心竅之閉者﹐由於心气之虛﹐補心之虛﹐舍人參無他藥也。不用人參以補虛﹐惟恃菖蒲以開竅﹐竅

卷之二﹝商集﹞

天門冬

天門冬﹐味苦而甘﹐性涼﹐沈也﹐陰也﹐陰中有陽﹐無毒。入肺﹑腎二經。補虛癆﹐殺虫﹐潤五臟﹐悅顏色。專消煩除熱﹐止嗽定咳尢善﹐止血消肺癰有神。但性涼。多服頗損胃。世人謂天門冬善消虛熱﹐吾以爲此說不可不辧。天門冬止可瀉實火之人也﹐虛寒最忌﹐而虛熱亦宜忌之。蓋虛熱未有不胃虛者也。胃虛而又加損胃之藥﹐胃气有不消亡者乎。胃傷而傳之脾﹐則脾亦受傷。脾胃兩傷﹐上不能受水谷﹐而下不能化糟粕矣﹐又何望其補哉。大約天冬﹐凡腎水虧而腎火炎上者﹐可權用之以解氛﹐腎大寒而腎水又弱者﹐斷不可久用之以滋陰也。

或謂天冬性潤﹐可以解火﹐卽可以益水﹐先生謂不可久用者﹐以腎火之寒也﹐但腎火寒者﹐自不可用矣﹐腎水未竭﹐而腎火未寒者﹐亦可用之乎。此則愚所未言也。腎水未竭﹐而腎火又未寒﹐是平常無病之人也。似乎服天冬﹐可以無礙。然而補之藥勝於天冬者甚多﹐何必擇此性涼者﹐以日伐其火乎。夫人非水火不生活﹐且水非火不生﹐火非水不養。止補其水而瀉其火﹐初則火漸衰而水旺﹐久則火日去而水亡。此天冬所以只可暫以補水﹐而不可久以瀉火也。

或問天冬同地黃用之﹐可以烏須髮﹐此久治之法以滋腎者﹐而吾子謂天冬只宜瀉實火之人﹐豈烏須髮而亦可謂實火耶﹖夫須髮之早白﹐𨿽由於腎水之不足﹐亦因於腎火之有餘也。夫火之有餘﹐旣因於水之不足﹐則寒涼以補水﹐正寒涼以瀉火也。況天冬與地黃同用﹐則天冬之涼者不涼﹐腎得其滋補之益﹐而須髮之焦枯﹐有不反黑者哉。然則天冬之烏須髮﹐仍瀉實火﹐而非瀉虛火矣。

或問天門冬治癆瘵之病甚佳﹐而吾子謂止可暫服﹐豈治癆疾者﹐可一二劑愈乎﹖嗟乎。

天門冬治癆瘵者﹐必脾健而大腸燥結﹑肺气火炎者宜之。然亦只可少服。而不可多服也。夫寒涼之物﹐未有不損胃者也。脾健則胃气亦健。大腸燥結﹐則肺气亦必燥結。天冬涼肺而兼涼胃﹐宜其無惡﹐但久用天冬﹐胃涼則脾亦涼﹐肺涼則大腸亦涼﹐又勢所必至也。烏可不先事而預防哉。

或問濕熱不去﹐下流於腎﹐能使骨痿。腎欲堅﹐急食苦以堅之﹐天門冬﹑黃柏之類是也。

是天門冬味苦气寒﹐正入腎以除熱﹐可以治痿﹐而竟置不言﹐何也﹖此吾子知其一﹐不知其二也。夫治痿必治陽明。骨痿𨿽屬腎﹐而治法必兼治胃。天門冬大寒﹐不利胃气﹐暫服可以治痿﹐久服必至損胃﹐胃損而腎又何益耶。況胃又腎之關門﹐關門無生气之固﹐而欲腎宮堅牢﹐以壯骨生髓﹐必不得之數也。世人遵黃柏﹑知母之教﹐以損傷胃气。鐸又何敢復揚天門冬治痿之說﹐以勸人再用寒涼乎。此所以寧缺﹐以志予過也。

或疑天冬瀉實火﹐不瀉虛火﹐虛火禁用﹐實火安在不可常用耶﹖夫火𨿽有虛﹑實之分﹐而瀉火之藥﹐只可暫用﹐而不可常用也。天門冬瀉實火﹐未嘗不佳﹐特怪世人久服耳。人非火不活﹐暫損其有餘﹐使火不爍水已耳﹐烏可經年累月服瀉火之藥哉。瀉之日久﹐未有實火而不變爲虛火者也。此常服之斷宜戒也。

或疑天門冬性𨿽寒﹐以沙糖﹑蜜水煮透﹐全無苦味﹐則寒性盡失﹐不識有益陰虛火動之病乎﹖夫天門冬之退陰火﹐正取其味苦澀也。若將苦澀之味盡去﹐亦復何益。或慮其過寒﹐少去其苦澀﹐而加入細節甘艸﹐同糖﹑蜜共制﹐庶以之治陰虛咳嗽﹐兩有所宜耳。

或問天門冬﹐古人有服而得仙﹐吾子貶其功用﹐謂多服必至損胃﹐然則古語荒唐乎﹖嗟乎﹗《神農本艸》服食重載長生﹐豈皆不可信乎﹖大約言長生者﹐言其能延生也﹐非卽言不死也。

天門冬﹐食之而能卻病﹐吾實信之﹐謂采服飛升﹐尙在闕疑。

卷之二﹝商集﹞

麥門冬

麥門冬﹐味甘﹐气微寒﹐降也﹐陽中微陰﹐無毒。入手太陰﹑少陰。瀉肺中之伏火﹐淸胃中之熱邪﹐補心气之勞傷﹐止血家之嘔吐﹐益精彊陰﹐解煩止渴﹐美顏色﹐悅肌膚。退虛熱神效﹐解肺燥殊驗﹐定嗽咳大有奇功。眞可恃之爲君﹐而又可藉之爲臣使也。但世人未知麥冬之妙﹐往往少用之而不能成功﹐爲可惜也。不知麥冬必須多用﹐力量始大。蓋火伏於肺中﹐爍幹內液﹐不用麥冬之多﹐則火不能制矣。熱熾於胃中﹐熬盡眞陰﹐不用麥冬之多﹐則火不能息矣。夫肺爲腎之母﹐肺燥則腎益燥﹐腎燥則大小腸盡燥矣。人見大小腸之漧燥﹐用潤腸之藥。然腸滑而脾气愈虛﹐則傷陰而腎愈虛矣。腎虛必取給於肺金﹐而肺又素燥﹐無气以滋腎﹐而漧咳嗽之癥起﹐欲以些小之劑益肺气以生腎水﹐必不得之數也。抑肺又胃之子也﹐胃熱則土虧﹐土虧而火愈熾。火熾﹐必須以水濟之﹐而胃火太盛﹐腎水細微﹐不特不能制火﹐而且熬幹津液﹐苟不以汪洋之水﹐速爲救援﹐水立盡矣。然而大旱枯涸﹐滂沱之水﹐旣不可驟得。倘腎水有源﹐尙不至細流之盡斷﹐𨿽外火焚爍﹐而淵泉有本﹐猶能浸潤﹐不至死亡也。故胃火之盛﹐必須補水﹐而補水之源﹐在於補肺。然而外火旣盛﹐非杯水可解。陰寒之气﹐斷須深秋白露之時﹐金气大旺﹐而後湛露﹐多且濃也。故欲肺气之旺﹐必用麥冬之重。苟亦以些小之劑﹐益其肺气﹐欲淸胃火之沸騰也﹐又安可得哉。更有議者﹐肝木畏肺金之克者也。然肺過於弱﹐則金且不能克木﹐而肝且欺之。於是﹐木旺而挾心火以刑金﹐全不畏肺金之克。肺欲求救腎子﹐而腎水又衰﹐自顧不遑﹐又安能顧肺金之母哉。乃咳嗽脹滿之病生﹐气喘痰塞之疾作。人以爲肺之病也。用瀉肺之藥﹐益虛其肺气﹐而肝木更熾﹐心火愈刑﹐病有終年累月而不痊者。苟不用麥冬大補肺气﹐肝木之旺﹐何日能衰乎。此麥冬之必須多用﹐又不可不知也。更有膀胱之火﹐上逆於心胸﹐小便點滴不能出。人以爲小便大閉﹐由於膀胱之熱也﹐用通水之藥不效﹐用降火之劑不效﹐此又何故乎﹖蓋膀胱之气﹐必得上焦淸肅之令行﹐而火乃下降﹐而水乃下通。﹝批﹞大用麥冬﹐助肺气以通膀胱﹐更無人易知其義。﹞夫上焦淸肅之令﹐稟於肺也﹐肺气熱﹐則淸肅之令不行﹐而膀胱火閉﹐水亦閉矣。故欲通膀胱者﹐必須淸肺金之气。淸肺之藥甚多﹐皆有損無益﹐終不若麥冬淸中有補﹐能瀉膀胱之火﹐而又不損膀胱之气﹐然而少用之﹐亦不能成功。蓋麥冬气味平寒﹐必多用之﹐而始有濟也。

或問麥冬以安肺气﹐救肺卽可生腎子矣﹐何以補肺者﹐仍須補腎乎﹖曰﹕肺腎之气﹐未嘗不兩相須也。肺之气﹐夜必歸於腎﹐腎之气﹐晝必升於肺。麥冬安肺﹐則肺气可交於腎﹐而腎無所補﹐則腎仍來取給於肺母﹐而肺仍不安矣。此所以補肺母者﹐必須補腎子也。腎水一足﹐不取濟於肺金之气﹐則肺气自安﹐且能生水﹐而肺更安也。麥冬只可益肺﹐不能益腎。古人所以用麥冬必加入五味子﹐非取其斂肺﹐正取其補腎也。

或問麥冬加五味以補腎﹐敬聞命矣﹐何孫眞人加入人參爲生脈散﹖吾子善辧﹐幸明以教我。

此則子不下問﹐而鐸亦急欲闡明之也。夫肺主气也﹐人參補气﹐湯名補气﹐誰曰不然。而孫眞人不言生气而言生脈者﹐原有祕旨。心主脈﹐是生脈者﹐生心之謂也。或疑心主火﹐而肺主金﹐生心火﹐必至克肺金矣。益气之謂何﹖而詎知心之子﹐乃胃土也。肺金非胃土不生﹐胃弱以致肺金之弱。補心火﹐自生胃土矣﹐胃土一生﹐而肺金之气自旺。又恐補心以克肺金﹐加麥冬以淸肺﹐則肺不畏火之炎。加五味以補腎﹐則腎能制火之盛﹐調和制伏之妙﹐爲千古生人之法﹐示天下以補心之妙﹐不必畏心之刑金也。所以不言生气而曰生脈者﹐其意微矣﹐人未之思爾。

或問麥冬補肺金而安肺气﹐肺气之耗者﹐宜加用麥冬以補肺金矣﹐然而日用麥冬﹐而不見肺金之气旺者﹐何故﹖蓋肺金之母胃土之衰也。胃喜溫而不喜寒﹐日用麥冬之寒以益肺﹐而反致損胃。胃寒而气不能生金﹐徒用麥冬何益哉。必須用溫胃之藥﹐以生胃气﹐而後佐之以麥冬﹐則子母兩補﹐自然胃气安﹐而肺气亦安也。

或疑胃中有火﹐最宜麥冬以淸之﹐而吾子曰胃喜溫不喜寒﹐不相反耶﹖非反也。胃乃土也﹐土自喜溫。胃中宜火﹐何以惡火﹖夫火多宜瀉﹐而火少宜補﹐況胃中之火乃邪火﹐非正火也﹐邪火宜瀉﹐而正火亦宜補。服麥冬而胃寒者﹐乃正火衰微﹐自宜補之﹐未可以胃中之正火﹐錯認作邪火而並觀也。﹝批﹞須辧得淸。﹞

或問麥冬滋肺气者也。何以有時愈用而愈不效﹐豈麥冬非滋肺藥乎﹖夫麥冬不滋肺气﹐又何藥以滋肺。然用之不效者﹐非麥冬不滋肺气﹐乃肺絕不受麥冬之滋也。肺爲嬌髒﹐治肺原不宜直補肺也。肺至麥冬之不可滋者﹐脾胃之母气﹑腎經之子气﹐已先絕於肺之前﹐而欲用麥冬以救肺絕之際﹐又何可得哉。

或疑用麥冬以救肺气﹐肺絕而不可救﹐是麥冬爲無用矣。不識捨麥冬﹐又用何藥可救耶﹖曰﹕脾胃已絕﹐金不能生矣﹔腎經已絕﹐金無以養矣﹐實無藥可以相救。惟胃气不絕者﹐尙有可救之機﹐仍用麥冬爲君﹐加於人參﹑熟地﹑山藥﹑山茱萸之內﹐尙可延畱一綫﹐然不節欲愼疾﹐亦徒然也。

或問麥冬乃肺經之藥﹐凡肺病固宜用之﹐不識於治肺之外﹐尙有何癥宜用也﹖夫麥冬不只治肺也﹐胃火用之可降﹐腎水用之可生﹐心火用之可息﹐肝木用之可養﹐膽木用之可滋﹐心包火用之可旺﹐三焦火用之可安﹐膀胱水用之可瀉﹐所治之病甚多﹐何獨於治肺耶。

或問麥冬但聞可以內治成功﹐未知亦可以治外癥乎﹖曰﹕麥冬之功效﹐實於內治獨神﹐然又能外治湯火﹐世人固不識也。凡遇熱湯滚水泡爛皮肉﹐疼痛呼號者﹐用麥冬半斤﹐煮汁二碗﹐用鵝翎掃之﹐隨掃隨幹﹐隨幹隨掃﹐少頃卽止痛生肌﹐神效之極﹐誰謂麥冬無外治哉。﹝批﹞傳外治法。﹞

卷之二﹝商集﹞

五味子

五味子﹐味酸﹐气溫﹐降也。陰中微陽﹐非陽中微陰也﹐無毒。此藥有南北之分﹐必以北者爲佳﹐南者不可用。古人爲南北各有所長﹐誤也。最能添益腎水﹐滋補肺金﹐尢善潤燥﹐非特收斂肺气。﹝批﹞五味子收斂肺气﹐正所以生腎水也。﹞蓋五味子入肺﹑腎二經﹐生津止渴﹐彊陰益陽﹐生气除熱﹐止瀉痢有神。但不宜多用﹐多用反無功﹐少用最有效。尢不宜獨用﹐獨用不特無功﹐且有大害。必須同補藥用入湯丸之內﹐則調和無礙﹐相得益彰耳。

或問五味子乃收斂之藥﹐用之生脈散中﹐可以防暑﹐豈北五味亦能消暑耶﹖﹝批﹞生脈散﹐非卻暑之藥﹐乃防暑之藥也﹐論得是。﹞曰﹕五味子﹐非消暑藥也。凡人當夏熱之時﹐眞气必散﹐故易中暑。生脈﹐用人參以益气﹐气足則暑不能犯﹔用麥冬以淸肺﹐肺淸則暑不能侵﹔又佐之北五味。以收斂其耗散之金﹐則肺气更旺﹐何懼外暑之熱。是五味子助人參﹑麥冬以生肺气﹐而非輔人參﹑麥冬以消暑邪也。

或問五味子補腎之藥﹐人皆用之於補肺﹐而吾子又言宜少用﹐而不宜多用﹐不愈示人以補肺﹐而不補腎乎﹖曰﹕北五味子補腎﹐正不必多也﹐其味酸而气溫﹐味酸則過於收斂﹐气溫則易動龍雷﹐不若少用之﹐反易生津液﹐而無彊陽之失也。

或問五味子﹐古人有獨用以閉精﹐而吾子謂不宜獨用﹐不獨無功﹐且有大害﹐未知所謂大害者﹐何害也﹖夫五味子性善收斂﹐獨用之者﹐利其閉精而不泄耳。精宜安靜﹐不宜浮動。服五味子而能絕欲者﹐世無其人﹐保其遇色而不心動乎。心動﹐則精必離宮﹐無五味子之酸收﹐則精將隨小便而暗泄。惟其不能不心動也﹐且有恃五味子之閉澀﹐搏久戰以貪歡﹐精不泄而內敗﹐變爲癰疽發背而死者﹐多矣。所謂大害者如此﹐而可獨用一味﹐經年累月知服﹐以圖閉澀哉。

或爲五味子滋不足之腎水﹐宜多用爲佳﹐乃古人往往少用﹐豈能生汪洋之腎水耶﹖曰﹕天一生水﹐原有化生之妙﹐不在藥味之多也。孫眞人生脈散﹐𨿽名爲益肺﹐其實全在生腎水。蓋補腎以生腎水﹐難爲力﹐補肺以生腎水﹐易爲功。五味子助人參﹐以收耗散之肺金﹐則金气堅凝﹐水源淵徹﹐自然肺足而腎亦足也。又何必多用五味子始能生水哉﹐況五味子多用﹐反不能生水﹐何也﹖味酸故也。酸能生津﹐而過酸則收斂多﹐而生發之气少﹐轉奪人參之權﹐不能生气於無何有之鄕﹐卽不能生精於無何有之宮矣。此古人所以少用﹐勝於多用也。﹝批﹞五味子少用則止精﹐持論純正。﹞

或問北五味補腎益肺﹐然有時補腎而不利於肺﹐或補肺而不利於腎﹐何也﹖曰﹕腎乃肺之子﹐肺乃腎之母﹐補肺宜益於腎﹐補腎宜益於肺。何以有時而不利耶﹖此邪火之作祟。補腎﹐則水升以入肺﹐而肺且恃子之水﹐與邪相鬥﹐而肺愈不安矣。益肺﹐則金剛以克肝﹐而肝且恃母之水﹐與邪相爭﹐而腎亦不安矣。然則五味子之補腎益肺﹐宜於無邪之時﹐而補之益之也。﹝批﹞五味子補無邪之肺腎﹐論更出奇。﹞

或疑精不足者﹐補之以味﹐未必非五味子之味也。嗟乎﹗何子言之妙也﹐實泄天地之奇。

精不足者宜補﹐五味之補也。世人見五味子不可多用﹐並疑五味子不能生水。誰知此物補水﹐妙在不必多也。古云﹕精不足者﹐補之以味﹐人參﹑羊肉是也。誰知人參﹑五味子之更勝哉﹖﹝批﹞又補《內經》之不足﹐妙甚。﹞

或問五味子生精斂气之外﹐更有何病可以兼治之乎﹖五味子斂耗散之肺金﹐滋涸竭之腎水﹐二治之外﹐原無多治法也﹐然子旣求功於二者之外﹐我尙有一法以廣其功。五味子炒焦﹐研末﹐敷瘡瘍潰爛﹐皮肉欲脫者﹐可保安如故﹐不至全脫也。﹝批﹞妙法。﹞

卷之二﹝商集﹞

菟絲子

菟絲子﹐味辛﹑甘﹐气溫﹐無毒。入心﹑肝﹑腎三經之藥。益气彊陰﹐補髓添精﹐止腰膝疼痛﹐安心定魂﹐能斷夢遺﹐堅彊筋骨﹐且善明目。可以重用﹐亦可一味專用﹐世人未知也﹐余表而出之。遇心虛之人﹐日夜夢精頻泄者﹐用菟絲子三兩﹐水十碗﹐煮汁三碗﹐分三服﹐早﹑午﹑夜各一服卽止﹐且永不再遺。其故何也﹖蓋夢遺之病﹐多起於淫邪之思想﹐思想未已﹐必致自泄其精﹐精泄之後﹐再加思想﹐則心火暗爍﹐相火乘心之虛﹐上奪君權﹐火欲動而水亦動矣﹐久則結成夢想而精遺。於是﹐玉關不閉﹐不必夢而亦遺矣。此乃心﹑肝﹑腎三經齊病﹐水火兩虛所致。菟絲子正補心肝腎之聖藥﹐況又不雜之別味﹐則力尢專﹐所以能直入三經以收全效也。他如夜夢不安﹐兩目昏暗﹐雙足乏力﹐皆可用至一二兩。同人參﹑熟地﹑白術﹑山茱之類用之﹐多建奇功。古人云﹕能斷思交。則不盡然也。

或問菟絲可多用以成功﹐何千古無人表出﹐直待吾子而後示奇乎﹖曰﹕軒岐之祕﹐不傳於世也久矣。吾躬受岐夫子眞傳而祕之﹐則是軒岐之道﹐自我而傳﹐亦自我而絕矣。故鐸寧傳之天下﹐使當世懷疑而不敢用﹐斷不可不傳之天下﹐使萬世隱晦而不知用也。

或疑菟絲子無根之艸﹐依樹木而生﹐其治病﹐亦宜依他藥而成功﹐似未可專用也。噫﹐何論之奇也。夫菟絲子﹐神藥也﹐天下有無根艸木如菟絲子者乎﹐亡有也。故其治病﹐有不可思議之奇。人身夢遺之病﹐亦奇病也﹐無端而結想﹐無端而入夢﹐亦有不可思議之奇。𨿽《靈樞經》有「淫邪發夢」之篇﹐備言夢癥﹐而終不得其所以入夢之故。𨿽聖人﹐亦難言也。用菟絲子治夢遺者﹐以異艸治異夢也﹐乃服之而效驗如響﹐亦有不可思議之奇﹐吾不意天地間之多奇如此。𨿽然菟絲治夢遺者何足奇﹐奇在吾子之發論﹐余得共闡其奇耳。惟其奇﹐故菟絲專用以出奇﹐又胡必依艸木共治而後成功哉。﹝批﹞理明而胸無芥蒂﹐筆順而詞有光口﹐謂有神助﹐信然。﹞

或問菟絲子治夢遺﹐奇矣﹐亦可更治他病﹐能收奇功乎﹖夫菟絲子﹐實不止治夢遺也﹐更能彊陽不倒。用一味至二兩﹐煎湯服﹐則陽堅而不泄矣。或人不信吾方之奇。不知菟絲子﹐實神藥也﹐以神通神﹐實有至理。﹝批﹞方奇而論更奇﹐妙在出言至理。﹞凡人入房而易泄者﹐以心君之神先怯耳。心之神怯﹐則相之神旺矣。相之神旺﹐則陽易舉﹐亦易倒。心之神旺﹐則相之神嚴肅﹐而不敢犯君﹐則君之權尊。君之權尊﹐則令專而不可搖動﹐故陽不舉則已﹐舉則堅而不易倒也。菟絲子﹐能安心君之神﹐更能補益心包絡之气﹐是君火與相火同補﹐陽安有不彊者乎。況菟絲子更善補精髓﹐助陽之旺﹐又不損陰之衰﹐此彊陽不倒之可以無虞﹐而不至有陰虛火動之失也﹐𨿽然鐸創此論﹐宣菟絲子之神奇﹐非導淫也。倘陽火衰微﹐服此方﹐可以獲益而種子。設或陰虛火盛﹐服此方﹐必有虛陽亢炎之禍﹐至癆瘵而不可救者﹐非鐸之過也。

卷之二﹝商集﹞

甘菊花

甘菊花﹐味甘﹑微苦﹐性微寒﹐可升可降﹐陰中陽也﹐無毒。入胃﹑肝二經。能除大熱﹐止頭痛暈眩﹐收眼淚翳膜﹐明目有神﹐黑須鬢頗驗﹐亦散濕去癉﹐除煩解燥。但气味輕淸﹐功亦甚緩﹐必宜久服始效﹐不可責以近功。惟目痛驟用之﹐成功甚速﹐余則俱迂緩始能取效也。近人多種菊而不知滋補方﹐間有用之者﹐又只取作茶茗之需以爲明目也。然而﹐甘菊花不但明目﹐可以大用之者﹐全在退陽明之胃火。蓋陽明內熱﹐必宜陰寒之藥以瀉之﹐如石膏﹑知母之類。然石膏過於太峻﹐未免太寒﹐以損胃气。不若用甘菊花至一二兩﹐同元參﹑麥冬共濟之﹐旣能平胃中之火﹐而不傷胃中之气也。﹝批﹞甘菊花退胃火﹐而不損胃气﹐實有奇功。﹞

或問甘菊花治目最效﹐似乎肝經之專藥﹐而吾子獨云可退陽明之胃火﹐不識退陽明何等之火病耶﹖夫甘菊花﹐凡有胃火﹐俱可淸之﹐而尢相宜者﹐痿病也。痿病﹐責在陽明﹐然而治陽明者﹐多用白虎湯﹐而石膏過於寒涼﹐恐傷胃气。而痿病又多是陽明之虛熱﹐白虎湯又瀉實火之湯也﹐尢爲不宜。不若用甘菊花一﹑二兩﹐煎湯以代茶飲﹐旣退陽明之火﹐而又補陽明之气﹐久服而痿病自痊。甘菊花退陽明之火病。其在斯乎。﹝批﹞痿病﹐乃陽明之虛火作祟也﹐甘菊花正治陽明之虛火﹐所以相宜。﹞

或問甘菊花﹐人服之延齡益算﹐至百歲外仙去者﹐有之乎﹖抑好事者之言也﹖吾子旣遇異人傳異術﹐必有所聞﹐幸勿自祕。曰﹕予實未聞也。或人固請﹐乃喟然嘆曰﹕吾今而後﹐不敢以異術爲一人延齡益算之資也﹐敢不罄傳﹐與天下共之乎。夫菊得天地至淸之气﹐又後羣卉而自芳﹐傲霜而香﹐挹露而葩﹐而花又最耐久﹐是艸木之種﹐而欲與松柏同爲後凋也﹐豈非長生之物乎。但世人不知服食之法﹐徒作茶飲之需﹐又不識何以修合﹐是棄神丹於艸莽﹐可惜也。我今將異人所傳﹐備書於後﹐原人依方服食﹐入仙不難。豈獨延齡益算已哉。方名菊英仙丹。采家園黃菊花三斤﹐曬漧﹐入人參三兩﹑白術六兩﹑黃十兩﹑幹桑椹十兩﹑熟地一斤﹑生地三兩﹑茯苓六兩﹑當歸一斤﹑遠志四兩﹑巴戟天一斤﹑枸杞子一斤﹑花椒三兩﹑山藥四兩﹑茯神四兩﹑菟絲子八兩﹑杜仲八兩﹐各爲細末﹐蜜爲丸﹐白滚水每日服五錢。三月之後﹐自然顏色光潤﹐精神健彊﹐返老還童。可以久服﹐旣無火盛之虞﹐又有添精之益﹐實可爲娛老之方也﹐勿以鐸之輕傳﹐而易視之爲無能。蓋菊英爲仙人所采﹐實有服之而仙去者﹐非好事者之談﹐乃成仙之實錄也。

或疑甘菊花藥味平常﹐未必服之可以延齡。古人采食而仙去者﹐徒虛語耳。嗟乎。采菊英而仙去﹐吾不敢謂古必有是人。然菊英仙丹﹐實異人授鐸。吾睹其方中之配合得宜﹐旣無燥熱之忌﹐實多滋益之良。服之卽不能成仙﹐未必不可借以難老也。

或疑甘菊花治目﹐杭人多半作茶飲﹐而目疾未見少者﹐是菊花非明目之藥﹐而菊英仙丹亦不可信之方矣。嗟乎。菊花明目﹐明虛人之目﹐而非明有病患之目也。有病之目﹐卽可用菊花治﹐亦必與發散之藥同治﹐而不可單恃之以去風去火也。夫人之疾病不常﹐而人之愼疾各異。菊花之有益於人目者甚多﹐豈可因一二病目成於外感﹐而卽疑菊花之非明目也。亦太拘矣。若菊英仙丹﹐純是生气生精之神藥﹐非止明目已也。又烏可因杭城之病目﹐疑菊而並疑仙丹哉。

或疑眞菊益齡﹐野菊泄人﹐有之乎﹖曰﹕有之。或曰有之﹐而子何以不載也﹖夫菊有野種﹑家種之分﹐其實皆感金水之精英而生者也。但家種味甘﹐補多於瀉﹔野菊味苦﹐瀉多於補。欲益精以平肝﹐可用家菊。欲息風以制火﹐當用野菊。人因《本艸》之書有泄人之語﹐竟棄野菊不用﹐亦未知野菊之妙。除陽明之焰﹐正不可用家菊也。

卷之二﹝商集﹞

薏苡仁

薏苡仁﹐味甘﹐气微寒﹐無毒。入脾﹑腎二經﹐兼入肺。療濕痺有神﹐舒筋骨拘攣﹐止骨中疼痛﹐消腫脹﹐利小便﹐開胃气﹐亦治肺癰。但必須用至一﹑二兩﹐始易有功﹐少亦須用五錢之外﹐否則﹐力薄味單耳。薏仁最善利水﹐又不損耗眞陰之气。凡濕感在下體者﹐最宜用之。視病之輕重﹐準用藥之多寡﹐則陰陽不傷﹐而濕病易去。人見用藥之多﹐動生物議﹐原未知藥性﹐無怪其然。余今特爲闡明﹐原世人勿再疑也。凡利水之藥﹐俱宜多用﹐但多用利水之藥﹐必損眞陰之气﹐水未利﹐而陰且虛矣﹐所以他利水之藥﹐不敢多用。惟薏仁利水﹐而又不損眞陰之气﹐諸利水藥所不及者也。可以多用﹐而反不用﹐與不可多用﹐而反大用者﹐安得有利乎。故凡遇水濕之癥﹐用薏仁一﹑二兩爲君﹐而佐之健脾去濕之味﹐未有不速於奏效者也。倘薄其气味之平和而輕用之﹐無益也。﹝批﹞薏仁利水而不走气﹐與茯苓同功。﹞

或問薏仁味薄而气輕﹐何以利水之功猶勝﹖蓋薏仁感土气而生﹐故利气又不損陰。所以可多用以出奇﹐而不必節用以畏縮也。

或問薏仁有取之釀酒者﹐亦可藉爲利濕之需乎﹖夫薏仁性善利濕﹐似乎所釀之酒﹐亦可以利濕也。然用薏酒以治濕﹐而濕不能去﹐非特濕不能去﹐而濕且更重﹐其故何哉﹖酒性大熱﹐薏仁旣化爲酒﹐則薏仁之气味亦化爲熱矣﹐旣化爲熱﹐獨不可化爲濕乎﹐濕熱以治濕熱﹐又何宜哉。此薏仁之酒﹐斷不可取之﹐以治濕熱之病也。

或問薏仁可以消瘴气﹐而未言及﹐豈忘之耶﹖非忘也。薏仁只能消濕气之瘴﹐而不能消嵐气之瘴。𨿽嵐气卽濕气之類﹐然而濕气從下受﹐而嵐气從上感﹐又各不同。薏仁消下部之濕﹐安能消上部之濕哉。﹝批﹞薏仁消下濕﹐而不消上濕﹐確論不磨。﹞

或問薏仁得地之燥气﹐兼稟乎天之秋气﹐似與治痿相宜﹐何子忘之也﹖亦未曾忘也。經曰﹕治痿獨取陽明。陽明者﹐胃與大腸也。二經濕熱則成痿﹐濕去則熱亦隨解。故治痿者﹐必去濕也。吾前言用薏仁至一﹑二兩者﹐正言治痿病也。天下惟痿病最難治﹐非多用薏仁﹐則水不易消﹐水不消﹐則熱不能解﹐故治痿病斷須多用耳。推之而凡有諸濕之癥﹐無不宜多用。

正不可因鐸之未言﹐卽疑而不用也。

或問薏仁功用甚薄﹐何不用豬苓﹑澤瀉﹐可以少用見功﹐而必多用薏仁﹐何爲乎﹖不知利水之藥﹐必多耗气﹐薏仁妙在利水而又不耗眞气﹐故可重用之耳。

卷之二﹝商集﹞

山藥

山藥﹐味甘﹐气溫平﹐無毒。入手足太陰二髒﹐亦能入脾﹑胃。治諸虛百損﹐益气力﹐開心竅﹐益知慧﹐尢善止夢遺﹐健脾開胃﹐止瀉生精。山藥可君可臣﹐用之無不宜者也﹐多用受益﹐少用亦受益﹐古今頗無異議﹐而余獨有微辭者﹐以其過於健脾也。夫人苦脾之不健﹐健脾﹐則大腸必堅牢﹐胃气必彊旺而善飯﹐何故獨取而貶之﹖不知脾胃之气太弱﹐必須用山藥以健之﹐脾胃之气太旺﹐而亦用山藥﹐則過於彊旺﹐反能動火。世人往往有胸腹飽悶﹐服山藥而更甚者﹐正助脾胃之旺也。人不知是山藥之過﹐而歸咎於他藥﹐此皆不明藥性之理也。

蓋山藥入心﹐引脾胃之邪﹐亦易入心。山藥補虛﹐而亦能補實﹐所以能添飽悶也。因世人皆信山藥有功而無過﹐特爲指出﹐非貶山藥也。山藥捨此之外﹐別無可議矣。

或問山藥乃補陰精之物﹐而吾子謂是健脾胃之品﹐何子之好異也﹖曰﹕山藥益人無窮﹐損人絕少。余談《本艸》﹐欲使其功過各不掩也。山藥有功而無過。言其能助脾胃之火者﹐是求過於功之中也。然而天下之人脾胃太旺者﹐千人中一﹑二﹐不可執動火之說﹐槪疑於脾胃之未旺者﹐而亦愼用之也﹐脾胃未旺﹐則腎气必衰﹐健脾胃正所以補陰精也。予道其常﹐何好異之有。

或問山藥補腎﹐仲景張公所以用之於六味地黃丸中也﹐然而山藥實能健脾開胃﹐意者六味丸非獨補腎之藥乎﹖曰﹕六味丸實直補腎水之藥也﹐山藥亦補腎水之藥﹐同羣共濟何疑。然而﹐六味丸中之用山藥﹐意義全不在此。山藥﹐乃心﹑肝﹑脾﹑肺﹑腎無經不入之藥也。六味丸𨿽直補腎中之水﹐而腎水必分資於五臟﹐而五臟無相引之使﹐又何由分布其水﹐而使之無不潤乎。倘別用五臟佐使之品﹐方必雜而不純﹐故不若用山藥以補腎中之水﹐而又可徧通於五臟。此仲景張夫子補一顧五﹐實有鬼神難測之機也。﹝批﹞山藥補水﹐而又通五臟﹐仲景公所以用之於六味丸中﹐自有此方﹐無此妙論。﹞

或問山藥入於六味丸中之義﹐予旣已聞之﹐不識入於八味丸中﹐亦有說乎﹖曰﹕八味丸﹐由六味而加增者也﹐似乎知六味﹐卽可知八味之義矣。誰知八味丸中之用山藥﹐又別有妙義乎。六味﹐補腎中之水。而八味﹐則補腎中之火也。補腎中之火者﹐補命門之相火也。夫身之相火有二﹕一在腎之中﹐一在心之外。補腎中之相火﹐則心外之相火﹐必來相爭﹐相爭則必相亂﹐宜豫有以安之﹐勢必下補腎中之火﹐卽當上補心下之火矣。然而旣因腎寒而補其下﹐又顧心熱以補其上﹐毋論下不能溫其寒﹐而上且變爲熱矣。用藥之雜﹐可勝嘆哉。妙在用山藥於八味丸中﹐山藥入腎者十之七﹐入心者十之三﹐引桂﹑附之熱﹐多溫於腎中﹐少溫於心外﹐使心腎二火各有相得﹐而不致相爭﹐使腎之气通於心﹐而心之气通於腎﹐使脾胃之气安然健運於不息﹐皆山藥接引之功也。仲景公豈漫然用之哉。﹝批﹞八味丸﹐補命門之火也﹐補命門之火﹐慮及心包之火必來相爭﹐用山藥解紛﹐使心腎相通﹑胃脾兩健﹐何論奇而理確如此﹐眞仲景公入室之藥也。﹞

或疑山藥不宜多用。何以六味地黃丸終年久服而無害也﹐得毋入於地黃丸可以多用﹐而入於他藥之中卽宜少用耶﹖不知山藥可以多用而無忌。吾前言脾健之人宜忌者﹐慮助火以動燥﹐而非言其不可以多用也。

或疑山藥津滑﹐何能動燥﹖曰﹕山藥生精﹐自然非助燥之物。吾言其助燥者﹐助有火之人﹐非助無火之人也。

或問山藥色白﹐何能烏須﹐何吾子用之爲烏須聖藥﹖曰﹕山藥何能烏須哉。山藥入腎﹐而尢通任督。任督之脈﹐上行於唇頰﹐故借山藥用之於烏芝麻﹑黑豆﹑地黃﹑南燭﹑何首烏之內﹐導引以黑須鬢﹐非山藥之能自烏也。或又問山藥旣爲引導之藥﹐則不宜重用之爲君矣。不知山藥𨿽不變白﹐而性功實大補腎水者也。腎水不足者﹐須鬢斷不能黑﹐我所以重用山藥而奏功也。

卷之二﹝商集﹞

知母

知母﹐味苦﹑辛﹐气大寒﹐沈而降﹐陰也﹐無毒。入足少陰﹑陽明﹐又入手太陰。最善瀉胃﹑腎二經之火﹐解渴止熱﹐亦治久瘧。此物只可暫用﹐而不可久服。丹溪加入六味丸中﹐亦教人暫服﹐以瀉腎中浮游之火﹐非教人長服也。近世竟加知母﹑黃柏﹐謂是退陰虛火熱之聖方﹐令人經年長用﹐以致脾胃虛寒﹐不能飲食﹐成癆成瘵者﹐不知幾千萬人矣。幸薛立齋﹑趙養葵論知母過寒﹐切戒久食﹐實見到之語﹐有功於世。總之﹐此物暫用﹐以瀉胃中之火﹐實可奪命﹔久用﹐以補腎中之水﹐亦能促命。謂知母竟可殺人﹐固非立論之純﹐謂知母全可活人﹐亦非持說之正也。

或問知母瀉腎﹐腎有補而無瀉﹐不可用知母﹐宜也。若用之以瀉胃﹐似可常用﹐何吾子亦謂只可暫用乎﹖曰﹕胃火又何可常瀉也﹐五臟六腑皆仰藉於胃﹐胃气存則生﹐胃气亡則死。胃中火盛﹐恐其消爍津液﹐用石膏﹑知母以救胃﹐非瀉胃也。然而石膏過於峻削﹐知母過於寒涼﹐胃火𨿽救﹐而胃土必傷﹐故亦宜暫用以解氛﹐斷不宜常用以損气也。﹝批﹞胃爲腎之關門﹐胃與腎﹐俱不可用石膏久瀉其火﹐胃寒則腎亦寒也。﹞

或問知母古人皆言是補腎滋陰妙藥﹐吾子乃言是瀉火之味﹐此余所以疑也。不知母疑也。

天下味溫者能益人﹐未聞苦寒者而亦益也。知母苦而大寒﹐其無益於脾胃﹐又何必辧。惟是旣無益於脾胃﹐何以瀉胃中之火﹐能奪命於須臾乎。似乎瀉卽補之之義也。然而暫用何以相宜﹐久用何以甚惡﹖是瀉火只可言救腎。而終不可言補腎也。﹝批﹞用知母以救腎﹐非用知母以補腎﹐分別獨妙。﹞

或問知母性過寒涼﹐久服損胃﹐何不攺用他藥以救胃﹐而白虎湯中必用知母﹐以佐石膏之橫﹐不以寒濟寒乎﹖嗟乎。何問之善也。夫白虎湯﹐乃治胃火之初起﹐單用石膏以救胃﹐猶恐不勝﹐故又加知母﹐以止其腎中之火﹐使胃火之不增焰也。若胃火已熾之後與將衰之時﹐知母原不必加入之也。或去知母﹐而易之天冬﹑元參之味﹐亦未爲不可也。

或問知母﹑黃柏用之於六味丸中﹐朱丹溪之意以治陰虛火動也﹐是豈無見者乎﹖嗟乎。

陰虛火動﹐六味湯治之足矣﹐何必又用知母﹑黃柏以瀉火乎。夫火之有餘﹐因水之不足也﹐補其水﹐則火自息矣。丹溪徒知陰虛火動之義﹐而加入二味﹐使後人膠執而專用之﹐或致喪亡﹐非所以救天下也。

或問知母旣不宜輕用﹐何不竟刪去之﹐乃旣稱其功﹐又辟其過耶﹖嗟乎。吾言因丹溪而發﹐豈謂知母之等於鳩毒哉。蓋知母止可用之以瀉胃火之有餘﹐而不可用之以瀉腎火之不足﹐故瀉胃火則救人﹐而瀉腎火則殺人也。丹溪止主瀉腎﹐而不主瀉胃﹐此生死之大關﹐不可不辧也。

或問李時珍發明知母是气分之藥﹐黃柏是血分之藥。黃柏入腎﹐而不入肺﹔知母下潤腎﹐而上淸肺金﹐二藥必相須而行﹐譬之蝦之不能離水母也。是黃柏﹑知母﹐必須同用爲佳﹐而吾子謂二藥不可共用﹐得毋時珍非歟﹖曰﹕時珍殆讀書而執者也。不知黃柏未嘗不入气分﹐而知母未嘗不入血分也。黃柏淸腎中之火﹐亦能淸肺中之火﹔知母瀉腎中之熱﹐而亦瀉胃中之熱。胃爲多气多血之腑﹐豈止入於气分﹐而不入於血分耶﹖是二藥不必兼用﹐不可卽此而悟哉

卷之二﹝商集﹞

金釵石斛

金釵石斛﹐味甘﹑微苦﹐性微寒﹐無毒。不可用竹斛﹑木斛﹐用之無功﹐石斛卻驚定志﹐益精彊陰﹐尢能健腳膝之力﹐善起痺病﹐降陰虛之火﹐大有殊功。今世吳下之醫﹐頗喜用之﹐而天下人尙不悉知其功用也。蓋金釵石斛﹐生於粵閩巖洞之中﹐巖洞乃至陰之地﹐而粵閩又至陽之方也﹐秉陰陽之气以生﹐故寒不爲寒﹐而又能降虛浮之熱。夫虛火﹐相火也﹐相火宜補﹐而不宜瀉。金釵石斛妙是寒藥﹐而又有補性﹐且其性又下行﹐而不上行。若相火則易升﹐而不易降者也﹐得石斛則降而不升矣。夏月之間﹐兩足無力者﹐服石斛則有力﹐豈非下降而兼補至陰之明驗乎。故用黃柏﹑知母瀉相火者﹐何如用金釵石斛之爲當乎。蓋黃柏﹑知母瀉中無補﹐而金釵石斛補中有瀉也。

或問金釵石斛降陰虛之火﹐乃瀉陰之物也﹐何以能健腳膝之力﹐其中妙義﹐尙未暢發。

曰﹕腎有補而無瀉﹐何以金釵石斛瀉腎﹐而反補腎﹐宜子之疑也。余上文𨿽已略言之﹐而今猶當罄言之。夫腎中有水﹑火之分﹐水之不足﹐火之有餘也﹔火之有餘﹐水之不足也。是水火不能兩平者﹐久矣。腳膝之無力者﹐腎水之不足也。水不足則火覺有餘﹐火有餘則水又不足﹐不能制火矣。不能制火﹐則火旺而熬幹骨中之髓﹐欲其腳膝之有力也。必不得之數矣。金釵石斛﹐本非益精彊陰之藥﹐乃降腎中命門虛火之藥也﹐去火之有餘﹐自然益水之不足﹐瀉腎中之虛火﹐自然添骨中之眞水矣﹐故曰﹕彊陰而益精。此腳膝之所以健也。然則黃柏﹑知母亦瀉腎火之藥﹐何以不能健腳膝﹖不知腎中之火﹐大寒則瀉而不補﹐微寒則補而能瀉。此金釵石斛妙在微寒﹐以瀉爲補也。﹝批﹞相火者﹐虛火也﹐虛火必補而後息。石斛之補腎﹐豈及熟地﹐然以輕虛之體﹐潛入於命門陰火之中﹐能引入命門之火﹐仍歸於腎﹐捨石斛更無他藥可代。大寒之藥﹐有瀉而無補﹔微寒之藥﹐有補而無瀉﹐發前人所未發。﹞

或問子惡用黃柏﹑知母之瀉火﹐何又稱金釵石斛﹖不知金釵石斛﹐非知母﹑黃柏可比。

知母﹑黃柏大寒﹐直入於至陰﹐使寒入於骨髓之中。金釵石斛不過微寒﹐𨿽入於至陰﹐使寒出於骨髓之外﹐各有分別也。

或疑金釵石斛使寒出於骨髓﹐實發前人之未發﹐但無徵難信耳。曰﹕石斛微寒﹐自不傷骨﹐骨旣不傷﹐則骨中之熱自解﹐骨中熱解﹐必散於外﹐此理之所必然﹐不必有徵而後信也。

卷之二﹝商集﹞

肉蓯蓉

肉蓯蓉﹐味甘溫而鹹﹑酸﹐無毒。入腎。最善興陽﹐止崩漏。久用令男女有子﹐暖腰膝。

但專補腎中之水火﹐余無他用。若多用之﹐能滑大腸。古人所以治虛人大便結者﹐用蓯蓉一兩﹐水洗出鹽味﹐另用淨水煮服﹐卽下大便﹐正取其補虛而滑腸也。然𨿽補腎﹐而不可專用﹐佐人參﹑白術﹑熟地﹑山茱萸諸補陰陽之藥﹐實有利益。使人陽道修偉﹐與驢鞭同用更奇﹐但不可用瑣陽。蓋瑣陽非蓯蓉可比﹐蓯蓉﹐乃馬精所化﹐故功性能神﹔瑣陽﹐非馬精所化之物﹐𨿽能補陰興陽﹐而功效甚薄﹐故神農薄而不取。近人捨蓯蓉﹐而用瑣陽﹐余所以分辧之也。至於艸蓯蓉﹐尢不可用。凡用肉蓯蓉﹐必須揀其肥大而有鱗甲者﹐始可用。否則﹐皆艸蓯蓉而假充之者﹐買時必宜詳察。

或問肉蓯蓉旣大補﹐又性溫無毒﹐多用之正足補腎﹐何以反動大便﹖不知肉蓯蓉肉﹐乃馬精所化之物﹐馬性最淫﹐故能興陽。馬精原系腎中所出﹐故又益陰。然而馬性又最動﹐故驟用之多﹐易動大便﹐非其味滑也。﹝批﹞近情切理之言。﹞

或問肉蓯蓉之動大便﹐恐是攻劑﹐而非補藥也﹖夫蓯蓉﹐乃有形之精所生﹐實補而非瀉。

試觀老人不能大便者﹐用之以通大便。夫老人之閉結﹐乃精血之不足﹐非邪火之有餘也﹐不可以悟其是補而非攻乎。

或疑肉蓯蓉性滑而動大便﹐凡大腸滑者﹐可用乎﹐抑不可用乎﹖夫大腸滑者﹐多由於腎中之無火﹐肉蓯蓉興陽﹐是補火之物也﹐補火而獨不能堅大腸乎。故驟用之而滑者﹐久用之而自澀矣。

或疑肉蓯蓉﹐未必是馬精所生﹐此物出之邊塞沙土中﹐歲歲如艸之生﹐安得如許之馬精耶﹖曰﹕肉蓯蓉﹐是馬精所生﹐非馬精所生﹐吾何由定。但此說﹐實出於神農之《本艸》﹐非後人之私臆也﹐肉蓯蓉不得馬精之气﹐而生於苦寒邊塞之外﹐又何能興陽而補水火哉。

或問王好古曾云「服蓯蓉以治腎﹐必妨於心」﹐何子未識也﹖曰﹕此好古不知蓯蓉﹐而妄誡之也。凡補腎之藥﹐必上通於心﹐心得腎之精﹐而後無焦枯之患。蓯蓉大補腎之精﹐卽補心之气也﹐又何妨之有。﹝批﹞實是。﹞

卷之二﹝商集﹞

補骨脂

補骨脂﹐卽破故紙也。味苦﹑辛﹐气溫﹐無毒。入脾﹑腎二經。治男子勞傷﹐療婦人血气﹐止腰膝酸疼﹐補髓添精﹐除囊澀而縮小便﹐固精滑而興陽事﹐去手足冷疼﹐能定諸逆气。但必下焦寒虛者﹐始可久服。倘虛火太旺﹐只可暫用﹐以引火歸原﹐否則﹐日日服之﹐反助其浮游之火上升矣。古人用破故紙﹐必用胡桃者﹐正因其性過於燥﹐恐動相火﹐所以制之使潤﹐非故紙必須胡桃也。

或問補骨脂旣不可輕用﹐而靑娥等丸﹐何以教人終日吞服﹐又多取效之神耶﹖不知靑娥丸﹐治下寒無火之人也。下寒無火者﹐正宜久服﹐如何可禁其少用乎。命門火衰﹐以致腰膝之酸疼﹐手足之逆冷。甚則陽痿而泄瀉。苟不用補骨脂﹐急生其命門之火﹐又何以回陽而續命乎。

且補骨脂尢能定喘﹐腎中虛寒﹐而關元眞气上衝於咽喉﹐用降气之藥不效者﹐投之補骨脂﹐則气自歸原﹐正藉其溫補命門﹐以回陽而定喘也。是補骨脂﹐全在審其命門之寒與不寒而用之耳﹐余非不教人之久服也。

或問破故紙𨿽善降气﹐然亦能破气﹐何子未言也﹖曰﹕破故紙﹐未嘗破气﹐人誤見耳。

破故紙﹐乃納气歸原之聖藥﹐气之不歸者﹐尙使之歸﹐豈气之未破者而使之破乎﹖惟是性過溫﹐恐動命門之火﹐火動而气動﹐气動而破气者有之。然而用故紙者﹐必非單用﹐得一﹑二味補陰之藥以濟之﹐則火且不動﹐又何能破气哉﹖﹝批﹞破故紙納气﹐而非破气﹐前人𨿽言之矣﹐但無此痛快耳。﹞

或問補骨脂治瀉有神﹐何以脾瀉有宜有不宜乎﹖不知補骨脂﹐非治瀉之藥﹐不治瀉而治瀉者﹐非治脾泄﹐治腎泄也。腎中命門之火寒﹐是脾气不固﹐至五更痛瀉者﹐必須用補骨脂﹐以溫補其命門之火﹐而瀉者不瀉矣。若命門不寒而脾自瀉者﹐是有火之瀉﹐用補骨脂正其所惡﹐又安能相宜哉。

或問補骨脂無胡桃﹐猶水母之無蝦﹐然否﹖嗟乎。破故紙何藉於胡桃哉。破故紙屬火﹐收斂神明﹐能使心包之火與命門之火相通﹐不必相桃之油潤之﹐始能入心入腎也。蓋破故紙﹐自有水火相生之妙﹐得胡桃仁而更佳﹐但不可謂破故紙﹐必有藉於胡桃仁也。﹝批﹞剖析甚當。﹞

或疑破故紙陽藥也﹐何以偏能補腎﹖夫腎中有陽气﹐而後陰陽有旣濟之美。破故紙﹐實陰陽兩補之藥也﹐但兩補之中﹐補火之功多於補水﹐制之以胡桃仁﹐則水火兩得其平矣。

或問破故紙補命門之火﹐然其气過燥﹐補火之有餘﹐恐耗水之不足。古人用胡桃以制之者﹐未必非補水也。不知胡桃以制破故紙者﹐非制其耗水也﹐乃所以助腎中之火也。蓋腎火非水不生﹐胡桃之油最善生水﹐腎中之水不涸﹐則腎中之火不寒﹐是破故紙得胡桃﹐水火有兩濟之歡也。﹝批﹞生水生火﹐相得益彰﹐妙論。﹞

卷之二﹝商集﹞

羌活﹝獨活﹞

羌活﹐味苦﹑辛﹐气平而溫﹐升也﹐陽也﹐無毒。入足太陽﹑足少陰二經﹐又入足厥陰。

善散風邪﹐利周身骨節之痛﹐除新舊風濕﹐亦止頭痛齒疼。古人謂羌活系君藥﹐以其撥亂反正﹐有旋轉之力也。而余獨以爲只可充使﹐而並不可爲臣佐。﹝批﹞說羌活不可爲君臣之藥﹐見明論確﹐救世之深心也。﹞蓋其味辛而气升﹐而性過於散﹐可用之爲引經﹐通達上下﹐則風去而濕消。若恃之爲君臣﹐欲其調和气血﹐燮理陰陽﹐必至變出非常﹐禍生反掌矣。故羌活止可加之於當﹑芎﹑術﹑苓之內﹐以逐邪返正﹐則有神功耳。羌活與獨活﹐本是兩種﹐而各部《本艸》俱言爲一種者﹐誤。仲景夫子用獨活﹐以治少陰之邪﹐東垣先生用羌活﹐以治太陽之邪﹐各有取義﹐非取緊實者謂獨活﹐輕虛者謂羌活也。蓋二物𨿽同是散邪﹐而升降之性各別﹐羌活性升﹐而獨活性降。至於不可爲君臣﹐而只可充使者﹐則彼此同之也。

或問九味羌活湯﹐古人專用之以散風寒之邪﹐今人無不宗之﹐而吾子貶羌活爲充使之藥﹐毋乃太輕乎﹖曰﹕羌活𨿽散風邪﹐而實能損正﹐邪隨散解﹐正亦隨散而俱解矣。九味羌活湯﹐雜而不純﹐余最不取。外感風邪治法﹐安能出仲景夫子之範圍﹔內傷而兼外感治法﹐安能出東垣先生之範圍。余治外感﹐遵仲景夫子﹔治內傷之外感﹐遵東垣先生﹐又何風邪之不去﹐而必尙九味羌活湯爲哉。﹝批﹞讀書窮理﹐深知二公之妙。﹞

或疑潔古老人創造九味羌活湯﹐以佐仲景公之不逮﹐是其半生學問﹐全在此方﹐而先生薄羌活﹐而並輕其方﹐竊謂先生過矣﹖嗟乎。潔古創造九味羌活湯者﹐因仲景公方法不明於天下﹐而東坦先生尙未創制補中益气之湯﹐不得已而立此方﹐以治外感﹐實所以治內傷也。今東垣先生旣立有補中益气湯﹐實勝於九味羌活湯遠甚﹐又何必再用潔古之方哉。至於治外感之法﹐莫過仲景公傷寒書之備。外感善變﹐豈羌活區區一方﹐卽可以統治六經傳經之外感耶。

況仲景公傷寒書﹐經鐸與諭嘉言之闡發而益明﹐故外感直用其方﹐斷乎無疑。若九味羌活湯﹐實可不用。潔古老人半生精力﹐徒耗於此方﹐雜而不純﹐亦何足尙﹐余是以輕之﹐豈爲過哉。

或謂羌活﹑獨活同是散藥﹐羌活性升﹐而獨活性降﹐升則未免有浮動之虞﹐與其用羌活﹐不若用獨活之爲安。嗟乎。有邪宜散﹐升可也﹐降亦可也。無邪可散﹐散藥均不可用﹐又何論於升降乎。況二味原自兩種﹐散同而升降各別﹐又烏可亂用之哉。

卷之二﹝商集﹞

柴胡

柴胡﹐味苦﹐气平﹐微寒。气味俱輕﹐升而不降﹐陽中陰也。無毒。入手足少陽﹑厥陰之四經。瀉肝膽之邪﹐去心下痞悶﹐解痰結﹐除煩熱﹐尢治瘡瘍﹐散諸經血凝气聚﹐止偏頭風﹐胸脇刺痛﹐通達表裏邪气﹐善解潮熱。傷寒門中必須之藥﹐不獨瘧癥﹑郁癥之要劑也。婦人胎產前後﹐亦宜用之。目病用之亦良﹐但可爲佐使﹐而不可爲君臣。蓋柴胡入於表裏之間﹐自能通達經絡﹐故可爲佐使﹐而性又輕淸微寒﹐所到之處﹐春風和气﹐善於解紛﹐所以用之﹐無不宜也。然世人正因其用無不宜﹐無論可用不可用﹐動卽用之。如陰虛癆瘵之類﹐亦終日煎服﹐耗散眞元﹐內熱更熾﹐全然不悟﹐不重可悲乎。夫柴胡只可解郁熱之气﹐而不可釋骨髓之炎也﹐能入於裏以散邪﹐不能入於裏以補正﹐能提气以升於陽。使參﹑﹑歸﹑術﹐共健脾而開胃﹐不能生津以降於陰﹔使麥冬﹑丹皮﹐同益肺以滋腎﹐能入於血室之中以去熱﹐不能入於命門之內以去寒。無柰世人妄用柴胡以殺人也﹐余所以探辧之耳。﹝批﹞柴胡散半表半里之邪﹐開手卽宜用之﹐遠公闡發獨精﹐斟酌盡詳。﹞

或問柴胡不可用之以治陰虛之人是矣﹐然古人往往雜之靑蒿﹑地骨皮﹑丹皮﹑麥冬之內﹐每服退熱者﹐又謂之何﹖曰﹕此陰虛而未甚者也。夫陰虛而火初起者﹐何妨少用柴胡﹐引諸補陰之藥﹐直入於肝﹑腎之間﹐轉能瀉火之速。所惡者﹐重加柴胡﹐而又久用不止耳。用藥貴通權達變﹐豈可拘泥之哉。

又問柴胡旣能提气﹐能補脾而開胃﹐何以亦有用之而气上衝者﹐何故﹖此正見柴胡之不可妄用也。夫用柴胡提气而反甚者﹐必气病之有餘者也。气之有餘﹐必血之不足也﹐而血之不足也﹐必陰之甚虧也。水不足以制火﹐而反助气以升陽﹐則陰愈消亡﹐而火愈上達﹐气安得而不上衝乎。故用柴胡以提气﹐必气虛而下陷者始可。至於陰虛火動之人﹐火正炎上﹐又加柴胡以升提之﹐火愈上騰﹐而水益下走﹐不死何待乎﹖此陰虛火動﹐斷不可用柴胡﹐不更可信哉。﹝批﹞柴胡提气﹐止宜提陽气之虛﹐不宜提陰火之旺﹐不可不知。﹞

或問柴胡乃半表半里之藥﹐故用之以治肝經之邪最效﹐然而肝經乃陰髒也﹐邪入於肝﹐已入於裏矣﹐又何半表半里之是云﹐乃往往用柴胡而奏效如神者﹐何也﹖夫肝經與膽經爲表裏﹐邪入於肝﹐未有不入於膽者﹐或邪從膽而入於肝﹐或邪已入肝﹐而尙畱於膽﹐彼此正相望而相通也。柴胡乃散肝邪﹐而亦散膽邪之藥﹐故入於肝者半﹐而入於膽者亦半也。所以治肝而膽之邪出﹐治膽而肝之邪亦出也。

或問柴胡旣是半表半里之藥﹐邪入於裏﹐用柴胡可引之以出於表﹐則病必輕﹔邪入於表﹐亦用柴胡﹐倘引之以入於裏﹐不病增乎﹖不知柴胡乃調和之藥﹐非引經之味也。邪入於內者﹐能和之而外出﹐豈邪入於內者﹐反和之而內入乎。此傷寒汗﹑吐﹑下之病﹐仲景夫子所以每用柴胡﹐以和解於半表半里之間﹐使反危而爲安﹐撥亂而爲治也。

又問柴胡旣是調和之藥﹐用之於郁癥者固宜﹐然有時解郁﹐而反動火﹐又是何故﹖此必婦女郁於懷抱﹐而又欲得男子﹐而不可得者也。論婦女思男子而不可得之脈﹐肝脈必大而弦出於寸口。然其懷抱旣郁﹐未用柴胡之前﹐肝脈必澀而有力﹐一服柴胡﹐而澀脈必變爲大而且弦矣。郁開而火熾﹐非柴胡之過﹐正柴胡之功﹐仍用柴胡﹐而多加白芍﹑山梔﹐則火且隨之而卽散矣。

或問柴胡爲傷寒要藥﹐何子不分別言之﹖曰﹕傷寒門中﹐柴胡之癥甚多﹐何條宜先言﹐何條宜略言乎。𨿽然柴胡之癥𨿽多﹐而其要在寒熱之往來﹐邪居於半表半里之言盡之矣﹐用柴胡而顧半表半里也﹐又何誤用哉。﹝批﹞傷寒用柴胡之癥𨿽多﹐數言已足包括。﹞

或問柴胡開郁﹐凡男子有郁﹐亦可用之乎﹖蓋一言郁﹐則男婦盡在其中矣﹐豈治男一法﹐而治女又一法乎。世人治郁﹐多用香附﹐誰知柴胡開郁﹐更易於香附也。

或問柴胡本散風之味﹐何散藥偏能益人﹐此予之未解也。蓋克中不克﹐克卽是生也。柴胡入肝﹐而性專克木。何以克木而反能生木﹖蓋肝屬木﹐最喜者水也﹐其次則喜風。然風之寒者﹐又其所畏﹐木遇寒風則黃落﹐葉旣凋零﹐而木之根必然下生而克土矣。土一受傷﹐而胃气卽不能開而人病﹐似乎肝之不喜風也﹐誰知肝不喜寒風﹐而喜溫風也。木一遇溫風﹐則萌芽卽生﹐枝葉扶疏﹐而下不生根﹐又何至克土乎。土不受傷﹐而胃气輒開﹐人病頓愈。柴胡﹐﹐風藥中之溫風也﹐肝得之而解郁﹐竟不知抑滯之气何以消釋也﹐故忘其性之相制﹐轉若其气之相宜。克旣不克﹐非克卽所以生之乎。克卽是生﹐克非眞克﹐生乃是克﹐生實非生。全生於克之中﹐制克於生之外﹐是以反得其生之之益﹐而去其克之之損也。

或疑柴胡用之於補中益气湯﹐實能提气﹐何以捨補中益气湯用之﹐卽不見有功﹐意者气得補而自升﹐無藉於柴胡耶﹖曰﹕柴胡提气﹐必須於補气之藥提之﹐始易見功﹐捨補气之藥﹐實難奏效。蓋升提之力﹐得補更大﹐非柴胡之不提气也。

或疑柴胡用之補中益气湯中﹐爲千古補气方之冠﹐然吾以爲柴胡不過用之升提气之下陷耳﹐胡足奇。此眞不知補中益气湯之妙也。補中益气湯之妙﹐全在用柴胡﹐不可與升麻並論也。

蓋气虛下陷﹐未有不气郁者也。惟郁故其气不揚﹐气不揚﹐而气乃下陷﹐徒用參﹑歸﹑﹑術以補气﹐而气郁何以舒發乎。卽有升麻以提之﹐而脾胃之气﹐又因肝气之郁來克﹐何能升哉。得柴胡同用以舒肝﹐而肝不克土﹐則土气易於升騰。方中又有甘艸﹑陳皮﹐以調和於胸膈之間﹐則補更有力﹐所以奏功如神也。是柴胡實有奇功﹐而非提气之下陷一語可了。使柴胡止提气之下陷﹐何風藥不可提气﹐而東垣先生必用柴胡﹐以佐升麻之不及耶。夫東垣先生一生學問﹐全在此方﹐爲後世首推﹐蓋不知幾經躊度精思﹐而後得之也﹐豈漫然哉。﹝批﹞闡發補中益气之妙﹐�東垣自己亦不過��。﹞

或問大﹑小柴胡湯﹐俱用柴胡﹐何以有大小之分﹐豈以輕重分大小乎﹖不知柴胡調和於半表半里﹐原不必分大小也﹐而仲景張夫子分之者﹐以大柴胡湯中有攻下之藥﹐故以大別之。實愼方之意﹐教人宜善用柴胡也﹐於柴胡何豫哉。

卷之二﹝商集﹞

升麻

升麻﹐味苦﹑甘﹐气平﹑微寒﹐浮而升﹐陽也﹐無毒。入足陽明﹑太陰之經。能升脾胃之气。得白芷﹑蔥白同用﹐又入手陽明﹑太陰二經﹐其餘他經﹐皆不能入。能辟疫气﹐散肌膚之邪熱﹐止頭﹑齒﹑咽喉諸痛﹐並治中惡﹐化斑點瘡疹﹐實建奇功。療肺癰有效﹐但必須同气血藥共用。可佐使﹐而亦不可以爲君臣。世人慮其散气﹐不敢多用是也﹐然而﹐亦有宜多用之時。本艸如《綱目》《經疏》﹐尙未及言﹐況他書乎。夫升麻之可多用者﹐發斑之癥也。凡熱不太甚﹐必不發斑﹐惟其內熱之甚﹐故發出於外﹐而皮毛堅固﹐不能遽出﹐故見斑而不能驟散也。升麻原非退斑之藥﹐欲退斑﹐必須解其內熱。解熱之藥﹐要不能外元參﹑麥冬與芩﹑連﹑梔子之類。然元參﹑麥冬與芩﹑連﹑梔子﹐能下行﹐而不能外走﹐必藉升麻﹐以引諸藥出於皮毛﹐而斑乃盡消。倘升麻少用﹐不能引之出外﹐勢必熱走於內﹐而盡趨於大﹑小腸矣。夫火性炎上﹐引其上升者易於散﹐任其下行者難於解。此所以必須多用﹐而火熱之毒﹐隨元參﹑麥冬與芩﹑連﹑梔子之類而行﹐盡消化也。﹝批﹞闡義甚精。﹞大約元參﹑麥冬用至一﹑二兩者﹐升麻可多用至五錢﹐少則四錢﹑三錢﹐斷不可只用數分與一錢已也。

或問升麻能止衄血﹐先生置而不講﹐豈仲景張夫子非歟﹖曰﹕以升麻爲止血之藥﹐此不知仲景夫子用升麻之故也。夫吐血出於胃﹐衄血出於肺。止血必須地黃﹐非升麻可止。用升麻者﹐不過用其引地黃﹐入於肺與胃耳﹐此等病﹐升麻又忌多用﹐少用數分﹐便能相濟以成功﹐切不可多至於一錢之外也。

又問升麻升而不降﹐何以大便閉結反用升提﹐必取於升麻﹐豈柴胡不可代耶﹖曰﹕升麻與柴胡﹐同是升提之藥﹐然一提气而一提血。大便燥急﹐大腸經之火也。大腸有火﹐又由於腎水之涸也。欲潤大腸﹐捨補血之藥無由﹐而補血又責之補腎﹐使腎之气通於大腸﹐而結閉之癥可解。然則通腎之气﹐以生血可也﹐而必加升麻於補腎﹑補血之中者﹐蓋陰之性凝滯而不善流動﹐取升麻而升提其陰气﹐則肺金淸肅之令行。況大腸與肺又爲表裏﹐肺气通﹐而大腸之气亦通﹐肺气通﹐而腎之气更通﹐所以閉者不閉﹐而結者不結也。若用柴胡﹐𨿽亦入肝﹐能提升血分之气﹐終不能入於大腸﹐通於肺﹑腎之气﹐此柴胡之所以不可代升麻也。﹝批﹞講得細微入神。﹞

或問升麻與犀角迥殊﹐何以古人有無犀角﹐用升麻代之之語﹐以升麻﹑犀角同屬陽明也﹐然否﹖夫升麻𨿽與犀角同屬陽明﹐而仲景夫子用升麻以代犀角﹐非特爲其同屬陽明也。犀角地黃湯所以治肺經之火也﹐犀角引地黃以至於肺﹐而升麻亦能引地黃以至於肺也。肺與大腸爲表裏﹐淸肺而大腸陽明之火自降﹐瘀血必從大便而出﹐是升麻淸肺﹐正所以淸陽明也。

或問升麻用之於補中益气湯中﹐豈慮柴胡不能升舉﹐故用之以相佐耶﹖曰﹕柴胡﹑升麻同用之補中益气湯者﹐各升提其气﹐兩不相顧﹐而兩相益也。柴胡從左而升气﹐升麻從右而提气﹐古人已言之矣。然而柴胡左升气﹐而右未嘗不同提其气﹐升麻右提气﹐而左亦未嘗不共升其气﹐又兩相顧﹐而兩相益也。

卷之二﹝商集﹞

車前子

車前子﹐味甘﹑鹹﹐气微寒﹐無毒。入膀胱﹑脾﹑腎三經。功專利水﹐通尿管最神﹐止淋瀝泄瀉﹐能閉精竅﹐祛風熱﹐善消赤目﹐催生有功。但性滑﹐利水可以多用﹐以其不走气也。

瀉宜於少用﹐以其過於滑利也。近人稱其力能種子﹐則誤極矣。夫五子衍宗丸用車前子者﹐因枸杞﹑覆盆過於動陽﹐菟絲﹑五味子過於澀精﹐故用車前以小利之。用通於閉之中﹐用瀉於補之內﹐始能利水而不耗气。水竅開﹐而精竅閉﹐自然精神健旺﹐入房始可生子﹐非車前之自能種子也。﹝批﹞妙論鑿鑿。﹞大約用之補藥之中﹐則同羣共濟﹐多有奇功。未可信是種子之藥﹐過於多用也。

或問車前利水之物﹐古人偏用之﹐以治夢遺而多效者﹐何也﹖曰﹕此卽余上文所言﹐尿竅開而精竅閉也﹐然而車前之能閉精﹐又不止此。車前最瀉膀胱之火﹐火邪作祟﹐煽動精門﹐則生淫邪之夢。用車前以利膀胱﹐則火隨水散﹐精門無炎蒸之煽動﹐則腎中之精气自安﹐神不外走﹐自無淫邪之夢﹐又何至陰精之外泄乎﹐此種祕理﹐前人未談﹐予實得之扁鵲公之傳也。

或問《詩經》載苤芑爲催生之藥。苤芑﹐卽車前子艸也﹐果可備之爲催生乎﹖曰﹕車前子性滑﹐自易於生產﹐然而不可單藉車前子也。凡產婦之易於生產者﹐必以气血旺健爲主﹐气足則兒之身易於轉頭﹐血旺則兒之身易於出戶。使气怯則兒無力﹐難於速轉﹐血涸則胞無漿﹐難於順送。使不補其气血﹐而惟圖車前之滑胞﹐吾恐過利其水﹐胎胞漧燥﹐轉難生產。必須於補气﹑補血之中﹐而佐車前子之滑利﹐庶幾催生有驗乎。﹝批﹞辧得透。﹞

或問繆仲醇注車前子﹐說男女陰中有二竅﹐一通精﹐一通水。命門眞陽之火﹐道家謂之君火。膀胱濕熱﹐濁陰之水﹐滲出竅外爲小便﹐道家謂之民火﹐民火二字甚新﹐何以《內經》《靈樞》未言也﹖嗟乎。此臆說也。夫人身之火止二﹐一君火﹐一相火也﹐安有民火哉。此好異而過者也。其言二竅不並開﹐水竅開﹐而精竅閉﹐車前利水而能閉精﹐實闡微之論。

或問車前子孕婦宜戒﹐嫌其過滑以墮胎也。曰﹕車前子利水而不耗气﹐气旣不耗﹐又何能墮胎。惟是過於利水﹐日用車前﹐未免气不耗﹐而胎漿太幹﹐恐有難於生產之虞。然古之婦人采苤芑以滑胎者﹐乃取之備臨產之用﹐非恃之易產﹐而日日常飲也。然則孕婦因小水不利﹐偶一用之﹐何損於胎乎。竟戒絕口不服﹐豈知車前哉。

卷之二﹝商集﹞

蒺藜子

蒺藜子﹐味甘﹑辛﹐气溫﹑微寒﹐無毒。沙苑者爲上﹐白蒺藜次之﹐種類各異﹐而明目去風則一。但白蒺藜善破癥結﹐而沙苑蒺藜則不能也。沙苑蒺藜善止遺精遺溺﹐治白帶喉痺﹐消陰汗﹐而白蒺藜則不能也。今世專尙沙苑之種﹐棄白蒺藜不用﹐亦未知二種之各有功效也﹐余所以分別而並論之。

或問蒺藜能催生墮胎﹐而先生略之﹐豈著《本艸》者誤耶﹖夫蒺藜無毒之藥﹐何能落胎﹐謂其催生﹐而性又不速。然則從前《本艸》﹐何所據而言之耶。見白蒺藜之多刺耳。凡刺多者﹐必有礙於進取﹐畱而不進則有之﹐未聞荊棘之中﹐反行之而甚速者也。是蒺藜旣不能催生﹐又何能墮胎哉。且沙苑蒺藜﹐乃解火之味﹐凡婦人墮胎﹐半由於胎气之太熱﹐古人謂黃芩能安胎者﹐正取其寒而能去火也。況蒺藜微寒﹐不同於黃芩之大冷﹐而性又兼補﹐且能止精之滑﹐安有止精澀味﹐而反墮胎者乎。此傳聞者之誤﹐不足信也。

或問蒺藜﹐以同州沙苑者爲勝﹐近人以之治目﹐謂補而又明目也。先生又云與白蒺藜同爲明目之藥﹐豈同州者非補﹐而白蒺藜反補耶﹖﹝批﹞賤近而貴遠﹐世情大抵然也﹐豈獨蒺藜哉。﹞曰﹕二味各有功效﹐余上文已言之矣。而吾子又問﹐余更當暢談之。沙苑蒺藜﹐補多而瀉少﹔白蒺藜﹐瀉多而補亦多。沙苑蒺藜補肝腎而明目﹐乃補虛火之目﹐而不可補實邪之目也﹐補實邪之目﹐則目轉不明﹐而羞明生瘴之病來矣﹔白蒺藜補肝腎而明目﹐乃瀉實邪之目。

而又可補虛火之目也﹐補虛火之目﹐則目更光明﹐瀉實邪之目則目更淸爽。二者相較﹐用沙苑蒺藜以明目﹐反不若用白蒺藜之明目爲佳﹐而無如近人之未知也。

卷之二﹝商集﹞

靑黛

靑黛﹐卽靛之幹者。《本艸》辧其出波斯國者﹐始眞轉誤矣。味苦﹐气寒﹐無毒。殺虫除熱﹐能消赤腫疔毒﹐兼療金瘡﹐余無功效。他書盛稱之﹐皆不足信也。惟喉痺之癥﹐倘系實火﹐可以內外兼治﹐而《本艸》各書反不言及。大約此物﹐止可爲佐使者也。惟殺虫可以多用﹐只消一味﹐用至一兩﹐研末﹐加入神曲三錢﹑使君子三錢﹐同爲丸﹐一日服盡﹐虫盡死矣。﹝批﹞靑黛殺虫方神效﹐試之屢驗。﹞他病不必多用。蓋靑黛气寒﹐能敗胃气﹐久服﹐則飲食不能消也。

或問靑黛微物﹐先生亦愼用之﹐毋乃太過乎﹖嗟乎。用藥一味之失﹐便殺一人﹐況發明《本艸》﹐而可輕言之乎。故物𨿽至微﹐不敢忽也。

或問靑黛物𨿽至微﹐仲景公用以治發斑之傷寒﹐何子未之言及﹖曰﹕吾前言赤腫﹐卽發斑之別名﹐非滿身腫起爲赤腫也。靑黛至微﹐而能化斑者﹐以其善涼肺金之气。肺主皮毛﹐皮膚之發斑﹐正肺之火也。然而發斑﹐又不止肺火﹐必挾胃火而同行﹐靑黛又能淸胃火﹐仲景公所以一物而兩用之﹐退肺﹑胃之火﹐自易解皮膚之斑矣。

卷之二﹝商集﹞

天麻

天麻﹐味辛﹑苦﹐气平﹐無毒。入肺﹑脾﹑肝﹑膽﹑心經。能止昏眩﹐療風去濕﹐治筋骨拘攣癱瘓﹐通血脈﹐開竅﹐餘皆不足盡信。此有損無益之藥﹐似宜刪去。然外邪甚盛﹐壅塞於經絡血脈之間﹐捨天麻又何以引經﹐使气血攻補之味﹐直入於受病之中乎。故必須備載。但悉其功用﹐自不致用之之誤也。總之﹐天麻最能祛外來之邪﹐逐內閉之痰﹐而气血兩虛之人﹐斷不可輕用耳。﹝批﹞天麻舉世����������也。﹞

或問天麻世人多珍之﹐何先生獨戒人以輕用乎﹖曰﹕余戒人輕用者﹐以天麻實止可怯邪。

無邪之人用之﹐未有不受害者也。余所以言其功﹐又示其過﹐慮世之誤用以損人也。

卷之二﹝商集﹞

蒲黃

蒲黃﹐味甘﹐气平﹐無毒。入肺經。能止衄血妄行﹐咯血﹑吐血亦可用﹐消瘀血﹐止崩漏白帶﹐調婦人血候不齊﹐去兒枕痛﹐療跌撲折傷﹐亦佐使之藥﹐能治實﹐而不可治虛。虛人用之﹐必有泄瀉之病﹐不可不愼也。《本艸》謂其益气力﹐延年作仙﹐此斷無之事﹐不可盡信。

或問蒲黃非急需之藥﹐而吾子取之以備用﹐不知何用也﹖夫蒲黃治諸血癥最效﹐而治血癥中尢效者﹐咯血也。咯血者﹐腎火上衝﹐而肺金又燥。治腎以止咯血﹐而不兼治肺﹐則咯血不能止。蒲黃潤肺經之燥﹐加入於六味地黃湯中﹐則一服可以奏功﹐非若他藥如麥冬﹑五味﹐𨿽亦止咯﹐而功不能如是之捷。此所以備之﹐而不敢刪耳。

卷之二﹝商集﹞

何首烏

何首烏﹐味甘而澀﹐气微溫﹐無毒。神農未嘗非遺之也。以其功效甚緩﹐不能急於救人﹐故爾失載。然首烏蒸熟﹐能黑須鬢﹐但最惡鐵器。凡入諸藥之中﹐曾經鐵器者﹐沾其气味﹐絕無功效。世人久服而不變白者﹐正坐此耳﹐非首烏之不黑須鬢也。近人尊此物爲延生之寶﹐余薄而不用。惟生首烏用之治瘧﹐實有速效﹐治痞亦有神功﹐世人不盡知也。𨿽然首烏蒸熟﹐以黑須鬢﹐又不若生用之尢驗。蓋首烏經九蒸之後﹐气味盡失﹐又經鐵器﹐全無功效矣。

不若竟以石塊敲碎﹐曬榦爲末﹐同桑葉﹑茱萸﹑熟地﹑枸杞子﹑麥冬﹑女貞子﹑烏飯於黑芝麻﹑白果﹐共搗爲丸﹐全不見鐵器﹐反能烏須鬢﹐而延年至不老也。

或問何首烏蒸熟則味甘﹐生用則味澀﹐自宜制熟爲黑﹐則白易變爲黑矣﹐此情理之必然也﹐先生獨云生用爲佳﹐亦有說乎﹖曰﹕首烏制黑﹐猶生地之制熟也﹐似宜熟者之勝生。然而首烏不同生地也﹐生地性寒而味苦﹐制熟則苦變甘﹐而寒變溫矣﹐故制熟則佳。首烏味本甘而气本溫﹐生者原本益人﹐又何必制之耶。況生者味澀﹐凡人之精﹐未有不滑者也﹐正宜味澀以止益﹐柰何反制其不澀﹐使補者不補也。余所以勸人生用之也。

或疑何首烏乃烏須聖藥﹐不制之﹐何能烏須﹖先生謂生勝於熟﹐讀先生之論﹐則實有至理﹐然未見先生之自效﹐恐世人未必信先生之言也。曰﹕吾談其理﹐何顧吾須之變白不變白哉。

況吾須之白而烏﹐烏而白者屢矣﹐乃自不愼酒色﹐非藥之不驗也﹐蓋服烏須之藥﹐必須絕欲斷酒﹐否則無功耳。

或疑何首烏旣能延年﹐而神農未嘗言﹐先生又薄其功用之緩﹐是此藥亦可有可無之藥也。

𨿽然﹐何首烏烏可缺也﹐亦顧人用之何如耳。大約用之烏須延壽﹐其功緩﹐用之攻邪散瘧﹐其功速。近人用之﹐多犯鐵器﹐所以皆不能成功也。

或疑何首烏今人艷稱之﹐吾子薄其功用﹐得毋矯枉之過歟﹖嗟乎。何首烏實有功效﹐久服烏須鬢﹐固非虛語。吾特薄其功用之緩﹐非薄其無功用也。如補气也﹐不若黃﹑人參之捷。

如補血也﹐不若當歸﹑川芎之速。如補精也﹐不若熟地﹑山茱之易於見勝。此余之所以寧用彼﹐而不用此也。至於丸藥之中﹐原圖緩治﹐何首烏正宜大用﹐烏可薄而棄之哉。

或問何首烏畢竟以大者爲佳﹐近人用何首烏而不甚效者﹐大抵皆細小耳﹐未必有大如斗者也。曰﹕古人載何首烏﹐而稱極大者爲神﹐乃誇詡之辭﹐非眞親服而有驗也。且何首烏小者之力勝於大者﹐世人未知也。近來士大夫得一大首烏﹐便矜奇異﹐如法修制﹐九蒸九曬﹐惟恐少越於古人﹐乃終年吞服﹐絕不見發之烏而鬢之黑﹐可見大者功用劣於細小者矣。無如今人爲古人所愚﹐舍人參﹑熟地之奇﹐而必求首烏爲延生變白之藥﹐絕無一效﹐而不悔惑矣。

卷之二﹝商集﹞

益母艸

益母艸﹐味辛﹑甘﹐气微溫﹐無毒。胎前﹑產後﹐皆可用之﹐去死胎最效﹐行瘀生新﹐亦能下乳。其名益母﹐有益於婦人不淺。然不佐之歸﹑芎﹑參﹑術﹐單味未能取勝。前人言其胎前無滯﹐產後無虛﹐謂其行中有補也。但益母艸實非補物﹐止能佐補藥以收功﹐故不宜多用。大約入諸補劑之中﹐以三錢爲率﹐可從中再減﹐斷不可此外更增。

或問益母艸﹐以益母得名﹐宜其有益於產母。今人未產之前用之﹐猶曰治產母也﹐無孕之婦人雜然並進﹐益母之謂何﹖曰﹕益母艸﹐實不止專益於產母。凡無產之婦﹐均能受益。蓋益母艸治婦人之病﹐居十之七﹐治產母之病﹐反不過十之三。無產之婦﹐可以多用﹐而有產之婦﹐轉宜少用耳。

或疑益母艸古今共譽﹐而吾子何獨有貶辭﹖曰﹕吾言益母艸佐補藥以收功﹐正顯益母艸之奇耳。何爲貶辭哉﹖或疑益母艸﹐古人單用以收功﹐而吾子必言佐補以取效﹐何也﹖不知益母艸單用以收功﹐不若佐補收功之更多而且捷。

卷之二﹝商集﹞

續斷

續斷﹐味辛﹐气微溫。無毒。善續筋骨﹐使斷者復續得名。亦調血脈﹐療折傷最神﹐治血癥固精滑夢遺﹐暖子宮﹐補多於續﹐但不可多用耳。蓋續斷气溫﹐多用則生熱﹐熱生則火熾矣。少用則溫而不熱﹐腎水反得之而漸生。陰生於陽之中也。他本謂其能愈乳癰﹑瘰﹑腸風痔﹐豈有气溫之藥﹐而能愈溫熱之病乎﹖恐非可信之論也。﹝批﹞實不可信。﹞

或問續斷能接筋骨﹐何以單用續斷﹐未見奏功﹐入之於生血活血藥中﹐反能奏效﹐何歟﹖曰﹕此正續斷之奇也。夫斷者不能復續﹐猶死者不能重生也﹐欲使斷者復續﹐必須使死者重生矣。筋骨至於斷﹐其中之血先死矣。續斷止能接筋骨之斷﹐不能使血之生也。用之於生血﹑活血之中﹐則血之死者旣慶再生﹐而筋骨之斷者自慶再續。﹝批﹞活血始可接骨﹐補虛始能續斷﹐眞不易之論。﹞又何疑於單用之無功﹐而共用之甚效哉。

或疑續斷不宜用之於補藥之中﹐恐牽掣其手也。嗟乎。惟補可續﹐不補何續耶。

或疑續斷因補以接骨﹐則凡補之藥﹐皆可接骨矣。曰﹕單補又何能接續哉。惟續斷於補中接骨﹐則補卽有生之義﹐生卽有續之功也。

卷之二﹝商集﹞

金銀花

金銀花﹐一名忍冬藤。味甘﹐溫﹐無毒。入心﹑脾﹑肺﹑肝﹑腎五臟﹐無經不入。消毒之神品也。未成毒則散﹐已成毒則消﹐將死者可生﹐已壞者可轉。故癰疽發背﹐必以此藥爲奪命之丹。但其味純良﹐性又補陰﹐𨿽善消毒﹐而功用甚緩﹐必須大用之。﹝批﹞金銀花消毒神效﹐必宜多用﹐誠千古定論。﹞如發背癰﹐用至七八兩﹐加入甘艸五錢﹑當歸二兩﹐一劑煎飲﹐未有不立時消散者。其餘身上﹑頭上﹑足上各毒﹐減一半投之﹐無不神效。近人治癰毒﹐亦多識用金銀花﹐然斷不敢用到半斤。殊不知背癰之毒﹐外𨿽小而內實大﹐非用此重劑﹐則毒不易消。且金銀花少用則力單﹐多用則力濃﹐尢妙在補先於攻﹐消毒而不耗气血﹐敗毒之藥﹐未有過於金銀花者也。故毋論初起之時與出膿之後﹐或變生不測﹐無可再救之頃﹐皆以前方投之﹐斷無不起死回生者。正勿驚訝其藥劑之重﹐妄生疑畏也。或嫌金銀花太多﹐難於煎藥﹐不妨先取水十餘碗﹐煎取金銀花之汁﹐再煎當歸﹑甘艸﹐則尢爲得法。至於鬼擊作痛﹐又治之小者。止痢除溫﹐益壽延齡﹐則不可爲訓矣。

或問金銀花敗毒則有之﹐而吾子曰補陰﹐得毋惑於《本經》長年益壽之語乎﹖曰﹕金銀花補之性實多於攻。攻毒之藥﹐未有不散气者也﹐而金銀花非惟不散气﹐且能補气﹐更善補陰。

但少用則補多於攻﹐多用則攻勝於補。故攻毒之藥﹐未有善於金銀花者也。若疑金銀花爲長年益壽之藥﹐則不可。蓋至純之品﹐始可長服以延齡﹐偏霸之味﹐只可暫投以奏效。金銀花只宜用之以攻毒﹐而不宜用之以補虛。若惑於長年益壽之說﹐始信金銀花爲補陰之藥﹐則余且勸人長服爲添壽之助﹐何以止言攻毒哉。

或問金銀花之解毒﹐近人亦多知之。然未有若吾子之贊嘆甚神者﹐子欲顯書之奇﹐罔顧言之大乎﹖曰﹕金銀花化毒﹐吾言止揚其十之五﹐余尙未盡言也。今因吾子之問﹐而罄悉之。夫癰毒之初生也﹐其身必疼痛而欲死﹐服金銀花﹐而痛不知何以消也﹔當癰毒之潰膿也﹐其頭必昏眩而不能舉﹐服金銀花﹐而眩不知何以去也﹔及癰毒之收口也﹐其口必黑黯而不能起﹐服金銀花﹐而陷不知何以起也﹐然此猶陽癥之癰毒也。若陰癥之癰毒﹐其初生也﹐背必如山之重﹐服金銀花﹐而背輕如釋負也﹔其潰膿也﹐心必如火之焚﹐服金銀花﹐而心涼如飲漿也。

其收口也﹐肉必如刀之割﹐服金銀花﹐而皮癢如爪搔也﹐然此猶陰癥而無大變者也。倘若痛癢之未知﹐昏憒之不覺﹐內可洞見其肺腑﹐而外無僅存之皮骨﹐與之食而不欲食﹐與之湯而不欲飲﹐懸性命於頃刻﹐候死亡於須臾﹐苟能用金銀花一斤﹐同人參五﹑六兩﹐共煎汁飲之﹐無不奪魂於垂絕﹐返魄於已飛也。誰謂金銀花非活人之仙艸乎。其功實大﹐非吾言之大也。﹝批﹞金銀花神妙不測﹐眞有如此。世人用鐵箍散﹑奪命丹﹑萬應膏﹐甚至操刀生割人肉者﹐安識此理而用此藥乎。今讀是編﹐如當頭一鍼﹐通身汗下﹐頓失前非者﹐何異立地成佛。倘迷而不悟﹐則永墮阿鼻矣。﹞

或問金銀花散毒則有之﹐未必如是之神。曰﹕金銀花之功效﹐實不止此。金銀花無經不入﹐而其專入之經﹐尢在腎﹑胃二經。癰毒﹐止陰﹑陽之二種﹐陽卽胃﹐而陰卽腎。陽變陰者﹐卽胃之毒入於腎也﹔陰變陽者﹐卽腎之毒入於胃也。消毒之品﹐非專瀉陽明胃經之毒﹐卽專瀉少陰腎經之毒。欲旣消胃毒﹐而又消腎毒之藥﹐捨金銀花﹐實無第二品也。金銀花消胃中之毒﹐必不使毒再入於腎臟﹔消腎中之毒﹐必不使毒重流於胃腑。蓋金銀花能先事而消彌﹐復能臨事而攻突﹐更善終事而收斂也。

或疑金銀花性甚緩﹐而癰疽毒勢最急﹐何以功用之大竟至如此﹐豈急癥緩治之法歟﹖曰﹕癰疽勢急﹐治法不啻救焚﹐烏可以緩治之哉。金銀花性緩﹐而用之治癰疽也﹐則緩而變爲急矣﹐況用之四﹑五兩﹐以至半斤﹑一斤﹐則其力更專﹐而气更勇猛﹐此正急癥急治之也。

卷之二﹝商集﹞

巴戟天

巴戟天﹐味甘﹑溫﹐無毒。入心﹑腎二經。補虛損勞傷﹐壯陽道﹐止小腹牽痛﹐健骨彊筋﹐定心气﹐益精增志﹐能止夢遺﹐此臣藥﹐男婦俱有益﹐不只利男人也。世人謂其能使痿陽重起﹐故云只利男子。不知陽事之痿者﹐由於命門火衷﹐婦人命門與男子相同﹐安在不可同補乎。﹝批﹞巴戟天男女受益﹐論是。﹞夫命門火衰﹐則脾胃寒虛﹐卽不能大進飲食。用附子﹑肉桂﹐以溫命門﹐未免過於太熱﹐何如用巴戟天之甘溫﹐補其火﹐而又不爍其水之爲妙耶。

或問巴戟天近人罕用﹐止用之於丸散之中﹐不識亦可用於湯劑中耶﹖曰﹕巴戟天﹐正湯劑之妙藥﹐無如近人不識也。巴戟天﹐溫而不熱﹐健脾開胃﹐旣益元陽﹐復塡陰水﹐眞接續之利器﹐有近效﹐而又有遠功。夫巴戟天𨿽入心﹑腎﹐而不入脾﹑胃﹐然入心﹐則必生脾胃之气﹐故脾胃受其益。湯劑用之﹐其效易速﹐必開胃气﹐多能加餐﹐及至多餐﹐而脾乃善消。又因腎气之補﹐薰蒸脾胃之气也﹐誰謂巴戟天不宜入於湯劑哉。

巴戟天溫補命門﹐又大補腎水﹐實資生之妙藥。單用一味爲丸﹐更能補精種子﹐世人未知也。

或疑巴戟天入湯劑最妙﹐何以前人未見用之﹖曰﹕前人多用﹐子未知之耳。夫巴戟天﹐補水火之不足﹐益心腎之有餘﹐實補藥之翹楚也。用之補气之中﹐可以健脾以開胃气﹔用之補血之中﹐可以潤肝以養肺陰。古人不特用之﹐且重用之。自黃柏﹑知母之論興﹐遂置巴戟天於無用之地。嗟乎﹗人生於火﹐而不生於寒﹐如巴戟天之藥﹐又烏可不亟爲表揚哉。

卷之二﹝商集﹞

五加皮

五加皮﹐味辛而苦﹐气溫而寒﹐無毒。近人多取而釀酒﹐謂其有利益也﹐甚則誇大其辭﹐分靑﹑黃﹑赤﹑白﹑黑﹐配五行立論﹐服三年可作神仙﹐眞無稽之談也。此物止利風濕﹐善消瘀血則眞。若言其扶陽起痿﹐止小便遺瀝﹐去婦人陰癢﹐絕無一驗。而舉世宗之﹐牢不可破﹐亦從前著書者之誤也。余故辧之﹐使世人毋再惑耳。

或問五加皮﹐舉世皆以爲補﹐先生獨言非補﹐世人飲此酒未見有損﹐何也﹖曰﹕有其功則言功﹐有其獘而言獘。五加皮﹐實有損無益之藥﹐而舉世宗之﹐余所以大聲疾呼也。此酒江淮之間最多﹐然飲之而未見損者﹐亦有其故。蓋江淮地勢卑濕﹐服五加皮之酒以去濕﹐似乎得宜。若非江淮污下之所﹐而地處髙燥﹐則燥以益燥﹐吾日見其損﹐而不見其益矣。

或問東華眞人煮石法用五加皮﹐世爲仙經所需。而昔年魯定公母單服五加皮﹐以致不死﹐豈皆不可信耶﹖曰﹕此皆造酒附會之辭也。五加皮實止除濕﹐而不能延年﹐欲藉其輕身耐老﹐此余之所不敢信也。

卷之二﹝商集﹞

川芎

川芎﹐味辛﹐气溫﹐升也﹐陽也﹐無毒。入手﹑足厥陰二經。功專補血。治頭痛有神﹐行血海﹐通肝經之髒﹐破癥結宿血﹐產後去舊生新﹐凡吐血﹑衄血﹑溺血﹐便血﹑崩血﹐俱能治之。血閉者能通﹐外感者能散﹐療頭風甚神﹐止金瘡疼痛。此藥可君可臣﹐又可爲佐使﹐但不可單用﹐必須以補气﹑補血之藥佐之﹐則利大而功倍。倘單用一味以補血﹐則血動﹐反有散失之憂﹔單用一味以止痛﹐則痛止﹐轉有暴亡之慮。若與人參﹑黃﹑白術﹑茯苓同用以補气﹐未必不補气以生血也﹔若與當歸﹑熟地﹑山茱﹑麥冬﹑白芍以補血﹐未必不生血以生精也。所虞者﹐同風藥並用耳﹐可暫而不可常﹐中病則已﹐又何必久任哉。

或問川芎旣散眞气﹐用四物湯以治癆怯﹐毋乃不可乎﹖不知四物湯中﹐有當歸﹑熟地爲君﹐又有芍藥爲臣﹐用川芎不過佐使﹐引入肝經﹐又何礙乎﹖倘四物湯﹐減去川芎﹐轉無效驗。

蓋熟地性滯﹐而芍藥性收﹐川芎動而散气﹐四物湯正藉川芎辛散以動之也。又未可鑑暴亡之失﹐盡去之以治虛勞也。

或問佛手散用川芎﹐佐當歸生血﹐爲產門要藥﹐我疑其性動而太散﹐何以產後之癥偏服之﹐而生血且生气也﹖夫血不宜動﹐而產後之血﹐又惟恐其不動也。產後之血一不動﹐卽凝滯而上衝﹐則血暈之癥生矣。佛手散﹐正妙在於動也﹐動則血活﹐舊血易去﹐而新血易生。新血旣生﹐則新气亦自易長﹐又何疑川芎性動而太散哉。

或問川芎散气是眞﹐何以補血藥必須用之﹐豈散气卽生血乎﹖曰﹕血生於气﹐气散則血從何生。不知川芎散气﹐而復能生血者﹐非生於散﹐乃生於動也。血大動﹐則走而不能生﹔血不動﹐則止而不能生矣。川芎之生血﹐妙在於動也。單用一味﹐或恐過動而生變﹐合用川芎﹐何虞過動哉。所以爲生血藥中之必需﹐取其同羣而共濟也。﹝批﹞不動不生﹐血過動又失血﹐合用川芎﹐自然得宜。﹞

或問川芎妙在於動而生血﹐聽其動可也。胡必用藥以佐之﹐使動而不動耶﹖不知動則變者﹐古今之通義。防其變者﹐用藥之機權。川芎得羣補藥﹐而制其動者﹐正防其變也。𨿽然﹐天下不動則不變﹐不制其動而自動者﹐必生意外之變﹐其變爲可憂。制其動而自動者﹐實爲意中之變﹐其變爲可喜。蓋變出意外者﹐散气而使人暴亡﹔變出意中者﹐生血而使人健旺。血非動不變﹐血非變不化也。﹝批﹞倡論可妙﹐眞胸有智珠。﹞

或疑川芎生血出於動﹐又慮其生變而制其動﹐則動猶不動也﹐何以生血之神哉﹖曰﹕不動而變者﹐無爲而化也。川芎過動﹐而使之不動﹐則自忘其動矣。其生血化血﹐亦有不知其然而然之妙﹐是不動之動﹐正治於動也。

或疑川芎生血﹐而不生气﹐予獨以爲不然。蓋川芎亦生气之藥﹐但長於生血﹐而短於生气耳。世人見其生血有餘﹐而補气不足﹐又見《神農本艸》言其是補血之藥﹐遂信川芎止補血﹐而不生气﹐絕無有用補气之中。豈特無有用之於補气﹐且言耗气而相戒。此川芎生气之功﹐數千年未彰矣﹐誰則知川芎之能生气乎。然而川芎生气﹐實不能自生也﹐必須佐參﹑術以建功﹐輔﹑歸以奏效﹐不可嫌其散气而不用之也。

或疑川芎生气﹐終是創談﹐仍藉參﹑術﹑﹑歸之力﹐未聞其自能生气也。曰﹕用川芎﹐欲其自生气也﹐固力所甚難。用川芎﹐欲其同生气也﹐又勢所甚易。蓋川芎得參﹑術﹑﹑歸﹐往往生气於須臾﹐生血於眉睫﹐世人以爲是參﹑術﹑﹑歸之功也。然何以古人不用他藥以佐參﹑術﹑﹑歸﹐而必用川芎以佐之﹐不可以悟生气之說哉。

或疑川芎用之於佛手散中﹐多獲奇功﹐離當歸用之﹐往往僨事﹐豈川芎與當歸﹐性味之相宜耶﹖夫當歸性動﹐而川芎亦動﹐動與動相合﹐必有同心之好﹐毋怪其相得益彰也。然而兩動相合﹐反不全動﹐故不走血﹐而反生血耳。

或問川芎性散而能補﹐是補在於散也。補在散﹐則補非大補﹐而散爲大散矣。不知散中有補﹐則散非全散。用之於胎產最宜者﹐蓋產後最宜補﹐又慮過補則血反不散﹐轉不得補之益矣。川芎於散中能補﹐旣無瘀血之憂﹐又有生血之益﹐妙不在補而在散也。﹝批﹞川芎之補在散﹐未經人道。﹞

卷之二﹝商集﹞

芍藥

芍藥﹐味苦﹑酸﹐气平﹑微寒﹐可升可降﹐陰中之陽﹐有小毒。入手足太陰﹐又入厥陰﹑少陽之經。能瀉能散﹐能補能收﹐赤白相﹐無分彼此。其功全在平肝﹐肝平則不克脾胃﹐而臟腑各安﹐大小便自利﹐火熱自散﹐鬱气自除﹐癰腫自消﹐堅積自化﹐瀉痢自去﹐痢痛自安矣。蓋善用之﹐無往不宜﹐不善用之﹐亦無大害。無如世人畏用﹐恐其過於酸收﹐引邪入內也。此不求芍藥之功﹐惟求芍藥之過。所以﹐黃農之學﹐不彰於天下﹐而夭札之病﹐世世難免也﹐予不得不出而辧之。夫人死於疾病者﹐色欲居其半﹐气郁居其半。縱色欲者﹐肝經之血必虧﹐血虧則木無血養﹐木必生火﹐以克脾胃之土矣。脾胃一傷﹐則肺金受刑﹐何能制肝。木寡於畏﹐而仍來克土﹐治法必須滋肝以平木。而滋肝平木之藥﹐捨芍藥之酸收﹐又何濟乎。犯气郁者﹐其平日腎經之水﹐原未必大足以生肝木﹐一時又遇拂抑﹐則肝气必傷。夫肝屬木﹐喜揚而不喜抑者也﹐今旣拂抑而不舒﹐亦必下克於脾土﹐脾土求救於肺金﹐而肺金因肝木之旺﹐腎水正虧﹐欲顧子以生水﹐正不能去克肝以制木﹐而木气又因拂抑之來﹐更添惱怒﹐何日是坦懷之日乎。治法必須解肝木之憂鬱﹐肝舒而脾胃自舒﹐脾胃舒﹐而各經皆舒也。捨芍藥之酸﹐又何物可以舒肝乎。﹝批﹞宇宙有此妙文﹐眞是雍熙世界﹐不愁生民夭札也。﹞是肝腎兩傷﹐必有資於芍藥﹐亦明矣。然而芍藥少用之﹐往往難於奏效。蓋肝木惡急﹐遽以酸收少濟之﹐則肝木愈急﹐而木旺者不能平﹐肝郁者不能解。必用至五﹑六錢﹐或八錢﹐或一兩﹐大滋其肝中之血﹐始足以慰其心而快其意﹐而後虛者不虛﹐郁者不郁也。然則芍藥之功用﹐如此神奇﹐而可以酸收置之乎。況芍藥功用﹐又不止二者也﹐與當歸並用﹐治痢甚效﹔與甘艸並用﹐止痛實神﹔與梔子並用﹐脇痛可解﹔與蒺藜並用﹐目疾可明﹔且也與肉桂並用﹐則可以祛寒﹔與黃芩並用﹐則可以解熱﹔與參﹑並用﹐則可以益气。與芎﹑歸﹑熟地並用﹐則可以補血。用之補則補﹐用之瀉則瀉﹐用之散則散﹐用之收則收﹐要在人善用之﹐烏得以酸收二字而輕置之哉。

或問芍藥有不可用之時﹐先生之論﹐似乎無不可用﹐得毋產後亦可用﹐而傷寒傳經亦可用乎曰﹕產後忌芍藥者﹐恐其引寒气入腹也﹐斷不可輕用。卽遇必用芍藥之病﹐只可少加數分而已。若傷寒未傳太陽之前﹐能用芍藥﹐則邪尢易出。惟傳入陽明﹐則斷乎不可用。至於入少陽﹑厥陰之經﹐正須用芍藥和解﹐豈特可用而已哉。

或問芍藥平肝气也﹐肝气不逆﹐何庸芍藥﹐吾子謂芍藥無不可用﹐毋乃過於好奇乎﹖夫人生斯世﹐酒﹑色﹑財﹑气﹐四者並用﹐何日非使气之日乎﹐气一動﹐則傷肝﹐而气不能平矣。

气不平﹐有大﹑小之分﹐大不平﹐則气逆自大﹔小不平﹐則气逆亦小。人見气逆之小﹐以爲吾气未嘗不平也﹐誰知肝經之气已逆乎。故平肝之藥﹐無日不可用也﹐然則芍藥又何日不可用哉。

或問郁癥利用芍藥﹐亦可多用之乎﹖曰﹕芍藥不多用﹐則鬱結之气﹐斷不能開。世人用香附以解郁﹐而郁益甚﹐一多用芍藥﹐其郁立解﹐其故何也﹖蓋鬱气𨿽成於心境之拂抑﹐亦終因於肝气之不足﹐而鬱气乃得而結也。用芍藥以利其肝气﹐肝气利﹐而鬱气亦舒。但肝因鬱气之結﹐則虛者益虛﹐非大用芍藥以利之﹐則肝气未易復﹐而鬱气亦未易解也。﹝批﹞郁成於肝气之虛﹐芍藥解郁﹐妙在益肝也。﹞故芍藥必須宜多用以平肝﹐而斷不可少用以解郁耳。

或問芍藥𨿽是平肝﹐其實乃益肝也。益肝則肝木過旺﹐不畏肝木之克土乎﹖曰﹕肝木克土者﹐乃肝木之過旺也。肝木過旺則克土﹐肝木旣平﹐何至克土乎。因肝木之過旺而平肝﹐則肝平而土已得養。土得養﹐則土且自旺﹐脾胃旣有旺气﹐又何畏於肝木之旺哉。況肝木因平而旺﹐自異於不平而自旺也﹐不平而自旺者﹐土之所畏﹔因平而旺者﹐土之所喜。蓋木旺而土亦旺﹐土木有相得之慶﹐又何畏於肝木之克哉。﹝批﹞古有靑蓮﹐談皆玉屑。﹞

或問芍藥妙義﹐先生闡發無遺﹐不識更有異聞﹐以開予之心胸乎﹖曰﹕芍藥之義﹐烏能一言而盡哉﹐但不知吾子欲問者。用芍藥治何經之病也﹐或人以克胃者﹐何以用芍藥耶。夫芍藥平肝﹐而不平胃﹐胃受肝木之克﹐瀉肝而胃自平矣﹐何必疑。或人曰﹕非此之謂也。余所疑者﹐胃火熾甚﹐正宜瀉肝木﹐以瀉胃火﹐何以反用芍藥益肝以生木﹐便木旺而火益旺耶﹖曰﹕胃火之盛﹐正胃土之衰也。胃土旣衰﹐而肝木又旺﹐宜乎克土矣。誰知肝木之旺﹐乃肝木之衰乎。肝中無血則漧燥﹐而肝木欲取給於胃中之水以自養﹐而胃土之水﹐盡爲木耗﹐水盡則火熾﹐又何疑乎。用芍藥以益肝中之血﹐則肝足以自養其木﹐自不至取給於胃中之水﹐胃水不幹﹐則胃火自息﹐山下出泉﹐不可以濟燎原之火乎。此蓋肝正所以益胃也。或人謝曰﹕先生奇論無窮﹐不敢再難矣。﹝批﹞設難固奇﹐剖晰更奇。﹞

或又問曰﹕肝木之旺﹐乃肝木之衰﹐自當用芍藥以益肝矣﹐不識肝木不衰﹐何以亦用芍藥﹖曰﹕子何以見肝木之不衰也。或人曰﹕脇痛而至手不可按﹐目疼而至日不可見﹐怒气而血吐之不可遏﹐非皆肝木之大旺而非衰乎。嗟乎﹗子以爲旺﹐而我以爲衰也。夫脇痛至手不可按﹐非肝血之旺﹐乃肝火之旺也﹐火旺由於血虛﹔目痛至日不可見﹐非肝气之旺﹐乃肝風之旺也﹐風旺由於气虛怒極。至血之狂吐﹐非肝中之气血旺也﹐乃外來之事﹐觸動其气﹐而不能泄﹐使血不能藏而外越﹐然亦因其平日之肝木素虛﹐而气乃一時不能平也。三癥皆宜用芍藥以滋肝﹐則肝火可淸﹐肝風可去﹐肝气可舒﹐肝血可止。否則﹐錯認爲旺﹐而用瀉肝之味﹐變癥蜂起矣。總之﹐芍藥毋論肝之衰旺﹑虛實﹐皆宜必用﹐不特必用﹐而更宜多用也。﹝批﹞灼有至理﹐非同剿襲。﹞

或又問曰﹕肝虛益脾﹐敬聞命矣﹐何以心虛而必用芍藥耶﹖夫肝爲心之母﹐而心爲肝之子也﹐子母相關﹐補肝正所以補心﹐烏可棄芍藥哉。或人曰﹕予意不然。以心爲君主之官﹐心虛﹐宜五臟兼補﹐何待補肝以益心哉。嗟乎﹗補腎可以益心﹐必不能捨肝木而上越﹔補脾可以益心﹐必不能外肝木而旁親﹔補肺可以益心﹐亦不能捨肝木而下降。蓋腎交心﹐必先補肝﹐而後腎之气始可交於心之中﹐否則﹐肝取腎之气﹐而心不得腎之益矣。脾滋心﹐必先補肝﹐而後脾之气﹐始足滋於心之內﹐否則﹐肝盜脾之气﹐而心不得脾之益矣。肺潤心﹐必先補肝﹐而後肺之气﹐始得潤於心之宮﹐否則﹐肝耗肺之气﹐而心不得肺之益矣。可見腎﹑脾﹑肺三經之入心﹐俱必得肝气而後入﹐正因其子母之相親﹐他髒不得而間之也。三髒補心﹐旣必由於肝﹐而肝經之藥﹐何能捨芍藥哉。非芍藥﹐不可補肝以補心﹐又何能捨芍藥哉。

或問芍藥平肝之藥也﹐乃有時用之以平肝﹐而肝气愈旺﹐何故乎﹖曰﹕此肺气之衰也。肺旺﹐則肝气自平﹐金能克木也。今肝旺之極﹐乃肺金之气衰極也﹐不助金以生肺﹐反助木以生肝﹐則肝愈旺矣﹐何畏弱金之制哉。此用芍藥而不能平肝之義也。

或問芍藥不可助肝气之旺﹐敬聞命矣。然有肝弱而用之﹐仍不效者﹐又是何故﹖此又肺气之過旺也。肝弱補肝﹐自是通義。用芍藥之益肝﹐誰曰不宜。然而肝之所畏者﹐肺金也﹐肺气大旺﹐則肝木凋零。用芍藥以生肝气﹐而肺金輒來伐之﹐童山之萌芽﹐曷勝斧斤之旦旦乎。

故芍藥未嘗不生肝經之木﹐無如其生之而不得也。必須制肺金之有餘﹐而後用芍藥以益肝木之不足。樵采不入於山林﹐枝葉自扶蘇於樹木﹐此必然之勢也﹐又何疑於芍藥之不生肝木哉﹖﹝批﹞制金以生肝﹐實有至理。﹞

或問芍藥生心﹐能之乎﹖夫心乃肝之子也﹐肝生心﹐而芍藥生肝之物﹐獨不可生肝以生心乎﹐獨是生肝者﹐則直入於肝中﹐而生心者﹐乃旁通於心外﹐畢竟入肝易﹐而入心難也。𨿽然﹐心乃君主之宮﹐補心之藥不能直入於心宮﹐補肝气﹐正所以補心气也。母家不貧﹐而子捨有空乏者乎。卽有空乏﹐可取之於母家而有餘。然則芍藥之生心﹐又不必直入於心中也。

或疑芍藥味酸以瀉肝﹐吾子謂是平肝之藥﹐甚則譽之爲益肝之品﹐此僕所未明也。嗟乎﹖肝气有餘則瀉之﹐肝气不足則補之。平肝者﹐正補瀉之得宜﹐無使不足﹐無使有餘之謂也。芍藥最善平肝﹐是補瀉攸宜也。餘言平肝﹐而瀉在其中矣﹐又何必再言瀉哉﹖或疑芍藥赤﹑白有分﹐而先生無分赤﹑白﹐又何所據而云然哉。夫芍藥之不分赤﹑白﹐非創說也﹐前人已先言之矣。且世人更有以酒炒之者﹐皆不知芍藥之妙也。夫芍藥正取其寒﹐以涼肝之熱﹐柰何以酒制﹐而使之溫耶。旣恐白芍之涼﹐益宜用赤芍之溫矣﹐何以世又尙白而尙赤也﹖總之﹐不知芍藥之功用﹐而妄爲好惡﹐不用赤而用白﹐不用生而用熟也﹐不大可哂也哉。﹝批﹞說來眞可哂。﹞

卷之二﹝商集﹞

黃芩

黃芩﹐味苦﹐气平﹐性寒﹐可升可降﹐陰中微陽﹐無毒。入肺經﹑大腸。退熱除煩﹐瀉膀胱之火﹐止赤痢﹐消赤眼﹐善安胎气﹐解傷寒鬱蒸﹐潤燥﹐益肺气。但可爲臣使﹐而不可爲君藥。近人最喜用之﹐然亦必肺與大腸﹑膀胱之有火者﹐用之始宜﹐否則﹐不可頻用也。古人云黃芩乃安胎之聖藥﹐亦因胎中有火﹐故用之於白術﹑歸身﹑人參﹑熟地﹑杜仲之中﹐自然胎安。倘無火﹐而寒虛胎動﹐正恐得黃芩而反助其寒﹐𨿽有參﹑歸等藥補气﹑補血﹑補陰﹐未必胎气之能固也﹐況不用參﹑歸等藥﹐欲望其安胎﹐萬無是理矣。

或問黃芩淸肺之品也﹐肺經之熱﹐必須用之﹐然亦有肺熱用黃芩而轉甚者﹐何也﹖曰﹕用黃芩以淸肺熱﹐此正治之法也。正治者﹐治肺經之實邪也。肺經有實邪﹐黃芩用之﹐可以解熱﹔肺經有虛邪﹐黃芩用之﹐反足以增寒。蓋實邪宜正治﹐而虛邪宜從治也。

或問黃芩舉世用而無疑﹐與用知母﹑黃柏頗相同﹐乃先生止咎用知母﹑黃柏之誤﹐而不咎用黃芩﹐何也﹖曰﹕黃芩亦非可久用之藥﹐然其性寒而不大甚﹐但入於肺﹐而不入於腎。世人上熱多﹐而下熱者實少﹐淸上熱﹐正所以救下寒也。𨿽多用久用﹐亦有損於胃﹐然腎經未傷﹐本實不撥﹐一用溫補﹐便易還原﹐其獘尙不至於殺人。若知母﹑黃柏瀉腎中之火矣﹐腎火消亡﹐脾胃必無生气﹐下愈寒而上愈熱﹐本欲救陰虛火動﹐誰知反愈增其火哉。下火無根﹐上火必滅﹐欲不成陰寒世界得乎。此用黃柏﹑知母之必宜辟也。

或問黃芩乃淸肺之藥﹐肺气熱﹐則腎水不能生﹐用黃芩以淸肺金﹐正所以生腎水乎﹖曰﹕黃芩但能淸肺中之金﹐安能生腎中之水。夫肺𨿽爲腎經之母﹐肺處於上游﹐居髙潤下﹐理之常也﹐何以淸金而不能生水。蓋肺中之火乃邪火﹐而非眞火也﹐黃芩止淸肺之邪火耳﹐邪火散而眞水自生﹐安在不可下生腎水。不知腎水之生﹐必得眞火之養﹐黃芩能瀉邪火﹐而不能生眞火﹐此所以不能生腎水也。予之取黃芩者﹐取其暫用以全金﹐非取其久用以益水。

或疑黃芩之寒涼﹐不及黃柏﹑知母﹐以黃芩味輕﹐而性又善散﹐吾子攻黃柏﹑知母宜也﹐並及黃芩﹐毋乃過乎﹖曰﹕黃芩之多用﹐禍不及黃柏﹑知母遠甚﹐余未嘗有過責之辭﹐獨是攻擊知母﹑黃柏﹐在於黃芩門下而暢論之﹐似乎並及黃芩矣。誰知借黃芩以論黃柏﹑知母﹐意重在黃柏﹑知母也。見黃芩之不宜多用﹐益知黃柏﹑知母之不可重用矣。世重寒涼﹐病深肺腑﹐不如此﹐又何以救援哉。

卷之二﹝商集﹞

黃連

黃連﹐味苦﹐寒﹐可升可降﹐陰也﹐無毒。入心與胞絡。最瀉火﹐亦能入肝。大約同引經之藥﹐俱能入之﹐而入心﹐尢專經也。止吐利吞酸﹐善解口渴。治火眼甚神﹐能安心﹐止夢遺﹐定狂躁﹐除痞滿﹐去婦人陰戶作腫。治小兒食土作疳﹐解暑熱﹑濕熱﹑郁熱﹐實有專功。

但亦臣使之藥﹐而不可以爲君﹐宜少用而不宜多用﹐可治實熱而不可治虛熱也。蓋虛火宜補﹐則實火宜瀉。以黃連瀉火者﹐正治也。以肉桂治火者﹐從治也。故黃連﹑肉桂﹐寒熱實相反﹐似乎不可並用﹐而實有並用而成功者。蓋黃連入心﹐肉桂入腎也。凡人日夜之間﹐必心腎兩交﹐而後水火始得旣濟﹐火水兩分﹐而心腎不交矣。心不交於腎﹐則日不能寐﹔腎不交於心﹐則夜不能寐矣。黃連與肉桂同用﹐則心腎交於頃刻﹐又何夢之不安乎。

或問苦先入心﹐火必就燥﹐黃連味苦而性燥﹐正與心相同﹐似乎入心之相宜矣﹐何以久服黃連﹐反從火化﹐不解心熱﹐而反增其焰者﹐何也﹖曰﹕此正見用黃連之宜少﹐而不宜多也。蓋心𨿽屬火﹐必得腎水以相濟﹐用黃連而不能解火熱者﹐原不可再瀉火也。火旺則水益衰﹐水衰則火益烈﹐不下治而上治﹐則愈增其焰矣﹐譬如釜內無水﹐止成焦釜﹐以水投之﹐則熱勢上衝而沸騰矣。治法當去其釜下之薪﹐則釜自寒矣。故正治心火而反熱者﹐必從治心火之爲安﹐而從治心火者﹐又不若大補腎水之爲得。蓋火得火而益炎﹐火得水而自息耳。

或問黃連止痢而濃腸胃﹐吾子略而不談﹐何也﹖曰﹕此從前《本艸》各書﹐無不載之﹐無俟再言也。然而予之不談者﹐又自有在。蓋黃連非治痢之物﹐瀉火之品也。痢疾濕熱﹐用黃連性燥而涼﹐以解濕而除熱似矣。殊不如黃連獨用以治痢﹐而痢益甚﹐用之於人參之中﹐治噤口之痢最神﹔用之於白芍﹑當歸之中﹐治紅赤之痢最效﹐可借之以瀉火﹐而非用之以止痢﹐予所以但言其瀉火耳。況上文曾言止吐利吞酸﹐利卽痢也﹐又未嘗不合言之矣。至於濃腸胃之說﹐說者謂瀉利日久﹐下多亡陰﹐刮去脂膜﹐腸胃必薄矣﹐黃連旣止瀉利﹐則腸胃之薄者﹐可以重濃。嗟乎﹗此臆度之語﹐而非洞垣之說也。夫黃連性燥而寒涼﹐可以暫用﹐而不可久用。腸胃之脂膜旣傷﹐安得一時遽濃哉。夫胃薄者﹐由於气血之衰﹐而腸薄者﹐由於精水之耗。黃連但能瀉火﹐而不能生气血﹑精水﹐吾不知所謂濃者﹐何以濃也。

或問黃連瀉火﹐何以謂之益心﹐可見寒涼未必皆是瀉藥。曰﹕夫君之論﹐是欲揚黃柏﹑知母也。吾聞正寒益心﹐未聞正寒益腎。夫心中之火﹐君火也﹔腎中之火﹐相火也。正寒益心中之君火﹐非益心中之相火。𨿽心中君火﹐每藉心外相火以用事﹐然而心之君火則喜寒﹐心之相火則喜熱。以黃連治心之君火﹐則熱變爲寒。以黃連治心之相火﹐則寒變爲熱。蓋君火宜正治﹐而相火宜從治也。夫相火在心火之中﹐尙不用寒以治熱﹐況相火在腎水之內﹐又烏可用寒以治寒乎。昔丹溪用黃柏﹑知母﹐入於六味丸中﹐未必不鑑正寒益心﹐亦可用正寒以益腎也。誰知火不可以水滅﹐腎不可與心並論哉。

或疑世人用黃連﹐不比用黃柏﹑知母﹐先生辟黃柏﹑知母﹐何必於論黃連之後﹐而大張其文瀾哉﹖嗟乎﹗是有說焉﹐不可不辧也。夫人生於火﹐不聞生於寒也。以瀉火爲生﹐必變生爲死矣。從來脾胃喜溫﹐而不喜寒﹐用寒涼降火﹐𨿽降腎火也﹐然胃爲腎之關門﹐腎寒則胃寒﹐胃寒則脾亦寒。脾胃旣寒﹐又何以蒸腐水谷哉。下不能消﹐則上必至於不能受﹐上下交困﹐不死何待乎﹐又肺金之气﹐必夜歸於腎之中﹐腎火沸騰﹐則肺气不能歸矣。然補其腎水﹐而益其肺金﹐則腎足﹐而肺气可復歸於腎。倘腎寒則腎火不歸﹐勢必上騰於肺﹐而又因腎之寒﹐不敢歸於下﹐則肺且變熱﹐而咳嗽之癥生。肺熱而腎寒﹐不死又何待乎。慨自虛火實火﹑正火邪火﹑君火相火之不明﹐所以治火之錯也。夫黃連﹐瀉實火也﹐補正火也﹐安君火也﹐不先將黃連之義﹐罄加闡揚﹐則虛火﹑邪火﹑相火之道﹐終不明於天下。吾所以於黃連門中﹐痛攻黃柏﹑知母﹐使天下後世知治火之藥﹐不可亂用寒涼﹐實救其源也。

卷之二﹝商集﹞

桔梗

桔梗﹐味苦﹐气微溫﹐陽中陰也﹐有小毒。入手足肺﹑膽二經。潤胸膈﹐除上气壅閉﹐淸頭目﹐散表寒邪﹐祛脇下刺痛﹐通鼻中窒塞﹐治咽喉腫痛﹐消肺熱有神﹐消肺癰殊效﹐能消恚怒﹐眞舟楫之需﹐引諸藥上升﹐解小兒驚癇﹐提男子血气﹐爲藥中必用之品﹐而不可多用者也。蓋少用﹐則攻補之藥﹐恃之上行以去病﹔多用﹐則攻補之藥﹐借之上行而生殃。惟咽喉疼痛﹐與甘艸多用﹐可以立時解氛﹐余則戒多用也。

或問桔梗乃舟楫之需﹐毋論攻補之藥﹐俱宜載之而上行矣﹐然亦有不能載之者﹐何故﹖曰﹕桔梗之性上行﹐安有不能載之者乎。其不能載者﹐必用藥之誤也。夫桔梗上行之藥﹐用下行之藥於攻補之中﹐則桔梗欲上而不能上﹐勢必下行之藥﹐欲下而不能下矣。余猶記在襄武先輩徐叔巖﹐聞餘論醫﹐陰虛者宜用六味地黃湯﹐陽虛者宜用補中益气湯。徐君曰﹕余正陰陽兩虛也。余勸其夜服地黃湯﹐日服補中益气湯﹐服旬日﹐而精神健旺矣。別二年復聚﹐驚其精神不復似昔﹐問曾服前二湯否﹐徐君曰﹕子以二湯治予病﹐得愈後﹐因客中無僕﹐不能朝夕煎飲消息子之二方﹐而合爲丸服﹐後气閉於胸膈之間﹐醫者俱言二方之不可長服﹐予久謝絕。今幸再晤﹐幸爲我治之。予仍以前二方﹐令其朝夕分服﹐精神如舊。徐君曰﹕何藥經吾子之手﹐而病卽去也﹐非夫醫而何﹖余曰﹕非余之能﹐君自誤耳。徐問故。余曰﹕六味地黃湯﹐補陰精之藥﹐下降者也﹔補中益气湯﹐補陽气之藥﹐上升者也。二湯分早晚服之﹐使兩不相妨﹐而兩有益也。今君合而爲一﹐則陽欲升﹐陰又欲降﹐彼此勢均力敵﹐兩相持﹐而兩無升降﹐所以飽悶於中焦﹐不上不下也。徐君謝曰﹕醫道之淵微也如此。夫桔梗與升麻﹑柴胡﹐同是升舉之味﹐而升麻﹑柴胡用之於六味湯丸之內﹐其不能升舉如此﹐然則桔梗之不能載藥上行﹐又何獨不然哉。正可比類而共觀也。

或問桔梗散邪﹐而不耗正气﹐何以戒多用也﹖曰﹕桔梗亦有多用而成功。少陰風邪﹐致喉痛如破者﹐多用之而邪散如響。是邪在上者﹐宜多用﹔而邪在下者﹐卽不宜多用。

或問《古今錄驗方》中載桔梗治中蠱毒。下血如雞肝片者血塊石餘﹐服方寸匕﹐七日三服而愈﹐其信然乎﹖曰﹕此失其治蠱之神方﹐止記其引導之味也。中蠱必須消毒﹐下血必須生血﹐一定之理也。桔梗旣非消毒之品﹐又非生血之藥﹐烏能治蠱而止血乎。蓋當時必有神奇之丸﹐以酒調化﹐同桔梗湯送之奏功﹐而誤傳爲桔梗﹐《古今錄》遂志之也。

或問桔梗不可多用﹐而吾子又謂可以多用﹐何言之相背也﹖曰﹕邪在上者宜多﹐邪在下者宜少﹐余已先辧之﹐未嘗相背也。𨿽然﹐用藥貴得其宜﹐要在臨癥斟酌。有邪在上﹐多用桔梗而轉甚﹔有邪在下﹐少用桔梗而更危。蓋邪有虛實之不同﹐而桔梗非多寡之可定﹐故實邪可用桔梗﹐而虛邪斷不可用桔梗也。﹝批﹞寒邪者﹐實邪也﹐熱邪者﹐虛邪也﹐又不可不知。﹞

卷之二﹝商集﹞

栝蔞實﹝附天花粉﹞

栝蔞實﹐味苦﹐气寒﹐降也﹐陰也﹐無毒。入肺﹑胃二經。最能下气滌穢﹐尢消郁開胃﹐能治傷寒結胸﹐祛痰﹐又解渴生津﹐下乳。但切戒輕用﹐必積穢滯气結在胸上﹐而不肯下者﹐始可用之以蕩滌﹐否則﹐萬萬不可孟浪。蓋栝蔞實最消人之眞气﹐傷寒結胸﹐乃不得已用之也。苟無結胸之癥﹐何可輕用﹐至於消痰﹑解渴﹑下乳﹐只可少少用之﹐亦戒不可重任。他本言其能治虛怯勞嗽﹐此殺人語﹐斷不可信﹐總惑於補肺之說也。夫栝蔞乃攻堅之藥﹐非補虛之品。

天花粉﹐卽栝蔞之根﹐而性各不同。蓋栝蔞實其性最悍﹐非比天花粉之緩﹐用栝蔞實﹐不若以天花粉代之。天花粉﹐亦消痰降气﹐潤渴生津﹐淸熱除煩﹐排膿去毒﹐逐瘀定狂﹐利小便而通月水。其功用多於栝蔞實﹐虛人有痰者﹐亦可少用以解燥而滋枯﹐又何必輕用栝蔞實哉。

或問栝蔞實能陷胸中之邪﹐爲傷寒要藥﹐而吾子切切戒之﹐何不刪去栝蔞﹐獨存天花粉之爲當哉﹖曰﹕醫道必王﹑霸並用﹐而後出奇制勝﹐始能救生死於頃刻。結胸之癥﹐正死在須臾也﹐用天花粉以消痞滿﹐其功遲﹐用栝蔞以消痞滿﹐其功捷。但結胸之痞滿不同﹐小痞小滿之癥﹐不妨用天花粉以消之﹔大痞大滿之癥﹐非栝蔞斷然不可。又在人臨癥細辧﹐非栝蔞之竟可不用也。﹝批﹞眞通權達變之言。﹞

或疑栝蔞推胸中之食﹐蕩胃中之邪﹐其勢甚猛。傷寒至結胸﹐其正气已大喪矣﹐又用此以推蕩之﹐不虛其虛乎﹖先生又謂不可用天花粉相代﹐豈傷寒之虛﹐可以肆然罔顧乎﹖曰﹕傷寒不顧其虛﹐則邪且鑠盡人之元气﹐頃刻卽死矣﹐烏可肆然罔顧乎。用栝蔞以陷胸﹐正所以顧其虛也。夫陷胸之成﹐由於邪退之時﹐而亟用飲食﹐則邪仍聚而不肯散。夫邪之所以散者﹐由於胃中空虛﹐邪無所得﹐故有不攻而散之意﹐邪甫離胃﹐而胃气自開﹐以致饑而索食﹐此時而能堅忍半日﹐則邪散盡矣。無如邪將散﹐而人卽索食﹐食甫下喉﹐而邪復羣聚而逐矣。仲景張夫子所以又立陷胸湯﹐用栝蔞爲君﹐突圍而出﹐所向無前﹐羣邪驚畏﹐盡皆退舍﹐於是﹐漸次調補﹐而胸胃之气安焉。是推蕩其邪气﹐非卽急救其正气之明驗乎。倘畏首畏尾﹐不敢輕用栝蔞﹐𨿽久則食消﹐亦可化有事爲無事。然所傷正气多矣﹐此栝蔞之宜急用﹐而不可失之觀望耳。

或問栝蔞陷胸﹐以救胃中之正气是矣﹐然吾恐栝蔞祛邪以入脾﹐走而不守﹐則脾當其害。

不猶以鄰國爲壑乎﹖曰﹕栝蔞但能陷胸﹐而不能陷腹。胸中之食﹐可推之以入於腹﹐脾中之食﹐不必蕩之以入於腸。蓋脾主出而易化﹐胃主納而難消也。

或問栝蔞陷胸中之邪﹐抑陷胸中之食耶﹖曰﹕結胸之癥﹐未有不因食而結者也。陷胸湯乃陷食﹐而非陷邪也。𨿽然﹐邪因食而復聚﹐𨿽邪不入於胃之中﹐而邪實布於胃之口。陷胸中之食而邪解散﹐卽謂之陷邪亦可也。然而食可陷﹐而邪不可陷。食陷必入於脾﹐邪陷必入於腎。入脾者﹐栝蔞可乘勝而長驅﹐入腎者﹐栝蔞不能入腎﹐勢必變生不測。今用陷胸﹐而食消邪散﹐是陷胸湯實陷食﹐而非陷邪也。但止陷食而不陷邪﹐而邪何以竟散耶﹖是結胸之癥因得食而結﹐則陷胸之湯﹐其邪亦因陷食而散也。

或疑陷胸湯用栝蔞﹐不止陷胸中之邪﹐亦陷腹中之邪也﹐邪在腹中﹐安知不祛之入腎乎﹖曰﹕陷胸湯勢最捷﹐邪逢栝蔞卽散﹐安在又入於腎乎。況邪已在腹﹐與在胸者有別﹐在胸者﹐居髙臨下﹐恐有走失入腎之虞﹔在腹者﹐邪趨大腸﹐其勢甚便﹐豈返走於腎經哉。

或問栝蔞與天花粉﹐同爲一本﹐何以天花粉反不似栝蔞之迅掃胸中之邪耶。曰﹕天花粉消痞滿﹐其功緩﹔栝蔞實消痞滿﹐其功捷﹐余前條已言﹐但未言其所以緩與捷也。夫栝蔞爲天花粉之子﹐而天花粉爲栝蔞之根﹐子懸於天下﹐而性實顧根﹐故趨於下者甚急。根藏於地中﹐而性實戀子﹐故育於上者自緩。緩捷之故﹐分於此﹐而陷消之功﹐亦別於此。故宜緩者用天花粉﹐宜急者用栝蔞實﹐又何慮功效之不奏哉。

卷之二﹝商集﹞

紫菀

紫菀﹐味苦﹑辛﹐溫﹐無毒。入手太陰﹐兼入足陽明。主咳逆上气﹐胸中寒熱結气﹐去蠱毒﹐療咳唾膿血﹐止喘悸﹑五勞體虛﹐治久嗽。然亦只可爲佐使﹐而不可單用以取效。

或問繆仲醇云﹕觀紫菀能開喉痺﹐取惡涎﹐則辛散之功烈矣。然而又云﹕其性溫﹐肺病咳逆喘嗽﹐皆陰虛肺熱癥也﹐不宜多用等語﹐似乎紫菀並不可以治嗽也。曰﹕紫菀捨治嗽之外﹐原無多奇功。治纏喉風﹑喉閉者﹐正取其治肺經咳逆﹑陰虛肺熱也﹐而仲醇以此相戒﹐何哉。夫喉閉﹐未有非下寒上熱之癥也。紫菀性溫﹐而又兼辛散﹐從其火熱之性而解之﹐乃從治之法﹐治之最巧者也。仲醇最講陰虛火動之旨﹐何獨於紫菀而昧之﹐此鐸所不解也。

或謂紫菀治肺之熱﹐而性溫而辛散﹐從火熱之性而解之是矣。然而肺經最惡熱﹐以熱攻熱﹐必傷肺矣。吾恐邪去而肺傷也。曰﹕久嗽則肺必寒﹐以溫治寒﹐則肺且受益﹐何傷之有。

卷之二﹝商集﹞

貝母

貝母﹐味苦﹐气平﹑微寒﹐無毒。入肺﹑胃﹑脾﹑心四經。消熱痰最利﹐止久嗽宜用﹐心中逆气多愁郁者可解﹐並治傷寒結胸之癥﹐療人面瘡能效。難產與胞衣不下﹐調服於人參湯中最神。黃癉赤眼﹐消渴除煩﹐喉痺﹐疝瘕﹐皆可佐使﹐但少用足以成功﹐多用或以取敗。宜於陰虛火盛﹐不宜於陽旺濕痰。世人不知貝母與半夏﹐性各不同﹐懼半夏之毒﹐每攺用貝母。不知貝母消熱痰﹐而不能消寒痰﹐半夏消寒痰﹐而不能消熱痰也。故貝母逢寒痰﹐則愈增其寒﹔半夏逢熱痰﹐則大添其熱。二品涇渭各殊﹐烏可代用。前人辧貝母入肺﹐而不入胃﹐半夏入脾胃﹐而不入肺經﹐尙不知貝母之深也。蓋貝母入肺﹑胃﹑脾﹐心四經﹐豈有不入脾﹑胃之理哉。正寒熱之不相宜﹐故不可代用也。﹝批﹞辧得入微盡妙。﹞

或問貝母之療人面瘡﹐可信不可信乎﹖曰﹕此前人之成效﹐胡必疑之。然而有可疑者。

人面瘡﹐口能食而面能愁﹐蓋有祟憑之矣。祟憑必須解祟﹐何以用貝母卽解﹐予久不得其故﹐後遇岐天師於燕市﹐另傳治法﹐而後悟貝母之療人面瘡也﹐亦消其痰而已矣。夫怪病多起於痰﹐貝母消痰﹐故能愈也。如半夏亦消痰聖藥﹐何治人面瘡無效﹖不知人面瘡﹐乃熱痰結成熱毒﹐半夏性燥﹐燥以治熱﹐更添熱矣。貝母乃治熱痰聖藥﹐以寒治熱﹐而熱毒自消﹐又何疑哉。

或問貝母消痰﹐消熱痰也﹐然火沸爲痰﹐非熱乎﹐何以用之而絕無效耶﹖曰﹕火沸生痰﹐乃腎中之火上沸﹐非肺中之火上升。貝母只可治肺中之火痰﹐不化腎中之火痰也。豈惟不能化腎中之火痰﹐且動火而生痰矣。夫腎中之火﹐非補水不能除﹐腎火之痰﹐亦非補水不能消。貝母消肺中之痰﹐必鑠肺中之气﹐肺虛則腎水之化源竭矣﹐何以生腎水哉。腎水不生﹐則腎火不降。腎火不降﹐又何以健脾而消痰哉。勢必所用水谷不化精而化痰矣。然則用貝母以治火沸爲痰﹐不猶添薪而望止沸乎。毋怪沓無功效也。

或疑貝母不可治火沸爲痰之癥﹐吾用之六味丸中﹐亦可以治之乎﹖曰﹕六味湯止治火沸爲痰之聖藥也﹐加入貝母﹐則不效矣。蓋火沸爲痰﹐乃腎中之眞水上沸而成痰﹐非肺中之津液上存而爲痰也。六味湯補水以止沸﹐非化痰以止火﹐倘加入貝母﹐則六味欲趨於腎中﹐而貝母又欲畱於肺內﹐兩相牽掣﹐則藥必停於不上不下之間﹐痰旣不消﹐火又大熾﹐不更益其沸﹐而轉添其咳嗽哉。此貝母斷不可入於六味湯丸之中﹐治火沸爲痰之病也。

卷之二﹝商集﹞

款冬花

款冬花﹐辛﹑甘而溫﹐陽也﹐無毒。善止肺咳﹐消痰唾稠粘﹐潤肺﹐瀉火邪﹐下气定喘﹐安心驚膽怯﹐去邪熱﹐除煩燥﹐平肝明目。燒煙吸之﹐亦善止嗽﹐尢能止肺咳肝嗽。近人喜用紫菀﹐而不用款冬者﹐殊不可解。紫菀𨿽亦止久嗽﹐而味苦傷胃﹐不若款冬之味甘﹐淸中有補也﹐余所以取款冬﹐而棄紫菀耳。

或問款冬花﹐淸中有補﹐多用之以益肺﹑益肝﹑益心﹐可乎﹖曰﹕款冬花𨿽淸中有補﹐而多用亦復不宜﹐蓋補少而淸多也。夫款冬花入心則安心﹐入肝則明目﹐入肺則止咳﹐是其補也。然入心﹐則又瀉心之火﹐多用則心火過衰﹐反不生胃以健食矣﹔入肝﹐則又瀉肝之气﹐多用則心火過凋﹐反不能生心以定神矣。入肺﹐則又瀉肺之气﹐多用則腎气過寒﹐反不能生脾以化物矣。是款冬花多用則傷﹐少用則益﹐又何必多用哉。

卷之三﹝角集﹞

廣木香

廣木香﹐味甘﹑苦﹐气溫﹐降也﹐陰中陽也。無毒。能通神气﹐和胃气﹐行肝气﹐散滯气﹐破結气﹐止心疼﹐逐冷气﹐安霍亂吐瀉﹐嘔逆翻胃﹐除痞癖癥塊﹑臍腹脹痛﹐安胎散毒﹐治痢必需﹐且辟疫气瘴。但此物𨿽所必需﹐亦止可少用之爲佐使﹐使气行卽止﹐則不可謂其能補气﹐而重用之也。大約用廣木香由一分﹑二分﹐至一錢而止﹐斷勿出於一錢之外﹐過多反無效功﹐佐之補而不補﹐佐之瀉而亦不瀉也。

或問廣木香與靑木香﹐同是止痢之藥﹐子何取廣木香﹐而棄靑木香﹖蓋廣木香气溫﹐而靑木香气寒耳。夫痢乃濕熱﹐靑木香寒以去熱﹐似相宜﹐而余毅然刪去者﹐惡靑木香之散气﹐𨿽有益於痢﹐終有損於气也。若廣木香則不然﹐气溫而不寒﹐能降气而不散气﹐且香先入脾﹐脾得之而喜﹐則脾气調而穢物自去﹐不攻之攻﹐正善於攻。此所以刪靑木香﹐而登廣木香也。木香气分藥﹐又能開竅。气分藥與血分藥不同﹐气只要引之使通﹐不須成隊共行﹔若血藥則質滯而性膩﹐非多不能成功。

卷之三﹝角集﹞

香附

香附﹐味苦而甘﹐气寒而濃﹐陽中陰也﹐無毒。入肝﹑膽之經。專解气鬱气疼﹐調經逐瘀﹐除皮膚瘙癢﹐止霍亂吐逆﹐崩漏下血﹐乳腫癰瘡﹐皆可治療。宿食能消﹐泄瀉能固﹐長毛髮﹐引血藥至气分﹐此乃气血中必用之品。可爲佐使﹐而不可爲君臣。今人不知其故﹐用香附爲君﹐以治婦人之病﹐如烏金丸﹑四制香附丸之類﹐暫服未嘗不快﹐久之而虛者益虛﹐郁者更郁﹐何也。香附非補劑也﹐用之下气以推陳﹐非用之下气以生新﹔引血藥至气分而散郁﹐非引血藥入气分而生血也。舍气血之味﹐欲其陰生陽長得乎﹖故气虛宜補﹐必用參﹑。血少宜生﹐必須歸﹑熟。香附不過調和於其內﹐參贊之寮佐﹐而輕任之爲大將﹐鮮不敗乃事矣。

或問香附爲解郁聖藥﹐吾子謂不可爲君﹐豈香附不能解郁耶﹖曰﹕香附不解郁﹐又何藥以解郁﹐但不可專用之爲君耳。蓋郁病未有不傷肝者也﹐香附入肝入膽之經﹐而又解气﹐自易開肝中之滯澀。但傷肝必傷其血﹐而香附不能生血也﹐必得白芍藥﹑當歸以濟之﹐則血足而郁尢易解也。夫君藥中之解郁者﹐莫善於芍藥。芍藥得臣使﹐速於解者﹐莫妙於香附﹑柴胡。

是芍藥爲香附之君﹐而香附爲芍藥之佐﹐合而治郁﹐何郁不解乎。

或問香附解郁而開胃﹐乃有用香附而郁仍不解﹐胃仍不開﹐豈又芍藥﹑當歸之未用乎﹖曰﹕是又不盡然也。香附解郁者﹐解易舒之郁也﹔香附開胃者﹐開未傷之胃也。相思之病﹐必得其心上之人﹐而郁乃解﹔斷腸之癥﹐必得其意外之喜﹐而胃乃開。區區香附﹐固自無功﹐卽益之以大料之芍藥﹑濃味之當歸﹐亦有無可如何者矣。豈盡可望於艸木之解郁而開胃哉。

或問香附解郁之品﹐先生謂解郁之無用﹐是郁癥乃不可解之癥﹐吾甚爲天下之有郁者危矣。

嗟﹗郁之不解者﹐非艸木之能開。而郁之可解者﹐捨艸木﹐又奚以開之耶。香附正開郁之可解者也。可解之郁﹐而欲捨香附而求之艸木之外﹐斯惑矣。

或疑香附性燥﹐故易入肝﹐肝气旣郁﹐而肝木必加燥矣﹐以燥投燥﹐又何解郁之有﹖曰﹕香附之解郁﹐正取其燥也。惟燥﹐故易入於燥之中﹐惟燥﹐故不可單用於燥之內﹐和之以芍藥﹑當歸﹐則燥中有潤而肝舒﹐燥中不燥而郁解也。

卷之三﹝角集﹞

益智

益智﹐味辛﹐气溫﹐無毒﹐入肺﹑脾﹑腎三經。能補君﹑相二火﹐和中焦胃气﹐逐寒邪﹐禁遺精溺﹐止嘔噦﹐攝涎唾﹐調諸气﹐以安三焦。夜多小便﹐加鹽服之最效﹐但不可多用﹐恐動君相之火也﹐然能善用之﹐則取效甚捷。大約入於補脾之內則健脾﹐入於補肝之內則益肝﹐入於補腎之中則滋腎也。

卷之三﹝角集﹞

砂仁

砂仁﹐味辛﹑苦﹐气溫﹐無毒。入脾﹑肺﹑膀胱﹐大小腸。止噦定吐﹐除霍亂﹐止惡心﹐安腹痛﹐溫脾胃﹐治虛勞冷瀉﹐消宿食﹐止休息痢﹐安胎頗良﹐但只可爲佐使﹐以行滯气﹐所用不可過多。用之補虛丸絕佳﹐能輔諸補藥﹐行气血於不滯也。

或問砂仁消食之藥﹐入之補虛之中﹐似乎不宜﹐何以絕佳﹖不知補藥味重﹐非佐之消食之藥﹐未免過於滋益﹐反恐難於開胃。入之砂仁﹐以蘇其脾胃之气﹐則補藥尢能消化﹐而生精生气﹐更易易也。

或問砂仁香能入脾﹐辛能潤腎﹐虛气不歸元﹐非用此爲向導不濟﹐殆勝桂﹑附熱毒之害多矣。曰﹕此不知砂仁者也。砂仁只入脾﹐而不入腎﹐引補腎藥入於脾中則可﹐謂諸補藥﹐必借砂仁引其由脾以入腎則不可也。《神農本艸》並未言其入腎﹐不過說主虛勞冷瀉耳。夫冷瀉有專屬於脾者﹐何謂脾寒俱是腎寒乎。

卷之三﹝角集﹞

肉豆蔻

肉豆蔻﹐味苦﹑辛﹐气溫﹐無毒。一名肉果。入心﹑脾﹑大腸經。療心腹脹疼﹐止霍亂﹐理脾胃虛寒﹐能消宿食﹐專溫補心包之火﹐故又入膻中與胃經也。但能止下寒之瀉﹐而不能止下熱之痢﹐從前《本艸》﹐多信治血痢有功﹐而不言其止瀉痢。夫瀉不同﹐五更時痛瀉五六次﹐到日間反不瀉﹐名大瘕瀉也。大瘕瀉者﹐腎瀉也。腎瀉﹐乃命門無火以生脾土﹐至五更亥子之時﹐正腎气正令之會﹐腎火衰微﹐何能生土﹐所以作瀉。故大瘕病﹐必須補命門之火﹐火旺而土自堅矣。肉豆蔻﹐非補命門之藥也﹐然命門之火上通﹐心包之火不旺﹐而命門愈衰﹐故欲補命門﹐必須上補心包也。膻中﹐卽心包﹐一物而兩名之﹐肉豆蔻補心包火﹐補心包﹐正所以補命門也。況理脾胃寒虛﹐原其長技﹐命門旺﹐而脾胃又去其虛寒。脾胃得腎气﹐自足以釐淸濁而去水濕﹐又何至五更之再瀉哉。

或問肉豆蔻開胃消食﹐子捨而不談﹐反言其能止大瘕之瀉﹐亦何捨近而言遠乎﹖曰﹕大瘕之瀉﹐正所以表肉豆蔻之開胃而消食也。凡人命門之火不旺﹐則下焦陰寒何能蒸腐水谷。下不能消﹐所以瀉也。瀉久則亡陰﹐陰亡則腎不能交於心包﹐而心包亦寒。心包寒﹐則火不能生胃﹐而胃又寒。胃寒﹐則胃气蕭索﹐又何能消食耶。肉豆蔻﹐溫補命門而通胞﹐兩火相生於上下﹐水瀉止﹐而脾胃之气自開﹐不求其消食而自化。言止腎瀉﹐而開胃消食卽在其中﹐又何必再言哉。

或問肉豆蔻暖胃而健脾﹐溫腎而止瀉﹐故入之四神丸中﹐以治脾腎寒虛之作瀉﹐然而有效﹑有不效者﹐何故﹖蓋腎虛作瀉﹐又有不是命門之寒﹐故服四神丸﹐而反多後重之癥矣。夫腎虛未有不寒者﹐寒則瀉。不寒則何以瀉﹐乃飲酒過多﹐又加色欲﹐使酒濕入於腎之中﹐故作瀉也。倘亦以肉豆蔻治之﹐安能治腎寒者速效哉。

卷之三﹝角集﹞

白豆蔻

白豆蔻﹐味辛﹐气大溫﹐陽也﹐無毒。入手太陰肺經。別有淸髙之气﹐非艸豆蔻之可比也。

散胸中冷滯之气﹐益心包之元陽﹐溫脾胃﹐止嘔吐翻胃﹐消積食目翳。但此物尢難識﹐鋪家多以艸豆蔻充之﹐所以用多不效。總之﹐必須白者爲佳﹐正不必問眞假也。

或問白豆蔻與砂仁相似﹐用砂仁﹐可不必用白豆蔻矣﹐而不知各有功效﹐砂仁宜用之於補藥丸中﹐而白豆蔻宜用之於補劑湯中。蓋砂仁性緩﹐而白豆蔻性急也。

卷之三﹝角集﹞

藿香

藿香﹐味辛﹑甘﹐气微溫﹐可升可降﹐陽也﹐無毒。入肺﹑脾二經。定霍亂有神﹐止嘔吐尢效﹐開胃消食﹐去臭气﹐利水腫。但亦可佐使﹐而不可爲君臣。蓋藿香逐邪甚速﹐未免耗气亦多﹐故佐气血之藥往往取效﹐否則﹐無功耳。

或問藿香散暑气﹐子未言也﹖不知藿香𨿽散暑气﹐亦散眞气也。用藿香以散暑﹐是猶執熱以止熱﹐余所以不言耳。𨿽霍亂亦暑癥之一﹐然用藿香以定霍亂﹐實取其降气﹐非取其消暑﹐又不可不知也。

或問藿香爲定喘奇方﹐而子何以未言﹖夫藿香定喘﹐乃言感暑气而作喘也﹐非藿香於治暑之外而更定喘也。余所以只言其治霍亂逐邪﹐而不言其定喘。夫喘癥多生於虛﹐誤認虛喘爲實喘﹐下喉卽便殺人。故不敢言藿香之定喘﹐實有微意耳。

卷之三﹝角集﹞

髙良姜

良姜﹐味辛﹐气大溫﹐純陽﹐無毒。入心與膻中﹑脾﹑胃四經。健脾開胃﹐消食下气﹐除胃間逆冷﹐止霍亂轉筋﹐定瀉痢翻胃﹐祛腹痛心疼﹐溫中卻冷﹐大有殊功。倘內熱之人誤用之﹐必至變生不測﹐又不可不愼也。髙良姜止心中之痛﹐然亦必與蒼術同用爲妙。否則﹐有愈﹑有不愈﹐以良姜不能祛濕故耳。

或問良姜最能解酒毒﹐何子之未言也﹖夫良姜辛溫大熱﹐治客寒犯胃者實效﹐倘胸腹大熱者﹐愈增煩燒之苦矣。良姜宜於治寒﹐而不宜於治熱也。酒性大熱﹐投之解酒﹐不以熱濟熱乎﹐繆仲醇謂其能解酒毒﹐此子所不信也。

卷之三﹝角集﹞

紫蘇葉﹝蘇子﹞

紫蘇葉梗﹐味辛﹐气微溫﹐無毒。入心﹑肺二經。發表解肌﹐療傷風寒﹐開胃下食﹐消脹滿﹐除香港腳口臭。蘇子降气定喘﹐止咳逆﹐消膈气﹐破堅癥﹐利大小便﹐定霍亂嘔吐。紫蘇𨿽有葉與梗﹑子之分﹐而發表解肌﹐止喘定嘔﹐未嘗有異。但葉與梗宜少用﹐而子可多用也。

蓋葉﹑梗散多於收﹐而子則收多於散﹐亦在人臨癥而酌用之耳。

或問蘇葉表散風邪﹐古人加人參同治﹐奏功如響﹐何也﹖曰﹕蘇葉不得人參﹐其功不大。

今人一見用人參以祛邪﹐輒驚駭不已﹐宜乎醫生之不敢用﹐往往輕變重﹐而不可救。夫邪初入人體﹐正气敢與邪戰﹐用參以助正气﹐則正气旺﹐而又得祛邪之便﹐則羣邪自行解散﹐此用參於蘇葉之內﹐大有深意也。至於風寒已感三四日﹐則不可輕用人參﹐當看虛弱壯盛而用藥矣。

或又問蘇子定喘﹐有喘癥用之而不效者﹐何也﹖蓋喘癥有虛﹑有實﹐未可謂蘇子定喘﹐而槪用之也。蘇子止可定實喘耳﹐虛喘而用蘇子﹐增其喘矣﹐豈特不效而已哉。

或疑蘇子正是治虛喘之藥﹐先生反謂虛喘用蘇子而愈增喘﹐其義何乎﹖蓋虛喘者﹐乃气虛也。蘇子𨿽能定喘﹐而未免耗气﹐气耗則气愈虛而喘更甚。故治虛喘者﹐必須大加人參﹑熟地之藥﹐而不可增入蘇子﹐以增其喘也。

或問蘇葉散風邪之聖藥﹐用之以發表中之風邪﹐尢爲相宜﹐乃用之以散裏中之風邪﹐往往不效﹐其必有義存焉。先生旣深知《本艸》之微﹐願備有以教我。曰﹕蘇葉之義﹐不過散表邪耳﹐原不深入於裏。旣不能深入﹐又何能散在裏之風邪哉。然而以所不能深入之故﹐予則可宜也。蘇葉性輕而味濃﹐性輕則上泛﹐味濃則下沈﹐宜乎可以通達內外矣。然而﹐性輕而香﹐味濃而辛﹐辛香則外馳易而內入難﹐故但散在表之風邪﹐而不散在裏之風邪也。

或問宗有言﹕脾胃寒人﹐食紫蘇多滑泄。果有之乎﹖曰﹕紫蘇乃風藥也﹐善能平肝。

土爲木制﹐則人多滑泄。肝木旣平﹐則脾土得養矣。況紫蘇辛溫﹐辛能祛濕﹐溫能祛寒﹐脾胃寒之人﹐宜無所忌﹐何致滑泄耶﹐惟是辛香之味﹐能散人眞气﹐暫服無礙﹐而久服有傷﹐亦當知忌也。

卷之三﹝角集﹞

防風

防風﹐味甘﹑辛﹐气溫﹐升也﹐陽也﹐無毒。系太陽本經之藥﹐又通行脾﹑胃二經。古人曾分上﹑中﹑下以療病﹐其實﹐治風則一。蓋隨所用而聽令﹐從各引經之藥﹐無所不達﹐治一身之痛﹐療半身之風﹐散上下之濕﹐祛陰陽之火﹐皆能取效。但散而不收﹐攻而不補﹐可暫時少用以成功﹐而不可經年頻用以助虛耳。

或問通聖散﹐專恃防風以散風邪﹐可常用乎﹖曰﹕此方暫服尙不可﹐烏可常哉。蓋防風散人眞气﹐卽以之散風邪﹐亦未可專恃也。

或問防風得黃﹐則不散邪而輔正﹐是防風亦可補之物﹐先生何謂攻而不補乎﹖夫黃得防風﹐而其功更大﹐未聞防風得黃﹐而其功更神﹐然則防風仍是攻而不補﹐非攻而亦補之物也。近人皆以防風爲散風神藥﹐毋論外感與非外感俱用之﹐乃服而不效也。

或疑所用之不多也﹐更加分兩﹐以致散盡眞气﹐不可哂乎﹖殊不知防風宜於無風之時﹐同黃用之﹐可以杜邪風之不入於皮毛﹐非風邪已入而可用之物也。古人名一物﹐必在深意﹐顧名而可悟矣。

卷之三﹝角集﹞

防己

防己﹐味辛﹑苦﹐气寒﹐陰也﹐無毒。能入腎以逐濕﹐腰以下至足濕熱﹑足痛香港腳皆除﹐利大小二便﹐退膀胱積熱﹐消癰散腫﹐除中風攣急﹐風寒濕瘧熱邪。似乎防己乃祛濕熱行經之聖藥也﹐然其性只能下行﹐不能上達。凡濕熱在上焦者﹐斷不可用﹐用之則眞气大耗﹐必至危亡。說者謂防己乃下焦血分之藥﹐可行於血分﹐而不可行於气分也。不知卽是下焦濕熱之病﹐只可一用﹐而亦不可再用。防己之气味尢悍﹐一服而濕熱之在腎經者﹐立時解散。腎有補而無瀉﹐多服則瀉腎矣﹐如之何可再用乎。

或問《本艸》俱言通十二經﹐而吾子只言入腎﹐子不能無疑也。防己果通十二經﹐則上焦頭目之病﹑胸膈咽喉之間﹐宜無不治之矣﹐何以只見其治腰以下之病而能愈耶﹖夫腰至於足﹐正腎之所屬﹐而謂非入腎者明驗乎。然則言入十二經者﹐乃前人流傳之誤。而余說入腎者﹐實有據之談也。

或問防己治腎中之濕﹐與治腎內之風﹐二者合之﹐不識可治腎乎﹖此其言似善﹐而其禍實大也。夫腎有補而無瀉﹐用一緩瀉﹐尙爲不得已之治法。二者同施﹐腎將立憊矣。原因吾子之問﹐以誡天下之人也。

或問防己利濕﹐不止在腎﹐而吾子獨謂入腎﹐以爲只能治腰足之濕也。然而﹐腰足之下﹐不盡屬之腎﹐與腰相對者臍也﹔與足相附者﹐筋也。臍屬脾而筋屬肝﹐安在盡屬於腎﹐而必謂防己之治腎﹐而不治肝脾﹐人誰信之。故腎病﹐而臍與筋無不病矣。防己治腎中之濕﹐而臍與筋中之濕盡消﹐非入腎而又入脾肝之謂也。防己入腎﹐不入肝脾﹐何必固疑乎。

卷之三﹝角集﹞

荊芥

荊芥﹐味辛﹑苦﹐气溫﹐浮而升﹐陽也﹐無毒。能引血歸經﹐淸頭目之火﹐通血脈﹐逐邪气﹐化瘀血﹐除濕痺﹐破結聚﹐散瘡痍。治產後血暈有神﹐中風彊直﹐亦能見效。但入之血分之藥中﹐使血各歸經﹐而不至有妄行之虞﹔若入之於气分藥中﹐反致散气之失。荊芥性升﹐與柴胡﹑升麻相同﹐乃柴胡﹑升麻入之補气之中﹐能提气以升陽﹐而荊芥獨不能者﹐以荊芥𨿽升而性浮動﹐補陽之藥﹐尢惡動也﹐血過凝滯﹐荊芥之浮動則易流﹐所以可引之以歸經。气易散亂﹐荊芥之不更助其動乎。气過動必散﹐此所以不可用之於補气之藥耳。

或問荊芥引經﹐走血分甚速﹐走气分甚遲﹐前人言之﹐而子尙未闡揚﹐願暢談之。曰﹕荊芥本陽藥﹐而非陰藥。陽入陰則行速﹐陽入陽則行遲。夫陽屬气﹐而陰屬血。血行遲﹐而气行速。荊芥入血而速者﹐乃血行遲﹐而若見荊芥之行速也﹔荊芥入气而遲者﹐乃气行速﹐若見荊芥則行遲也。非荊芥走血分甚速﹐气分獨遲也。

或問荊芥引血歸經﹐亦有引之而不歸經者乎﹖夫荊芥炒黑﹐則引血歸經﹐生用則引气歸經。

引血歸經者﹐有益於血者﹔引气歸經者﹐有益於气。有益於血者﹐血無亂動之虞﹔益於气者﹐气有過動之失。气過動﹐而血不能靜矣﹐故用荊芥必須黑炒也﹐炒黑以治﹐無不歸經也。

或問荊芥亦能入腎乎﹖荊芥何能入腎也。𨿽然用之補腎藥中﹐未嘗不可入腎﹐但必須炒至純黑﹐則腎屬黑﹐正可同色以相入。夫荊芥之藥﹐本不必引入腎經。蓋腎有補而無瀉也﹐𨿽腎亦有感邪之日﹐祛腎中之風邪﹐風藥原無幾味﹐與其藥用﹑防己之類以伐腎中之邪﹐不若用炒黑荊芥﹐𨿽散邪﹐而不十分耗正之爲得也。

卷之三﹝角集﹞

白芷

白芷﹐味辛﹐气溫﹐升也﹐陽也﹐無毒。入手足陽明二經﹐又入手太陰之經。治頭痛﹐解寒熱中風﹐止崩漏﹑赤白帶﹐血閉能通﹐散目中癢﹐止痢消瘕﹐治風通用﹐定心腹血痛﹐尢可外治各瘡癰痔漏﹐消毒生肌﹐殺蛇虫﹐此藥可爲臣使﹐未可恃之爲君﹐只外治可以爲君耳。

蓋白芷辛散﹐多服恐耗散元陽也。

或問白芷散气﹐外治獨不懼其壞事乎﹖子之何慮之深也。此藥修合之時﹐便可驗其有無之效。我有一法辧之尢佳。凡買白芷治病﹐其色皆白﹐持回家中修合﹐忽變爲黑色者﹐不必修合之也﹔變爲微黃色者﹐半效﹔變爲老黃色者﹐效少﹔變爲黃黯色者﹐無效也。辧其色之白者﹐多用之卽愈。否則﹐降序用藥﹐又何至外治散人眞气哉。此藥尢靈﹐故善變色。老醫自有知之者﹐非創說也。

卷之三﹝角集﹞

細辛

細辛﹐味大辛﹐气溫﹐升也﹐陽也﹐無毒。入手足少陰。止頭痛如神﹐治諸風濕痺﹐尢益肝﹑膽之經。腎得之而溫。利竅淸痰﹐止迎風淚眼﹐療婦人血閉﹐祛在裏之寒邪。口臭齒腫﹐含漱亦良。但只可少用﹐而不可多用﹐亦只可共用﹐而不能獨用。多用則气耗而病增﹐獨用則气盡而命喪。可不愼歟。

或問細辛旣能溫腎﹐自是補劑﹐何故又散气耶﹖夫細辛﹐陽藥也﹐升而不沈﹐𨿽下而溫腎中之火﹐而非溫腎中之水也。火之性炎上﹐細辛溫火﹐而卽引火上升﹐此所以不可多用耳。

或問細辛散人眞气﹐何以頭痛能取效﹖蓋頭爲太陽之首﹐淸气升而濁气降﹐則頭目淸爽。惟濁气升而淸气降﹐則頭目沈沈欲痛矣﹐細辛气淸而不濁﹐故善降濁气而升淸气﹐所以治頭痛如神也。但味辛而性散﹐必須佐之以補血之藥﹐使气得血而不散也。

卷之三﹝角集﹞

麻黃

麻黃﹐味甘﹑辛﹐气寒﹐輕淸而浮﹐升也﹐陽也﹐無毒。入手足太陽經﹐手太陰本經﹑陽明經。榮衛之藥﹐而又入足太陽經﹑手少陰經也。發汗解表﹐祛風散邪﹐理春間溫病﹐消黑斑赤痛﹐祛榮寒﹐除心熱頭痛﹐治夏秋寒疫。𨿽可爲君﹐然未可多用。蓋麻黃易於發汗﹐多用恐致亡陽也。

或問麻黃旣是太陽經散榮表肌聖藥﹐凡太陽經有榮邪未散﹐而表癥未解者﹐似宜多用之矣﹐而子何戒人多用也﹖夫君藥原不論多寡也。太陽榮邪﹐能用麻黃﹐卽爲君主﹐用之則邪自外泄﹐而不必多用之者﹐蓋麻黃少用﹐邪轉易散﹔多用則不散邪﹐而反散正矣。

或問麻黃易於發汗﹐用何藥制之﹐使但散邪﹐又不發汗耶﹖曰﹕麻黃之所尢畏者﹐人參也。

用麻黃而少用人參﹐則邪旣外泄﹐而正又不傷﹐何致有過汗之虞。倘疑邪盛之時不宜用參﹐則惑矣。夫邪輕者﹐反忌人參。而邪重者﹐尢宜人參也。用人參於麻黃湯中﹐防其過汗亡陽﹐此必重大之邪也﹐又何足顧忌哉。

或問麻黃誤汗﹐以致亡陽﹐用何藥以救之乎﹖曰﹕舍人參無他藥也。夫人參止汗之藥﹐何以能救麻黃之過汗。蓋汗生於血﹐而血生於气也﹐汗出於外﹐而血消於內﹐非用人參以急固其气﹐則內無津液之以養心﹐少則煩燥﹐重則發狂矣。此時而欲用補血之藥﹐則血不易生﹔此時而欲用止汗之藥﹐則汗又難止。惟有人參補气﹐生气於無何有之鄕﹐庶幾气生血﹐而血生汗﹐可以救性命於垂絕﹐否則﹐汗出不已﹐陽亡而陰亦亡矣。

或問麻黃善用之則散邪﹐不善用之則散正﹐何不示人以一定之法﹐無使誤用也。夫用麻黃﹐實有一定之法﹐而世人未知也。麻黃散營中之邪也。見營中之邪﹐卽用麻黃﹐又何誤哉。惟其不能明辧營中之邪﹐所以動手卽錯。而營中之邪﹐又尢易辧也。凡傷寒頭疼除﹐而身熱未退﹐卽邪入營矣﹐便用麻黃﹐邪隨解散﹐又寧有發汗亡陽之慮哉。夫亡陽之癥﹐乃邪未入於營﹐而先用麻黃以開營之門﹐而方中又不入桂枝﹐以解衛中之邪﹐復不入石膏以杜胃中之火﹐此所以邪兩無所忌﹐汗肆然而大出也。倘合用桂枝﹑石膏﹑麻黃三味同入﹐必不至有陽亡之禍矣。

或疑麻黃一味亂用﹐已致出汗亡陽﹐何以合桂枝﹑石膏同用﹐反無死亡之禍﹐此僕所未明也。不知藥單用則功專﹐同用則功薄。麻黃單用﹐則無所顧忌﹐專於發汗矣。苟有桂枝同用﹐則麻黃寒﹐而桂枝熱﹐兩相牽掣﹐而有以奪其權。苟有石膏同用﹐則石膏重﹐而麻黃輕﹐兩相別而得以爭其效﹐𨿽汗出而不致亡陽﹐又何有暴亡之慘哉。

或疑愼用麻黃﹐宜少而不宜多﹐乃何以亦有少用而亡陽者乎﹖此蓋用之不當﹐𨿽少﹐陽亦亡也。故醫貴辧癥分明﹐不在用藥謹飭也。

或疑麻黃有初病傷寒而卽用﹐亦有久病傷寒而仍用者﹐又是何故﹖蓋在營之風邪未散也。

而在營之風邪未散﹐何從而辧﹖身熱而畏寒者是也。凡見傷寒之癥﹐𨿽時日甚久﹐而身熱未退﹐又畏風寒﹐非前邪未退﹐卽後邪之重入﹐宜仍用麻黃散之﹐但戒勿多用耳。蓋初感之邪其勢盛﹐再感之邪其勢衰。邪盛者﹐少用而邪難出﹔邪衰者﹐多用而邪易變也。

或疑麻黃善變﹐何法以安變乎﹖不知麻黃未嘗變也﹐人使之變耳。如宜汗不汗﹐不用麻黃���������汗之﹐又用麻黃始汗大出﹐甚則出而不已﹐邪亦����不死者幸也。

可見﹐防變之道﹐不在麻黃之不汗﹐而在麻黃之過汗也。宜麻黃之發汗﹐汗之而變不生﹔不宜麻黃之發汗﹐汗之而變必甚。然則防過汗可也﹐何必防麻黃﹐而求安變之法哉。

或問麻黃性寒﹐而善治風邪﹐殊不可解矣。傷寒初入於衛﹐原是寒邪。因入於衛﹐得衛气之熱﹐而寒變爲熱矣。邪旣變爲熱﹐倘仍用桂枝湯﹐欲以熱散熱﹐安得而不變爲更熱乎。故仲景夫子不用桂枝之熱﹐攺用麻黃之寒﹐祛邪從營中出也﹐從來治風之藥﹐未嘗不寒者﹐以寒藥散寒邪﹐似乎可疑﹐今以寒散熱﹐又何疑乎。

或問麻黃气溫﹐而吾子曰气寒﹐繆仲醇又曰味大辛﹐气大熱﹐何者爲是乎﹖曰﹕麻黃气寒﹐而曰微溫猶可﹐曰熱則非也。蓋麻黃輕揚發散﹐𨿽是陽藥﹐其實气寒。若是大熱﹐與桂枝之性相同﹐用桂枝散太陽寒邪﹐不必又用麻黃散太陽熱邪矣。惟其與桂枝寒熱之不同﹐𨿽同入太陽之中﹐而善散熱邪﹐與桂枝善散寒邪迥別。故桂枝祛衛中之寒﹐而麻黃解營中之熱。不可因桂枝之熱﹐以散太陽之邪﹐而亦信麻黃爲大熱也。

或疑麻黃性溫﹐而吾子辧是性寒﹐得毋與仲景公傷寒之書異乎﹖夫仲景夫子何曾言麻黃是溫也。觀其用麻黃湯﹐俱是治太陽邪气入營之病。邪在衛爲寒邪﹐入營中爲熱﹐此仲景夫子訓也﹐鐸敢背乎。此所以深信麻黃是寒﹐而斷非熱也。

或問麻黃髮汗﹐而麻黃根節止汗﹐何也﹖此一種而分兩治者﹐亦猶地骨皮瀉腎中之火﹐而枸杞子補精而助陽也﹐原無足異。惟是麻黃性善行肌表﹐引諸藥至衛分﹐入腠理﹐則彼此同之﹐故一用麻黃之梗﹐發汗甚速﹐一用麻黃之根節﹐而止汗亦神也。

或問麻黃世有用之數兩以示奇者﹐宜乎﹖不宜乎﹖此殺人之醫也。麻黃易於發汗﹐多用未有不亡陽者﹐安能去病而得生哉。然而世人敢於多用者﹐必鬱結之癥﹐有可解之狀﹐多用麻黃﹐以泄其汗﹐則汗出而郁亦解﹐猶可。倘見身熱無汗﹐絕非郁癥﹐而多用麻黃﹐未有不汗出如雨﹐气喘而立亡者﹐可不愼哉﹗或問人不善用麻黃﹐以致發汗亡陽﹐將何藥同麻黃共用。以救其失乎﹖夫麻黃﹐發汗之藥也﹐制之太過﹐則不能發汗矣。宜汗而制之使不汗﹐本欲制麻黃以救人﹐反制麻黃以殺人乎。

無已則有一法﹐遇不可不汗之癥﹐而又防其大汗﹐少用麻黃﹐多用人參﹐同時煎服﹐旣得汗之益﹐而後無大汗之虞﹐則庶乎其可也。

或問王好古論麻黃治營實﹐桂枝治衛虛﹐是以二物爲營衛之藥也。又曰心主營爲血﹐肺主衛爲气﹐故以麻黃爲手太陰肺之劑﹐桂枝爲手少陰心之劑﹐卽李時珍亦以麻黃爲肺分之藥﹐而不以爲太陽經之藥。其論可爲訓乎﹖曰﹕不可也。蓋桂枝入衛﹐而麻黃入營﹐𨿽邪從皮毛而入﹐必從皮毛而出﹐但邪由皮毛旣入於衛﹐必由衛而非於營矣。是邪在太陽﹐而不在肺也。

傳經傷寒﹐無由營衛而入心者。若入於心﹐且立死矣﹐桂枝亦何能救乎﹐若二人之論﹐皆似是而實非﹐子不得不辧之以告世也。

卷之三﹝角集﹞

葛根

葛根﹐味甘﹐气平﹐體輕上行﹐浮而微降﹐陽中陰也﹐無毒。入胃足陰明﹐療傷寒﹐發表肌熱。又入脾﹐解燥﹐生津止渴。解酒毒卒中﹐卻溫瘧往來寒熱﹐散瘡疹止疼﹐提气﹐除熱蒸。

𨿽君藥而切戒過用﹐恐耗散人眞气也。

或問葛根解寒傷營之聖藥﹐何以有時用之以解營中寒邪﹐而風邪不肯散﹐得毋葛根非解營之聖藥耶﹖夫葛根實解寒傷營之聖藥也。因人多用﹐反致傷營之正气﹐正气傷﹐而寒邪欺正气之弱﹐不肯外泄﹐反致無功。蓋葛根輕浮﹐少用則浮而外散﹐多用則沈而內降矣。

或問葛根解肌表之邪﹐何以仲景張公用之於葛根湯中﹐以入陽明耶﹖曰﹕葛根原是陽明之藥﹐少用則散肌中之風﹐多用則解胃中之熱﹐一物而可以兩用也。況寒邪由營以入腑﹐邪入胃中﹐而未必盡入胃也﹐半入於胃﹐而半畱於營。用葛根﹐則營衛不兩解乎﹐此葛根湯所以用葛根也。

或問用葛根以退胃中之邪熱﹐而胃之熱不能去﹐胃之邪不能解﹐必用石膏白虎湯而後解﹐似乎葛根非陽明之藥也。不知葛根止能退陽明初入之邪﹐不能退陽明變熱之邪﹐變熱之邪﹐必須用石膏﹐而不可用葛根﹐非葛根不是陽明之藥也。

或問葛根解肺之燥﹐何以又入胃中﹐以解肌中之熱﹐得毋有誤乎﹖非誤也。葛根體輕則入肺﹐下降則入胃﹐又何疑焉。惟是解胃中之熱﹐卽所以解肺中之燥﹐不可不知其義也。傷寒肺燥者﹐邪入於胃也。胃熱則火熾﹐火熾則金燥﹐胃本生肺﹐過燥﹐則生肺者轉克肺矣。葛根解胃中之熱﹐熱解而火息﹐火息而土之气生﹐土之气生而金之气亦生﹐金之气生而肺之燥自解。用一葛根﹐肺與胃已兩治之矣﹐不必解胃中之熱﹐又去解肺中之燥也。

或問葛根發表除熱﹐而表不能發﹐熱不能除者﹐何故﹖此不善用葛根之故也。葛根輕淸﹐少用則遂其性而上行﹐多用則違其性而下降。夫風邪在外﹐宜引而外出﹐不宜引而內入。火邪炎上﹐宜引而上散﹐不宜引而下散﹐乃不少用以遂其性﹐反多用以違其性﹐自然風邪不外出而內入﹐火邪不上散而下攻矣﹐欲其發表除熱得乎﹐此葛根所以宜善用也。

或疑葛根發表解肌熱﹐與麻黃功用相同﹐何以麻黃在亡陽之列﹐而葛根獨不之戒耶﹖蓋葛根未嘗不能亡陽﹐但較麻黃則少輕耳﹐不然﹐亦何必勸人少用﹐而不可多用乎哉﹗或疑葛根散邪而不補正﹐今人用之者甚多矣﹐未見其害人也。曰﹕葛根耗人元气﹐原在無形。天下有形之損﹐其損小。無形之損﹐其損大﹐不可不知也。

或問葛根輕淸之味﹐耗人之元气﹐亦必不甚﹐安有損於無形者大乎﹖夫元气甚微﹐損傷於無形﹐從何而知其非大耶﹖大凡气之重者可防﹐味濃者可辧。葛根之味則淡也﹐气則微也﹐宜乎世不用信之﹐然藥實聞諸異人之言﹐故告世共知之﹐誠以淡之中而有危﹐微微之內而有死法﹐殺人於气味之外耳。

卷之三﹝角集﹞

威靈仙

威靈仙﹐味苦﹐气溫﹐可升可降﹐陰中陽也﹐無毒。入各經絡。消腸中久積痰涎﹐除腹內癖气塊﹐散爪甲皮膚風中癢痛﹐利腰膝脛踝濕滲冷疼﹐尢療折傷﹐治風濕各病﹐皆宜用之﹐以其十二經絡無處不到也。但其性走而不守﹐祛邪實速﹐補正實難。用之於補气補血之中﹐自得祛痛祛寒之效。倘單備此一味﹐或漉酒長飲﹐或爲丸頻服﹐未有不散人眞气﹐敗人之血者也。

或問威靈仙乃攻痰去濕妙藥﹐子謂散人眞气﹐敗人活血﹐是威靈仙乃害人之物﹐非益人之物乎﹖曰﹕吾戒人長飲頻服者﹐恐風痰邪濕已去仍用之﹐非教人風痰邪濕之未去而用之﹐故戒之也。

卷之三﹝角集﹞

秦艽

秦艽﹐味苦﹑辛﹐气平﹑微溫﹐可升可降﹐陰中陽也﹐無毒。入大腸之經﹐養血榮筋﹐通利四肢﹐能止諸痛﹐通便利水﹐散黃膽。又止頭風﹐解酒毒﹐療腸風下血。但小有補血﹐終非君藥。前人稱其能去骨蒸傳屍﹐此乃所不敢信也。

或問秦艽散風邪之品﹐前人稱其能去骨蒸傳屍﹐而吾子不敢信﹐便余疑信相半﹐幸爲我論之。曰﹕骨蒸﹐癆瘵之漸也﹐內無眞陰之水﹐以衝養其骨中之體﹐故夜發熱而日不熱也。且夜熱之時﹐在骨中內﹐皮之熱反輕。此非外有邪犯﹐又非邪入腎中﹐乃精自內空。必須塡補眞陰﹐少加退陰火之味﹐始能奏效。秦艽止能散內風﹐病旣無風﹐用之不益加內熱乎。傳尸之癥﹐乃勞瘵之已成也﹐內生屍虫﹐食人精血﹐以致咳嗽不止﹐日事補陰尙難﹐秦艽況益之以散風利水之藥﹐以重其虛乎。此余之所不敢信﹐又天下之所宜共信余之言者也。

卷之三﹝角集﹞

薄荷

薄荷﹐味辛﹑苦﹐气溫﹐浮而升﹐陽也。無毒。入肺與包絡二經﹐又能入肝﹑膽。下气冷脹滿﹐解風邪鬱結﹐善引藥入營衛﹐又能退熱﹐但散邪而耗气﹐與柴胡同有解紛之妙。然世人只知用柴胡﹐不知薄荷者﹐以其入糕餅之中﹐輕其非藥中所需也。不知古人用入糕餅中﹐正取其益肝而平胃﹐況薄荷功用又實奇乎。惟前人稱其退骨蒸之熱﹐解勞乏之困﹐乃未免虛張其辭。余嘗遇人感傷外邪﹐又帶气郁者﹐不肯服藥﹐勸服薄橘茶立效。方用薄荷一錢﹑茶一錢﹑橘皮一錢﹐滚茶衝一大碗服。存之﹐以見薄荷之奇驗也。

或問薄荷實覺尋常﹐子譽之如此﹐未必其功之果效也﹖曰﹕余通薄荷之實耳。薄荷不特善解風邪﹐尢善解憂鬱。用香附以解郁﹐不若用薄荷解郁更神也。

或問薄荷解風邪鬱結﹐古人之有用之否﹖昔仲景張夫子嘗用之﹐以解熱入血室之病﹐又用之以治胸腹脹滿之癥﹐子未知之耳。夫薄荷入肝﹑膽之經﹐善解半表半里之邪﹐較柴胡更爲輕淸。木得風乃條達﹐薄荷散風﹐性屬風﹐乃春日之和風也。和風﹐爲木之所喜﹐故得其气﹐肝中之熱不知其何以消﹐膽中之气不知其何以化。世人輕薄荷﹐不識其功用﹐爲可慨也。

卷之三﹝角集﹞

香薷

香薷﹐味辛﹐气微溫﹐無毒。入脾﹑胃﹑心﹑肺四經。主霍亂﹐中脘絞痛﹐治傷暑如神﹐通小便﹐散水腫﹐去口臭﹐解熱除煩﹐調中溫胃﹐有徹上徹下之功﹐撥亂反正之妙﹐能使淸气上升﹐濁气下降也。但宜冷凍飲料﹐而不可熱飲﹐宜少用﹐不可大用。少用﹐助气以祛邪﹔大用﹐乃助邪以耗气。冷凍飲料﹐乃順邪解暑﹔熱飲﹐乃拒邪以格熱。此又用香薷者所宜知也。

或問香薷解暑﹐宜有暑气﹐盡可解之﹐何以有解有不解也﹖豈多用之故﹐抑熱飲之故耶﹖夫香薷熱飲﹑多用﹐固難見效﹐然又有冷凍飲料﹑少用又不效者。蓋香薷止能散暑气之邪﹐不能助正气之乏也。正气虛﹐而後暑邪中﹐祛暑不補正气﹐焉能效耶。故香薷飲﹐宜多加參﹑術爲妙矣。

或疑香薷祛暑﹐必須補正气﹐然有補正气以祛暑﹐而暑邪愈熾者﹐豈香薷不可用乎﹖抑正气不可補乎﹖曰﹕補正祛邪﹐王道也﹔單祛邪不補正﹐霸道也。補正多於祛邪﹐王道之純也﹔祛邪多於補正﹐霸道之譎也。補正不敢祛邪﹐學王道誤者也﹔祛邪又敢於瀉正﹐學霸道之忍者。以上六者﹐皆能去暑。今謂補正气以祛暑气﹐是王霸兼施之道也﹐焉有暑气之不解﹐反謂暑邪愈熾﹐疑於正气之不可補哉。香薷用於補正之中﹐正千古不易之論也。

或問香薷用於補正之中﹐畢竟宜多宜少﹖曰﹕香薷解暑﹐感暑癥者﹐自宜以香薷爲君﹐多用之。倘元气素虛﹐又宜以香薷爲佐﹐以補气之藥爲君﹐倘元气大虛﹐又不可以香薷爲臣﹐以香薷爲使﹐少少入之。總在人臨癥善用之也。

或疑香薷解暑之外無他用﹐《本艸》稱其功用甚多﹐又可信之乎﹖此固不可盡信也。然暑癥多端﹐凡與暑癥同時病者﹐香薷但有以治之﹐乃又不可謂香薷於解暑外﹐竟無他用矣。

卷之三﹝角集﹞

葳蕤

葳蕤﹐味甘﹐气平﹐無毒。一名玉竹﹐卽華佗所食漆葉靑粘散中之靑粘也。入心﹑腎﹑肺﹑肝﹑脾五臟。補中益气﹐潤津除煩。主心腹結气﹐虛熱濕毒。治腰腳冷痛﹐定狂止驚﹐眼目流淚﹐風淫手足﹐皆治之殊驗。去黑﹐澤容顏﹐烏髮須﹐又其小者。此物性純﹐補虛熱﹐且解濕毒。凡虛人兼風濕者﹐俱宜用之﹐但其功甚緩﹐不能救一時之急﹐必須多服始妙。近人用之於湯劑之中﹐冀目前之速效﹐難矣。且葳蕤補陰﹐必得人參補陽﹐乃陰陽旣濟之妙﹐所收功用實奇。故中風之癥﹐葳蕤與人參煎服﹐必無痿廢之憂。驚狂之病﹐葳蕤與人參同飲﹐斷少死亡之病。蓋人參得葳蕤益力﹐葳蕤得人參鼓勇也。

或問葳蕤﹐華元化加入漆葉﹐以黑髭須﹐近人用之不驗﹐何也﹖蓋葳蕤原不能烏須﹐因得漆葉﹐乃能黑矣﹐然漆葉離葳蕤又無效﹐二味兩相制﹐兩相成﹐今人用之不效者﹐非輕重之不同﹐卽服食之不如法。猶記楚大中丞林公諱天擎者﹐曾服此方﹐年七旬而須髯如漆。問其服食方法﹐二味各等分﹐子﹑午﹑卯﹑酉之時﹐各服三分﹐數十年如一日也。天下能如林公之服法者乎。或一日服﹑一日不服﹐或早服﹑晚不服﹐或分兩之多寡不同﹐安得盡效哉。

或問葳蕤功用甚緩﹐今人皆比於人參之補益﹐謂人參之功驗無力﹐葳蕤之功緩有成﹐然乎﹖否乎﹖嗟乎﹗葳蕤﹑人參﹐烏可同日論。人參有近功﹐更有後力﹐豈葳蕤之可比。惟是葳蕤功緩﹐久服實有專效﹐如中風痿癥﹐佐人參爲調理之藥﹐殊有益耳。

或疑葳蕤爲黃精之別種﹐黃精功用甚緩﹐宜葳蕤之功久緩﹐先生刪黃精﹐取葳蕤﹐又謂之何﹖夫葳蕤實與黃精相同﹐刪黃精而不刪葳蕤者﹐取其治痿廢之癥﹐宜於緩圖而得效﹐爲不同於黃精也。

卷之三﹝角集﹞

蛇牀子

蛇牀子﹐味苦﹑辛﹐气平﹐無毒。治陰戶腫疼且癢﹐溫暖子宮﹐療男子陰囊濕癢﹐堅舉尿莖﹐斂陰汗﹐卻癲癇﹐拂瘡瘍﹐利關節﹐主腰膝胯痛﹐祛手足痺頑﹐治產後陰脫不起﹐婦人無娠﹐尢宜久服﹐則功用頗奇。內外俱可施治﹐而外治尢良。若欲修合丸散﹐用之於參﹑﹑歸﹑地﹑山茱之中﹐實有利益﹐然又宜乎陰寒無火之人﹐倘陰虛火動者﹐服之非宜也。

或問蛇牀子外治實佳﹐內治未必得如外治。不知蛇牀子內﹑外治無不佳也。吾言其內治之﹐益絕陽不起﹐用蛇牀子一兩﹑熟地一兩﹐二味煎服﹐陽道頓起﹐可以久戰﹐大異平日﹐非內治之尢佳乎﹖以之修合丸散﹐尢有久力。可見﹐蛇牀子煎丸並用﹐無不佳妙。不可謂外治佳﹐內治不佳也。

或問蛇牀子除熟地同用之外﹐何藥更可並用﹖曰﹕蛇牀子同黃各一兩﹐興陽信奇於用熟地﹐推之而當歸可並用也﹐推之而白術可並用也﹐推之而杜仲可並用也﹐推之菟絲子可並用也。或健脾﹐或安神﹐或益血﹐要任人善用之何如耳﹐安在不可出奇哉。

或疑蛇牀子乃外治之藥﹐可妄言內治乎﹐試之殺人之咎將安歸﹖曰﹕蛇牀子實可內治﹐而世人以外治﹐而掩其內治之功﹐予所以表其奇也﹐豈好異哉。

卷之三﹝角集﹞

龍膽艸

龍膽艸﹐味苦澀﹐气大寒﹐陰也﹐無毒。其功專於利水消濕﹐除黃膽﹐其餘治目﹑止痢﹑退熱﹑卻腫﹐皆推展之言也。但此種過於分利﹐未免耗气敗血﹐水去血又去﹐濕消气又消。初起之水濕黃膽用之﹐不得不亟。久病之水濕黃膽用之﹐又不可不緩﹐正未可全恃之爲利水神丹﹑消濕除痺之靈藥也。

或謂龍膽艸治濕熱尢利﹐癉病正濕熱之病也﹐然用龍膽艸以治黃膽﹐多有不效者﹐何也﹖黃疸實不止濕熱之一種也﹐有不熱又成黃病者。龍膽艸所能治也﹐龍膽艸瀉濕熱﹐不能瀉不熱之濕也。

或疑龍膽艸苦寒﹐𨿽爲利濕熱之要藥﹐治黃之癥﹐不能捨之他求﹐然多服損胃﹐黃膽之病未必全消﹐元气已失用矣。曰﹕治濕熱與治虛火大異。濕熱乃熱結膀胱﹐虛火乃火炎於腎臟。

熱結於膀胱﹐不用龍膽之苦寒﹐乃膀胱之熱不能下瀉。濕且流於肢體﹐火炎於腎臟﹐一用知﹑柏之苦寒﹐乃腎臟之火不能下歸﹐寒且畱於脾胃。予辟用黃柏﹑知母之失﹐遇大寒之藥﹐不論其治病之有益無益﹐盡戒人之不用也﹐不幾因噎廢食乎。龍膽艸治黃膽﹐余所以教人亟用﹐而不可緩用也。

或問龍膽艸治黃膽﹐何以有效﹑有不效﹖先生謂龍膽艸﹐正治濕熱之黃膽﹐非濕熱者不能治﹐然實是濕熱﹐仍不效﹐余不得其解也﹖夫濕熱之不同也﹐久矣。濕熱入肝者﹐其熱易散﹔濕熱入於膽者﹐其濕難祛。蓋濕熱之邪﹐無不從膀胱瀉出也。膽主滲入﹐而不主滲出﹐膀胱只可瀉膽中已出之濕﹐不能瀉膽中已入之濕熱。故在肝者易見功﹐在膽者難收效耳。

或問龍膽艸不能瀉膽中之濕熱﹐又用何藥以收功。子曰﹕瀉濕熱不用龍膽艸﹐余未見其可也。然專用龍膽艸﹐又苦不能去病。惟有如柴胡舒其膽中之气﹐便濕熱之邪仍從外滲出﹐庶幾難於收功者﹐變爲易於收功乎﹐龍膽艸正不必多用也。

或疑龍膽艸利濕﹐利熱中之濕也﹐不識又能利寒中之濕乎﹖曰﹕今人利濕﹐不問寒熱﹐一見水癥﹐盡用龍膽艸以利濕。不知龍膽能瀉濕熱﹐又能瀉濕寒﹐但消濕熱其功速﹐消濕寒其功緩。速則去濕而元气不傷﹐緩乃未免有傷元气矣﹐蓋速乃龍膽艸不必多用﹐而緩乃龍膽艸勢不得不久用矣。故利濕熱宜用龍膽艸﹐濕寒不宜用龍膽艸。

卷之三﹝角集﹞

澤瀉

澤瀉﹐味甘﹑酸﹑微鹹﹐气寒﹐沈而降﹐陰中微陽﹐無毒。入太陽﹑少陽足經﹐能入腎。

長於利水﹐去陰汗﹐利小便如神﹐除濕去渴之仙丹也。

或問澤瀉﹐旣是利水消濕之物﹐宜乎水去濕幹﹐津液自少﹐胡爲反能止渴﹖豈知澤瀉不獨利水消濕﹐原善滋陰。如腎中有水濕之气﹐乃所食水谷不化精而化火﹐此火非命門之眞火﹐乃濕熱之邪火。邪火不去﹐則眞火不生﹐眞火不生﹐乃眞水不生也。澤瀉善瀉腎中邪火﹐瀉邪火﹐卽所以補眞水也。苟非補腎火﹐六味丸中﹐仲景夫子何以用澤瀉耶﹖夫腎有補無瀉﹐澤瀉補腎﹐非瀉腎﹐斷斷無差。不然﹐何以瀉水而口不渴﹐非瀉邪水耶﹖所以生眞水之明驗乎。所以五苓散利膀胱﹐而津液自潤也。

或曰澤瀉瀉中有補﹐敬聞命矣﹐然所瀉者水而非火﹐吾子之謂是瀉火﹐不亦異乎﹖蓋瀉火而不瀉水﹐是有說焉。膀胱者﹐太陽之腑也﹐原屬火﹐不屬水。膀胱之水不能下通﹐本於寒者少﹐由於熱者多。蓋膀胱無火乃水閉﹐有火又水閉也。澤瀉用之於五苓散中﹐𨿽瀉水﹐實瀉火也﹐因其爲瀉火之味﹐所以用之出奇。不然﹐二苓﹑白術瀉水有餘﹐又何必借重澤瀉乎。

此瀉火之確有至理﹐人未之思耳。

或問澤瀉利多補少﹐而子必曰補﹐想因仲景張公用之於六味丸中﹐故曰澤瀉利中有補。

不獨六味丸中爲然﹐卽五苓散中用之﹐何獨不然﹐凡小便不利之人﹐未有口不渴者﹐一利小便而口渴解。五苓散﹐利小便也。利小便口渴解者﹐口中生津液也。五苓利小便之水﹐去則無水以潤口﹐宜其渴矣﹐乃不渴﹐而反生津液﹐非利中有補之明驗乎﹖且小便之所以不利者﹐以膀胱之有邪火。膀胱有火﹐乃熱幹津液而口渴。澤瀉在五苓散中﹐逐邪火而存眞水﹐火去乃水自升﹐水升乃津液自潤﹐津液潤﹐而灌注於腎宮。誰謂澤瀉有瀉而無補乎。

或問澤瀉用於六味丸中﹐乃瀉中有補﹐不識用於八味丸中何意﹖曰﹕有深意也。夫腎中無火﹐故用八味地黃丸﹐於水中補火也。然而火性炎上﹐不用藥以引其下行﹐乃龍雷之火未必不隨火而沸騰。而用下行之藥﹐但有瀉無補﹐又恐補火﹐而火仍隨水而下泄﹐又復徒然。使下行﹐但有補無瀉﹐又恐補火﹐而火不隨水而下泄﹐乃補火大旺﹐必有彊陽不倒之虞。妙在澤瀉性旣利水﹐而瀉中又復有補﹐引火下行﹐瀉火之有餘﹐而不損火之不足﹐輔桂﹑附以成其旣濟之功﹐誰謂仲景公用澤瀉於八味丸中﹐竟漫無妙義哉。

或問澤瀉舉世皆以爲瀉﹐先生獨言瀉中有補﹐且各盡宣其異義﹐不識八味﹑六味﹑五苓之外﹐更有何說以廣鄙見乎﹖夫澤瀉之義﹐於三方可悟其微﹐三方最未盡其妙。澤瀉不特瀉火之有餘﹐而且瀉水之有餘﹔不特不損火之不足﹐而且不損水之不足。此瀉中有補﹐前文盡宣。

然而﹐功不止此。澤瀉更能入於水之中﹐以補火之不足﹔入於火之中﹐以瀉水之有餘。虛寒之人﹐夜多遺溺﹐此火之不足也﹐勢必用益智仁﹑山茱萸﹑五味子之類﹐補以收澀其遺矣。

然徒用酸收之味﹐不加鹹甘之品於其中﹐乃愈澀而愈遺﹐澤瀉正鹹甘之味也。入於益智﹑山茱萸﹑五味子之內﹐遺溺頓痊。若非利中補火﹐不更助其遺乎﹖虛熱之人﹐口必大渴﹐此水之不足也﹐勢必用元參﹑生地黃﹑沙參﹑地骨皮﹑甘菊之類瀉火﹐滋潤其渴矣。然徒用苦寒之味﹐不加甘鹹之品於其中﹐乃愈止而愈渴。澤瀉正甘鹹之味也﹐入之於元參﹑生地﹑沙參﹑地骨皮﹑菊花之內﹐口渴自愈。若非利中補水﹐不益增其渴乎﹖此澤瀉之微義又如此矣。

或疑澤瀉有功有過﹐但言其功﹐而不言其過﹐恐非持論之平。不知澤瀉利水﹐單用乃有功有過﹐共用乃少過多功。蓋單用可以瀉水盛之人﹐不可以瀉水虛之子﹐瀉水盛乃有功﹐瀉水虛乃有過也。共用宜於補劑﹐不宜於攻劑﹐補虛乃多功﹐攻實乃少過也。有過有功﹐是人之不善用也﹐與澤瀉何過哉。

或問扁鵲公云多服澤瀉﹐病患服是澤瀉﹐過於利水﹐非補陰之藥矣﹖此非扁鵲公之言﹐乃後人記而傳之者也。澤瀉用之六味﹑八味諸腎藥中﹐但補而無瀉﹐多服﹑久服﹐正得大益﹐又安能損目哉。惟腎气乏絕﹐陽衰流精﹐腎气不固﹐精滑目痛﹐不可單服澤瀉﹐以虛其虛﹐若入於羣補腎藥中﹐又正無害也。

卷之三﹝角集﹞

元參

元參﹐味苦﹑鹹﹐气微寒﹐無毒。忌銅器﹐犯人噎喉喪目。入肺﹑腎﹑胃三經。彊陰益精﹐補腎明目。治傷寒身熱支滿﹐忽忽如不知人﹔療溫瘧寒熱往來﹐灑灑時常發顫﹔除女人產乳餘疾﹐祛男子骨蒸傳屍﹐逐腸風血瘕堅癥﹔散頭下痰核癰腫。乃樞機之劑﹐領諸气上下﹐肅淸而不致濁﹐治空中氤氳之气﹐散無根浮游之火﹐惟此爲最。前人之論如此﹐近有輕之不用﹐卽用之﹐不敢多。豈知元參乃君藥﹐實可恃之奪命以救人者乎。夫天下尢難治者﹐火癥也。火癥之中﹐尢難降者﹐無如胃﹑腎之二火。腎火沸騰﹐乃龍雷之火也﹐其勢尢烈﹐以苦寒折之﹐反致增焰﹐焚林劈木﹐每在陰寒大雨之時﹐夏日炎氛之間﹐一遇涼風白露﹐龍雷收藏矣。故以苦寒直治﹐不若以微寒從治。元參正微寒之品﹐而又善散浮游之火﹐治之正復相宜﹐若胃火之起﹐勢若燎原﹐不盡不止﹐往往熱气騰天﹐火星口出﹐登髙而歌﹐棄衣而走﹐見水而入。苟不以辛涼大寒之藥救之﹐乃發狂亡陽﹐立時身喪﹐此非急用白虎湯不可。然石膏過寒﹐多服損胃﹐𨿽一時救急﹐不可以善後。元參治空中氤氳之气﹐瀉火正其所長。石膏之後﹐卽續之以元參﹐則陽火自平﹐而陰火又長﹐何至有亡陽之懼乎﹐此又治胃之所必需也。但勺水難以救焚﹐反致至焰。若胃火乃陽火也﹐必多用元參﹐然後可以遏其勢﹔而腎火乃陰火也﹐亦必多用元參﹐然後可以息其熾。況元參原是君藥﹐多用始易成功﹐少用反致僨事﹐不妨自一兩用至五﹑六兩﹐以出奇制勝。倘畏首畏尾﹐不敢多用﹐聽其死亡而不救﹐冀免於無過難矣。吾願行醫者﹐聞吾言而重用元參﹐以治胃﹑腎之二火可乎。

或問元參以退胃﹑腎之火﹐旣不損胃﹐又且滋陰﹐但必須多用﹐不妨一兩以用至五六兩﹐毋乃太多﹐恐脾胃難於承受﹐萬一變生飽悶﹑不欲飲食之癥柰何﹖噫﹗免過慮矣。夫胃﹑腎之火上騰者﹐由於下之無水也。火旺之極﹐乃水虧之極﹐水不虧﹐乃火不旺。天地之道﹐陰陽之道﹐陰陽所以相根﹐人身之中﹐水火原以相召﹐有水以制火﹐乃火安平﹐下焦斷不沸越於上焦也。故火不得水乃已﹐一得水乃相安﹐斂戢甚神且速也。然乃火之騰空﹐正望水不可得﹐惟恐水之細微﹐不足以解其燥烈之炎氛﹐豈有得滂沱及厭惡作祟之理。是以入於胃而胃蘇﹐入於脾而脾樂﹐況胃﹑腎二火炎上﹐各經之水皆爍﹐水卽滂沱﹐尙恐分潤之不足﹐何至有觸畱於補﹐胃艱於承受﹐致生飽悶不欲食之癥哉﹖此必無之事﹐可放膽用之。而吾猶以爲少耳﹐更當佐之以麥冬﹐益之以生地﹑甘菊﹐庶幾同羣共濟﹐有露足之快也。

或疑元參退浮游之火﹐退上焦之虛火﹐非退下焦之虛火。吾子盛稱其功﹐得無錯認腎中之火上游耶﹖非錯也。夫浮游之火﹐正下焦之火﹐非上焦之火。凡火在上焦者﹐盛易消﹔火在下焦者﹐炎難息。元參解下焦之火﹐故非多用﹐不能成功。蓋上焦之火﹐肺火也﹑心火也。肺火用黃芩﹐心火用黃連﹐不易之法也。肺火𨿽盛﹐黃芩用二錢﹐無不淸涼﹔心火𨿽烈﹐黃連用三錢﹐無不消滅。正以上焦之火﹐原易炎上﹐又易解故也。若下焦之火﹐非出之於肝木﹐卽出之於腎水。肝﹑腎之火﹐皆龍雷之火也﹐忽然上騰﹐忽然下降﹐其浮游無定之狀﹐實予人難以捉摸﹐非大用元參﹐乃水不足濟火﹐其焚林劈木之威﹐有不可言者矣。人見用元參不能降火﹐誰知是少用元參﹐不能以益水耶。總之﹐實火可瀉﹐而虛火可補。瀉實火﹐可少用寒涼﹐而瀉虛火﹐必須多用滋潤﹐此元參退腎﹑肝之虛火﹐斷宜多用﹐以定浮游﹐切戒少用﹐以增其酷烈也。

或疑元參退浮游之火﹐火退又用何藥﹐便浮游之火不再浮游﹐抑仍用元參爲善後之策乎﹖夫元參可以退一時之火﹐安能退久遠之火。火性炎上﹐非水不足以濟一時之急﹔火性又善藏﹐非水不足以救萬火之炎。用元參以降火﹐隨用肉桂以安火﹐大用元參﹐而少用肉桂﹐或佐之以純補眞陰之藥﹐自然火得水以相制﹐火得水而潛藏﹐又何至再爲浮游哉。

或疑元參用之於肉桂之中﹐恐寒熱之未宜﹐此乃未知陰陽之妙矣。夫陰陽之道﹐彼此相根﹐無陰﹐乃陽從何生﹔無陽﹐乃陰從何長。元參得肉桂﹐乃陰易生﹔肉桂得元參﹐乃陽又易長。惟陽長而後陰消﹐陰消於下﹐而火不騰於上矣。二味合用﹐正陰陽之妙用也。

或疑陰陽平而後無病﹐今用元參﹑肉桂﹐一多一少﹐吾恐輕重不同﹐陰陽不得其平也。

夫陰陽之不平也﹐久矣。誠觀天地﹐無不陰多於陽﹐羣陰之中﹐得一陽而安﹐倘陽多於陰﹐乃成酷烈世界矣。人一身之中﹐五臟六腑﹐無非火气﹐然非水气之溺滿﹐乃又成焦腹體矣。所以﹐補陰之藥不可不多﹐而補陽之藥不可不少。蓋陰旺﹐則火旺可以制火﹔若陽旺﹐則乃火旺﹐必至爍水矣。用元參滋補﹐必宜多。肉桂益陽﹐必宜少。二味一多一少﹐似乎陰陽之不得其平﹐誰知陰多於陽﹐正陰陽兩得其平哉。

或疑元參降火﹐又要知母﹑黃柏之流亞也﹐先生戒知母﹑黃柏之不宜輕用﹐又勸人治浮游之火者﹐多用元參﹐何其自相皆謬乎。非謬也。元參微寒﹐非大寒。大寒之地﹐艸木不生﹐微寒之地﹐艸木更茂。所以棄知母﹑黃柏﹐而用元參﹑地骨也。況元參﹑地骨微寒之中﹐又有滋補之味﹐異於黃柏﹑知母甚遠﹐烏可同類而並論哉。

或疑寒涼旣有損於脾胃﹐而微寒之藥豈無損哉。夫治病去其甚者﹐未可一槪盡去。吾患黃柏﹑知母過寒涼﹐非盡謂寒涼之不可用也。故倘知母﹑黃柏尙稱其功﹐以示可用﹐豈元參﹑地骨微寒之藥﹐而反去之乎。況元參﹑地骨治虛火之內熱上游﹐實有殊功﹐余又何可不亟爲表揚﹐以勸世之必用哉。

或問元參微寒﹐何以能瀉浮游之火耶﹖蓋火分虛﹑實﹐實火宜大寒之品﹐以降其炎騰之勢﹔虛火宜微寒之味﹐以引其歸斂之途。元參瀉中有補﹐治虛火實宜﹐浮游之火﹐正虛火也﹐故亟需之耳。

或問玄參何宜於腎﹖曰﹕腎水虛﹐則寒而濕﹐宜用溫以補之。腎火虛﹐則熱而燥﹐宜用涼以補之。故玄參一味﹐特爲腎臟君藥也。

卷之三﹝角集﹞

沙參

沙參﹐味苦而甘﹐气微寒。無毒。入肺﹑肝二經。治諸毒﹐排膿消硬﹐寧五臟﹐益肺補肝﹐止疝气絞疼實神﹐散淫風瘙癢﹐除邪熱﹐去驚煩。可爲君藥﹐但其功甚緩﹐必須多用分量爲得。易老用代人參﹐乃過矣。說者論其能安五臟﹐與人參同功﹐又云人參補五臟之陽﹐沙參補五臟之陰﹐皆不知沙參之功用而私臆之也。夫沙參止入肺﹑肝二經﹐諸經不能俱入也。旣不能俱入﹐何以《本艸》言其能安五臟。不知人身肺﹑肝病﹐乃五臟不安矣。沙參能滋肺气﹐乃上焦寧謐﹐而中﹑下二焦安有亂動之理。沙參又能通肝气﹐肝气通﹐乃中﹑下二焦之气又通。下气旣通﹐豈有逆之犯之變哉。此上焦又安其位﹐無浮動之病也。安五臟之義如此﹐古今差會其意﹐謂沙參能安五臟﹐用之以代人參﹐誤矣。然乃沙參非補陰之物乎﹖沙參不補陰﹐何如能入肝﹑肺之經。沙參益肝﹑肺二髒之陰﹐非補心﹑脾﹑腎三髒之陰也﹐且陰陽之功用不同﹐人參補陽﹐能回陽於頃刻。沙參補陰﹐乃不能回陽於須臾。故人參少用﹐可以成功﹔而沙參非多用﹐必難取效。是沙參不可以代人參﹐又明矣。

或問沙參益陰﹐何以能治疝气﹖前人但言其功﹐未彰其義也。夫沙參治疝﹐此繆仲醇之言也。其所以能治之故﹐仲醇又未明言﹐余當暢其故。凡疝病﹐成於濕者居其六﹐成於房勞而得風者居其三﹐成於胎气者居其一﹐然皆陰虛邪中之也。沙參補陰﹐陰足﹐邪自難畱。況沙參又善消諸硬﹐疝癥之不能久愈者﹐正以腹中有硬也。沙參消硬﹐而疝無巢穴﹐不攻自散矣。

沙參治疝之義如此﹐而余更有說焉。沙參治疝﹐必須多用以益陰﹐少加野杜若根佐之﹐乃奏功更神。有沙參補陰爲君﹐又得杜若根攻邪爲佐﹐乃攻補並用﹐又何各疝病之不盡拔其根株哉。

或疑沙參益陰﹐爲補陰聖藥﹐何以仲景張公不入之於地黃丸中﹖夫地黃丸中之若干藥﹐皆並入陰之中﹐沙參止補肝﹑肺之陰﹐所以仲景夫子不取也。𨿽肺爲腎之母﹐肝爲腎之子﹐子母可以同治。然而旣欲獨補腎﹐又顧母補肺﹐又顧子而補肝﹑膽﹐於子母之間﹐補腎功力反分紛而不全﹐故棄不用也。倘或肺气大虛﹐不妨加沙參﹐同麥冬﹑五味﹐入之丸中﹐爲肺腎之兩治﹔倘或肝气大傷﹐不妨加沙參﹐同芍藥﹑當歸﹐入之丸中﹐爲肝腎之雙療也。

或問沙參補五臟之陰﹐先生謂只補肺﹑肝之二髒﹐與前人之論大殊﹐何也﹖曰﹕沙參固能補五臟之陰﹐何以治肺﹑肝乃效﹐而治心﹑脾﹑腎則不效。安與補﹐各有義也。安者﹐寧靜之辭﹔補者﹐滋潤之謂。用沙參五臟寧靜者﹐連心﹑脾﹑腎言。用沙參而滋潤者﹐主肺﹑肝而言之也。用藥先不知五臟之所益﹐何以治病哉。

或疑沙參補陰﹐不必論其補髒也。嗟乎。用藥不知臟腑﹐又何以用藥乎。知臟腑而用藥﹐尙有不能取勝之時﹐況不知是補何髒之藥﹐而昧昧從事﹐毋怪其用藥之無功也。

卷之三﹝角集﹞

地栗粉

地栗粉﹐卽荸薺﹐又名烏芋。切片﹐曬漧入藥。最消痞積﹐與鱉甲同用最佳﹐又不耗人眞气。近人未知之﹐余故時表出之。地栗有家種﹑野產之分﹐用藥宜野產爲佳。然無野產﹐卽揀家種之佳者﹐切片﹐連皮曬漧用之﹐不特消痞積﹐更能辟瘴气也。

或問荸薺﹐吳越人喜啖﹐而吳越人最多痞積﹐似乎荸薺非攻消之品也﹐且其味甘甜﹐宜帶補性。不知荸薺獨用﹐乃消腎气者﹐瀉無補。與鱉甲﹑神曲﹑白術﹑茯苓﹑枳殼之類並投﹐乃能健脾去積﹐有補兼攻。所以單食乃無功﹐而同用乃有益也。

卷之三﹝角集﹞

丹參

丹參﹐味苦﹐气微寒﹐無毒。入心﹑脾二經。專調經脈﹐理骨筋酸痛﹐生新血﹐去惡血﹐落死胎﹐安生胎﹐破積聚癥堅﹐止血崩帶下。腳痺軟能健﹐眼赤腫可消。辟精魅鬼祟﹐養正祛邪﹐治腸鳴亦效。僅可佐使﹐非君臣之藥﹐用之補則補﹑用之攻乃攻﹐藥籠中所不可缺也。其功效全在胎產之前後﹐大約產前可多加﹐產後宜少用﹐自然成功多﹐而取敗少也。

或問丹參世所共用﹐吾子又亟稱之﹐吾恐損胃傷脾不少也。是言何變余之深也。𨿽然餘譽丹參﹐一乃曰僅可佐使﹐再乃曰產後多用取敗﹐非戒之辭乎。可用而用﹐非教人不可用而又用也。

卷之三﹝角集﹞

白薇

白薇﹐味苦﹑鹹﹐气平﹑大寒﹐無毒。入心﹑脾二經。主中風身熱腹滿﹐忽忽不知人事。

療溫瘧﹐寒熱酸疼灑灑﹐發作有時。狂惑鬼邪堪卻﹐傷中淋露可除。利气益精﹐下水滲濕。此佐使要藥﹐非君臣主藥也。用之必須用參﹑苓﹑柴﹑術﹐始可奏功。然又不可出二錢之外﹐以其大寒損胃也。

或問白薇卻邪定神﹐是有益於正气之藥﹐多用何傷﹖夫邪病多熱﹐白薇寒以解熱而卻邪﹐非補正消邪也。大寒之物﹐多乃損胃﹐所以戒之也。

或問白薇功用止此乎﹖夫白薇功用不止此﹐而其尢效者﹐善能殺虫。用之於補陰之中﹐乃能殺勞瘵之虫也。用之健脾開胃之中﹐乃能殺寸白蛔虫也。以火焚之﹐可以辟蠅斷虱﹔以酒敷之﹐可以愈疥而斂瘡也。

卷之三﹝角集﹞

茵陳

茵陳﹐味苦﹑辛﹐气微寒﹐陰中微陽﹐無毒。入足太陽﹑少陽之經。專治癉癥發黃﹐非黃癥﹐斷不可用。果是眞黃病﹐可用之爲君。但黃癥又不同﹐有陰黃﹑陽黃﹐有熱黃﹑寒黃﹑燥黃﹐有血黃﹑气黃之殊﹐不可不辧。世人一見發黃﹐全不分別﹐俱用茵陳﹐無引經之品﹐共相佐使﹐所以有效有不效也﹐謹細陳之。陰黃之病﹐其濕不甚﹐黃色又不深﹐下體黃﹐上身不黃者也﹐夜間反覺不安﹐小便反澀﹐日間小便反利﹐轉覺安寧。治法宜用茵陳爲君﹐佐之茯苓﹑澤瀉﹑薏苡仁之類﹐或加之五苓散又妙。茵陳可用至三錢至五錢﹐不可越五錢之外﹐連服數劑﹐黃可盡退也。陽黃之病﹐其濕又不太甚﹐但黃色如金﹐上身眼目盡黃﹐而下體乃不黃者是也﹐日間小便艱澀﹐或痛或不痛﹐夜則安然自利。治法宜用茵陳爲君﹐而佐之升麻﹑桔梗﹑茯苓﹑天花粉﹐麻黃﹑黃芩之類﹐數服卽愈﹐茵陳必須多加五﹑六錢也。熱黃之病﹐口必大渴﹐然多飲反覺不快﹐一身上下俱黃﹐眼目反覺色淡﹐小便時急數疼痛﹐其溺必如黃汗﹐蓋熱結膀胱而不得出耳。法又用茵陳爲君﹐大約必須五錢爲止﹐佐之龍膽艸﹑炒梔子﹑芍藥﹑茯苓﹑豬苓﹑澤瀉之類﹐則火熱瀉而黃又愈也﹐寒黃之病﹐一見水﹐則大吐不已﹐畏寒怕冷﹐腹中時痛﹐手按之始安﹐一身上下又黃﹐眼目自白﹐小便淸長﹐夜間尢利﹐蓋寒結於膀胱﹐命門無火以通﹐則水气流入於脾﹐而脾又寒虛﹐乃滲走於皮毛而爲黃﹐其黃色必如秋葵之色者也。𨿽又用茵陳爲君﹐但只可用至一錢﹐切戒多用﹐必須佐之白術﹑茯苓﹑山藥﹑芡實﹑薏仁﹐少用附子數分以溫補其命門之火﹐不須十劑﹐則全愈矣。濕黃之病﹐全是水濕之气也﹐𨿽黃癥俱是水濕﹐而濕黃之水濕更甚﹐一身上下﹑眼目﹑手足盡黃﹐俱身必浮腫﹐按之如泥﹐又用茵陳四五錢﹐加入升麻﹑甘遂﹑牽牛﹑車前﹑澤瀉之類﹐少升其气﹐使水盡從大﹑小便出﹐一劑水濕減去大半﹐而黃盡退矣﹐斷不可服三劑。蓋牽牛﹑甘遂性悍﹐多服恐傷人元气耳。燥黃之病﹐全非水濕﹐其外現之癥﹐不過胸前之皮肉少黃﹐而一身上下﹑眼目不黃﹐此肺金燥極﹐黃髮於胸前﹐乃假象也。然旣已發黃﹐茵陳又不可全然不用﹐可用七﹑八分﹐加入麥冬﹑梔子﹑芍藥﹑陳皮﹑天門冬﹑元參﹑天花粉﹑白芥子之類﹐久服自愈﹐肺經不燥﹐而胸黃自除也。血黃之癥﹐上下一身﹑眼目俱黃﹐身必花熱﹐胸必煩悶﹐腹必疼痛﹐此血瘀於腹中胸下﹐故變爲發黃﹐傷寒癥中﹐最多此病﹐論理可遵仲景夫子之方﹐照癥分治。而余又酌定一方﹐以便世之采用。茵陳爲君﹐加丹皮﹑牛膝﹑當歸﹑梔子﹑川芎﹑大黃之品﹐一服而疼痛煩悶除﹐其黃必漸愈。苟或服藥﹐仍然悶痛﹐必須加入水蛭一錢﹐其瘀血始解﹐發黃盡退也。气黃之病﹐身不發熱﹐又無飽悶煩燥之狀﹐但頭面發黃如淡金之色﹐飲食知味少﹐若行動﹐便覺气怯不能動履﹐小便不數﹐大便反燥﹐然又不結﹐此气虛不能運此水濕之气﹐以成黃病者也。可用茵陳一二錢﹐加入人參﹑白術﹑黃﹑茯苓﹑車前子﹐大劑煎飲﹐自然气旺﹐黃色全消矣。居言至此﹐𨿽不敢謂黃癥治法全備﹐然分病旣淸﹐用藥無誤﹐要不能越此範圍。願人之臨癥之時﹐細察而分治之可耳或問子論黃病﹐實發天地之奇﹐黃病豈盡於此乎﹖曰﹕更有一種﹐身不黃﹐足反黃﹐此濕熱壅閉於中焦﹐乃脾胃之虛﹐不能化水也。又用茵陳加白術﹑茯苓﹑陳皮﹑甘艸﹑白芥子﹑枳殼﹑檳榔﹑白芍之類治之﹐則水漸利而黃漸去。倘身黃﹐而手足反不黃者﹐乃不治之癥也。

卷之三﹝角集﹞

靑蒿

靑蒿﹐味苦﹐气寒﹐無毒。入胃﹑肝﹑心﹑腎四經。專解骨蒸勞熱﹐尢能瀉暑熱之火﹐愈風瘙癢﹐止虛煩盜汗﹐開胃﹐安心痛﹐明目辟邪﹐養脾气﹐此藥最佳。蓋靑蒿瀉火熱﹐又不耗傷气血﹐用之以佐气血之藥﹐大建奇功。可君可臣﹐而又可佐使﹐無往不宜也。但必須多用。因其體旣輕﹐而性兼補陰﹐少用轉不得力。夫人身最嫌火盛﹐瀉火之藥動必傷陰﹐欲其瀉火不損陰者﹐原無多味﹐烏可置靑蒿於無用之地耶。人身不離陰陽﹐火盛則陰不生﹐陽不長﹐陰陽旣不生長﹐勢必陰陽不交而身病矣。倘不平其火﹐而徒補其陽﹐則火盛而陽益旺﹔不平其火﹐徒補其陰﹐則水燥而陰愈衰。故無論補陰補陽﹐總以平火爲先務。然火又宜養﹐而不宜平。火過旺﹐則陰陽不生﹔過衰﹐則陰陽又不長。必寓補於平之中﹐而後陽得之安﹐陰得之而泰也。靑蒿平火而又補水﹐此陰陽所以兩宜之也。

或問靑蒿退暑則有之﹐退虛熱則未也﹐何以先之以其有臭气﹐必然散气故耳。是未知靑蒿者也。靑蒿生於火道之旁﹐常夏日之炎蒸﹐而色更靑翠﹐其得至陰之气者多矣。況气臭入腎﹐靑蒿爲補陰之藥無疑﹐而疑其不能退虛熱乎。夫陽藥補陽﹐陰藥補陰。靑蒿旣得至陰之气﹐其非陽藥可知。旣非陽藥﹐而謂不能退虛火也﹐此則所不信也。

或疑靑蒿至賤﹐而吾子譽之如神﹐眞所謂臭腐而出神奇矣。顧靑蒿何嘗臭腐哉。以靑蒿爲臭者﹐薄之辭也。余嘗行田野間﹐往往有一種�气親人﹐不見之﹐知气從靑蒿中出﹐是靑蒿气香﹐非臭也。且其气能辟蠅虱﹐凡案間有靑蒿﹐蠅不集也﹐夫蠅逐腐﹐畏靑蒿而不集﹐其非腐可知。惜其叢生至多﹐人皆賤之﹐倘或爲鮮產之物﹐吾不知若何珍之矣。靑蒿實有至補之功﹐以臭腐輕之惜矣。

或問靑蒿退陰火至速﹐何以前人並未用之﹐而吾子盛稱其功效﹐亦又有所試而云然乎﹖曰﹕靑蒿退骨蒸勞熱﹐前人旣言之﹐寧得不用之﹐何必余試而後信靑蒿之退陰火﹑退骨中之火也。然不獨退骨中之火﹐卽肌膚之火﹐未嘗不其瀉之也。故陰虛而又感邪者﹐最宜用耳。

或問陰虛火盛者﹐用沙參﹑地骨皮﹐自是正法﹐今先生言靑蒿退陰火﹐則用靑蒿﹐可不必又用沙參﹑地骨皮矣﹖曰﹕是又不然。靑蒿最宜與沙參﹑地骨皮共用﹐則瀉陰火更捷。靑蒿能別骨中之火行於皮膚﹐而沙參﹑地骨皮只能涼骨中之火﹐而不能外泄也。

卷之三﹝角集﹞

仙茅

仙茅﹐味辛﹐气溫﹐有毒。入腎。治心腹冷气﹐療腰膝攣痺﹐不能行走﹐男子虛損勞傷﹐老人失溺﹐無子﹐益肌膚﹐明耳目﹐助陽道﹐長精神﹐久服通神彊記。中仙茅毒者﹐含大黃一片卽解﹐不須多用大黃也。此種藥近人最喜用之﹐以《本艸》載其能助陽也。然全然不能興陽。蓋仙茅气溫﹐而又入腎﹐且能去陰寒之气﹐以止老人之失溺﹐苟非助陽﹐焉能如此。而子獨謂全不興陽者﹐以仙茅之性﹐與附子﹑肉桂迥異。仙茅𨿽溫﹐而無發揚之气﹐長於閉精﹐而短於動火。閉精﹐則精不易泄﹐止溺﹐則气不外走﹐無子者自然有子﹐非因其興陽善戰﹐而始能種玉也。子辧明其故﹐使世之欲閉其精者﹐用之以固守其精。而元陽衰憊﹐痿弱而不舉者﹐不可惑於助陽之說﹐錯用仙茅﹐歸咎於藥之不靈也。

或問仙茅閉精﹐而不能興陽﹐其說甚創﹐然子論之甚辧﹐豈亦有試之而云然乎﹖曰﹕餘論其性耳﹐何試爲然﹐而余亦曾自試之矣。予平日之陽﹐亦未甚衰也﹐服仙茅半年﹐全然如故。

余不得其意﹐後遇岐天師之指示﹐而始爽然自失也。仙茅閉精﹐而不興陽﹐實身試而有驗﹐乃閱歷之語﹐非猜度之辭也。

卷之三﹝角集﹞

附子

附子﹐味辛﹐气溫﹑大熱﹐浮也﹐陽中之陽﹐有大毒。大者爲天雄﹐小者爲川烏。天雄過熱﹐不可用﹔川烏熱太劣﹐不若附子之適於用也。制法﹕每个用甘艸五錢﹐煮水一碗﹐將附子泡透﹐不必去皮臍尖子﹐正要全用爲佳。取甘艸至仁﹐以制不仁也。無經不達﹐走而不守﹐但可爲臣使﹐佐羣藥通行諸經﹐以斬關奪門﹐而不可恃之安撫鎭靜也。去四肢闕逆﹐祛五臟陰寒﹐暖腳膝而健筋骨﹐溫脾胃而通腰腎﹐眞奪命之靈丹﹐回春之仙藥也。用之當﹐則立刻重生﹔用之不當﹐則片時可死。畏之而不敢用﹐因循觀望﹐必有失救之悲﹔輕之而敢於用﹐孟浪狂妄﹐又有誤殺之嘆。要在人辧寒熱陰陽﹐而愼用之也。夫附子﹐陽藥也﹐以陽治陰﹐最爲相宜﹐以陽治陽﹐自然相惡。陽主熱﹐而陰主寒﹐有如冰炭﹐何至錯誤。惟陽似陰﹐而陰似陽﹐以假亂眞﹐往往殺人﹐慘於刀刀也。我今辧陰陽寒熱之殊﹐使用附子者盡生人﹐而不再誤殺人也。陰熱之癥﹐乃腎水之耗﹐而腎守之火不能下安於腎宮﹐上衝於咽喉口齒之間﹐其舌必滑者也。論理大補其眞陰之水﹐水旺而火又不歸。然而﹐徒補其水﹐火𨿽少衰﹐終不能一時驟降﹐少用附子﹐同肉桂入於六味地黃湯中﹐大劑冷服﹐下喉而火卽消﹐歸下腎內﹐上焦之熱﹐盡化爲淸涼矣﹐此用附子以治陰熱之祕法也﹐陽熱之癥﹐乃心火之盛﹐移於其熱胃中﹐發狂而大叫﹐或失神而譫語﹐手足反現冰冷﹐而胸前膈上多有發斑者﹐必大渴呼水﹐而舌苔或紅﹑或黃﹑或灰黑﹐必燥而峭﹐開裂成綾者也。論理不必從治﹐竟用三黃石膏直治其火﹐火瀉而腎水不幹﹐可免亡陽禍。然火過於旺盛﹐用大寒之藥﹐恐致格拒﹐尙不入加附子一片﹐重一分﹐入於三黃石膏湯中﹐以火從火﹐引苦寒之藥下行﹐而不相背﹐熱性過而寒性發﹐自能瀉火邪於頃刻矣﹐此用附子以治陽熱之祕法也。

陰寒之病﹐乃寒邪直中於腎經﹐此傷寒之卒病也。腎受寒邪﹐命門之火自不能藏﹐欲遁出於軀殼之外﹐而寒乘勝追逐﹐犯於脾則腹痛﹐犯於肝乃脇痛﹐犯於心則心痛﹐或手足靑者有之﹐或筋骨拘攣者有之﹐或嘔或吐﹐或瀉或利﹐甚則身靑袋縮﹐死生懸於反掌﹐眞危急存亡之秋也。探其舌必滑﹐急用附子二三錢﹑人參五六錢或一二兩﹑白術一二兩﹑漧薑二錢﹐同煎服之﹐下喉而陽回寒散矣﹐此陰寒用附子之法有如此﹐陽寒之病﹐平素傷其脾胃之气﹐不能榮衛於一身﹐以致風寒但犯﹐發熱惡寒﹐喜臥而不喜語言﹐喜靜而不喜紛擾﹐與之飲食﹐又能知味﹐身𨿽熱﹐而神思甚淸﹐脈必細微﹐气必甚怯﹐此陽气不足﹐而邪乃中之也﹐其舌𨿽幹而必滑﹐急用理中湯加附子一錢治之﹐正气足而邪自散矣。甘溫除大熱﹐非此之謂歟。陽寒用附子之法﹐又如此。知此四治﹐觸類旁通﹐斷無誤用之失矣。

或問附子有毒﹐用之得當﹐可以一服卽回陽﹐有毒者固如是乎﹖附子之妙﹐正取其有毒也。

斬關而入﹐奪門而進﹐非藉其剛烈之毒瓦斯﹐何能祛除陰寒之毒哉。夫天下至熱者﹐陽毒也﹐至寒者﹐陰毒也。人感陰寒之气﹐往往至手足一身之靑黑而死﹐正感陰毒之深也。陰毒非陽毒不能祛﹐而陽毒非附子不勝任。以毒治毒﹐而毒不畱﹐故一祛寒而陽回﹐是附子正有毒以祛毒﹐非無毒以治有毒也。

或問附子入之於三生飲中﹐救中風之垂絕﹐何以必生用之乎﹖此實有妙義存焉。夫中風﹐非風也﹐乃气虛而痰塞於心中﹐故一時卒中﹐有似乎風之吹倒也。若作風治﹐十死九矣。必須用人參爲君﹐附子爲佐﹐加之生南星﹑生半夏﹑生薑﹐而後可以開其心竅﹐祛逐其痰涎﹐使死者重生也。世人皆以爲人參之功也。苟非附子﹐何以推蕩而奠寧哉﹖然此時用熟附子﹐正恐未必神效﹐往往有緩不濟事之憂。必生用之者﹐取其無所牽制﹐則斬關突圍而入﹐自能破勁敵於須臾也。藥中用霸气而成功者﹐此類是歟。

或問參附湯之治陰寒直中﹐又救一時之垂絕者﹐何以又不用生附子耶﹖夫熟附子之治直中陰寒也﹐欲救其回陽也。陰寒入於至陰之腎中﹐祛命門之火出外﹐而不敢歸宮﹐眞火越出﹐而陰寒乘勢祛逐﹐元陽幾無可藏之地﹐此時而不大用人參﹐則元陽飛出於軀殼之外矣。然而徒用人參﹐不佐之以附子﹐則陰寒大盛﹐人參何能直入於腹中﹐以生元陽於無何有之鄕﹖旣用附子﹐而不制其猛悍之气﹐則過逐陰寒﹐一往罔顧﹐未必乘勝長驅﹐隨陰寒而盡散熱﹐必元陽無可歸﹐而气又遽亡。故必須用熟者﹐同入於人參之中。旣能逐陰寒之外出﹐又且引元陽之內歸﹐得附子之益﹐去附子之損﹐所謂大勇而成其大仁也。

或問附子陽藥﹐宜隨陽藥以祛除﹐何以偏用之陰藥以滋補乎﹖蓋附子大熱之品也﹐入於陽藥之中者﹐所以救一時之急﹔入於陰藥之中者﹐所以治久滯之。凡陽虛之癥﹐宜用陽藥救之﹐故附子可多用以出奇﹔陰虛之病﹐宜用陽藥養之﹐故附子可少用以濟勝。陽得陰而功速﹐陰得陽而功遲﹐各有妙用也。

或疑附子之功﹐有以少而成功者﹐又是何故﹖夫急癥宜多﹐而緩癥宜少﹐此用附子之法也。

但古人有用附子只一片而成功﹐非藉其斬關奪門之神也。蓋附子無經不達﹐得其气而不必得其味﹐入於經而不必畱於髒﹐轉能補气以生气﹐助補血而生血﹐而不至有增火增熱之虞﹐反成其健土關胃之效也。

或問附子何以必得人參以成功﹐豈他藥獨不可制之乎﹖夫人參得附子則直前﹐無堅不破﹔附子得人參則功成﹐血脈不傷。至於他藥﹐未嘗不可兼投。然終不知人參與附子﹐實有水乳之合也。

或問繆仲醇論附子之害﹐其言又可采否﹖噫。仲醇之心則仁矣﹐而論證尙未盡善也。如言外寒﹐脾陰不足﹐以致飲食無味﹐喜飲冷漿及鮮果﹐血虛腹痛﹐按之卽止﹐火炎欲嘔﹐或幹霍亂﹐或大瘧寒熱並盛﹐老人精絕﹐陽痿﹐少年縱欲傷精﹐陰精不守﹐精滑﹐腦漏﹐婦人血枯無子﹐血枯經閉﹐腎虛小便餘瀝﹐夢寐紛紜﹐行履重滯﹐痺癥﹐中風僵僕不語﹐中風口眼歪斜﹐中風言語蹇澀﹐中風半身不遂﹐中風痰多神昏﹐陰癥癰疽未潰﹐其三十一癥﹐皆必須附子﹐十補陰﹐三補陽﹐始能奪命奏功。仲醇一槪戒人勿用﹐庸醫執滯不通﹐堅信不用附子以回陽﹐又何以生陰以續命乎﹖𨿽仲醇過於謹愼﹐與其亂用殺人於頃刻﹐不若煩用以聽其自生。

然病實可生﹐任其悠忽﹐因循失救﹐而奄奄坐已﹐又行醫之過也。鐸所以將仲醇所忌七十二癥之中﹐摘其宜用附子者﹐表而出之﹐以亦其救病之延生﹐勿坐視聽死也。

或問繆仲醇之過愼﹐未必非全生之道﹐吾子以其所忌者﹐摘出以交之﹐必自萬一殺人﹐過不在子乎﹖嗟乎﹗仲醇之所愼者﹐正病所不必愼者也。豈獨不必愼﹐實癥之不可愼者也。宜愼而不愼﹐與不可愼而又愼者﹐非至中之道也。

卷之三﹝角集﹞

天南星

天南星﹐味苦﹑辛﹐气平﹐可升可降﹐陰中陽也﹐有毒。入脾﹑肺﹑心三經。善能化痰﹐利膈下气﹐散瘀血﹐墜胎﹐破堅積﹐消癰腫﹐治中風不語﹐極能開關﹐兼治破傷風。又斬關奪門之將﹐可一用﹐而不可再用也。三生飲用之﹐佐附子以出奇﹐祛痰而化滯﹐非借其淸肺而安心﹐故只可暫用耳。𨿽然三生飲中﹐若無人參爲君﹐則附子﹑南星皆無用矣。卽一三生飲﹐可以悟用藥之妙也。

或問天南星消頑痰以開關﹐破積堅搗﹐其勇往之气﹐實又藉附子以鼓勇﹐無附子﹐恐不能如是之猛矣。或三生飲不可常用﹐在他方或可以常用乎﹖蓋消痰之藥﹐未有如南星峻猛者也。中風閉關﹐不得不用之斬關直入。若其他痰病﹐原未有關之堅閉﹐又何必用南星哉。

卷之三﹝角集﹞

半夏

半夏﹐味辛﹑微苦﹐气平﹐生寒﹐熟溫﹐沈而降﹐陰中陽也。入膽﹑脾﹑胃三經。研末﹐每一兩﹐用入枯礬二錢﹑薑汁一合﹐捏餅﹐楮葉包裹﹐陰漧﹐又名半夏曲也。片則力峻﹐曲則力柔﹐統治痰涎甚驗。無論火痰﹑寒痰﹑濕痰﹑老痰與痰飲﹑痰核﹑痰涎﹑痰結﹑痰迷﹐俱可用﹐但不可治陰火之痰。孕婦勿用﹐恐墜胎元。然有不可不用之時﹐暫用亦無礙。吐血家亦不可用﹐恐性愈動火也。片半夏爲末﹐吹鼻中﹐可救五絕﹐並產後血暈甚效。

人身原無痰也﹐飲食入胃﹐化精而不化痰。惟腎中眞火虛﹐則火沸爲痰﹐亦腎之眞水虛﹐則水泛爲痰矣。火沸爲痰與水泛爲痰﹐𨿽原於腎﹐而痰乃畱於脾也。半夏旣治痰﹐豈難消化﹐況痰已入脾中﹐安在不能化之。然而終不能消者﹐以其能消已入脾中之痰﹐而不能斷其將入脾中之痰也。蓋腎中之痰也﹐必須腎气丸﹐始得逐之﹐非半夏所能祛也﹐半夏泄痰之標﹐不能治痰之本。半夏性沈而降﹐似乎能入至陰之中﹐然而陽多於陰﹐止可淺入脾陰﹐而不能深入腎陰也。況半夏瀉陰而不補陰﹐而腎又可補而不可瀉﹐半夏欲入於腎﹐而腎所以不受也。

半夏旣不能入腎之內﹐又何以化腎中之痰哉。可見痰在脾爲標﹐痰在腎爲本﹐以脾之痰出於腎也。消脾之痰﹐不可以見標本之異哉。

腎气丸治痰﹐是擇其本也。水不上泛爲痰﹐何必更消其痰。火不上沸爲痰﹐何必再淸其痰。

用腎气丸而痰已絕。用半夏以治標﹐恐及動其祛痰也。半夏燥气之藥﹐再耗腎中之气﹐气一耗﹐則火動水燥﹐不生精而生痰﹐勢所必至﹐不特無益﹐反害之矣。故旣治本﹐不必更治標也。

或疑半夏性燥﹐故便子治濕痰也﹐不識用何藥以制其燥﹐並可以治熱痰乎﹖夫燥濕之性各殊﹐𨿽制之得宜﹐只可去其大過﹐而不能移其性也。然而未制其燥﹐與已制其燥﹐自然少異。

鐸有制法﹐並傳於此。用半夏一斤﹑生薑片四兩﹐先煮數沸﹐取起曬漧。用桑葉一百片﹐水十碗﹐煎汁二碗﹐將半夏泡透﹐又曬漧。復用鹽一兩﹑滚水一碗﹐又泡透﹐切片用之﹐則燥性去其六﹐濕之性得其四。寒熱之痰﹐與水火泛沸之痰﹐俱可少用﹐以爲權宜之計矣。然又只可暫用﹐而不可據之爲久治也。

或疑制半夏﹐以治燥熱之痰妙矣﹐恐反不宜於寒濕之痰﹐柰何﹖此則無容慮也。半夏性燥﹐治寒濕之痰正宜﹐制過燥﹐而無傷气之憂與損肺之失﹐可用之而無恐也。

或疑半夏治濕痰﹐而不可治燥痰﹔治寒痰﹐而不可治熱痰﹐俱聞命矣。痰之中更有吐黑痰者﹐其故何也﹖吾觀其人則甚健﹐謂是火而口不渴﹐謂是虛而腎不虧﹐又可以半夏治之乎﹖此乃邪結於腎之中﹐非痰塞於肺之竅也。此癥本起於久曠之夫﹐思女色而不可得﹐又不敢禦外色以泄精﹐於是邪入於腎中﹐精卽化痰﹐而若吐有如墨之黑者矣。宜用於降火之藥﹐佐之白芥子以消痰﹐而更用於荊芥之類﹐以散其火於血分之中。否則﹐必有失血之患﹐溫瘧之苦矣。

數劑之後﹐身必畏寒﹐然後用於加味逍遙散﹐大用於半夏﹐以淸於其表裏之邪﹐則寒熱乃除去﹐而黑痰又乃以漸愈矣也。此等之病癥﹐嘗實親試之﹐而往往有效驗也﹐故敢論之於書也。

卷之三﹝角集﹞

莪術

莪術﹐味苦﹑辛﹐气溫﹐無毒。入肝﹑脾二經﹐血分中藥也。專破气中之血﹐癖可去﹐止心疼﹐通月經﹐消瘀血﹐治霍亂﹐瀉積聚﹐理中气。乃攻堅之藥﹐可爲佐使﹐而不可久用。專入於气分之中以破血﹐𨿽破血﹐然不傷气也。莪術與京三稜﹐同是攻堅之藥﹐余捨三稜而取蓬莪者﹐以莪術破血﹐三稜破气也。夫血乃有形之物﹐破血而气猶不傷﹔气乃無形之物﹐破气而血必難復。气不傷﹐易於生血。气不復﹐艱於生气耳。

或問莪術入於气分之中以破血﹐吾疑血破而气亦破矣。夫入气以破血﹐又賢於入血以破气乎。莪術入气以破血﹐三稜入血以破气。𨿽气血俱不可傷﹐而血郁於气之中﹐不得不消血也。然而﹐消藥必傷气血﹐與其消气﹐不若消血﹐況原病於血之瘀也。莪術專消气中之血﹐但破血而不破气。血有可破而破之﹐气無壅滯﹐無可破也﹐又寧破气哉。

卷之三﹝角集﹞

骨碎補

骨碎補﹐味苦﹐气溫﹐無毒。入骨﹐用之以補接傷碎最神。療風血積疼﹐破血有功﹐止血亦效。同補血藥用之尢良﹐其功用眞有不可思議之妙﹔同補腎藥用之﹐可以固齒﹔同失血藥用之﹐可以塡竅﹐不止祛風接骨獨有奇功也。

或問骨碎補入骨﹐且能接續於損傷﹐不知亦可用之以補腎乎﹖骨碎補𨿽能入腎﹐而不能益腎也。夫骨者﹐乃腎之餘﹐接骨卽補腎也﹐何在腎之不能益乎。𨿽然腎中之水﹐無形之水﹐腎中之火﹐亦無形之火也。骨碎補但能補有形之齒骨﹐不能補無形之水火。然而﹐有形之齒骨乃無形之水火所生﹐卽謂骨碎補之能益補也﹐又何獨不可哉。

卷之三﹝角集﹞

澤漆

澤漆﹐大戟之苗也。味辛﹐气寒﹐陰中微陽也。退皮膚邪熱﹐卻面目浮腫﹐尢消水气。

或問澤漆﹐气味與大戟同﹐旣刪大戟﹐又取澤漆﹐豈玉樞丹中可不用大戟﹐而用澤漆乎。玉樞丹若攺大戟爲澤漆﹐則其功效更神﹐惟其用大戟﹐而不用澤漆﹐故止可祛邪﹐不可調和正气。然則﹐何不添入澤漆。不知只用大戟﹐尙有正气大傷之虛﹐烏可增其黨羽以損乎。

卷之三﹝角集﹞

三七根

三七根﹐味甘﹑辛﹐气微寒﹐入五臟之經。最止諸血﹐外血可遏﹐內血可禁﹐崩漏可除。

世人不知其功﹐余用之治吐血﹑衄血﹑咯血﹐與臍上出血﹑毛孔滲血﹐無不神效。然皆用之於補血藥之中﹐而收功獨捷。大約每用必須三錢﹐研爲細末﹐將湯劑煎成﹐調三七根末於其中飲之。若減至二錢﹐與切片煎藥﹐皆不能取效。

三七根﹐止血神藥也﹐無論上﹑中﹑下之血﹐凡有外越者﹐一味獨用亦效﹐加入於補血補气之中則更神。蓋止藥得補﹐而無沸騰之患。補藥得止﹐而有安靜之休也。

三七根﹐各處皆產﹐皆可用。惟西粵者尢妙﹐以其味初上口時﹐絕似人參﹐少頃味則異於人參耳﹐故止血而又兼補。他處味不能如此﹐然以治止血﹐正無不宜也。

卷之三﹝角集﹞

萬年靑

萬年靑﹐味苦澀﹐气微寒。入腎經﹐專通任﹑督之脈。亦能入肺殺癆虫﹐治屍气﹐尢善黑須髮﹐入之烏芝麻﹑山藥﹑熟地﹑何首烏﹑小黃米﹑白糖之中極效。但最難幹﹐必人身懷之三日﹐方可磨爲粉﹐入煎藥內。惟是性寒﹐忌多用﹐多用則損气。大約烏芝麻前藥各用一斤﹐萬年靑只可用十片﹐斷斷莫多用也。

萬年靑﹐最能殺虫於無形之中﹐然多用﹐則殺虫於頃刻﹐必須吐而出﹐未免大傷肺气﹐反有性命之憂。不若用之於補陰之內﹐潛移點奪﹐正旣無傷﹐而虫又盡殺無遺也。

萬年靑之子﹐更佳於葉﹐凡葉用三片者﹐子只消用一粒。其功用與葉相同﹐亦烏須黑髮﹐殺癆虫解屍气也。人家種此花﹐更能辟祟。

或疑萬年靑﹐古人並未有言及烏須者﹐子何足徵乎﹖鐸實聞諸異人之言﹐至於殺癆虫﹐又實親試而驗者也。嘗遊楚寓漢口﹐有主人患久嗽﹐說胸中微癢﹐則嗽不能止﹐若痛則必吐血矣。問何以得此。云因泊舟潯江﹐偶颶風夜起﹐呼舵工整備蓬纜﹐一時驟雨至﹐灑熱背﹐覺寒甚﹐自此便嗽至今。初嗽時﹐無癢痛之癥﹐自癢而痛﹐自痛而吐血。余曰﹕此寒雨透入於肺兪﹐必肺生虫矣。渠不信﹐未幾而胸痛﹐曰﹕必吐血矣﹐柰何﹖余曰﹕急服烏梅則可止。

乃服之而安。渠問故。余曰﹕此權宜之法﹐以試虫之有無也。虫得酸則伏﹐今飲烏梅湯而痛定﹐非虫而何。渠乃信服。余用萬年靑搗汁﹐用酒衝一碗﹐候胸中痛時急服。至夜分﹐胸果痛﹐乃服萬年靑﹐服下疼甚﹐幾不欲生﹐欲飲荼﹐予禁不與﹐渴甚﹐勸其再服萬年靑﹐不聽﹐余固請飲之﹐而痛益加﹐喉中癢甚。余曰﹕此虫欲出也﹐急再飲萬年靑汁。又飲之﹐乃吐血﹐而虫隨湧出﹐長二寸半﹐大如指﹐形如促織長﹐腿如螳螂﹐其色純紫﹐燈下視之如火有焰﹐額上有須二條長寸許﹐背上有翅尙未長﹐而腹尙未全生﹐仍如大指大一血塊。倘羽毛丰滿﹐身腹俱全﹐豈肯久安於人膈乎。一之人﹐無不驚嘆爲神醫也。病者見之﹐暈絕。余曰﹕今後不必再憂死亡矣。乃用人參﹑麥冬﹑當歸﹑熟地滋陰之藥十劑﹐又用健脾補气之藥十劑﹐調理而愈。前後用萬年靑﹐不過一株也。嗚呼﹗異哉。使余不遵異人之教﹐必不知萬年靑之殺癆虫也。然非生人確信吾言﹐亦不能奏功之神如此。其虫數日尙活﹐客有勸主人火以服之﹐謂能復還從前气血。余曰不可。

主人狐疑不決。余曰﹕虫得人之靈气﹐以生於胸中﹐安知不如蠍蝗水蛭﹐見水而再生乎。主人聞之色怯。余乃用火燒死﹐而埋之江邊。萬年靑殺虫之疑驗﹐如此之神﹐而言烏須之效﹐又可比類而共信矣。

卷之三﹝角集﹞

兩頭尖

兩頭尖﹐味甘﹐气溫﹐無毒。入脾﹑胃﹑大腸之經。尢善降气化食﹐尢善化痞結癥瘕。

近人錯認鼠糞爲兩頭尖﹐誰知是艸木之藥﹐生在隴右。土人以之治小兒食積。神效。妙在攻堅又不耗气也。

兩頭尖﹐治痞最神。余在通渭﹐親見此艸。其根絕似麥冬﹐但色帶丹﹐气亦香﹐考之《縣誌》﹐俱載之。可見兩頭尖非鼠糞也。

卷之三﹝角集﹞

柘木枝

柘木﹐卽柞木也。柞木﹐苦平。最消酒毒﹐一缸佳釀﹐只消一枝柘木入之﹐卽變爲水。

尢能開產門交骨﹐同人參﹑當歸﹑川芎服下﹐少刻卽骨響﹐而兒門大開﹐兒隨之而下矣。此物必須兒頭在產門邊始可用﹐否則﹐先開交骨﹐又變生不測矣。

柘木枝﹐開產門交骨尢神﹐下喉不須一時立開﹐余親試而奏效者也。但服後斷須安眠﹐則骨開自易。三吳臨產之時﹐每教產婦繞室而走﹐走則骨堅﹐轉難開矣﹐非柘木之不效也。

或柘木枝﹐旣是開產門交骨神藥﹐則交骨一開﹐兒卽易生﹐又何必諄諄致戒於兒首之到門哉﹖不知難產之病﹐非交骨之不開也﹐兒未轉身﹐則兒頭斷不至門也。蓋生產必兒轉身而始產﹐兒不轉身﹐斷不卽產。兒不欲產﹐而先開產門﹐則風易入也。風入﹐不特母病於須臾﹐而亦必變生於意外﹐非生下有臍口之驚﹐必產後有牽搐之苦。故必問兒首到門﹐而後用柘木以開關﹐旣慶生余﹐又無後患也。

卷之三﹝角集﹞

蜀漆

蜀漆﹐常山之苗也。常山不可用﹐而苗則可取。味苦﹐純陰。散火邪錯逆﹐破癰瘕癥堅﹐除痞結積凝﹐辟蠱毒鬼疰﹐久瘧兼治﹐咳逆且調。

或問蜀漆﹐卽常山之苗﹐子刪常山而取其苗﹐何謂也﹖蓋常山性烈而功峻﹐𨿽取效甚速﹐而敗壞元气亦最深。世人往往用常山治瘧﹐一劑卽愈﹐而身體野狼狽﹐將息半載﹐尙未還元。設再不愼﹐疾一朝重犯﹐得免於死亡幸也。其不可輕用﹐亦明矣。蜀漆𨿽是常山之苗﹐不比根之猛烈。蓋苗發於春﹐其性輕揚﹐且得春气之發生﹐散邪旣速﹐而破气亦輕﹐可借之以攻堅﹐不必慮其損內。此所以捨常山而登蜀漆也。

卷之三﹝角集﹞

白頭翁

白頭翁﹐味苦﹐气溫﹐可升可降﹐陰中陽也。無毒。一云味甘﹑苦﹐有小毒者﹐非。主溫瘧﹑陽狂﹑寒熱﹐治癥瘕積聚﹐逐血﹐愈金瘡﹐祛風暖腰﹐療血衄疝腫﹐並療百節骨疼痛。赤毒之痢﹐所必用也。

或問白頭翁﹐人多錯認是鳥名﹐誰知是《本艸》之藥耶。《本艸》言其功效頗多﹐皆不足深信。惟傷寒中之下利﹐乃熱毒也﹐芩﹑連﹑梔子不足以解其毒﹐必用白頭翁﹐以化大腸之熱﹐而又不損脾气之陰﹐逐瘀積而畱津液﹐實有奇功也。若胃虛寒﹐不思食﹐及下利完谷不化﹐不由於濕毒者﹐俱宜忌之也。

卷之三﹝角集﹞

牡丹皮

牡丹皮﹐味辛﹑苦﹐气微寒﹐陰中微陽﹐無毒。種分赤﹑白﹐性味卻同。入腎﹑肝二經﹐兼入心包絡。涼骨蒸之熱﹐止吐血﹑衄血﹑嘔血﹑咯血﹐兼消瘀血﹐除癥堅﹐定神志﹐更善調經﹐止驚搐﹐療癰腫﹐排膿住痛。亦臣﹑佐﹑使之藥﹐而不可爲君也。仲景張夫子入之八味丸中﹐所以治漢武帝消渴之癥也。消渴﹐本是熱癥﹐方中加入桂﹑附﹐以火治火﹐奇矣。蓋此火乃相火﹐而非火。相火者﹐虛火也。實火可瀉﹐虛火必須滋補。陽火可以水折﹐陰火必須火引。地黃湯中旣用熟地﹑山藥以滋陰﹐不用桂﹑附以引火﹐則火不歸源﹐而渴終不可止。但旣用桂﹑附以引火﹐而火歸於下焦﹐而上焦餘熱﹐何能頓淸。吾恐命門之火已歸於腎宮﹐心包之火仍炎於心位﹐熱必余焰尙存﹐而渴仍不止也。故方中又加入牡丹皮﹐調和於心﹑肝﹑腎之際﹐滋腎而淸其肝中之木﹐使木不助心包之火。而牡丹皮又自能直入於膻中﹐以涼其熱﹐下火旣安﹐而上火亦靜﹐火宅之中﹐不成爲淸涼之境乎。此仲景夫子制方之神﹐而亦牡丹皮之功﹐實有如是者也。不特此也﹐牡丹皮在六味地黃丸中﹐更有奇議。腎有補無瀉﹐用熟地﹑山藥以補腎﹐又何必用牡丹皮以滋其骨中之髓耶。若云瀉火﹐則已有澤瀉矣﹔若云健脾﹐則已用茯苓矣。若云澀精﹐則已用山萸矣。然則何所取﹐而又用牡丹皮哉﹖不知牡丹皮﹐所以佐五味之不足也。補陰之藥過於寒﹐則陰不能生﹐而過於熱﹐則陰亦不能生。

六味丸中不寒不熱﹐全賴牡丹皮之力﹐調和於心﹑肝﹑脾﹑腎之中﹐使骨中之髓溫和﹐而後精閉於腎內﹐火瀉於膀胱﹐水濕化於小便﹐肺气淸肅﹐脾气健旺﹐而陰愈生矣。

或問地骨皮治有汗之骨蒸﹐牡丹皮治無汗之骨蒸﹐此前人之成說﹐吾子何略而不談﹖豈牡丹皮非治無汗之骨蒸耶﹐鐸所亟欲辧者也。夫地骨皮未嘗不治無汗之骨蒸﹐牡丹皮未嘗不治有汗之骨蒸也。元素將二藥分有汗﹑無汗﹐爲骨蒸之法﹐余不知其何所見而分。據其論﹐牡丹皮牡而不牝﹐其色丹﹐象離陽中之火﹐能瀉﹐似乎牡丹皮乃陽中之陰﹐亦宜治有汗之骨蒸﹐而不宜治無汗之骨蒸矣。總之﹐牡丹皮乃治骨蒸之聖藥﹐原不必分有汗﹑無汗也。

或問仲景張公制八味丸﹐經吾子之闡發奇矣﹐不知更有異聞乎﹖曰﹕醫道何盡﹐請於前論而再窮其義。夫火有上﹑下之分。下火非補不能歸﹐其在上之火﹐非涼不能息。補其在下之火﹐則火安而上不炎﹔涼其在上之火﹐則火靜而下亦戢。𨿽然牡丹皮補腎水﹐而不補腎火﹐似乎下火之炎上﹐不能使其歸於下也。然而﹐牡丹皮𨿽不能補腎中之火﹐實能補腎中之水﹐補水之不足﹐卽能制火之有餘。火有所制﹐自然不敢沸騰﹐然後用附子﹑肉桂﹐引其下伏﹐則火藏於至陰之腎矣。牡丹皮亦補腎以益心﹐而不能補腎以克心者也﹐似乎上火趨下﹐不能使其靜於上也。然牡丹皮𨿽不能補腎水克心﹐實能補腎水以益心气之不足。卽能制心气之有餘﹐必有所養﹐自然常能寧定。然後用附子﹑肉桂導其上通﹐則暗交於至陰之心矣。此前論所未及者﹐而闡發其奇又如此矣。

或又問仲景張公八味丸﹐已發異論﹐不識六味丸亦有異論乎﹖曰﹕六味丸中﹐別有微義也。

牡丹皮用之於六味丸中﹐豈獨涼骨中之髓﹐以生陰水哉。夫獨陰不生﹐獨陽不長。六味丸中﹐乃純陰之藥也﹐苟不用陰中微陽之藥﹐入於羣陰之內﹐𨿽以水濟火﹐似亦爲陰虛者之所喜﹐然而孤陰無陽﹐僅能制火之有餘﹐不能生水之不足。丹皮𨿽亦是陰藥﹐入於腎經﹐但性帶微陽﹐入於六味丸﹐使陽气通於陰之中﹐而性亦微寒﹐但助陰以生水﹐而不助陽以動火。此仲景夫子立方之本意﹐鐸實有以窺其微而盡發之也。

或問牡丹皮陰中微陽﹐又入於羣陰之內﹐恐陽气更微﹐𨿽各藥亦有兼於陽者﹐畢竟陰重而陽微也。不知他藥如茯苓﹑澤瀉﹑山藥之類﹐入於羣陰之中﹐全忘乎其爲陽矣。惟牡丹皮𨿽在陰藥之中﹐而陽之气不絕﹐子試將六味丸嗅之﹐牡丹皮之气未嘗全消﹐不可以悟其微陽之獨存﹐不爲羣陰所奪之明驗乎。惟牡丹皮於羣陰之中﹐獨全其微﹐且能使茯苓﹑澤瀉﹑山茱萸﹑熟地﹑山藥之陽气不散﹐以助其生陰之速。故牡丹皮用之於地黃丸中﹐尢非無意也。

或問牡丹皮能退骨蒸之虛熱﹐是亦地骨皮之流亞也﹐乃先生譽地骨皮之解骨蒸﹐而不及牡丹皮﹐豈別有意歟﹖夫牡丹皮之解骨蒸﹐𨿽同於地骨皮而微有異者﹐非解有汗與無汗也。牡丹皮之解骨蒸﹐解骨中之髓熱也﹔地骨皮之解骨蒸﹐解骨中之血熱也。骨中不止髓﹐髓之外必有血以裹之。骨中之髓熱﹐必耗其骨中之血矣﹔骨外之血熱﹐必爍其骨中之髓矣。故治骨蒸者﹐二味必須兼用﹐不可以有汗用地骨皮﹑無汗用牡丹皮也。此等論﹐實前人所未談﹐言之必驚世人﹐然予實聞之吾師﹐非鑿空而論也。髓中有血﹐斯亦何奇。余嘗見人骨折者﹐骨中流血﹐與髓俱出﹐非明驗乎。獨是地骨皮涼骨中之血﹐牡丹皮涼骨中之髓﹐無人證吾言耳。

卷之三﹝角集﹞

大薊﹑小薊

大﹑小薊﹐味甘﹑苦﹐气涼﹐無毒。入肺﹑脾二經。破血止血甚奇﹐消腫安崩亦效﹐去毒亦神﹐但用於初起之血癥﹐大得奇功﹐而不能治久傷之血癥也。蓋性過於涼﹐非胃所喜﹐可以降火﹐而不可以培土故耳。

或問大﹑小薊﹐皆是止血聖藥﹐一時急癥﹐用鮮尢佳。倘無鮮者﹐幹者亦可用乎﹖夫鮮者難遽得﹐勢必用幹者矣。但必須將大﹑小薊用水先煎取汁﹐然後煎補血﹑生血﹑止血之藥﹐同飲才妙﹐不比鮮者﹐搗汁卽可用也。

或問大﹑小薊同是血分之品﹐畢竟何勝﹖二者較優劣。大薊不如小薊之佳。小薊用一兩者﹐大薊必須加五錢﹐其功用實未嘗殊也。

或問大﹑小二薊﹐北人以之治吐血多功﹐南人以之往往鮮效﹐何也﹖蓋二薊過於寒涼﹐北人秉性剛彊﹐非患熱癥﹐不易吐血﹔南人柔弱﹐不必犯熱﹐卽能吐血也﹐故宜北而不宜於南。

然而﹐北人不因熱而致吐血者﹐服之未必相宜﹔南人偶因熱而致吐血者﹐服之未必不相宜也。

或問大﹑小薊﹐卽分大小﹐畢竟功效亦別﹐豈盡同而無異乎﹖曰﹕同者止血﹐異者止熱也。

大薊止熱﹐而小薊則力不勝。故遇熱癥﹐不妨用大薊一二錢﹐使熱退而不動血耳。

卷之三﹝角集﹞

劉寄奴

劉寄奴﹐味苦﹐气溫﹐無毒。入心﹑脾﹑膀胱之經。下气﹐止心腹痛﹐下血消腫﹐解癰毒﹐滅湯火熱瘡﹐並治金瘡。《本艸》諸書﹐言其能卻產後餘疾﹐則誤之甚者也。寄奴性善走迅﹐入膀胱﹐專能逐水。凡白濁之癥﹐用數錢﹐同車前子﹑茯苓利水之藥服之﹐立時通快﹐是走而不守﹐產後气血大虧耶﹐有瘀血﹐豈可用此迅逐之乎﹖夫走而不守之藥﹐何以能止金瘡之血。蓋寄奴非能止血﹐能逐血也。血欲外出﹐寄奴逐之﹐血不敢外出矣。此反治之道也。

或問劉寄奴﹐以治金瘡得名﹐而子謂非治金瘡之藥﹐非好異乎﹖夫寄奴逐血以止血﹐與治金瘡之說﹐兩無妨也。然而以之治金瘡﹐未見捷效﹐以之治白濁﹐實得神效。吾疑劉寄奴當日治金瘡﹐或別有他藥﹐未必不借此惑世﹐英雄欺人﹐不可全信也。

卷之三﹝角集﹞

延胡索

延胡索﹐味辛﹑苦﹐气溫﹐無毒。入肺﹑脾二經﹐又入肝足厥陰。調月水气滯血凝﹐止產後血暈﹐跌撲損傷﹐下血崩淋﹐心腹卒痛﹐小腸脹疼﹐皆能主治。及气血中佐使之品﹐可偶用見長者也。產後亦宜少用﹐非曰用之於補气﹑補血之內﹐便可肆然多用耳。

或問延胡索乃婦人所宜用﹐而子曰宜愼用者﹐何也﹖延胡索﹐破气﹑破血之藥也。無气之滯﹐無血之瘀﹐用之能安然無恙乎。用之於補血﹑補气之內﹐補血而不能救其破血之傷﹐補气而不能救其破气之損﹐況全無補劑﹐其傷損之大﹐更何如哉。

卷之三﹝角集﹞

郁金

郁金﹐味苦﹐气寒﹐純陰。無毒。入心﹑肺﹑肝三經。血家要藥。又能開郁通滯气﹐故治郁需之﹐然而﹐終不可輕用也。因其气味寒涼﹐有損胃中生气﹐郁未必開﹐而胃气先弱﹐殊失養生之道矣。至於破血﹑禁血﹑止血﹐亦一時權宜之用﹐病去卽已﹐而不可恃之爲家常日用也。

或問郁金解郁﹐自然不宜多用﹐但入之補劑之內﹐不知可常服乎﹖夫郁金解郁﹐全恃補劑﹐無補劑則郁不能開﹐多補劑則郁且使閉。故郁金可暫用於補之中﹐而不可久用於補之內。

或問《範石湖文集》云﹕嶺南有采生之害﹐於飲食中行厭勝法﹐致魚肉生入腹而死脹﹐郁金可解毒得生。有之乎﹖此李巽巖侍卽欺人語﹐不足信也。夫采生﹐卽蠱毒也。郁金並非解毒之藥﹐何能消之哉。

或問郁金爲血家要藥﹐而朱丹溪又有治血則誤之語﹐何也﹖夫郁金乃入血分之气藥﹐其治諸血癥﹐正因血之上行﹐皆屬於內熱火炎。郁金能降气﹐而火自降矣﹐況性又入血分﹐故能降下火气﹐則血自安經而不妄動也。丹溪之論﹐惟眞正陰虛火動﹐以致嘔血﹑咳血﹐非關气分之拂逆者﹐則宜忌之耳。

卷之三﹝角集﹞

艾葉

艾葉﹐味苦﹐气溫﹐陰中之陽﹐無毒。世人俱以蘄艾爲佳。然野艾佳於蘄艾。蓋蘄艾乃九牛艸也﹐似艾而非艾﹐惟香過於艾﹐而功用殊不若野艾。入脾﹑腎﹑肺三經。祛寒气而逐濕痺﹐安疼痛而暖關元。胎漏可止﹐胎動可安﹐月經可調﹐子宮可孕﹐且炙經穴﹐可愈百病﹐無如世人捨近而求遠﹐捨賤求貴﹐爲可嘆耳。

或問艾葉﹐取野而不取蘄﹐前人已論之﹐但未言野艾之何以佳於蘄艾耳﹖夫蘄艾依種而生者﹐野艾則天然自長於野者也﹐得天地至陽之气﹐故能逐鬼而辟邪﹐祛寒而散濕﹐其功實勝於蘄艾藥﹐何捨此而取彼哉。十年之疾﹐求三年之艾﹐大抵卽野艾﹐非取乎蘄也。但野艾實妙﹐余啟冠而肩膊患風痛﹐用野艾而愈。

卷之三﹝角集﹞

地楡

地楡﹐味苦﹑酸﹐气微寒﹐陰中陽也﹐無毒。止婦人赤帶﹑崩下及月經不斷﹐卻小兒疳熱﹐止熱痢﹐下瘀血﹐治腸風下血﹐愈金瘡。但治熱而不治寒﹐虛寒之人﹐不可輕用地楡涼血之品也。血熱病﹐生用之涼血﹐正得其宜。然而血熱則必動﹐動則必有散失之虞。血寒則又凝﹐凝則必有積滯之患。過用地楡以涼血﹐則熱變爲涼﹐而陰寒結於腸胃﹐將腹痛之癥生﹐反致血崩下血而不可止﹐猶以爲地楡之少也﹐更佐之以涼血之藥﹐熱必至死亡而後已﹐良可嘆也﹗或問地楡治大腸之血﹐實有奇功﹐新久皆可用之否﹖曰﹕不可也。大腸有火﹐則新舊皆宜﹔無火﹐則新舊皆忌﹐此言其常也。大腸前有火而後無火﹐則前宜而後不宜﹔久無火而暫有火﹐則久當忌而暫不宜忌﹐此言其變也。審常變而察可否﹐豈特用地楡一味爲然哉。

或問地楡涼大腸之血﹐單用一味﹐往往見功﹐而合用他藥﹐反致無效﹐何也﹖蓋單用一味﹐則功專而效速﹐合用他藥﹐未免拘牽矣。倘所用他藥盡入大腸之經﹐則調和於寒熱之間﹐贊襄气血之中﹐功旣速成﹐而身亦甚健。惟其所用之他藥﹐非盡入於大腸經之味﹐則彼此異宜﹐上下違背﹐安能奏功乎。可見用藥貴純而不貴雜﹐不在單用與不單用也。

或疑地楡涼血﹐何以能止也﹖不知地楡亦能補血也﹐倘徒涼血﹐則血正不能驟止﹐惟其涼血又兼補血﹐所以單味亦成功耳。

卷之三﹝角集﹞

耳實﹝卽蒼耳子﹞

耳實﹐味苦﹑甘﹐气溫﹐葉苦﹑辛﹑微寒﹐俱有小毒。善解大麻風之毒﹐余病禁用。

各《本艸》稱其效﹐皆不足信也。蓋此物最利關節﹐凡邪物在臟腑者﹐服之無不外出。大麻風之毒﹐正苦其畱於髒中﹐必借此引出於皮毛。他病原非髒毒﹐何必借重。況耳子與葉﹐散盡眞气﹐烏可輕服哉。若大麻風﹐亦畏散其气﹐然受毒甚熾﹐有病則病受之﹐尙不至十分盡耗﹐故用之無妨。然亦必入之活血﹑涼血之藥中始得﹐非單用一味可恃之而取效也。

或問蒼耳子﹐他病亦有用處﹐如治汗斑之去風﹐腳膝之去濕﹐未嘗無效﹐而子只言其治大麻風﹐毋乃太過乎﹖非過也﹐蒼耳子實只可治大麻風﹐而不可治他病。如汗斑﹐細病也﹐何必用此以耗元气。腳膝﹐下病也﹐何必用此升散。捨可用之藥﹐而求之不可用之艸﹐此世用藥之好奇﹐非吾論之太過也。

卷之三﹝角集﹞

茜艸

茜艸﹐味苦﹐气寒﹐陰中微陽﹐無毒。入胃﹑脾二經。止下血崩漏﹐始跌折損傷﹐散瘀血。

女子經滯不行﹐婦人產後血暈﹐體黃成疸﹐皆能治之。但只行血而不補血﹐宜同補气之藥以行血﹐不宜同補血之藥以散气。至於各書言其能補虛熱﹐且治勞傷後﹐虛語耳﹐吾未見其功也。

或問茜艸色紅﹐何以止血﹖夫茜艸本行血之藥﹐行血而反能止血者﹐引血之歸經耳。當血之逆行也﹐少拂其性﹐而其勢更逆。茜艸之色與血色相同﹐入之血中﹐與血相合而同行﹐遂能引之歸經﹐而相忘其非類﹐此治法之功也。但旣引入於各經﹐卽當以補陰之藥繼之﹐則血安而不再沸。否則﹐血癥未嘗有不再發者也。

卷之三﹝角集﹞

夏枯艸

夏枯艸﹐味苦﹐气溫。曰寒者﹐誤。入肺﹑脾﹑心三經。專散痰核鼠瘡﹐尢通心气﹐頭目之火可祛﹐胸膈之痞可降。世人棄而不收﹐誰知爲藥籠中必需之物乎。夫肺气爲邪所壅﹐則淸肅之令不行﹐而痰卽結於胸膈之間而不得散。倘早用夏枯艸﹐同二陳湯煎服﹐何至痰核之生。心火炎上﹐則頭目腫痛﹐而痰卽結於胸膈而成痞。早用夏枯艸﹐入於芩﹑連﹑天花粉之內﹐何至頭痛目腫乎。蓋夏枯艸直入心經﹐以通其气﹐而芩﹑連﹑花粉之類﹐得以解炎上之火也。尢妙心火一平﹐引火下生脾土﹐則脾气健旺﹐而痰更消亡﹐鼠瘡從何而生乎﹐《本艸》只言其破癥堅﹑消寒熱﹑祛濕痺﹐尙未深知夏枯艸也。

或問夏枯艸﹐近人亦知用之﹐但不能入之湯劑之內也﹐今欲用之﹐不知多寡宜若何耳﹖夫夏枯艸﹐陰藥也﹐陰藥宜多用以出奇﹐而不可少用以待變也。

卷之三﹝角集﹞

百部

百部﹐味甘﹑苦﹐气微溫而寒﹐無毒。專入肺經﹐亦入脾﹑胃。止肺熱咳嗽上气﹐治傳屍骨蒸﹐殺寸白蛔虫。洗衣除虱﹐燒湯洗牛馬身﹐虱不生﹔燒煙薰樹木﹐蛀虫卽死﹔人家燒燼﹐盡逐蠓蠅。此物殺虫而不耗气血﹐尢有益於人。但其力甚微﹐用之不妨多也﹐然必於參﹑茯﹑﹑術﹑歸﹑芎同用爲佳。大約用百部自一錢爲始﹐可用至三四錢止﹐旣益肺﹑胃﹑脾之气﹐又能殺虫。倘癆病有傳尸之虫者﹐須用地骨﹑沙參﹑丹皮﹑熟地﹑山藥共用爲妙矣。

或問百部﹐殺虫之藥未有不耗气血者﹐而百部何以獨異乎﹖夫百部原非補劑﹐不補則攻﹐然而﹐百部非攻藥也﹐乃和解之藥﹐而性亦殺虫﹐能入於虫之內﹐而虫不知其能殺也。殺虫之藥﹐必與虫相鬥﹐百部不特不鬥﹐而並使虫之相忘其殺也﹐又何至有气血之耗哉。

或疑百部殺虫﹐何能使虫之不知﹖夫百部味甘﹐虫性喜甘﹐投其所好﹐妄甘味之能殺身也。

故食之而不知耳﹐及至已食百部﹐而虫之腸胃盡化爲水﹐欲作祟而不能﹐有不知其何以死而死者矣。

卷之三﹝角集﹞

百合

百合﹐味甘﹐气平﹐無毒。入肺﹑脾﹑心三經。安心益志﹐定驚悸狂叫之邪﹐消浮腫痞滿之气﹐止徧身疼痛﹐利大小便﹐辟鬼气時疫﹐除咳逆﹐殺虫毒﹐治癰疽﹑乳腫﹑喉痺﹐又治傷寒壞癥﹐兼能補中益气。此物和平﹐有解紛之功﹐扶持弱鋤彊﹐祛邪助正。但气味甚薄﹐必須重用﹐其功必倍﹐是百合可爲君主﹐而又可爲佐使者也﹐用之可至一二兩。若止用數錢﹐安能定狂定痛﹐逐鬼消癰。倘用之安心益志﹐益气補中﹐當與參﹑術同施﹐又不必多用也。

或問百合能止喘。百合非止喘之藥也﹐但能消痞滿耳。喘生於痞滿﹐痞滿消而喘脹除﹐故言痞滿﹐而治喘在其中矣也。

或問傷寒證中有百合病﹐特用百合爲湯治之﹐而子何以不言耶﹖曰﹕傷寒門中之百合病﹐卽將成之壞證也。言壞癥﹐而百合在其內矣。夫壞癥何以用百合。正取其气味之和平﹐解各經之紛紜﹐卽定各經之變亂也。百合有解紛之功﹐傷寒之變﹐然亦必須以他藥佐之﹐未可全恃百合也。

卷之三﹝角集﹞

旋復花

旋復花﹐味酸﹑甘﹐气溫﹐無毒。一云﹕冷利﹐有小毒。誤也。入心﹑肝﹑大小腸。治頭風﹐明目﹐逐水通便﹐去心滿﹑噫气﹑痞堅﹐消胸結痰涎﹐定驚怪﹐止寒熱。此物有旋轉乾坤之象﹐凡气逆者﹐可使之重安﹐但只可一用﹐而不可再用。至虛弱之人﹐尢不宜輕用也。

或問旋復花治气逆甚神﹐爲傷寒要藥﹐但不識可於傷寒之外﹐而亦治之乎﹖夫气逆之癥﹐不止傷寒﹐旋復花之治气﹐尢於傷寒之外見奇。但傷寒气逆﹐不必加入人參﹐而雜癥門中之气逆﹐非人參不能奏功﹐必須共用耳。

或問旋復花不可獨用見奇功﹐有之乎﹖旋復花固不可獨用也﹐得代赭石﹐則能收旋轉之功。

凡逆气而不能旋轉者﹐必須用之﹐下喉而气卽轉矣。二者不止能轉气﹐而且能安气﹐亦必須人參尢奇。

或問旋復花謂是走散之藥﹐然乎﹖夫旋復善轉气﹐非走气也﹐故气逆者﹐得之而順。豈气順者﹐反用之而散乎。

卷之三﹝角集﹞

大黃

大黃﹐味苦﹐气大寒﹐陰中之陰﹐降也﹐無毒。入胃與大腸。然有佐使﹐各經皆達也。

其性甚速﹐走而不守﹐善蕩滌積滯﹐調中化食﹐通利水谷﹐推陳致新﹐導瘀血﹐滚痰涎﹐破癥結﹐散堅聚﹐止疼痛﹐敗癰疽熱毒﹐消腫脹﹐俱各如神。欲其上升﹐須加酒制﹔欲其下行﹐須入芒硝﹔欲其速馳﹐生用爲佳﹔欲其平調﹐熟煎尢妙。欲其少畱﹐用甘艸能緩也。此藥有勇往直前之迅利﹐有推堅蕩積之神功﹐眞定安奠亂之品﹐祛邪救死之劑也。但用之必須看癥甚淸﹐而後下藥甚效﹐否則﹐殺人於眉睫也。夫大黃乃君主之藥﹐故號將軍。然而將軍無參贊之賢﹐不剿撫並用﹐亦勇而不仁。所以﹐承气湯中﹐必加人參﹑當歸以助之﹐其他用大黃者﹐未有不益之補气﹑補血之味也。然而﹐補气之藥未可重加﹐而補血之藥斷宜大用。蓋腸胃燥結﹐而後瘀滯不行﹐徒用大黃以祛除﹐而腸中漧涸﹐無水以通舟楫。大黃𨿽勇﹐豈能蕩陸地之舟哉。故凡有閉結﹐必須多用補劑﹐使之生血以出陳﹐敗瘀以致新也。至於補气之藥﹐似乎可止﹐不知血必得气而易生﹐況大黃以祛除﹐未免損傷腸胃之气。吾先用參﹑以補之﹐气旣不傷﹐且助大黃之力﹐易於推送﹐邪去而正又不傷﹐不必已下之後﹐再去挽回矣。

但气藥可以少用者﹐恐過助其气﹐以固腸胃﹐則大黃有掣肘之虞。然而虛弱气怯之人﹐當大黃必用之時﹐萬不可執可用之說﹐減去參﹑﹐又虞有气脫之慮。總之﹐補气者﹐防其气脫﹔補血者﹐防其亡陰。要在臨癥察之﹐而不便先爲懸度之也。

或疑邪盛者宜瀉﹐或用大黃至五六錢不瀉者﹐又柰之何﹖噫﹗用大黃又不可拘泥也。邪輕者﹐少用猶須防其更變﹔邪重者﹐多用亦宜豫爲圖後﹐總以制之得宜﹐何憂重用乎。然而少則徐加﹐多則難以收拾。故邪重者﹐不妨由少以增多﹐斷不可嫌少而驟多也。

或問大黃用之於承气湯中﹐少若差錯﹐下喉立亡﹐何利而用之乎﹖夫承气湯﹐乃奪命之藥也。不善用之﹐奪命變爲喪命矣。非大黃之過也。且子亦知大黃之功乎。當少腹之硬痛也﹐求生不得﹐求死不能﹐一用大黃瀉之﹐苦楚之境﹐忽易爲快樂之場﹐不特腹中安然﹐而身軀手足疼痛解熱冤﹐其功之大爲何如乎。倘用芒硝﹑濃朴﹑枳實﹐而不用大黃﹐𨿽亦能逐邪蕩硬﹐然必不能如是之功速而效神也。可疑其無利而不用乎。

或疑大黃功多而過亦多﹐予終不敢信爲奪命之藥而輕用之也。夫用大黃治至急之癥也﹐緩癥可以遲用﹐而急癥斷不宜遲。逍遙觀望﹐因循謹愼﹐而殺人者正多。凡邪入下焦﹐而上焦喘滿﹑中焦痞悶者﹐斷宜速下。倘手按之痛甚而不可按者﹐急下無疑﹐庶幾可以奪命。否則﹐气逆而死矣。胡可慮其亡陰之過﹐而不收其救陽之功哉。

或曰用大黃誤下﹐往往致不可救﹐可罔顧其亡陰﹐單收其救陽之功乎﹖曰﹕亡陰之禍﹐乃誤下之過﹐非宜下之過也。宜下而不下﹐與不宜下而下﹐過正相同。倘慮誤下﹐難於垂援﹐先預防而用補劑﹐或投而爲佐使﹐自無誤下之愆。卽誤下﹐而亦無難急之禍﹐亦何至有亡陰之失哉。

或疑大黃亦斬關奪門之將﹐何以又不宜用人參﹖大黃亦何嘗不宜人參哉﹐第古人用人參於大黃中者絕少。蓋用大黃之癥﹐多是下行而不上行。上行之癥﹐邪多裹遷之不定﹔下行之癥﹐邪有趨散之無憂。用大黃以逐邪﹐所以止加當歸以助其勢﹐而不用人參以防其機也。

或疑大黃逐瘀﹐而气弱之人﹐往往隨下而輒亡﹐獨不可用人參以扶其气乎﹖曰﹕吾前言大黃未嘗不宜人參者﹐正言气弱之人也。邪在於大腸之中﹐結燥屎而作痛﹐非大黃之猛利﹐何以迅逐其邪﹐而兼去其燥屎乎﹐倘其人爲虛弱之人﹐似宜和解爲得。然而邪已下趨大腸﹐和其中焦﹐而下焦更爲急迫﹐其痛必甚﹐勢必下之爲快。然而下之﹐而气亦隨下而俱脫也。苟不用人參以急補其气﹐則气脫又何救乎。然而與其下之气脫﹐而後救之以人參﹐何不先用人參於大黃之中﹐未下而先防其脫乎。況人參﹑大黃同用﹐則人參助大黃以奏功﹐大黃亦得人參而緩力﹐但去其燥屎之邪﹐而不崩其虛弱之气﹐是兩用之而得宜也。

或又問人參用於大黃之中﹐萬一補住其邪﹐而燥屎不得下﹐不因用人參而誤乎﹖夫大黃走而不守﹐人參安得而畱之乎。況邪又不在上﹑中二焦﹐而在下焦之大腸。邪在大腸﹐原宜直下﹐用大黃者﹐不過順以推之﹐而非逆以提之也。順推而用人參﹐又安得變順而轉爲逆乎。故人參用之於大黃之中﹐萬無補住其邪之禍者也。

或疑虛人不可用攻﹐古人有先服人參﹐後服大黃者﹐可乎﹖不可乎﹖此亦權宜之法﹐而不可爲訓也。愚意不若人參﹑大黃同用爲佳。先服大黃﹐恐气脫而不及救﹔先服人參﹑恐邪壅而不能攻。惟同用於一時﹐自然相制相宜﹐大黃無過攻之虞﹐而人參無過補之失也。

或問大黃性猛﹐過於迅速﹐似乎熟用尙非所宜﹐何以古人不尙熟而尙生乎﹖夫人黃過煮﹐則气味全散﹐攻毒不勇﹐攻邪不急﹐有用而化爲無用矣。大黃之妙﹐全在生用爲佳。將羣藥煎成﹐再投大黃﹐略煎一沸卽服﹐功速而效大﹐正取其迅速之气而用之也。不可畏其猛烈﹐過煎煮以去其峻利也。

卷之三﹝角集﹞

連翹

連翹﹐味苦﹐气平﹑微寒﹐性輕而浮﹐升也﹐陽也﹐無毒。入少陰心經﹐手足少陽﹑陽明。

瀉心中客熱﹐脾胃濕熱殊效﹐去癰毒﹐寸白蛔虫﹐瘡科攸賴。通月經﹐下五淋﹐散諸經血凝气聚。但可佐使﹐非君臣主藥﹐可用之以攻邪﹐不可恃之以補正﹐亦可有可無之品。近人無論虛實﹐一槪亂投﹐爲可哂焉。

或問連翹爲升科要藥﹐是亦藥中之甘艸也﹐吾子以爲可有可無﹐何也﹖連翹實不足輕重也。

蓋敗毒必須用甘艸﹔化毒必須用金銀花﹔消毒必須用礬石﹔淸毒必須加用芩﹑連﹑梔子﹔殺毒必須加用大黃。是治毒之法﹐無一件可勞連翹﹐無之不加重﹐有之不減輕。但有之以爲佐使﹐則攻邪有力﹐又未必無小補也。

卷之三﹝角集﹞

射幹﹝射音夜﹞

射幹﹐味苦﹐气平﹐微溫﹐陰中陽也﹐無毒。入肺﹑肝﹑脾三經。散結气﹐平癰毒﹐逐瘀血﹐通月經﹐止喉痺气痛﹐祛口熱臭穢﹐化濕痰﹑濕熱﹐平風邪作喘殊效﹐仍治胸滿气脹﹐咳嗽气結。此物治外感風火濕熱痰癥﹐可以爲君﹐但可暫用﹐而不可久用者也。久用只可爲佐使矣。

或問射幹治外感痰喘﹐喉中作水雞聲者﹐必用射幹湯治之﹐是射幹必用之需明矣。但云可暫用而不可久用者﹐何也﹖夫喘癥﹐未必有不傷气者﹐肺气爲邪之所傷﹐風痰隨挾之而上衝。

射幹入肺﹐而能散气中之結﹐故風痰遇之而消。但有結則散結﹐無結則散气。肺气前爲風痰所傷﹐復爲射幹所損﹐勢必實喘而實爲虛喘矣也。人不悟其故﹐以爲從前射幹之能定喘也﹐更用射幹治之﹐不益傷肺气乎。此予所以謂可暫用﹐而不可久用也。推之他病﹐何獨不然矣。

卷之三﹝角集﹞

苦參

苦參﹐味苦﹐气寒﹐沈也﹐純陰﹐無毒。入心﹑肝﹑腎﹑大腸之經。治腸風下血﹐熱痢刮痛難當﹐療狂言心燥﹐結胸垂死﹔赤癩眉脫者﹐祛風有功﹔黃膽遺溺者﹐逐水立效。掃徧身癢疹﹐止卒暴心疼﹐殺疥虫﹐破癥瘕﹐散結气﹐明目止淚﹐解渴生津﹐利九竅﹐通大便。第過於迅利﹐宜少用爲佐使﹐不宜多用爲君臣。至稱益腎﹑安五臟﹑定心志﹐不可信之辭也。

或問苦參非益腎之藥﹐夫人而知之也﹐但未知其所以損腎之故乎﹖苦參之不益腎﹐豈待問哉。沈寒敗腎﹐必有五更泄利之病﹔苦寒瀉腎﹐必有少腹作痛之。苦參味苦而寒﹐气沈而降﹐安得不敗腎而瀉腎乎。而五更泄利﹐小腹作痛﹐必不能免矣。敗瀉腎气﹐而反言益腎﹐殊不可解﹐願吾子勿信也。

卷之三﹝角集﹞

牽牛

牽牛﹐味辛而苦﹐气寒﹐有毒。𨿽有黑﹑白二種﹐而功用則一。入脾與大小腸﹐兼通膀胱。

除壅滯气急﹐及癖蠱毒﹐利大小便難﹐並腳滿水腫﹐極驗。但迅利之極﹐尢耗人元气﹐不可輕用。𨿽然不言其所以不可輕用之故﹐而槪置不用﹐亦一偏之辭也。夫牽牛利下焦之濕﹐於血中瀉水﹐極爲相宜﹐不能瀉上焦之濕。於气中瀉水﹐未有不損元气者也。李東垣辧之至明﹐似無容再辧﹐但未論及中焦也。中焦居於气血之中﹐牽牛旣利血中之水﹐安在中焦不可半利其血中之水乎。嗟乎﹗水濕乃邪也﹐牽牛旣能利水﹐豈分气血。但水從下受﹐凡濕邪從下受者﹐乃外來之水邪﹐非內傷之水邪也。牽牛只能瀉外來之水﹐而不能消內傷之濕。上焦之水腫﹐乃气虛不能化水﹐故水入之而作脹﹐久則與水腫無異﹐故用牽牛﹐往往更甚。下焦之水腫﹐若是气虛﹐用牽牛迅逐﹐亦每無功﹐與上焦正相同。是眞正水邪﹐用牽牛利之﹐始效驗如響。可見﹐牽牛只可治外來之水﹐而不能治內傷之濕也明矣﹐非止治血中之水﹐而不治气中之水也。然則﹐外來之水與內傷之水﹐何以辧之﹖亦辧之於皮內而已。外邪之水﹐手按皮肉必然如泥。內傷之水﹐手按皮肉必隨按隨起﹐卽或按之不起﹐必不如泥而可團撚也﹐按之或起或下。起者又有分別﹐按之卽起者﹐气虛而猶有命門之火也﹔按之久而不起者﹐气虛極而並少命門之火矣。按之如泥者﹐必須用牽牛以瀉水﹔按之不如泥﹐而或起或不起者﹐必須用補腎中先天之气﹐而又加健脾開胃﹐以益後天之气﹐始能奏功。倘亦用牽牛﹐豈特耗气而已﹐有隨利水而隨亡者矣﹐可不愼乎。予所以表牽牛之功﹐而並辧東垣論藥之誤也。

牽牛治外來之水﹐而不治內傷之濕﹐余已明辧之矣。然而牽牛治外來之水﹐又各有異。

夫外來之水﹐有從下而外入者﹐有從中而外入者。從下而外入者﹐乃從腳而入也﹔從中而外入者﹐乃從腰臍而入也。世人只知外邪之水﹐從腳而入﹐未知從腰臍入也。從腳入者﹐其腳先腫﹐人易識﹔從腰臍入者﹐其腰重而臍腫﹐人難識也。水腫不分腳與腰臍﹐而槪以牽牛瀉水之濕﹐毋怪其有不效也。然則用牽牛之法﹐又烏可不分別之乎。凡治水從腳入者﹐用牽牛﹑甘遂以消之。若水從腰臍入者﹐用牽牛於白術之中﹐一劑而腰重除而臍腫平﹐三劑而腰臍俱利矣。

卷之四﹝徵集﹞

澤蘭

澤蘭﹐味苦﹑甘﹐曰辛誤﹐气微溫﹐無毒。入肝﹑脾二經。理胎產﹐消身面﹑四肢浮腫﹐破宿血﹐去癥瘕﹐行瘀血﹐療撲損﹐散頭風目痛﹐逐癰腫瘡膿﹐長肉生肌﹐利關開竅。此系女科佳品﹐然亦佐使之藥也。《本艸》稱其能治百病﹐未考爲訓也。

或問澤蘭每每用之婦人﹐而不用於男子﹐豈亦有說乎﹖夫男女之病﹐本無分別﹐而藥味又何須分別。惟是女子善懷﹐一不得志﹐而閨中怨憂無以解其郁﹐郁無聊之气﹐而經血不行﹐行經作痛﹐千般怪病﹐後此生焉。澤蘭气味和平﹐又善於解郁﹐尢宜於婦人﹐故爲婦科妙藥﹐非單宜婦人﹐而不宜於男子也。

或問澤蘭﹐吾於解郁而世人未知﹐豈前人未嘗用之乎﹖曰﹕澤蘭解郁﹐前人多用之﹐近人不知者﹐以其辧之不眞耳。世以澤蘭爲澤艸﹐誰知澤蘭別是一種艸藥﹐非蘭蕙馨香之藥也。生於楚地﹐無花﹐而葉似蘭﹐而根則宛如蘭也。蘭生於山﹐而澤蘭發生於水澤﹐故不曰蘭﹐而曰澤蘭也。

卷之四﹝徵集﹞

萆

萆﹐味苦﹑甘﹐气平﹐無毒。俗呼爲土茯苓。入腎﹑肝二經。善治痺癥﹐祛風寒濕痺﹐腰背冷痛﹐止筋骨掣疼﹐縮小便明目﹐逐關節久結﹐能消楊梅瘡毒。此物敗毒祛邪﹐不傷元气﹐但功用甚緩﹐可治緩病﹐而不可治急癥者也。近人以之治輕粉結毒﹐正取其緩消﹐而不損傷元气故耳。然而﹐經年累月殊無功效者﹐單藉一味以作湯﹐而不加補气血之味也。苟用補气血之藥﹐加人參﹑﹑術﹑茯苓﹑麥冬﹑熟地﹑山藥﹑元參﹑地骨皮﹑沙參之類﹐用艸精數兩﹐先煮湯以煎藥﹐不須十劑﹐而輕粉之毒全消﹐楊梅之毒亦散矣。

或問萆非土茯苓﹐別一種也﹐萆生於川蜀﹐而土茯苓處處有之﹐未可以二物而合爲一也。曰﹕萆﹐卽土茯苓也﹐豈特一特而兩名之﹐一曰拔﹔一曰冷飯塊﹐一曰岐良﹐是一物而五名。生於川蜀者曰萆﹐其生於他處者﹐隨俗名之﹐正不止四名已也。大約川蜀所產爲第一﹐他處用一兩者﹐川蜀只消用五錢﹐故古人取川中萆﹐而不取他處也。然而﹐生他處者﹐未嘗不可解楊梅結毒﹐要之地產𨿽殊﹐而秉性無各別耳。

卷之四﹝徵集﹞

﹐味苦﹐气寒﹐有小毒。一云﹕性熱﹐無毒者非。入腎。療暴中風邪﹐口眼斜﹐治久濕濕痺﹐腰腳酸痛﹐主熱匿煩滿。然散人之眞气﹐尢不宜服﹐不宜用﹐而入之玆編者﹐何也﹖蓋腎經之藥﹐藥品中尢少﹐腎犯風邪濕气﹐又尢難治﹐姑存之﹐以治腎中風濕之病。不知何故古人盡稱此品﹐近人亦多樂用之﹐且有贊其百服則耳目聰明﹐千服則須髮烏黑﹐追風逐濕。猶作泛等閒語﹐此眞殺人之語也。余客閩﹐有一貴人卒然中風﹐余切其脈﹐絕無浮象﹐甚微細欲絕。余曰﹕此眞气虛絕將脫之癥。急用參﹑﹑熟地﹑山茱﹑麥冬﹑五味之藥﹐大劑投之﹐一劑而神思淸﹐再劑而語音出。余咎其平日之縱欲也。貴人曰﹕余已絕欲數年矣﹐尙恐欠健﹐日服補劑﹐病乃中風。而先生絕不治風﹐竟用大補血气﹑塡益精髓之品﹐以救吾命﹐此僕所不解也。余問所用是何補藥。曰﹕客有勸余服丸者﹐服之已一年矣。余曰﹕是矣。耗人眞气﹐豈可常服。曰﹕然。余服之﹐久不見功效﹐心竊疑之﹐今聞先生之教﹐乃恍然大悟﹐瓶中余藥﹐呼兒盡棄之。恪遵吾方而全愈。嗟乎﹗貴人幸遇吾﹐得不死。此吾所見治而知之殺人也。而余所不及是聞者﹐不甚多乎。

𨿽然﹐亦非能殺人﹐不善用之﹐多致殺人耳。而善用之若何。中風之癥﹐必問其腰間素有水濕之癬否。有水濕之癬﹐又必問其腎囊之幹濕若何。腎中有風﹐其人必然腰痛而重﹔腎中有濕﹐其人必然囊破而瘡。卽用﹐亦必與人參﹑白術大劑共用﹐又何至誤殺人乎。至於濕痺腰腳酸疼之癥﹐又必加入薏仁﹑茯苓﹑黃﹑芡實同施﹐始萬全也。

或問爲舉世嘉尙﹐而先生棄之至此乎。夫未嘗無功﹐余慮人誤認補味﹐而常用之耳。風濕入腎者尢難治﹐存而不刪去者﹐正備妙用耳。不然﹐防己可祛腎內之風濕﹐存防己可﹐必復取﹐正以功用勝防己﹐其耗散精血﹐亦遜於防己。所以﹐存防己而仍存。蓋防己治腎內之風濕﹐止可一用以出奇﹐不可再用以貽害。若則不妨一用﹐而至於再用﹐但不可久用耳。

卷之四﹝徵集﹞

海藻

海藻﹐味苦﹑鹹﹐气寒﹐無毒。云有毒者﹐非。反甘艸。入脾。治項間瘰﹐頸下癭囊﹐利水道﹐通癃閉成淋﹐瀉水气﹐除脹滿作腫﹐辟百邪鬼魅﹐止偏墜疝疼。此物專能消堅硬之病﹐蓋咸能軟堅也。然而單用此一味﹐正未能取效﹐隨所生之病﹐加入引經之品﹐則無堅不散矣。

或問海藻消堅致效﹐亦有試而言之乎﹖夫藥必有試而言之﹐則神農氏又將何試哉。𨿽然言而未試﹐不若試而後言之爲驗。予遊燕趙﹐遇中表之子﹐談及伊芳母生癭﹐求於余。余用海藻五錢﹑茯苓五錢﹑半夏一錢﹑白術五錢﹑甘艸一錢﹑陳皮五分﹑白芥子一錢﹑桔梗一錢﹐水煎服﹐四劑而癭減半﹐再服四劑﹐而癭盡消﹐海藻治癭之驗如此﹐其他攻堅﹐不因此而可信乎。

卷之四﹝徵集﹞

甘遂

甘遂﹐味苦﹑甘﹐气大寒﹐有毒﹐反甘艸。入胃﹑脾﹑膀胱﹑大小腸五經。破癥堅積聚如神﹐退面目浮腫﹐祛胸中水結﹐尢能利水。此物逐水濕而功緩﹐牽牛逐水濕而功速﹐二味相配﹐則緩者不緩﹐而速者不速矣。然而甘遂亦不可輕用也。甘遂只能利眞濕之病﹐不能利假濕之病﹐水自下而侵上者﹐濕之眞者也﹔水自上而侵下者﹐濕之假者也。眞濕可用甘遂﹐以開其水道﹕假濕不可用甘遂﹐以決其上泄。眞濕爲水邪之實﹐假濕乃元气之虛。虛癥而用實治之法﹐不犯虛虛之戒乎。故一決而旋亡也﹐可不愼哉﹗或問牽牛﹑甘遂﹐仲景張公合而成方﹐以治水腫鼓脹者﹐神效無比。但牽牛利水﹐其功甚捷﹐何必又用甘遂﹐以牽其時耶﹖嗟乎。此正張夫子用藥之神﹐非淺學人所能窺也。子不見治河之法乎。洪水滔天﹐九州皆水也﹐治水從何處治起﹐必從上流而先治之﹐上流疏浚而淸其源﹐則下流無難治也。倘只開決其下流﹐水未嘗不竟精大泄﹐然而只能泄其下流之水﹐而上流之水﹐壅塞保存於州湖者正多﹐尾閭气泄﹐而上游澎湃﹐民能寧居乎。故治水者必統上下而兼治﹐人身何獨不然。仲景夫子因甘遂於牽牛之中者﹐正得此意﹐而通之以利濕也。牽牛性迅﹐正恐太猛﹐瀉水太急﹐肢體皮毛之內﹑頭面手足之間﹐未必腸胃脾內之易於祛逐。加入甘遂之迂緩﹐則寬猛相濟﹐緩急得宜﹐在上之水旣易於分消﹐而在下之水又無難於迅決。

於是肢體皮毛﹑頭面﹑手足之水不能少畱﹐盡從膀胱而出﹐卽脾﹑胃﹑大小腸內之水﹐亦無不從大小便而罄下矣。倘只用牽牛﹐不用甘遂﹐則過於急迫﹐未免下焦漧涸而上焦喘滿﹐反成不可救援之病。倘只用甘遂﹐不用牽牛﹐則過迂徐﹐未免上焦寬快而下焦阻塞﹐又成不可收拾之。仲景夫子合而成方﹐所以取效甚神﹐旣收其功﹐又無其害也。

或問牽牛性急﹐甘遂性緩﹐故合而成功。吾子只言其上﹑下二焦之利益﹐尙未言及中焦也﹐得毋二味合用﹐可不利於中焦乎﹖夫牽牛﹑甘遂合而用之﹐使上﹑下二焦之利益者﹐正所以顧中焦也。下焦阻塞﹐水必返於中焦而成壅閉矣。上焦喘滿﹐水必流於中焦而成痞脹矣。今用牽牛﹐並用甘遂﹐則上﹑下二焦均利﹐而中焦有不安然者乎。

或疑甘遂𨿽性緩﹐然祛逐水濕﹐未嘗不峻烈也﹐或用牽牛﹐又用甘遂﹐不更助其虐乎﹖夫甘逐眞正之水濕﹐何患其虐。若非水濕之癥﹐單用甘遂﹐尙且不可﹐況益之以牽牛乎。惟其眞是水濕﹐故並用而不相悖也。

或問筆峯雜興載治轉脬﹐用甘遂末一錢﹐豬苓湯調下立通﹐可以爲訓乎﹖不可爲訓乎﹖夫轉脬多由於火﹐而甘遂大寒﹐泄之似乎相宜。不知轉脬之火﹐乃腎中之火不通於膀胱﹐虛火遏抑而不得通﹐非脬之眞轉也。人之脬轉立死矣﹐安能久活哉。

卷之四﹝徵集﹞

白芨

白芨﹐味苦﹑辛﹐气平﹑微寒﹐陽中之陰也。入肺經。功專收斂﹐亦能止血。敗癥潰瘍﹑死肌腐肉﹐皆能去之。敷山根﹐止衄血。塗疥癬﹐殺虫。此物近人皆用之外治﹐殊不知其內治更神﹐用之以止血者﹐非外治也。將白芨研末﹐調入於人參﹑歸﹑芎﹑黃之內﹐一同吞服﹐其止血實神。夫吐血未有不傷胃者也﹐胃傷則血不藏而上吐矣。然而胃中原無血也﹐血在胃之外﹐傷胃則胃不能障血﹐而血入於胃中﹐胃不藏而上吐。白芨善能收斂﹐同參﹑﹑歸﹑芎直入胃中﹐將胃中之竅斂塞﹐竅閉則血從何來﹐此血之所以能止也。況白芨又不止治胃中之血﹐凡有空隙﹐皆能補塞。烏可徒借外治﹐而不亟用以內治乎。

或問白芨能塡補肺中之損﹐聞昔年有賊犯受傷﹐曾服白芨得愈﹐後賊被殺﹐開其胸膛﹐見白芨塡塞於所傷之處﹐果有之乎﹖此前人已驗之方也﹐何必再疑。白芨實能走肺﹐塡塞於所傷之外。但所言只用一味服之﹐此則失傳之誤也。予見野史載此﹐則又不如此﹐史言受刑時﹐自云﹕我服白芨散五年﹐得以再生﹐不意又死於此。人問其方﹐賊曰﹕我遇雲遊道士﹐自稱越人﹐傳我一方﹕白芨一斤﹑人參一兩﹑麥冬半斤﹐教我研末﹐每日饑服三錢﹐吐血癥全愈。然曾誡我云﹕我救汝命﹐汝宜攺過﹐否則﹐必死於刑﹐不意今死於此﹐悔不聽道士之言也。我傳方於世﹐庶不沒道士之恩也。野史所載如此。方用麥冬爲佐以養肺﹐用人參爲使以益气﹐則白芨塡補肺中之傷﹐自易奏功﹐立方甚妙。惜道士失載其姓名。所謂越人﹐意者卽扁鵲公之化身也。

卷之四﹝徵集﹞

白附子

白附子﹐味甘﹑辛﹐气溫﹐純陽﹐無毒。云有小毒者﹐非。此物善行諸气之藥﹐可恃之爲舟楫者也。用於人參之中﹐可開中風之失音﹔用於茯苓﹑薏苡仁中﹐可去寒濕之痺癥﹔用於當歸﹑川芎之中﹐可通枯血之經脈﹔用於大黃中﹐可以去滯而逐瘀。近人未知﹐只用之外治以減瘢﹐下治以收囊濕﹐爲可惜也。再其性甚燥﹐凡气血枯槁﹐𨿽有風﹐似不可用。卽痰涎壅塞﹐而若系有火之癥﹐亦非所宜也。

卷之四﹝徵集﹞

王不畱行

王不畱行﹐味苦﹑甘﹐气平﹐陽中之陰。無毒。主金瘡﹐止血逐痛﹐催生調經﹐除風痺﹑風癥﹑內寒﹐消乳癰﹑背癰﹐下乳止衄﹐祛煩﹐尢利小便﹐乃利藥也。其性甚急﹐下行而不上行者也﹐凡病逆而上衝者﹐用之可降﹐故可恃之以作臣使之用也。但其性過速﹐宜暫而不宜久﹐又不可不知也。

或問王不畱行止可下乳﹐是上亦可行之物也﹖不知乳不能下而下之﹐畢竟是下行﹐而非上行也。上﹑中焦有可下者﹐皆可下通﹐非下行於下焦﹐而不行於上焦也。

卷之四﹝徵集﹞

蒲公英

蒲公英﹐味苦﹐气平﹐無毒。入陽明﹑太陰。潰堅腫﹐消結核﹐解食毒﹐散滯气。至賤而有大功﹐惜世人不知用之。陽明之火每至燎原﹐用白虎湯以瀉火﹐未免大傷胃气。蓋胃中之火盛﹐由於胃中之土衰也﹐瀉火而土愈寒矣。故用白虎湯以瀉胃火﹐乃一時之權宜﹐而不恃之爲經久也。

蒲公英﹐亦瀉胃火之藥﹐但其气甚平﹐旣能瀉火﹐又不損土﹐可以長服﹑久服無礙。凡系陽明之火起者﹐俱可大劑服之﹐火退而胃气自生。試看北地婦女﹐當饑饉之時﹐三五成羣﹐采蒲公英以充食﹐而人不傷者﹐正因其瀉火以生土也。夫饑餓之人﹐未有不胃火沸騰者﹐用之實有相宜。不可以悟蒲公英之有益而無損乎。但其瀉火之力甚微﹐必須多用一兩﹐少亦五錢﹐始可散邪補正耳。

或問蒲公英旣有大功﹐自宜多用﹐以敗毒去火﹐但其體甚輕﹐不識可煎膏以入於藥籠之中乎﹖夫蒲公英煎膏﹐實可出奇﹐尢勝於生用也。而煎膏之法若何﹖每次必須百斤﹐石臼內搗爛﹐鐵鍋內用水煎之﹐一鍋水煎至七分﹐將渣瀝起不用﹐止用汁﹐盛於布袋之內瀝取淸汁。每大鍋可煮十斤﹐十次煮完﹐俱取淸汁﹐入於大鍋內﹐再煎至濃汁。然後取入砂瓶內盛之﹐再用重湯煮之﹐俟其汁如蜜﹐將汁傾在盆內﹐牛皮膏化開入之﹐攪均爲膏﹐曬之自幹矣。大約濃汁一斤﹐入牛皮膏一兩﹐便可成膏而切片矣。一百斤蒲公英﹐可取膏七斤﹐存之藥籠中﹐以治瘡毒﹑火毒﹐尢妙﹐凡前藥內該用艸一兩者﹐只消用二錢﹐尢簡妙法也。無鮮艸﹐可用漧艸﹐幹則不必百斤﹐三十斤便可熬膏取七斤也。

或問蒲公英只可治瘡毒﹐而先生謂可瀉火﹐豈瀉火卽所以治瘡毒乎﹖此又不盡然也。夫瘡毒𨿽多成於火﹐而火癥不盡生瘡癰。蒲公英妙在善能消瘡毒﹐而又善於消火﹐故可兩用之也。

或問蒲公英瀉火﹐只瀉陽明之火﹐不識各經之火﹐亦可盡消之乎﹖曰﹕火之最烈者﹐無過陽明之焰。陽明之火降﹐而各經餘火無不盡消。蒲公英𨿽非各經之藥﹐而各經之火﹐見蒲公英則盡伏﹐卽謂蒲公英能瀉各經之火﹐亦無不可也。

或問蒲公英與金銀花﹐同是消癰化瘍之物﹐二味畢竟孰勝﹖夫蒲公英只入陽明﹑太陰之二經﹐而金銀花則無經不入﹐蒲公英不可與金銀花同論功用也。然金銀花得蒲公英﹐而其功更大。蓋蒲公英攻多於補﹐非若金銀花補多於攻也。

或問《圖經》載治惡刺及狐尿剌﹐摘取蒲公英根莖白汁﹐塗之立瘥﹐果有之乎﹖曰﹕此思邈孫眞人自言其效﹐不出十日全愈﹐此則可信者也。但愚見取蒲公英之汁﹐以塗瘡口之上﹐更須用其根葉一兩煎湯﹐內外合治﹐更易收功也。狐剌乃狐所傷﹐亦用莖汁塗之﹐而更服湯爲妙耳。

或問蒲公英北地甚多﹐野人取以作菜﹐未見不生瘡毒也。嗟乎。瘡毒之成﹐成於旦夕。

野人作羹﹐能日日用之哉﹖野人采取之時﹐半在春間﹐而瘡毒之成﹐又在夏秋之際﹐安知春間之毒﹐不因食此而消乎。

卷之四﹝徵集﹞

旱蓮艸

旱蓮艸﹐一名鱧腸。味甘﹑酸﹐气平﹐無毒。入腎。能烏須鬢﹐止赤痢﹐治火瘡。𨿽能烏須鬢﹐然不與補腎之藥同施﹐未見取效之捷。煎膏染須鬢﹐亦必同倍子﹑明礬爲佳。世人動欲變白﹐而不知其道﹐毋怪其不效也。夫須髮之早白也﹐𨿽由於腎水之漧燥﹐亦由於任督之空虛。任督之脈上通於唇口之間﹐下入於腰臍之內。腎虛而任督未虛者﹐老年發白而須不白。

中年發未白﹐須先白者﹐任督之虛也。欲使已白者﹐重變爲烏﹐必補任督﹐而更補腎也。然而補任督之藥無多﹐仍宜補腎以生任督。蓋任督原通於腎﹐故補腎而任督之气自生。旱蓮艸只能入腎﹐而不能入任督﹐又何能上通唇口哉﹖所以必宜與補腎之藥同施﹐方有濟耳。

或疑旱蓮艸入腎﹐故能變白。今旣不能入任督﹐何能變白哉﹖然而變白之藥﹐仍不外旱蓮艸也。是入腎者﹐其說正﹐而入任督者﹐其說非矣。吾子謂其入腎﹐而不入任督﹐何也﹖夫旱蓮艸之不通任督也﹐非私說也﹐予實聞之岐天師之訓迪也。謂旱蓮艸性寒﹐而任督則喜溫而不喜寒﹐故能降腎中之火﹐以解其焦枯﹐而不能暖任督之髓﹐以滋其潤澤也。

卷之四﹝徵集﹞

燈心艸

燈心艸﹐味辛﹑甘﹐气寒﹐無毒。入心﹑小腸﹑膀胱經。通陰竅﹐利小便﹐除癃閉成淋﹐消水濕作腫。此物用之以引經﹐並非佐使之藥也。

或問燈心能除心熱﹐而子不言者﹐何也﹖夫燈心能通心而入小腸﹐心與小腸爲表裏﹐旣通水道﹐則小便無壅滯之苦﹐小腸旣通利﹐而心中之熱隨之下行﹐入於膀胱﹐從前陰而出矣。其實﹐燈心艸不能除心中之熱也。

卷之四﹝徵集﹞

山慈菇根

山慈菇根﹐味辛﹑苦﹐有小毒。消癰疽﹑無名疔毒﹐散隱疹﹑惡瘡﹐蛇虫嚙傷﹐治之並效。

此物玉樞丹中爲君﹐可治怪病。大約怪病多起於痰﹐山慈菇正消痰之聖藥﹐治痰而怪病自可除也。

或疑山慈菇非消痰之藥﹐乃散毒之藥也。不知毒之未成者爲痰﹐而痰之已結者爲毒﹐是痰與毒﹐正未可二視之也。

卷之四﹝徵集﹞

貫眾

貫眾﹐味苦﹐气微寒。有小毒。入陽明胃經﹐亦入心﹑入肺。祛諸毒﹐理金瘡惡毒﹐殺三虫﹐去寸白虫﹐仍除頭風﹐更破癥瘕﹐尢祛時气﹐亦止心疼。此物有毒而能去毒﹐所謂以毒攻毒也。人家小缸內置貫眾一枝﹐永無疫之侵﹐然須三月一易爲妙﹐否則﹐味散無益耳。

或曰解毒用貫眾﹐不可用貫眾以祛毒﹐以貫眾能消毒於毒之未至﹐不能逐散於毒之已成也。

是未知貫眾矣。貫眾實化毒之仙丹﹐毒未至﹐可以預防﹔已至﹐可以善解﹔毒已成﹐可以速祛﹐正不可以前後而異視之。惟毒來之重﹐單用貫眾﹐則力薄勢絕﹐必須佐之以攻毒之藥﹐始易奏功耳。

卷之四﹝徵集﹞

山豆根

山豆根﹐味苦﹐气寒﹐無毒。入肺經。止咽喉腫痛要藥﹐亦治蛇傷虫咬。然只能治肺經之火邪﹐止咽痛實神。故治實火之邪則可﹐治虛火之邪則不可也。倘虛火而誤用之﹐爲害非淺也。

或問山豆根瀉喉痺之痛旣神﹐凡有喉痛而盡治之矣﹐而吾子曰宜實火﹐而不宜於虛火。

虛實何以辧之乎﹖夫虛實亦易分耳。得於外感者爲實火﹐實火者﹐邪火之實也﹔得於內傷者爲虛火﹐虛火者﹐相火之虛也。𨿽二火同入肺經﹐而虛實各異﹐實火宜瀉﹐用山豆根瀉之﹐苦寒以正析之也﹔虛火宜補﹐亦用山豆根苦寒以瀉其火﹐則火且更甚﹐壅塞於咽喉之中而不得瀉。

必須用桂﹑附甘溫之藥﹐引其火以歸源﹐下熱而上熱自消也。

卷之四﹝徵集﹞

羊躑躅

羊躑躅﹐味辛﹐气溫﹐有大毒。入脾經。主風濕藏肌肉之裏﹐識識痺麻。治賊風在於皮膚之中﹐淫淫掣痛。鬼蠱毒瘟瘡惡毒﹐並能祛之。此物必須外邪難外越者﹐始可偶爾一用以出奇﹐斷不可頻用以眩異也。近人將此物炒黃爲丸﹐以治折傷﹐亦建奇功。然只可用至三分﹐重傷者﹐斷不可越出一錢之外耳。

或問羊躑躅乃迷心之藥﹐何以子取之而治病﹖嗟乎﹗無病之人﹐服羊躑躅則迷心﹔有病之人﹐服羊躑躅則去疾。此反用以出奇﹐勝於正用之平庸。

卷之四﹝徵集﹞

淫羊藿

淫羊藿﹐一名仙靈脾。味辛﹐气溫﹐無毒。云寒﹐誤。用不必羊脂炒﹐亦不必去刺。入命門治男子絕陽不興﹐治婦人絕陽不產﹐卻老景昏耄﹐除中年健忘﹐益腎固筋﹐增力彊志。補命門而又不大熱﹐勝於肉桂之功﹐近人未知也﹐夫男女𨿽分陰陽﹐而五臟六腑正各相同﹐並無小異。男子命門寒則陽不舉﹐女子命門寒則陽不容﹐非男子絕陽不能生﹐女子絕陽尙可產也。《本艸》言女人絕陰不產者﹐乃訛寫也。淫羊藿補陽而不補陰﹐取補男女之陽﹐則彼此之化生不息。陰中有陽﹐則男子精熱而能施﹐女子亦精熱而能受。倘謂補其陰絕﹐則純陰無陽﹐何以生育乎﹖此等藥﹐中年以後之人﹐正可朝夕吞服﹐庶幾無子者可以有子。而《本艸》又戒久服有損﹐想因命門有火而言之也。命門有火者﹐初服卽不相宜﹐又何待日久始有損哉。

或疑淫羊藿﹐溫補命門之火﹐故能興陽﹐然男子有陽道之勢﹐服之翹然興舉﹐故知其興絕陽也﹐若女子﹐又從何起驗之乎﹖曰﹕女子亦未嘗不可驗也。女子無陽﹐則小腹寒而痛﹐服淫羊藿則不痛矣。然此又無形﹐不足以驗也﹐更有有形之物﹐可以相驗。女子無陽﹐則玉戶之內有一物如含花之蕊者﹐必升舉而不可以手指相探。服淫羊藿﹐則含花之蕊必下降﹐而手指可探矣。此蕊﹐卽胞胎之門戶﹐受精之口也﹐寒則縮﹐而溫則伸﹐猶男子寒則痿﹐而溫則堅也。以此相驗﹐斷不爽矣。而予更有說﹐無陽者﹐無命門之火也。夫命門之火﹐原在腎之中﹐而不在腎外﹐淫羊藿補命門之火﹐亦在腎之中﹐而不在腎之外﹐亦何必求驗於男女陰陽之物哉。

或問補命門之火者﹐宜於男子﹐而不宜於婦人﹐婦人火動﹐又安可救乎﹖夫婦人之欲火盛﹐非命門之火旺﹐乃命門之火衰。命門火衰﹐無以安龍雷之火﹐而火必越出於肝中﹐以助肝木之旺。肝木旺﹐則欲火之心動矣。木能生火﹐又何制哉﹐往往有思男子而不可得者矣。治方瀉肝木之火﹐乃一時之權宜也。肝木旣平﹐仍宜補命門之火﹐龍雷而下安於腎宮﹐而火無浮動之虞。可見婦人亦必須補命門也。婦人旣宜補命門之火﹐安在淫羊藿但宜於男子﹐而不宜婦人哉﹐況淫羊藿婦人用之﹐又不止溫補命門也﹐更能定小腹之痛﹐去陰門之癢﹐暖子宮之寒﹐止白帶之濕。豈可疑只利於男子﹐而不用之於婦科哉﹖凡用藥之權宜﹐實非一途可論定也。

或疑淫羊藿助男子之陽﹐多用之於丸內﹐未聞用之於湯劑﹐不識湯劑中亦可用之乎﹖曰﹕凡藥用之於湯者﹐卽可用於丸﹐豈用於丸者﹐而獨不可用於湯乎﹖世醫之不用於湯劑﹐以體輕而不便入箱中。鐸實有煎膏之法﹐備於藥籠中尢便﹐因附載之。用淫羊藿﹐每次五斤﹐略揉碎﹐以滚水泡缸內三日﹐大鍋煮汁至濃者﹐先取起﹐又添水煎之﹐以色淡爲度。去滓﹐將濃汁再煎如糊﹐乃用錫鍋盛之﹐再蒸煮如濃糊﹐少投鹿角膠﹐取其粘也﹐候冷切塊﹐曬之﹐則成膠矣。入湯劑中調服佳甚﹐入丸亦妙也。

卷之四﹝徵集﹞

沒食子

沒食子﹐一名無食子。味苦﹐气溫﹐無毒。切忌犯銅﹑鐵器。入骨﹐入腎。益血生精﹐安神和气﹐可染鬢髮。治瘡潰肌肉不生﹐主腹冷滑利不禁。用之以治骨肉虛寒﹐實有奇功。故齒牙之病﹐所不可缺也。其餘功效﹐亦多譽言﹐然有益無損﹐不妨久服也。

或問沒食子有雌﹑雄之分﹐果有之乎﹖曰﹕此好事者言之也﹐猶小丁香而曰公﹐大丁香而曰母﹐其實功用相同﹐亦何必多其名目哉。

卷之四﹝徵集﹞

肉桂

肉桂﹐味辛﹑甘﹑香﹑辣﹐气大熱﹐沈也﹐陽中之陰也﹐有小毒。肉桂數種﹐卷筒者第一﹐平坦者次之﹐俱可用也。入腎﹑脾﹑膀胱﹑心胞﹑肝經。養精神﹐和顏色﹐興陽耐老﹐堅骨節﹐通血脈﹐療下焦虛寒﹐治秋冬腹痛﹑泄瀉﹑奔豚﹐利水道﹐溫筋暖髒﹐破血通經﹐調中益气﹐實衛護營﹐安吐逆疼痛。此肉桂之功用也﹐近人亦知用之﹐然而肉桂之妙﹐不止如斯。

其妙全在引龍雷之火﹐下安腎臟。夫人身原有二火﹐一君火﹐一相火。君火者﹐心火也﹔相火者﹐腎火也。君火旺﹐則相火下安於腎﹔君火衰﹐而相火上居於心。欲居於心者﹐仍下安於腎﹐似乎宜補君火矣。然而君火之衰﹐非心之故﹐仍腎之故也。腎气交於心﹐而君火旺。腎气離於心﹐而君火衰﹐故欲補心火者﹐仍須補腎火也。夫腎中之火旣旺﹐而後龍雷之火沸騰﹐不補水以制火﹐反補火以助火﹐無乃不可乎。不知腎水非相火不能生﹐而腎火非相火不能引。蓋實火可瀉﹐而虛火不可瀉也。故龍雷之火沸騰﹐捨肉桂﹐又何以引之於至陰之下乎。譬猶春夏之間﹐地下寒﹐而龍雷出於天﹔秋冬之間﹐地下熱﹐而龍雷藏於地﹐人身何獨不然。下焦熱﹐而上焦自寒﹔下焦寒﹐而上焦自熱﹐此必然之理也。我欲使上焦之熱﹐變爲淸涼﹐必當使下焦之寒﹐重爲溫暖。用肉桂以大熱其命門﹐則腎內之陰寒自散﹐以火拈火﹐而龍雷收藏於頃刻﹐有不知其然而然之神。於是﹐心宮寧靜﹐火宅倏化爲涼風之天矣。然而肉桂之妙﹐又不止如斯﹐其妙更在引龍雷之火﹐上交於心宮。夫心腎﹐兩不可離之物也﹐腎气交於心則晝安﹐心气交於腎則夜適。苟腎離於心﹐則曉欲善寢而甚難﹔心離於腎﹐則晚欲酣眠而不得。蓋心中有液﹐未嘗不欲交於腎﹐腎內有精﹐未嘗不欲交於心也﹐乃時欲交接﹐而終不能交接者﹐其故何也﹖一由於君火之上炎﹐一由於相火之下伏耳。試看盛夏之時﹐天不與地交﹐而天乃熱﹔隆冬之時﹐地不與天交﹐而天乃寒。

人身何獨不然﹖君火熱而能寒﹐則心自濟於腎﹔相火寒而能熱﹐則腎自濟於心﹐亦必然之理也。我欲使心气下交於腎﹐致夢魂之寧貼﹐必先使腎气上交於心﹐致寤寐之恬愉。用肉桂於黃連之中﹐則炎者不炎﹐而伏者不伏﹐腎內之精自上通於心宮﹐心內之液自下通於腎臟﹐以火濟水﹐而龍雷交接於頃刻﹐亦有不知其然而然之神。於是﹐心君快樂﹐燥室忽化爲華胥之國矣。肉桂之妙如此﹐其他功用﹐亦可因斯一者而旁通之矣。

或問肉桂墮胎﹐有之乎﹖曰有。曰有則古人產前間用之﹐而胎不墮者﹐何也﹖曰﹕肉桂墮胎﹐乃單用之爲君﹐而又佐之以墮胎行血之藥﹐所以墮胎甚速也﹐若以肉桂爲佐使﹐入於補气補血之中﹐何能墮胎乎﹖胎前忌用者﹐恐其助胎气之熱﹐未免兒生之日﹐有火癥之多﹐非因其墮胎而切忌之者也。

或問肉桂溫補命門﹐乃腎經之藥﹐而君子謂上通於心﹐得毋亦心經之藥乎﹖肉桂非心經之藥也。非心經﹐何以交接於心宮﹖不知心之表﹐膻中也﹐膻中乃心君之相臣﹐心乃君火﹐而膻中乃相火也。相火非君火不生。肉桂﹐補相火之藥。相代君以出治﹐肉桂至膻中以益相火﹐而膻中卽代肉桂以交接於心。此肉桂所以能通於心﹐而非肉桂之能至於心也。

或疑肉桂用之於六味湯中﹐名爲七味湯﹐此後世減去附子而名之也﹐可爲訓乎﹖曰﹕肉桂用之於六味湯中﹐暫用則可也﹐而久用則不可也。蓋肉桂溫命門之火﹐而又引龍雷之火而下伏也。暫用之以引雷火﹐則火下歸於腎臟。倘久用之丸中﹐則力微而不足以溫補命門之火﹐則火仍有奔騰之患。故必與附子同用於丸中﹐而日久吞咽﹐則火生而水愈生﹐水生而火自安﹐而龍雷永藏﹐斷無一朝飛越之失者也。

或疑肉桂用之於六味丸﹐補火之不足﹐然則加麥冬﹑五味子於其中﹐以補肺气﹐勢必至補水之有餘﹐似不可以爲訓也。嗟乎。六味丸加此三味﹐則又甚神﹐名爲九味地黃丸。惟六味地黃丸增肉桂﹑五味子﹐名爲都气丸﹐非仲景夫子之原方也。其去附子﹐而加北五味子﹐實有妙義﹐我今更暢發之。夫都气丸之用肉桂﹑北五味子也﹐因五味之酸收﹐以佐肉桂之斂虛火也。肉桂在六味丸中﹐僅可以引火之歸元﹐而不能生火之益腎﹐得北五味子之助﹐則龍雷之火有所制伏﹐而不敢飛騰於霄漢﹐且五味子又自能益精﹐水足而無不足。肉桂旣不必引火之歸元﹐又不致引火之升上﹐則肉桂入於腎中﹐欲不生火而不可得矣。此則都气丸之所以神也。至九味地黃丸﹐又因都气丸而加者也﹐麥冬補肺金之气﹐與五味子同用於七味地黃丸中﹐則五味子又可往來於肺﹑腎之中﹐旣可以助麥冬而生水﹐又可以助肉桂而伏火﹐上下相資﹐彼此俱益。此又善用地黃丸﹐愈變而愈神者也。又未可疑非仲景夫子之原方﹐而輕議之也。

或疑肉桂何以必與附子同用於六味地黃丸中﹐易之以他藥如破故紙﹑沈香之類﹐何不可者﹖曰﹕肉桂可離附子以成功﹐而附子斷不能離肉桂以奏效。蓋附子之性走而不守﹐肉桂之性守而不走也。𨿽附子迅烈﹐入於羣陰之內﹐柔緩亦足以濟剛﹐然而時時飛越﹐無同類之朋相親相愛﹐眷戀有情﹐未必不上騰於上焦矣。有肉桂之堅守於命門而不去﹐則附子亦安土重遷﹐不能飛越。此八味丸中仲景夫子用附子﹐而不得不用肉桂者﹐又有此妙義耳。至於破故﹑沈香之類﹐𨿽與附子同性﹐或慮過於沈淪﹐或少嫌於浮動﹐皆不如肉桂不沈不浮之妙也。

或疑肉桂用之於八味丸中﹐經先生之闡揚﹐眞無微不悉矣。但肉桂之於金匱腎气丸﹐尙未說破﹐豈卽八味丸之義耶﹖夫八味丸用肉桂者﹐補火以健脾也。腎气丸用肉桂者﹐補火以通膀胱也。𨿽腎气丸用茯苓至六兩﹐未嘗不利水以通於膀胱﹐然而膀胱之气﹐必得肉桂而易通﹐茯苓得肉桂而气溫﹐而水化矣。𨿽丸中用附子﹐則腎火亦可通於膀胱﹐然而附子之性走而不守﹐無肉桂之引經﹐未必不徧走一身﹐而不能專入膀胱﹐以行其利水之功也。肉桂用於腎气丸﹐其義又如此矣。

或疑肉桂於都气丸中﹐未必非利小便﹐何以治水者不用都气﹐而用腎气丸乎﹖夫肉桂𨿽能入膀胱而利水﹐不能出膀胱而瀉水也。都气丸中以熟地爲君﹐而以茯苓爲佐﹐是補多於利也﹔腎气丸中以茯苓爲君﹐而以熟地爲佐使﹐是利多於補也。補多於利﹐則肉桂佐熟地而補水﹐補先於利﹐而利不見其損﹔利多於補﹐則肉桂佐茯苓而利水﹐利先於補﹐而利實見其益。故治水者﹐必用腎气丸﹐而不用都气丸也。

或問肉桂用之於黃柏﹑知母之中﹐東垣治膀胱不通者神效﹐則黃柏﹑知母前人用之矣﹐未可咎丹溪也。曰﹕膀胱熱結而小水不通﹐用黃柏﹑知母而加之肉桂者﹐此救一時之意也﹐用之正見東垣之妙。若毋論有熱﹑無熱﹐而槪用知母﹑黃柏﹐減去肉桂﹐卽膀胱之水且不能通﹐又何以補腎哉﹖夫人生於火而死於寒﹐命門無火﹐則膀胱水凍﹐而水不能化矣。若用黃柏﹑知母﹐更加寒涼﹐則膀胱之中愈添其冰堅之勢﹐欲其滴水之出而不可得﹐安得不腹痛而死哉。治法用肉桂五錢﹑茯苓一兩﹐乘熱飲之﹐下喉而腹痛除﹐少頃而便出﹐此其故何也﹖蓋膀胱寒極﹐得肉桂之熱﹐不啻如大寒之得陽和﹐溪澗溝渠無非和气﹐而雪消冰泮矣。

或問肉桂性熱﹐守而不走﹐當火可引以歸於命門之中﹐但已歸之後﹐不識可長用之否﹖曰﹕肉桂性𨿽不走﹐補火則火之焰不升。然過於補火﹐則火過旺﹐未免有燃燒之禍矣。大約火衰則益薪﹐而火盛宜抽薪也。又不可因肉桂之守而不走﹐但知補火﹐而不知損火也。

卷之四﹝徵集﹞

桂枝

桂枝﹐味甘﹑辛﹐气大熱﹐浮也﹐陽中之陽﹐有小毒。乃肉桂之梢也﹐其條如柳﹐故又曰柳桂。能治上焦頭目﹐兼行於臂﹐調榮血﹐和肌表﹐止煩出汗﹐疏邪散風。入足太陽之腑﹐乃治傷寒之要藥﹐但其中有宜用不宜用之分﹐辧之不明﹐必至殺人矣。夫桂枝乃太陽經之藥﹐邪入太陽﹐則頭痛發熱矣。凡遇頭痛身熱之癥﹐桂枝當速用以發汗﹐汗出則肌表和矣。夫人身有榮衛之分﹐風入人身﹐必先中於衛﹐由衛而入營﹐由營衛而入腑﹐由腑而入髒﹐原有次第﹐而不可紊也。太陽病﹐頭痛而身熱﹐此邪入於衛﹐而未入於營﹐桂枝𨿽是太陽經之藥﹐但能祛入衛之邪﹐不能祛入營之邪也。凡身熱而無頭疼之癥﹐卽非太陽之癥﹐不可妄用桂枝。卽初起身熱頭疼﹐久則頭不疼﹐而身尙熱﹐此又已離太陽﹐不可妄用桂枝矣。且桂枝乃發汗之藥也﹐有汗宜止﹐無汗宜發﹐此必然之理也。然而有有汗之時﹐仍可發汗﹔無汗之時﹐不可發汗者﹐又不可不辧。傷寒汗過多者﹐乃用他藥以發汗﹐以至汗出過多﹐而太陽頭痛尙未解﹐故不可不仍用桂枝以和解﹐非惡桂枝能閉汗也。傷寒無汗﹐正宜發汗﹐乃發汗而竟至無汗﹐此外邪盡解﹐不止太陽之邪亦解也﹐故不可輕用桂枝﹐以再疏其腠理﹐非防桂枝能出汗也。知其宜汗﹑不宜汗之故﹐辧其可汗﹑不可汗之殊﹐用桂枝祛邪﹐自無舛錯﹐又何至動輒殺人耶。

或謂桂枝發汗﹐亦能亡陽﹐何故仲景張公全然罔顧。凡有表癥未散者﹐須用桂枝湯﹐吾甚懼之﹐而不敢多用也。嗟乎﹗桂枝解表之藥﹐非亡陽之藥也﹐用桂枝湯而亡陽者﹐乃不宜解表﹐而妄用桂枝以表散﹐遂至變癥蜂起﹐於桂枝何咎哉。

或謂桂枝湯﹐治寒傷衛之聖藥﹐凡身熱而有頭痛項彊之癥﹐用桂枝湯仍然不除﹐反加沈重者﹐又何說也﹖此必多用桂枝以致此也。夫太陽經者﹐陽經也。桂枝﹐熱藥也。寒气初入於太陽﹐寒猶未甚﹐少用桂枝以祛邪﹐則太陽之火自安﹐而寒邪畏熱而易解﹔若多用桂枝﹐則味過於熱﹐轉動太陽之火﹐熱以生熱﹐反助胃火之炎﹐而寒邪乘機亦入於胃﹐寒亦變爲熱﹐而不一解﹐而太陽之本癥仍在也。故用桂枝者﹐斷不可用多以生變﹐惟宜少用以祛邪也。

或疑桂枝湯之治傷寒﹐以熱散寒也。以熱散寒﹐祛寒出外﹐非祛汗出外也﹐何以有亡陽之慮﹖想非傷寒而誤用桂枝也﹐夫用桂枝湯﹐必須冬日之患傷寒﹐而又兼頭痛項彊者﹐才是寒傷衛之癥。傷寒若不是冬天發熱﹐卽發熱而不頭痛項彊﹐皆非傷寒入衛之癥﹐安得不變爲亡陽之禍﹐非桂枝之過也。

或疑桂枝湯宜用而不用﹐以致傳入於各經﹐而頭痛項彊如故﹐不識桂枝湯仍可用否﹖夫寒傷衛﹐而不速用桂枝以散表﹐致邪入於裏﹐自應急攻其裏矣。但頭痛項彊如故﹐此邪猶畱於衛也﹐𨿽其病癥似乎變遷之不定﹐然正喜其邪畱於太陽之經﹐在衛而不盡入於裏﹐仍用桂枝湯﹐而少輕其分兩﹐多加其邪犯何經之藥﹐則隨手奏功也。不可因日數之多﹐拘拘而專攻其入裏之一經耳。

或疑桂枝性熱﹐麻黃性寒﹐性同冰炭﹐何以解太陽之邪﹐而仲景張公且有合用之出奇乎﹖曰﹕識得陰陽之顚倒﹐寒熱之異同﹐始可用藥立方﹐以名神醫也。夫人身榮﹑衛之不同也﹐邪入衛則寒﹐邪入榮則熱﹐正不可謂榮﹑衛俱屬太陽﹐混看而不分別也。桂枝祛衛中之寒﹐麻黃祛營中之熱。桂枝﹑麻黃合用﹐祛榮﹑衛寒熱之半﹐又何疑乎。惟邪將入於營﹐未離於衛﹐或寒多而熱少﹐或寒少而熱多之間﹐倘分解之未精﹐治療之不當﹐恐不能速於解邪﹐轉生他變耳。然在仲景夫子﹐桂枝﹑麻黃合用﹐立方固未嘗不奇而且神也。

或疑桂枝散寒邪﹐散衛中之邪也﹐一用桂枝﹐宜衛中之寒邪盡散矣﹐何以又使其入於營中也。似乎桂枝不能盡散衛中之邪也﹐不知可別有他藥佐桂枝之不足乎﹖曰﹕桂枝散衛中之寒﹐吾慮其有餘﹐而君慮其不足乎。用桂枝湯﹐而邪入於營者﹐非桂枝之不足以散衛中之邪﹐乃遲用桂枝﹐而邪已先入於榮中﹐桂枝將柰何哉。此傷寒之病﹐所以貴療之早也。

或疑桂枝湯﹐傷寒癥祛邪之先鋒也﹐用之當﹐則邪易退﹐用之不當﹐則邪難解。首先用桂枝湯﹐何以使之無不當耶。夫治傷寒而不知癥﹐用藥未有不誤者也。故古人有看癥不看脈之論﹐然而脈亦未可不講也。仲景夫子論癥﹐未嘗不論脈﹐而無如世人之昧昧也。讀仲景夫子傷寒之書﹐亦何至首先用桂枝湯而有誤者乎。南昌諭嘉言尙論仲景夫子傷寒之書﹐卓識明眼﹐超越前人﹐近今未有其亞。但其中少有異同﹐鐸不揣再爲辧論﹐庶可免舛錯之譏﹐則自今以後﹐讀傷寒之書﹐亦何至於昏昧哉。

卷之四﹝徵集﹞

柏實﹝柏葉﹞

柏子仁﹐甘﹑辛﹐气平﹐無毒。入心﹑肝﹑腎﹑膀胱四經。聰耳目﹐卻風痺﹐止疼﹐益气血﹐去恍惚虛損﹐斂汗。治腎冷﹑腰冷﹑膀胱冷。尢能潤燥﹐腰腎身體顏面燥澀者﹐皆治之。

興陽道﹐殺百虫﹐止驚怪﹐安五臟﹐頭風眩痛。亦可煎調﹐久服不饑﹐增壽耐老﹐此藥尢佳﹐乃延生之妙品也。但必須去油用之﹐否則過潤﹐反動大便。尢宜與補心﹑腎之藥同用﹐則功用尢神。

柏葉苦澀﹐只能斂肺﹐遏吐血﹑衄血﹐亦生須髮。但非補陽要藥﹐不可與柏子仁同類而並稱也。

或疑柏子仁益心而不益腎﹐以其必去油而用之也﹐油去則性燥﹐心喜燥而腎惡燥﹐非明驗耶﹖噫﹗以此論藥﹐失之鑿矣。夫柏子仁最多油﹐去油者﹐恐過滑以動便﹐非欲其燥以入心﹐且柏子仁油去之﹐亦不能盡﹐腎得之﹐未嘗燥也。凡藥皆宜制其中和﹐何獨於柏子仁疑之耶。

或疑柏子仁補心之藥﹐何以補腎火之藥反用之耶﹖夫心腎相通﹐心虛而命門之火不能久閉﹐所以躍躍欲走也。用柏子仁以安心君﹐心君不動﹐而相火奉令惟謹﹐何敢輕泄乎。此補心之妙﹐勝於補腎也。世人但知補腎以興陽﹐誰知補心以興陽之更神哉。

卷之四﹝徵集﹞

黃柏

黃柏﹐味苦﹑微辛﹐气寒﹐陰中之陰﹐降也。無毒。乃足少陰妙藥﹐又入足太陽。專能退火解熱﹐消渴最效﹐去腸風﹐止血痢﹐逐膀胱結熱﹐治赤帶﹐瀉腎中相火﹐亦能平肝明目﹐其餘《本艸》所載功效﹐俱不可盡信也。蓋黃柏乃至陰之物﹐其性寒冷﹐只可暫用以降火﹐而不可長用以退熱。試思陰寒之地﹐不生艸木﹐豈陰寒之藥﹐反生精髓。黃柏有瀉而無補﹐此可必信者也。如遇陰虛火動之人﹐用黃柏以瀉火﹐不若用元參以降火也。萬不得已而用黃柏﹐亦宜與肉桂同用﹐一寒一熱﹐水火有相濟之妙﹐庶不致爲陰寒之气所逼﹐至於損胃而傷脾也。

或疑丹溪朱公﹐專以陰虛火動立論﹐其補陰﹐丹溪以黃柏﹑肉桂同用﹐未嘗教人盡用黃柏﹑知母也。而吾子譏其太過﹐毋乃已甚乎﹖嗟乎。人生於火﹐原宜培火﹐不宜損火也。火之有餘﹐實水之不足。因水之不足﹐乃現火之有餘。火盛者﹐補水而火自息﹐不必去瀉火也。自丹溪創陰虛火動之說﹐其立論爲千古之不磨﹐而其立方不能無獘﹐用黃柏﹑知母於肉桂之中﹐不用熟地﹑山茱爲君﹐烏可爲訓乎。

或疑黃柏苦寒瀉火﹐是瀉火有餘﹐而補水不足﹐入於大補陰之內﹐少用之﹐以退陰虛之火﹐不識亦可乎﹖曰﹕不可也。黃柏瀉火而不補水也。惟是陰虛火大動﹐用黃柏於大補眞陰之藥﹐如熟地﹑山茱萸﹑北五味之類﹐可暫用以退火。倘陰虛而火微動者﹐亦斷不可用。蓋陰火之大盛者﹐退火而火少息﹔陰火之微動者﹐退火而火愈起。總之﹐虛火旺宜瀉﹐而虛火衰宜補也。

或問知母﹑黃柏﹐同是苦寒之藥﹐用一味以瀉虛火﹐未必無功﹐必要加用二味﹐與仲景張公並駕齊驅﹐反致誤事﹐使後人譏之﹐是則丹溪之失也。嗟乎﹗虛火之沸騰﹐乃眞水之虧損﹐用六味以生水制火﹐尙恐水不能以遽生﹐而火不可遽制。況用苦寒之黃柏﹑知母﹐使水之不生﹐又何以制火哉。在丹溪欲制火以生水﹐誰知制火而水愈不生耶。用知母﹑黃柏之一味﹐似乎輕於二味並用﹐然而﹐水一遇寒涼卽不生﹐正不必二味之兼用也。

卷之四﹝徵集﹞

楮實子

楮實子﹐味甘﹐气微寒﹐無毒。入腎﹑肝二經。陰痿能彊﹐水腫可退﹐充肌膚﹐助腰膝﹐益气力﹐補虛勞﹐悅顏色﹐輕身壯筋骨﹐明目﹐久服滑腸。此物補陰妙品﹐益髓神藥。世人棄而不用者﹐因久服滑腸之語也。凡藥俱有偏勝﹐要在制之得宜。楮實滑腸者﹐因其潤澤之故﹐非嫌其下行之速也。防其滑﹐而先用茯苓﹑薏苡仁﹑山藥同施﹐何懼其滑乎。

或問楮實子入於打老之丸﹐自是延年之物﹐何獨不言其益算耶﹖曰﹕延年益壽﹐亦在人之服藥何如耳。吞添精塡髓之神丹﹐而肆然縱欲﹐欲其周花甲之年而不得﹐況楮實子庸庸者乎。

苟節房幃而愼起居﹐損飲食而戒气惱﹐卽不用楮實﹐亦可長年。余所以略而不談也。

卷之四﹝徵集﹞

淡竹葉﹝竹茹﹑竹瀝﹞

淡竹葉﹐味甘﹑淡﹐气平寒﹐陰中微陽﹐無毒﹐入心﹑脾﹑肺﹑胃。逐上气咳喘﹐散陽明之邪熱﹐亦退虛熱煩燥不眠﹐專涼心經﹐尢祛風痙。

竹茹﹐主胃熱呃逆﹐療噎膈嘔噦﹐尢止心煩。

竹瀝﹐卻陰虛發熱﹐理中風噤口。小兒天弔驚癇﹐入口便定。婦人胎產悶暈﹐下喉卽蘇。止驚怪卻痰。痰在手足四肢﹐非此不達﹔痰在皮裏膜外﹐非此不卻。世俗以大寒置之。不知竹瀝系火燒出瀝﹐佐之薑汁﹐水火相宜﹐又何寒哉。以上三味﹐總皆淸痰瀉火之藥﹐因其气味寒﹐不傷元气﹐可多用﹐以佐參﹑苓﹑﹑術健脾開胃也。

或疑竹葉﹑竹茹﹑竹瀝﹐同一物也﹐何必彊分其功效﹖不知有不可不分者在也。竹葉輕於竹茹﹐𨿽涼心而淸肺﹔竹茹輕於竹瀝﹐𨿽淸心而淸胃﹔若竹瀝則重於竹葉﹑竹茹﹐𨿽淸心而兼補陰也。

或問古人以竹瀝治中風﹐似於中風皆痰也﹐痰生於風乎﹖曰﹕中風未有不成於痰者也﹐非痰成之於風也。使果成於風﹐似外邪之中矣﹐古人何以復用此甘寒滑利之竹瀝﹐以化消其痰哉。

或問淡竹葉世疑是艸本﹐是耶非耶﹖曰﹕卽竹葉耳﹐但不可用苗竹﹑紫竹之葉。蓋二葉之味多苦﹐不堪入藥﹐其餘諸竹之葉﹐味皆淡者也﹐故以淡名之﹐非艸本之葉也。若艸本之葉﹐非是竹葉﹐乃俗名暢腳者也﹐其性𨿽寒﹐能止咳嗽﹐然而終不能入心以消痰也。

卷之四﹝徵集﹞

茯苓﹝茯神﹞

茯苓﹐味甘﹑淡﹐气平﹐降也﹐陽中陰也﹐無毒。有赤﹑白二種﹐白者佳﹐亦可用入心﹑脾﹑肺﹑肝﹑腎五臟﹐兼入膀胱﹑大小腸﹑膻中﹑胃經。助陽﹐利竅通便﹐不走精气﹐利血僅在腰臍﹐除濕行水﹐養神益智﹐生津液﹐暖脾﹐去痰火﹐益肺﹐和魂練魄﹐開胃濃腸﹐卻驚癇﹐安胎孕﹐久服耐老延年。

茯神﹐卽茯苓之一種。但茯神抱松木之根而生者也﹐猶有顧本之義﹐故善補心气﹐止恍惚驚悸﹐尢治善忘﹐其餘功用﹐與茯苓相同﹐此二種﹐利中有補﹐久暫俱可用也﹐可君可臣﹐而又可佐使。惟輕重之宜分﹐無損益之可論。或謂汗多而陰虛者宜忌﹐少用之何損哉。或言小便素利者勿服﹐恐助燥損陰﹐微用之何妨。初病與久病相殊﹐而健脾正宜於久病﹐何必盡去夫茯苓也。丹溪曰﹕茯苓有行水之能﹐久服損人。八味丸用之﹐亦不過接引諸藥﹐歸就腎經﹐去胞中積陳﹐而以爲搬運之功也。夫八味丸有桂﹑附﹑熟地﹑山萸之直入於腎﹐何藉茯苓之引經耶。仲景張夫子用茯苓於八味丸中﹐大有深意。以熟地純陰﹐而性過於膩滯﹐𨿽澤瀉利水﹐熟地之滋潤已足相制﹐然而澤瀉過於利水﹐未必健脾以去濕。故亦用茯苓以佐之﹐利腰臍而又不走气﹐使澤瀉亦不過於滲泄﹐則瀉中有補﹐助熟地﹑山藥﹑山茱速於生陰﹐實非徒爲接引而用之也。

或問茯苓健脾﹐而張仲景公用之益腎﹐意者脾腎同治耶﹖夫茯苓𨿽亦入脾﹐而張夫子用之全非取其健脾﹐止取其益腎耳﹐夫腎惡燥﹐而亦惡濕﹐過燥則水漧﹐而火易熾﹐過濕則邪住﹐而精難生。用茯苓於六味丸中﹐瀉腎中之邪水﹐以補腎中之眞水也﹐故與健脾之意全不相干﹐勿認作脾腎同治也。

或問茯苓不健脾而益腎﹐而茯苓實健脾之物也﹐意者腎健而脾亦健乎﹖夫腎健而脾亦健﹐此六味湯之功用也。茯苓只能益腎以通胃耳﹐胃爲腎之關門﹐腎气足而關門旺﹐不可單歸功於茯苓也。然而﹐茯苓之气實先通於胃。夫茯苓下利之物﹐如何能上行於胃。不知茯苓尢通上下之竅﹐而胃亦是水谷之海﹐利水而水不入海﹐將何注乎。故下通膀胱﹐而上通於胃﹐胃气得腎气之升騰﹐而胃气有不更開﹐飲食有不更進乎。似乎脾健而能容﹐實亦胃健而能受焉也。

或疑茯苓﹑澤瀉﹐同是利水之物﹐而或言過於利水﹐或言未能健脾﹐皆是與人相反﹐謂先生不好奇得乎﹖曰﹕非好奇也。二味實各有功用﹐不得不分言之耳。澤瀉﹐瀉之中有補﹐表其補之功﹐則其瀉正可用也﹔茯苓﹐補中有瀉﹐論其瀉之益﹐則其補亦可用也。凡藥有功有過﹐明辧功過於胸中﹐自然臨癥無差也。

或問六味丸中闡發已盡﹐不識茯苓於前說之外﹐尙有異論乎﹖前說不足以盡茯苓之義也。

仲景夫子用茯苓於六味丸中也﹐豈特瀉腎中之邪水﹐以補腎中之眞水哉。茯苓更能入腎﹐以通腎中之火气。腎中火气﹐上通胃而下通膀胱二經。苟無腎火之气以相通﹐則上水不能入﹐而下水不能出矣。上水不能入者﹐非不能飲也﹐飲水而水之气不消﹔下水不能出者﹐非不能容﹐而水之气不泄不消﹐而水勢必奔迫於中焦﹐而不能化矣﹐惟有火气以相通﹐而上下之水始周流而無滯。六味補腎中之水﹐而不補腎中之火﹐則火不能自通於胃與膀胱矣。得茯苓代爲宣化﹐而上下之水得行﹐何致有不消不泄之慮哉。茯苓用之於六味丸中者﹐尙有如此妙義也。

又問茯苓用之於六味丸中﹐奇義如此﹐而用之於八味丸中﹐亦別有意義乎﹖曰﹕有。茯苓瀉水﹐亦能瀉火。瀉水者瀉腎中之邪水﹐則瀉火者獨不瀉腎中之邪火乎。八味丸用桂﹑附以補火者﹐補腎中之眞火也。然補腎中之眞火﹐而腎中之邪火不去﹐則眞火不生﹐反助邪火而上升矣。仲景夫子用茯苓於八味丸中﹐正取其瀉邪火以補眞火也。桂﹑附得茯苓之助﹐無邪火之相干﹐自然眞火之速長。於是火生而脾土得其益﹐受水谷而能容﹐胃土得其益﹐進飲食而無礙﹐肺气調﹐而心气降﹑肝气平矣。

又問茯苓用之四君子湯與六君子湯﹐似非盡利水也﹐何獨不言其奇乎﹖夫茯苓用之於陰藥之內﹐可以出奇。茯苓用之於陽藥之間﹐無以顯異﹐不過佐人參﹑白術﹐分消其水濕﹐以固其脾土而開胃气也。

又問茯苓用之於都气丸中﹐亦未見出奇﹐必得肉桂﹐而後瀉水﹐安在入腎气丸中卽能出奇乎﹖曰﹕腎气丸之妙﹐全在茯苓。茯苓利水﹐人人知之。利水之中﹐得羣陰之助﹐更能於補水中﹐以行其利水之權﹔得二陽之助﹐更能於補火之中﹐以全其化水之神。止利其邪水﹐而不使波濤泛溢﹐又不損其眞水﹐而轉使熱气薰蒸﹐通上下三焦﹐消內外二濕﹐皆茯苓爲君之功也。倘以茯苓爲臣﹐而君以熟地﹐勢必中焦阻滯﹐水積於皮膚而不得直入於膀胱矣﹐又何以瀉之哉。

或問夏子益集奇異治病之方﹐有人十指節斷壞﹐惟有筋連無節肉﹐虫出如燈心﹐長數寸﹐徧身綠毛﹐以茯苓﹑胡黃連﹐煎飲而愈﹐豈亦有義乎﹖曰﹕是濕熱出虫耳。茯苓以去濕﹐黃連以解熱﹐濕熱散而虫自死矣。惟是虫身長綠毛﹐實有祕義。此人必手弄靑蛙﹐戲於池塘之中﹐綠毛之龜在池內﹐欲吞之而不可得﹐故气沖而手﹐久之而手爛﹐得至陰之毒而不散﹐故皮爛而肉腐﹐生長虫綠毛也。惜吾發異議﹐無人証之耳。

或問今人用茯苓﹐多用人乳浸泡﹐久制則白色變紅﹐其有益於人乎﹖夫補藥而用茯苓者﹐恐純補之髒滯﹐故用之通達﹐使於瀉之中﹐以助其補之力也﹐若過用乳制﹐則通利之性全失﹐一味呆補﹐反不能佐補藥以成功。此近人不知用藥之功﹐而妄爲制變﹐不可以爲法也。

卷之四﹝徵集﹞

槐實﹝槐米﹑槐花﹞

槐實﹐味苦﹑辛﹑咸﹐气寒﹐無毒。入大腸。止涎唾﹐補絕傷﹐涼大腸之火﹐消乳瘕﹐除男子陰瘡濕癢﹐卻女人產戶痛癢﹐仍理火瘡﹐且墮胎孕﹐酒吞七粒﹐催產尢良。大約槐樹枝﹑葉﹑花﹑根﹐共同治療而子尢佳。然只可暫用爲佐使﹐而不可久服﹐久服則大腸過寒﹐轉添泄利之苦矣。

或問槐實與槐米之功效何如﹖夫槐米﹐卽花未開之蕊也﹐其气味與槐子正同﹐但子味太重﹐槐米輕淸﹐入湯劑似勝於槐實﹐若用入丸藥之中﹐槐蕊不若槐實也。

或問《太淸艸木方》中載槐應虛星之精﹐以十月上己日采子服之﹐去百病﹐長生通神。

而《梁書》亦言﹐庾肩吾常服槐實﹐年七旬餘﹐發鬢皆黑﹐目看細字﹐非通神之驗耶﹖嗟乎。槐實非長生之藥﹐其性苦寒而屬陰﹐久服則傷脾胃。庾肩吾服之而有效者﹐必陽旺而非陰虛﹐實熱而非虛熱也。

卷之四﹝徵集﹞

枳實﹝枳殼﹞

枳實﹐味苦﹑酸﹐气寒﹐陰中微陽﹐無毒。枳實﹐本與枳殼同爲一種﹐但枳實夏收﹐枳殼秋采。

枳殼性緩而治髙﹐髙者主气﹐治在胸膈。枳實性速而治下﹐下者主血﹐治在心腹。故胸中痞﹐肺气結也﹐用枳殼於桔梗之中﹐使之升提而上消。心下痞﹐脾血積也﹐用枳實於白術之內﹐使之蕩滌而下化。總之﹐二物俱有流通破結之功﹐倒壁推墻之用。凡有積滯壅塞﹑痰結瘕痞﹐必須用之﹐俱須分在上﹑在下。上用枳殼緩治﹐下用枳實急治﹐斷斷無差也。然而切不可單用﹐必附之補气﹑補血之藥﹐則破气而气不耗﹐攻邪而正不傷﹐逐血而血不損﹐尢爲萬全耳。

或問枳殼﹑枳實同是一種﹐枳殼乃秋收之物﹐其味之重﹐宜濃於枳實﹐何以不下沈而反上浮也﹖不知枳殼之性﹐愈熟則愈浮。枳殼收金之气﹐故能散肺金之結气﹐非枳殼性緩而畱中也。

或問枳實收於夏﹐其性輕﹐宜薄於枳殼﹐何以反峻烈於枳殼﹐量其未熟而然乎﹖曰﹕枳實之性﹐小而猛﹐大而弱﹐收於夏﹐得夏令之威也。脾乃土髒也﹐宜於夏气﹐故能下行﹐而推蕩其脾中之積滯﹐非枳實性急而速行也。

或問枳實過於迅利﹐病宜消導者﹐何不用枳殼之爲善乎﹖夫枳殼與枳實﹐不可同用﹐一治上而一治下。枳殼之功﹐不如枳實之大。枳實攻堅﹐佐大黃以取勝﹐實爲破敵之先鋒﹐非若枳殼居中調劑﹐僅可以攻城內之狐鼠也。

或問枳實無堅不破﹐佐之大黃﹐則祛除蕩積之功更神﹐以之治急﹐何不可者﹐而必戒之諄諄乎﹖夫看癥旣淸﹐用藥之更當﹐何必顧瞻而不用。惟是病有變遷之不同﹐人有虛實之各異﹐苟辧之不確﹐而妄用枳實﹐不幾殺人乎﹐我有一辧之之法﹐腹中疼痛﹐而不可手按者﹐可用無疑。倘按之不疼痛﹐而確是有堅積者﹐又將何法辧之﹖辧之於口中之舌﹐如有紅黑者﹐卽用無疑。如此﹐則何至有失乎。

或問枳殼治胎气不安﹐古人入於瘦胎藥中﹐以防難產﹐何子不言及耶﹖曰﹕婦人懷孕﹐全藉气血以養胎﹐气血足而易產﹐气血虧而難產。用枳殼以安胎﹐必至胎動不安﹐而生產之時﹐亦必艱澀。是枳殼非安胎之藥﹐乃損胎之藥﹐非易產之劑﹐乃難產之劑也。況古人瘦胎飲﹐爲湖陽公主而設﹐以彼生長皇家﹐奉養太過﹐其气必實﹐不得已而損其有餘﹐則胎易養也。豈執之而槪治膏梁之婦乎。膏梁之婦﹐旣不可用枳殼以安胎﹐況荊布之家﹐原非丰濃﹐又胡可損其不足哉﹐余所以略而不談也。

或問枳殼治心下痞滿與心中痞痛﹐何也﹖蓋胃之上口﹐名曰賁門。賁門與心相連﹐胃气壅住﹐則心下亦急而不舒﹐故痞滿也。邪塞於中焦﹐則欲升不能﹐欲降不可﹐必然气逆而上衝﹐而肝經本郁﹐又不能條達而開暢﹐則脇亦脹滿﹐而心中痞痛矣。得枳殼之破散消導﹐而痞滿﹑痞病盡去也。

卷之四﹝徵集﹞

女貞子

女貞子﹐味苦﹑甘﹐气平﹐無毒﹐入腎經。黑須烏發﹐壯筋彊力﹐安五臟﹐補中气﹐除百病養精神。多服﹐補血祛風﹐健身不老。近人多用之﹐然其力甚微﹐可入丸以補虛﹐不便入湯以滋益。與熟地﹑枸杞﹑南燭﹑麥冬﹑首烏﹑旱蓮艸﹑烏芝麻﹑山藥﹑桑椹﹑茄花﹑杜仲﹑白術同用﹐眞變白之神丹也。然又爲丸則驗﹐不可責其近效也。

或問女貞旣善黑須﹐又有諸益﹐自宜入湯劑中﹐以收其功﹐何以不宜乎﹖夫女貞子功緩﹐入在湯劑中﹐實無關於重輕﹐無之不見損﹐有之不見益。若必欲入湯劑﹐非加入一兩不可﹐然而過多﹐則又與胃不相宜。蓋女貞少用則气平﹐多用則气浮也。

女貞子﹐非冬靑也。冬靑子大﹐而女貞子小﹐冬靑子長﹐而女貞子圓也。若用冬靑更爲寒涼﹐尢無功效﹐未可因《本艸》言是一種﹐而采家園之冬靑子以入藥也。

或疑女貞子爲長生之藥﹐而子以爲無足重輕﹐何以又譽之爲變白之神丹乎﹖曰﹕余前言其有功者﹐附之於諸補陰藥中爲丸﹐以變白也﹐後言其無足重輕者﹐欲單恃之作湯﹐難速效也。

女貞子緩則有功﹐而速則寡效﹐故用之速﹐實不能取勝於一時﹔而用之緩﹐實能延生於永久﹐亦在人用之得宜耳。

卷之四﹝徵集﹞

濃朴

濃朴﹐味甘﹑辛﹐气大溫﹐陰中之陽﹐可升可降﹐無毒。入脾﹑胃﹑大腸。主中風寒熱﹐治霍亂轉筋﹐止嘔逆吐酸﹐禁瀉利淋露﹐消痰下气。乃佐使之藥﹐不可爲君臣。蓋攻而不補﹐有損無益之味也﹐然而善用之﹐收功正多﹐未可棄而不用。大約宜與諸藥同用﹐同大黃﹑枳實﹐則瀉實滿矣﹔同人參﹑蒼術﹑陳皮﹐則瀉濕滿矣﹔同桂枝﹐則傷寒之頭痛可除﹔同檳榔﹑枳實﹐則痢疾之穢物可去。同苦藥則瀉﹐同溫藥則補﹐同和藥則止痛﹐同攻藥則除痞﹐亦在人善用之。倘錯認爲補益﹐虛人用之﹐脫元气矣。

或問濃朴收功甚多﹐不補而能之乎﹖夫疑濃朴爲補﹐固不可。然而﹐濃朴實攻藥﹐能於攻處見補﹐此濃朴之奇也。若論其性﹐實非補劑也。

或濃朴能升淸降濁﹐有之乎﹖曰﹕濃朴可升可降﹐非自能升淸而降濁也。用之補气之中﹐則淸气能升。用之於補血之中﹐則濁气能降。升降全恃乎气血之藥﹐與濃朴何所與哉。

或問濃朴佐大黃以攻堅﹐仲景張公入於承气湯中﹐有奇義乎﹖曰﹕承气湯中用大黃者﹐以邪結於大腸也。大黃迅拂之速﹐何藉於濃朴。不知大黃走而不守﹐而濃朴降中有升﹐畱大黃而不驟降﹐則消導祛除﹐合而成功﹐自然根株務絕﹐無有少畱。此濃朴入之大承气湯﹐佐大黃之義也。

或問濃朴入於平胃散中﹐以平胃气﹐似濃朴乃益胃之品﹐而非損胃之藥。然平胃散﹐非益胃之品也。彼其命名之意﹐謂胃之不平者而平之也﹐是瀉胃气之有餘﹐非補胃气之不足。胃气旣無所補﹐又何所益乎。平胃散用濃朴﹐瀉胃實而不補胃虛﹐人柰何錯認爲益胃之品哉。

卷之四﹝徵集﹞

桑白皮﹝桑葉﹑桑椹﹞

桑白皮﹐味甘而辛﹐气寒﹐可升可降﹐陽中陰也。入手太陰肺臟。助元气﹐補勞怯虛羸﹐瀉火邪﹐止喘嗽唾血﹐利水消腫﹐解渴祛痰。刀刃傷﹐作綫縫之﹐熱雞血塗合可愈。

桑葉之功﹐更佳於桑皮﹐最善補骨中之髓﹐添腎中之精﹐止身中之汗﹐塡腦明目﹐活血生津﹐種子安胎﹐調和血脈﹐通利關節﹐止霍亂吐瀉﹐除風濕寒痺﹐消水腫腳浮﹐老男人可以扶衰卻老﹐老婦人可以還少生兒。

桑椹﹐專黑髭須﹐尢能止渴潤燥﹐添精益腦。此三品相較﹐皮不如椹﹐而椹更不如葉也。

前人未及分晰﹐世人不知﹐余得岐伯天師親講﹐老人男女之不能生子者﹐制桑葉爲方﹐使老男年過八八之數﹑老女年過七七之數者﹐服之尙可得子﹐始知桑葉之妙﹐爲諸補眞陰者之所不及。所用桑葉﹐必須頭次爲妙﹐采後再生者﹐功力減半矣。

或疑桑椹乃桑樹之精華﹐其功自勝於葉﹐而吾子謂椹不如葉﹐意者桑葉四季皆可采用﹐而桑椹必須四月采之爲艱乎﹖曰﹕椹與葉﹐功用實同。因椹艱於四季之采用﹐且制之不得法﹐功遜於葉多矣。我今備傳方法﹐使人盡知可也。四月采桑椹數斗﹐飯鍋蒸熟﹐曬漧卽可爲末。

桑椹不蒸熟﹐斷不肯幹﹐卽幹而味已盡散無用﹐且尢惡鐵器。然在飲鍋內蒸熟﹐𨿽鐵鍋而無礙也﹐此皆岐天師傳余之祕。同熟地﹑山茱萸﹑五味子﹑人參同用﹐實益算仙丹﹐誠恐世人不知制法﹐所以單言桑葉之奇。蓋無椹用葉﹐功實相同耳。桑椹紫者爲第一﹐紅者次之﹐靑則不可用。桑葉采葉如茶﹐種大者第一﹐再大者次之﹐再小者又次之。與其小﹐無寧大也。

過大﹐則只可煎湯以入藥﹐不堪爲丸散矣。洗目﹐宜取老桑葉﹐自落者無用矣。

卷之四﹝徵集﹞

山梔子

山梔子﹐味苦﹐气寒﹐可升可降﹐陰中陽也﹐無毒。入於肝﹑肺﹐亦能入心。有佐使之藥﹐諸經皆可入之。專瀉肝中之火﹐其餘瀉火﹐必借他藥引經而後瀉之也。止心脇疼痛﹐瀉上焦火邪﹐祛濕中之熱﹐消五痺黃病﹐止霍亂轉筋赤痢。用之吐則吐﹐用之利則利。可爲臣佐之藥﹐而不可以爲君。𨿽然山梔未嘗不可爲君也。當兩脇大痛之時﹐心君拂亂之後﹐苟不用山梔爲君﹐則拂逆急迫﹐其變有不可言者矣﹐用山梔三五錢﹐附之以甘艸﹑白芥子﹑白芍﹑蒼術﹑貫眾之類﹐下喉而痛立止﹐亂卽定﹐其神速之效﹐有不可思議者。然則山梔又似君臣佐使而無不宜者﹐要在人善用之﹐而非可拘泥也。

或問山梔子能解六經之郁火﹐子何以未言﹐豈謂其性寒不宜解郁乎﹖曰﹕山梔子非解郁之藥﹐非因其性寒而略之也。夫郁病非火也﹐郁之久﹐斯生火矣。不用香附﹑柴胡﹑白芍﹑川芎之解郁﹐而遽投山梔子以瀉火﹐則火不能散﹐而鬱气更結矣。然則謂山梔子之解郁尙不可﹐況謂解六經之郁火乎。獨是山梔實瀉火之藥﹐安在郁中之火獨不降之。然而止可謂是瀉火﹐而終不可謂是解郁也。

或問山梔子消火﹐消肝中之火也﹐何以各經之火俱能消之﹖曰﹕山梔子﹐非盡能消各經之火也。人身之火﹐止肝中之火有長生之气﹐肝火不淸﹐則諸火不息﹔肝火一平﹐則諸火無不平矣。故瀉肝火﹐卽所以瀉各經之火也。況又有引經之藥﹐引入於各經之中﹐火安得而不平哉﹖或問山梔子瀉火﹐能瀉膻中之火﹐膻中﹐相火也。旣瀉膻中之火﹐則腎中之相火無難瀉矣。

乃用山梔子瀉膻中之火而不傷﹐瀉腎中之火而不入﹐何也﹖曰﹕山梔子入肝﹐瀉肝火卽瀉腎火也。夫肝爲腎之子﹐子虛則母亦虛﹐子衰則母亦衰﹐瀉肝火卽瀉腎火﹐則山梔子乃腎之仇。見仇而肯納仇乎﹐此腎之所以不受也。若膻中﹐乃肝之子也﹐山梔子瀉肝﹐則肝母之火必遁入於膻中之子矣。膻中驚肝母之受傷﹐火自不散升泄﹐母衰而子亦衰﹐此膻中之所以無傷也。

或問山梔子每用於傷寒湯中﹐以之爲吐藥﹐仲景張公亦有祕義乎﹖曰﹕梔子味苦而瀉火﹐傷寒火旺上焦﹐用苦寒以瀉火﹐則火性炎上﹐反擊動其火勢之騰天﹐不若因勢而上越﹐隨火之气﹐一湧而出之爲得。梔子性本可升﹐同瓜蒂散用之﹐則尢善於升﹐故下喉卽吐﹐火出而邪亦出。因其可吐而吐之也﹐仲景夫子豈好爲吐哉。

或問梔子亦寒涼之藥﹐子何以不辟之而稱道之耶﹖嗟乎。余非盡惡寒涼也﹐惡錯用寒涼者耳。醫道寒熱並用﹐攻補兼施﹐倘單喜用熱而不喜用寒﹐只取用補而不用攻﹐亦一偏之醫﹐何足重哉。吾所尙者﹐宜用熱﹐則附子﹑肉桂而亟投﹔宜用寒﹐則黃柏﹑知母而急救﹔宜用補﹐則人參﹑熟地而多加。宜用攻﹐則大黃﹑石膏而無忌。庶幾危者可以復安﹐死者可以重生﹐必如此﹐而醫道始爲中和之無獘也。

卷之四﹝徵集﹞

枸杞子﹝地骨皮﹞

枸杞子﹐味甘﹑苦﹐气微溫﹐無毒。甘肅者佳。入腎﹑肝二經。明耳目﹐安神﹐耐寒暑﹐延壽﹐添精固髓﹐健骨彊筋。滋陰不致陰衰﹐興陽常使陽舉。更止消渴﹐尢補勞傷。

地骨皮﹐卽枸杞之根也。性甚寒涼﹐入少陰腎臟﹐並入手少陽三焦。解傳屍有汗肌熱骨蒸﹐療在表無汗風濕風痺﹐去五內邪熱﹐利大﹑小二便﹐彊陰彊筋﹐涼血涼骨。二藥同是一本所出﹐而溫寒各異﹐治療亦殊者﹐何也﹖蓋枸杞秉陰陽之气而生。親於地者﹐得陰之气﹔親於天者﹐得陽之气也。得陽气者益陽﹐得陰气者益陰﹐又何疑乎﹖惟是陽之中又益陰﹐而陰之中不益陽者﹐天能兼地﹐地不能包天﹐故枸杞子益陽而兼益陰﹐地骨益陰而不能益陽也。然而﹐二物均非君藥﹐可爲褊裨之將。枸杞佐陽藥以興陽﹐地骨皮佐陰藥以平陰也。

或疑枸杞陽衰者﹐尢宜用之﹐以其能助陽也。然吾獨用一味煎湯服之﹐絕不見陽興者﹐何故﹖恐枸杞乃地骨皮所生﹐益陰而非益陽也。曰﹕興陽亦不同也。陽衰而不至大虧者﹐服枸杞則陽生。古人云﹕離家千里﹐莫服枸杞。正因其久離女色﹐則其陽不衰﹐若再服枸杞﹐必致陽舉而不肯痿﹐故戒之也。否則﹐何不戒在家之人﹐而必戒遠行之客﹐其意可知矣。然則吾子服枸杞而陽不興者﹐乃陽衰之極也。枸杞力微﹐安得有效乎。

或問地骨皮治骨蒸之熱﹐用之不見效者﹐何也﹖夫骨蒸之熱﹐熱在骨髓之中﹐其熱甚深﹐深則涼亦宜深﹐豈輕劑便可取效乎﹐勢必多用爲佳。世人知地骨皮之可以退熱﹐而不知多用﹐故見功實少耳。曰﹕黃柏﹑知母﹐亦涼骨中之熱也﹐辟黃柏﹑知母﹐而勸多用地骨皮﹐何也﹖不知地骨皮非黃柏﹑知母之可比﹐地骨皮𨿽入腎而不涼腎﹐止入腎而涼骨耳。涼腎必至瀉腎而傷胃﹔涼骨反能益骨而生髓。黃柏﹑知母瀉腎傷胃﹐故斷不可多用以取敗。地骨皮益腎生髓﹐不可少用而圖功。欲退陰虛火動﹑骨蒸勞熱之癥﹐用補陰之藥﹐加地骨皮或五錢或一兩﹐始能涼骨中之髓﹐而去腎中之熱也。

或問地骨皮用至五錢足矣﹐加至一兩﹐毋乃太多乎﹐恐未必有益於陰虛內熱之人耳﹖不知地骨皮﹐非大寒之藥也﹐而其味又輕淸﹐如用之少﹐則不能入骨髓之中而涼其骨。大寒恐其傷胃﹐微寒正足以養胃也。吾言用一兩﹐猶少之辭﹐蓋旣有益於胃﹐自有益於陰矣。

卷之四﹝徵集﹞

辛夷

辛夷﹐味辛﹐气溫﹐無毒。入肺﹑膽二經。止腦內風疼﹑面腫引齒痛眩目﹐除身體寒熱﹐通鼻塞﹐止鼻淵淸涕﹐生須髮。此物通竅﹐而上走於腦﹐捨鼻塞﹑鼻淵之癥﹐無他用﹐存之以備用可耳。且辛散之物多用﹐則眞气有傷﹐亦可暫用而不可久服。總之﹐去病卽已﹐不可因其效甚而縱用之﹐非獨辛夷之爲然也。

卷之四﹝徵集﹞

酸棗仁

酸棗仁﹐味酸﹐气平﹐無毒。入心﹑肝﹑膽與胞絡四經。寧心志﹐益肝膽﹐補中﹐斂虛汗﹐祛煩止渴﹐安五臟﹐止手足酸痛﹐且健筋骨﹐久服多壽。以上治療﹐俱宜炒用﹐惟夜不能眠者﹐必須生用﹐或神思昏倦﹐久苦夢遺者﹐亦宜生用。可爲臣佐﹐多用尢佳﹐常服亦妙也。

或問酸棗仁只能益心﹐何以補腎之藥﹐古人往往用之乎﹖蓋心腎原不可兩治也。因世人貪色者多﹐仲景夫子所以只立六味﹑八味﹐以補腎中之水火宜。然而腎火原通於胞絡﹐而腎水原通於心﹐補心未嘗不能益腎﹐古人所以用棗仁以安心﹐卽安腎也。且世人入房而彊戰者﹐心君不動﹐而相火乃克其力以用命。心君一移﹐而相火卽懈﹐精卽下泄﹐可見補心所以補腎﹐心气足而腎气更堅﹐不信然哉。

或問酸棗仁之治心也﹐不寐則宜炒﹐多寐則宜生﹐又云夜不能寐者﹐必須生用。何其自相背謬耶﹖不知此實用藥之機權也。夫人不寐﹐乃心气之不安也﹐酸棗仁安心﹐宜用之以治不寐矣。然何以炒用棗仁則補心也﹖夫人多寐﹐乃心气之大昏也。炒用﹐則補心气而愈昏﹔生用﹐則心淸而不寐耳。夜不能寐者﹐乃心气不交於腎也﹔日不能寐者﹐乃腎气不交於心也。腎气不交於心﹐宜補其腎﹔心气不交於腎﹐宜補其心。用棗仁正所以補心也。補心宜炒用矣﹐何以又生用。不知夜之不寐﹐正心气之有餘﹐淸其心﹐則心气定﹐而腎气亦定矣﹐此所以必須生用。若日夜不寐﹐正宜用炒﹐而不宜用生矣。

或疑棗仁安心﹐人人知之﹐安心而能安腎﹐此則人未知也。曰﹕棗仁豈特安心以安腎而已乎﹐更能安五臟之气。蓋心腎安﹐而五臟有不安者乎﹐不必其入脾﹑入肺﹑入肝而後能安也。

卷之四﹝徵集﹞

杜仲

杜仲﹐味辛﹑甘﹐气平溫﹐降也﹐陽也﹐無毒。入腎經﹐補中彊志﹐益腎添精﹐尢治腰痛不能屈伸者神效﹐亦能治足﹑陰囊濕癢﹐止小水夢遺。此物可以爲君﹐而又善爲臣使﹐但嫌過燥﹐與熟地同用﹐則燥濕相宜﹐自然無火動之憂也。

或問腎惡燥﹐而杜仲性燥﹐何以入腎以健腰﹖吾子加熟地尢宜﹐然亦似熟地之滋腎﹐終非杜仲之益腎矣。曰﹕補腎原不必熟地﹐余用熟地者﹐不過取其相得益彰也。夫腎𨿽惡燥﹐而濕气侵之﹐腰卽重著而不可俯仰﹐是腎又未嘗不惡濕也。杜仲性燥﹐燥腎中之邪水﹐而非爍腎中之眞水也。去熟地而腎中之燥不相妨﹐用熟地而腎中之濕亦無礙﹐蓋杜仲自能補腎﹐而非借重於熟地之助也。

或問杜仲非燥藥也﹐而吾子謂是燥藥﹐何據而云然乎﹖曰﹕論杜仲之有絲﹐其非燥藥也。

然而杜仲之燥﹐正有有絲之不肯斷。夫太剛則折﹐大柔則不肯折矣。杜仲之絲﹐經火炒則斷﹐其中之柔軟爲何如﹐而獨謂其性燥者﹐別有義也。杜仲不經火則濕﹐經火則燥。不斷之絲﹐非火炒至無絲﹐則不可爲未非受火气迫急而爲燥乎。腎惡燥。而以燥投燥﹐遽入往往動火﹐我所以教人與熟地同用也。至於腎經中濕﹐不特宜同熟地並施﹐且宜生用爲妙﹐並不可火炒。蓋腎旣有濕﹐得熟地則增潤﹐反牽制杜仲。一加火﹐則失其本性﹐但補而不攻﹐而濕邪反不得遽散。夫杜仲不炒則濕﹐何反宜於治濕。蓋杜仲燥中有濕﹐濕非水气之謂也。邪濕得眞水而化﹐生用﹐正存其眞气耳。

或問杜仲補腎﹐仲景公何故不采入八味丸中﹖不知杜仲補腎中之火﹐而有動腎气﹐動則桂﹑附不安於腎宮﹐恐有飛越之虞﹐故用桂﹑附﹐而不用杜仲。然則固不可用乎﹐腎中有濕气﹐正宜加用於八味丸中﹐取其動而能散濕也﹐又不可拘執不用而盡棄之耳。

或問杜仲補腎﹐世人竟以破故紙佐之﹐毋乃太燥乎﹖杜仲得破故紙﹐而其功始大﹐古人嫌其太燥﹐益胡桃仁潤之﹐有魚水之諭。其實﹐杜仲得破故紙﹐正不必胡桃仁之潤也。蓋破故紙溫補命門之火﹐而杜仲則滋益腎中之水﹐水火有旣濟之美﹐又何必胡桃仁之潤哉。𨿽杜仲得胡桃仁之相助﹐亦無礙其益腎之功。然而﹐杜仲實無借於胡桃仁也。或云胡桃仁滋破故紙之燥也。夫破故紙用之於他藥之中﹐未見用胡桃仁之助﹐何獨入於杜仲之中而加胡桃仁也。謂非因杜仲而入之﹐吾不信也。

卷之四﹝徵集﹞

使君子

使君子﹐味甘﹐气溫﹐無毒。入脾﹑胃﹑大腸。去白濁﹐除五疳﹐殺蛔虫﹐止瀉痢。用之以治小兒傷食生虫者實妙﹐以其不耗气也。然而大人用﹐未嘗不佳。但宜用鮮﹐而不宜用陳﹐用熟而不宜用生。入藥之時﹐宜現煨熟﹐去殼口嚼咽下﹐以湯藥送之﹐始能奏功也。

或問使君子殺虫﹐小兒食之﹐往往虫從口出﹐殺虫者固如是乎﹖曰﹕虫在上焦﹐則虫犯使君子之气味﹐必上竄而越出。虫從口出﹐正殺虫之驗也﹐柰何疑之乎。夫殺虫分上﹑中﹑下也。虫在上焦者則吐﹐虫在中焦者則和﹐虫在下焦者則瀉焉也。

卷之四﹝徵集﹞

山茱萸

山茱萸﹐味酸澀﹐气平﹑微溫﹐無毒。入腎﹑肝二經。溫肝經之血﹐補腎臟之精﹐興陽道以長陰莖﹐暖腰膝而助陽气﹐經候可調﹐小便能縮﹐通水竅﹐去三虫﹐彊力延年﹐輕身明目。

其核勿用﹐用則滑精難收﹐實益陰之聖丹﹑補髓之神藥。仲景夫子所以采入於八味丸中﹐取其固精而生水也。《本經》謂其九竅堪通﹐而世人疑之者﹐以其味過於澀﹐則竅閉而不能開﹐恐難以通之也。予以爲不然。夫人五臟安﹐則九竅自利﹐而五臟之內﹐一臟不安﹐則四髒因之不安矣。所謂一臟者何﹖卽腎臟也。腎爲四髒之本﹐腎安而四髒俱安。安四髒而利九竅﹐又何疑乎。山茱萸佐八味以補腎﹐正安腎以安五臟之藥也。五臟旣安﹐而謂九竅之不能利乎。且山茱萸不止利九竅也。三焦六腑﹐無不藉其庇蔭﹐受其滋益。此八味湯中之所必用﹐而岐伯天師新立補腎諸方﹐無不用之以救垂絕之癥也。

或問山茱萸入六味丸中﹐不過佐熟地之生精耳﹐先生謂其能利九竅﹐毋乃誇乎﹖非誇也。

熟地得山茱萸﹐則功始大﹔山茱萸得熟地﹐則其益始弘。蓋兩相須而兩相成也。有此二品﹐則生精而人生。無此二品﹐則不能生精而人死。山茱萸關人之死生﹐豈特利九竅而已哉。

或問補陰之藥甚多﹐何必用山茱萸以佐熟地乎﹖曰﹕補陰之藥﹐未有不偏勝者也。獨山茱萸大補肝腎﹐性專而不雜﹐旣無寒熱之偏﹐又無陰陽之背﹐實爲諸補陰之冠。此仲景夫子所以采入於六味丸中﹐以爲救命之藥也。

或問山茱萸爲救命之藥﹐所救者何病乎﹖吁﹗天下之死於病者﹐半好色之徒也。好色者﹐泄精必多﹐精泄則髓空﹐精泄則神散。非用九味地黃湯﹐以大塡補其精﹐則髓空者何以再滿而能步履﹐神散者何以再返而能摻哉。𨿽六味丸中之功效﹐不止山茱萸之一味﹐然捨山茱萸之佐熟地﹐又何生精之速﹐添髓而益神乎。所謂救命之藥﹐眞非虛語耳。

或問六味丸之妙義﹐已將各藥闡發無遺﹐不知山茱萸亦可再爲宣揚乎﹖曰﹕山茱萸乃六味丸中之臣藥也﹐其功必大中諸藥﹐是以仲景公用之耳。山茱萸補腎中之水﹐而又有澀精之妙﹐精澀則气不走而水愈生﹐更使利者不至於全利﹐而瀉者不至於全瀉也。𨿽六味丸中如茯苓﹑澤瀉﹐亦非利瀉之藥﹐然補中有利瀉之功﹐未必利瀉無補益之失。得山茱萸之澀精﹐則所瀉所利﹐去腎中之邪﹐而不損腎中之正﹐故能佐熟地﹑山藥﹐以濟其塡精增髓之神功也。

或又問子旣闡山茱萸用於八味丸中者﹐非僅補水以制火﹐實補水以養火也。腎中之火﹐非水不能生﹐亦非水不能養。火生於水之中﹐則火不絕。火養於水之內﹐則火不飛。山茱萸補而且澀﹐補精則精盛而水增﹐澀精則精閉而水靜﹐自然火生而無寒弱之虞﹐火養而無炎騰之禍﹐助熟地﹑山藥而成旣濟之功﹐輔附子﹑肉桂而無亢陽之失矣。

或問山茱萸用於六味﹑八味﹐妙義如此﹐未知捨二方之外﹐亦可獨用以出奇乎﹖曰﹕人有五更泄瀉﹐用山茱萸二兩爲末﹐米飯爲丸﹐臨睡之時一次服盡﹐卽用飯壓之﹐戒飲酒﹑行房三日﹐而泄瀉自愈。蓋五更泄瀉﹐乃腎气之虛﹐則水不行於膀胱﹐而盡入於大腸矣。五更亥子之時也﹐正腎水主事﹐腎气行於此時﹐則腎不能司其權而瀉作。山茱萸補腎水﹐而性又兼澀﹐一物二用而成功也﹐非單用之以出奇乎。推之而精滑可止也﹐小便可縮也﹐三虫可殺也。

單用奏效﹐又烏能盡宣其義哉。

或疑山茱萸過於澀精﹐多服有精不出而內敗之虞。嗟乎。此猶臨飯而防其不能咽也。山茱萸澀精﹐又不閉精﹐爲補精之獨絕﹐仲景夫子所以用之於地黃丸中。若精不出而內敗者﹐乃人入房精欲泄而彊閉﹐或有老人與大虛之人﹐見色而畏怯而不敢戰﹐而心又怦怦動也。相火內炎﹐而遊精暗出於腎宮﹐亦能精不出而內敗。服山茱萸﹐正足以治之焉。有精閉而內敗之虞﹐彼不出而內敗者﹐乃不服山茱萸﹐致大小便牽痛﹐欲便不能﹐不便不可﹐愈痛則愈便﹐愈便則愈痛。服山茱萸﹐而痛與便立愈矣。可見﹐山茱萸乃治精不出而內敗之神藥﹐如之何其反疑之乎。

或疑山茱萸性溫﹐陰虛火動者﹐不宜多服。夫陰虛火動﹐非山茱萸又何以益陰生水﹐止其龍雷之虛火哉。凡火動起於水虛﹐補其水則火自降﹐溫其水則火自安。倘不用山茱萸之益精溫腎﹐而攺用黃柏﹑知母瀉水寒腎﹐吾恐水愈幹而火愈燥﹐腎愈寒而火愈多﹐勢必至下敗其脾﹐而上絕其肺。脾肺兩壞﹐人有生气乎﹐故山茱萸正治陰虛火動之神藥﹐不可疑其性溫而反助火也。

或又疑山茱萸性溫動火﹐不宜於火動夢遺之癥。夫夢遺之癥﹐愈寒而愈遺﹐何忌於山茱萸乎。山茱萸性澀精﹐安有澀精而反致遺精乎。蓋夢遺而至玉關不閉﹐正因於腎火之衰也。腎火衰﹐則火不能通於膀胱﹐而膀胱之水道閉矣。水道閉而水竅塞﹐水竅塞而精竅反不能塞也﹐於是﹐日遺精而不止。然則欲止其精﹐捨溫腎又何以止之乎。人以爲山茱萸性溫動火﹐恐不可以治遺精之病。吾以爲山茱萸之性﹐僅溫尙不足以助火﹐恐未能竟治遺精之病也。

或問繆仲醇闡山茱萸之誤﹐云命門火熾﹐陽彊不痿﹐忌用茱萸﹐而先生所談六味﹑八味﹐又似命門火熾者服之無礙﹐然則仲醇非歟﹖曰﹕是仲醇過愼藥餌之失也。命門火熾﹐非山茱萸純陰之藥﹐又何以制之。旣不敢輕用山茱萸﹐又不能捨山茱萸而他用制火之藥﹐又云當與黃柏同加﹐則惑矣也。

卷之四﹝徵集﹞

接骨木

接骨木﹐味苦﹑辛﹐气平﹐有小毒﹐入骨節﹐專續筋接骨﹐易起死回生。折傷吞酒﹐風癢湯浴。只用之以接續骨節﹐產前﹑產後皆不用。存之以備折傷之需。生接骨木獨用之﹐接骨固奇。然用之生血﹑活血藥中﹐其接骨尢奇。但宜生用爲佳﹐至幹木用之﹐其力減半﹐炒用又減半也。蓋取其生气則神而已矣。

卷之四﹝徵集﹞

蔓荊子

蔓荊子﹐味苦﹑辛﹑甘﹐气溫﹑微寒﹐陽中之陰﹐無毒。入太陽經。主筋骨寒熱﹐濕痺拘攣﹐本經頭痛﹐頭沈昏悶﹐利關節﹐長髮﹐通九竅﹐去虫﹐散風淫﹐明目﹐耳鳴乃止﹐齒動尢堅。此物散而不補﹐何能輕身耐老。胃虛因不可用﹐气血弱衰者﹐尢不可頻用也。

或問蔓荊子﹐止頭痛聖藥﹐凡有風邪在頭面者﹐俱可用﹐而吾子又以爲不可頻用﹐謂其攻而不補也。但藥取其去病﹐能去病﹐又何慮用之頻與不頻哉。不知蔓荊子體輕而浮﹐𨿽散气不至於太甚﹐似乎有邪者﹐俱可用之。然而﹐虛弱者少有所損﹐則气怯神虛﹐而不勝其野狼狽矣。予言不可頻用者﹐爲虛者言之也。若形气實﹐邪塞於上焦﹐又安在所禁之內哉。

蔓荊子佐補藥中﹐以治頭痛尢效﹐因其體輕力薄﹐藉之易於上升也。倘單恃一味﹐欲取勝於頃刻﹐則不能也。

或問蔓荊子入太陽經﹐能散風邪﹐何仲景張公不用之以表太陽之風邪﹐得毋非太陽之藥乎﹖不知蔓荊子入太陽之營衛﹐不能如桂枝單散衛而不散營﹐麻黃單散營而不散衛﹐各有專功。

傷寒初入之時﹐邪未深入﹐在衛不可引入營﹐在營不可仍散衛。蔓荊子營衛齊散﹐所以不宜矣。

卷之四﹝徵集﹞

豬苓

豬苓﹐味苦﹑甘﹑淡﹐气平。降也﹐陽也﹐無毒。入腎與膀胱經。通淋消腫滿﹐除濕利小便泄滯﹐助陽利竅﹐功專於行水﹐凡水濕在腸胃﹑膀胱﹑肢體﹑皮膚者﹐必須豬苓以利之。然而水濕之癥有陽﹑有陰﹑有虛﹑有實﹐未可一槪利之也。倘陰虛之癥﹐輕用豬苓以瀉其水﹐水去陰亦消亡﹐必有口漧舌燥之癥。況原無水濕之癥﹐利之則重亡津液﹐陰愈虛矣。甚則有利小便﹐欲行點滴而不可得者﹐非誤利之明驗乎。𨿽然水濕之邪旣在人身﹐豈可以陰虛難治﹐竟置於不治哉﹖用豬苓利水之藥﹐仍入之陰藥中﹐陰旣不虛﹐而濕亦自利﹐安在豬苓之不可用乎。

或問豬苓利水﹐胡爲利水而水不通﹐且多急悶而不可解﹐何也﹖此火蓄膀胱﹐而上焦之气不升﹐肺金淸肅之令不行於下焦之故也。夫膀胱瀉水也﹐然必得肺金之气淸肅下行﹐而乃水走於陰器而出。豬苓但利水﹐而不能升上焦之气﹐上焦有火﹐過抑肺金﹐淸肅之令不能行於下焦﹐不用降火之品﹐而惟從事於利水。所以﹐用豬苓而不效﹐非豬苓之不能利水也。

或問豬苓導水﹐使火邪從小便而出﹐是引火邪之下出也﹐然仲景張公往往用豬苓湯以散邪﹐何也﹖蓋豬苓之性﹐不特下走於陰竅﹐而且兼走於皮毛之竅﹐仲景夫子用豬苓湯者﹐惡邪不走膀胱而走皮膚﹐慮亡陽之癥﹐所以用之﹐卽引火邪從皮毛而外出也。然則豬苓不特引水下泄﹐而亦能引火外瀉也。

或問豬苓利水﹐何能解口之不渴也﹖夫小便數而口不渴者﹐火蓄於膀胱也。火蓄則熬幹其水﹐水沸而爲熱﹐所以作渴。用豬苓以利水﹐實所以瀉火﹐火瀉而水獨存﹐則津液通﹐而上潤於口舌之間矣。然則豬苓非利水之藥﹐乃生津之藥也。

或疑豬苓爲生津之藥﹐終不可爲訓。曰﹕豬苓利水盡﹐則口益幹﹐而欲其口舌之生津﹐難矣。所謂生津者﹐止能生於多水之癥﹐而不能生於無水之癥。無水之癥﹐瀉水則水涸而火起﹔多水之癥﹐瀉水則火降而水升。水旣升矣﹐而津液有不潤於口齒者乎。是豬苓之生津﹐生於利水以去火﹐而非槪生於利水也。

或疑豬苓﹑澤瀉﹐同是利水之物﹐而吾子偏分出功用之不同﹐非好奇耶﹖曰﹕豬苓﹑澤瀉用旣不同﹐義自各別﹐有異言異﹐有同言同﹐何好奇之有。

卷之四﹝徵集﹞

南燭枝葉

南燭﹐卽烏米飯樹也。味苦﹐气平﹐無毒。入腎。治一切風痰﹐悅顏色耐老﹐堅筋骨健行﹐久服﹐身輕不饑。多服﹐發白變黑。此物艸木之王﹐專益精而變白﹐老人尢宜服之。味𨿽苦而不寒﹐气甚平﹐有益﹐乃續命之津﹑延齡之液也。世人不知用之﹐殊可惜。春間采嫩葉約二十斤﹐用蒸籠在飯鍋蒸之﹐𨿽歷鐵器無妨。否則﹐必須砂鍋內蒸熟﹐曬榦爲末。飯鍋不能蒸﹐可用米煮粥上蒸之亦妙。不蒸熟而陰漧者﹐無用。大約一斤南燭葉末﹐加入桑葉一斤﹑熟地二斤﹑山茱萸一斤﹑白果一斤﹑花椒三兩﹑白術二斤﹐爲末﹐蜜爲丸﹐白滚水送下一兩﹐每日於早晨服之。不特變白甚速﹐而且助陽補陰﹐延年益算。鄙意加入人參二兩﹐尢神之神也。倘命門寒者﹐加入巴戟天一斤﹐殊妙。

南燭葉固佳﹐而南燭子尢佳﹐深秋結實﹐先紅後紫﹐其味甘而酸﹐入腎﹑肝二經﹐勝於南燭之葉。添精益髓﹐舒筋明目﹐久服延年。余更有一方﹐用南燭子者二斤﹐搗爛﹐入白果去殼四兩﹐同搗﹐入山藥末一斤﹑茯苓四兩﹑芡實半斤﹐同搗爲餅﹐火焙漧﹐爲末。入枸杞子一斤﹑熟地一斤﹑山茱萸一斤﹑桑葉末一斤﹐嫩葉爲妙﹐巨勝子半斤﹐共爲末﹐蜜爲丸。每日早晨﹐老酒送下五錢﹐一月白髮變黑矣﹐且能顏色如童子。此方不寒不熱﹐自是生精聖方﹐修服必有利益也。

或問變白藥多﹐何吾子獨稱南燭之子﹖蓋烏須藥﹐多是气苦寒﹐恐有礙於脾胃。惟南燭气味和平﹐而子尢加甘溫﹐益腎之餘﹐更能開胃健脾﹐眞變白之神品﹑滋顏之妙藥。牧童采食﹐輒止饑﹐此非明驗歟。

或問南燭之黑須﹐吾子大肆闡揚﹐然未見子之自驗也。曰﹕吾尙論《本艸》﹐實欲闡發各藥之微。南燭黑須﹐古人有服之而驗者﹐不必鐸之自驗也。江南人多采之以煮飯﹐白米輒變爲黑﹐故俗名「烏米飯」﹐非有據之談乎。

卷之四﹝徵集﹞

蜀椒

蜀椒﹐味辛﹐气溫﹑大熱﹐浮也﹐陽中之陽﹐有毒。入心﹑脾﹑腎之經。卻心腹疼痛及寒溫痺疼﹐殺鬼疰蠱毒並虫魚毒蛇﹐除皮膚骨節死肌﹐療傷寒溫瘧﹐退兩目翳膜﹐驅六腑沈寒﹐通气脈﹐開鬼門﹐乃調關節﹐堅齒髮﹐暖腰膝﹐尢縮小便﹐理風邪﹐禁咳逆之邪﹐治噫气﹐養中和之气﹐消水腫﹑黃膽﹐止腸癖﹑痢紅。多食乏气失明﹐久服黑髮耐老。功用實多﹐不只書上所載。然而少用則益﹐多用則轉損。入於補陰之藥﹐可以久服﹔入於補陽之劑﹐未可常施也。

按﹕蜀椒功用實勝於近處所產﹐以蜀椒味輕﹐轉有益也。土產之椒﹐其辛香倍於蜀產﹐𨿽功用少薄﹐未嘗不可用也。大約蜀椒用一兩者﹐土產必須一兩二錢﹐何必專覓蜀椒哉。

或問蜀椒可以烏須﹐而烏須之方似可用之也﹖夫蜀椒未能烏須也﹐取其引烏須之藥﹐入任﹑督之路耳﹐大約烏須藥多寒﹐而蜀椒性熱﹐相侔同用﹐尢能制陰寒之气﹐所以易於奏功﹐而變黑甚速也。但熱藥宜少用﹐不可多用耳。

卷之四﹝徵集﹞

吳茱萸

吳茱萸﹐味辛﹑苦﹐气溫﹐大熱﹐可升可降﹐陽中陰也﹐有小毒。入肝﹑脾﹑腎之經。

主咽塞气不通﹐散气膈冷气窒塞﹐驅脾胃停寒﹐臍腹成陣絞痛﹐逐膀胱受濕﹐陰囊作疝剜痛﹐開腠理﹐解風邪﹐止嘔逆﹐除霍亂。因順折肝木之性﹐治吞吐酸水如神。厥陰頭疼﹐引經必用。气猛﹐不宜多食﹐令人目瞪口開。久服亦損元气﹐腸虛泄者尢忌。可逆用之以祛寒﹐復可順用之以解熱。大約祛寒可以多用﹐而解熱難以多投也。

按﹕吳萸入四神丸中﹐以治腎泄﹐非用之以祛寒耶。然而﹐四神丸中用吳茱萸者﹐非盡去寒也﹐亦借其性燥以去濕耳。夫腎惡燥﹐而瀉久則腎正苦濕也。吳茱萸正喜其燥﹐以投腎之歡﹐入諸腎臟之逐其水而外走於膀胱﹐不走於大腸也。

或疑吳茱萸性熱祛寒﹐恐不可用之以解熱。不知從治之道﹐宜順而不宜逆。逆其性﹐致有相格之憂﹔順其性﹐始有相投之慶也。

卷之四﹝徵集﹞

鉤藤

鉤藤﹐味甘﹑苦﹐气微寒﹐無毒。入肝經。治寒熱驚癇﹐手足螈﹐胎風客忤﹐口眼抽搐。

此物去風甚速﹐有風癥者﹐必宜用之。然尢能盜气﹐虛者勿投。

或問鉤藤爲手少陰﹑足厥陰要藥。少陰主火﹐厥陰主風﹐風火相搏﹐故寒熱驚癇之癥生。但風火之生﹐多因於腎水之不足﹐以致木燥火炎﹐於補陰藥中少用鉤藤﹐則風火易散。倘全不補陰﹐純用鉤藤以祛風散火﹐則風不能息﹐而火且愈熾矣。

卷之四﹝徵集﹞

大腹皮

大腹皮﹐味辛﹑苦﹐气微溫﹐降也﹐無毒。入肺﹑脾﹑胃三經。主冷熱諸气﹐通大﹑小二腸﹐止霍亂痰隔醋心﹐攻心腹大腸壅毒﹐消浮腫。亦佐使之藥。若望其一味以攻邪﹐則單寒力薄﹐必至覆亡矣。

或問大腹皮﹐卽檳榔之外皮也﹐繆仲醇謂气味所主與檳榔同。而實不同也﹐大腹皮之功﹐尢薏苡﹑茯苓﹑車前﹑桑白皮﹑人參同用﹐始有功耳。

卷之四﹝徵集﹞

檳榔

檳榔﹐味辛﹑苦﹐气溫﹐降﹐陰中陽也﹐無毒。入脾﹑胃﹑大腸﹑肺四經。消水谷﹐除痰癖﹐止心痛﹐殺三虫﹐治後重如神﹐墜諸气極下﹐專破滯气下行。若服之過多﹐反瀉胸中至髙之气。善消瘴气﹐兩粵人至今噬之如始。古人疑其耗損眞气﹐勸人調胃﹐而戒食檳榔。此亦有見之言﹐然而非通論也。嶺南煙瘴之地﹐其蛇虫毒瓦斯﹐借炎蒸勢氛﹐吞吐於山巓水溪﹐而山嵐水瘴之气﹐合而侵人﹐有立時而飽悶暈眩者。非檳榔口噬﹐又何以迅解乎。天地之道﹐有一毒﹐必生一物以相救。檳榔感天地至正之气﹐卽生於兩粵之間﹐原所以救兩粵之人也。

況此物降而不升﹐𨿽能散气﹐亦不甚升﹐但散邪而不散正﹐此兩粵之人所以長服而無傷。至身離粵地﹐卽不宜長服﹐無邪可散﹐自必損傷正气矣。

或問檳榔乃消瘴之物﹐似宜止治瘴气﹐何以治痢必須﹖曰﹕檳榔𨿽可治痢﹐亦只宜於初起﹐而不宜於久痢也。痢無止法﹐用檳榔﹐所以下其積穢也﹐故初起之痢斷須用之。痢久則腸中無積穢之存﹐若仍如初痢之治法﹐則虛者益虛﹐而痢者益痢矣﹐是久痢斷不可用檳榔也。然吾以爲初痢亦不可純用檳榔﹐用當歸﹑白芍爲君﹐而佐之檳榔﹐則痢疾易痊﹐而正气又復不損﹐實可爲治痢之權衡也。

或疑檳榔去積滯﹐卽宜獨用之﹐何以反佐之以當歸﹖當歸𨿽補猶滑﹐以助其攻也。何以更用白芍之酸收﹐偏能奏功哉。不知檳榔必得補以行其攻也。夫積滯之不行也。由於气血之漧涸。倘徒用檳榔以攻其積滯﹐則气血愈傷﹐而瘀穢愈阻而不通﹐故必須當歸以生气血﹐則大腸自潤﹐有可通之機。然而﹐肝木克脾﹐木旺則火旺﹐火旺必爍幹气血。當歸所生﹐不足以濟其所克﹐故必須益之芍藥以平肝﹐則肝不克脾﹐而芍藥酸中又能生血﹐以助當歸之潤﹐故同羣共濟﹐以成檳榔之功﹐然則收之﹐正所以能其攻也。

卷之四﹝徵集﹞

五倍子

五倍子﹐一名文蛤。味辛﹑酸﹐气平﹐無毒。入腎經。療齒宣疳﹐及小兒面鼻疳瘡﹐治風癬癢瘡﹐並治大人五痔下血。洗目消赤腫﹐止疼痛。染須髭變黑。專爲收斂之劑﹐又禁瀉痢腸虛﹐解消渴﹐生津﹐卻頑疼﹐去熱。百藥煎﹐亦此造成。此藥外治之功居多﹐內治之功甚少﹐存之以備瘡毒之用耳。

或問五倍子乃收斂之藥﹐用之外治更宜﹐然而內治以固滑瀉﹐未嘗不佳﹐何子著《本艸》﹐單爲外治畱之乎﹖曰﹕痢無止法﹐用澀藥以止痢﹐前人所戒。況五倍子止痢﹐乃不得已而用之﹐止痢之品甚多﹐何必借此不可用之藥。此鐸所以只取外治﹐而不取內治。

卷之四﹝徵集﹞

皂莢

皂莢﹐味辛﹑鹹﹐气溫﹐有小毒。入足厥陰﹑手少陰﹑手太陰三經。理气疏風﹐搐鼻噴噎﹐可救五絕痰迷﹑中風不語諸癥。敷腫痛卽除﹐吐風痰﹐殺癆虫精物﹐起風痺﹐治死肌﹐利竅開關﹐破癥墮孕。此物備急用之藥﹐藥籠中不可無者也。

或問皂莢開關之藥﹐單用以取捷乎﹖夫皂莢之功用﹐不止此也。凡心疼之病﹐隨愈而隨發者﹐必用皂莢﹐始可除根﹐此《本艸》所未言也。張夫子曾傳余治心痛之方﹐實有皂莢火炒一兩﹑炒梔子一兩﹑炙甘艸五錢﹑白芍二兩﹑廣木香三錢﹐爲細末。老黃米煮粥爲丸﹐如米大﹐滚水送下卽愈﹐永不再發。是皂莢又可以治心疼也。然而﹐皂莢非治心疼之藥﹐借其開竅引入於心之中﹐使諸藥直攻其邪也。

或問皂莢生用乎﹐抑熟用之乎﹖皂莢熟用則無益矣﹐必生用爲佳。然而﹐生用切不可用蛀者。蓋皂莢虫尢細﹐凡研末之時﹐蛀虫乘開關之際﹐直入肺中﹐反成大害。故必須揀不蛀者﹐研爲細末﹐卽包在紙包之內﹐亦必須常取出經風﹐以防其再蛀。我有一方﹐制之最佳﹐用麝香同包﹐斷無再蛀之理﹐且又可借麝香之香﹐引入鼻竅﹐而開關更靈也。

或問用皂莢末以治中風﹐吐其痰而不愈﹐反成偏枯之癥﹐何也﹖曰﹕皂莢用末以吹鼻﹐使中風之人關開﹐實治方之功也。若入於稀涎散中吐之﹐非治也。蓋近來中風者﹐皆非眞中風﹐盡由於陰陽水火之虛﹐或陰虛火炎﹐煎熬津液﹐結而爲痰﹐熱極生風﹐猝然僕厥。使更吐痰﹐則愈損其津液矣。津液重傷﹐經絡無水以相養﹐或气虛而無以相通﹐安得不變爲拘攣偏廢之癥哉。

或疑神仙傳載﹕崔言逢異人傳皂莢刺三斤燒灰﹐調大黃末﹐以治大麻風﹐𨿽將死尙可救。

何子注《本艸》略之乎﹖曰﹕皂角刺安能救大麻風哉﹐此誤傳也。用此方以救之﹐是速之死耳。

卷之四﹝徵集﹞

烏藥

烏藥﹐味辛﹐气溫﹐陽也﹐無毒﹐入足少陰腎經及陽明胃腑。性多走泄﹐不甚剛彊﹐諸冷能除。凡气堪順﹐止翻胃﹐消積食作脹﹐縮小便﹐逐气沖致疼﹐辟疫瘴時行﹐解蠱毒卒中﹐攻女人滯凝血气﹐去小兒積聚蛔虫。此品功多而效少﹐蓋佐使之至微者也。力微似可多用﹐然而多用反不見佳。不若少用之﹐以佐君臣之用耳。

烏藥無關輕重﹐其實過多功少﹐近人未知耳。產婦虛而胎气不順者﹐切不可用﹐用則胎立墮。人以爲順气用之﹐誰知烏藥能順胎气之實﹐而不能順胎气之虛乎。不獨胎气﹐凡气虛者﹐俱不能順。惟气血虛而帶郁滯者宜之耳。

卷之四﹝徵集﹞

血竭

血竭﹐味辛﹑鹹﹐气平﹐有小毒。入腎。治跌打傷損﹐消惡毒癰疽﹐專破積血﹐引膿﹐驅邪气止痛﹐外科多用之。然治諸痛﹐內治實神效。存之以備采用。

血竭內科可用﹐而近人不敢用之。不知血竭得補气血之藥﹐其功更神。惜人未諳﹐故再表之也。

卷之四﹝徵集﹞

沈香

沈香﹐味辛﹐气微溫﹐陽也﹐無毒。入命門。補相火﹐抑陰助陽﹐養諸气﹐通天徹地﹐治吐瀉﹐引龍雷之火下藏腎宮﹐安嘔逆之气﹐上通於心臟﹐乃心腎交接之妙品。又溫而不熱﹐可常用以益陽者也。

沈香溫腎而又通心。用黃連﹑肉桂以交心腎者﹐不若用沈香更爲省事﹐一藥而兩用之也。

但用之以交心腎﹐須用之一錢爲妙。不必水磨﹐切片爲末﹐調入於心腎補藥中﹐同服可也。

卷之四﹝徵集﹞

乳香

乳香﹐味辛﹑苦﹐气溫﹐陽也﹐無毒。入脾﹑肺﹑心﹑肝﹑腎五臟。療諸般惡瘡及風水腫毒﹐定諸經卒痛並心腹急疼。亦入散膏﹐止痛長肉。更催生產。且理風邪﹐內外科皆可用。大約內治止痛﹐實爲聖藥﹐研末調服尢神。

或問諸痛皆屬於火﹐而乳香性溫﹐宜與痛病不相合﹐何以定諸經之卒痛耶﹖蓋乳香气𨿽溫﹐而味實苦﹐溫爲熱﹐苦爲寒。气溫則先入於火之中﹐相合而不相礙﹔味苦則後居於痛之內﹐相制而不相違。此所以能定諸痛﹐而無不宜也。

卷之四﹝徵集﹞

丁香

丁香﹐有雌﹑雄之分﹐其實治病無分彼此。味辛﹐气溫﹐純陽﹐無毒。入腎﹑胃二經﹐又走太陰肺臟。善祛口舌潰爛﹐伐逆气殊功。止噫呃气逆﹑翻胃嘔吐﹑霍亂﹐除心腹冷疼﹐暖腰膝﹐壯陽。殺疳﹐堅齒。治奶頭綻裂﹐消虫毒膨脹。亦有旋轉天地之功﹐直中陰經之病﹐尢宜可用之﹐但不可用之於傳經之傷寒也。

世人重母丁香﹐而輕公丁香﹐不知何故﹖謂母丁香能興陽道也。夫丁香而曰母﹐其屬陰﹐可知陰不能助陽﹐亦明矣。丁香公者易得﹐而母者難求﹐此世所以重母丁香也。捨易而求難﹐世人類如是夫。

卷之四﹝徵集﹞

阿魏

阿魏﹐味辛﹐气平﹐無毒﹐熱。入脾﹑胃﹑大腸。殺虫下惡气﹐破癥積﹐辟瘟禁瘧﹐卻鬼祛邪﹐蠱毒能消﹐傳屍可減﹐乃消毒攻邪之物﹐宜於外治﹐而不宜於內治者也。

阿魏以臭者爲佳﹐無臭气者皆假。然亦有臭者不可用﹐乃取蒜搗爲汁而亂人者也﹐然我有辧眞假之法﹐臭阿魏投之水中﹐半沈半浮者上也﹐浮者次之﹐沈者假物﹐而不堪入藥也。

卷之四﹝徵集﹞

沒藥

沒藥﹐味苦﹑辛﹐气平﹐無毒。入脾﹑腎二經。消腫突惡瘡﹑癰疽潰腐﹐破血止痛如神﹐療墜墮跌打損傷尢效。亦內﹑外可用之藥﹐而外治更奇也。

沒藥亦有贗者﹐尢難辧。辧法亦投之水中﹐立時色黯者爲眞﹐否則假物﹐無益於用﹐不如勿用也。

卷之四﹝徵集﹞

雷丸

雷丸﹐味苦﹑鹹﹐气寒﹐有小毒。入脾﹑胃與大腸。胃熱可解﹐力能殺虫。不論各虫﹐皆能驅逐。男婦皆利﹐非利男子而不利婦人也。主癲癇狂走﹐墮鬼胎甚速。遇怪病在腹﹐無藥可治者﹐加入輒應如響。名曰雷丸者﹐言如雷之迅﹑如丸之轉也﹐走而不畱﹐堅者能攻﹐積者能去﹐實至神之品。但有小毒﹐未免損傷胃气﹐去病則已﹐不可多服。宜以之逐邪﹐不宜以之耗正也。

或問聞雷丸善治奇病﹐有之乎﹖雷丸何能治奇病也﹐用之有理則奇﹐用之無事則拙。吾深怪世人﹐無理而欲眩異也。

或問雷丸可以逐邪﹐亦可以逐鬼乎﹖旣可逐邪﹐獨不可以逐鬼乎。惟是逐鬼與逐邪少異﹐逐邪須用攻邪之藥爲佐﹐而逐鬼必須用補正之藥爲君﹐未可單用攻劑也。

或問邪與鬼﹐何分﹖曰﹕寒熱之有常﹐此邪气而非鬼祟也。寒熱之無常﹐此邪祟而非邪气矣。然亦不可拘也。天下有鬼祟憑之而無寒熱者﹐亦有寒熱未解﹐而鬼祟先去者。𨿽曰逐邪用攻邪之藥﹐逐鬼用補正之藥﹐苟能以補正爲主﹐而佐之逐邪﹑逐鬼也﹐則無往而非宜也。

或問雷丸性至急﹐不識可少制而緩之乎﹖夫雷丸一制﹐則無用矣。大凡逐邪之藥﹐正取其迅速﹐制之則失其性﹐安能施其功用乎。設於同羣之中﹐而佐之和平之味﹐則彼此調劑﹐自得其宜﹐亦不制之制也。

卷之四﹝徵集﹞

麥芽

大麥芽﹐味鹹﹐气溫﹐無毒。入脾﹑胃二經。尢化米食﹐消痰亦效。孕婦勿服﹐多用恐墮胎元﹐若只用一﹑二錢﹐亦無妨。惟大麥煎糖﹐孕婦切戒。多食極消腎水﹐必損胎元矣。

或問麥芽亦米谷之類﹐何以能消米食﹖不知麥芽𨿽與米谷同類﹐而气味相克﹐麥鐘四時之气﹐而尢得夏气俱多﹐米谷則得秋气者也。夏气克秋﹐米穀逢麥﹐猶秋得夏气也﹐安得不消化乎。

或問麥芽消食﹐亦能消痰﹐江北中州之人尢善食麵﹐宜痰食之咸化矣﹐何以消食多痰之比比乎﹖夫麥芽﹐乃大麥之芽﹐非小麥之芽也。大麥與小麥性殊﹐而功用各別﹐小麥養人而大麥傷人﹐且麥芽與未發芽之麥﹐功用亦殊也。未芽之大麥性靜﹐已芽之大麥性動﹐動則變﹐變則化矣。又何之疑乎。

或問小麥亦得夏气﹐何以不克米谷﹖不知小麥𨿽與大麥同類﹐而早晚之性實異。大麥得夏之初气﹐小麥得夏之中气﹐初气克削﹐中气和平。故大麥消穀﹐而小麥養胃﹐且小麥無須芒﹐房亦易脫﹐形體亦甚不同。試看大麥芒能消無形之水腫﹐而小麥之房不能消濕﹐非一補一消之明驗乎。

卷之四﹝徵集﹞

赤小豆

赤小豆﹐味辛﹑甘﹑酸﹐气溫而平﹐陰中之陽﹐無毒。入脾經。下水﹐治黃爛瘡﹐解酒醉﹐燥濕浸手足腫大﹐療香港腳入臍髙突。但專利水逐津﹐久服令人枯燥﹐亦可暫用以利水﹐而不可久用以滲濕。濕癥多屬气虛﹐气虛利水﹐轉利轉虛﹐而濕愈不能去矣﹐況赤小豆專利下體之水﹐而不能利上身之濕。蓋下體之濕﹐眞濕也﹐用之而效。上身之濕﹐虛濕也﹐用之而益甚﹐不可不辧也。

或問赤小豆﹐卽家園之紅豆乎﹖曰﹕別是一種﹐其色如朱而發光﹐頭上一點黑如漆。若家園之紅豆﹐名曰紅﹐而色實紫﹐能療饑﹐而不能利水去濕﹐多食亦敗血﹐功用與赤小豆迥別。

切勿以家園之紅豆﹐而錯用之也。

卷之四﹝徵集﹞

白扁豆

白扁豆﹐味甘﹐气微溫﹐無毒。入脾﹑胃二經。下气和中﹐除霍亂吐逆﹐解河豚酒毒﹐善治暑气。佐參﹑茯﹑二術﹐止瀉實神。但味輕气薄﹐單用無功﹐必須同補气之藥共用爲佳矣。

或謂白扁豆非固胎之藥﹐前人安胎藥中往往用之﹐何故﹖蓋胎之不安者﹐由於气之不安﹐白扁豆尢能和中﹐故用之以和胎气耳。母和而安﹐卽謂之能安胎也。亦可但單用此味﹐以安驟動之胎﹐吾從未見其能安者矣。

或問白扁豆气味涼薄﹐亦可有可無之物﹐先生刪藥味甚多﹐何獨不刪白扁豆﹖夫扁豆乃五穀中最純之味﹐淡而不厭﹐可以適用者﹐不止入湯劑也﹐或入於丸劑﹐或磨粉而調食﹐均能益人。況功用不獨安胎﹐尢善種子。凡婦人之不受孕者﹐半由於任﹑督之傷也﹐白扁豆善理任﹑督﹐又入脾﹑胃二經﹐同人參﹑白術用之﹐引入任﹑督之路﹐使三經彼此調和﹐而子宮胞胎自易容物。予所以特登此味﹐以爲毓麟之資﹐豈漫然而收錄乎哉。

卷之四﹝徵集﹞

烏芝麻

烏芝麻﹐味甘﹐气溫﹐無毒﹐入腎經﹐並通任﹑督之脈。功擅黑須﹐《圖經》未載﹐故近人無知之者。凡黑須髭之藥﹐缺烏芝麻則不成功。蓋諸藥只能補腎﹐而不能通任督之路也。唇口之間﹐正在任督之路﹐烏芝麻通任督而又補腎﹐且其汁又黑﹐所以取神效也。但功力甚薄﹐非久服多服﹐益之以補精之味﹐未易奏功也。

或問烏芝麻黑須髭﹐神農未書﹐《本艸》不志﹐何吾子創言之哉﹖曰﹕烏芝麻變白﹐予親試而驗者。乃不愼色故﹐余年四十早衰﹐須髯半白﹐服烏芝麻重黑﹐後因變亂﹐不愼酒色復白。可見﹐服烏須藥﹐必須斷欲﹐不可歸咎烏芝麻之無效驗焉哉。

或疑烏芝麻卽白芝麻同類﹐未聞白芝麻之潤腎﹐烏芝麻之變白﹐恐亦好事者之言。不知烏芝麻之變白﹐實有義也。芝麻性潤而汁烏﹐烏自入腎﹐旣入腎﹐自能潤髭矣﹐況又通任督之脈乎。然而﹐烏芝麻之義﹐又不止此﹐烏芝麻更能上潤於心﹐使心火不炎﹐不燒任督之路﹐引補腎之藥至於唇口﹐故能變白也。

卷之四﹝徵集﹞

巨勝子

巨勝子﹐非胡麻也。味甘﹐气溫平﹐無毒。丹溪盛稱之。原有功益也。入心﹑腎二經。

補虛羸﹐耐饑渴寒暑﹐塡堅髓骨﹐益气力﹐長肌膚﹐明目輕身﹐延年不老﹐益元陽﹐興陰莖﹐尢生津液﹐入口卽生﹐與人參相同。其補益之功﹐不可思議。惟其體尢輕﹐內實者正無多也﹐然亦不必盡是內實者始可用﹐亦不必盡去其殼﹐但投之水中﹐半沈半浮者卽可用﹐將浮者棄去﹐取出沈與半沈者﹐用地黃汁泡之一日﹐曬漧﹐磨末用爲妙。此藥宜入丸﹐而不宜煎湯﹐煎則味不能出也。

或問巨勝子胡僧用入桑葉中爲丸﹐果有益乎﹖此奇方也。先君曾服之﹐年愈六十﹐須髯未白﹐後不服此藥卽白﹐可見此方之奇。蓋巨勝子得桑葉更神者。

或問巨勝子載之《參同契》書中﹐謂是長生之藥。但不知何法服食便可長生﹖嗟乎﹗長生﹐卽不死之謂也。世人安有服艸木之味﹐而卽能長生者乎。夫欲求長生﹐捨金丹之法﹐無他藥也。𨿽然金丹不可得﹐而巨勝子則易得﹐胡僧之方𨿽佳﹐尙未盡妙。鐸有一方﹐名延景丸﹐用巨勝子二斤﹑熟地一斤﹑山藥一斤﹑桑葉幹者二斤﹐三月盡采之﹐曬榦爲末者佳﹐老葉不可用﹐茯苓三兩﹑薏苡仁三兩﹑芡實三兩﹑淫羊霍半斤﹑巴戟天一斤﹑山茱萸半斤﹑北五味三兩﹑菟絲子一斤﹐各爲末﹐蜜爲丸。每日白滚水送下五錢﹐長年可服﹐如脾气欠健﹐加白術一斤。气虛﹐加人參六兩﹑黃一斤。陽道欠舉﹐加肉桂三兩。此方不寒不熱﹐實延齡妙法﹐𨿽治百歲外﹐尙可服也。是乃南嶽道士所傳﹐謂鐸最宜服﹐可登百歲外。鐸用是公之天下﹐願共珍之。

卷之四﹝徵集﹞

火麻子

火麻子﹐味甘﹐气平﹐無毒。入陽明大腸經及足太陰脾臟。益气補中﹐催生下乳﹐去中風汗出﹑皮膚頑痺﹐潤大腸風熱結澀便難﹐止消渴而小水能行﹐破精血而血脈可復。產逆橫生易順﹐沐髮可潤。此物性過於潤﹐凡燥結者﹐可借之以潤腸﹐而脾气虛者﹐斷難多服。至於吞之可以見魅﹐祝之可以辟瘟﹐俱非近理之談﹐而不老神仙尢爲荒誕。產後宜戒﹐愼勿輕投之也。

或問火麻子宜於大便燥結之人﹐《本艸》所載其功用﹐亦果多乎﹖夫火麻子實有功用﹐但宜於實癥﹐而不宜於虛癥而已。

卷之四﹝徵集﹞

神曲

神曲﹐味甘﹐气平﹐無毒。入脾﹑胃二經。下气調中。止瀉﹐開胃﹐化水穀﹐消宿食﹐破癥結﹐逐積痰﹐療婦人胎動不安﹐治小兒胸腹堅滿。行而不損﹐與健脾胃之藥同用﹐多寡勿忌。但世人所造神曲之法﹐欠妙。予師傳制法﹕擇六月六日﹐用白面三斤﹐蒼甘艸搗爛取汁一合﹐以井水調勻﹐又桑葉十斤﹐搗研爛﹐取布瀝出汁﹐再用赤小豆一升磨末﹐拌麵勻﹐以前二汁拌之成餅﹐以野蓼蓋之十四日﹐取出紙包之﹐懸於風處陰漧。臨時用最佳。由二﹑三分用至二錢﹐其效如響也。

或疑制法異於前人﹐不可爲訓。不知前人之方過於刻削﹐惟此方和平﹐可爲攻補之佐使也。

卷之四﹝徵集﹞

酒

酒﹐味苦﹑甘﹑辛﹐气大熱﹐有毒。無經不達﹐能引經藥﹐勢尢捷速﹐通行一身之表﹐髙中下皆可至也。少飲有節﹐養脾扶肝﹐駐顏色﹐榮肌膚﹐通血脈﹐濃腸胃﹐禦露霧瘴气﹐敵風雪寒威﹐諸惡立驅﹐百邪竟辟﹐消愁遺興﹐揚意宣言﹐此酒之功也。若恣飲助火﹐則亂性損身﹐爛胃腐腸﹐蒸筋潰髓﹐傷生減壽﹐此酒之過也。嗟乎。酒何過哉。知酒之功受其益﹐知酒之過而防其損﹐何害於人。況酒又實能愈人之病乎。

或問酒味甘者多熱﹐味苦者多寒。仲景張公用苦酒﹐以治咽喉之腫痛與黃汗之淋漓﹐似乎飲甘香﹐不若飲苦辣﹐不致燒腸腐胃耳。

卷之四﹝徵集﹞

醋

醋﹐味酸﹑寒﹐气溫﹐無毒。入胃﹑大腸﹐尢走肝臟。散水气﹐殺邪毒﹐消癰腫﹐斂咽瘡﹐祛胃脘气疼並堅積癥塊﹐治產後血暈及傷損金瘡。

按醋乃食物中必需﹐用之入藥絕少。然亦有不得不用之時﹐其功用必宜知也。故存之以備稽考矣。

或問米醋可以入藥﹐不是米醋﹐亦可入藥否﹖夫醋必米造﹐始得溫熱之气﹐否則﹐味過於酸﹐入肝不能收斂﹐及走筋而縮澀矣﹐故入藥必取米醋。凡吐血﹐與肢體肚臍出血﹐與毛孔標血者﹐用醋二升煮滚﹐傾在盆內﹐以雙足心泡之﹐少頃卽止血。此則不必米醋﹐凡米醋皆可用﹐正取其過酸﹐易於斂澀而寧謐耳。

卷之四﹝徵集﹞

冬葵子

冬葵子﹐味甘﹐气寒﹐性滑利﹐無毒。主五臟六腑寒熱﹑羸瘦五癃﹐利小便﹐療婦人乳難內閉。久服﹐堅骨長肌肉。冬葵子本非佳品﹐然藥籠中必備者﹐以其能順胎也。橫生倒產﹐子死腹中﹐必借此以滑之也。

或問冬葵子治難產﹐未見神效﹐何子獨取之﹖曰﹕冬葵子治難產﹐亦要人必用之耳。當橫生倒產之時﹐或卻一足下而一足不下﹐或於一臂伸而一臂不伸﹐欲開產門而兒頭未順也﹐不可遽用柞木枝以先啟產戶﹐以鍼利之而兒已死﹐疾痛不知﹐徒刺無益。若不用冬葵子以助其胞胎之順利﹐又何以救危亡於頃刻乎﹐然而﹐徒用冬葵子﹐不知加入人參﹑當歸﹑川芎之類﹐補气血以生水﹐則胞胎漧涸。亦本能活利順生﹐變危爲安也。

卷之四﹝徵集﹞

生薑

生薑﹐味辛﹑辣﹐大熱。通暢神明﹐辟疫﹐且助生發之气﹐能祛風邪。姜通神明﹐古志之矣。然徒用一二片﹐欲遽通神明﹐亦必不得之數。或用人參﹐或用白術﹐或用石菖蒲﹐或用丹砂﹐彼此相濟﹐而後神明可通﹐邪气可辟也。

生薑性散﹐能散風邪﹐傷風小恙﹐何必用桂枝。用生薑三錢﹐搗碎﹐加薄荷二錢﹐滚水沖服﹐邪卽時解散﹐眞神妙方也。

或問生薑發汗﹐不宜常服﹐有之乎﹖曰﹕生薑四時皆可服﹐但不宜多服﹐多服散气﹐豈特發汗哉。

或問生薑辛散﹐旣能散气﹐似不宜常服﹐然而多服則正气受傷﹐少服則正气無害﹐又不可過於避忌﹐坐視而不收其功也。至於偶受陰寒﹐如手足厥逆﹐腹痛繞腹而不可止﹐不妨多用生薑﹐搗碎炒熱﹐慰於心腹之外﹐以祛其內寒也。

卷之四﹝徵集﹞

漧薑﹝炮姜﹞

漧薑味辛﹐炮姜味苦﹐皆气溫大熱﹐半浮半沈﹐陽中陰也。解散風寒濕痺﹑鼻塞頭痛﹑發熱之邪者﹐漧薑也﹔調理痼冷沈寒﹑霍亂腹痛吐瀉之痰者﹐炮姜也。蓋漧薑治表﹐而炮姜溫中。其所以治表者﹐漧薑走而不收﹐能散邪於外也﹔其所以溫中者﹐炮姜止而不動﹐能固正於內也。𨿽然姜性大熱而辛散﹐俱能散邪補正﹐安在炮制而異宜。漧薑散邪之中﹐未嘗無溫中之益。炮姜固正之內﹐未嘗無治表之功。但漧薑散多於溫﹐而炮姜固多於散耳。

或問漧薑用之於理中湯中﹐佐附子以成功﹐豈有妙義乎﹖曰﹕無妙義﹐仲景夫子不用之矣。

理中湯﹐理中焦也。𨿽有白術是理中焦之藥﹐然气味與附子溫熱之性尙不相同﹐故入用漧薑之辛熱﹐與附子同性﹐專顧中焦﹐則附子亦顧戀同气而不上越﹐共逐中焦之寒﹐以成其健脾還陽之功也。

或問傷寒門中有姜附湯﹐其用漧薑之義﹐想亦與理中湯同意﹖曰﹕姜附湯中用人參﹐似與理中湯相同﹐而孰知別有意義。理中湯﹐理中焦﹔姜附湯﹐治下焦也。附子領人參直入於至陰之中﹐專祛腹中之寒﹐而軀外皮膚之寒邪﹐則未遑驅逐。加漧薑走而不守﹐如大將親搗巢穴﹐而偏裨旁掠於外﹐自然內外整肅﹐遠近安奠也。倘只用附子﹑人參﹐未嘗不可奏功﹐然而攻彼失此﹐仲景夫子所以必加入漧薑﹐使同隊而並逐也。

或問四逆湯亦用漧薑﹐其義豈有異乎﹖夫四逆湯之用漧薑﹐又非前二條之意。四逆湯﹐乃救逆也。救气之逆﹐必須同羣共濟﹐故用附子﹑肉桂爲君﹐必用漧薑爲副﹐否則﹐气逆而不能遽轉矣。

或問漧薑用之白通湯中以通脈﹐吾懼其散气﹐則脈隨气而散矣﹐又何以通脈哉﹖嗟乎﹗脈非气通﹐又用何物以通之。漧薑原非通脈之藥﹐正取其通气耳﹐气通則脈通矣。夫脈之不通者﹐乃寒凝而不通﹐非气絕而不通也。用漧薑以散寒﹐寒气散﹐脈气有不通乎。

或問漧薑旣能通气﹐用漧薑足矣﹐何以又用蔥耶﹖曰﹕蔥性亦散气者也。單用漧薑﹐恐通气有餘而通脈則不足﹐單用蔥﹐恐通脈有餘﹐而通气又不足。合而用之﹐气通又不傷脈﹐脈通又不傷气﹐兩相濟而成功﹐何傷气之足憂乎。

或問漧薑炒熟入於健脾藥中﹐謂能補脾以生气﹐然乎﹖曰﹕漧薑溫熱﹐原有益於脾气﹐何在炒熟始能補土以生气。但漧薑性走﹐脾气不獨受其惠。一經炮制﹐則漧薑守而不走﹐獨畱於脾中﹐諸經不得而奪之﹐自然較生用更效也。

卷之四﹝徵集﹞

白芥子

白芥子﹐味辛﹐气溫﹐無毒。入肝﹑脾﹑肺﹑胃﹑心與胞絡之經。能去冷气﹐安五臟﹐逐膜膈之痰﹐辟鬼祟之气﹐消癖化瘧﹐降息定喘﹐利竅明目﹐逐瘀止疼﹐俱能奏效。能消能降﹐能補能升﹐助諸補藥﹐尢善收功。近人不知用白芥以化痰﹐而頻用半夏﹑南星以耗气﹐所不解也。

白芥子善化痰涎﹐皮裏膜外之痰無不消去﹐實勝於半夏﹑南星。半夏性燥而爍陰﹐南星味重而損胃。獨白芥子消化痰涎﹐又不耗損肺﹑胃﹑肝﹑心之气﹐入於气分而實宜﹐卽用於血分而亦當者也。

或疑白芥子止能消膜膈之痰﹐而不能消胃肺之痰﹐似乎消肺之痰必須貝母﹐消胃之痰必須半夏也。而誰知不然。夫膜膈之痰﹐統胃﹑肺而言之也。胃﹑肺中之膜膈﹐尢善藏痰者也。白芥子消膜膈之痰﹐是有痰之處無不盡消﹐況且肺﹑胃淺近之間﹐豈有反不能消之理。試看瘧疾﹐正痰藏於膜膈之中也。用白芥子一兩﹐炒爲末﹐米飲爲丸﹐一日服盡﹐而久瘧頓止﹐非消痰之明驗乎﹐瘧止之後﹐神气不倦﹐非消痰而不耗气之明驗乎。故白芥子消痰﹐實勝於貝母﹑半夏﹐誰謂肺﹑胃之痰不能消也。

或謂白芥子𨿽消膜膈之痰﹐未必气之不耗﹐天下安有消痰之藥而不耗气者乎﹖曰﹕白芥子實不耗气﹐能安五臟。耗气則五臟不安矣﹐豈有五臟安而耗气者乎。其餘消痰之藥﹐或安肺而不安胃﹐或安胃而不安肺﹐總不如白芥子之能安五臟也。此所以實勝於各消痰之藥耳。

或疑白芥子消痰而不耗气﹐然用之而痰仍未消﹐是消膜膈之痰﹐未可全信也。曰﹕白芥子只可消膜膈之痰﹐而腎中之痰﹐不能消也。服白芥子而仍有痰者﹐宜補其腎﹐腎足而痰自化﹐何疑白芥子非消膜膈之痰乎。

或疑白芥子消陰分之痰﹐不消陽分之痰﹐然乎﹖曰﹕非也。芥子陰分﹑陽分之痰﹐無不盡消﹐不必分陰陽也。但腎經水泛火沸之痰不能化﹐余則盡消而無疑矣。

或問白芥子卽芥菜之子﹐人食芥菜﹐覺消食之甚多﹐是白芥子大能消食﹐似未可多食也。

誰知芥菜消食﹐而芥子消痰﹐各不相同﹐不可疑其菜﹐而戒其子也。

或疑白芥子消膜膈之痰而不耗气﹐發明幾無遺議﹐但不知膜膈之痰在於何處﹖曰﹕在胃脘之上下之中﹐而不在胃脘上下之外。𨿽痰分五臟六腑﹐要皆存於胃脘膜膈之中。白芥子善消膜膈之痰﹐亦於胃脘中消之﹐豈各入五臟六腑而後消之乎。

卷之四﹝徵集﹞

萊菔子﹝卽蘿卜子﹞

蘿卜子﹐味辛﹑辣﹐气溫﹐無毒。入胃﹑脾二經。卻喘咳下气甚神﹐解麵食至效。治風痰﹐消惡瘡﹐善止久痢﹐除脹滿亦奇﹐但宜少少用之。補气之藥得之﹐而無大過之憂。利濕之劑入之﹐而有善全之妙。多服則損气﹐久服則傷陰也。

或疑蘿卜子能治喘脹﹐然古人用之於人參之中﹐反奏功如神。人參原是除喘消脹之藥﹐萊菔子最解人參﹐何以同用而奏功乎﹖夫人參之除喘消脹﹐乃治虛喘虛脹也。虛癥反現假實之象﹐人參遽然投之﹐直至其喘脹之所未能驟受﹐往往服之而愈喘愈服者有之。𨿽所增之喘脹﹐乃一時之假象﹐少頃自然平復﹐然終非治之之善。少加蘿卜子以制人參﹐則喘脹不敢增﹐而反得消喘消脹之益﹐此所謂相制而相成也。

或問蘿卜子專解人參﹐用人參而一用蘿卜子﹐則人參無益矣。此不知蘿卜子﹐而並不知人參者也。人參得蘿卜子﹐其功更補。蓋人參補气﹐驟服气必難受﹐非止喘脹之癥也﹐然得蘿卜子﹐以行其補中之利气﹐則气平而易受。是蘿卜子平气之有餘﹐非損气之不足﹐實制人參以平其气﹐非制人參以傷其气也。世人動謂蘿卜子解人參﹐誤也。

卷之四﹝徵集﹞

瓜蒂

瓜蒂﹐味苦﹐性寒﹐有小毒。凡邪在上焦﹐致頭目﹑四肢﹑面上浮腫﹐與胸中積滯﹐並下部有脈﹑上部無脈者﹐皆宜用瓜蒂以吐之也。

或問瓜蒂可療黃膽﹐吾子略而不言﹐何也﹖夫黃膽之癥﹐多從下受﹐用瓜蒂吐之﹐是從上療之也﹐似乎相宜。然而﹐黃膽乃濕熱壅於上﹑中﹑下三焦﹐下病而止治上﹐將居中焦於不問乎﹐此瓜蒂不可治黃膽亦明矣。余所以作缺疑之論矣也。

或問瓜蒂能去鼻中息肉﹐子亦不論﹐是何說乎﹖曰﹕鼻中生息肉者﹐因肺中之熱也。用瓜蒂以吐去痰涎﹐則肺熱除﹐而鼻火亦泄﹐似乎相宜。然而﹐肺熱𨿽移熱於鼻﹐上吐以泄鼻中之火﹐勢必中傷肺中之气。肺气旣傷﹐胃气自逆﹐肺心反動其火﹐火動鼻中﹐更添熱气﹐前之息肉未消﹐而後之息肉又長矣﹐予所以削而不道也。至於瓜蒂性易上湧﹐不宜輕用﹐不獨鼻中生息肉也。若胸中無寒﹐胃家無食﹐皮中無水﹐心中無邪﹐以致諸虛各癥﹐均宜愼用。誤用則禍不旋踵矣也。

卷之四﹝徵集﹞

蔥

蔥﹐味辛﹐气溫﹐升也﹐陽也﹐無毒。入足陽明胃經﹐及手太陰肺脈。疏通關節﹐祛逐風邪﹐理霍亂轉筋﹐治傷寒頭痛﹐殺魚肉之毒﹐通大小腸﹐散面目腫浮﹐止心腹急痛﹐去喉痺﹐愈金瘡折傷血出疼﹐搗爛炒熱﹐傅之血止。安娠妊﹐塞衄血﹐除香港腳奔豚之邪﹐療蛇傷蚯蚓之毒﹐功專發散﹐食多神昏。病屬气虛﹐尢勿沾口。可爲佐使﹐而亦可爲君臣。大約爲佐使者內治也﹐爲君臣者外治也。外治宜多﹐內治宜少也。

蔥有益而亦有損。益者﹐通气而散邪。損者﹐昏目而神奪也。北人喜食蔥﹐往往壞目﹐習俗使然﹐不能禁耳。

蔥善通脈﹐仲景夫子所以制通脈湯也。蓋蔥空中而善通气﹐通气卽通脈也。溫其裏之寒﹐解其表之熱﹐故脈之不通者卽通。世人疑用蔥以散邪﹐則失用蔥之意矣。

卷之四﹝徵集﹞

韭﹝韭子﹞

韭﹐味辛微散﹐气溫性急。溫中下气﹐歸心益陽﹐暖膝脛﹐和臟腑﹐除胸腹癖痼冷﹐止莖管白濁遺精﹐活血解毒。少用則有益於腎﹐多食則有損於心﹐蜜食殺人﹐不可不戒。

韭子善止遺精﹐功勝於葉﹐然亦不可多用也。

或問《神農本艸》云病患可久服韭﹐而吾子曰不可多食﹐豈神農非歟﹖嗟乎。《神農本艸》因傳世旣久﹐遠落誤傳耳。夫韭性辛溫﹐尢善通利。𨿽曰益腎﹐未免消多於補﹐多食能令人神昏﹐正傷心之明驗。此予所以戒之也。

卷之四﹝徵集﹞

蒜

大蒜﹐味辛﹐气大溫﹐有毒。入五臟。解毒去穢﹐除瘧辟瘟﹐消肉消食﹐止吐止瀉。外治塗足心﹐可以止衄。此物亦可救急﹐但不宜多食﹐過傷損胃脾之气耳。

古人云﹕蒜有百益﹐其損在目。然而損不止在目也。耗肺气﹐傷心气﹐動胃气﹐消脾气﹐伐腎气﹐觸肝气﹐發膽气﹐此人之未知也。但有損而有益﹐祛寒气﹐辟臭气﹐止逆气﹐解毒瓦斯﹐除瘧气﹐消肉气﹐此則人之所知也。兩相較之﹐損多而益少﹐未可謂益百而損一也。

卷之五﹝羽集﹞

橘皮﹝陳皮﹑靑皮﹞

橘皮﹐味辛﹑苦﹐气溫﹐沈也﹐陰中之陽﹐無毒。陳皮治髙﹐靑皮治低﹐亦以功力大小不同也。入少陽三焦﹑膽腑﹐又入厥陰肝臟﹑太陰脾臟。

靑皮﹐消堅辟﹐消瘟瘧滯气﹐尢脇下鬱怒痛甚者須投﹐卻疝疏肝﹐消食寬胃。橘紅名陳皮﹐气味相同﹐而功用少緩﹐和中消痰﹐寬脇利膈﹐用之補﹐則佐補以健脾﹔用之攻﹐則尙攻以損肺。宜於補藥同行﹐忌於攻劑共用。倘欲一味出奇﹐未有不倒戈而自敗者也。

或問陳皮畱白爲補﹐去白爲攻﹐然乎﹖此齊東之語也。陳皮與靑皮﹐同爲消痰利气之藥﹐但靑皮味濃於陳皮﹐不可謂陳皮是補而靑皮是瀉也。

或問陳皮卽橘紅也﹐子何以取陳皮而不取橘紅﹖夫陳皮之妙﹐全在用白﹐用白則寬中消﹐若去白而用紅﹐與靑皮何異哉﹐此世所以「畱白爲補﹐去白爲攻」之誤也。其實﹐畱白非補﹐和解則有之耳。

或問世人竟尙法制陳皮﹐不知吾子亦有奇方否﹖曰﹕陳皮制之得法﹐實可消痰﹐兼生津液﹐更能順气以化飲食。市上貿易者非佳﹐惟姑蘇尢勝。然又過於多制﹐惟取生津﹐而不能順气。余有方更妙﹐用陳皮一斤﹐切﹐不可去白﹐淸水淨洗﹐去其陳穢卽取起。用生薑一兩﹐煎湯一碗﹐拌陳皮曬漧。又用白芥子一兩﹐煮湯一碗﹐拌陳皮曬漧﹐飯鍋蒸熟﹐又曬漧。又用甘艸﹑薄荷一兩三錢﹐煎湯﹐拌陳皮﹐又曬漧﹐又蒸熟曬漧。又用五味子三錢﹑百合一兩﹐煎湯二碗﹐拌勻又蒸曬。又用靑鹽五錢﹑白礬二錢﹐滚水半碗拌勻﹐又蒸熟曬漧。又用人參三錢﹐煎湯二碗﹐拌勻蒸熟曬漧。又用麥門冬﹑橄欖各一兩煎湯﹐照前曬漧﹐收藏於磁器內。此方含在口中﹐津液自生﹐飲食自化﹐气自平而痰自消﹐咳嗽頓除矣。修合時﹐切忌行經婦人矣。

或問陳皮用之於補中益气湯中﹐前人𨿽有發明﹐然非定論﹐不識先生之可發其奇否﹖夫補中益气湯中用陳皮也﹐實有妙義﹐非取其能寬中也。气陷至陰﹐得升麻﹑柴胡以提之矣。然提出於至陰之上﹐而參﹑﹑歸﹑術﹐未免盡助其陽﹐而反不能遽受。得陳皮﹐以分消於其間﹐則補不絕補﹐而气轉得益。東垣以益气名湯者﹐謂陳皮而非謂參﹑﹑歸﹑術也。

卷之五﹝羽集﹞

桃核仁

桃仁﹐味苦﹑甘﹐气平﹐苦重於甘﹐陰中陽也﹐無毒。入手足厥陰經。主瘀血血閉﹐血結血燥﹐癥瘕邪气﹐殺小虫﹐除卒暴﹐通潤大便﹐活血通經止痛。苦以破滯血﹐甘以生新血。花味苦﹐三月三日采﹐陰漧者佳﹐然亦不必拘泥。總以布單盛之自落者俱可用﹐花摘者﹐轉無功效也。殺鬼疰﹐令人好顏色﹐除水腫石淋﹐利大小便﹐下三虫。漬酒服之﹐能除百病也。

桃仁﹐卽能花所結之子﹐而攻補實殊﹐其故何也﹖蓋桃花﹐仙種也。仙者陽之極﹐鬼乃陰象﹐陽能辟陰﹐故能卻鬼。桃花得仙人之气而生﹐隨風飄墮﹐其气發揚﹐故利益之功多。桃仁則不然﹐花辧已謝﹐其气已盡﹐樹中津液全注精於桃肉﹐所存之仁﹐無非陰气耶。少有微陽﹐僅可自守以傳種﹐又何能變攻爲補乎﹐故一木而彼此不同。從來《本艸》不言﹐而余獨發異議者﹐實之本岐天師之教我也。桃花瓣自落者佳﹐然制之不得法﹐亦徒然也。布單盛貯﹐須於日下曬漧。然而一日不能幹也﹐必須夜間用扇煽幹爲佳。蓋花瓣得風則香﹐得火則死﹐故不可火焙。若夜間天自有風﹐不必扇煽﹐第二日再曬﹐無不幹者。幹則用砂瓶盛貯﹐俟泡酒時入之佳絕也。

或問桃仁用之於承气湯中﹐瀉腸中之血乎﹐抑瀉脾中之邪也﹖顧桃仁瀉血﹐何待問哉。但謂瀉血而不瀉邪﹐則是又不可。夫血之所以瘀者﹐邪瘀之也。血之所結者﹐邪結之也。瀉血卽所以瀉邪﹐瀉邪卽所以瀉血﹐原不可分視之也。況用之於承气湯中﹐純是散邪之藥﹐謂其散血而不散邪﹐得乎﹖獨是桃仁長於散血﹐而短於散邪﹐用之於承气湯中﹐畢竟散瘀結之血是其專功也。

或疑桃仁散血而不散邪﹐何以邪結之癥用之﹐奏功如響﹖不知瘀血之癥﹐邪結之也。桃仁攻堅而散血﹐則邪無巢穴﹐何以能聚﹐故血散而邪亦散。其實﹐桃仁散血而不能散邪也。

卷之五﹝羽集﹞

杏仁

杏仁﹐味甘﹑苦﹐气溫﹐可升可降﹐陰中陽也﹐有小毒。專入太陰肺經。乃利下之劑﹐除胸中气逆喘促﹐止咳嗽﹐墜痰﹐潤大腸﹐气閉便難﹐逐痺散結。研納女人陰戶﹐又治發癢虫疽。𨿽與桃仁同是利气下血之藥﹐其中亦有分別。東垣分杏仁治气﹑桃仁治血﹐似乎明晰﹐而不知杏仁未嘗不治血﹐桃仁未嘗不治气也﹐如大便閉結﹐气閉者﹐桃仁亦能開﹔血閉者﹐杏仁亦能下。惟眞陽眞陰虛者﹐二物俱不能通。所謂其陽與陰者﹐乃腎中之眞火眞水﹐非气血之謂也。眞火衰﹐則大腸冰凍﹐非桂﹑附不能溫。眞水竭﹐則大腸枯槁﹐非熟地﹑山茱不能生。桃﹑杏之仁﹐又何能潤澤而下降﹐況加陳皮以耗散其气血乎。

或問杏仁利气而不下血﹐而子以爲未嘗不可血﹐古人亦曾見之乎﹖嗟乎。杏仁下血﹐仲景夫子用杏仁湯非乎。蓋消血於利气之中﹐實有神功耳。

卷之五﹝羽集﹞

木瓜

木瓜﹐味酸﹐气溫﹐無毒。入手太陰﹑足厥陰之經。气脫能固﹐气滯能和。平胃以滋脾﹐益肺而去濕﹐助穀气﹐調榮衛﹐除霍亂﹐止轉筋﹐祛香港腳﹐禁水利。但可臣﹑可佐使﹐而不可以爲君。乃入肝益筋之品﹐養血衛脈之味﹐最宜與參﹑術同施﹐歸﹑熟並用﹐生者可以辟邪也。

或疑木瓜可以爲君﹐治霍亂轉筋實神。不知木瓜非君藥﹐霍亂﹐非香薷不能轉其逆﹐木瓜不過助香薷而回筋﹐不能助香薷而返气。且香薷無參﹑術﹐則返逆之气亦不能驟順也。誰謂木瓜是君藥哉。

或問木瓜利气﹐故能轉逆﹐然有用木瓜而不能定逆者﹐豈木瓜不能利气乎﹖曰﹕木瓜未嘗不利气也。因用之未當耳。木瓜無君主之藥﹐愈利气而愈無成功。蓋木瓜宜於補中利气﹐而不宜散中利气也。

卷之五﹝羽集﹞

烏梅

烏梅味酸﹐气平﹐可升可降﹐陽也﹐無毒。收斂肝气﹐固澀大腸﹐止血痢﹐安虫痛。乃止脫之藥﹐備之以斂滑脫可也。

按﹕烏梅止痢斷瘧﹐每有速功。然效速者﹐取快於一時﹐往往有變生久病而不能愈﹐不可不愼也。世有夏日將烏梅作湯以止渴者﹐腹中無暑邪者﹐可以斂肺而止渴。倘有暑邪未散﹐而結閉於腸胃之中﹐及至秋冬﹐不變爲痢﹐必爲瘧矣。烏梅治蛔厥﹐蛔上入膈﹐故煩而嘔﹐用之卽定矣。

卷之五﹝羽集﹞

大棗

大棗﹐味甘﹐气溫﹐無毒﹐陽也﹐降也。入五臟。通九竅﹐和百藥﹐養肺胃﹐益气﹐潤心肺﹐生津﹐助諸經﹐補五臟。惟中滿及熱疾忌食﹐齒疼並風疾禁嘗。乃調和之品﹐非補益之味。《本經》曰其補者﹐亦因其調和之故也。

按﹕大棗﹐仙人遺種﹐故其味獨異於凡棗﹐善能調和五臟之气也。𨿽非補益﹐要亦無損。

吾浙諸曁﹐往往棗實有大如雞蛋者﹐眞仙種也。得其解者食之﹐實能益暮﹐惜不可多得耳。

卷之五﹝羽集﹞

龍眼肉

龍眼肉﹐味甘﹐气平﹐無毒。入脾﹑心二經。解毒去虫﹐安志定神﹐養肌肉﹐美顏色﹐除健忘﹐卻怔忡。多服彊魂聰明﹐久服輕身不老。此物果中之尢益人者。入藥﹐不過脾﹑心二髒。若泡酒服﹐大有補滋之益。同補气﹑補血之酒﹐泡酒爲佳也。

或問龍眼肉煎湯服之﹐宜食其肉﹐恐有滑腸之損﹖不知龍眼非滑腸也。但戒多食﹐未免大腸欠實耳。

或問龍眼肉何以用之於歸脾湯內﹐豈以其補脾也﹖夫歸脾湯何物﹐非健脾之藥﹐而必藉龍眼肉哉。龍眼肉實能調和諸藥﹐使之分送於心﹑肝﹑脾﹑胃之中﹐不但專入心﹑肝也。

卷之五﹝羽集﹞

榧子

榧子﹐味甘﹑少澀﹐气溫。入胃﹑脾﹑大腸之經﹐又入肺。主五痔﹐殺三虫﹐堅筋骨﹐調榮衛。藥籠中斷不可缺之品。殺蛔虫﹐而又不損气血﹐用之實能奏功。惟有火病腸滑者不宜﹐然暫服一二次﹐亦復何害。

按﹕榧子殺虫尢勝﹐但從未有用入湯藥者﹐切片用之至妙。此物吳越最多。余用入湯劑﹐虫痛者立時安定。親試屢驗﹐故敢告人共用也。

或疑榧子過於殺虫﹐未有殺虫之品而不耗气血者。吾謂凡殺虫之物﹐多傷气血﹐惟榧子不然。以榧子殺虫於無形也。無形之味﹐殺寓於生之中﹐虫不知其殺﹐而貪食喪生自死耳﹐臟腑正無傷也。臟腑旣無所傷﹐气血又何傷之有。

卷之五﹝羽集﹞

枇杷葉

枇杷葉﹐味苦﹐气平﹐無毒。入肺經﹐止咳嗽﹐下气﹐除嘔噦不已﹐亦解口渴。用時去毛﹐但只用之以止陰虛之咳嗽﹐他嗽不可用也。

枇杷葉淩冬不凋﹐自是益陰妙藥﹐但制之不得法﹐反動其嗽。蓋葉上尢毛多﹐必須以水洗去﹐不可少帶一毫始妙。否則﹐毛入喉中﹐無益轉有害矣。

卷之五﹝羽集﹞

郁李仁

郁李仁﹐味酸﹑苦﹐气平﹐降也﹐陰中陽也﹐無毒。入肝﹑膽二經﹐去頭風之痛。又入脾﹐止鼻淵之涕。消浮腫﹐利小便﹐通關格﹐破血潤燥﹐又其餘枝。𨿽非當施之品﹐實爲解急之需也。

關格之癥﹐最難開關﹐郁李仁善入肝﹐以調逆气﹐故能通達上下﹐不可不備也。

卷之五﹝羽集﹞

蓮子﹝藕花心﹞

蓮子﹐味甘澀﹐气平﹑寒﹐無毒。入心﹑脾﹑肝﹑腎四髒﹐養神定志﹐能交君相二火﹐善止泄精﹐淸心气﹐去腰疼﹐禁痢疾。

花心﹐益腎﹐澀精﹐固髓。

藕﹐甘寒。主血多驗﹐治瘀血﹐逐散不凝﹐止吐衄溢妄行﹐破產後血積煩悶﹐解酒卻熱﹐治金瘡生肌。

按﹕蓮子﹑花﹑藕﹐俱能益人﹐而蓮子之功尢勝。世人謂蓮子不宜食心﹐恐成卒暴霍亂。

不知蓮子去心用之﹐全無功效﹐其妙全在於心﹐不特只產後消渴也。蓮子之心﹐淸心火﹐又淸腎火。二火炎﹐則心腎不交。二火淸﹐則心腎自合。去蓮心﹐而止用蓮肉﹐徒能養脾胃﹐而不益心腎矣。蓮子心單用入之於參﹑苓﹑﹑術之中﹐治夢遺尢神﹐取其能交心腎也。故用蓮子斷不可去心﹐一去心﹐則神不能養﹐而志不能定﹐精泄不能止﹐而腰痛不能除矣。

或問蓮子淸心湯﹐前人用之﹐未聞用心也。曰﹕蓮子而不用心﹐此淸心湯之所以不效也。

前人制方﹐未必不單用蓮心﹐歲久失傳﹐人不知用﹐致淸心湯神效竟爲無用之方。此鐸所以三嘆也。原世人用淸心湯者﹐用蓮子心一錢以淸心﹐未有不效應如響者矣。石蓮子﹐樹上者﹐不可入藥也。

卷之五﹝羽集﹞

芡實

芡實﹐味甘﹐气平﹐無毒。入脾﹑腎二經。主濕痺﹐止腰膝疼痛﹐益精﹐令耳目聰明﹐彊志補中﹐除暴疾﹐久食延齡益壽。視之若平常﹐用之大有利益。可君可臣﹐而又可佐使者也。

其功全在補腎去濕。夫補腎之藥﹐大都潤澤者居多﹐潤澤則未免少濕矣。芡實補中去濕﹐性又不燥﹐故能去邪水而補神水﹐與諸補陰之藥同用﹐尢能助之以添精﹐不慮多投以增濕也。

或問芡實平平無奇﹐而子偏譽之爲益精補中之藥﹐何也﹖曰﹕芡實不特益精﹐且能澀精﹐補腎至妙藥也﹐子不信其功效乎﹖夫芡實與山藥並用﹐各爲末﹐日日米飲調服﹐𨿽遺精至衰憊者﹐不旬日而精止神旺矣。至平之藥﹐而實有至奇之功﹐非世人所能測也。

或問芡實性實平淡﹐吾子譽其功用﹐不識益腎補精之外﹐更有何病可大用乎﹖曰﹕芡實﹐無癥不可大用﹐而尢可大用者﹐開胃气耳。胃气大開﹐何病不藉之以得利。平而實奇﹐淡而無厭﹐殆芡實之謂乎。

或問芡實平淡無奇而益人﹐如若﹐何不日食之作飯乎﹖曰﹕芡實𨿽不可作飯﹐然日用之固宜。我有一方﹐在家﹑作客﹐兩食之而咸宜。方用芡實二斤﹑山藥二斤﹑白糯米四斤﹑白糖一斤﹑花椒二兩﹐去核﹐各爲末。每日白滚水沖調服一兩﹐最能開胃生精﹐並無夢遺之病﹐可服至百歲也。

或疑芡實但能止精﹐而不能益精﹐𨿽精止卽是益精﹐而終不可謂精得芡實而生也﹐曰﹕芡實豈但止精哉。夫遺精之病﹐必能補而後能止。使芡實不能益精﹐又何能止精。況芡實不但止精﹐而亦能生精也。去脾胃中之濕痰﹐卽生腎中之眞水。芡實益精﹐又何疑乎。

卷之五﹝羽集﹞

甘蔗﹝砂糖﹞

甘蔗﹐味甘﹐气平﹐無毒。入脾﹑肺﹑大小腸。絞汁入藥﹐養脾和中﹐解酒毒﹐止渴﹐利大小腸﹐益气﹐驅天行熱﹐定狂。

砂糖﹐殺疳虫﹐潤肺﹐除寒熱﹐涼心。多食傷齒。二味糖﹐不可入諸藥中。惟蔗可用者﹐取其生气以止熱﹐自易生津耳。

蔗漿﹐止渴﹐亦權宜之法﹐多飲又不相宜﹐恐過多生痰耳。

甘蔗﹐世人皆以爲性熱﹐不敢多食。不知甘蔗甘平而兼微寒﹐能瀉火熱﹐潤燥之妙品也。

卷之五﹝羽集﹞

覆盆子

覆盆子﹐味甘﹐气平﹑微熱﹐無毒。入五臟命門。拯益气﹐溫中補虛﹐續絕﹐安和五臟﹐悅澤肌膚﹐療中風發熱成驚。治腎傷精竭流滑﹐明目黑須﹐耐老輕身。男子久服輕身﹐女人多服結孕﹐益人不淺﹐而醫家只入於丸散之中﹐而不用於湯劑之內。誰知覆盆子用之湯劑﹐更效應如響﹐其功不亞於肉桂。且肉桂過熱﹐而覆盆子微熱﹐旣無陽旺之虞﹐且有陰衰之益。𨿽不可全倚之爲君﹐而實可大用之爲臣﹐不可視爲佐使之具也。

或疑覆盆子一味爲末﹐酒送亦能興陽﹐非君藥乎﹖曰﹕單味服之﹐終覺效輕。只可與陽微衰者﹐爲助陽之湯﹐而不可與陽大衰者﹐爲起陽之劑﹐蓋覆盆子必佐參﹑﹐而效乃大﹐必增以桂﹑附﹐而效乃弘﹐實可臣而不可君之品也。

或疑覆盆子亦可爲君﹐而子必以爲臣﹐然吾見古人有配二﹑三味而成功者﹐亦獨何歟﹖曰﹕覆盆子遇補气之藥﹐不可與人參爭雄﹔遇補血之藥﹐不可與當歸爭長﹔遇補精之藥﹐不可與熟地爭驅﹔遇補脾之藥﹐不可與白術爭勝。殆北面之賢臣﹐非南面之英主也。故輔佐贊襄﹐必能奏最以垂勛﹐而不能獨立建績矣。

或疑覆盆子興陽實有功﹐而吾子必貶之爲臣使之藥﹐意謂必與人參同用爲佳﹐然天下之人安得盡用人參也﹖曰﹕覆盆子何必盡用人參﹐歸﹑熟﹑﹑術﹐何者不可並用乎。

卷之五﹝羽集﹞

金櫻子

金櫻子﹐味甘﹐微澀﹐气平﹑溫﹐無毒。入腎與膀胱之經。澀精滑﹐止夢遺遺尿﹐殺寸白虫。此物世人竟采以澀精﹐誰知精滑﹐非止澀之藥可止也。遺精夢遺之癥﹐皆尿竅閉而精竅開。不兼用利水之藥以開尿竅﹐而僅用澀精之味以固精門﹐故愈澀而愈遺也。所以用金櫻子﹐必須兼用芡實﹑山藥﹑蓮子﹑薏仁之類﹐不單止遺精而精滑反澀。用澀於利之中﹐用補於遺之內﹐此用藥之祕﹐而實知藥之深也。

或問金櫻子乃澀精之藥﹐先生謂澀精而精愈遺﹐必加利水之藥同治﹐其論實精。但恐利多而精不能澀﹐意者治遺精者﹐多用金櫻子爲君﹐少用利藥爲佐使乎﹖曰﹕利水過多﹐亦非治遺之妙法﹐必須補多於澀之中﹐澀多於利之內﹐自然精足而不遺。尿竅開而精竅閉也。﹝批﹞二語定論。﹞

或問金櫻子淩冬而色愈有神﹐其得於金气者深矣。金能生水﹐似能益精而不止澀精也。

不知金櫻子非益精之物﹐使金櫻子益精﹐則必澀精而無不效矣。惟其止能澀精﹐而不能益精﹐所以愈澀而愈遺也。

金櫻子內多毛及子﹐必去之淨﹐方能補腎澀精。其腹中之子﹐偏能滑精﹐煎膏不去其子﹐全無功效。

卷之五﹝羽集﹞

木通

木通﹐卽葡萄根也。味苦澀﹐气微寒。入膀胱。逐水气﹐利小便。亦佐使之藥﹐不可不用﹐而又不可多用。多用泄人元气。

或疑木通利水﹐去滯气﹐亦有益之品﹐何先生謂是泄人元气﹖曰﹕木通利水﹐何異於豬苓﹐但嫌其苦寒損胃﹐非若淡瀉之無害也。胃气旣傷﹐元气必耗﹐故用之爲佐使﹐則有功無過。

倘多用之爲君﹐則過於祛逐﹐元气必隨水而走﹐安得不耗哉。

卷之五﹝羽集﹞

山楂

山楂﹐味甘辛﹐气平﹐無毒。入脾﹑胃二經。消宿食﹐除兒枕痛﹐去滯血﹐理瘡瘍﹐行結气﹐療疝﹐健脾胃﹐祛臌脹。煮肉少加﹐須臾卽爛﹐故尢化肉食。此傷諸肉者﹐必用之藥也﹐佐使實良。

或問山楂只消肉食﹐並治兒枕作痛者神效﹐未聞他有功績也。曰﹕山楂功用﹐實不止此。

大約消食理滯﹐是其所長﹐祛臌脹﹑療疝﹐是其所短。

或疑山楂有功有過﹐未可見是傷肉食而槪用之也。曰﹕山楂之功﹐全在於消肉物。使傷肉食者忌用﹐又用何物以化之乎﹖夫山楂之過﹐在於消肉之過傷﹐以消其臟腑之气也。然能用山楂於補气﹑補血之中﹐不特善於消肉﹐而更且善於利气。是山楂之功過﹐全在用之有方與無方耳。

或疑山楂之功過甚輕﹐何必危言而戒。曰﹕山楂之功用𨿽輕﹐然用於气旺陽健之人﹐正不覺其損﹐而用之於气餒血衰之子﹐實有見其傷也。

卷之五﹝羽集﹞

胡桃肉

胡桃肉﹐味甘﹐气溫﹐無毒。入腎經。潤能生精﹐澀能止精﹐更益腎火﹐兼烏須髮﹐愈石淋﹐實溫補命門之藥﹐不必佐之破故紙始愈腰疼。尢善安气逆﹐佐人參﹑熟地﹑山藥﹑麥冬﹑牛膝之類﹐定喘實神。世人但知爲食物﹐而不知用入於補劑﹐其成功更奇也。

胡桃補腎﹐盡人知之﹐但多食亦能生虫﹐世人不識也。或謂胡桃殺虫﹐子反謂生虫﹐得無誤耶﹖夫胡桃殺虫﹐乃胡桃之油者也。凡虫得油卽死﹐故油胡桃殺虫。若胡桃未油者﹐烏能殺虫。古人取胡桃加硼砂﹐以治痞瘕者﹐非取其殺虫也﹐乃取其引入於下焦至陰之處耳。若與補藥同施﹐則不能生虫﹐而反得其大益矣。

卷之五﹝羽集﹞

橄欖

橄欖﹐味酸﹑甘﹐气溫﹐無毒。入肺﹑胃﹑脾三經。生津開胃﹐消酒﹐解魚毒﹐化魚鯁﹐亦備急之需﹐藥籠中不可不備者也。連肉敲碎核﹐煎湯用之。煨灰﹐香油調敷﹐外傷無痕。

或問夢中有神告曰﹕橄欖能治哮病。可信乎﹖不可信乎﹖曰﹕余亦夢內父鄂仍張公告予曰﹕橄欖治哮病最有效﹐但用新鮮者搗汁﹐飲半甌﹐其哮立定﹐幹者不能取汁﹐煎湯飲之﹐則無益矣。余試之神效﹐後一人患哮癥﹐無生橄欖﹐取幹者煎湯服﹐果無功﹐亦一奇也。因附載之。

卷之五﹝羽集﹞

白果

白果﹐味甘﹑少澀﹐气微寒。入心經﹐通任﹑督之脈﹐至於唇口。有毒﹐多食至千者死。

治白濁﹐淸心﹐性不能烏須髮﹐然烏須髮必須用之﹐引烏黑之汁至於唇口之間以變白也。此從來《本經》之所未言。

白果不可多用﹐然小兒又最宜食之。蓋小兒過餐水果﹐必傷任督之脈﹐五日內﹐與十枚熟食﹐永無飽傷之苦﹐並不生口疳之病。

或疑白果有損無益﹐先生謂能補任督之脈﹐此從前注《本艸》者並未言及﹐何說之創乎﹖嗟乎。神農嘗百艸﹐安能盡嘗﹐則注《本艸》者﹐何能盡注﹐所望於後人之闡發者實多。況白果補任督﹐又鐸聞之於純陽呂祖之教﹐以治捨弟選之之子丙郎﹐而親效者乎。蓋丙郎多食水果﹐脾胃兩困﹐越中兒科治之不效。適呂祖鸞降﹐訓鐸用六君子湯加白果十枚治之﹐不旬日全愈。請問用白果之故。呂祖曰﹕丙郎乃傷任督脈也﹐非白果不效﹐故用之耳。志之以見鐸之立論﹐非無本之學也。

或謂白果小兒最不宜食﹐有食之口吐淸水而死者。曰﹕凡物不宜多服﹐安能獨咎於白果﹐白果﹐少用則益於任督﹐多用則損於包絡。口吐淸水者﹐過淸其心也。包絡爲心之相臣﹐包絡損而心亦損矣。然必心气原虛﹐而又食白果至數百枚者﹐始有此禍﹐非食數十枚﹐便致如此也。

或疑白果淸心﹐多食則過於淸心矣﹐安得而不傷乎﹖然而心不畏淸也﹐仍是過淸包絡耳。

倘包絡火旺者﹐食數百枚﹐正復相宜。惟包絡素虛寒者﹐實宜戒耳。

白果﹐方中所用極少﹐惟治哮喘方有用白果者﹐取其能滌胃中飲食之積也。

卷之五﹝羽集﹞

丹砂﹝水銀﹑輕粉﹞

丹砂﹐味甘﹐气微寒﹐生餌無毒﹐煉服殺人。入心經。鎭養心神﹐通調血脈﹐殺鬼祟精魅﹐掃疥瘡瘍﹐止渴除煩惱﹐安魂定魄。水銀﹐卽丹砂火而出之者也﹐只可爲外科之用。輕粉﹐又從水銀而再變者也﹐亦外科所需。此三物﹐至毒者水銀﹐其次輕粉﹐又其次則丹砂也。蓋水銀﹑輕粉經火百煉而成。丹砂未經火者﹐秉南方至精之气﹐可借以安神定魄﹐然亦只可少服以獲益也。輕粉功專收斂﹐世人治楊梅風毒﹐用之以圖速效﹐誰知毒未宣揚﹐遽用輕粉以斂毒﹐顧目前片刻之快﹐變成終身難治之瘡﹐鼻落身腐而死﹐可不愼哉。

或問輕粉之毒﹐多成於楊梅瘡﹐不識有何藥可救﹖近人多以土茯苓救之﹐然未見其收功也。

曰﹕輕粉之毒﹐非服丹砂﹐則毒不能出。蓋輕粉卽丹砂之子也﹐子見母卽化矣。﹝批﹞子見母則出﹐奇方至理。﹞但服丹砂則有法﹐用丹砂一斤﹐切不可火﹐須覓明亮者﹐研末﹐水飛過﹐用茯苓末二斤﹐生甘艸三兩﹐爲末﹐共拌勻。每日用白滚水調服三錢﹐不須一月﹐輕粉毒盡散﹐而結毒全愈矣。

或問丹砂﹐古之眞人每借之飛丹煉石﹐引納淸和﹐配以金鉛﹐按之法象﹐合成金丹而成變化。靑霞子及太淸眞君煉法﹐皆載之《丹經》﹐而錄之各《本艸》也﹐先生略而不言﹐何也﹖曰﹕丹法難言﹐非有形之物也。古之眞人﹐不過托言丹砂﹑黑鉛﹐以諭其金丹之妙也﹐何嘗取丹砂而烹煉之哉。夫丹砂最惡者火也﹐得火則有大毒。有唐以來﹐上而人主﹐下而縉紳﹐服烹煉丹砂之藥﹐未有不爛腸裂膚而死者。又安能長生變化飛騰升舉哉。此余所以略而不存也。

或問繆仲醇注疏《本艸》﹐謂久服水銀﹐神仙不死之說﹐必得鉛華相合﹐乃能收攝眞气﹐凝結爲丹﹐卽道家所謂「太陽流珠﹐常欲去人﹐卒得金華﹐轉而相合」之旨也﹐吾子以爲然乎﹖否乎﹖曰﹕此繆仲醇不知丹訣而錯認之也。金丹大道﹐豈藉後天有形之物而成哉﹖況水銀生用﹑煉用﹐無非有毒﹐大非丹砂可比﹐尢不可服﹐古今來服水銀而死者比比。夫水銀入耳則腦爛﹐豈入臟腑偏能有益乎。此不必辧而自明者也。

或問丹砂能消魚﹑龍﹑蛇﹑鱉之毒﹐有之乎﹖曰﹕有之。但生用則不能消毒耳。蓋魚﹑龍﹑蛇﹑鱉之毒﹐中於人身內外者﹐用丹砂煮熟作湯﹐或火爲末服之﹐則毒瓦斯盡消。丹砂生用則無毒﹐而熟用則有毒﹐以毒攻毒﹐故能奏功獨神耳。

卷之五﹝羽集﹞

陽起石

陽起石最難得眞﹐必得眞者﹐依法配合方驗﹐非雲母石之根也。明透者佳。味甘﹐气平﹐有毒。入命門。治腎气乏絕﹐陰痿不舉﹐破血瘕積凝腹痛﹐去陰囊濕癢﹐驅子宮冷寒。此物𨿽溫補命門﹐而制之不得法﹐反能動燥﹐受害無窮。金石之藥﹐所以不及艸木之味。然亦有時不可不服金石藥者﹐乃陰寒無火之人﹐又加天厭之客也。天厭之客﹐爲天所厭絕。吾人行醫﹐必欲使其陽道修偉﹐不幾受逆天之愆乎。不知醫道之大﹐實能參贊天地之窮。苟人心悔悟﹐上至格天﹐而竟無法以挽回﹐使其天厭終身﹐後嗣絕滅﹐亦失愛育之至仁也。故吾注《本艸》﹐不得不闡發陽起石之奇﹐蓋此物制之得宜﹐實可使天厭者重新再造﹐非艸木之藥可比也。其法用陽起石一兩﹐先用驢鞭肉汁煮三炷香取起﹐白炭火燒紅﹐卽於驢鞭汁淬之七次﹐而陽起石可用矣。同驢肉汁入於人參﹑﹑術﹑茯神﹑菟絲﹑龍骨﹑熟地﹑枸杞﹑山茱萸﹑杜仲﹑破故紙之中﹐自然重新長肉﹐攺換筋膜﹐內陽旣興﹐外陽亦出﹐必非從前細小之勢矣。倘捨驢鞭之汁煉陽起石﹐𨿽亦能取效﹐只可興平常之陽﹐不能興天厭之陽也﹐且口漧舌燥﹐亦所不免﹐非瘡瘍生﹐卽消渴患矣。﹝批﹞遠公存心慈憫﹐且欲參贊化育﹐發明陽起石之奇﹐竟至攺造天厭﹐再生子嗣﹐罔顧及天譴乎。然而﹐天心隨人心爲轉移﹐人心善﹐則天亦隨人心而變化﹐但人宜善承之﹐毋負遠公好善之懷也。﹞

或問陽起石﹐但知其興陽﹐未聞其能攺造天厭﹐先生之論自應奇絕﹐但未知曾有驗之否﹖曰﹕天有缺陷﹐煉石可以補天﹐豈人有缺陷﹐煉石獨不可以補人乎。其有驗有不驗者﹐因人有善不善也。陽起石之能攺造天厭﹐又何必過疑哉。

或問先生傷人死於貪生﹐戒丹砂之不可輕用﹐何於陽起石而表揚其奇﹐似乎有導淫之失矣。

曰﹕吾尙論《本艸》﹐功過不掩。丹砂實有過﹐予不敢隱。陽起石實有功﹐予亦不敢沒。至人之生死﹐人自取之﹐於余何譏焉。

卷之五﹝羽集﹞

禹餘糧

禹餘糧﹐味甘﹐气寒﹐無毒。入脾﹑胃﹑大腸。療血閉瘕癥﹐止赤白漏下﹐除寒熱煩滿﹑咳逆邪傷。經曰﹕重可去怯。禹餘糧之重﹐正鎭固之劑﹐可用之止滑也。但只可暫用以固脫﹐不可久服以延年。《本經》言耐老輕身﹐予不敢信。

或問禹餘糧﹐傳大禹治水之時﹐棄糧於山中﹐乃成此物﹐故凶荒之時﹐可掘而服食以救饑﹐果有之乎﹖曰﹕此好事者之言也。禹餘糧乃山中之土﹐異於凡土則有之﹐豈能療饑以活命。

夫饑饉之民﹐腸胃未有不虛弱者也。用禹餘糧之重物以充饑﹐非充饑也。正所以速之死耳。

呂仙曰﹕遠公注《本艸》﹐憫禹餘糧之不可救荒﹐請命於我。我嘉遠公善心之無窮也﹐傳一法以救饑。遇凶荒之年﹐朝東方日出時﹐心中注定於太陽﹐不必朝對太陽也﹐用口開吸太陽之气﹐自覺爲我吞入﹐咽下腹中一口﹐口中漱津一口﹐咽送腹中﹐如此七次﹐不必再咽。但飲滚水﹑食靑艸﹐再不死矣。此救饑之妙法也﹐特志之。

卷之五﹝羽集﹞

石膏

石膏﹐味辛﹑甘﹐气大寒﹐體重而沈降也。陰中之陽﹐無毒。生用爲佳﹐火不靈。入肺﹑胃﹑三焦。能出汗解肌﹐上理頭痛﹐緩脾止渴。風邪傷陽﹐寒邪傷陰﹐皆能解肌表而愈。胃熱多食﹐胃熱不食﹐惟瀉胃火而痊。祛痰火之積﹐止胃脘之痛﹐發狂可安﹐譫語可定﹐乃降火之神劑﹐瀉熱之聖藥也。仲景張夫子以白虎名之﹐明示人以不可輕用﹐而非教人之不用也。乃世人畏之眞如白虎﹐竟至不敢一用﹐又何以逢死癥而重生﹐遇危癥而重安哉。夫石膏降火﹐乃降胃火﹐而非降髒火也﹔石膏瀉熱﹐乃瀉眞熱﹐而非瀉假熱也。辧其胃火眞熱﹐用石膏自必無差。而胃火初起之時﹐口必作渴﹐呼水飲之必少快﹐其汗必如雨﹐舌必大峭﹐𨿽飲水而口必燥﹐眼必紅﹐神必不安。

如見此等之癥﹐確是胃火而非髒火﹐卽可用石膏而不必顧忌。而眞熱者﹐舌必生刺﹐卽不生刺﹐舌苔必黃而有裂紋﹐大渴呼飲﹐飲水至十餘碗而不足﹐輕則譫語﹐大則罵詈﹐見水而入﹐棄衣而走﹐登髙而呼﹐發狂不知人﹐此眞熱也﹐卽可用石膏大劑灌之﹐不必疑慮。倘或口𨿽渴而不甚﹐與之水而不飲﹐言語𨿽胡亂而不罵詈﹐身𨿽熱而不躁動﹐上身𨿽畏熱而下體甚寒﹐皆假熱之癥﹐卽不可輕用石膏矣。以此辧火熱﹐萬不至殺人﹐奚必畏之如虎﹐看其死而不救也。蓋石膏實救死之藥﹐因看癥不淸﹐遂至用藥有誤﹐救死之藥反變爲傷生之藥矣。今旣辧之明﹐自必用之確也。

或問用石膏以治眞正胃火﹐單用石膏可矣﹐何以張仲景先生必加入人參﹑麥冬者乎﹖曰﹕胃火之盛者﹐胃土之衰也。瀉胃火﹐未有不傷胃土者也。傷胃土﹐必傷胃气矣。加人參於石膏湯中﹐非助胃火﹐乃顧胃土也。胃土不傷﹐則胃气不喪﹐似乎可罔顧肺气矣。然而胃火升騰﹐必傷肺金﹐用人參以顧胃﹐而不用麥冬以養肺﹐則胃子必救肺金之母﹐以泄胃气﹐則胃气仍損﹐𨿽用人參﹐猶之無用也。﹝批﹞顧胃土﹐顧肺金﹐闡義實精。﹞故又加麥冬﹐同人參並用﹐以助石膏之瀉火﹐火瀉而肺金有養﹐不耗气於胃土﹐則胃气更加有養。此所以旣用石膏﹐而又加人參﹐旣用人參﹐而又加麥冬也。

或問石膏瀉胃火﹐又加知母以瀉腎火﹐何爲耶﹖蓋胃火太盛﹐爍幹腎水。用石膏以瀉胃火者﹐實所以救腎水也。然而﹐胃火旣爍腎水﹐腎水若干﹐相火必然助胃火以升騰矣﹐胃火得相火而益烈。單瀉胃火﹐而相火不退﹐則胃火有源﹐未易撲滅﹐愈加其焰矣。瀉胃火﹐而卽瀉相火﹐則胃火失黨﹐其火易散﹐大雨滂沱﹐而龍雷不興﹐其炎熱之威自然速解。此所以用石膏以瀉胃中之火者﹐必用知母以瀉腎中之火也。﹝批﹞瀉腎火﹐正所以瀉胃火﹐妙論出奇。﹞

或疑石膏旣瀉胃火﹐又用知母以瀉腎火﹐用麥冬以安肺火﹐宜乎火之速退而熱之盡解矣﹐何以用白虎湯往往有更甚者﹖曰﹕嗟乎。此又非白虎湯之故﹐乃不善用白虎湯之故也。火勢不同﹐有燎原之火﹐有燃燒之火。燃燒之火﹐其勢已衰﹔燎原之火﹐其勢正熾。以救燃燒者救燎原﹐勢必愈爲撲滅﹐而愈增其光焰矣。人身之胃火亦不同﹐有輕有重。輕者﹐如燃燒之火﹐少用白虎湯﹐卽可解其熱﹔重者﹐如燎原之火﹐非多用白虎湯﹐不足以滅其氛。倘以治輕者治重﹐安得不添其火勢之焰天乎﹐非變爲亡陽﹐卽變爲發狂矣。

或疑石膏比爲白虎﹐明是殺人之物﹐教人愼用之宜也。今又云火重者﹐非多用石膏不可﹐吾恐又啟天下輕用石膏之禍﹐未必非救人而反害人也。曰﹕嗟乎。論癥不可不全﹐論藥不可不備﹐天下有此癥候﹐卽宜論此治法。烏可因石膏之猛﹐避其殺人之威﹐而不彰其生人之益乎。石膏實有功過﹐總在看癥之分明﹐不在石膏之多寡。若看癥之誤﹐多用固殺人﹐而少用亦未嘗不殺人。若看癥之確﹐少用固救人。而多用亦未嘗不救人。然則人亦辧癥可也﹐何必忌用石膏哉。

或又疑石膏可多用以救人之生﹐先生不宜從前之過慮矣﹐畢竟石膏宜少用而不宜多用也。

曰﹕石膏原不宜多用。石膏大寒﹐戒多用者﹐乃論其常﹔胃火大旺﹐戒少用者﹐乃論其變。存不可多用之心﹐庶不至輕投以喪命﹔存不宜少用之心﹐庶不至固執以亡軀。知不宜多用﹐而後可多用以出奇﹐庶幾變死爲生﹐反危爲安也。

或疑石膏瀉燎原之火﹐自宜多用以瀉火矣﹐然而過多又恐傷胃﹐若何而使胃不傷﹐火又卽熄之爲快乎﹖曰﹕燎原之火﹐卽生於地上﹐胃中之火﹐卽起於土中。以石膏而救其胃中之火﹐卽如用水而救其燎原之火也。然而﹐燎原之火以水救之﹐而無傷於地﹔胃中之火以石膏救之﹐必有傷於土。蓋土卽胃土也﹐胃土非火不能生﹐柰何反用水以滅之乎﹖然而胃火之盛﹐非胃中之眞火盛﹐乃胃中之邪火盛也。邪火﹐非水不可滅﹐故不得已大用石膏﹐以瀉其一時之火也。又胃火之盛﹐乃胃土之衰也﹐胃火旣盛﹐而胃土愈衰﹐胃土旣衰﹐復用寒涼以瀉火﹐火衰而胃土更衰矣。故瀉火之中﹐卽宜補土之爲急﹐倘徒瀉其火﹐未有不土崩者矣。治法宜人參同用於石膏之中﹐大約用石膏十之七者﹐人參用十之三﹐相濟而相施。火旣易熄﹐而胃土又不傷﹐斷無有亡陽之禍者也。﹝批﹞用石膏以瀉火﹐卽用人參以救土﹐實妙論妙法也。﹞

或疑石膏瀉胃火﹐有用至一兩﹐而仍不解﹐幾幾有發狂之變﹐又將何藥以解之乎﹖曰﹕捨石膏﹐再無別法也。夫發狂之病﹐此胃火熱極﹐不可以常法治者也﹐必須用石膏至二三兩﹐加人參亦必二三兩。又不可拘於前說﹐用石膏十之七﹐而人參用十之三也。﹝批﹞知常知變﹐才見起死回生手段。﹞蓋火盛之極者﹐土衰之極也﹐不用人參以補元气﹐而惟用石膏以救其火炎﹐未有不敗者也。此等之病﹐必登髙而歌﹐棄衣而走﹐見水而入﹐大罵大叫﹐神欲外越﹐此呼吸存亡之秋﹐不得不以變法治之。倘服前藥而少安﹐便有生機﹐否則﹐𨿽多用石膏﹑人參﹐亦何以救之哉。

或疑發狂之病﹐往往有少用石膏﹐多用人參而愈者﹐又是何故﹖曰﹕發狂有虛火﹑邪火之不同。邪火之發狂﹐必須多用石膏﹑人參﹐以挽回於俄頃。虛火之發狂﹐又宜專用人參﹐以定亂於須臾。豈特石膏必宜少用﹐且斷斷不可共用也。苟虛實﹑邪正之不明﹐而用藥一錯﹐未有不下喉卽殺人者。而虛實﹑邪正﹐何以辧之﹐要不能捨驗舌之法﹐而另求辧癥也。正虛而發狂者神亂﹐而舌必潤滑﹔邪實而發狂者神越﹐而舌必紅黃﹐且燥極而開裂紋也。以此辧癥﹐又何誤乎。

或疑石膏定狂﹐定胃中之火也﹐何以卽能定心中之狂乎﹖不知心中之狂﹐乃起於胃中之火也。救胃火﹐正所以救心狂也。夫心乃火髒﹐胃火宜非所畏。乃胃火熱而心發狂者﹐如本是同舟之人﹐一時劫奪﹐變出非常。苟不誅討﹐則心宮何安乎﹐此救狂必瀉火也。

或疑寒涼之藥多能殺人者﹐無過石膏﹐卽黃柏﹑知母﹐亦不同其類。屏黃柏﹑知母而不棄石膏﹐何也﹖曰﹕石膏﹐乃救死之藥也。胃火熱極﹐非石膏不能降。胃火不降﹐必變發狂而死矣﹐用石膏救之﹐死癥立變爲生。彼用石膏而殺人者﹐非胃火而妄用之也。夫人身之火﹐最烈者﹐胃火與腎火也。胃火宜瀉﹐而腎火宜補。不用石膏以瀉胃火﹐而反用石膏以瀉腎火﹐安得而不殺人乎。但腎火與胃火補瀉之不同﹐乃宜補而用瀉﹐亦因黃柏﹑知母降腎火之說而誤之也。寒涼之藥﹐未嘗不生人﹐彼誤用之而殺人﹐與石膏何過乎。

或又疑屏黃柏﹑知母之並用﹐是知母不可助寒涼以殺人矣﹐先生偏稱知母助石膏能生人﹐抑又何也﹖曰﹕胃火之盛﹐原宜直降胃火﹐用石膏﹐不宜再用知母。然而胃火之所以盛﹐由於腎水之衰﹐水虛而不能制火也。胃火旣盛﹐勢必爍幹腎水﹐水盡而火勢焰天﹐人卽立亡矣。

用石膏以瀉胃火者﹐正所以急救腎水也。但徒救腎水﹐而腎火增熱﹐勢必胃火仍旺﹐而不遽熄。故又用知母﹐以暫退其腎中之火﹐則胃火無黨﹐庶幾易於撲滅也。此石膏必用知母之相助﹐乃一時權宜之計﹐而非永久之圖也。

或問石膏能瀉胃火﹐胃火旣瀉﹐何必又用知母﹖先生偏譽知母助石膏之有功﹐似亦偏說也。

曰﹕石膏瀉胃火以救腎水﹐不能瀉胃火以瀉腎火也。胃爲腎之關門﹐胃火息而腎火猶盛﹐是關門路平烽熄﹐而內火焚燒﹐豈是安寧之象。故瀉胃火﹐卽宜瀉腎火也﹐瀉腎火﹐非知母不可﹐尢妙知母不惟止瀉腎火﹐且能瀉胃火﹐所以同石膏用之﹐則彼此同心﹐顧腎卽能顧胃﹐不比黃柏專瀉腎而不瀉胃也。

或問白虎湯發明眞無微不晰﹐而石膏用之於大﹑小靑龍湯中﹐尙未議及﹐豈白虎能殺人﹐而靑龍否乎﹖曰﹕龍性難馴﹐用之不當﹐其殺人同於白虎。夫同一石膏也﹐何以分稱龍﹑虎﹐亦在人用之何如耳。用之於熱散之中﹐則名靑龍﹔用之於寒散之中﹐則名白虎。石膏大涼﹐用於熱之內﹐則能解熱﹐而不畏其涼﹔用於寒之內﹐過於大涼﹐𨿽能退熱﹐而常生其變。似乎白虎之湯﹐猛於靑龍也。然而﹐邪在胃﹐非白虎不可解熱﹔邪未入胃而將入於胃﹐非靑龍不可解熱也。惟是石膏得桂枝﹑麻黃﹐勢善升騰﹐用之靑龍湯中﹐只可少而不可多﹐有異於白虎湯中﹐石膏可以重加也。

或問靑龍湯有大﹑小之名﹐分在石膏之多寡乎﹖曰﹕石膏不可多用﹐不獨小靑龍湯也。

小靑龍之別於大靑龍者﹐以方中用芍藥也。龍性𨿽難馴﹐得芍藥之酸收﹐則石膏不能升騰矣﹐蓋芍藥所以制石膏也。譬如小龍初長頭角﹐惟恐傷人﹐畏首畏尾﹐故以小名之。世人但知石膏之猛﹐誰知加入芍藥﹐則石膏正無足忌乎。惟小靑龍之用石膏﹐不得其宜﹐亦有禍害﹐但不若大靑龍無制之橫耳。

又問大靑龍旣然過橫﹐何不加入芍藥乎﹖曰﹕此又不可也。邪在榮衛之間﹐將趨入於陽明﹐非大靑龍之急用﹐斷不能行雨以散熱。若加入芍藥之酸收﹐則風雲不能際會﹐未免收斂有餘﹐而優渥不足。此仲景夫子特制大靑龍湯﹐雨以沛之﹐毋單尙涼風之習習也。

卷之五﹝羽集﹞

硫黃

硫黃﹐味酸﹐气溫﹑大熱﹐有毒。至陽之精﹐入腎。能化五金奇物﹐壯興陽道﹐益下焦虛冷﹐元气將絕者甚效。禁止寒瀉﹐或脾胃衰微﹐垂命欲死者立效。堅筋骨﹐去心腹癖﹐卻腳膝冷疼﹐仍除格拒之寒。此物純陽﹐專伏純陰之气﹐化魄生魂﹐破邪歸正﹐其功甚巨﹐故有將軍之號。然而﹐其性大熱﹐用之不得其宜﹐亦必禍生不測﹐必須制伏始佳。此物用寒水石制之大妙﹐世人未知也﹐硫黃十兩﹐研爲末﹐加入寒水石一兩﹐亦研爲末﹐和在一處﹐以水化之﹐寒水化而硫黃不化也﹐候其水漧﹐然後取出用之﹐自無他患。

或疑硫黃大熱﹐寒水大涼﹐取之相制﹐似乎得宜﹐然而用硫黃正取其純陽也﹐以寒水制之﹐陽不變爲陰乎﹖不知寒水制硫黃﹐非制其熱﹐制其毒也。去毒則硫黃性純﹐但有功而無過﹐可用之而得其宜也。

卷之五﹝羽集﹞

赤石脂

赤石脂﹐味甘﹑酸﹑辛﹐气溫﹐無毒。入脾與大腸。凡有潰瘡﹐收口長肉甚驗。能止血歸經﹐養心气﹐澀精﹐住瀉痢。此亦止澀之藥﹐內外科俱不可缺者也。

赤石脂﹐稟土金之气﹐而色赤則象離火﹐寒邪之下痢白積者﹐似可澀之。若大熱暴注滯下﹐全是濕熱﹐似宜祛暑祛積﹐未可用此以止澀之也。

或問赤石脂酸澀之味﹐過於收斂﹐似不可輕用﹖曰﹕病有泄瀉太滑者﹐非此不能止。有不可不用之時﹐亦不宜愼重而失之也。

卷之五﹝羽集﹞

寒水石

寒水石﹐味辛﹑甘﹐气寒﹐無毒。入胃經。卻胃中大熱﹐五臟伏熱亦可祛解﹐並解巴豆﹑丹石諸毒。兼治傷寒勞復﹐散積聚邪熱﹐止煩悶喉痺。消渴可除﹐水腫可去。此物存之以解熱毒﹐亦藥籠中不可少之味也。

或問寒水石解胃中之大熱﹐是其功與石膏正復相同﹐何以瀉胃中之熱用石膏﹐而不用寒水石乎﹖曰﹕寒水石𨿽解胃中大熱﹐然不可與石膏並論。寒水石卻胃中大熱﹐但能下行﹐而不能外散﹐若石膏﹐則內﹑外﹑上﹑下無不可以瀉火也。﹝批﹞寒水石至陰﹐較石膏而更甚。﹞

或問寒水石同是解熱之藥﹐而謂不可與石膏並論﹐豈更有他義耶﹖曰﹕寒水石可以瀉有餘之邪熱﹐而不可瀉不足之虛熱﹐此則與石膏同也。更有與石膏異者﹐石膏瀉濕熱﹐而寒水石止可瀉燥熱耳。故諸濕腫滿屬脾者﹐最宜忌之也。

或問寒水石﹐近人用之於藥中者絕少﹐似亦可刪之品﹐而先生收之﹐何也﹖曰﹕燥癥之不明於天下也﹐久矣﹐而潤燥之藥﹐又無多幾味。余獨存寒水石者﹐所以救燥熱之病也。

卷之五﹝羽集﹞

石鐘乳

石鐘乳﹐味甘﹐气溫﹐無毒。主咳逆上气﹐療腳弱冷疼﹐安五臟﹐百節皆通﹐下乳汁﹐九竅並利﹐解舌痺渴﹐補下焦﹐止遺精﹐益气彊陰﹐通聲明目﹐久服育子。亦須制伏﹐方可入藥。雷公之制自佳﹐非研萬徧﹐斷不可輕用。

鐘乳石專能化精。凡人精少者﹐最宜用之﹐然亦必須用之於補藥中﹐始能奏效﹐否則亦徒然也。

或問鐘乳石得火有大毒﹐先生謂入藥必須制伏﹐經火耶﹖不經火耶﹖曰﹕鐘乳石斷不可經火﹐研極細末﹐另用牡丹皮煮汁泡三日﹐去汁用之最佳﹐無毒而獲大益。

或問鐘乳石以明亮者爲佳乎﹖抑雜色者皆可用之乎﹖曰﹕用鐘乳石﹐所以化精也。化精自取明亮者﹐始能入腎。其治諸病﹐𨿽雜色亦可用也。

或問石鐘乳﹐其气剽疾﹐令陽气暴充﹐飲食暴進﹐世人未免恃之爲淫佚之資。誰知精气暗損﹐石气獨存﹐孤陽轉肆﹐益精之謂何。李時珍戒人久嗜﹐有益於世不淺﹐而吾子不言及﹐何也﹖曰﹕人有彊弱之不同。火衰之人﹐必須服鐘乳以益精。而火盛者﹐不特不可久服﹐而並且不可暫服也。時珍備言之矣﹐余何必再宣哉。

卷之五﹝羽集﹞

代赭石

代赭石﹐味苦而甘﹐气寒﹐無毒。入少陽三焦及厥陰肝臟。治女人赤白崩漏帶下﹐曁難產胎衣不下﹐療小兒疳疾瀉痢驚癇﹐並尿血遺溺驚風﹐入腹可愈。經曰﹕怯者﹐驚也。怯則气浮﹐重劑以鎭之﹐代赭之重﹐以鎭虛逆也。孕婦忌服﹐恐墮胎元。此物有旋轉乾坤之力﹐藥籠中以備急用﹐斷難輕置。

代赭石𨿽能旋轉逆气﹐然非旋復花助之﹐亦不能成功﹐二味必並用爲佳。

或問代赭石體重以定逆﹐何以能轉逆耶﹖曰﹕代赭石非能轉逆也﹐旋復花實能轉逆耳。然則轉逆用旋復花足矣﹐何以又用代赭石乎﹖不知旋復花𨿽能止逆﹐而不能定逆。用旋復花以轉其逆﹐復用代赭石以定之﹐則所轉之气﹐不至再變爲逆也。

卷之五﹝羽集﹞

滑石

滑石﹐味甘﹐气大寒﹐性沈重﹐降也﹐陰也﹐無毒。入足太陽。利九竅﹐津液頻生。行六腑﹐積滯不阻。逐瘀血而解煩渴﹐分水道以實大腸﹐上气降火﹐實有奇功。此藥功專滑利﹐凡有火積在膀胱者﹐非此不能除。故夏月犯暑口渴者﹐必須用之以解﹐似乎滑石乃止渴之聖藥。然而﹐滑石非止渴之藥也﹐藉其利膀胱而去濕熱耳。夫濕熱積於膀胱﹐則火必上升而作渴﹐利其濕熱﹐則火隨濕解﹐而膀胱之气化自行。膀胱之气化旣行﹐則肺气淸肅﹐不生火而生陰﹐而津液自潤矣。此滑石所以利尿而止渴也。然而渴癥不同﹐有內火而渴﹐有外火而渴。

犯暑而渴者﹐乃外來之火﹐而濕郁於膀胱也。陰虛而渴﹐乃內起之火﹐而濕流於膀胱也。倘亦用滑石以利其濕熱﹐濕不能去﹐而轉添其燥熱矣。蓋外火可瀉﹐而內火宜補﹐未可槪以滑石而輕利其濕也。否則﹐轉利轉虛﹐益犯虛虛之戒﹐不可不愼耳。

或疑滑石性急﹐甘艸性緩﹐相合成散﹐緩急得宜﹐似乎瀉火至神﹐消暑至易矣。然而有瀉火而火愈增﹐消暑而暑益熾者﹐何也﹖夫天水﹑六一﹐本一方也。然而此方只可瀉火之已燃﹐而不能瀉火之未發﹐能消暑之旣盛﹐而不能消暑之將殘。蓋滑石有形之物﹐安能瀉火於無形。滑石甚重之物﹐安能消暑於不重。各有所長﹐卽各有所短耳。

或疑滑石利水﹐何以傷寒熱病亦用之﹐而得解其邪﹖蓋滑石性速﹐最能逐邪從膀胱下泄﹐猶恐過於迅速﹐佐之以甘艸之緩﹐使其少遲於逐邪﹐反能祛邪之盡出﹐從小便而下泄﹐水去而火亦去也。

或又問天水散逐邪最速﹐何以上焦之邪偏去之遲耶﹖曰﹕滑石下行而不上行者也﹐𨿽佐以甘艸之緩﹐止能少畱於中焦﹐而不能少畱於上焦也。上焦旣不能畱﹐又何能逐邪哉﹖或又問滑石旣能利水﹐則膀胱之邪必能迅逐之矣﹐何以有時逐膀胱之邪﹐反成脹滿迫急之病乎﹖曰﹕此下焦之虛熱﹐膀胱無水而彊利之也。夫膀胱有水﹐則滑石利之可也﹐無水而彊利之﹐不猶向無衣者而索衣﹐無食者而索食乎﹐其窘迫之狀爲何如哉。蓋滑石只可瀉實火之邪水﹐而不可瀉虛火之邪水也。

卷之五﹝羽集﹞

朴硝﹝芒硝﹑皮硝﹑玄明粉﹞

朴硝﹐味苦﹑辛﹑咸﹐气寒﹐降也﹐陰也﹐有毒。靑白者佳﹐黃赤殺人。諸石藥毒能化﹐六腑積聚堪祛。潤燥糞﹐推陳致新。消癰腫﹐排膿散毒﹐卻天行疫痢﹐破畱血閉藏﹐傷寒發狂﹐停痰作痞。凡有實熱﹐悉可瀉除。又善墮胎﹐孕婦忌用。

芒硝﹐卽朴硝之再煎者。消痰癖﹐通月經延發﹐漆瘡可敷﹐難產子胞可下﹐洗心肝明目﹐滌腸胃止疼﹐經云﹕熱淫於內﹐治以鹹寒﹐佐以苦寒。仲景夫子所以用大黃﹑芒硝相須爲使也。

皮硝﹐乃硝皮而出之者也。只可用之以洗目﹐則老眼可復明﹐洗陰囊可以去濕﹐洗痔瘡可以卻疼﹐餘無可用。

玄明粉﹐微祛虛熱﹐亦消老痰。以上四味﹐除皮硝乃外治之藥﹐余俱內治之藥也。硝性最緊﹐朴硝第一﹐芒硝次之﹐玄明粉又次之﹐俱宜救急而不可救緩﹐以之治實病則宜﹐以之治虛病則失。𨿽玄明粉能退虛熱﹐似可治虛﹐然亦只可暫治虛熱﹐而不可久治虛熱也。

或疑朴硝不可用﹐用芒硝以佐大黃﹐似乎平善矣﹐而用之不得當﹐往往殺人。不識單用大黃而不用硝石﹐亦可乎﹖曰﹕大黃﹐下藥也。用大黃﹐似可不用芒硝﹐然而傷寒之邪傳在髒中﹐常有一刻不可再停之勢。大黃不得芒硝﹐則其勢不速﹐非好用芒硝也。用芒硝以助其迅掃之機﹐邪去而正始存﹐安可徒用大黃而不用硝石哉。

或問芒硝佐大黃﹐其勢更急﹐使大黃迅逐趨下﹐吾恐邪气反不盡去也。曰﹕邪在上焦﹐用藥宜緩﹔邪在下焦﹐用藥宜急。腸中旣有硬糞﹐不迅逐趨下﹐則譫語能定乎﹖子疑芒硝佐大黃﹐慮其勢甚急﹐而余猶恐其不急﹐致邪之不去也。

或問芒硝佐大黃﹐不過助其急也﹐豈別有義乎﹖曰﹕芒硝佐大黃﹐亦能制大黃之猛。蓋大黃性速﹐而芒硝之性更緊於大黃。大黃轉不敢恃其威﹐而過於逐北﹐反有彼此牽制之益﹐故功成更神也。

或問芒硝佐大黃而成功﹐豈不能佐大黃而致敗﹐何子但言其功﹐不言其過乎﹖曰﹕嗟乎。

孟賁﹑烏獲之將﹐驍勇絕倫﹐用之不得其宜﹐有不跋扈者乎。惟是宜用而用之耳。用之得宜﹐則成功於掃蕩。用之不得其宜﹐則致敗於崩摧。誰謂芒硝但有功而無過哉。

卷之五﹝羽集﹞

花蕊石

花蕊石﹐治諸血證神效﹐最化瘀血﹐以酒調服﹐男女俱同。只可酒調服一分﹐瘀血卽化爲黃水﹐誠劫藥之至神﹐化瘀血之至捷也。外調亦驗極﹐金瘡口敷上卽合。產後血暈﹐舐舌卽安﹐眞有不可思議之妙。故特存之以備急用也。然用不可過二分﹐多則反有害矣。

花蕊石最難制﹐非研至無聲﹐斷不可輕用。蓋此物愈細愈妙。若無瘀血停滯於腹者﹐不可服。不由內傷血凝﹐胸膈作痛如一片橫住者﹐以致火炎血溢﹐因而吐血者﹐亦不可輕用之以內治也。

卷之五﹝羽集﹞

礬石

礬石﹐味酸﹐气寒﹐無毒。去鼻竅之肉﹐除骨髓之熱﹐劫喉痺﹐止目痛﹐禁便瀉﹐塞齒疼。

洗脫肛而澀腸﹐敷膿瘡而收水﹐吐風痰而通竅﹐平癰腫而護膜。外治甚效﹐而內治亦神﹐然可暫而不可常者也。

或疑礬石味酸﹐宜斂毒而不宜化毒﹐何以癰瘍之癥用之﹐毒易化耶﹖不知礬石之化毒﹐正在味酸。礬石﹐有形之物也﹐然入之湯藥之中﹐則有形化無形矣。存酸之味於散之中﹐卽行散於酸之內﹐旣消毒而又不散气﹐此功效之所以更神也。

或問岐伯有云﹕久服礬石﹐必傷人骨。有之乎﹖曰﹕礬性最急而且燥﹐能劫水﹐故不利骨與齒耳﹐蓋齒亦骨之餘也。腎水虛者﹐斷不可輕用﹐恐已耗而又耗也。

卷之五﹝羽集﹞

磁石

磁石﹐味苦﹑鹹﹐無毒。一云﹕平甘﹐溫澀。乃鐵之母也。火七次﹐醋淬七次﹐研細﹐水飛過始可用。專殺鐵毒﹐除大熱煩滿﹐去周痺酸疼。綿裹治耳聾﹐藥和點目瞀。彊骨益腎臟﹐通骨節﹐消癰疽﹐逐驚癇風邪﹐祛頸核喉痛。煉水旋飲﹐令人有娠。若誤吞鍼入喉﹐急取系綫服下﹐引上牽出其鍼﹐殊效。此物體重﹐乃去怯之劑也。藥籠中亦不可缺﹐故存之。

磁石能治喉痛者﹐以喉乃足少陽﹑少陰二經之虛火上衝也。磁石鹹以入腎﹐其性鎭墜而下吸﹐則火易歸原矣。火歸於下﹐而上痛自失。夫腎乃至陰寒水之髒﹐磁石色黑而入水﹐故能益腎而堅骨﹐生精而開竅﹐閉气而固泄也。

卷之五﹝羽集﹞

鉛﹝鉛霜﹑黃丹﹑自然銅﹞

鉛﹐味甘﹐無毒。稟北方壬癸陰極之精﹐性懦而滑﹐色黑而緇。鎭心安神﹐主鬼疰癭癅﹐止反胃嘔吐。蛇蠍傷毒﹐炙熨亦良。

鉛霜﹐止驚怪嘔逆﹐解酒毒﹐消痰﹐療胸膈煩悶﹐逐中風痰實。

黃丹﹐膏敷金瘡﹐生長肌肉住痛。入藥治癇疾﹐收斂神气﹐鎭驚除毒熱﹐止反胃吐逆。

自然銅﹐亦鉛之類﹐未煉礦者也。火醋淬﹐研細末。治跌損﹐接骨續筋﹐療折傷﹐散血止痛﹐熱酒調服﹐立建奇功。若非成﹐切勿誤服。

以上四種﹐用之得宜﹐俱可活人﹐用之失宜﹐均能殺人。蓋鉛性至寒﹐非大熱﹑實熱之病不可用。鉛霜更甚於鉛﹐尢宜愼用。黃丹力輕於鉛﹐然外科可以多用﹐而內治亦不宜多用也。

自然銅﹐乃治折傷之神藥﹐然而老弱之人﹐亦宜少用。蓋老人孤陽而少精﹐弱人气虛而少血。跌損之病﹐𨿽尙接續﹐然必以生地﹑當歸﹑川芎﹑牛膝之類爲君臣﹐少加自然銅爲佐使﹐則取效旣捷﹐而精血又復不傷。倘止投自然銅﹐以求速效﹐絕不加入補血﹑補精之味﹐則火之物﹐其性大燥﹐以燥助燥﹐必生大熱﹐況又是老弱之人﹐何能勝此乎﹖骨𨿽接續﹐而變病卽生﹐其禍有不可勝狀者矣。

或問繆仲醇疏黑鉛謂「天一生水﹐中含生气﹐爲萬物之先﹐金丹之母﹐八石之祖﹐五金之寶。壬金爲淸﹐癸水爲濁。淸爲陽气﹐濁爲陰質。陽气爲生﹐陰質有毒。範以法象﹐招攝陰陽﹐烹煉得宜﹐是成丹藥﹐餌之仙去」等語﹐是黑鉛煉服﹐果可羽化乎﹖嗟乎﹗此繆仲醇誤讀丹經﹐私臆而妄注也。夫黑鉛性沈﹐鎭墜陽气﹐使火入陰分﹐或治陽气垂絕﹐陰陽將離等癥﹐實有奇功。欲其換骨出神﹐飛霄衝漢﹐烏可得哉。﹝批﹞天元服食﹐實有此理﹐未可盡非也。﹞

卷之五﹝羽集﹞

鹽

鹽有五色之異﹐惟靑鹽尢佳。味鹹﹐气寒﹐無毒。堪洗下部慝瘡﹐能吐中焦痰癖﹐蘇心腹卒痛﹐塞齒縫來紅﹐驅蚯蚓毒傷﹐殺鬼蠱邪疰。少用﹐接藥入腎﹔過多﹐動咳傷金。走血損筋﹐黑膚失色。水腫宜忌﹐咳嗽須禁矣。

靑鹽益气﹐去气蠱﹐明目﹐卻目疼﹐止吐血﹐堅筋骨﹐尢勝各鹽。尢能益人﹐以鹹走腎也。

況鹽能軟堅﹐故又補而兼攻。腎有補而無瀉﹐故腎虛者不忌鹽。然水腫之人﹐亦腎虛也﹐何以忌鹽乎﹐似乎鹽亦瀉腎也。不知水腫之病﹐乃土克水也。土克水﹐惟宜惡土﹐而何以惡水。水﹐陰物也。土﹐亦陰物也。鹽補腎必補陰﹐故走腎而必兼走脾。水腫之病﹐乃陰虛之至也。鹽補腎﹐自然直入於腎。然而脾亦欲得鹽以相資﹐鹽不得已欲分味以與脾﹐而腎又不肯與脾也。於是﹐腎與脾相戰﹐而水癥不能愈﹐卽愈者﹐必且重發而不可救﹐以脾之益怒而不可解也。然則水腫之忌鹽﹐非鹽之瀉腎亦明矣。﹝批﹞此段議論﹐前人未言。﹞

或問《內經》有云﹕鹽走血﹐血病無多食鹽﹐多食則脈凝泣而色變。鹽非咸乎。吾子何以未言也﹖曰﹕人生斯世﹐不能捨五味而資生。不食鹽﹐安能增益腎水乎。況吐血﹑衄血﹑便血之後﹐所虧者﹐正咸之味也。使禁之而不食鹹﹐又將何物以助其生血﹑生精乎。然則《內經》之言不足盡信乎﹖亦非也。蓋《內經》言其常﹐而餘言其變。況《內經》亦止教人無多食鹹﹐非教人盡忌夫鹽也。今世醫人﹐一見血癥﹐毋論其虛實初久﹐一槪禁人不得食鹽﹐與水腫禁鹽相同﹐往往人益病而血愈多。此過忌鹽之失﹐予所以因問而增入之﹐原人勿固執《內經》以治血癥也。

卷之五﹝羽集﹞

虎骨﹝虎睛﹑虎肉﹑虎脂﹞

虎骨﹐味辛﹐气微熱﹐無毒﹐諸骨皆可用﹐而脛骨最良。治風痺﹐補膝酸﹐殺邪疰﹐止上焦驚悸。

虎睛﹐能定魂魄。

虎肉﹐益力﹐止嘔惡尢靈。

虎脂﹐塗發卽生﹐不必豹脂也。

按虎骨皆能去風健步﹐不必皆脛骨也。然而必用脛骨始佳﹐非因其去風健步也﹐蓋虎乃至陰之精﹐最能補肺金而生气力。虎屬金﹐而肺亦屬金﹐同气相感﹐補肺實有至理。用虎骨於補陰之中﹐原能生精添髓﹐而脛骨尢奇者﹐虎之全力藏於脛﹐尢得金之剛气也。

或疑虎骨非健筋骨之藥﹐不若用虎睛之能定魂魄也。夫虎骨健骨而不健筋﹐虎睛定魄而不定魂﹐未可混言之也。蓋虎之力出於骨﹐以健骨補人之弱骨何疑。虎屬金﹐人魄亦屬金﹐以金气定金气﹐又何疑耶。惟是虎之二物﹐單用則全然不效﹐必須用之於補气﹑補精之中﹐始能收功﹐非虎骨不能健骨﹐而虎睛不能定魄也。

尙有虎肚烹制爲君﹐治噎如神﹐屢試方備載。

靑皮﹑陳皮﹑白術﹑香附﹑南星﹑半夏﹑砂仁﹑大腹皮﹑五靈脂﹑濃朴﹑白茯苓﹑蘇子﹑白芥子﹑皂角末﹑神曲﹑川芎﹑枳殼﹑石膏﹑當歸身﹑麥門冬﹑桑白皮﹑桔梗﹑木香﹐以上各一兩﹐沈香﹑柴胡﹑藿香﹑五味子各五錢﹐丁香﹑蒼術各三錢﹐黃連二錢﹐檳榔一个﹐共研末。先用鮮虎肚一个﹐去內垢﹐不入水﹐老陳酒洗淨﹐好米酒糟浸三日﹐去糟﹐將虎肚入新瓦上下兩片合定﹐用緩火焙漧。和前藥末﹐同杵數千箠﹐神曲糊爲丸﹐如梧桐子大。每服用三十丸﹐用蘿卜子五分﹑麥芽五分﹐同煎湯送下。此方卽名虎肚丸﹐專治噎病並翻胃。諸藥大都行气﹐未免過於迅利﹐然而﹐噎食由痰固胸膈﹐非此不開。妙在每服只用三十丸爲度﹐數甚少﹐取其開關神速﹐而又不損傷元气。所謂有斯病﹐服此藥也。如服後噎病痊﹐可卽宜攺服大補气血之藥﹐而切不可仍服此丸。是方得自閩中司理葉公﹐葉有威衰老病噎﹐人言虎肚丸可療﹐制服隨愈﹐因刻方傳送﹐列敍其故。余兄弟初成此丸時﹐業師母虞久噎﹐服之尋愈。其鄰嫗四十餘喪子成噎气﹐與之病已﹐且孕生一子。後余媼亦患此癥﹐而藥已盡﹐偶三伏曝書﹐於帽藥中檢丸可兩許﹐與服至半﹐遂瘥。余家孟制施此丸三十年﹐無不神效。敢附玆論﹐以垂永久焉。﹝金孝芑識。﹞

又虎臀大骨髓入藥爲丸﹐壯陽益精﹐能使須髮黑者不白﹐白者重黑﹐名滋陰百補丸。

大懷生地八兩﹐醇酒浸透軟﹐砂鍋內柳枝作甑﹐上攤生地﹐下入水酒﹐蒸一炷長香時﹐取出曬漧﹐照前仍浸蒸﹐曬漧﹐凡九次﹔白雲苓去皮﹐取白肉﹐水淘浮去赤筋沫﹐曬漧﹐又浮汁和成餅﹐陰漧三兩﹔用牛膝硬枝者﹐去蘆﹐浸酒洗淨﹐四兩﹔川杜仲﹐去粗皮﹐淨酥油炙斷絲﹐四兩﹔西枸杞子﹐酒淘淨﹐曬漧﹐四兩﹔山茱萸肉﹐酒洗淨﹐曬漧﹐四兩﹔淮山藥﹐甘艸水浸﹐曬漧﹐四兩﹔北五味子﹐酒洗淨﹐曬漧﹐二兩﹔南牡丹皮﹐去骨﹐酒淘淨﹐曬漧﹐三兩﹔澤瀉﹐去毛﹐淨鹽水洗﹐曬漧﹐三兩﹔綿山黃﹐去頭尾﹐蜜炙﹐曬漧﹐四兩﹔天花粉﹐酥油炙﹐曬漧﹐二兩。虎尻尾連背正中大骨長髓﹐用酥油四兩研勻﹐砂鍋內溶化﹐後入煉蜜內同用。以上諸藥修合﹐忌婦人﹑雞犬﹐擇天月徳合日﹐共爲細末﹐重羅羅勻﹐煉蜜二斤﹐同虎髓﹑酥油調勻﹐搗數千杵﹐丸如桐子大。每日空心服一錢或錢半﹐淡鹽湯送下。是方得之太原範道人。余弱冠遊三晉相遇時﹐年已古稀﹐童顏漆髯﹐飄飄如仙。問其所由。曰﹕凝神導气其功遲﹐節欲服藥其功速。道人有虎髓丸實佳﹐今錄方並藥半料奉贈。余攜歸會友。李若霖﹐年僅四十﹐須髯早霜﹐卽以道人丸轉贈服之﹐歲餘白復變黑。余奇其方﹐又藥皆王道滋補﹐盡人固可服也。因付梓以公同好﹐請嘗試之。﹝金孝芑識。﹞

余與水部員外心韓張公相友善﹐偶談曾在松署得一豹﹐闔署共食﹐食其頭及髓中髓者﹐覺五體發脹。惟一人食其雙精﹐遂致徧身發掙﹐不能坐臥﹐兩目睜而不合﹐雙睛突出﹐直瞪欲出眶﹐三日而後平復。可見虎豹之雄健﹐至死其肉尢烈。若識者以之共補藥調劑爲丸﹐未必不大生精力﹐惜不可多得。故亦少所試﹐《本艸》未之言及﹐姑存其說﹐以待博物之君子也。

﹝金孝芑識。﹞

卷之五﹝羽集﹞

象皮

象皮﹐味甘﹐气平﹐無毒。專能生肌長肉﹐定狂止嘔吐如神﹐世人未知也。其皮最難碎﹐人身懷之三日﹐研之則如粉矣。世人只用之外科神效﹐而不知入之內治尢奇也。

或問象皮性最易收斂﹐尢能長肉﹐爲金瘡之要藥﹐用之外治宜也﹐用之內治﹐恐非所宜﹐而子曰定狂止嘔吐﹐何也﹖夫象皮气味和平﹐調和五臟﹐實能無迕耳。所以取其性最收斂﹐尢能長肉﹐非止外治﹐實能定狂止嘔也。

卷之五﹝羽集﹞

白馬莖

白馬莖﹐味甘﹑鹹﹐气平﹐無毒。懸壁陰漧﹐務過百日。用酒煮幹﹐曬漧用。專益陽道修偉﹐添精益髓﹐絕陽可興﹐小陽可長﹐然必加入人參﹑白術﹑山茱萸﹑麥冬﹑杜仲﹑熟地﹑枸杞﹑柏子仁﹑淫羊藿﹑棗仁﹑當歸﹑黃﹑白芥子﹑茯神﹑牛膝之類﹐同用尢靈﹐否則平平也。用之生子則無衍﹔用之取樂必有禍。

或疑白馬莖之可以興陽﹐已屬怪談﹐子又曰長陽﹐不更怪乎﹖曰﹕嗟乎。何怪也。天地生一物﹐必供人之取用。人有一缺陷﹐必生一物以補苴。白馬莖之長陽﹐正天生之以補人世之缺陷也。天下男子不能種子者﹐非盡由於命門之寒﹐亦非由於腎水之不足﹐往往陽小而不足以動婦女之歡心﹐而所泄之精﹐隔於胞胎之門者甚遠﹐不能直射入其中﹐則胎不結而無嗣以絕者比比也。世人不知其故﹐徒用補陽之藥﹐而陽實未衰也﹐徒用補陰之藥﹐而陰亦未虧也。

服藥終身﹐嘆息於無可如何﹐不重可悲乎。鐸親受異人之傳﹐不將此等祕旨廣傳人世﹐不幾負上天生物生人之至意乎﹐故罄加闡揚﹐使天下萬世﹐無子者盡有子也﹐余心乃大慰矣。然此長陽之說﹐爲救無子者也。倘有子者﹐竅鄙人之言﹐修合春方﹐單以長陽眩奇﹐以助人之淫欲﹐受天誅擊﹐非鐸之咎也。﹝批﹞白馬莖長陽﹐前人不敢輕道者﹐恐於天譴也。遠公書言勿隱者﹐原人生子也。世人用之生子則無愆﹐用之取樂必有禍。﹞

卷之五﹝羽集﹞

牛黃

牛黃﹐味苦﹐气平﹐有小毒。入肝經。專除筋病﹐療小兒諸癇﹑驚弔客忤﹑口噤不開。

治大人癲狂發疰﹑中風痰壅不語﹐除邪逐鬼﹐定魄安魂﹐聰耳明目。孕婦忌服﹐因墮胎元。蓋性大寒﹐只可少服﹐不宜多用。宜與人參同用﹐以治小兒諸病﹐戒獨用牛黃﹐反致誤事耳。

或問中風不宜服牛黃﹐恐其引風入髒﹐有白面入油之諭﹐固可服乎﹖曰﹕牛黃治中風﹐乃治眞正中風也。世間眞正中風者絕少﹐此牛黃之所以不可服也。眞中風之病﹐其人元气不虛﹐從無痰病﹐平素必身健﹐且系少年﹐一時中風﹐乃猝然之癥﹐非气血之虛﹐風入而生痰也。

其癥必眼紅口渴﹐吐痰如塊或如敗絮﹐其色必黃﹐必非淸水﹐口欲吐而吐不出﹐手必撚拳不放﹐躁動不安者﹐乃眞正中風也。世間眞正中風者絕少﹐此病萬人中生一二也﹐可用牛黃治之。其餘俱作虛治﹐切戒妄用牛黃。原是寒虛﹐又益之以寒藥﹐輕則變成半肢之風﹐重則痰厥﹐喪亡頃刻矣。是牛黃不可治假中風﹐非眞中風之不可服也。﹝批﹞眞中風之病﹐吾從未見﹐世人之中﹐無非虛癥也﹐牛黃安可服哉。﹞

或疑牛黃丸功效甚多﹐而其功尢多於治小兒﹐子謂用牛黃﹐必須用人參﹐豈防牛黃之生變乎﹖曰﹕嗟乎﹗牛黃丸乃殺小兒之丸﹐非救小兒之藥也。自錢乙創造牛黃丸﹐治小兒驚疳吐瀉等癥﹐殺過小兒無算。鐸欲救之﹐而苦未能也﹐今幸逢岐天師之教。凡用牛黃一丸﹐卽用人參五分﹐煎湯共飲。殺人之丸﹐無不變爲生人之藥。始悟錢君立方之時﹐原教人用人參送之﹐後人略去人參﹐此所以殺人無算也。凡我同志﹐幸加意於用參﹐以挽回牛黃之失﹐則陽徳必承陰福﹐子嗣必昌矣。

或問牛黃有用之以治水蠱﹐可乎﹖曰﹕牛黃消痰開竅之物﹐非祛濕利水之品也﹐似與治水蠱者無涉﹐然而亦有用之以成功者。蓋水入於心胞之宮﹐非牛黃不能化﹐牛黃專能入於心胞也。𨿽然心胞容水﹐久必化痰。牛黃化痰而不化水﹐是牛黃乃非利水之藥﹐乃消痰之物耳。治水蠱而效者﹐化其心胞之痰也。心胞痰散﹐而心胞外之水自不敢入於心胞之內﹐然後以治腎利水之藥治其本源﹐則水蠱之癥可消也。然則謂牛黃之能治水蠱﹐亦無不可耳。

牛肉﹐味甘﹐性溫。益養脾胃﹐最有益之品也。後天以脾胃爲主﹐而牛肉獨善健脾胃﹐安得無益。但不可食有病之牛也。水又不若黃牛爲佳。

牛乳。味亦甘﹐但性少寒。與薑汁同飲﹐最能潤肺滋腎﹐善治反胃腸結﹐但不可與米飯同食﹐恐生癥瘕也。

或問用牛肉煮湯﹐爲倒倉之法﹐可以爲訓乎﹖曰﹕此法創於丹溪。恐吐傷元气﹐用牛肉湯湧而吐之﹐取其吐中有補也﹐然亦不可輕用。病必宜吐﹐始可權宜用之。蓋旣吐之後﹐必元气大傷﹐牛肉之汁何能補吐傷之胃。

試觀丹溪自言﹐必須將養一月﹐斷房事半年﹐戒牛肉五載﹐其損傷脾胃﹐亦已甚矣。一傷﹐必有胃腹之痛﹐終身食牛肉而輒犯者矣﹐可不愼用之乎。

卷之五﹝羽集﹞

山羊血

山羊血﹐味鹹﹐气寒。入肺﹑心二髒。專活死血﹐故五絕之死可救。大約只消用一分﹐酒化開﹐用蔥管﹐人口吹之﹐含藥酒﹐乘人气送下喉中﹐少頃卽活。無血﹐磨山羊角一分﹐亦入酒中﹐乘人气如前法送下﹐亦活。但山羊必須四目者乃眞﹐眞活命仙丹也﹐否則﹐功減半耳。

或疑山羊血亦羊類也﹐何以神效至此﹖夫山羊四目者﹐神羊也﹐世間最不易得﹐用之救死者﹐實可重生。兩廣山羊﹐非四目者﹐然亦有功於世﹐但不能如四目者之更神。余曾在栝蒼陳使君署中得一羊﹐實四目者﹐當年未知取血﹐取其雙角﹐至今在家﹐角亦異於凡羊﹐磨角救人﹐功實神效。志之以見山羊實有四目云。

卷之五﹝羽集﹞

驢溺

驢溺﹐味辛﹐气寒﹐有小毒。入脾﹑胃﹑大腸之經。專能殺虫﹐能治反胃﹐然必黑驢之溺始可用﹐否則不堪入藥也。夫反胃乃腎經之病﹐驢溺非補腎之劑﹐何以能止反胃﹖不知反胃之癥不同﹐有濕熱郁於脾胃之間﹐上吐而下不瀉﹐久則濕熱生虫﹐得食則少減﹐失食則必痛﹐痛甚則上吐矣。此等之反胃﹐非止腎經之病也﹐必須用驢溺順而下之﹐則虫卽盡化爲水﹐從大腸而化﹐所以安然止吐。反胃定﹐仍須用六味地黃湯調理﹐則全愈矣。否則﹐腎气甚衰﹐不能潤腸而下達﹐大腸細小﹐不易傳送﹐水谷仍畱在脾﹐濕熱再積﹐復生虫矣。其反胃又安能愈哉﹖

卷之五﹝羽集﹞

阿膠

阿膠﹐味甘辛﹐气平﹑微溫﹐降也﹐陽也﹐無毒。入太陰肺經﹐及肝﹑腎二髒。止血止嗽﹐止崩止帶﹐益气扶衰﹐治勞傷﹐利便閉﹐禁胎漏﹐定喘促﹐止瀉痢﹐安胎養肝﹐堅骨滋腎﹐乃益肺之妙劑﹐生陰之靈藥﹐多用固可奏功﹐而少用亦能取效。惟覓眞者爲佳。

或疑阿膠煎膏﹐必取阿井之水﹐黑驢之皮以煎之﹐然而安得盡取黑驢之皮﹐彼地取雜驢皮以煎膏﹐亦可用乎﹖曰﹕阿膠原取阿井之水﹐非必取黑驢之皮也。阿井生東方﹐取其天一生水﹐且其性急而下趨﹐淸而且重﹐乃濟水之所注﹐取其去濁以祛逆痰也。用驢皮者﹐驢性最純﹐而皮則取其外現於皮膚﹐原不必取黑以走腎也。夫水入於腎﹐而皮走於肺﹐肺主皮毛﹐故用皮也。前人尙黑驢皮者﹐謂黑屬水﹐以制其熱則生風之義﹐反爲蛇足矣。

或問阿膠益肺生陰﹐安得眞者而用之﹖曰﹕阿膠出於東阿者卽眞﹐不必問其眞假。東阿之水﹐皆濟水之所注也。﹝批﹞亦是﹐然出於阿井者﹐更妙。﹞

或問近人阿膠﹐多加藥品同煎﹐想更有益乎﹖曰﹕阿膠之妙﹐全在濟水。若加藥味雜之﹐更失其義。本欲加藥味以取益﹐誰知反因藥味而失利乎。世人彊不知以爲知﹐半是此類也。

卷之五﹝羽集﹞

熊膽

熊膽﹐味極苦。治男婦時气熱蒸﹐變爲黃膽﹐療小兒風痰壅塞﹐發出驚癇。驅五疳殺虫﹐敷惡瘡散毒。痔漏塗之﹐立建奇功。此物至寒﹐能退大熱﹐可一用﹐而不可再用者也。存之以治火熱而兼濕病者。

熊膽必取人熊者始佳﹐人熊之膽長八寸﹐余膽不過長五﹑六寸耳。

昔舍下演戲﹐鄰人陳姓子年十三﹐側樓觀看﹐與同伴揪跌﹐誤從樓遮陽墮下石板﹐僅聞一聲﹐急視之﹐則兩目反張出血﹐鼻口耳皆振出血。其父抱歸﹐尙有微气。有人云得熊膽酒服可治。余取家藏熊膽五分﹐研碎﹐調陳酒一大碗灌下﹐少頃卽蘇。次日﹐跳躍如初。至今未明其義。然親試目擊﹐因錄之以俟識者也。﹝金孝芑識﹞

卷之五﹝羽集﹞

鹿茸﹝鹿角﹑鹿膠﹑鹿角霜﹑鹿腎﹑鹿血﹞

鹿茸﹐味甘﹑鹹﹑苦﹑辛﹐气溫﹐無毒。益气滋陰﹐扶肢體羸瘦﹐彊志堅齒﹐止腰膝酸疼﹐破畱血隱隱作疼﹐逐虛勞灑灑如瘧﹐治女人崩中漏血﹐療小兒寒熱驚癇﹐塞溺血泄精﹐散石淋癰腫。

鹿角﹐味淡﹐气溫。逐鬼辟邪﹐輕身益气﹐續絕傷﹐彊筋骨﹐消癰疽﹐愈惡瘡﹐止婦人夢與鬼交﹐令病者招實鬼話。

鹿膠﹐止痛安胎﹐大補虛羸﹐療跌撲損傷﹐治吐衄崩帶。

鹿角霜﹐專止滑瀉。

鹿腎﹐補中以滋腎元。

鹿血﹐調血脈﹐止腰疼。滚酒調熱服﹐生服誤。

鹿一身皆益人者也﹐而鹿茸最勝。凡陽痿而不堅者﹐必得茸而始能堅﹐非艸木興陽之藥可比﹐但必須用茸爲妙。如不可得茸﹐用三寸長之毛角亦佳﹐猶勝於鹿角膠也。夫鹿乃陽獸﹐而世人轉譏東坡之誤﹐眞不善讀書者也。《本經》言麋屬陽者﹐乃傳寫之誤也。麋乃鹿之小者﹐鹿乃麋之大者﹐亦非也。麋鹿同形﹐而種實各別﹐麋小而鹿大者﹐尙是從形而分別之也。麋體生來是小﹐而老亦不大﹐鹿則老而彌大也。東坡謂鹿在山而麋在澤﹐亦非。麋實生於山也。夏至鹿角解﹐冬至麋角解﹐亦非陽退陰退之義。鹿﹐陽獸也﹐夏至則一陰生﹐陽得陰而生新﹐則舊者自去﹐故鹿角至夏至而解也。麋﹐陰獸也﹐冬至則一陽生﹐陰得陽而生新﹐則舊者難畱﹐故麋角至冬至而解也。天地之道﹐陰陽兩相根也﹐陽得陰而陽生﹐陰得陽而陰長。

麋﹑鹿之角﹐亦何獨不然。只因《本經》傳寫之誤﹐以致人錯認鹿爲麋也。予不得不辧之﹐然而人終不信也。予更有辧麋之法﹐麋有四目﹐非目在眼上也﹐前腿外之間有似目者二處﹐有則麋而無則鹿﹐至易辧也。鹿茸益陰﹐然亦無大效﹐不必取之以入藥。世人有麋﹑鹿合而成膏﹐以治陰陽之虛則可耳。然而用麋﹑鹿爲膏﹐又不若用鹿胎﹐加之人參﹑熟地﹑山茱﹑山藥﹑茯苓﹑牛膝﹑柏子仁﹑巴戟天﹑肉蓯蓉﹑炒棗仁﹑甘艸﹑白術﹑麥冬﹑沙參﹑五味子﹑杜仲﹑破故紙﹑黃﹑當歸﹐爲全鹿丸之更妙也。用大鹿爲全鹿丸者﹐誤。鹿胎爲丸﹐大能生先天之气﹐益後天之母﹐健脾生精﹐興陽補火﹐至神之丸﹐柰世人未識耳。

或疑鹿茸白者﹐非鹿茸也﹐乃麋茸也﹐必以紫者爲佳﹐果然乎﹖曰﹕鹿茸不論紫白﹐大約角上毛短者爲鹿茸﹐角上毛長半寸者爲麋茸﹐最細而又多毛﹐然而天下鹿茸多而麋茸少。蓋麋種雄最少﹐而雌最多﹐遇鹿則交﹐世人未知﹐因識之﹐以辧鹿﹑麋之分﹐最易別也。

卷之五﹝羽集﹞

犀角

犀角﹐味苦﹑酸﹑咸﹐气寒﹐無毒。人身懷之﹐爲末。入陽明。殺鉤吻﹑鴆﹑蛇毒﹑山瘴溪毒﹐百毒皆除。屍疰﹑鬼疰惡邪﹐狐魅﹑精神諸邪盡遣。傷寒溫疫﹐能解熱煩。瘡腫﹑癰疽﹐專破膿血。鎭肝明目﹐定神安心。孕婦忌服﹐恐消胎气。此物乃佐使之神藥﹐不可不用﹐而又不可多用者也。蓋犀角屬陽﹐其性喜走而不喜守﹐守者气存﹐走者气散。用犀角者﹐不過欲其走達陽明之經也。然而﹐犀角不特走陽明也﹐如有引經之藥﹐各經皆能通達。倘無邪气﹐孟浪多用﹐耗散各髒之气﹐勢所不免。气散則血耗﹐血耗則火起﹐未有不變生他病者矣﹐故無邪熱之癥﹐斷不可多用。

或疑犀角入陽明而散熱﹐豈入陽明而散气乎﹖曰﹕犀角入陽明﹐原該散熱﹐而不該散气﹐然有熱則散熱﹐無熱必散眞气矣。今眞气旣散﹐反生內熱矣﹐故犀角善用則解熱﹐不善用又安能解熱哉。

或問犀角有通天之功﹐信乎﹖曰﹕謂犀角通天者﹐通人之巓頂也。犀角﹐陽明經之藥﹐由鼻而升於頭﹐而下環於唇口之間﹐故凡有頭面之火﹐不得不藉之爲使﹐令其自下而上也。

卷之五﹝羽集﹞

羚羊角

羚羊角﹐味鹹﹑苦﹐气寒﹐無毒。專走肝經。解傷寒寒熱在肌膚﹐散溫風注毒伏於骨內﹐安心气﹐除魘寐驚夢狂越﹐辟邪气﹐祛惡鬼。小兒驚癇﹐產婦敗血﹐皆能治之。此物亦備用﹐以待變者也。

羚羊角﹐不可輕用之藥﹐宜於治實癥﹐而不宜於治虛癥。

或問羚羊角﹐別本載久服彊筋骨﹐輕身﹐起陰益气﹐利丈夫﹐似乎爲彊陽助气之品。繆仲醇謂﹕火熱則陰反不能起﹐而筋骨軟。鹹寒入下焦﹐除邪熱﹐則陰自起﹐气自益﹐筋骨彊﹐身輕也。仲醇之言﹐未嘗非是﹐然而羚羊角實不能補虛。仲醇亦因《本艸》載有利益之語﹐故曲爲解之云﹐久服彊筋骨輕身﹐起陽益气﹐入下焦除熱﹐則陰自起﹐气自益﹐筋骨彊。實治邪而不補正气﹐不可誤也。終不可據之﹐以望其滋補也。

卷之五﹝羽集﹞

麝香

麝香﹐味辛﹐气溫﹐無毒。辟蛇虺﹐誅蛔虫﹑虫蠱癇疰﹐殺鬼精﹐毆疫瘴﹐脹急痞滿咸消﹐催生墮胎﹐通關利竅﹐除恍惚驚怖﹐鎭心安神﹐療癰腫瘡疽﹐蝕膿逐血﹐吐風痰﹐啟寐魘﹐點目去膜止淚。亦外治居多﹐而內治甚少也。

或問麝香能消水果之傷﹐然乎﹖曰﹕麝香何能消水果﹐但能殺果木之虫耳。食果過多﹐胸中未有不生虫者也。生虫則必思果﹐思果則必多食果矣﹐初食之而快﹐久食之而悶。前人用麝香﹐而食果之病痊﹐遂疑麝香之能消果也﹐誰知是殺虫之效哉。﹝批﹞解前人之惑。﹞

或問近人治風癥﹐多用麝香以透徹內外﹐而吾子不談﹐豈治風非歟﹖曰﹕風病不同﹐有入於骨者﹐有入於皮肉者﹐有入於臟腑者﹐未可一槪用麝香而走竄之也﹐蓋風入於骨髓者﹐不得已而用麝香﹐使攻邪之藥直入於骨髓﹐祛風而外出﹐此治眞正中風也。其餘風邪不過在臟腑之外﹑肌肉之間﹐使亦用麝香引風入骨﹐反致變生大病而不可救藥矣。至於世人不知禁忌﹐妄用麝香﹐以治小兒急﹑慢之驚﹐往往九死一生﹐可不愼哉。

或疑麝香旣不可以治風病﹐而前人用之﹐豈皆非歟﹖曰﹕前人用麝香以治風癥者﹐不過借其香竄之气﹐以引入經絡﹐開其所閉之關也。近人不知前人立方本意﹐毋論關閉﹑關開﹐而一槪皆用﹐以致引風入骨﹐使風之不出﹐無風而成風癥﹐爲可憎耳。

卷之五﹝羽集﹞

驢鞭

驢鞭者﹐驢之外腎也。味甘﹐气溫﹐無毒。最能長陽﹐然而單服此一味﹐絕不效。蓋驢鞭非長陽之物也﹐止能展筋耳。夫陽道之細小也﹐乃人肝膽之不足﹐而筋不能舒耳。驢鞭展筋﹐筋展則陽道宜於修偉矣。然而﹐驢鞭止能展身內之筋﹐而不能展身外之筋﹐必得龍骨﹑陽起石合用﹐則外之筋乃展。外筋旣展﹐而謂陽不能展乎。

或疑驢鞭亦尋常之物﹐而稱其功用之奇﹐豈因其驢勢之偉長﹐因疑可以展陽耶﹖此亦無徵不可信之說也。曰﹕驢鞭不能展陽﹐余先言之矣。因其與龍骨﹑陽起石同用﹐而有相得之驗也。夫龍骨得驢鞭而化﹐龍骨得陽起石而興﹐三者配合﹐始建奇功﹐缺一而無功也。𨿽然舍人參﹑﹑術﹑菟絲﹑熟地補陽補陰之藥﹐而惟三者之配合也﹐奇功又何以建哉。

卷之五﹝羽集﹞

獺肝

獺肝﹐味甘﹑平﹑咸﹐微熱﹐無毒。疰病傳屍﹐一門傳染者悉效。產勞發熱﹐三時虛汗者殊功。上气咳嗽堪除﹐鬼毒瘟癘能遣﹐療蠱疫﹐治冷勞﹐卻魚鯁﹐消水脹。乃癆瘵中必需之藥﹐不可不先備也。取得之時﹐以酒煮漧焙燥﹐藏之磁器中﹐經年不壞。

癆瘵之癥﹐久則生虫﹐用鰻魚之類﹐亦可殺虫﹐何以必用獺肝﹖蓋癆虫之種類不同﹐而治法之制伏﹐亦宜各別。用獺肝以制虫者﹐其虫必食魚而得之者也﹐其虫絕似魚類﹐故取獺以制魚也。若鰻魚亦魚類﹐安能以魚制魚哉。

或問用獺以制魚類之虫﹐自是確義﹐但不知同是癆瘵之癥﹐何易知其虫之似魚﹐以用獺肝哉﹖不知癆虫不同﹐而辧法實易。凡生魚類之癆虫者﹐遇天雨﹐則胸膈間必怦怦自動﹐聽水聲則驚﹐飲茶水則快﹐大便必滑﹐日間腸胃必有微動﹐而夜則安然者也。聞魚鮏則喜﹐看网繒魚笱之類﹐必孛然色變。此等之癥﹐必須用獺肝入藥﹐始可制之﹐否則無益。﹝批﹞辧癥甚確。﹞

卷之五﹝羽集﹞

膃肭臍

膃肭臍﹐味鹹﹐气大熱﹐無毒。療癖羸﹐並脾胃勞極﹐破宿血結聚及腰膝寒酸﹐辟鬼气﹐禁夢與鬼交﹐逐魅邪﹐止睡被魅魘﹐祛冷積﹐益元陽﹐堅舉陽管不衰﹐誠助房術要藥。

因多假﹐又雌多於雄﹐雌者絕無功效。雄者固興陽道﹐然而不配之參﹑術﹑熟地﹑山藥﹑山茱﹑杜仲﹑肉桂﹑巴戟天﹑肉蓯蓉之類﹐功亦平平無奇﹐世人好異﹐動言興陽必須膃肭臍﹐誰知藥品中多有勝之者﹐如鹿茸﹑海馬之類﹐未嘗不佳。

膃肭臍﹐魚也﹐而人誤認海豹爲膃肭臍﹐所以興陽無大效﹐轉不如鹿茸﹑海馬之能取勝也。

膃肭臍﹐生於東海之中﹐最靈而善藏﹐能先知人捕取﹐故世人絕無有得之者。其形並不如狗﹐魚首﹐身無鱗甲﹐尾如魚﹐有四掌﹐少異於魚。曰海狗者卽海豹﹐而掌則與膃肭臍相同。

海豹乃獸身﹐毛如豹﹐掌有毛﹐而膃肭臍無毛也。膃肭臍眞者﹐聞其气卽興陽﹐正不必吞服耳。至海豹性亦淫﹐亦能興陽﹐故土人以海豹充膃肭﹐所以功薄而效輕﹐博物君子必有以辧之。

或問膃肭臍今人並無有見之者﹐先生又從何處見之﹐而辧且如是之分明耶﹖曰﹕古人之書可考也﹐何必親見膃肭臍。余𨿽未見﹐而海豹則數見之。古人云﹕膃肭臍﹐魚也。余所見者﹐乃獸也。非海豹而何﹐況其身絕似豹乎。吾故知今之所用者﹐皆非眞也。世情好異﹐謂不可得之物﹐必然功效實奇﹐往往棄人參﹑鹿茸於不用﹐而必欲得膃肭以爲快。及得僞者﹐修合藥餌﹐朝夕知服﹐未見其奇。不悟其膃肭之僞﹐而自嘆其陽道之衰﹐𨿽助之而無用也。吾深爲世人惜之矣。

或疑膃肭臍﹐卽海豹臍下之勢也﹐古人諱言勢而言臍耳。余以爲不然。膃肭臍實魚身﹐而非獸身也。東海之濱﹐豈無其種﹐然而絕無有獲之者﹐使吾言無徵﹐不可慨嘆乎。𨿽然予之注《本艸》也﹐辧其理也﹐理眞而義自確。百世之下﹐倘有人得之﹐取吾言而証之不誣﹐始信吾先見之明也。

卷之五﹝羽集﹞

皮

皮﹐味苦﹐气平﹐無毒。主五痔血流大腸﹐理諸疝痛引小腹﹐治胃逆﹐塞鼻衄﹐開胃气﹐消痔﹐腹脹痛可止﹐陰腫痛能祛﹐亦備用之物也。

或問刺﹐食其肉﹐當去骨﹐誤食之﹐令人瘦劣﹐諸節漸小﹐有之乎﹖曰﹕嗟乎。凡骨誤食俱瘦人﹐不獨骨也。

卷之五﹝羽集﹞

雀卵

雀卵﹐味酸﹐气溫﹐無毒﹐益男子陽道﹐易致堅彊﹐常能固閉﹐補陰扶陽之妙藥。然亦必入人參﹑白術﹑杜仲﹑蛇牀子之內則有功﹐否則亦平常也。

雀卵益陽﹐取其淫气也。然雀卵至小﹐多取則傷生﹐亦非延生續嗣之道。不得已則用之﹐不可因其興陽固精﹐窮日夜之力而頻用之﹐亦犯造物之忌也。

卷之五﹝羽集﹞

鼠骨﹝鼠膽﹞

鼠骨﹐取其脊骨﹐燒灰存性﹐擦齒可以重生﹐然亦必輔之熟地﹑楡樹皮﹑當歸﹑靑鹽﹑枸杞子﹑骨碎補﹑細辛﹑沒石子之類始效。

鼠膽﹐滴耳中﹐實效應如響。然膽最難取﹐必將鼠養熟﹐乘其不知覺之時﹐一旦擊死﹐取則有膽﹐否則無膽也。

鼠膽﹐治耳聾。余親見治一小兒﹐將膽汁滴入耳﹐癢甚﹐忽有一虫走出﹐長半寸﹐四足﹐徧身鱗甲﹐色正白也。此虫名爲環耳虫﹐專食人髓。﹝批﹞此虫非外入者﹐乃內生之虫耳。﹞

幸小兒速治卽愈﹐否則虫入於腦﹐則頭痛如破﹐終身之病也。鼠膽治耳聾﹐效捷如此﹐因志之。

或問鼠骨生齒﹐乃有人試之而不驗﹐各《本艸》多稱其功﹐而吾子亦同聲附和﹐何也﹖曰﹕鼠骨實能生齒﹐但人用之不得法耳。捕鼠之時﹐戒莫出聲﹐得鼠之時亦然﹐養之數日﹐使鼠不懼人﹐一時擊死﹐亦勿言語﹐去其皮而取其骨﹐火入藥中。擦齒之時﹐亦勿言語﹐自然頻擦而頻生也。咎鼠骨之不生齒﹐不其誤乎﹐鼠性最怯﹐其嚙物﹐每乘人之不覺﹐故其功用﹐亦不可使其知也。且鼠性又最靈﹐一聞人聲﹐必寂然不動。齒通於骨﹐人語言必啟其齒﹐齒動而鼠骨之性不走於齒矣﹐又何能生齒哉。﹝批﹞此言似迂﹐而其理實至也。﹞

卷之五﹝羽集﹞

伏翼﹝夜明砂﹞

伏翼﹐卽蝙幅也﹐白者第一﹐紅者次之﹐灰色者不可用。逐五淋﹐利水道﹐明雙目﹐撥翳膜。久服延年無憂﹐令人喜樂媚好。用血點眼﹐夜視有光。

夜明砂﹐卽蝙蝠糞﹐炒酒服下﹐可下死胎。蝙蝠得白者﹐入之補气血之藥﹐可延年至百歲之外﹐無如不可得也。我識之於書者﹐實聞之岐天師之祕傳也。

白蝙蝠不可得﹐粵西有紅蝙蝠﹐古人取之以作媚藥。蓋白者延齡﹐而紅者反助火也﹐助火必至動火﹐火動必至精泄。然則紅蝙蝠﹐終非益人之物也。

或問蝙蝠安得白者用之﹐卽紅蝙蝠亦難得﹐不識灰色者﹐可權用以修合藥餌乎﹖夫蝙蝠歲久﹐則得至陰之气。彼灰色者﹐不過數十年之物耳﹐何可合藥。倘腹下色紅﹐則有百歲之久矣﹐亦可用之﹐然終不如紅者更奇﹐而白者更神也。﹝批﹞白蝙蝠稀世之珍﹐如何能得之。得之﹐乃天賜也﹐岐公之傳﹐必非無意。﹞

或疑伏翼非長生之物﹐卽色白是千歲之品﹐無益於補劑﹐何足取重﹖遠公注《本艸》﹐故將舉世所絕無者﹐特神奇其說﹐恐不可信也﹐曰﹕白蝙蝠之可以延年﹐乃吾師傳鐸自服之方﹐余泄之以示世也。夫伏翼得至陰之气﹐活數百年而不死﹐其常也。凡物長年者﹐皆服之延齡﹐如鹿龜之類非耶﹐何獨於伏翼疑之。況伏翼至羽毛皆白﹐自是千歲之物﹐配以藥物﹐自可難老﹐此理之所必然也。夫色白者不可得﹐而色紅者粵西實有之﹐古人曾取爲媚藥﹐是補陽之明驗也。紅者旣可以補陽﹐豈白者獨不可以補陰乎。余注《本艸》﹐何品不可出奇﹐而必取伏翼以神其說哉。𨿽然白蝙蝠之方﹐吾師傳鐸自服﹐余自信之﹐正不必人之盡信也。

卷之五﹝羽集﹞

蜂蜜

蜜﹐味甘﹐气平﹑微溫﹐無毒。益气溫中﹐潤燥解毒﹐養脾胃﹐卻癇痙﹐止腸癖﹐除口瘡﹑心腹猝痛﹐補五臟不足﹐通大便久閉。此采百花而釀成﹐自然補益。但可丸藥中用之﹐入湯劑內﹐止潤大腸也。

或問蜜有黃﹑白之分﹐其功用同乎﹖曰﹕世人以白蜜爲上。不知采黃花則蜜黃﹐采白花則蜜白。黃勝於白﹐而世人未知也。蓋花黃者得中州之气﹐花白者得西方之气耳。

卷之五﹝羽集﹞

五靈脂

五靈脂﹐味甘﹐气平﹐無毒。功專生血止血﹐通經閉﹐又治經行不止﹐去心疼﹐並療血气刺痛﹐祛血痢腸風﹐逐心腹冷气﹐定產婦血暈﹐除小兒疳蛔﹐善殺虫﹐又止虫牙之痛。藥籠中亦不可缺也。

或問五靈脂長於治血﹐不識諸血癥可統治之乎﹖夫五靈脂長於行血﹐而短於補血﹐故瘀者可通﹐虛者難用耳。

卷之五﹝羽集﹞

蟬蛻

蟬蛻﹐去目內翳膜﹑並侵睛肉。小兒痘瘡﹐用之以護目﹐斷不可少之藥也。

或問蟬蛻護目﹐去目內翳膜﹐有之乎﹖曰﹕有。但宜知所以用之。蟬蛻護目者﹐護痘瘡未出之目﹐非護痘瘡已壞之目也。凡痘瘡現頭面甚多者﹐須護其目。先用蟬蛻入於發表之中﹐則雙目斷無出痘之理。若已見點於目中﹐又何能救之使消哉。

或問蟬蛻消翳於目中﹐宜乎目中之翳無不消之矣﹐而謂止能護目﹐使翳之不生﹐不能消已成之翳。是蟬蛻非消翳之品乎﹖曰﹕蟬蛻消翳﹐古人盛稱之﹐豈無所驗而云然。古人謂消翳者﹐消凡目之翳﹐非消痘瘡之翳也。凡目之翳﹐可少用之以成功﹐痘瘡之翳﹐𨿽多用之亦無益也。

卷之五﹝羽集﹞

蝸牛

蝸牛﹐味鹹﹐气寒﹐有小毒。殺虫﹐主賊風口眼斜﹐治驚癇筋脈拘攣﹐收脫肛﹐止消渴。

此物治病亦神﹐用必須制。用甘艸些須﹐同火炒焙漧﹐存於藥籠中﹐以治前癥實奇。

蝸牛善殺虫﹐以蝸牛活者投麻油中﹐自化爲油﹐以油塗虫瘡﹐效如神。

或問蝸牛治楊梅瘡毒有神﹐何子之不言也﹖曰﹕蝸牛解毒﹐而气過寒涼﹐楊梅熱毒﹐似乎相宜﹐然則楊梅熱毒﹐實出諸腎﹐用蝸牛未免直入腎中以瀉火﹐火去而寒畱﹐往往有陽痿不振﹐不能生子之憂。予所以略而不言也。﹝批﹞人但知食蝸牛之解毒﹐何知有絕嗣之禍哉。﹞

卷之五﹝羽集﹞

蠍

蠍﹐味甘﹑辛﹐有毒。療小兒風癇﹐手足抽掣﹐祛大人中風﹐口眼斜﹐卻風痰耳聾﹐解風毒癮疹。然不可多服﹐以其辛而散气也。少少用之﹐以治斜之癥﹐正相宜耳。

蠍毒傷人﹐每有痛入心者﹐以蝸牛塗上卽安。﹝批﹞效極。﹞

或問全蠍可治漏瘡﹐何子略之﹖夫全蠍何能消漏也。治漏瘡者用之﹐必藥用蜈蚣﹑穿山甲﹐使之相制而相成耳。

卷之五﹝羽集﹞

九香虫

九香虫﹐味甘﹑辛﹐气微溫。入腎經命門。專興陽益精﹐且能安神魄﹐亦虫中之至佳者。

入丸散中﹐以扶衰弱最宜﹐但不宜入於湯劑﹐以其性滑﹐恐動大便耳。

九香虫亦興陽之物﹐然外人參﹑白術﹑巴戟天﹑肉蓯蓉﹑破故紙之類﹐亦未見其大效也。

或問九香虫產於西蜀﹐得其眞者爲佳﹐近人不知眞假﹐何能奏效﹖曰﹕九香虫不止西蜀有之﹐江南未嘗不生。但生於江南者﹐無香气耳﹐無香气者卽無效。

卷之五﹝羽集﹞

蜚虻

蜚虻﹐味苦﹐气微寒﹐有毒。逐瘀血血閉﹐寒熱酸。止兩目赤疼﹐傷淚出。通血脈九竅﹐治喉痺﹐破積血﹐癥瘕痞堅亦治。此物視之可憎﹐用之以治瘀血之癥﹐實救命之藥也﹐藥籠中斷宜預備。

畜血之癥﹐必須水蛭以消之﹐否則瘀血硬痛﹐必變發黃之癥。今人畏懼水蛭﹐謝絕不用。

當以虻虫代水蛭﹐則畜血病可解也。

或問蜚虻食人之血﹐何仲景夫子以治傷寒之癥﹖曰﹕傷寒之變癥不同﹐失於不汗﹐有气結﹑血結之病。气結﹐可用艸木之藥以散气。而血結﹐必須蜚虻﹑水蛭以散血也。但气結與血結﹐何以辧之﹖气結者﹐小便必不利﹔血結者﹐小便必利也。

又問血結者﹐必須用蜚虻矣﹐然何以知是血結之病﹖曰﹕大約气結﹑血結﹐身大熱﹐腸中俱有燥屎作痛。但血結者﹐止小便利﹐異於气結也。捨蜚虻﹐又何物以散其瘀血哉。

卷之五﹝羽集﹞

僵蠶

僵蠶﹐味鹹﹑辛﹐气平﹐無毒﹐升也﹐陰中陽也。逐風濕殊功﹐口噤失音者必用﹐撥疔毒極效﹐腫突幾危者急敷。主小兒驚癇夜啼﹐治婦人崩中赤白﹐止陰癢﹐去三虫﹐滅黑及諸瘡瘢痕﹐面色令好。散風痰並結滯痰塊﹐喉痺使開﹐驅分娩﹐罷余疼﹐解傷寒後陰易。功用𨿽多﹐而不宜多服﹐少爲佐使可也。

或問僵蠶功多﹐亦有過乎﹖夫僵蠶安得無過。多服則小腹冷痛﹐令人遺溺﹐以其性下行﹐利多而成寒也。

卷之五﹝羽集﹞

晚蠶蛾﹝蠶沙﹞

晚蠶蛾﹐气溫﹐微鹹﹐略有小毒。其性最淫﹐彊陽道﹐交接不倦﹐益精气﹐禁固難來。

敷諸瘡滅瘢﹐止尿血﹐暖腎。

蠶沙﹐卽晚蠶之屎﹐其性亦溫﹐治濕痺﹑癮疹﹑癱風﹐主腸鳴熱中泄瀉。按晚蠶蛾勝於春蠶者﹐以其性淫也。務須擇雄者用之﹐雌則無效。蓋雄則气溫﹐勤於交合﹐敏於生育故耳。但亦宜丸散﹐而不宜湯劑﹐嫌其過於動也。

晚蠶娥興陽而又不動火﹐似可多用﹐然亦宜同人參﹑白術﹑歸﹑之類﹐用之爲佳。蓋無陽則气不能舉﹐而气虛則陽亦不能久振也。

卷之五﹝羽集﹞

桑螵蛸

桑螵蛸﹐味鹹﹑甘﹐气平﹐無毒。主女人血閉腰痛﹐治男子虛損腎衰﹐益精彊陰﹐補中除疝﹐止精泄而愈白濁﹐通淋閉以利小便﹐又禁小便自遺。此物最佳﹐苦難得眞者。

二﹑三月間﹐自於桑樹間尋之﹐見有花斑紋子在樹條上者﹐采之﹐用微火焙漧﹐存之。若非桑樹上者﹐無效。或云加桑白皮佐之者﹐非。

桑螵蛸﹐三吳最多。土人不知采用﹐捨近求遠﹐可勝三嘆。

或問桑螵蛸﹐乃螳螂之子﹐何以異於他樹耶﹖不知螳螂食桑葉而生子﹐其功自是不同。

此物可種﹐采子入於桑樹之間﹐每年其子必多﹐不數年卽繁﹐又不壞桑樹﹐而又可以采其子﹐至便法也。﹝批﹞此物𨿽益人﹐吾終憐其細小﹐用藥必多害物命﹐可已則已之爲妙﹐又何必種植之多事耶。﹞

卷之五﹝羽集﹞

白頭蚯蚓

蚯蚓﹐味鹹﹐气寒﹐有小毒﹐頸白者佳﹐鹽水洗用。治溫病大熱狂言﹐療傷寒伏熱譫語﹐並用搗爛絞汁﹐井水調下立瘥。兼治小水不通﹐蠱毒猝中﹐殺蛇瘕蛔虫﹐消腎風香港腳﹐又療黃疸﹐行濕如神。人或被蛇咬傷﹐鹽水浸之卽解。

治屎封﹐悍犬咬毒﹐仍出犬毛殊功﹐尢治毒瘡。蚯蚓乃至微之物﹐實至神之物也。大熱發狂之癥﹐與其用白虎湯以瀉之﹐不若用蚯蚓漿水以療之。蓋石膏𨿽瀉火﹐而能傷胃﹔蚯蚓旣瀉火﹐而又不損土。蚯蚓生於土中﹐土爲蚯蚓之母﹐子見母而自安故也。

或問蚯蚓治發狂如神﹐此何故﹖曰﹕蚯蚓善瀉陽明之火﹐而又能定心中之亂﹐故一物而兩治之也。

又問用蚯蚓﹐何故必用地漿以佐之﹖蓋地漿取北方至陰之气﹐瀉陽明至陽之气也。且蚯蚓得土而性安﹐毒以攻熱﹐而不毒以生毒﹐相制以成奇功也。

又問蚯蚓有毒﹐以治發狂之癥﹐萬一毒發﹐不益助狂乎﹖曰﹕發狂之癥﹐得毒而轉有生機﹐蓋火熱逢寒毒而自化。用蚯蚓以瀉熱﹐正取其毒瓦斯之入心﹐而後可以解熱也﹐熱解而狂自定﹐此巧治之法也。

卷之五﹝羽集﹞

蟾酥

蟾酥﹐去毒如神﹐以毒制毒也。消堅破塊﹐解瘀化癰。𨿽皆外治之功﹐而藥籠中斷不可缺。

蟾酥有大毒﹐似不宜服﹐而諸家皆云可服﹐不可信也。𨿽曰以毒攻毒﹐亦宜於外治﹐而不宜於內治也。

卷之五﹝羽集﹞

蝌蚪

蝌蚪﹐蛤蟆子也。治火傷與湯火傷﹐搗爛敷之卽止痛﹐如皮破﹐且無傷痕﹐同桑椹汁染須亦佳﹐但必須加入冰片耳。

卷之五﹝羽集﹞

白花蛇

白花蛇﹐味甘﹑鹹﹐气溫﹐有毒。蘄州者佳。止風痛﹐如癩麻風﹐至須髮脫落﹐鼻柱將塌者﹐必須服之。其餘如鶴膝雞距﹐筋爪拘攣﹐肌肉皮毛諸風﹐斷不可服。蓋白花蛇性竄﹐上行而不下走﹐解上焦之風而不解下焦之風﹐解陽分之毒而不解陰分之毒也。

或問白花蛇𨿽異於凡蛇﹐然蛇終是毒物﹐以毒攻毒﹐不畏損傷腸胃乎﹖曰﹕誠哉是言。

風癥盡有祛風之藥﹐何必食蛇以去風。不論是否癩麻風﹐俱覓蛇食之﹐信邪不信正﹐人情大都如斯﹐可嘆也。

卷之五﹝羽集﹞

魚鰾

魚鰾﹐味甘﹐气溫﹐入腎經。專補精益陰﹐更能生子。近人多用此爲種子之方﹐然而過於潤滑﹐必須同人參補陽之藥同用爲佳。

魚鰾膠﹐絕似人之精﹐其入腎補精﹐不待言矣。恐其性膩滯﹐加入人參﹐以气行於其中﹐則精更易生﹐而無膠結之獘也。

卷之五﹝羽集﹞

龜甲﹝千歲靈龜﹞

龜甲﹐味鹹﹑甘﹐气平﹐有毒﹐陰中陽也。專補陰衰﹐善滋腎損﹐復足眞元﹐漏下崩帶並驅﹐癥瘕瘧咸卻﹐傷寒勞復﹑或肌體寒熱欲死者殊功﹐腰背酸疼﹑及手足重弱難舉者易效﹐治小兒囟門不合﹐理女子濕癢陰瘡﹐逐瘀血積凝﹐續筋骨斷絕﹐補心輕身﹐益气資智。

千歲靈龜﹐身上五色全具﹐額端骨起似角﹐和身用之最能延齡。按龜乃至陰之品﹐活用全身﹐死用龜板。用全身而加入參﹑術之中﹐則其毒自解。惟死龜板取之煎膏﹐必須用灼過者﹐名曰敗龜﹐則毒隨火化可用。倘若用自死者煎膏﹐未有不毒者也。龜年尢長﹐何能自死﹐非受蛇傷﹐必爲毒中。用之入藥﹐得免無損﹐幸矣。安望其補益哉。

千歲靈龜﹐何能易見﹐非徳髙道重者﹐斷不可得也。鐸著《本艸》﹐旣知千歲之龜可以延年﹐烏敢隱而不告乎﹐夫千歲靈龜﹐自知趨避﹐豈肯輕露於沙洲﹑塘渚之間﹐以招人之物色﹐輕投於鼎鑊之中。然而天地之大﹐實有此種﹐使道徳之賢﹐無心獲之﹐而助其益算之丹也。

苟得千歲之龜﹐而不知修合之法﹐終屬無益。鐸受異人之傳﹐並將制法奇方附後﹐方名千歲靈膏。千歲靈龜一个﹐紙包﹐用火煨死。然後﹐以桑木用水煮熟﹐約一晝﹐連身甲搗碎。入人參一斤﹐白術二斤﹐熟地二斤﹐桑葉二斤﹐山茱萸﹑薏仁﹑茯苓﹑巴戟天各一斤﹐五味子四兩﹐柏子仁六兩﹐杜仲半斤﹐各爲末﹐同龜搗爛﹐加蜜爲丸。每日白滚水服五錢﹐服後﹐精神還少﹐須髮重烏﹐壽至百歲外﹐猶身如少年也。

或問龜至靈﹐人有放龜而延齡者﹐烏有食龜而延年者乎﹖況又是千歲之龜﹐其靈更甚﹐食之作祟﹐未必不反促其壽也。曰﹕世間安得此千歲之龜哉﹐一旦爲人所獲﹐此天厭之也。夫龜壽萬年﹐深藏於江湖之內﹐原不予人以易得﹐況千歲之龜﹐尢鐘至靈之气﹐世俗人生之事尙且深知﹐豈己身生死反不知之乎。卽數宜爲人所得﹐其必有趨避之方﹐以脫於難。然而可以趨避而趨避不能者﹐必深獲罪於天而不可逭耳。夫龜潛於淵﹐何罪之有﹖不知物性好淫﹐淫心一動﹐托其至靈之气﹐以迷惑夫男女﹐盜人之精气以私益其軀殼﹐或淫極而殺心生﹐久耳惟知取樂﹐而不知修省﹐天安得而不加誅戳哉。然而上帝好生﹐殺長生之物﹐置之於無用之地﹐何若助修徳之士作延齡之丹。此異人之傳鐸﹐而鐸又不敢幸獲﹐而公傳之天下﹐使道髙徳重者﹐爲益算之資也。

或謂介虫三百六十﹐而龜爲之長﹐神靈變化﹐凡入藥中﹐勿令中濕﹐則遂其變化之性﹐而成癥瘕於腹中。先生制龜之方﹐乃用水煮﹐萬一生瘕﹐柰何﹖曰﹕用滚水煮熟﹐安能作祟﹐況又用桑柴以制之乎。然而用龜以補陰者﹐正取其有神也﹐蓋方中多是補心之藥﹐夫心藏神﹐而龜性有神﹐借其气以相通﹐心腎兩接﹐水火有旣濟之妙也。

卷之五﹝羽集﹞

鱉甲

鱉甲﹐味鹹﹐气平﹐無毒。醋炙用之。散癖癥瘕及息肉﹑陰蝕﹑痔疽﹐除癆瘦骨蒸﹑並溫瘧往來寒熱﹐愈腸癰消腫﹐下瘀血墮胎。

肉﹐性亦不冷﹐項下有軟骨﹐亦不必檢去。鱉甲善能攻堅﹐又不損气﹐陰陽上下﹐有痞滯不除者﹐皆宜用之。但宜研末調服﹐世人俱炙片﹐入湯藥中煎之﹐則不得其功耳。

或疑鱉肉補陰﹐鱉甲攻堅﹐一物而相反﹐恐未必然之說也。夫鱉原陰物﹐以陰補陰﹐又何疑乎﹖君之所疑者﹐以鱉甲之攻堅也。不知鱉性善藏﹐凡小有隙地﹐鱉必用甲以鉆入之。是其力全在於甲﹐故用甲以攻堅﹐原有至理﹐非私臆也。

或問鱉甲可多用乎﹖曰﹕𨿽其性善攻﹐而其味仍補。但肉則補多而攻少﹐甲則攻多而補亦多也。

或問鱉甲善殺癆虫﹐有之乎﹖曰﹕不殺癆虫﹐何以能除癆瘦骨蒸。骨蒸之病﹐何以有虫乎﹖蓋虫得濕熱而自生﹐非盡由於傳染﹐因熱而得汗﹐因汗而又熱﹐絕似潮汐之無差﹐陰陽之有準﹐安得而不生虫乎﹖且此虫又不生於腸胃之間﹐偏生於骨髓之內﹐不用鱉甲﹐安得入至陰之中﹐引羣陰之藥以滋其髓乎﹖倘止大補其陰﹐而不用殺虫之味﹐則所生之髓﹐止足供虫之用。然殺虫之藥又多耗髓﹐虫死而骨髓空虛﹐熱仍未去﹐熱未去﹐而虫又生﹐病終無已時也。

鱉甲殺虫﹐而又補至陰之水﹐所以治骨蒸之病最宜。

或問鱉甲殺骨中之虫﹐不知助之何藥﹐殺虫而又補髓也﹖曰﹕殺骨中之虫﹐只消鱉甲一味足矣﹐所佐之補陰者宜商。鐸受異人之傳﹐欲與天下共商之。方用鱉甲一斤﹐醋炙﹐益之地骨皮半斤﹐丹皮四兩﹐熟地一斤﹐山茱萸半斤﹐地栗粉半斤﹐白芍﹑白術﹑薏仁各四兩﹐玄參三兩﹐北五味子二兩﹐沙參六兩﹐各爲末﹐山藥一斤﹐爲糊﹐打爲丸。久服虫盡死﹐而骨蒸亦愈。﹝批﹞此方奇甚靈甚﹐癆瘵之癥﹐亟宜服之。﹞鐸觀其方﹐妙在用鱉甲爲君﹐地栗粉﹑山茱萸爲佐使﹐以攻殺其內外之虫。又妙在羣陰之藥不寒不熱﹐涼骨中之熱﹐卽生骨中之精﹐補攻兼施﹐似可常服而收功者也。世不少明眼之人﹐必能知此方之妙也。

或疑龜甲可以煎膏﹐而鱉甲獨無煎膏者﹐豈不可爲膏乎。然而龜﹑鱉實皆陰物﹐何以古人絕無有論及之者﹖曰﹕鱉甲不可作膏﹐前人亦嘗論及﹐但惜略舉其端而不暢論﹐今請大彰其義。

夫龜與鱉﹐𨿽同是陰類﹐而性實不同。龜性喜出﹐而鱉性喜入﹐龜性靜而不動﹐而鱉性動而不靜。故龜長於補而鱉長於攻﹐龜可爲膏以滋陰﹐而鱉可爲末以攻堅也。滋陰者﹐可以久服受益﹐攻堅者﹐可以暫用成功。𨿽鱉甲入之補陰之中﹑攻堅之內﹐未嘗不可久用以滋陰﹐而終不可如龜之煎膏單用之而常服﹐此古人所以取龜作膏﹐而獨棄鱉甲也。

卷之五﹝羽集﹞

蛤蚧

蛤蚧﹐味鹹﹐气平﹐有小毒。主肺虛聲咳無休﹐治肺痿﹐定喘止嗽﹐益精血﹐助陽道﹐血咯不已﹐逐傳屍癆疰﹐祛著體邪魅﹐仍通月經﹐更利水道。至神功用﹐全在於尾﹐尾損則無用也。然亦必得人參﹑麥冬﹑五味子﹑沙參乃奇。

蛤蚧生於西粵者佳﹐夜間自鳴聲至八九聲者爲最勝。捕得之須護其尾﹐尾傷卽有毒﹐所斷之尾反可用也。

蛤蚧﹐善能固气﹐含其尾急趨﹐多不動喘﹐故止喘實神。

卷之五﹝羽集﹞

螻蛄

螻蛄﹐卽土狗也。味鹹﹐气寒﹐無毒﹐《本艸》言其利水﹐宜分上下左右﹐然亦不必拘也。

通身用之以利濕﹐神效。此物兼能接續骨傷﹐治口瘡乳毒亦效﹐但不宜與虛人﹐因其性急過利也。

卷之五﹝羽集﹞

鰻魚

鰻魚﹐味甘﹐气寒﹐有毒。殺諸虫﹐調五臟﹐除五痔﹐逐腰背之風濕浸淫﹐治男女骨蒸癆瘵﹐兼療香港腳﹐產戶虫瘡﹐並崩漏不斷者﹐多食最效。骨燒薰牀上衣箱﹐百虫皆死。非補益之藥﹐然食之殺虫﹐使屍虫盡絕。癆瘵重生﹐又不可爲﹐非補也。大約於丸散中﹐同補陰藥修合爲佳耳。

鰻魚治癆瘵﹐自是殺虫﹐然必須淡食爲佳。蓋咸則盡入於腎中﹐而淡則無經不達也。

或問鰻魚亦殺癆虫﹐何以不同鱉方共治﹖曰﹕鱉與鰻﹐𨿽同是殺虫之物﹐而性各別﹐鱉喜攻入﹐而鰻喜攻出也。𨿽二物亦可同用以出奇﹐然用之以治骨蒸﹐宜分用而不宜同用。一欲出一欲入﹐兩相拂意﹐反相忘其殺虫矣﹐況骨內之虫﹐驅外出而殺之﹐不若攻入內而盡誅之也。故用鰻又不若用鱉之更勝。倘單用鰻魚作食以殺虫﹐此鱉又不若鰻魚之功也。蓋鱉肉但補而不攻耳。

或問鰻魚殺虫而不補精﹐何以能愈骨蒸之病﹐豈殺虫卽可以愈骨蒸乎﹖曰﹕鰻魚實只殺癆虫﹐而骨蒸之病可全愈者﹐必胃健能食﹐有滋補之味也。倘胃气不開﹐又無塡精降火之藥﹐徒恃鰻魚之殺虫也﹐亦何益乎。

卷之五﹝羽集﹞

鱔魚

鱔魚﹐味甘﹐大溫﹐無毒。入脾﹑腎二經。補中益气﹐且更興陽﹐散濕气﹐去胡臭﹐又生津止渴生力。血塗口眼﹐能止斜﹐爲急救之需也。又治火丹赤腫﹐出鱔血塗之效。

或問鱔魚與黃同用﹐能益气力﹐有之乎﹖曰﹕有之。然必須鱔頭上有冠者用之始效。

卷之五﹝羽集﹞

螃蟹

螃蟹﹐味鹹﹐气寒﹐有毒。散血解瘀﹐益气養筋。除胸熱煩悶﹐去面腫僻﹐愈漆瘡。

續筋骨。夙疾人食之﹐其病復發。懷孕婦食下﹐令人橫生。此物最不利人﹐而人最喜噬。然得此以解散胸熱﹐亦有可取。若入藥﹐則只用之於跌損之內也。

或問蟹爪主破胞墮胎﹐豈以其爪性過利乎﹖曰﹕蟹性最動﹐而爪尢動之至者。子死腹中﹐胞不能破﹐用之實神﹐正取其動也。﹝批﹞人胞直生﹐而蟹爪旁走﹐故取而破胞耳﹐又不可不知。﹞

卷之五﹝羽集﹞

海馬

海馬﹐亦蝦屬也。入腎經命門。專善興陽﹐功不亞於海狗﹐人未知也。更善墮胎﹐故能催海馬之功用﹐不亞膃肭臍﹐乃人尙膃肭而不尙海馬﹐此世人之惑也。誰知海馬不論雌雄﹐皆或問海馬以何地生者爲佳﹖海馬沿海多生之﹐而最能興陽者﹐山東第一﹐廣東次之。蓋山東尢得生气也。陽气之生﹐尢能種子耳。

卷之五﹝羽集﹞

文蛤

文蛤﹐味苦﹑鹹﹐气平寒﹐無毒。利水墮痰﹐驅脇急腰疼﹐除喉咳胸痺﹐收澀崩中帶下﹐消平鼠痔瘡。仲景夫子用之於傷寒方中﹐亦取其利水走腎﹐墮痰軟堅也。

卷之五﹝羽集﹞

眞珠

眞珠﹐气寒﹐無毒。鎭心神﹐潤顏色。點目去膜﹐塞耳治聾﹐治小兒驚癇﹐尢堪止渴﹐亦能墜痰。然內治絕少﹐存之以爲外治之需。

眞珠﹐生肌最良﹐瘡毒中必用之藥。然內毒未淨﹐遽用眞珠以生肌﹐轉難收口。

卷之五﹝羽集﹞

牡蠣

牡蠣﹐味鹹﹐气平﹑微寒﹐無毒。左顧者良﹐火末用。入少陰腎經。軟積癖﹐消結核﹐去脇下硬﹐瀉熱掀腫﹐益精﹐遺尿可禁﹐斂陰汗如神﹐摩宿血﹐消老痰﹐絕鬼交﹐收气滯。但只可爲佐使。佐之補則補﹐佐之攻則攻﹐隨藥轉移﹐不能自主也。

或疑牡蠣乃澀精之藥﹐先生獨削而不談﹐何也﹖曰﹕蓋牡蠣澀精﹐而精愈遺﹐𨿽非牡蠣之故﹐殊不知牡蠣澀精﹐而精必利而後可止﹐非澀精之可止也。

或謂牡蠣非澀藥也﹐使牡蠣爲止澀之藥﹐如何仲景張公傷寒書中載大病瘥後﹐腰以下有水气者﹐用牡蠣澤漆散之乎﹖曰﹕嗟乎。大病之後﹐水不能下行﹐原宜用補以消水。但傷寒經汗﹑吐﹑下之餘﹐元气不能驟生﹐補之則功緩﹐故宜因勢利導﹐而用澤瀉。又恐水勢甚大﹐單用澤瀉未免太泄其水﹐而元气隨水而盡泄。故用牡蠣於利之中以澀之也。利中帶澀﹐則水泄而元气無虧﹐是泄中有補之道存焉﹐眞善用利耳。誰謂牡蠣非澀藥哉。

或疑牡蠣旣可於利中用澀﹐安在止精不可與利水並用耶﹖曰﹕水可於利中用澀﹐而精不可於澀中兼利也。蓋精愈澀而愈遺﹐補精而帶澀﹐則徒補無益﹐故遺精之病﹐斷不可用牡蠣耳。﹝批﹞辧澀精反致遺精﹐實見到之語。﹞然亦有用之而效者﹐乃玉關大開﹐不得已而用之﹐以閉精於一時﹐而終不可恃之爲長服之劑也。

或問牡蠣之肉﹐味甘性溫﹐卽鮑魚肉也。牡蠣用之而止夢遺﹐若鮑魚多食﹐使丈夫無髭須﹐何也﹖曰﹕牡蠣﹐卽鮑魚之殼﹐二者同气﹐皆止澀之味也。食之過多﹐則任督之路斷﹐二經之气不能上升於唇口﹐故須髯漸少。其實﹐多食牡蠣﹐亦能令人少髭也。

卷之五﹝羽集﹞

水蛭

水蛭﹐味鹹﹑苦﹐气平﹑微寒﹐有毒。炒黃黑色用之。善祛積瘀堅瘕。仲景夫子用之爲抵當湯丸﹐治傷寒之瘀血發黃也。治折傷﹐利水道﹐通月信﹐墮妊娠﹐亦必用之藥。蓄血不化﹐捨此安除乎。

或問蓄血之癥﹐何故必用水蛭﹖蓋血蓄之癥﹐與气結之癥不同﹐𨿽同是熱癥﹐而气結則熱結於膀胱﹐血蓄則熱結於腸胃。气結之病﹐可用气藥散之於無形。血蓄之癥﹐非用血物不能散之於有形也。水蛭正有形之物﹐以散其有形之血耳。何必過懼哉。﹝批﹞血蓄癥﹐非水蛭﹑虻虫不能消。﹞

或問水蛭卽水田內之螞蝗﹐食人血﹐最可惡之物也。仲景夫子偏用之治傷寒瘀血﹐不識有何藥可以代之乎﹖曰﹕血瘀蓄而不散﹐捨水蛭實無他藥之可代。水蛭不可得﹐必多用虻虫代之。然而虻虫終不及水蛭之神。今世畏之而不敢用﹐誰知此物並不害人耶。

或問水蛭至難死﹐又善變化﹐能一身而化爲千萬﹐宜世人疑而不敢用也﹐先生謂並不害人﹐此則難信也。曰﹕水蛭制之不得法﹐則難死而能生﹔制之得法﹐則不生而永死。取水蛭之幹者﹐用鐵刀細切如小米大﹐文火炒至黃黑色﹐有煙起取出﹐不可放在地上﹐不得土气﹐又安能重生而變化哉。﹝批﹞制水蛭總不可令其得土气爲佳﹐然炒熟無生气﹐又安能再生哉。﹞

故用之同瘀血一團﹐從大便中盡出﹐得其效最捷﹐何至有害乎。

或問炒制水蛭﹐萬一不得法﹐其性猶存﹐則一畱腸腹之中﹐安得而不害人乎﹖曰﹕何畏之極也。予有解之之法﹐用水蛭之湯﹐加入黃土二錢同服﹐卽水蛭不死﹐斷亦無害。﹝批﹞又法之巧也。﹞蓋水蛭以土爲母﹐離土則無以爲養。與土同用﹐旣善於解瘀血之結﹐卽隨土而共行﹐永無畱滯腹腸之虞矣。

卷之五﹝羽集﹞

龍骨﹝龍齒﹑紫稍花﹞

龍骨﹐味甘﹐气微寒﹐陽也。𨿽有雌雄﹐無分功效﹐但色黑者不可用。必須火研末﹐水飛過﹐始可用之。閉塞滑瀉之大腸﹐收斂浮越之正气﹐止腸風下血﹐及婦人帶下崩中﹐塞夢寐泄精﹐並小兒驚癇風熱﹐辟鬼疰精物﹐除腸癰內疽﹐固虛汗﹐縮小便﹐散堅結﹐消癥瘕。

龍齒﹐定心安魂﹐男婦邪夢紛紜者﹐尢宜急服。

紫稍花﹐乃龍精而沾於水艸而成者﹐世無眞物﹐眞則興陽。

或問龍善變化﹐何以山中往往有龍骨﹐任人取攜﹐血骨淋漓﹐絕不見有風雲雷雨之生﹐龍不蠢然一物乎﹖曰﹕君誤認龍骨爲眞乎。世間所用之龍骨﹐乃地气結成﹐非天上行雨之龍也。

夫神龍見尾而不見首﹐首且不使人見﹐豈有骸聽人之采取乎。惟龍骨乃地气所結﹐不能變化﹐所以取之而無礙耳。

或又問龍骨旣爲地气所結﹐宜得地气之深﹐性當屬陰﹐而不當屬陽矣﹐何龍齒安魂而不安魄耶﹖曰﹕虎屬陰﹐而龍屬陽﹐龍爲火﹐而虎爲金﹐不易之道也。龍生於地下﹐宜爲陰﹐則虎生於地上﹐亦可爲陽乎。萬物皆生於天地之中﹐無陰則陽不生﹐無陽則陰不長。虎生於地上﹐未嘗不得陽之气。龍生於地下﹐亦未嘗不得陰之气也。然而虎得陽而生﹐而虎終不可謂陽之精﹔龍得陰而生﹐而龍終不可謂陰之精也。夫陽气者﹐生气也﹔陰气者﹐殺气也。生气屬木﹐而人身之肝气應之﹔殺气屬金﹐而人身之肺气應之。肺中藏魄﹐肝中藏魂。魂動﹐似宜用虎睛以相制﹔魄飛﹐似宜用龍齒以相伏。何以用虎睛制魂而魂愈動﹐用龍齒制魄而魄愈飛也。蓋魂動者﹐陽气動也﹐以陽引陽而魂始歸﹔魄飛者﹐陰气飛也﹐以魄招魄而魄始降。龍齒正得陽气﹐故能安魂。虎睛正得陰气﹐故能鎭魄。誰謂龍骨生於地﹐卽屬陰物哉。

或問龍骨制法﹐古人有用黑豆煮汁以泡之者﹐或用酒浸一宿而用之者﹐或用香艸湯洗過﹐搗粉﹐絹袋盛之﹐入於燕子腹中﹐懸井上一宿而用之者﹐或用醋淬而研末用者﹐畢竟何法制最佳﹖曰﹕皆可用也。用燕子制者最神。蓋燕子爲龍之所喜﹐龍得燕而動。龍骨遇燕子﹐自然流動﹐而無過澀畱腸之害矣。

卷之五﹝羽集﹞

海螵蛸

海螵蛸﹐味鹹﹐微溫﹐無毒。主女子漏下赤白﹐經行血閉﹐陰蝕腫痛。又治婦人寒熱瘕癥﹐驚風入腹﹐環腹痛﹐去目腫浮翳﹐收瘡口腐膿﹐治哮癥最神效。亦藥籠中宜備之物。

或問海螵蛸卽烏賊魚骨﹐他本云服之令人有子﹐先生何不言也﹖曰﹕男子腎虛則精涸﹐女子肝傷則血枯﹐皆非有子之兆。烏賊魚骨𨿽入肝腎﹐不能大補其精血﹐徒借此物﹐卽終年飽食﹐又何能生子哉。﹝批﹞翻前人舊案﹐實有至理﹐非好辧也。﹞

卷之五﹝羽集﹞

紫河車

紫河車﹐味甘﹐气大溫﹐無毒。入五臟六腑。初產者良﹐亦不必盡拘。焙漧可用﹐不可洗去筋膜﹐洗去反不佳﹐以泄其元气也。療諸虛百損﹐癆瘵傳屍﹐治五癆七傷﹐骨蒸潮熱﹐喉咳喑啞﹐體瘦發枯﹐吐衄赤紅﹐並堪制服﹐男女皆益。世有埋藏地下﹐久化爲水﹐名曰河車水﹐則無功效矣。祛狂祛疫﹐亦虛言也。

或問紫河車乃胞衣﹐兒已脫離於胞﹐則胞中元气盡泄﹐胞宜無用矣﹐何以古來《本艸》盡稱其補益﹐而神農乃尊之爲上品乎﹖曰﹕人之初生﹐先生胞而後生人。及胞之破﹐先產人而後下胞﹐是胞乃先天之母气﹐亦後天之父气也。故兒𨿽脫離於胞﹐而陰陽之气未散﹐仍存於胞也。人得此胞而生身體﹐自然可得此胞而生气血也。或者曰﹕胞在腹中﹐則元气未漓﹐胞落地下則元气盡失。總之﹐胞是先後天之父母﹐又安能生無根之气血乎﹖𨿽然胞成於陰陽之气﹐是胞卽陰陽之根也。凡花木之根﹐得土气而重生﹐人身何獨不然﹐胞入於脾胃之中﹐自然生气勃發﹐況又益之以補气﹑補血﹑補精之品﹐則气得根而再壯﹐血得根而再溢﹐精得根而再滿矣。古人所定大造丸﹐尙未得天地之奧﹐服之效驗亦是平常﹐遂疑紫河車非出奇之物﹐棄而不用﹐爲可惜也。鐸蒙岐天師祕傳乾坤化育丹﹐用熟地﹑人參﹑白術爲君﹐用當歸﹑山茱萸﹑巴戟天爲臣﹐用茯苓﹑蓯蓉﹑枸杞子﹑麥冬﹑北五味﹑山藥﹑芡實﹑柏子仁﹑棗仁﹑巨勝子﹑牛膝爲佐﹐用沙參﹑甘菊﹑覆盆子﹑遠志﹑蓮子心﹑附子爲使﹐以治下寒無火﹑元陽不舉之客﹐絕非大造丸功效可比。鐸𨿽不盡載分兩﹐而智者見君臣佐使之分明﹐亦可意會而心得之也。﹝批﹞紫河車實生人之根﹐故用之可以接續命根﹐實非虛語。乾坤化育丹較大造丸﹐更奇十倍。﹞

或疑紫河車旣爲先天之母﹑後天之父﹐與紫河車同生之臍帶﹐又何獨非干坤化育之丹乎﹖曰﹕臍帶之功﹐𨿽不及於紫河車﹐而補益之功﹐大非艸木可比﹐蓋臍帶爲接續之關﹐實性命之根蒂也。兒𨿽墮地﹐已離於胎元﹐而先天之祖气尙未絕於帶內。凡气弱者﹐可接之以重壯﹔气短者﹐可接之以再延﹔气絕者﹐可接之以再活。後天旣老﹐得先天而再造者﹐其斯之謂乎。然修合服食之不得其法﹐終亦不能獲效。

鐸受奇方﹐共傳於世﹐名爲造化丹。用臍帶二十條﹐文火焙榦爲末﹐入人參﹑黃﹑白術﹑玄參﹑沙參﹑五味子﹑麥冬﹑山茱萸﹑熟地﹑沙苑蒺藜﹑菟絲子﹑淫羊藿﹑巴戟天﹑炒棗仁﹑遠志﹑砂仁﹑茯神﹑肉桂﹑枸杞﹑當歸﹑杜仲﹑牛膝之末﹐共蜜搗爲丸﹐每日吞食。其方如此﹐其分兩可酌定矣。倘照方修服﹐必返少爲童也。﹝批﹞臍帶與胞胎之功相同﹐而造化丹與乾坤化育丹﹐正不相上下也。﹞

或謂紫河車乃人之胞也﹐食胞以圖資益﹐不猶食人以供口腹乎。吾恐獲罪於天﹐又何延年之有﹖曰﹕此知一而昧一也。天地無棄物﹐卽無棄功﹐胞胎𨿽人之命根﹐然人旣墮於胞胎之中﹐則胞胎棄而無用矣。神農取無用者。而指之爲延生之具﹐後聖卽體神農之意﹐而造爲方法﹐以續人之命﹐是無用者成有用﹐非參贊造化之大功乎﹐又何獲罪於天之有哉。

或疑紫河車乃大熱之物﹐食之最能動火﹐凡陰虛火動之人﹐恐不宜食耳。曰﹕紫河車大溫﹐非大熱也﹐陰虛火動﹐正宜食之。蓋火動由於水衰﹐水衰者精少也。紫河車乃生人之母﹐卽生精之母也。精生於溫﹐而不生寒﹐大寒不生精﹐而大溫至生精也﹐況紫河車又生精之母气乎。其相得之宜﹐不啻如水銀之見金。倘以大熱疑之﹐不治陰虛火動之人則惑矣。﹝批﹞紫河車生精之母气﹐卽生火之母气也。火生於精之中﹐何疑乎。﹞

或疑紫河車爲生精之母气﹐亦因其藏子而言之也。夫兒已墮矣﹐破釜安能煮物乎﹖曰﹕紫河車爲生人之母﹐子𨿽生﹐而母气未絕也。母能生子﹐自是陰陽之至理﹐況紫河車天性溫熱﹐溫熱之物﹐未有食之而不生精者也﹐況又是先天之母气乎。

卷之五﹝羽集﹞

人乳

人乳﹐味甘﹐气平﹑寒﹐無毒。酒調服良﹐口吮更妙。入肺﹑胃﹑脾﹑腎。補精血﹐益元陽﹐肌瘦皮黃﹑毛髮焦槁者速覓﹐筋攣骨痿﹑腸胃祕澀者當求。健四肢﹐榮五臟﹐明眼目﹐悅容顏﹐安養神魂﹐滑利關格。

或問人乳卽血也。乳通則經閉﹐非明驗乎﹖曰﹕以乳爲血則可﹐以乳爲經則不可也。子生而乳通﹐乳通而身旺﹐其故何歟﹖產婦未有不血虧者﹐血虧則宜無乳﹐何以生子不三日而乳卽下通﹖是人乳非血﹐可知矣。𨿽然以人乳爲非血﹐則又不可﹐乳乃水也﹐血亦水也。血化爲乳﹐自是至理。而余曰﹕人乳非血所生﹐乃气生之也。產婦至二﹑三日﹐止有气存﹐气存自能生血﹐生血而後能生乳﹐故遺气而但言血﹐此余之所以辧也。至女子月信﹐乃血之餘也。

血滿則溢﹐血少則止﹐血枯則閉。故經之有無﹐視血之盛衰也。世往往有壯健之婦﹐上通乳而下又通經﹔羸弱之女﹐下斷經而上斷乳。血有餘者﹐上旣能升﹐而下亦能降。血不足者﹐下不能降﹐而上又何能升哉。故以乳爲血則可﹐以乳爲月經之上升而成汁者﹐斷斷不可也。

總之﹐气行則血行﹐气足則血足﹐气血行則乳行﹐气血足則乳足。血能下降爲經﹐而經不能上升爲血﹐猶之气能上變爲乳﹐而乳不能上升爲气也。然則人乳乃气血所生﹐其補益气血﹐何必言辭之辧哉。

或問乳乃气變而成﹐安得遽生其乳﹖吾疑乃血生而非气生﹐經助血以生乳﹐而非气行經以變乳也。曰﹕乳乃有形之物也﹐而血與經亦皆有形﹐有形安得化有形哉。惟气乃無形﹐無形者﹐有形之母也。無形之气﹐以生有形之乳﹐不必再辧。惟是經助血以生乳﹐非气行經以變乳之說﹐不可不辧也。子謂血卽經﹐而經卽血也。誰知血之有餘﹐則流爲經﹐而經之有餘﹐不能反爲血。蓋經乃敗血﹐非活血也。活血則能助气以生乳﹐而敗血不能變經而生血。經旣不能變血﹐又何能生乳哉﹖然而人身之血有限﹐而乳房之汁無窮﹐此或疑爲經之助血以生之﹐不知實气之行經而變之﹐气行則血行﹐血行則血無瘀滯之憂﹐而有變化之妙﹐上通於乳房而成乳﹐不下走於陰竅而爲經。此實有大道存焉﹐而非一偏之見﹐可以私臆之也。

或又問乳卽是气所成﹐何以乳有淸乳﹑濃乳之別﹐非血虛之故乎﹖曰﹕此正气虛之故也。

气虛則血虛﹐故乳汁淸﹐兒食之必有黃瘦之憂﹔气旺則血旺﹐故乳汁濃﹐兒食之必有肥白之喜。世有婦人生子自乳﹐第二月又懷子者﹐正气足而能納精﹐血旺而能蔭胎也。然而所乳之子必然多病﹐卽或肥白﹐而長年者常少。正見血有餘而气不足也。气之生乳﹐不益可見乎。

或問气化乳﹐而色白者宜也﹐今曰气血同化而成乳﹐血色赤而乳色白﹐又何變之耶﹖曰﹕乳色之白﹐正見气變乳之驗也。气生血而成赤﹐气生乳而成白﹐是乳乃气未變之血也。气變血而腥﹐气變乳而甘者﹐又是何故﹖經曰﹕飲入於胃﹐遊溢精气﹐上輸於脾﹐脾气散精﹐上歸於肺﹐肺通水道。食气入胃﹐濁气歸心﹐淫精於脈﹐脈气流經﹐經气歸於肺。故飲食之气﹐𨿽徧輸於五臟六腑﹐而其先入者必歸於肺﹐而化其津液也。乳房在於肺之間﹐所以生乳最先﹐而色白者𨿽气之色﹐亦肺之色也。肺屬金﹐而金色白﹐又何疑乎﹖倘是血化爲乳﹐毋論色赤者不能變白﹐而血亦何能遽變爲乳﹐以供小兒日夜之吞咽乎﹖惟气則易生而易化﹐然而气之所化者﹐又資於胃土之生也。土之味甘﹐乳得胃土之气﹐故其味亦甘。又乳房爲胃土之室﹐胃气生乳﹐而乳歸胃﹐更無可疑。小兒得乳則生﹐生於胃气也。然則人苟食乳﹐又何獨不生气血乎﹖气者﹐得於天之陽也。血者﹐得於地之陰也。陰有質而陽無質。天气下降﹐則霪雨盈川﹐而天之气未嘗耗也。故人之气至﹐卽生津液﹐血能耗而气不能耗﹐似乎食乳不若食气之爲妙。不知乳乃气之初气﹐不比血之終气也。是以食乳之功效﹐不亞於采先天無形之气也。

卷之五﹝羽集﹞

胎發

胎發﹐乃血之嫩苗。老景得之﹐甚補衰涸。至於血餘﹐補陰甚捷﹐諸血癥服之卽止。其餘《本經》所載﹐未見其效也。凡用﹐俱須洗淨﹐燒灰存性﹐入湯劑調服。蓋發之味苦﹐發之气溫﹐有益無損﹐故取之以爲止血救急之味也。

卷之五﹝羽集﹞

童便﹝秋石﹞

童便﹐气涼﹐無毒。徹淸者良。祛癆熱咳嗽﹐止鼻紅吐衄﹐治跌撲傷損﹐療產後敗血攻心。難產胎衣不下﹐毒蛇﹑犬咬傷﹐俱可治之。

秋石﹐人童便而煎熬法煉者也。無分男女﹐皆可有益也。滋腎水﹐返本還元﹐養丹田﹐歸根復命﹐安和五臟﹐潤澤三焦﹐消咳逆稠痰﹐退骨蒸邪熱。積塊較堅堪用﹐臌脹代鹽可嘗。明目淸心﹐延年益壽。此二種﹐治病實佳﹐所謂臭腐出神奇也。但秋石可以多用﹐而童便不宜多吞也。

或問童便﹐治吐血甚神﹐不識可長服否﹖曰﹕童便可暫飲﹐而不可久服也。𨿽曰服寒涼﹐百不一生﹐服童便﹐百不一死﹐然童便气涼﹐多服未免損胃。

或問童便而煎熬秋石﹐畢竟何者爲佳﹖夫秋石陰陽之煉不同﹐以陰煉者爲第一。但陰煉气臭﹐不若陽煉之無气臭也。然而陰煉得法﹐實不臭也。我有一法傳世﹐取童便﹐十五歲以下者俱可用。每一桶﹐用水二桶合之﹐盛於缸內﹐上用淨布鋪在缸上﹐下用竹架之﹐不使布之沈底﹐露一宿﹐取布曬於烈日之下﹐布上卽結成霜﹐以鵝翎掃之﹐卽成秋石矣。但布須浮於童便水上﹐不可使其竟沈﹐要布濕而又不幹爲妙。一桶童便﹐可取秋石二兩。蓋童便得水﹐其性反浮﹐又得水則盡化去其臭气。非異人之傳﹐安得此異法哉。凡童便﹐積旬日皆可用﹐惟一合井水﹐必須一日卽取其霜﹐久則無用也。

或問人有服自己之小便者﹐名曰反元湯﹐亦有益乎﹖夫吐血之癥﹐其气必逆﹐用反元湯﹐以逆而平其逆也﹐服之有功。倘未嘗失血﹐其气原無逆癥﹐服之反致動逆﹐與童便之功﹐實有不同耳。

卷之五﹝羽集﹞

浣褲汁

浣褲汁﹐解箭毒﹐並治傷寒﹐女癆﹑陰陽易俱效。男用女﹐女用男﹐剪切對陰處才靈。

童男女者﹐力彊易效。月經布燒灰﹐解藥箭毒神驗。此等物不可存於藥籠﹐必致諸藥不效。然不可不知以救世病也。

陰陽易之病甚多﹐有男易男﹑女易女者﹐又不可不知。男則交男而易男﹐女同淨桶而交於女。又不可男用女﹐女用男之浣褲汁也。須男用男﹑女用女﹐治之可耳。要無不神效者也。

卷之五﹝羽集﹞

月水

婦人月水﹐治女勞復最神。經衣灰可止血﹐方士取首經﹐入之茯苓之中﹐爲延齡神藥﹐且能治癆損。此物至神之藥﹐亦至穢之物也。上士用之以得仙﹐非至神乎。凡世人修合丸散﹐興至吉祥事﹐及小兒出痘生瘡﹐皆避忌。如犯之﹐吉變凶﹐藥不靈﹐瘡痘變壞﹐非至穢乎﹖然而至穢之物﹐出於至神之內也。蓋經水者﹐天癸之水也。女子二七而天癸至﹐任脈通﹐太衝脈盛﹐而經水時下。時下者﹐及其時而至也。故此水爲天一所生﹐乃先天之气所成﹐後天之气所化﹐無形而變爲有形也﹐所以上應月﹐下應潮﹐一月一行﹐與海與太陰相合也。陰中至陽﹐能補陰生陽。方士美其名曰紅鉛﹐其實卽首經也。

是至神之物﹐何以又成爲至穢乎﹖蓋月水未出於兒門﹐則月水含至陽之气。月水一出於兒門﹐則月水成至陰之形﹐純陽而變爲純陰﹐全是殺气而非生气矣。生气可親﹐而殺气難犯﹐又何疑乎。此所以成爲穢物耳﹐非因其出於兒門而謂穢也。

或問月水旣是穢物﹐方士取入茯苓之中以接命﹐不知首經與尋常月水﹐又何以不同﹖曰﹕首經𨿽出兒門﹐而陽猶未化﹐不比尋常月水﹐盡化爲陰﹐故可用之以接陽。且癆瘵微軀﹐往往多祟憑其身﹐正欲借穢以逐祟﹐以祟最惡穢也﹐所以用之相宜耳。

或問經水可治女勞之復﹐其義何居﹖曰﹕此前人之所未發也。女勞之復﹐熱毒而入於無病之人﹐原不必用風散解熱之品﹐以傷人之元气。故用經水之布﹐浣其汁而飲之﹐引其熱而下行﹐則其毒易出。蓋經水原是下行之物﹐不肯畱住於腹中﹐引熱下行﹐所以最速﹐非取其補陰中之精也。

或問經水旣是行物﹐何以又能止血耶﹖曰﹕凡血得厭穢之物﹐皆能止血。經水﹐正穢物也﹐故用之而效。金瘡箭簇﹐古人皆用之﹐亦此意耳。

卷之五﹝羽集﹞

水

天雨水﹐性輕淸﹐味甘淡﹐諸水之上也。四時俱可用﹐而夏日尢佳。大旱之後得雨﹐必須收貯﹐飲之可以卻病。

或問《本艸》載天雨水性寒﹐而君曰性輕淸﹐何也﹖曰﹕凡水性皆寒﹐獨湯泉性熱。然流出於外﹐溫亦變寒﹐何獨於天雨之水性獨寒耶。是水皆寒﹐予所以不言其寒也。天之气最淸﹐故天气屬陽。陰气重而陽气淸﹐理也。天之雨水﹐𨿽地气所化﹐然天气不交於地﹐則地之气終不能化雨。是雨水仍是天气所生﹐而非地气也。旣得天之气爲多﹐安得不輕且淸哉。

或問立春節雨水﹐夫婦飲之﹐易於得孕﹐驗乎不驗乎﹖曰﹕春爲陽气之首﹐立春之雨水﹐似乎得發育之義。然而﹐男女媾精﹐始能生子﹐未聞媾水而可以得男者也。此說尙在可信不可信之間﹐未可全恃飲立春之水﹐便爲種子奇方也。

或問梅雨水﹐何以有毒也﹖曰﹕梅雨水﹐味甘性平﹐安得有毒。因天气鬱蒸﹐水易化物。

凡不變之物﹐得之變化﹐故水漿則易熱也﹐沾水則易斑也。造酒醋則攺味也﹐浣衣則去垢也。

其實﹐何嘗有毒哉。倘久貯之﹐不特無毒﹐並能化毒耳。

或問芒種後逢壬爲入梅﹐小暑後逢壬爲出梅﹐立冬後十日爲入液﹐至小雪爲出液﹐有之乎﹖曰﹕此《月令》載之﹐余何敢辧其非。但謂百虫飲液內之水﹐盡皆伏蟄﹐宜制殺虫藥餌﹐此則鐸所不信也。倘液內無雨﹐虫不飲水﹐卽不蟄乎。虫旣不蟄﹐而修合藥餌﹐豈皆不效乎﹖大約百虫交冬則俯﹐俯卽蟄也﹐安在必飲液內之雨水哉。

或問臘雪水藏物﹐則不蛀不壞﹐豈亦有義乎﹖曰﹕安得無義哉。冬气收藏﹐乃乾坤不交之時也。冬日天雨﹐則乾坤不交而交也。不交而交﹐似乎冬气之不藏矣。然而﹐天雨則天气交於地﹐天雨而變爲雪﹐則地气交於天﹐而天气仍不交於地也。天气旣不交於地﹐則雪之气﹐純是孤陰而無陽。孤陰不長﹐不長則不化﹐故藏物而虫不生而味亦不變也。豈惟不生虫哉﹐且能殺虫。蓋陰主殺也。所以冬至後之水爲臘水﹐密封陰處﹐亦能藏物﹐正取其純陰不陽﹐而又居於至陰之地也。一過冬交春天所雨﹐𨿽變爲雪﹐藏物未有不生虫而敗壞者﹐正以其陰中藏陽耳。

或問雪與冰之性味同乎﹖曰﹕不同也。雪味淡而性寒﹐冰味甘而性寒。淡而寒者﹐可以滌冬日之熱邪﹔甘而寒者﹐可以解夏日之暑邪。然而二味𨿽解冬夏之邪﹐而多飲反致助邪。蓋寒熱相激﹐久而從邪﹐邪不去而相畱於腹中﹐轉難速愈。故只可暫解其熱﹐而不可久恃其寒也。

或問露水﹐亦天一之水也。服之必能益人﹖曰﹕露水可內治﹐而亦可外治也。外治者取七夕之水﹐洗目最佳。然不可取淩霄花上之露﹐反致損目矣。內治者﹐最善解肺金之燥﹐然必須五更之時﹐取之百艸頭上者爲佳。古人取秋露以造酒﹐名曰秋露白。亦取其解肺气之漧涸也。秋露大能入五臟之陰﹐用藥欲入陰分者﹐必須用之爲引經之味﹐非秋露之竟能益五臟也。

得補陰藥同用﹐實奏奇功。

或問半天河水﹐得毋有毒乎﹖曰﹕在枯竹梢內取之者﹐無毒。若空樹中取之者﹐防有蛇﹑蠍之毒。半天河水﹐取其水未入於地也。愚意用半天河水﹐不若取天雨水而不落地者爲佳。恐取水之時﹐正值無雨之候﹐不得已取半天河水可也。

或問檐下雨水與屋漏水﹐何殊乎﹖然人飲之﹐有病﹑有不病者﹐何也﹖曰﹕屋漏水﹐則同塵而下﹐不潔亦甚矣。難免百虫之穢﹐不特味苦性寒﹐而且有大毒﹐故食之殺人。若檐下之水﹐瓦片之中﹐久雨衝淋﹐卽有虫穢﹐得雨而化﹐故飲之無恙。若初雨之時﹐虫穢猶存﹐毒難盡解﹐飲之𨿽不殺人﹐安得免於疾病乎。

或問冬霜亦雪之類﹐雪可能解冬日之熱邪﹐不識冬霜亦能解之乎﹖曰﹕冬霜味甘性寒﹐與雪相同﹐然而功用實別。霜可外治﹐而不可內服﹐外治熱毒最效﹐隨掃隨幹﹐隨幹隨輕矣。若內治熱癥﹐下喉少快﹐一入腹內則腹痛矣。蓋冬霜肅殺﹐其气太剛。五臟之熱﹐乃假熱居多﹐一遇眞寒﹐其假立破﹐不敢爭鬥﹐反覓路逃遁﹐有不可入之路亦入矣﹐故不可輕用也。

或問冰雹之水﹐亦霜雪之類﹐亦可入藥乎﹖曰﹕冰雹乃天地乖戾之气﹐降之以災害世人也。

乖戾之气﹐烏可入藥乎。人誤吞之﹐必有奇災。蓋其味鹹而气腥﹐乃毒龍取海水而變者也﹐切忌用藥。

或問流水亦有分別乎﹖曰﹕流水不同﹐有江水﹑有河水﹑有溪水﹑有澗水。而水之中﹐又分逆流水﹑順流水。大約以源長順流者爲佳﹐而順流者﹐又以東流者爲更佳﹐取其流入生方也。然病有順逆﹐有時取逆流者﹐欲因其逆而逆之﹐正取其逆而仍順也。勞水者﹐卽取流水而揚之千萬徧﹐後以入藥﹐乃煉生爲熟之法也。

或問井水與流水異乎﹖曰﹕性寒則同﹐味之甘鹹淡則異也。用井水﹐不若用流水爲佳。

然有時入藥﹐有必用井水﹐而不可用流水者﹐取其靜也。井水得地气俱多。取平旦之井華水者﹐爲天一之水﹐又取其地中而得天气也﹐故井水在屋內者有小毒﹐正以其純陰而無陽耳。古人投入丹砂者﹐化其陰气也。井水沸溢﹐亦不可飲﹐此純陰欲變也。變而未化﹐飲之腹脹也。

投管仲二枚亦佳。一年投兩次足矣﹐有毒盡化。

或問山巖泉水亦各不同乎﹖曰﹕不同。巖水從石壁上墮下者可飲﹐余不可輕用。恐黑土毒木惡艸之中﹐有蛇虫伏之則有毒﹐飲之殺人。山中泉水﹐尢好者﹐乳泉也。乳泉亦有不同﹐有從沙中出者﹐有從石骨中出者。石骨爲上﹐沙中次之﹐其味甘溫﹐不比他水皆寒也。然乳泉初取之時﹐其气微腥﹐其色少濁﹐隔宿則澄淸香冽﹐飲之可以卻病﹐久服難老﹐取其爲石中之液也。倘隔宿而腥且濁者﹐又不可用。蓋山質不佳也。

或問水性寒﹐彼溫泉之水爲熱而不可飲者﹐何也﹖曰﹕溫泉非不可飲﹐且有不可浴者。

蓋亢陽之水也﹐純陽無陰﹐故水寒變熱耳。凡人陽旺而陰衰者﹐爲多飲水﹐所以濟陽也。飲溫泉反去助陽﹐自然無益。況所助者﹐又邪陽而非眞陽乎﹐故不可飲也。

或問人身之精﹐應海中之水﹐宜海中爲補陰之味﹐何以食鹽則有益﹐而服海水則無功﹐且多飲鹽鹵﹐竟至喪命耶﹖曰﹕腎水𨿽應海水﹐言其气味也﹐非言海水卽腎水也。腎水乃先天之水﹐無形之水也。海水乃後天之水﹐有形之水也。有形烏能補無形哉。食鹽有益於腎水者﹐以水經火化也。火亦無形﹐故能入於無形之中。然多食則過助火矣。亦必無功﹐猶之多飲海水�����純是火化而成。今無陰气﹐且味又大苦﹐苦先入�����膜﹐使不得入﹐而心之气不通﹐鹽鹵見心不受﹐乃下犯於���因其味大苦﹐又堅閉不受﹐腎之气亦不通矣。

於是流入���收縮其气﹐必至腸結而死矣﹐何能助腎而受益乎﹖或問陰水旣無益於人﹐何故醫家又用地漿之水耶﹖曰﹕病��陽無陰者﹐不得不用地漿之水﹐掘地作坑﹐以新汲井水﹐投入攪濁﹐澄淸服之。取其純陰而又得土气﹐與井水又不同耳。凡水有土气﹐皆不傷脾胃之气﹐毒物遇之解﹐邪熱得之去也。

或問西北人好飲酸漿水﹐亦有益乎﹖曰﹕漿水亦能解渴﹐行路困乏﹐人得而飲之亦有益﹐但久則有損。蓋酸漿水﹐�炊飲投入韭菜之中﹐久則菜與飯皆敗。南方三日尙可飲﹐北方七日尙可啜。南方過三日﹐北方過七日﹐俱不可用矣。用則無益有損﹐以此過於酸﹐則必伐肝。

气過於臭﹐則反敗脾。婦人服之﹐必至絕經。孕婦服之﹐必至胎瘦﹐不可不愼也。

或問百沸湯古人所尙﹐愚以爲太熱而無生气矣。曰﹕����凡飲茶湯﹐亦不可過沸。

過沸則其性太急﹐五臟������气﹐然又不可不沸而卽飲﹐飲之往往腹脹﹐以�������或問半滚湯旣不可用﹐何以陰陽水醫家用�������陽水非可常用之物也。因病陰陽反覆﹐故用�������合以灌之﹐取其不陰不陽。因其亂而亂之﹐以動其吐����陰﹐陽各歸陽也。倘無病而妄吐之﹐則反亂陰陽矣。烏����。

或問澤中池塘之水亦可飲乎﹖曰﹕凡不流動之水﹐皆不���五六月間尢忌。恐蛇﹑虫﹑魚﹑鱉之交﹐而流精於水中﹐誤飲���秋冬亦無害﹐然總不若飲井水之爲得也。

或問水不可飲止此乎﹖曰﹕吾就日用之所需者言之耳。若推其變﹐則忌飲者甚多﹐如浸花之水﹑銅器貯水﹑經宿水而有五色之光者﹑古井之水﹑混濁之水﹐皆不可飲也。

卷之五﹝羽集﹞

火

火性不同﹐皆可炊��焚﹐今世取人﹐大約����������火也。其實火之資益﹐關於疾病壽夭����������火﹐非無意也。今人不講者﹐以鑪竈石火﹐取���������之法﹐誰知鉆燧之火﹐有益於人不淺乎。我今闡發其義���君子采擇焉。春宜取楡柳之火﹐蓋楡柳之气﹐得春气最早��葉先百木而靑﹐取其火以生春气﹐則一春無鬱結之病也。夏宜取棗杏之火﹐蓋棗杏之气﹐得夏气最全﹐故其心純赤﹐取其火以長夏气﹐則一夏無吐瀉之病也。秋宜取柞之火﹐蓋柞之气﹐得秋气俱多﹐故其理皆白﹐取其火以收秋气﹐則一秋無瘧痢之病。冬宜取槐檀之木﹐蓋槐檀之木﹐得冬气甚堅﹐�����火以藏冬气﹐則一冬無寒凜之病也。長夏宜取桑柘之���柘之木﹐得長夏和气﹐故其肌爲黃﹐取其火以合四時之���夏無濕熱之病也。上古之人﹐無有疾者﹐𨿽性情恬����火之益也。

今世所用�竈之火﹐此傳薪之��������未免雜而不純﹐烏能卻病哉。至於石中���������損﹐又不若傳薪之火矣。夫延年卽�����������以益壽哉﹐修仙之士﹐專尙水火﹐可不畱��。

