

衛生寶鑑元羅天益

序

醫自軒岐設教。其爲天下斯民慮。至深遠也。然去聖旣遠。教𨿽存而不免浸至失眞。此所以必又待豪傑之士爲之維持發越﹑而後可以永其傳也。歷代以來。若秦越人﹑淳於意﹑張仲景﹑華元化﹑孫思邈。蓋皆其人焉。柰何自思邈而下。世代益遠。所失益甚。士之習醫業者。各尊所聞﹑行所知。倀倀乎莫知適從矣。是故凡遺書所存。其處方立論。紛紛乖繆。或气運之有遺。或經絡之不審。

或表裏升降而混於所施。君子於此不能無識議焉。天湣斯民。嗣生豪傑。而鐂河間﹑張潔古﹑李東垣諸公者。挺然復出。啟前聖不傳之祕。煥然爲後學之模範。然當時學人。惟眞定羅謙甫氏。獨得李氏之正傳。故所輯衛生寶鑑一書。論病則本於素﹑難。必求其因。其爲說也詳而明。制方則隨機應變。動不虛發。其爲法也簡而當。太抵皆采摭李氏平日之精確者。而間括以己意。旁及於諸家者也。江左舊有刻板。兵燹不存。士大夫家罕有其書。𨿽間有能謄錄者。往往病於差繆。棄置不省。後生晚學。殆有未嘗經目者矣。吾友院判韓公公達。爲予言其幼稚時。嘗承先君子復齋先生之訓。

謂羅氏深得李氏不傳之奧。其處方立論。不偏於一。而於鍼法本艸﹐莫不備述。實醫家至要之書。

嘗讎校其訛舛。欲重刊行而未暇。汝輩當繼志勿忘也。先人沒已久。言猶在耳。某今幸承澤余。叨仕醫垣。日近聖天子淸光。思所以報稱萬一者。惟是書爲然。恆惜其傳布之不廣。乃命醫士錢垣繕寫。捐俸貲鳩工木。與眾共之。子盍爲序。嗚呼。羅氏之書。將翕然爲人所爭誦矣。夫李氏之學。得羅氏而益明。羅氏之書。得韓氏而傳播不朽。是其嘉惠後學﹑羽翼醫教之盛心。於何如也。因不辭而書以爲末序云。

永樂十五年歲在丁酉冬十一月癸丑太醫院院判淮南蔣用文書

序

衛生寶鑑者﹑羅謙甫所著之書也。謙甫﹑東垣李明之之門人。東垣在當時。有國醫之目。已達奧。謙甫蓋升其堂而入其室者。發言造詣。酷類其師。有裨於前人之未備。書已板行。元末毀於兵燹。故今少見全籍。

近年以來。間有。抄錄之者。又多遺逸。獨吳。郡韓氏家藏爲善。本蓋復齋韓公恆補其缺略。正其訛誤。此書之不廢其﹑有幸矣。復齋嘗欲梓以惠於世。有志未遂而卒。遺命屬其子公達。公達拳拳服膺不忘。旣刻東垣脾胃論﹑及內外傷辧﹑用藥珍珠囊三書已。又刻完是書。爲費不貲。卒成其先人之志。間徵廣文爲序。竊觀方書。古今不一家。其或有非出於良醫師之手集錄。往往用之或失其宜。不能收效而反有戕賊人者。非方之罪。蓋不知醫之誤也。大抵醫家著述。其說尢難。一或失理。生死安危﹑在亳忽間耳世或病張長沙著論。有大人之病而無嬰兒之患。有北方之藥而無南方之治。

斯殆所謂難也歟。今觀謙甫是書。備諸證療。蓋斟酌古方而參以己意。且一一經試用之。無不神應。如養由基之於射。百發百中。誠有裨於醫道爲不少矣。復齋﹑深究其然。乃欲廣其傳以壽斯人於無窮。閔世疾苦之心切矣。公達克推是心。無所違焉。果能俾是書之傳。如其先人之欲。賢哉公達之爲人子也。使其書家列而戶置之。其功不亦溥乎。窮鄕下邑之士。猝然有疾。不得良醫師。

得是書而觀之。對證以求方。根據方而服藥。必灑然如褫。不至於束手待斃。使凡淺之夫爲醫者。得是書而觀之。於用藥必有所循仿。必不至於謬誤。其爲惠澤於人者。詎可涯乎。遂書以爲序。以見公達父子之用心也。今國家覃至仁以爲治。躋斯世斯民於壽域之中。而公達之爲。

蓋有所助也歟。公達名夷。仕爲太醫院判。忠勤端愨。小心愼密。尢爲上所知遇云。永樂十五年歲次丁酉十二月戊戌文淵閣大學士兼左春坊大學士奉政大夫廬陵胡廣序

序

吳郡韓公復陽。精於醫學。嘗以李東垣門人羅謙甫所著衛生寶鑑書。詳加考訂。將壽諸梓。未就而歿。公之季子公達。克世其業。遭逢聖明。仕爲太醫院判。嘗持此書語予曰。吾將刻之以成先志。幸一言以序之。予旣諾而未暇爲。今年冬。公達又歿。其子布復泣且拜。懇求不已。予惟上古聖神。閔斯民之紮瘥夭閼。不得以全其壽。於是爲之醫藥以濟之。厥後名醫世出。各以意見著方書。聯篇累牘。非止一家。然用而試之。有得有失。獨近世東垣所著內外傷辧等篇。發前人之所未發。故其所著之方。靡不神效。謙甫受業其門。得聞至論。其爲此書。斟酌損益。具載悉備。嘉惠於世者濃矣。公達旣精通其藝。上承於眷遇。下濟於斯人。而尢以繼先志爲務。此仁人孝子之用心。予於公達素相知。於其歿豈能忘言哉。世之爲醫者得此書。誠如鑑之燭物。一舉然在目。必不至於差謬。凡有疾者觀於此書。誠足以衛生。不至於危殆。然則此書之傳。其功不亦博乎。遂書以序於後。

永樂十五年歲次丁酉十二月戊申翰林院學士奉政大夫兼右春坊右庶子建安楊榮書

序

太醫羅先生。學於東垣李君。源流於易水張君。其道大行。懼夫二君之傳久而泯沒也。集錄銓次而刻之梓者。非一編矣。暇日攜成書四帙見示。而曰且將板行。一序毋吝。翻而閱之。曰藥誤永鑑者。知前車之覆。恐後人蹈之也。曰名方類集者。古今之方。擇之已精。詳而錄之。使後人有所據根據也。曰藥類法象者。气味濃薄。各有所用。證治增損。欲後人信之也。曰醫驗紀述者。遇如是病。用如是藥。獲如是效。使後人愼之也。大抵皆仁者之用心。抑論之。天下之事。辧之不明。固有似是而非。利於此而害於彼者。況醫之爲道。陰陽虛實。千狀萬態。神聖工巧。存乎其人。合四者而一之。名曰衛生寶鑑。夫鑑之本明。其應物也。無心乎妍醜。而妍醜莫能。得是書者誠能習而讀之。玩而味之。了然於心而無疑。一旦臨用。如鑑之虛明。物來而應。若妍若醜。無纖亳之差。其用豈不博哉。不然。未用時置之髙閣。倉卒間但備檢閱。殆有辧之不明。似是而非。其所失不啻霄壤。詩云。伐柯伐柯。其則不遠。執柯以伐柯。睨而視之。猶以爲遠。殆非先生垂示後人之意也。

至元辛巳冬至日鄖城硯堅題於卷首

序

夫醫與造化參。學之精者爲難。至著書垂訓。冀後世必然之用者爲尢難。羅君謙甫。東垣先生之髙弟。嘗謂予言。初受簡席下。東垣先生曰。汝將爲爲人之學歟。聞道之士乎。請曰。愚𨿽不敏。幸蒙先生與教理之深指。乃所願也。故十數年間。𨿽祁寒盛暑。親炙不少輟。眞積力久。盡傳其私淑不傳之妙。大抵人之疾。不外乎陰陽變徵。我能參兩間。會一身。推窮其所受根源。方爲可爾。用是以所得日用之間。如敵在目中。然後審藥爲攻。未嘗不如吾之所必取也。因集爲一書。題曰衛生寶鑑。曰辧誤者。證世之差謬。明其理之所自也。曰擇方者。別夫藥之精粗寒燠。以酌其疾証之宜否也。曰紀驗者。述其己之治療。與彼之深淺。見其功效之實也。僕平昔所得者如是。吾子其爲我序之。余聞醫之爲學。古聖賢致知格物之一端也。軒岐以來。難素靈樞等書。累千萬言。自非以醫爲任者。孰克而究之。若羅君者。可謂以醫爲任而究其理之所自歟。昔王彥伯醫聲旣著。列三四竈。煮藥於庭。老幼塞門來請。彥伯曰。熱者飲此。寒者飲此。風者气者各飲此。初不計其酬謝。今羅君亦以道心濟物。復能著書垂後。冀必然之用。其仁心普濟。當以彥伯同流。其誰曰不然。故樂爲題其端云。

至元癸未淸明日中議大夫治書侍禦史汲郡王惲序

自啟

天益上東垣先生啟曰。竊以射不師於后羿。豈能成彈日之功。匠非習於公輸。未易聳連云之構。惟此醫藥之大。關乎性命之深。若非擇善以從之。烏得過人之遠矣。玆者伏遇先生聰明夙賦。穎悟生資。言天者必有驗於人。論病者則以及於國。驅馳藥物。如孫吳之用兵。條派病源。若神禹之行水。是以問病而證莫不識。投藥而疾靡不瘳。有元化滌胃之神功。得盧扁起人之手段。猶且謙以接物。莫不忠於教人。如天益者口口晚生東垣口族幼承父訓。俾志學於詩書。長值危時。遂苟生於方技。然以才非卓犖。性實顓蒙。恐貽口人之譏。常切求師之志。幸接大人之餘論。始慚童子以何知。卽欲敬服弟子之勞。親炙先生之教。朝思夕誦。日就月將。其柰千里孑身。一家數口。內以生涯之逼。外爲官長之拘不得免焉。是以難也。今乃謹修薄禮。仰瀆嚴顏伏望。憐鄙夫之間。爲之竭焉。見互鄕之童。與其進也。使得常常之見。得聞昧昧之思。若味親糟粕之餘。是賜獲丘山之重。

過此以往。未知所裁。謹啟。

重刊衛生寶鑑後序

夷幼承先子嚴訓。言東垣李先生醫術之精。古今罕及。門人羅謙甫深得其祕奧。二公所著脾胃論。衛生實鑑諸書。皆補前人之未備。分門辧誤。不執於一偏。以至鍼法﹑本艸。無不詳盡。誠醫家切要而不可缺者。或乃論其用藥不施攻法而多補。迂緩難用。此不能深究其旨而妄爲之說也。觀各方中所用麻黃﹑葛根﹑汗劑也。瓜蒂﹑赤豆﹑吐劑也。大黃﹑芒硝﹑牽牛﹑巴豆﹑下劑也。三攻之法。未嘗不用。特其攻補隨宜。施之先後。各有攸當。傳諸書皆已版行於世。惜乎毀於元兵﹑今抄本傳訛者多。吾嘗正其缺誤。欲壽諸梓。因循未果。汝他日當成吾志焉。未幾。先子下世。夷拳拳服膺弗敢忘。邇年以來。東垣脾胃論﹑內外傷辧﹑用藥珍珠囊三書。刊板已就。今復捐俸資。

令醫士錢垣繕寫羅氏衛生寶鑑二十四卷。補遺一卷。計四百八十一板。共一十五萬五千餘字。募工刊完。將以廣布四方。庶幾不負我先子平昔之志。非惟從事於活人之術者。究心於此。大有所益。

而遐壤僻邑無醫之處。倉卒遇病。檢方用藥。亦必得其效也。

永樂十五年十二月初一日承徳郎太醫院院判吳郡韓夷公達謹識

補刻衛生寶鑑後序

神農氏嘗百藥以治人病。於是爲有醫之始。厥後素難諸篇繼作。而醫乃大備。然上古之治疾。

簡略不繁。所用不過一二味而已。自張仲景制傷寒諸方。而後世相承競撰方書。至有充棟之當。然或奇峻太過。或泛雜不專。求其一驗者蓋鮮矣。若東垣李明之。生金源之時。得軒岐之髓。用藥處方。如衡準物。攻補之施。未嘗有毫髮苟。蓋二三百年來。南北所共遵用。而不敢有異議者。此豈非傑然於其學人哉。羅謙甫氏爲東垣髙第弟子。衛生寶鑑。則李氏十書之羽翼也。有論有方。跬步不敢越其師家。法而發明遺蘊。時有裨所未備者。蓋今學東垣者之所必由。而世決不可少者也。舊刻在蘇。余因弭節之暇取而覽之。則殘缺特甚。乃屬郡守史侯。訂正其訛。且求善本而補焉。嗚呼。

濟人利物。士君子之急務。而有位者尢甚。若是書不完。則是覽者必廢。而東垣無輔也。何忍其若是哉。此固予之心也。倘今旣全之後。從此流傳或窮鄕乏醫之處。一有所需。而無遺珠之嘆。則前賢及物之仁。舉在是矣。孰謂不收於一補之功乎書成宜志。乃書其後。以爲有志澤世者之告。匪直爲醫家之言也矣。

弘治七年夏五月旣望賜進士出身巡按直隸監察禦史汝南劉廷瓚宗敬跋於姑蘇之冰玉堂

卷一

春服宣藥辧

戊申春。先師東垣老人論春月奉生之道。月令云。是月也。不可以稱兵稱兵。必天殃。毋殺孩虫胎夭飛鳥。毋伐。山林。又云。祭先脾。孟春行冬令。則首種不入。行秋令則民大疫。故國有春分停刑之禁。十二經有取決於膽之戒。仲景云大法﹑春宜吐。故少陽證禁下。宜小柴胡湯和解之。

少陽用事。萬物方生。折之則絕生化之源。此皆奉生之道也。有假者反之。且春初服宣藥者。乃伐天和而損脾胃。非徒無益而又害之。予因演先師之論。著爲此論。

世傳宣藥﹑以牽牛﹑大黃之類。或丸或散。自立春後。無病之人服之。輒下數行。云凡人於冬三月。濃衣暖食。又近於火。致積熱於內。春初若不宣泄。必生熱疾。又云。解三焦積熱。去五臟餘毒。殆無此理。方冬嚴气凝寒。濃衣暖食近火。所以敵天气之寒也。冬裘夏葛。冬飲湯而夏飲水。皆自然之道。何積熱於內而生疾乎。

且陰陽偏勝則疾。果三焦積熱。是陽亢陰絕。豈有得生之理哉。故難經云。腑病易治。髒病難愈。邪气中髒。病之極矣。今言五臟俱有邪毒。則神將何根據。內經亦曰。春三月此謂發陳。天地俱生。萬物以榮。夜臥早起。廣步於庭。被髮緩形。以使志生。生而勿殺。予而勿奪。賞而勿罰。

此春气之應。養生之道也。逆之則傷肝。夏爲寒變。奉長者少。又曰。必先歲气。無伐天和。故智者之養生也。必順四時。適寒溫。和喜怒而安居處。節陰陽而調剛柔。如是則邪僻不至。又曰。蒼天之气淸淨。則志意治。順之則陽气固。𨿽有賊邪。弗能害也。失之則內閉九竅。外壅肌肉。衛气散解。此謂自傷。气之削也。當少陽用事。

萬物向榮生發之時。惟當先養脾胃之气。助陽退陰。應乎天道以使之平。今反以北方寒水所化﹑气味俱濃﹑苦寒之劑投之。是行肅殺之令於奉生之月。當升反降。伐脾胃而走津液。使營運之气減削。其不能輸精皮毛經絡必矣。奉長之气。從何而生。臟腑何所以稟受。脾胃一衰。何病不起。此誅罰無過。是謂大惑。無病生之。有病甚之。所謂春服宣藥者。自軒岐而下。歷代明醫。俱無是說。

嗚呼。此理明白。非難知也。世多雷同。莫革其獘。深可痛哉。凡有志保生者。但以聖賢之言爲準。則可免疑誤之悔。夭折之禍矣。

卷一

革春服宣藥歌

天與聖人同一體。長養萬物不言利。黃帝內經福萬世。惟恐生民觸邪气。調神四气謹根據行。身體康彊無病滯。去聖逾遠醫道衰。誰解非非而是是。初春宣藥服寒涼。無故令人遭疫癘。腸鳴腹痛下數行。脾土旣衰復損胃。周身百脈失經常。安樂身中彊生事。少陽用事物向榮。一夜風霜反凋獘。春不生榮秋不收。奉養之气從何至。四時失序化難成。血气一衰神不熾。主明下安養生昌。心不明時災患繼。哀哉此理久不明。故以言理革其獘。保生君子勿他求。當向內經求聖意。

卷一

無病服藥辧

諺曰。無病服藥。如壁裏安柱。此無稽之說。爲害甚大。夫天之生物。五味備焉。食之以調五臟。

過則生疾。故經云。陰之所生。本在五味。陰之五宮。傷在五味。又曰。五味入胃。各歸其所喜。

攻酸先入肝。辛先入肺。苦先入心。甘先入脾。鹹先入腎。久而增气。气增而久。夭身之由也。又云。酸走筋。辛走气。苦走骨。咸走血。甘走肉。五味口嗜而欲食之。必自裁制。勿使過焉。至於五穀爲養。五果爲助。五畜爲益。五菜爲充。气味合而食之。補精益气。倘用之不時。食之不節。

猶或生疾。況藥乃攻邪之物。無病而可服焉。聖濟經曰。彼修眞者。蔽於補養。輕餌藥石。陽劑剛勝。積若燎原。爲消狂癰疽之屬。則天癸竭而榮涸。陰劑柔勝。積若凝冰。爲洞泄寒中之屬。則眞火微而衛散。一味偏勝。一臟偏傷。一臟旣傷。四髒安得不病。唐孫思邈言藥勢有所偏勝。令人髒气不平。裴諫唐憲宗曰。夫藥以攻疾。非朝夕常用之物。況金石性酷烈有毒。又加煉以火气。非人五臟所能禁。至於張臯諫穆宗曰。神慮淸則气血和。嗜欲多而疾作。夫藥以攻疾。無疾不可餌。故昌黎伯銘李子之墓曰。余不知服食說自何世起。殺人不可計。而世慕尙之益至。此其惑也。今直取目見。親與之遊。而以藥敗者。六七公。以爲世誡。工部尙書歸登﹑殿中禦史李虛中﹑刑部尙書李遜﹑弟刑部侍郎建﹑襄陽節度使工部尙書孟簡﹑東川節度使禦史大夫盧植﹑金吾將軍李道古。

今又復取目見者言之。僧閻仲章服火煉丹砂二粒。項出小瘡。腫痛不任。牙癢不能嚼物。服涼膈散半斤始緩。後飲酒輒發。藥以寒涼之劑則緩。終身不愈。鎭人李潤之。身體肥盛。恐生風疾。至春服搜風丸。月餘。便下無度。飲食減少。舌不知味。口漧气短。臍腹痛。足脛冷。眩運欲倒。面色靑黃不澤。日加困篤。乃告親知曰。妄服藥禍。悔將何及。後添煩躁喘滿。至秋而卒。張秀才者。亦聽方士之說。服四生丸。推陳致新。服月餘。大便或溏或瀉。飲食妨阻。怠惰嗜臥。目見黑花。耳聞蟬聲。神虛頭旋。飄飄然身不能支。至是方知藥之誤也。

遂調飲食。愼起居。謹於保養。三二年間。其證猶存。逾十年後方平復。劉氏子聞人言臘月晨。飲涼水一杯。一月至春而無目疾。遂飲之。旬餘。覺腹中寒痛不任。咳嗽嘔吐。全不思食。惡水而不欲見。足脛寒而逆。醫以除寒燥熱之劑急救之。終不能效。此皆無故求益生之祥。反生病焉。或至於喪身殞命。壁裏安柱。果如何哉。且夫髙堂大廈。梁棟安。基址固。壤塗毀曁。柱於壁中。甚不近人情。潔古老人云。無病服藥。乃無事生事。此誠不易之論。人之養身。幸五臟之安泰。六腑之和平。謹於攝生。春夏奉以生長之道。秋冬奉以收藏之理。飲食之有節。起居而有常。少思寡欲。

恬虛無。精神內守。此無病之時。不藥之藥也。噫。彼數人者旣往不咎矣。後人當以此爲龜鑑乎。

卷一

古方名實辧

仲景以小柴胡治少陽證口苦舌漧﹑往來寒熱而嘔。蓋柴胡味苦平。行少陽經。黃芩味苦寒爲佐。治發熱口苦。生薑辛溫。半夏辛熱。治發寒而嘔。人參甘溫。安胃和中。大棗甘平溫。和陰陽。

調榮衛。生律液。使半表半里之邪而自解矣。大承气湯治陽明本實痞滿燥實。枳實苦微寒﹑泄痞。

濃朴苦溫﹑除滿。芒硝辛寒﹑潤燥。邪入於腑而作熱實。以大黃苦寒下之。酒制者爲因用。熱散气升而作汗解矣。因以承气名之。錢仲陽以升麻湯治小兒寒暄不時。陽明經受邪。身熱目疼。鼻幹不得臥。及瘡疹未發。發而不勻。升麻苦平﹑葛根甘平﹑解散外邪。甘艸甘溫。芍藥酸微寒。調和中气。拒邪不能傷其裏。白術散治小兒陽明本虛。陰陽不和。吐利後而亡津液。虛熱口漧。人參﹑甘艸﹑白術﹑甘溫。和中補胃。藿香﹑木香辛溫芳馨。可以助脾。茯苓甘平。分陰陽而導其濕。葛根甘平。倍於眾藥。其气輕浮。鼓舞胃气上行。生津液而解肌熱。局方中四物湯。調榮養衛。益气滋血。當歸辛溫。熟地黃甘溫能滋血。川芎辛溫。白芍藥味酸微寒。能養气。蓋血爲榮。气爲衛。四物相合。故有調益滋養之實。黃建中湯治面色痿黃。臍腹急痛。脾胃不足者。肝木乘之也。木勝其中。土走於外。故痿黃見於面。難經曰。

其平和不可得見。衰乃見耳。黃﹑甘艸。甘溫能補脾土。芍藥之酸。能瀉肝木。水挾木勢。亦來侮土。故作臍腹急痛。官桂辛熱。散其寒水。生薑﹑大棗﹑飴糖。辛甘大溫。益气緩中。又與脾胃行其津液。以養四髒。建脾制水。補子瀉鬼。使四髒各安其气。必淸必淨。則病气衰去。建中之名。亦不誣矣。上數方。藥證相對。名實相輔。可垂法於世。近世用雙解散。治風寒暑濕。饑飽勞逸。殆無此理。且如風邪傷衛。必自汗而惡風。寒邪傷榮。必無汗而惡寒。又云。傷寒傷風。其證不同。中暑自汗。必身熱而气虛。中濕自汗。必體疼而沈重。且四時之气。更傷五臟。一往一來。

未有齊至者也。饑則損气。飽則傷胃。勞則气耗。逸則气滯。其證不同。治法亦異。蓋勞者溫之。

損者補之。逸者行之。內傷者消導之。今內外八邪。一方治之。有此理乎。內經云調气之方。必別陰陽。內者內治。外者外治。故仲景云。且除其表。又攻其裏。言仍似是。其理實違。其是之謂歟。如搜風丸﹑祛風丸。有搜風祛風之名。無搜風祛風之實。百解散亦此類也。諺云看方三年。無病可醫。療病三年。無藥可用。此亦名實不相輔故也。噫。去聖逾遠。其術昧。人自爲法。無可考證。昔在聖人。垂好生之徳著本艸。作內經。仲景遵而行之以立方。號羣方之祖。後之學人。以仲景之心爲心。庶得制方之旨。

卷一

承气湯辧

仲景傷寒論云。寒邪外傷。傳而入裏。裏者。入胃是也。邪气入胃。則變而爲熱。胃中之气郁滯。糟粕祕結。壅而爲實。實則瀉之。人所共知。如緩急輕重之劑。則臨時消息焉。若不惡寒反惡熱。譫語煩渴。腹滿而喘。手足然汗出者。急下之。宜大承气湯。如邪气入深。恐有燥屎。欲知之法。與小承气湯試之。若腹中轉失气者。有燥屎也。乃可攻之。不轉失气者。必初硬而後溏。尙未可攻。攻之則腹滿不能食。若腹大滿不通者。亦以小承气湯微和其胃气。勿令大泄也。如發汗後不惡寒但熱者。胃實也。當和其胃气。調胃承气湯主之。成無己云。大熱結實者。大承气。小熱微結者小承气。以熱不甚大。故於大承气湯內去芒硝又以結不至堅。故不減濃朴﹑枳實也。如不至大堅滿。邪气盛而須攻下者。亦未可投大承气湯。必以輕緩之劑攻之﹑於大承气湯中去濃朴﹑枳實﹑加甘艸。乃輕緩之劑也。若大承气證。反用調胃承气湯治之。則邪气不散。小承气湯證。反用大承气湯下之。則過傷正气。而腹滿不能食。故有勿大泄之戒。此仲景所以分而治之。未嘗越聖人之制度。後之學人。以此三藥合而爲一。且云通治三藥之證。及無問傷寒雜病內外一切所傷。一槪治之。

若根據此說。與仲景之方。甚相違背。又失軒岐緩急之旨。紅紫亂朱。迷惑眾聽。一唱百和。使病者暗受其獘。將何訴哉。有公心審是非者。於內經仲景方內求責。使藥證相對。以聖賢之心爲心。則方之眞僞。

自可得而知矣。

卷一

陰盛陽虛汗之則愈下之則死

仲景云。陰盛陽虛。汗之則愈。下之則死者。此言邪气在表之時也。夫寒邪屬陰。身之外者屬陽。且夫各臟腑之經絡。亦屬陽也。蓋陽气爲衛。衛气者所以溫分肉。充皮毛。肥腠理。司開闔。

此皆衛外而爲固也。或煩勞過度。陽气外損。不能衛固。陽爲之虛。陽虛者陰必湊之。故陰得以勝。

邪气勝則實。陰盛陽虛者此也。陰邪旣盛。腠理致密。陽气伏郁。不得通暢。所以發熱惡寒。頭項痛。腰脊彊。應解散而藥用麻黃者。本艸云。輕可去實。葛根﹑麻黃之屬是也。蓋麻黃能退寒邪。

使陽气伸越。作汗而解。故曰陰盛陽虛。汗之則愈。裏气和平而反下之。中气旣虛。表邪乘虛而入。由是變證百出。故曰下之則死。外臺祕要云。表病裏和。汗之則愈。下之則死。正此意也。

卷一

陽盛陰虛下之則愈汗之則死

仲景云。陽盛陰虛。下之則愈。汗之則死者。此言邪气在裏之時也。夫寒邪始傷於表。不解而漸傳入於裏。變而爲熱。人之身在裏者爲陰。華佗云。一日在皮。二日在膚。三日在肌。四日在胸。

五日在腹。六日在胃。入胃謂之入腑也。腑之爲言聚也。若府庫而聚物焉。又爲水谷之海﹑榮衛之源。邪气入於胃而不復傳流水谷。水穀不消去。郁而爲實也。此陽盛陰虛者此也。故潮熱引飲。腹滿而喘。手足汗出。大便難而譫語。宜大承气湯下之則愈。潮熱者爲實也。此外已解。可攻其裏。而反汗之。表無陰邪。汗又助陽。陽實而又補。

表裏俱熱。不死何待﹑外臺祕要云。表和裏病。下之則愈。汗之則死。正此意也。

卷一

汗多亡陽

齊大哥十一月間。因感寒邪。頭項彊。身體痛。自用靈砂丹四五粒並服以酒引下。遂大汗出。

汗後身輕。至夜。前病復來。以前藥復汗。其病不愈。復以通聖散發汗。病添身體沈重足冷而惡寒。是日方命醫。醫者不究前治。又以五積散汗之。翌日。身重如石。不能反側。足如冰。冷及腰背。頭汗如貫珠。出而不流。心胸躁熱。煩亂不安。喜飲冷。西瓜﹑梨柿冰水之物。常置左右。

病至於此。命予治之。診得六脈如蛛絲。微微欲絕。予以死決之。主家曰。得汗多矣。焉能爲害。

予曰。夫寒邪中人者。陽气不足之所致也。而感之有輕重。汗之者豈可失其宜哉。仲景曰。陰盛陽虛。汗之則愈。汗者﹑助陽退陰之意也。且寒邪不能自出。必待陽气泄。乃能出也。今以時月論之。大法夏月宜汗。此大法焉。然並以太過爲戒。況冬三月閉藏之時。無擾乎陽。無泄皮膚。使气亟奪。爲養藏之道也。逆之則少陰不藏。此冬气之應也。凡有觸冒。宜微汗之。以平爲期。邪退乃已。急當衣暖衣。居密室。服實表補衛气之劑。𨿽有寒邪。弗能爲害。此從權之治也。今非時而大發其汗。乃謂之逆。故仲景有云。一逆尙引日。再逆促命期。今本傷而汗。汗而復傷。傷而復汗。汗出數回。使气亟奪。衛气無守。陽泄於外。陰乘於內。故經云。獨陽不生。獨陰不長。不死何待。

𨿽盧扁亦不能治之活也。是日。至夜將半。項彊身體不仁。手足搐急。爪甲靑而死矣。金匱要略云。不當汗而妄汗之。令人奪其津液枯槁而死。今當汗之。一過亦中絕其命。況不當汗而彊汗之者乎。

卷一

下多亡陰

眞定趙客。乙丑歲六月間。客於他方。因乘困傷濕面。心下痞滿。躁熱時作。臥不得安。遂宿於寺中。僧以大毒食藥數丸。下十餘行。心痞稍減。越日困睡。爲盜劫其財貨。心有所動。遂燥熱而渴。飲冷酒一大甌。是夜臍腹脹痛僧再以前藥復下十餘行。病加困篤。四肢無力。燥熱身不停衣。

喜飲冷水。米谷不化。痢下如爛。魚腸腦。赤水相雜。全不思食。彊食則嘔。痞甚於前。噫气不絕。足冷。少腹不任其痛。請予治之。診其脈浮數八九至。按之空虛。予溯流而尋源。蓋暑天之熱已傷正气。以有毒大熱之劑下之。一下之後。其所傷之物已去而無餘矣。遺巴豆之气。流毒於腸胃之間。使嘔逆而不能食。胃气轉傷而然。及下膿血無度。大肉陷下。皮毛枯槁。脾气弱而衰也。舌上赤澀。

口燥咽漧。津液不足。下多亡陰之所致也。陰旣已亡。心火獨旺。故心胸燥熱。煩亂不安。經曰。

獨陽不生。獨陰不長。天之由也。遂辭而退。後易他醫。醫至。不審其脈。不究其源。惟見痞滿。以枳殼丸下之。病添喘滿。利下不禁而死。金匱要略云。不當下而彊下之。令人開腸洞泄便溺不禁而死。此之謂也。夫聖人治病。用藥有法。

不可少越。內經云。

大毒去病。十去其六。小毒治病。十去其七。常毒治病。十去其八。無毒治病。十去其九。如不盡行。復如法以谷肉果菜養之。無使過之。過則傷其正矣。記有之云。醫不三世。不服其藥。蓋愼之至也。彼僧非醫流。妄以大毒之劑下之太過。數日之間。使人殞身喪命。用藥之失。其禍若此。病之擇醫。可不謹乎。戒之。

卷一

方成弗約之失

丁巳冬十月。予從軍回﹑至汴梁。有伶人李人愛謂予曰。大兒自今歲七月間。因勞役渴飲涼茶。及食冷飯。覺心下痞。請醫治之。醫投藥一服。下利兩行。其證遂減。不數日。又傷冷物。心腹復痞滿。添嘔吐惡心。飲食無味。且不飲食。四肢困倦。懶於言語。復請前醫診。視曰。此病易爲。更利幾行卽快矣。遂以無憂散對。加牽牛末。白湯服。至夕。腹中雷鳴而作陣痛。少焉旣吐又瀉。煩渴不止。飲冷無度。不復能禁。時發昏憒。再命前醫視之。診其脈。不能措手而退。頃之冷汗如洗。

口鼻气漸冷而卒矣。小人悔恨無及。敢以爲問。予曰。未嘗親見。不知所以然。旣去。或曰。予親見之。果藥之罪歟而非歟。對曰。此非藥之罪。乃失其約量之過也。夫藥用之無據。反爲气賊。內經云。約方猶約囊也。囊滿弗約則輸泄。方成弗約則神與气弗俱。故仲景以桂枝湯治外傷風邪。則曰若一服汗出。病瘥停後服。不必盡劑﹐大承气湯下大滿大實。則曰得更衣止後服。不必盡劑。其愼如此。此爲大戒。蓋得聖人約囊之旨也。治病必求其本。蓋李人以優雜劇爲戲。勞神損气而其中疹然。因時暑熱。渴飲涼茶。脾胃气弱。不能運化而作痞滿。以藥下之。是重困也。加以不愼。又損其陽。虛而復傷。傷而復下。陰爭於內。陽擾於外。魄汗未藏。四逆而起。此仲景所謂一逆尙引日。再逆促命期。如是則非失約量之過而何。故內經戒云。上工平气。中工亂脈。下工絕气。危生下工。不可不愼也。

卷二

灸之不發

國信副使覃公中四十九歲。至元丙寅春。病臍腹冷疼。完谷不化。足寒而逆。皮膚不仁。精神困弱。診其脈沈細而微。遂投以大熱甘辛之劑。及灸气海百壯。三里三穴各三七壯。陽輔各二七壯。三日後以蔥熨。灸瘡皆不發。復灸前穴根據前壯數。亦不發。十日後。瘡亦更不作膿。瘡口皆幹。癸丑歲初。予隨朝承應。冬屯於瓜忽都地面。學鍼於竇子聲先生。因詢穴。曰。凡用鍼者气不至而不效。灸之亦不發。大抵本气空虛。不能作膿。失其所養故也。更加不愼。邪气加之。病必不退。異日因語鍼灸科忽教授。亦以爲然。至元戊辰春。副使除益都府判。到任未幾時。風疾。半身麻木。自汗惡風。妄喜笑。又多健忘。語言微澀。醫以續命湯復發其汗。津液重竭。其證愈甚。因求醫還家。日久神气昏憒。形容羸瘦。飲食無味。便溺遺失。扶而後起。屢易醫藥。皆不能效。因思內經云。陽气者若天與日。失其所則折壽而不彰。今因此病。而知子聲先生之言矣。或云。副使肥甘足於口。輕暖足於體。使令足於前。所爲無不如意。君言失其所養。何也。予曰。汝言所養。養口體者也。予論所養。養性命者也。且覃氏壯年得志。不知所養之正。務快於心。精神耗散。血气空虛。因致此疾。靈樞經云。人年十歲。五臟始定。血气已通。其气在下。故好走。二十歲血气始盛。肌肉方長。故好趨。三十歲五臟大定。肌肉堅。血气盛滿。故好步。四十歲五臟六腑十二經脈。皆大盛以平定。腠理始疏。華榮頹落。發頗斑白。平盛不搖。故好坐。五十歲肝气始衰。肝葉始薄。膽汁始減。目始不明。六十歲心气始衰。善憂悲。血气懈惰。故好臥。七十歲脾气始衰。皮膚已枯。八十歲肺气衰。魄魂散離。故言善誤。九十歲腎气焦髒枯。經脈空虛。百歲五臟皆虛。神气皆去。形骸獨居而終矣。蓋精神有限。嗜欲無窮。輕喪性命。一失難復。其覃氏之謂歟。

卷二

脫營

疏五過論云。嘗貴後賤。𨿽不中邪。病從內生。名曰脫營。鎭陽有一士人。軀幹魁梧而意气雄豪。喜交遊而有四方之志。年逾三旬。已入任至五品。出入從騎塞途。姬侍滿前。飲食起居。無不如意。不三年。以事罷去。心思鬱結。憂慮不已。以致飲食無味。精神日減。肌膚漸至瘦弱。無如之何。遂耽嗜於酒。久而中滿。始求醫。醫不審得病之情。輒以丸藥五粒。溫水送之。下二十餘行。時值初秋。暑熱猶盛。因而煩渴。飲冷過多。遂成腸鳴腹痛而爲痢疾。有如魚腦。以至困篤。

命予治之。診其脈乍大乍小。其證反復悶亂。兀兀欲吐。嘆息不絕。予料曰。此病難治。啟玄子云。神屈故也。以其貴之尊榮。賤之屈辱。心懷慕眷。志結憂惶。𨿽不中邪﹑病從內生。血脈虛減。

名曰脫營。或曰。願聞其理。黃帝鍼經有曰。宗气之道。納谷爲寶﹑谷入於胃。乃傳之脈。流溢於中。布散於外。精專者行於經隧。終而復始。常營無已。是爲天地之紀。故气始從手太陰起。注於陽明。傳流而終於足厥陰。循腹裏。入缺盆。下注肺中。於是復注手太陰。此營气之所行也。故日夜气行五十營。漏水下百刻。凡一萬三千五百息。所謂變通者並行一數也。故五十營備。得盡天地之壽矣。今病者始樂後苦。皆傷精气。精气竭絕。形體毀阻。暴喜傷陽。暴怒傷陰。喜怒不能自節。蓋心爲君主。神明出焉。肺爲相輔。主行榮衛。制節由之。主貪人欲。天理不明。則十二官相使。各失所司。使道閉塞而不通。由是則經營之气脫去。不能灌漑周身。百脈失其天度。形乃大傷。以此養生則殃。何疑之有焉。

卷二

瀉火傷胃

經歷晉才卿。膏粱而飲。至春病衄。醫曰。諸見血者爲熱。以淸涼飲子投之。卽止。越數日。

其疾復作。醫又曰。藥不勝病故也。遂投黃連解毒湯。旣而或止。止而復作。易醫數回。皆用苦寒之劑。俱欲勝其熱而已。然終不愈。而飲食起居。浸不及初。肌寒而時躁。言語無聲。口气臭穢。

惡如冷風。然其衄之餘波。則未絕也。或曰。諸見血者熱。衄﹑熱也。熱而寒之。理也。今不惟不愈而反害之。何哉。內經曰。以平爲期。又言下工不可不愼也。彼惟知見血爲熱。而以苦寒攻之。

抑不知苦瀉土。土﹑脾胃也。脾胃﹑人之所以爲本者。今火爲﹑病而瀉其土。火固未嘗除而土已病矣。土病則胃虛。胃虛則營气不能滋榮百脈。元气不循天度。气隨陰化而無聲肌寒也。意粗工嘻嘻以爲可治。熱病未已。寒病復起。此之謂也。

卷二

肺痿辧

華嚴寺和上座代史侯出家。年未四十。至元癸酉四月間。因澡浴大汗出。還寺剃頭。傷風寒。

頭疼。四肢困倦。就市中購通聖散服之。又發之汗。頭疼少減。再日復作。又以通聖散發之。發汗數回。反添勞動喘促。自汗惡風。咳而有血。懶於言語。飲食減少。求醫治之。醫與藥。多以生薑爲引子。至六月間。精神愈困。飲食減少。形體羸瘦。或咳或唾紅血極多。扶而後起。請予治之。具說前由。診其脈。浮數七八至。按之無力。予曰。不救矣。或曰。何謂不救。內經曰。血之與汗。異名而同類。奪汗者無血。奪血者無汗。金匱要略云。肺痿之病。從何而得之。師曰。或從汗出。又被快藥下利。重亡津液。故得之。

今肺气已虛。又以辛藥瀉之。重虛其肺。不死何待。藏气法時論曰。肺欲收。急食酸以收之。用酸補之。辛瀉之。蓋不知內經之旨。仲景云。禍術淺狹。懵然不知病源爲治。乃誤發汗吐下之相反。

其禍至速。世上之士。但務彼翕習之榮。而莫見此傾危之敗。惟明者居然能識其本。近取諸身。夫何遠之有焉。其僧不數日。果亡。

卷二

下工絕气危生

丁巳予從軍至開州。夏月。有千戶髙國用謂予曰。父親年。七十有三。於去歲七月間。因內傷飲食。又值霖雨瀉。痢暴下數行。醫以藥止之。不數日又傷又瀉。止而復傷。傷而復泄。至十月間。

肢體瘦弱。四肢倦怠。飲食減少。腹痛腸鳴。又以李醫治之。處以養髒湯。治之數日。瀉止後添嘔吐。又易以王醫。用丁香﹑藿香﹑人參去白﹑橘皮﹑甘艸。同爲細末。煎生薑數服而嘔吐止。延至今正月間。飲食不進。扶而後起。又數日不見大便。予問醫曰。父親數日不見大便。何以治之。醫曰。老官人年過七旬。气血衰弱。又況瀉痢半載。脾胃又虛。津液耗少。以麻仁丸潤之可也。眾親商議。一親知曰。馮村牛山人。見證不疑。有果決。遂請治之。診其脈。問其病證。曰此是風結也。以搜風丸百餘丸服之。利下數行而死。予悔恨不已。敢以爲問。予曰。未嘗親見。將何以言。髙千戶退而去。或者曰。予親見之。細說其證。予曰。人以水谷爲本。今年髙老人久瀉。胃中津液耗少。

又重瀉之。神將何根據。靈樞經云。形气不足。病气不足。此陰陽俱不足也。不可瀉之。瀉之則重不足。重不足則陰陽俱竭。血气皆盡。五臟空虛。筋骨髓枯。老者絕滅。少者不復矣。又曰。上工平气﹐中工亂脈。下工絕气危生。絕气危生。其牛山人之謂歟。

卷二

酸多食之令人癃

至元己巳上都住。夏月。太保劉仲晦使引進史柔明來曰。近一兩月。作伴數人。皆有淋疾。是气運使然。是水土耶。予思之。此間別無所患。此疾獨公所有之。殆非運气水土使然。繼問柔明近來公多食甚物。曰。宣使賜木瓜百餘對。遂多蜜煎之。每客至以此待食。日三五次﹐予曰。淋由此也。內經曰。酸多食之令人癃。可與太保言之。奪飲則已。一日。太保見予問曰。酸味致淋。其理安在。予曰。小便主气。鍼經云。酸入於胃。其气澀以收。上之兩焦。弗能出入也。不出則畱胃中。胃中和溫則下注膀胱之胞。胞薄以懦。得酸則縮綣。約而不通。水道不行。故癃而澀。乃作淋也。又曰。陰之所生。本在五味。陰之五宮。傷在五味。五味口嗜而欲食之。必自裁制。勿使過焉。

五味過則皆能傷其正。豈止酸味耶。太保歡曰。凡爲人子不可不知醫。信哉。

卷二

冬藏不固

刑部侍郎王立甫之婿。發二十五歲。至元丁卯十一月間。困勞役憂思煩惱。飲食失節而病。時發躁熱。肢體困倦。盜汗濕透其衾。不思飲食。气不足一息。面色靑黃不澤。請予治之。具說前證。

診其脈。浮數而短澀。兩寸極小。予告曰。此危證也。治𨿽粗安。至春必死。當令親家知之。夫人不以爲然。遂易醫。至正月躁熱而卒。異日。立甫同外郎張介夫來謂予曰。吾婿果如君言。願聞其理。予曰。此非難知也。內經曰。

主勝逆。客勝從。天之道也。蓋時令爲客。人身爲主。冬三月人皆懼寒。獨渠躁熱盜汗。是令不固其陽。時不勝其熱。天地時令。尙不能制。藥何能爲。冬乃閉藏之月。陽气當伏於九泉之下。至春發爲雷。動爲風。鼓坼萬物。此奉生之道也。如冬藏不固。則春生不茂。又有疫癘之災。且人身陽气。亦當伏潛於內。不敢妄擾。無泄皮膚。使气亟奪。此冬藏之應也。令婿汗出於閉藏之月。腎水已涸。至春何以生木。陽气內絕。無所滋榮。不死何待。二君乃嘆息而去。

卷二

主勝客則逆

古廉韓子玉父。年逾六旬有三。病消渴。至冬添躁熱。須裸袒。以冰水噴胸腋乃快。日食肉面數回。頃時卽饑。如此月餘。命予治療。診得脈沈細而疾。予以死決之。子玉及弟泣跪予前曰。

病固危篤。君盡心救治。則死而無悔。予答曰。夫消之爲病。其名不一。曰食亦。曰消中。曰宣疾。此膏粱之所致也。陽明化燥火。津液不能停。自汗小便數。故飲一溲二。胃熱則消穀善饑。能食而瘦。王叔和云。多食亦饑虛是也。此病仲景所謂春夏劇。秋冬瘥。時制故也。令尊今當瘥之時反劇。乃腎水漧涸不能制其心火。而獨旺於不勝之時。經曰。當所勝之時而不能制。名曰眞彊。乃孤陽絕陰者也。且人之身爲主。天令爲客。此天令大寒。尙不能制其熱。何藥能及。內經曰。主勝逆。客勝從。正以此也。設從君治療。徒勞而已。固辭而歸。遂易醫與灸。不數日而卒。其後子玉感予之誠。相好愈濃。

卷二

用藥無據反爲气賊

北京按察書吏李仲寬。年逾五旬。至元己巳春。患風證。半身不遂。四肢麻痺。言語謇澀。精神昏憒。一友處一法。用大黃半斤。黑豆三升。水一斗。同煮豆熟。去大黃。新汲水淘淨黑豆。每日服二三合。則風熱自去。服之過半。又一友云。通聖散﹑四物湯﹑黃連解毒湯。相合服之。其效尢速。服月餘。精神愈困。遂還眞定。歸家養病。親舊獻方無數。不能悉錄。又增喑啞不能言。气冷手足寒。命予診視。細詢前由。盡得其說。予診之。六脈如蛛絲細。予謂之曰。夫病有表裏虛實寒熱不等。藥有君臣佐使大小奇偶之制。君所服藥無考憑。故病愈甚。今爲不救。君自取耳。未幾而死。有曹通甫外郎妻蕭氏。六旬有餘。孤寒無根據。春月忽患風疾。半身不遂。語言謇澀。精神昏憒。口眼斜。與李仲寬證同。予刺十二經井穴。接其經絡不通。又灸肩井﹑曲池。詳病時月。處藥服之。減半。予曰。不須服藥。病將自愈。明年春。張子敬郎中家見行步如故。予嘆曰。夫人病全得不亂服藥之力。由此論李仲寬亂服藥。終身不救。蕭氏貧困。恬自如獲安。內經曰。用藥無據。反爲气賊。聖人戒之。一日。姚雪齋舉許先生之言曰。富貴人有二事反不如貧賤人。有過惡不能匡救。有病不能醫療。噫。其李氏之謂歟。

卷三

主不明則十二官危

癸丑春。城令張君。年三十有餘。身體丰肥。精神康健。飲食倍於常人。太醫王彥寶曰。君肥盛如此。若不預服涼藥。恐生熱疾。張君從之。遂服三一承气湯二兩。下利三十餘行。異日。覺陰陰腹痛。且不欲食。食而無味。心下痞滿。精神困倦。次添胸膈閉塞。時作如刀刺之痛。稍多食則醋心腹脹。不能消化。以此告予。予曰。昔君剛彊。飲啖如常。血气周流。循其天度。十二髒之相使。各守所司。神气沖和。身體太平。君自戕賊。沖气敗亂而致病如此。𨿽悔何及。予遂以四君子湯甘溫之劑。補脾安胃。更加人參﹑黃﹑升麻。升陽補气。戒以愼起居。節飲食。服之月餘。

胸中快利而痛止。病气𨿽去。終不復正气。未幾三旬中風而死。靈蘭祕典云。主不明則十二官危。

形乃大傷。以此養生則殃。以爲天下者。其宗大危。戒之戒之﹑啟玄子云。心不明。邪正一。邪正一。則損益不分。損益不分。則動之凶咎。陷身於羸瘠矣。故形乃大傷。夫主不明。則委於左右。

委於左右。則權勢妄行。權勢妄行。則吏不奉法。吏不奉法。則民眾失所。而皆受枉曲矣。且民惟邦本。本固邦寧。本不獲安。國將何有。宗廟之主。安得不至於傾危乎。故曰戒之戒之。張君安危不察。損益不分。妄加治療以召其禍。可痛也哉。此旣往不可咎。後人當以此爲明鑑。

卷三

時气傳染

總帥相公。年近七旬。戊午秋南徵。過揚州。俘虜萬餘口。內選美色室女近笄年者四。置於左右。

予因曰。總帥領十萬餘眾。深入敵境。非細務也。況年髙气弱。凡事宜愼。且新虜之人。驚憂气蓄於內。加以飲食不節。多致疾病。近之則邪气相傳。其害爲大。總帥笑而不答。其副帥時亦在坐。

異日召予曰。我自十三歲從徵回鶻。此事飽經。汝之言深可信矣。至臘月中班師。值大雪三日。新掠人不禁凍餒。皆病頭疼咳嗽。腹痛自利。多致死亡者。逮春正月至汴。隨路多以禮物來賀。相公因痛飲數次。遂病。脈得沈細而弦。三四動而一止。其證頭疼。咳嗽。自利腹痛。與新虜人病無異。

其脈短澀。其气已衰。病已劇矣。三日而卒。邪气害人。其禍如此。內經云。乘年之虛。遇月之空。失時之和。因而感邪。其气至骨。又曰。避邪如避矢石。錢仲陽亦曰。糞履不可近𦇤褓。嬰兒多生天弔驚風。亦猶正气尙弱。不能勝邪故也。由是觀之。聖賢之言。信不誣矣。

卷三

戒妄下

眞定鈔庫官李提舉。年逾四旬。體幹魁梧。肌肉丰盛。其僚友師君告之曰。肥人多風證。君今如此。恐後致中風。搜風丸其藥推陳致新化痰。宜服之。李從其言。遂合一料。每日服之。至夜下五行。如是半月。覺气短而促。至一月餘。添怠惰嗜臥。便白膿。小便不禁。足至膝冷。腰背沈痛。飲食無味。仍不欲食。心胸痞滿。時有躁熱。健忘。恍惚不安。凡三易醫皆無效。因陳其由。請予治之。予曰。孫眞人云。藥勢有所偏助。令人髒气不平。藥本攻疾。無病不可餌。平人谷入於胃。脈道乃行。水入於經。其血乃成。水去則榮散。谷消則衛亡。榮散衛亡。神無所根據。君本身體康彊。五臟安泰。妄以小毒之劑。日下數行。初服一日。且推陳下行。疏積已去。又何推焉。今飲食不爲肌膚。水谷不能運化精微。灌漑五臟六腑。周身百脈。神將何根據。故气短而促者。眞气損也。怠惰嗜臥者。脾气衰也。小便不禁者。膀胱不藏也。便下膿血者。胃气下脫也。足寒而逆者。陽气微也。時有躁熱﹑心下虛痞者。胃气不能上榮也。恍惚健忘者。神明亂也。金匱要略云。不當下而彊下之。令人開腸洞泄便溺不禁而死。前證所生非天也。君自取之。治𨿽粗安。促君命期矣。李聞之。

驚恐。汗浹於背。起謂予曰。妄下之過。悔將何及。𨿽然。君當盡心救其失。予以謂病勢過半。命將難痊。固辭而退。

至秋疾甚作。醫以奪命散下之。躁熱喘滿而死。內經曰。誅罰無過。是謂大惑。如李君者。蓋內經所謂大惑之人也。衛生君子。可不戒哉。

卷三

輕易服藥戒

何秀才一女子病。其父謂予曰。年十三時。五月間。因傷冷粉。腹中作痛。遂於市藥鋪中。贖得神芎丸服之。臍腹漸加冷疼﹑時發時止。今逾七八年不已。何也。答曰。古人云。寒者熱之。治寒以熱。良醫不能廢其繩墨而更其道也。據所傷之物。寒也。所攻之藥。亦寒也。重寒傷胃。其爲冷痛。豈難知哉。凡人之脾胃。喜溫而惡冷。況女子幼小。血气尙弱。不任其寒。故陽气潛伏。寒毒畱連。久而不除也。治病必先求其本。當用溫中養气之藥。以救前失。服之月餘方愈。嗚呼。康子饋藥。孔子拜而受之。以未達不敢嘗。此保生之重者也。柰何常人命醫。拱默而令切脈。以謂能知病否。且脈者。人之血气附行於經絡之間。熱勝則脈疾。寒勝則脈遲。實則有力。虛則無力。至於所傷何物。豈能別其形象乎。醫者不可不審其病源。而主家不可不說其病源。

如何氏女子。不以病源告醫。而求藥於市鋪。發藥者亦不審其病源而以藥付之。以致七八年之病。

皆昧此理也。孫眞人云。未診先問。最爲有準。東坡云。只圖愈疾。不圖困醫。二公之語。其有功於世大矣。

卷三

妄投藥戒

髙郎中家。好收方書。及得效藥方。家人有病。自爲處治。亦曾有效。中統庚申五月間。弟婦產未盈月。食冷酪苦苣及新李數枚。漸覺腹中痛。太夫人以自合檳榔丸七十丸服之。至夜痛尢甚。恐藥力未達。又進五十丸。須臾間大吐且瀉。其痛增極。肢體漸冷。口鼻气亦冷。急求醫療。未至而卒。後太夫人見予。訴其由。曰天命耶。藥之過耶。君試裁之。予曰。非難知也。凡醫治病。

虛則補之。實則瀉之。此定法也。人以血气爲本。今新產血气皆損。胃气虛弱。不能腐熟生硬物。

故滿而痛也。復以寒劑攻之。又況夏月陰气在內。重寒相合是大寒气入腹。使陰盛陽絕。其死何疑。難經曰。實實虛虛。損不足而益有餘如此死者。醫殺之耳。非天命也。太夫人然其言。噫。曲禮謂醫不三世。不服其藥。其愼如此。彼過已往而不可咎。後之用藥者。當以此爲戒之。

卷三

福醫治病

丙辰秋。楚丘縣賈君次子二十七歲。病四肢困倦。躁熱自汗。气短。飲食減少。咳嗽痰涎。胸膈不利。大便祕。形容羸削。一歲間更數醫不愈。或曰。明醫不如福醫。某處某醫。𨿽不精方書。

不明脈候。看證極多。治無不效。人目之曰福醫。諺云。饒你讀得王叔和。不如我見過病證多。頗有可信。試命治之。醫至。診其脈曰。此病予飽諳矣。治之必效。於肺各灸三七壯。以蠲飲枳實丸消痰導滯。不數服。大便溏泄無度。加腹痛。食不進。愈添困篤。其子謂父曰。病久瘦弱。不任其藥。病劇遂卒。冬予從軍回。其父以告予。予曰。思內經云。形气不足。病气不足。此陰陽俱不足。瀉之則重不足。此陰陽俱竭。血气皆盡。五臟空虛。筋骨髓枯。老者絕滅。壯者不復矣。故曰。不足補之。此其理也。令嗣久病羸瘦。乃形不足。气短促乃气不足。病潮作時嗜臥。四肢困倦。懶言語。乃气血皆不足也。補之惟恐不及。

反以小毒之劑瀉之。虛之愈虛。損之又損。不死何待。賈君嘆息而去。予感其事。略陳其理。夫髙醫愈疾。先審歲時太過不及之運。察人之血气飲食勇怯。之殊病。有虛實淺深在經在髒之別。藥有君臣佐使大小奇偶之制。治有緩急因用引用返正之則。孫眞人云。凡爲太醫。必須諳甲乙﹑素問﹑黃帝鍼經﹑明堂流注﹑十二經﹑三部九候﹑五臟六腑﹑表裏孔穴﹑本艸﹑藥對﹑仲景﹑叔和諸部經方。又須妙解五行陰陽。精熟周易。如此方可爲太醫。不爾。則無目夜遊。動致顚損。正五音者。

必取師曠之律呂。而後五音得以正。爲方員者。必取公輸之規矩。而後方員得以成。五音方員。特末技耳。尙取精於其事者。況醫者人之司命列於四科。非五音方員之比不精於醫﹐不通於脈。不觀諸經本艸。賴以命通運達而號爲福醫。病家遂委命於庸人之手。豈不痛哉。噫。醫者之福。福於渠者也。渠之福安能消病者之患焉。世人不明此理而委命於福醫。至於傷生喪命。終不能悟。此惑之甚者也。悲夫。

卷四

予受學於東垣先生。先生授以內經要奧。仍授以制方之法。中書左丞董公彥明。中統辛酉夏領軍攻濟南。時暑隆盛。軍人飲冷。多成痢疾。又兼時气流行。左丞遣人來求醫於予。遂以數藥付之。

至秋城陷矣。公回。謂予曰。向所付藥。服之多效。其方君自制耶。古方耶予曰。有自制方。有古方。公曰。君用藥如此。可謂得醫之三昧矣。以自制方及古方。用之經驗者。類而集之以濟人。不亦善乎。予遂允之。凡古今名方。親獲效者。類以成書。詳列於後。

卷四

飲食自倍腸胃乃傷論

痺論云。陰气者靜則神藏。躁則消亡。飲食自倍。腸胃乃傷。謂食物無務於多。貴在能節。所以保沖和而遂頤養也。若貪多務飽。飫塞難消。徒積暗傷。以召疾患。蓋食物飽甚。耗气非一。或食不下而上湧。嘔吐以耗靈源。或飲不消而作痰。咯唾以耗神水。大便頻數而泄。耗穀气之化生。

溲便滑利而濁。耗源泉之浸潤。至於精淸冷而下漏。汗淋漉而外泄。莫不由食物之過傷。滋味之太濃。如能節滿意之食。省爽口之味。常不至於飽甚者。卽頓頓必無傷。物物皆爲益。糟粕變化。早晚溲便按時。精華和凝上下津液含蓄。神藏內守。榮衛外固。邪毒不能犯。疾無由作。故聖人立言垂教。爲養生之大經也。

卷四

食傷脾胃論

論曰。人之生也。由五穀之精。化五味之備。故能生形。經曰。味歸形。若傷於味亦能損形。今飲食反過其節。以至腸胃不能勝。气不及化。故傷焉。經曰。壯火食气。气食少火。壯火散气。少火生气。痺論云。飲食自倍。腸胃乃傷。失四時之調養。故能爲人之病也。經曰。气口緊盛傷於食。

心﹑胃滿而口無味。口與气口同。气口曰坤口。乃脾之候。故胃傷而气口緊盛。夫傷者有多少。有輕重。如气口一盛。得脈六至。則傷於厥陰。乃傷之輕也。枳術丸之類主之。气口二盛。脈得七至。則傷於少陰。乃傷之重也。雄黃聖餅子﹑木香檳榔丸﹑枳殼丸之類主之。气口三盛。脈得八至九至。則傷太陰。塡塞悶亂則心胃大痛。備急丸﹑神保丸﹑消積丸之類主之。兀兀欲吐則已。俗呼食迷風是也經曰。上部有脈下部無脈。其人當吐不吐。者死瓜蒂散吐之。如不能吐。則無治也。經曰。

其髙者因而越之。在下者引而竭之也。

【枳術丸】治痞消食彊胃白術﹝二兩﹞枳實﹝一兩麩炒﹞

上爲末。荷葉裹。燒飯爲丸。如梧子大。每服五十丸。多用白湯下。無時。用白術者。本意不取其食速化。但久服令胃气彊實。不復傷也。

【橘皮枳術丸】治老幼元气虛弱。飲食不消。或臟腑不調。心下痞悶。

白術﹝二兩﹞枳實﹝麩炒﹞橘皮﹝各一兩﹞

上爲末。荷葉裹。燒飯爲丸。如桐子大。每服五十丸。溫水送下。食遠。夫內傷用藥之大法。

所貴服之彊人胃气。令胃气益濃。𨿽猛食多食重食而不傷。此能用食藥者此藥久久益胃气。令不復致傷。

【半夏枳術丸】治因冷食內傷白術﹝二兩﹞半夏﹝泡七次﹞枳實﹝麩炒各一兩﹞

上爲末。荷葉裹。燒飯爲丸。如桐子大。每服五十丸。溫水送下。食遠。湯浸蒸餅丸亦可。如食傷寒熱不調每服加上二黃丸十丸。白湯送下。

【木香枳術丸】破滯气。消飲食。開胃進食。

白術﹝二兩﹞木香枳實﹝麩炒各一兩﹞

上爲末。荷葉裹。燒飯爲丸。如桐子大。每服五十丸。溫水送下。食遠。

【木香化滯湯】治因憂气食冷濕面。結於中脘。腹皮底微痛。心下痞滿。不思飲食。食之不散。常常痞气。

半夏﹝一兩泡﹞艸豆蔻炙甘艸﹝各五錢﹞柴胡﹝四錢﹞

木香橘皮﹝各三錢﹞枳實﹝麩炒一錢﹞當歸身﹝二錢﹞紅花﹝五分﹞

上九味。咀。每服五錢。水一盞。生薑五片。煎一盞。去渣稍熱服。食遠。忌生冷酒濕面。

【丁香爛飯丸】治飲食所傷。卒心胃痛。

甘松縮砂仁丁香皮﹝各三錢﹞甘艸﹝炙﹐二錢﹞

京三稜﹝炮一錢﹞香附子﹝半兩﹞木香﹝一錢﹞益智仁﹝三錢﹞

丁香廣術﹝炮。各一錢﹞

上十味爲末。湯浸蒸餅。丸如綠豆大。每服三十丸。白湯送下。細嚼燒生薑亦可。無時。

【消滯丸】治一切所傷。心腹痞滿刺痛。積滯不消。

黑牽牛﹝二兩炒末﹞五靈脂﹝炒﹞香附﹝炒各一兩﹞

上爲末。醋糊丸如小豆大。每服三十丸。食後生薑湯下。

【煮黃丸】治一切酒食所傷。心腹滿悶不快。

雄黃﹝一兩研﹞巴豆﹝五錢。去皮生用。研爛入雄黃末於內再研﹞

上件研勻。入白面三兩。再同研勻。滴水丸如桐子大。每服時。先煎漿水令沸。下二十四丸。

煮二十沸漉入冷漿水內。沈冷。一時下二丸。一日服盡二十四丸也。加至微利爲度。用浸藥生漿水下。治脇下癖气塊痛如神。

【木香檳榔丸】治一切气滯。心腹痞滿。脇肋脹悶。大小便結滯不快利者。並宜服之。

木香檳榔靑皮﹝去白﹞陳皮﹝去白﹞枳殼﹝麩炒﹞廣術﹝煨切﹞黃連﹝各一兩﹞黃柏﹝去粗皮﹞香附﹝煉炒﹞大黃﹝炒各三兩﹞黑牽牛﹝生取頭末四兩﹞

上爲末。滴水丸如豌豆大。每服三五十丸。食後生薑湯送下。加至微利爲度。

【上二黃丸】治傷熱食痞悶。兀兀欲吐。煩亂不安。

黃芩﹝二兩﹞黃連﹝一兩酒洗﹞枳實﹝麩炒半兩﹞升麻柴胡﹝各三錢﹞甘艸﹝二錢﹞

上六味爲極細末。湯浸蒸餅。丸如綠豆大。每服五七十丸。白湯下。量所傷服之。

【消積集香丸】治寒飲食所傷。心腹滿悶疼痛。及消散積聚﹑癖﹑气塊。久不愈。宜服。

木香陳皮靑皮三稜﹝炮﹞廣術﹝炮﹞黑牽牛﹝炒﹞白牽牛﹝炒﹞茴香﹝炒各半兩﹞巴豆﹝半兩。

不去皮。用白米一撮同炒。米黑去米﹞

上爲末。醋糊丸如桐子大。每服七丸至十丸。溫姜湯下。無時。以利爲度。忌生冷硬物。

【枳殼丸】治中焦气滯。胸膈痞滿。飲食遲化。四肢困倦。嘔逆惡心。常服升降滯气。化宿食。祛痰逐飲。美進飲食。

三稜﹝炮﹞廣術﹝炮﹞黑牽牛﹝炒各三兩﹞白茯苓﹝去皮﹞白術靑皮﹝各一兩半﹞陳皮﹝去白一兩二錢﹞木香枳殼﹝麩炒﹞半夏﹝炮﹞檳榔﹝各一兩﹞

上爲末。醋糊丸如桐子大。每服五十丸。溫姜湯送下。食後。

【開結妙功丸】治怫熱內盛。癖堅積。酒食積﹑一切腸垢積滯。瘕積聚。疼痛發作有時。三焦壅滯。二腸燥結。或懊煩心。不得眠。咳喘噦逆。不能食。兼爲腫脹。一切所傷心腹暴痛。又能宣通气血。消酒進食解積。

三稜﹝炮﹞神曲﹝炒各一兩﹞川烏﹝一兩半。去皮臍﹞大黃﹝一兩同前四味爲末好醋半升熬成膏。不破堅積。不用膏﹞麥﹝炒﹞茴香﹝炒﹐各一兩﹞

半夏﹝半兩﹞巴豆﹝兩个。破堅積用四个﹞漧薑﹝炮﹞

揀桂﹝各二錢﹞牽牛﹝三兩揀淨﹞

上爲末。同前膏和丸如小豆大。生薑湯下十丸至十五丸。或嚼生薑。溫水送下亦得。漸加二三十丸或心胃間稍覺藥力暖性。卻卽減丸數。或取久積。或破堅積初服十丸。次服二十丸。每服加十丸。

大便三五行後如常服。少得食力後。更加取利爲度。

【感應丸】治虛中積冷。气弱。有傷停積胃脘。不能傳化。或因气傷冷。因饑飽食。飲酒過多。心下堅滿。兩脇脹痛。心腹大痛。霍亂吐瀉。大便頻數。後重遲澀。久痢赤白。膿血相雜。米谷不化。愈而後發。又治中酒嘔吐。痰逆惡心。喜睡頭旋。胸膈痞滿。四肢倦怠。不欲飲食。不拘新久積冷。並皆服之。

南木香肉豆蔻丁香﹝各一兩半﹞漧薑﹝炮一兩﹞

巴豆﹝七十个。去皮心膜。研出油﹞杏仁﹝一百四十个。湯浸去皮尖。研﹞

上上四味爲末。外入百艸霜二兩。研。與巴豆﹑杏仁七味同和勻。用好蠟六兩。溶化成汁。以重絹濾去滓。更以好酒一升。於銀石器內煮蠟數沸。傾出待酒冷。其蠟自浮於上。取蠟秤用。春夏修合。用淸油一兩。銚內熬令末散香熟。次下酒。煮蠟四兩同化成汁。就銚內乘熱拌和前項藥末秋冬修合。用淸油一兩半同煎。煮熟成汁。和前藥末成劑。分作小鋌子。油紙裹。旋丸。服之。每服三十丸。空心姜湯下。

【備急丹】治心腹百病卒痛如錐刺。及脹滿下气。皆治之。易老名獨行丸。脾胃論名備急大黃丸。

川大黃末榦薑末巴豆﹝先去皮膜心。研如泥霜出油。用霜。各等分﹞

上合和一處研勻。煉蜜丸。臼內杵千百下如泥。丸如小豆大。夜臥溫水下一丸。如下气實者加一丸。

如卒病不計時候。婦人有胎不可服。如所傷飲食在胸膈。兀兀欲吐。反復悶亂。一物瓜蒂散吐去之。

【瓜蒂散】上部有脈。下部無脈。其人當吐。不吐者死。何謂下部無脈。此所謂木郁也。飲食過飽。塡塞胸中。胸中者太陰之分野。內經曰。气口反大於人迎三倍。食傷太陰。故曰木郁則達之。吐者是也。

瓜蒂赤小豆﹝等分﹞

上二味。爲極細末。每服一錢匕。溫漿水調下。取吐爲度。若不兩手尺脈絕無。不宜便用此藥。恐損元气。令人胃气不復。若止是胸膈中窒塞。悶亂不通。以指探之。如不得吐者。以物探去之。得吐而已。如食不去。用此吐之。

【枳實梔子大黃湯】治大病瘥後。傷食勞復。

枳實﹝二个。麩炒﹞梔子﹝二个。肥者﹞豆豉﹝一兩二錢半﹞

上以淸漿水三盞。空煮退八分。內枳實梔子。煮取八分。下豉再煮五七沸。去渣。溫服。覆令汗出。若有宿食。納大黃如博棋子大五六枚同煎。勞復則熱气浮越。以枳實梔子湯以解之。以其熱聚於胃上。以苦吐之。熱散於表。以苦發之。食復則以苦下之。食膏粱之物過多。躁熱悶亂者。亦宜服之。

【金露丸】治天行時病。內傷冷物飲食。心下痞悶。

桔梗﹝二兩﹞大黃﹝一兩﹞枳實﹝五錢。炒﹞牽牛頭末﹝二錢半﹞

上四味爲末。燒飯丸如桐子大。每服三十丸。食後溫水下。如常服十丸至二十丸甚妙。

卷四

飲傷脾胃論

神農本艸云。酒味苦甘辛。火熱有毒。主百邪毒。行百藥。通血脈。濃腸胃。潤皮膚。久飲傷神損壽。若耽嗜過度。其酷烈之性。撓擾於外。沈注之體。淹滯於中。百脈沸騰。七神迷亂。過傷之毒一發。耗眞之病百生。故內經曰。因而大飲則气以逆。肺痺寒熱喘而虛驚。有積气在胸中。得之醉而使內也。酒入於胃。則絡脈滿而經脈虛。脾主於胃行其津液者也。陰气者靜則神藏。躁則消亡。飲食自倍。腸胃乃傷。蓋陰气虛則陽气入。陽气入則胃不和。胃不和則精气竭。精气竭則不營於四肢也。若醉飽入房。气聚脾中不得散。酒气與穀气相搏。熱盛於中。故熱徧於身。內熱而溺赤。名曰熱厥。凡治消癉﹑僕擊﹑偏枯﹑痿厥﹑气滿﹑發逆。皆肥貴人膏粱之疾也。古人惟麥菽之曲釀黍。而已爲辛熱有毒。猶嚴戒如此。況今之醞造。加以馬蘭﹑芫花﹑烏頭﹑巴豆﹑大毒等藥。以增气味。尢辛熱之餘烈也。豈不傷沖和﹑損精神﹑涸榮衛﹑竭天癸﹑夭人壽者也。故近年中風﹑虛勞﹑消狂﹑瘡瘍﹑癖積﹑衄﹑藏毒﹑下血者多有之大。槪由朝醉夕醒。耽樂爲常而得之也。古人云。脾熱病則五臟危。豈不信哉。孔子云。惟酒無量不及亂。謂飲之無多而且有節。則所以養精神而介眉壽也。凡飲酒之際。切宜愼之戒之也。

卷四

飲傷脾胃方

夫酒者大熱有毒﹑气味俱陽。乃無形之物也。若傷之﹑止當發散。汗出則愈。此最妙法也。其次莫如利小便。二者乃上下分消其濕。何酒病之有。今之酒病者。乃服酒癥丸大熱之劑下之。又有用牽牛﹑大黃下之者。是無形元气受病。反下有形陰血。乖誤甚矣。酒性大熱。已傷元气。而重復瀉之。況亦損腎水眞陰﹑及有形陰血。俱爲不足。如此則陰血愈虛。眞水愈弱。陽毒之熱大旺。反增其陰火。是謂元气消亡。七神何根據。折人長命。不然。則虛損之病成矣。金匱要略云。酒疸下之。

久久爲黑疸。愼不可犯此戒。不若用葛花解酲湯。令上下分消其濕。

【葛花解酲湯】白豆蔻縮砂葛花﹝各半兩﹞幹生薑神曲﹝炒﹞澤瀉白術﹝各二錢﹞人參﹝去蘆﹞

白茯苓﹝去皮﹞豬苓﹝去皮﹞橘皮﹝去白。各一錢半﹞木香﹝半錢﹞蓮花靑皮﹝三分﹞

上十三味爲極細末。每服三錢匕。白湯調下。但得微微汗出。酒病去矣。此蓋不得已而用之。

豈可恃賴此藥。日日飲之。此方气味辛辣。偶因病酒而用之。則不損元气。何者。敵酒病故也。若賴此服之。損人天年矣。

【法制生薑散】治飲酒過多。或生冷停滯。吐逆惡心。不欲飲食。

生薑﹝十兩。切作片。用靑鹽糝過。再用白曲拌挹。焙漧而用之﹞畢澄茄﹝二兩半﹞

縮砂仁白豆蔻白茯苓﹝去皮﹞木香﹝各一兩半﹞丁香﹝二兩﹞官桂﹝去皮﹞靑皮﹝去白﹞陳皮﹝去白﹞半夏﹝姜制﹞白術﹝各一兩﹞甘艸﹝炙﹞葛根﹝各半兩﹞

上十四味爲末。每服一錢至二錢。溫酒調下。不拘時。

【藿香散】溫脾胃。化痰飲。消宿冷。止嘔吐。治胸膈痞悶。腹脇脹痛。短气噎悶。咳嘔痰水。噫醋吞酸。噦逆惡心。山嵐瘴气。

濃朴﹝姜制﹞半夏﹝泡﹞藿香陳皮﹝去白﹞甘艸﹝炙。等分﹞

上五味。咀。每服二錢。水一盞。生薑三片。棗子一个。煎至七分。去滓。溫服。無時。日三服。

【快气湯】治一切气疾。

縮砂仁﹝八兩﹞香附子﹝三十二兩﹞甘艸﹝四兩﹞

上爲細末。每服一錢。鹽湯點下。或咀入姜同煎。名小降气湯。

【五苓散】去水。利小便。

澤瀉﹝二兩半﹞白術赤伏苓豬苓﹝各一兩半﹞官桂﹝一兩﹞

上爲細末。每服二錢。熱湯調下。不計時。

【大七香丸】治脾胃虛冷。心膈噎塞。漸成膈气。脾泄瀉痢。反胃嘔吐。

香附子﹝二兩﹞麥﹝一兩﹞丁香﹝三兩半﹞縮砂仁藿香﹝各二兩半﹞甘松烏藥﹝各六錢半﹞官桂甘艸陳皮﹝各二兩半﹞

上十味爲末。蜜丸彈子大。每服一丸。鹽酒﹑鹽湯任嚼下。忌生冷肥膩物。

【小七香丸】溫中快膈。化積和气。治中酒嘔逆。气膈食噎。茶酒食積。小兒疳气。

甘松﹝八兩﹞益智仁﹝六兩﹞香附子丁香皮甘艸﹝各十二兩﹞篷術縮砂﹝各二兩﹞

上爲末。蒸餅爲丸綠豆大。每服二十丸。溫酒﹑姜湯﹑熟水任下。

【枳術湯】治心下堅大如盤。乃水飲所作。

白術﹝三兩﹞枳實﹝七枚﹞

上以水一斗。煎至三升。分作三服。腹中軟卽稍減之。對病增損。

【木香檳榔丸】疏導三焦。寬胸膈。破痰遂飲。快气消食。通潤大腸。

木香檳榔杏仁﹝去皮尖。麩炒﹞枳殼﹝麩炒﹞靑皮﹝去白。各一兩﹞半夏曲皂角﹝去皮酥炙﹞郁李仁﹝去皮。各二兩﹞

上八味爲末。別用皂角四兩。用漿水一碗。搓揉熬膏。更入熟蜜少許。丸如桐子大。每服五十丸。溫淡生薑湯送下。食後。

【導飲丸】治風痰气澀。膈脘痞滿。停飲不消。頭目昏眩。手足麻痺。聲重鼻塞。神困多睡。志意不淸。常服去痰。

三稜﹝炮﹞蓬術﹝炮。各三兩二錢﹞白術白茯苓﹝去皮﹞靑皮﹝去白﹞陳皮﹝去白。各一兩半。﹞木香檳榔枳實﹝麩炒﹞半夏﹝各一兩﹞

上十味爲末。麵糊丸如桐子大。每服五十丸。溫生薑湯送下。食後。漸加至百丸。忌豬肉﹑蕎面等物。

【蠲飲枳實丸】消痰逐飲。導滯淸膈。

枳實﹝麩炒﹞半夏﹝湯泡﹞陳皮﹝去白各二兩﹞黑牽牛頭末﹝三兩﹞

上四味爲末。麵糊丸如桐子大。每服五十丸。溫生薑湯送下。食後。

【神應丸】治因一切冷水及潼乳酪水所傷。腹痛腸鳴。米谷不化。

巴豆﹝去殼﹞杏仁﹝去皮尖﹞漧薑﹝炮﹞百艸霜﹝各半兩﹞丁香木香﹝各二錢。

﹞

上六味。先將黃蠟二兩。用好醋煮浮﹑濾去渣。將巴豆﹑杏仁二味同炒黑煙盡。研如泥。餘四味爲細末。然後再將黃蠟上火。春夏入小油半兩。秋冬入小油八錢。溶開。入杏仁﹑巴豆泥於內。

同攪。旋旋下四味末子於內。研勻。搓作錠子。油紙裹了。旋丸如芥子大用。每服三五十丸。溫米飲湯送下。食前。日三服。大有神效。

卷四

飲食自倍腸胃乃傷治驗

癸丑歲。予隨王府承應至瓜忽都地面住冬。有博兔赤馬刺。約年三旬有餘。因獵得兔。以火炙食之。各人皆食一枚。惟馬刺獨食一枚半。抵暮至營。極困倦渴。飲乳斗餘。是夜腹脹如鼓。

疼痛悶亂。臥而欲起。起而復臥。欲吐不吐。欲瀉不瀉。手足無所措。舉家驚慌。請予治之。具說飲食之由。診其脈。气口大一倍於人迎。乃應食傷太陰經之候也。右手關脈又且有力。蓋燒肉漧燥。因而多食則致渴飲。

幹肉得乳之濕。是以滂滿於腸胃。腸胃乃傷﹑非峻急之劑則不能去。遂以備急丸五粒。覺腹中轉失气。欲利不利。復投備急丸五粒。又與無憂散五錢。須臾大吐。又利十餘行。皆物與淸水相合而下。約二斗餘。腹中空快。漸漸气調。至平旦。以薄粥飲少少與之。三日後。再以參術之藥調其中气。七日而愈。或曰。用峻急之藥。汝家平日所戒。今反用之何也。予對曰。理有當然。不得不然。內經曰。水谷入口。則胃實而腸虛。食下則腸實而胃虛。更虛更實。此腸胃傳化之理也。今飲食過節。腸胃俱實。胃气不能腐熟。脾气不能運化。三焦之气不能升降。故成傷也。大抵內傷之理。傷之微者。但減食一二日。所傷之物自得消化。此良法也。若傷之稍重者。以藥。內消之。傷之大重者。以藥除下之。痺論有云﹑陰气者靜則神藏。躁則消亡。飲食自倍。腸胃乃傷。今因飲食太過。使陰气躁亂。

神不能藏。死在旦夕矣。孟子云。若藥不瞑眩。厥疾弗瘳。峻急之劑。何不可用之有。或者然之。

卷五

勞倦所傷虛中有寒

【理中丸】心肺在膈上爲陽。腎肝在膈下爲陰。此上下髒也。脾胃屬土。處在中州。在五臟曰孤髒。在三焦曰中焦。因中焦獨治在中。一有不調。此丸專主。故名曰理中丸。人參味甘溫。內經曰。脾欲緩。急食甘以緩之。緩中益脾。必以甘爲主。是以人參爲君。白術味甘溫。內經曰。脾惡濕。甘勝濕。溫中勝濕。

必以甘爲助。是以白術爲臣。甘艸味甘平。內經曰。五味所入。甘先入脾。脾不足者以甘補之。補中助脾。

必須甘劑。

是以甘艸爲佐。漧薑味辛熱。喜溫而惡寒者。胃也。寒則中焦不治。內經曰。寒淫所勝。平以辛熱。散寒溫胃。必先辛劑。是以漧薑爲使。脾胃居中。病則邪气上下左右。無所不之。故有諸加減焉。○若臍下築者。腎气動也。去白術加桂。气壅而不瀉。則築然動也。白術味甘補气。去白術則气易散。桂辛熱。腎气動者欲作奔豚也。必服辛熱以散之。故加桂以散腎气。經曰。以辛入腎。能泄奔豚气故也。○吐多者。去白術加生薑。气上逆者則吐多。術甘而壅。非气逆者之所宜。千金方曰。嘔家多服生薑。此是嘔家聖藥。生薑辛散。於是吐多者加之。○下多者還用白術。气泄而不收則下多。術甘壅補。使正气收而不下泄也。或曰濕勝則濡泄。術專除濕。於是下多者加之。○悸者加茯苓。飲聚則悸。茯苓味甘滲泄。伏水是所宜也。

○渴欲得水者。倍加術。津液不足則渴。術甘以補津液。故加之○腹中痛者加人參。虛則痛。

內經曰。補可以去弱。卽人參﹑羊肉之屬是也。○寒多者。加漧薑。以辛熱能散寒也。○腹滿者去白術﹑加附子。內經曰。甘者令人中滿。術甘壅補。於腹中滿者則去之。附子味辛熱。气壅郁。腹爲之滿。以熱勝寒。以辛散滿。故加附子。內經曰。熱者寒之。寒者熱之。此之謂也。

人參漧薑﹝炮﹞甘艸﹝炙﹞白術﹝各等分﹞

上爲末。煉蜜爲丸。如雞子黃大。以沸湯數合。研碎。溫服之。日三二服。

【建中湯】內經曰。肝生於左。肺藏於右。心位在上。腎處在下。左右上下。四髒居焉。

脾者土也。應中爲中央。處四髒之中州。治中焦。生育榮衛。通行津液。一有不調。則榮衛失所育。津液失所行。必以此湯溫中益脾。是以建中名之焉。膠飴味甘溫。甘艸甘平。脾欲緩。急食甘以緩之。建脾者必以甘爲主。故以膠飴爲君。而甘艸爲臣。桂辛熱。辛散也。潤也。榮衛不足。潤而散之。芍藥味酸微寒。酸。收也。

泄也。津液不逮。收而行之。是以桂芍藥爲佐。生薑味辛溫。大棗味甘溫。胃者衛之源。脾者榮之本。黃帝鍼經云。榮出中焦。衛出上焦是也。衛爲陽。不足者益之必以辛。榮爲陰。不足者補之必以甘。甘辛相合。脾胃健而榮衛通。是以姜棗爲使也。或謂桂枝湯解表。而芍藥數少。建中湯溫裏而芍藥數多。殊不知二者遠近之制。皮膚之邪爲近。則制小其服也。故桂枝湯﹑芍藥相佐桂枝以發散。非與建中同體。心腹之邪爲遠。則制大其服也。故建中湯芍藥佐膠飴。以建脾。非與桂枝同用爾。內經曰。近而奇偶制小其服。遠而奇偶制大其服。此之謂也。嘔家不用此湯。以味甜故也。

芍藥﹝六兩﹞桂枝甘艸﹝炙。各二兩﹞大棗﹝七个去子﹞生薑﹝三兩切片﹞膠飴﹝一升﹞

上六味。咀﹑以水七升。煎至三升。去渣。入膠飴。更上微火。令消。溫服一升。日三升。

【育气湯】通流百脈。調暢脾元。補中脘。益气海。祛陰寒。止腹痛。進飲食。大益髒虛疼痛。

木香丁香藿香人參白術白茯苓縮砂白豆蔻蓽澄茄炙甘艸﹝各半兩﹞幹山藥﹝一兩﹞陳橘皮﹝去白﹞

靑皮﹝去白各二錢半﹞白檀香﹝半兩﹞

上十四味爲末。每服一錢至二錢。用木瓜湯調下。空心食前。鹽湯亦得。

【養胃進食丸】治脾胃虛弱。心腹脹滿。面色痿黃。肌肉消瘦。怠惰嗜臥。全不思食。常服滋養脾胃。進美飲食。消痰逐飲。避風寒濕冷邪气。

蒼術﹝五兩。泔浸去皮﹞神曲﹝二兩半。炒﹞白茯苓﹝去皮﹞濃朴﹝姜制。各二兩﹞

大麥﹝炒﹞陳皮﹝去白。各一兩半﹞白術﹝二兩﹞人參甘艸﹝炙。各一兩﹞

上九味爲末。水麵糊丸如桐子大。每服三十丸至五十丸。食前溫姜湯送下。粥飲亦得。

【寬中進食丸】滋形气。喜飲食。

豬苓﹝去皮﹞半夏﹝各七錢﹞艸豆蔻仁﹝五錢﹞神曲﹝炒半兩﹞

枳實﹝四錢﹞橘紅白術澤瀉白茯苓﹝去皮各三錢﹞縮砂甘艸﹝炙﹞大麥﹝炒﹐各一錢半﹞

人參靑皮幹生薑﹝炮。各一錢﹞木香﹝半錢﹞

一方有檳榔一錢半。合用。

上十六味爲末。湯浸蒸餅爲丸。如桐子大。每服三十丸。溫米湯送下。食前。

【和中丸】治久病厭厭不能食。而臟腑或祕或結或溏。此皆胃虛之所致也。常服和中理气。消痰去濕。濃腸胃。進飲食。

白術﹝二兩四錢﹞濃朴﹝姜制。二兩﹞陳皮﹝去白。一兩六錢﹞半夏﹝湯泡一兩﹞檳榔枳實﹝各五錢﹞甘艸﹝炙。四錢﹞木香﹝二錢﹞

上八味爲末。生薑自然汁浸。蒸餅和丸如桐子大。每服三十丸。溫水送下。食遠服。

【安胃丸】治寒邪傷胃溫中補气安胃進食。

白術﹝五錢﹞漧薑﹝炮。三錢﹞大麥﹝炒。五錢﹞陳皮﹝三錢﹞

靑皮﹝二錢﹞白茯苓﹝去皮。二錢﹞縮砂﹝二錢﹞木香﹝一錢半﹞

上八味爲末。湯浸蒸餅爲丸如桐子大每服三十丸溫水送下。食遠。忌冷物。

【補中丸】補脾虛。調胃弱。止瀉痢。進飲食。定痛。

濃朴﹝姜制一兩﹞甘艸﹝炙。一兩﹞白茯苓﹝去皮。一兩﹞陳皮﹝去白。一兩﹞

漧薑﹝半兩。炮﹞

上五味爲末。煉蜜丸如櫻桃大。每服一丸。白湯化下。細嚼亦得。空心食前。

【加減平胃散】治脾胃不和。

蒼術﹝八兩﹞濃朴陳皮﹝各五兩﹞甘艸﹝三兩﹞

人參茯苓﹝各五兩﹞

上爲細末。每服二錢。水一盞。入姜二片。棗子二个。同煎至七分。去姜棗。帶熱服。空心食前。或入鹽沸湯點服亦得。

【嘉禾散】補脾胃治五噎五膈。

枇杷葉﹝去毛炙﹞薏苡仁﹝炒﹞白茯苓人參縮砂﹝各一兩﹞大腹子隨風子杜仲石斛藿香葉木香沈香丁香陳皮﹝冬三錢﹞谷檳榔五味子白豆蔻靑皮桑白皮﹝各半兩﹞

白術﹝二兩﹞神曲半夏曲﹝各一錢﹞甘艸﹝炙。一兩半﹞

上二十四味。爲細末。每服二錢。水一盞。姜二片。棗三个。同煎至七分。溫服不拘時。

【白術散】治諸病煩渴。津液內耗。不問陰陽。皆可服之。大能止煩渴。生津液。

漧葛﹝二兩﹞白術人參茯苓﹝去皮﹞

甘艸﹝炙﹞藿香木香﹝各一兩﹞

上七味爲粗末。每服三錢。水一盞半。煎至一盞。去渣溫服。不拘時。

【緩中丸】治脾胃虛弱。六脈拘急。而指下虛。食少而渴不止。心下痞。腹中或痛。或腹中窄狹如繩束之急。小便不利而急。大便不調。精神短少。此藥專治大渴不止。腹中急束。而食減少。神妙。

自曬生薑白茯苓﹝去皮﹞陳皮﹝各一兩。去白﹞

上爲末。煉蜜丸如彈子大。每服一丸。白湯送下。細嚼亦得空心食前。○如脈弦急。或腹中急甚。加人參﹑甘艸各三錢。

【沈香鱉甲散】治一切勞傷諸虛百損。

幹蠍﹝二錢半﹞沈香人參木香巴戟牛膝黃柴胡白茯苓荊芥半夏當歸秦艽﹝各半兩﹞附子官桂鱉甲﹝各一兩﹞

羌活熟地黃﹝各七錢半﹞肉豆蔻﹝四个﹞

上十九味爲細末。每服二錢。水一盞。蔥白二寸。姜三片。棗二个。同煎至七分。去姜﹑蔥﹑棗。空心食前服。

【十華散】補暖元气。調理脾胃風勞。解二毒傷寒。除腰膝疼痛。療酒色衰憊。霍亂吐利。偏風頑脈脾痛。香港腳注腫。行步不得等證。神效不可俱述。

附子﹝炮。去皮臍﹞桂心人參白術﹝炒﹞

黃漧薑﹝炮﹞靑皮﹝去白。炒﹞羌活﹝各一兩﹞

甘艸﹝半兩炙﹞

五加皮﹝一兩。吳茱萸一兩。以水一碗同煮。至水盡爲度。去茱萸不用。出五加皮切片焙﹞

上十味爲粗末。每服二大錢。水一中盞。姜三片。棗二个。煎六分。去滓溫服。不拘時。

【沈香溫脾湯】治脾胃虛冷。心腹疼痛。嘔吐惡心。腹脇脹滿。不思飲食。四肢倦怠。或泄瀉吐利。

沈香木香丁香附子﹝炮。去皮臍﹞

官桂人參縮砂川姜﹝炮﹞

白豆蔻甘艸﹝炙﹞白術﹝各等分﹞

上十一味爲末。每服三錢。水一盞。姜五片。棗一个。煎至七分。去滓熱服。空心食前。作粗末亦可。

【濃朴溫中湯】治脾胃虛寒。心腹脹滿。及秋冬客寒犯胃。時作疼痛。或戌火已衰。不能運化。又加客寒。聚爲滿痛。散以辛熱。佐以苦甘。以淡泄之。气溫胃和。痛自止矣。

濃朴﹝姜制﹞橘皮﹝去白。各一兩﹞漧薑﹝七錢﹞甘艸﹝炙﹞

艸豆蔻茯苓﹝去皮﹞木香﹝各半兩﹞

上七味爲粗末。每服五錢匕。水二盞。姜三片。煎一盞。去滓溫服。食前。忌一切冷物。

【雙和湯】治虛勞養气血。

白芍藥﹝七兩半﹞當歸﹝四兩﹞黃熟地黃川芎﹝各三兩﹞甘艸官桂﹝各二兩二錢﹞

上爲細末。每服二錢。水一盞半。姜三片。棗一个。煎至六分。空心食前服。

【小沈香丸】和中順气。嗜食消痰。又治痰及酒後漧嘔痰涎。气噎痞悶。

甘艸﹝炙。二兩八錢﹞益智仁﹝一兩八錢﹞舶上丁香皮﹝三兩四錢﹞甘松﹝一兩八錢。

去土﹞廣術﹝炮﹞縮砂﹝各四錢﹞沈香﹝六錢﹞香附子﹝一兩八錢。去毛﹞

上八味爲末。湯浸蒸餅丸如桐子大。每服三十丸至四十丸。食後姜湯送下。或嚼亦得。

【木香分气丸】善治脾胃不和。心腹脹滿。脇肋膨脹。胸膈注悶。痰嗽喘息。漧嘔醋心。

咽喉不利。飲食不化。

气不宣暢。並皆治之。

木香檳榔靑皮陳皮姜黃幹生薑當歸白術玄胡索廣術﹝炮﹞

三稜﹝炮﹞赤茯苓﹝去皮﹞

肉豆蔻﹝各等分﹞

上十三味爲末。白曲糊丸如桐子大。每服三十丸。食後姜湯下。日三服。忌馬齒莧﹑生茄子。

○秋冬加丁香【木香餅子】快气消食。利胸膈。化痰涎。止宿酒痰嘔。吐噦惡心。

木香官桂﹝去皮﹞姜黃香附﹝炒。去毛﹞

香白芷甘松﹝去土﹞川芎縮砂仁﹝以上各二兩﹞

甘艸﹝炙。半兩﹞

上九味爲末。水和撚成餅子。每服十數餅。細嚼姜湯送下。不拘時候。

【法制陳皮】消食化气。寬利胸膈。美進飲食。

茴香﹝炒﹞靑鹽﹝炒﹞甘艸﹝各二兩。炙﹞幹生薑烏梅肉﹝各半兩﹞白檀﹝二錢半﹞

上六味爲末。外以陳皮半斤。湯浸去白。淨四兩。切作細條子。用水一大碗。煎藥末三兩同陳皮條子一處。慢火煮。候陳皮極軟。控幹。少時用榦藥末拌勻焙漧。每服不拘多少。細嚼。溫姜湯下。不拘時。

卷五

溫中益气治驗

中書左丞相史公。年六旬有七。至元丁卯九月間。因內傷自利數行。覺肢體沈重。不思飲食。

嗜臥懶言語。舌不知味。腹中疼痛。頭亦痛而惡心。醫以通聖散大作劑料服之。覆以濃衣。遂大汗出。前證不除而反增劇。易數醫。四月餘不愈。予被召至燕。命予治之。予診視得六脈沈細而微弦。不欲食。食卽嘔吐。中气不調。滯於升降。口舌漧躁。頭目昏眩﹑肢體倦怠。足冷。臥不欲起。丞相素不飲酒。肢體本瘦。又因內傷自利。又復獲汗。是重竭津液。脾胃愈虛。不能滋榮周身百脈。故使然也。非甘辛﹑大溫之劑。則不能溫養其气。經云。脾欲緩急。食甘以緩之。又脾不足者。以甘補之。黃﹑人參之甘。補脾緩中。故以爲君。形不足者溫之以气。當歸辛溫。和血潤燥。

木香辛溫。升降滯气。生薑﹑益智﹑艸豆蔻仁辛甘大熱。以蕩中寒。理其正气。白術﹑炙甘艸﹑橘皮。甘苦溫乃濃腸胃。麥麵寬腸胃而和中。神曲辛熱。導滯消食而爲佐使也。上件咀一兩。水煎服之。嘔吐止。飲食進。越三日。前證悉去。左右侍者曰。前證𨿽去。九日不大便。如何。予曰。

丞相年髙气弱。旣利且汗。脾胃不足。陽气虧損。津液不潤也。豈敢以寒涼有毒之劑下之。仲景曰。大發汗後。小便數。大便堅。不可用承气湯。如此𨿽內結。宜以蜜煎導之。須臾去燥屎二十餘塊。遂覺腹中空快。上下气調。又以前藥服之。喜飲食。但有所傷。則以橘皮枳術丸消導之。至月餘。其病乃得平復。丞相曰。病旣去矣。當服何藥以防其復來。予曰。不然。但愼言語。節飲食。不可服藥。夫用藥如用刑民。有罪則刑之。身有疾則藥之。無罪妄刑。是謂瘧民。無病妄藥。反傷正气。軍志有曰。允當則歸。服而捨之可也。丞相說而然之。

【參術調中湯】治內傷自利。臍腹痛。肢體倦。不喜食。食卽嘔。嗜臥懶言。足冷。頭目昏。

人參黃﹝各五錢﹞當歸身濃朴﹝姜制﹞

益智仁艸豆蔻木香白術甘艸﹝炙﹞神曲﹝炒﹞麥麵橘皮﹝各三錢﹞

上十二味﹑銼如麻豆大。每服一兩。水二盞。生薑三片。煎至一盞。去滓溫服。食前。

卷五

勞倦所傷虛中有熱

金匱要略云。夫男子平人脈大者爲勞。極虛亦爲勞。男子色薄者主渴及亡血。卒喘悸脈浮者。

裏虛也。男子脈虛。沈弦無力。寒熱气促。裏急。小便不利。面色白。時目眩兼衄。少腹滿。此爲勞使之然。勞之爲病。其脈浮大。手足煩。春夏劇。秋冬瘥。陰寒精自出。酸削不能行。男子脈微弱而澀。爲無子。精气淸冷。夫失精家少腹弦急。陰頭寒。目瞑。發落。脈極虛芤遲。爲淸谷亡血失精也。

【桂枝加龍骨牡蠣湯】治脈得諸芤動微緊。男子失精。女子夢交。

桂枝﹝去皮﹞芍藥﹝各三兩﹞甘艸﹝二兩。炙﹞龍骨牡蠣﹝各三兩﹞

上五味。咀。水七升。生薑三片切。大棗十二个擘。煎至三升。去渣。分三服。短劇云。脈浮。汗者除桂加白薇﹑附子各三分。故曰二加龍骨湯。

【黃建中湯】治諸虛不足。或因勞傷過度。或因病後不復。

黃官桂﹝各三兩﹞甘艸﹝二兩﹞白芍藥﹝六兩﹞

上四味爲咀。每服三錢。水一盞半。生薑三片。棗一个。同煎至七分。去渣。入餳少許。再煎令溶。稍熱服。空心食前。○集驗云。嘔苦加生薑。腹滿去餳﹑棗。加茯苓。肺虛損補气。加半夏五兩爲妙。

【人參黃散】治虛勞客熱。肌肉消瘦。四肢倦怠。五心煩熱。咽漧頰赤。心忡潮熱。盜汗減食。咳嗽膿血。胸脇不利。

人參﹝去蘆。一兩﹞秦艽茯苓﹝各二兩﹞知母﹝二兩半﹞

桑白皮﹝一兩半﹞桔梗﹝一兩﹞紫菀﹝一兩半﹞柴胡﹝二兩半﹞

黃﹝三兩半﹞地骨皮﹝二兩﹞生地黃﹝二兩﹞半夏﹝湯泡七次﹞

赤芍藥﹝各一兩半﹞天門冬﹝去心。三兩﹞鱉甲﹝三兩。酥炙。去裙﹞炙甘艸﹝一兩半﹞

上十六味爲粗末。每服三錢。水一盞半。煎七分。去渣服。食遠。

【續斷湯】治骨蒸熱勞。傳屍瘦病。潮熱煩躁。咳嗽气急身體疼痛。口漧盜汗。神效方。

生地黃桑白皮﹝各五兩﹞續斷紫菀靑竹茹五味子桔梗﹝各三兩﹞甘艸﹝炙二兩﹞

赤小豆﹝半升﹞

上九味爲粗末。每服三錢。水一盞半。小麥五十粒。煎至一盞。去渣溫服。食後。日三服。兼治咳嗽唾膿血。童男室女亦可服。

【柴胡散】治虛勞羸瘦。面色痿黃。四肢無力。不思飲食。夜多盜汗。咳嗽不止。

地骨皮﹝一兩半﹞柴胡鱉甲﹝去裙。醋炙﹞知母﹝各一兩﹞

五味子﹝半兩﹞

上五味爲末。每服二錢。水一盞半。烏梅兩个。靑蒿五葉。煎至一盞。去渣溫服。食後。

【秦艽鱉甲散】治骨蒸壯熱。肌肉消瘦。唇紅。頰赤。气粗。四肢困倦。夜有盜汗。

柴胡鱉甲﹝去裙。酥炙。用九肋者﹞地骨皮﹝各一兩﹞

秦艽當歸知母﹝各半兩﹞

上六味爲粗末。每服五錢。水一盞﹑靑蒿五葉。烏梅一个。煎至七分。去渣溫服。空心臨臥各一服。

【人參地骨皮散】治髒中積冷。營中熱。按之不足。舉之有餘。陰不足陽有餘之脈也。

人參地骨皮柴胡黃生地黃﹝各一兩半﹞知母石膏﹝各一兩﹞茯苓﹝半兩﹞

上八味咀。每服一兩。水一盞。姜三片。棗一枚。煎至一盞。去渣細細溫服。連夜頓服。間服生精補虛地黃丸。

【地仙散】治心臟積熱口漧。或煩渴。頰赤。舌澀。生津液。兼治汗後餘熱地骨皮防風﹝各一兩﹞人參甘艸﹝各半兩﹞

上四味。爲粗末。每服三錢。水一盞。靑蒿五七葉。煎至七分。去渣溫服。無時。無靑蒿。用竹葉五七片。

【調中益气湯】治因饑飽勞役。損傷脾胃。元气不足。其脈弦或洪緩。按之無力。中指下時一澀。其證身體。沈重。四肢困倦。百節煩疼。胸滿短气。膈咽不通。心煩不安。耳鳴耳聾。目有瘀肉。熱壅如火。視物昏花。口中沃沫。飲食失味。忽肥忽瘦。怠惰嗜臥。溺色變赤。或淸利而數。或上飲下便。或時飧泄。腹中虛痛。不思飲食。

黃﹝一錢﹞人參甘艸﹝炙﹞當歸白術﹝各錢半﹞白芍藥柴胡升麻﹝各三分﹞

橘皮﹝二分﹞五味子﹝十五个﹞

上十味。咀。作一服。水二盞。煎至一盞。去滓。溫服。食前。論曰。內經云。勞則气耗。

熱則气傷。以黃甘艸之甘。泄熱爲主。以白芍藥。五味子之酸。能收耗散之气。

又曰。勞者溫之。損者溫之。以人參甘溫。補气不足。當歸辛溫。補血不足。故以爲臣。白術﹑橘皮。甘苦溫。除胃中客熱。以養胃气而爲佐。升麻﹑柴胡苦平。味之薄者。陰中之陽。爲脾胃之气下澑。上气不足。故從陰引陽以補之。又以行陽明之經爲使也。

【當歸補血湯】治肌熱躁熱。困渴引飲。目赤面紅。晝夜不息。其脈洪大而虛。重按全無。內經曰。脈虛則血虛。血虛則發熱。證象白虎。惟脈不長實爲辧也。誤服白虎湯必危。此病得之於肌困勞役。

黃﹝一兩﹞當歸﹝二錢。酒洗﹞

上二味。咀。作一服。水三盞。煎至一盞。去渣。溫服。食前。

【犀角紫河車丸】治傳屍勞。服三月必平復。其餘勞證。只數服便愈。此藥神效。

紫河車﹝一具。卽小兒胞衣是也。米泔浸之一宿。洗淨。焙漧用﹞鱉甲﹝酥炙﹞

桔梗﹝去蘆﹞胡黃連芍藥大黃貝母﹝去心﹞敗鼓皮心﹝醋炙﹞龍膽艸黃藥子知母﹝各二錢半﹞犀角﹝鎊末﹞蓬術芒硝﹝各一錢半﹞

朱砂﹝二綫﹞

上十五味爲末。煉蜜丸如桐子大。朱砂爲衣。每服二十丸。溫酒送下。空心食前服之。如膈熱。食後服之。重病不過一料。

【人參柴胡散】治邪熱客於經絡。肌熱痰嗽。五心煩躁。頭目昏痛。夜有盜汗。此藥補和眞气。解勞倦。及婦人血熱虛勞骨蒸。

人參白術白茯苓柴胡甘艸﹝炙﹞半夏曲當歸。漧葛赤芍藥﹝各等分﹞

上九味爲末。每服三錢。水一盞。姜四片。棗二个。煎至八分。帶熱服。不拘時候。但是有勞熱證皆可服。病退卽止。大抵透肌解熱。漧葛爲君。柴胡次之。所以升麻葛根湯爲解肌之冠也。

【淸神甘露丸】治男子婦人虛勞。病患不至大骨枯槁﹑大肉陷下。並皆治之。

生地黃汁牛乳汁﹝生用﹞白蓮藕汁﹝各等分﹞

上三味。用砂石器內。以文武火熬成膏子。用和後藥。

人參白術黃連胡黃蓮五味子黃﹝各等分﹞

上六味爲末。用前膏子和丸。如桐子大。每服三十丸至五十丸。煎人參湯送下。不拘時。

【雙和散】治邪入經絡。體瘦肌熱。推陳致新。解利傷寒﹑時疾﹑中﹑伏暑。

柴胡﹝四兩﹞甘艸﹝一兩﹞

上爲末。每服二錢。水一盞。煎至八分。食後熱服。此藥冬月可以潤肺止咳嗽。除壅熱。春夏可以禦傷寒時气。解暑毒。居常不可缺。不以長幼。皆可服之。

【四君子湯】治榮衛气虛。

人參甘艸茯苓白術上等分爲末。每服二錢。水一盞。煎至七分。通溫服。不拘時。

【豬肚丸】治男子肌瘦气弱。咳嗽。漸成勞疾。

牡蠣﹝﹞白術﹝各四兩﹞苦參﹝三兩﹞

上三味爲末。以豬肚一个煮爛熟。銼研如膏。和丸如桐子大。每服三十丸。米飲湯送下。日三四服。此藥神效。瘦者服之卽肥。莫測其理。

【酸棗仁丸】治膽經不足。心經受熱。精神昏憒。恐畏多驚。情思不樂。時有盜汗。虛煩不眠。朝瘥暮劇或發眩運。

地楡酸棗仁﹝炒。各一兩﹞茯苓菖蒲人參﹝各半兩﹞丹砂﹝二錢。研﹞

上六味爲末。水蜜麵糊丸如桐子大。每服三五十丸。煎人參湯送下。不拘時。米飲湯亦得。

【定志丸】治心气不足。

遠志菖蒲﹝各二兩﹞人參白茯苓﹝各三兩﹞

上爲末﹐蜜丸如桐子大。朱砂爲衣。每服七丸。加至二十丸。溫米湯下。食後。臨臥。日三服。

【麥煎散】治諸虛不足。及新病暴虛。津液不固。體常自汗。夜臥卽甚。久而不止。羸瘠枯瘦。心忪驚惕。短气煩倦。

牡蠣﹝﹞黃麻黃根﹝各等分﹞

上三味爲粗末。每服三錢。水一盞半。小麥百餘粒。煎至一盞。去渣。熱服。不拘時。日進三服。

【獨聖散】治盜汗及虛汗不止。

上以浮小麥。不以多少。文武火炒令焦。爲細末。每服二錢。米飲湯調下。頻服爲佳。一法取陳小麥同漧棗煎服。更妙。

【溫粉】治多汗不止。煩躁不得眠。撲之。

白術白芷本川芎﹝各等分﹞

上四味。搗爲細末。每末一兩。入米粉三兩和勻。用粉撲周身。能止汗。

卷五

虛中有熱治驗

建康道按察副使奧屯周卿子。年二十有三。至元戊寅三月間病發熱。肌肉消瘦。四肢困倦。嗜臥盜汗。大便溏多。腸鳴不思飲食。舌不知味。懶言語。時來時去。約半載余。請予治之。診其脈浮數。按之無力。正應王叔和浮脈歌云。髒中積冷榮中熱。欲得生精要補虛。先灸中脘。乃胃之經也。使引淸气上行。肥腠理。又灸气海。乃生發元气。滋榮百脈。長養肌肉。又灸三里。爲胃之合穴﹑亦助胃气。撤上熱。使下於陰分。以甘寒之劑瀉熱。其佐以甘溫。養其中气。又食粳米羊肉之類。固其胃气。戒於愼言語。節飲食。懲忿窒欲。病气日減。數月。气得平復。逮二年。肥盛倍常。或曰。世醫治虛勞病。多用苦寒之劑。君用甘寒之藥。羊肉助發熱。人皆忌之。令食羊肉粳米之類。請詳析之。予曰。內經云。火位之主。其瀉以甘。藏气法時論云。心苦緩。急食酸以收之。以甘瀉之。瀉熱補气。非甘寒不可。若以苦寒以瀉其土。使脾土愈虛。火邪愈盛又曰。形不足者溫之以气。精不足者補之以味。勞者溫之。損者益之。十劑云。補可去弱。人參﹑羊肉之屬是也。先師亦曰。人參能補气虛。羊肉能補血虛。虛損之病。食羊肉之類。何不可之有。或者嘆曰。潔古之學。有自來矣。

卷六瀉熱門

上焦熱

【涼膈散】治大人小兒積熱煩躁。多渴。面熱唇焦。咽燥舌腫。喉閉﹑目赤﹑鼻衄﹑領頰結硬。口舌生瘡。譫語狂妄。腸胃燥澀。便溺閉結。睡臥不安。一切風壅。皆治之。

連翹﹝四兩﹞朴硝﹝二兩﹞川大黃﹝二兩﹞薄荷黃芩山梔子甘艸﹝炙。各一兩﹞

上七味爲末。每服三錢。水一盞半。竹葉五七片。蜜少許。煎至七分。去渣。溫服。食後。小兒半錢。量歲數加減。得利下。止後服。

【龍腦雞蘇丸】治胸中郁熱肺熱。咳嗽吐血﹑鼻衄﹑血崩﹑下血﹑血淋。虛勞煩熱。

柴胡﹝二兩銼。同木通。以沸湯大半升浸一兩宿。絞汁後。入膏﹞木通﹝二兩銼。同柴胡汁﹞

阿膠蒲黃人參﹝各二兩﹞麥門冬﹝四兩﹞

黃﹝一兩﹞雞蘇淨葉﹝一斤。卽龍腦薄荷﹞甘艸﹝一兩半﹞

生漧地黃末﹝六兩。後膏﹞

上爲細末。以蜜二斤。先煉一二沸。然後下生地黃末。不住手攪。時時入絞。下柴胡木通汁。慢慢熬成膏。勿令焦。然後將其餘藥末同和爲丸。如豌豆大。每服二十丸。熟水下。

【洗心散】治心肺積熱風壅。上攻頭目昏痛。肩背拘急。肢節煩疼。口苦唇焦。咽喉腫痛。痰涎壅滯。涕唾稠粘。小便赤澀。大便祕滯。

白術﹝一兩半﹞麻黃當歸荊芥芍藥甘艸大黃﹝各六兩﹞

上爲細末。每服二錢。水一盞。入生薑﹑薄荷少許。同煎至七分。溫服。

卷六瀉熱門

中焦熱

【調胃承气湯】治胃中實熱而不滿。

甘艸﹝半兩﹞芒硝﹝九錢﹞大黃﹝二兩﹞

內經云。熱淫於內。治以鹹寒。佐以苦甘﹑芒硝鹹寒以除熱。大黃苦寒以蕩實。甘艸甘平。助二物推陳而致新。

上銼如麻豆大。水一大盞。煎二味。取七分。去渣。下硝。更上火二三沸。頓服之。無時。

【瀉脾散】治脾熱目黃。口不能吮乳。

藿香山梔﹝各七錢﹞石膏﹝半兩﹞甘艸﹝三兩﹞

防風﹝四兩。去蘆﹞

上五味。用蜜同炒香爲末。每服二錢至三錢。水一盞。煎至七分。溫服淸汁。無時。

【貫眾散】解一切諸熱毒。或中食毒﹑酒毒﹑藥毒。並皆治之。

黃連﹝三錢﹞貫眾﹝三錢﹞甘艸﹝三錢﹞駱駝蓬﹝三錢﹞

上四味爲末。每服三錢。冷水調下。食前。

卷六瀉熱門

下焦熱

【大承气湯】治痞滿燥實。地道不通。

大黃﹝四兩。酒洗﹞濃朴﹝半斤。姜制﹞芒硝﹝三合﹞枳實﹝五枚。去穣﹞

內經云。燥淫所勝。以苦下之。大黃枳實之苦以除燥熱。又曰。燥淫於內。治以苦溫。濃朴之苦以下結滿。又曰。熱淫所勝。治以鹹寒。芒硝之咸以攻蘊熱。上四味。用水五升。先煮二味至三升。去渣。納大黃。煮取二升。去渣。入芒硝。更上火。微煮一二沸。分溫再服。得下。余勿服。

【三才封髓丹】降心火。益腎水。滋陰養血。潤補下燥。

天門冬﹝去心﹞熟地黃人參﹝各半兩﹞黃柏﹝三兩﹞

砂仁﹝一兩半﹞甘艸﹝炙。七錢半﹞

上六味爲末﹐麵糊丸如桐子大。每服五十丸。蓯蓉半兩切作片子。酒一盞。浸一宿。次日煎三四沸。去渣。空心食前送下。

【滋腎丸】治下焦陰虛。腳膝軟而無力。陰汗陰痿。足熱不能履地。不渴而小便閉。

肉桂﹝二錢﹞知母﹝二兩。酒洗。焙漧﹞黃柏﹝二兩。酒洗焙﹞

內經曰。熱者寒之。又云。腎惡燥。急食辛以潤之。黃柏之苦辛寒。瀉熱補水潤燥爲君。知母苦寒。以瀉腎火爲佐。肉柱辛熱。寒因熱用也。

上爲末。熟水丸如雞頭實大。每服一百丸加至二百丸。百沸湯送下。空心服之。

卷六瀉熱門

气分熱

【柴胡飲子】解一切肌骨蒸熱。積熱作發。或寒熱往來。蓄熱寒戰。及傷寒發汗不解。或不經發汗傳受。表裏俱熱。口漧煩渴。或表熱入裏。下證未全。下後熱未除。及汗後餘熱勞復。或婦人經病不快。產後但有如此證。並宜服之。

柴胡人參黃芩甘艸﹝炙﹞

大黃當歸芍藥﹝各半兩﹞

上七味銼散。每服四錢。水一盞。姜三片。煎至六分。去渣。溫服。小兒分三服。病除爲度。

日三服。熱甚者加服。

【白虎湯】治傷寒大汗出後。表證已解。心胸大煩渴。欲飲水。及吐或下後七八日。邪毒不解。熱結在裏。表裏俱熱。時時惡風。大渴。舌上干燥。而煩欲飲水數升者。宜服之。

知母﹝七兩半﹞甘艸﹝三兩七錢半﹞石膏﹝二十兩﹞

上咀。每服三錢。水一盞半。入粳米三十粒。煎至一盞。去渣溫服。或加人參﹑亦得。此藥立夏後﹑立秋前可服。春時﹑及立秋後﹑亡血家。並不可服。

卷六瀉熱門

血分熱

【桃仁承气湯】治熱結膀胱。其人如狂。熱在下焦。與血相搏。血下則熱隨出而愈。

芒硝甘艸﹝各二兩﹞大黃﹝三兩﹞桂枝﹝二兩。去皮﹞

桃仁﹝五十个。去皮尖﹞

內經曰。甘以緩之。辛以散之。小腹急結。緩以桃仁之甘。下焦蓄血。散以桂枝之辛。大熱之气。寒以取之。熱甚搏血。加二味於調胃承气湯中也。

上咀。用水七升。煮取二升半。去渣納芒硝。再上火煮一二沸。溫服五合。日三服。得微利止。

【淸涼四順飲子】治一切丹毒。積熱壅滯。咽喉腫痛。

當歸﹝去蘆﹞甘艸﹝炙﹞赤芍藥大黃﹝各等分﹞

上咀。每服五錢。水一盞。煎至七分。去渣。食後溫服。

卷六瀉熱門

通治三焦甚熱之气

【三黃丸】治三焦熱。

黃連黃芩大黃﹝各等分﹞

上爲末。煉蜜丸如桐子大。每服三十丸。熟水吞下。

【黃連解毒湯】治大熱甚煩。錯語不得眠。

黃連﹝七錢半﹞黃柏梔子﹝各半兩﹞黃芩﹝一兩﹞

上四味銼散。每服五錢。水一盞半。煎至一盞。去滓。熱服。未知。再服。○海藏加防風﹑連翹。爲金花丸。治風熱。加柴胡。治小兒潮熱。與四物相合爲各半湯。治婦人潮熱。

卷六瀉熱門

發狂辧

甲寅歲四月初。予隨斡耳朵行至界河裏住。醜兀閩病五七日。發狂亂棄衣而走。呼叫不避親疏。手執乳。與人飲之。時人皆言風魔了。巫師禱之不愈而反劇。上聞。命予治之。脈得六至。

數日不得大便。渴飲乳。予思之。北地髙寒。腠理致密。少有病傷寒者。然北地此時乍寒乍熱。

因此觸冒寒邪。失於解利。因轉屬陽明證。胃實譫語。又食羊肉以助其熱。兩熱相合。是謂重陽則狂。陽勝宜下。急以大承气湯一兩半。加黃連二錢。水煎服之。是夜下利數行燥屎二十餘塊。得汗而解。翌日再往視之。身涼脈靜。眾人皆喜曰。羅謙甫醫可風魔的也。由此見用。傷寒非雜病之比。六經不同。傳變各異。診之而疑。不知病源。立相侮嫉。嗚呼。嗜利貪名。恥於學問。此病何日而愈耶。

卷六瀉熱門

陽證治驗

兩省參議官常徳甫至元申戌三月間。赴大都。路感傷寒證。勉彊至眞定。館於常參謀家。遷延數日。病不瘥。總府李經歷並馬錄事來求治。予往視之。診得兩手六脈沈數。外證卻身涼。四肢厥逆。發斑微紫。見於皮膚。唇及齒齦破裂無色。咽漧聲嗄。默默欲眠。目不能閉。精神鬱冒。反側不安。此證乃熱深厥亦深。變成狐惑。其證最急。詢之從者。乃曰。自內丘縣感冒頭痛。身體拘急。發熱惡寒。醫以百解散發之。汗出浹背。殊不解。每經郡邑。治法一同。發汗極多。遂至如此。予詳其說。兼以平昔膏粱積熱於內。已燥津液。又兼發汗過多。津液重竭因轉屬陽明。故大便難也。急以大承气下之。得更衣。再用黃連解毒湯。病減大半。復與黃連犀角湯。數日而安。自此徳甫交情愈濃也。

卷六除寒門

上焦寒

【鐵刷湯】治積寒痰飲。嘔吐不止。胸膈不快。不下飲食。

半夏﹝四錢。湯泡﹞艸豆蔻丁香漧薑﹝炮﹞

訶子皮﹝各三錢﹞生薑﹝一兩﹞

上六味。咀。水五盞。煎至二盞半。去渣。分三服。無時。大吐不止。加附子三錢﹑生薑半兩。

【桂附丸】療風邪冷气。入乘心絡。臟腑暴感風寒。上乘於心。令人卒然心痛。或引背膂。乍間乍甚。經久不瘥。

川烏﹝炮。去皮臍﹞黑附﹝炮。各三兩。去皮臍﹞。漧薑﹝炮﹞赤石脂川椒﹝去目。微炒﹞桂﹝各二兩。去皮﹞

上六味爲末。蜜丸如桐子大。每服三十丸。溫水送下。覺至痛處卽止。若不止。加至五十丸。以知爲度。若早服無所覺。至午時再服二十丸。若久心痛。服盡一劑。終身不發。

【胡椒理中丸】治肺胃虛寒。咳嗽喘急。嘔吐痰水。

胡椒甘艸款冬花蓽茇良姜細辛陳皮漧薑﹝各四兩﹞

白術﹝五兩﹞

上九味爲末。煉蜜丸如桐子大。每服三十丸至五十丸。溫湯或溫酒﹑米飲任下。

【附子理中丸】治脾胃冷弱。心腹疼。嘔吐瀉利。霍亂轉筋。體冷微汗。手足厥冷。心下逆冷。滿悶。腹中雷鳴。飲食不進。及一切沈寒痼冷。並皆治之。

人參白術漧薑﹝炮﹞甘艸﹝炙﹞附子﹝炮﹐各等分﹞

上五味爲末。蜜丸。每兩作十丸。每服一丸。水一盞化破。煎至七分。稍熱服。食前。

【二气丹】助陽退陰。正气和中。治內虛裏寒。冷气攻擊。心脇腹滿刺痛。泄利無度。嘔吐不止。自汗時出。小便不禁。陽气漸微。手足厥冷。及傷寒陰證。霍亂轉筋。久下冷痢。少气羸困。一切虛寒痼冷。

硫黃﹝二錢半﹞肉桂﹝二錢半﹞朱砂﹝爲衣。二錢﹞漧薑﹝炮。二錢﹞

黑附子﹝大者一个。去皮臍。炮制。半兩﹞

上研勻。水麵糊爲丸。如桐子大。每服三十丸。空心煎艾鹽湯送下。

【大建中湯】療內虛裏急少气。手足厥冷。小腹攣急。或腹滿弦急。不能食。起卽微汗。

陰縮。或腹中寒痛。不堪勞。唇口漧。精自出。或手足乍寒乍熱。而煩躁酸疼。不能久立。多夢寐。補中益气。

黃當歸桂心芍藥﹝各二錢﹞

人參甘艸﹝各一錢﹞半夏﹝炮焙﹞黑附﹝炮。去皮。各二錢半﹞

上八味。咀。每服五錢。水二盞。姜三片。棗二个。煎至一盞。去滓。食前。溫服。

卷六除寒門

下焦寒

【八味丸】補腎气不足。

牡丹皮白茯苓澤瀉﹝各三兩﹞熟地黃﹝八兩﹞

山茱萸山藥﹝各四兩﹞附子官桂﹝各二兩﹞

上爲末。煉蜜丸如桐子大。每服三十丸。溫酒下。空心食前。日二服。

【還少丹】大補心腎脾胃。治一切虛損。神志俱耗。筋力頓衰。腰腳沈重。肢體倦怠。血气羸乏。小便混濁。

山藥牛膝﹝酒浸﹞遠志﹝去心﹞巴戟﹝去心﹞

山茱萸﹝去核﹞白茯苓﹝去皮﹞楮實五味子肉蓯蓉﹝酒浸一宿﹞杜仲﹝去皮。薑汁酒浸。炒去絲﹞石菖蒲舶上茴香﹝各一兩﹞枸杞熟地黃﹝各二兩﹞

上爲末。煉蜜同棗肉爲丸。如桐子大。溫酒﹑鹽湯任送下三十丸。日進三服。食前。五日後有力。十日精神爽。半月气力頗壯。二十日目明。一月夜思飲食。冬月手足常暖。久服身體輕健。筋骨壯盛。悅澤𨿽老。更看體候加減。身熱。加山梔子一兩。心气不寧。加麥門冬一兩。少精神加五味子一兩。陽弱加續斷一兩。常服牢牙。永無瘴瘧。婦人服之。姿容悅澤。暖子宮。去一切病。

【天眞丹】治下焦陽虛。

沈香穿心巴戟﹝酒浸﹞茴香﹝炒﹞萆﹝酒浸。炒﹞

胡蘆巴﹝炒香﹞破故紙﹝炒香﹞杜仲﹝麩炒。去絲﹞琥珀黑牽牛﹝鹽炒。去鹽。各一兩﹞官桂﹝半兩﹞

上十味爲末。用酒浸打糊爲丸。如桐子大。每服五十丸。空心溫酒送下。鹽湯亦得。

卷六除寒門

气分寒

【桂枝加附子湯】治太陽病發汗。遂漏不止。其人惡風。小便難。四肢微急。難以屈伸者。宜服之。

桂枝﹝去皮﹞芍藥﹝各一兩半﹞甘艸﹝二兩﹞附子﹝炮。去皮。用半个﹞

上銼如麻豆大。每服五錢。生薑四片。棗子一枚。水一盞半。煮至八分。去滓溫服。

【桂枝加芍藥生薑人參新加湯】治發汗後身疼痛。脈來遲者。此主之。

桂枝人參﹝各一兩半﹞芍藥﹝二兩﹞甘艸﹝一兩。炙﹞

上銼如麻豆大。每服五錢。生薑四片。棗子一枚。水一盞半。煮至八分。去滓。溫服。

卷六除寒門

血分寒

【巴戟丸】治肝腎俱虛。收斂精气。補眞戢陽。充悅肌膚。進美飲食。

白術五味子川巴戟﹝去心﹞茴香﹝炒﹞

熟地黃肉蓯蓉﹝酒浸﹞人參覆盆子菟絲子﹝酒浸﹞牡蠣益智仁骨碎補白龍骨﹝各二兩﹞

上十三味爲末。蜜丸如桐子大。焙漧。每服三十丸。食前米飲下。日三服。

【神珠丹】治下焦元气虛弱。小腹疼痛。皮膚燥澀。小便自利。病機云。澄澈淸冷。皆屬於寒。此之謂也。一名離珠丹。

杜仲﹝二兩。炒﹞萆﹝二兩﹞訶子﹝五个﹞龍骨﹝一兩﹞

破故紙﹝三兩。炒﹞胡桃仁﹝一百二十个﹞巴戟﹝二兩﹞砂仁﹝半兩﹞

朱砂﹝一兩。另研﹞

上九味爲末。酒糊丸如桐子大。朱砂爲衣。每服三十丸。空心溫酒或鹽湯送下。气不化。小便不利。濕一﹝作溫﹞肌潤滑。熱蒸少。陰气不化。气走小便自利。皮膚燥澀。爲迫津液不能停。

離珠丹主之。弦數者。陽陷於內。從外而之內也。弦則帶數。甲終於甲也。緊則帶洪。壬終於丙也。若弦虛則無火。細則有水。此二脈從內之外也。不宜離珠丹。

卷六除寒門

通治三焦甚寒之气

【大已寒丸】治臟腑虛寒。心腹痛。泄瀉腸鳴。自利自汗。米谷不化。手足厥冷。

蓽茇肉桂﹝各六兩半﹞漧薑良姜﹝各十兩﹞

上爲末。麵糊丸如桐子大。每服二十丸。米飲湯下。食前服。

【四逆湯】治傷寒自利不渴。嘔噦不止。或吐利俱發。小便或澀或利。或汗出過多。脈微欲絕。腹痛脹滿。手足逆冷。及一切虛寒逆冷。並宜服之。

甘艸﹝炙。二兩﹞漧薑﹝一兩半﹞附子﹝生。去皮臍。細切。半兩﹞

上咀。每服三錢。水一盞半。煎至八分。去渣。溫服。不計時。

卷六除寒門

陰證治驗

至元己巳夏六月。予住於上都。僉院董彥誠。年逾四旬。因勞役過甚。煩渴不止。極飲乳。

又傷冷物。遂自利腸鳴腹痛。四肢逆冷。冷汗自出。口鼻气亦冷。六脈如蛛絲。時發昏憒。眾太醫議之。以蔥熨臍下。又以四逆湯五兩。生薑二十片。連須蔥白九莖。水三升。煮至一升。去渣涼服。至夜半。气溫身熱。思粥飲。至天明而愈。玉機眞髒論云。脈細皮寒。气少泄利。飲食不入。此謂五虛。漿粥入胃。則虛者活。信哉。魯齋許先生聞之。嘆曰。病有輕重。方有大小。治有緩急。

僉院之證。非大方從權急治則不能愈也。至眞要大論云。補下治下。制以急。急則气味濃。此之謂也。

卷六除寒門

陰气有餘多汗身寒

眞定府武徳卿。年四十六歲。至元丙子三月間。因憂思勞役。飲食失節。得病肢體冷。口鼻气亦涼。額上冷汗出。時發昏憒。六脈如蛛絲。一醫作風證。欲以宣風散下之。予因思錢氏小兒論。

制宣風散。謂小兒內傷脾胃。或吐或瀉。久則風邪陷入胃中而作飧泄。散中有結。恐傳慢驚。以宣風散導去風邪。內經云。久風爲飧泄。正此謂也。今徳卿形證。乃陰盛陽虛。苦寒之劑。非所宜也。

內經云。陰气有餘爲多汗身寒。又陰陽應象論云。陰盛則身寒汗出。身常淸。數栗而寒。寒而厥。

調經篇亦云。陰盛生內寒。岐伯曰。厥气上逆。寒气積於胸中而不瀉。不瀉則溫气去。寒獨畱。故寒中。東垣解云。此脾胃不足。勞役形體。中焦營气受病。末傳寒中。惟宜補陽。遂以理中湯加黑附子。每服五錢。多用蔥白煎羊肉湯。取淸汁一大盞。調服之。至夕四肢漸溫。汗出少。夜深再服。翌日精神出。六脈生。數服而愈。嘗記李思順云。證者證也。病狀於中。證形於外。凡學醫道。不看內經。不求病源。妄意病證。又執其方。此皆背本趣末之務。

其誤多矣。宜愼思之。

卷七中風門

中風論﹝出潔古家珍﹞

經曰。風者百病之始。善行而數變。行者動也。風本爲熱。熱勝則風動。宜以靜勝其躁。是養血也。治須少汗。亦宜少下。多汗則虛其衛。多下則損其榮。汗下各得其宜。然後宜治其在經。𨿽有汗下之戒。而有中髒中腑之分。中腑者宜汗之中。髒者宜下之。此𨿽合汗下。亦不可過也。仲景云。汗多則亡陽。下多則亡陰。亡陽則損气。亡陰則損形。故經言血气者人之神。不可不謹養也。

初謂表裏不和須汗下之。表裏已和。是宜治之在經也。其中腑者。面顏顯五色。有表證而脈浮。惡風惡寒。拘急不仁。或中身之後。或中身之前。或中身之側。皆曰中腑也。其病多易治。其中髒者。唇吻不收。舌不轉而失音。鼻不知香臭。耳聾而眼瞀。大小便祕結。皆曰中髒也。其病則難治。

經曰。六腑不和。畱結爲癰。五臟不和。九竅不通。外無畱結爲癰。內無九竅不通。知必在經也。

初證旣定。宜以大藥養之。當須按時令而調陰陽。安臟腑而和榮衛。少有不愈者也。風中腑者。先以加減續命湯隨證發其表。如忽中髒。則大便多祕澀。宜以三化湯通其滯。表裏證已定。別無變端。故以大藥和而治之。大抵中腑者多著四肢。中髒者多滯九竅。𨿽中腑者多兼中髒之證。至於舌彊失音。久服大藥。能自愈也。有中風濕者。夏月多有之。其證身重如山。不能轉側。宜服除風勝濕去熱之劑。如不可。則用鍼灸治之。今其六經續命湯治法。

【小續命湯】通治八風五痺痿厥等疾。以一歲爲總。六經爲別。春夏加石膏﹑知母﹑黃芩。秋冬加官桂﹑附子﹑芍藥。又於六經別藥內。隨證細分加減。自古名醫。不能越此。

麻黃﹝去節﹞人參﹝去蘆﹞黃芩﹝去腐﹞芍藥甘艸﹝炙﹞川芎杏仁﹝去皮尖。炒﹞防己官桂﹝各一兩﹞防風﹝一兩半﹞附子﹝炮去皮臍。半兩﹞

上十一味。除附子﹑杏仁外。爲粗末。後入二味和勻。每服五錢。水一盞半。生薑五片。煎至一盞。去滓。稍熱服。食前。

凡治中風。不審六經之形證加減。𨿽治與不治無異也。內經云。腠理開則淅然寒。閉則熱而悶。知暴中風邪。宜先以加減續命湯藥證治之。若中風無汗惡寒。麻黃續命湯主之。

於本方中加麻黃﹑防風﹑杏仁一倍。宜鍼太陽經至陰﹑出血﹑昆侖﹑舉蹺。中風有汗惡風。桂枝續命湯主之。

於本方中加桂枝﹑芍藥﹑杏仁一倍。宜鍼風府。以上二證。皆太陽經中風也。中風無汗。身熱不惡寒。白虎續命湯主之。

於本方中加石膏﹝二兩﹞。知母﹝二兩﹞。甘艸﹝一兩﹞。

中風有汗。身熱不惡風。葛根續命湯主之。

於本方中加葛根﹝二兩﹞。桂枝黃芩各一倍。宜鍼陷谷﹑刺厲兌。鍼陷谷者。去陽明之賊邪。刺厲兌者。瀉陽明之實熱。以上二證。皆陽明經中風也。

中風無汗身涼。附子續命湯主之。

於本方中加附子一倍。漧薑加﹝二兩﹞。甘艸加﹝三兩﹞。宜鍼隱白。去太陰之賊邪。此一證。

太陰經中風也。

中風有汗無熱。桂枝附子續命湯主之。

於本方中加桂枝﹑附子﹑甘艸一倍。宜鍼太溪。此一證。少陰經中風也。

凡中風無此四經六證混淆。系於少陰厥陰。或肢節攣痛。或麻木不仁。宜羌活連翹續命湯主之。

於本方中加羌活﹝四兩﹞。連翹﹝六兩﹞

上古之續命。混淆無別。今立分經治療。又分各經鍼刺。無不愈也。治法厥陰之井大惇。刺以通其經。少陽之經絕骨。灸以引其熱。此通經引熱。是鍼灸同象。治法之大體也。

【大秦艽湯】治中風外無六經之形證。內無便溺之阻隔。是知爲血弱不能養於筋。故手足不能運動。舌彊不能語言。宜此藥養血而筋自榮也。

秦艽石膏﹝各二兩﹞甘艸川芎當歸芍藥羌活獨活防風黃芩白術白芷茯苓生地黃熟地黃﹝各一兩﹞細辛﹝半兩﹞

上十六味。咀。每服一兩。水二盞。煎至一盞。去滓。溫服。無時。如遇天陰。加生薑七片煎。如心下痞。每服一兩加枳實一錢煎。此秋冬藥。如春夏。加知母一兩。凡中風外有六經之形證。先以加減續命湯。隨證治之。內有便溺之阻隔。復以三化湯導之。

【三化湯】濃朴﹝姜制﹞大黃枳實羌活﹝各等分﹞

上四味咀。每服三兩。水三升。煎至一升半。終日服。以微利則已。若內邪已除。外邪已盡。當服愈風湯。以行中道。久服大風悉去。縱有微邪。只從愈風湯加減治之。然治病之法。不可失於通塞。或一气之微汗。或一旬之通利。如此乃常治之法也。久之淸濁自分。榮衛自和矣。

【羌活愈風湯】療腎肝虛。筋骨弱。語言難。精神昏憒。是中風濕熱內弱者。是爲風熱體重也。或瘦而臂肢偏枯。或肥而半身不遂。或恐而健忘。喜以多思。思忘之道。皆精不足也。故心亂則百病生。心靜則萬病息。是以此藥能安心養神。調陰陽。無偏勝。

羌活甘艸﹝炙﹞防風防己黃蔓荊子川芎獨活細辛枳殼麻黃﹝去根﹞地骨皮人參知母甘菊薄荷﹝去枝﹞

白芷枸杞子當歸杜仲﹝炒﹞秦艽柴胡半夏﹝泡﹞濃朴﹝姜制﹞

前胡熟地黃﹝二十六味。各二兩﹞白茯苓黃芩﹝各三兩﹞生地黃蒼術石膏芍藥﹝各四兩﹞桂枝﹝一兩﹞

上三十三味。重七十五兩。咀。每服一兩。水二盞。煎至一盞。去渣溫服。如遇天陰。加生薑三片。煎。空心一服。臨臥再煎渣服。俱要食遠。空心咽下二丹丸。爲之重劑。臨臥咽下四白丸。爲之輕劑。立其法。是動以安神。靜以淸肺。○假令一气而微汗。用愈風湯三兩﹑加麻黃一兩。

勻作四服。每服加生薑五七片。空心服。以粥投之。得微汗則佳。○如一旬之通利。用愈風湯三兩。

加大黃一兩。亦勻作四服。每服生薑五七片。臨臥煎服。得利爲度。此藥常服之。不可失於四時之輔。○如望春大寒之後。本方中加半夏﹑人參﹑柴胡各二兩。木通四兩。謂迎而奪少陽之气也。○如望夏谷雨之後。本方中加石膏﹑黃芩﹑知母各二兩。謂迎而奪陽明之气也。○如季夏之月。本方中加防己。白術﹑茯苓各二兩。謂勝脾土之濕也。

○如初秋大暑之後。本方中加濃朴一兩﹑藿香一兩﹑桂一兩。謂迎而奪太陰之气也。如望冬霜降之後。本方中加附子﹑官桂各一兩。當歸二兩。謂勝少陰之气也。○如得春气候減冬所加藥。四時加減類此。𨿽立此四時加減。更宜臨病之際。審病之虛實。土地之所宜。邪气之多少。此藥具七情六欲四气。無使五臟偏勝。及不動於榮衛。如風祕服之則永不結燥。久瀉服之能自調適。初覺風气。

能便服此藥。及新方中天麻丸各一料。相爲表裏。治未病之聖藥也。○若已病者。更宜常服。無問男女﹑老幼﹑小兒風癇。急慢驚風。皆可服之。神效。如解利四時傷寒。隋四時加減法服之。果如聖矣。

【四白丹】能淸肺气。養魄。謂中風者多昏冒。气不淸利也。

白術砂仁白茯苓香附防風川芎甘艸人參﹝各半兩﹞

白芷﹝一兩﹞羌活獨活薄荷﹝各二錢半﹞

藿香白檀香﹝各一錢半﹞知母細辛﹝各二錢﹞

甜竹葉﹝二兩﹞麝香﹝一錢。另研﹞龍腦﹝另研﹞牛黃﹝各半錢。另研﹞

上二十味爲末。蜜丸每兩作十丸。臨臥嚼一丸。分五七次細嚼之。煎愈風湯咽下。能上淸肺气。下彊骨髓。

【二丹丸】治健忘﹑養神﹑定志﹑和血。內以安神。外華腠理。

丹參天門冬熟地黃﹝各一兩半﹞甘艸麥門冬﹝去心﹞白茯苓﹝各一兩﹞人參遠志﹝去心﹞

朱砂﹝各半兩研末爲衣。气宜保命集內有﹞菖蒲﹝一兩﹞

上十味爲末。蜜丸桐子大。朱砂爲衣。每服五十丸至一百丸。空心食前。煎愈風湯送下。常服安神定志。此治之法。一藥安神。一藥淸肺。故淸中淸者。歸肺以助天眞。淸中濁者。堅彊骨髓。

濁中之淸者。榮養於神。濁中之濁者。榮華腠理。

卷七中風門

中風雜說

風者能動而多變。因熱勝則動。宜以靜勝燥。是養血也。宜和。是行榮衛壯筋骨也。天麻丸主之。非大藥不能治也。

【天麻丸】附子﹝一兩炮﹞天麻﹝酒浸三宿。曬﹞牛膝﹝酒浸一宿。焙﹞萆﹝另研爲末﹞

玄參﹝各六兩﹞杜仲﹝七兩炒﹞當歸﹝十兩。全用﹞羌活﹝十兩。或十五兩﹞

生地黃﹝十六兩﹞獨活﹝五兩﹞

上十味爲末。煉蜜丸如桐子大。每服五七十丸。病大加至百丸。空心食前。溫酒或白湯送下。

平明服藥。

日髙饑則食。不饑且止食。大忌壅塞失於通利。故服藥半月。稍覺壅塞。微以七宣丸疏之。使藥再爲用也。牛膝﹑萆。彊壯筋骨。杜仲使筋骨相著。羌活﹑防風治風之要藥﹑當歸﹑地黃﹑能養血和榮衛。玄參主用。附子佐之行經也。如風癇病不能愈者。吐論濃朴丸。出潔古家珍。其本方後。

另有此病加添藥。如中風自汗昏冒。發熱不惡風寒。不能安臥。此是風熱煩躁。瀉靑丸主之。如小便少不可以藥利之。旣自汗。津液外泄。小便內少。若利之使榮衛枯竭。無以制火。煩熱愈甚。俟熱退汗止。小便自行也。兼此證屬陽明經。大忌利小便。須當識此。

卷七中風門

中風見證

【瀉靑丸】治中風自汗昏冒。發熱不惡寒。不能安臥。此是風熱煩躁之故也。

當歸川芎梔子羌活大黃防風龍膽艸﹝各等分﹞

上末。蜜丸彈子大。竹葉湯化下一丸。此方去梔子。加獨活﹑防風﹑甘艸﹑菊花﹑蟬蛻﹑川芎。丸服。凡人初覺大指次指麻木不仁或不用者。三年內有中風之疾也。宜先服愈風湯﹑天麻丸各一料。此治未病之先也。是以聖人治未病。不治已病。

中風人多能食。蓋甲己化土。脾盛故能多食。由此脾气愈盛。下克腎水。腎水虧則病增劇。宜廣服藥。不欲多食。病能自愈。中風病多食者。風木盛也。盛則克脾土。脾受敵則求助於食。經曰。實則夢與。虛則夢取是也。當瀉肝木。治風安脾。脾安則食少。是其效也。中風人初覺。不宜服腦麝。恐引風气入骨髓。如油入面。不能得出。如痰涎潮盛。不省人事﹑煩熱者。宜用之下痰。神效。

卷七中風門

中風刺法

﹝出云岐子學醫新說﹞

卷七中風門

中風刺法

足太陽膀胱之脈。出於至陰足小指外側。去爪甲角如韭葉爲井金。足少陰腎之脈。湧泉穴﹑足心也。起於小指之下。趨足心。﹝三呼﹞手厥陰心包絡之脈。其直者循中指出其端。去爪甲如韭葉陷中爲井。中衝穴也。其支者別掌中小指次指。出其端。手少陽三焦之脈。起於小指次指之端。

去爪甲角如韭葉爲井。足少陽膽之脈。出於竅陰足小指次指之端。去爪甲角如韭葉爲井。其支者上入大指岐骨內出其端。還貫爪甲出三毛中。﹝十呼。二十呼﹞

足厥陰肝之脈。起大指之端。入叢毛之際。去爪甲如韭葉爲井。大惇也。及三毛中。﹝十呼。六呼﹞。

手太陰肺之脈。起大指之端。出於少商。大指內側。去爪甲如韭葉爲井。其支者出次指內出其端。

手陽明大腸之脈。起大指次指之端。入次指內側。去爪甲如韭葉爲井。﹝十呼﹞中指內交﹝三呼﹞

足陽明胃之脈。起足大指次指之端。去爪甲如韭葉爲井。其支者入大指內。出其端。﹝一呼﹞

足太陰脾之脈。起足大指端。循指內側。去爪甲角如韭葉爲井。隱白也。﹝十呼﹞

手少陰心之脈。起手小指內出其端。循指內。去爪甲如韭葉爲井。

手太陽小腸之脈。起手小指之端。去瓜甲一分陷中爲井。

卷七中風門

中風刺法

手太陰肺之脈。起手大指端。出於少商大指內側。去爪甲角如韭葉爲井。﹝一呼。三呼﹞

手陽明大腸之脈。起手大指次指之端。去爪甲如韭葉爲井。其支者。入大指間出其端。

足太陰脾之脈。起足大指端。循指內側。去爪甲如韭葉爲井。隱白也。

手少陰心之脈。起手小指內出其端。循指內。去爪甲如韭葉爲井。

手太陽小腸之脈。起手小指之端。去爪甲下一分陷中爲井。

足太陽膀胱之脈。起足小指外側。至陰。去爪甲如韭葉爲井金。足小指之端也。

足少陰腎之脈。起足小指之下。斜趨足心爲井。湧泉穴也。

手厥陰心包之脈。其直者循手中指出其端。去爪甲如韭葉爲井。中衝穴也。其支者從掌中循小指次指。

出其端。

手少陽三焦之脈。起手小指次指之端。去爪甲如韭葉爲井。

足陽明胃之脈。起足大指次指之端。去爪甲如韭葉爲井。其支者入大指間。出其端。

足少陽膽之脈。起於竅陰。是小指次指之端也。去爪甲如韭葉爲井。其支者上入大指歧骨內。出其端。還貫爪甲。出三毛中。

足厥陰肝之脈。起足大指之端。入叢毛之際。去爪甲如韭葉爲井。大惇也。及三毛中。﹝六呼﹞

卷七中風門

中風鍼法

﹝出寶先生气元歸類﹞

卷七中風門

中風鍼法

手太陰列缺。偏風半身不遂。天府。卒中惡鬼疰不得安臥。

手陽明肩。曲池。偏風半身不遂。

足陽明大巨。偏枯四肢不舉。衝陽。偏風。口眼斜。足緩不收。

手太陽腕骨。偏枯狂惕。

足太陽轉陽。風痺不仁。四肢不舉。

足少陰。照海。大風偏枯。半身不遂。善悲不樂。

足少陽陽陵泉。半身不遂。環跳。風眩偏風。半身不遂。失音不語。

手陽明天鼎。暴喑並喉痺。合谷喑不能言。

足陽明頰車。地倉。不語飲食不收。承漿﹑漏落。左治右。右治左。

手少陰陰。喑不能言。靈道。暴喑不語。

手少陽支溝。暴喑不語。三陽絡。暴啞不能言。

手太陽天窗。暴喑不能言。

足少陰通谷。暴喑不語。

手厥陰間使。喑不能言。

黃帝灸法。療中風﹑眼戴上不能視者。灸第二椎並第五椎上各七壯。一齊下火炷。如半棗核大。立愈。

【獨聖散】治諸風膈實。諸癇痰涎津液壅。雜病亦然。

瓜蒂﹝不拘多少﹞

上一味。銼如麻豆大。炒令黃爲末。量病患新久虛實大小或一錢。或二錢。末用茶一錢。酸齏汁水一盞。調下。須是病患隔夜不食。晚食服藥下吐。再用溫齏水投之。○如吐風癇。加半錢全蠍炒。○如濕腫。加赤小豆末一錢。○如吐虫。加狗油五七點﹑雄黃末一錢。甚者加芫花末半錢。立吐其虫出。○凡吐。須天色晴明。陰晦不用。如病卒暴。不拘此法。吐。辰巳午前爲妙。內經曰。平旦至日中。天之陽。陽中之陽也。

若論四時之气。故仲景大法春宜吐。是天气在上。人气亦在上。一日之气。則寅卯辰時也。故宜早不宜晚。此藥不可常用。大要辧其虛實。實則瓜蒂散。虛則梔子豉湯。腹滿加濃朴。不可一槪用之。吐罷。可服降火利气安神定志之劑。此方出气宜保命集。

卷八

中風灸法

風中脈則口眼斜。中腑則肢體廢。中髒則性命危。凡治風莫如續命湯之類。然此可扶持疾病。要收全功。必須火艾爲良。具穴下項。

卷八中風灸法

灸風中脈口眼斜

聰會二穴。在耳微前陷中。張口得之。動脈應手。

頰車二穴。在耳下二韭葉陷者宛宛中。開口得之。

地倉二穴。在俠口吻傍四分。近下有脈微動者是。

凡向右者。爲左邊脈中風而緩也。宜灸左陷中二七壯。

凡向左者。爲右邊脈中風而緩也。宜灸右陷中二七壯。艾炷大如麥粒。頻頻灸之。以取盡風气。口眼正爲度。

卷八中風灸法

灸風中腑手足不遂等疾

百會一穴。在頂中央旋毛中陷可容豆許。

髮際。是兩耳前兩穴。

肩二穴。在肩端兩骨間陷者宛宛中。舉臂取之。

曲池二穴。在肘外輔屈肘曲骨中。以手拱胸取之。橫紋頭陷中是。

風市二穴。在膝外兩筋間。平立舒下手著腿當中。指頭盡陷者宛宛中。

足三里二穴。在膝下三寸外兩筋間。

絕骨二穴。一名懸鐘。在足外踝上三寸動脈中。

凡覺手足麻痺或疼痛。良久乃已。此將中腑之候。宜灸此七穴。病在左則灸右。病在右則灸左。如因循失灸。手足以瘥者。秋覺有此候春灸。春覺有此候者秋灸。以取風气盡。輕安爲度。

卷八中風灸法

灸風中髒气塞涎上不語昏危者下火立效

百會一穴如前。

大椎一穴。在頂後第一椎上陷中。

風池二穴。在顳後髮際陷中。

肩井二穴。在肩上陷解中。缺盆上大骨前一寸半。以三指按取之。當其中指下陷中者是。

曲池二穴如前。

足三里二穴如前。

間使二穴。在掌後三寸兩筋間陷中。

凡覺心中憒亂。神思不怡。或手足麻痺。此中髒之候也。不問是風與气。可連灸此七穴。但根據次第自急灸之。可灸各五七壯。日後別灸之。至隨年壯止。凡遇春秋二時。可時時灸此七穴。以泄風气。如素有風人。尢須畱意此灸法。可保無虞。此法能灸卒死。醫經云。凡人風發。彊忍怕痛不肯灸。忽然卒死。是謂何病。曰風入髒故也。病者不可不知此。予自五月間。口眼斜。灸百會等三穴。卽止。右手足麻無力。灸百會﹑髮際第七穴。得愈。七月气塞涎上不能語。魂魄飛揚。如墜江湖中。頃刻欲絕。灸百會﹑風池等左右頰車二穴。气遂通。吐涎半碗。又下十餘行。伏枕半月。遂平復。自後凡覺神思少異於常。卽灸百會﹑風池等穴。無不立效。

卷八

風中血脈治驗

太尉忠武史公年六十八歲。於至元戊辰十月初。侍國師於聖安寺丈室中。煤炭火一鑪在左側邊。遂覺面熱。左頰微有汗。師及左右諸人皆出。因左頰疏緩。被風寒客之。右頰急。口於右。

脈得浮緊。按之洪緩。予舉醫學提舉忽君吉甫專科鍼灸。先於左頰上灸地倉穴一七壯。次灸頰車穴二七壯。後於右頰上熱手熨之。議以升麻湯加防風﹑秦艽﹑白芷﹑桂枝﹑發散風寒。數服而愈。或曰。世醫多以續命湯等藥治之。今君用升麻湯加四味。其理安在。對曰。足陽明經起於鼻。交中。循鼻外。入上齒中。手陽明經亦貫於下齒中。況兩頰皆屬陽明。升麻湯乃陽明經藥。香白芷又行手陽明之經。秦艽治口噤。防風散風邪。桂枝實表而固榮衛。使邪不能再傷。此其理也。夫病有標本經絡之別。藥有气味濃薄之殊。察病之源。用藥之宜。其效如桴鼓之應。不明經絡所過。不知藥性所在。徒執一方。不惟無益。而又害之者多矣。學人宜精思之。

【秦艽升麻湯】治中風手足陽明經口眼斜。惡風惡寒。四肢拘急。

升麻葛根甘艸﹝炙﹞芍藥人參﹝各半兩﹞秦艽白芷防風桂枝﹝各三錢﹞

上咀。每服一兩。水二盞。連須蔥白三莖。長二寸。約至一盞。去渣。稍熱服。食後服藥畢。避風寒處臥。得微汗出則止。

【犀角升麻湯】治中風麻痺不仁。鼻頰間痛。唇口頰車髮際皆痛。口不可開。𨿽語言飲食亦相妨。左額頰上如糊急。手觸之則痛。此足陽明經受風毒。血凝滯而不行故也。

犀角﹝一兩二錢半﹞升麻﹝一兩﹞防風羌活﹝各七錢﹞

川芎白附子白芷黃芩﹝各半兩﹞

甘艸﹝二錢半﹞

上爲末。每服五錢。水二盞。煎至一盞。去渣。溫服。食後。日三服。論曰。足陽明者。胃也。經云。腸胃爲市。如市廛無所不有也。六經之中。血气便多。腐熟水谷。故飲食之毒聚於腸胃。此方以犀角爲主。解飲食之毒也。陽明經絡。環唇挾口。起於鼻。交額中。循頰車。上耳前。過客主人。循髮際。至額顱。故王公所患。此一經絡也。以升麻佐之。余藥皆滌除風熱。升麻﹑黃芩。

專入胃經爲使也。

卷八

風中腑兼中髒治驗

順徳府張安撫。字耘夫。年六十一歲。於己未閏十一月初。患風證。半身不遂。語言謇澀。心神昏憒。煩躁自汗。表虛惡風。如灑冰雪。口不知味。鼻不聞香臭。聞木音則驚悸。小便頻多。大便結燥。若用大黃之類下之。卻便飲食減少不敢用。不然則滿悶。盡夜不得瞑目而寐。最苦。於此約有三月餘。凡三易醫。病全不減。至庚申年三月初七日。又因風邪。加之痰嗽。咽漧燥。疼痛不利。唾多。中脘气痞似噎。予思內經有云。風寒傷形。憂恐忿怒傷气。气傷髒乃病。髒病形乃應。

又云。人之气以天地之疾風名之。此風气下陷入陰中。不能生發上行。則爲病矣。又云。形樂志苦。

病生於脈。神先病也。邪風加之。邪入於經。動無常處。前證互相出見。治病必求其本。邪气乃覆。

論時月則宜升陽﹑補脾胃。瀉風木。論病則宜實表裏。養衛气。瀉肝木。潤燥益元气。愼喜怒。是治其本也。宜以加減沖和湯治之。

【加減沖和湯】柴胡黃﹝各五分﹞升麻當歸甘艸﹝炙。各三分﹞半夏黃柏黃芩人參陳皮芍藥﹝各二分﹞

上十一味。咀。作一服。水二盞。煎至一盞。去渣。溫服。如自汗。加黃半錢。嗽者加五味子二十粒。晝夜不得睡。乃因心事煩擾。心火內動。上乘陽分。衛气不得交入陰分。故使然也。

以朱砂安神丸服之。由是晝亦得睡。十日後。安撫曰。不得睡三月有餘。今困睡不已。莫非他病生否。予曰。不然衛气者。晝則行陽二十五度。夜則行陰亦二十五度。此衛气交入陰分。循其天度。

故安撫得睡也。何病之有焉。止有眼白睛紅。隱澀難開。宜以當歸連翹湯洗之。

【當歸連翹湯】黃連黃柏﹝各五分﹞連翹﹝四分﹞當歸甘艸﹝各三分﹞

上作一服。水二盞。煎至一盞。去渣。時時熱洗之。十三日後。至日晡。微有悶亂不安。於前沖和湯中。又加柴胡三分。以升少陽之气。飲三服。至十五日。全得安臥。減自汗惡寒躁熱。胸膈痞。元小便多。服藥之後。小便減少。大便一二日一行。鼻聞香口。知味。飲食如常。脈微弦而柔和。按之微有力。止有咽喉中妨悶。會厭後腫。舌赤。早晨語言快利。午後微澀。宜以玄參升麻湯治之。

【玄參升麻湯】升麻黃連﹝各五分﹞黃芩﹝炒。四分﹞連翹桔梗﹝各三分﹞鼠粘子玄參甘艸白僵蠶﹝各二分﹞防風﹝一分﹞

上十味。咀。作一服。水二盞。煎至七分。去渣。稍熱噙漱。時時咽之。前證良愈。止有牙齒無力。不能嚼物。宜用牢牙散治之。

【牢牙散】羊筒骨灰升麻﹝各三錢﹞生地黃黃連石膏﹝各一錢﹞白茯苓人參﹝各五分﹞胡桐淚﹝三分﹞

上爲極細末。入麝香少許。研勻。臨臥擦牙後以溫水漱之。安撫初病時。右肩臂膊痛無主持。

不能舉動。多汗出。肌肉瘦不能正臥。臥則痛甚。經曰。汗出偏沮。使人偏枯。予思內經云。虛與實鄰。決而通之。又云。畱瘦不移。節而刺之。使經絡通和。血气乃復。又言陷下者灸之。爲陽气下陷入陰中。肩膊時痛。不能運動。以火導之。火引而上。補之溫之。以上證皆宜灸刺。謂此先刺十二經。之井穴。於四月十二日右肩臂上肩井穴內。先鍼後灸二七壯。及至瘡發。於枯瘦處漸添肌肉。汗出少。肩臂微有力。至五月初八日。再灸肩井。次於尺澤穴各灸二十八壯。引气下行。

與正气相接。次日臂膊又添气力。自能搖動矣。時值仲夏。暑熱漸盛。以淸肺飲子補肺气。養脾胃。定心气。

【淸肺飲子】白芍藥﹝五分﹞人參升麻柴胡﹝各四分﹞

天門冬麥門冬﹝去心。各三分﹞陳皮﹝二分半﹞甘艸﹝生﹞

黃芩黃柏甘艸﹝炙。各二分﹞

上十一味。咀。作一服。水二盞。煎至一盞。去渣。溫服。食後。汗多者加黃五分。後以潤腸丸治胸膈痞悶。大便澀滯。

【潤腸丸】麻子仁﹝另研﹞大黃﹝酒煨。各一兩半﹞桃仁泥子當歸尾枳實﹝麩炒﹞白芍藥升麻﹝各半兩﹞人參生甘艸陳皮﹝各三錢﹞木香檳榔﹝各二錢﹞

上十二味。除麻仁﹑桃仁外。爲末。卻入二仁泥子。蜜丸桐子大。每服七八十丸﹑溫水食前送下。初六日得處暑節。暑猶未退。宜微收實皮毛。益衛气。秋以胃气爲本。以益气調榮湯主之。本藥中加時藥。使邪气不能傷也。

【益气調榮湯】人參﹝三分臣﹞益气和中。當歸﹝二分佐﹞和血潤燥。

陳皮﹝二分佐。去白﹞順气和中。熟地黃﹝二分佐﹞養血潤燥。瀉陰火。

白芍﹝四分臣﹞補脾胃。微收。治肝木之邪。

升麻﹝二分使﹞使陽明气上升。滋榮百脈。

黃﹝五分君﹞實皮毛。止自汗。益元气。半夏﹝泡三分佐﹞療風痰。彊胃進食。

白術﹝二分佐﹞養胃和中。濃腸胃。甘艸﹝炙。二分佐。引用﹞調和胃气。溫中益气。

柴胡﹝二分使﹞引少陽之气。使出於胃中。乃風行於天上。

麥門冬﹝三分。去心。佐﹞猶有暑气未退。故加之。安肺气。得秋分節不用。

上十二味咀。作一服。水二盞。煎至一盞。去渣。溫服。忌食辛熱之物。反助暑邪。秋气不能收也。正气得復而安矣。

卷八

風中腑諸方

【大通聖白花蛇散】治諸風疾。

杜仲天麻海桐皮幹蠍赤箭郁李仁當歸濃朴蔓荊子木香防風本官桂羌活白附子萆虎骨白芷山藥菊花白花蛇肉牛膝甘艸威靈仙上二十四味。等分爲末。每服一二錢。溫酒調下。荊芥湯亦得。空心服之。

【犀角防風湯】治一切諸風。口眼斜。手足拽。語言謇澀。四肢麻木。並皆治之。

犀角防風甘艸﹝炙﹞天麻羌活﹝各一兩﹞滑石﹝三兩﹞石膏﹝一兩半﹞麻黃﹝七錢半。不去節﹞

獨活山梔子﹝各七錢﹞荊芥連翹當歸黃芩全蠍﹝炒﹞薄荷大黃﹝各半兩﹞桔梗﹝半兩﹞白術細辛﹝各四錢﹞

上二十味。咀。每服五錢。水二盞。生薑十片。煎至一盞。去渣。稍熱服。未汗再一服。如病患髒气虛。則全去大黃。

【木香丸】疏風順气。調榮衛。寬胸膈。淸頭目。化痰涎。明視聽。散積滯。

檳榔大黃﹝煨。各二兩﹞陳皮﹝去白。焙。一兩﹞木香附子﹝炮﹞人參﹝各一兩﹞官桂川芎羌活獨活三稜﹝炮。各半兩﹞肉豆蔻﹝六个。去皮﹞

上十二味爲細末。每料末二兩。入牽牛淨末。一兩。蜜丸桐子大。每服十丸至十五丸﹐臨臥生薑橘皮湯下。此藥治療極多。不可具述。

【續命丹】治男子婦人卒中諸風。口眼斜。言語謇澀。牙關緊急。半身不遂。手足搐搦。頑麻疼痛。涎潮悶亂。婦人血運血風。喘嗽吐逆。睡臥不寧。

川芎羌活南星﹝姜制﹞川烏﹝炮。去皮﹞

天麻白鮮皮當歸防風海桐皮地楡虎骨熟地黃朱砂烏蛇﹝生﹞鉛白霜幹蠍肉桂﹝各一兩﹞牛黃雄黃﹝各三錢﹞輕粉﹝二錢。或一錢﹞

麻黃﹝去節。四兩。以好酒三升浸三晝夜。不用麻黃用酒﹞

上二十一味爲末。麻黃酒汁入蜜半升同熬成膏。和前藥末爲丸彈子大。每服一丸。豆淋酒下。

或蔥汁化下。不拘時候。張文叔傳此二方。戊辰春。中書左丞張仲謙患半身不遂麻木。太醫劉子益與服之。汗大出。一服而愈。故錄之。

【疏風湯】治半身不遂麻木。及語言微澀。季春初夏宜服。

麻黃﹝三兩。去節﹞杏仁﹝去皮﹞益智仁﹝各一兩﹞甘艸﹝炙﹞

升麻﹝各半兩﹞

上五味。咀。每服五錢。水一小碗。煎至六分。去渣。溫服。腳蹬熱水葫蘆。以大汗出。去葫蘆不用。

【趁風膏】治中風手足偏廢不舉。

紅海蛤﹝如棋子大者。一本雲海紅蛤﹞川烏﹝去皮臍﹞

穿山甲﹝各二兩。生用半。酥炙一半﹞

上爲末。每服用半兩。搗蔥白汁和成濃餅子。約一寸半。貼在所患一邊腳心中。縛定。避風密室中椅上坐。椅前用熱湯一盆。將貼藥腳於湯內浸。仍用人扶病患。恐汗出不能支持。候汗出。急去了藥。汗欲出。身麻木。得汗周徧爲妙。宜謹避風。自然手足可舉。如病未盡除。候半月再用一次。自除根本。仍服治諸。風之藥補理。忌口遠欲以自養。

卷八

風中髒諸方

【活命金丹】治中風不語。半身不遂。肢節頑麻。痰涎上潮。咽嗌不利。飲食不下。牙關緊急。口噤。及解一切酒毒﹑藥毒﹑發熱腹脹。大小便不利。胸膈痞滿。上實下虛。气閉面赤。

汗後餘熱不退勞病。諸藥不治。無問男女老幼。皆可服之。

貫眾甘艸板藍根漧葛甜硝﹝各一兩﹞川大黃﹝一兩半﹞牛黃﹝研﹞珠子粉生犀角薄荷﹝各五錢﹞辰砂﹝四錢研。一半爲衣﹞麝香﹝研﹞

桂靑黛﹝各三錢﹞龍腦﹝研二錢﹞

上十五味爲末。與研藥和勻。蜜和水浸蒸餅爲劑。每兩作十丸。朱砂爲衣。就濕用眞金箔四十片爲衣。臘月修合。瓷器收貯。多年不壞。如療風毒。茶淸化下。解藥毒。新汲水化下。汗後餘熱勞病。及小兒驚熱。並用薄荷湯化下。以上並量大小加減服之。

【至寶丹】辰砂生犀玳瑁雄黃琥珀人參﹝六味。各五兩﹞牛黃﹝二兩半﹞麝香龍腦﹝各一兩二錢半﹞天南星﹝二兩半。水煮軟。切片﹞銀箔﹝二百五十片入﹞

金箔﹝二百五十片。半入藥。半爲衣﹞安息香﹝五兩。用酒半升。熬成膏﹞

龍齒﹝二兩。水飛﹞

上十三味爲末。用安息香膏。重湯煮煬搜劑。旋丸梧子大。每服三丸至五丸。人參湯下。小兒一兩丸。

【至聖保命金丹】治中風口眼斜。手足拽。語言謇澀。四肢不舉。精神昏憒。痰涎並多。

貫眾﹝一兩﹞生地黃﹝七錢﹞大黃﹝半兩﹞靑黛板藍根﹝各三錢﹞朱砂﹝研﹞蒲黃薄荷﹝各二錢半﹞

珠子﹝研﹞龍腦﹝研。各一錢半﹞麝香﹝一錢。研﹞牛黃﹝二錢半。研﹞

上十二味爲末。入研藥和勻。蜜丸雞頭大。每用一丸﹐細嚼。茶淸送下。新汲水亦得。如病人嚼不得。用薄荷湯化下。無時。此藥鎭墜痰涎。大有神效。用金箔爲衣。

【牛黃通膈湯】初覺中風一二日。實則急宜下之。

牛黃﹝研。三錢﹞朴硝﹝三錢。研﹞大黃甘艸﹝各一兩。炙﹞

上四味。除研藥爲末。每服一兩。水二盞。除牛黃﹑朴硝外。煎至一盞。去渣。入牛黃。朴硝。一半調服。以利爲度。須動三兩行。未利再服。量虛實加減。

【訶子湯】治失音不語。

訶子﹝四兩半生半炮﹞桔梗﹝一兩。半生半炒﹞甘艸﹝二寸。半生半炒﹞

上三味爲末。每服五錢。用童子小便一盞。煎五七沸溫服。甚者不過三服。

【正舌散】治中風舌彊語澀。

雄黃﹝研﹞荊芥穗﹝各等分﹞

上爲末。每服二錢。豆淋酒調下。

【茯神散】治證同前。

茯神心﹝炒。一兩﹞薄荷﹝焙。二兩﹞蠍梢﹝去毒。二錢﹞

上爲末。每服一二錢。溫酒調下。

【勝金丹】治中風涎潮。卒中不語。合吐利者。當服此吐利風涎。

靑薄荷﹝半兩﹞豬牙皂角﹝二兩。同薄荷以水二升。挪取汁盡。用銀石器內。慢火熬成膏﹞

瓜蒂末朱砂﹝研。一兩。畱少許爲衣﹞粉霜﹝半兩。研﹞

洛粉﹝一錢。水銀重粉是﹞

上以上四物研勻。入前膏。納入臼內。杵三二千杵。丸如櫻桃大。以朱砂爲衣。每服一丸。酒磨下。急卽研細。酒調灌之。癱中前如覺有證狀。每於四孟月服一丸。自愈。有病方可服。

【分涎散】治中風涎潮。作聲不得。口噤。手足搐溺。

藿香幹蠍白附子南星﹝泡。四味各一兩。同爲末﹞

丹砂﹝原無此味據坊本補﹞膩粉粉霜﹝各一兩﹞

上七味同爲末。研勻。每服一錢。加至二錢。薄荷湯或茶淸湯調下。未吐利。再服。

卷八

風邪入肝﹝出許學士本事方﹞

【眞珠丸】治肝經因虛。內受風邪。臥則魂散而不守。狀如驚悸。

眞珠母﹝三錢。研﹞熟地黃當歸﹝各一兩半﹞酸棗仁柏子仁人參﹝各一兩﹞犀角茯神沈香龍齒﹝各半兩﹞虎睛﹝一對﹞加麝香﹝三錢﹞

上爲末。蜜丸如桐子大。辰砂爲衣。每服四五十丸。金銀薄荷湯下。日午夜臥服。

【獨活湯】獨活﹝黑者﹞人參羌活防風前胡細辛沙參五味子白茯苓半夏曲酸棗仁甘艸﹝各一兩﹞

上十二味。咀。每服四錢。水一盞半。生薑三片。烏梅半个。煎七分。去渣。溫服。不拘時。紹興癸丑。予待次四明。有董生者。患神气不寧。臥則夢飛揚。𨿽身在牀而神魂離體。驚悸多魘。通宵不寐。更數醫無效。予爲診視之。詢曰。醫作何病治之。董曰。眾皆以爲心病。予曰。以脈言之。肝經受邪。非心也。肝經因虛。邪气襲之。肝藏魂者也。遊魂爲變。平人肝不受邪。臥則魂歸於肝。神靜而得寐。今肝有邪。魂不得歸。是以臥則魂揚若離體也。肝主怒。故小怒則劇。董生欣然曰。前此未之聞也。𨿽未服藥。似覺沈去體矣。願求藥治之。予曰。公且持此說。與眾醫議所治之方。而徐質之。閱旬日。復至。云醫徧議古今方書。無與病對者。故予處此二方以贈之。服一月而病悉除。此方以眞珠母爲君。龍齒佐之。眞珠母入肝爲第一。龍齒與肝同類故也。龍齒虎睛。今人例以爲鎭心藥。殊不知龍齒安魂。虎睛定魄。各言其類也。東方蒼龍﹑木也。屬肝而藏魂。

西方白虎﹑金也。屬肺而藏魄。龍能變化。故魂遊而不定。虎能專靜。故魄止而能守。予謂治魄不寧者。宜以虎睛。治魂飛揚者。宜以龍齒。萬物有成理而不失。亦在夫人達之而已。

卷八

風中髒治驗

眞定府臨濟寺趙僧判。於至元庚辰八月間。患中風。半身不遂。精神昏憒。面紅頰赤。耳聾鼻塞。語言不出。診其兩手六脈弦數。嘗記潔古有云。中髒者多滯九竅。中腑者多著四肢。今語言不出。耳聾鼻塞。精神昏憒。是中髒也。半身不遂。是中腑也。此臟腑俱受病邪。先以三化湯一兩。

內疏三兩行。散其壅滯。使淸气上升。充實四肢。次與至寶丹。加龍骨﹑南星。安心定志養神治之。使各髒之气上升。通利九竅。五日音聲出。語言稍利。後隨四時脈證加減。用藥不勻。卽稍能行步。日以繩絡其病腳。如履閾或髙處。得人扶之方可逾也。又刺十二經之井穴。以接經絡。翌日不用繩絡。能行步。幾百日大勢盡去。戒之愼言語。節飲食一年方愈。

卷八

治風雜方

【祛風丸】有人味喜鹹酸。飲酒過多。色欲無戒。添作成痰飲。聚於胸膈。滿則嘔逆﹑惡心﹑涎流。一臂麻木。升則頭目昏眩。降則腰腳疼痛。深則左癱右瘓。淺則蹶然倒地。此藥寬中祛痰。搜風理气。和血駐顏。延年益壽。

半夏﹝薑汁作餅。陰漧﹞荊芥﹝各四兩﹞槐角子﹝麩炒黃﹞白礬﹝生用﹞

陳皮﹝去白﹞朱砂﹝各一兩。一半爲衣﹞

上六味爲末。生薑汁打糊爲丸桐子大。每服三十丸。生薑﹑皂角子仁湯送下。日二服。早辰臨臥服。

【輕骨丹】主中風癱瘓。四肢不遂。風痺等疾。

苦參﹝三兩半﹞桑白皮﹝土下者﹞白芷蒼術甘松﹝另用桅子挺者﹞川芎麻黃﹝銼去節。往返用河水三升煎至一升。去渣。熬成膏﹞

上七味爲末。入前麻黃膏。和丸彈子大。每服一丸。溫酒一盞。研化溫服之。臥取汗。五七日間再服。手足當卽輕快。卒中涎潮分利涎後用之。

【當歸龍膽丸】治腎水陰虛。風熱蘊積。時發驚悸。筋惕搐搦。神志不寧。榮衛壅滯。頭目昏眩。肌肉螈。胸膈痞滿。咽嗌不利。腸胃燥澀。小便淋閉。筋脈拘急。肢體痿弱。暗風癇病。常服宣通血气。調順陰陽。病無再作。

當歸龍膽艸大梔子黃連黃柏黃芩﹝各一兩﹞大黃蘆薈靑黛﹝各五錢﹞木香﹝二錢半﹞麝香﹝五分。另研﹞

上十一味爲末。蜜丸小豆大。每服二十丸。姜湯送下。食後。張文叔傳此方。

【風藥聖餅子】治男子婦人半身不遂。手足頑麻。口眼斜。痰涎壅盛。及一切風。他藥不效者。小兒驚風。大人頭風。婦人血气。並皆治之。

川烏艸烏﹝生﹞麻黃﹝去節各一兩﹞白芷﹝二兩﹞

蒼術何首烏川芎白附子白僵蠶﹝各五錢﹞防風漧姜藿香荊芥﹝各二錢半﹞雄黃﹝一錢六分﹞

上十四味爲末。醋糊丸如桐子大。撚作餅子。每服二餅。嚼碎茶淸送下。食後服。

【烏荊丸】治諸風疾。

川烏頭﹝炮。去皮臍。一兩﹞荊芥穗﹝二兩﹞

上爲細末。醋麵糊爲丸梧子大。每服二十丸。酒或熟水下。食空時。日三四服。

【搜風潤腸丸】治三焦不和。胸膈痞悶。气不升降。飲食遲化。腸胃燥澀。大便祕難。

沈香檳榔木香靑皮陳皮京三稜槐角﹝炒﹞大黃﹝酒煨﹞

蘿卜子﹝炒﹞枳殼﹝去穣。炒﹞枳實﹝麩炒。各五兩﹞郁李仁﹝一兩。去皮﹞

上十二味爲末。蜜丸如桐子大。每服五六十丸。熱白湯送下。食前。常服潤腸胃。導化風气。

【澡洗藥】治一切諸風及徧身瘙癢。光澤皮膚。可常用。

榦荷葉﹝三十二兩﹞威靈仙﹝十五兩﹞本﹝十六兩﹞零陵香﹝十六兩﹞

茅香﹝十六兩﹞藿香﹝十六兩﹞甘松白芷﹝各八兩﹞

上八味爲粗末。每服二兩。生絹袋盛水二桶。約四斗。煎四五沸。放熱於無風處淋渫洗了。避風少時。如水冷。少時更添熱湯。斟酌得可使用。勿令添冷水。不添藥末。

【拈痛散】治肢節疼痛。熨烙藥。

羌活獨活防風細辛肉桂白術良姜麻黃﹝不去節﹞

天麻﹝去苗﹞川烏﹝生用。去皮﹞葛根吳茱萸乳香﹝研﹞小椒﹝去目﹞全蠍﹝生用﹞當歸﹝去苗。各一兩﹞

川姜﹝生。半兩﹞

上十七味爲粗末。入乳香研勻。每抄藥十錢。痛甚者十五錢。同細鹽一升炒令極熱。熟絹袋盛。熨烙痛處。不拘時。早晚頓用。藥冷再炒一次。用畢甚妙。藥不用。

卷九諸風門

風癇

【龍腦安神丸】治男子婦人五種癲癇。無問遠年近日。發作無時。服諸藥不效者。

茯神﹝去皮取末。三兩﹞人參地骨皮甘艸﹝取末﹞

麥門冬﹝去心。各二兩﹞朱砂﹝飛二兩﹞烏犀屑﹝一兩﹞桑白皮﹝取末。一兩﹞

龍腦﹝三錢。研﹞麝香﹝三錢。研﹞馬牙硝﹝二錢。研﹞牛黃﹝半兩﹞

金箔﹝三十五片﹞

上十三味爲末。和勻。蜜丸彈子大。金箔爲衣。如癇病多年。冬月溫水化下。夏月涼水下。

不拘時候。又治男子婦人虛勞發熱咳嗽。新汲水一盞化下。其喘滿痰嗽立止。又治男女語澀。舌彊。日進三服。食後溫水化下。

【治癇疾】川芎防風豬牙皂角郁金明礬﹝各一兩﹞蜈蚣﹝黃腳赤腳各一條﹞

上六味爲細末。蒸餅丸如梧子大。空心茶淸下十五丸。一月除根神驗。

【神應丹】治諸癇。

好辰砂﹝不以多少﹞

上細研。豬心血和勻。以蒸餅裹劑蒸熟。就熱取出。丸如桐子大。每服一丸。人參湯下。食後臨臥服。

【珠子辰砂丹】治風癇久不愈。

山藥人參遠志防風紫石英茯神虎骨虎睛龍齒五味子石菖蒲丹參細辛﹝各二錢半﹞眞珠末﹝四分﹞辰砂﹝二錢。研。爲衣﹞

上爲末。麵糊丸如桐子大。朱砂爲衣。每服三五十丸。煎金銀湯送下。日進三服。忌魚肉濕面動風之物。

【參朱丸】治風癇大有神效。

人參蛤粉朱砂﹝等分﹞

上三味。爲末。豬心血爲丸。如桐子大。每服三十丸。煎金銀湯下。食遠。

【烏龍丸】治五風癇病川烏艸烏天仙子五靈脂﹝各二兩﹞

黑豆﹝一升﹞

上爲末。水丸如桐子大。每服五七丸。溫湯下。如中風。加附子半兩。

【神應丹】治諸風心癇病。

狐肝﹝一具﹞烏鴉﹝一隻﹞鴟梟﹝一个﹞白礬﹝一兩。生﹞

生犀角﹝一兩﹞野貍﹝一个。去腸肚皮毛。入新罐內。黃泥固濟。炭火煨令焦黃色。卻用﹞

上爲末。酒打糊丸如皂角子大。朱砂爲衣。每服一丸。溫酒送下。無時。

【墜痰丸】治風癇。

天南星﹝九蒸九曝﹞

上爲末。薑汁丸桐子大。每服二十丸。人參湯下。菖蒲麥門冬湯亦得。治風癇及心風病。皂角三挺。捶碎挪濾取汁。如稀糊。攤紙上曝漧。取兩葉如小錢大。用溫漿水浸洗。下去紙。注於兩鼻內各一蜆子殼許。須臾涎下。咬筋瀝涎盡。後用赭石﹝生一兩﹞白礬﹝生。二兩﹞

上爲末。稀糊丸如桐子大。每服三十丸。冷水送下。無時。以效爲度。

【琥珀壽星丸】﹝局方用南星一斤。朱砂二兩。琥珀一兩。無豬心血﹞

天南星一斤。掘坑深二尺。用炭火五斤。於坑內燒熟紅。取出炭掃淨。用好酒一升澆之。將南星趁熱下坑內。用盆急蓋訖。泥壅合。經一宿開取出。再焙榦爲末。入琥珀﹝四兩末﹞朱砂﹝一兩。以一半爲衣﹞

上爲末和勻。豬心血三个。生薑汁打麵糊。將心血和入藥末。丸如桐子大。每服五十丸。煎人參湯空心送下。日三服。

【法煮蓖麻子】治諸癇病。不問年深日近。

蓖麻子﹝取仁。二兩﹞黃連﹝一兩。銼如豆大﹞

上用銀石器內水一大碗。慢火熬。水盡卽添水。熬三日兩夜爲度。取出黃連。只用蓖麻子仁。

風漧。不得見日。用竹刀切。每个作四段。每服五粒。作二十段。荊芥湯下。食後。日二服。﹝服蓖麻子者。終身忌食豆。若犯之則腹脹而死﹞

卷九諸風門

驚癇治驗

魏敬甫之子四歲。一長老摩頂授記。眾僧念咒。因而大恐。遂驚搐。痰涎壅塞。目多白睛。項背彊急。喉中有聲。一時許方省。後每見衣皂之人。輒發。多服朱﹑犀﹑龍﹑麝鎭墜之藥。四十餘日。前證仍在。又添行步動作神思如癡。命予治之。診其脈沈弦而急。黃帝鍼經云。心脈滿大。癇螈筋攣。又肝脈小急。癇螈筋攣。蓋小兒血气未定。神气尙弱。因而驚恐。神無所根據。又動於肝。

肝主筋。故癇螈筋攣。病久气弱小兒。易爲虛實。多服鎭墜寒涼之藥。復損其气。故行步動作如癡。內經云。暴攣癇眩。足不任身。取天柱穴者是也。天柱穴乃足太陽之脈所發。陽癇附而行也。又云。癲癇螈。不知所苦。兩蹺主之。男陽女陰。潔古老人云。晝發取陽蹺申脈。夜發取陰蹺照海。先各灸二七壯。陽蹺申脈穴在外踝下容爪甲白肉際陷中。

陰蹺照海穴。在足內踝下陷中是也。次與沈香天麻湯。服三劑而痊愈。

【沈香天麻湯】沈香川烏﹝炮。去皮﹞益智﹝各二錢﹞甘艸﹝一錢半。炙﹞

姜屑﹝一錢半﹞獨活﹝四錢﹞羌活﹝五錢﹞天麻黑附子﹝炮。去皮﹞半夏﹝泡﹞防風﹝各三錢﹞當歸﹝一錢半﹞

上十二味咀。每服五錢。水二盞。姜三片。煎一盞溫服。食前。忌生冷硬物。寒處坐臥。素問舉痛論云。恐則气下。精竭而上焦閉。又曰。從下上者。引而去之。以羌活﹑獨活苦溫。味之薄者陰中之陽。引气上行。又入太陽之經爲引用。故以爲君。天麻﹑防風辛溫以散之。當歸﹑甘艸辛甘溫。以補气血不足。又養胃气。故以爲臣。黑附﹑川烏﹑益智。大辛溫。行陽退陰。又治客寒傷胃。腎主五液。入脾爲涎。以生薑﹑半夏燥濕化痰。十劑云。重可去怯。以沈香辛溫體重。淸气去怯安神。故以爲使。气味相合。升陽補胃。恐怯之气。自得而平矣。

卷九諸風門

破傷風諸方

【烏梢散】治破傷風及洗頭風。神效。

烏梢蛇﹝酒浸。一宿。去骨六錢﹞麻黃﹝去節。一兩﹞艸烏﹝切開內白﹞

蠻姜黑附﹝炮﹞川芎白附天麻﹝各半兩﹞蠍梢﹝二錢半﹞

上爲末。每服一錢。熱酒調下。日三服。重者三五日見效。

四般惡證不可治。第一頭目靑黑色。第二額上汗珠不流。第三眼小目瞪。第四身上汗出如油。

【朱砂丸】治破傷風。目瞪口噤不語。手足搐搦。項筋彊急。不能轉側。發則不識人。

朱砂﹝研﹞半夏﹝洗﹞川烏﹝各一錢﹞鳳凰臺﹝三錢﹞

雄黃﹝五分﹞麝香﹝一字﹞

上爲末。棗肉丸如桐子大。每服一丸或兩丸。冷水送下。以吐爲度。

【天麻丸】治破傷風。神效不可言。

天麻川烏﹝生。去皮各三錢﹞艸烏﹝生﹞雄黃﹝各一錢﹞

上爲末﹑酒糊丸如桐子大。每服十丸。溫酒送下。無時。

卷九諸風門

癘風論

內經云。脈風成癘。此疾非止肺腎臟有之。以其病發於鼻。俗呼爲肺風也。鼻準赤腫脹大。乃血隨气化也。

气旣不施則血聚。血聚則肉爛而生虫。此屬厥陰。前証之論詳矣。肉中生虫。鼻準赤大。以藥疏之。可用局方升麻湯。下錢氏瀉靑丸是也。余病各隨經而治之。癘風成癩。樺皮散主之。此藥出局方。從少至多。服五七日後。灸承漿七壯。瘡輕再灸。病愈再灸同上。

【樺皮散】治肺壅風毒。徧身瘡疥。及癮疹瘙癢。

杏仁﹝去皮尖。用水一碗。煎令減半取出。令幹另研﹞荊芥穗﹝各二兩﹞

枳殼﹝去穣。用炭火燒存性﹞樺皮﹝燒存性。各四兩﹞甘艸﹝炙。半兩﹞

上五味爲末。每服二錢。食後溫酒調下。日進三服。

承漿一穴。一名懸漿。在頤前唇下宛宛中。足陽明任脈之會。療偏風口面腫消渴。口齒疳蝕虫瘡。灸亦佳。日灸七壯至七七壯止。灸則血脈通宣。其風應時立愈。艾炷根據小竹箸頭大。不灸破血肉。但令當脈灸。亦能愈疾。

【淩霄散】治癘風神效。

蟬殼地龍﹝炒﹞僵蠶全蠍﹝各七个﹞淩霄花﹝半兩﹞

上爲末。每服二錢。熱酒調下。無時。於浴室中常存湯中一時許。服藥神效。

【四聖保命丹】大黃﹝半兩﹞黃柏﹝半斤﹞苦參荊芥﹝各四兩﹞

蝦蟆﹝一个。燒灰﹞

上爲末。蜜和勻。分作。一百二十丸。每服一丸。溫酒送下。食遠。日三服。忌肉醬。

【祛風散】大蠶砂﹝五升。篩淨。水淘二徧曬漧﹞東行蠍虎﹝一條焙漧。白面四斤或五斤拌蠶砂爲絡索。曬漧。﹞

上爲末。每服一二合。熬柏葉湯調服。食前。日三服。

【柏葉湯】東南枝上摘柏葉一秤。水一桶。煮三沸。去渣。甕盛起。旋熬蠶砂調服。初服苦澀。三五日後甜。十日四肢沈重。便赤白痢。一月後發出瘡疙瘩。四十日後瘡破。用【烏龍散】倒懸靑灰二錢。烏雞子皮。用地瀝靑調搽於破瘡疙瘩上。

【神效天麻湯】治癘風。

胡麻﹝半升。研﹞天麻﹝二兩﹞乳香﹝七錢半。研﹞

上爲末。每服五錢匕。臘茶調下。日三服。服半月。兩腰眼灸四十壯。忌動風物。

【換肌散】治大風年深久不愈。以至眉毛墮落。鼻梁崩塌。額顱腫破。

白花蛇黑烏蛇﹝各酒浸一宿﹞地龍﹝去土﹞蔓荊子威靈仙荊芥甘菊花沙苑蒺藜苦參紫參沙參甘艸﹝炙﹞

不灰木木賊九節菖蒲天門冬赤芍藥定風艸何首烏胡麻子﹝炒黃﹞

木鱉子艸烏﹝去皮﹞蒼術川芎﹝以上二十四味。各三兩﹞

天麻﹝二兩﹞細辛當歸白芷﹝各一兩﹞

上二十八味爲末。每服五錢匕。溫酒調下。食後。酒多爲妙。服至逾月。取效如神。

【如聖散】淋洗大風疾。大有神效。

頑荊子苦參玄參紫參濃朴荊芥沙參陳皮麻黃﹝去節。各一兩﹞蔓荊子防風白芷威靈仙﹝各二兩﹞桃柳枝﹝各一把﹞

上爲末。水五升。藥三錢。煎數沸。臨臥熱洗之。忌酒濕面五辛之物。

【醉仙散】治大風疾。徧身癮疹。瘙癢麻木。

胡麻子蔓荊子牛蒡子枸杞子﹝各一兩。一處同炒﹞白蒺藜苦參栝蔞根防風﹝各半兩﹞

輕粉﹝少許﹞

上爲末。每服一錢。茶淸一盞調下。空心。日午臨臥各一服。服後五七日。先於牙縫內出臭黃涎。渾身疼痛。次後便利膿血。病根乃去。

【加減何首烏散】治紫白癜風。筋骨﹑疼痛。四肢少力。眼斷白人。鼻梁崩塌。皮膚瘡疥及手足皴裂。睡臥不穩。步履艱辛。

何首烏蔓荊子石菖蒲荊芥穗甘菊花枸杞子威靈仙苦參﹝各半兩﹞

上爲末。每服三錢。蜜茶調下。無時。

卷九諸風門

癘風刺法並治驗

內經曰。脈風成癘。又云。風气與太陽俱入。行諸脈兪。散於分肉之間。衛气相干。其道不利。故使肉憤而有瘍。衛气有所凝而不行。故肌肉不仁也。夫癘風者有榮衛熱腑。其气不消。故使鼻柱壞而色敗。皮膚瘍潰。風寒客於脈不去。名曰癘風。或名曰寒熱病。大風之病。骨節重。眉鬢墜。名曰大風。刺其肌肉。故汗出百日刺骨髓。汗出百日。凡二百日。鬢眉生而止鍼。

戊寅歲正月。段庫使病大風。滿面連頸極癢。眉毛已脫落。須以熱湯沃之則稍緩。晝夜數次沃之。

或砭刺亦緩。先師曰。脈風者癘風也。榮衛熱。其气不淸。故使鼻柱壞。皮膚色敗。大風者風寒客於脈而不去。治之當刺其腫上。以銳鍼鍼其處。按出其惡气。腫盡乃止。常食方食。勿食他食。

宜以補气瀉榮湯治之。此藥破血散熱。升陽去癢。瀉榮。辛溫散之。甘溫升之。以行陽明之經。瀉心火。補肺气。乃正治之方。

【補气瀉榮湯】升麻連翹﹝各六分﹞桔梗﹝五分﹞黃芩﹝四分﹞

生地黃﹝四分﹞蘇木黃連黃全蠍﹝各三分﹞人參白豆蔻﹝各二分﹞甘艸﹝一分半﹞

地龍﹝三分﹞桃仁﹝三个﹞蠓虫﹝去足翅。三个﹞胡桐淚﹝一分。研﹞

麝香﹝少許。研﹞當歸﹝三分﹞水蛭﹝三个。炒煙盡﹞

上十九味。除連翹別銼。胡桐淚研。白豆蔻爲末。麝香﹑蠓虫﹑水蛭令爲末。余藥都作一服。

水二盞。酒一盞。入連翹同煎至一盞。去渣。再入胡桐淚﹑白豆蔻二味末。並麝香等。再上火煎至七分。稍熱服。早飯後午飯前服。忌酒面生冷硬物。

卷九諸風門

鶴膝風方

【丸】治鶴膝風及腰膝風縮。胡楚望博士病風疰。手足指節如桃李。痛不可忍。服之悉愈。

﹝一條。頭尾全者﹞白附子阿魏﹝研﹞桂心白芷﹝各一兩﹞乳香﹝七錢五分﹞當歸北漏蘆芍藥威靈仙地骨皮牛膝羌活安息香桃仁﹝各一兩。生。同安息香研﹞沒藥﹝七錢五分﹞

上十六味。﹑桃仁﹑白附﹑阿魏﹑桂心﹑白芷﹑安息香﹑乳香﹑沒藥九味。同童子小便並酒二升炒熱。冷處入余藥爲末。蜜丸彈子大。空心溫酒化下一丸。無時頭痛門並治法方。

太陽頭痛惡風寒。諸血虛頭痛。﹝川芎主之﹞

少陽頭痛。脈弦細寒熱。﹝柴胡主之﹞

陽明頭痛。自汗發熱不惡寒。﹝白芷主之﹞

諸气虛諸气血俱虛。頭痛。﹝黃主之﹞

太陰頭痛必有痰。體重或腹痛爲痰癖。﹝半夏主之﹞

厥陰頭痛項痛。其脈浮。微緩。知欲入太陽病矣。必有痰。﹝吳茱萸主之﹞

少陽頭痛。手三部三陽經不流行。而足寒气逆。爲寒厥矣。﹝細辛主之﹞

【救苦神白散】治男子婦人偏正頭疼。眉骨兩太陽穴痛。及熱上攻頭目。目赤不已。項筋拘急。耳作蟬鳴。

川芎甘松白芷赤芍藥兩頭尖川烏﹝去皮。各六分﹞甘艸﹝炙。八錢﹞

上爲末。每服二錢。茶淸調下。服後飲熱湯半盞。投之。

【川芎散】治頭風偏正頭疼昏眩。妙。

川芎細辛羌活槐花石膏香附子甘艸﹝炙。各半兩﹞荊芥薄荷茵陳防風﹝去叉﹞菊花﹝各一兩﹞

上十二味爲末。每服二錢。食後茶淸調下。日三服。忌動風物。

【石膏散】治頭疼不可忍。

麻黃﹝去節根﹞石膏﹝各一兩﹞葛根﹝七錢半﹞何首烏﹝半兩﹞

上爲末。每服三錢。用水一盞。生薑三片。煎至七分。去渣溫服。極者三服神效。

【川芎神功散】治風熱上攻。偏正頭疼。無問輕重久新。並皆治之。

川芎﹝一兩﹞甘艸﹝二錢半﹞川烏﹝生。去皮﹞南星麻黃﹝去節﹞白芷﹝各半兩﹞

上爲末。每服三錢。水一盞。姜三片。煎七分。入淸酒半盞。和渣。溫服。避風如人行五七里再服。汗出爲度。其痛立愈。

【茯苓半夏湯】治風熱痰逆嘔吐。或眩運頭痛。

赤茯苓﹝去皮﹞黃芩橘皮﹝去白。各一分﹞甘艸﹝一錢﹞

半夏﹝三个大者。水煮三沸。各切三四片焙﹞

上咀作一服。水二盞。姜三片。煎至一盞。去渣分三服一日。以效爲度。

【乳香盞落散】治男子婦人偏正頭疼不可忍。大有神效。

禦米殼﹝去蒂。四兩﹞柴胡﹝去苗﹞桔梗﹝去蘆﹞甘艸﹝炒﹞

陳皮﹝各一兩﹞

上爲末。每服三錢。水一盞。燈艸十莖。長四指。煎至七分。去渣食後服。

【淸空膏】治偏正頭痛。年深不愈。及暗風濕熱頭痛。上壅損目。及腦痛不止。

羌活防風﹝去蘆。各一兩﹞甘艸﹝炙。一兩半﹞柴胡﹝七錢﹞

川芎﹝五錢﹞黃芩﹝三兩。半炒半酒浸焙﹞黃連﹝酒洗。炒。一兩﹞

上同爲末。每服二錢匕。熱盞入茶少許。調如膏。以匙抄入口內。少用白湯下。臨臥。如苦頭痛。每服加細辛二分。如太陰脈緩有痰。名痰厥頭疼。去羌活﹑防風﹑川芎﹑甘艸﹑加半夏一兩半。如頭疼服之不愈。減羌活﹑防風﹑川芎一半。加柴胡一倍。

【白虎加白芷湯】治陽明頭痛發熱。惡寒而渴。止於白虎湯加吳白芷。根據本方煎。

【石膏散】治頭疼。

川芎石膏白芷﹝各等分﹞

上末四錢。熱茶淸調下。

【如聖散】治眼目及頭風偏頭痛。

麻黃﹝燒灰。半兩﹞盆硝﹝二錢半﹞麝香﹝少許﹞腦子﹝少許﹞

上爲末。搐鼻內神效。

【半夏茯苓天麻湯】治痰厥頭痛。頭旋眼黑。煩悶惡心。气短促。言語心神顚倒。目不敢開。如在風雲中。頭痛如裂。身重如山。四肢厥冷。

天麻黃人參蒼術橘皮澤瀉白茯苓炒曲﹝各五分﹞

白術﹝一錢﹞半夏﹝一錢半。泡﹞麥﹝一錢半﹞漧薑﹝泡。二錢。一方二分﹞黃柏﹝二分。酒洗﹞

上咀。每服五錢。水二盞。煎至一盞。去渣。稍熱。食後服。此頭痛爲足太陰痰厥頭痛。非半夏不能療。眼黑頭旋。風虛內作。非天麻不能除。天麻苗謂之定風艸。獨不爲風所搖。以治內風之神藥。內風者﹑虛風是也。黃甘溫。瀉火補元气。實表虛。止自汗。人參甘溫。調中補气瀉火。二術甘溫。除濕補中益气。澤瀉﹑茯苓。利小便。導濕。橘皮苦溫。益气調中而升陽。炒曲消食﹑蕩胃中滯气。

麥寬中而助胃气。漧薑辛熱。以滌中寒。黃柏苦寒。用酒洗。以療冬日少火在泉而發躁也。

【川芎散】治偏頭痛神效。

白僵蠶﹝六錢。生用﹞甘菊花石膏川芎﹝各三錢﹞

上四味爲末。每服三錢。茶淸調下。食後無時服。忌豬肉蕎麥麵。

卷九諸風門

气虛頭痛治驗

楊參謀名徳。字仲實。年六十一歲。壬子年二月間。患頭痛不可忍。晝夜不得眠。郎中曹通甫邀予視之。其人云。近在燕京。初患頭昏悶微痛。醫作傷寒解之。汗出後。痛轉加。復汗解。病轉加而頭愈痛。遂歸。每過郡邑。召醫用藥一同。到今痛甚不得安臥。惡風寒而不喜飲食。診其六脈弦細而微。气短而促。語言而懶。內經云。春气者病在頭。年髙气弱。淸气不能上升頭面。故昏悶。此病本無表邪。因發汗過多。淸陽之气愈虧損。不能上榮。亦不得外固。所以頭苦痛而惡風寒。

气短弱而不喜食。正宜用順气和中湯。此藥升陽而補气。頭痛自愈。

【順气和中湯】黃﹝一錢半﹞人參﹝一錢﹞甘艸﹝炙。七分﹞白術陳皮當歸白芍﹝各五分﹞升麻柴胡﹝各三分﹞細辛蔓荊子川芎﹝各二分﹞

上咀。作一服。水二盞煎至一盞。去渣溫服。食後服之。一服減半。再服全愈。內經云。陽气者。衛外而爲固也。今年髙气弱。又加發汗。衛外之气愈損。故以黃甘溫補衛實表爲君。人參甘溫﹑當歸辛溫﹑補血气。白芍酸寒。收衛气而爲臣。白術﹑陳皮﹑炙甘艸﹑苦甘溫。養胃气。生發陽气。上實皮毛。肥腠理。爲佐。柴胡﹑升麻﹑苦平。引少陽陽明之气上升。通百脈灌漑周身者也。川芎﹑蔓荊子﹑細辛辛溫。體輕浮。淸利空竅爲使也。明年春。赴召之六盤山。曹郎中以古風見贈云。東垣李明之。早以能醫鳴。易水得奧訣。爲竭黃金。一燈靜室窮內經。黃帝拊掌岐伯驚。日儲月積不易售。半世豈但三折肱。所長用藥有活法。舊方堆案白魚生。不聞李延同居且同病。一下一汗俱得明早平。乃知古人一證有一方。後世以方合證此理殊未明。公心審是者誰子。直以異己喧謗聲。先生飲恨臥黃壤。門生賴汝卓卓醫中英。活人事業將與相。一旦在己權非輕。連年應召天策府。廉臺艸木皆欣榮。好藏漆葉靑粘散。莫使樊阿獨擅名。

卷九頭面諸病

頭風論並方

肝經風盛。木自搖動。尙書云。滿招損。老子云。物壯則老。故木陵脾土。金來克之。是子來與母復仇也。使梳頭有雪皮。見肺之證也。肺主皮毛。大便實。瀉靑丸主之。虛者人參消風散主之。

【人參消風散】治諸風上攻。頭目昏痛。項背拘急。肢體煩疼。肌肉蠕動。目眩旋運。耳嘯蟬鳴。眼澀。好睡。鼻塞多嚏。皮膚頑麻。瘙癢癮疹。

川芎甘艸荊芥穗羌活防風白僵蠶茯苓蟬殼藿香葉人參﹝各二兩﹞濃朴陳皮﹝各半兩﹞

上爲末。每服二錢。茶淸調下。如脫著沐浴。暴感風寒。頭痛聲重。寒熱倦疼。用荊芥茶淸調下。溫酒調下亦得。可並服之。

【龍腦芎犀丸】治頭面諸風。偏正頭痛。心肺邪熱。痰熱咳嗽。

石膏川芎﹝各四兩﹞生龍腦生犀屑山梔﹝各一兩﹞朱砂﹝四兩。二兩爲衣﹞人參茯苓細辛甘艸﹝各二兩﹞阿膠﹝炒。一兩半﹞麥門冬﹝三兩﹞

上爲細末。蜜丸如櫻桃大。每服一丸至二丸。細嚼茶淸送下。○一方加白豆蔻。龍腦。以金箔爲衣。

【神淸散】治頭昏目眩。腦痛耳鳴。鼻塞聲重。消風壅。化痰涎。

檀香人參羌活防風﹝各十兩﹞

薄荷荊芥穗甘艸﹝各二十兩﹞石膏﹝研。四十兩﹞

細辛﹝五兩﹞

上爲末。每服二錢。沸湯點服。

卷九頭面諸病

雷頭風方

【淸震湯】治頭面疙瘩腫痛。憎寒發熱。四肢拘急。狀如傷寒。

升麻﹝一兩﹞蒼術﹝一兩﹞荷葉﹝一个全。一方荷葉一个。燒研細。煎藥調服亦可﹞

上咀。每服五錢。水一盞半。煎至七分。去渣。溫服。食後。雷頭風諸藥不效者。證與藥不相對也。夫雷者震卦主之。震仰孟。故藥內加荷葉。象其震之形狀。其色又靑。乃述類象形也。

卷九頭面諸病

眉骨痛方

【選奇湯】治骨痛不可忍。大有神效。

羌活防風﹝各三錢﹞甘艸﹝二錢。夏月生。冬月炒﹞

酒黃芩﹝冬月不可用。熱甚者用﹞

上咀。每服三錢。水二盞。煎至一盞。去渣。溫服。食後時時服之。

卷九頭面諸病

時毒疙瘩方

【漏蘆湯】治臟腑積熱。發爲腫毒。時疫疙瘩。頭面洪腫。咽嗌堵塞。水藥不下。一切危惡疫癘。若腫熱甚加。芒硝。快利爲度。利已去硝。

漏蘆升麻大黃黃芩﹝各一兩﹞

藍葉玄參﹝各二兩﹞

上六味爲粗末。每服二錢。水一盞半。煎至六分。去渣。溫服。腫熱甚。加芒硝二錢半。

【消毒丸】治時疫疙瘩惡證。

大黃牡蠣﹝燒﹞僵蠶﹝炒。各一兩﹞

上三味爲末。蜜丸彈子大。新汲水化下一丸。無時。

卷九頭面諸病

胃虛面腫方

【胃風湯】治虛風證能食。麻木。牙關急搐。目內蠕動。胃中有風。故面獨腫。

白芷﹝一錢六分﹞蒼術當歸身﹝各一錢﹞升麻﹝二錢﹞

葛根﹝一錢﹞麻黃﹝半錢。不去節﹞本黃柏艸豆蔻柴胡羌活﹝各五分﹞蔓荊子﹝一錢﹞

甘艸﹝五分﹞幹生薑﹝二分﹞棗﹝四个﹞

上十五味咀。作二服。每服水二盞。煎至一盞。去渣溫服。食後。

卷九頭面諸病

面熱治法並方

楊郎中之內五十一歲。身體肥盛。己酉春。患頭目昏悶。面赤熱多。服淸上藥不效。請予治之。診其脈洪大而有力。內經云。面熱者。足陽明病。脈經云。陽明經气盛有餘。則身以前皆熱。況其人素膏粱。積熱於胃。陽明多血多气。本實則風熱上行。諸陽皆會於頭。故面熱之病生矣。先以調胃承气湯七錢﹑黃連二錢﹑犀角一錢。疏利三兩行。徹其本熱。次以升麻加黃連湯。去經絡中風熱上行。如此則標本之病邪俱退矣。

【升麻加黃連湯】升麻葛根﹝各一錢﹞白芷黃連﹝各七分﹞

甘艸﹝炙﹞艸豆蔻仁人參﹝各五分﹞黑附﹝炮。七分﹞

益智﹝三分﹞

上九味咀。作一服。水三盞。連須蔥白同煎至一盞。去渣。溫服。數服良愈。

卷九頭面諸病

升麻湯辧

或曰。升麻湯加黃連治面熱。加附子治面寒。有何根據。答曰。出自仲景。云岐子注仲景傷寒論中辧葛根湯云。尺寸脈俱長者。陽明經受病也。當二三日發。以其脈夾鼻絡目。故身熱目疼鼻幹不得臥。此陽明經受病也。始於鼻交額中。從頭至足。行身之前。爲表之裏。陽明經標熱本實。從標脈浮而長。從本脈沈而實。陽明爲病。主蒸蒸而熱。不惡寒。身熱爲標。陽明本實者。胃中燥。

鼻幹目疼。爲肌肉之本病。兀兀而熱。陽明禁不可發汗。在本者不禁下。發之則變黃證。太陽主表。榮衛是也。榮衛之下。肌肉屬陽明。二陽並病。葛根湯主之。衛者桂枝。榮者麻黃。榮衛之中。桂枝麻黃各半湯。榮衛之下肌肉之分者。葛根湯主之。又名解肌湯。故陽明爲肌肉之本。非專於發汗止汗之治。桂枝麻黃兩方互並爲一方。加葛根者。便作葛根湯。故榮衛。肌肉之次也。桂枝﹑芍藥﹑甘艸﹑生薑﹑大棗止汗。麻黃﹑桂枝﹑甘艸﹑生薑發汗。葛根味薄。獨加一味。非發汗止汗。從葛根以解肌。故名葛根湯。錢仲陽制升麻湯。治傷寒溫疫風熱壯熱。頭痛體痛。瘡疹已發未發。用葛根爲君。升麻爲佐。甘艸﹑芍藥安其中气。朱奉議活人書。將升麻湯列爲陽明經解。若予診楊氏婦陽明標本俱實。先攻其裏。後瀉經絡中風熱。故升麻湯加黃連。以寒治熱也。尼長老陽明標本俱虛寒。先實其裏。次行經絡。升麻湯加附子。以熱治寒也。仲景羣方之祖。信哉。

卷九頭面諸病

陰出乘陽治法方

一婦人三十餘歲。憂思不已。飲食失節。脾胃有傷。面色黧黑不澤。環唇尢甚。心懸如饑狀。

饑不欲食。气短而促。大抵心肺在上。行榮衛而光澤於外。宜顯而不藏。腎肝在下。養筋骨而彊於內。當隱而不見。脾胃在中。主傳化精微以灌四髒。沖和而不息。其气一傷。則四髒失所。憂思不已。气結而不行。飲食失節。气耗而不足。使陰气上溢於陽中。故黑色見於面。又經云。脾气通於口。其華在唇。今水反來侮土。故黑色見於唇。此陰陽相反。病之逆也。上古天眞論云。陽明脈衰於上。面始焦。始知陽明之气不足。故用沖和順气湯。此藥助陽明生發之劑。以復其色耳。

【沖和順气湯】葛根﹝一錢半﹞升麻防風白芷﹝各一錢﹞

黃﹝八分﹞人參﹝七分﹞甘艸﹝四分﹞芍藥蒼術﹝各三分﹞

上咀。作一服。水二盞。姜三片。棗兩个。煎至一盞。去渣。溫服。早飯後﹑午前。取天气上升之時。使人之陽气易達故也。數服而愈。

內經曰。上气不足。推而揚之。以升麻苦平。葛根甘溫。自地升天。通行陽明之气爲君。人之气以天地之疾風名之。气畱而不行者。以辛散之。防風辛溫。白芷甘辛溫。以散滯气。用以爲臣。

蒼術苦辛。蠲除陽明經之寒濕。白芍藥之酸。安太陰經之怯弱。十劑云。補可去弱。人參﹑羊肉之屬是也。人參黃﹑甘艸﹑甘溫。益正气以爲臣。至眞要大論云。辛甘發散爲陽。生薑辛熱。大棗甘溫。和榮衛。開腠理。致津液。以復其陽气。故以爲使也。

卷十

眼目諸病並方

上命周都運徳甫。諸路求醫治眼名方。得金露膏於濟南劉太醫。用之多效。此藥除昏退翳。截赤定痛。

【金露膏】治一切眼。神效。

淄州黃丹蕤仁﹝捶碎。各一兩﹞黃連﹝半兩﹞蜜﹝六兩﹞

上先將黃丹鐵鍋內炒紫色。入蜜攪勻。下長流水四升。以嫩柳枝五七條。把定攪之。次下蕤仁。滚十數沸。又下黃連。以柳枝不住手攪。熬至二升。笊籬內傾藥在紙上。慢慢滴之。無令塵污。

如有瘀肉。加砂末一錢。上火煨開。入前膏子內。用此藥多效。故錄於此。

【加味春雪膏】治風熱上攻眼目。昏暗癢痛。癮澀難開。多淚疼痛。或生翳膜。

黃連﹝四兩洗淨。用童便二升。浸一宿。去渣用汁。淬鑪甘石汁盡。畱石爲用﹞

方鑪甘石﹝十二兩﹞好黃丹﹝六兩。水飛﹞烏魚骨﹝燒存性﹞乳香當歸﹝各三錢﹞白丁香﹝半錢﹞麝香輕粉﹝各少許﹞

砂﹝一錢。研細。水調盞內。放湯瓶中。候幹爲度﹞

上十味。各爲末。另裹起。用白砂蜜二十兩。煉去蠟。下鑪甘石末不住手攪。次下黃丹及諸藥末。不住手攪。至紫色不粘手爲度。搓作鋌子。每用一粒。新汲水少許化開。時時點之。忌酒﹑濕面﹑豬肉﹑蕎麥。

【上淸散】治上熱鼻壅塞。頭目不得淸和。此二方予從軍徵南數年。有病眼者。用之多效。

川芎薄荷荊芥穗﹝各半兩﹞盆硝石膏桔梗﹝各一兩﹞

上爲末。每服一字。口噙水。鼻內搐之神效。加龍腦三分尢妙。

【重明散】治一切風熱之毒。上衝眼目。暴發赤腫疼痛。或生翳膜瘀肉。癮澀羞明。兩瞼赤爛。鑪甘石﹝一斤。火燒。用黃連水淬爲末﹞川椒﹝二錢。熬膏子。入鑪甘石末。以火焙漧爲度﹞

黃連銅綠﹝各半兩﹞砂﹝三錢﹞蒲黃﹝半兩﹞雄黃﹝二錢﹞綠豆粉﹝四兩﹞

上上六味。同鑪甘石末。密羅羅過乳細。齒上嚼不糝爲度。後用腦子一錢。南硼砂一錢。研細。用大豆養之。每用少許。以骨箸幹點。臥少時。忌酒濕面諸雜魚肉辛熱等物。此方得之路大夫家。

數口爲生。

【夜光散】治赤眼翳膜昏花。

宣黃連訶子﹝各二兩﹞當歸﹝一兩﹞銅綠﹝一錢﹞

上咀。以河水三升。同浸兩晝夜。於銀石器熬取汁。約一大盞。內八分來得所。看渣黑色爲度。生絹紐取汁。再上文武火熬。槐柳條攪。滴水成珠爲度。入後膏和劑豬胰子﹝二个。先去脂。以禾稈葉梢裹攪水內。搓洗令脂盡切。入黃連膏內。煮黑色。取出用之﹞

鑪甘石﹝一兩。童便一大碗。炭火燒紅淬之。令小便盡。鑪甘石粉白爲度。研細末﹞

黃丹﹝四兩。新汲水。淘淨。飛細。焙漧﹞鵝梨﹝十个。竹刀切去皮心。生布。取汁用﹞

靑鹽﹝六錢。研細﹞蜜﹝一斤。煉去蠟渣。一沸止﹞

上將梨汁。甘石膏子內熬五七沸。入靑鹽。以楊柳枝攪至褐色。傾入瓷甕。冷冰水浸。拔去火毒。臘月合爲妙。正月十一月次之。餘月各不可合。每用銅箸醮藥。點入眼大內。

【碧霞丹】治目赤腫。癮澀難開。

銅綠﹝三錢﹞枯白礬﹝三錢﹞乳香﹝一錢﹞

上爲末。將黃連熬成膏子。入藥。丸如雞頭大。水浸開洗之。

【魚膽丸】太醫太史齊正臣傳。大效。

黃連秦皮當歸﹝等分﹞

上以三味。淨水洗去泥土。銼碎。用溫水二升。瓷盆浸藥一宿。於淨室中。用鐵鍋內熬到一少半。藥力盡在水中。新綿濾去渣。換綿濾兩徧。再熬至盞平。如稀糊狀。取出銀器中。炭火上熬成膏子。入腦子藥﹑綠豆粉。和成劑。用盞蓋之。旋丸豆大。用淨幾上搓成細條子。竹刀切如米大。

點之。

【撥雲散】治眼因發濕熱不退。而作翳膜。遮睛。昏暗。羞明。癮澀難開。

川芎楮實龍膽艸羌活薄荷石決明蒼術大黃荊芥穗甘艸木賊密蒙花連翹川椒艸決明桔梗石膏甘菊花白芷地骨皮白蒺藜檳榔﹝各半兩﹞石燕﹝一對。重半兩﹞

上淨爲末。每服三錢。茶淸調下。食後。日三服。忌雜魚﹑豬﹑馬﹑蕎面﹑辛熱之物。

【還睛散】治眼翳膜。昏澀淚出。瘀肉攀睛。

龍膽艸川芎艸決明石決明楮實荊芥穗野菊花甘艸﹝炙﹞

野麻子白茯苓川椒﹝炒。去目﹞仙靈脾白蒺藜木賊茵陳蒿﹝各半兩﹞

上爲末。每服二錢。食後茶淸調下。日三服。忌雜魚肉﹑及蕎面熱物。

【甘菊花丸】治男子腎臟虛弱。眼目昏暗。或見黑花。常服明目活血。駐顏。暖水髒。

甘菊花﹝二兩﹞枸杞子﹝四兩﹞熟地黃﹝三兩﹞幹山藥﹝半兩﹞

上爲末。蜜丸桐子大。每服三十丸至五十丸。空心食後各一服。溫水送下。

【五秀重明丸】治翳膜遮睛。癮澀昏花。常服淸利頭目。

甘菊﹝開頭者五百朵﹞荊芥穗﹝五百穗﹞本賊﹝五百根﹞楮實﹝五百个﹞

川椒﹝五百粒。炒。去目﹞

上爲末。煉蜜丸如彈子大。每服一丸。細嚼。時時咽下。噙化亦得。食後。忌酒﹑肉﹑熱物。

【煮肝散】治小兒。疳眼。翳膜羞明不見物。服十日必退下。大人雀目。一服取效。

夜明砂靑蛤粉谷精艸﹝各一兩﹞

上爲末。每服一錢。五七歲以上二錢。豬肝一匙大一片。批開。糝藥在內攤勻。麻紮定。米泔水半碗。煮肝熟。取出肝。傾湯碗內。燻眼。分肝作三次嚼喫。卻用肝湯下。一日三服。不拘時候。大人雀目。空心服。至夜便見物。如患多時不效。日二服。

【龍腦飲子】治疳眼流膿生疳翳。濕熱爲病。神效。不治寒濕爲病者。

靑蛤粉谷精艸﹝冬半兩﹞龍膽艸羌活﹝各三錢﹞

麻黃﹝二錢半﹞黃芩﹝炒﹞升麻﹝各二錢﹞蛇蛻皮川郁金甘艸﹝炙。各半錢﹞

上爲末。每服二錢。食後茶淸調下。忌辛熱物。

【助陽活血湯】治眼發之後。上熱壅甚。白睛紅多眵淚。無疼痛而癮澀難開。因服苦寒藥過多。眞气不能通九竅也。故眼昏花而不明。宜助陽和血補气。

黃﹝二錢﹞甘艸﹝炙﹞蔓荊子﹝各半錢﹞防風﹝七分﹞

白芷升麻當歸柴胡﹝各五分﹞

上咀。作一服水。一盞半。煎至八分。去渣。熱服。臨臥。忌風寒。食冷物。避風處睡。

卷十眼目諸病並方

灸雀目疳眼法

小兒雀目。夜不見物。灸手大拇指甲後一寸內橫紋頭白肉際。灸一壯。炷如小麥大。

小兒疳眼。灸合谷二穴各一壯。炷如小麥大。在手大指次指兩骨間陷中者是。

卷十

鼻中諸病並方

論曰。膽遺熱於腦。則嚏頻而鼻淵腦熱。濁涕不止。如湧泉不常。久而不已。必成衄血之疾。

宜以防風湯主之。

【防風湯】防風﹝去蘆。一錢半﹞人參黃芩麥門冬﹝去心﹞

甘艸﹝炙﹞川芎﹝各一兩﹞

上爲末。每服二錢﹐。沸湯點服。食後。日三服。

【犀角地黃湯】治傷寒及溫病。應發汗而不發汗。內有瘀血。鼻衄吐血。面黃。大便黑。

此方主消化瘀血。兼治瘡疹出得太盛。以此解之。

犀角﹝一兩。如無。以升麻代之﹞生地黃﹝半斤﹞牡丹皮﹝去心。一兩﹞

芍藥﹝七錢半﹞

上咀。每服五錢。水一盞半。煎至一盞服。有熱加黃芩二兩。脈大來遲。腹不滿自言滿。爲無熱。不加黃芩也。

【生地黃湯】治鼻衄昏迷不省。以生地黃三五斤。不暇取汁。使患衄者生喫。吸汁一二斤許。又以渣塞鼻。須臾血止。取汁服尢佳。一婦人病經血半年不通。因見塗中余渣汁。以爲棄去。

言可惜。輒飲數杯。其經卽通。乃知地黃之治血。其功如此。

【地黃散】治衄血往來久不愈。

生地黃熟地黃枸杞子地骨皮﹝各等分﹞

上四味。焙榦爲末。每服二錢。蜜湯調下。日三服。不拘時。

【三黃補血湯】治六脈俱大。按之空虛。必面赤善驚上熱。乃手少陰心之脈也。此气盛多而亡血。以甘寒鎭墜之劑瀉火補气。以墜气浮。以甘溫微苦酸補其血。此藥補之。以防血溢止渴。

生地黃﹝三錢﹞熟地黃﹝二錢﹞川芎﹝二錢﹞當歸柴胡﹝各錢半﹞升麻黃牡丹皮﹝各一錢﹞

芍藥﹝半兩﹞上咀。每服五錢。水二盞。煎至一盞。去渣稍熱服。食前。凡兩寸脈兩頭則有中間全無曰芤。以血在上焦。或衄血。或嘔血。以犀角地黃湯則愈。

【淸肺飲子】治衄血吐血久不愈。服此藥。以三稜鍼刺气沖穴出血。立愈。

五味子﹝十个﹞黃﹝一錢﹞當歸身麥門冬﹝去心﹞

生地黃人參﹝各半錢﹞

上爲粗末。都作一服。水二盞。煎至一盞。去渣溫服。不拘時候。治鼻衄不止。或素有熱而暴衄。諸藥不效。以白紙一張。作八疊或十疊。極冷水內浸濕。紙置項中。以熱熨斗熨至一二重紙幹。立愈。

【寸金散】治鼻衄不止。

甘艸﹝生﹞土馬﹝墻上有者是。各一兩﹞黃藥子﹝半兩﹞

上爲末。每服二錢。新汲水調下。未止再服。立止。

【麥門冬飲子】治脾胃虛弱。气促气弱。精神短少。衄血吐血。

人參﹝去蘆﹞麥門冬當歸身﹝各五分﹞五味子﹝五个﹞

黃甘艸芍藥﹝各一錢﹞紫菀﹝一錢半﹞

上咀。分作二服。水二盞。煎至一盞。去渣。溫服。食前。

【麗澤通气湯】治鼻不聞香气。服之。忌一切冷物。及風寒處坐臥行立。

黃﹝四錢﹞羌活獨活防風升麻葛根蒼術﹝各三錢﹞甘艸﹝炙三錢﹞

白芷麻黃﹝不去節﹞川椒﹝各一錢﹞

上咀。每服五錢。水二盞。姜三片。棗二枚。蔥白三寸。煎至一盞。去渣。稍熱。食遠服之。

【輕黃散】治鼻中肉。

輕粉﹝一錢﹞雄黃﹝半兩﹞杏仁﹝一錢。湯浸之。去皮尖。並雙仁﹞

麝香﹝少許﹞

上於乳缽內。先研杏仁如泥。余藥同研細勻。瓷盒蓋定。每有患者。不問深淺。夜臥用骨箸或竹箸。點如粳米大在鼻中肉上。隔一日夜。臥點一次。半月取效。

【鉛紅散】治風熱上攻陽明經絡。面鼻紫赤刺癮疹。俗呼肺風。以肺而淺﹝一作泄﹞在皮膚也。

舶上硫黃白礬灰﹝各半兩﹞

上爲末。入黃丹少許。染與病患面色同。每上半錢。津液塗之。洗漱罷。及臨臥再上。兼服升麻湯。下瀉靑丸服之。除其本也。

卷十

耳中諸病並方

黃帝鍼經云。精脫者則耳聾。夫腎爲足少陰之經。而藏精气通乎耳。耳者﹑宗脈之所聚也。若精气調和。則腎臟彊盛。耳聞五音。若勞傷气血。兼受風寒。損於腎臟而精脫。精脫則耳聾也。然五臟六腑十二經脈。有絡於耳者。其陰陽經气有相並時。並則髒逆。名之曰厥。气搏於耳之脈。故令聾。其腎病精脫耳聾者。其候頰顴色黑。手少陽之脈動。其气厥逆而耳聾者。其證耳內輝輝也。手太陽厥而耳聾者。其候聾而耳內气滿也。

【燒腎散】治耳聾。

附子﹝炮。去皮。一兩﹞川椒﹝一兩。去其目﹞磁石﹝一兩。醋淬七徧。研。水飛﹞

上爲末。用豬腎一枚。去筋膜細切。蔥﹑薤白各一分。入藥末一錢。鹽花一字。和令勻。以十重濕紙裹於溏。灰火內燒熟。空心細嚼。酒解薄粥下之。十日效。

【犀角散】治風毒熱壅。心胸痰滯。兩耳虛聾。頭重目眩。神效。

犀角屑甘菊花前胡﹝去蘆﹞枳殼﹝麩炒黃﹞

菖蒲澤瀉羌活木通生漧地黃﹝各半兩﹞麥門冬﹝一兩。去心。或作二兩﹞甘艸﹝二錢炙﹞

上爲末。每服三錢。水一盞。煎至五分。去渣。食後。溫服。

【茯神散】治上焦風熱。耳忽聾鳴。四肢滿急。胸膈痞滿。昏悶不利。

茯神羌活蔓荊子防風菖蒲薏苡仁黃五味子﹝各半兩﹞

麥門冬﹝去心。一兩﹞甘艸﹝二錢。炙﹞

上爲末。每服三錢。水一中盞。生薑半分。煎至五分。去渣。食後。溫服。

卷十

耳卒聾諸方

夫卒耳聾者。由腎气虛爲風邪所乘。搏於經絡。隨其血脈上入耳。正气與邪气相搏。故令耳卒聾也。

【蒲黃膏】治卒聾。

細辛蒲黃﹝各一分﹞曲末﹝三分﹞杏仁﹝三分。湯浸去皮尖雙仁﹞

上爲末。研杏仁如膏。和勻。撚如棗核大。綿裹塞耳中。一日一易。以瘥爲度。

【龍腦膏】治卒聾。

龍腦﹝一錢二分研﹞椒目﹝半兩﹞杏仁﹝二錢半。浸去皮尖雙仁﹞

上爲末。研杏仁膏。和如棗核大。綿裹塞耳中。日二易之。

卷十

耳諸方

夫耳者。宗脈之所聚。腎气之所通。足少陰之經也。若勞傷气血。熱气乘虛入於其經。邪隨血气。

至耳熱气聚。則生膿汁。謂之耳也。

【禹餘糧丸】治耳。有膿水塞耳。

禹餘糧﹝燒醋淬七徧﹞烏魚骨釜底墨伏龍肝﹝各二錢半﹞

附子﹝一个。去皮臍﹞

上爲末。以綿裹如皂角子大。安耳內。日再易之。如不瘥者。內有虫也。

【松花散】治耳膿水不絕。

白礬﹝半兩。枯﹞麻勃木香松脂花胭脂﹝各二錢半﹞

上爲末。先用綿淨拭膿盡後。以藥滿耳塡。取效。

【白連散】治耳。出膿汁。

白礬﹝枯﹞烏賊魚骨黃連龍骨﹝各一兩﹞

上爲末。以綿裹棗核大塞耳中。日三易之。

【紅綿散】治耳出膿。以白礬枯成白灰。每用二錢。入胭脂二字。研勻。用綿杖子拭去耳中膿及黃水盡。卽用別綿杖引藥入耳中。令到底。糝之卽幹。如壯盛之人。積熱上攻。耳中出膿水不瘥。用局方無憂散﹑雄黃丸﹑瀉三五次瘥。

卷十

耳中生瘡諸方

夫耳內生瘡者。爲足少陰腎之經。其气通於耳。其經虛則風熱乘之。隨脈入於耳。與气血相搏。故令耳內生瘡也。

【曾靑散】治耳內有惡瘡。

雄黃﹝七錢半﹞曾靑﹝五錢﹞黃芩﹝二錢半﹞

上爲末。每用少許納耳中。如有膿汁。用綿杖子拭漧用之。

【黃連散】黃連﹝半兩﹞白礬﹝七錢半﹞

上爲末。每用少許。綿裹納耳中。

【黃丸】治腎虛耳鳴。夜間睡著如打鐘鼓。覺耳內風吹。四肢抽掣疼痛。

黃﹝去蘆一兩﹞白蒺藜﹝炒﹞羌活﹝各半兩﹞黑附子﹝一个。大者﹞

羯羊腎﹝一對。焙漧用﹞

上爲末。酒麵糊丸如桐子大。每服三四十丸。空心食前。煨蔥鹽湯下。

【菖蒲挺子】治耳中痛。

菖蒲﹝一兩﹞附子﹝半兩。炮。去皮臍﹞

上爲末。每用少許。油調滴耳中。立效。

【又方】耳痛。食鹽不以多少。炒熱。用棗面蒸物。靑花布包定枕之。其效如神。

【通耳丹】治耳聾。

安息香桑白皮阿魏﹝各一兩半﹞朱砂﹝半錢﹞

上用巴豆七个。蓖麻仁七个。大蒜七个研爛。入藥末和勻棗核大。每用一丸。綿裹納耳中。如覺微痛。卽出之。

【治蚰蜒入耳方】濕生虫。研如泥。攤在紙上。撚成紙撚。安耳中卽出。

【又方】蝸牛虫去殼研爛。滴水五七點再研勻。灌耳內。無活者。幹者研亦可。

【治蜈蚣入耳】炙豬肉掩兩耳卽出。

【又方】用生薑汁灌耳中卽出。

【治飛蛾入耳】醬汁灌入耳卽出。

【又方】擊銅器耳邊卽出。

【治蟻入耳】以大蒜搗取汁。灌耳中。

【又方】鯪鯉甲燒灰水調濾淸者。滴耳中。卽出。

【又方】豬脂一指大。炙令香。安耳孔邊。卽出。

【一切虫物入耳】用口气盡力吸出。最妙。

卷十一

咽喉口齒門

【龍麝聚聖丹】治心脾客熱。毒瓦斯攻衝。咽喉赤腫疼痛。或成喉痺。或結硬不消。愈而復發。經久不瘥。或舌本腫脹。滿口生瘡。飲食難咽。並皆服之。

南硼砂﹝研﹞川芎﹝各一兩﹞生地黃犀角屑羚羊角南琥珀﹝研﹞南玄參桔梗升麻鉛白霜﹝研﹞連翹﹝各五錢﹞馬牙硝赤茯苓﹝去皮﹞人參腦子﹝研。各三錢﹞朱砂﹝飛﹞

牛黃﹝研。各二錢﹞麝香﹝三錢。研﹞

上十八味爲末。煉蜜丸。每兩作十丸。金箔五十片爲衣。每服一丸。用薄荷湯或新汲水化下。

若細嚼並噙化。津液咽下皆可。食後臨臥服。

【祛毒牛黃丸】治大人小兒咽喉腫痛。舌本彊硬。口內生瘡。涎潮喘急。胸膈不利。不欲飲食。

人參犀角﹝取末﹞南琥珀﹝研﹞桔梗生地黃﹝沈水者佳﹞南硼砂﹝各半兩﹞牛黃﹝研。三錢半﹞雄黃﹝一兩。飛﹞

南玄參升麻﹝各三錢﹞蛤粉﹝四兩水飛﹞朱砂﹝研。七錢﹞

腦子鉛白霜﹝各一錢﹞寒水石﹝燒。去火毒。二兩﹞

上爲細末。研勻。煉蜜丸如小彈子大。金箔爲衣。瓷器內收。每服一丸。濃煎薄荷湯化下。或新汲水化服。亦得。食後。日進三服。噙化亦得。

【朱砂膏】治鎭心﹑安神﹑解熱。又虛損﹑嗽血等疾。

金箔﹝二錢半﹞朱砂﹝研﹞眞珠末生犀人參甘艸﹝炙﹞玳瑁﹝各一兩﹞牛黃麝香龍腦南硼砂羚羊角遠志西琥珀安息香﹝酒煮。研﹞赤茯苓﹝去皮。各半兩﹞

蘇合油﹝和藥亦得﹞鐵粉﹝各一分﹞

上爲末。煉蜜破蘇合油和劑爲小鋌子。更以金箔爲衣。瓷盒內密封。每服一皂角子大。食後噙化。衛尉葉承得效。並阿膠丸相雜。服此藥活血安神。更勝如至寶丹。每兩作五鋌子。

【碧玉散】治心肺積熱。上攻咽喉。腫痛閉塞。水漿不下。或喉痺﹑重舌﹑木舌﹑腫脹。

可服。

靑黛盆硝蒲黃甘艸﹝各等分﹞

上爲末和勻。每用少許。幹糝於咽喉內。細細咽津。綿裹噙化亦得。若作丸。用砂糖和丸。每兩作五十丸。

每服一丸。噙化咽津亦得。

【發聲散】治咽痛不妨咽物。咽物則微痛。不宜用寒涼藥過泄之。此妨悶明熱也。

栝蔞﹝一个﹞白僵蠶﹝半兩。炒﹞桔梗﹝新白者七錢半。炒﹞甘艸﹝二錢。炒﹞

上爲末。每用少許。幹糝咽喉中。若大腫痛。左右有紅。或只一壁紅紫長大。而水米不下。用此藥一錢﹑朴硝一錢匕和勻。幹糝﹑喉中。咽津。如喉中生赤腫。或有小白頭瘡。用此藥一錢匕。

白礬半錢。細研如粉和勻。幹糝之。

【玄參散】治懸癰腫痛不可食。

玄參﹝一兩﹞升麻射幹大黃﹝各半兩﹞

甘艸﹝二錢半﹞

上爲末。每服三錢。水一盞半。煎至八分。放溫。時時含咽。良驗。

【增損如聖湯】治風熱上攻。衝會厭。語聲不出。咽喉妨悶腫痛。並皆治之。

桔梗﹝二兩﹞甘艸﹝炙。一兩半﹞防風﹝半兩﹞枳殼﹝湯浸去穣。二錢半﹞

上爲末。每服三錢。水一大盞。煎至七分。去渣。入酥如棗許。攪勻。溫服食後。

【二奇湯】治感寒語聲不出。

桔梗﹝三兩。蜜拌甑蒸﹞甘艸﹝二兩。半生半炒﹞訶子﹝大者四个。去核。兩个炮。兩个生﹞

上爲末。每服十錢匕。入砂糖一小塊。水五盞。煎至三盞。時時細呷。一日服盡。其聲速出。

【玉粉丸】治冬月寒痰結。咽喉不利。語音不出。鍼經云。寒气客於會厭。卒然如啞。宜服玉粉丸。

桂﹝一字﹞艸烏﹝一字。炒﹞半夏﹝洗。五錢﹞

上爲末。生薑自然汁浸。蒸餅爲丸雞頭大。每服一丸。至夜含化。多年不愈者亦效。

【開關散】治纏喉風气息不通。

白僵蠶﹝直者。炒去絲嘴﹞枯白礬﹝各等分﹞

上二味。爲末。每服三錢。生薑蜜水一盞調下。細細服之。不拘時候。

【備急如聖散】治時气纏喉風。漸入咽喉。閉塞。水谷不下。牙關緊急。不省人事。

雄黃﹝研。生用﹞白礬﹝飛﹞藜蘆﹝濃者。去皮用仁。生用﹞

豬牙皂角﹝去皮弦。各等分﹞

上四味爲末。每用一豆大。鼻內之。立見效。

【解毒雄黃丸】治纏喉風及急喉痺。

郁金雄黃﹝各一兩﹞巴豆﹝去。皮膜。研出油。十四枚﹞

上爲末。醋糊爲丸綠豆大。用熱茶淸下七丸。吐出頑涎。立便蘇省。未吐再服。

卷十一咽喉口齒門

肺熱喉腥治驗

梁濟民因膏粱而飲。因勞心過度。肺气有傷。以致气出鮏臭。唾涕稠粘。口舌漧燥。以加減瀉白散主之。難經云。心主五臭。入肺爲鮏臭。此其一也。

【加減瀉白散】桑白皮﹝三錢﹞桔梗﹝二錢﹞地骨皮甘艸﹝炙。各一錢半﹞

知母﹝七分﹞麥門冬黃芩﹝各五分﹞五味子﹝二十个﹞

上咀。作一服。水二盞。煎至一盞。去渣溫服。食後。忌酒面辛熱之物。日進二服。論曰。

梁氏膏粱之子。因洪飲大熱之气所傷。滋溢心火。刑於肺金。故以桑白皮﹑地骨皮苦微寒降肺中伏火而補气。用以爲君。黃芩﹑知母苦寒。治气息鮏臭。淸利肺气。用以爲臣。肺欲收﹑急食酸以收之。五味子之酸溫以收肺气。麥門冬甘苦寒﹑治涕唾稠粘﹑口舌漧燥。用以爲佐。桔梗體輕辛溫。治痰逆﹑利咽膈。爲使也。

卷十一咽喉口齒門

口糜論並治法方

逆調論云。膀胱移熱於小腸。膈腸不便。上爲口糜。心胃壅熱。水谷不轉。下傳小腸。以導赤散去小腸。熱五苓散瀉膀胱熱。故以導赤散﹑調五苓散主之。

【胡黃連散】治口糜。﹝麻孝卿傳﹞

胡黃連﹝五分﹞細辛宣黃連﹝各三錢﹞藿香﹝一錢﹞

上四味爲末。每用半錢。幹糝口內。漱千漱吐之。

【綠袍散】治老幼口瘡。多時不效者。

黃柏﹝四兩﹞甘艸﹝炙。二兩﹞靑黛﹝一兩﹞

上先杵二味爲末。入靑黛同研勻。每用半錢。幹糝口內。忌醋﹑醬﹑鹽一二日。

【黃連升麻散】治口舌生瘡。

升麻﹝一兩半﹞黃連﹝七錢半﹞

上爲末。綿裹含。咽汁。

【多效散】治唇緊疼及瘡。

訶子肉五倍子﹝各等分﹞

上爲末。用少許幹粘唇上。立效。

【紅芍藥散】歌曰心病口瘡。紫桔紅蒼。三錢四兩。五服安康。

上用紫菀﹑桔梗﹑紅芍藥﹑蒼術等分爲末。羊肝四兩。批開糝藥三錢。麻紮定。火內燒令香熟。空心食之。大效。後用白湯下。

【遺山牢牙散】王漢卿所傳方。云折太守得之於李節使。折得此方。九十餘歲。牙齒都不曾疏豁。及無疼痛。漢卿今八十九歲。食肉能齒決之。知此方如神也。

茯苓石膏龍骨﹝各一兩﹞寒水石白芷﹝各半兩﹞細辛﹝三錢﹞石燕子﹝大者一枚。小者用一對﹞

上七味爲末。早辰用藥刷牙。晚亦如之。

【玉池散】治風蛀牙疼﹑腫痛。

當歸本地骨皮防風白芷槐花川芎甘艸升麻細辛﹝各等分﹞

上爲末。每用少許揩牙。痛甚卽取二錢。水一盞半。黑豆半合。生薑三片。煎至一盞。稍溫漱口。候冷吐之。

【救苦散】治一切牙疼及塞風牙疼。

川烏艸烏桂花良姜紅豆胡椒蓽茇細辛﹝各半錢﹞

石膏官桂﹝各三錢﹞

上爲末。先漱淨。裏外幹糝之。出涎立愈。

【蓽茇散】治風牙疼。兼治偏正頭疼。

蓽茇﹝二錢﹞良姜﹝各一錢﹞艸烏﹝去皮尖。五分﹞

上爲末。每用半字。先含水一口。應痛處鼻內上。吐了水。用指粘藥。擦牙疼處立定。

【麝香散】治牙疼。﹝麻孝卿傳﹞

銅綠﹝五錢﹞白芨﹝二錢半﹞白蘞﹝三錢半﹞白礬﹝二錢半﹞

麝香﹝一錢﹞

上爲末。用麝香研細入藥和勻。每用少許。貼於牙患處。

【乳香丸】治走馬牙疳如神。

明乳香輕粉﹝各半錢﹞砒﹝半分。研﹞麝香﹝少許﹞

上先將乳香在缽內。令一人執缽。水盆內浸缽底。一人研乳香如粉細。取出。入輕粉﹑麝香﹑砒﹑再研細和勻。每用以薄紙一韭葉闊。去藥內按過紙少許。丸如黃豆大。夜臥先漱口齒淨。後以細杖子粘藥丸。

札牙疳處。至明便效。忌醬﹑醋﹑鹽。

卷十二咳嗽門

咳嗽論﹝此論出潔古家珍﹞

論曰。咳﹑謂無痰而有聲。肺气傷而不淸也。嗽﹑謂無聲而有痰。脾濕動而爲痰也。若咳嗽有聲。而有痰者。因傷肺气動於脾濕也。故咳而兼嗽者也。脾濕者。秋傷於濕﹑積於脾也。故經云。

秋傷於濕。冬生咳嗽。大抵素秋之气。宜淸而肅。若反動之。則气必上衝而爲咳嗽。甚則動脾濕而爲痰也。是知脾無畱濕。𨿽傷肺气而不爲痰也。若有痰而寒少熱多。各隨五臟證而治之。假令濕在肝。經謂之風痰。濕在心經。謂之熱痰。濕在脾經。謂之濕痰。濕在肺經。謂之气痰。濕在腎經。

謂之寒痰。各宜隨證而治之。咳而無嗽者。以辛甘潤其肺。咳而嗽者。治痰爲先。故從南星﹑半夏﹑勝其痰而咳嗽自愈。

【人參款花散】治喘嗽久不已者。予從軍過鄧州。儒醫髙仲寬傳此。並紫參散甚效。

人參款冬花﹝各五錢﹞知母貝母半夏﹝各三錢﹞禦米殼﹝去頂炒。二兩﹞

上爲粗末。每服五六錢。水一盞半。烏梅一个。煎至一盞。去渣。溫服。臨臥。忌多言語。

【紫參散】治形寒飲冷。傷肺。喘促。痰涎。胸膈不利。不得安臥。

五味子紫參甘艸﹝炙﹞麻黃﹝去節﹞

桔梗﹝各五錢﹞禦米殼﹝去頂。蜜炒黃色。二兩﹞

上六味爲末。每服四錢匕。入白湯點服。嗽住止後服。

【九仙散】治一切咳嗽。太醫王子昭傳。甚效。此方得之於河中府姜管勾。

人參款冬花桑白皮桔梗五味子阿膠烏梅﹝各一兩﹞貝母﹝半兩﹞

禦米殼﹝八兩。去頂。蜜炒黃﹞

上爲末。每服三錢。白湯點服。嗽住止後服。

【人參蛤蚧散】治三二年間肺气上喘咳嗽。咯唾膿血。滿面生瘡。徧身黃腫。

蛤蚧﹝一對全者。河水浸五宿。逐日換水。洗去腥。酥炙黃色﹞杏仁﹝去皮尖。炒﹞

甘艸﹝炙。各五兩﹞知母桑白皮人參茯苓﹝去皮﹞貝母﹝各二兩﹞

上八味爲末。淨瓷合子內盛。每日用如茶點服。永除。神效。

【人參淸肺湯】治肺臟不淸。咳嗽喘急。及治肺痿勞嗽。

人參阿膠地骨皮杏仁知母桑白皮烏梅甘艸罌粟殼上等分。咀。每服三錢。水一盞半。烏梅﹑棗子各一个。同煎至一盞。去渣。食後。臨臥服。

【人參款花膏】治久新一切咳嗽。

人參款冬花五味子紫菀桑白皮﹝各一兩﹞

上五味爲末。蜜丸如雞頭大。每服一丸。食後細嚼淡姜湯下。或含化亦得。

【紫蘇半夏湯】治喘咳痰涎不利。寒熱往來。

紫菀茸紫蘇半夏﹝泡。各五錢﹞杏仁﹝一兩。炒黃色。去皮尖﹞

陳皮五味子﹝各五錢﹞桑白皮﹝二兩半。一方或用一兩半﹞

上爲粗末。入杏仁一兩。去皮尖麩炒勻。每服三錢。水一盞半。姜三片。煎至一盞。去渣。溫服。日三。

【款花淸肺散】治咳嗽喘促。胸膈不利。不得安臥。

人參甘艸﹝炙﹞甜葶藶﹝生﹞白礬﹝枯﹞

款冬花﹝各一兩﹞禦米殼﹝四兩。醋炒﹞

上爲末。每服二錢。溫米飲調下。食後。忌油膩物。及多言語損气。一方加烏梅一兩﹑去核。

【人參理肺散】治喘嗽不止。

麻黃﹝去節。炒黃﹞木香當歸﹝各一兩﹞人參﹝去蘆。二兩﹞

杏仁﹝二兩。麩炒﹞禦米殼﹝去頂。炒。三兩﹞

上六味爲末。每服四錢。水一盞半。煎至一盞。去渣。溫服。食後。

【紫團參丸】治肺气虛。咳嗽喘急。胸膈痞痛。短气噎悶。下焦不利。腳膝微腫。

蛤蚧﹝一對。酥炙﹞人參﹝二錢半﹞白牽牛﹝炒﹞木香甜葶藶﹝炒﹞苦葶藶﹝各半兩﹞檳榔﹝一錢﹞

上爲末。用棗肉爲丸如桐子大。每服四十丸。煎人參湯送下。食後。

【團參散】治肺气咳嗽。上喘不利。

紫團參款冬花紫菀茸﹝各等分﹞

上爲末。每服二錢。水一盞。烏梅一个。煎至七分。去渣。溫服。食後。

【安肺散】治咳嗽無問新久。

麻黃﹝不去節。二兩﹞。甘艸﹝炒。一兩﹞禦米殼﹝四兩。去頂。炒黃﹞

上爲末。每服三錢。水一盞。烏梅一个。煎至七分。去渣。溫服。臨臥。

【馬兜鈴丸】治多年喘嗽不止。大有神效。

半夏﹝湯泡七次。焙﹞馬兜鈴﹝去土﹞杏仁﹝各一兩。去皮尖。麩炒﹞

巴豆﹝二十粒。研。去皮油﹞

上除巴豆﹑杏仁另研外。余爲細末。用皂角熬膏子。爲丸如梧子大。雄黃爲衣。每服七丸。臨臥煎烏梅湯送下。以利爲度。

【人參半夏丸】化痰墜涎。止嗽定喘。療風痰食痰一切痰逆嘔吐。痰厥頭痛。或風气偏正頭痛。或風壅頭目昏。或耳鳴﹑鼻塞﹑咽漧。胸膈不利。

人參茯苓﹝去皮﹞南星薄荷﹝各半兩﹞

寒水石白礬﹝生﹞半夏姜屑﹝各一兩﹞

蛤粉﹝二兩﹞藿香﹝二錢半﹞

上爲末。水麵糊爲丸桐子大。每服三十丸。姜湯送下。食後。日三服。溫水送亦得。

【人參淸鎭丸】治熱止嗽。消痰定喘。

人參柴胡﹝各一兩﹞黃芩半夏甘艸﹝炙。各七錢﹞麥門冬靑黛﹝各三錢﹞陳皮﹝二錢﹞

五味子﹝十三个﹞

上爲末。麵糊丸桐子大。每服三十丸。溫白湯送下。食後。

【金珠化痰丸】治痰熱咳嗽。

皂莢仁﹝炒黃﹞天竺黃白礬﹝枯。過。各一兩﹞半夏﹝四兩。湯洗七次。用生薑二兩洗。刮去皮。同半夏搗細作餅子。炙微黃﹞生龍腦﹝半兩﹞辰砂﹝二兩﹞

金箔﹝二十片爲衣﹞

上爲末。薑汁糊爲丸梧子大。每服十丸至二十丸。姜湯下。食後。臨臥服﹞

【化痰玉壺丸】治風痰吐逆咳嗽。

生南星生半夏﹝各一兩﹞天麻﹝半兩﹞頭白面﹝三兩﹞

上爲細末。滴水爲丸梧子大。每服三十丸。用水一大盞。先煎令沸。下藥煮五七沸。候藥浮卽漉出。放溫。別用姜湯下。不拘時候。

【皂角化痰丸】治勞風心脾壅滯。痰涎盛多。喉中不利。涕唾稠粘。嗌塞吐逆。不思飲食。或時昏憒。

人參﹝去蘆﹞赤茯苓﹝去皮﹞白礬﹝枯﹞半夏﹝泡。七次﹞

白附子﹝炮﹞南星﹝泡。各一兩﹞枳殼﹝炒。二兩﹞皂角木白皮﹝酥炙。一兩﹞

上爲末。生薑自然汁打糊爲丸。如桐子大。每服二十丸。姜湯送下。不拘時候。

【延壽丹】天麻﹝半兩﹞白礬﹝一兩。半生半枯﹞枸杞子半夏﹝泡。七次﹞

甘艸﹝各一兩半﹞人參﹝一兩﹞

上爲末。水酒和成劑。再用蒸餅裹定。於籠內蒸熟。去蒸餅。搓藥爲丸。如桐子大。每服三十丸。溫水送下。食後臨臥服。

【大阿膠丸】治咳嗽﹑並嗽血﹑唾血。經效。

阿膠﹝銼碎炒﹞捲柏﹝去土﹞生地黃大薊﹝獨根者。日幹﹞

幹山藥五味子薄荷﹝各一兩﹞柏子仁人參遠志百部麥門冬茯苓﹝去皮﹞防風﹝各半兩﹞熟地黃﹝一兩﹞

上十五味。爲末。煉蜜爲丸如彈子大。不拘時候。濃煎小麥並麥門冬湯。嚼下半丸。加至一丸。若覺气虛。空心不可服此。

【恩袍散】治咯血﹑吐血﹑唾血及治煩躁。

生蒲黃榦荷葉﹝等分﹞

上爲末。每服三錢。濃煎桑白皮湯。放溫調下。食後。

【地血散】治一切吐血﹑唾血。能解一切毒﹑及諸熱煩躁。

茜根﹝四兩﹞大豆黃藥子甘艸﹝各二兩﹞

上爲末。每服二錢。新汲水調下。加人參二兩。治痰嗽有血。

【五味黃散】治因嗽咯血成勞。眼睛疼。四肢困倦。腳膝無力。

黃麥門冬熟地黃桔梗﹝各五錢﹞

甘艸﹝二錢半﹞白芍藥五味子﹝各二錢﹞人參﹝三錢﹞

上爲粗末。每服四錢。水一盞半。煎七分。去渣。溫服。日三服。

【透羅丹】治痰實咳嗽。胸肺不利。太醫王子禮傳此方。得之於西夏下痰甚快。以透羅名者。謂脫羅网之患也。

皂角﹝酥炙。去皮弦﹞黑牽牛﹝炒﹞半夏大黃﹝濕紙包。煨焙﹞

杏仁﹝去皮尖。麩炒。各一兩﹞巴豆﹝一錢。去油。另研﹞

上六味爲末。生薑自然汁丸桐子大。姜湯送下三十丸。咳嗽甚者。三四服必效。

【大利膈丸】治風熱痰實。咳嗽喘滿。風气上攻。

牽牛﹝四兩。生用﹞半夏皂角﹝酥炙﹞靑皮﹝各二兩﹞

槐角﹝一兩。炒﹞木香﹝半兩﹞

上六味爲末。生薑汁糊和丸桐子大。每服五十丸。食後生薑湯送下。

【全眞丸】金朝興定年間。宣宗賜名保安丸。治五臟積熱。洗滌腸垢。潤燥利澀。風毒攻疰。手足浮腫。或頑痺不仁。痰涎不利。涕唾稠粘。胸膈痞悶。腹脇脹滿。減食嗜臥。困倦無力。凡所內傷。並宜服之。大黃﹝三兩。米泔浸三日。逐日換水。焙榦爲末。一法以酒浸透。切片焙榦爲末﹞

黑牽牛﹝八兩。淨。輕炒四兩。生用四兩。同取頭末四兩﹞

上以皂角二兩輕炒去皮子。水一大碗。浸一宿。入蘿卜一兩切片。同皂角一處熬至半碗。去渣再熬至二盞。投藥末。丸桐子大。每服二三十丸至五十丸。諸般飲下。無時。

【槐角利膈丸】治風勝痰實。胸膈痞滿。及喘滿咳嗽。

牽牛﹝一兩半﹞皂角﹝一兩。酥炙﹞槐角﹝炒﹞半夏﹝各五錢﹞

上爲末。生薑汁打糊丸桐子大。每服三五十丸。食後生薑湯送下。

【滌痰丸】治三焦气澀。下痰飲。消食。利胸膈滿。咳唾稠粘。面赤體倦。常服化痰寬膈。

木香﹝二錢﹞檳榔京三稜﹝各半兩﹞陳皮靑皮枳殼﹝各三錢﹞半夏﹝制。半兩﹞大黃﹝各一兩﹞

黑牽牛﹝二兩。炒﹞

上爲細末。麵糊丸桐子大。每服三十丸。食遠。姜湯下。

【木香半夏丸】治痰涎上壅。心胸不利。常服消痰飲。寬胸膈。

木香﹝七錢半﹞人參白附子姜屑陳皮艸豆蔻白茯苓﹝各五錢﹞半夏﹝一兩﹞

上爲細末。糊丸桐子大。每服三五十丸。姜湯下。

【太白丹】治三焦气澀。破飲除痰。止嗽開胃。此方並木香半夏丸。得之於張文叔。

半夏南星﹝炮﹞寒水石﹝﹞漧薑白附子﹝炮﹞白礬﹝枯。各等分﹞

上爲末。糊丸如桐子大。每服三十丸。溫姜湯下。

【桔梗湯】除痰下气。

桔梗﹝微炒﹞半夏﹝姜制﹞陳皮﹝去白。各十兩﹞枳實﹝炒黃。五兩﹞

上咀。每服二錢。水一盞。生薑三片。同煎至七分。去渣。溫服。不拘時。

【定喘餅子】累經神驗。孕婦不可服。

芫花﹝醋浸一宿。炒﹞桑白皮吳茱萸﹝炒﹞陳皮﹝去白。各一兩﹞

寒食麵﹝三兩﹞馬兜鈴﹝一兩﹞白牽牛﹝三兩。半生半炒。取淨末二兩﹞

上爲末。入牽牛末和勻。滴水和如櫻桃大。捏作餅子。取熱灰半碗。於鐺內同炒餅子熱。每服一餅。爛嚼。臨臥。馬兜鈴湯送下。如心頭不快。加一餅或二餅。至明。微利下。神效。

卷十二咳嗽門

盛則爲喘治驗

己未歲初秋越三日。奉召至六盤山。至八月中。霖雨不止。時承上命治不鄰吉歹元帥夫人。年逾五旬。身體肥盛。因飲酒喫乳過度。遂病腹脹喘滿。聲聞捨外。不得安臥。大小便澀滯。气口脈大兩倍於人迎。關脈沈緩而有力。予思霖雨之濕。飲食之熱。濕熱大盛。上攻於肺。神气躁亂。故爲喘滿。邪气盛則實。實者宜下之。故制平气散以下之。

【平气散】靑皮﹝去白﹞雞心檳榔﹝各三錢﹞大黃﹝七錢﹞陳皮﹝去白。五錢﹞

白牽牛﹝二兩。半生半炒。取頭末一半﹞

上爲末。每服三錢。煎生薑湯一盞調下。無時一服減半。再服喘愈。止有胸膈不利。煩熱口漧。時時咳嗽。以加減瀉白散治之。

內經曰。肺苦气上逆。急食苦以瀉之。故白牽牛苦寒。瀉气分濕熱。上攻喘滿。故以爲君。陳皮苦溫。體輕浮。理肺气。靑皮苦辛平。散肺中滯气。故以爲臣。檳榔辛溫。性沈重﹑下痰降气。大黃苦寒。蕩滌滿實。故以爲使也。

【加減瀉白散】知母陳皮﹝去白。各五錢﹞桑白皮﹝一兩﹞桔梗地骨皮﹝各五錢﹞靑皮﹝去白﹞。甘艸黃芩﹝各三錢﹞

上咀。每服五錢。水二盞。煎至一盞。去渣。溫服。食後。數服良愈。

華佗云。盛則爲喘。減則爲枯。活人書云。發喘者气有餘也。凡看文本。須要曉會得本意。且盛而爲喘者。非肺气盛也。喘爲气有餘者。亦非肺气有餘也。气盛當認作气衰。有餘當認作不足。

肺气果盛又爲有餘。當淸肅下行而不喘。以火入於肺。衰與不足而爲喘焉。故言盛者非言肺气盛也。

言肺中之火盛。言有餘者。非言肺气有餘也。言肺中之火有餘也。故瀉肺用苦寒之劑者。非瀉肺也。瀉肺中之火。實補肺气也。用者不可不知。

卷十二咳嗽門

嘔吐呃逆

【藿香安胃散】治脾胃虛弱。不進飲食。嘔吐不待腐熟。

人參丁香﹝各一錢﹞藿香﹝七分半﹞陳皮﹝二錢半﹞

上爲末。每服二錢。水二盞。生薑三片。煎至一盞。去渣。涼服。

【二陳湯】治痰飲爲患。

半夏橘紅﹝各五兩﹞茯苓﹝三兩﹞甘艸﹝炙。一兩半﹞

上咀。每服五錢。水一盞半。姜五片。烏梅半个。同煎至八分。去渣熱服。不以時。嘔吐甚者。加丁香一兩。

【丁香柿蒂散】治諸種呃噫嘔吐痰涎。

丁香柿蒂靑皮陳皮﹝各等分﹞

上爲粗末。每服三錢。水一盞半。煎至七分。去渣。溫服。無時。

【羌活附子湯】治呃逆。

木香附子﹝炮﹞羌活茴香﹝各半兩。炒﹞

漧薑﹝一兩﹞

上五味爲細末。每服二錢。水一盞半。鹽一撚。煎二十沸。和渣熱服。一服止。治一切呃逆不止。男左女右。乳下黑盡處一韭葉許。灸三壯。病甚者灸二七壯。

卷十二咳嗽門

消渴治法並方

【生津甘露飲子】治膈消大渴。飲水無度。舌上赤澀。上下齒皆麻。舌根彊硬腫痛。食不下。腹時脹滿疼痛。渾身色黃。目白睛黃。甚則四肢瘦弱無力。面塵脫色。脇下急痛。善嚏善怒。

健忘。臀肉腰背疼寒。兩足冷甚。順徳安撫張耘夫。年四十五歲。病消渴。舌上赤裂。飲水無度。

小便數多。先師以此藥治之。旬日良愈。古人云。消渴多傳瘡瘍。以成不救之疾。旣效亦不傳瘡瘍。享年七十五歲。終。名之曰生津甘露飲。

人參山梔子甘艸﹝炙﹞知母﹝酒洗﹞

姜黃升麻﹝各二錢﹞白芷白豆蔻蓽澄茄甘艸﹝各一錢﹞白葵蘭香當歸麥門冬﹝各半錢﹞黃柏﹝酒拌﹞石膏﹝各二錢半。一方石膏用一兩一錢﹞連翹﹝一錢﹞杏仁﹝一錢半﹞木香黃連柴胡﹝各三分﹞桔梗﹝三錢﹞全蠍﹝一个﹞

藿香﹝二分﹞

上爲末。湯浸蒸餅和成劑。撚作餅子。曬半幹。杵篩如米大。食後每服二錢。抄在掌內。以舌舐之。隨津咽下。或白湯少許送亦可。此治制之緩也。不惟不成中滿。亦不傳瘡瘍下消矣。

論曰。消之爲病。燥熱之气盛也。內經云。熱淫所勝。佐以甘苦。以甘瀉之。熱則傷气。气傷則無潤。折熱補气。非甘寒之劑不能。故以石膏﹑甘艸之甘寒爲君。啟玄子云。滋水之源以鎭陽光。故以黃連﹑黃柏﹑梔子﹑知母之苦寒瀉熱補水爲臣。以當歸﹑麥門冬﹑杏仁﹑全蠍﹑連翹﹑白芷﹑白葵﹑蘭香。甘辛寒和血燥潤爲佐。以升麻﹑柴胡﹑苦平。行陽明少陽二經。白豆蔻﹑木香﹑藿香﹑蓽澄茄﹑反佐以取之。因用桔梗爲舟楫。使浮而不下也。東垣先生嘗謂予曰。潔古老人有云。

能食而渴者。白虎倍加人參。大作湯劑多服之。不能食而渴者。錢氏白術散﹑倍加葛根。大作湯劑廣服之。

【酒蒸黃連丸】治消渴用黃連半斤。酒一升。湯內重蒸。伏時取出。曬榦爲末。滴水爲丸如梧子大。每服五十丸。溫水下。

【參苓飲子】治口漧燥。生津液。思飲食。

麥門冬五味子白芍藥熟地黃黃﹝各三兩﹞白茯苓﹝二錢半﹞天門冬人參甘艸﹝各五錢﹞

上爲粗末。每服三錢。水一盞半。生薑三片。棗子二个。烏梅一个。煎至一盞。去渣。溫服。

食後。

【麥門冬飲子】治膈消胸滿煩心。津液燥少短气。多爲消渴。

人參茯神麥門冬知母五味子生地黃甘艸﹝炒﹞栝蔞根葛根﹝各等分﹞

上咀。每服五錢。水二盞。竹葉十四片。煎至七分。去渣。溫服無時。

【麥門冬湯】治消渴日夜飲水不止。飲下小便卽利。此方並冬瓜飲子。得之張文叔。

麥門冬黃連冬瓜幹﹝各二兩﹞

上爲粗末。每服五錢。水一盞。煎至七分。去渣。溫服。如無干者。用新冬瓜一枚重三斤去皮穣子分作十二片。爲十二服。又方。冬瓜一片擘破。水三盞。煎七分。去渣。溫服。日三。

【冬瓜飲子】治消渴能食而飲水多。小便如脂麩片。日夜無度。

冬瓜﹝一个﹞黃連﹝十兩爲末﹞

上先取冬瓜割開。去穣淨。糝黃連在冬瓜內。再將頂蓋熱灰。火中煨熟。去皮細切爛。研。用布取汁。每服一盞至二盞。食前。日三服。夜二服。

卷十二咳嗽門

辧六經渴並治法

太陽渴。脈浮無汗者。五苓﹑滑石之類。

陽明渴。脈長有汗者。白虎﹑涼膈之類。

少陽渴。脈弦而嘔者。小柴胡加栝蔞根也。

太陰渴。脈細不欲飲水。縱飲惟思湯不思水。四君子﹑理中湯之類。

少陰渴。脈沈自利者。豬苓湯﹑三黃湯之類。

厥陰渴。脈微引飲者。當少少與之滑石。

滑石治渴。本爲竅不利而用之。以其燥而能亡津液也。天令濕气太過當用之。若無濕而用之。

是爲犯禁。

假令小便不利。或渴或不渴。知內有濕熱也。小便自利而渴。知內有燥也。濕宜滲泄之。燥宜潤之。則可矣。

雜證有汗而渴者。以辛潤之。無汗而渴者。以苦堅之。

傷寒食少而渴者。當以和胃藥止之。不可用涼藥。恐損胃气。愈不能食。白術﹑茯苓是也。

太陽無汗而渴者。不宜白虎。汗後脈洪大而渴者。方可與之矣。

陽明有汗而渴者。不宜五苓。若小便不利。汗少脈浮而渴者。宜與之。

若人病心肺熱而不渴者。知不在太陰少陰之本。只在標也。在標則不渴矣。若渴者。是在本也。

卷十二咳嗽門

膽癉治驗

內經云。有病口苦。名曰膽癉。乃肝主謀慮。膽主決斷。盛汁三合。爲淸淨之府。肝取決於膽。或不決爲之患怒。怒則气逆。膽汁上溢。故口苦。或熱盛使然也。主之以龍膽瀉肝湯。

【龍膽瀉肝湯】黃芩﹝七分﹞柴胡﹝一錢﹞甘艸﹝生﹞人參天門冬黃連知母龍膽艸山梔子麥門冬﹝各五分﹞五味子﹝十个﹞

上十一味。咀。作一服。水二盞。煎至一盞。去渣。溫服。食遠。忌辛熱物。此方因焦秀才病口苦。予制此方。用之得效。

卷十三

瘡腫門

丙午歲。予居城。人多患疔瘡。縣尹董公謂予曰。今歲患疔瘡者極多。貧民無力醫治。近於史侯處得數方。用之無不效。官給藥錢。君當捨手醫之。遂諾其請。董公榜示通衢。有患疔瘡者。

來城中羅謙甫處取藥。如此一年餘。全活者甚眾。保生鋌子﹑千金托裏散﹑神聖膏藥﹑破棺丹。凡四方。至元戊寅歲。董公拜中書左丞兼樞密院事。

【保生鋌子】治疔瘡背疽瘰。一切惡瘡。

金腳信雄黃砂﹝各二錢﹞麝香﹝一錢﹞

輕粉﹝半大匣。重二錢﹞巴豆﹝四十九粒。文武火炒研﹞

上爲極細末。用黃蠟五錢溶開。將藥和成鋌子。冷水浸少時取出。旋丸捏作餅子。如錢眼大。

將瘡頭撥開。安一餅子。次用神聖膏貼。後服托裏散。若瘡气入腹危者。服破棺丹。

【神聖膏藥】治一切惡瘡。

當歸本﹝各半兩﹞沒藥﹝二錢﹞黃丹黃蠟﹝各二兩﹞乳香﹝二錢﹞琥珀﹝二錢半﹞白芨﹝二錢半﹞

膽礬粉霜﹝各一錢﹞白膠香﹝三兩﹞淸油﹝一斤﹞

木鱉子﹝五十个。去皮﹞巴豆﹝十五个。去皮﹞槐枝柳枝﹝各一百二十條﹞

上件一處。先將槐柳枝下油內熬焦。取出不用。後下余藥。熬至藥焦。亦取出不用。將油澄淸。下黃丹再熬成膏。用緋帛攤之。立有神效。

【千金托裏散】治疔瘡發背。一切惡腫。

官桂人參甘艸川芎香白芷芍藥﹝各一兩﹞木香沒藥﹝各三錢﹞

乳香﹝二錢﹞當歸﹝半兩﹞連翹﹝一兩二錢﹞黃﹝一兩半﹞

防風桔梗濃朴﹝各二兩﹞

上十五味爲細末。每服三錢。酒一大盞。煎三二沸。和渣溫服。無時。

【破棺丹】治瘡腫一切風熱。

大黃﹝二兩。半生半熟﹞芒硝甘艸﹝各一兩﹞

上爲末。煉蜜丸如彈子大。每服半丸。食後。茶淸﹑溫酒任化下。童便半盞研化服亦得。忌冷水。

【二仙散】治疔腫惡瘡。太醫院李管勾傳。

白礬﹝生用﹞黃丹﹝各等分。一方加雄黃少許。更捷﹞

上各另研。臨用時各抄少許和勻。三稜鍼刺瘡見血。待血盡。上藥。膏藥蓋之。不過三易。決愈。曲陽縣慈順裏劉禪師。善治瘡瘍瘰。其效更捷。壬子歲孟春。詔到六盤山。回瓜忽都地而住冬。朝夕相從。傳得四方。太乙膏﹑玉燭散﹑克效散﹑翠玉膏。用之每有神效。甲寅歲仲秋。王師還。遣使送禪師回鄕裏。賜院門額曰慈濟禪院。

【太乙膏】治子瘡。神效。

腦子﹝一錢。研﹞輕粉乳香﹝各二錢。研﹞麝香﹝三錢。研﹞

沒藥﹝四錢。研﹞黃丹﹝五兩﹞

上用淸油一斤。先下黃丹熬。用柳枝攪。又用憨兒蔥七枝。先下一枝熬焦。再下一枝。蔥盡爲度。下火不住手攪。覷冷熱得所。入腦子等藥攪勻。瓷器盛之。用時旋攤。

【克效散】治子瘡。

官桂砂﹝各半錢﹞赤小豆﹝四十九粒﹞粳米﹝四十九粒﹞

斑蝥﹝四十九个。不去翅足﹞

上五味。研爲末。初服一字。次服二字。次服三字。次服四字。煎樟柳根湯送下。空心服。小便淋瀝爲效。如惡心嘔吐黃水。無妨瘰。日日自消矣。

【玉燭散】治瘰。和血通經。服之自消。日進一服。七八日取效。

當歸芍藥川芎甘艸芒硝熟地黃大黃黃芩﹝各等分﹞

上爲粗末。每服三錢。水一盞。生薑三片。煎至七分。去渣。溫服。

【翠玉膏】治瘡。

瀝靑﹝一兩﹞黃蠟銅綠﹝各二錢﹞沒藥乳香﹝各一錢﹞

上先研銅綠爲末。入油調勻。又將黃蠟﹑瀝靑火上熔開。次下油。調銅綠攪勻。將沒藥旋入﹑攪勻。用河水一碗。將藥傾在內。用手扯拔勻。油紙裹。覷瘡大小。分大小塊。口嚼撚成餅子。貼於瘡上。紙封。三日一易之。

【黃連消毒湯】治膏粱之變。發背腦瘡。始覺者。能消之。﹝此方元遺尢生服之大效﹞

黃連黃芩﹝各一錢﹞黃柏本當歸桔梗﹝各五分﹞生地黃知母﹝各四分﹞防己﹝五分﹞羌活獨活防風連翹﹝各四分﹞人參黃澤瀉甘艸蘇木﹝各三分﹞陳皮﹝二分﹞

上咀。都作一服。用水三盞。煎至一盞半。去渣。溫服。食後。

【五利大黃湯】治人年四十以前。血气壯實。多苦。患癰疽。大小便不通。﹝出外蜜﹞

大黃﹝煨。三兩﹞升麻﹝二兩﹞黃芩﹝三兩﹞芒硝梔子仁﹝各一兩﹞

上咀。每服五錢。水一盞半。煎至七分。去滓。溫服。食前。

【內消升麻湯】治證同前。

大黃升麻﹝各二兩﹞黃芩﹝去黑心﹞枳實﹝麩炒去穣﹞

當歸﹝各一兩半﹞甘艸﹝炙。一兩﹞芍藥﹝一兩半﹞

上咀。每服五錢。水一盞半。煎至七分。去渣。溫服。食前。

【復元通气散】治諸气澀閉。耳聾耳痛。腹癰便癰。瘡疽無頭。通一切气。

靑皮陳皮﹝各四兩﹞甘艸﹝三兩。半生半熟﹞穿山甲﹝炮﹞

栝蔞根﹝各二兩﹞金銀花﹝一兩﹞

上爲末。每服二錢。熱酒調下。如瘡無頭。津液調塗。此方活血止痛。內消瘡腫。

【乳香消毒散】專治惡瘡。

錦紋大黃﹝煨﹞黃﹝擇箭者﹞牛蒡子﹝炒﹞牡蠣﹝鹽泥裹燒﹞

金銀花﹝各五兩﹞甘艸﹝二兩。炙﹞沒藥乳香懸蔞﹝各半兩﹞

上九味爲粗末。每服五錢。水一盞半。煎至七分。去渣。溫服。瘡在上食後。在下食前。

【內消丸】治瘡腫初生。及瘰結核。熱毒郁滯。服之內消。

廣術﹝炮﹞三稜﹝炮。各三錢﹞靑皮﹝去白﹞陳皮﹝各一兩。去白﹞

牽牛﹝半斤。取頭末﹞薄荷葉皂角﹝不蛀者。水煮軟揉取汁。去渣。熬成膏。各半兩﹞

沈香﹝半兩﹞

上爲末。入牽牛頭末。和勻。用膏和丸如綠豆大。每服三十丸。煎連翹湯送下。食後。

【竹葉黃湯】治發背發渴。通治諸瘡大渴。

淡竹葉﹝二兩﹞生地黃﹝八兩﹞黃麥門冬﹝去心﹞

當歸川芎人參甘艸黃芩芍藥石膏﹝各三兩﹞

上十一味爲粗末。每服五錢。水一盞半。竹葉五七片。煎至一盞。去渣。溫服。不拘時候。

【五香連翹湯】治瘰﹑癰疽﹑惡腫。

沈香乳香生甘艸木香﹝各一錢﹞

連翹射幹升麻獨活桑寄生木通﹝各三錢﹞丁香﹝半兩﹞大黃﹝一兩﹞

麝香﹝一錢半﹞

上咀。每服四錢。水二盞。煎至一盞。去渣。空心熱服。

【五香湯】治毒瓦斯入腹托裏。

丁香木香沈香乳香﹝各一兩﹞

麝香﹝三錢﹞

上爲粗末。每服三錢。水一盞半。煎至八分。去渣。空心稍熱服。○嘔者。去麝。加藿香一兩。渴者加人參一兩。○總錄聖惠﹑千金﹑外臺。治諸瘡腫方中皆載。與此方大同小異。大抵此藥治毒瓦斯入腹煩悶气不通者。其餘熱渴昏冒。口燥咽漧。大便硬小便澀者。皆莫與服之。

【赤芍藥散】治一切惡疔瘡癰疽。腫初覺不消。增寒疼痛。

金銀花﹝半兩﹞大黃﹝七錢半﹞赤芍藥﹝半兩﹞當歸枳實甘艸﹝各三錢﹞

上件。入栝蔞大者一个。同爲粗末。作四服。每服水酒各一盞。煎至一盞。去渣。溫服。不拘時。

【金銀花散】治發背惡瘡。托裏﹑止痛﹑排膿。

金銀花﹝四兩﹞甘艸﹝一兩。炒﹞

上爲粗末。每服四錢。水酒各一盞。煎至一盞。去渣。稍熱服之者。﹝申顯卿傳﹞

【乳香丸】治諸般惡瘡癤。

乳香﹝另研﹞穿山甲當歸﹝各五錢﹞豬牙皂角木鱉子﹝各七錢﹞

上用松枝。火燒存性爲細末。入乳香研勻。煉蜜丸如彈子大。每服一丸。溫酒化下。食前。

【水澄膏】治熱毒腫痛。大效。

大黃黃柏郁金白芨大南星朴硝﹝各一兩﹞

上入黃蜀葵花幹者一兩。共前藥爲細末。每藥末二錢。以新水一盞半。攪勻澄沈底者。去浮﹑水。以紙花子攤於腫上貼之。如覺燥。津唾潤之。如皮膚白色者。勿用。

【拔毒散】治熱毒丹腫。遊走不定。

寒水石﹝生用﹞石膏﹝生用。各四兩﹞黃柏甘艸﹝各一兩﹞

上爲末。每用生水調掃於赤腫處。或紙花子塗貼之。如幹則水潤之。

【龍麝追毒丹】治一切惡瘡內毒瓦斯未出盡者。皆可用之。如箭頭﹑鍼刺﹑癰癤﹑惡瘡。內有毒瓦斯不著骨者。不過一二上藥。其鍼刺自出。破傷風惡瘡不痛者。亦效。

龍腦﹝三分﹞麝香﹝一分﹞輕粉粉霜雄黃﹝各五分﹞乳香砒黃﹝各一字﹞巴豆﹝十四个。去皮。心腹﹞

上研極細。麵糊丸如麥粒大。每用之。先以鍼撚瘡口。入藥。量輕重上藥。後一兩時辰。腫痛盡是應。如患下疳瘡。蝕莖或半或盡者。用漿磨一兩粒搽之。不三上。立效。

【桃紅散】斂瘡口。生肌肉。定血。辟邪風。

寒水石﹝燒﹞滑石﹝各四兩﹞乳香小豆粉輕粉﹝各一錢﹞

上爲末。每用少許幹糝。血不止者。加燈艸貼瘡口上。以帛裹之。

【木香散】治多時不斂一切惡瘡。此藥能生肌肉。止痛。

木香南黃連檳榔﹝各半兩﹞白芷﹝三錢﹞

上爲末。每日一徧幹貼。又方。加地骨皮爲末。先口噙溫漿水洗瘡口上。幹貼藥。及治下疳瘡神效。

【玉龍膏】摩風止痛。消腫化毒。治一切傷折瘡腫。

栝蔞﹝大者一个。去皮﹞黃蠟﹝一兩半﹞白芷﹝半兩﹞麻油﹝淸眞者﹞

麝香﹝研。一錢﹞松脂﹝研。一錢半﹞零香藿香﹝各一兩﹞

杏仁﹝去皮尖﹞升麻黃赤芍藥白芨白蘞甘艸﹝各一錢﹞

上以油浸七日。卻取出油。先煉令香熟。放冷。入諸藥。慢火煎黃色。用絹濾去渣。入銀石鍋內。入蠟並麝香﹑松脂熬。少時以瓷合器盛。每用少許。薄攤絹帛上貼。若頭面風。癬癢瘡腫疼痛。並塗磨令熱。頻用之。如耳鼻中肉鈴。用紙撚子每日點之。至一月卽愈。如治灸瘡。及小兒癅瘡。塗之。兼滅瘢痕。神效。

【司馬溫公解毒膏】治諸瘡及杖瘡。尢宜貼之。

乳香﹝三錢﹞木鱉子﹝二十四个。去皮﹞杏仁﹝四十八个﹞蓖麻子﹝三十四个﹞

巴豆﹝十四个﹞槐枝﹝四兩。長四指﹞柳枝﹝二兩﹞桃枝﹝三兩﹞

黃丹﹝春秋三兩半。夏四兩。冬三兩﹞

上件。用淸油一斤。下諸藥熬黑。滴水內不散成也。用好綿濾過。用時於水內浴貼之。

【善應膏】黃丹﹝二斤。細上等者﹞沒藥﹝研﹞白蘞﹝生﹞官桂乳香﹝研﹞木鱉子﹝生﹞白芨﹝生﹞當歸白芷杏仁﹝生。各一兩﹞柳枝﹝一兩。如箸條長﹞

上除黃丹﹑乳香﹑沒藥外。余藥用麻油五斤。浸一宿。於炭火上鐵鍋內。熬至變黑色。濾去藥不用。將黃丹入油內上火。用柳條如小錢粗四指長。攪令微變褐色。出火。再用柳枝攪令出煙盡。入乳香﹑沒藥。再用柳條攪令勻。候冷傾入瓷盆內。切成塊。油紙裹之。後用如常法。

【大紅膏】治從髙墜下。及落馬墮車。筋骨疼痛。

當歸赤芍藥烏藥﹝各一兩﹞小油﹝半斤。浸上藥七日七夜﹞

沒藥﹝一兩。研﹞乳香﹝二兩。研﹞琥珀﹝二兩。研﹞黃丹﹝十兩﹞

瀝靑﹝一斤﹞

上將瀝靑於銀石器內熔開。入油。覷冷熱硬軟。滴水不散。用綿濾在銀石器內。入黃丹並諸藥末。用手不住攪。令勻爲度。用時攤紙上貼傷處。大有神效。

【消毒膏】治一切腫毒結硬疼痛。

柴胡本牛膝續斷丹參牡丹皮甘艸細辛槐白皮蒼術﹝各一錢半﹞羌活何首烏天麻白芷﹝各二錢﹞玄參葛根升麻白蘞木通木香當歸﹝洗焙﹞川芎白附子亂髮﹝水洗淨。令幹﹞

赤茯苓﹝各二錢半﹞木鱉子﹝去皮。三錢﹞沈香桃仁﹝湯浸去皮尖﹞

杏仁﹝湯浸去皮尖。各三錢半﹞白芨﹝四錢﹞防風﹝五錢﹞

赤芍藥﹝五錢﹞黃﹝五錢﹞黃丹﹝十三兩﹞麻油﹝一斤四兩﹞

上件藥三十三味。入油內浸七日七夜。於淨銀石器內。慢火熬。候白芷焦黃色。放溫。以白綿濾去渣。於瓷罐內密封三晝夜。候取出。傾於鍋內﹑慢火溫。再濾去渣。傾入好沙鍋中。慢火再熬。次下黃蠟十五兩。用竹篦不住手攪令勻。次下黃丹。攪勻。以慢火再熬動。出火攪勻。續次再上火三日。方欲膏盛於瓷合子內密封。每用時。以軟白絹上攤勻。貼患處。

【綠白散】治湯熨火燒疼痛。

苦參﹝不以多少﹞

上細末。用香油調搽。

【冰霜散】治火燒燎損湯油熱澆。傷皮。爛肉大痛。

寒水石﹝生﹞牡蠣﹝燒﹞明朴硝靑黛﹝各一兩﹞

輕粉﹝一錢﹞

上爲末。新汲水調或油調。濕則幹貼痛處。立止如神。

【如神散】治凍瘡皮膚破爛。痛不可忍。

川大黃上爲末。新汲水調。搽凍破瘡上。

【黃連散】斂多年不效瘡。

木香檳榔黃連﹝各等分﹞

上爲末。先洗瘡淨。幹貼。水出勿怪。未效。隔三日。再用貼之。

卷十三

瘡總論

大凡瘡疾有五善七惡之證。不可不察也。煩躁時嗽。腹痛渴甚。或泄利無度。或小便如淋。一惡也。膿血大泄。腫尢甚。膿血敗臭。痛不可近。二惡也。喘粗短气。恍惚嗜臥。三惡也。目視不正。黑睛緊小。白睛反靑。瞳子上看。四惡也。肩項不便。四肢沈重。五惡也。不能下食。服藥則嘔。食不知味。六惡也。聲嘶色敗。口鼻靑赤。面目四肢浮腫。七惡也。動息自寧。飲食知味。

一善也。便利調勻。二善也。膿潰腫消。色鮮不臭。三善也。神彩精明。語言淸爽。四善也。體气和平。五善也。若五善見三則瘥。七惡見四則危。然則病有源同七惡。皮緊急者如善。病有源同五善。皮緩虛者如惡。夫如是者豈凡醫之所知哉。若五善病至。則妙無以加也。如七惡並臻。則惡之劇矣。

卷十三

汗之則瘡已

丁巳歲。予從軍回。住冬於曹州界。以事至州。有趙同知謂予曰。家舅牛經歷。病頭面赤腫。

耳前後尢甚。疼痛不可忍。發熱惡寒。牙關緊急。涕唾稠粘。飲食難下。不得安臥。一瘍醫於腫上砭刺四五百餘鍼。腫赤不減。其痛益甚。不知所由然。願請君一見。予遂往診。視其脈浮緊。按之洪緩。此證乃寒覆皮毛。郁遏經絡。熱不得升。聚而赤腫。經云。天寒則地凍水冰。人气在身中。皮膚致密。腠理閉。汗不出。血气彊。內堅澀。當是之時。善行水者不能注冰。善穿地者不能鑿凍。善用鍼者亦不得取四厥。必待天溫冰釋凍解。而後水可行。地可穿。人脈亦猶是也。又云。冬月閉藏。用藥多而少鍼石也。宜以苦溫之劑。溫經散寒則已。所謂寒致腠理。以苦發之。以辛散之。宜以托裏溫經湯。麻黃苦溫。發之者也。故以爲君。防風辛溫。散之者也。升麻苦辛。葛根甘平。解肌出汗。專治陽明經中之邪。故以爲臣。血畱而不行者則痛。以香白芷﹑當歸身辛溫以和血散滯。濕熱則腫。蒼術苦甘溫。體輕浮。力雄壯。能泄膚腠間濕熱。人參﹑甘艸甘溫。白芍藥酸微寒﹑調中益气。使托其裏。故以爲佐。根據方餌之。以薄衣覆其首。以濃被覆其身。臥於暖處。使經血溫。腠理開。寒乃散。陽气伸。大汗出。後腫減八九分。再服去麻黃﹑防風。加連翹﹑黍粘子。腫痛悉去。經言汗之則瘡已。信哉斯言。或人以仲景言。瘡家𨿽身腫痛。不可發汗。其理何也。予曰。此說乃營气不從。逆於肉理而患瘡腫。作身疼痛。非外感寒邪而作疼痛。故戒之以不可發汗。若汗之則成也。又問仲景言鼻衄者不可發汗。復言脈浮緊者。當以麻黃湯發之。衄血自止。所說不同。其故何也。願聞其說。予曰。此議論血正與瘡家槪同。且夫人身血之與汗。異名而同類。奪汗者無血。奪血者無汗。今衄血妄行。爲熱所逼。更發其汗。反助邪熱。重竭津液。必變凶證。故不可汗。若脈浮則爲在表。脈緊則爲寒。寒邪郁遏。陽不得伸。熱伏榮中。迫血妄行。上出於鼻。

則當麻黃湯散其寒邪。使陽气得舒。其衄自止。又何疑焉。或者嘆曰。知其要者。一言而終。不知其要。流獘無窮。潔古之學。可謂知其要者矣。

【托裏溫經湯】治寒覆毛皮。郁遏經絡。不得伸越。熱伏榮中。聚而爲赤腫。痛不可忍。

惡寒發熱。或相引肢體疼痛。

人參﹝去蘆﹞蒼術﹝各一錢﹞白芍藥甘艸﹝炙。各一錢半﹞

白芷當歸身麻黃﹝去根節。各二錢﹞防風﹝去蘆﹞

葛根﹝各三錢﹞新升麻﹝四錢﹞

上咀。每服一兩重。水三盞。先煎麻黃令沸。去沫。再下余藥同煎。至一盞。去渣。大溫服訖。臥於暖處。以綿衣覆之。得汗而散。

卷十三

凡治病必察其下

戊午冬。予從軍住冬於成武縣。有賈倉使父。年逾六旬。冬至後數日。疽發於背。五七日腫勢約七寸許。不任其痛。瘍醫視之。曰膿已成。可開發矣。公懼不從。越三日。醫曰。不開恐變證生矣。遂以燔鍼開之。膿泄痛減。以開遲之故。迨二日變證果生。覺重如負石。熱如火。痛楚倍常。六脈沈數。按之有力。此膏粱積熱之變也。邪气酷熱。固宜以寒藥治之。時月嚴凝。復有用寒遠寒之戒。乃思內經云。有假者反之。𨿽違其時。以從其證可也。與瘍醫議。急作淸涼飲子加黃連。

秤一兩五錢。作一服服之。利下兩行。痛減七分。翌日復進前藥。其證悉除。後月餘平復。又陳錄判母。年七十有餘。亦冬至後腦出疽。形可甌面大。命瘍醫診視。俟瘡熟以鍼出膿。因怒笞侍外家。瘡輒內陷。凹一韭葉許。面色靑黃不澤。四肢逆冷。汗出身淸。時復嘔吐。脈極沈細而遲。蓋緣衰老之年。嚴寒之時。病中苦楚。飲食淡薄。已滌肥膿之气。

獨存瘦瘁之形。加之暴怒。精神愈損。故有此寒變也。病與時同。與瘍醫議。速制五香湯一劑。加丁香﹑附子各五錢。劑盡瘍復大發。隨證調治而愈。內經曰。凡治病必察其下。謂察時下之宜也。諸痛瘡瘍。皆屬心火。言其常也。如瘡盛形羸。邪髙痛下。始熱終寒。此反常也。固當察時下之宜而權治。故曰。經者常也。法者用也。醫者意也。隨所宜而治之。可收十全之功矣。

卷十三

捨時從證

至元壬午五月二十八日。王伯祿年逾五旬有七。右臂膊腫盛。上至肩。下至手指。色變。皮膚涼。六脈沈細而微。此乃脈證俱寒。予舉瘍醫孫彥和視之。曰。此乃附骨癰。開發已遲。以燔鍼起之。膿淸稀解。次日肘下再開之。加呃逆不絕。彥和與丁香柿蒂散兩服。稍緩。次日。呃逆尢甚。

自利。臍腹冷痛。腹滿。飲食減少。時發昏憒。於左乳下黑盡處。灸二七壯。又處托裏溫中湯。用漧薑﹑附子﹑木香﹑沈香﹑茴香﹑羌活等藥。咀一兩半。欲與服。或者曰。諸痛癢瘡瘍。皆屬心火。又當盛暑之時。用漧薑附子可乎。予應之曰。理所當然。不得不然。內經曰。脈細皮寒﹑瀉利前後。飲食不入。此謂五虛。況呃逆者。胃中虛寒故也。諸痛癢瘡瘍。皆屬心火。是言其定理也。

此證內外相反。須當捨時從證也。非大方辛熱之劑急治之。則不能愈也。遂投之。諸證悉去。飲食倍進。瘡勢溫。膿色正。彥和復用五香湯數服。後月餘平復。噫。守常者眾人之見。知變者知者之事。知常而不知變。細事因而取敗者亦多矣。況醫乎哉。守常知變。豈可同日而語乎哉。

【托裏溫中湯】治瘡爲寒變而內陷者﹑膿出淸解。皮膚涼。心下痞滿。腸鳴切痛。大便微溏。食則嘔逆。气短促。呃逆不絕。不得安臥。時發昏憒。

沈香丁香益智仁茴香陳皮﹝各一錢﹞木香﹝一錢半﹞甘艸﹝炙。二錢﹞羌活漧薑﹝炮。三錢﹞黑附子﹝炮。去皮臍。四錢﹞

上咀。作一服。水三盞。生薑五片。煎至一盞。去渣。溫服。無時。忌一切冷物。內經云。

寒淫於內。治以辛熱。佐以苦溫。故以附子﹑漧薑大辛熱。溫中外。發陽气自裏之表。故以爲君。

羌活味苦辛溫。透關節。炙甘艸甘溫。補脾胃﹑行經絡。通血脈。胃寒則嘔吐呃逆不下食。益智仁﹑丁香﹑沈香。大辛熱。以散寒爲佐。瘡气內攻气聚而爲滿。木香﹑茴香﹑陳皮。苦辛溫。治痞散滿爲使也。

卷十三

打撲損傷從髙墜下

繆刺論云。人有所墜。惡血畱內。腹中痛脹。不得前後。先飲利藥。此上傷厥陰之脈。下傷少陰之絡。刺足內踝之下。然骨之前血脈出血。刺足跗上動脈。不已。刺三毛上各一。見血則已。

左刺右。右刺左。善悲驚不樂。刺如右方。

【當歸導滯散】治打撲損傷。落馬墜車瘀血。大便不通。紅腫暗靑。疼痛昏悶。蓄血內壅欲死。

川大黃﹝一兩﹞當歸﹝三兩﹞麝香﹝少許。另研﹞

上爲末。入麝香研勻。每服三錢。熱酒一盞調下。食前。內瘀血去。或骨節傷折。疼痛不可忍。以定痛接骨紫金丹治之。

【復元活血湯】治從髙墜下。惡血畱於脇下。疼痛不可忍。

大黃﹝一兩。酒浸﹞柴胡﹝五錢﹞栝蔞根穿山甲﹝炮﹞

當歸﹝各三錢﹞紅花甘艸﹝各二錢﹞桃仁﹝湯泡去皮尖。研如泥。五十个﹞

上除桃仁爲咀。每服一兩重。水二盞半。酒半盞。同煎至七分。下桃仁泥。再煎一兩沸。去渣。大溫服。食前。以利爲度。利後痛不盡者。當服乳香神應散。

黃帝鍼經云。有所墜墮。惡血畱內。若有所大怒。气上而不下。損於脇下則傷肝。肝膽之經。俱行於脇下。經屬厥陰少陽。以柴胡爲引用爲君。以當歸和血脈。又急者痛也。甘艸緩其急。亦能生新血。甘生血。陽生陰長故也。爲臣。穿山甲﹑栝蔞根﹑桃仁﹑紅花。破血潤血爲佐。大黃酒制以蕩滌敗血爲使。气味相合。使气血各有所歸。痛自去矣。

【聖靈丹】治一切打撲傷損。及傷折疼痛不可忍。

乳香﹝五錢﹞烏梅﹝去核。五枚﹞萵苣子﹝一大盞。炒黃色。二兩八錢﹞

白米﹝一撚﹞

上爲末。煉蜜丸如彈子大。每服一丸。細嚼熱酒送下。喫一服。不痛勿服。如痛再服。

【神效接骨丹】治打撲損傷。傷筋折骨。及寒濕香港腳腿疼。或一切惡瘡疼痛不止。皆可服之。

乳香沒藥白膠香密陀僧﹝各四兩。各另研﹞

紅豆香白芷大豆貫芎赤芍藥自然銅﹝火。醋淬如銀爲度﹞菇子仁當歸﹝洗三次。焙﹞水蛭﹝各四兩﹞

上先以自然銅。火燒紅。醋淬燒如銀爲度。用四兩入前十二味藥。各等分。同爲末。以黃蠟爲丸如彈子大。每服一丸。以黃米酒一盞煎開。和渣溫服。年少者只一服。年老者加添服。病在上食後。在下食前。此藥內去自然銅﹑水蛭﹑菇子﹑加桂花﹑川楝子﹑茴香爲細末。酒面丸如桐子大。

每服十五丸。酸石橊湯送下。食前。日進二服。治小腸气如神。一切臍腹疼痛。並皆治之。此藥男子婦人老幼皆可服。神效不可具悉。

【乳香散】治杖瘡大有神效。

乳香沒藥﹝各三錢﹞茴香﹝四錢﹞當歸﹝五錢﹞

自然銅﹝火燒。醋淬七次。五錢﹞

上細末。每服五錢。溫酒調下立效。

【五黃散】治杖瘡定痛。

黃丹黃連黃芩黃柏大黃乳香﹝冬等分﹞

上爲細末。新汲水調成膏。用緋絹帛子攤在上。貼於瘡上。

【紫金丹】治打撲損傷。及傷折疼痛不可忍。

川烏﹝炮﹞艸烏﹝炮。各一兩﹞五靈脂木鱉子﹝去殼﹞

黑牽牛﹝生﹞骨碎補威靈仙金毛狗脊自然銅﹝醋淬七次﹞防風禹餘糧﹝醋淬七次﹞地龍﹝去土﹞

烏藥靑皮﹝去白﹞茴香﹝炒。各五錢﹞乳香沒藥紅娘子麝香﹝各二錢半﹞陳皮﹝去白。五錢﹞

上爲末。醋糊丸如桐子大。每服十丸至二十丸。溫酒送下。病在上食後。在下食前。

【乳香神應散】治從髙墜下。疼痛不可忍。及腹中疼痛。

獨科栗子雄黑豆桑白皮乳香沒藥﹝各一兩﹞破故紙﹝炒。二兩﹞

上爲末。每服五錢。醋一盞於砂石器內煎至六分。入麝香少許溫服。

【花蕊石散】治一切金傷撲損。急以此藥糝傷處。如內損﹑血入腸胃。煎童便入酒調下二錢。服之立效。

石硫黃﹝四兩﹞花蕊石﹝一兩﹞

上二味爲粗末。拌勻。先以紙筋和膠泥固濟。瓦罐子一个內可容藥。候泥幹入藥在內。泥封口了焙籠內焙漧。令透熱。便安在四方磚上。用炭一秤。籠疊周匝。自巳午時從下生火。令漸漸上徹。有墜下火。旋夾火上。直至經宿火冷炭消盡。又放經宿。罐冷定取出細研。瓷合內盛。根據前法使用。

【湧鐵膏】取箭頭一切鍼刺入肉。盡皆治之。

糞鼠頭﹝一个﹞螻蛄虫﹝十九个﹞土消虫﹝十个﹞芫靑馬肉中蛆﹝焙﹞醬內蛆﹝焙﹞蜣螂巴豆信蛄砂夏枯艸磁石黃丹蘇木地骨皮﹝各一兩﹞石腦油﹝三兩﹞

蒿柴灰汁﹝三升﹞

上將灰汁。石腦油。以文武火熬成膏。次下諸藥。令勻。瓷器內收貯。臨用時看瘡大小點藥。

良久箭頭自然湧出。

【萬聖神應丹】出箭頭魚骨鍼麥芒等。遠近皆治之。隨陜西行省出軍。曾用。

莨菪科﹝今天仙子苗是也﹞

上於端午前一日。持不語尋上項科。取酌中一科。要根枝葉實全。道先生你在這里耶。道罷。

用柴灰自東南爲頭圍了。用木篦撅取子根下土。次日端午。日未出。根據前不語。用只一下。取出。用淨水洗了。不令雞犬婦人見。於淨室中石臼中搗如泥。丸如彈子大。黃丹爲衣。紙袋內封了。

懸髙處陰漧。如有著箭。其箭頭不能出者。以緋絹袋盛一丸。放在臍下。用綿裹肚系了。先用象牙末於箭瘡上貼了。後用此藥。若箭瘡口生合。用刀子微刮開。以象牙末貼之。

【神聖膏】取鍼因誤入皮膚。

車脂﹝不以多少﹞

上成膏子者好。攤紙上如錢大。貼之。二日一換。三五次鍼自出。大有神效。

【烏翎散】取鍼鐵誤入皮膚。

烏翎﹝三五枚。火炙焦﹞

上爲末。好醋調成膏。塗瘡上。紙蓋一兩次。其鍼自出。神效。

【黃石膏】治金瘡深者。若以藥速合則潰。宜用。

黃丹滑石﹝等分﹞

上研細敷之。

【又方】降眞香一味更好。

【刀箭藥方】鍛石﹝四兩﹞烏魚骨﹝一兩﹞

上五月五日平旦。本人不語。采地上靑薊。萵苣菜各一握。同前藥搗。於日未出時。摶作餅子。曬漧。用時旋刮削敷之。早用並不作膿。

卷十三

疣癅疥癬皴揭附

癸丑歲承應。冬住於瓜忽都。有太醫大使顏飛卿傳四方。用之嘗效。故錄之。

【井金散】枯癅大有神效。

土黃﹝三錢﹞砂雄黃﹝各二錢。另研﹞粉霜輕粉﹝各一錢﹞乳香沒藥﹝各半錢﹞

上爲末。假令癅如胡桃大。用藥末少許﹝半錢﹞。用唾調如稀麵糊得所。攤於癅頂上。如小錢大。唾濕紙花兩重。蓋之。後用黃龍膏蓋之。間日一度上藥。次添藥徹的周回。大如韭葉。如此上之。無復漸漸拆之。後根搖自然有裂。隨後自然下來。

【黃龍膏】涼肌退腫。

黃柏黃芩大黃﹝各等分﹞

上爲末。唾調。攤在紙上。

【生肌靑龍膏】訶子皮龍骨髙茶﹝等分﹞

上爲末。幹糝上。

【做土黃法】砒黃﹝研。二兩﹞木鱉子﹝去殼﹞巴豆﹝不去油。各半兩﹞砂﹝研。二錢﹞

上件砒黃一處爲末。後用木鱉子同石腦油。和成一塊。油紙裹。埋於坑內四十九日。取出。收於瓷器內盛。劈作小塊。

【灸癅子法】治果報面生疣癅。

上用艾丸灸十壯。卽用醋磨雄黃塗紙上。剪如螺螄靨大。貼灸處。用膏藥重貼。二日一易。候癢擠出膿如綠豆粉。卽愈。

【枯癅膏】艸烏﹝半斤﹞川烏﹝四兩﹞幹桑耳桑朽木﹝各三兩﹞

細白鍛石﹝三碗陳者﹞桑柴灰﹝二碗﹞

上朽木等四味。燒令存性。同二灰研勻。用水一桶。淋汁如法。熬成膏用之。

【寶金散】偏醫癭气。無不瘥。神效。

豬羊靨﹝十對。暖水洗去脂膜後。曬漧。杵爲細末﹞海藻海帶﹝各二兩﹞

琥珀﹝研﹞麝香﹝研﹞木香丁香﹝各二錢半﹞

眞珠﹝半兩。研﹞

上爲末。入研藥合勻。再研極細。重羅。每服一錢。熱酒一盞調下。夜臥服。垂頭臥。若是在室男女。不十服必效。如男子婦人患。一月見效。婦人有胎不可服。切宜忌之。

【海帶丸】治癭气久不消。

海帶貝母靑皮陳皮上件各等分爲末。煉蜜丸如彈子大。食後噙化一丸。大效。

【海藻潰堅丸】治癭气大盛。久不消散。

海藻海帶昆布﹝各一兩﹞廣術靑鹽﹝各半兩﹞

上爲末。煉蜜丸如指尖大。每服一丸。噙化。食後。

【何首烏散】治脾肺風毒攻衝。徧身疥癬癢痛。或生癮疹。搔之成瘡。肩背拘急。肌肉頑痺。手足皴裂。風气上攻。面頭生瘡。及治紫白癜頑麻等風。

荊芥穗蔓荊子威靈仙何首烏甘艸﹝炙﹞防風﹝各一兩﹞

上用呵艸幹一兩。同爲末。每服一錢。食後溫酒調下。沸湯亦得。

【茹散】治疥經年不瘥。

水銀﹝一錢﹞好茶﹝二錢﹞茹﹝三錢﹞輕粉﹝少許﹞

上爲細末。每用不以多少。油調搽之。

【苦參散】治徧身瘡疥瘙癢。經年不瘥。

蔓荊子何首烏荊芥穗威靈仙苦參﹝各等分﹞

上爲末。每用二錢。食前茶酒調下。日三服。忌發風物。甚妙。

【硫黃散】治疥。

硫黃川椒石膏白礬﹝各等分﹞

上爲末。以生油調搽。神驗。

【狗脊膏】治疥。

硫黃﹝半兩﹞雄黃﹝半兩﹞信﹝一錢﹞川烏黑狗脊白礬﹝各半兩﹞巴豆﹝二个﹞

上爲末。先以油熬。次下黃蠟調勻。搽之效。

【柏脂膏】治幹濕癬。

地瀝靑﹝一斤﹞黃蠟﹝半斤﹞杏仁﹝四十五个。銼﹞朴硝﹝一抄﹞

上於鐵器內。熬老生蔥三根。一順攪五七沸。濾過。成膏。搽瘡﹝元顏和卿傳﹞

【祛濕散】治幹濕癬。

蠶砂﹝四兩﹞薄荷﹝半兩﹞

上爲末。生油調搽之。濕者幹糝之。

【苦參丸】治肺毒邪熱。頭面生瘡。生疥癬。並宜服之。

苦參﹝不以多少﹞

上爲末。粟米飯丸如桐子大。每服五十丸。空心米飲湯送下。

【玉粉散】治熱汗浸漬成瘡。腫癢痛。

粟米粉﹝二兩﹞寒水石﹝﹞定粉﹝各一兩﹞白石脂白龍骨石膏﹝各半兩﹞滑石﹝八兩﹞蛤粉﹝九兩半﹞

上爲末。再研極細。每用藥幹搽汗處。

【七寶散】治熱汗浸漬成瘡。癢痛不已。

黃當歸防風木通荊芥穗地骨皮﹝各三兩﹞

上爲粗末。入白礬生末一兩勻。每用一兩。水三碗。煎五六沸。去渣。熱洗拭漧。避風少時。

先師東垣老人。路次方城北獨樹店客捨。有推江軸者。皮膚皴裂。不任其痛。兩手不能執轅。

足不能履地。停轍止宿。因制此與之。卽效。明日遂行。

【潤肌膏】治手足皴澀。皮膚裂開。疼痛不能迎風入手。屢用屢效。故錄於此。

珠子瀝靑﹝四兩﹞白黃蠟﹝八錢﹞乳香﹝二錢﹞

上於鐵鐺內。先下瀝靑。隨手下黃蠟﹑乳香。次入麻油一二匙。俟瀝靑熔開。微微熬動。放大淨水盆於其旁以攪藥。用鐵滴一二點於水中。試之如硬。少入油。看硬軟合宜。新綿濾於水中揉扯。以白爲度。瓷器內盛。或油紙裹。每用。先火上炙裂口子熱。撚合藥亦火上炙軟。塗裂口上。

用紙少許貼之。自然合矣。

卷十三

煩躁門

發汗吐下後。虛煩不得眠。若劇者必反復顚倒。心中懊。梔子豉湯主之。若汗若下之後而煩熱者。胸中窒者。亦以梔子豉湯。仲景云。病患舊微溏者。不可與之。

【梔子豉湯】肥梔子﹝四兩。碎﹞豆豉﹝半合﹞

上水二盞。先煎梔子至一盞。下豉同煎七分。服加吐。止後服。一云。快利止後服。

【朱砂安神丸】治心神煩亂。怔忡不安。兀兀欲吐。胸中气亂而有熱。若懊之狀。皆膈上血中伏火。蒸蒸而不安。宜從權衡法。以鎭陰火之浮行。以養上焦之元气。

朱砂﹝一錢。另研。水飛。陰漧﹞黃連﹝去須淨。一錢二分﹞生地黃﹝三分﹞

當歸﹝去蘆﹞甘艸﹝炙。各半錢﹞

上爲末。酒浸蒸餅。丸如黍米大。朱砂爲衣。每服十五丸。津唾送下。食後。此緩治之理也。

內經曰。熱淫所勝。治以甘寒。以苦瀉之。以黃連之苦寒去心煩。除濕熱而爲君。甘艸﹑生地黃之甘寒。瀉火補气。滋生陰血以爲臣。當歸補血不足。朱砂納浮澑之火而安神明也。

【八物定志丸】平補心气。安神鎭驚。除膈熱痰實。

遠志﹝去心﹞菖蒲麥門冬茯神白茯苓﹝去心。各一兩﹞白術﹝半兩﹞人參﹝一兩半﹞牛黃﹝二錢。另研﹞

上爲末。入牛黃勻。煉蜜丸如桐子大。朱砂爲衣。每服二三十丸。熟水送下。無時。

卷十三

胸膈痞

【人參利膈丸】治胸中不利。痰嗽喘滿。利脾胃壅滯。調大便祕利。推陳致新。消飲進食。

藿香﹝一錢半﹞當歸﹝三錢﹞木香檳榔﹝各二錢半﹞

人參﹝三錢﹞甘艸﹝炙。五錢﹞濃朴﹝姜制。二兩﹞枳實﹝五錢﹞

大黃﹝酒浸焙。一兩﹞

上爲末。滴水丸如桐子大。每服三十丸。食後溫湯送下。此治膈气之聖藥也。一方。湯浸蒸餅丸亦可。

【桔梗枳殼湯】治傷寒痞气。胸膈欲絕。

枳殼﹝去穣。麩炒﹞桔梗﹝各等分﹞

上咀。每服一兩。水二盞。煎至一盞。去渣。溫服。食後。

【赤茯苓湯】治傷寒嘔噦。心下滿。胸膈宿有水气。頭眩心悸。

人參﹝去蘆﹞赤茯苓﹝去皮﹞陳皮﹝去白。各一兩﹞白術川芎半夏﹝湯泡七次。各半兩﹞

上爲粗末。每服四錢。水一盞半。生薑五片。煎至一盞。去渣。溫服。不拘時。

【通气湯】主胸膈气逆。

桂﹝去皮。三錢﹞生薑﹝六錢﹞吳茱萸﹝炒。四錢﹞半夏﹝湯泡。八錢﹞

大棗﹝四个﹞

上咀。用水一升。煎取四合。分作三服。放溫服之。對病增損。

卷十三

膈气噎

【桂香散】治膈气反胃。諸藥難效。朝食暮吐。暮食朝吐。甚者食已輒出。其效如神。

水銀黑錫﹝各三錢﹞硫黃﹝五錢﹞

上三味。銚內用柳木捶研。煞微火上。細研爲灰。取出﹑後入丁香末二錢﹑桂末二錢﹑生薑末三錢。一處研勻。每服三錢。黃米粥飲調下。一服取效。病甚者再服。

【丁香附子散】治膈气吐食。

丁香﹝半兩﹞檳榔﹝一个。重三錢﹞黑附﹝一个。重半兩。炮。去皮臍﹞

舶上硫黃﹝去石研﹞胡椒﹝各二錢﹞

上先將四味爲末。入硫黃和勻。每服二錢。用附子一个去毛翅足腸肚。塡藥在內。濕紙五七重裹定。慢火燒熱取出嚼。食後用溫酒送下。日三服。如不食葷酒。粟米飲下。不計時。

【漢防己散】治五噎。

官桂﹝去皮﹞陳皮﹝各一兩。去白﹞漢防己﹝五錢﹞杏仁﹝湯浸去皮尖一兩﹞

紫蘇羚羊角﹝鎊﹞細辛﹝各七錢半﹞

上七味爲粗末。每服三錢。水一盞。生薑三片。煎七分。去渣。溫服。忌酸味生冷滑物。一日兩服。

【紅豆丸】治諸嘔逆膈气。反胃吐食。

胡椒縮砂揀丁香紅豆﹝各二十一粒﹞

上爲末。薑汁丸如皂角子大。每服一丸。棗一个去皮。塡藥。面裹煨熟。細嚼。白湯下。空心日三服。

卷十三

心下痞

【大黃黃連瀉心湯】治心下痞。按之濡。其脈關上浮者。又傷寒大下後。復發汗。心下痞惡寒者。表未解也。不可攻痞。當先用桂枝湯解表。表解乃可用此湯攻痞。

大黃﹝二兩﹞黃連黃芩﹝各一兩﹞

﹝伊芳尹湯液論云﹐大黃黃連黃芩湯三味。今監本無黃芩。脫落之也﹞

上咀。以煎沸湯二大盞。熱漬之。一時久。絞去渣﹝暖動﹞。分作二服。

【大消痞丸】治一切心下痞悶。及積年久不愈者。

半夏﹝湯泡七次。四錢﹞幹生薑神曲﹝炒黃﹞砂仁甘艸﹝炙。各一錢﹞豬苓﹝一錢半﹞人參橘皮﹝各二錢﹞

濃朴﹝制。三錢﹞枳實﹝麩炒。五錢﹞黃連﹝去須﹞黃芩﹝去焦。各五錢﹞

白術姜黃﹝各一兩﹞一方加澤瀉﹝三錢﹞

上爲末。水浸蒸餅丸如桐子大。每服五七十丸至百丸。白湯送下。食後。

【枳實理中丸】治中脘痞滯。气不宣通。積寒停飲。食入不化。

人參﹝去蘆﹞漧薑﹝炮﹞枳實﹝麩炒﹞甘艸﹝炙﹞

白術﹝各等分﹞

上爲細末。煉蜜丸如彈子大。每服一丸細嚼。白湯送下。湯化亦得。不拘時。

【三脘痞气丸】治三焦痞滯。气不升降。水飲停積。不得流行。脇下虛滿。或時刺痛。宜服。

沈香大腹子檳榔縮砂﹝各半兩﹞

靑皮﹝去白﹞陳皮﹝去白﹞木香白豆蔻三稜﹝炮。各一兩﹞半夏﹝湯泡七次。二兩﹞

上爲末。神曲糊丸如桐子大。每服三十丸。溫水送下。陳皮湯亦得。食後。

【枳實消痞丸】治右關脈浮緊。心下虛痞。惡食懶倦。開胃進食。

幹生薑﹝一錢﹞人參白茯苓甘艸﹝炙﹞

白術麥曲﹝各二錢﹞半夏曲﹝三錢﹞濃朴﹝制。四錢﹞

枳實﹝麩炒﹞黃連﹝各五錢﹞

上爲末。湯浸蒸餅。丸如桐子大。每服三十丸。溫水送下。無時。量虛實加減。

卷十三

藥戒

客有病痞者。積於其中。伏而不得下。自外至者捍而不得納。從醫而問之。曰。非下之不可。歸而飲其藥。旣飲而暴下。不終日而向之伏者散而無餘。向之捍者柔而不支。焦膈導達。呼吸開利。快然。若未始有疾者。不數日痞復作。投以故藥。其快然也亦如初。自是不逾月。而痞五作而五下。

每下輒愈。然客之气。一語而三引。體不勞而汗。股不步而栗。膚革無所耗於前。而其中柔然莫知其所來。嗟夫。心痞非下不可已。予從而下之。術未爽也。HT然獨何如。聞楚之南有良醫焉。往而問之。醫嘆曰。子無怪是HT然者也。凡子之術固而是HT然也。坐。吾語汝。且天下之理。有甚快於吾心者。其末必有傷。求無傷於終者。則初無望其快於吾心。夫陰伏而陽蓄。气與血不運而爲痞。

橫乎子之胸中者。共累大矣。擊而去之。不須臾而除甚大之累。和平之物。不能爲也。必將擊搏震撓而後可。夫人之和气。衝然而甚微。汨乎其易危。擊搏震撓之功未成。而子之和蓋已病矣。由是觀之。則子之痞凡一快者。子之和一傷矣。不終月而快者五。子之和平之气。不旣索乎。故體不勞而汗。股不步而栗。HT然如不可終日也。且將去子之痞而無害於和也。子歸燕居三月。而後與之藥可爲也。客歸三月。齋戒而後請之。醫曰。子之气少復矣。取藥而授之曰。服之三月而疾少平。又三月而少康。終年而復常。且飲藥不得亟進。客歸而行其說。然其初使人懣﹝莫困反﹞然而遲之。蓋三投藥而三反之也。然日不見其所攻之效。久較則月異而時不同。蓋終歲而疾平。客謁醫。再拜而謝之。坐而問其故。醫曰。是醫國之說也。豈特醫之於疾哉。子獨不見秦之治民乎。悍﹝下罕反性急悍也﹞而不聽分。墮而不勤事。放而不畏法。令之不聽。治之不變。則秦之民嘗痞矣。商君見其痞也。厲以刑法。威而斬伐。悍厲猛驚。﹝脂利反﹞不貸毫髮痛﹝楚恨反﹞而力鋤之。於是乎秦之政如建﹝紀偃反﹞瓴。﹝戶經反﹞流通四達。無敢或拒。而秦之痞嘗一快矣。自孝公以至二世也。凡幾痞而幾快矣。頑者已圯。﹝部鄙反。段也﹞彊者已柔。而秦之民無歡心矣。﹝史商公傳。孝公用衛鞅欲變法。孝公曰。善。卒定變法之令。令民爲什五而相守。司連坐。不告姦者腰斬。告姦者與斬敵首同賞。匿姦者與降敵同罰﹞故猛政一快者。歡心一亡。積快而不已。而秦之四支枵然。徒具其物而已。民心日離而君孤立於上。故匹夫大呼。不終日而百疾皆起。秦欲運其手足肩膂。而漠然不我應。故秦之已者。是好爲快者之過也。昔者先王之。民其初亦嘗痞矣。先王豈不知砉然擊去之以爲速也。惟其有傷於終也。故不敢求快於吾心。優柔而撫存之。教以仁義。導以禮樂。陰解其亂而除去其滯。旁視而懣然有之矣。然月計之。歲察之。前歲之俗。非今歲之俗也。不擊不搏。無所忤逆。是以日去其戾气而不嬰其歡心。於是政成教達。安樂久而無後患矣。是以三代之治。皆更數聖人。歷數百年。

而後俗成。則予之藥終年而愈疾。蓋無足怪也。故曰天下之理。有快於吾心者。其末也必有傷。求無傷於其終。則初無望其快吾心。𨿽然。豈獨於治天下哉。客再拜而記其說。

卷十三

心胃痛及腹中痛

【艸豆蔻丸】治因饑飽勞役。脾胃虛弱。而心火乘之。不能滋榮心肺。上焦元气衰敗。

因遇冬冷。腎與膀胱之寒水大旺。子能令母實。助肺金大旺相輔。而來克心乘脾。故胃脘當心而痛。此大復其仇。故經云。大乘必大復。理之常也。故皮毛血脈分肉之間。元气已絕於外。又以大寒大燥二气。並而乘之。其人苦惡風寒。耳鳴及腰背相引。而鼻內苦肉不通。不聞香臭。額寒腦痛。目時眩。寒水反乘脾土。痰唾沃沫。飲食反出。腹中常痛。心胃痛。脇下急縮。有時而痛。腹不能伸。大便多泄而不祕。下气不絕。或腹中鳴。胸中气亂。心煩不安。而成霍亂之意。膈咽不通。極則有聲。鼻中气短。遇寒滋甚。或居暖處。方過口吸風。寒則復作。四肢厥逆。身體沈重。不能轉側。頭不可以顧。小便溲而欠。此脾虛之至極也。

橘皮﹝八分﹞僵蠶﹝八分﹞艸豆蔻﹝一錢四分。面裹煨熟。去皮﹞

澤瀉﹝一錢﹞靑皮﹝六分﹞吳茱萸﹝八分。洗去苦﹞半夏﹝一錢﹞

黃﹝八分﹞益智仁﹝八分﹞人參﹝八分﹞神曲﹝炒。四分﹞

生甘艸﹝六分﹞姜黃﹝四分﹞桃仁﹝湯浸去皮尖。六分﹞當歸身﹝六分﹞

柴胡﹝四分。詳脇下痛。多少用之﹞大麥﹝一錢半﹞甘艸﹝炙六分﹞

上除桃仁另研外。餘同爲末。入桃仁研勻。湯浸蒸餅。丸如桐子大。每服三十丸。熱白湯送下。旋斟酌虛實多少用之。

【神保丸】治心膈痛。腹脇痛。腎气痛。痰積痛。

木香胡椒﹝各二錢五分﹞幹蠍﹝七个﹞巴豆﹝去心。膜油。十个﹞

上爲細末。入巴豆霜令勻。湯浸蒸餅爲丸麻子大。朱砂爲衣。每服三丸。姜湯下。

【丁香止痛散】治心气痛不可忍。

良姜﹝五兩﹞茴香﹝炒﹞甘艸﹝炙。各一兩半﹞丁香﹝半兩﹞

上爲末。每服二錢。沸湯點服。不拘時。

【失笑散】定心气痛不可忍。小腸气痛。

蒲黃﹝炒香﹞五靈脂﹝酒研。洗去砂土。各等分爲末﹞

上先用釅醋調二錢。熬成膏。入水一盞。煎七分。食前熱服。

【二姜丸】治心脾疼。溫養脾胃。療冷食所傷。

漧薑﹝炮﹞良姜上二味等分。爲細末。麵糊爲丸梧子大。每服二三十丸。食後陳皮湯下。妊婦不宜服。

【七气湯】治七气爲病。內結積聚。心腹絞痛。時發時止。

人參官桂炙甘艸﹝各一兩﹞半夏﹝五兩﹞

上咀。每服三錢。水一大盞。入姜三片。煎七分。稍熱服。

【益智散】治冷气奔衝。心脇臍腹脹滿絞痛。

川烏﹝四兩﹞益智﹝二兩﹞漧薑﹝半兩﹞靑皮﹝一兩﹞

上咀。每服三錢。水二盞入鹽一撚。姜五片。棗二个。同煎至八分。去渣。溫服。食前。

【茱萸丸】治脾胃虛冷嘔逆。醋心腹悶不快。大效。

官桂﹝二兩﹞蓽茇蓽澄茄﹝各一兩﹞濃朴﹝姜制﹞

胡椒﹝各一兩﹞黑附子﹝炮去皮臍。半兩﹞漧薑﹝炮。一兩﹞吳茱萸﹝揀淨。三兩。好酒少許。洗焙﹞

上爲末。煉蜜丸如桐子大。每服二十丸。食前溫米飲送下。日三服。

【髙良姜湯】治心腹痛如刺。兩脇支滿而悶不可忍。

良姜﹝五錢﹞濃朴﹝姜制﹞當歸﹝炒﹞官桂﹝各二錢﹞

上咀。以水一升。煎取四合。彊人分作二服。弱人分作三服。一服痛定。止後服。對病增損。

卷十三

胃脘當心而痛治驗

兩浙江淮都漕運使崔君長男云卿。年二十有五。體本丰肥。奉養膏粱。時有熱證。友人勸食寒涼物。及服寒涼藥。於至元庚辰秋。病瘧久不除。醫以砒霜等藥治之。新汲水送下。禁食熱物。瘧病不除。反添吐瀉。脾胃復傷。中气愈虛。腹痛腸鳴。時復胃脘當心而痛。不任其苦。屢易醫藥。未嘗有效。至冬還家。

百般治療而不瘥。延至四月間。因勞役煩惱過度。前證大作。請予治之。具說其由。診得脈弦細而微。手足稍冷。面色靑黃而不澤。情思不樂。惡人煩冗。飲食減少。微飽則心下痞悶。

嘔吐酸水。發作疼痛。冷汗時出。气促悶亂不安。須人額相抵而坐。少時易之。予思內經云。中气不足。溲便爲之變。腸爲之苦鳴。下气不足。則爲痿厥心冤。又曰寒气客於腸胃之間。則卒然而痛。得炅則已。炅者﹑熱也。非甘辛大熱之劑。則不能愈。遂制此方。

【扶陽助胃湯】漧薑﹝炮。一錢半﹞揀參艸豆蔻仁甘艸﹝炙﹞

官桂白芍藥﹝各一錢﹞陳皮白術吳茱萸﹝各五分﹞黑附子﹝炮去皮。二錢﹞益智仁﹝五分。一方一錢﹞

上咀。都作一服。水三盞。生薑三片。棗子兩个。煎至一盞。去渣。溫服。食前。三服大勢皆去。痛減過半。至秋先灸中脘三七壯。以助胃气。次灸气海百餘壯。生發元气。滋榮百脈。以還少丹服之。則喜飲食。添肌肉。潤皮膚。明年春。灸三里二七壯。乃胃之合穴也。亦助胃气。又引气下行。春以芳香助脾。復以育气湯加白檀香平治之。戒以懲忿窒欲。愼言語。節飲食。一年而平復。

內經曰。寒淫於內。治以辛熱。佐以苦溫。附子﹑漧薑大辛熱。溫中散寒。故以爲君。艸豆寇仁﹑益智仁﹑辛甘大熱。治客寒犯胃爲佐。脾不足者以甘補之。炙甘艸甘溫。白術﹑橘皮苦溫。

補脾養气。水挾木勢。亦來侮土。故作急痛。桂辛熱以退寒水。芍藥味酸以瀉木克土。吳茱萸苦熱。泄厥气上逆於胸中。以爲使也。

卷十四

腹中積聚

眞定路惠民司令張君。傳砂煎丸﹑香稜丸﹑木香砂煎丸。三方多效。

【砂煎丸】消磨積塊癖。一切凝滯。老人虛人無妨。

黑附子﹝兩个。各重五錢半以上。正坐妥者。炮去皮臍。剜作甕子﹞

木香﹝三錢﹞破故紙﹝隔紙微炒﹞蓽茇﹝眞者。各一兩﹞砂﹝三錢﹞

上先將砂用水一盞。續續化開。於甕內熬榦爲末。安在附子甕內。卻用剜出附子末蓋口。用和成白面裹。約半指濃。慢灰火內燒勻黃色。去面。同木香等藥爲細末。卻用元裹附子熟黃面爲末。醋調煮糊。丸桐子大。每服十五丸至三十丸。生薑湯送下。此藥累有神功。

【仙方香稜九】破痰癖。消塊。及冷熱積。

木香丁香﹝各五錢﹞京三稜﹝切。酒浸一宿﹞靑皮﹝去白﹞

枳殼﹝麩炒﹞川楝子茴香﹝炒。各一兩﹞廣術﹝一兩切。酒浸一宿。將三稜。廣術。用去皮巴豆三十粒。同炒。巴豆黃色。去豆不用﹞

上爲末。醋糊丸如桐子大。用朱砂爲衣。每服二十丸。炒生薑鹽湯下。溫酒亦得。食後。日進三服。

【木香砂煎丸】治婦人消癖積聚。血塊刺痛。脾胃虛寒。宿食不消。久不瘥者。

木香砂官桂附子﹝炮﹞

漧漆﹝炒。去煙﹞豬牙皂角細辛乳香﹝研﹞

京三稜﹝炮﹞廣術﹝炮﹞大黃﹝炒。令爲末﹞沒藥﹝研﹞

漧薑﹝炮﹞靑皮﹝各一兩﹞巴豆霜﹝半兩﹞

上除研藥外。同爲末。以好醋一升。化開砂。去渣。納銀石器中。慢火熬。次下巴豆霜﹑大黃末。熬成膏。將前藥末膏內和丸如桐子大。每服三五十丸。食後。溫酒送下。

【溫白丸】治心腹積聚。久癖塊。大如杯碗。黃膽宿食。朝起嘔吐。支滿上气。時時腹脹。心下堅結。上來搶心。傍攻兩脇。十種水病。八種痞塞。翻胃吐逆。飲食噎塞。五種淋疾。九種心痛。積年食不消化。或瘧疾連年不瘥。及療一切諸風。身體頑麻不知痛庠。或半身不遂。或眉髮墮落。及療七十二種風。三十六種遁屍疰忤。及癲癇。或婦人諸疾。斷續不生。帶下淋瀝。五邪失心。愁憂思慮。意思不樂。飲食無味。月水不調。及腹中一切諸疾。有似懷孕。連年累月。羸瘦困憊。或歌或哭。如鬼所使。但服此藥。無不除愈。

川烏﹝炮。去皮。二兩半﹞柴胡﹝去蘆﹞吳茱萸﹝湯泡七次。揀淨﹞桔梗菖蒲紫菀﹝去苗葉及土﹞黃連﹝去須﹞漧薑﹝炮﹞

肉桂﹝去粗皮﹞茯苓﹝去皮﹞人參蜀椒﹝去目及閉口。炒用﹞

濃朴﹝去粗皮。薑汁制﹞皂莢﹝去皮子炙﹞巴豆﹝去皮心膜。出油。炒研。各半兩。

﹞

上爲細末。入巴豆勻。煉蜜爲丸。如梧桐子大。每服三丸。生薑湯下。食後或臨臥服。漸加至五七丸。

【雞爪三稜丸】治五臟癖气塊。年深者一月取效。

木香石三稜京三稜靑皮陳皮﹝去白﹞雞爪三稜﹝各五錢﹞檳榔肉豆蔻﹝各一兩﹞

砂﹝三錢﹞

上九味爲末。薑汁打糊丸如桐子大。每服二十丸。姜湯下。空心臨臥各一服。忌一切生冷硬粘物。

【靑鹽丸】治一切冷積。作痛無時。宿食不消。及治一切酒食所傷。神效。

靑鹽砂﹝各一錢﹞細曲末﹝三錢﹞鹽豉﹝四十个﹞

大椒﹝三十粒﹞巴豆﹝三十个。去皮心膜。出油﹞

上入揀棗三十个。同末入巴豆和勻。醋糊丸桐子大。每服三十丸。溫姜湯下。積在上。食後。

【玄胡丸】解化傷滯。內消飲食。治吐利瘕气結。虫煩不安。心腹脹痛。順三焦。和脾胃。

木香當歸玄胡索靑皮﹝去白﹞

雄黃﹝飛。另研﹞廣術﹝炮﹞檳榔﹝各四兩﹞京三稜﹝炮。六兩﹞

上八味爲末。入雄黃勻糊。丸如桐子大。每服三十丸。生薑湯下。不拘時。

【破積導飲丸】治有積塊堅硬。飲食不消。心下痞悶。

檳榔陳皮﹝去白﹞廣木香靑皮﹝去白﹞

枳殼﹝麩炒﹞枳實﹝麩炒﹞廣術﹝炮﹞半夏﹝泡七次﹞

京三稜﹝炮﹞神曲﹝炒﹞麥﹝炒﹞幹生薑茯苓﹝去皮﹞甘艸﹝炙﹞澤瀉﹝各五錢﹞牽牛﹝頭末二錢。一方六錢﹞

巴豆﹝去心膜。三个。取霜﹞

上爲末。入巴豆勻。生薑汁打糊。丸梧桐子大。每服三十丸。溫姜湯下。食前。

【木香三稜湯】和脾胃。進飲食。消化生冷物。治心腹刺痛。霍亂吐利。胸膈脹悶。

木香神曲﹝炒。各一兩﹞京三稜﹝炮﹞甘艸﹝炙。各二兩﹞

陳皮﹝去白﹞益智﹝各四兩﹞廣術﹝六兩﹞

上爲末。每服二錢。入鹽一撚。沸湯點服。空心食前。

【幹柿丸】取虛實積。下膈。甚妙。

朱砂﹝研爲衣﹞沒藥﹝研﹞豬牙皂角﹝去皮弦子。爲末﹞

漧漆﹝碎炒煙盡爲末﹞京三稜﹝炮。爲末﹞靑礞石﹝爲末﹞漧薑﹝炮。爲末﹞

水銀沙子﹝各一錢﹞輕粉﹝二錢﹞巴豆﹝三十个。去皮膜。醋煮十沸﹞

上件各研勻。軟飯和丸如綠豆大。煎柿蒂湯冷下三五丸。加減用。婦人有胎勿用。

【神效五食湯丸】取虛實積食。气蠱脹滿。積塊水气。年深癖。並皆治之。

大戟﹝刮去皮﹞甘遂﹝生。各半兩﹞豬牙皂角﹝去皮子弦。生用﹞

胡椒﹝生。各一兩﹞芫花﹝米酷浸一宿。炒黃。一兩﹞巴豆﹝去心膜。醋煮。二十沸。研。半兩﹞

上除巴豆外。杵爲末入巴豆再研勻。糊丸如綠豆大。每服五七丸。气實者十丸。夜臥。水一盞。用白米﹑白面﹑黑豆﹑生菜﹑豬肉各少許。煎至半盞。去渣。用湯溫下。藥取下病。忌油膩粘滑物。婦人有胎。不可服之。

【磨積三稜九】治遠年近日諸般積聚。癖气塊。或气積酒積諸般所傷。無問男子婦人老幼。並宜服之。常服進飲食。

木香麥京三稜﹝炮﹞廣術枳殼﹝麩炒﹞石三稜﹝去皮﹞杏仁﹝麩炒。各半兩﹞漧漆﹝炒煙盡。三錢﹞

雞爪三稜﹝半兩﹞葛根﹝三錢﹞官桂﹝二錢半﹞黑牽牛﹝半兩。半生半熟﹞

丁香檳榔香附子靑皮﹝去白。各二錢﹞

縮砂﹝三錢﹞白牽牛﹝半兩。半生半熟﹞陳皮﹝去白。三錢﹞

上爲末。醋糊丸如桐子大。每服二十丸。生薑湯下。食後。日二服。病大者四十日消。溫水送下。亦得。

【聖散子】治遠年積塊。及婦人幹血气。

砂川大黃﹝各八錢﹞麥﹝六兩﹞漧漆﹝三兩。炒煙盡﹞

蓄茴香﹝炒﹞檳榔瞿麥﹝各一兩﹞

上爲末。每服五錢。臨睡溫酒調下。仰臥此藥只在心頭。至明大便如爛魚。小便赤爲驗。取去。藥無毒性如君子。有神效。小兒用一錢。十五以上五錢或七錢。空心服之更效。如治婦人幹血气。加穿山甲二兩炮。

【荊蓬煎丸】破痰癖。消塊。及冷熱積聚。胃膈疰悶。通利三焦。升降陰陽。順一切气。消化宿食。

木香靑皮﹝去白﹞川茴香﹝微炒﹞枳殼﹝麩炒﹞

檳榔﹝各一兩﹞京三稜﹝二兩。酒浸。冬三日。夏一日﹞廣術﹝二兩。醋浸。冬三日。夏一日。同三稜以去皮巴豆二十个。銀器內同炒。令漧黃色爲度。去巴豆不用﹞

上七味修事畢。爲末。水糊丸如豌豆大。每服三十丸。溫生薑湯送下。食後。

【醋煮三稜丸】治一切積聚。遠年近日。皆治之。如神效。

川芎﹝二兩。醋煮微軟。切作片子﹞京三稜﹝四兩。醋煮軟。竹刀切作片子。曬漧﹞

大黃﹝半兩。醋紙裹。火煨過。切﹞

上三味爲末。水糊丸如桐子大。每服三十丸。溫水下。無時。病甚者一月效。小者半月效。

【流气丸】治五積六聚。瘕塊癖畱飲。以上之疾。皆系寒气客搏於腸胃之間。久而停畱。變成諸疾。此藥能消導滯气。通和陰陽。消舊飲。𨿽年髙气弱。亦宜服之。

木香川茴香﹝焙﹞紅橘皮﹝去白﹞菖蒲靑皮﹝去白﹞蘿卜子﹝炒﹞廣術﹝炮﹞檳榔補骨脂﹝炒﹞神曲﹝炒﹞枳殼﹝麩炒去穣﹞蓽澄茄縮砂麥曲﹝各一兩。炒﹞牽牛﹝炒。一兩半﹞

上爲末。水糊丸如桐子大。每服五七丸。細嚼白豆蔻仁一枚。白湯送下。食後。

【廣術潰堅湯】治中滿腹脹。內有積塊。堅硬如石。令人坐臥不安。

半夏﹝泡七次﹞黃連﹝各六分﹞當歸梢濃朴黃芩﹝各五分﹞廣術曲﹝各三分﹞甘艸﹝生。三分﹞

益智仁﹝七分﹞紅花橘皮﹝去白﹞升麻﹝各二分﹞

柴胡澤瀉吳茱萸﹝各三分﹞靑皮﹝二分﹞

上咀。都作一服。水二盞。先浸藥少時。煎至一盞。去渣。稍熱服。食前。忌酒濕面。如虛渴。加葛根﹝二分﹞

卷十四腹中積聚

治積要法

許學士云。大抵治積。或以所惡者攻之。或以所喜者誘之。則易愈。如砂﹑阿魏治肉積。神曲﹑麥治酒積。

水蛭﹑虻虫治血積。木香﹑檳榔治气積。牽牛﹑甘遂治水積。雄黃﹑膩粉治涎積。礞石﹑巴豆治食積。各從其類也。若用羣隊之藥分其勢。則難取效。須是認得分明是何積聚。兼見何證。然後增減酌量用藥。不爾反有所損。要在臨時通變也。

卷十四腹中積聚

養正積自除

眞定王君用。年一十九歲。病積。臍左連脇如覆杯。腹脹如鼓。多靑絡脈。喘不能臥。時值暑雨。加之自利完谷。日哺潮熱。夜有盜汗。以危急來求。予往視之。脈得浮數。按之有力。謂病家曰。凡治積非有毒之劑攻之則不可。今脈虛弱如此。豈敢以常法治之。遂投分滲益胃之劑。數服而淸便自調。雜以升降陰陽。進食和气。而腹大減。胃气稍平。間以削之。不月餘良愈。先師嘗曰。

潔古老人有云。養正積自除。猶之滿坐皆君子。縱有一小人。自無容地而出。今令眞气實﹑胃气彊﹑積自消矣。潔古之言。豈欺我哉。內經云。大積大聚。衰其大半而止。滿實中有積气。大毒之劑尙不可過。況虛中有積者乎。此亦治積之一端也。邪正虛實。宜精審焉。

卷十四腹中積聚

腹中諸虫

【烏梅丸】治髒寒蛔虫動作。上入膈中。煩悶嘔吐。時發時止。得食卽嘔。常自吐蛔。有此證候。謂之蛔厥。此藥主之。又治久痢。

烏梅﹝三百个﹞黃柏﹝炙﹞細辛﹝去苗﹞肉桂﹝去粗皮﹞

附子﹝炮。去皮臍﹞人參﹝去蘆。各六兩﹞漧薑﹝炮。十兩﹞當歸﹝去蘆。四兩﹞

蜀椒﹝去目及閉口者。微炒出汗用。四兩﹞黃連﹝去須。十六兩﹞

上異搗篩。合治之。以酒浸烏梅一宿。去核。蒸之令熟。用米飯熟搗成泥。和藥令相得。納臼中。與煉蜜杵二千下。丸如梧桐子大。每服十五丸。溫米飲下。食前服。

【化虫丸】鶴虱﹝去土﹞檳榔苦楝根﹝去浮皮﹞胡粉﹝炒。各一兩﹞

白礬﹝枯。二錢半﹞

上爲末。水糊丸如麻子大。小兒疾病。多有諸虫。或因臟腑虛弱而動。或因食甘肥而動。其動卽腹中疼痛發作。積聚往來上下。痛有休止。亦攻心痛則哭不休。合眼仰身撲手。心神悶亂。嘔噦涎沫。或吐淸水。四肢羸困。面色靑黃。飲食𨿽進。不生肌肉。或寒或熱。沈沈默默。不的知病之處。其虫不療。則子母相生。無有休止。長一尺則能害人。一歲兒服五丸。溫漿水入生油一兩點。

打勻下之。溫米飲亦得。不拘時候。其虫細小者皆化爲水。大者自下。

【補金散】治諸般虫。

鶴虱﹝生﹞雷丸定粉錫灰﹝各等分﹞

上爲末。每服三錢。空心食前。少油調下。又用豬肉一兩。燒熟。糝藥在上。細嚼亦得。每服藥時。用雞翎﹑甘遂末一錢。與前藥一處服之。其虫自下矣。

【雷金散】治諸虫。

雷丸﹝末。八分﹞郁金﹝末。七分﹞黑牽牛﹝末。一錢半﹞

上三件末。和勻。以生油調下三兩匙。飯壓之。

【化虫散】取寸白虫。

黃丹﹝半兩炒﹞錫灰﹝一兩羅﹞定粉﹝二兩﹞

上同研極細末。每服一錢。先燒豬肉五片。喫了後。以生油一口許調藥服。至晚取下。婦人有胎不可服。李副統女子菊花年十三。一服取虫一抄。終身不發。

卷十四腹中積聚

諸濕腫滿

【沈香海金砂丸】治一切聚積。散脾濕腫脹﹑肚大﹑靑筋﹑羸瘦惡證。

沈香﹝二錢﹞海金砂輕粉﹝各一錢﹞牽牛頭末﹝一兩﹞

上爲末。研獨頭蒜如泥丸。如桐子大。每服五十丸。煎燈艸湯送下。量虛實加減丸數。取利爲驗。大便利止後服。

【海金砂散】治脾濕太過。徧身腫滿不得臥。及腹脹如鼓。

牽牛﹝半生半熟﹞白術﹝各一兩﹞甘遂﹝半兩﹞海金砂﹝三錢﹞

上爲末。每服二錢。煎倒流水一盞調下。食前。待宣利。止後服。以上二方。系太醫劉仲安傳。用之累累獲效如神尢速。故錄於此。

【續隨子丸】治通身腫滿。喘悶不快。

人參木香漢防己赤茯苓﹝面蒸﹞

大檳榔海金砂﹝各五錢。另研﹞續隨子﹝一兩﹞葶藶﹝四兩。炒﹞

上爲末。棗肉丸如桐子大。每服二十丸至三十丸。煎桑白皮湯送下。食前。

【聖靈丹】治脾肺有濕。喘滿腫盛。小便赤澀。

人參﹝去蘆﹞木香漢防己茯苓﹝寒食麵煨﹞

檳榔木通﹝各二錢。炒﹞苦葶藶﹝半兩炒﹞

上七味爲末。棗肉和丸桐子大。每服三十丸。煎桑白皮湯送下。食前。

【赤茯苓丸】治脾濕太過。四肢腫滿。腹脹喘逆。气不宣通。小便赤澀。

木香﹝半兩﹞赤茯苓﹝二兩。一方一兩﹞防己﹝二兩﹞苦葶藶﹝四兩。炒﹞

上爲末。棗肉丸如桐子大。每服三十丸。煎桑白皮湯送下。食前。

【人參葶藶丸】治一切水腫。及喘滿不可當者。

人參﹝一兩。去蘆﹞苦葶藶﹝四兩炒﹞

上爲末。棗肉丸如桐子大。每服三十丸。煎桑白皮湯送下。食前。

【海藻散】治男子婦人通身虛腫。喘滿悶不快。

海藻大戟錦紋大黃續隨子﹝去殼。各一兩﹞

上銼碎。用好酒二盞。淨碗內。浸一宿。取出曬漧後用。

白牽牛﹝頭末一兩。生用﹞桂府滑石﹝半兩﹞甘遂﹝麩炒黃。一兩﹞肉豆蔻﹝一个﹞

靑皮﹝去白﹞陳皮﹝去白。各半兩﹞

上共前藥一處爲細末。大人每服二錢。气實者三錢。平明冷茶淸調下。至辰時取下水三二行。

腫減五七分。隔二三日平明又一服。腫消忌鹽魚肉百日。○小兒腫服一錢。五歲以下者半錢。婦人有孕不可服。

【白丸子】治通身腫。及脾腹脹滿。喘悶不快。小便赤澀。神效。

輕粉﹝半錢﹞桂府滑石﹝研炒﹞粉霜﹝研細炒。各四錢﹞砂﹝研炒﹞

白丁香﹝杵如米。炒。眞者﹞寒水石﹝火燒。研細。各三錢﹞

上先將輕粉﹑滑石二味研勻。用油紙裹了。卻更和白面作餅。再裹合藥。用桑柴火燒。以熟爲度。取出。與前四味一處研勻。水浸。蒸餅搦幹爲丸。如綠豆大。第一日每服二丸。煎生薑湯送下。食前。一日三服。第二日三丸三服。第三日四丸一服。第四日五丸亦三服。如覺小便多時。腫漸減。便休服白丸子。如小便未多。更服一日。至兩服加作六丸做一服。一日亦三服。腫消爲效。如服藥至第三日。覺牙縫內癢痛。口气惡。便用漱口藥。

黃連﹝去須﹞貫眾﹝各等分﹞

上爲散。每用一錢。水一盞。煎至七分。入龍腦少許攪勻。溫漱之。每日煎一錢漱口。如腫消。忌鹽魚肉﹑冷硬果食。只喫粥百日。永瘥。如臟腑祕澀气實人。先服治腫海藻散。此藥親用。救人甚多。神效。

【除濕丹】治諸濕腫客搏。腰膝重痛。足脛浮腫。

乳香﹝研﹞沒藥﹝研。各一兩﹞牽牛頭末﹝半兩﹞檳榔威靈仙赤芍藥澤瀉葶藶甘遂﹝各二兩﹞大戟﹝炒。三兩﹞陳皮﹝去白。四兩﹞

上爲末。糊丸如桐子大。每服五十丸至七八十丸。溫水送下。食前。得更衣。止後服。如服藥前後。忌酒二日。濕面兩三日。食後。溫淡粥補胃尢佳。

【三花神佑丸】治中滿腹脹。喘嗽淋。一切水濕腫滿。濕熱腸垢沈積。變生疾病。久病不已。黃瘦困倦。血气壅滯不宣通。或風熱燥郁。肢體麻痺。走注疼痛。風痰咳嗽。頭目旋運。瘧气不已。瘕積聚。堅滿痞悶。酒積食積。一切痰飲嘔逆。濕熱腹滿實痛。並宜服之。

輕粉﹝一錢﹞大黃﹝一兩。爲末﹞牽牛﹝二兩﹞芫花﹝醋拌炒﹞

甘遂大戟﹝各半兩﹞

上爲末。滴水丸如小豆大。初服五丸。每服加五丸。溫水送下。無時。日三服。加至快利後。

卻常服。病去爲度。

【十棗湯】治太陽中風下痢。嘔逆短气。不惡寒。汗出。發作有時。頭痛。心下痞硬。引脇下痛。兼下水腫腹脹。並酒食積腸垢積滯。癖堅積。蓄熱暴痛。瘧气久不已。或表之正气與邪熱。並甚於裏。熱極似陰。反寒戰。表气入裏。陽气極深。脈微而絕。並風熱煩甚。結於下焦。大小便不通。實熱腰痛。

甘遂芫花﹝慢火炒紫色。仲景與俗異。炒作熬。下凡言熬者同炒﹞

大戟﹝各等分﹞

上爲末。水一大盞。棗十枚切開。煮取汁半盞。調半錢。人實更加一錢。量虛實加減。

【葶藶木香丸】治水气通身虛腫。

人參漢防己﹝各一兩﹞苦葶藶﹝炒。四兩﹞木香檳榔木通白茯苓﹝去皮。面裹煨。各一兩﹞

上爲末。棗肉和丸如桐子大。每服三十丸。溫水送下。食前。

【木香通气丸】導滯寬膈。塌腫進食。

南木香茴香﹝各一兩。炒﹞檳榔﹝二兩﹞海金砂破故紙﹝炒﹞陳皮﹝去白。各四兩﹞牽牛﹝半斤。半生半熟﹞

上爲末。淸醋爲丸。如桐子大。每服三十丸。熟水送下。食後。

【神祕湯】治病患不得臥。臥則喘。水气逆行。上乘於肺。肺得水而浮。使气不通流。脈沈大。

白茯苓﹝去皮﹞木香﹝各半兩﹞桑白皮紫蘇葉橘皮﹝炒﹞人參﹝各七錢﹞

上咀。水三升。入生薑七錢。煎至一升半。去渣。分作五服。食後。

【消痞丸】治積濕熱毒。甚者身體面目黃腫。心脇腹滿。嘔吐不能飲食。痿弱難以運動。

咽嗌不利。肢體焦。眩悸膈熱。坐臥不寧。心火有餘而妄行。上爲咳血﹑衄血。下爲大小便血﹑腸風﹑痔漏。三焦壅滯塞。熱中消渴。傳化失常。小兒疳積熱。

木香官桂﹝各一分﹞靑黛牽牛黃連黃芩﹝各一兩﹞大黃黃柏葛根梔子薄荷藿香茴香﹝炒﹞濃朴﹝各半兩﹞

上爲末。滴水丸如桐子大。每服二十丸。溫水送下。食前。

【無礙丸】治脾病橫流。四肢腫滿。

木香﹝半兩﹞蓬莪術﹝炮﹞京三稜﹝炮﹞檳榔﹝生﹞

郁李仁﹝湯泡去皮。各一兩﹞大腹皮﹝二兩﹞

上六味爲末。炒麥杵爲粉。煮糊丸如桐子大。每服二十丸。生薑湯送下。無時。

【香蘇散】治水气虛腫。小便赤澀。

陳皮﹝去白。一兩﹞防己木通紫蘇葉﹝各半兩﹞

上四味爲末。每服二錢。水二盞。生薑三片。煎至一盞。去渣。溫服。食前。

【五皮飲】治他病瘥後。或久痢之後。身體面目四肢浮腫。小便不利。脈虛而大。此由脾肺虛弱。不能營運諸气。諸气不理。散漫於皮膚肌腠之間。故令腫滿也。

大腹皮生薑皮赤茯苓皮桑白皮陳皮﹝各等分﹞

上咀。每服五錢水一盞。煎至八分。去渣。溫服。無時。日二服。此方異於局方。載中藏經。

【牡蠣澤瀉散】治脾胃气虛。不能制納腎水。水溢下焦。腰以下有腫也。○金匱要略曰。

腰以下有腫。當利小便。

牡蠣﹝炒﹞澤瀉蜀漆﹝洗去腥﹞葶藶﹝炒﹞

栝蔞根商陸根海藻﹝以上各等分﹞

上七味異搗。篩爲散。更入臼中制之。自飲和服方寸匕。小便利止。後服。

內經云。鹹味湧泄。牡蠣﹑澤瀉﹑海藻之咸。以瀉水气。濕淫於內。平以苦。佐以酸辛。以苦瀉之。蜀漆﹑葶藶﹑商陸﹑栝蔞之酸辛與苦以導腫。利小便以散水。

卷十四腹中積聚

胃气爲本

至元戊寅五月間。霖淫積雨不止。魯齋許平仲先生。時年五十有八。面目肢體淨腫。大便溏多。腹脹腸鳴。時痛。飲食短少。命予治之。脈得弦細而緩。先生曰。年壯時多曾服牽牛大黃藥。面目四肢。時有浮腫。今因陰雨。故大發。予曰。營運之气。出自中焦。中焦者﹑胃也。胃气弱不能布散水谷之气。榮養臟腑經絡皮毛。气行而澀爲浮腫。大便溏多而腹腫腸鳴。皆濕气勝也。四時五臟﹑皆以胃气爲本。五臟有胃气。則和平而身安。若胃气虛弱。不能運動。滋養五臟。則五臟脈不和平。本髒之气盛者。其脈獨見。輕則病甚。過則必死。故經曰。眞髒之脈弦。無胃气則死。先生之疾。幸而未至於甚。尙可調補。人知服牽牛﹑大黃。爲一時之快。不知其爲終身之害也。遂用平胃散加白術﹑茯苓﹑艸豆蔻仁。數服而腸脹﹑溏瀉﹑腸鳴﹑時痛皆愈。飲食進。止有肢體浮腫。以導滯通經湯主之。良愈。

【導滯通經湯】治脾濕有餘。及气不宣通。面目手足浮腫。

木香白術桑白皮陳皮﹝各五錢﹞

茯苓﹝去皮。一兩﹞

上咀。每服五錢。水二盞。煎至一盞。去渣。溫服。空心食前。內經曰。濕淫所勝。平以甚熱。以苦燥之。以淡泄之。陳皮苦溫。理肺气。去气滯。故以爲主。桑白皮甘寒。去肺中水气水腫臚脹。利水道。故以爲佐。木香苦辛溫。除肺中滯气。白術苦甘溫。能除濕和中。以苦燥之。白茯苓甘平。能止渴﹑除濕利。小便。以淡泄之。故以爲使也。

卷十四腹中積聚

黃膽論

寸口脈浮而緩。浮則爲風。緩則爲痺。痺非中風。四肢苦煩。脾色必黃。瘀熱以行。趺陽脈緊而數。數則爲熱。熱則消穀。緊則爲寒。食卽爲滿。尺脈浮爲傷腎。趺陽脈緊爲傷脾。風寒相搏。

食穀則眩。穀气不消。胃中苦濁。濁气下流。小便不通。陰被其寒。熱流膀胱。身體盡黃。名曰谷疸。額上黑。微汗出。手足中熱。薄暮卽發。膀胱急。小便自利。名曰女勞疸。腹如水狀不治。○心下懊而熱不能食。時時欲吐。名曰酒疸。○陽明病脈遲者。食難用飽。飽則發煩。頭眩心煩。

小便難。此欲作谷疸。𨿽下之。腹滿如故。所以然者。脈遲故也。○夫病酒黃膽者。必小便不利。

其候心中熱。足下熱。是其證也。○酒黃膽者。或無熱。靜言了了。腹滿欲吐。鼻燥其脈浮者先吐之。沈弦者先下之。○酒疸心中熱欲嘔者。吐之卽愈。○酒疸下之。久久爲黑疸。目靑面黑。心中如啖蒜韭狀。大便正黑。皮膚爪之不仁。其脈浮弱。𨿽黑微黃。故知之。○師曰。病黃膽發熱煩喘。胸滿口燥者。以病發時火劫其汗。兩熱所得。然黃皆從濕得之。一身發熱。面黃肚熱。熱則在裏。當下之。○脈沈。渴欲飲水。小便不利者。皆發黃也。○腹脹滿。面痿黃。躁不得睡。屬黃家。

○師曰。黃膽之病。當以十八日爲期。

治之十日以上宜瘥。反劇爲難治。○又曰。疸而渴者。其疸難治。疸而不渴者。其疸可治。發於陰部。其人必嘔。發於陽部。其人振寒發熱也。

【茵陳蒿湯】治谷疸爲病。寒熱不食。食卽頭眩。心胸不安。久久發黃。

茵陳蒿﹝六兩﹞大黃﹝三兩﹞梔子﹝十四个。擘﹞

上三味咀。水一斗二升。煮茵陳。減一半。納二味。煮至三升。去渣。分溫三服。小便利。

溺如皂莢色汁。狀正赤。壹宿腹減。黃從小便去也。

【硝石礬石散】治黃家日晡所發熱。而反惡寒。此女勞疸也。得之膀胱急。小腹滿。一身盡黃。額上黑。足下熱。因作黑疸。其腹脹如水狀。大便必黑或時溏。此女勞之爲病。非水也。腹滿者難治。

硝石礬石﹝燒。各等分﹞

上二味爲末。以大麥麵粥和。服方寸匕。日三服。病隨大小便去。大便正黑。小便黃是其候。

【梔子大黃湯】治酒黃膽心中懊。或熱痛。宜服此方主之。

梔子﹝十四个擘﹞枳實﹝五枚。炙﹞豆豉﹝一升。綿裹﹞大黃﹝一兩﹞

上咀。以水六升。煮取二升。去渣。分溫三服。無時。

【茵陳五苓散】治黃膽病。一本茵陳湯及五苓散。﹝五苓散。局方有﹞

五苓散﹝五分﹞茵陳蒿末﹝十分﹞

上和勻。先食飲服方寸匕。日三服。

【大黃硝石湯】治黃病腹滿。小便不利而赤。自汗出。此表和裏實。當下之。

大黃黃柏硝石﹝各四兩﹞梔子﹝十四个。擘﹞

上咀。水六升。煮取二升去渣。納硝石。煮一升。頓服之。

【黃連散】治黃膽大小便祕澀壅熱。累效。

川大黃﹝好醋拌炒﹞黃連﹝各二兩﹞甘艸﹝炙﹞黃芩﹝各一兩﹞

上四味爲末。每服二錢。食後溫水調下。日三服。

【鼻瓜蒂散】治黃膽徧身如金色。此方累經效。

瓜蒂﹝十四个﹞母丁香﹝一个﹞黍米﹝四十九个﹞

上先將瓜蒂爲細末。次入二味同碾。羅爲末。每於夜臥。令病患先含水一口。兩鼻孔內入半字以下。吐了水便睡。至半夜或明日。取下黃水。旋用熟帛了。直候取水定。便服前黃連散。病輕五日見效。重者半月取效。

卷十四腹中積聚

食勞疳黃

【膽礬丸】治男子婦人食勞食气。面黃虛腫。癖气塊。

膽礬﹝無石者。三錢﹞黃蠟﹝二兩﹞靑州肥棗﹝五十个﹞

上以沙鍋或石器內。用頭酷三升。先下膽礬。共棗子慢火熬半日。取出棗子去核。次下蠟二兩。再慢火熬一二時辰如膏。入好蠟茶二兩。同和爲丸桐子大。每服二十丸。茶淸下。日三服。食後。如久年腸風痔疾。陳米飲下。日三服。一月見效。

【棗礬丸】治食勞黃﹑目黃﹑身黃者。

皂礬﹝不以多少。沙鍋子木炭燒通赤。用米醋內點之赤紅﹞

上爲末。棗肉丸如桐子大。每服二三十丸。食後。生薑湯下。

【五疳丸】治小兒疳瘦面黃。眼澀羞明。好喫泥土。乳食不消化。常服退黃化虫。

綠礬﹝成塊者。燒通赤取出。一兩﹞密陀僧﹝燒赤取出一兩﹞夜明沙﹝燒過。二兩半﹞

上爲末。棗肉丸。如麻子大。每服五七丸。溫米飲下。量大小加減。日三服。不計時。

【茯苓滲濕湯】治黃膽寒熱嘔吐。渴欲飲冷。身體面目俱黃。小便不利。全不食不得臥。

茵陳﹝六分﹞白茯苓﹝五分﹞木豬苓澤瀉﹝各三分﹞

黃連黃芩﹝生﹞梔子漢防己白術蒼術陳皮靑皮﹝各二分﹞

上十二味咀。作一服。水二盞。煎至一盞。去渣。溫服。空心食前。

卷十四腹中積聚

谷疸治驗

完顏正卿丙寅二月間。因官事勞役。飲食不節。心火乘脾。脾气虛弱。又以恚怒。气逆傷肝。心下痞滿。四肢困倦。身體麻木。次傳身目俱黃。微見靑色顏黑。心神煩亂。怔忡不安。兀兀欲吐。

口生惡味。飲食遲化。時下完谷。小便癃閉而赤黑。辰巳間發熱。日暮則止。至四月尢盛。其子以危急求予治之。具說其事。診其脈浮而緩。金匱要略云。寸口脈浮爲風。緩爲痺。痺非中風。四肢苦煩。脾色必黃。瘀熱以行。趺陽脈緊。爲傷脾。風寒相搏。食穀則眩。穀气不消。胃中苦濁。濁气下流。小便不通。陰被其寒。熱流膀胱。身體盡黃。名曰谷疸。宜茯苓梔子茵陳湯主之。

【茯苓梔子茵陳湯】茵陳葉﹝一錢﹞伏苓﹝去皮。五分﹞梔子仁蒼術﹝去皮炒﹞

白術﹝各三錢﹞黃芩﹝生六分﹞黃連﹝去須﹞枳實﹝麩炒﹞

豬苓﹝去皮﹞澤瀉陳皮漢防己﹝各二分﹞

靑皮﹝去白一分﹞

上十三味。咀。作一服。用長流水三盞。煎至一盞。去渣。溫服。食前。一服減半。二服良愈。內經云。熱淫於內。治以鹹寒。佐以苦甘。又濕化於火。熱反勝之。治以苦寒。以苦泄之。以淡滲之。以梔子﹑茵陳苦寒。能瀉濕熱而退其黃。故以爲君。難經云。並主心下滿。以黃連﹑枳實苦寒。泄心下痞滿。肺主气。今熱傷其气。故身體麻木。以黃芩苦寒。瀉火補气。故以爲臣。二術苦甘溫。靑皮苦辛溫。能除胃中濕熱。

泄其壅滯。養其正气。漢防己苦寒。能去十二經畱濕。澤瀉鹹平。茯苓﹑豬苓甘平。導膀胱中濕熱利小便而去癃閉也。

卷十五

諸腰痛筋骨冷疼

【木瓜虎骨丸】治風寒濕合而成痺。腳重不仁。疼痛少力。足下隱痛。不能踏地。腳膝筋攣。不能屈伸。及項背拘急。手背無力。耳內蟬鳴。頭眩目暈諸證。香港腳。行步艱難。並皆服之。

木瓜騏竭﹝研﹞虎脛骨﹝酒炙﹞沒藥﹝研﹞

自然銅﹝醋淬七次﹞楓香脂敗龜﹝醋炙去闌﹞骨碎補﹝去毛﹞

甜瓜子當歸﹝切焙﹞桂﹝以上各一兩﹞乳香﹝研。半兩﹞

木香﹝一兩﹞安息香﹝重湯酒煮入藥﹞地龍﹝去土。各二兩﹞

上爲末。入研藥和勻。酒糊丸如桐子大。每服三十丸。溫酒送下。煎木瓜湯送下亦得。漸加至五十丸。空心食前。

【蔥丸】治寒濕筋骨冷疼。不能舉動。

川烏﹝去皮尖。生﹞黑牽牛﹝頭末﹞鹽豉﹝各三錢﹞乳香﹝研﹞

沒藥﹝研。各一錢﹞

上爲末。入研藥勻。用肥蔥一握。洗去土。淡醋一升。不犯銅鐵。於文武火熬蔥醋一半。漉去渣。慢火再熬成膏。滴水中不散爲度。將前藥末和丸如桐子大。每服一十丸加至二十丸。溫酒送下。大便微利則愈。

【活血應痛丸】治風濕爲病血脈凝滯。腰腿重疼。身體麻木。頭面虛腫。下注腳膝重痛。行履艱難。

狗脊﹝六兩半﹞蒼術﹝十兩﹞香附﹝十二兩﹞陳皮﹝九兩﹞

沒藥﹝一兩二錢﹞威靈仙﹝三兩﹞艸烏頭﹝二兩半﹞

上七味爲末。酒糊丸桐子大。每服二三十丸。溫酒或熟水任下。不以時。

【左經丸】治筋骨諸疾。手足不遂。不能行步運動。但不曾鍼灸傷筋脈者。四五丸必效。

此藥尢能通行榮衛。導經絡。專治心腎肝三經。服後小便少淋澀。乃其驗也。

木鱉子﹝去殼。別研﹞白膠香﹝研﹞五靈脂﹝各三兩半﹞

常歸﹝去土一兩﹞艸烏頭﹝生。去皮臍。三兩半﹞斑蝥﹝五个。去頭足翅。炒。醋煮熟﹞

上後四味爲末。與前二味和勻。用黑豆去皮。生杵粉一斤。醋煮爲糊和藥。丸如雞頭大。每服一丸。酒磨下。

【神應丸】治一切腰痛。

當歸肉桂﹝各十兩﹞威靈仙﹝二十兩﹞

上爲末。酒煮麵糊爲丸桐子大。每服十五丸。溫酒下。

【烏靈丸】久患風虛麻痛。行步艱難。正宜服之。

川烏﹝炮去皮。一兩﹞五靈脂﹝二兩﹞

上爲末。酒糊丸如桐子大。每服十丸加至五十丸。空心溫酒送下。忌一切冷物。

【克效餅子】治腰痛及腿膝累效。

甘遂﹝麩炒黃﹞蕎面﹝各一兩﹞黑牽牛﹝淨。四兩。半生半熟。取頭末二兩半﹞

上爲末。每服三錢。夜臥滴水和成餅。慢火燒黃色取出。气實者作一服。爛嚼後煎。半生半熟。蔥白酒送下。气虛人作兩服。先喫一多半。至明取動。再嚼一少半。亦用半生半熟。蔥白酒送下。微取一行。如婦人有胎。不可服之。

【獨活寄生湯】治腎气虛弱。冷臥濕地。腰背拘蜷。筋骨攣痛。或當風取涼。風邪流入腳膝。爲偏枯冷痺。緩弱疼痛。或腰痛牽引腳重。行步艱辛。

獨活寄生杜仲牛膝細辛秦艽桂心茯苓防風川芎人參甘艸﹝各一兩半﹞

當歸熟地黃芍藥﹝各一兩﹞

上咀。每服三錢。水二盞。生薑五片。煎至一盞。去渣。稍熱服。食前。

【獨活湯】治因勞役得腰痛如折。沈重如山。

羌活肉桂大黃﹝酒煨﹞防風獨活澤瀉﹝各三錢﹞當歸連翹﹝各五錢﹞

桃仁﹝五十个﹞甘艸﹝炙。二錢﹞黃柏﹝酒炙﹞防己﹝各一兩﹞

上咀。每服五錢。水一盞半。酒半盞。煎至一盞。去渣。熱服。食前。立愈。

【薏苡仁湯】療病者一身盡痛。發熱所劇者。此名風濕。此病傷於肝。汗出當風。或久傷取冷所致也。

麻黃﹝六錢。去節﹞薏苡仁﹝二錢﹞杏仁﹝六个。麩炒去皮尖﹞甘艸﹝炙。二錢﹞

上咀。作一服。水三盞半。煎至二盞。去渣。分溫二服。

【防己黃湯】療風濕脈浮身重。汗出惡風。

防己﹝二錢﹞黃﹝二錢半﹞甘艸﹝一錢炙﹞白術生薑﹝各二錢半﹞大棗﹝一个擘﹞

上咀作一服。水三盞。煎至一盞半。去渣。溫分作二服。

卷十五

灸腰痛法

腎兪二穴。在十四椎下兩傍各寸半陷中。灸五壯。主腰痛不可俯仰。轉側難。身寒熱。食倍多。身羸瘦。面黃黑。目KTKT。又主丈夫婦人冷積气勞病。

中膂兪二穴。在十一椎下兩傍各寸半。灸五壯。主腰痛不可俯仰。夾脊膂痛。上下按之應手者。從項後始至此穴。痛皆灸之。立愈也。腰兪一穴。在二十一椎節下。間陷中。灸五壯。主腰疼不能久立。腰以下至足冷不仁。起坐難。腰脊痛不能立。急彊不得俯。腰重如石。難舉動也。

張仲文傳神仙灸法。療腰重痛不可轉側。起坐難。及冷痺腳筋攣急。不可轉側屈伸。灸曲兩文頭。左右腳四處各三壯。每灸一腳。二火齊下。艾炷到肉。初覺疼痛。用二人兩邊齊吹。至火滅。午時著灸。人定己來。臟腑自動一兩行。或轉動如雷聲。其疾立愈。此法神效。卒不可量也。

疝气痛及腰痛膝無力及控睪證。﹝啟玄子云。控。引也。睪陰丸也﹞

至眞大要論云。小腹控睪。引腰脊上衝心。唾出淸水。及爲噦噫。甚則入心。善悲善忘。甲乙經曰。邪在小腸也。小腸病者。小腹痛引腰脊。貫肝肺。其經虛不足。則風冷乘間而入。邪气旣入則厥之證。上衝肝肺。客冷散於胸。結於臍。控引睪丸。上而不下。痛而入腹。甚則衝心胸。蓋其經絡所屬所系也。

【控引睪丸】治小腸病結。上而不下。痛引心臆。

茴香﹝炒﹞楝實﹝銼炒﹞食茱萸陳皮馬蘭花﹝各一兩。醋炒﹞芫花﹝五錢。醋炒﹞

上爲末。醋糊丸如桐子大。每服十丸至二十丸。溫酒送下。空心食前。

陰疝足厥陰之脈。環陰器。抵少腹。或痛。腎虛寒水涸竭。瀉邪補肝。宜以蒺藜湯主之。

【蒺藜湯】治陰疝牽引小腹痛。諸厥疝卽陰疝也。喜欲勞痛不可忍也。

蒺藜﹝炒。去尖﹞附子﹝炮。去皮臍﹞梔子﹝去皮。各等分﹞

上爲末。每服三錢。水一盞半。煎至七分。去渣。溫服食前。

【茴香楝實丸】治陰疝痛不可忍。及小腸气痛。

川楝實﹝炒﹞茴香﹝炒﹞山茱萸食茱萸吳茱萸靑皮﹝去白﹞馬蘭花芫花﹝醋炒﹞

陳皮﹝去白。各等分﹞

上爲末。醋糊丸如桐子大。每服三十丸。溫酒送下。食前。

【丁香楝實丸】治男子七疝痛不可忍。婦人瘕聚帶下。皆任脈所主陰經也。乃腎肝受病。治法同歸。

當歸﹝去蘆銼﹞附子﹝炮。去皮臍﹞川楝﹝銼﹞茴香﹝炒﹞

上四味各一兩。以好酒三升同煮。酒盡焙漧爲細末。每秤藥末一兩。再入下項藥。

丁香木香﹝各半錢﹞全蠍﹝十三个﹞玄胡索﹝五錢﹞

上四味同爲末。與前項藥末拌和勻。酒糊丸如桐子大。每服三十丸至一百丸。用酒送下。空心食前。凡疝气帶下。皆屬於風。全蠍治風之聖藥。茴香﹑川楝﹑皆入小腸經。當歸﹑玄胡。活血止痛。疝气帶下。皆積寒邪入於小腸之間。故用附子佐之。丁香﹑木香爲引導也。

【沈香鹿茸丸】大補益脾胃。彊壯筋骨。辟除一切惡气。令人內實五臟。外充肌膚。補益陽气。和暢榮衛。

沈香﹝一兩。另爲末﹞麝香﹝一兩。研﹞鹿茸﹝一兩。先用艸火燒去毛爲末﹞

上三味同研勻。水糊丸如桐子大。每服三十丸至五十丸。暖酒送下。空心食前。

【三白散】治陰囊腫脹。大小便不通。

白牽牛﹝二兩﹞桑白皮白術木通﹝去節﹞

陳皮﹝各半兩﹞

上爲細末。每服二錢。姜湯調下。空心服。未覺再進。

【葫蘆巴丸】治小腸疝气。偏墜陰腫。小腹有物如卵。上下去來。痛不堪忍。或絞結繞臍攻刺。嘔吐悶亂。

葫蘆巴﹝一斤。炒﹞吳茱萸﹝十兩。洗炒﹞川楝子﹝炒。一兩﹞巴戟﹝去心。炒﹞

川烏頭﹝炮。去皮。各六兩﹞茴香﹝鹽炒。去鹽。十兩﹞

上爲末。酒糊丸桐子大。每服十五丸。空心溫酒下。

【川苦楝散】治小腸气痛。

木香﹝一兩。另爲末﹞茴香﹝一兩。鹽炒黃。去鹽﹞川楝子﹝一兩銼。用巴豆十个碎與川楝炒黃。去巴豆﹞

上爲末。每服二錢。溫酒一盞調下。空心食前。許學士云。大抵此疾因虛得之。不可以虛驟補。經云。邪之所湊。其气必虛。畱而不去。其病則實。故必先滌所蓄之熱。然後補之。是以諸方多借巴豆气者。

蓋謂此也。

卷十五

疝气治驗

癸丑歲。奉詔至六盤山。上命治火兒赤紐鄰。久病疝气。復因七月間饑飽勞役。過飲乳所發。甚如初。面色靑黃不澤。臍腹陣痛。搐撮不可忍。腰曲不能伸。熱物熨之稍緩。脈得細小而急。

予思難經云。任之爲病。男子內結七疝。皆積寒於小腸之間所致也。非大熱之劑。卽不能愈。遂制此方。

【沈香桂附丸】治中气虛弱。脾胃虛寒。飲食不美。气不調和。退陰助陽。除臟腑積冷。心腹疼痛。脇肋膨脹。

腹中雷鳴。面色不澤。手足厥冷。便利無度。又治下焦陽虛。及療七疝。痛引小腹不可忍。腰屈不能伸。喜熱熨稍緩。

沈香附子﹝炮。去皮臍﹞川烏﹝炮。去皮臍。切作小塊﹞

漧薑﹝炮﹞良姜﹝炒﹞茴香﹝炒﹞官桂吳茱萸﹝各一兩。湯浸去苦﹞

上爲末。醋糊丸如桐子大。每服五十丸至七八十丸。熱米飲湯送下。溫酒吞下亦得。空心食前。日二服。忌冷物。

【天臺烏藥散】治小腸疝气。牽引臍腹疼痛。

烏藥木香茴香﹝炒﹞良姜﹝炒﹞

靑皮﹝去白。各五錢﹞檳榔﹝銼。兩个﹞川楝﹝十个﹞巴豆﹝十四个。微打破。同川楝。實用麩炒。候麩黑色。

去麩巴不用。只用川楝。﹞

上爲末。每服一錢。溫酒調下。痛甚者炒生薑熱酒調下亦得。服此二藥。旬日良愈。明秋。

王徵班師。遂遠迎拜。精神如故。上大悅。輒錄於此。

卷十五

陰毒傷寒

【玉肚】川烏細辛良姜漧薑天仙子牡蠣粉肉桂胡椒﹝各等分﹞

上爲末。醋糊調塗臍下。綿衣覆之。又名溫內玉抱肚。

【回陽丹】治陰毒傷寒。手足厥冷。

川烏﹝炮﹞牡蠣﹝燒﹞不灰木﹝燒﹞良姜﹝炒﹞

白芍藥﹝各二錢﹞麝香﹝少許﹞

上爲末。每用一錢。男病女津唾調。塗外腎上。女病男津唾調。塗乳上。

【手陽丹】治陰毒傷寒。手足逆冷。指甲靑色。體冷。脈沈細而微。神效。

憨蔥﹝五枝。搗如泥﹞陳蜂窩﹝四五个。燒存性爲末﹞

上和丸如彈子大。手心內握。定用手帕緊紮定。須臾汗出。以綿被覆蓋。如手心熱甚。休解開如服藥時。先服升麻湯五錢。出子蔥連須三枝。生薑五片。水二大盞。煎至一盞。去渣。溫服。以被覆之。汗出而愈。

【王海藏已寒丸】治沈寒痼冷。臍腹冷疼。回陽返陰。

附子﹝炮﹞漧薑﹝炮﹞茴香﹝炒。各一兩﹞良姜﹝七錢﹞

茯苓﹝五錢﹞桂﹝三錢﹞

上爲末。醋糊丸如桐子大。每服三五十丸。溫酒送下。食前。

卷十五

白淫諸證

痿論云。思想無窮。所願不得。意淫於外。入房太甚。宗筋弛縱。發爲筋痿。及爲白淫。夫腎臟天一。以慳爲事。志意內治。則精全而澀。若思外淫。於房室太甚。則固有淫不守。隨溲溺而下也。然本於筋痿者。以宗筋弛縱也。

【內補鹿茸丸】治勞傷思想。陰陽气虛。益精。止白淫。

鹿茸﹝酥炙﹞菟絲﹝酒浸﹞蒺藜﹝炒﹞紫菀白蒺藜肉蓯蓉官桂附子﹝炮﹞

陽起石蛇牀﹝酒浸﹞桑螵蛸黃﹝各等分﹞

上爲末。煉蜜丸如桐子大。每服三十丸。溫酒送下。食前。

【茯菟丸】治小便白濁。及夢泄遺精。

菟絲子﹝五兩﹞白茯苓﹝三兩﹞石蓮子﹝二兩﹞

上爲細末。酒糊丸如桐子大。每服三十丸。空心鹽湯下。

【金箔丸】治下焦虛。小便白淫。夜多異夢遺泄。

韭子﹝炒﹞原蠶蛾破故紙﹝炒﹞牛膝﹝酒浸﹞

肉蓯蓉山茱萸龍骨菟絲子桑螵蛸﹝各一兩﹞

上爲末。煉蜜丸如桐子大。每服三十丸。溫酒送下。空心食前。

【珍珠粉丸】治白淫夢泄遺精。及滑出而不收。

眞蛤粉﹝一斤﹞黃柏﹝一斤新瓦上炒赤﹞

上爲末。滴水丸如桐子大。每服一百丸。空心溫酒送下。法曰。陽盛陰虛。故精泄也。黃柏降心火。蛤粉鹹而補腎陰。

【補眞玉露丸】治陽虛陰盛。精脫淫樂脛酸。

白茯苓﹝去皮﹞白龍骨﹝水飛﹞韭子﹝酒浸﹞菟絲﹝酒浸。各等分。火日修合﹞

上爲末。醋糊丸如桐子大。每服五十丸。溫酒送下。鹽湯亦得。空心食前。待少時。以飯羹壓之。

【王瓜散】治小便自利如泔色。此腎虛也。

王瓜根桂心﹝各一兩﹞白石脂菟絲子﹝酒浸﹞

牡蠣﹝鹽泥裹。燒赤。候冷去泥。各二兩﹞

上爲末。每服二錢。大麥煎粥湯調下。一日三服。食前。

【府判補藥方】菟絲子﹝三錢。酒浸﹞肉蓯蓉﹝三錢。酒浸﹞牛膝﹝酒浸﹞巴戟﹝去心。酒浸。

﹞

沒藥﹝研。各二錢﹞麻黃﹝去節。一錢半﹞穿山甲﹝醋炙﹞鹿茸﹝酥炙。各二錢﹞

乳香﹝研﹞麝香﹝研。各一錢﹞甘艸﹝頭末。五錢﹞通艸﹝三錢﹞

海馬﹝兩對。酥炙﹞

上爲末。煉蜜丸如桐子大。每服三五十丸。空心溫酒送下。鹽湯亦得。

卷十六泄痢門

泄痢論

論曰。臟腑泄痢。其證多種。大抵從風濕熱論之。是知寒少熱多。寒則不能久也。故曰暴泄非陰。久泄非陽。論云。春宜緩形。形緩動則肝木乃榮。反靜密則是行秋令。金能制木。風气內藏。

夏至則火盛而金去。獨火木旺而脾土損矣。輕則飧泄。身熱脈洪。谷不能化。重則下痢。膿血稠粘。裏急後重。故曰諸泄稠粘。皆屬於火。經曰。溲而便膿血。知气行而血止。也宜大黃湯下之。是爲重劑。黃芩芍藥湯。是爲輕劑。是實則泄其子。木能自虛而脾土實矣。故經曰。春傷於風。夏爲飧泄。此逆四時之气。人所自爲也。有自太陰脾經受濕。而爲水泄虛滑。身重微滿。不知谷味。假令春宜益黃散補之。夏宜泄之。法云。宜補﹑宜泄﹑宜和﹑宜止。和則芍藥湯。止則訶子湯。久則防變而爲膿血。是脾經傳受於腎。謂之賊邪。故難愈也。若先利而後滑。謂之微邪。故易痊也。此皆脾土受濕。天之所爲也。𨿽聖智不能逃。口食味。鼻食气。從鼻而入。畱積於脾而爲水泄也。有厥陰經動。下痢不止。其脈沈而遲。手足厥逆。膿血稠粘。此爲難治。宜麻黃湯﹑小續命湯汗之。

法云。謂有表邪縮於內。當散表邪而自愈。有暴下無聲。身冷自汗。小便淸利。大便不禁。气難布息。脈微。嘔吐。急以重藥溫之。漿水散是也。故法云。後重者宜下。腹痛者當和。身重者除濕。

脈弦者去風。膿血稠粘者。以重藥竭之。

身冷自汗者。以毒藥溫之。風邪內縮者。宜汗之則愈。溏爲痢。當溫之而已。又云。在外者發之。在內者下之。在上者湧之。在下者竭之。身表熱者內疏之。小便澀者分利之。又曰。盛者和之。

去者送之。過者止之。兵法有云。避其來銳。擊其惰歸。泄之謂也。﹝上出活法機要﹞

【芍藥黃芩湯】治泄痢腹痛。後重身熱。久不愈。脈洪疾者。及下痢﹑膿血稠粘。

黃芩芍藥﹝各一兩﹞甘艸﹝半兩﹞

上咀。每服半兩。水一盞半。煎至一盞。去渣。溫服。不拘時。

【大黃湯】治瀉痢久不愈。膿血稠粘。裏急後重。日夜無度。

大黃﹝一兩﹞

上一味銼碎。好酒二大盞。浸半日許。再同煎至一半。去渣。將酒分作二服。頓服之。痢止勿服。如未止再服。取利爲度。後服芍藥湯和之。痢止。再服白術黃芩湯。蓋徹其毒也。

【芍藥湯】行血調气。經曰。溲而便膿血。知气行而血止。行血則便自愈。調气則後重除。

芍藥﹝一兩﹞當歸黃連黃芩﹝各半兩﹞

大黃﹝三錢﹞桂﹝二錢半﹞甘艸﹝炒﹞檳榔﹝各二錢﹞

木香﹝一錢﹞

上九味咀。每服五錢。水二盞。煎至一盞。去渣。溫服。如痢不減。漸加大黃。食後。○如便後髒毒。加黃柏半兩。

【白術黃芩湯】服前藥痢疾𨿽除。更宜調和。

白術﹝一兩﹞黃芩﹝七錢﹞甘艸﹝三錢﹞

上三味咀。作三服。水一盞半。煎至一盞。溫服。

【漿水散】治暴泄如水。周身汗自出。一身盡冷。脈微而弱。气少不能語。甚者加吐。此爲急病。

半夏﹝二兩。又泡﹞附子﹝炮﹞桂漧薑﹝炮﹞

甘艸﹝炙。各五錢﹞良姜﹝二錢半﹞

上六味爲末。每服三五錢。漿水二盞。煎至一盞。和渣熱服。甚者三四服。微者一二服。太陽經傷動。傳太陰下痢爲溏。大腸不能禁固。卒然而下。下成小油光色。其中或有硬物。欲起而又下。欲了而不了小便多淸。此寒也。宜溫之。春夏宜桂枝湯。秋冬宜白術湯。

【桂枝湯】桂枝白術芍藥﹝各五錢﹞甘艸﹝炙。二錢﹞

上四味咀。每服五錢。水一盞。煎七分。去渣。溫服。

【白術湯】白術芍藥﹝各三錢﹞漧薑﹝五錢。炮﹞甘艸﹝炙。二錢﹞

上四味爲粗散。如前煎。甚者去漧薑。加附子三錢。謂辛能發散也。

卷十六泄痢門

溢飲

水漬入胃。名爲溢飲。滑泄。渴能飲水。水下復泄。泄而大渴。此無藥證。當灸大椎。

大椎一穴。一名大椎。在第一椎下陷中。手足三陽督脈之會。鍼五分。畱三呼。泄五吸。灸以年爲壯。

卷十六泄痢門

濡泄

內經云。濕勝則濡泄。甲乙經云。寒气客於下焦。傳爲濡泄。夫脾爲五臟之至陰。其性惡寒濕。今寒濕之气。內客於脾。故不能裨助胃气。腐熟水谷。致淸濁不分。水入腸間。虛莫能制。故洞泄如水。隨气而下。謂之濡泄。法當除濕利小便也。對金飲子主之。

【對金飲子】平胃散﹝五錢﹞五苓散﹝二錢半﹞艸豆蔻﹝面裹煨。五錢﹞

上相合作四服。水一盞半。姜三片。棗兩个。煎一盞。去渣。溫服食前。﹝上都七月間。史丞相有此疾。三服而愈﹞

卷十六泄痢門

飧泄

內經云。淸气在下。則生飧泄。又曰。久風入胃中。則爲腸風飧泄。夫脾胃﹑土也。其气沖和。以化爲事。今淸气下降而不升。則風邪久而幹胃。是木賊土也。故沖和之气不能化。而令物完出。謂之飧泄。或飲食太過。腸胃所傷。亦致米谷不化。此俗呼水谷利也。法當下者舉之而消克之也。加減木香散主之。

【加減木香散】木香良姜升麻﹝去腐﹞人參﹝去蘆﹞

檳榔﹝各二錢半﹞神曲﹝炒。二錢﹞肉豆蔻吳茱萸﹝泡﹞

縮砂仁漧薑﹝炮﹞陳皮﹝各半錢﹞

上十一味爲粗末。每服四錢水一盞半。煎至一盞。去渣。溫服。食前。宜加白術。

卷十六泄痢門

痢疾

內經曰。膿血稠粘。皆屬於火。夫太陰主瀉。少陰主痢。是先泄而亡津液。火就燥。腎惡燥。

居下焦血分。其受邪者。故便膿血也。然靑白爲寒。赤黃爲熱。宜須兩審。治熱以堅中丸﹑豆蔻香連丸。治寒以白膠香散。或多熱少寒。水煮木香膏。虛滑頻數。宜止滑。宜養髒湯。病气大退。正气未復。當補脾。且如瀉痢止。脾胃虛。難任飲食。不可一槪用克伐之劑。若補養其脾。胃气足。

自然能飲食。宜錢氏方中異功散。設或喜嗜飲食太過。有傷脾胃。而心腹痞滿。嘔逆惡心。則不拘此例。當權用橘皮枳術丸。一服得快勿再服。若飲食調節無傷。則胃气和平矣。

【堅中丸】治脾胃受濕。滑泄注下。

黃連﹝去須﹞黃柏赤茯苓﹝去皮﹞澤瀉白術﹝各一兩﹞陳皮肉豆蔻人參白芍藥官桂半夏曲﹝各半兩﹞

上十一味爲末。湯浸蒸餅丸如桐子大。每服五七十丸。溫米飲送下。食前。

【純陽眞人養髒湯】治下痢赤白。

人參當歸白術﹝各六錢﹞官桂甘艸﹝各八錢﹞肉豆蔻﹝半兩﹞木香﹝一兩六錢﹞訶子﹝一兩二錢﹞

白芍藥﹝一兩六錢﹞罌粟殼﹝三兩六錢﹞

上咀。每服四錢。水一盞半。煎至八分。去渣。食前溫服。

【水煮木香膏】治脾胃受濕。臟腑滑泄。腹中疼痛。日夜無度。腸鳴水聲。不思飲食。每欲痢時。裏急後重。或下赤白。或便膿血。並皆治之。

禦米殼﹝蜜水浸濕炒黃。六兩﹞乳香﹝研﹞肉豆蔻縮砂﹝各一兩半﹞當歸白芍藥木香丁香訶子皮藿香黃連﹝去須﹞

靑皮﹝去白。各一兩﹞漧薑﹝炮。半兩﹞甘艸﹝炙﹞濃朴﹝姜制﹞

陳皮﹝各一兩﹞枳實﹝麩炒。半兩﹞

上十七味爲細末。煉蜜丸如彈子大。每服一丸。水一盞。棗一枚擘開。煎至七分。和渣。稍熱。食前服。

丁巳年八月。從軍過鄧。時值霖雨。民多痢疾。遂得白術安胃散﹑聖餅子。於髙仲寬處傳之。用之多效。故錄於此。

【白術安胃散】治一切瀉痢。無問膿血相雜。裏急後重。窘痛。日夜無度。及治小腸气痛。婦人臍下虛冷。並產後兒枕塊痛。亦治產後虛弱。寒熱不止者。

禦米殼﹝三兩。去頂帶。蜜拌炒﹞茯苓﹝去皮﹞車前子白術﹝各一兩﹞烏梅肉五味子﹝各半兩﹞

上六味爲粗末。每服五錢。水二盞。煎至一盞。去渣。空心溫服之。

【聖餅子】治瀉痢赤白。臍腹撮痛。久不愈者。

定粉密陀僧舶上硫黃﹝各三錢﹞黃丹﹝二錢﹞輕粉﹝少許﹞

上五味爲末。入白面四錢匕。滴水丸如指頭大。撚成餅。陰漧。食前溫漿水磨下。大便黑色爲效。

【南白膠香散】治脾胃虛寒。滑腸久瀉。臍腹疼痛無休止時。

禦米殼﹝四兩。醋炒﹞龍骨南白膠香﹝各三兩﹞甘艸﹝七錢。炙﹞

漧薑﹝半兩。炮﹞

上五味爲粗末。每服五錢。水一盞半。煎至一盞。去渣。溫服。食前。忌冷物傷胃。

【豆蔻燥腸丸】治沈寒涸冷泄痢。腹痛後重。

附子﹝炮。去皮﹞赤石脂﹝各一兩﹞舶上硫黃良姜﹝切炒﹞

肉豆蔻漧薑﹝各半兩。炮﹞

上六味爲末。酷糊丸如桐子大。每服三十丸。米湯下。食前。忌生冷硬物及油膩物。

【玉粉散】治冷極泄瀉久作。滑腸不禁。不思飲食。服之神效。

紅豆﹝揀淨﹞大附子﹝炮。去皮臍﹞漧薑﹝炮。各半兩﹞舶上硫黃﹝另研。二錢半﹞

上四味爲末。入研藥勻。每服二錢。空心半稀半稠粟米飲下。至晚又一服。重者十服必效。輕者三五服安。

【玉粉丹】逐化虛中積。止膿血痢。撮痛。裏急後重。並皆治之。

定粉﹝半兩﹞粉霜﹝三錢﹞延胡﹝三錢﹞膩粉﹝一錢﹞

石燕子﹝一个半﹞

上先杵石燕﹑延胡爲末。入乳缽內。共粉霜等一處。研如粉。雞淸丸如豌豆大。每服三丸至五丸。溫米飲下。食前臨臥。不論老弱妊婦產人。皆可服之。粥飲下五丸。或另丸一等麻子大。量小兒大小。夜臥溫米飲下五七丸。漸服十丸。忌油膩粘滑冷硬等物【桃花丸】治腸胃虛弱。冷气乘之。臍腹攪痛。下痢赤白。

赤石脂漧薑﹝炮。各等分﹞

上爲末。麵糊丸桐子大。每服三十丸。溫米飲下。空心食前。日三服。一方治禁口痢。驗。梨一枚去心。入好蜜一匙。煨過食。

【玄靑丸】治下痢勢惡。頻並窘痛。或久不愈。諸藥不止。須吐下之。以開除濕熱。痞悶積滯。而使气液宣行者。宜以逐之。兼宣利積熱。酒食積。黃瘦中滿。水气腫。腹脹。兼治小兒驚疳﹑積熱﹑乳癖等證。

牽牛﹝頭末二兩﹞靑黛﹝一兩﹞黃連黃柏大黃甘遂芫花﹝醋拌炒﹞大戟﹝各半兩﹞

輕粉﹝二錢﹞

上九味爲末。研勻。水丸小豆大。初服十丸。再服加十丸。空心日午臨臥三服。以快利爲度。

後常服十五丸。數日後得食力。痢病未痊者。徐加。再取利。利後卻常服。以意消息。病去爲度。

後隨證止之。小兒丸如黍米大。退驚疳積熱。不須下者。常服十丸。

【阿膠梅連丸】治下痢。無問久新赤白靑黑疼痛諸證。

阿膠﹝淨艸灰炒透研。如研不細者。再炒研細盡﹞烏梅肉﹝炒﹞黃連黃柏﹝炒﹞赤芍藥當歸﹝炒﹞赤茯苓﹝去皮﹞

漧薑﹝炮。各等分﹞

上八味爲末。入阿膠末和勻。水丸如桐子大。每服十丸。溫米飲送下。食前。

卷十六泄痢門

四時用藥例

溲而便膿血者。小腸泄也。脈若五至以上洪大者。宜以七宣丸。脈平和者。立秋至春分宜香連丸。春分至立秋宜芍藥柏皮丸。四時皆宜加減平胃散。如有七宣丸證候者。亦宜服此藥。去其餘邪。兼平胃气。

【芍藥柏皮丸】芍藥黃柏﹝各等分﹞

上爲末。醋糊丸如桐子大。每服五七十丸。溫米飲送下。食前。

【加減平胃散】經云。四時皆以胃气爲本。久下血則脾胃虛損。而血不流於四肢。卻入於胃中而爲血痢。宜服此滋養脾胃。

木香檳椰﹝各三錢﹞白術濃朴﹝制﹞

陳皮﹝各一兩﹞甘艸﹝七錢﹞人參黃連白茯苓阿膠﹝炒﹞桃仁﹝各半兩﹞

上十一味爲末。每服五錢。水二盞。生薑三片。棗子一个。煎至一盞。去渣。溫服無時。

加減法○血多加桃仁。○气不下後重。加檳榔﹑木香。膿多加阿膠。○腹痛加官桂﹑芍藥﹑甘艸。○濕多加白術。○脈洪大加大黃。○熱泄加黃連。○小便澀加茯苓﹑澤瀉。

【黃連阿膠丸】治痢。

阿膠﹝碎炒。一兩﹞黃連﹝三兩﹞茯苓﹝二兩﹞

上各爲末。以水調阿膠末。爲丸桐子大。每服三十丸。溫水下。食前服。

【訶黎勒丸】治休息痢日夜無度。鮏臭不可近。臍腹撮痛。諸藥不效者。

訶子﹝去核半兩﹞母丁香﹝三十个﹞椿根白皮﹝一兩﹞

上爲末。醋糊丸如桐子大。每服五十丸。陳米飲送下。空心食前。

【鞠丸】治中風或中風濕。臟腑滑瀉。

附子芎白術神曲﹝各等分﹞

上四味爲末。麵糊丸如桐子大。每服三五十丸。溫米飲送下。此藥亦治飧泄甚妙。素問云。春傷於風。夏必飧泄。米谷不化。蓋春木旺。肝生風邪。淫於脾經。夏飲冷當風。故多飧泄也。

【陳曲丸】磨積止瀉痢。治腹中冷疼。

陳曲﹝一兩半﹞官桂人參漧薑白術當歸甘艸﹝炙﹞濃朴﹝各半兩﹞

上八味爲末。煉蜜丸如桐子大。每服三五十丸。溫酒或淡醋湯任下。食前。日二服。

【曲術丸】治時暑暴瀉。壯脾溫胃。及治飲食所傷。胸膈痞悶。

神曲﹝炒﹞蒼術﹝泔浸一宿。炒。各等分﹞

上爲細末。麵糊丸桐子大。每服三十丸。溫米飲下。不拘時。

【胃風湯】治風冷虛气。入客腸胃。水谷不化。泄瀉注下。腹痛虛滿。腸鳴疼痛。及腸胃濕毒。下如豆汁。或下瘀血。

白術川芎白芍藥人參當歸官桂茯苓﹝各等分﹞

上七味銼。每服二錢。水一盞。粟米百粒。同煎至七分。熱服。室心食前。量小兒加減服之。

【當歸和血散】治腸癖下血。及濕毒下血。

升麻當歸身﹝各一錢﹞槐花靑皮熟地黃白術﹝各六分﹞川芎荊芥﹝各四錢﹞

上八味爲末。每服二錢。淸米飲調下。空心食前。

卷十六泄痢門

陰陽皆虛灸之所宜

至元己亥。廉臺王千戶年四十有五。領兵鎭漣水。此地卑濕。因勞役過度。飲食失節。至秋深。瘧痢並作。月餘不愈。飲食全減。形容羸瘦。乘馬轎以歸。時已仲冬。求予治之。具陳其由。診得脈弦細而微如蛛絲。身體沈重。手足寒逆。時復麻痺。皮膚痂疥。如癘風之狀。無力以動。心腹痞滿。嘔逆不止。此皆寒濕爲病。久淹。眞气衰弱。形气不足。病气亦不足。陰陽皆不足也。鍼經云。陰陽皆虛。鍼所不爲。

灸之所宜。內經曰。損者益之。勞者溫之。十劑云。補可去弱。先以理中湯加附子。溫養脾胃。散寒濕。澀可去脫。養髒湯加附子。固腸胃。止瀉痢。仍灸諸穴以並除之。經云。府會太倉。卽中脘也。先灸五七壯。以溫脾胃之气。進美飲食。次灸气海百壯。生發元气。滋榮百脈。充實肌肉。復灸足三里。腎之合也。三七壯。引陽气下交陰分。亦助胃气。後灸陽輔二七壯。接續陽气。令足脛溫暖。散淸濕之邪。迨月餘。病气去。漸平復。今累遷侍衛親軍都指揮使。精神不減壯年。

卷十六泄痢門

結陰便血治驗

眞定總管史侯男十哥。年四十有二。肢體本瘦。弱。於至元辛巳。因收秋租。佃人致酒。味酸不欲飲。勉飲三兩杯。少時腹痛。次傳泄瀉無度。日十餘行。越十日。便後見血。紅紫之類。腸鳴腹痛。求醫治之。曰諸見血皆以爲熱。用芍藥柏皮丸治之。不愈。仍不欲食。食則嘔酸。形體愈瘦。

面色靑黃不澤。心下痞。惡冷物。口漧。時有煩躁。不得安臥。請予治之。具說其由。診得脈弦細而微遲。手足稍冷。內經云。結陰者便血一升。再結二升。三結三升。經云。邪在五臟。則陰脈不和。陰脈不和。則血畱之。結陰之病。陰气內結。不得外行。無所稟。滲入腸間。故便血也。宜以平胃地楡湯治之。

【平胃地楡湯】蒼術﹝一錢﹞升麻﹝一錢﹞黑附子﹝炮。一錢﹞地楡﹝七分﹞

陳皮濃朴白術漧薑白茯苓葛根﹝各半錢﹞甘艸﹝炙﹞益智仁人參當歸曲﹝炒﹞白芍藥﹝各三分﹞

上十六味。作一服。水二盞。生薑三片。棗子二个。煎至一盞。去渣。溫服。食前。此藥溫中散寒。除濕和胃。服之數服。病減大半。仍灸中脘三七壯。乃胃募穴。引胃上升。滋榮百脈。次灸气海百餘壯。生發元气。灸則彊食生肉。又以還少丹服之。則喜飲食。添肌肉。至春再灸三里二七壯。壯脾溫胃。生發元气。此穴乃胃之合穴也。攺服芳香之劑。戒以愼言語。節飲食。良愈。

卷十六泄痢門

蔥熨法治驗

﹝元在十三卷尾。今寫在此﹞

眞定一秀士。年三十有一。肌體本弱。左脇下有積气。不敢食冷物。得寒則痛。或嘔吐淸水。眩運欲倒。目不敢開。惡人煩冗。靜臥一二日。及服辛熱之劑。則病退。延至甲戌初秋。因勞役及食冷物。

其病大作。腹痛不止。冷汗自出。四肢厥冷。口鼻气亦冷。面色靑黃不澤。全不得臥。扶幾而坐。又兼咳嗽。咽膈不利。故內經云。寒气客於小腸膜原之間。絡血之中。血滯不得注於大經。血气稽畱不得行。故宿昔而成積矣。又寒气客於腸胃。厥逆上出。故痛而嘔也。諸寒在內作痛。得炅則痛立止。予與藥服之。藥不得入。見藥則吐。無如之何治之。遂以熟艾約半斤。白紙一張。鋪於腹上。

紙上攤艾令勻。又以憨蔥數枝。批作兩半。鋪於熟艾上數重。再用白紙一張覆之。以慢火熨斗熨之。冷則易之。若覺腹中熱。腹皮暖不禁。以綿三。多縫帶系之。待冷時方解。初熨時得暖則痛減。大暖則痛止。至夜得睡。翌日再與對證藥服之。良愈。故錄此慰法以救將來之痛也。

卷十六泄痢門

霍亂吐瀉

活人百問云。問嘔吐而利者何也。此名霍亂也。嘔吐而利﹑熱多而渴者。五苓散。寒多不飲水者。

理中丸。若夏月中暑霍亂。上吐下利。心腹撮痛。大渴煩躁。四肢逆冷。冷汗自出。兩腳轉筋。宜服香薷散。井中沈冷。頓服乃效。

【香薷散】治陰陽不順。淸濁相干。气射中焦。名爲霍亂。此皆因飲食或風冷傷於脾胃。

食結不消。陰陽二气。壅而不反。陽气欲降。陰气欲升。陰陽交錯。變成吐利。百脈混亂。榮衛俱虛。冷气搏筋令轉。皆宜服此。

濃朴﹝二兩﹞黃連﹝二兩。二味入生薑四兩。拌炒令黃色﹞香薷﹝一兩半﹞

上三味爲末。每服三錢。水一盞。酒半盞。同煎至七分。去渣。新汲水頻換。浸令極冷。頓服之。藥冷則效速也。

【增損縮脾飲】解熱躁。除煩渴。消暑毒。止吐利。霍亂後服熱藥太多者。尢宜服之。

艸果烏梅縮砂甘艸﹝各四兩﹞

漧葛﹝二兩﹞

上咀。每服五錢。水一碗。生薑十片。煎至八分。水浸令極冷。旋旋服之。無時。潔古老人云。霍亂轉筋。吐利不止者。其病在中焦也。陰陽交而不和。發爲疼痛也。此病最急。不可食分毫粥飲。穀气入胃則死矣。治有兩種。渴欲飲水者。陽气多也。五苓散主之。不欲飲水者。陰气多也。理中丸主之。只待吐盡多時。微以粥飲漸漸養之。以遲爲妙也。

【半夏湯】治霍亂轉筋。吐利不止。

茯苓白術半夏曲﹝各十兩﹞甘艸﹝二錢半﹞

淡味桂﹝一錢半﹞

上爲末。渴者涼水調下。不渴者大溫水調下三錢。無時。

卷十六泄痢門

中暑霍亂吐利治驗

提學侍其公。年七十九歲。至元丙寅六月初四日中暑毒。霍亂吐利。昏冒終日。不省人事。時夜方半。請予治之。診其脈洪大而有力。一息七八至。頭熱如火。足寒如冰。半身不遂。牙關緊急。予思內經五亂篇中云。淸气在陰。濁气在陽。營气順脈。冒气逆行。亂於胸中。是謂大云云。

亂於腸胃。則爲霍亂。於是霍亂之名。自此而生。蓋因年髙气弱。不任暑气。陽不維陰則瀉。陰不維陽則吐。陰陽不相維。則旣吐且瀉矣。前賢見寒多以理中丸。熱多以五苓散爲定法治之。今暑气極盛。陽明得時。況因動而得之。中暑明矣。非甘辛大寒之劑。則不能瀉其暑熱。墜浮焰之火而安神明也。遂以甘露散甘辛大寒。瀉熱補气。加白茯苓以分陰陽。約重一兩。冰水調灌。漸漸省事而諸證悉去。後愼言語。節飲食。三日。以參術調中湯之劑增減服之。理正气。逾十日後。方平復。

卷十六泄痢門

內傷霍亂治驗

戊午春。攻襄陽回。住夏曹州界。有蒙古百戶昔良海。因食酒肉飲乳。得霍亂吐瀉。從朝至午。精神昏憒。以困急來求予視之。脈得浮數。按之無力。所傷之物已出矣。卽以新汲水半碗。調桂苓白術散。徐徐服之。稍安。又於墻陰撅地一穴。約二尺許。貯以新汲水。在內攪動。待一時澄定。名曰地漿。用淸者一盞。再調服之。漸漸气調。吐利遂止。至夜安眠。翌日微燥渴。卻以錢氏白術散時時服之。良愈。或問用地漿者。何也。予曰。坤爲地。地屬陰土。平曰靜順。感至陰之气。又於墻陰。貯以新汲水。取重陰之气也。陰中之陰。能瀉陽中之陽。今霍亂因暑熱內傷而得之。

故痺論云。陰气者靜則神藏。躁則消亡。又加以暑熱。七神迷亂。非至陰之气則不愈。予用之者此也。或曰。內經福世之方書。豈不信然。

【桂苓白術散】治冒暑飲食所傷。傳受濕熱內盛。霍亂吐瀉。轉筋急痛。腹滿悶。小兒吐瀉驚風宜服。

茯苓﹝去皮﹞白術桂﹝各半兩﹞甘艸澤瀉石膏﹝各一兩﹞滑石﹝二兩﹞寒水石﹝一兩﹞

上八味爲末。熱湯調下三錢。喜冷。新汲水調姜湯亦得。小兒服一錢。

【桂苓甘露飲】流濕潤燥。治痰涎。止咳嗽。調臟腑。寒熱嘔吐服之。令人徧身气溢宣平。

及治水腫泄利。

官桂藿香人參﹝各半兩﹞木香﹝一分﹞

茯苓白術甘艸澤瀉葛根石膏寒水石﹝各一兩﹞滑石﹝二兩﹞

上十二味爲末。每服二錢。白湯調下。新汲水或姜湯亦得。

【宣明益元散】又名天水散。

滑石﹝六兩﹞炙甘艸﹝一兩﹞

上爲末。每服三錢。蜜少許溫水調下。日三服。新汲水亦得。欲解肌發汗者。煎蔥白豆豉湯調。無時。

【附錄聖惠方】治霍亂吐瀉。

濃朴﹝生薑汁。炙﹞

上爲末。新汲水調下二錢。無時。如神。

卷十六泄痢門

瘧病脈證並治

師曰。瘧脈自弦。弦數者多熱。弦遲者多寒。弦小緊者可下之。弦遲者可溫之。弦緊者。可發汗及鍼灸也。浮大者可吐之。弦數者。風疾發也。以飲食消息之。問曰。瘧以月一日發。當十五日愈。設不瘥。當月盡日解也。如其不瘥。當云何。師曰。此結爲瘕。名曰瘧母。急宜治之。可用鱉甲煎丸。

【鱉甲煎丸】鱉甲﹝十二分。炙﹞赤硝﹝十二分﹞蜣螂﹝六分炙﹞虫﹝熬﹞

牡丹皮﹝去心。各五分﹞蜂窩﹝熬。四分﹞烏扇﹝燒﹞黃芩柴胡漧薑﹝炮﹞大黃﹝各三分﹞芍藥﹝五分﹞

桂枝濃朴﹝炒﹞紫菀﹝一作紫葳﹞阿膠﹝炮。各三分﹞

桃仁﹝去皮尖﹞瞿麥鼠婦﹝熬﹞葶藶﹝炒。各二分﹞

石葦﹝去毛﹞半夏﹝洗。各一分﹞人參﹝去蘆。一分﹞

上二十三味爲末。先取鍛竈下灰一斗。淸酒一斛五斗。浸灰。候酒浸一半。著鱉甲於中。煮令泛爛如膠漆。絞取汁。納諸藥煎爲丸。如桐子大。空心服七丸。日三服。千金用鱉甲十二片。海藻三分。大戟一分。虻虫五分。無鼠婦﹑赤硝。以鱉甲煎和爲丸。

【小柴胡去半夏加栝蔞根湯】治瘧疾發渴者﹝外臺。經心錄。治兩溏亦妙。金匱方﹞

柴胡﹝八兩﹞人參黃芩甘艸﹝炙﹞

生薑﹝切。各三兩﹞栝蔞根﹝四兩﹞大棗﹝十二枚。兩破﹞

上七味咀。以水一斗二升。煮取六升。去渣。再煎至三升。溫服一升。日三服。

【柴胡桂姜湯】﹝三因方﹞

柴胡﹝八兩﹞桂枝﹝去皮﹞黃芩﹝各三兩﹞牡蠣﹝熬﹞

甘艸﹝炙﹞漧薑﹝炮。各二兩﹞栝蔞根﹝四兩﹞

上以水一斗二升。煎至六升。去渣。再煎至三升。溫服一升。日三服。初服微煩。再服汗出愈。

師曰。陰气孤絕。陽气獨發。則熱而少气。煩滿。手足熱而欲吐。名曰癉瘧。若但熱不寒者。

邪气內藏於心肺。外舍於分肉之間。令人肌肉消爍。

溫瘧者。其脈如平。身無寒。但熱。骨筋疼煩。時時嘔逆。以白虎加桂枝湯主之。

【白虎加桂枝湯】石膏﹝一斤。碎。綿裹﹞知母﹝六兩﹞桂枝﹝三兩﹞甘艸﹝二兩﹞

粳米﹝六合﹞

上咀。水一斗二升。煮米取去渣。煎三升。溫服一升。日三服。汗出而愈。

瘧疾多寒者。名曰牝瘧。蜀漆散主之。

【蜀漆散】蜀漆﹝洗去腥﹞雲母﹝燒三日三夜﹞龍骨﹝各等分。一方雲母作雲實﹞

上爲末。發作前。漿水半盞。服一盞。溫瘧加蜀漆半分。臨發時。服一錢以上。

【牡蠣湯】治牡瘧。

牡蠣﹝熬﹞麻黃﹝去節。各四兩﹞蜀漆﹝洗腥﹞甘艸﹝炙。各二兩﹞

上咀。以水八升。先煮麻黃。蜀漆至六升。去上沫。納諸藥。煮取二升。去渣。溫服一升。

吐則勿更服。

【一剪金】治瘧疾寒熱。乃瘧中聖藥。

硫黃信﹝各等分﹞

上同研末。用緋紅絹子手撚藥一撚。放於絹上。裹如豆大。上用細絲綫緊纏。系數遭。系定。

用剪子剪切。切須緊系。如不緊恐藥有失。每服一丸。星宿全時。新汲水送下。空心服。無得人知。如服藥。先一日夜服。

至明正發日。早去淨野處避。不令人知。廣宇亦得。

【克效餅子】治一切瘧疾。

龍腦麝香﹝各半兩﹞朱砂﹝一兩一分﹞荷葉綠豆粉炙甘艸﹝各五兩﹞信﹝炙。二兩半﹞定粉﹝半兩﹞

金箔﹝二十五片爲衣﹞

上細末。煉蜜丸。每兩作二十丸。捏作餅。金箔爲衣。每服一餅。以新汲水磨化。每日發者未發前服。間日發者不發夜服。隔數日發者一日夜服。連日發者淩晨服。

【溫脾散】治瘧疾寒熱發歇。多時不瘥者。

甘艸﹝生。半兩﹞綠豆﹝一兩﹞柴河車﹝一兩﹞砒﹝一錢半。另研﹞

上先杵紫河車等爲末。入砒和勻。羅爲末。每服半錢。新汲水少許送下。如是隔日發。須好日夜深服。如頻日發。只夜深睡服。忌葷腥﹑瓜果﹑酒面﹑魚﹑肉﹑生冷硬物。三兩日。如受邪气深者。只一服便定。十歲以上服一字。十歲以下至三五歲服半字。婦人有胎不可服。但請放心修合與人服。

切勿畏砒不敢。用予用此藥三五十年。救人甚多。𨿽砒一味。有綠豆等三味性涼解得。新汲水亦解。此藥並不吐人。有人一種積實痰瘧。每發時自吐食或涎。不曾服藥亦吐。非藥力也。假令金液丹。用硫黃紫霜丸用巴豆﹑杏仁。有大毒大熱。制了服之皆有效。小兒亦可服。恐不合此藥。

故論及此。

【常山飲子】治瘧疾。

知母常山艸果﹝各二兩﹞甘艸烏梅﹝各三兩﹞良姜﹝一兩三錢﹞

上銼。每服三錢。水一盞。生薑三片。棗二枚。煎至八分。去渣。無時。溫服。

【艸果飲子】治脾寒瘧疾。

艸果川芎紫蘇葉白芷良姜炙甘艸靑皮﹝去白﹞陳皮﹝去白﹞

上等分爲粗末。每服二錢。水一盞。煎至七分。去渣。溫服。畱渣兩服並一服。當發日進二服。不以時。

【交加雙解飲子】治瘧疾。辟瘴气。神效。

肉豆蔻艸豆蔻﹝各二个。一个生。一个用面裹煨赤色。去面﹞

濃朴﹝二寸。生一寸。姜制一寸﹞甘艸﹝二兩。一半生用。一半炙用﹞

生薑﹝棗大二塊。生一塊。濕紙裹煨一塊﹞

上咀勻。分二服。水一碗。沙石器內煎至一大錢。去渣。發日空心帶熱服。未效。再一服必效。兩渣並爲一服煎。

卷十六泄痢門

癉瘧治驗

燕南河北道提刑按察司書吏髙士謙。年逾四十。至元戊寅七月間。暑气未退。因官事出外勞役。又因過飲。午後大發熱而渴。冰水不能解。其病早辰稍輕減。服藥不效。召予治之。診其脈弦數。金匱要略云。瘧脈自弦。弦數者多熱。瘧論曰。癉瘧脈數。素有熱气盛於身。厥逆上衝。

中气實而不外泄。因有所用力。腠理開。

風寒舍於皮膚之內﹑分肉之間而發。發則陽气盛而不衰。則病矣。其气不及於寒。故但熱而不寒者。邪气內藏於裏。而外舍於分肉之間。令人消爍脫肉。故名曰癉瘧。月令云。孟秋行夏令。民多癉瘧。潔古云。動而得之。名曰中暑。以白虎加梔子湯治之。士謙遠行勞役。又暑气有傷。酒熱相搏。午後時助。故大熱而渴。如在甑中。先以柴胡飲子一兩下之。後以白虎加梔子湯。

每服一兩。數服而愈。

徵南副帥大忒木兒。巳未奉敕立息州。其地卑濕。軍多病瘧痢。予合辰砂丹﹑白術安胃散。

多痊效。

【辰砂丹】治瘧疾。大有神效。

朱砂﹝一半入。藥一半爲衣﹞信砒雄黃﹝各五錢﹞

上三味爲末。入白面六錢。同研勻。滴水丸如桐子大。朱砂爲衣。每服一丸。星宿全時用。無根水送下。忌濕面熱物。

卷十七腸風痔漏門

腸風痔漏論

腸風痔漏。總辭也。分之則異。若破者謂之痔漏。大便祕澀。必作大痛。此由風熱乘食飽不通。气逼大腸而作也。故經曰。因而飽食。筋脈橫解腸爲痔也。受病者。燥气也。爲病者。胃熱也。胃刑大腸。則化燥火。以乘燥熱之實勝。風附熱而來。是濕﹑熱﹑風﹑燥。四气相合。故大腸頭成塊者。濕也。作大痛者。風也。大便燥結者。主病兼受火邪熱乘也。當去此四者。其西方肺。主諸气其體收下。亦助病爲邪。須當以破气藥兼之。治法全矣。不可作丸。以銼湯與之。效如神速。

【秦艽蒼術湯】秦艽﹝一錢。去苗﹞澤瀉﹝二分﹞當歸尾﹝三分。酒浸﹞蒼術﹝七分﹞

防風﹝半錢﹞大黃﹝少許。𨿽大便燥。不可多加﹞檳榔﹝一分。爲末﹞

桃仁﹝湯浸去皮。一錢。研﹞皂角仁﹝燒存性。去皮。一錢爲末﹞黃柏﹝去皮。四分。酒洗。若大腸頭沈重。濕勝也。以意加之。天气或大熱。亦以意加之。或病躁熱喜寒亦加之﹞

上十味咀。和勻。都作一服。水五盞。煎至一盞二分。去渣。入桃仁﹑檳榔﹑皂角仁。再上火。煎至一盞。去渣。

空心溫服。待少時。以美膳壓之。不犯胃也。服日忌生冷硬物﹑酒﹑面﹑菜﹑大料物之類。犯之其藥無效。如有白膿。加白葵花五朵去心萼。細剪。靑皮半錢。不去白。入正藥中同煎。又入木香末半錢。同皂角等末。同入。根據上法服。若病大者。再服而愈。

【乳香丸】治諸痔下血。肛邊生肉。或結核腫疼。或生瘡癢痛。或大便艱難。肚腸脫出。

又治腸風下血。無問新久及諸根在臟腑。悉能治之。

枳殼﹝去穣。麩炒﹞牡蠣﹝火煨﹞蓽澄茄大黃﹝蒸焙﹞

鶴虱﹝炒﹞芫靑﹝去頭翅足。糯米炒。米黃色。各半兩﹞乳香﹝研﹞

白丁香﹝研。各一分﹞

上爲末。粟米糊丸如梧桐子大。每服十丸至十五丸。如治腸風。臘茶淸下。諸痔煎薤白湯下。

諸煎鐵屑湯下。並食前服。

【神應黑玉膏】治丈夫婦人久新腸風痔漏。大腸頭疼不可忍。服此藥不過三四次。便效。

初得此疾。發癢或疼。穀道周回。多生硬核。此是痔。破卽成漏。只下血腸風。皆因酒色風气。食五辛過度。卽成此疾。人多以外科塗治。不知病在腸自有藥。若不去根本。此病不除。此藥的有神效。

豬懸蹄﹝二十个﹞刺皮﹝一兩一錢﹞牛角腮﹝銼炒。一兩二錢﹞敗棕﹝八錢。

﹞

亂髮﹝洗淨。焙﹞槐角﹝各六錢﹞苦楝根﹝五錢﹞雷丸脂麻﹝各四錢﹞

上九味銼碎。用瓷罐內燒存性。細末。入乳香二兩﹑麝香八錢。研令勻。酒麵糊丸如桐子大。

每服八丸。先嚼胡桃一个。以溫酒吞下。早晚腹空時。日二服。甚者三服。切忌別藥。不過三日除根。

【釣腸丸】治久新諸痔。肛邊腫痛。或生瘡癢。時有膿血。又治腸風下血。及肛門脫出。

並宜服之。

亂髮﹝洗淨。燒存性﹞皮﹝兩个。銼碎。罐內燒存性﹞雞冠花﹝銼。微炒存性﹞

白礬﹝微枯﹞綠礬﹝枯﹞胡桃﹝取仁。一十五兩。入罐內。燒存性﹞

枳殼﹝去穣。麩炒﹞附子﹝去皮臍。生用﹞白附子﹝生用﹞訶子﹝煨。去核。

﹞

半夏天南星﹝各二兩﹞

上爲細末。以醋煮麵糊爲丸。如梧桐子大。每服二十丸。空心臨臥。溫酒下。遠年不瘥者。服十日見效。久服永除根本。小可腸風等疾一二年內者。只十服瘥。永不發動。

【淋渫藥】治腸風痔漏。經久不瘥。瘡口膿汁不絕。及瘡內有虫。癢痛不止。宜此淋洗之。

枳殼﹝麩炒﹞威靈仙﹝去土﹞荊芥穗﹝去土﹞乳香﹝各一兩﹞

鳳眼艸﹝二兩﹞細辛﹝去苗。二錢半﹞

上六味爲粗末。每用三兩。水一大碗。煎至一升。去渣。稍熱。洗患處。冷再溫熱。更洗一徧不用。洗罷。用軟帛揩漧。上藥。如瘡破後不須上藥。只淋洗之。

【淋渫地楡散】治肛門癢痛或腫。

地楡蒴荊芥苦參蛇牀子﹝各等分﹞

上爲粗末。每用一匙。水一碗。煎二三沸。去渣。避風處通手熱洗患處。

【淋渫雞冠散】治五痔肛邊腫痛。或竄乳。或穿穴。或作瘡。久而不愈。變成漏瘡。

雞冠花鳳眼艸﹝各一兩﹞

上爲粗末。每用粗末半兩。水碗半。煎三五沸。熱法患處。

【結陰丹】治腸風髒毒下血。諸大便血疾。﹝以下三方。傳之於諸路醫學提舉忽吉角。用之甚效﹞

枳殼﹝麩炒﹞黃威靈仙陳皮﹝去白﹞

何首烏荊芥穗椿根白皮﹝各等分﹞

上七味爲末。酒糊丸如桐子大。每服五十丸至七十丸。陳米飲入醋少許。煎一二沸。放溫送下。平明服之。空腹服之。亦妙。

【淋渫威靈仙散】治痔漏。大腸頭癢痛。或腫滿。

枳殼﹝麩炒﹞威靈仙﹝等分﹞

上粗末。每用一兩。水一碗半。煎至一碗。去渣。燻洗。冷再暖。避風。洗三次。軟帛拭漧。

敷蒲黃散。

【蒲黃散】治下部痔漏。

蒲黃﹝一兩﹞血竭﹝半錢﹞

上爲細末。每用少許貼患處。

【椿皮散】專治血痢及腸風下血。神驗。﹝此方李舜卿教授傳。累用有效﹞

椿白皮﹝三兩﹞槐角子﹝四兩﹞明白礬﹝二兩﹞甘艸﹝一兩半﹞

上爲末。每服三錢。熱米飲調下。

卷十七

大便門

趺陽脈浮而澀。浮則胃气彊。澀則小便數。浮澀相搏。大便則難。以脾約麻仁丸主之。

【脾約麻仁丸】芍藥﹝半斤﹞枳實﹝半斤﹞麻子仁﹝二升﹞大黃﹝一斤。去皮﹞

濃朴﹝一斤。炙。去皮﹞杏仁﹝一斤。去皮尖熬﹞

上六味爲末。煉蜜爲丸桐子大。每服十丸。日二服。漸加。以利爲度。

【潤腸丸】治脾胃中伏火。大便祕澀。或漧燥不通。全不思食。此乃風結祕﹑血結祕。皆令閉塞而不通也。風以潤之。血以和之。和血疏風。自然通矣。

桃仁﹝湯浸去皮﹞羌活大黃﹝煨﹞當歸﹝各半兩﹞

麻子仁﹝半升﹞

上以桃仁﹑麻仁研如泥。入羅末藥勻。煉蜜丸如桐子大。每服五十丸至百丸。空心白湯送下。

以通爲度。○如不通而滋其榮盛者。急加酒洗大黃以利之。○如血澀而大便燥者。加桃仁﹑酒洗大黃。○如風結燥。大便不行者。加麻仁﹑大黃。○如風澀大便不行者。加皂角仁﹑大黃﹑秦艽以利之。○如脈澀覺身有气澀而大便不通者。加郁李仁﹑大黃以除气澀。

【當歸潤燥湯】升麻生地黃﹝各二錢﹞麻子仁﹝研如泥﹞當歸熟地黃生甘艸桃仁泥﹝研﹞大黃﹝煨。各一錢﹞

紅花﹝五分﹞

上咀。入研藥。都作一服。水二盞。煎一盞。去渣。空心宿食消盡。稍熱服之。

【犀角丸】治三焦邪熱。一切風气。又治風盛痰實。頭目昏重。肢體拘急。腸胃燥澀。大小便難。

犀角﹝鎊末﹞黃連﹝各一兩﹞人參﹝二兩﹞大黃﹝八兩﹞

黑牽牛﹝十二兩﹞

上爲末。煉蜜丸如桐子大。每服十五丸至二十丸。臨臥。溫水下。量虛實加減。

【七宣丸】療風气結聚。宿食不消。兼砂石皮毛在腹中。及積年腰腳疼痛。冷如冰石。腳气沖心。煩憒。頭旋暗倒。肩背重。心腹脹滿。胸膈痞塞。及風毒連頭面腫。大便或祕。小便時澀。脾胃虛痞。不食。

腳轉筋。攣急掣痛。心神恍惚。眠寐不安。

桃仁﹝去皮尖。炒六兩﹞柴胡﹝去苗﹞訶子皮枳實﹝麩炒﹞

木香﹝各五兩﹞甘艸﹝炙。四兩﹞大黃﹝面裹煨。十五兩﹞

上爲末。煉蜜丸如桐子大。每服二十丸。米飲下。食前臨臥各一服。以利爲度。覺病勢退。服五補丸。此藥不問男女老幼。皆可服。量虛實加減丸數。

【七聖丸】治風气壅盛。痰熱結搏。頭目昏重。涕唾稠粘。心煩面熱。咽漧口燥。肩背拘急。心腹脇肋脹滿。腰腿重疼。大便祕。小便赤。睡臥不安。又治大腸疼痛不可忍。

肉桂﹝去皮﹞川芎大黃﹝酒蒸﹞檳榔木香﹝各半兩﹞羌活郁李仁﹝去皮。各一兩﹞

上七味爲末。煉蜜丸如桐子大。每服十五丸。溫水送下。食後。山嵐瘴地最宜服。虛實加減之。

【潤腸橘杏丸】此二味降气潤腸。服之大腸自無澀滯。久服不損胃气。

杏仁﹝去皮尖。麩炒﹞橘皮﹝等分﹞

上爲末。煉蜜丸桐子大。每服五十丸。空心溫水下。

【麻仁丸】順三焦。和五臟。潤腸胃。除風气。治冷熱壅結。津液耗少。令人大便祕難。

或閉塞不通。若年髙气弱。及有風人大便祕澀。尢宜服之。

枳殼﹝去穣。麩炒﹞白檳榔﹝煨。半生﹞菟絲子﹝酒浸別末﹞山藥防風﹝去叉枝﹞山茱萸肉桂﹝去粗皮﹞車前子﹝各一兩半﹞

木香羌活﹝各一兩﹞郁李仁﹝去皮。另研﹞大黃﹝半蒸。半生﹞

麻仁﹝別搗研。各四兩﹞

上爲細末。入別研藥勻。煉蜜和丸如梧桐子大。每服十五丸至二十丸。溫水臨臥。服之。

【神功丸】治三焦气壅。心腹痞悶。大腑風熱。大便不通。腰腿疼痛。肩背重疼。頭昏面熱。口苦舌漧。心胸煩躁睡臥不安。及治香港腳。並素有風人大便結燥。

火麻仁﹝另研。如膏﹞人參﹝各二兩﹞訶黎勒皮大黃﹝錦紋者。面裹煨。各四兩。

﹞

上爲細末。入麻仁搗研勻。煉蜜爲丸。如梧桐子大。每服二十丸。溫水下。溫酒米飲皆可。服食後臨臥。如大便不通。可倍丸數。以利爲度。

論曰。凡臟腑之祕。不可一槪治之。有虛祕。有實祕。胃實而祕者。能食而小便赤。當以麻仁丸﹑七宣丸之類主之。胃虛而祕者。不能食而小便淸利。宜以濃朴湯主之。

【濃朴湯】白術﹝五兩﹞濃朴﹝姜制﹞陳皮﹝去白﹞甘艸﹝炙。各三兩﹞

枳實﹝麩炒﹞半夏曲﹝各二兩﹞

上爲粗末。每服三錢。水一盞半。姜三片。棗二个。煎至八分。去渣。大溫服。食前。夫胃气實者。祕物也。胃气虛者。祕气也。

【蜜導煎】陽明病自汗出。若發汗小便自利。此爲津液內竭。𨿽硬不可攻之。當須自欲大便。宜蜜導煎而通之。及土瓜根與豬膽汁。皆可爲導。

蜜﹝四兩﹞

上一味。熬欲凝。丸如指大。長二寸。頭銳。納穀道中。欲大便時去之。

【半硫丸】除積冷。暖元藏。溫脾胃。進飲食。治心腹一切癖冷气。及年髙風祕﹑冷祕。或泄瀉等。並皆治之。

半夏﹝湯洗七次。焙漧爲細末﹞硫黃﹝明淨好者。研令極細。用柳木槌子殺過﹞

上等分。以生薑自然汁。同熬。入幹蒸餅末。攪和勻。入臼內杵數百下。丸如梧桐子大。每服空心。溫酒或生薑湯下十五丸至二十丸。婦人醋湯下。

卷十七

胞痺門﹝治小便不利。並溺附﹞

痺論云。胞痺者。小腹膀胱按之內痛。若沃以湯。澀於小便。上爲淸涕。夫膀胱者。爲州都之官。津液藏焉。气化則能出矣。今風寒濕邪气。客於胞中。則气不能化出。故胞滿而水道不通。

其證小腹膀胱。按之內痛。若沃以湯。澀於小便。以足太陽經。其直行者上交巓。入絡腦。下灌鼻竅。則淸涕也。

【茯苓丸】治胞痺。臍腹痛。小便不行。

防風﹝去蘆﹞細辛﹝去苗﹞赤茯苓﹝去皮﹞白術附子澤瀉官桂﹝各半兩﹞紫菀栝蔞根牛膝﹝酒浸﹞黃芍藥甘艸﹝炙。各七錢五分﹞山藥生地黃半夏﹝湯泡﹞

獨活山茱萸﹝各二錢五分﹞

上十八味爲末。煉蜜丸如桐子大。每服十丸。溫酒送下。食前。

【巴戟丸】治胞痺。臍腹痛。小便不利。

巴戟﹝一兩半。去心﹞遠志﹝去心。三錢﹞桑螵蛸﹝麩炒黑﹞山藥附子﹝炮。去皮臍﹞生地黃續斷杜仲﹝炙。各一兩﹞

菟絲子﹝酒浸﹞石斛鹿茸﹝酥炙﹞五味子龍骨官桂山茱萸﹝各七錢半﹞肉蓯蓉﹝酒浸一兩﹞

上十六味爲末。煉蜜丸如桐子大。每服三十丸。溫酒送下。空心食前服之。

【腎瀝湯】治胞痺小腹急。小便不利。

杜仲﹝炒。去絲﹞桑螵蛸﹝炒﹞犀角屑木通五加皮麥冬﹝去心﹞桔梗﹝各一兩﹞赤芍藥﹝五錢﹞

上八味爲粗末。每服五錢。水一盞半。羊腎一个切。竹瀝少許。同煎溫服。

【八正散】治大人小兒心經邪熱。一切蘊毒。咽漧口燥。大渴引飲。心忪面熱。煩躁不寧。目赤睛疼。唇焦鼻衄。口舌生瘡。咽喉腫痛。及治小便赤澀。或癃閉不通。及熱淋﹑血淋。並宜服之。

瞿麥蓄車前子滑石山梔子仁甘艸﹝炙﹞木通大黃﹝面裹煨。去面切焙。各一斤﹞

上爲散。每服二錢。水一盞。入燈心。煎至七分。去渣。溫服。食後臨臥。小兒量力少少與之。

【石葦散】治腎气不足。膀胱有熱。水道不通。淋瀝不宣。出少起數。臍腹急痛。蓄作有時。勞倦卽發。或尿如豆汁。或便出砂石。並皆治之。

芍藥白術滑石葵子瞿麥﹝各二兩﹞石葦﹝去毛﹞木通﹝各二兩﹞當歸﹝去蘆﹞

甘艸﹝炙﹞王不畱行﹝各一兩﹞

上爲細末。每服二錢。煎小麥湯調下。食前。日二三服。

【白花散】治膀胱有熱。小便不通。﹝申顯卿傳﹞

朴硝﹝不以多少﹞

上爲末。每服二錢。用茴香湯調下。食前。

良法治小便不通。諸藥不效或轉胞至死危困。此法用之。小便自出而愈。用豬尿胞一个。底頭出一小眼子。翎筒通過。放在眼兒內。根底以細綫系定。翎筒子口細杖子觀定。上用黃蠟封尿胞口。吹滿气七分。系定了。再用手撚定翎筒根頭。放了黃蠟。塞其翎筒。放在小便出裏頭。放開翎筒根頭。手撚其气。透於裏。小便卽出。大有神效。

【黃芩淸肺湯】治因肺燥而得之。小便不通。

黃芩﹝二錢﹞梔子﹝兩个。擘破﹞

上作一服。水一盞半。煎至七分。去渣。溫服。食後。不利加鹽豉二十粒。

【滋陰化气湯】治因服熱藥過多。小便不利。或臍下悶痛不可忍。服諸藥不效者。如晝不通者加知母。

黃連﹝炒﹞黃柏﹝炒﹞甘艸﹝炙。各等分﹞

上咀。每服三錢。水二盞。煎至一盞。去渣。溫服。食前。

論曰。問此如何得利。答曰。無陽者陰無以生。無陰者陽無以化。又云。膀胱者津液之府。气化則能出焉。因服熱藥過度。乃亡陰也。二藥助陰。使气得化。故小便得以通也。或以滋腎丸服之。其效更速。

【紅秫散】治小便不通。上喘。﹝張文叔傳。大妙﹞

蓄﹝一兩半﹞燈艸﹝一百根﹞紅秫黍根﹝二兩﹞

上咀。每服五錢。用河水二盞。煎至七分。去渣。熱服。空心食前。

【立效散】治下焦結熱。小便黃赤。淋閉疼痛。或有血出。及大小便俱出血者。亦宜服之。

甘艸﹝炙。二錢﹞山梔子﹝去皮。炒。半兩﹞瞿麥穗﹝一兩﹞

上爲末。每服五錢。至七錢。水一碗。入連須蔥根七个。燈心五十莖。生薑五七片﹐同煎至七分。時時溫服。不拘時候。

【海金砂散】治小便淋澀。及下焦濕熱。气不施化。或五種淋疾。癃閉不通。

木通海金砂﹝研﹞滑石通艸瞿麥穗﹝各半兩﹞杏仁﹝去皮尖炒。一兩﹞

上六味爲末。每服五錢。水一盞半。燈艸二十莖。煎至七分。去渣。溫服。食前。

【琥珀散】治五種淋澀疼痛。小便有膿血出。

琥珀﹝一兩。研﹞沒藥﹝一兩。研﹞海金砂﹝一兩。研﹞蒲黃﹝一兩。研﹞

上四味爲末。每服三錢。食前。用通艸煎湯調下。日進二服。

【葵花散】治小便淋瀝。經驗。

葵花根﹝一撮。洗淨﹞

上銼碎。用水煎五七沸服。

【灸法】治小便淋澀不通。用食鹽不以多少。炒熱放溫。塡臍中。卻以艾灸七壯。小便自出。艾炷如箸頭大。

卷十七胞痺門﹝治小便不利。並溺附﹞

淋痛治驗

【參苓琥珀湯】中統三年六月中。黃明之小便淋。莖中痛不可忍。相引脇下痛。制此服之。大效。

人參﹝五分﹞茯苓﹝去皮。四分﹞川楝子﹝去核。銼炒。一錢﹞琥珀﹝三分﹞

生甘艸﹝一錢﹞玄胡索﹝七分﹞澤瀉柴胡當歸梢﹝各三分﹞

上九味咀。都作一服。用長流水三盞。煎至一盞。去渣。溫服。空心食前。

【水芝丸】治下焦眞气虛弱。小便頻多。日夜無度。此方得之於髙麗國王。

蓮實﹝去皮。不以多少。先以好酒浸一二宿。用豬肚一个。卻將酒浸蓮實入在內。用水煮熟。

取出將蓮實切開。於火上焙漧秤用﹞

上爲末。醋糊丸如雞頭大。每服五十丸。溫酒送下。空心食前。

卷十七胞痺門﹝治小便不利。並溺附﹞

小便數而欠

中書右丞合刺合孫。病小便數而欠。日夜約去二十餘行。臍腹脹滿。腰腳沈重。不得安臥。至元癸未季春下旬。予奉聖旨治之。遂往診視。脈得沈緩。時時帶數。嘗記小便不利者有三。不可一槪而論也。若津液偏滲於腸胃。大便泄瀉。而小便澀少。一也。宜分利而已。若熱搏下焦津液。則熱濕而不行。二也。

必滲泄則愈。若脾胃气澀。不能通利水道下輸膀胱而化者。三也。可順气令施化而出也。今右丞平素膏粱。濕熱內蓄。不得施化。膀胱竅澀。是以起數而見少也。非滲泄分利。則不能快利。遂處一方。名曰茯苓琥珀湯。內經曰。甘緩而淡滲。熱搏津液內蓄。臍脹腹滿。當須緩之泄之。必以甘淡爲主。是用茯苓爲君。滑石甘寒﹑滑以利竅。豬苓﹑琥珀之淡以滲泄而利水道。故用三味爲臣﹑脾惡濕。濕气內蓄。則脾气不治。益脾勝濕。必用甘爲助。故以甘艸﹑白術爲佐。鹹入腎。鹹味下泄爲陰。澤瀉之鹹以瀉伏水。腎惡燥。急食辛以潤之。津液不行。以辛散之。桂枝味辛。散濕潤燥。此爲因用。故以二物爲使。煎用長流甘瀾水。使不助其腎气。大作湯劑。令直達於下而急速也。

兩服減半。旬日良愈。

【茯苓琥珀湯】茯苓﹝去皮﹞琥珀白術﹝各半兩﹞澤瀉﹝一兩﹞

滑石﹝七錢﹞木豬苓﹝半兩。去皮﹞甘艸﹝炙﹞桂﹝去皮。各三錢﹞

上八味爲末。每服五錢。用長流甘瀾水煎一盞。調下。空心食前。待少時。以美膳壓之。

卷十八婦人門

調經順气

【加減四物湯】治胎前產後腹痛。及月事不調。或亡血去多。或惡露不下。婦人一切疾證。

當歸白芍熟地黃川芎﹝各二兩﹞

上咀。每服四錢。水一盞半。煎至八分。去渣。帶熱服。無時。日進二服三服。平常產乳。

服至三臘。如虛弱者。至一月止。○妊婦下血。加阿膠末一錢。艾葉五七片。○因虛致血熱。熱與血搏。口漧欲飲水。加麥門冬三分。栝蔞根一兩。○血崩。加地黃﹑蒲黃各一兩。○惡露不下。腹中刺痛。加當歸﹑白芍藥各一分。○因熱生風。加川芎一分﹑柴胡半兩。○身熱脈躁。頭昏項彊。

加柴胡﹑黃芩各半兩。○祕澀。加大黃半兩炒﹑桃仁一分。○滑泄。加附子﹑官桂各一分。○嘔吐。加人參白術各半兩。○發寒熱。加漧薑﹑芍藥。牡丹皮各一分。○腹脹。加濃朴﹑枳實各一分。

○虛煩不得眠。加人參﹑竹葉各一分。○煩躁大渴。加知母﹑石膏各半兩。○水停心下吐逆。加豬苓﹑茯苓﹑防己各二分。○寒熱類傷寒。加人參柴胡﹑防風各三分。○婦人血積。加三稜﹑蓬術﹑桂﹑漧漆炒﹑共等分。

【逍遙散】治血虛發熱。經候不調。

甘艸﹝炙。半兩﹞當歸白茯苓白術柴胡白芍藥﹝各一兩﹞

上銼。每服二錢。水一大盞。燒生薑一塊。切破。薄荷少許。同煎至七分。去渣。熱服。不拘時候。

【溫經湯】治衝任虛損。月候不調。

阿膠﹝炒﹞當歸川芎人參肉桂甘艸芍藥牡丹皮﹝各二兩﹞

半夏﹝二兩半﹞麥門冬﹝五兩半﹞吳茱萸﹝三兩﹞

上銼。每服五錢。水一盞半。生薑三片。煎至八分。熱服。空心食前。

【黃白術湯】治婦人四肢沈重。自汗。上至頭際頸項而還。惡風躁熱。

黃﹝一兩﹞人參白術﹝各半兩﹞黃柏﹝酒制﹞

羌活甘艸﹝各二錢。炙﹞柴胡升麻﹝各一錢﹞

當歸﹝一錢半﹞川芎吳茱萸﹝各五分﹞細辛﹝三分﹞

五味子﹝三十个﹞

上十三味咀。每服五錢。水二盞。生薑五片。煎至一盞。去渣。稍熱服。食前。汗出不止。

加黃柏半錢。腹中不快。加炙甘艸一錢。

【異方油煎散】治婦人血風勞气攻疰。四肢腰背疼痛。嘔吐惡心。不思飲食。日漸瘦弱。

面色痿黃。手腳麻痺。血海冷敗。

川烏頭﹝炮。去皮﹞白芍藥五加皮牡丹皮海桐皮﹝等分﹞

上五味爲末。每服二錢。水一盞。油浸開通錢一文。煎至六分。去渣。溫服。日三服。不拘時。

○如常服。用油浸五七文錢。煎藥用。

【活血丹】治衝任不足下焦大寒。臍腹疼痛。月事不勻。或來多不斷。或過期不來。或崩中出血。或帶下不止。面色痿黃。肌肉瘦瘁。肢體沈重。胸脇脹滿。气力衰乏。飲食減少。一切血气虛寒。並宜服之。

桃仁﹝去皮尖。麩炒微黃色﹞虎杖吳茱萸﹝湯浸七徧。焙漧。微炒﹞

當歸杜仲﹝去粗皮。銼炒﹞柏子仁﹝炒﹞附子﹝炮。去皮﹞

木香山茱萸﹝去核﹞延胡索安息香﹝各二十兩。搗碎。入好酒研。澄淸。去渣。銀器內慢火熬成膏﹞漧薑﹝炮﹞肉桂﹝去粗皮﹞

牝丹皮黃﹝去蘆﹞艾葉﹝微炒﹞澤蘭葉﹝各二斤半﹞

肉蓯蓉﹝酒浸焙﹞濃朴﹝去粗皮。薑汁炙令熟。各五斤﹞

上爲細末。以前安息香膏入白面。同煮作糊。和丸如梧桐子大。每服三十丸。食前以溫酒下。

醋湯亦得。

【滋血湯】治婦人血熱气虛。經候澀滯不通。致使血聚。肢體麻木。肌熱生瘡。渾身疼倦。

將成勞瘵。不可妄服他藥。但宜以此滋養通利。﹝又治證與前活血丹同。可互服之﹞

馬鞭艸荊芥穗﹝各四兩﹞牡丹皮﹝一兩﹞赤芍藥枳殼﹝去穣。麩炒﹞肉桂﹝去粗皮﹞當歸﹝去苗。炒﹞川芎﹝各二兩﹞

上爲粗散。每服四錢。烏梅一个。水二盞。煎一盞。去渣。食前空心日四五服。有此證服至半月或一月。經脈自通。百病皆除。神效。

【增損四物湯】治婦人血積。

當歸川芎熟地黃芍藥廣術桂﹝去粗皮﹞三稜漧漆﹝炒﹞

上八味。各等分。爲粗末。每服三錢。水二盞。煎至一盞。食前稍熱服。

【當歸丸】治婦人經血不調血積證。

當歸川芎赤芍藥廣術熟地黃京三稜﹝各半兩﹞神曲百艸霜﹝各二錢半﹞

上八味爲末。酒糊丸如桐子大。每服三十丸。用溫水送下。食前。溫酒亦得。

【玄胡苦楝湯】治臍下冷撮痛。陰內大寒。

甘艸﹝炙。五分﹞肉桂附子﹝炮。各三分﹞玄胡苦楝子﹝各二分﹞熟地黃﹝一錢﹞

上咀。入黃柏二分爲引用。都作一服。水二盞。煎至一盞。去渣。稍熱服。空心食前。

卷十八婦人門

師尼寡婦異乎妻外家之治

昔宋褚澄療師尼寡婦。別制方者。蓋有謂也。此二種寡居。獨陰無陽。欲心萌而多不遂。

是以陰陽交爭。乍寒乍熱。全類溫瘧。久則爲勞。嘗讀史記倉公傳。載濟北王侍人韓女。病腰背痛寒熱。眾醫皆爲寒熱病。治之不瘥。倉公曰。此病得之欲男子不可得也。眾曰。何以知欲男子不可得。倉公曰。診其脈。肝脈弦出寸。故是以知之。蓋男子以精爲主。婦人以血爲主。男子精盛以思室。婦人血盛以懷胎。夫肝﹑攝血者也。是厥陰肝脈。弦出寸口。上魚際。則陰盛可知矣。故知褚澄之言。信有謂矣。

【通經丸】治婦人室女月水不調。疼痛。或成血瘕。

桂心川烏頭桃仁當歸廣術﹝炮﹞漧薑﹝炮﹞川椒﹝炒出汗﹞大黃﹝煨﹞

靑皮﹝去白。各等分﹞

上九味爲末。每一兩用四錢。以米醋熬成膏。和余藥六錢入臼中。杵千下。可丸則丸如桐子大。每服二十丸。淡醋湯送下。加至三十丸。溫酒亦得。一婦人血气凝疼痛。數服便效。

【生地黃丸】許學士治一尼。患惡風體倦。乍寒乍熱。面赤心怔忪。或時自汗。是時疫气大行。醫見其寒熱。作傷寒治之。用大小柴胡湯。雜進數日。病急。召予治之。診視之曰。三部無寒邪脈。但厥陰弦長而上魚際。宜服抑陰等藥治之。故予制此方。

生地黃﹝二兩﹞柴胡秦艽黃芩﹝各半兩﹞

芍藥﹝一兩﹞

上爲細末。蜜丸如桐子大。每服三十丸。用烏梅湯吞下。日三服。不拘時。

【熟地黃丸】治婦人月經不調。每行數日不止。兼有白帶。漸漸瘦瘁。飲食少味。累年無子。

熟地黃﹝二兩二分﹞山茱萸白蕪荑漧薑﹝炮﹞

代赭石﹝醋淬﹞白芍藥﹝炒。各一兩﹞濃朴﹝姜制﹞白僵蠶﹝炒﹐各半兩﹞

上八味爲末。煉蜜丸如桐子大。每服四五十丸。酒下。食前。日三服。

卷十八婦人門

熱入血室證治並方

許學士治一婦人病傷寒。寒熱。遇夜則如見鬼狀。經六七日。忽然昏塞。涎響如引鋸。牙關緊急。瞑目不知人。病熱危困。召予視之。曰得病之初。曾值月經來否。其家云。經水方來。病作而經遂止。得一二日。發寒熱。晝𨿽靜而夜有鬼祟。從昨日來。不省人事。予曰。此乃熱入血室證。

仲景云。婦人中風。發熱惡寒。經水適來。晝則明了。暮則譫語。如見鬼狀。發作有時。此名熱入血室。予制以小柴胡湯加生地黃。三服而熱除。不汗而自解矣。又一婦人患熱入血室證。醫者不識。用補血調气血藥治之。數日遂成血結胸。或勸用前藥。予曰。小柴胡用已遲。不可行也。無已。則有一方。可刺期門矣。予不能鍼。請善鍼者治之。

如言而愈。或問熱入血室。何爲而成結胸也。予曰。邪气傳入經絡。與正气相搏。上下流行。遇經水適來適斷。邪气乘虛入於血室。血爲邪所迫。入於肝經。肝受邪則譫語而見鬼。復入膻中。則血結於胸中。何以言之。婦人平居。水養木。血養肝。方未受孕。則下行之爲月水。旣妊則中蓄之以養胎。及已產則上壅之以爲乳汁。皆血也。今邪逐血。並歸於肝經。聚於膻中。結於乳下。故手觸之則痛。非藥可及。故當刺期門也。

【小柴胡加地黃湯】治產後惡露方來。忽然斷絕。活人書海蛤散亦治。錄於後。

柴胡﹝一兩二錢半﹞人參半夏黃芩甘艸﹝炙﹞生地黃﹝各七錢﹞

上六味咀。每服五錢。水二盞。生薑五片。棗子一个。煎至一盞。去渣溫服。不拘時。

【海蛤散】治婦人傷寒血結胸膈揉。之痛手不可近。

海蛤滑石甘艸﹝各一兩﹞芒硝﹝半兩﹞

上爲末。每服二錢。雞子淸調下小便利血數行更與桂枝紅花湯發其汗則愈

卷十八婦人門

妊娠養血安胎

【半夏茯苓湯】治妊娠惡阻。

陳皮桔梗旋復花人參甘艸白芍藥川芎﹝各半兩﹞赤茯苓熟地黃﹝各七錢半﹞半夏﹝一兩二錢半﹞

上十味銼。每服五錢。水一盞半。生薑四片。同煎至八分。稍熱服。食前。次服茯苓丸。卽痰水消除。便能食。

【茯苓丸】治妊娠阻病。

葛根枳實﹝炒﹞白術﹝各二兩﹞人參漧薑赤茯苓肉桂陳皮半夏﹝湯泡七次。各一兩﹞甘艸﹝二兩﹞

上十味爲細末。蜜丸桐子大。每服三十丸。溫米飲空心下。食前服。

【保安白術散】治妊娠傷寒安胎。但覺頭疼發熱。三二服便效。

白術黃芩﹝各等分。新瓦上炒令香﹞

上爲末。每服三錢。水一盞。生薑三片。棗子兩个。煎至七分。溫服。

【安胎阿膠散】治妊娠傷寒。

阿膠﹝炒﹞桑寄生白術﹝炙﹞人參白茯苓﹝去皮。各等分﹞

上爲細末。每服二錢。煎糯米飲湯調下。無時。

【安胎白術散】補榮衛。養胎气。治妊娠宿有食冷。胎痿不長。或失將理。傷胎多墮。

白術川芎﹝各四分﹞蜀椒﹝炒出汗。去目﹞牡蠣﹝。各三分﹞

上爲細末。每服二錢。溫酒調下。空心食前。

【吳茱萸湯】治妊娠傷胎。數落而不結實。或冷成熱。

黃川芎﹝各一兩﹞甘艸﹝炙。一兩半﹞吳茱萸﹝半兩。湯泡﹞

上爲末。每服二錢。溫酒調下。空心食前。忌生冷果實。

【前胡湯】治妊娠傷寒。頭疼壯熱。肢節煩疼。

前胡石膏﹝各三分﹞大靑﹝四分﹞黃芩﹝五分﹞

知母梔子仁﹝各四分﹞

上咀。每服四錢。水一盞半。甜竹茹一塊。蔥白二寸。煎至八分。去滓。溫服。無時。

【黃龍湯】治妊娠傷寒。壯熱頭疼。嘿嘿不欲飲食。脇下痛。嘔逆痰气。及產後傷風。

熱入胞宮。寒熱如瘧。並經水適來適斷。病後勞傷。餘熱未除。

柴胡人參甘艸﹝炙﹞黃芩﹝各等分﹞

上咀。每服五錢。水一盞半。煎至七分。去渣。溫服。無時。

【保安散】治妊娠因有所傷。胎動疼痛不止。不可忍。及血崩不止。

連皮縮砂﹝不以多少﹞

上一味炒黑。去皮爲末。每服二錢。溫酒一盞。調下。若覺腹中熱。胎已安矣。

【立聖散】治妊娠下血不止。

雞肝﹝二个﹞

上用酒一升。煮熟。共食之。大效。

【赤茯苓散】治妊娠小便不利。及水腫。灑灑惡寒。動轉筋痛。

赤茯苓﹝去皮﹞葵子﹝各等分﹞

上爲末。每服二錢。新汲水調下。無時。

【犀角散】治妊娠婦人產前諸風熱。困倦。時發昏眩。

揀參犀角川羌活山梔黃連靑黛川芎甘艸﹝炙﹞

吳白芷茯苓﹝去皮。各等分﹞

上爲粗末。每服五錢。水一盞。生薑三片。竹葉五七片。煎至八分。去渣。溫服。食遠。

【大寧散】治妊娠下痢赤白。及泄瀉。疼痛垂死者。

黑豆﹝二十粒﹞甘艸﹝二寸半。生用﹞粟殼﹝二个。去須蒂。半生半炒﹞

上爲粗末。作一服。水一盞半。生薑三片。煎至七分。去渣。溫服。食前。神效。

【火龍散】治妊娠心气痛。

艾葉末﹝鹽炒一半﹞川楝子﹝炒﹞茴香﹝炒。各半兩﹞

上爲粗末。每服二錢。水一盞。煎至七分。去渣。溫服。不拘時。

【聖酒方】治妊娠腰疼如折。

大豆﹝半兩﹞

上一味。用淸酒一盞。煎至七分。去渣。溫服。食前。

【獨聖散】治妊娠小便不通。

蔓荊子﹝不以多少﹞

上爲末。每服二錢。濃煎蔥白湯調下。食前。日三服。

【萬應丸】治妊娠胎動不安。及產後小戶痛。不可忍。

知母﹝不以多小。去皮炒﹞

上爲末。蜜丸如彈子大。每服一丸。淸酒一盞化下食前。

卷十八婦人門

難產

【催生丹】麝香﹝別研一字﹞乳香﹝別研。二錢半﹞母丁香﹝取末。一錢﹞兔腦髓﹝臘月者。去皮膜研﹞

上拌勻。以兔腦和丸。如雞頭穣大。陰漧。用油紙密封。每服一丸。溫水下。實時產下。隨男左女右。手中握藥丸出是驗。

【楡白皮散】治臨產驚動太早。產時未至。穢露先下。致使胎胞漧燥。臨產艱難。或曾因漏胎去血。並宜服之。

冬葵子楡白皮瞿麥﹝各一兩﹞木通火麻仁﹝去殼。各半兩﹞牛膝﹝酒浸。七錢半﹞

上六味銼。每服五錢。水一盞半。煎至八分。溫服。不以時。

【獨勝散】治難產。

黃葵子四十粒。或墨或朱爲衣。無灰酒下。

黃葵子炒四十粒。研爛酒服濟君急。若也臨危難產時。免得全家俱啼泣。

【黑神散】治產後瘀血作病。及血暈。

黑豆﹝炒半升。去皮﹞當歸熟地黃肉桂漧薑甘艸芍藥蒲黃﹝各四兩﹞

上八味爲末。每服二錢。酒半盞。童便半盞。同煎調下。不拘時。連進二服。

【下死胎方】桂﹝二錢﹞麝香當門子﹝一个﹞

上同研細。酒服。須臾如手推下。﹝比之水銀等藥。不損血气﹞

卷十八婦人門

產後扶持榮衛

【當歸建中湯】治婦人一切血气虛損。及產後勞傷。腹中痛。少腹拘急。痛引腰背。時自汗出。

當歸﹝四兩﹞肉桂﹝三兩﹞甘艸﹝二兩﹞白芍藥﹝六兩﹞

上四味切。每服五錢。水一盞半。生薑五片。棗一枚。同煎至八分。去渣。熱服。空心食前。

【芎歸湯】治胎前產後一切去血過多。

當歸川芎﹝各等分﹞

上銼。每服五錢。水一盞半。煎至八分。去渣。稍熱服。不拘時。

【犀角飲子】治產後亡津液。虛損。時自汗出。發熱困倦。唇口漧燥。

犀角麥門冬﹝去心﹞白術﹝各半兩﹞柴胡﹝一兩﹞

地骨皮枳殼﹝麩炒﹞甘艸﹝炒﹞生地黃當歸揀參茯苓﹝去皮﹞黃芩黃﹝各七錢﹞

上十三味爲粗末。每服三錢。水一盞半。浮小麥七十粒。生薑三片。煎至七分。去渣。溫服。

食後。

【牡丹皮散】治產後寒熱。臍下疼痛煩躁。神效。

牡丹皮地骨皮天臺烏藥海桐皮靑皮陳皮﹝各一兩﹞

上爲末。入研了沒藥二錢半。再羅過。每服二錢。水一盞。煎至七分。如寒多熱服。熱多寒服。

食前。日三服。忌生冷硬滑醋物。

【枳殼丸】治產後大小便澀滯。

木香﹝三錢﹞枳殼﹝麩炒﹞麻仁﹝炒黃﹞大黃﹝各一兩﹞

上爲末。煉蜜丸如桐子大。每服三十丸。溫水送下。食後。如飯食不化。亦宜服之。

【通和湯】治婦人乳癰疼痛不可忍者。

穿由甲﹝炮黃﹞川木通﹝各一兩。銼﹞自然銅﹝半兩。醋淬七次﹞

上爲末。每服二錢。熱酒調下。食遠服之。

【鍼法】治乳癰腫痛。諸藥不能止痛者。三里穴鍼入五分。其痛立止。如神。穴在膝下外兩筋間。舉足取之。

【湧泉散】治婦人因气。奶汁絕少。

瞿麥穗麥門冬﹝去心﹞王不畱行緊龍骨穿山甲﹝炮黃。各等分﹞

上五味爲末。每服一錢。熱酒調下。後食豬蹄羹少許。投藥。用木梳左右乳上。梳三十來梳。

一日三服。食前。服三次羹湯。投三次梳乳。

【勝金丹】治婦人吹奶。極有效。

百齒霜﹝卽梳上發之垢也。不以多少﹞

上一味。用無根水丸如桐子大。每服三丸。倒流水送下。食後。病左乳左臥。右乳右臥。溫覆出汗。倒流水法。取水傾屋上流下是。

卷十八婦人門

腸覃論治並方

黃帝鍼經水脹篇云。腸覃何如。岐伯曰。寒气客於腸外。與衛相搏。衛气不得榮。因有所系。

瘕而內著。惡气乃起。肉乃生。其始生者。大如雞卵。稍以益大。至其成如懷子之狀。久者離歲。按之則堅。推之則移。月事以時下。此其候也。夫腸者﹑大腸也。覃者﹑延也。大腸以傳導爲事。乃肺之府也。肺主衛。衛爲气。得熱則泄。得冷則凝。今寒客於大腸。故衛气不榮。有所系止而結瘕。在內貼著。其延久不已。是名腸覃也。气散則淸。气聚則濁。結爲瘕聚。所以惡气發起。

肉乃生。小漸益大。至期而鼓其腹。則如懷子之狀也。此气病而血未病。故月事不繼。應時而下。本非胎娠。可以此爲辧矣。

【露丸】治寒傷於內。气凝不流。結於腸外。久爲瘕。時作疼痛。腰不得伸。

廣術﹝一兩。銼﹞京三稜﹝一兩。銼。並酒浸﹞漧漆﹝五錢。洗去腥。炒煙盡﹞

川烏﹝五錢﹞砂﹝四錢﹞靑皮雄黃﹝另研﹞

茴香﹝鹽炒﹞穿山甲﹝炮。各三錢﹞輕粉﹝一錢。另研﹞麝香﹝半錢。另研﹞

巴豆﹝三十个。去皮。切開﹞

上除研藥外。將巴豆炒三稜﹑廣術二味深黃色。去巴豆不用。共爲末。入研藥勻。生薑汁打麵糊丸如桐子大。每服二十丸至三十丸。姜湯送下。酒亦得。空心食前。

【木香通气散】治寒气結瘕。腹大堅滿。痛不可忍。

木香戎鹽﹝炒﹞京三稜﹝炮。各半兩﹞濃朴﹝一兩。姜制﹞

枳實﹝麩炒﹞甘艸﹝炙。各三錢﹞漧薑﹝炮﹞蓬術﹝炮。各二錢﹞

上八味爲末。每服三錢。淡生薑湯調下。食前。

卷十八婦人門

石瘕論並治方

黃帝鍼經水脹篇云。石瘕何如。岐伯曰。石瘕生於胞中。寒气客於子門。子門閉塞。使气不通。惡血當瀉而不泄。以畱止。日久益大。狀如懷子。月事不以時下。皆生於女子。可導而下之。

夫膀胱爲津液之府。气化則能出焉。今寒客於子門。則气必塞而不通。血壅而不流。以畱止。結硬如石。是名石瘕也。此病先气病而後血病。故月事不來。則可宣導而下出者也。難經云。任之爲病。其內苦結。男子生七疝。女子爲瘕聚。此之謂也。非大辛之劑不能已也。可服見丸。

【見丸】治寒气客於下焦。血气閉塞而成瘕聚。堅大久不消者。

附子﹝四錢炮。去皮臍﹞鬼箭羽紫石英﹝各三錢﹞澤瀉肉桂玄胡索木香﹝各二錢﹞檳榔﹝二錢半﹞

血竭﹝一錢半。另研﹞水蛭﹝一錢。炒煙盡﹞京三稜﹝五錢。銼﹞桃仁﹝三十个。浸去皮尖。麩炒研﹞大黃﹝二錢。銼。用酒同三稜浸一宿焙﹞

上十三味。除血竭﹑桃仁外。同爲末。入另研二味和勻。用元浸藥酒打糊。丸如桐子大。每服三十丸。淡醋湯送下。食前。溫酒亦得。

【和血通經湯】治婦人室女受寒。月事不來。惡血積結。堅硬如石。

當歸京三稜﹝炮。各五錢﹞廣術﹝炮。四錢﹞木香熟地黃肉桂﹝各三錢﹞紅花貫眾蘇木﹝各二錢﹞血竭﹝一錢。另研﹞

上十味。除血竭外。同爲細末。和勻。每服三錢﹑熱酒一盞調下。食前。忌生冷及當風大小便。

【和血通經丸】治婦人經水凝滯不行。腰背臍腹疼痛。漸成血瘕。

芍藥﹝一兩﹞木香當歸肉桂幹添﹝炒煙盡﹞五靈脂大黃﹝各半兩﹞水蛭﹝炒。二錢半﹞

廣術﹝半兩﹞虻虫﹝三十个。去頭足。麩炒﹞桃仁﹝二十七个。浸去皮尖﹞

上爲末。醋糊丸如桐子大。每服二十丸。醋湯送下。溫酒亦得。食前。日進一服。

【木香砂丸】治婦人癖積聚。血塊刺痛。脾胃虛寒。宿食不消。久不瘥者。

丁香木香砂﹝研﹞漧漆﹝炒煙盡﹞

細墨大黃﹝銼炒﹞附子﹝泡﹞官桂乳香﹝研﹞廣術靑皮京三稜沒藥﹝研﹞巴豆霜﹝減半﹞豬牙皂角漧薑﹝炮。各等分﹞

上十六味。除另研外。同爲末。以好醋一升。化開砂﹑去了渣。銀石器內慢火熬。次下巴豆霜大黃末。熬成膏。下前藥末。丸如麻子大。每服三十丸。溫酒送下。量虛實加減。大便利爲度。

【血竭膏】治婦人幹血气不可不用也。此藥是婦人經水之仙藥也。

大黃﹝一兩﹞

上爲末。用釅醋一升。熬成膏。丸如雞頭大。每服一丸。熱酒化開。臨臥溫服。大便利一二行後。紅脈自下。

【一方】治經候閉塞不行。亦治幹血气。

斑蝥﹝二十个。糯米炒﹞桃仁﹝五十个。炒﹞大黃﹝半兩﹞

上爲末。糊丸如桐子大。溫酒下五丸。甚者十丸。空心溫服。大便利一二行後。紅脈自下。此藥是婦人經水之仙藥。不可不用。一法加虻虫半錢。水蛭一錢。

【云薹散】治婦人室女血气刺痛不可忍者。

官桂沒藥云薹子良姜﹝各等分﹞

上爲末。每服二錢。乳香酒調下。熱服無時。

卷十八婦人門

崩漏帶下

【膠艾湯】治衝任虛損。月水過多。及妊娠胎動不安。腹痛下墜。

阿膠川芎甘艸﹝炙。各二兩﹞當歸艾葉﹝制炒。各三兩﹞白芍藥熟地黃﹝各四兩﹞

上銼。每服五錢。水一盞。酒六分。煎至八分。去渣。稍熱服。空心食前。日三服。甚者連夜並服。

【伏龍肝散】治經血崩下。

伏龍肝赤石脂﹝各一兩﹞熟地黃艾葉﹝微炒。各二兩﹞

甘艸肉桂﹝各半兩﹞當歸漧薑﹝各七錢半﹞

川芎﹝三兩﹞麥門冬﹝一兩半﹞

上十味銼。每服五錢。水一盞半。入棗三个擘破。煎至七分。食前溫服。

【丁香膠艾湯】治崩漏走下不止。蓋心气不足。勞役過度。及飲食不節所得。經隔少時。

其脈兩尺俱弦緊而洪。按之。無力。其證自覺臍下如冰。求濃衣被以禦其寒。白帶白滑之物多。間有如屋漏水下。時有鮮血不多。右尺時洪微也。屋漏水暴下多者。夫如屋漏水者。黑物多而赤物少。合而成也。急弦脈見。是寒多。洪脈時見。乃熱少。合而言之。急弦者﹑北方寒水多也。洪脈時出者﹑命門包絡之火少也。

阿膠﹝六分炮﹞當歸身﹝一錢二分﹞生艾末﹝一錢﹞川芎丁香末熟地黃﹝各四分﹞白芍藥﹝三分﹞

上七味咀。作一服。水五盞。先煎五味。作二盞。去渣。入膠艾。再煎至一盞。空心食前熱服。

【柴胡調經湯】治經水不止。鮮紅。項筋急。脊骨彊。腦痛。不思飲食。

羌活﹝五分﹞蒼術﹝一錢﹞柴胡﹝七分﹞本獨活升麻﹝各五分﹞當歸葛根甘艸﹝炙。三分﹞紅花﹝少許﹞

上十味咀。作一服。水四盞。煎至一盞。去渣。空心稍熱服。取微汗立止。

【涼血地黃湯】治婦人血崩不止。腎水陰虛。不能鎭守包絡相火。故血走而崩也。

柴胡防風﹝各三分﹞黃柏知母黃連本川芎升麻羌活﹝各二分﹞生地黃當歸尾﹝各五分﹞黃芩細辛甘艸﹝炙﹞荊芥穗蔓荊子﹝各一分﹞

紅花﹝少許﹞

上十七味咀。作一服。水二盞。煎至一盞。去渣。稍熱服。空心食前。

【益胃升陽湯】治血脫益气。古人之良法也。先補胃气以助生發之气。故曰陽生陰長。用諸甘劑。爲之先務。舉世皆以爲補气。殊不知甘能生血。此陽生陰長之理也。故先理胃气。人之身內。穀气爲寶。

白術﹝三錢﹞黃甘艸﹝炙。各二錢﹞人參﹝一錢半﹞

陳皮當歸身﹝各一錢﹞炒曲﹝一錢半﹞柴胡升麻生黃芩﹝各半錢﹞

上十味咀。每服三錢或五錢。視食加減之。如喫食少。已定三錢內更減之。不可令勝食气。每服水二盞。煎至一盞。去渣。稍熱服。無時。○黃芩。夏月每服中少加。秋冬去之。○如腹中痛。

每服加芍藥三分。去皮中桂少許。○如渴或口漧。加葛根二分。

【升陽舉經湯】治經水不調。右尺脈按之空虛。是气血俱脫也。是大寒之證。輕手按之脈數疾。舉指弦緊或澀。皆陽脫之證。陰火亦亡。若見熱證。於口鼻眼兼之或渴。此皆陰躁陽欲先去也。當溫之﹑舉之﹑升之﹑浮之﹑燥之。此法當大升浮血气。而切補命門之下脫也。

黃白術當歸身﹝各三錢﹞柴胡本防風羌活﹝各二錢﹞獨活﹝一錢半﹞

川芎﹝炙﹞地黃白芍甘艸人參﹝各一錢﹞細辛﹝六分﹞黑附子﹝炮。去皮臍。五分﹞肉桂﹝五分。夏月不用。

﹞桃仁﹝十个。湯浸去皮尖﹞紅花﹝少許﹞

上十八味咀。每服三錢。若病勢稍緩。當漸漸加之。至半兩止。每服水三盞。煎至一盞。去渣。空心食前。稍熱服。

【備金散】治婦人血崩不止。

香附﹝四兩炒﹞當歸尾﹝一兩二錢。炒。用尾﹞五靈脂﹝一兩炒﹞

上爲末。每服五錢。醋湯調。空心服。立效。

【寸金散】治婦人子腸下不收。

蛇牀子韶腦葫蘆巴紫梢花﹝各等分﹞

上四味爲末。每服五七錢。水半碗。淋洗之。三二徧爲效。

【散】全蠍﹝不以多少﹞

上爲末。口噙水鼻內之立效。

【加減四物湯】治婦人冷熱不調。陰陽不分。大小便相反。

四物湯﹝五錢﹞益元散﹝二錢半﹞

上和勻。用水酒各半盞。煎至八分。去渣。空心溫服。

【酒煮當歸丸】治疝﹑白帶下疰﹑香港腳。腰以下如在冰雪中。以火焙炕。重重濃綿衣蓋其上。猶寒冷不任。此寒之極也。面白如枯魚之象。肌肉如刀刮。削瘦之峻速也。小便不止。與白帶常流不禁固。自不知覺。面白目靑。如籃菜色。目KTKT無所見。身重如山。行步欹側。不能安地。腿膝枯細。大便祕難。口不能言。無力之極。食飲不下。心下痞煩。心中懊。不任其苦。

面停垢。背惡寒。小便遺而不知。此上中下三焦眞气俱虛欲竭。嘔噦不止。胃虛之極也。其脈沈厥緊而澀。按之空虛。若脈洪大而澀。按之無力。猶爲中寒。況按之空虛者乎。服此藥忌濕面油膩生冷毒物。

當歸﹝一兩﹞良姜﹝七錢﹞黑附子﹝炮。七錢﹞茴香﹝半兩。炒﹞

上銼如麻豆大。以好酒一升半同煮。酒幹爲度。炭火上焙漧﹑爲細末。後入玄胡﹝四錢﹞全蠍﹝三錢﹞柴胡﹝二錢﹞木香黃鹽﹝炒﹞升麻﹝各一錢﹞丁香甘艸苦楝﹝各五分。生用﹞

上爲末。與前四味末和勻。酒糊丸如桐子大。每服五七十丸。淡醋湯送下。空心食前。

【升陽燥濕湯】治白帶下。陰戶痛。控心而急痛。身黃。皮膚燥。身重如山。前陰中如冰冷。

柴胡﹝一錢半﹞白葵花﹝二錢﹞防風良姜郁李仁甘艸﹝各一錢﹞漧薑生黃芩橘皮﹝各半錢﹞

上九味咀。分作二服。水二盞。煎至一盞。去渣。食前稍熱服。少頃。以美膳壓之。

【當歸附子湯】治赤白帶下。臍下冷痛。

當歸﹝二錢﹞附子漧薑良姜﹝各一錢﹞

柴胡﹝七分﹞升麻蠍梢甘艸﹝炙。各五分﹞

炒鹽﹝三分﹞黃柏﹝少許。爲引用﹞

上十味爲粗末。每服五錢。水五盞。煎至一盞。去渣。稍熱服。或爲末。酒糊丸亦得。

【桂附湯】治白帶鮏臭。多悲不樂。大寒。

肉桂﹝一錢﹞附子﹝三錢﹞黃芩﹝生﹞知母﹝各半錢﹞

上咀。都作一服。水二盞。煎至一盞。稍熱服。食遠。○不思飲食。加五味子三十个。○煩惱。面上麻如虫行。乃胃中元气極虛。加黃人參各七分。甘艸炙三分。升麻五分。

【白芍藥散】治婦人赤白帶下。腹臍疼痛。服半月見效。

白芍﹝二兩﹞漧薑﹝炮。三兩﹞

上二件同爲粗末。炒黃色。碾爲細末。每服二錢。空心溫米飲湯調下。至晚又服。

【火龍丹】治婦人二气不和。赤白帶下。

白礬﹝枯。四兩﹞蛇牀子﹝炒。三兩﹞

上爲末。醋糊丸如雞頭大。幹胭脂爲衣。綿裹。納陰中。

卷十八

灸婦人崩漏及諸疾

血海二穴。乃足太陰脾經。在膝臏上內白肉際二寸中。主女子漏下惡血。月事不調。逆气腹脹。其脈緩者是也。可灸三壯。陰谷二穴。乃足少陰腎之經。在足內輔骨後大筋下小筋上。按之應手。屈膝取之。主女子如妊娠。赤白帶下。婦人漏血不止。腹脹滿不得息。小便黃如蠱。及治膝痛如錐刺。不得屈伸。舌縱涎下。煩逆溺難。小腹急引陰痛。股內痛。會陰一穴。在兩陰間。主女子不月。可灸三壯。

气沖二穴。在歸來下鼠鼷上一寸。動脈應手宛宛中。主婦人月水不利。難產。子上衝心。痛不得息。可灸七壯。炷如小麥大。

水泉二穴。在內踝下。主婦人月事不利。利卽多。心下滿。目KTKT不能遠視。腹中痛。可灸五壯。气海一穴。

在臍下一寸五分。主婦人月事不調。帶下崩中。因產惡露不止。繞臍痛。帶脈二穴。在季脇下一寸八分陷者宛宛中。灸七壯。主婦人不月。及不調勻。赤白帶下。气轉連背引痛不可忍。

气門二穴。在臍下三寸兩傍各三寸。灸五十壯。治婦人產後惡露不止。及諸淋。炷如小麥大。

石關二穴。在心下二寸兩傍各五寸。灸五十壯。主產後兩脇急痛不可忍。

陰交一穴。在臍下一寸。主女子月事不調。帶下。及產後惡露不止。繞臍冷疼。灸百壯。

關元一穴。在臍下三寸。主婦人帶下瘕。因產惡露不止。斷產絕下經冷。可灸百壯。

足下廉二穴。在膝下三寸外廉兩筋內。舉足取之。主乳癰喉痺。腫足跗不收。可灸三壯。

承漿一穴。在唇下。灸五壯。主婦人卒口噤。語音不出。風癇之疾。凡婦人產後气血俱虛。灸臍下一寸至四寸各百壯。炷如大麥大。元气自生。

卷十八灸婦人崩漏及諸疾

中气不足治驗

佚庵劉尙書第五子太常少卿叔謙之內李氏。中統三年春。欲歸寧父母不得。情動於中。又因勞役。四肢困倦。躁熱惡寒。時作疼痛。不欲食。食卽嘔吐。气弱短促﹑怠惰嗜臥。醫作傷寒治之。解表發汗。次日傳變。又以大小柴胡之類治之。至十餘日之後。病證愈劇。病家云。前藥無效。莫非他病否。醫曰。此傷寒六經傳變。至再經傳盡。當得汗而愈。翌日。見爪甲微靑黑色。足脛至腰如冰冷。

目上視而睹不轉睛。咽溢不利。小腹冷。气上衝心而痛。嘔吐不止。气短欲絕。召予治之。予診其脈沈細而微。不見傷寒之證。此屬中气不足。妄作傷寒治之。發表攻裏。中气愈損。壞證明矣。太夫人泣下避席曰。病固危困。君盡心救治。予以辛熱之藥。咀一兩。作一服。至夜藥熟而不能飲。

續續灌下一口。飲至半夜。稍有呻吟之聲。身體漸溫。忽索粥飲。至旦食粥兩次。又煎一服。投之。至日髙。眾醫皆至。診之曰。脈生證回矣。眾喜而退。後越三日。太夫人曰。病患大便不利。或以用脾約丸潤之可乎。予曰。前證用大辛熱之劑。陽生陰退而愈。若以大黃之劑下之。恐寒不協。

轉生他證。眾以爲不然。遂用脾約丸二十丸潤之。至夜下利而行。翌日面色微靑。精神困弱。嘔吐復作。予再以辛熱前藥溫之而愈矣。故制此方。

【溫中益气湯】附子﹝炮。去皮臍﹞漧薑﹝炮。各五錢﹞艸豆蔻甘艸﹝炙。各三錢﹞

益智仁白芍藥丁香藿香白術﹝各二錢﹞人參陳皮吳茱萸﹝各一錢半﹞

當歸﹝一錢﹞

上十三味。咀。每服五錢。水二盞。煎至一盞。去渣。溫服食前。病勢大者。服一兩重。

論曰。內經云。寒淫於內。治以辛熱。佐以苦甘溫。附子﹑漧薑大辛熱。助陽退陰。故以爲君。丁香﹑藿香﹑豆蔻﹑益智﹑茱萸辛熱。溫中止吐。用以爲臣。人參﹑當歸﹑白術﹑陳皮﹑白芍藥﹑炙。甘艸苦甘溫。補中益气。和血脈協力。用以爲佐使矣。

卷十八灸婦人崩漏及諸疾

脹治驗

範郎中夫人。中統五年八月二十日。先因勞役飲食失節。加之憂思气結。病心腹脹滿。旦食則嘔。暮不能食。兩脇刺痛。診其脈弦而細。黃帝鍼經五亂篇云。淸气在陰。濁气在陽。亂於胸中。

是以大。內經曰。淸气在下。則生飧泄。濁气在上。則生脹。此陰陽返作病之逆從也。至夜。

濁陰之气。當降而不降。脹尢甚。又云。髒寒生滿病。大抵陽主運化精微。聚而不散。故爲脹滿。先灸中脘穴。乃胃之募。引胃中生發之气上行。次以此方助之。

【木香順气湯】蒼術吳茱萸﹝各五分。湯洗﹞木香濃朴﹝姜制﹞

陳皮姜屑﹝各三分﹞當歸益智仁白茯苓﹝去皮﹞澤瀉柴胡靑皮半夏﹝湯泡﹞升麻艸豆蔻﹝各二分。面裹煨﹞

上十五味。咀。作一服。水二盞。煎至一盞。去渣。稍熱服。食前。忌生冷硬物及怒气。數日良愈。論曰。內經云。畱者行之。結者散之。以柴胡﹑升麻﹑苦平。行少陽陽明二經。發散淸气。營運陽分。故以爲君。生薑﹑半夏﹑豆蔻﹑益智辛甘大溫。消散大寒。故以爲臣。濃朴﹑木香﹑蒼術﹑靑皮辛苦大溫。通順滯气。當歸﹑陳皮﹑人參辛甘溫。調和榮衛。滋養中气。濁气不降。以苦泄之。吳茱萸。苦熱泄之者也。气之薄者。陽中之陰。茯苓甘平。澤瀉鹹平。气薄。引導濁陰之气。自上而下。故以爲佐使也。气味相合。散之泄之。上之下之。使淸濁之气。各安其位也。

卷十八灸婦人崩漏及諸疾

疝气治驗

趙運使夫人。年五十八歲。於至元甲戌三月中。病臍腹冷疼。相引脇下痛不可忍。反復悶亂。

不得安臥。予以當歸四逆湯主之。先灸中庭穴。

【當歸四逆湯】治臍腹冷痛。相引腰胯而痛。

當歸尾﹝七分﹞附子﹝炮﹞官桂茴香﹝炒﹞

柴胡﹝各五分﹞芍藥﹝四分﹞茯苓玄胡索川楝子﹝各三分。酒煮﹞澤瀉﹝二分﹞

上十味咀。作一服。水二盞半。煎至一盞。去渣。溫服。空心食前。數服而愈。

論曰。難經云。任之爲病。內結七疝。此寒積所致也。內經云。寒淫於內。治以辛熱﹑佐以苦溫。以附子﹑官桂甘辛大熱。助陽退陰﹑用以爲君。玄胡﹑茴香辛溫。除下焦虛寒當歸辛溫。和血止痛。故以爲臣。

芍藥之酸寒。補中焦之气。又防熱藥損其肝溫。澤瀉鹹平。茯苓甘平。去膀胱中畱垢。川楝子苦寒。酒煮之止痛。又爲引用。乃在下者引而竭之之意也。柴胡苦平。行其本經。故以爲使也。中庭一穴。在膻中下一寸六分陷者中。任脈气所發。可灸五壯。鍼入三分。或灸二七壯﹑三七壯效。

卷十九小兒門

時气溫疫外傷風寒

【升麻葛根湯】治大人小兒時气溫疫。頭痛發熱。肢體煩疼。

升麻甘艸白芍藥﹝各十兩﹞葛根﹝十五兩﹞

上四味銼碎。每服三錢。水一盞半。煎八分。稍熱服。不以時。日二三服。

【惺惺散】治小兒風熱瘡疹。傷寒時气。頭痛壯熱。目澀多睡。咳嗽喘粗。鼻塞淸涕。

人參細辛栝蔞根茯苓白術甘艸桔梗﹝各一兩半﹞

上七味爲末。每服一錢。水一小盞。入薄荷三葉。同煎。至四分。溫服。如要和气。入生薑煎服。不以時。○一法加防風﹑川芎各一分。同煎。

【人參生犀散】解小兒時气。寒壅咳嗽。痰逆喘滿。心忪驚悸。臟腑或祕或瀉。調胃進食。又主一切風熱。服尋常涼藥卽瀉而減食者。﹝錢氏方﹞

前胡﹝七錢﹞杏仁﹝去皮尖。麩炒﹞桔梗﹝各五錢﹞人參﹝三錢﹞

甘艸﹝炙。二錢﹞

上爲粗末。每服二錢。水一盞。煎至六分。去渣。溫服。食後。

【大靑膏】治傷風吐瀉。身溫涼熱。﹝匕謂匙也。應服藥多少。逐方說不盡。並臨時以意加減之。錢氏方﹞

天麻﹝一分末﹞白附﹝生末。一錢半﹞靑黛﹝一錢。研﹞蠍尾﹝去毒。半錢﹞

天竺黃﹝一字﹞烏梢蛇肉﹝酒浸焙末。半錢﹞麝香﹝一字匕﹞

朱砂﹝一字﹞

上再研細和勻。生蜜和成膏。每服半皂角子大至一皂角子大。月中兒粳米大。同牛黃膏﹑溫薄荷水化一處服之。五歲以上。同甘露散服之。

【天麻防風丸】治一切驚風。身體壯熱。多睡驚悸。手足抽掣。痰涎不利。及風溫邪熱。

幹蠍﹝炒﹞白僵蠶﹝炒。各半兩﹞天麻防風人參﹝各一兩﹞朱砂雄黃﹝各二錢半﹞麝香﹝一錢﹞

甘艸﹝二錢半﹞牛黃﹝一錢﹞

上十味爲末。蜜丸桐子大。每服一丸至二丸。薄荷湯化下。不以時。

【塗囟法】治傷寒。﹝錢氏方﹞

麝香﹝研。一字﹞牛黃﹝末一字﹞靑黛﹝末。一字匕﹞蜈蚣﹝末。半字﹞

蠍尾﹝去毒炒末。半字﹞薄荷﹝半字匕﹞

上同研勻。熟棗肉劑成膏。新綿上塗勻。貼囟上四方。可出一指許。火上炙手熱。頻熨。百日裏內外兒。可用此塗。

【浴體法】﹝錢氏方﹞

靑黛﹝三錢﹞天麻﹝末。二錢﹞烏梢肉﹝酒浸焙末。三錢﹞蠍尾﹝去毒炒﹞

朱砂﹝研。各半錢﹞白礬﹝三錢﹞麝香﹝一字﹞

上七味。同研勻。入白礬末三錢和勻。每用三錢。水三碗。桃枝一握。並葉五七枚同煎十沸。

溫熱得所。浴之。勿浴背上。

【紫霜丸】治乳哺失節。宿滯不化。胸膈痞滿。嘔吐惡心。或大便酸臭。乳食不消。

代赭石﹝醋淬。細研﹞赤石脂﹝各一兩﹞杏仁﹝去皮尖炒別研。五十枚﹞

巴豆﹝去皮心。出油炒研。三十粒﹞

上爲末和勻。湯浸蒸餅。丸如黃米大。兒生三十日外。可服一丸。一歲至三歲可服二丸至三丸。皂角子煎湯送下。米飲亦得。微利爲度。未利再服。更量虛實加減。

【消積丸】﹝錢氏方﹞

砂仁﹝十二个﹞丁香﹝九个﹞烏梅﹝三个﹞巴豆﹝二个去心膜。出油﹞

上爲末。糊丸如黍米大。三歲以上三五丸。以下二三丸。溫水送下。無時。

【濃腸丸】治小兒失乳。以食飼之。未有食腸。不能克化。而生腹脹。四肢瘦弱。或病色無常。

蒼術﹝三錢。炒﹞神曲﹝五分。炒﹞大麥﹝五分。炒﹞橘皮﹝去白﹞

半夏﹝湯洗﹞枳實﹝炒。各三分﹞人參濃朴﹝姜制﹞

靑皮﹝各二分﹞

上爲末。糊丸如麻子大。每服二十丸。溫水送下。食前。忌飽食。

卷十九小兒門

五臟熱及肌熱

【瀉靑丸】治肝熱生風。一名瀉肝丸。若斑後眼有翳膜。亦可服湯。使同微利爲度。﹝錢氏方﹞

當歸川芎艸龍膽羌活山梔仁川大黃﹝濕紙裹煨﹞防風﹝各等分﹞

上爲末。煉蜜丸如雞頭大。每服一丸至二丸。煎竹葉湯同砂糖化下。

【錢氏導赤散】治大人小兒。小便赤澀。臍下滿痛。

木通生甘艸生漧地黃﹝各等分﹞

上咀。每服三錢。水一盞。竹葉少許。煎至六分。溫服。不以時。

【瀉黃散】治脾熱目黃。口不吮乳。﹝一名瀉脾散。錢氏方﹞

甘艸﹝炙。三兩﹞石膏﹝半兩﹞山梔仁﹝一兩﹞防風﹝四兩﹞

藿香﹝七錢﹞

上銼。用蜜酒微炒香。爲細末。每服一錢至二錢。水一盞。煎至五分。溫服淸汁。無時。

【瀉白散】治肺熱盛。﹝一名瀉肺散。錢氏方。桑白皮。地骨皮各一兩﹞

桑白皮﹝炒黃。三兩﹞地骨皮﹝一兩﹞甘艸﹝炙。半兩﹞

上爲末。每服二錢。水一中盞。粳米百粒。煎至六分。食後溫服之。

【地骨皮散】治虛熱潮作。亦治傷寒壯熱及餘熱。﹝錢氏方﹞

人參知母赤茯苓﹝去皮﹞柴胡甘艸﹝炙﹞地骨皮半夏﹝湯泡。七次。各等分﹞

上七味爲末。每服二錢。水一盞。生薑三片。煎至六分。去渣。溫服。食後。量大小加減。

【生犀散】治小兒骨蒸。肌熱瘦悴。頰赤口漧。日晚潮熱。夜有盜汗。五心煩熱。﹝錢氏方﹞

生犀﹝鎊末。二錢﹞地骨皮赤芍藥柴胡漧葛﹝各一兩﹞甘艸﹝炙。半兩﹞

上爲粗末。每服一二錢。水一盞。煎至七分。去渣。食後溫服。大小加減。

卷十九小兒門

云岐子論宣風瀉白散

云岐子云。錢氏用宣風散三味。俱無治風之藥。惟有治風之名。合加防風一味。譬如用軍先鋒。辧證以大便飧泄爲熱。大便散中有結。以宣風散下太過爲寒。各認其寒熱而再詳合用藥耳。瀉白散三味。亦無瀉肺之理。合加黃連一味爲瀉肺是也。內經云。肺苦气上逆。急食苦以瀉之。由是錢氏自言兼煎入髒君臣藥。是包藏其法而言之也。

卷十九小兒門

喘促胸痺

【奪命散】治肺脹喘滿。胸髙气急。兩脇扇動。陷下作坑。兩鼻竅張。悶亂嗽渴。聲嗄不鳴。痰涎潮塞。若不急治。死在旦夕。

川大黃白牽牛黑牽牛﹝各一兩。半生半熟﹞

大檳榔﹝一个﹞

上爲末。三歲兒服二錢。冷漿水調下。涎多加膩粉少許。利下涎爲度。出楊氏極濟方。

【無價散】治風熱喘促。悶亂不安。

辰砂﹝二錢半﹞輕粉﹝半錢﹞甘遂﹝一錢半。面裹。微煮焙﹞

上爲末。每服一字。溫水少許。滴下小油一點。抄藥在上。沈下去腳。以漿水灌之。立效如神。

卷十九小兒門

閻孝忠辧急慢驚風

小兒急慢驚風者古無之。惟曰陰陽癇。所謂急慢驚者。後世名之耳。正如赤白痢之類是也。陽動而速。故陽病曰急驚。陰靜而緩。故陰病曰慢驚。此陰陽虛實寒熱之別。治之不可誤也。急驚由有熱。熱卽生風。又或因驚而發。則目爲連札。潮涎搐搦。身體與口中气皆熱。及其發定或睡起。卽了了如故。此急驚證也。當其搐勢漸減時。與鎭心治熱之劑一二服。候驚勢已定須臾。以藥下其痰熱。利下痰熱。心神安寧。卽愈。慢驚得於大病之餘。吐瀉之後。或誤取轉。致脾胃虛損。風邪乘之。似搐而不甚搐。此名螈。似睡而精神慢。四肢與口中气皆冷。睡中露睛。或胃痛而啼哭如鴉聲。此證已危。蓋脾胃虛損故也。

卷十九小兒門

潔古老人辧急慢驚風

急驚﹑陽證。小兒咳嗽。痰熱積於胸膈。屬少陽諸腑受病也。謂熱卽生風。或因聞大驚而作。

謂東方震卦。得火气而發搐。火本不動。焰須風而動。當用利驚丸與導赤散﹑瀉靑丸﹑地黃丸。搐止。服安神丸。慢驚﹑陰證。小兒吐瀉病久。脾胃虛損。大便下痢。當去脾胃間風。先以宣風散導之。後用使君子丸﹑益黃散。其痢卽止。若不早治。卽成慢驚。螈者﹑似搐而不甚搐。脾胃虛損。致被肝木所乘。屬諸髒受病也。用溫補羌活膏主之。

卷十九小兒門

急驚

【利驚丸】﹝錢氏方﹞

天竺黃﹝二錢﹞靑黛輕粉﹝各一錢﹞黑牽牛﹝生。頭末半分。一方用半錢﹞

上同研勻。煉蜜丸如豌豆大。一歲兒一丸。薄荷溫水化下。食後服。

【地黃丸】治腎虛。﹝錢氏方﹞

熟地黃﹝八錢﹞山藥山茱萸﹝各四錢﹞白茯苓﹝去皮﹞

澤瀉牡丹皮﹝各三錢﹞

上六味爲末。煉蜜丸如桐子大。三歲以下一二丸。或三丸。溫水化下。食前服。

【安神丸】治心虛疳熱。面黃頰赤。壯熱驚啼。﹝錢氏方﹞

山藥麥門冬﹝去心﹞馬牙硝甘艸白茯苓﹝去皮﹞寒水石﹝研。各半兩﹞朱砂﹝一兩。研﹞龍腦﹝一字匕﹞

上爲末。煉蜜丸如雞頭大。每服半丸。砂糖水化下。不拘時。

【妙香丸】治小兒驚癇。

巴豆﹝三百一十五粒。去皮心膜。炒熟。研如面油﹞牛黃﹝別研﹞龍腦﹝別研﹞

膩粉﹝研﹞麝香﹝研。各三兩﹞辰砂﹝九兩﹞金箔﹝九十片﹞

上合研勻。煉黃蠟六兩。入白沙蜜三分同煉。令勻。爲丸。每兩作三十丸。小兒驚癇急慢驚風。涎潮搐搦。蜜湯下綠豆大二丸。

【小抱龍丸】治小兒傷風瘟疫。身熱昏睡。气粗喘滿。痰實壅嗽。及驚風潮搐。中暑。

天竺黃﹝一兩﹞雄黃﹝二分﹞辰砂麝香﹝各半兩﹞

天南星﹝四兩。臘月釀牛膽中。陰漧百日﹞

上爲末。煮甘艸膏子。和丸如皂子大。每服一丸。溫水化下。一法用漿水或新汲水。浸南星三日。侯透軟。煮三五沸取出。乘軟切去皮。只取白軟者。薄切焙漧炒黃色。取末八兩。甘艸一兩半。拍破。用水二碗。浸一宿。慢火煮至半碗。去渣。漸漸灑入天南星末。慢研之。令甘艸水浸入余藥。亦治室女白帶。伏暑用鹽少許。細嚼一二丸。新水送下。﹝亦載錢氏方﹞

【鎭肝丸】治小兒急驚風。目直上視。抽搐。昏亂不省人事。是肝經風熱也。

當歸天竺黃﹝研﹞生地黃川芎竹葉龍膽艸﹝去蘆﹞防風川大黃﹝煨﹞

川羌活﹝各等分﹞

上九味爲末。煉蜜丸如雞頭大。每服二丸。砂糖水化下。無時。大人服鎭肝丸三五丸。次服天麻散。

【天麻散】治小兒急慢驚風。其效如神。及大人中風涎盛。半身不遂。言語難。不省人事。

半夏﹝七錢﹞老生薑白茯苓﹝去皮﹞白術﹝各三錢﹞

甘艸﹝炙。三錢﹞天麻﹝二錢半﹞

上銼。用水一盞。瓷器內同煮。水漧。焙爲末。每服一錢半。生薑棗湯調下。無時。大人三錢。

【灸法】治小兒急驚風。前頂一穴。在百會前一寸。若不愈。須灸眉頭兩處﹑及鼻下人中一穴。各三壯。炷如小麥大。

卷十九小兒門

慢驚

【宣風散】﹝錢氏方檳榔用二个﹞

甘艸﹝炙﹞橘皮﹝各半兩﹞牽牛﹝四兩。半生半炒﹞檳榔﹝二錢﹞

上爲末。二三歲兒每服半錢。蜜湯調下。年以上者一錢。食前服。﹝慢驚旣謂吐瀉病久。脾胃虛損。復用牽牛之藥。似未穩當﹞

【使君子丸】治小兒五疳。脾胃不和。心腹滿。時復疼痛。不進飲食。

使君子﹝一兩﹞濃朴﹝去皮制﹞陳皮﹝去白﹞川芎﹝各一錢﹞

上爲末。煉蜜丸如皂角子大。三歲以上一丸。以下半丸。陳米飲化下。大治小兒腹痛。

【羌活膏】治脾胃虛。肝气熱盛而生風。或取轉過多。或吐瀉後爲慢驚者。用無不效。﹝錢氏方有防風。無干葛﹞

天麻﹝一兩﹞人參羌活﹝去蘆﹞川芎赤茯苓﹝去皮﹞白附子﹝炮。各半兩﹞沈香木香母丁香藿香肉豆蔻﹝各三錢﹞麻黃﹝去節﹞

漧葛﹝一本有防風。無干葛﹞川附子﹝炮。去皮臍。各二錢﹞

眞珠末麝香﹝研﹞牛黃﹝研。各一錢半﹞雄黃﹝研﹞

辰砂﹝研。各二分﹞幹蠍﹝炒去毒﹞白僵蠶﹝炒去絲﹞白花蛇﹝酒浸焙。各一分﹞

輕粉﹝一字。研﹞龍腦﹝半字。研﹞

上同爲末。入研藥和勻。煉蜜和成劑。旋丸如大豆大。每服一二丸。食後煎薄荷湯化下。或麥門冬湯亦得。實熱急驚勿服。性溫故也。

【鉤藤飲子】治吐瀉。脾胃气弱。虛風慢驚。﹝錢氏方﹞

人參蟬殼蠍尾﹝去毒炒﹞麻黃﹝去節﹞

防風﹝去蘆﹞白僵蠶﹝炒﹞天麻﹝各半兩﹞麝香﹝一錢。研﹞

鉤藤﹝三分﹞甘艸﹝炙﹞川芎﹝各一分﹞

上爲末。每服二錢。水一盞。煎至六分。溫服。量大小加減。寒多者加附子末半錢。無時。

【異功散】溫中和气。治吐利不思食。凡治小兒虛冷病。先與數服以正其气。﹝錢氏小兒方﹞

人參﹝去蘆﹞茯苓﹝去皮﹞白術甘艸﹝炙﹞

陳皮﹝各等分﹞

上爲細末。每服二錢。水一盞。生薑二片。棗子二个。煎至七分。食前溫服。量多少與之。

大人小兒口噤。牙關不開。服諸藥不效者。此藥用之立開。以生天南星末一錢。腦子少許。相和研勻。用指蘸生薑自然汁。藥於左右大牙根上擦之。便開神效。

卷十九小兒門

灸慢驚風及臍風撮口癲癇風癇驚癇等疾

小兒慢驚風。灸尺澤穴各七壯。在肘中橫紋約上動脈中。炷如小麥大。

初生小兒臍風撮口。灸然谷穴三壯。在內踝前起大骨下陷中。鍼入三分。不宜見血。立效。

小兒癲癇螈。脊彊互相引。灸長彊穴三十壯。在脊底端趺地取之乃得。

小兒癲癇。驚風目眩。灸神庭一穴七壯。在鼻上入髮際五分。

小兒風癇。先屈手指如數物。乃發也。灸鼻柱主髮際宛宛中。灸三壯。炷如小麥大。

小兒驚癇。先驚怖啼叫。乃發也。後灸頂上旋毛中三壯。及耳後靑絲脈。炷如小麥大。

卷十九小兒門

癖積疳瘦

【燒靑丸】治小兒食癖乳癖。每日午後發寒熱。咳嗽。脇下結硬。並皆治之。﹝錢氏方。

﹞

玄精石﹝燒赤﹞輕粉﹝各一錢﹞粉霜砂﹝各半錢﹞

上先將砂研細。入三味研勻。更入寒食麵一錢半。研勻。滴水和成餅。再用面裹了。慢火內煨黃。取出去面。將藥餅再研爲細末。滴水和丸如黃米大。一歲五丸。二歲十丸。夜臥溫漿水送下。至天明。取下惡物是效。如不下漸加丸數。如奶癖未消盡。隔三兩日又一服。癖消盡爲度。

【三稜煎丸】治小兒食飲過多。痞悶疼痛。食不消化。久而成癖也。此藥並治婦人血積血塊。

廣術﹝黑角者﹞三稜﹝二味。濕紙煨香爲末。各一兩﹞大黃﹝去皮。八兩爲末﹞

上將大黃銀石器內。以好醋漬。令平慢火熬可以二味爲丸。如麻子大或綠豆大。每服十丸至二十丸。食後溫水送下。虛實加減。大人如桐子大。每服四十丸。

【靑礞石丸】治小兒奶癖。

硫黃﹝三錢﹞靑礞石五靈脂鍋底墨﹝各一錢半﹞

白丁香﹝一錢。去土﹞

上爲末。米飯爲丸如綠豆大。撚作餅子。每服三十餅子。溫水送下。食前。

【鱉甲豬肚丸】治癖積發熱。

柴胡﹝一兩﹞黃連鱉甲﹝九肋者。醋煮黃色。各七錢﹞

枳實﹝麩炒﹞木香靑皮﹝各半兩﹞

上入幹靑蒿七錢。同爲末。以豬肚一个。去脂盛藥蒸熟。同搗和爲丸如桐子大。每服一二十丸。煎人參湯送下。食後。

【克效聖餅子】治癖積。

陳皮﹝去白。十兩﹞巴豆﹝一百个。去殼切。同陳皮炒黃色。去巴豆﹞香附子﹝炒。

去毛﹞

廣術﹝炮﹞京三稜﹝炮。各半兩﹞

上爲末。糊丸如綠豆大。撚作餅子。每服三十餅子。溫水送下。

【廣術化癖丸】治乳食不消。心腹脹滿。壯熱喘粗。嘔吐痰涎。腸鳴泄利。米谷不化完出。下痢赤白。腹痛裏重。及食癖﹑乳癖﹑气﹑痞气。並皆治之。

朱砂﹝研。水飛﹞當歸﹝炒﹞代赭石﹝醋燒淬﹞枳殼﹝麩炒﹞

廣術﹝炮﹞京三稜﹝炮。各半兩﹞麝香﹝研﹞巴豆霜﹝各一分﹞

木香﹝一兩﹞

上爲末。入研藥勻。糊丸如麻子大。一歲兒二丸。溫米湯送下。食後。量虛實大小加減。

【橘皮丸】治癖積堅硬不消。

陳橘皮﹝二兩﹞巴豆﹝半兩。去皮﹞

上將橘皮銼碎。以巴豆同炒令重黃色。揀去巴豆不用。只搗陳皮爲末。軟爛飯研爲丸。如綠豆大。每服二十丸。生薑湯送下。食前。量兒歲數。旋丸大小加減。

【廣術潰堅丸】治小兒癖積。腹脇滿。發熱。咳嗽喘促。不思飲食。

木香靑皮陳皮廣術烏梅京三稜﹝各一兩﹞大椒巴豆﹝去心膜。各半兩﹞

上八味爲末。糊丸如麻子大。每服五七丸。溫米湯飲送下。食遠。量小兒大小爲丸。加減服。

【聖效透肌散】治小兒奶癖﹑食癖。時發寒熱﹑咳嗽。脇下堅硬結塊。

桑皮荊芥﹝各三錢﹞雄黃﹝研﹞粉霜﹝研。各二錢半﹞

蒺藜當歸砂﹝研﹞豆蔻穿山甲﹝炮。各二錢﹞輕粉﹝一字半研﹞海金砂﹝一字﹞

上十一味。除研藥外。余揀淨爲末。入研藥和勻。令將獨科蒜去皮。研如泥。入頭醋和如稀糊。調藥如膏。約癖積大小。攤在紙上貼病處。用新綿一葉覆之。以三緊系。待一二時辰。覺疼痛無妨。只待口鼻內蒜香爲度。其效不可具述。癖消爲度。趙黃姑十三歲。癖積甚大。以至危篤。予以此貼之。得效如神。中脘一穴。章門二穴。專治小兒癖气久不消者。中脘從下。取病兒四指頭是。章門在大橫骨外直臍季脇端側。臥屈上足。舉臂取之。各灸七壯。臍後脊中。灸二七壯。禹講師用灸之經驗。脾兪二穴。治小兒脇下滿。瀉痢。體重。四肢不收。癖積聚。腹痛不嗜食。痰瘧寒熱。又治腹脹引背。食飲不多。漸漸黃瘦。在第十一椎下兩旁相去各一寸五分。可灸七壯。若黃膽者。可灸三壯。

卷十九小兒門

癖積治驗

眞定總管董公長孫。年十一歲。病癖積。左脇下硬如覆手。肚大靑筋。發熱肌熱。咳嗽自汗。

日晡尢甚。牙疳臭惡。宣露出血。四肢困倦。飲食減少。病甚危篤。召太醫劉仲安先生治之。約百日可愈。先與沈香海金砂丸一服。﹝方在濕證門中﹞下穢物兩三行。次日。合塌气丸服之。十日。復以沈香海金砂丸再利之。又令服塌气丸。如此互換。服至月餘。其癖減半。未及百日良愈。近年多有此疾。服此愈之者多。錄之以救將來之病者也。

【塌气丸】治中滿下虛。單腹脹滿虛損者。

陳皮蘿卜子﹝炒。各半兩﹞木香胡椒﹝各三錢﹞

艸豆蔻﹝去皮﹞靑皮﹝各三錢﹞蠍梢﹝去毒。二錢半﹞

上爲末。糊丸如桐子大。每服三十丸。米飲下。食後。日三服。白粥百日。重者一年。小兒丸如麻子大。桑白皮湯下十丸。日三服。大人丸如桐子大。每服四十丸。如陰囊洪腫冰冷。用滄鹽﹑漧薑﹑白面爲末。各三錢。水和膏子攤紙上。塗陰囊上。

卷十九小兒門

疳瘦

【丹砂丸】治小兒五疳八痢。

麝香﹝一錢。研﹞朱砂﹝研﹞靑黛﹝各二分﹞丁香﹝半錢﹞

肉豆蔻﹝一枚﹞沒石子﹝一个﹞

上用幹大蝦蟆一个。去頭足。酥炙黃。同爲末。糊丸綠豆大。每服三十丸。米飲下。空心服。

【神效豆蔻丸】治小兒脾疳瘦弱。或泄利無度。

神曲﹝炒﹞麥﹝炒。各半兩﹞肉豆蔻﹝面裹煨。三兩﹞黃連﹝半兩﹞

蘆薈﹝二錢。半研﹞使君子﹝十个。去皮﹞

上爲末。豬膽汁丸如黍米大或桐子大。每服二三十丸。米飲送下。空心食前。

【蘆薈丸】治小兒脾疳瘦弱。面色痿黃。

蘆薈蟾酥麝香朱砂黃連檳榔鶴虱使君子肉豆蔻﹝各等分﹞

上爲末。糊丸如綠豆大。每服三十丸。溫水送下。空心食前。

【肥兒丸】治小兒蒸熱。腹脇脹滿。面色痿黃。飲食遲化。大小便不調。

麥﹝炒﹞川黃連大蕪荑神曲﹝炒﹞

胡黃連﹝各半兩﹞

上爲末。豬膽汁丸如麻子大。米飲送下三十丸。食前。乳母忌酒面生冷。

【橘連丸】治疳瘦。久服消食和气。長肌肉。﹝錢氏方﹞

陳皮﹝一兩﹞黃連﹝一兩半。去須淨。米泔浸一宿﹞

上爲末。另研麝香半錢。和勻。用豬膽七个。分藥入膽內。漿水煮。候臨熱時以鍼微札破。以熟爲度。取去。粟米丸如綠豆大。每服十丸。米飲下。量大小加減之。

黃帝療小兒疳瘦脫肛。體瘦渴飲。形容瘦瘁。諸方不瘥者。尾翠骨上三寸陷中。灸三壯。炷如小麥大。岐伯云。兼三伏內用柳水浴孩兒。正午時灸之。當自灸之後。用帛子拭。見有疳虫隨汗出。此法神效。不可具述。章門二穴。治小兒身羸瘦。賁豚腹脹。四肢懈惰。肩背不舉。根據前禹講師灸癖處取之。

卷十九小兒門

咳嗽

【辰砂半夏丸】治小兒肺壅痰實。咳嗽喘急。胸膈痞滿。心忪煩悶。

朱砂五靈脂﹝各一兩。微炒﹞葶藶杏仁半夏﹝各半兩﹞

上爲末。薑汁煮麵糊爲丸。如小麻子大。每服五七丸。淡姜湯下。食後。

【潤肺散】治小兒寒壅相交。肺气不利。咳嗽喘急。語聲不出。痰涎壅塞。胸膈煩滿。

鼻塞淸涕。咽喉幹痛。

貝母杏仁﹝各二兩﹞麻黃﹝去根節﹞人參﹝各二兩﹞

阿膠桔梗﹝各半兩﹞陳皮甘艸﹝各一兩﹞

上粗末。每服一錢。水一盞。煎至六分。去渣溫服。食後。

【人參半夏丸】治肺胃受冷。咳嗽气急。胸膈痞滿。喉中呀呷。嘔吐涎沫。乳食不下。

半夏濃朴丁香﹝各四兩﹞陳皮人參細辛﹝各二兩﹞

上爲末。薑汁糊丸麻子大。三歲兒每服二十丸。姜湯下。食後服。量兒大小加減。

【塗唇膏】治𦇤褓小兒。咳嗽吐乳。久不愈。

石燕子上一味爲末。每用一撚。蜜少許調塗兒唇上。日三五次。不拘。奶食前後。

卷十九小兒門

吐瀉痢疾

【丁香散】治胃虛气逆。嘔吐不止。

人參﹝半兩﹞丁香藿香﹝各一分﹞

上爲末。每服一錢。水半盞。煎五七沸。入乳汁少許。去渣。稍熱服。不以時。

【玉露散】治小兒吐瀉。﹝一名甘露散。錢氏方﹞

石膏寒水石﹝各半兩﹞甘艸﹝生。一錢﹞

上爲末。每服一字。或半錢﹑一錢。溫湯調下。食後。立夏以後。立秋以前宜用。餘月不可用。

【益黃散】治小兒脾胃虛弱。腹痛泄痢。﹝一名補脾散﹞

丁香﹝四錢﹞陳皮﹝二兩﹞甘艸訶子靑皮﹝各一兩﹞

上爲細末。每服一錢。水七分盞。煎至五六分。食前服。

【豆蔻散】治吐利腹脹煩渴。小便少。﹝錢氏方﹞

肉豆蔻丁香﹝各五分﹞桂府滑石﹝三分﹞舶上硫黃﹝一分﹞

上爲末。每服一字至半錢。米飲湯調下。無時。

【白術丁香散】治小兒吐利不止。煩渴小便少。

丁香白術舶上硫黃肉豆蔻﹝各三錢﹞

人參﹝二錢﹞桂府滑石﹝二兩﹞

上爲末。大人每服二錢。小兒一錢。溫米飲調下。食前。

【立效散】治一十六般風。及熱吐不止。累經效。

川甜硝﹝一錢﹞桂府滑石末﹝三錢﹞

上二味研勻。每服半錢。漿水少許。生油一兩點。打勻同調服。極者三服必愈。大人每服一錢。忌生魚﹑果實。

【玉液散】治小兒嘔逆吐利。霍亂不安。煩躁不得臥。及腹脹。小便赤。煩渴悶亂。或傷寒瘧病。

丁香﹝一錢﹞藿香﹝半兩﹞桂府滑石﹝四兩﹞

上爲末。每服一錢。淸泔水半盞調下。冷服。大人霍亂吐利。水打臘茶淸下三錢。立效。

【如聖丸】治冷熱疳瀉胡黃連川黃連白蕪荑使君子﹝各一兩。去皮﹞

麝香﹝半錢。研﹞幹蝦蟆﹝五个銼。酒熬成膏﹞

上爲末。與蝦蟆膏子爲丸。如麻子大。每服一二丸。人參湯下。二三歲兒六七丸。以上十丸十五丸。中庭一穴。治小兒吐乳汁。灸一壯。在膻中穴下一寸陷中。炷如小麥大。

【豆寇香連丸】治泄瀉不拘寒熱赤白。陰陽不調。腹痛腸鳴。此方用之如神。

黃連﹝三分炒﹞南木香肉豆蔻﹝各一分﹞

上爲末。粟米飯丸如米粒大。每服十丸至二十丸。米飲下。日夜各四五服。食前。

【白附子香連丸】治腸胃气虛。暴傷乳哺。冷熱相雜。下痢赤白。裏急後重。腹中撮痛。

日夜頻並。乳食減少。﹝錢氏方﹞

木香黃連﹝各一分﹞白附子尖﹝二个﹞

上爲末。粟米飯丸如綠豆大。或黍米大。每服十丸至二三十丸。食前。淸米湯送下。日夜各四五服。

【小香連丸】治冷熱腹痛。水谷痢。滑腸。﹝錢氏方﹞

黃連﹝半兩﹞木香訶子肉﹝各一錢﹞

上爲末。粟米飯丸如綠豆大。米飲下。每服十丸。至三五十丸。食前頻服之。

【沒石子丸】治泄瀉白痢。及疳痢滑腸腹痛。﹝錢氏方﹞

木香黃連﹝各二錢半﹞訶子﹝去核。三个﹞沒石子﹝一个﹞

肉豆蔻﹝二个﹞

上爲末。飯和丸如麻子大。米飲下十五丸。量兒大小加減。食前服之。

【赤石脂散】治小兒因痢後努軀气下。推出肛門不入。﹝錢氏方﹞

赤石脂伏龍肝﹝各等分﹞

上爲末。每用半錢。敷腸頭上。每日三次用之。

岐伯灸法。療小兒脫肛瀉血。秋深不效。灸龜尾一壯。如小麥大。乃脊端窮骨也。

小兒脫肛。灸臍中三壯。千金雲。隨年壯。

小兒脫肛久不瘥。及風癇。中風。角弓反張。多哭。語言不擇。發無時節。盛則吐沫。灸百會穴七壯。在鼻直入髮際五寸頂中央旋毛中。可容豆。炷如小麥大。

卷十九小兒門

雜證諸方

【黃散】治虛熱盜汗。

牡蠣﹝燒﹞黃生地黃﹝各一兩﹞

上爲末。每服一二錢。水一盞。小麥二三十粒。煎至七分。去渣。食後溫服。

【豬尾膏】治瘡倒靨黑陷。用小豬尾刺血三五點。入生腦子少許。研勻。新汲水調下。立效。治斑後小兒眼有翳膜。煎竹葉湯同砂糖。化下瀉靑丸三丸。微利爲度。

【白菊花散】治疹痘瘡後。眼內生翳膜者。病淺二十日見效。深者一月必效。一日喫三服。

白菊花綠豆皮谷精艸﹝去根。各等分﹞

上爲末。每服一錢。幹柿一个。生粟米泔一盞。熬米泔盡。將柿去蒂核。食之無時。

【黃連散】治小兒眉癬。

黃連大黃黃芩密陀僧百藥煎﹝各等分﹞輕粉﹝少許﹞

上爲極細末。每用不以多少。油蜜調擦神效。﹝此山有木。工則度之﹞

【瀝靑膏】治小兒粘瘡。

黃蠟瀝靑﹝各一兩﹞園葵子黃丹﹝各三錢﹞

上爲末。小油三兩。熬擦不須洗。

【絳玉散】治小兒頭上並身上濕疳。時復癢痛。皮膚濕爛。久不愈。

黃丹﹝炒紅。二兩重﹞綠豆粉﹝炒黃。三兩重﹞

上爲末。淸油調。雞翎掃於瘡上。後糝勝金散覆之。大有神效。

【勝金散】石膏黃芩﹝一兩﹞

上爲末。先擦了絳玉散後。不以多少。覆之神效。

【千金膏】治臘姑如神。一名螻蛄。又治多日諸般惡瘡。

瀝靑﹝四兩﹞黃蠟﹝三兩﹞散綠﹝三錢。研﹞

上先用小油三兩熬溫。入瀝靑﹑黃蠟化開攪勻。入散綠取下火。攪勻。濾入水中。瓷器內收之。每用時將藥入水。撚作餅。於緋綿上貼之。

【軟靑膏】治一切風熱瘡。又治小兒頭瘡。

瀝靑黃蠟芝麻油﹝各十兩﹞巴豆﹝十四个﹞

上先將瀝靑﹑麻油﹑黃蠟熬成汁。次入巴豆。不住手攪。候巴豆焦黑。去巴豆不用。次入膩粉二錢。再攪極勻。放冷。敷瘡上神良。

【羊蹄散】治小兒頑癬。久不瘥。

白礬﹝半兩﹞羊蹄根﹝四兩制﹞

上二味爛研。入米醋小半盞。同擦。不住擦之。後覺癬極癢。至痛卽止。隔日洗去。再擦。

【麝香散】治小兒口疳。唇齒皆蝕損臭爛。

砂﹝四錢﹞砒﹝三字﹞麝香﹝少許﹞

上各研細和勻。先以帛抹口。每用少許糝之。應是口齒疳瘡皆可用。不可咽了。咽了只是吐入耳。用之無有不效。大人用一字。

卷十九小兒門

小兒季夏身熱痿黃治驗

一小兒身體蒸熱。胸膈煩滿。皮膚如漬橘之黃。眼中白睛亦黃。筋骨痿弱。不能行立。此由季夏之熱。加以濕气而蒸熱。搏於經絡。入於骨髓。使髒气不平。故脾遂乘心。濕熱相和而成此疾也。蓋心火實則身體蒸熱。胸膈煩滿。脾濕勝則皮膚如漬橘之黃。有餘之气。必乘己所勝而侮不勝是。腎肝受邪。而筋骨痿弱。不能行立。內經言。脾熱者色黃而肉蠕動。又言濕熱成痿。信哉斯言也。此所謂子能令母實。實則瀉其子也。若脾土退其本位。腎水得復。心火自平矣。又內經曰。治痿獨取於陽明。正謂此也。予用加減瀉黃散主之。

【加減瀉黃散】此藥退脾土。復腎水。降心火。

黃連茵陳﹝各五分﹞黃柏黃芩﹝冬四分﹞

茯苓梔子﹝各三分﹞澤瀉﹝二分﹞

上咀。都作一服。水一大盞。煎至六分。去渣。稍熱服。後一服減半。待五日再服而良愈。

論曰。內經云。土位之主。其瀉以苦。又云。脾苦濕。急食苦以燥之。故用黃連﹑茵陳之苦寒。除濕熱爲君。腎欲堅。急食苦以堅之。故以黃柏之苦辛寒彊筋骨爲臣。濕熱成煩。以苦瀉之。故以黃芩梔子之苦寒止煩除滿爲佐。濕淫於內。以淡泄之。故以茯苓澤瀉之甘淡利小便。導濕熱爲使也。

卷二十

雜方門

【八毒赤丸】治鬼疰病。入國信副使許可道至雄州。請予看脈。予診之。脈中乍大乍小。

乍短乍長。此乃血气不勻。邪气傷正。本官說在路到邯鄲驛中。夜夢一婦人。著靑衣。不見面目。

用手去脇下打了一拳。遂一點痛。往來不止。兼之寒熱而不能食。乃鬼擊也。予曰。可服八毒赤丸。本官言嘗讀名醫錄中。見李子豫八毒赤丸。爲殺鬼杖。予遂與藥三粒。臨臥服。明旦下淸水二斗。立效。又進白海靑陳慶玉第三子。因晝臥於水仙廟中。夢得一餅食之。心懷憂思。心腹痞滿。飯食減少。約一載有餘。漸漸瘦弱。腹脹如蠱。屢易醫藥及師巫禱之。皆不效。又不得安臥。召予治之。予診之。問其病始末。因思之。此疾旣非外感風寒。又非內傷生冷。將何據而醫。予思李子豫八毒赤丸。頗有相當。遂合與五七丸服之。下淸黃涎斗餘。漸漸气調。而以別藥理之。數月良愈。

不二年身體壯實如故。故因錄之。此藥可謂如神。合時宜齋戒沐浴。淨室。志心修合。

雄黃礬石朱砂附子﹝炮﹞

藜蘆牡丹皮巴豆﹝各一兩﹞蜈蚣﹝一條﹞

上八味爲末。煉蜜丸如小豆大。每服五七丸。冷水送下。無時。

【蟬花散】治夏月犬傷。及諸般損傷。蛆虫極盛。臭惡不可近者。晉州吳權府佃客。五月間收麥。用騾車搬載。一小引頭。被一騾跑倒。又咬破三兩處。痛楚不可忍。五七日膿水臭惡難近。又兼蛆蠅極盛。藥不能救。無如之何。臥於大門外車房中。一化飯道人見之云。我有一方。

用之多效。我傳與汝。修合旣得。方合服之。蛆皆化爲水而出。蠅亦不敢近。又以寒水石爲末敷之。旬日良愈。眾以爲神。故錄之。

蟬蛻靑黛﹝各半兩﹞華陰細辛﹝二錢半﹞蛇蛻皮﹝一兩。用燒存性﹞

上爲末和勻。每服三錢。酒調下。如驢﹑馬﹑牛畜損傷成瘡用酒灌之。如犬傷用酵子和與喫。

蛆皆化爲水。蠅不敢再落。又以生寒水石末幹摻上。

【定風散】治風狗咬破。先口含漿水洗淨。用綿子幹貼藥。更不再發。無膿。大有神效。凡惡犬傷人。咬破。或一年﹑二年﹑三年﹑四五年至七八年。被犬傷咬破處。或發疼痛。或先發憎寒。或甚至發風。徧身搐搦。數日不食而死。十死八九。余親見死者數人。此藥但凡犬傷咬破。

無有不愈。﹝申顯卿傳﹞

防風﹝去蘆﹞天南星﹝生用。各等分﹞

上爲細末。幹上藥。更不再發。無膿。不可具述。

治食諸魚骨鯁久而不出。以皂角末少許。吹入鼻中。得嚏鯁出。多效。

【烏白散】治蠍螫痛不可忍。

烏魚骨﹝一兩﹞白礬﹝二錢﹞

上同爲極細末。不以多少。搐鼻。如在右者左鼻孔內搐之。在左者右鼻搐之。

【雄黃消毒膏】治蠍螫痛不可忍。

礬﹝一兩。生﹞雄黃信﹝各半兩﹞巴豆﹝三錢﹞

黃蠟﹝半兩﹞

上爲末。熔開蠟。入藥末在內。攪勻爲鋌子。如棗子大。每用時。將鋌子於熱焰上炙開。滴於患處。其痛立止。

【聖核子】治蛇咬蠍螫。大有神效。五月五日。不聞雞犬。及孝子婦人見之。修合。

雄黃﹝三錢﹞信﹝一錢﹞皂角子﹝四十九个﹞巴豆﹝四十九个﹞

耳塞﹝少許﹞麝香﹝少許﹞

上爲末。入在合子內封之。用時鍼挑出。上病處。

【復生散】治卒病死﹑壓死﹑溺死﹑一切橫死。但心頭溫者。救之。

半夏﹝不以多少﹞

上一味爲細末。心頭溫者。用一字許吹入鼻中。立活。良法。

【衣香方】茅香﹝銼。蜜炒﹞零陵香﹝各二兩﹞香百芷甘松﹝去土。各一兩﹞

檀香﹝五錢﹞三賴﹝七錢。面裹煨﹞

上件爲粗末。入麝香少許和勻。以絹囊盛之。

【八白散】治勞汗當風寒薄。爲郁乃痤及點之類。

白丁香白芨白僵蠶白牽牛杜蒺藜新升麻﹝肉白者佳。各三兩﹞三賴子白蘞白芷﹝各二兩﹞白附子白茯苓﹝各半兩﹞

上爲末。至夜津調塗面。明旦。以瑩肌如玉散洗之。

【瑩肌如玉散】治點粉刺之類。並去垢膩。潤澤肌膚。

楮實﹝五兩﹞白芨﹝肥者。一兩﹞升麻﹝內白者。半斤﹞甘松﹝七錢﹞

白丁香連皮砂仁﹝各半兩﹞糯米﹝一升二合。末﹞三賴子﹝三錢﹞

綠豆﹝五兩。另用絹羅子羅。一本用一升﹞皂角﹝三斤。水濕燒。幹。再入水中再燒幹。

去弦皮子。可得二斤半。爲末。另用紗羅子羅﹞

上七味爲末。入糯米﹑綠豆﹑皂角末。一處攪勻。用之神效。

【面油摩風膏】麻黃﹝三錢﹞升麻﹝白者﹞防風白蘞﹝各二錢﹞

羌活白芨﹝各一錢﹞

上六味。入檀香﹑當歸身各一錢。用小油半斤。銀石器內。用綿子同包定。入油中熬之得所。

澄淨。去渣。入黃蠟一兩。麝香少許。熬烊爲度。

【幹洗頭藥方】甘松川芎百藥煎薄荷白芷五倍子藿香茅香艸烏頭﹝各等分﹞

上爲末。不以多少。幹洗頭髮。

【出油龍粉散】龍骨烏魚骨定粉滑石﹝各一兩﹞

風化鍛石﹝四兩﹞

上搗爲末。如冬月用。以熱磚上爆。或炕上。夏月用日頭炙。只用風化鍛石一味亦得。曾試有驗。

【出油白粉散】白石脂爲末。有油處摻定。用紙隔熨斗熨之。顏色衣服。亦不攺色。

【取字法】砂瓦粉白龍骨木賊密陀僧白石脂桑柴灰﹝各等分﹞信﹝少許﹞。

上爲細末。先濕字。後摻藥末。以熨斗熨之。幹隨落。

卷二十

鍼法門

癸丑歲。與竇子聲先生隨駕在瓜忽都田地裏住冬。與先生講論。因視見流注指要賦及補瀉法。

用之多效。今錄於此。使先生之道不泯云。云流注指要賦題辭。

望聞問切。惟明得病之源。補瀉迎隨。揭示用鍼之要。予於是學。始迄於今。𨿽常覃思以研精。竟未鉤玄而賾隱。俄經傳之暇日。承外舅之訓言。云及世紛。孰非兵擾。其人也神無根據而心無定。或病之精必奪而气必衰。兼萬國因亂而隔殊。醫物絕商而那得。設方有效。歷市無求。不若砭功。立排疾勢。乃以受教。遂敏求師。前後謹十七年。曉會無一二輩。後避屯於蔡邑。方獲訣於李君。斯人以鍼道救疾也。除疼痛於目前。愈瘵疾於指下。信所謂伏如弩。應若發機。萬舉萬全。百發百中者也。加以好生之念。素無竊利之心。嘗謂予曰。天寶不泄於非人。聖道須傳於賢者。僕不自揆。遂伸有求之懇。獲垂無客之誠。授穴之祕者四十有三。療疾而弗瘳者萬千無一。遂銘諸心而著之髓。務極其困而扶其危。而後除疼痛迅若手拈。破結聚渙。如冰釋。夫鍼也者果神矣哉。然念玆穴兪而或忘。借其聲律則易記。輒裁入韻。賦就一篇。詎敢匿於己私。庶共傳於同志。壬辰重九前二日謹題。

卷二十鍼法門

流注指要賦

必欲治病。莫如用鍼。巧運神機之妙。工開聖理之深。外取砭鍼。能蠲邪而扶正。中含水火。善回陽而倒陰。原夫絡別支殊。經交錯綜。或溝池溪谷之歧異。或山海邱陵而隙共。斯流派以難揆。

在條綱而有統。理繁而味。縱補瀉以何功。法捷而明。自迎隨而得用。且如行步難移。太衝最奇。﹝太衝肝經。在足大指本節後二寸。或一寸五分動脈中﹞人中除脊膂之彊痛。﹝人中督脈。一名水溝。在鼻柱下﹞神門去心性之呆癡。﹝神門心經。一名銳中一名中都。在掌後銳骨端陷中。

﹞風傷項急。便求於風府﹝風府督脈。入項髮際一寸。腦戶後一寸五分。項大筋宛宛中﹞頭暈目眩。要覓於風池。﹝風池膽經。在顳後髮際陷中﹞耳閉須聽會而治也。﹝聽會膽經。在耳前陷中。開口有孔﹞眼疼必合谷以推之。﹝合谷大腸經一名虎口。在大指次指骨間﹞胸結身黃。

取湧泉而卽可。﹝湧泉腎經。一名地衝。在足心陷中。屈足蜷指宛宛中﹞腦昏目赤。瀉攢竹以偏宜。﹝攢竹膀胱經。在眉頭陷中﹞若兩肘之拘攣。仗曲池而平掃。﹝曲池大腸經。在肘外輔骨屈肘兩骨之中﹞四肢之懈惰。憑照海以消除。﹝照海腎經。在足內踝下。陰蹺所主﹞牙齒痛呂細堪治。﹝呂細膀胱經。一名太溪﹞頸項彊承漿可保。﹝承漿任脈在下唇下陷中﹞太白宣通於气沖。﹝太白脾經。在足內側核骨下陷中。治腹脹滿﹞陰陵開通於水道。﹝陰陵泉脾經。在膝下內側輔骨下陷中。治小便不利﹞腹而脹。奪內庭兮休遲。﹝內庭胃經。在足大指次指外間陷中﹞筋轉而疼瀉承山而在早。﹝承山膀胱經。在兌腸中分肉間陷中﹞大抵腳腕痛﹑昆侖解愈。

昆侖膀胱。經在足外踝後跟骨上陷中﹞股膝痛﹑陰市能醫。﹝陰市胃經。在膝上三寸伏兔下陷中。

﹞癇發癲狂兮。憑後溪而療理。﹝後溪小腸經。在手小指外側本節後陷中﹞瘧生寒熱兮。仗間使以扶持。﹝間使包絡經。在掌後三寸兩筋間陷中﹞期門罷胸滿血膨而可已。﹝期門肝經。在太容傍一寸五分。直乳第二肋端﹞

勞宮退胃翻心痛以何疑。﹝勞宮包絡經。在掌中央屈無名指取之﹞稽夫大惇去七疝之偏墜。王公謂此。﹝大惇肝經。在足大指端。去爪甲如韭葉﹞三里卻五勞之羸瘦。華老言斯。﹝三里胃經。

在膝下三寸骨外筋內宛宛中﹞固知腕骨祛黃。﹝脫骨小腸經。在手外側腕前起骨下陷中﹞然谷瀉腎。﹝然谷腎經。在足內踝前大骨下陷中﹞行間治膝﹑腫腰疼。﹝行間肝經。在足大指間動脈應手陷中﹞尺澤去肘疼筋緊。﹝尺澤肺經。在肘中約橫紋上﹞目昏不見。二間宜取。﹝二間大腸經。在手食指本節前內側陷中﹞鼻窒無聞。迎香可引。﹝迎香大腸經。在禾上鼻孔傍﹞肩井除兩臂濕痛難任。﹝肩井膽經。在肩上陷中缺盆上大骨前。以三指按取之。當中指下陷者是﹞

絲竹療偏頭疼痛不忍。﹝絲竹空三焦經。在眉後陷中﹞咳嗽寒痰。列缺堪憑。﹝列缺肺經。在腕後一寸五分﹞眵冷淚。臨泣尢準。﹝臨泣膽經。目上直入髮際五分﹞髖骨將腿疼以祛殘。

﹝髖骨膀胱經。在腿硯骨上﹞腎兪把腰疼而瀉盡。﹝腎兪膀胱經。在十四肋下兩旁。各一寸五分﹞

。以見越人治屍厥於維會。﹝維會督脈﹞隨手而蘇。文伯瀉死胎於陰交。應鍼而隕。﹝三陰交脾經。在足內踝上三寸骨下陷中﹞所謂諸痛爲實。但麻曰虛。實則自外而入也。虛則自內而出歟。是故濟母而裨其不足。奪子而平其有餘。觀二十七之經絡。一一明辧。據四百四之疾證。件件皆除。故得夭枉都無。躋斯民於壽域。幾微以判。彰往古之玄書。抑又聞心胸病求掌後之大陵。﹝大陵包絡經。在掌後兩筋間陷中﹞肩背痛責肘前之三里。﹝手三里大腸經。在曲池下二寸﹞冷痺腎敗。取足陽明之土。﹝三里也﹞連臍腹痛。瀉足少陰之水。﹝陰谷也﹞脊間心後者。鍼中渚而立痊。﹝中渚三焦經。在手小指次指本節後間﹞脇下肋邊者。刺陽陵而卽止﹝。陽陵泉膽經。在膝下一寸外陷中﹞頭項痛擬後溪以安然。﹝後溪小腸經。在手小指外側本節後陷中﹞腰腳疼在委中而已矣。﹝委中膀胱經。在中央約紋中動脈陷中﹞夫用鍼之士。於此理苟能明焉。收祛邪之功。而在乎撚指。

卷二十鍼法門

離合眞邪說

古有離合眞邪云者。蓋聖人欲使其眞邪相離而勿合之謂也。若邪入於眞。則眞受其蠹而不遂其純一之眞。眞之不遂。則其所謂眞也﹑罹害有不可言者。眞被乎邪。竊其柄而肆其橫逆。邪旣橫逆。則其爲患。復可勝言哉。嗚呼眞邪之不可合也如此。胡爲眞。胡爲邪。眞之爲言也﹑天理流行。

付與萬物。萬物得以爲生者。皆眞也。聖人保之如持盈。邪之爲言也﹑天地間非四時五行之正气。

而差臻疊至者﹑皆邪也。聖人避之猶矢石。其防微杜漸之嚴如是。淵有旨哉。蓋眞立則邪遠。邪厲則眞殘。邪固可除。眞尢宜養。養眞之道。無須異求。但飲食男女。節之以限。風寒暑濕。禦之以時。復能實慈恕以愛人。虛中襟而應物。念慮必爲之防。舉止必爲之敬。如斯內外交養周備。則吾之生。不永生而生。不期壽而壽矣。不然。攝養少或不嚴。則六邪乘隙競入。諸疾交生。眾害並作。則吾之眞所能存者幾希。故聖人憂之。揆度權衡機宜所在。示之以克邪之方。使屏之如沃雪拔刺而無遺者以此。古人有云。樹徳務滋。除惡務本。亦此意也。然去邪之方。經旨俱存。再拜遺詮。

敬爲節錄。

卷二十鍼法門

鍼有補瀉法

帝問邪气在經。其病何如。取之柰何。對曰。邪之在經。如水得風。波湧隴起。其行脈中循循然。

其中手也。時大時小。動無常處。在陰與陽。不可爲度。卒然逢之。早遏其路。吸則內鍼。無令气忤。靜以久畱。無令邪市。吸則轉鍼。以得气爲故。候呼引鍼。呼盡乃去。大气皆出。故命曰瀉。

帝曰。不足者補之柰何。必先捫而循之。切而散之。推而按之。彈而﹝一作弩﹞之。爪而下之。通而取之。外引其門。以閉其神。呼盡內鍼。靜以久畱。以气至爲故。如待所貴。不知日暮。其气以至。過而自緩﹝一作護﹞候吸引鍼。气不得出。各在其處。推闔其門。令神气存。大气畱止。故命曰補。○瀉法。先以左手揣按得穴。以右手置鍼於穴上。令病患咳嗽一聲。撚鍼入腠理。得穴。令病患吸气一口。鍼至六分。覺鍼沈澀。復退至三四分。再覺沈澀。更退鍼一豆許。仰手轉鍼頭向病所。以手循經絡。循捫至病所。气至病已。合手回鍼。引气過鍼三寸。隨呼徐徐出鍼。勿閉其穴。命之曰瀉。○補法。先以左手揣按得穴。以右手按之。置鍼於穴上。令病患咳嗽一聲。撚鍼入腠理。得穴。令病患呼气一口將盡。內鍼至八分。覺鍼沈緊。復退一分許。如更覺沈緊。仰手轉鍼頭向病所。根據前循捫至病所。气至病已。隨吸而疾出。鍼速閉其穴。命之曰補。

卷二十鍼法門

春夏秋冬深淺補瀉法

春夏刺者。皆先深而後淺。秋冬刺者。皆先淺而後深。凡補瀉皆然。

卷二十鍼法門

寒熱補瀉法

凡補瀉之法。皆如前也。若病入患熱者。覺鍼气至病所。卽退鍼三二分。令病患口中吸气。鼻中出气。根據本經生成數足。覺鍼下陰。气隆至。根據前法出鍼。若病患患寒者。覺鍼气至病所卽進鍼至二三分。令病患鼻中吸气。口中出气。根據本經生成數足。覺鍼下陽气隆至。根據前法出鍼。

卷二十鍼法門

灸法補瀉

黃帝鍼經云云。气盛則瀉之。气虛則補之。以火補者。毋吹其火。須待自滅也。以火瀉者。疾吹其火。催其艾火滅也。

卷二十鍼法門

造度量權衡法

丁徳用注難經云。其升﹑斗﹑秤﹑尺﹑四者。先正其尺。然後造其升斗秤兩。皆以同身寸。爲以尺造斗。面闊一尺。庭闊七寸。髙四寸。俱後三分可容十升。凡以木之脂脈全者。方一寸爲兩。

十六方爲一斤。此制同身寸。尺升斗之度。爲人之腸胃輕重長短之法也。潔古老人云。丁公注當。

卷二十鍼法門

求寸法

黃帝明堂灸經有云。岐伯明堂經云。以八寸爲尺。以五分爲一寸。人緣有長短肥瘦不同。取穴不準。秦時扁鵲明堂云。取男左女右。手中指第一節

爲一寸。爲緣人有身長手短﹑手長身短。取穴不準。唐時孫思邈明堂經云。取病患男左女右。大拇指節橫紋爲一寸。以意消詳。巧拙在人。亦有差身。

今取男左女右手中指第二節

內。度兩橫紋相去爲一寸。自取此寸法。與人著灸療病已來。多得獲愈。此法有準。今已爲定矣。素問要旨論云。取灸之法。以從男左女右。以中指與大指相接。如環無端。度中指上側兩橫紋之際爲一寸也。

卷二十一

咀藥類

古人用藥治病。擇淨口咀嚼。水煮服。謂之咀。後人用鍘刀細銼。桶內銼過。以竹篩齊之。

藥有气味濃薄。升降浮沈補瀉。各各不同。今詳錄之。及揀擇制度修合之法。具列於後。

風升生﹝味之薄者。陰中之陽。味薄則通。酸。苦。咸。平是也﹞

防風﹝气溫。味辛﹞療風。通用瀉肺實。散頭目中滯气。除上焦風邪之仙藥也。誤服瀉人上焦元气。去蘆並叉股。鍘碎銼。桶內銼過。竹篩齊之用。

升麻﹝气平味微苦﹞此足陽明胃﹑足太陰脾行經藥也。若補其脾胃。非此爲引用不能補。若得蔥白﹑香白芷之類。亦能走手陽明後陰。能解肌肉間熱。此手足陽明傷風之的藥也。刮去黑皮。

兼腐爛裏白者佳。鍘碎銼。桶內銼過。竹篩齊之。用。

羌活﹝气微溫味苦甘平﹞治肢節疼痛。利諸節。手足太陽風藥也。加川芎﹑治太陽少陰頭痛。透關利節。去黑皮並腐爛。鍘碎銼。桶銼過。竹篩齊之用。

獨活﹝气微溫。味苦甘平﹞足少陰腎行經藥也。若與細辛同用。治少陰經頭痛。一名獨搖艸。得風不搖。無風自搖動。去皮淨。鍘銼碎。桶銼過。竹篩齊之。用。

柴胡﹝气平。味微苦﹞除虛勞煩熱。解肌去熱。早晨潮熱。此少陽厥陰行經藥也。婦人產前產後必用之藥。善除本經頭痛。非他藥能止。治心下痞。胸膈痛。去蘆鍘碎銼。桶銼過。竹篩齊之。用。

前胡﹝气微寒。味苦﹞主痰滿。胸脇中痞。心腹彊气。治傷寒熱實。明目益精。推陳致新。

半夏爲使。鍘銼用。

葛根﹝气平。味甘﹞治脾胃虛而渴。除胃熱。解酒毒。通行足陽明之經。去皮。鍘碎銼。桶銼。竹篩齊之。用。

威靈仙﹝气溫味甘。一作苦﹞主諸風濕冷。宣通五臟。腹內癖滯。腰膝冷疼。及治折傷。鐵足者佳。去蘆。鍘細用。

細辛﹝气溫。味大辛﹞治少陰頭痛如神。當少用獨活爲使。去蘆並葉。華州者佳。鍘細用。

香白芷﹝气溫味大辛﹞治手陽明頭痛。中風寒熱。解利藥也。以四味升麻湯中加之。通行手足陽明經。先鍘碎銼。桶內銼過竹篩齊之。用。

桔梗﹝气微溫。味辛苦﹞治咽喉痛。利肺气。去蘆。米泔浸一宿。焙漧。鍘碎銼。桶銼。竹篩齊。用。

黍粘子﹝气平。味辛﹞主風毒腫。利咽膈。吞一枚可出瘡疽頭。搗細用。

本﹝气溫。味大辛﹞此太陽經風藥。治寒气鬱結於本經。頭痛。大寒犯腦。令人腦痛。齒亦痛。鍘細用。

川芎﹝气溫。味辛﹞補血。治血虛頭痛之聖藥也。妊婦胎動數月。加當歸。二味各二錢。水二盞。煎至一盞。服之神效。搗細。以紗羅羅細用。

蔓荊子﹝气淸溫。味辛﹞治太陽頭痛。昏悶。除頭昏目暗。散風邪之藥也。胃虛人不可服。

恐生痰。揀搗用。

秦艽﹝气微寒。味苦﹞主寒熱邪气。寒濕風痺。下水利小便。療黃病骨蒸。治口噤及腸風。

瀉血。去蘆頭。鍘碎銼。

桶內銼。竹篩齊之。用。

天麻﹝气平。味苦﹞治頭風諸風濕痺。四肢拘攣。小兒風癇驚气。利腰膝。彊筋骨。銼用。

苗謂之定。風艸。

麻黃﹝气溫。味苦﹞發太陽少陰經汗。去蘆。鍘。微搗碎。煮三二沸。掠去上沫。不然。令人心煩。

荊芥穗﹝气溫。味辛苦﹞辟邪毒。利血脈。宣通五臟不足气。能發汗。除勞冷。搗和醋。封毒腫。去枝。手搓碎用。

薄荷﹝气溫。味苦辛﹞能發汗。通關節。解勞乏。與薤相宜。新病患不可多食。令人虛汗不止。去枝莖及黃葉。搓碎用之。

熱浮長﹝气之濃者。陽中之陽。气濃則發熱。辛甘。溫熱是也﹞

黑附子﹝气熱。味大辛﹞其性走而不守。亦能除腎中寒甚。白術爲佐。謂之術附湯。除寒濕之聖藥。溫藥中少加之。通行諸經。引用藥也。及治經閉。慢火炮裂。鍘細用。

川烏頭﹝气熱。味大辛﹞療風痺﹑血痺。半身不遂。行經藥也。先以慢火炮裂。刮去皮臍。

鍘細用。

肉桂﹝气熱。味大辛﹞補下焦相火不足。治沈寒痼冷之病。及表虛自汗。春夏爲禁藥也。去皴。搗用。

桂枝﹝气熱。味甘辛﹞仲景傷寒論發汗用桂枝。桂枝者﹑乃桂條也。非身幹也。取其輕薄而能發散。今又有一種柳桂。乃嫩小桂條也。尢宜入治上焦藥用也。以鍘碎用。

木香﹝气熱。味辛苦﹞除肺中滯气。若療中下焦气結滯。須用檳榔爲使。廣州者佳。鍘細用。

丁香﹝气溫。味辛﹞溫脾胃。止霍亂。消癖。气脹反胃。腹內冷痛。壯陽。暖腰膝。殺酒毒。搗細用。

白豆蔻﹝气熱。味大辛﹞蕩散肺中滯气。主積冷气。寬膈。止反胃吐逆。消穀。下气。進食。去皮。搗細用。

艸豆蔻﹝气熱。味大辛﹞治風寒邪客在於胃口上。善去脾胃。客寒。令人心胃痛。面裹煨熟。搗細用。

益智仁﹝气熱。味大辛﹞治脾胃中受寒邪。和中益气。治多唾。於補中藥內兼用。不可多服。去皮。搗細用。

川椒﹝气熱。味辛﹞主邪气。溫中。除寒痺。堅齒髮。明目。利五臟。凡用炒去汗及合口者。手搓細用。

縮砂仁﹝气溫。味辛﹞治脾胃气結滯不散。主虛勞。冷瀉。心腹痛。下气。消食。搗細用。

漧薑﹝气熱。味大辛﹞治沈寒痼冷。腎中無陽。脈气欲絕。黑附子爲引。用水同煎。姜附湯是也。亦治中焦有寒。水洗。慢火炮裂後。挫細用。

玄胡﹝气溫。味辛﹞破血。治气。婦人月水不調。小腹痛。溫暖腰膝。破散瘕。搗細用。

幹生薑﹝气溫。味辛﹞主傷寒頭痛鼻塞。上气痰嗽。止嘔吐。生薑同治。與半夏等分。治心下急痛。鍘用。

良姜﹝气熱。味辛﹞主胸中冷。霍亂。腰痛。反胃嘔食。轉筋。瀉利。下气。消宿食。鍘細用。

吳茱萸﹝气熱。味苦辛﹞治塞在咽嗌。噎塞胸中。經言咽膈不通。食不下。食則嘔。令人口開目瞪。寒邪所結。气不得上下。此病不已。令人寒中。腹滿膨脹。下利寒气。用之如神。諸藥不可代也。洗出苦味。曬漧搗用。

濃朴﹝气溫。味辛﹞能除腹脹。若虛弱人。𨿽腹脹宜斟酌用之。寒脹是也。大熱藥中兼用。

結者散之。神藥也。誤服脫人元气。切禁之。紫色者佳。去皮。鍘碎。姜制。微炒銼。桶銼。竹篩齊。用。

茴香﹝气平。味辛﹞破一切臭气。調中止嘔。下食。炒黃。搗細用。

紅花﹝气溫甘辛﹞主產後口噤。血暈。腹內惡血不盡絞痛。破流血。神驗。手搓碎用。

神曲﹝气溫。味甘辛﹞消食。治脾胃食不化。須用於脾胃藥中少加之。微炒黃。用。

濕化成﹝中央﹞

﹝戊濕。其本气平。其兼气溫涼寒熱。在人以腎應之。己土。其本味鹹。其兼味辛甘鹹苦。在人以脾應之﹞

人參﹝气溫。味甘﹞治脾肺陽气不足。及肺气促。短气﹑非升麻爲引用。不能補上升之气。

升麻一分﹑人參三分。可爲相得也。若補下焦元气。瀉腎中火邪。茯苓爲之使。甘艸梢子生用爲君。此藥能補中﹑緩中﹑短气﹑少气。瀉肺脾胃火邪。善去莖中痛。或加苦楝。酒煮玄胡爲主。尢好尢效。去蘆。鍘細用。

黃﹝气溫。甘平﹞治虛勞自汗。補肺气。實皮毛。瀉肺中火。脈弦。自汗。善治脾胃虛弱。

血脈不行。瘡瘍內托。陰證瘡瘍。必用之。去蘆皴。鍘碎銼。桶銼。竹篩齊之。用。

甘艸﹝气平。味甘﹞生用大涼。瀉熱火。炙則溫。能補上中下三焦元气。調和諸藥。共爲力而不爭。性緩。善解諸爭。故有國老之稱。去皮。鍘碎銼。桶銼。竹篩齊之。用。

當歸﹝气溫。味甘﹞和血﹑補血。尾破血。身和血。用以溫水洗去土。酒制焙曬漧。去蘆。

鍘細用。

熟地黃﹝气寒。味苦﹞酒曬蒸如烏金。假酒力則微溫。大補血虛。虛損。血衰人須用。善黑鬢髦。忌蘿卜。鍘用。

半夏﹝气微寒。味辛平﹞治寒痰及形寒飲冷。傷肺而咳。大和胃气。除胃寒。進飲食。太陽厥痰頭痛。非此藥不能除也。湯泡七次。鍘細用。

白術﹝气溫。味甘﹞能除濕益燥。和中益气。利腰膝間血。除胃中熱。搗碎。紗羅子羅過用。

蒼術﹝气溫。味甘﹞主治與白術同。若除上濕髮汗。功最大。若補中焦。除濕。力少如白術。泔浸。刮去皮搗細用。

橘紅﹝气溫。味微苦﹞能益气。加靑皮減半。去气滯。推陳致新。若補脾胃。不去白。理胸中肺气。去白。搗細用。

靑皮﹝气溫。味辛﹞主气滯。消食。破積結膈。去穣。搗細用。

藿香﹝气微。溫。味甘辛﹞療風水。去惡气。治脾胃吐逆。霍亂心痛。去枝莖。用葉。以手搓細用。

檳榔﹝气溫。味辛﹞治後重如神。性如鐵石之沈重。能墜諸藥至於下極。搗細用。

廣術﹝气溫。味苦平﹞主心膈痛。飲食不消。破癖气。最良。火炮。鍘開搗細。紗羅羅過用。

京三稜﹝气辛。味苦﹞主老癖瘕結塊。婦人血脈不調。心腹刺痛。火炮。鍘開搗細。紗羅羅過用。

阿膠﹝气微溫。味甘平﹞主心腹痛。血崩。補虛安胎。堅筋骨。和血脈。益气。止痢。慢火炮。肥搓細用。

訶子﹝气溫。味苦﹞主腹脹滿。飲食不下。消痰下气。通利津液。破胸膈結气。治久痢﹑赤白腸風。去核。鍘用。

桃仁﹝气溫。味甘苦﹞治大便血結﹑血祕﹑血燥﹑通潤大便。七宣丸中用之。專療血結。破血。湯泡。去皮尖。研如泥用。

杏仁﹝气溫。味甘苦﹞除肺燥。治气燥在胸膈。麩炒。去皮尖用。

大麥﹝气溫。味鹹﹞補脾胃虛。寬腸胃。先搗細。炒黃色。取面用。

紫艸﹝气寒。味苦﹞主心腹邪气。五疸。補中益气。利九竅。通水道療腹腫脹滿。去土用茸。鍘細用之。

蘇木﹝气平。味甘鹹﹞主破血。產後血脹滿欲死。排膿止痛。消癰腫瘀血。月經不調。及血暈口噤。鍘細用。

燥降收﹝气之薄者。陽中之陰。气薄則發泄。辛甘。淡。平。寒。涼是也﹞

茯苓﹝气平。味甘﹞能止渴。利小便。除濕益燥。和中益气。利腰臍間血爲主治。小便不通。溺黃或赤而不利。如小便利或數。服之則大損人目。如汗多人服之。損元气。夭人壽。醫云。赤利白補。上古無此說。去皮搗細。紗羅過用。

豬苓﹝气平。味甘﹞大燥。除濕。比諸淡滲藥。大燥亡津液。無濕證勿服。去黑皮白者佳。

搗。羅過。用。

琥珀﹝气平。味甘﹞安五臟。定魂魄。消瘀血。通五淋。搗細。紗羅子羅過。用。

澤瀉﹝气平。味甘﹞除濕之聖藥也。治小便淋瀝。去陰間汗。無此疾服之。令人目盲。搗碎。紗羅過。用。

滑石﹝气寒。味甘﹞性沈重。能泄气且令下行。故曰滑則利竅。治前陰竅澀不利。利竅不比與滲淡諸藥同。白者佳。搗水飛。用。

瞿麥﹝气寒。味苦﹞主關格諸癃結。小便不通。治腫癰排膿。明目。去翳。破胎墮子。下閉血。逐膀胱邪熱。去枝用。穗鍘細用。

車前子﹝气寒。味甘﹞主气癃閉。利水道。通小便。除濕痺。肝中風熱衝目赤痛。搗細。紗羅過。用。

木通﹝气平。味甘﹞主小便不通。導小腸中熱。去粗皮。鍘碎銼。桶銼。竹篩齊。用。

燈艸﹑通艸。﹝气平。味甘﹞通陰竅澀不利。利小水。除水腫。治五淋閉。鍘細。生用。

五味子﹝气溫。味酸﹞大益五臟之气。孫眞人云。五月常服。補五臟气。遇夏月季月間人困乏無力。乃無气以動也。以黃﹑人參﹑麥門冬﹑少加黃柏銼。煎湯服。使人精神神气兩足。筋力湧出。生用。

白芍藥﹝气微寒味酸﹞補中焦之藥。得炙甘艸爲輔。治腹中痛。如夏月腹痛。少加黃芩。若惡寒腹痛。加肉桂一分﹑白芍藥三錢﹑炙甘艸一錢半。此仲景神品藥也。如冬月大寒腹中痛。加桂一錢半﹑水二盞。煎一盞。去渣。鍘碎銼。桶銼。竹篩齊。用。

桑白皮﹝气寒。味苦酸﹞主傷中五勞羸瘦。補虛益气。除肺中水气。止唾血﹑熱渴。消水腫。利水道。去皮。鍘銼。桶內銼。竹篩齊之。用。

天門冬﹝气寒。味微苦﹞保肺气。治血熱侵肺。上喘气促。加黃人參用之爲主。如神。

湯浸去心。曬漧用。

麥門冬﹝气寒。味微苦﹞治肺中伏火。脈气欲絕。加五味子。人參二味。謂之生脈散。補肺中元气不足。湯浸去心。用。

犀角﹝气寒。味苦酸﹞主傷寒﹑溫疫頭痛。安心神。煩亂。明目鎭肝。治中風失音。小兒﹝麩豆﹞風熱驚癇。鎊爲末用之。

烏梅﹝气平。味酸﹞主下气。除熱煩滿。安心調中。治痢止渴。以鹽豉爲白梅。亦入除痰藥。去核。鍘細用。

牡丹皮﹝气寒。味苦﹞治腸胃積血。及衄血﹑吐血之要藥。犀角地黃湯中之一味也。鍘細用。

地骨皮﹝气寒。味苦﹞解骨蒸肌。主消渴去風濕痺。堅筋骨。去骨用皮。銼細。用。

連翹﹝气平。味苦﹞治寒熱瘰諸惡瘡腫。除心中客熱﹐去白虫。通五淋。以手搓細。用。

枳殼﹝气寒。味苦﹞治胸中痞塞。泄肺气。麩炒去穣。搗細。紗羅子羅過。用。

枳實﹝气寒。味苦。酸鹹﹞除寒熱。破結實。消痰痺。治心下痞。逆气。脇痛。麩炒去穣。搗羅過。用。

寒沈藏﹝味之濃者。陰中之陰。味濃則泄。酸。苦。咸。寒气。是也﹞

大黃﹝气寒。味苦﹞其性走而不守。瀉諸實熱。大腸不通。蕩腸胃熱。專治不大便。去皮。

鍘碎。竹篩齊。用。

黃柏﹝气寒。味苦﹞治腎下膀胱不足諸痿厥。腰腳無力。於黃湯中少加用之。使兩足膝中气力湧出。痿軟實時去也。蜜炒爲細末。治口瘡癰瘓必用藥也。去皮鍘碎銼。桶銼。竹篩齊。用。

黃芩﹝气寒。味微苦﹞治肺中濕熱。療上熱。目中赤腫。瘀肉。壅盛必用之藥。泄肺受火邪。上逆於膈。上補膀胱。之寒水不足。乃滋其化源。去皮並黑腐。鍘細銼。桶銼。竹篩齊用。

黃連﹝气寒。味苦﹞瀉心火。除脾胃中濕熱。煩躁惡心。郁熱在中焦。兀兀欲吐。治心下痞滿。仲景云。治九種心下痞。瀉心湯皆用之。去須。鍘碎用之。

石膏﹝气寒。味甘苦﹞治足陽明經發熱﹑惡熱﹑躁熱﹑潮熱﹑自汗。小便濁赤。大渴引飲。

身體肌肉壯熱。苦頭痛。白虎湯是也。善治本經頭痛。若無此證。醫者誤用。有不可勝救也。搗細。羅用。

艸龍膽﹝气寒。味大苦﹞治赤目腫痛睛脹。瘀肉髙起。痛不可忍。以柴胡爲主。治眼疾必用之藥也。去蘆鍘碎銼。桶銼。竹篩齊。用。

生地黃﹝气寒。味苦﹞涼血。補益腎水眞陰不足。此藥大寒。宜斟酌用。恐傷人胃气。鍘細用。

知母﹝气寒。味大辛﹞治足陽明火熱。大補益腎水膀胱之寒。刮去黑皮苗裏白者佳。鍘細。用。

漢防己﹝气寒。味大苦﹞療腰以上至足濕熱腫盛。香港腳。補膀胱。去畱熱。行十二經。去皮鍘細銼。桶銼。竹篩齊。用。

茵陳蒿﹝气微寒。味苦平﹞除煩熱。主風濕寒熱邪气。熱結﹑黃膽。通身發黃。小便不利。

去枝用葉。手搓碎用。

朴硝﹝气寒。味苦辛﹞除寒熱邪气。遂六腑積聚。結固血癖。胃中食飲熱結血閉。去停痰痞滿。消毒。生用。

栝蔞根﹝气寒。味苦﹞主消渴。身熱。煩滿大熱。補虛安中。通月水。消腫毒瘀血。及熱狂瘡癤。搗細。羅過。用。

牡蠣﹝气微寒。味鹹平﹞主傷寒﹑寒熱﹑溫瘧﹑女子帶下赤白。止汗。心痛。气結。澀大小腸。治心脇下痞。燒白。搗羅。用。

苦參﹝气寒。味微苦﹞足少陰腎經之君藥也。治本經須用。鍘細銼。桶銼。竹篩齊之。用。

地楡﹝气微寒。味甘酸﹞主產乳七傷帶下。月經不止。血崩之病。除惡血。止痛。治腸風泄血。小兒疳痢。性沈寒。

入下焦。治熱血痢用。

川楝子﹝气寒。味苦平﹞主傷寒大熱煩躁。殺三虫。疥瘍。通利大便小便。搗細。用。

山梔子﹝气寒。味微苦﹞治心煩懊。煩不得眠。心神顚倒欲絕。血滯。小便不利。搗細。

用。

香豉﹝气寒。味苦﹞主傷寒頭痛。煩躁滿悶。生用之。

圖

卷二十一

升降者天地之气交

茯苓淡爲在天之陰。陽也。陽當上行。何爲利水而泄下。經云。气之薄者乃陽中之陰。所以茯苓利水而泄下。然而泄下亦不離乎陽之體。故入手太陽也。

麻黃苦爲在地之陰。陰也。陰當下行。何謂發汗而升上。經云。味之薄者乃陰中之陽。所以麻黃髮汗而升上。亦不離乎陰之體。故入手太陰也。

附子熱﹑气之濃者。乃陽中之陽。故經云發熱。

大黃苦﹑味之濃者。乃陰中之陰。故經云泄下。

粥淡爲陽中之陽。所以利小便。

茶苦爲陰中之陽。所以淸頭目。

淸陽發腠理。淸之淸者也。

淸陽實四肢。淸之濁者也。

濁陰歸六腑。濁之濁者也。

濁陰走五臟。濁之淸者也。

卷二十一

藥性要旨

苦藥平升。微寒平亦升。甘辛藥平降。

甘寒瀉火。苦寒瀉濕熱。苦甘寒瀉血熱。

卷二十一

用藥升降浮沈補瀉法

肝膽﹝味﹞辛補酸瀉。﹝气﹞溫補涼瀉。﹝肝膽之經。前後寒熱不同。逆順互換。入求責法﹞

心小腸。﹝味﹞鹹補甘瀉。﹝气﹞熱補寒瀉。﹝三焦命門補瀉同﹞

脾胃。﹝味﹞甘補苦瀉。﹝气﹞溫涼寒熱補瀉。﹝各從其宜。逆從互換。入求實法﹞

肺大腸。﹝味﹞酸補辛瀉。﹝气﹞涼補溫瀉。

腎膀胱。﹝味﹞苦補鹹瀉﹝气﹞寒補熱瀉。

五臟更相平也。若一臟不平。所勝平之。此之謂也。故云安谷則昌。絕谷則亡。水去則榮散。

谷消則衛亡。

榮散衛亡。神無所居。仲景雲。水入於經。其血乃成。谷入於胃。脈道乃行。故血不可不養。

气不可不溫。血溫气和。榮衛流行。常有天命。

卷二十一

髒气法時補瀉法

肝苦急。急食甘以緩之。心苦緩。急食酸以收之。

肺苦气上逆。急食苦以泄之。脾苦濕。急食苦以燥之。

腎苦燥。急食辛以潤之開腠理。致津液。通气也。

肝欲散。急食辛以散之。以辛補之。以酸瀉之。

心欲軟。急食鹹以軟之。以咸補之。以甘瀉之。

脾欲緩。急食甘以緩之。以甘補之。以苦瀉之。

肺欲收。急食酸以收之。以酸補之。以辛瀉之。

腎欲堅。急食苦以堅之。以苦補之。以咸瀉之。

此五者有辛酸甘苦鹹。各有所利。或散﹑或收﹑或緩﹑或急﹑或軟﹑或堅。四時五臟。病隨五味所宜也。

卷二十一

君臣佐使法

帝曰。方治君臣。何謂也。岐伯曰。主病之爲君。佐君之爲臣。應臣之爲使。非上中下三品之爲也。帝曰。三品何謂。曰。所以明善惡之殊貫也。

凡藥之所用者。皆以气味爲主。補瀉在味。隨時換气。主病者爲君。假令治風者﹑防風爲君。

治上焦熱﹑黃芩爲君。中焦熱﹑黃連爲君。下焦濕熱﹑防己爲君。治寒﹑附子之類爲君。看兼見何證。以佐使藥分治之。此制方之要也。本艸說。上品藥爲君。各從其宜。

卷二十一

治法綱要

气交變論。說五運太過不及云云。夫五運之政。猶權衡也。髙者抑之。下者舉之。化者應之。

變者復之。此生長化成收藏之理。气之常也。失常則天地四塞矣。失常之理。則天地四時之气無所營運。故動必有靜。勝必有復。乃天地陰陽之道也。

卷二十一

抑舉辧

假令髙者抑之。非髙者固當抑也。以其本下而失之太髙。故抑之而使下。若本髙何抑之有。

假令下者舉之。非下者固當舉也。以其本髙而失之太下。故舉之而使髙。若本下何舉之有。

卷二十一

用藥用方辧

仲景治表虛。制桂枝湯。桂枝味辛熱發散。助陽體輕。本乎天者親上。故桂枝爲君。芍藥﹑甘艸佐之。陽脈澀。

陰脈弦。法當腹中急痛。仲景制小建中湯。芍藥味酸寒。主收補中。本乎地者親下。故芍藥爲君。官桂﹑甘艸佐之。一則治表虛。一則治裏虛。各言其主用也。後之人用古方者。觸類而長之。

則知其本而不至於差誤矣。

卷二十一

藥味專精

至元庚辰六月中。許伯威五旬有四。中气本弱。病傷寒八九日。醫者見其熱甚。以涼劑下之。

又食梨三四枚。傷脾胃。四肢冷。時昏憒。請予治之。診其脈動而中止。有時自還。乃結脈也。亦心動悸。呃噫不絕。色靑黃。精神減少。目不欲開。倦臥惡人語。予以炙甘艸湯治之。成無己云。

補可去弱。人參大棗。甘。補不足之气。桂枝﹑生薑﹑辛。益正气。五臟痿弱。榮衛涸流。濕以潤之。麻仁﹑阿膠﹑麥門冬﹑地黃之甘。潤經益血。復脈通心。加桂枝。人參。急扶正气。減生地黃。恐損陽气。銼一兩服之。不效。予再思脈病對。莫非藥陳腐而不效乎。再於市鋪選嘗气味濃者。

再煎服之。其病減半。再服而愈。凡藥昆虫艸木。生之有地。根葉花實。采之有時。失其地。

性味少異。失其時。气味不全。又況新陳不同。精粗不等。倘不擇用。用之不效。醫之過也。內經云。司歲備物。气味之專精也。修合之際。宜加意焉。

卷二十二

北方下疰香港腳論

內經云。太陽之勝。火气內郁。流散於外。足腫。飲發於中。腫於上。又云。脾脈搏堅而長。其色黃。當病少气。其而散色不澤者。當病足腫。若水狀也。脾病者﹑身重肉痿。足不能行。善。腳下痛。此谷入多而气少。濕居下也。故濕從下受之。如上所說。皆謂脾胃濕气下流。乘其肝腎之位。由是足脛疼痛而腫也。夫五穀入胃。糟粕﹑津液﹑宗气。分爲三隧。故宗气積於胸中。出於喉嚨。以貫心肺而行呼吸焉。營气者祕其津液。注之於脈。化而爲血。以營四末。內注五臟六腑。以應刻數焉。衛气者。出悍气之疾。而先行於四末分肉之間。行而不休者也。又宗气之道。內谷爲實。谷入於胃。乃傳之於脈。流溢於中。布散於外。精專者行於經隧。常營無已。

終而復始。是謂天地之紀。或飲食失常。胃气不能鼓舞。脾气不能運化。行於百脈。其气下流。乘其肝腎。土木水相合。下疰於足。腫而作疼痛。晉蘇敬號爲香港腳是也。凡治此疾。每旦早飯。

任意飽食。午飯少食。日晚不食。彌佳。恐傷脾胃營運之气。失其天度。況夜食則血气壅滯。而行陰道。愈增腫痛。古之人少有此疾。自永嘉南渡。衣纓士人多有之。大唐開關。爪牙之士作鎭於南極。其地卑濕。霧露所聚。不襲水土。往者皆遭之。關西河北人。皆不生此疾。外臺祕要總錄。亦說江東嶺南大率有此。此蓋淸濕襲虛傷於下。故經云。感則害人皮肉筋骨者也。故制方立論。皆詳其當時土地所宜而治之。今觀此方爽愷。﹝謂爽明愷燥也。本左傳﹞而無卑濕之地。況腠理致密。外邪難侵。而有此疾者。何也。蓋多飲乳酪醇酒。水濕之屬也。加以奉養過度。以滋其濕水之潤下。气不能之。故下疰於足。積久而作腫滿疼痛。此飲之下流之所致也。豈可與南方之地同法而治哉。當察其地勢髙下。詳其飲食居處。立爲二法。一則治地之濕气。一則治飲食之下流。隨其气宜。用藥施治。使無疾之苦。庶幾合軒岐之旨哉。孫眞人云。醫者﹑意也。隨時增損。物無定方。眞知言哉。

卷二十二

北方香港腳治驗

中書粘合公。年四旬有餘。軀幹魁梧。丙辰春。從徵至揚州北之東武隅。香港腳忽作。徧身肢體微腫。其痛手不能近。足脛尢甚。履不任穿。跣以騎馬。控兩鐙而以竹器盛之。以困急來告。予思內經。有云。飲發於中。腫於上。又云。諸痛爲實。血實者宜決之。以三稜鍼數刺其腫上。血突出髙二尺餘。漸漸如綫流於地。約半升許。其色紫黑。頃時腫消痛減。以當歸拈痛湯重一兩半服之。是夜得睡。明日再服而愈。本艸十劑云。宣可去壅。通可去滯。內經云。濕淫於內。治以苦溫。

羌活苦辛。透關節而勝濕。防風甘辛。溫。散經絡中畱濕。故以爲主。水性潤下。升麻﹑葛根苦辛平。味之薄者陰中之陽。引而上行以苦發之也。白術苦甘溫。和中勝濕。蒼術體輕浮。气力雄壯。

能去皮膚腠理間濕。故以爲臣。夫血壅而不流則痛。當歸身辛溫以散之。使血气各有所歸。人參甘艸甘溫。補脾胃。養正气。使苦劑不能傷胃。仲景云。濕熱相合。肢節煩疼。苦參﹑黃芩﹑知母。

茵陳苦寒。乃苦以泄之者也。凡酒制炒以爲因用。治濕不利小便。非其治也。豬苓甘溫平。澤瀉鹹平。淡以滲之。又能導其畱飲。故以爲佐。气味相合。上下分消其濕。使壅滯之气得宣通也。

【當歸拈痛湯】治濕熱爲病。肢體煩疼。肩背沈重。胸膈不利。下疰於脛。腫痛不可忍。

甘艸﹝炙﹞茵陳蒿﹝酒炒﹞酒黃芩羌活﹝各半兩﹞

防風知母﹝酒洗﹞豬苓﹝去皮﹞澤瀉當歸身﹝各三錢﹞苦參﹝酒洗﹞升麻黃芩﹝炒﹞

人參葛根蒼術﹝各二錢﹞白術﹝一錢半﹞

上咀。每服一兩。水二盞半。先以水拌濕。候少時煎至一盞。去渣。溫服。食前。待少時。

美膳壓之。

卷二十二

病有遠近治有緩急

徵南元帥不吉歹。辛酉八月初三戌時生。年七旬。丙辰春東徵。南回至楚丘。諸路迎迓。多獻酒醴。因而過飲。遂腹痛腸鳴。自利日夜約五十餘行。咽嗌腫痛。耳前後赤腫。舌本彊。涎唾稠粘。欲吐不能出。以手曳之方出。言語艱難。反側悶亂。夜不得臥。使來命予。診得脈浮數。按之沈細而弦。卽謂中書粘公曰。仲景言下利淸谷。身體疼痛。急當救裏。後淸便自調。急當救表。救裏四逆湯。救表桂枝湯。總帥今胃气不守。下利淸谷。腹中疼痛。𨿽宜急治之。比之咽嗌。猶可少待。公曰。何謂也。答曰。內經云。瘡發於咽嗌。名曰猛疽。此疾治遲則塞咽。塞咽則气不通。气不通則半日死。故宜急治。於是遂砭刺腫上。紫黑血出。頃時腫勢大消。遂用桔梗﹑甘艸﹑連翹﹑黍粘﹑酒制黃芩。升麻。防風等分。咀。每服約五錢。水煮淸。令熱漱。冷吐去之。咽之恐傷脾胃。自利轉甚。再服涎淸腫散。語言聲出。後以神應丸辛熱之劑。以散中寒。解化宿食。而燥脾濕。丸者﹑取其不卽施化。則不犯其上熱。至其病所而後化。乃治主以緩也。不數服。利止痛定。

後胸中閉塞。作陣而痛。予思靈樞有云。上焦如霧。宣五穀味。燻膚充身澤毛。若霧露之漑。是爲气也。今相公年髙气弱。自利無度。致胃中生發之气﹑不能滋養於心肺。故閉塞而痛。經云。上气不足。推而揚之。脾不足者。以甘補之。再以異功散甘辛微溫之劑。溫養脾胃。加升麻﹑人參上升。

以順正气。不數服而胸中快利而痛止。內經云。調气之方。必別陰陽。內者內治。外者外治。微者調之。其次平之。勝者奪之。隨其攸利。萬舉萬全。又曰。病有遠近。治有緩急。無越其制度。又曰。急則治其標。緩則治其本。此之謂也。

卷二十二

寒治驗

徵南副元帥大忒木兒。年六旬有八。戊午秋徵南。予從之。過揚州十里。時仲冬。病自利完谷不化。臍腹冷疼。足寒。以手搔之。不知痛癢。嘗燒石以溫之。亦不得暖。予診之。脈沈細而微。予思之。年髙气弱。深入敵境。軍事煩冗。朝暮形寒。飲食失節。多飲乳酪。履於卑濕。陽不能外固。由是淸濕襲虛。病起於下。故寒而逆。內經云。感於寒而受病。微則爲咳。盛則爲泄爲痛。此寒濕相合而爲病也。法當急退寒濕之邪。峻補其陽。非灸不能病已。先以大艾炷於气海。灸百壯。補下焦陽虛。次灸三里二穴各三七壯。治寒而逆。且接引陽气下行。又灸三陰交二穴。以散足受寒濕之邪。遂處方云。寒淫所勝。治以辛熱。濕淫於外。平以苦熱。以苦發之。以附子大辛熱助陽退陰。溫經散寒。故以爲君。漧薑﹑官桂﹑大熱辛甘。亦除寒濕。白術﹑半夏﹑苦辛溫而燥脾濕。故以爲臣。人參﹑艸豆蔻﹑炙甘艸﹑甘辛大溫。溫中益气。生薑大辛溫。能散淸濕之邪。蔥白辛溫。以通上焦陽气。故以爲佐。又云。補下治下。制以急。急則气味濃。故大作劑服之。不數服瀉止痛減。足漸溫。調其飲食。逾十日平復。明年秋。過襄陽。值霖雨。閱旬餘。前證復作。再根據前灸添陽輔。各灸三七壯。再以前藥投之。數服良愈。

【加減白通湯】治形寒飲冷。大便自利。完谷不化。臍腹冷痛。足寒而逆。

附子﹝炮。去皮臍﹞漧薑﹝炮。各一兩﹞官桂﹝去皮﹞甘艸﹝炙﹞

半夏﹝湯泡七次﹞艸豆蔻﹝面裹煨﹞人參白術﹝各半兩﹞

上八味咀。每服五錢。水二盞半。生薑五片。蔥白五莖。煎一盞三分。去渣。空心宿食消盡。溫服。气海一穴。在臍下一寸五分。任脈所發。

三里二穴。在膝下三寸外廉兩筋間。取足舉之。足陽明脈所入合也。可灸三壯。鍼入五分。

三陰交二穴。足內踝上三寸骨下陷中。足太陰少陰。厥陰之交會。可灸三壯。鍼入三分。

髓會絕骨。鍼經云。腦髓消。脛酸耳鳴。絕骨在外踝上輔骨下當脛中是也。髓會之處也。潔古老人云。頭熱如火。足冷如冰。可灸陽輔穴。又云。酸冷。絕骨取之。

陽輔二穴。在足外踝上四寸輔骨前絕骨端。如前三分。去丘墟七寸。足少陽脈之所行也。可灸三七壯。鍼入五分。由是副帥疾愈。以醫道爲重。待予彌濃。

卷二十二

肝勝乘脾

眞定路總管劉仲美。年逾六旬。宿有脾胃虛寒之證。至元辛巳閏八月初。天气陰寒。因官事勞役。渴而飲冷。夜半自利兩行。平旦召予診視。其脈弦細而微。四肢冷。手心寒。唇舌皆有褐色。

腹中微痛。气短而不思飲食。予思內經云。色靑者肝也。肝屬木。唇者﹑脾也。脾屬土。木來克土。故靑色見於唇也。舌者心之苗。水挾木勢。制火淩脾。故色靑見於舌也。難經有云。見肝之病。

則知肝當傳之於脾。故先實其脾气。今脾已受肝之邪矣。潔古先師云。假令五臟勝。各刑已勝。補不勝而瀉其勝。重實其不勝。微瀉其勝。而以黃建中湯加芍藥附子主之。且芍藥味酸。瀉其肝木。微瀉其勝。黃﹑甘艸甘溫。補其脾土。是重實其不勝。桂﹑附辛熱。瀉其寒水。又助陽退陰。

飴糖甘溫。補脾之不足。肝苦急。急食甘以緩之。生薑﹑大棗﹑辛甘大溫。生發脾胃升騰之气。行其榮衛。又能緩其急。每服一兩。根據法水煎服之。再服而愈。

【黃建中湯】﹝勞倦門內有。不錄於方中倍芍藥。量虛實加附子﹞

卷二十二

風痰治驗

參政楊公七旬有二。宿有風疾。於至元戊辰春。忽病頭旅眼黑。目不見物。心神煩亂。兀兀欲吐﹑復不吐。心中如懊之狀。頭偏痛。微腫而赤色。腮頰亦赤色。足冷。命予治之。予料之。

此少壯之時。喜飲酒。久積濕熱於內。風痰內作。上熱下寒。是陽不得交通。痞之象也。經云。治熱以寒。𨿽良工不敢廢其繩墨。而更其道也。然而病有遠近。治有輕重。參政今年髙气弱。上焦𨿽盛。豈敢用寒涼之劑。損其脾胃。經云。熱則疾之。又云。髙巓之上。射而取之。予以三稜鍼約二十餘處刺之。其血紫黑。如露珠之狀。少頃。頭目便覺淸利。諸證悉減。遂處方云。眼黑頭旋。虛風內作。非天麻不能除。天麻苗謂之定風艸。此艸獨不爲風所搖。故以爲君。頭偏痛者﹑乃少陽也。非柴胡﹑黃芩酒制不能治。黃連苦寒酒炒。以治上熱。又爲因用。故以爲臣。橘皮苦辛溫。炙甘艸甘溫補中益气爲佐。生薑﹑半夏辛溫。能治風痰。茯苓甘平利小便。導濕熱引而下行。故以爲使。服之數服。邪气平。生气復而安矣。

【天麻半夏湯】治風痰內作。胸膈不利。頭旋眼黑。兀兀欲吐。上熱下寒。不得安臥。

天麻半夏﹝各一錢﹞橘皮﹝去白﹞柴胡﹝各七分﹞

黃芩﹝酒制炒﹞甘艸白茯苓﹝去皮﹞前胡﹝各五分﹞

黃連﹝三分。去須﹞

上九味咀。都爲一服。水二盞。生薑三片。煎至一盞。去渣。溫服。食後。忌酒面生冷物。

卷二十二

明年春參政除懷孟路總管以古風一闋見贈云

書生暮年私自憐。百病交遘無由痊。自知元气不扶老。肝木任縱心火燃。上炎下走不相制。一身坐受陰陽偏。一月十五疾一作。一作數日情惘然。心抨抨兮如危弦。頭蒙蒙兮如風船。去年臥病幾半載。兩耳但覺鳴秋蟬。羅君赴召來幽燕。與我似有前生緣。藥投涼冷恐傷气。聊以砭石加諸巓。二十餘刺若風過。但見鬱气上突霏白煙。胸懷灑落頭目爽。壓坌一灌淸冷淵。東垣老人醫中仙。

得君門下爲單傳。振枯起怯入生脈。倒生回死居十全。方今艸野無遺腎。姓名已達玉階前。病黎報君爲一賦。欲使思邈相周旋。靑囊祕法不可惜。要令衰朽終天年。

卷二十三

上熱下寒治驗

中書右丞姚公茂。六旬有七。宿有時毒。至元戊辰春。因酒病發。頭面赤腫而痛。耳前後腫尢甚。胸中煩悶。咽嗌不利。身半以下皆寒。足脛尢甚。由是以牀相接作炕。身半以上臥於牀。身半以下臥於炕。飲食減少。精神困倦而體弱。命予治之。診得脈浮數。按之弦細。上熱下寒明矣。內經云。熱勝則腫。又曰。春气者病在頭。難經云。蓄則腫熱。砭射之也。蓋取其易散故也。遂於腫上約五十餘刺。其血紫黑如露珠之狀。頃時腫痛消散。又於气海中火艾炷灸百壯。乃助下焦陽虛。

退其陰寒。次於三里二穴。各灸三七壯。治足冷。亦引導熱气下行故也。遂處一方。名曰旣濟解毒湯。以熱者寒之。然病有髙下。治有遠近。無越其制度。以黃芩﹑黃連苦寒酒制炒。亦爲因用。

以瀉其上熱。以爲君。桔梗﹑甘艸辛甘溫上升。佐諸苦藥以治其熱。柴胡﹑升麻苦平。味之薄者陽中之陽。散發上熱以爲臣。連翹苦辛平。以散結消腫。當歸辛溫和血止痛。酒煨大黃苦寒。引苦性上行至巓。驅熱而下以爲使。投劑之後。腫消痛減。大便利。再服減大黃。愼言語。節飲食。不旬日良愈。

【旣濟解毒湯】治上熱頭目赤腫而痛。胸膈煩悶不得安臥。身半以下皆寒。足尢甚。大便微祕。

大黃﹝酒蒸。大便利勿用﹞黃連﹝酒制炒﹞黃芩﹝酒制炒﹞

甘艸﹝炙﹞桔梗﹝各二錢﹞柴胡升麻連翹當歸身﹝各一錢﹞

上咀。作一服。水二盞。煎至一盞。去渣。食後。溫服。忌酒濕面大料物及生冷硬物。

卷二十三

陽證治驗

眞定府趙吉夫。約年三旬有餘。至元丙寅五月間。因勞役飲食失節。傷損脾胃。時發煩躁而渴。又食冷物過度。遂病身體困倦頭痛。四肢逆冷嘔吐。而心下痞。醫者不審。見其四肢逆冷。嘔吐心下痞。乃用桂末三錢。以熱酒調服。仍以綿衣覆之。作陰毒傷寒治之。須臾汗大出。汗後卽添口漧。舌澀。眼白睛紅。項彊硬。肢體不柔和。小便淋赤。大便祕澀。循衣摸牀。如發狂狀。問之則言。語錯亂。視其舌則赤而欲裂。朝輕暮劇。凡七八日。家人皆自謂危殆不望生全。鄰人吉仲元舉予治之。診其脈六七至。知其熱證明矣。遂用大承气湯苦辛大寒之劑一兩。作一服服之。利下三行。折其勝勢。翌日。以黃連解毒湯大苦寒之劑二兩。使徐徐服之以去餘熱。三日後。病十分中減之五六。更與白虎加人參湯約半斤。服之。瀉熱補气。前證皆退。戒以愼起居。節飲食。月餘漸得平復。內經曰。凡用藥者。無失天時。無逆气宜。無翼其勝。無贊其復。是謂至治。又云。必先歲气。無伐天和。當暑气方盛之時。聖人以寒涼藥。急救腎水之原。補肺金之不足。𨿽有客寒傷人。仲景用麻黃湯內加黃芩知母﹑石膏之類。發黃髮狂。又有桂枝湯之戒。況醫者用桂末熱酒調服。此所謂差之毫釐。謬之千里。此逆仲景之治法。經云。不伐天和。不贊其復。不翼其勝。不失气宜。不然。則故病未已。

新病復起矣。

卷二十三

陰黃治驗

至元丙寅六月。時雨霖霪。人多病瘟疫。眞定韓君祥。因勞役過度。渴飲涼茶。及食冷物。遂病頭痛。肢節亦疼。身體沈重。胸滿不食。自以爲外感傷。用通聖散兩服。藥後添身體困甚。方命醫治之。醫以百解散發其汗。越四日。以小柴胡湯二服。後加煩熱躁渴。又六日。以三一承气湯下之。躁渴尢甚。又投白虎加人參柴胡飲子之類。病愈增。又易醫用黃連解散湯﹑朱砂膏﹑至寶丹之類。至十七日後。病勢轉增傳變。身目俱黃。肢體沈重。背惡寒。皮膚冷。心下痞硬。按之而痛。眼澀不欲開。目睛不了了。懶言語。自汗。小便利。大便了而不了。命予治之。診其脈緊細。按之虛空。兩寸脈短不及本位。此證得之因時熱而多飲冷。加以寒涼藥過度。助水乘心。反來侮土。

先囚其母。後薄其子。經云。薄所不勝乘所勝也。時值霖雨。乃寒濕相合。此爲陰證發黃明也。予以茵陳附子漧薑湯主之。內經云。寒淫於內。治以甘熱。佐以苦辛。濕淫所勝。平以苦熱。以淡滲之。以苦燥之。附子﹑漧薑。辛甘大熱。散其中寒。故以爲主。半夏﹑艸豆蔻。辛熱。白術﹑陳皮苦甘溫。建脾燥濕。故以爲臣。生薑辛溫以散之。澤瀉甘平以滲之。枳實苦微寒。泄其痞滿。茵陳苦微寒。其气輕浮。佐以姜附。能去膚腠間寒濕而退其黃。故爲佐使也。煎服一兩。前證減半。再服悉去。又與理中湯服之。數日气得平復。或者難曰。發黃皆以爲熱。今暑隆盛之時。又以熱藥治之。何也。予曰。理所當然。不得不然。成無己云。陰證有二。一者始外傷寒邪。陰經受之。或因食冷物傷太陰經也。二者始得陽證。以寒治之。寒涼過度。變陽爲陰也。今君祥因天令暑熱。冷物傷脾。過服寒涼。陰气大勝。陽气欲絕。加以陰雨。寒濕相合。

發而爲黃也。仲景所謂當於寒濕中求之。李思順云。解之而寒涼過劑。瀉之而逐寇傷君。正以此也。聖聖之制。豈敢越哉。或者曰。潔古之學。有自來矣。

【茵陳附子漧薑湯】治因涼藥過劑。變爲陰證。身目俱黃。四肢皮膚冷。心下痞硬。眼澀不欲開。自利蜷臥。

附子﹝炮。去皮臍。三錢﹞漧薑﹝炮。二錢﹞茵陳﹝一錢二分﹞白術﹝四分﹞

艸豆蔻﹝面裹煨。一錢﹞白茯苓﹝去皮。三分﹞枳實﹝麩炒﹞半夏﹝湯泡七次﹞

澤瀉﹝各半錢﹞陳皮﹝三分。去白﹞

上十味咀。爲一服。水一盞半。生薑五片。煎至一盞。去渣。涼服。不拘時候。

卷二十三

肢節腫痛治驗

眞定府張大。年二十有九。素好嗜酒。至元辛未五月間。病手指節腫痛。屈伸不利。膝臏亦然。心下痞滿。身體沈重。不欲飲食。食卽欲吐。面色痿黃。精神減少。至六月間。來求予治之。診其脈沈而緩。緩者脾也。難經云。主體重節痛。者脾之所主。四肢屬脾。蓋其人素飲酒。加之時助。濕气大勝。流於四肢。故爲腫痛。內經云。諸濕腫痛。皆屬脾土。仲景云。濕流關節。肢體煩痛。此之謂也。宜以大羌活湯主之。內經云。濕淫於內。治以苦溫。以苦發之。以淡滲之。又云。風能勝濕。羌活﹑獨活。苦溫透關節而勝濕。故以爲君。升麻苦平。威靈仙﹑防風﹑蒼術﹑苦辛溫發之者也。故以爲臣。血壅而不流則痛。當歸辛溫以散之。甘艸甘溫。益气緩中。澤瀉鹹平。茯苓甘平。導濕而利小便。以淡滲之也。使气味相合。上下分散其濕也。

【大羌活湯】羌活升麻﹝各一錢﹞獨活﹝七分﹞蒼術防風﹝去蘆﹞威靈仙﹝去蘆﹞白術當歸白茯苓﹝去皮﹞澤瀉﹝各半錢﹞

上十味咀。作一服。水二盞。煎至一盞。去渣溫服。食前一服。食後一服。忌酒面生冷硬物。

卷二十三

中寒治驗

參政商公。時年六旬有二。元有胃虛之證。至元己巳夏。上都住。時值六月。霖雨大作。連日不止。因公務勞役過度。致飲食失節。每旦則臍腹作痛。腸鳴自利。須去一二行乃少定。不喜飲食。懶於言語。身體倦困。召予治之。予診其脈沈緩而弦。參政以年髙气弱。脾胃宿有虛寒之證。加之霖雨及勞役飲食失節。重虛中气。難經云。飲食勞倦則傷脾。不足而往。有餘隨之。若歲火不及。寒乃大行。民病騖溏。今脾胃正气不足。腎水必挾木勢。反來侮土。乃薄所不勝乘所勝也。此疾非甘辛大熱之劑。則不能瀉水補土。𨿽夏暑之時。有用熱遠熱之戒。又云。有假者反之。是從權而治其急也。內經云。寒淫於內。治以辛熱。漧薑﹑附子辛甘大熱。以瀉寒水。用以爲君。脾不足者。以甘補之。人參﹑白術﹑甘艸﹑陳皮。苦甘溫以補脾土。胃寒則不欲食。以生薑﹑艸豆蔻辛溫治客寒犯胃。濃朴辛溫濃腸胃。白茯苓甘平助姜附。以導寒濕。白芍藥酸微寒。補金瀉木以防熱傷肺气爲佐也。不數服良愈。

【附子溫中湯】治中寒腹痛自利。米谷不化。脾胃虛弱。不喜飲食。懶言語。困倦嗜臥。

漧薑﹝炮﹞黑附子﹝炮。去皮臍。各七錢﹞人參﹝去蘆﹞

甘艸﹝炙﹞白芍藥白茯苓﹝去皮﹞白術﹝各五錢﹞

艸豆蔻﹝面裹煨。去皮﹞濃朴﹝姜制﹞陳皮﹝各三錢﹞

上十味咀。每服五錢。或一兩。水二盞半。生薑五片。煎至一盞三分。去渣。溫服。食前。

卷二十三

時不可違

中書左丞張仲謙。年五十二歲。至元戊辰春正月。在大都患風證。半身麻木。一醫欲汗之。未決可否。命予決之。予曰。治風當通因通用。汗之可也。然此地此時。𨿽交春令。寒气獨存。汗之則虛其表。必有惡風寒之證。仲謙欲速瘥。遂汗之。身體輕快。後數日。再來邀予視之曰。果如君言。官事繁劇。不敢出門。常如之何。予曰。仲景云。大法夏宜汗。陽气在外故也。今時陽气尙弱。初出於地。汗之則使气亟奪。衛气失守。不能肥實腠理。表上無陽。見風必大惡矣。內經曰。陽气者衛外而爲固也。又云。陽气者若天與日。失其所則折壽而不彰。當汗之時。猶有過汗之戒。況不當汗而汗者乎。遂以黃建中湯加白術服之。滋養脾胃。生發榮衛之气。又以溫粉撲其皮膚。待春气盛。表气漸實。卽愈矣。內經曰。心不可伐。時不可違。此之謂也。

【黃建中湯】﹝見勞倦門。於方中加白術﹞

卷二十四

陰證陽證辧

靜江府提刑李君長子。年一十九歲。至元壬午四月間。病傷寒九日。醫者作陰證治之。與附子理中丸數服。其證增劇。別易一醫作陽證。議論差互。不敢服藥。李君親來邀請予爲決疑。予避嫌辭。李君拜泣而告曰。太醫若不一往。犬子只待死矣。不獲已遂往視之。坐間有數人。予不欲直言其證。但細爲分解。使自忖度之。凡陽證者。身須大熱而手足不厥。臥則坦然。起則有力。不惡寒。反惡熱。不嘔不瀉。渴而飲水。煩躁不得眠。能食而多語。其脈浮大而數者。陽證也。凡陰證者。身不熱而手足厥冷。惡寒蜷臥。面向壁臥。惡聞人聲。或自引衣蓋覆。不煩渴。不欲食。小便自利。大便反快。其脈沈細而微遲者。皆陰證也。診其脈沈數得六七至。其母云。夜來叫呼不絕。全不得睡。又喜冰水。予聞其言。陽證悉具。且三日不見大便。宜急下之。予遂秤酒煨大黃六錢﹑炙甘艸二錢﹑芒硝二錢。水煎服之。至夕下數行。燥糞二十餘塊。是夜汗大出。翌日又往視之。身涼脈靜矣。予思素問熱論云。治之各通其臟腑。故仲景述傷寒論。六經各異。傳受不同。活人書亦云。凡治傷寒。先須明經絡。若不識經絡。觸途冥行。前聖後聖。其揆一也。味者不學經絡。不問病源。按寸握尺。妄意疾證。不知邪气之所在。動致顚要。終不肯悔。韓語公曰。醫之病病在少思。

理到之言。勉人學問。救生之心重矣。

卷二十四

解惑

省郎中張子敬。六十七歲。病眼目昏暗。唇微黑色。皮膚不澤。六脈弦細而無力。一日出示治眼二方。問予可服否。予曰。此藥皆以黃連大苦之藥爲君。諸風藥爲使。凡人年五十。膽汁減而目始不明。內經云。土位之主。其瀉以苦。諸風藥亦皆瀉土。人年七十。脾胃虛而皮膚枯。重瀉其土。使脾胃之气愈虛。而不能營運營衛之气。滋養元气。胃气不能上行。膈气吐食諸病生焉。又已年髙衰弱。起居皆不同。此藥不可服。只宜愼言語。節飲食。懲忿窒欲。此不治之治也。子敬以爲然。明年春。除關西路按察使。三年致仕還。精神淸勝。脈遂平和。此不妄服寒藥之效也。內經曰。

誅罰無過。是謂大惑。解之可也。

卷二十四

執方用藥辧

省掾曹徳裕男婦。三月初病傷寒八九日。請予治之。脈得沈細而微。四肢逆冷。自利腹痛。目不欲開。兩手常抱腋下。昏昏嗜臥。口舌漧燥。乃曰前醫畱白虎加人參湯一服。可服否。予曰。白虎𨿽云治口燥舌漧。若執此一句亦未然。今此證不可用白虎者有三。傷寒論云。立夏以前。處暑以後。不可妄用。一也。太陽證無汗而渴者不可用。二也。況病患陰證悉具。其時春气尙寒。不可用。三也。仲景云。下利淸谷。急當救裏。宜四逆湯。遂以四逆湯三兩加人參一兩。生薑十餘片。連須蔥白九莖。水五大盞。同煎至三盞。去渣。分三服。一日服之。至夜利止。手足溫。翌日大汗而解。繼以理中湯數服而愈。孫眞人習業篇云。凡欲爲太醫。必須諳甲乙﹑素問。黃帝鍼經﹑明堂流注﹑十二經﹑三部九候﹑本艸﹑藥性。仲景﹑叔和。並須精熟。如此方爲太醫。不爾。猶無目夜遊。動致顚隕。執方用藥者。再斯可矣。

卷二十四

過汗亡陽變證治驗

中山王知府次子薛裏。年十三歲。六月十三日豪雨方過。池水泛溢。因而戲水。衣服盡濕。其母責之。至晚覺精神昏憒。怠惰嗜臥。次日。病頭痛身熱。腿腳沈重。一女醫用和解散發之。閉戶塞牖。覆以重衾。以致苦熱不勝禁。遂發狂言。欲去其衾。明日。尋衣撮空。又以承气湯下之。下後語言漸不出。四肢不能收持。有時項彊。手足螈。搐急而攣。目左視而白睛多。口唇肌肉蠕動。飲食減少。形體羸瘦。命予治之。具說前由。予詳之。蓋傷濕而失於過汗也。且人之元气。起於臍下腎間。動气周於身。通行百脈。今盛暑之時。大發其汗。汗多則亡陽。百脈行澀。故三焦之气。不能上榮心肺。心火旺而肺气焦。況因驚恐內蓄。內經曰。恐則气下。陽主聲。陽旣亡而聲不出也。陽气者精則養神。柔則養筋。又曰。奪血無汗。奪汗無血。今發汗過多。气血俱衰。筋無所養。其病爲痙。則項彊手足螈。搐急而攣。目通於肝。肝者筋﹑之合也。筋旣燥而無潤。故目左視而白睛多。肌肉者﹑脾也。脾熱則肌肉蠕動。故口唇蠕動。有時而作。經云。肉痿者﹑得之濕地也。脾熱者﹑肌肉不仁。發爲肉痿﹑痿者﹑痿弱無力。運動久而不仁。陽主於動。今气欲竭。熱畱於脾。故四肢不用。此傷濕過汗而成壞證明矣。當治時之熱。益水之原救其逆。補上升生發之气。黃帝鍼經曰。上气不足。推而揚之。此之謂也。以人參益气湯治之。內經曰。熱淫所勝。治以甘寒。

以酸收之。人參﹑黃之甘溫。補其不足之气而緩其急搐。故以爲君。腎惡燥。急食辛以潤之。生甘艸甘微寒。黃柏苦辛寒以救腎水而生津液。故以爲臣。當歸辛溫和血脈。橘皮苦辛。白術苦甘。炙甘艸甘溫。益脾胃。進飲食。肺欲收。急食酸以收之。白芍藥之酸微寒。以收耗散之气。而補肺金。故以爲佐。升麻﹑柴胡苦平。上升生發不足之气。故以爲使。乃從陰引陽之謂也。

【人參益气湯】黃﹝五分﹞人參黃柏﹝去皮﹞升麻柴胡白芍藥﹝各三分﹞當歸白術炙甘艸﹝各二分﹞陳皮﹝三分﹞生甘艸﹝二分﹞

上十一味咀。都爲一服。水二盞半。先浸兩時辰。煎至一盞。去渣熱服。早食後。午飯前。各一服。投之三日後。語聲漸出。少能行步。四肢柔和。食飲漸進。至秋而愈。

卷二十四

用熱遠熱從乎中治

郝道寧友人劉巨源。時年六十有五。至元戊寅夏月。因勞倦飲食不節。又傷冷凍飲料。得疾。醫者往往皆以爲四時證。治之不愈。逮十日。道寧請太醫羅謙甫治之。診視曰。右手三部脈沈細而微。

太陰證也。左手三部脈微浮而弦。虛陽在表也。大抵陰多而陽少。今所苦身體沈重。四肢逆冷。自利淸谷。引衣自覆。气難布息。懶語言。此脾受寒濕。中气不足故也。仲景言下利淸谷。急當救裏。宜四逆湯溫之。內經復有用熱遠熱之戒。口漧但欲嗽水。不欲咽。早晨身涼而肌生粟。午後煩躁。不欲去衣。昏昏睡而面赤。隱隱紅斑見於皮膚。

此表實裏虛故也。內虛則外證隨時而變。詳內外之證。乃飲食勞倦。寒傷於脾胃。非四時之證明矣。治病必察其下。今適當大暑之時。而得內寒之病。以標本論之。時爲標也。病爲本也。用寒則順時而違本。用熱則從本而逆時。此乃寒熱俱傷。必當從乎中治。中治者﹑溫之是也。遂以錢氏白術散。加升麻。就本方加葛根﹑甘艸以解其斑。少加白術﹑茯苓以除濕而利其小便也。人參﹑藿香﹑木香。安脾胃。進飲食。咀。每服一兩煎服。再服斑退而身溫。利止而神出。次服異功散﹑治中湯辛溫之劑。一二服。五日得平。止藥主人曰。病𨿽少愈。勿藥可乎。羅君曰。藥。攻邪也。內經曰。治病以平爲期。邪气旣去。彊之以藥。變證隨起。不若以飲食調養。待其眞气來復。此不藥而藥﹑不治而治之理存焉。從之。旬日良愈。噫。謙甫之爲醫。深究內經之旨。以爲據根據。不爲浮議之所搖。胸中了然而無所滯。豈驗方而用藥者比也。巨源友舊。朝夕往視之。故得其詳。不可不錄之以爲戒。五月二十五日郝道寧謹題。

卷二十四

病宜早治

仲景傷寒論曰。凡人有疾。不時卽治。隱忍冀瘥。以成痼疾。小兒女子。益以滋甚。時气不和。盒飯早言。若不早治。眞气失所。邪方萌動。無憚劬勞。不避晨夜而卽治之。則藥餌鍼艾之效。

必易爲之。不然患人忍之。數日乃說。邪气極盛而病極。成而後施治。必難爲力。內經曰。其善治者治皮毛。其次治肌膚。其次治六腑。其次治五臟。治五臟者﹑半死半生矣。正以謂此。昔桓侯怠以皮膚之微疾。以至骨髓之病。𨿽悔何及。戊午春。桃李始華。雨雪濃寸許。一園叟遽令舉家執梃擊樹。盡墮其雪。又焚束艸於其下以散其寒。使沖和之气未傷而復。是年他家果皆不成熟。獨此園大熟。噫。果木之病。治之尙有不損。況人之有病。可不早治乎。故金匱玉函云。生候長存。形色未病。未入腠理。鍼藥及時。脈浮調節。委以良醫。病無不愈者矣。

補遺

羅謙甫先生衛生寶鑑一書。分門別類。纖悉俱備。惟治傷寒之法。𨿽紀述一二而不全錄。蓋以其一門理趣幽深。未易殫舉。況其玄機妙旨。已備於仲景以下歷代名醫書中。先生之意。欲使可醫者究心尋繹。庶得其奧。今猶恐遐方僻壤。臨病倉卒。醫者欲求全書檢閱。豈可得乎。故粗述仲景諸公治內傷外感經驗方。並中暑方。附刊卷末。名曰補遺。庶免鹵莽滅裂之輩。妄投匕劑。

誤傷於人耳。若欲究其極致。則仲景治外感三百九十七法。一百一十三方。東垣治內傷國中末三法。

及歷代名醫方論。具有全書。誠能刻意推求。以施治療而全人生。亦仁者之用心也。玆不能盡述云。

補遺外感傷寒等證

表證

頭疼發熱。或鼻塞聲重。四時俱用芎術香蘇散治之。﹝卽局方香蘇散加芎術﹞

川芎香附紫蘇﹝各四兩﹞甘艸﹝一兩。炙﹞

蒼術陳皮﹝各二兩﹞

上銼。每服三五錢。水煎。去渣。熱服。不拘時候。日三服。

傷風傷冷。鼻塞聲重。頭痛目眩。四肢拘倦。咳嗽多痰。胸滿气短。證重者。三拗湯治之。輕者金沸艸散治之。

【局方三拗湯】麻黃﹝不去根節﹞杏仁﹝不去皮尖﹞甘艸﹝不炙。各等分﹞

上銼。每服五錢。生薑五片。水煎。通口服。被覆取汗。

【局方金沸艸散】﹝又治時行寒疫。壯熱惡風﹞

旋復花﹝去梗﹞麻黃﹝去節﹞前胡﹝各三兩﹞荊芥穗﹝四兩﹞

甘艸﹝炒﹞半夏﹝湯泡。薑汁浸﹞赤芍藥﹝各一兩﹞

上七味。每服五錢。水一盞半。生薑三片。棗一枚。煎八分。去渣。溫服。不拘時候。頭疼項彊。發熱惡寒。肢體拘急。骨節煩疼。腰脊彊痛。胸膈煩滿。四時用消風百解散治之。春初秋末。

用葛根解肌湯治之。

【局方消風百解散】荊芥白芷陳皮﹝去白﹞蒼術麻黃﹝去節。各四兩﹞甘艸﹝炙。二兩﹞

上六味。每服五錢。水一盞半。生薑三片。烏梅一枚。連須蔥白三寸。煎至八分。去渣。溫服。不拘時候。

【局方葛根解肌湯】葛根﹝四兩﹞麻黃﹝三兩。去根節﹞芍藥甘艸﹝炙﹞

黃芩﹝各二兩。冬寒可去之。如病患有鬱蒸熱。可斟酌用之﹞肉桂﹝一兩。天气熱時可去之。冬寒斟酌用之﹞

上六味。每服五錢。水一盞半。棗一枚擘破。煎八分。去渣。稍熱服。不以時候。汗出爲度。

頭痛項彊。壯熱惡寒。身體煩疼。目睛痛。多寒壅咳嗽。鼻塞聲重。春夏秋俱用敗毒散治之。

冬用十神湯治之。春秋若寒亦用。

【局方敗毒散】人參茯苓甘艸﹝炙﹞前胡川芎羌活獨活桔梗柴胡枳殼上十味。各等分。每服五錢。水一盞半。生薑薄荷各少許。煎至八分。去渣。溫服。不拘時候。

【局方十神湯】陳皮﹝去白﹞麻黃﹝去根節﹞川芎甘艸﹝炙﹞香附紫蘇﹝去粗梗﹞白芷升麻芍藥﹝各四兩﹞漧葛﹝十四兩﹞

上十味。每服五錢。水一盞半。生薑五片。煎至八分。去渣。熱服。不拘時候。如發熱頭痛。

加連須蔥白三莖。

如中滿气實。加枳殼數片。同煎服。

傷寒發熱頭痛。四時用十味芎蘇散治之。

川芎﹝七錢﹞紫蘇漧葛﹝各二錢半﹞柴胡茯苓﹝各半兩﹞甘艸﹝三錢﹞半夏﹝六錢﹞枳殼﹝炒。三錢﹞

陳皮﹝三錢半﹞桔梗﹝生。二錢半﹞

上銼。每帖五錢。水二盞。姜三片。蔥白二根。煎一盞。去渣。不拘時候服。

傷寒熱毒煩悶口燥。或漧嘔。用黃連解毒湯治之。春暖夏暑秋熱。皆可用之。𨿽冬寒。若病患舊有郁熱。亦可用也。

黃連黃柏黃芩大梔子﹝各半兩﹞

上四味。每服五錢。水煎溫服。如腹滿嘔吐。或欲作利。加半夏三枚。濃朴二錢。茯苓四錢。生薑三片。煎服。

表證不解。下證未全。或燥熱沸結。心煩不得眠。煩渴。頭昏唇焦。咽燥目赤。或便溺祕結。

證輕者用涼膈散治之。夏宜用之。如春秋久病患舊有郁熱者。亦宜用之。

【潔古涼膈散】﹝出醫學啟源。與局方分兩不同﹞

連翹﹝一兩﹞山梔大黃黃芩薄荷葉﹝各半兩﹞甘艸﹝一兩半﹞朴硝﹝二錢半﹞

上七味。每服五錢。水一盞半。竹葉七片。蜜少許。煎至八分。去渣。食後。溫服。○如或咽痛涎嗽。加桔梗一兩﹑荊芥穗半兩。○或咳而嘔。加半夏半兩。生薑三片。○或鼻衄嘔血。加當歸﹑芍藥各半兩。生地黃一兩。○或淋者。加滑石四兩。茯苓一兩。○或風眩頭痛。加川芎﹑防風各半兩。石膏三兩。○或有酒毒。加葛根一兩。○或斑疹。加葛根﹑荊芥穗﹑赤芍藥。川芎﹑防風﹑桔梗各半兩。○凡言加減者。皆自本方中加減也。

【宣明雙解散】防風川芎當歸芍藥大黃薄荷麻黃﹝不去節﹞連翹芒硝﹝各半兩﹞石膏黃芩桔梗﹝各一兩﹞

滑石甘艸﹝各三兩﹞荊芥梔子白術﹝各一錢﹞生薑﹝三片○以上卽防風通聖散﹞滑石﹝六兩﹞

甘艸﹝一兩。○以上卽益無散﹞

上二十味。每服五錢。蔥白五寸。生薑三片。水煎服。

傷寒七八日。邪毒不解。表裏俱熱。心胸大煩。頭痛自汗。大渴飲水。燥幹。脈滑數而實。或長而實。用啟源白虎湯治之。夏熱時用。如上證脈洪大。可加人參。○如鼻中气短促上喘。脈洪大而虛無力。或微遲。則內傷治。○知母﹝一兩半﹞甘艸﹝一兩。炙﹞粳米﹝一兩﹞石膏﹝四兩。亂紋者。另爲末。

﹞

上四味。每服五錢。水煎溫服。如或煩渴口漧。脈洪大。加人參半兩。名人參白虎湯。此藥立夏後。立秋前。天气熱時。可服。立夏前。立秋後。天气不熱時。不可服。內傷气虛﹑血虛﹑脈虛之人。並不可服。此方與仲景方。分兩不同。

傷寒四五六日。蒸熱發作。身熱或惡風。或筋脈拘急。身體疼痛。寒熱往來。或胸滿脇痛。或自汗。四時俱用仲景小柴胡湯治之。

柴胡﹝八兩﹞黃芩人參甘艸﹝炙。各三兩﹞

半夏﹝三兩半﹞

上五味。每服五錢。水一盞半。生薑五片。棗子一枚。煎至八分。去渣。熱服。不拘時候。

補遺外感傷寒等證

裏證

傷寒四五日。或十餘日。邪結在裏。大便祕澀腹滿。或脹痛。或繞臍刺痛。或譫語。或心下痞硬。脈長。脈沈實。或下利心下堅硬。或已經下。其脈浮沈尙有力。用仲景大柴胡湯治之。

柴胡﹝八兩﹞黃芩赤芍藥﹝各三兩﹞大黃﹝二兩﹞

半夏﹝二兩半﹞枳實﹝半兩。麩炒﹞

上六味。每服五錢。水一盞半。生薑五片。棗子一枚。煎至八分。去渣。熱服。不拘時候。

惡熱不惡寒。手心腋下汗出。胃中漧涸。燥糞結聚。潮熱。大便硬。小便如常。或腹滿而喘。或譫語。脈沈而滑。用仲景調胃承气湯治之。

硝﹝一斤﹞甘艸﹝炙。二兩﹞大黃﹝四兩。去皮。酒洗﹞

上銼。每服臨期斟酌多少。先煮二味熟。去渣。下硝。上火煮二三沸。頓服之。

始初發熱惡寒。今汗後不惡寒。但大熱發而躁。始初脈浮大。今脈洪實。或沈細數。始初惺惺。今狂語。用調胃承气湯治之。﹝方見前﹞

心胸連臍腹大悶。腹中疼。坐臥不安。胃悶喘急。或腹中微滿不大便。用仲景小承气湯治之。

大黃﹝四兩﹞濃朴﹝二兩。姜炒﹞枳實﹝大者三个。炒﹞

上銼碎二味。大黃切如棋子大。臨證斟酌多少用之。

胸腹脹滿。按之痛。日久不大便。小便赤澀。表裏俱熱。或煩渴譫妄。或狂妄不識人。或潮熱懊。又如瘧狀。

或大渴反不能飲。或喘急胃悶。或微喘直視。脈實數而沈。用大承气湯﹑或三一承气湯治之。

【仲景大承气湯】大黃﹝四兩。如棋子大。酒洗﹞濃朴﹝八兩。姜炒﹞枳實﹝大者五枚。炒﹞

芒硝﹝二合﹞

上四味。每服看證斟酌多少。用水三盞。先煮二物取一盞半。去渣。納大黃。煮取八分。去渣。納芒硝。微煎一兩沸。溫服。得下。余勿服。

【啟源三一承气湯】大黃﹝酒洗﹞芒硝濃朴﹝姜炒﹞枳實﹝炒。各半兩﹞

甘艸﹝炙。一兩﹞

上五味。每服斟酌多少。用水一盞半。生薑三片。煎八分。熱服。得利則止。未利再服。

傷寒手足溫。自利不渴。腹滿時痛。咽漧脈沈細。用三因治中湯治之。﹝活人書同﹞

人參漧薑﹝炮﹞白術甘艸﹝炙﹞

陳皮﹝去白﹞靑皮﹝炒。各等分﹞

上六味銼。每服五錢。水一盞半。煎七分。去渣。食前服。

補遺外感傷寒等證

半表半里證

往來寒熱。或胸滿脇痛。或心煩。或嘔。或咳。或口苦舌漧。或渴。或小便不利。或心悸脈弦。或弦緊。用小柴胡湯治之。﹝方見前﹞

寒熱往來。大便祕澀。腹滿脹痛。或時發煩躁。或已經汗後如瘧。日晚發熱。用大柴胡湯治之。﹝方見前﹞

補遺外感傷寒等證

外感有內傷證

外感風寒。內傷生冷。憎寒壯熱。頭目昏疼。肢體拘急。或中脘虛寒。嘔逆惡心。用局方人參養胃湯治之。

濃朴蒼術半夏﹝各一兩﹞藿香艸果茯苓人參﹝各半兩﹞甘艸﹝炙。二錢半﹞

橘紅﹝七錢半﹞

上九味銼。每服五錢。水一盞半。生薑七片。烏梅一枚。煎七分。去渣。熱服。

外感發熱頭疼。內因痰飲凝滯爲熱。或中脘痞滿。嘔逆惡心。用參蘇飲﹑或藿香正气散治之。

【局方參蘇飲】陳皮﹝去白﹞枳殼﹝麩炒﹞桔梗甘艸﹝炙﹞

木香﹝各半兩﹞半夏漧葛紫蘇葉前胡人參茯苓﹝各七錢半﹞

上十一味銼。每服五錢。水一盞半。生薑七片。棗一枚。煎七分。去渣。微熱服。﹝一方不用木香﹞

【局方藿香正气散】茯苓白芷大腹皮紫蘇﹝各一兩﹞

陳皮桔梗白術濃朴半夏甘艸﹝炙。各二兩﹞藿香﹝三兩。去皮﹞

上十一味銼。每服五錢。水一盞半。生薑三片。棗一枚。煎至七分。去渣熱服。如欲出汗。被蓋。再煎服。○如以上證候未見愈。用小柴胡湯治之。﹝方見前﹞○如以上證候又未見愈。腹或滿。數日不大便。用活人書小柴胡加芒硝湯治之。

柴胡﹝二兩七錢﹞黃芩人參甘艸﹝炙。各二兩﹞

半夏﹝八錢﹞芒硝﹝三兩﹞

上六味銼。每服五錢。水一盞半。生薑五片。棗一枚。煎八分。去渣。下硝再煎一兩沸。稍熱服。

補遺外感傷寒等證

陽證

身動而輕。言語有聲。目睛了了。鼻中呼吸出入能往來。口中鼻中俱气熱。﹝出此事𨿽知﹞

用調胃承气湯治之。﹝方見前﹞

補遺外感傷寒等證

陰證

身靜而重。語言無聲。气少難以布息。目睛不了了。鼻中呼吸不能出入往來。口中鼻中气俱冷。水漿不入。大小便不禁。面上惡寒。有如刀刮。﹝出此事難知﹞用四逆湯﹑及蔥熨法治之。

【仲景四逆湯】甘艸﹝炙。二兩﹞漧薑﹝炮。一兩半﹞附子﹝一枚。生用。去皮。破八片。今宜泡用﹞

上三味。每服斟酌多少。用水二盞。煮取八分。去渣。溫服。

【活人書蔥熨法】蔥一束。以繩纏如餅大。切去根葉。惟存蔥白長二寸許。以火烘一面令熱。勿至灼火。乃以熱處著病患臍。連臍下。其上以熨斗盛火熨之。令蔥餅熱气。透入腹中。更作三四餅。如壤不可熨。卽易一餅。俟病患漸醒。手足溫有汗。乃瘥。更服四逆湯以溫內。

補遺外感傷寒等證

陽證似陰

手足逆冷。大便祕結。小便赤色。或大便黑硬。脈沈而滑。﹝出活人書。按此手足逆冷。名熱厥。與陰厥不同。詳見後篇厥證條下。證輕者用白虎湯。重者小承气湯治之。二方並見前﹞

補遺外感傷寒等證

陰證似陽

身微熱。煩躁。面赤。脈沈而微。﹝出活人書﹞

﹝按身微熱是裏寒。煩躁是陰盛。發躁。面赤是下元虛陽泛上。猶日落而霞光上天也。與陽證面赤不同。

仲景少陰證面赤用四逆湯加蔥白治之。方見前﹞

身冷。脈細沈數。煩躁。不飲水。﹝出活人書﹞此名陰盛格陽。用仲景漧薑附子湯加人參治之。

漧薑﹝一兩﹞附子﹝一枚。炮去皮。破八片﹞人參﹝半兩﹞

上三味。每服酌量多少。水一盞半。煎至八分。去渣。或溫或涼服。

傷寒目赤而煩渴。脈七八至。東垣曰。此陰盛格陽於外。非熱也。診脈以數爲熱。遲爲寒。今脈七八至。是熱極也。然按之至骨則無脈。是無根蒂之脈。𨿽七八至。其下無根蒂。故知非熱也。﹝出試效文﹞治法用漧薑附子湯加人參。﹝方見前。

﹞○又用仲景白通加豬膽汁湯。

蔥白﹝四莖﹞漧薑﹝二兩﹞附子﹝一枚。炮去皮。破八片﹞

人尿﹝五合﹞豬膽汁﹝二合﹞

上銼。每服酌量多少。水一盞。煮至五分。去渣。納尿膽汁和勻。或溫或涼服。無膽亦可。

補遺外感傷寒等證

煩躁

煩爲煩擾。躁爲躁憒。皆爲熱證。然煩有虛煩。躁有陰躁。古人所謂陰極發躁。

補遺外感傷寒等證

陽證

五六日不大便。或心下硬而煩躁者。治用大柴胡湯。或調胃承气湯。﹝方並見前﹞

大熱漧嘔。呻吟錯語不得眠。治用黃連解毒湯。﹝方見前﹞

煩躁發熱。胸中煩悶。或已經汗解。內耗。胸中煩滿。其證不虛不實。治用三黃瀉心湯﹑或用竹葉石膏湯治之。

【活人書三黃瀉心湯】大黃黃連﹝各二兩﹞黃芩﹝一兩﹞

上銼。每服一兩。百沸湯二大盞。熱漬之。停一時久。絞去渣。暖動分二服。

【仲景竹葉石膏湯】石膏﹝一斤﹞半夏﹝二兩半﹞甘艸﹝炙。二兩﹞人參﹝三兩﹞麥門冬﹝五兩半﹞

上銼。每服五錢。水二盞。入淡竹葉。生薑各五片。煎至一盞半。去渣。入粳米百餘粒。再煎。候米熟。去米溫服。不計時。

補遺外感傷寒等證

陰證﹝此是陰極發熱﹞

手足冷或身微熱。脈皆沈細微弱而煩躁者。治用四逆湯加蔥白。﹝方見前﹞○或白通加豬膽汁湯。﹝方見前﹞○或用人參三白湯加竹茹。或無憂散。上四方選而用之。

【人參三白湯加竹茹】白術白芍藥白茯苓﹝各一兩﹞人參﹝二兩﹞

竹茹﹝一兩﹞

上銼。每服五錢。水二盞。生薑三片。煎八分。去渣。溫服。

【三因無憂散】以天南星爲末。入臘月黃牛膽中。縛令緊。懸於當風避日處。候榦爲末。用人參半兩。煎湯七分盞。調末二錢。乘熱服之。遲少時。更以熱人參湯投之。或入辰砂細末亦可。

補遺外感傷寒等證

陽證

寒邪在半表半里。舌胎白滑或黃胎。治用小柴胡湯。﹝方見前﹞熱結在裏。表裏俱熱。舌上或白或黑。不滑而澀。治用白虎湯加人參。﹝方見前﹞

經曰。藏結舌上。白胎滑者難治。又曰。藏結無陽證。不往來寒熱。其人反靜。舌上胎。滑者。

不可攻也。

補遺外感傷寒等證

陰證

手足冷。舌胎黑。治用四逆湯。﹝方見前﹞

補遺外感傷寒等證

譫語

﹝此是語言譫妄錯亂也﹞

補遺外感傷寒等證

陽證

胃實不大便。譫語。治用大柴胡湯或調胃承气湯。﹝方並見前﹞

婦人傷寒。經水適斷。發熱惡寒。至夜譫言。此爲熱入血室。﹝血室者。素問所謂女子胞。卽產腸也。治用小柴胡湯。方見前﹞

補遺外感傷寒等證

陰證

手足冷。脈細微而譫語。治用四逆湯。﹝方見前﹞

補遺外感傷寒等證

鄭聲

﹝此是語言鄭重。如說此一語。又復再說。聲气無力。句不連續也﹞

補遺外感傷寒等證

陽證

身微熱。脈微弱而鄭聲者。治用人參三白湯。﹝方見前﹞

補遺外感傷寒等證

陰證

身涼。手足或冷而鄭聲者。治用四逆湯。﹝方見前﹞

補遺外感傷寒等證

呃逆

﹝仲景所謂噦。蓋臍下气逆。衝上退場門作聲。素問所謂諸逆衝上。皆屬於火﹞

補遺外感傷寒等證

陽證

不虛不實而呃逆者。治用小柴胡湯。﹝方見前﹞或用橘皮竹茹湯。或用丁香柿蒂湯加人參。

【活人書橘皮竹茹湯】橘皮﹝一斤﹞靑竹茹﹝一升半﹞甘艸﹝炙。二兩﹞人參﹝半兩﹞

上銼。每服五錢。水二盞。生薑五片。棗二枚。煎八分。去渣。溫服。

【丁香柿蒂湯加人參】丁香柿蒂靑皮陳皮人參﹝各等分﹞

上銼。每服三錢。水一盞半。煎七分。去渣。溫服。

身熱。脈𨿽數而呃逆者。治用人參三白湯加竹茹。﹝方見前﹞○或用八物湯加竹茹。或用丁香柿蒂湯加人參。﹝方見前﹞

【八物湯加竹茹】人參白術白茯苓甘艸當歸熟地黃川芎竹茹白芍藥﹝各等分﹞

上銼。每服五錢。水一盞。生薑三片。煎八分。去渣。溫服。

補遺外感傷寒等證

陰證

身冷手足或冷而呃逆者。治用四逆湯加人參。﹝方見前﹞○如病後無他證。獨見呃逆者。治用人參三白湯加當歸。

人參白術茯苓芍藥當歸﹝各等分﹞

上銼。每服五錢。水二盞。生薑三片。煎八分。不拘時服。

補遺外感傷寒等證

陽證

身熱。不大便而發黃者。用仲景茵陳蒿湯。

茵陳﹝六兩﹞大黃﹝二兩﹞山梔子﹝十四枚﹞

上銼。每服酌量多少。以水三升。先煮茵陳至二升。納二味。煮取一升。去渣服。

身熱。大便如常。小便不利。而發黃者。治用茵陳五苓散。

澤瀉白術豬苓赤茯苓﹝各一兩半﹞

官桂﹝一兩﹞茵陳﹝三兩﹞

上銼。水煎。溫服。

身熱。大小便如常而發黃者。治用仲景梔子柏皮湯加茵陳。

梔子﹝十五枚﹞甘艸﹝一兩﹞柏皮﹝二兩﹞茵陳﹝六兩﹞

上銼。水煎。溫服。

補遺外感傷寒等證

陰證

皮膚涼又煩熱。欲臥水中。喘嘔。脈沈細遲無力而發黃者。治用茵陳四逆湯。

漧薑﹝一兩半﹞甘艸﹝炙。二兩﹞附子﹝炮。一枚。去皮。破八片﹞

茵陳﹝六兩﹞

上銼。每服酌量多少。水煎。涼服。

皮膚冷。心下硬。按之痛。身體重。背惡寒。目不欲開。懶言語。自汗。小便利。大便了而不了。脈緊細而發黃者。治用茵陳四逆湯。﹝方見前﹞

徧身冷。面如桃李枝色。腹滿。小便澀。關尺脈沈遲細而發黃者。治法先用茵陳茯苓湯以利其小便。次用茵陳四逆湯。﹝方見前﹞更加當歸。木通。

【茵陳茯苓湯】茯苓官桂﹝各一兩﹞豬苓﹝七錢半﹞滑石﹝一兩半﹞

茵陳﹝一兩半﹞當歸﹝一兩﹞

上銼。每服五錢。水煎。溫服。

補遺外感傷寒等證

陽證

斑斑如錦紋。或面部﹑或胸背。或四肢紅赤者﹑胃熱也。紫黑者﹑胃爛也。赤者﹑五死一生。

治用玄參升麻湯。重者白虎加人參湯。﹝方見前﹞

【三因玄參升麻湯】玄參﹝炒﹞升麻甘艸﹝炙。各半兩﹞

上銼。每服五錢。水一盞半。煎七分。溫服。

補遺外感傷寒等證

陰證

斑如蚊蚤咬。痕稀少而微紅。此下元陰火失守。聚在胃中。上燻於肺。肺主皮毛。故胸背皮膚髮此斑也。治用大建中湯。

桂心芍藥黃﹝各二錢﹞人參當歸甘艸﹝炙。各一錢﹞附子﹝炮。半兩﹞生薑﹝五錢﹞

半夏﹝二錢半﹞

上九味銼。每服酌量多少。水二盞。棗一枚。煎八分。去渣。溫服。

補遺外感傷寒等證

陽證

發狂。煩躁。面赤。脈實。治用調胃承气湯。﹝方見前﹞

補遺外感傷寒等證

陰證

發狂。如肌表𨿽或熱。以手按之則冷透手。或肩背胸膈有斑十數點。脈弦沈細。治用漧薑附子湯加人參。﹝方見前﹞

補遺外感傷寒等證

厥逆

﹝厥者。逆也。陰陽不相順接。故手足逆冷。冷至臂腿。名曰四肢厥逆﹞

補遺外感傷寒等證

陽證

手足𨿽冷。有時或溫。手足心必暖。脈𨿽沈伏。按之則滑。其證或畏熱。或渴欲飲水。或揚手擲足。煩躁不得眠。大便祕。小便赤。此名熱厥。古人所謂陽極發厥也。治用白虎湯﹑大承气湯﹑雙解散﹑涼膈散。以上四方。詳證輕重。選而用之。﹝方並見前﹞

補遺外感傷寒等證

陰證

四肢冷。身不熱。惡心。蜷足臥。或引衣被自覆。不渴。或下利。或大便如常。脈沈微不數。

或𨿽沈實。按方則遲弱。此名冷厥。治用通脈。四逆湯。或當歸四逆湯。或白通加豬膽汁湯。﹝方並見前﹞

若病患寒熱而厥。面色不澤。冒昧。兩手忽無脈。或一手無脈。此是將有好汗。宜用麻黃附子甘艸湯以助其汗。汗出則愈。不用藥助。亦好汗必自出。

麻黃﹝二兩。去節﹞甘艸﹝炙。二兩﹞附子﹝一个。炮﹞

上銼。每服五錢。水二盞。煎至八分。不拘時。溫服。

補遺多汗

陽證

身微熱。表虛。汗出不已。或因醫者發汗。以致表虛。脈不實。治用王海藏黃湯。

黃人參白茯苓白術白芍藥﹝各一兩﹞甘艸﹝七錢半﹞陳皮﹝五錢﹞

上銼。每服酌量多少。用水二盞。生薑三片。煎八分。溫服。

補遺多汗

陰證

身涼。額上手背有冷汗。治用四逆湯加人參。﹝方見前﹞

補遺多汗

結胸

﹝邪气乘虛。結於心中。硬滿而痛。手不可按。其痛連臍腹堅硬。名曰大結胸。若按之心中痛。此名小結胸﹞

心胸髙起。大痛。手不可按。治用輕者枳實理中丸。重者大陷胸丸治之。

【活人書枳實理中丸】茯苓人參﹝各二兩﹞枳實﹝麩炒。十六枚﹞白術漧薑﹝炮﹞甘艸﹝炙。各二兩﹞

上爲末。煉蜜和勻。每一兩作四丸。熱湯化下一丸。

【仲景大陷胸丸】大黃﹝三兩﹞葶藶﹝炒﹞杏仁﹝炒。去皮尖﹞芒硝﹝各七錢半﹞

上以前二味爲末。研杏仁﹑芒硝如泥。和藥末。丸如彈子大。每服一丸。別杵甘遂末一錢匕。

白蜜一大匙。

水二盞。煎至七分。頓服之。一宿乃下。如不下更服。以下爲度。但甘遂性猛。宜詳虛實斟酌用之。

按之心中痛。脈浮滑者。治用仲景小陷胸湯。

黃連﹝二錢半﹞半夏﹝六錢﹞栝蔞實﹝大者一枚。用四分之一﹞

上以水三盞。先煎栝蔞實至一盞半。去渣。入前藥二味。煎至一盞。分作二服。利下黃涎卽安。

補遺多汗

心下痞

﹝邪气乘虛。滯於心下。滿而不痛曰痞﹞

心下滿而不痛者。治用半夏瀉心湯。或生薑瀉心湯。或枳實理中丸。﹝方見前﹞

【仲景半夏瀉心湯】半夏﹝一兩半﹞黃芩人參甘艸漧薑﹝各二兩﹞黃連﹝一兩﹞棗子﹝十二枚。擘破﹞

上銼。用水一斗。煮取六升。去渣。再煎取三升。溫服一升。日三服。

【仲景生薑瀉心湯】生薑﹝四兩﹞甘艸﹝炙﹞人參黃芩﹝冬三兩﹞

漧薑黃連﹝各一兩﹞半夏﹝半升﹞棗子﹝十二枚﹞

上八味。以水一斗。煮取六升。去渣。再煎取三升。溫服一升。日三服。

心下痞滿。心煩。腹鳴下利。治用生薑瀉心湯。﹝方見前﹞

補遺多汗

嘔

﹝有物有聲。名曰嘔。漧嘔則無物﹞

補遺多汗

陽證

嘔而發熱。或寒熱。或潮熱者。治用小柴胡湯。﹝方見前﹞

補遺多汗

陰證

嘔而身微熱。或厥。或煩。小便利。脈弱者。治用四逆湯。﹝出此事難知。方見前﹞

補遺多汗

吐

﹝有物無聲名曰吐﹞

補遺多汗

陽證

吐而身熱或不熱者。治用小半夏加茯苓湯。或小半夏加橘皮湯。或漧薑黃芩黃連人參湯。

【活人書小半夏加茯苓湯】半夏﹝五兩﹞生薑﹝八兩﹞茯苓﹝三兩﹞白術陳皮甘艸﹝各二兩﹞

上銼。水煎服。

【活人書小半夏加橘皮湯】半夏﹝一兩﹞陳皮﹝半兩﹞白術茯苓甘艸﹝各半兩﹞

上銼。每服五錢。水二盞。生薑十片。煎至八分。去渣。溫服。

【仲景漧薑黃芩黃連人參湯】漧薑黃芩黃連人參﹝各三兩﹞

上銼。每服五錢。水二盞。煎八分。去渣。溫服。

補遺多汗

陰證

吐而手足寒或煩躁。治用四逆湯。﹝方見前﹞

補遺下利或下膿血

陽證

脇熱下利。臍下熱。大便赤黃。或有腸垢者。治用仲景黃芩湯。

黃芩﹝三兩﹞芍藥﹝二兩﹞甘艸﹝二兩﹞

上銼。每服五錢。水二盞。棗子三枚。煎至八分。服。如嘔。加半夏﹑生薑。

熱毒入胃。下利膿血。治用仲景黃連阿膠湯。

黃連﹝四兩﹞黃芩﹝一兩﹞芍藥﹝二兩﹞阿膠﹝三兩﹞

雞子黃﹝二个﹞

水五升。先煮三物取二升。去滓。入膠煬盡小冷。納雞黃令相得。溫服七合。日三服。一方無芍藥﹑雞子黃。有梔子仁半兩。

補遺下利或下膿血

陰證

寒毒下利。臍下寒。腹脹滿。大便或黃白。或淸黑﹑或有靑谷。治用理中湯。或四逆湯。或白通湯。﹝二方見前﹞

【仲景理中湯】人參漧薑甘艸﹝炙﹞白術﹝各等分﹞

上銼。每服五錢。水一盞半。煎八分。去渣。稍熱服。空心食前。病重者加附子。

補遺下利或下膿血

衄血

應汗不汗。內有瘀血。故鼻衄。治用活人書犀角地黃湯主之。

芍藥﹝三錢﹞生地黃﹝半兩﹞犀角﹝一兩。如無。以升麻代之﹞

牡丹皮﹝一兩﹞

上銼。每服五錢。水一盞半。煎至八分。有熱狂。加黃芩二兩。

補遺下利或下膿血

吐蛔

藏寒蛔上入膈。吐蛔。此胃寒乃胃虛寒。非實寒也。治用仲景理中丸。

人參漧薑甘艸﹝炙﹞白術﹝各三兩﹞

上四味細末。蜜丸。每服一兩作四丸。以沸湯研一丸溫服。日三四服。夜二服。

【仲景烏梅丸】烏梅﹝三百个﹞細辛附子﹝炮﹞官桂人參黃柏﹝各六兩﹞當歸蜀椒﹝各四兩。炒出汗﹞

漧薑﹝十兩﹞黃連﹝十六兩﹞

上用苦酒浸烏梅一宿。去核。蒸搗成泥。余藥爲細末。和勻。入熟蜜。杵二千下。丸如桐子大。米湯送下十丸。日三服。稍加至二十丸。

補遺下利或下膿血

煩滿囊縮

此厥陰經證。其筋脈循陰器。絡舌本。厥陰經受病。其筋脈勁急。故舌捲囊縮者難治。治用當歸四逆湯。﹝方見前。與吳茱萸生薑湯同爲一方﹞吳茱萸生薑湯。﹝可加當歸四逆。名曰當歸四逆。加吳茱萸生薑湯﹞

吳茱萸﹝二兩﹞生薑﹝半斤切﹞人參上用水煎。不拘時服。

【代灸塗臍膏】附子馬蘭子蛇牀子木香肉桂吳茱萸﹝各等分﹞

上六味細末。用面一匙。藥一匙。或各半匙。生薑汁和煨成膏。攤紙上。圓三寸許。貼臍下關元﹑气海。自曉至晚。其火力可代灸百壯。臍痛亦可貼之。

補遺下利或下膿血

頭大

﹝此邪熱客心肺。上攻頭目爲腫盛。俗云大頭天行病﹞

頭面腫盛。目不能關。上喘。咽喉不利。舌漧口燥。治用試效方普濟消毒飲子。

黃芩黃連﹝各半兩﹞人參﹝三錢﹞橘紅玄參生甘艸柴胡桔梗﹝各二錢﹞

黍粘子馬勃板藍根﹝各一錢﹞僵蠶﹝炒﹞

升麻﹝各五分﹞連翹﹝一錢﹞

上十四味細末。半以湯調。時時服之。半用蜜丸。口噙化之。或加防風﹑薄荷﹑川芎﹑當歸身。咀。或大便硬。加酒煨大黃一錢或二錢以利之。如腫勢盛大。宜鍼刺之。

補遺下利或下膿血

瘥後勞復

﹝此是病瘥已好。或因飲食或因動作而再病者。曰勞復﹞

瘥後又頭重目眩。治用小柴胡湯。﹝方見前﹞

瘥後又自熱無汗。神气不淸爽。治用小柴胡湯。﹝方見前﹞

瘥後又身熱無汗。心下大煩。骨節疼痛。目眩。惡寒。食則嘔。用三因橘皮湯。

橘皮﹝一兩半﹞甘艸﹝炙。半兩﹞人參﹝二錢半﹞竹茹﹝半兩﹞

上銼。每服五錢。水一盞半。生薑三片。棗子一枚。煎七分。食前服。

瘥後面腫。或腰以下腫。治用索矩三和湯。

橘皮濃朴檳榔白術﹝各三兩﹞

甘艸﹝炙﹞紫蘇﹝各二兩。去粗梗﹞木通海金沙﹝各一兩﹞

上銼。每服五錢。水一盞。生薑三片。煎至八分。溫服。

如鼻上有汗出。必气血和而自愈。

大病瘥後。虛煩不得眠。此膽寒也。治用三因溫膽湯。

半夏枳實竹茹﹝各二兩﹞橘皮﹝三兩﹞

甘艸﹝一兩﹞白茯苓﹝一兩﹞

上六味銼。每服酌量多少。水一盞半。生薑五片。棗一枚。煎七分。去渣。食前。溫服。

補遺下利或下膿血

陰陽易

﹝傷寒新愈。因行房得病。男如此曰陽易。女如此曰陰易。如陰陽易病。見舌吐出者必死﹞

男子陽易病。頭重不欲舉。眼中生花。腰踝內連腹痛。身重少气。陰腫入裏。腹內絞痛。治用燒散。通脈四逆湯﹑當歸四逆湯。

【仲景燒散】取其婦人襠近隱處者。燒灰細研。服方寸匕。日三服小便卽利。陰頭微腫則愈。如婦人病。

則燒男子襠。

【仲景通脈四逆湯】甘艸﹝炙。二兩﹞漧薑﹝三兩。炮﹞附子﹝大者一枚。炮。去皮。破八片﹞

上銼。每服酌量多少。水煎。去渣。調服燒散。

【仲景當歸四逆湯】當歸桂枝芍藥細辛﹝各三兩﹞

甘艸﹝炙﹞通艸﹝各二兩﹞棗子﹝二十五枚﹞

上銼。每服酌量多少。水煮。去渣。調服燒散。

婦人陰易病。熱气上衝胸。手足拘急。搐搦如中風狀。治用活人書靑竹茹湯。

栝蔞根﹝無黃者二兩﹞靑竹茹﹝半斤。淡竹上刮﹞

上銼。以水二升半。煎至一升二合。分作三服。

婦人陽易病。小腹急痛。腰胯四肢舉動不已。身無熱。治用活人書當歸白術湯。

白術當歸桂枝附子﹝炮﹞

甘艸﹝炙﹞芍藥黃人參﹝各二錢半﹞

生薑﹝半兩﹞

上銼。用水三升。煎至一升半。分作二服。通口服一盞。食頃再服。溫覆微汗瘥。

補遺內傷似外感證

始爲熱中病

﹝似外感陽證﹞

頭痛大作。四肢疰悶。气髙而喘。身熱而煩。上气。鼻息不調。四肢困倦不收。無气以動無气以言。或煩躁悶亂。心煩不安。或渴不止。病久者。邪气在血脈中有濕。故不渴。如病渴是心火炎上克肺金。故渴。或表虛不任風寒。目不欲開。惡食。口不知味。右手气口脈大。大於左手人迎三倍。其气口脈急大而數。時一代而澀。澀是肺之本脈。代是無气不相接。乃脾胃不足之脈。大是洪大。洪大而數。乃心脈刑肺。急是弦急。乃肝木挾心火克肺金也。其右關脾脈。比五脈獨大而數。數中時顯一代。此不甚勞役。是飲食不節。寒溫失所則無。右關胃脈損弱。隱而不見。惟內顯脾脈如此也。治用補中益气湯。

黃﹝半錢。病甚者一錢﹞人參橘皮當歸身白術﹝各三分﹞炙甘艸﹝五分﹞升麻柴胡﹝各二分﹞

上八味銼。都作一服。水二盞。煎至一盞。去渣。溫服。早飯後。臨病斟酌輕重加減。

補遺內傷似外感證

末傳寒中病

﹝似外感陰證﹞

腹脹。胃脘當心痛。四肢兩脇膈咽不通。或涎唾。或淸涕。或多溺。足下痛。不能任身履地。

骨乏無力。喜睡。兩丸多冷。陰陰作痛。或妄見鬼狀。夢亡人。腰背胛眼腰脊皆痛。不渴不瀉。脈盛大以澀。名曰寒中。治用神聖復气湯﹑白術附子湯﹑艸豆蔻丸。

【神聖復气湯】柴胡﹝一錢﹞本﹝八分﹞防風﹝半錢﹞羌活﹝一錢﹞

人參﹝半錢﹞漧薑﹝炮。錢三分﹞甘艸﹝八分﹞升麻﹝七分﹞

半夏﹝七分。湯泡七次﹞白葵花﹝五朵。去心細剪﹞當歸身﹝六分。酒洗﹞

郁李仁﹝五分。另研泥﹞黑附子﹝炮制。去皮臍。三分﹞

上件銼。用水五盞。同煎至二盞。入黃﹝一錢﹞橘紅﹝五分﹞艸豆蔻仁﹝面裹燒熟去皮。一錢﹞

上入在內。再煎至一盞。再入下項藥。

黃柏﹝五分。酒浸﹞黃連﹝酒浸﹞枳殼生地黃﹝酒洗。各三分﹞

以上四味。預一日另用新水浸。又次入華細辛根﹝二分﹞川芎﹝細末。三分﹞蔓荊子﹝三分﹞

預一日用新水半大盞。分作二處浸。此三味。並黃柏等前正藥。作一大盞。不去渣。入此浸藥。

再上火煎。至一大盞。去渣。稍熱服。空心。又能治咬頰﹑咬唇﹑咬舌﹑舌根彊硬等證如神。忌肉湯及食肉。使不助經絡中火邪也。大抵腎與膀胱經中有寒。元气不足者。皆宜服之。於月生月滿時。

隔三五日一服。如病急不拘時分。

【白術附子湯】白術附子蒼術陳皮濃朴半夏茯苓澤瀉﹝各一兩﹞

豬苓﹝半兩﹞肉桂﹝四錢﹞

上十味銼。每服五錢。水一盞。生薑三片。煎至半盞。食前溫服。量虛實加減。

【艸豆蔻丸】治胃脘當心而痛。

艸豆蔻﹝四錢。面裹煨熟﹞生甘艸﹝三分﹞半夏﹝一錢﹞

大麥﹝一錢半﹞益智陳皮吳茱萸﹝湯泡去苦﹞

僵蠶黃﹝各八分﹞桃仁﹝七分﹞靑皮當歸身﹝各六分﹞曲末﹝四分﹞姜黃﹝四分﹞人參﹝八分﹞

熟甘艸﹝六分﹞澤瀉﹝一分﹞柴胡﹝四分。詳脇下痛多少加之﹞

上十八味。除桃仁另研如泥外。爲極細末。同研。湯浸蒸餅爲丸如桐子大。每服二十丸。熟湯送下。旋斟酌多少服之。

補遺內傷似外感證

似外感陽明中熱證

有天气大熱時。勞役得病。或路途勞役。或田野中勞役。或身體怯弱。食少勞役。或長齋久素。胃气久虛勞役。其病肌體壯熱。躁熱悶亂。大惡熱。渴飲水﹑此與陽明傷寒熱白虎湯證相似。鼻口中气短促上喘。此乃脾胃久虛。元气不足之證。身亦疼痛。至日西作。必譫語熱渴。悶不止。脈洪大空虛。或微弱。

白虎湯證其脈洪大有力。與此內傷中熱不同。治用淸暑益气湯。

人參白術陳皮神曲澤瀉﹝各半錢﹞黃﹝一錢半。少汗者減半錢﹞甘艸﹝炙﹞

黃柏﹝酒浸﹞葛根靑皮當歸身麥門冬﹝各三分﹞蒼術﹝一錢半﹞升麻﹝一錢﹞五味子﹝九枚﹞

上十五味銼。作一服。水二盞。煎至一盞。去渣。稍熱服。食遠。

補遺內傷似外感證

似外感惡風寒證

有因勞力坐臥陰涼處。後病表虛。不任風寒。少气短促。懶言語聲。困弱無力。○此因勞役辛苦。腎中陰火沸騰。後因脫衣。或沐浴歇息於陰涼處。其陰火不行。還歸皮膚。腠理極虛。無陽。

被風與陰涼所遏。以此表虛不任風寒。與外感惡風相似。不可同外感治。宜用補中益气湯。﹝方見前﹞

補遺內傷似外感證

似外感雜證

勞役形體。飲食失節。脾胃中州。變寒走痛而發黃。治用小建中湯。或大建中湯。或理中湯。

﹝方見前﹞

【小建中湯】芍藥﹝六兩﹞桂枝甘艸﹝各二兩﹞大棗﹝七个﹞

生薑﹝三兩﹞膠飴﹝一升﹞

上咀。以水七升。煎至三升。去渣。入膠飴。更上微火消解。溫服一升。日三服。

補遺內傷似外感證

長夏濕熱胃困

有長夏五六月濕熱之時。人困倦。四肢不收。精神短少。胸滿短气。肢節疼痛。气促而喘。身熱而煩。或大便泄利而黃。或白泔色。或渴。或不渴。或不飲食。或小便頻數而黃。治用淸暑益气湯。﹝方見前﹞

【五苓散】治中暑煩渴。身熱頭痛。霍亂吐瀉。小便赤少。或飲水卽吐。亦宜服之。

澤瀉﹝二十五兩﹞白術﹝十五兩﹞赤茯苓﹝去皮。十五兩﹞豬苓﹝去皮。十五兩﹞

肉桂﹝去粗皮。十兩﹞

上爲細末。每服二錢。熱湯調下。不拘時服。

【縮脾飲】解伏熱。除煩渴。消暑毒。止吐利。霍亂之後。服熱藥太多致煩躁者。並宜服之。

縮砂仁漧葛烏梅肉白扁豆﹝各二兩﹞

艸果﹝煨。去殼﹞甘艸﹝炙。各四兩﹞

上咀。每服五錢。水二盞。煎至一盞。不拘時。任意代熟水飲之。極妙。

【枇杷葉散】治中暑伏熱。引飲太過。脾胃傷冷。飲食不化。胸膈痞悶。嘔噦惡心。頭目昏眩。口漧煩渴。肢體困倦。全不思食。或陰陽不和。致成霍亂。吐利轉筋。煩躁引飲。

枇杷葉﹝去毛。炙半兩﹞香薷﹝三分﹞白茅根麥門冬﹝各一兩。去心﹞

丁香甘艸﹝炙﹞幹木瓜﹝各一兩﹞陳皮﹝去白焙。半兩﹞

濃朴﹝去皮。薑汁炙。各半兩﹞

上爲末。每服二錢。溫水調下。煩躁用新汲水調下。不拘時服。小兒亦可服。量歲數減少與之。

【桂苓甘露飲】治伏暑引飲過度。肚腹膨脹。霍亂瀉利。並皆治之。

白術豬苓﹝去皮﹞白茯苓﹝去皮﹞滑石﹝研。各二兩﹞

甘艸﹝炙﹞寒水石﹝研﹞澤瀉﹝各一兩﹞肉桂﹝去皮。半兩﹞

上爲末。每服三錢。熱湯或冷水調下。不拘時服。入蜜少許亦好。

【黃連香薷湯】治伏暑引飲。口燥咽漧。或吐或瀉。及治臟腑冷熱不調。飲食不節。或食腥膾生冷過度。或起居不節。或露臥濕地。或當風取涼。而風冷之气。歸於三焦。傳於脾胃。脾胃得冷。不能消化水谷。致令眞邪相干。腸胃虛弱。飲食變亂於腸胃之間。便致吐利。心腹疼痛。霍亂气逆。有心痛而先吐者。有腹痛而先利者。有吐利俱發者。有發熱頭痛體疼。而復吐利虛煩者。

或但吐利心腹刺痛者。或轉筋拘急疼痛。或但嘔而無物出。或四肢逆冷而脈欲絕。或煩悶昏塞而欲死者。此藥悉能主之。

黃連﹝四兩﹞香薷﹝一斤﹞白扁豆﹝微炒。半斤﹞濃朴﹝去皮。薑汁炙熟。半斤﹞

上咀。每服五錢。水二盞。入酒少許。煎至一盞。沈冷。不拘時服。

【消暑十全飲】消暑气。進飲食。

人參濃朴﹝姜制﹞白術香薷木瓜白扁豆黃陳皮白茯苓甘艸﹝各等分﹞

上咀。每服五錢。水二盞。生薑三片。煎至一盞。不拘時服。

【六和湯】治心脾不調。气不升降。霍亂輕筋。嘔吐泄瀉。寒熱交作。痰喘咳嗽。胸膈痞滿。頭目昏痛。肢體浮腫。嗜臥怠惰。小便赤澀。並傷寒陰陽不分。冒暑伏熱﹑煩悶。或成痢疾。

中酒煩渴。畏食。婦人胎前產後。並宜服之。

半夏杏仁縮砂仁人參甘艸﹝各一兩﹞赤茯苓藿香木瓜白扁豆﹝各二兩﹞香薷濃朴﹝各四兩﹞

上咀。每服五錢。水二盞。生薑三片。棗一枚。煎至一盞。不拘時服。

【大順散】治冒暑伏熱。引飲過多。脾胃受濕。水谷不分。淸濁相干。陰陽气逆。霍亂嘔吐。臟腑不調。

甘艸﹝三斤﹞漧薑﹝四斤﹞杏仁﹝去皮尖炒。四斤﹞肉桂﹝去粗皮。四斤﹞

上爲末。每服三錢。白湯調下。不拘時服。

【益元散】治中暑身熱。小便不利。此藥性涼。除胃脘積熱。

滑石﹝六兩﹞甘艸﹝一兩﹞

上爲細末。每服三錢。用熱湯或冷水調下。如欲發汗。以蔥白﹑豆豉調湯下。不拘時服。

