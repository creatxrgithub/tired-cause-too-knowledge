

刪補名醫方論淸吳謙

卷一

刪補名醫方論﹝一﹞

古醫方得人乃傳﹐非人勿言。故扁鵲。倉公皆稱禁方﹐不輕授人﹐誠重之也。後漢張機著《傷寒雜病論》﹐始立眾方﹐公之天下。故建安以前﹐苦於無方﹔元丰而後﹐𨿽有《局方》﹐漫無指歸﹐不可爲法。今博集《金匾》《千金》《外臺》諸書及王好古﹑李杲﹑劉完素﹑朱震亨﹑張從政﹑薛己諸方之佳者﹐采錄成編。然方論始於成無己﹐近代則有吳琨﹑李中梓﹑柯琴﹑汪昂諸家﹐於醫方𨿽各有發明﹐但其問或有擇焉未精﹑語焉未詳者。

復推其立方之意﹐綜其簡要﹐刪繁補缺﹐歸於明顯﹐名之曰﹕刪補名醫方論﹐以昭示來玆云。

獨參湯治元气大虛﹐昏厥﹐脈微欲絕﹐及婦人崩產﹐脫血﹐血暈。

人參﹝分兩隨人﹑隨證﹞

須上揀者﹐濃煎頓服﹐待元气漸回﹐隨證加減。

【集注】柯琴曰﹕一人而系一世之安危者﹐必重其權而專任之﹔一物而系一人之死生者﹐當大其服而獨用之。故先哲於气幾息﹑血將脫之證﹐獨用人參二兩﹐濃煎頓服﹐能挽回性命於瞬息之間﹐非他物所可代也。世之用者﹐恐或補住邪气﹐姑少少以試之﹐或加消耗之味以監制之﹐其權不重﹑力不專﹐人何賴以得生乎﹖如古方霹靂散﹑大補丸﹐皆用一物之長而取效最捷﹐於獨參湯何疑耶﹗【按】若病兼別因﹐則又當隨機應變﹐於獨參湯中或加熟附補陽而回厥逆﹔或加生地涼陰而止吐衄﹔或加黃固表之汗﹔或加當歸救血之脫﹔或加薑汁以除嘔吐﹔或加童便以止陰煩﹔或加茯苓令水化津生﹐治消渴泄瀉﹔或加黃連折火逆衝上﹐治口毒痢。是乃相得相須以有成﹐亦何害其爲獨哉﹖如薛己治中風﹐加人參兩許於三生飲中﹐以駕馭其邪﹐此眞善用獨參者矣。

參附湯治陰陽气血暴脫等證。

人參附子﹝制﹞

水煎服。

【注】先身而生﹐謂之先天﹔後身而生﹐謂之後天。先天之气在腎﹐是父母之所賦﹔後天之气在脾﹐是水谷之所化。先天之气爲气之體﹐體主靜﹐故子在胞中﹐賴母息以養生气﹐則神藏而機靜﹔後天之气爲气之用﹐用主動﹐故育形之後﹐資水谷以奉生身﹐則神發而運動。天人合徳﹐二气互用﹐故後天之气得先天之气﹐則生生而不息﹔先天之气得後天之气﹐始化化而不窮也。若夫起居不愼則傷腎﹐腎傷則先天气虛矣。飲食不節則傷脾﹐脾傷則後天气虛矣。補後天之气無如人參﹐補先天之气無如附子﹐此參附湯之所由立也。二髒虛之微甚﹐參附量爲君主。二藥相須﹐用之得當﹐則能瞬息化气於烏有之鄕﹐頃刻生陽於命門之內﹐方之最神捷者也。若表虛自汗﹐以附子易黃﹐名人參黃湯﹐補气兼止汗。失血陰亡﹐以附子易生地﹐名人參生地黃湯﹐固气兼救陰。寒濕厥汗﹐以人參易白術﹐名術附湯﹐除濕兼溫裏﹐陽虛厥汗﹐以人參易黃﹐名附湯﹐補陽兼固表。

此皆參附湯之轉換變化法也﹐醫者擴而充之﹐不能盡述其妙。

生脈飲治熱傷元气﹐气短倦怠﹐口渴出汗。

人參麥門冬五味子水煎服【注】經云﹕大气積於胸中﹐則肺主之。夫暑熱傷肺﹐肺傷則气亦傷矣。故气短﹑倦怠而喘咳也。肺主皮毛﹐肺傷則失其衛護﹐故汗出也。熱傷元气﹐气傷則不能生津﹐故口渴也。是方君人參以補气﹐卽所以補肺。臣麥冬以淸气﹐卽所以淸肺。佐五味以斂气﹐卽所以斂肺。吳琨云﹕一補﹑一淸﹑一斂﹐養气之道備矣。名曰生脈﹐以脈得气則充﹐失气則弱。李杲謂﹕夏月服生脈飲﹐加黃﹑甘艸﹐名生脈保元湯﹐令人气力湧出﹔更加當歸﹑白芍﹐名人參飲子﹐治气虛喘咳﹐吐血衄血﹐亦虛火可補之例也。

保元湯治男婦气虛之總方也。嬰兒驚怯﹐痘家虛者﹐最宜。

黃﹝三錢﹞人參﹝二錢﹞甘艸﹝一錢﹞肉桂﹝春夏二三分﹐秋冬六七分﹞

上四味﹐水煎服。

【集注】柯琴曰﹕昔東垣以此三味能瀉火﹑補金﹑培土﹐爲除煩熱之聖藥﹐鎭小兒之驚﹐效如桴鼓。魏桂巖得之﹐以治痘家陽虛頂陷﹐血虛漿淸﹐皮薄發癢﹐難灌難斂者﹐始終用之。以爲血脫須補气﹐陽生則陰長﹐有起死回生之功﹐故名之爲保元也。又少佐肉桂﹐分四時之气而增損之﹐謂桂能治血以推展其毒﹐扶陽益气以充達周身﹐血內位﹐引之出表﹐則气從內托﹔血外散﹐引之歸根﹐則气從外護。參﹑非桂引導﹐不能獨樹其功。桂不得甘艸和平气血﹐亦不能緒其條理﹐要非寡聞淺見者能窺其萬一也。四君中不用白術﹐避其燥﹔不用茯苓﹐恐其滲也。用桂而不用四物者﹐以芎之辛散﹐歸之濕潤﹐芍之酸寒﹐地黃之泥滯故耳。如宜升則加升﹑柴﹐宜燥加苓﹑術﹐宜潤加當歸﹐宜利气加陳皮﹐宜收加芍﹐宜散加芎。又表實去﹐裏實去參﹐中滿忌甘﹐內熱除桂﹐斯又當理會矣。

【按】元气者﹐太虛之气也。人得之則藏乎腎﹐爲先天之气﹐卽所謂生气之原﹐腎間動气者是也。生化於脾﹐爲後天之气﹐卽所謂水谷入胃﹐其精气行於脈中之營气﹐其悍气行於脈外之衛气者是也。若夫合先後而言﹐卽大气之積於胸中﹐司呼吸﹑通內外﹐周流一身﹐頃刻無間之宗气者是也。總之﹐諸气隨所在而得名﹐實一元气也。保元者﹐保守此元气之謂。是方用黃保在外一切之气﹐甘艸保在中一切之气﹐人參保上﹑中﹑下﹑內﹑外一切之气﹐諸气治而元气足矣。然此湯補後天水谷之气則有餘﹐生先天命門之气則不足﹐加肉桂以鼓腎間動气﹐斯爲備耳。

四君子湯治面色痿白﹐言語輕微﹐四肢無力﹐脈來虛弱者。若內傷虛熱﹐或飲食難化作酸﹐須加炮姜。

人參白術茯苓甘艸﹝各二錢﹞

加姜﹑棗﹑水煎服。加木香﹑藿香﹑葛根﹐爲七味白術散。加陳皮﹐爲五味異功散。

加陳皮﹑半夏﹐爲六君子湯。加蕾香﹑砂仁﹐爲香砂六君子湯。

【集注】張璐曰﹕气虛者﹐補之以甘﹐參﹑術﹑苓﹑艸﹐甘溫益胃﹐有健運之功﹐具沖和之徳﹐故爲君子。蓋人之一生﹐以胃气爲本﹐胃气旺則五臟受蔭﹐胃气傷則百病叢生。

故凡病久虛不愈﹐諸藥不效者﹐惟有益胃﹑補腎兩途。故用四君子﹐隨證加減﹐無論寒熱補瀉﹐先培中土﹐使藥气四達﹐則周身之機運流通﹐水谷之精微敷布﹐何患其藥之不效哉﹗是知四君子爲司命之本也。

吳琨曰﹕夫面色痿白﹐則望之而知其气虛矣。言語輕微﹐則聞之而知其气虛矣。四肢無力﹐則問之而知其气虛矣。脈來虛弱﹐則切之而知其气虛矣﹐如是則宜補气。是方也﹐四藥皆甘溫﹐甘得中之味﹐溫得中之气﹐猶之不偏不倚之人﹐故名君子。本方加木香﹑藿香﹑葛根名七味白術散﹐治小兒脾虛肌熱﹐泄瀉作渴。以木藿之芳香﹑佐四君入脾﹐其功更捷﹔以葛根甘寒﹐直走陽明﹐解肌熱而除渴也。

【按】本方加陳皮﹐名五味異功散﹐治气虛而兼气滯者﹔再加半夏﹐名六君子湯﹐治气虛而兼痰飲者﹔再加砂仁﹑藿香﹐名香砂六君子湯﹐治气虛而兼嘔吐者。此皆補中有消導之意也。

香砂六君子湯治气虛痰飲﹐嘔吐痞悶﹐脾胃不和﹐變生諸證者。

人參﹝一錢﹞白術﹝二錢﹞茯苓﹝二錢﹞甘艸﹝七分﹞陳皮﹝八分﹞半夏﹝一錢﹞砂仁﹝八分﹞木香﹝七分﹞

上生薑二錢﹐水煎服。

【集注】柯琴曰﹕經曰﹕壯者气行則愈﹐怯者著而爲病。蓋人在气交之中﹐因气而生﹐而生气總以胃气爲本﹐若脾胃一有不和﹐則气便著滯﹐或痞悶噦嘔﹐或生痰畱飲﹐因而不思飲食﹐肌肉消瘦﹐諸證蜂起﹐而形消气息矣。四君子气分之總方也﹐人參致沖和之气﹐白術培中宮﹐茯苓淸治節﹐甘艸調五臟﹐胃气旣治﹐病安從來。然撥亂反正﹐又不能無爲而治﹐必舉大行气之品以輔之﹐則補者不至泥而不行。故加陳皮以利肺金之逆气﹐半夏以疏脾上之濕气﹐而痰飲可除也﹔加木香以行三焦之滯气﹐縮砂以通脾腎之元气﹐而郁可開也。君得四輔﹐則功力倍宣﹐四輔奉君﹐則元气大振﹐相得而益彰矣。

當歸補血湯治男婦血虛似白虎證﹐肌熱面赤﹐煩渴引飲﹐脈來洪大而虛﹐重按則微。

當歸﹝二錢﹞黃﹝一兩﹞

水煎服。

【集注】吳琨曰﹕血實則身涼﹐血虛則身熱﹐或以饑困勞役虛其陰血﹐則陽獨治﹐故諸證生焉。此證純象白虎﹐但脈大而虛﹐非大而實爲辧耳。《內經》所謂脈虛﹑血虛是也。

五味之中﹐惟甘能補﹐當歸味甘而濃﹐味濃則補血﹔黃味甘而薄﹐味薄則補气﹐今黃多數倍﹐而云補血者﹐以有形之血不能自生﹐生於無形之气故也。經言﹕陽生陰長﹐是之謂耳。

佛手散治妊娠胎動下血﹐或因傷動﹐子死腹中﹐下血疼痛﹐口噤欲死。服此探之﹐不損則痛止﹐已損則立下。及橫生倒生﹐交骨不開﹐產後血暈昏亂﹐崩中金瘡﹐去血過多等證。

當歸﹝二兩或三兩﹞川芎﹝一兩﹞

上銼粗末合均﹐每服五錢﹐水一盞﹐酒半盞﹐煎八分﹐熱服。未效再服。

加敗龜版一具﹐梳髮一團﹐名開骨散。

【注】命名不曰歸芎﹐而曰佛手者﹐謂此方治婦人胎前﹑產後諸疾﹐如佛手之神妙也。

當歸﹐川芎爲血分之主藥﹐性溫而味甘辛﹐以溫能和血﹐甘能補血﹐辛能散血也。古人俱必以當歸君川芎﹐或一倍或再倍者﹐蓋以川芎辛竄﹐捷於升散﹐過則傷气﹐故寇宗曰﹕不可單服﹑久服﹐亦此義也。然施之於气郁血凝﹐無不奏效﹐故用以佐當歸而收血病之功﹐使瘀去新生﹐血各有所歸也。血旣有所歸﹐則血安其部﹐而諸血病愈矣。至妊娠胎動﹐胎傷下血﹐非血壅胎傷﹐卽血亂妄下。服此以探之﹐血亂胎未動者﹐血順則痛止﹐血壅胎未損者﹐血行痛止﹐則胎因之而安也﹔已動已損者﹐血得順行﹐則胎亦因之而順下也。

橫生倒生﹐因用力太早﹐或誤服催生之藥﹐致气逆血亂﹐亦用此以調之。產後崩中金瘡﹐亡血昏冒﹐亦用此以補之。子死腹中﹐腹痛欲死﹐亦用此以逐之。以上諸病﹐皆血病而气不虛者也。若夫气虛難產﹐產後血脫﹐唇面黃白﹐少气煩亂﹐動則昏冒﹐若誤與此﹐反致立敗﹐則必倍加人參﹐速固無形之气﹐以救有形之血也。至於交骨難開﹐加龜版﹑梳髮﹐下輸陰道﹔寒加姜﹑桂﹐熱加黃﹐汗加桂枝﹐搐加荊穗﹐又當以意消息﹑加減可也。

四物湯治一切血虛﹑血熱﹑血燥諸證。

當歸熟地﹝各三錢﹞川芎﹝一錢五分﹞白芍﹝酒炒﹐二錢﹞

上四味﹐水煎服。

【集注】張璐曰﹕四物爲陰血受病之專劑﹐非調補眞陰之的方。方書咸謂四物補陰﹐遂以治陰虛發熱﹐火炎失血等證﹐蒙害至今。又專事女科者﹐咸以此湯隨證漫加風﹑食﹑痰﹑气等藥﹐紛然雜出﹔其最可恨者﹐不辧熱之虛實﹐率加知母。黃柏﹐令人久服﹐而庸工利其有劫病之能﹐咸樂用之。殊不知四君子气藥﹐治上下失血過多﹐一切血藥置而不用﹐獨推獨參湯﹐童便以固其脫者﹐以有形之血﹐不能速生﹐無形之气﹐所當急固也。昔人有言﹐見血休治血﹐必先調其气。又云﹕四物湯不得補气藥﹐不能成陽生陰長之功。誠哉言也﹗然此湯傷寒火邪解後﹐餘熱畱於血分﹐至夜微熱不除﹐或合柴胡﹐或加桂枝﹐靡不應手輒效﹐不可沒其功也。

柯琴曰﹕經云﹕心生血﹐肝藏血。故凡生血者﹐則究之於心﹔調血者﹐當求之於肝也。是方乃肝經調血之專劑﹐非心經生血之主方也。當歸甘溫和血﹐川芎辛溫活血﹐芍藥酸寒斂血﹐地黃甘平補血。四物具生長收藏之用﹐故能使營气安行經隧也。若血虛加參﹐血結加桃仁﹑紅花﹐血閉加大黃﹑芒硝﹐血寒加桂﹑附﹐血熱加芩﹑連﹔欲行血去芍﹐欲止血去芎﹐隨所利而行之﹐則又不必拘拘於四矣。若婦人數脫其血﹐故用以調經種子。如遇血崩﹑血暈等證﹐四物不能驟補﹐而反助其滑脫﹐則又當補气生血﹐助陽生陰長之理。蓋此方能補有形之血於平時﹐不能生無形之血於倉卒﹐能調陰中之血﹐而不能培眞陰之本﹐爲血分立法﹐不專爲女科套劑也。王好古治婦女﹐不論內傷﹐外感﹑胎前﹑產後﹐隨證加二味於四物中﹐名曰六合﹐未免任意牽彊。

聖愈湯治一切失血過多﹐陰虧气弱﹐煩熱作渴﹐睡臥不寧等證。

四物湯加人參﹑黃﹝一方去芍藥﹞。

上水煎服。

【集注】柯琴曰﹕經云﹕陰在內﹐陽之守也﹔陽在外﹐陰之使也。故陽中無陰﹐謂之孤陽﹔陰中無陽﹐謂之死陰。朱震亨曰﹕四物皆陰﹐行天地閉塞之令﹐非長養萬物者也。

故四物加知柏﹐久服便能絕孕﹐謂嫌於無陽耳。此方取參﹑配四物﹐以治陰虛血脫等證。蓋陰陽互爲其根﹐陰虛則陽無所附﹐所以煩熱燥渴﹔气血相爲表裏﹐血脫則气無所歸﹐所以睡臥不寧。然陰虛元驟補之法﹐計在培陰以藏陽﹐血脫有生血之機﹐必先補气﹐此陽生陰長﹐血隨气行之理也。故曰﹕陰虛則無气﹐無气則死矣。此方得仲景白虎加人參之義而擴充者乎。前輩治陰虛﹐用八珍﹑十全﹐卒不獲效者﹐因甘艸之甘﹐不達下焦﹐白術之燥﹐不利腎陰﹐茯苓滲泄﹐礙乎生升﹐肉桂辛熱﹐動其虛火。此六味皆醇濃和平而滋潤﹐服之則气血疏通﹐內外調和﹐合於聖度矣。

地骨皮飲治陰虛火旺﹐骨蒸發熱﹐日靜夜劇者﹔婦人熱入血室﹐胎前發熱者。

四物湯加地骨皮﹑牡丹皮﹝各三錢﹞。

水煎服。

【集注】柯琴曰﹕陰虛者陽往乘之﹐發熱也。當分三陰而治之。陽邪乘入太陰脾部﹐當補中益气以升舉之﹐淸陽復位而火自熄也。若乘入少陰腎部﹐當六味地黃丸以對待之﹐壯水之主而火自平也。乘入厥陰肝部﹐當地骨皮飲以涼補之﹐血有所藏而火自安也。四物湯爲肝家滋陰調血之劑﹐加地骨皮淸志中之火以安腎﹐補其母也﹔加牡丹皮淸神中之火以涼心﹐瀉其子也。二皮涼而不潤﹐但淸肝火不傷脾胃﹐與四物加知柏之濕潤而苦寒者不同也。故逍遙散治肝火之郁於本髒者也﹐木郁達之﹐順其性也﹔地骨皮飲﹐治陽邪之乘於肝臟者也﹐客者除之﹐勿縱寇以遺患也。二方皆肝家得力之劑。

犀角地黃湯治熱傷吐衄﹑便血﹐婦人血崩﹑赤淋。

生犀角生地黃白芍牡丹皮上四味﹐先用三物水煎﹐去滓﹐入生犀汁﹐熱服。

【注】吐血之因有三﹕曰勞傷﹐曰努傷﹐曰熱傷。勞傷以理損爲主﹐努傷以去瘀爲主﹐熱傷以淸熱爲主。熱傷陽絡則吐衄﹐熱傷陰絡則下血。是湯治熱傷也﹐故用犀角淸心去火之本﹐生地涼血以生新血﹐白芍斂血止血妄行﹐丹皮破血以逐其瘀。此方𨿽曰淸火﹐而實滋陰﹔𨿽曰止血﹐而實去瘀。瘀去新生﹐陰滋火熄﹐可爲探本窮源之法也。若心火獨盛﹐則加黃芩﹑黃連以瀉熱﹐血瘀胸痛﹐則加大黃﹑桃仁以逐瘀也。

四生丸治陽盛陰虛﹐血熱妄行﹐或吐或衄者。

生地黃生柏葉生荷葉生艾葉﹝各等分﹞

上四味﹐搗爛爲丸﹐如雞子大﹐每服一丸﹐滚湯化服。

【集注】柯琴曰﹕陰虛而陽無所附﹐則火炎上焦﹔陽盛則陽絡傷﹐故血上溢於口鼻也。

凡艸木之性﹐生者涼﹐而熟之則溫﹔熟者補﹐而生者瀉。四味皆淸寒之品﹐盡取其生者﹐而搗爛爲丸﹐所以全其水气﹐不經火煮﹐更遠於火令矣。生地多膏﹐淸心腎而通血脈之源。

柏葉西指﹐淸肺金而調營衛之气。艾葉芳香﹐入脾胃而擅去瘀生新之權。荷葉法震﹐入肝家而和藏血攝血之用。五志之火旣淸﹐五臟之陰安堵﹐則陰平陽祕﹐而血歸經矣。是方也﹐可暫用以遏妄行之熱血﹐如多用則反傷營。蓋血得寒﹐則瘀血不散﹐而新血不生也。

設但知淸火涼血﹐而不用歸脾﹑養榮等劑以善其後﹐鮮有不綿連歲月而斃者。非立法之不善﹐妄用者之過耳。

當歸六黃湯治陰虛有火﹐令人盜汗者。

當歸生地熟地黃黃芩黃連黃柏上水煎服。

【注】寤而汗出曰自汗﹐寐而汗出曰盜汗。陰盛則陽虛不能外固﹐故自汗。陽盛則陰虛不能中守﹐故盜汗。若陰陽平和之人﹐衛气晝則行陽而寐﹐夜則行陰而寐﹐陰陽旣濟﹐病安從來﹖惟陰虛有火之人﹐寐則衛气行陰﹐陰虛不能濟陽﹐陽火因盛而爭於陰﹐故陰液失守外走而汗出﹐寤則衛气復行出於表﹐陰得以靜﹐故汗止矣。用當歸以養液﹐二地以滋陰﹐令陰液得其養也。用黃芩瀉上焦火﹐黃連瀉中焦火﹐黃柏瀉下焦火﹐令三火得其平也﹐又於諸寒藥中加黃﹐庸者不知﹐以爲贅品﹐且謂陽盛者不宜﹐抑知其妙義正在於斯耶﹗蓋陽爭於陰﹐汗出營虛﹐則衛亦隨之而虛。故倍加黃者﹐一以完已虛之表﹐一以固未定之陰。經曰﹕陰平陽祕﹐精神乃治。此之謂歟﹗【集注】吳琨曰﹕雜證盜汗﹐與傷寒盜汗不同。傷寒是半表半里之邪未盡﹐雜證則陰虛有火而已。彼以和表爲主﹐此以救陰爲急。故以補陰之品﹐佐瀉火之藥﹐明者辧之。

黃建中湯治虛勞裏急﹐悸﹑衄﹑腹中痛﹐夜夢失精﹐四肢酸痛﹐手足煩熱﹐咽漧口燥﹐諸不足諸證。

黃膠飴白芍甘艸桂枝生薑大棗上七味﹐水煎服。

【集注】諭昌曰﹕虛勞而至於亡血﹑失精﹐津液枯槁﹐難爲力矣﹗《內經》於鍼砭所莫治者﹐調以甘藥﹐《金匱》遵之而立黃建中湯﹐急建其中气﹐俾飲食增而津液旺﹐以至充血生精﹐而復其眞陰之不足。但用稼穡作甘之本味﹐而酸辛鹹苦在所不用﹐蓋捨此別無良法也。然用法貴立於元過之地﹐不獨嘔家不可用建中之甘﹐卽微覺气滯﹐更當慮甘藥大過﹐令人中滿也。至大建中則大建其中之陽﹐小建中則小小創建之義﹐理中則燮理之義﹐治中則分治之義﹐補中﹑溫中﹐何莫非先中州之義。緣傷寒外邪逼入於內﹐法難盡用﹐仲景但於方首以「小」之一字﹐微示其意﹐至《金匱》始盡建中之義。後人引伸觸類﹐制樂令建中湯﹑十四味建中湯﹐曲暢建中之旨。學者心手之間﹐所當會其大義也。

雙和飲治大病之後﹐虛勞气乏。補血益气﹐不熱不冷﹐溫而調之。

白芍﹝二錢﹞黃﹝炙﹐一錢半﹞甘艸﹝炙﹐七分﹞

中桂﹝七分﹞當歸﹝一錢﹞熟地黃﹝一錢﹞川芎﹝七分﹞

生薑三片﹐大棗二枚﹐水二盞﹐煎一盞﹐溫服。

【注】此湯乃李杲以黃建中湯減飴糖合四物之方也。黃建中﹐治虛勞不足﹐是從脾胃中化生血气。此則直補陰血﹐兼之溫養陽气﹐所以減飴糖之甘﹐加純陰之品﹐名曰雙和也。地骨皮飲﹐其意在涼血熱﹐故佐二皮以淸之。聖愈湯﹐其意在救血脫﹐故佐參﹑以補之。雙和飲﹐其意在溫養血气﹐故佐﹑桂﹑炙艸以溫之。經曰﹕形不足者﹐溫之以气。是也。

人參養榮湯治脾肺俱虛﹐發熱惡寒﹐肢體瘦倦﹐食少作瀉等證。若气血虛而變見諸證﹐弗論其病其脈﹐但用此湯﹐諸證悉退。

人參白術茯苓甘艸黃陳皮當歸熟地白芍桂心遠志五味子上十二味﹐加姜三片﹐棗二枚﹐水煎服。

【集注】柯琴曰﹕古人治气虛以四君子﹐治血虛以四物﹐气血俱虛者以八珍﹐更加黃﹑肉桂﹐名十全大補﹐宜乎萬舉萬當也。而用之有不獲效者﹐蓋補气而不用行气之品﹐則气虛之甚者﹐幾無气以運動。補血而仍用行血之物﹐則血虛之甚者﹐更無血以流行。故加陳皮以行气﹐而補气者悉得效其用。去川芎行血之味﹐而補血者因以奏其功。此善治者﹐只一加一減﹐便能轉旋造化之機也。然气可召而至﹐血易虧而難成﹐苟不有以求其血脈之主而養之﹐則營气終歸不足。故倍人參爲君﹐而佐以遠志之苦﹐先入心以安神定志﹐使甘溫之品﹐始得化而爲血﹐以奉生身。又心苦緩﹐必得五味子之酸﹐以收斂神明﹐使營行脈中而流於四髒﹐名之曰養榮﹐不必仍十全之名﹐而收效有如此者。

歸脾湯治思慮傷脾﹐或健忘怔忡﹐驚悸盜汗﹐寤而不寐﹐或心脾作痛﹐嗜臥少食﹐及婦女月經不調。

人參龍眼肉黃甘艸白術茯苓木香當歸酸棗仁遠志姜三片﹐水煎服。

【集注】羅謙甫曰﹕方中龍眼﹑棗仁﹑當歸﹐所以補心也﹔參﹑﹑術﹑苓﹑艸﹐所以補脾也。薛己加入遠志﹐又以腎藥之通乎心者補之﹐是兩經兼腎合治矣。而特名歸脾何也﹖夫心藏神﹐其用爲思﹔脾藏智﹐其出爲意﹐見神智思意火土合徳者也。心以經營之久而傷﹐脾以意慮之郁而傷﹐則母病必傳之子﹐子又能令母虛﹐所必然也。其病則健忘怔忡﹐怵惕不安之徵見於心也﹔飲食倦怠不能運輸﹐手足無力﹐耳目昏旣之證見於脾也。故脾陽苟不運﹐心腎必不交﹐彼黃婆者﹐若不爲之媒合﹐則已不能攝腎气歸心﹐而心陰何所賴以養﹖此取坎塡離者﹐所以必歸之脾也。其藥一滋心陰﹐一養脾陽﹐取乎健者﹐以壯子益母。然恐脾郁之久﹐思意不通﹐故少取木香之辛且散者﹐以暢气醒脾﹐使能速通脾气﹐以上行心陰。脾之所歸﹐正在斯耳。

張璐曰﹕補中益气與歸脾同出保元﹐並加歸﹑術﹐而有升舉胃气﹐滋補脾陰之不同。

此方滋養心脾﹐鼓動少火﹐妙佐以木香少許﹐調順諸气﹐暢和心脾。世醫不諳此理﹐反以木香性燥不用﹐服之多致痞悶減食者﹐以其補藥多滯﹐不能輸化故耳。

妙香散治夢遺失精﹐驚悸鬱結。

山藥﹝二兩﹞人參黃遠志﹝制﹞茯苓茯神﹝一兩﹞桔梗﹝三錢﹞甘艸辰砂﹝另研﹐一錢﹞麝香﹝一錢﹞木香﹝二錢五分﹞

爲末﹐每服二錢﹐酒下。

【集注】汪昂曰﹕心﹐君火也。君火一動﹐相火隨之。相火寄於肝膽﹐腎之陰虛則精不藏﹐肝之陽彊則气不固﹐故精脫而成夢矣。山藥益陰﹐兼能澀精﹐故以爲君。人參﹑黃用以固气﹐遠志﹑二茯用以寧神。神寧气固﹐則精自守其位矣。丹砂鎭心安魂﹐二香開郁通竅﹐桔梗載諸心藥久畱膈上﹐甘艸調和諸藥﹐交和於中。是方不以瀉火固澀立法﹐但安神固气﹐使精與神气相根據﹐而夢少精祕矣。

【按】朱震亨云﹕主祕藏者腎也﹐司疏泄者肝也。二髒有相火﹐而其系上屬於心。心﹐君火也。爲物所感則易於動﹐心動則相火翕然隨之﹐𨿽不交會﹐精亦暗流而滲漏矣。所以聖人只是教人收心養性﹐其旨深矣。震亨此論至當﹐其平生精力在補陰以制相火﹐深得《內經》天以陽生陰長﹐地以陽殺陰藏之旨。近世醫者惟知陽生﹐不知陰亦能生﹔惟知陰殺﹐不知陽亦能殺。經𨿽每每指出陽脫﹑陰脫﹐陽絕﹑陰絕皆令人死﹐柰志迷偏見者不回也。卽此一證﹐老年之人﹐心有所動﹐而相火衰不能翕然隨之﹐𨿽有所夢而無所遺﹐由此可知震亨用黃柏一味﹐少佐冰片﹐名淸心丸﹐獨瀉相火﹐而治中年相火盛﹐夢遺心悸者﹐屢用屢效也。

天王補心丹治心血不足﹐神志不寧﹐津液枯竭﹐健忘怔忡﹐大便不利﹐口舌生瘡等證。

人參酸棗仁當歸生地黃麥冬天冬柏子仁遠志五味子丹參元參白茯苓桔梗上爲末﹐煉蜜丸如椒目大﹐白湯下。

【集注】柯琴曰﹕心者主火﹐而所以主之者神也﹐火盛則神困。心藏神﹐補神者必補其心﹔補心者必淸其火﹐而神始安。補心丹故用生地黃爲君﹐取其下足少陰以滋水﹐主水盛可以伏火﹐此非補心之陽﹐乃補心之神耳。凡果核之有仁﹐猶心之有神也﹐淸气無如柏子仁﹐補血無如酸棗仁﹐以其神存耳。參﹑苓之甘﹐以補心气﹔五味之酸﹐以收心气﹔二冬之寒﹐以淸气分之火﹐心气和而神自歸矣。當歸之甘﹐以補心血﹔丹參之寒﹐以生心血﹔元參之咸﹐以淸血中之火﹐血足而神自藏矣。更加桔梗爲舟楫﹐遠志爲向導﹐和諸藥﹐入心而安神明。以此養生﹐則百體從令﹐何有健忘怔忡﹑津液漧涸﹑舌上生瘡﹑大便不利之虞哉﹖酸棗仁湯治虛勞﹐虛煩不得眠。

酸棗仁﹝二升﹞甘艸﹝一兩﹞知母﹝二兩﹞白茯苓﹝二兩﹞川芎﹝二兩﹞

上五味﹐以水八升﹐煮棗仁得六升﹐內藥煮取三升﹐分溫三服。

【集注】羅謙甫曰﹕經云﹐肝藏魂﹐人臥則血歸於肝。又曰﹕肝者﹐罷極之本。又曰﹕陽气者﹐煩勞則張。罷極必傷肝﹐煩勞則精絕。肝傷精絕﹐則虛勞虛煩不得臥明矣。棗仁酸平﹐應少陽木化而治肝﹐極者宜收宜補﹐用酸棗仁至二升﹐以生心血﹑養肝血﹐所謂以酸收之﹐以酸補之是也。顧肝郁欲散﹐散以川芎之辛散﹐使輔棗仁通肝調榮﹐又所謂以辛補之也。肝急欲緩﹐緩以甘艸之甘緩﹐使防川芎疏泄過急﹐此所謂以土葆之也。然終恐勞極則火發﹐傷陰陽旺﹐陽分不行於陰﹐而仍不得眠﹐故佐知母崇陰水以制火﹐茯苓利陽水以平陰﹐將水壯而魂自寧﹐火淸而神且靜矣。此治虛勞肝極之神方也。

朱砂安神丸治心神昏亂﹐驚悸怔忡﹐寤寐不安。

朱砂﹝另研﹞黃連﹝各半兩﹞當歸﹝二錢﹞生地黃﹝三錢﹞甘艸﹝三錢﹞

上爲細末﹐酒泡蒸餅﹐丸如麻子大﹐朱砂爲衣。每服三十九﹐臥時津液下。

【集注】葉仲堅曰﹕經云﹕神气捨心﹐精神畢具。又曰﹕心者生之本﹐神之舍也。且心爲君主之官﹐主不明﹐則精气亂﹔神太勞﹐則魂魄散﹐所以寤寐不安﹐淫邪發夢。輕則驚悸怔忡﹐重則癡妄癲狂也。朱砂具光明之體﹐色赤通心﹐重能鎭怯﹐寒能勝熱﹐甘以生津﹐抑陰火之浮游﹐以養上焦之元气﹐爲安神之第一品。心若熱﹐配黃連之苦寒﹐瀉心熱也﹐更佐甘艸之甘以瀉之。心主血﹐用當歸之甘溫﹐歸心血也﹐更佐地黃之寒以補之。心血足則肝得所藏﹐而魂自安﹐心熱解則肺得其職﹐而魄自寧也。

卷二

刪補名醫方論﹝二﹞

補中益气湯治陰虛內熱﹐頭痛口渴﹐表熱自汗﹐不任風寒﹐脈洪大﹐心煩不安﹐四肢困倦﹐懶於言語﹐無气以動﹐動則气髙而喘。

黃人參云術炙甘艸陳皮當歸升麻柴胡上八味﹐加生薑三片﹐大棗二枚﹐水煎﹐溫服。

【集注】柯琴曰﹕仲景有建中﹑理中二法。風木內幹中气﹐用甘艸﹑飴﹑棗﹐培土以禦木﹔姜﹑桂﹑芍藥﹐平木而驅風﹐故名曰建中。寒水內凝於中气﹐用參﹑術﹑甘艸﹐補土以制水﹐佐漧薑而生土以禦寒﹐故名曰理中。至若勞倦形衰﹐气少陰虛而生內熱者﹐表證頗同外感﹐惟李杲知其爲勞倦傷脾﹐穀气不勝陽气﹐下陷陰中而發熱﹐制補中益气之法﹐謂風寒外傷其形﹐爲有餘﹔脾胃內傷其气﹐爲不足。遵《內經》「勞者溫之﹐損者益之」之義﹐大忌苦寒之藥﹐選用甘溫之品升其陽﹐以達陽春升生之令。凡脾胃一虛﹐肺气先絕﹐故用黃護皮毛而閉腠理﹐不令自汗。元气不足﹐懶言﹑气喘﹐人參以補之。炙甘艸之甘﹐以瀉心火而除煩﹐補脾胃而生气。此三味﹐除煩熱之聖藥也﹐佐白術以健脾﹐當歸以和血。气亂於胸﹐淸濁相干﹐用陳皮以理之﹐且以散諸甘藥之滯。胃中淸气下陷﹐用升麻﹑柴胡气之輕而味之薄者﹐引胃气以上騰﹐復其本位﹐便能升浮﹐以行生長之令矣。

補中之劑﹐得發表之品而中自安﹔益气之劑﹐賴淸气之品而气益培﹐此用藥有相須之妙。是方也﹐用以補脾﹐使地道卑而上行﹐亦可以補心﹑肺﹐損其肺者﹐益其气﹐損其心者﹐調其營衛也。亦可以補肝木﹐郁則達之也。惟不宜於腎﹐陰虛於下者不宜升﹐陽虛於下者更不宜升也。凡李杲治脾胃方﹐俱是益气﹐去當歸﹑白術﹐加蒼術﹑木香便是調中﹐加麥冬﹑五味輩﹐便是淸暑。此正是醫不執方﹐亦是醫必有方。

趙獻可曰﹕後天脾土﹐非得先天之气不行﹐此气因勞而下陷於太陰﹐淸气不升﹐濁气不降﹐故用升﹑柴以佐參﹑﹐是方所以補益後天中之先天也。凡脾胃不足﹐喜甘而惡苦﹐喜補而惡攻﹐喜溫而惡寒﹐喜通而惡滯﹐喜升而惡降﹐喜燥而惡濕﹐此方得之矣。

陸麗京曰﹕此爲淸陽下陷者言之﹐非爲下虛而淸陽不升者言之也。倘人之兩尺虛微者﹐或者腎中水竭﹐或者命門火衰﹐若再一升提﹐則如大木將搖而撥其本也。

升陽益胃湯治脾胃虛﹐怠惰嗜臥﹐四肢不收。時值秋燥令行﹐濕熱方退﹐體重節痛﹐口漧舌燥﹐飲食無味﹐大便不調﹐小便頻數﹐食不消﹐兼見肺病﹐灑淅惡寒﹐慘慘不樂﹐面色不和。

羌活獨活防風柴胡人參白術茯苓甘艸黃白芍半夏黃連澤瀉陳皮水煎服。

【集注】吳琨曰﹕脾土虛弱不能制濕﹐故體重節痛﹔不能運化精微﹐故口漧無味﹔中气旣弱﹐傳化失宜﹐故大便不調﹐小便頻數也。灑淅惡寒﹐肺弱表虛也。面色不樂﹐陽气不伸也。是方半夏﹑白術能燥濕﹐茯苓﹑澤瀉滲之﹐二活﹐防風﹑柴胡能升舉淸陽之气﹐黃連療濕熱﹐陳皮平胃气﹐參﹑﹑甘艸以益胃﹐白芍酸收用以和營﹐而協羌活﹑柴胡辛散之性﹐蓋古人用辛散必用酸收﹐所以防其竣厲﹐猶兵家之節制也。

【按】人參屬補﹐不知君於枳﹑朴中﹐卽爲補中瀉也。羌﹑防輩爲散﹐不知佐於參﹑中﹐卽爲補中升也。近世之醫﹐一見羌﹑防輩﹐卽曰﹕發散不可輕用。亦不審佐於何藥之中﹐皆因讀書未明﹐不知造化別有妙理耳。

升陽散火湯治脾陰血虛﹐胃陽气弱﹐春寒不去﹐及過食冷物﹐抑遏少陽淸气﹐郁於脾土之中﹐四肢發困熱﹑肌熱﹐筋骨間熱﹑表熱如火燎於肌膚﹐捫之烙手﹐並宜服之。

升麻葛根獨活羌活白芍人參﹝以上各五錢﹞甘艸﹝炙﹐三錢﹞柴胡﹝三錢﹞

防風﹝二錢﹞甘艸﹝生﹐二錢﹞

上咀﹐如麻豆大。每服秤五錢﹐水二盞﹐煎一盞﹐去滓﹐大溫服﹐無時﹐忌寒涼之物。

【集注】吳琨曰﹕經云﹕少火生气。大非此火不能生物﹐人非此火不能有生﹐揚之則光﹐遏之則滅。今爲春寒不去﹐遏郁陽气﹐飲食冷物﹐塡塞至陰﹐以致升生之气幾於息矣。

故用升麻﹑柴胡﹑羌活﹑獨活﹑葛根﹐皆辛溫風藥﹐以鼓動少陽生气。淸陽旣出上竅﹐則濁陰自歸下竅﹐而食物傳化﹐自無抑遏之患。芍藥味酸﹐能瀉土中之木。人參味甘﹐能補中州之气。生甘艸能瀉郁火於脾﹐從而炙之﹐則健脾胃而和中矣。李杲聖於脾胃者﹐其治之也﹐必主於升陽。俗醫知降而不知升﹐是撲其少火也﹐安望其衛生耶﹗若气不虛﹐本方除人參﹑獨活加蔥白﹐名火郁湯﹐治同。

補脾胃瀉陰火升陽湯治飲食傷胃﹐勞倦傷脾﹐脾胃一虛﹐陽气下陷﹐陰火乘之﹐時值夏令﹐當從此治。

黃蒼術﹝泔浸﹐炒﹞甘艸﹝炙﹞羌活﹝一兩﹞

升麻﹝八錢﹞柴胡﹝兩半﹞黃連﹝酒炒﹐五錢﹞黃芩﹝炒﹞人參﹝七錢﹞石膏﹝少許﹐長夏微用﹐過時去之﹞

每服五錢﹐姜﹑棗煎服。

【集注】汪昂曰﹕李杲云﹕脾胃一傷﹐陽气日損﹐脾胃之淸气下陷﹐濁陰之火得以上乘﹐是有秋冬而無春夏也。惟以气味薄之風藥﹐升發陽气﹐佐以苦寒之品﹐瀉陰中火﹐則陰不病陽气伸矣。是方參﹑﹑術﹑艸﹐以補脾胃也。佐羌活﹑升﹑柴﹐以助陽升﹔佐石膏﹑芩﹑連﹐以瀉陰火。假令不能食而瘦﹐乃本病也。右關脈緩弱﹐乃本脈也。或本脈兼見弦脈﹐本證兼見四肢滿﹑閉﹑淋﹑溲便難﹑轉筋一二證﹐此肝之脾胃病也﹐當加風藥以瀉肝木。脈兼見洪大﹐證兼見肌熱﹑煩熱﹑面赤一二證﹐此心之脾胃病也﹐當加瀉心火之藥。脈兼見浮澀﹐證兼見短气﹑气上喘咳﹑痰盛﹑皮澀一二證﹐此肺之脾胃病也﹐當加瀉肺及補气之藥。脈兼見沈細﹐證兼見善欠﹑善恐一二證﹐此腎之脾胃病也﹐當加瀉腎水及瀉陰火之藥。所以言此者﹐欲人知百病皆從脾胃而生﹐處方者當從此法加時令藥也。

淸暑益气湯長夏濕熱蒸炎﹐四肢困倦﹐精神減少﹐身熱气髙﹐煩心便黃﹐渴而自汗﹐脈虛者﹐此方主之。

人參黃甘艸白術神曲五味子靑皮升麻漧葛麥冬黃柏澤瀉廣橘皮蒼術﹝錢半﹞當歸姜三片﹐棗二枚﹐去核﹐水煎服。

【集注】吳琨曰﹕暑令行於夏至﹐長夏則兼濕令矣。此方兼而治之。炎暑則表气易泄﹐兼濕則中气不固。黃所以實表﹐白術﹑神曲﹑甘艸所以調中﹐酷暑橫流﹐肺金受病﹐人參﹑五味﹑麥冬﹐所以補肺﹑斂肺﹑淸肺﹐經所謂扶其所不勝也﹐火盛則水衰﹐故以黃柏﹑澤瀉﹐滋其化源。津液亡則口渴﹐故以當歸﹑漧葛﹐生其胃液。淸气不升﹐升麻可升﹔濁气不降﹐二皮可理。蒼術之用﹐爲兼長夏之濕也。

程應旄曰﹕人知淸暑﹐我兼益气﹐以暑傷气也。益气不獨金能敵火﹐凡气之上騰而爲津﹑爲液者﹐回下卽爲腎中之水。水气足﹐火淫自卻也。

淸燥湯治痿厥之病﹐腰以下痿軟不能動﹐行走不正﹐兩足欹側。

黃連黃柏﹝酒炒﹞柴胡﹝以上各一分﹞麥冬當歸身生地豬苓炙甘艸神曲﹝以上各二分﹞人參白茯苓升麻﹝以上各三分﹞橘皮白術澤瀉﹝以上各五分﹞蒼術﹝一錢﹞黃﹝一錢五分﹞五味子﹝九枚﹞

上咀﹐如麻豆大﹐水二盞半﹐煎一盞﹐去滓﹐空心溫服。

【注】淸暑益气湯與此方均治濕暑之劑。淸暑益气湯﹐治暑盛於濕﹐暑傷气﹐所以四肢困倦﹐精神減少﹐煩渴身熱﹐自汗脈虛﹐故以補气爲主﹐淸暑爲兼﹐少佐去濕之品﹐從令气也。此方治濕盛於暑﹐濕傷形﹐所以李杲曰﹕六﹑七月之間﹐濕令大行﹐子能令母實﹐濕助熱旺而刑燥金﹐絕其寒水生化之源﹐源絕則腎虧﹐痿厥之病作矣。故以淸暑變爲淸燥﹐佐瀉熱利濕之藥﹐從邪气也。是方卽淸暑益气湯去葛根者﹐以無暑外侵之肌熱也。

加二苓者﹐專去濕也。加黃連﹑生地﹐專瀉熱也。二苓佐二術﹐利水燥濕之力倍。連﹑地佐黃柏﹐救金生水之功多。中气益﹐則陰火熄而肺淸矣。濕熱除﹐則燥金肅而水生矣。肺淸水生﹐則濕熱痿厥之病﹐未有不愈者也。但此方藥味﹐性偏滲瀉﹐若施之於冬春﹐水竭髓枯骨痿﹐或非濕熱爲病者﹐反劫津液﹐其病愈甚﹐則爲謬治矣。

白術附子湯治寒中腹脹滿﹐作涎作淸涕﹔或多尿足下痛﹐不能任身履地﹐骨乏無力﹐喜睡﹐兩丸多冷﹐時作陰陰而痛﹐或妄見鬼狀﹐夢亡人﹐腰背﹑腫眼﹑腰脊皆痛。

白術附子﹝炮﹐去皮臍﹞蒼術陳皮濃朴﹝姜制﹞半夏﹝湯洗﹞茯苓豬苓﹝去皮﹐半兩﹞澤瀉肉桂﹝四錢﹞

上銼如麻豆大﹐每服半兩﹐水三盞﹐姜三片﹐同煎至一盞﹐去滓﹐食前溫服。量虛實加減多少。

【注】李果云﹕脾胃之證﹐有熱中﹐有寒中。熱中者﹐是火乘土位之病﹐則當上舉淸陽﹐下消陰火﹐故用補中益气﹐瀉陰火升陽等湯。寒中者﹐水反侮土之病﹐則當下伐水邪﹐中燥脾濕﹐故用二苓﹑術﹑澤﹑蒼﹑陳﹑朴﹑復﹐更用桂﹑附﹐壯陽勝寒﹐流通血脈﹐寒中之病自可愈也。

【按】李杲制此方﹐施之於脾胃寒濕內盛﹐脹滿多尿﹐涎涕外盛﹐足軟﹐腰脊丸痛﹐而气不虛者宜矣。若其人中气已虛﹐內外寒濕又盛﹐水來侮土者﹐總不若理中湯加附子﹑蒼術﹐茯苓爲愈也。

葛花解醒湯治酒客病。

蓮花靑皮﹝去穣﹐三分﹞木香﹝五分﹞橘皮﹝去白白﹞茯苓人參豬苓﹝以上各錢五分﹞

神曲﹝炒﹞澤瀉漧薑白術﹝以上各二錢﹞白豆蔻仁葛花砂仁﹝以上各五錢﹞

上爲細末﹐和均﹐每服三錢﹐白湯調下。

但得微汗﹐酒病去矣。不可恃此過飲﹐頻服取汗﹐損人天年。

【注】酒爲水谷精液所化﹐體濕性熱﹐少飲則能調和气血﹐流暢陰陽﹐內助中气﹐捍禦外邪。若過飲無度﹐輕則傷人脾胃﹐重則損人神气。所以酒困之人﹐昏暈煩亂﹐漧嘔惡心﹐飲食卽吐﹐百體酸軟﹐身熱頭疼﹐嘈雜吞酸﹐胸隔痞塞﹐口燥舌漧﹐手足顫搖﹐心神恍惚﹐不思飲食﹐小便混濁﹐大便溏瀉﹐此皆濕熱傷形與气也。

【按】李杲曰﹕酒病者﹐往往以大熱﹑大寒下之者﹐是無形元气受病﹐反下有形陰血﹐乖誤甚矣。大熱則傷陰﹐大寒則傷胃﹐元气消亡﹐七神無根據﹐折人壽命﹐不然則虛損之病成矣。故制此方﹐君葛花﹐佐以辛香之品﹔用神曲﹐佐以快气之品﹔用苓澤﹐佐以甘溫之品。服後取汗﹐是謂外解肌肉﹐內淸陽明令上下﹑內外﹐分消其患﹐使胃中穢爲芳變濁爲淸化﹐泰然和矣。

平胃散治濕淫於內﹐脾胃不能克制﹐有積飲﹑痞膈﹑中滿者。

蒼術﹝米泔浸七日﹐五斤﹞陳皮﹝去白﹞濃朴﹝薑汁炒﹐各三斤﹞甘艸﹝炙﹐三十兩﹞

上爲末﹐每服二錢﹐姜湯下﹐日三服。或水煎﹐每服五錢。

【集注】柯琴曰﹕《內經》以土運太過曰惇阜﹐其病腹滿﹔不及曰卑監﹐其病畱滿痞塞。張仲景制三承气湯﹐調胃土之惇阜。李杲制平胃散﹐平胃上之卑監。培其卑者﹐而使之平﹐非削平之謂。猶溫膽湯用涼劑﹐溫緩而使之和﹐非用溫之謂﹐後之注《本艸》者曰﹕惇阜之土﹐宜蒼術以平之﹔卑監之土﹐宜白術以培之。若以濕土爲惇阜﹐將以燥土爲卑監耶﹖不審惇阜屬燥﹐卑監屬濕之義﹐因不知平胃之理矣。二術苦甘﹐皆燥濕健脾之用﹐脾燥則不滯﹐所以能健運而得其平。第二術白者柔而緩﹐蒼者猛而悍﹐此取其長於發汗﹐迅於除濕﹐故以蒼術爲君耳。不得以白補﹑赤瀉之說﹐爲二術拘也。濃朴色赤苦溫﹐能助少火以生气﹐故以爲佐。濕因於气之不行﹐气行則愈﹐故更以陳皮佐之。甘先入脾﹐脾得補而健運﹐故以炙甘艸爲使。名曰平胃﹐實調脾承气之劑﹐與張潔古取《金匱》之枳術湯以爲丸﹐枳實之峻重於濃朴﹐且無甘艸以和之﹐𨿽倍白術﹐而消伐過於此方﹐昧者以術爲補而久服之﹐不思枳實峻削而不宜多服也。

枳術丸治胃虛濕熱﹐飲食壅滯﹐心下痞悶。

白術﹝土蒸﹐二兩﹞枳實﹝麩炒﹐一兩﹞

上爲細末﹐荷葉煨陳米飯爲丸﹐如椒目大﹐白湯下。

【集注】李杲曰﹕白術苦甘溫﹐其苦味除胃中之濕熱﹐其甘溫補脾家之元气。多於枳實一倍。枳實味苦溫﹐泄心下痞悶﹐消胃中所傷。此藥下胃所傷不能卽去﹐須一二時許﹐食乃消化。先補虛﹐而後化所傷﹐則不峻厲矣。荷葉狀如仰盂﹐於卦爲震﹐正少陽甲膽之气﹐飲食入胃﹐營气上行﹐卽此气也﹐取之以生胃气。更以煨飯和藥﹐與術協力﹐滋養穀气而補脾胃﹐其利大矣。若用峻厲之藥下之﹐傳變諸證﹐不可勝數。

資生丸治婦人妊娠三月﹐脾虛嘔吐﹐或胎滑不固。兼丈夫調中養胃﹐饑能使飽﹐飽能使饑﹐神妙難述。

人參﹝三兩﹞茯苓﹝二兩﹞云術﹝二兩﹞山藥﹝二兩﹞薏苡仁﹝兩半﹞

蓮肉﹝二兩﹞芡實﹝兩半﹞甘艸﹝一兩﹞陳皮﹝二兩﹞麥﹝二兩﹞神曲﹝二兩﹞白豆蔻﹝八錢﹞桔梗﹝一兩﹞藿香﹝一兩﹞川黃連﹝四錢﹞

砂仁﹝兩半﹞白扁豆﹝兩半﹞山楂﹝兩半﹞

上十八味﹐爲細末﹐煉蜜丸﹐彈子大﹐每服二丸﹐米飲下。

【集注】羅謙甫曰﹕此方始於繆仲醇﹐以治妊娠脾虛及胎滑。蓋胎資始於足少陰﹐資生於足陽明。故陽明爲胎生之本﹐一有不足﹐則元气不足以養胎﹐又不足以自養﹐故當三月正陽明養胎之候﹐而見嘔逆。又其甚者﹐或三月﹑或五月而墮﹐此皆陽明气虛不能固耳。

古方安胎﹐類用芎﹑歸﹐不知此正不免於滑。是方以參﹑術﹑茯﹑艸﹑蓮﹑芡﹑山藥﹑扁豆﹑薏苡之甘平﹐以補脾元﹔陳皮﹑曲﹑柏﹑砂﹑藿﹑桔之香辛﹐以調胃气﹐其有濕熱﹐以黃連淸之﹑燥之。旣無參苓白術散之補滯﹐又無香砂枳術丸之燥消﹐能補能運﹐臻於至和。

於以固胎﹐永無滑墮。丈夫服之﹐調中養胃。名之資生﹐信不虛矣。

六味地黃丸治腎精不足﹐虛火炎上﹐腰膝痿軟﹐骨熱酸痛﹐足跟痛﹐小便淋祕或不禁﹐遺精夢泄﹐水泛爲痰﹐自汗﹑盜汗﹐亡血消渴﹐頭目眩運﹐耳聾齒搖﹐尺脈虛大者。

熟地黃﹝八兩﹞山茱萸﹝四兩﹞白茯苓﹝三兩﹞

幹山藥﹝四兩﹞牡丹皮﹝三兩﹞澤瀉﹝三兩﹞

上爲末﹐煉蜜丸﹐如桐子大﹐空心淡鹽湯下。

【集注】柯琴曰﹕腎虛不能藏精﹐坎宮之火無所附而妄行﹐下無以奉肝木升生之令﹐上絕其肺金生化之源。地黃稟甘寒之性﹐制熟則味濃﹐是精不足者補之以味也﹐用以大滋腎陰﹐塡精補髓﹐壯水之主。以澤瀉爲使﹐世或惡其瀉腎而去之﹐不知一陰一陽者﹐天地之道﹔一開一闔者﹐動靜之機。精者屬癸﹐陰水也﹐靜而不走﹐爲腎之體﹔尿者屬壬﹐陽水也﹐動而不居﹐爲腎之用。是以腎主五液﹐若陰水不守﹐則眞水不足﹐陽水不流﹐則邪水泛行。故君地黃以密封蟄之本﹐卽佐澤瀉以疏水道之滯也。然腎虛不補其母﹐不導其上源﹐亦無以固封蟄之用。山藥涼補﹐以培癸水之上源﹐茯苓淡滲﹐以導壬水之上源。加以茱萸之酸溫﹐借以收少陽之火﹐以滋厥陰之液。丹皮辛寒﹐以淸少陰之火﹐還以奉少陽之气也﹐滋化源﹐奉生气﹐天癸居其所矣。壯水制火﹐特其一端耳。

【按】五行皆一﹐惟火有二﹐君火﹑相火也。君火爲心經之火﹐君主一身之火也。相火爲腎中之火﹐宣布一身之火也。使君火無相火﹐則不能宣布諸火﹐以奉生身之本﹐相火無君火﹐則不能君主諸火﹐以制其妄行之災﹐故李杲立「內傷勞倦﹐火乘土位」之論﹐以心火有餘﹐用升陽气﹑瀉陰火朱砂安神等藥﹐而未及心火之不足者﹐以前人已有歸脾﹑養心等方也。震亨立陽常有餘﹐陰常不足之論﹐以腎火有餘﹐用補陰﹑補天等藥﹐而未及腎火之不足者﹐以前人己有腎气﹑桂附地黃湯丸也﹐根據本方加附子﹑肉桂﹐名桂附地黃丸﹐治兩尺脈弱﹐相火不足﹐虛羸少气﹐王冰所謂「益火之原﹐以消陰翳」者是也。加黃柏﹑知母﹐名知柏地黃丸﹐治兩尺脈旺﹐陰虛火動﹐午熱骨痿﹐王冰所謂「壯水之主﹐以制陽光」者是也。經云﹕陰平陽祕﹐精神乃治。若陰陽偏勝﹐則疾病叢生。夫腎取象乎坎﹐陽藏於陰之藏也。不獨陰盛陽衰﹐陽畏其陰而不敢附﹐卽陰衰陽盛﹐陰難藏陽亦無可根據﹐𨿽同爲火不歸原﹐而其爲病則異也。故於腎藥中加桂﹑附﹐壯陽勝陰﹐使陽無所畏﹐而自歸原矣。加知柏補陰祕陽﹐使陽有所貯﹐而自歸藏矣。世人但知以桂﹑附引火歸原﹐不知以知﹑柏平陰祕陽﹐舉世皆蒙其誤﹐故震漢特立補陰之論﹐以辟以火濟火之非。而未達其旨者﹐從而誹之﹐良可嘆也。

八味地黃丸治命門火衰﹐不能生土﹐以致脾胃虛寒﹐飲食少思﹐大便不實﹐或下元衰憊﹐臍腹疼痛﹐夜多漩尿等證。

熟地黃﹝九蒸爲度﹐搗膏﹐八兩﹞幹山藥﹝四兩﹞

山萸肉﹝四兩﹞白茯苓丹皮澤瀉﹝各三兩﹞肉桂附子﹝各一兩﹞

上八味爲末﹐煉蜜丸如桐子大﹐酒下十五丸﹐日再服。

【集注】趙獻可曰﹕君子觀象於坎﹐而知腎中具水火之用。今人入房而陽易舉者﹐陰虛火動也﹔陽事先痿者﹐命門火衰也。眞水竭則隆冬不寒﹐眞火熄則盛夏不熱。是方也﹐熟地﹑山藥﹑澤瀉﹑丹皮﹑茯苓﹑山萸皆濡潤之品﹐所以能壯水之主﹔肉桂﹑附子辛潤之物﹐能於水中補火﹐所以能益火之原。水火得其養﹐則腎气復矣。

諭昌曰﹕《金匱》用八味丸﹐治香港腳上入少腹不仁者。香港腳卽陰气﹐少腹不仁卽攻心之漸﹐故用之以驅逐陰邪也。其虛勞腰痛﹐少腹拘急﹐小便不利﹐則因過勞其腎﹐陰气逆於少腹﹐阻遏膀胱之气化﹐小便不能通利﹐故用之溫養下焦﹐以收腎气也。其短气有微飲者﹐飲﹐亦陰類﹐陰其胸中之陽﹐自致短气﹐故用之引飲下出﹐以安胸中也。消渴病﹐飲水一斗﹐小便亦一斗﹐此腎气不能攝水﹐小便恣出﹐源泉有立竭之勢﹐故急用以逆折其水也。夫腎水下趨之消證﹐腎气不上升之渴證﹐非用是以蟄護封藏﹐蒸動水气﹐捨此曷從治哉﹗後人謂八味丸爲治消渴之聖藥﹐得其旨矣。

柯琴曰﹕命門之火﹐乃水中之陽。夫水體本靜﹐而川流不息者﹐气之動﹑火之用也﹐非指有形者言也﹐然火少則生气﹐火壯則食气﹐故火不可亢﹐亦不可衰。所云火生土者﹐卽腎家之少火遊行其問﹐以息相吹耳。若命門火衰﹐少火幾於熄矣。欲暖脾胃之陽﹐必先溫命門之火﹐此腎气丸納桂﹑附於滋陰劑中十倍之一﹐意不在補火﹐而在微微生火﹐卽生腎气也。故不曰溫腎﹐而名腎气﹐斯知腎以气爲主﹐腎得气而土自生也。且形不足者﹐溫之以气﹐則脾胃因虛寒而致病者固痊﹐卽虛火不歸其原者﹐亦納之而歸封蟄之本矣。崔氏加減八味丸﹐以五味之酸收﹐易附子之辛熱﹐腎虛而不寒者宜之也。《千金方》於八味外﹐更加元參之鹹寒﹐以助熟地而滋腎﹔加芍藥之酸寒﹐助丹皮以滋肝。總之爲桂附加鎖鑰耳。以之壯水則有餘﹐以之益火恐不足也。《濟生方》加牛膝﹑車前以治水腫﹐倍茯苓以輔地黃﹑山藥﹑茱萸﹐與澤﹑丹﹑車﹑牛等列﹐隨證加減﹐允爲得法。益陰腎气丸於六味外加當歸﹑五味﹑柴胡﹐以治目暗不見﹐化裁愈妙矣。

資生腎气丸治腎虛脾弱﹐腰重腳腫﹐小便不利﹐腹脹喘急。痰盛﹐已成鼓證﹐其效如神。

熟地黃﹝四兩﹞白茯苓﹝三兩﹞牡丹皮﹝一兩﹞

澤瀉﹝一兩﹞幹山藥﹝一兩﹞車前子﹝一兩﹞山茱萸﹝一兩﹞牛膝﹝一兩﹞肉桂﹝一兩﹞附子﹝五錢﹞

上十味﹐蜜和丸﹐每服八十九﹐空心米飲下。

【集注】李中梓曰﹕經云﹕諸濕腫滿﹐皆屬於脾。又云﹕其本在腎﹐其末在肺﹐皆聚水也。又曰﹕腎者主水﹐胃之關也﹐關門不利﹐故聚水而從其類也。腫脹之病﹐諸經𨿽有﹐無不由於脾﹑肺﹑腎者﹐蓋脾主營運﹐肺主气化﹐腎主五液。凡五气所化之液﹐悉屬於腎﹔五液所行之气﹐悉屬於肺﹔轉輸二髒﹐以制水生金者﹐悉屬於脾。故腫脹不外此三經也。然其治法﹐有內﹑外﹑上﹑下﹑虛﹑實﹐不可不辧也。在外則腫﹐越婢湯﹑小靑龍湯證也。在內則脹﹐十棗丸﹑神丸證也。在上則喘﹐葶藶大棗湯﹑防己椒目葶藶大黃丸證也。在下則小便閉﹐沈香琥珀丸﹑疏鑿飲子證也。此皆治實之法﹐若夫虛者﹐實脾飲此方證也。

張介賓曰﹕地黃﹑山藥﹑丹皮﹐以養陰中之眞水。山萸﹑桂﹑附﹐以化陰中之眞气。

茯苓﹑澤瀉﹑車前﹑牛膝﹐以利陰中之滯。能使气化於精﹐卽所以治肺也﹔補火生土﹐卽所以治脾也﹔壯水利竅﹐卽所以治腎也。補而不滯﹐利而不伐﹐治虛水方﹐更無有出其右者。然當因此擴充﹐隨證加減。若其人因大病之後﹐脾气大虛而病水脹者﹐服此𨿽無所礙﹐終不見效﹐每熟計之﹐脾气大傷﹐誠非腎藥之所能治。專用理中湯一兩﹐加茯苓一兩。命火衰者﹐加附子﹔兩足冷者﹐加肉桂﹔腹脹甚者﹐加濃朴。三大劑而足脛漸消﹐十餘劑而腹脹退。凡治中年之後脾腎虛寒者﹐悉用此法。蓋气虛者﹐不可復行气﹐腎虛者﹐不可專利水。溫補卽所以化气﹐塞因塞用之妙﹐顧在用之者何如耳。古法治腫﹐不用補劑﹐而用去水等藥﹐微則分利﹐甚則推逐。如五苓散﹑五淋散﹑五皮散﹑導水茯苓湯之類﹐皆所以利水也﹐如舟車神丸﹑浚川散﹑禹攻散﹑十棗湯之類﹐皆所以逐水也。但察其果系實邪﹐則此等治法﹐仍不可廢也。

大補陰丸治陰虧火旺﹐肺痿咳血﹐骨蒸盜汗﹐虛勞之證。

黃柏﹝鹽酒炒﹞知母﹝鹽水炒﹐各四兩﹞熟地﹝酒蒸﹞敗龜版﹝酥炙﹐各六兩﹞

豬脊髓和煉蜜爲小丸﹐日幹。每服三錢﹐淡鹽湯下。

【注】朱震亨云﹕陰常不足﹐陽常有餘﹐宜常養其陰﹐陰與陽齊﹐則水能制火﹐斯無病矣。今時之人﹐過欲者多﹐精血旣虧﹐相火必旺﹐眞陰愈竭﹐孤陽妄行﹐而勞瘵﹑潮熱﹑盜汗﹑骨蒸﹑咳嗽﹑咯血﹑吐血等證悉作。所以世人火旺致此病者﹐十居八九﹐火衰成此疾者﹐百無二三。震亨發明先聖千載未發之旨﹐其功偉哉﹗是方能驟補眞陰﹐承制相火﹐較之六味功效尢捷。蓋因此時以六味補水﹐水不能遽生﹔以生脈保金﹐金不免猶燥﹐惟急以黃柏之苦以堅腎﹐則能制龍家之火﹔繼以知母之淸以涼肺﹐則能全破傷之金。若罔顧其本﹐卽使病去猶恐復來﹐故又以熟地﹑龜版大補其陰﹐是謂培其本﹑淸其源矣。𨿽有是證﹐若食少便淸﹐則爲胃虛﹐不可輕用。

封髓丹治夢遺﹑失精及與鬼交。

黃柏砂仁甘艸上蜜爲丸﹐每服三錢。

【集注】趙羽皇曰﹕經云﹕腎者主水﹐受五臟六腑之精而藏之。又曰﹕腎者﹐主蟄﹐封藏之本﹐精之處也。蓋腎爲堅髒﹐多虛少實﹐因肝木爲子﹐偏喜疏泄母气﹐厥陰之火一動﹐精卽隨之外溢。況肝又藏魂﹐神魂不攝﹐宜其夜臥鬼交精泄之證作矣。封髓丹爲固精之要藥﹐方用黃柏爲君﹐以其味性苦寒﹐又能堅腎。腎職得堅﹐則陰水不虞其泛溢﹔寒能淸肅﹐則龍火不至於奮揚。水火交攝﹐精有不安其位者乎﹖佐以甘艸﹐以甘能緩急﹐瀉諸火與肝火之內擾﹐且能使水土合爲一家﹐以妙封藏之固。若縮砂者﹐以其味辛性溫﹐善能入腎﹐腎之所惡在燥﹐而潤之者惟辛﹐縮砂通三焦達津液﹐能內五臟六腑之精而歸於腎﹐腎家之气內﹐腎中之髓自藏矣。此有取於封髓之意也。

汪昂曰﹕此方加天冬﹑地黃﹑人參﹐名三才封髓丹。用天冬補肺以生水﹐地黃補腎以益精﹐用人參補脾﹐從飲食中化生水精也。以藥有天﹑地﹑人之名﹐而補亦在上﹑下﹑中之分﹐使天地位育參贊居中﹐故曰三才也。諭昌曰﹕加黃柏以入腎滋陰﹐砂仁以入脾行滯﹐甘艸以少變天冬﹑黃柏之苦﹐俾合人參創建中气﹐以伸參兩之權﹐殊非好爲增益成方之比也。

虎潛丸治腎陰不足﹐筋骨痿軟﹐不能步履。

龜版黃柏﹝各四兩﹞知母熟地﹝各二兩﹞

牛膝﹝三兩五錢﹞芍藥﹝一兩五錢﹞鎖陽﹝一兩﹞虎骨﹝一兩﹞當歸﹝一兩﹞陳皮﹝七錢五分﹞

上爲末﹐煮羯羊肉﹐搗爲丸﹐桐子大﹐淡鹽湯下。

【集注】王又原曰﹕腎爲作彊之官﹐有精血以爲之彊也。若腎虛精枯﹐而血必隨之﹐精血交敗﹐濕熱風毒遂乘而襲焉。此不能步履﹑腰酸筋縮之證作矣。且腎兼水火﹐火勝爍陰﹐濕熱相搏﹐筋骨不用宜也。方用黃柏淸陰中之火﹐燥骨間之濕﹐且苦能堅腎﹐爲治痿要藥﹐故以爲君。虎骨去風毒。健筋骨爲臣。因髙源之水不下﹐母虛而子亦虛﹐肝藏之血不歸﹐子病而母愈病﹐故用知母淸肺原﹐歸芍養肝血﹐使歸於腎。龜稟天地之陰獨濃﹐茹而不吐﹐使之坐鎭北方。更以熟地﹑牛膝﹑鎖陽﹑羊肉羣隊補水之品﹐使精血交補。若陳皮者﹐疏血行气。玆又有气化血行之妙﹐其爲筋骨壯盛﹐有力如虎也必矣。《道經》云﹕虎向水中生﹐以斯爲潛之義焉夫﹗是以名之曰﹕虎潛丸葉仲堅曰﹕痿原𨿽分五臟﹐然其本在腎﹐其標在肺。《內經》云﹕五臟因肺熱葉焦﹐發爲痿。又曰﹕陽气內伐﹐水不勝火﹐則骨痿髓虛﹐故足不任身。骨痿者生於大熱也﹐若視爲虛寒而投以桂﹑附﹐多致不救。是方以虎名者﹐虎於獸中稟金气之至剛﹐風生一嘯﹐特爲肺金取象焉。其潛之云者﹐金從水養﹐母隱子胎﹐故生金者必麗水﹐意在納气歸腎也。

龜應北方之象﹐稟陰最濃﹐首常向腹﹐善通任脈﹐能大補眞陰﹐深得夫潛之意者。黃柏味濃﹐爲陰中之陰﹐專補腎膀之陰不足﹐能使足膝中气力湧出﹐故痿家必用二者爲君﹐一以固本﹐一以治標﹐恐奇之不去﹐則偶之也。

熟地塡少陰之精﹐用以佐龜版﹑知母淸太陰之气﹔用以佐黃柏﹑牛膝入肝舒筋。歸﹑芍佐之﹐肝血有歸﹔陳皮疏之﹐气血以流﹐骨正筋柔矣。又慮熱則生風﹐逗畱關節﹐用虎骨所以驅之﹔純陰無陽不能發生﹐佐鎖陽以溫之。羊肉爲丸﹐補之以味。淡鹽湯下﹐急於入腎。斯皆潛之爲義。

滋腎丸﹝又名通關丸﹞治熱在下焦﹐小便癃閉﹐而口不渴者。

黃柏﹝酒炒﹐二兩﹞知母﹝酒浸﹐炒﹐二兩﹞肉桂﹝一錢﹞

上爲細末﹐熟水丸﹐桐子大﹐每服五十丸﹐空心下。

【集注】李杲曰﹕小便者﹐足太陽膀胱所主﹐生於肺金。肺中伏熱﹐水不能生﹐是絕小便之源也﹔渴而小便不通者﹐肺气不得降是也。故用淸燥金之正化气薄淡滲之藥﹐瀉火而淸肺﹐滋水之化源也。若熱在下焦而不渴﹐是絕其流而尿不泄也。須用气味俱濃﹐陰中之陰藥治之。《素問》云﹕無陽則陰無以生﹐無陰則陽無以化。又云﹕膀骯者﹐州都之官﹐津液藏焉﹐气化則能出矣。無液癃祕﹐是無陰則陽元以化也。須用知﹑柏大苦寒之劑﹐桂一錢爲引﹐服之須臾﹐前陰若刀刺火燒﹐尿如湧泉而愈。此證一在上焦气分而渴﹐一在下焦血分而不渴。兩者之殊﹐至易辧耳。

柯琴曰﹕水爲腎之體﹐火爲腎之用。人知腎中有水﹐始能制火﹐不知腎中有火﹐始能致水耳。蓋天一生水﹐一者﹐陽气也﹐卽火也﹐气爲水母﹐陽爲陰根﹐必火有所歸﹐斯水有所主。故反佐以桂之甘溫﹐引知﹑柏入腎而奏其效。此相須之殷﹐亦相制之理也。

瓊玉靑治虛勞漧咳。

生地黃﹝四斤﹞白茯苓﹝十三兩﹞白蜜﹝二斤﹞人參﹝六兩﹞

上以地黃汁同蜜熬沸﹐用絹濾過﹐將參﹑茯爲細末﹐入前汁和勻﹐以瓷瓶用綿紙十數層﹐加篛葉封瓶口﹐入砂鍋內﹐以長流水沒瓶頸﹐桑柴火煮﹐三晝夜取出﹐換紙紮口﹐以蠟封固﹐懸井中﹐一日取起﹐仍煮半日﹐湯調服。

【集注】李中梓曰﹕漧咳者﹐有聲無痰﹐火來乘金﹐金極而鳴也。此本元之病﹐非漸漬難以成功﹔若誤用苦寒﹐只傷脾土﹐金反無母。故丹溪以地黃爲君﹐令水盛則火自息。

又損其肺者益其气﹐故用人參以鼓生發之元。虛則補其母﹐故用茯苓以培萬物之本。白蜜爲百花之精﹐味甘歸脾﹐性潤悅肺﹐且緩燥急之火。四者皆溫良和濃之品﹐誠堪寶重。郭機曰﹕起吾沈瘵﹐珍賽瓊瑤。故有瓊玉之名。

龜鹿二仙膠大補精髓﹐益气養神。

鹿角﹝血者﹐十斤﹞龜版﹝自敗者﹐五斤﹞枸杞子﹝甘州者﹐三十兩﹞人參﹝十五兩﹞

上用鉛壇﹐如法熬膠﹐初服酒化一錢五分﹐漸加至三錢﹐空心下。

【集注】李中梓曰﹕人有三奇﹐精﹑气﹑神﹐生生之本也。精傷無以生气﹐气傷無以生神。精不足者﹐補之以味﹐鹿得天地之陽气最全﹐善通督脈﹐足於精者﹐故能多淫而壽﹔龜得天地之陰气最具﹐善通任脈﹐足於气者﹐故能伏息而壽。二物气血之屬﹐味最純濃﹐又得造化之無微﹐異類有情﹐竹破竹補之法也。人參益气﹐枸杞生精﹐佐龜﹑鹿補陰補陽﹐無偏勝之憂﹔入气入血﹐有和平之美。由是精生而气旺﹐气旺而神昌﹐庶幾龜﹑鹿之年矣。故曰二仙。

四神丸治脾腎雙虛﹐子後作瀉﹐不思食﹐不化食。

肉果﹝二兩﹞補骨脂﹝炒﹐四兩﹞五味子﹝二兩﹞吳茱萸﹝炮﹐二兩﹞

上爲末﹐紅棗四十九枚﹐生薑四兩﹑切﹐水煮﹐棗熟去姜﹐取棗肉搗﹐和藥丸﹐桐子大。空心鹽湯下。

二神丸去茱萸﹑五味。

五味子散去肉果﹑補骨脂。

【集注】柯琴曰﹕瀉利爲腹疾﹐而腹爲三陰之都會﹐一臟不調﹐便能瀉利。故三陰下利﹐仲景各爲立方以主之﹕太陰有理中﹑四逆﹐厥陰有烏梅﹑白頭翁﹐少陰有桃花﹑眞武﹑豬苓﹑豬膚﹑四逆湯散﹑白通﹑通脈等劑﹐可謂曲盡病情﹐諸法備矣。然只爲一臟立法﹐若三藏相關﹐久畱不痊﹐如子後作瀉一證﹐猶未之及也。夫雞鳴至平旦﹐天之陰﹐陰中之陽也。因陽气當至而不至﹐虛邪得以畱而不去﹐故作瀉於黎明。其由有四﹕一爲脾虛不能制水﹐一爲腎虛不能行水﹐故二神丸君補骨脂之辛燥﹐補腎以行水﹐佐肉果之辛溫﹐補脾以制水﹐丸以姜﹑棗﹐又辛甘發生諸陽也﹔一爲命門火衰不能生土﹐一爲少陽气虛無以發陳﹐故五味子散君五味子之酸溫﹐以收坎宮耗散之火﹐使少火生气以培土也﹐佐吳茱萸之辛溫﹐以順肝木欲散之勢﹐爲水气開滋生之路﹐以奉春生也。此四者﹐病因𨿽異﹐而見證則同﹐皆水亢爲害。二神丸是承制之劑﹐五味子散是化生之劑也。二方理不同而用則同﹐故可互用以助效﹐亦可合用以建功。合爲四神丸是制生之劑也﹐制則生化﹐久泄自瘳矣。稱曰四神﹐比理中﹑八味二丸較速歟﹗【按】命門無火﹐不能爲中宮腐熟水谷之用﹐腎气不固﹐誰復司其閉藏之職。故木气才萌﹐不疏泄而亦疏泄矣。𨿽是木邪干土﹐亦實腎之侮脾也。此際當脾腎雙補﹐固澀平肝。

故以補骨脂溫腎﹐肉果補脾﹐五味子收澀﹐吳茱萸瀉肝。腎暖而气蒸﹐肝平而脾旺﹐關門閉而水谷腐矣。

卷三

刪補名醫方論﹝三﹞

續命湯治中風痱﹐身體不能自收﹐口不能言﹐冒昧不知痛處﹐或拘急不得轉側。

麻黃桂枝石膏漧薑杏仁﹝四十枚﹞川芎當歸人參甘艸﹝各三兩﹞

上九味﹐以水一斗﹐煮取四升﹐溫服一升﹐當小汗。薄覆脊﹐憑幾坐﹐汗出自愈。不汗更服。無所禁﹐勿當風。並治脈伏不得臥﹐咳逆上气﹐面目浮腫。

【集注】趙良曰﹕痱病者﹐營衛气血﹐不養於內外﹐故身體不用﹐機關不利﹐精神不治。然是證有虛﹑有實。虛者自飲食房勞七情感之﹐如《內經》所謂內奪而厥﹐則爲喑痱之類是也。實者自風寒暑濕感之。虛者不可以實治﹐治之則愈散其气血。今此方明言中風痱﹐是屬營衛之實邪也﹐故用續命。續命乃麻黃湯之變者﹐加漧薑以開血受寒邪﹐石膏以解肌受風邪﹐當歸和血﹐人參益气﹐川芎行血散風也。其並治咳逆上气﹐面浮者﹐亦以爲風寒所致也。

三生飲治卒中﹐昏不知人﹐口眼歪斜﹐半身不遂﹐並痰厥﹑气厥。

南星﹝生用﹐一兩﹞川烏﹝去皮﹐生用﹐五錢﹞附子﹝去皮﹐生用﹐五錢﹞木香﹝二錢﹞

上每服五錢﹐薑水煎﹔加人參一兩。

【集注】柯琴曰﹕風爲陽邪﹐風中無寒﹐不甚傷人﹐惟風中挾寒﹐害始劇矣。寒輕而在表者﹐宜發汗以逐邪﹔寒重而入裏者﹐非溫中補虛終不可救。此取三物之大辛﹑大熱者﹐且不炮不制﹐更佐以木香﹐乘其至剛﹑至銳之气而用之﹐非專以治風﹐兼以治寒也。然邪之所湊﹐其气必虛﹐但知勇於攻邪﹐若正气虛而不支﹐能無倒戈之患乎﹖必用人參兩許以駕馭其邪﹐此薛己眞知確見﹐立於不敗之地而收萬全之效者也。若在庸手﹐必謂補住邪气而不敢用﹐此謹熟陰陽﹐毋與眾謀﹐岐伯所以叮嚀致告耳。觀其每服五錢﹐必四服而邪始出。今之畏事者﹐用烏﹑附分數﹐必制熟而後敢用﹐更以芩連監制之﹐烏能挽回如是之危證哉﹖古今人不相及﹐信然。本方去烏﹑附卽星香散﹐治痰厥﹑气厥足矣。

稀涎千緡湯治風痰不下﹐喉中聲如牽鋸﹐或中濕腫滿。

半夏﹝大者﹐十四枚﹞豬牙皂角﹝炙﹐一挺﹞甘艸﹝一錢﹞白礬﹝二錢﹞

上四味爲末﹐用生薑自然汁少許﹐衝溫水一盞﹐調末一錢﹐灌之﹐得吐痰涎﹐卽醒。

【集注】柯琴曰﹕攻邪有汗﹑吐﹑下三法﹐仲景於吐劑立梔子鼓﹑瓜蒂二方﹐所以導熱邪之上出﹐逐寒邪而外散也。其有不因外感﹐因醇酒濃味漸積﹐凝結變爲頑痰﹐一旦乘虛上塞咽喉﹐气不得通﹐忽然昏僕﹐目反直視﹐喉中聲如牽鋸﹐此爲痰厥。先輩所云﹕怪證多屬於痰者﹐此也。非用峻藥以攻之﹐頑痰不能遽退﹐故用生薑﹑半夏之辛以散之﹐甘艸之甘以湧之﹐白礬之澀以斂之﹐牙皂之勇以開之。此斬關奪門之勢﹐惟稟气素實而暫虛者可用﹐壅塞稍疏﹐續進他藥﹐不可多用以傷元气。如平素虛弱者﹐又當攻補兼施﹐六君子湯中加牙皂﹑白礬末以吐之﹐則庶幾矣。若誤作中風治之﹐去生便遠。

秦艽升麻湯治風寒客胃﹐口眼斜﹐惡見風寒﹐四肢拘急﹐脈浮而緊。

升麻葛根秦艽白芷防風桂枝甘艸人參芍藥蔥白上十味﹐水煎服。

【集注】李中梓曰﹕至哉坤元﹗爲五臟之主。木勝風淫﹐則倉廩之官受制﹐脾主四肢﹐故痿痺也。口爲土之外候﹐眼爲木之爲外候﹐故俱病也。升麻﹑白芷皆陽明本藥﹐故用爲直入之兵。桂枝﹑芍藥和其營衛﹐防風﹑秦艽驅散風邪﹐蔥根佐風藥發汗﹐則無微不達﹐又借人參﹑甘艸補而和之﹐則大气周流﹐而邪气有不散者乎﹗防風黃湯治中風不能言﹐脈遲而弱者。

防風黃﹝等分﹞

水煎服。

【集注】柯琴曰﹕夫風者﹐百病之長也。邪風之至﹐急如風雨﹐善治者治皮毛﹐故用防風以驅逐表邪。邪之所湊﹐其气必虛﹐故用黃以鼓舞正气。黃得防風﹐其功愈大者﹐一攻一補﹐相須相得之義也。唐柳太后中風不言﹐許蔭宗造防風黃湯數十斤﹐置牀下蒸之﹐身在气中居﹐次日便能語﹐是以外气通內气﹐令气行而愈也。經曰﹕五气入鼻﹐藏於心肺﹐上使耳目修明﹐聲音能彰。制此方者﹐其知此義矣。夫燻蒸之力﹐尙能去病﹐況服之乎﹗今人治風﹐惟以發散爲足法﹐而禁用參﹑﹐豈知目盲不能視﹐口噤不能言﹐皆元气不足使然耳。誰知補气可以禦風﹐正勝而邪卻之理耶﹗神而明之﹐存乎其人。信哉﹗玉屏風散治風邪久畱而不散者﹐自汗不止者亦宜。

防風黃白術﹝等分﹞

上爲細末﹐酒調服。

【集注】柯琴曰﹕邪之所湊﹐其气必虛﹐故治風者﹐不患無以驅之﹐而患無以禦之﹔不畏風之不去﹐而畏風之復來。何則﹖發散太過﹐元府不閉故也。昧者不知托裏固表之法﹐徧試風藥以驅之﹐去者自去﹐來者自來﹐邪气畱連﹐終無解期矣。防風徧行周身﹐稱治風之仙藥﹐上淸頭面七竅﹐內除骨節疼痺﹐外解四肢攣急﹐爲風藥中之潤劑﹐治風獨取此味﹐任重功專矣﹐然衛气者﹐所以溫分肉而充皮膚﹐肥腠理而司開闔﹐惟黃能補三焦而實衛﹐爲元府禦風之關健﹐且元汗能發﹐有汗能止﹐功同桂枝﹐故又能除頭目風熱﹐大風癲疾﹐腸風下血﹐婦人子髒風﹐是補劑中之風藥也。所以防風得黃﹐其功愈大耳。白術健脾胃﹐溫分肉﹐培土卽以寧風也。夫以防風之善驅風﹐得黃以固表﹐則外有所衛﹔得白術以固裏﹐則內有所據。風邪去而不復來。此欲散風邪者﹐當根據如屏﹐珍如玉也。其自汗不止者﹐亦以微邪在表﹐皮毛肌肉之不固耳。

黃五物湯治風靡身無痛﹐半身不遂﹐手足無力﹐不能動履者。久久服之﹐自見其功。

黃﹝蜜炙﹐六錢﹞白芍藥﹝酒炒﹐三錢﹞桂枝﹝嫩枝連皮﹐三錢﹞生薑﹝外皮﹐三錢﹞大棗﹝去核﹐四枚﹞

水煎服。

【注】經曰﹕虛邪偏客於身半﹐其入深者﹐內居營衛﹐營衛衰則眞气去﹐邪气獨畱﹐發爲偏枯﹔其邪气淺者﹐脈偏痛。此謂虛邪賊風之中人也。營衛虛則其人深﹐久畱髮爲偏枯﹑半身不遂也。營衛實則其人淺﹐卽作經脈偏痛﹑風痺病也。八風﹑五痺之病﹐營衛實者﹐則以續命湯﹑換骨丹發其營衛之邪。風靡。偏枯之病﹐是營衛虛﹐則當以此湯補其營衛之虛也。故君黃以補衛﹐臣桂﹑芍以補營﹐佐姜﹑棗補而兼通﹐以和營衛也。此方乃小建中湯之變制﹐加黃減甘艸﹑飴糖者﹐是其意在補外﹐而不在補中也。若左半身不遂﹐則加當歸以補血﹔右半身不遂﹐則倍黃以補气﹔手軟倍桂枝﹔足軟加牛膝﹔筋軟加木瓜﹔骨軟加虎骨﹔元气虛加人參﹔陽气虛加附子﹔在臨證者消息之。久久服之﹐無不應也。如外風邪盛﹐則又當從事乎羌活愈風湯﹐補而散之可也。

羌活愈風湯治年近四旬﹐營衛不足﹐肝腎虛弱﹐風中經絡。精神恍惚﹐語言不淸﹐半身不遂﹐手足麻木﹐筋骨無力﹔或手足枯瘦浮腫﹐或手足筋攣不收。一切風病稍愈之後﹐調理俱宜此方。及初覺大指次指麻木不用﹐手足少力﹐或肌肉微掣﹐口眼跳動﹐若不預防調治﹐三年之內﹐風病必生﹐亦宜服之。

羌活甘艸﹝炙﹞防風黃蔓荊子地骨皮川芎細辛枳殼人參麻黃知母甘菊花薄荷枸杞當歸獨活白芷杜仲秦艽柴胡半夏﹝制﹞濃朴﹝姜制﹞熟地黃防己﹝以上各二兩﹞芍藥黃芩白茯苓﹝各三兩﹞石膏生地蒼術﹝各四兩﹞官桂﹝一兩﹞前胡﹝二兩﹞

上每服一兩﹐水二盞﹐煎一盞﹐去滓﹐空心溫服。如遇天陰﹐加生薑三片﹐臨臥再煎﹐滓俱要﹐食遠空心服。

淸熱化痰湯治中風痰熱﹐神气不淸﹐舌彊難言。

人參白術茯苓甘艸﹝炙﹞橘紅半夏麥冬石菖蒲枳實木香竹茹黃芩黃連南星水煎﹐加竹瀝。薑汁服。

【注】中風有內生﹑外中二因。內生則因胃濁生痰﹐志極動火﹔外中則因形气不固﹐感召風邪。所以內生者﹐病必痰迷不語﹐火發神昏。外中者﹐病必筋骨不用﹐口眼歪斜。單發者易治﹐同發者難愈。然此病之來﹐必有先兆。如大指次指麻木不仁或手足無力﹐或肌肉微掣﹐此營衛受邪﹐外中之先兆也。如上盛下虛﹐頭眩腳軟﹐神短忽忽﹐言語失常﹐此痰火將發﹐內生之先兆也。醫方中預防外中﹑內生之劑甚多﹐皆不若羌活愈風﹐淸熱化痰二方均以補正爲主﹐除邪次之。故羌活愈風﹐以十全大補湯爲君劑﹔淸熱化痰﹐以六君子湯爲君劑也。羌活愈風湯﹐用人參﹑苓﹑艸以補气﹐歸﹑地﹑芍藥以補血﹐黃﹑桂枝以扶衛﹐麻黃﹑芎以調營。濕盛則筋骨痿軟﹐故佐蒼﹑半﹐防己以除之。風盛則筋骨拘勁﹐故佐枸﹑杜﹑地黃以滋之。病久气必滯﹐故佐枳殼﹑濃朴以行之。風多從燥化﹐故佐知﹑膏﹑黃芩以淸之。更佐諸羌﹑獨輩發散之品﹐以驅六經之風﹐是風非汗不除也。

久病風邪之人﹐若一旬無汗﹐須加麻黃微汗以和其表。若數日大便不利﹐更加大黃微利以和其裏。春倍柴胡﹑半夏﹐夏倍知﹑膏﹑黃芩﹐季夏倍防己﹑術﹑苓﹐秋倍濃朴加桂﹑藿﹐冬倍歸﹑桂加附子﹐此皆通塞從時﹐活變法也。一气一候亦然﹐假如今日風气大來﹐是風淫也﹐則倍防風﹔熱气大來﹐是火淫也﹐則借黃芩﹔濕气大來﹐是濕淫也﹐則倍蒼術﹔淸气大來﹐是燥淫也﹐則倍桂枝皮﹔寒气大來﹐是寒淫也﹐則加炮附子。此又隨气候加藥法也。淸熱化痰湯﹐用參﹑苓﹑術﹑艸以補气﹐木香﹑枳實以利气﹐橘﹑半﹑南星以化痰﹐黃芩﹑黃連以瀉熱﹐菖蒲通心﹐麥﹑竹淸心﹐薑汁﹑竹瀝通神明去胃濁﹐則內生諸病自漸愈矣。气實減人參﹑白術者﹐恐助熱也。气虛減木香枳實者﹐恐傷气也。痰熱甚盛﹐大便祕實者﹐此方攻病力緩﹐又當與礞石滚痰丸相兼服之﹐大便利﹐止再服﹐恐過則傷正也。

若利後數日﹐仍祕實者﹐仍服之﹐是又恐痰熱盛而助邪也。其變通加減施治﹐總在臨證者消息之﹐難以盡述。

防風通聖散風熱壅盛﹐表裏三焦皆實者﹐此方主之。

防風川芎當歸芍藥大黃薄荷麻黃連翹芒硝﹝各半兩﹞石膏黃芩桔梗﹝各一兩﹞滑石﹝三兩﹞甘艸﹝三兩﹞荊芥白術梔子﹝各二錢半﹞生薑﹝三片﹞

每服三錢。

【集注】吳琨曰﹕防風﹑麻黃解表藥也﹐風熱之在皮膚者﹐得之由汗而泄。荊芥﹑薄荷淸上藥也﹐風熱之在顚頂者﹐得之由鼻而泄。大黃﹑芒硝通利藥也﹐風熱之在腸胃者﹐得之由後而泄。滑石﹑梔子水道藥也﹐風熱之在決瀆者﹐得之由尿而泄。風淫於肺﹐肺胃受邪﹐石膏﹑桔梗淸肺胃也。而連翹﹑黃芩﹐又所以祛諸經之遊火。風之爲患﹐肝木主之﹐川芎﹑歸﹑芍﹐和肝血也。而甘艸﹑白術﹐所以和胃气而健脾。劉守眞長於治火﹐此方之旨詳且悉哉﹗亦治失下發斑﹐三焦火實。全方除硝﹑黃名雙解散﹐解表有防風﹑麻黃﹑薄荷﹑荊芥﹑川芎﹐解裏有石膏﹑滑石﹑黃芩﹑梔子﹑連翹﹐復有當歸﹑芍藥以和血﹐桔梗﹑白術﹑甘艸以調气﹐營衛皆和﹐表裏俱暢﹐故曰雙解。本方名曰通聖﹐極言其用之妙耳。

九味羌活湯﹝一名沖和湯﹞四時發散之通劑。

羌活防風川芎白芷細辛蒼術黃芩甘艸生地加生薑三片﹐蔥白三莖﹐水煎服。

活人敗毒散治傷寒溫疫﹐風濕風眩﹐拘蜷風痰﹐頭痛目眩﹐四肢痛﹐憎寒壯熱﹐項彊睛疼。老人小兒皆可服。

羌活獨活前胡柴胡川芎枳殼白茯苓桔梗人參﹝各一兩﹞甘艸﹝五錢﹞

上爲細末﹐每服二錢﹐水一盞﹐入生薑三片﹐煎七分﹐溫服﹐或沸湯點服。

煩熱口漧﹐加黃芩。

【集注】趙羽皇曰﹕東南地土卑濕﹐凡患感冒﹐輒以傷寒二字混稱。不知傷者﹐正气傷於中﹐寒者﹐寒气客於外﹐未有外感而內不傷者也。仲景醫門之聖﹐立法髙出千古﹐其言冬時嚴寒﹐萬類深藏﹐君子固密﹐不傷於寒。觸冒之者﹐乃名傷寒﹐以失於固密而然。

可見人之傷寒﹐悉由元气不固﹐膚腠之不密也。昔人常言傷寒爲汗病﹐則汗法其首重矣。

然汗之發也﹐其出自陽﹐其源自陰﹐故陽气虛﹐則營衛不和而汗不能作﹔陰气弱﹐則津液枯涸而汗不能滋。但攻其外﹐罔顧其內可乎﹖表汗無如敗毒散﹑羌活湯。其藥如二活﹑二胡﹑芎﹑蒼﹑辛﹑芷羣隊辛溫﹐非不發散﹐若無人參﹑生地之大力者居乎其中﹐則形气素虛者﹐必至亡陽﹔血虛挾熱者﹐必至亡陰﹐而成痼疾矣。是敗毒散之人參﹐與沖和湯之生地﹐人謂其補益之法﹐我知其托裏之法。蓋補中兼發﹐邪气不致於流連﹔發中帶補﹐眞元不致於耗散﹐施之於東南地卑气暖之鄕﹐最爲相宜﹐此古人制方之義。然形气俱實﹐或內熱熾盛﹐則更當以河間法爲是也。

胡天錫曰﹕非其時而有其气﹐惟气血兩虛之人受之。寒客營而風客衛﹐不可用峻劑﹐故稍從其輕者﹐此羌活湯﹑敗毒散所由立也。九味湯主寒邪傷營﹐故於發表中加芎﹑地﹐引而入血﹐卽借以調榮。用蔥姜爲引﹐使通體汗出﹐庶三陽血分之邪﹐直達而無所滯矣。敗毒散主風邪傷衛﹐故於發表中加參﹑苓﹑枳﹑桔﹐引而達衛﹐固托以宣通。用生薑爲使﹐使畱連肺部﹐則上焦气分之邪不能幹矣。是方亦可用黃芩者﹐以諸藥气味辛溫﹐恐其僭亢﹐一以潤之﹐一以淸之也。

柴葛解肌湯治三陽合病﹐頭痛發熱﹐心煩不眠﹐嗑幹耳聾﹐惡寒無汗﹐三陽證同見者。

石膏柴胡羌活白芷黃芩芍藥桔梗甘艸葛根加姜棗﹐水煎服。

【注】陶華制此以代葛根湯。不知葛根湯﹐只是太陽﹑陽明藥﹐而此方君柴胡﹐則是又治少陽也﹔用之於太陽﹑陽明合病﹐不合也。若用之以治三陽合病﹐表裏邪輕者﹐無不效也。仲景於三陽合病﹐用白虎湯主之者﹐因熱甚也﹐曰汗之則譫語遺尿﹐下之則額汗厥逆﹐正示人惟宜以和解立法﹐不可輕於汗下也。此方得之葛根﹑白芷﹐解陽明正病之邪﹐羌活解太陽不盡之邪﹐柴胡解少陽初入之邪。

佐膏﹑芩治諸經熱﹐而專意在淸陽明﹐佐芍藥斂諸散藥而不令過汗﹐桔梗載諸藥上行三陽﹐甘艸和諸藥通調表裏。施於病在三陽﹐以意增減﹐未有不愈者也。若渴引飲者﹐倍石膏加栝蔞根﹐以淸熱而生津也。若惡寒甚無汗﹐減石膏﹑黃芩加麻黃﹐春夏重加之﹐以發太陽之寒。若有汗者﹐加桂枝以解太陽之風﹐無不可也。

升麻葛根湯治陽明表熱下利﹐兼治痘疹初發。

升麻葛根芍藥甘艸﹝炙﹞

上四味﹐水煎服。

【集注】柯琴曰﹕此爲陽明初病﹐解表和裏之劑﹐可用以散表熱﹐亦可用以治裏虛﹐一方而兩擅其長也。夫身熱汗自出﹐不惡寒反惡熱。是陽明之本證。仲景未嘗立治表之方﹐見陽明初起﹐汗出多而惡寒者﹐便用桂枝湯﹔及無汗而惡寒者﹐則用葛根湯。證同太陽而稱陽明者﹐是陽明之表病自太陽傳來﹐故治仍同太陽也。此方治陽明自病﹐不用麻桂者﹐恐汗太過而亡津液﹐反致胃燥也。用升麻﹑葛根發胃脘之陽﹐以散肌肉之表熱﹔芍藥﹑甘艸瀉脾經之火﹐以解胃府之裏熱。有汗則發﹐無汗則止﹐功同桂枝﹐而已遠漧薑﹑桂﹐且不須啜稀粥以助陽也。胃實爲陽明之裏證﹐仲景用承气三方。然陽明初病﹐往往有移熱於脾而下利者﹐《內經》所謂暴注下迫﹐皆屬於熱也。下利﹐正是胃熱之兆﹐故太陽陽明合病﹐必自下利﹐仲景用葛根湯以發兩陽之表熱﹐卽所以治裏熱也。此方卽仿其義﹐去姜﹑桂之辛熱﹐以升麻代麻黃﹐便是陽明表劑﹐而非太陽表劑矣。葛根稟性甘涼﹐可以散表實﹐協升麻以上升﹐則使淸陽達上而濁陰下降。可知芍藥收斂脾陰﹐甘艸緩急和裏﹐則下利自止。可知治裏仍用表藥者﹐以表實下利﹑而非裏實故也。痘疹自裏達表﹐出於少陰而發於太陽﹐初起則內外皆熱﹐故亦宜於涼散耳。若無汗加麻黃﹐有汗加桂枝﹐渴熱加石膏﹐咽痛加桔梗﹐頭痛合芎芷散﹐頭面腫合消毒飲﹐有少陽證加柴﹐芩﹐火盛加芩﹑連﹐凡邪在三陽﹐以此出入﹐無不利也。

參蘇飲治感冒風寒﹐頭痛發熱﹐憎寒咳嗽﹐涕唾稠粘﹐胸膈滿悶﹐脈弱無汗。

人參﹝八分﹞蘇葉﹝八分﹞漧葛﹝八分﹞前胡﹝八分﹞陳皮﹝八分﹞枳殼﹝八分﹞

茯苓﹝八分﹞半夏﹝八分﹞桔梗﹝五分﹞木香﹝五分﹞甘艸﹝五分﹞生薑﹝五片﹞大棗﹝一枚﹞

上水煎﹐熱服取汗。

【注】風寒感冒太陽則傳經﹐以太陽主表﹐故用麻﹑桂二方﹐發營衛之汗也。若感太陰則不傳經﹐以太陰主肺﹐故用此湯外散皮毛﹐內宣肺气也。蓋邪之所湊﹐其气必虛﹐故君人參以補之。皮毛者﹐肺之合也﹐肺受風寒﹐皮毛先病﹐故有頭痛無汗﹐發熱憎寒之表﹐以蘇葉﹑葛根﹑前胡爲臣以散之。肺一受邪﹐胸中化濁﹐故用枳﹑桔﹑二陳以淸之﹐則咳嗽﹑涕唾稠粘﹑胸膈滿悶之證除矣。加木香以宣諸裏气﹐加姜﹑棗以調諸表气﹐斯則表裏之气和﹐和則解也。以本方去人參加川芎﹐以前胡易柴胡﹐名芎蘇飲。治气實有火者﹐頭痛甚亦加之。喘嗽者﹐加杏仁以降气﹐桑皮以瀉肺。合四物名茯苓補心湯﹐治气血兩虛﹐及新產之後虛損吐血﹐感冒傷風咳嗽﹐最相宜也。

藿香正气散治外受四時不正之气﹐內停飲食﹐頭痛寒熱﹐或霍亂吐泄﹐或作瘧疾。

藿香桔梗紫蘇白芷濃朴大腹皮半夏茯苓陳皮甘艸上十味﹐加姜棗﹐水煎﹐熱服。

【集注】吳琨曰﹕四時不正之气﹐由鼻而入﹐不在表而在裏﹐故不用大汗以解表﹐但用芬香利气之品以正裏。蘇﹑芷﹑陳﹑腹﹑朴﹑梗﹐皆气勝者也﹐故能正不正之气﹔茯﹑半﹑甘艸則甘平之品﹐所以培養中气者也。若病在太陽﹐與此湯全無干涉﹐傷寒脈沈發熱﹐與元气本虛之人﹐並夾陰發熱者宜戒。又金不換正气散﹐卽平胃散加半夏﹑藿香﹐凡受山嵐瘴气及出遠方不服水土﹑吐瀉下利者主之。蓋平胃散﹐可以平濕土而消瘴﹐半夏之燥以醒脾﹐藿香之芬以開胃﹐名曰正气﹐謂能正不正之气也。

神術湯主治三時外感寒邪﹑內傷生冷而發熱及脾瀉腸風。

白術﹝三錢﹞防風﹝二錢﹞甘艸﹝一錢﹞

上三味﹐無汗用蒼術加蔥白﹑生薑﹐有汗用白術﹑生薑。

【集注】柯琴曰﹕此王好古得意之方﹐仿仲景麻﹑桂二方之義﹐而制爲輕劑也。然此是太陰之劑﹐可以理脾胃之風濕﹐而不可治太陽之風寒﹐亦不可以治陽明之表證與少陽之半表裏也。《內經》所謂春傷於風﹐邪气畱連而洞泄﹐至夏而飧泄﹑腸者宜之。若冬傷於寒﹐至春而溫病者﹐又非所宜也。今人不知仲景立方之旨﹐只恐麻黃﹑桂枝之傷人也﹐得此平和之劑恃爲穩當。不知營衛不和﹐非調和脾胃者所可代。胃家之實者﹐非補虛之品所能投。肝膽之相火往來﹐少陰之水火相射者﹐不得以燥劑該攝也。失明藥之理﹐始得方之用﹐能知方﹐始可用方而不執方。若病在太陽﹐先發陽明之汗﹐是引賊破家﹐張潔古豈獨爲葛根道哉﹗麻黃加術湯治濕家身煩疼。

麻黃﹝三兩﹞桂枝﹝二兩﹞甘艸﹝炙﹐二兩﹞杏仁﹝七十个﹞白術﹝炒﹐四兩﹞

上五味﹐以水九升﹐煮麻黃﹐減二升﹐去沫﹐內諸藥﹐煮取二升半﹐去滓﹐溫服八合﹐覆取微似汗。

【集注】程知曰﹕此湯爲濕家表散法也。身疼爲濕﹐身煩爲熱。加白術於麻黃湯中﹐一以助其去濕﹐一以恐其過散﹐此治濕之正法也。發散方中加白術﹐又爲張潔古﹑王好古二人開法門。

桂枝附子湯主冶傷寒八九日﹐風濕相搏﹐身體煩疼﹐不能轉側﹐不嘔不渴﹐脈浮虛而澀者。

桂枝﹝四兩﹞附子﹝炮﹐三枚﹞甘﹝一兩﹞生薑﹝三兩﹞大棗﹝十二枚﹞

上五味﹐以水六升﹐煮取二升﹐去滓﹐分溫三服。

【集注】程知曰﹕濕與風相搏﹐流入關節﹐身疼極重﹐而無頭痛﹑嘔﹑渴等證﹐脈浮虛者風也﹐澀者寒濕也。風在表者﹐散以桂﹑甘之辛甘。濕在經者﹐逐以附子之辛熱。姜﹑棗辛甘﹐行營衛通津液以和表。蓋陽虛則濕不行﹐溫經助陽散濕﹐多藉附子之大力也。

栝蔞桂枝湯治太陽證備﹐身體彊KTKT然﹐脈反沈遲﹐此爲痙﹐此湯主之。

栝蔞根﹝二兩﹞桂枝﹝三兩﹞芍藥﹝三兩﹞甘艸﹝二兩﹞生薑﹝三兩﹞大棗﹝十二枚﹞

上六味﹐以水九升﹐煮取三升﹐分溫三服﹐取微汁﹐汗不出﹐食頃須啜熱粥發之。

【集注】諭昌曰﹕傷寒方中﹐治項背KTKT﹐用桂枝加葛根湯矣。彼之汗出惡風﹐其邪在表﹐而此之太陽證﹐罔不具備﹐其邪之亦在於表可知也。但以脈之沈遲﹐知其在表之邪爲津液內竭所召﹐不當從風寒之表法起見﹐故不用葛根之發表解肌﹐攺用栝蔞根之味苦入陰﹐擅生津液之長者爲君﹐加之桂枝和營衛﹑養筋脈而治其痙﹐乃變表法爲和法也。然旣君以栝蔞根當增之﹐桂枝爲臣當減之。

水解散治天行時气初起﹐頭痛﹐壯熱等疫。

大黃﹝四兩﹞白芍﹝二兩﹞黃芩甘艸﹝炙﹞桂心麻黃﹝各三兩﹞

上爲粗末﹐每撮一兩﹐水煎服。汗下不再服。

二聖救苦丹川大黃﹝生﹐一斤﹞皂角﹝豬牙者﹐去皮弦﹐微炒﹐四兩﹞

上爲末﹐和勻﹐水泛爲丸﹐每服三錢﹐無根水下。弱者減服。

【注】天行時气﹐卽四時不正之气﹐感而爲病者﹐初不名疫也。因病气互相傳染﹐老幼相似﹐沿門闔境而共病之﹐故曰﹕天行時气也。然此疫气從鼻而入﹐一受其邪﹐臟腑皆病﹐若不急逐病出﹐則多速死。急逐之法﹐非汗卽下﹐故古人治疫之方﹐以下爲主﹐以汗次之﹐是爲病尋出路也。此二方﹐一以治冬疫﹐一以治春疫。冬疫多寒﹐春疫多熱。多寒者宜水解散﹐方中用麻﹑桂﹑芍﹐艸發營衛之汗﹐大黃﹐黃芩瀉疫毒之邪。多熱者宜救苦丹﹐方中用皂角開竅而發表﹐大黃瀉火而攻裏﹐使毒亦從汗下而出也﹐二方審而用之﹐治疫之大法可類推矣。

天水散﹝一名益無散一名六一散﹞治夏時中暑﹐熱傷元气﹐內外俱熱﹐無气以動﹐煩渴欲飲﹐腸胃枯涸者。又能催生下乳﹐積聚水蓄﹐裏急後重﹐暴注下迫者宜之。

桂府滑石﹝水飛﹐六兩﹞甘艸﹝一兩﹞辰砂﹝三錢﹞

上爲細末﹐新汲水一碗﹐調服三錢。

【集注】柯琴曰﹕元气虛而不支者死﹐邪气盛而無制者亦死。今熱傷元气﹐無气以動﹐斯時用參﹑以補气﹐則邪愈甚﹔用芩﹑連以淸熱﹐則气更傷。惟善攻熱者﹐不使敗人元气﹔善補虛者﹐不使助人邪气﹐必得气味純粹之品以主之。滑石稟土中沖和之气﹐行西方淸肅之令﹐秉秋金堅重之形﹐寒能勝熱﹐甘不傷脾﹐含天乙之精而具流走之性﹐異於石膏之凝滯﹐能上淸水原﹐下通水道﹐蕩滌六腑之邪熱從小便而泄。炙甘艸稟艸中沖和之性﹐調和內外﹐止渴生津﹔用以爲佐﹐保元气而瀉虛火﹐則五臟自和矣。然心爲五臟主﹐暑熱擾中﹐神明不安﹐必得朱砂以鎭之﹐則神气可以虛遽復﹔涼水以滋之﹐則邪熱可以急除﹐此淸心之陽熱可通行也。至於熱利初起﹐裏急後重者宜之﹐以滑可去著也。催生下乳﹐積聚蓄水等證﹐同乎此義﹐故兼治之。是方也﹐益气而不助邪﹐逐邪而不傷气﹐不負益元之名﹐宜與白虎﹑生脈三方鼎足也。

香蒂飲治暑熱乘涼飲冷﹑陽气爲陰邪所遏﹑頭痛發熱﹑惡寒煩躁﹑口渴腹滿﹑吐瀉者。

香薷濃朴﹝薑汁炒﹞白扁豆﹝炒﹞

水煎浸﹐冷服。

【集注】葉仲堅曰﹕飲與湯稍有別﹐服有定數者名湯﹐時時不拘者名飲。飲因渴而設﹐用之於溫暑則最宜者也。然胃惡燥﹐脾惡濕﹐多飲傷脾﹐反致下利。治之之法﹐心下有水气者發汗﹐腹中有水气者利小便。然與其有水患而治之﹐曷若先選其能汗﹑能利者用之。

香薷芳香辛溫﹐能發越陽气﹐有徹上徹下之功﹐故治暑者君之﹐以解表利小便。佐濃朴以除濕﹐扁豆以和中﹐合而用之爲飲。飲入於胃﹐熱去而濕不畱﹐內外之暑悉除矣﹐若心煩口渴者﹐去扁豆加黃連﹐名黃連香薷飲。加茯苓﹑甘艸﹐名五物。加木瓜﹑參﹑﹑橘﹑術﹐名十味。隨證加減﹐盡香薷之用也。然勞倦內傷﹐必用淸暑益气﹐內熱大渴﹐必用人參白虎﹐若用香薷﹐是重虛其表而反濟其內熱矣。香薷乃夏月解表之藥﹐如冬月之麻黃﹐气虛者尢不可服。今人不知暑傷元气﹐槪用以代茶﹐是開門揖盜也。

卷四

刪補名醫方論﹝四﹞

黃連解毒湯治一切陽熱火盛﹐面赤口漧﹐狂燥心煩﹐錯語不眠﹐大熱漧嘔﹐吐血衄皿﹐及下後而便不實﹐熱仍不已者。

黃連梔子﹝各等分﹞黃柏黃芩水煎服。

【集注】汪昂曰﹕寒極曰陰毒﹐熱極曰陽毒。是方名曰黃連解毒﹐是君以黃連直解心經火毒也。黃芩瀉肺經火毒﹐黃瀉腎經火毒﹐梔子通瀉三焦火毒﹐使諸火毒從膀肌出。若大便實者加大黃﹐名梔子金花湯﹐利大便﹐是使火毒從大﹑小二便而出也。蓋陽盛則陰衰﹐火盛則水衰﹐故用大苦大寒之藥﹐抑陽而扶陰﹐瀉其亢甚之火﹐而救其欲絕之水也。然非實熱不可輕投。

【按】黃連解毒湯﹑白虎湯﹑三黃石膏湯﹑大靑龍湯﹐皆治表裏俱熱證。然大靑龍湯治表實壯熱﹐裏熱之淺在肌﹔三黃石膏湯治表實壯熱﹐裏熱之深在胃。故一以石膏佐麻﹑桂﹐一以石膏佐麻﹑豉﹐均發太陽之表﹐解陽明之裏也。大靑龍湯﹐則更以杏﹑艸﹑姜﹑棗﹑佐麻黃﹐其意專發熱郁之在肌也。三黃石膏湯﹐則更以芩﹑連﹐梔﹑柏佐石膏﹐其意專瀉熱深之在胃也。白虎湯治表熱在肌﹐裏熱在胃﹐所以不用麻﹑桂以發太陽﹐專主石膏而淸陽明也﹐解毒湯治表熱在三陽﹐裏熱在三焦﹐所以亦不以麻﹑桂發太陽表﹐亦不以石膏淸陽明裏﹐而專以三黃瀉上下內外之實火也。此皆太陽之邪﹐侵及陽明﹐而未入腑成實者也。若已入腑成實﹐則又當從事乎三承气湯﹐以下其熱也。

三黃湯治三焦實熱﹐一切有餘火證﹐大便祕結者。

黃芩大黃﹝各等分﹞黃連水煎服。

二黃湯治上焦火旺﹐頭面大腫﹐目赤腫痛﹐心胸。咽喉。口舌﹑耳鼻熱盛及生瘡毒者。

黃芩黃連甘艸﹝各等分﹞

水煎﹐食後服。

【按】三黃湯用黃芩瀉上焦火﹐黃連瀉中焦火﹐大黃瀉下焦火﹐三焦實火大便實者﹐誠爲允當。若大便不實者﹐黃連解毒湯證也。以大黃易黃柏者﹐因其下焦熱結未實也。加梔子者﹐使其熱不從大便出而從小便出也。上﹑中二焦實火﹐用涼膈散。若夫上焦實火﹐則以此湯之大黃易甘艸﹐名二黃湯﹐使芩﹑連之性﹐緩緩而下﹐畱連膈上。張潔古以涼膈散減硝﹑黃加桔梗﹐亦此義也。𨿽同一瀉火之劑﹐而其中上下﹑緩急﹑輕重之不同﹐此皆加減轉換法也﹐不可不知。

三黃石靑湯治傷寒陽證﹐表裏大熱而不得汗﹐或已經汗﹑下﹐過經不解﹐六脈洪數﹐面赤鼻幹﹐舌燥大渴﹐煩躁不眠﹐譫語鼻衄﹐發黃﹑發疹﹑發斑。以上諸證﹐凡表實無汗﹐而未入裏成實者﹐均宜主之。

石膏﹝兩半﹞黃芩黃連黃柏麻黃﹝以上各七錢﹞淡豆豉﹝二合﹞梔子﹝三十个﹞

每服一兩﹐加蔥三根﹐水煎﹐熱服。气實者倍服。

【注】仲景於表裏大熱﹐立兩解之法。如大靑龍湯治表裏大熱﹐表實無汗﹐故發汗﹐汗出而兩得解也﹔白虎湯治表裏大熱﹐因表有汗﹐不主麻﹑桂﹐因裏未實﹐不主硝黃﹐惟以膏﹑知﹑甘艸﹐外解陽明之肌熱﹐內淸陽明之腑熱﹐表裏淸而兩得解也。若夫表實無汗﹐熱郁營衛﹐裏未成實﹐熱盛三焦﹐表裏大熱之證。若以大靑龍湯兩解之﹐則功不及於三焦。若以白虎湯兩解之﹐則效不及於營衛。故陶華制此湯﹐以三黃瀉三焦之火盛﹐佐梔子屈曲下行﹐使其在裏諸熱從下而出。以麻黃開營衛之熱郁﹐佐豉蔥直走皮毛﹐使其在表之邪從外而散。石膏倍用重任之者﹐以石膏外合麻﹑豉﹑取法乎靑龍﹐是知解諸表之熱﹐不能外乎靑龍也。內合三黃﹐取法乎白虎﹐是知解諸裏之熱﹐不能外乎白虎也。且麻﹑豉得石膏﹑三黃﹐大發表熱﹐而不動裏熱﹔三黃得石膏﹑麻﹑豉﹐大淸內熱﹐而不礙外邪。是此方擅表裏俱熱之長﹐亦得仲景之心法者也。若表有微汗﹐麻黃減半﹐桂枝倍加﹐以防外疏﹔裏有微溏﹐則減去石膏﹐倍加葛根﹐以避中虛也。

涼膈散治心火上盛﹐中焦燥實﹐煩躁口渴﹐目赤頭眩﹐口瘡唇裂﹐吐血衄血﹐大小便祕﹐諸風螈﹐胃熱發斑發狂﹐及小兒驚急﹐痘瘡黑陷。

連翹﹝四兩﹞大黃﹝酒浸﹞黃芩﹝酒炒﹞薄荷﹝一兩﹞甘艸﹝二兩﹞梔子﹝炒﹞芒硝上爲末﹐每服三錢﹐加竹葉﹐生蜜煎。

【集注】汪昂曰﹕此上﹑中二焦﹐瀉實火藥也。熱淫於內﹐治以鹹寒﹐佐以苦甘。故以連翹﹑黃芩﹑竹葉﹑薄荷散火於上﹐而以大黃﹑芒硝之猛利﹐蕩熱於中﹐使上升下行﹐而膈自淸矣。用甘艸﹑生蜜者﹐病在膈﹐甘以緩之也。古方用涼膈散居多。本方加菖蒲﹑遠志﹐名轉舌膏﹐治心經蘊熱。加靑黛﹑藍根﹐名活命金丹﹐治肝經風熱。張潔古減去硝﹑黃﹐加桔梗爲之舟楫﹐浮而上行﹐治上焦諸熱﹐便不實者宜之﹐不可以此方過瀉而輕訾之也。

竹葉黃湯治消渴﹐气血虛﹐胃火盛而作渴。

淡竹葉生地黃﹝各二錢﹞黃麥冬當歸川芎黃芩甘艸芍藥人參半夏石膏﹝各一錢﹞

上水煎服。

【集注】柯琴曰﹕气血皆虛﹐胃火獨盛﹐善治者補瀉兼施﹔寒之而不至損陽﹐溫之而至助火﹐扶正而邪卻矣。四君子气藥也﹐加黃而去苓﹑術者﹐恐火就燥也。四物湯血藥也﹐倍地黃而用生者﹐正取其寒也。人參﹑黃﹑甘艸﹐治煩熱之聖藥﹐是補中有瀉矣。

且地黃之甘寒﹐瀉心腎之火﹐竹葉助芍藥淸肝膽之火﹐石膏佐芍藥淸脾胃之火﹐麥冬同黃芩淸肺腸之火﹐則胃火不得獨盛﹐而气血之得補可知。惟半夏一味溫中辛散﹐用之大寒劑中﹐欲其通陰陽之路也。岐伯治陰虛而目不瞑者﹐飲以半夏湯﹐覆杯則臥﹐今人以爲燥而渴者禁用﹐是不明陰陽之理耳。

【按】是方卽竹葉石膏湯加生地﹑當歸﹑白芍﹑川芎﹑黃﹑黃芩也。彼則治傷寒解後煩渴少气﹐气逆欲吐。此則治消渴﹐气血虛﹑胃火盛。因其气虛﹐故加黃佐人參﹑甘艸以補气﹔因其血虛﹐故加歸﹑芎﹑芍﹑地以補血﹔因其胃火盛﹐故加黃芩佐石膏以淸胃火。其煩渴則一﹐故余藥皆同也。於此二方推之﹐用半夏之意﹐自可知矣﹐故脾者爲胃行其津液也。脾濕胃燥﹐津液不行﹐得火則化痰﹐得寒則成飲。胃火淸﹐脾濕燥﹐其痰飲自除矣。半夏消痰破飲﹐使未化痰之津液回淸﹐而已成痰之濁液自化﹐非他藥所可比倫也﹐故二方於胃火盛燥渴中同用之。

淸胃散治胃經濕熱﹐齒齦腫痛﹐或牽引頭腦﹐或面發熱。

升麻甘艸生地黃川黃連牡丹皮當歸水煎服。

【集注】羅謙甫曰﹕陽明胃多气多血﹐又兩陽合明爲熱盛﹐是以邪入而爲病常實。若大渴﹑舌苔﹑煩躁﹐此傷气分﹐熱聚胃府﹐燥其津液﹐白虎湯主之。若醇飲肥濃炙爆過用﹐以致濕熱壅於胃府﹐逆於經絡﹐而爲是病﹐此傷血分﹐治宜淸胃。方中以生地益陰涼血爲君﹐佐之以丹皮﹐去蒸而疏其滯。以黃連淸熱燥濕爲臣﹐佐之以當歸﹐入血而循其經。仍用升麻之辛涼﹐爲本經捷使引諸藥直達血所﹐則咽喉不淸﹐齒齦腫痛等證﹐廓然俱淸矣。

導赤散治心熱﹐口糜舌瘡﹐小便黃赤﹐莖中作痛﹐熱淋不利。

生地木通甘艸梢上三味﹐水煎服。

【注】赤色屬心﹐導赤者﹐導心經之熱從小腸而出﹐以心與小腸爲表裏也。然所見口糜舌瘡﹑小便黃赤﹑莖中作痛﹑熱淋不利等證﹐皆心熱移於小腸之證。故不用黃連直瀉其心﹐而用生地滋腎涼心﹐木通通利小腸﹐佐以甘艸梢﹐取易瀉最下之熱﹐莖中之痛可除﹐心經之熱可導也。此則水虛火不實者宜之﹐以利水而不傷陰﹐瀉火而不伐胃也。若心經實熱﹐須加黃連﹑竹葉﹐甚者更加大黃﹑亦釜底抽薪之法也。

五淋散治膀胱結熱﹐水道不通﹐淋澀熱痛﹐或尿如豆汁﹐或成砂石﹐或如膏膿﹐或小便血。

赤苓﹝一錢五分﹞赤芍﹝一錢﹞梔仁﹝一錢﹞當歸甘艸﹝各錢二分﹞

上五味﹐加燈心﹐水煎服。

八正散瞿麥梔子扁蓄大黃木通滑石車前子甘艸﹝各一錢﹞

加燈心一錢﹐煎服﹝朱震亨方﹕加木香一錢﹞。

【注】通調水道﹐下輸膀胱﹐三焦之職也。受藏津液﹐气化能出﹐膀胱之職也。若水道不輸﹐則內蓄喘脹﹐外泛膚腫﹐三焦之病也。若受藏不化﹐則諸淋澀痛﹐癃閉不通﹐膀胱之病也。經曰﹕陰無陽元以生﹐陽無陰無以化。故陰陽偏盛﹐皆不生化也。陽盛陰虛﹐而膀胱之气不化爲病者﹐通關丸證也。陰盛陽虛﹐而膀胱之气不化爲病者﹐腎气丸證也。此關乎气化陰陽之爲病也。經曰﹕下虛則遺尿。又曰﹕膀胱不約爲遺尿。經曰﹕胞移熱於膀胱則癃。又曰﹕膀胱不利爲癃。故虛而寒者﹐藏而不能約﹔實而熱者﹐約而不能出也。膀胱气虛﹐無气以固﹐則藏而不約不禁﹐遺失之病生﹐補中固眞湯證也。膀胱气熱﹐壅結不行﹐則約而不出﹐淋澀癃閉之病生﹐八正五淋散證也。此不全關乎气化﹐而又關乎虛寒﹑實熱之爲病也。八正﹑五淋皆治淋澀癃閉之藥﹐而不無輕重之別。輕者﹐有熱未結﹐𨿽見淋澀尿赤﹑豆汁﹐砂石﹑膏血﹑癃閉之證﹐但其痛則輕﹐其病不急﹐宜用五淋散單淸水道故以梔﹑苓淸熱而輸水﹐歸﹑芍益陰而化陽﹐復佐以甘艸調其陰陽﹐而用梢者﹐意在前陰也。重者﹐熱已結實﹐不但痛甚勢急﹐而且大便亦不通矣﹐宜用八正散兼瀉二陰﹐故於羣走前陰藥中﹐加大黃直攻後竅也﹐丹溪方加木香者﹐其意亦以气化者歟﹗逍遙散治肝家血虛火旺﹐頭痛目眩煩赤﹐口苦倦怠煩渴﹐抑鬱不樂﹐兩脇作痛﹐寒熱﹐小腹重墜﹐婦人經水不調﹐脈弦大而虛。

芍藥﹝酒炒﹞當歸白術﹝炒﹞茯苓甘艸﹝炙﹞柴胡﹝各二錢﹞

引用煨姜三片﹐薄菏少許﹐煎服。

加味逍遙散﹐卽此方加丹皮﹑山梔﹝炒﹞各五分。

【集注】趙羽皇曰﹕五臟苦欲補瀉﹐云肝苦急﹐急食甘以緩之。蓋肝性急善怒﹐其气上行則順﹐下行則郁﹐郁則火動而諸病生矣。

故發於上﹐則頭眩﹑耳鳴而或爲目赤。發於中﹐則胸滿﹑脇痛而或作吞酸。發於下﹐則少腹疼疝而或溲尿不利。發於外﹐則寒熱往來﹐似瘧非瘧。凡此諸證﹐何莫非肝郁之象乎﹖而肝木之所以郁﹐其說有二﹕一爲土虛不能升木也﹐一爲血少不能養肝也。蓋肝爲木气﹐全賴土以滋培﹐水以灌漑。若中土虛﹐則木不升而郁。陰血少﹐則肝不滋而枯。方用白術﹑茯苓者﹐助土徳以升木也。當歸﹑芍藥者﹐益榮血以養肝也。薄荷解熱﹐甘艸和中。獨柴胡一味﹐一以爲厥陰之報使﹐一以升發諸陽。經云﹕木郁則達之。遂其曲直之性﹐故名曰逍遙。若內熱﹑外熱盛者﹐加丹皮解肌熱﹐炒梔淸內熱﹐此加味逍遙散之義也。

龍膽瀉肝湯治脇痛口苦﹐耳聾耳腫﹐筋痿陰濕﹐熱癢陰腫﹐白濁溲血。

龍膽艸﹝酒炒﹞黃芩﹝炒﹞梔子﹝酒炒﹞澤瀉木通車前子當歸﹝酒洗﹞柴胡甘艸生地﹝酒炒﹞

水煎服。

【注】脇痛口苦﹐耳聾耳腫﹐乃膽經之爲病也﹐筋痿陰濕﹐熱癢陰腫﹐白濁溲血﹐乃肝經之爲病也。故用龍膽艸瀉肝膽之火﹐以柴胡爲肝使﹐以甘艸緩肝急﹐佐以芩﹑梔﹑通﹑澤﹑車前輩大利前陰﹐使諸濕熱有所從出也。然皆瀉肝之品﹐若使病盡去﹐恐肝亦傷矣﹐故又加當歸﹑生地補血以養肝。蓋肝爲藏血之髒﹐補血卽所以補肝也。而妙在瀉肝之劑﹐反作補肝之藥﹐寓有戰勝撫綏之義矣。

左金丸治肝臟火實﹐左脇作痛。

黃連﹝炒﹐六兩﹞吳茱萸﹝湯泡﹐一兩﹞

上爲末﹐作丸。

【集注】胡天錫曰﹕此瀉肝火之正劑。肝之治有數種﹕水衰而木無以生﹐地黃丸﹐乙癸同源是也﹔土衰而木無以植﹐參苓甘艸劑﹐緩肝培土是也﹔本經血虛有火﹐用逍遙散淸火﹔血虛無水﹐用四物湯養陰。至於補火之法﹐亦下同乎腎﹔而瀉火之治﹐則上類乎心。

左金丸獨用黃連爲君﹐從實則瀉子之法﹐以直折其上炎之勢﹔吳茱萸從類相求﹐引熱下行﹐並以辛燥開其肝郁﹐懲其捍格﹐故以爲佐。然必本气實而土不虛者﹐庶可相宜。左金者﹐木從左而制從金也。

瀉靑丸治肝火風熱﹐不能安臥﹐多驚多怒﹐目赤腫痛﹐及小兒急驚抽搐。

龍膽艸山梔大黃﹝酒蒸﹞川芎當歸羌活防風等分﹐蜜丸﹐竹葉湯下。

【注】龍膽艸直入肝經﹐以瀉其火﹐佐梔子﹑大黃﹐使其所瀉之火﹐從大﹑小二便而出﹐是治火之標也。肝主風﹐風能生火﹐治肝不治風﹐非其治也。故用羌活﹑防風散肝之風﹐卽所以散肝之火﹐是治火之本也。肝之情欲散﹐故用川芎之辛以散之。肝之質喜滋﹐故用當歸之濡以潤之。是於瀉肝之中﹐寓有養肝之意。瀉肝者﹐瀉肝之病也﹔養肝者﹐悅肝之神也。蓋肝木主春﹐乃陽升發動之始﹐萬物生化之源﹐不可傷也。

當歸龍薈丸治肝經實火﹐頭運目眩﹐耳聾耳鳴﹐驚悸搐溺﹐躁擾狂越﹐大便祕結﹐小便澀滯﹐或胸脇作痛﹐陰囊腫脹﹐凡屬肝經實火﹐皆宜服之。

當歸﹝一兩﹞黃連﹝一兩﹞黃芩﹝一兩﹞龍膽艸﹝一兩﹞梔子仁﹝一兩﹞大黃﹝五錢﹞蘆薈﹝五錢﹞靑黛﹝五錢﹞木香﹝二錢五分﹞黃柏﹝一兩﹞麝香﹝另研﹐五錢﹞

上爲末﹐炒神曲﹐糊丸。每服二十丸﹐姜湯下。

【集注】汪昂曰﹕肝木爲生火之本﹐肝火盛則諸經之火相因而起﹐爲病不止一端矣。故以當歸﹑蘆薈﹑龍膽艸﹑靑黛直入本經气血兩途﹐先平其甚者﹐而諸經之火﹐無不漸平矣﹐佐以黃芩瀉肺火﹐黃連瀉心火﹐黃柏瀉腎火﹐大黃瀉腸胃火﹐梔子瀉三焦火﹐備舉大苦大寒而直折之﹐使上﹑中﹑下三焦之火﹐悉從大﹑小二便利出。少加木香﹑麝香者﹐取其調气開竅靈通周至也。然非實火不可輕投。

越婢加半夏湯治咳而上气﹔此爲肺脹﹐其人喘﹐目如脫狀﹐脈浮大者。

麻黃﹝六兩﹞石膏﹝半斤﹞生薑﹝三兩﹞甘艸﹝二兩﹞半夏﹝半升﹞大棗﹝十五枚﹞

上六味﹐以水六升﹐先煮麻黃﹐去沫﹐內藥﹐取三升﹐分溫三服。

小靑龍加石靑湯治肺脹﹐咳而上气﹐煩躁而喘﹐脈浮者﹐心下有水气。

麻黃﹝三兩﹞桂枝﹝三兩﹞細辛﹝三兩﹞芍藥﹝三兩﹞半夏﹝半升﹞石膏﹝三兩﹞漧薑﹝三兩﹞五味子﹝半升﹞甘艸﹝三兩﹞

上九味﹐以水一斗﹐煮麻黃﹐去沫﹐內諸藥﹐取三升。彊人服一升﹐羸者減之﹐日三服。小兒服四合。

【集注】諭昌曰﹕前一方﹐麻黃湯中以桂﹑杏易石膏﹐以脈大有熱而加姜﹑棗﹐則發散之力微而且緩也。後一方﹐小靑龍湯中加入石膏﹐以證兼煩躁﹐𨿽宜汗散寒飲﹐猶防助熱傷津也。越婢方中有石膏﹑半夏二物﹐協力建功。石膏淸熱﹐藉辛熱亦能豁痰﹐半夏豁痰﹐借辛涼亦能淸熱。前麥冬湯方中下气止逆﹐全藉半夏入生津藥中。此二方又藉半夏入淸溫劑中﹐仲景加減成方﹐無非化裁後學矣。

淸燥救肺湯治諸气郁﹐諸痿喘嘔。

桑葉﹝經霜者﹐三錢﹞石膏﹝炒﹐二錢五分﹞甘艸﹝一錢﹞胡麻仁﹝炒﹑研﹐一錢﹞

眞阿膠﹝八分﹞人參﹝七分﹞麥冬﹝一錢二分﹞杏仁﹝去皮尖﹑炒黃﹐七分﹞枇杷葉﹝去毛﹐蜜炙﹐一片﹞

上九味﹐以水一碗﹐煎六分﹐頻頻二三次﹐滚熱服。

痰多加貝母﹑栝蔞。血枯加生地。熱甚加犀角﹑羚羊角﹐或加牛黃。

【集注】諭昌曰﹕按諸气郁之屬於肺者﹐屬於肺之燥也﹐而古今治气郁之方﹐用辛香行气﹐絕無一方治肺之燥者。諸痿喘嘔之屬於上者﹐亦屬於肺之燥也。而古今治法﹐以痿﹑嘔屬陽明﹐以喘屬肺﹐是則嘔與痿屬之中﹑下﹐而惟喘屬上矣﹐所以亦無一方及於肺之燥也。卽喘之屬於肺者﹐非表卽下﹐非行气卽泄气﹐間有一二用潤劑者﹐又不得其肯綮。今擬此方名淸燥救肺﹐大約以胃爲主﹐胃土爲肺金之母也。其天冬。知母能淸金滋水﹐以苦寒而不用﹐至如苦寒降火之藥﹐尢在所忌。蓋肺金自至於燥﹐所存陰气不過一綫耳。倘更以苦寒下其气﹐傷其胃﹐其人尙有生理乎﹖誠仿此增減以救肺燥變生諸證﹐庶克有濟。

柯琴曰﹕古方用香燥之品以治气郁﹐不獲奏效者﹐以火就燥也。惟繆仲醇知之﹐故用甘涼滋潤之品﹐以淸金保肺立法。諭昌宗其旨﹐集諸潤劑﹐而制淸燥救肺湯﹐用意深﹐取藥當﹐無遺蘊矣。

【按】經云﹕損其肺者益其气。肺主諸气故也。然火與元气不兩立﹐故用人參﹑甘艸甘溫而補气﹐气壯火自消﹐是用少火生气之法也。若夫火燥郁於肺﹐非佐甘寒多液之品﹐不足以滋肺燥﹐而肺气反爲壯火所食﹐益助其燥矣。故佐以石膏﹑麥冬﹑桑葉﹑阿膠﹑胡麻仁輩﹐使淸肅令行﹐而壯火亦從气化也。經曰﹕肺苦气上逆﹐急食苦以降之。故又佐以杏仁﹑枇杷葉之苦以降气。气降火亦降﹐而制節有權﹔气行則不郁﹐諸痿喘嘔自除矣。要知諸郁﹐則肺气必大虛﹐若泥於肺熱傷肺之說而不用人參﹐郁必不開而火愈熾﹐皮聚毛落﹐喘咳不休而死矣。此名之救肺﹐涼而能補之謂也。若謂實火可瀉﹐而久服芩﹑連﹐苦從火化﹐亡可立待耳。

麥門冬湯火逆上气﹐咽喉不利﹐止逆下气者主之。

麥門冬﹝七升﹞半夏﹝一升﹞人參﹝三兩﹞甘艸﹝二兩﹞粳米﹝三合﹞大棗﹝十二枚﹞

上六味﹐以水一斗二升﹐煮取六升﹐溫服一升﹔日三服﹐夜一服。

【集注】諭昌曰﹕此方治胃中津液漧枯﹐虛火上炎﹐治本之良法也。夫用降火之藥而火反升﹐用寒涼之藥而熱轉熾者﹐徒知與火熱相爭﹐弗知補正气以生津液﹐不惟無益而反害之矣。凡肺病有胃气則生﹐無胃气則死。胃气者﹐肺之母气也。《本艸》有知母之名﹐謂肺藉其淸涼﹐知淸涼爲肺之母也。又有貝母之名﹐謂肺藉其豁痰﹐豁痰爲肺之母也。然屢施於火逆上气﹐咽喉不利之證﹐而屢不應者﹐名不稱矣。孰知仲景妙法﹐於麥冬﹑人參﹑甘艸﹑大棗﹑粳米大補中气以生津液隊中﹐又增入半夏辛溫之味﹐以開胃行津而潤肺﹐豈特用其利咽下气哉﹗顧其利咽下气﹐非半夏之功﹐實善用半夏之功也。

人參淸肺湯治肺胃虛寒﹐咳嗽喘急﹐坐臥不安。並治久年勞嗽﹐吐血鮏臭。

人參阿膠骨皮知母烏梅粟殼炙艸杏仁桑皮﹝各等分﹞

加棗子﹐煎服。

人參定喘湯人參麻黃阿膠五味粟殼甘艸半夏曲﹝各一錢﹞桑皮﹝二錢﹞

生薑三片﹐水煎服。

人參瀉肺湯治肺經積熱上喘﹐胸隔脹滿痰多﹐大便澀。

人參黃芩梔子枳殼薄荷甘艸連翹杏仁桑皮大黃桔梗水煎服。

【集注】王又原曰﹕經云﹕邪之所湊﹐其气必虛。又肺爲嬌髒﹐其不堪破耗也明矣。自肺熱傷肺之說行﹐曰保肺補肺﹐眾共嘩之。曰淸肺瀉肺﹐藥與和之。豈知古人淸肺﹑瀉肺等湯﹐而必皆以人參立名﹐夫亦可曉然於肺气之不可耗﹐而人參之在所必用也。肺體淸而法天﹐下濟而司降令﹐一切混濁不得上干者﹐皆胸中之气健營運而不息也。若肺气少弛﹐則降下失令﹐混濁之气遂逆上行﹐此爲咳嗽爲喘急﹐肺葉脹舉﹐胸膈緊痛﹐移熱大腸﹐大便艱澀﹐種種顯有餘之象﹐實種種爲不足之徵。故不問內傷外感﹐爲熱爲寒﹐要以人參保定肺气爲主。或佐骨皮﹑知母﹑阿膠滋之﹐烏梅﹑五味﹑罌粟殼斂之﹐半夏曲﹑生薑降之﹐杏仁﹐桑皮﹑枳殼﹑桔梗利之﹐梔子﹑黃芩﹑連翹涼之﹐麻黃﹑薄荷發之﹐大黃下之﹐總恃人參之大力﹐握樞而運﹐已入之邪易出﹐而將來之邪無從入也。肺邪得諸藥以俱出﹐而肺气不隨諸藥以俱出也。然則人參亦何嘗傷肺﹐乃畏而不敢用耶﹖又謂風寒咳嗽﹐忌用五味子﹔嗽用粟殼﹐止嗽如神﹐切肺如刀。然此無本之言﹐不知始自何出﹐皆因不讀《本艸》﹐不知藥之性味功能﹐以訛傳訛也。近世之醫﹐亦不能辧﹐惟識者察之。

瀉白散治肺气郁熱﹐咳嗽而喘﹐面腫身熱。

桑白皮地骨皮甘艸水煎服。

【集注】季楚重曰﹕經云﹕肺苦气上逆。上逆則上焦郁熱﹐气郁生涎﹐火郁生熱﹐因而制節不行﹐壅甚爲喘滿腫嗽。白者肺之色﹐瀉白瀉肺气之有餘也。君以桑白皮﹐質液而味辛﹐液以潤燥﹐辛以瀉肺。臣以地骨皮﹐質輕而性寒﹐輕以去實﹐寒以勝熱。甘艸生用瀉火﹐佐桑皮﹑地骨皮瀉諸肺實﹐使金淸气肅而喘嗽可平﹐較之黃芩﹑知母苦寒傷胃者遠矣。夫火熱傷气﹐救肺之治有三﹕實熱傷肺﹐用白虎湯以治其標﹔虛火刑金﹐用生脈散以治其本﹔若夫正气不傷﹐郁火又甚﹐則瀉白散之淸肺調中﹐標本兼治﹐又補二方之不及也。

阿膠散治肺虛有火﹐嗽無津液﹐咳而硬气者。

眞阿膠﹝一兩﹞牛蒡子﹝炒﹐二錢半﹞馬兜鈴﹝炒﹐五錢﹞杏仁﹝七錢﹞炙甘艸﹝五錢﹞糯米﹞一合﹞

每服兩許﹐水煎服。

【集注】程應旄曰﹕痰帶紅綫﹐嗽有血點﹐日漸成痿﹐緣肺處髒之最髙﹐葉間布有細竅﹐气從此出入﹐呼吸成液﹐灌漑周身﹐所謂水出髙源也﹐一受火炎﹐吸時徒引火升﹐呼時並無液出﹐久則肺竅俱閉﹐喉間或癢或瘡﹐六葉遂日焦枯矣。今用阿膠爲君者﹐消竅瘀也。

用杏仁﹐大力子﹐宣竅道也。馬兜鈴者﹐淸竅熱也。糯米以補脾﹐母气到則肺自輕淸無礙矣。

二陳湯治肥盛之人﹐濕痰爲患﹐喘嗽脹滿。

半夏﹝制﹐三錢﹞茯苓﹝三錢﹞陳皮﹝去白﹐二錢﹞甘艸﹝一錢﹞

上四味﹐加姜三片﹐水煎服。

【集注】李中梓曰﹕肥人多濕﹐濕挾熱而生痰﹐火載气而逆上﹐半夏之辛﹐利二便而去濕。陳皮之辛﹐通三焦而理气。茯苓佐半夏﹐共成燥濕之功。甘艸佐陳皮﹐同致調和之力。成無己曰﹕半夏行水气而潤腎燥。經曰﹕辛以潤之是也。行水則土自燥﹐非半夏之性燥也。或曰﹕有痰而渴﹐宜去半夏代以貝母。吳琨曰﹕渴而喜飲﹐小便利者易之。不能飲水﹐小便不利﹐𨿽渴宜半夏也﹐此濕爲本﹐熱爲標﹐所謂濕極而兼勝已之化﹐非眞象也。又東南之人﹐濕熱生痰﹐故朱震亨主之加枳實﹑砂仁﹐名枳實二陳湯﹐其性較急也﹐先哲云﹕二陳爲治痰之妙劑﹐其於上下﹑左右無所不宜﹐然只能治實痰之標﹐不能治虛痰之本。虛痰之本在脾胃﹐治者詳之。

溫膽湯治熱嘔吐苦﹐虛煩﹐驚悸不眠﹐痰气上逆。

竹茹枳實半夏甘艸陳皮茯苓生薑上七味﹐水煎服。

【集注】羅謙甫曰﹕膽爲中正之官﹐淸靜之府﹐喜寧謐﹐惡煩擾﹐喜柔和﹐惡壅郁。蓋東方木徳﹐少陽溫和之气也。若病後﹐或久病而宿有痰飲未消﹐胸膈之餘熱未盡﹐必致傷少陽之和气﹐以故虛煩驚悸者﹐中正之官﹐以蒸而不寧也。熱嘔吐苦者﹐淸靜之府﹐以郁炙而不謐也。痰气上逆者﹐木家挾熱而上升也。方以二陳治一切痰飲﹐加竹茹以淸熱﹐加生薑以止嘔﹐加枳實以破逆﹐相濟相須﹐𨿽不治膽而膽自和﹐蓋所謂膽之痰熱去故也。命名溫者﹐乃謂溫和之溫﹐非謂溫涼之溫也。若謂膽家眞畏寒而怯而溫之﹐不但方中無溫膽之品﹐且更有涼胃之藥也。

小半夏湯嘔家本渴﹐渴爲欲解﹐今反不渴﹐心下有支飲故也。

半夏﹝一升﹞生薑﹝半斤﹞

以水七升﹐煮取一升半﹐分溫再服。

小半夏加茯苓湯治卒嘔吐﹐心下痞﹐膈間有水﹐眩悸者。

半夏﹝一升﹞生薑﹝半斤﹞茯苓﹝三兩﹞

煎服如前。

《外臺》茯苓飲治心胸中有痰飲宿水﹐自吐出水﹐復心胸間虛气滿不能食﹐消痰气令能食。

茯苓﹝三兩﹞人參﹝三兩﹞白術﹝三兩﹞枳實﹝二兩﹞橘皮﹝二兩半﹞生薑﹝四兩﹞

上六味﹐水六升﹐煮取一升八合﹐分三服。如人行八九里﹐再進之。

【集注】趙良曰﹕嘔爲痰飲動中﹐湧而出之。嘔盡本當渴﹐渴則可徵支飲之全去。今反不渴﹐是其飲尙畱﹐去之未盡也。用半夏之辛溫﹐生薑之辛散﹐散其欲出之飲﹐則所畱之邪自盡矣。半夏﹑生薑皆味辛﹐可治膈上痰﹐心下堅﹐嘔逆目眩。然悸必心受水淩﹐故加茯苓以去水﹐伐腎邪安心神也。後方加人參﹑枳實﹑橘皮﹐此由上﹑中二焦气弱﹐水飲入胃﹐脾不能輸歸於肺﹐肺不能通調水道﹐以致停積爲痰﹑爲宿水。吐之則下气因而上逆﹐虛與气結﹐滿不能食﹐當補益中气。以人參﹑白術爲君﹐茯苓逐宿水﹐枳實破諸气爲臣。開脾胃﹐宣揚上焦﹐發散凝滯﹐則陳皮﹑生薑爲使也。其積飲旣去﹐而虛气塞滿其中﹐不能進食﹐此證最多。

卷五

刪補名醫方論﹝五﹞

礞石滚痰丸治實熱老痰之峻劑﹐虛寒者不宜用。

黃芩﹝八兩﹞大黃﹝酒蒸﹐八兩﹞沈香﹝忌火﹐五錢﹞礞石﹝焰消過﹐埋地內七日用﹐一兩﹞

上四味爲細末﹐水丸﹐川椒大﹐量人大小用之。用溫水一口﹐送過咽卽仰臥﹐令藥徐徐而下﹐半日不可飲食﹐勿起身行動言語﹐待藥气自胃口漸下二腸﹐然後動作飲食。服後喉間稠粘壅滯不快﹐此藥力相攻﹐故痰气泛上也。少頃藥力至﹐而漸逐惡物人腹下腸﹐效如附應。

指迷茯苓丸治中焦停痰伏飲。

半夏﹝制﹐二兩﹞茯苓﹝一兩﹞枳殼﹝五錢﹞風化硝﹝二錢半﹞

上四味﹐薑汁糊爲丸。

【注】經曰﹕飲入於胃﹐遊溢精气﹐上輸於脾。遊者﹐營運也﹔溢者﹐滲溢也﹔輸者﹐輸布也﹔精气者﹐水化之精气也。言入於胃營運水化之精气﹐滲溢於腸胃之外﹐而上輸布於脾也。又曰﹕脾气散精﹐上歸於肺。言水之淸者上升﹐猶天之雨露也。又曰﹕通調水道﹐下輸膀胱。言水之濁者下降﹐猶地之江河也。此皆言水自濁化淸﹐由腑輸髒﹔自淸分濁﹐由髒輸腑﹐水之營運循環也。又曰﹕水精四布﹐五經並行。言水發源於脾﹐周布四髒﹐並行五經也。此皆言水內養臟腑﹐外滋百骸﹐水之變化精微也。如是者﹐何痰之有﹖若飲食失度不和於中﹐水精不滲溢於外﹐直下走大﹑小腸而爲泄瀉矣。若三焦失運﹐气不蒸化﹐水之淸者不升﹐水之濁者不降﹐精化爲水﹐則內停作脹﹐外泛作腫﹐上攻喘呼﹐下蓄淋矣。若上焦气不淸肅﹐不能輸布﹐畱於胸中﹐水之精者悉變爲濁﹐陽盛煎灼成痰﹐陰盛凝蓄爲飲也。故治痰者﹐以淸火爲主﹐實者利之﹐虛者化之。治飲者﹐以燥濕爲主﹐實者逐之﹐虛者溫之。所以古人治飲有溫補之法﹐而治痰則無之也。王隱君制礞石滚痰丸﹐治老痰一方﹐用黃芩淸胸中無形諸熱﹐大黃瀉腸胃有質實火﹐此治痰必須淸火也。以礞石之燥悍﹐此治痰必須除濕也。以沈香之速降﹐此治痰必須利气也。二黃得礞石﹑沈香﹐則能迅掃直攻老痰巢穴﹐濁膩之垢而不少畱﹐滚痰之所由名也。若陽气不盛﹐痰飲兼作﹐又非此方所宜﹐當以指迷茯苓丸合而治之﹐用半夏燥濕﹐茯苓滲濕﹐風硝軟堅﹐枳殼利气。

別於二陳之甘緩﹐遠於大黃﹑礞石之峻悍﹐殆攻中之平劑歟﹗金匱枳術湯治心下硬如大盤﹐邊旋如杯﹐水飲所作。

枳實﹝七枚﹞白術﹝二兩﹞

上二味﹐以水五升﹐煮取三升﹐分溫三服﹐腹中軟卽散。

【注】心下﹐胃之上脘也。上脘結硬如盤﹐邊旋如杯﹐謂時大時小﹐水气所作﹐非有形食滯也。用枳實以破結气﹐白術以除水濕﹐溫服三服﹐則腹軟結開而硬消矣。李杲法仲景以此方倍白術﹐是以補爲主也﹐此方君枳實﹐是以瀉爲主也。然一緩一急﹐一補一瀉﹐其用不同﹐只此多寡轉換之間耳。

桂苓甘術湯治心下有痰飲﹐胸脇支滿目眩。又曰﹕短气有微飲﹐當從小便去之﹐桂苓甘術湯主之﹔腎气丸亦主之。

茯苓﹝四兩﹞桂枝﹝三兩﹞白術﹝三兩﹞甘艸﹝三兩﹞

上四味﹐以水六升﹐煮取三升﹐分溫三服﹐小便則利。

【集注】趙良曰﹕《靈樞》謂心胞絡之脈動則病胸脇支滿者﹐謂痰飲積於心胞﹐其病則必若是也。目眩者﹐痰飲阻其胸中之陽﹐不能布精於上也。茯苓淡滲﹐遂飲出下竅﹐因利而去﹐故用以爲君。桂枝通陽輸水走皮毛﹐從汗而解﹐故以爲臣。白術燥濕﹐佐茯苓消痰以除支滿。甘艸補中﹐佐桂枝建土以制水邪也。夫短气有微飲﹐此水飲停蓄﹐呼吸不利而然也。《金匱》並出二方﹐妙義益彰。呼气之短﹐用苓桂術甘湯之輕淸以通其陽﹐陽化气則小便能出矣。吸气之短﹐用腎气丸之重降以通其陰﹐腎气通則關門自利矣。

【按】風水﹐陽水也﹔石水﹐陰水也。陽水多實﹐陰水多虛。陽水在上﹐故多喘﹐陰水在下﹐故多滿。所以治陽水用散用攻﹐治陰水用溫用補。然陰中必有陽﹐此方治陰水在陽而上者也﹐腎气丸治陰水之在陰而下者也。於此推之﹐陽中亦必有陰﹐故有小靑龍湯﹑五苓散之治法也。今舉世不分陰陽虛實﹐皆以金匱腎气湯治之﹐服之不效﹐終不攺轍﹐每至吐血而死﹐良可嘆也。

疏鑿飲子治徧身水腫﹐喘呼口渴﹐大小便祕。

羌活秦艽檳榔大腹皮商陸茯苓皮椒目木通澤瀉赤小豆﹝等分﹞

加姜皮﹐水煎服。

【注】經曰﹕三焦者﹐決瀆之官﹐水道出焉。若水飲阻於內﹐風寒束於外﹐則三焦之气化不行﹐上焦之如霧﹐中焦之如漚﹐同爲下焦之如瀆也。以致水气外泛﹐皮膚作腫﹐內停腹裏作脹﹐上攻喘咳嘔逆﹐下蓄小便不利﹐種種諸證﹐而治法總不外乎表裏也。小靑龍湯﹑眞武湯﹑越婢湯﹑五苓散﹑疏鑿飲子五方﹐皆治有水气兼表裏証之藥也。小靑龍湯治表裏寒實﹐中有水气。眞武湯治裏有虛寒﹐中兼水气。二證俱內不作脹﹐外不作腫﹐故一以麻﹑桂輩散寒以行水﹔一以姜﹑附輩溫寒以制水也。越婢湯治表裏實熱﹐中有水气﹐五苓散治表裏虛熱﹐中有水气。故一以麻黃﹑石膏﹐散膚之水﹐淸肌之熱﹐以消腫也﹔一以桂﹑苓﹑術﹑澤﹐解肌表熱﹐利所停水﹐以止吐也。疏鑿飲子治表裏俱實﹐不偏寒熱而水濕過盛﹐徧身水腫喘脹便祕者。故以商陸爲君﹐專行諸水。佐羌活﹑秦艽﹑腹皮﹑苓皮﹑姜皮﹐行在表之水﹐從皮膚而散﹔佐檳榔﹑赤豆﹑椒目﹑澤瀉﹑木通﹐行在裏之水﹐從二便而出。上下﹑內外﹐分消其勢﹐亦猶神禹疏鑿江河之意也。至於越婢湯加半夏者﹐因喘气上逆﹐用之降逆也﹐加附子者﹐因汗出惡風﹐散表固陽也。小靑龍湯加石膏者﹐因喘而煩躁﹐用之兼淸胃熱也。五苓散以術﹑桂易滑石﹑阿膠﹐名豬苓湯﹐專淸陰兼治水也。

眞武湯﹐去生薑加人參﹐名附子湯﹐專溫陽不治水也。由此可知仲景用方﹐於羣溫劑中﹐加以大寒之品﹔大寒劑中﹐加以辛熱之品。去桂枝加滑石﹐則不走外﹔去生薑加人參﹐則不治水。其轉換變化﹐神妙如此﹐拘拘之士﹐不足語也。

葶藶大棗瀉肺湯治肺癰喘不得臥及水飲攻肺喘急者。

葶藶﹝苦﹐一兩﹞大棗﹝十枚﹞

以水五盅﹐先煮棗三盅﹐去棗內葶藶﹐煮取一盅半﹐頓服﹐弱者減服。戒鹽醬。

蘇葶定喘丸治飲停上焦﹐攻肺喘滿不得臥﹐面身水腫﹐小便不利者。

苦葶藶子﹝研泥﹞南蘇子﹝研泥﹞

各等分﹐合均﹐用棗肉爲小丸﹐陰漧﹐瓷罐盛之﹐恐滲去油性﹐減去藥力。每服三錢﹐於夜三更時白湯下﹐以利四五次爲度﹐利多則減服之﹐利少則加服之。次日身軟﹐則隔一日﹑或隔二日服之。形气弱者﹐先減半服之﹐俟可漸加。戒鹽醬﹐服之卽奏奇功﹐如不嚴戒一切咸物﹐卽對證用藥﹐萬元一生。

舟車神丸﹝又名淨府丸﹞治水腫水脹﹐形气俱實。

黑牽牛﹝炒﹐四兩﹞大黃﹝酒浸﹐二兩﹞甘遂﹝面裹煨﹐一兩﹞大戟﹝面裹煨﹐一兩﹞芫花﹝醋炒﹐一兩﹞靑皮﹝炒﹐一兩﹞橘紅﹝一兩﹞木香﹝五錢﹞檳榔﹝五錢﹞輕粉﹝一錢﹞

上爲末﹐水丸﹐每服五分﹐五更白滚水下﹐大便利三次爲度。若一二次不通利﹐次日仍服。或六分七分﹐漸加至一錢﹐若服後大便利四五次﹐或形气不支﹐則減其服﹐三分二分俱可﹐或隔一﹑二﹑三日服一次﹐以愈爲度。甚者忌鹽醬百日。

【注】艸藶大棗湯﹑蘇葶定喘丸﹑舟車神丸﹐三方皆治腫脹之劑。然葶藶大棗湯﹐治水停胸中﹐肺滿喘急不得臥﹐皮膚浮腫﹐中滿不急者﹐故獨用葶藶之苦﹐先瀉肺中之水气﹐佐大棗恐苦甚傷胃也。蘇葶定喘丸﹐卽前方加蘇子以降气﹐气降則水降﹐气降則輸水之上源﹐水降則開水之下流也。舟車神丸﹐治水停諸裏﹐上攻喘咳難臥﹐下蓄小便不利﹐外薄作腫﹐中停脹急者﹐故備舉甘遂﹑大戟﹐芫花﹑牽牛﹑大黃﹐直攻水之巢穴﹐使從大﹑小二便而出﹐佐靑皮﹑陳皮﹑木香以行气﹐使气行則水行﹐腫脹兩消﹐其尢峻厲之處﹐又在少加輕粉﹐使諸攻水行气之藥﹐迅烈莫當﹐無微不入﹐無窮不達。用之若當﹐功效神奇﹐百發百中。然非形實或邪盛者﹐不可輕試﹐苟徒利其有劫病之能﹐消而旋腫﹐用者愼之﹗實脾飲治身重懶食﹐肢體浮腫﹐口中不渴﹐二便不實。

白術﹝土炒﹞茯苓甘艸﹝炙﹞濃朴﹝姜炒﹞大腹子艸果仁木香木瓜附子漧薑加姜棗煎服。气虛者加人參。

【注】脾胃虛﹐則土不能制水﹐水妄行肌表﹐故身重浮腫。用白術﹑甘艸﹑生薑﹑大棗﹐以實脾胃之虛也。脾胃寒﹐則中寒不能化水﹐水停腸胃﹐故懶食不渴﹐二便不實。用姜﹑附﹑艸果﹐以溫脾胃之寒。更佐大腹﹑茯苓﹑濃朴﹑木香﹑木瓜者﹐以導水利气。蓋气者水之母也﹐土得水之防也﹐气行則水行﹐土實則水治﹐故名曰實脾也。然此方導水利气之力有餘﹐陰水寒勝而气不虛者﹐固所宜也﹐若气少聲微﹐則必以理中湯加附子﹐數倍茯苓以君之﹐溫補元气以行水﹐爲萬當也。

【按】苓桂術甘湯﹑實脾飲﹑腎气丸﹐皆治陽虛水气之證。苓桂術甘湯﹐治上焦陽虛不能輸布﹐水畱於上﹐心下逆滿﹐气上衝胸故用苓﹑桂﹑術﹑甘之品﹐扶陽通气輸水道也。實脾飲﹐治中焦陽虛不能蒸化﹐水漬於中﹐外泛作腫﹐二便通利﹐故用姜﹑附﹑苓﹑術之劑﹐培土溫中﹐勝寒濕也。腎气丸﹐治下焦陽虛﹐不能行水﹐小便不利﹐肢體浮腫。

喘急腹脹﹐故用桂﹑附﹑地﹑苓之輩﹐溫而補之﹐以行水也。

淸脾飲治痰積成瘧﹐無表裏證者。

靑皮濃朴艸果半夏柴胡白術甘艸茯苓黃芩水煎服。

【注】瘧爲少陽病兼太陽表者﹐麻桂各半湯汗之﹔兼陽明裏者﹐大柴胡湯下之﹔若不兼表裏﹐或已汗﹑下而仍作者﹐當從少陽和解法也。是方以小柴胡﹑四君二湯合劑﹐淸少陽而顧及於脾﹐故名曰淸脾也。減人參者﹐以气不虛也﹐加艸果﹑濃朴气味俱濃之品﹐取以輸胃之積。加靑皮﹑佐茯苓﹑半夏﹐用以破痰之原。先哲云﹕無痰不成瘧﹐無積不成瘧﹐此湯是也。若夫气虛者仍加人參﹐气實者更加檳榔﹐熱多者加石膏﹐汗多者加桂枝﹐自當臨病斟酌也。

芍藥湯治滯下赤白﹐便膿血﹐後重窘痛。

芍藥﹝二兩﹞當歸﹝五錢﹞黃連﹝五錢﹞黃芩﹝五錢﹞檳榔﹝三錢﹞木香﹝三錢﹞甘艸﹝三錢﹞

每服半兩﹐水煎服。痢不減﹐加大黃。

【注】滯下起於夏秋﹐非外因濕暑﹐卽內因生冷﹐濕蒸熱郁釀成。初起腑病﹐久則傳髒﹐腑病易治﹐髒病難治。腑者何﹖病在大腸則從金化﹐故其色白﹔病在小腸則從火化﹐故其色赤。所以赤痢多噤口﹐以小腸近胃﹐穢气易於上攻﹐而爲嘔逆不食也。髒者何﹖傳心則熱不休﹐下利血水﹔傳腎則利不止﹐如屋漏水﹔傳脾則水漿不入﹐吵逆不食。此湯治初病在腑之方也﹐用當歸﹑白芍以調血﹐木得﹑檳榔以調气﹐血和則膿血可除﹐气調則後重自止﹐芩﹑連燥濕而淸熱﹐甘艸調中而和藥。若窘迫痛甚﹐或服後痢不減者加大黃﹐通因通用也。

溫脾湯主治錮冷在腸胃間﹐泄瀉腹痛﹐宜先取去﹐然後調治﹐不可謂虛以養病也。

濃朴﹝二兩﹞漧薑﹝二兩﹞甘艸﹝二兩﹞桂心﹝二兩﹞附子﹝二兩﹞大黃﹝四錢﹞

上咀﹐取一兩﹐水二盅﹐煎六分﹐頓服。

【集注】諭昌曰﹕許叔微制此方﹐深合仲景以溫藥下之之法﹐其大黃止用四錢﹐更爲有見。夫錮冷在腸胃而泄瀉矣﹐卽溫藥中寧敢用大黃之猛重困之乎﹖減五之一﹐乃知許叔微之得於仲景深也。仲景云﹕病患舊微溏者﹐梔子湯不可與服。又云﹕太陰病﹐脈弱便利﹐設當行大黃﹑芍藥者﹐宜減之﹐以其人胃气弱易動故也﹐卽是觀之﹐腸胃錮冷之泄瀉﹐而可恣用大黃耶﹖不用則溫藥恐不能制﹐而洞下之勢或至轉增。裁酌用之﹐眞足法矣。

大黃附子湯主治脇下偏痛發熱﹐其脈緊弦﹐此寒也﹐以溫藥下之。

大黃﹝二兩﹞附子﹝炮﹐二枚﹞細辛﹝二兩﹞

上三味﹐以水五升﹐煮取二升﹐分溫三服。若彊人取二升半﹐分三服﹐服後如人行四﹑五里﹐再進。

【集注】諭昌曰﹕仲景治傷寒熱邪痞聚心下﹐而挾陽虛陰盛之證﹐用附子瀉心湯之法矣。其雜證脇下偏痛發熱爲陽﹐其脈弦緊爲陰﹔是則知陽中陰邪上逆也﹐復立此溫藥下之一法。然仲景諄諄傳心﹐後世領略者鮮。《金匱》又別出一條云﹕其脈數而緊﹐乃弦狀如弓弦﹐按之不移﹐數脈弦者﹐當下其寒﹔脈緊而遲者﹐必心下堅﹔脈大而緊者﹐陽中有陰﹐可下之。讀者罔識其旨﹐詎知皆以溫藥下之之法耶﹗其曰當下其寒﹐謂陽中有陰實之邪可下﹐其金鍼不躍躍乎﹖張璐曰﹕三承气湯﹐爲寒下之柔劑﹔白散﹑備急丸﹐爲熱下之剛劑﹔附子瀉心湯﹑大黃附子湯﹐爲寒熱互結﹐剛柔並濟之和劑。近世但知寒下一途﹐絕不知有溫下一法。蓋暴感之熱結可以寒下﹐久積之寒結亦可寒下乎﹖是以備急等法所由設也。然此僅可治寒實之結﹐設其人稟質素虛﹐𨿽有實邪固結﹐敢用剛猛峻劑攻擊之乎﹖故仲景又立附子瀉心湯﹐用芩﹑連佐大黃以法膈上之熱痞﹐卽兼附子之溫以散之﹔大黃附子湯用細辛佐附子﹐以攻脇下寒結﹐卽兼大黃之寒以導之。寒熱合用﹐溫攻並施﹐此聖法昭然﹐不可思議者也。

越鞠湯丸治一切濕痰食火﹐气血諸郁。

香附蒼術撫芎神曲山梔仁水煎服﹐或作丸。

【注】夫人以气爲本﹐气和則上下不失其度﹐營運不停其機﹐病從何生﹖若飲食不節﹐寒溫不適﹐喜怒無常﹐憂思元度﹐使沖和之气升降失常﹐以致胃郁不思飲食﹐脾郁不消水谷﹐气郁胸腹脹滿﹐血郁胸膈刺痛﹐濕郁痰飲﹐火郁爲熱﹐及嘔吐惡心﹐吞酸吐酸﹐嘈雜噯气﹐百病叢生。故用香附以開气郁﹐蒼術以除濕郁﹐撫芎以行血郁﹐山梔以淸火郁﹐神曲以消食郁。此朱震亨因五郁之法﹐而變通者也。五藥相須﹐共收五郁之效。然當問何郁病甚﹐盒飯以何藥爲主﹖至若气虛加人參﹐气痛加木香﹐郁甚加郁金﹐懶食加谷﹐脹加濃朴﹐痞加枳實﹐嘔痰加姜﹑夏﹐火盛加萸﹑連﹐則又存乎臨證者之詳審也。

四磨飲治七情感傷﹐上气喘急﹐胸膈不快﹐妨悶不食。

人參檳榔沈香天臺烏藥上四味﹐各濃磨水取七分﹐煎三五沸﹐放溫﹐空心服。

【集注】王又原曰﹕經云﹕聖人嗇气如持至寶﹐庸人役物而反傷太和﹐此七情隨所感皆能爲病。然壯者气行而愈﹐弱者气著爲病。愚者不察﹐一遇上气喘急﹐滿悶不食﹐謂是實者宜瀉﹐輒投破耗等藥﹐得藥非不暫快﹐初投之而應﹐投之久而不應矣。夫呼出爲陽﹐吸入爲陰﹐肺陽淸肅﹐則气下行﹔腎陰寧謐﹐則气歸攝﹐不復散而上逆矣。若正气旣衰﹐卽欲削堅破滯﹐則邪气難伏﹐法當用人參先補正气﹐沈香納之於腎﹐而後以檳榔﹑烏藥從而導之﹐所謂實必顧虛﹐瀉必先補也。四品气味俱濃﹐磨則取其气味俱足﹐煎則取其气味純和﹐气味齊到﹐效如桴鼓矣。

備急丸治寒气冷食稽畱胃中﹐心腹滿痛﹐大便不通者。

大黃﹝二兩﹞漧薑﹝二兩﹞巴豆﹝去皮﹐研如脂﹐一兩﹞

先搗大黃﹑漧薑爲末﹐內巴豆合搗千杵﹐和蜜丸﹐如豆大﹐藏密器中﹐勿泄气﹐候用。

每服三四丸﹐暖水或酒下。

《金匱》主中惡心腹脹滿﹐卒痛如錐刺﹐气急口噤如卒死者﹐捧頭起﹐灌令下咽﹐須臾當差﹐不差更與三丸﹐當腹中鳴﹐卽吐利便差。若口噤者﹐須化開﹐從鼻孔用葦管吹入﹐自下於咽。

【集注】柯琴曰﹕大便不通﹐當分陽結陰結。陽結有承气﹑更衣之劑﹐陰結又制備急﹑白散之方。《金匱》用此治中惡﹐當知寒邪卒中者宜之。若用於溫暑熱邪﹐速其死矣。是方允爲陰結者立﹐漧薑散中焦寒邪﹐巴豆逐腸胃冷積﹐大黃通地道﹐又能解巴豆毒﹐是有制之師也。然白散治寒結在胸﹐故用桔梗佐巴豆﹐用吐下兩解法。此則治寒結腸胃﹐故用大黃佐姜﹑巴﹐以直攻其寒。世徒知有溫補之法﹐而不知有溫下之法﹐所以但講寒虛﹐不議及寒實也。

【按】世人之情﹐惟知畏貧﹐不知畏禍﹐因其貧遺其禍。病患之情亦多如是﹐惟知畏虛﹐不知畏病﹐因其虛忘其病。殊不知虛猶貧也﹐病猶禍也。虛而有病﹐猶夫貧者有禍也﹐去其禍而但貧﹐猶可安也。實而有病﹐猶夫富者有禍也﹐不去其禍﹐而其富未可保也。

最可笑者﹐近世之醫臨診病家﹐外飭小心﹐中存不決。且諉言虛不可攻﹐縱使病去﹐正气難復。病患畏懼﹐自然樂從﹐受病淺者幸而自愈﹐設不愈者﹐另延醫至。詎病者先意難入﹐攻病之藥尙未入口﹐眾議咻咻﹐致明通之士﹐拂袖而去﹐坐而待斃﹐終不悟爲庸工之所誤也。醫者久擅其術﹐初心原爲自全﹐恬不知恥﹐久之亦競以爲養病爲能﹐攻病爲拙﹐而舉世之病者﹐皆昧昧於治病也。嘗考孫思邈以仲景麻黃﹑桂﹑杏﹑甘艸之還魂湯﹐治卒中昏冒﹐口噤握固﹔李杲以仲景巴豆﹑大黃﹑漧薑之備急丸﹐治卒中暴死﹐腹痛滿閉﹐下咽立效。豈二人不知虛實耶﹖蓋上工之醫﹐未診病時﹐並不先存意見﹐亦不生心自全﹐有是病但用是藥耳。柯琴曰﹕備急丸治寒結腸胃﹐白散治寒結在胸。於此又可知還魂湯治寒結在胸之表﹐以散無形之邪气也﹔白散治寒結在胸之裏﹐以攻有形之痰飲也﹔備急丸治寒結在腸胃﹐以攻不化之糟粕也。

磁朱丸治神水寬大漸散﹐昏如霧露中行﹐漸睹空中有黑花﹐睹物成二體﹐及內障﹐神水淡綠色﹑淡白色。又治耳鳴及聾。

磁石﹝二兩﹞辰砂﹝一兩﹞神曲﹝生﹐三兩﹞

更以一兩水和作餅﹐煮浮﹐入前藥﹐煉蜜爲丸。每服十丸﹐加至三十丸﹐空心米湯下。

【集注】王又原曰﹕五臟六腑之精﹐皆上注於目﹐則目之能視者气也﹐目之所以能視者精也。腎爲藏精﹐故神水發於腎。心爲離照﹐故神光發於心。光發陽而外映﹐有陰精以爲守﹐則不散而常明。水發陰而凝靜﹐有陽气以爲布﹐則洞悉而不窮。惟心腎有虧﹐致神水漧涸﹐神光短少﹐昏內障諸證所由作也。磁石直入腎經﹐收散失之神﹐性能引鐵﹐吸肺金之气歸藏腎水。朱砂體陽而性陰﹐能納浮游之火而安神明。水能鑑﹐火能燭﹐水火相濟﹐而光華不四射歟﹗然目受臟腑之精﹐精神於谷﹐神曲能消化五穀﹐則精易成矣。蓋神水散大﹐緩則不收﹐賴鎭墜之品﹐疾收而吸引之﹐故爲救急之劑也。其治耳鳴﹑耳聾等證﹐亦以鎭墜之功能治虛陽之奔耳。

柯琴曰﹕此丸治癲癰之聖劑。蓋狂癡是心﹑腎﹑脾三髒之病﹐心藏神﹐脾藏意與智﹐腎藏精與志。心者神明之主也﹐主不明則十二官危﹐使道閉塞而不通﹐形乃大傷﹐卽此謂也。然主何以不明也﹖心法離而屬火﹐眞水藏其中﹐若天一之眞水不足﹐地二之虛火妄行﹐所謂天气者蔽塞﹐地气者冒明﹐日月明﹐邪害空竅﹐故目多妄見而作此奇疾也。

作金石之重劑以鎭之﹐狂必不止。朱砂稟南方之赤色﹐入通於心﹐能降無根之火而安神明。磁石稟北方之黑色﹐入通於腎﹐吸肺金之气以生精﹐墜炎上之火以定志。二石體重而主降﹐性寒而涼陰﹐志同道合﹐奏功可立俟矣。神曲推陳至新﹐上交心神﹐下達腎志﹑以生意智。且食入於陰﹐長气於陽﹐奪其食則已﹐此《內經》治狂法也。食消則意智明而精神治﹐是用神曲之旨乎﹖煉蜜和丸﹐又甘以緩之矣。

石斛夜光丸治神水寬大漸散﹐昏如霧露﹐空中有黑花﹐及睹物成二﹐神水淡綠﹑淡白色者。

天門冬﹝二兩﹞菟絲子﹝七錢﹞人參﹝二兩﹞茯苓﹝二兩﹞甘菊花﹝七錢﹞

幹山藥﹝七錢﹞麥冬﹝一兩﹞熟地﹝一兩﹞肉蓯蓉﹝五錢﹞靑葙子﹝五錢﹞生地﹝一兩﹞枸杞﹝七錢﹞羚羊角﹝鎊﹐五錢﹞艸決明﹝八錢﹞

石斛﹝七錢﹞杏仁﹝七錢﹞蒺藜﹝五錢﹞川芎﹝五錢﹞

甘艸﹝炙﹐五錢﹞黃連﹝五錢﹞防風﹝五錢﹞枳殼﹝五錢﹞

烏犀﹝鎊﹐五錢﹞牛膝﹝七錢五分﹞

上爲細末﹐煉蜜丸﹐桐子大﹐每服三五十丸﹐溫酒鹽湯下。

【集注】羅謙甫曰﹕此方爲陽衰陰弱﹐不能升精於目而設﹐故目科與《千金》磁朱丸並重﹐治證亦同。然磁朱爲鎭墜藥﹐此爲羨補藥。《鍼經》曰﹕五臟六腑精气﹐皆上於目而爲之精。故夫目之精明者﹐陰陽合傳而爲精明者也。若腎肝虛﹐則陰弱不能斂精以升養神水於內。脾肺虛﹐則陽衰不能攝陰而浮散神光於外。以致神水寬大﹐睹物成二。此其治法﹐其營在肝﹐其主在腎﹐其合在脾﹐能合腎脾之陰而使肝達之﹐則必能歸精於兩眸﹐而繼明如晝夜矣。是方先補腎肝﹐以二冬﹑二地﹑菟絲﹑枸杞﹑五味﹑牛膝﹑蓯蓉羣隊滋陰之品﹐以之彊陰塡精﹐斂气安神養血﹐此壯水之主﹐亦所以生水也。復以人參﹑炙艸﹑茯苓﹑山藥培補中宮﹐使調合陰陽也。佐之以蒺藜﹑甘菊﹑川芎﹑枳殼﹑防風行肝達气﹐靑葙﹑決明子解結散滯﹐黃連﹑烏犀﹑羚角淸火瀉熱。然必取石斛之妙合脾腎者淸而行之﹐要使升精歸明之用﹐臟腑合徳專精致一耳。其以爲丸者﹐補上治下﹐利以緩﹐利以久﹐不利以速也。

洗刀散治風熱上攻﹐火眼赤痛﹐驟生云翳﹐外障遮睛。

防風﹝一錢﹞石膏﹝一錢﹞滑石﹝一錢﹞歸尾﹝一錢﹞赤芍﹝八分﹞

羌活﹝八分﹞荊芥﹝五分﹞黃芩﹝五分﹞連翹﹝五分﹞川芎﹝五分﹞桔梗﹝五分﹞麻黃﹝五分﹞

白術﹝五分﹞大黃﹝五分﹞芒硝﹝五分﹞獨活﹝五分﹞

元參﹝五分﹞木賊﹝五分﹞菊花﹝五分﹞白蒺藜﹝五分﹞

蟬蛻﹝五分﹞艸決明﹝五分﹞薄荷﹝四分﹞梔子﹝四分﹞蔓荊子﹝四分﹞細辛﹝三分﹞甘艸﹝三分﹞

加淸茶葉五分﹐水煎服。

【注】目之病內障者﹐昏暗不明而不腫痛﹐得之於內﹐七情動中﹐勞傷心腎也。外障者﹐赤腫而痛﹐睛不昏暗﹐得之於六淫所襲﹐熱蘊經絡也。故內障多虛﹐外障多實。子和曰﹕眼無火不病﹐非止內障﹐正指外障而立言也。外障赤腫而痛者﹐或散外邪﹐或瀉內熱﹐或並解之﹐可立愈也。其有風火上攻﹐畱而不散﹐凝結云翳﹐掩其光明者﹐又非或散﹑或下所能卽愈也。洗刀散方旣可以攻風熱﹐又可以去云翳﹐是一方而兼擅其長也。方中用防風通聖散全劑﹐是主以去風熱也。倍歸尾﹑赤芍﹐是治風先治血﹐血行風自滅也。加羌﹑獨活﹐蔓荊子﹐倍防風﹐是祛風而專在太陽表也。太陽之裏少陰也﹐故又加細辛直走少陰﹐加元參下安腎火﹐是治表而顧及其裏也。其加木賊﹑蟬蛻﹑艸決明﹑白蒺藜﹑菊花者﹐是佐諸祛風淸熱之羣藥﹐以消風熱驟壅之云翳也。

失笑散治產後心腹絞痛欲死﹐或血迷心竅﹐不省人事。

五靈脂蒲黃﹝等分﹞

每服三錢﹐酒煎服。

獨聖散南山楂肉﹝炒﹐一兩﹞

水煎﹐用童便沙糖和服。

【集注】吳於宣曰﹕經云﹕心主血﹐脾統血﹐肝藏血。故產後瘀血停滯﹐三經皆受其病﹐以致心腹瘀痛﹐惡寒發熱﹐神迷眩運﹐胞膈滿悶。凡玆者﹐由寒凝不消散﹐气滯不流行﹐惡露停畱﹐小腹結痛﹐迷悶欲絕﹐非純用甘溫破血行血之劑﹐不能攻逐蕩平也。是方用靈脂之甘溫走肝﹐生用則行血﹔蒲黃辛平入肝﹐生用則破血。佐酒煎以行其力﹐庶可直抉厥陰之滯﹐而有推陳致新之功。甘不傷脾﹐辛能散瘀﹐不覺諸證悉除﹐直可以一笑而置之矣。至獨聖散用山楂一味濃煎﹐與沙糖童便同服者何也﹖山楂不惟消食健脾﹐功能破瘀止兒枕痛﹔更益以沙糖之甘﹐逐惡而不傷脾﹐童便之咸﹐人胞而不涼下。相得相須﹐功力甚偉﹐名之曰獨聖﹐誠不虛也。

大黃虫丸治五勞七傷﹐內有幹血﹐肌膚甲錯﹐兩目黯黑。

大黃﹝酒蒸﹐十兩﹞桃仁﹝去皮尖﹐炒﹐四兩﹞杏仁﹝去皮尖﹐炒﹐四兩﹞黃芩﹝炒﹐二兩﹞

甘艸﹝三兩﹞芍藥﹝炒﹐四兩﹞地黃﹝十兩﹞漧漆﹝炒﹐一兩﹞虻虫﹝去翅足﹐炒﹐一兩五錢﹞

水蛭﹝炙黃﹐百枚﹞蠐螬﹝炒﹐一兩五錢﹞虫﹝去頭足﹐炒﹐一兩﹞

上十二味爲末﹐蜜丸如小豆大。酒服五丸﹐日三服。

【集注】李中梓曰﹕勞傷之證﹐肌膚甲錯﹐兩目黯黑﹐此內有瘀血者也。瘀之日久﹐則必發熱﹐熱涸其液﹐則血幹於經隧之間﹐愈幹愈熱﹐愈熱愈幹﹐而新血皆損。人之充養百骸﹐光華潤澤者﹐止藉此血﹐血傷則無以沃其膚﹐故甲錯也。目得血而能視﹐血枯則無以榮﹐其目故黯黑也。仲景洞見此證﹐補之不可﹐涼之無益﹐而立此方。經曰﹕血主濡之﹐故以地黃爲君。堅者削之﹐故以大黃爲臣。統血者脾也﹐脾欲緩急﹐食甘以緩之。

又酸苦湧泄爲陰﹐故以甘﹑芍﹑桃仁爲佐。咸走血﹐苦勝血﹐故以干漆之苦﹐四虫之咸爲使。夫濁陰不降﹐則淸陽不升﹐瘀血不去﹐則新血不生。今人遇一勞證﹐便用滋陰之藥﹐服而不效﹐坐以待斃﹐術豈止此耶﹗仙方活命飲﹝附﹕薛己治瘍通方﹞治一切瘡瘍﹐未成膿者內消﹐已成膿者卽潰﹐又止痛﹑消毒之聖藥也。

穿山甲白芷防風皂角制乳香沒藥當歸尾赤芍花粉貝母陳皮金銀花甘艸上十三味。用酒一碗。煎數沸服。

【集注】羅謙甫曰﹕此瘍門開手攻毒之第一方也。經云﹕營气不從﹐逆於肉理。故癰疽之發﹐未有不從營气之郁滯﹐因而血結痰滯蘊崇熱毒爲患。治之之法﹐妙在通經之結﹐行血之滯﹐佐之以豁痰理气解毒。是方穿山甲以攻堅﹐皂刺以達毒所﹐白芷﹑防風﹑陳皮通經理气而疏其滯﹐乳香定痛和血﹐沒藥破血散結﹐赤芍﹑歸尾以驅血熱而行之﹐以破其結。佐以貝母﹑金銀花﹑甘艸﹐一以豁痰解郁﹐一以散毒和血﹐其爲潰堅止痛宜矣。

然是方爲營衛尙彊﹐中气不虧者設。若脾胃素弱﹐營衛不調﹐則有托裏消毒散之法﹐必須斟酌而用。此薛己所論千古不易之治也。因附治瘍用方之法於後﹐使學人服膺云。

薛己曰﹕治瘍之法﹐若腫髙痛者﹐先用仙方活命飲解之﹐後用托裏敗毒散。漫腫微痛者﹐用托裏散﹐如不應﹐加姜﹑桂。若膿出而反痛﹐气血虛也﹐八珍散。不作膿不腐潰﹐陽气虛也﹐四君加歸﹑﹑肉桂。不生肌﹑不收斂﹐脾气虛也﹐四君加芍藥﹑木香。惡寒僧寒﹐陽气虛也﹐十全大補加姜﹑桂。晡熱內熱﹐陰血虛也﹐四物加參﹑。欲嘔作嘔﹐胃气虛也﹐六君加炮姜。自汗﹑盜汗﹐五臟虛也﹐六味九料加五味子。食少體倦﹐脾气虛也﹐補中益气加茯苓﹑半夏。喘促咳嗽﹐脾肺虛也﹐前湯加麥冬﹑五味。欲嘔少食﹐脾胃虛也﹐人參理中湯。腹痛泄瀉﹐脾胃虛寒也﹐附子理中湯﹐熱渴淋祕﹐腎虛陰火也﹐加減八味丸。大凡怯弱之人﹐不必分其腫潰﹐惟當先補胃气。蓋瘡瘍之作﹐緣陰陽虧損﹐其膿旣泄﹐气血愈虛﹐豈有不宜補者哉﹗或疑參﹑滿中﹐間有用者﹐又加發散敗毒﹐所補不償所損。又或以有疾不服補劑﹐因而致誤者多矣。可勝惜哉﹗托裏消毒散人參黃白術茯苓當歸川芎白芍金銀花白芷甘艸連翹水煎服。

【注】參﹑﹑術﹑苓﹑艸以益气分﹐歸﹑芎﹑芍以滋血分﹐銀花﹑白芷﹑連翹以解毒。

卷六

刪補名醫方論﹝六﹞

桂枝湯治風寒在表﹐脈浮弱﹐自汗出﹐頭痛發熱﹐惡風惡寒﹐鼻鳴漧嘔等證﹐及雜證自汗﹑盜汗﹑虛損﹑虛瘧亦可用。若脈浮緊﹐汗不出者﹐酒客病風寒而汗出者﹐禁用。

桂枝﹝三兩﹞芍藥﹝三兩﹞生薑﹝三兩﹞甘艸﹝炙﹐二兩﹞大棗﹝十二枚﹞

上五味﹐以水七升﹐煮取三升﹐服一升﹐覆令微汗﹐不可令如水流漓﹐病必不除。若服一升﹐汗出病痊﹐不必盡劑。服已﹐更啜稀粥一盞﹐以助藥力。

【注】凡風寒在表﹐脈浮弱自汗出者﹐皆屬表虛﹐宜桂枝湯主之。名曰桂枝湯者﹐君以桂枝也。桂枝辛溫﹐辛能散邪﹐溫從陽而扶衛。芍藥酸寒﹐酸能斂汗﹐寒走陰而益營。

桂枝君芍藥﹐是於發散中寓斂汗之意﹔芍藥臣桂枝﹐是於固表中有微汗之道焉。生薑之辛﹐佐桂枝以解肌表﹔大棗之甘﹐佐芍藥以和營裏。甘艸甘平﹐有安內攘外之能﹐用以調和中气﹐卽以調和表裏﹐且以調和諸藥矣。以桂﹑芍之相須﹐姜﹑棗之相得﹐借甘艸之調和陽表陰裏﹐气衛血營﹐並行而不悖﹐是剛柔相濟以爲和也﹐而精義在服後須臾啜熱稀粥以助藥力﹐蓋穀气內充﹐不但易爲釀汗﹐更使已人之邪不能少畱﹐將來之邪不得復入也。又妙在溫服令一時許﹐微似有汗﹐是授人以微汗之法。不可令如水流漓﹐病必不除﹐禁人以不可過汗之意也。此方爲仲景羣方之冠﹐乃解肌﹑發汗﹑調和營衛之第一方也。凡中風﹑傷寒﹐脈浮弱汗自出而表不解者﹐皆得而主之。其他但見一﹑二證卽是﹐不必悉具。故麻﹑葛﹑靑龍發汗諸劑﹐咸用之也。若汗不出麻黃證也﹐脈浮緊者麻黃脈也﹐固不可與桂枝湯﹐然初起無汗﹐當用麻黃髮汗﹐如汗解後復煩﹐脈浮數者﹐與下後脈仍浮﹑气上衝者﹐及下後下利止而身痛不休者﹐皆用此以解外。何也﹖蓋此時表𨿽不解﹐腠理已疏﹐邪不在皮毛而在肌肉﹐且經汗下﹐津液已傷﹐故脈證𨿽同麻黃﹐而主治當屬桂枝矣。粗工妄謂桂枝湯專治中風﹐不治傷寒﹐使人疑而不用﹔又謂專發肌表不治他病。不知此湯倍芍藥﹑生薑加人參﹐名桂枝新加湯﹐用以治營表虛寒﹐肢體疼痛﹔倍芍藥加飴糖﹐名小建中湯﹐用以治裏虛心悸﹐腹中急痛﹔再加黃﹐名黃建中湯﹐用以治虛損虛熱﹐自汗盜汗。因知仲景之方﹐可通治百病也。

麻黃湯治太陽風寒在表﹐頭項彊痛發熱﹐身疼﹐腰痛﹐骨節痛﹐惡風寒無汗﹐胸滿面喘﹐其脈浮緊或浮數者﹐用此發汗﹐𨿽有是證﹐若脈浮而弱﹐汗自出﹐或尺中脈微與遲者﹐俱不可用。風﹑寒﹑濕成痺﹐肺經壅塞﹐昏亂不語﹐冷風哮吼最宜。

麻黃﹝去節﹐三兩﹞桂枝﹝二兩﹞甘艸﹝炙﹐一兩﹞杏仁﹝去皮尖﹐六十枚﹞

上四味﹐以水九升﹐先煮麻黃﹐減二升﹐去上沫﹐內諸藥﹐煮取二升半﹐去滓﹐溫服八合。溫覆取微汗﹐不須啜粥。一服汗出﹐停後服。汗出多者﹐溫粉撲之。

【注】凡風寒在表﹐脈浮緊數無汗者﹐皆表實也﹐宜麻黃湯主之。名曰麻黃湯者﹐君以麻黃也。麻黃性溫﹐味辛而苦﹐其用在迅升﹐桂枝性溫﹐味辛而甘﹐其能在固表。證屬有餘﹐故主以麻黃必勝之算也。監以桂枝制節之妙也。杏仁之苦溫佐麻黃逐邪而降逆﹔甘艸之甘平﹐佐桂枝和內而拒外。飲入於胃﹐行气於元府﹐輸精於皮毛﹐斯毛脈合精﹐溱溱汗出﹐在表之邪必盡去而不畱﹐痛止喘平﹐寒熱頓解。不須啜粥而藉汗於谷也。其不用姜﹑棗者﹐以生薑之性橫散於肌﹐礙麻黃之迅升﹐大棗之性泥滯於膈﹐礙杏仁之速降﹐此欲急於直達﹐稍緩則不迅﹐橫散則不升矣。然則爲純陽之劑﹐過於發散﹐如單刀直入之將﹐用之若當﹐一戰成功﹐不當則不戢而召禍。故可一而不可再﹐如汗後不解﹐盒飯以桂枝代之。此方爲仲景開表逐邪發汗第一峻藥也。庸工不知其制在溫覆取汗﹐若不溫覆取汗﹐則不峻也。世謂麻黃專能發表﹐不治他病。不知此湯合桂枝湯﹐名麻桂各半湯﹐用以和太陽畱連未盡之寒熱。去杏仁加石膏合桂枝湯﹐名桂枝二越婢一湯﹐用以解太陽熱多寒少之寒熱。若陽盛於內而無汗者﹐又有麻黃杏仁甘艸石膏湯﹐以散太陰肺之邪。若陰盛於內而無汗者﹐又有麻黃附子細辛甘艸湯﹐以溫散少陰腎家之寒。《金匱要略》以此方去桂枝﹐《千金方》以此方桂枝易桂﹐皆名還魂湯﹐用以治邪在太陰﹐卒中暴厥﹐口噤气絕﹐下咽奏效﹐而皆不溫覆取汗。是知麻黃湯之峻與不峻﹐而溫覆與不溫覆。此仲景用方之心法﹐豈常人所能得而窺耶﹗大靑龍湯治太陽風寒兩傷﹐營衛同病。傷寒之脈而見中風之證﹐中風之脈而見傷寒之證﹐二證俱不出汗而煩躁者﹐用此兩解發汗。𨿽有是證﹐若脈微弱﹐自汗出者﹐不可服之﹐服必亡陽。

麻黃﹝去節﹐六兩﹞桂枝﹝二兩﹞杏仁﹝去皮尖﹐四十个﹞甘艸﹝炙﹐二兩﹞生薑﹝切﹐三兩﹞大棗﹝擘﹐十二枚﹞石膏﹝碎﹐綿囊﹐如雞子大﹞

上七味﹐以水九升﹐先煮麻黃﹐減二升﹐去上沫﹐內諸藥﹐煮取三升﹐去滓﹐溫服一升﹐取微汗。汗出多者﹐溫粉撲之。一服汗者﹐停後服。汗多亡陽﹐遂虛﹐惡風煩躁不得眠也。

【注】何以知風寒兩傷﹑營衛同病﹑以傷寒之脈而見中風之證﹐中風之脈而見傷寒之證也。名大靑龍湯者﹐取龍興雲雨之義也。治風不外乎桂枝﹐治寒不外乎麻黃﹐合桂枝麻黃二湯以成劑﹐故爲兼風寒中傷者主之也。二證俱無汗﹐故減芍藥﹑不欲其收也。二證俱煩躁﹐故加石膏以解其熱也。設無煩躁﹐則又當從事於麻黃桂枝各半湯也。仲景於表劑中加大寒辛甘之品﹐則知麻黃証之發熱﹐熱全在表﹔大靑龍証之煩躁﹐兼肌裏矣。初病太陽卽用石膏者﹐以其辛能解肌熱﹐寒能淸胃火﹐甘能生津液﹐是預保陽存津液之先著也。粗工疑而畏之﹐當用不用﹐必致熱結陽明﹐斑黃狂冒﹐紛然變出矣。觀此則可知石膏乃中風傷寒之要藥﹐得麻﹑桂而有靑龍之名﹐得知艸而有白虎之號也。服後取微汗﹐汗出多者﹐溫粉撲之。一服得汗﹐停其後服﹐蓋戒人卽當汗之證﹐亦不可過汗也。所以仲景桂枝湯中不用麻黃者﹐是欲其不大發汗也﹔麻黃湯中用桂枝者﹐恐其過汗無制也。若不愼守其法﹐汗多亡陽﹐變生諸逆﹐表遂空虛而不任風﹐陰盛格陽而更煩躁不得眠也。

小靑龍湯治傷寒表不解﹐心下有水气﹐漧嘔發熱而咳。或渴﹑或利﹑或噎﹐或小便不利﹐少腹滿﹐或喘者。及雜病膚脹﹑水腫證﹐用此發汗而利水。

麻黃﹝去節﹐三兩﹞芍藥﹝三兩﹞五味子﹝半升﹞甘艸﹝炙﹐三兩﹞漧薑﹝二兩﹞半夏﹝洗﹐半升﹞桂枝﹝三兩﹞細辛﹝三兩﹞

上八味﹐以水一斗﹐先煮麻黃﹐減二升﹐去上沫﹐內諸藥﹐煮取三升﹐去滓﹐溫服一升。

若渴者﹐去半夏加括姜根三兩﹐若噎者﹐去麻黃加附子﹝炮﹞一枚。若小便不利少腹滿者﹐去麻黃加茯苓四兩。若喘者﹐去麻黃加杏仁﹝去皮尖﹞半升。若微利者﹐去麻黃加蕘花如雞子﹝熬令赤色﹞。

【按】「加蕘花如雞子﹐熬令赤色」﹐此必傳寫之訛。蓋《本艸》蕪花卽芫花類也﹐用之攻水﹐其力甚峻﹐五分可令人卞行數十次﹐豈有治停飲之微利﹐而用雞子大之蕘花者乎﹖當攺加茯苓四兩。

【注】太陽停飲有二﹕一中風﹐表虛有汗﹐五苓散證也﹔一傷寒﹐表實無汗﹐小靑龍湯證也。表實無汗﹐故合麻桂二方以解外。去大棗者﹐以其性泥也。去杏仁者﹐以其無喘也﹐有喘者加之。去生薑者﹐以有漧薑也﹐若嘔者仍用。佐漧薑﹑細辛﹐極溫極散﹐使寒與水俱從汗而解。佐半夏逐痰飲﹐以淸不盡之飲。佐五味收肺气﹐以斂耗傷之气﹐若渴者﹐去半夏加花粉﹐避燥以生津也。若微利與噎﹐小便不利﹐少腹滿﹐俱去麻黃﹐遠表以就裏也。加附子以去噎散寒﹐則噎可止。加茯苓以利水﹐則微利少腹滿可除矣。此方與越婢湯同治水飲溢於表﹐而爲膚脹﹑水腫﹐宜發汗外解者﹐元不隨手而消。越婢治有熱者﹐故方中君以石膏以散陽水也。小靑龍治有寒者﹐故方中佐以姜﹑桂以消陰水也。

葛根湯治太陽﹑陽明兩經合病﹐頭項彊痛﹐背亦牽彊﹐脈浮元汗惡風者﹐及表不解﹐下利而嘔者﹐並宜服此發汗。

葛根﹝四兩﹞麻黃﹝去節﹐三兩﹞桂枝﹝二兩﹞芍藥﹝二兩﹞甘艸﹝炙﹐二兩﹞生薑﹝切﹐二兩﹞

大棗﹝擘﹐十二枚﹞

上七味﹐以水一斗﹐先煮麻黃﹑葛根﹐減二升﹐去沫﹐內諸藥﹐煮取三升﹐溫服一升。

覆取微似汗﹐不須啜粥。餘如桂枝法將息及禁忌。

【注】是方也﹐卽桂枝湯加麻黃﹑葛根。麻黃佐桂枝發太陽營衛之汗﹐葛根君桂枝解陽明肌表之邪。不曰桂枝湯加麻黃﹑葛根﹐而以葛根命名者﹐其意重在陽明﹐以嘔利屬陽明多也。二陽表急﹐非溫服覆而取汗﹐其表未易解也。或嘔或利﹐裏已失和﹐𨿽啜粥而胃亦不能輸精於皮毛﹐故不須啜粥也。柯琴曰﹕此證身不疼﹑腰不疼﹑骨節不疼﹑不惡寒﹐是骨不受寒矣。頭項彊痛﹐下連於背﹐牽動不寧﹐是筋傷於風矣。不喘不煩躁﹐不漧嘔﹐是裏不病﹐元汗惡風﹐病只在表。若表病而兼下利﹐則是表實裏虛矣。比麻黃﹑靑龍二證較輕﹐然項彊連背拘彊﹐更甚於項彊無汗﹐不失爲表。但脈浮不緊﹐故不從乎麻黃﹐而於桂枝方加麻黃倍葛根以去實﹐小變麻桂之法也。蓋葛根爲陽明主藥﹐凡太陽有陽明者﹐則佐入太陽藥中﹔凡少陽有陽明者﹐則佐入少陽藥中﹐無不可也。李杲定爲陽明經藥。張潔古云﹕未入陽明者﹑不可便服。豈二人未讀仲景書乎﹖要知葛根﹑桂枝﹐俱是解肌和裏之藥﹐故有汗﹑無汗﹐下利﹑不下利﹐俱可用﹐與麻黃之專於發表者不同也。

《金匱》治太陽病無汗﹐小便反少﹐气上衝胸﹐口噤不得語﹐欲作剛痙。

【集注】諭昌曰﹕傷寒項背KTKT﹐無汗惡風者﹐用葛根湯。此證亦用之者﹐以其邪在太陽﹑陽明兩經之界。兩經之熱並於胸中﹐必傷肺金淸肅之气﹐故水道不行﹐小便少﹐津液不布而無汗。陽明之筋內結胃口﹐外行胸中﹐過人迎環口﹐熱並陽明﹐斯筋脈牽引﹐口噤不得語。然剛痙無汗﹐必從汗解﹐況濕邪內郁﹐必以汗出如故而止。故用此湯合解兩經之濕熱﹐與風寒之表﹐法無害其同也。

桂枝麻黃各半湯太陽病﹐得之八九日﹐如瘧狀﹐發熱惡寒﹐熱多寒少﹐其人不嘔﹐淸便欲自可﹐一日二三度發﹐脈微緩者﹐爲欲愈也。脈微而惡寒者﹐此陰陽俱虛﹐不可更發汗更下更吐也。面色反有熱色者﹐未欲解也﹐以其不能得小汗出﹐身必癢﹐宜桂枝麻黃各半湯。

桂枝﹝一兩六銖﹞芍藥﹝一兩﹞麻黃﹝去節﹐一兩﹞生薑﹝一兩﹞甘艸﹝炙﹐一兩﹞大棗﹝擘﹐四枚﹞

杏仁﹝去皮尖﹐二十四个﹞

上七味﹐以水五升﹐先煮麻黃一二沸﹐去上沫﹐內諸藥﹐煮取一升八合﹐去滓﹐溫服六。

【注】太陽病﹐得之八九日﹐有如瘧狀之寒熱。熱多寒少者﹐其人不嘔﹐小便淸白﹐此裏和不受邪﹐𨿽爲欲自愈﹔然必審其如瘧狀寒熱﹐一日二﹑三度﹐輕輕而發﹐診其脈微而且緩﹐則知邪衰正復﹐表裏將和﹐始爲欲愈也。若脈微不緩﹐正未復也﹐更惡寒者﹐邪未衰也﹐𨿽不能自愈﹐但已爲前之汗﹑吐﹑下虛其表裏﹐故不可更發汗﹑更吐﹑更下也。脈微惡寒﹐表裏俱虛﹐面色當白﹐今色反赤﹐是猶有表邪怫郁﹐不能得小汗出宣發陽气﹐故面赤身癢﹐未欲解也﹐宜桂枝麻黃各半湯﹐小小汗之以和營衛﹐自可愈也。

桂枝二麻黃一湯服桂枝湯﹐大汗出﹐脈洪大者﹐與桂枝湯如前法。若形如瘧﹐日再發者﹐汗出必解﹐宜桂枝二麻黃一湯。

桂枝﹝一兩十六銖﹞芍藥﹝一兩六銖﹞麻黃﹝去節﹐十六銖﹞甘艸﹝一兩二銖﹞

杏仁﹝去皮尖﹐十六个﹞生薑﹝一兩六銖﹞大棗﹝擘﹐五枚﹞

上七味﹐以水五升﹐先煮麻黃一二沸﹐去上沫﹐內諸藥﹐煮取二升﹐去滓﹐溫服一升﹐日再服。

【注】服桂枝湯大汗出﹐脈洪大不解﹐若煩渴者﹐則表邪已入陽明﹐白虎湯證也。今脈𨿽洪大而不煩渴﹐則爲表邪無在太陽﹐故與桂枝湯如前法也。若脈不洪大﹐壯熱亦減﹐惟寒熱如瘧﹐日再發者﹐𨿽屬輕邪﹐然終爲微寒所持﹐非汗出必不解也﹐宜桂枝二麻黃一湯﹐小發營衛之汗。不用麻黃桂枝各半湯者﹐蓋因已大汗出﹐不欲其發營衛汗﹐欲其和營衛汗也。

桂枝二越婢一湯太陽病﹐發熱惡寒﹐熱多寒少。脈微弱者﹐此無陽也﹐不可更汗。宜桂枝二越婢一湯。

桂枝﹝一兩六銖﹞芍藥﹝一兩﹞甘艸﹝炙﹐一兩三銖﹞石膏﹝二十四銖﹞

麻黃﹝十六銖﹞大棗﹝擘﹐五枚﹞生薑﹝切﹐一兩六銖﹞

上七味﹐以水五升﹐煮麻黃一二沸﹐去上沫﹐內諸藥﹐煮取二升﹐去滓﹐溫服一升﹐日再服。本方當裁爲越婢湯﹑桂枝湯﹐各飲一升﹐今合爲一方﹐桂枝二越婢一湯。

【注】桂枝二越婢一湯﹐卽大靑龍以杏仁易芍藥也﹐名𨿽越婢輔桂枝﹐實則大靑龍之變制也。去杏仁惡其從陽而辛散﹐用芍藥以其走陰而酸收。以此易彼﹐裁而用之﹐則主治不同也。以桂枝二主之﹐則不發汗﹐可知越婢一者﹐乃麻黃石膏二物﹐不過取其辛涼之性﹐佐桂枝二﹐中和表而淸熱﹐則是寓微汗於不發之中﹐亦可識也。非若大靑龍以石膏佐麻黃而爲發汗驅熱之重劑也。桂枝二麻黃一湯﹐治若形如瘧﹐日再發者﹐汗出必解﹐而無熱多寒少﹐故不用石膏之涼也。桂枝麻黃各半湯﹐治如瘧狀﹐熱多寒少﹐而不用石膏更倍麻黃者﹐以其面有怫郁熱色﹐身有皮膚作癢﹐是知熱不向裏而向表﹐令得小汗以順其勢﹐故亦不用石膏之涼裏也。桂枝二越婢一湯﹐治發熱惡寒﹐熱多寒少﹐而用石膏者﹐以其表邪寒少﹐肌裏熱多﹐故用石膏之涼﹐佐麻桂以和營衛﹐非發營衛也。今人一見麻桂﹐不問輕重﹐亦不問溫覆不溫覆﹐取汗不取汗﹐總不敢用。皆因未究仲景之旨﹐麻桂只是營衛之藥。若重劑溫覆取汗﹐則爲發營衛之藥﹔輕劑不溫覆取汗﹐則爲和營衛之藥也。

越婢湯治風水惡風﹐一身悉腫﹐脈浮不渴﹐續自汗出﹐無大熱者。又治裏水﹐一身面目黃腫﹐其脈沈小便不利﹐故令病水。假令小便自利﹐此亡津液﹐故令渴也。越婢加術湯主之。

麻黃﹝六兩﹞石膏﹝半斤﹞生薑﹝切﹐三兩﹞大棗﹝擘﹐十五枚﹞甘艸﹝一兩﹞

惡風加附子﹝炮﹞一枚。

上五味﹐以水六升﹐煮麻黃﹐去沫﹐內諸藥﹐煮取三升﹐分三服。

【集注】諭昌曰﹕越婢湯者﹐示微發表於不發之方也﹐大率取其通調營衛。麻黃﹑石膏二物﹐一甘熱﹐一甘寒﹐合而用之。脾偏於陰則和以甘熱﹐胃偏於陽則和以甘寒。乃至風熱之陽﹐水寒之陰﹐凡不和於中土者﹐悉得用之何也﹖中土不和﹐則水谷不化其精悍之气﹐以實營衛。營衛虛﹐則或寒﹑或熱之气﹐皆得壅塞其隧道﹐而不通於表裏。所以在表之風水用之﹐而在裏之水兼渴﹐而小便自利者﹐咸必用之﹐無非欲其不害中土耳。不害中土﹐自足消患於方萌矣。

趙良曰﹕五臟各一其陰陽﹐獨脾胃居中而兩屬之。故土不獨成四气﹐土亦從四維而後成﹐不惟火生而已。於是四方有水寒之陰﹐卽應於脾﹐風熱之陽﹐卽應於胃﹐飲食五味之寒熱﹐凡入於脾胃者亦然。一有相干﹐則脾气不和﹐胃气不淸﹐而水谷不化其精微﹐以行營衛﹐以實陰陽也。甘者﹐土之本味﹐所以脾气不和﹐和以甘熱﹐胃气不淸﹐淸以甘寒。麻黃之甘熱﹐走手足大陰經﹐連於皮膚﹐行气於三陰﹐以祛陰寒之邪﹔石膏之甘寒﹐走手足陽明經﹐達於肌肉﹐行气於三陽﹐以祛風熱之邪。旣用其味甘以入土﹐用其寒熱以和陰陽﹐用其性善走以發越脾气﹐更以甘艸和中緩急﹐二藥相協而成功。大棗之甘﹐補脾中之血﹔生薑之辛﹐益胃中之气。惡風者陽虛﹐故加附子以益陽。風水者﹐則加術以散皮膚間風水﹐气發谷精以宣營衛﹐與麻黃﹑石膏僞使﹐引其入土也。越婢之名﹐不亦宜乎﹗【按】諭昌所論明析﹐趙良之說﹐能細剖其理﹐開悟後學﹐故兩錄之。

麻黃杏仁甘艸石膏湯治溫熱內發﹐表裏俱熱﹐頭痛身疼﹐不惡寒反惡熱﹐元汗而喘﹐大煩大渴﹐脈陰陽俱浮者﹐用此發汗而淸火。若脈浮弱沈緊﹐沈細惡寒﹐自汗出而不渴者﹐禁用。

麻黃﹝去節﹐四兩﹞杏仁﹝去皮尖﹐五十枚﹞甘艸﹝炙﹐二兩﹞石膏﹝碎﹐綿裹﹐半斤﹞

上四味﹐以水七升﹐先煮麻黃﹐減二升﹐去上沫﹐內諸藥﹐煮取二升﹐去滓﹐溫服一升。

【集注】柯琴曰﹕石膏爲淸火之重劑﹐靑龍﹑白虎皆賴以建功﹐然用之不當﹐適足以召禍。故靑龍以元汗煩躁﹐得姜﹑桂以宣衛外之陽也﹔白虎以有汗煩渴﹐須粳米以存胃中之液也。此但熱無寒﹐故不用姜﹑桂﹐喘不在胃而在肺﹐故不須粳米。其意重在存陰﹐不必慮其亡陽也﹐故於麻黃湯去桂枝之監制﹐取麻黃之專開﹐杏仁之降﹐甘艸之和﹐倍石膏之大寒﹐除內外之實熱﹐斯溱溱汗出﹐而內外之煩熱與喘悉除矣。

麻黃附子細辛湯治少陰病始得之﹐反發熱脈沈﹐二三日無裏證者。

麻黃﹝一兩﹞附子﹝炮﹐一枚﹞細辛﹝二兩﹞

熱微者﹐以甘艸易細辛微發汗。

上三味﹐以水一斗﹐先煮麻黃﹐減二升﹐去沫﹐內藥﹐煮取三升﹐去滓﹐溫服一升﹐日三服。

【集注】柯琴曰﹕少陰主裏﹐應無表證﹔病發於陰﹐應有表寒。今少陰始受寒邪而反發熱﹐是有少陰之裏﹐而兼有太陽之表也。太陽之表脈應不沈﹐今脈沈者﹐是有太陽之證﹐而見少陰之脈也。故身𨿽熱而脈則沈也。所以太陽病而脈反沈﹐便用四逆以急救其裏﹔此少陰病而表反熱﹐便於表劑中加附子以預固其裏。夫發熱無汗﹐太陽之表不得不開﹐沈爲在裏﹐少陰之樞又不得不固。設用麻黃開腠理﹐細辛散浮熱﹐而無附子以固元陽﹐則少陰之津液越出﹐太陽之微陽外亡﹐去生便遠。惟附子與麻黃並用﹐則寒邪𨿽散﹐而陽不亡﹔此裏病及表﹐脈沈而當發汗者﹐與病在表脈浮而發汗者徑庭也。若表微熱﹐則受寒亦輕﹐故以甘艸易細辛而微發其汗﹐甘以緩之﹐與辛以散之者﹐又少間矣。

桂枝加附子湯太陽病發汗﹐遂漏不止﹐其人惡風﹐小便難﹐四肢微急﹐難以屈伸者﹐此方主之。

桂枝湯加附子一枚﹐﹝炮去皮﹐破八片。﹞

煎服法同﹐不須啜粥。

【集注】柯琴曰﹕發汗太過﹐陽無所止息﹐而汗出不止矣。汗多亡陽﹐元府不閉﹐風乘虛入﹐故復惡風﹔津液外泄﹐不能潤下﹐故小便難。四肢者﹐諸陽之本﹔陽气者﹐柔則養筋﹐開闔不得﹐風寒從之﹐故筋急而屈伸不利也。是方以附於加入桂枝湯中﹐大補表陽也﹔表陽密﹐則漏汗自止﹐惡風自罷矣。汗止津回﹐則小便自利四肢自柔矣。汗漏不止﹐與大汗出同﹐而從化變病則異。服桂枝﹑麻黃後﹐大汗出而大煩渴﹐是陽陷於裏﹐急當救陰﹐故用白虎加人參湯。服桂枝﹑麻黃湯﹐大汗出遂漏不止﹐是陽亡於外﹐急當救陽﹐故用桂枝加附子湯。要知發汗之劑﹐用桂枝不當﹐則陽陷於裏者多﹔用麻黃不當﹐則陽亡於外者多。因桂枝湯有芍藥而無麻黃﹐故𨿽汗大出﹐而元府尙能自閉﹐多不致亡陽於外耳。

芍藥甘艸附子湯發汗病解﹐反惡寒者﹐虛故也﹐此方主之。

芍藥﹝三兩﹞甘艸﹝炙﹐二兩﹞附子﹝炮去皮﹐破八片﹐一枚﹞

上三味﹐以水五升﹐煮取一升五合﹐去滓﹐分溫服。

【集注】柯琴曰﹕發汗病解而反惡寒﹐比未汗時更甚﹐其陽虛可知矣。夫太陽﹑少陰爲表裏﹐太陽之病﹐本由少陰之虛﹐不能藏精而爲陽之守也。今惡寒反見於發汗病解後﹐是寒邪已從汗解﹐太陽陽虛不能衛外而爲陰之使也﹐則陽亡之兆已見於此。若無以桂枝湯攻表﹐非以扶陽反以亡陽也。故以芍藥收少陰之精气﹐甘艸緩陰邪之上行﹐附子補坎宮之少火﹐但使腎中元陽得位﹐在表之虛陽惡寒自解耳。

桂枝甘艸湯治發汗過多﹐其人叉手自冒心﹐心下悸﹐欲得按者。

桂枝﹝四兩﹞甘艸﹝炙﹐二兩﹞

上二味﹐水三升﹐煮取一升﹐頓服。

【集注】柯琴曰﹕汗出多﹐則心液虛﹐中气餒﹐故悸。叉手自冒﹐則外有所衛﹐得按則內有所根據﹐如此不堪之狀﹐望之而知其虛矣。桂枝本營分藥﹐得麻黃﹐則令營气外發而爲汗﹐從辛也﹔得芍藥﹐則收斂營气而止汗﹐從酸也﹔得甘艸﹐則補中气而養血﹐從甘也。故此方以桂枝爲君﹐獨任甘艸爲佐﹐以補陽气生心液。甘溫相得﹐斯气血和而悸自平。不須附子者﹐以汗𨿽多而未至於陽亡。不須芍藥者﹐以汗已止而嫌其陰斂也。

桂枝加芍藥加大黃湯本太陽病﹐醫反下之﹐因而腹滿時痛者﹐屬太陰也﹐桂枝加芍藥湯主之。大實痛者﹐桂枝加大黃湯主之。

桂枝加芍藥湯方於桂枝湯方內﹐更加芍藥三兩﹐隨前共六兩﹐余根據桂枝湯法。

桂枝加大黃湯方卽桂枝加芍藥湯方內﹐更加大黃一兩。

【集注】柯琴曰﹕腹滿爲大陰﹑陽明俱有之證﹐然位同而職異。太陰主出﹐太陰病則腐穢之出不利﹐故滿而時痛﹔陽明主內﹐陽明病則腐穢燥而不行﹐故大實而痛。大實痛是陽明病﹐不是太陰病。仲景因表證未解﹐陽邪已陷入於太陰﹐故倍芍藥以益脾調中﹐而除腹滿時痛﹐此用陰和陽法也。若表邪未解﹐而陽邪陷入於陽明﹐則加大黃以潤胃通結﹐而除其大實痛﹐此雙解表裏法也。凡妄下必傷胃气﹐胃气虛則陽邪襲陰﹐故轉屬太陰﹔胃液涸則兩陽相搏﹐故轉屬陽明。屬大陰則腹滿時痛而下實﹐陰道虛也﹔屬陽明則腹滿大實而痛﹐陽道實也。滿而時痛﹐是下利之兆﹐大實而痛﹐是燥屎之徵。故倍加芍藥﹐小變建中之劑﹐少加大黃﹐微示調胃之方。

小建中湯治傷寒表未解﹐或心悸而煩﹐或腹中急痛﹐而脈陽澀陰弦者。

桂枝﹝三兩﹞芍藥﹝六兩﹞生薑﹝切﹐三兩﹞甘艸﹝二兩﹞膠飴﹝一斤﹞大棗﹝擘﹐十二枚﹞

上六味﹐以水七升﹐煮取三升﹐去滓﹐內膠飴﹐更上火消解﹐日三服﹐嘔家不可用建中湯﹐以甜故也。

【注】是方也﹐卽桂枝湯倍芍藥加膠飴。名曰小建中﹐謂小小創建中气﹐以中𨿽已虛﹐表尙未和﹐不敢大補也。故以桂葶湯仍和營衛﹐倍芍藥加膠飴調建中州﹐而不啜稀粥溫服令汗﹐蓋其意重在中虛﹐而不在傷寒之表也。中虛創建﹐營衛自和﹐津液可生﹐汗出乃解﹐煩悸可除矣。傷寒浮得脈澀﹐營衛不足也﹐沈得脈弦﹐木入土中也。營衛不足則表虛﹐木入士中則裏急﹐表虛裏急﹐故亦以此湯主治也。嘔家不可用﹐謂凡病嘔者不可用﹐恐甜助嘔也。

炙甘艸湯治傷寒脈結代﹐心動悸者。又治肺痿﹐咳吐多﹐心中溫溫液液者。

甘艸﹝炙﹐四兩﹞生薑﹝切﹐三兩﹞桂枝﹝三兩﹞麥門冬﹝半升﹞麻子仁﹝半升﹞

大棗﹝擘﹐十二枚﹞人參﹝一兩﹞阿膠﹝二兩﹞生地黃﹝一斤﹞

上九味﹐以淸酒七升﹐水八升﹐先煮八味﹐取三升﹐去滓﹐內膠﹐烊消盡﹐服一升﹐日三服。

【集注】柯琴曰﹕仲景於脈弱陰弱者﹐用芍藥以益陰﹐陽虛者﹐用桂枝以通陽﹐甚則加人參以生脈﹐未有用地黃﹑麥冬者。豈以傷寒之法義重扶陽乎﹖抑陰無驟補之法歟﹖此以心虛脈結代﹐用生地黃爲君﹐麥冬爲臣﹐峻補眞陰﹐開後學滋陰之路也。地黃﹑麥冬﹐味𨿽甘而气則寒﹐非發陳﹑蕃莠之品﹐必得人參﹑桂枝以通陽脈﹐生薑﹑大棗以和衛營﹐阿膠補血﹐酸棗安神﹐甘艸之緩﹐不使速下﹐淸酒之猛﹐捷於上行﹐內外調和﹐悸可寧而脈可復矣。酒七升水八升﹐只取三升者﹐久煎之則气不峻﹐此虛家用酒之法。且知地黃﹑麥冬得酒最良。此證當用酸棗仁﹐肺痿用麻子仁可也。如無眞阿膠﹐以龜版膠代之。

桂枝人參﹑葛根黃芩黃連二湯合論﹕太陽外證未解﹐而數下之﹐遂協熱而利﹐利下不止﹐表裏不解﹐脈微弱﹐心不痞硬者﹐桂枝人參湯主之。桂枝證﹐醫反下之﹐利遂不止﹐其脈促喘而汗出者﹐葛根黃連黃芩湯主之。

枝枝人參湯桂枝﹝四兩﹞甘艸﹝四兩﹞人參﹝三兩﹞白術﹝三兩﹞漧薑﹝三兩﹞

水九升﹐先煮四味﹐取五升﹐內桂更煮三升﹐日再服﹐夜一服。

葛根黃芩黃連湯葛根﹝半斤﹞黃連﹝三兩﹞黃芩﹝三兩﹞甘艸﹝炙﹐二兩﹞

水八升﹐先煮葛根﹐減二升﹔內諸藥﹐煮二升﹐分溫再服。

【集注】柯琴曰﹕外熱不除﹐是表不解﹐下利不止﹐是裏不解﹐病因則同。一以微弱之脈而心下痞硬﹐是脈不足而證有餘﹔一以脈促而喘﹐反汗自出﹐是脈有餘而證不足﹐表裏虛實﹐當從脈而辧證矣。弱脈見於數下後﹐則痞硬爲虛。故用理中之辛甘溫補﹐止利消痞硬﹐又加桂枝以解表。先煮四味後內桂枝﹐和中之力饒﹐而解肌之气銳﹐是於兩解中寓權宜法也。桂枝證脈本緩﹐誤下後而反促﹐陽气重﹐可知邪束於表﹐陽擾於內。故喘而汗出﹐利遂不止者﹐是暴注下迫﹐屬於熱也。故君气淸質輕之葛根﹐以解肌而止利﹔佐苦寒淸肅之芩連﹐以止汗而除喘﹔又加甘艸以和中。先煮葛根後內諸藥﹐解肌之力緩﹐而淸中之气銳﹐又與補中逐邪者殊法矣。又曰﹕上條脈證是陽虛﹐𨿽協熱於外﹐而裏則虛寒﹔下條脈證是陽盛﹐𨿽下利不止﹐而表裏俱實。同一協熱利﹐同是表裏不解﹐而寒熱虛實攻補不同。前方理中加桂枝﹐而冠桂枝於人參之上﹔後方瀉心加葛根﹐而冠葛根於芩連之首。

不名理中瀉心者﹐總爲表未解故耳。補中亦能解表﹐涼中亦能散表﹐補中亦能散痞﹐涼中亦能止利。仲景制兩解方﹐神化如此。

白虎湯治陽明證﹐汗出渴欲飲水﹐脈洪大浮滑﹐不惡寒反惡熱。

石膏﹝碎﹐綿裹﹐一斤﹞知母﹝六兩﹞甘艸﹝二兩﹞粳米﹝六合﹞

上四味﹐以水一斗﹐煮米熟湯成﹐去滓﹐溫服一升﹐日三服。

【集注】柯琴曰﹕陽明邪從熱化﹐故不惡寒而惡熱﹔熱蒸外越﹐故熱汗自出﹔熱爍胃中﹐故渴欲飲水﹕邪盛而實﹐故脈滑﹐然猶在經﹐故兼浮也。蓋陽明屬胃﹐外主肌肉﹐𨿽有大熱而未成實﹐終非苦寒之味所能治也。石膏辛寒﹐辛能解肌熱﹐寒能勝胃火﹐寒性沈降﹐辛能走外﹐兩擅內外之能﹐故以爲君。知母苦潤﹐苦以瀉火﹐潤以滋燥﹐故以爲臣。用甘艸﹑粳米調和於中宮﹐且能土中瀉火﹐作甘稼穡﹐寒劑得之緩其寒﹐苦藥得之平其苦﹐使沈降之性﹐皆得畱連於味也。得二味爲佐﹐庶大寒之品無傷損脾胃之慮也。煮湯入胃﹐輸脾歸肺﹐水精四布﹐大煩大渴可除矣。白虎爲西方金神﹐取以名湯﹐秋金得令而炎暑自解矣。更加人參以補中益气而生津﹐協和甘艸﹑粳米之補﹐承制石膏﹐知母之寒﹐瀉火而土不傷﹐乃操萬全之術者。

白虎加人參湯治太陽中熱﹐汗出惡寒﹐身熱而渴者﹐是也。

石膏﹝一斤﹞知母﹝六兩﹞甘艸﹝二兩﹞粳米﹝六合﹞人參﹝三兩﹞

上五味﹐以水如前煮服法。

【集注】趙良曰﹕汗出惡寒﹐身熱而不渴者﹐中風也。汗出惡寒﹐身熱而渴者﹐中也。其證相似﹐獨以渴不渴爲辧。然傷寒﹑中風﹐皆有背微惡寒與時時惡風而渴者﹐亦以白虎人參湯治之。蓋爲火爍肺金﹐肺主气者也。肺傷則衛气虛﹐衛虛則表不足﹐由是汗出身熱惡寒。《內經》曰﹕斛移熱於肺﹐傳爲膈消。膈消則渴﹐皆相火傷肺所致﹐可知其要在救肺也。石膏能治三焦火熱﹐功多於淸肺﹐退肺中之火﹐故用爲君。知母亦就肺中瀉心火﹐滋水之源﹐人參生津益所傷之气而爲臣。粳米﹑甘艸補土以資金爲佐也。

豬苓湯治陽明病﹐脈浮發熱﹐渴欲飲水﹔少陰病下利六七日﹐咳而嘔渴﹐心煩不得眠者。

豬苓﹝去皮﹞茯苓阿膠滑石澤瀉﹝各一兩﹞

上五味﹐以水四升﹐先煮四味﹐取二升﹐去滓﹔內下阿膠﹐烊消﹐溫服七合﹐日三服。

【集注】趙羽皇曰﹕仲景制豬苓一湯﹐以行陽明﹑少陰二經水熱。然其旨全在益陰﹐不專利水。蓋傷寒表虛最忌亡陽﹐而裏熱又患亡陰。亡陰者﹐亡腎中之陰與胃家之津液也。

故陰虛之人﹐不但大便不可輕動﹐卽小水亦忌下通。蓋陰虛過於滲利﹐則津液反致耗竭。

方中阿膠質膏養陰而滋燥﹐滑石性滑去熱而利水﹐佐以二苓之滲瀉﹐旣疏濁熱而不畱其瘀壅﹐亦潤眞陰而不苦其枯燥﹐是利水而不傷陰之善劑也。故太陽利水用五苓者﹐以太陽職司寒水﹐故加桂以溫之﹐是暖腎以行水也。陽明﹑少陰之用豬苓﹐以二經兩關津液﹐特用阿膠﹑滑石以潤之﹐是滋養無形以行有形也。利水𨿽同﹐寒溫迥別﹐惟明者知之。

五苓散﹝附﹕茵陳五苓散﹞治脈浮小便不利﹐熱微消渴者。發汗已﹐脈浮數煩渴者。中風發熱﹐六七日不解﹐而煩﹐有表裏證﹐渴欲飲水﹐水入則吐者。

茯苓﹝十八銖﹞豬苓﹝十八銖﹞白術﹝十八株﹞澤瀉﹝一兩﹞桂﹝半兩﹞

上五味爲散﹐以白飲和服方寸匕﹐日三服﹐多服暖水﹐汗出愈。

【注】是方也﹐乃太陽邪熱入腑﹐水气不化﹐膀胱表裏藥也。一治水逆﹐水入則吐﹔一治消渴﹐水入則消。夫膀胱者﹐津液之府﹐气化則能出矣。邪熱入之﹐若水盛則水壅不化而水蓄於上﹐膀胱之气化不行﹐致小便不利也。若熱盛則水爲熱耗﹐而水消於上﹐膀胱之津液告竭﹐致小便不利也。水入吐者﹐是水盛於熱也﹔水入消者﹐是熱盛於水也。二證皆小便不利﹐故均得而主之。然小便利者不可用﹐恐重傷津液也。由此可知五苓散非治水熱之專劑﹐乃治水熱小便不利之主方也。君澤瀉之鹹寒﹐咸走水府﹐寒勝熱邪。佐二苓之淡滲﹐通調水道﹐下輸膀胱﹐並瀉水熱也。用白術之燥濕﹐健脾助土﹐爲之堤防以制水也。用桂之辛溫﹐宣通陽气﹐蒸化三焦以行水也。澤瀉得二苓下降﹐利水之功倍﹐小便利而水不蓄矣。白術須桂上升﹐通陽之效捷﹐气騰津化渴自止也。若發熱表不解﹐以桂易桂枝﹐服後多服暖水﹐令汗出愈。是此方不止治停水小便不利之裏﹐而猶解停水發熱之表也。加人參名春澤湯﹐其意專在助气化以生津。加茵陳名茵陳五苓散﹐治濕熱發黃﹐表裏不實﹐小便不利者﹐無不克也。

桂枝湯去芍藥加茯苓白術湯治服桂枝湯或下之﹐無頭項彊痛﹐翕翕發熱﹐無汗﹐心下滿微痛﹐小便不利者﹐桂枝去芍藥加茯苓白術湯主之。

桂枝去芍藥加茯苓白術湯方於桂枝湯方內﹐去芍藥加茯苓﹑白術各三兩﹐余根據桂枝湯法煎服。小便利則愈。

【注】服桂枝湯已汗也﹐或下之已下也﹐今無有頭項彊痛﹐翕翕發熱無汗之表﹔心下滿微痛﹐小便不利停飲之裏﹔無汗表不解﹐心下有水气﹐當用小靑龍汗之。今無汗表不解﹐有水气﹐心下滿微痛﹐小便不利﹐而不用小靑龍者﹐以其已經汗下﹐表裏俱虛也。故仍用桂枝湯以解表﹐去芍藥之酸收﹐避無汗心下之滿﹔加茯苓之燥滲﹐因水停小便不利也。

余根據桂枝湯法煎服﹐謂根據桂枝湯法取汗也。小便利則愈﹐謂飲病輸水道則愈也。此方卽桂苓甘術湯而有生薑﹑大棗。其意專在解肌﹐利水次之﹐故用生薑﹑大棗佐桂枝﹐以通津液取汗也。桂苓甘術湯不用生薑﹑大棗而加茯苓﹐其意專在利水﹐扶陽次之﹐故倍加茯苓君桂枝﹐於利水中扶陽也。故方後不曰根據服桂枝湯方也。

十棗湯治太陽中風表解﹐汗出而不惡寒﹐裏有水气﹐小便不利﹐嘔逆短气﹐心下至脇痞滿硬痛者。此治水之急方也。

大棗﹝擘﹐十枚﹞甘遂大戟芫花﹝熬﹐各等分﹞

上三味﹐各別搗爲散﹐以水一升半﹐先煮大棗肥者十枚﹐取八合﹐去滓﹐內藥末﹐彊人一錢﹐羸人服半錢﹐平旦溫服。若下少病不除者﹐明日再服﹐加半錢。得快下後﹐糜粥自養。

【集注】柯琴曰﹕仲景治水之方﹐種種不同﹐此其最峻者也。凡水气爲患﹐或喘或咳﹐或悸或噎﹐或吐或利﹐病在一處而止。此則水邪畱結於中﹐心腹脇下痞滿硬痛﹐三焦升降之气阻隔難通。此時表邪已罷﹐非汗散之法所宜﹐裏飲實盛﹐又非淡滲之品所能勝﹐非選逐水至峻之品以折之﹐則中气不支﹐束手待斃矣。甘遂﹑芫花﹑大戟三味﹐皆辛苦气寒而稟性最毒﹐並舉而用之﹐气味相濟相須﹐故可夾攻水邪之巢穴﹐決其瀆而大下之﹐一舉而患可平也。然邪之所湊﹐其气必虛﹔以毒藥香邪﹐必傷及脾胃﹐使元沖和甘緩之品爲主宰﹐則邪气盡而大命亦隨之矣。然此藥最毒﹐參術所不能君﹐甘艸又與之相反﹐故選十棗之大而肥者以君之﹐一以顧其脾胃﹐一以緩其峻毒。得快利後﹐糜粥自養﹐一以使穀气內充﹐一以使邪不復作。此仲景用毒攻病之法﹐盡美又盡善也。昧者惑於甘能中滿之說﹐而不敢用﹐豈知承制之理乎﹖

卷七

刪補名醫方論﹝七﹞

大承气湯治陽明病﹐潮熱﹐手足然汗出﹐諺語汗出多﹐胃燥獨語﹐如見鬼狀﹐喘冒不能臥﹐腹滿痛﹐脈滑實。又目中不了了﹐睛不和。又少陰病初得之﹐口燥咽漧者。自利淸水﹐色純靑﹐心下痛﹐口燥舌漧者。六七日﹐腹脹不大便者。

大黃﹝酒洗﹐四兩﹞濃朴﹝半斤﹞枳實﹝炙﹐五枚﹞芒硝﹝三合﹞

上四味﹐以水一斗﹐先煮二物﹐取五升﹐內大黃﹐煮取二升﹐去滓﹔內芒硝﹐再上火微煮一二沸﹐分溫再服。得下卽停後服。

小承气湯大黃﹝四兩﹞濃朴﹝炙﹐去皮﹐二兩﹞枳實﹝三枚﹞

上三味﹐以水四升﹐煮取一升二合﹐去滓﹐分溫三服。初服湯當大便﹐不爾再服﹐以利爲度。得便卽止服。

【集注】柯琴曰﹕諸病皆因於气﹐穢物之不去﹐由於气之不順也。故攻積之劑﹐必用气分之藥﹐因以承气名湯。方分大﹑小者﹐有二義焉﹕濃朴倍大黃﹐是气藥爲君﹐名大承气﹔大黃倍濃朴﹐是气藥爲臣﹐名小承气。味多性猛﹐制大其服﹐欲令大泄下也﹐因名曰大﹐味寡性緩﹐制小其服﹐欲微和胃气也﹐因名曰小。且煎法更有妙義﹐大承气用水一斗﹐煮積朴﹐取五升﹐去滓﹐內大黃﹐再煮取二升﹐內芒硝﹐何哉﹖蓋生者气銳而先行﹐熟者气純而和緩﹐仲景欲使芒硝先化燥屎﹐大黃繼通地道﹐而後積﹑朴除其痞滿。若小承气以三味同煎﹐不分次第﹐同一大黃﹐而煎法不同﹐此可見仲景微和之意也。

諭昌曰﹕《金匱》治痙爲病﹐胸滿口噤﹐臥不著席﹐腳攣急必齡齒﹐可與大承气湯﹐乃死中求生之法也。《靈樞》謂熱而痙者死﹐腰折﹑螈﹑齒齡也。玆所云臥不著席﹐卽腰折之變文。腳攣急﹐卽螈之變文。且斷齒加以胸滿口禁﹐上﹑中﹑下三焦熱邪充斥﹐死不旋踵矣。在傷寒證腹滿可下﹐胸滿則不可下﹐然投是湯者﹐須知所謂胸滿﹐謂其邪尙在表﹐故不可下。此證入裏之熱﹐極深極重﹐匪可比倫﹐況陽熱深極﹐陰血立至消亡﹐卽小小下之﹐尙不足以勝其陽救其陰。故取此湯以承領其一綫之陰气﹐陰气不盡爲陽熱所劫﹐因而得生者多矣。「可與」二字甚活﹐臨證酌而用之﹐初非定法也。旣有下之重傷其陰之大戒﹐復有下之急救其陰之活法﹐學人欲爲深造﹐端在此矣。

謂胃承气湯治表解有汗﹐裏熱不除﹐胃因不和﹐而不作解者。

大黃﹝酒洗﹐四兩﹞甘艸﹝炙﹐二兩﹞芒硝﹝半斤﹞

上三味﹐以水三升﹐先煮二味﹐取一升﹐去滓﹐內芒硝﹐微煮令沸﹐少少溫服之。

【注】三承气湯之立名﹐而曰大者﹐制大其服﹐欲急下其邪也﹔小者﹐制小其服﹐欲緩下其邪也。曰調胃者﹐則有調和承順胃气之義﹐非若大﹑小專攻下也。經曰﹕熱淫於內﹐治以鹹寒﹔火淫於內﹐治以苦寒。君大黃之苦寒﹐臣芒硝之鹹寒﹐二味並舉﹐攻熱瀉火之力備矣。更佐甘艸之緩﹐調停於大黃﹑芒硝之間﹐又少少溫服之﹐使其力不峻﹐則不能速下而和也。

更衣丸治津液不足﹐腸胃漧燥﹐大便不通。

朱砂﹝研如飛面﹐五錢﹞蘆薈﹝研細﹐生用﹐七錢﹞

滴好酒少許﹐和丸。每服一錢二分﹐好酒下。

【集注】柯琴曰﹕胃爲後天之本﹐不及固病﹐太過亦病。然太過復有陽盛陰虛之別焉。

兩陽合明而胃家實﹐仲景制三承气湯以下之﹔三陽燥結而津液亡﹐前賢又制更衣丸以潤之。

古人入廁必更衣﹐故以此命名也。朱砂以汞爲體﹐性寒重墜下達﹔蘆薈以液爲質﹐味苦膏潤下滋。兼以大寒大苦之性味﹐能潤燥結﹐從上導下而胃關開矣。合以爲丸﹐兩者相須﹐得效最宏﹐奏功甚捷﹐誠匪夷所思矣。

麻仁丸﹝又名脾約丸﹞治腸胃燥熱﹐大便祕結﹐小便數多。

麻子﹝二升﹞芍藥﹝半斤﹞枳實﹝半斤﹞大黃﹝去皮﹐一斤﹞濃朴﹝去皮﹐一斤﹞

杏仁﹝去皮煎熬﹐碾脂﹐一升﹞

上六味爲末﹐煉蜜爲丸﹐桐子大﹐飲服十丸﹐日三服﹔漸加﹐以利爲度。

【集注】成無己曰﹕約者﹐約結之約﹐又約束也。經曰﹕飲入於胃﹐遊溢精气﹐上輸於脾﹐脾气散精﹐上歸於肺﹐通調水道﹐下輸膀胱﹐水精四布﹐五經並行。今胃彊脾弱﹐約束津液﹐不得四布﹐但輸膀胱﹐小便數而大便硬﹐故曰脾約。麻仁甘平而潤﹐杏仁甘溫而潤。經曰﹕脾欲緩﹐急食甘以緩之。本艸曰﹕潤可去燥。是以麻仁爲君﹐杏仁爲臣。

枳實破結﹐濃朴瀉滿﹐故以爲佐。芍藥調中﹐大黃通下﹐故以爲使。

朱震亨曰﹕旣云脾約﹐血枯火燔津竭﹐理宜滋陰降火﹐津液自生﹐何祕之有﹖此方惟熱甚而稟實者可用﹐熱微而虛者﹐愈致燥涸之苦矣。

桃仁承气湯治血結胸中﹐手不可近﹐或中焦蓄血﹐寒熱胸滿﹐漱水不欲咽﹐善忘﹐昏迷如狂者。此方治敗血畱經﹐通月事。

桃仁﹝去皮尖﹐五十个﹞桂枝﹝三兩﹞大黃﹝四兩﹞芒硝﹝二兩﹞甘艸﹝二兩﹞

上五味﹐以水七升﹐煮取二升半﹐去滓﹔內芒硝﹐更上火微沸﹔下火先食﹐溫服五合﹔日三服﹐當微利。

抵當湯並丸治傷寒蓄血﹐並治瘕﹐追虫攻毒甚佳。

水蛭﹝熬﹐三十个﹞虻虫﹝熬﹐去頭足﹐三十个﹞大黃﹝三兩﹞桃仁﹝去皮尖﹐三十个﹞

上四味爲散﹐以水五升﹐煮三升﹐去滓﹐溫服一升。不下再服﹐利爲度。

水蛭﹝熬﹐二十个﹞虻虫﹝熬﹐去翅﹐二十五个﹞桃仁﹝去皮尖﹐二十个﹞大黃﹝三兩﹞

上四味杵﹐分爲四丸﹐以水一升﹐煮一九﹐取七合服。時當下血﹐若不下更服。

【集注】柯琴曰﹕膀胱爲水府﹐血本無所容蓄者也。少腹者﹐膀胱之室也﹐熱結硬滿﹐當小便不利﹐而反利者﹐是病不在膀胱內而在少腹內也。可知其隨經之營血﹐因瘀熱而結於少腹之裏﹐而非膀胱之裏也。故小便𨿽利﹐而硬滿急結﹐蓄血仍瘀於少腹也。熱淫於內﹐神魂不安﹐故發狂。血瘀不行﹐則營不運﹐故脈微而沈﹐營不運﹐則气不宣﹐故沈而結也。營气不周於身﹐則身黃。消穀善饑者﹐胃火熾盛也。大便反易者﹐血之濡也﹐色黑者﹐蓄血滲入也。善忘者﹐血不榮﹑智不明也。此皆瘀血之徵兆﹐非至峻之劑﹐不足以抵其巢穴而當此重任﹐故立抵當湯。蛭﹐虫之善飲血者﹐而利於水。虻﹐虫之善吮血者﹑而猛於陸。並取水陸之善取血者以攻之﹐同气相求﹐更佐桃仁之苦甘﹐推陳致新﹐大黃之苦寒﹐蕩滌邪熱﹐故名抵當也。若熱𨿽盛而未狂﹐少腹滿而未硬﹐宜小其制﹐爲丸以緩治之。若外證已解﹐少腹急結﹐其人如狂﹐是轉屬陽明﹐用調胃承气加桃仁﹑桂枝之行血者於其中﹐以微利之﹐胃和則愈矣。此桃仁承气爲治之緩也。

梔子豉湯﹝附﹕加減諸湯﹞治陽明病﹐脈浮而緊﹐咽燥口苦﹐腹滿而喘﹐發熱汗出﹐不惡寒﹑反惡熱﹐身重煩躁﹐心中憒憒﹐怵惕懊﹐目疼鼻幹﹐不得臥。

梔子﹝擘﹐十四枚﹞香豉﹝綿裹﹐四合﹞

上二味﹐以水四升﹐先煮梔子﹐得二升半﹔內豉﹐煮取一升半﹐去滓﹐分二服。溫進一服﹐得吐止後服。

若少气者﹐加甘艸二兩。若嘔者﹐加生薑三兩。若下後心煩腹滿﹑起臥不安者﹐去香豉加濃朴四兩﹑枳實四枚。若醫以丸藥下之﹐身熱不去﹐心中結痛﹐去香豉加漧薑二兩。若身熱發黃者﹐去香豉加甘艸一兩﹑黃柏二兩。

【集注】柯琴曰﹕太陽以心腹爲裏﹐陽明以心腹爲表。蓋陽明之裏是胃實﹐不特發熱惡熱﹑目痛鼻幹﹑汗出身重謂之表。一切虛煩虛熱﹐咽燥口苦舌苔﹐腹滿煩躁不得臥﹐消渴而小便不利﹐凡在胃之外者﹐悉是陽明之表也。仲景制汗劑﹐是開太陽表邪之出路﹐制吐劑是引陽明表邪之出路。所以太陽之表宜汗不宜吐﹐陽明之表當吐不當汗。太陽當汗而反吐之﹐便見自汗出不惡寒﹐饑不能食﹐朝食暮吐﹐欲食冷食﹐不欲近衣等證﹐此太陽轉屬陽明之表法﹐當梔子豉湯吐之。陽明當吐而不吐﹐反行汗下﹐溫鍼等法﹐以致心中憒憒﹐怵惕懊﹐煩躁舌苔等證﹐然仍在陽明之表﹐仍當梔子豉湯主之。梔子苦能湧泄﹐寒能勝熱﹐其形象心﹐又赤色通心﹐故主治心中上﹑下一切證。豆形象腎﹐又黑色入腎﹐制而爲豉﹐輕浮上行﹐能使心腹之濁邪上出於口﹐一吐而心腹得舒﹐表裏之煩熱悉解矣。

所以然者﹐急除胃外之熱﹐不致胃家之實﹐卽此梔豉湯爲陽明解表之聖劑矣。熱傷气者少气﹐加甘艸以益气。虛熱相摶者多嘔﹐加生薑以散邪。若下後而心腹滿﹐起臥不安﹐是熱已入胃﹐便不當吐﹐故去香豉。屎未燥硬﹐不宜復下﹐故只用梔子以除煩﹐佐枳朴以泄滿﹐此兩解心腹之妙﹐又小承气之輕劑也。若以丸藥下之﹐身熱不去﹐知表未解也﹐心中結痛﹐知寒畱於中也。表熱裏寒﹐故任梔子之苦以除熱﹐倍漧薑之辛以逐寒﹐而表熱自解﹐裏寒自除。然非吐不能達表﹐故用此以探吐之。此又寒熱並用﹐爲和中解表之劑矣。

內外熱熾﹐肌肉發黃﹐必須苦甘之劑以調之﹐柏皮﹑甘艸色黃而潤﹐助梔子以除內煩而解外熱。形色之病﹐無假形色以通之。此皆用梔豉加減以禦陽明表証之變幻也。夫梔子之性﹐能屈曲下行﹐不是上湧之劑﹐惟豉之腐气上蒸心肺﹐能令人吐耳。觀瓜蒂散必用豉汁和服﹐是吐在豉而不在梔也。梔子漧薑湯去豉用姜﹐是取其橫開。梔子濃朴湯﹐以積朴易豉﹐是取其下泄。似皆不欲上越之義﹐𨿽苦亦能作湧﹐然非探吐不能吐也。病患舊微溏者不可與﹐則梔子之性自明矣。

瓜蒂散治胸中痞硬痰飲﹐一切實邪﹐及气沖咽不得息者﹐用此吐之。

瓜蒂﹝熬黃﹐一分﹞赤小豆﹝一分﹞

上二味﹐各別搗篩﹐爲散已﹐合治之。取一錢匕﹐以香豉一合﹐熱湯七合﹐煮作稀糜﹐去滓﹐取汁和散﹐溫﹐頓服之。不吐者﹐少少加服﹐得快吐乃止。

【注】胸中者﹐淸陽之府﹐諸邪入胸﹐皆阻陽气不得宣達﹐以致胸滿痞硬﹐熱气上衝﹐燥渴心煩﹐溫溫欲吐﹐脈數促者﹐熱鬱結也。胸滿痞硬﹐气上衝咽喉不得息﹐手足寒冷﹐欲吐不能吐﹐脈遲緊者﹐寒鬱結也。凡胸中寒熱與气與飲鬱結爲病﹐諒非汗下之法所能治﹐必得酸苦湧瀉之品﹐因而越之﹐上焦得通﹐陽气得復﹐痞硬可消﹐胸中可和也。瓜蒂極苦﹐赤豆味酸﹐相須相益﹐能除胸胃中實邪﹐爲吐劑中第一品也。而佐香豉粥汁合服者﹐藉穀气以保胃气也。服之不吐﹐少少加服﹐得快吐而卽止者﹐恐傷胃中元气也。此方奏功之捷﹐勝於汗下。所以三法鼎立﹐今人不知岐伯﹑仲景之精義﹐置之不用﹐可勝惜哉﹗小陷胸湯治心下痞﹐按之則痛﹐脈浮滑者。

黃連﹝一兩﹞半夏﹝半升﹞栝蔞實﹝大者﹐一个﹞

上三味﹐以水六升﹐先煮栝蔞實﹐取三升﹐去滓﹐內諸藥﹐煮取二升﹐分溫三服。

【集注】程知曰﹕此熱結未深者﹐在心下﹐不似大結胸之髙在心上。按之痛﹐比手不可近爲輕。脈之浮滑又緩於沈緊﹐但痰飲素盛﹐挾熱邪而內結﹐所以脈見浮滑也。以半夏之辛散之﹐黃連之苦瀉之﹐栝蔞之苦潤滌之﹐皆所以除熱散結於胸中也。先煮栝蔞﹐分溫三服﹐皆以緩治上之法。

程應旄曰﹕黃連滌熱﹐半夏導飲﹐栝蔞潤燥﹐合之以開結气﹐亦名曰陷胸者﹐攻𨿽不峻﹐而一皆直瀉﹐其胸裏之實邪﹐亦從此奪矣。

大陷胸湯丸主治傷寒發熱﹐不發汗而反下之﹐表熱乘虛入於胸中﹐與不得爲汗之水气結而不散﹐令心下至少腹硬滿而痛不可近﹐其人身無大熱﹐但頭汗出﹐或潮熱燥渴﹐脈沈緊者。如水腫﹑腸﹐初起形气俱實者﹐亦可用。

大黃﹝六兩﹞芒硝苦葶藶子杏仁﹝去皮﹐各半升﹞甘遂﹝爲末﹐一錢﹞

上五味﹐以水先煮大黃﹑杏﹑藶﹐去滓﹐內芒硝﹐煮一二沸﹐內甘遂末﹐溫服﹐得快利止後服。如未劇者﹐加白蜜二合﹐作丸如彈子大﹐水煮一丸﹐服過宿乃下﹐如不下更服。

【集注】柯琴曰﹕胸中者﹐宗气之所出﹐故名气海。气爲陽﹐故屬太陽之部。气爲水母﹐气淸則水精四布﹐气熱則水濁而壅結矣。水結於胸﹐則津液不下﹐無以潤腸胃﹐故大便必燥﹐不下輸膀胱﹐故水道不通。大黃﹑芒硝善滌腸胃之熱實﹐此病在胸中而亦用以爲君者﹐熱淫於內﹐當治以苦寒﹐且以潤陽明之燥﹐是實則瀉子之法﹐補膀胱之寒﹐亦制之以其所畏也。任甘遂之苦辛﹐所以直攻其水結。然水結因於气結﹐必佐杏仁之苦溫﹐以開其水中之气﹐气行而水自利矣。水結又因於气熱﹐必佐葶藶之大寒﹐以淸其气分之熱﹐源淸而流自潔矣。若胸中水結而未及中焦者﹐當小其制﹐而復以白蜜之甘以緩之﹐使畱戀於胸中﹐過宿乃下﹐但解胸心之結滯﹐而保腸胃之無傷﹐是又以香劑爲和劑也。是方爲利水攻積之劑﹐故治水腫﹑痢疾之初起者甚捷﹐然必視其人壯實﹐可以一戰成功﹐如平昔素虛弱與病久而不任攻伐者﹐當念虛虛之戒矣。

三物白散方治傷寒﹐寒實結胸無熱證者﹐及胸膈寒實痰水內結等證。

桔梗﹝三分﹞貝母﹝三分﹞巴豆﹝去皮﹐熬黑﹐研如泥﹐一分﹞

上杵二味爲末﹐內巴豆於臼中杵之﹐以白飲合服。彊人一錢﹐羸者減之。病在膈上必吐﹐在膈下必利﹐不利進熱粥一杯﹐利過不止﹐進冷粥一杯。

【注】是方治寒實痰水結胸﹐極峻之藥也。君以巴豆極辛極烈﹐攻寒逐水﹐斬關奪門﹐所到之處無不破也。佐以貝母開胸之結﹐使以桔梗爲之舟楫﹐載巴豆搜逐胸邪。膈上者必吐﹐膈下者必利﹐使其邪悉盡無餘矣。然惟知任毒以攻邪﹐不量彊羸﹐鮮能善其後也﹐故羸者減之﹐不利進熱粥﹐利過進冷粥﹐蓋巴豆性熱﹐得熱則行﹐得冷則止。不用水而用粥者﹐藉穀气以保胃也。

大黃黃連瀉心湯治傷寒表解﹐心下痞﹐按之不軟﹐其脈關上浮者。

大黃﹝二兩﹞黃連﹝一兩﹞

上二味﹐以麻沸湯二升漬之﹐須臾絞去滓﹐分溫再服。

【注】痞硬虛邪而用大黃﹑黃連﹐能不起後人之疑耶﹖仲景使人疑處﹐正是妙處。蓋因後人未嘗細玩﹐不得其法﹐皆煎而服之﹐大悖其旨矣。觀乎用气薄之麻沸湯漬大黃﹑黃連﹐須臾去滓﹐僅得其無形之气﹐不重其有形之味﹐是取其气味俱薄﹐不大瀉下。𨿽曰攻痞﹐而攻之之妙義無窮也。

附子瀉心湯治傷寒表解﹐心下痞﹐惡寒汗出者。

大黃﹝二兩﹞黃連﹝一兩﹞黃芩﹝一兩﹞附子﹝炮去皮﹐別煮汁﹐一枚﹞

上四味﹐切三味﹐以麻沸湯二升漬之﹐須臾絞去滓﹐內附子汁﹐分溫再服。

【注】心下硬痛﹐結胸也﹔硬而不痛﹐心下痞也。惡寒而復汗出﹐非表不解﹐乃表陽虛也。故以大黃﹑黃連﹑黃芩瀉痞之熱﹐附子溫表之陽﹐合內外而治之。其妙在以麻沸湯漬三黃﹐須臾絞去滓﹐內別煮附子汁﹐義在瀉痞之意輕﹐扶陽之意重也。

甘艸瀉心湯治傷寒中風﹐醫反下之﹐其人下利﹐日數十行﹐谷不化﹐腹中雷鳴﹐心下痞硬而滿﹐漧嘔心煩不得安。醫見心下痞﹐謂病不盡﹐復下之﹐其痞益甚﹐此非結熱﹐但以胃中虛客气上逆﹐故使硬也。

甘艸﹝四兩﹞黃芩﹝三兩﹞黃連﹝一兩﹞漧薑﹝三兩﹞半夏﹝洗﹐半升﹞大棗﹝擘﹐十二枚﹞

上六味﹐以水一斗﹐煮取六升﹐去滓再煎﹐取三升﹐溫服一升﹐日三服。

【注】毋論傷寒﹑中風﹐表未解﹐總不可下﹐醫反下之﹐因而成痞。其人下利日數十行﹐水谷不化﹐腹中雷鳴者﹐誤下胃中空虛也。心下痞硬而滿﹐漧嘔心煩不得安者﹐乘虛客邪上逆也。醫見心下痞硬﹐謂下之不盡﹐又復下之﹐其痞益甚。但此非結熱之痞﹐亦非寒結之痞﹐乃乘胃空虛﹐客气上逆﹐陽陷陰凝之痞也。方以甘艸命名者﹐取和緩之意。

用甘艸﹑大棗之甘溫﹐補中緩急﹐治痞之益甚。半夏之辛﹐破客逆之上從。芩﹑連瀉陽陷之痞熱﹐漧薑散陰凝之痞寒。緩急破逆﹐瀉痞寒熱﹐備乎其治矣。

生薑瀉心湯治傷寒汗出解後﹐胃中不和﹐心下痞硬﹐幹噫食臭﹐脇下有水气﹐腹中雷鳴下利者。

甘艸﹝炙﹐二兩﹞人參﹝三兩﹞漧薑﹝一兩﹞半夏﹝洗﹐半升﹞黃芩﹝三兩﹞黃連﹝一兩﹞

生薑﹝切﹐四兩﹞大棗﹝擘﹐十二枚﹞

上八味﹐以水一斗﹐煮取六升﹐去滓再煎﹐取三升﹐溫服一升﹐日三服。

【注】傷寒汗出之後﹐余邪轉屬陽明﹐心下痞滿硬痛不大便者﹐此其人胃素燥熱﹐因而成實﹐攻之可也。今其人平素胃虛﹐兼脇下有水气﹐卽不誤下﹐餘熱乘虛入裏﹐結成痞硬不痛﹐胃虛不能消化水谷﹐則幹噫食臭也。胃中寒熱不和﹐則腹中雷鳴下利也。名生薑瀉心湯者﹐其義重在散水气之痞也。生薑﹑半夏散脇下之水气﹐人參﹑大棗補中州之土虛﹐漧薑﹑甘艸以溫裏寒﹐黃芩﹑黃連以瀉痞熱。備乎虛水寒熱之治﹐胃中不和下利之痞﹐未有不愈者也。

半夏瀉心湯治傷寒五六日﹐嘔而發熱﹐柴胡證具﹐而以他藥下之﹐但滿不痛﹐心下痞者。

半夏﹝洗﹐半升﹞黃芩﹝三兩﹞漧薑﹝三兩﹞人參﹝三兩﹞黃連﹝一兩﹞甘艸﹝炙﹐三兩﹞

大棗﹝擘﹐十二枚﹞

上七味﹐以水一斗﹐煮取六升﹐去滓再煎﹐取三升﹐溫服一升﹐日三服。

【集注】王又原曰﹕傷寒五六日﹐柴胡證具﹐而以他藥下之成痞。卽用小柴胡湯﹐以漧薑易生薑﹐以黃連易柴胡。彼以和表裏﹐此以徹上下。而必推半夏爲君者﹐痞從嘔得來﹐半夏之辛以破結而止嘔也。

旋復代赭石湯治汗﹑吐﹑下解之後﹐心下痞硬﹐噫气不除。

旋復花﹝三兩﹞人參﹝二兩﹞代赭石﹝一兩﹞半夏﹝洗﹐半升﹞生薑﹝切﹐五兩﹞

甘艸﹝炙﹐三兩﹞大棗﹝擘﹐十二枚﹞

上七味﹐以水一斗﹐煮取六升﹐去滓再煎﹐取三升﹐溫服一升﹐日三服。

【集注】羅謙甫曰﹕汗﹑吐﹑下解後﹐邪𨿽去而胃气已虧矣。胃气旣虧﹐三焦因之失職﹐淸無所歸而不升﹐濁無所納而不降﹐是以邪气畱滯﹐伏飲爲逆﹐故心下痞硬﹐噫气不除。方中以人參﹑甘艸養正補虛﹐姜﹑棗和脾養胃﹐所以安定中州者至矣。更以代赭石之重﹐使之斂浮鎭逆﹐旋復花之辛﹐用以宣气滌飲﹐佐人參以歸气於下﹐佐半夏以蠲飲於上。濁降痞硬可消﹐淸升噫气自除﹐觀仲景治少陰水气上淩﹐用眞武湯鎭之﹔治下焦滑脫不守﹐用赤石脂禹餘糧固之。此胃虛气失升降﹐復用此法理之﹐則胸中轉否爲泰﹐其爲歸元固下之法﹐各極其妙如此。

麻黃連軺赤小豆湯治傷寒表不解﹐瘀熱在裏發黃者。

麻黃﹝二兩﹞赤小豆﹝一升﹞杏仁﹝去皮尖﹐四十枚﹞生薑﹝切﹐一兩﹞大棗﹝擘﹐十二枚﹞

甘艸﹝炙﹐一兩﹞生梓白皮﹝一升﹞連軺﹝二兩﹞

以上八味﹐以潦水一斗﹐先煮麻黃﹐再沸﹐去上沫﹐內諸藥﹐煮取三升﹐分溫三服﹐半日則盡。

【注】濕熱發黃無表裏證﹐熱盛者淸之﹐小便不利者利之﹐裏實者下之﹐表實者汗之﹐皆無非爲病求去路也。用麻黃湯以開其表﹐使黃從外而散。去桂枝者避其濕熱也﹐佐姜棗者和其營衛也﹐加連軺﹑梓皮以瀉其熱﹐赤小豆以利其濕﹐同成表實發黃之效也。連軺卽連翹根﹐無梓皮以茵陳代之﹐成無己曰﹕煎以潦水者﹐取其味薄不助濕熱也。

梔子柏皮湯治傷寒身黃發熱﹐無表裏證者。

梔子﹝擘﹐十五枚﹞甘艸﹝一兩﹞黃柏﹝一兩﹞

上三味﹐以水四升﹐煮取一升半﹐去滓﹐分溫再服。

【注】傷寒身黃發熱者﹐若有無汗之表﹐以麻黃連軺赤小豆湯汗之﹔若有成實之裏﹐以茵陳蒿湯下之。今外無可汗表證﹐內無可下裏證﹐惟有黃熱﹐宜以梔子柏皮湯淸之可也。

此方之甘艸當是茵陳﹐傳寫之誤也。

茵陳蒿湯陽明病發熱﹐但頭汗出﹐身無汗﹐小便不利﹐渴飲水漿﹐此爲瘀熱在裏﹐身必發黃﹐腹微滿者﹐本方主之。

茵陳蒿﹝六兩﹞梔子﹝擘﹐十四枚﹞大黃﹝二兩﹞

上三味﹐以水二斗﹐先煮茵陳﹐減六升﹐內二味﹐煮取三升﹐去滓﹐分溫三服。小便當利﹐如皂角汁狀﹐色正赤﹐一宿腹減﹐黃從小便去也。

【集注】柯琴曰﹕太陽﹑陽明俱有發黃證﹐但頭汗出而身無汗﹐則熱不外越。小便不利﹐則熱不下泄﹐故瘀熱在裏。然裏有不同﹐肌肉是太陽之裏﹐當汗而發之﹐故用麻黃連翹赤小豆湯爲涼散法。心胸是太陽陽明之裏﹐當寒以勝之﹐用梔子柏皮湯﹐乃淸火法。腸胃是陽明之裏﹐當瀉之於內﹐故立本方﹐是逐穢法。茵陳稟北方之气﹐經冬不調﹐傲霜淩雪﹐偏受大寒之气﹐故能除熱邪畱結﹐率梔子以通水源﹐大黃以調胃實﹐令一身內外瘀熱﹐悉從小便而出﹐腹滿自減﹐腸胃無傷﹐乃合引而竭之之法﹐此陽明利水之聖劑也。又曰﹕仲景治陽明渴飲有四法﹕本太陽轉屬者﹐五苓散微發汗以散水气﹕大煩燥渴小便自利者﹐白虎加參淸火而生津﹔脈浮發熱小便不利者﹐豬苓湯滋陰而利水﹔小便不利腹滿者﹐茵陳蒿湯以泄滿﹐令黃從小便出﹐病情治法﹐胸有成竹矣。每思仲景利小便必用气化之品﹐通大便必用承气之品。故小便不利者﹐必加茯苓﹐甚者兼用豬苓﹐因二苓爲气化之品﹐而小便由於气化也。玆小便不利﹐不用二苓者何﹖本論云﹕陽明病﹐汗出多而渴者﹐不可與豬苓湯﹐以汗多胃中燥﹐豬苓湯復利小便故也。斯知陽明病汗出多而渴者﹐不可用﹐則汗不出而渴者﹐津液先虛﹐更不可用明矣。此以推陳致新之茵陳﹐佐以屈曲下行之梔子﹐不用枳﹑朴以承气﹐與芒硝之峻利﹐則大黃但可以潤胃燥﹐而大便之不遽行可知。故必一宿而腹始減﹐黃從小便去而不由大腸去﹐仲景立法神奇﹐匪夷所思耳。

卷八

刪補名醫方論﹝八﹞

小柴胡湯治傷寒五六日﹐寒熱往來﹐胸脇苦滿﹐嘿嘿不欲飲食﹐心煩喜嘔﹐口苦耳聾﹐脈弦數者﹐此是少陽經半表半里之證﹐宜此湯以和解之。

柴胡﹝半斤黃芩﹝三兩﹞人參﹝三兩﹞半夏﹝半升﹞甘艸﹝炙﹐三兩﹞生薑﹝切﹐三兩﹞

大棗﹝擘﹐十二枚﹞

上七味﹐以水一斗二升﹐煮取六升﹐去滓再煎﹐取三升﹐溫服一升﹐日三服。

若胸中煩而不嘔﹐去半夏﹑人參﹐加栝蔞實。若渴者﹐去半夏加人參﹑栝蔞根。若腹中痛﹐去黃芩加芍藥。若脇下痞硬﹐去大棗加牡蠣。若心下悸﹑小便不利者﹐去黃芩加茯苓。若不渴外有微熱者﹐去人參加桂枝﹐溫覆取微似汗愈。若咳者﹐去人參﹑大棗﹑生薑﹐加五味子﹑漧薑。

【集注】程應旄曰﹕方以小柴胡名者﹐取配乎少陽之義也。至於制方之旨及加減法﹐則所云上焦得通﹐津液得下﹐胃气因和盡之矣。何則﹖少陽脈循脇肋﹐在腹陽背陰兩岐間﹐在表之邪欲入裏﹐爲裏气所拒﹐故寒往而熱來。表裏相拒而畱於岐分﹐故胸脇苦滿。神識以拒而昏困﹐故嘿嘿。木受邪則妨土﹐故不欲食。膽爲陽木而居淸道﹐爲邪所郁﹐火無從泄﹐逼炎心分﹐故心煩。淸气郁而濁﹐則成痰滯﹐故喜嘔。嘔則木火兩舒﹐故喜之也。此則少陽定有之證﹐其餘或之云者﹐以少陽在人身爲遊部﹐凡表裏經絡之罅﹐皆能隨其虛而見之﹐不定之邪也。據證俱是太陽經中所有者﹐特以五六日上見﹐故屬之少陽﹐半表半里兼而有之﹐方是小柴胡證。方中以柴胡疏木﹐使半表之邪得從外宣﹐黃芩淸火﹐使半里之邪得從內徹。半夏豁痰飲﹐降裏气之逆。人參補久虛﹐助生發之气。甘艸佐柴﹑芩調和內外。姜﹑棗佐參﹑夏通達營衛﹐相須相濟﹐使邪無內向而外解也。至若煩而不嘔者﹐火成燥實而逼胸﹐故去人參﹑半夏加栝蔞實也。渴者﹐燥已耗液而逼肺﹐故去半夏加栝蔞根也。腹中痛﹐木气散入土中﹐胃陽受困﹐故去黃芩以安土﹐加白芍以戢木也。脇下痞硬者﹐邪旣畱則木气實﹐故去大棗之甘而泥﹐加牡蠣之咸而軟也。心下悸﹑小便不利者﹐水邪侵乎心矣﹐故去黃芩之苦而伐﹐加茯苓之淡而滲也。不渴身有微熱者﹐半表之寒尙滯於肌﹐故去人參加桂枝以解之也。咳者﹐半表之寒湊入於肺﹐故去參﹑棗加五味子﹐易生薑爲漧薑以溫之﹐𨿽肺寒不減黃芩﹐恐漧薑助熱也。總之﹐邪在少陽﹐是表寒裏熱﹐兩郁不得升之﹐故小柴胡之治﹐所謂升降浮沈則順之也。

大柴胡湯治熱結在內﹐心下急嘔不止﹐鬱鬱微煩﹐柴胡證仍在者﹐與大柴胡湯下之。

柴胡﹝半斤﹞黃芩﹝三兩﹞半夏﹝半升﹞芍藥﹝三兩﹞枳實﹝四枚﹞大黃﹝二兩﹞

生薑﹝五兩﹞大棗﹝擘﹐十二枚﹞

上八味﹐以水一斗二升﹐煮取六升﹐去滓再煎﹐溫服一升﹐日三服。

【注】柴胡證在﹐又復有裏﹐故立少陽兩解法也。以小柴胡湯加枳實﹑芍藥者﹐仍解其外以和其內也。去參﹑艸者﹐以裏不虛。少加大黃﹐以瀉結熱。倍生薑者﹐因嘔不止也。

斯方也﹐柴胡得生薑之倍﹐解半表之功捷﹐枳﹑芍得大黃之少﹐攻半里之效徐﹐𨿽云下之﹐亦下中之和劑也。

柴胡桂枝湯傷寒六七日﹐發熱微惡寒﹐肢節煩疼微嘔﹐心下支結﹐此太陽少陽並病也﹐柴胡桂枝湯主之。

柴胡﹝四兩﹞桂枝﹝一兩半﹞人參﹝一兩半﹞甘艸﹝一兩﹞半夏﹝洗﹐二合半﹞黃芩﹝一兩半﹞

芍藥﹝一兩半﹞大棗﹝擘﹐六枚﹞生薑﹝切﹐一兩半﹞

上九味﹐以水七升﹐煮取三升﹐去滓﹐分溫服。

【集注】柯琴曰﹕仲景書中最重柴﹑桂二方。以桂枝解太陽肌表﹐又可以調諸經之肌表﹔小柴胡解少陽半表﹐亦可以和三陽之半表。故於六經病外﹐獨有桂枝證﹑柴胡証之稱﹐見二方之任重不拘於經也。如陽浮陰弱條是仲景自爲桂枝証之注釋﹔血弱气虛條亦仲景自爲柴胡証之注釋。桂枝有壞病﹐柴胡亦有壞病﹐桂枝有疑似證﹐柴胡亦有疑似證。

病如桂枝證而實非﹐若腳攣急與胸中痞硬者是已。病如柴胡證而實非﹐本渴而飲水嘔食穀嘔﹐與但欲嘔胸中痛微溏者是已。此條爲傷寒六七日﹐正寒熱當退之時﹐反見發熱惡寒諸表證﹐更見心下支結諸裏證﹐表裏不解﹐法當表裏雙解之。然惡寒微﹐發熱亦微﹐可知肢節煩疼﹐則一身骨節不疼﹔可知微嘔﹐心下亦微結﹐故謂之支結。表證𨿽不去而已輕﹐裏證𨿽已見而未甚。故取桂枝之半﹐以散太陽未盡之邪﹔取柴胡之半﹐以解少陽微結之證。口不渴﹑身有微熱者﹐法當去人參﹔以六七日來﹐邪𨿽未解﹐而正已虛﹐故仍用之。

外證𨿽在﹐而病機已見於裏﹐故方以柴胡冠桂枝之上﹐爲雙解兩陽之輕劑也。

黃芩湯治太陽﹑少陽合病﹐自下利者。若嘔者﹐加半夏﹑生薑。

黃芩甘艸芍藥﹝各三兩﹞大棗﹝擘﹐十二枚﹞

上四味﹐以水一斗﹐煮取三升﹔去滓﹐溫服一升﹐日再服﹐夜一服。

嘔者﹐加半夏半升﹐生薑三兩。

【集注】程應旄曰﹕此之合病者﹐頭痛﹐胸滿口苦﹐咽漧﹐目眩﹐或往來寒熱﹐或脈大而弦﹐半表之邪﹑不待太陽傳遞而卽合。少陽裏气失守﹐所以下利﹐陽熱漸盛﹐所以上嘔。故用黃芩湯淸熱益陰﹐半里淸而半表自解矣。

柯琴曰﹕太陽﹑少陽合病﹐是熱邪已入少陽之裏。膽火下攻於脾﹐故自下利﹐上逆於胃﹐故兼嘔也。與黃芩湯﹐酸苦相濟﹐調中以存陰也。熱不在半表﹐故不用柴胡﹐今熱已入半里﹐故黃芩主之。𨿽非胃實﹐亦非胃虛﹐故不須人參以補中。兼嘔者﹐故仍加半夏﹑生薑﹐以降逆也。

黃連湯治傷寒胸中有熱﹐胃中有邪气﹐腹中痛欲嘔吐者。

黃連﹝三兩﹞漧薑﹝三兩﹞甘艸﹝三兩﹞人參﹝二兩﹞桂枝﹝三兩﹞半夏﹝半升﹞大棗﹝十二枚﹞

上七味﹐以水一斗﹐煮取六升﹔去滓﹐溫服一升﹐日三服﹐夜二服。

【集注】程應旄曰﹕熱在胸中﹐有煩躁鬱悶之證可知。胃中反有邪气﹐以寒邪被格在下故也。此證寒熱俱有﹐較之大靑龍之寒熱﹐已向近裏一層﹐故其證不見之表裏際﹐而只見之上下際。腹中痛者﹐陰邪在胃而寒乃獨治於下也。欲嘔吐者﹐陽邪在胸﹑而熱乃獨治於上也。此爲上下相格治法﹐亦寒熱並施﹐而辛寒易以苦寒﹐辛熱加以苦熱﹐更以人參﹑半夏以補宣中气﹐升降陰陽。自此條而互及瀉心諸湯﹐皆其法也。

成無己曰﹕濕家下後﹐舌上如苔者﹐以丹田有熱﹐胸中有寒﹐是邪气入裏而爲下熱上寒也。此傷寒傳裏而爲下寒上熱也。

諭昌曰﹕陰陽悖逆﹐皆當和解法。

黃連阿膠湯治少陰病﹐得之二三日以上﹐心中煩不得臥。

黃連﹝四兩﹞黃芩﹝一兩﹞芍藥﹝二兩﹞雞子黃﹝二枚﹞阿膠﹝三兩﹞

上五味﹐以水五升﹐先煮三物﹐取二升﹐去滓﹐內膠烊盡﹐小冷﹐內雞子黃﹐攪令相得﹐溫服七合﹐日三服。

【集注】柯琴曰﹕此少陰病之瀉心湯也。凡瀉心必藉連﹑芩﹐而導引有陰陽之別。病在三陽﹐胃中不和﹐而心下痞硬者﹐虛則加參。甘補之﹐實則加大黃下之。病在少陰﹐而心中煩不得臥者﹐旣不得用參﹑甘以助陽﹐亦不得用大黃以傷胃矣。用芩﹑連以直折心火﹐用阿膠以補腎陰﹐雞子黃佐芩﹑連於瀉心中補心血﹐芍藥佐阿膠於補陰中斂陰气﹐斯則心腎交合﹐水升火降。是以扶陰瀉陽之方﹐變而爲滋陰和陽之劑也。是則少陰之火﹐各歸其部﹐心中之煩不得臥可除矣。經曰﹕陰平陽祕﹐精神乃治。斯方之謂歟﹗理中湯丸治中气不運﹐腹中不實﹐口失滋味﹐病久不食﹐臟腑不調﹐與傷寒直中太陰﹐自利不渴﹐寒多而嘔等證。

人參﹝三兩﹞白術﹝三兩﹞甘艸﹝三兩﹞漧薑﹝三兩﹞

上四味﹐搗篩爲末﹐蜜丸如雞子黃大﹐以沸湯數合和一丸﹐研碎﹐溫服之。日三四枚﹐夜二枚﹔腹中未熱﹐益至三四丸。然不及湯﹐湯法以四物根據兩數切﹐用水八升﹐煮取三升﹐去滓﹐溫服一升﹐日三服。

若臍上築者﹐腎气動也﹐去術加桂四兩。多吐者﹐去術加生薑三兩。下多者﹐還用術。

悸者﹐加茯苓二兩。渴欲得水者﹐加術﹐足前成四兩半。腹中痛者﹐加人參﹐足前成四兩半。寒者﹐加漧薑﹐足前成四兩半。腹滿者﹐去術加附子一枚。服湯後如食頃﹐飲熱粥一升許﹐微自溫勿發衣被。

【集注】程應旄曰﹕陽之動始於溫﹐溫气得而谷精運﹐穀气升而中气贍﹐故名曰理中﹐實以燮理之功﹐予中焦之陽也。若胃陽虛﹐則中气失宰﹐膻中無發宣之用﹐六腑無灑陳之功﹐猶如釜薪失焰﹐故下致淸谷﹐上失滋味﹐五臟淩奪﹐諸證所由來也。參﹑術﹑炙艸﹐所以守中州﹐漧薑辛以溫中﹐必假之以焰釜薪而騰陽气﹐是以谷入於陰﹐長气於陽﹐上輸華蓋﹐下攝州都﹐五臟六腑﹐皆以受气﹐此理中之旨也。若水寒互勝﹐卽當脾腎雙溫﹐加以附子﹐則命門益土母溫矣。白術補脾﹐得人參則壅气﹐故臍下動气﹔吐多腹滿者﹐去術也。加桂以伐腎邪﹐加生薑以止嘔也。加附子以消陰也。下多者濕勝也﹐還用術燥濕也。渴欲飲水飲渴也﹐加術使飲化津生也。心下悸停水也﹐加茯苓導水也。腹中痛倍人參﹐虛痛也。寒者加漧薑﹐寒甚也。

漧薑附子湯下後復發汗﹐晝日煩躁不得眠﹐夜而安靜﹐不嘔不渴﹐無表證﹐脈沈微﹐身無大熱者﹐漧薑附子湯主之。

漧薑﹝一兩﹞附子﹝去皮﹐生用﹐破八片﹐一枚﹞

上二味﹐以水三升﹐煮取一升﹐去滓﹐頓服。

茯苓四逆湯傷寒厥而心下悸﹐發汗﹐若下之﹐病仍不解﹐煩躁者﹐茯苓四逆湯主之。

茯苓﹝六兩﹞人參﹝一兩﹞甘艸﹝炙﹐一兩﹞漧薑﹝一兩﹞附子﹝生用﹐破八片﹐一枚﹞

上五味﹐以水五升﹐煮取三升﹐去滓﹐溫服七合﹐日三服。

【注】凡太陽病治不如法﹐汗後復下﹐或下後復汗﹐誤而又誤﹐變成壞病。若其人陽盛而從熱化﹐則轉屬三陽﹐陽衰而從寒化﹐則系在三陰。此二湯所治之煩躁﹐皆壞病也。煩躁𨿽六經俱有﹐而多見於太陽﹑少陰者﹐太陽爲眞陰之標﹐少陰爲眞陽之本也。未經汗下而煩躁﹐多屬陽﹐其脈實大﹐其證渴熱﹐是煩爲陽盛﹐躁爲陰虛。已經汗下而煩躁﹐多屬陰﹐其脈沈微﹐其證汗厥﹐是煩爲陽虛﹐躁爲陰極也。夫先下後汗﹐於法爲逆﹐外無大熱﹐內不渴嘔﹐似乎陰陽自和﹐而實妄汗亡陽﹐所以虛陽擾亂於陽分﹐故晝日煩躁不得眠﹐盛陰偏安於陰分﹐故夜而安靜。脈沈微﹐是眞陽將脫而煩躁也。用漧薑﹑附子壯陽以配陰。姜﹑附者﹐陽中陽也﹐生用則力更銳﹐不加甘艸則勢更猛﹐是方比四逆爲峻﹐救其相離﹐故當急也。先汗後下﹐於法𨿽順﹐若病不解﹐厥悸仍然﹐驟增晝夜煩躁﹐似乎陰盛格陽﹐而實腎上淩心﹐皆因水不安其位﹐挾陰邪而上乘﹐是陽虛有水气之煩躁也。用茯苓君四逆﹐抑陰以伐水。人參佐四逆﹐生气而益陽。參﹑苓君子也﹐兼調以甘艸﹐比四逆爲緩﹐陰陽不急﹐故當緩也。一去甘艸﹐一加參﹑苓﹐而緩急自別﹐仲景用方之妙如此。

附子湯治少陰病﹐身痛手足寒﹐骨節痛﹐口中和﹐背惡寒﹐脈沈者。

附子﹝生用﹐去皮﹐破八片﹐二枚﹞茯苓﹝三兩﹞人參﹝二兩﹞白術﹝四兩﹞芍藥﹝三兩﹞

上五味﹐以水八升﹐煮取三升﹐去滓﹐溫服一升﹐日三服。

【注】少陰爲寒水之髒﹐故傷寒之重者多入少陰﹐所以少陰一經最多死證。方中君附子二枚者﹐取其力之銳﹐且以重其任也。生用者﹐一以壯少火之陽﹐一以散中外之寒﹐則惡寒自止﹐身痛自除﹐手足自溫矣﹔所以固生气之原﹐令五臟六腑有本﹐十二經脈有根﹐脈自不沈﹐骨節可和矣。更佐白術以培土﹐芍藥以平木﹐茯苓以伐水。水伐火自旺﹐旺則陰翳消﹐木平土益安﹐安則水有制﹐制則生化。此萬全之術﹐其畏而不敢用﹐束手待斃者﹐曷可勝計耶﹗四逆湯治脈沈厥逆等證。

甘艸﹝炙﹐二兩﹞漧薑﹝一兩半﹞附子﹝生用﹐去皮﹐破八片﹐一枚﹞

上三味﹐以水三升﹐煮取一升二合﹐去滓﹐分溫再服。

彊人可大附子一枚﹐漧薑三兩。

【注】方名四逆者﹐主治少陰中外皆寒﹐四肢厥逆也。君以炙艸之甘溫﹐溫養陽气。臣以姜﹑附之辛溫﹐助陽勝寒。甘艸得姜﹑附﹐鼓腎陽溫中寒﹐有水中暖土之功﹔姜附得甘艸﹐通關節走四肢﹐有逐陰回陽之力。腎陽鼓寒﹐陰消則陽气外達而脈升手足溫矣。

通脈四逆湯治少陰下利淸谷﹐裏寒外熱﹐手足厥逆﹐脈微欲絕﹐身反不惡寒﹐其人面赤色﹐或腹痛﹐或漧嘔﹐或咽痛﹐或利止脈不出者。厥陰下利淸谷﹐裏寒外熱﹐汗出而厥者主之。

漧薑﹝三兩﹐彊人可四兩﹞甘艸﹝炙﹐二兩﹞附子﹝生用﹐去皮﹐大者一枚﹞

上三味﹐以水三升﹐煮取一升二合﹐去滓﹐分溫再服﹐其脈卽出者愈。

面色赤者﹐加蔥九莖。腹中痛者﹐去蔥加芍藥二兩。嘔者﹐加生薑二兩。咽痛﹐去芍藥﹐加桔梗一兩。利止脈不出者﹐加人參二兩。

【注】論中扶陽抑陰之劑﹐中寒陽微不能外達﹐主以四逆。中外俱寒﹐陽气虛甚﹐主以附子。陰盛於下﹐格陽於上﹐主以白通。陰盛於內﹐格陽於外﹐主以通脈。是則可知四逆營運陽气者也﹐附子溫補陽气者也﹐白通宣通上下之陽气者也﹐通脈通達內外之陽气者也。今脈微欲絕﹐裏寒外熱﹐是腎中陰盛﹐格陽於外﹐故主之也。倍漧薑加甘艸佐附子﹐易名通脈四逆湯者﹐以其能大壯元陽﹐主持中外﹐共招外熱反之於內。蓋此時生气已離﹐亡在俄頃﹐若以柔緩之甘艸爲君﹐豈能疾呼外陽耶﹖故易以漧薑。然必加甘艸與漧薑等分者﹐恐渙漫之餘﹐姜﹑附之猛不能安養元气﹐所謂有制之師也。若面赤者﹐加蔥以通格上之陽。腹痛者﹐加芍藥以和在裏之陰。嘔逆者﹐加生薑以止嘔。咽痛者﹐加桔梗以利咽。利止脈不出气少者﹐俱倍人參﹐以生元气而復脈也。

白通湯治少陰病﹐下利脈微者﹐與白通湯。利不止﹐厥逆元脈﹐漧嘔煩者﹐白通加豬膽汁湯主之。服湯脈暴出者死﹐脈微續者生。

蔥白﹝四莖﹞漧薑﹝一兩﹞附子﹝生用﹐去皮﹐破八片﹐一枚﹞

上三味﹐以水三升﹐煮取一升﹐去滓﹐分溫再服。

白通加豬膽汁湯蔥白﹝四莖﹞漧薑﹝一兩﹞附子﹝生用﹐去皮﹐破八片﹐一枚﹞人尿﹝五合﹞豬膽汁﹝一合﹞

以上三味﹐以水三升﹐煮取一升﹐去滓﹐內豬膽汁﹑人尿﹐和令相得﹐分溫再服。若無膽汁亦可。

【注】是方也﹐卽四逆湯減甘艸加蔥白也﹐而名之曰白通者﹐以蔥白能通陽气也。減甘艸者﹐因其緩也﹔加尿膽者﹐從其類也。下咽之後﹐冷體旣消﹐熱性便發﹐情且不違而致大益﹐則二气之拒格可調﹐上下之陰陽可通矣。

眞武湯治少陰水气爲患﹐腹痛下利﹐四肢沈重疼痛﹐小便不利﹐其人或咳或嘔﹐或小便利而下利者﹐用此加減。

白術﹝二兩﹞茯苓﹝二兩﹞白芍﹝二兩﹞大附子﹝炮﹐一枚﹞生薑﹝切﹐三兩﹞

上五味﹐以水八升﹐煮取三升﹐去滓﹐溫服七合﹐日三服。

若咳者﹐加五味子半升﹐細辛﹑漧薑各一兩。若小便利者﹐去茯苓。若下利﹐去芍藥加漧薑二兩。若嘔﹐去附子加生薑﹐足成半斤。

【注】小靑龍湯治表不解有水气﹐中外皆寒實之病也。眞武湯治表已解有水气﹐中外皆寒虛之病也。眞武者﹐北方司水之神也﹐以之名湯者﹐借以鎭水之義也。夫人一身制水者脾也﹐主水者腎也﹐腎爲胃關﹐聚水而從其類﹐倘腎中無陽﹐則脾之樞機𨿽運﹐而腎之關門不開﹐水卽欲行﹐以無主制﹐故泛溢妄行而有是證也。用附子之辛熱﹐壯腎之元陽﹐則水有所主矣。白術之苦燥創建中土﹐則水有所制矣。生薑之辛散﹐佐附子以補陽﹐於主水中寓散水之意。茯苓之淡滲﹐佐白術以健土﹐於制水中寓利水之道焉。而尢妙在芍藥之酸收﹐仲景之旨微矣。蓋人之身陽根於陰﹐若徒以辛熱補陽﹐不少佐以酸收之品﹐恐眞陽飛越矣。用芍藥者﹐是亟收陽气歸根於陰也。於此推之﹐則可知誤服靑龍致發汗亡陽者﹐所以於補陽藥中之必需芍藥也。然下利減芍藥者﹐以其陽不外散也﹔加漧薑者﹐以其溫中勝寒也。水寒傷肺則咳﹐加細辛﹑漧薑者﹐散水寒也﹔加五味子者﹐收肺气也。小便利者﹐去茯苓﹐以其𨿽寒而水不能停也。嘔者﹐去附子倍生薑﹐以其病非下焦﹐水停於胃也。所以不須溫腎以行水﹐只當溫胃以散水﹐且生薑功能止嘔也。

當歸四逆湯手足厥冷﹐脈細欲絕者﹐主之。若其人內有久寒﹐加吳茱萸﹑生薑。

當歸﹝三兩﹞桂枝﹝三兩﹞芍藥﹝三兩﹞細辛﹝二兩﹞通艸﹝二兩﹞甘艸﹝炙﹐二兩﹞

大棗﹝擘﹐二十五枚﹞

上七味﹐以水八升﹐煮取三升﹐去滓﹐溫服一升﹐日三服。

當歸四逆加吳茱萸生薑湯於前湯內加吳茱萸半斤﹐生薑三兩。

上九味﹐以水六升﹐淸酒六升和煮﹐取五升﹐去滓﹐分溫五服。

【注】凡厥陰病則脈微而厥﹐以厥陰爲三陰之盡﹐陰盡陽生﹐若受其邪﹐則陰陽之气不相順接﹐故脈微而厥也﹐然厥陰之髒﹐相火遊行其間﹐經𨿽受寒﹐而髒不卽寒﹐故先厥者後必發熱。所以傷寒初起﹐見其手足厥冷﹐脈細欲絕者﹐不得遽認爲虛寒而用姜﹑附也。此方取桂枝湯﹐君以當歸者﹐厥陰主肝爲血室也。佐細辛味極辛﹐能達三陰﹐外溫經而內溫髒。通艸其性極通﹐善開關節﹐內通竅而外通營。倍加大棗﹐卽建中加飴用甘之法。減去生薑﹐恐辛過甚而迅散也。肝之志苦急﹐肝之神欲散﹐甘辛並舉﹐則志遂而神悅﹐未有厥陰神志遂悅﹐而脈微不出﹐手足不溫者也。不須參﹑苓之補﹐不用姜﹑附之峻﹐此厥陰厥逆與太少不同治也。若其人內有久寒﹐非辛溫之品所能兼治﹐則加吳茱萸﹑生薑之辛熱﹐更用酒煎﹐佐細辛直通厥陰之髒﹐迅散內外之寒﹐是又救厥陰內外兩傷於寒之法也。

吳茱萸湯治厥陰病漧嘔吐涎沫﹑頭痛者﹐少陰證吐利手足厥冷﹑煩躁欲死者﹐陽明食穀欲嘔者。

吳茱萸﹝一升﹞人參﹝三兩﹞生薑﹝六兩﹞大棗﹝擘﹐十二枚﹞

上四味﹐以水七升﹐煮取二升﹐溫服七合﹐日三服。

【集注】羅謙甫曰﹕仲景救陽諸法﹐於少陰四逆湯必用姜附﹔通脈四逆湯倍加漧薑﹐其附子生用﹔附子湯又加生附至二枚。所以然者﹐或壯微陽使之外達﹐或招飛陽使之內返﹐此皆少陰眞陽失所﹐故以回陽爲亟也。至其治厥陰﹐則易以吳茱萸﹐而並去前湯諸藥﹐獨用人參﹑姜﹑棗者﹐蓋人身厥陰肝木𨿽爲兩陰交盡﹐而一陽之眞气實起其中﹐此之生气一虛﹐則三陰濁气直逼中上﹐不惟本經諸證悉具﹐將陽明之健運失職﹐以至少陰之眞陽浮露而吐利﹐厥逆煩躁欲死﹐食穀欲嘔﹐種種叢生矣。吳茱萸得東方震气﹐辛苦大熱﹐能達木郁﹐直入厥陰﹐降其盛陰之濁气﹐使陰翳全消﹐用以爲君。人參秉沖和之气﹐甘溫大補﹐能接天眞﹐挽回性命﹐升其垂絕之生气﹐令陽光普照﹐用以爲臣。佐姜﹑棗和胃而行四末。斯則震坤合徳﹐木土不害﹐一陽之妙用成﹐而三焦之間無非生生之气矣。諸證有不退者乎﹖蓋仲景之法﹐於少陰則重固元陽﹐於厥陰則重護生气。學人當深思而得之矣。

烏梅丸治厥陰病消渴﹐气上撞心﹐心中疼熱﹐饑而不欲食﹐食卽吐蛔。又主久痢。

烏梅﹝三百个﹞細辛﹝六兩﹞漧薑﹝十兩﹞黃連﹝一斤﹞當歸﹝四兩﹞附子﹝六兩﹞

蜀椒﹝去汗﹐四兩﹞桂枝﹝六兩﹞人參﹝六兩﹞黃柏﹝六兩﹞

上十味﹐異搗篩﹐合治之。以苦酒浸烏梅一宿﹐去核蒸之五升米下﹐飯熟搗成泥﹐和藥令相得﹐內臼中﹐與蜜杵二千下﹐九如梧桐子大。先食飲服十丸﹐日三﹐稍加至二十丸﹐禁生冷滑物臭食等。

【集注】柯琴曰﹕六陰惟厥陰爲難治。其本陰﹐其標熱﹐其體木﹐其用火﹐必伏其所主而先其所因﹐或收﹑或散﹑或逆﹑或從﹐隨所利而行之﹐調其中气使之和平﹐是治厥陰法也。厥陰當兩陰交盡﹐又名陰之絕陽﹐宜無熱矣。第其具合晦朔之理﹐陰之初盡卽陽之初生﹐所以厥陰病熱﹐是少陽使然也。火王則水虧﹐故消渴气上撞心﹐心中疼熱﹔气有餘便是火也。木勝則克土﹐故饑不欲食。虫爲風化﹐饑則胃中空虛﹐蛔聞食臭出﹐故吐蛔也。仲景立方﹐皆以甘辛苦味爲君﹐不用酸收之品﹐而此用之者﹐以厥陰主肝木耳。

《洪範》曰﹕木曰曲直作酸。《內經》曰﹕木生酸﹐酸入肝。君烏梅之大酸﹐是伏其所主也。配黃連瀉心而除疼﹐佐黃柏滋腎以除渴﹐先其所因也。連﹑柏治厥陰陽邪則有餘﹐不足以治陰邪也。椒﹑附﹑辛﹑姜大辛之品並舉﹐不但治厥陰陰邪﹐且肝欲散﹐以辛散之也。又加桂枝﹑當歸﹐是肝藏血﹐求其所屬也。寒熱雜用﹐則气味不和﹐佐以人參﹐調其中气。以苦酒浸烏梅﹐同气相求﹐蒸之米下﹐資其穀气。加蜜爲丸﹐少與而漸加之﹐緩則治其本也。蛔﹐昆虫也﹐生冷之物與濕熱之气相成﹐故藥亦寒熱互用﹐且胸中煩而吐蛔﹐則連﹑柏是寒因熱用也。蛔得酸則靜﹐得辛則伏﹐得苦則下﹐信爲治虫佳劑。久痢則虛﹐調其寒熱﹐酸以收之﹐下痢自止。

赤石脂禹餘糧湯治久利不止﹐大腸虛脫﹐服理中丸而利益甚者。

赤石脂﹝搗碎﹐一斤﹞禹餘糧﹝搗碎﹐一斤﹞

上二味﹐以水六升﹐煮取二升﹐去滓﹐分溫三服。

【集注】柯琴曰﹕甘﹑姜﹑參﹑術可以補中宮元气之虛﹐而不足以固下焦脂膏之脫。此利在下焦﹐故不得以理中之劑收功矣。然大腸之不固﹐無責在胃﹐關門之不閉﹐無責在脾﹐二石皆土之精气所結﹐實胃而澀腸﹐急以治下焦之標者﹐實以培中宮之本也。要知此證土虛而火不虛﹐故不宜於姜﹑附。若濕甚而虛不甚﹐復利不止者﹐故又當利小便也。

白頭翁湯治厥陰熱利﹐下重﹐脈沈弦﹐渴欲飲水者。

白頭翁﹝三兩﹞黃連﹝三兩﹞黃柏﹝三兩﹞秦皮﹝三兩﹞

上四味﹐以水七升﹐煮取三升﹐去滓﹐溫服一升。不愈更服一升。

【注】三陰俱有下利證﹐自利不渴者﹐屬太陰也﹔自利而渴者﹐屬少陰也。惟厥陰下利屬於寒者﹐厥而不渴﹐下利淸谷﹔屬於熱者﹐消渴下重﹐下利膿血。此熱利下重﹐乃火郁濕蒸﹐穢气奔迫廣腸魄門﹐重滯而難出。《內經》云暴注下迫者是矣。君以白頭翁寒而苦辛﹐臣以秦皮寒而苦澀。寒能勝熱﹐苦能燥濕﹐辛以散火之郁﹐澀以收下重之利也。佐黃連淸上焦之火﹐則渴可止。使黃柏瀉下焦之熱﹐則利自除也。治厥陰熱利有二﹐初利用此方﹐以苦燥之﹐以辛散之﹐以澀固之﹐是謂以寒治熱之法﹔久利則用烏梅丸之酸以收火﹐佐以苦寒﹐雜以溫補﹐是謂逆之從之﹐隨所利而行之﹐調其气使之平也。

