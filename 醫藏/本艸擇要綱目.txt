

本艸擇要綱目淸蔣介繁

序一

余少不敏。制舉子業外。惟殫精竭慮。酷嗜素問本艸諸書。桑梓間。遂謬以伯休相許。

及謝帖括。從事韜鈐。卯辰之役。聯獲雋遊於京師。益以壺中術。稍見知於當世王公大人及縉紳先生。未幾。授眞衛守軍輸錢谷。暇問疾求診者累累塡塞衛捨。余之道信於人與弗信於人。

觀其來者可知其處者也。然余用是益滋懼矣。毋論水火寒熱之貌似而實非。彊弱攻補之毫釐而千里。卽如寒熱平溫之四性。一物也。而根梢異用。一苗也。而生熟殊施。一制也而數用。數制也而一用。其間君臣佐使。畏惡反忌。恆有呼吸死生之別。信手拈來。遂分造化。蘇子人費之說。寧不凜凜然。後知本艸一書。與素問靈樞同垂不朽者。誠醫學之金縷也。但世醫捷求養生之術。粗識藥性。淺涉湯歌。遂自信不疑。嗚呼。本艸一書。尙河漢而罔極。醫道可深言哉。此無他。卷帙浩繁。或貧不能致書。卽力能致書。或資不及覽故爾。余每欲思其約而該。明而當。詳審切要而簡核綜舉者。用成一書。以告來學。愧鞅掌未暇。一日。蔣子雪洲過予署。出其一編。乃渠尊大人介繁翁所輯本艸擇要綱目。余捧而讀之。殆予所思約而該。明而當。詳審切要而簡核綜舉者乎。夫聞其名者。不急其用。𨿽博無庸。今擇要僅三百五十餘種。猶精卒良將之足以殲敵。無煩虛聲糜餉之多也。相惡不並進。相畏不同飲。相反忌不共治。猶君子小人之辧類。可與共圖化理也。引經佐使。法制湯名。了然藥品之下。

猶山水之經緯。陰陽之調燮。可分可合。而以共成化育也。其爲軒農岐兪之功臣。豈鮮淺哉。余忝任胥江五載矣。第聞介繁先生。有鹿門之懿行。燕山之隱徳。而不知其潛心著述。期於利世濟物如此其懇摯也。歲己未春。雪洲剞劂將竣。問序於余。余握其手而贊嘆之曰。子一舉而三善備矣。克廣先志。孝也。濟渡天下。仁也。播之海內。傳之千秋。醫者憑而不盲。病者危而有恃。則義之利也。余又何幸蹈染香之國。而竊附於知醫哉。聊以白蔣子之世徳作求可耳。

時康熙己未上巳後二日年家眷弟太原楊耀祖浣手拜書於眞江衛署。

序二

天地以靈气生人。而以餘气生物。林林總總者。徧塞兩間。然生人原以救人而救物。未聞人待救於物者。曰有之。則本艸所列上中下之藥品是也。大若水火。細若气液。貴若金玉參蓍。

賤若土石蒲薄。常者黍稷動植之類。異者駒掇腐之微茫。墳羊陵之祕怪。或順用之。或逆用之。苟得其當。回生起蹶。易於反掌。予嘗讀而嘆曰。仁道之大也。觀此思過半矣。天地生物固無無用者。顧聖人成聖人之用。賢人成賢人之用。中下則亦僅於中下之用而已矣。

莊生曰。無用而後爲大用。東坡亦言問大醫王以何藥。還是眾工所用者。物之貴用有由來已。是書始於炎黃。後世陶通明蘇恭李扈蒙韓保升唐愼微等。皆有刊定增附之力。然其卷帙浩繁。學士家翻閱不能遽得其肯綮而用之。新安蔣介繁先生。名儒嗜學。間常究心醫道。以爲世間仁人孝子。苟不輕視此七六。則本艸應與六籍並重。於是擇其要者而輯之。長公雪洲。年少敏給。兼抱濟物之志。遂刊而廣之藝苑。不減司馬子長胡仁仲能敬承繼志。以父心爲心者也。今觀此書。用意精而心良苦。君臣奇偶之制。溫涼補瀉之節。載之甚晰。物之爲靈昭昭也。人亦胡爲然委頓。生平懷仁輔義拯溺救焚之學。旣視若膜外。而且溺情聘欲。促修年以綿疾患。不得已則惟待救於無情之金石艸木。悠悠忽忽大失天地篤生之旨。嗚乎憊哉。

捲婁居士紀映鐘拜纂。

序三

卹患救災。聖賢仙佛之同念。繼志述事。仁人孝子之苦心。炎帝嘗艸木於太古之年。爲民除疾。扁鵲飲上池於長桑之手。用此尊生。洞察乎溫寒平熱之原。精辧其君臣佐使之義。蓋用之得當。則可轉危而爲安。處置乖方。則反易治而爲亂。若非深知物性則必驟發誤人。所以素問靈樞猶待潛心之後。本艸綱目實居格物之先。惟吾老友蔣介繁先生。積學有年。號稱博物。遊藝之暇。爰及方書。志在活人。不惜研精殫智。心期濟世。屢經博考周咨。聿著成書。未謀剞劂。

令子雪洲。英才粹質。早歲執經。壯志惠心。頻年問字。父書能讀。何止萬軸牙簽。先志可承。只此一編藥石。公之當世。功在內經脈訣之先。珍作家藏。事屬問安嘗藥之首。仁亦溥矣。孝孰大焉。

時康熙己未暮春。

白沙友人陳啟貞頓首拜書。

凡例

一﹑本艸分玉石艸木上中下諸品。其藥性卽注於各味之下。此遵前賢所定寒熱溫平四種。

以類求之卽得。

二﹑本艸藥味頗多。此擇必用要藥凡三百五十六種。其怪異難購者。不復贅及。

三﹑各藥先定气味主治並及惡畏反忌。以防忽略。

四﹑諸家論藥語簡當可采。用藥君佐互重。有裨醫學。今用之不察者俱附藥品主治之下。

五﹑藥稍僻者。其出產形貌制法收法。必注其下。

六﹑是書先人博涉羣典。用意良苦。未及刻之身前。寰內聞而購之不得。浣亟出繡梓。

一以完先人仁壽之懷。一以慰同人饑渴之望。

七﹑親友面同較訂。受益良多。敬藉芳名。用垂不朽。

八﹑是書悉出先人手訂。浣不敢增減一字。

蔣浣敬識。

寒性藥品

苦參

﹝采根。用糯米濃泔水汁浸一宿。其醒穢气並浮在水面上。須重重淘過。卽蒸之。從巳至申。取曬切用。﹞

【气味】苦寒無毒。气沈純陰。入足少陰腎經君藥也。

【主治】心腹結气癥瘕積聚黃膽。溺有餘瀝。逐水。除癰腫。補中明目止淚。治腹中冷痛。

中惡腹痛。養肝膽气。安五臟。平胃气。令人嗜食。輕身定志。益精利九竅。除伏熱腸癖。

止渴醒酒。小便黃赤。療惡瘡下部。治惡虫脛酸。殺疳虫。炒存性米飲服。治腸風瀉血並熱痢。漬酒飲治疥殺虫。生瘡赤癩眉脫。除大熱嗜睡。治熱毒風皮肌煩躁。李時珍曰。子午乃少陰君火對化。故苦參黃柏之苦寒。皆能補腎。蓋取其苦燥濕寒除熱也。熱生風。濕生虫。

故又能治風殺虫。惟腎水弱而相火勝者用之相宜。若火衰精冷。眞元不足。及年髙之人不可用耳。

惡﹝貝母兔絲漏蘆﹞反﹝藜蘆﹞

寒性藥品

升麻

【气味】甘苦平微寒無毒。浮而升陽也。爲足陽明太陰引經之藥。取理白外黑而緊實者謂之鬼臉升麻。去須及頭蘆用。

【主治】辟瘟疫癘气。頭痛。喉痛。口瘡。時气熱疾。牙根浮爛惡臭。引蔥白散陽明風邪。

引石膏止陽明齒痛。引人參黃而上行。同柴胡引生發之气而上行。同葛根發陽明之汗。故升麻葛根湯爲陽明發散之主方。若初發太陽癥便用之。必傳陽明。反成其害。又升麻能解痘毒。惟初發熱時可用。已出後則气弱不可用也。痘後泄瀉亦可炒用。見則忌解散不可用也。衄血吐血犀角地黃湯。無犀角以升麻代犀角。非升麻能代犀角。能引地黃及諸藥入陽明經也。太陽癥兀兀自汗者。爲表虛並不可用。太陽兀兀無汗者。宜用此以發之。

葛根【气味】甘辛平無毒。升也陽也。爲陽明經行經之藥。

【主治】消渴身大熱。療傷寒中風頭痛。解肌發表出汗。開腠理。其气輕浮。鼓舞胃气上行。朱氏云。凡頭痛如破。投以蓮須蔥白湯而不已者。以葛根蔥白湯主之。似乎葛根又爲太陽之藥。不知仲景之治太陽陽明合病。桂枝湯內加麻黃葛根。又有葛根黃連黃芩解肌湯。是因此以是斷太陽入陽明之路。非卽太陽藥也。𨿽然葛根固能斷太陽入陽明之路。孰知太陽初病未入陽明而頭痛者。不可便服升麻葛根之發劑。反能引邪气入陽明爲引賊破家之害歟。又仲景治傷寒有葛根湯。以主大熱解肌發腠理。若痘之癥葛根湯亦爲對劑。孰知痘已見紅點。

則不可復用升麻葛根湯。致重虛其表。而增爛之患也。又或謂葛根爲治脾虛作渴之仙藥。

復云不可多用。多用則恐傷其胃气何也。孰知脾者津液之府。脾气不伸。則津液耗竭。得葛根以升發其陽。則脾得所生。若誤認爲脾藥而過發不已。則胃气何得無傷乎。

寒性藥品

柴胡

【气味】苦平無毒。陰中之陽。入手足少陽以黃芩爲佐。入手足厥陰以黃連爲佐。在髒主血。在經主气。

【主治】除心下煩熱。諸痰熱結實。治熱癆骨蒸。骨節煩痛。時疾內外熱不解。胸脇气滿。

能引淸气而行陽道。又能引胃气上升而行春令。十二經瘡疽中須用之以散諸經之血結气聚。

婦人經水適來適斷。傷寒雜病表寒肌熱。寒熱往來如瘧狀。勞乏羸瘦有實熱。非此項俱不能爲功也。欲上升則用根以酒浸。欲中及下降則用梢。

惡﹝皂莢﹞畏﹝女芫藜蘆﹞

寒性藥品

前胡

【气味】苦微寒無毒。陽中之陰。降也。﹝凡用以刀刮去蒼黑皮。甜竹瀝浸令潤。日中曬漧用。﹞

入手足太陽陽明經。

【主治】痰熱喘嗽。痞膈嘔逆。傷寒寒熱。小兒疳气。有推舊致新之績。降痰下气之功。

惡﹝與柴胡同﹞畏﹝亦同﹞

寒性藥品

甘艸

【气味】甘平無毒。可升可降。陰中陽也。入足太陰足厥陰足少陰三經。又甘能入脾。歸其所喜。

【主治】五臟六腑寒熱邪气。溫中下气。煩滿短气。傷髒咳嗽。止渴通經脈。解百藥毒。生用則气平。補脾胃不足而大瀉內火。炙之則气溫。補三焦元气而散表寒。除邪熱。去咽痛。

養陰血。大約熱藥得之緩其熱。寒藥得之緩其寒。寒熱相雜者用之得其平。故附子理中湯用甘艸。恐其僭上也。調胃承气湯用甘艸。恐其速下也。小柴胡湯用之以和柴胡黃芩之寒。人參半夏之溫。建中湯用之以補中而緩脾急。鳳髓丹用之以生元气而緩腎急。若中滿而用生甘艸爲之瀉。能引諸藥直至滿所。

反﹝大戟芫花海藻甘遂﹞惡﹝遠志﹞忌﹝豬肉﹞

寒性藥品

黃連

【气味】苦寒無毒。可升可降。陰中陽也。入手少陰心經。爲治火之主藥。以布拭去肉毛。

用漿水浸二伏時漉出。於柳木火焙漧用。然生用之。則治本經火熱。若以豬膽汁浸炒。則治肝膽之實火。以醋浸炒。則治肝膽之虛火。以酒炒則治上焦之火。以薑汁則治中焦之火。以鹽水或朴硝。則治下焦之火。以茱萸湯浸炒。則治气分濕熱之火。以干漆水炒。則治血分塊中伏火。以黃土炒。則治食積之火。蓋辛熱能制其苦寒。鹹寒能制其燥性。

【主治】除熱气目痛傷淚出。明目。腹痛下痢。止煩渴。益膽。治小兒疳气。殺虫鎭肝。

治驚悸。潤心肺。長肉止血。並瘡疥盜汗。安蛔定吐。但其性苦寒。不宜偏勝。古人治痢香連丸。用黃連木香。姜連散用黃連漧薑。變通丸用黃連茱萸。姜黃散用黃連生薑。治消渴用酒蒸黃連。治伏暑用酒煮黃連。治下血用黃連大蒜。治肝火用黃連茱萸。治口瘡用黃連細辛。皆是一冷一熱。一陰一陽。熱因寒用。寒因熱用。君臣陰陽相佐濟。斯爲良也。

惡﹝菊花白蘚皮玄參芫花僵蠶冷水﹞畏﹝款冬牛膝﹞忌﹝冷水﹞

寒性藥品

黃芩

【气味】苦平無毒。可升可降陰也。又微苦而甘。爲陰中微陽。入手太陰血分。又气涼。味苦甘。陽中微陰。入手少陽陽明經。

【主治】瀉肺經熱。淸上焦及皮膚積熱。去諸熱。婦人產後。養陰退陽。利胸中气。消膈上痰。除脾濕安胎療喉中鮏臭。故傷寒心下痞滿瀉心湯。仲景凡四方。皆用黃芩。以其主諸熱利小腸故也。又太陽病下之痢不止。喘而汗出者。有葛根黃芩黃連湯。及妊娠安胎散。亦多用之。入小柴胡湯以治少陽癥。入黃芩湯以治太陽少陽合病下利。入瀉心湯以治少陽癥下後心下滿而不痛。總以黃芩之苦。可以發傳邪之熱。使寒能勝濕。折火之本也。若因飲食受寒腹中痛。及飲水心下悸。小便不利。而脈不數。則黃芩不可用。其熱厥腹痛。肺熱而小便不利者宜用之。若其人素多酒欲。病小腹絞痛。痛不可忍。黃芩宜急用之。若其感冒咳嗽旣久。骨蒸發熱。膚如火燎。值暑月煩渴。六脈浮洪。服柴胡麥門冬荊瀝諸藥不效。引飲而晝益甚。此熱入气分。與肺气虛寒者不同。黃芩亦急用之。其制得酒上行。得濃朴黃連止腹痛。

得五味子令人有子。得黃療鼠。得豬膽汁除肝膽火。得柴胡除寒熱。得芍藥治下利。得桑白皮瀉肺火。得白術安胎。

惡﹝牡丹皮丹砂藜蘆﹞

寒性藥品

黃柏

【气味】苦寒無毒。沈而降陰也。入足少陰經爲足太陽引經之藥。

【主治】五臟腸胃中結熱。利下竅。瀉伏火。救腎水。治衝脈气逆不渴。而小便不通。得知母滋陰降火。得蒼術除濕淸熱。得細辛瀉膀胱火。治口舌生瘡。凡奉養太過。膏粱積熱損傷腎水。致膀胱久而漧涸。小便不化。火逆上而爲嘔噦者。難經所謂關則不得小便。格則吐逆者也。此宜以黃柏之苦寒瀉燥以補水也。又熱邪蓄於下焦血分。不渴而小便不通者。乃素問所謂無陰則陽無以生。無陽則陰無以化。膀胱爲州都之官。津液之髒。火客於水。則陽气不升。此宜以黃柏之苦寒。抑火而升陽。而令陰陽互相生化也。故火有二。君火者。人火也。

心火也。可以濕伏。可以水滅。可以直折。故謂知母黃柏之屬。爲滋陰降火之對劑。若相火者。天火也。龍雷之火也。陰火也。不可以水濕折之何也。龍雷之火。五六月而起發。九十月而歸藏。蓋冬時陽气在水土之下。龍雷就其火气而居於下。夏時陰气在下。龍雷不能安其身而出於上。若以黃柏之屬降之。是欲括龍雷之勢於濃陰驟雨之時也。可乎不可乎。惟太陽一照。火自消滅。此則得水而熾。得火而滅之明驗也。近時虛損及縱欲之人。用補陰藥往往以知母黃柏二味爲君。日日服餌。降令太過。脾胃受傷。眞陽暗損。精气不暖。致生他病。

豈知黃柏知母苦寒滑滲。久服有反從火犯之害。可不愼歟。明乎此而黃柏知母謂之降母以滋陰可也。若竟曰滋陰降火。則矛盾之甚矣。

寒性藥品

知母

【气味】苦寒無毒。沈而降。陰也。又云陰中微陽。入足陽明手太陰气分。

【主治】瀉腎經之火。作利小便之佐使。療利疾重下痛。祛消渴及久瘧。煩熱。凡傷寒煩燥不得眠者。煩出於肺。燥出於腎。白虎湯君以石膏。佐以知母之苦寒。謂非大涼不能淸腎之源也。然必緩之以甘艸粳米之甘。使不速下。用者酌之。又熱在下焦血分。煩擾懊。小便閉塞而不渴。乃眞水不足。膀胱漧涸。無陰而陽無以化。法當補腎與膀胱。使陰气行而陽气化。小便自通。知母苦寒。能直達腎與膀胱。淸邪熱以領正气。瀉卽補也。又熱在上焦气分。肺中伏熱不能生水。膀胱絕其化源。其病小便閉塞而渴。知母气薄味薄。瀉肺火而淸肺金。亦瀉卽是補也。後人不諳瀉補之義。竟以知母黃柏爲滋陰補腎之劑。禍及脾胃。中气致傷。則惑之甚也。用者愼之。

寒性藥品

漧地黃

﹝卽生地之幹也﹞

【气味】甘寒無毒。沈而降。陰也。入手足少陰厥陰及手太陽之經。

【主治】傷中。逐血。塡骨髓。長肌肉。通血脈。益气力。除皮膚燥。去諸濕熱。療折跌絕筋。生地黃气味主治及所入經絡。卽與漧地黃同。大約陰微陽盛。相火熾彊。來乘陰位。口漸煎熬。爲虛火之癥。宜用此以滋陰退陽。故錢氏瀉丙火與木通同用以導赤也。如血虛勞熱。產後虛熱。老人中虛燥熱者。若與生漧地黃。當慮太寒。

寒性藥品

熟地黃

﹝卽生漧地黃擇其沈實者。以陳酒煮小地黃汁。將地黃復入汁內。九蒸九曬。令其脂體柔潤者是也。﹞

【气味】甘微苦微溫。陰中之陽。沈也。入手足少陰厥陰之經。

【主治】益腎水眞陰。和產後血气。去臍腹急痛。養陰退陽。壯水之源。仲景六味丸以之爲諸藥之首。天一所生之源也。湯液四物湯治藏血之髒以之爲君者。癸乙同歸一治也。又曰生地黃能生精血。用天門冬可引入所生之處。熟地黃能補精血。用麥門冬可引入所補之處。

忌﹝蘿卜蔥諸血蒜﹞

寒性藥品

﹝白赤﹞芍藥

【气味】苦平無毒。升而微降。陽中陰也。爲手足太陰行經本藥。又入肝脾血分。

【主治】安脾經。治腹痛。固胃气。止瀉痢。和血脈。與白術同用則補脾。與川芎同用則補肝。與人參白術同用則補气。與防風同用則發痘疹。同姜棗用則溫經散濕。以酒炒則補陰。

生用之則療後重。﹝色白者西方之象。能於土中瀉水以益脾。色赤者南方之象。能行血中之滯以散邪。﹞

但言芍藥而能緩中者。彼之味酸澀收斂。似不相侔。然能損其肝。卽以調其血。血調而中自和也。又言治傷寒多用白芍。以其主寒熱。利小便。彼之味酸澀爲收。本經何以言之。然能益陰滋濕而停津液。故金能生水。小便自利。非彼通利也。

寒性藥品

大黃

【气味】苦寒無毒。沈而降。陰中之陰也。﹝酒浸入太陽經。酒洗炒入陽明經。餘經生用。﹞

【主治】走而不守。瀉諸實熱。大腸不通。蕩滌腸胃間熱。除下焦濕。推陳致新。消宿食。

破女子瘕癥。下痢赤白。裏急腹痛。仲景瀉心湯。專治心气不足。吐血衄血之癥。或以爲心气不足法當用補。反以苦寒瀉之者何也。不知眞心不足者。必不吐衄兼之吐血。此則本經之陽亢甚無輔。以致陰血妄行飛越。故宜用大黃以瀉去亢甚之火。使之和平。則血歸經而自安也。又言大黃瀉心實。瀉四經血分中之邪火者何義。蓋少陰心經之陰气不足。則心火燔灼。

邪气乘虛結於上焦。胃之上脘在於心。故曰瀉心實瀉脾胃也。又心之陰气。不足。漸漬旣久。則肺與肝俱各受火而病作。用黃芩佐大黃以救肺。用黃連佐大黃以救肝。肺爲陰之主。肝爲陰之母。血之舍肝。肺之火旣退。陰血自復其舊。故曰瀉心實瀉肝肺也。凡病在气分。及胃寒血虛並妊娠產後。愼勿輕用。輕用之恐傷元气。耗陰血。

寒性藥品

靑皮

【气味】苦辛溫無毒。沈而降。陰也。入厥陰少陽經。治肝膽之病。

【主治】气滯。下食破積結。祛下焦諸濕。療左脇肝經積气。小腹疝痛。消乳腫。靑皮湯用之以治久瘧熱甚致結癖塊之癥。蓋疏利肝邪。削其堅實也。但有滯气則破滯气。無滯气則損眞气。不可不愼擇而用之也。又曰靑皮炒黑可入血分。靑皮亦能發汗。有汗者不可用。

寒性藥品

枳殼

【气味】苦酸微寒無毒。沈也。陰也。

【主治】通利關節。散畱結胸膈痰滯。逐水消脹滿。下气止嘔逆。泄肺气。除胸痞。療裏急後重。或曰凡治痞宜用枳殼桔梗湯。而活人書云。當用桔梗枳殼湯於未痞之先。此何以說。

蓋枳殼非能治心下之痞也。果知病者誤下。气將陷而成痞。故先用此以預杜之。使不致於成痞。若痞已成而用此。不惟不能消痞。反損胸中之气。先之一字。不可不細心玩味之也。或又曰。仲景束胎丸。內用枳術之屬。詳思胎壯則子有力而易生。令服枳殼之藥。必致無力气弱。何以易達其胎也。蓋髙粱之家。奉養太過。其气必實。必實而用枳殼之屬以耗其气。使之和平。此謂胎前無滯。則產後無虛。用枳殼爲對癥之劑。若气虛體弱之人。日以參四物之劑。峻補气血。猶恐不贍。敢以枳殼爲達生之妙劑乎。當於前賢立方之意外深求其理。

爲能神而明之也。

寒性藥品

枳實

【气味】苦寒無毒。浮而升微降。陰中陽也。﹝凡用取其至陳者。去穣核。以小麥麩炒焦。

去麩用。气虛者忌之。﹞

【主治】利五臟。除寒熱結。破脹實。解傷寒結胸。去胃中濕熱。蓋枳實瀉痰。能衝墻倒壁。故仲景治心下堅大如盤。水飲所作。以枳實白術湯。謂非枳實之大寒。不能滑竅而破气也。又云脾無積血。則心下不痞。潔古制枳術丸以調脾胃。非枳實能調脾也。泄气而除內熱。

令痞自消。則脾胃自得其天。而無壅積之患也。

寒性藥品

豬苓

【气味】甘平無毒。升而微降。陽中陰也。入足太陽足少陰經。

【主治】瘧。利水道。解傷寒瘟疫大熱。發汗。主腫脹滿腹急痛。治渴除濕。去心中懊。瀉膀胱。開腠理。故張仲景治消渴脈浮。小便不利微熱者。豬苓散發其汗。病欲飲水而復吐。名爲水逆。冬時寒嗽如瘧狀者。亦用豬苓。此卽五苓散也。此皆苦以泄滯。甘以取陽。

淡以利竅。功長於除濕利小便也。久服損人腎气。昏人眼目。用者忌之。

寒性藥品

澤瀉

【气味】甘寒無毒。沈而降。陰中微陽。入足太陽少陰經。

【主治】逐膀胱三焦停水。利五淋。宣通水道。長於行水。起陰气。止泄精消渴淋漓。但本經云澤瀉久服令人耳目聰明。扁鵲又云多服令人目盲。此何以故。大凡脾胃積有濕熱。則頭重而目昏耳鳴。澤瀉滲去其濕。

熱亦隨去。土得其令。淸气上行。故其功長於養五臟益气力。治頭旋。聰明耳目也。若久服則降令又復太過。淸气不升。眞陰潛耗。腎開竅於目。安得不令目盲耶。又庸醫罔識。見仲景之治雜病心下有支飲苦冒者。以澤瀉湯。治傷寒有大小澤瀉湯。治泄瀉有五苓散。遂謂澤瀉之功瀉腎居多。每遇泄精滑腎之癥。輒不敢用。並妄爲著作。曰仲景八味丸中有澤瀉。接引桂附歸就腎經。反能泄腎。有刪而去之之議。豈知八味丸中有地黃山萸肉茯苓牡丹皮皆腎經之藥。附子官桂又原屬右腎命門之藥。不待澤瀉之接引而自至其所。用澤瀉者。誠以補藥之中。必兼瀉邪。邪去則補藥得力。實瀉中之補也。

寒性藥品

木通

【气味】辛平無毒。降也。爲陽中之陰。手厥陰心包絡手足太陽小腸膀胱之藥。上能通心淸肺。治頭痛。利九竅。下能泄濕熱。利小便。通大腸。療徧身拘痛。及下乳通經。故古方導赤散用之。實瀉南補北。扶西抑東之意也。

寒性藥品

栝蔞

【气味】苦寒無毒。﹝采得去殼皮艸膜及油淨用。﹞

【主治】降火潤肺燥。滌痰結。利咽喉。消癰腫瘡毒。凡肺受火逼。失其降。下之令。則致胸中有痰。得栝蔞甘緩潤下之助。則痰自降。又能洗滌胸膈中垢膩郁熱。爲治消渴之神藥。

故張仲景治胸脾痛引心背。咳唾喘息。及結胸滿痛。皆用栝蔞實。實取其甘寒不犯胃气。逐上焦之火。使痰气下降也。

寒性藥品

桑白皮

【气味】甘寒無毒。可升可降。陽中陰也。入手太陰經。

【主治】肺气喘滿。虛勞客熱。調中下气。瀉肺。利大小腸。降气散血。蓋桑白皮甘以固元气之不足而補虛。辛以瀉肺气之有餘而止嗽。此其功皆實則瀉其子也。大抵爲病脈气熱盛。

咳嗽而後喘。面腫身熱。小水不利者宜之。謂瀉邪所以補正也。若肺虛而小便自利者。桑皮之性不純良。不宜多用。

寒性藥品

葶藶子

【气味】辛寒無毒。陰中陽也。

【主治】通利水道。療肺壅上气。止喘促。除胸中痰飲。但葶藶屬火。性急善下。與大黃同功。病患稍涉虛者宜遠之。

寒性藥品

滑石

【气味】甘寒無毒。入足太陽經。

【主治】利小便。蕩胃中積聚寒熱。通九竅六腑津液。去畱結止渴。蓋滑石甘淡之味。先入於胃。滲走經絡。遊益津气。上輸於肺。下通膀胱。肺主皮毛。爲水之上源。膀胱司津液。

气化則能出。滑石上能發表。下利水道。爲蕩熱燥濕之劑。發表是蕩上中之熱。利水道是利中下之熱。發表是燥上中之濕利水道是燥中下之濕。熱散則三焦寧而表裏和。濕去則闌門通而陰陽利。劉河間之用益元散。通治表裏上下諸病。蓋深明於此理也。

寒性藥品

薄荷

【气味】辛溫無毒。浮而升。陽也。入手太陰足厥陰經。

【主治】通關節。解勞乏。小兒風涎。發毒汗。淸頭目風熱。能引諸藥入榮衛。又治骨蒸熱勞。搜肝气。又主肺盛。

寒性藥品

防風

【气味】甘溫無毒。浮而升。陽也。入手足太陽經。又行足陽明太陰二經。爲肝經气分之藥。

【主治】療風通用。瀉肺實如神。散頭目中滯气。除上焦風邪。𨿽其分乃卒伍卑賤之職。然隨所引而無不至。若補脾胃。非此導用不能行。凡脊痛項彊不可回顧。腰似折。項似拔者。

乃手足太陽癥。非此不能散。凡瘡在胸膈以上。𨿽無手足太陽癥。而風結上部。非此不能宣。瀉黃散中倍用防風者。乃於土中瀉木也。得蔥白能行周身。得澤瀉本療風。得當歸芍藥療婦人子髒風。

惡﹝藜蘆漧薑﹞畏﹝萆殺附子毒﹞

寒性藥品

天門冬

【气味】苦平無毒。陽中之陰入手太陰足少陰經气分之藥。

【主治】肺气喘息急促。除熱。通腎气。鎭心。潤五臟。彊骨髓。治血熱侵肺。滋大小腸枯燥。凡病患五虛而熱者。宜加用之。取其冷而能補也。患人脾胃虛寒者禁服之。爲其性專泄而不專收。功只長於治肺熱也。又其功長於血分者。爲其保定肺气。使苦以泄滯血。甘以助元气。不使血熱侵肺。而致血溢妄行也。

寒性藥品

麥門冬

【气味】甘平無毒。陽中微陰。降也。入手太陰經气分。

【主治】身重目黃。心下支滿。虛勞客熱。口漧燥渴。彊陰益精。祛肺中伏火。補心气不足。脈者人之元气。孫眞人生肺散用麥冬者。滋燥金而淸水源也。佐以人參之甘寒瀉熱火。五味子之酸溫瀉丙火。故火盛气壯之人。麥門冬爲補髓通腎气滑澤肌體之對劑也。气弱胃寒者不可過餌。

寒性藥品

牡丹皮

﹝凡采得﹑以銅刀劈破﹑去骨﹑用酒拌蒸﹑日中曬漧用。﹞

【气味】辛寒無毒。陰中微陽。入手厥足少陰經。

【主治】除癥堅瘀血畱捨腸胃。婦人冷熱血气。排膿通經。涼骨蒸。丹者赤色火也。故能瀉陰胞中之火。腎气丸用之。治神气之不足。犀角地黃湯用之。治腸胃之積血及吐血衄血。

畏﹝貝母大黃菟絲子﹞忌﹝胡荽蒜﹞

寒性藥品

紅藍花

【气味】辛溫無毒。

【主治】產後血暈口噤。腹內惡血不盡絞痛。胎死腹中。多用破畱血。少用養血。潤燥止痛。散腫通經。凡血生於心包。藏於肝。屬於衝任。紅花與之同類。故能行男子血脈。通女子經水。其性苦溫。爲陰中之陽。故入心。佐當歸生新血。又辛而甘。爲肝經血分之藥。

寒性藥品

蘇木

【气味】甘鹹平無毒。可升可降。陰中陽也。

【主治】破血。產後血脹。消癰腫撲損瘀血心腹攪痛。及經絡不通。乃三陰經血分藥也。少用則和血。多用則破血。

寒性藥品

梔子

【气味】苦寒無毒。輕淸上行。陽中陰也。入手太陰肺經。

【主治】五內邪气。胃中熱气。心中煩悶。除時疾熱利五淋。通小便。治心煩懊不得眠。

瀉三焦火。淸胃脘血。治熱厥心痛。解熱郁。行結气。祛肝膽屈曲之火使之下行。凡心痛稍久。若溫散之。反助火邪。梔子瀉三焦之火。淸胃脘之血。使邪易伏而病易退也。然本艸不言梔子能吐。而仲景用爲吐藥何也。蓋梔子本非吐藥。因邪气在上拒格而不納食。令上吐則邪因以出。所謂髙者越之也。又梔子非利小便之藥。而本艸言能通利小便者何也。蓋膀胱津液之府。气化則能出焉。梔子能導肺邪。肺淸則化行。乃辛與庚合。又與丙合。又能泄戊先入中州故也。故仲景治傷寒發汗吐下後虛煩不得眠若劇者。又反復顚倒心中懊。以梔子豉湯治之。因其虛。故不用大黃之寒而有毒。反用梔子之𨿽寒而無毒者。乃祛胃中之熱气也。

寒性藥品

桃仁

【气味】苦甘平無毒。沈而降。陰中之陽。入手足厥陰經血分。

【主治】熱入血室。泄腹中滯血。除皮膚血熱燥癢。行皮膚凝聚之血。傷寒八九日。內有蓄血。發熱如狂。小腹滿。小便自利者。又有當汗失汗。熱毒深入。吐血及血結胸煩燥譫語者。仲景俱以抵當湯主之。與虻虫水蛭大黃同用。總以桃仁之苦可以泄滯。破血以生新血也。

寒性藥品

連翹

【气味】苦平無毒。輕淸而浮升。陰中陽也。入手足少陽手陽明經。又入手少陰經。

【主治】瀉心經客熱。去上焦諸熱。爲瘡家聖藥。瘡瘍癅癭結核。治有神功者。以其狀似人心兩片合成。其中有仁甚香。乃少陰心經厥陰胞絡气分主藥也。

寒性藥品

地楡

【气味】苦微寒無毒。其體沈而降。陰中陽也。專主下焦血分。

【主治】腸風下血。瀉血下血。療婦人乳疾七傷帶下。治下部膿血水瀉。白痢不可輕使。熱血痢間多用之。

惡﹝麥門冬雄黃伏丹砂硫黃﹞

寒性藥品

石膏

【气味】辛微寒無毒。沈而降。陰也。入足陽明手太陰少陰經气分。

【主治】除胃熱肺熱。散陰邪。緩脾益气。止陽明經頭痛發熱惡寒。日晡潮熱。大渴引飲。

中暑潮熱牙痛。凡風喜傷陽。寒喜傷陰。榮衛陰陽爲風寒所傷。則非輕劑所能獨散。必須輕重之劑同散之。乃得去陰陽之邪。和榮衛之气。是以大靑龍湯以石膏爲之使。以苦甘散熱而直達肌表也。又陽明經中熱。發熱惡寒。燥熱。日晡潮熱。肌肉壯熱。小便濁赤。大渴引飲。自汗頭痛。此邪在陽明。肺受火制。必用辛寒以淸肺气。仲景之用白虎湯是也。若無以上諸癥者。則多有血虛發熱象白虎湯癥。及脾胃虛勞形體病癥。初得之時與此癥亦同。俱不宜服之。若不識而誤用。不可勝救也。立夏前多服白虎湯者。令人小便不禁。此乃降令太過。

陽明津液不能上輸於肺。肺之淸气亦復下降故也。大抵非腹有極熱者。不宜輕用。輕用之令人寒胃不食也。

寒性藥品

馬兜鈴

【气味】苦寒無毒。陰中微陽。入手太陰經。

【主治】體輕而虛。熟則懸而四開有肺之象。故能入肺。味寒能淸肺熱。苦辛能降肺气。錢氏補肺阿膠散用之。非取其補肺。乃取其淸熱降气。邪去則肺自安也。其中佐以阿膠糯米。

則正補肺之藥也。湯劑中多用。亦能作吐。

寒性藥品

枇杷葉

【气味】苦平無毒。陽中陰也。﹝凡用采其葉之極大者﹑其气乃足﹑用粗布拭去毛﹑以甘艸湯洗一徧﹑用綿再拭漧﹑以蜜塗炙過方用。﹞

【主治】嘔噦不止。婦人產後口漧。治肺气熱嗽。及肺風瘡。胸面上瘡。和胃降气。淸熱解暑。大都枇杷葉气薄味濃。專入肺胃二經。而治病者取其功能下气。气下則火降痰順。而逆者不逆。嘔者不嘔。渴者不渴。咳者不咳也。

寒性藥品

防己

【气味】辛平無毒。乃太陽本經藥也。治風用木防己。治水用漢防己。大槪通可去滯。通艸防己之屬是也。性大苦寒。能瀉而中實熱。亦能瀉大腸補陰瀉陽。凡十二經有濕熱壅塞不通。及下注香港腳。除膀胱積熱而庇其根本。非此不能治。然飲食勞倦陰虛生內熱。元气谷食已虧。若以防己泄大便則重亡其血。如人大渴引飲。是熱在上焦肺經气分。只宜淡以滲泄。若用防己。則以下焦血分之藥。逆療其上。必爲亂階。又外傷風寒。邪傳肺經。气分濕熱。而小便黃赤乃至不通。此上焦气病。禁用血藥。若以防己爲能散結而誤用之。必令人身心煩亂。飲食短少。

寒性藥品

海藻

【气味】苦鹹寒無毒。純陰而沈。

【主治】癭癅馬刀諸瘡堅而不潰。凡營气不調。外爲浮腫。海藻咸能軟堅。隨各引經之藥治之。可反奪以成其功。

寒性藥品

牡蠣

【气味】鹹平微寒無毒。入足少陰經。

【主治】化痰堅。淸熱除濕。止心脾气痛。痢下赤白濁。消疝瘕積塊癭疾結核。以柴胡引之能去脇下硬。以茶引之能去頂上結核。以大黃引之能消股間腫。以地黃引之能益精收澀止小便多。乃腎經血分之藥也。故成無已云。牡蠣之咸。以消胸膈之滿。以泄水气。又雲壯水之主。以制陽光。則渴飲不思。故牡蠣又能止渴也。

寒性藥品

貝母

【气味】辛平無毒。乃肺金气分中藥也。

【主治】腹中結實。心下痞滿。療時疾黃膽。和砂糖丸含止嗽。燒灰油調敷人畜惡瘡斂瘡口。作末酒服。治產難及胞衣不出。與連翹同服主項下癭癅。故傷寒寒實結胸。外無熱癥者。

三物小陷胸湯主之。白散亦可。以其內有貝母也。俗以半夏有毒用貝母代之。不知貝母乃太陰肺經之藥。半夏乃太陰脾經陽明胃經之藥。若虛勞咳嗽吐血咯血。肺痿肺癰。婦人乳癰癰疽。及諸郁之癥。半夏乃所禁忌。貝母可爲向導也。至於脾胃濕熱。涎化爲痰。久則生火。

痰火上攻。昏憒僵僕蹇澀諸癥。貝母切不可代。必用半夏。古人治人面瘡須用貝母。其入气分灼然可見。

畏﹝秦艽﹞

寒性藥品

沙參

【气味】苦微寒無毒。入厥陰經。

【主治】滋養肝木。除寒熱。安五臟。療久咳肺痿。其體輕虛專補肺气因而益脾與腎。補陰制陽。

反﹝漏蘆﹞惡﹝防己﹞

寒性藥品

玄參

【气味】苦微寒無毒﹝勿犯銅器。餌之能噎人喉。喪人目。﹞入足少陰腎經。

【主治】心中懊煩不得眠。心神顚倒欲絕。血滯。小便不利。凡腎水受傷。眞陰失守。孤陽無根。發爲火病。法宜壯水以制火。玄參治胸中氤氳之火。眞聖劑也。

惡﹝黃山萸肉漧姜大棗﹞反﹝藜蘆﹞

寒性藥品

丹參

【气味】苦寒無毒。平而降。陰中之陽也。入手少陰厥陰之經。心與胞胳血分之藥也。

【主治】破宿血。生新血。安生胎。下死胎。止血崩帶下。調經脈不勻。排瘡瘍膿。止痛生肌長肉。定疝痛。

畏﹝鹽水﹞反﹝藜蘆﹞

寒性藥品

桔梗

【气味】辛苦微溫無毒。浮而升。陽也。入手太陰足少陰經。﹝去蘆淨米泔水浸一宿。焙漧用。﹞

【主治】肺熱气奔促咳逆肺癰。排膿。開提气血。咽中痛。非此不能除。淸利頭目。破滯及積塊。諸藥有此不能下沈。謂之舟楫。

寒性藥品

犀角

【气味】苦酸鹹寒無毒。陽中之陰也。入陽明經。﹝凡用磨汁服之。忌鹽。妊娠勿服。能消胎气。﹞

【主治】吐血衄血下血。及傷寒蓄血。發狂譫語。發黃。發斑。痘瘡稠密。內熱黑陷。或不結痂。瀉肝涼心。淸胃解毒。蓋胃爲水谷之海。飲食藥物。必先受用。故犀角能解一切諸毒。又五臟六腑皆稟气於胃。風邪熱毒必先幹之。故犀角能療諸血及驚狂斑痘之癥。

寒性藥品

牛黃

【气味】苦平有小毒。

【主治】小兒百病。諸驚癇寒熱。口不開。大人癲狂。中風失音。淸心化熱。利痰涼驚。痘瘡紫色。發狂譫語等癥。蓋牛之有黃。因其病在心及肝膽之間。凝結成黃也。故還能治心及肝膽之病。凡中風入髒者。必用牛雄腦麝之劑。入骨髓。透肌膚。以引風出。若風中於腑及血脈者忌用。恐反引風邪流入於骨髓。如油入面。莫之能出也。

寒性藥品

蘆薈

【气味】苦寒無毒。乃厥陰藥也。

【主治】其功專於殺虫。淸熱明目。鎭心。療小兒癲癇驚風。祛五疳。殺三尸。研末敷齒甚妙。治濕癬出黃汗。

寒性藥品

郁金

【气味】辛苦寒無毒。屬火與土有水。其性輕揚。上行入心及胞絡。

【主治】補血下气。生肌止血。破惡血。治陽毒。祛胃下血頻痛。

寒性藥品

竹瀝

【气味】甘大寒無毒。薑汁爲之使。﹝凡取竹瀝。宜用淡苦竹者佳。以竹截長五六寸。以瓶盛倒懸。下用一器承之。周遭以火逼之。其瀝滴流於器內。﹞

【主治】風痺。胸中大熱。止煩悶。消渴勞復。養血淸痰。風痰虛痰在膈胸。令人癲狂。痰在經絡四肢及皮裏膜外。非此不能達。治子冒風。解射罔毒。凡陰虛則發熱。竹瀝味甘性緩。能除陰虛之有大熱者。寒而能補。與山藥寒補義同。大寒言其功。非獨言其气也。其性滑痰。非助以薑汁不能行。諸方治胎產金瘡口噤。與血虛自汗。消渴小便多。皆是陰虛之病。無不用之。然寒濕胃虛滑腸之人。服之則反傷腸胃。

寒性藥品

常山

【气味】苦寒有毒。爲治瘧之最要。不可多進。凡無水不作痰。無痰不成瘧。水在上焦則常山能吐之。水在脇下則常山能破其辟而下其水。但得行血藥爲佐助。功可收其十全也。又純熱發瘧。或蘊熱內實之癥。投以常山。大便點滴而下。大便似泄不泄者。佐以大黃泄利敷行。

可獲全愈也。

寒性藥品

烏梅

【气味】酸溫平澀無毒。入脾肺二經血分。

【主治】止渴調中。去痰治瘧。斂肺澀腸。噎膈蛔厥蝕惡肉。仲景治蛔厥烏梅丸及虫方中用者。取虫得酸而卽止之之義也。

寒性藥品

大戟

【气味】苦寒有小毒。陰中之微陽也。

【主治】蠱毒十二水。腹滿急痛。破癥結。並甘遂同爲泄水之重劑。蓋水濕也。得气與火。

則凝滯而爲痰爲涎爲涕爲癖。故入心迷竅則成癲癇妄言妄見。入肺塞竅則成咳唾稠粘喘息背冷。入肝而畱伏蓄聚則成脇痛漧嘔寒熱往來。入經絡則麻痺疼痛。入筋骨則頸項胸背腰脇手足牽引。三因方並以控涎丹主之。總以大戟能泄臟腑之水濕。善用之可奏奇功也。又錢氏謂腎爲眞水。有補無瀉。而復云痘瘡變黑歸腎一癥。乃用百祥膏下之以瀉腎者也。蓋非瀉腎。

是瀉其腑而髒自不實也。然其性苦寒有毒。最損眞气。須認癥確審。方可言用。

寒性藥品

胡黃蓮

【气味】苦平無毒。

【主治】補膽肝。明目。骨蒸勞熱。婦人胎蒸。小兒驚癇。理腰腎。去陰汗。去果子積。性情功用與黃連同。

惡﹝菊花白蘚皮玄參芫花姜蠶冷水﹞畏﹝款冬牛膝﹞

寒性藥品

荊芥

【气味】辛溫無毒。浮而升。陽也。入足厥陰經气分。

【主治】寒熱鼠。瘰生瘡。破結聚气。下瘀血。除濕疸。去邪。除勞渴冷風出汗。煮汁服之。搗爛醋和敷疔腫腫毒。治惡風賊風徧身痺。心虛忘事。益力添精。通利血脈。傳送五臟不足气。助脾胃。主血勞風气壅滿。背脊疼痛虛汗。理香港腳筋骨煩疼及陰陽毒。傷寒頭痛頭旋目眩。手足筋急及發斑。蓋荊芥入足厥陰經气分。其功長於祛風邪。散瘀血。破結气。消瘡毒。蓋厥陰乃風木也。主血而相火寄之。故風病血病瘡病爲要藥。

反﹝驢肉無鱗魚河豚﹞

寒性藥品

地骨皮

﹝凡使根掘得﹑以東流水浸刷﹑去土﹑捶去心﹑以熟甘艸湯浸一宿焙漧。﹞

【气味】苦寒。升也陰也。入足少陰手少陽經。

【主治】細銼拌麵煮熟吞之去腎家風良。又益精气。

去骨熱消渴。解骨蒸肌熱消渴。風濕痺。堅筋骨涼血。治在表無定之風邪。

傳屍有汗之骨蒸。瀉腎火。降肺中伏火。去胞中火退熱。補正气。治上膈吐血。煎湯漱口。止齒血。治骨槽風。又治金瘡神驗。去下焦肝腎虛熱。

寒性藥品

琥珀

﹝凡用須分紅松脂。石珀。水珀。花珀。物象珀。珀。琥珀。其紅松脂如琥珀。只是濁大脆紋橫。水珀多無紅色。如淺黃多皺紋。石珀如石重。色黃不堪用。花珀紋似新馬尾松心。紋一路赤。一路黃。物象珀其內自有物命入用神妙。珀之象珀之長。琥珀如血色。以布拭熱。吸得芥子者眞也。琥珀拾芥。乃艸芥卽禾艸也。言云芥子誤矣。入藥用水調側柏子末安瓷鍋中。置琥珀於內煮之。從巳至申。當有異光。搗粉篩用。﹞

【气味】甘平無毒。

【主治】安五臟。定魂魄。殺精魅邪鬼。消瘀血。通五淋。壯心明目。磨翳止心痛癲邪。療蠱毒。破結瘕。治產後血枕痛。止血生肌。合金瘡。淸肺利小腸。古方用爲利小便以燥脾土有功。脾能運化。肺气下降。故小便可通。若血少不利者。反致其燥急之苦。

寒性藥品

水銀

【气味】辛寒有毒。

【主治】瘡瘍白禿。殺皮膚中虱。墮胎。除熱。殺金銀銅錫毒。熔化還復爲丹。以敷男子陰。陰消無气。利水道。去熱毒。主天行熱疾。除風安神鎭心。治惡瘡疥殺虫。催生下死胎。

﹝丹燒不成水銀。積變又還成丹砂。其去凡艸木遠矣。金汞在九竅則死人爲之不朽。水銀入耳能食人腦至盡。入肉令百節攣縮。倒陰絕陽。人患瘡疥。多以水銀塗之。性滑重直入肉宜謹之。頭疥切不可用。恐入經絡。必緩筋骨。百藥不治也。﹞

寒性藥品

朴硝

﹝煉白如銀。能寒能熱。能滑能澀。能辛能苦。能咸能酸。入地千歲不變。色靑白者佳。黃者傷人。赤者殺人。﹞

【气味】苦辛寒無毒。又曰苦鹹有小毒。得石葦爲之使。

【主治】百病。除寒熱邪气。逐五臟積聚結固畱癖。能化七十二種石。煉餌服之。輕身神仙。胃中飲食熱結。破畱血閉絕停痰痞滿。推陳致新。療熱脹。養胃消穀。治腹脹大小便不通。女子月候不通。通泄五臟百病及癥結。治天行熱疾頭痛。消腫毒。排膿潤毛髮。

惡﹝麥句姜﹞畏﹝三稜﹞

寒性藥品

芒硝

【气味】辛苦大寒無毒。又曰咸有小毒。

【主治】五臟積聚久熱胃閉。除邪气。破畱血。腹中痰實結搏。通經脈。利大小便及月水。

破五淋。推陳致新。下瘰黃膽病時疾壅熱。能散惡血。墮胎。敷膝瘡。

【馬牙硝】气味甘大寒無毒。又曰咸微甘。卽英硝也。

【主治】除五臟積熱伏气。末篩點眼赤。去赤腫障翳澀淚痛。亦入點眼藥中用。功同芒硝。

內經曰。鹹味下泄爲陰。又云咸以之。熱淫於內。治以鹹寒。气堅者以鹹之。熱盛者以寒消之。故張仲景大陷胸湯。大承气湯。調胃承气湯。皆用芒硝以堅去實。熱結不至堅者不可用也。本艸云朴硝味辛。是辛以潤堅燥也。今人不用辛字。只用咸字。咸能堅也。其義皆是。本艸言芒硝利小便而墮胎。然傷寒妊娠可下者。用此兼大黃引之。直入大腹。潤燥堅瀉熱。而母子俱安。經云有故無殞亦無殞也。此之謂歟。以在下言之。則便溺俱陰。以前後言之。則前气後血。以腎言之。總主大小便難。溺澀祕結。俱爲水少火盛。經云熱淫於內。治以鹹寒。佐之以苦。故用芒硝大黃相須爲使也。芒硝气薄味濃。沈而降陰也。其用有三。去實熱一也。滌腸中宿垢二也。破堅積熱塊三也。孕婦惟三四月及七八月不可用。餘皆無妨。朴硝澄下。硝之粗者也。其質重濁。芒硝牙硝結於上。硝之精者也。其質淸明。甜硝風化硝。則又芒硝牙硝之去气味而甘緩輕爽者也。故朴硝只可施於鹵莽之人及敷塗之藥。若湯散服餌。必須芒硝牙硝爲佳。張仲景傷寒論。只用芒硝。不用朴硝。正此義也。

寒性藥品

羚羊角

﹝凡用有神羊角甚長。有二十四節。內有天生木胎。此角有神力抵下牛。凡使不可單用。須要不折元對。繩縛。鐵銼銼細。重重密裹避風。以旋旋取用。搗篩極細。更研萬匝入藥。免刮人腸。﹞

【气味】鹹寒無毒。

【主治】明目益气。起陰。去惡血注下。辟蠱毒惡鬼不祥。常不魘寐。除邪气驚夢狂越僻謬。療傷寒時气寒熱熱在肌膚。濕風注毒伏在骨間。及食噎不通。久服彊筋骨輕身。起陰益气。治中風筋攣附骨疼痛。作末蜜服。治卒熱悶及熱毒痢血疝气。摩水塗腫毒。治一切熱毒風攻注。中惡毒風卒死。昏亂不識人。散產後惡血衝心煩悶。燒末酒服之。治小兒驚癇。治山瘴及噎塞。治驚悸煩悶。心胸惡气。瘰惡瘡溪毒。平肝舒筋。定風安魂。散血下气。辟惡解毒。治子癇痙疾。蓋羊火畜也。而羚羊則屬木。故其角入厥陰肝經甚捷。同气相求也。肝主木。開竅於目。其發病也。目暗障翳。而羚羊角能平之。肝主風。在合爲筋。其發病也。小兒驚癇。婦人子癇。大人中風。搐搦及筋脈攣急歷節掣痛。而羚角能舒之。魂者肝之神也。

發病則驚駭不寧。狂越僻謬。魘寐卒使。而羚角能安之。血者肝之藏也。發病則瘀滯下注。

疝痛毒痢。瘡腫。產後血气。而羚羊能散之。相火寄於肝膽。在气爲怒。病則煩懣气逆噎塞不通。寒熱及傷寒伏熱。而羚角能降之。羚之性靈。而筋骨之精在角。故又能辟邪惡而解諸毒。本經別錄甚著其功。而近俗罕能發揚。惜哉。

寒性藥品

甘菊花

﹝菊之品凡百種。自生莖葉花色。品品不同。性單葉花小而黃綠。葉色深小而薄。九月應候而開者是也。鄧州白菊單葉者亦入藥。餘皆醫經不用。其莖有株蔓紫赤靑綠之殊。其葉有大小濃薄尖禿之異。其花有千葉單葉。有心無心。有子無子。黃白紅紫間色深淺大小之別。其味有甘苦辛之辧。又有夏菊秋菊冬菊之分。大抵惟以單葉味甘者入藥。菊譜所載甘菊﹑鄧州黃﹑鄧州白者是也。﹞

【气味】苦平無毒。又苦甘寒。可升可降。陰中微陽也。黃者入金水陰分。白者入金水陽分。紅者行婦人血分。蓋其性屬土與金有水與火。

【主治】諸風頭眩腫痛。目欲脫淚出。皮膚死肌。惡風濕痺。久服利血气。輕身耐老延年。

補陰血而養目益肝木。祛身上一切遊風。目脫淚出。蓋補水所以制火。益金所以平木。木平則損人胃气。卽野菊花也。色黃而小。心如蓮子。治癰腫疔毒瘰眼。

寒性藥品

射幹

【气味】苦平有毒。陽中陰也。

【主治】咳逆上气。喉痺咽痛。散結气。腹中邪逆。食飲大熱。苦酒摩塗毒腫。治疰气。消瘀血。通女人月閉。消痰。破癥結胸膈滿腹脹气喘癖。開胃下食。鎭肝明目。治肺气喉痺爲佳。射幹屬金有木與火。行太陰厥陰之積痰。使結核自消甚捷。又治濕气因疲勞而發。變爲便毒。又能降火。故古方治痺咽痛爲要藥。仲景治咳而上气。喉中作水雞聲者。有射幹麻黃湯。又治瘧母有鱉甲煎丸亦用射幹。皆取其降厥陰相火。火降則血散腫消。痰結自解。瘕堅自破也。

寒性藥品

薏苡仁

【气味】甘微寒無毒。﹝采得以糯米同炒﹑去米用良。亦有以鹽湯煮過者﹞

【主治】筋急拘攣風濕痺。除筋骨邪气不仁。肺痿吐膿血。治幹濕香港腳。療肺癰心胸甲錯。

屬土爲陽明之藥。故能健脾益胃。虛則補其母。故肺痿肺癰用之。筋骨之病。以治陽明爲本。故拘攣筋急風痺者用之。土能勝水除濕。故泄痢水腫用之。

寒性藥品

車前子

【气味】甘寒無毒。

【主治】气癃。止痛利水道。治肝中風熱。衝目赤痛障翳。腦痛淚出。其葉通五淋治尿血。

古駐景丸用車前以佐菟絲子良。以車前子能利小便而不走精气。與茯苓同功也。

寒性藥品

蓮藕

﹝其根藕。其實蓮。其莖葉荷。﹞

【气味】甘平澀無毒。

【主治】補神益气力。除百疾。久服輕身耐老。不饑延年。主五臟不足傷中。益十二經脈血气。止渴去熱。安心止痢。治腰痛及泄精。多食令人歡喜。止怒止泄消食。交心腎。濃腸胃。固精气。彊筋骨。補虛損。利耳目。除寒濕。止脾泄久痢赤白濁女人帶下崩中諸血病。搗碎和米作粥飯食。輕身益气。令人彊健。安靖上下君相火邪。蓋蓮產於淤泥而不爲泥染。居於水中而不爲水沒。根莖花實。凡品難同淸淨。濟用羣美兼得。自而節。節生莖﹑生葉﹑生花﹑生藕。由菡萏而生蕊﹑生蓮﹑生﹑生薏。其蓮則始而黃﹑黃而靑﹑靑而綠﹑綠而黑。中含白肉。內隱靑心。石蓮堅剛。可歷永久。薏藏生意。藕復萌芽。展轉生生。造化不息。且蓮之味甘气溫而性澀。稟淸芳之气。得稼穡之味。乃脾之果也。脾者黃宮。

所以交媾水火。會合木金者也。土爲元气之母。母气旣和。津液相成。神乃自生。久視耐老。此其權輿也。昔人治心腎不交。勞傷白濁。有淸心蓮子飲。補心腎。益精血。

有瑞蓮丸。皆得此理也。

寒性藥品

【藕節】

气味澀平無毒。

【主治】搗汁飲。主吐血不止。及口鼻出血。消瘀血。解熱毒。產後血悶。和地黃研汁入熱酒小便飲。能止咳血唾血血淋溺血下血血痢血崩。

寒性藥品

百部

﹝一名野天門冬。其根多者百十連屬如部伍然。故以名之。﹞

【气味】甘微溫無毒。

【主治】傳屍骨蒸勞。治疳。殺蛔虫寸白蟯虫及一切樹木蛀虫。燼之卽死。殺虱及蠅蠓。作湯洗牛犬去虱。火炙酒浸。空腹飲之。治疥癬去虫蠶咬毒。百部亦天門冬之類。故皆治肺病殺虫。但百部气溫而不寒。寒嗽宜之。天門冬性寒而不熱。熱嗽宜之。此爲異耳。

寒性藥品

茵陳蒿

【气味】苦平微寒無毒。陰中微陽。入足太陽經又入足陽明經。

【主治】風濕結熱。通關節。去伏瘕。通身發黃成疸。小便不利。故茵陳梔子大黃湯治濕黃。梔子柏皮湯治燥黃。爲陽黃之要藥。茵陳附子湯治陰黃。爲陰分之通劑。各隨寒熱而君主之也。

寒性藥品

瞿麥

【气味】苦寒無毒。陽中之陰也。

【主治】關格諸癃結。小便不通。逐膀胱邪逆。主五淋月經不通。

寒性藥品

淫羊藿

【气味】辛寒無毒。﹝以夾刀夾去葉之四畔花枝。每一斤用羊脂四兩拌炒。脂盡爲度。﹞

【主治】益精气。補筋骨。療四肢不仁。驅一切冷風。乃手足陽明三焦命門之藥也。眞陽不足者宜之。

寒性藥品

茅根

【气味】甘寒無毒。

【主治】勞傷虛羸。補中益气。除瘀血血閉寒熱。利小便。下五淋。除客熱在腸胃。止渴堅筋。婦人崩中。久服利人。主婦人月經不勻。通血脈淋瀝。止吐衄諸血。傷寒噦逆。肺熱喘急。水腫黃膽。解酒毒。但茅根甘能除伏熱。利小便。故能止諸血噦逆喘急消渴。治黃膽水腫。乃良物也。世人因微而忽之。惟事苦寒之劑。致傷沖和之气。烏足知此哉。

寒性藥品

牽牛子

﹝一名艸金羚。此藥始出田野人牽牛謝藥。故以名之。近人隱其名爲黑醜。白者爲白醜。蓋以丑屬牛也。﹞

【气味】苦寒有毒。

【主治】下气療腳滿水腫。除風毒。利小便。治癖气塊。利大小便。除虛腫。落胎。治腰痛下冷膿瀉蠱毒藥。並一切气壅滯。和山茱萸服去水病。除气分濕熱三焦壅結。逐痰消飲。

通大腸气祕風祕。殺虫。達命門。牽牛乃感南方熱火之化以生。若病濕極盛。濕气不得施化。致大小便不通。則宜用之。令濕去而气得周流可也。今人不問有濕無濕及濕之極與否。但遇傷食或有熱癥。卽用牽牛克伐之藥。暗蝕人之元气而不知耶。嗟夫。

寒性藥品

萱艸

【苗花】【气味】甘涼無毒﹝萱屬水性。下走陰分。﹞

【主治】煮食治小便赤澀。身體煩熱。除酒疸。消食利濕熱。作菹利胸膈。安五臟。令好歡樂無憂。輕身明目。

【根】【主治】沙淋。下水气。酒疸黃色徧身者搗汁服。大熱衄血。研汁一大盞。和生薑汁半盞細呷之。吹乳乳癰腫痛。酒服。以滓封之。

寒性藥品

香附子

【气味】甘微寒無毒。陽中之陰。血中之气藥也。入足厥陰手少陽經。能兼行十二經八脈气分。﹝鹽便酒醋各從本方制用。﹞

【主治】一切气並霍亂吐瀉腹痛。腎气膀胱冷。消食下气。本艸不言治崩漏。方中用治之者。是益气而止血也。又能逐去凝血。乃以血藥引至气分而生血。令陽生陰長之義也。

寒性藥品

側柏葉

﹝凡用去兩畔並心枝丫。用糯泔浸七日。以酒拌蒸一伏時。每一斤用黃精自然汁十二兩浸焙。又浸又焙。待汁幹用之。此服食治法也。常用或生或炒。各從本方。﹞

【气味】苦微溫無毒。

【主治】吐血衄血痢血崩中赤白。輕身益气。令人耐寒暑。去濕痺生肌。治冷風歷節疼痛。

止尿血。炙凍瘡。燒取汁塗頭黑潤鬢髮。敷湯火傷。止痛滅瘢。服之療蠱痢。作湯常服。

殺五臟虫。益人。柏屬陰與金善守。故采其葉隨月建。方取其多得月令之气。此補陰之要藥。

其性多燥。久服之。大益脾土。以滋其肺。柏性後凋而耐久。稟堅凝之質。乃多壽之木。所以可入服食。道家以之點湯常飲。元旦以之浸酒辟邪。皆有取於此也。

畏﹝羊蹄艸菊花﹞

寒性藥品

地膚子

【气味】苦寒無毒。

【主治】膀胱熱。利小便中益精气。久服耳目聰明。輕身耐老。去皮膚中熱气。使人潤澤。

散惡瘡疝瘕。彊陰。治陰卵疾。去熱風。可作湯沐浴。與陽起石同服。主丈夫陰痿不起。

補气益力。夫眾病皆起於虛。虛而多熱者。加地膚子甘艸。

【苗葉】【气味】苦寒無毒。

【主治】搗汁服。主赤白痢。燒灰亦善。煎水洗目。去熱暗雀盲澀痛。主大腸泄瀉。和气澀腸胃。解惡瘡毒。煎水日服。治手足煩疼。利小便諸淋。

寒性藥品

山豆根

﹝生劍南及宜州果州山谷。今廣西亦有。以忠州萬州者爲佳。苗蔓如豆。葉靑。經冬不凋。八月采根。廣南者如小槐髙尺餘。石鼠食其根。故嶺南人捕鼠取腸胃曝漧。解毒攻熱效。﹞

【气味】甘寒無毒。﹝按沈括筆談云。山豆根味極苦。本艸言味甘大誤矣。﹞

【主治】解諸藥毒。止痛。消瘡腫毒發熱咳嗽。治人及馬急黃。殺小虫。含之咽汁。解咽喉腫毒極妙。研末湯服五分。治腹脹喘滿。酒服三錢。治女人血气腹脹。又下寸白諸虫。丸服止下痢。磨汁服止卒患熱厥心腹痛。五種痔痛。研汁塗諸熱腫禿瘡蛇狗蜘蛛傷。

寒性藥品

白蘚﹝根皮﹞

【气味】苦寒無毒。又气寒善行。味苦性燥。入足太陰陽明經。去濕熱藥也。兼入手太陰陽明。爲諸黃風痺要藥。世醫只施之瘡科淺矣。

【主治】頭風黃膽。咳逆淋瀝。女子陰中腫痛。濕痺死肌。不可屈伸起止行步。療四肢不安。時行腹中大熱飲水。欲走大呼。小兒驚癇。婦人產後余痛。治一切熱毒風。惡風風瘡。疥癬赤爛。眉髮脫落。皮肌急。壯熱惡寒。解熱黃酒黃急黃谷黃勞黃。通關節。利九竅及血脈。通小腸水气。天行時疾。頭痛眼疼。其花同功。治肺嗽。

惡﹝螵蛸桔梗茯苓萆﹞

寒性藥品

旋復花

【气味】鹹溫有小毒。入手太陰肺手陽明大腸經。

【主治】其功只在行水下气通血脈而已。若病患涉虛者。此則走散太甚。不宜用之。恐冷利大腸也。治傷寒汗下後。心下痞堅。噫气不除。有七物旋復代赭湯。治婦人有三物旋復湯。

治痰飲在兩脇脹滿。有旋復花丸。皆通泄之義也。用者詳審之。

寒性藥品

昆布

【气味】鹹寒滑無毒。

【主治】十二種水腫。癭癅聚結。去面腫。療惡瘡鼠。但昆布下气。久服瘦人。大抵海中菜皆能損人。不可多食。

寒性藥品

淡竹葉

【气味】甘寒無毒。

【主治】【葉】去煩熱。利小便淸心。

【根】能墮胎催生。

寒性藥品

槐

【槐實】【气味】苦寒無毒。乃純陰入肝經气分藥也。

【主治】五內邪气熱。止涎唾。補絕傷火瘡。婦人乳瘕。子髒急痛。久服明目益气。

頭不白延年。治五痔瘡。以七月七日取之。搗汁。銅器盛之。日煎令可丸如鼠屎納竅中。日三易乃愈。又墮胎。治大熱難產。殺虫去風。陰漧煮飲。明目。除熱淚頭腦心胸間熱。治丈夫女人陰瘡濕癢。催生吞七粒。治口齒風。涼大腸。潤肝燥。

【槐花】【气味】苦平無毒。又曰味苦色黃气涼。入陽明厥陰血分藥也。

【主治】五痔心痛眼赤。殺腹髒虫。及皮膚風熱。腸風瀉血赤白痢。並炒研服。涼大腸。炒香頻嚼。治失音及喉痺。又療吐血衄崩中漏下。

寒性藥品

金箔

【气味】辛平有毒。﹝生者有毒。熟者無毒。古方不見用者。必須烹煉鍛屑爲薄。方可入藥也。﹞

【主治】鎭精神。堅骨髓。通利五臟邪气。療小兒驚傷五臟。風癇失志。鎭心安魂魄。癲癇風熱。上气咳嗽。傷寒肺損吐血。骨蒸勞極作渴。並以薄入丸散服。

寒性藥品

靑黛

﹝其本原從波斯國來。不可復得。今以中國靛花爲之。否則以靑布燒灰可代。以靛充用。恐有鍛石。﹞

【气味】鹹寒無毒。

【主治】解諸藥毒。小兒諸熱驚癇發熱。同雞子白大黃末敷瘡癰蛇虺蜇毒。瀉肝散五臟郁火。

寒性藥品

通艸

【气味】甘淡寒無毒。陽中之陰。降也。

【主治】色白而气寒。味淡而體輕。故入太陰肺經。引熱下降而利小便。入陽明胃經。

通气上達而下乳汁。

寒性藥品

龍膽艸

【气味】苦澀大寒無毒。沈而降。陰也。入足厥陰气分。

【主治】益肝膽气。止驚惕。明目止煩。小兒驚癇。除下部風濕﹐除濕熱。臍以下至足腫痛。酒浸則能上行外行。爲柴胡使。泄火而療眼中疾。相火寄旺於肝膽。龍膽能瀉肝膽之熱邪。而瀉卽是補也。但大苦大寒。過服恐傷胃中生發之气。反助火邪。亦猶過服黃連反從火化之義。

惡﹝地黃﹞

寒性藥品

天花粉

【气味】苦寒無毒。陰也。

【主治】解煩渴。行津液。心中枯涸者。非此不能除。與辛酸藥爲佐使。導腫气乳癰痔瘡癤。

寒性藥品

蔓荊子

【气味】苦微寒無毒。陽中之陰。入太陽經。胃虛人不可服。恐生痰疾。

【主治】明目堅齒。利九竅。頭痛腦鳴。目翳淚出。散風邪。涼諸經血。止目睛內痛。搜肝風。蓋蔓荊實气淸味辛。體輕而浮。上行而散。故所主皆頭面風虛之癥也。

寒性藥品

夏枯艸

【气味】苦辛寒無毒。補養厥陰血脈之藥。

【主治】寒熱瘰。鼠頭瘡。破癥瘕。散癭結气。腳腫濕痺。取其能解內熱緩肝火也。

寒性藥品

燈心艸

【气味】甘寒無毒。陽也。

【主治】瀉肺。治陰竅澀不利。行水。除喉風痺塞。燥灰塗乳上飼小兒夜啼。以粳米粉漿染過曬榦研末。入水澄之。浮於水上者。是燈心也。降心火。通气散腫。祛衄血不止。

寒性藥品

天竹黃

【气味】甘寒無毒。

【主治】小兒驚風天弔。去諸風熱。鎭心明目。滋養五臟。治中風卒墜。失音不語。大抵涼心經。去風熱。其气味功用與竹瀝同。而無寒滑之害也。

寒性藥品

靑蒿﹝葉莖根子﹞

【气味】苦寒無毒。使子勿使葉。使根勿使莖。四件若同使。翻然成痼疾。得春木少陽之气最早。故所主之癥。皆少陽厥陰血分之病。

【主治】補中益气。疥瘙痂癢。治畱熱在骨節間。瘧疾寒熱往來。生搗汁搗敷金瘡止血止疼。

灰淋汁。和鍛石療惡毒瘡效。

寒性藥品

秋石

【气味】鹹寒無毒。

【主治】虛勞冷疾。小便遺數。漏精白濁。滋腎水。養丹田。潤三焦。消痰咳。退骨蒸。軟堅塊。

寒性藥品

茜根

【气味】苦寒無毒。陰中之陰也。

【主治】色赤而气溫。味微酸而帶咸。色赤入榮。气溫行滯。味酸入肝。咸走血。手足厥陰血分之對劑也。故專於行血活血。治女子經水不通。可爲主藥。

寒性藥品

漏蘆

【气味】鹹寒有毒。足陽明本經之藥。

【主治】下乳汁。消熱毒。排膿止血生肌。殺虫。療乳癰瘰。行痘疹熱。古方治癰疽發以漏蘆湯。尢其功之首稱也。

寒性藥品

蟬蛻

【气味】鹹甘寒無毒。

【主治】小兒驚癇夜啼。寒熱驚悸。婦人乳難。胞衣不出。殺疳虫。去壯熱。治腸中幽幽作聲。瘡疹出不快利。治風熱痘疹作癢。頭風眩暈。破傷風及疔腫毒瘡。除目昏障翳。蓋蟬乃土木餘气所化。飲風吸露。其气淸虛。故其所主皆療一切風熱之癥。古人用身。後人用蛻。

大抵治臟腑經絡當用蟬身。治皮膚瘡瘍風熱當用蟬蛻。各從其類也。又主啞病夜啼者。取其晝鳴而夜息也。

寒性藥品

蟾蜍

﹝凡蟾目赤腹無八字者不可用。﹞

【气味】辛涼微毒。

【主治】蓋蟾蜍土之精也。上應月魄而性靈異。穴土食虫。又伏山精制蜈蚣。故能入陽明經。退虛熱。行濕气。殺虫。而爲疳病癰疽諸瘡要藥也。大抵此物能攻毒拔毒。錢氏治小兒疳瀉痼熱如聖丸。用之爲君妙甚。

寒性藥品

蝸牛

﹝狀類蛞蝓。但背另負殼也。﹞

【气味】鹹寒有小毒。

【主治】小兒腫風撮口。利小便。消喉痺。研敷治蜈蚣蠍蠆毒。所主諸病。大抵有解熱消毒之功也。蝸牛殼治一切疳疾。療面上赤瘡。鼻上酒渣。久利下脫肛。

寒性藥品

穿山甲

【气味】鹹微寒有毒。入厥陰陽明經。

【主治】除痰瘧寒熱風痺彊直疼痛。通經脈。下乳汁。消癰腫。排膿血。通竅殺虫。療蟻瘡癩。及諸疰疾疥癬惡瘡。此物穴山而居。寓水而食。出陰入陽。能竄經絡達於病所。

故山甲王不畱。婦人食了乳長流。言其迅速也。中病卽止。不可過服。

寒性藥品

象牙

【气味】甘寒無毒。

【主治】風癇驚悸。一切邪魅精物。熱疾骨蒸。及諸瘡。並宜生屑入藥。諸鐵及雜物入肉。

刮牙屑和水敷之立出。凡夏月合藥。宜置象牙於傍。取其辟邪鎭心。療一切邪魅迷惑之疾也。

寒性藥品

甘遂

【气味】甘寒有毒。陽也。

【主治】大腹腫滿。瀉十二種水气腫滿。若水溢胸中。非此不能除。仲景治心下畱飲與甘艸同用。取其相反而立功也。又河間治水腫不全消者。以甘遂末塗腹繞臍令滿。內服甘艸水。

其腫便去。亦反治之義也。

寒性藥品

雄黃

【气味】苦平寒有毒。

【主治】殺百毒。辟百邪。殺蠱毒。人佩之鬼神不敢近。入山林虎野狼伏。涉川水毒物不敢傷。佩入叢艸卽不畏蛇。大抵雄黃入肝經气分。故肝風肝气。驚癇痰涎。頭痛眩暈。暑瘧泄痢積聚諸病。用之有殊功。又能化血爲水。有患者瘍生於頰連齒輔車。外腫若覆甌。內潰出膿血。痛楚難忍。以雄黃爲君。佐之以石膽丹砂礬石磁石。燒之三日三夜。其煙上著。用雞羽掃取以注瘡。惡肉破而骨自盡出也。雄黃雌黃俱是同產。但以山陰山陽受气不同耳。服食家重雄黃。取其得純陽之精也。雌黃則兼有陰气。大寒不入藥餌。

寒性藥品

蕎麥

【气味】甘平寒無毒。

【主治】降气寬腸。壓丹石毒。煉腸胃滓滯。而治濁帶泄痢腹痛上气之疾。气盛有濕熱者宜之。若脾胃虛寒人食之。則大脫元气而落須眉。

寒性藥品

山楂

【气味】酸冷無毒。

【主治】消食積。補脾健胃。行結气。消肉積滯血痛脹。化血塊气塊。若胃中無食積。脾虛不能運化不思食。多服之則反克伐脾胃生發之气。

寒性藥品

漏藍子

﹝一名木鱉子。﹞

【气味】苦辛有毒。

【主治】惡痢冷漏瘡惡瘡癘風。凡漏瘡年久者。復其元陽。當用漏藍子輩加減用之。如不當用而輕用之。又恐熱气乘虛變移結核。而爲害尢甚也。按類編云。一人兩足生瘡。臭潰難近。

夜宿五夫人祠下。夢神授方用漏藍子一枚。生研爲末。入膩粉少許。井水調塗。依法治之果愈。蓋此物不堪服餌。只宜入瘡科也。

熱性藥品

附子

【气味】辛溫有大毒。可升可降。陽中之陰。浮中之沈。無所不至。入手少陽足少陰三焦命門之劑。

【主治】風寒咳逆。溫中。散臟腑沈寒。拘攣膝痛。補虛散壅。脊彊而厥。久病嘔噦。反胃噎膈。癰疽不斂。下痢赤白。助陽退陰。凡傷寒傳變三陰及中寒夾陰。𨿽身大熱而脈沈者必用之。近世陰癥傷寒。往往疑似。不敢遽用。直待陰極陽竭。而莫之救。則惑之甚也。豈知附子稟雄壯之質。有斬關奪將之功。能引補气藥行十二經。以追復散失之元陽。引補血藥入血分。以滋養不足之眞陰。引發散藥開腠理。以祛逐在表之風寒。引溫暖藥達下焦。以驅除在裏之陰濕。功能退陰扶陽。起死回生。信不誣也。仲景八味丸用爲少陰經之向導。又其性走而不守。健悍走下。以行地黃之滯。後人不審。相習爲治風之藥。並爲補藥。亦惑之甚也。又熟附配麻黃。發中有補。仲景麻黃附子細辛湯。麻黃附子甘艸湯是也。又曰附子無漧薑不熱。得甘艸則性緩。得桂則補命門眞火。川烏頭卽生附子之母。气辛溫。功同附子而稍緩。又曰川烏頭性輕疏。溫脾去風。又云服烏附藥。並宜冷服。謂陰寒在下。虛陽上浮。治之以寒。則陰气益甚而病增。治之以熱。則拒格而不納。熱藥冷凍飲料。下嗌之後。冷體旣淸。熱性便發。而病气隨愈。不違其情。而致大益。此熱因寒用。反治之妙也。天雄乃種附子而內中生出者。又或附子中變換而出。其形長而不生子。故曰天雄。元素曰。非天雄不能補上焦之陽虛。但思上焦陽虛。卽屬心肺之分。當用參。不當用天雄。不知補下卽所以益上。先賢非誤認上尖爲上藥也。

熱性藥品

漧薑

【气味】辛溫無毒。半浮半沈。可升可降。陽中之陰也。又云大辛大熱。爲陽中之陽。

【主治】其用有四。通心助陽。去臟腑沈寒痼冷。發諸經之寒气。療感寒腹痛。故腎中無陽。

脈气欲絕。附子爲引。名姜附湯。亦治中焦寒邪淫勝之癥。又能補下焦。故四逆湯用之以治裏寒。理中湯用之以回陽气。或言漧薑爲心脾二气分之藥。則當補心气之不足。補脾胃之空虛。今理中湯用之言泄不言補何也。蓋辛熱燥濕。泄脾中寒濕邪气。非泄正气也。邪去而正自升。只言其泄之功可也。又或云服漧薑以治中者。恐其僭上。不可不知。何也。蓋漧薑入肺中利肺气。入腎中燥下濕。入肝經引血藥生血。同補陰藥亦能引血藥入气分。然溫肺必和之以五味。溫胃必和之以人參。而槪緩之以甘艸之甘。庶不致壯火而食气也。久服令人目暗。孕婦不可食。恐令胎內消。炒黑爲灰。能引血藥入血分。引气藥入气分。另有奇功。

熱性藥品

艸豆蔻

【气味】辛溫澀無毒。純陽而浮。入足太陰陽明經。

【主治】風寒客邪。散滯气。利膈上痰。若身受寒邪。口食寒物。胃寒作痛。用之如鼓應桴。若熱郁者。則不可用。恐其積溫成熱。有偏勝之患也。

熱性藥品

白豆蔻

【气味】大溫無毒。輕淸而升。陽也浮也。入手太陰經。

【主治】散肺中滯气。寬膈進飲食。溫暖脾胃。感寒腹痛。止嘔逆翻胃。去太陽經目內大紅筋。別有淸髙之气。補上焦元气之不足。

熱性藥品

肉豆蔻

【气味】辛溫無毒。入手足陽明經。﹝采得。須以糯米粉和包裹。投灰火煨熟用。﹞

【主治】宿食痰飲。積冷胸腹脹痛。霍亂嘔逆。性屬金而能上。可溫中以補脾。又稱其能下气者。以脾得補而善運化。气自下也。

熱性藥品

縮砂仁

【气味】辛溫澀無毒。陽也浮也。入手足太陰陽明太陽足少陰經。

【主治】脾胃气結滯不散。虛勞冷瀉。心腹痛。下气消食。其性屬土。故能醒脾調胃。引諸藥歸宿丹田。得白蔻爲使則入肺。得人參益智爲使則入脾。得茯苓爲使則入腎。與赤白石脂爲使則入大小腸。得條芩白術爲使則安胎。又沖和之气隨所入而得其平也。

熱性藥品

吳茱萸

【气味】辛溫有小毒。陽中陰也。半浮半沈。入足太陰經血分。少陰厥陰經气分。

【主治】溫中下气。止心痛諸冷絞痛。利痰暖胃。通關節。開郁化滯。凡濁陰不降。厥陰上逆。咽膈不通。食則令人口開目瞪。陰寒膈塞。气不得下。此病不已。卒致寒中腹滿膨脹下利。宜以吳茱萸之苦熱泄其逆气也。故仲景吳茱萸湯當歸四逆湯用之治厥陰病及溫脾胃爲對癥之劑。然其爲性。下气最速。腸虛之人。服之愈甚。又气上衝膈。多食衝眼。又脫人發。

不可不知。

熱性藥品

肉蓯蓉

【气味】幹微溫無毒。﹝酒浸一宿。刷去砂土浮甲。劈破中心。去白膜一重如竹絲艸樣。復以甑蒸之。從午至酉。又用酥炙得所。方可入丸。﹞命門相火不足者。以此補之。乃腎經血分藥也。

【主治】五癆七傷。補中。除莖中寒熱痛。彊陰益精。女子帶下陰痛。但屬土而有水與火。

𨿽能峻補精血。驟多用之。則反滑大腸。

熱性藥品

生薑

【气味】辛微溫無毒。浮而升。陽也。

【主治】久服去臭气。通神明。其用有四。制濃朴半夏毒。發散風邪。溫中去濕。益脾胃藥中之佐。主傷寒頭痛鼻塞。通四肢關節。開五臟六腑。與大棗同用。調和脾胃。與芍藥同用。溫經散寒。或問生薑辛溫入肺。何以云入胃口。曰俗以心下爲胃口者非也。咽門之下。受有形之物。及累之系。便是胃口。與肺系同行。故能入肺而開胃口也。又或問夜間勿食生薑。令人閉气何也。曰生薑辛溫。主開發。夜則气本收斂。反開發之。則違天道。故夜不宜食也。凡早行山谷。口含少許。不犯霧露淸濕之气。及山嵐不正之邪。凡中風中暑中气中毒中惡幹霍亂一切卒暴之病。用薑汁與童便服之。立可解散。不徹姜食。言可常食以通神明也。

不多食。恐其太辛走气也。秋不食姜。令人瀉气。以夏月火旺。宜汗散之。故食之不禁。秋則肺气宜收。所當禁也。去皮用則溫。畱皮則涼。

熱性藥品

五味子

【气味】酸溫無毒。可升可降。陰中微陽。入手太陰血分。足少陰气分。

【主治】收散气止嗽。補元气不足。止瀉痢。生津液。止渴壯水。鎭陽彊陰。益男子精。明目暖水髒。凡黃昏喘嗽。乃火气浮入肺中。不宜用涼藥。惟五味子能斂而降之。或以其食之多致虛熱者。輒云用治肺之虛寒。則更不取其除熱之說。豈知其能收肺气。卽是除熱。補腎之功。卽是暖水髒之功也。但有外邪者。不可驟用。恐閉其邪气。必先發散而後用之。乃爲良耳。又五六月宜常服五味子湯。以益肺金之气。蓋五味子之酸能瀉丙火而益庚金也。仲景八味丸用此述類形象爲腎气丸。總以五味悉具。酸鹹入肝而補腎。辛苦入心而補肺。甘入中宮而益脾胃。在上則滋源。在下則益水也。

熱性藥品

桂枝

【气味】辛溫無毒。體輕而上行。浮而升陽也。入足太陽經。﹝卽取木桂之最薄者。去其粗皮是也。﹞

【主治】傷風頭痛。開腠理。解表止煩發汗。去皮膚風濕。泄奔豚。散下焦蓄血。利肺气。

療痛風。橫行手臂。或曰本艸言桂枝能止煩出汗。故張仲景治傷寒有當發汗之癥。凡數處皆用桂枝湯。此與本艸之義甚相符合。又云無汗不得用桂枝。汗家不得重發汗。則桂枝又所禁用。而仲景傷寒有汗多之癥。凡數處每用桂枝甘艸湯。此又似用桂枝以閉汗也。其說何以辧之。蓋太陽中風。陰弱而汗自出。此爲衛實榮虛。故發熱汗出也。又太陽病非中風。而發熱汗出者。此爲榮弱衛彊。而陰虛陽必湊之也。皆用桂枝湯以發其汗。乃調其榮气。則衛气自和。風邪無所容。遂自汗而解。非桂枝能開腠理發出其汗也。然則桂枝湯下發汗之發字。當認作出字。汗自然發出。非若麻黃癥。必以麻黃開發腠理而出其汗也。則凡仲景之用桂枝湯以發汗者。其癥必皮膚疏泄。自汗脈浮緩。風邪干於衛气者。爲對癥之劑。其汗多而用桂枝甘艸湯者。蓋腠理不密。則津液外泄。而肺气自虛。虛則當補其母。用桂枝同甘艸。外散風邪以救表。內伐肝木以防脾。佐以芍藥。泄土中之木而固脾。使以姜棗以通行脾之津液。如是而榮衛無不調和矣。榮衛旣和。則邪從汗出。而汗自止。非桂枝能閉汗孔也。明乎此。而仲景之治傷寒有汗。用桂枝不令重發其汗者。是解肌之妙用也。若太陽中風。腠理致密。榮衛邪實。津液禁固。其脈浮緊。發熱而汗不出者。則屬麻黃癥。不可以桂枝爲能發散解肌利關節而誤用之也。

熱性藥品

肉桂

【气味】甘辛大熱有小毒。陽中之陽浮也。去其外之粗皮。是爲肉桂。入足少陰太陰經血分。

【主治】補下焦不足。治沈寒痼冷之病。滲泄止渴。去榮衛中風寒。表虛自汗。春夏爲禁藥。

秋冬下部腹痛非此不能止。補命門不足。益火消陰。治寒痺風喑。陰盛失血。瀉痢驚癇。故凡小兒驚風及泄瀉。並用五苓散以泄丙火。滲土濕。內用肉桂者。抑肝風而扶脾土也。醫錄云。有人患赤眼腫痛。脾虛不能飲食。肝脈盛。用涼藥治肝則脾愈虛。用暖藥治脾則肝愈盛。但於溫平藥中倍加肉桂。殺肝而益脾也。

熱性藥品

川芎

【气味】辛溫無毒。浮而升陽也。少陽本經引經之藥。又入手足厥陰气分。

【主治】中風入腦頭痛。面上游風。治一切面。一切气。一切血。破宿血。養新血。長肉諸瘡瘍及排膿。凡郁在中焦。須開提以升其气。解諸郁而通陰陽者。非川芎不爲功。凡血痢已通而痛不止者。乃陰虧气郁也。若助淸陽之气而能令气行血調者。非川芎而誰濟。但單服過久。則辛喜歸肺。肺气偏勝。恐金來賊木。故有暴亡之患。若配合得宜。定無此害。

熱性藥品

續斷

【气味】苦微寒無毒。

【主治】傷寒。補不足。金瘡癰瘍折跌。續筋。婦人崩漏。子宮冷。腰痛。關節緩急。入平胃散治痢尢效。

熱性藥品

白術

【气味】甘溫無毒。可升可降。陽中陰也。入手太陽少陰足太陰陽明少陰厥陰六經。﹝用乳汁潤之。以制其性。脾病以陳壁土炒過。竊土气以助脾也。﹞

【主治】溫中去脾胃濕。除脾胃熱。彊脾胃气。進飲食。和脾胃以生津液。止肌熱。治四肢困倦。目不能開。怠惰嗜臥。不思飲食。止渴安胎。凡中焦不受濕不能下利。必須白術以逐水益脾。非白術不能去濕。非枳實不能消痞。故枳術丸以之爲君。然脾惡濕。濕勝則气不得施化。津液何由而生。故曰膀胱津液之府。气化則能出焉。用白術以除其濕。則气得周流。

而津液自生矣。

熱性藥品

益智仁

【气味】辛溫無毒。

【主治】客寒犯胃。和中益气。補腎虛滑瀝。三焦命門气弱者宜之。蓋心者脾之母。欲使食化。不必專於和脾。火能生土。當使心藥入脾胃藥中。益智仁能於土中益火也。然𨿽脾經本藥。在集香丸則入肺。在四君湯則入脾。在大鳳髓丹則入腎。三髒各有子母相顧之義。蓋隨所引而相補一臟也。

熱性藥品

麻黃

【气味】苦溫無毒。輕淸而浮升。陽也。入手太陰足太陽經。兼走手少陰陽明二經。

【主治】中風傷寒頭痛。發表出汗。通九竅。開毛孔。治咳逆上气。凡六淫有餘之邪。客於陽分皮毛之間。腠理閉拒。榮衛气血不行。謂之表實。非麻黃之輕淸。不可以散濁實。但太陽寒水之經。經脈循背下行。本寒而又受外寒。固宜發汗以泄表實。或飲食勞倦及雜病自汗表虛之癥。用之則汗過亡陽。脫人元气。不可不禁。仲景治傷寒有汗用桂枝。無汗方用麻黃。傷寒傷風而咳嗽合用麻黃桂枝湯。其用意愼且重也。麻黃𨿽太陽發散重劑。爲發散肺金火郁之藥。其說何也。蓋寒傷榮。榮血內澀。不能外通於衛。衛气閉固。津液不行。故無汗發熱而憎寒。其癥面赤怫郁。

熱性藥品

乳香

【气味】微溫無毒。純陽入手少陰心經。

【主治】活血定痛。療風水毒腫癮疹癢毒。止霍亂中惡。中邪气。托理護心。活血伸筋。治婦人產難折傷。蓋乳香香竄能入心經。故內托護心散用之透徹瘡孔中。使毒瓦斯外出。不致內攻也。

熱性藥品

鹿茸

【气味】甘溫無毒。﹝采得。不可以鼻嗅之。中有小白虫。視之不見。入人鼻則爲虫顙。不可藥也。﹞

【主治】生精補髓。養血益陽。彊筋健骨。補男子腰腎虛冷。腳膝無力。夜夢鬼交。精溢自出。女人崩中漏血。赤白帶下。治一切虛損。耳聾目暗。眩暈虛痢。蜀中市上一道人貨班龍丸。一名茸珠丹。大醉髙歌曰。尾閭不禁滄海竭。九轉靈丹都慢說。惟有班龍頂上珠。能補玉堂闕下穴。蓋其方用鹿茸鹿角膠鹿角霜是也。

熱性藥品

虎骨

【气味】辛微熱無毒。

【主治】筋骨毒風攣急屈伸不得。走注疼痛。治惡瘡鼠。殺犬咬毒。初生小兒煎湯浴之。

辟惡气。去瘡疥驚癇鬼疰。長大無病。蓋虎骨通可用。凡辟邪疰。治驚癇溫瘧。瘡疽頭風。

當用頭骨。治腰背諸風。當用脊骨。治手足諸風。當用脛骨。各從其類也。但虎之一身筋節气力。皆出前足。故以脛骨爲勝。

熱性藥品

蓽茇

﹝凡使去挺用頭。以醋浸一宿。焙漧。以刀刮去皮栗子令淨乃用。免傷人肺。令人上气。﹞

【气味】辛大溫無毒。陽也。浮也。入手足陽明經。然辛熱耗散。能動脾肺之火。多用令人目昏。

【主治】溫中下气。補腰腳。殺鮏气。消食。除胃冷陰疝癖。霍亂冷气。心痛血气。水瀉虛痢。嘔逆醋心。產後泄痢。與阿魏和合良。得訶子人參桂心漧薑。治臟腑虛冷腸鳴神效。治頭痛鼻淵牙痛。但蓽茇走腸胃冷气。嘔吐心腹滿痛者宜之。多服走泄眞气。令人腸虛下重。

熱性藥品

膃肭臍

﹝一名海狗腎。用酒浸一日。紙裹炙香。銼搗。或於銀器中以酒煎熟合藥。以漢椒樟腦同收不壞。﹞

【气味】鹹大熱無毒。

【主治】男子宿癥气塊。積冷勞气。腎精衰損。多色成勞瘦悴。補中。益腎气。暖腰膝。助陽气。破癥結。療驚狂癇疾。五勞七傷。陽痿少力。腎虛。背膊勞悶。面黑精冷最良。和劑局方治諸虛損有膃肭臍丸。今之滋補丸藥中多用之。精不足者補之以味也。大抵與蓯蓉鎖陽之功相近。亦可同糯米法面釀酒服。

熱性藥品

天雄

﹝乃種附子而生出。或變出。其形長而不生子。故曰天雄。其長而尖者。謂之天錐。象形也。﹞

【气味】辛溫有大毒。

【主治】大風寒濕痺。節痛。拘攣緩急。破積聚邪气金瘡。治一切風。一切气。助陽道。

暖水髒。補腰膝。益精明目。通九竅。利皮膚。調血脈。四肢不遂。下胸膈水。破癖結。

排膿止痛。續骨。消瘀血。背脊傴僂。霍亂轉筋。發汗。止陰汗。炮含治喉痺。但烏附天雄。皆是補下焦。命門陽虛之藥。補下所以益上也。若是上焦陽虛。卽屬心脾之分。當用參。不當用天雄也。且烏附天雄之尖。皆是向下生者。其气下行。其臍乃向上生苗之處。皆誤認尖爲上耳。

熱性藥品

韭子

﹝入藥揀淨。蒸熟曝漧。簸去黑皮。炒黃用。﹞

【气味】辛甘溫無毒。陽也。

【主治】夢中泄精溺血。暖腰膝。治鬼交甚效。補肝及命門。治小便頻數遺尿。女人白淫白帶。故三因方治下元虛冷。小便不禁。或成白濁。有家韭子丸。蓋韭乃肝之菜。入足厥陰經。腎主閉藏。肝主疏泄。素問云。足厥陰病則遺尿。思想無窮。入房太甚。發爲筋痿及爲白淫。男隨溲而下。女子綿綿而下。韭子之治遺精漏泄。小便頻數。女人帶下者。能入厥陰補下焦肝及命門之不足。命門者藏精之府。故同治云。

熱性藥品

烏頭

﹝艸烏頭。或生用。或炮用。或以烏大豆同煮熟。去其毒用。﹞

【气味】辛溫有大毒。

【主治】中風惡風洗洗出汗。除寒濕痺。咳逆上气。破積聚寒熱。其汁煎之名射罔。殺禽獸。消胸上痰冷。食不下。心腹冷痰。臍間痛不可俯仰。目中痛不可久視。又墮胎。主惡風憎寒。冷痰包心。腸腹痛。癖气塊。齒痛。益陽事彊志。治頭風喉痺。癰腫疔毒。但艸烏頭射罔乃至毒之藥。若非風頑急疾。不可輕投。藥性論言其益陽事。治男子腎气衰弱者。未可遽然也。此類只能搜風勝濕。開頑痰。治頑瘡。以毒攻毒而已。豈有川烏頭附子補右腎命門之功哉。

反﹝半復栝蔞白芨貝母白蘞﹞惡﹝藜蘆﹞伏﹝丹砂砒石﹞忌﹝豉汁﹞畏﹝飴糖黑豆冷水能解其毒﹞

熱性藥品

鹿角

【气味】鹹溫無毒。

【主治】惡瘡癰腫。逐邪惡气畱血在陰也。除少腹血痛。腰脊痛。折傷惡血。蓋鹿角生用則散熱行血。消腫辟邪。熟用則益腎補虛。彊精活血。煉霜熬膏。則專於滋陰也。

熱性藥品

鹿角膠

【气味】甘平無毒。﹝修治之法。取全角鋸斷約二三寸。以物盛於急水中浸數十天或百日。

取出。刮去筋膜淨。以醋煮七日。旋旋添醋。勿令少歇。成時不用火。攄去角霜。復以文火熬之成膏矣。﹞

【主治】傷中勞絕。腰痛羸瘦。補中益气。婦人血閉無子。止痛安胎。男子四肢作痛。髒气損弱。長肌益髓。又治癆嗽。尿精。尿血。瘡瘍腫。

熱性藥品

紫蘇

【气味】辛溫無毒。其味辛。則入气分。其色紫。則入血分。

【主治】下气除寒。其子尢良。解肌發表。定喘安胎。瀉肺實。隨所引而各治一經之邪。久服之則泄人眞气。脾胃寒弱之人。過服多致滑瀉。﹞

熱性藥品

豆

【气味】甘微溫無毒。

【主治】和中下气。補五臟。主嘔逆。止泄痢。消暑。其性溫平得乎中和。入太陰气分。通利三焦。能化淸降濁。故專治中宮之病而除濕解毒也。

熱性藥品

麝香

【气味】辛溫無毒。﹝凡使以當門子方妙。不可近鼻。有白虫入腦患癩。久帶其香透關。令人成異疾。﹞

【主治】辟惡气。去三虫蠱毒及驚怖恍惚。療鼻塞不通。解酒毒。消瓜果食積。治中風中气中惡痰厥。積聚癥瘕。又療蛇虫溪瘴毒。蓋麝香走竄。能通諸竅之不利。開經絡之壅遏。凡諸風諸气諸痛驚癇癥瘕可用之爲引導。若五臟之風。不可用之以瀉衛气。口鼻出血。乃陰盛陽虛。有升無降。不可用之令陽不得補。陰不得抑。婦人以血爲主。凡血海虛而寒熱盜汗者宜補養之。不可用之以過散其液。

熱性藥品

當歸

【气味】苦溫無毒。可升可降。陰中微陽。入手少陰足太陰厥陰經血分。頭止血而上行。身養血而中守。稍破血而下流。全活血而不走。﹝凡用以酒洗淨。曬漧入藥。﹞

【主治】咳逆上气。溫瘧寒熱。婦人漏下絕子。諸惡瘡瘍。溫中止痛。補諸不足。和血補血。故脈者血之府。諸血皆屬心。凡通脈必先補心益血。仲景治手足厥寒脈細欲絕者。以當歸補助之。凡血受病。致壅而不流。乃致作痛。若散內寒。助心和血。使气血各有所歸。以當歸向導之。入手少陰。以其心生血也。入足太陰。以其脾裹血也。入足厥陰。以其肝藏血也。然補气須同人參黃。行气須同大黃牽牛。引熱須從桂附茱萸。引寒須從芒硝大黃。用本病宜酒制。有痰以姜制。導血歸源以人參石脂爲佐。血熱以生地條芩爲佐。古方四物湯。以當歸爲君。芍藥爲臣。地黃爲佐。芎爲使。總之血藥不可捨當歸也。

熱性藥品

山茱萸

【气味】酸澀無毒。陰中之陰。入足厥陰少陰經气分。

【主治】溫中。逐寒濕痺。彊陰益精。療耳鳴。補腎虛。興陽道。添精髓。止老人尿不節。

暖腰膝。助水髒。逐一切气。破癥結溫肝。仲景八味丸用之。取其味酸澀。可以祕精而收滑也。

熱性藥品

秦椒

【气味】辛溫有毒。

【主治】除風邪气。溫中去寒痺。堅齒髮。明目。久服輕身好顏色耐老增年通神。療喉痺吐逆疝瘕。去老血產後餘疾腹痛。出汗。利五臟。上气咳嗽。久風濕痺。治惡風徧身四肢痺。口齒浮腫搖動。女人月閉不通。產後惡血痢。多年痢。療腹中冷痛。生毛髮滅瘢。能下腫濕气。

惡﹝苦蔞防葵﹞畏﹝雌黃﹞

熱性藥品

蜀椒﹝卽川椒。﹞

【气味】辛溫有毒。椒乃純陽之物。入手足太陰右腎命門气分之藥。

【主治】邪气咳逆。溫中。逐骨節皮膚死肌。寒熱痺痛。下气。除六俯寒冷。傷寒溫瘧。大風汗不出。宿食腸。下痢泄精。治水腫黃膽。殺虫魚毒。久服開腠理。通血脈。堅齒髮。

明目。調關節。耐寒暑。可作膏藥。治頭風下淚。腰腳不遂。虛損畱結。破血。治咳嗽腹內冷痛。除齒痛。破癥結開胸。治天行時气。產後宿血。壯陽。療陰汗。暖腰膝。縮小便。止嘔逆。通神。去老益血。利五臟。下乳汁。滅瘢。生毛髮。散寒除濕。解鬱結。消宿食。通三焦。溫脾胃。補右腎命門。殺蛔虫止泄瀉。但椒紅其味辛而麻。其气溫以熱。稟南方之陽。受西方之陰。故能入肺散寒也。

熱性藥品

獨活

【气味】苦甘平無毒。浮而升陽也。入手足太陽經行風藥。入足厥陰少陰經气分。

【主治】療諸賊風百節痛。諸風濕冷。皮肌苦癢。手足攣痛。得細辛治頭痛如神。兩足寒痺不能動履。偕牛膝木瓜燥濕立效。

熱性藥品

濃朴

【气味】苦溫無毒。可升可降。陰中陽也。

【主治】消痰下气。療霍亂及腹痛脹滿。胃中冷逆嘔不止。泄痢淋露。蓋濃朴气溫。能瀉胃中之實。故平胃散用之。佐以蒼術。所以平胃土之太過。以致於中和也。然虛弱之人。胃气不實。誤服脫人元气。又不可不斟酌爲用也。

熱性藥品

代赭石

【气味】苦寒無毒。乃肝與包絡二經血分藥也。

【主治】女子赤沃漏下帶下百病。產難胞不出。墮胎。養血气。除五臟血脈中熱。血痺血瘀。大人小兒驚气入腹。及陰痿不起。安胎健脾。止反胃吐血鼻衄。月經不止。腸風痔。瀉痢脫精。夜多遺溺。小兒驚癇疳疾。金瘡長肉。辟鬼魅。故仲景治傷寒汗吐下後。心下痞硬。噫气不除者。旋復代赭湯主之。蓋怯則气浮。惟重可以鎭之。代赭之重。以鎭虛逆也。

熱性藥品

葫蘆巴

﹝一名苦豆。凡入藥淘淨。以酒浸一宿。曬漧。蒸熟或炒過用。﹞

【气味】苦大溫無毒。

【主治】元髒虛冷气。得附子硫黃治腎虛冷。腹脇脹滿。面色靑黑。得香子桃仁治膀胱气甚效。治冷气疝瘕。寒濕香港腳。益右腎。暖丹田。

熱性藥品

生捲柏

﹝一名長生不死艸。凡用以鹽水煮半日。再以井水煮半日。曬漧焙用。﹞

【气味】辛平無毒。

【主治】五臟邪气。女子陰中寒熱痛。癥瘕血閉絕子。久服輕身和顏色。止咳逆。治脫肛。

結。頭中風眩痿。彊陰益精。通月經。鎭心。除面頭風。暖水髒。生用破血。炙用止血。

熱性藥品

菖蒲

﹝采得。以銅刀刮去黃黑硬節皮。蒸熟曝漧用。如泥菖夏菖二種不堪入藥。﹞

【气味】辛溫無毒。其有五徳。能配五行。葉靑。花赤。節白。心黃。根黑。

【主治】一切諸風。手足頑痺。癱瘓不遂。五勞七傷。堅骨髓。長精神。開胃和血。固齒明目。澤皮膚。去寒熱。除三尸九虫。時疾瘴疫。開心孔。通九竅。惟石上生者爲佳。

熱性藥品

良姜

﹝東壁土炒過。入藥用。﹞

【气味】辛大溫無毒。純陽而浮。入足太陰陽明經。

【主治】胃中冷逆。霍亂腹痛。噫逆胃寒者宜之。人參茯苓佐之。解散胃中之風邪。

【紅豆蔻】【气味】辛溫無毒。陽而浮也。入手足太陰經。

【主治】腸虛水瀉。心腹絞痛。霍亂。嘔吐酸水。解酒毒。冷气。消瘴霧毒瓦斯。去宿食。溫腹腸吐瀉痢疾。治噎膈反胃。虛瘧寒脹。李東垣脾胃藥中常用之。亦取其辛熱芳香能醒脾。

溫肺散寒。燥濕消食之功爾。若脾肺素有伏火者。切不宜用。

熱性藥品

丁香

﹝雞舌香與丁香同種。花實叢生。其中心最大者爲雞舌。擊破有順理而解爲兩向如雞舌故名。乃是母丁香也。﹞

【气味】辛溫無毒。純陽。入手太陰足少陰陽明經。﹝方中多用雌者力大。膏煎中若用雄須去丁。蓋乳子發人背癰也。不可見火。﹞

【主治】溫脾胃。止霍亂壅脹。風毒諸腫。齒疳。能發諸香。風骨槽勞臭。殺虫。辟惡去邪。治奶頭花。止五色毒痢五痔。治冷气冷勞。反胃鬼疰蠱毒。殺酒毒。消癖。療腎气奔豚气陰痛腹痛。壯陽暖腰膝。療嘔逆甚驗。去胃寒。理元气。气血盛者勿服。治虛噦。小兒吐瀉。痘瘡胃虛灰白不發等癥。必運气在寒水司天之際。又值嚴冬郁遏陽气。故用大辛熱之劑發之者也。若不分气血虛實寒熱經絡。一槪驟用。其殺人也必矣。

【雞舌香】【气味】辛微溫無毒。

【主治】風水毒腫。霍亂心痛。去惡熱。吹鼻殺腦疳。入諸香中令人身香。同薑汁塗拔去白須。孔中卽生黑者異常。

熱性藥品

畏﹝郁金﹞

石硫黃﹝硫黃秉純陽火石之精气而結成。性質通硫。色賦中黃。故名硫黃。含其猛毒爲七十二石之將。故藥品中號爲將軍。外家謂之陽侯。亦曰黃牙。又曰黃砂。﹞

【气味】酸溫有毒。

【主治】除頭禿。能化金銀銅鐵奇物。下部瘡。殺疥虫。古方未有服餌硫黃者。本經所用。只於治瘡蝕。攻積聚冷气腳弱等。而近世遂火煉。治爲常服丸散。觀其治煉服食之法。殊無本源。非若乳石之有論議。故服之其效𨿽緊。而其患更速。可不戒之。土硫黃辛熱鮏臭。

只可治疥殺虫。不可服也。

熱性藥品

靈砂

﹝庚辛玉冊云。靈砂者至神之物也。硫汞制而成形。謂之丹基。奪天地造化之功。竊陰陽不測之妙。可以變化五行。煉成九還。其未升鼎者謂之靑金丹頭。已升鼎者乃曰靈砂。靈砂有三。以一伏時周天火而成者。謂之九轉靈砂。以地數三十日炒煉而成者。謂之醫家老火靈砂。並宜桑灰淋。醋煮伏過用乃良。﹞

【气味】甘溫無毒。

【主治】五臟百病。養神安魂魄。益气明目。通血脈。止煩滿。益精神。殺精魅惡鬼气。久服通神明不老。輕身神仙。令人心靈。主上盛下虛。痰涎壅盛頭旋。吐逆霍亂。反胃心腹冷痛。升降陰陽。旣濟水火。調和五臟。輔助元气。研末。糯糊爲丸。棗湯服。最能鎭墜神丹也。故時珍曰。硫黃陽精也。水銀陰精也。以之相配夫婦之道。純陰純陽。二體合璧。故能合造化之妙。而升降陰陽。旣濟水火。爲扶危拯急之神丹。但不可久服耳。蘇東坡言此藥治久患反胃及一切吐逆。小兒驚吐。其效如神。有配合陰陽之妙故也。時珍常以陰陽水送之尢妙。

熱性藥品

蓽澄茄

﹝生南海諸國。向陰者爲澄茄。向陽者爲胡椒。凡采得去柄及皺皮子用。酒浸蒸之從巳至酉。杵細曬漧。入藥用。﹞

【气味】辛溫無毒。

【主治】下气消食。去皮膚風。心腹間气脹。令人能食。療鬼气。能染髮及香身。治一切冷气痰癖。並霍亂吐瀉肚腹痛。腎气膀胱冷。暖脾胃。止嘔吐噦逆。

熱性藥品

蓬莪術

﹝凡使於砂盆中以醋磨令盡。然後於火畔幹。重篩過用。此物極堅硬難搗治。用時熱灰火中煨令透。乘熱搗之卽碎如粉。今人多以醋炒或煮熟入藥。取其引入血分也。﹞

【气味】苦辛溫無毒。

【主治】心腹痛。中惡霍亂冷气。吐酸水。解毒。食飲不消。酒研服之。又療婦人血气結積。丈夫奔豚。破癖冷气。以酒醋磨服。治一切气。開胃消食。通月經。消瘀血。止撲損痛下血及內損惡血。通肝經聚血。

熱性藥品

檀香

【白旃檀】【气味】辛溫無毒。陽中微陰。入手太陰足少陰。通行陽明之經也。

【主治】消風熱腫毒。治中惡鬼气。殺虫。煎服止心腹痛霍亂。腎气痛。水磨塗外腎並腰腎痛處。散冷气。引胃气上升進飲食。噎膈吐食。又面生黑子。每夜以漿水洗拭令赤。磨汁塗之甚良。白旃檀調气。引芳香之物上至極髙之分。最宜橙橘之屬。佐以姜棗。輔以葛根縮砂益智豆蔻。通行陽明之經。在胸膈之上處。咽嗌之間。爲理气之要藥也。楞嚴經云。白旃檀塗身能除一切熱惱。故西南諸番。皆用諸香塗身。取此義也。隋有壽禪師妙醫術。作五香飲濟人。沈香飲。檀香飲。丁香飲。澤蘭飲。甘松飲。皆以香爲主。更加別藥。有味而止渴兼補益人。道書檀香謂之浴香。不可燒供上眞。

【紫檀】【气味】鹹寒無毒。

【主治】摩塗惡毒風毒。刮末敷金槍止血止痛療淋。醋磨敷一切卒腫。其白檀辛溫气分之藥也。故能理衛气而調脾肺。利胸膈。紫檀鹹寒血分之藥也。故能和營气而消腫毒。治金瘡。

熱性藥品

米醋

﹝惟米醋方可入藥。極陳者方妙。﹞

【气味】酸苦溫無毒。﹝不宜多食。多食損筋骨。不益男子。損人顏色。醋發諸藥。不可同食。﹞

【主治】消癰腫。散水气。殺邪毒。理諸藥消毒。治產後血暈。除癥塊堅積。

消食。殺惡毒。破結气心中酸水痰飲。下气除煩。治婦人心痛血气。並產後及傷損金瘡出血昏暈。殺一切魚肉菜毒。醋磨靑木香。止卒心痛血气痛。浸黃柏含之治口瘡。調大黃末塗腫毒。煎生大黃服治癖甚良。散瘀血。治黃膽黃汗。產婦房中常以火炭沃醋气爲佳。酸益血也。大抵醋治諸瘡腫積塊。心腹疼痛。痰水血病。殺魚肉菜及諸虫毒瓦斯。無非取其酸收之義。而又有散瘀解毒之功也。

熱性藥品

五靈脂

﹝寒號虫屎也。此物多夾沙石。絕難修治。凡用。研爲細末。以酒飛去沙石。曬漧收用。﹞

【气味】甘溫無毒。入足厥陰肝經。又气味俱濃。陰中之陰。入血分藥也。

【主治】血分。肝主血。諸痛皆屬於木。諸虫皆生於風。故此藥能治血病。散血和血。而止諸痛。治驚癇。除瘧痢。消積化痰。療疳殺虫。治血痺血眼諸癥皆屬肝經也。失笑散不獨治婦人心痛血痛。凡男女老幼一切心腹脇肋少腹痛疝气。並胎前產後血气作痛。及血崩經溢。

百藥不效者。俱能奏功。屢用屢驗。眞近世神方也。

惡﹝人參﹞

熱性藥品

騏竭

﹝卽血竭。凡使。先研作粉篩過。入丸散中用。若同眾藥搗。則化作塵飛矣。﹞

【气味】甘鹹平無毒。

【主治】心腹卒痛。金瘡血出。破積血止痛生肉。去五臟邪气。傷折打損。一切疼痛。血气攪刺。內傷血聚。補虛。並宜酒服。補心包絡肝血不足。益陽精。消陰滯气。敷一切惡瘡疥癬久不合。性急不可多使。卻引膿。散滯血諸痛。婦人血气。小兒螈。時珍曰。騏竭乃木之脂液也。如人之膏血。其味甘鹹而走血。蓋手足厥陰藥也。肝與心包皆主血故爾。河間劉氏云。血竭除血痛爲和血之聖藥是矣。乳香沒藥𨿽主血病而兼入气分。此則專於血分者也。

熱性藥品

白花蛇

﹝諸蛇鼻向下。獨此鼻向上。背有方勝花紋。以此得名。頭尾各一尺有大毒不可用。

去皮骨。換酒浸三日。火炙去盡皮骨。此物甚毒。不可不防。炙過收之則不蛀。其骨刺須遠棄之。傷人。毒與生者同也。﹞

【气味】甘鹹溫有毒。﹝得酒良。﹞

【主治】中風濕痺不仁。筋脈拘急。口面斜。半身不遂。骨節疼痛。腳弱不能久立。暴風瘙癢。大風疥癬。治肺風鼻塞。浮風癮疹。身上白癜風瘍斑點。通治諸風。破傷風。小兒風熱急慢驚風搐搦。瘰漏疾。楊梅瘡。痘瘡倒陷。蛇性竄。能引藥至於有風疾處。故能治風。而花蛇又食石南。所以能透骨搜風。截驚定搐。爲風痺驚搐癩癬惡瘡要藥。取其內走臟腑。外徹皮膚。無處不到。凡服蛇酒藥。切忌見風。

熱性藥品

烏稍蛇

﹝其身烏而光。頭圓尾尖。眼有赤光。至枯死眼不陷如活者。稱之重七錢至一兩者爲上。十兩至一鎰者爲中。粗大者力彌滅也。作僞者用他蛇燻黑。亦能亂眞。但眼不光耳。采得去頭及皮鱗。帶子。銼斷。苦酒浸一宿。漉出。柳木炭火炙幹。再以酥炙於屋下。巳。地上掘坑埋一夜。再炙幹用。或以酒煮幹用亦可。﹞

【气味】甘平無毒。又曰有小毒。

【主治】諸風頑痺皮膚不仁。風瘙隱疹疥癬。熱毒風皮肌生癩。眉髭脫落。疥等瘡。功與白花蛇同。而性善無毒。

熱性藥品

烏藥

【气味】辛溫無毒。气濃於味。陽也。入足陽明少陰經。

【主治】中惡心腹痛。蠱毒主忤鬼气。宿食不消。天行疫瘴。膀胱腎間冷气攻衝背膂。婦人血气小兒腹中諸虫。除一切冷霍亂。反胃吐食瀉痢。癰癤疥厲。並解冷熱。其功不可悉載。

貓鼠百病並可磨服。理元气。中气香港腳疝气。气厥頭痛。腫脹喘息。止小便頻數及白濁。但烏藥辛溫香竄。能散諸气。故惠民和劑局萬治中風中气諸癥。用烏藥順气散者。先疏其气。

气順則風散也。嚴用和濟生方治七情鬱結上气喘急用四磨湯者。降中兼升。瀉中帶補也。其方以人參烏藥沈香檳榔各磨濃汁七分合煎。細細咽之。

熱性藥品

禹餘糧

﹝石中有細粉如面故曰餘糧。凡用。研水取汁澄之。勿令有沙土。﹞

【气味】甘寒無毒。入手足陽明血分重劑也。

【主治】咳逆寒熱煩滿。下赤白。血閉癥瘕大熱。煉餌服之不饑。輕身延年。療小腹痛結煩疼。主崩中。治邪气及骨節疼四肢不仁痔等疾。久服耐寒暑。催生固大腸。夫重可去怯。

禹餘糧之重爲鎭固之劑。其性澀又主下焦前後諸病。

熱性藥品

鯽魚

﹝和蒜食少熱。同沙糖食生疳虫。同芥菜食成腫疾。同豬肝雞肉雉肉鹿肉猴肉食生癰疽。同麥門冬食害人。﹞

【气味】甘溫無毒。

【主治】合五味煮食主虛羸。溫中下气。止下痢腸痔﹝夏月熱痢有益。冬月不宜。﹞合作羹主胃弱不下食。調中益五臟。合茭首作羹。主丹石發熱。生搗塗惡核腫毒不散及瘡。同小豆搗塗丹毒。燒灰和醬汁塗諸瘡十年不瘥者。以豬脂煎灰服治腸癰。合小豆煮汁服消水腫。

炙油塗婦人陰疳諸瘡殺虫止痛。釀白礬燒研飲服治腸風血痢。釀硫黃研釀五倍子研酒服並治下血。釀茗葉煨服治消渴。釀胡蒜煨研飲服治膈气。釀綠礬研飲服治反胃。釀鹽花燒研摻齒痛。釀當歸燒研揩牙烏髭止血。釀砒燒研治急疳瘡。釀白鹽煨研搽骨疽。釀附子炙焦同油塗頭瘡白禿。凡諸魚屬火。獨鯽屬土。有調胃實腸之功。若多食亦能動火。

熱性藥品

巴豆

﹝最能瀉人。新者佳。用之去皮心膜熬令黃黑。搗如膏。乃和丸散。有用仁者。用殼者。用油者。有生用者。麩炒者。醋煮者。燒存性者。有研爛以紙包壓去油者。謂之巴豆霜。

﹞

【气味】辛溫有毒。又曰生溫熟寒。有大毒。其性熱味苦。气薄味濃。體重而沈降陰也。又性熱味辛有大毒。浮也。陽中陽也。又生猛熟緩。能吐能下。能止能行。可升可降。

【主治】傷寒溫瘧寒熱。破癥瘕結聚。堅積畱飲。痰癖大腹。蕩練五臟六腑。開通閉塞。利水穀道。去惡肉。除鬼毒蠱主邪物。殺虫魚。金瘡膿血不利丈夫。殺斑蜇蛇虺毒。治十種水腫痿痺。落胎。通宣一切病。泄壅滯。除風破血。排膿消腫毒。殺腹髒虫。及疥癩疔腫。治瀉痢驚癇。心腹痛疝气。風耳聾。喉痺牙痛。利關竅。古人云。巴豆乃斬關奪門之將。不可輕用。若峻用則有戡亂劫病之功。微用亦有撫緩調中之妙。譬之蕭曹絳灌。乃勇猛武夫。

而用之爲相。亦能輔治太平。王海藏言其可以通腸。可以止瀉。此發千古之祕也。

熱性藥品

沈香

﹝木之心節。置水則沈。故名沈水。亦曰水沈。半沈者爲棧香。不沈者爲黃熟香。凡使沈香。須要不枯。如觜角硬重沈於水下爲上。半沈者次之。不可見火。欲入丸散。以紙裹置懷中待燥研之。或入乳缽以水磨粉曬漧亦可。若入煎劑。惟磨汁臨時入之。﹞

【气味】辛微溫無毒。陽也。有升有降。﹝咀嚼香甜者性平。辛辣者性熱。﹞

【主治】風水毒腫。去惡气。主心腹痛霍亂。中惡邪鬼疰气。淸人神。並宜酒煮服之。諸瘡腫宜入膏中。調中。補五臟。益精壯陽。暖腰膝。止轉筋吐瀉冷气。破癥癖冷風麻痺骨節不任風濕皮膚瘙癢。气痢。補右腎命門。補脾胃及痰涎血出於脾。益气和神。治上熱下寒。气逆喘急。大腸虛閉。小便气淋。男子精冷。

熱性藥品

橘皮

【气味】苦辛溫無毒。又气薄味濃。陽中之陰也。可升可降。

【主治】橘皮苦能瀉能燥。辛能散能溫。能補能和。化痰治嗽。順气理中。調脾快膈。通五淋。療酒病。其功當在諸藥之上。皆是取其理气燥濕之功。同補藥則補。同瀉藥則瀉。同升藥則升。同降藥則降。脾乃元气之母。肺乃攝气之侖。故橘皮爲二經气分之藥。但隨所配而補瀉升降也。故潔古張氏云。陳皮枳殼利其气而痰自下。蓋此義也。同杏仁治大腸气。同桃仁治大腸血。皆取其通滯也。

熱性藥品

鎖陽

【气味】甘溫無毒。

【主治】大補陰气。益精血。利大便。虛人大便燥結者。啖之可代蓯蓉。不燥結者勿用。

熱性藥品

桂心

﹝用紫色濃桂。去其內外之皮。取中間味辛者用之是也。﹞

【气味】苦辛無毒。陽中之陽浮也。入手少陰經血分。

【主治】一切風气。補五癆七傷。通九竅。利關節。益精明目。暖腰膝。治風痺骨節攣縮。

續筋骨。生肌肉。消瘀血。破癖癥瘕。內托癰疽痘瘡。能引血化汗化膿。解蛇蝮毒。

熱性藥品

米酒

【气味】苦甘辛大熱有毒。

【主治】行藥勢。殺百邪惡毒瓦斯。通血脈。濃腸胃。潤皮膚。養脾扶肝。止腰膝疼痛。但其味辛者能散。苦者能下。甘者能居中而緩。用爲導引。可以通行一身。而能達極髙之分。淡者則利小便而速下。然少飲則能和血气。壯神禦寒。消愁遣興。痛飲則傷神耗血。北人嗜飲生痰動火。醉臥當風。則成癜風。醉浴冷水。則成痛痺。服丹砂飲酒。則引藥气入四肢。滯血化爲癰疽。酒後食芥。緩人筋骨。酒後飲茶。傷腎臟。腰腳重墜。膀胱冷痛。兼患痰飲水腫消渴攣痛之疾。一切毒藥因酒得者難治。酒漿照人無影不可飲。祭酒自耗不可飲。酒得咸而解者。以水制火。酒性上而咸潤下也。得葛花綠豆粉而解者寒勝濕也。

熱性藥品

燒酒

【气味】辛甘大熱有大毒。

【主治】辛甘則能升揚發散。其气燥烈。勝濕祛寒。則能開怫郁而消沈積。通膈噎而散痰飲。治泄瘧而止腹痛。辛先入肺。則能調水道而通小便。熱能生火鑠金。大腸受刑。則令大腸燥結。暑月飲之。則膈快而胸暢。赤目洗之。則淚出而腫消赤散。此皆從治之法。蓋所以劫之之劑也。但性甚燥烈若過飲不節。則敗胃傷膽焚心。嗜飲之人甚多。近之市沽。又加以砒石艸烏辣灰。升陽熱燥助而引之。是在善於攝生者謹而節之也。

溫性藥品

谷精艸

【气味】辛溫無毒。浮而升。上行陽明。

【主治】頭風痛。目盲翳膜。痘後生翳。止血。功在菊花上。

溫性藥品

白芥子

【气味】辛溫無毒。

【主治】胸膈痰冷上气。醋研敷射工毒。辛能入肺。溫能發散。有利气豁痰。溫中開胃。散痛消腫辟惡之功。凡痰在脇下皮裏膜外者。非此不能達。古方控涎丹用之。執此義也。

溫性藥品

木香

【气味】辛溫無毒。沈而降。陰中陽也。乃三焦气分之藥。﹝凡入理气藥。只宜生用。不可見火。若實大腸宜面煨熟用。﹞

【主治】心腹一切气。膀胱冷痛。嘔逆反胃。積年冷气。溫瘧蠱毒。女人血气刺心。和胃泄肺。行肝經气。但其性辛劣。最能上升。如气郁不達者宜之。若陰火衝上者。則反助火邪。

不宜用也。凡諸气郁。皆屬於肺。上焦气滯用之者。乃金郁則泄之也。中气不運。皆屬於脾。中焦气滯用之者。脾胃喜其芳香也。大腸气滯而後重。膀胱气不化而癃淋。肝气郁則爲痛。下焦气滯而用之者。乃塞者通之也。

溫性藥品

半夏

【气味】辛平有毒。沈而降。陰中陽也。入手陽明太陰少陰三經。﹝凡采得以白芥子爲末二兩。釅醋三兩。攪濁投半夏於內。浸洗去涎。涎若不盡。令人气逆。肝气怒滿。又造曲法云。以半夏爲主。入薑汁白礬。加以干面和攪作面。入楮葉包置籃中。候生黃衣。日幹。久貯聽用。極爲良品。﹞

【主治】寒痰及形寒飲冷傷肺而咳嗽。脾胃濕。益脾胃之气。消腫散結。渴則忌之。但今人惟知半夏去痰不能益脾。孰知脾惡濕。濕則濡困。困則不能治水。半夏之性辛而能潤。可使脾無畱濕。濕去而土自燥。痰乃不生。其功之益脾何如也。又丹溪以二陳湯治一身之痰。庸醫執之。槪以有痰者。卽以此方爲對癥之劑。豈知二陳湯惟風寒濕食之痰用之。乃宜至於勞痰失血用之。反能燥血。其所當禁用又何如也。又俗以半夏性燥有毒。多以貝母代之。豈知貝母乃太陰肺經之藥。惟咳嗽吐痰。虛勞吐血。或痰中見血。諸郁咽痛喉痺。肺癰肺痿癰疽。婦人乳癰等癥。此則宜以貝母爲之向導。若涎者脾之液。美味膏粱炙爆。皆能生脾胃濕熱。令涎化爲痰。久則痰火上攻。使人昏憒口噤偏廢僵僕蹇澀不語。自非半夏何以行濕利竅。

通大便而泄小便。使脾爲生痰之源。肺爲貯痰之器。各得滑澤自安也。又俗言半夏入方藥中。能泄痰之標。不能泄痰之本。豈知腎主五液化爲五濕。自入爲唾。入肝爲泣。入心爲汗。

入脾爲痰。入肺爲涕。半夏能流濕潤燥。無形之咳。有形之痰。悉能蕩滌必淸。其泄腎非泄痰之本乎。又俗言半夏之辛。只能入肺散气。豈知止嘔吐爲足陽明。除痰爲足太陰之劑。如柴胡湯中用之。𨿽爲止嘔。亦能助柴胡黃芩之淸涼。主寒熱之往來。是又非足少陽陽明之對劑乎。然熱痰佐以黃芩。風痰佐以南星。寒痰佐以漧薑。痰痞佐以陳皮白術。多用則瀉脾胃。諸血證及口渴者則禁用。是又在驅使者之得宜也。

溫性藥品

蒼術

【气味】苦溫無毒。又甘辛。可升可降。陰中陽也。入足太陰陽明太陽之經。

【主治】風寒濕痺。消痰水。暖胃消穀嗜食。瘟疾山嵐瘴气。以其有雄壯上行之气。故能除濕。下安太陰。使邪气不傳入脾。以其經疳浸火炒。故能出汗。與白術止汗特異。用者不可以此代彼。蓋有止發之別。其餘主治則同。脾精不禁。小便漏濁淋不止。腰背酸痛。宜用蒼術以斂脾精。精生於谷故也。隨經援引。務在驅使得宜。

溫性藥品

山藥

【气味】甘平溫無毒。入手足太陰經。

【主治】傷中。補虛羸。益气力。長肌肉。彊筋骨。補五勞七傷。心气不足。泄精健忘。仲景八味丸用之。取其涼而善補。彊陰益陽也。皮膚漧燥者。亦此滋潤之。

溫性藥品

阿膠

【气味】甘平無毒。浮而升。陽也。入手少陰足少陰厥陰經。

【主治】吐血衄血。血淋尿血。女人血痛血枯。經水不調。崩中帶下。胎前產後諸疾。男婦一切咳嗽喘急。肺痿及癰疽腫毒。滋陰潤燥。化痰淸肺。利小便。調大腸。大抵陰不足者。

補之以味。阿膠之甘以補陰血也。

溫性藥品

萊菔子

【气味】辛甘平無毒。

【主治】生能升。熟能降。升則吐風痰。散風寒。發瘡疹。降則定痰喘咳嗽。調下痢後重。

止內痛。利气治痰。有推墻倒壁之功。萊菔屬土有金與水。大抵入陽明少陽气分太陰气分。

下气之功居多。久服則滲人血。故與地黃何首烏同服。則令髭發皆白矣。

溫性藥品

威靈仙

【气味】苦溫無毒。可升可降。陽中陰也。

【主治】宣通五臟。去腹內冷滯心膈痰水。推新舊積。散皮膚大腸風邪。祛久積瘕癥癖。

膀胱宿膿惡水。威靈仙屬木。乃治痛風之要藥。其性好走。亦可橫行腰腎腳膝。積聚腸內諸冷病。服之無不立效。然久服恐損眞气。須知其性太疏利也。

溫性藥品

細辛

【气味】辛溫無毒。輕淸上浮而升。陰中陽也。入足厥陰少陰血分。爲手少陰引經之藥。﹝入煎劑不可過一錢。多則令人气悶。﹞

【主治】散咳逆頭痛風濕痺痛。溫中下气。益肝膽明目。利九竅。治惡風頭風。止迎風淚下。除齒痛。故水停心下不行。則腎气燥。宜細辛之辛。以行水气而潤燥。邪气自裏之表。則膽气不足。用麻黃附子細辛湯以淸少陰之癥。

惡﹝山茱萸黃﹞忌﹝生茱﹞畏﹝滑石﹞反﹝藜蘆﹞

溫性藥品

艾

【气味】微溫無毒。可升可降。陽也。入足太陰厥陰少陰三經。

【主治】灸百病。利陰气。生肌肉。辟風寒。止腹痛安胎。婦人帶下。逐冷除濕。入火灸則气下行。入藥服則气上行。艾附丸治心腹小腹諸痛。調女人諸病。膠艾湯治虛痢及妊娠產後下血。老人丹田气弱。臍腹畏冷者。以熟艾入布袋兜其臍腹。寒濕香港腳。以此夾入襪內。

俱有奇功。或言其辛熱久服火生。不知妄意求嗣之人。以辛熱過劑。投以艾料。不謂諸藥太辛。歸咎於艾。夫豈艾之爲罪耶。

溫性藥品

延胡索

【气味】辛溫無毒。可升可降。陰中陽也。入手足太陰經。

【主治】破產後惡血。行血中滯气。气中血滯。故療心气小腹痛有神。達腎气。通經絡立效。止下痢絞痛。妙不可述。

溫性藥品

白芷

【气味】辛溫無毒。陽也。爲陽明經引經本藥。通行手足陽明經。亦入手太陰經。

【主治】風邪。止渴嘔吐。頭風侵目。迎風淚出。頭眩目癢。目赤肉。治瘡痍疥癬。排膿長肌肉。

惡﹝旋復花﹞

溫性藥品

骨碎補

【气味】苦平溫無毒。入足少陰經。

【主治】破血止血。補傷折骨中毒瓦斯。耳鳴及腎虛久泄。兼療牙疼。

溫性藥品

羌活

【气味】苦辛無毒。浮而升。陽也。入手足太陽風藥。

【主治】賊風多癢血癩。手足不遂。口面斜。徧身痺。赤目疼痛。故大無不通。小無不入。頭痛之癥。巨陽從頭走足。惟厥陰與督脈會於顚。逆而上行。諸陽不得下。乃令頭痛。

瀉靑丸用羌活。以其气雄能入太陽而和厥陰也。

溫性藥品

木瓜

【气味】酸溫無毒。入手足太陰血分。

【主治】濕痺香港腳。霍亂大吐下。轉筋不止。調榮衛。助穀气。去濕和胃。滋脾益肺。气脫能收。气滯能和。寇氏云。木瓜得木之正气。酸以入肝。故益筋與血。腰腎腳膝爲病無力。

皆不可缺也。或曰木瓜所主霍亂吐利轉筋香港腳。皆脾胃病。而云肝病何也。蓋寒濕之气。襲傷脾胃而筋轉。必起於足腓。腓及宗筋皆屬陽明。用木瓜之酸溫以收脾肺之耗散。而藉其走筋以平肝邪。乃土中瀉木以助金也。木平則土得令而金受其蔭。得非因治肝以及脾胃乎。

溫性藥品

仙茅

【气味】辛溫有毒。﹝采得以新水洗刮去皮毛。用銅刀切如豆許大。稀布袋盛貯。投烏豆水中浸一宿。取出用酒拌濕蒸之。從巳至亥。曝漧出毒。庶無妨損。忌鐵器及牛乳。﹞

【主治】開胃消食下气。益房事不倦。補三焦命門之火。陽弱精寒。稟賦素怯者宜之。

溫性藥品

何首烏

﹝采深山重大者佳。以竹刀刮去粗皮。米泔水浸一夜。切片。用黑料豆以水泡過。砂鍋內鋪豆一層。首烏一層。層層鋪盡。蒸之豆熟取出。去豆曬漧。如此九次乃用。﹞

【气味】苦澀微溫無毒。足厥陰少陰藥也。

【主治】益血气。黑髭發。悅顏色。久服長筋骨。益精髓。延年不老。白者入气分。赤者入血分。凡腎主閉藏。肝主疏泄。此物气溫味苦澀。苦補腎。溫補肝。能收斂精气。所以能養血益肝。固精益腎。不寒不燥。爲滋補良藥。久服令人有子。

忌﹝諸血無鱗魚蘿卜地黃蔥蒜鐵器﹞

溫性藥品

蘇子

【气味】辛溫無毒。

【主治】肺气喘急。除寒溫中。益五臟。破癥結。消膈寬腸。發散風气。與葉同功。亦不宜過服。

溫性藥品

淡豆豉

【气味】苦寒無毒。陰中之陰也。

【主治】傷寒頭痛。懊不眠。煩躁滿悶。虛勞喘吸。下气調中。兼時疾瘟毒。發嘔逆。

蓋豆性平。作豉則溫。故能升能散。得蔥而發汗。得鹽而能吐。得酒而治風。得薤而治痢。

得蒜而止血。炒熟又能止汗也。

溫性藥品

香

【气味】辛平無毒。陽也浮也。

【主治】香本治膀胱之藥。以其先丙。故入小腸而潤丙燥。以其先戊。故從丙至壬。又手足少陰二藥。以開上下經之通道。所以壬與丙交也。又曰小香性平。理气開胃。大香性熱。暖丹田補命門不足。俱入手足太陽少陰經。

溫性藥品

麻仁

【气味】甘平無毒。入手陽明足太陽之藥。

【主治】潤五臟。利大腸風熱結燥及熱淋。其陽明病。汗多。胃熱。便難。三者皆屬於燥。

用之可以通潤。脾苦急。食甘以緩之。麻仁之甘。以緩脾潤燥。

溫性藥品

黃

【气味】甘微溫無毒。可升可降。陰中陽也。入手少陽足太陰足少陰命門之劑。

【主治】補諸虛不足。益元气。去肌熱瘡瘍。排膿止痛。壯脾胃。去諸經之痛。除虛熱。得防風其功愈大。護周身皮毛腠理間虛。無汗則發之。有汗則斂之。爲表藥。補三焦。實胃气。治傷寒尺脈不至爲裏藥。故凡內傷其飲食。脾胃脹滿。發熱惡寒。吐瀉怠臥。神短脈微者。當以人參爲君。黃爲臣。表虛自汗。亡陽潰瘍。痘疹陰瘡。則當以黃爲君。人參爲臣。

惡﹝白蘚皮鱉甲﹞

溫性藥品

菟絲子

﹝凡用以溫水淘去沙泥。酒浸一宿。曝漧搗之。如不盡者。再浸曝搗。﹞

【气味】辛甘平無毒。

【主治】續絕傷。補不足。益气力。養肌彊陰。主莖中寒。精自出。溺有餘瀝。明目輕身延年。補肝臟風虛。稟中和凝正陽之气。一莖從樹感枝而成。從中脊上陽結實。故專補人衛气。助人筋脈。明目去風。腎部之要劑也。

溫性藥品

杏仁

【气味】甘苦溫有小毒。兩仁者殺人。可以毒狗。沈而降。陰也。入手太陰經。

【主治】咳逆上气。潤肺消食積。散滯結。王氏治傷寒气上逆喘者。麻黃湯內加杏仁陳皮。

若气不上喘逆者。減杏仁陳皮。明乎其瀉肺也。又東垣云。杏仁下喘。用以治气。桃仁止狂。用以治血。二仁𨿽俱治大便之祕。然晝之難。便屬陽气之不和。夜之難。便屬陰血之不潤。又當知杏仁之專行气分也。又脈浮在气。用杏仁而佐以陳皮。脈浮在血。用桃仁而佐以陳皮。俱用陳皮者。以其手陽明病與手太陰俱爲表裏也。賁門上主往來。魄門下主收閉。故王氏言肺與大腸爲通道也。

溫性藥品

秦艽

﹝以布拭去黃白毛。用童便浸一宿。曬漧用。﹞

【气味】苦平無毒。性又微溫。陰中微陽。可升可降。入手陽明經。

【主治】養血榮筋。除本經風濕口噤。腸風瀉血。通身攣急。肢節引痛。

畏﹝牛乳﹞

溫性藥品

檳榔

【气味】苦辛溫澀無毒。沈而降。陰中陽也。

【主治】消穀逐水。除痰。逐三尸寸白。治腹脹。利水道。療瀉痢後重心腹諸痛。大小便閉。禦瘴癘。大抵苦以破滯。辛以散邪。檳榔能瀉胸中至髙之气使之下行。如鐵石之沈重。

能墜諸藥至於下極。故治諸气後重如神也。嶺表之俗。多食檳榔。取其能祛瘴癘。但有瘴則宜服之。南方人亦相習而食。寧不損正气而有開門延寇之禍乎。凡入藥亦宜愼重。不可僭用。

溫性藥品

杜仲

﹝凡用削去粗皮。用酥油和蜜塗炙。細銼用。﹞

【气味】辛平無毒。沈而降。陰也。

【主治】腰膝痛。益精气。堅筋骨。除陰下癢濕。小便餘瀝。腳心酸痛。不欲踐地。潤肝燥。補肝經風虛。蓋肝主筋。腎主骨。腎充則骨彊。肝充則筋健。屈伸利用。皆屬於筋。杜仲色紫而潤。味甘微辛。甘溫則能補。微辛則能潤。故能入肝而補腎。子能令母實也。

惡﹝玄參﹞

溫性藥品

姜黃

【气味】辛苦大寒無毒。入心治血兼入脾。

【主治】祛癥瘕血塊癰腫。通月經消腫毒。五痺湯用之以治風寒濕气手臂痛。此又兼理血中之气也。

溫性藥品

石鐘乳

【气味】甘溫無毒。又曰有大毒。

【主治】乃陽明經气分之藥。但石鐘乳爲剽悍之劑。內經云。石藥之气悍。仁哉言也。凡藥气之偏者。可用於暫。而不可久。夫石藥又偏之甚者也。自唐時太平日久。膏粱之家。惑於方士服食致長生之說。以石藥體濃气濃。習以成俗。迨宋至今猶未已也。斯民何辜。受此气悍之禍。而莫之能救。哀哉。本艸贊其久服延年之功。柳子濃又從而述美之。予不得不深言也。

溫性藥品

靑鹽

【气味】鹹寒無毒。

【主治】明目。目痛。益气。堅肌骨。去毒蠱。其功在卻血入腎。治目中瘀赤色昏憒。助水髒。益精气。療齒舌血出。祕精固齒。功同食鹽。不經煎煉而味鹹帶甘。入藥似勝。

溫性藥品

赤石脂

【气味】甘酸辛大溫無毒。降也。陽中陰也。

【主治】養心气。明目益精。療腹痛腸癖下痢赤白。小便利。及癰疽瘡痔女子崩中漏下。產難胞衣不出。久服補髓好顏色。益智不饑。輕身延年。補五臟虛乏。補心血。生肌肉。濃腸胃。除水濕。收脫肛。

溫性藥品

白石脂

【气味】甘酸平無毒。

【主治】養肺气。濃腸。補骨髓。療五臟驚悸不足。心下煩。止腹痛。下水。小腸熱溏便膿血。女子崩中漏下赤白沃。排癰疽瘡痔。久服安心不饑。輕身延年。澀大腸。五色石脂本經療體亦相似。別錄分條具載。今俗惟用赤白二脂斷下痢耳。其用有三。固腸胃有收斂之能。下胎衣無推蕩之峻。澀可去脫。石脂爲收斂之劑。赤入丙。白入庚。二石脂皆手足陽明藥也。其味甘。其气溫。其體重。其性澀。澀而重。故能收濕止血而固下。甘而溫。故能益气生肌而調中。中者腸胃肌肉驚悸黃膽是也。下者腸泄痢崩帶失精是也。五種主療。大抵相同。故本經不分條目。但云各隨五色補五臟。別錄𨿽分五種。而性味主治。亦不甚相遠。但以五味配五色爲異。亦是彊分耳。赤白二種。一入气分。一入血分。故時用上之。張仲景用桃仁湯。治下痢便膿血。取赤石脂之重澀。入下焦血分而固脫。漧薑之辛溫暖下焦气分而補虛。粳米之甘溫。佐石脂漧薑而潤腸胃也。

赤畏﹝芫花﹞惡﹝大黃松脂﹞白畏﹝黃芩甘艸黃連﹞惡﹝松脂﹞

溫性藥品

陽起石

﹝凡入藥燒後水用之。凝白者佳。亦有用燒酒浸過。同樟腦入罐升煉取粉用者。﹞

【气味】鹹微溫無毒。

【主治】男子婦人下部虛冷。腎气乏絕。子髒久寒。右腎命門气分藥也。下焦虛寒者宜用之。須水飛用之。凡石藥冷熱皆有毒。務宜斟酌。卽用亦非久服之藥。

溫性藥品

紫菀

﹝凡使先去須。有白如練色者。號白羊須艸。自然不同。去頭及土用。東流水洗淨。以蜜浸一宿。至明拴火上焙漧用。一兩用蜜二分。﹞

【气味】苦溫無毒。

【主治】咳逆上气。胸中寒熱結气。至蠱毒痿。安五臟。療咳吐膿血。止喘悸五勞體虛。

補不足。小兒驚癇。治屍疰。補虛下气。勞气虛熱。百邪鬼魅。調中消痰。止渴潤肌膚。添骨髓。益脈气。主息賁。

惡﹝天雄瞿麥本雷丸遠志﹞畏﹝茵陳﹞

溫性藥品

蒼耳子

﹝入藥炒熟搗去刺用。或酒拌蒸過用。﹞

【气味】甘溫有小毒。又曰甘無毒。

【主治】風頭寒痛。風濕周痺。四肢拘攣痛。惡肉死肌。膝痛。久服益气。治肝熱明目。治一切風气。塡髓。暖腰腳。治瘰瘡疥及瘙癢。炒香浸酒服。去風補益。

忌﹝豬肉馬肉米泔害人﹞

溫性藥品

劉寄奴

﹝凡采得去莖葉只用實。以布拭去薄殼令淨。拌酒蒸從巳至申。曝漧用。﹞

【气味】苦溫無毒。

【主治】破血下脹。多服令人下痢。下血止痛。治產後餘疾。止金瘡血極效。心腹痛。下气。水脹血气。通婦人經脈癥結。止霍亂水瀉。小兒尿血。新者研末服。

溫性藥品

豆蔻

﹝卽艸果。﹞

【气味】辛溫澀無毒。又大辛熱。陽也。浮也。入足太陰陽明經。

【主治】溫中。心腹痛嘔吐。去口臭气。下气。止霍亂一切冷气。消酒毒。調中補胃。健脾消食。去客寒心與胃痛。治瘴癘寒瘧。傷暑吐下。泄痢。噎膈。反胃。痞滿。吐酸痰飲積聚。婦人惡阻帶下。除寒燥濕。開郁破气。殺魚肉毒。制丹砂。然豆蔻治病。取其辛熱浮散。

能入太陰陽明。除寒燥濕。開郁化食之力而已。南地卑下。山嵐煙瘴。飲啖酸鹹。脾胃常多寒濕郁滯之病。故食料必用與之相宜。然過多亦能助脾熱傷肺損目。或云與知母同用。治瘴瘧寒熱。取其一陰一陽無偏勝之害。蓋艸果治太陰獨勝之寒。知母治陽明獨勝之火。

溫性藥品

款冬花

【气味】辛溫無毒。

【主治】咳逆上气。善喘喉痺。諸驚癇寒邪邪气。消渴喘息呼吸。療肺气心促急熱勞咳連連不絕。涕唾稠粘。肺痿肺癰吐膿血。潤心肺。益五臟。除煩消痰。洗肝明目。及中風等疾。

本經主咳。古方用爲溫肺治嗽之最。

惡﹝皂莢硝石玄參﹞畏﹝貝母辛夷麻黃黃黃芩連翹靑葙﹞

溫性藥品

本

【气味】辛溫無毒。气濃味薄。升也陽也。足太陽本經藥。

【主治】婦人疝瘕。陰中寒腫痛。腹中急。除風頭痛。長肌膚。悅顏色。辟霧露。潤澤。療風邪曳金瘡。可作沐藥麵脂。治一百六十種惡風鬼疰。流入腰痛冷。能化小便。通血。去頭風。治皮膚疵酒粉刺癇疾。治太陽頭痛巓頂痛。大寒犯腦。痛連齒頰。頭面身體皮膚風濕。督脈爲病。脊彊而厥。治癰疽。排膿。內塞。夫本乃太陽經風藥。其气雄壯。

寒气郁於本經頭痛必用之藥。顚頂痛非此不能除。與木香同用。治霧露之淸邪中於上焦。與白芷同作面脂。旣治風又治濕。亦各從其類也。

惡﹝茹﹞畏﹝靑葙子﹞

溫性藥品

補骨脂

﹝俗名爲破故紙。﹞

【气味】辛大溫無毒。

【主治】五癆七傷。男子腰疼。時冷。婦人血气。墮胎。興陽事。明耳目。治腎泄。通命門。斂精神。其性屬火。收斂神明。能使心胞絡之火。與命門之火相通。故元陽堅固。骨髓充實。澀以治脫之義也。然又言故紙能補脾者。非補脾也。凡人腎气虛弱。則陽气衰劣。不能燻蒸脾胃。脾胃气寒。則令人胸膈痞塞。不進飲食。遲於運化。遂或腹脇虛脹。或嘔吐痰涎。

或腸鳴泄瀉。譬如鼎釜之物。若無火力。𨿽終日不熟。濟生二神丸。治脾胃虛寒。用破故紙補腎。肉豆蔻補脾。脾腎互交。故紙補腎卽所以補脾也。

溫性藥品

忍冬

﹝卽金銀花。﹞

【气味】甘溫無毒。

【主治】止气下熱毒血痢水泄。一切風濕气。及諸腫毒癰疽疥癬楊梅。莖葉及花功用皆同。昔人稱其治風濕脹。解痢逐屍爲要藥。而後世不復知用。後世稱其消腫散毒治瘡爲要藥。

而昔人並未言及。古今之理。固不一轍。而推究各極其妙。古今之揆一也。

溫性藥品

使君子

【气味】甘溫無毒。

【主治】小兒五疳小便白濁。殺虫。療瀉痢。健脾胃。除虛熱。諸藥殺虫者。多是辛苦。惟使君子榧子甘而殺虫。俗謂殺虫殆盡無消食。孰知樹有蠹。屋有蟻。國有盜。福耶禍耶。﹝服之忌飲熱茶。﹞

溫性藥品

五倍子

【气味】酸鹹平無毒。乃虫食之津液結成者。其味酸鹹。

【主治】能斂肺止血。化痰止渴收汗。其气寒。能散熱毒瘡腫。其性收。能除泄痢濕爛。凡黃昏咳嗽。乃火气浮入肺中。不宜用涼劑。惟五味五倍能斂而降之也。百藥煎其功與五倍子不異。但經釀過。其體輕虛。其性浮收。且味帶餘甘。治上焦心肺咳嗽痰飲熱渴諸病。

溫性藥品

訶子

﹝梵言訶黎勒。凡用以酒浸後蒸一伏時。刀削去皮。取肉銼焙。用核則去肉。﹞

【气味】苦溫無毒。又苦酸平苦重酸輕味濃。陰也降也。

【主治】冷气心腹脹滿。下食。破胸膈結气。通利津液。止水道。黑髭發。下宿物。止腸久泄。赤白痢。消痰下气。化食開胃除煩。治水調中。止嘔吐霍亂。心腹虛痛。奔豚腎气。

肺气喘急。五膈气。腸風瀉血。崩中帶下。懷孕漏胎。及胎動欲生。脹悶气喘。並患痢人肛門急痛。產婦陰痛。和蠟燒煙燻之及煎湯燻洗。治痰嗽咽喉不利。含三數枚殊勝。實大腸。斂肺降火。訶子同烏枚五倍子用則收斂。同橘皮濃朴用則下气。同人參用則能補肺治咳嗽。東垣云。嗽藥不用者非矣。但咳嗽未久者不可驟用。

溫性藥品

芫花

【气味】苦溫有大毒。

【主治】凡人飲有五。癥由內啜水漿。外受濕气。郁蓄而爲畱飲。流於肺則爲支飲。令人喘咳寒熱。吐沫背寒。流於肝則爲懸飲。令人咳唾痛引缺盆兩脇。流於心下則爲伏飲。令人胸滿嘔吐。寒熱眩暈。流於腸胃則爲痰飲。令人腹鳴吐水。胸脇支滿。或作泄瀉。忽肥忽瘦。

流於經絡則爲溢飲。令人沈重注痛。或作水气腑腫。芫花之性。逐水泄濕。能直達水飲窠囊隱僻之處。經所謂開鬼門潔淨府之法也。但其性甚猛捷。不可輕用損人眞元也。

溫性藥品

益母艸

﹝根莖花葉。﹞

【气味】微苦甘。俱可入藥同用。白花者入气分。紫花者入血分。

【主治】明目益精。調經益產。腫毒瘡瘍。胎漏產難。胎衣不下。但根莖花葉專於行血。而子則行中有補也。

溫性藥品

紫石英

﹝凡入丸散用火醋淬七次。碾末。水飛過。曬漧入藥。﹞

【气味】甘溫無毒。入手少陰足厥陰血分藥也。

【主治】心腹咳逆邪气。補不足。女子風寒在子宮絕孕。十年無子。久服溫中。輕身延年。

療上气心腹痛。寒熱邪气結气。補心气不足。定驚悸。安魂魄。塡下焦。止消渴。除胃中久寒。散癰腫。令人悅澤。養肺气。治驚癇蝕膿。紫石英上能鎭心重以去怯也。下能益肝。濕以去枯也。心生血。肝藏血。其性暖而補。故心神不安。肝血不足。及女子血海虛寒不孕者宜之。別錄言其補心气。甄權言其養肺者。殊昧气陽血陰營衛之別。惟本經所言諸證甚得此理。

畏﹝扁靑附子﹞惡﹝甲黃連﹞

溫性藥品

橘核仁

﹝凡用須以新瓦焙香。去殼取仁。研碎入藥。﹞

【气味】苦平無毒。

【主治】橘核入足厥陰與靑皮同功。故治腰痛潰疝在下之病。不獨取象於核。和濟局方。治諸疝痛及內潰卵腫偏墜。或硬如石。或腫至潰。有橘核丸用之有效。

溫性藥品

金櫻子

【气味】鹹澀平無毒。

【主治】脾泄下痢。止小便利。澀精气。久服令人耐寒輕身。又止遺泄。取其溫且澀也。世人待紅熟時。取汁熬膏。味甘全斷澀味。都全失本性。大誤也。惟當取半黃者。榦搗末用之。若無故而服之以取快欲則不可。若精气不固者。服之何咎之有。

溫性藥品

大薊根

【气味】甘溫無毒。又曰有毒。

【主治】女子赤白沃。安胎。止吐血鼻衄。令人肥健。搗根絞汁服半升。主崩中血下立瘥。

葉治腸癰腹髒瘀血。作運撲損。生研酒並小便任服。又惡瘡疥癬同鹽研之。

溫性藥品

小薊根

【气味】甘溫無毒。

【主治】養精保血。破宿血。生新血。暴下血血崩。金瘡出血嘔血等。絞取汁溫服。作煎和糖。合金瘡及蜘蛛蛇蠍毒。服之亦佳。治熱毒風並胸膈煩悶。開胃下食。退熱補虛損。苗去煩熱。生研汁服。作菜食除風熱。夏月熱煩不止。搗汁半升服之瘥。小薊力微。只可退熱。

不似大薊能健養下气也。大小薊皆能破血。但大薊兼療癰腫。而小薊專主血。不能消腫也。

溫性藥品

莪術

﹝酒醋浸過。麵包煨熟用良。﹞

【气味】辛溫無毒。其色黑。能破气中之血。入气藥中發諸香。

【主治】𨿽爲泄劑。亦能益气。所以大小七香丸集香丸散。皆因之以治气短不相接續也。

溫性藥品

狗脊

【气味】苦平無毒。

【主治】腰脊彊。關機緩急周痺。寒濕膝痛。頗利老人。療失溺不節。男女腳弱腰痛。風邪淋露。少气目暗。堅脊利俯仰。女子傷中關節重。男子女人毒風軟腳。腎气虛弱。續筋骨。

補益男子。彊肝腎。治風虛。

溫性藥品

蠡實

﹝卽馬藺子。凡入藥。炒過用。治疝則以醋拌炒之。﹞

【气味】甘平無毒。

【主治】皮膚寒熱。胃中熱气。風寒濕痺堅筋骨。令人嗜食。久服輕身。止心煩滿。利大小便。長肌膚肥大。療金瘡血內流癰腫有效。婦人血气煩悶。產後血暈。並經脈不止。崩中帶下。消一切瘡癤。止鼻衄吐血。通小腸。消酒毒。治黃病。殺蕈毒。敷蛇虫咬。治小腹疝痛。腹內冷積水痢諸病。

【花實及根葉】【主治】去白虫。療喉痺。多服令人溏泄。主癰疽惡瘡。

溫性藥品

海帶

【气味】寒鹹無毒。

【主治】婦人病及療風下水。亦可催生。治癭癅結核功同海藻。

溫性藥品

晚蠶砂

﹝曬漧淘淨再曬。可久收不壞。﹞

【气味】甘辛溫無毒。

【主治】腸鳴。熱中消渴。風痺癮疹。炒黃袋盛浸酒。去風緩諸節不隨。皮膚頑痺。冷血瘀血。腰腳冷疼。及婦人血崩頭風風赤眼。去風除濕。蓋蠶屬火。其性燥。燥能勝風去濕。故主療風濕之病也。

溫性藥品

全蠍

【气味】甘辛平有毒。

【主治】蠍產於東方。色靑屬木。足厥陰經藥也。故治厥陰諸病。諸風掉眩。搐掣瘧疾。寒熱耳聾無聞。皆屬厥陰風木。故東垣云。凡疝气帶下。皆屬於風。蠍乃活風要藥。俱宜加而用之。

溫性藥品

郁李仁

﹝先以湯浸去皮尖用。生蜜浸一宿。漉出陰漧。研如膏用之。﹞

【气味】酸平無毒。陰中之陽。脾經气分藥也。

【主治】大腹水腫。面目四肢浮腫。利小便水道。腸中結气。關格不通。泄五臟膀胱急痛。

宣腰胯冷膿。消宿食。下气破癖气。下四肢水。酒服四十九粒。能瀉結气。破血潤燥。專治大腸气滯燥澀不通。研和龍腦點赤眼。蓋郁李仁又甘苦而潤。其性降。故能下气利水。

溫性藥品

麥

﹝一名麥芽。﹞

【气味】鹹溫無毒。

【主治】消食和中。破冷气。去心腹脹滿。開胃。止霍亂。除煩悶。消痰飲。破癥結。能催生落胎。補脾胃虛。寬腸下气。腹鳴者用之。麥穀芽粟皆能消化一切米麵諸果食積。其麥芽神曲二藥。胃气虛人宜服之。以代戊己腐熟水穀。豆蔻縮砂烏梅木瓜芍藥五味子爲之使。但有積者能消化。無積而久服。則消人元气也。不可不知。若久服者。須同白術諸藥兼用。則無害矣。

溫性藥品

谷

﹝一名穀芽。﹞

【气味】甘溫無毒。

【主治】快脾開胃。下气和中。消食化積。

溫性藥品

蜈蚣

﹝采得眞者。去頭足並尾。以薄荷葉包。火煨用之。犯蜈蚣毒。以烏雞糞或大蒜塗之立效。或以火气燻之亦效。或以蜘蛛吸之亦效。或以蛞蝓搗敷之亦效。﹞

【气味】辛溫有毒。

【主治】蠱毒。啖諸蛇虫魚毒。療心腹寒熱積聚。治癥癖。小兒驚癇臍風口噤。丹毒禿瘡瘰。蓋行而疾者。惟風與蛇。蜈蚣能制蛇。故亦能截風。蓋厥陰經藥也。故所主諸癥多屬厥陰。凡用取身扁而長。黑頭赤足者爲良。千足虫與蜈蚣相似。但頭上有白肉。面並嘴俱尖。

若誤用並犯其鮏臭气。入腦致死。不可不愼。重選擇之。

溫性藥品

鑪甘石

﹝此物點化爲神藥絕妙。九天三淸俱尊之曰鑪先生。非小藥也。凡用以炭火紅。童子小便淬七次。水洗淨。研粉水飛過曬用。﹞

【气味】甘溫無毒。

【主治】止血消腫毒。生肌明目。去翳退赤。收濕除爛。同龍腦點治目中一切諸病。鑪甘石陽明經藥也。受金銀之气。故治目病爲要藥。

溫性藥品

陽起石

﹝凡入藥燒後水用之。凝白者佳。又用火中赤。酒淬七次。研細水飛過日幹。亦有用燒酒浸過。同樟腦入罐升煉取粉用者。﹞

【气味】鹹微溫無毒。

【主治】崩中漏下。破子髒中血癥瘕結气。寒熱腹痛。無子。陰痿不起。補不足。療男子莖頭寒。陰下濕癢。去臭汗。消水腫。久服不饑。令人有子。補腎气。精乏腰疼。膝冷濕痺。

子宮久冷。冷癥寒瘕。止月水不定。治帶下溫疫冷气。補五勞七傷。補命門不足。散諸熱腫。

溫性藥品

桃花石

﹝出申州鐘山縣。似赤石脂。但舐之不著舌者是也。﹞

【气味】甘溫無毒。

【主治】大腸中冷膿血痢。久服令人肥悅能食。

溫性藥品

麥飯石

﹝此石碎如棋子。炭火燒赤。投米醋中浸之。如此十次。研末篩細。入乳缽內用數入更碾五七日。要細膩如面極細方有效。若不細。塗之卽極痛也。﹞

【气味】甘溫無毒。

【主治】一切癰疽發背。

溫性藥品

玄精石

【气味】鹹溫無毒。

【主治】玄精石稟太陰之精。與鹽同性。其气寒而不溫。其味甘鹹而降。同硫黃硝石。治上盛下虛。救陰助陽。有扶危拯逆之功。故鐵甕申先生來復丹用之。正取其寒以配硝硫之熱。

開寶本艸。言其性溫誤矣。故古方不見用。近世補藥及傷寒多用之。其著者治傷寒正陽丹出汗也。

溫性藥品

硼砂

【气味】苦辛暖無毒。

【主治】硼砂味甘微鹹而气涼。色白而質輕。故能去胸膈上焦之熱。素問云。熱淫於內。治以鹹寒。以甘緩之是也。其性能柔五金而去垢膩。故治噎膈積聚骨硬結核惡肉陰潰用之者。

取其柔物也。治痰熱眼目障翳用之者。取其去垢也。

溫性藥品

玄明粉

【气味】辛甘無毒。沈也陰也。

【主治】心熱煩躁。並五臟宿滯癥結。明目。退膈上虛熱。消腫毒。大抵玄明粉其用有二。

去胃中之實熱。蕩腸中之宿垢。用此以代盆硝耳。神農本艸言朴硝煉餌服之。輕身神仙。玄明傳云。陰中有陽。能除一百二十種疾。蓋因方士竄入之言。後人因此制爲玄明粉。煉多偏。佐以甘艸。去其鹹寒之毒。遇有三焦腸胃實熱積滯。少年气壯者。量與服之。亦有速效。若脾胃虛冷。及陰虛火動者。服之是速其咎矣。

溫性藥品

蟾酥

【气味】甘辛溫微毒。卽蟾蜍眉間之白汁也。以油單紙裹眉裂之。酥出紙上。陰漧用。眞者輕浮。入口味甜。其汁不可入人目。令人赤腫目盲。急以紫艸汁洗點卽消。

【主治】小兒疳積腦疳。治腰腎冷。並助陽气及療虫牙齒縫出血。拔發背疔瘡一切惡腫。

溫性藥品

石硫黃

【气味】酸溫有毒。

【主治】古方未有服餌硫黃者。本經所用。只於治瘡蝕。攻積聚冷气腳弱等。而近世遂火煉治爲常服丸散。觀其治煉服食之法。殊無本源。非若乳石之有論議節度。故服之其效𨿽緊。

而其患更速。可不戒之。土硫黃辛熱鮏臭。只可治疥殺虫。不可服。

溫性藥品

長松根

【气味】甘溫無毒。

【主治】風血冷气宿疾。溫中去風。治大風惡疾。眉髮墮落。百骸腐潰。每以一兩入甘艸少許。水煎服旬日卽愈。又解諸虫毒。補益長年。

溫性藥品

白頭翁

﹝一名野丈人。花子莖葉同。﹞

【气味】苦溫無毒。气濃味薄。可升可降。陰中陽也。

【主治】溫瘧狂。寒熱癥瘕積聚癭气。逐血止腹痛。療金瘡鼻衄。止毒痢赤痢。腹痛。百節骨痛。項下癅。一切風气。暖腰膝。明目消贅。

溫性藥品

山慈菇

【气味】甘微辛有小毒。

【主治】癰腫瘡瘰結核等。醋磨敷之。亦剝人面皮。除。主疔腫。攻毒。破皮。解諸毒蠱毒蛇虫狂犬咬。

溫性藥品

石蒜

﹝一名一枝箭。蒜以根狀名。箭以莖狀名。又曰金燈花根。﹞

【气味】辛甘有小毒。

【主治】敷貼腫毒。疔瘡惡核。可水煎服取汗及搗敷之。及中溪毒者。酒煎半升服。取吐良。

溫性藥品

杜衡

﹝卽土細辛。﹞

【气味】辛溫無毒。

【主治】風寒咳逆。作浴湯香人衣體。止气奔喘促。消痰飲。破畱血項間癭癅之疾。下气殺虫。古方吐藥往往用杜衡者。非杜衡也。乃及已也。及已似細辛而有毒吐人。昔人多以及已當杜衡。杜衡當細辛。故爾錯誤也。杜衡則無毒不吐人。功𨿽不及細辛。而亦能散風寒。下气消痰行水破血也。

溫性藥品

三七根

﹝一名金不換。﹞

【气味】甘微苦溫無毒。

【主治】止血散血定痛。金刃箭傷跌撲杖瘡血出不止者。嚼爛塗或爲末摻之。其血卽止。亦主吐血衄血。下血血痢。崩中經水不止。產後惡血不下。血暈血痛。赤目癰腫。虎咬蛇傷諸病。此藥近時始出。南人軍中用爲金瘡要藥。云有奇功。又云凡杖撲傷損瘀血淋漓者。隨卽嚼爛罨之卽止。靑腫者卽消散。若受杖時。先服一二錢。則血不衝心。杖後尢宜服之。產後服亦良。大抵此藥气溫味甘微苦。乃陽明厥陰血分之藥。故能治一切血病。與騏竭紫相同。

溫性藥品

列當

﹝一名艸蓯蓉根。與肉蓯蓉極相類。刮去花。壓扁以代肉者。功力殊劣。卽列當。﹞

【气味】甘溫無毒。

【主治】男子五勞七傷。補腰腎。令人有子。去風血。煮酒浸酒服之。

溫性藥品

蘼蕪

﹝一名蘄。其葉似當歸。其香似白。故有蘄江蘺之名。蘺艸生江中。故又曰江蘺。﹞

【气味】辛溫無毒。

【主治】咳逆。定驚气。辟邪惡。除蠱毒鬼疰。去三虫。久服通神。主身中老風。頭中久風風眩。作飲止泄瀉。

【花】【主治】入面脂用。

溫性藥品

藿香葉

【气味】辛微溫無毒。浮而升。陽也。可升可降。入手足太陰經。

【主治】風水毒腫。去惡气。止霍亂心腹痛。脾胃吐逆爲要藥。助胃气。開胃口。進飲食。

溫中快气。肺虛有寒。上焦壅熱。飲酒口臭煎湯漱。芳香之气助脾胃。故藿香能止嘔逆進飲食。乃手足太陰之藥。故入順气烏藥散則補肺。入黃四君子湯則補脾也。

溫性藥品

山柰根

【气味】辛溫無毒。

【主治】暖中。辟瘴癘惡气。治心腹冷气痛。寒濕霍亂。風虫牙痛。入合諸香用。

溫性藥品

排艸香

【气味】辛溫無毒。

【主治】辟臭。去邪惡气。

溫性藥品

野菊

﹝一名苦薏。生澤畔。莖如馬蘭。花如菊。菊甘而薏苦。處處原野極多。與菊無異。但葉薄而尖。多花小而蕊多如蜂窠狀。﹞

【根葉莖花】【气味】苦辛溫有小毒。

【主治】癰腫疔毒瘰眼息。

溫性藥品

澤蘭

﹝凡用大小澤蘭。細銼。以絹袋盛懸於屋南畔角上令幹用。﹞

【气味】苦微溫無毒。

【主治】金瘡癰腫瘡膿。蘭艸澤蘭气。香而溫。味辛而散。陰中之陽。足太陰厥陰經藥也。

脾喜芳香。肝宜辛散。脾气舒。則三焦通利而正气和。肝郁散。則榮衛流行而病邪解。蘭艸走气道。故能利水道。除痰癖。殺蠱辟惡。而爲消渴良藥。澤蘭走血分。故能治水腫。塗癰毒。破瘀血。消癥瘕。而爲婦人要藥。𨿽是一類。而功用稍殊。正如赤白茯苓芍藥補瀉皆不同也。

溫性藥品

水蘇

﹝一名龍腦薄荷。﹞

【莖葉】【气味】辛微溫無毒。

【主治】水蘇之功。專於理血下气。淸肺辟惡消穀。故太平和濟局方。治吐血衄血唾血咳血下血血淋口臭口苦口甜喉腥邪熱諸病。有龍腦薄荷丸。方藥多不錄。用治血病果有殊效。

溫性藥品

由跋

﹝是虎掌新根。大幹半夏一二倍。四畔未有子牙。其宿根卽虎掌也。﹞

【气味】辛苦溫有毒。

【主治】毒腫結熱。

溫性藥品

鳳仙

﹝一名急性子。﹞

【子】【气味】微苦溫有小毒。

【主治】產難積塊噎膈。下骨哽。透骨通竅。鳳仙子其性急速。故能透骨軟堅。庖人烹魚肉。硬者投數粒卽易軟爛。是其驗也。緣其透骨。最能損齒。與玉簪根同。凡服者不可著齒。

多用亦戟人咽。

溫性藥品

木藜蘆

【气味】苦平溫有毒。

【主治】疥癬殺虫。

溫性藥品

木鱉子仁

【气味】甘溫無毒。

【主治】折傷。消結腫惡瘡。生肌止腰痛。除粉刺。婦人乳癰。肛門腫痛。醋磨消腫毒。治疳積痞塊。利大腸瀉痢痔癅瘰。

溫性藥品

降眞香

【气味】辛溫無毒。

【主治】燒之辟天行時气宅舍怪異。小兒帶之。辟邪惡气。療折傷金瘡。止血定痛。消腫生肌。

溫性藥品

樟腦

﹝釋名韶腦。﹞

【气味】辛熱無毒。

【主治】通關竅。利滯气。治中惡邪气。霍亂心腹痛。寒濕香港腳。疥癬風瘙齲齒。殺虫辟毒。著鞋中去香港腳。蓋樟腦純陽。與焰硝同性。水中生火。其焰益熾。今丹鑪及煙火家多用之。辛熱香竄。稟龍火之气。去濕殺虫。此其所長。故燒煙燻衣筐席簞。能辟壁虱虫蛀。

溫性藥品

阿芙蓉

﹝俗作鴉片。﹞

【气味】酸澀溫微毒。

【主治】瀉痢脫肛不止。能澀丈夫精气。今人房中術用之。京師售一粒金丹。云通治百病。

皆方伎家之術耳。

溫性藥品

曲

【小麥曲】【气味】甘溫無毒。

【主治】消穀止痢。平胃气。消食痔。治小兒食癇。調中下气。開胃。療臟腑中風寒。主霍亂心膈气痰逆。除煩破癥結。補虛去冷气。除腸胃中塞不下食。令人有顏色。落胎並下鬼胎。止河魚之疾。

【大麥曲】【气味】同前。

【主治】消食和中。下生胎。破血。取五升。以水一斗煮三沸。分五服。其子如糜。令母肥盛。

【面曲米曲】【气味】同前。

【主治】消食積酒積糯米積。研末酒服立愈。余功同小麥曲。

溫性藥品

飴糖

﹝釋名餳音徐。糖之淸者曰飴。稠者曰餳。色紫類琥珀者。方中謂之膠飴。漧枯者名餳。方家用飴。乃云膠飴。是濕糖如濃蜜者。其寧結及牽白者餳糖不入藥用。﹞

【气味】甘大溫無毒入太陰經。

【主治】補虛乏。止渴去血。補虛冷。益气力。止腸鳴咽痛。治吐血。消痰潤肺止嗽。健脾胃。補中。打損瘀血者熬焦酒服能下惡血。又傷寒大毒嗽。於蔓菁薤汁中煮一沸。頓服之良。

脾弱不思食人。少用能和胃气。亦用和藥。解附子艸爲頭毒。古方建中湯多用之。糖與酒皆用米。而飴居上品。酒居中品。是糖以和潤爲優。酒以醺亂爲劣。脾欲緩。急食甘以緩之。飴之甘以緩中也。飴乃脾經气分藥也。甘能補脾之不足。

溫性藥品

血餘

﹝頭上曰髮。屬足少陰陽明。耳前曰鬢。屬手足少陽。目上曰眉。屬手足陽明。唇上曰髭。屬手陽明。頦下曰須。屬足少陰陽明。兩頰曰髯。屬足少陽。其經气血盛則美而長。气多血少則美而短。气少血多。則少而惡。气血俱少。則其處不生。气血俱熱。則黃而赤。气血俱衰。則白而落。

【气味】苦微溫無毒。

【主治】咳嗽五淋大小便不通。小兒驚癇。止血。鼻衄燒灰吹之立已。燒灰療轉胞小便不通。赤白痢。哽噎。癰腫。疔腫骨疽雜瘡。消瘀血。補陰甚捷。發乃血餘。故能治血病。補陰。療驚癇。去心竅之血。

平性藥品

天麻

【气味】辛溫無毒。乃肝經气分之藥。陰中之陽也。

【主治】風痰眩暈頭痛。療小兒風癇驚悸。麻痺不仁。

平性藥品

艸決明

【气味】鹹平無毒。

【主治】靑盲目淫。赤白膜翳。助肝益精。解蛇毒。止鼻紅。作枕治頭風。利五臟。

石斛【气味】甘平無毒。短而中實如金釵者良。陰中之陽。降也。乃足太陰脾足少陰右腎之藥。

【主治】彊陰益精。濃腸胃。男子腰腳軟弱。發熱自汗。癰疽排膿內塞。胃中虛熱。淸肺補脾。尢有殊功。

平性藥品

朱砂

【气味】甘微寒無毒。

【主治】鎭心安魂魄。通神明。主屍疰抽風。解驚癇胎毒痘毒。蓋朱砂生於炎方。秉離火之气而成。體陽而性陰。故外顯丹色。內含眞汞。其气不熱而寒。離中有陰也。其味不苦而甘。火中有土也。故可以養心。可以明目。可以安胎。可以解毒。可以發汗。隨佐使而見功。

無所往而不可。若有人自覺本形忽若爲二。並行並臥不辧眞假者。魂離魄也。用辰砂爲君。

人參茯苓爲佐。濃煎日飲。則眞者气爽。假者自化。又或夜多惡夢。通宵不寐。佩之以箭鏃辰砂。神魂安靜。此皆辟惡安魂之驗也。但宜生使。若煉服。恐竄入經絡骨髓。流而爲癰癅疽毒也。又小兒初生。以朱砂輕粉白蜜黃連之屬。欲下胎毒。不知輕粉下痰損心。朱砂下涎損神。兒實者服之軟弱。弱者服之易傷變生諸病也。

平性藥品

木賊艸

【气味】甘微苦無毒。空而輕。陽中之陰。升也浮也。

【主治】目疾。退翳膜。益肝膽。解肌止淚。與麻黃同形同性。亦能散火郁風濕而發汗。

平性藥品

覆盆子

【气味】甘平無毒。

【主治】益气輕身。補虛續絕。養肝明目。陰痿能令堅長。女子食之有子。其補益與桑椹同功。

平性藥品

牛膝

【气味】苦酸平無毒。乃足厥陰少陰所主之藥。

【主治】寒濕痿痺。四肢拘攣膝痛不可屈伸。墮胎。男子陰消。老人失溺。婦人月水不通。

補腎塡精。逐惡血畱結。助十二經脈。壯陽道。大抵得酒則能補腎肝。生用則能去惡血。最能引諸藥下至於足。又云春夏用莖葉。秋冬用根。而葉汁之效尢速。

平性藥品

龍骨

【气味】甘平無毒。陽中之陰。入手足少陰厥陰經。

【主治】益腎鎭驚。止陰瘧。收濕气。療多寐泄精。小便自泄。生肌斂瘡。蓋澀可去脫。龍骨能收斂浮越之正气。固大腸而鎭驚。又主帶脈爲病。

平性藥品

人參

【气味】甘微寒無毒。浮而升陽也。入手太陰經而能補陰火。用本髒藥相佐使。隨所引而相補一臟入脾亦歸其所喜。

【主治】止渴生津液。安精神。定魂魄。止驚悸。安胃和中。除邪气霍亂吐逆。止消渴。通血脈。得升麻爲引。用補上焦之元气。瀉肺中之火。得茯苓爲引用。補下焦之元气。瀉腎中之火。得麥門冬則生脈。得漧薑則補气。凡人面白面黃面靑黧悴者。皆脾肺腎气不足可用也。面赤面黑者。爲气壯神彊。不可用也。脈之浮而芤濡虛大遲緩無力。沈而遲澀弱細結代無力者。皆虛而不足可用也。脈弦長緊實滑數有力者。皆火郁內實不可用也。喘嗽勿用者。謂痰實气壅。不可用之以益其實也。若腎虛气短而促者急用之。肺寒而咳。則寒束熱邪。壅滯在肺。固宜禁用。若自汗惡寒而咳。中气不調急用之。久病而郁熱在肺。則火抑於內。宜發不宜補。忌用之。若肺虛火旺。气短自汗。非人參爲之君。何以補肺之陽。瀉肺之陰。諸痛不可驟用者。乃邪气方銳。宜散而不宜補也。若裏虛吐利。及久病胃弱虛痛喜按者。非人參爲之君。何以升中气之陽。降中气之陰。故古人治肺寒以溫肺湯。治肺熱以淸肺湯。治中滿以分消湯。合血虛以養榮湯。皆有人參在焉。所謂邪之所輳。其气必虛。養正則邪自除。陽旺則陰血生。至理所在。貴於配合得宜。

反﹝漏蘆﹞惡﹝山楂溲疏鹵咸﹞忌﹝鐵器﹞

平性藥品

蒺藜

【气味】苦溫無毒。

【主治】明目輕身。咳逆肺痿諸風瘍。補腎。治腰痛泄精。虛損勞乏。古方補腎治風。皆用白蒺藜。補腎益精。則用沙苑蒺藜。然究之其性宣通。久服不冷而無壅熱。腎水自得其天。功用俱同一也。﹝白者炒研去茨用。沙苑者酒蒸曬漧。﹞

平性藥品

天南星

﹝造膽星法。以生南星研末。臘月取黃牯牛膽汁和劑納入膽中。系懸風處幹之。年久者彌佳。﹞

【气味】苦溫有大毒。陰中之陽。可升可降。乃手足太陰脾肺之藥。

【主治】性辛而麻。故能治風散血。气溫而燥。故能勝濕除涎。緊而毒。故能攻積拔腫。而治口舌縻。然得防風則不麻。得牛膽則不燥。得火炮則不毒。

平性藥品

蛤蚧

﹝凡用須炙令黃色熟搗。口含少許。奔走不喘息者﹑乃爲眞也。可入丸散。其毒在眼。

須去眼及甲上尾上腹上肉毛。雄爲蛤。雌爲蚧。身長四五寸。尾與身等。藥力在尾。尾不全者不效。﹞

【气味】鹹平有小毒。

【主治】積久咳嗽。肺痿咯血。肺癰急。通水道。昔人言補可去弱。人參羊肉之屬。蛤蚧補肺气。定喘止渴。功同人參。益陰血。助精扶羸。功同羊肉。

平性藥品

桑寄生

【气味】苦平無毒。

【主治】腰痛小兒背彊癰腫。去女子崩中不足。安胎及產後餘疾。下乳汁。助筋骨。益血脈。

平性藥品

棗仁

【气味】酸平無毒。

【主治】心腹寒熱邪結气聚。四肢酸痛濕痺。安五臟。療心煩不得眠。補中益肝气。泄虛汗煩渴。其子肉味酸。食之使不思睡。核中仁服之。療不得眠。正如麻黃髮汗。根節能止汗也。大抵酸棗實生用之味酸性收。專主肝病寒熱結气。酸痺久泄。臍下滿痛之癥。其仁炒熟用。則甘而潤。故療膽虛不得眠。煩渴虛汗之癥。皆足厥陰少陽藥也。今人專以棗仁爲心家之藥。則不明此理矣。蓋木爲心之母。謂虛則益其母可也。

平性藥品

遠志

【气味】苦溫無毒。﹝須去心。仍用甘艸湯浸一宿。焙漧用。腎經气分之藥也。﹞

【主治】咳逆傷中。補不足。除邪气。利九竅。益智慧。彊志倍力。婦人血噤失音。小兒客忤。腎積奔豚。治一切癰疽。但遠志入足少陰腎經。非心經之藥。其功專於彊志益精。令不健忘。蓋精與志。皆腎經之所藏。腎精不足。則志气衰不能上通於心。故迷惑而善忘也。三因方云。遠志酒治癰疽有奇功。蓋亦補腎之功也。

平性藥品

沒藥

【气味】苦平無毒。

【主治】破血止痛。療金瘡杖瘡諸惡瘡痔漏。卒下血。破癥瘕宿血。損傷瘀血。消腫定痛生肌。大槪乳香活血。沒藥散舊而生新。皆能止痛消腫。故方藥中每相兼而用之也。

平性藥品

茯神

【气味】甘平無毒。

【主治】五勞口漧。止驚悸。療風眩風虛。開心益智。安魂魄。養精神。補勞乏。主心下急痛堅滿。人虛而小腸不利。加而用之。神木卽茯神心內木。療毒風筋攣。心神驚掣。治香港腳痺痛。

平性藥品

﹝白赤﹞茯苓

【气味】甘平無毒。浮而升。陽也。白者入手太陰足太陽經气分。赤者入足太陰手少陰太陽气分。

【主治】心下結痛。寒熱煩滿。咳逆。口焦舌漧。利小便。止消渴。大腹淋瀝。膈中痰水。

開胸肺。調髒气。伐腎邪。長陰益气力。開胃止嘔逆。安心神。主肺痿痰壅。小兒驚癇。女人熱淋。暖腰膝。安胎。除濕益燥。緩脾生津。導气平火。開腠理。泄膀胱。療腎積奔豚。

赤茯苓主治。破結气。瀉心小腸膀胱濕熱。利竅行水。蓋茯苓之白入壬癸。

赤者入丙丁。味甘而淡又降也。爲陽中之陰。服食至要云。茯芩通神而至靈。和魂而煉魄。利竅而益肌。濃腸而開心。調榮而理衛。大抵得松之餘气孕毓而成。屬金之質。小便多能止之。小便澀能利之。止之者何。茯苓多益心脾。性美。下能接引諸溫暖藥歸就腎經。腎得眞火而眞气固。故八味丸之不離茯苓者是也。利之者何。凡飲食入胃。遊溢精气。上輸於肺。通調水道。下輸膀胱。茯苓淡滲而色白爲金之象。金之令上行而下降。金能生水。

澀者有不利之乎。然本艸言茯苓利小便。伐腎邪。有降而下之之功。而丹溪又言陰虛者不宜用。似亦相反何也。蓋肺虛心虛胞熱厥陰病者皆虛熱也。其人必上熱下寒。脈虛而弱。法當用升陽之藥。以升水降火。膀胱不約。下焦虛者。乃火投於水。水泉不藏。脫陽之癥。其人必肢冷脈遲。法當用溫暖之藥。峻補其下。交濟坎離。二癥皆非茯苓淡滲之藥所能益其元气。

朱氏之謂陰虛不可用者。此之謂也。素問云。心虛則少气遺溺。下焦虛則遺溺。胞遺熱於膀胱則遺溺。膀胱不利爲癃。不約爲遺。厥陰病則遺溺閉癃。朱氏之不欲驟用者。其深明於此理也。若肺气盛者實熱也。其人必气壯脈彊。寒淫所勝。素問所云肺气盛則便數而欠。非茯苓之淡滲。何以分陰陽而導濕。本艸之必用以伐腎邪者。此之謂也。

平性藥品

小麥

【气味】甘微寒無毒。入少陰太陽之經。

【主治】養心及肝。其功除煩止渴。收汗利溲止血。新者性熱。陳者平和。浮者主治虛汗。

麥麩性涼而熱。凡人身體疼痛及瘡瘍腫爛沾漬。或小兒暑月痘瘡爛潰。不能著席睡臥者。並用夾褥盛麩縫合。藉臥爲良。

平性藥品

白附子

【气味】辛甘大溫有大毒。入陽明經能引藥勢上行。

【主治】中風失音。一切冷風气。面瘢疵。小兒毒暑入心。痰塞心孔。昏迷搐搦。非瞑眩之劑。不能伐之。三生丸君白附子。此之謂也。

平性藥品

紫河車

﹝采得投長流水洗淨血污。蒸搗入藥爲良。筋膜乃初結眞气。不可剔去。﹞

【气味】甘鹹無毒。

【主治】血气羸瘦。男女一切虛損勞極。癲癇失志恍惚。安心養血。益气補精。

平性藥品

大棗

【气味】甘平無毒。

【主治】屬土而有火。味甘性緩。甘先入脾。爲脾經血分之藥。仲景治奔豚用大棗湯。滋脾土以平腎气也。治水飲脇痛有十棗湯。益土而勝水也。方藥中用姜棗作引。溫以補不足。甘以緩陰血也。有齒病疳病患不宜啖棗。小兒尢不宜食。令齒黃生。與蔥同食。令人五臟不和。與魚同食。令人腰腹痛。

平性藥品

龜甲

﹝凡使鋸去四邊。石上磨淨。炭火炮過。醋塗酥炙。或以酒炙用。﹞

【气味】甘平有毒。

【主治】血滯麻痺。久嗽虛瘧。屬金水。功長於補陰。治血治勞。蓋龜鹿皆靈而有壽。龜首常藏向腹。能通任脈。故取其版以補心補腎補血以養陰也。鹿鼻常反向尾。能通督脈。故取其角以補命補精補气以養陽也。古人制龜鹿二仙膏見神工之能事矣。龜下甲治漏下赤白。破癥瘕。去瘀血。止血痢。續筋骨。療勞倦。四肢無力。腰腳酸痛。

平性藥品

神曲

﹝凡用炒黃以助土气。陳久者良。﹞

【气味】甘辛溫無毒。陽中之陽也。入足陽明經。

【主治】化水谷宿食癥結宿滯。健脾暖胃。霍亂泄痢。炒研酒服。回產婦乳。

平性藥品

五加皮

【气味】辛溫無毒。五加者五車星之精也。水應五湖。人應五徳。位應五方。物應五車。故靑精入莖。則有東方之液。白气入節。則有西方之津。赤气入花。則有南方之光。玄精入根。則有北方之。黃煙入皮。則有戊己之靈。五神鎭生。相轉育成。餌之者眞仙。服之者反嬰。

【主治】風濕痿痺。壯筋骨。順气化痰。添精補髓。男子陰痿囊下濕。小便餘瀝。女人陰癢及腰瘠痛弱。釀酒飲治四肢拘攣。去皮膚風濕。

平性藥品

僵蠶

【气味】鹹辛平無毒。浮而升。陽中之陽也。入厥陰陽明之藥。

【主治】小兒驚癇夜啼。去三虫。男子陰痿。女子崩中赤白。產後腹痛。滅諸瘡瘢痕。療一切金瘡疔腫風痔。蓋僵蠶屬火兼土與金。木老得金。气僵而不化。治喉痺者。取其淸化之气。從治相火者。取其散濁結滯之痰。因其气相感。而以意使之者也。有枸杞蠶一種。生枸杞樹上。取之曝漧曬用。主治益陽道塡精。炙黃入地黃丸。功長於補腎。治腎家風虛。

惡﹝桑螵蛸桔梗茯苓茯神萆﹞

平性藥品

百合

【气味】甘平無毒。

【主治】補中益气。止涕淚。除心下急滿。潤肺止嗽。仲景治百合病。有百合知母湯。百合滑石代赭湯。百合雞子湯。百合地黃湯。凡四方病名百合。而用百合治之。不知何義。

平性藥品

阿魏

﹝臭而止臭者。乃爲眞。驗法有三。一以半銖安熟銅器中一宿。至明沾阿魏處白如銀汞。無赤色。一以一銖置五斛艸自然汁中一夜。至明如鮮血色。一以一銖安於柚樹上樹立幹。

便是眞者。﹞

【气味】辛平無毒。

【主治】殺諸小虫。去臭气。破癥積。除邪鬼蠱毒。解自死牛羊馬肉諸毒。消肉積。祛傳屍冷气。辟溫治瘧。

平性藥品

龍眼肉

【气味】甘平無毒。

【主治】五臟邪气。安志。除蠱毒。去三尸虫。久服彊魄聰明。開胃益脾。性味和平。嚴用和歸脾湯。治思慮勞傷。用龍眼肉取甘味歸脾。能益人之智。通神明也。

平性藥品

鼠粘子

【气味】辛平無毒。陽中之陰。升也。

【主治】其用有四。治風溫癮疹咽喉風熱。散諸腫瘡瘍之毒。利凝滯腰膝之气。

平性藥品

蓖麻子

【气味】甘辛平有小毒。陰也。

【主治】性善收能追膿。取毒。又能出有形之滯物。故取胎產胞衣刺骨。膠血者用之。

平性藥品

礞石

【气味】甘鹹平無毒。其性下行。陰也沈也。乃足厥陰之藥。

【主治】肝經病。故宜以礞石之重墜。疏快其滯。使木平气下。而痰積通利也。然只可用之救急。若气弱脾虛者不宜僭服。

平性藥品

白前

【气味】甘微寒無毒。

【主治】脇逆气。胸逆气。呼吸欲絕。降气下痰。手太陰也。然長於降气。肺气壅實而有痰者宜之。若虛而兀兀硬气。則不可用之以泄化源。

平性藥品

鉤藤

【气味】甘平微寒無毒。入手足厥陰經。足厥陰主風。手厥陰主火。

【主治】驚癇眩暈。皆肝風相火之病。鉤藤通心包於肝木。風靜火熄。則諸癥自除。大人頭旋目眩。亦可兼療。

平性藥品

巴戟天

﹝以連珠多肉濃者爲勝。用枸杞子煎湯浸一宿。漉出。再酒浸一伏時。漉出。同菊花熬煎黃。去菊花。以布拭漧用。﹞

【气味】辛甘微溫無毒。

【主治】大風邪气。陰痿不起。彊筋骨。安五臟。療頭面遊風。小腹及陰中相引痛。乃腎經血分藥也。

平性藥品

枸杞子

【气味】甘平無毒。

【主治】堅筋骨。除風去虛勞。補精气。滋腎潤肺。益陽事。祛下焦肝腎虛熱。蓋枸杞之苗。乃天之精。苦甘而涼。上焦心肺客熱者宜之。枸杞之根乃地骨皮。甘淡而寒。下焦肝腎虛熱者宜之。

是皆三焦气分之藥。所謂熱淫於內。佐以甘寒也。至於子則甘平而潤。性滋而補。專能補腎潤肺。生精益气。所謂精不足者補之以味也。

平性藥品

密蒙花

﹝凡使揀淨。酒浸一宿。漉出候幹。拌蜜蒸三次入用。﹞

【气味】甘平微寒無毒。

【主治】靑盲膚翳赤腫。多眵淚。消目中赤脈。小兒麩口及疳气攻眼。羞明怕日。入肝經气血分。潤肝燥。

平性藥品

茺蔚

﹝益母艸子。﹞

【气味】辛甘微寒無毒。陰中微陽。入手足厥陰經。

【主治】能活血行气。有補陰之功。故能明目益精。調經殊功。東垣言瞳子散大者禁用茺蔚子。意謂目得血而能視。茺蔚子行血甚捷。瞳子散大則白不足故禁之。非助火也。然血滯病目。此則宜之。

平性藥品

葳蕤

﹝采得以竹刀刮去節皮洗淨。用蜜水浸一宿。蒸焙漧用。﹞

【气味】甘平無毒。能升能降。陽中陰也。

【主治】風淫四末。兩目淚爛。男子濕注腰痛。女子面生黑。療風溫自汗。身重語言難出。虛勞寒熱痞瘧及一切不足之癥。用代參。不熱不燥。大有殊功。

平性藥品

三稜

【气味】苦平無毒。陰中之陽也。

【主治】老癖癥瘕。產後惡血。破積气。消撲損瘀血。眞气虛者勿用。

平性藥品

萆

【气味】苦平無毒。足陽明厥陰經藥也。

【主治】厥陰主筋屬風。陽明主肉屬濕。萆之功長於去風濕。所以能治緩弱痺遺濁惡瘡諸病。故萆釐淸飲。以之治眞元不足。下焦虛寒。小便頻數。白濁如膏之癥。又人飲酒過傷。或不飲酒而過食辛熱葷膩之物。又或因房勞過度。以致小便頻數而痛。與淋癥澀而作痛者不同。宜用萆以逐除積毒。去濁而釐淸也。

平性藥品

土茯苓

【气味】甘淡平無毒。

【主治】健脾胃。去風濕。利關節。療拘攣骨痛惡瘡臃腫。解汞粉銀朱毒。近世有風流之人。多病楊梅毒瘡者。希求速效。每用輕粉銀朱等藥愈而復發。其毒結於陽明厥陰二經而兼乎他經。以致邪之所在則先發出。如兼少陽太陰。則發於咽喉。兼太陽少陰。則發於頭耳。總以相火寄位於厥陰。肌肉屬乎陽明。水銀輕粉之燥烈。𨿽能劫脾胃之痰。使諸火上升。俾毒瘡頓愈。不知毒瓦斯竄入經絡筋骨之間。莫之能出。痰涎𨿽出。血液旋耗。筋失所養。榮衛不從。變爲癰漏。惟土茯苓气平味甘而淡。爲陽明本藥。能健脾胃去風濕。脾胃健而榮衛從。

風濕去而筋骨利。此亦古人未言之祕也。

平性藥品

蕪荑

【气味】辛平無毒。

【主治】五內邪气。逐寸白虫。散腸中喘息。主積冷气。心腹癥痛。療婦人子宮風虛。

孩子疳瀉冷痢。

平性藥品

藿香

【气味】辛微溫無毒。可升可降。陽也。入手足太陰經。

【主治】風水毒腫。去惡气。止霍亂。脾胃吐逆。溫中快气。上焦壅熱。飲酒口臭。並湯嗽之。

平性藥品

香薷

【气味】辛微溫無毒。屬金與水。有徹上徹下之功。

【主治】解暑利小便。又治水甚捷。肺得之而淸化行也。但飲食不節。勞役作苦之人。倘患傷暑。而致大熱大渴。汗泄如雨。煩躁喘促。或瀉或吐。須益元气以降火。不可槪用以重虛其表。惟夏月乘涼飲冷。致陽气爲陰邪所遏。患頭痛發熱惡寒。煩躁口渴。或吐或瀉。或霍亂者。宜用之以發越陽气。散水和脾。俗人用代茶湯。謂能解暑。誤之甚也。又其性溫不可熱飲。反致吐逆。

平性藥品

蔥莖白

【气味】辛平。葉溫。根須平。俱無毒。升也陽也。入手太陰足陽明經。

【主治】發散以通上下陽气。故活人書治傷寒頭痛如破。用連須蔥白湯主之。仲景治少陰病下利淸谷。裏寒外熱。厥逆脈微者。白通湯主之。內用蔥白。若面色赤者。四逆湯加蔥白。

腹中痛者去蔥白。總以腎惡燥。急食辛以潤之。蔥白之辛溫。以通陽气也。又蔥管吹鹽入玉莖內。治小便不通及轉脬危急之癥。但白冷靑熱。傷寒湯中不得用靑。又春食生蔥。令人面上起遊風。生蔥同蜜食作下利。燒蔥同蜜食壅气殺人。生蔥合棗食令人病。合犬雉肉同食。

令人病血。

平性藥品

粳米

﹝粳音庚。粳乃穀稻之總名也。有早中晚三收。諸本艸獨以晚稻爲粳者非矣。﹞

【气味】甘苦平無毒。﹝生者寒。燔者熱。北粳涼。南粳溫。赤粳熱。白粳涼。晚白粳寒。

新粳熱。陳粳涼。新米乍食動風气。陳者下气。病患尢宜。常食幹粳飯。令人熱中唇口漧。

不可同馬肉食發痼疾。不可和蒼耳食。令人卒心痛。急燒倉米灰和蜜漿服之。不爾卽死。﹞

【主治】益气止煩。止渴止泄。溫中和胃气。長肌肉。補中壯筋骨益腸胃。煮汁主心痛。止渴。斷熱毒下痢。合芡實作粥食。益精彊志。聰耳明目。通五臟。好顏色。常食幹粳飯。令人不噎。粳有早中晚三收。以晚白米爲第一。得天地中和之气。同造化生育之功。非他物可比。本艸言粳米益脾胃。而張仲景白虎湯用之入肺。以味甘爲陽明之經。色白爲西方之象。

而气寒入手太陰也。桃花湯用之以補少陰之正气。竹葉石膏湯用之以益不足。

平性藥品

砂

﹝音鐃。一名透骨將軍。其性毒。服之使人亂。故曰砂。本艸云性透物。五金籍之以爲先鋒。故號爲透骨將軍。凡用須水飛過。去塵穢。入瓷器中重湯煮幹。則殺其毒。

今時人多用水飛淨。醋煮幹如霜。刮下用之。又一法治用黃丹鍛石作櫃赤使用。並無毒。

﹞

【气味】鹹苦辛溫有毒。﹝中其毒者。生綠豆研汁飲一二升解之。﹞

【主治】砂大熱有毒之物。噎膈反胃。積塊內癥之病。用之則有神功。蓋此疾皆起於七情飲食所致。痰气鬱結。遂成有形。妨礙道路。吐食痛脹。非此物化消。豈能去之。其性善爛金銀銅錫。庖人煮硬肉。入砂少許卽爛。可以類推矣。所謂化人心爲血者。亦甚言其不可多服耳。若被刀刃所傷。以之罨傅。當時生痂。

畏﹝漿水一切酸﹞忌﹝羊血﹞

平性藥品

芡實

﹝一名雞頭。﹞

【气味】甘平澀無毒。

【主治】濕痺腰脊膝痛。補中除暴疾。益精气。彊志。令耳目聰明。久服輕身不饑耐老。開胃助气。止渴益腎。治小便不禁遺精白濁帶下。小兒多食令不長。生食多動風冷气。食多不益脾胃。兼難消化。作粉食益人勝於也。

平性藥品

茗茶

【气味】苦甘微寒無毒。乃陰中之陽。可升可降。入手足厥陰經【主治】瘡。利小便。止渴消食。去痰熱。上行能淸頭目。並能消暑解酒食毒。凡膏粱炙諸濃味啜之爲良。但久啜無度。傷營傷精。血不華色。正如茶序所云。解滯消壅。一日之利暫佳。侵精瘠气。終身之累殊大。不可不愼。

平性藥品

大麥

【气味】鹹溫微寒無毒。爲五穀長。令人多肥。

【主治】消渴止熱。益气調中。補虛劣。壯血脈。益顏色。實五臟。化谷食止泄。不動風气。久食令人肥白。滑肌膚。爲面勝於小麥。無燥熱。面平胃。止渴消食。療脹滿。久食頭髮不白。和鍼砂沒石子等染髮黑色。寬胸下气。涼血消積進食。大麥性平涼滑膩。有人患纏喉風食不能下。用此面作稀糊令咽以助胃气。炒食有火。能生熱病。作飯食饗而有益。生則損人。

平性藥品

蒲黃

﹝凡使勿用松黃並黃蒿。其二件全似。只是味及吐人。眞蒲黃須隔三重紙焙令色黃。

蒸半日。卻再焙漧用方妙。破血消腫者生用之。補血止血者炒用之。﹞

【气味】甘平無毒。

【主治】心腹膀胱寒熱。利小便。止血消瘀血。久服輕身益气力延年。治痢血鼻衄吐血尿血瀉血。利水道。通經絡。止女子崩中。婦人帶下月候不勻。血气心腹痛。妊婦下血墜胎。血運血癥。兒枕气痛。顚撲血悶。排膿瘡癤遊風腫毒。下乳汁。止泄精。涼血活血。止心腹諸痛。蒲黃乃手足厥陰血分藥也。故能治血治痛。生則能行。熟則能止。與五靈脂同用。能治一切心腹諸痛。

平性藥品

商陸

﹝取花白者根。銅刀刮去皮。薄切。以東流水浸兩宿。漉出架甑蒸。以黑豆葉一重。商陸一重。如此蒸之。從午至亥。取出去豆葉。暴漧銼用。無豆葉以豆代之。﹞

【气味】辛平有毒。沈也降也陰也。

【主治】水腫疝瘕痺。熨除癰腫。殺鬼精物。療胸中邪气。水腫痿痺。腹滿洪。直疏五臟。

散水气。瀉十種水病。喉痺不通。薄切醋炒。塗喉外良。通大小腸。瀉蠱毒。墮胎。腫毒。敷惡瘡。但其性下行。專於行水。與大戟甘遂蓋異性而同功。胃气虛弱者不可用。其赤者只可貼腫。服之傷人。痢血不已殺人。令人見鬼神。不可不愼。

平性藥品

甘松

【气味】甘溫無毒。

【主治】惡气。卒心腹痛滿。下气。黑皮風疳齒野雞痔得白芷附子良。理元气。去气郁。香港腳膝浮。煎湯淋洗。甘松芳香。能開脾郁。少加入脾胃藥中。甚醒脾气。

平性藥品

無食子

﹝卽沒石子。凡使勿犯銅鐵並被火驚。用顆小無米者妙。用漿水於砂盆中研令盡。焙漧再研如烏犀色入藥。﹞

【气味】苦溫無毒。

【主治】赤白痢。滑腸生肌肉。腸虛冷痢。益血生精。和气安神。烏髭發。治陰毒痿。燒灰用。溫中。治陰瘡陰汗。小兒疳。冷滑不禁。

平性藥品

皂莢

﹝凡用要赤肥並不蛀者。以新汲水浸一宿。用銅刀削去粗皮。以酥反復炙透。槌去子弦用。每莢一兩。用酥五錢。又有蜜炙酥炙絞汁燒灰之異。各依方法。﹞

【气味】辛鹹溫有小毒。

【主治】皂莢屬金。入手太陰陽明之經。金勝木。燥勝風。故兼入足厥陰治風木之病。其味辛而性燥。气浮而散。吹之導之。則通上下諸竅。服之則治風濕痰喘腫滿殺虫。塗之則散腫消毒。搜風治瘡。

惡﹝麥門冬﹞畏﹝空靑人參苦參﹞伏﹝丹砂粉霜硫黃砂﹞

【子】﹝揀取圓滿堅硬不蛀者。以瓶煮熟。剝去硬皮一重。取向裏白肉兩片去黃。以銅刀切曬用。其黃消人腎气。﹞

【气味】辛溫無毒。

【主治】炒舂去赤皮。以水浸軟。煮熟糖漬食之。疏導五臟風熱壅。核中白肉。入治肺藥。

核中黃心嚼食。治膈痰吞酸。仁和血潤腸。治風熱大腸虛祕。瘰腫毒瘡癬。又核燒存性。

治大便燥結。其性得濕則滑。滑則燥結自通也。

【刺】﹝一名天丁。﹞

【气味】辛溫無毒。

【主治】米醋熬嫩刺作煎。塗瘡癬有奇效。治癰腫妒乳。風癘惡瘡。胎衣不下。殺虫。但皂莢刺能引諸藥性上行。治上焦病。又能引至癰疽潰處更驗。

平性藥品

蒲公英

【气味】甘平無毒。入足少陰腎經君藥。

【主治】婦人乳癰水腫。散滯气。化熱毒。擦牙烏須髮。壯筋骨。亦可入陽明太陰經。凡治乳癰。以忍冬藤同煎湯入酒佐服。服罷欲睡。睡覺微汗。是其效也。

平性藥品

桑螵蛸

【气味】鹹甘平無毒。

【主治】傷中疝瘕陰痿。益精生子。女子血閉腰痛。通五淋。利小便水道。乃肝腎命藥也。

凡男子身衰精自出。及小便自利者加用之。又小便如稠膠米泔。心神恍惚悴瘦食減。得之女勞者。以桑螵蛸爲君。佐以遠志菖蒲人參茯神之屬。無不應效。如無桑上者。卽用他樹所生。佐以炙桑白皮。亦可行水以接螵歸就腎經。

平性藥品

椿樗皮

﹝香者名椿。臭者名樗。椿樗二樹形相似。樗木疏。椿木實。凡使椿根不近西頭者爲上。采出拌生蔥蒸半日。銼細。以袋盛掛屋南畔。陰漧用。﹞

【气味】苦溫無毒。樗根有小毒。

【主治】椿根白皮性涼而能澀血。凡濕熱爲病。瀉痢濁帶精滑夢遺諸證。無不用之。有燥下濕。及去肺胃陳痰之功。治泄瀉有除濕實腸之力。但痢疾滯气未盡者。不可遽用。宜入丸散。亦可煎服。不見有害。椿皮色赤而香。樗皮色白而臭。椿皮入血分而性澀。樗皮入气分而性利。不可不辧。其主治之功𨿽同。而澀利之效則異。凡血分受病不足者宜用椿皮。气分受病有郁者宜用樗皮。此心得之微也。

平性藥品

柏子仁

﹝凡使先以酒浸一宿。至明漉出曬漧。用黃精自然汁於日中煎之。緩火煮成膏爲度。

每煎柏子仁三兩。用酒五兩浸。此法是服食家用者。尋常用只蒸熟曝烈。舂簸取仁。炒研入藥。﹞

【气味】甘平無毒。乃肝經气分藥。

【主治】驚悸。益气。除風濕。安五臟。久服令人潤澤美色。耳目聰明。不饑不老。輕身延年。療恍惚虛損吸吸。歷節腰中重痛。益血止汗。治頭風腰腎中冷。膀胱冷濃宿水。興陽道益壽。去百邪鬼魅。小兒驚癇。潤肝。養心气。潤腎燥。安魂定魄。益智寧神。燒瀝澤頭髮。治疥癬。又潤腎。古方十精丸用之。其性平而不寒不燥。味甘而補。辛而能潤。其气淸香。能透心腎。益脾胃。蓋仙家上品藥也。宜乎滋養之劑用之。列仙傳云。赤松子食柏實齒落更生。行及奔馬。諒非虛語也。

平性藥品

安息香

﹝或言燒之能集鼠者爲眞。﹞

【气味】辛苦無毒。

【主治】心腹惡气鬼疰。邪气魍魎鬼胎血邪。辟蠱毒。霍亂風痛。男子遺精。暖腎气。婦人血噤並產後血運。婦人夜夢鬼交。同臭黃燒燻丹穴永斷。燒之去鬼來神。治中惡魘寐勞瘵傳屍。

平性藥品

黃土

﹝三尺以上曰糞。三尺以下曰土。凡用當去上惡物。勿令入客水。﹞

【气味】甘平無毒。

【主治】泄痢冷熱赤白。腹內熱毒絞結痛下血。取漧土水煮三五沸。絞去滓。暖服一二升。

又解諸藥毒。中肉毒。合口椒毒。野菌毒。

平性藥品

太陽土

【气味】甘平無毒。

【主治】人家動土犯禁。主小兒病气喘。但按九宮看太陽在何宮。取其土煎湯飲之。喘卽定。

平性藥品

道中熱土

【气味】甘平無毒。

【主治】夏月死。以土積心口。少冷卽易。气通則蘇。亦可以熱土圍臍旁。令人尿臍中。

仍用熱土大蒜等分。搗水去滓。灌之卽活。

平性藥品

大腹子

【气味】辛澀溫無毒。

【主治】與檳榔同功。

平性藥品

【皮】

﹝鴆鳥多集檳榔樹上。凡用檳榔皮。宜先以酒洗。後以大豆汁再洗過。曬漧。入灰火燒煨切用。﹞

【气味】辛微溫無毒。

【主治】冷熱气攻心腹大腸。蠱毒痰膈醋心。並以姜鹽同煎。入疏气藥用之良。下一切气。

止霍亂。通大小腸。健脾開胃調中。降逆气。消饑膚中水气浮腫。香港腳壅逆。瘴瘧痞滿。

胎气惡阻脹悶。

平性藥品

冬瓜仁

﹝八月采之。﹞

【气味】甘平無毒。

【主治】令人悅澤好顏色。益气不饑。久服輕身耐老。除煩滿不樂。可作面脂。去皮膚風及黑。潤肌膚。治腸癰。

平性藥品

赤小豆

﹝俗呼紅豆。以緊小而赤黯色者入藥。其稍大而鮮紅淡紅色者並不治病。﹞

【气味】甘酸平無毒。

【主治】赤小豆而色赤心之谷也。其性下行。通乎小腸。能入陰分。治有形之病。故行津液。利小便。消脹除腫。止吐而治下痢腸。解酒病。除寒熱癰腫。排膿散血而通乳汁。下胞衣產難。皆病之有形者久服則降令太過。津血滲泄。所以令人肌瘦身重也。其吹鼻瓜蒂散及辟瘟疫用之。亦取其通气除濕散熱耳。水气香港腳最爲急用。今之治水者。惟知治水。而不知補胃則失之壅滯。赤小豆消水通气而健脾胃乃其藥也。

平性藥品

銅靑

﹝卽銅綠。﹞

【气味】酸平微毒。

【主治】婦人血气心痛。合金瘡止血。明目。去膚赤息肉。主風爛眼淚出。治惡瘡疳瘡。吐風痰殺虫。蓋銅靑乃銅之液气所結。酸而有小毒。能入肝膽。故吐利風痰。明目殺疳。皆肝膽之病也。

平性藥品

密陀僧

【气味】鹹辛平有小毒。

【主治】久痢五痔金瘡。面上瘢。面膏藥用之。殺虫消積。治諸瘡。消腫毒。除狐臭。染髭發。密陀僧感鉛銀之气。其性重墜下沈。直走下焦。故能墜痰止吐。消積定驚癇。治瘧痢。止消渴。療瘡腫。

平性藥品

珊瑚

【气味】甘平無毒。

【主治】去目中翳。消宿血。爲末吹鼻。止鼻衄。明目鎭心。止驚癇。點眼去飛絲。

平性藥品

石楠葉

【气味】辛苦平有毒。

【主治】養腎气。內傷陰衰。利筋骨皮毛。療腳弱。五臟邪气。除熱。女子不可久服令思男。能添腎气。治軟腳煩悶疼。殺虫逐諸風。浸酒飲治頭風。古方爲治風痺腎弱要藥。今人絕不知用。識者亦少。蓋由甄氏藥性論有令陰痿之說也。殊不知服此藥者。能令腎彊。嗜欲之人。籍此放恣。以致痿弱。歸咎於藥。良可慨也。

平性藥品

鱉甲

﹝凡使要綠色九肋多裙。重七兩者爲上。﹞

【气味】鹹平無毒。

【主治】鱉甲乃厥陰肝經血分之藥。肝主血也。試常思之。龜鱉之屬。功各有所主。鱉色靑入肝。故所主者瘧勞寒熱。瘕驚癇。經水癰腫陰瘡。皆厥陰血分之病也。玳瑁色赤入心。

故所主者心風驚熱。傷寒狂亂。痘毒腫毒。皆少陰血分之病也。秦龜色黃入脾。故所主者頑風濕痺。身重蠱毒。皆太陰血分之病也。水龜色黑入腎。故所主者陰虛精弱。腰腳酸痿。陰瘧泄痢。皆少陰血分之病也。介虫陰類。故並主陰經血分之病。各從其類。

平性藥品

石靑

﹝一名扁靑。﹞

【气味】甘平無毒。

【主治】目痛。明目。折跌癰腫。金瘡不瘳。破積聚。解毒瓦斯。利精神。久服輕身不老。去寒熱風痺。及丈夫莖中百病。益精。治丈夫內絕。令人有子。吐風痰。癲癇。平肝。

平性藥品

花乳石

﹝一名花蕊石。凡入丸散。以罐固濟頂。火過。出火毒。研細水飛。曬漧用。﹞

【气味】酸澀平無毒。

【主治】金瘡出血。刮末敷之卽合。仍不作膿。又療婦人血運惡血。治一切失血傷損內漏目翳。古方未用此者。近世以合硫黃同研末敷金瘡。其效如神。人有倉卒中金刃。不及治者。但刮末敷之亦效。花蕊石舊無气味。今嘗試之。其气平。其味澀而酸。蓋厥陰經血分藥也。其功專於止血。能使血化爲水。酸以收之也。而又能下死胎。落胞衣。去惡血。惡血化。則胎與胞無阻滯之患矣。東垣所謂胞衣不出。澀劑可以下之。故赤石脂亦能下胞胎。與此同義。葛可久治吐血出升斗有花蕊石散。和劑局方治諸血及損傷金瘡胎產亦花蕊石散。皆云能化血爲水。則此石之功。蓋非尋常艸木之比也。

平性藥品

白芨根

【气味】苦平無毒。又苦甘微寒性澀。陽中之陰也。

【主治】癰腫惡瘡敗疽傷陰死肌。胃中邪气。賊風鬼擊。痱緩不收。除白癬疥虫。結熱不消。陰下痿。面上。令人肌滑。止驚邪。血邪。血痢。癇疾。風痺。赤眼。癥結。溫熱瘧疾。發背。瘰。腸風。痔。撲損刀箭瘡。湯火瘡。生肌止痛。止肺血。

惡﹝理石﹞畏﹝李核杏仁﹞反﹝烏頭﹞

平性藥品

黃精

【气味】甘平無毒。

【主治】補中益气。除風濕。安五臟。久服輕身延年不饑。補五勞七傷。助筋骨。耐寒暑。

益脾胃。潤心肺。單服九蒸九曝食之駐顏斷谷。補諸虛。止寒熱。塡精髓。下三尸虫。時珍曰。黃精受戊己之淳气。故爲補黃宮之勝品者。萬物之母。母得其養。則水火旣濟。木金交合而諸邪自去。百病不生矣。

平性藥品

蛇牀子

﹝凡使。須用濃藍汁。並百部艸根自然汁。同浸一伏時。漉出。日幹。卻用生地黃汁相拌蒸之。從巳至亥。取出日幹用。凡服食去皮殼。取仁微炒。殺毒卽不辣也。作湯洗浴。則生用之。﹞

【气味】苦平無毒。

【主治】男子陰痿濕癢。婦人陰中腫痛。除痺气。利關節。癲癇惡瘡。久服輕身好顏色。溫中下气。令婦人子髒熱。男子陰彊。久服令人有子。治男子女人虛濕痺毒風痛。去男子腰痛。浴男子陰。去風冷。大益陽事。暖丈夫陽气。女人陰气。治腰胯酸疼。四肢頑痺。縮小便。去陰汗濕癬齒痛。赤白帶下。小兒驚癇。撲損瘀血。煎湯浴大風身癢。蓋蛇牀乃右腎命門少陽三焦气分之藥。神農列之上品。不獨補助男子。而又有益婦人。世人捨此而求補藥。

於遠域。豈非賤目貴耳乎。

平性藥品

白茅香

【气味】甘平無毒。

【主治】惡气。令人身香。煮湯服治腹內冷。小兒徧身瘡。合桃葉煎湯浴之。

平性藥品

兜納香

【气味】辛平無毒。

【主治】溫中除暴冷。惡瘡腫。止痛生肌。並入膏用。燒之辟遠近惡气。帶之夜行壯膽安神。與茅香柳枝煎湯浴小兒易長。

平性藥品

艸犀

﹝獨莖對葉而生如燈臺艸。根若細辛。﹞

【气味】辛平無毒。

【主治】解一切毒瓦斯。虎野狼虫虺所傷。溪毒野蠱惡刺等毒。並宜燒研服之。臨死者亦得活。

天行瘧瘴。寒熱咳嗽痰壅。飛屍喉痺瘡腫。小兒寒熱丹毒。中惡注忤痢血等病。煮汁服之。

嶺南及睦婺間中毒者。以此及千金藤並解之。

平性藥品

吉利艸

【气味】苦平無毒。

【主治】解蠱毒極驗。

平性藥品

百兩金

【气味】苦平無毒。

【主治】壅熱咽喉腫痛。合一寸咽津。又治風涎。

平性藥品

錦地羅

【气味】微苦平無毒。

【主治】山嵐瘴毒瘡毒。並中諸毒。以根研生酒服一錢匕卽解。

平性藥品

曲節艸

【莖葉】【气味】甘平無毒。

【主治】發背瘡消癰腫拔毒。同甘艸作末。米泔調服。

平性藥品

燕脂

【气味】甘平無毒。

【主治】小兒耳。浸汁滴之。活血解痘毒。

平性藥品

麻

【葉】【气味】苦平無毒。

【主治】赤白冷熱痢。炒研爲末。每蜜湯服一錢。癰腫無頭者吞一枚。生眼翳瘀肉。起倒睫拳毛。

平性藥品

敗醬

﹝一名苦菜。根苗同。﹞

【气味】苦平無毒。

【主治】暴熱火瘡赤气。疥瘙疽痔。馬鞍熱气。除癰腫浮腫結熱風痺。破多年凝血。能化膿爲水。產後諸病。止腹痛余疹煩渴。治血气心腹痛。破癥結。催生落胞。血運鼻衄吐血。

赤白帶下。赤眼障膜肉。耳瘡癤疥癬丹毒。排膿補。敗醬乃手足陽明厥陰藥也。善排膿破血。故仲景治癰及古方婦人科皆用之。乃易得之物。而後人不知用。蓋未遇識者耳。

平性藥品

王不畱行

【苗子】【气味】苦平無毒。

【主治】金瘡止血。逐痛出刺。除風痺內塞。止心煩鼻衄癰疽惡瘡。婦人產。久服輕身耐老增壽。治風毒。通血脈。遊風風疹。婦人血經不勻。發背。下乳汁。利小便。出竹木刺。

蓋王不畱行下乳引導用之。取其利血脈。並走血分陽明衝任之藥。俗有穿山甲王不畱。婦人服了乳長流之語。可見其性行而不住也。

平性藥品

迎春花

﹝處處人家栽插之。叢生。髙者二三尺。方莖濃葉。葉如初生小椒葉而無齒。面靑背淡。對節生小枝。一枝三葉。正月初開小花。狀如瑞香花。黃色不結實。﹞

【葉】【气味】苦澀平無毒。

【主治】腫毒惡瘡。陰榦研末。酒服二三錢出汗便瘥。

平性藥品

鼠曲艸

﹝一名佛耳艸。﹞

【气味】甘平無毒。

【主治】主痺寒寒熱止咳。調中益气。止泄除痰。壓時气。去熱嗽。雜米粉作糗食甜美。寒嗽及痰。除肺中寒。大升肺气。治寒痰嗽。宜用佛耳艸。熱痰嗽。宜用燈籠艸。寒嗽言其標也。熱嗽言其本也。大抵寒嗽多是火郁於內。而寒覆於外也。

平性藥品

薰艸

﹝卽零陵香。﹞

【气味】甘平無毒。又辛溫無毒。﹝不宜多服。令人气喘。﹞

【主治】薰艸芳香。其气辛散上達。故心腹惡气。齒痛鼻塞皆用之。脾胃喜芳香。可以養鼻是也。多服作喘。爲能耗散眞气。

平性藥品

懸鉤子

【气味】酸平無毒。

【主治】醒酒止渴。除痰去酒毒。搗汁服。解射工沙虱毒。

【葉】【主治】燒研水服。主喉中塞。

【根皮】【气味】苦平無毒。

【主治】子死腹中不下。破血。婦人赤帶下。久患赤白痢膿血腹痛。殺虫毒。卒下血。並濃煮汁飲之。

平性藥品

藤子仁

【气味】澀甘平無毒。

【主治】五痔蠱毒。飛屍喉痺。以仁爲粉。微熬水服一二匕。亦和大豆澡面去。治小兒脫肛。血痢瀉血。並燒灰服。或以一枚割瓤熬研。空腹熱酒服二錢。不過三服必效。解諸藥毒。

平性藥品

白蘞

【根】【气味】苦平無毒。

【主治】癰腫疽瘡。散結气。止痛除熱。目中赤。小兒驚癇溫瘧。女子陰中腫痛。帶下赤白。殺火毒。治發背瘰。面上瘡。腸風痔漏。血痢。刀箭瘡撲損。生肌止痛。解野狼毒毒。

又生取根搗敷癰腫有效。今醫治風及金瘡多用之。往往與白芨相須而用。

平性藥品

黃藥子

【根】【气味】苦平無毒。

【主治】諸惡腫瘡喉痺蛇犬咬毒。研水服之。亦含亦塗。涼血降火。消癭解毒。

平性藥品

木芙蓉

【葉花】【气味】微辛平無毒。

【主治】淸肺涼血。散熱解毒。治一切大小癰疽腫毒惡瘡。消腫排膿止痛。芙蓉花並葉。气平而不寒不熱。味微辛而性滑涎粘。其治癰腫之功。殊有神效。近時瘍醫。祕其名爲淸涼膏。

淸露散。鐵箍散。皆此物也。其方治一切癰疽發背乳癰惡瘡。不拘已成未成。已穿未穿。並用芙蓉葉。或根皮。或花。或生研。或榦研末。以蜜調塗於腫處四圍。中間畱頭。幹則頻換。初起者卽覺淸涼。痛止腫消。已成者卽膿聚毒出。已穿者卽膿出易斂。妙不可言。或加生赤小豆末尢妙。

平性藥品

合歡

﹝一名夜合。俗間少識。當以其非療病之功也。﹞

【木皮】【气味】甘平無毒。

【主治】安五臟。和心志。令人歡樂無憂。久服輕身明目。煎膏消癰腫。續筋骨。殺虫。搗末和鐺下墨。生油調塗蜘蛛咬瘡。用葉洗衣垢。折傷疼痛。研末酒服二錢匕。和血消腫止痛。合歡屬土。補陰之功甚捷。長肌肉。續筋骨。槪可見矣。與白蠟同入膏用神效。而外科家未曾錄用何也。

平性藥品

豬腰子

【气味】甘微辛無毒。

【主治】一切瘡毒及毒箭傷。研細酒服一二錢並塗之。

平性藥品

靑風藤

【气味】﹝缺﹞

【主治】風疾。治風濕流注。歷節鶴膝。麻痺瘙癢。損傷瘡腫。入酒藥中用。罌子粟﹝一名禦米。﹞

【米】【气味】甘平無毒。

【主治】丹石發動不下飲食。和竹瀝煮作粥食極美。行風气。逐邪熱。治反胃胸中痰滯。治瀉痢爛燥。

平性藥品

蜂蜜

﹝蜜以密成。故謂之蜜。本經原作石蜜。蓋以生巖石者爲良耳。而諸家反致疑辧。今直題曰蜂蜜。正名也。凡試蜜以燒紅火箸插入提出起气是眞。起煙是僞。﹞

【气味】甘平無毒。

【主治】心腹邪气諸驚癇痙。安五臟諸不足。益气補中。止痛解毒。除眾病。和百藥。久服彊志輕身。不饑不老延年。養脾气。除心煩飲食不下。止腸。肌中疼痛。口瘡。明耳目。牙齒疳。唇口瘡。目膚赤障。殺虫。治卒心痛及赤白痢。水作蜜漿頓服一碗止。或以薑汁同蜜各一合。水和頓服。常服面如花紅。治心腹血刺痛及赤白痢。同生地黃汁各一匙服卽下。同薤白搗塗燙傷卽時痛止。和營衛。潤臟腑。通三焦。調脾胃。夫蜂采無毒之花。釀以大便而成蜜。所謂臭腐生神奇也。其入藥之功有五。淸熱也。補中也。解毒也。潤燥也。

止痛也。生則性涼。故能淸熱。熟則性溫。故能補中。甘而和平。故能解毒。柔而濡澤。故能潤燥。緩可以去急。故能止心腹肌肉瘡瘍之痛。和可以致中。故能調和百藥而與甘艸同功。張仲景治陽明結燥。大便不通。蜜煎導法。誠千古神方也。凡覺有熱。四肢不和。卽服蜜漿一碗甚良。

平性藥品

露蜂房

【气味】甘平有毒。

【主治】陽明藥也。外科齒科及他病用之者。亦皆取其以毒攻毒。兼殺虫之功耳。

平性藥品

乳汁

【气味】甘鹹平無毒。

【主治】補五臟。令人肥白悅澤。療目赤痛多淚。解獨肝牛肉毒。合濃豉汁服之神效。和雀屎去目中肉。益气。治瘦悴。悅皮膚。潤毛髮。點眼止淚。但人乳汁治目之功多何也。人心生血。肝藏血。脾受血則能視。蓋水入於經。其血乃成。又曰上則爲乳汁。下則爲月水。

故知乳汁則血也。用以點眼。豈不相宜。血爲陰。故性冷髒寒人。如乳餅酥酪之類。不可多食。𨿽曰牛羊乳。然亦不出乎陰陽之造化耳。老人患口瘡不能食。但飲人熱乳甚良。人乳無定性。其人和平。飲食沖淡。其乳必平。其人暴躁。飲酒食辛。或有火病。其乳必熱。凡服乳須熱飲。若曬曝爲粉入藥尢佳。

平性藥品

口津唾

【气味】甘鹹平無毒。

【主治】瘡腫疥癬。五更未語者。頻塗擦之。又明目退翳消腫。解辟邪粉水銀。

平性藥品

兔屎

﹝一名明目砂。﹞

【气味】﹝缺﹞

【主治】目中浮翳。癆瘵五疳。疳瘡痔。殺虫解毒。凡大小便祕。以兔屎一匙安臍中。冷水滴之令透自通。又痘後目翳。炒研和藥服之易瘥。

後序

嘗觀本艸藥性諸書。未嘗不嘆其功之大。而有以起天下之病者使之安。起天下之夭者使之壽也。然其書本艸詳矣。而每苦於繁。藥性簡矣。而又過於略。求其繁簡適宜。則本艸擇要一書所由著乎。余之外父介繁公。力學著書。於諸子百家。陰陽術數之學。靡不精討。而岐黃爲最。每見人之有疾。不啻乃身。力圖拯救。卽罄其貲囊。曾莫之卹。其所利濟而生全之者。寧易更僕數。然猶以爲濟人以藥。所及者不過一鄕一邑而止。莫若手匯一編。而使人人知藥之所以用。與用之所以善。而其功將在天下也。於是讀書輟卷之下。取本艸諸書所已載者而發明之。不敢妄鑿一智。不敢輕載一方。惟就諸藥之性寒性熱孰宜孰忌者剖晰精確。

采摘成編。使人一覽了然。期與天下共登仁壽。乃遲之又久。猶不敢輕以問世。誠愼之重之也。迨厭世後。著作盈車。余舅氏雪洲。謂先人手澤所存而不亟爲表揚。幾於湮沒不彰。非人子之心也。遂搜架下遺編。所得不一書。而本艸擇要一集。尢當世之所亟需。敢不以質之同好乎。爰付之梓。用以行世。俾海內讀其書因以識其人。此固雪洲闡揚先徳之深思。而究其足以轉病爲安。轉夭爲壽者。未必不與本艸藥性同功也。則其有補於世。又豈淺鮮哉。書成。問序於余。余不敏。敢言序也耶。然而誼不容辭。謹附數言。一以表吾外父利物濟人之念。一以見吾舅氏繼志述事之心云爾。

時康熙己未暮春子蕭長福頓首百拜識。

跋

嗚呼。浣早失怙。不及趨庭聞詩禮之訓。稍長。永思哀慟。惟從太母及母氏得先人遺書而讀之。攬其丹鉛之富有。纂述之鴻多。自惟愚陋。如涉重溟。不勝望洋向若而嘆也。久而稍得其要領。感先人博雅冠當世。生平閉戶自精。不求聞達。讀書務在抉理奧。闡微發異。有當於心而後已。自經史外尢畱意河雒軒岐之旨。謂可以窮性命。可以前民用。可以導長年。

手澤存焉。一展捲而淚涔涔不能終篇矣。此本艸擇要綱目上下二卷。乃其精神所寄。通內外之學。適行藏之用。果熟此而民無夭札。物無疵癘。可操券得矣。請之父執同人。皆謂宜先梓以公世。亦稍見先人學有實用。利濟爲心。而予小子徒讀父書。不能無愧也。不肖男浣百拜識。

時康熙己未花朝日。

