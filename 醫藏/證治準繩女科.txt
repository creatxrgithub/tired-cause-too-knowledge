

證治準繩﹟女科明王肯堂

自序

婦人有專治方﹐舊矣。《史》稱扁鵲患苦百出過邯鄲﹐聞貴婦人﹐卽爲帶下醫﹐語兼長也。然帶下直婦人一病耳﹐調經雜證﹐懷子免身﹐療治萬方﹐一帶下寧渠盡之乎﹖世所傳張長沙《雜病方論》三卷﹐婦人居一焉。其方用之奇驗﹐柰弗廣何。

孫眞人著《千金方》﹐特以婦人爲首。蓋《易》基乾坤﹐《詩》首關睢之義。其說曰﹕特須教子女學習此三卷婦人方﹐令其精曉﹐卽於倉卒之秋﹐何憂畏也。而精於醫者﹐未之深許也。唐大中初﹐白敏中守成都﹐其家有因免乳死者﹐訪問名醫﹐得昝殷《備集驗方》三百七十八首以獻﹐是爲《產寶》﹐宋時濮陽李師聖得《產論》二十一篇﹐有說無方﹐醫學教授郭稽中以方附焉。而陳言無擇於《三因方》評其得失﹐確矣。婺醫杜又附益之﹐是爲《產育寶慶集》。臨川陳自明良甫﹐以爲諸書綱領散漫而無統﹐節目諄略而未備﹐醫者局於簡易﹐不能深求徧覽。有才進一方不效﹐輒束手者﹐有無方可據﹐揣摩臆度者。乃采摭諸家之善﹐附以家傳驗方﹐編葺成篇﹐凡八門﹐門數十餘體﹐總二百六十餘論﹐論後列方﹐綱領節目﹐燦然可觀﹐是爲《大全良方》。《良方》出而閨閫之調將大備矣。然其論多采巢氏《病源》﹐什九歸諸風冷﹐藥偏獷熱﹐未有條分縷析其宜不者。近代薛己新甫﹐始取《良方》增注﹐其立論酌寒熱之中﹐大抵根據於養脾胃﹑補气血﹐不以去病爲事﹐可謂救時之良醫也已。第陳氏所葺多上古專科禁方﹐具有源流本末﹐不可昧也﹔而薛氏一切以己意芟除變亂﹐使古方自此湮沒。余重惜之。故於是編﹐務存陳氏之舊﹐而刪其偏駁者﹐然亦存什之六七而已。至薛氏之說﹐則盡收之﹐取其以養正爲主﹐且簡而易守﹐𨿽子女學習無難也。若易水﹑水師弟﹐則後長沙而精於醫者﹐一方一論﹐具掇是中﹐乃它書所無有。挾是而過邯鄲﹐庶無道少之患哉。其積徳求子﹐與夫安產藏衣﹐吉凶方位﹐皆非醫家事﹐故削不載云。

稿成而兵憲蔡虛臺公﹑明府塗振任公助之貲﹐刻行之﹐以爲此亦二公仁政萬分之一﹐遂不復辭。

萬曆丁未早秋念西居士王肯堂宇泰甫書於無住庵

卷之一

治法通論

﹝保﹞婦人童幼天癸未行之間﹐皆屬少陰﹐天癸旣行﹐皆屬厥陰﹐天癸旣絕﹐乃屬太陰經也。治胎產之病從厥陰者﹐是祖气生化之原也。厥陰與少陽相表裏﹐故治法無犯胃气及上二焦﹐爲三禁﹐不可汗﹑不可下﹑不可利小便。若發汗者同傷寒下早之證﹐利大便則脈數而已動於脾﹐利小便則內亡津液﹐胃中枯燥。制藥之法﹐能不犯此三禁﹐則榮衛自和﹐而寒熱止矣。外則和於榮衛﹐則內調於淸便﹐先將此法爲初治﹐次後詳而論之。見證消息﹐同壞證傷寒﹐爲之緩治。或小便不利﹐大便祕結﹐或積熱於腸胃之間﹐或已成痿﹐或散血气而爲浮腫。蓋產理多門﹐故曰同傷寒壞證。如發渴而用白虎﹐气弱而用黃﹐血刺痛而用當歸﹐腹痛而加芍藥﹐以上例證﹐不犯三禁﹐謂產後之久病也。若產後暴病﹐又不可拘也。如產後熱入血室者﹐用桃仁承气﹑抵當湯等藥﹐胃堅燥者﹐大承气不可以泄藥言之。產後世人多用烏金﹑四物湯﹐是不分四時之寒熱﹐不分血气之虛實﹐盲然一槪用藥﹐如此而愈加增劇﹐是誤也。大抵產病﹐天行則增損柴胡﹐雜癥則加減四物﹔又春夏從柴胡﹐秋冬從四物。藥性寒熱﹐病證虛實﹐不可不察也。四物湯常宜服餌﹐今立四時增損法於後。

﹝養血﹞四物湯益榮衛﹐滋气血。治月水不調﹐臍腹痛﹔婦人經病﹐或前或後﹐或多或少﹐疼痛不一﹐腰足腹中痛﹔或崩中漏下﹐或半產惡露過多﹐或停畱不出﹔妊娠腹痛下血﹐胎不安﹔產後血塊不散﹐或亡血過多﹐惡露不止。四物湯加茱萸煎服。若入陽髒﹐少使茱萸﹐陰髒多使茱萸。一方加香附。熟地黃﹝補血。如臍下痛非此不能除﹐乃通腎經之藥也。﹞

川芎﹝治風﹐泄肝木。如血虛頭痛﹐非此不能除﹐乃通肝經之藥也﹞

芍藥﹝和血理脾。如腹中虛痛﹐非此不能除﹐乃通脾經之藥也。﹞

當歸﹝和血。如血刺痛﹐刺如刀割﹐非此不能除﹐乃通心經之藥也﹞

上爲粗末﹐水煎服。

春倍川芎﹝一曰春﹐二曰脈弦﹐三曰頭痛。﹞

夏倍芍藥﹝一曰夏﹐二曰脈洪﹐三曰泄。﹞

秋倍地黃﹝一曰秋﹐二曰脈澀﹐三曰血虛。﹞

冬倍當歸﹝一曰冬﹐二曰脈沈﹐三曰寒而不食。﹞

若春則防風四物﹐加防風倍川芎。若夏則黃芩四物﹐加黃芩倍芍藥。若秋則門冬四物﹐加天門冬倍地黃。若冬則桂枝四物﹐加桂枝倍當歸。若血虛而腹痛﹐微汗而惡風﹐四物加術﹑桂﹐謂之腹痛六合。若風眩運﹐加秦艽﹑羌活﹐謂之風六合。

若气虛弱﹐起則無力﹐然而倒﹐加濃朴﹑陳皮﹐謂之气六合。﹝气不足而用泄气之藥﹐可乎﹖當以參﹑易之。﹞若發熱而煩﹐不能睡臥者﹐加黃連。梔子﹐謂之熱六合。若虛寒脈微自汗﹐气難布息﹐淸便自調﹐加漧薑﹑附子﹐謂之寒六合。若中濕﹐身沈重無力﹐身涼微汗﹐加白術﹑茯苓﹐謂之濕六合。若婦人筋骨肢節疼﹐及頭痛﹑脈弦﹑憎寒如瘧﹐宜治風六合。或傷損气血﹐乘虛而暈者﹐四物湯四兩﹑羌活﹑防風各一兩。若血气上衝心腹﹐脇下滿悶﹐宜治气六合﹕四物湯四兩﹑木香﹑檳榔各一兩。若臍下虛冷﹐腹痛及腰脊間悶痛﹐宜玄胡六合﹕﹝小腹痛同用。﹞四物湯四兩﹑玄胡﹑苦楝各一兩﹐碎炒焦。若气沖經脈﹐故月事頻並﹐臍下多痛﹐宜芍藥六合﹕四物湯四兩﹑芍藥倍加﹑黃一兩。若經事欲行﹐臍腹絞痛﹐臨經痛者﹐血澀也﹐宜八物湯﹕四物湯四兩﹑玄胡﹑檳榔﹑苦楝碎﹑炒焦﹑木香各一兩。若婦人血虛﹐心腹痛不可忍者﹐去地黃﹐加漧薑﹐名四神湯。補下元﹐加漧薑半兩﹐甘艸七分。气築小腹痛﹐加玄胡索煎服。若腹中刺痛﹐惡物不下﹐倍加當歸﹑芍藥。

若腹痛作聲﹐經脈不快﹐加熟地黃一倍﹐添桂心半倍煎。經行腹痛﹐腰背痛﹐加蕓苔﹑牛膝﹑紅花﹑吳茱萸﹑﹑甘艸﹑銀器﹑燈心﹑熱服。若經水澀少﹐宜四物湯內加葵花煎﹔又加紅花﹑血見愁。若經水少而色和者﹐四物湯加熱地黃﹑當歸各一兩。若經水暴下﹐四物湯內加黃芩。若腹痛加黃連。如夏月不去黃芩。若經水如黑豆汁者﹐加黃芩﹑黃連各一兩。若經水過多﹐別無餘證﹐宜黃芩六合湯﹕四物湯四兩﹑黃芩﹑白術各一兩。

經血淋漓不斷﹐加幹瑞蓮房﹐炒﹑入藥。陰陽交合﹐經脈行﹐加赤石脂﹑黃﹑肉桂﹑百艸霜﹑藕節﹐敗棕灰﹑肉豆蔻﹑當歸﹑木香﹑龍骨﹑白術﹑茯苓﹑地楡。若經水適來適斷﹐或有寒熱往來者﹐先服小柴胡湯去其寒熱﹐後以四物湯和之。如寒熱不退﹐勿服四物﹐是謂變證﹐表邪猶在﹐不能效也。根據前論中變證﹐隨證用藥調治。若血崩者﹐加生地黃﹑蒲黃。補血住崩﹐加百艸霜﹐棕灰﹑首綿灰﹑蒲黃炒過﹑龍骨﹑白姜。血成片﹐加地黃﹑藕節。黑血片﹐人參﹑白術。若血髒虛冷。崩中去血過多﹐加阿膠﹑艾。

月水不調﹐血崩﹐或多少。或前後﹐嘔逆心膨﹐陳艾。黃。若赤白帶下﹐宜香桂六合﹐四物湯四兩﹐桂枝﹑香附各五錢。四物湯爲細末﹐煉蜜丸梧子大﹐空心米飲下三四十丸﹐治年髙婦人白帶良驗。白淫濁﹐龍骨﹑地黃﹑當歸。五色﹐研麝香﹑好酒。

鮮紅﹐溫酒﹑鹽湯。帶下﹐加肉桂﹑蒲黃﹑百艸霜﹑甘艸﹑黑豆﹑白術﹑玄胡索﹑白姜﹑龍骨﹐空心鹽酒下。白帶﹐加白龍骨酒下。若婦人血積者﹐加廣術﹑京三稜﹑桂﹑漧漆﹐炒煙盡﹐各一兩。若經血凝滯﹐腹內血气作疼﹐加廣術﹑官桂﹐等分用之。王石膚云﹕熟地黃滯血﹐安能止痛。不若以五靈脂代之。血滯不通﹐加桃仁﹑紅花各二錢半。經閉﹐加枳殼﹑大黃﹑荊芥﹑黃芩﹑靑皮﹑滑石﹑木通﹑瞿麥﹑海金沙﹑山梔子﹑車前子。血寒﹐加甘艸﹑烏梅﹑柴胡﹑桃柳枝。月經久閉﹐加肉桂﹑甘艸﹑黃﹑姜錢﹑棗子﹑木通﹑紅花。月水不通﹐加野薴根﹑牛膝﹑紅花﹑蘇木﹑舊酒﹑水同煎。血气不調﹐加吳茱萸一兩﹑甘艸半兩。四物湯加甘艸半兩﹐爲細末﹐煉蜜丸﹐每兩作八丸﹐酒﹑醋共半盞﹐煎湯同化調下﹐名當歸煎。去敗血﹐生好血。如人行五里﹐再進一服﹐無時。

若虛熱病﹐四物湯與參蘇飲相合﹐名補心湯主之。添柴胡名五神湯﹐大能補虛退虛熱。

潮熱加黃芩﹑地骨皮﹐柴胡。一方加柴胡﹑漧葛﹑黃芩﹑人參。虛熱口漧﹐加麥門冬﹑黃芩一兩。虛渴﹐加人參﹑漧葛﹑烏梅﹑栝蔞根。虛而多汗﹐加牡蠣﹑麻黃根各半兩。虛寒潮熱﹐加柴胡﹑地骨皮﹑白術﹑茯苓﹑甘艸﹑秦艽﹑知母﹑黃芩﹑麥芽﹑貝母﹑人參﹑烏梅﹑棗子。若四肢腫痛﹐不能舉動﹐宜與蒼術各半湯主之。若大便燥結﹐四物湯與調胃承气湯各半﹐名玉燭散主之。若流濕潤燥﹐宜四物理中各半湯。若气血俱虛﹐四物與四君子湯各半﹐名八珍湯主之。加縮砂仁保胎气﹐令人有子。若熱加黃芩。

若因熱生風者﹐加川芎﹑柴胡﹑防風。一方無。血气勞﹐加荊芥﹑柴胡。血風兩脇築痛﹐或盤腸成塊﹐加大黃﹑蓽茇﹑乳香。血弱生風﹐四肢痺疼﹐行步艱難﹐加人參﹐乳香﹑沒藥﹑麝香﹑甘艸﹑五靈脂﹑羌獨活﹑防風﹑荊芥﹑地龍﹑南星﹑白附子﹑澤蘭﹐爲末﹐蜜丸。木瓜鹽湯下。血風膨脹﹐加甘艸﹑木香﹑枳殼﹑馬兜鈴﹑葶藶﹑紫蘇﹑藿香﹑地黃﹐空心服。臟腑祕﹐加大黃﹑桃仁。滑泄﹐加官桂﹑附子。虛瀉﹐加人參﹑川芎﹑白芷﹑蒲黃﹑炒阿膠﹑白術﹑茱萸﹑續斷﹑漧薑﹑附子﹑肉桂﹑黃﹑赤石脂﹑甘艸﹐蜜丸。鹽梅湯下。嘔加白術﹑人參。一方有生薑。嘔吐不止﹐加藿香﹑白術半兩﹐人參二錢半。嘔逆飲食不入﹐加白術﹑乳香﹑甘艸﹑人參﹑縮砂﹑益智仁﹑胡椒。若咳嗽﹐加桑白皮﹑半夏﹑人參﹐生薑﹑北五味子﹑甘艸。感風勞嗽﹐加款冬花﹐知母﹑阿膠﹑半夏﹑麻黃﹑甘艸﹑馬兜鈴﹑黃芩﹑杏仁﹑柴胡﹑姜錢﹑訶子﹑烏梅。若發寒熱﹐加幹生薑﹑牡丹皮﹑柴胡。一方加芍藥。如寒熱往來﹐加炮漧薑﹑牡丹皮各一分。若平常些少虛眩﹐肢體瘦倦﹐月信不通﹐只用生薑﹑薄荷。此是婦人常服之藥﹐蓋味寡而性緩﹐效遲而功深。若大渴﹐加知母﹑石膏。若水停心下﹐微吐逆者﹐加豬苓﹑茯苓﹑防己。若心腹脹滿﹐加枳殼﹑靑皮。虛汗﹐加麻黃根。汗多﹐加浮麥。大便下血。四肢寒﹐膨脹﹐腸胃有風﹐槐花﹑積殼﹑漏蘆﹑荊芥﹑木香﹑白雞冠花﹑木通﹑紅內消﹑紫艸﹑石橊皮﹑陳皮﹑靑皮﹑黃芩﹑甘艸﹑白茅根﹑槐角。腸風下血﹐加槐角﹑槐花﹑枳殼﹑荊芥﹑黃芩﹑大腹皮﹑紅內消﹑地楡﹑石楠葉﹑白雞冠花﹑爲散煎﹐一半爲末﹐空心﹑鹽湯﹑舊酒調下。鼻衄吐血﹐加竹靑﹑蒲黃﹑藕節﹑半夏﹑丁香﹑訶子﹑桂花﹑紅棗﹑飛羅面﹑白茅根﹑蚌粉。若頭昏項彊﹐加人參﹑黃芩。若虛寒似傷寒者﹐加人參﹑柴胡﹑防風。若虛煩不得睡﹐加竹葉﹑人參。若諸痛有濕者﹐四物與白術相半﹐加天麻﹑茯苓﹑穿山甲﹐用酒煎服。治老人風祕﹐加靑皮等分﹐煎服。治瘡疾﹐荊芥酒煎常服。奶癰﹐加連翹﹑茨菇子﹑紅內消﹑白芷﹑菇片﹑荊芥﹑牛膝﹐山蜈蚣﹑乳香﹑沒藥﹑漏蘆﹑生地黃。赤眼頭風疾﹐加薄荷﹑淸茶。赤眼生風﹐加防風﹑黃芩。風瘡赤腫﹐加荊芥﹑牛蒡子﹑何首烏﹑甘艸﹑防風﹑羌活﹑地黃﹑鹽﹑酒。腳腫﹐加大腹皮﹑赤小豆﹑茯苓皮﹑生薑皮。若婦人傷寒﹐汗下後飲食減少﹐血虛者﹐宜八物湯﹐四物湯四兩﹑黃﹑白術﹑茯苓﹑甘艸各一兩。

若妊娠傷寒﹐中風表虛自汗﹐頭痛項彊﹐身熱惡寒﹐脈浮而弱﹐太陽經病﹐宜表虛六合湯﹕四物湯四兩﹑桂枝﹑地骨皮各七錢。若妊娠傷寒﹐頭痛身熱無汗﹐脈浮緊﹐太陽經病﹐宜表實六合﹕四物湯四兩﹑麻黃﹑細辛各半兩。若妊娠傷寒﹐中風濕之气﹐肢節煩疼﹐脈浮而熱﹐頭痛﹐此太陽標病也﹐宜風濕六合湯﹕四物湯四兩﹑防風﹑蒼術各七錢。若妊娠傷寒﹐下後過經不愈﹐溫毒發斑如錦紋﹐宜升麻六合﹕四物湯四兩﹑升麻﹑連翹各七錢。若妊娠傷寒﹐胸脇滿痛﹐脈弦﹐少陽頭昏﹑項彊﹐宜柴胡六合﹕四物湯四兩﹑柴胡﹑黃芩各七錢。若妊娠傷寒﹐大便硬﹑小便赤﹐气滿而脈沈數﹐陽明太陽本病也﹐急下之﹐宜大黃六合﹕四物湯四兩。大黃半兩。桃仁﹝十个﹐去皮尖﹐麩炒。﹞

若妊娠傷寒﹐汗下後咳嗽不止﹐宜人參六合湯﹕四物湯四兩﹑人參﹑五味子各半兩。若妊娠傷寒﹐汗下後虛痞脹滿者﹐陽明本虛也﹐宜濃朴六合湯﹐亦治咳嗽喘滿。四物湯四兩﹑濃朴﹑枳實麩炒﹐各半兩。若妊娠傷寒﹐汗下後不得眠者﹐宜梔子六合湯﹕四物湯四兩﹑梔子﹑黃芩各半兩。若妊娠傷寒﹑身熱大渴﹐蒸蒸而煩﹐脈長而大者﹐宜石膏六合﹕四物湯四兩﹐石膏。知母各半兩。若妊娠傷寒﹐小便不利﹐太陽本病﹐宜茯苓六合湯﹕四物湯四兩﹑茯苓﹐澤瀉各半兩。若妊娠傷寒﹐太陽本病﹐小便赤如血狀者﹐宜琥珀六合湯﹐四物湯四兩﹑琥珀﹑茯苓各半兩。若妊娠傷寒﹐汗下後血漏不止﹐胎气損者﹐宜膠艾六合湯﹕四物湯四兩﹑阿膠﹑艾各半兩。一方加甘艸﹐同上。一方加漧薑﹑甘艸﹑黃。若妊娠傷寒﹐四肢拘急﹐身涼微汗﹐腹中痛﹐脈沈而遲﹐少陰病也﹐宜附子六合湯﹕四物湯四兩﹑附子﹑炮去皮臍﹐桂各半兩。若妊娠傷寒蓄血證﹐不宜墮胎藥下之﹐宜四物大黃湯﹕四物湯四兩﹐生地黃﹑大黃酒浸﹐各半兩。四物與麻黃﹑桂枝﹑白虎﹑柴胡﹑理中﹑四逆﹑茱萸﹑承气﹑涼膈等﹐皆可作各半湯﹐不能殫述﹐此易老用藥大略也。

安胎及漏胎下血﹐加阿膠﹑大艾﹑甘艸﹑蒲黃炒過。若胎動不安﹐下血不止﹐每服加艾葉五七片﹐更加蔥白﹑阿膠末﹑黃﹐減四味之半﹐當歸只用小半。如疾勢甚者﹐以四味各半兩﹐細銼﹐以水四盞﹐熟艾一塊﹐如雞子大﹐阿膠五七片﹐煎至二盞半﹐去滓﹐分作四服﹐一日令盡。一方加粉艸﹑漧薑﹑黃﹐日二三服﹐至二臘。以一七日爲一臘。

胎前產後﹐每日可一二服。亦治血痢不止﹐腹痛難忍﹐宜加阿膠。艾葉煎服﹐名六物湯。如气虛血海不調不妨。一方﹕四物加黃﹑柏葉﹑阿膠﹑甘艸﹑續斷﹐平常經血淋瀝不斷﹐或多或少﹐或赤或白﹐非時漏下﹐多服有效。

受胎小腸气痛﹐加木香﹑懷香﹔胎前嗽﹐加枳殼﹐甘艸﹑款冬﹑知母﹑馬兜鈴﹑半夏﹑木通﹑葶藶﹑人參﹑苦梗﹑麥門冬。胎气沖肝﹐腰腳痺﹐行步艱難﹐加枳殼﹑木通﹑連翹﹑荊芥﹑地黃﹑羌﹑獨﹑山梔﹑甘艸﹑燈心﹑空心服。妊娠心煩﹐加竹茹一塊。如有敗血﹐則用當歸近上節﹐白芍藥以赤易﹐熟地黃以生者。妊娠作惡﹐生寒面靑﹐不思飲食﹐惟悴﹐加陳皮﹑枳殼﹑白術﹑茯苓﹑甘艸。損孕下血不止﹐頭痛﹑寒熱﹑耳鳴﹐气血勞傷所致﹐加黃芩﹑荊芥﹑生地黃﹑赤芍藥﹑生薑。臨產小腹緊痛﹐加紅花﹑滑石﹑甘艸﹑燈心﹑葵子。產後惡露﹐腹痛不止﹐加桃仁﹑蘇木﹑牛膝。產後腹痛﹐血塊攻腸﹐加大艾﹑沒藥﹑好酒。若因產後欲推陳致新﹐補血海﹐治諸疾﹐加生薑煎。若產後被驚气滯﹐種種積滯敗血﹐一月內惡物微少﹐敗血作病﹐或脹或疼﹐胸膈痞悶﹐或發寒熱﹐四肢疼痛﹐加玄胡索﹑沒藥﹑香白芷﹐與四物等分爲細末﹐淡醋湯或童子小便﹑酒調下。如血風於產後乘虛發作﹐或產後傷風﹐頭疼發熱﹐百骨節痛﹐每四物湯一兩﹐加荊芥穗﹑天麻﹑香附子﹑石膏﹑藿香各二錢五分。每服三錢﹐水一盞﹐煎至七分服。

產後傷風頭痛﹐加石膏一兩﹐甘艸半兩。若產後虛勞﹐日久而脈浮疾者﹐宜柴胡四物湯。乃本方與小柴胡湯合用也。若產後諸證﹐各隨六經﹐以四物與仲景藥各半服之﹐甚效。產後虛憊﹐發熱煩悶﹐加生地黃。產後腹脹﹐加枳殼﹑肉桂各三錢。產後寒熱往來﹐加柴胡﹑麥門冬各半兩。產後敗血築心﹐加地骨皮﹑芍藥。產後潮熱﹐加白術﹑北柴胡﹑甘艸﹑牡丹皮﹑地骨皮。產後病眼﹐加北細辛﹑羌活﹑荊芥﹑菊花﹑甘艸﹑木賊﹑石決明﹑艸決明。產後浮腫﹐气急腹大﹐喉中水雞聲﹐加牡丹皮﹑荊芥﹑白術﹑桑白皮﹑赤小豆﹑大腹皮﹑杏仁﹑半夏﹑馬兜鈴﹑生薑﹑蔥白﹑薄荷。產後失音不語﹐加訶子﹑人參﹑沙蜜﹑百藥煎。產後悶亂﹐加茯苓﹑遠志各半兩。胎前產後痢後風﹐加乳香﹑龍骨﹑茱萸﹑木香﹑肉桂﹑蒼術﹑牡丹皮﹑白薇﹑人參﹑甘艸﹑澤蘭﹑大椒﹑茴香﹐煉蜜爲丸﹐木瓜酒下。一方﹕等分爲粗末﹐每服四錢﹐水一盞半﹐煎至八分﹐去滓﹐取六釐淸者﹐帶熱﹑食前服。若平常血气不調及常服﹐只用本方日二三服。一方爲細末﹐湯酒調服﹐或以醋糊煉蜜爲丸。治帶下﹑赤白痢﹑陳米飲下。心腹脹﹐炒姜酒下。血气﹐艾醋湯下。渾身勞倦﹐爲末﹐炒姜﹑酒﹑陳靑蒿﹑鹽和調下。虛證四肢黃﹐甘艸﹑牡丹皮﹑澤蘭﹑白薇﹑蒼術﹑桂心﹑茴香﹑蜜丸﹐鹽湯﹑溫酒下。陳氏《經驗方》云﹕吳興周端仁郎中﹐頃赴省試﹐照矚一鄰云﹕某本醫家﹐凡婦人百病﹐只以四物湯加茱萸﹐無不效者﹐產難及胎衣不下﹐子死腹中﹐入酒同煎。凡用有效﹐謹以此爲報。此藥不知起於何氏﹐或云自魏華佗﹐佗之術精微﹐方類單省。傳稱佗鍼灸不過數處。《千金方》云﹕自三代以來﹐醫方藥論﹐未有如此詳備。

其間有漢晉名公諸方﹐今《產寶方》乃朱梁時節度巡官昝殷所撰﹐其中有四物散﹐後修入《聖惠方》。自後醫者﹐易散爲湯。蓋用者若馭良馬﹐當隨意無不得至焉。命名醫於四物中增損品味﹐隨意虛實寒燠﹐皆得其要者﹐然亦非止婦人之疾可用而已。

芎歸湯﹝《元戎》﹞治一切去血過多﹐眩運悶絕﹐傷胎去血﹐產後崩中去血﹐拔牙去血﹐金瘡去血不止﹐舉頭欲倒﹐悉能治之。

當歸川芎﹝各等分﹞

上每服五錢﹐水煎服﹐不拘時。產後眩暈﹐加芍藥。產後腹痛不可忍﹐加官桂﹐童便﹐酒浸。妊娠子死﹐或不死胎動﹐酒水合煎卽下﹐未死者卽安。若虛損腹痛少气﹐頭眩自汗﹐每服加羊肉一兩﹐生薑十片﹐水煎。若臨月服之﹐則縮胎易生。若室女﹑婦人心腹痛﹐經水不調﹐水煎服。若妊娠胎气不安﹐產後諸疾﹐酒煎服。若難生倒橫﹐子死腹中﹐先用黑豆一大合炒熟﹐與小便合煎服。若難產﹐用百艸霜﹑香白芷等分﹐童便﹑好醋各一盞﹐沸湯浸服﹐甚者再服﹐卽分娩矣。若傷髒毒﹐每服加槐花末五分﹐三日取下血塊卽愈。若吐血亦服此。若血气上喘下腫﹐空心煎艾湯調下。若產後惡血注心﹐迷悶喘急腹痛﹐根據前用黑豆加生薑自然汁煎服。若產後頭痛﹐加荊芥。若崩中漏下﹐失血不止﹐加炒香附﹐每兩入甘艸一錢﹐沸湯點服。若有白帶者﹐加芍藥半兩﹐漧薑等分﹐米飲調下。

﹝抑气﹞異香四神散﹝又名四神湯﹞專調理婦人室女血气不調﹐胎前產後諸疾皆主之。蓋女人以气血爲主﹐殊不知因气先不調﹐然後血脈不順﹐卽生諸證﹐此方大有奧理。

香附子﹝去毛﹐炒﹐半斤﹞烏藥﹝炒﹐四兩﹞甘艸﹝炙﹐一兩﹞

上咀﹐每服五錢重﹐水一盞﹐生薑三片﹐棗一个﹐煎至七分﹐去滓空心溫服。或用蔥白三寸同煎。如治諸證﹐根據後加減用之﹐立見功效。

婦人气血不順﹐心胸痞滿﹐加紫蘇葉同煎。驚憂悶气﹐喜怒傷神﹐心滿腹痛﹐面目虛浮及一切气疾﹐並加石菖蒲同煎。血脈不調﹐血膈翻胃﹐嘔吐飲食﹐以老姜一塊﹐燒令黑﹐切作五片﹐入鹽少許同煎。脾胃感冷﹐亦根據前用。血積﹑血暈悶﹑血﹑血刺血﹐煎熟﹐入好醋一呷服。經血行時﹐被風雨或驚憂相並﹐經候不時﹐名曰搐脈﹐腹痛緊脹﹐腰腿疼痛﹐每服加炒茴香一撮同煎。血气不順﹐喘滿气急﹐面目浮腫﹐加生薑﹑紫蘇葉同煎。

唾血﹐咯紅痰﹐喉中鮏气﹐加黃桑葉三四﹐皮花桑尢佳。血澀气祕﹐大便結滯不通﹐宜加枳殼數片﹐或去白靑皮亦可。凡血髒虛冷﹐血澀腹痛﹔血海久冷﹐血崩﹐赤白帶下﹐小便頻數﹔又血脈妄行﹐滲入大腸﹐有似腸風﹐並入炒吳茱萸末一匕同煎。亦名溫經湯。經絡感熱﹐經水沸溢﹐血脈妄行﹐病曰熱崩﹐加生地黃。凡敗血攻衝脾胃﹐血噎气血咳逆﹐加生薑三片﹐柿蒂五个。血气昏悶﹐心腹刺痛﹐加良姜﹑赤芍藥﹐以水酒各半盞同煎。胎娠傷食﹐胸膈不快﹐噎气食臭﹐心腹緊滿﹐加南木香或縮砂仁煎。懷胎臨月﹐近上逼心﹐名曰子懸﹐依舊用姜片﹑紫蘇同煎。產後諸疾﹐不明血脈去畱﹐不辧虛實冷熱﹐且宜此藥通順血气﹐不致差互﹐然後隨證調理。產後寒气入腹硬緊﹐臍下刺痛﹐名曰寒疝﹐加炒吳茱萸煎服。產後因產中用力太過﹐子宮脫下﹐俗名病﹐先用此順气安腸﹐兼以樗樹根或枝梗﹐同蔥白以花椒煎湯﹐燻洗子腸自定。及平居女人﹐患此亦然。

蒲黃黑神散調理室女﹑婦人風虛勞冷﹐一切气血之疾﹐及胎前產後血滯血暈﹐惡露不快﹐敗血爲疾﹐並宜服之。凡生產之後﹐首先進烏金散壓血暈﹑逐惡血﹐第二日卽便常進此藥﹐逐敗血﹐安新血﹐自然百病不生。此方常用﹐百發百中﹐悉得效驗。若將調理女人諸疾﹐用煉蜜爲劑﹐每一兩三錢重﹐分作十丸﹐或用酒煮麵糊爲丸﹐如梧桐子大﹐每服三五十丸﹑隨證用湯﹐使各以其病立名稱之﹐名益陰丹﹐又名通眞丸﹐又名勝金丹﹐又名金釵煎﹐又名保生丸﹐又名四順理中散。

黑豆﹝一升﹐炒熱去皮﹞香附子末﹝四兩﹞漧薑﹝炮﹞生薑蒲黃﹝各一兩﹞

上爲末﹐每服二錢﹐食前溫酒調下。或以酒煮麵糊爲丸﹐如梧桐子大﹐每服三十丸﹐溫酒米湯任下。

新產敗血不散﹐兒枕塊硬疼痛者﹐童子小便下。臨產胎死腹中﹐或死胎不下﹐以黑豆一合﹐醋煮豆熟爲度﹐調藥七分盞服﹐暖其胎﹐卽自下。臨產之時﹐胞衣不下﹐以童子小便同煎﹐酒調下。產後惡露不快﹐血暈衝心﹐眼昏黑﹐悶昏口禁﹐不省人事﹐並用溫酒調下。若稍重﹐可用秤錘淬酒服。前項黑神散﹐以煉蜜和劑爲丸﹐如梧桐子大﹐名四順理中丸。新產五脂暴露﹐羸弱少气﹐體常自汗﹐以米飲吞下三十丸﹐空心服。若以煉蜜爲丸如彈子大﹐治胎前﹐名保生丸。理婦人初受胎時胎气不安﹐多臥少起﹐不進飲食﹐名曰惡阻。每服一丸﹐細嚼﹐以薴根﹑糯米煎飲送下﹐或以秦艽﹑糯米煎飲亦可。

又漏胎下血不止﹐或下黃赤汁﹐腰腹痛重﹐以溫酒咽下﹐兼以膠艾湯﹑法艾湯﹑六物湯﹑安胎飲。又有初結胎气盛煩壅﹑嘔逆痰涎﹐不喜飲食﹐過腹膨脹﹐以淡竹刮靑﹐同橘皮煎湯送下﹐兼以茯苓半夏湯或二陳湯下。若因房勞動胎下血﹐名曰傷胎﹐溫酒下。若妊娠數經墮胎﹐多至半產漏下﹐用溫酒服。气順攝血﹐自然胎息安固。若妊娠日月不足﹐而一向似欲產者﹐以眞知母煎湯下。若妊娠胎上逼心﹐胎不近下﹐川芎煎湯下。若妊娠至七八月﹐常服養胎益血﹐安和子髒﹐仍令易產﹐以枳殼﹑糯米煎湯下。但糯米飲下亦得。若產後用﹐名勝金丹﹐治產後一切諸疾﹐並以溫酒或米飲下。若補理血虛﹑血勞﹑血气﹑血風等病﹐名益陰丹﹐以溫酒米飲下。若女人血冷﹐面白脫色﹐靑筋迸露﹐以酒服良驗。若調理經候﹐滋養少女﹐名金釵煎丸﹐是經候不調﹐月水湛濁﹐腹常刺痛﹐及室女血弱陰虛﹐經脈不勻﹐並根據前酒飲送下。又一等少女經脈已行一二次﹐復至一二年又不行﹐或有四季一行﹐或有三五个月復至﹐此本血脈柔弱﹐木克﹐故行脈斷續﹐宜以此藥順气潤血﹐血旺自通﹐不必攻之。不爾成血積塊。成血劫勞气﹐傳爲骨蒸勞瘵﹐兼《百一方》沈香勝金丹﹑滋血湯佐之。若婦人時行雜病﹐用大聖通眞丸。

治諸中風中噤﹐角弓反張﹐手足曳﹐並以羌活同黑豆炒酒下﹐兼以小續命湯﹑烏荊丸之類。又婦人漏下五色﹐及治血少气寒﹐面色靑白﹐及產後百日內常服﹐能除宿血﹐生養新血﹐兼益气補虛﹐調和衝任﹐不生諸疾﹐皆以溫酒﹑米飲下。

前蒲黃黑神散﹐其中藥品佐助溫和﹐看不上眼﹐而自有妙理﹐與大局方法不同。臨產對證﹐且如妊娠一節﹐至精才媾﹐一气方凝。經云﹕祕法潮養胞源﹐稍著寒溫﹐卽致損墜。故經云﹕舉寒爲痛﹐傷熱而驚﹐峻僭湯劑﹐勿可妄用。怒傷胎气﹐及其生產之後﹐百節開張﹐去血過多﹐津液燥少﹐陰陽俱虛﹐臟腑怯弱﹐偶有疾傷﹐卽成危殆。故經云﹕犯時微若秋毫﹐感病重於嵩嶽。故涼冷之劑﹐剛燥之藥尢戒﹐輕用轉生他病。若委有冒風感熱之疾﹐亦是和解隨證調理﹐縱有虛寒極冷之候﹐亦宜用性溫平和之藥救療﹐漸次加進大溫藥調治﹐切戒粗疏。若根據此說﹐則產後胎前﹐百無一失﹐不可取目前之急﹐亂投湯劑﹐反致其禍﹐罪福非輕﹐切須記之。

﹝抑气養血﹞莪術散﹝隨證斟量加大。﹞

莪術﹝煨﹞川芎當歸﹝去泥﹞郭地黃﹝酒蒸﹐洗﹞白芷茴香楊芍藥甘艸﹝各一兩﹞

上爲細末﹐每服二錢﹐鹽酒調下。月水不調﹐銀器﹑燈心。安胎﹐黃﹑生地黃。補虛調气﹐生薑﹑紅棗。徧身虛腫﹐當歸﹑酒。小便不通﹐滑石末。心虛﹐朱砂研末調。敗血衝心﹐腹疼如刀刺﹐燒秤錘紅淬酒﹐如不退﹐五靈脂﹑酒。血閉身疼﹐炒姜﹑酒。吐酸水﹐丁香七粒煎湯。血風上攻﹐眼目浮腫﹐荊芥。小腹痛﹐木瓜。渾身浮腫﹐姜湯或蔥湯。胃虛惡心﹐藿香。頭面腫﹐赤豆﹑荊芥湯下。血不止﹐木香湯。冷嗽﹐桑白皮﹑幹柿。頭痛﹐川芎﹑細辛。血風潮熱﹐生薑﹑紅棗。

虛汗﹐麻黃根。吐不止﹐靑﹑陳皮。血風腰痛﹐蕓苔子錘碎。女人血結不通﹐手發攣急﹐不知其數﹐薺菜一撮﹐順流水挪汁。手足痺﹐樟柳根浸酒。女人血气成塊築心﹐銀子﹑燈心。血崩﹑赤白帶﹐眞龍骨末﹐好紅酒調。血風中心﹐狂言亂語﹐渾身壯熱﹐桃柳枝七寸。血刺成塊不散﹐。女人癖气﹑膈气﹐炒茴香﹑酒。婦人不問虛熱﹑傷風﹑潮熱﹑憎寒﹐一切百病﹐先以三服﹐隨證湯引投之﹐服以他藥調理﹐無不應驗。冷嗽﹐豬血。心燥﹐豬肝﹑酒。催生﹐順流水﹑滑石﹑禹餘糧﹑楡白皮﹑坯子﹑乳香﹑葵子﹑酸車艸汁煎湯﹐黃柞葉垂下者。胎衣不下﹐再加莪﹑術﹑地黃﹑竹靑。行血﹐﹑生地黃﹑紅花﹑蘇木﹑陳艾﹑減楊芍藥﹐加赤芍藥梢。

玉仙散﹝治婦人諸疾。﹞

香附子﹝瓦器炒黑色﹐勿焦﹞白芍藥﹝各一兩﹞甘艸﹝一錢﹞

上爲細末﹐每服三錢﹐沸湯下。血崩不止﹐竹葉煎湯下。月水不行﹐手足熱﹐加生薑。炒當歸﹐煎木通湯下。月水不勻﹐當歸﹑酒下。頻頻下血不住﹐米飲下。气痛及老婦人忽下血﹐加炒姜黃﹑炒陳皮湯任下。

﹝理气活血消積﹞濟陰丹治婦人血海虛冷﹐久無子息﹐及產後敗血衝心﹐中風口噤﹐子死腹中﹐擘開口灌藥﹐須臾生下﹐便得無羌。治墮胎腹中攻刺痛﹐橫生逆產﹐胎衣不下﹐血暈﹑血癖﹑血崩﹑血滯﹑血入四肢﹐一應血髒有患﹐及諸種風气﹐或傷風﹑吐逆﹑咳嗽﹑寒熱往來﹐徧身生瘡﹐頭痛惡心﹐經脈不調﹐赤白帶下﹐乳生惡气﹐胎髒虛冷﹐數曾隋胎﹐崩中不定﹐因此成疾。室女經脈不通﹐並宜服之。常服暖子宮﹐和血气﹐悅顏色﹐退風冷﹐能消除萬病。

三稜﹝二兩﹞蓬術﹝一兩﹐切片﹐煨﹞蒼術﹝泔浸﹐去皮﹞枳殼﹝去穣﹞大艾﹝去梗﹞

劉寄奴香附子﹝淨﹞敗姜﹝各一兩半﹞烏豆﹝三合。以上九味﹐以谷醋三升﹐煮幹取出﹐焙漧﹞當歸身﹝酒蒸﹞橘皮﹝去白﹐細紅者佳﹞白芍藥﹝各一兩半﹞蒲黃﹝隔紙炒﹞

牡丹皮﹝去骨﹞官桂﹝去粗皮﹞赤芍藥片姜黃靑皮﹝去白﹐各一兩﹞生地黃﹝酒浸﹞

熟地黃﹝酒浸﹞川芎﹝各七錢半﹞玄胡索﹝炒﹞五靈脂﹝酒煮﹞白術﹝煨﹐各半兩﹞

上爲細末﹐以糯米粉﹑谷醋打糊爲丸﹐如梧桐子大﹐每服五十丸﹐空心﹐沈香湯送下。

蘇湯﹑鹽湯下亦可。

南嶽魏夫人濟陰丹治婦人血气久冷無子﹐及數經墜胎﹐皆因衝任之脈虛損﹐胞內宿挾疾病﹐經水不時﹐暴下不止﹐月內再行﹐或前或後﹐或崩中漏下﹐三十六疾﹐積聚瘕﹐臍下冷痛﹐小便白濁。以上諸疾﹐皆令孕育不成﹐以致絕嗣。此藥治產後百病﹐百內常服﹐除宿血﹑生新血﹐令人有子﹐亦生子充實。亦治男子亡血諸疾。

木香﹝炮﹞京墨﹝煨﹞茯苓桃仁﹝去皮尖﹐麩炒﹐各一兩﹞蠶布﹝燒﹞本秦艽石斛﹝酒浸﹐炒﹞桔梗﹝炒﹞人參甘艸﹝各二兩﹞牡丹皮﹝去心﹞漧薑﹝炮﹞

細辛桂心當歸川芎﹝各半兩﹞蒼術﹝米泔浸﹐八兩﹞大豆捲﹝炒﹐半升﹞川椒﹝去目並合口﹐炒出汗﹞山藥﹝各三兩﹞澤蘭葉熟地黃﹝酒浸蒸焙﹞香附子﹝炒﹐各四兩﹞糯米﹝炒﹐一升﹞

上爲細末﹐煉蜜和丸﹐每兩作六丸﹐如彈子大﹐每服一丸﹐細嚼溫酒送下﹐淡醋湯化服亦可﹐空心食前服。或以醋糊爲丸﹐如梧桐子大﹐每服五十丸。根據前服亦可。

﹝理气行血﹞皺血丸治婦人血海虛冷﹐百病變生﹐气血不調﹐時發寒熱﹐或下血過多﹐或久閉不通﹐崩中不止﹐帶下赤白﹐瘕癖塊﹐攻刺疼痛﹐小便緊滿﹐脇肋脹痛﹐腰重腳弱﹐面黃體虛﹐飲食減少﹐漸成勞狀﹐及經脈不調﹐胎气多損﹐產前產後﹐一切病患﹐無不治療。

菊花﹝去梗﹞茴香玄胡索﹝炒﹞香附﹝炒﹐酒浸一宿﹐焙﹞肉桂﹝去粗皮﹞當歸芍藥熟地黃牛膝蒲黃蓬術﹝各三兩﹞

上爲細末﹐用烏豆一升﹐醋煮候榦爲末﹐再入醋二碗﹐煮至一碗﹐畱爲糊﹐丸如梧桐子大﹐每服二十丸﹐溫酒或醋湯送下。血气攻刺﹐炒姜﹑酒下。瘕絞痛﹐當歸酒下。

忌鴨肉﹑羊血。此藥暖子宮﹐令人有子﹐及治皺血損﹐調衝任﹐暖血海﹐及胞絡傷損﹐宿瘀幹血。

﹝理气和血﹞加味五積散蒼術﹝一兩﹐米泔浸炒﹞白姜陳皮﹝各一兩三錢﹞濃朴﹝去粗皮﹐薑汁炒﹞半夏﹝洗﹞枳殼﹝炒﹞

楊芍藥香附子﹝炒去毛﹞桔梗人參﹝去蘆﹞茯苓﹝去皮﹞川白芷川芎當歸﹝去土﹞

茴香﹝炒﹞木香肉桂粉艸﹝各一兩﹞

上銼碎﹐生薑﹑木瓜入鹽煎服。陰證傷寒﹐生薑﹑附子。血脈不勻﹐紫蘇。气嗽﹐烏梅﹑姜錢。勻經﹐棗子﹑姜錢。補益血海﹐蘇﹑鹽。產後﹐生薑﹑醋炒陳艾。胃冷不納食﹐陳皮﹑縮砂。

赤白帶﹐陳米。冷气疾﹐木香﹑茱萸。心燥﹐背筋急﹐頭暈﹐腰腳酸﹐生地黃﹑當歸。脾虛﹐蘇葉﹑粉艸。月中被驚﹐或因爭觸﹐心頭結塊﹐五膈﹑五噎﹐茴香﹑棗子。口苦舌漧﹐吞酸噫气﹐此爲胃冷﹐生薑﹐鹽。腰痛﹐桃仁﹑木瓜﹑杜仲﹑川續斷。身疼﹐秦艽。諸虛﹐脾胃不和﹐羸瘦冷气﹐蘇﹑鹽。

冷瀉﹐炒過生薑﹑烏梅﹑肉豆蔻﹑陳米。各煎湯。

﹝養血潤燥﹞捲柏丸治婦人衝任本虛﹐血海不足﹐不能流通經絡﹐月水不調﹐赤白帶下﹐三十六疾﹐並皆治之。常服和經絡﹐暖五臟﹐潤肌膚﹐長髮去﹐除風﹐令人有子。

捲柏﹝去根﹞當歸﹝洗焙﹞艾葉﹝炒﹐各二兩﹞熟地黃﹝洗焙﹞川芎白芷柏子仁﹝微炒﹞肉蓯蓉牡丹皮﹝各一兩﹞

上爲細末﹐煉蜜和丸﹐如梧桐子大﹐每服五十丸﹐用溫酒或米飲送下﹐空心食前服。

﹝溫經之劑气血攻補備焉﹞烏雞煎丸﹝《和劑》﹞治婦人胎前產後諸般疾患﹐並皆治之。

烏雄鷄﹝一隻﹞烏藥石牀牡丹皮人參白術黃﹝各一兩﹞蒼術﹝米泔浸﹐切﹑焙﹐一兩半﹞海桐皮肉桂﹝去粗皮﹞附子﹝炮去皮臍﹞白芍藥蓬莪術川烏﹝炮﹞

紅花陳皮﹝各二兩﹞玄胡索肉豆蔻木香琥珀熟地黃﹝洗焙﹞艸果﹝各半兩﹞

上細銼﹐用烏雄鷄一隻﹐湯捋去毛及腸肚﹐將上件藥安放雞肚中﹐用新瓷瓶以好酒一斗同煮令幹﹐去雞骨﹐以油單盛﹐焙漧爲細末﹐煉蜜和丸﹐如梧桐子大。每服三十丸。

胎前產後傷寒﹐蜜糖﹑酒下。胎前气悶壯熱﹐炒姜﹑酒下。赤白帶下﹐生薑﹑地黃酒下。產後敗血注心﹐童子小便﹑炒姜﹑酒下。產後血塊塡築﹐心腹疼痛﹐玄胡索﹑酒下。胎前嘔逆﹐姜湯下。催生﹐炒蜀葵子﹑酒下。安胎﹐鹽﹑酒下。室女經脈當通不通﹐四肢疼痛﹐煎紅花﹑酒下。血气攻刺﹐心腹疼痛﹐煎當歸﹑酒下。血暈﹐棕櫚燒灰﹐酒調吞下。血邪﹐研朱砂﹑麝香﹐酒下。血悶﹐煎烏梅湯﹐研朱砂下。

子宮久冷﹐溫酒或棗湯下﹐空心日一服。血風勞﹐人參﹑酒吞下。小腹痛﹐炒茴香﹐鹽﹑酒吞下。血散四肢﹐徧身虛浮黃腫﹐赤小豆﹑酒下﹐常服﹐溫酒﹑醋湯任下﹐並空心食前服。

﹝溫經澀脫﹞小白薇丸﹝《和劑》﹞治婦人衝任虛損﹐子髒受寒﹐久無子息﹐及斷續不產。此由上熱下冷﹐百病滋生。或月水崩下﹐帶漏五色﹐腰腹疼重﹐面黃肌瘦﹔或因產乳不能將護﹐路廁太早﹐或久坐濕地﹐或冷風從下入﹐血髒旣虛﹐風邪內乘﹔或月水當行﹐失於調攝﹐傷動胞絡﹐陰陽不和﹐上焦虛陽壅燥﹐下藏邪冷結伏﹐致使胎孕不成﹐冷極傷敗﹐月水不勻﹐飲食減少﹐夜多盜汗﹐面上﹐齒搖發落﹐腳膝疼重﹐舉動少力﹐並宜服之。

覆盆子﹝去梗﹞菖蒲﹝微炒﹞遠志﹝去心﹞桃仁﹝去皮尖﹐麩炒黃﹞白茯苓﹝去皮﹞

本﹝去苗﹞捲柏﹝去根﹞肉桂﹝去粗皮﹞人參白芷﹝各三分﹞白龍骨川椒﹝去目並合口者﹐炒出汗﹞白薇﹝去苗﹐各一兩﹞漧薑﹝炮﹞細辛﹝去苗﹞

蛇牀子﹝炒﹞當歸﹝去蘆﹞車前子芎﹝各半兩﹞熟地黃麥門冬﹝去心﹐各一兩半﹞

上爲細末﹐煉蜜和丸如梧桐子大﹐每服三十丸﹐空心用溫酒或米飲送下。此藥常服壯筋骨﹐益血气﹐暖子宮﹐除風冷﹐令人有子。

白堊丹﹝《和劑》﹞治婦人三十六病﹐崩中漏下﹐身瘦﹐手足熱﹐惡風怯寒﹐咳逆煩滿﹐抑息短气﹐心脇﹑腰背﹑肚腹與子髒相引痛﹐漏下五色﹐心常恐懼﹐遇恚怒憂勞卽發﹐皆是內傷所致。

白堊牡蠣﹝﹐研﹞細辛禹餘糧﹝火紅﹐醋淬﹐研﹞龍骨﹝研﹞

附子﹝炮去皮臍﹞石葦﹝去毛﹞烏賊魚骨﹝﹞黃連﹝去毛﹞茯苓﹝去毛﹞肉桂﹝去粗皮﹞瞿麥穗白蘞芍藥白芷白石脂﹝﹞當歸﹝去苗﹞漧薑﹝炮﹞

人參甘艸﹝炙﹐各一兩﹞川椒﹝去目並合口者﹐炒出汗﹐半兩﹞

上爲細末﹐煉蜜和丸﹐如梧桐子大﹐每服三十丸﹐空心﹐用溫酒送下。一方無人參。

﹝溫經養血﹞琥珀澤蘭煎﹝《和劑》﹞治婦人三十六種血气﹐八風﹑五痺﹐七八瘕﹐心腹刺痛﹐中風癱瘓﹐手足酸疼﹐乳中結瘀﹐妊娠胎動﹐胎死不出﹐產衣不下﹐敗血湊心﹐頭旋眼花﹐血疰四肢﹐渾身浮腫﹐衝任久虛﹐絕產無嗣﹐早晚服食。或因有子﹐經脈不調﹐赤白帶下﹐惡心嘔逆﹐身體瘦倦﹐懷入月﹐一日一服﹐滑胎易產。

琥珀澤蘭葉﹝去梗﹞牡丹皮﹝去心﹞紫巴戟﹝去心﹐糯米炒﹞茴香五味子﹝去梗﹞

五加皮劉寄奴艸﹝去枝﹞白芷川當歸﹝酒浸﹞赤芍藥金釵石斛﹝去根﹐酒浸﹞

川芎白芍藥生地黃﹝洗焙﹞熟地黃﹝洗焙﹞人參白術附子艾葉﹝醋炒﹐糯米糊調成餅﹐焙榦爲末﹐各一兩﹞

上爲細末﹐煉蜜和丸如彈子大﹐每服一丸﹐食前用溫酒磨化服。漏胎刺痛﹐煮糯米飲下。寒熱往來﹐四肢煩疼﹐煎靑蒿酒下。婦人﹑室女經閉﹐煎紅花酒下。血暈不省人事﹐童子小便和暖酒下。催生﹐雞子淸和酒下。血气﹐血塊攻刺心腹﹐燒秤錘淬酒下。傷寒及中風口噤﹐煎麻黃湯下﹐以被蓋﹐出汗卽愈。心驚悸及頭痛﹐薄荷酒下。咳嗽﹐煎桑白皮湯下。血風攻疰﹐渾身瘙癢﹐頭面麻痺﹐炒黑豆浸酒下。產後產前常服﹐不生諸疾﹐甚效。

﹝溫經理气和血﹞內灸散﹝《和劑》﹞治婦人產前產後一切血疾﹐血崩虛憊﹐腹脇滿痛﹐气逆嘔吐﹐冷血﹑冷气凝積﹐塊硬刺痛﹐泄下靑白﹐或下五色﹐腹中虛鳴﹐气滿堅脹﹐瀝血腰疼﹐口吐淸水﹐頻產血衰﹐顏色靑黃﹐勞傷劣弱﹐月水不調﹐下血墮胎﹐血迷﹑血暈﹑血瘕﹐時發疼痛﹐頭目眩暈﹐惡血上心﹐悶絕昏迷﹐惡露不幹﹐體虛多汗﹐手足逆冷﹐並宜服之。

茴香藿香丁皮熟地黃﹝洗焙﹞肉桂﹝去皮﹐各一兩半﹞川芎本黃﹝去蘆﹞漧薑﹝炮﹐各二兩﹞木香﹝一兩﹞陳皮﹝去白﹐四兩﹞白芍藥﹝十兩﹞

當歸﹝去蘆﹞山藥白術白芷甘艸﹝炙赤﹐各八兩﹞

上爲末﹐每服三錢﹐水一大盞﹐入生薑五片﹐艾一團﹐同煎至七分﹐空心食前熱服﹐溫酒調﹐亦得。如產後下血過多﹐加蒲黃煎。

惡露不快﹐加當歸﹑紅花煎。水瀉﹐加肉豆蔻末煎。嘔吐﹐加藿香﹑生薑煎。上熱下冷﹐加荊芥煎。但是腹中虛冷﹐血气不和﹐並宜服之。產後每日一服﹐則百病不生。丈夫虛冷气刺心腹疼痛﹐尢宜服之。

﹝和血溫經﹞勝金丸治婦人久虛無子﹐及產前後一切病患﹐兼治男子下虛無力。此藥能安胎催生﹐妊胎臨月服五七丸﹐產時減痛﹐婦人無子﹐是子宮冷﹐如服二十丸﹐男女自至。又治積年血風﹐腳手麻痺﹐半身不遂﹐赤白帶下﹐血如山崩﹐及治產後腹中結痛﹐吐逆心痛﹐子死腹中﹐繞臍痛﹐气滿煩悶﹐失蓋汗不出﹐月水不通﹐四肢浮腫無力﹐血勞虛勞﹐小便不禁﹐中風不語口噤﹐產後痢疾﹐消渴﹐眼前見鬼迷暈﹐敗血上衝﹐寒熱頭痛﹐面色痿黃﹐淋瀝諸疾﹐血下無度﹐血痢不止﹐飲食無味﹐產後傷寒虛煩勞悶﹐產後血癖﹐產後羸瘦。凡婦人眾疾﹐不問年深日近﹐並宜服之。一方名不換金丸﹐治婦人諸虛不足﹐心腹疼痛。

本當歸石脂﹝赤白皆可﹞白芍藥人參白薇川芎﹝不見火﹞

牡丹皮桂心白芷白術﹝米泔浸﹞白茯苓玄胡甘艸﹝炙﹞沒藥﹝各一兩﹞

﹝江西安撫司甘艸﹑沒藥減半。﹞

上爲細末﹐煉蜜和丸如彈子大﹐每服一丸﹐溫酒化下。初產子用熱醋湯下﹐食前服。

此方系王承宣徳祖傳﹐渠家凡婦懷身﹐便服此藥﹐甚有神效﹐常服尢妙。系在京師於能家傳。一方有沈香﹐無沒藥。一方有附子﹐無沈香。

﹝溫經理气﹞沈香煎丸沈香﹝二錢半﹞丁香﹝一兩﹞麝香﹝二兩﹞白術﹝七錢﹞官桂漧薑縮砂仁白豆蔻檳榔﹝各五錢半﹞靑皮南木香肉豆蔻胡椒人參生薑屑訶子肉陳皮甘艸﹝各半兩﹞

上爲細末﹐煉蜜和丸如棗子大﹐每服一丸﹐細嚼﹐生薑湯下﹐溫紅酒亦可。空心食前﹐日進三服。

﹝澀脫燥濕﹞溫中龍骨散治腹下十二經絕產﹐一曰白帶﹐二曰赤帶﹐三曰經水不利﹐四曰陰胎﹐五曰子髒堅﹐六曰髒癖﹐七曰陰陽患痛﹐八曰內彊﹐九曰腹寒﹐十曰髒閉﹐十一曰五臟酸痛﹐十二曰夢與鬼交。並宜服之。

龍骨﹝三兩﹞半夏黃柏竈中黃土桂心漧薑﹝各二兩﹞石韋滑石﹝各一兩﹞

烏賊魚骨﹐代赭﹝各四兩﹞白僵蠶﹝五枚﹞

上治下篩﹐酒服方寸匕﹐日三。白多者﹐加烏賊骨﹑僵蠶各二兩。赤多者﹐加代赭五兩。小腹冷﹐加黃柏二兩。子髒堅﹐加漧薑﹑官桂各二兩。以上各隨病增之﹐服藥三月﹐有子卽住﹐藥太過多生兩子﹐當審方取好藥。寡婦﹑童女不可妄服。

﹝治錯雜之邪﹞妙應丹治婦人眾疾﹐無所不治。

晚蠶砂﹝炒﹞鯉魚鱗﹝燒爲末﹞當歸﹝去蘆﹞石膏﹝研﹞澤蘭﹝去梗﹞

附子﹝炮去皮臍﹞木香﹝炮﹐各二兩﹞熟地黃﹝酒洗﹐蒸焙﹞防風﹝去蘆﹞蕪荑﹝炒﹞

馬牙硝柏子仁﹝微炒﹐別研﹞川芎人參黃蟬蛻﹝去足﹐洗焙﹞白薇檳榔﹝不見火﹞

川椒﹝微炒﹐各一兩﹞吳茱萸﹝湯泡七次﹞紅花﹝炒﹐各半兩﹞本﹝去苗﹞白姜﹝炮﹞

濃朴﹝去粗皮﹐姜制﹞甘艸﹝炙﹐各三兩﹞

上爲細末﹐煉蜜搜和﹐杵數千下﹐丸如彈子大﹐每服一丸。血瘕塊病﹐綿灰酒下。

催生﹐細嚼溫酒下。血勞血虛﹐桔梗酒下。血崩﹐棕櫚灰酒下。血气痛﹐炒白姜酒下。血風﹐荊芥酒下。血暈悶絕﹐胎死腹中﹐胞衣不下﹐並用生地黃汁﹑童子小便﹑酒各一盞﹐煎二沸﹐調下。常服﹐醋湯﹑溫酒化下﹐並空心食前服。

﹝攻積﹞萬應紫菀丸療臍腹久患癖如碗大﹐及諸黃病﹐每地气起時﹐上气沖心﹐繞臍絞痛。一切虫咬﹐十種水病﹐十種蠱病﹐反胃吐食﹐嘔逆惡心﹐飲食不消﹐天行時病﹐婦人多年月水不通﹐或腹如懷孕﹐多血﹐天陰卽發。又治十二種風﹐頑痺不知年歲﹐晝夜不安。夢與鬼交﹐頭白多屑﹐或哭或笑﹐如鬼魅所著。腹中積聚腹痛﹐及治小兒驚癇﹐大人癲狂﹐一切風﹐及無孕婦人身上頑麻﹐狀如虫行﹐四肢俱腫﹐呻吟等疾﹐並皆治之。功效不可具述。

紫菀﹝去苗土﹞柴胡﹝去須﹞菖蒲吳茱萸﹝湯泡七次﹐焙漧﹞濃朴﹝姜制﹐各一兩﹞

桔梗﹝去蘆﹞茯苓﹝去皮﹞皂角﹝去皮子﹐炙﹞黃連﹝去須﹞桂枝榦姜﹝炮﹐各八分﹞

川烏﹝泡去皮﹐七錢﹞羌活﹝去蘆﹞獨活﹝去蘆﹞防風﹝去蘆﹞巴豆﹝去皮﹐出油﹞

人參﹝去蘆﹞蜀椒﹝去目並閉口者﹐微炒出汗﹐各半兩﹞

上爲細末﹐研勻煉蜜和丸﹐如梧桐子大﹐每服三丸﹐漸加至五七丸﹐食後臨臥生薑湯送下。初有孕者不宜服。痔漏腸風﹐酒下。赤白痢﹐訶子湯下。膿血痢﹐米飲湯下。墮傷血悶﹐四肢不收﹐酒下。蛔虫咬心﹐檳榔湯下。气噎﹑憂噎﹐荷葉湯下。打撲傷損﹐酒下。中毒﹐帚灰﹑甘艸湯下。一切風﹐升麻湯下。寸白虫﹐擯榔湯下﹐霍亂﹐漧薑湯下。咳嗽﹐杏仁湯下。腰腎痛﹐豆淋酒下。陰毒傷寒﹐溫酒下。吐逆﹐生薑湯下。食飲气塊﹐麵湯下。時气﹐井花水下。脾風﹐陳皮湯下。頭痛﹐茶下。心痛﹐溫酒下。大小便不通﹐燈艸湯下。因物所傷﹐以本物湯下。吐水﹐藜蘆湯下。熱病﹐漧薑湯下。小兒天風弔搐﹐防風湯下﹐防己亦可。

小兒疳痢﹐蔥白湯下。小兒乳食傷﹐白湯下﹐月信不通﹐煎紅花酒下。婦人腹痛﹐川芎湯下。懷孕半年後漏胎﹐艾湯下。有子气沖心﹐酒下。產血暈﹐溫酒下。

血气痛﹐當歸酒下。產後心腹脹滿﹐豆淋湯下。難產﹐益智湯下。產後血痢﹐當歸湯下。赤白帶下﹐酒煎艾湯下。解內外傷寒﹐粥飲下。室女血气不通﹐酒下。

子死﹐葵子湯下。

溫白丸治婦人諸疾繼續而生﹐帶下淋瀝﹐五邪失心﹐憂愁思慮﹐意思不樂﹐飲食無味﹐月水不調﹐及腹中一切疾病﹐有似懷孕﹐連年累月﹐羸瘦困獘﹐或歌或哭者﹐或如鬼所使。但服此藥﹐無不愈者。

桔梗柴胡菖蒲吳茱萸﹝湯泡七次﹐焙漧﹞紫菀﹝去苗土﹞黃連﹝去毛﹞

肉桂﹝去粗皮﹞濃朴﹝去粗皮﹐薑汁炙﹞人參﹝去蘆﹞茯苓﹝去皮﹞皂角﹝去皮子﹐炙﹞

蜀椒﹝去目並合口﹐炒出汗﹞巴豆﹝去皮心膜﹐出油炒﹐細研﹐各半兩﹞川烏﹝炮去皮臍﹐二兩半﹞

上爲細末﹐研勻煉蜜丸梧子大﹐每服三丸﹐漸加至五七丸﹐食後臨臥姜湯送下。

卷之一調經門

經候總論

﹝良﹞岐伯曰﹕女子七歲腎气盛﹐齒更發長。二七而天癸至﹐任脈通﹐太衝脈盛﹐月事以時下。天謂天眞之气﹐癸謂壬癸之水。壬爲陽水﹐配丁而化木。癸爲陰水﹐合戊而化火。故曰﹕水火者﹐陰陽之徵兆也。女子陰類﹐故得癸焉。衝爲血海﹐任主胞胎﹐二脈流通﹐經血漸盈﹐應時而下﹐天眞气降﹐與之從事﹐故曰天癸也。常以三旬一見﹐以像月盈則虧﹐不失其期﹐又名月信也。若遇經行﹐最宜謹愼﹐否則與產後證相類。若被驚恐勞役﹐則血气錯亂﹐經脈不行﹐多致勞瘵等疾。若逆於頭面肢體之間﹐則重痛不寧。若怒气傷肝﹐則頭暈﹑脇痛﹑嘔血﹐而瘰﹑癰瘍。若經血內滲﹐則竅穴淋瀝無已。凡此六淫外侵﹐而變證百出﹐犯時微若秋毫﹐成患重如山嶽﹐可不畏哉。

﹝薛﹞血者﹐水谷之精气也﹐和調五臟﹐灑陳六腑﹐在男子則化爲精﹐在婦人上爲乳汁﹐下爲血海。故𨿽心主血﹐肝藏血﹐亦皆統攝於脾﹐補脾和胃﹐血自生矣。凡經行之際﹐禁用苦寒﹑辛散之藥﹐飲食亦然。

﹝良﹞婦人月水不調﹐由風邪乘虛客於胞中﹐而傷衝任之脈﹐損手太陽﹑少陰之經。

蓋衝任之脈﹐皆起於胞中﹐爲經絡之海﹐與手太陽小腸﹑手少陰心經爲表裏﹐上爲乳汁﹐下爲月水。然月水爲經絡之餘﹐苟能調攝得宜﹐則經應以時矣。

﹝薛﹞經曰﹕飲食入胃﹐遊溢精气﹐上輸於脾﹐脾气散精﹐上歸於肺﹐通調水道﹐下輸膀胱﹐水精四布﹐五經並行。東垣先生謂脾爲生化之原﹐心統諸經之血﹐誠哉是言也。

竊謂心脾平和﹐則經候如常﹐苟或七情內傷﹐六淫外侵﹐飲食失節﹐起居失宜﹐脾胃虛損﹐心火妄動﹐則月經不調矣。有先期而至者﹐有後期而至者﹐其說詳見後條。蓋血生於脾土﹐故云脾統血。凡血病當用苦甘之劑﹐以助陽气而生陰血也。

﹝辧色﹞﹝丹﹞經水者﹐陰血也﹐陰必從陽﹐故其色紅﹐稟火色也。血爲气之配﹐气熱則熱﹐气寒則寒﹐气升則升﹐气降則降﹐气凝則凝﹐气滯則滯﹐气淸則淸﹐气濁則濁。往往見有成塊者﹐气之凝也。將行而痛者﹐气之滯也。來後作痛者﹐气血俱虛也。色淡者﹐亦虛也﹐而有水混之也。錯經妄行者﹐气之亂也。紫者﹐气之熱也。黑者﹐熱之甚也。今人但見其紫者﹑黑者﹑作痛者﹑成塊者﹐率指爲風冷﹐而行溫熱之劑﹐則禍不旋踵矣。良由《病源》論月水諸病﹐皆曰風冷秉之﹐宜其相習而成俗也。或曰﹕黑﹐北方水色也。紫淡於黑﹐非冷而何﹖予曰﹕經曰亢則害﹐承乃制﹐熱甚者必兼水化﹐所以熱則紫﹐甚則黑也。況婦人性執而見鄙﹐嗜欲加倍﹐臟腑厥陽之火﹐無日不起﹐非熱而何﹖若曰風冷﹐必須外得﹐設或有之﹐蓋千百一二者也。﹝冷證外邪初感﹐入經必痛。或不痛者﹐久則郁而變熱矣。且寒則凝﹐旣行而紫黑﹐故非寒也。﹞

﹝海﹞四物加黃芩黃連湯治經水如黑豆汁。

四物湯﹝四兩﹞黃芩黃連﹝各一兩﹞

上爲末﹐醋糊丸服。

﹝丹﹞月經黑﹐口渴倦怠﹐形短色黑﹐脈不勻似數。

赤芍藥香附米﹝各半兩﹞黃柏﹝炒﹞黃芩﹝各三錢﹞甘艸﹝二錢﹞

上爲末﹐醋糊丸﹐白湯下五六十丸。

永康胡八娘子﹐二十歲。二月經事不來﹐忽行﹐小腹痛﹐有塊﹐血紫色。

白芍藥白術陳皮﹝各半兩﹞黃芩川芎木通﹝各二錢﹞甘艸﹝炙﹐少許﹞

何孺人﹐气滯血澀﹐脈不澀﹐經不調﹐或前或後﹐紫色﹐口苦﹐兩大腿外麻木﹐有時癢﹐生瘡﹐大便祕滯。

麻子仁桃仁芍藥﹝各二兩﹞枳殼白術歸頭威靈仙訶子肉生地黃陳皮﹝各五錢﹞大黃﹝﹐七錢﹞

各爲末﹐粥丸如桐子大﹐白湯下五六十丸。

﹝丹﹞經水色淡者﹐气血俱虛也﹐宜八物湯之類。八物者﹐四物﹑四君子也。如兼它證﹐隨證加藥。

﹝樓﹞婦人年四十八﹐因有白帶﹐口渴﹐月經多﹐初血黑色﹐後來血淡﹐倦怠食少﹐臍上急。

白術﹝一錢半﹞白芍藥陳皮﹝各一錢﹞木通枳殼黃芩﹝各五分﹞縮砂仁甘艸﹝炙﹐各三分﹞紅花﹝豆許﹞

上煎湯下保和丸三十丸﹑抑靑丸二十丸。

﹝審多少﹞婦人病多是月經乍多乍少﹐或前或後﹐將發疼痛﹐醫者不審﹐一例呼爲經病。不知陽勝陰﹐陰勝陽﹐所以服藥無效。蓋陰气乘陽﹐則包藏寒气﹐血不營運﹐經所謂天寒地凍﹐水凝成冰﹐故令乍少而在月後。若陽气乘陰﹐則血流散溢﹐經所謂天暑地熱﹐經水沸溢﹐故令乍多而在月前。當和血气﹐平陰陽﹐斯爲福也。

陽勝陰﹐月候多者﹐當歸飲。

當歸飲抑陽助陰﹐調理經脈。

當歸﹝微炒﹞地黃﹝酒蒸﹐焙﹞川芎白術白芍藥黃芩﹝各等分﹞

每服三錢﹐水一盞半﹐煎至八分﹐空心溫服。

陰勝陽﹐月候少者﹐七沸湯。

七沸湯治榮衛虛﹐經水愆期﹐或多或少﹐腹痛。

當歸川芎白芍藥蓬術熟地黃川姜木香﹝各等分﹞

每服四錢﹐水一盞半。煎至八分﹐溫服。

經水過多爲虛熱﹐爲气虛不能攝血。

﹝海﹞四物加黃芩白術湯治經水過多。

四物湯﹝四兩﹞黃芩白術﹝各一兩﹞

﹝丹﹞經水過多。

黃芩﹝炒﹞芍藥﹝炒﹞龜板﹝炙﹐各一兩﹞椿樹根皮﹝七錢半﹞黃柏﹝炒﹐三錢﹞

香附﹝二錢半﹞

上爲末﹐酒糊丸﹐空心白湯下五六十丸。

﹝丹﹞一婦人脈弦而大﹐不數﹐形肥。初夏時倦怠﹐月經來時多。此稟受弱﹐气不足攝血﹐故行多。

白術﹝一錢半﹞黃﹝生﹞陳皮﹝各一錢﹞人參﹝五分﹞甘艸﹝炙﹐三分﹞

經水澀少﹐爲虛爲澀﹐虛則補之﹐澀則濡之。

﹝海﹞四物加葵花湯治經水澀少。

四物湯﹝四兩﹞葵花﹝一兩﹞一方﹕又加紅花﹑血見愁。

四物湯加熟地黃當歸湯治經水少而色和。

四物湯﹝四兩﹞熟地黃當歸﹝各一兩﹞

﹝脈﹞師曰﹕有一婦人來診﹐言經水少﹐不如前者﹐何也﹖師曰﹕曾更下利﹐若汗出小便利者可。何以故﹖師曰﹕亡其津液﹐故令經水反少。設經下多於前者﹐當所苦困﹐當言恐大便難﹐身無復汗也。

﹝先期後期﹞王子亨曰﹕經者﹐常候也。謂候其一身之陰陽愆伏﹐知其安危﹐故每月一至。太過不及﹐皆爲不調。陽太過則先期而至﹐陰不及則後時而來﹐其有乍多乍少﹐斷絕不行﹐崩漏不止﹐皆由陰陽衰盛所致。

﹝丹﹞經不及期者血熱﹐四物湯加黃連。肥人不及日數而多痰者﹐血虛有熱﹐南星﹑白術﹑蒼術﹑黃連﹑香附﹑川芎作丸。

﹝薛﹞先期而至者﹐有因脾經血燥者﹐宜加味逍遙散。有因脾經郁滯者﹐宜歸脾湯﹝方見雜病健忘門。﹞有因肝經怒火者﹐宜加味小柴胡湯。﹝方見傷寒少陽病。﹞有因血分有熱者﹐宜加味四物湯。﹝卽四物加柴胡﹑丹皮﹑山梔。﹞有因勞役火動者﹐宜補中益气湯。﹝方見雜病勞倦門。﹞

先期湯治經水先期而來﹐宜涼血固經。

生地黃川當歸白芍藥﹝各二錢﹞黃柏知母﹝各一錢﹞條芩黃連川芎阿膠﹝炒﹐各八分﹞艾葉香附炙甘艸﹝各七分﹞

水二盅﹐煎一盅﹐食煎溫服。

金匱土瓜根散治帶下經水不利﹐小腹滿痛﹐經一月再見者。

土瓜根芍藥桂枝虫﹝各七錢半﹞

上四味﹐杵爲散﹐酒服方寸匕﹐日三服。

按﹕仲景此方﹐乃破堅下血之劑﹐則經不及期有汗血者矣﹐前論所未及也。欲知汗血有無﹐須以小腹滿痛與不滿痛別之。

﹝丹﹞經水過期血少﹐川芎﹑當歸﹑人參﹑白術與痰藥。過期色淡者﹐痰多也﹐二陳湯加芎﹑歸。過期色紫有塊﹐血熱也﹐必作痛﹐四物湯加香附﹑黃連。

﹝薛﹞過期而至者﹐有因脾經血虛者﹐宜人參養榮湯。有因肝經血少者﹐宜六味地黃丸。有因气虛血弱者﹐宜八珍湯。﹝三方並見雜病虛勞門。﹞

過期飲治經水過期不行﹐乃血虛气滯之故﹐法當補血行气。

熟地黃白芍藥當歸香附﹝各二錢﹞川芎﹝一錢﹞紅花﹝七分﹞桃仁泥﹝六分﹞

蓬莪術木通﹝各五分﹞甘艸肉桂﹝各四分﹞

水二盅﹐煎一盅﹐食前溫服。

滋血湯治婦人心肺虛損﹐血脈虛弱﹐月水過期。

人參山藥黃﹝各一錢﹞白茯苓﹝去皮﹞川芎當歸白芍藥熟地黃﹝各一錢半﹞

上作一服﹐水二盅﹐煎至一盅﹐食前服。

﹝脈﹞師曰﹕脈微血气俱虛﹐年少者亡血也。乳子下利爲可。否者﹐此爲居經﹐三月一來。師曰﹕寸口脈微而澀﹐微則衛气不足﹐澀則血气無餘。衛不足﹐其息短﹐其形躁。血不足﹐其形逆﹐榮衛俱虛﹐言語謬誤。趺陽脈浮而澀﹐澀則衛气虛﹐虛則短气﹐咽燥而口苦﹐胃气澀則失液。少陰脈微而遲﹐微則無精﹐遲則陰中寒﹐澀則血不來﹐此爲居經﹐三月一來。問曰﹕婦人妊娠三月﹐師脈之﹐言此婦人非軀﹐今月經當下﹐其脈何類﹖何以別之﹖師曰﹕寸口脈衛浮而大﹐榮反而弱﹐浮大則气彊﹐反弱則少血﹐孤陽獨呼﹐陰不能吸﹐二气不停﹐衛降榮竭﹐陰爲積寒﹐陽爲聚熱﹐陽盛不潤﹐經絡不足﹐陰虛陽往﹐﹝一作實。﹞故令少血﹐時發灑淅﹐咽燥汗出﹐或溲稠數﹐多唾涎沫﹐此令重虛﹐津液漏泄﹐故知非軀。蓄煩滿血﹐月稟一經﹐三月一來﹐陰盛則瀉﹐名曰居經。﹝謂右脈浮大﹐左脈反弱也。﹞

﹝調經平劑﹞簡易方當歸散治經脈不勻﹐或三四月不行﹐或一月再至。

當歸川芎白芍藥﹝炒﹞黃芩﹝炒﹐各一兩﹞白術山茱萸肉﹝一兩半﹞

上爲細末﹐空心溫酒調下二錢﹐日三服。如冷去黃芩﹐加肉桂一兩。

人參養血丸﹝《和劑》﹞治女人稟受素弱﹐血气虛損。常服補衝任﹐調經候﹐暖下元﹐生血气。

烏梅肉﹝三兩﹞熟地黃﹝五兩﹞當歸﹝二兩﹞人參川芎赤芍藥蒲黃﹝炒﹐各一兩﹞

上爲細末﹐煉蜜丸梧子大。每服八十丸﹐溫酒米飲任下。

逍遙散﹝《和劑》﹞治血虛煩熱﹐月水不調﹐臍腹脹痛﹐痰嗽潮熱。

當歸白術白芍藥柴胡茯苓﹝各一兩﹞甘艸﹝炙﹐半兩﹞

上咀﹐每服半兩﹐入姜﹑薄荷葉煎服。薛新甫加牡丹皮﹐山梔炒各五分﹐名加味逍遙散。

《神巧萬全方》無當歸﹑芍藥﹑甘艸﹐有人參﹑黃各等分。

增損四物湯治月事不調﹐心腹疼痛﹐補血溫經﹐駐顏。

川芎當歸芍藥熟地黃牡丹皮白術﹝各一錢半﹞地骨皮﹝一錢﹞

上作一服﹐用水二盅﹐煎至一盅﹐食前服。

《濟生方》論曰﹕《內經》云﹐百病皆生於气。經有所謂七气﹐有所謂九气。喜﹑怒﹑憂﹑思﹑悲﹐恐﹑驚者﹐七气也。七情之外﹐益之以寒熱二證﹐而爲九气也。气之爲病﹐男子婦人皆有之﹐惟婦人血气爲患尢甚。蓋人身血隨气行﹐气一壅滯﹐則血與气並﹐或月事不調﹐心腹作痛。或月事將行﹐預先作痛。或月事已行﹐淋瀝不斷﹐心腹作痛。或遵腰脇﹐或引背膂﹐上下攻刺。吐逆不食﹐甚則手足搐搦﹐狀類驚癇。或作寒熱﹐或爲瘕﹐肌肉消瘦。非特不能受孕﹐久而不治﹐轉而爲瘵疾者多矣。

戴復庵云﹕婦人每月經水應期而下﹐不使有餘﹐猶太陰之缺也。其有或先或後﹐或少或多﹐或欲來先病﹐或遇來而斷續﹐皆謂之不調。和气飲加香附子半錢﹐兼咽獨附丸。

升麻和气飲﹝見雜病水腫門。﹞

澹寮煮附丸治經候不調﹐血气刺痛﹐腹脇膨脹﹐頭暈惡心﹐崩漏帶下﹐並宜服之。

香附子﹝擦去皮﹐不以多少﹐米醋浸一日﹐用瓦銚煮令醋盡。﹞

上醋糊爲丸﹐梧子大﹐日幹﹐每五十丸淡醋湯下。

一方﹕香附一斤﹐艾葉四兩﹐當歸二兩﹐制同。名艾附丸。

沈香降气散順气道﹐通血脈。

烏藥木香香附子縮砂仁甘艸﹝各等分﹞

上爲細末﹐每服二錢﹐空心鹽湯調下。

嚴氏抑气散治婦人气盛於血﹐變生諸證﹐頭暈膈滿。

香附子﹝四兩﹞茯神甘艸﹝炙﹐各一兩﹞陳皮﹝二兩﹞

上爲末﹐每二錢﹐食前沸湯調下。

紺珠正气天香湯治婦人一切气﹐气上湊心﹐心胸攻築﹐脇肋刺痛﹐月水不調。

臺烏藥﹝二錢﹞香附子﹝八錢﹞陳皮蘇葉﹝各一錢﹞漧薑﹝半錢﹞

上咀﹐每七﹑八錢﹐水煎服。

上抑气例。

煮附丸醋制﹐佐以當歸﹐則气中之血藥也。今世以童便﹑酒﹑醋﹑鹽水四制﹐而以四物佐之﹐皆本於此﹐人人知之﹐故不著。气郁多者﹐宜於雜病气證門中選用﹐不必拘此。

東垣益胃升陽湯治婦人經候不調﹐或血脫後脈弱食少﹐水泄日二三行。

黃﹝二錢﹞白術﹝三錢﹞炒曲﹝一錢半﹞當歸身陳皮炙甘艸人參﹝各一錢﹞

升麻柴胡﹝各半錢﹞黃芩﹝半錢﹐秋去之﹞

上咀﹐每服半兩﹐水煎。腹痛加芍藥﹐嗽去人參。

補中益气湯治婦人﹑室女經候不調﹐脈微食少﹐體倦或熱。﹝方見雜病首冊勞倦門。﹞

四君子湯六君子湯﹝方見雜病首冊虛勞門。﹞

上補气例。

﹝調經暖劑﹞大溫經湯﹝《金匱》﹞治衝任虛損﹐月候不調﹐或來多不已﹐或過期不行﹐或崩中去血過多﹐或經損娠﹐瘀血停畱﹐小腹急痛﹐五心煩熱﹐並皆治之。

吳茱萸﹝湯泡﹞牡丹皮白芍藥肉桂﹝去粗皮﹞人參當歸﹝去蘆﹞芎阿膠﹝碎﹑炒﹞甘艸﹝炙﹐各一錢﹞麥門冬﹝去心二錢﹞半夏﹝二錢半﹞

上作一服﹐用水二盅﹐生薑五片﹐煎至一盅﹐食前服。

小溫經湯﹝《簡易》﹞治經候不調﹐血髒冷痛。

當歸附子﹝炮﹐各等分﹞

上咀﹐每服三錢﹐水一盞﹐煎八分﹐空心溫服。

溫經湯﹝《和劑》﹞治婦人血海虛寒﹐月水不調。

川芎當歸芍藥蓬術﹝各一錢半﹞人參牛膝﹝各二錢﹞桂心牡丹皮﹝各一錢﹞

甘艸﹝半錢﹞

水二盅﹐煎至一盅﹐不拘時服。

滋血湯滋養榮血﹐補婦人﹐治血海久冷。

當歸﹝一錢半﹞川芎麥門冬﹝去心﹞牡丹皮人參芍藥琥珀﹝另研﹐各一錢﹞

半夏曲官桂阿膠﹝炒﹞酸棗仁甘艸﹝各半錢﹞

上作一服﹐水二盅﹐生薑三片﹐煎至一盅﹐食前服。

加味吳茱萸湯治衝任衰弱﹐月候愆期﹐或前或後﹐或崩漏不止﹐赤白帶下﹐小腹急痛﹐每至經脈行時﹐頭眩﹐飲食或少﹐气滿心怯﹐肌肉不澤﹐悉皆治之。

半夏﹝二錢﹞吳茱萸當歸﹝各一錢半﹞麥門冬﹝去心﹞漧薑白茯苓苦梗南木香防風牡丹皮甘艸﹝各一錢﹞官桂北細辛﹝各半錢﹞

上作一服﹐水二盅﹐生薑三片﹐紅棗一枚﹐煎至一盅﹐食前服。

桃仁散治婦人月水不調﹐或淋瀝不斷﹐斷後復來﹐狀如瀉水﹐四體虛倦﹐不能飲食﹐腹中堅痛﹐不可行動﹐月水或前或後﹐或經月不來﹐多思酸物。

桃仁半夏當歸川牛膝桂心人參蒲黃牡丹皮川芎澤蘭葉﹝各一錢﹞

赤芍藥生地黃﹝各一錢半﹞粉艸﹝半錢﹞

上作一服﹐水二盅﹐生薑三片﹐煎至一盅﹐食前服。

姜黃散治血髒久冷﹐月水不調﹐臍腹刺痛。

姜黃﹝片子者﹞白芍藥﹝各二錢﹞玄胡索牡丹皮當歸﹝各一錢半﹞蓬術紅花桂心川芎﹝各一錢﹞

上作一服﹐水二盅﹐酒半盅﹐煎至一盅﹐不拘時服。

紫石英丸﹝《本事》﹞治婦人病多是月經乍多乍少﹐或前或後﹐時發疼痛。醫者一例呼爲經病﹐不曾說是陰勝陽﹐是陽勝陰﹐所以服藥少效。蓋陰气乘陽。則胞寒气冷﹐血不營運﹐經所謂天寒地凍﹐水凝成冰﹐故令乍少﹐而在月後。若陽气乘陰﹐則血流散溢﹐經所謂天暑地熱﹐經水沸溢﹐故令乍多﹐而在月前。當和其陰陽﹐調其血气﹐使不相乘﹐以平爲期。宜服此丸。

紫石英﹝細研﹐水飛﹞川烏﹝炮﹞杜仲﹝炒去絲﹞禹餘糧﹝﹐醋淬﹞

遠志﹝去心﹞澤瀉桑寄生桂心龍骨﹝別研﹞當歸人參肉蓯蓉﹝酒浸﹞石斛漧薑﹝炮﹞五味子甘艸﹝炙﹐各一兩﹞牡蠣﹝﹞川椒﹝去目並合口者不用﹐炒出汗﹐各半兩﹞

上爲細末﹐煉蜜和丸﹐如梧桐子大。每服二十丸﹐食前用米飲湯下。

暖宮丸治衝任虛損﹐下焦久冷﹐月事不調﹐不成孕育。崩漏下血﹐赤白帶下﹐並皆治之。

生硫黃﹝六兩﹞赤石脂﹝火﹞海螵蛸附子﹝炮去皮臍﹐各三兩﹞禹餘糧﹝九兩﹐火醋淬﹞

上爲細末﹐醋糊爲丸﹐如梧桐子大﹐每服三十丸﹐空心用溫酒或醋湯送下。

內補當歸丸治血气虛損﹐月水不調﹐或崩中漏下﹐去血過多﹐肌體羸困﹐及月水將行﹐腰腿重痛﹐並皆治之。

當歸﹝去蘆﹐炒﹞阿膠﹝炒﹞白芷續斷漧薑﹝炮﹞芎甘艸﹝炙﹐各四兩﹞

熟地黃﹝半兩﹐焙﹞附子﹝炮去皮臍﹞白芍藥肉桂﹝各二兩﹞吳茱萸﹝湯泡﹐焙﹞

白術﹝各三兩﹞蒲黃﹝八錢﹐炒﹞

上爲細末﹐煉蜜和丸﹐如梧桐子大﹐每服五十丸﹐空心用溫酒送下。

熟漧地黃丸治婦人風虛勞冷﹐胃弱水谷不化﹐或腸虛受冷﹐大便時泄﹐或月水不調﹐淋瀝不止﹐或閉斷不通﹐結聚瘕﹐久不成胎﹐一切諸虛之證。

熟地黃五味子﹝各一兩半﹞柏子仁﹝炒﹐另研﹞牛膝﹝去苗﹐酒浸焙﹞芎禹餘糧﹝火﹐醋淬﹞白茯苓﹝去皮﹞肉蓯蓉﹝酒浸﹞捲柏﹝去根﹞山藥濃朴﹝去粗皮﹐制﹞

漧薑﹝炮﹞白芷細辛﹝去苗﹞防風﹝以上各一兩﹞赤石脂﹝二兩﹐另研﹞杜仲﹝去粗皮﹐炙﹞

蕪荑﹝炒﹞人參﹝去蘆﹞川椒﹝去目並合口者﹞蛇牀子艾葉﹝炒﹞續斷﹝各七錢半﹞紫石英﹝﹐另研﹐水飛﹞石膏﹝﹐另研﹐各三兩﹞當歸﹝去蘆﹐炒﹞澤蘭﹝去梗﹞官桂﹝去粗皮﹐各二兩二錢半﹞石斛﹝一兩一錢半﹞甘艸﹝炙﹐一兩七錢半﹞

上爲細末﹐煉蜜爲丸﹐如梧桐子大﹐每服五十丸﹐空心用溫酒或米飲送下。

禹餘糧丸治血虛煩熱﹐月水不調﹐赤白帶下﹐漸成崩漏。

禹餘糧﹝火﹐醋淬﹞白石脂﹝各一兩﹞附子﹝炮去皮臍﹞鱉甲﹝去裙﹐醋炙﹞

桑寄生白術濃朴﹝去粗皮﹐制﹞當歸﹝去蘆﹞柏葉﹝炒﹞漧薑﹝炮﹐各一兩﹞白芍藥狗脊﹝去毛﹐各七錢半﹞吳茱萸﹝湯泡焙﹐半兩﹞

上爲細末﹐煉蜜和丸﹐如梧桐子大。每服五十丸﹐空心用溫酒或米飲湯送下。

鹿茸丸治衝任虛損﹐又爲風寒所乘﹐尺脈微小。甚者可灸關元穴。

鹿茸﹝炙﹞赤石脂禹餘糧﹝各一兩﹞續斷﹝二兩﹞柏葉附子﹝炮﹞熟地黃當歸﹝酒浸﹞艾葉﹝各七錢半﹞

上爲末﹐酒糊丸梧子大。每服五十丸﹐空心溫酒下。

按﹕此足少陰厥陰藥也。今人多用之﹐故收入。治血虛濕勝帶下甚捷。

升陽舉經湯﹝東垣﹞治經水不調﹐右尺脈按之空虛﹐是气血俱脫﹐大寒證。輕手其脈數疾﹐舉指弦緊或澀﹐皆陽脫之證。陰火亦亡﹐見熱證於口鼻眼或渴﹐此皆陰躁陽欲去也。

當溫之﹑降之﹑引之﹑燥之﹐此法大升浮血气﹐補命門之下脫也。諸藥言根﹐近苗處去苗便是。

柴胡根當歸根白術黃﹝各三錢﹞本﹝去土﹞羌活根防風根﹝各二錢﹞

紅花白芍藥﹝各五分﹞獨活根﹝一錢半﹞桃仁﹝去皮尖研﹐十枚﹞細辛﹝六分﹞川芎熟地黃﹝水中沈者﹞人參﹝去蘆﹞黑附子﹝炮去皮臍﹞甘艸梢﹝炙﹐各一錢﹞肉桂﹝去粗皮﹐秋冬五分﹐夏不用﹞

上爲粗末﹐每服二錢﹐水二盞﹐煎至八分﹐空心稍熱服。

﹝調經破血之劑﹞紅花當歸散治婦人血髒虛竭﹐或積瘀血﹐經候不調﹐或斷續不定﹐時作腹痛﹐腰胯重疼攻刺﹐小腹緊硬﹐及室女月水不通﹐並皆治之。

紅花紫葳牛膝白芷蘇木﹝捶碎﹐各一錢﹞桂心﹝一錢半﹞當歸尾劉寄奴﹝各二錢﹞

赤芍藥﹝三錢﹞甘艸﹝半錢﹞

上作一服﹐水一盅﹐酒一盅﹐同煎至一盅﹐空心服。

大玄胡索散治婦人經病﹐並產後腹痛﹐或腹滿喘悶﹐或瘕癖塊及一切心腹暴痛。

玄胡索赤芍藥川楝子﹝去核﹞蓬莪術京三稜﹝煨﹞濃朴﹝姜制﹞當歸黃芩川芎桔梗檳榔﹝各一錢﹞木香官桂﹝去粗皮﹞甘艸﹝各半錢﹞大黃﹝二錢﹞

上作一服﹐水二盅﹐煎至一盅﹐食前服。

鱉甲丸治婦人月經不調﹐肌肉黃瘁﹐脇下積气結痛﹐時發刺痛﹐漸成勞狀。

鱉甲﹝去裙﹐醋炙﹞桂心三稜﹝醋煮﹐炒﹞牡丹皮牛膝﹝去苗﹞琥珀訶子﹝取肉﹞

桃仁﹝去皮尖雙仁者﹐麩炒﹞土瓜根大黃﹝煨﹐以上各等分﹞

上爲細末﹐煉蜜爲丸﹐如梧桐子大﹐每服十五丸﹐食前用桃仁湯送下。

﹝鍼灸﹞﹝心﹞月經不調陰獨﹝三分﹐此穴大效﹐須待經定爲度。在足四指間﹐三壯。﹞

﹝東﹞又法﹕內踝下白肉際靑脈上﹐灸隨年壯。

﹝集﹞又法﹕中極三陰交腎兪气海﹝心﹞經閉久﹐忽大崩﹐復又斷絕﹐復又大行不調者。丰隆﹝六分﹐止血。﹞石門﹝五分﹐斷經﹞

婦人五旬經斷後再行﹐或多或少﹐或瘀或紅並下﹐腹中气滿如胎孕。天樞中脘气海﹝各五分﹐立愈﹞

﹝甲﹞婦人漏下﹐苦血閉不通﹐逆气脹。血海主之。女子胞中痛﹐月水不以時休止﹐天樞主之。﹝《千金》作腹脹腸鳴﹐气上衝胸。﹞小腹脹滿﹐痛引陰中﹐月水至則腰脊痛﹐胞中瘕﹐子門有寒引髕髀。水道主之。﹝《千金》引髕髀作大小便不通。﹞

﹝身痛﹞﹝產寶﹞經水者﹐行气血﹑通陰陽以榮於身者也。气血盛﹐陰陽和﹐則形體通。或外虧衛气之充養﹐內乏榮血之灌漑﹐血气不足﹐經候欲行﹐身體先痛也。

越痛散治血气虛寒﹐身體作痛。

虎骨﹝五銖﹞茯苓甘艸本防風白芷當歸芍藥續斷白術附子﹝各三銖﹞

上爲粗末﹐每服五錢﹐水二盞﹐姜五片﹐棗二枚﹐煎至一盞﹐不拘時服。

﹝腹痛﹞﹝良﹞婦人經來腹痛﹐由風冷客於胞絡衝任﹐或傷手太陽﹑少陰經﹐用溫經湯﹑桂枝桃仁湯。若憂思气郁而血滯﹐用桂枝桃仁湯﹑地黃通經丸。﹝方見經閉。﹞若血結而成塊﹐用萬病丸。

﹝薛﹞前證若風寒傷脾者﹐六君子加炮姜。﹝方見雜病虛勞。﹞思慮傷血者﹐四物加參﹑術。

﹝方見雜病虛勞。﹞思慮傷气者﹐歸脾加柴﹑梔。﹝方見雜病健忘。﹞鬱怒傷血者﹐歸脾﹑逍遙兼服。余參前後論治之。

﹝戴﹞經事來而腹痛者﹐經事不來而腹亦痛者﹐皆血之不調故也。欲調其血﹐先調其气﹐四物湯加吳茱萸半錢﹐香附子一錢。和气飲加茱萸半錢亦可用。痛甚者玄胡索湯。然又恐感外邪﹑傷飲食致痛﹐痛不因血﹐尢宜詳審。和气飲卻能兼治﹐因冷而節﹐因節而痛﹐宜大溫經湯﹔冷甚者﹐去麥門冬不用。

﹝丹﹞抑气丸治臨經之時腹痛。

以四物湯加玄胡索﹑陳皮﹑牡丹皮﹑甘艸。痛甚以豆淋酒﹐痛少以童便煮香附﹐入條芩爲丸。經水將來而痛者﹐四物湯加桃仁﹑香附﹑黃連。

﹝海﹞八物湯治經事將行﹐臍腹絞痛﹐臨經痛者﹐血澀故也。

川芎﹝二錢﹞當歸芍藥熟地黃﹝各二錢﹞木香檳榔玄胡索苦楝﹝碎﹑炒焦﹐各一錢﹞

上作一服﹐水二盅﹐煎至一盅﹐食前服。

﹝本﹞治婦人月經壅滯﹐每發心腹臍痛不可忍﹐及治產後惡露不快﹐血上搶心﹐迷悶不省﹐气絕欲死者﹐琥珀散。

京三稜蓬莪術赤芍藥劉寄奴牡丹皮熟地黃官桂菊花眞蒲黃當歸﹝各一兩﹞

《濟生方》無菊花﹑蒲黃﹐有玄胡索﹑烏藥。

上前五味﹐用烏豆一升﹐生薑半斤﹐切片﹐米醋四升﹐同煮豆爛爲度﹐焙漧入後五味﹐同爲末﹐每服二錢﹐溫酒調下﹐空心食前服。一方不用菊花﹑蒲黃﹐用烏藥﹑玄胡索﹐亦佳。予家之祕方也。若是尋常血气痛﹐只一服﹐產後血衝心﹐二服便下﹐常服尢佳。

予前後救人急切不少﹐此藥亦宜多合以濟人。

﹝大﹞交加散治榮衛不和﹐月經湛濁﹐逐散惡血。腹痛經血諸疾﹐並皆治之。

生薑﹝二斤﹐搗取汁﹐存滓用﹞生地黃﹝二斤﹐取汁存滓﹞白芍藥當歸桂心﹝各一兩﹞紅花﹝炒﹐無惡血不用﹞沒藥﹝另研﹐各半兩﹞玄胡索﹝醋紙包﹐煨熱﹐用布擦去皮﹞蒲黃﹝隔紙炒﹐各一兩﹞

上將地黃汁炒生薑滓﹐生薑汁炒地黃滓﹐各焙漧﹐用諸藥爲細末﹐每服三錢﹐溫酒調下。若月經不根據常﹐蘇木煎酒調下。若腰痛﹐糖酒調下。

交加地黃丸治婦人經不調﹐血塊气痞﹐肚腹疼痛。

生地黃﹝搗汁﹐存滓﹞老生薑﹝搗汁﹐存滓﹐各一斤﹞玄胡索當歸川芎芍藥﹝各二兩﹞明沒藥木香﹝各一兩﹞桃仁﹝去皮尖﹞人參﹝各半兩﹞香附﹝半斤﹞

上爲末﹐先以生薑汁浸地黃滓﹐以地黃汁浸生薑滓﹐曬漧﹐皆以汁盡爲度﹐共十一味﹐作一處曬漧﹐研爲末﹐醋糊爲丸﹐空心以姜湯下。

﹝大﹞交加散治婦人榮衛不通﹐經脈不調﹐腹中撮痛﹐气多血少﹐結聚爲﹐產後中風。

生地黃生薑﹝各五兩﹐各研取汁﹞

上交互取汁浸一夕﹐各炒黃﹐漬汁盡爲度﹐末之。尋常腹痛﹐酒調下三錢。產後尢不可闕。

溫經湯﹝方見前。﹞

﹝云﹞桂枝桃仁湯治經候前先腹痛不可忍。

桂枝芍藥生地黃﹝各二兩﹞桃仁﹝四十枚﹞甘艸﹝一兩﹞

上爲粗末﹐每服五錢﹐水二盞﹐姜三片﹐棗一枚﹐同煎去滓﹐溫服。

玄胡索湯﹝《濟生》﹞治婦人﹑室女﹐七情傷感﹐遂使血與气並﹐心腹作痛﹐或連腰脇﹐或引背膂﹐上下攻刺﹐甚作搐搦﹐經候不調﹐但是一切血气疼痛﹐並可服之。

當歸﹝去蘆﹐酒浸﹐銼炒﹞玄胡索﹝炒去皮﹞蒲黃﹝炒﹞赤芍藥官桂﹝不見火﹐各半兩﹞

片子姜黃﹝洗﹞乳香沒藥木香﹝不見火﹐各三錢﹞甘艸﹝炙﹐二錢半﹞

上咀﹐每服四錢﹐水一盞半﹐生薑七片﹐煎至七分﹐去滓﹑食前溫服。吐逆﹐加半夏﹑橘紅各半兩。

﹝丹﹞瘀血香附子﹝醋煮﹐四兩﹞桃仁﹝去皮尖﹞牡丹皮大黃﹝蒸﹞當歸﹝各一兩﹞川芎紅花﹝各半兩﹞

瓦龍子﹝﹐醋煮一晝夜﹐二兩﹞

上炊餅爲丸﹐如桐子大。空心溫酒下三﹑五十丸。

三神丸治室女血气相搏﹐腹中刺痛﹐痛引心端﹐經行澀少﹐或經事不調﹐以致疼痛。

橘紅﹝二兩﹞玄胡索﹝去皮﹐醋煮﹞當歸﹝去蘆﹐酒浸銼﹐略炒﹐各一兩﹞

上爲細末﹐酒煮米糊爲丸﹐如梧桐子大﹐每服七十丸﹐加至百丸﹐空心艾湯送下﹐米飲亦得。

﹝垣﹞柴胡丁香湯治婦人年三十歲﹐臨經預先臍腰痛﹐甚則腹中亦痛﹐經縮二三日。

柴胡羌活丁香全蠍當歸身生地黃上都作一服﹐水四盞﹐煎至一盞﹐去渣稍熱﹐食前服。

沒藥除痛散逐寒邪﹐療腹痛。

蓬術﹝炮﹐一兩﹞當歸﹝焙﹞玄胡索五靈指肉桂﹝去粗皮﹞良姜﹝炒﹞

蒲黃﹝炒﹞甘艸﹝炙﹞沒藥﹝各半兩﹞

上爲末﹐每服五錢﹐溫酒調服。

﹝婁﹞一婦人三十歲﹐每因浴後必用冷水淋通身﹐又嘗大驚﹐遂患經來時必先少腹大痛﹐口吐涎水﹐然後經行﹐行後又吐水二日﹐其痛直至六七日經水止時方住﹐百藥不效。予診其脈﹐寸滑大而弦﹐關﹑尺皆弦大而急﹐尺小於關﹐關小於寸﹐所謂前大後小也。遂用香附三兩﹐半夏二兩﹐茯苓﹑黃芩各一兩半﹐枳實﹑玄胡﹑牡丹皮﹑人參﹑當歸﹑白術﹑桃仁各一兩﹐黃連七錢﹐川楝﹑遠志﹑甘艸各半兩﹐桂三錢﹐茱萸一錢半﹐分十五帖﹐水煎﹐入生薑汁兩蜆殼熱服﹐後用熱湯洗浴得微汗乃已。忌當風坐臥﹐手足見水﹐並喫生冷﹐服三十帖全愈。半年後﹐又因驚憂﹐前病復舉﹐腰腹時痛﹐小便淋閉﹐心惕惕跳﹐驚悸。予意其表已解﹐病獨在裏。先與灸少衝﹑勞宮﹑昆侖﹑三陰交止悸定痛﹐次用桃仁承气大下之﹐下後用香附三兩﹐蓬術﹑當歸身各一兩半﹐三稜﹑玄胡索﹑桂﹑大黃﹑靑皮﹐俱醋制﹐靑木香﹑香﹑滑石﹑木通﹑桃仁各一兩﹐烏藥﹑甘艸﹑縮砂﹑檳榔﹑苦楝肉各半兩﹐木香﹑吳茱萸各二錢﹐分作二十帖﹐入新取牛膝濕者二錢﹐生薑五片﹐用荷葉湯煎服﹐服訖漸安。

上行血例。

加味烏沈湯治婦人經水欲來﹐臍腹痛。

烏藥縮砂木香玄胡索﹝各一兩﹞香附﹝炒去毛﹐二兩﹞甘艸﹝一兩半﹞

上細銼﹐每服七錢﹐水一盞半﹐生薑三片﹐煎至七分﹐不拘時溫服。

上抑气例。

﹝薛﹞一婦人經行腹痛﹐食則嘔吐﹐肢體倦怠﹐發熱作渴。此乃素稟气血不足﹐用八珍湯二十餘帖而愈。後生子二年而經不行﹐前證仍作﹐服八珍湯﹑逍遙散百餘劑方愈。﹝八珍湯卽雜病虛勞門八物湯。﹞

上補虛例。

﹝汪﹞一婦人瘦小﹐年二十餘﹐經水紫色﹐或前或後﹐臨行腹痛﹐惡寒喜熱﹐或時感寒﹐腹亦作痛﹐脈皆細濡近滑﹐兩尺重按略洪而滑﹐此血熱也。或謂惡寒如此﹐何謂爲熱﹖曰﹕熱極似寒也。遂用酒煮黃連四兩﹐香附﹑歸身尾各二兩﹐五靈指一兩﹐爲末﹐粥丸﹐空腹吞之而愈。一婦年二十一歲﹐六月經行﹐腹痛如刮﹐難忍求死﹐脈得細軟而駛﹐尺則沈弱而近駛﹐汪曰﹕細軟屬濕﹐數則爲熱﹐尺沈屬郁滯也。以酒煮黃連半斤﹐炒香附六兩﹐五靈脂半炒半生三兩﹐歸身尾二兩﹐爲末粥丸﹐空心湯下三四錢。服至五六料﹐越九年得一子。又越四年﹐經行兩月不斷﹐腹中微痛﹐又服前丸而愈。續後經行六七日﹐經止則流淸水﹐腹中微痛﹐又服前丸而痛亦止。又經住只有七八日﹐若至行時或大行五六日﹐續則適來適斷﹐或微紅﹐或淡紅﹐行後常流淸水﹐小腹大痛﹐漸連徧身﹐胸背腰腿骨裏皆痛﹐自巳至酉乃止﹐痛則徧身冷熱﹐汗大出﹐汗止痛減﹐尙能飲食﹐自始痛至今﹐歷十五年﹐前藥屢服屢效﹐今罔效者何也﹖汪復診之﹐脈皆洪滑無力﹐幸其尙有精神。汪曰﹕此非舊日比矣。舊乃郁熱﹐今則虛寒。東垣曰﹐始爲熱中﹐終爲寒中是也。經曰﹐脈至而從﹐按之不鼓﹐乃陰盛隔陽﹐當作寒治。且始病時而形斂小﹐今則形肥大矣。醫書曰﹐瘦人血熱﹐肥人气虛﹐豈可同一治耶﹖所可慮者﹐汗大泄而脈不爲汗衰﹐血大崩而脈不爲血減耳。其痛日重夜輕﹐知由陽虛不能健運。故亦凝滯而作痛。以證參脈﹐宜用助陽﹐若得脈減痛輕﹐方爲佳兆。遂投參﹑﹑歸﹑術大劑﹐加桂﹑附﹐一帖﹐來早再診﹐脈皆稍寧﹐服至二三十帖﹐時當二月至五月﹐病且愈﹐蓋病有始終寒熱之異﹐藥有前後用捨不同﹐形有肥瘦壯少不等﹐豈可以一方而通治哉。

﹝丹﹞經過後而作痛者﹐乃虛中有熱﹐所以作痛。

新荷姐頭痛口漧﹐經行後身痛﹐腰甚痛。

生地黃白術芍藥﹝各一錢﹞芎歸身尾﹝各五分﹞黃柏﹝炒﹞甘艸﹝炙﹐各三分﹞

上用水入少酒﹐煎服。

按﹕經後腹痛爲虛明甚。若脈不數﹐證無頭熱﹐未可斷其爲熱也。無熱八珍爲宜﹐有熱逍遙爲宜。

上寒熱例。

﹝發熱﹞吳茭山治一婦經血過多﹐五心煩熱﹐日晡潮熱﹐諸藥不效﹐以四物加胡黃連﹐三服而愈。

薛新甫治一婦人發熱口漧﹐月經不調﹐兩腿無力﹐服祛風滲濕之劑﹐腿痛體倦﹐二膝浮腫﹐經事不通。薛作肝脾腎三經血虛火燥證﹐名鶴膝風。用六味﹑八味二丸﹐兼服兩月﹐形體漸健﹐飲食漸進﹐膝腫漸消﹐不半載而痊。前證若脾腎虛寒﹐腿足軟痛﹐或足膝枯細﹐用八味丸。若飲食過多﹐腿足或臀內酸脹﹐或浮腫作痛﹐用補中益气加茯苓﹑半夏主之。一婦人經候過期﹐發熱倦怠﹐或用四物﹑黃連之類﹐反兩月一度﹐且少而成塊﹐又用峻藥通之﹐兩目如帛所蔽。薛曰﹕脾爲諸陰之首﹐目爲血脈之宗﹐此脾傷五臟皆爲失所﹐不能歸於目矣。遂用補中益气﹑濟生歸脾二湯﹐專主脾胃﹐年餘尋愈。一婦人月事未期而至﹐發熱自汗﹐服淸熱止汗之劑﹐反作渴頭痛﹐手掉身麻﹐此因肝經風熱﹐用柴胡﹑炒芩﹑連﹑炒山梔﹑歸﹑芍﹑生地﹑丹皮各一錢﹐參﹑﹑苓﹑術各一錢五分﹐川芎七分﹐甘艸五分﹐二劑其汗全止﹐更以補中益气而愈。凡發熱久者﹐陽气亦自病﹐須調補之。一婦人气血素虛﹐經行不調﹐飲食少思﹐日晡熱甚﹐用十全大補加山茱萸﹑山藥﹑丹皮﹑麥門冬﹑五味子而愈。次年秋﹐患寒熱﹐或用淸脾飲而元气愈弱﹐仍以前藥而愈。一婦人素勤苦﹐冬初患咳嗽發熱﹐久而吐血﹑盜汗﹐經水兩三月一至﹐徧身作痛。

或用化痰降火藥﹐口噤筋攣﹐此血虛而藥益損耳。用加減八味丸及補中益气加麥門﹑五味﹑山藥治之﹐年餘而痊。

﹝寒熱﹞經水適來適斷者﹐或有往來寒熱者﹐先服小柴胡湯以去其寒熱﹐後以四物湯和之。

﹝本﹞婦人血脈不調﹐往來寒熱﹐狀如勞倦。

當歸川芎甘艸黃官桂﹝去粗皮﹐各一兩﹞熟地黃白術白芍藥﹝各二兩﹞

柴胡阿膠﹝各半兩﹞

爲細末﹐每服五錢﹐棗一枚﹐水煎空心溫服。白湯點服亦得。常服不生帶下﹐調血脈﹐養子宮﹐終身無病。

太倉公治一女﹐病腰背痛﹐寒熱。眾醫皆以爲寒熱也。公診之曰﹕內寒月事不下也。

卽竄以藥﹐旋下﹐病已。病得之欲男子不可得也。所以知其病者﹐診其脈時﹐切之腎脈也嗇而不屬﹐嗇而不屬者其來難堅﹐故曰月不下。肝脈弦出左口﹐故曰欲男子不可得也。

蓋男子以精爲主﹐婦人以血爲主﹐男子精盛則思室﹐女子月盛則懷胎。夫肝﹐攝血者也。厥陰弦出寸部﹐又上魚際﹐則陰血盛可知矣。

﹝別詳師尼寡婦條內。﹞

薛新甫治一婦人耳內或耳後項側作痛﹐寒熱口苦﹐月經不調﹐此肝火气滯而血凝﹐用小柴胡加山梔﹑川芎﹑丹皮治之﹐諸證悉退。月事不行而寒熱者﹐詳經閉門。

﹝熱入血室﹞﹝良﹞婦人傷寒傷風發熱﹐經水適來﹐晝則安靜﹐暮則譫語﹐有如瘧狀﹐此爲熱入血室。

治者無犯胃气及上二焦﹐宜服小柴胡湯。若脈遲身涼﹐當刺期門穴﹐下鍼病入五吸停鍼﹐良久﹐徐徐出鍼。凡鍼期門穴﹐必瀉勿補。肥人二寸﹐瘦人寸半也。

﹝薛﹞前證若因勞役﹐或怒气發熱﹐適遇經行而患前證者﹐亦用小柴胡湯加生地黃治之。血虛﹐用四物加柴胡。若病旣愈而熱未已﹐或元气素弱﹐並用補中益气湯。脾气素郁﹐用濟生歸脾湯。血气素虛﹐用十全大補湯。

許學士治一婦病傷寒發寒熱﹐遇夜則如見鬼狀﹐經六七日忽然昏塞﹐涎響如引鋸﹐牙關緊急﹐瞑目不知人﹐病勢危困。許視之曰﹕得病之初﹐曾值月經來否﹖其家云﹕經水方來﹐病作而經遂止﹐得一二日發寒熱﹐晝𨿽靜﹐夜則有鬼祟﹐從日昨不省人事。許曰﹕此乃熱入血室證。仲景云﹐婦人中風﹐發熱惡寒﹐經水適來﹐晝則明了﹐暮則譫語﹐如見鬼狀﹐發作有時﹐此名熱入血室。醫者不曉﹐以剛劑與之﹐逐致胸膈不利﹐涎潮上脘﹐喘急息髙﹐昏冒不知人。當先化其痰﹐後除其熱。乃急以一呷散投之﹐兩時頃﹐涎下得睡﹐省人事﹔次授以小柴胡湯加生地黃﹐三服而熱除﹐不汗而自解矣。一婦人患熱入血室證﹐醫者不識﹐用補血調气藥治之﹐數日遂成血結胸。或勤用前藥﹐許公曰﹕小柴胡已遲﹐不可行也。無已﹐刺期門穴斯可矣。予不能鍼﹐請善鍼者治之。如言而愈。或問﹕熱入血室﹐何爲而成結胸也﹖許曰﹕邪气傳入經絡﹐與正气相搏﹐上下流行﹐遇經水適來適斷﹐邪气乘虛入於血室﹐血爲邪所迫﹐上入肝經﹐肝受邪則譫語而見鬼﹐復入膻中﹐則血結於胸中矣。何以言之﹖婦人平居﹐水養木﹐血養肝。方未受孕﹐則下行之爲月水﹐旣孕則中蓄之以養胎﹐及已產則上壅之以爲乳﹐皆血也。今邪逐血並歸於肝經﹐聚於膻中﹐結於乳下﹐故手觸之則痛﹐非藥可及﹐故當刺期門也。

虞恆徳治一少婦﹐夏月行經得傷寒似瘧﹐譫語狂亂﹐諸醫皆以傷寒內熱﹐投雙解散﹑解毒湯服之﹐大汗如雨﹐反如風狀﹐次以牛黃丸金石之藥﹐愈投愈劇。一日延虞診視﹐脈弦而大﹐陽俱病﹐豈不口漧舌黑﹐況脈不數﹐病體捫之或熱或靜﹐其腹急痛﹐意必有內傷在前﹐傷寒在後。今傷寒得汗𨿽已﹐內傷則尙存故也。因細問之﹐患者曰﹕正行經時﹐因飲食後多汗﹐用冷水抹身﹐因得此證。方知冷水外閉其汗﹐內阻其血﹐邪熱入室﹐經血未盡﹐血得邪熱﹐乍靜乍亂﹐寒熱譫語﹐掉眩類風﹐須得玉燭散下之而愈。下後譫語已定﹐次以四物﹑小柴胡湯調理﹐五日熱退身涼﹐其患遂瘳。

《衍義》云﹕一婦人溫病已十二日﹐診之其脈六七至而澀﹐寸稍大﹐尺稍小﹐發寒熱﹐頭赤口漧﹐不了了﹐耳聾。問之﹐病數日經水乃行﹐此屬少陽熱入血室也﹐若治不對病﹐則必死。乃按其證與小柴胡湯服之﹐二日﹐又與小柴胡湯加官桂﹑漧薑一日﹐寒熱遂止。又云﹕臍下急痛﹐又與抵當丸微利﹐臍下痛痊﹐身漸涼﹐脈漸勻﹐尙不了了﹐乃復與小柴胡湯。次日﹐但胸中熱躁﹐口鼻幹﹐又少與調胃承气湯﹐不得利。次日心下痛﹐又與大陷胸湯半服﹐利三行。次日虛煩不寧﹐時妄有所見﹐復狂言﹐𨿽知其尙有燥屎﹐以其極虛﹐不敢攻之﹐遂與竹葉湯去其煩熱﹐其夜大便自通﹐至晚兩次﹐中有燥屎數枚﹐而狂言虛煩盡解。但咳嗽唾沫﹐此肺虛也。若不治﹐恐乘虛而成肺痿﹐遂與小柴胡湯去人參﹑大棗﹑生薑﹐加漧薑五味子湯﹐一日咳減﹐二日而病悉愈。以上皆用仲景方。

薛立齋治一婦人經行﹐感冒風寒﹐日間安靜﹐至夜譫語﹐用小柴胡加生地治之頓安。

但內熱頭暈﹐用補中益气加蔓荊子而愈。後因惱怒﹐寒熱譫語﹐胸脇脹痛﹐小便頻數﹐月經先期﹐此是肝火血熱妄行﹐用加味逍遙加生地黃而愈。一婦人因怒﹐寒熱頭痛譫語﹐日晡至夜益甚﹐而經暴至。蓋肝藏血﹐此怒動火而血妄行﹐用加味逍遙散加生地黃治之﹐神思頓淸。但食少體倦﹐月經未已。蓋脾統血﹐此脾气虛﹐不能攝血﹐用補中益气治之﹐月經漸止。一婦人懷抱素郁﹐感冒經行譫語﹐服發散之劑不應﹐用寒涼降火﹐前證益甚﹐更加月經不止﹐肚腹作痛﹐嘔吐不食﹐痰涎自出。此脾胃虛寒﹐用香砂六君﹐脾胃漸健﹐諸證漸退﹐又用歸脾湯而全愈。

加味小柴胡湯治婦人傷風﹐續得寒熱﹐發作有時﹐經水適斷﹐此爲熱入血室﹐其血必結﹐致如瘧狀。

柴胡﹝三錢﹞半夏黃芩﹝各二錢﹞生地黃人參﹝各一錢半﹞甘艸﹝半錢﹞

作一服﹐水二盅﹐姜五片﹐棗二枚﹐煎一盅﹐不拘時服。

漧薑柴胡湯治婦人傷寒﹐經脈方來﹐熱入血室﹐寒熱如瘧﹐或狂言見鬼。

柴胡﹝一錢﹞桂枝﹝三分﹞栝蔞根﹝五分﹞牡蠣﹝﹞漧薑﹝炮﹞甘艸﹝炒﹐各三分﹞

上水煎服﹐汗出而愈。

海蛤散治婦人傷寒﹐血結胸膈﹐宜服此藥﹐及鍼期門穴。

海蛤滑石﹝﹐水飛﹞甘艸﹝各五錢﹞芒硝﹝一兩﹞

上爲末﹐每服二錢﹐用雞子淸調下。小腸通利﹐其結血自散。更用桂枝紅花湯發其汗則愈。﹝方見。﹞

﹝泄瀉﹞汪石山治一婦經行﹐必瀉三日然後行﹐診其脈皆濡弱﹐此脾虛也。脾屬血﹐屬濕。經水將動﹐脾血先已流注血海﹐然後下流爲經。脾血旣虧﹐則虛而不能營運其濕。令作參苓白術散﹐每服二錢﹐一日米飲調下二三次﹐月餘經行不瀉矣。一婦年逾四十﹐形長色脆﹐病經不調﹐右脈浮軟而大﹐左脈虛軟而小近駛﹐當時經前作泄。今年四月﹐感風咳嗽﹐用湯洗浴汗多﹐因泄一月。六月﹐復因洗浴﹐發瘧六七次﹐瘧𨿽止而神思不爽。至八月盡而經水過多﹐白帶時下﹐瀉泄﹐遂覺右腳疼痛。舊曾閃肭腳跟﹐今則假此延痛臀腿﹑腰脇﹑尻骨﹐頸項右邊筋皆掣痛﹐或咳嗽一聲﹐則腰眼痛如腰札﹐日輕夜重﹐叫號不已﹐幸痛稍止﹐飲食如常。今詳月水過多﹐白帶時下﹐日輕夜重﹐瀉泄無時﹐亦屬下多亡陰﹐宜作血虛論治﹐服四物止痛之劑益甚。九月﹐汪復診視﹐始悟此病乃合仲景所謂陽生則陰長之法矣。夫經水多﹐白帶下﹐常泄瀉﹐皆由陽虛陷下而然﹐命曰陽脫是也。日輕夜重﹐蓋日陽旺而得健運之職﹐故血亦無凝滯之患﹐而日故輕也。夜則陰旺而陽不得其任﹐失其健運之常﹐血亦隨滯﹐故夜重也。遂以參﹑術助陽之藥﹐煎服五七帖﹐痛減。此亦病証之變﹐治法殊常﹐故記之。

﹝月水不斷﹞婦人月水不斷﹐淋瀝無時﹐或因勞損气血而傷衝任﹐或因經行而合陰陽﹐皆令气虛不能攝血。若時止時行﹐腹痛脈沈細﹐此寒熱邪气客於胞中﹐非因虛弱也。

﹝薛﹞前證若鬱結傷脾﹐用歸脾湯。恚怒傷肝﹐逍遙散。肝火妄動﹐加味四物湯。脾气虛弱﹐六君子湯。元气下陷﹐補中益气湯。熱傷元气﹐前湯加五味﹑麥門﹑炒黑黃柏。

儒者錢思習子室﹐年三十餘無嗣﹐月經淋瀝無期﹐夫婦異處幾年矣。思習欲爲娶外家﹐以謀諸餘。余謂此鬱怒傷肝﹐脾虛火動﹐而血不歸經。乃肝不能藏﹐脾不能攝也。當淸肝火﹑補脾气﹐遂與加味歸脾﹑逍遙二藥四劑﹐送至其家﹐仍告其姑曰﹕服此病自愈﹐而當受胎﹐外家可無娶也。果病愈﹐次年生子。

一婦人性急﹐每怒非太陽﹑耳﹑項﹑喉﹑齒﹑胸乳作痛﹐則胸滿吞酸﹐吐瀉少食﹐經行不止。此皆肝火之證﹐肝自病則外證見﹐土受克則內證作。余先以四物加白術﹑茯苓﹑柴胡﹑炒梔﹑炒龍膽﹐淸肝養血。次用四君子加柴胡﹑芍藥﹑神曲﹑吳茱萸﹑炒黃連﹐以培土制肝﹐漸愈。惟月經不止﹐是血分有熱﹐脾气尙虛﹐以逍遙散倍用白術﹑茯苓﹑陳皮﹐又以補中益气加酒炒芍藥﹐兼服而安。一婦人多怒﹐經行旬餘方止﹐後淋瀝無期﹐肌體倦瘦﹐口漧內熱﹐盜汗如洗﹐日晡熱甚。皆由肝脾虧損﹐無以生發元气﹐用參﹑﹑歸﹑術﹑茯神﹑遠志﹑棗仁﹑麥門﹑五味﹑丹皮﹑龍眼肉﹑炙艸﹑柴胡﹑升麻治之﹐獲痊。

一婦人懷抱不舒﹐腹脹少寐﹐飲食素少﹐痰涎上湧﹐月經頻數。余曰﹕脾統血而主涎﹐此鬱悶傷脾﹐不能攝血歸源耳。用補中益气﹑濟生歸脾而愈。

膠艾湯治勞傷血气﹐衝任虛損﹐月水過多﹐淋瀝不斷。

阿膠﹝炒﹞川芎甘艸﹝炙﹐各二兩﹞當歸艾葉﹝炒﹐各三兩﹞熟地黃白芍藥﹝各四兩﹞

上咀﹐每服半兩﹐水煎。一方有黃。

續斷丸﹝《大全》﹞治月水不斷﹐口干心煩﹐四肢羸乏﹐飲食減少。

川續斷當歸烏賊骨黃牛角﹝燒﹞五味子甘艸龍骨﹝研﹞赤石脂熟地黃﹝各一兩﹞地楡﹝半兩﹞艾葉附子漧薑川芎﹝各七錢半﹞

上爲末﹐煉蜜丸梧子大﹐每服三十丸﹐空心溫酒下。

禹餘糧丸治久冷﹐月水不斷﹐面黃肌瘦﹐虛煩減食。

禹餘糧﹝二兩﹞鹿角膠﹝七錢半﹐粉炒﹞紫石英續斷赤石脂熟地黃川芎﹝各一兩﹞

漧薑黃艾葉柏葉﹝炒﹞當歸﹝炒﹞人參白茯苓﹝各半兩﹞

上爲末﹐煉蜜丸梧子大﹐每三十丸﹐空心米飲下。

牡蠣丸治血海虛損﹐月水不斷。

牡蠣粉赤石脂代赭石﹝各一兩﹞阿膠川芎當歸鹿茸續斷漧薑﹝各三兩﹞

甘艸﹝二錢半﹞

上爲末﹐煉蜜丸梧子大﹐每服三十丸﹐空心溫酒下。

經驗方治經血不止。

黃芩﹝五分﹞當歸柏葉蒲黃﹝各四分﹞生薑﹝二分﹞艾葉﹝一分﹞生地黃﹝二十四分﹞

伏龍肝﹝十二分﹞

上咀﹐用水二升﹐煎取八合﹐分二服。

又經血不止﹐詩云﹕婦人經血久淋漓﹐舊蕊蓮蓬燒作灰﹐熱酒一杯調八字﹐自然安樂更無疑。

又方蓮蓬殼拒霜花﹝二味等分﹞

爲末﹐每服二錢﹐空心米飲調下。

伏龍肝散﹝《和劑》﹞治血气勞傷﹐衝任脈虛﹐經血非時注下﹐或如豆汁﹐或成血片﹐或五色相親﹐臍腹冷痛﹐月經不止。

伏龍肝麥門冬﹝去心﹞赤石脂﹝各一錢﹞熟地黃艾葉﹝炒﹐各一錢半﹞當歸﹝去蘆﹐炒﹞

川芎﹝各二錢半﹞肉桂﹝去粗皮﹞漧薑﹝炮﹞甘艸﹝各半錢﹞

上作一服﹐水二盅﹐紅棗二枚﹐煎至一盅﹐食前服。

固經丸治經水過多不止﹐乃陰虛挾熱所致﹐法當補陰淸熱。

黃柏﹝三兩﹞龜板﹝炙﹐四兩﹞黃芩﹝二兩﹞白芍藥﹝三兩﹞樗根皮﹝一兩半﹞香附子﹝童便制﹐一兩半﹞

上爲細末﹐酒糊丸梧子大﹐每以空心食前白湯下五﹑七十丸。

﹝月水不利﹞﹝良﹞婦人月水不利者﹐由勞傷气血﹐體虛而風冷客於胞內﹐傷於衝任之脈故也。若寸脈弦﹐關脈沈﹐是肝病也﹐兼主腹痛﹐孔竅生瘡。尺脈滑﹐血气實﹐經絡不利﹐或尺脈絕不至﹐兼主小腹引腰痛﹐气攻胸隔也。

﹝薛﹞前證屬肝膽二經﹐蓋肝膽相爲表裏﹐多因恚怒所傷。若本經風熱﹐用補肝散。

﹝方見脇痛門。﹞血虛用四物加酸棗仁﹐若腎水不足用六味丸﹐若患諸瘡瘍﹐治見後。

牛膝散治月水不利﹐臍腹作痛﹐或小腹引腰﹐气攻胸膈。

牛膝﹝酒制﹐一兩﹞桂心赤芍藥桃仁﹝去皮尖﹞玄胡索﹝炒﹞當歸﹝酒浸﹞牡丹皮木香﹝各七錢半﹞

上爲末﹐每服一錢﹐空心溫酒調下。

牡丹散治月候不利﹐腹臍疼痛﹐不欲食。

牡丹皮大黃﹝炒﹐各一兩﹞赤茯苓桃仁生地黃當歸桂心赤芍藥白術﹝各七錢半﹞

石韋﹝去毛﹞木香﹝各半兩﹞

上咀﹐每服三錢﹐水一盞﹐姜三片﹐煎七分﹐空心溫服。

產寶方治女人月經不利﹐臍下气脹﹐上攻欲嘔﹐不得睡。

當歸﹝四錢﹞漧漆﹝三錢﹐炒令煙盡﹞

上爲細末﹐蜜丸梧子大﹐空心溫酒下十五丸。

養榮湯治婦人血海虛弱﹐心中恍惚﹐時多驚悸﹐或發虛熱﹐經候不調。

白芍藥川芎熟地黃姜黃當歸川姜靑橘皮五加皮牡丹皮海桐皮白芷﹝各等分﹞

每服五錢﹐水一盞半﹐生薑五片﹐烏梅一个﹐煎至一盞﹐溫服﹐不拘時﹐送紫桂丸五十粒。﹝紫桂丸方見帶下。﹞

﹝過期不止﹞《產寶》云﹕男子生於寅﹐寅屬木﹐陽中有陰﹐故男子得八數。女子生於申﹐申屬金﹐陰中有陽﹐女子得七數。男以气爲主﹐八八則卦數已盡﹐盡則陽精痿。女以血爲主﹐七七則卦數已終﹐終則經水絕﹐任衝脈虛衰﹐天癸絕﹐地道不通而無子矣。或勞傷過度﹐喜怒不時﹐經脈衰微之際﹐又爲邪气攻衝﹐所以當止不止而崩下也。

許學士云﹕婦人經脈過期不及﹐腰腹疼痛﹐或七七數盡而月經下者﹐宜用當歸散治之。

當歸散治婦人天癸已過期﹐經脈不勻﹐或三四月不行﹐或一月再至﹐腰腹疼痛。

《素問》云﹕七損八益。謂女子七數盡而經不根據時者﹐血有餘也﹐不可止之﹐但令得根據時﹐不腰痛爲善。﹝方見前調經平劑條。﹞

﹝竹﹞芩心丸治婦人四十九歲以後﹐天癸當住﹐每月卻行﹐或過多不止。

用黃芩心枝條者二兩﹐米泔浸七日﹐炙幹﹐又浸又炙﹐如此七次﹐爲末﹐醋丸如桐子大﹐每服七十丸﹐空心溫酒送下﹐日進二服。

上二方熱者宜之。

茸附湯補任衝﹐調血气。

漧薑﹝四兩﹞肉桂﹝去粗皮﹞附子龍骨﹝生用﹞防風﹝各一兩﹞牡蠣﹝﹞當歸﹝各二兩﹞

鹿茸﹝三兩﹐酒炙﹞

每服半兩﹐水二盅﹐煎八分﹐溫服。

補中芎湯治風虛冷熱﹐勞傷衝任﹐月水不調﹐崩中暴下﹐產後失血過多﹐虛羸腹痛﹐或妊娠胎動不安﹐下血。

當歸漧薑﹝炮﹐各三兩﹞川芎﹝蜜炙﹞黃甘艸﹝炙﹞吳茱萸﹝炮黃﹞

杜仲﹝炒﹞熟地黃人參﹝各一兩﹞

每服三錢﹐水一盅半﹐煎一盅﹐空心服。

上二方寒者宜之﹐蓋亦有血海虛寒而不禁者也。

﹝薛﹞前證若肝腎虛熱﹐用當歸散。肝血虛熱﹐四物加柴﹑梔﹑丹皮。肝火內動﹐小柴胡加山梔﹑丹皮。肝火血燥﹐加味逍遙散。脾經郁火﹐加味歸脾湯。肝脾郁火。歸脾﹑逍遙兼服。肝腎虧損﹐歸脾﹑六味兼服。仍與前後月經不調治驗同用。一婦人年五十﹐內熱晡熱﹐經水兩三月一至。此血虛有熱﹐用逍遙散加山茱萸治之而愈。後有痰作渴﹐或小便不調﹐或頭暈白帶﹐用六味丸而安。

﹝脈﹞問曰﹕婦人年五十數﹐一朝而淸血二三日不止﹐何以治之﹖師曰﹕此婦人前絕生﹐經水不下﹐今反淸血﹐此爲居經﹐不須治﹐當自止。經水下常五日止者﹐五日愈。

卷之一調經門

經閉

《內經﹟陰陽別論》云﹕二陽之病發心脾﹐有不得隱曲﹐女子不月﹔其傳爲風消﹐爲息賁者﹐死不治。

潔古曰﹕女子月事不來者﹐先瀉心火﹐血自下也。《內經》曰﹕二陽之病發心脾﹐有不得隱曲﹐故女子不月﹐其傳爲風消。王啟玄注曰﹕大腸﹑胃熱也﹐心脾受之。心主血﹐心病則血不流。脾主味﹐脾病則味不化。味不化則精不足﹐故其病則不能隱曲﹐脾土已虧﹐則風邪勝而气愈消也。又經曰﹕月事不來者﹐胞脈閉也。胞脈屬於心﹐絡於胞中。今气上迫肺﹐心气不得下通﹐故月事不來。先服降心火之劑﹐後服《局方》中五補丸﹐後以衛生湯治脾養血也。

李東垣曰﹕經閉不行有三﹐補前人之闕。婦人脾胃久虛﹐形體羸弱﹐气血俱衰﹐而致經水斷絕不行。或病中消胃熱﹐善食漸瘦﹐津液不生。夫經者血脈津液所化﹐津液旣絕﹐爲熱所爍﹐肌肉漸瘦﹐時見渴燥﹐血海枯竭﹐名曰血枯經絕。宜瀉胃之燥熱﹐補益气血﹐經自行矣。此病或經適行而有子﹐子亦不成﹐而爲胎病者有矣。﹝此中焦胃熱結也。﹞

或心包絡脈洪數﹐躁作時見﹐大便祕澀﹐小便𨿽淸不利﹐而經水閉絕不行﹐此乃血海漧枯﹐宜調血脈﹐除包絡中火邪﹐而經自行矣。﹝此下焦胞脈熱結也。﹞或因勞心﹐心火上行﹐月事不來者﹐胞脈閉也。包脈者﹐屬於心而絡於胞中﹐今气上迫肺﹐心气不得下通﹐故月事不來。宜安心﹑補血﹑瀉火﹐經自行矣。﹝此上焦心肺熱結也。﹞裴澤之夫人病寒熱﹐月事不至者數年﹐又加喘嗽﹐醫者率以蛤蚧﹑桂﹑附投之。曰﹕不然。夫人病陰爲陽所搏﹐溫劑太過﹐故無益反害﹐投以涼劑﹐涼血和血藥﹐則行矣。已而果然。

五補丸﹝《局方》﹞補諸虛﹐安五臟﹐堅骨髓﹐養精神。

熟地黃人參牛膝﹝酒浸﹐去蘆﹐焙漧﹞白茯苓地骨皮﹝各等分﹞

上爲細末﹐煉蜜丸如梧子大。每服三﹑五十丸﹐溫酒下﹐空心服。

衛生湯當歸白芍藥﹝各二兩﹞黃﹝三兩﹞甘艸﹝一兩﹞

上爲末﹐每服半兩﹐水二盞﹐煎至一盞﹐溫服﹐空心。如虛者﹐加人參一兩。

上東垣﹑潔古治血枯之法﹐皆主於補血﹐瀉火也。補血者﹐四物之類。瀉火者﹐東垣分上中下﹐故火在中則善食消渴﹐治以調胃承气之類。火在下則大小祕澀﹐治以玉燭之類﹐玉燭者四物與調胃承气等分也。火在上則得於勞心﹐治以芩﹑連及三和之類。三和者﹐四物﹑涼膈﹑當歸等分也。潔古先服降心火之劑者﹐蓋亦芩﹑連﹑三和﹑玉燭之類﹐後服五補﹑衛生者﹐亦補气之劑也。

﹝素﹞帝曰﹕有病胸脇支滿者﹐妨於食﹐病至則先聞腥臊臭﹐出淸液﹐先唾血﹐四肢淸﹐目眩﹐時時前後血﹐病名爲何﹖何以得之﹖岐伯曰﹕病名血枯。此得之少年時有所大脫血。若醉入房中﹐气竭肝傷﹐故月事衰少不來也。帝曰﹕治之柰何﹖岐伯曰﹕以四烏賊骨一蘆茹二味並合之﹐丸以雀卵﹐大如小豆﹐以五丸爲後飯﹐飲以鮑魚汁﹐利腸中及傷肝也。﹝腹中論王注云﹕烏賊魚骨主血閉﹐蘆茹主散惡血﹐雀卵主血痿﹐鮑魚主瘀血。

河間《宣明論方》烏賊骨﹑蘆茹各等分﹐雀卵不拘數﹐和丸小豆大﹐每服五丸至十丸﹐煎鮑魚湯下﹐食後日三服﹐壓以美膳。﹞

上岐伯﹑河間治血枯之法。

﹝丹﹞血枯經閉者﹐四物湯加桃仁﹑紅花。陰虛經脈久不通﹐小便短澀身疼者﹐四物加蒼術﹑牛膝﹑陳皮﹑生甘艸作湯。又用蒼莎丸加蒼耳﹑酒芍藥爲丸﹐就煎前藥吞下。

上丹溪治血枯大法。

﹝薛﹞夫經水陰血也﹐屬衝任二脈﹐主上爲乳汁﹐下爲月水。其爲患﹐有因脾虛而不能生血者﹐有因脾郁傷而血耗損者﹐有因胃火而血消爍者﹐有因脾胃損而血少者﹐有因勞傷心而血少者﹐有因怒傷肝而血少者﹐有因腎水不能生肝而血少者﹐有因肺气虛不能行血而閉者。治療之法﹐若脾虛而不行者﹐調而補之﹐脾郁而不行者﹐解而補之。胃火而不行者﹐淸而補之。脾胃損而不行者﹐溫而補之。勞傷心血而不行者﹐靜而補之﹐怒傷肝而不行者﹐和而補之。肺气虛而不行者﹐補脾胃。腎虛而不行者﹐補脾肺。經云﹕損其肺者﹐益其气﹐損其心者﹐調其榮衛。損其脾者﹐調其飲食﹐適其寒溫。損其肝者﹐緩其中。損其腎者﹐益其精。審而治之﹐庶無誤矣。一婦人停食﹐飽悶發熱﹐或用人參養胃湯﹐益甚。再用木香檳榔丸﹐泄瀉吐痰﹐腹中成塊﹐飲食少思。又用二陳﹑黃連﹑濃朴之類﹐前證益甚﹐腹脹不食﹐月經不至。余以爲胃气虧損﹐用補中益气加茯苓﹑半夏﹐三十餘劑﹐脾胃健而諸證愈﹐又二十餘劑而經自行。一婦人飲食後﹐或腹脹﹐或吞酸。彼服枳術丸﹐吞酸益甚﹐飲食日少﹐胸膈痞滿﹐腿內酸痛﹐畏見風寒。又服養胃湯一劑﹐腿內作痛。又一劑﹐腿膝浮腫﹐月經不行。余謂鬱結所傷﹐脾虛濕熱下注。侵晨用四君﹑二陳﹑芎﹑歸﹐午後以前湯送越鞠丸﹐飲食漸進﹐諸證漸愈。又用歸脾﹑八珍二湯。兼服﹐兩月餘而經行。一婦人性沈多慮﹐月經不行﹐胸滿少食﹐或作脹﹐或吞酸。余以爲中气虛寒﹐用補中益气加砂仁﹑香附﹑煨姜﹐二劑﹐胸膈和而飲食進。更以六君加芎﹑歸﹑貝母﹑桔梗﹑生薑﹑大棗數劑﹐脾胃健而經自調矣。一婦人素有胃火。或用淸胃散而安。

後因勞役﹐燥渴內熱﹐肌肉消瘦﹐月經不行。余謂此胃火消爍陰血﹐用逍遙散加丹皮﹑炒梔以淸胃熱﹐用八珍湯加茯苓﹑遠志以養脾血﹐而經自行矣。一婦人久患瘧﹐形體怯弱﹐內熱晡熱﹐自汗盜汗﹐飲食少思﹐月事不行。或用通經丸﹐虛證大具。余曰﹕此因虛而致瘧﹐因瘧以閉經也。用補中益气及六味地黃丸各百餘劑﹐瘧愈而經行。一婦人久患瘧﹐瘧作則經不行﹐形虛脈大﹐頭痛懶食﹐大便泄瀉﹐小便淋瀝﹐口漧唇裂﹐內熱腹膨。蓋由久瘧﹐正气已虛﹐陰火獨旺。用補中益气湯治之﹐尋愈。惟不時頭痛﹐乃加蔓荊子而痛止﹐又兼用六味地黃丸而經行。一婦人因勞耳鳴﹐頭痛體倦。此元气不足﹐用補中益气加麥門﹑五味而痊。三年後得子﹐因飲食勞倦﹐月經不行﹐晡熱內熱﹐自汗盜汗﹐用六味地黃丸﹑補中益气湯﹐頓愈。一婦人胃气素弱﹐爲哭母吐血咳嗽﹐發熱盜汗﹐經水三月不行。余以爲悲則傷肺﹐思則傷脾﹐遂朝服補中益气加桔梗﹑貝母﹑知母﹐夕用歸脾湯送地黃丸而愈。一婦少寐﹐經水兩月餘一至。誤服通經丸﹐展轉無寐﹐午前惡寒﹐午後發熱﹐余以爲思慮虧損脾血﹐用歸脾湯作丸﹐午前以六君送下﹐午後以逍遙散送下﹐兩月餘得寐﹐半載經行如期﹐年餘而瘡愈。

上薛氏治血枯大法﹐以補養眞元爲主。蓋本易水師弟之旨而廣之﹐王道也。

﹝脈﹞問曰﹕婦人病下利﹐而經水反斷者﹐何也﹖師曰﹕但當止利﹐經自當下﹐勿怪。所以利不止而血斷者﹐但下利亡津液﹐故經斷。利止津液復﹐經當自下。問曰﹕婦人病經水斷一二月﹐而反經來﹐今脈反微澀﹐何也﹖師曰﹕此前月中若當下利﹐故令妨經﹐利止月經當自下﹐此非軀也。婦人血下﹐咽漧而不渴﹐其經必斷。此榮不足﹐本自有微寒﹐故不引飲。渴而引飲者﹐津液得通﹐榮衛自和﹐其經必復下。

﹝仲﹞婦人之病﹐因虛積冷結气爲證﹐經水斷絕﹐至有歷年﹐血寒積結胞門﹐寒傷經絡﹐凝堅在上﹐嘔吐涎沫﹐久成肺癰﹐形體損分﹐在中盤結﹐繞臍寒疝。或兩脇疼痛﹐與髒相連。或結熱中﹐病在關元﹐脈數無瘡﹐肌若魚鱗﹐時著男子﹐非止女身。在下未多﹐經候不勻﹐令陰掣痛﹐少腹惡寒﹐或引腰脊﹐下根气沖﹐气沖急痛﹐膝脛疼煩﹐奄忽眩冒﹐狀如厥顚。或有憂慘﹐悲傷多嗔﹐此皆帶下﹐非有鬼神。久則羸瘦﹐脈虛多寒﹐三十六病﹐千變萬端。審脈陰陽﹐虛實緊弦﹐行其鍼藥﹐治危得安。其𨿽同病﹐脈各異源﹐子當辧記﹐勿謂不然。

﹝丹﹞經候過期不行﹐杜牛膝搗汁大半盅﹐以玄胡末一錢﹐香附末﹑枳殼末各半錢﹐早調服。

﹝大﹞萬病丸治經事不來﹐繞臍痛。

漧漆﹝杵碎﹐炒煙盡﹞牛膝﹝去苗﹐酒浸一宿﹐焙漧﹐各一兩﹞

上爲末﹐以生地黃汁一升﹐入二味藥末﹐銀器內慢火熬可丸﹐卽丸如桐子大。每服二丸﹐空心米飲或溫酒下。

土牛膝散治婦人﹑室女血閉不通﹐五心煩熱。

土牛膝當歸尾﹝各一兩﹞桃仁﹝去皮﹐麩炒﹐另研﹞紅花﹝各半兩﹞

上爲細末﹐每服二錢﹐空心溫酒下。

當歸漧漆丸﹐療月經不利﹐臍下憋﹐逆气脹滿。﹝見調經門月水不利。﹞

治月經壅滯﹐臍腹痛。

當歸玄胡索上爲粗末﹐每服三錢﹐姜三片﹐水一盅半﹐煎至七分﹐去滓﹐稍熱服。

當歸散治血脈不通。

當歸穿山甲﹝灰炒﹞蒲黃﹝炒﹐各半兩﹞辰砂﹝另研﹐一錢﹞麝香﹝少許﹞

上爲細末﹐研勻﹐每服二錢﹐食前熱酒調下。

琥珀散治心膈迷悶﹐腹髒撮痛﹐气急气悶﹐月信不通等疾。

天臺烏藥﹝二兩﹞當歸莪術﹝各一兩﹞

上爲細末﹐每服二錢﹐溫酒調下﹐後以食壓之。忌生冷﹑油膩。產後諸疾﹐炒姜﹑酒調下。

小腸移熱於大腸﹐爲伏瘕﹐爲沈。﹝王注云﹕血澀不利﹐則月事沈滯而不行。﹞

﹝聖﹞治婦人月水澀滯不快﹐結成瘕塊﹐筋脹大欲死。用馬鞭艸根苗五斤﹐銼細﹐水五斗煎至一斗﹐去渣﹐別以淨器盛﹐熬成膏﹐食前溫酒調下半匙。﹝《本艸》云﹕馬鞭艸﹐辛涼﹐破血瘕。﹞

﹝羅﹞血極膏治婦人幹血气。以川大黃爲末﹐用釅醋熬成膏子﹐丸如雞頭大﹐每服一丸﹐酒化開﹐臨臥溫服﹐大便利一二行後﹐紅脈自下。是婦人之仙藥也。加當歸頭。

﹝仲﹞婦人經水不利﹐抵當湯主之。﹝亦治男子膀胱滿急有瘀血者。方見傷寒蓄血。﹞

產寶方治月經不通﹐腹中痛。

牛膝﹝六分﹞大黃桃仁﹝去皮尖﹐炒﹞細辛﹝各五分﹞川芎當歸﹝各四分﹞

水蛭﹝三分﹐糯米炒黃﹞

上爲細末﹐煉蜜丸梧子大﹐每服二十丸﹐空心溫酒下。

千金桃仁煎治血積瘕﹐月水不行。

大黃﹝濕紙裹蒸﹞朴硝桃仁﹝制炒﹐各二兩﹞虻虫﹝一兩﹐去足翅﹐炒黑。﹞

上爲細末﹐醋二升半﹐銀石器中慢火熬膏。卻入大黃﹑桃仁﹑虻虫末﹐不住攪﹐度可丸﹐卻入朴硝﹐再攪良久﹐出之﹐丸如梧子大。五更初﹐溫酒下五丸﹐至日午取下如赤豆汁﹑雞肝﹑蛤蟆衣樣﹐候鮮紅住服﹐仍以調气藥補之。

三稜丸治婦人經脈不通﹐气痛帶下﹐兼治血瘕。

三稜﹝醋炒﹞川芎牛膝玄胡索蓬術﹝醋炒﹞蒲黃牡丹皮芫花﹝醋炒﹞

白芷當歸地龍﹝去土﹐酒浸炒﹞漧薑﹝炮﹐各一兩﹞大黃﹝二兩﹐爲末﹐以米醋熬成膏﹐和藥﹞

上爲細末﹐以大黃膏和丸如梧子大﹐每服三﹑五十丸﹐空心醋湯下﹐或紅花煎酒下。

上經一節﹐方七首﹐皆治污血有熱而經閉。前一方輕劑﹐後六方重劑也。

﹝云﹞紅花當歸散治婦人經候不行﹐或積瘀血﹐腰腹疼痛﹐及室女月經不通。

紅花當歸尾紫葳牛膝甘艸蘇木﹝細銼﹐各二兩﹞赤芍藥﹝九兩﹞

劉寄奴﹝五兩﹞桂心白芷﹝各一兩半﹞

上爲細末﹐空心熱酒調三錢服之﹐食前臨臥再服。若久血不行﹐濃煎紅花酒下﹐孕婦休服。一名淩霄花散﹐卽紫葳。

牛膝散﹝見調經門月水不利條。﹞溫經湯﹝見前調經門。﹞桂枝桃仁湯治婦人月事不通﹐小腹膨脹疼痛。﹝見前調經門腹痛條。﹞牡丹散﹝見前調經門月水不利條。﹞

通經丸﹝《本事》﹞治婦人﹑室女月候不通﹐或成血瘕。﹝本艸入雞子淸同丸。畏漆﹐入腸胃生瘡也。﹞

桂心靑皮﹝去白﹞大黃﹝炮﹞漧薑﹝炮﹞川椒﹝炒出汗﹞川烏﹝炮﹞蓬莪術漧漆﹝炒煙盡﹞當歸桃仁﹝制炒﹐各等分﹞

上爲末﹐先將四錢用米醋熬成膏﹐和餘六錢末成劑﹐臼中杵丸如桐子大﹐曬漧。每服二十丸﹐用淡醋湯下﹐加至三十丸。溫酒亦得﹐空心食前服。《濟生》去川烏﹐加紅花﹐等分。

滋血湯治勞動致臟腑衝任气虛﹐不能約制經血﹐以致崩中﹐或下鮮血﹐或下五色﹐連日不止﹐淋漓不斷﹐形羸血劣﹐倦怠困乏﹐月水閉絕。

馬鞭艸牛膝荊芥穗﹝各二兩﹞當歸肉桂牡丹皮赤芍藥川芎﹝各一兩﹞

上每服四錢﹐烏梅一个﹐水二盞﹐煎一盞﹐食前服。日進四五服﹐服至半月或一月﹐經脈自通。

上方七首﹐皆治污血有寒而經閉。前四方輕劑﹐後二方重劑也。

﹝大﹞治月水不通﹐屢試有驗。濃朴不以多少﹐薑汁炙香﹐細切濃煎﹐去渣空心服﹐不過三四劑瘥。﹝形實气盛者宜之。﹞

﹝丹﹞積痰傷經不行﹐夜則妄語。

栝蔞子﹝一兩﹞黃連﹝半兩﹞吳茱萸﹝十兩﹞桃仁﹝五十粒﹞紅曲﹝二錢﹞縮砂﹝三兩﹞

山楂末﹝一兩﹞

上生薑汁研﹐炊餅爲丸。

軀脂滿﹐經閉﹐導痰湯加芎﹑連。不可服地黃﹐如用﹐薑汁拌炒。﹝導痰湯卽二陳加枳實﹑黃連是也。﹞

楊村婦人年二十餘﹐兩年經閉﹐食少乏力。

黃連﹝二錢﹞白術﹝一錢半﹞陳皮滑石﹝各一錢﹞黃芩﹝半錢﹞木通﹝三分﹞

桃仁﹝十二个﹞甘艸﹝炙﹐少許﹞此方分兩有訛。

上丹溪治痰結胸腹而經閉之法﹐皆用輕劑導痰降火也。

經云﹕气上迫肺﹐則心气不得下通﹐故月事不來。今用連﹑朴之類﹐導痰降火﹐使不上迫於肺﹐故心气下通而月事來也。

丹溪治一婦人久瘧﹐食少經閉﹐兩手無脈﹐每日與三花神佑丸十餘粒﹐津咽之﹐月餘食進脈出。又半月脈愈﹐又一月經行。亦此意也。詳見久瘧。予嘗體丹溪之意﹐治陳氏婦二十餘歲﹐形肥痞塞不食﹐每日臥至未牌﹐喫一盞薄粥﹐喫粥後必吐水半碗﹐仍復臥﹐經不通三月矣。前番曾暗通黑色﹐脈之﹐辰時寸關滑﹐皆有力﹐午後關滑寸不滑。詢之﹐因乘怒飲食而然。遂以白術一兩半﹐濃朴﹑黃連﹑枳實各一兩﹐半夏﹑茯苓﹑陳皮﹑山楂﹑人參﹑滑石各八錢﹐縮砂﹑香附﹑桃仁各半兩﹐紅花二錢﹐分作十帖﹐每日服一帖﹐各入薑汁二蜆殼﹐間三日以神佑丸﹑神祕沈香丸微下。

之﹐至十二日吐止﹐食漸進﹐四十日平復如故。又汪氏婦三十餘﹐形瘦﹐亦痞不食﹐吐水﹐經不通﹐以前藥方加參﹑術﹑歸爲君﹐煎熟﹐入竹瀝半盞﹐薑汁服之。但不用神佑丸下﹐亦平復。若咳嗽寒熱而經閉者﹐當於咳門濕痰條求之。

﹝子和﹞凡婦人月事不來﹐用茶調散吐之﹐次用玉燭散﹑芎歸湯﹐三和湯﹑桂苓白術散之類﹐降心火﹐益腎水﹐開胃進食﹐分陰陽﹐利水道之藥也。一婦人月事不行﹐寒熱往來﹐口漧頰赤﹐飲食少﹐旦暮間咳一二聲﹐諸醫皆用虻虫﹑水蛭﹑漧漆﹑砂﹑芫靑﹑紅娘子﹑沒藥﹑血竭之類。惟戴人不然﹐曰﹕古方𨿽有此法﹐柰病患服之必臍腹發痛﹐飲食不進。乃命止藥﹐飲食少進。《內經》曰﹕二陽之病發心脾。心受之則血不流﹐故女子不月。旣心受積熱﹐宜抑火升水﹐流濕潤燥﹐開胃誘食。乃湧出痰一二升﹐下泄水五六行﹐濕水上下皆去﹐血气自然湍流﹐月事不爲水濕所隔﹐自根據期而至矣。亦不用虻虫﹑水蛭之類有毒之藥﹐如用之則月經總來﹐小溲反閉﹐他證生矣。凡精血不足﹐宜補之以食﹐大忌有毒之藥﹐偏勝而致夭閼多矣。一婦人年三十四歲﹐經水不行﹐寒熱往來﹐面色痿黃﹐唇焦頰赤﹐時咳三二聲。問其所服之藥﹐黑神散﹑烏金丸﹑四物湯﹑燒肝散﹑鱉甲散﹑建中湯﹑寧肺散﹐鍼艾千百﹐轉劇。家人意倦﹐不欲求治。戴人憫之﹐先湧痰五六升﹐午前湧畢﹐午後食進﹐余證悉除。後三日﹐復輕湧之﹐又去痰一二升﹐食益進﹐不數日又下通經散﹐瀉訖一二升﹐後數日﹐去死皮數重﹐小者如麩片﹐大者如葦膜﹐不月餘經水自行﹐神气大康矣。月事不來者﹐胞脈閉也。胞脈者﹐屬心而絡於胞中﹐今气上迫肺﹐心气不得下通﹐故月事不來也。﹝全文見水腫。﹞

﹝大﹞室女月水不來﹐用雄鼠屎一兩﹐燒存性﹐爲細末﹐空心溫酒調下一錢﹐神效。

﹝海﹞掌中金丸治婦人幹血气。

穿山甲﹝炮﹞甘艸苦丁香川椒苦葶藶白附子豬牙皂角艸烏頭﹝各三錢﹞

巴豆﹝一錢﹐全用研﹞

上爲細末﹐以生蔥絞汁﹐和丸彈子大﹐每用一丸﹐新綿包之﹐納陰中﹐一日卽白﹐二日卽赤﹐三日卽血﹐神效。

﹝仲﹞婦人經水閉不利﹐髒堅癖不止﹐中有幹血﹐下白物。礬石丸主之。

礬石﹝三錢﹐燒﹞杏仁﹝一分﹞

上二味末之﹐煉蜜丸棗核大﹐五內中。劇者再納之。

﹝室女經閉成勞﹞寇宗曰﹕夫人之生﹐以气血爲本。人之病﹐未有不先傷其气血者。若室女童男﹐積想在心﹐思慮過度﹐多致勞損。男子則神色消散﹐女子則月水先閉。蓋憂愁思慮則傷心而血逆竭﹐神色先散﹐月水先閉。且心病則不能養脾﹐故不嗜食。脾虛則金虧﹐故發嗽。

腎水絕則木气不榮﹐而四肢幹痿﹐故多怒﹐鬢髮焦﹐筋骨痿。若五臟傳徧則死。自能攺易心志﹐用藥扶持﹐庶可保生。切不可用靑蒿﹑虻虫等涼血﹑行血﹐宜用柏子仁丸﹑澤蘭湯益陰血﹑制虛火。

﹝薛﹞經云﹕五穀入於胃﹐其糟粕﹑津液﹑宗气分爲三隧。故宗气積於胸中﹐出於喉嚨﹐以貫心肺而行呼吸。榮气者﹐泌其津液﹐注之於脈﹐化以爲血﹐以榮四末﹐內養五臟六腑。若服苦寒之劑﹐復傷胃气﹐必致不起。一室女年十七﹐久不愈﹐天癸未通﹐發熱咳嗽﹐飲食少思﹐欲用通經丸。余曰﹕此蓋因稟气不足﹐陰血未充故耳。但養气血﹐益津液﹐其經自行。彼惑於速效﹐仍用之。余曰﹕非其治也。此乃剽悍之劑﹐大助陽火﹐陰血得之則妄行﹐脾胃得之則愈虛。後果經血妄行﹐飲食愈少﹐遂致不救。

柏子仁丸﹝《大全》﹞治如上證﹐兼服澤蘭湯。

柏子仁﹝炒﹐別研﹞牛膝捲柏﹝各半兩﹞澤蘭葉續斷﹝各二兩﹞熟地黃﹝三兩﹞

爲細末﹐煉蜜丸如梧子大。空心米飲下三十丸。

澤蘭湯澤蘭葉﹝三兩﹞當歸芍藥﹝各一兩﹞甘艸﹝半兩﹞

爲粗末﹐每服五錢﹐水二盞﹐煎一盞溫服。

沈香鱉甲散室女經候凝滯﹐或頭目昏悶﹐停痰﹐五心虛煩﹐少食多困。

沈香甘艸﹝炙﹞檳榔﹝各三分﹞木香常山當歸柴胡人參半夏桂心生地黃白茯苓靑皮淨陳皮﹝各一兩﹞鱉甲﹝一兩半﹞

上爲細末﹐每二錢﹐姜二片﹐水煎七分﹐空心溫服。

劫勞散療心腎俱虛﹐水火不交﹐初則微嗽﹐遇夜發熱卽冷﹐有盜汗﹐倦怠瘦弱﹐減食恍惚。或微嗽﹐唾中有紅綫﹐名曰肺痿﹐爲不治。

白芍藥﹝六兩﹞黃甘艸人參當歸半夏白茯苓北五味子阿膠﹝炒﹞熟地黃﹝洗﹐各二兩﹞

上咀﹐每三大錢﹐水盞半﹐姜十二片﹐棗三枚﹐煎溫服。百藥不效﹐一料除根。

麥煎散治少男﹑室女骨蒸﹐婦人血風攻疰四肢﹐心胸煩壅﹐口臭﹐肌熱盜汗。

鱉甲大黃﹝煨﹞常山赤茯苓柴胡白術當歸漧漆﹝炒煙盡﹞生地黃石膏﹝各一兩﹞甘艸﹝半兩﹞

上爲細末﹐每服二錢﹐水一盞﹐小麥五十粒﹐食後臨臥溫服。有虛汗﹐加麻黃根一兩。

牡丹散﹝《和劑》﹞治血气虛損﹐內則月水不行﹐外發潮熱﹐肢體羸困﹐漸成骨蒸。

漧漆﹝炒﹐二兩﹞蘇木蓬莪術鬼箭﹝各一分﹞甘艸當歸桂心牡丹皮芍藥延胡索﹝炒﹞淨陳皮紅花烏藥沒藥﹝別研﹐各一兩﹞

上咀﹐每服三錢﹐水一盞﹐煎七分﹐溫服無時。

六神湯﹝《禦藥》﹞治血气不足﹐肌體煩熱。四物湯加黃﹑地骨皮﹐各等分﹐咀﹐水煎。又治衝任虛損﹐月水不行﹐肌膚發熱如瘵狀。四物湯各一兩﹐柴胡半兩﹐黃芩一分。水煎。

桃仁散治婦人﹑女子血閉不通﹐五心煩熱。

紅花當歸桃仁﹝炒﹞牛膝﹝各等分﹞

上爲末﹐每服三錢﹐酒調下﹐空心服。

﹝脈﹞師曰﹕有一婦人﹐將一女子﹐年十五所﹐來診言﹕女子年十四時﹐經水自下﹐今經反斷﹐其母言恐怖。師曰﹕若是夫人親女﹐必夫人年十四時﹐亦以經水下﹐所以斷﹐此爲避年﹐勿怪﹐後當自下﹐此眞气猶怯﹐稟賦素弱而然也。宜固天元眞气﹐使水升火降﹐則五臟自和﹐而經脈通矣。

又方鹿茸山茱萸當歸﹝各四兩﹞麝香﹝一兩﹞

爲細末﹐入麝香拌勻﹐和酒糊爲丸﹐每服百丸﹐或五十丸﹐溫酒﹑鹽湯任下。

﹝鍼灸﹞﹝心﹞經脈不通﹐已有寒熱﹐此穴大效。三陰交﹝三分﹐立有效﹐如疼時﹐乃經脈要通也。﹞

﹝摘﹞經脈不通﹝《心術》同。﹞曲池支溝三里三陰交﹝此四穴壅塞不通﹐則瀉之﹐如虛耗不行﹐則補之。﹞

﹝集﹞月經斷絕中極三陰交腎兪合谷﹝東﹞又法四滿﹝在丹田傍一寸半。﹞

﹝心﹞經脈不通﹐變成瘕證﹐飲食如常﹐腹漸大如蠱。气海﹝用鍼通管去其瀉水惡物。﹞陰交﹝取法亦如上﹐去其惡物。﹞

﹝甲﹞月水不通﹐奔﹐泄气﹐上下引腰脊痛﹐气穴主之。女子不下月水﹐照海主之。婦人少腹堅痛﹐月水不通﹐帶脈主之。

月水不利﹐見血而有身﹐則反敗及乳腫。臨泣主之。

﹝診﹞腎脈微澀爲不月。

卷之一調經門

血崩

﹝殺血心痛附﹞

﹝大法﹞﹝丹﹞紫色成塊者血熱﹐四物加黃連﹑柴胡之類。气虛血虛者﹐皆於四物內加參﹑。

急則治其標﹐白芷湯調百艸霜﹐甚者棕櫚灰﹐後用四物加炒漧薑調理。因勞者﹐用人參帶升補藥。因熱者﹐用黃芩。因寒者﹐用炒漧薑。

﹝戴﹞血大至曰崩中﹐或淸或濁﹐或純下瘀血﹐或腐﹐勢不可止﹐證狀非一﹐所感亦異﹐甚則頭目昏暈﹐四肢厥冷﹐並宜膠艾湯咽震靈丹﹐佐以三灰散。或以童子小便煎理中湯﹐或以沈香降气湯加入百艸霜﹐米飲調下。血崩甚而腹痛﹐人多疑惡血未盡﹐又見血色瘀黑﹐愈信惡血之說﹐不敢止截。大凡血之爲患﹐欲出未出之際﹐停在腹中﹐卽成瘀色﹐難盡以瘀爲惡﹐又焉知瘀之不爲虛冷乎﹖若必待見瘀血之後截之﹐恐並與人無之矣。此腹痛更有說瘀而腹痛﹐血通而痛止﹐崩而腹痛﹐血住則痛止﹐宜芎歸湯加漧薑﹑熟附一錢﹐止其血而痛自止﹐仍以刺花繡拭黑片燒灰研末﹐米飲調下。一方﹐以毛蟹殼燒存性﹐米飲下。亦有以早黃麻根燒灰爲末﹐米飲下。

﹝薛﹞經云﹕陰虛陽搏﹐謂之崩。又云﹕陽絡傷則血外溢﹐陰絡傷則血內溢。又云﹕脾統血﹐肝藏血。其爲患因脾胃虛損﹐不能攝血歸源。或因肝經有火﹐血得熱而下行。或因肝經有風﹐血得風而妄行。或因怒動肝火﹐血熱而沸騰。或因脾經鬱結﹐血傷而不歸經。

或因悲哀太過﹐胞絡傷而下崩。治療之法﹕脾胃虛弱者﹐六君子湯加當歸﹑川芎﹑柴胡。脾胃虛陷者﹐補中益气湯加酒炒芍藥﹑山梔。肝經血熱者﹐四物湯加柴胡﹑山梔﹑苓﹑術。肝經風熱者﹐加味逍遙散﹐或小柴胡湯加山梔﹑芍藥﹑丹皮。若怒動肝火﹐亦用前藥。脾經郁火者﹐歸脾湯加山梔﹑柴胡﹑丹皮。哀傷胞絡者﹐四君子湯加柴胡﹑升麻﹑山梔。故東垣﹑丹溪諸先生云﹕凡下血證須用四君子以收功﹐斯言厥有旨哉。若大去血後﹐毋以脈診﹐當急用獨參湯救之。其發熱﹑潮熱﹑咳嗽﹑脈數﹐乃是元气虛弱﹐假熱之脈也﹐尢當用人參之類。此等證候﹐無不由脾胃先損﹐故脈洪大。察其有胃气受補則可救﹐設用寒涼之藥﹐復傷脾胃生气﹐反不能攝血歸源﹐是速其危也。

《經驗》《簡要》治崩中等證。冷者﹐脈緊細﹐手足寒﹐紅去﹑淡黑或五色﹐當歸建中加白龍骨﹑血竭﹑附子﹐下紫石英丸﹑震靈丹。灸火。熱者﹐脈洪﹐四肢溫﹐心煩口苦燥﹐血沸而成﹐用黃芩湯﹑荊芥散﹐或淸心蓮子飲加竹瀝﹑生地黃汁﹐甚者﹐生地黃汁磨京墨﹑百艸霜冷服。虛者﹐膠艾湯加麥門冬﹑鹿茸﹑龍骨﹑酸棗仁﹐或養榮湯加龍骨﹑血竭﹐送震靈丹。實者﹐腹中痛﹐煮附丸﹑四物湯加香附子。心虛者﹐恍忽多夢﹐健忘﹐舌彊﹐小便多﹐面紅盜汗﹐柏子仁湯﹑酸棗仁湯加龍骨﹑京墨﹑百艸霜﹐吞靈砂丹。又靈砂﹑當歸﹑蓮肉﹑龍骨﹑棗肉丸﹐參湯送下。崩中作麝香﹑當歸﹐香者﹐心气已散﹐急服靈砂﹑龍骨等。

有田婦崩中﹐斷下者﹐用大蕪根酒煎﹐淸早服。生麥中﹐如蓬蒿花。或云﹕卽薊根也。

《產寶》分陰崩﹑陽崩。受熱而赤﹐謂之陽崩。受冷而白﹐謂之陰崩。

膠艾湯治陽崩不止﹐小腹疼痛。﹝見前月水不斷條。﹞

固經丸治陰崩不止。

艾葉﹝醋炒﹞鹿角霜伏龍肝漧薑﹝各等分爲末﹞

上熔鹿角膠和藥乘熱丸﹐食後淡醋湯下五十丸。

丹溪云﹕涎郁胸中﹐淸气不升﹐故經脈壅遏而降下﹐非開涎不足以行气﹐非气升則血不能歸隧道。此論血泄之義甚明﹐蓋開胸膈濁涎則淸气升﹐淸气升則血歸隧道不崩矣。

故其證或腹滿如孕﹐或臍腹痛﹐或血結成片﹐或血出則快﹐止則悶﹐或臍上動。其治法宜開結痰﹐行滯气﹐消污血。

﹝開痰﹞江氏婦三十歲﹐墜胎後血不止﹐食少中滿﹐倦怠不起﹐躁煩﹐六脈沈伏而數﹐重取微弦。予作怒气傷肝﹐感動胃气。二陳加川芎﹑白術﹑縮砂﹐二十帖而安。

﹝仲﹞旋復花湯治半產漏下﹐脈弦而大。

旋復花﹝三兩﹞蔥﹝十四莖﹞新絳﹝少許﹞

上三味﹐以水三升﹐煮取一升﹐頓服之。﹝《本艸》云﹕旋復主畱飲結气。﹞

半夏丸﹝《直指》﹞治下血﹑吐血﹑崩中﹑帶下﹐痰喘急滿﹐虛腫。亦消宿瘀百病。

圓白半夏﹐刮淨捶扁﹐薑汁調飛白面作餅﹐包﹐炙黃色﹐去面取半夏作末。

米糊爲丸﹐綠豆大﹐每服十丸﹐溫熟水下。芎歸湯﹑沈香降气湯各半煎送下。止血之要藥。

﹝千﹞治婦人崩中下血不止。以衣中白魚﹑僵蠶等分爲末﹐以井花水服之﹐日三服﹐瘥。

上三方開痰。

﹝行气﹞﹝羅﹞備金散治婦人血崩不止。

香附子﹝四兩﹐炒﹞當歸尾﹝一兩二錢﹞五靈脂﹝一兩﹐炒﹞

上爲細末﹐每服五錢﹐醋湯調﹐空心服立效。

﹝本﹞治下血不止﹐或成五色崩漏。用香附子舂去皮毛﹐中斷之﹐略炒爲末﹐每服二錢﹐淸米飲調下。此方徐朝奉傳。其內人有是疾﹐徧服藥不效﹐後服此遂愈。久服爲佳。亦治產後腹痛﹐大是婦人仙藥﹐常服益血調气。

﹝大﹞煮附丸﹝見前調經平劑。一方﹕用香附子﹑白芷爲丸。﹞

縮砂散治血崩。用縮砂仁不以多少﹐於新瓦上炒香爲細末﹐米飲調下三錢。

上四方行滯气。

﹝消污血﹞﹝世﹞治血崩。用榦荷葉濃煎湯一碗﹐空心服之立愈。或調醋炒香附末﹐尢妙。

五靈脂散治婦人血崩﹐及治男子脾積气。

五靈脂﹝不以多少﹐炒令煙盡﹐研末﹞

上爲末﹐每服一錢﹐溫酒調下。此藥兼能解毒及蛇蠍蜈松咬﹐塗傷處立愈。一方﹕每服三錢﹐水酒﹑童便各半盞﹐煎至八分﹐通口服﹐名抽刀散。治產後有病﹐服三服﹐散惡血或心腹﹑脇肋﹑腳痛不可忍者。或止用童子小便尢佳。或中風﹐卽入艸烏頭半錢同煎。亦治腸風下血﹐如不飲酒者﹐煎烏梅柏葉湯調下。如心煩口漧渴者﹐加蒲黃炒減半。

一方﹕燒存性﹐霹靂酒下。然此藥气惡難喫﹐燒之存性極妙。一方﹕治婦人經血不止﹐加當歸兩片﹐酒一盅﹐與藥末同煎服。昔親戚黃守正卿爲和劑局日﹐內子淩夫人忽苦此疾危殆﹐百藥不效﹐偶得此方﹐旋服遂愈。

﹝云﹞治血崩不止。

五靈脂二錢﹐炒熱﹐加當歸酒同煎﹐或水酒﹑童便各半盞同煎服。一方﹕五靈脂半生半熟爲末﹐酒調服。一方﹕水煎五靈脂半幹﹐去渣澄淸﹐再煎成膏﹐入神曲末爲丸﹐如桐子大﹐空心溫酒下二﹑三十丸﹐便止。

又方﹕鹿茸﹝醋炙﹞當歸﹝各二錢﹞蒲黃﹝半兩﹐炒﹞

上爲末﹐溫酒調下五錢匕﹐日三服。

﹝仲﹞桂枝茯苓丸治婦人有在臍上動﹐下血不止。﹝方見胎動下血。﹞

上四方消污血。

﹝補養﹞﹝垣﹞當歸芍藥湯治婦人經脈漏下不止﹐其色鮮紅。時值七月處暑之間﹐先因勞役﹐脾胃虛弱﹐气短逆﹐自汗不止﹐身熱悶亂﹐惡見飲食﹐亦不思食﹐沈困懶倦﹐四肢無力﹐大便時瀉。後復因心气不足﹐其經脈再下不止﹐惟覺气下脫﹐其元气逆上全無﹐惟覺心腹中气不行﹐气短少不能言﹐是無力以言﹐非懶語也。此藥主之。

黃﹝一兩半﹞白術蒼術﹝泔浸﹐去皮﹞當歸身白芍藥﹝各五錢﹞甘艸﹝炙﹞

生地黃﹝各三分﹞柴胡﹝二分﹞熟地黃陳皮﹝去白﹐各五分﹞

上十味爲粗末﹐作二服﹐水煎去滓﹐熱服﹐空心。一服之後﹐漸減。次日諸證悉去﹐頓喜飲食。所以者何﹖蓋气通而聞飲食之香﹐得平康故也。

﹝薛﹞一婦人面黃或赤﹐覺腰間或臍下作痛﹐四肢困倦﹐煩熱不安﹐經行先發寒熱﹐兩肋如束﹐血湧如崩。此脾胃虧損﹐元气下陷﹐與相火濕熱所致。用補中益气加防風﹑芍藥﹑炒黑黃柏﹐間以歸脾湯調補﹐而血始歸經。

汪石山治一婦年逾四十﹐形色蒼紫﹐忽病血崩﹐醫者或用涼血﹐或用止澀﹐俱罔效。

診之六脈皆沈濡而緩﹐按之無力﹐乃气病﹐非血病也。當用甘溫之劑﹐健脾理胃﹐使胃气上騰﹐血循經絡﹐則元復崩矣。遂用補中益气湯多加參﹑﹐兼服參苓白術散﹐崩果愈。

《金匱》膠艾湯治勞傷血气﹐月水過多﹐淋瀝漏下﹐連日不止﹐臍腹疼痛﹐及妊娠將攝失宜﹐胎動不安﹐腹痛下墜﹐或勞傷胞絡﹐胞阻漏血﹐腰痛悶亂﹔或因損動﹐胎上搶心﹐奔衝短气﹐及因產乳衝任气虛﹐不能約制﹐延引日月﹐漸成羸瘦。﹝方見前月水不斷條。﹞

﹝薛﹞一婦人久患血崩﹐肢體消瘦﹐飲食到口﹐但聞腥臊﹐口出津液﹐彊食少許﹐腹中作脹﹐此血枯之證﹐肺﹑肝﹑脾﹑胃虧損之患。用八珍湯﹑烏賊魚骨丸兼服兩月而經行﹐百餘劑而康寧如舊矣。

柏子仁湯治婦人憂思過度﹐勞傷心經﹐不能藏血﹐遂致崩中下血不止。

柏子仁﹝炒﹞香附子﹝炒﹑去毛﹞芎鹿茸﹝火燎去毛﹐酒蒸焙﹞茯神﹝去皮﹑木﹞

當歸﹝各一錢半﹞阿膠小艸﹝各一錢﹞川續斷﹝二錢﹞甘艸﹝炙﹐半錢﹞

上作一服﹐水二盅﹐生薑五片﹐煎至一盅﹐空心服。

﹝補脾升陽﹞﹝垣﹞經水漏不住有二﹐補前人之闕。

婦人脾胃虛損﹐致命門脈沈細而數疾﹐或沈弦而洪大有力﹐寸關脈亦然﹐皆由脾胃有虧﹐下陷於腎﹐與相火相合﹐濕熱下迫﹐經漏不止﹐其色紫黑﹐如夏月腐肉之臭。中有白帶者﹐脈必弦細﹐寒作於中。有赤帶者﹐其脈洪數﹐病熱明矣。必腰痛或臍下痛﹐臨經欲行而先發寒熱往來﹐兩脇急縮﹐兼脾胃證出見﹐或四肢困熱﹐心煩悶不得眠臥﹐心下急﹐宜大補脾胃而升降气血﹐可一服而愈。或先貴而後賤﹐或先富而後貧﹐病名脫營者﹐心气不足﹐其火大熾﹐旺於血脈之中﹐又致脾胃飲食失節﹐火乘其中﹐形質肌肉顏色似不病者﹐此心病也。不形於脈﹐故脾胃飲食不調﹐其證顯矣﹐而經水不時而下﹐或適來適斷﹐暴下不止。治當先說惡死之言﹐勸論令懼死而心不動﹐以大補气血之劑﹐補養脾胃﹐微加鎭墜心火之藥﹐治其心﹐補陰瀉陽﹐經自止矣。《痿論》云﹕悲哀太甚則胞絡絕﹐胞絡絕則陽气內動﹐發則心下崩﹐數溲血也﹐故經曰﹕大經空虛﹐發則肌痺﹐傳爲脈痿。此之謂也。

益胃升陽湯治血脫益气﹐古人之法也。先補胃气以助生長﹐故曰陽生陰長。諸甘藥爲之先務﹐舉世皆以爲補气﹐殊不知甘能生血﹐此陽生陰長之理也。故先理胃气﹐人之一身﹐納谷爲寶。

黃﹝二錢﹞人參﹝有嗽者去之﹞神曲﹝炒﹐各一錢半﹞升麻柴胡﹝各五分﹞

白術﹝三錢﹞當歸身﹝酒浸﹞甘艸﹝炙﹞陳皮﹝各一錢﹞生黃芩﹝二錢﹐瀉盛暑之伏金肺逆﹐秋涼不用﹞一方用生地黃。

上爲粗末﹐每服三錢或五錢﹐如食添再加之﹐如食減﹐已定三錢內更減之﹐不可多服。每服二錢﹐水煎去滓﹐熱服。如腹痛﹐每服加白芍藥二分﹐中桂少許。如渴﹑口漧﹐加漧葛二分。如嗽﹐去人參﹐服不計時候。﹝蓋先服此益胃气升陽湯不止﹐卻服後方柴胡調經湯﹐大舉大升之也。﹞

﹝升陽﹞宣徳侯經歷家人病崩漏﹐醫莫能效。切脈之後﹐且以紙疏其證至四十餘種﹐爲制調經升陽除濕湯療之﹐明日而十減其八﹐前後五六日良愈。

調經升陽除濕湯治女子漏下惡血﹐月事不調﹐或暴崩不止﹐多下水漿之物。皆由飲食不節﹐或勞傷形體﹐或素有心气不足﹐因飲酒勞倦﹐致令心火乘脾﹐其人必怠情嗜臥﹐四肢不收﹐困倦乏力﹐無气以動﹐气短上气﹐逆急上衝﹐其脈緩而弦急﹐按之洪大﹐皆中指下得之﹐脾土受邪也。脾主滋榮周身者也﹐心主血﹐血主脈﹐二者受邪﹐病皆在脈。脈者血之府也﹐脈者人之神也。心不主令﹐胞絡代之﹐故曰心之脈﹐主屬心系。心系者胞絡﹑命門之脈也﹐主月事﹑主孕﹐皆由脾胃虛而心胞乘之﹐故漏下血水不調也。況脾胃爲血气陰陽之根蒂﹐當除濕去熱﹐益風气上伸以勝其濕。又云﹕火郁則發之。

柴胡防風甘艸﹝炙﹞本升麻﹝各一錢﹞羌活蒼術黃﹝各一錢半﹞獨活當歸﹝酒浸﹐各五分﹞蔓荊子﹝七分﹞

上咀﹐水五大盞﹐煎至一大盞﹐去滓稍熱服﹐空心。服藥畢﹐待少時以早膳壓之﹐可一服而已。如灸足太陰脾經中血海穴二七壯或三七壯﹐立已。此藥乃從權衡之法﹐用風勝濕﹐爲胃气下陷而气迫於下﹐以救其血之暴崩也。若病愈﹐經血惡物已盡﹐主病𨿽除﹐後必須以黃﹑甘艸﹑人參﹑當歸之類數服以補之﹐於補气升陽湯中加和血藥是也。若經血气惡物下之不絕﹐尢宜救其根源﹐治其本經﹐只益脾胃﹐退心火之亢﹐乃治其根蒂也。若遇夏月白帶下脫漏不止﹐宜用此湯﹐一服立止。

柴胡調經湯治經水不止﹐鮮血﹐項筋急﹐腦痛﹐脊骨彊痛﹐不思飲食。

羌活獨活本升麻﹝各五分﹞蒼術﹝一錢﹞柴胡根﹝七分﹞葛根當歸身甘艸﹝炙﹐各三分﹞紅花﹝少許﹞

上咀﹐作一服﹐水煎去滓﹐稍熱空心服﹐微汗立止。

一婦人經候黑血凝結成塊﹐左廂有血瘕﹐水瀉不止﹐谷食有時一化﹐有時不化。至今歲四月﹐血塊暴下﹐並水注俱作﹐是前後二陰有形之血﹐脫竭於下﹐旣久﹐經候尢不調﹐水瀉日見三兩行﹐食罷心煩不快﹐飲食減少﹐甚至瘦弱。東垣先生曰﹕夫聖人治病﹐必本四時升降浮沈之理﹐權變之宜。若不本四時﹐以順爲逆﹐非其治也。且治之大法﹐必先歲气﹐無伐天和。無盛盛﹐無虛虛﹐遺人夭殃。無致邪﹐無失正﹐絕人長命。故聖人云﹕陽盛陰虛﹐下之則愈﹐汗之則死。陰盛陽虛﹐汗之則愈﹐下之則死。大抵聖人立法﹐各自有義。且如升陽或發散之劑﹐是助春夏之陽气﹐令其上升﹐乃瀉秋冬收藏殞殺寒涼之气﹐此病是也。當用此法治之﹐乃升降浮沈之至理也。夫天地之气﹐以升降浮沈乃從四時﹐如治病逆之則殺人矣。故經云﹕順天者昌﹐逆天者亡。可不畏哉。夫人之身亦有天地四時之气﹐不可止認在外﹐人體亦同天地也。今經漏不止﹐是前陰之气血已下脫矣。水瀉又數年不愈﹐是後陰之气血又下陷矣。後陰者﹐主有形之物也﹐前陰者﹐精气之門戶﹐俱下竭是病患周身之气常行秋冬之令。陰主殺﹐此等收藏之病是也。陽生陰長﹐春夏是也。在人身之中﹐令气升浮者﹐穀气上行是也。旣病則周身血气皆不生長﹐穀气又不升﹐其肌肉消少﹐是兩儀之气﹐俱將絕矣。旣下元二陰俱脫﹐血气消竭﹐假令當日元是熱證﹐令下焦久脫﹐已化爲寒矣。此病久沈久降﹐寒濕太勝﹐當急救之。瀉寒以熱﹐除濕以燥﹐大升大舉﹐以助生長﹐補養气血﹐不致偏枯。聖人立治之法﹐云濕气大勝﹐以所勝助之﹐助甲風木上升是也。故經云﹕風勝濕﹐是以所勝平之也。當調和胃气﹐次用白術之類﹐以燥其濕而滋元气。如其不止﹐後用風藥以風勝濕﹐此之謂也。此藥便是大舉大升﹐以助春夏二濕之久陷下之至治也。又一本云﹕此病次用四物﹐隨濕證加減。

﹝大﹞獨聖散治婦人血崩不止。

用防風去蘆﹐不以多少﹐爲細末﹐酒煮白面淸調下二錢﹐空心食前﹐日二服﹐更以面作糊﹐酒投之極驗。

治血崩夏枯艸爲細末﹐每服二錢﹐米飲調下﹐無時服。

﹝千﹞治崩中不止。芎八兩﹐淸酒五升﹐煎至二升半﹐分三服。不耐者﹐徐徐進之。﹝《衍義》云﹕芎不可久服﹐令人暴死。﹞

上大舉大升之劑﹐治崩脈沈弦而洪﹐或沈細而數者﹐皆胃气下陷也。或崩而又久瀉者﹐亦胃气下陷也。故舉之﹑升之﹐其病愈也。

﹝養血行气﹞加減四物湯治室女二七天癸至﹐亦有當時未至而後至者﹐亦有卒然暴下﹐淋瀝不止至有若崩漏者﹐失血過多﹐變生諸證﹐悉宜服之。

川芎熟地黃﹝洗焙﹞川當歸﹝去蘆﹐酒潤﹑切焙﹞白芍藥﹝各一兩﹞香附子﹝炒去毛﹐一兩半﹞

上咀﹐每服四錢﹐水一盞半﹐生薑五片﹐煎至七分﹐去滓食前溫服。如血色鮮而不止者﹐去熟地黃加生地黃煎服。

﹝補中去積﹞丁未年冬﹐郭大方來說﹐其妻經水暴崩不止﹐先曾殞身失血﹐自後一次經數日而來﹐今次不止。其人心窄﹐性急多驚﹐以予料之﹐他日必因心气不足﹐飲食失節得之。大方曰容。到彼診得掌中寒﹐脈沈細而緩﹐間而沈數﹐九竅微不利﹐四肢無力﹐上喘气短促﹐口鼻气皆不調﹐果有心气不足﹐飲食失節﹐脾胃虛弱之證。胃脘當心而痛﹐左脇下急縮有積﹐當臍有動气﹐腹中鳴下气﹐大便難﹐諸虛證極多﹐不能盡錄。擬先治其本﹐余證可以皆去。與安心定志﹐鎭墜其驚。調和脾胃﹐大益元气。補其血脈﹐養其心神。以大熱之劑﹐去其冬寒凝在皮膚內。少加生地黃﹐去命門相火。不令四肢痿弱。黃當歸人參湯。

黃人參麻黃﹝不去節﹐實表閉汗﹞黃連﹝鎭心驚﹐各一錢﹞當歸﹝一錢半﹞

艸豆蔻﹝七分﹞神曲﹝消食﹐去脾胃寒﹞桂枝﹝必先歲气﹐無伐天和也﹞

陳皮﹝各五分﹞杏仁﹝九个﹐研如泥﹞生地黃﹝三分﹐去腎火﹐大去冬月相火之旺﹞

上爲粗末﹐水三大盞﹐先煮麻黃數沸﹐去滓入前藥﹐同煎至一大盞﹐於巳午之前﹐食消盡服之。其胃脘痛乃胃上有客寒﹐與大熱藥艸豆蔻丸一十五丸﹐其痛立止。再與肝之積藥﹐除其積之根源而愈。

地黃丸治足三陰虧損﹐經行數日不止﹐或兼帶下無子。

熟地黃﹝自制﹞山茱萸肉蕪荑仁白芍藥﹝微炒﹞代赭石﹝各一兩﹞漧薑﹝炮﹞

白僵蠶﹝炒﹞濃朴﹝姜制﹐各三錢﹞

上爲末﹐蜜丸桐子大。每服五十丸﹐空心溫酒下﹐日三服。

上虛挾積滯而崩。嘗治一老婦人血崩不止﹐流流不絕﹐滿牀皆血﹐起牀不得者三月矣﹐腹滿如孕。予作虛挾痰積污血治之﹐用四物四兩﹐參﹑術各一兩﹐甘艸半兩以治虛﹔香附三兩﹐半夏一兩半﹐茯苓﹑陳皮﹑枳實﹑縮砂﹑玄胡各一兩﹐以破痰積污血。分二十帖﹐每帖煎幹﹐加荷葉﹑側柏葉湯再煎服之﹐服盡良愈﹐今再不發﹐神效。

﹝涼劑﹞﹝素﹞陰虛陽搏﹐謂之崩。

﹝垣﹞涼血地黃湯治婦人血崩不止﹐腎水陰虛﹐不能鎭守包絡相火﹐故血走而崩也。

生地黃當歸尾﹝各半錢﹞黃連黃柏知母本川芎升麻﹝各二分﹞

紅花﹝少許﹞柴胡防風川羌話黃芩細辛荊芥穗蔓荊子甘艸﹝炙﹐各一分﹞

咀作一服﹐水三盞﹐煎至一盞﹐去滓空心稍熱服。

足太陰脾之經中血海二穴﹐在膝臏上內廉白肉際二寸中﹐治女子漏中惡血﹐月事不調﹐逆气腹脹﹐其脈緩者是也﹐灸三壯。足少陰腎之經中陰谷二穴﹐在膝內輔骨後大筋下小筋上﹐按之應手﹐屈膝取之﹐治膝如錐不得屈伸﹐舌縱涎流﹐煩逆溺難﹐少腹急引陰痛﹐股內痛﹐婦人漏下不止﹐腹脹滿不得息﹐小便黃﹐如蠱﹐女子如妊身﹐可灸三壯。

﹝大﹞小薊湯治崩漏不止﹐色明如水﹐得溫則煩悶者﹐此陽傷於陰﹐令人下血。當補其陰。脈數疾小者順﹐大者逆。

小薊莖葉﹝研取汁﹞生地黃﹝研取汁﹐各一盞﹞白術﹝半兩﹐銼﹞

上三件﹐入水一盞﹐煎減一半﹐去滓溫服。

芎酒治崩中晝夜不止﹐醫不能治。

芎﹝一兩﹞生地黃汁﹝一盞﹞

上用酒五盞﹐煮芎一盞﹐去滓﹐下地黃汁再煎二三沸﹐分爲三服。

治崩中去血不止。

大小薊根﹝五兩﹞白茅根﹝三兩﹞

上二味細切﹐用酒五升﹐煮取四升﹐去渣分四服。

﹝丹﹞漏下乃熱兼虛﹐四物加黃連。

奇效四物湯治有熱﹐久患血崩。

當歸﹝頭尾俱用﹞白芍藥大川芎熟地黃﹝洗焙﹞大艾葉阿膠﹝蛤粉炒如珠子﹞

黃芩﹝去黑者﹐各半兩﹞

上銼碎﹐每服四錢﹐水一盞半﹐生薑五片﹐煎七分﹐空心溫服。

有一醫療血崩﹐往咀藥鋪市藥﹐其方則四物湯加阿膠﹑大艾也。就鋪分作八服﹐又爲鋪索黃芩半兩﹐加入藥內。鋪家亦醫者﹐曰﹕此藥何爲加黃芩﹖醫曰﹕非汝所知﹐吾與此藥﹐正以黃芩爲主。夫心主血﹐血得熱則行﹐得寒則止。病者一服而愈﹐服至八服﹐至今無恙。又見數婦血崩者﹐亦用此。醫以黃連解毒湯加大艾治﹐無不效者﹐又當量其虛實用之。

﹝云﹞金華散治血室有熱﹐崩下不止﹐服溫藥不效者。

延胡索瞿麥穗當歸漧薑牡丹皮﹝各一兩﹞石膏﹝二兩﹞桂心﹝別研﹞威靈仙﹝各七錢半﹞

蒲黃﹝半兩﹞

上爲細末﹐每服三錢﹐水一盞半﹐空心溫服﹐日二。

治崩中下血方崩中藥多是用止血藥及補血藥﹐惟此方治陽乘陰﹐所謂天暑地熱﹐經水沸溢者。

黃芩﹝不以多少﹞

上爲細末﹐每服一錢﹐霹靂酒調下。一方﹕荊芥煎湯下。近朝有王禦醫直夜﹐有一宮女血如山崩﹐其時暑月﹐藥笥中只有大順散兩帖﹐以冷水調服﹐旋卽奏效。以此知醫者要在權變也。

治漏下五色﹐亦治嘔血﹐令人黃瘦虛弱。

上用地楡三兩﹐銼碎﹐以醋一升﹐煮十餘沸﹐去滓﹐食前稍熱服一合。《本艸》注云﹕地楡主帶下十二病。一曰多赤﹐二曰多白﹐三曰月水不通﹐四曰陰蝕﹐五曰子髒堅﹐六曰子門﹐七曰合陰陽患痛﹐八曰小腹寒痛﹐九曰子門閉﹐十曰子宮冷﹐十一曰夢與鬼交﹐十二曰五臟不定。一方﹕竹葉水煎服代茶﹐甚解熱。

﹝丹﹞經水多去不能住﹐以三補丸加莎根﹑龜板﹑金毛狗脊。﹝三補丸者﹐芩﹑連﹑柏也。﹞

﹝子和﹞孟官人母﹐年五十餘﹐血崩一載﹐僉用澤蘭丸﹑黑神散﹑保安丸﹑白薇散補之﹐不效。戴人見之曰﹕天癸已盡﹐本不當下血﹐蓋血得熱而流散﹐非寒也。夫女子血崩﹐多因大悲哭﹐悲甚則肺葉布﹐心系爲之急﹐血不禁而下崩。《內經》曰﹕陰虛陽搏謂之崩。陰脈不足﹐陽脈有餘﹐數則內崩﹐血乃下流。舉世以虛損治之﹐莫有知其非者﹐可服大劑﹐大劑者﹐黃連解毒湯是也。次以香附二兩炒﹐白芍藥二兩焙﹐當歸二兩焙﹐三味同爲細末﹐水調下。又服擯榔丸﹐不旬日而安。西園公治一婦人年六十二歲﹐血崩不止﹐投黃連解毒湯四帖後﹐服涼膈散合四物﹐六帖卽愈。此婦因悲哀太過﹐則心悶急﹐肺布葉舉而上焦不通﹐熱气在中﹐血走而崩﹐故效。

﹝薛﹞一婦人年將七十﹐素有肝脾之證﹐每作則飲食不進﹐或胸膈不利﹐或中脘作痛﹐或大便作瀉﹐或小便不利。余用逍遙散加山梔﹑茯神﹑遠志﹑木香而愈。後憂女孀居﹐不時吐紫血﹐其病每作﹐先倦怠而後發熱。經曰﹕積憂傷肺﹐積思傷脾。肺布葉舉﹐是令子母俱病﹐不能攝血歸經而致前證。遂以前藥加炒黑黃連三分﹐吳茱萸二分﹐頓愈。復因怒吐赤血甚多﹐躁渴垂死﹐此血脫也﹐法當補气。乃用人參一兩﹐苓﹑術﹑當歸各三錢﹐陳皮﹑炮黑漧薑各二錢﹐炙艸﹑木香各一錢﹐一劑頓止。一婦人年六十四﹐久鬱怒﹐頭痛寒熱﹐春間乳內時痛﹐服流气飲之類益甚﹐不時有血如經行。

又大驚恐﹐飲食不進﹐夜寐不寧﹐乳腫及兩脇﹐痛如炙﹐午後色赤。余以爲肝脾郁火血燥﹐先以逍遙散加酒炒黑龍膽一錢﹐山梔一錢半﹐二劑﹐腫痛頓退﹐又二劑而全消。再用歸脾加炒梔﹑貝母﹐諸證悉愈。一婦人因怒﹐崩血久不已﹐面靑黃而或赤﹐此肝木制脾土而血虛也。用小柴胡合四物﹐以淸肝火﹐生肝血。又用歸脾﹑補中二湯﹐以益脾气﹐生肝血而瘥。此證若因肝經有風熱而血不寧者﹐用防風一味爲丸﹐以兼証之藥煎送。或肝經火動而血不寧者﹐用條芩炒爲丸﹐以兼証之藥煎送﹐無有不效。一婦人性急﹐每怒非太陽﹑耳﹑項﹑喉﹐齒﹑胸乳作痛﹐則胸滿吞酸﹐吐瀉少食﹐經行不止。此皆肝火之證﹐肝自病則外證見﹐土受克則內證作。若自病見﹐用四物加白術﹑茯苓﹑柴胡﹑炒梔﹑炒龍膽。若內證作﹐用四君子加柴胡﹑芍藥﹑神曲﹑吳茱萸﹑炒過黃連﹐諸證漸愈。惟月經不止﹐是血分有熱﹐脾气尙虛﹐以逍遙散倍用白術﹑茯苓﹑陳皮﹐又以補中益气加酒炒芍藥﹐兼服而調。

﹝溫劑﹞﹝垣﹞丁香膠艾湯治崩漏不止。蓋心气不足﹐勞役及飲食不節所得﹐經隔少時﹐其脈兩尺俱弦緊而洪﹐按之無力。其證自覺臍下如冰﹐求濃衣被以禦其寒﹐白帶白滑之物𨿽多﹐間下如屋漏水﹐下時有鮮血不多﹐右尺脈時微洪。屋漏水多﹐暴下者是﹐急弦脈﹐爲寒多。而洪脈時見﹐乃熱少。合而言之﹐急弦者﹐北方寒水多也。洪脈時出者﹐命門包絡之火也。黑物多﹐赤物少﹐合現房漏水之狀也。

川芎丁香﹝各四分﹞熟地黃﹝以瀉大洪脈﹞白芍藥﹝各三分﹞阿膠﹝炒﹐六分﹐另後入﹞

當歸身﹝一錢二分﹞生艾葉﹝一錢﹐後入﹞

爲細末﹐作一服﹐水二盞﹐煎至五沸﹐去滓﹐入膠﹑艾再上火煎至一大盞﹐空心﹐宿食消盡帶熱服﹐三服效。

﹝大﹞治血崩熟艾﹝如雞子大﹞阿膠﹝半兩﹞漧薑﹝一錢﹞

上粗末﹐用水五盞﹐先煎艾葉﹑姜至二盞半﹐入膠消﹐溫分二服﹐空心服。

芎湯﹝一名芎溫中湯。﹞治帶下漏血不止﹐及風虛冷熱﹐勞損衝任﹐月水不調﹐崩中暴下﹐腰重裏急﹐淋瀝不斷﹔及產後失血過多﹐虛羸腹痛﹔或妊娠胎動不安﹐下血﹐連日小便頻數﹐肢體煩倦﹐頭運目暗﹐不欲飲食。

芎黃芍藥漧地黃吳茱萸甘艸﹝各二兩﹞當歸漧薑﹝各一兩﹞

上咀﹐以水一斗﹐煮取三升﹐分三服。若月經後因有赤白不止者﹐除地黃﹑茱萸﹐加杜仲﹑人參各二兩。

斷下湯治衝任气虛﹐崩中漏下﹐經脈不調﹐每遇月候將來﹐臍腹腰腳先痛﹐漸減飲食﹐四肢乏力及帶下﹐三十六疾﹐悉能療之。

人參﹝去蘆﹞熟地黃﹝洗焙﹞艾葉﹝醋炒﹐各一兩﹞烏賊骨﹝燒灰﹞當歸﹝酒洗﹐各二兩﹞

川芎﹝七錢﹞漧薑﹝炮﹐半兩﹞阿膠﹝蛤粉炒成珠﹐七錢半﹞

上咀﹐每服五錢﹐水一盞半﹐煎至七分﹐去滓食前溫服。

治崩漏方四物湯﹝一兩﹞人參﹝二錢﹞吳茱萸﹝一錢﹞

上銼碎﹐每服半兩﹐姜棗煎服﹐食前五六服寒熱腹痛皆退﹐崩漏未止﹐續服後熟附丸。

熟附丸熟附子木賊﹝去節﹞龍骨﹝﹞赤石脂﹝﹐各半兩﹞川芎當歸﹝各一兩﹞

上爲細末﹐醋糊爲丸﹐如梧子大。每服五六十丸﹐食前米飲下。一婦人年五十以上﹐經斷七年﹐忽然經行﹐遂成崩漏﹐發熱腹痛﹐兩月不瘥。予診其脈虛細疾數。予曰﹕此乃陰虛而致﹐宜服此藥。

鹿茸丸治經候過多﹐其色瘀黑﹐甚者崩下﹐吸吸少气﹐臍腹冷極則汗出如雨﹐尺脈微小﹐由衝任虛衰﹐爲風冷客乘胞中﹐气不能固。可灸關元百壯﹐在臍下正中三寸。

鹿茸﹝燎去毛﹐酥炙﹞赤石脂﹝制﹞禹餘糧﹝制﹐各一兩﹞艾葉﹝一方無﹞柏葉附子﹝炮﹐各半兩﹞熟地黃當歸續斷﹝各二兩﹞

上爲細末﹐酒糊和丸梧子大。每服三十丸﹐空心溫酒下。一方煉蜜丸亦可。

赤龍丹治崩中不止。

禹餘糧﹝炒﹞烏賊骨鹿茸龍骨石燕﹝﹞阿膠當歸漧薑﹝各等分﹞

上爲末﹐酒醋糊爲丸。每服五十丸﹐溫酒下。

紫金散治月水過多﹐崩漏帶下﹐淋瀝不斷﹐腰腹重痛﹐一切五色帶疾。

禹餘糧﹝赤﹐醋淬七次﹐細研水飛幹﹐秤三兩﹞白芍藥川芎熟地黃附子當歸﹝各一兩﹞漧薑﹝炮﹞肉桂﹝各半兩﹞赤石脂龍骨﹝各﹐並一兩﹐別研﹞

上爲細末﹐每服二錢﹐入麝香少許﹐米飲空心調下。

白芷暖宮丸暖血海﹐實衝任。治子宮虛弱﹐風寒客滯﹐斷緒不成孕育﹐及數墜胎﹔或帶下赤白﹐漏下五色﹐虛眩少气﹐胸腹滿痛﹐心下煩悸﹐自汗﹐下血過多。

禹餘糧﹝制﹐一兩﹞漧薑﹝炮﹞芍藥白芷川椒﹝制﹞阿膠﹝粉炒﹞

艾葉﹝制﹞川芎﹝各七錢半﹞

上爲細末﹐蜜丸梧子大。每服四十丸﹐米飲﹑溫酒﹑醋湯任下。

《和劑》震靈丹治崩中下血不止﹐或脈虛細﹐手足或冷。以芎歸湯加木香煎送下﹐或陳皮﹑香附子煎湯下三丸﹐或靈砂丹亦可。兼治暴驚風﹐九竅出血。獨參湯下。﹝方見雜病泄瀉門。﹞

又方治崩中不止。

丁香二兩爲細末﹐用酒三升﹐煮取一升﹐空心頓服。《必效方》用丁香百顆﹐酒煎服。

又方益智炒爲細末﹐鹽米飲調下。

和劑暖宮丸內補當歸丸熟漧地黃丸濟陰丹禹餘糧丸內灸散皺血丸紫石英丸上諸方並治崩中帶漏﹐並見前通治門及調經門。

﹝薛﹞表弟方健甫內﹐五十歲﹐辛丑患血崩﹐諸藥罔效。壬寅八月﹐身熱體痛﹐頭暈涕出﹐吐痰少食﹐眾作火治﹐展轉發熱﹐絕粒數日。余診之曰﹕脾胃久虛﹐過服寒藥﹐中病未已﹐寒病復起﹐遂用八味丸料一服﹐翌早遂索粥數匙﹐再服食倍﹐熱減痛止。乃服八味丸而愈﹐癸卯秋﹐因勞役憂怒﹐甲辰夏﹐病復作﹐胸飽發熱﹐脊痛腰疼﹐神气怫郁﹐或作內傷﹐或作中暑﹐崩血便血﹐煩渴引飲﹐粒米不進﹐昏憒時作﹐脈洪大按之微弱﹐此無根之火﹐內虛寒而外假熱也。以十全大補加附子一劑﹐遂食粥三四匙﹐崩血漸減。日服八味丸﹐始得全愈。大尹王天成之內﹐久患崩﹐自服四物涼血之劑﹐或作或輟。因怒發熱﹐其血不止﹐服前藥不應﹐乃主降火﹐更加腹脇大痛﹐手足俱冷。余曰﹕此脾胃虛寒所致。先用附子理中湯﹐體熱痛止﹔又用濟生歸脾﹑補中益气二湯﹐崩血頓愈。若泥痛無補法﹐則誤矣。錦衣楊永興之內﹐患前證過服寒涼之劑﹐其證益甚﹐更加肚腹痞悶﹐飲食不入﹐發熱煩躁﹐脈洪大而虛。余曰﹕此脾經气血虛而發躁也。當急用八珍湯加炮姜以溫補之﹐緩則不救。不信﹐乃服止血降火之劑﹐虛證蜂起﹐始信餘言﹐緩不及治矣。

﹝澀劑﹞﹝大﹞治崩中下血不止﹐小腹痛。

芍藥﹝一兩﹐炒黃﹞柏葉﹝六兩﹐微炒。丹溪云﹕柏葉性多燥。﹞

上用水一升﹐煎取六合﹐入酒五合﹐煎取七合。空心分爲二服。一方爲細末﹐酒調二錢。一方有鹿角膠等分﹐酒調治白帶臍腹痛。

﹝世﹞牡蠣散治月水不止﹐眾藥不愈者。

牡蠣火研細﹐用醋調成丸﹐再過通紅﹐候冷研細﹐出火毒﹐卻用醋調艾末﹐熬成膏﹐和丸如桐子大。每服五十丸﹐醋艾湯下。

﹝燥劑﹞﹝云﹞柏黃散療經血不止。

黃芩﹝一兩二錢半﹞側柏葉蒲黃﹝各一兩﹞伏龍肝﹝二兩﹞

上咀﹐水二升﹐煎取八合﹐分爲二服。

又方治患崩中不止﹐結作血片﹐如雞肝色﹐碎爛。

芎﹝十二分﹞阿膠靑竹茹﹝各八分﹞續斷地楡小薊根﹝各三分﹞當歸﹝六分﹞

生地黃伏龍肝﹝各十一分﹞

上用水九盞﹐煮取三盞﹐去滓分三服。

﹝《衍》﹞治婦人血露﹐蠶砂一兩炒﹐伏龍肝半兩﹐阿膠一兩﹐同爲末。溫酒調﹐空心二三錢﹐以知爲度。﹝《大全》名無比散﹐無阿膠。﹞

﹝羅﹞伏龍肝散治气血勞傷﹐衝任脈虛。經云﹕非時忽然崩下﹐或如豆汁﹐或成血片﹐或五色相雜﹐或赤白相兼﹐臍腹冷痛﹐經久未止﹐令人黃瘦﹐口漧﹐飲食減少﹐四肢無力﹐虛煩驚悸。

伏龍肝﹝一兩﹞甘艸﹝半兩﹞赤石脂﹝一兩﹞芎﹝三兩﹞肉桂﹝半兩﹞熟地黃艾葉﹝微炒﹐各二兩﹞當歸漧薑﹝各七錢半﹞麥門冬﹝去心﹐一兩半﹞

上爲粗末﹐每服四錢﹐棗一枚﹐水同煎。

地楡散治婦人崩中漏下不止。

地楡﹝銼﹞蒲黃白芍藥白茯苓柏葉﹝微炒﹞蟹爪﹝微炒﹞熟地黃鹿角膠﹝搗碎﹐炒令黃燥﹞漏蘆﹝各一兩﹞芎當歸﹝銼炒﹐各七錢半﹞伏龍肝﹝一兩半﹞

漧薑﹝炮﹞桂心甘艸﹝銼﹐炙赤﹐各半兩﹞

上銼碎﹐每服三錢﹐水一中盞﹐入竹茹一分﹐煎至七分﹐去滓﹐食前溫服。

上五方﹐伏龍肝例﹐蓋燥可去濕也。前二方去濕熱﹐後二方去寒濕。按伏龍肝爲止血之聖藥﹐先賢治崩﹐用旋復花﹑半夏治膈間濕痰而崩止者﹐亦此意。

﹝補澀﹞鹿茸散治崩中漏下不止虛損羸瘦。

鹿茸﹝二兩﹐去毛塗酥﹐炙微黃﹞白龍骨鱉甲﹝塗酥炙令黃﹐去裙﹞熟地黃白芍藥白石脂烏賊魚骨﹝炙黃﹞續斷﹝各一兩﹞肉蓯蓉﹝一兩半﹐酒浸一宿﹐刮去皺皮﹐炙幹﹞

上爲細末﹐每服二錢﹐食前粥飲調下。

柏葉散治婦人崩中漏下﹐不問年月遠近﹐漸至黃瘦﹐四肢無力﹐腹內疼痛﹐不思飲食。

柏葉續斷川芎生地黃當歸龜甲鱉甲﹝各一兩半﹞禹餘糧﹝二兩半﹞

阿膠牡蠣地楡赤石脂艾葉鹿茸﹝各一兩﹞

上爲細末﹐每服二錢﹐食前粥飲調下。一方有丹參﹐加鹿茸煉蜜和丸﹐如梧子大。每服三四十丸﹐空心用溫酒送下。或醋湯亦可。

補宮丸治婦人諸虛不足﹐久不妊娠﹐骨熱形羸﹐崩中帶下。

白薇牡蠣白芍藥鹿角霜山藥白術白茯苓烏賊魚骨白芷﹝各等分﹞

上爲細末﹐麵糊和丸﹐如梧子大。每服五十丸﹐空心用米飲送下。

鎭宮丸治婦人崩漏不止﹐或下五色﹐或赤白不定﹐或如豆汁﹐或狀如豚肝﹐或下瘀血﹐臍腹脹痛﹐頭暈眼花﹐久而不止﹐令人黃瘦﹐口漧﹐胸煩不食。

代赭石﹝火﹐醋淬﹞紫石英禹餘糧﹝制並同上﹞香附子﹝醋煮﹐各二兩﹞

陽起石﹝火鍛﹐細研﹞鹿茸﹝燎去毛﹐醋蒸焙﹞茯神﹝去皮﹑木﹞阿膠﹝銼碎﹐蛤粉炒成珠﹞當歸﹝去蘆﹐酒浸﹞蒲黃﹝炒﹞芎﹝各一兩﹞血竭﹝半兩﹐別研﹞

上爲細末﹐用艾煎醋汁﹐煮糯米粉糊丸﹐如梧子大。每服七十丸﹐空心米飲下。

﹝血見黑則止﹞治暴崩下血。京墨爲末二錢匕﹐同燒露蜂房爲末三指撮﹐酒調服。

又方﹕百艸霜二錢﹐狗膽汁拌定﹐分作二服﹐當歸酒調下。

﹝世﹞治血崩。用葫蘆去子穣﹐實荊芥穗燒存性﹐飲湯調服。

治室女血崩﹐不以冷熱皆可服。

荊芥蓮房殼﹝各等分﹐各燒灰存性﹞

上爲細末﹐每服二錢﹐空心米飲調下。

十灰丸治崩中下血不止。

錦灰黃絹灰馬尾灰艾葉灰藕節灰蓮房灰油發灰赤松皮灰棕櫚灰蒲黃灰﹝各等分﹞

上研勻﹐用醋煮糯米糊和丸﹐如梧子大。每服七十丸﹐加至一百丸﹐空心米飲送下。

十灰散治下血不止。

錦片木賊棕櫚柏葉艾葉漧漆鯽魚鱗鯉魚鱗血餘當歸﹝以上逐味火化存性﹐各等分﹐研末﹞麝香﹝少許研上研勻﹐每服二錢﹐空心溫酒調服。﹞

一笑散治婦人血崩。

上用新綿一口﹐燒灰研末﹐空心酒調下﹐立止。

治婦人經年血崩。

香附子﹝二兩﹐炒赤﹞蓮殼﹝五枚﹐燒存性﹞

上爲細末﹐每服二錢﹐空心陳米飲調下。

﹝世﹞香礬散治血崩。香附子不以多少﹐極酸醋浸一宿﹐炒焦爲灰存性。每一兩入白礬末二錢﹐米飲調服﹐空心﹐神效。一法﹐用荷葉湯尢妙。

﹝大﹞用香附子去毛﹐炒焦黑存性﹐爲細末﹐用極熱酒調下二錢﹐放溫服﹐不過兩服立愈﹐昏迷甚者三錢匕。如血山崩不止者﹐亦能解之。米飲調亦可。

許學士云﹕治下血不止﹐或成五色崩漏﹐香附子是婦人仙藥也。砂仁不以多少﹐新瓦上炒黑爲末﹐米飲調。一方﹐益智仁炒黑爲末﹐鹽米飲調下。

﹝世﹞婦人血崩不止。用檳榔燒灰存性﹐碾末﹐以溫酒調下甚妙。

﹝大﹞五靈脂散治婦人血崩諸藥不止者。五靈脂炒令煙盡爲末﹐每服一錢﹐溫酒調下。一法﹐每服一錢﹐水酒﹑童便各半盞﹐煎服。名抽刀散。

琥珀散治崩暴不止。

赤芍藥香附子枯荷葉男子發﹝皂莢水洗﹞當歸棕櫚﹝炒焦存性﹞

烏紗帽﹝是漆紗頭巾﹐取陽气上衝故也﹞

上等分﹐除棕櫚外﹐其餘並用粗片﹐新瓦上成黑灰存性三分﹐爲細末。每服五錢﹐空心童便調下﹐如人行十里﹐再一服﹐七八服卽止。若產後血去多﹐加米醋﹑京墨﹑麝香少許。一法﹐先以五積散加醋煎﹐投一二服﹐次服五靈脂散。

﹝衍﹞黃牛角腮﹐用尖﹐燒爲黑灰﹐微存性。治婦人血崩﹐大便血及冷痢﹑白痢。

﹝大﹞治漏下不止者。鹿角燒灰細研﹐食前溫酒調下二錢。又方﹐桃仁燒灰研細﹐食前溫酒調下二錢。又方﹐乳發﹐皂角水洗淨﹐燒爲細末﹐空心溫酒調二錢。

﹝世﹞治血久崩。夏枯艸燒存性爲末﹐空心米飲調下。此用灰﹐與前用艸不同。

﹝大﹞荊芥散治婦人崩中不止。用好麻油點燈﹐多著燈心﹐就上燒荊芥焦色﹐爲細末﹐每服三錢﹐童便調下。

﹝簡﹞治婦人漏下血不絕。槐花鵝不以多少﹐燒作灰﹐細研﹐食前溫酒調二錢匕。

﹝產寶﹞治崩中不止﹐不問年月遠近。用槐耳燒作灰爲末﹐以酒服方寸匕。

﹝大﹞神應散治血崩不止。桂心不以多少﹐炒極焦存性﹐爲末﹐每服一二錢﹐米飲調下。

﹝楊氏家藏﹞黑金散治婦人血气虛損﹐經候不調﹐崩中漏下。

鯉魚皮黃牛角腮棕櫚皮破故紙乳發﹝各一兩﹞烏賊魚骨熟地黃漧薑﹝炮﹞

當歸﹝洗﹐焙﹞木賊﹝各半兩﹞

上銼拌入瓷瓶內﹐鹽泥固濟﹐候幹﹐炭火五斤通赤﹐煙盡埋土內令冷﹐取研細。每三錢﹐入麝少許﹐米飲空心調下。

如聖散治血山崩。

棕櫚烏梅肉﹝各一兩﹞漧薑﹝一兩五錢﹐並燒存性﹞

上爲細末﹐每服二錢﹐烏梅酒調下﹐空心食前服。久患不過三服愈。

治血崩屢效方。

當歸白芍藥漧薑棕櫚﹝各等分﹞

上各存性﹐研爲細末﹐醋調以有節朱箸左攪四十九轉﹐食前服。

又方用棕櫚﹑白礬爲末﹐酒調二錢服。

烏金散治血崩不止。

棕櫚毛﹝燒存性﹐一兩﹞龍骨﹝過﹐二錢﹞

上爲細末﹐研勻﹐每三錢﹐空心好酒調服﹐二服立止。

梅飲子治婦人血崩。

上以鹽白梅燒灰存性﹐爲末﹐空心米飲調下。

治婦人血崩方。

上用烏梅燒灰研末﹐以烏梅湯調下。酒調亦可。

又方烏梅﹝肥大者半斤﹐以酸醋浸﹐經一宿取出﹐去核﹐研爲膏﹞百艸霜﹝研細﹞

上搗和丸如梧桐子大。每服三四十丸﹐空心﹐以淡醋湯送下﹐日進一服。

上三十二方﹐皆燒灰黑藥。經云﹕北方黑色﹐入通於腎。皆通腎經之藥也。夫血者﹐心之色也﹐血見黑卽止者﹐由腎水能制心火故也。

﹝海﹞治崩不定﹐或淋淫經年者。

白礬﹝溶開成汁﹐一兩﹞沒藥﹝一錢﹞砂黃丹﹝各五分﹞

上件將白礬溶開成汁﹐下余藥細末﹐一處攪勻﹐就成丸子﹐如彈子大。每用一丸﹐新綿裹納陰中﹐立效。

﹝運气﹞運气血崩﹐皆屬風火。經云﹕少陽司天之政﹐初之气﹐風勝乃搖﹐候乃大溫﹐其病血崩是也。

﹝鍼灸﹞﹝摘﹞經血過多不止﹐並崩中。﹝《心術》同。﹞三陰交行間﹝各鍼訖灸之。﹞

通裏﹝足小指上二寸﹐刺二分﹐灸二七壯。﹞

﹝桑﹞漏下不止。﹝《心術》《摘英》同。﹞三陰交太衝﹝東﹞胞門不閉﹐漏下惡血不禁。气門﹝在關元傍三寸﹐刺入五分。﹞

﹝集﹞血崩並漏下。中極﹝補﹞子宮﹝二寸半。﹞敗血不止。三陰交百勞風門中極腎兪膏肓曲池絕骨。

﹝甲﹞婦人不字﹐陰暴出﹐經水漏。然谷主之。婦人漏血﹐腹脹滿不得息﹐小便黃。

陰谷主之。﹝《千金》云﹕漏血﹐少腹滿如阻﹐體寒熱﹐腹偏腫。﹞女子血不通。會陰主之。女子漏血。太衝主之。

﹝脈﹞問曰﹕五崩何等類﹖師曰﹕白崩者形如涕﹐赤崩者形如絳﹐黃崩者形如爛瓜﹐靑崩者形如藍色﹐黑崩者形如血也。寸口脈弦而大﹐弦則爲減﹐大則爲芤﹐減則爲寒﹐芤則爲虛﹐寒虛相搏﹐此名曰革﹐婦人則半產漏下。﹝又見諸見血。﹞

﹝仲﹞寸口脈微而緩﹐微者衛气疏﹐疏則其膚空﹐緩者胃弱不實﹐則谷消而水化也。

谷入於胃﹐脈道乃行﹐水入於經﹐其血乃成﹐榮盛則其膚必疏﹐三焦絕經﹐名曰血崩。

﹝脈﹞診婦人漏下赤白﹐日下血數升﹐脈急疾者死﹐遲者生。診婦人漏下赤白不止﹐脈小虛滑者生﹐大緊實數者死。

尺寸脈虛者漏血﹐脈浮者俱不治。﹝峻實其下﹐亦有得全者。﹞

﹝良﹞婦人衝任二脈﹐爲經脈之海﹐外循經絡﹐內榮臟腑。若陰陽和平﹐經下根據時。

若勞傷不能約制﹐則忽然暴下﹐甚則昏悶。若寸脈微遲﹐爲寒在上焦﹐則吐血﹑衄血。尺脈微遲﹐爲寒在下焦﹐則崩血﹑便血。大抵數小爲順﹐洪大爲逆。大法當調補脾胃爲主。

﹝殺血心痛﹞﹝良﹞婦人血崩而心痛甚﹐名曰殺血心痛﹐由心脾血虛也。若小產去血過多而心痛甚者亦然。用烏賊魚骨炒爲末﹐醋湯調下。失笑散亦效。

﹝薛﹞前證若陰血耗散﹐用烏賊丸收斂之。若瘀血不散﹐用失笑散行散之。若心血虛弱﹐用芎歸湯補養之。若鬱結傷血﹐用歸脾湯調補之。一婦人血崩兼心痛三年矣﹐諸藥不應﹐每痛甚虛證悉具﹐面色痿黃。余曰﹕心主血﹐蓋由去血過多﹐心無所養﹐以致作痛﹐宜用十全大補湯﹐參﹑術倍之。三十餘劑稍愈﹐百餘劑全愈。

卷之一調經門

赤白帶下

﹝嚴﹞巢氏《病源》論婦人有三十六疾者﹐七﹑八瘕﹑九痛﹑十二帶下也。而帶下不顯其證﹐今人惟知赤。白二帶耳。此由勞傷衝任﹐風冷據於胞絡。婦人平居﹐血欲常多﹐气欲常少﹐百疾不生。或气倍於血﹐气倍生寒﹐血不化赤﹐遂成白帶。若气平血少﹐血少生熱﹐血不化經﹐遂成赤帶。寒熱交並﹐則赤白俱下。其脈右手尺浮﹐浮爲陽﹐陽絕者無子﹐若足冷帶下﹐輕則漏下﹐甚則崩中﹐皆心不榮血﹐肝不藏血所致。其脈寸口弦而大﹐弦則爲減﹐大則爲芤﹐減爲寒﹐芤爲虛﹐寒虛相搏﹐其脈爲革﹐主半產漏下。又尺寸脈虛者漏血﹐漏血脈浮者不可治。

﹝產寶﹞帶下三十六疾者﹐是十二﹑九痛﹑七害﹑五傷﹑三固﹐謂之三十六疾也。

十二者﹐是所下之物﹐一者如膏﹐二者如靑血﹐三如紫汁﹐四如赤皮﹐五如膿痂﹐六如豆汁﹐七如葵羹﹐八如凝血﹐九如淸血似水﹐十如米泔﹐十一如月浣﹐十二如經度不應期也。九痛者﹐一陰中痛﹐二陰中淋痛﹐三小便痛﹐四寒冷痛﹐五月來時腹痛﹐六气滿來時足痛﹐七汗出陰中如虫齒痛﹐八脇下皮痛﹐九腰痛。七害者﹐一害食﹐二害气﹐三害冷﹐四害勞﹐五害房﹐六害妊﹐七害睡。五傷者﹐一竅孔痛﹐二寒冷痛﹐三小腹痛﹐四髒不仁﹐五子門不正﹐引背痛。三固者﹐月水閉塞不通﹐其餘二者﹐文缺不載。而仲景所說三十六種疾﹐皆由子髒冷熱勞損而夾下起於陰內也。

﹝丹﹞赤白帶﹐羅先生法﹐或十棗湯﹐﹝方見傷寒脇滿病。﹞或神佑丸﹐﹝方見雜病痰飲。﹞或玉燭散﹐卽四物加調胃承气。皆可用之。虛者不可峻攻﹐實者可行。

血虛﹐加減四物湯。气虛﹐以術﹑參﹑陳皮間與之。赤屬血﹐白屬气﹐主治燥濕爲先。

濕甚者﹐固腸丸。﹝方見後。﹞相火動者﹐諸藥中加炒柏。滑者﹐加龍骨﹑赤石脂。

滯者﹐加葵花。﹝白者治白帶﹐赤者治赤帶。﹞性躁者﹐加黃連。寒月少加姜﹑附。臨機應變﹐先須斷濃味。帶下與夢遺同法治之。肥人有帶﹐多是濕痰﹐用海石﹑半夏﹑南星﹑炒柏﹑靑黛﹑蒼術﹑川芎。瘦人帶病少﹐如有多是熱﹐用炒柏﹑蛤粉﹑滑石﹑川芎﹑靑黛﹑樗皮。帶漏俱是胃中痰積﹐流下滲膀胱﹐出於大腸﹑小腸。宜升提﹐甚者上必用吐﹐以提其气﹐下用二陳湯加白術﹑蒼術﹐仍用丸子。

﹝戴﹞赤白帶下﹐皆因七情內傷﹐或下元虛冷﹐感非一端。大率下白帶多間有下赤者﹐並宜順气散吞震靈丹﹐仍佐艾附丸﹐或米飲調沙參末。帶下不止成羸者﹐四物湯加牡蠣粉半錢﹐吞固陽丸﹐多服取效。﹝固陽丸方見雜病遺精門。﹞有帶疾愈後一二月或再發﹐半年一發﹐先血而後下帶﹐來不可遏﹐停蓄未幾﹐又復傾瀉﹐此名漏帶﹐最爲難治。

下截之血﹐小腹主之。有因血虛而虛熱陷入小腸﹐致小便澀痛﹐色白如泔﹐或成沙粒﹐皆不可作淋治﹐用冷劑。宜以四物湯﹑五苓飲各半帖和煎。

﹝良﹞婦人帶下﹐其名有五﹐因經行﹑產後﹐風邪入胞門傳於臟腑而致之。若傷足厥陰肝經﹐色如靑泥﹔傷手少陰心經﹐色如紅津﹔傷手太陰肺經﹐形如白涕﹔傷足太陰脾經﹐黃如爛瓜﹔傷足少陰腎經﹐黑如血。人有帶脈橫於腰間﹐如束帶之狀﹐病生於此﹐故名爲帶。

﹝薛﹞徐用誠先生云﹕前證白屬气而赤屬血。東垣先生云﹕血崩久則亡陽﹐故白滑之物下流﹐未必全拘於帶脈。亦有濕痰流注下焦﹐或腎肝陰淫之濕勝﹐或因驚恐而木乘土位﹐濁液下流﹐或思慕爲筋痿。戴人以六脈滑大有力﹐用宣導之法﹐此瀉其實也。東垣以脈微細沈緊﹐或洪大而虛﹐用補陽調經﹐乃兼責其虛也。丹溪用海石﹑南星﹑椿根皮之類﹐乃治其濕痰也。竊謂前證皆當壯脾胃﹐升陽气爲主﹐佐以各經見証之藥。色靑者屬肝﹐用小柴胡加山梔﹑防風。濕熱壅滯﹐小便赤澀﹐用龍膽瀉肝湯。肝血不足﹐或燥熱風熱﹐用六味丸。色赤者屬心﹐用小柴胡加黃連﹑山梔﹑當歸。思慮過傷﹐用妙香散等藥。色白者屬肺﹐用補中益气加山梔。色黃者屬脾﹐用六君子加山梔﹑柴胡﹔不應﹐用歸脾湯。色黑者屬腎﹐用六味丸。气血俱虛﹐八珍湯。陽气下陷﹐補中益气湯。濕痰下注﹐前湯加茯苓﹑半夏﹑蒼術﹑黃柏。气虛痰飲下注﹐四七湯送六味丸。不可拘肥人多痰﹐瘦人多火﹐而以燥濕瀉火之藥輕治之也。

﹝潔﹞治帶下少腹冤結而痛者﹐先以十棗湯下之﹔次服苦楝丸﹑大玄胡散調之。是先攻後補之法也。

治結痰白帶﹐以小胃丹﹐半饑半飽﹐津液下數丸﹐候郁積行﹐欲服補藥。

白術﹝一兩﹞蒼術﹝半兩﹞紅白葵花﹝二錢半﹞白芍藥﹝七錢半﹞

上蒸餅爲丸﹐空心﹐煎四物湯下二十丸。

陶遵道外姑﹐年七十﹐形瘦善啖﹐白帶。食前姜湯吞大補丸五十丸一二次﹐午膳後及臨臥時﹐各與小胃丹十五丸﹐愈。

﹝子和﹞頃﹐頓丘一婦人﹐病帶下連綿不絕﹐白物或來﹐已三載矣。命予脈之﹐診其兩手脈俱滑大而有力﹐得六七至﹐常上熱﹑口漧﹑眩暈﹐時嘔酢水﹐余知其實有寒痰在胸中﹐以瓜蒂散吐出冷痰二三升﹐皆酢水也。間如黃涎﹐狀如爛膠。次以漿粥養其胃气﹐又次用導水禹攻以瀉其下﹐然後以淡劑滲泄之藥﹐利其水道﹐不數日而愈。息城李左衙之妻﹐病白帶如水窈漏中﹐綿綿不絕﹐臭穢之气不可近﹐面黃食減﹐已三年矣。諸醫皆云積冷﹐陽起石﹑硫黃﹑姜﹑附之藥﹐重重燥補﹐污水轉多。戴人斷之曰﹕此帶濁水本熱乘太陽經﹐其寒水不禁固﹐故如此也。夫水自髙而趨下﹐宜先絕其上源。乃湧痰二三升﹐次日下沃水斗餘﹐行三徧﹐汗出周身﹐至明旦病患云﹕污已不下矣。次用寒涼之劑﹐服及半載﹐產一男。

﹝燥劑﹞有濕痰而弱不禁攻者燥之﹐熱濕宜涼燥﹐寒濕宜溫燥。

樗皮丸治赤白帶有濕熱者。

芍藥﹝五錢﹞良姜﹝三錢﹐燒灰﹞黃柏﹝二錢﹐各炒成灰﹞椿根皮﹝一兩半﹞

上爲末﹐粥丸。每服三﹑五十丸﹐空心米飲吞下。

赤白帶因濕熱勝而下者。

蒼術﹝鹽炒﹞白芍藥﹝各一兩﹞枳殼﹝三錢﹞椿根皮﹝炒﹐二兩﹞漧薑﹝煨﹐二兩﹞

地楡﹝半兩﹞甘艸﹝三錢﹞滑石﹝一兩﹐炒﹞爲末﹐粥丸﹐米飲下。

治帶下。

椿根皮﹝二兩﹞神曲﹝炒﹞麥皮曲﹝炒﹞黃柏﹝炒﹐各一兩﹞芍藥﹝一兩半﹞滑石枳殼﹝各半兩﹞蒼術﹝一兩﹞

上爲末﹐糊丸桐子大。每服五十丸﹐空心下。

固腸丸治濕气下利﹐大便血﹐白帶。去脾胃陳積之後﹐用此以燥下濕。亦不曾單用﹐看病作湯使。

椿根皮爲末﹐粥糊爲丸。此藥性涼而燥﹐須炒用。一方加滑石一半。

治白帶因七情所傷﹐脈數者。

黃連﹝炒﹞側柏葉﹝酒蒸﹞黃柏﹝炒﹐各半兩﹞香附子﹝醋炒﹞白術﹝炒﹐各一兩﹞

白芷﹝燒存性﹞木香﹝各三錢﹞椿根皮﹝二兩﹐炒﹞白芍藥﹝一兩﹞

上爲末﹐飯粥爲丸。米飲湯送下。

上五方治帶﹐椿皮例涼燥之劑﹐濕熱盛者宜之。後一方有黃連﹑香附﹑木香﹐故可治七情所傷。

﹝大﹞乳香散治赤白帶下。

艸果﹝一枚﹐去皮﹐入麝香一小塊﹐用麵餅裹﹐火炮焦黃﹐畱性﹐取出和面用之。﹞

上爲細末﹐每服二錢﹐陳皮飲調下。重者三錢。

﹝丹﹞帶下不止﹐用椒目﹑白芷。治白帶﹐用椒目爲末﹐米飲調服。

治帶下方上用雲母粉﹐溫水調下三錢﹐立見神效。

伏龍肝散治赤白帶下﹐久患不瘥﹐悴乏力﹐六脈微濡。

棕櫚﹝不拘多少﹐燒赤﹐急以盆蓋﹐蔭冷存性﹞伏龍肝﹝於竈直下去取赤土﹐炒令煙盡﹞

屋梁上懸塵﹝炒令煙盡﹐出火毒﹞

上等分研勻﹐入腦﹑麝各少許﹐每服三錢﹐溫酒或淡醋湯下。患十年者﹐半月可安。

馬蹄丸治白漏不絕。

白馬蹄禹餘糧﹝各四兩﹞龍骨﹝三兩﹞烏賊魚骨白僵蠶赤石脂﹝各二兩﹞

上爲細末﹐煉蜜和丸﹐如梧桐子大。每服十丸﹐空心酒送下。不止﹐加三十丸。

又方治白帶。

用白芷以鍛石炒去皮﹐茜艸少許﹐粥糊丸服。

﹝大﹞白芷散治赤白帶下。

白芷﹝二兩﹞海螵蛸﹝二个﹐﹞胎發﹝一團﹐﹞

上爲細末﹐空心溫酒調下二錢。

﹝丹﹞赤白帶﹐用生狗頭骨燒灰存性﹐酒調服或入藥服。

﹝潤劑﹞帶下久而枯涸者濡之。凡大補气血﹐皆所以濡之。如以四物湯爲末﹐煉蜜丸梧子大﹐空心米飲下三四十丸﹐以療年髙婦人白帶良驗﹐皆潤劑也。以另有補劑﹐故止著葵花﹑郁李仁之例於此條耳。

補經固眞湯白文舉正室白帶常漏久矣﹐服諸藥不效。診得心胞尺脈極微﹐其白帶流而不止。叔和《脈經》云﹕崩中日久爲白帶﹐漏下多時骨水枯。言崩中者始病血崩不已﹐久下則血少復亡其陽﹐故白滑之物下流不止﹐是本經血海將枯﹐津液復亡﹐枯漧不能滋養筋骨。以本經行經藥爲引﹐用爲使﹔以大辛甘油膩之藥﹐潤其枯燥﹐而滋溢津液。以大辛熱之气味﹐補其陽道﹐生其血脈。以苦寒之藥﹐泄其肺而救其上。熱傷气﹐以人參補之﹐以微苦溫之藥佐而益元气。名曰補經固眞湯。

人參﹝二錢﹞橘皮﹝不去白﹐半錢﹞漧薑﹝末﹐二錢﹞白葵花﹝十六朵﹐去萼﹐碎﹞

柴胡甘艸﹝炙﹞郁李仁﹝去皮尖﹐研﹞生黃芩﹝各一錢﹐另銼﹞

上除黃芩外﹐以水三大盞﹐煎至一盞七分﹐再入黃芩﹐同煎至一盞﹐去滓空心帶熱服﹐候少時﹐以早膳壓之。

補眞潤腸湯治白帶下﹐陰戶中痛﹐控心而急痛﹐身黃皮緩﹐身重如山﹐陰中如冰。

﹝一名助陽湯。﹞

柴胡﹝一錢二分﹞良姜﹝二錢﹞白葵花﹝七朵﹞防風郁李仁漧薑甘艸﹝各一錢﹞

陳皮生黃芩﹝各五分﹞

上爲細末﹐銼散﹐只作一服﹐水二盞﹐煎至一盞﹐去滓﹐食前熱服。

上葵花﹑郁李仁之滑以潤燥﹐蓋枯涸滯著者宜之。

﹝補劑﹞脈微食少﹐及久病曾經攻下者﹐俱作虛治。有熱用涼補﹐無熱用溫補。

﹝丹﹞治白帶。

龜板﹝炙﹞枳子﹝各二兩﹞黃柏﹝一兩﹐炒﹞白芍藥﹝七錢半﹞漧薑﹝炒﹐二錢半﹞

香附子山茱萸苦參樗皮貝母﹝各半兩﹞

上爲末﹐以酒糊爲丸﹐空心米飲下。

治赤白帶。

龜板﹝二兩﹐塗酒炙﹞黃柏﹝一兩﹐炒﹞漧薑﹝炒﹐一錢﹞枳子﹝二錢半﹞

上爲末﹐酒糊爲丸。日二服﹐每服七十丸。

又方治帶下脈數者。

枸杞根﹝一斤﹞生地黃﹝五兩﹞

上二味﹐以水一斗﹐煮取五升﹐分三服。

上三方治帶﹐龜板﹑黃柏﹑地黃例﹐腎水眞陰虛者宜之。

﹝丹﹞胡安人白帶下﹐月經甚多﹐食少倦怠﹐面黃﹐經中有如血塊者﹐有如筋膜者﹐與參﹑術等補血气﹐調脾胃﹐後諸證皆退。惟帶未止﹐以樗皮丸主之。﹝方見前。﹞

上法治帶下虛而有熱者。若虛而有寒﹐脈微﹑面白不澤﹐無力以言者﹐東垣補經固眞湯﹑丁香膠艾湯﹑香桂六合湯是也。

﹝溫補﹞白蘞丸﹝《濟生》﹞治室女衝任虛寒﹐帶下純白。

鹿茸﹝酒蒸焙﹐二兩﹞白蘞狗脊﹝燎毛制﹐各一兩﹞

上爲細末﹐艾煎醋汁﹐打糯米糊丸﹐如梧子大。每服五十丸﹐空心溫酒送下。

當歸煎治赤白帶下﹐腹內疼痛﹐不欲飲食﹐日漸羸瘦。

當歸﹝酒浸﹞赤芍藥牡蠣﹝火﹐取粉﹞熟地黃﹝酒蒸﹐焙﹞阿膠白芍藥續斷﹝酒浸﹐各一兩﹞地楡﹝半兩﹞

上爲末﹐醋糊丸如梧子大。每五十丸﹐空心米飲下。

﹝韓﹞山妻年三十餘﹐十八胎九殞八夭。會先君松潘難作﹐賤兄弟皆西奔﹐妻驚憂過甚﹐遂昏昏不省人事﹐口唇舌皆瘡﹐或至封喉﹐下部虛脫﹐白帶如注。如此四十餘日﹐或時少醒﹐至欲自縊﹐自悲不能堪。醫或投涼劑解其上﹐則下部疾愈甚。或投熱劑﹐及以湯藥燻蒸其下﹐則熱暈欲絕。四弟還﹐脈之﹐始知爲亡陽證也。大哭曰﹕宗嗣未立﹐幾誤殺吾嫂。急以鹽煮大附子九錢爲君﹐制以薄荷﹑防風﹐佐以姜﹑桂﹑芎﹑歸之屬﹐水煎入井﹐冰冷與之。未盡劑﹐鼾鼻熟睡通宵﹐覺卽能識人。時止一嗣子﹑二女﹐相抱痛哭﹐疏戚皆悲。執友趙憲長驚曰﹕君何術也。弟曰﹕方書有之﹐假對假﹐眞對眞爾。上乃假熱﹐故以假冷之藥從之﹐下乃眞冷﹐故以眞熱之藥反之﹐斯上下和而病解矣。繼後主以女金丹﹐錯綜以二三方﹐不但去其疾﹐且調治元气。庚午生一子﹐今應襲也。壬申生一子。去年又患瘧疾十三月﹐亦主以養元气﹑調生气﹐待飲食大進﹐然後劫以毒藥﹐吐下塊物甚多﹐投以附子湯三錢而愈﹐不責效旦暮間。其用女金丹﹐卽勝金丸也﹐得之異人。倍加香附﹐而視气血之偏者﹐又加姜黃﹑條芩﹐倍川芎之屬﹐取效甚多。予念無子者往往有之﹐翻思予得子之難﹐其苦何如。乃次第錄其方﹐並女金丹以濟人云。雪翁識。﹝女金丹方見求子門。﹞

﹝薛﹞一孀婦腹脹脇痛﹐內熱晡熱﹐月經不調﹐肢體酸麻﹐不時吐痰﹐或用淸气化痰﹐喉間不利﹐帶下靑黃﹐腹脇膨脹。又用行气之劑﹐胸膈不利﹐肢體如麻。此乃鬱怒傷損肝脾﹐朝用歸脾湯以解脾郁﹑生脾气。夕用加味逍遙散﹐以生肝血﹑淸肝火。百餘劑而愈。一婦人久瘧兼帶﹐發熱口漧體倦﹐用七味白術散加麥門﹑五味﹐大劑煎與恣飲﹐再髮稍可。乃用補中益气加茯苓﹑半夏﹐十餘劑而愈。一婦人頭暈吐痰﹐胸滿气喘﹐得食稍緩﹐苦於白帶二十餘年矣﹐諸藥不應。此气虛而痰飲也﹐痰飲愈而帶自愈。遂朝用六君子湯﹐夕用六味地黃丸﹐不月而驗。一婦人耳鳴胸痞﹐內熱口漧﹐喉中若有一核﹐吞吐不利﹐月經不調﹐兼之帶下。余以爲肝脾鬱結﹐用歸脾湯加半夏﹑山梔﹑升麻﹑柴胡﹐間以四七湯下白丸子而愈。一婦人吞酸飽滿﹐食少便泄﹐月經不調。服淸气化痰丸﹐兩膝漸腫﹐寒熱往來﹐帶下黃白﹐面痿體倦。此脾胃俱虛﹐濕痰下注﹐用補中益气倍用參﹑術﹐加茯苓﹑半夏﹑炮姜而愈。一婦人帶下﹐四肢無力。余曰﹕四肢者﹐土也。此脾胃虛弱﹐濕痰下注﹐以補中益气﹑濟生歸脾二藥治之而愈。一婦人帶下黃白﹐怒則胸隔不利﹐飲食少思。或用消導利气之藥﹐痰喘胸滿﹐大便下血。余曰﹕此因脾气虧損﹐不能攝血歸源。用補中益气加茯苓﹑半夏﹑炮姜﹐四劑頓減。又用八珍加柴胡﹑山梔而痊。

﹝補澀溫﹞牡蠣散治帶下兼經水過多﹐或暴下片血﹐不限年月遠近。

牡蠣龍骨赤石脂肉蓯蓉﹝酒浸﹐切焙﹞石斛﹝去根﹞烏賊骨﹝去甲﹞

黃﹝銼﹐各一兩半﹞牛角腮灰阿膠﹝炒燥﹞熟地黃﹝焙﹞芍藥﹝炒﹐各二兩﹞

漧薑﹝炮﹞當歸﹝切﹐焙﹞人參白術桑耳﹝各一兩二錢半﹞桂﹝去粗皮﹞

芎附子﹝炮﹐去皮臍﹞艾葉﹝炒﹐各一兩﹞

上爲細末﹐每服三錢﹐平旦米飲調服﹐日再。

茯苓散治婦人血傷兼帶下﹐積久不止﹐面黃體瘦﹐漸成虛勞﹐腰腳沈重﹐胎气多損。

白茯苓﹝去黑皮﹞木香熟地黃﹝焙﹞訶黎勒皮柏子仁﹝研﹞杜仲﹝去粗皮﹐炙﹞

靑橘皮﹝去白﹐焙﹞烏賊魚骨﹝去甲﹞五加皮﹝銼﹞艾葉﹝燒灰﹞菖蒲牛角腮灰秦艽﹝去苗土﹞赤石脂菟絲子﹝酒浸﹐另搗﹞當歸﹝切﹑焙﹐各一兩﹞

上爲細末﹐每服二錢﹐溫酒調下。糯米飲亦得。或有胎息﹐用鯉魚糯米粥下藥。

捲柏丸治婦人室女﹐腹髒冷熱相攻﹐心腹絞痛﹐腰腿疼﹐赤白帶下﹐面色痿黃﹐四肢羸乏。

捲柏﹝醋炙﹞鹿茸﹝醋炙﹞白石脂赤石脂﹝各火﹐醋淬七次﹞芎艾葉﹝醋炒﹞

桑寄生代赭石﹝火﹐醋淬七次﹞鱉甲﹝醋炙﹞當歸﹝去蘆﹐酒浸炒﹞地楡﹝各一兩﹞

木香﹝不見火﹞龍骨﹝各半兩﹞漧薑﹝炮﹐七錢半﹞黃﹝去蘆﹐蜜炙﹞熟地黃﹝洗﹐各一兩半﹞

上爲細末﹐醋煮糯米糊和丸﹐如梧桐子大。每服七十丸﹐空心米飲送下。

艾煎丸﹝《百一》﹞治婦人一切虛寒﹐胎前產後﹐赤白帶下﹐或成血瘕﹐久服此藥﹐自然融化。

伏道艾﹝揉去塵土﹐擇淨枝梗﹐取葉秤五兩﹐先用大肥淮棗一十二兩﹐砂瓶內煮爛﹐去核﹐同艾葉一處捶爛如泥﹐撚作薄餅子﹐猛火焙漧﹐乘熱急碾爲末﹞大漢椒﹝去目枝梗及合口者﹐淨秤五兩﹐以阿膠二兩﹐米醋三升﹐同椒於砂瓶內煮極幹﹐取出焙漧燥﹐碾爲細末﹞

當歸﹝去蘆﹐酒浸﹞白芍藥川芎白薇附子﹝大者﹐炮﹐去皮臍﹞捲柏﹝取靑葉﹞

澤蘭﹝去枝粳取葉﹐以上各焙漧秤用﹞熟地黃﹝如鋪上買者﹐須淨洗漉去浮者﹐曬漧﹐酒浸蒸曬﹐再入酒浸蒸五七次﹐如糖煎香美方可用﹐亦焙漧﹐秤各一兩。﹞

上同爲細末﹐與前艾末﹑椒末拌勻﹐米醋煮糊和丸﹐如梧桐子大。每服五﹑七十丸﹐至百丸﹑二百丸﹐空心艾醋湯送下。

一婦人因產後虛寒﹐嘔惡不食﹐腹痛如割﹐時作寒熱﹐復出盜汗﹐瘦悴骨立﹐臍腹之左﹐結成硬塊﹐其大如掌﹐冰冷﹐𨿽盛暑此處獨無汗﹐每塊微動則痛不可忍﹐百藥治不效。夢中忽有人授以此方﹐因服之﹐惡心寒熱盜汗輒止﹐盡一料遂平復﹐獨血塊如故。

服至五六料﹐其塊自融化而出﹐如魚凍。

沈香牡丹丸治婦人血海久虛﹐經候不利﹐赤白帶下﹐血气沖心﹐多發刺痛﹐四肢煩困。

沈香﹝七錢半﹞牡丹皮﹝去心﹞赤芍藥吳茱萸﹝湯泡去苦﹐炒﹞當歸桂心川芎黃﹝去蘆﹐蜜炙﹞人參茯苓山藥川巴戟﹝去心﹞白術橘紅木香幹生薑白龍骨牛膝﹝去苗﹐酒洗﹞枳殼﹝去穣﹐麩炒﹞肉豆蔻濃朴﹝制﹐各半兩﹞

上爲細末﹐煉蜜和丸﹐如梧桐子大。每服二十丸﹐空心溫酒下。若心腹痛﹐白芷煎酒下。

紫桂丸補益血海。治衝任气虛﹐經脈不調﹐腰痛腹痛﹐冷滯崩漏。

禹餘糧﹝火﹐醋淬七次﹐三兩﹞龍骨艾葉﹝醋炒﹞赤石脂牡蠣﹝﹞地楡﹝各二兩﹞

牡丹皮濃朴當歸阿膠﹝蛤粉炒成珠子﹞吳茱萸﹝湯洗﹞香白芷肉桂﹝去粗皮﹐各一兩﹞

附子﹝炮﹐半兩﹞

上爲末﹐麵糊爲丸﹐梧桐子大。每服三十丸﹐濃煎醋湯下。

﹝澀劑﹞固眞丸治白帶久下不止﹐臍腹冷痛﹐其寒捫之如冰﹐陰中亦然﹐目中澑火上壅﹐視物KTKT無所見﹐齒皆惡熱飲痛﹐須得黃連末擦之﹐其痛乃止﹐惟喜幹食﹐大惡湯飲。此病皆寒濕乘其胞內﹐故喜幹而惡濕。肝經陰火上溢走於標﹐故上壅而目中澑火。腎水侵肝而上溢﹐故目中KTKT無所見。齒惡熱飲者﹐是少陽﹑陽明經中伏火也﹐當大瀉寒濕﹐以丸藥治之。故曰﹕寒在下焦﹐治主宜緩﹐大忌湯散。以酒制白石脂﹑白龍骨以枯其濕。以炮漧薑﹐大辛熱瀉寒水。以黃柏之大寒爲因用﹐又爲向導。治法云﹕古者𨿽有重罪﹐不絕人之後。又爲之伏其所主﹐先其所因之意﹐又瀉齒中惡熱飲也。

以柴胡爲本經之使﹐以芍藥半錢以導之﹐又恐辛熱之藥太甚﹐損其肝經﹐故微瀉之﹐以當歸身之辛溫﹐大和其血脈。此用藥之法備矣。

白石脂﹝燒赤﹐水飛研細﹐曬漧﹞柴胡﹝各一錢﹞白龍骨﹝二錢﹐酒煮水飛﹞

當歸﹝酒洗﹐三錢﹞漧薑﹝炮﹐四錢﹞黃柏﹝酒洗﹞白芍﹝各五分﹞

上爲細末﹐水煮稀糊爲丸﹐如雞頭大。每服三十丸﹐空心宿食消盡﹐煎白沸湯放溫送下﹐無令胃中停住﹐待少時以早膳壓之﹐是不令熱藥犯胃。忌生冷硬物與酒﹑濕面。

上石脂﹑龍骨之澀以去脫﹐蓋濕多滑脫者宜之。

治婦人赤白帶下﹐不問遠年近日﹐並皆治之。

龍骨﹝半兩﹞舶上硫黃﹝三錢﹞

上爲細末﹐每服半錢﹐空心無灰酒下。

茅花散治婦人血崩不止﹐赤白帶下。

茅花﹝一握﹞棕樹皮﹝三寸﹞嫩荷葉﹝三張﹞甘艸節﹝二寸﹞

上爲細末﹐空心酒調半匙服。

﹝山﹞治赤白帶下。舊蓮房爲末﹐入麝香﹐空心米飲下。

﹝涼劑﹞少腹熱痛爲熱瘕。以劉河間法治之。

﹝保﹞赤者熱入小腸﹐白者熱入大腸。原其本﹐皆濕熱結於脈﹐故津液湧溢﹐是爲赤白帶下。

本不病結﹐緣五經脈虛﹐結熱屈滯於帶﹐故女子臍下痛﹐陰中綿綿而下也。經曰﹕任脈爲病﹐男子內結七疝﹐女子帶下瘕聚。王注云﹕任脈自胞上過帶脈﹐貫於臍上﹐故男子內結七疝﹐女子帶下。帶脈起於季脇章門﹐似束帶狀﹐今濕熱冤結不散﹐故爲病也。經曰﹕脾傳之腎﹐名曰疝瘕﹐小腸冤結而痛出白﹐一名曰蠱﹐所以爲帶下冤結也。冤﹐屈也。屈滯而病熱不散﹐先以十棗湯下之﹐後服苦楝丸﹑大延胡散調下之﹐熱去濕除﹐病自愈矣。﹝十棗湯見前注。大延胡散﹐方見調經門破血條。﹞

苦楝丸治婦人赤白帶。

苦楝﹝碎﹐酒浸﹞香﹝炒﹞當歸﹝各等分﹞

上爲末﹐酒糊丸。每服三﹑五十丸﹐空心溫酒下。如腰腿疼﹐四物湯四兩﹐加羌活﹑防風各一兩﹐煎湯送下。

﹝大﹞地楡膏治赤白帶下骨立者。

地楡一斤﹐用水三升﹐煎至一半﹐去渣再煎如稠餳﹐絞淨空心服三合﹐日二服。

治漏下五色地楡三兩﹐銼﹐用醋一升﹐煮十餘沸﹐去滓稍熱﹐食前服一合。

﹝千﹞治婦人赤白帶下。

三葉酸漿艸﹐陰榦爲末﹐空心溫酒下三錢匕。

上三方治帶﹐地楡例寒澀之劑﹐亦濕熱盛而滑脫者宜之。按﹕三葉酸漿艸﹐葉細如萍﹐叢生﹐莖端有三葉﹐俗又名布谷飯﹐布谷者﹐鳩也。蓋鳩常食之﹐故又名鳩漿艸。《衍義》誤人苦HT條。卽曰三葉酸漿艸﹐豈苦HT卽酸漿歟﹖﹝苦HT有子﹐大如金柑﹐味酸可食﹐故亦名酸漿﹐非三葉也。三葉酸漿﹐小艸布地而生﹐葉皆三瓣﹐惟開黃花﹐其莖葉皆酸者。﹞

按﹕地楡本血分之藥﹐而其性寒﹐故凡血分有熱而妄行者能止之﹐非澀劑也。

﹝丹﹞治赤白帶下﹐腰痛或少腹痛有熱者。

樗皮﹝二兩﹞延胡索桃仁側柏葉川楝肉香當歸﹝各半兩﹞香附子﹝八錢﹞

官桂﹝去粗皮﹞烏藥﹝各三錢﹞麥皮曲﹝一兩﹐炒﹞

上末之﹐酒糊爲丸。每服五﹑六十丸﹐神效。

麒麟竭湯治婦人血傷﹐赤白帶下﹐小腹疼痛。

麒麟竭黃柏﹝去粗皮﹐炙﹞地楡﹝各一兩﹞禹餘糧﹝火﹐醋淬七次﹞

赤芍藥﹝炒﹐各一兩半﹞熟地黃﹝切﹐炒﹐四兩。一作生漧地黃﹞

上銼碎﹐每服三錢﹐水一盞﹐煎至七分﹐去滓﹐不拘時服。一方﹐爲細末﹐粥飲調下二錢。

治白崩方棕櫚﹝燒灰﹞絲瓜﹝俗云魚﹐夏月人家栽作涼棚者是也。﹞

上等分爲細末﹐空心酒調下。

豆花散治婦人白崩。

上用白扁豆花焙榦爲末﹐炒米煮飲﹐入燒鹽﹐空心服數次卽效。紫花勿用。

﹝溫劑﹞調經補眞湯冬後一月﹐微有地泥冰泮﹐其白帶再來﹐陰戶中寒﹐一服立止﹐大進飲食。

麻黃﹝半錢﹐不去節﹞杏仁﹝三枚﹞桂枝﹝少許﹞甘艸﹝炙﹐五分﹞

良姜﹝一錢﹞黃﹝七分﹞人參當歸身白術﹝各五分﹞蒼術﹝二分﹞

澤瀉﹝一錢﹞羌活﹝四分﹞防風﹝二錢﹞柴胡﹝四分﹞獨活本﹝各二分﹞升麻根黃芩﹝各五分﹞漧薑﹝二分﹐炮﹞白葵花﹝七朵﹐去萼﹞

上除黃芩﹑麻黃外﹐都爲粗末。先將二味﹐水二盞﹐煎麻黃一味令沸﹐掠去沫﹐入余藥同煎至二盞﹐又再入生黃芩煎至一盞﹐去滓﹐稍熱服﹐空心宿食消盡﹐日髙服之﹐一時許可食早膳。

﹝本﹞治婦人月經不調﹐每行數日不止﹐兼有白帶﹐漸漸瘦悴﹐飲食少味﹐累年無子。

地黃丸熟地黃﹝二兩﹞山茱萸白蕪荑漧薑白芍藥﹝微炒﹞代赭石﹝醋淬﹐各一兩﹞

濃朴白僵蠶﹝各半兩﹞

上細末﹐煉蜜丸﹐如桐子大。每服四五十丸﹐空心酒下﹐日三服。此龐老方﹐婦人有白帶是第一等病﹐令人不產育﹐宜急治之。此扁鵲過邯鄲﹐聞貴婦人﹐所以專爲帶下醫也。

﹝垣﹞桂附湯治白帶鮏臭﹐多悲不樂﹐大寒。

肉桂﹝一錢﹞附子﹝三錢﹞黃柏知母﹝各五分﹞

爲粗末﹐作一服﹐水二盞﹐煎至一盞﹐法如常食﹐遠熱服。如少食常飽﹐有時似腹脹﹐加白芍藥半錢。如不思飲食﹐加五味子二十个。如煩惱﹐面上麻木如虫行﹐乃胃中元气極虛﹐加黃一錢﹐人參七分﹐甘艸二分﹐升麻半錢。

﹝海﹞香附六合湯治赤白帶下。﹝卽四物加香﹑桂也。﹞

﹝大﹞治赤白帶下﹐年月深久不瘥。

白芍藥﹝二兩﹞漧薑﹝半兩﹞

上各炒黃色﹐同爲末﹐空心米飲調下二錢﹐日二服。

二豆散治耳鳴心躁﹐腰腳疼重﹐腹內虛鳴﹐臍下虛冷﹐頻下白水﹐如疳湛濁證。

白豆蔻肉豆蔻丁香白茯苓巴戟丁皮蒼術黑附子﹝火煨﹞桂心﹝各一兩﹞

人參白術山藥桔梗香粉艸﹝各半兩﹞

上銼碎﹐每服三錢﹐水一盞半﹐生薑三片﹐紫蘇葉三片﹐同煎至七分﹐去滓﹐空心溫服。

鶴頂丸治帶下之證有三。未嫁之女﹐月經初下﹐止而卽得﹐或浴之以冷水﹐或熱而扇﹐或當風﹐此室女病帶下之由﹐有家之婦﹐陰陽過多﹐卽傷胞絡﹐風邪乘虛而入﹐胞經觸冷﹐遂使穢液與血水相連而下之。產後帶下﹐由亡血失气﹐傷動包絡﹐門開而外風襲﹐肌體虛而冷風入﹐冷風與熱气相連﹐故成液而下。冷則多白﹐而熱則多赤﹐冷熱相交﹐赤白俱下。

當歸﹝七錢半﹐酒浸﹞附子﹝半兩﹐炮去皮﹞龍骨﹝鹽泥﹞吳茱萸﹝湯泡去涎﹞

赤石脂﹝火﹐醋淬﹞漧薑﹝炮﹐各一兩半﹞牡蠣﹝一兩三錢﹐鹽泥﹞艾葉﹝一兩﹐以醋半盞煮幹﹐爲末﹞

上爲細末﹐研勻醋糊和丸﹐如梧子大﹐以赤石脂末爲衣。每服五十丸﹐空心﹐用艾葉﹑鹽湯﹑烏梅煎湯下。

濟生白堊丸治婦人白帶﹐久而不止﹐腰膝冷痛﹐日漸羸困。

白堊﹝﹞禹餘糧鱉甲烏賊骨﹝各用醋淬及炙﹞當歸﹝酒浸﹞鵲巢灰漧薑紫石英﹝醋淬七次﹞附子﹝炮﹞狗脊﹝制淨﹞川芎鹿茸﹝醋炙﹐各一兩﹞香附﹝醋煮﹐二兩。

以上並爲末﹞

用醋煮糯米糊丸﹐如梧子大。每服七十丸﹐溫酒下。

養气活血丹治勞傷衝任﹐赤白帶下。

大艾葉﹝炒焦﹐取末﹐五兩﹞漧薑﹝炒末﹐二兩半﹞

上二味﹐用醋二升﹐無灰酒二升﹐生薑自然汁二升﹐將姜﹑艾末調於銀器﹐用慢火熬成膏。

附子白芍藥白術橘紅川芎當歸巴戟﹝去心﹐糯米炒﹞人參五味子﹝各二兩﹞

上爲細末﹐入前膏內﹐並炒熱熟白面二兩半﹐和爲劑﹐杵千下﹐丸梧子大。每服五十丸﹐溫酒或米飲下。

茱萸浴湯治下焦虛冷﹐臍腹疼痛﹐帶下五色﹐月水崩漏﹐淋瀝不斷。

吳茱萸﹝湯泡﹞杜仲﹝炒去絲﹞蛇牀子五味子丁皮﹝各一兩﹞木香丁香﹝各半兩﹞

上銼如麻豆大﹐每用半兩﹐以生絹袋盛﹐水三大碗﹐煎數沸﹐乘熱燻下部﹐通手淋浴﹐早晚二次燻洗。

﹝垣﹞坐藥龍鹽膏丁香木香川烏頭﹝炮﹐各一錢半﹞全蠍﹝五枚﹞龍骨當歸尾香炒黃鹽酒防己肉桂紅豆﹝各二錢﹞玄胡索﹝五錢﹞濃朴﹝三錢﹞良姜木通﹝各一錢﹞

枯礬﹝半錢﹞

上爲末﹐煉蜜丸彈子大﹐綿裹畱絲在外﹐納陰戶內。

又方勝陰丹。爲上藥力小﹐再取三錢﹐內加行性熱藥。

三柰子川烏頭大椒﹝各五分﹞柴胡羌活﹝各二錢﹞全蠍﹝三个﹞大蒜﹝一錢﹞

破故紙﹝與蒜同焙﹐一錢﹞甘松﹝三分﹞升麻枯白礬﹝各二分﹞麝香﹝少許﹞

上爲細末﹐同前法用制。

又方回陽丹全蠍升麻甘松﹝各二分﹞艸烏頭羌活﹝各三分﹞大椒三柰子蓽茇枯礬﹝各五分﹞川烏頭柴胡﹝各七分﹞水蛭﹝三條﹐炒焦﹞虻虫﹝三个﹐去翅足﹐炒﹞大蒜破故紙﹝各二錢﹞炒黃鹽﹝一錢﹐必用之藥﹐去之則不效﹞

上爲極細末﹐根據前制如指尖大﹐用綿裹納陰戶中﹐覺臍下暖爲效。

酒煮當歸丸治癲癇﹐白帶﹐下疰香港腳﹐腰以下如在冰雪中﹐以火焙炕﹐重濃綿衣蓋上﹐猶冷不任﹐寒之極也。面白如枯魚之象﹐肌如刀削﹐消瘦之速也。小便不止﹐與白帶長流而不禁固﹐自不知覺。面白目靑藍如菜色﹐目KTKT無所見﹐身重如山﹐行步欹側﹐不能安地﹐腿膝枯細﹐大便祕結﹐口不能言﹐無力之極。食不下﹐心下痞﹐煩心懊﹐不任其苦。面停垢﹐背惡寒﹐小便遺而不知﹐此上中下三陽眞气俱竭﹐故噦嘔不止﹐胃寒之極也。其脈沈厥緊而澀﹐按之空虛﹐若脈洪大而澀﹐按之無力﹐猶爲中寒之證﹐況按之虛空者乎。按之不鼓﹐是爲陰寒之極也﹐其空虛乃气血俱虛之極也。

當歸﹝一兩﹞香﹝半兩﹞黑附子﹝炮去皮臍﹞良姜﹝各七錢﹞

上四味﹐銼如麻豆大﹐以好酒一升半﹐同煎煮至酒盡爲度﹐炭火焙漧﹐同爲極細末﹐入﹕炒黃鹽丁香﹝各半兩﹞全蠍﹝三錢﹞柴胡﹝二錢﹞升麻根木香﹝各一錢﹞苦楝子甘艸﹝炙﹐各半錢﹞玄胡索﹝四錢﹞

上與前四味藥末﹐同爲細末﹐酒煮麵糊爲丸﹐如桐子大。每服二十丸﹐空心宿食消盡﹐淡醋湯下。忌油膩﹑冷物﹑酒﹑面。

當歸附子湯治臍下冷痛﹐赤白帶下。

柴胡﹝七分﹞良姜漧薑附子﹝各一錢﹞升麻蠍梢﹝各五分﹞甘艸﹝炙﹐六分﹞

炒黃鹽﹝三分﹞當歸﹝二錢﹞黃柏﹝少許﹐上件並爲粗末﹞

上用五錢﹐水二盞﹐煎至一盞﹐去滓熱服。爲丸亦得。

上炒鹽例。東垣回陽丹注云﹕必用炒黃鹽﹐無則不效。蓋寒疝之要藥也。

﹝排膿﹞治帶下﹐並腸有敗膿淋露不已﹐腥穢殊甚﹐遂至臍腹更增冷痛。此蓋敗膿血所致﹐卒無已期﹐須以此排膿。

白芷﹝一兩﹞單葉紅蜀葵根﹝二兩﹞白芍藥白礬﹝各半兩﹞礬燒枯另研﹐余爲末﹐同以蠟丸如桐子大。空肚及飯前米飲下十丸或十五丸。候膿盡﹐仍別以補藥佐之。

﹝大﹞伏龍肝散治婦人赤白帶下久不瘥﹐肌瘦瘁黃。有人經年崩漏不止﹐諸藥不效﹐脈濡微﹐與此伏龍肝散﹐兼白礬丸服之愈。﹝方見前。﹞

白礬丸白礬﹝四兩﹞附子﹝二兩﹞黃狗骨頭﹝四兩﹐燒灰﹐以上並爲末﹞

上粥丸桐子大﹐每服三十丸。

﹝消瘀血﹞﹝仲﹞問曰﹕婦人年五十所﹐病下利數十日不止﹐暮卽發熱﹐少腹裏急腹滿﹐手掌煩熱﹐唇口漧燥﹐何也﹖師曰﹕此病屬帶下。何以故﹖曾經半產﹐瘀血在少腹不去。何以知之﹖其證唇口漧燥﹐故知之。當以溫經湯主之。

溫經湯吳茱萸﹝三兩﹞當歸芎芍藥人參桂枝阿膠牡丹皮生薑甘艸﹝各二兩﹞

半夏﹝半升﹞麥門冬﹝一升﹞

上十二味﹐以水一斗﹐煮取三升﹐分溫三服。亦主婦人少腹寒﹐久不受胎﹐兼取崩中去血﹐或月水來過多﹐及至期不來。

﹝丹﹞治赤白帶用五靈脂半生半熟爲末﹐酒調服。

益母散治帶下赤白﹐惡露下不止。

益母艸開花時采﹐搗爲細末﹐空心溫酒下二錢﹐日三服。

香礬散神效。﹝方見崩中血見黑止條。卽醋炒香附灰也。﹞

﹝丹﹞赤白帶皆屬於血﹐有出於大小腸之分。

黃荊子炒焦爲末﹐米飲調服。

﹝大﹞治帶下用芍藥炒黑爲末﹐每服三錢匕﹐調酒下。

治婦人赤白帶下﹐不問年月深遠﹐日漸羸瘦﹐起止不得。

用刺薊根﹝不以多少﹐曝漧秤﹐每一斤以童子小便五升﹐浸一伏時﹐取出曬漧。﹞

上爲細末﹐每服二錢﹐食前暖酒調下。

玳瑁丸治赤白帶下不止。

玳瑁續斷﹝各一兩﹞安息香麒麟竭乳香沒藥﹝各半兩﹞故錦灰﹝七錢半﹞

上爲細末﹐以蜜及安息香熬﹐和藥末丸如綠豆大。每服三十丸﹐食前溫酒送下。

﹝室女帶下﹞《產寶》第十四問﹕未出女子有三病﹐何也﹖答曰﹕女子一病者﹐經水初下﹐陰中熱﹐或當風臥﹐或扇風。二病者﹐太衝脈盛﹐气盛則內熱﹐以冷水洗之。三病者﹐或見丹下驚怖者。若三者一有所受﹐後必有帶下之證也。

神仙聚寶丹治婦人血海虛寒﹐外乘風冷﹐搏結不散﹐積聚成塊﹐或成堅瘕﹐及血气攻注﹐腹脇疼痛﹐小便急脹﹐或虛鳴﹐嘔吐涎沫﹐頭旋眼花﹐腿膝重痛。面色痿黃﹐肢體浮腫﹐月候欲行﹐先若重病﹐或多或少﹐帶下赤白﹐崩漏不止﹐驚怖健忘﹐小便頻數或白﹐時見虛熱﹐盜汗羸瘦。此藥不問胎前﹑產後﹑室女﹐並皆治之。常服安心去邪﹐逐敗血﹐養新血﹐令有子。

木香﹝另研﹞琥珀﹝另研﹞當歸﹝焙﹐作末﹞沒藥﹝合末﹐各一兩﹞滴乳﹝二錢半﹐研﹞

麝香﹝研﹞辰砂﹝研﹐各一錢﹞

上爲末﹐滴冷熱杵爲丸﹐每一兩作十五丸﹐每服一丸﹐溫酒磨下。胎息不順﹐腹內疼痛﹐一切產難﹐酒和童便磨下。產後血暈﹐敗血奔心﹐口噤舌彊﹐或惡露未盡﹐發渴面浮﹐煎烏梅湯和童便磨下。室女月候不調﹐溫酒磨下半丸。產後血气不調﹐童便磨下﹐不拘時服。

崔氏四花穴﹐治赤白帶如神。﹝取穴法見。﹞

﹝玉﹞赤白帶中極﹝二寸半﹐赤瀉﹑白補。﹞白環兪﹝一寸半﹐瀉六吸﹐補一吸。﹞

﹝撮﹞又法中極白環兪﹝各十五壯。﹞腎兪﹝二寸半﹐灸隨年壯。﹞

﹝集﹞又法气海中極白環兪﹝不效﹐取後穴。﹞三陽交﹝補多瀉少﹐灸七壯。﹞

三陰交﹝東﹞又法榮池﹝三分﹐灸三十壯。在內踝前後兩邊池中脈﹐一名陰陽穴。﹞又法陰陽﹝在足拇指下﹐屈裏表頭白肉際是也。﹞又法三陰交﹝五分﹐灸。﹞交儀﹝二寸﹐灸。﹞

漏陰﹝在內踝下五分﹐微有動脈﹐是穴﹐刺入一分﹐灸三十壯。﹞

﹝桑﹞赤帶﹝《心術》如下赤帶不已﹐漸漸如蠱﹐亦用此法。﹞气海﹝六分﹞中極委中﹝各五分。﹞

白帶﹝《心術》如下白帶不已﹐漸漸如蠱﹐亦用此法。﹞曲骨承陰﹝各七分。﹞

中極﹝在兩傍柱骨下六分。﹞

﹝心﹞婦人得子﹐多變成白水淋漓而下﹐經久身面虛腫。陰谷﹝二寸半﹞絕骨﹝二寸半﹞

如喘滿魚際透大淵。﹝左右共四十九呼﹐治肺經水气極妙。﹞

﹝海﹞帶病﹐太陰主之﹐灸章門穴麥粒大各三壯﹐效。

﹝甲﹞婦人下赤白沃後﹐陰中幹痛﹐惡合陰陽﹐少腹堅﹐小便閉﹐曲骨主之。

女子赤白帶﹐腰主之。女子赤淫﹐大赫主之。女子絕子﹐陰挺出不禁﹐白瀝﹐上主之。

女子赤白瀝﹐心下積脹﹐次主之。女子赤淫﹐時白﹐气癃﹐月事少﹐中主之。女子下蒼汁不禁﹐赤瀝﹐陰中癢痛﹐引少腹控不可俯仰﹐下主之。女子疝﹐少腹腫﹐赤白淫時多時少﹐蠡溝主之。

月事不利﹐見赤白而有身及前陰寒﹐行間主之。女子疝及少腹腫﹐溏泄﹐癃﹐遺溺﹐陰痛﹐面塵黑﹐目下痛﹐太衝主之。女子俠臍疝﹐中封主之。女子疝瘕﹐按之如以湯沃兩股中﹐小腹腫﹐陰挺出痛﹐經水來下﹐陰中腫或癢﹐漉淸汁若葵羹﹐血閉﹐曲泉主之。婦人下赤白﹐裏急螈﹐五樞主之。

﹝《素》﹞腎脈小急﹐肝脈小急﹐心脈小急﹐不鼓皆爲瘕。﹝《大奇論》王注云﹕小急爲寒甚﹐不鼓則血不流﹐血不流而寒薄﹐故血內凝而爲瘕也。﹞

三陽急爲瘕﹐三陰急爲疝。﹝王注云﹕太陽受寒﹐血聚爲瘕。太陰受寒﹐血聚爲疝。﹞脈急者曰疝瘕﹐少腹痛。﹝《平人气象論》﹞

﹝脈﹞師曰﹕婦人帶下﹐六極之病﹐脈浮則爲腸鳴腹滿﹐緊則爲腹中痛﹐數則爲陰中癢﹐痛則生瘡﹐弦則陰疼掣痛。婦人帶下脈浮﹐惡寒者不治。

﹝胎前白帶﹞﹝丹﹞治有孕白帶。

蒼術﹝三錢﹞山茱萸﹝去核﹞白芍藥﹝各二錢半﹞黃芩﹝炒﹞白芷﹝各二錢﹞樗根皮﹝炒﹞

黃連﹝炒﹞黃柏﹝炒﹐各一錢半﹞

上爲末﹐糊丸﹐空心溫酒下五十丸。

卷之一調經門

白濁白淫

﹝大﹞婦人小便白濁白淫者﹐皆由心腎不交養﹐水火不升降﹐或因勞傷於腎﹐腎气虛冷故也。腎主水而開竅在陰﹐陰爲溲便之道﹐胞冷腎損﹐故有白濁白淫。宜服《局方》金鎖正元丹。﹝雜病遺精。﹞或因心虛而得者﹐宜服平補鎭心丹。﹝雜病驚。﹞降心丹﹑威喜丸。

﹝雜病遺精。﹞若因思慮過當﹐致使陰陽不分﹐淸濁相干而成白濁者﹐然思則傷脾故也﹐宜用四七湯﹝雜病气。﹞吞白丸子。﹝雜病中風。﹞此藥極能分利﹐更宜小烏沈湯﹐﹝雜病鼻衄。﹞每帖加茯苓一錢﹐重者益智二十枚去殼碾﹐鹽煎服。

﹝薛﹞前證若元气下陷﹐用補中益气湯。脾胃虧損﹐六君加升麻﹑柴胡。脾經鬱結﹐歸脾加黃柏﹑山梔。肝經怒火﹐龍膽瀉肝湯。虛則用加味逍遙散。宜與帶下參看主治。一婦人善怒﹐或小腹痞悶﹐或寒熱往來﹐或小便頻數﹐時下白淫﹐藥久不愈﹐面靑口苦。余以爲積憤而不能發散所致﹐用龍膽瀉肝湯而愈。用加味逍遙散﹑八珍湯而安。

姜黃散治血髒久冷﹐腹脹疼痛﹐小便濃白如泔。

片姜黃﹝二兩﹞大附子﹝炮﹐一兩﹞柳桂赤芍藥紅藍子三稜﹝各半兩﹞木香牡丹皮芫花﹝醋浸﹐炒﹞郁李仁﹝去皮﹞沒藥﹝各二錢半﹞

上爲細末﹐每服一錢﹐酒煎服。如腹痛用當歸﹑沒藥爲末﹐以水七分﹐酒三分﹐同煎熱服。

內金鹿茸丸治婦人勞傷血脈﹐胞絡受寒﹐小便白濁﹐日夜無度﹐臍腹疼痛﹐腰膝無力。

雞內金鹿茸黃肉蓯蓉五味子遠志肉牡蠣桑螵蛸龍骨附子﹝各等分﹞

上爲細末﹐煉蜜和丸﹐如梧子大。每服五十丸﹐食前用溫酒或米飲送下。

二豆散治耳鳴心躁﹐腰腳疼重﹐腹內虛鳴﹐臍下冷痛﹐頻下白水如泔﹐名湛濁證。

﹝方見前赤白帶下。﹞

烏金散治身熱口燥﹐气塊築痛﹐下黃水如葵汁。

百艸霜﹝炒﹞紫金皮﹝米泔浸煮﹐炒黃﹞粉艸﹝炙﹐各等分﹞

上爲末﹐每服二錢﹐艾湯或醋湯空心調下。心嘈﹐豬血入鹽酒下。白帶﹐用鯉魚一尾﹐去腸不去鱗﹐將油發一團﹐入魚肚內﹐黃泥固濟﹐炭火內存性﹐去泥研魚爲末。每用一錢﹐以陳酒調同前藥服。

四七湯煎成﹐送下靑州白丸子﹐常服最效。

加味四七湯治婦女小便不順﹐甚者陰戶疼痛。

半夏﹝湯洗七次﹐一兩﹞濃朴﹝薑汁制﹞赤茯苓香附子﹝炒﹐各五錢﹞

紫蘇甘艸﹝各二錢﹞

上咀分四帖﹐每服水二盅﹐姜五片﹐煎八分﹐去滓﹐加琥珀末一錢﹐調服。

鎖精丸治小便白濁。

破故紙﹝炒﹞靑鹽白茯苓五味子﹝各等分﹞

爲末﹐酒糊丸。空心鹽湯或酒﹐任下三十丸。

固精丸治下虛胞寒﹐小便白濁﹐或如泔﹐或如凝脂﹐腰重。

牡蠣﹝粉﹞菟絲子﹝酒蒸﹐焙﹞韭子﹝炒﹞龍骨五味子白茯苓桑螵蛸﹝酒炙﹞

白石脂﹝各等分﹞

爲末﹐酒糊丸梧桐子大。每服七十丸﹐空心鹽湯下。

治婦人久積虛寒﹐小便白濁﹐滑數不禁。

上用鹿茸屑炒黃爲細末﹐每服二錢﹐空心溫酒調下。

又方用雞炙爲末﹐空心酒調服二錢。

卷之二

雜癥門上

﹝雜證男女一也。此二卷方論﹐出女科書﹐多雜病書所遺﹐故存之耳。﹞

卷之二雜癥門上

虛勞

勞倦所傷﹐用補中益气湯證治﹐乃暴病也。失治而有發熱﹑潮熱﹑盜汗﹑咳嗽諸證出焉﹐謂之虛勞。又復失治而有皮聚毛落﹐飲食不爲肌膚﹐骨髓中熱﹐經閉不行諸證出焉﹐謂之瘵。骨蒸熱至於傳尸之疾﹐別自一種﹐其源不起於勞HT﹐其流或至於滅門。余於雜病首冊﹐則旣條分而備列矣。然男以精爲主﹐女以血爲主﹐其致病旣殊﹐其施治亦異﹐故應別著方法。而陳氏《良方》分勞瘵﹑骨蒸勞﹑血風勞﹑气虛風勞﹑冷勞﹑熱勞﹑客熱等門﹐未免惑亂後人﹐靡所適從。今釐正如下﹐醫者更參雜病虛勞﹑傳屍勞二門而用之﹐則無道少之患矣。

﹝初病大法﹞﹝《保》﹞治婦人虛勞﹐《局方》中謂首尾六合﹐如大聖散﹑熟地黃丸﹐是治無熱虛勞也﹐中道藥牡丹煎丸﹐空心食前﹐人參荊芥散臨臥食後﹐是治有熱虛勞也。

﹝戴﹞有病後血虛者﹐有本體血虛者。其人往來寒熱﹐或五心發熱﹐言語無力﹐面色痿黃﹐頭目昏暈﹐變生諸疾﹐芎歸湯加羊肉少許﹔或十全大補湯﹑四物湯﹑養榮湯服之﹔血虛而气旺者﹐宜抑气湯﹐卽香附末。

增損四物湯﹝《易簡方》﹞治婦人气血不足﹐四肢惰怠﹐乏力少气。兼治產後下血過多﹐榮沖虛損﹐陰陽不和﹐乍寒乍熱。

當歸川芎人參漧薑﹝炮﹞甘艸﹝炙﹞白芍藥﹝各等分﹞

上咀﹐每服四錢﹐水一盞﹐煎至六分﹐去滓熱服。

六神湯﹝《禦藥院方》﹞治脾气不和﹐榮衛不足﹐怠惰困倦﹐不嗜飲食。服之補養眞气﹐進美飲食﹐充澤肌膚。

當歸熟地黃白芍藥川芎黃地骨皮﹝各等分﹞

上爲粗末﹐每服五錢﹐水一盞半﹐煎至八分﹐去滓﹐空心溫服。

加減大建中湯﹝《普濟》﹞治婦人胎前產後一切虛損﹐月水不調﹐臍腹痛﹐往來寒熱﹐自汗口漧煩渴。

芍藥﹝二兩﹞當歸川芎黃桂﹝各一兩﹞甘艸﹝炙﹞白術﹝各七錢半﹞

上爲末﹐每服二錢半﹐水一盞半﹐姜棗煎六分﹐去滓溫服﹐食前。

淸气湯﹝《普濟》﹞治肌熱骨瘦者﹐陰衰陽盛也。是气弱而血熱﹐則外蒸肌肉﹐內蒸骨髓﹐煩渴口漧﹐頰赤頭疼﹐飲食無味﹐心神驚悸﹐肢體酸疼﹐或時盜汗﹐或時咳嗽﹐或月家斷絕﹐或經極少﹐俗謂血勞﹐產後白蓐勞﹐及羸瘦之人﹐與淸气湯﹑羊乳丸治之。

紫蘇子五味子大腹子枳殼桑白皮﹝微炒﹞菖蒲地骨皮白術柴胡秦艽獨活漧葛甘艸﹝炙﹐各等分﹞

上咀﹐每服五錢﹐水一盞﹐入紫蘇七片﹐烏梅一个﹐煎至七分﹐溫服。

黃散﹝一名防風湯﹞治勞气食後身疼倦﹐夜間盜汗。此因失血﹐榮衛損也。

黃﹝一兩﹞白芍藥防風當歸漧地黃﹝各七錢五分﹞甘艸﹝半兩﹞

上咀﹐每服五錢﹐水一盞﹐姜三片﹐棗一枚﹐煎至七分﹐去滓溫服﹐食前。

四白散治男子婦人血虛發熱﹐夜多盜汗﹐不進飲食﹐四肢羸瘦﹐骨節拘攣﹐腳痛不能行。

黃濃朴益智仁藿香白術白扁豆陳皮﹝各一兩﹞半夏白茯苓人參白豆蔻仁天臺烏藥甘艸﹝各半兩﹞京南芍藥檀香沈香﹝各一兩﹞

上爲細末﹐每服四錢﹐水一盞﹐姜三片﹐棗一个﹐煎至七分﹐溫服。

桔梗飲子﹝《大全良方》﹞治心气不足﹐解勞倦﹐益血。

黃人參麥門冬苦梗甘艸﹝各一兩﹞靑皮﹝半兩﹞

上爲末﹐每服三錢﹐水一盞﹐煎至七分﹐溫服。

如聖散﹝《大全良方》﹞治婦人所稟血气不足﹐不耐寒暑﹐易冒疾傷﹐月水不調﹐久而心虛﹐狀若心勞﹐四肢倦怠﹐筋骨少力﹐盜汗易驚。或時不寧﹐五心煩熱﹐肌膚不長﹐間作頭昏﹐飲食無味﹐胸膈不利。或產前產後受病﹐並可服之。

北柴胡白茯苓甘艸熟地黃人參當歸﹝各一兩﹞鱉甲胡黃連沈香知母﹝各半兩﹞桑寄生漧葛﹝各七錢半﹞

上爲細末﹐每服二錢﹐水一盞﹐烏梅一个﹐棗二枚﹐麥門冬數粒﹐煎至八分﹐服無時。

劫勞散治心腎俱虛﹐勞嗽二三聲﹐無痰。遇夜發熱﹐熱過卽冷﹐時有盜汗﹐四肢倦怠﹐體劣黃瘦﹐飲食減少﹐夜臥恍惚﹐神气不寧﹐睡多異夢。此藥能治微嗽有唾﹐唾中有紅綫﹐名曰肺痿﹐失治便成羸劣之疾。

白芍藥﹝六兩﹞綿黃﹝蜜炙﹐四兩﹞甘艸﹝炙﹞人參﹝去蘆﹐酒洗﹞當歸﹝去蘆﹞

半夏白茯苓﹝去皮﹞熟地黃﹝洗淨﹐焙漧﹞五味子阿膠﹝各二兩﹐炒﹞

上咀﹐每服三錢﹐水一盞﹐生薑七片﹐棗三枚﹐煎至九分﹐溫服﹐無時﹐日三。

筒骨煎﹝《大全良方》﹞治諸虛疾羸瘦乏力﹐腰背引痛﹐心煩喘嗽﹐唾膿嘔血﹐頑涎壅盛﹐睡臥有妨﹐胸滿气促﹐夜多盜汗﹐發焦耳鳴﹐皮寒骨熱﹐一切五勞七傷﹐骨蒸等候﹐並皆療治。

地骨皮粉艸北柴胡前胡烏藥麻黃﹝不去節﹞漧葛靑蒿苦梗知母天仙藤條黃芩﹝各一兩﹞人參生漧地黃秦艽鱉甲黃﹝各半兩﹞

上咀﹐每服三錢﹐水一盞﹐酒一分﹐豬筒骨一莖﹐炙焦﹐分爲四服﹐桃柳枝各七寸﹐杏仁五粒﹐去皮尖﹑捶碎﹐煎至七分﹐去滓溫服。加烏梅半个尢妙。一方﹐加當歸﹑芍藥。

滋血湯治婦人經候不通﹐或血聚肢體麻木﹐肌熱身重﹐倦怠少力﹐將成勞瘵。不可妄行破血﹐宜滋養潤利。﹝見經閉。﹞

補中丸﹝《余居士選方》﹞治婦人虛損諸疾。

白術地黃﹝各一兩﹞川芎白芍藥當歸黃人參陳皮﹝各半兩﹞

上爲細末﹐煉蜜丸如梧桐子大﹐每服五七十丸﹐溫水下。

溫中丸﹝《普濟》﹞治衝任虛損﹐血气虧傷﹐月水斷續﹐來不應期﹐或多或少﹐腹中痛不實﹐寒熱煩壅﹐咽燥舌漧﹐心神松悸﹐頭目眩暈﹐肢體倦怠﹐腰背引痛﹐筋脈拘急﹐帶下赤白﹐飲食進退﹐或發寒熱。

生地黃生薑﹝二味各一斤﹐切碎﹐各研取汁﹐將薑汁炒地黃滓﹐卻將地黃汁炒生薑滓﹞

白芍藥﹝二兩﹞人參﹝去蘆﹞蒲黃﹝炒﹞當歸﹝酒洗﹞琥珀﹝另研﹞白茯苓﹝去皮﹞

黃﹝蜜炙﹞延胡索﹝炒﹞麥門冬﹝去心﹞烏梅肉﹝焙﹐各一兩﹞

上爲末﹐別用白艾葉一斤﹐水一斗﹐煎取濃汁﹐熬成膏﹐和前藥丸如梧桐子大。每服五十丸﹐溫米飲下﹐空心食前。

人參丸﹝《十便良方》﹞養陰生血補虛。

人參鹿角膠﹝炒﹞熟地黃芍藥當歸白術川芎﹝各等分﹞

上爲末﹐煉蜜丸如梧桐子大。每服三十丸﹐空心米飲下。

祕方十補丸治婦人諸虛百損﹐榮衛不調﹐形體羸瘦﹐面黃背倦﹐口苦舌漧﹐心忪多汗﹐血衰气盛﹐寒熱往來﹐一切血崩帶下﹐墜胎落孕﹐此藥皆治。孕婦服之﹐尢有神效。

熟漧地黃﹝淨洗﹐酒浸蒸過﹐焙漧﹐秤重四兩﹞肉蓯蓉﹝酒浸﹐焙漧﹞人參綿黃﹝去蘆﹐蜜炙﹞川芎當歸﹝去蘆﹐酒浸焙﹞白芍藥﹝洗﹞白茯苓白術﹝去蘆﹐洗淨炒﹐各二兩﹞甘艸﹝炙﹐半兩﹞肉桂﹝一兩﹐去皮﹞

上爲細末﹐用好酒調山藥末打糊爲丸﹐如梧桐子大。每服六七十丸﹐食前米湯或溫酒下。

五聖丸調益榮衛﹐滋養气血。治衝任虛損﹐月水不調﹐臍腹痛﹐崩中漏下﹐血瘕塊硬﹐發渴疼痛﹐妊娠宿冷﹐將理失宜﹐胎動不安﹐血下不止﹐及產後乘虛風寒內搏﹐惡露不下﹐結生瘕聚﹐小腹堅痛﹐時作寒熱。

當歸川芎白芍藥熟漧地黃﹝各一兩﹞生漧地黃﹝二兩﹞

上爲細末﹐酒煮麵糊爲丸﹐如梧桐子大。每服六七十丸﹐食前溫酒下。

七補丸﹝《十便良方》﹞治婦人气血虛弱﹐衝任不和﹐腹中經結﹐狀若懷孕﹐月候尙來﹐未分經脈﹐宜服此方。

當歸芍藥川芎﹝各三分﹞白芷白術熟地黃阿膠﹝炒﹐各二分﹞

上爲細末﹐煉蜜丸如梧桐子大。每服五六十丸。空心米飲下。

羊乳丸治虛勞羸瘦。

秦艽柴胡地骨皮山茱萸肉黃﹝蜜炙﹞地黃﹝酒浸蒸過﹐各等分﹞

上爲末﹐煉蜜丸如梧桐子大。每服五十丸﹐煎人參湯下﹐不拘時候﹐日進三服。

人參鱉甲丸﹝《普濟》﹞治婦人一切虛損﹐肌肉瘦瘁﹐盜汗心忪﹐咳嗽上气﹐經脈不調﹐或作寒熱﹐不思飲食。

杏仁﹝湯浸﹐去皮尖﹐炒﹞人參當歸赤芍藥甘艸﹝炙﹞柴胡桔梗﹝去蘆﹐各一兩﹞

地骨皮宣黃連﹝去須﹞胡黃連﹝各七錢半﹞肉桂﹝去粗皮﹞木香﹝各半兩﹞麝香﹝另研﹐半錢﹞

鱉甲﹝一枚﹐重二兩者﹐醋炙黃色﹞

上爲細末﹐用靑蒿一斤﹐研爛絞汁﹐童子小便五升﹐酒五升﹐同熬至二升﹐次入眞酥三兩﹐白沙蜜三兩﹐再熬成膏﹐冷方下眾藥末﹐搜和令勻﹐丸如梧桐子大。每服五十丸﹐溫酒送下﹐無時。

艾前丸﹝東垣﹞治婦人諸虛。

北艾葉大當歸﹝各二兩﹞香附子﹝四兩﹞

上醋煮半日﹐焙榦爲末﹐再用醋煮糊丸﹐艾醋湯下。

味丸﹝東垣﹞補虛敗。

黃﹝四兩﹐鹽水浸﹐火炙﹞北五味﹝二兩﹞

上爲末﹐秫米糊丸﹐空心鹽酒下。

﹝無熱虛勞﹞﹝大﹞婦人冷勞﹐屬血气不足﹐臟腑虛寒﹐以致臍下冷痛﹐手足時寒﹐月經失常﹐飲食不消﹐或時嘔吐﹐惡寒發熱﹐骨節酸疼﹐肌膚羸瘦﹐面色痿黃也。

﹝薛﹞前證有內外眞寒﹐然有內外眞熱﹐亦有內眞熱而外假寒者﹐又有內眞寒而外假熱者。若飲食難化﹐大便不實﹐腸鳴腹痛﹐飲食畏寒﹐手足逆冷﹐面黃嘔吐﹐畏見風寒﹐此內外眞寒之證也。宜用附子理中湯以回陽﹐八味地黃丸以壯火。若飲食如常﹐大便堅實﹐胸腹痞脹﹐飲食喜冷﹐手足煩熱﹐面赤嘔吐﹐不畏風寒﹐此內外眞熱之證也。宜用黃連解毒湯以消陽﹐六味丸以壯水。若飲食如常﹐大便堅實﹐胸腹痞脹﹐飲食喜寒﹐手足逆冷﹐面黃嘔吐﹐畏見風寒﹐此內眞熱而外假寒也。亦用解毒湯﹑六味丸。若飲食少思﹐大便不實﹐吞酸噯气﹐胸腹痞滿﹐手足逆冷﹐面赤嘔吐﹐畏見風寒﹐此內眞寒而外假熱也。亦用附子理中湯與八味丸。當求其屬而治之。經曰﹕益火之源﹐以消陰翳﹐壯水之主﹐以制陽光。使不知眞水火之不足﹐泛以寒熱藥治之﹐則舊疾未去﹐新病復生矣。夫所謂屬者﹐猶主也﹐謂心腎也。求其屬也者﹐言水火不足而求之於心腎也。火之源者﹐陽气之根﹐卽心是也。

水之主者﹐陰气之根﹐卽腎是也。非謂火爲心﹐原爲肝﹐水爲腎﹐主爲肺也。一婦食少作嘔﹐口吐痰涎﹐面黃腹痛﹐月經不調﹐手足逆冷。此內外俱寒之證﹐以六君加附子﹑木香治之而愈。一婦忽嘔吐酸水﹐內熱作渴﹐飲食不進﹐惟喜冷水﹐面色靑赤﹐投之以藥﹐入口卽吐。此內外眞熱之證﹐積十餘日﹐以黃連一味﹐煎湯飲之。徐加白術﹑茯苓﹐仍加陳皮﹑當歸﹑炙甘艸。至月餘始進米飲稀粥﹐調理而愈。一婦內熱作渴﹐大便祕結﹐畏惡風寒﹐手足逆冷。此內眞熱而外假寒﹐先用黃連解毒湯﹐後用六味丸而愈。一婦初患痰喘熱渴﹐醫以降火散气治之﹐肌日削而气日索﹐延至甲辰﹐木旺痰盛﹐身熱口腐﹐腹脹神昏﹐絕食幾死﹐此虛熱無火﹐投以壯水生土之劑﹐隨服隨效。越數歲夏初﹐坐則頭墜不能起視﹐臥則背冷覺風透體﹐煩熱暈眩﹐咳嘔痰湧﹐手足麻冷。此內眞寒外假熱之證也﹐遂以大補姜附之劑投之﹐不三四服而大勢已平﹐仍以前藥加減而愈。

韓懋治其嫂年三十餘﹐十八胎九殞八夭﹐會家難作﹐驚憂過甚﹐遂昏昏不省人事﹐口唇舌皆瘡﹐或至封喉﹐下部虛脫﹐白帶如注。如此四十餘日﹐或時少蘇﹐至欲自縊﹐悲不能堪。醫或投涼劑解其上﹐則下部疾愈甚﹔或投熱劑﹐及以湯藥燻蒸其下﹐則熱暈欲絕。此亡陽證也﹐急以鹽煮大附子九錢爲君﹐制以薄荷﹑防風﹐佐以姜﹑桂﹑芎﹑歸之屬﹐水煎入井﹐冰冷與之﹐未盡劑鼾睡通宵﹐覺卽能識人。或曰﹕此何謂也﹖曰﹕方書有之﹐假對假﹐眞對眞爾。上乃假熱﹐故以假冷之藥從之﹐下乃眞冷﹐故以眞熱之藥反之﹐斯上下和而病解矣。續以女金丹錯綜以三二方﹐不但去其疾﹐且調治元气。無何﹐連生二子。﹝以上論及治驗﹐有無當於虛勞者﹐而實治寒熱變通之大法﹐不可不察也。﹞

﹝局﹞大聖散治婦人血海虛冷﹐久無子息﹐及產後敗血衝心﹐中風口噤﹐子死腹中﹐掰開口灌藥﹐須臾生下﹐便得無恙。治墜胎腹中攻刺疼痛﹐橫生逆產﹐胎衣不下﹐血運血癖﹐血滯血崩﹐血入四肢﹐應血髒有患﹐及諸種風气。或傷寒吐逆咳嗽﹐寒熱往來﹐徧身生瘡﹐頭痛惡心﹐經脈不調﹐赤白帶下﹐乳生惡气﹐胎髒虛冷﹐數曾墜胎﹐崩中不定﹐因此成疾。室女經脈不通﹐並宜服之。常服暖子宮﹐和血气﹐悅顏色﹐退風冷﹐消除萬病﹐兼療丈夫五勞七傷虛損等病。

澤蘭葉石膏﹝研﹐各二兩﹞捲柏﹝去根﹞白茯苓﹝去皮﹞防風﹝去蘆﹞濃朴﹝去粗皮﹐薑汁炙﹞細辛﹝去苗﹞柏子仁﹝微炒﹞桔梗吳茱萸﹝湯洗七次﹐焙炒﹐各一兩﹞

五味子﹝揀淨﹞人參本﹝去苗﹞漧薑﹝炮﹞川椒﹝去目﹑閉口者﹐微炒出汗﹞

白芷白術黃﹝去苗﹞川烏﹝炮﹐去皮臍﹞丹參﹝各三分﹞蕪荑﹝微炒赤﹞

甘艸﹝炙﹞川芎芍藥當歸﹝各一兩三分﹞白薇阿膠﹝碎﹐炒燥﹐各半兩﹞

肉桂﹝一兩一分﹞生漧地黃﹝一兩半﹞

上爲細末﹐每服二錢﹐空心臨臥熱酒調下。若急疾有患﹐不拘時候﹐日三服。

渾身碎痛飲子治婦人勞倦。

虎骨﹝五錢﹞防風本甘艸白芷茯苓﹝各二錢﹞當歸芍藥續斷白術附子﹝各二錢﹞

上爲粗末﹐姜棗煎服﹐不拘時。

十全大補湯治婦人冷勞最妙。﹝方見雜病虛勞。﹞

當歸木香湯治婦人血气虛勞﹐令人頭目昏眩﹐語聲沈重﹐舌根彊硬﹐言語謇澀﹐口苦不食﹐白日困睡﹐夜有虛汗﹐神思恍惚﹐夢寢驚悸﹐面色痿黃﹐頻發喘嗽﹐徧身疼痛﹐腳气走注﹐四肢沈重﹐背胛拘急﹐時發寒熱﹐五心煩躁﹐唇幹多渴﹐胸膈不利﹐咽喉噎塞﹐羸瘦弱。經曰﹕大脈爲勞﹐宜服。

當歸靑皮五加皮海桐皮陳皮丁皮桑白皮地骨皮牡丹皮棕櫚皮﹝燒存性﹐各一兩﹞赤芍藥木香﹝各半兩﹞

上爲末﹐每服一錢﹐水一盞﹐入香油一二點﹐古錢一文﹐洗﹐同煎至七分﹐不拘時溫服。

熟漧地黃丸﹝方見前通治門。﹞

木香丸治婦人冷勞﹐經脈不調﹐臟腑气滯﹐四肢疼痛﹐飲食無味﹐漸加羸瘦。

木香琥珀吳茱萸﹝炮﹞當歸牡丹皮赤芍藥三稜附子﹝炮﹞延胡索川芎﹝各三分﹞漧薑人參桂心﹝各半兩﹞北柴胡白術鱉甲﹝醋煮去裙﹐炙﹞濃朴熟地黃陳橘皮﹝各一兩﹞

上爲末﹐煉蜜丸如梧桐子大。每服三十丸﹐空心溫酒下。

煮肝散治婦人冷勞﹐脾胃虛乏﹐大腸轉泄﹐水谷不化﹐四肢羸瘦﹐口內生瘡﹐不思飲食﹐漸加無力。

北柴胡縮砂仁蒔蘿蓽茇﹝各三分﹞白術白芷胡椒白姜陳皮山茵陳人參蕪荑仁木香紫菀白芍藥北細辛桂心﹝各半兩﹞

上爲細末﹐以豬肝一具﹐去脂膜切如柳葉片﹐以新汲水洗過﹐入蔥白三寸﹐細切﹐入藥末半兩於銚內﹐以新水二大盞﹐入鹽醋少許﹐以瓷碗合煮令水盡﹐空心以意食之。喫前飲下食後良久﹐飲暖酒一盞爲妙﹐晚食前熱服。

砂煎丸治婦人冷勞﹐心腹積聚﹐腹肋疼痛﹐四肢羸瘦﹐不食。

鱉甲﹝醋炙﹞桃仁﹝去皮﹑尖﹐麩炒﹞木香五靈脂﹝去土石﹐炒﹞當歸﹝各一兩﹞

砂﹝二兩﹐醋一升﹐熬成膏﹞

上爲細末﹐用砂膏爲丸﹐如梧桐子大。空心溫酒下二十丸。﹝此方砂太多﹐不宜輕用。﹞

﹝有熱虛勞﹞﹝大﹞婦人熱勞﹐由心肺壅熱﹐傷於气血﹐以致心神煩躁﹐頰赤頭疼﹐眼澀唇幹﹐口舌生瘡﹐神思昏倦﹐四肢壯熱﹐飲食無味﹐肢體酸疼﹐心忪盜汗﹐肌膚日瘦﹐或寒熱往來。

當審其所因﹐調補气血﹐其病自愈矣。

﹝薛﹞前證乃壯火食气﹐虛火煎熬眞陰之所致也。王太僕云﹕如大寒而甚﹐熱之不熱﹐是無火也。熱來復去﹐晝見夜伏﹐夜發晝止﹐是無火也。當治其心。如大熱而甚﹐寒之不寒﹐是無水也。熱動復止﹐倏忽往來﹐時動時止﹐是無水也。當助其腎。心盛則生熱﹐腎盛則生寒﹐腎虛則寒動於中﹐心虛則熱收於內。竊謂前證﹐若肝脾血虛﹐用四物﹑參﹑術。肝脾鬱怒﹐小柴胡合四物湯。脾胃气虛﹐補中益气湯。肝脾血虛﹐加味逍遙散。肝經風熱﹐加味小柴胡湯。心經血虛﹐天王補心丹。肺經气虛﹐人參補肺湯。肝經血虛﹐加味四物湯。大抵午前熱屬气分﹐用淸心蓮子飲。﹝方見雜病赤白濁。﹞午後熱屬血分﹐用四物湯﹑參﹑術﹑牡丹皮。熱從左邊起﹐肝火也﹐實則四物湯﹑龍膽﹑山梔﹔虛則四物﹑參﹑術﹑黃。熱從臍下起﹐陰火也﹐四物﹑參﹑術﹑黃柏﹑知母﹝酒拌﹐炒黑﹞﹑五味子﹑麥門冬﹑肉桂﹐如不應﹐急用加減八味丸。不時而熱﹐或無定處﹐或從腳心起﹐此無根虛火也﹐用加減八味丸﹐及十全大補湯加麥門﹑五味主之。

一婦經行不調﹐飲食少思﹐日晡熱甚﹐此肝脾气血俱虛﹐用十全大補加山茱萸﹑山藥﹑牡丹皮﹑麥門﹑五味而愈。次年秋﹐寒熱如瘧﹐仍用前藥而愈。一婦生育多胎﹐月經不調﹐兩足發熱﹐年餘其身亦熱﹐勞則足酸痛﹐又年許﹐唇腫裂痛﹐又半年唇裂見血﹐形體瘦倦﹐飲食無味﹐月水不行﹐此气血俱衰之證﹐彼誤用通經丸等藥﹐復傷气血﹐遂致不起。

黃散﹝《聖惠》﹞治婦人熱勞羸瘦﹐四肢煩疼﹐心躁口漧﹐不欲飲食。

人參黃芩當歸﹝各七錢半﹞北柴胡﹝去皮﹐一兩半﹞黃地骨皮赤茯苓麥門冬﹝去心﹞生地黃赤芍藥﹝各一兩﹞甘艸﹝炙﹐一錢半﹞

上咀﹐每服四錢﹐水一盞﹐姜五片﹐煎六分﹐去滓﹐溫服無時。

逍遙散﹝《集成》﹞治血虛勞倦﹐五心煩熱﹐肢體疼痛﹐頭目昏重﹐心忪頰赤﹐口燥咽漧﹐發熱盜汗﹐減食嗜臥﹐及血熱相傳﹐月水不調﹐臍腹脹痛﹐寒熱如瘧。又主室女血弱陰虛﹐榮衛不和﹐痰嗽潮熱﹐肢體羸瘦﹐漸成骨蒸。

白茯苓白術﹝去蘆﹞白芍藥當歸﹝去蘆﹐酒浸半日﹐微炒﹞北柴胡﹝去苗﹐各一兩﹞

甘艸﹝炙﹐一兩半﹞

上銼散﹐每服三錢﹐水一盞半﹐姜三片﹐麥門冬二十粒﹐去心﹐煎服﹐不拘時候。

一方加知母﹑地骨皮。一方薄荷湯下﹐無門冬。一方名人參散。治婦人血熱虛勞骨蒸﹐兼治邪熱客於經絡﹐痰嗽煩躁﹐頭目昏痛﹐夜多盜汗。補眞气﹐解勞倦。用人參﹑白術﹑茯苓﹑柴胡﹑半夏﹑當歸﹑赤芍藥﹑漧葛﹑甘艸﹑黃芩﹐各等分﹐咀。每服四錢﹐水一盞半﹐生薑五片﹐棗二个﹐煎至六分﹐不拘時候溫服。應有勞熱之證﹐皆可服之﹐熱退卽止。

子芩散﹝《拔粹》﹞涼心肺﹐解勞除熱﹐使榮衛順﹐血不絕。

黃﹝一兩﹞白芍藥子芩人參白茯苓麥門冬﹝去心﹞生漧地黃﹝各半兩﹞

苦梗﹝二錢半﹞

上爲粗末﹐先用竹葉一握﹐小麥七十粒﹐水三盞﹐姜三片﹐煎至一盞半﹐入藥末三錢﹐重煎至七分﹐去滓溫服。

知母散﹝《聖惠》﹞治婦人熱勞﹐體瘦壯熱﹐四肢煩疼﹐咽喉不利﹐少思飲食。

知母黃芩﹝各七錢半﹞柴胡﹝去苗﹞生漧地黃﹝各一兩﹞赤芍藥麥門冬﹝去心﹞

射幹川升麻﹝各七錢半﹞甘艸﹝半兩﹐炙微赤﹐銼﹞

上爲粗散﹐每服四錢﹐水一中盞﹐入生薑半分﹐淡竹葉二十七片﹐同煎至六分﹐去滓﹐不計時候溫服。

半夏散﹝《大全》﹞治婦人熱勞﹐煩渴口漧﹐體瘦無力﹐四肢疼痛﹐或時寒熱﹐痰逆嘔吐﹐不思飲食。

半夏知母苦梗人參赤茯苓秦艽赤芍藥麥門冬烏梅肉﹝各半兩﹞

鱉甲﹝醋炙﹞北柴胡黃﹝各一兩﹞大腹皮﹝七錢半﹞甘艸﹝二錢半﹞

上爲粗末﹐每服四大錢﹐水一盞半﹐生薑三片﹐煎至七分﹐去滓溫服﹐無時。

秦艽散﹝《大全》﹞治血經有熱﹐月脈凝滯﹐五心煩倦。

麥門冬秦艽﹝各一兩﹞生地黃當歸﹝各半兩﹞地骨皮郁金蘇木﹝各二錢半﹞

上爲細末﹐每服一錢半﹐水一盞﹐紅花少許﹐同煎至七分﹐溫服。若經脈調﹐不用紅花。忌酒與熱物。此方可服一年。

鱉甲地黃湯﹝《補遺》﹞治熱勞﹐手足煩﹑心怔忡﹑悸悶﹐婦人血室有幹血﹐身體羸瘦﹐不爲肌肉。

柴胡﹝去蘆﹞當歸﹝去蘆﹐酒浸﹞麥門冬﹝去心﹞鱉甲﹝醋炙﹞石斛白術熟地黃﹝酒浸﹞茯苓秦艽﹝去蘆﹐各一兩﹞人參肉桂﹝不見火﹞甘艸﹝炙﹐各半兩﹞

上銼﹐每服四錢﹐姜四片﹐烏梅半个﹐煎溫服。

胡黃連散﹝《聖惠》﹞治婦人熱勞﹐體瘦﹐經脈不通﹐四肢疼痛﹐口漧煩渴﹐不得眠臥﹐飲食全少。

鱉甲﹝一兩半﹐醋炙黃﹐去裙﹞天靈蓋﹝酥炙黃﹞柴胡﹝去蘆﹞生漧地黃地骨皮黃﹝銼﹞川大黃﹝一兩﹐銼﹐微炒﹞犀角屑﹝各一兩﹞胡黃連當歸靑蒿黃芩﹝各七錢半﹞赤芍藥木香麝香﹝細研入﹐各半兩﹞

上爲粗末﹐每服四錢﹐以水一中盞﹐入生薑一錢三分﹐桃柳心各七莖﹐煎至六分﹐去滓﹐不拘時溫服。

犀角散﹝《聖惠》﹞治婦人熱勞﹐心胸煩熱﹐不思飲食﹐四肢多疼﹐經脈澀滯。

犀角屑黃芩甘艸﹝炙微赤﹐銼﹐各半兩﹞赤芍藥虎杖茯苓地骨皮麥門冬﹝去心﹞當歸枳殼﹝麩炒微黃﹐各七錢半﹞柴胡﹝去苗﹞紅藍花鱉甲﹝醋炙黃﹐去裙﹐各一兩﹞

上爲粗散﹐每服三錢﹐以水一中盞﹐入生薑半分﹐煎至六分﹐去滓溫服﹐無時。

紅藍花散﹝《聖惠》﹞治婦人熱勞﹐四肢羸瘦﹐經脈不通。

柴胡﹝一兩半﹐去苗﹞紅藍花當歸生漧地黃赤芍藥鬼箭羽虎杖大腹皮﹝銼﹞

麥門冬﹝去心﹞土瓜根地骨皮枳殼﹝麩炒微黃﹐去穣﹐各一兩﹞甘艸﹝炙微赤﹐半兩﹞

上爲粗散﹐每服四錢﹐以水一中盞﹐入生薑半分﹐煎至六分﹐去滓溫服﹐無時。

鱉甲散﹝《聖惠》﹞治婦人熱勞﹐發渴壯熱﹐四肢煩疼﹐漸漸黃瘦﹐心胸躁悶。

鱉甲﹝醋炙令黃﹐去裙﹞柴胡﹝去蘆﹐各一兩半﹞麥門冬﹝去心﹐一兩﹞知母川大黃﹝銼碎﹐微炒﹞地骨皮赤芍藥人參﹝去蘆﹞黃芩黃﹝銼﹞桑根白皮﹝各七錢半﹞

甘艸﹝炙微赤﹐半兩﹞

上爲粗散﹐每服四錢﹐以水一中盞﹐入生薑半分﹐蔥白五寸﹐豉五十粒﹐煎至六分﹐去滓溫服﹐無時。

治婦人骨槽勞熱﹐宮髒不調﹐因感勞气﹐子母相傳﹐邪气干心﹐非時驚恐﹐如人將捕﹐戰栗不安。﹝楊子建《護命方》。﹞

桑寄生﹝半兩﹞人參茯苓鱉甲﹝醋炙﹞柴胡﹝去苗﹞獨活天靈蓋﹝酥炙黑色﹞

川芎﹝各二錢半﹞沈香﹝九分﹞木香﹝一錢二分半﹞

上細杵﹐羅爲末﹐每服三錢﹐水一盞﹐煎兩三沸﹐急瀉出﹐空心去滓喫。

豬肚丸﹝《聖惠》﹞治婦人熱勞羸瘦。

北柴胡赤茯苓人參黃﹝各一兩﹞黃連﹝三兩﹞地骨皮木香﹝各半兩﹞桃仁鱉甲﹝各一兩半﹞

上爲細末﹐用好嫩豬肚一枚﹐淨洗﹐將藥末入豬肚內﹐以綫縫合﹐蒸令爛熟﹐於砂盆內研如膏﹐丸如梧桐子大。食前粥飲下三十丸﹐午食前再服。

胡黃連丸﹝《普濟》﹞治婦人熱勞煩悶﹐四肢黃瘦疼痛﹐時有咳嗽﹐不欲飲食。

胡黃連知母川升麻玄參人參﹝去蘆﹞當歸甘艸﹝炙微赤﹞檳榔桔梗﹝去蘆﹐各半兩﹞赤芍藥犀角屑地骨皮茯神杏仁﹝湯浸﹐去皮尖雙仁﹐麩炒微黃﹞

紫菀﹝洗去苗土﹞川大黃﹝銼碎﹐微炒﹞秦艽﹝去苗﹞枳殼﹝麩炒微黃﹐去穣﹐各七錢半﹞

柴胡﹝去苗﹐一兩﹞麥門冬﹝去心焙﹐一兩半﹞鱉甲﹝二兩﹐醋炙黃﹐去裙﹞

上爲末﹐煉蜜和搗三二百杵﹐丸如梧桐子大。不計時候﹐以湯飲下三十丸。

益母艸煎丸﹝《聖惠》﹞治婦人熱勞煩悶﹐四肢疼痛﹐經脈滯澀﹐腹脇妨悶﹐不欲飲食。

益母艸汁﹝一升﹞靑蒿汁﹝一升﹞無灰酒﹝一升﹞生薑汁﹝三合﹞童子小便﹝一升﹞

以上五味﹐於銀器中以慢火熬成膏﹔柴胡﹝去苗﹞麥門冬﹝去心﹞赤芍藥桃仁﹝湯浸去皮尖雙仁﹐麩炒微黃﹞

生漧地黃鬼箭羽﹝各一兩﹞鱉甲﹝二兩﹐醋炙﹐去裙﹞人參﹝去蘆﹞琥珀﹝研細﹞

地骨皮白術枳殼﹝麩炒微黃﹐去穣﹞桔梗﹝去蘆﹞當歸﹝各七錢半﹞麝香﹝二錢半﹐細研﹞

上爲末﹐用前膏子和搗三二百杵﹐丸如梧桐子大。食前以溫水下三十丸。

靑蒿丸﹝《聖惠》﹞治婦人熱勞咳嗽﹐肌體消瘦﹐心膈煩熱﹐夜多盜汗﹐四肢酸痛﹐食少無力。

靑蒿杏仁﹝湯浸﹐去皮尖雙仁﹐麩炒黃﹞天靈蓋﹝酥炎黃﹞鱉甲﹝醋炙黃﹐去裙﹐各一兩半﹞天門冬﹝去心﹐焙﹞柴胡﹝去苗﹞地骨皮旋復花紫菀﹝洗去苗土﹞貝母人參﹝去蘆﹞秦艽﹝去頭﹞葳蕤黃川大黃﹝銼﹐微炒﹞枳殼﹝麩炒微黃﹐去穣﹐各一兩﹞

甘艸﹝炙微赤﹐銼﹐七錢半﹞龍膽艸﹝半兩﹞朱砂﹝一兩﹐細研﹐水飛過﹞麝香﹝半兩﹐細研﹞

上爲末﹐入研了藥令勻﹐煉蜜和搗三五百杵﹐丸如梧桐子大。每以麥門冬湯下二十丸﹐不計時候。

鱉甲丸﹝《普濟》﹞治熱勞尢佳。

河車﹝一具﹐治法詳見後條﹞鱉甲﹝醋炙﹐一兩﹞桔梗白芍藥大黃﹝煨﹞甘艸苦參貝母知母秋石豉心艸龍膽黃藥子莪術犀角屑硝石﹝各半兩﹞

上爲末﹐以前膏子爲丸﹐湯使如前。

雞蘇丸﹝《拔粹》﹞治虛熱昏冒倦怠﹐下虛上壅﹐嗽血衄血。

雞蘇葉﹝半斤﹞黃苦梗﹝各半兩﹞防風荊芥穗生漧地黃﹝各一兩﹞甘艸川芎甘菊花﹝各二錢半﹞眞腦子﹝半錢﹞

上爲細末﹐煉蜜丸如彈子大。每服一丸﹐用麥門冬去心煎湯嚼下。又治肺損吐血﹐日漸乏力瘦弱﹐行步不得﹐喘嗽痰涎﹐飲食不美﹐或發寒熱﹐小便赤澀﹐加車前子二錢半﹐每服一丸﹐煎桑枝湯嚼下﹐日可六七服。桑枝銼﹐炒香﹐每用水三盞﹐煎至一盞﹐去滓下藥。

﹝瘵骨蒸熱﹞五勞﹑六極﹑七傷諸證治﹐已見雜病虛勞門﹐玆不贅敍。婦人致此﹐多因經行胎產﹐或飲食起居﹐七情重傷肝脾之所致。又或失於調攝﹐或過於攻伐而成﹐與男子治法稍有不同﹐故匯集古今禁方專治婦人者於此﹐若欲窮其源流﹐更當稽之彼籍。

﹝補虛﹞治瘵疾得效方河車丸治勞嗽﹐一切勞瘵虛損骨蒸等疾。

河車﹝一枚﹐初生男子者尢良﹐於長流水中蕩洗血淨﹐入瓷器內重湯煮爛入藥﹞

雪白茯苓﹝半兩﹞揀參﹝一兩﹞幹山藥﹝二兩﹞

上爲細末﹐入河車汁﹐加麵糊爲丸﹐如梧子大﹐以少麝香末爲衣。每服三五十丸﹐米飲﹑溫酒﹑鹽湯送下﹐空心服。嗽甚者﹐五味子湯下。

十全大補湯﹝方見雜病虛勞。﹞治气血虛熱﹐加柴胡﹑地骨皮﹑秦艽。

﹝補虛退熱潤燥﹞黃丸﹝《聖惠》﹞治婦人骨蒸煩熱﹐四肢羸瘦疼痛﹐口干心躁﹐不得眠臥。

黃麥門冬﹝去心﹞茯神北柴胡甘艸生漧地黃﹝各一兩﹞酸棗仁﹝炒﹞

郁李仁杏仁﹝去皮尖﹑雙仁﹐麩炒黃﹞枸杞子人參﹝去蘆﹞黃芩﹝各七錢半﹞

百合枳殼﹝去穣﹐麩炒﹞赤芍藥知母秦艽﹝各半兩﹞鱉甲﹝二兩﹐制﹞

上爲細末﹐煉蜜爲丸﹐如梧桐子大。淸粥吞下三十丸﹐無時候。

地黃煎丸﹝《永類》﹞解勞生肌進食﹐活血養心。

生地黃汁杏仁汁生薑汁藕汁﹝各五升﹞薄荷汁鵝梨汁﹝各一升﹞法酒﹝二升﹞

沙蜜﹝四升﹞

上慢火熬成膏﹐入後藥﹔北柴胡﹝三兩﹞木香人參茯苓山藥柏子仁﹝去皮﹐炒研﹞遠志肉枳實﹝制炒﹞

白術﹝各一兩﹞秦艽苦梗﹝各二兩﹞麝香﹝半兩﹐研﹞熟地黃﹝洗﹑焙﹐酒蒸﹐四兩﹞

上爲細末﹐以前膏子和丸﹐如梧子大。食後甘艸湯下二三十丸。

﹝攻補兼施﹞人參散﹝《普濟》﹞治婦人骨蒸勞﹐身體壯熱﹐手臂疼痛﹐月水不通﹐日漸瘦悴﹐兩脇气刺﹐四肢羸弱﹐腹內塊生﹐時有咳嗽﹐不欲飲食。

人參﹝去蘆﹞鱉甲﹝醋炙黃﹐去裙﹞柴胡﹝去苗﹞地骨皮﹝各三兩﹞羚羊角屑赤茯苓枳殼﹝麩炒微黃﹐去穣﹞牛膝﹝去蘆﹞貝母栝蔞根﹝各二兩﹞知母﹝一兩半﹞

赤芍藥桃仁﹝湯浸﹐去皮﹑尖﹑雙仁﹐麩炒微黃﹐各一兩﹞黃芩當歸﹝各七錢五分﹞

上爲細末﹐每服半兩﹐以豬肝一具﹐用鹽﹑醋﹑蔥白各少許和煮﹐空心食之﹐後飲溫酒二盞。

赤茯苓散﹝《聖惠》﹞治婦人骨蒸及血勞等疾﹐面色黃瘦﹐四肢無力煩疼﹐痰壅涕唾稠粘﹐不思飲食。

鱉甲﹝制如前﹐二兩﹞赤茯苓柴胡﹝去苗﹞麥門冬﹝去心﹞川大黃﹝銼碎微炒﹐各一兩﹞

人參﹝去蘆﹞木香桃仁﹝制如前﹞白術瞿麥赤芍藥當歸半夏﹝湯洗七徧﹐去滑﹐各七錢半﹞

上爲粗散﹐每服四錢﹐以水一中盞﹐入生薑半分﹐煎至六分﹐去滓溫服﹐無時。

﹝攻積﹞天門冬丸﹝《大全》﹞治伏連傳注﹐腹中有堅硬積气壅心胸作痺﹐痛引脇背﹐脘膈滿悶。

鬼臼天門冬﹝去心﹐各七錢半﹞巴豆莽艸不蛀皂角葉子雄黃﹝各一兩﹞

上爲細末﹐煉蜜爲丸﹐如小豆大。每服一丸﹐漸加至三五丸﹐空心湯水吞下﹐臨臥一服。常宜斟酌﹐勿令泄瀉。忌鯉魚﹑山豬﹑蘆筍。

﹝破血劫痰﹞麥煎散﹝《永類》﹞治少男室女骨蒸﹐婦人血風攻疰四肢﹐心胸煩壅。

赤茯苓當歸漧漆﹝生﹞鱉甲﹝醋炙﹞常山大黃﹝煨﹞北柴胡白術石膏生漧地黃﹝各一兩﹞甘艸﹝半兩﹞

上爲細末﹐每服二錢﹐水一盞﹐小麥五十粒煎﹐食後臨臥溫服。有虛汗﹐加麻黃根一兩。東坡云﹕在黃州療骨蒸黃瘦﹐口臭肌熱盜汗﹐極效﹐寶此方如希世之珍。

﹝通經破血﹞牡丹湯﹝《普濟》﹞治婦人骨蒸﹐經脈不通﹐漸增瘦弱。

牡丹皮﹝一兩半﹞桂﹝去粗皮﹞木通﹝銼﹑炒﹐各一兩﹞芍藥土瓜根﹝各一兩半﹞

鱉甲﹝醋炙﹑去裙﹐二兩﹞桃仁﹝制如前﹐一兩﹞

上粗搗篩﹐每服五錢﹐水一盞半﹐煎至一盞﹐去滓溫服﹐空心﹑食後。

鱉甲丸﹝《聖惠》﹞治婦人骨蒸勞﹐月水不通﹐脇下癖﹐往往腹痛。

鱉甲﹝二兩﹐醋炙黃﹞土瓜根桂心京三稜牡丹皮牛膝﹝去苗﹞川大黃﹝銼碎﹐微炒﹞訶梨勒皮琥珀﹝各一兩﹐細研﹞桃仁﹝制﹐一兩﹞

上爲末﹐煉蜜和搗三二百杵﹐丸如梧桐子大。不計時候﹐以桃仁湯下三十丸。

﹝淸肺﹞柴胡散﹝《聖惠》﹞治婦人骨蒸勞熱咳嗽﹐胸膈痰壅﹐腹脇妨悶﹐不欲飲食。

柴胡﹝去苗﹞桑根白皮麥門冬﹝去心﹞赤茯苓﹝各一兩﹞川大黃﹝銼碎﹐微炒﹞

枳殼﹝麩炒﹐去穣﹞百合秦艽﹝去苗﹞紫菀﹝洗﹞黃芩赤芍藥知母木通﹝銼﹐各七錢半﹞

半夏﹝湯洗七徧﹐去滑﹞甘艸﹝炙微赤﹐各半兩﹞鱉甲﹝醋炙﹐二兩﹞

上爲粗散﹐每服三錢﹐以水一中盞﹐入生薑一錢三分﹐煎至六分﹐去滓溫服﹐無時。

﹝涼劑﹞黃連散﹝《聖惠》﹞治婦人骨蒸勞熱﹐四體昏沈﹐背膊疼痛﹐面色痿黃﹐漸漸無力。

黃連﹝去須﹞知母﹝各一兩﹞鱉甲﹝醋炙﹐二兩﹞柴胡木通﹝各一兩半﹞麥門冬﹝去心﹞

白術地骨皮黃芩犀角屑﹝各七錢半﹞龍膽﹝去蘆﹞甘艸﹝炙微赤﹐各半兩﹞

上爲粗散﹐每服四錢﹐以水一中盞﹐生薑一錢﹐大淡竹葉二七片﹐煎至六分﹐去滓溫服﹐無時。

靑蒿散﹝《聖惠》﹞治婦人骨蒸勞熱﹐四肢煩疼﹐日漸羸瘦。

靑蒿鱉甲﹝醋炙﹐各二兩﹞柴胡﹝去苗﹐一兩半﹞黃連﹝去須﹞黃桑根白皮白術﹝各一兩﹞梔子仁知母﹝各七錢半﹞地骨皮甘艸﹝炙﹐微赤﹐各半兩﹞龍膽艸﹝去蘆﹐二錢半﹞

上爲粗散﹐每服四錢﹐以水一中盞﹐入生薑一錢三分﹐煎至六分﹐去滓溫服﹐無時。

豬肚丸﹝《永類》﹞治骨蒸勞﹐唇頰赤﹐气粗口漧﹐壯熱虛汗﹐大腸祕澀﹐小便赤黃﹐減食。

靑蒿鱉甲﹝醋炙﹞北柴胡木香生漧地黃﹝各一兩﹞靑皮﹝半兩﹞宣連﹝二兩﹞

上爲細末﹐以豬肚一个﹐洗淨﹐入藥在內﹐縛定﹐蒸令極軟﹐研如泥﹐爲丸如綠豆大。湯下十五丸﹐空心﹐日三服﹐忌濕面﹑毒物。

石膏散﹝《靈苑》﹞治女人骨蒸﹐外寒內熱﹐附骨蒸盛之時﹐四肢微瘦﹐足趺腫者﹐病在臟腑中。

眞石膏不以多少﹐研極細。每用﹐新汲水和服方寸匕﹐取身無熱爲度。此方非實熱﹑能食﹑大便實者﹐不可服。

﹝寒熱並用﹞靑蒿鱉甲煎丸﹝《聖濟》﹞治婦人骨蒸勞﹐退熱解肌進食。

九肋鱉甲﹝一个﹞北柴胡﹝二兩﹞甘艸杏仁桔梗當歸人參地骨皮赤芍藥﹝各一兩﹞胡黃連宣連﹝各二錢半﹞官桂木香﹝各半兩﹞麝香﹝一字﹞酥蜜﹝各三兩﹞

上爲細末﹐用靑蒿一斤﹐童子小便五升﹐好酒一升﹐熬靑蒿汁約二升已來﹐去靑蒿不用﹐入酥蜜再熬成膏﹐冷後入藥末﹐搜和爲丸﹐如梧桐子大。每服十五丸﹐溫酒下﹐米飲亦得﹐日三服。如秋後合﹐再入桃柳枝七莖。此藥甚妙﹐卽《局方》人參鱉甲丸也。

﹝傳屍﹞天靈蓋散﹝《聖惠》﹞治婦人骨蒸勞﹐四肢無力﹐每至晚間卽熱﹐兩頰紅色﹐飲食不下﹐心神煩躁。

天靈蓋﹝酥炙﹞安息香地骨皮當歸人參﹝去蘆﹞山梔子仁貝母﹝去心﹞

黃連桃仁﹝去皮尖﹑雙仁﹐麩炒黃﹞檳榔﹝各一兩﹞鱉甲﹝醋炙﹞北柴胡生漧地黃赤茯苓麥門冬﹝各一兩半﹞阿魏﹝半兩﹞

上爲粗末﹐以童子小便一大盞﹐桃柳枝各七寸﹐姜五斤﹐蔥白五寸﹐藥四錢﹐煎至七分﹐去滓溫服。

益母艸丸﹝《普濟》﹞治婦人骨蒸勞瘦﹐月候不通﹐心神煩熱﹐四肢疼痛﹐不能飲食。

益母艸靑蒿﹝各二斤﹞桃枝﹝一握﹐長一尺﹞柳枝﹝一握﹐長一尺﹞

以上四味﹐細銼﹐用童子小便一斗﹐於銀鍋中煎至三升﹐絞去滓﹐煎成膏﹔柴胡﹝去苗﹞赤芍藥犀角屑﹝各二兩﹞朱砂﹝一兩﹐細研水飛過﹞天靈蓋﹝酥炙微黃﹞

木香甘艸﹝炙微赤﹐各一兩﹞鱉甲﹝三兩﹐制﹞桃仁﹝五兩﹐制淨﹞麝香﹝半兩﹐細研﹞

上爲末﹐用益母艸煎﹐都和搗五七百杵﹐丸如梧桐子大。每以烏梅﹑甘艸湯下三十丸﹐無時。

獺肝丸﹝《聖惠》﹞治婦人骨蒸勞熱﹐體瘦煩疼﹐不欲飲食。

獺肝﹝一具﹞鱉甲﹝醋炙﹞北柴胡﹝各一兩半﹞川升麻桃仁﹝制﹞天靈蓋﹝酥炙﹞

犀角屑梔子仁地骨皮知母﹝各一兩﹞黃﹝七錢半﹞甘艸﹝半兩﹞麝香﹝二錢半﹐另研﹞

朱砂﹝一兩﹐細研水飛﹞

上爲細末﹐煉蜜丸如梧桐子大。溫水下三十丸﹐無時。

殺鬼方﹝《聖惠》﹞治婦人骨蒸﹐傳屍勞瘦﹐鬼气伏連。

麝香﹝七錢半﹞犀角屑木香白術鬼箭羽﹝各一兩﹞虎頭骨﹝酥炙黃色﹞

天靈蓋﹝醋炙黃﹞桃仁﹝去皮﹑尖﹑雙仁﹐麩炒黃﹞雄黃﹝另研﹞朱砂﹝光明者﹐另研﹐各一兩半﹞

上爲細末﹐入研了藥和勻﹐煉蜜丸如梧桐子大。溫水下二十九。此藥辟瘟疫﹐亦可帶。

﹝止嗽﹞溫金散﹝《永類》﹞治勞嗽。

甘艸黃芩桑白皮防風﹝各一兩﹞杏仁﹝二十七枚﹐制﹞人參茯神﹝各半兩﹞

麥門冬﹝一分﹞

上前五味以米泔浸一宿﹐曬漧﹐次入人參﹑茯神﹑麥門冬三味﹐同爲細末。每服二錢﹐水一盞﹐蠟一豆大﹐煎八分﹐食後溫服。

一方﹝《永類》﹞調榮衛﹐消瘀血﹐出聲音﹐治痰嗽。

當歸牡丹皮白芍子芩木通麥門冬甘艸細辛﹝各半兩﹞生漧地黃﹝各一兩﹞

上咀﹐每服三錢﹐姜三片﹐水煎溫服。

一方﹝《永類》﹞治肌瘦﹑咯血﹑肺痿等疾。

蛤蚧﹝一雙全者﹐酒浸一宿﹐酥炙﹞知母貝母﹝去心﹞人參甘艸杏仁﹝制﹐炒﹞

枇杷葉﹝去毛﹐炒﹞鹿角膠﹝炒﹐各一兩﹞

上爲細末﹐每服三錢﹐水一盞﹐入桑白皮溫服。

補肺湯﹝《永類》﹞治勞嗽。

桑白皮熟地黃﹝各二兩﹞人參紫菀黃五味子﹝各一兩﹞

上爲細末﹐每服二錢﹐水一盞﹐入蜜少許﹐食後溫服。

四君子湯加秦艽﹑黃蠟煎服﹐尢妙。

﹝治胸痺﹞一方﹝《永類》﹞治心胸積气作胸痺﹐引兩脇痛﹐昏悶不收﹐音聲不淸﹐虛熱上壅﹐作鼻衄。

桑白皮﹝三分﹞枳殼木通子芩生漧地黃白芍藥甘艸﹝各半兩﹞

上爲粗末﹐每服三錢﹐水煎﹐食後溫服。

一方﹝《永類》﹞治伏瘀血在心肺﹐時作衄﹐心胸徹背痛。

白芍藥牡丹皮﹝各一兩﹞生犀屑﹝半兩﹞生地黃﹝三兩﹐別捶﹞

上咀﹐每服半兩﹐水煎溫服。

栝蔞湯﹝《永類》﹞治胸痺。

栝蔞﹝一个﹞枳殼﹝四枚﹞濃朴薤白﹝各一兩﹞桂枝﹝一兩﹐有熱者除﹞

上咀﹐水煎溫服。

一方﹝《永類》﹞治積气堅硬﹐作气噎﹐胸脇引背痛。

白芍藥﹝一兩半﹞鱉甲﹝醋炙﹞枳殼﹝制﹞北柴胡﹝各一兩﹞甘艸赤茯苓﹝各半兩﹞

上咀﹐每服三錢﹐生薑三片﹐棗一枚﹐水煎溫服。

﹝出音聲﹞一方﹝《永類》﹞治失聲音。

訶子肉木通﹝各一兩﹞甘艸﹝半兩﹞

上咀﹐水三升﹐煎至升半﹐入生地黃一合﹐再煎數沸﹐放溫﹐分六服﹐食後。日作半料。

﹝治喉痛﹞一方﹝《永類》﹞咽喉痛。

百藥煎﹝去黑皮﹞硼砂甘艸生白礬﹝各等分﹞

上爲細末﹐每服一錢﹐食後米飲調﹐細細呷咽。

以上諸方﹐辰陽李傳﹐屢救人甚效。服藥止可食淡煮豬蹄肉﹐仍須煮熟肉去原汁﹐再以白湯熟煮。仍忌房勞﹑生冷﹑魚鮏﹑咸﹑腌藏等。修合煎藥﹐忌一切生人男女﹑貓犬雞畜見﹐仍不令病患知藥味﹐方有效。

﹝血風勞﹞﹝大﹞婦人血風勞證﹐因气血素虛﹐經候不調﹐或外傷風邪﹐內挾宿冷﹐致使陰陽不和﹐經絡痞澀﹐腹中堅痛﹐四肢酸疼﹐月水或斷或來﹐面色痿黃羸瘦。又有因產後未滿百日﹐不謹將護﹐臟腑虛損﹐百脈枯竭﹐遂致勞損。久不瘥則變寒熱﹐休作有時﹐飲食減少﹐肌膚瘦瘁。遇經水當至﹐卽頭目昏眩﹐胸背拘急﹐四肢疼痛﹐身體煩熱﹐足重面浮﹐或經水不通﹐故謂之血風勞气也。

﹝薛﹞東垣云﹕喜怒不節﹐起居不時﹐有所勞傷﹐皆損其气﹐气衰則火旺﹐火旺則乘其脾土﹐脾主四肢﹐故困熱懶言﹐動作喘乏﹐表熱自汗﹐心煩不安﹐當病之時﹐宜安心靜坐﹐存養其气﹐以甘寒瀉其熱气﹐以酸味收其散气﹐以甘溫補其中气。經言﹕勞者溫之﹐損者溫之。《要略》云﹕平人脈大爲勞﹐以黃建中湯治之。一婦人勞則足跟熱痛﹐此足三陰血虛﹐用聖愈湯而痊。後徧身瘙癢﹐誤服風藥﹐發熱抽搐﹐肝脈洪數﹐此肝家血虛火盛而生風﹐以天竺黃﹑膽星爲丸﹐用四物﹑麥門﹑五味﹑芩﹑連﹑炙甘艸﹑山梔﹑柴胡煎送而愈。一婦素淸苦﹐勤於女工﹐因感風邪﹐自用表散之劑﹐反朝寒暮熱﹐自汗盜汗﹐形气虛甚。其脈或浮洪﹐或微細﹔其面或靑白﹐或痿黃。此邪去而气血愈虛也。用十全大補湯三十餘劑漸愈﹐又用加味逍遙散兼治﹐半載而痊。

人參荊芥散﹝《大全良方》﹞治婦人血風發熱﹐身體疼痛﹐頭昏目澀﹐心忪煩倦﹐寒熱盜汗﹐頰赤口漧﹐痰嗽胸滿﹐精神不爽﹔或月水不調﹐臍腹痛﹐癖塊硬﹐疼痛發歇﹐或時嘔逆﹐飲食不進﹐或因產將理失節﹐淹延瘦瘁﹐乍起乍臥﹐甚卽著牀。

人參荊芥穗生漧地黃北柴胡鱉甲﹝醋炙﹞酸棗仁﹝炒﹞枳殼﹝制﹞

羚羊角﹝別鎊﹞白術﹝各七錢半﹞桂心甘艸防風川芎當歸﹝各半兩﹞

上爲粗末﹐每服五錢﹐水一盞半﹐生薑三片﹐煎至八分﹐去滓熱服﹐無時。

地骨皮散﹝《大全良方》﹞治婦人血風﹐气體虛弱﹐寒熱發渴。

地骨皮桑白皮枳殼前胡黃﹝各一錢半﹞白茯苓五加皮白芍藥人參﹝各一錢﹞

柴胡﹝二錢﹞官桂甘艸﹝各半錢﹞

上作一服﹐水二盅﹐生薑三片﹐煎至一盅﹐不拘時服。

地黃煎﹝《大全良方》﹞治婦人血風勞﹐心忪﹐發熱不退。

生漧地黃熟漧地黃上等分爲細末﹐用生薑自然汁﹐和水打糊爲丸﹐如梧桐子大。每服三十丸﹐用地黃湯下﹐或只茶﹑酒﹑醋湯下亦可﹐食後﹐日三服。覺臟腑虛冷﹐早間先服八味丸一服﹐不可謂地黃性冷﹐沮洳壞脾﹐大槪陰虛則發熱﹐蓋地黃大能補陰﹐益陰血退熱也。薛云﹕前方肝脾血虛發熱﹐內熱晡熱﹐盜汗作渴﹐體倦﹐筋骨疼痛﹐筋脈拘攣﹐血虛發躁﹐虛熱生痰咳嗽之良劑。若因肝脾腎精血燥熱生痰﹐胸膈痞滿﹐喘咳作渴及一切虛火證﹐必用六味丸爲主。

乞力伽散﹝《大全良方》﹞治血虛肌熱。又治小兒脾虛﹐蒸熱羸瘦﹐不能飲食。

白術白芍藥白茯苓﹝各一兩﹞甘艸﹝半兩﹞

上爲細末﹐姜﹑棗煎三錢服。

大效油煎散﹝《大全良方》﹞治血風勞气﹐攻疰四肢﹐腰背疼痛﹐嘔逆醋心﹐不思飲食﹐日漸羸瘦﹐面色痿黃﹐手足麻痺﹐血海冷敗﹐神效。

五加皮川烏﹝炮﹞芍藥海桐皮牡丹皮﹝各一兩﹞桂心漧薑川芎﹝各半兩﹞

上爲細末﹐每服二錢﹐水一盞﹐生麻油浸錢一文﹐同煎至六分﹐溫服。常服以油浸二錢。煎藥時不可攪﹐喫藥時不可吹。

治血風勞方﹝《大全良方》﹞

牡丹皮地骨皮防風甘艸黑豆白芷白芍藥﹝各一兩﹞荊芥穗﹝二兩﹞

川芎﹝二錢半﹞

上爲細末﹐每服二錢﹐水一中盞﹐姜三片﹐棗一个﹐蔥白一寸﹐煎至八分﹐溫服無時。

馬鞭艸散﹝《大全良方》﹞治血風攻透﹐肢體疼痛﹐或覺瘙癢﹐或覺痺麻﹐作寒作熱﹐飲食減味。

馬鞭艸﹝去梗﹞荊芥穗北柴胡烏梅肉﹝各二兩﹞枳殼白術羌活白芍藥﹝各一兩﹞

秦艽天臺烏藥麻黃﹝各一兩半﹞木香﹝半兩﹞當歸川烏﹝炮﹞甘艸﹝各一兩﹞

上爲細末﹐每服三錢﹐水一盞﹐生薑三片﹐棗一枚﹐蔥白二寸﹐煎至七分﹐日午臨臥溫服。常服無忌﹐有孕勿服。

琥珀散﹝《聖惠》﹞治婦人血風勞气﹐臍腹疼痛﹐經脈不調﹐漸加羸瘦。

琥珀﹝細研﹞白術當歸桃仁﹝去皮﹑尖﹐麩炒﹞赤芍藥﹝各七錢半﹞柴胡﹝去苗﹞

鱉甲﹝醋炙﹐各一兩﹞延胡索紅花子牡丹皮桂心﹝各半兩﹞

上爲散﹐每服四錢﹐水一中盞﹐入生薑半分﹐煎至六分﹐去滓﹐食前稍熱服。

茯神散﹝《聖惠》﹞治婦人血風勞气﹐頭疼目赤﹐胸背气壅﹐四肢疼痛﹐心煩驚悸﹐少欲飲食。

柴胡﹝去苗﹞石膏﹝各二兩﹞茯神羚羊角防風﹝去蘆﹞赤芍藥人參﹝去蘆﹞

天門冬﹝去心﹞獨活郁李仁﹝去皮﹐微炒﹞生漧地黃枳殼﹝麩炒﹐去穣﹐各一兩﹞

甘艸﹝炙﹐半兩﹞桃仁﹝湯浸﹐去皮﹑尖﹑雙仁﹐麩炒黃﹐研如泥﹐一兩半﹞

上爲散﹐每服四錢﹐以水一中盞﹐入生薑半分﹐煎至六分﹐去滓溫服﹐無時。

逍遙散﹝《神巧萬全方》﹞治血風勞﹐解五心煩躁﹐心多怔忪﹐恍惚憂懼﹐頭目昏重﹐夜多盜汗。

人參白茯苓﹝去皮﹞柴胡﹝去苗﹞白術﹝炒﹞黃上各等分爲散﹐每服三錢﹐入甘艸一寸﹐同煎六分﹐溫服。

熟漧地黃散﹝《神巧萬全方》﹞治婦人血風勞﹐冷气攻心腹疼痛﹐四肢不知﹐食減少﹐日漸羸瘦。

熟漧地黃柴胡黃蒼術牛膝﹝去苗﹐各一兩﹞鱉甲﹝醋炙黃﹐二兩﹞

白芍藥當歸姜黃琥珀濃朴﹝去皮﹐薑汁塗﹐炙﹞川芎陳橘皮﹝去白﹐各七錢半﹞木香桂心羌活﹝各半兩﹞

上爲散﹐每服四錢﹐以水一中盞﹐生薑半分﹐煎六分﹐熱服。

琥珀丸﹝《博濟方》﹞治血風虛勞﹐上熱下冷﹐或發動卽心中煩躁﹐困乏無力﹐不美飲食﹐醋心口瘡﹐月水不調﹐肌肉黃瘁﹐腹痛腸鳴﹐或有气塊攻衝﹐或時作寒熱﹐頭旋痰逆﹐手足麻痺﹐大宜常服。

琥珀當歸木香川芎防風檳榔﹝各一兩﹞三稜﹝炮﹞漧薑﹝炮﹞桂心﹝各一兩二錢半﹞

吳白術﹝洗﹞柴胡人參﹝各半兩﹞靑皮吳茱萸﹝洗炮﹞全蠍﹝炒﹞附子﹝炮﹞艸豆蔻赤芍藥柏葉白芷天麻﹝各七錢半﹞桃仁﹝去皮尖﹐麩炒﹞敗龜甲﹝醋炙﹞鱉甲﹝醋炙﹐各一兩半﹞

上爲細末﹐煉蜜丸如梧桐子大。每日空心酒下二十丸﹐午前近晚更進一服。如覺暖﹐近晚不須服。如腹內塊積攻築﹐於龜甲﹑桃仁﹑檳榔﹑三稜各加一倍爲妙。忌生冷﹑蔥﹑莧菜﹑毒魚等物。

鱉甲丸﹝《大全良方》﹞治婦人血風勞气﹐四肢羸瘦疼痛﹐經脈不利﹐飲食無味﹐漸加虛困。

鱉甲紫菀桂心川芎防風川牛膝當歸秦艽人參桃仁琥珀﹝各一兩﹞

黃赤芍藥虻虫﹝制﹞水蛭﹝制﹞鬼箭羽白術羌活﹝各七錢五分﹞熟地黃﹝一兩半﹞

麝香﹝二錢半﹞

上爲細末﹐煉蜜丸如梧桐子大。空心食前溫酒下三十丸。

牡丹丸﹝《聖濟總錄》﹞治婦人血風勞气﹐气塊攻心﹐日漸黃瘦﹐經脈不行。

牡丹皮郁李仁﹝湯浸﹑去皮﹐各二兩﹞芍藥當歸芎桂心苦參大黃﹝醋炒﹐各一兩﹞貝母﹝半兩﹞

上爲細末﹐煉蜜丸如梧桐子大。每服二十丸﹐食前溫酒下﹐日二。

柴胡丸﹝《聖濟》﹞治婦人血風勞气﹐頭目昏眩﹐胸背拘急﹐四肢酸疼﹐心燥煩熱﹐气滿腹脹﹐腰膝無力﹐經脈不調。

柴胡﹝去苗﹞黃連﹝去須﹞知母﹝焙﹞赤芍藥龍膽黃芩﹝去苗﹞地骨皮麥門冬﹝去心﹐焙﹞茯神﹝去木﹞甘艸﹝炙﹐各一兩﹞檳榔﹝七錢半﹞

上爲末﹐煉蜜丸如梧桐子大。每服二十丸﹐溫酒下﹐無時。

卷之二雜癥門上

客熱

﹝大﹞客熱者﹐因體虛而將溫過度﹐外熱加之﹐非臟腑自生﹐故云客熱。其狀上焦胸膈之間虛熱﹐口燥心煩﹐手足壯熱者是也。

﹝薛﹞前證若客邪所侵﹐用補中益气加川芎﹑防風。肝虛血少﹐六味地黃丸﹐胃火飲冷﹐錢氏瀉黃散。胃虛飲湯﹐七味白術散。潮熱時熱﹐八珍湯。晡熱內熱﹐逍遙散。發熱體倦﹐補中益气湯。恚怒發熱﹐小柴胡湯。鬱怒發熱﹐加味歸脾湯。寅卯酉戌時熱﹐升陽益胃湯。

﹝大﹞麥門冬散治婦人客熱﹐四肢煩悶疼痛﹐飲食不下。

麥門冬赤茯苓赤芍藥柴胡﹝各一錢半﹞桑白皮生地黃黃羚羊角屑﹝各一錢﹞甘艸﹝半錢﹞

上作一服﹐水二盅﹐生薑三片﹐煎至一盅﹐不拘時服。

犀角散治婦人客熱﹐四肢煩悶疼痛﹐飲食不下。

犀角屑赤芍藥地骨皮赤茯苓紅花人參枳殼麥門冬﹝各一錢﹞柴胡﹝二錢﹞

黃﹝二錢半﹞甘艸﹝半錢﹞

上作一服﹐水二盅﹐生薑三片﹐煎至一盅﹐不拘時服。

黃飲治婦人客熱﹐心胸壅悶﹐肢節煩疼﹐不思飲食。

黃生地黃﹝各二錢﹞人參茯神﹝炒﹞

犀角屑栝蔞仁黃芩﹝各一錢﹞甘艸﹝半錢﹞

上作一服﹐水二盅﹐淡竹葉五片﹐煎至一盅﹐不拘時服。

丹砂散治婦人客熱﹐心神煩躁﹐口漧舌澀﹐飲食無味。

丹砂﹝一兩﹐細研﹐水飛過﹞犀角屑天竺黃胡黃連﹝各半兩﹞麥門冬﹝去心焙﹐二兩﹞

寒水石﹝細研﹞馬牙硝﹝細研﹐各一分﹞鉛霜﹝半兩﹐細研﹞

上爲細末﹐入研了藥和勻﹐每以竹葉湯調下一錢﹐無時。

玉霜散治婦人客熱﹐煩渴頭痛﹐痰湧如泉。

石膏﹝二兩﹐細研﹐水飛過﹞寒水石﹝一兩﹐細研﹞

上和勻﹐每以生地黃汁調下一錢﹐無時。

生漧地黃丸治婦人客熱﹐面赤頭疼﹐口舌生瘡﹐心胸煩壅﹐飲食無味。

生漧地黃﹝一兩﹞羚羊角屑白鮮皮葳蕤﹝各半兩﹞黃連﹝去須﹐七錢半﹞

黃﹝炙微赤﹐半兩﹞麥門冬﹝二兩﹐去心焙﹞玄參犀角屑地骨皮甘艸﹝炙微赤﹐各半兩﹞

川大黃﹝一兩﹞

上爲細末﹐煉蜜和搗二三百杵﹐丸如梧桐子大。每以溫水下三十丸﹐無時。

敗毒散治婦人客熱﹐四肢煩悶疼痛﹐不思飲食。甚者可加地骨皮﹑黃芩。﹝方見雜病傷濕。﹞

卷之二雜癥門上

寒熱

﹝師尼寡婦附﹞

﹝大﹞經曰﹕陽不足則先寒後熱﹐陰不足則先熱後寒﹐皆由勞傷气血﹐陰陽不調﹐寒熱如瘧也。當分气血虛實而治之。

﹝薛﹞前癥若寸口脈微﹐名曰陽不足﹐則陰气上入於陽中﹐用補中益气湯。若尺部脈弱﹐名曰陰不足﹐則陽气下陷入陰中﹐用益陰腎气丸。若因气血俱虛﹐用八珍湯。若困怒動肝火﹐用小柴胡湯。若陰陽俱不足﹐則气血不歸其本部﹐以致寒熱交爭也。一婦人年六十有四﹐久鬱怒﹐頭痛寒熱。春間乳內時痛﹐服流气飲之類益甚﹐時有血如經行。

又大驚恐﹐飲食不進﹐夜寐不寧﹐兩乳腫脹﹐兩脇痛﹐午後色赤。余以爲肝脾鬱怒火燥﹐先以逍遙散加酒炒黑龍膽一錢﹑山梔一錢五分﹐服二劑﹐腫痛頓愈﹐又二劑全愈。再用歸脾湯加炒梔﹑貝母﹐諸癥悉愈。

﹝大﹞地骨皮散治血風气虛﹐時作寒熱﹐或晡熱內熱。

柴胡地骨皮﹝各一兩﹞桑白皮﹝炒﹞枳殼﹝麩炒﹞前胡黃﹝炒﹐各七錢五分﹞

白茯苓五加皮人參甘艸桂心白芍藥﹝各半兩﹞

上咀﹐每服三五錢﹐水一盞半﹐生薑三片﹐煎至七分﹐溫服。

生地黃散治婦人血气不調﹐或時寒熱﹐體痛﹐不思飲食。

生漧地黃北柴胡﹝各一兩﹞羌活木香桂心防風﹝各半兩﹞酸棗仁﹝炒研﹞

羚羊角屑白芍藥白術黃川牛膝白茯苓當歸枳殼﹝各七錢五分﹞

上咀﹐每服三五錢﹐水一盞﹐姜三片﹐煎至七分﹐去滓﹐空心溫服。

異功散治婦人血气虛冷﹐時發刺痛﹐頭目昏悶﹐四肢無力﹐寒熱往來﹐狀似勞倦﹐並宜服之。

烏藥川芎苦梗玄胡索當歸陳皮﹝各一錢半﹞官桂牡丹皮芍藥白芷漧薑﹝各一錢﹞

上作一服﹐用水二盅﹐生薑三片﹐煎至一盅﹐入酒半盞﹐再煎一二沸﹐不拘時。

上三方內有桂﹐惟寒多者宜之。第三方無滯气﹑污血﹐尢不宜服。

七寶湯治寒熱往來。

防風﹝去蘆﹞知母生地黃﹝各半兩﹞柴胡﹝去蘆﹞秦艽甘艸﹝炙﹞

前胡﹝去蘆﹐各二錢半﹞

上咀﹐每服五錢﹐水一盞半﹐加人參三寸﹐煎至七分﹐熱服。

柴胡散治婦人寒熱體瘦﹐肢節疼痛﹐口干心煩﹐不欲飲食。

北柴胡赤茯苓黃白術﹝各一錢﹞麥門冬﹝三錢﹞鱉甲﹝醋炙﹐二錢﹞人參地骨皮枳殼﹝麩炒﹞生地黃桑白皮赤芍藥桔梗甘艸﹝各半錢﹞

上作一服﹐水二盅﹐生薑三片﹐煎至一盅﹐不拘時服。

桃仁丸治婦人頭目昏重﹐心神煩悶﹐或時寒熱﹐肢節疼痛﹐不欲飲食。

桃仁﹝湯浸﹐去皮﹑尖﹑雙仁﹐麩炒微黃﹞芎白術柴胡﹝去苗﹞

人參﹝去蘆﹞生地黃酸棗仁﹝微炒﹐各一兩﹞赤茯苓訶黎勒皮﹝各七錢半﹞

枳殼﹝麩炒微黃﹐去穣﹞赤芍藥﹝各半兩﹞

上爲末﹐煉蜜和搗三二百杵﹐丸如梧桐子大。每以生薑﹑荊芥﹑薄荷湯下三十丸。

靑蒿散治男子婦人肢體倦疼﹐虛勞寒熱。

用靑蒿八九月間將成實時采﹐去枝梗﹐以蒿用童子小便浸三日﹐曬榦爲末。每服二錢﹐烏梅一个﹐煎至七分服。

上三方﹐熱多者宜之。

﹝師尼寡婦異乎妻外家之治﹞﹝羅﹞劉宋褚澄療師尼寡婦﹐別制方者﹐蓋有謂也。此二種寡居﹐獨陰無陽﹐欲心萌而多不遂﹐是以陰陽交爭﹐乍寒乍熱﹐全類溫瘧﹐久則爲勞。嘗讀《史記﹟倉公傳》載﹕濟北王侍人韓女﹐病腰背痛寒熱﹐眾醫皆以爲寒熱病﹐治之不瘥。倉公曰﹕此病得之欲男子不可得也。眾曰﹕何以知欲男子不可得﹖倉公曰﹕診其脈﹐肝脈弦出寸口﹐是以知之。

蓋男子以精爲主﹐婦人以血爲主﹐男子精盛以思室﹐婦人血盛以懷胎﹐夫肝攝血者也﹐是厥陰肝脈弦出寸口上魚際﹐則陰盛可知。故知褚氏之言﹐信有謂矣。

﹝大﹞師尼寡婦與室女出嫁愆期者﹐多因欲心萌而不遂﹐懨懨成病﹐乍寒乍熱﹐久則爲勞。又有經閉白淫﹐痰逆頭風﹐膈气痞悶﹐面瘦瘠等證﹐皆寡婦之病也。

﹝薛﹞前證若肝脈弦出魚際﹐用小柴胡加生地黃送下生地黃丸。久而血虛﹐佐以四物湯。若兼怒動肝火而寒熱者﹐佐以加味逍遙散。若兼虧損肝經而寒熱者﹐佐以八珍湯。

若兼虧損元气而寒熱者﹐佐以補中益气湯。若兼郁傷脾气而寒熱者﹐佐以《濟生》歸脾湯。

一婦人因夫經商久不歸﹐發寒熱﹐月經旬日方止﹐服降火涼血藥﹐反潮熱內熱﹐自汗盜汗﹑月經頻數。余曰﹕熱汗﹐气血虛也。經頻﹐肝脾虛也。用歸脾湯﹑六味丸而愈。嘗治兼證旣愈而寒熱不衰﹐當仍用本證藥。一婦人年三十有七﹐早孀居﹐兩腿骨作痛﹐晡熱體倦﹐月經不調﹐或發寒熱﹐數年矣。一日頸項兩側結核﹐兩脇脹痛﹐此系肝經郁火而成也。先用小柴胡湯合四物數劑﹐肝癥頓愈。又用加味逍遙散加澤蘭﹑乳香﹑沒藥﹐三十劑﹐血癥漸痊。再用加味歸脾湯﹐年餘而安。一孀婦兩腿作痛﹐或用除濕化痰等藥﹐徧身作痛而無定處﹐此血癥也。不信﹐乃服流气飲之類而歿。一放出宮人年四十餘﹐臀腿內股作痛﹐晡熱口漧﹐月經不調﹐此系肝經血少不能養經絡而然也。宜加味逍遙散加澤蘭葉五十帖﹐諸癥稍緩﹐又以歸脾湯二百餘劑而痊。一放出宮人﹐臀腿腫痛﹐內熱晡熱﹐惡寒體倦﹐咳嗽胸痞﹐月經過期而少﹐彼以爲气毒流注﹐服淸熱理气之劑益甚﹐此肝經瘀血停畱所致。蓋肝經上貫鬲﹐布脇肋﹐循喉嚨﹐下循內﹐繞陰器﹐抵少腹。主治之法﹐但當補其所不勝﹐而制其所勝。補者脾也﹐制者肝也。經曰﹕虛卽補之﹐實則瀉之。此定法也。彼不信﹐仍服前藥﹐遂致不起。

﹝本﹞生地黃丸許學士治一尼患惡風體倦﹐乍寒乍熱﹐面赤心悸﹐或時自汗。是時疫气大行﹐醫見其寒熱﹐作傷寒治之﹐用大小柴胡湯雜進﹐數日病急﹐召予診之﹐三部無寒邪脈﹐但厥陰弦長而上魚際﹐宜服抑陰等藥﹐故制此方。

生地黃﹝二兩﹞柴胡秦艽黃芩﹝各半兩﹞芍藥﹝一兩﹞

上爲細末﹐煉蜜丸如桐子大。每服三十丸﹐用烏梅湯吞下﹐日三服﹐不拘時。

卷之二雜癥門上

惡寒

﹝大﹞婦人惡寒者﹐亦有陰陽二證。發熱而惡寒者﹐發於陽也。無熱而惡寒者﹐發於陰也。發於陽者宜解表﹐脈必浮數。發於陰者宜溫裏﹐脈必沈細。又有汗後﹑利後惡寒﹐及背惡寒。以上疾證方治並載《百問》﹐不復繁引。僕嘗治一婦人﹐但惡寒﹐別無他證﹐六脈平靜﹐遂用敗毒散而安。此藥能去表中風邪故也。經云﹕惡寒家愼不可過當覆衣被及近火气﹐寒熱相搏﹐脈道沈伏﹐愈令病患寒不可遏﹐但去被撤火﹐兼以和表之藥﹐自然不惡寒矣。婦人惡寒﹐尢不可近火﹐寒气入腹﹐血室結聚﹐鍼藥所不能治矣。

﹝薛﹞前證若怠惰嗜臥﹐灑淅惡寒﹐乃陽不能伸發﹐用升陽益胃湯。若勞傷形气而惡寒﹐乃無陽以護衛﹐用補中益气湯。若飲食傷脾胃而惡寒﹐乃元气虛損﹐用六君子湯。

若加煩躁﹑妄言﹐或欲飲水﹐仍進前劑﹐但加姜﹑桂。若體倦煩渴﹐頭痛自汗﹐用補中益气湯加五味﹑麥門。東垣云﹕晝則發熱惡寒﹐是陰气上溢於陽分也﹐夜則惡寒﹐是陰血自旺於陰分也。海藏雲﹕六月大熱之气﹐反得大寒之證﹐當捨時從證﹐治以姜﹑桂之類。

丹溪云﹕久病惡寒﹐乃痰郁於脾﹐抑遏陽气﹐不得外泄﹐治當解郁。

卷之二雜癥門上

中風

藥隱云﹕婦人中風﹐角弓反張﹐風痺﹐手足不隨﹐偏枯口噤﹐口眼斜﹐風眩頭痛﹐血風﹐心神驚悸癲狂﹐骨節風﹐血風走注﹐瘙癢癮疹﹐風痰諸證﹐𨿽各有方論﹐亦要先明其大體﹐察脈之虛實﹐辧証之冷熱﹐相人彊弱﹐入髒入腑﹐在絡在經﹐首以方調治﹐未要猛速用藥。今之治法﹐先宜順气﹐然後治風﹐萬不失一。蓋有中風﹑中寒﹑中﹑中痰﹑中气﹐皆能令人涎潮昏塞﹐所謂朱紫相淩﹐玉石不分﹐醫者不可不詳而究之。如中風﹐若作中气治之﹐十愈八九。中气若作中風治之﹐十無一生﹐所以疑惑之間﹐不問中風﹑中气﹐首以蘇合香丸﹑五積散加麝煎。如中痰﹐則有參蘇飲。如中寒﹐則有理中湯。如中﹐則有白虎湯。如的然是中風﹐有三生飲﹑木香煮散﹑排風﹑續命﹑風引﹑大小竹瀝﹑大八風湯。辧其冷熱虛實而投之﹐未有不安者也。然此疾積襲之久﹐非一日所能致﹐今人服藥三五服﹐便責無效﹐其責醫者亦速矣﹐正宜大劑久服﹐方有其效。孟子曰﹕七年之病﹐求三年之艾也。

﹝大﹞夫中風者﹐虛風中於人也。風是四時八方之气﹐常以冬至之日﹐自坎而起。候其八方之風﹐從其鄕來者﹐主長養萬物。若不從其鄕來者﹐名爲虛風﹐賊害萬物。人體虛者則中之﹐當時𨿽不卽發﹐停在肌膚﹐後或重傷於風﹐前後重沓﹐因體虛則發。入臟腑兪﹐兪皆在背﹐中風多從兪入﹐隨所中之兪而乃發病。婦人血气虛損﹐故令中風也。當察口眼開闔﹐以別重輕。涎沫有無﹐以明證治。如眼開口閉﹐手足不開﹐涎不作聲者可治。如眼閉口開﹐聲如鼾睡﹐遺尿不覺者死。按﹕卒僕暴厥之證﹐不論男子婦人﹐是風是寒﹐是气是食﹐是痰是濕﹐但要分得閉與脫二證明白﹐如牙關緊閉﹐兩手握固﹐卽是閉證﹐宜蘇合香丸﹑三生飲之類開之。若口開手撒﹐卽是脫證﹐宜用大劑黃﹑人參煎濃湯灌之。𨿽曰在法不治﹐亦十救五六。若誤服蘇合香丸之類﹐卽不可救矣。蓋斬關奪門之藥﹐原爲閉證設。若施之脫證﹐是人旣入井﹐而又下之石也。

﹝薛﹞中風者﹐卽《內經》所謂偏枯﹑風痱﹑風懿﹑風痺是也﹐而有中腑﹑中髒﹑中血脈之分焉。夫中腑者爲在表﹐中髒者爲在裏﹐中血脈者爲在中。在表者宜微汗﹐在裏者宜微下﹐在中者宜調榮。中腑者多著四肢﹐如手足拘急不仁﹐惡風寒﹐此數者病淺皆易治﹐用加減續命湯之類。中髒者多滯九竅﹐如眼瞀者中於肝﹐舌不能言者中於心﹐唇緩便祕者中於脾﹐鼻塞者中於肺﹐耳聾者中於腎﹐此數者病深多難治。中血脈者﹐外無六經之證﹐內無便溺之阻﹐肢不能舉﹐口不能言﹐用大秦艽湯主之﹐中腑者多兼中髒﹐如左關脈浮弦﹐面目靑﹐左脇偏痛﹐筋脈拘急﹐目﹐頭目眩﹐手足不收﹐坐踞不得﹐此中膽兼中肝也﹐用犀角散之類。如左寸脈浮洪﹐面舌赤﹐汗多惡風﹐心神顚倒﹐言語謇澀﹐舌彊口漧﹐忪悸恍惚﹐此中小腸兼中心也﹐用麻黃散之類。如右關脈浮緩或浮大﹐面唇黃﹐汗多惡風﹐口語澀﹐身重怠惰嗜臥﹐肌膚不仁﹐皮肉動﹐腹膨不食﹐此中胃兼中脾也﹐用防風散之類。如右寸脈浮澀而短﹐面色白﹐鼻流淸涕﹐多喘﹐胸中冒悶短气﹐自汗聲嘶﹐四肢痿弱﹐此中大腸兼中肺也﹐用五味子湯之類。如左尺脈浮滑﹐面目黧黑﹐腰脊痛引小腹﹐不能俯仰﹐兩耳虛鳴﹐骨節疼痛﹐足痿善恐﹐此中膀胱兼中腎也﹐用獨活散之類。

此皆言眞中風也﹐而有气血之分焉。蓋气虛而中者﹐由元气虛而賊風襲之﹐則右手足不仁﹐用六君子湯加釣藤﹑薑汁﹑竹瀝。血虛而中者﹐由陰血虛而賊風襲之﹐則左手足不仁﹐用四物湯加釣藤﹑竹瀝。薑汁。气血俱虛而中者﹐則左右手足皆不仁也﹐用八珍湯加釣藤﹑薑汁﹑竹瀝。其與中風相類者﹐則有中寒﹑中濕﹑中火﹑中气﹑食厥﹑勞傷﹑房勞等證。如中於寒者﹐謂冬月卒中寒气﹐昏冒口噤﹐肢攣惡寒﹐脈浮緊﹐用麻黃﹑桂枝﹑理中湯之類。中於暑者﹐謂夏月卒冒炎暑﹐昏冒痿厥﹐吐瀉喘滿﹐用十味香薷飲之類。中於濕者﹐丹溪所謂東南之人﹐多因濕土生痰﹐痰生熱﹐熱生風也﹐用淸燥湯之類加竹瀝﹑薑汁。中於火者﹐河間所謂非肝木之風內中﹐六淫之邪外侵﹐良由五志過極﹐火盛水衰﹐熱气拂郁﹐昏冒而卒僕也﹐用六味丸﹑四君子﹑獨參湯之類。內有恚怒傷肝﹐火動上炎者﹐用柴胡湯之類。中於气者﹐由七情過極﹐气厥昏冒﹐或牙關緊急﹐用蘇合香丸之類﹐誤作風治者死。食厥者﹐過於飲食﹐胃气自傷﹐不能運化﹐故昏冒也﹐用六君子加木香。勞傷者﹐過於勞役﹐耗損元气﹐脾胃虛衰﹐不任風寒﹐故昏冒也﹐用補中益气湯。房勞者﹐因腎虛精耗﹐气不歸源﹐故昏冒也﹐用六味丸。此皆類中風者也。夫《內經》主於風﹐河間主於火﹐東垣主於气﹐丹溪主於濕﹐愚之斯論﹐僭補前人之闕也。若夫地之南北﹐人之虛實﹐固有不同﹐其男子女人大略相似﹐當與後論參看通變治之。﹝內方並見雜病中風。﹞靳閣老夫人先胸脇脹痛﹐後四肢不收﹐自汗如水﹐小便自遺﹐大便不實﹐口緊目﹐飲食頗進﹐十餘日矣﹐或以爲中髒﹐公甚憂。余曰﹕非也。若風旣中髒﹐眞气旣脫﹐惡證旣見﹐禍在反掌﹐焉能延之。乃候其色﹐面目俱赤﹐面時或靑﹐診其脈﹐左三部洪數﹐惟肝尢甚。余曰﹕胸乳脹痛﹐肝經血虛﹐肝气痞塞也。四肢不收﹐肝經血虛﹐不能養筋也。

自汗不止﹐肝經風熱﹐津液妄泄也。小便自遺﹐肝經熱甚﹐陰挺失職也。大便不實﹐肝木熾盛克脾土也。遂用犀角散四劑﹐諸證頓愈。又用加味逍遙散調理而安。後因鬱怒﹐前證復作﹐兼發熱嘔吐﹐飲食少思﹐月經不止﹐此木盛克土﹐而脾不能攝血也﹐用加味歸脾湯爲主﹐佐以加味逍遙散調補肝脾之气﹐淸和肝脾之血而愈。後每遇怒﹐或睡中手足抽搐﹐復用前藥卽愈。大參朱雲溪母﹐於九月內﹐忽僕地痰昧不省人事﹐唇口斜﹐左目緊小﹐或用痰血之劑﹐其熱稍緩。至次年四月初﹐其病復作﹐仍進前藥﹐勢亦漸緩。至六月終﹐病乃大作﹐小便自遺﹐或謂風中於髒﹐以爲不治。余診之﹐左關弦洪而數﹐此屬肝火血燥也﹐遂用六味丸加五味子﹑麥門﹑芎﹑歸﹐一劑而飲食頓進﹐小便頓調﹐隨用補中益气加茯苓﹑山梔﹑釣藤﹑丹皮而安。至十月﹐復以傷食腹痛作瀉﹐左目仍小﹐兩關尺脈弦洪鼓指﹐余以六君加木香﹑吳茱﹑升麻﹑柴胡﹐一劑而痛瀉俱緩﹐復以六君加肉果﹑故紙﹐一劑諸脈頓平﹐痛瀉俱止。余謂左關弦洪﹐由肝火血燥﹐故左目緊小。右關弦洪﹐由肝邪乘脾﹐故唇口邪﹐腹痛作瀉。二尺鼓指﹐由元气下陷。設以目緊口﹐誤作風中﹐投以風藥﹐以腹痛泄瀉﹐誤作積滯﹐投以峻劑﹐復耗元气﹐爲害甚矣。後以陽虛惡寒﹐圍火過熱﹐致痰喘﹐誤服寒劑而卒。一婦人因怒僕地﹐語言謇澀﹐口眼斜﹐四肢拘急﹐汗出遺尿﹐六脈洪大﹐肝脈尢甚﹐皆由肝火熾盛。蓋肝主小便﹐因熱甚而自遺也。

用加味逍遙散加釣藤及六味丸﹐尋愈。一老婦兩臂不遂﹐語言謇澀﹐服祛風之藥﹐反致筋攣骨痛。余謂此肝火血虛所致﹐用八珍湯補气血﹐用地黃丸補腎水﹐佐以排風湯﹐年餘而愈。一婦人經行口眼歪斜﹐痰涎壅盛﹐此血虛而肝火動﹐用加味逍遙散加丹皮治之﹐尋愈。後因飲食停滯﹐日吐痰涎﹐此脾气虛不能攝涎歸經也﹐用六君子二十餘劑而安。

一婦人因怒﹐口眼斜﹐痰涎上湧﹐口噤發搐﹐此脾肺气虛而肝木旺﹐用六君子加木香﹑釣藤﹑柴胡治之﹐漸愈。又用加味歸脾湯調理而安。一產婦勤於女工﹐忽僕地牙關緊急﹐痰喘气粗﹐四肢不遂﹐此气血虛而發痙﹐朝用補中益气加茯苓﹑半夏﹐夕用八珍加半夏﹐各三十餘劑﹐不應。此气血之未復﹐藥之未及也。仍用前二湯﹐又五十餘劑﹐尋愈。

一婦人素性急﹐患肝風之證﹐常服搜風順气丸﹑秦艽湯之類。後因大怒吐血﹐唇口牽緊﹐小便頻數﹐或時自遺。余以爲肝火旺而血妄行﹐遂用小柴胡湯加山梔﹑牡丹皮﹐漸愈。五年之後﹐又大怒吐血﹐誤服降火祛風化痰之劑﹐大便頻數﹐胸滿少食。用淸气化痰之劑﹐嘔而不食﹐頭暈口漧﹐不時吐痰。用導痰降火之類﹐痰出如湧﹐四肢常冷。余曰﹕嘔而不食﹐胃气虛弱也。頭暈口漧﹐中气不能上升也。痰出如湧﹐脾气不能攝涎也。四肢逆冷﹐脾气不能營運也。用補中益气加茯苓﹑半夏治之﹐諸證漸愈。又用加味歸脾湯﹐兼服而安。

﹝陳﹞癸丑春﹐有一婦人年四十二三﹐其證語言气短﹐足弱﹐行得數步﹐則口若含霜﹐七十日內三次經行﹐則口冷﹑頭目眩暈﹐足冷則透心冷痛﹐每行則口中冷气不相續﹐有時鼻中熱﹐面赤翕然而熱﹐身體不仁﹐不能行步﹐手足不隨﹐不能俯仰﹐冷痺骨疼﹐有時悲傷﹐夢與前夫相隨﹐則上气奄然而極心驚﹐志意不定﹐恍惚多忘﹐卻能食。如此僅一年許﹐醫者投熱藥則面翕然而熱﹐气滿胸中﹐咽中窒塞﹑悶絕﹐投冷藥則瀉。又一醫者以十全湯服之﹐則發煩躁﹐心驚而跳。一醫以雙和湯服之﹐覺面上與腹中如火﹐心愈驚﹐欲吐不吐﹐大便祕﹐裏急後重。求僕診之﹐六脈弦緩﹐喜見於春﹐此是可治之疾。

未供藥間﹐忽然吐瀉﹐瀉後覺肛門如火﹐𨿽瀉卻不多。僕且與兪山人降气湯八服。次日診之﹐脈差有力。云﹕服藥後覺鼻熱﹐心煩悶﹐齒噤﹐與參蘇飲八服﹐黃連丸一兩。越三日云﹕服藥後如故﹐與茯苓補心湯服皆無效。僕以脈證詳之﹐只是排風湯甚對。或曰﹕何以知之﹖一﹑能飲食﹐此風饑也。二﹑七十日三次經行﹐此是榮經有風﹐血得風散也。

三﹑頭目眩暈﹐此肝風也。四﹑面赤翕然而熱﹐悲傷﹐此心風也。五﹑身體不仁﹐不能行步﹐夢與前夫相隨﹐此脾風也。六﹑手足不隨﹐腰痛難俯仰﹐冷痺骨疼﹐此腎風也。因令人心驚﹐恍忽多忘﹐眞排風湯證也。或曰﹕風脈當浮﹐今脈弦緩微弱﹐恐非風也。予曰﹕風無一定之脈﹐大抵此證腎虛生風﹐然排風湯藥品有十全大補湯料﹐亦有平補之資﹐卻不僭燥﹐供十服﹐越三日﹐云服有效﹐脈亦差勝﹐只是腹中如煙生微熱﹐大便祕﹐此眞是風證﹐再與排風湯服﹐加牛黃淸心丸﹑皂角丸助之。越三日云﹕服前藥﹐大煩躁發熱諸證悉除﹐只是足弱不能支持。與祕傳降气湯十服﹐諸證悉退。只是夢裏虛驚﹐大便滑泄頻數﹐脈尙弱﹐與五積散加人參﹑鹽煎﹐兼感應丸卽愈。但頭眩痛重﹐不能久立久坐﹐再與排風湯﹐脫然而安矣。繆安人年六十﹐忽中風不省人事﹐無汗有痰﹐眾醫爲不可治﹐召僕診之。脈浮緩﹐脾脈溢關﹐此眞風脈。先以參蘇飲六服﹐寬气下痰﹐次以木香煮散而愈。馬觀文夫人﹐於七月間病气弱倦怠﹐四肢厥逆﹐惡寒有汗﹐少飲食。一醫謂伏暑﹐一醫謂虛寒﹐治皆無效。召僕診之﹐六脈𨿽弱﹐而兩關差甚焉。問是何證﹖僕曰﹕六脈𨿽弱﹐而關獨甚﹐此中焦寒也。中焦脾也﹐脾胃旣寒﹐不但有此證﹐必有腹痛﹑吐瀉﹐今四肢厥冷﹐脾屬四肢﹐是脾胃虛冷無疑焉。曰﹕未見腹痛吐瀉之證﹐合用何治﹖僕曰﹕宜附子理中湯。未服藥間﹐旋卽腹痛而瀉﹐莫不神之﹐卽投此藥而瘥。

防風散治婦人中風﹐言語謇澀﹐四肢拘急﹐身體壯熱﹐頭疼目眩﹐心胸不利。

防風﹝去蘆﹐一兩﹞石膏﹝二兩半﹞麻黃﹝去節﹞漢防己﹝去皮﹐各七錢半﹞

細辛﹝去苗﹞黃芩川升麻當歸﹝去蘆﹞桂心芎赤茯苓﹝去皮﹞甘艸﹝炙﹞

羌活﹝去蘆﹐各半兩﹞

上爲粗散﹐每服八錢﹐水一中盞半﹐煎至一大盞﹐去滓﹐入淡竹瀝一合﹐更煎一兩沸﹐溫服﹐不拘時。

芎散治婦人卒中風﹐四肢不仁﹐善笑不息。

芎﹝一兩半﹞石膏﹝二兩半﹞當歸﹝去蘆﹐炒﹞麻黃﹝去節﹞秦艽﹝去蘆﹞

漧薑﹝炮﹞桂心﹝各一兩﹞杏仁﹝二十枚﹐麩炒﹞黃芩﹝一兩﹞

上爲粗末﹐每服八錢﹐水一中盞半﹐煎至一大盞﹐去滓溫服﹐不拘時候﹐日進二三服。

附子散治婦人中風﹐筋脈拘急﹐四肢疼痛﹐言語謇澀﹐心胸不利。

附子﹝炮去皮臍﹞細辛﹝各七錢半﹞當歸﹝去蘆﹐炒﹞芎前胡﹝去蘆﹞枳殼﹝麩炒﹐去穣﹞黃芩白鮮皮茯神﹝去木﹞羌活﹝去蘆﹞杏仁﹝麩炒﹞漢防己﹝去皮﹞甘艸﹝炙﹞

麻黃﹝去節﹞桂心﹝各一兩﹞

上爲粗末﹐每服五錢﹐水一中盞半﹐生薑五片﹐煎至一大盞﹐去滓﹐不拘時溫服。

羌活散治婦人中風﹐筋脈拘急﹐肢節酸疼﹐言語謇澀﹐頭目不利。

羌活﹝去蘆﹞天麻﹝各一兩﹞芎酸棗仁﹝各七錢半﹐微炒﹞蔓荊子白附子﹝炮﹞

柏子仁牛膝﹝酒浸﹞桂心薏苡仁當歸﹝去蘆﹐炒﹞羚羊角﹝屑﹞烏蛇肉﹝酒拌炒令黃﹞

蟬殼﹝炒﹐各半兩﹞麝香﹝另研﹐一錢半﹞

爲細末﹐入研麝香勻﹐每服一錢﹐豆淋酒調下﹐無時。

南星散治婦人中風﹐牙關緊急﹐四肢彊直﹐心胸痰涎﹐咽膈不利。

天南星﹝生薑制﹞麻黃半夏﹝湯洗七次﹐姜制﹞赤箭﹝各半兩﹞川烏頭﹝炮﹐去皮臍﹞

桂心蠍梢﹝各二錢半﹐生用﹞麝香﹝半錢﹐研﹞

爲細末﹐入研麝香令勻﹐每服一錢﹐豆淋酒調下﹐日進二服﹐不拘時候。

木香煮散治左癱右瘓﹐並素有風濕﹐諸藥不效。常服調气進食寬中。

羌活麻黃﹝去節﹐各一兩﹞防風﹝七錢半﹞白術陳皮黑附子﹝炮﹞南木香檳榔牛膝大川烏﹝炮﹞艸豆蔻﹝連皮煨﹞杏仁﹝去皮﹐麩炒﹞人參白茯苓川芎當歸甘艸桂心﹝各半兩﹞

上咀﹐每服四錢﹐水一大盞半﹐生薑五片﹐煎至八分﹐去滓熱服。大便不通﹐加大黃。心腹脹﹐加苦葶藶﹑滑石。膈上壅滯﹐咳嗽气促﹐加半夏﹑川升麻﹑天門冬﹑知母。

上古方專主婦人中風﹐故收之。率用麻黃﹑桂心﹐非眞中外邪﹐不宜輕用。只以薛氏法調之爲善﹐其餘證治方藥﹐詳見雜病本門﹐男婦初無二治也。

﹝角弓反張﹞﹝大﹞夫婦人角弓反張者﹐是體虛受風﹐風入諸陽之經。人之陰陽經絡﹐周環於身﹐風乘虛入於諸陽之經﹐則腰背反折攣急﹐如角弓之狀﹐宜服小續命湯。

﹝薛﹞仲景先生云﹕太陽病發汗大多致痙﹐風病下之則痙。《三因方》云﹕气血內虛﹐風寒濕熱所中則痙。以風能散气﹐故有汗而不惡寒曰柔痙﹐寒能澀血﹐故無汗而惡寒曰剛痙。非專於風濕﹐因內虛發汗亡血﹐筋無所榮而然﹐乃虛像也。竊謂傷寒汗下過度﹐與產婦潰瘍等病﹐及因克伐之劑﹐傷損气血而變。若金衰木旺﹐先用瀉靑丸﹐﹝幼科肝臟。﹞後用異功散﹔﹝幼科吐瀉。﹞腎水虛﹐用六味丸﹔﹝雜病虛勞。﹞肝火旺﹐先用加味小柴胡湯﹐﹝熱入血室。﹞次用加味四物湯﹔發熱﹐用加味逍遙散﹔若木侮脾土﹐用補中益气湯﹝雜病傷勞倦。﹞加芍藥﹑山梔﹔脾經鬱結﹐用加味歸脾湯﹔﹝雜病健忘。﹞脾土濕熱﹐用大承气湯。﹝傷寒胃實。﹞大凡病後气血虛弱﹐用參術濃煎﹐佐以薑汁﹑竹瀝﹐時時用之﹐如不應﹐用十全大補湯﹐﹝雜病虛勞。﹞更不應﹐加附子或用參附湯﹐緩則不救。

﹝人參一兩﹐附子二錢﹐水煎服。﹞

白僵蠶散治婦人中風﹐角弓反張﹐口噤不能言﹐皮膚頑麻﹐筋脈抽掣。

白僵蠶﹝一兩﹐炒﹞麝香﹝二錢半﹐另研﹞烏蛇肉﹝炒令黃﹞蟬殼﹝炒﹞

桑螵蛸﹝炒﹞犀角屑天麻獨活﹝去蘆﹞天南星﹝炮﹞川烏頭﹝炮去皮臍﹞

白附子﹝炮﹞朱砂﹝另研﹐水飛﹞防風﹝去蘆﹐各半兩﹞

上爲細末﹐入研藥令勻﹐每服二錢﹐溫酒調下﹐不拘時﹐日三服。

羚羊角散治婦人中風﹐角弓反張﹐筋脈拘急﹐言語謇澀﹐心神煩悶。

羚羊角﹝屑﹞鹿角膠﹝搗碎﹐炒令黃燥﹞赤箭酸棗仁﹝炒﹞薏苡仁﹝各一兩﹞

白附子﹝炮﹞芎當歸﹝炒去蘆﹞人參﹝去蘆﹐各七錢半﹞羌活﹝去蘆﹞白鮮皮地骨皮柏子仁蔓荊子犀角屑﹝各半兩﹞牛黃﹝另研﹞麝香﹝各二錢半﹐另研﹞

上爲細末﹐入研藥令勻﹐每服一錢﹐煎薄荷湯調下﹐日進三服﹐無時。

紫湯治婦人中風﹐腰脊反張如弓之狀。

雞糞白﹝一合﹐炒微黃﹞大豆﹝二合﹐炒熟﹞防風﹝一兩﹐去蘆﹞

上爲粗末﹐每服五錢﹐酒水各一中盞﹐煎至六分﹐去滓溫服﹐不拘時候。

烏蛇丸治婦人中風﹐角弓反張﹐或身體彊直﹐牙關緊急。

烏蛇肉﹝酒浸﹞犀角屑白附子﹝炮﹞天麻﹝各一兩﹞半夏﹝湯洗七徧﹐生薑制﹞

天南星﹝炮﹞麻黃﹝去節﹞桂心獨活﹝去蘆﹞白僵蠶﹝炒﹞晚蠶砂﹝炒﹞

幹蠍﹝微炒﹐各半兩﹞麝香﹝二錢半﹐另細研﹞

上爲細末﹐入研麝令勻﹐煉蜜和搗二三百下﹐丸如梧桐子大。每服三十丸﹐豆淋酒送下﹐日二服﹐無時。

余並詳雜病痙門。

﹝口噤﹞夫婦人中風口噤者﹐是體虛受風﹐風入頷頰夾口之筋也。手三陽之筋結入於頷頰﹐足陽明之筋上夾於口﹐而風挾冷乘虛入其筋﹐則筋攣﹐故引牙關急而口噤也。

﹝薛﹞前證若風邪客於手足陽明經﹐口眼斜﹐用秦艽升麻湯。﹝雜病中風。﹞若風熱傷气﹐用省風湯。﹝雜病中風。﹞當與後方同用。一婦人因怒經事淋瀝﹐半月方竭﹐遇怒其經卽至﹐甚則口噤筋攣﹐鼻衄頭痛﹐痰痙搐搦﹐瞳子上視﹐此肝火熾甚﹐以小柴胡湯﹝傷寒少陽。﹞

加熱地﹑山梔﹑釣藤治之﹐後不復發。一婦人素陰虛﹐患徧身瘙癢﹐誤服祛風之藥﹐口噤抽搐﹐肝脈洪數。余曰﹕肝血爲陰爲水﹐肝气爲陽爲火﹐此乃肝經血虛火盛耳﹐宜助陰血﹑抑肝火﹐用四物﹑麥門﹑五味子﹑柴胡﹑山梔﹑生甘艸﹐熱搐頓止﹔又以八珍﹑黃﹑麥門﹑五味﹑釣藤﹑炙艸調理而痊。

天南星散治婦人中風口噤﹐四肢拘急﹐或痰气上壅。

天南星﹝薑汁炒黃﹞白附子﹝炮﹞黑附子﹝炮﹞烏蛇肉﹝酒炙﹞全蠍﹝炒﹐等分﹞

上爲細末﹐每服半錢﹐以生薑汁﹑溫酒調﹐不拘時﹐拗開口灌之。

走馬散治婦人中風口噤﹐四肢彊直。

附子﹝炮﹐去皮臍﹞天麻﹝各半兩﹞桂心石膏﹝研如面﹞麻黃﹝去節﹞川烏頭﹝炮﹐去皮臍﹞天南星﹝炮﹞蠍梢﹝各二錢半﹞麝﹝另細研﹐半錢﹞

上爲細末﹐入麝香研令勻﹐每服二錢﹐豆淋酒調下﹐不拘時﹐斡開口灌之。

烏蛇散治婦人中風口噤。

烏蛇肉﹝酒浸﹞幹蠍﹝炒﹞白僵蠶﹝炒﹞天南星﹝炮﹞天麻﹝各半兩﹞

膩粉﹝半錢﹐另研﹞

上爲細末﹐入膩粉研勻﹐每服二錢﹐生薑酒調下﹐斡開口灌之。

白術酒治婦人中風口噤﹐言語不得。

白術﹝銼﹞黑豆﹝各三兩﹐炒熟﹞

上以酒四升﹐煎至二升﹐去滓分四服﹐斡開口灌之。

治婦人中風口噤﹐舌本縮﹐語言難。

芥子﹝一升﹞細研﹐以醋三升﹐煎至一升﹐塗頰頷下效。

﹝不語﹞巢氏論曰﹕脾脈絡胃﹐夾咽連舌本﹐散舌下﹐心之別脈系舌本。今心脾二髒受風邪﹐故舌彊不得語也。喉嚨者﹐气之所以上下也﹐會厭者﹐音聲之戶﹐舌者聲之機﹐唇者聲之扇﹐風寒客於會厭之間﹐故卒然無音﹐皆由風邪所傷﹐故謂之中風失音不語。經云﹕醉臥當風﹐使人發喑﹐不能言也。

﹝薛﹞前證若因痰迷心竅﹐當淸心火。若因濕痰舌彊﹐當淸脾熱。若因風熱牙關緊急﹐當淸肝火。若因風痰塞喉﹐當導痰涎。若因虛火上炎﹐當壯水之主。若因气虛厥逆﹐當益火之源。若因腎虛舌暗而不語﹐當補腎气。

一婦人因怒僕地﹐痰湧不語﹐灌牛黃淸心丸稍蘇﹐用神仙解語丹加山梔﹑柴胡﹑桔梗漸愈。又用六君﹑柴胡﹑山梔﹑枳殼而痊。一婦人忽然不語半年矣﹐諸藥不應﹐兩尺浮數﹐先用六味丸料加肉桂數劑﹐稍愈。乃以地黃飲子二十餘劑而痊﹐男子多有此證﹐亦以此藥治之。﹝諸方並見雜證中風。﹞

神仙解語丹治心脾經受風﹐言語謇澀﹐舌彊不轉﹐涎唾溢盛﹐及療淫邪搏陰﹐神內郁塞﹐心脈閉滯﹐暴不能言。

白附子﹝炮﹞石菖蒲﹝去毛﹞遠志﹝去心﹞甘艸﹝水煮十沸﹞天麻全蠍﹝酒炒﹞羌活白僵蠶﹝炒﹞南星﹝牛膽釀﹐如無只煨﹐各一兩﹞木香﹝半兩﹞

上爲細末﹐水煮曲糊丸如梧桐子大﹐量入辰砂爲衣。每服二十丸至三十丸﹐生薄荷湯吞下﹐無時。

防風湯治中風內虛﹐腳弱語謇。

石斛﹝一兩半﹐酒炒﹞漧地黃杜仲﹝去粗皮﹐切﹐薑汁炒﹞丹參﹝各一兩二錢半﹞

防風川芎麥門冬﹝去心﹞桂心川獨活﹝各一兩﹞

上咀﹐每服五錢﹐水一盞半﹐棗二枚﹐煎至八分﹐去滓溫服。

竹瀝湯治中風入肝脾﹐經年四肢不遂﹐舌彊語謇。

威靈仙附子﹝炮﹞苦梗蔓荊子防風枳殼﹝去穣﹐麩炒﹞川芎當歸﹝各等分﹞

上咀﹐每服四錢﹐水一盞﹐竹瀝半盞﹐姜三片﹐煎至八分﹐溫服﹐一日四服﹐忌茶。

地黃飲子等方﹐詳雜病本門。

﹝風痺手足不隨﹞夫婦人風痺者﹐由風寒濕三气合而爲痺。風多者爲風痺﹐其狀肌膚盡痛。諸陽之經皆起於手足而循行於身體﹐風寒之气客於肌膚﹐始爲痺﹐復傷陽經﹐隨其虛處而停滯﹐與血气相搏﹐血气行則遲緩﹐故風痺而復手足不隨也。

﹝薛﹞經云﹕邪之所湊﹐其气必虛。前證若風邪淫旺﹐或怒動肝火﹐血燥筋攣﹐用加味逍遙散。脾肺气虛﹐肌膚不仁﹐手足麻木﹐用三痺湯。若腎水虧損﹐不能滋養筋骨﹐或肝脾血虛而筋痿痺﹐用六味丸。服燥藥而筋攣者﹐用四物﹑生甘艸。气血俱虛﹐用八珍湯。何《醫林集要》等方﹐新刊《丹溪心法﹟附錄》云﹕若人大拇指麻木不仁﹐或手足少力﹐或肌肉微掣﹐三年內必有大風之證﹐宜先服八風湯﹑天麻丸﹑防風通聖散以預防之。殊不知河間云﹕風者病之末也。所以中風有癱瘓者﹐非謂肝木之風內中﹐亦非六淫風邪外襲﹐良由五志過極﹐心火熾盛﹐腎水虛衰﹐不能制之﹐則陰虛陽實而熱气怫郁﹐心神昏憒﹐筋骨無用而卒倒無知也。治當以固元气爲主。若遽服八風等藥﹐則反傷元气﹐適足以招風取中。一婦人因怒﹐吐痰胸滿﹐服二陳﹑順气﹑化痰之劑﹐半身不遂﹐內熱口漧﹐形气殊倦。余視之﹐乃肝火熾盛而侮脾土也﹐用逍遙散﹑補中益气湯﹑六味地黃丸。

喜其愼疾﹐年餘而愈。一孀婦胸脇脹痛﹐內熱晡熱﹐月經不調﹐肢體酸麻﹐不時吐痰﹐或用淸气化痰藥﹐喉間不利﹐白帶腹脹﹐又用淸熱理气藥﹐胸膈不寬﹐肢體時麻。余曰﹕此本鬱怒傷肝脾﹐前藥傷甚耳。朝用歸脾湯以解鬱結﹐生脾气﹐夕用加味逍遙散以生肝血﹐淸肝火﹐百餘劑而愈﹐後因怒肢體復麻﹐用補中益气加山梔﹑茯苓﹑半夏而痊。後復怒﹐病再作﹐月經如注﹐脈浮洪而數﹐此肝火傷脾不能攝血所致也﹐用六君﹑芎﹑歸﹑炮姜﹐一劑而血止。用補中益气加炮姜﹑茯苓﹑半夏﹐四劑而胃醒。更用歸脾湯﹑逍遙散調理而痊。一婦人頭暈吐痰﹐用化痰理气藥﹐肢體或麻﹐服祛風化痰藥﹐肢體常麻﹐手足或冷或熱﹐此脾土虛而不能生肺金﹐用補中益气加茯苓﹑半夏﹑炮姜﹐二十餘劑﹐脾气漸復﹐諸證稍愈。更用加味逍遙散三十餘劑而愈。後因怒吐痰﹐自服淸气化痰丸﹐飲食不進﹐吐痰甚多﹐胸脇脹滿。余用六君子倍加參術﹐少加木香﹐數劑而康。

三痺湯治血气凝滯﹐手足拘攣﹐風痺﹑气痺等疾。

川續斷杜仲﹝銼﹐薑汁炒去絲﹞防風﹝去蘆﹞桂心華陰細辛人參﹝去蘆﹞

白茯苓﹝去皮﹞當歸﹝去蘆﹞白芍藥甘艸﹝各一兩﹐炙﹞秦艽﹝去蘆﹞生地黃川芎川獨活﹝各半兩﹐去蘆﹞黃﹝去蘆﹞川牛膝﹝酒浸﹐各一兩﹞

上咀﹐或爲末﹐每服八錢﹐水二盞﹐生薑五片﹐棗一枚﹐煎至一盞﹐去滓熱服﹐無時候﹐但腹稍空服。有人病左臂不隨﹐後已痊平而手指不便無力﹐試諸藥不效﹐服此藥一料而愈。

獨活湯治婦人風痺﹐手足不隨﹐身體疼痛﹐言語謇澀﹐筋脈拘急﹐並宜服之。

獨活﹝去蘆﹞桑寄生牛膝﹝酒浸﹞秦艽﹝去蘆﹞赤茯苓﹝去皮﹞桂心防風﹝去蘆﹞

附子﹝炮﹐去皮臍﹞當歸﹝炒﹐去蘆﹞生漧地黃﹝各一兩﹞杜仲﹝銼﹐炒去絲﹞細辛﹝去苗﹞

芎赤芍藥﹝各七錢半﹞甘艸﹝炙﹐半兩﹞

上爲咀﹐每服八錢﹐水一中盞半﹐煎至一大盞﹐去滓溫服﹐無時。

烏蛇散治婦人風痺﹐手足頑麻﹐筋脈搐搦﹐口眼不正﹐言語謇澀。

烏蛇肉﹝酒拌炒﹞土蜂兒﹝炒﹞天南星﹝炮﹞天雄﹝炮﹐去皮臍﹞赤箭麻黃﹝去節﹞薏苡仁芎﹝各一兩﹞羚羊角屑幹蠍﹝微炒﹞桑螵蛸﹝微炒﹞

桂心朱砂﹝研﹐水飛﹐各半兩﹞當歸﹝炒﹐去蘆﹞酸棗仁﹝炒﹞柏子仁﹝各七錢半﹞

爲細末﹐入朱砂藥研勻﹐每服一錢﹐食前溫酒調下。

東垣羌活湯治濕熱身重﹐或眩暈麻木﹐小便赤澀﹐下焦痿軟﹐不能行履。

羌活防風柴胡﹝各一錢﹞本獨活茯苓澤瀉豬苓黃﹝炒﹞甘艸﹝炙﹞

陳皮黃柏﹝酒炒黑﹞黃連﹝炒﹞蒼術升麻川芎﹝各五分﹞

上水煎服。

甘艸附子湯治風濕相搏﹐骨節煩疼﹐不時抽痛﹐不能伸屈﹐抑之則痛劇﹐汗出短气﹐小便不利﹐惡風不欲去衣﹐或微腫痛﹐甘艸﹝炙﹐一兩﹞附子﹝一枚﹐重一兩三四錢者方是。炮﹐去皮尖﹐不眞不效﹞

白術﹝炒﹐一兩﹞桂枝﹝二兩﹞

上每服五錢﹐水煎。

八珍湯治肝脾气血俱虛﹐不能養筋﹐以致筋攣骨痛﹐或不能行履﹐或發熱晡熱﹐寒熱往來等證。

加味逍遙散治肝經風熱﹐血燥筋攣﹐肢體不遂﹐內熱晡熱等證。﹝八珍方見雜病虛勞﹐本方見本科調經。﹞

﹝自汗﹞藥隱老人云﹕尋古治中風方﹐續命﹑排風﹑越婢等悉能除去﹐而《千金》多用麻黃﹐令人不得慮虛。凡以風邪不得汗﹐則不能泄也﹐然此治中風無汗者爲宜。若治自汗者更用麻黃﹐則津液轉使脫泄﹐反爲大害。中風自汗﹐仲景𨿽處以桂枝湯﹐至於不住發搐﹐口眼動﹐徧身汗出者﹐豈勝對治。當此之時﹐獨活湯﹑續命煮散﹐復榮衛﹐卻風邪﹐不可闕也。

﹝薛﹞前證若腠理不固而自汗者﹐用桂枝湯或防風白術牡蠣湯。若過服風藥而自汗者﹐用白術防風湯。若陽气虛弱而自汗者﹐用附湯。若兼盜汗﹐用補中益气湯送六味丸。

如不應﹐用當歸六黃湯。

獨活湯治風虛昏憒﹐不自知覺﹐手足螈﹐坐臥不能﹐或發寒熱﹐血虛不能服發汗藥﹐及中風自汗﹐尢宜服之。

川獨活羌活人參防風當歸﹝五味各去蘆﹞細辛﹝去苗﹞茯神﹝去木﹞

半夏﹝湯洗七次﹐切片子﹞桂心白薇遠志﹝去心﹞菖蒲川芎﹝各半兩﹞

甘艸﹝七錢半﹐炙﹞

上咀﹐每服八錢﹐水一盞半﹐姜五片﹐煎七分﹐去滓溫服﹐不拘時候。

續命煮散治風气畱滯﹐心中昏憒﹐四肢無力﹐口眼動﹐有時搐搦﹐亡失津液﹐渴欲引飲。此能扶榮衛﹐去虛風﹐中風自汗及產後中風自汗﹐尢宜服之。

防風獨活當歸人參細辛葛根芍藥川芎甘艸熟地黃半夏遠志﹝去心﹞荊芥穗﹝各半兩﹞桂心﹝七錢半﹞

上咀﹐每服五錢﹐水一盞﹐生薑三大片﹐煎至七分﹐去滓溫服﹐不拘時。汗多不止者﹐加牡蠣粉一分半。

補遺防風白術牡蠣散治中風自汗不止。

白術牡蠣﹝﹞防風﹝各等分﹞

爲末﹐酒調下﹐米飲亦可﹐日三服﹐汗卽止。如不止﹐可服黃建中湯。

﹝賊風偏枯﹞藥隱老人云﹕偏枯者﹐其狀半身不隨﹐肌肉枯瘦﹐骨間疼痛﹐神智如常﹐名曰偏枯也。

原其疾之由﹐皆因陰陽偏虧﹐臟腑怯弱﹐經絡空虛﹐血气不足﹐當風衝坐﹐風邪乘虛而入。《內經》云﹕汗出偏沮﹐使人偏枯。詳其義理﹐如樹木或有一邊津液不蔭注而先枯槁﹐然後被風所害。人之身體﹐或有一邊血气不能榮養而先枯槁﹐然後被風所苦﹐其理顯然。

王子亨云﹕舟行於水﹐人處於風﹐水能泛舟而亦能覆舟﹐風能養體而亦能害體。蓋謂船漏水入﹐體漏風傷。古人有云﹕醫風先醫血﹐血行風自滅是也﹐治之先宜養血﹐然後驅風﹐無不愈者。宜用大八風湯﹑增損茵芋酒﹑續斷湯。

﹝大﹞賊風偏枯者﹐是體偏虛受風﹐風客於半身也。人有勞傷血气﹐半身偏虛者﹐風乘虛入客於半體﹐名爲偏風也。其風邪入深﹐眞气去﹐邪气畱﹐發爲偏枯﹐此由血气衰損﹐爲風所客﹐令血气不相周榮於肌﹐故令偏枯也。

﹝薛﹞醫風先醫血﹐此論得之。大抵此證多因胎前產後﹐失於調養﹐以致精血漧涸﹐肝木枯槁﹐治法當滋其化源。考之《生气通天論》曰﹕風客淫气﹐精乃亡﹐邪傷肝也。

《陰陽應象大論》曰﹕風气通於肝﹐風搏則熱盛﹐熱盛則水漧﹐水漧則气不榮﹐故精乃亡。

此風病之所由作也。一婦人性善怒﹐常自汗﹐月經先期。余以爲肝火血熱﹐不信﹐乃泛用降火之劑﹐反致月經過期﹔復因勞怒﹐口噤呻吟﹐肢體不遂﹐六脈洪大﹐面目赤色。用八珍﹑麥門﹑五味子﹑山梔﹑丹皮﹐數劑漸愈。兼用逍遙散﹑六味丸各三十餘劑全愈。

大八風湯治中風偏枯﹑失音﹐半身不隨﹐時復恍惚。

當歸﹝去蘆﹞杏仁﹝麩炒﹞甘艸﹝炙﹞桂心漧薑﹝炮﹐各二兩﹞五味子升麻﹝各半兩﹞川烏頭﹝炮﹐去皮臍﹞黃芩芍藥獨活防風﹝各去蘆﹞川芎麻黃﹝去節﹞秦艽人參﹝各去蘆﹞石斛﹝去根切﹐酒浸炒﹞茯神﹝去木﹞石膏黃﹝去蘆﹞紫菀﹝各一兩﹞大豆﹝三兩﹐去皮炒﹞

上爲咀﹐每服五錢﹐水兩盞﹐酒一合﹐煎至一盞﹐去滓溫服。恍惚者﹐不用酒煎。

一方無茯神﹐有遠志﹑赤茯苓。

增損茵芋酒治半身不遂﹐肌肉漧燥﹐漸漸細瘦﹐或時痛﹐病名偏枯。

茵芋葉川烏頭﹝炮﹐去皮尖﹞石楠葉防風川椒﹝炒出汗﹞女萎附子﹝炮﹞

北細辛獨活捲柏肉桂天雄﹝炮﹐去皮﹞秦艽防己﹝各一兩﹞躑躅花﹝炒﹞當歸生漧地黃﹝各二兩﹞芍藥﹝一兩﹞

上咀﹐酒二斗漬之﹐冬七日﹑夏三日﹑春秋各五日﹐初服一合﹐漸增之﹐以知爲度﹐令酒气相續。

續斷湯治偏枯少血。

當歸﹝三兩﹐去蘆﹞陳皮﹝去白﹞芍藥細辛﹝各一兩﹐去苗﹞生漧地黃﹝二兩﹞

上咀﹐每服五錢﹐水二盞﹐煎至八分﹐去滓溫服。髒寒多利者﹐入熟附子一兩﹐和前藥服之。

補遺全生虎骨散治半身不遂﹐肌肉漧瘦。忌用麻黃髮汗﹐恐津液枯竭﹐惟當潤筋養血消風。

當歸﹝二兩﹞赤芍藥續斷﹝酒浸﹐炒﹞白術本虎骨﹝炙﹐各五兩﹞

烏蛇肉﹝炙﹐半兩﹞

上爲末﹐每服二錢﹐酒調下。骨痛加生地一兩﹐自利加天雄半兩。

虎脛骨酒治中風偏枯﹐四肢不隨﹐一切風痺﹐筋脈攣拳。

石斛石楠葉防風虎脛骨﹝炙﹞當歸茵芋葉杜仲﹝酒炒﹞牛膝﹝酒浸﹐炒﹞

續斷﹝酒浸﹐炒﹞芎巴戟﹝去心﹞狗脊﹝去毛﹐各一兩﹞

上以絹囊盛藥﹐用酒一斗漬十日﹐每服一盞﹐溫飲。

﹝偏風口﹞夫婦人偏風口者﹐是體虛受風﹐風入於夾口之筋也。足陽明之筋﹐上夾於口﹐其筋偏虛﹐風因虛而乘之﹐使其筋偏急不調﹐故令口僻也。

﹝薛﹞一婦人懷抱鬱結﹐筋攣骨痛﹐喉間似有一核﹐服烏藥順气等藥﹐口眼歪斜﹐臂難伸舉﹐痰涎愈多﹐內熱晡熱﹐食少體倦。余以爲郁火傷脾﹐血燥生風﹐用加味歸脾湯二十劑﹐形體漸健﹐飲食漸進。又用加味逍遙散十餘劑﹐痰熱少退﹐喉核少消。更用升陽益胃湯數劑﹐諸證漸愈。但臂不能伸﹐此肝經血少而筋攣耳﹐用六味地黃丸以滋腎水﹐生肝血而愈。

防風湯治卒然口斜﹐言語牽急。

防風﹝去蘆﹐一兩﹞羌活﹝去蘆﹐半兩﹞甘艸﹝二錢半﹐炙﹞

上爲咀﹐每服五錢﹐水二盞﹐煎至一盞﹐去滓﹐入麝香研一字﹐溫服。

深師續命湯療中風口僻噤諸疾﹐卒死不知人。補虛起死神方。

人參防己麻黃﹝去根節﹞芍藥川芎甘艸黃芩白術﹝各半兩﹞

桂心附子﹝炮﹞防風﹝各一兩﹞生薑﹝五兩﹞

上切﹐以水一斗二升﹐煮取三升﹐分爲三服﹐不瘥更作。忌海藻﹑菘菜﹑桃﹑李﹑蔥﹑生菜﹑雀肉﹑豬肉。

防風散治婦人中風﹐言語謇澀﹐肢節疼痛﹐皮膚不仁。

防風羌活﹝各去蘆﹞當歸﹝去蘆﹐炒﹞天南星﹝炮﹞天麻桂心芎烏蛇肉﹝酒浸﹞

白僵蠶﹝炒﹞桑螵蛸﹝炒﹐各半兩﹞麝香﹝研﹞朱砂﹝細研化﹑飛﹐各二錢半﹞麻黃﹝七錢半﹐去根節﹞

爲細末﹐入研藥令勻﹐每服一錢﹐溫酒調下﹐不拘時。

《千金方》炒大豆三升令焦﹐以酒三升﹐淋取汁﹐頓服。

治口眼斜用蓖麻子七粒﹐去皮研細作餅子﹐安在手心﹐﹝右安左手﹐左安右手。﹞卻用銅盂盛湯﹐坐於藥上﹐才正卽洗去。﹝一用巴豆﹐不用蓖麻。出《本艸》。﹞

卷之二雜癥門上

飛屍血厥

夫飛屍者﹐遊走皮膚﹐穿臟腑﹐每發刺痛﹐變作無常。遁屍者﹐附骨入肉﹐攻鑿血脈﹐每發不可得近﹐見屍喪聞哀哭便發。風屍者﹐淫濯四肢﹐不知痛之所在﹐每發昏沈﹐得風雪便作。沈屍者﹐纏骨結髒﹐衝心脇﹐每發絞切﹐遇寒冷便作。注屍者﹐舉身沈重﹐精神錯亂﹐常覺昏發﹐每節气至變﹐輒成大惡。皆宜用忍冬葉銼數斛﹐煮令濃﹐取汁煎之﹐服如雞子大﹐日三服。

人平居無疾苦﹐忽如死人﹐身不動搖﹐默默不知人﹐目閉不能開﹐口噤不能言﹐或微知人﹐惡聞人聲﹐但如眩冒﹐移時方寤。此由汗過多﹐血少﹐气並於血﹐陽獨上而不下﹐气壅塞而不行﹐故身如死。气過血還﹐陰陽復通﹐故移時方寤。名曰鬱冒﹐亦名血厥﹐婦人多有之。宜服白薇湯。倉公散。

丹溪云﹕凡人忽手足逆冷﹐肌膚起如米粒﹐頭面靑黑﹐精神恍惚﹐或錯言妄語﹐或牙關緊急﹐或昏寐僕倒﹐弔死問喪﹐入廟登墓﹐多有此病。先以蘇合香丸灌之﹐次服調气散﹑﹝雜病中气。﹞平胃散。﹝雜病中食。﹞《玉機微義》云﹕卒厥飛屍﹐客忤鬼擊﹐口噤﹐用麻黃湯。﹝傷寒太陽。﹞寒厥表熱裏寒﹐則下利淸谷﹐食入則吐﹐脈沈﹐手足冷﹐用四逆湯。﹝傷寒厥。﹞熱厥腹滿﹐身重難轉﹐面垢譫語﹐遺溺﹐手足厥冷﹐自汗﹐脈沈滑﹐用白虎湯。﹝雜病發熱。﹞錦衣楊永興舉家避眚﹐有僕沈醉失避者﹐旣而神思昏昧﹐徧身靑傷﹐各煎金銀藤﹝卽忍冬葉。﹞湯灌之愈。一婦人忽昏憒發譫語﹐自云﹕爲前謀賴某人銀兩﹐某神責我﹐將你起解往城隍理問﹐兩腳踝﹑膝﹑臀處皆靑腫﹐痛不可忍﹐口稱苦楚。次日方蘇﹐痛尙不止﹐用金銀藤兩許﹐水煎服卽愈。一婦人入古墓﹐患前證﹐以紫金錠磨汁灌之卽蘇。通政餘子華﹑太常汪用之﹐皆因往弔而卒死喪家﹐想卽是證也。太乙神精丹﹝方見雜病譫妄。﹞蘇合香丸﹝方見雜病卒中。﹞雄朱散﹝方見雜病譫妄。﹞

白薇湯白薇當歸﹝各一兩﹞人參﹝半兩﹞甘艸﹝二錢半﹞

上咀﹐每服五錢﹐水二盞﹐煎至一盞﹐溫服。

倉公散治卒鬼擊﹑鬼疰﹑鬼刺﹐心腹如刺﹐下血﹐卽死不知人﹐及臥魘齒腳趾不覺者﹐並諸毒瓦斯等疾。

瓜蒂末﹝《九衛生方》無瓜蒂末﹐有皂角末。﹞

藜蘆末雄黃﹝研﹞礬石﹝研﹐各等分﹞

上爲細末﹐研停﹐用少許吹入鼻中﹐得嚏气通便活。未嚏再吹﹐以得嚏爲度。此藥能起死人﹐恐皂角者爲正。

補遺內鼻散治屍厥脈動而無气﹐气閉不通﹐靜而若死﹐名卒厥。

石菖蒲﹝去毛﹐爲末﹞

上每用二字﹐內鼻中吹之令入﹐仍以桂末安舌下。

硫黃散治屍厥奄然死去﹐四肢厥冷﹐不省人事﹐腹中气走如雷鳴。

焰硝﹝半兩﹞硫黃﹝一兩﹞

上細研﹐分三服﹐酒調灌下﹐如人行五里﹐又進一服。不過三服卽蘇。

卷之二雜癥門上

螈

﹝薛﹞《醫藥綱目》云﹕螈者筋脈急也﹐者筋脈緩也。急則引而縮﹐緩則縱而伸。或縮或伸﹐動而不止者﹐名曰螈﹐俗謂之發搐是也。凡癲癇﹑風痙﹑破傷風三證﹐皆能螈。但癲癇則僕地不省﹐風痙螈則角弓反張﹐破傷風螈則有瘡口。竊謂螈者屬肝經風熱血燥﹐或肝火妄動血傷﹐者屬肝經血气不足﹐或肝火汗多亡血﹐以致手足伸縮不已﹐抽搐不利。若因風熱血燥﹐用羚羊角散﹝妊娠痙。﹞加釣藤﹑山梔。若肝火妄動﹐用加味四物湯﹝卽四物加柴胡﹑丹皮﹑山梔。﹞加釣藤鉤﹑山梔。若肝經血气不足﹐用八珍湯﹝卽雜病虛勞門八物湯。﹞加釣藤鉤﹑山梔。若肝火亡血﹐用加味逍遙散﹝調經。﹞加釣藤鉤﹑山梔。如不應須用六味丸﹝雜病虛勞。﹞以補腎水﹐生肝木爲主﹐佐以前劑治之。若其脈長弦者﹐是肝之本脈﹐則易治。其脈短澀者﹐是肺金克肝木也﹐則難治。其面色靑中見黑者﹐是水生木也﹐當自愈。靑中見白者﹐是金克木也﹐必難愈。一婦人素口苦﹐月經不調﹐或寒熱﹐妊娠五月﹐兩臂或拘急﹑或緩縱﹐此肝火傷血所致也﹐用四物加柴胡﹑山梔﹑丹皮﹑釣藤鉤而愈。一妊婦因怒寒熱頸項動掉﹐四肢抽搐﹐此肝火血虛風熱﹐用加味逍遙加釣藤鉤﹐數劑痊。

卷之二雜癥門上

顫振

黃帝曰﹕人之顫者﹐何气使然﹖岐伯曰﹕胃气不實﹐則諸脈虛﹐諸脈虛則筋脈懈墜﹐筋脈懈墜則行陰﹐用力不復﹐故爲顫﹐因其所在﹐補分肉間。《醫學綱目》云﹕顫振與螈相類﹐螈則手足牽引而或伸或屈﹐顫振則但顫動而不伸屈也。胃虛有痰﹐用參﹑術以補气﹐茯苓﹑半夏以行痰﹔如實熱積滯﹐用張子和三法。

﹝薛﹞顫振者﹐掉眩也。《易》曰﹕鼓萬物者莫疾乎風。鼓之爲言動也。大抵掉眩﹐乃風木之搖運也。諸風掉眩﹐皆屬於肝。治法﹕若肝木實熱﹐用瀉靑丸。﹝幼科肝。﹞肝木虛熱﹐用六味丸。﹝雜病虛勞。﹞肺金克肝木﹐用瀉白散。﹝雜病發熱。﹞肝木虛弱﹐用逍遙散﹝調經。﹞加參﹑術﹑釣藤鉤。脾血虛弱﹐用六君子湯﹝雜病虛勞。﹞加芎﹑歸﹑釣藤鉤。胃气虛弱﹐用補中益气湯﹝難病傷勞倦。﹞加釣藤鉤。若產後顫振﹐乃气血虧損﹐虛火益盛而生風也﹐切不可以風爲論﹐必當大補﹐斯無誤矣。一婦人性善怒﹐發熱﹐經水非過期則不及﹐肢體倦怠﹐飲食少思而顫振﹐余謂脾气不足﹐肝經血少而火盛也。午前以調中益气湯加茯苓﹑貝母﹐送六味丸﹐午後以逍遙散送六味丸﹐兩月餘而愈。一婦人身顫振﹐口妄言﹐諸藥不效。余以爲鬱怒所致﹐詢其故﹐蓋爲素嫌其夫而含怒久矣﹐投以小柴胡湯﹝傷寒少陽。﹞稍可﹐又用加味歸脾湯﹝歸牌湯加柴胡﹑山梔。﹞而愈。

交加散治螈或顫振﹐或產後不省人事﹐口吐痰涎。

當歸荊芥穗﹝各等分﹞

上爲細末﹐每服三錢﹐水一盞﹐酒少許﹐煎至七分﹐灌下咽卽有生理。

增損柴胡湯治產後或經適斷﹐致手足牽搐﹐切牙昏冒異證。

柴胡﹝八錢﹞黃﹝炒﹐五錢﹞黃芩﹝炒﹞石膏﹝各四錢﹞半夏﹝三錢﹞知母甘艸﹝炙﹐各二錢﹞

上爲粗末﹐每服半兩﹐姜五片﹐棗四枚﹐水煎溫服。

本事靑鹽丸治肝腎虛損﹐腰膝無力﹐顫振曳。

香末﹝三兩﹞菟絲子﹝四兩﹞幹山藥﹝二兩﹐末﹞靑鹽﹝一兩﹐研﹞

上先將菟絲子洗淨﹐無灰酒浸曬七日﹐冬天近火煨﹐炙幹﹐另爲細末和勻﹐酒糊丸梧子大。每服五七十丸﹐溫酒或鹽湯下。常服壯筋力﹐進飲食。一婦人素患足曳﹐服此藥﹐履地如故。

本事星附散治中風能言而手足曳﹐脈虛浮而數。

天南星﹝制同半夏﹞半夏﹝薄切片﹐薑汁浸透﹞黑附子﹝炮﹞白附子﹝炮﹞

川烏頭﹝炮﹞白僵蠶﹝炒﹞沒藥人參白茯苓﹝各等分﹞

上爲粗末﹐每服二錢﹐酒水各一盞﹐同煎至八分﹐去滓熱進三二服﹐汗出卽瘥。

在桐廬有患此證﹐用前藥三服﹐得汗﹐手足卽能舉動。

三因獨活散治气虛感風﹐或驚恐相乘﹐肝膽受邪﹐使上气不守正位﹐致頭招搖﹐手足顫掉﹐漸成目昏。

獨活地骨皮細辛芎菊花﹝甘味者﹞防風﹝去叉﹞甘艸﹝炙﹐等分﹞

上爲粗末﹐每服三錢﹐水盞半﹐煎至一盞﹐去滓﹐煎取淸汁六分﹐入竹瀝少許﹐再煎一二沸﹐食後溫服﹐日二服。

世傳茯苓丸治手臂抽牽﹐或戰掉不能舉物﹐服此藥立愈。又治脾气虛弱﹐痰邪相搏﹐停伏中脘﹐以致臂內筋脈攣急而痛。

茯苓半夏﹝姜制﹐各二兩﹞枳殼﹝麩炒﹐半兩﹞風化朴硝﹝一兩﹞

上爲末﹐薑汁糊丸桐子大。每服二十丸﹐食後姜湯下。

卷之二雜癥門上

驚悸

﹝失血心神不安﹞

婦人血風驚悸者﹐是風乘於心故也。心藏神爲諸髒之主﹐若血气調和﹐則心神安定。

若虛損則心神虛弱﹐致風邪乘虛襲之﹐故驚而悸動不定也。其驚悸不止﹐則變惚恍而憂懼也。﹝排風湯亦可用。﹞

﹝薛﹞丹溪先生云﹕驚悸者﹐血虛用朱砂安神丸。痰迷心竅用定志丸。怔忡者屬火屬痰﹐思慮便動者屬虛﹐時作時止者火動也。假如病因驚而到驚﹐則神出其捨﹐痰乘而入矣。蓋人之所主者心﹐心之所養者血﹐心血一虛﹐神气不守﹐此驚悸之所由生也。治當調養心血﹐和平心气而已。金氏婦暑月赴筵﹐因坐次失序﹐自愧成病﹐言語失倫﹐兩脈弦數。予曰﹕當補脾導痰淸熱。不信﹐以數巫者噴水咒之而死。或謂病旣無邪﹐以邪治之﹐何至於死﹖予曰﹕暑月赴筵﹐外受蒸熱﹐辛辣適口﹐內傷郁熱﹐而況舊有積痰﹐加之愧悶﹐其痰愈盛。又驚以法尺﹐益驚其神而气血不寧﹐噴以法水﹐閉其肌膚而汗不得泄﹐內燔則陰旣銷而陽不能獨立﹐不死何待﹖故滑伯仁先生云﹕若膽气虛寒﹐用茯神湯。膽气實熱﹐用酸棗仁丸。心气虛熱﹐用定志膏﹑茯苓補心湯。心气實熱﹐用朱砂安神丸﹑茯神散。文學歸云橋內人﹐月事不及期﹐忽崩血昏憒﹐發熱不寐﹐或謂血熱妄行﹐投以寒劑益甚。或謂胎成受傷﹐投以止血﹐亦不效。余曰﹕此脾气虛弱無以統攝故耳﹐法當補脾而血自止﹐用補中益气湯﹝雜病傷勞倦。﹞加炮姜﹐不數劑而驗。惟終夜少寐驚悸﹐別服八物湯不效。余曰﹕雜矣﹐乃與歸脾湯﹝雜病健忘﹐﹞加炮姜以補心脾﹐遂如初。一婦人勞則心跳怔忡﹐寒熱往來﹐用歸脾湯爲主﹐佐以八珍湯﹐諸證漸愈﹐又用加味逍遙散﹑寧志丸而安。後復作﹐服歸脾﹑定志二藥卽愈。一婦人患驚悸怔忡﹐日晡發熱﹐月經過期﹐飲食少思﹐用八珍湯加遠志﹑山藥﹑酸棗仁﹐三十餘劑漸愈﹐佐以歸脾湯全愈。後因勞發熱﹐食少體倦﹐用補中益气湯。又因怒﹐適月經﹐去血不止﹐前證復作﹐先以加味逍遙散熱退經止﹐又用養心湯治之而痊。一婦人驚悸怔忡無寐﹐自汗盜汗﹐飲食不甘﹐怠惰嗜臥﹐用歸脾湯而愈。至年餘懷抱鬱結﹐患前證兼衄血﹑便血﹐仍用前湯而愈。

茯神散治婦人血風﹐五臟大虛﹐驚悸。安神定志。

茯神﹝去木﹞人參﹝去蘆﹞龍齒﹝另研﹞獨活﹝去蘆﹞酸棗仁﹝各一兩﹐微炒﹞

防風﹝去蘆﹞遠志﹝去心﹞桂心細辛﹝去苗﹞白術﹝去蘆﹐各七錢半﹞

甘艸﹝炙﹞漧薑﹝炮﹐各半兩﹞

上咀﹐每服五錢﹐水一中盞半﹐煎至一大盞﹐去滓溫服﹐不拘時候。

龍齒丸治婦人血風上攻﹐心神恍惚驚悸﹐眠臥不安。

龍齒﹝另研﹞茯神﹝去木﹐各一兩﹞朱砂﹝研﹐水飛﹞人參﹝去蘆﹞當歸﹝去蘆﹞

天麻﹝各七錢半﹞檳榔防風﹝去蘆﹞生漧地黃犀角屑﹝各半兩﹞

遠志﹝去心﹞赤箭﹝各二錢半﹞麝香﹝一錢﹐另研﹞

上爲細末﹐煉蜜和搗三五百下﹐丸如梧桐子大。每服三十丸﹐薄荷湯送下﹐不拘時。

朱賁琥珀散治婦人血風驚悸。

琥珀﹝研﹞沒藥﹝研﹞木香當歸芍藥白芷羌活漧地黃延胡索川芎﹝各半兩﹞

土瓜根牡丹皮﹝去心﹞白術桂心﹝各一兩﹞

上爲末﹐每服一錢﹐水一盞﹐煎至七分﹐加酒一分﹐再煎少時﹐熱服。重者數服效。

茯苓補心湯治心气不足﹐善悲愁怒﹐衄血面黃﹐五心煩熱﹐或咽喉痛﹐舌本作彊。

茯苓﹝四兩﹞桂心甘艸﹝炒﹞麥門冬﹝去心﹐各三兩﹞紫石英﹝﹞人參﹝各一兩﹞

大棗﹝二十枚﹞赤小豆﹝二十四粒﹞

上用水七升﹐煎二升半﹐分三服。

茯神湯治膽气虛冷﹐頭痛目眩﹐心神恐畏﹐不能獨處﹐胸中煩悶。

茯神﹝去木﹞酸棗仁﹝炒﹞黃﹝炒﹞柏子仁﹝炒﹞白芍藥﹝炒﹞五味子﹝杵炒﹐各一兩﹞

桂心熟地黃﹝自制﹞人參甘艸﹝炒﹐各半兩﹞

上每五錢﹐薑水煎服。

酸棗仁丸治膽气實熱﹐不得睡臥﹐神思不安﹐驚悸怔忡。

茯神﹝去木﹞酸棗仁﹝炒﹞遠志﹝去心﹞柏子仁﹝炒﹞防風﹝各一兩﹞枳殼﹝麩炒﹞

生地黃﹝杵膏﹐各半兩﹞靑竹茹﹝二錢五分﹞

上爲末﹐煉蜜丸梧桐子大。每服七八十丸﹐白湯下。

定志丸治心神虛怯﹐神思不安﹐或語言鬼怪﹐喜笑驚悸。

人參茯苓﹝各一兩五錢﹞菖蒲遠志﹝去心﹐各一兩﹞

上爲末﹐蜜丸如前服。

養心湯治心血虛﹐驚悸怔忡不寧﹐或盜汗無寐﹐發熱煩躁。

黃﹝炒﹞白茯苓茯神﹝去木﹞半夏曲當歸﹝酒拌﹞川芎﹝各半兩﹞

辣桂﹝去皮﹞柏子仁酸棗仁﹝炒﹞五味子﹝杵炒﹞人參﹝各三錢﹞甘艸﹝炙﹐四錢﹞

上每服三五錢﹐姜﹑棗水煎服。

朱砂安神丸治心經血虛﹐頭暈﹐心神驚悸等證。

朱砂﹝飛過﹐五錢﹞黃連﹝酒洗﹐六錢﹞甘艸﹝炙﹐五分﹞生地黃當歸﹝各一錢五分﹞

上爲末﹐飯糊爲丸。每服十五丸﹐如一二服不應﹐當服歸脾湯補之。

治要茯苓散治心經實熱﹐口漧煩渴﹐眠臥不安﹐或心神恍惚。

茯神麥門冬﹝各一兩半﹐去心﹞通艸升麻﹝各一兩二錢半﹞大棗﹝十二枚﹞

紫菀桂心﹝各七錢半﹞知母﹝一兩﹞赤石脂﹝一兩七錢半﹞淡竹茹﹝五錢﹞

上每服一兩﹐水煎。

﹝失血心神不安﹞﹝薛﹞前證若脾肝郁熱﹐用加味逍遙散。脾肝鬱結﹐用加味歸脾湯﹐脾胃虛弱﹐气血不足﹐用八珍湯﹑十全大補湯。脾肺虛弱﹐气血不足﹐用補中益气湯﹑六君子湯。痰气郁滯﹐用六君﹑桔梗﹑貝母。如不應﹐審系气虛﹐但補脾胃﹐如不應﹐用獨參湯。如惡寒發熱﹐屬气血俱虛。內熱晡熱﹐屬血虛。作渴面赤﹐是血脫煩躁。皆宜甘苦之劑﹐以補陽气而生陰血。經云﹕血脫補气。若用寒涼之劑以降火﹐則誤矣。仍審所屬之因治之。

寧志膏治婦人因失血過多﹐心神不安﹐言語失常﹐不得睡臥。

辰砂﹝研﹞酸棗仁﹝炒﹞人參白茯神﹝去木﹞琥珀﹝各一分﹐研﹞

滴乳香﹝一錢﹐研﹞

上爲末﹐和停﹐每服一錢﹐濃煎燈心﹑棗湯﹐空心調下。﹝一方無茯神﹑琥珀﹐蜜丸如彈子大﹐薄荷湯化下一丸。﹞

茯苓補心湯婦人以血旺气衰爲本。心主血﹐肝藏血﹐今血衰而气盛者﹐由心气虛耗﹐不能主血﹐又不能制乎肺金﹐使肺金得以乘乎肝木。肝之虧損則血不能藏﹐漸致枯涸﹐不榮經絡﹐故月事不調矣。此方專補心元之虛﹐抑其肺气之乘﹐調和榮衛﹐滋養血脈﹐其疾自然平復矣。

卽參蘇飲內除木香﹐與四物湯對分勻和﹐以姜棗煎﹐每服四錢﹐食前溫服。參蘇飲﹝方見發熱。﹞四物湯﹝方見通治﹞

妙香散治心气不足﹐精神恍惚﹐虛煩少睡﹐盜汗等證。

甘艸﹝炒﹐五錢﹞遠志﹝去心﹐炒﹞山藥﹝薑汁炙﹞茯苓茯神﹝去木﹞黃﹝各一兩﹞

人參桔梗﹝各五錢﹞辰砂﹝另研﹐三錢﹞麝香﹝另研﹐二錢﹞木香﹝二錢五分﹞

上爲細末﹐每服二錢﹐溫酒調下。

半夏湯治膽腑實熱﹐精神恍惚﹐寒熱泄瀉﹐或寢汗憎風﹐善太息。

半夏﹝一錢五分﹞黃芩遠志﹝去骨﹐各一錢﹞生地黃﹝二錢﹞秫米﹝一合﹞

酸棗仁﹝少﹐三錢﹞縮砂仁﹝一錢五分﹞

上作一劑﹐長流水煎服。

獨參湯治元气虛弱﹐惡寒發熱。或作渴煩躁﹐痰喘气促。或气虛卒中﹐不語口噤。

或痰涎上湧﹐手足逆冷。或難產﹑產後不省﹐喘急。

用好人參二兩或三四兩﹐加炮姜五錢﹐水煎徐徐服。蓋人參性寒﹐故以姜佐之﹐如不應﹐急加附子。

卷之二雜癥門上

顚狂

﹝大﹞夫婦人顚狂病者﹐由血气虛﹐受風邪所爲也。人稟陰陽之气而生﹐而風邪入並於陰則爲顚﹐入並於陽則爲狂。陰之與陽﹐有虛有實﹐隨其虛時﹐爲邪所並則發也。顚者卒發﹐意不樂﹐直視僕地﹐吐涎沫﹐口目急﹐手足撩戾﹐無所覺知﹐良久乃蘇。狂者少臥不饑﹐自髙賢也﹐自辧智也﹐自貴倨也﹐妄笑好歌樂﹐妄行不休﹐故曰顚狂也。

《素問》云﹕陽厥狂怒﹐飲以鐵落。狂怒出於肝經﹐肝屬木﹐鐵落﹐金也﹐以金制木之意。

予嘗治一女人眼見鬼物﹐言語失常﹐循衣直視。眾醫多用心藥治之無效。予投養正丹二帖﹐煎乳香湯送下﹐以三生飲佐之立愈。又一男子亦曾病此證﹐亦用此藥收效。且養正丹與《百一方》抱膽丸無異﹐抱膽丸內無硫黃﹐有乳香也。

﹝薛﹞劉宗濃先生云﹕有在母腹中受驚者﹐或有聞大驚而得者。蓋驚則神不守舍﹐捨空則痰涎歸之。或飲食失節﹐胃气有傷﹐痰停胸膈而作﹐當尋火﹑尋痰﹑固元气。若頑痰膠固上膈﹐必先用吐法﹐若在腸胃﹐亦須下之。竊謂此證﹐若因元气虛弱﹐或痰盛發熱等﹐皆是虛像﹐如慢驚證﹐無風可祛﹐無痰可逐﹐但補脾胃﹐生气健旺﹐神智自淸﹐痰涎自化。若誤用辛散祛逐腦麝之劑﹐必爲敗證。一婦人素淸苦﹐因驚而顚﹐或用風痰等藥愈甚。余用參﹑﹑歸﹑術濃煎﹐佐以薑汁﹑竹瀝﹐服三斤余方愈。

防風散治婦人風邪顚狂﹐或啼泣不止﹐或歌笑無度﹐或心神恐懼﹐或言語失常。

防風茯神﹝去木﹞獨活人參遠志﹝去心﹞龍齒﹝研﹞菖蒲﹝去毛﹞

石膏牡蠣﹝各一兩﹞秦艽禹餘糧桂心﹝各半兩﹞甘艸﹝七錢半﹞蛇蛻﹝一尺﹐炙﹞

上爲粗末﹐每服三錢﹐水一盞半﹐煎七分﹐去滓溫服。

又方羚羊角﹝屑﹞人參生漧地黃﹝各七錢半﹞獨活遠志﹝去心﹞菖蒲﹝去毛﹞

防風﹝各半兩﹞茯神﹝去木﹞石膏麥門冬﹝去心﹞龍齒﹝別研﹞白鮮皮﹝各一兩﹞

上爲粗末﹐每服三錢﹐水煎﹐溫服無時。

牛黃淸心丸亦可用。﹝方見雜病中風。﹞

余詳雜病本門。

卷之二雜癥門上

血風煩悶

﹝大﹞婦人血風煩悶者﹐由腑臟勞傷﹐血气虛而風邪入之﹐搏於血脈﹐使气不通而痞澀﹐則生於熱﹐或肢節煩疼﹐口漧少臥﹐皆因虛弱而气血壅滯﹐故煩悶也。

﹝薛﹞前證多屬肝脾血虛發熱﹐宜參照前寒熱方論主治。

酸棗仁散治婦人血風煩悶﹐四肢疼痛﹐心神多躁﹐飲食減少﹐並皆治之。

酸棗仁赤芍藥赤茯苓﹝去皮﹞當歸﹝去蘆﹞紅花子生漧地黃羚羊角﹝屑﹐各七錢半﹞

防風﹝去叉﹞羌活﹝去蘆﹞牛膝﹝酒浸﹞芎桂心地骨皮麥門冬﹝去心﹞

甘艸﹝各半兩﹐炙﹞

上爲咀﹐每服八錢﹐水一中盞半﹐生薑七片﹐薄荷七葉﹐煎至一大盞﹐去滓溫服﹐不拘時。

紫石英散治婦人血風煩悶﹐心神恍惚﹐睡臥不安。

紫石英﹝一兩﹞茯神﹝去木﹞麥門冬﹝去心﹞人參﹝去蘆﹞遠志﹝去心﹞酸棗仁當歸﹝去蘆﹞黃芩﹝各七錢半﹞羚羊角﹝屑﹞防風﹝去蘆﹞黃﹝各半兩﹞甘艸﹝炙﹐二錢半﹞

上爲咀﹐每服五錢﹐水一中盞半﹐生薑五片﹐棗二枚﹐煎至一大盞﹐去滓溫服﹐不拘時。

當歸散治婦人血風潮熱。

當歸﹝去蘆﹐二兩﹞芍藥玄胡索熟地黃﹝各一兩﹞大黃﹝蒸﹐七錢半﹞桂心﹝半兩﹞

甘艸﹝炙﹐二錢半﹞

上爲細末﹐每服一錢﹐水一盞﹐入幹胭脂一錢﹐同煎至六分﹐去滓﹐食後溫服。

赤芍藥散治婦人气血不和﹐心胸煩悶﹐不思飲食﹐四肢少力﹐頭目昏眩﹐身體疼痛。

牡丹皮白茯苓赤芍藥白芷甘艸﹝各二兩﹞柴胡﹝一兩半﹞

上爲細末﹐每服二錢﹐水一盞﹐生薑一片﹐棗一枚﹐同煎至七分﹐溫服﹐食後﹑臨臥。

卷之二雜癥門上

血風攻脾不能食

﹝大﹞脾屬於土﹐脾爲中州﹐意智之髒也。其肝﹑心﹑肺﹑腎﹑皆受脾之精气以榮養焉。脾與胃爲表裏﹐脾主化谷納食﹐胃爲水谷之海﹐故經言四時皆以胃气爲本也。婦人气血不調﹐臟腑勞損﹐風邪冷气﹐蘊蓄在內﹐攻於脾胃﹐脾胃旣虛﹐爲邪所乘﹐則不能消任五穀﹐故不能食也。

﹝薛﹞經云﹕胃乃脾之剛﹐脾乃胃之柔。傷胃則脾無所稟受﹐傷脾則不能爲胃運化﹐是以脾胃爲之表裏﹐藉飲食以滋養百脈者也。竊謂前證若飲食所傷﹐六君子湯。﹝雜病虛勞。﹞勞役所傷﹐補中益气湯。﹝雜病傷勞倦。﹞若風寒所傷﹐用人參理中湯。﹝雜病霍亂。﹞木旺乘土﹐六君加柴胡。嘔吐腹痛或大便不實﹐前湯加木香。胸膈虛痞﹐或肚腹不利﹐六君子湯。鬱怒傷損肝脾﹐歸脾湯。﹝雜病健忘。﹞命門火衰﹐八味丸。﹝雜病虛勞。﹞仍審諸經錯雜之邪而治之。假如不能食而肌肉削﹐乃脾胃經本病﹐右關脈緩而弱﹐乃脾胃之本脈。若見弦緊﹐或四肢滿﹐閉淋溲便難﹐轉筋﹐此肝之脾胃病也。若兼洪大﹐或肌熱煩熱面赤﹐此心之脾胃病也。

若兼浮澀﹐或气短喘急﹐咳嗽痰盛﹐此肺之脾胃病也。若兼沈細﹐或善恐善欠﹐此腎之脾胃病也。各當於本經藥中﹐加兼証之藥﹐此東垣先生之治法也。一婦人停食飽悶﹐或用人參養胃湯﹑木香檳榔丸而泄瀉吐痰﹐腹中成塊。又與二陳﹑黃連﹑濃朴﹐反加腹脹不食。余以爲脾胃气虛﹐不能消磨﹐用補中益气加茯苓﹑半夏﹐五十餘劑﹐脾胃健而諸證痊。一婦人飲食﹐每用碗許﹐若稍加非大便不實﹐必吞酸噯腐﹐或用二陳﹑黃連﹑枳實﹐反加內熱作嘔。余曰﹕此末傳寒中。不信﹐仍作火治﹐虛證悉至﹐月經不止。余用六君加炮姜﹑木香數劑﹐諸證漸退﹐又以補中益气加炮姜﹑木香﹑茯苓﹑半夏數劑全愈。

後因飲食勞倦﹔兼以怒气﹐飲食頓少﹐元气頓怯﹐仍用前藥﹐更加發熱﹐脈洪大﹐按之而虛﹐兩尺如無﹐此命門火衰﹐用補中益气加姜﹑桂及八味丸兼服兩月餘﹐諸證尋愈。此證若因中气虛弱﹐用人參理中湯﹐或六君子加木香﹑炮姜。不應﹐用左金丸﹐﹝兩脇脹痛。﹞或越鞠丸。﹝雜病郁。﹞虛寒加附子理中湯﹐﹝中寒。﹞無有不愈。一婦人飲食後或腹脹﹐或吞酸﹐自服枳術丸﹐飲食日少﹐胸膈痞滿﹐腿內酸痛﹐畏見風寒。或用養胃湯﹐腿痛浮腫益盛﹐月經不行。余以爲鬱結所傷﹐脾虛濕熱下注。侵晨用四君子﹑芎﹑歸﹑二陳﹐午後以前湯送越鞠丸﹐諸證漸愈。又用歸脾﹑八珍二湯﹐兼服兩月餘而經行。一婦人胸滿少食﹐或腹脹吞酸﹐或經候不調﹐此中气虛而不能施化也。用補中益气加砂仁﹑香附﹑煨姜而飲食進﹐更以六君﹑芎﹐歸﹑貝母﹑桔梗而經自調。一婦人年三十餘﹐忽不進食﹐日飲淸茶水果三年餘矣。余謂脾气鬱結﹐用歸脾加吳茱萸四劑﹐遂飲食如常。若人脾腎虛而不飲食﹐當以四神丸治之。一婦人不進飲食二年矣﹐日飲淸茶果品之類﹐肝脾二脈弦浮﹐按之微而結滯。余謂肝脾气郁﹐用六君﹑木香﹑吳茱﹐下痰積甚多﹐飲食頓進﹐形體始瘦﹐臥牀月餘﹐仍服六君之類而康。

艸豆蔻散治婦人血風冷气攻脾胃﹐嘔逆不納飲食。

艸豆蔻﹝去皮﹞白茯苓﹝去皮﹞枇杷葉﹝炙﹞

半夏﹝湯洗七次﹐切作片﹐各七錢半﹞髙良姜白術﹝去蘆﹞縮砂仁桂心木香靑橘皮﹝去白﹞甘艸﹝炙﹐各半兩﹞人參﹝去蘆﹐一兩﹞

上咀﹐每服五錢﹐水一中盞半﹐生薑七片﹐煎至一大盞﹐去滓溫服﹐不拘時候。

訶梨勒散治婦人血風﹐气攻脾胃﹐腹脇妨悶﹐四肢煩疼﹐或時痰逆﹐不下飲食訶梨勒皮陳橘皮﹝各一兩﹐去白﹞半夏﹝湯洗七次﹐切片﹞人參﹝去蘆﹞桂心白術﹝去蘆﹞細辛﹝去苗土﹞當歸﹝炒﹐去蘆﹞甘艸﹝炙﹐各半兩﹞藿香赤茯苓﹝去皮﹞

芎﹝各七錢半﹞

上制﹐煎服法同前。

神曲丸治婦人血風气攻脾胃﹐腹脇脹滿﹐不思飲食。

神曲白術﹝去蘆﹞附子﹝炮﹐去皮臍﹞枳實﹝麩炒﹐去穣﹞訶梨勒皮桂心食茱萸木香陳橘皮﹝去白﹞人參﹝去蘆﹐各一兩﹞桔梗﹝去蘆﹞漧薑﹝炮﹐各半兩﹞

上爲細末﹐酒煮麵糊和丸﹐如梧桐子大。每服三十丸﹐空心食前生薑湯下﹐日進二服。

進食散李潛云﹕治脾胃虛寒﹐不思飲食﹐及久病患脾胃虛﹐全不入食者﹐只兩服能食。﹝陳雲﹕此方旣有川烏﹐治血風攻脾不食﹐豈無良驗。﹞

靑皮陳皮粉艸桂心良姜﹝各二錢半﹞川烏頭﹝炮﹐去皮尖﹞艸豆蔻仁﹝各三枚﹞

訶子﹝去核﹐五枚﹞

爲細末﹐每服一錢﹐水一盞﹐生薑三片﹐煎七分﹐溫服。

卷之二雜癥門上

身體骨節疼痛

﹝大﹞婦人血風身體骨節疼痛者﹐由體虛气血不調﹐爲風所侵故也。其狀風邪在於皮膚肌肉﹐歷於骨節﹐邪气與正气交擊﹐故令疼痛也。

﹝薛﹞東垣先生云﹕飲食失節﹐脾胃虛弱﹐乃血所生病﹐故口中津液不行﹐若火熱來乘土位﹐故肢體發熱作渴。若肝經血熱﹐用四物﹑﹝雜病虛勞。﹞羌活﹑黃芩﹑黃柏。肝經血虛﹐用逍遙散﹑﹝調經。﹞山梔﹑川芎。風濕兼痰﹐用四物﹑南星﹑半夏﹑羌活﹑蒼術。風濕傷脾﹐用羌活勝濕湯。﹝雜病腰痛。﹞暑濕傷气﹐用淸燥湯。﹝雜病傷暑。﹞气郁肝脾﹐用四君﹑木香﹑枳殼﹑檳榔。胃气受傷﹐用補只益气湯。﹝雜病傷勞倦。﹞瘀血流注﹐用四物﹑桃仁﹑紅花。骨痛筋攣﹐用當歸沒藥丸。﹝木條。﹞倦怠無力﹐用補中益气﹑羌活﹑川芎。一婦人自汗盜汗﹐發熱晡熱﹐體倦少食﹐月經不調﹐吐痰甚多﹐二年後徧身作痛﹐陰雨益甚。此气虛而風寒所乘﹐用小續命湯疼痛頓止﹐又用補中益气﹑加味歸脾三十餘劑﹐諸證悉愈。一婦人月經不調﹐且素有痛風﹐遇勞必作﹐用眾手重按痛稍止。此气血俱虛﹐用十全大補﹝雜病虛勞。﹞加獨活而痛痊﹐用六味丸﹑﹝雜病虛勞。﹞逍遙散而經調。一婦人肢體作痛﹐面色痿黃﹐時或赤白﹐發熱惡寒﹐吐瀉食少﹐腹痛脇脹﹐月經不時﹐或如崩漏﹐或痰盛喘嗽﹐頭目眩痛﹐或五心煩熱﹐口渴飲湯﹐或健忘驚悸﹐盜汗無寐等證﹐臥牀年許﹐悉屬肝脾虧損﹐气血不足所致﹐用十全大補﹑加味歸脾兼服月餘﹐諸證悉痊。

芎散治婦人血風身體骨節疼痛﹐心膈壅滯﹐少思飲食。

川芎﹝一兩﹞赤茯苓﹝去皮﹞赤芍藥酸棗仁﹝炒﹞桂心當歸﹝去蘆﹞木香牛膝﹝酒浸﹐各七錢半﹞羌活﹝去蘆﹞枳殼﹝去穣﹐麩炒﹞甘艸﹝各半兩﹐炙﹞

上爲咀﹐每服三錢﹐水一大盞半﹐姜五片﹐煎至一大盞﹐去滓熱服﹐不拘時候。

海桐皮散治婦人血風身體骨節疼痛。

海桐皮桂心白芷當歸﹝去蘆﹞漏蘆川芎羚羊角屑﹝各一兩﹞赤芍藥沒藥﹝另研﹞川大黃﹝炒﹞木香檳榔﹝各半兩﹞

上爲細末﹐每服二錢﹐溫酒調下﹐不拘時。

虎骨散治婦人血風攻疰﹐身體疼痛。

虎脛骨﹝一兩半﹐酥炙﹞麝香﹝二錢半﹐另研﹞桂心川芎海桐皮當歸﹝去蘆﹞

牛膝﹝酒浸﹞天麻附子﹝炮﹐去皮臍﹞骨碎補沒藥﹝另研﹞琥珀﹝另研﹐各一兩﹞羌活﹝去蘆﹞

木香﹝各半兩﹞

上爲細末﹐入研藥令勻﹐每服二錢﹐溫酒調下﹐不拘時候﹐日進二服。

何首烏散治婦人血風身體骨節疼痛﹐或手足麻痺﹐腰沈重﹐牽拽不隨﹐並皆治之。

何首烏羌活﹝去蘆﹞當歸﹝炒﹐去蘆﹞赤箭附子﹝炮﹐去皮臍﹞桂心赤芍藥芎羚羊角屑﹝各七錢半﹞威靈仙牛膝﹝酒浸﹐各一兩﹞防風﹝半兩﹐去蘆﹞

上爲細末﹐每服二錢﹐豆淋酒調下﹐不拘時。

通靈丸治男子婦人手足疼痛﹐風走注痛不可忍。

白附子﹝炮﹞僵蠶﹝炒﹐各一兩﹞全蠍﹝半兩﹐炒﹞麝香﹝另研﹐一字﹞

上爲細末﹐煉蜜和丸﹐如梧子大。每服二三十丸﹐溫酒送下﹐日進三服﹐不拘時。

當歸沒藥丸治婦人血風血气﹐腹脇刺痛﹐筋攣骨痺﹐手足麻木﹐皮膚瘙癢﹐並宜服之。

當歸﹝去蘆﹞五靈脂﹝炒﹐各一兩﹞沒藥﹝半兩﹐另研﹞

上爲細末﹐醋糊和丸如梧子大。每服三十丸﹐空心溫酒送下﹐生薑湯亦可﹐日進二服。

四生丸治血風骨節疼痛﹐舉臂不起﹐行履艱難﹐徧身麻痺。

白僵蠶﹝炒﹞地龍﹝去土﹞白附子﹝生﹞五靈脂﹝炒﹞艸烏頭﹝去皮尖﹐生﹐各等分﹞

上爲細末﹐以米糊和丸﹐梧子大。每服二十丸﹐溫酒送下。或作末﹐酒調半錢亦可。

日進二服﹐不拘時候。

羚羊角散治血風身體疼痛﹐手足無力﹐心神壅悶。

羚羊角屑酸棗仁﹝炒﹞生漧地黃檳榔﹝各一兩﹞五加皮防風赤芍藥當歸骨碎補﹝炒去毛﹞海桐皮川芎﹝各七錢半﹞甘艸﹝半兩﹞

上爲末﹐每服二錢﹐溫酒調下。

羌活勝濕湯治頭痛﹐脊痛腰似折﹐項似拔。

羌活獨活﹝各一錢﹞本防風甘艸﹝炙﹐各半錢﹞蔓荊子川芎﹝各二分﹞

上水煎服。如身重腰沈沈然﹐是濕熱也﹐加黃柏﹝一錢﹞附子﹝半錢﹞蒼術﹝二錢。﹞

卷之二雜癥門上

走疰痛

﹝大﹞夫婦人體虛﹐受風邪之气﹐隨血而行﹐或淫溢皮膚﹐卒然掣痛﹐遊走無有常處﹐故名爲走疰也。加減小續命湯主之。

﹝薛﹞東垣云﹕若人身體沈重﹐走疰疼痛﹐此濕熱相搏﹐或風熱郁而不得伸﹐附著於有形也。是證多因飲食起居失節﹐或因七情勞役失宜﹐脾胃虧損﹐腠理不密﹐外邪所侵﹐以致內熱晡熱﹐自汗盜汗﹐或經候不調﹐飲食不甘。治法﹕濕熱腫痛者﹐淸燥湯﹐﹝雜病傷暑。﹞兼痰﹐佐以二陳湯。﹝雜病痰飲。﹞肝火作痛者﹐加味逍遙散。脾郁作痛者﹐加味歸脾湯。血虛作痛者﹐四物湯。气虛作痛者﹐四君子湯。气血俱虛者﹐八珍湯。俱加羌活﹑川芎。月經先期而痛者﹐加味逍遙散。頭眩倦怠而痛者﹐補中益气湯。大抵按之痛甚者﹐病气實。按之痛緩者﹐元气虛。勞役而痛者﹐亦元气虛也。飲食失宜而痛者﹐脾气虛也。惱怒而痛者﹐肝火盛也。若晝輕而夜重者﹐血分病也。一婦人歷節發熱作渴﹐飲食少思﹐月經過期﹐其脈舉之洪大﹐按之微細﹐用附子八物湯四劑而痛止﹐用加味逍遙而元气復﹐用六味丸而月經調。一婦人體肥胖﹐素有熱﹐月經先期﹐患痛風﹐下體微腫﹐痛甚則小便頻數﹐身重脈緩﹐此風濕血虛有熱﹐用羌活勝濕湯二劑﹐腫痛漸愈。用淸燥湯數劑﹐小便漸淸。用加味逍遙散﹐內熱漸愈﹐又爲飲食停滯﹐發熱仍痛﹐面目浮腫﹐用六君加柴胡﹑升麻而愈。又因怒气。小腹痞悶﹐寒熱嘔吐﹐用前藥加山梔﹑木香而安。惟小腹下墜﹐似欲去後﹐此脾气下陷﹐用補中益气而愈。後因勞役怒气﹐作嘔吐痰﹐徧身腫痛﹐經行寒熱﹐此肝木侮脾土﹐用六君加柴胡﹑山梔﹐腫痛嘔吐悉退﹐後用補中益气而安。

一婦人飲食少思﹐畏風寒﹐患痛風嘔吐寒熱﹐脈弦緊﹐用附子八物湯而四肢痛愈﹐用獨活寄生湯而腰痛漸痊。惟兩膝腫痛﹐用大防風湯而痛漸愈﹐用歸脾﹑逍遙而元气復。

沒藥散治婦人血風走疰﹐肢節疼痛﹐發時來往不定。

沒藥﹝另研﹞乳香﹝另研﹞芎當歸﹝炒﹐去蘆﹞桂心漏蘆﹝去蘆﹞木香﹝各半兩﹞

白芷琥珀﹝另研﹞地龍﹝去土﹐微炒﹐各七錢半﹞安息香﹝另研﹞麝香﹝另細研﹐各二錢半﹞

爲細末﹐入研藥拌勻。每服一錢﹐溫酒調下﹐不拘時。

琥珀散治婦人血風走疰疼痛﹐來往疼痛。

琥珀﹝另研﹞當歸﹝去蘆﹞牛膝﹝酒浸﹞羌活﹝去蘆﹞川大黃﹝銼﹑微炒﹐各七錢半﹞

桂心﹝一兩﹞沒藥﹝另研﹞血竭﹝另研﹞漧漆﹝炒煙盡﹞玄胡索防風﹝去蘆﹞羚羊角屑﹝各半兩﹞

上爲細末﹐每服二錢﹐溫酒調下﹐不拘時日﹐進二服。

虎骨散治婦人血風走疰疼痛﹐痛不可忍。

虎脛骨﹝二兩﹐酥炙﹞幹蠍﹝炒﹞琥珀﹝另研﹐各半兩﹞當歸﹝炒﹞威靈仙牛膝﹝酒浸﹞

羌活﹝去蘆﹞桂心﹝各一兩﹞漏蘆﹝去蘆﹞芎沒藥﹝另研﹐各七錢半﹞

上爲細末﹐每服二錢﹐溫酒調下﹐不拘時候﹐日進二服。

雄黃散治婦人血風走疰疼痛。

雄黃﹝研﹐水飛﹞血竭﹝另研﹞赤箭側子﹝炮﹐去皮臍﹞桂心沒藥﹝另研﹞木香白芥子地龍﹝炒去土﹞﹝各半兩﹐生用﹞麝香﹝二錢半﹐另研﹞烏蛇﹝二兩﹐酒浸去皮骨﹐炒微黃﹞

上爲細末﹐入研藥更研令勻﹐每服二錢﹐熱酒調下﹐不拘時候﹐日進二服。

漏蘆散治婦人血風走疰﹐疼痛無有常處。

漏蘆當歸牛膝﹝各三分﹞桂心地龍﹝去土﹞防風羌活白芷沒藥﹝研﹞

甜瓜子﹝各半兩﹞虎脛骨﹝酥炙﹞敗龜板﹝醋炙﹐各一兩﹞

上爲細末﹐每服二錢﹐熱酒調下﹐無時。

四生丸﹝見前。﹞

麝香丸治白虎歷節﹐諸風疼痛﹐遊走不定﹐狀如虫嚙﹐晝靜夜劇﹐及一切手足不測疼痛。

大八角川烏頭﹝三枚﹐去皮尖﹐生用﹞生全蠍﹝二十个﹞生黑豆﹝二十粒﹞生地龍﹝去土﹐半兩﹞

爲細末﹐入麝香一字﹐同研停﹐糯米糊爲丸﹐如綠豆大。每服七丸﹐甚者十丸﹐夜臥令膈空﹐溫酒吞下﹐微出冷汗一身便瘥。許學士云﹕予得此方﹐凡是歷節及不測疼痛﹐一二服便瘥。在歙州日﹐有一貴家婦人﹐徧身走注疼痛﹐至夜則發﹐如虫嚙其肌﹐多作鬼邪治。予曰﹕此正歷節病也﹐三服效。

芍藥知母湯﹝《三因》﹞治諸肢節疼痛﹐身體羸﹐腳腫如脫﹐頭眩短气﹐溫溫欲吐。

桂心知母防風﹝各四兩﹞芍藥麻黃﹝去根節﹞甘艸﹝各三兩﹞附子﹝二兩﹐炮﹞

上咀﹐每服四錢﹐水一盞半﹐生薑五片﹐煎七分﹐去滓空心服。一方有白術﹑川芎﹑杏仁﹑半夏。

附子八物湯治風歷節疼痛﹐四肢如錘鍛不可忍。

附子漧薑芍藥茯苓人參甘艸桂心﹝各三兩﹞白術﹝四兩﹞

上咀﹐每服四大錢﹐水二盞﹐煎七分﹐去滓食前服。一方去桂﹐用漧地黃二兩。

獨活寄生湯﹝方見雜病腰痛。﹞

小續命湯治白虎歷節﹐痛不可忍。﹝方見雜病中風。﹞

﹝陳﹞一婦人先自兩足踝骨痛不可忍﹐次日流上於膝﹐三日流於髀骨﹐甚疼﹐至於肩﹐肩流於肘﹐肘流於後溪。或如錘鍛﹐或如虫竄﹐痛不可忍﹐晝靜夜劇﹐服諸藥無效。

召僕診之﹐六脈緊。予曰﹕此眞歷節證也﹐非解散之藥不能愈﹐但用小續命湯﹐一劑而痊。

又鄧安人夏月亦病歷節﹐痛不可忍﹐諸藥無效。召僕診之﹐人迎與心脈虛﹐此因中暑而得﹐合先服酒蒸黃連丸﹐眾醫莫不笑。用此藥服一帖卽愈﹐自後與人良驗。

治婦人血風走疰﹐腰膝骨節疼痛不可忍。

附子﹝生﹞薰陸香杏仁﹝研﹞桂心當歸蕓苔子芫花巴豆﹝去皮﹐各一兩﹞

松脂﹝一兩半﹞

上爲細末﹐熔黃蠟五兩﹐攪和諸藥﹐捏作片子﹐包裹痛處﹐立效。

又方芫花桂心﹝各一兩﹞漢椒﹝二兩﹞桑根白皮﹝三兩﹞蕓苔子柳屑﹝各五兩﹞

上爲細末﹐用醋一升拌和﹐蒸令熱﹐用靑布裹熨痛處﹐冷卽更入醋蒸用之。

治婦人血風走疰﹐腰胯腳膝疼痛。

天仙子川烏頭﹝生﹞附子﹝生﹐各一兩﹞

上爲細末﹐以酒煎成膏﹐攤於帛上﹐敷貼痛處﹐多年者不過三上效。

卷之二雜癥門上

頭目眩暈

﹝大﹞婦人頭眩﹐由气虛風入於腦﹐循脈引於目系﹐目系急而然也。邪甚則必癲。

《素問》云﹕頭痛癲疾﹐下虛上實﹐過在足少陰﹑巨陽﹐甚則入腎。徇蒙招搖﹐目瞑耳聾﹔下實上虛﹐過在足少陽﹑厥陰﹐甚則在肝。下虛者﹐腎虛也﹐故腎厥則頭痛﹔上虛者﹐肝虛也﹐故肝虛則暈。徇蒙者﹐如以物蒙其首﹐招搖不定﹐目眩耳聾﹐皆暈之狀﹐故肝厥頭痛不同也。

﹝薛﹞丹溪先生云﹕眩者言其黑運旋轉﹐其狀目閉眼暗﹐身轉耳聾﹐如立舟船之上﹐起則欲倒。蓋虛極乘寒得之﹐亦不可一途而取軌也。若風則有汗﹐寒則掣痛﹐暑則熱悶﹐濕則重滯﹐此四气乘虛而眩暈也。若鬱結生痰而眩暈者﹐此七情虛火上逆也。若淫欲過度而眩暈者﹐此腎虛气不歸源也。若吐衄漏崩而眩暈者﹐此肝虛不能攝血也。有早起眩暈﹐須臾自定者﹐元气虛也﹐正元飲﹝雜病自汗。﹞下黑錫丹。﹝雜病頭痛。﹞傷濕頭暈﹐用腎著湯﹝雜病傷濕。﹞加川芎。有痰﹐用靑州白丸子。﹝雜病中風。﹞頭風﹐風熱也﹐久則目昏。偏頭風相火也﹐久則目緊便澀。皆宜出血以開表之。竊謂前證肝虛頭暈﹐用釣藤散。腎虛頭暈﹐六味丸。

﹝雜病虛勞。﹞頭暈吐痰﹐養正丹﹔不應﹐八味丸。﹝雜病虛勞。﹞血虛﹐四物﹑參﹑苓﹑白術﹔不應﹐當歸補血湯。﹝雜病勞倦。﹞气虛﹐四君﹑歸﹑﹔不應﹐補中益气湯。﹝雜病勞倦。﹞肝木實﹐瀉靑丸。﹝雜病頭痛。﹞虛用地黃丸。﹝雜病虛勞。﹞不應﹐川芎散。脾气虛﹐二陳﹑參﹑術﹑柴胡﹑升麻﹔不應﹐益气湯加茯苓﹑半夏。脾胃有痰﹐半夏白術天麻湯。風痰上湧﹐四神散。發熱惡寒﹐八物湯。﹝雜病虛勞。﹞七情气逆﹐四七湯。傷濕而暈﹐除濕湯。﹝雜病中濕。﹞一婦素頭暈﹐不時而作﹐月經遲而少﹐此中气虛弱﹐不能上升而頭暈﹐不能下化而經少。用補中益气湯而愈。後因勞僕地﹐月經如湧﹐此勞傷火動﹐用前湯加五味子﹐一劑而愈。前證𨿽雲气無所附﹐實因脾胃虧損耳。一婦人內熱口漧﹐勞則頭暈﹑吐痰﹑帶下。詳下嘈雜門。

養正丹治虛風頭眩﹐吐涎不已。蓋此藥升降陰陽﹐補接眞气﹐非止頭眩而已。

黑鉛水銀硫黃﹝研﹞朱砂﹝研﹐各一兩﹞

上用建盞一隻﹐火上熔鉛成汁﹐次下水銀﹐用柳杖子打停﹐取下歇少時﹐入二味打停﹐候冷取下﹐研爲粉﹐以糯米軟飯丸如綠豆大。每服三十丸﹐棗湯吞下﹐空心食前﹐日二服。

釣藤散﹝《本事》﹞治肝厥頭暈。淸頭目。

釣藤陳皮﹝去白﹞半夏﹝湯洗七次﹐切片子﹞麥門冬﹝去心﹞茯苓﹝去皮﹞茯神﹝去木﹞

人參﹝去蘆﹞甘菊花防風﹝去蘆﹐各半兩﹞甘艸﹝二錢半﹐炙﹞石膏﹝一兩﹞

上咀﹐每服四錢﹐水一盞半﹐生薑七片﹐煎至一盞﹐去滓熱服﹐日進二服。

獨活散治婦人風眩﹐頭疼嘔逆﹐身體時痛﹐情思昏悶。

獨活﹝一兩﹞白術﹝去蘆﹞防風﹝去蘆﹞細辛﹝去苗﹞人參﹝去蘆﹞芎荊芥﹝各七錢半﹞

半夏﹝湯洗七次﹐切片子﹞炙甘艸赤芍藥﹝各半兩﹞石膏﹝二兩﹞

上咀﹐每服八錢﹐水一中盞半﹐生薑七片﹐薄荷七葉﹐煎至一大盞﹐去滓溫服﹐不拘時。

川芎散治風眩頭暈。

川芎山藥白茯神﹝去木﹞甘菊花﹝野菊不用﹞人參﹝各半兩﹐去蘆﹞山茱萸肉﹝一兩﹞

上爲細末﹐每服二錢﹐溫酒調下﹐不拘時候﹐日進三服。

四神散治婦人血風﹐眩暈頭痛。

菊花當歸﹝去蘆﹞旋復花荊芥穗﹝各等分﹞

上爲細末﹐每服二錢﹐水一盞﹐蔥白三寸﹐茶末一錢﹐煎至七分﹐通口服﹐良久﹐去枕仰臥少時。

《斗門方》治血風頭旋﹐或不知人事。

用喝起艸嫩心陰榦爲末﹐酒服二錢﹐其功甚效。卽前蒼耳散。

治頭旋如天動地轉﹐名曰心眩。

膽礬一兩﹐細研﹐用麵餅劑一个拌勻﹐勒如骰子大﹐瓦上焙漧。每服一骰﹐爲末﹐燈心﹑竹茹煎湯調下。此去痰之法﹐當審而用之。

卷之二雜癥門上

頭痛

﹝薛﹞東垣云﹕足太陽頭痛﹐脈浮緊﹐惡風寒﹐川芎﹑羌活﹑獨活﹑麻黃爲主。手少陽經頭痛﹐脈弦細﹐往來寒熱﹐柴胡爲主。足陽明頭痛﹐身熱目疼鼻幹﹐惡寒發熱﹐脈浮緩而長﹐升麻湯﹐﹝升麻﹐葛根。﹞或石膏﹑白芷爲主。手太陽頭痛﹐有痰﹐體重或腹痛﹐爲痰癖﹐脈沈緩﹐蒼術﹑半夏﹑南星爲主。足少陰經頭痛﹐足寒气逆﹐爲寒厥﹐脈沈細﹐麻黃附子細辛湯﹝傷寒太陽。﹞爲主。足厥陰頭項痛﹐或吐涎沫﹐厥冷﹐脈浮緩﹐吳茱萸湯﹝傷寒吐。﹞

主之。諸血虛頭痛﹐當歸﹑川芎爲主。諸气虛頭痛﹐人參﹑黃爲主。气血俱虛頭痛﹐調中益气湯﹝雜病勞倦。﹞少加川芎﹑蔓荊﹑細辛。痰厥頭痛﹐半夏白術天麻湯。﹝雜病眩暈。﹞厥逆頭痛﹐羌活附子湯。﹝雜病頭病。﹞如濕气在頭者﹐以苦吐之﹐不可執方而治。若脈雜亂而病見不一﹐且補胃爲主。一婦人因勞﹐耳鳴頭痛體倦﹐用補中益气加麥門﹑五味而痊。三年後得子﹐因飲食勞倦﹑前證益甚﹐月經不調﹐晡熱﹐內熱﹐自汗﹐盜汗﹐用六味地黃丸﹑補中益气湯頓愈。經云﹕頭痛耳鳴﹐九竅不利﹐腸胃之所生也。故脾胃一虛﹐耳目九竅皆爲之病。一婦人兩眉稜痛﹐後及太陽﹐面靑善怒﹐此肝經風熱之證﹐用選奇湯﹝雜病頭痛。﹞合逍遙散﹝調經。﹞加山梔﹑天麻﹑黃﹑半夏﹑黃芩而愈。此證失治﹐多致傷目或兩耳出膿﹐則危矣。

旋復花湯許叔微云﹕婦人患頭風者﹐十居其半﹐每發必掉眩﹐如在車船上。蓋因血虛﹐肝有風邪襲之爾。予嘗處旋復花湯﹐此方修合服之﹐比他藥甚效。

川芎當歸﹝去蘆﹞羌活﹝去蘆﹞旋復花細辛﹝去苗﹞蔓荊子防風﹝去蘆﹞

石膏本﹝去蘆﹞荊芥穗半夏曲漧地黃甘艸﹝炙﹐各半兩﹞

上咀﹐每服五錢﹐水一盞半﹐生薑五片﹐煎至七分﹐去滓溫服﹐日進二服。

七生丸治男子婦人八般頭風﹐及一切頭痛﹐痰厥﹐气厥﹐飲厥﹐傷寒﹐傷風頭痛不可忍者﹐並皆治之。

川烏頭艸烏頭天南星﹝三味並生﹐去皮﹞半夏﹝冷水洗去滑﹞川芎白芷石膏﹝並生用﹐各等分﹞

上爲細末﹐研韭菜自然汁﹐丸如梧桐子大。每服七丸﹐加至十丸﹐嚼生蔥﹑茶送下﹐食後﹐日進二服。﹝陳嘗治鄧安人頭痛如破﹐諸藥無效﹐加北細辛等分﹐全蠍減半爲丸﹐服二十粒﹐卽愈。﹞

藥隱老人云﹕若頭痛連齒﹐時發時止﹐連年不已。此由風寒中於骨髓﹐畱而不去。腦爲髓海﹐故頭痛齒亦痛﹐謂之厥逆頭痛。宜白附子散﹐灸曲鬢穴。此穴在耳上﹐將耳掩前正尖上﹐可灸七壯﹐左痛灸左﹐右痛灸右。

白附子散白附子﹝炮﹐一兩﹞烏頭﹝炮﹐去皮臍﹞天南星﹝炮﹞麻黃﹝不去根節﹐各半兩﹞

漧薑﹝炮﹞辰砂﹝研﹐各二錢半﹞全蠍﹝炒﹐五枚﹞麝香﹝另研﹐一字﹞

上爲細末﹐每服一錢﹐溫酒調下﹐不拘時候。

治頭風痛不可忍。

硝石人中白腦子﹝各等分﹞

上研令極細﹐每用一字﹐搐入鼻中。

川芎茶調散治諸風上攻﹐頭目昏重﹐偏正頭痛。

薄荷﹝八兩﹞川芎荊芥﹝各四兩﹞羌活白芷防風甘艸﹝炙﹐各二兩﹞細辛﹝一兩﹞

上爲末﹐每服二錢﹐食後茶淸調下。

如聖餅子﹝《和劑》﹞治男婦气厥﹐上盛下虛﹐痰飲風寒﹐伏畱陽經﹐偏正頭疼﹐痛連腦顚﹐吐逆惡心﹐目瞑耳聾。常服淸頭目﹐消風化痰暖胃。

防風生半夏天麻﹝各半兩﹞天南星﹝洗﹞川烏﹝去皮尖﹞漧薑﹝各一兩﹞

川芎甘艸﹝炙﹐各二兩﹞

爲細末﹐湯浸蒸餅和丸芡實大﹐撚作餅子﹐日幹。每服五餅﹐同荊芥穗三五莖細嚼﹐茶酒湯任下﹐無時。

若頭痛筋攣﹐骨重少气﹐噦噫腹滿時驚﹐不嗜臥﹐咳嗽煩冤﹐其脈舉之則弦﹐按之石堅﹐由腎气不足而內著﹐其气逆而上行﹐謂之腎厥頭痛。宜玉眞丸與硫黃丸。

玉眞丸硫黃﹝研﹐三兩﹞硝石﹝二分﹐研﹞石膏﹝研﹞半夏﹝湯洗﹐爲末﹐各一兩﹞

上研令停勻﹐生薑自然汁打糊丸如梧子大﹐生薑湯下三十丸。一方﹐無半夏﹐有天南星。

硫黃丸治頭痛不可忍﹐或頭風年深暴患﹐無所不治﹐服此除根。

硝石﹝一兩﹞硫黃﹝二兩﹞

上研令極細﹐滴水丸如指頭大。空心﹐蠟茶淸嚼下一丸。《百一方》云﹕中暑者﹐以冰水服之﹐下咽卽灑然。治傷冷﹐以艾湯下。

裕陵傳王荊公偏頭疼方﹐云是禁中祕方。用生蘆菔汁一蜆殼﹐仰臥注鼻中﹐左痛注左﹐右痛注右﹐或兩鼻皆注亦可﹐數十年患﹐皆一注而愈。

卷之二雜癥門上

心痛

﹝大﹞夫婦人血气心痛者﹐由臟腑虛﹐血气不調﹐風冷邪气乘於心也。其痛發有死者﹐有不死者。成證者﹐心爲諸髒之主﹐而主於神﹐其正經不可傷﹐傷之而痛者﹐名爲眞心痛﹐朝發夕死﹐夕發旦死。心之支別絡爲風冷所乘而痛者﹐故痛發乍輕乍甚﹐而成證者也。

﹝薛﹞前證若寒邪所傷﹐溫散之。飲食停滯﹐消導之。肝火妄動﹐辛平之。脾气鬱結﹐和解之。仍與後六證方藥同用。一婦人久患心痛﹐飲食少思﹐諸藥到口卽吐。予以爲脾土虛弱﹐用白術一味﹐同黃土炒﹐去土﹐每服一兩﹐以米泔煎濃﹐徐服少許﹐數日後自能大飲。用三斤余而安。上捨陳履學長子室﹐素怯弱﹐產後患疥瘡﹐年餘不愈﹐因執喪旬月﹐每欲眩僕。一日感气﹐忽患心脾髙腫作疼﹐手不可按﹐而嘔吐不止﹐六脈微細。或見其形實﹐誤認諸痛不可補气﹐乃用靑皮﹑木香﹑五味﹑吳茱萸等藥而愈。繼復患瘧﹐且墮胎﹐又投理气行血之藥﹐病𨿽去﹐元气轉脫﹐再投參補劑不應矣﹐六脈如絲欲絕。迎予至診之﹐曰﹕形𨿽實而脈虛極﹐反用理气之劑﹐損其眞气故也。連投參﹑﹑歸﹑術﹑附子﹑姜﹑桂二劑﹐間用八味丸﹐五日寢食漸甘﹐六脈全復。此證若心脾疼痛時﹐卽服此等藥﹐瘧亦不作矣。

﹝大﹞烏藥散治婦人血气攻心痛﹐發歇不定。

烏藥莪術桂心當歸﹝炒﹞桃仁靑皮木香﹝各等分﹞

爲末﹐每服二錢﹐熱酒調下。

阿魏丸治婦人血气攻心疼痛﹐及一切積冷气。

當歸桂心靑皮附子﹝炮﹞阿魏﹝面裹煨﹐以面熟爲度﹞白術川芎﹝各一兩﹞

吳茱萸﹝炮﹞木香漧薑﹝各三分﹞檳榔肉豆蔻﹝煨﹞延胡索莪術﹝各一兩﹞

朱砂﹝細研﹐半兩﹞

上爲末﹐先以醋一升﹐煎阿魏成膏﹐和藥末搗三百杵﹐丸如梧桐子大。每服二十丸﹐食前熱酒下。

雞舌香散治男子婦人九種心痛﹐一切冷气。

良姜﹝銼細﹐麻油炒﹞桂心赤芍藥﹝各等分﹞

上爲細末﹐每服二錢﹐水一盞﹐入鹽木瓜三片﹐同煎七分﹐溫服﹐鹽湯點亦可。血气疝瘕痛﹐用熟醋湯調下﹐忌生冷。

應痛散治心脾痛不可忍者﹐婦人脾血气作心脾痛尢效。前方同﹐只無桂心。用醋煎﹑醋湯點亦可。

乙丑年春初﹐次女年十五﹐經脈未行﹐初一日心痛如刺﹐吐飲不止﹐脈沈緩弦細﹐以蘇合香丸﹑神保丸﹑沈香丸﹑理中丸﹑訶子散﹑七气湯﹐皆無效。餘思之﹐此證非虫卽飲作疾﹐非《局方》九痛丸則不可。遂合與服一二丸﹐卽愈矣。

陳氏二神丸治婦人血气不和﹐作痛不止﹐及下血無時﹐月水不調。

眞蒲黃﹝炒﹞蓽茇﹝鹽炒﹞

上等分爲細末﹐煉蜜丸如梧子大。每服三十丸﹐空心溫酒下。如不能飲﹐米飲吞下﹐兩服卽止。

陳日華抽刀散治婦人血風血气等疾。武興戎司機宜侯愷云﹕見一道人﹐用此方療病﹐不一而足﹐遂以爲獻﹐眞是奇妙。

五靈脂﹝炒﹐一兩﹞莪術桂心蕓苔子﹝炒﹐各半兩﹞

上爲末﹐每服二大錢﹐酒半盞﹐水半盞﹐煎至八分﹐疾作熱服。

失笑散﹝見產後心痛。﹞訶子散﹝見霍亂。﹞亦妙。

《靈苑方》治婦人卒血气心痛。只用生五靈脂爲細末﹐每服一錢﹐酒一盞﹐煎沸熱服。

《局方》四七湯加良姜﹐又沈香降气湯﹑分心气飲﹐皆治心痛良。﹝三方並見雜病諸气。﹞

卷之二雜癥門上

心腹痛

﹝大﹞婦人血气心腹疼痛﹐由臟腑虛弱﹐風邪乘於其間﹐與眞气相擊而痛。其痛隨气上下﹐或上衝於心﹐或下攻於腹﹐故云血气攻心腹痛也。

﹝薛﹞前證若气滯血瘀﹐用沒藥散。勞傷元气﹐用補中益气湯。﹝雜病傷勞倦。﹞肝脾鬱結﹐用四七湯。﹝雜病气。﹞怒動肝火﹐用小柴胡湯。﹝熱入血室。﹞肝脾血虛﹐用四物湯。﹝通治。﹞脾肺气虛﹐用四君子湯。﹝雜病虛勞。﹞中气虛弱﹐用補中益气湯。气血俱虛﹐用八珍湯。﹝卽雜病虛勞八物湯。﹞一婦人每怒心腹作痛﹐久而不愈﹐此肝火傷脾气也。用炒山梔一兩﹐生薑五片﹐煎服而痛止﹐更以二陳加山梔﹑桔梗﹐乃不再發。一婦人懷抱鬱結﹐不時心腹作痛﹐諸藥不應。用歸脾湯﹝雜病健忘。﹞倍加炒山梔而愈。

陳湖陸小村母﹐久患心腹疼痛﹐每作必胸滿嘔吐﹐手足俱冷﹐面赤唇麻﹐咽漧舌燥﹐寒熱不時﹐月餘竟夕不安﹐其脈洪大﹐眾以痰火治之﹐屢止屢作。迨乙巳春﹐發頻而甚﹐仍用前藥反劇。此寒涼損眞之故﹐內眞寒而外假熱也。且脈息洪弦而有怪狀﹐乃脾气虧損﹐肝木乘之而然﹐當溫補胃气。遂用補中益气湯加半夏﹑茯苓﹑吳茱萸﹑木香﹐一服熟寐徹曉﹐洪脈頓斂﹐怪脈頓除﹐諸證釋然。

三神丸治室女血气﹐腹中刺痛﹐痛引心端﹐經行澀少﹐或月水不調﹐以致疼痛。

橘皮﹝二兩﹐焙﹞當歸﹝酒浸﹐炒﹞玄胡索﹝醋煮﹐各一兩﹞

上爲細末﹐煉蜜和丸如梧桐子大。每服五十丸﹐空心溫酒送下。

沒藥散治一切血气﹐臍腹撮痛﹐及產後惡露不下﹐兒枕塊痛。

沒藥血竭桂心玄胡索當歸蒲黃紅花漧漆﹝炒﹐煙盡﹞木香芍藥﹝各等分﹞

上爲細末﹐每服二錢﹐食前溫酒調下。

﹝大﹞延胡索散治婦人血气攻心腹疼痛。

延胡索當歸川芎桂心﹝各七錢半﹞木香枳殼赤芍藥桃仁﹝各半兩﹞

熟地黃﹝一兩﹞

上咀﹐每服三錢﹐水一盞﹐姜三片﹐煎至七分﹐去滓熱服。

琥珀散治婦人血气攻心腹﹐煩躁悶亂﹐疼痛不止。

琥珀﹝另研﹞沒藥﹝另研﹞當歸﹝炒﹞赤芍藥牡丹皮延胡索蒲黃莪術桂心﹝各等分﹞

上爲末﹐每服一錢﹐溫酒調下。

瑞金散治婦人血气撮痛﹐月經不行﹐預先嘔吐疼痛。

玄胡索牡丹皮紅花﹝各一錢﹞片姜黃﹝二錢半﹞赤芍藥莪術川芎當歸﹝各一錢半﹞

官桂﹝半錢﹞

作一服﹐水一盅﹐酒一盅﹐同煎至一盅﹐食前服。

牡丹散治婦人久虛羸瘦﹐血塊走注﹐心腹疼痛﹐不思飲食。

牡丹皮玄胡索官桂﹝各一錢﹞京三稜當歸﹝各一錢半﹞莪術赤芍藥牛膝﹝各二錢﹞

上煎服﹐法同前。

八仙散治血气心腹痛﹐立驗。

當歸濃朴芍藥枳殼﹝制﹞人參﹝各四分﹞甘艸茯苓﹝各五分﹞肉豆蔻﹝二分﹞

上爲末﹐水二升﹐煮取八合﹐空心分三服。

又八仙散﹝《靈苑》治證同前。﹞

棕櫚﹝二兩﹞當歸﹝一兩﹐並銼碎﹐一處燒成炭﹐細研﹞麝香﹝一錢﹐細研﹞

上同研令停﹐每服一錢﹐溫酒調下。

玄胡索湯治婦人室女七情所感﹐血與气並﹐心腹疼痛﹐或連腰脇﹐甚作搐搦﹐一切血气﹐經候不調﹐並宜服之。

玄胡索蒲黃赤芍藥片姜黃當歸﹝去蘆﹐各一錢半﹞乳香木香﹝不見火﹞

官桂﹝不見火﹞沒藥﹝各一錢﹞甘艸﹝半錢﹞

上作一服﹐水二盅﹐生薑三片﹐煎至一盅﹐食前服。

大效琥珀散﹝《靈苑》﹞治婦人心膈迷悶﹐腹髒掐撮疼痛﹐气急气悶﹐月信不調等疾。

烏藥莪術﹝各二兩﹞當歸﹝一兩﹞

上並生爲細末﹐溫酒調二錢服﹐服後以食壓之。忌生冷油膩等物。如是產後諸疾﹐炒生薑﹑酒調下。

治血气不調﹐臍下痛。

桑耳子桂心土瓜根川芎﹝各四分﹞甘艸﹝二分﹞牛膝赤茯苓﹝各五分﹞

大黃白芍藥﹝各六分﹞漧地黃﹝八分﹞

上爲末﹐煉蜜丸如梧桐子大。醋湯吞下二十丸。

蠲痛散治婦人血气刺痛。

荔枝核﹝燒存性﹐半兩﹞香附子﹝去毛﹑炒﹐一兩﹞

上爲細末﹐鹽湯米飲調下二錢﹐不拘時候。

沒藥散治婦人血气疼痛不可忍者。﹝出《博濟方》﹞

紅花沒藥﹝研﹞延胡索﹝炒﹞當歸﹝各等分﹞

上爲末﹐每服二錢﹐童便半盞﹐酒半盞﹐同煎至六分﹐熱服。用燒赤秤錘淬過調服亦可。常服只用溫酒。

菖蒲丸治婦人脾血積气及心脾疼。

菖蒲﹝九節者﹐六兩﹞吳茱萸﹝炮﹞香附子﹝炒去毛﹐各四兩﹞

上三味並銼細﹐以釅醋五升煮幹爲度﹐焙漧研細末﹐以好神曲打糊爲丸﹐如梧桐子大。

空心食前﹐以淡姜湯吞下四五十丸﹐日三服﹐橘皮湯下亦好。

手拈散治血气心腹疼痛。

艸果玄胡索五靈脂沒藥﹝各等分﹞

爲末﹐每二錢﹐溫酒調服。

木香枳術丸破滯气﹐消飲食﹐開胃進食﹐消化痰涎。

木香枳實﹝炒﹐各一兩﹞白術﹝二兩﹞

上每服五錢﹐姜棗水煎服。

木香化滯湯治脾胃虛弱﹐飲食停滯﹐腹脹作痛﹐或心下痞滿﹐不思飲食。若憂怒飲食而致者﹐尢宜用之。

木香紅花﹝各三錢﹞橘皮當歸尾枳實﹝炒﹐各二錢﹞柴胡﹝四錢﹞艸豆蔻甘艸﹝炙﹐各半兩﹞半夏﹝一兩﹞

上每服三五錢﹐薑水煎服。

卷之二雜癥門上

小腹痛

﹝大﹞婦人小腹疼痛者﹐此由胞絡之間﹐夙有風冷﹐搏於血气﹐停結小腹﹐因風虛發動﹐與血相擊﹐故痛也。

﹝薛﹞前證若气寒血結﹐用威靈仙散。气滯血凝﹐用當歸散。肝經血虛﹐用四物湯﹝通治。﹞加參﹑術﹑柴胡。肝經濕熱﹐用龍膽瀉肝湯。﹝雜病淋。﹞肝脾气虛﹐用六君子湯﹝雜病虛勞。﹞加柴胡﹑芍藥。肝脾虛寒﹐用六君子加柴胡﹑肉桂。若兼嘔吐﹐加木香。四肢逆冷﹐再加炮姜。通府張孟威云﹕其妹小腹痛﹐服附子理中湯﹐附子服過八十餘枚。此乃沈寒痼冷之甚﹐不多有者。

﹝大﹞威靈仙散治婦人久冷﹐气滯血刺﹐小腹疼痛。

威靈仙﹝一兩﹞當歸沒藥木香桂心﹝各半兩﹞

上爲細末﹐無時﹐熱酒調下一錢服﹐忌茶。

當歸散治婦人久積﹐血气刺﹐小腹疼痛﹐四肢無力﹐不能飲食。

當歸﹝炒﹞赤芍藥劉寄奴沒藥枳殼延胡索﹝各等分﹞

上爲細末﹐熱酒調下一錢﹐無時候。

追气丸﹝《靈苑》﹞治婦人血刺﹐小腹疼痛不可忍。

蕓苔子﹝微炒﹞桂心﹝各一兩﹞良姜﹝半兩﹞

爲細末﹐醋糊丸如梧桐子大。每服五丸﹐不拘時﹐淡醋湯下。常服補血虛﹐破气塊﹐甚有效。

鍛石散治婦人血气痛不可忍者。陳五婆方。

上取豬貼脊血半盞﹐於湯上暖﹐用杖子攪停後﹐用鍛石於火上燒令黃﹐爲末﹐羅過灰一錢﹐同血攪停﹐放溫服﹐立愈。

予嘗用紫金皮爲細末﹐醋糊丸如櫻桃大﹐又治婦人血气小腹疼痛﹐以溫酒磨下一丸﹐及有心腹痛者亦良。

吳茱萸湯治婦人素虛﹐又爲風冷乘气停滯﹐腹脇刺痛。

吳茱萸﹝湯洗﹞當歸﹝去蘆﹐各二錢﹞桔梗﹝去蘆﹞細辛﹝去苗﹞防風﹝去蘆﹞

漧薑﹝炮﹐各一錢﹞熟地黃﹝二錢半﹞甘艸﹝炙﹐半錢﹞

上作一服﹐水二盅﹐煎至一盅﹐空心服。

椒紅丸治婦人血气不調﹐臟腑積冷﹐臍腹痛﹐肌體日瘦。

椒紅沈香當歸﹝去蘆﹞訶梨勒﹝煨﹐去核﹞蓬術附子﹝炮﹐去皮臍﹞白術﹝各一兩﹞

肉豆蔻良姜丁香﹝各半兩﹞麝香﹝另研﹐二錢半﹞

上爲細末﹐煉蜜和丸如梧子大。每服三十丸﹐空心用溫酒送下。

大腹皮飲治婦人血癖﹐單腹痛。

大腹皮防己木通桑白皮濃朴栝蔞黃陳皮枳殼﹝麩炒﹞大黃﹝蒸﹐各一錢﹞

靑皮﹝一錢半﹞五味子﹝半錢﹞

上作一服﹐水二盅﹐煎至一盅﹐入酒半盞﹐再煎一二沸﹐去滓食前服。

卷之二雜癥門上

項筋彊痛

陳良甫云﹕婦人項筋拘攣彊痛﹐每得此疾﹐療之似易而實難。然方冊中所載亦少﹐縱有言之﹐議論亦略。以予考之﹐然旣有是疾﹐必有是方。何古人言此疾證尙且略﹐又無的然之論詳之﹐必是挾諸疾而生﹐所以絕無專門。予因暇日摭古名方以備檢閱。然自明學識淺鄙﹐未必全備﹐博學之士﹐見其遺缺﹐尙冀補而完之。

夫頸項之處﹐乃屬足太陽膀胱之經。又許太學云﹕是足少陰腎之經﹐蓋腎與膀胱爲表裏故也。以感外邪論之﹐則有太陽經先因感風﹐又感寒濕﹐致令外證發熱惡寒﹐與傷寒相似﹐頸項彊急﹐腰身反張如中風狀﹐螈口噤﹐其身體KTKT﹐古人以彊直爲痙﹐其脈沈遲弦細。新產血虛多汗出﹐喜中風﹐亦有此證。詳見產後中風﹐玆不贅錄。又有挫枕轉項不得者﹐與三五七散﹑追風散﹐仍與急風散搽項上。若因被風吹頭目昏眩﹐太陽並腦俱痛﹐項背筋脈拘急﹐可與蠍附散﹑都梁丸。許太學治項筋彊痛不可轉側﹐以木瓜煎。

﹝薛﹞前證若因肝木自旺﹐用瀉靑丸。﹝頭痛。﹞精血不足﹐六味丸。﹝雜病虛勞。﹞風熱淫肝﹐加味逍遙散。﹝調經。﹞怒動肝火﹐加味小柴胡湯。﹝熱入血室。﹞肝經血虛﹐加味四物湯﹝卽四物加柴胡﹑丹皮﹑山梔。﹞腎不能生肝﹐六味丸。膀胱气滯﹐羌活勝濕湯。﹝雜病腰痛。﹞大抵肝火旺﹐則肝血虛而筋燥﹐頸項彊急﹐或腰背反張﹐或四肢攣拳﹐或頸項等處結核。一婦人耳內或耳後項側作痛﹐寒熱口苦﹐月經不調﹐此肝膽經火兼傷脾胃﹐用四君加柴胡﹑升麻﹑黃﹑芍藥而愈。後因勞役怒气﹐嘔吐脇脹﹐用六君子湯加山梔﹑柴胡而安。一婦人因怒﹐寒熱作渴﹐左目緊小﹐頭頸動掉﹐四肢抽搐﹐徧身疼痛﹐此血虛肝熱則生風也﹐用加味逍遙加釣藤鉤數劑﹐諸證漸愈﹐又用八珍湯而痊。

追風散治年深日近﹐偏正頭疼﹐又治肝臟久虛﹐血气衰弱﹐風毒之气上攻﹐頭痛頭眩﹐目暈心忪﹐煩熱﹐百節酸疼﹐腦昏目痛﹐鼻塞聲重﹐項背拘急﹐皮膚瘙癢﹐面上游風﹐狀若虫行﹐及一切頭風。兼療婦人血風攻疰﹐頭目昏痛﹐皆治之。

川烏﹝炮﹐去尖皮臍﹞防風﹝去蘆﹞石膏﹝﹞川芎甘艸﹝炙﹞荊芥穗白僵蠶﹝炒去絲﹐各一兩﹞天南星﹝炮﹞羌活天麻地龍白附子﹝炮﹞全蠍﹝去尾鍼﹞

白芷﹝各半兩﹞艸烏頭﹝炮﹐去皮臍尖﹞沒藥﹝研﹞乳香﹝研﹞雄黃﹝研﹐各二錢半﹞

上爲細末﹐每服半錢﹐入好茶少許同調﹐食後及臨臥服。常服淸頭目﹐利咽膈﹐消風化痰。

急風散艸烏頭﹝三兩﹐一半燒存性﹐於酒內蘸令冷﹐餘一半生用﹞丹砂﹝另研﹐一兩﹐水飛﹞

黑豆﹝二錢五分﹐同艸烏一處爲末﹞麝香﹝另研﹐二錢半﹞

上爲細末﹐入研藥勻停﹐酒調塗痛處。

蠍附散治一切風邪頭痛﹐夾腦風﹐痰涎壅盛﹐嘔逆惡心﹐口吐淸水﹐暗風旋暈﹐眼見黑花﹐牙關緊急﹐口眼斜﹐面目動﹐頭項拘急﹐肩背引疼﹐耳癢目昏﹐四肢麻木﹐及沐浴出暴感風邪﹐頭目昏痛﹐兩太陽疼﹐遠年頭風﹐服諸藥無效﹐並皆治之。

全蠍﹝炮﹞雄黃﹝水飛﹞朱砂﹝各一錢半﹐水飛﹞附子﹝炮﹐去皮臍﹞

川烏頭﹝炮﹐去皮臍﹞麻黃﹝去節﹞天南星﹝姜制﹞防風﹝去蘆﹞白僵蠶﹝炒﹐各三錢﹞本﹝去蘆﹑土﹞白芷﹝各半兩﹞

上爲細末﹐每服半錢﹐蔥茶調下﹐食後。孕婦不可服。

京城之醫﹐用此藥兼嚼如聖餅子﹐治眼羞明多淚﹐見物不明﹐有效。一方﹐用白附子﹑蠍梢。

木瓜煎宣州木瓜﹝二枚﹐切頂作蓋﹐刳去瓤﹞沒藥﹝二兩﹐另研﹞乳香﹝二錢半﹐另研﹞

上二味﹐入木瓜中﹐用蓋子合了﹐竹簽定之﹐飯上蒸三四次﹐爛﹐研成膏子。每服三匙﹐生地黃汁半盞﹐無灰好酒二盞﹐調和服之。

有人患此病﹐自午後發﹐黃昏時定。予曰﹕此患必先從足起。經言十二經絡各有筋﹐惟足下少陰之筋﹐自足至頭。大抵筋者肝之合也﹐日中至黃昏﹐天之陽﹐陽中之陰也﹐又曰陽中之陰﹐肺也。自離至兌﹐陰旺陽弱之時﹐故《靈寶祕法》云﹕離至乾﹐腎气絕而肝气弱。肝腎二髒受陰气﹐故發於是時。予授此方﹐三服而愈。

余證治論方﹐俱詳雜病本門。

卷之二雜癥門上

兩脇脹痛

﹝大﹞夫婦人兩脇脹痛者﹐由臟腑虛弱﹐气血不調﹐風冷之气﹐客於腸胃﹐傷於胞絡之間﹐與血气相搏﹐壅寒不宣﹐邪正交爭衝擊﹐故令兩脇脹痛也。

﹝薛﹞東垣先生云﹕胸脇作痛﹐口苦舌漧﹐寒熱往來﹐發嘔發吐﹐四肢滿悶﹐淋溲便難﹐腹中急痛﹐此肝木之妄行也。竊謂前證若暴怒傷血﹐用小柴胡﹑芎﹑歸﹑山梔。气虛用四物﹑參﹑術﹑柴﹑梔。若久怒傷气﹐用六君﹑芎﹐歸﹑山梔。若气血俱虛﹐用六味地黃丸。若經行腹痛﹐寒熱晡熱﹐或月經不調﹐發熱痰咳﹐少食嗜臥﹐體痛﹐用八珍﹑柴胡﹑丹皮。若脇脹發熱﹐口渴唾痰﹐或小便淋瀝﹐頸項結核﹐或盜汗﹐便血﹐諸血失音﹐用六味丸。若兩脇作脹﹐視物不明﹐或筋脈拘急﹐面色靑﹐小腹痛﹐或小便不調﹐用補肝散。若槪用香燥之劑﹐反傷淸和之气﹐則血無所生﹐諸證作焉。丹溪先生云﹕右脇痛用推气散﹑小龍薈丸﹑當歸龍薈丸﹑控涎丹﹑抑靑丸﹐十棗湯﹐皆病气元气俱實之劑﹐用者審之。一婦人性急﹐吐血發熱﹑兩脇脹痛﹐日晡益甚﹐此怒气傷肝﹐气血俱虛也。朝用逍遙散倍加炒黑山梔﹑黃柏﹑貝母﹑桔梗﹑麥門冬﹐夕以歸脾湯送地黃丸而愈。一孀婦內熱晡熱﹐肢體酸麻﹐不時吐痰﹐或用淸气化痰藥﹐喉間不利﹐白帶腹脹﹔用行气散血藥﹐胸痛不利﹐肢體時麻。此鬱怒傷肝脾而藥益甚也。予則朝用歸脾湯以解脾郁﹐生脾气﹐夕用加味逍遙散以淸肝火﹐生肝血﹐百餘劑而愈。後因怒﹐飲食日少﹐肢體時麻﹐此乃肝火侮土﹐用補中益气加山梔﹑茯苓﹐半夏而痊。又飲食失調﹐兼有怒气﹐肢體麻甚﹐月經如注﹐脈浮洪而數﹐此脾受肝傷﹐不能統血則致崩﹐肝气虧損陰血而脈大﹐繼用六君加芎﹑歸﹑炮姜而血崩止﹐又用補中益气加炮姜﹑茯苓﹑半夏而元气復﹐更用歸脾湯﹑逍遙散調理而康。

靈寶散治婦人血气攻刺﹐痛引兩脇。

丁香木香乳香玄胡索當歸白芍藥﹝各等分﹞

上爲細末﹐每服二錢﹐食前溫酒調下。

艸豆蔻散治婦人脾胃虛﹐气攻兩脇脹痛。

艸豆蔻訶子肉﹝各一兩﹞桂心苦梗濃朴﹝各三分﹞甘艸﹝一分﹞川芎當歸漧薑檳榔﹝各半兩﹞

上爲粗末﹐每服四錢﹐水一盞﹐煎七分﹐去滓食前熱服。

子散治婦人臟腑虛冷﹐宿冷气攻﹐兩脇脹痛﹐坐臥不安。

子延胡索桃仁琥珀當歸桂心﹝各一兩﹞赤芍藥木香沒藥﹝各半兩﹞

上爲末﹐每服二錢﹐溫酒調下。

人參紫金丸治婦人榮衛不和﹐心腹刺痛﹐胸膈脹滿﹐不進飲食。

紫金皮蒼術石菖蒲﹝各一兩﹞香附子﹝二兩﹞人參﹝半兩﹞木香﹝三錢﹞

上爲末﹐米糊丸如梧子大。食後姜湯吞下三十丸。

气鍼丸治久積風壅﹐疏利气滯﹐空胸膈﹐止刺痛。

木香靑皮﹝去白﹞大黃﹝炮﹞檳榔凰撇÷觶鐂保絞秩緇穡源酥涫低也﹐眾問如何治療﹖僕曰大凡心腹刺痛﹐不可便作虛冷治之。有二醫答曰﹕非冷卽何﹖熱卽生風﹐冷生气是也。予曰﹕不然。《難經》云﹕虛則癢﹐實則痛。又仲景云﹕腹痛者桂枝加芍藥湯﹐痛甚者﹐桂枝加大黃湯。提幹曰﹕荊布素弱。予曰﹕有可辧處﹐遇痛時使一婢按之﹐若痛止是虛寒證也。按之轉甚﹐手不可近﹐此實痛也。卽令婢按之﹐手不可近﹐叫呼異常。予曰﹕此實熱無可疑者。當用大柴胡湯治之。眾不從﹐予責狀而投之﹐八服愈。

論脇肋痛服木通散。﹝亦可治男子。﹞

心下脇肋少腹疼痛﹐皆素有積寒﹐而溫暖湯散亦可主治﹐甚者以溫藥下之。心下與小腹痛﹐諸書並有效方﹐而脇肋下痛﹐鮮獲治法。

木通散治脇肋苦痛偏效﹐並心下脇肋﹐並少腹牽引痛者﹐皆主之。

木通﹝去皮節﹞靑皮﹝去白﹞川楝子﹝去皮核﹐各一兩。以上三味﹐用巴豆半兩﹐炒黃﹐去巴豆不用﹞蘿卜子﹝炒﹞舶上香﹝一兩﹐炒﹞莪術木香滑石﹝各半兩﹞

上爲細末﹐煎蔥白酒調三錢﹐一服愈。甚者不過再服。

三腕散治中焦虛痞﹐兩脇气痛﹐面目手足浮腫﹐大便祕澀﹐兼治香港腳。

大腹皮紫蘇沈香幹木瓜獨活﹝各一兩﹞白術川芎木香甘艸陳皮檳榔﹝各三分﹞

上咀﹐每服三錢﹐水一盞﹐煎至七分﹐去滓空心熱服﹐日中再服。戊午秋在京城﹐有一婦人﹐中焦虛痞﹐腹膨脹痛﹐大便祕結﹐六脈虛弱﹐諸醫服藥無效。予投此藥﹐不終劑而愈。

《補遺》﹕《局方》靑木香丸﹑沈香降气湯﹑小烏沈湯﹑四磨湯皆可用。

﹝薛﹞左金丸﹝一名四金丸﹞治肝火胸脇脹痛﹐或發寒熱﹐或頭目作痛﹐或大便不實﹐或小便淋祕﹐或小腹疼痛﹐及一切肝火之證。

黃連﹝炒﹐六兩﹞吳茱萸﹝一兩﹐湯煮片時用﹞

上爲末﹐粥丸﹐白術﹑陳皮湯下。

當歸龍薈丸治肝經實火﹐胸脇脹痛﹐或大便祕結﹐小便澀滯。凡屬肝經實火﹐皆宜用之。

當歸龍膽艸﹝炒焦﹞梔子仁﹝炒﹞黃連﹝炒﹞黃芩﹝炒﹐各一兩﹞大黃﹝炒﹞

蘆薈靑黛﹝各五錢﹞木香﹝二錢半﹞麝香﹝另研﹐五分﹞

上爲末﹐用神曲糊丸桐子大。每服二十丸﹐姜湯下。

補肝散治肝腎二經气血虧損﹐脇脹作痛﹐或脇脹頭暈﹐寒熱發熱﹐或徧身作痛﹐經候不調。

山茱萸肉當歸五味子﹝炒﹐杵﹞山藥黃﹝炒﹞川芎木瓜﹝各半兩﹞

熟地黃﹝自制﹞白術﹝炒﹐各一錢﹞獨活酸棗仁﹝炒﹐各四兩﹞

上爲末﹐每服五錢﹐棗水煎服。

卷之二雜癥門上

腰痛

藥隱老人論曰﹕夫腎主於腰﹐女人腎臟系於胞絡﹐若腎气虛弱﹐外感六淫﹐內傷七情﹐皆致腰痛。古方亦有五種之說﹐如風腰痛﹐宜小續命湯加桃仁。杜仲煎服。脾胃气痞﹐及寒濕腰痛﹐宜五積散﹝雜病中寒。﹞加桃仁。如虛損及五種腰痛﹐服靑娥丸﹑﹝雜病腰痛。﹞神應丸﹐﹝同上。﹞皆可用也。如气滯腰痛﹐服如神湯必效。

﹝薛﹞陳無擇先生云﹕若形體虛羸﹐面色黧黑﹐腿足痿軟﹐不能行立﹐此失志所爲也。腹急脇脹﹐目視KTKT﹐宗筋弛縱﹐白淫下注﹐此鬱結所爲也。肌肉不仁﹐飲食不化﹐腸胃脹滿﹐閉墜腰脇﹐此憂思所爲也。皆屬內﹐若腰冷作痛﹐身重不渴﹐小便自利﹐飲食如故﹐因勞汗出﹐腰酸脇痛﹐或墜墮血滯﹐或房勞精竭﹐皆屬不內外因也。竊謂前證失志﹐腎虛熱者﹐六味丸。﹝雜病虛勞。﹞腎虛寒者﹐八味丸。﹝雜病虛勞。﹞鬱怒傷肝﹐實用龍膽瀉肝湯﹔﹝雜病淋。﹞虛用六味丸。補肝散。﹝雜病腰痛。﹞憂慮傷脾者﹐歸脾湯﹑﹝雜病健忘。﹞逍遙散。﹝調經。﹞腎著者﹐寒則術附湯﹔﹝雜病傷濕。﹞虛則腎著湯。﹝同上。﹞腰膝痛者﹐寄生湯﹑養腎散。﹝雜病腰痛。﹞瘀血滯者﹐如神湯﹑舒筋散。房勞腰痛者﹐靑娥丸﹑十補丸。﹝見前虛勞。﹞一婦人腰痛三年矣﹐每痛必面靑頭暈目緊。余以爲肝脾气虛﹐用補肝散而愈。三年後﹐因勞役﹐患頭痛兼惡心﹐用補中益气湯。﹝雜病傷勞倦。﹞加茯苓﹑半夏﹑蔓荊子而愈。一婦人苦腰痛﹐數年不愈﹐余用白術一味大劑服﹐不三月而痊。乃胃气虛閉之證﹐故用白術也。

如神湯治男子婦人气虛腰痛。﹝一方有杜仲﹐無當歸。﹞

玄胡索當歸﹝去蘆﹞桂心﹝等分﹞

上爲細末﹐每服三錢﹐溫酒調下﹐甚者不過數服。

獨活寄生湯夫腰痛者﹐皆由腎气虛弱﹐臥冷濕地當風所得﹐不時速治﹐喜流入腳膝﹐爲偏枯冷痺﹐緩弱疼重﹐或腰痛拘攣﹐腳膝重痺﹐宜急服之。

獨活﹝三兩﹞桑寄生續斷杜仲﹝炒去絲﹞北細辛川牛膝秦艽茯苓白芍藥桂心川芎防風人參熟地黃當歸﹝各二兩﹞

上咀﹐每服三錢﹐水一盞﹐煎至七分﹐去滓溫服﹐空心。气虛下利﹐除地黃。

並治新產腹痛不得轉動﹐及腰腳攣痛痺弱﹐不得屈伸。此藥最能除風消血。《肘後》有附子﹐故無寄生﹑人參﹑當歸﹑粉艸。近人將治歷節風﹑香港腳流注亦效。

舒筋散治腰痛神效﹐閃挫亦良。

玄胡索﹝炒﹞杜仲﹝薑汁炒﹞官桂﹝去粗皮﹞羌活芍藥﹝各等分﹞

上爲末﹐酒調下二錢。

又方橘核炒香﹐研酒﹐去渣﹐下靑木香丸。﹝方見。﹞

又方天羅布瓜子仁炒焦﹐擂酒熱服﹐畱渣炒熱封痛處效。

卷之二雜癥門上

腰腳疼痛

夫腎主於腰腳﹐女人腎臟系於胞絡﹐若勞傷腎气虛弱﹐而風冷客於胞絡﹐邪气與眞气交爭﹐故令腰腳疼痛也。治當以補元气爲主﹐佐以祛邪之劑。

﹝薛﹞前證若眞陽衰敗﹐寒邪乘襲﹐手足俱冷﹐頭痛惡寒﹐或嘔吐腹痛等證﹐宜用本方。若气血虛弱﹐寒邪所感﹐惡寒發熱﹐頭痛作渴﹐或嘔吐腹痛等證﹐宜用五積散。﹝雜病中寒。﹞若元气虛弱﹐濕熱所傷﹐兩脛腫痛﹐寒熱身疼﹐或嘔吐不食等證﹐宜用檳蘇敗毒散。

﹝雜病傷濕。﹞若脾胃虛弱﹐元气下陷﹐寒熱嘔吐﹐發熱頭痛﹐喘渴體倦等證﹐宜用補中益气湯。

﹝雜病傷勞倦。﹞若足三陰精血虧損﹐陰火內動﹐內熱晡熱﹐作渴痰甚﹐小便頻數等證﹐宜用六味地黃丸。﹝雜病虛勞。﹞若足三陰陽气虛敗﹐惡寒發熱﹐手足俱冷﹐吐痰不食﹐二便滑數等證﹐宜用八味地黃丸。﹝雜病虛勞。﹞一婦人先腰胯作痛﹐後兩腿亦痛﹐余以爲足三陰虛寒﹐外邪所傷。用小續命湯及獨活寄生湯﹐或作或止﹐所用飲食極熱﹐腹中方快。余曰﹕邪气去而元气虛寒也。診其脈﹐果沈細﹐用養腎散﹝本條。﹞漸愈﹐又用十補丸﹝虛勞。﹞而痊。

一婦人所患同前﹐但發熱作渴﹐喜冷凍飲料食﹐脈洪數﹐按之遲澀﹐余以爲血虛有熱。用羚羊角散﹝身體痛。﹞去檳榔﹐加白術﹑茯苓數劑﹐更用加味逍遙散﹝結核﹞而瘥。一婦人患前證﹐時或腿膝作痛﹐脈浮數﹐按之遲緩﹐此元气虛而風濕所乘。用獨活寄生湯頓愈﹐又用八珍湯而安。一婦人因怒患前證﹐寒熱往來﹐口苦不食﹐晡熱內熱﹐余以爲肝火血虛。先用小柴胡湯加山梔頓愈﹐又用加味逍遙散而瘳。

一婦人患前證﹐寒熱頭痛﹐殊類傷寒﹐此寒邪之證﹐用檳蘇敗毒散而安﹐又用補中益气調補而愈。

虎骨丸治婦人血風攻注﹐腰腳骨節疼痛不可忍。

虎脛骨﹝酥炙﹞敗龜﹝酥炙﹞檳榔牛膝﹝酒浸﹐各一兩﹞當歸﹝去蘆﹐炒﹞川大黃﹝炒﹞

木香桃仁﹝浸﹐炒﹞海桐皮﹝各七錢半﹞防風﹝去蘆叉﹞附子﹝炮﹐去皮臍﹞赤芍藥桂心血竭沒藥﹝另研﹞地龍﹝去土炒﹐各半兩﹞

上爲細末﹐煉蜜和搗三五百下﹐丸如梧桐子大。每服三十丸﹐空心食前溫酒下﹐日二服。

仙靈脾散治婦人血風攻注﹐腰腳疼痛。

仙靈脾桃仁﹝麩炒﹞檳榔﹝各一兩﹞羌活﹝去蘆﹞海桐皮牛膝﹝酒浸﹞當歸﹝去蘆﹐炒﹞

芎骨碎補玄胡索桂心枳殼﹝去瓤﹐麩炒﹞木香子﹝各七錢半﹞術﹝炒﹐半兩﹞

麝香﹝另研﹐二錢半﹞

上爲細末﹐每服二錢。食前用豆淋酒調下﹐日進二服。

本散治婦人血風流注﹐腰腳疼痛不可忍。

本﹝去蘆土﹐一兩半﹞狗脊天麻骨碎補桂心沒藥﹝另研﹞血竭﹝研﹞

蟬殼﹝微炒﹐各一兩﹞虎脛骨﹝醋炙﹞敗龜﹝醋炙﹞穿山甲﹝各二兩﹐醋炙﹞麝香﹝半兩﹐另研﹞

上爲細末﹐入麝香拌勻﹐每服二錢﹐生薑豆淋酒調下﹐空心食前﹐日二服。

敗龜散治婦人風毒流注﹐腰腳疼痛﹐行步艱難。

敗龜﹝酥炙﹞虎脛骨﹝酥炙﹐各二兩﹞白僵蠶﹝炒﹞薏苡仁當歸﹝去蘆﹞杜仲﹝銼﹐炒去絲﹐各一兩﹞地龍﹝炒去土﹞桂心乳香﹝另研﹐各二錢半﹞沒藥﹝半兩﹐另研﹞

上爲細末﹐每服二錢﹐食前溫薄荷酒調下。

骨碎補散治婦人血風气攻﹐腰腳疼痛腹脇拘急﹐並宜服之。

骨碎補﹝炒﹞萆﹝酒浸﹞牛膝﹝酒浸﹞桃仁﹝麩炒﹞海桐皮當歸﹝去蘆﹞桂心檳榔﹝各一兩﹞

赤芍藥附子﹝炮﹐去皮臍﹞川芎﹝各七錢半﹞枳殼﹝半兩﹐去穣麩炒﹞

上爲咀﹐每服五錢﹐水一大盞半﹐生薑三片﹐棗一枚﹐煎至一大盞﹐去滓溫服。

附子散治婦人腰腳積年疼痛不瘥。

附子﹝炮﹐去皮臍﹞桂心沒藥﹝另研﹞威靈仙漧漆﹝炒去煙﹞牛膝﹝酒浸﹐各一兩﹞

上爲細末﹐每服二錢﹐溫酒調下﹐食前﹐日進二服。

養腎散治腎經虛弱﹐風寒所侵﹐以致腰腳疼痛﹐不能步履。

蒼術﹝一兩﹞幹蠍﹝三錢﹞天麻艸烏頭﹝炮﹐去皮尖﹞黑附子﹝炮﹐去皮臍﹐各二錢﹞

上爲末﹐每服一錢﹐酒調服﹐麻痺少時隨愈。孕婦勿服。此治風寒傷腎﹐膀胱虛寒之良藥﹐用之得宜﹐殊有神效。

卷之二雜癥門上

臂痛

﹝大﹞夫婦人臂痛﹐筋脈攣急﹐不得屈伸﹐遇寒則劇﹐由肝虛爲風寒邪气流於血脈﹐客於經絡﹐搏於筋﹐筋不榮則幹急而痛﹐其脈緊細﹐宜服柏子仁丸﹑舒筋湯。若臂痛不能舉﹐或左或右﹐時復轉移一臂﹐由中脘伏痰﹐脾气滯而不行﹐上與气相搏﹐四肢皆屬於脾﹐脾气滯而气不下﹐上攻於臂故痛﹐其脈沈細﹐宜茯苓丸﹑控涎丹。

﹝薛﹞前證若肝血虛﹐用加味逍遙散。中气虛﹐用補中益气湯。血气俱虛﹐用八珍湯。風熱血燥﹐用秦艽地黃湯。脾腎虛寒﹐用柏子仁丸。脾胃實熱﹐用茯苓丸。水不能生木﹐用六味丸﹑逍遙散。怒動肝火﹐用小柴胡加川芎﹑當歸。眩暈晡熱﹐用四物﹑柴﹑梔﹑丹皮。晡熱月經不調﹐用加味逍遙散。食少體倦﹐無寐盜汗﹐用加味歸脾湯。先太宜人徧身作痛﹐筋骨尢甚﹐不能屈伸﹐口漧目赤﹐頭眩痰壅﹐胸膈不利﹐小便赤短﹐夜間殊甚﹐徧身作癢如虫行﹐此屬肝腎气虛而熱也。用六味地黃丸料加山梔﹑柴胡而愈。

柏子仁丸﹝《指迷》﹞

柏子仁漧地黃﹝各二兩﹐自制﹞茯苓枳殼﹝去穣﹐麩炒﹞覆盆子﹝炒﹞北五味子﹝杵﹐炒﹞

附子﹝炮﹞石斛﹝去根切﹐酒蒸炒﹞鹿茸﹝酥炙﹞酸棗仁﹝炒﹞桂心沈香黃﹝蜜水炙﹐各一兩﹐一方云﹐等分﹞

上爲細末﹐煉蜜爲丸如梧桐子大。空心酒下三十丸。

舒筋湯治臂痛。又名五痺湯﹐亦治腰下疾。

片子姜黃﹝四兩﹞甘艸羌活﹝各一兩﹞白術海桐皮當歸赤芍藥﹝各二兩﹞

上爲粗末﹐每服三錢﹐水一盞半﹐煎七分﹐去滓溫服。如腰以下疾﹐空心服﹔腰以上疾﹐食後服。

茯苓丸治臂痛不能舉手﹐或左或右﹐時復轉移﹐由伏痰在內﹐中脘停滯﹐脾气不行﹐上與气搏﹐四肢屬脾﹐脾滯而气不升﹐故上行攻臂﹐其脈沈細者是也。後人謂此臂痛﹐乃痰證也﹐用以治痰﹐無不效者。予嘗以此藥治人﹐隨服隨愈。世所謂痰藥多矣﹐未有立效如茯苓丸速也。

茯苓﹝一兩﹞半夏﹝二兩﹞枳殼﹝半兩﹐去穣麩炒﹞風化朴硝﹝半兩﹞

上爲末﹐薑汁煮糊丸如梧子大。生薑湯下二十丸﹐食後服。

控涎丹凡人忽患胸背﹑手足﹑頸項﹑腰胯隱痛不可忍﹐連筋骨牽引釣痛﹐坐臥不寧﹐時時走易不定﹐俗醫不曉﹐謂之走疰﹐便用藥及鍼灸﹐皆無益。又疑是風毒結聚﹐欲爲癰疽﹐亂以藥貼﹐亦非也。此乃痰涎伏在心膈上下﹐變爲此疾﹐或令人頭痛不可舉﹐或神意昏倦多睡﹐或飲食無味﹐痰唾稠粘﹐夜間喉中如鋸聲﹐多流唾涎﹐手腳重﹐腿冷﹐脾气脈不通﹐誤認爲癱瘓﹐亦非也。凡有此疾﹐但以此藥﹐不過數服卽愈。

甘遂﹝去心﹞大戟﹝去皮﹞眞白芥子﹝炒﹐各等分﹞

上爲細末﹐糊丸如梧桐子大。臨臥淡姜湯下五七丸﹐如疾猛﹐再加至十丸。

白芥子散治臂痛牽引背胛﹐或輟或作﹐由榮衛循行失度﹐痰滯經絡﹐或似癱瘓。

眞白芥子木鱉子﹝各三兩﹐麩炒﹞沒藥﹝另研﹞桂心木香﹝各半兩﹞

上爲末﹐每服一錢﹐溫酒下。

愚按﹕前三方﹐脾气虛弱者﹐必佐以六君子湯。中气虛弱者﹐必佐以補中益气湯。气血虛者﹐必佐以八珍湯。脾气郁滯者﹐必佐以歸脾湯。肝經怒气者﹐必佐以逍遙散。若專用前方治之﹐胃气益虛﹐病气益甚﹐不可不謹。

流气飲治七情气滯﹐胸脇悶痞﹐咽喉不利﹐嘔喘面浮﹐二便不調﹐或气攻肩背﹐脇肋作痛﹐或香港腳喘急﹐腹脹便閉﹐元气充實者﹐宜用此藥。愼之。

紫蘇葉黃﹝炒﹞靑皮﹝去白﹞當歸半夏﹝姜制﹞烏藥芍藥﹝炒﹞茯苓桔梗防風﹝各五錢﹞川芎陳皮﹝各七錢五分﹞枳實﹝麩炒﹞木香﹝各二錢五分﹞

甘艸﹝炙﹐一兩二錢半﹞大腹子﹝姜制﹐一兩﹞

上每服半兩﹐姜棗水煎服。

四物湯治血滯中風﹐血虛手足不遂。如臂痛﹐加紅花煎。

交加散加木瓜﹑牛膝﹐治冷痺肩臂作痛。卽人參敗毒和五積散。

烏藥順气散加羌活﹑木瓜﹐治外邪气滯﹐筋骨作痛﹐或痰气不利。﹝方見雜病中气。﹞

秦艽地黃湯治肝膽經風熱血燥﹐肩臂疼痛﹐或筋脈引急﹐或時牽痛。其內證發熱﹐或寒熱晡熱﹐月經不調﹐或肢體酸痛等證。

秦艽熟地黃﹝自制﹞當歸﹝各一錢﹞川芎芍藥牡丹皮白術茯苓﹝各一錢五分﹞釣藤鉤﹝一錢﹞柴胡甘艸﹝炙﹐各三分﹞

上水煎服。

卷之二雜癥門上

香港腳

陳臨川云﹕凡頭痛身熱﹐肢節痛﹐大便祕﹐或嘔逆而腳屈弱者﹐香港腳也。輕者可與香蘇散加木瓜﹑檳榔﹑生薑煎服﹐然後隨證治之。要知有香港腳之人﹐先從腳起﹐或先緩弱疼痺﹐或行起忽倒﹐或兩脛腫滿﹐或腳膝枯細﹐或心中忪悸﹐或小腹不仁﹐皮頑不知疼痛﹐或舉體轉筋﹐或見食嘔逆﹐惡聞食气﹐或胸滿气急。或徧體酸痛﹐皆香港腳之候。黃帝所謂緩風濕痺是也。頑弱爲緩風﹐疼痛爲濕痺。寒中三陽﹐所患必冷﹐小續命湯主之。

﹝煎成﹐入生薑自然汁最妙。﹞暑中三陰﹐所患必熱﹐小續命湯去附子﹐減桂一半主之。大煩躁者﹐紫雪最良。若無紫雪﹐以百合﹑薄荷煎冷水調服極妙。大便祕者﹐脾約丸﹑麻仁丸﹑三和散主之。仍鍼灸爲佳。服補藥與湯淋洗﹐皆醫家之大禁也。

夫婦人香港腳﹐與丈夫不同。男子則腎臟虛弱﹐爲風濕所乘。女子以胞絡气虛﹐爲風毒所搏。是以胞絡屬於腎也﹐腎主於腰腳﹐又肝脾腎三髒經絡起於足十趾﹐若臟腑虛損﹐則風邪先客於腳﹐從下而上﹐動於气﹐故名香港腳也。此皆由體虛﹐或當風取涼﹐或久坐卑濕﹐或產後勞損﹐或恚怒悲傷肝﹐則心气不足﹐致月候不通。因其虛傷風毒﹐傳入筋骨﹐則令皮膚不仁﹐筋骨疼痛﹐肢體不隨﹐筋脈拘攣﹐或時冷疼﹐或發腫滿﹐或兩腳痺弱﹐或舉體轉筋﹐目眩心煩﹐見食嘔吐﹐精神昏憒﹐肢節煩疼﹐小便赤黃﹐大便祕澀。如此證候﹐其婦人香港腳﹐療之與丈夫不同﹐以其气血不調﹐胎妊產損傷之。是以療寡婦及尼與妻外家殊別﹐卽其義也。

﹝薛﹞嚴用和先生云﹕前證初患不覺﹐因他病乃發﹐先從腳起﹐或緩弱痺痛不能行履﹐或兩脛腫滿﹐或足膝細小﹐或心中怔忡﹐或小腹不仁﹐或舉體轉筋﹐或見食作嘔﹐或胸滿气急﹐徧體酸痛﹐其脈浮而弦者﹐因於風。濡而弱者﹐因於濕。洪而數者﹐因於熱。

遲而澀者﹐因於寒。男子由於腎气虧損﹐女子血海虛弱﹐七情所致。竊謂前證若足三陰虛弱﹐用還少丹。﹝雜病虛勞。﹞若脾气虛寒﹐用八味丸。﹝雜病虛勞。﹞若飲食停滯﹐臀腿酸脹﹐浮腫作痛﹐此脾气下陷﹐用六君子﹝雜病虛勞。﹞少加柴胡﹑升麻﹔不應﹐須用八味丸。若發熱口渴﹐月經不調﹐兩腿無力﹐此足三陰血虛火燥﹐用六味﹑八味二丸兼服。前證西方之人多患之﹐原素食乳酪﹐脾胃壅滯﹐脛足腫滿。至於南方﹐亦有因膏粱濃味﹐濕熱下注而患者。故古人謂之壅疾﹐所用之方﹐多疏通發散之劑。然感於房勞過度﹐虧損三陰﹐治法又當以固本爲主。故六物附子﹐爲元气虛弱﹐寒邪內侵之聖藥。

大腹皮散治婦人風毒香港腳﹐肢節煩疼﹐心神昏悶﹐並宜服之。

大腹皮桑白皮木通﹝去皮﹞羌活﹝去蘆﹞赤芍藥荊芥獨活﹝去蘆﹞

靑橘皮﹝去白﹞幹木瓜﹝各一兩﹞枳殼﹝去瓤﹐麩炒﹞紫蘇葉﹝各二兩﹞

上咀﹐每服八錢﹐水一中盞半﹐生薑五片﹐蔥白七寸﹐煎至一大盞﹐去滓食前溫服。

紫蘇飲治婦人風毒香港腳﹐心腹痞塞﹐痰飲停積﹐不思飲食﹐腳重虛腫。

紫蘇葉木通﹝去皮﹞茴香桑根白皮﹝各一兩﹞獨活﹝去蘆﹞羌活﹝去蘆﹞

幹木瓜靑橘皮﹝去白﹞甘艸﹝炙﹐各半兩﹞大腹皮﹝半兩﹞枳殼﹝去瓤麩炒﹐二兩﹞荊芥﹝半兩﹞

上咀﹐每服八錢﹐水一大盞半﹐生薑五片﹐連須蔥白一莖﹐煎至一大盞﹐去滓溫服﹐不拘時﹐日進二服。

四白散治男子婦人血虛發熱﹐夜多盜汗﹐不進飲食﹐四肢羸瘦﹐筋脈拘攣﹐腳痛不能行立。

黃﹝去蘆﹞濃朴﹝姜制﹞益智仁陳皮﹝去白﹞藿香白扁豆白術﹝去蘆﹐各一兩﹞

白茯苓﹝去皮﹞白豆蔻仁人參﹝去蘆﹞甘艸﹝炙﹞天臺烏藥﹝各半兩﹞芍藥﹝一兩半﹞

檀香沈香﹝各二錢半﹞

上爲細末﹐每服三錢﹐水一盞﹐生薑三片﹐棗子一枚﹐煎至七分﹐和溫服﹐日進二服。諸證減退﹐只有腳攣痛不能行﹐服蒼術丸治之。

蒼術丸大治幹濕香港腳﹐筋脈拘攣疼痛﹐不能行履﹐兼補下部。

乳香﹝另研﹞沒藥﹝各二錢﹐另研﹞川牛膝﹝酒浸﹞靑鹽﹝各半兩﹐研﹞熟艾﹝四錢﹐米糨過﹐研末﹞

全蠍﹝一錢﹐炒﹑研﹞川烏頭﹝三錢﹐炮﹐去皮臍﹞

上件爲細末﹐入研藥令勻﹐用大木瓜一枚﹐切一頭畱作蓋﹐去穣﹐入上件藥於木瓜內﹐將蓋簽定﹐安於黑豆中﹐蒸令極爛﹐取出去皮﹐連藥研成膏﹐卻入生蒼術末不以多少﹐拌令得所﹐丸如梧桐子大。每服五十丸﹐空心用木瓜湯下﹐或溫鹽酒亦得﹐日進三服﹐忌血與蒜。

余證方淪﹐並詳雜病本門。

卷之二雜癥門上

癮疹瘙癢

﹝《大》﹞夫婦人體虛﹐爲風邪气客於皮膚﹐復傷風寒﹐所以則發風瘙癮疹。若赤疹者﹐由寒濕客於肌中極熱﹐熱結則成赤疹也。得大熱則發﹐取冷則瘥也。白疹者﹐由風气客於肌中熱﹐熱與風相搏則成白疹也。得天陰雨寒則發出﹐風傷亦發﹐得晴暖則減﹐著衣暖亦瘥。脈浮而洪﹐浮卽爲風﹐洪則爲气﹐風气相搏﹐則生癮疹﹐身體瘙癢。凡人汗出不可當風露臥﹐及浴後出早﹐使人身振寒熱﹐以生風疹也。

藥隱老人云﹕治婦人徧身時發瘙癢﹐或赤腫癮疹﹐五心煩熱﹐血風攻疰﹐與人參荊芥散。﹝虛勞血風。﹞消風散﹑﹝雜病頭痛。﹞四物湯﹝通治。﹞加荊芥或人參﹐當歸散或逍遙散兼服導赤丸。如不通者﹐食後服皂角丸。气虛老人不可久服﹐如服皂角丸不退者﹐此凝滯熱甚者﹐宜先服靑木香丸三兩服﹐以開气道﹐服蒺藜散立效。

﹝薛﹞前證有身發疙瘩﹐或如丹毒﹐癢痛不常﹐或膿水淋漓﹐發熱煩渴﹐或頭目昏眩﹐日晡益甚﹐或寒熱發熱﹐月經不調﹐皆肝經風熱血燥﹐用加味逍遙散﹝調經爲主。﹞佐以四君﹑芎﹑歸。若忿怒身發疙瘩﹐痛癢寒熱﹐乃肝火血燥﹐用加味小柴胡湯。﹝熱入血室。﹞气血俱虛﹐用八珍加柴胡﹑牡丹皮。若夜間發熱﹐作渴譫語﹐乃熱入血室﹐用小柴胡湯加生地黃。血虛﹐四物合小柴胡﹐後用加味逍遙散調理。若鬱結食少體倦﹐內熱晡熱﹐乃脾經血燥﹐用加味歸脾湯。寒熱﹐加山梔﹑熟地黃。若遊走瘙癢﹐乃血風走注﹐用何首烏散。血虛﹑逍遙散。風熱﹐消風散。若專用風藥﹐復傷陰血﹐必致筋攣等證。一婦人身發疙瘩﹐或如丹毒﹐癢痛不常﹐搔碎成瘡﹐膿水淋漓﹐發熱煩渴﹐頭目眩暈﹐日晡益甚。

此血虛內熱之證也﹐以當歸飲加柴胡﹑山梔仁治之而愈。一婦人患前證﹐肢體疼痛﹐頭目不淸﹐自汗盜汗﹐月水不調﹐肚腹作痛﹐食少倦怠﹐先用人參荊芥散﹐後用逍遙散治之而痊。一婦人因忿怒﹐身發疙瘩﹐憎寒發熱。余謂肝火﹐用小柴胡湯加山梔﹑黃連治之而愈。後口苦脇痛﹐小便淋漓﹐復用前藥全愈。一婦人患前癥發熱﹐夜間譫語﹐此血分有熱﹐以小柴胡湯加生地黃治之而安。後用四物加柴胡﹑山梔﹑丹皮而熱退﹐又用逍遙散全愈。一室女年十四歲﹐天癸未至﹐身發赤斑癢痛﹐左關脈弦數。此因肝火血熱﹐以小柴胡湯加山梔﹑生地黃﹑牡丹皮治之而愈。若因怒而致者﹐又當治以前藥。

何首烏散治婦人血風﹐皮膚瘙癢﹐心神煩悶﹐及血風遊走不定﹐並宜服之。

何首烏防風白蒺藜枳殼天麻僵蠶胡麻茺蔚子蔓荊子﹝各等分﹞

上爲細末﹐每服二錢﹐煎茵陳湯調下﹐無時。

蒺藜散治婦人風瘙﹐皮膚中如虫行﹐及生癮疹﹐搔之作瘡﹐面腫心煩﹐並宜服之。

白蒺藜﹝炒﹞莽艸﹝炒﹞羚羊角屑﹝各七錢半﹞黃芩人參﹝去蘆﹞苦參﹝去蘆﹞

蛇牀子秦艽﹝去蘆﹞防風﹝去蘆﹞麻黃﹝去節﹞當歸﹝炒﹐去蘆﹞甘艸﹝炙﹞

枳殼﹝麩炒﹐去穣﹞細艸﹝去苗﹐各半兩﹞

上咀﹐每服五錢﹐水一中盞半﹐煎至一大盞﹐去滓溫服﹐不拘時﹐日進二服。

治婦人風癢癮疹不瘥。

蒼耳花﹑葉﹑子﹝各等分﹞

上爲細末﹐每服二錢﹐豆淋酒調下﹐不拘時候﹐日進二服。

治癮疹。

上用白蜜不以多少﹐好酒調下﹐已試有驗。

治皮膚有風熱﹐徧身生癮疹。

牛蒡子﹝水煮一兩淨﹐曬漧﹐炒令香﹞浮萍﹝蒸過﹐焙漧﹐等分﹞

上爲細末﹐每服二錢﹐薄荷湯調下﹐日二服。

又治風气客於皮膚﹐搔之不已。

蟬蛻﹝洗﹞大葉薄荷上等分爲細末﹐每服二三錢﹐溫酒調下﹐無時。

又方露蜂房﹝洗過﹐蜜炙令焦﹞蛇蛻﹝洗﹐炙令焦﹐各等分﹞

上爲細末﹐每服一二錢﹐溫酒調下﹐不拘時。

治婦人風瘙癮疹﹐身癢不止﹐宜用淋漬方。

馬藺茺蔚子白礬白蒺藜茵芋羊桃根淩霄花﹝各二兩﹞蒴根蓖麻葉﹝各一兩﹞

上咀﹐以水二斗﹐煮取一斗﹐去﹐於避風處洗之。

又方淩霄花﹝三兩﹞蒴根﹝半斤﹞

上件藥以水七升﹐煮取三升﹐濾去滓﹐入白礬末二兩﹐攪勻﹐以綿漬頻拭於疹上﹐後煮槐柳湯浴之。

又方以醋漿水磨白礬塗之。

卷之三雜證門下

痰飲

﹝大﹞婦人風痰者﹐由臟腑風冷﹑水飲停積在於胸膈所成也。人皆有痰﹐少者不能爲妨﹐多者成患。但胸膈有痰飲﹐停於胸中﹐則令眼昏﹐亦令頭眩頭痛者。

藥隱老人評曰﹕夫痰之爲害﹐多因外感五邪﹐﹝五邪者﹐寒﹑暑﹑燥﹑濕﹑風也。﹞內傷七气﹐﹝七气者﹐喜﹑怒﹑憂﹑思﹑驚﹑恐﹑恚也。﹞因五邪而得者﹐得風爲風痰﹐得寒爲寒痰﹐得暑爲暑痰。因七气所傷﹐多因婦人情性執著﹐不能容忍﹐而有些證﹐豈特只因風冷而成哉。所以外感五邪﹐內傷七气﹐則一身之中﹐血液淚汗涕唾﹐身中濕者﹐敗濁變而成痰﹐乘間而爲害也。經云﹕淸則運爲精華﹐濁則凝爲痰飲﹐此之謂也。然有痰﹑涎﹑飲﹑沫四種相類﹐宜仔細詳辧調治。因風而生痰者﹐宜服三生飲﹑﹝卒中暴厥。﹞星香飲﹑﹝雜病中風。﹞靑州白丸子﹑﹝雜病中風。﹞化痰丸。﹝雜病痰飲。﹞因寒冷而得者﹐宜服降气湯﹑﹝雜病气。﹞黑錫丹﹑﹝雜病頭痛。﹞養正丹。﹝頭目眩暈。﹞因熱而得者﹐宜服金沸艸散﹑﹝雜病咳嗽。﹞柴胡半夏湯。﹝本條。﹞因暑而得者﹐消暑丸。﹝雜病傷暑。﹞因气滯不調﹐鬱結而成者﹐宜服參蘇飲﹑﹝雜病發熱。﹞四七湯﹑﹝雜病气。﹞二陳湯。﹝雜病痰飲。﹞痰在上者﹐以瓜蒂散吐之﹐在下者﹐以控涎丹﹝臂痛。﹞利之。𨿽曰可吐﹑可下﹐亦要觀人之盛衰﹐察脈之虛實﹐方可投之﹐切記不可猛吐暴下。所以初虞世有金虎﹑碧霞之戒也。

﹝薛﹞前證若肝經恚怒﹐用小柴胡湯。﹝傷寒少陽。﹞肝經風熱﹐用釣藤散。﹝頭目眩暈。﹞肝腎气虛﹐用川芎散。﹝眩暈。﹞脾經鬱結﹐用濟生歸脾湯。﹝雜病健忘。﹞鬱怒傷肝脾﹐用加味逍遙散。﹝調經。﹞脾虛痰逆﹐用白術半夏天麻湯。﹝雜病眩暈。﹞脾气虛弱﹐用六君子﹑益气湯。肺气郁滯﹐用二陳﹑﹝雜病痰飲。﹞貝母﹑桔梗。陰虧水泛﹐用六味地黃丸。﹝雜病虛勞。﹞腎虛陰火﹐加減八味丸。﹝雜病虛勞。﹞腎虛火不歸源﹐八味丸。﹝雜病虛勞。﹞仍與前證互相用之。一婦人內熱口漧﹐勞則頭暈﹐吐痰帶下。或用化痰理气藥﹐前證益盛﹐肢體或麻﹐又用祛風化痰藥﹐肢體常麻﹐手足或冷或熱﹐此脾土不能生肺金也。余用補中益气湯加茯苓﹑半夏﹑炮姜﹐二十餘劑漸愈。又用加味逍遙散﹐三十餘劑全愈。後因怒吐痰胸痞﹐或用淸气化痰丸﹐食少痰甚﹐胸膈脹滿﹐脈或浮大﹐或微細﹐余以六君倍用參﹑術﹐少加木香而康。一婦人咳嗽脇痛﹐或用淸肺化痰降火等劑﹐久不愈﹐更加內熱晡熱。若兩脇或小腹內熱﹐其咳益甚﹐少便自遺。余曰﹕此屬肝經血虛火動﹐用六味丸加五味子﹐滋腎水以生肝血﹔用補中益气﹐生脾土以滋肺金而尋愈。

旋復花湯治婦人風痰嘔逆﹐不下飲食﹐頭目昏悶。

旋復花枇杷葉﹝去毛﹐炙﹞川芎細辛﹝去苗﹞藿香桂心枳殼﹝去瓤﹐麩炒﹞

前胡﹝去蘆﹞人參﹝去蘆﹞半夏﹝姜制﹐各半兩﹞甘艸﹝炙﹞羚羊角屑赤茯苓﹝各七錢半﹐去皮﹞羌活﹝去蘆﹐半兩﹞

上咀﹐每服五錢﹐水一盞半﹐生薑五片﹐煎至一大盞﹐去滓溫服﹐食遠日進二服。

天南星丸治婦人風痰﹐心膈壅滯。

天南星﹝姜制﹞白附子﹝炮﹞皂角仁﹝炒黃﹞半夏曲﹝各一兩﹞白礬﹝枯﹐五錢﹞

上爲細末﹐酒煮麵糊丸如梧子大。每服二十丸﹐煎生薑薄荷湯送下﹐食後﹐臨臥﹐日進二服。

大半夏湯治痰飲脾胃不和﹐咳嗽嘔吐﹐飲食不入。

半夏白茯苓生薑﹝各二錢﹞

上薑水煎服。胃痞加陳皮。﹝四七湯亦善。﹞

導痰湯治痰涎壅盛﹐胸膈痞塞﹐或咳嗽惡心﹐飲食少思。

半夏﹝二錢﹞南星枳實﹝麩炒﹞茯苓橘紅﹝一錢﹞甘艸﹝五分﹞

上用姜十片﹐水煎服。

瓜蒂散療病痰胸膈痞塞﹐頭不痛﹐項不彊﹐寸脈微浮﹐胸中痞硬﹐气沖喉咽﹐不得息者。此爲胸中有痰也﹐當吐之﹐宜此法。﹝方見。﹞

柴胡半夏湯治痰熱頭痛﹐利膈﹐除煩悶﹐手足煩熱﹐榮衛不調﹐肢節拘倦﹐身體疼痛﹐嗜臥少力﹐飲食無味。兼治五嗽痰癖。

柴胡﹝八錢﹞半夏﹝三兩半﹞人參﹝去蘆﹞甘艸黃芩麥門冬﹝各二兩﹞

白術﹝二兩﹞

上咀﹐每服五錢﹐水一盞半﹐姜五片﹐棗一枚﹐煎至八分﹐去滓服。

卷之三雜證門下

咳嗽

﹝大﹞婦人咳嗽者﹐由肌體虛﹐外受於寒熱風濕所得也。肺爲四髒之華蓋﹐內統諸髒之气﹐外合於皮毛。若爲寒熱風濕所傷﹐邪气自皮毛而入於肺﹐中外皆傷﹐故令咳也。大抵治咳不可一槪治﹐當以脈息辧之。其脈浮而弦者起於風﹐濡而弱者起於濕﹐洪而數者起於熱﹐遲而澀者起於寒。風者散之﹐濕者燥之﹐熱者涼之﹐寒者溫之﹐虛者補之﹐未有不安者也。

﹝薛﹞丹溪云﹕春是木气上升﹐夏是火气炎上﹐秋是濕熱傷肺﹐冬是風寒外來。當發散行痰開腠理﹐用二陳湯加麻黃﹑桔梗﹑杏仁。痰飲隨證加藥﹐勞嗽宜四物加竹瀝﹑薑汁。漧咳嗽難治﹐此證乃痰郁火邪也。用苦梗開之﹐夏用補陰降火﹐不已則成勞。上半日多嗽者﹐胃火也﹐用貝母﹑石膏。午後嗽者﹐陰虛也﹐用四物加炒黑黃柏﹑知母。黃昏嗽者﹐火气浮於肺也﹐用五味子﹑五倍子。五更嗽者﹐飲食之火流於肺也﹐以貝母﹑軟石膏。肺脹而嗽﹐或左或右不得眠﹐此痰挾瘀血气滯而病﹐宜養血疏肝淸痰﹐用四物加桃仁﹑訶子﹑靑皮﹑竹瀝之類。嗽而脇下痛﹐宜疏肝气﹐以靑皮。挾痰實者﹐白芥子之類。

血礙气作嗽者﹐桃仁﹑大黃﹑薑汁丸服。治嗽多用生薑﹐以其辛散故也。痰因火動﹐逆上作嗽者﹐先治火﹐次治痰﹐以知母止嗽﹑淸肺﹑滋陰﹑降火。夜嗽用淸陰分之劑﹐若嗽多用粟殼不必疑﹐但要去病根﹐此乃收後藥也。竊謂前證午前嗽﹐屬胃火盛﹐用竹葉石膏湯。﹝傷寒瘥後病。﹞胃气虛﹐用補中益气﹝雜病傷勞倦。﹞加炒山梔。午後嗽﹐屬陰血虛﹐用四物﹑黃柏﹑知母。﹝二味酒拌炒黑。﹞腎水虛﹐用六味地黃丸。﹝雜病虛勞。﹞黃昏嗽﹐用四物﹑五味﹑麥門並前丸。五更嗽用六君子。﹝雜病虛勞。﹞不得眠及兩脇下痛﹐用六味地黃﹑補中益气。若因气虛腠理不密﹐六淫所浸﹐當祛外邪而實脾土。若因心火太過﹐當伐肝木而滋肺金。若肺金气虛﹐當補脾土而生肺气。若因腎水虧損﹐虛火炎上﹐當補肺腎以滋化源。大抵風邪胃火﹐此實熱爲患﹐易治。惟肺腎虧損﹐此眞髒爲患﹐最難調治。一婦人素勤苦﹐冬初咳嗽發熱﹐吐血盜汗﹐通身作痛﹐或寒熱往來﹐用化痰降火之藥﹐口噤筋攣。此血本虛而藥復損之耳。余用八味丸﹝雜病虛勞。﹞爲主﹐佐以補中益气﹑麥門﹑五味﹑山藥﹐年餘而愈。一婦人咳嗽發熱﹐嘔吐痰涎﹐日夜約五六碗﹐喘咳胸痞﹐燥渴不食﹐崩血如湧。此脾土虛寒﹐用八味丸及附子理中湯﹝雜病中寒。﹞而愈。一婦人不得於姑﹐患嗽胸膈不利﹐飲食無味﹐此脾肺俱傷﹐痰郁於中也。先用歸脾湯﹝雜病健忘。﹞加山梔﹑撫芎﹑貝母﹑桔梗﹐諸證漸愈。後以六君加芎﹑歸﹑桔梗間服﹐全愈。一婦人咳嗽﹐早間吐痰甚多﹐夜間喘急不寐。余謂早間多痰﹐乃脾虛飲食所化﹐夜間喘急﹐乃肺虛陰火上衝﹐用補中益气加麥門﹑五味而愈。一婦人患咳嗽﹐脇痛發熱﹐日晡益甚。余曰﹕此肝脾虛熱而傷肺也﹐用加味逍遙散﹝調經。﹞加熟地黃治之而愈。後因怒气勞役﹐前證仍作﹐兼太陽痛﹐或寒熱往來﹐或咳嗽遺尿﹐此肺气虛而尿脬失制也﹐仍用前散及地黃丸而瘥。一婦人久咳嗽﹐面色痿黃﹐或時白﹐肢體倦怠﹐飲食少思﹐稍多則瀉﹐此脾土虛而不能生肺金﹐朝用補中益气湯﹐夕用六君子湯爲主﹐間佐以八珍湯﹐雜病虛勞。三月餘漸愈。後感寒邪喘嗽﹐胸腹作脹﹐飲食不入﹐四肢逆冷﹐此中气尙虛﹐不能充皮毛﹐肥腠理﹐司開闔之所致也。遂用六君加生薑﹑桔梗而愈。

初虞世曰﹕經曰﹕微寒爲嗽﹐寒甚爲腸癖。古人立方治嗽﹐未有不本於溫藥﹐如漧薑﹑桂心﹑細辛之屬。以寒气入裏﹐非辛甘不能發散﹐以此準之﹐未有不因寒而嗽也。又曰﹕熱在上焦﹐因咳爲肺痿。又實則爲肺癰﹐虛則爲肺痿。此人其始或血不足﹐或酒色滋味太過﹐或因服利藥重亡津液﹐燥气內焚﹐肺金受邪﹐脈數發熱﹐咳嗽膿血﹐病至於此﹐亦已危矣。古人立方﹐亦用溫藥﹐如建中之屬。今人但見寒熱咳嗽﹐率用柴胡﹑鱉甲﹑門冬﹑葶藶等藥﹐旋踵受獘而不知非﹐可爲深戒。就使不可進以溫藥﹐亦須妙以湯丸﹐委曲調治﹐無爲鹵莽﹐致傷人命。

﹝薛﹞丹溪云﹕陰分嗽者﹐多屬陰虛。肺脹不得眠者難治。肺痿﹐專主補气養血淸金。肺气有餘者宜瀉之﹐以桑白皮爲主﹐半夏﹑茯苓佐之﹐瀉其有餘﹐補其不足。肺燥者當潤之﹐屬熱者大力子﹑桔梗﹑知母﹑雞子淸。聲啞者屬寒也﹐細辛﹑半夏﹑生薑。肺虛者﹐人參﹑阿膠爲主。陰不足者﹐六味地黃爲要藥﹐或知母茯苓湯。陰虛气喘﹐四物加陳皮﹑甘艸以降其气﹐補其陰。竊謂前證嗽而鼻塞聲重﹐風邪傷肺也﹐用參蘇飲。﹝雜病發熱。﹞面赤喘嗽﹐火克肺也﹐人參平肺散。﹝雜病喘。﹞寒熱交作﹐肝气不和也﹐四君加知母﹑柴胡﹑桔梗。咳喘短气﹐肺虛也﹐人參補肺湯。﹝喘滿。﹞體倦少食﹐脾虛也﹐參術補脾湯。

﹝本條。﹞口漧咽燥﹐虛火上炎也﹐六味丸。大凡發熱喘嗽﹐或咳唾膿血﹐飲食不入﹐急補脾肺﹐滋腎水﹐多有得生者。脈浮大而面色赤者皆難治﹐脈浮短澀者可療。

經曰﹕感於寒﹐微則爲咳﹐甚則爲泄。蓋肺主气﹐合於皮毛﹐邪傷皮毛﹐則咳﹐爲肺病﹐傳於各髒﹐以時受邪。肺爲嫩髒﹐邪易傷而難治。其嗽有肺﹑心﹑脾﹑腎﹑肝﹑風﹑寒﹑支﹑飲﹑膽之十種。亦有勞嗽者﹐華佗謂之邪嗽﹐孫眞人謂之注嗽。此因酒色過度﹐勞傷肺經﹐重者咯唾膿血﹐輕者時發時瘥﹐或先嘔血而後嗽﹐或先咳嗽而吐血﹐此又挾邪傳疰﹐孫眞人用通气丸﹐夢與鬼交﹐用四滿丸﹑蛤蚧﹑天靈蓋﹑桃柳枝﹑安息香之類。若肺中有虫入喉癢嗽﹐須以藥含化﹐其虫卽死﹐嗽卽止。

﹝薛﹞仲景先生云﹕咳而兩脇痛﹐不能轉側﹐兩滿﹐屬於肝臟﹐用小柴胡湯。咳而嘔苦水﹐屬膽腑﹐黃芩半夏生薑湯。咳而喉中如梗狀﹐甚則咽腫喉閉﹐屬心臟﹐桔梗湯。

咳而大便失气﹐屬小腸腑﹐芍藥甘艸湯。咳而右痛陰引肩背﹐甚則不可動﹐動則咳劇﹐屬脾臟﹐升麻湯。咳而嘔﹐嘔甚則出長虫﹐屬胃腑﹐鳥梅丸。咳而喘息有聲﹐甚則唾血﹐屬肺臟﹐升麻湯。咳而失尿﹐屬大腸腑﹐麻黃附子細辛湯﹔咳而遺溺﹐屬膀胱﹐茯苓半夏湯。咳而不止﹐三焦受之﹐其狀腹滿不食﹐涕唾﹐而目浮腫﹐气逆﹐異功散。用之對證﹐其效如神。一婦人患前證﹐晡熱內熱﹐寒熱往來﹐作渴盜汗﹐小便頻數﹐其經兩三月一行﹐此肝脾气血虛損﹐用八珍湯﹑六味丸﹐六十餘劑﹐諸證漸愈。其經兩月一行﹐仍用前二藥﹐間以加味逍遙散﹐各三十餘劑。後恚怒﹐適經行﹐去血過多﹐諸證悉至﹐飲食少思﹐腹脹气促﹐用十全大補湯數劑漸愈﹐仍用前藥﹐調補漸安。復因喪子﹐胸腹不利﹐食少﹐內熱盜汗﹐便血無寐﹐用加味歸脾湯﹐仍兼前藥而愈。一婦人患前證﹐不時發熱﹐或時寒熱﹐或用淸熱之劑﹐其熱益甚﹐盜汗口漧﹐兩足如炙﹐徧身皆熱﹐昏憒如醉﹐良久熱止方蘇﹐或晡熱至旦方止﹐此陰血虛而陽气弱也。余朝用六味丸料﹐夕用十全大補湯﹐月餘諸證稍愈﹐更兼以補中益气湯﹐兩月餘而愈。

黃散治虛中有熱﹐咳嗽膿血﹐口苦咽漧。

黃﹝四兩﹞甘艸﹝二兩﹞

上爲細末﹐湯點一二錢服﹐日三服。一方﹐甘艸一兩﹐黃六兩﹐名黃六一湯﹐只咀水煎服。

蛤蚧丸治婦人咳嗽不止﹐漸成勞气。

蛤蚧﹝一對﹐酥炙﹞紫菀款冬花鱉甲﹝炙﹞貝母﹝去心﹞皂角子仁﹝炒﹐各一兩﹞

杏仁﹝炒﹐去皮尖﹐一兩半﹞

上爲細末﹐煉蜜丸如梧桐子大。每服二十丸﹐淡姜湯吞下。

含化丸昔有婦人﹐患肺熱久嗽﹐身如炙﹐肌瘦將成肺勞﹐服此安。﹝寇宗方。﹞

枇杷葉﹝去毛﹞桑白皮款冬花木通紫菀杏仁﹝各等分﹞大黃﹝減半﹞

上爲細末﹐煉蜜丸如櫻桃大。食後﹑夜臥﹐含化一丸。

貝母湯﹝《本事》﹞治諸嗽久不瘥。

貝母﹝生薑汁浸半日﹞北五味子黃芩漧薑﹝熱者減半﹞陳皮﹝各一兩﹞

半夏桑白皮桂心北柴胡﹝各半兩﹐熱者加一半﹞木香甘艸﹝各二錢半﹞

上爲粗末﹐每服五錢﹐水一盞半﹐杏仁七枚﹐去皮尖碎之﹐生薑二片﹐煎七分﹐去滓熱服。黃師文云﹕戊申冬﹐有姓蔣者﹐其妻積年嗽﹐制此方授之﹐一投而瘥。以此治諸嗽﹐悉皆愈。

定喘湯治丈夫婦人﹐遠年近日﹐肺气咳嗽﹐上气喘急﹐喉中涎聲﹐胸滿气逆﹐坐臥不安﹐飲食不下﹐及治肺感寒邪﹐咳嗽聲重﹐語音不出﹐鼻塞頭昏﹐並皆治之。

半夏曲﹝炒﹞阿膠﹝炒﹞甘艸﹝各錢半﹞罌粟殼﹝制﹐半兩﹞北五味子桑白皮麻黃﹝去節﹞人參﹝各三錢半﹞

上咀﹐每服三大錢﹐姜三片﹐烏梅半个﹐水一盞半﹐煎至七分﹐去滓漸漸溫服﹐食後﹑臨臥﹐日二服。﹝方同《和劑》﹐分兩﹑加減不同﹐有效。﹞

補肺湯治證同前。﹝滄州李官人宅﹐又名淸金湯。﹞

罌粟殼﹝制﹐二兩﹞人參粉艸﹝各半兩﹞陳皮茯苓杏仁﹝制﹞白術明阿膠﹝炒﹞北五味子桑白皮薏苡仁紫蘇莖﹝各一兩﹞

上咀爲末﹐每服三大錢﹐水盞半﹐姜三片﹐棗二枚﹐烏梅半个﹐煎至一盞﹐臨臥溫服。更加百合﹑貝母﹝去心﹞﹑半夏曲﹑款冬花﹝各一兩﹞﹐服之良驗。

金不換散治男子女人肺胃虛寒﹐久嗽不已﹐喘促滿悶﹐咳嗽涎盛﹐腹脇脹滿﹐腰背倦痛﹐或虛勞冷嗽﹐唾紅痰﹐及遠年近日一切喘嗽﹐諸藥不效者﹐並治之。

罌粟殼﹝半兩﹐制﹞杏仁﹝制﹞甘艸﹝各三錢﹞枳殼﹝四錢﹞

上咀﹐每服三錢﹐水一盞半﹐姜三片﹐烏梅半个﹐煎至八分﹐食後﹑臨臥﹐漸漸熱服。

許元林先生方﹐乙卯年七月﹐僕嘗治一婦人咳嗽不已﹐服諸藥無效﹐漸成癆瘵。求予診之﹐六脈濡弱﹐以愚考之﹐此是血弱﹐又因憂戚太過而成斯疾﹐合用當歸等藥治之必愈。遂先用《古今錄驗》橘皮湯﹐空心服蘇子降气湯﹐徐用金KT煎﹑熟地黃丸﹑當歸丸調理得安。又治一婦人﹐時行感熱咳嗽﹐遂用小柴胡湯去人參﹑姜﹑棗﹐只加北五味子煎服愈。

古今錄驗橘皮湯療春冬傷寒﹑秋夏冷濕咳嗽﹐喉中作聲﹐上气不得下﹐頭痛方。

陳橘皮紫菀麻黃﹝去根﹞杏仁﹝制﹞當歸桂心甘艸黃芩﹝各等分﹞

上咀﹐每服五錢﹐水盞半﹐煎至一盞﹐去滓熱服。

深師四滿丸治上气嗽﹐飲嗽﹐燥嗽﹐冷嗽﹐邪嗽﹐謂之五嗽。

漧薑﹝炮﹞桂心躑躅花芎紫菀﹝各二兩﹞芫花根皮﹝五錢﹞

蜈蚣﹝一條﹐去頭足﹐炙﹞細辛甘艸﹝炙﹞鬼督郵人參半夏﹝湯洗﹐各一兩﹞

上爲末﹐煉蜜丸大豆許。每服五丸﹐米飲下﹐日三服。未應﹐加至七八丸。

團魚丸治骨蒸勞嗽﹐累效。

貝母前胡知母杏仁柴胡﹝各等分﹞生團魚﹝二个﹞

上藥與魚同煮熟﹐取肉連汁食之﹐將藥焙榦爲末﹐用骨更煮汁一盞﹐和藥丸梧子大。

每服二十丸﹐煎黃六一湯﹐空心送下。病旣安﹐仍服黃六一湯調理。

參術調中湯瀉熱補气﹐止嗽定喘﹐和脾胃﹐進飲食。

黃﹝四分﹞桑白皮﹝五分﹞人參炙甘艸靑皮白茯苓﹝各三分﹞五味子﹝杵﹐五分﹞

白術﹝三分﹞地骨皮麥門冬陳皮﹝各五分﹞

上水煎服。

噙化丸﹝自制方﹞淸肺止嗽﹐定喘化痰。

薄荷葉﹝四兩﹞桑白皮天門冬﹝去心﹞麥門冬﹝去心﹞知母﹝去皮毛﹞百部貝母﹝去心﹞柿霜﹝各二兩﹞枇杷葉﹝去毛﹐蜜炙﹞訶子肉阿膠橘紅紫菀款冬花﹝各一兩半﹞

栝蔞仁﹝去油﹞栝蔞皮穗黃芩杏仁﹝炒﹐去皮尖油﹐取淨霜﹞白茯苓玄明粉鉛白霜桔梗﹝各一兩﹞旋復花馬兜鈴五味子﹝各七錢半﹞硼砂﹝五錢﹞冰片﹝一錢﹐非眞者勿用﹞

上爲極細末﹐梨膏爲丸﹐如無梨膏﹐則以白蜜﹑竹瀝﹑梨汁﹐熬至滴水不散爲度﹐丸如龍眼大﹐噙化一丸。

參補脾湯治肺證因脾气虛弱﹐咳唾膿涎﹐中滿不食﹐宜兼服此藥﹐以補脾土生肺金。

人參白術﹝各二錢﹞黃﹝炙﹐二錢半﹞茯苓當歸陳皮﹝各一錢﹞升麻﹝三分﹞

五味子﹝四分﹐杵﹞炙甘艸﹝五分﹞

上薑水煎服。

卷之三雜證門下

喘滿

岐伯曰﹕夜行則喘出於腎﹐淫气病肺。有所墮恐﹐喘出於肝﹐淫气害脾。有所驚恐﹐喘出於肺﹐淫气傷心。度水跌僕﹐喘出於腎與骨。當是之時﹐勇者气行則已﹐怯者則著而爲病也。原疾之由﹐皆本於肺與气。然感外邪﹐則有太陽證脈浮無汗而喘者﹐宜麻黃湯。

陽明病汗出不惡寒﹐腹滿而喘﹐有潮熱者﹐宜承气湯﹐若表邪未解﹐誤服下利藥﹐利遂不止﹐脈促﹐喘而汗出者﹐宜葛根黃芩黃連湯。若微喘者﹐桂枝濃朴杏子湯。汗出而喘﹐若無大熱者﹐宜麻黃杏子甘艸石膏湯。若表邪未解﹐心下停水﹐發熱而喘﹐或嘔者﹐小靑龍湯去麻黃加杏仁主之。若陰證喘促者﹐四肢逆冷﹐脈息沈細﹐或寸大尺小﹐或六脈促疾﹐或心下脹滿結硬﹐若冷汗自出﹐或大便頻數﹐上气喘促﹐或咽喉不利者﹐此是本气極虛﹐內外挾寒冷所致﹐使陰寒內消﹐陽气得復則愈﹐宜返陰丹主之。﹝以上諸方﹐並見傷寒準繩。﹞大槪諸髒相乘而喘者﹐以杏子散。﹝本條。﹞如感寒伏熱而喘者﹐以華蓋散﹑﹝雜病嗽。﹞九寶湯。﹝雜病喘。﹞若暴寒向火﹐覆衣被過當﹐傷熱肺實而喘促者﹐其狀多有熱證﹐宜洗心散﹐﹝雜病發熱。﹞冷水調服。若因气宇不調﹐痰盛喘促者﹐宜四七湯﹝雜病气﹞。兼官局桔梗湯﹐﹝雜病痰飲。﹞姜煎服。若涎多而喘者﹐宜千緡湯﹑﹝雜病喘。﹞橘皮半夏湯。﹝本條。﹞若不得臥﹐臥卽喘者﹐此由水气逆行﹐上乘於肺﹐肺得水則浮而開﹐使气不得通流﹐其脈沈大﹐宜神祕湯。﹝雜病喘。﹞

肺之積名曰息賁﹐在右脇下﹐大如杯﹐令人灑淅寒熱﹐喘咳﹐發癰疽﹐宜棗膏丸。﹝本條。﹞

若上气喘者﹐神授湯。﹝本條。﹞若上盛下弱而喘促者﹐宜蘇子降气湯﹝雜病气。﹞吞黑錫丹。﹝雜病頭痛。﹞若尊年之人﹐素來稟賦太濃﹐不任熱藥者﹐不可輕投丹劑及諸熱藥﹐但以祕傳降气湯﹑分心气飲。﹝俱雜病气。﹞論之梗槪﹐不出於此矣。若素有香港腳而喘者﹐當作香港腳治之。又有骨蒸勞喘﹐自有專門﹐不敢濫及。

﹝薛﹞東垣云﹕肺金受邪﹐由脾胃虛弱不能生肺﹐乃所生受病﹐故咳嗽气短气上﹐皮毛不能禦寒﹐精神少而渴﹐情慘不樂﹐皆陽气不足﹐陰气有餘也。治法﹕若肺气虛弱﹐用四君子﹝雜病虛勞。﹞加枳殼﹑半夏。脾虛不能生肺﹐補中益气湯。﹝雜病勞倦。﹞七情气結﹐四七湯。﹝雜病气。﹞脾經鬱結﹐歸脾湯。﹝雜病健忘。﹞脾气虛弱﹐人參補肺散。肺經火盛﹐人參平肺散。腎水敗濁﹐六味地黃丸。﹝雜病虛勞。﹞眞陽虛損﹐八味丸。﹝虛勞。﹞或兼小便不利﹐爲害尢速﹐非二丸不能救。一婦人傷風寒作喘﹐或用表散﹐愈而復患﹐仍用前藥﹐其證益甚﹐飲食少思﹐胸腹不利﹐此因脾肺气虛也。予先用六君子湯加桔梗漸愈﹐又用補中益气湯而痊。一婦人患前證﹐屬命門火虛﹐不能生脾土﹐用補中益气湯﹑八味地黃丸而痊。後復患﹐其喘益甚﹐用前藥不應﹐遂用黑錫丹二服喘止﹐仍用前二藥而諸證痊。凡屬邪气有餘者﹐其證易識﹐治效亦速。其屬元气不足者﹐變證不一﹐效非可以旦夕期也。

杏子散治諸髒相乘喘急。

杏仁﹝去皮尖﹐雙仁﹐麩炒黃﹐細研如膏﹞麻黃根﹝爲細末﹐等分﹞

上和勻﹐煎橘皮湯調下二錢﹐無時。

橘皮半夏湯﹝《和劑》﹞治肺胃虛弱﹐好食酸冷﹐寒痰停積﹐嘔逆惡心﹐涎唾稠粘﹐或積吐﹐粥藥不下﹐手足逆冷﹐目眩身重。又治傷寒時气﹐欲吐不吐﹐欲嘔不嘔﹐昏憒悶亂﹐或飲酒過多﹐中寒停飲﹐喉中涎聲﹐幹噦不止。

陳皮﹝去白﹞半夏﹝煮﹐各七兩﹞

上銼爲粗散﹐每服三錢﹐生薑三片﹐水二盞﹐煎至一中盞﹐去滓溫服﹐不計時。畱兩服滓並一服﹐再煎服。

棗膏丸治息賁在右脇下﹐大如杯﹐令人灑淅寒熱﹐喘咳。

甜葶藶﹝炒﹐研﹞陳皮苦梗﹝各等分﹞

上爲末﹐煮棗肉丸桐子大﹐每服數丸﹐白湯下。許學士云﹕余常停飲水積﹐食已必嚏﹐漸喘﹐覺肺系急﹐服此良驗。

神授湯治上气喘急不得臥。

橘紅苦梗紫蘇人參﹝各一錢﹞五味子﹝杵炒﹐三分﹞

上薑水煎服。

治婦人喘促虛腫﹐快利小便卽癢。

用生薑二兩﹐取汁﹐白面三兩﹐以薑汁搜作小劑﹐大半夏十个﹐打研入面中﹐作餅炙熟作黃色﹐爲末﹐溫熟水調下一錢﹐以小便通利爲度。

天門冬丸﹝《楊氏家傳》﹞治婦人喘﹐手足煩熱﹐骨蒸寢汗﹐口漧引飲﹐面目浮腫。

天門冬﹝十兩﹐去心秤﹞麥門冬﹝去心﹐八兩﹞生地黃﹝三斤﹐取汁熬膏﹞

上二味爲末﹐入地黃膏和丸如梧桐子大﹐每服五十丸﹐逍遙散中去甘艸加人參煎湯送下。或服王氏《博濟方》中人參荊芥散亦可。如面腫不已﹐經曰﹕面腫曰風﹐故宜汗。麻黃桂枝﹐可發其汗﹐後服柴胡飲子去大黃。故論曰﹕治髒者治其兪﹐治腑者治其合﹐浮腫治其經。治兪者治其土也﹐治合者亦治其土也﹐如兵家圍魏救趙之法也。

人參補肺湯治肺癰腎水不足﹐虛火上炎﹐咳唾膿血﹐發熱作渴﹐小便不調。

人參黃﹝炒﹞白術茯苓陳皮當歸﹝各一兩﹞山茱萸﹝去核﹞

山藥﹝各二錢﹞五味子﹝杵﹞麥門冬﹝去心﹞甘艸﹝炙﹐各七分﹞熟地黃﹝自制﹐一錢五分﹞

牡丹皮﹝一錢﹞上薑水煎服。

人參平肺散治心火克肺金﹐患肺痿﹐咳嗽喘嘔﹐痰涎壅盛﹐胸膈痞滿﹐咽膈不利。

人參靑皮茯苓天門冬陳皮地骨皮﹝各一錢﹞甘艸﹝炙﹐五分﹞知母﹝七分﹞

五味子﹝十粒﹐杵﹞桑白皮﹝炒﹐一錢﹞

上薑水煎服。

卷之三雜證門下

嘔吐

﹝大﹞夫婦人嘔吐者﹐由脾胃有邪冷﹐穀气不理所爲也﹐胃爲水谷之海﹐其气不調而有風冷乘之﹐冷搏於胃﹐胃气逆則令嘔吐也。夫嘔吐之疾﹐非特脾胃虛冷而嘔吐也﹐亦有胃熱而嘔者﹐亦有胃中冷﹐胃口熱而吐者﹐亦有痰盛而嘔者﹐亦有血弱而嘔者。經云﹕無陰則嘔是也。不可以一槪用藥。如胃冷而嘔吐﹐宜用《局方》人參丁香散﹑理中丸﹐及許仁則半夏丸﹑人參七味丸。如胃熱而嘔吐者﹐宜用小柴胡湯﹑蘆根湯﹑竹茹湯﹑槐花散。如胃中冷﹐胃口熱而嘔吐者﹐宜用《局方》藿香正气散﹐生薑﹑棗子煎﹐沈冷服卽止。如痰盛嘔吐者﹐宜《局方》半夏湯﹑茯苓湯﹑二陳湯。如惡阻兼用茯苓丸﹐自有專門。如血不歸源而嘔吐者﹐用十全大補﹝雜病虛勞。﹞加陳皮﹑半夏﹑藿香﹑姜﹑棗煎服。或有香港腳而嘔者﹐自有專門﹐不濫及。

﹝薛﹞東垣先生云﹕前證內有故寒與新谷俱入於胃﹐新故眞邪相攻﹐气並相逆﹐復出於胃﹐故爲噦﹐補手太陰﹐瀉足少陰。又云﹕胃因气逆爲噦。夫嘔﹑吐噦者﹐俱屬於胃﹐以其气血多少爲異耳。如嘔者﹐陽明也﹐陽明多血多气﹐故有聲有物﹐血气俱病也。仲景云﹕嘔多𨿽有陽明證﹐愼不可下。孫眞人云﹕嘔家多服生薑﹐爲嘔家之聖藥也。气逆者必散之﹐故以生薑爲主。吐者﹐太陽也﹐太陽多血少气﹐故有物無聲﹐爲血病也。有食入則吐﹐以橘皮去白主之。噦者﹐少陽也﹐多气少血﹐故有聲無物﹐乃气病也﹐以姜制半夏爲主。若脾胃虛弱﹐寒邪所客﹐飲食所傷者﹐用六君﹑丁香﹑藿香﹑生薑之類。若胃中有熱﹐膈上有痰﹐用二陳﹑山梔﹑黃連﹑生薑。若久病胃虛﹐嘔而不納谷者﹐用生薑﹑參﹑術﹑黃﹑香附之類。亦有痰膈中焦﹐食不得下者﹐有气逆而嘔者﹐有气郁於胃口者﹐有食滯於心肺之分而復出者﹐有胃口有火與痰而嘔者。若注船大吐﹐渴飲水者卽死﹐童便飲之最妙。前論云﹕血不歸源而嘔﹐用十全大補湯﹐誠發前人之未發﹐愚常用屢效。﹝此論與王安道《溯洄集》所論少異﹐宜參看之。﹞先太宜人飲食後﹐聞外言忤意﹐嘔吐酸水﹐內熱作渴﹐惟飲冷水﹐气口脈大而無倫﹐面色靑赤﹐此肝脾郁火﹐投之以藥﹐入口卽吐。第三日吐宿食﹐第七日吐酸黃水﹐十一日吐苦水﹐脈亦洪大﹐仍喜飲冷。以黃連煎湯冷凍飲料少許﹐至二十日﹐加白術﹑茯苓﹐二十五日﹐加陳皮﹐三十七日加當歸﹑炙艸﹐至六十日始進米飲半盞﹐漸進薄粥﹐調理得痊。府庠沈姬文母﹐患脾虛中滿﹐痰嗽發熱﹐又食濕面冷茶﹐吞酸嘔吐絕食﹐誤服芩﹑連﹑靑皮等藥﹐益加寒熱口漧﹐流涎不收﹐聞食則嘔﹐數日矣。迎治﹐余曰﹕脾主涎﹐此脾虛不能約制也。欲用人參安胃散﹐惑於眾論﹐以爲胃經實火宿食治之﹐病日增劇。忽思冬瓜﹐食如指甲一塊﹐頓發嘔吐酸水不止﹐仍服前藥愈劇。復邀視之﹐則神脫脈絕瀕死矣。惟目睛尙動﹐余曰﹕寒淫於內﹐治以辛熱﹐然藥不能下矣。急用鹽﹑艾﹑附子炒熱﹐熨臍腹以散寒回陽﹐又以口气補接母口之气﹐又以附子作餅﹐熱貼臍間。時許﹐神气少蘇﹐以參﹑術﹑附子爲末﹐仍以是藥加陳皮煎膏爲丸﹐如粟米大﹐入五七粒於口﹐隨津液咽下﹐卽不嘔。二日後加至十粒﹐諸病少退﹐其涎不止﹐五日後漸服前劑一二匙﹐胃气少復﹐乃思粥飲。後投以參﹑術等藥﹐溫補脾胃﹐五十餘劑而愈。

﹝孫﹞一婦人三十五歲無子﹐恐夫娶外家致郁﹐經不行者三月矣。病腹痛惡心﹐諸醫皆云有孕﹐其夫亦粗知醫﹐舉家欣喜﹐治以安胎行气止痛之藥﹐服三五十帖不效﹐痛苦益甚。凡未申時發寒熱﹐腹中有塊﹐如彈子大者二三十枚﹐翻騰作痛﹐行動則水聲漉漉﹐痛極則吐酸水五六碗﹐吐盡則塊息而寒熱除﹐痛亦不作﹐明日亦然。又作瘧治﹐轉劇。召予診﹐左手弦﹐尺澀﹐右手濡弱﹐重取則滑﹐尺同左。時經已五月不行矣。予曰﹕此郁病也﹐豈有澀脈成孕之理﹐若然﹐則前藥當效矣。其夫亦悟。乃爲制方﹐以二陳加香附﹑山梔﹑撫芎﹑玄胡﹑當歸﹑紅花之類﹐藥進而痛止﹐連與四帖皆效﹐但藥止則痛發如故﹐調治一月不能除根。予因持脈案見先師黃古潭先生﹐先生乃諭予曰﹕此郁火病也。其病起於肝膽﹐蓋肝主謀慮﹐膽主決斷﹐謀不決則郁生﹐郁生則木盛﹐木盛則淩脾﹐脾傷則不能運化精微而生气血﹐以故月水不來也。肺金失於母養﹐則降殺之令不行﹐木寡於畏而侮所不勝﹐是以直衝犯淸道以作吐也﹐吐後諸證皆減者﹐木升而火息也。爲裁一方﹕以黃五錢﹐柴胡三錢﹐白芍藥二錢﹐甘艸一錢﹐陳皮﹑貝母﹑枳實各五分﹐姜三片﹐一劑而寒熱除﹐再劑而痛減吐止﹐水聲亦絕﹐七日不發。其夫喜曰﹕是何神速也。乃拉予復請命於先生﹐先生曰﹕夫寒熱者﹐少陽膽也。吐酸者﹐厥陰肝也。痛而腹塊翻騰者﹐火盛激動其水﹐如鍋中湯滚泡浪沸騰是也。吐多則肺金愈傷。故用黃補肺金爲君﹐使得以制肝木﹐以柴胡瀉肝爲臣﹐以升發其膽火。經曰﹕木郁則達之﹐達是通達之義。夫木性上升者也﹐旣郁則不升﹐故用柴胡升發膽肝之淸气﹐使衝開其鬱結以復其常。又曰﹕過者折之﹐以其畏也。所謂瀉之﹐補肺制肝﹐正謂此也。又曰﹕泄其肝者﹐緩其中﹐以甘艸緩中爲佐。又曰﹕木位之主﹐其瀉以酸﹐以白芍藥於脾中瀉木爲臣﹐病久生郁﹐郁久則生涎﹐以貝母﹑陳皮﹑枳實開郁逐涎爲裨使﹐然後金得其正﹐木得其平﹐土得其安﹐由是病去而愈速。前方用山梔﹑黃連之類﹐皆降下之藥﹐火勢正熾﹐豈區區寒涼所能抑哉。故經曰﹕輕者正治﹐重則從其性而升之。但凡治病﹐要當識得此意。

益智子散治婦人脾胃久虛气弱﹐多欲嘔吐﹐全不下食﹐四肢無力。

益智﹝一兩﹞附子﹝炮﹞縮砂仁丁香濃朴黃白術白茯苓陳皮川芎良姜藿香葉當歸﹝各七錢半﹞人參桂心﹝各半兩﹞

上咀﹐每服三錢﹐姜三片﹐棗一枚﹐水一盞﹐煎至七分﹐去滓﹐無時溫服。

丁香散治婦人臟腑虛冷﹐脾胃气弱﹐食則嘔吐﹐水穀不消。

丁香白術縮砂仁艸果仁橘皮﹝各七錢半﹞當歸白豆蔻藿香葉神曲訶子皮甘艸﹝各半兩﹞人參﹝一兩﹞

上爲細末﹐每服二三錢﹐煎姜棗湯調下。

竹茹湯治胃熱嘔吐。

漧葛﹝三兩﹞半夏﹝湯洗七次﹐薑汁半盞﹐漿水一升﹐煮耗一半﹐取七錢半﹞

甘艸﹝七錢半﹞

上咀﹐每服五錢﹐水二盞﹐姜三片﹐竹茹雞蛋大﹐棗子一枚﹐煎至一盞﹐去滓溫服。

許學士云﹕胃熱者手足心熱。政和中﹐一宗人病傷寒﹐得汗身涼﹐數日後忽嘔吐﹐藥與飲食俱不下。醫者皆用丁香﹑藿香﹑滑石等藥﹐下咽卽吐。予曰﹕此正汗後飲熱畱胃脘﹐孫兆竹茹湯正相當爾。亟治藥與之﹐實時愈。

良方槐花散皂莢白礬槐花﹝炒﹐令黃黑色﹞甘艸﹝各等分﹞

上爲細末﹐白湯調下二錢。

許仁則半夏丸療積冷在胃﹐嘔逆不下食方。

半夏﹝一升﹐眞熊州者﹐洗去滑﹞小麥曲﹝一升﹞

上搗半夏爲散﹐以水搜面﹐丸如彈子大﹐以水煮令面熟﹐則是藥成。初吞四五丸﹐日二服﹐稍加至十四五丸﹐旋煮旋服﹐比覺病減﹐欲更合服亦佳。忌羊肉﹑餳。

又根據前半夏丸﹐𨿽覺漸損﹐然病根不除﹐欲多合前丸﹐又慮藥毒不可久服﹐欲不服又恐病滋蔓﹐宜合人參七味丸服之。

人參七味丸人參白術﹝各五兩﹞濃朴﹝炙﹞細辛﹝各四兩﹞生薑﹝八兩﹐末﹞橘皮﹝三兩﹞

桂心﹝二兩﹞

上爲細末﹐煉蜜丸如梧桐子大﹐飲下十丸﹐漸加至二十丸﹐與半夏丸間服亦可。忌桃﹑李﹑雀肉﹑生蔥﹑生菜。

《補遺》治男子婦人一切嘔吐。五苓散內除桂﹐加半夏末如桂分兩﹐每服一錢﹐以生薑自然汁調搜和如面﹐候半時久﹐再以白沸湯一小盞﹐調開溫服。﹝五苓散方﹐見傷寒準繩渴門。﹞

靑金丹治一切嘔吐不已。

硫黃﹝二錢﹞水銀﹝一錢﹞

入銚內慢火熬化﹐以木篦子撥炒成砂﹐再入乳缽研黑不見星﹐以薑汁糊丸如綠豆大﹐每服二三十丸﹐米飲下。

人參安胃散治脾胃虛熱﹐嘔吐泄瀉﹐或飲食不入。

人參﹝一錢﹞黃﹝炒﹐二錢﹞生甘艸炙甘艸﹝各五分﹞白芍藥﹝七分﹞白茯苓﹝四分﹞

陳皮﹝三分﹞黃連﹝炒﹐二分﹞

上水煎服。

卷之三雜證門下

霍亂

﹝大﹞嘔吐而利者﹐名霍亂也。原疾之由﹐皆因腸胃虛冷﹐飲食過度﹐觸冒風冷﹐使陰陽不和﹐淸濁相干﹐致令揮霍變亂也。或先心痛而吐者﹐或先腹痛而利者﹐或吐利俱作者﹐或頭痛身體壯熱而脈浮洪者﹐或陽气暴絕而手足逆冷﹐而脈息微絕者。治之當分陰陽﹐察其虛實﹐辧其冷熱﹐觀其脈息。熱者涼之﹐冷者溫之﹐以平爲期。《百問》云﹕凡霍亂吐利﹐熱多而渴者﹐五苓散。寒多不飲水者﹐理中丸。吐利已﹐汗出而厥﹐四肢拘急不解﹐脈微欲絕者﹐通脈四逆加豬膽汁湯。夏月間中暑霍亂﹐大煩渴﹐四肢逆冷﹐冷汗出﹐腳轉筋者﹐香薷散濃煎沈冷服卽效。﹝凡霍亂之脈﹐得浮洪者易治﹐微遲者並短气者難治。﹞

﹝薛﹞賈元良先生云﹕暑者﹐相火行令也。夏月人感之﹐自口齒而入﹐傷心胞絡之經﹐其證頭疼口漧﹐面垢自汗﹐倦怠少气﹐或背寒惡熱﹐甚者迷悶不省﹐或霍亂吐利﹐嘔痰腹痛﹐或下血發黃生等證。治法﹕淸心火﹐利小便爲主。若自汗熱甚﹐用白虎湯。若頭疼惡寒﹐用十味香薷散。泄瀉煩渴﹐飲水吐逆﹐用五苓散。熱甚煩渴﹐用益元散淸之。

若表解裏熱甚者﹐用黃連解毒湯。脈微下利﹐作渴喜溫﹐或厥冷不省人事﹐宜竹葉石膏湯加熟附半枚冷凍飲料﹔次以來復丹﹑五苓散治之。故東垣云﹕脾胃虛弱﹐遇夏月淫雨﹐身重短气﹐甚則四肢痿軟﹐腳欹眼黑﹐當滋肺气以補水之源﹐是以五月常服五味子﹑人參﹑麥門冬之劑﹐爲熱傷元气故爾。丹溪所謂夏月伏陰在內也。蓋人之腹屬地﹐巳月六陽盡出於地之上矣﹐是人之陽气亦浮於肌表﹐散於皮毛﹐而腹中之陽虛矣。又加以涼臺水館﹐大扇風車﹐寒泉水果﹐冰涼之物﹐自內及外﹐不用溫熱﹐病所由生。陳無擇云﹕凡中切不得用冷藥﹐惟用溫養﹐得冷卽死。道途無湯﹐卽以熱土熨臍中﹐溺以熱尿卽蘇﹐槪可見矣。

《內經》曰﹕脈虛身熱﹐得之傷暑。《難經》曰﹕傷暑得之爲正邪﹐火自病也。當惡臭﹐其病身熱而煩﹐心痛﹐其脈浮大而散。《傷寒論》曰﹕太陽中者﹐身熱頭痛而脈微弱﹐或發熱惡寒而脈弦細芤遲。大抵寒傷形﹐熱傷气﹐蓋傷气而不傷形﹐則气消而脈虛弱。故先哲立法﹐夏月宜補﹐良有以也。前證若內有所積﹐外有所感﹐用二陳湯加減治之﹔或蘿卜子搗碎﹐服而吐之。若飲米湯卽死﹐云云同前論。若轉筋不住﹐男子以手挽陰﹐女子以手牽乳近兩邊﹐此《千金》妙法也。幹霍亂不得升降﹐死在須臾﹐當以鹽湯吐之﹐後以二陳湯加川芎﹑蒼術﹑防風﹑白芷﹑姜煎服。若登圊而不通﹐加枳殼。若食瓜果﹑飲冷﹑乘風﹑霍亂﹐用六和湯倍加藿香。大凡中暑而亡者﹐皆因元气虛弱﹐暑熱乘之﹐以致泄瀉﹐陽气暴脫﹐實爲陰寒之證﹐宜急補其陽﹐庶得保生﹐緩則不救。其他執爲暑熱﹐投以寒藥﹐鮮不誤事。愚故以回陽固本之方﹐繼之於後。

加減理中丸主霍亂臨時方﹐亦可治男子。

人參白術漧薑甘艸﹝各一兩﹞

上爲細末﹐煉蜜爲丸﹐每兩作五丸﹐取湯和一丸﹐服之﹐日三服。吐多利少者﹐取枳實三枚﹐炙﹑去穣﹑四破﹐水三升煮取一升﹐和一丸服之。吐少利多者﹐加漧薑一累。

吐利漧嘔者﹐取半夏半兩﹐泡洗去滑﹐水二升﹐煮取一升﹐和一丸服。若體疼痛不可堪者﹐取棗三枚﹐水二升﹐煮一升﹐和一丸服。吐利太極﹐轉筋者﹐以韭汁洗腹腎﹐從胸至足踝勿逆﹐卽止。若體冷微汗﹐腹中寒﹐取附子一枚﹐炮去皮﹐四破﹐以水二升﹐煮取一升﹐和一丸服。吐利悉止﹐脈不出﹐體猶冷者﹐可服諸湯補之。

四順湯治霍亂吐利腹痛﹐手足逆冷﹐脈微欲絕。

附子﹝一枚﹐破八塊﹞漧薑﹝三兩﹞人參甘艸﹝各一兩﹞

上咀﹐水煎服。

四逆加豬膽汁湯治吐已下斷﹐汗出而厥﹐四肢拘急不解﹐脈微欲絕者。

甘艸﹝二兩﹞漧薑﹝三兩﹞附子﹝一枚﹐生用﹞豬膽汁﹝半合﹞

上三味﹐咀﹐每服五錢﹐水三盞﹐煮至二盞﹐去滓﹐納豬膽汁﹐分二次溫服﹐其脈卽來。

香薷散治臟腑冷熱不調﹐飲食不節﹐或食腥生冷過度﹐或起居不節﹐或露臥濕地﹐或當風取涼﹐而風冷之气歸於三焦﹐傳於脾胃﹐脾胃得冷﹐不能消化水谷﹐致令眞邪相干﹐腸胃虛弱﹐因飲食變亂於腸胃之間﹐便至吐利﹐心腹疼痛﹐霍亂气逆。有先心痛而吐者﹐或先腹痛而利者﹐有吐利俱發者﹐有發熱頭痛體疼而後吐利虛煩者﹐或但吐利心腹刺痛者﹐或轉筋拘急疼痛者﹐或但嘔而無物出者﹐或四肢逆冷﹐脈微欲絕者﹐或煩悶昏塞欲死者﹐妊婦霍亂吐利﹐此藥悉能主之。

香薷葉﹝四兩﹞白扁豆濃朴﹝各二兩﹞

上咀﹐每服半兩﹐水一大盞﹐酒一分﹐慢火濃煎至六分﹐去滓﹐井中浸令冰冷﹐頓服無時候﹐連並二三服﹐立見神效。﹝《蘇沈良方》中名香茸散﹐《百問》同﹐有黃連﹐無扁豆。﹞

訶子散治老幼霍亂吐利﹐一服取效。又治九種心痛及心脾冷痛不可忍。

訶子皮甘艸濃朴漧薑艸果仁陳皮良姜茯苓神曲麥門冬﹝各等分﹞

上爲細末﹐每服二錢﹐候發刺痛不可忍﹐用水一盞﹐煎七分﹐入鹽服﹐急則監點。

胡椒湯治霍亂吐利甚妙。

胡椒﹝四十九粒﹞綠豆﹝一百四十九粒﹞

上爲細末﹐每服二錢﹐木瓜煎湯調下。

﹝補遺﹞凡霍亂身熱﹐脈浮洪而渴者﹐此必胃有熱﹐宜竹茹湯。吐止﹐然後以五苓散﹑不換金正气散﹑六和湯等治之。或若陽气暴絕﹐四肢逆冷﹐脈微欲絕﹐可用理中湯﹑理中丸﹑治中湯之類﹐甚者加附子。如中暑霍亂吐利﹐嘗以香薷散入半夏少許﹐用生薑自然汁搜藥劑﹐入銅銚炒幹﹐再入好紅曲酒﹐又搜潤藥﹐又炒幹﹐卻入水一盞半﹐煎七分﹐去滓井中浸冷服﹐效。

卷之三雜證門下

翻胃吐食

﹝薛﹞《病機》云﹕吐有三﹕曰气﹑積﹑寒也﹐皆從三焦論之。上焦吐者從於气﹐气者天之陽也﹐其脈浮而洪﹐食已暴吐﹐渴欲飲水﹐大便燥結﹐气上衝胸發痛﹐其治法常降气和中。中焦吐者從於積﹐有陰有陽﹐食與气相假爲積而痛﹐其脈浮而匿﹐其證或先痛而後吐﹐或吐而後作痛﹐治法當以小毒藥去其積﹐檳榔﹑木香行其气。下焦吐者從於寒﹐地之道也﹐其脈沈而遲﹐其證朝食暮吐﹐暮食朝吐﹐小便淸﹐大便祕而不通﹐治法當以毒藥通其祕塞﹐溫其寒气﹐大便漸通﹐復以中焦藥和之﹐不令大便祕結而自愈也。王太僕曰﹕食不得入是有火也﹐食入反出是無火也。又《發明》曰﹕噎者六腑之所主﹐陽也﹐气也。塞者五臟之所主﹐陰也﹐血也。二者皆由陰中伏火而作也。劉宗濃先生曰﹕若三焦傳化失常所致﹐主於气也。若血虧胃脘漧槁所致﹐因於血也。塞猶塡塞不通之義﹐故《發明》有治幽門不通﹑噎塞不便﹐通幽湯例。蓋陽無陰不能通化﹐陰之失位而陽伏其中﹐傳化不變而反上行矣。故前證或由飲食起居七情﹐虧損脾胃﹐痰飲停滯﹐中气不運﹐當以補中益气湯﹝雜病勞倦。﹞爲主。若鬱結傷脾﹐用歸脾湯﹝雜病健忘。﹞加枳殼﹑桔梗。若恚怒傷肝﹐用小柴胡湯﹝傷寒少陽。﹞加梔﹑苓﹑參﹑術。脾气虛弱﹐用六君子﹝雜病虛勞。﹞加山梔﹑枳殼。气血俱虛﹐用八珍湯﹝卽雜病八物湯。﹞加山梔﹑半夏。若用行气之藥﹐胸膈痞悶﹐用六君﹑芎﹑歸之類。若過用香燥之劑而大便結燥﹐用四物﹑﹝通治。﹞參﹑術之類。若飲食不能入﹐用六君﹑山梔﹑吳茱萸﹑制黃連。若食入而反出﹐用六君﹑炮姜﹑白豆蔻﹑黃連﹑制吳茱萸。若痰滯而食反出﹐六君﹑枳殼﹑桔梗。若飲食少思﹐大便不實﹐胸膈痞悶﹐吞酸噯腐﹐食反不化﹐是爲脾胃虛寒﹐用東垣補眞丸或八味丸。﹝雜病虛勞。﹞若發熱煩熱﹐身惡風寒﹐腹畏熱食﹐或手足俱冷﹐胸滿腹脹﹐是內眞寒外假熱﹐用神效附子丸﹐﹝本條。﹞或八味丸。大凡嘔吐善食﹐喜飲冷水﹐是爲有火。嘔吐少食﹐喜飲熱湯﹐是爲無火。當審其因而治之。

一婦人患前證﹐胸腹痞悶﹐得去後或泄气稍寬。余曰﹕此屬脾气鬱結而虛弱也﹐當調補爲善。不信﹐乃別用二陳﹑枳實﹑黃連之類﹐不應﹔又用香燥破气﹐前證益甚﹐形气愈虛。余用加味歸脾湯﹐﹝卽本方加柴胡﹑山梔。﹞調治半載而痊。一婦人患前證﹐胸脇脹悶﹐或小腹不利﹐或時作痛﹐小便澀滯。余曰﹕此肝火血虛也﹐當淸肝火﹐生肝血﹐養脾土﹐生肺金。以餘言爲迂﹐別服利气化痰等劑﹐前證益劇﹐虛證蜂起﹐余用加味逍遙散﹐﹝調經。﹞

加味歸脾湯兼服﹐尋愈。一婦人患吐痰甚多﹐手足常冷﹐飲食少思。余曰﹕此肝脾鬱怒﹐兼命門火衰。不信﹐另服化痰利气之劑﹐胸腹愈脹﹐又服峻利疏道之劑。余曰﹕非其治也﹐必變脾虛發腫之證﹐急服《金匱》加減腎气丸﹐庶有可救。不信﹐反服沈香化气等丸﹐果發腫而歿。

白散治婦人翻胃吐食。《千金翼》云﹕不特治婦人﹐男子亦可服。一斤以上爲妙。

白土﹝以米醋一升﹐土令赤﹐入醋內浸令冷﹐再再浸﹐以醋幹爲度﹐取一兩研。﹞

漧薑﹝炮﹐二錢半﹞

上爲細末﹐每服一錢﹐米飲調下﹐甚者二錢。

白芷散治婦人翻胃吐食。

上用白芷一兩﹐切作片﹐瓦上炒令黃﹐爲細末﹐用豬血二十文切片﹐以沸湯泡七次﹐將血蘸藥喫七片。如剩藥末﹐畱後次用。

太倉丸治脾胃虛弱﹐不進飲食﹐反胃嘔吐。

白豆蔻縮砂仁﹝各二兩﹞丁香﹝一兩﹞陳倉米﹝一升﹐用黃土炒米赤﹐去土不用﹞

上爲細末﹐薑汁法丸梧子大﹐每服六七十丸﹐食後淡姜湯下。

靑金丹治嘔吐反胃等證。每用三十丸﹐煎生薑﹑陳皮湯吞下。﹝方見前嘔吐。﹞

五苓散治反胃發渴﹐加半夏。每四錢﹐生薑五片煎﹐溫服。﹝方見傷寒渴。﹞

東垣補眞丸肉蓯蓉﹝酒浸﹐焙﹞葫蘆巴﹝炒﹞附子﹝炮﹐去皮﹞陽起石﹝﹞肉豆蔻﹝面裏煨﹞

菟絲子﹝淨洗﹐酒浸蒸﹞川烏﹝炮﹐去皮﹞沈香五味子﹝各五錢﹞鹿茸﹝酒浸﹐炒﹞

巴戟﹝去心﹞鐘乳粉﹝各一兩﹞

上爲細末﹐用羊腰子兩對﹐治如食法﹐蔥椒酒煮﹐搗爛入酒﹐糊丸如梧子大。每服七十丸﹐空心米飲﹐鹽湯任下。

神效附子丸治脾腎虛寒﹑嘔吐﹐或反胃膈噎。

黑附子重一兩四五錢﹐端正底平尖圓﹐一枚﹐灰火炮皮裂﹐入生薑自然汁內浸潤曬漧﹐仍炮﹐再入汁浸潤﹐仍曬再炮﹐用盡薑汁半碗爲度﹐卻去皮臍末之﹐以人參膏和丸如黍米大。每服數丸﹐津唾咽下﹐胃气稍復﹐飲食稍進﹐投以溫補之劑。

卷之三雜證門下

血膈

﹝薛﹞婦人血膈﹐若气逆而血滯﹐用流气飲。﹝臂痛。﹞若恚怒而血逆﹐用小柴胡湯﹝傷寒少陽。﹞加山梔﹑丹皮。血虛用四物湯﹑﹝通治。﹞參﹑術﹑柴胡﹑山梔﹑丹皮。若鬱結而血傷﹐用加味歸脾﹝卽歸脾加山梔﹑丹皮。﹞兼加味逍遙。﹝結核。﹞脾虛不能生血﹐用六君子﹝雜病虛勞。﹞加歸﹑芎。胃虛不能生血﹐用補中益气湯。﹝雜病勞倦。﹞若肝虛而不能藏血﹐用補肝散﹔﹝兩脇脹痛。﹞如不應﹐兼以六味丸。﹝雜病虛勞。﹞若因脾肺虛﹐用補中益气湯﹔如不應﹐用六君子加芎﹑歸。

一婦人患前證﹐胸膈痞悶。余曰﹕此屬脾經血虛﹐遂用四君加芎﹑歸調補脾气﹐尋愈。又因怒﹐兼兩脇痞悶﹐頭目不淸﹐月經旬餘未竭。用加味逍遙散加釣藤治之﹐復瘥。一婦人患前證﹐胸膈作痛﹐面靑目札﹐小便頻數﹐或時寒熱。此肝气滯而血凝﹐先用失笑散二服﹐痛止﹐又用加味逍遙散而愈。一婦人所患同前﹐泛用行气破血之劑﹐以致不起。

牡丹煎治婦人血膈。

牡丹皮苦參貝母﹝去心﹞玄胡索白芍藥﹝各等分﹐爲細末﹞

煉蜜丸梧子大﹐每服十五﹑二十丸﹐米飲吞下﹐無時。

抽刀散治婦人血風﹑血气﹑血膈等候。﹝方見血崩。﹞

卷之三雜證門下

鼻衄

﹝大﹞夫婦人鼻衄者﹐由傷動血气所致也。凡血气調和則循環表裏經絡﹐澀則不散。

若勞傷損動﹐因而生熱﹐气逆流溢﹐入於鼻者則成鼻衄也。只有產後見衄者不可治。凡鼻衄𨿽多因熱而得﹐此疾亦有因怒气而得之者。曾治趙恭人鼻衄不止﹐諸治不瘥﹐召予治之﹐先用蘇合香丸四粒﹐次用五苓散濃煎白茅花湯﹐調服卽止﹐次用芎歸湯調理。又有一富室男子鼻血不止﹐六脈洪數。究竟云﹕服丹藥太過。遂用黃連﹑黃芩﹑大黃爲末﹐水煎服之愈。﹝調服亦可。﹞

﹝薛﹞前證若熱郁於胃經﹐用犀角地黃湯。若伏暑於內﹐用黃連香薷飲。若大怒血蓄於上﹐用小柴胡湯。若脾損不能攝血歸源﹐用歸脾湯。大凡雜證見血﹐多因陰分郁熱﹐或內有所傷﹐皆屬五志所動。經曰﹕諸見血﹐身熱脈大者難治﹐是火邪勝也。身涼脈靜者易治﹐是正气復也。仍與後證同用。一婦人經素不調﹐因怒衄血。此肝火熾盛﹐用加味小柴胡﹝熱入血室。﹞加紅花﹐二劑血止。又用加味逍遙散﹑﹝結核。﹞八珍湯﹝卽八物湯﹐雜病虛勞。﹞兼服三十餘劑﹐經行如期。一婦人鬱結而患前證﹐用加味歸脾湯﹐﹝卽歸脾加山梔﹑丹皮。﹞其血漸止﹐飲食漸進﹐用加味逍遙散﹐元气漸復﹐寒熱漸止。後因怒仍衄﹐寒熱往來﹐用小柴胡湯﹝傷寒太陽。﹞加芎﹑歸﹑丹皮而愈。一婦人因勞衄血﹐服涼血之劑﹐更致便血。或以血下爲順﹐仍用治血。余曰﹕此因脾气下陷而血從之﹐當升補脾气﹐庶使血歸其經。不信﹐果血益甚。余朝用補中益气﹐﹝雜病勞倦。﹞夕用加味歸脾而愈。此證用寒涼止血﹐不補脾肺而死者﹐多矣。

刺薊散治婦人鼻衄﹐血流不止。

刺薊﹝二兩﹞桑耳亂髮灰艾葉﹝各一兩﹐炒﹞生地黃﹝二兩﹞蒲黃﹝一兩半﹞

上爲細末﹐每服二錢﹐粥飲調下﹐無時。

伏龍肝散治男子婦人五臟結熱﹐吐血衄血﹐並皆治之。

伏龍肝生地黃﹝各一斤﹞竹茹﹝一升﹞芍藥黃芩當歸川芎桂心甘艸﹝各二兩﹞

上咀﹐以水一斗三升﹐煮竹茹減三升﹐納藥煮取三升﹐分爲三服。《千金方》無桂心。

《百問》有茅花湯﹐以白茅花濃煎飲之﹐立止。

一方搗生白茅根取汁一合﹐飲之止。

又方取生蔥心塞鼻中卽定。若因刺著並刀斧所傷﹐血不止者﹐並用之﹐立定。

又方取釜底墨細研﹐入鼻中。

又方取亂髮灰細研﹐以竹管吹入鼻中﹐立止。

又方取龍骨爲末﹐吹入鼻中立止。

四物湯加側柏﹑生地黃﹐治虛熱吐血甚效。若脾經血虛﹐須用四君加芎﹑歸。若脾經气郁﹐須用歸脾湯。若肝腎虧損﹐須用六味丸。若气血俱虛﹐須用十全大補湯。

犀角地黃湯主熱郁不解﹐泛行經絡﹐或流腸胃﹐隨气湧泄﹐以致衄血﹑吐血﹐或爲便血﹐並皆治之。若實熱熾甚﹐加炒黃芩。若去血過多﹐或脾肺之气虧損﹐不能攝血歸源者﹐急用四君子湯。懷抱鬱結者﹐用歸脾湯。

枇杷葉散治暑毒攻心﹐衄血嘔血﹐或吐瀉作渴。黃連香薷飲亦可。

卷之三雜證門下

吐血

﹝大﹞婦人吐血者﹐皆由臟腑傷損所致。夫血者外行於經絡﹐內榮於臟腑。若傷損气血經絡﹐則血虛行失於常理﹐气逆者吐血﹐又怒則气逆﹐甚則嘔血﹐然憂思驚恐內傷﹐气逆上者﹐皆吐血也。

﹝薛﹞前證若脾經郁熱﹐用犀角地黃湯。脾胃伏暑﹐用黃連香薷飲。﹝雜病傷暑。﹞心脾郁熱﹐用生地黃湯。心气耗損﹐用茯苓補心湯。肺气勞傷﹐用雞蘇散。思慮傷脾﹐用歸脾湯。

﹝雜病健忘。﹞暴怒肝火﹐用加味小柴胡湯。﹝熱入血室。﹞久怒肝傷﹐六味地黃丸。﹝雜病虛勞。﹞脾肺虛熱﹐用麥門冬飲。肝腎虛熱﹐用六味地黃丸。气血俱虛﹐用十全大補湯。經云﹕肺朝百脈之气﹐肝統諸經之血。必用甘溫之劑﹐補其陽气﹐使血各歸其經。如大吐血病﹐毋論其脈﹐急用獨參湯救之。若潮熱咳嗽而脈數者﹐元气虛而假熱之脈也﹐皆由脾胃先損﹐須用人參之類。《本艸》云﹕人參治脾胃不足﹐補中﹐溫中﹐瀉脾肺中火。東垣先生云﹕脾胃虛者﹐心火亢甚而乘土位﹐肺气受邪﹐須用黃最多﹐人參﹑甘艸次之。脾胃一虛﹐肺气先絕﹐故用黃以益皮毛而閉腠理﹐當治气血虛弱﹐用十全大補最善﹐若用寒涼止血﹐胃气反傷﹐無不致禍。一老婦每作先飲食不進﹐或胸膈不利﹐或中脘作痛﹐或大便作瀉﹐或小便不利﹐余以爲肝脾之證﹐用逍遙散加山梔﹑茯神﹑遠志﹑木香而愈。後鬱結吐紫血﹐每作先倦怠煩熱﹐以前藥加炒黑黃連三分﹑吳茱萸二分﹐頓愈。復因怒吐赤血甚多﹐燥渴垂死﹐此血脫也﹐法當補气。乃用人參一兩﹐苓﹑術﹑當歸各三錢﹐陳皮﹑炮黑漧薑各二錢﹐炙甘艸﹑木香各一錢﹐一劑頓止。又用加味歸脾湯調理而痊。一女子懷抱素郁﹐胸滿食少﹐吐血面赤﹐用六味丸及歸脾加山梔﹑貝母﹑芍藥而愈。一婦人爲哭母吐血咳嗽﹐發熱盜汗﹐經水不行﹐此悲傷肺﹐思傷脾﹐朝服補中益气湯﹝雜病勞倦。﹞加桔梗﹑貝母﹑知母。夕用歸脾湯吞六味丸而愈。

雞蘇散治婦人吐血﹐心煩昏悶。

雞蘇葉﹝一兩﹞阿膠刺蘇生地黃﹝各一兩﹞黃羚羊角屑茜根甘艸﹝各半兩﹞

麥門冬黃芩當歸伏龍肝﹝各七錢半﹞

上爲粗末﹐每服四錢﹐水一盞﹐姜三片﹐竹茹半雞子大﹐煎至六分﹐去滓溫服。

又方治婦人虛損气逆﹐吐血不止。

雞蘇葉黃芩﹝各一兩﹞當歸赤芍藥﹝各半兩﹞伏龍肝阿膠﹝各二兩﹞

上爲粗末﹐每服四錢﹐水一盞﹐煎六分﹐去滓溫服。

治婦人熱毒上攻﹐吐血不止。

生藕汁刺蘇汁生地黃汁﹝各三兩﹞生薑汁﹝半合﹞白蜜﹝一合﹞

上和煎三兩沸﹐以一小盞﹐調炒麵一錢服﹐無時。

《千金翼》治吐血百方不瘥﹐療十十瘥﹐神驗不傳方。﹝詳此藥性﹐治熱毒吐血有效。﹞

地黃汁﹝半升﹞生大黃末﹝一方寸匕﹞

上煎地黃汁三兩沸﹐調大黃末令勻﹐分爲三服。

又方伏龍肝研極細﹐每服二錢﹐新汲水調下﹐頻服取效。

又方白茅根﹝一握﹐長六寸﹐﹞以水一大盞﹐煎七分﹐去滓服。

又方桂心﹝爲末﹞水調方寸匕﹐日夜可二十服。

又方生地黃﹝三升切﹞阿膠﹝二兩﹐炒﹞蒲黃﹝六合﹞

以水五升﹐煮取三升﹐分三服。予嘗治一人吐血﹐診其脈﹐肝部弦﹐气口濡﹐此因怒極而得之。遂用蘇合香丸和雞蘇丸服﹐卽效。《養生必用方》云﹕凡吐血須煎漧薑甘艸湯與服﹐或四物﹑理中湯亦可﹐如此無不愈者。服生地黃﹑竹茹﹑藕汁﹐去生便遠。

柔脾湯治虛勞吐血﹑衄血﹐下白﹑汗出方。﹝出《養生必用》﹞

甘艸白芍藥黃﹝各一兩﹞熟地黃﹝三兩﹞

上爲末﹐每服四錢﹐水酒各一盞以上﹐煎至七分﹐去滓取淸汁六分﹐溫服﹐食前。

予嘗治一女人﹐年十九歲﹐月經不行﹐以藥通之﹐遂妄行而嘔血﹐諸藥不效。察其人肥﹐脈不大不小﹐投以四生丸卽安。又治一男子﹐因飽低頭負重吐血﹐諸藥無效﹐亦投四生丸及靑餅子卽安﹐更不發。嘗觀初虞世治吐血﹐不喜用竹茹﹑生地黃﹑藕汁﹐然亦不可拘泥此說。如陽乘於陰﹐血得熱則流散﹐經水沸溢。宜服涼藥以解之﹐大黃﹑犀角﹑生地黃﹑生艾﹑藕汁等﹐豈得無效。若陰乘於陽﹐所謂天寒地凍﹐水凝成冰﹐宜服溫藥以暖之﹐漧薑﹑肉桂﹐豈能無功。學人更宜思之。

四生丸療吐血。凡吐血﹑衄血﹐陽乘於陰﹐血熱妄行﹐宜服此藥。

生荷葉生艾葉生柏葉生地黃﹝各等分﹞

上爛研丸如雞子大﹐每服一丸﹐水三盞﹐煎到一盞﹐去滓溫服﹐無時候。陳日華云﹕先公紹興初﹐遊福溝靈石寺﹐主僧畱飯﹐食將竟﹐侍者赴堂齋罷來侍立﹐見桌子不穩﹐急罄折穩之﹐舉首卽嘔血﹐蓋食飽拗傷肺也。明年再到寺﹐問舊年嘔血者無恙否﹖主僧云﹕得四生丸服之愈。自得此方﹐屢施有驗。

﹝薛﹞愚意前證乃內熱暴患﹐用之有效。若人病久本原不足﹐須補脾以滋化源﹐否則虛火上炎﹐金反受克﹐獲生鮮矣。

療熱甚嘔血者﹐以犀角地黃湯﹑《局方》小三黃湯﹐以白茅根煎濃湯飲之極妙。

犀角地黃湯治內有瘀血﹐鼻衄吐血﹐面黃﹐大便黑。

芍藥﹝七錢半﹞生地黃﹝半斤﹞牡丹皮﹝去心淨﹐一兩﹞犀角屑﹝一兩﹐如無﹐以川升麻代﹞

上咀﹐每服五錢﹐水煎服。有熱如狂者﹐加黃芩二兩。

靑餅子治咯血。

靑黛杏仁﹝各一兩﹐華佗方以牡蠣粉炒杏仁﹐去皮尖﹐牡蠣不用﹞

上一處同研成膏﹐熔黃蠟和作三十餅子﹐每服一餅子﹐用幹柿半个夾定﹐以濕紙裹﹐煨令香﹐同嚼﹐粥飲下﹐無時。

漧薑甘艸湯若陰乘於陽﹐心肺經寒而嘔血者宜服。

甘艸漧薑﹝各半兩﹞

上咀﹐水煮頓服。《局方》理中湯亦妙。

花蕊石散予嘗見一婦人苦此疾﹐百藥不效﹐以童子小便和酒﹐調下眞花蕊石散﹐不數服而愈。

烏金散治吐血不已﹐每服二錢﹐米飲下。﹝卽催生如神散﹐方見後。﹞

濟生雞蘇散治勞傷肺經﹐唾中有血﹐咽喉不利。

雞蘇葉黃﹝炒﹞生地黃阿膠﹝炒﹞貝母白茅根﹝各一錢﹞桔梗﹝炒﹞

麥門冬﹝去心﹞蒲黃﹝炒﹞甘艸﹝炙﹐各五分﹞

上薑水煎服。

生地黃散治郁熱衄血咯血吐血﹐陰虛而不能愈者。

枸杞子柴胡黃連﹝炒﹞地骨皮天門冬﹝去心﹞白芍藥甘艸﹝炒﹞

黃芩﹝炒﹞黃﹝炒﹞生地黃熟地黃﹝自制﹐各五分﹞

上水煎服。下血﹐加地楡。

三因茯苓補心湯治面色黃悴﹐五心煩熱﹐咳嗽血。

半夏前胡紫蘇茯苓人參枳殼﹝麩炒﹞桔梗﹝炒﹞甘艸﹝炒﹞漧葛﹝各五分﹞

當歸川芎陳皮白芍藥﹝各一錢﹞熟地黃﹝自制﹐一錢半﹞

上姜棗水煎服。

麥門冬飲子治气虛吐血﹐或气虛不能攝血。

五味子﹝杵﹐十个﹞麥門冬﹝去心﹞黃﹝炒﹐各一錢﹞當歸身人參生地黃﹝各半錢﹞

上水煎服。

十全大補湯治胃气虛弱﹐吐血衄血﹐便血不止﹐以致外證惡寒發熱﹐自汗盜汗﹐食少體倦。或寒熱作渴﹐頭疼眩暈﹐而似中風。或气血俱虛﹐胸腹脇痛。或骨節作痛﹐經候不調。或寒熱往來﹐發熱晡熱﹐或五心發熱﹐咽漧舌燥﹐或痰嗽喘促﹐胸膈虛痞。或嘔吐泄瀉﹐手足冷熱等證。﹝方見雜病虛勞門。﹞

卷之三雜證門下

積聚瘕

古方有五積﹑六聚﹑七﹑八瘕之名。五臟之气積﹐名曰積﹐故積有五。六腑之气聚﹐名曰聚﹐故聚有六。《雜病準繩》言之詳矣。若夫七八瘕﹐則婦人居多﹐七者火數屬心﹐蓋血生於心。八者木數屬肝﹐蓋血歸於肝。𨿽曰彊分﹐理似不混。夫者堅也﹐堅則難破。

瘕者假也﹐假物成形。古人將婦人病爲痼疾﹐以蛟龍等爲生瘕﹐然亦不必如此執泥。婦人瘕﹐並屬血病﹐龍﹑蛇﹑魚﹑鱉﹑肉﹑發﹑虱瘕等事﹐皆出偶然。但飲食間誤中之﹐畱聚腹髒﹐假血而成﹐自有活性﹐亦猶永徽中僧病噎者﹐腹中有一物﹐其狀如魚﹐卽生瘕也。與夫宿血停凝﹐結爲痞塊﹐𨿽內外所感之不同﹐治法當以類相從﹐所爲醫者意也。如以敗梳治虱瘕﹐銅屑治龍瘕﹐曲治米瘕﹐鍛石治酒瘕﹐如此等類﹐學人可以理解也。《大全良方》分癖諸气﹑疝瘕﹑八瘕﹑腹中瘀血﹑痞﹑食﹑血凡七門。者在腹內近臍左右各有一條筋脈急痛﹐大者如臂﹐次者如指﹐因气而成﹐如弦之狀﹐故名曰。癖者僻在兩肋之間﹐有時而痛﹐故名曰癖。疝者痛也﹐瘕者假也﹐其結聚浮假而痛﹐推移乃動也。八瘕者﹐黃瘕﹑靑瘕﹑燥瘕﹑血瘕﹑脂瘕﹐狐瘕﹑蛇瘕﹑鱉瘕。積在腹內﹐或腸胃之間﹐與髒气結搏堅牢﹐𨿽推之不移﹐名曰﹐言其病形可徵驗也。气壅塞爲痞﹐言其气痞塞不宣暢也。傷食成塊﹐堅而不移﹐名曰食。瘀血成塊﹐堅而不移﹐名曰血。若夫腹中瘀血﹐則積而未堅﹐未至於成塊者也。大抵以推之不動爲﹐推之動爲瘕也。至夫疝與癖﹐則與痛俱﹐痛卽現﹐不痛卽隱。在臍左上爲﹐在兩肋之間爲癖﹐在小腹而牽引腰脇爲疝。恐學人一時難了﹐未免淆濫﹐故總敍敍而條析之。

張戴人過譙﹐遇一卒﹐說出妻事。戴人問其故﹐答曰﹕吾婦爲室女時﹐心下有冷積如覆杯﹐按之如水聲﹐以熱手熨之如冰﹐娶來已十五年矣﹐恐斷我嗣﹐是故棄之。戴人曰﹕公勿黜也﹐如用吾藥﹐病可除﹐孕可得。卒從之。戴人診其脈﹐沈而遲﹐尺脈洪大而有力﹐非無子之候也﹐可不逾年而孕。其良人笑曰﹕試之。先以三聖散吐涎一斗﹐心下平軟﹐次服白術調中湯﹑五苓散﹐後以四物湯和之﹐不再月气血合度﹐數月而娠二子。戴人嘗曰﹕用吾此法﹐無不子之婦。此言不誣。﹝三聖散用防風﹑瓜蒂各三兩﹐藜蘆一兩﹐爲粗末﹐以齏汁煎服。制煎法﹐詳見《儒門事親》。白術調中湯用白術﹑茯苓﹑澤瀉﹑橘紅各半兩﹐甘艸一兩﹑漧薑﹑官桂﹑砂仁﹑藿香各二錢半﹐爲末﹐白湯化蜜調服二錢﹐無時。五苓散見傷寒渴門。﹞陽夏張主簿之妻﹐病肥气﹐初如酒杯大﹐發寒熱十五餘年﹐後因性急悲感﹐病益甚﹐惟心下三指許無病﹐滿腹如石片﹐不能坐臥﹐鍼灸匝矣﹐徒勞人耳。乃邀戴人診之曰﹕此肥气也。得之季夏戊巳日﹐在左脇下如覆杯﹐久不愈﹐令人發瘧。以瓜蒂散吐之魚鮏黃涎約一二擊﹐至夜繼用舟車丸﹑通經散投之﹐五更黃涎膿水相半五六行﹐凡有積處皆覺痛﹐後用白術散﹑當歸散和血流經之藥﹐如斯湧泄凡三四次方愈。﹝瓜蒂散﹑舟車丸﹐方見雜病傷食﹑痰飲二門。通經散用橘紅﹑當歸﹑甘遂﹐以麵包不令透水﹐煮百餘沸﹐用冷水浸過﹐去面曬漧﹐三味各等分爲細未﹐每服三錢﹐臨臥溫淡酒調下。白術散﹐白術﹑黃芩﹑當歸各等分爲末﹐每服二三錢﹐水煎﹐食前服。

當歸散﹐當歸﹑杜蒺藜等分爲末﹐米飲調服﹐食前。此吐下兼施﹐且甘遂等逐水太峻﹐用者審之。﹞

薛新甫云﹕婦人癖瘕﹐大抵因飲食起居七情失宜﹐虧損臟腑﹐气血乖違﹐陰絡受傷﹐循行失度所致﹐羅謙甫云﹕養正積自除﹐必先調養﹐使榮衛充實﹐若不消散﹐方可議下。但除之不以漸﹐則必有顚覆之害﹐若不守禁忌﹐縱情嗜欲﹐其有不喪身者鮮矣。

一婦人內熱作渴﹐飲食少思﹐腹內初如雞卵﹐漸大四寸許﹐經水三月一至﹐肢體消瘦﹐齒頰似瘡﹐脈洪數而虛﹐左關尢甚。此肝脾鬱結之證﹐外貼阿魏膏﹐午前用補中益气湯﹐﹝雜病傷勞倦。﹞午後用加味歸脾湯﹐﹝卽歸脾加山梔﹑丹皮。﹞兩月許﹐肝火稍退﹐脾土少健﹐午前補中益气下六味丸﹐﹝雜病虛勞。﹞午後逍遙散﹝調經。﹞下歸脾丸﹐又月餘﹐日用蘆薈丸﹝本門之末。﹞二服﹐空心以逍遙散下﹐日晡以歸脾湯下。喜其謹疾﹐調理年餘而愈。一婦人腹內一塊﹐不時上攻﹐或作痛有聲﹐或吞酸痞悶﹐月經不調﹐小便不利﹐二年餘矣﹐面色靑黃。余以爲肝脾气滯﹐以六君加芎﹑歸﹑柴胡﹑炒連﹑木香﹑吳茱各少許﹐二劑﹐卻與歸脾湯送下蘆薈丸。三月餘﹐肝脾和而諸證退﹐又與調中益气湯加茯苓﹑牡丹皮﹐中气健而經自調。

一婦人性多郁善怒﹐勤於女工﹐小腹內結一塊﹐或作痛﹐或痞悶﹐月經不調﹐恪服伐肝之劑﹐內熱寒熱﹐胸膈不利﹐飲食不甘﹐形體日瘦﹐牙齦蝕爛。此脾土不能生肺金﹐肺金不能生腎水﹐腎水不能生肝木﹐當滋化源。用補中益气湯﹑六味丸﹐至仲春而愈。一婦人經候過期﹐發熱倦怠﹐或用四物﹑黃連之類﹐反兩月一度﹐且少而成塊﹔又用峻藥通之﹐兩目如帛所蔽。余曰﹕脾爲諸陰之首﹐目爲血脈之宗﹐此脾傷五臟皆爲失所﹐不能歸於目也。遂用補中益气﹑《濟生》歸脾二湯﹐專主脾胃﹐年餘而愈。松江太守何恭人﹐性善怒﹐腹結一塊﹐年餘上蝕透﹐血气虛極﹐時季冬肝脈洪數﹐按之弦緊。或用伐肝木﹑淸胃火之藥。余曰﹕眞气虛而邪气實也﹐恐伐肝木至春不能發生耳。用八珍湯以生气血﹐用地黃丸以滋腎水﹐肝脈頓退。因大怒耳內出血﹐肝脈仍大﹐煩熱作渴﹐此無根之火也。仍以前藥加肉桂二劑﹐脈斂熱退。復因大怒﹐果卒於季冬辛巳日﹐乃金克木故也。

﹝通治諸積﹞順气丸﹝《簡易》﹞治三十六種風﹐七十二般气﹐去上熱下冷﹐腰腳疼痛﹐四肢困倦﹐減食羸瘦﹐顏色赤黃﹐惡瘡下疰﹐口苦無味﹐憎寒毛聳﹐癖气塊﹐男子世事斷絕﹐女子久無子息﹐久患瘧痢﹐發成勞疾﹐百節酸疼。自嬰孩至百歲老人皆可服﹐疏風順气﹐補精駐顏。

錦紋大黃﹝五兩﹐一半生用﹐一半濕紙裏煨﹞車前子﹝二兩半﹞白檳榔﹝二兩﹞

火麻子仁﹝微炒赤﹐退殼﹐取二兩淨﹐另研入﹞川牛膝﹝酒浸三夕﹞郁李仁﹝泡去皮﹐另研﹞

山藥菟絲子﹝酒蒸研焙﹐各二兩﹞山茱萸肉防風枳殼﹝麩炒﹞獨活﹝各一兩﹞

上爲細末﹐煉蜜丸如梧子大﹐茶淸粥飲下二十丸﹐百無所忌﹐空心臨臥服﹐一月消食﹐二月去腸內宿滯﹐三月無倦少睡﹐四月精神彊盛﹐五月耳目聰明﹐六月腰腳輕健﹐一年消百病。如服藥臟腑微動﹐以羊肚肺羹補之。

勝紅丸﹝《簡易》﹞治脾積气滯﹐胸膈滿悶﹐气促不安﹐嘔吐淸水﹐丈夫酒積﹐女人脾血積气﹐小兒食積。

陳皮靑皮京三菱莪術﹝二味同醋煮﹞漧薑﹝炮﹞良姜﹝炒﹐各一兩﹞

香附子﹝淨炒﹐各二兩﹞一方加神曲﹑麥芽。

上爲末醋糊丸如梧子大﹐每服三十丸﹐姜湯下。虛者宜以補藥下之。

香稜丸﹝《濟生》﹞治一切積聚。破痰癖﹐消塊。

木香丁香﹝各半兩﹞三稜﹝酒浸一夕﹞枳殼﹝麩炒﹞莪術﹝細銼﹐每一兩﹐用巴豆三十粒去殼同炒﹐待巴豆黃色﹐去巴豆不用﹞靑皮﹝制﹞川楝子肉﹝炒﹞香﹝炒﹐各等分﹞

上末之﹐醋煮麵糊﹐丸如梧桐子大﹐朱砂爲衣﹐每三十丸﹐姜鹽湯或溫酒下﹐無時。

大消石丸治七八瘕﹐聚結杯塊﹐及婦人帶下絕產﹐腹中有瘕者﹐當先下此藥﹐但去瘕﹐令人不困。

消石﹝三兩﹞大黃﹝四兩﹞人參甘艸﹝各一兩﹞

上爲末﹐以三年苦酒三升﹐置銅石器中﹐先納大黃微火熬微沸﹐常攪不息﹐至七分﹐納余藥﹐復熬成膏﹐至可丸卽丸如梧桐子大﹐每服三十丸﹐米飲下﹐三日服。婦人服之﹐或下如雞肝﹐或如米泔﹑赤黑等物二三升﹐後忌風冷。

阿魏膏治一切痞塊。

羌活獨活玄參官桂赤芍藥穿山甲生地黃兩頭尖大黃白芷天麻﹝各五錢﹞槐﹑柳﹑桃枝﹝各三錢﹞紅花﹝四錢﹞木鱉子﹝十枚﹐去殼﹞亂髮﹝一團﹐如雞子大﹞

上用香油二斤四兩﹐煎黑去渣﹐入發煎﹐發化﹐仍去渣﹐徐下黃丹﹐煎軟硬得中﹐入芒硝﹑阿魏﹑蘇合油﹑乳香﹑沒藥各五錢﹐麝香三錢﹐調勻卽成膏矣。攤貼患處。黃丹須用眞正者方效。凡貼膏藥﹐先用朴硝隨患處鋪平半指濃﹐以紙蓋﹐用熱熨斗熨良久﹐如硝耗再加﹐熨之二時許﹐方貼膏藥。

﹝八瘕﹞《病源》曰﹕八瘕者﹐皆胞胎生產﹑月水往來﹑血脈精气不調之所生也。腎爲陰主開閉﹐左爲胞門﹐上爲子戶﹐主定月水﹐生子之道﹐胞門子戶﹐主子精神气所出入﹐合於中黃門﹑玉門四邊﹐主持關元﹐禁閉子精。臍下三寸﹐名曰關元﹐主藏魂魄﹐婦人之胞﹐三焦之府﹐常所從止。然婦人經脈兪絡合調﹐則月水以時來至﹐故能生子而無病。婦人榮衛經絡斷絕不通﹐邪气便得往來﹐入合於髒﹐若經血未盡﹐而合陰陽﹐卽令婦人血脈攣急﹐小腹重急支滿﹐胸脇腰背相引﹐四肢酸痛﹐飲食不調﹐結牢惡血不除﹐月水不時﹐或月前月後﹐因生積聚﹐如懷胎狀。邪气甚盛者﹐令人恍惚多夢﹐寒熱﹐四肢不欲動﹐陰中生气﹐腫內生風﹐甚者小便不利﹐苦痛如淋狀﹐面目黃黑﹐歲月久卽不復生子也。

薛氏曰﹕經云﹕气主噓之﹐血主濡之。若血不流則凝而爲瘕也。瘕者中𨿽硬而忽聚忽散﹐多因六淫七情﹐飲食起居﹐動傷臟腑而成﹐當與癖諸證治同﹐愼勿復傷元气。

﹝黃瘕﹞者﹐婦人月水始下﹐若新傷墮血气未止﹐臥寢未定﹐五臟六腑虛羸﹐精神不足﹐因向大風便利﹐陰陽開闔﹐關節四遠中於風濕﹐气從下上﹐入於陰中﹐稽畱不去﹐名爲陰虛﹐則生黃瘕。黃瘕之聚﹐令人苦四肢寒熱﹐身重淋露﹐臥不欲食﹐左脇下有气結牢﹐不可得抑﹐若腰背相引痛﹐月水不利﹐令人不產﹐小腹急﹐下引陰中如刺﹐不得小便﹐或時寒熱﹐下赤黃汁﹐令人無子。當刺開元﹑气沖﹐行以毒藥﹐瘕下卽愈。

皂莢散﹝《聖惠》﹞療黃瘕導方。

皂莢﹝一兩﹐炙﹐去皮子﹞蜀椒﹝一兩﹐去汗﹞細辛﹝一兩半﹞

上搗散﹐以三角囊大如指﹐長二寸﹐貯之﹐納陰中﹐欲便﹐悶則出之﹐已則復納之。

惡血華出﹐乃洗以溫湯﹐三日勿近男子﹐忌生菜等。

﹝靑瘕﹞者﹐婦人新產﹐未滿十日起行﹐以浣洗太早﹐陰陽虛﹐玉門四邊皆解散﹐子戶未安﹐骨肉皆痛﹐手臂不舉﹐飲食未復﹐五內吸吸﹐又當風臥不自隱蔽﹐若居濕席﹐令人苦寒灑灑入腹﹐煩悶沈淖﹐惡血不除﹐結熱不得散﹐則生靑瘕。瘕聚在左右脇下﹐藏於背膂﹐上與肩胛﹐腰下攣急﹐腹下有气起﹐喜唾﹐不可多食﹐四肢不欲動搖﹐手足腫﹐面目黃﹐大小便難﹐其後月水爲之不通利﹐或不復禁﹐狀如崩中﹐此自過所致﹐令人少子。療之當刺胃管﹐行以毒藥有法﹐瘕當下卽愈。

療靑瘕導藥方戎鹽﹝一升﹞皂莢﹝半兩﹐去皮子﹐炙﹞細辛﹝一兩﹞

上搗散﹐以三角囊大如指﹐長三寸﹐貯之﹐納陰中﹐但臥﹐瘕當下﹐靑如葵汁。養之如產法。

﹝燥瘕﹞者﹐婦人月水下惡血未盡﹐其人虛憊﹐而以夏月熱行疾步﹐若舉重移輕﹐汗出交流﹐气血未平﹐而卒以恚怒﹐致腹中猥咽不泄﹐經脈攣急﹐內結不舒﹐煩懣少力﹐气上達胸膈背膂﹐少腹壅急﹐月水與气俱不通利﹐而反以飲淸水快心﹐月水橫流﹐溢入他髒不去﹐有熱則生燥瘕之聚﹐大如半杯﹐上下腹中苦痛﹐還兩脇下﹐上引心而煩﹐害飲食欲嘔吐﹐胸及腹中不得太息﹐腰背重﹐喜臥盜汗﹐足酸削久立而痛﹐小便失時﹐忽然自出﹐若失精﹐月水閉塞﹐大便澀難﹐病如此者﹐其人少子。療之以長鍼﹐按而刺之法度﹐行以毒藥﹐瘕當下卽愈。

療燥瘕方﹝《聖惠》﹞

大黃﹝如雞子許﹞漧薑﹝各二兩﹞黃連﹝三兩﹞雞中黃膜﹝一枚﹐炙﹞桂心﹝一尺﹞

虫﹝三枚﹐熬﹞濃朴﹝十顆﹐炙﹞郁李仁﹝一兩﹐去皮尖﹐熬﹞

上搗散﹐早朝空腹﹐以溫酒一盞﹐和三錢頓服﹐瘕當下﹐畢﹐養之如產婦法﹐三月勿合陰陽﹐無子者當有。

﹝血瘕﹞者﹐婦人月水新下﹐未滿日數而中止﹐因飲食過度﹐五穀气盛﹐溢入他髒﹐若大饑寒吸吸不足﹐呼吸未調﹐而自勞動﹐血下未定﹐左右走腸胃之間﹐畱絡不去﹐內有寒熱﹐與月水合會﹐爲血瘕之聚﹐令人腰痛不可以俯仰﹐橫骨下有積气﹐牢如石﹐少腹裏急苦痛﹐背膂疼深達腰腹﹐下攣陰裏﹐若生風冷﹐子門僻﹐月水不時﹐乍來乍不來﹐此病令人無子。療之瘕當下﹐卽愈。

療婦人血瘕痛方﹝《聖惠》﹞

漧薑烏賊魚骨﹝各一兩﹐炙﹞桃仁﹝一兩﹐去皮尖﹞

上搗散﹐酒服二方寸匕﹐日二。一方無桃仁。

又方取古鐵秤錘﹐或大斧頭﹐或鐵杵﹐以炭火燒令赤﹐投好酒三升中飲之。

療婦人血瘕﹐攻刺腹脇時痛﹐導藥方。

大黃當歸﹝各半兩﹞山茱萸皂莢﹝去皮弦﹐各一兩﹞細辛戎鹽﹝各二錢半﹞

上搗以香脂丸如指大﹐每用一丸﹐綿裹納陰中﹐正坐良久﹐瘕當下。養如乳婦法。

桃仁煎﹝《本事》﹞治婦人血瘕﹑血積﹐經候不通。

桃仁大黃﹝各一兩﹞虻虫﹝半兩﹐炒黑﹞川朴硝﹝另研﹞

上四味爲末﹐以醇醋二升半﹐銀石器中慢火煎取一升五合﹐下大黃﹑虻虫﹑桃仁等﹐不住手攪﹐煎至可丸﹐下朴硝攪勻﹐出之﹐丸如梧桐子大。前一日不喫晚食﹐五更初﹐用溫酒吞下五丸﹐日午取下如赤豆汁﹐或如雞肝﹑蛤蟆衣之狀﹐未下再作﹐如鮮血來卽止﹐續以調補气血藥補之。頃年在毗陵﹐有一貴宦妻患小便不通﹐臍腹脹不可忍﹐眾醫皆作淋﹐治以八正散之類愈甚。予診之曰﹕此血瘕也﹐非瞑眩藥不可去﹐用此藥更初服﹐至日午大痛不可忍﹐遂臥少頃﹐下血塊如拳者數枚﹐小便如黑豆汁一二升﹐痛止得愈。

此藥治病的切﹐然猛烈傷人﹐气虛血弱者不可輕用也。

三稜煎﹝《選奇》﹞治婦人血瘕﹑血癥﹑食積﹑痰滯。

三稜莪術﹝各二兩﹞靑橘皮﹝去白﹞半夏麥芽﹝炒﹐各一兩﹞

上用好醋六升﹐煮幹焙爲末﹐醋糊丸如梧桐子大。每服三四十丸﹐淡醋湯下。痰積多﹐姜湯下。

﹝脂瘕﹞者﹐婦人月水新來﹐若生未滿三十日﹐以合陰陽﹐絡脈分﹐胞門傷﹐子戶失禁﹐關節散﹐五臟六腑津液流行陰道﹐動百脈﹐關樞四解﹐外不見其形﹐子精與血气相遇﹐犯禁﹐子精化﹐不足成子﹐則生脂瘕之聚。令人支滿裏急﹐痺引少腹重﹐腰背如刺狀﹐四肢不舉﹐飲食不甘﹐臥不安席﹐左右走腹中切痛﹐時瘥時甚﹐或時少气頭眩﹐身體解﹐苦寒惡風﹐膀胱脹﹐月水乍來乍去﹐不如常度﹐大小便血不止﹐如此者令人無子。

療之當刺以長鍼﹐行以毒藥﹐瘕當下﹐卽愈。

療脂瘕方﹝《聖惠》﹞

皂莢﹝七錢半﹐去皮子﹞礬石﹝燒﹐二錢半﹞五味子蜀椒﹝去汗﹞細辛漧薑﹝各半兩﹞

上搗散﹐以香脂和如大豆﹐著男子陰頭以合陰陽﹐不三行﹐其瘕卽愈。

導散方﹝《聖惠》﹞

皂莢﹝炙﹐去皮子﹞吳茱萸當歸﹝各一兩﹞蜀椒﹝去汗﹞漧薑大黃戎鹽﹝各二兩﹞

細辛﹝熬﹞礬石﹝燒﹞五味子﹝各二分﹞

上搗篩爲散﹐以輕絹袋如指大長三寸﹐盛藥令滿﹐納陰中﹐坐臥隨意﹐勿行走﹐小便時去之﹐別換新者。

﹝狐瘕﹞者﹐婦人月水當日數來﹐而反悲哀憂恐﹐若以遠行逢暴風疾雨﹐雷電驚恐﹐衣被沈濕﹐罷倦少气﹐心中恍惚未定﹐四肢懈惰﹐振寒﹐苦寤寐气絕﹐精神遊亡﹐邪气入於陰裏不去﹐則生狐瘕之聚﹐食人子髒﹐令人月水閉不通﹐少腹瘀滯﹐胸脇腰背痛﹐陰中腫﹐小便難﹐胞門子戶不受男精﹐五臟气盛﹐令人嗜食﹐欲嘔﹐喜唾﹐多所思﹐如有身狀﹐四肢不舉﹐有此病者﹐終身無子。其瘕有手足成形者殺人﹐未成者可療。以長鍼急持刺之﹐行以毒藥有法﹐瘕當下﹐卽愈。

療狐瘕方﹝《聖惠》﹞

上取新死鼠一枚﹐裹以新絮﹐塗以黃土﹐穿地坎足沒鼠形﹐置其中﹐桑薪火灼其上﹐一日一夜出之﹐研爲末﹐納桂心末二錢半﹐酒服二方寸匕﹐病當下。甚者不過再服﹐瘥。

﹝蛇瘕﹞者﹐婦人月水已下新止﹐適閉未復﹐胞門子戶勞傷﹐陰陽未平﹐榮衛分行﹐若其中風暴病羸劣﹐飲食未調﹐若起行當風﹐及度泥塗﹐因衝寒太早﹐若坐濕地﹐名陰陽亂﹐腹中虛﹐若遠行道路﹐飲污井之水﹐食不潔之食﹐吞蛇鼠之精﹐畱絡不去﹐因生蛇瘕之聚。上食心肝﹐長大其形若漆﹐在臍上下﹐還左右脇﹐不得吐气﹐兩股脛間苦疼﹐少腹多熱﹐小便赤黃﹐膀胱引陰中攣急﹐腰目俱痛﹐難以動作﹐喜發寒熱﹐月水或多或少﹐有此病者﹐不復生子。其瘕手足成形者殺人﹐未成者可治。療有法﹐行以毒藥﹐瘕當下﹐卽愈。

療蛇瘕方﹝《聖惠》﹞

大黃黃芩芒硝﹝各半兩﹞甘艸﹝大如指一尺﹐炙﹞烏賊魚骨﹝二枚﹞皂莢﹝六枚﹐去皮弦子﹐酥炙﹞

上搗﹐以水六升﹐煮之三數沸﹐絞去滓﹐下硝﹐適寒溫服之﹐十日一劑﹐空腹服之﹐瘕卽下。

﹝鱉瘕﹞者﹐婦人月水新至﹐其人劇作罷勞﹐汗出衣服潤濕﹐不以時去之﹐若當風睡﹐足踐濕地﹐恍惚覺悟﹐立未安﹐顏色未平﹐復見所好﹐心爲之開﹐魂魄感動﹐五內脫消﹐若入水浣洗沐浴﹐不以時出﹐而神不守﹐水精與邪气俱人﹐至三焦之中幕﹐玉門先閉﹐津液妄行﹐畱絡不去﹑因生鱉瘕之聚。大如小﹐令人少腹內切痛﹐惡气左右走﹐上下腹中苦痛﹐若存若亡﹐持之躍手﹐下引陰裏﹐腰背亦痛﹐不可以息﹐月水不通﹐面目黃黑﹐脫聲少气﹐有此病者﹐令人絕子。其瘕有手足成形者殺人﹐未成者可治。療有法度﹐以長鍼按療之﹐行以毒藥﹐瘕當下﹐卽愈。

療鱉瘕方﹝《聖惠》﹞

大黃﹝一兩半﹞漧薑側子﹝各半兩﹞附子人參﹝各三錢七分半﹞虫﹝一寸匕﹐熬﹞桂心﹝一兩二錢半﹞細辛土﹝各七錢半﹞白術﹝一兩﹞

上搗散﹐以酒服方寸匕﹐日三。

治鱉瘕及心腹宿﹐或卒得。

上以白雄鷄矢無問多少﹐小便和之﹐於器中火上熬令燥﹐末服方寸匕﹐多服不限度﹐以膏熬飯飼彌佳。

﹝痞﹞﹝大﹞婦人痞﹐由飲食失節﹐脾胃虧損﹐邪正相搏﹐積於腹中﹐牢固不動﹐有可徵驗﹐故名曰﹐气道壅塞﹐故名曰痞﹐得冷則發﹐冷入子髒則不孕﹐入胞絡則月水不通。

﹝薛﹞前證若脾胃虛弱﹐用六君子加芎﹑歸。﹝方見雜病虛勞﹐﹞若肝脾虛弱﹐用補中益气﹝雜病傷勞倦。﹞及歸脾湯。﹝雜病健忘。﹞若肝火郁滯﹐佐以蘆薈丸﹑﹝方見幼科疳門。﹞地黃丸。﹝卽六味丸﹐雜病虛勞。﹞外貼阿魏膏。﹝見前。﹞患者須愼七情六淫﹐飲食起居﹐治者不時審察病機而藥之﹐庶幾有效。

穿山甲散﹝《大全》﹞治婦人痞及惡血﹐气攻心腹疼痛﹐面無顏色﹐四肢瘦弱。

穿山甲﹝灰炒燥﹞鱉甲﹝醋灸﹞赤芍藥大黃﹝炒﹞漧漆﹝炒令煙盡﹞桂心﹝各一兩﹞

川芎芫花﹝醋炒﹞當歸﹝各半兩﹞麝香﹝二錢半﹐另研﹞

上爲細末﹐入麝和勻﹐每服一錢﹐熱酒調下﹐無時。

蓬莪術丸﹝《大全》﹞治婦人痞﹐腹脇妨痛﹐令人體瘦﹐不思飲食。

莪術﹝七錢半﹞當歸﹝焙﹞桂心赤芍藥檳榔昆布琥珀﹝研﹞枳殼木香﹝各半兩﹞

桃仁鱉甲大黃﹝各一兩﹞

上爲末﹐爛蜜丸如梧子大﹐食前米飲下二十丸。

丁香丸﹝《大全》﹞治婦人痞﹐結塊不散﹐心腹疼痛。

雄雀糞﹝炒黃﹞鱉甲﹝各一兩﹞砂當歸﹝焙﹞芫花﹝醋炒幹﹐各半兩﹞巴豆﹝二分半﹐去皮心油﹞

上爲末﹐研令停﹐醋煮麵糊丸如小豆大﹐當歸酒下三丸。

桃仁散﹝《普濟》﹞治婦人痞﹐心腹脹滿﹐不能飲食﹐體瘦無力。

桃仁﹝一兩﹐湯浸去皮尖雙仁者﹐麩炒令微黃﹞訶子皮白術赤芍藥當歸﹝各七錢半﹞

京三稜﹝銼﹐微炒﹐一兩﹞鱉甲﹝醋炙﹐去裙爛﹐一兩半﹞陳皮﹝湯浸﹐去白焙﹐三兩﹞

上爲散﹐每服三錢﹐水一盞﹐入生薑一錢三分﹐煎至六分﹐去滓食前稍熱服。

上方皆攻積之藥﹐性多獷﹐用者愼之﹐如薛氏。

﹝食﹞婦人臟腑虛弱﹐月候來時食生冷之物﹐脾胃旣虛﹐不能消化﹐與髒气相搏﹐結聚成塊﹐日漸生長﹐盤牢不移﹐故謂之食也。

﹝薛﹞前證若形气虛弱﹐須先調補脾胃爲主﹐而佐以消導。若形气充實﹐當先疏導爲主﹐而佐以補脾胃。若气壅血滯而不行者﹐宜用烏藥散散而行之。﹝散用烏藥﹑莪術﹑醋浸炒﹐桂心﹑當歸﹑桃仁﹑靑皮﹑木香﹐各等分爲末﹐每二錢熱酒調下。﹞脾气虛而血不行者﹐宜用四君﹑芎﹑歸﹐補而行之。﹝方見雜病虛勞。﹞若脾气郁血不行者﹐宜用歸脾湯﹝雜病健忘。﹞解而行之。若肝脾血燥而不行者﹐宜用加味逍遙散﹝結核。﹞淸而行之。大抵食積痞塊之證爲有形﹐蓋邪气勝則實﹐眞气奪則虛﹐當養正辟邪而積自除矣。𨿽然﹐堅者削之﹐客者除之﹐胃气未虛﹐或可少用﹐若病久虛弱者﹐不可輕試也。

砂丸﹝《大全》﹞治婦人食久不消﹐令人瘦弱食少。

砂靑礞石穿山甲﹝炙﹞三稜﹝炒﹞漧漆﹝炒令煙盡﹞硫黃﹝各半兩﹞巴豆﹝三十枚﹐去皮心炒﹐不去油﹞

上爲末﹐用軟飯丸如小豆大﹐每服五丸﹐生薑﹑橘皮湯下。

礞石丸﹝《大全》﹞治婦人食塊久不消﹐攻刺心腹疼痛。

靑礞石﹝末﹞巴豆﹝去皮心油﹞朱砂粉霜﹝並研﹞木香末﹝各二錢半﹞砂﹝半兩﹞

上研令停﹐以糯米軟飯和丸如綠豆大﹐每服二丸﹐空心溫酒下﹐取下惡物爲度。

上方犯砂﹑巴豆﹐非胃气彊壯而積气堅頑勢不兩立者﹐不可輕用也。

小三稜煎丸治食﹑酒癖﹑血瘕﹑气塊﹐時發刺痛﹐全不思食﹐及一切積滯不消﹐心腹堅脹﹐痰飲嘔噦噫酸﹐脇肋刺痛﹐脾气橫泄。

三稜莪術﹝各四兩﹞芫花﹝一兩﹞

上入瓷器中﹐用米醋五升﹐浸滿封器口﹐以灰火煨令幹﹐取出稜﹑術﹐將芫花以余醋炒令微焦﹐同稜﹑術焙榦爲末﹐醋糊丸如綠豆大﹐每服十五丸﹐生薑湯下。婦人血分﹐男子脾气橫泄﹐腫滿如水﹐桑白皮煎湯下。

﹝血﹞婦人寒溫失節﹐臟腑气虛﹐風冷在內﹐飲食不消﹐與血气相結﹐漸生顆塊﹐盤牢不移動者是也。皆因血气勞傷﹐月水往來﹐經絡痞塞﹐惡血不除﹐結聚所生﹐久而不瘥﹐則心腹兩脇苦痛﹐害於飲食﹐肌膚羸瘦。問﹕一也﹐何以知是血﹖曰﹕血之外證﹐瞀悶煩躁﹐迷忘驚狂﹐痰嘔汗多﹐骨熱肢冷﹐其蓄在下焦者﹐必臍下結急﹐外熱內痛﹐尺脈洪而數也。桃仁﹑靈脂﹑生地黃﹑牛膝﹑大黃﹑甘艸祛逐之。

﹝薛﹞前證多兼七情虧損﹐五臟气血乖違而致。蓋气主噓之﹐血主濡之﹐脾統血﹐肝藏血﹐故鬱結傷脾﹐恚怒傷肝者多患之﹐腹脇作痛﹐正屬肝脾二經證也。潔古云﹕養正積自除。東垣云﹕人以胃气爲主﹐治法當主於固元气而佐以攻伐之劑﹐必需之歲月﹐若期速效﹐投以峻劑﹐反致有誤。

加減四物湯﹝方見雜病積聚。﹞當歸丸牡丹散﹝俱同上。﹞

大黃煎﹝《聖惠》﹞治婦人血血瘕﹐食積痰滯。

川大黃﹝七錢半﹐碎﹐微炒﹞鱉甲﹝一兩﹐醋炙黃﹐去裙﹞牛膝﹝去蘆﹐一兩﹞

漧漆﹝一兩﹐炒煙盡﹞

上爲末﹐用米醋一升﹐煎爲膏﹐每服一錢﹐食前熱酒調下。

﹝腹中瘀血﹞婦人月經痞澀不通﹐或產後余穢未盡﹐因而乘風取涼﹐爲風冷所乘﹐血得冷則成瘀血也。血瘀在內﹐則時時體熱面黃﹐瘀久不消﹐則爲積聚瘕矣。

﹝薛﹞前證若鬱結傷脾﹐用加味歸脾湯。﹝方見雜病健忘。﹞若恚怒傷肝﹐用加味逍遙散。﹝結核。﹞若產後惡露﹐用失笑散。﹝方見心痛。﹞若肝脾虧損﹐用六君﹑柴胡﹐以補元气爲主。﹝方見虛勞。﹞胃气虛弱﹐用補中益气湯加茯苓﹑半夏爲主。﹝方見雜病勞倦。﹞大凡腹中作痛畏手按者﹐此內有瘀血﹐若形體如常﹐屬病气元气俱實﹐用桃仁承气湯直下之。﹝方見傷寒蓄血。﹞若痛而肢體倦怠﹐飲食少思﹐此脾胃受傷﹐屬病气有餘﹐元气不足﹐用當歸散調和之。﹝方見雜病溲血。﹞若痛而喜手按腹﹐形體倦怠﹐飲食少思﹐此形气病气俱不足﹐用六君﹑炮姜﹑芎﹑歸純補之。若痛而大便不實﹐飲食難化﹐此脾腎虛寒﹐用六君﹑炮姜﹑肉果溫補之。若痛而作嘔少食﹐此脾胃虛弱﹐用六君﹑炮姜﹑藿香。若痛而嘔吐不食泄瀉﹐用六君加姜﹑桂。

若兼手足逆冷自汗﹐更加附子。此證多有因攻伐而致者。

調榮湯治瘀血不消﹐臍腹引腰背俱痛。

川芎當歸芍藥地黃生薑﹝各一兩﹞三稜莪術白芷延胡索蒲黃香附子澤蘭葉細辛川白姜濃朴﹝制﹞半夏﹝制﹞甘艸﹝各七錢半﹐炙﹞辣桂桃仁﹝湯浸去皮﹐焙﹐各五錢﹞

上銼散﹐每服三錢﹐姜棗煎﹐食前服。

川當歸散理榮衛﹐消瘀血﹐出聲音﹐治痰嗽。

川當歸牡丹皮白芍藥子芩木通華陰細辛麥門冬甘艸﹝各半兩﹞

生地黃﹝一兩﹞

上咀﹐每服三錢﹐水一盞﹐姜三片﹐煎至七分﹐去滓溫服。

大黃湯治婦人血瘀不消﹐及撲損血瘀。

大黃﹝生用﹞桃仁﹝湯浸去皮尖雙仁﹐各一兩﹞

桂﹝去粗皮﹞郁李仁﹝去皮研﹐各半兩﹞生薑地黃﹝各一兩﹞

上粗搗節﹐每服三錢﹐水酒各半盞﹐同煎至七分﹐去滓溫服。

琥珀散治婦人經絡痞塞﹐腹內瘀血﹐痛不可忍。

琥珀乳香沒藥上三味﹐各研取細末五錢﹐每服二錢﹐水酒各半盞﹐煎至七分﹐入地黃自然汁二合﹐再煎數沸﹐去滓﹐入溫酒服﹐不拘時候。

地楡散治敗血。

何首烏肉桂地楡香白芷﹝各等分﹞

上爲粗末﹐每服二錢﹐米泔一盞半﹐砂糖一小塊﹐煎至八分﹐去滓服﹐空心食前。

《本艸》單方﹐消瘀血﹐以生藕汁飲之。以琥珀刮屑﹐水服之。瘀血不散﹐變成癰﹐搗生蒿﹐取汁一升服之。除腹中宿血﹐以干柿多食瘥。破宿血﹐用磨石燒黑﹐熱投酒中飲之﹐紫荊木濃煮服之。

﹝癖﹞﹝大﹞者在腹內近臍左右﹐各有一條筋脈急痛﹐大者如臂﹐次者如指﹐因气而成﹐如弦之狀﹐名曰也。癖者爲僻側在兩肋之間﹐有時而痛﹐故曰癖也。二者皆陰陽不和﹐經絡痞隔﹐飲食停滯﹐不得宣流。邪冷之气﹐搏結不散﹐得冷則發作疼痛。

麝香丸治婦人癖﹐冷气兼疰气﹐心腹痛不可忍。

麝香﹝半兩﹐別研﹞阿魏﹝二錢半﹐面裹煨令面熟﹞五靈脂桃仁三稜﹝各七錢半﹞

芫花﹝醋炒﹞檳榔﹝各一兩﹞莪術桂心沒藥木香當歸﹝各半兩﹞

上爲細末﹐入麝香令勻﹐粳米軟飯爲丸﹐如梧桐子大﹐每服十丸﹐無時﹐淡醋湯下。

治婦人癖及血气等神效方。

上以豬肝一具﹐可及十兩者﹐用巴豆五十枚﹐去大皮﹐札在肝內﹐用釅醋三碗﹐慢火熬肝極爛﹐入京三稜末和就得所﹐爲丸如梧桐子大﹐每服五丸﹐食前熱酒下。肝熟後去巴豆不用。夫癖瘕﹐血气塊硬﹐發歇刺痛﹐甚則欲死﹐究而言之﹐皆血之所爲。

僕嘗治一婦人血气刺痛極不可忍﹐甚而死一二日方省﹐醫巫並治﹐數年不愈。僕以蔥白散﹑烏雞丸遂安。又嘗治一婦人﹐血气作楚﹐如一小盤樣走注刺痛﹐要一人伏定方少止﹐亦用此二藥而愈。尋常小小血气﹐用此二藥﹐亦有奇效﹐故錄於後。

蔥白散專治一切冷气不和﹐及本髒膀胱气攻衝疼痛﹐大治婦人胎前後腹痛﹐胎不安或血刺痛者。兼能治血髒宿冷﹐百節倦痛﹐肌體怯弱﹐勞傷帶癖﹐久服盡除。但婦人一切疾病﹐最宜服此。

川芎當歸枳殼濃朴桂心漧薑芍藥舶上香靑皮苦楝子木香熟地黃麥芽三稜莪術茯苓神曲人參﹝各等分﹞

上爲細末﹐每服三平錢﹐水一盞﹐連須蔥白二寸﹐拍破﹐鹽半錢﹐煎至七分﹐納大黃﹑訶子﹐宜相度病狀﹐如大便不利﹐入大黃同煎﹐不入鹽。如大便自利﹐入訶子煎。

朱先生云﹕此藥大治心气脾疼﹐用之見效。僕嘗以此藥治浮腫立效。陳宜人病血气作楚﹐痛不可忍﹐服諸藥無效﹐召僕診之﹐兩關脈沈弱爲肝脈﹐沈差緊﹐此血气漸成癖也。只以此二藥治之愈。四明馬朝奉後院﹐亦病此﹐用二藥亦愈。

烏雞煎丸﹝方見通治諸疾。﹞

四等丸﹝《聖惠》﹞治婦人癖气﹐心腹疼痛﹐飲食不消。

川大黃﹝銼碎﹐微炒﹞訶梨勒﹝去核﹞檳榔木香上各等分爲細末﹐酒煮麵糊和丸如梧桐子大。每食前以生薑橘皮湯下十五丸﹐溫酒亦得。

又方鱉甲﹝醋炙黃﹐去裙﹞川大黃﹝銼碎﹐微炒﹞京三稜﹝炮裂﹐各等分﹞

上爲末﹐醋煮麵糊丸如梧桐子大﹐每食前以生薑湯下十丸。

木香砂丸﹝《拔粹》﹞治婦人癖積聚﹐血塊刺痛﹐脾胃虛寒﹐宿食不消﹐久不瘥者。

木香砂丁香官桂附子﹝炮﹞漧漆﹝炒煙盡﹞細墨大黃﹝銼碎爲末﹞乳香﹝研﹞

廣術靑皮京三稜沒藥﹝研﹞豬牙皂角漧薑﹝炮﹐各等分﹞巴豆霜﹝減半﹞

上除砂﹑乳香﹑沒藥外﹐同爲末﹐以好醋一升﹐化開砂﹐去滓﹐銀器中慢火熬﹐次下巴豆霜﹑大黃熬成膏﹐將前藥末與膏子爲丸如麻子大﹐每服三五十丸﹐食後溫酒送下﹐加至大便利爲度。

當歸散﹝《聖惠》﹞治婦人癖气攻心腹痛﹐不能飲食。

當歸﹝銼﹐微炒﹞檳榔﹝各七錢半﹞木香桂心陳橘皮﹝去白﹐各半兩﹞京三稜郁李仁﹝去皮﹐微炒﹞桃仁﹝去皮﹐炒微黃﹞吳茱萸﹝湯泡﹐七次﹐焙漧﹐各一兩﹞

上件粗搗篩﹐每服三錢﹐水一中盞﹐煎至六分﹐去滓﹐不計時候﹐稍熱服。

上方皆攻積之劑﹐全無補性﹐虛人禁用﹐實者亦須以四君﹑四物湯藥兼服乃可。

﹝疝瘕﹞﹝大﹞婦人疝瘕﹐由飲食不節﹐寒溫不調﹐气血勞傷﹐臟腑虛弱﹐風冷入腹﹐與血相結所生。疝者痛也﹐瘕者假也﹐結聚浮假而痛﹐推移乃動也。婦人之病﹐有異於丈夫者﹐或因產後血虛受寒﹐或因經水往來﹐取冷過度﹐非獨因飲食失節﹐多挾於血气所成也。其脈弦急者生﹐虛弱小者死。尺脈澀而浮牢爲血實气虛﹐其發腹痛逆气上行﹐此爲胞中有惡血﹐久則結成血瘕也。

﹝薛﹞子和云﹕遺溺閉癃﹐陰痿脬痺﹐精滑白淫﹐皆男子之疝也。若血涸月事不行﹐行後小腹有塊﹐或時動移﹐前陰突出﹐後陰痔核﹐皆女子之疝也。但女子不謂之疝而謂之瘕。一婦人小腹痞脹﹐小便時下白帶﹐小水淋瀝﹐此肝經濕熱下注﹐用龍膽瀉肝湯而愈。一婦人小腹脹痛﹐小水不利﹐或胸乳作痛﹐或脇肋作脹﹐或气逆心胸。余以爲肝火而血傷脾﹐用四物﹑柴胡﹑靑皮﹑玄胡索﹑木香而愈。一婦人小腹痞悶﹐小便不利﹐內熱體倦懶食﹐用八珍湯加柴胡﹑山梔﹑龍膽艸治之而安。

漧漆散治婦人疝瘕久不消﹐令人黃瘦羸﹐兩脇妨悶﹐心腹疼痛。

漧漆﹝炒令煙盡﹞木香芫花﹝醋炒﹞赤芍藥桂心當歸川芎琥珀﹝各半兩﹐研﹞

大黃﹝炒﹐二兩﹞牛膝﹝七錢半﹞桃仁﹝一兩﹞麝香﹝二錢半﹞

上爲細末﹐無時﹐溫酒調下一錢。

當歸散治婦人疝瘕及血气攻刺﹐心腹疼痛不可忍。

鱉甲﹝醋炙黃﹐二兩﹞當歸﹝銼﹐微炒﹞桂心檳榔川大黃﹝銼﹐微炒﹐各一兩﹞

川芎吳茱萸﹝湯泡七次﹐焙漧﹞木香靑橘皮﹝去白﹐各半兩﹞蓬莪術赤芍藥桃仁﹝湯浸去皮尖﹐麩炒微黃﹐各七錢五分﹞

上爲散﹐每服三錢﹐水一盞﹐姜一錢三分﹐煎至七分﹐去滓稍熱服﹐不計時候。

砂丸治婦人疝瘕﹐及積瘀血在髒﹐時攻腹脇疼痛。

川芒硝砂﹝各一兩﹞當歸雄黃桂心﹝各半兩﹞大黃﹝炮﹞三稜﹝各二兩﹞

上爲細末﹐米醋一碗﹐熬大黃末爲膏﹐次入余藥末﹐和丸如梧桐子大。空心溫酒下十丸﹐漸漸加至二十丸﹐以利下惡物爲度。

巴豆丸治婦人疝瘕﹐及血气疼痛。

巴豆﹝去皮心﹐醋煮半日﹐二錢半﹞砂大黃﹝炒﹐各一兩﹞五靈脂桃仁﹝各七錢半﹞

木香﹝半兩﹐各爲末﹞

煉蜜丸如綠豆大﹐淡醋湯空心下五丸﹐熱酒亦可。

黑神丸神曲香﹝各四兩﹞木香椒﹝炒香出汗﹞丁香﹝各半兩﹞檳榔﹝四枚﹞漆﹝六兩﹐半生﹑半用重湯煮半日令香﹞

上除椒﹑漆﹐五物皆半生半炒爲細末﹐用前生熟漆和丸如彈子大﹐用香末十二兩鋪陰地蔭幹﹐候外幹﹐並香收器中極幹﹐去香。腎余育腸膀胱癖﹐及疝墜﹑五膈﹑血崩﹑產後諸血﹑漏下赤白﹐並一丸分四服﹐死胎一丸﹐皆綿裹酒下。難產﹐炒葵子四十九枚﹐搗碎酒煎下一丸。諸疾不過三服﹐气十服﹐膈气﹑瘕五服﹐血瘕三丸﹐當瘥。予族子婦病腹中有大塊如杯﹐每發痛不可忍。

時子婦已貴﹐京下善醫者悉集﹐服藥莫愈。予應之曰﹕此血瘕也﹐投黑神丸三丸﹐杯气盡消﹐終身不作。

蟠蔥散治婦人脾胃虛冷﹐气滯不行﹐攻刺心腹﹐痛連胸脇間﹐膀胱小腸疝气﹐及婦人血气瘕痛。

延胡索肉桂漧薑﹝各二兩﹞甘艸﹝炒﹞蒼術﹝米泔浸一宿﹞縮砂丁皮檳榔﹝各四兩﹞

莪術三稜茯苓靑皮﹝各六兩﹞

上爲末﹐每服三錢﹐水一盞﹐連須蔥白一莖﹐煎空心熱服。

寶鑑蒺藜湯治陰疝小腹作痛﹐小便不利﹐手足逆冷﹐或腹脇悶痛。

蒺藜﹝去刺﹞附子﹝炮﹞梔子﹝去皮﹐各半兩﹞

上末﹐每三錢﹐水煎溫服﹐食前。

丹溪定痛散治寒疝疼痛速效。

枳殼﹝十五枚﹞山梔子﹝炒﹞棠球子吳茱萸﹝炒過﹞荔枝核﹝炮﹐各等分﹞

上爲末﹐用長流水調下一二錢﹐空心服。

附﹕蘆薈丸方治疳癖肌肉消瘦﹐發熱潮熱﹐飲食少思﹐口漧作渴﹐或肝疳食積﹐口鼻生瘡﹐牙齦蝕爛等證。

蘆薈胡黃連黃連﹝炒焦﹞木香白蕪荑﹝炒﹞靑皮﹝各五錢﹞當歸茯苓陳皮﹝各一兩半﹞甘艸﹝炒﹐七錢﹞

上爲末﹐米糊丸梧子大。每服七八十丸﹐米飲下。

卷之三雜證門下

心腹脹滿

﹝大﹞夫婦人心腹脹滿者﹐由臟腑久冷﹐气血虛損﹐而邪气客之﹐乘於心脾故也。足太陰脾之經也﹐脾虛則脹。足少陰腎之經也﹐其脈起於小指之下斜趣足心﹐入跟中上股內後廉﹐貫腎絡膀胱﹐從腎上貫肝膈入肺中﹔其支者從肺出絡於心臟。邪气客於三經﹐與正气相搏﹐積聚在內﹐气並於脾﹐脾虛有脹﹐故令心腹煩滿而脹也。診其脈遲而滑者﹐脹滿也。

﹝薛﹞前證脾胃虛痞﹐用六君子湯。﹝雜病虛勞。﹞脾胃虛寒者﹐用人參理中湯。鬱結气滯者﹐用歸脾湯。﹝雜病健忘。﹞肝侮脾土﹐用六君﹑柴芍。脾气壅滯﹐用平胃散。﹝雜病中食。﹞肺气壅滯﹐用紫蘇飲。宿食壅滯﹐用養胃湯。脾血虛痞﹐用四物湯加參﹑術。﹝上六證當互相參用﹐仍與血風攻脾不食同用。﹞一婦人胸膈不利﹐飲食少思﹐腹脹吞酸﹐或用疏利之藥﹐反致中滿不食。予以爲脾土虛而肝木盛﹐用補中益气湯﹝雜病傷勞倦。﹞加砂仁﹑香附﹑煨姜﹐又以六君子加芎﹑歸﹑桔梗而愈。吳江史玄年母久病之後﹐遇事拂意﹐忽胸腹脹滿﹐面目微腫﹐兩腿重滯﹐气逆上升﹐言語喘促﹐服淸气之劑不效。予曰﹕此脾肺虛寒也。先用六君子湯﹐一劑病勢頓減﹐後用補中益气加茯苓﹑半夏﹑漧薑﹐二劑形體頓安。後以七情失調﹐夜間腹脹﹐乃用十全大補湯加木香治之而痊。

白術散治婦人脾胃气虛﹐心腹脹滿﹐不欲飲食﹐四肢無力。

白術艸果仁訶子肉﹝各三分﹞赤茯苓檳榔桂心﹝各半兩﹞陳皮濃朴人參﹝各一兩﹞甘艸﹝一分﹞

上爲粗末﹐每服四錢﹐水一盅﹐姜三片﹐棗一枚﹐煎至七分﹐去滓食前熱服。

檳榔散治婦人脾胃虛冷﹐心腹脹滿﹐不欲飲食。

檳榔前胡川芎靑皮﹝七錢半﹞赤芍藥桂心大黃苦梗木香枳殼﹝各半兩﹞

甘艸﹝二錢半﹞

上咀﹐每服四錢﹐姜三片﹐煎至七分﹐去滓溫服。

木香散治證同前。

木香桂心白術漧薑﹝炮﹞陳皮﹝去白﹞艸果仁訶梨勒人參﹝各一兩﹞神曲﹝炒黃﹐七錢半﹞甘艸﹝炙﹐半兩﹞

上爲細末﹐每服一錢﹐茶淸點﹐熱服。

《補遺》治心腹脹滿。予嘗獨用濃朴薑汁炒過﹐每服五錢﹐姜七片﹐水煎溫服﹐不拘時候﹐間服沈香降气湯得效。﹝見《資生經》。﹞

《局方》分心气飲亦妙。﹝方見雜病气。﹞三腕散亦妙。﹝方見兩脇脹痛。﹞

卷之三雜證門下

嘈雜

﹝大﹞夫婦人心胸嘈雜﹐此脾胃郁火﹐滯痰血液淚汗而成﹐用豬血炒食之﹐乃以血導而使之歸源爾。旋復花湯尢善。

﹝薛﹞前證若因食郁﹐用六君﹑山楂﹑山梔。若因胃熱﹐用二陳﹑姜炒芩﹑連。若因六郁﹐用越鞠丸。﹝雜病郁。﹞若因气滯﹐用四七湯。﹝雜病气。﹞桔梗﹑枳殼。大抵此證屬病气。

元气俱不足﹐須用六君爲主﹐少佐以治痰之藥。若以火治之﹐必變吞酸中滿。一婦人飲食少思﹐胸中嘈雜﹐頭暈吐痰﹐此中气虛而有熱。用六君子湯加炒黑山梔﹑桔梗而愈。

後因勞碌﹐頭暈發熱吐痰﹐用補中益气湯加半夏﹑茯苓﹑天麻而痊。一婦人中脘嘈雜﹐口中辛辣﹐或咳嗽吐痰發喘﹐面色或白或赤﹐此脾气虛而肺中伏火也。用六君子加山梔﹑桔梗﹑柴胡及炒黑片芩治之﹐尋愈。一婦人嘈雜吞酸﹐飲食少思﹐大便不實﹐此脾气虛寒而下陷。用補中益气湯加茯苓﹑半夏﹑炮姜﹐漸愈。又常服人參理中丸卽安。一婦人飲食後嘈雜吞酸﹐此食郁爲痰。用六君子湯送越鞠丸漸愈﹐又用加味歸脾湯而痊。後因怒﹐兩脇脹痛﹐中脘作酸﹐用四君子湯送左金丸漸安﹐仍用六君子湯送越鞠丸而痊。

旋復花湯治婦人心胸嘈雜﹐中脘痰飲冷气﹐心下汪洋﹐口中淸水自出﹐腹脇急脹滿痛﹐不欲飲食。

旋復花人參桔梗白芍藥﹝各一錢﹞橘皮﹝去白﹐一錢半﹞赤茯苓半夏﹝各二錢﹞

官桂﹝去粗皮﹞細辛甘艸﹝各半錢﹞

上作一服﹐水二盅﹐生薑五片﹐煎至一盅﹐食前服。

﹝補遺﹞予嘗以參蘇飲二分﹐四物湯一分交和﹐每四錢﹐生薑七片煎服﹐治一婦人心胸嘈雜而愈。亦名茯苓補心湯。

卷之三雜證門下

小便淋瀝

﹝大﹞婦人淋瀝﹐由腎虛而膀胱熱也。蓋膀胱與腎爲表裏﹐主於水﹐行於脬者爲小便也。若腎虛則小便頻數﹐膀胱熱則小便淋瀝﹐甚則不通﹐腹脹喘急﹐當速治之。

﹝薛﹞前證若膀胱熱結﹐用五淋散。若脾肺虛熱﹐用補中益气﹝雜病勞倦。﹞加山藥﹑五味﹑麥門。若脾經郁熱﹐用加味歸脾湯。﹝卽歸脾加丹皮﹑山梔。﹞若肺經郁火﹐用黃芩淸肺飲。

若肝經濕熱﹐用龍膽瀉肝湯。﹝雜病淋。﹞血虛用加味逍遙散。﹝結核。﹞陰虛用六味丸﹝雜病虛勞。﹞加柴胡﹑山梔。大抵不渴而不利者﹐熱在下焦血分也﹐用滋腎丸。渴而不利者﹐熱在气分也﹐用淸肺飲。尺脈數而無力者﹐陰火盛而陽不能化也﹐用六味丸﹑滋腎丸爲主。尺脈浮而無力者﹐陽气虛而陰不能生也﹐用加減八味丸﹑﹝雜病消癉。﹞滋腎丸爲主。一婦人素有前患﹐內熱體倦。余以爲肝火血少﹐脾气虛弱﹐用八珍﹑逍遙二散﹐兼服月餘而小便利﹐又用八珍湯而血气復。一婦人患前證﹐面靑脇脹﹐諸藥不應。余以爲肝經气滯而血傷﹐用山梔﹑川芎煎服而愈。一婦人小便不利﹐小腹並水道祕悶﹐或時腹脇脹痛﹐余以爲肝火﹐用加味逍遙散加龍膽艸﹐四劑稍愈﹐乃去膽艸佐以八珍散加炒黑山梔兼服而瘥。

石韋散治婦人小便卒然淋瀝。

石韋黃芩瞿麥穗楡白皮木通葵子﹝各一錢半﹞甘艸﹝半錢﹞

上作一服﹐水二盅﹐煎至一盅﹐食前服。

木通散治婦人五淋。

木通楡白皮瞿麥穗大麻仁滑石﹝各一兩﹞葵子貝齒白茅根﹝各二兩﹞甘艸﹝半兩﹞

上爲粗末﹐每服五錢﹐水煎空心溫服。

桃膠散治婦人气淋﹑勞淋。

桃膠楡白皮﹝各一兩﹞車前子冬瓜子鯉魚齒葵子瞿麥木通﹝各半兩﹞枳殼﹝二錢半﹞

上咀﹐每服四錢重﹐水一盞﹐煎至七分﹐去滓溫服。

金沙散治婦人諸淋。

上海金沙艸陰榦爲末﹐煎生甘艸湯調服二錢。

又方眞琥珀﹝研末﹐不以多少﹐﹞研木香白湯調下。﹝此二方出陳總領方。﹞

雞蘇散治婦人血淋。

雞蘇葉木通﹝各二兩﹞生漧地黃滑石﹝各三兩﹞刺蘇根﹝一兩﹞

上爲粗末﹐每服半兩﹐水盞半﹐竹葉三七片﹐煎至七分﹐去滓食前溫服。

治婦人血淋及尿血澀痛方。

生漧地黃﹝三兩﹞郁金蒲黃﹝各二兩﹞

上爲細末﹐每服二錢﹐車前子葉煎湯調下﹐以利爲度。

亦有血瘕似淋﹐小便不通﹐臍腹脹滿﹐宜桃仁煎。﹝方見前積聚瘕門血瘕條。﹞

後有用亂髮方治脬轉不得小便﹐亦可治血淋﹑尿血。

火府丹治心經熱﹐小便澀﹐及治五淋。﹝加甘艸﹐爲咀煎﹐名導赤散。出《本事方》。﹞

生地黃﹝二兩﹞木通黃芩﹝各一兩﹞

上爲細末﹐煉蜜丸如梧桐子大。每服三十丸﹐木通煎湯下。兼治淋瀝﹐臍下滿痛。

許學士云﹕壬戌年一卒渴病﹐一日飲水一斗﹐不食者三月﹐心中煩悶﹐時已十月。予謂曾經三伏熱﹐與此藥數服。越二日來謝云﹕當日三服渴止﹐又三服飲食如故。此本治淋﹐用以治渴﹐可謂通變也。

治婦人諸般淋。

苦杖根俗呼爲杜牛膝﹐多取洗淨銼碎﹐取一合﹐用水五盞﹐煎至一盞﹐去滓﹐用麝香﹑乳香少許調下。

鄞縣武尉耿夢得﹐其內人患沙石淋者十三年﹐每漩痛楚不可忍﹐溺器中小便沙石剝剝有聲﹐百方不效。偶得此方服之﹐一夕而愈。目所視也。

《局方》五苓散﹑八正散﹑淸心蓮子飲皆可用。

滋腎丸治熱在血分﹐不渴而小便不利﹔或腎虛足熱腿膝無力﹐不能履地﹔又下焦陰虛﹐小便不利﹐肚腹腫脹﹐或皮膚脹裂﹐眼睛突出。此神劑也。

知母黃柏﹝各酒炒﹐二兩﹞肉桂﹝去粗皮﹐二錢﹞

上各另爲末﹐水丸如桐子大。每服二百丸﹐空心百滚湯下。

黃芩淸肺飲治肺熱小便不利﹐宜用此藥淸之。

黃芩﹝炒﹞山梔﹝炒﹐各一錢﹞

上水煎服。不利加鹽豉二十粒。

五淋散治膀胱有熱﹐水道不通﹐淋瀝不出﹐或尿如豆汁﹐或成砂石﹐或如膏汁﹐或熱怫便血。

赤茯苓﹝一錢半﹞赤芍藥山梔﹝各一錢﹞當歸甘艸﹝各一錢二分﹞

上入燈心﹐水煎服。

卷之三雜證門下

脬轉不得小便

﹝大﹞婦人脬轉之病者﹐由脬爲熱所迫﹐或忍小便﹐俱令水气迫於脬﹐屈辟不得充張﹐外水應入不得入﹐內溲應出不得出﹐內外壅滯﹐脹滿不通﹐故爲脬轉。其狀少腹急痛﹐不得小便﹐甚者至死﹐不可治也。

﹝薛﹞前證不問男女孕婦﹐轉脬小便不利﹐命在反掌﹐非八味丸不能救﹐余參前後論主治。一婦人小便淋瀝﹐小腹脹悶﹐胸滿喘急﹐諸藥不應﹐余視爲轉脬之證﹐用八味丸料煎服﹐小便卽利而痊。一婦人因鬱怒﹐小便滴瀝﹐漸至小腹腫脹﹐痰咳喘促﹐余用八味丸料煎服﹐小便卽利而痊。

﹝大﹞滑石散﹝《千金》﹞治婦人丈夫脬轉﹐小便數日不通。

滑石﹝一兩﹞凝水石﹝二兩﹞葵子﹝一合﹞

上爲末﹐以水一斗﹐煮取五升﹐時時服﹐一升卽利。

又方亂髮﹝燒灰存性﹞葵子車前子﹝各等分﹞

上爲細末﹐每服二錢﹐茶湯調下。

葉散治婦人脬轉﹐小便不通。亦可治男子。

裹茶葉﹝燒灰存性﹐一兩﹞滑石﹝研細﹐半兩﹞

上研停﹐沸湯調二錢服。

石韋湯治證同前。

石韋﹝去毛﹞車前子﹝各等分﹞

上爲粗末﹐每服五錢﹐水二盞﹐煎至一盞﹐去滓服。

治婦人忍小便﹐不得根據時而起﹐致令脬轉﹐經四五日﹐困篤欲死。

滑石﹝二兩﹞亂髮灰﹝一兩﹞

上研停﹐取桃白皮一斤熟搗﹐以水三盞﹐絞取汁﹐無時﹐溫半盞調一錢服。

又方以滑石末蔥湯調下二錢服。

《千金翼》方治婦人不得小便。

杏仁﹝七粒﹐去皮尖﹞

上一味﹐麩炒黃﹐細末﹐水調服立通。

又方以紫艸爲末﹐井華水調服三指撮立通。又云﹕紫菀皆可用。

若卒暴不通﹐小腹膨急﹐气上衝心﹐悶絕欲死﹐此由異气傳並膀胱﹐或從憂驚﹐气無所伸﹐郁閉而不流﹐气沖脬系不正。診其脈﹐右手澀小﹐左手急大﹐宜蔥白湯。

蔥白湯方橘皮﹝三兩﹞葵子﹝一兩﹞蔥白﹝一莖﹞

上咀﹐以水五升﹐煮取二升﹐分三服。﹝出《指迷方》﹞

《補遺》﹕紫金皮爲末﹐蔥湯調下二錢。葵子湯亦可。

又方胞轉小便不通﹐炒鹽半斤﹐囊之﹐乘熱熨小腹。

﹝薛﹞滋腎生肝飲山藥山茱萸﹝肉﹐各一錢﹞熟地黃﹝自制﹐二錢﹞澤瀉茯苓牡丹皮﹝各七分﹞

五味子﹝杵炒﹐五分﹞柴胡﹝三分﹞白術當歸甘艸﹝各三分﹞

上水煎服。

八味丸治脬轉小便不通﹐殊有神效﹐但世所不用﹐以致誤人多矣。﹝方見雜病虛勞。﹞

一方皂角爲末﹐吹鼻內取嚏。

卷之三雜證門下

小便數

﹝大﹞婦人小便數者﹐由腎與膀胱俱主於水﹐腎气通於陰﹐此二經俱虛而有熱乘之﹐則小便澀﹐虛則小便頻數也。

﹝薛﹞前證若肝經火動﹐用逍遙散﹝調經。﹞加龍膽艸﹑車前子。膀胱火動﹐六味丸﹝雜病虛勞。﹞加麥門﹑五味。肝腎濕熱﹐龍膽瀉肝湯。﹝見便毒。﹞郁傷肝脾﹐加味逍遙散﹑加味歸脾湯。

肝脾肺气虛﹐補中益气湯﹝雜病勞倦。﹞加麥門﹑五味。肝經血虛﹐加味逍遙散。腎气虛敗﹐鹿茸散。如不應﹐用八味丸。一婦人患前證﹐小便頻數﹐日晡熱甚﹐此肝脾血虛气滯而兼濕熱也﹐用加味逍遙散加車前子而愈。一婦人患前證﹐發熱煩躁﹐面目赤色﹐脈洪大而虛﹐余謂此血虛發躁﹐用當歸補血湯﹝雜病勞倦。﹞數劑而痊。一婦人久患前證﹐泥屬於火﹐雜用寒涼止血之劑﹐虛證悉具。余曰﹕此脾胃虧損而諸經病也﹐當補中气爲主。遂以六君﹑補中二湯﹐兼服兩月餘﹐尋愈。

﹝大﹞鹿茸散治婦人久虛冷﹐小便日夜三五十行。

鹿茸烏賊魚骨桑寄生龍骨﹝各一兩﹞白芍藥當歸附子﹝各七錢半﹞桑螵蛸﹝半兩﹞

上爲細末﹐食前溫酒調下二錢。

桑螵蛸散治婦人虛冷﹐小便數。

桑螵蛸﹝三十枚﹐炒﹞鹿茸牡蠣粉﹝二兩﹞甘艸﹝二兩﹞黃﹝半兩﹞

上爲細末﹐食前姜湯調一錢服。

補遺縮泉丸治脬气不足﹐小便頻數。

天臺烏藥益智仁﹝各等分﹞

上爲末﹐酒煮山藥爲糊﹐丸如梧子大﹐臨睡鹽酒吞七十丸。或只爲末﹐調酒服﹐如不飲酒﹐以米飲調下。

又法取糯米一片﹐臨睡炙令軟熟啖之﹐仍以溫酒吞﹐不飲酒﹐只湯下﹐多啖愈佳﹐行坐良久﹐待心空則睡﹐最驗。

卷之三雜證門下

遺尿失禁

﹝大﹞經云﹕膀胱不利爲癃﹐不約爲遺尿者﹐乃心腎之气傳送失度之所爲也。故有小便澀而遺者﹐有失禁而出不自知者。又婦人產蓐產理不順﹐致傷膀胱﹐遺尿無時。又有脬寒髒冷而遺尿不禁﹐治之各有方。

﹝薛﹞《內經》曰﹕胞移熱於膀胱則癃﹑溺血﹐膀胱不利爲癃﹐不約爲遺溺。注曰﹕膀胱爲津液之腑﹐水注由之﹐然足三焦脈實﹐約下焦而不通﹐則不得小便。足三焦脈虛﹐不約下焦﹐則遺溺也。《靈樞經》曰﹕足三焦者﹐太陽之別也﹐並太陽之正﹐入絡膀胱﹐約下焦﹐實則閉癃﹐虛則遺溺。竊謂前證若肝腎虛熱﹐挺孔痿痺﹐用六味丸﹐如不應﹐用加減八味丸。陽气虛憊﹐膀胱積冷﹐用鹿茸丸﹐如不應﹐用八味丸。若脾气虛弱不能禁止﹐用補中益气湯加山藥﹑山萸﹑五味。若肺气虛寒﹐前湯加桂﹑附。此證屬虛熱者多﹐眞寒者少﹐治宜審察。一婦人小便自遺﹐或時不利﹐日晡益甚﹐此肝熱陰挺不能約制﹐用六味丸料加白術﹑酒炒黑黃柏七分﹑知母五分﹐數劑諸證悉愈。若誤用分利之劑﹐愈損眞陰﹐必致不起。一老婦患前證﹐惡寒體倦﹐四肢逆冷﹐余以爲陽气虛寒﹐用補中益气加附子三劑﹐不應﹐遂以參附湯四劑稍應﹐仍以前藥而安。附子計用四枚﹐人參三斤許。

一婦人病愈後﹐小便出屎﹐此陰陽失於傳送﹐名大小腸交也。先用五苓散二劑而愈﹐又用補中益气湯而安。

﹝大﹞鹿茸丸治婦人久積虛冷﹐小便白濁﹐滑數不禁。

鹿茸﹝炙﹞椒紅桂心附子﹝炮﹞牡蠣﹝﹞補骨脂﹝炒﹞石斛肉蓯蓉﹝酒浸﹞

雞﹝炙﹞沈香﹝各一兩﹞桑螵蛸﹝炙﹐半兩﹞

上爲細末﹐酒煮麵糊﹐丸梧桐子大。空心﹐溫酒下三十丸。

又方鹿角屑炒令黃﹐爲細末﹐空心溫酒調二錢。

又方雄鷄炙爲末﹐空心酒調服二錢。

治婦人遺尿﹐不知出時。《千金翼》方。

白薇白芍藥﹝各等分﹞

上爲末﹐酒服方寸匕﹐日三服﹐空心。

又方以桑螵蛸酒炒﹐爲細末﹐每服二錢﹐生薑湯調下。

又方白礬牡蠣﹝各等分﹞

爲細末﹐飲服方寸匕。亦治丈夫遺尿。

療婦人遺尿不禁雄鷄翎燒灰爲末﹐酒服方寸匕。

補遺祕元丸治內虛自汗﹐小便不禁。

白龍骨﹝三兩﹞訶子﹝十个﹐去核﹞縮砂仁﹝一兩﹞

爲末﹐糯米粥丸梧子大。每服五十丸﹐空心鹽油吞下。

又治小便不禁﹐用豬脬洗淨﹐鐵鏟上炙熟食之﹐以酒咽下。

卷之三雜證門下

小便出血

﹝大﹞夫婦人小便出血者﹐由心主於血﹐血之行身通徧經絡﹐循環臟腑﹐血性得寒則凝澀﹐得熱則流散﹐失其常經﹐溢滲入於胞內﹐故小便出血也。

﹝薛﹞婦人小便尿血﹐或因膏粱炙爆﹐或因醉飽入房﹐或因飲食勞役﹐或因六淫七情﹐以致元气虧損﹐不能統攝歸源。若因怒動肝火者﹐用加味逍遙散調送發灰。肝經風熱者﹐送子芩丸。久而血虛者﹐用八珍送發灰。若膏粱積熱者﹐用淸胃散加槐花﹑甘艸。

房勞所傷者﹐用六君加柴胡﹑升麻。風熱所傷者﹐用四君加防風﹑枳殼。凡久而虧損元气者﹐用補中益气爲主。鬱結傷脾者﹐用濟生歸脾爲主﹐一婦人尿血﹐因怒气寒熱﹐或頭痛﹐或脇脹﹐此肝血虛而肝火盛﹐用加味逍遙散而血脹止﹐補中益气加蔓荊子而頭痛痊。後鬱怒腹痛尿血﹐仍用前散﹐加龍膽艸並歸脾湯治之。將愈﹐又因飲食所傷﹐復作心忡不寧﹐徹夜不寐﹐仍用前湯而痊。一婦人尿血﹐面黃體倦﹐飲食不甘﹐晡熱作渴﹐此脾胃气虛不能攝血歸經﹐用補中益气以補胃气﹐用歸脾湯以解鬱結﹐更用加味逍遙散以調養肝血而痊。一婦人小便出血﹐服四物﹑蒲黃之類﹐更加發熱吐痰﹐加芩連之類﹐又飲食少思﹐虛證蜂起﹐肝脈弦而數﹐脾脈弦而緩﹐此因肝經風熱﹐爲沈陰之劑﹐脾傷不能統攝其血﹐發生諸髒而然也。余用補中益气湯﹑六味地黃丸而痊。

鹿茸散﹝《大全》﹞治婦人勞損虛羸尿血。

鹿茸當歸熟地黃葵子蒲黃續斷﹝各等分﹞

上爲細末﹐酒調二錢﹐日三服。

發灰散治小便尿血﹐或先尿而後血﹐或先血而後尿﹐亦遠近之謂也。又治飲食忍小便﹐或走馬房勞﹐皆致脬轉﹐臍下急痛不通。兼治肺疽心衄內崩﹐吐血一兩口﹐或舌上血出如鍼孔﹐若鼻衄吹內立已。

亂髮燒灰﹝《本艸》云﹕能療瘀血﹐通關格﹐利水道﹐破瘕﹑癰疽﹑抓尿刺﹑下疰﹑雜瘡﹐療脬轉﹐通大小便﹐咳嗽﹐鼻衄。﹞

上一味﹐用米醋二合﹐湯少許﹐調服二錢﹐井華水調亦得。服藥訖﹐卽炒黑豆葉蹲其上﹐則通。

生漧地黃散治婦人尿血不止。

生漧地黃﹝二兩﹞柏葉黃芩﹝各半兩﹞阿膠﹝炒成珠﹐一兩﹞

上爲粗末﹐每服三錢﹐水一盞﹐姜三片﹐煎七分﹐去滓溫服。

當歸散治婦人小便出血﹐或時尿血。

當歸羚羊角﹝屑﹞赤芍藥﹝各半兩﹞生地黃﹝一兩﹞刺薊葉﹝三分﹞

上爲粗末﹐每服三錢﹐水煎去滓服。

又方羚羊角﹝屑﹞龍骨當歸蒲黃﹝各一兩﹞生地黃﹝二兩﹞

上爲細末﹐粥飲調下二錢﹐食前服。

又方以生地黃搗取汁﹐每服一小盞﹐日二服。

又方以蒲黃末酒調二錢服之。水調亦可。

又方以鹿角膠﹝二兩﹐炙令黃。﹞以水一大盞﹐煎至半盞﹐去滓分爲三服﹐食前服。

《補遺》﹕小便出血﹐竹茹一大塊﹐水煎服。

又方川牛膝去蘆﹐濃煎服。

又方當歸﹑白芷爲末﹐米飲下二錢。

又方催生如神散﹐童子小便和酒調下。

治婦人卒傷於熱﹐尿血陳總領云﹕余頃在章貢時﹐年二十六﹐忽小便後出鮮血數點﹐不勝驚駭﹐卻全不疼﹐如是一月﹐如不飲酒則血少﹐駭不能止。偶有鄕兵告以市醫張康者﹐常療此疾﹐遂延之來﹐供一器淸汁﹐云是艸藥﹐添少蜜解以水﹐兩服而愈。旣濃酬之﹐遂詢其藥名﹐乃鏡面艸﹐一名螺靨艸﹐其色靑翠﹐所在石階縫中有之。

卷之三雜證門下

大便下血

﹝大﹞婦人臟腑損傷﹐風邪易入﹐凡熱气在內﹐令人下血﹐風气在內﹐亦大便血色﹐或如豆汁﹐腹中疼痛。若糞後下血者﹐其來遠﹐糞前有血者﹐其來近。遠近者﹐言病在上下也。婦人面無血色﹐時寒時熱﹐脈浮弱﹐按之絕者﹐爲下血也。

﹝薛﹞前證或飲食起居﹐或六淫七情失宜﹐以致元气虧損﹐陽絡外傷。若膏粱積熱﹐加味淸胃散。怒气傷肝﹐六君﹑柴﹑芍﹑芎﹑歸。鬱結傷脾﹐加味歸脾湯。脾气虛弱﹐六君子湯。思慮傷心﹐妙香散。大腸風熱﹐四物﹑側柏﹑荊﹑防﹑枳殼。大腸血熱﹐四物﹑丹皮﹑柴胡。中气下陷﹐補中益气﹑茯苓﹑半夏。心脾不能攝血﹐必補脾肺之源﹐舉下陷之气。一婦人下血不已﹐面色痿黃﹐四肢畏冷﹐此中气下陷﹐用補中益气湯送四神丸﹐數服而愈。光祿張淑人下血﹐煩躁作渴﹐大便重墜﹐後去稍緩﹐用三黃湯加大黃至四兩方應﹐後用三黃湯又二十餘劑而愈。此等元气﹐百中一二。韓地官之內脾胃素弱﹐因飲食停滯﹐服克伐之劑﹐自汗身冷﹐气短喘急﹐腹痛便血。或用諸補劑﹐皆不應。余用人參﹑炮附子各五錢﹐二劑稍應﹐卻用六君子﹐每劑加炮附子三錢﹐四劑漸安。又用前湯﹐每加附子一錢﹐數劑乃瘥。一婦人因怒胸痞﹐飲食少思﹐服消導利气之藥﹐痰喘胸滿﹐大便下血。余用補中益气湯加茯苓﹑半夏﹑炮姜四劑﹐諸證頓愈﹐又用八珍加柴胡﹑炒梔全愈。

加減四物湯治腸風下血。

側柏葉﹝炒﹞荊芥槐花﹝炒﹞甘艸﹝炒﹐各五分﹞枳殼﹝麩炒﹞生地黃當歸川芎﹝各一錢﹞

上薑水煎服。

腸風黑神散治腸風下血﹐腹疼後重﹐或肛門脫出。

敗棕﹝燒﹞木饅頭﹝燒﹞烏梅﹝去核﹞粉艸﹝炙﹐各一錢﹞

上水煎服。

愚按﹕前二證若病久中气虛弱者﹐必用培補脾胃爲主。

地楡湯治陰結便血。﹝駱龍吉方﹞

地楡﹝四兩﹞甘艸﹝炒﹐一兩半﹞縮砂仁﹝四十七粒﹞

上每服三錢﹐水煎。

防風如神散治風熱气滯﹐糞後下血。

防風枳殼﹝麩炒﹐各等分﹞

上每服三錢﹐水煎。

妙香散治心气下血﹐溫酒調下。﹝見雜病心痛﹞

卷之三雜證門下

大便不通

﹝大﹞婦人大便不通者﹐由五臟不調﹐冷熱之气結於腸胃﹐則津液燥竭﹐大腸壅塞﹐故大便不通也。仲景云﹕婦人經水過多﹐則亡津液﹐亦大便難也。大三脘散﹐或四物加靑皮﹐或七宣丸﹑麻仁丸選而用之。

﹝薛﹞前證或大腸津液漧涸﹐或血虛火爍﹐不可計其日期﹐飲食數多﹐必待腹滿脹﹐自欲去而不能者﹐乃用豬膽汁潤之。若妄服苦寒辛散之劑﹐元气愈傷﹐或通而不止﹐或成中痞之證。大抵血虛火燥﹐用加味逍遙散。气血俱虛﹐用八珍湯。燥藥傷血﹐用四物﹑連翹﹑甘艸。克伐傷气﹐用四君﹑川芎﹑當歸。內熱作渴﹐飲湯﹐脈實﹐用竹葉黃湯。﹝雜病消癉。﹞內熱作渴飲冷脈澀﹐用四物送潤腸丸。肝膽克脾土而不能輸送﹐用小柴胡湯﹝傷寒少陽。﹞加山梔﹑郁李仁。腸胃气虛而不能傳送﹐用補中益气加芍藥。濃味積熱而祕結﹐用淸胃散加芍藥。﹝雜病齒。﹞其有熱燥﹑風燥﹑陽結﹑陰結﹐皆不宜損中气﹐治者審之。一婦人痰喘內熱﹐大便不通﹐兩月不寐﹐脈洪大﹐重按微細﹐此屬肝肺腎虧損﹐朝用六味丸﹐夕用逍遙散各三十餘劑﹐計所進飲食百餘碗﹐腹始痞悶﹐正前所謂血虛火爍也。以豬膽汁導而通之﹐用十全大補湯調理而安。

通神散治大便實熱不通﹐其證心腹脹痛﹐手不得近﹐心胸煩悶而欲飲食者。

大黃﹝炒﹞芒硝檳榔郁李仁﹝湯浸去皮﹐微炒﹞桃仁﹝杵﹐各一兩﹐一方有木香半兩。﹞

上爲末﹐每服二錢﹐空心粥飲調下。

大麻仁丸治腸胃風結﹐大便常祕而欲飲食者。

大麻仁﹝別研如膏﹞大黃﹝炒﹐各二兩﹞檳榔木香枳殼﹝麩炒﹐各一兩﹞

上爲末﹐入麻仁研勻﹐煉蜜丸桐子大。每服二十丸﹐溫水下。

皂角丸治大腸經有風﹐大便祕結而不堅實者。

皂角﹝炙﹐去子﹞枳殼﹝麩炒﹐各等分﹞

上爲末﹐煉蜜丸桐子大。每服七十丸﹐空心米飲下。

蘇麻粥順气滑腸。用紫蘇子﹑麻子仁﹐水研取汁﹐煮粥食之。

潤腸丸治伏火風熱﹐大腸漧燥。若因失血或因腎虛﹐當滋腎水﹐最忌此丸。

麻子仁桃仁﹝去皮尖﹐別研﹐各一兩﹞羌活當歸尾大黃﹝煨﹞皂角仁秦艽﹝各五錢﹞

上另研爲末﹐煉蜜丸。每服五十丸﹐空心白湯送下。如直腸漧澀﹐用豬膽汁導之﹐亦忌前藥。

搜風順气丸治痔漏腸風﹐風熱祕結﹐元气充實者。

車前子﹝一兩五錢﹞大麻子﹝微炒﹞大黃﹝五錢﹐半生半熟﹞牛膝﹝酒浸﹞郁李仁﹝湯泡﹞

菟絲子﹝酒浸蒸﹐杵曬爲末﹞枳殼﹝麩炒﹞山藥﹝各二錢﹞

上爲末﹐煉蜜丸桐子大。每服三十丸﹐空心白湯下。

子和脾約丸麻仁﹝一兩二錢半﹞枳殼﹝麩炒﹞濃朴﹝姜制﹞芍藥﹝各一兩﹞大黃﹝蒸﹐四兩﹞

杏仁﹝去皮尖炒﹐研爛如膏﹐一兩二錢﹞

上爲末﹐入杏仁膏煉蜜丸梧子大。每服三二十丸﹐空心用滚湯送下。

初虞世云﹕余歷觀古人用通藥﹐率用降气等藥。蓋肺气不下降﹐則大腸不能傳送﹐以杏仁﹑枳殼﹑訶子等味是也。又老人﹑虛人﹑風人﹐津液少﹐大便祕。經云﹕澀者滑之。故用胡麻﹑杏仁﹑麻子仁﹑阿膠之類是也。今人學不師古﹐妄意斟酌﹐每至大便祕燥﹐卽以駛藥蕩滌之﹐旣走津液气血﹐大便隨手愈更祕澀﹐兼生他病。予昔在魯山日﹐有一少自稱太醫﹐曹鎭有寄居王世安少府﹐本京師人﹐始病風淫末疾﹐爲此生以駛藥累累利之﹐後爲肺痿咯膿血﹐卒至大便不通而死。古人服藥尢所謹重﹐不若今人之輕生﹐故舉此以戒後人爾。

﹝薛﹞前證若胃彊脾弱﹐津液不得四布﹐但輸膀胱﹐小便數而大便難者﹐用脾約丸。若陰血枯槁﹐內火燔灼﹐脾肺失傳﹐大便祕而小便數者﹐用潤腸丸。此丸若用之於熱甚气實﹐與西北之稟濃者﹐無有不效。若用於東南及虛熱而气血不足者﹐則脾愈弱而腸愈燥﹐反致虛痞矣。此東垣先生之治法也。其搜風順气丸﹐中貴及西北人用之多效﹐東南人用之無不致害。一老婦大便欲去而難去﹐又不堅實﹐腹內或如故﹐或作脹﹐兩關尺脈浮大。余以爲腸胃气血虛弱﹐每服十全大補湯加肉蓯蓉﹐去後始快﹐若間二三日不服﹐腹內仍脹﹐大便仍難。一老婦大便月餘不通﹐痰喘內熱﹐不得就枕﹐脈洪大﹐重按微細﹐朝用六味丸﹐夕用逍遙散各五十餘劑﹐計進飲食百餘碗﹐小腹始悶﹐此火燥而消鑠也﹐以豬膽汁潤之﹐用十全大補而安。後仍不通﹐用八珍倍加蓯蓉常服而通。

卷之三雜證門下

大便或祕或利

﹝大﹞經云﹕春傷於風﹐夏必飧泄。蓋木气刑土也。土不能滲泄則木气勝﹐故泄。風气行精液燥﹐故祕。卽不可轉以祕燥爲風也。余家中宗親張公度母氏年七十﹐日下利數十行﹐百方治之不愈﹐又苦腰腳拘攣﹐公度以蒺藜﹑酸棗仁治拘攣而利愈。黃魯直母安康郡太夫人苦祕結﹐以公度藥投之而大便利。故知祕與利皆出於風。公度﹐潞人﹐名﹐世有令徳﹐承父醫學而克其家﹐淸修不妄取﹐眞有徳君子﹐今見於此。

﹝薛﹞按前證若因足三陰虧損﹐發熱作渴﹐胸膈不利﹐飲食善消﹐面帶陽色﹐脈洪而虛﹐肢體倦怠者﹐用補中益气湯﹑六味地黃丸。脾肺气虛﹐補中益气湯。脾經鬱結﹐用加味歸脾湯。气血俱虛者﹐八珍加肉蓯蓉。腎經津液不足者﹐六味地黃丸。胃火銷鑠津液﹐竹葉黃湯。肝木侮脾土﹐小柴胡加山梔﹑郁李仁﹑枳殼。膏粱積熱﹐淸胃散加山梔﹑郁李仁﹑枳殼。若燥在直腸﹐用豬膽導之。

治風人﹑香港腳人大便或祕或利。虛人尢宜。

皂角子﹝三百粒﹐破作兩片﹐慢火炒燥甚﹐入酥一棗大﹐又炒至燥﹐又入酥炒至焦黑爲度﹞

上細末﹐煉蜜丸如梧桐子大。每服三十丸﹐煎蒺藜﹑酸棗仁湯下﹐空腹服。兩時久未利﹐再進一服﹐漸加至百丸不妨﹐以通爲度。

蒺藜湯方用蒺藜不以多少﹐炒至赤黑色﹐臼內以木杵舂去刺﹐揀簸淨﹐每蒺藜三兩﹐以酸棗仁一兩炒令香﹐同杵爲粗末﹐馬尾羅篩。每三錢﹐水一盞﹐煎至七分﹐去滓溫服﹐下前丸子。

大五柔丸主髒气不調﹐大便難。通榮衛﹐利九竅﹐進飲食。

大黃﹝斗米上蒸﹐切焙﹞枳殼﹝去瓤﹐麩炒﹞白芍藥葶藶﹝炒香﹐別研﹞

肉蓯蓉﹝酒浸軟﹐溫水洗切焙﹐各一兩﹞桃仁﹝一百枚﹞杏仁﹝四十枚﹐並去皮尖﹐麩炒令黃﹐別杵﹞牛脂﹝去筋膜熬成油﹐與葶藶﹑杏仁等杵﹞

上除有油藥並爲末﹐入牛脂﹑桃杏仁﹑葶藶﹐杵數千下﹐丸如梧桐子大。米飲下三丸﹐日三服﹐腹稍空時服﹐未知稍增﹐以知爲度。

安康郡太苦風祕﹐予爲處枳訶二仁丸。

杏仁﹝去皮尖﹐麩炒黃﹞麻仁﹝別研各二兩﹞枳殼﹝去穣﹐麩炒研﹞訶子﹝慢火炒﹐捶去核﹞

上二物各一兩爲細末﹐同二仁杵﹐煉蜜和杵丸如梧桐子大﹐溫水下二三十丸。未知稍增。

潞公在北門日﹐盛夏間苦大便不調﹐公隨行醫官李琬﹐本衢州市戶﹐公不獨終始涵容之﹐又教以醫事。公病泄利﹐琬以言動搖之﹐又求速效﹐卽以赤石脂﹑龍骨﹑漧薑等藥饋公﹐公服之不大便者累日﹐其勢甚苦﹐予方自共城來見公﹐未坐定﹐語及此事﹐公又不喜服大黃藥。予告曰﹕此燥糞在直腸﹐藥所不及﹐請以蜜兌導之﹐公爲然。時七月中苦熱﹐予揮汗爲公作蜜兌。是夕三用藥﹐下結糞四五十枚﹐黑如橡栗﹐公二三日間飲食已如故。世有一種虛人不可服利藥﹐今載其法。

蜜兌法好蜜四五兩﹐銀石器中微火熬﹐不住手以匙攪﹐候可丸﹐見風硬﹐卽以蛤粉塗手﹐捏作人指狀﹐長三寸許﹐坐廁上納之﹐以手掩定﹐候大便通卽放手﹐未快再作。﹝以上四方出初虞世。﹞

補遺通气散治婦人憂怒傷肺﹐肺與大腸爲傳送﹐致令祕澀不通。或服燥藥過多﹐大便祕﹐亦可用。

陳皮蘇葉枳殼木通﹝去皮節﹞

上等分銼﹐每服四錢﹐水煎溫服。

皂角丸﹑蘇麻粥亦佳。﹝見前。﹞

卷之三雜證門下

泄瀉

﹝大﹞泄瀉之證﹐因腸胃虛冷而邪气乘之。經云﹕春傷於風﹐夏必飧泄。蓋風傷肝﹐肝木旺而克脾土﹐屬外因也。若七情不平﹐髒气受傷﹐屬內因也。若飲食生冷傷脾﹐屬不外內因也。大法寒者溫之﹐熱者涼之﹐滑者澀之﹐濕者燥之。

﹝薛﹞前證若生冷所傷﹐用六君﹑木香﹑砂仁。辛熱所傷﹐用二陳﹑炒連﹑山梔。麵食所傷﹐用六君﹑神曲。米食所傷﹐用六君﹑谷。飲食不時而傷﹐用四君子湯。飲食過多而傷﹐用六君子湯。飲食停滯﹐人參養胃湯。脾气虛弱者﹐六君﹑升麻﹑柴胡。脾气虛寒﹐六君﹑木香﹑炮姜。肝木乘脾者﹐六君﹑柴胡﹑芍藥。肝火克脾者﹐六君﹑芍藥﹑山梔。中气虛而下陷者﹐補中益气湯。鬱結傷脾者﹐濟生歸脾湯。腎气虛者﹐五味子散。脾气虛者﹐二神丸。脾腎虛者﹐四神丸。命門火衰者﹐八味丸。眞陽虛敗者﹐固眞丸。仍與滯下方參用。侍禦沈東江之內﹐停食腹痛作瀉﹐以六君加木香﹑炮姜而愈。後復作﹐傳爲腎泄﹐用四神丸而安。侍禦徐南湖子室﹐瀉屬腎經﹐不信餘言﹐專主滲泄﹐以致不起。一婦人年逾五十﹐不食夜飯﹐五更作瀉二十年矣。後患痢﹐午前用香連丸﹐午後用二神丸各二服而痢止﹐又以二神丸數服而食夜飯﹐不月而形體如故。吳江史玄年母﹐素有血疾﹐殆將二紀﹐平居泄瀉﹐飲食少思﹐面黃中滿﹐夏月尢甚﹐治血之藥﹐無慮數百劑﹐未嘗少減。余以爲脾腎虛損﹐用補中益气湯送二神丸﹐復用十全大補湯煎送前丸﹐食進便實﹐病勢頓退。若泥中滿忌參﹑術﹐痰痞忌熟地﹐便泄忌當歸﹐皆致誤事。

《補遺》治瀉﹐風證則胃風湯﹑不換金正气散。寒證則理中湯﹑四柱散﹑大已寒丸。暑則五苓散﹑香薷散﹑六和湯。濕則藿香正气﹑戊己丸。此大槪而論﹐至於通治則有諸方可檢﹐隨證治療。然男子婦人久瀉不止﹐無逾固腸丸之效驗。

香朴丸治腸胃虛冷泄瀉﹐注下無度﹐脾虛气閉﹐不進飲食。

大濃朴﹝五兩﹞北香白術陳皮﹝各三兩﹞訶子赤石脂﹝各一兩半﹞

上爲細末﹐麵糊丸如梧桐子大。空心米飲下五十丸。如常服﹐暖脾胃。

桂香丸治臟腑虛爲風濕寒所搏﹐冷滑注下不禁﹐老人虛人危篤﹐累效。

附子肉豆蔻﹝並炮﹞白茯苓﹝各一兩﹞桂心木香﹝炮﹞白姜﹝炮﹐各半兩﹞

丁香﹝二錢半﹞

上爲細末﹐米糊丸如梧桐子大。空心米飲下五十丸。

豆蔻分气飲治臟腑虛寒﹐泄瀉無度﹐瘦極﹐及婦人產後瀉﹐洞泄危篤甚。

藿香葉艸豆蔻仁﹝炮﹞靑橘皮﹝各四兩﹞甘艸丁香﹝各半兩﹞烏梅﹝五十个﹞

肉豆蔻﹝十个﹐炮﹞

上咀﹐每服四錢﹐水二盞﹐糯米一撮﹐煎七分﹐去滓溫服。

豆蔻丸治髒寒泄瀉不止﹐服諸藥無效。﹝亦可治男子﹞

肉豆蔻﹝面裹煨香﹐﹞不以多少﹐碾細入陳米白飯搗令得所﹐丸如綠豆大。空心﹐煮粟米飲吞下百丸。本家累以此藥救人有效。

人參豆蔻散治久瀉不止﹐服諸藥無效﹐此藥屢效。

人參肉豆蔻漧薑濃朴甘艸陳橘皮﹝各一兩﹞川芎桂心訶子北香﹝各半兩﹞

上爲細末﹐每服三錢﹐水一小盞﹐姜三片﹐棗一枚﹐煎至六分服。

木香散治臟腑冷極﹐及久冷傷脾﹐口瘡﹐下泄米谷不化﹐飲食無味﹐肌肉瘦悴﹐心多嗔恚﹐婦人產後虛冷下泄﹐及一切水瀉冷痢。

木香破故紙﹝炒﹐各一兩﹞良姜縮砂仁濃朴﹝制﹐各七錢半﹞赤芍藥橘紅桂心白術﹝各半兩﹞吳茱萸﹝湯泡七次﹞胡椒﹝各二錢半﹞肉豆蔻﹝四枚﹞檳榔﹝一个﹞

上爲散﹐每服三錢﹐用不經水豬肝四兩許﹐去筋膜﹐批爲薄片﹐重重摻藥﹐置一鼎中﹐入漿水一碗﹐醋一茶腳許﹐蓋覆煮肝熟﹐入鹽一錢﹐蔥白三莖細切﹐生薑彈子許拍破﹐同煮水欲盡﹐空心爲一服﹐冷食之。初服微瀉不妨﹐亦是逐下冷气﹐少時自止。經年冷痢滑瀉﹐只是一服。渴卽飲粥湯﹐忌生冷油膩物﹐如不能食冷物﹐卽添少漿暖服。嘉興謝醫得此方﹐病其繁﹐只用漿水煮豬肝﹐丸如梧桐子大﹐粥飲下五十丸亦效。若暴瀉痢只是一服﹐惟熱痢﹑熱瀉不宜服。

趙府博宜人病泄瀉不止﹐用附子﹑木香﹑訶子﹑肉豆蔻﹑龍骨等藥及諸丹服之﹐皆無效。召余診之﹐肝腎脈虛弱﹐此肝腎虛也。府博云﹕其說見在何經﹖余曰﹕諸方論泄痢﹐止是言脾胃病﹐不過講風冷濕毒之所侵入﹐及飲食傷滯﹐遇腸虛則泄痢。而不知肝腎气虛﹐亦能爲泄痢。古書所載甚明﹐不可不辧﹐經曰﹕泄痢前後不止﹐腎虛也。又曰﹕諸厥固泄﹐皆屬於下。下謂下焦肝腎之气也。門戶束要﹐肝之气也。守司於下﹐腎之气也。肝气厥而上行﹐故下焦不能禁固而泄痢。腎爲胃關﹐門戶不要﹐故倉廩不藏也。若病泄利﹐其源或出於此﹐而專以脾胃藥治之﹐則膠固千里矣。遂用木香散數服而愈。

香連丸治痢疾並水瀉﹑暑瀉腹痛﹐不問赤白﹐神效。

黃連﹝淨﹐二十兩﹞吳茱萸﹝去枝梗﹐十兩﹞

上先將二味﹐用熱水拌和﹐入瓷器內置熱湯頓一日﹐同炒至黃連紫黃色﹐去茱用連爲末﹐每末四兩﹐入木香末一兩﹐淡醋﹑米飲爲丸桐子大。每服二三十丸﹐滚湯下。久痢中气下陷者﹐用補中益气下。中气虛者﹐用四君子下。中气虛寒者﹐加姜﹑桂。

如金丸好川黃連一斤﹐分上中下三等揀開﹐以生薑三斤﹐先刮下皮﹐以皮存一處﹐將姜搗汁﹐如前分浸黃連一宿﹐先用幹壁土研細鋪鍋底﹐又鋪濃綿紙一層﹐上放黃連炒燥﹐再拌再炒﹐如此九次﹐方用姜皮同爲細末﹐滴水丸。

防風芍藥湯治飧泄身熱﹐脈弦腹痛及頭痛。

防風芍藥﹝炒﹞黃芩﹝炒﹐各二錢﹞

上用水煎服。

滲濕湯治寒熱所傷﹐身重腰冷如坐水中﹐或小便祕澀﹐大便溏泄。此證多因坐臥濕地﹐或陰雨所襲而致。

蒼術白術﹝炒﹞甘艸﹝炒﹐各一兩﹞漧薑﹝炮﹞茯苓﹝各二兩﹞陳皮﹝一兩﹞丁香﹝二錢半﹞

上每服四五錢﹐棗水煎。

茯苓湯治濕熱泄瀉﹐或飲食傷瀉。

白術﹝炒﹞茯苓﹝各五錢﹞

上用水煎﹐食前服。一方有芍藥等分﹐名白術散。

白術芍藥湯治脾經受濕﹐水泄注下﹐體重腹滿﹐形體倦怠﹐不欲飲食﹐或暴泄無數﹐水谷不化。

白術芍藥﹝各二錢﹐炒﹞甘艸﹝炒﹐一錢﹞

上水煎服。

胃苓散治夏秋之間﹐脾胃傷冷﹐水谷不分﹐泄瀉不止。﹝亦治男子﹞

五苓散平胃散上和合﹐姜棗煎﹐空心服妙。

五香散治食魚傷泄瀉不止﹐气刺奔衝﹐及婦人產前產後腹痛血气等疾﹐用溫酒下。產後敗血衝心﹐用敗蒲煎湯下。安胎﹐以糯米飲調下。孕婦脾泄瀉痢﹐煎陳米飲調下﹐食前。

烏藥白芷﹝炒﹞枳殼白術﹝炒﹞良姜﹝炒﹞

甘艸莪術﹝孕者減半﹞

上等分爲細末﹐每服二錢﹐溫酒調下。

二神丸﹝加五味子二兩﹐吳茱萸四兩﹐名四神丸。﹞治脾腎虛弱﹐侵晨五更作瀉﹐或全不思食﹐或食而不化﹐大便不實﹐神效。

破故紙﹝四兩﹐炒﹞肉豆蔻﹝二兩﹞

上爲末﹐用大紅棗四十九枚﹐生薑四兩切碎﹐同棗用水煮熟﹐去姜取棗肉和藥﹐丸桐子大﹐每服五十丸﹐空心鹽湯下。

五味子散治腎經虛弱﹐大便不實﹐或夜間或五更泄瀉。

五味子﹝炒﹐二兩﹞吳茱萸﹝半兩﹞

上爲末﹐每服二錢﹐空心米飲調下﹐其效如神。米糊爲丸亦可。

固腸丸人參﹝去蘆﹞蒼術﹝米泔浸一宿﹞茯苓木香﹝不見火﹞訶子肉﹝煨﹞烏梅肉肉豆蔻﹝面裹煨﹞罌粟殼﹝去蒂穣﹞

上各等分爲末﹐麵糊丸如梧桐子大。每服四十丸﹐米飲下。

卷之三雜證門下

協熱下利

﹝大﹞若下淸水其色赤黃﹐或米谷不化﹐但欲飲冷﹐時時嘔逆﹐小便不利﹐得熱則極﹐心胸煩躁﹐脈虛大而數﹐此由乘虛熱入於胃﹐湊滲下焦﹐津液不分﹐並於大腸﹐謂之協熱下利。先用五苓散利小便﹐次以玉粉丹﹑四味阿膠丸。

﹝薛﹞前證若胃气虛弱﹐用補中益气湯。肝木侮脾土﹐用六君子湯。鬱結傷脾土﹐用歸脾湯。命門火衰﹐用八味地黃丸。余參各論主之。一婦人五月間患痢﹐日夜無度﹐小腹墜痛﹐發熱惡寒。余以爲脾气虛弱﹐用六君子湯送香連丸﹐二服漸愈﹐仍以前湯送四神丸﹐四服全愈。至七月終﹐怠惰嗜臥﹐四肢不收﹐體重節痛﹐口舌漧燥﹐飲食無味﹐大便不實﹐小便頻數﹐灑淅惡寒﹐淒慘不樂﹐此肺與脾胃虛而陽气不伸也﹐用升陽益胃湯而痊。

玉粉丹蛤粉硫黃﹝等分﹞

上同研細﹐白麵糊和丸如梧桐子大。每服五十丸﹐米飲下。

四味阿膠丸黃連赤茯苓﹝去皮﹐各一兩﹞芍藥﹝三兩﹞阿膠﹝炒燥﹐一兩﹞

上先將三味爲末﹐卻以好醋熬阿膠成稀膏﹐丸如梧桐子大﹐米飲下三十丸。

《補遺》協熱而利﹐《活人書》黃芩湯﹑赤石脂丸﹐《局方》益元散皆可。

卷之三雜證門下

滯下

﹝男女痢治無異﹐已詳《雜病準繩》﹐此特摭遺耳。﹞

﹝大﹞夫赤白痢疾者﹐古人名之滯下是也。究疾之原﹐皆因外感五邪之气﹐內傷生硬冷熱之食。其證不一﹐有赤有白﹐有赤白相雜﹐有冷有熱﹐有虛有實。大抵四時皆以胃气爲本﹐未有不因外感寒暑燥濕風之气而傷於脾胃﹐脾胃旣虧﹐而又內傷飲食﹐飲食不能克化﹐致令積滯而成滯下。古人云﹕無積不成痢者此也。經云﹕春傷於風﹐夏生飧泄。蓋風喜傷肝﹐然春時肝木正旺而不受邪﹐反移气克於脾土。然脾旣受克﹐又不能忌愼口腹﹐恣食生冷粘硬之物﹐致令脾胃不能克化﹐因此積滯。又夏秋之間﹐或再感暑濕風冷之气﹐發動而成痢也。其證必先臍腹痛﹐洞泄水瀉﹐裏急後重﹐或有或無﹐或赤或白﹐或赤白相雜﹐日夜無度﹐如有此證﹐不問冷熱虛濕﹐但當先服神術散﹐可以發散風冷寒濕之气﹐次服五苓散分利水谷﹐兼用加巴感應丸﹐溫脾胃去積滯﹐或六神丸﹐未有不安者也。或曰﹕𨿽古人有言無積不成痢﹐亦不專以去積爲先﹐豈有一歲之內﹐獨於夏秋之間﹐人皆有積而春冬無之。蓋風邪入胃﹐木來勝土﹐不爲暴下則爲痢疾﹐其神術散要藥也。又有一方一郡之內﹐上下傳染﹐疾狀相似﹐或只有一家長幼皆然﹐或上下鄰里間相傳染﹐或有病同而證異﹐亦有證異而治同﹐或用溫劑而安﹐或用涼藥而愈﹐有如此等是毒疫痢也。治疫毒痢者﹐𨿽當察五運六气之相勝﹐亦不可狎泥此說﹐且如運气相勝﹐豈獨偏於一方一郡﹐而偏於一家一巷者乎﹖如有此證﹐當先察其虛實冷熱﹐首以敗毒散多加人參﹑甘艸﹑陳米﹑姜﹑棗煎服﹐及三黃熟艾湯﹑黃連阿膠丸﹐五苓散﹑駐車丸﹐可選而用之。如下痢赤多﹐或純下鮮血﹐裏急後重﹐大便不通﹐身體壯熱﹐手足心熱﹐心煩躁渴﹐腹脇脹痛﹐小便赤澀﹐六脈洪大﹐或緊而數﹐或沈而實﹐此熱痢也。宜白頭翁湯及三黃熟艾湯﹑五苓散﹐可選而用之。若風痢下血太過﹐宜用胃風湯加木香﹑黑豆煎服。

若夏秋之間﹐下痢或赤或白﹐或赤白相雜﹐臍腹痛﹐裏急後重﹐憎寒發熱﹐心胸煩悶﹐躁渴引飲﹐嘔逆惡心﹐小便不利﹐及五心煩熱﹐六脈虛弱﹐此等脈證﹐正因伏暑而得此疾﹐宜服香薷散加黃連﹑甘艸﹑當歸﹐酒水濃煎﹐沈冷﹝雜病傷暑。﹞頓服﹐仍急服酒蒸黃連丸﹐或小柴胡湯加人參煎服必愈。﹝沈內翰云﹕治痢之藥極多﹐然無如此藥之妙﹐蓋小柴胡湯能治暑毒。﹞如雜證一退﹐而痢尙未止﹐則以四物湯加膠﹐艾煎服﹐以調陰陽﹐未有不安者也。如水谷不分﹐小便不利﹐宜用五苓散﹐淡竹葉煎湯調服。如煩渴甚者﹐亦宜服之。若不明伏暑之證﹐但以脈虛而妄投硫﹑附﹑姜﹑桂﹑丹石之藥而殺之﹐深可嘆息。若下痢純白﹐狀如魚腦﹐臍腹冷痛﹐日夜無度﹐手足逆冷﹐或有嘔逆﹐全不入食﹐飲食欲溫而惡冷﹐六脈微細﹐此由臟腑虛冷之極﹐宜木香散加服四味理中湯及鐘乳健脾丸﹐甚者四肢逆冷﹐六脈沈絕﹐當一味峻補﹐兼灸气海﹑丹田二穴﹐更以助胃之藥﹐此守而不攻之意也。宜四順附子湯﹑三建丹﹑白丹﹑加味參附湯﹑姜附湯﹐皆可選用。如年尊虛弱之人﹐或素來稟受怯弱﹐亦宜以此法詳酌調理。然大宜開胃進食爲先﹐食可得入﹐則脾胃運化﹐糟粕便聚﹐糟粕旣成垢膩﹐鮮血瘀滯﹐不患其不隕矣。如久痢不瘥﹐腸滑不禁﹐溏泄不止﹐諸藥無效﹐方可施之澀腸止痢之劑﹐亦宜先以龍骨﹑肉豆蔻﹑訶子﹑鐘乳﹑胡粉之藥。近人多用罌粟殼﹑地楡之屬﹐然此物性太緊澀﹐能損胃气﹐如少壯之人﹐壯健者服之﹐間奏奇效。若是疫毒受暑受濕之證﹐及年尊之人﹐或稟受怯弱﹐服此莫不受其大害。若以固祕澀腸爲先﹐則風寒暑濕之邪﹐非惟澀而不去﹐而胃管閉而不通﹐禁口不食。日見羸瘦﹐糟粕不入腸中﹐所患無由可除矣。若有此證﹐宜以參苓白術散﹑四君子湯﹐及以石蓮﹑山藥之劑治之必愈。治痢欲投補藥﹐必須有溫通之意在焉。如四君子湯﹑理中湯﹑十全湯加木香﹑白豆蔻﹑茯苓﹑官桂﹑濃朴之屬﹐可以散風邪﹐可以分水道﹐可以開胃管﹐可以治纏擾﹐可以通祕澀﹐此攻守之意兩全也。大抵治痢之法﹐虛者補之﹐實者瀉之﹐滑者澀之﹐閉者通之﹐有積者推之﹐風則散之﹐暑則滌之﹐濕則燥之﹐熱則涼之﹐冷則溫之﹐冷熱者調之﹐以平爲期﹐不可以過﹐此爲大法。

祭酒林謙之說醫人劉從周治病有功﹐議論殊不凡﹐且有驗。云﹕大凡痢疾﹐不問赤白而爲冷熱之證﹐若手足和暖則爲陽﹐只須服五苓散﹐用粟米飲調下﹐次服感應丸二十丸卽愈。若覺手足厥冷﹐則爲陰﹐當服暖藥﹐如已寒丸﹑附子之類。如此治痢﹐無不效。此方親曾用有效。有人夏月患痢﹐一日六七十行﹐用五苓散兩服止。

﹝薛﹞東垣云﹕太陰經受濕﹐水瀉變膿血﹐脾傳於腎者﹐謂之賊邪﹐難愈。先痢而後瀉者﹐謂之微邪﹐易痊。若厥陰經下痢﹐脈沈遲﹐手足厥逆﹐用麻黃小續命湯汗之。若身冷自汗﹐小便自利﹐脈微嘔吐﹐用漿水散溫之。若脈疾身動﹐下迫聲響﹐用白術芍藥湯。脈沈身靜﹐飲食不入﹐用姜附湯。身體沈重﹐四肢不舉﹐用術附湯。竊謂前證若飲食停滯﹐用六君子湯以補脾胃﹐消飲食。若胃气下流﹐用補中益气湯以補脾胃﹐升元气。

若風傷腸胃﹐宜用神術散以補脾胃﹐解外邪。若痰積中焦﹐宜用六神丸以補脾胃﹐化痰滯。

大凡脾胃虛弱﹐宜補中气﹐調飲食。一老婦食後因怒患痢﹐裏急後重﹐肛門脫下﹐此脾气下陷﹐用大劑六君加附子﹑肉蔻﹑煨木香各一錢﹐吳茱五分﹐骨脂﹑五味各一錢五分﹐二劑諸證悉退。惟小腹脹悶﹐此肝气滯於脾也﹐與調中益气加附子﹑木香五分﹐四劑而愈。後口內覺鹹﹐此腎虛水泛﹐與六味地黃丸二劑頓愈。又以飲食失宜﹐大便不實﹐四肢逆冷﹐此脾胃復傷﹐與六君加附子五分及八味丸而愈。先太宜人仲夏患痢﹐腹痛去後無度﹐煩渴飲湯﹐手按腹痛稍止﹐脈鼓指而有力﹐此眞气虛而邪气實也﹐急用人參五錢﹐白術﹑茯苓各三錢﹐陳皮﹑炙艸﹑升麻﹑附子各一錢﹐服之卽睡﹐覺而索食﹐脈證頓退﹐再劑而安。此取證不取脈也。其時同患是證﹐服痢藥者俱致不起﹐惜哉。

﹝陳﹞曾有一婦人病痢疾﹐閱四十日﹐服諸藥不愈。召予診之﹐六脈沈弱。大凡下痢之脈宜沈宜弱﹐但以十全大補湯﹑姜棗煎成﹐加白蜜半匙﹐再煎數沸﹐服之愈。甲子夏秋間﹐趙經略侄孫病痢甚重﹐召小方脈未至﹐命予診之﹐六脈平細﹐以證觀之﹐云是血痢﹐其實非也﹐只是血水而已。予記調中湯治狀﹐云治夏月初秋﹐忽有暴寒﹐折於盛熱﹐結入四肢﹐則壯熱頭痛﹐寒傷於胃﹐則下利或血﹑或水﹑或赤﹐壯熱冥困脈數﹐宜服此。遂合之﹐去大黃﹐服之而愈。又有一婦女泄瀉不止﹐似痢非痢﹐似血非血﹐其色如濁酒。召予診之﹐則六脈沈絕﹐眾用熱藥及丹藥服之﹐則發煩悶。僕先用敗毒散數服﹐加陳米煎﹐次用胃風湯加粟米煎服愈。又調中湯去大黃﹐亦療此證。

﹝大﹞白頭翁湯治熱痢下血﹐連月不瘥。

白頭翁﹝二兩﹞黃連黃柏皮秦皮﹝各三兩﹞

上咀﹐每服四錢﹐水一盞半﹐煎至七分﹐去滓無時溫服。

神術散治春傷於風﹐夏生飧泄。大治傷風頭痛﹐項背拘急﹐鼻流淸涕。

蒼術﹝一斤﹞本川芎﹝各六兩﹞羌活﹝四兩﹞粉艸﹝二兩六錢﹞細辛﹝一兩六錢﹞

上爲粗末﹐每服三錢﹐水一盞﹐姜三片﹐煎七分﹐要出汗加蔥﹐去滓稍熱服﹐無時候。

六神丸治赤白痢疾。

神曲﹝別爲末﹐畱作糊﹞麥芽茯苓枳殼木香﹝煨﹐白痢倍之﹞黃連﹝赤痢倍之﹐各等分﹞

爲末﹐用神曲末作糊爲丸桐子大。每服五十丸﹐赤痢甘艸湯下﹐白痢漧薑湯下﹐赤白痢漧薑甘艸湯下。東山堯殿講云﹕是京城醫官見傳。予詳此方有黃連可以解暑毒﹐和臟腑﹐濃腸胃。有木香能溫脾胃﹐逐邪气﹐止下利。有枳殼能寬腸胃。有茯苓能利水道﹐有神曲﹑麥芽﹐可以消滯。眞痢門之要藥也。

三黃熟艾湯治傷寒四五日大下﹐熱痢時作﹐白通湯諸藥多不止﹐宜服此湯除熱止痢。

亦有人作丸子﹐熟水吞下四五十丸﹐治時行毒痢良驗。

黃芩黃連黃柏﹝各二分﹞熟艾﹝半个﹐雞子大﹞

上咀﹐每服三錢﹐水一盞﹐煎七分﹐去滓溫服無時。

四順附子湯生附子﹝去皮臍﹞白姜﹝炮﹞甘艸人參﹝各一兩﹞

上咀﹐每服四錢﹐水二盞﹐煎至七分﹐去滓空心服﹐吐瀉腹痛﹐加桂半兩。小便不利者﹐加茯苓半兩。大凡痢疾𨿽體寒手足逆冷﹐冷汗自出﹐六脈沈伏﹐不宜輕用附子。多因伏暑而得此疾﹐亦有冷汗自出﹐四肢逆冷﹐六脈虛弱﹐但背寒面垢﹐或面如塗油﹐齒幹煩冤﹐躁渴引飲﹐此伏暑證也。小柴胡湯﹑五苓散﹑酒蒸黃連丸必能奏效﹐學人宜精思耳。

三建丹陽起石﹝飛﹐半兩﹞鐘乳粉﹝一兩﹞大附子﹝炮﹐取末半兩﹐入藥一半﹐作糊一半﹞

上用附子糊丸如梧桐子大﹐每服五丸至十丸﹐空心溫酒下。如渴﹐參湯下。

加味參附湯大附子﹝二兩半﹐炮﹞大人參﹝五兩﹞

上二味咀﹐每服四錢﹐水二盞﹐姜十片﹐丁香十五粒﹐米一撮﹐煎至七分﹐空心溫服。

香茸丸治下痢危困。

麝香﹝半錢﹐別研﹐臨時入﹞鹿茸﹝一兩﹐火燎去毛﹐酥炙黃爲末﹐入麝令勻﹞

上以燈心煮棗肉爲丸﹐如梧桐子大﹐每服五十丸﹐空心服。繆立夫云﹕有醫者每料入滴乳香半兩尢有效。紹興中﹐患痢疾多往往而死﹐凡平時所用治痢如罌粟殼之類﹐不可向口﹐惟服此藥及沒石子丸愈。

調中湯葛根黃芩芍藥桔梗本赤茯苓白術甘艸﹝炙﹐各等分﹞

上咀﹐每服三錢﹐水一盞﹐煎至七分﹐去滓溫服﹐移時再服。

胃風湯治風冷乘虛客於腸胃﹐以致水谷不化﹐泄瀉注下﹐或腸胃濕毒﹐下如豆汁﹐或下瘀血。

人參白茯苓芎肉桂當歸白芍藥﹝炒﹞白術﹝炒﹐各等分﹞

上每服三二錢﹐入粟米數粒﹐水煎空心食前熱服。

水煮木香丸治久痢裏急後重﹐日夜無度。

罌粟殼﹝去穣﹐三兩﹞靑皮﹝去白﹞甘艸﹝炒﹐各二兩四錢﹞訶子﹝炮﹐去核﹐八兩﹞

當歸木香﹝各六兩﹞

上爲末﹐煉蜜丸彈子大﹐每服一丸﹐水煎化空心服。

戊己丸治胃經受熱﹐泄痢不止﹐或飲食不入﹐腹痛不止。

黃連﹝炒﹞吳茱萸﹝去梗﹐炒﹞白芍藥﹝各五兩﹞

上爲末﹐麵糊丸桐子大﹐每服三十丸﹐食前米飲下。

升陽除濕防風湯如大便閉塞﹐或裏急後重﹐數至圊而不能便﹐或有白膿﹐或兼下血﹐此鬱結而不通也。以此湯舉其陽﹐則陰气自降矣﹐愼勿利之。

蒼術﹝米泔浸﹐四錢﹞防風﹝二錢﹞白術﹝炒﹞白茯苓白芍藥﹝炒﹐各一錢﹞

先將蒼術用水一盅半﹐煎至一盅﹐納諸藥同煎至八分﹐食前熱服。夫飲食入胃﹐其气上升﹐輸精心肺﹐然後下降。若脾胃有傷﹐不能上升﹐下流肝腎而成泄利﹐法宜升補中气﹐不可疏下。此東垣發前人所未論也。

三黃丸治熱痢腹痛﹐或口舌生瘡﹐咽喉齒痛﹐及一切實火之證。

黃芩黃連黃柏﹝各等分﹞

上各另爲末﹐水糊丸桐子大﹐每服七八十丸﹐白湯下。

芍藥湯治熱痢便血後重。經曰﹕溲而便膿血﹐此气行而血止也。行血則便膿自愈﹐調气則後重自除。

芍藥﹝炒﹐一兩﹞當歸黃連﹝炒﹐各半兩﹞檳榔木香甘艸﹝炙﹐各二錢﹞

桂﹝二錢五分﹞黃芩﹝炒﹐三錢﹞

上每服半兩﹐水煎。如不減﹐加大黃。此證外有因中气虛弱﹐脾气鬱結者。治當審察。

酒蒸黃連丸姜附湯小柴胡湯參苓白術散蕷蓮飲香薷散敗毒散理中丸黃連阿膠丸駐車丸眞人養髒湯五苓散感應丸﹝亦有用蘇合香丸和丸服﹐名蘇感丸。亦有外加黃蠟丸桐子大﹐十粒兼服。﹞

以上諸方﹐並見《證治類方》泄痢各門﹐不復重錄。

卷之三雜證門下

痢後嘔噦

﹝大﹞凡滯下病之稍久或欲愈之時﹐多有咳逆及嘔逆之證。然咳逆者﹐古人之所謂噦是也。噦者腎寒所生﹐此證最危﹐其他病亦惡咳逆﹐如見此證﹐宜用橘皮漧薑湯﹑半夏生薑湯﹑丁香柿蒂湯。若陽證咳逆者﹐小柴胡湯﹑橘皮竹茹湯。予嘗治一痢疾咳逆不止﹐六脈沈弱﹐諸醫用藥灼艾皆無效﹐僕投退陰散兩服愈。又嘗治許主簿痢疾愈後咳逆不止﹐服諸藥無效﹐遂灸期門穴﹐不三壯而愈。﹝穴見《鍼灸準繩》。﹞如有嘔逆之證﹐《難經》云﹕無陰則嘔。然多有胃熱而嘔﹐亦有胃寒而生﹐亦有暑毒而生﹐如胃熱而嘔﹐宜服小柴胡湯﹑孫兆竹茹湯﹑蘆根湯﹑官局桔梗湯﹑竹葉石膏湯加生薑主之。嘔而發渴者﹐豬苓湯﹐又嘗治一痢後嘔不止﹐六脈虛弱﹐此胃寒而嘔﹐又似暑毒凝於胃脘﹐投《局方》香薷丸而愈。

橘皮漧薑湯治噦。

橘皮通艸漧薑桂心甘艸﹝各四錢﹞人參﹝二錢﹞

上咀﹐每服四錢﹐水一盞﹐煎至七分﹐去滓溫服。

半夏生薑湯治噦欲死。

半夏﹝一兩一分﹐洗﹞生薑﹝二兩﹐切﹞

上以水二盞﹐煎至八分﹐去滓分爲二服。

丁香柿蒂湯治咳逆。

丁香﹝十粒﹞柿蒂﹝十五枚﹞

上咀﹐用水一盞半﹐煎至八分﹐去滓熱服。

橘皮竹茹湯治噦逆。

橘皮甘艸﹝各二兩﹞半夏﹝一兩﹐湯洗﹞人參﹝半兩﹞竹茹﹝一升﹞

上咀﹐每服四錢﹐水二盞﹐生薑六片﹐棗一枚﹐煎至七分﹐去滓溫服。

生薑橘皮湯治漧嘔噦﹐若手足厥冷者。

橘皮﹝四兩﹞生薑﹝半斤﹞

上咀﹐每服半兩﹐水一盞﹐煎至七分﹐去滓溫服。

退陰散本治陰毒傷寒﹐手足逆冷﹐脈沈細﹐頭痛腰重連進三服。小小傷冷﹐每服一字﹐入正元散內同煎﹐加鹽少許。陰毒傷寒咳逆﹐煎一服﹐細細熱呷卽止。

漧薑川烏頭﹝各等分﹞

上爲粗末﹐炒令黃色﹐候冷搗爲末﹐每服一錢﹐水一盞﹐鹽一撚﹐煎至半盞服。

豬苓湯治咳而嘔渴﹐心煩不得眠。

豬苓赤茯苓澤瀉阿膠﹝炒﹞滑石﹝各半兩﹞

上咀﹐每服三錢﹐水一盞﹐煎候膠消盡服。

補遺倉廩湯治痢疾心煩﹐手足溫﹐頭痛。如脾胃脈不弱﹐此乃毒瓦斯上衝心肺﹐所嘔噦而不食﹐宜倉廩湯。﹝卽敗毒散是。﹞

每服四錢﹐入陳倉米百粒﹐姜五片﹐棗一枚﹐煎溫服。若脈微弱﹐或心腹虛脹﹐手足厥逆﹐初病則不嘔﹐因服罌粟﹑烏梅﹐苦澀過多﹐以致聞食先嘔﹐此乃脾胃虛弱﹐用山藥一味﹐銼小豆大﹐一半生用﹐一半銀瓦銚內炒熟﹐同爲末﹐米飲調下。

又治噤口痢。以石蓮子去殼畱心並肉﹐爲末﹐每二錢﹐陳米飲調下。此疾蓋毒上衝心肺﹐借此以通心气﹐便思食。

卷之三雜證門下

痔

﹝大﹞婦人痔﹐因鬱怒﹑風熱﹑濃味膏粱所致。其名有五﹕肛邊如乳出膿者爲牝痔。腫脹出血者爲牡痔。癢痛者爲脈痔。腫核者爲腸痔。登廁出血者爲血痔。治宜審之。

﹝薛﹞前證﹐婦人多因胎產﹑經行﹑飲食起居﹑六淫七情失調所致。男子多因醉飽入房﹐筋脈橫解﹐精气脫泄﹐熱毒乘虛而患。或入房彊固其精﹐木乘火勢而侮金﹐或炙爆濃味﹐陰虛濕熱﹐宜涼血潤燥疏風﹐潰後當養元气﹐補陰精﹐不愈卽成痔漏﹐有串臀﹑串陰﹑穿腸者。其腸頭腫塊者﹐濕熱也﹐作痛者風也﹐便燥者火也﹐潰膿者熱勝血也。大便作痛者﹐潤燥除濕。肛門墜痛者﹐瀉火導濕。小便澀滯者﹐淸肝導濕。經云﹕因而飽食﹐筋脈橫解﹐腸爲痔。證屬肝腎不足﹐故用加味地黃及六味丸有效。愼勿敷毒藥及服寒涼之劑。

鱉甲散治五種痔漏﹐膿血淋漓﹐或腫痛堅硬下墜。

鱉甲露蜂房蛇蛻豬後懸蹄皮﹝五味燒存性﹐各二錢﹞麝香﹝一分﹞

上爲末﹐每服一錢﹐空心生地黃煎湯調下﹐更敷之。

又方﹕熱痛用寒水石﹑朴硝爲末﹐以津調搽。

治法並方﹐詳《雜病》痔門﹐玆不重錄。

卷之三雜證門下

脫肛

﹝大﹞脫肛者﹐大腸之候也。大腸虛寒﹐其气下陷則肛門翻出﹐或因產努力﹐其肛亦然也。

﹝薛﹞前證若大腸濕熱﹐用升陽除濕湯。若血熱﹐用四物﹑條芩﹑槐花。血虛﹐用四物﹑白術﹑茯苓。兼痔痛﹐用四物﹑槐花﹑黃連﹑升麻。中風虛弱﹐用補中益气湯加芍藥﹑白術。中气虛寒﹐加半夏﹑炮姜﹑五味。腎虛﹐用六味丸。虛寒﹐用八味丸。夫肺與大腸爲表裏﹐肛者大腸之門﹐肺實熱則祕結﹐肺虛寒則脫出。腎主大便﹐故肺腎虛者﹐多用此證。一婦人脫肛﹐用補中益气﹑加味歸脾各百餘劑而愈。後因分娩復脫﹐仍以前藥各二百餘劑始愈。

升陽除濕湯自下而上者﹐引而竭之。

升麻柴胡防風神曲﹝炒﹞澤瀉豬苓﹝各半兩﹞蒼術﹝一兩﹞陳皮甘艸﹝炙﹞

大麥﹝各三錢﹞

上每服五錢﹐水煎空心服。胃寒腸鳴﹐加益智仁﹑半夏各半錢﹐姜棗同煎服。

姚和眾以鐵粉敷之良。﹝《聖惠方》亦治陰脫﹑陰腫。﹞

《集驗方》以生鐵三斤﹐水一斗﹐煮至五升﹐取水洗﹐日二次。

孫眞人用蛤蟆皮瓶中燒多煙燻﹐功效玄微。

一方用五倍子煎湯洗﹐以赤石脂末摻上托入。或脫長者﹐以兩牀相並﹐中空尺許﹐以瓷瓶盛湯﹐令病患仰臥浸瓶中﹐逐日易之﹐收盡爲度。

卷之三雜證門下

前陰諸疾

﹝陰腫﹞﹝大﹞夫婦人陰腫者﹐是虛損受風邪所爲。胞絡虛而有風邪客之﹐風气乘於陰﹐與血气相搏﹐令气痞澀﹐腠理壅閉不泄越﹐故令腫也。

﹝薛﹞前證若气血虛弱﹐用補中益气湯舉而補之。肝經濕熱﹐用龍膽瀉肝湯滲而淸之。若陰腫﹑陰癢﹑陰冷﹑陰挺﹐當與後論互相參看。一婦人陰中腫悶﹐小便澀滯﹐兩脇作腫﹐內熱晡熱﹐月經不調﹐時或寒熱。此因肝脾鬱怒﹐元气下陷﹐濕熱壅滯。朝用歸脾湯加柴胡﹑升麻﹐解鬱結﹐補脾气﹐升元气。夕用加味逍遙散淸肝火﹐生肝血﹐除濕熱。各數劑﹐諸證悉愈。又用四君﹑芎﹑歸﹑丹皮﹐調補肝脾而經水如期。

菖蒲散治婦人月水澀滯﹐陰間腫痛。

菖蒲當歸﹝各一兩﹐炒﹞秦艽﹝半兩﹞吳茱萸﹝半兩﹞

上爲粗末﹐每服三錢﹐水一盞﹐蔥白五寸﹐煎至六分﹐空心溫服。

《經心錄》方治婦人陰中腫痛不可忍。

艾葉﹝五兩﹞防風﹝三兩﹞大戟﹝二兩﹞

上銼細﹐以水一斗﹐煮取五升﹐熱洗﹐日三次﹐切宜避風冷。

《古今錄驗》治婦人陰腫或瘡爛者﹐麻黃湯洗方。

麻黃黃連蛇牀子﹝各二兩﹞北艾葉﹝一兩半﹞烏梅﹝十个﹞

上銼細﹐以水一斗﹐煮取五升﹐去滓熱洗﹐避風冷。

又方治婦人陰腫堅痛﹐白礬散。

白礬﹝半兩﹞甘艸﹝半分﹐生﹞大黃﹝一分﹐生﹞

上爲細末﹐每用棗大﹐綿裹納陰中﹐日兩換。

《肘後方》療陰中腫痛。

枳殼﹝半斤﹞炒令熱﹐以故帛裹熨﹐冷卽換之。

《子母祕錄》療陰腫。鐵精粉敷上。

《補遺》方治陰門腫。以甘菊苗研爛﹐百沸湯淋洗燻浸。

又方小麥﹑朴硝﹑白礬﹑五倍子﹑蔥白﹐煮水洗。

又方陰腫大﹐馬鞭艸搗爛塗之。

﹝陰癢﹞﹝大﹞夫婦人陰癢者﹐是虫蝕所爲。三虫在於腸胃之間﹐因髒虛三虫動作﹐蝕於陰內﹐其虫作熱﹐微則爲癢﹐重者乃痛也。

﹝薛﹞前證屬肝經所化﹐當用龍膽瀉肝湯﹑逍遙散以主其內外﹐以桃仁研膏﹐和雄黃末或雞肝﹐納陰中以制其虫。一婦人胸膈不利﹐內熱作渴﹐飲食不甘﹐肢體倦怠﹐陰中悶癢﹐小便赤澀﹐此鬱怒傷肝脾所致﹐用歸脾湯加山梔而愈。復因怒﹐患處並小腹脹痛﹐用小柴胡加山梔﹑芎﹑歸﹑芍藥。痛止。用逍遙散加山梔而愈。又因勞役﹐患處腫脹﹐小便仍澀﹐用補中益气加山梔﹑茯苓﹑丹皮而痊。一婦人陰內痛癢﹐不時出水﹐食少體倦﹐此肝脾气虛﹐濕熱下注﹐用歸脾加丹皮﹑山梔﹑芍藥﹑生艸主之而安。一婦人陰內癢痛﹐內熱倦怠﹐飲食少思﹐此肝脾鬱怒﹐元气虧損﹐濕熱所致﹐用參﹑﹑歸﹑術﹑陳皮﹑柴胡﹑炒梔﹑車前﹑升麻﹑芍藥﹑丹皮﹑茯苓而瘥。若陰中有虫癢痛﹐亦屬肝木﹐以桃仁﹑雄黃研納陰中以殺之﹐仍用淸肝解郁之藥。有以雞肝納之者﹐乃取虫之法也。一方搗新桃葉綿裹納陰中﹐日三兩易。

大黃散治婦人陰癢。

大黃﹝微炒﹞黃芩黃﹝炙﹐各一兩﹞赤芍藥玄參丹參山茱萸蛇牀子﹝各半兩﹞

上爲細末﹐食前溫酒調二錢服。

《廣濟方》療婦人陰癢不止。

蚺蛇膽雄黃硫黃朱砂硝石蕪荑﹝各半兩﹞藜蘆﹝二錢半﹞

上爲細末﹐研停﹐以臘月豬脂和如膏﹐用故布作纏子如指﹐長一寸半﹐以藥塗上﹐納陰中﹐日一易之。易時宜用豬椒根三五兩﹐水煮稍熱洗﹐幹拭內之效。

又方小薊不拘多少﹐水煮作湯熱洗﹐日三用之。

崔氏療陰癢不可忍方。

杏仁燒作灰﹐承熱綿裹納陰中﹐日二易之。

又方蒜煮湯洗之。一方用枸杞根。

又方野狼牙﹝二兩﹐細銼﹞蛇牀子﹝三兩﹞以水三升﹐煮十沸﹐熱服。

又方取雞肝承熱納陰中。如有虫﹐虫當盡下。

又方取牛肝截五寸﹐繩頭納陰中﹐半日虫入肝﹐出之。豬肝亦得。

《聖惠方》療陰中有虫癢且痛﹐目腫身黃﹐欲得男子﹐漏血下白﹐少气﹐思美食。用鯉魚長一尺﹐去頭肉﹐取骨搗末﹐熬黃黑﹐以豬脂和﹐以絹袋盛﹐如常法內陰中﹐至痛處卽止﹐虫當自出。

﹝陰痛﹞《千金》療小戶嫁痛連日方。

甘艸生薑﹝各三分﹞白芍藥桂心﹝各二分﹞

上細銼﹐以酒二升﹐煮取三沸﹐去滓溫服神良。

又療小戶嫁痛單行方。

牛膝﹝五兩﹞

上一味切﹐酒三升﹐煮至二升﹐分三服。又療婦人嫁痛﹐單行太和湯。

大黃﹝三兩﹞

上一味切﹐以酒一升﹐煮一沸頓服。

又療婦人小戶嫁痛﹐海螵蛸散。

烏賊魚骨﹝二枚﹞

上一味﹐燒研細末﹐酒服方寸匕﹐日三。

《補遺》治陰腫不下﹐小戶嫁痛。

冬靑葉小麥甘艸上等分﹐水煎洗。

危氏方治婦人陰痛。用靑鹽炒熱﹐以布裹熨之。

﹝陰瘡﹞﹝大﹞婦人陰瘡者﹐由三虫或九虫動作侵蝕所爲也。諸虫在人腸胃之間﹐若臟腑調和﹐血气充實﹐不能爲害。若勞傷經絡﹐腸胃虛損﹐則動作侵蝕於陰﹐輕者或癢或痛﹐重者生瘡。診其少陰之脈滑而數者﹐陰中生瘡也。

﹝薛﹞前證乃七情郁火﹐傷損肝脾﹐濕熱下注。其外證陰中出如蛇﹑如菌﹐或如雞冠狀﹐或生瘡濕癢﹐或潰爛出水﹐或腫悶墜痛。其內證體倦內熱﹐經候不調﹐或飲食無味﹐晡熱發熱﹐胸脇不利﹐小便痞脹﹐或赤白帶下﹐小水淋澀。其治法﹔腫痛者﹐四物湯加柴﹑梔﹑丹皮﹑膽艸。濕癢者﹐歸脾湯加柴﹑梔﹑丹皮。淋澀者﹐龍膽瀉肝湯﹑白術﹑丹皮。潰腐者﹐逍遙散﹑山梔﹑川芎。腫悶墜痛者﹐補中益气湯﹑山梔﹑丹皮﹐佐以外治之法。一婦人腐潰﹐膿水淋漓﹐腫痛寒熱﹐小便赤澀﹐內熱作渴﹐肢體倦怠﹐胸脇不利﹐飲食少思。余以爲肝脾虧損﹐用補中益气﹐納柴胡﹑升麻各用一錢﹐加茯苓一錢﹐山梔二錢﹐數劑少愈﹔又與歸脾湯加山梔﹐川芎﹑茯苓﹐三十餘劑﹐諸證悉退﹐惟內熱尙在﹐再與逍遙散倍用山梔而愈。一婦人素性急﹐陰內痛﹐小便赤澀﹐怒而益甚﹐或發熱﹐或寒熱。此肝經濕熱所致﹐用芎﹑歸﹑炒梔﹑柴胡﹑苓﹑術﹑丹皮﹑澤瀉﹑炒芍﹑車前﹑炒連﹑生艸數劑漸愈﹐乃去黃連﹑澤瀉﹐又數劑全愈。

補心湯﹝危氏﹞治陰中生瘡﹐名曰瘡﹐或痛或癢﹐如虫行狀﹐淋瀝濃水。

白茯苓人參前胡半夏﹝湯洗七次﹐去滑﹞川芎﹝各三分﹞枳殼﹝去穣﹐麩炒﹞

紫蘇桔梗甘艸﹝炙﹞橘皮漧薑﹝各半兩﹞當歸﹝一兩三分﹞白芍藥﹝二兩﹞

熟地黃﹝一兩半﹞

上銼散﹐每服四錢﹐水盞半﹐姜五片﹐棗一枚﹐同煎食前服。

藿香養胃湯﹝危氏﹞治陽明經虛﹐不榮肌肉﹐陰中生瘡不愈。

藿香白術白茯苓神曲﹝炒﹞烏藥﹝去木﹞縮砂仁薏苡仁半夏曲人參﹝各半兩﹞蓽澄茄甘艸﹝炙﹐各三錢半﹞

上銼散﹐每服四錢﹐水盞半﹐姜五片﹐棗三枚﹐同煎﹐不以時候。

治陰瘡方﹝《千金》﹞

蕪荑芎黃芩甘艸礬石雄黃附子白芷黃連﹝各六銖﹞

上咀﹐取豬膏四兩﹐合煎敷之。

治婦人陰瘡﹐與男子妒精瘡大同小異方。

黃丹枯白礬蓄本﹝各一兩﹞硫黃﹝半兩﹞白蛇皮﹝一條﹐燒灰﹞荊芥蛇牀子﹝各半兩﹐研極細﹞

上細末﹐另以荊芥﹑蛇牀子煎湯溫洗﹐軟帛滲幹﹐淸油調塗。如瘡濕﹐榦末摻之。

治疳瘡因月後便行房﹐致成湛濁﹐伏流陰道﹐疳瘡遂生﹐搔癢無時。先用胡椒﹑蔥白作湯﹐一日兩三度淋洗﹐卻服後藥。

赤石脂龍骨黑牽牛﹝炒﹞菟絲子﹝酒浸﹐蒸﹞黃﹝鹽水炙﹞沙苑蒺藜﹝炒﹞

上爲末﹐蜜丸梧桐子大。每服二十丸﹐燕窩蒸酒﹐澄上淸者吞下。

《肘後方》療女人陰中生瘡。

杏仁雄黃礬石﹝各二分﹞麝香﹝二分半﹞

上四味﹐研細敷之。

又方用硫黃研細敷之。

《古今錄驗》療婦人陰中生瘡﹐黃芩湯洗方。

雄黃當歸黃芩川芎大黃礬石﹝各二分﹞黃連﹝一分﹞

上七味切﹐以水五升﹐煮取四升﹐洗瘡﹐日三度。

雄黃散雄黃川芎辰砂藜蘆北細辛當歸川椒上爲末﹐綿裹納陰中﹐又敷外瘡上﹐忌如常法。

當歸湯治婦人陰蝕瘡。凡婦人少陰脈數而滑﹐陰中必生瘡﹐名曰瘡。或痛或癢如虫行狀﹐淋露膿汁﹐陰蝕幾盡者﹐此皆由心神煩郁﹐胃气虛弱﹐致气血流滯。故經云﹕諸痛癢瘡﹐皆屬於心。又云﹕陽明主肌肉。癢痛皆屬於心﹐治之當補心養胃﹐外以燻洗﹑坐導藥治之乃可。

當歸芍藥甘艸川芎﹝各二兩﹞地楡﹝三兩﹞

上細切﹐以水五升﹐煮取三升﹐去滓燻洗﹐日三夜二。一方用蛇牀子﹐不用川芎。

又方五倍子甘艸滑石黃丹﹝等分爲末﹞先以甘艸湯洗﹐然後敷之。

又方眞平胃散加貫眾末﹐每二錢﹐煮熟豬肝拌藥﹐納陰戶﹐數日可安。

﹝陰痔﹞治婦人陰中生痔。凡九竅有肉突出者﹐皆名爲痔。

用烏頭七个﹐燒存性﹐用小瓦罐盛釅醋淬之﹐乘熱燻﹐候通手沃之良。

洗方治茄子疾。

用茄皮﹑白礬﹑馬椿頭根﹑朴硝﹑澤蘭﹐煮水燻洗﹐加入炒鍛石少許妙。

敷藥治茄子疾。

用朴硝爲末﹐黃荊柴燒瀝調敷﹐或濃鐵漿水調敷。

又方治茄子疾。

用硫黃一兩﹐大鯉魚一尾﹐去頭皮﹐入硫黃魚肚中。故紙裹黃泥固濟﹐火煙盡爲末﹐米糊丸梧桐子大。每服二十丸﹐溫酒下。如下疽生虫﹐所下如柿汁臭穢﹐心中痛﹑悶絕﹑虛煩甚者﹐不可治。

治茄子疾﹐心躁連綿﹐黃水易治﹐白水難愈。

用生枳殼爲散﹐煎湯燻洗﹐卻用絹帛包枳殼滓納入陰中﹐卽日漸消。

﹝陰挺下脫﹞﹝大﹞婦人陰挺下脫﹐或因胞絡傷損﹐或因子髒虛冷﹐或因分娩用力所致。

﹝薛﹞前證當升補元气爲主。若肝脾鬱結﹐气虛下陷﹐用補中益气湯。若肝火濕熱﹐小便澀滯﹐用龍膽瀉肝湯。一婦人陰中突出如菌﹐四圍腫痛﹐小便頻數﹐內熱晡熱﹐似癢似痛﹐小便重墜﹐此肝脾鬱結﹐蓋肝火濕熱而腫痛﹐脾虛下陷而重墜也。先以補中益气加山梔﹑茯苓﹑車前子﹑靑皮﹐以淸肝火﹐升脾气﹔更以加味歸脾湯調理脾郁﹔外以生豬脂和藜蘆末塗之而收。一婦人陰中挺出五寸許﹐悶痛重墜﹐水出淋漓﹐小便澀滯﹐夕與龍膽瀉肝湯分利濕熱﹐朝與補中益气湯升補脾气﹐諸證漸愈。再與歸脾湯加山梔﹑茯苓﹑川芎﹑黃柏﹐間服調理而愈。後因勞役或怒气﹐下部濕癢﹐小水不利﹐仍用前藥卽愈。

三茱丸治陰中生一物所大﹐牽引腰腹﹐膨痛至甚﹐不思飲食﹐皆因多服熱藥及煎爆﹐或犯非理房事﹐兼意淫不遂﹐名陰挺。

食茱萸吳茱萸﹝湯浸﹐微炒﹞桔梗﹝水浸漉出﹐慢火炒﹞白蒺藜靑皮﹝去白﹞

山茱萸肉﹝微炒﹞舶上香﹝淘去砂土﹐焙漧﹐各一兩﹞五味子﹝淨揀﹞海藻﹝洗﹐焙﹞

大腹皮﹝酒洗﹐曬漧﹞川楝子﹝去核﹞玄胡索﹝各一兩二錢半﹞

上爲末﹐酒糊爲丸如梧子大。每服三十五丸﹐木通湯下。下虛加川烏炮去皮﹐肉桂去粗皮﹐各一兩。腰腹痛甚加桃仁去皮尖﹑麩炒﹐別研﹐靑皮去白﹐枳實去穣﹐各一兩﹐眞南木香七錢半服之。一方每服二錢﹐生地黃湯調。仍有金毛狗脊﹑五倍子﹑白礬﹑水楊根﹑魚鮏艸﹑山黃連各一兩爲散﹐分作四服﹐以有嘴瓦罐煎熟﹐預以銀錫作一長小筒﹐下透罐嘴﹐嘴上貫挺上﹐先燻後洗立效。更服白薇散﹑淩霄花少許煎。

一撚金丸服前藥未效卻用。

玄胡索舶上香吳茱萸﹝炒﹞川楝子﹝去核﹞靑木香﹝各二兩﹞

上爲末﹐粳米飲糊丸如梧桐子大。每服三十五丸﹐空心木通湯服。又用梅花腦子半錢﹐鐵孕粉一錢﹐水調刷上。如陰畔生﹐以涼血飲每服三錢﹐加淩霄花少許煎﹐空心服見效。

黃芩散治婦人陰挺脫出。

黃芩皮﹝炒微焦﹞當歸﹝各半兩﹞赤芍藥﹝一兩﹞牡蠣竹皮﹝各二兩﹞狐莖﹝一具﹐一用狐皮﹞

上治下篩﹐飲服方寸匕﹐日三。禁舉重﹑房勞﹑冷食。一方以酒服二錢妙。

治婦人陰挺出下脫方。

桂心﹝一方作川椒﹞吳茱萸﹝一兩﹐生用﹞戎鹽﹝二兩﹞

上藥並熬令色變﹐搗羅爲末﹐以綿裹如指大﹐納陰中﹐日再易之﹐甚妙。

又方川椒川烏頭﹝並生用﹞白芨﹝各半兩﹞

上搗羅爲末﹐綿裹一錢﹐納陰中深三寸﹐腹中熱卽止﹐來日再用之。﹝一方無川椒﹞

又方蛇牀子﹝五兩﹞烏梅﹝二七枚﹞以水五升﹐煮取三升﹐去滓稍熱洗之﹐每日夜三五度用。

又方硫黃烏賊骨﹝各半兩﹞搗羅爲末敷之。

又方鐵精細研﹐以羊脂調﹐布裹﹐炙令熱熨之﹐以瘥爲度。

又方獘帚頭燒爲灰﹐酒服方寸匕﹐食前服。

治婦人陰下脫若肚方。

用羊脂煎訖﹐適冷暖﹐取塗上﹐以鐵精敷之﹐多少令調﹐以火炙布令暖﹐熨肛上﹐漸塗內之﹐然後末磁石酒服方寸匕﹐日三。

燻洗法用荊芥穗﹑臭椿樹皮﹑藿香葉﹐煎湯燻洗卽入。

托藥用蓖麻子葉有九角者好﹐飛過白礬爲末﹐以紙片攤藥托入。

摻藥先以淡竹根煎湯洗﹐仍用五倍子﹑白礬爲末幹摻﹐立效。

敷藥用溫鹽水洗軟﹐卻用五靈脂燒煙燻﹐次用蓖麻子研爛塗上﹐吸入。如入卽洗去。

﹝陰冷﹞﹝大﹞婦人陰冷﹐因勞傷子髒﹐風冷客之。

﹝薛﹞前證屬肝經內有濕熱﹐外乘風冷所致。若小便澀滯﹐或小腹痞痛﹐用龍膽瀉肝湯。若內熱寒熱﹐或經候不調﹐用加味逍遙散。若寒熱體倦﹐飲食少思﹐用加味四君子。若鬱怒發熱﹐少寐懶食﹐用加味歸脾湯。

一婦人陰中寒冷﹐小便黃澀﹐內熱寒熱﹐口苦脇脹﹐此因肝經濕熱﹐用龍膽湯祛利濕熱﹐用加味逍遙散調補气血而安。一婦人所患同前﹐更寒熱嘔吐﹐兩股腫痛﹐先用小柴胡加山梔一劑﹐寒熱嘔吐頓止﹐次用龍膽瀉肝湯一劑﹐腫痛頓消。一婦人陰中寒冷﹐小便澄淸﹐腹中亦冷﹐飲食少思﹐大便不實﹐下元虛寒﹐治以八味丸月餘﹐飲食漸加﹐大便漸實﹐又月餘諸證悉愈。

五加皮浸酒方﹝《聖惠》﹞治婦人癖瘦陰冷。

五加皮熟漧地黃丹參杜仲﹝去粗皮﹐炙微黃﹞蛇牀子漧薑﹝各三兩﹞

地骨皮﹝二兩﹞天門冬﹝一兩﹞鐘乳﹝四兩﹞

上細銼﹐以生絹袋盛﹐以酒一斗五升﹐漬二宿後﹐每服暖一大盞﹐空心及晚食前服。一方用枸杞子﹐無地骨皮。

治婦人陰冷方﹝出《大全良方》﹞

遠志漧薑﹝生用﹞蓮花﹝各半兩﹞蛇牀子五味子﹝各一兩﹞

上搗羅爲末﹐每用兼以兔糞塗陰門﹐用綿裹一錢納陰中﹐熱卽爲效。

又方蛇牀子﹝三分﹞吳茱萸甜葶藶﹝各半兩﹞沒石子﹝一枚﹞

搗羅爲末﹐綿裹棗許大﹐納陰中﹐令腹內熱爲度。

又方蛇牀子﹝一兩﹞吳茱萸﹝一兩半﹐生﹞

搗羅爲末﹐煉蜜和丸如酸棗大﹐以綿裹納陰中﹐下惡物爲度。﹝一方用麝香。﹞

溫中坐藥用蛇牀子爲末﹐白粉少許和勻相得﹐如棗大﹐綿裹納之﹐自然溫矣﹐爲效。

八味丸治血弱不能榮養臟腑﹐津液枯澀﹐風寒客於子髒﹐以致陰冷。﹝方見雜病虛勞。﹞

愚按﹕此丸果系肝脾腎虛﹐殊有神效。

胎前產後方具本門。

﹝交接輒血出痛﹞﹝薛﹞一婦人每交接出血作痛﹐此肝火動脾而不能攝血﹐用補中益气﹑濟生歸脾二湯而愈。若出血過多而見他證﹐但用前藥﹐調補肝脾。

《千金》療女人交接輒血出方。

桂心伏龍肝﹝各二分﹞爲末﹐酒服方寸匕﹐搓止。

又方黃連﹝六分﹞牛膝甘艸﹝各四分﹞

上三味細切﹐以水四升﹐煮取二升洗﹐日三四度瘥。

《補遺》﹕以熟艾緊裹一團﹐然後以絹裹納陰中。

﹝交接他物所傷﹞﹝薛﹞治一婦人交接出血作痛﹐發熱口渴欲嘔﹐或用寒涼藥前證益甚﹐不時作嘔﹐飲食少思﹐形體日瘦。余曰﹕證屬肝火﹐而藥復傷脾所致也。先用六君加山梔﹑柴胡﹐脾胃健而諸證愈﹐又用加味逍遙散而形气復。一婦人陰腫下墜﹐悶痛出水﹐胸腹不利﹐小便頻數﹐內熱晡熱﹐口苦耳鳴﹐此肝脾火證﹐用小柴胡加車前﹑膽艸﹑苓﹑術﹑升麻﹐二劑稍愈。又用加味逍遙加升麻﹐數劑漸愈。乃以加味歸脾加升麻﹑柴胡﹐並補中益气加山梔﹐數劑頓愈。仍用加味逍遙﹑加味歸脾二藥調理全愈。一婦人患前證熱痛﹐或用寒涼敗毒藥﹐飲食不入﹐時欲作嘔﹐小腹重墜。余謂此脾胃復損﹐元气下陷﹐先用補中益气湯加炮姜二劑﹐重墜頓愈。又加茯苓﹑半夏二十餘劑而愈。乃以歸脾湯少加柴胡﹑升麻﹐並六味地黃丸而康。

《集驗方》療女人交接﹐陽道違理﹐及他物所傷犯﹐血流漓不止方。

取釜底墨﹑斷葫蘆塗藥納之。

又療女童交接﹐陽道違理﹐血出不止方。

燒發並靑布末爲粉塗之。

又方割雞冠血塗之。

《補遺》以赤石脂末摻之。又方﹐五倍子末摻亦良。

﹝傷丈夫頭痛﹞﹝薛﹞當用補中益气﹑六味地黃以滋化源爲主。

《集驗方》療女人傷丈夫﹐四體沈重﹐噓吸頭痛方。

生地黃﹝八兩﹞芍藥﹝五兩﹞香豉﹝一升﹞蔥白﹝一斤﹞生薑﹝四兩﹞甘艸﹝二兩﹞

上六味﹐以水七升﹐煮取二升半﹐分三服﹐不得重作﹐忌房事。

《千金翼》療諸婦人傷丈夫﹐苦頭痛欲嘔﹑悶。桑白皮湯。

桑白皮﹝半兩﹞漧薑﹝一﹞桂心﹝五寸﹞大棗﹝二十枚﹞

上四味切﹐以酒一斗﹐煮三四沸﹐去滓分溫服。衣適濃薄﹐毋令汗出。

《補遺》局方來復丹治婦人與男子交接相傷﹐因而四肢沈重﹐頭痛昏暈﹐米飲吞下五十丸。

卷之三雜證門下

與鬼交通

﹝大﹞夫人稟五行秀气而生﹐承五臟神气而養。若陰陽調和﹐臟腑彊盛﹐邪魅安得而幹之。若攝理失節﹐血气虛衰﹐則鬼邪干其正﹐隱蔽而不欲見人﹐時獨言笑﹐忽時悲泣﹐是其候也。脈息遲伏﹐或如鳥啄﹐或綿綿而來﹐不知度數﹐而面色不攺﹐亦其候也。

﹝薛﹞前證多由七情虧損心血﹐神無所護而然﹐宜用安神定志等藥﹐則正气復而神自安。若脈來乍大乍小﹐乍短乍長﹐亦是鬼祟﹐宜灸鬼哭穴。以患人兩手拇指相並﹐用綫緊紮﹐當合縫處半肉半甲間﹐灼灸七壯﹐若果是邪祟病者﹐卽乞求免灸﹐云我自去矣。

茯神散﹝《大全》﹐下同﹞治婦人風虛﹐與鬼交通﹐妄有所見﹐言語雜亂。

茯神﹝一兩半﹐亦作茯苓﹞人參石菖蒲﹝各一兩﹞赤小豆﹝半兩﹞

上咀﹐每服三大錢﹐水一盞﹐煎六分﹐去滓食前溫服。一方加茯苓一兩。

桃仁丸治婦人與鬼魅交通。

辰砂檳榔當歸桃仁﹝各七錢半﹞水銀﹝二錢半﹐棗肉研令星盡﹞麝香阿魏﹝面裹煨﹞沈香﹝各半兩﹞

上爲細末﹐煉蜜丸如梧桐子大。空心桃仁湯吞下十丸。

辟瘟丹治證同前。

虎頭骨﹝半兩﹞朱砂雄黃雌黃鬼臼皂莢蕪荑仁鬼箭藜蘆﹝各一兩﹞

上件生爲末﹐煉蜜丸如彈子大﹐囊盛一丸﹐男左女右﹐系臂上。及用一丸﹐當病患戶前燒之﹐一切邪鬼不敢近。太乙神精丹﹑﹝方見雜病譫妄。﹞蘇合香丸﹝方見雜病卒中。﹞皆可用也。

妙香散治心气不足﹐精神恍惚﹐夜夢顚倒﹐與鬼交通﹐語言錯亂﹐先宜服此補气養血鎭心安神﹐然後以前後方治之。﹝方見雜病心痛。﹞

殺鬼雄黃散治婦人與鬼交通。

雄黃丹砂雌黃﹝各一兩﹐俱細研﹞羚羊角屑蕪荑虎頭骨石菖蒲鬼臼鬼箭白頭翁石長生蒼術馬懸蹄豬糞﹝各半兩﹞

上爲細末﹐以羊脂﹑蜜蠟和搗爲丸﹐如彈子大。每用一丸﹐當患人前燒之。

別離散治婦人風虛﹐與鬼交通﹐悲思喜怒﹐心神不定。

楊柳樹上寄生白術﹝各一兩﹞桂心茵芋天雄﹝炮﹐去皮臍﹞薊根菖蒲﹝九節者﹞

細辛附子﹝炮﹐去皮臍﹞漧薑﹝炮﹐各半兩﹞

上爲細末﹐每服一錢﹐食前溫酒調下。

朱砂散治婦人風虛﹐與鬼交通﹐悲笑無恆﹐言語錯亂﹐心神恍惚﹐睡臥不安。

朱砂﹝細研﹐水飛過﹞鐵粉﹝各一兩﹞雄黃龍骨﹝各半兩﹞蛇蛻﹝一尺﹐燒﹞虎睛﹝一封﹐炙﹞

牛黃麝香﹝各二錢半﹞

上同研極細﹐每服一錢﹐以桃符湯調下﹐不計時候。

治女人與邪物交通﹐獨言笑悲思恍惚者。

用雄黃末一兩﹐以松脂二兩﹐熔和虎爪﹐攪令如彈丸﹐夜內火籠中燒之﹐令女人踞坐其上﹐以被自蒙﹐惟出頭目。未瘥再作﹐不過三劑自斷也。

又方以安息香和臭黃合爲丸﹐燒燻丹穴﹐永斷。

又方雄黃人參防風﹝各一兩﹞五味子﹝一合﹞

上搗篩﹐淸旦以井華水服方寸匕﹐三服瘥。

治婦人夢與鬼交。

鹿角爲末三指撮﹐和淸酒服﹐卽出鬼精。兼治漏下不斷。婦人爲妖所魅﹐迷惑不肯言狀﹐以水服鹿角屑方寸匕﹐卽言實也。

桃梟﹐一名桃奴﹐是過年樹上不落漧桃子﹐味苦微溫﹐主殺百鬼精物﹐療中惡腹痛﹐殺精魅五毒不祥。正月采之。

卷之四胎前門

求子

胡氏﹝孝﹞曰﹕男女交﹐其所以凝結而成胎者﹐𨿽不離乎精血﹐猶爲後天滓質之物﹐而一點先天眞一之靈气﹐萌於情欲之感者﹐妙合於其間﹐朱子所謂稟於有生之初﹐《悟眞篇》所謂生身受气初者是也。醫之上工﹐因人無子﹐語男則主於精﹐語女則主於血。著論立方﹐男以補腎爲要﹐女以調經爲先﹐而又參之以補气行气之說。察其脈絡﹐究其虧盈﹐審而治之﹐夫然後一舉可孕。天下之男無不父﹐女無不母矣。

﹝診脈﹞陳楚良曰﹕人身气血﹐各有虛實寒熱之異﹐惟察脈可知﹐捨脈而獨言藥者妄也。脈有十二經﹐應十二時﹐一日一周﹐與天同運﹐循環無端。其至也卽不宜太過而數﹐數則熱矣。又不宜不及而遲﹐遲則寒矣﹔不宜太有力而實﹐實非正气能自實也﹐正气虛而火邪來乘以實之也。治法先當散郁以伐其邪﹐邪去而後正可補也。不宜太無力而虛﹐虛乃正气正血虛也﹐治法惟當補其气血耳。亦有男婦上熱下寒﹐表實裏虛而未得子者﹐法當臨睡時服涼膈之藥以淸其上﹐每晨食未入口時﹐服補藥以溫其下﹐暫進升散之藥以達其表﹐久服濃味之藥以實其裏。又有女人气多血少﹐寒熱不調﹐月水違期﹐或後或先﹐白帶頻下而無子者﹐皆當診脈而以活法治之﹐務欲使其夫婦之脈皆和平有力﹐不熱不寒﹐交合有期﹐不妄用精﹐必能生子﹐子不殤妖。故欲得子者﹐必須對脈立方﹐因病用藥。

﹝仲﹞男子脈浮弱而澀﹐爲無子﹐精气淸冷。

﹝脈﹞婦人少腹冷惡寒久﹐年少者得之﹐此爲無子﹐年大者得之絕產。脈微弱而澀﹐年少得此爲無子﹐中年得此爲絕產。肥人脈細﹐胞有寒﹐故令少子。其色黃者﹐胸上有寒。少陰脈浮而緊﹐緊則疝瘕﹐腹中痛﹐半產而墮傷﹔浮則亡血﹐絕產惡寒。

﹝調經﹞﹝婁﹞胎前之道﹐始於求子。求子之法﹐莫先調經。每見婦人之無子者﹐其經必或前或後﹐或多或少﹐或將行作痛﹐或行後作痛﹐或紫或黑或淡﹐或凝而不調﹐不調則血气乖爭﹐不能成孕矣﹐詳夫不調之由﹐其或前或後﹐及行後作痛者虛也。其少而淡者血虛也﹐多者气虛也。其將行作痛及凝塊不散者﹐滯也。紫黑色者﹐滯而挾熱也。治法﹕血虛者四物﹐气虛者四物加參﹑。滯者香附﹑縮砂﹑木香﹑檳榔﹑桃仁﹑玄胡。滯久而沈痼者﹐吐之下之。脈證熱者﹐四物加芩﹑連。脈證寒者﹐四物加桂﹑附及紫石英之類是也。直至積去﹑滯行﹑虛回﹐然後血气和平﹐能孕子也。予每治經不調者﹐只一味香附末﹐醋爲丸服之﹐亦百發百中也。《素問》云﹕督脈生病﹐女子不孕。

婦人經事不調﹐卽非受孕光景﹐縱使受之﹐亦不全美﹐宜服加味六味地黃丸。

熟地黃﹝四兩﹞山茱萸肉山藥﹝各二兩﹞牡丹皮白茯苓﹝各一兩五錢﹞澤瀉香附米﹝童便浸三次﹐炒﹐各一兩﹞蘄艾葉﹝去筋醋煮﹐五錢﹞

上爲末﹐煉蜜丸如梧子大。每服七十丸﹐白沸湯送下。隨後證作湯使﹐或另作煎劑服。

經水過期者﹐乃血虛也﹐宜四物湯加參﹑﹐陳皮﹑白術服之。若肥白人是痰多﹐宜二陳加南星﹑蒼術﹑滑石﹑芎﹑歸﹑香附之類。經水不及期者﹐血熱也﹐四物加芩﹑連。

肥人亦兼痰治﹐色紫黑者同血熱論。經將行而作疼者﹐气滯也﹐用歸身﹑尾﹑香附米及桃仁﹑紅花﹑黃連以行之﹐或加四物﹑莪術﹑玄胡索﹑木香。熱加黃芩﹑柴胡。經行後作疼者﹐血气虛也﹐八物湯。

﹝丹﹞婦人肥盛者多不能孕育﹐以身中有脂膜閉塞子宮﹐以致經事不行。瘦弱婦人不能孕育﹐以子宮無血﹐精气不聚故也。肥人無子﹐宜先用調理藥。

當歸﹝一兩﹐酒洗﹞茯苓﹝二兩﹞川芎﹝七錢半﹞白芍藥白術半夏﹝湯洗﹞香附米陳皮甘艸﹝各一兩﹞

作十帖﹐每帖姜三片﹐水煎吞後丸子。

白術﹝二兩﹞半夏曲川芎香附米﹝各一兩﹞神曲﹝炒﹞茯苓﹝各半兩﹞橘紅﹝四錢﹞

甘艸﹝二錢﹐以上並爲末﹞

粥丸﹐每服八十丸。如熱多者加黃連﹑枳實﹝各一兩﹞服前藥訖﹐卻服後螽斯丸。

附子茯苓﹝各六錢﹞濃朴杜仲桂心秦艽白薇半夏漧薑牛膝沙參﹝各二錢﹞

人參﹝四錢﹞細辛﹝五錢﹞

上爲末﹐煉蜜和丸小豆大。每服五丸﹐空心酒下﹐加至十丸不妨。覺有娠﹐三月後不可更服。忌食牛馬肉。則難產當出月。

按﹕此方卽秦桂丸也。丹溪忌服之者﹐蓋忌於瘦人無血者﹐若肥人濕多者﹐又兼前調理藥﹐而所服丸數十減其九﹐只服五分無妨也。上三方得之於丹溪之子朱懋誠者﹐累試有效。

抑气散治婦人气盛於血﹐所以無子。尋常頭眩暈﹐膈滿體疼怔忡﹐皆可服。

香附子﹝炒淨﹐二兩﹞陳皮﹝焙﹐二兩﹞茯神甘艸﹝炙﹐各一兩﹞

上爲細末﹐每服二三錢﹐不拘時﹐白湯調下。

﹝海﹞大五補丸天門冬麥門冬﹝去心﹞菖蒲茯苓人參益智枸杞子地骨皮遠志肉熟地黃﹝各等分﹞

上爲細末﹐煉蜜丸如桐子大。空心酒下三十丸。服本方數服後﹐以七宣丸泄之。

增損三才丸天門冬﹝酒浸﹐去心﹞熟地黃﹝酒蒸﹞人參﹝去蘆﹞遠志﹝去骨﹞五味子茯苓﹝酒浸﹞鹿角﹝酥炙﹞

一法加白馬莖﹝酥炙。﹞一法加麥門冬﹐令人有力。一法加續斷以續筋骨。

一法加沈香﹐暖下焦虛冷。

上爲細末﹐煉蜜和杵千下﹐丸如桐子大。每服五十丸﹐空心好酒下。年老欲補﹐加混元衣全个入藥。﹝混元衣者是胎衣﹐頭生兒者方佳﹐用酒浸曬漧﹐細銼爲末。﹞

紫石門冬丸﹝又名紫石英丸﹞

紫石英鐘乳石﹝鵝管通明者﹐二味各七日研之﹐得上浮卽熟﹞天門冬﹝以上各三兩﹞

當歸芎紫葳捲柏肉桂漧地黃牡蒙禹餘糧﹝﹐醋淬﹞石斛辛夷﹝以上各二兩﹞人參桑寄生續斷細辛濃朴﹝姜制﹞漧薑食茱萸艾葉白薇薯蕷烏賊骨甘艸﹝炙﹐以上各一兩半﹞柏子仁﹝一兩﹞

上件搗羅爲末﹐煉蜜丸如梧桐子大。酒服十丸﹐三日漸增至三十丸﹐以腹中熱爲度。

不禁房室﹐夫行不在不可服﹐禁如藥法。比來服者不至盡劑﹐卽有娠。

此方舊用烏頭﹑牡丹﹑牛膝﹐據藥證此三物俱墮胎﹐求子藥中用之﹐蓋胎未著之時。

若服之已著﹐已著而未覺﹐服之未已﹐反爲害也。今悉去之﹐增鐘乳﹑艾葉﹑白薇﹐玆無疑矣。

白薇丸治婦人無子或斷緒﹐上熱下冷﹐百病皆主之。

白薇熟漧地黃川椒﹝去目及閉口者﹐微炒出汗﹞白龍骨﹝以上各一兩﹞

麥門冬﹝去心焙﹐一兩半﹞本卷柏白芷覆盆子桃仁﹝湯浸去皮尖雙仁﹐麩炒微黃﹞

人參桂心菖蒲白茯苓遠志﹝去心﹐以上各七錢半﹞車前子當歸﹝銼﹐微炒﹞

芎蛇牀子細辛漧薑﹝炮制﹐各半兩﹞

上件藥杵羅爲末﹐煉蜜爲丸梧子大。每服三十丸﹐空心日午以溫酒下三十丸。予之故友江君雅﹐曾仲容俱無嗣﹐因以此方贈之﹐逾年而皆有子。後有艾君肅﹐黃翰公者亦然﹐故述之。

趙氏蓯蓉菟絲子丸肉蓯蓉﹝一兩三錢﹞覆盆子蛇牀子川芎當歸菟絲子﹝各一兩二錢﹞

白芍藥﹝一兩﹞牡蠣﹝鹽泥固濟﹞烏賊魚骨﹝各八錢﹞五味子防風﹝各六錢﹞條苓﹝五錢﹞

艾葉﹝三錢﹞

此方不寒不熱﹐助陰生子。前藥俱焙榦爲末﹐煉蜜丸如桐子。每服三四十丸﹐淸鹽湯下﹐早晚皆可服。

加味香附丸男服聚精丸﹐女服此。

香附﹝一斤四兩﹐老酒浸兩宿﹐炒﹐搗碎﹐再焙漧磨爲末。四兩米醋浸﹐同上。四兩童便浸﹐同上。四兩用山梔四兩﹐煎濃汁﹐去渣﹐入香附浸﹐同上。﹞澤蘭﹝淨葉六兩﹐酒洗﹞

海螵蛸﹝六兩﹐搗稍碎﹐炒﹞當歸﹝四兩﹐酒洗﹞川芎﹝三兩﹞白芍藥﹝四兩﹐酒炒﹞

懷熟地﹝八兩﹐搗膏焙漧﹞

各爲末﹐用浮小麥粉﹐酒醋水打糊爲丸如綠豆大。每日早晚服兩次﹐忌食萊菔及牛肉﹑生冷。

調經丸香附﹝半斤﹐童便﹑酒﹑醋各浸一分﹐生一分﹐俱酒炒﹞川杜仲﹝薑汁炒﹐半斤﹞

大川芎白芍藥當歸﹝去尾﹞懷生地廣陳皮小茴香﹝酒炒﹞延胡索﹝略炒﹞肉蓯蓉﹝酒浸﹞

舊靑皮﹝麩炒﹞臺烏藥﹝炒﹞枯黃芩﹝酒炒﹞烏賊魚骨﹝酥炙﹐以上各四兩﹞

上十四味足秤﹐眞正好料醋和面打糊爲丸如梧桐子大。每服百丸﹐空心好酒送下。一方無陳皮﹑地黃﹐有人參﹑黃各二兩。

正元丹調經種子。

香附﹝一斤﹐同艾三兩﹐先以醋同浸一宿﹐然後分開制之﹐酒﹑鹽﹑酥﹑童便各制四兩﹞

阿膠﹝蛤粉炒﹐二兩﹞枳殼﹝四兩﹐半生用﹐半麩炒﹞懷生地﹝酒洗﹞熟地﹝酒浸﹞

當歸身﹝酒洗﹞川芎﹝炒﹐各四兩﹞白芍藥﹝八兩﹐半生﹐半酒炒﹞加白茯苓﹑琥珀治帶。

末之﹐醋糊丸如桐子大。空心鹽湯吞五六十丸。

﹝子和﹞戴人過譙都營中飲﹐會有一卒說出妻事。戴人問其故﹐答曰﹕吾婦爲室女時﹐心下有冷積如覆盆﹐按之如水聲﹐以熱手熨之如冰﹐娶來已十五年矣﹐恐斷吾嗣﹐是以去之。戴人曰﹕公勿黜也﹐如用吾藥﹐病可除﹐孕可得。卒從之。戴人診其脈﹐寸脈沈而遲﹐尺脈洪大有力﹐非無子之候也﹐可不逾年而孕。其良人嘆曰﹕試之。先以三聖散吐涎一斗﹐心下平軟﹐次服白術調中湯﹑五苓散﹐後以四物湯和之﹐不再月﹐气血合度﹐數月而娠一子。戴人常曰﹕用吾此法﹐無不子之婦。此言不誣。一婦人年三十四歲﹐夢與鬼神交﹐驚怕異常﹐及見神堂﹑陰司﹑舟楫﹑橋梁﹐如此一十五年﹐竟無妊娠﹐巫祈覡禱﹐無所不至﹐鉆肌炙肉﹐孔穴萬千﹐黃瘦發熱引飲﹐中滿足腫﹐委命於天。一日苦請戴人﹐戴人曰﹕陽火盛於上﹐陰水盛於下。見鬼神者陰之靈﹐神堂者陰之所﹐舟楫﹑橋梁水之用。兩手寸脈皆沈而伏﹐知胸中有實痰也。凡三湧﹐三泄﹐三汗﹐不旬日而無夢﹐一月而有娠。

﹝大﹞蕩胞湯治婦人立身以來﹐全不產育﹐及斷絕久不產三十年者宜服。

朴硝牡丹皮當歸大黃﹝蒸一飯久﹞桃仁﹝去皮尖﹐各三兩﹞細辛濃朴﹝薑汁炙﹞

桔梗赤芍藥人參茯苓桂心甘艸牛膝﹝去苗﹞陳橘皮﹝以上各二兩﹞

附子﹝炮﹐一兩半﹞虻虫﹝去翅足﹐炒焦﹞水蛭﹝炒枯﹐各十枚﹞

上件以淸酒五升﹐水六合﹐煮取三升﹐分四服﹐日三夜一﹐每相去三辰﹐少時更服。如常覆被少時取汗﹐汗不出﹐冬月著火籠﹐必下積血及冷赤膿如赤小豆汁﹐本爲婦人子宮內有此惡物冷然。或天陰臍下痛﹐或月水不調﹐爲有冷血不受胎。若斟酌下盡﹐气久弱大困不堪﹐更服亦可﹐二三服卽止。如大悶不堪﹐可食酢飲冷漿一口卽止。然恐去惡物不盡﹐不大得藥力﹐若能忍服盡大好﹐一日後仍著坐導藥。

坐導藥治全不產及斷緒﹐服前蕩胞湯惡物不盡﹐用此方。

皂角﹝去皮子﹞吳茱萸當歸﹝各二兩﹞細辛﹝去苗﹞五味子漧薑﹝炮﹐各一兩﹞

黃葵花白礬﹝枯﹞戎鹽蜀椒﹝各半兩﹞

上爲細末﹐以絹袋大如指﹐長三寸餘﹐盛藥令滿﹐縛定﹐納婦人陰中﹐坐臥任意﹐勿行走﹐小便時去之﹐更安。一日一度易新者﹐必下淸黃冷汁﹐汁盡止。若未見病出﹐可十日安之。本爲子宮有冷惡物﹐故令無子﹐值天陰冷則發疼痛﹐須候病出盡方已﹐不可中輟﹐每日早晚用菜煎湯薰之。

﹝丹﹞秦桂丸論無子之因﹐多起於婦人﹐醫者不求其因起於何處﹐徧閱古方﹐惟秦桂丸﹐其辭確﹐其意專﹐用溫熱藥近乎人情﹐欣然受之﹐銳然服之﹐甘受燔灼之禍﹐猶懵然不悔。何者﹖陽精之施﹐陰血能攝之﹐精成其子﹐血成其胞﹐胎孕乃成。今婦人之無子者﹐率由血少不足以攝精也。血之少也﹐固非一端﹐然欲得子者﹐必須調補陰血﹐使無虧欠﹐乃可推其有餘以成胎孕﹐何乃輕用熱劑﹐煎熬臟腑﹐血气沸騰﹐禍不旋踵矣。或曰﹕春气溫和則萬物發生﹐冬气寒凜則萬物消隕﹐非秦桂丸之溫熱﹐何以得子髒溫暖而成胎耶﹖予曰﹕詩曰﹕婦人和平﹐則樂有子。和則血气均﹐平則陰陽不爭。今得此藥﹐經血必轉紫黑﹐漸成衰少﹐或先或後﹐始則飲食驟進﹐久則口苦而幹﹐陰陽不平﹐血气不和﹐疾病蜂起﹐焉能成胎﹐縱然成胎﹐生子亦多病而不壽﹐以秦桂丸耗損天眞之陰也。戒之愼之。按﹕秦桂丸施於肥人而少其丸數﹐兼服調理補藥亦無妨﹐但忌施於瘦人火多者也。

﹝東﹞婦人無子﹐胞門。﹝在關內左邊二寸﹐灸五十壯。﹞又法﹕气門。﹝在關元傍各開三寸﹐灸五十壯。﹞

﹝集﹞又法﹕子宮﹝在中極傍各開三寸﹐鍼入二寸﹐灸三七壯。﹞中極﹝垣﹞又法﹕﹝關元二十壯﹐三報穴。﹞

﹝甲﹞絕子﹐灸臍中﹐令人有子。女子手腳拘攣﹐腹滿疝﹐月水不下﹐乳餘疾﹐絕子﹐陰癢﹐陰交主之。腹滿疝﹐積聚餘疾﹐絕子﹐陰癢﹐刺石門。﹝《千金》云﹕奔豚上少腹堅痛﹐下引陰中﹐不得小便。﹞女子絕子﹐血在內不下﹐關元主之。﹝《千金》云﹕轉胞不得溺﹐小腹滿﹐名石水痛。﹞婦人子門不端﹐少腹苦寒﹐陰癢及痛﹐經閉不通﹐中極主之。婦人無子﹐湧泉主之。大疝絕子﹐築賓主之。絕子﹐商丘主之。﹝穴在內踝前宛宛中。﹞

婦人絕產﹐若未曾產﹐陰廉主之。﹝刺入分半﹐灸下一寸。﹞

﹝養精﹞袁了凡先生云﹕聚精之道﹐一曰寡欲﹐二曰節勞﹐三曰息怒﹐四曰戒酒﹐五曰愼味。今之談養生者﹐多言采陰補陽﹐久戰不泄﹐此爲大謬。腎爲精之府﹐凡男女交接﹐必擾其腎﹐腎動則精血隨之而流﹐外𨿽不泄﹐精已離宮﹐𨿽能堅忍者﹐亦必有眞精數點﹐隨陽之痿而溢出﹐此其驗也。如火之有煙焰﹐豈有復反於薪者哉﹖是故貴寡欲。精成於血﹐不獨房室之交﹐損吾之精﹐凡日用損血之事﹐皆當深戒。如目勞於視﹐則血以視耗。耳勞於聽﹐則血以聽耗。心勞於思﹐則血以思耗。吾隨事而節之﹐則血得其養而與日俱積矣。是故貴節勞。主閉藏者腎也﹐司疏泄者肝也﹐二髒皆有相火﹐而其系上屬於心﹐心﹐君火也﹐怒則傷肝而相火動﹐動則疏泄者用事﹐而閉藏不得其職﹐𨿽不交合﹐亦暗流而潛耗矣。是故當息怒。人身之血﹐各歸其捨則常凝﹐酒能動血﹐人飲酒則面赤﹐手足俱紅﹐是擾其血而奔馳之也。血气旣衰之人﹐數月無房事﹐精始濃而可用﹐然使一夜大醉﹐精隨薄矣。是故宜戒酒。《內經》云﹕精不足者﹐補之以味。然HT郁之味﹐不能生精﹐惟恬澹之味﹐乃能補精耳。蓋萬物皆有眞味﹐調和勝而眞味衰矣。不論腥素﹐淡煮之得法﹐自有一段沖和恬澹之气﹐益人腸胃。《洪範》論味而曰稼作甘﹐世間之物﹐惟五穀得味之正﹐但能淡食穀味﹐最能養精。又凡煮粥飯而中有濃汁滚作一團者﹐此米之精液所聚也﹐食之最能生精﹐試之有效。煉精有訣﹐全在腎家下手﹐內腎一竅名玄關﹐外腎一竅名牝戶﹐眞精未泄﹐幹體未破﹐則外腎陽气至子時而興﹐人身之气與天地之气兩相吻合﹐精泄體破而吾身陽生之候漸晚﹐有丑而生者﹐次則寅而生者﹐又次則卯而生者﹐有終不生者﹐始與天地不相應矣。煉之之訣﹐須半夜子時卽披衣起坐﹐兩手搓極熱﹐以一手將外腎兜住﹐以一手掩臍而凝神於內腎﹐久久習之﹐而精旺矣。

葆眞丸專治九醜之疾﹐言莖弱而不振﹐振而不丰﹐丰而不循﹐循而不實﹐實而不堅﹐堅而不久﹐久而無精﹐精而無子﹐謂之九醜之疾。此藥補十二經絡﹐起陰發陽﹐能令陽气入胸﹐安魂定魄﹐開三焦積聚﹐消五穀進食﹐彊陰益子精﹐安五臟﹐除心中伏熱﹐彊筋骨﹐輕身明目﹐去冷除風﹐無所不治。此藥平補﹐多服常服最妙。七十歲老人尙能育子﹐非常之力﹐及治五勞七傷無子嗣者。

鹿角膠﹝半斤﹐銼作豆大﹐就用鹿角霜拌炒成珠﹐研細﹞杜仲﹝去粗皮切碎﹐用生薑汁一兩﹐同蜜少許﹐拌炒斷絲﹐三兩﹞幹山藥白茯苓﹝去粗皮﹐人乳拌曬漧﹐凡五七次﹞

熟地黃﹝各二兩﹞菟絲子﹝酒蒸﹐搗焙﹞山茱萸肉﹝各一兩半﹞北五味子川牛膝﹝去蘆﹐酒蒸﹞

益智仁﹝去殼﹞遠志﹝泔煮﹐去骨﹞小香﹝靑鹽三錢同炒﹞川楝子﹝去皮核﹐取淨肉酥炙﹞

川巴戟﹝酒浸﹐去心﹐以上各一兩﹞破故紙胡蘆巴﹝同故紙入羊腸內煮﹐焙漧各一兩﹞

柏子仁﹝去殼﹐另研如泥﹐半兩﹞穿山甲﹝酥炙﹞沈香﹝各三錢﹞全蠍﹝去毒﹐一錢半﹞

上件各制度爲極細末﹐以好嫩肉蓯蓉四兩﹐酒洗淨﹐去鱗甲皮垢﹐開心﹐如有黃白膜亦去之﹐取淨二兩﹐好酒煮成膏﹐同煉蜜和前藥末搗千餘下﹐丸如桐子大。每服五十丸﹐淡秋石湯﹑溫酒任下﹐以干物壓之﹐漸加至百丸。服七日﹐四肢光澤﹐唇臉赤色﹐手足溫和﹐面目滋潤﹐又能消食理脾﹐輕身和气﹐語言淸亮﹐是其效也。

千金種子丹此方服之令人多子﹐並治虛損夢遺﹐白濁脫卸。﹝男子服。﹞

沙苑蒺藜﹝取淨末四兩如蠶種﹐同州者佳。再以重羅羅二兩極細末﹐二兩粗末﹐用水一大碗熬膏伺候﹞蓮須﹝四兩極細末﹐金色者固精﹐紅色者敗精﹞山茱萸﹝極細末三兩﹐須得一斤﹐用鮮紅有肉者佳﹐去復選肉制末﹞覆盆子﹝南者佳﹐去復選細末二兩﹞

雞頭實﹝五百个﹐去殼﹐如大小不一等﹐取細末四兩﹞龍骨﹝五錢﹐五色者佳﹐火﹐法以小砂鍋入龍骨鍋內﹐連鍋通赤﹐去火毒方用。﹞

上用伏蜜一斤煉﹐以紙粘去浮沫數次﹐無沫滴水中成珠者伺候﹐止用四兩﹐將前五味重羅過﹐先以蒺藜膏和作一塊﹐再入煉蜜﹐石臼內搗千餘下﹐丸如豌豆大。每服三十丸﹐空心鹽湯送下。忌欲事二十目。此藥延年益壽﹐令人多子﹐不可盡述。

聚精丸﹝男服。﹞

黃魚鰾膠﹝白淨者一斤﹐切碎﹐用蛤粉炒成珠﹐以無聲爲度﹞沙苑蒺藜﹝八兩﹐馬乳浸兩宿﹐隔湯蒸一炷香久﹐取起焙漧﹞

上爲末﹐煉蜜丸如梧子大。每服八十丸﹐空心溫酒白湯任下。忌食魚及牛肉。

五子衍宗丸男服此藥﹐添精補髓﹐疏利腎气﹐不問下焦虛實寒熱﹐服之自能平祕。

舊稱古今第一種子方﹐有人世服此藥﹐子孫蕃﹐遂成村落之說。嘉靖丁亥﹐於廣信鄭中丞宅得之﹐張神仙四世孫子及數人用之殊驗。

甘州枸杞子菟絲子﹝酒蒸搗成餅﹐各八兩﹞遼五味子﹝一兩﹞覆盆子﹝四兩﹐酒洗去目﹞車前子﹝炒﹐二兩﹞

上五品﹐俱擇道地精新者﹐焙曬漧﹐共爲細末﹐煉蜜丸如桐子大。每服空心九十丸﹐上牀時五十丸﹐白沸湯或鹽湯送下﹐冬月用溫酒送下。修合日﹐春取丙丁己午﹐夏取戊己辰戌丑未﹐秋取壬癸亥子﹐冬取甲乙寅卯﹐忌師尼鰥寡之人及雞犬六畜見之。

十子丸四明沈嘉則無子﹐七十外服之﹐連舉子。

槐角子﹝和何首烏蒸七次﹞覆盆子枸杞子﹝去枯者及蒂﹞桑堪子冬靑子﹝四味共蒸﹐各四兩﹞

菟絲子﹝制﹐去殼﹐酒蒸﹞柏子仁﹝酒浸蒸﹞沒石子﹝照雷公制﹞蛇牀子﹝蒸﹞北五味子﹝去枯者﹐打碎蜜蒸。以上各二兩﹞

上爲末﹐煉蜜丸如梧桐子大。每服五﹑六十丸﹐淡鹽湯下﹐幹點心壓之。

趙氏加味六子丸菟絲子﹝淘洗﹐酒蒸﹞川牛膝﹝去蘆﹐酒蒸﹞麥門冬﹝去心﹐酒蒸﹞山茱萸﹝取肉﹞

原蠶蛾五味子﹝各一兩三錢﹞蛇牀子﹝酒蒸﹐一兩六錢﹞車前子﹝淘洗﹐一兩七錢﹞大甘艸﹝炙﹐一兩﹞

沙苑蒺藜﹝馬乳浸蒸﹞覆盆子﹝各二兩二錢﹞破故紙﹝二兩三錢﹐淘洗炒﹞肉蓯蓉﹝二兩五錢﹐酒浸去鱗﹞

腎𨿽屬水﹐不宜太冷﹐精寒則難成孕﹐如天地寒冷﹐則艸木必無萌芽也。此方極意斟酌﹐不寒不熱﹐得其中和﹐修合服之﹐如一陽初動﹐萬物化生﹐二三月後﹐必孕成矣。前藥俱焙漧銼碎爲末﹐煉蜜丸如桐子大。每服三十丸或四十丸﹐淸鹽湯送下﹐早晚皆服。

﹝鍼灸﹞治男子無子者﹐用熟艾一團﹐用鹽塡臍滿﹐卻於鹽上隨鹽大小做艾丸灸之﹐如痛卽換鹽﹐直灸至艾盡爲度﹐如一日灸不盡﹐二日三日灸之。曾效。

﹝知時﹞袁了凡先生云﹕天地生物必有之時﹐萬物化生必有樂育之時﹐如貓犬至微﹐將受妊也﹐其雌必狂呼而奔跳﹐以樂育之气觸之而不能自止耳。此天然之節候﹐生化之眞機也。世人種子﹐有云﹕三十時辰兩日半﹐二十八九君須算。此特言其大槪耳﹐非的論也。《丹經》云﹕一月止有一日﹐一日止有一時﹐凡婦人一月經行一度﹐必有一日之候於一時辰間﹐气蒸而熱﹐昏而悶﹐有欲交接不可忍之狀﹐此的候也。於此時逆而取之則成丹﹐順而施之則成胎矣。其曰三日月出庚﹐又曰溫溫鉛鼎﹐光透簾幃﹐皆言其景象也。當其欲情濃動之時﹐子宮內有如蓮花蕊者﹐不拘經淨幾日﹐自然挺出陰中﹐如蓮蕊初開﹐內人洗下體﹐以手探之自知也﹐但含羞不肯言耳。男子預密告之﹐令其自言﹐一舉卽中矣。

﹝成胎﹞丹溪云﹕成胎以精血之後先分男女者﹐褚澄之論也﹐愚竊惑焉。後閱東垣方有曰﹕經水斷後一二日﹐血海始淨﹐精勝其血﹐感者成男。四五日後﹐血脈已旺﹐精不勝血﹐感者成女。此論亦爲未瑩﹐何以言之﹖《易》曰﹕乾道成男﹐坤道成女。夫乾坤﹐陰陽之性情也。左右﹐陰陽之道路也。男女﹐陰陽之儀象也。父精母血﹐因感而會﹐精之泄﹐陽之施也﹐血能攝之﹐陰之化也。精成其骨﹐此萬物之資始於乾元也。血成其胞﹐萬物之資生於坤元也。陰陽交﹐胎孕乃凝﹐胎之所居﹐名曰子宮﹐一系在下﹐上有兩歧﹐一達於左﹐一達於右。精勝其血﹐及剛日陽時感者﹐則陽爲之主﹐受气於左子宮而男形成。精不勝血﹐及柔日陰時感者﹐則陰爲之主﹐受气於右子宮而女形成。或曰﹕分男分女﹐吾知之矣﹐其有雙胎者將何如﹖曰﹕精气有餘﹐歧而分之﹐血因分而攝之故也。若夫男女同孕者﹐剛日陽時﹐柔日陰時﹐感則陰陽混雜﹐不屬左﹐不屬右﹐受气於兩歧之間者也﹐亦有三胎﹑四胎﹑五胎﹑六胎者﹐猶是而已。或曰﹕其有男不可爲父﹐女不可爲母﹐與男女之兼形者﹐又若何而分之耶﹖予曰﹕男不可爲父﹐得陽道之虧者也。女子不可爲母﹐得陰道之塞者也。兼形者﹐由陰爲駁气所乘而爲狀不一。以女兼男形者有二﹐一則遇男爲妻﹐遇女爲夫﹐一則可妻而不可夫。又有下爲女體﹐上具男之全角﹐此又駁之甚者也。或曰﹕駁气所乘﹐獨見於陰﹐而所成之形﹐又若是之不同耶﹕予曰﹕陰體虛﹐駁气易於乘也。駁气所乘﹐陰陽相混﹐無所爲主﹐不可屬左﹐不可屬右﹐受气於兩歧之間﹐隨所得駁气之輕重而成形﹐故所兼之形﹐有不可得而同也。

婁全善云﹕丹溪此論極造精微﹐發前人之未發。是知男女之分﹐已定於萬物資始乾元之際﹐陰陽交之時。昧者不悟是理﹐妄有轉女爲男之法﹐惑矣。夫萬物皆資始於乾元﹐獨男女之分﹐不資始於乾元乎﹖袁先生云﹕巢氏論婦人妊娠一月名始胚﹐足厥陰脈養之。二月名始膏﹐足少陽脈養之。三月名始胎﹐手心脈養之。四月始受水精以行血脈﹐手少陽脈養之。五月始受火精以成其气﹐足太陰養之。六月始受金精以成其筋﹐足陽明脈養之。七月始受木精以成其骨﹐手太陰脈養之。八月始受土精以成膚革﹐手陽明脈養之。九月始受石精以成毛髮﹐足少陰脈養之。十月臟腑﹑關節﹑人神俱備。此其大略也。若求其細﹐則受胎在腹﹐七日一變﹐展轉相成﹐各有生相大集經備矣。今婦人墮胎在三月﹑五月﹑七月者多﹐在二。四﹑六月者少﹐髒陰而腑陽﹐三月屬心﹐五月屬脾﹐七月屬肺﹐皆在五臟之脈﹐陰常易虧﹐故多墮耳。如昔曾三月墮胎﹐則心脈受傷﹐須先調心﹐不然至三月復墮。昔曾五月墮胎﹐則脾脈受傷﹐後至五月復墮﹐宜先治脾。惟有一月之內墮胎﹐則人皆不知有胎﹐但知不受妊﹐不知其受而墮也。一月屬肝﹐怒則墮﹐多洗下體﹐則竅開亦墮﹐一次旣墮﹐則肝脈受傷﹐他次亦墮。今之無子者﹐大半是一月墮胎﹐非盡不受妊也﹐故凡初交之後﹐最宜將息﹐勿復交接﹐以擾其子宮﹐勿令怒﹐勿令勞﹐勿令舉重﹐勿令洗浴﹐而又多服養肝平气之藥﹐胎可固矣。

程鳴謙云﹕褚澄氏言男女交合﹐陰血先至﹐陽精後衝而男形成。陽精先入﹐陰血後參而女形成。信斯言也﹐人有精先泄而生男﹐精後泄而生女者﹐獨何歟﹖東垣曰﹕經水才斷一二日﹐血海始淨﹐感者成男。四五日血脈已旺﹐感者成女。至於六七日後﹐則𨿽交感亦不成胎。信斯言也﹐人有經始斷交合生女﹐經久斷交合生男者﹐亦有四五日以前交合無孕﹐八九日以後交合有孕者﹐獨何歟﹖兪子木撰《廣嗣要略》著方立圖﹐謂實陽能入虛陰﹐實陰不能受陽﹐卽東垣之故見也。又謂微陽不能射陰﹐弱陰不能攝陽。信斯言也﹐世有羸之夫﹐怯弱之婦﹐屢屢受胎﹐𨿽欲止之而不能止者。亦有血气方剛﹐精力過人﹐顧乃艱於育嗣而莫之救者﹐獨何歟﹖朱丹溪論治專以婦人經水爲主﹐然富貴之家﹐侍外家已多﹐其中寧無月水當期者乎﹖有已經前夫頻頻生育﹐而娶此以圖其易者﹐顧亦不能得胎﹐更遣與他人﹐轉盼生男矣﹐豈不能受孕於此﹐而能受孕於彼乎﹖愚以爲父母之生子﹐如天地之生物﹐《易》曰﹕坤道其順乎﹐承天而時行。夫知地之生物﹐不過順承乎天﹐則知母之生子﹐亦不過順承乎父而已。知母之順承乎父﹐則種子者果以婦人爲主乎﹖以男子爲主乎﹖然所謂主於男子者﹐不拘老少﹐不拘彊弱﹐不拘康寧病患﹐不拘精易泄難泄﹐只以交感之時﹐百脈齊到爲善耳。交感而百脈齊到﹐𨿽老𨿽弱﹐𨿽病患﹐𨿽易泄﹐亦可以成胎。交感而百脈參差﹐𨿽少𨿽彊﹐𨿽康寧﹐𨿽難泄﹐亦難以成胎矣。婦人所構之血﹐固由於百脈合聚﹐較之男子之精﹐不能無輕重之分也。孔子贊乾元資始曰大﹐贊坤元資生曰至﹐得無意乎﹖若男女之辧﹐又不以精血先後爲拘﹐不以經盡幾日爲拘﹐不以夜半前後交感爲拘﹐不以父彊母弱﹐母彊父弱爲拘﹐只以精血各由百脈之齊到者別勝負耳。是故精之百脈齊到﹐有以勝乎血則成男矣﹐血之百脈齊到﹐有以勝乎精則成女矣。至有旣孕而小產者﹐有產而不育﹐有育而不壽者﹐有壽而黃耆無疆者﹐則亦精血之堅脆分爲修短耳。世人不察其精血之堅脆﹐已定於稟受之初﹐乃以小產專責之母﹐以不育專付之兒﹐以壽夭專諉之數﹐不亦謬乎﹖

卷之四胎前門

候胎

﹝診﹞婦人懷軀七月而不可知﹐時時衄血而轉筋者﹐此爲軀也。衄時嚏而動者﹐非軀也。

《素問》云﹕婦人足少陰脈動甚者任子也。﹝《平人气象論》謂太溪脈也。全元起本作足少陰﹐王冰本作手太陰﹐當從全本。王注云﹕動脈者如豆厥厥動搖也。一說動甚謂動搖大甚也。﹞陰搏陽別﹐謂之有子。﹝《陰陽別論》王注云﹕陰謂尺中也﹐搏謂搏觸於手也﹐尺脈搏擊與寸脈殊別﹐則爲有孕之兆。﹞

﹝脈﹞妊娠初時﹐寸微小﹐呼吸五至﹐三月而尺數也。脈滑疾﹐重以手按之散者﹐胎已三月也。脈重手按之不散﹐但疾不滑者﹐五月也。﹝此卽陰搏陽別之義﹐言尺脈滑數﹐寸脈微小﹐而尺與寸脈別者﹐孕脈也﹞。尺脈左偏大爲男﹐右偏大爲女﹐左右俱大產二子﹐大者如實狀。

﹝亦陰搏陽別之義﹐謂尺脈實大﹐與寸脈殊別﹐但分男左女右也﹐﹞婦人妊娠四月﹐欲知男女法﹐左疾爲男﹐右疾爲女﹐俱疾爲生二子。﹝王子亨云﹕妊娠三部俱滑而疾﹐在左爲男﹐在上爲女。﹞遣妊娠人面南行﹐還復呼之﹐左回首者是男﹐右回首者是女。看上圊時﹐夫從後急呼之﹐左回首者是男﹐右回首者是女也。

婁全善云。按丹溪云男受胎在左子宮﹐女受胎在右子宮。斯言大契是說也。蓋男胎在左則左重﹐故回首時愼護重處而就左也。女胎在右則右重﹐故回首時愼護重處而就右也。

推之於脈﹐其義亦然﹐胎在左則血气護胎而盛於左﹐故脈亦從之﹐而左疾爲男﹐左大爲男也。胎在右則血气護胎而盛於右﹐故脈亦從之而右疾爲女﹐右大爲女也。亦猶經云﹕陰搏陽別﹐謂之有子。言受胎處在臍腹之下﹐則血气護胎而盛於下﹐故陰之尺脈鼓搏有力﹐而與陽之寸脈殊別也。又如癰癤發上﹐則血气從上而寸脈盛﹐發下則血气從下而尺脈盛﹐發左則血气從左而左脈盛﹐發右則血气從右而右脈盛也。丹溪以左大順男﹐右大順女﹐爲醫人之左右手﹐蓋智者之一失也。

診婦人有妊歌肝爲血兮肺爲气﹐血爲榮兮气爲衛。陰陽配耦不參差﹐兩髒通和皆類例。血衰气旺定無孕﹐血王气衰應有體。﹝肝藏血爲榮屬陰﹐肺主气爲衛屬陽﹐陰陽配耦者﹐是夫婦匹配﹐偶合媾精乃有子也。若血少气盛﹐則無娠孕。若血盛气少﹐則有孕也﹐﹞寸微關滑尺帶數﹐流利往來並雀啄。小兒之脈已見形﹐數月懷耽猶未覺。﹝寸脈微﹐關脈滑﹐尺脈帶數及流利雀啄﹐皆是經脈閉塞不行成胎。以上之脈﹐皆是血多气少之脈﹐是懷小兒之脈已見形狀也。﹞左疾爲男上爲女﹐流利相通速來去。兩手關脈大相應﹐已形亦在前通語。﹝左手脈疾爲懷男﹐右手脈疾爲懷女﹐及兩脈流行滑利相通﹐疾速來去﹐是或兩手關部脈洪大相應﹐是其胎已有形狀也。﹞左手帶縱兩个兒﹐﹝縱者夫行乘妻﹐水行乘火﹐金行乘木﹐卽鬼賊脈也﹐名曰縱。見在左手則懷兩个男兒也。﹞右手帶橫一雙女。﹝橫者妻乘夫也﹐是火行乘水﹐木行乘金﹐卽所勝脈也。名曰橫。見於右手則懷一雙女子也。﹞左手脈逆生三男﹐﹝逆者子乘母也﹐是水行乘金﹐火行乘木﹐卽已生脈也﹐名曰逆。見於右手則懷三个男兒也。﹞右手脈順還三女。﹝順者母乘子也﹐是金行乘水﹐木行乘火﹐卽生已之脈也﹐名曰順。見於右手則懷三个女兒也。﹞寸關尺部皆相應﹐一男一女分形證。﹝寸關尺部脈大小遲疾相應者﹐是懷一男一女形証之脈也。謂關前爲陽﹐關後爲陰﹐陰陽脈相應﹐故懷一男一女也。﹞有時子死母身存﹐或卽母亡存子命。

﹝此二句之文﹐無辧子母存亡之法。﹞往來三部通流利﹐滑數相參皆替替。陽實陰虛脈得明﹐徧滿胸膛皆逆气。﹝若寸關尺三部通行流利﹐皆替替有力而滑數﹐皆是陽實陰虛之脈﹐主妊婦逆气徧滿胸膛而不順也。﹞左手太陽浮大男﹐﹝左手寸口爲太陽﹐其脈浮大﹐則是懷男之脈。﹞

右手太陰沈細女。﹝右手寸口爲太陰﹐其脈沈細﹐是懷女脈也。﹞諸陽爲男諸陰女﹐指下分明長記取。﹝諸陽脈皆爲男﹐卽浮大疾數滑實之類是也。當懷男子。諸陰脈者卽沈細之類是也﹐當懷女子。﹞三部沈正等無絕﹐尺內不止眞胎婦。﹝寸關尺三部脈沈浮正直齊等﹐舉按無絕斷﹐及尺內舉按不止住者﹐眞的懷胎婦也。﹞夫乘妻兮縱气霧﹐﹝經云﹕縱者夫乘妻也﹐水行乘火﹐金行乘木﹐卽鬼賊脈也﹐縱气霧﹐霧露也﹐又上下也﹐謂夫之陽气乘妻之陰气﹐二气上下相逐﹐如霧潤結子也。﹞妻乘夫兮橫气助。﹝橫者妻乘夫也﹐見前注。謂兩旁橫气相佐助也。﹞子乘母兮逆气參﹐﹝逆者子乘母也﹐謂子气犯母气相乘﹐逆行之气相參合也。﹞母乘子兮順气護。﹝是母气乘於子气﹐爲順气相護衛也。凡胎聚縱橫逆順四气以榮養﹐方以成形也。﹞小兒日足胎成聚﹐身熱脈亂無所苦。﹝婦人懷小兒五个月﹐是以數足﹐胎成就而結聚也﹐必母身體壯熱﹐當見脈躁亂﹐非病苦之證。謂五月胎已成﹐受火精以成气﹐故身熱脈亂是無病也。﹞汗出不食吐逆時﹐精神結備其中住。﹝謂妊娠受五行精气以成形﹐稟二經以榮其母﹐懷妊至五月﹐其胎𨿽成﹐其气未備﹐故胎气未安﹐上衝心胸則汗出不食吐逆﹐名曰惡阻﹐俗呼選飯﹐惟思酸辛之味﹐以調胎气也。﹞滑疾不散三月胎﹐﹝妊娠三月名始胎﹐此是未有定義﹐心胞脈養之﹐故脈見滑疾流利﹐爲少气多血﹐不散爲血气盛﹐則始結爲胎也。﹞但疾不散五月母。﹝其脈但疾數而不散者﹐是五个月懷胎之母也。﹞弦緊牢彊滑利安﹐沈細而微歸泉路﹐﹝孕婦之脈宜弦緊牢彊滑利﹐爲安吉之脈。若沈細而微﹐謂脈與形不相應﹐故云死也﹐前文𨿽云太陰沈細﹐又云諸陰爲女﹐其說似有相違﹐謂三部脈皆不沈細及微故不同也。﹞

﹝驗胎法﹞﹝海﹞神方驗胎散婦人三兩个月﹐月經不行﹐疑是兩身﹐卻疑血滯心煩﹐寒熱恍惚﹐此藥可驗取之內也。外已有身﹐病無邪脈﹐以《素問》脈法推之﹐十得八九矣。

眞雀腦芎﹝一兩﹞當歸﹝全用﹐重一兩者﹐只用七錢﹞

上爲細末﹐分作兩服﹐濃煎好艾湯一盞調下﹐或好酒調服亦得。可待三兩个時辰間﹐覺腹臍微動仍頻﹐卽有胎也﹐動罷卽愈﹐安穩無虞。如不是胎﹐卽不動﹐所滯惡物自行﹐母亦安也。如服藥不覺效﹐再煎紅花湯調下﹐必有神效。

﹝靈苑﹞治婦人經脈住三个月驗胎法。眞川芎爲細末﹐濃煎艾湯下一匕投﹐腹內漸動是有胎也。

探胎散婦人胎气有無﹐疑惑之間﹐以此探之﹐有胎則吐﹐無則不吐。

皂角﹝去皮﹞甘艸﹝炙﹐各一錢﹞黃連﹝半錢﹞

上爲細末﹐作一服﹐溫酒調服。

博陵醫之神者曰郝翁﹐士人陳堯遵妻病﹐眾醫以爲勞傷。郝曰﹕亟屏藥﹐是爲娠證﹐且賀君得男子。已而果然。又二婦人妊﹐一喑嘿不能言。郝曰﹕兒胎大﹐經壅﹐兒生經行則言矣﹐不可毒以藥。一極壯健﹐郝診其脈曰﹕母气已死﹐所以生者﹐反恃兒气耳。如期子生母死。﹝孕婦不語﹐非病也﹐聞如此者﹐不須服藥﹐臨產日但服保生丸﹑四物湯之類﹐產後便語﹐亦自然之理﹐非藥之力也。﹞

一婦暴渴﹐惟飲五味汁。名醫耿隅診其脈曰﹕此血欲凝﹐非疾也。已而果孕﹐古方有血欲凝而渴飲五味之證﹐不可不知也。

潘診虞部員外郎張咸之妻孕五歲﹐南陵尉富昌齡妻孕二歲﹐團練使劉彜孫外家孕十有四月﹐皆未育。溫叟視之曰﹕疾也﹐凡醫妄以爲有孕爾。於是與破血攻毒大劑飲之。虞部妻墮肉塊百餘﹐有眉目狀。昌齡妻夢二童子色漆黑﹐倉卒怖悸疾走而去。孫外家墮大蛇﹐猶蜿蜒未死。三婦皆無恙。

陳斗巖治葉南洲妻經閉五月﹐下白或赤﹐午後發熱﹐咳嗽嘔吐﹐醫謂勞瘵。陳視曰﹕兩尺脈皆實﹐此必有孕﹐外受風邪搏激故耳。飲淸和之劑而安﹐半年生一子。

卷之四胎前門

胎產大法

﹝潔﹞治胎產之病﹐從厥陰經論之﹐無犯胃气及上三焦﹐謂之三禁﹐不可汗﹐不可下﹐不可利小便。發汗者同傷寒下早之證﹐利大便則脈數而已動於脾﹐利小便則內亡津液﹐胃中枯燥。制藥之法﹔能不犯三禁﹐則榮衛自和而寒熱止矣。如發渴則白虎﹐气弱則黃﹐血刺痛而和以當歸﹐腹中疼而加之芍藥。大抵產病天行從增損柴胡﹐雜證從增損四物﹐宜詳察脈證而用之。大抵外則和於榮衛﹐內則調於淸便﹐同傷寒壞證治之。

﹝李仲南﹞胎前病惟當安胎順气﹐若外感四气﹐內傷七情﹐以成他病﹐治法與男子無異﹐當於各證類中求之﹐但胎前治他證者﹐動胎之劑﹐切須審詳爾。

﹝丹﹞胎前當淸熱養血。產前安胎﹐白術﹑黃芩妙藥也。胎前將臨月﹐以三補丸加炒香附﹑炒白芍藥蒸餅丸服。又抑熱以三補﹐用生地黃膏丸。﹝芩﹑連﹑柏爲末﹐地黃膏丸之。﹞有孕八九个月﹐必順气﹐枳殼﹑蘇莖。前至八九月因火動胎﹐逆上作喘急者﹐可用條芩﹑香附之類爲末調下。條芩於水中沈取重者用之。

固胎﹐地黃半錢﹐當歸身尾﹑人參﹑白芍陳皮各一錢﹐白術一錢半﹐甘艸三分﹐黃芩﹑川芎各半錢﹐黃連﹑炒柏各少許﹐桑上羊兒藤﹝卽金銀花。﹞七葉完者﹐糯米十四粒﹐咀煎服。血虛不安者﹐用阿膠。痛者用縮砂﹐行血气故也。

《夷堅志》云﹕政和中﹐蔡魯公之孫婦有孕﹐及期而病﹐國醫皆以爲陽證傷寒﹐懼胎墮不敢投以涼劑。張銳至﹐視之曰﹕兒處胎十月將生矣﹐何藥之能敗。卽以常法與藥﹐且使倍服之﹐半日而兒生﹐病亦失去﹐明日其婦大泄﹐而喉閉不入食。眾醫復指其疵﹐且曰﹕二疾如冰炭﹐又產蓐甫近﹐𨿽司命無如之何矣。張曰﹕無庸憂也﹐將使卽日愈。乃取藥數十粒使吞之﹐咽喉卽通﹐下泄亦止。及盈月﹐魯公酌酒爲壽曰﹕君術通神﹐吾不敢知﹐敢問一藥而愈二疾何也﹖張曰﹕此於經無所載﹐特以意處之﹐向者所用藥乃附子理中丸裹以紫雪爾。方喉閉不通。非至寒藥不爲用﹐旣以下咽﹐則消釋無餘﹐其得至腹中者﹐附子力也﹐故一服而兩疾愈。公大加嘆異。

汪機治一婦﹐常患橫生逆產七八胎矣﹐子皆不育。汪診脈皆細澀頗弦﹐曰﹕此气血兩虛兼熱也。或曰﹕气血有餘﹐方成妊娠﹐气血旣虧﹐安能胎耶﹖汪曰﹕觀其形長瘦而脈細濡﹐屬於气血兩虛﹐色靑脈弦﹐屬於肝火時熾﹐而兩尺浮滑﹐似血虛爲輕而气虛爲重也﹐宜以補陰丸除陳皮﹐倍加香附﹑參﹑﹐蜜丸服之﹐常令接續。逾年臨產果順而育一子。

保生丸﹝《局方》﹞養胎益血﹐安和子髒。治妊娠將理失宜﹐或因勞役胎動不安﹐腰腹痛重﹐胞阻漏胎﹐惡露時下﹐子髒挾疾﹐久不成胎。或受妊不能固養﹐痿燥不長﹐過年不產﹐日月𨿽滿﹐轉動無力﹐或致損墮﹐及臨產節適乖宜﹐驚動太早﹐產時未至﹐惡露先下﹐胎胞枯燥﹐致令產難﹐或橫或逆﹐痛極悶亂﹐連日不產﹐子死腹中﹐腹上冰冷﹐口唇靑黑﹐吐出冷沫。新產惡血上衝﹐運悶不省﹐喘促汗出﹐及瘀血未盡﹐臍腹痛﹐寒熱往來。或因產勞損﹐虛羸未復﹐面黃體瘦﹐心忪盜汗﹐飲食不進﹐漸成蓐勞。入月常服﹐壯气養胎﹐正順產理﹐潤胎易產。產後常服﹐滋養血气﹐和調陰陽﹐密腠理﹐實腑臟﹐治風虛﹐除痼冷。

大麻仁﹝去殼一兩半﹞貝母黃芩大豆黃卷粳米甘艸﹝炙﹐微赤﹞漧薑﹝炮﹞

肉桂﹝去粗皮﹞石斛﹝去根﹞石膏﹝細研﹞秦椒﹝微炒出汗﹐各一兩﹞當歸﹝去蘆炒﹐半兩﹞

上爲細末﹐煉蜜和丸如彈子大﹐每服一丸﹐並用溫酒或棗湯化下﹐嚼咽亦得﹐空心食前服。

交感地黃煎丸治婦人產前產後眼見黑花﹐或卽發狂﹐如見鬼狀﹐胞衣不下﹐失音不語﹐心腹脹滿﹐水谷不化﹐口漧煩渴﹐寒熱往來﹐口內生瘡﹐咽中腫痛﹐心虛忪悸﹐夜不得眠﹐產後中風﹐角弓反張﹐面赤﹐牙關緊急﹐崩中下血如豚肝狀﹐臍腹痛﹐血多血少﹐結爲瘕﹐恍惚昏迷﹐四肢腫滿﹐產前胎不安﹐產後血刺痛﹐皆治之。

生地黃﹝淨洗研﹐以布絞汁畱滓﹐以生薑汁炒地黃滓﹐以地黃汁炒生薑滓﹐各至幹﹐爲末﹞生薑﹝淨洗爛研﹐以布絞汁﹐畱滓﹐各二斤﹞當歸﹝去蘆﹞延胡索﹝拌糯米炒赤﹐去米﹞琥珀﹝別研﹐各一兩﹞蒲黃﹝炒香﹐四兩﹞

上爲末﹐蜜丸彈子大。當歸湯化一丸﹐食前服。

琥珀丸治婦人胎前產後百病﹐及療三十六種血冷﹐七疝八瘕﹐心腹刺痛﹐卒中癱瘓﹐半身不遂﹐八風十二痺﹐手足酸疼﹐乳中毒結瘀血﹐懷胎驚動﹐傷犯不安﹐死胎不出﹐並胎衣不下﹐並宜服之。

琥珀﹝另研﹞辰砂﹝另研﹞阿膠﹝碎﹐炒﹞五味子﹝揀淨﹞石斛﹝去根﹞附子﹝炮去皮臍﹞肉桂﹝去粗皮﹞沈香﹝不見火﹞川芎﹝各半兩﹞

牛膝﹝去蘆﹐酒浸﹞當歸﹝去須﹐炒﹞肉蓯蓉﹝酒浸﹐炒﹞人參續斷沒藥﹝研﹞熟地黃木香﹝不見火﹐各一兩﹞

上爲細末﹐煉蜜和丸如彈子大。每服一丸﹐空心暖酒化下﹐午後食前再服﹐能生新血﹐去惡血。若腹脇疼痛﹐繞臍如刀刺﹐及嘔逆上气築心﹐痰毒﹐不思飲食﹐用薑汁少許﹐和酒化服。諸痢及赤白帶下﹐血冷﹐崩中下血﹐漏胎下血﹐用生薑與艾﹐銼﹑炒令赤色﹐入酒同煎數沸﹐去滓調服。泄瀉不止﹐陳米飲化服。澀尿諸淋﹐煎通艸﹑燈心湯服。

血暈不知人﹐煎當歸酒調服。上熱下冷﹐煎人參湯服。徧身虛腫水气﹐煎赤小豆湯服。產內二毒傷寒﹐及中風角弓反張如板硬﹐煎麻黃湯服﹐以衣被蓋出汗。月經不通﹐或間雜五色﹐頻並而下﹐斷續不止﹐飲食無味﹐肌膚瘦劣﹐面赤唇焦﹐乍寒乍熱﹐四肢煩疼﹐五心燥熱﹐黑﹐徧身血斑﹐赤腫走注﹐及血風勞傷無力﹐用童子小便入薑汁少許調服。常服以童便爲妙﹐若恐惡心﹐和以半酒。如懷胎婦於臨月一日一服﹐至產下不覺疼痛﹐或服至五服十服﹐日倍飲食﹐是藥力也﹐其功不能具述。

龍須湯治胎前產後身疼。保室論云﹕身疼者﹐肌體不實而受風邪﹐客於經絡﹐邪气與正气相搏﹐交擊於骨肉之間﹐故身疼而不動﹐用龍須湯主之。若妊娠而患身體疼者﹐必因勞役過多致使然也。不爾﹐經絡受風寒﹐愈痛丸﹑防風湯主之。產者若因勞役身疼而不能動轉者﹐良由產後百節開張﹐血脈流走﹐气弱則骨肉之間血多凝滯﹐是故百節經脈緊急﹐腰背不能轉側﹐手足不能動搖﹐身熱若納炭﹐頭如釘釘﹐醫者不識﹐妄爲傷寒發汗﹐變生他證﹐宜服。

黃﹝一兩﹐蜜炙﹞當歸﹝去蘆﹐酒浸﹞牛膝﹝洗去苗﹐酒浸一宿﹐如急用﹐酒蒸熟爲度﹞

白術防風﹝去蘆﹞獨活﹝去蘆﹞甘艸﹝各二錢半﹞

上咀﹐每服半兩﹐水五盞﹐生薑十片﹐薤白一握﹐同煎至三盞﹐去滓不拘時服。

佛手散治產前產後﹐腹痛體熱頭疼﹐及才產未進別物﹐卽先服此藥﹐逐敗血﹐生新血﹐能除諸疾。

川芎﹝二兩﹞當歸﹝三兩﹞

上爲細末﹐每服二錢﹐水一盞﹐酒二分﹐同煎七分溫服。一方爲粗末﹐每服四錢﹐水七分﹐酒三分﹐同煎至七分熱服﹐未產前先安排此藥﹐將兩服藥煎之﹐產了速進之﹐三日內日二服﹐三日外一服。一方名芎歸湯﹐只此二味﹐等分咀水煎﹐專治失血傷胎去血﹐產後去血﹐崩中去血﹐金瘡去血﹐拔牙去血不止﹐一切去血過多﹐心煩眩暈﹐悶絕不省人事﹐頭重目暗﹐舉頭欲倒﹐悉能治之。若產後眩暈﹐宜加芍藥服之。一名桂香散﹐治產後腹疼不可忍者﹐加桂心等分﹐酒與童子小便合煎﹐服之立效。一名當歸湯﹐治妊娠子死﹐或未死胎動不安﹐每服用酒水合煎﹐連進數服。胎若已死﹐服之便下。若未死其胎卽安。此經累效﹐萬不失一。一名琥珀散﹐臨月服之﹐只縮胎易產﹐兼治產後諸疾。一名羊肉湯﹐治虛損羸乏﹐腹中痛﹐往來寒熱﹐吸吸少气﹐不能支持﹐頭眩自汗﹐腹內拘急﹐每服用精羊肉一兩﹐生薑十片﹐水二盞﹐煎至六分﹐溫服。一名君臣散﹐治婦人室女心腹痛﹐經脈不調﹐用水煎服。若妊婦胎气不安﹐產後諸疾﹐加酒煎服。一名芎當散﹐治婦人血气﹐上喘下腫﹐二味等分爲細末﹐每服二錢﹐空心煎艾湯調下。又治產後損身﹐血衝心及腹脹气絕者﹐神驗。難生倒橫﹐子死腹中﹐先用黑大豆一大合炒熟﹐水一盞﹐入童子小便一盞﹐藥末四錢﹐同煎至一盞﹐以上分爲二服。未效再作。產後惡血注心﹐迷悶喘急腹痛﹐根據前用黑豆加生薑自然汁半合煎服。治髒毒﹐每服一錢半﹐入炒槐花末半錢﹐水一盞﹐煎至六分﹐無時服﹐三日取下血塊卽愈。如產後頭疼﹐加荊芥煎﹐如吐血亦宜服之。若產難﹐多用百艸霜﹑香白芷等分爲末﹐名烏金散﹐每服二錢﹐童子小便好醋各一合﹐沸湯浸服﹐止一服見效﹐甚者再服已﹐分娩矣。

一法以五積散加醋煎服﹐亦能催生。崩中漏下﹐失血過多﹐久不能止﹐用芎歸湯療之不止者﹐宜以香附子炒去皮毛﹐爲細末﹐每一兩入甘艸末一錢﹐淸米飲點服﹐名順元湯。

有白帶者﹐於順元湯內加芍藥半兩。或謂香附耗气則不然﹐許學士謂滋血養气﹐婦人仙藥﹐𨿽羸人亦宜服之。兼治男女吐衄便利﹐及諸證失血﹐用此藥佐以米飲丸百艸霜末﹐每服百餘丸﹐或以其他燒灰藥皆能作效﹐不可遽以燥澀之劑止之﹐必致壅遏腐敗﹐必生他證。大抵血不能行﹐气使之然者﹐气得其平﹐則血循故道﹐必無妄行之患矣。香附子善能導气﹐用之勿疑也。

返魂丹治婦人胎前產後諸疾危證。

上用赤箭﹐卽野天麻﹐葉似艾葉﹐開紫花如紅蓼花﹐子名茺蔚子﹐又名益母艸﹐又名大札﹐又名貞蔚﹐又名負擔。端五日采取陰榦﹐用葉及花子﹐以瓷器研爲細末﹐煉蜜和丸如彈子大﹐隨後治證嚼服。其根燒存性爲末﹐酒調服﹐功與黑神散不相上下。如胎前臍腹作痛或作聲者﹐溫米飲下。胎前產後臍腹刺痛。胎動不安﹐下血不止﹐水煎秦艽﹑糯米湯下﹐或當歸湯變可。如產時先用一丸﹐以童子小便化下﹐安魂定魄﹐自然气血調順﹐諸病不生。又能破血止痛﹐養脈息﹐調經絡﹐溫酒下。產後胎衣不下﹐血在胞中﹐及橫生不順﹐死胎經日不下者﹐脹滿腹中﹐心悶心痛﹐炒鹽湯下。產後中風﹐牙關緊急﹐半身不遂﹐失音不語﹐童子小便﹑無灰酒各半下。產後咳嗽﹐胸膈不利﹐惡心﹐口吐酸水﹐面目浮腫﹐兩脇痛﹐舉動失力者﹐溫酒下。產後兩太陽痛﹐呵欠﹐心忡气短﹐肌體羸瘦﹐不思飲食﹐血風身熱﹐手足頑麻﹐百節疼痛﹐溫米飲湯下。產後眼前黑暗﹐血暈血熱﹐口渴煩悶﹐如見鬼神﹐狂言不省人事﹐薄荷自然汁﹐如無生者﹐濃煎薄荷湯下﹐及童子小便。酒各半亦可。產後面垢顏赤﹐五心煩熱﹐或結成血塊﹐臍腹奔痛﹐時發寒熱﹐有冷汗者﹐童子小便﹑酒各半下﹐溫薄荷自然汁亦可。產後余血﹐惡露不盡﹐結滯臍腹刺痛﹐惡物上衝心胸悶者﹐童子小便﹑酒各半下。產後大小便不通﹐煩躁口苦者﹐薄荷自然汁下﹐如無生者﹐濃煎薄荷湯下。產後瀉血者﹐水煎棗湯下。

產後白帶下者﹐煎膠艾湯下。月水不調﹐溫酒下。血崩漏下﹐溫酒下。婦人久無子息﹐溫酒下。服之十丸至二十丸﹐亦能注喜。一﹑子死腹中﹐蓋因卒病臟腑熱極﹐蒸其胎﹐是以子死也﹐蓋子死不居子宮﹐或墮胎於腹間冷痛﹐小便沫出﹐腹脹﹐四肢逆冷﹐爪甲靑者是也。或臨產之時﹐此藥安魂定魄﹐血气自然調順﹐諸疾不生﹐破血補虛止痛﹐養血气﹐調經絡﹐酒﹑童子小便各七分化下。二﹑難產者﹐胎以食母之血﹐十月滿足﹐則余血結成塊﹐俗呼爲兒枕﹐欲產之時﹐血塊先動﹐敗血裹其子﹐是以難產﹐或產後惡物不盡﹐臍腹刺痛﹐惡物上衝心胸主悶﹐用童便﹑酒各七分化下。三﹑垢面顏赤﹐胎衣不下﹐旣產了﹐臟腑虛羸﹐五心煩躁﹐血流入衣中則難出﹐發寒熱﹐有冷汗出﹐但去其敗血﹐其衣自出﹐如帶斷了﹐服此藥下。或橫生不順﹐心悶欲死者﹐童便﹑酒各七分化下﹐薄荷自然汁﹑鹽湯亦可。四﹑產後三日﹐起臥不得﹐眼前黑暗生花﹐蓋產後血气未定﹐運走五臟﹐入肝則目昏﹐俗爲暗風﹐醫家以風治之﹐或血熱口漧煩渴﹐心悶亂如見鬼神﹐狂言妄語﹐不省人事﹐童便﹑酒各七分﹐薄荷自然汁亦可。五﹑產後口干心悶及煩渴者﹐血气未定﹐卽食熱面﹐積滯在內﹐以致熱躁煩渴者﹐俗爲胸膈壅盛﹐或兩太陽穴痛﹐呵欠怔忡气短﹐身體羸瘦﹐不思飲食﹐血風身熱﹐手足頑麻﹐百節疼痛甚者﹐溫米飲﹑童便各七分化下。六﹑產後四肢浮腫及寒熱者﹐蓋因敗血流入五臟﹐滲入四肢﹐停畱日久﹐化爲膿狀﹐气喘或小便澀﹐或咳嗽胸膈不利﹐惡心口吐酸水﹐兩肋疼痛﹐舉動乏力﹐溫酒化下。七﹑產後寒熱往來﹐蓋因敗血入心則熱﹐入脾則寒﹐狀如瘧﹐臍腹作痛或作聲﹐溫米飲化下﹐桂技枝亦可。八﹑產後中風﹐牙關緊急﹐半身不遂﹐失音不語﹐童便﹑酒各七分化下。九﹑產後痢﹐未經月滿﹐或誤食物下﹐與血相攻擊﹐前所積受濕﹐以此敗血相攻﹐棗湯下。十﹑產後大便祕結﹐口苦煩渴﹐非時不語﹐乃敗血衝心﹐蔽其心孔﹐重便﹑酒各七分化下﹐薄荷汁亦可。十一﹑產後徧身疼痛﹐百節開張﹐血乘虛流入腸中﹐停畱不散﹐臍腹疼痛﹐米飲化下。十二﹑產後崩中漏下不止﹐蓋是傷酸物﹐狀如雞肝﹐脊背倦悶﹐煎糯米﹑秦艽湯化下﹐當歸桂枝湯亦可。十三﹑產後未經月滿﹐血气不通﹐蓋是月水未還﹐或食熱面﹐壅結成塊﹐喘嗽﹐四肢無力﹐多睡而汗出不止﹐月水不調﹐爲骨蒸勞﹐便服此藥﹐童便﹑酒各七分化下。十四﹑產後吐逆不止﹐蓋因敗血停於脾胃﹐卽發吐逆﹐胸膈虛脹﹐俗爲反胃﹐溫酒化下。十五﹑產後鼻衄口漧舌黑﹐蓋因心臟熱則舌黑鼻衄也﹐童便﹑酒各七分化下。十六﹑產後赤白帶下﹐煎秦艽湯下。十七。產後气急﹐喉中貓聲者﹐蓋因敗血衝心入喉中﹐萬無一瘥矣。

十八﹑產後中風者﹐蓋因未經七日勞重﹐則百日之中傷房事﹐中風初病之狀﹐眼澀腰彊筋急﹐角弓反張﹐牙關緊急﹐若此者皆自傷犯耳。十九﹑產後面色黑及徧身生黑靨者﹐乃敗血入皮膚﹐萬無一瘥矣。

內灸散治婦人產前產後﹐一切血疾﹐血崩虛憊﹐腹肋痛﹐气逆嘔吐﹐冷血冷气凝積﹐塊硬刺痛﹐泄下靑白﹐或下五色﹐腹中虛鳴﹐气滿堅脹﹐瀝血腰疼﹐口吐靑水﹐頻產血衰﹐顏色靑黃﹐勞傷劣弱﹐月經不調﹐下血墮胎﹐血迷血暈﹐血瘕時發疼痛﹐頭目眩暈﹐惡血上心﹐悶絕昏迷﹐惡露不幹﹐體虛多汗﹐手足逆冷﹐並宜服之。

藿香葉肉桂﹝去粗皮﹞熟漧地黃﹝洗﹐焙﹞丁香皮﹝各一兩半﹞甘艸﹝炙赤﹞

山藥當歸﹝去蘆﹐洗﹞白術白芷﹝各八兩﹞本﹝去蘆﹐銼﹞漧薑﹝炮﹞川芎黃﹝去蘆﹐各二兩﹞木香﹝一兩﹞陳皮﹝去白﹐四兩﹞白芍藥﹝十兩﹞茴香﹝一兩半﹞

上銼散﹐每服三錢﹐水一大盞﹐入生薑五片﹐艾一團﹐同煎至七分﹐空心食前熱服。

爲末﹐溫酒調下亦得。如產後下血過多﹐加蒲黃煎服。惡露不快﹐加當歸﹐紅花煎服。水瀉﹐加肉豆蔻末煎服。嘔吐﹐加藿香﹐生薑煎。上熱下冷﹐加荊芥煎。但是腹中虛冷﹐血气不和。並宜服﹐產後每日一服﹐則百病不生﹐丈夫虛冷﹐气刺心腹疼痛﹐尢宜服之。

﹝食忌﹞一受孕之後﹐切宜忌不可食之物﹐非惟有感動胎气之戒﹐然於物理亦有厭忌者﹐設或不能禁忌﹐非特延月難產﹐亦能令兒破形母損﹐可不戒哉。

食雞肉﹑糯米合食﹐令子生寸白虫。食羊肝﹐令子多厄。食鯉魚及雞子﹐令兒成疳多瘡。食犬肉﹐令子無聲音。食兔肉﹐令子唇缺。食鱉﹐令子項短及損胎。

食鴨子共桑椹同食﹐令子倒生心寒。食螃蟹﹐令子橫生。食雀肉合豆醬﹐食之令子面生黑子。食豆醬合藿香﹐食之墮胎。食水漿絕產。食雀肉﹐令子不恥多淫。食山羊肉﹐令子多病。食生薑﹐令子多指﹐生瘡。食蛤蟆﹑鱔魚﹐令兒喑啞。

食驢﹑騾﹑馬肉﹐延月難產。

如此之類﹐無不驗者﹐則知聖人胎教之法矣。

﹝藥忌﹞水蛭地膽虫﹐烏頭附子配天雄﹐躑躅野葛螻蛄類﹐烏喙側子及虻虫﹐牛黃水銀並巴豆﹐大戟蛇蛻及蜈蚣﹐牛膝藜蘆並薏苡﹐金石錫粉及雌雄﹐牙硝芒硝牡丹桂﹐蜥蜴飛生及虫﹐代赭蚱蟬胡粉麝﹐芫花薇銜艸三稜﹐槐子牽牛並皂角﹐桃仁蠐螬和茅根﹐攪根砂與漧漆﹐亭長波流艸中﹐瞿麥茹蟹爪甲﹐皮赤箭赤頭紅﹐馬刀石蠶衣魚等﹐半夏南星通艸同﹐漧薑蒜雞及雞子﹐驢肉兔肉不須供﹐切須婦人產前忌﹐此歌宜記在心胸。

﹝起居忌﹞《便產須知》云﹕勿亂服藥﹐勿過飲酒﹐勿妄鍼灸﹐勿向非常地便﹐勿舉重登髙涉險。

心有大驚﹐犯之產難﹐子疾病。勿多睡臥﹐時時行步。體虛腎气不足﹐生子解顱﹐腦破不合﹐宜溫補。脾胃不和﹐榮衛虛怯﹐子必羸瘦。自家及鄰家修造動土﹐犯其胎气﹐令子破形殞命﹐刀犯者形必傷﹐泥犯者竅必塞﹐打擊者色靑黯﹐系縛者相拘攣﹐有此等驗如影響﹐切宜避之。

卷之四胎前門

逐月養胎法

北齊名醫徐之才云﹕妊娠一月名始胚﹐飲食精熟﹐酸美受禦﹐宜食大麥﹐毋食腥辛﹐是謂才正。妊娠一月﹐足厥陰脈養﹐不可鍼灸其經。﹝如大惇﹑行間﹑太衝﹑中封﹑五里﹑中等穴是也。﹞足厥陰內屬於肝﹐肝主筋及血﹐一月之時﹐血行痞澀﹐不爲力事﹐寢必安靜﹐無令恐畏。

妊娠一月﹐陰陽新合爲胎﹐寒多爲痛﹐熱多卒驚﹐舉重腰痛﹐腹滿胞急﹐卒有所下﹐當預安之﹐宜服。

烏雌雞湯烏雌雞﹝一隻﹐治如食法﹞茯苓阿膠﹝各二兩﹞吳茱萸﹝一升﹞麥門冬﹝五合﹐去心﹞

人參芍藥白術﹝各三兩﹞甘艸生薑﹝各一兩﹞

上咀﹐以水一斗二升﹐煮雞取汁六升﹐去雞下藥﹐煎取三升﹐納酒三升並膠烊盡﹐取三升放溫﹐每服一升﹐日三。

補胎湯若曾傷一月胎者﹐當預服此。

細辛﹝一兩﹞防風﹝二兩﹞漧地黃白術﹝各三兩﹞生薑﹝四兩﹞吳茱萸大麥﹝各五合﹞

烏梅﹝一升﹞

上八味咀﹐以水七升﹐煮取二升半﹐分三服﹐先食服。寒多者倍細辛﹑茱萸。熱多渴者去之﹐加栝蔞根二兩。若有所思﹐去大麥﹐加柏子仁三合。一方有人參一兩。

妊娠二月名始膏﹐無食辛臊﹐居必靜處﹐男子勿勞﹐百節皆痛﹐是爲胎始結。妊娠二月﹐足少陽脈養﹐不可鍼灸其經。﹝如膽竅﹑丘墟﹑付陽﹑絕骨﹑外立﹑陽陵泉等穴是也。﹞足少陽內屬於膽﹐膽主精﹐二月之時﹐兒精成於胞裏﹐當愼護驚動也。

妊娠二月﹐始陰陽踞經。有寒多壞不成﹐有熱卽萎悴﹐中風寒有所動搖﹐心滿臍下懸急﹐腰背彊痛﹐卒有所下﹐乍寒乍熱。宜服。

艾葉湯艾葉丹參當歸麻黃﹝各二兩﹞人參阿膠﹝各三兩﹞甘艸﹝一兩﹞生薑﹝六兩﹞

大棗﹝十二枚﹞

上九味﹐咀﹐以酒三升﹐水一斗﹐煮減半﹐去滓內膠﹐煎取三升﹐分三服。一方用烏雌雞一隻﹐宿肥者﹐治如食法﹐割頭取血﹐納三升酒中相和﹐次以水一斗二升﹐先煮取汁﹐去雞納藥﹐煎取三升﹐納血﹑酒並膠﹐煎取三升﹐分溫三服。

黃連湯若曾傷二月胎者﹐當預服此。

黃連人參﹝各一兩﹞吳茱萸﹝五合﹞生薑﹝三兩﹞生地黃﹝五兩﹐一方用阿膠﹞

上五味咀﹐以酢漿七升﹐煮取三升﹐分四服﹐日三夜一﹐十日一修合。若頗覺不安﹐加烏梅一升。加烏梅者不用漿﹐直用水耳。一方用當歸半兩。

妊娠三月名始胎﹐當此之時﹐未有定儀﹐見物而化。欲生男者﹐操弓矢。欲生女者﹐弄珠璣。欲子美好﹐數視壁玉。欲子賢良﹐端坐淸虛。是謂外像而內感者也。妊娠三月﹐手心主脈養﹐不可鍼灸其經。﹝如中衝﹑勞宮﹑大陵﹑內關﹑間使﹑門﹑曲澤等穴是也。﹞手心主內屬於心﹐無悲哀思慮驚動。

妊娠三月爲定形﹐有寒大便靑﹐有熱小便難﹐不赤卽黃﹐卒驚恐﹑憂愁﹑嗔怒﹐喜頓僕﹐動於經脈﹐腹滿繞臍苦痛﹐或腰背卒有所下﹐宜服。

雄鷄湯雄鷄﹝一隻﹐治如食法﹞黃芩白術生薑﹝各一兩﹞麥門冬﹝五合﹞芍藥大棗﹝十二枚﹐掰﹞甘艸人參茯苓阿膠﹝各二兩﹞

上爲咀﹐以水一斗三升﹐煮雞減半﹐出雞納藥﹐煮取半﹐納淸酒三升並膠﹐煎取三升﹐分三服﹐一日令盡﹐當溫臥。一方用當歸﹑芎各二兩﹐不用黃芩﹑生薑。

茯神湯曾傷三月胎者﹐當預服此方。

茯神丹參龍骨﹝各一兩﹞阿膠當歸甘艸人參﹝各二兩﹞大棗﹝二十一枚﹐掰﹞

赤小豆﹝二百粒﹞

上九味咀﹐以酢漿一斗﹐煮取三升﹐分四服﹐先食服﹐七日後服一劑。腰痛者加桑寄生二兩。﹝深師有薤白二兩﹐麻子一升。﹞

﹝丹﹞一婦人但有孕至三个月左右必墮﹐其脈左手大而無力﹐重取則澀﹐知其血少也。以其妙年﹐只補中气﹐使血自榮。時初夏﹐教以濃煎白術湯下黃芩末一錢﹐與數十帖﹐得保全而生。因思之墮於納熱而虛者﹐於理爲多。曰熱﹐曰虛﹐當分輕重。蓋孕至三月﹐上屬相火﹐所以易墮﹐不然何以黃芩﹐熟艾﹐阿膠﹐爲安胎妙藥也。

婦人經候三月驗法﹕川芎生末濃煎湯﹐空心下一匙﹐腹中微動者是有胎。

妊娠四月﹐始受水精以成血脈﹐食宜稻粳﹐羹宜魚雁﹐是謂盛血气以通耳目﹐而行經絡。

妊娠四月﹐手少陽脈養﹐不可鍼灸其經。﹝如關衝﹑陽池﹑內關﹑三陽﹑天井﹑曲垣等穴是也。﹞

手少陽內輸三焦﹐四月之時﹐兒六腑順成﹐當靜形體﹐和心志﹐節飲食。

妊娠四月﹐有寒﹐心下慍慍欲嘔﹐胸膈滿不欲食﹔有熱﹐小便難﹐數數如淋狀﹐臍下苦急﹔卒風寒﹐頸項彊痛﹐寒熱﹔或驚動身軀﹐腰背腹育﹐往來有時﹐胎上迫胸﹐心煩不得安﹐卒有所下。宜服。

菊花湯菊花﹝雞子大﹐一枚﹞麥門冬﹝一升﹞大棗﹝十二枚﹞人參﹝一兩半﹞甘艸當歸﹝各二兩﹞麻黃阿膠﹝各三兩﹞半夏﹝四兩﹞生薑﹝五兩﹞

上十味咀﹐以水八升﹐煮減半﹐納淸酒三升並阿膠﹐煎取三升﹐分三服﹐溫臥當汗﹐以粉粉之﹐護風寒四五日。一方用烏雌雞一隻﹐煮汁煎藥。

調中湯若曾傷四月胎者﹐當預服此。

白芍藥生薑﹝各四兩﹞濃朴生李根白皮枳實白術柴胡﹝各三兩﹞續斷芎甘艸﹝各一兩﹞當歸﹝一兩半﹞烏梅﹝一升﹞

上十二味咀﹐以水一斗﹐煮取三升﹐分四服﹐日三夜一﹐八日後復服一劑。

妊娠五月﹐始受火精以成其气﹐臥必晏起﹐沐浴浣衣﹐深其居處﹐濃其衣服﹐朝吸天光﹐以避寒殃﹐其食稻麥﹐其羹牛羊﹐和以茱萸﹐調以五味﹐是謂養气以定五臟。

妊娠五月﹐足太陰脈養﹐不可鍼灸其經﹐﹝如隱白﹑大都﹑公孫﹑商丘﹑三陰交﹑漏谷﹑陰陵泉等穴是也。﹞足太陰內輸於脾﹐五月之時﹐兒四肢皆成﹐無大饑﹐無甚飽﹐無食漧燥﹐無自炙熱﹐無大勞倦。

妊娠五月﹐有熱﹐苦頭眩﹐心亂嘔吐﹔有寒﹐苦腹滿痛﹐小便數﹔卒有恐怖﹐四肢疼痛﹐寒熱﹐胎動無常處﹐腹痛﹐悶頓欲僕﹐卒有所下。宜服。

阿膠湯阿膠﹝四兩﹞人參﹝一兩﹞生薑﹝六兩﹞當歸芍藥甘艸黃芩﹝各二兩﹞

旋復花﹝二合﹞吳茱萸﹝七合﹞麥門冬﹝一升﹞

上十味咀﹐以水九升﹐煮藥減半﹐內淸酒三升並膠﹐微火煎取三升半﹐分四服﹐日三夜一﹐先食服便愈﹐不瘥再服。一方﹐用烏雌雞一隻﹐割取咽﹐血納酒中﹐以水煮雞汁煎藥減半﹐納酒並膠﹐煎取三升半﹐分四服。

安中湯曾傷五月胎者﹐當預服此。

黃芩﹝一兩﹞當歸芎漧地黃人參﹝各二兩﹞甘艸芍藥﹝各三兩﹞

生薑﹝六兩﹞麥門冬﹝一升﹞五味子大麻仁﹝各五合﹞大棗﹝三十五枚﹞

上十二味咀﹐以水七升﹐淸酒五升﹐煮取三升半﹐分四服﹐日三夜一﹐七日復服一劑。

安胎當歸湯若妊娠五月﹐舉動驚愕﹐胎不安﹐小腹痛引腰胳﹐小便下血。

當歸阿膠﹝炒﹞川芎人參﹝各一兩﹞大棗﹝十二枚﹞艾葉﹝一把﹞

上以酒水各三升﹐煮至三升﹐納膠令烊﹐分三服。一方有甘艸﹐無參﹑棗。

妊娠六月﹐始受金精以成其筋﹐身欲微勞﹐無得靜處﹐出遊於野﹐數觀走犬﹐及視走馬﹐食宜鷙鳥猛獸之肉﹐是謂變腠理﹐紉筋以養其力﹐以堅背膂。

妊娠六月﹐足陽明脈養﹐不可鍼灸其經。﹝如厲兌﹑丰隆﹑陰市﹑上下廉﹑三里等穴是也。﹞足陽明內屬於胃﹐主其口目﹐六月之時﹐兒口目皆成﹐調五味﹐食甘美﹐無太飽。

妊娠六月﹐卒有所動﹐不安﹐寒熱往來﹐腹內脹滿﹐身體腫﹐驚怖﹐忽有所下﹐腹痛如欲產﹐手足煩疼。宜服。

麥門冬湯麥門冬﹝一升﹞人參甘艸黃芩﹝各二兩﹞漧地黃﹝三兩﹞阿膠﹝四兩﹞生薑﹝六兩﹞

大棗﹝十五枚﹞

上八味﹐以水七升﹐煮減半﹐納淸酒二升並膠﹐煎取三升﹐分三服﹐中間迸糜粥。一方用烏雌雞一隻﹐煮汁煎藥。

柴胡湯若曾傷六月胎者﹐當預服此方。

柴胡﹝四兩﹞蓯蓉﹝一兩﹞白術芍藥﹝一作紫葳﹞甘艸麥門冬芎﹝各二兩﹞

生薑﹝六兩﹞漧地黃﹝五兩﹞大棗﹝三十枚﹞

上咀﹐以水一斗﹐煮取三升﹐分四服﹐日三夜一﹐中間進糜粥﹐勿食生冷及堅硬之物﹐七日更服一劑。一方有黃芩二兩。

旋復花湯《集驗》療妊娠六七月﹐胎不安常處。﹝亦治阻病。﹞

旋復花﹝一兩﹞濃朴﹝制﹞白術枳殼黃芩﹝炒﹞茯苓﹝各三兩﹞半夏﹝炒﹐一方無﹞

芍藥生薑﹝各二兩﹞

上以水一斗﹐煮取二升半﹐分五服﹐先食服﹐日三夜二。忌羊肉﹑餳﹑醋﹑桃﹑李﹑雀肉。

妊娠七月﹐始受木精以成其骨﹐勞身搖肢﹐無使定止﹐動作屈伸﹐以運血气﹐居處必燥﹐飲食避寒﹐常食稻粳﹐以密腠理﹐是謂養骨而堅齒。

妊娠七月﹐手太陰脈養﹐不可鍼灸其經。﹝如少商﹑魚際﹑列缺﹑尺澤﹑天府等穴是也。﹞手太陰內屬於肺﹐主皮毛﹐七月之時﹐兒皮毛已成﹐無大言﹐無號哭﹐無薄衣﹐無洗浴﹐無寒飲。

妊娠七月﹐忽驚恐搖動﹐腹痛卒有所下﹐手足厥冷﹐脈若傷寒﹐煩熱腹滿短气﹐常苦頸項及腰背彊。蔥白湯主之。

蔥白﹝長三四寸﹐十四莖﹞半夏麥門冬﹝各一升﹞旋復花﹝二合﹞黃芩﹝一兩﹞

人參﹝一兩半﹞甘艸當歸黃﹝各三兩﹞阿膠﹝四兩﹞生薑﹝八兩﹞

上十一味咀﹐以水二升﹐煮減半﹐納淸酒三升及膠﹐煎取四升﹐每服一升﹐日三夜一。溫臥﹐當汗出。若不出者﹐加麻黃二兩﹐煮服如前法。若秋後勿彊責汗。一方以黃雌雞一隻﹐割咽取血納酒中﹐煮雞取汁以煎藥。

杏仁湯若曾傷七月胎者﹐當預服此。

杏仁甘艸﹝各二兩﹞紫菀﹝一兩﹞鐘乳漧薑﹝各三兩﹞麥門冬吳茱萸﹝一升﹞

粳米﹝五合﹞五味子﹝三合﹞

上九味咀﹐以水八升﹐煮取三升半﹐分四服﹐日三夜一﹐中間進食﹐七日服一劑。一方用白雞一隻﹐煮汁煎藥。

妊娠八月﹐始受土精以成膚革﹐和心靜息﹐無使气極﹐是謂密腠理而光澤顏色。

妊娠八月﹐手陽明脈養﹐不可鍼灸其經。﹝如商陽﹑二間﹑合谷﹑上下廉﹑三里﹑曲池﹑肩並﹑肩等穴是也。﹞手陽明內屬於大腸﹐主九竅﹐八月之時﹐兒九竅皆成﹐無食燥物﹐無輒失食﹐無忍大起。

妊娠八月﹐中風寒﹐有所犯觸﹐身體盡痛﹐乍寒乍熱﹐胎動不安﹐常苦頭眩痛﹐繞臍下寒﹐時時小便白如米汁﹐或靑或黃﹐或使寒栗﹐腰背苦冷而痛﹐目KTKT。芍藥湯主之。

芍藥生薑﹝各四兩﹞濃朴﹝二兩﹞甘艸當歸白術人參﹝各三兩﹞薤白﹝切﹐一升﹞

上八味咀﹐以水五升﹐淸酒四升﹐合煮取三升﹐分三服﹐日再夜一。一方用烏雌雞煮汁以煎藥。

葵子湯若曾傷八月胎者﹐當預服此。

葵子﹝二升﹞甘艸濃朴﹝各二兩﹞白術柴胡﹝各三兩﹞芍藥﹝四兩﹞生薑﹝六兩﹞

大棗﹝二十枚﹞

上八味咀﹐以水九升﹐煮取三升﹐分三服﹐日三﹐凡十日一劑。一方用烏雌雞一隻﹐煮汁煎藥。

丹溪縮胎丸八九个月用之。

黃芩﹝夏一兩﹑秋七錢﹑冬半兩﹐酒炒﹞白術﹝二兩﹞陳皮﹝三兩﹐去白﹞茯苓﹝七錢半﹞

上爲末﹐粥丸桐子大。

妊娠九月﹐始受石精以成皮毛﹐六腑百節﹐莫不畢備﹐飲醴食甘﹐緩帶自持而待之﹐是謂養毛髮﹐致才力。

妊娠九月﹐足少陰脈養﹐不可鍼灸其經。﹝如湧泉﹑然谷﹑太溪﹑交信﹑築賓﹑伏澑等穴是也。﹞

足少陰內屬於腎﹐腎主續縷﹐九月之時﹐兒脈續縷皆成﹐無處濕冷﹐無著炙衣。

妊娠九月﹐若卒得下痢﹐腹滿懸急﹐胎上衝心﹐腰背痛不可轉側﹐短气。宜服﹕半夏湯半夏麥門冬吳茱萸當歸阿膠﹝各三兩﹞漧薑﹝一兩﹞大棗﹝十二枚﹞

上七味咀﹐以水九升﹐煮取三升﹐去滓納白蜜八合﹐微火上溫﹐服四服﹐痢卽止。

一方用烏雌雞一隻﹐煮汁煎藥。

豬腎湯若曾傷九月胎者﹐當預服此。

豬腎﹝一具﹞茯苓桑寄生漧薑漧地黃芎﹝各三兩﹞白術﹝四兩﹞

附子﹝中者﹐一枚﹞大豆﹝三合﹞麥門冬﹝一升﹞

上咀﹐以水一斗﹐煮腎令熟﹐去腎納諸藥﹐煎取三升半﹐分四服﹐日三夜一﹐十日更一劑。

丹溪縮胎丸九个月用之。

黃芩﹝一兩﹐宜熱藥﹐不宜涼藥﹐怯人減半﹞枳殼﹝炒﹐七錢半﹞滑石﹝七錢半﹐臨月十日前﹐小便多時﹐加此一味﹞白術﹝一兩﹞

上爲末﹐粥丸如桐子大﹐每服三十丸﹐空心熱湯下。

妊娠十月﹐五臟俱備﹐六腑齊通﹐納天地气於丹田﹐故使關節人神皆備﹐但俟時而生。

妊娠一月始胚﹐二月始膏﹐三月始胞﹐四月形體成﹐五月能動﹐六月筋骨立﹐七月毛髮生﹐八月臟腑具﹐九月穀气入胃﹐十月諸神備﹐日滿卽產矣。宜服滑胎藥﹐入月卽服。

滑胎枳殼散瘦胎易生。湖陽公主每產累日不下﹐南山道士進此方。

商州枳殼﹝二兩﹞粉艸﹝一兩﹞

上爲細末﹐百沸湯點二錢服﹐空心﹐日三服。凡懷孕七八个月以上服之﹐令兒易生﹐初生胎小微黑﹐百日以後﹐漸漸變白。此𨿽孫眞人滑胎易產方﹐然抑陽降气﹐爲眾方之冠﹐此方分兩出《必用方》以此爲正。一方枳殼六兩﹐甘艸一兩。﹝故加枳殼﹐減甘艸﹐蓋未產人甘艸性寒故﹐而未產前一月﹐日可三服﹐忌登髙廁。﹞一方有糯米半升﹐淘洗控幹﹐同炒爲末﹐米飲或白湯調下一二錢。溫隱居加當歸﹑木香各等分。

張氏方治妊娠胎肥壅隘﹐動止艱辛﹐臨月服之﹐縮胎易產。兼治腸中諸疾﹐下气寬膈。

枳殼﹝五兩﹞甘艸﹝一兩半﹞香附子﹝三兩﹐炒去毛﹞

爲末﹐姜煎湯點亦可。如丈夫婦人冷气攻刺﹐脇肋疼痛者﹐用蔥白三寸同煎服。婦人脾寒﹐血气成塊作痛﹐熱酒調服。大小便不通﹐白牽牛末煎湯調服。《選奇方》香附子﹐枳殼﹝各二兩﹞甘艸﹝半兩。﹞

內補丸治妊婦衝任脈虛﹐補血安胎。

熟地黃﹝二兩﹞當歸﹝微炒﹐一兩﹞

上爲細末﹐煉蜜和丸如梧子大﹐溫酒下三四十丸。

許學士云﹕大率婦人妊娠﹐惟在抑陽助陰。《素問》云﹕陰搏陽別﹐謂之有子。蓋關前爲陽﹐關後爲陰﹐尺中之脈﹐按之搏手不絕者﹐妊身也。婦人平居﹐陽气微盛無害﹐及其妊子﹐則方閉經隧以養胎﹐若陽气盛﹐搏之則經脈妄行﹐胎乃不固﹐《素問》所謂陰虛陽搏﹐謂之崩也。抑陽助陰之方甚多﹐然胎前藥惟惡羣隊﹐若陰陽交錯﹐別生他病﹐惟是枳殼散所以抑陽﹐四物湯所以助陰故爾。然枳殼散差寒﹐若單服之恐有胎寒腹痛之疾﹐以內補丸佐之﹐則陽不致彊﹐陰不致弱﹐陰陽調停﹐有益胎嗣﹐此前人未嘗論及也。

易產滑胎散其藥性滑利小便。

以車前子﹝爲末﹞酒調服方寸匕﹐不能飲者水調。

《詩》云﹕采采苡﹐能令婦人樂有子矣。陸機注云﹕治婦人產難故也。

神寢丸瘦胎滑利易產﹐臨入月服之﹐極有神效。知蘄州施少卿方﹐蘄州徐太丞傳。

通明乳香﹝別研﹑半兩﹞枳殼﹝一兩﹞

上爲細末﹐煉蜜丸如梧子大﹐空心溫酒吞下三十丸﹐懷孕九月以後方可服。《崔氏方》名寐生丸﹐乳香只二錢半﹐酒糊丸。

楡白皮散治妊娠滑胎易生。

楡白皮甘艸﹝各二兩﹞葵子﹝一兩﹞

上爲粗末﹐每服二錢﹐水一盞﹐煎至七分﹐去滓溫服。一方無楡皮﹐名葵子散。

主孕九个月﹐將產消息。

豬肚﹝一具全﹞如法用蔥五味煮熟食﹐食如不盡﹐更食﹐以盡爲度。不得與別人食﹐無效。

保气飲安胎寬气﹑進食﹐瘦胎易產。設或居處失宜﹐偶然頓僕﹐胎動胎痛﹐漏胎下血﹐兼服佛手散﹑﹝見胎產大法。﹞神寢丸﹑枳殼散。﹝並見上。﹞此三方﹐入月內大宜常服。

香附子﹝四兩﹞山藥﹝二兩﹞縮砂仁﹝一兩﹞粉艸﹝一兩二錢半﹞益智仁紫蘇葉﹝各半兩﹞

木香﹝四錢﹞

上爲細末﹐以白湯點服二錢。

無憂散治妊娠身居富貴﹐口厭肥甘﹐憂喜不常﹐食物不節﹐旣飽便臥﹐致令胞胎肥濃﹐根蒂堅牢﹐行動艱難﹐因致臨產難生﹐入月可服無憂散﹐則易生矣。

當歸川芎白芍藥枳殼乳香﹝各三錢﹞木香甘艸血餘﹝卽發灰﹐以豬心血和之﹐各一錢半﹞

上爲末﹐每服二錢﹐水煎﹐日進兩服。

丹溪云﹕世之難產者﹐往往見於鬱悶安佚之人﹐富貴豢養之家﹐若貧賤辛苦者未有也。古方書止有瘦胎飲一論﹐而其方爲湖陽公主作也﹐實非極至之言﹐何者﹖見其有用此方者﹐其難自若。予表妹苦於難產﹐後遇胎孕﹐則觸而去之﹐予甚憫焉。視其形﹐惟勤於鍼指﹐構思旬日﹐忽自悟曰﹕此正與湖陽公主相反。彼奉養之人﹐其气必實﹐耗其气使平和故易產。今形肥知其气虛﹐久坐知其不運﹐必气愈弱﹐兒在胞胎﹐因母气不能自運耳﹐當補其母之气﹐則兒健易產矣。令其有孕至五六个月來告﹐遂於《大全》方紫蘇飲加補气藥與數十帖﹐因得男而甚快﹐後遂以此方隨母形色性稟﹐參時令加減與之﹐無不應者﹐因名其方曰達生散。

縮胎飲﹝卽達生散。﹞

大腹皮﹝三錢﹞人參陳皮紫蘇莖葉﹝各五分﹞白芍白術歸身尾﹝各一錢﹞

甘艸﹝二錢﹐炙﹞黃楊樹腦﹝七个﹞或加枳殼縮砂靑蔥﹝五葉﹞

上作一帖﹐吞下益母丸﹐臨月得二十服易生﹐產後無病。

按﹕丹溪云﹕難產死胎﹐此血气滯病也。

蓋此方補中行滯。春加川芎。气虛倍參﹑術。气實倍香附﹑陳皮。血虛加當歸﹑地黃。形實倍紫蘇。性急加黃連。熱急加黃芩。濕痰加滑石﹑半夏。食積加山楂。食後易饑加黃楊腦。腹痛加木香﹑官桂﹑黃芩。冬不用芩。

黑神丸﹝一名催生丸﹐一名益母丸。﹞用益母艸研末粥丸﹐治婦人臨月﹐一日三次服之﹐用縮砂飲送下﹐能催生易產。產後服﹐能生新血﹐去舊血﹐只以白湯送下。虛者煎白術﹑人參﹑陳皮湯送下。

卷之四胎前門

惡阻

﹝痰逆不食﹞惡阻謂嘔吐惡心﹐頭眩惡食擇食是也。

﹝千金﹞凡婦人虛羸﹐血气不足﹐腎气又弱﹐或當風飲冷太過﹐心下有痰水者﹐欲有胎而喜病阻﹐所謂欲有胎者﹐其人月水尙來﹐顏色肌膚如常﹐但苦沈重憒悶﹐不欲食飲﹐又不知其患所在﹐脈理順時平和﹐則是欲有娠也。如此經二月日後﹐便覺不通﹐則結胎也。阻病者﹐患心中憒憒﹐頭重眼眩﹐四肢沈重﹐懈惰不欲執作﹐惡聞食气﹐欲啖鹹酸果實﹐多臥少起﹐世謂惡食﹐其至三四月日以上﹐皆大劇吐逆﹐不能自勝舉也。此由經血旣閉﹐水漬於髒﹐髒气不宣通﹐故心煩憒悶﹐气逆而嘔吐也。血脈不通﹐經絡痞澀﹐則四肢沈重﹐挾風則頭目眩也。覺如此候者﹐便宜服半夏茯苓湯數劑﹐後將茯苓丸痰水消除﹐便欲食也。旣得食力﹐體彊气壯﹐力足養胎﹐母便健矣。

﹝大全﹞妊娠稟受怯弱﹐便有阻病﹐其狀顏色如故﹐脈息和順﹐但覺肢體沈重﹐頭目昏眩﹐擇食﹐惡聞食气﹐好食鹹酸﹐甚者或作寒熱﹐心中憒悶﹐嘔吐痰水﹐恍惚不能支持﹐巢氏謂之惡阻﹐但證有輕重耳。輕者不服藥亦不妨﹐重者須以藥療之《千金方》以半夏茯苓湯﹑茯苓丸專治阻病﹐然此二藥比來少有服者﹐以半夏有動胎之性﹐蓋胎初結﹐慮其易散﹐此不可不謹也。張仲景《傷寒論》有用黃龍湯者﹐小柴胡湯中去半夏是也。

此蓋爲妊娠而設焉。王子亨則有白術散﹐《局方》則人參丁香散﹐楊振則有人參橘皮湯﹐齊士明則有醒脾飲﹐皆不用半夏﹐用之多效。李茂翁云﹕若左脈弱而嘔﹐服諸藥不止者﹐當服理血歸原藥則愈﹐經云﹕無陰則嘔是也。

﹝薛﹞前證若中脘停痰﹐用二陳湯加枳殼。若飲食停滯﹐用六君子加枳殼。

若脾胃虛弱﹐用異功散。若胃气不足﹐用人參橘皮湯﹐兼气惱加枳殼﹐胸脇痞悶﹐再加蘇梗﹐脇痛再加柴胡。若飲食少思﹐用六君子加紫蘇﹑枳殼。頭暈體倦﹐用六君子湯。若脾胃虛弱﹐嘔吐不食﹐用半夏茯苓湯。蓋半夏乃健脾气化痰滯之主藥也。脾胃虛弱而嘔吐﹐或痰涎壅滯﹐飲食少思﹐胎不安﹐必用茯苓半夏湯倍加白術。然半夏﹑白術。茯苓﹑陳皮﹑砂仁﹐善能安胎气健脾胃﹐予嘗用之驗矣。痰逆不食證﹐因食停滯﹐用半夏茯苓湯加枳殼﹐兼气惱更加柴胡。因痰壅滯﹐用半夏茯苓湯加白術。因風寒外傷﹐用參蘇飲。飲食腹脹﹐用香砂六君子湯﹐寒熱嘔吐﹐人參養胃湯。一妊娠嘔吐惡食﹐體倦嗜臥﹐此胃气虛而惡阻也﹐用人參橘皮湯﹐二劑漸愈﹔又用六君加紫蘇﹐二劑而安。一妊娠吞酸惡心﹐時欲作嘔﹐此因脾胃虛而飲食停滯﹐用六君加枳殼﹑香附﹐治之而愈。一妊婦停食腹滿﹐嘔吐吞酸﹐作瀉不食﹐余以爲飲食停滯﹐兼肝木傷脾土﹐用六君子湯以健脾胃﹐加蒼術﹑濃朴以消飲食﹐吳茱萸所制黃連以淸肝火﹐諸證悉愈。又以六君加砂仁調理﹐而脾土乃安。

一妊婦嘔吐脇脹﹐或寒熱往來﹐面色靑黃﹐此木旺而克脾土﹐用六君子加柴胡﹑桔梗﹑枳殼而安。一妊婦嘔吐酸水﹐胸滿不食﹐此脾土虛而肝木所侮﹐用六君子加芍藥而愈。

一妊婦胸腹膨脹﹐吐痰不食﹐此脾胃虛而飲食爲痰﹐用半夏茯苓湯漸愈﹐又用六君子加枳殼﹑蘇梗﹑桔梗而飲食如常。後因恚怒﹐脇脹不食﹐吐痰惡心﹐用半夏茯苓湯加柴胡﹑山梔而愈。

汪石山治一婦形質瘦小﹐面色近紫﹐產後年餘﹐經水不通﹐首夏忽病嘔吐﹐手指麻痺﹐拳不能伸展﹐聲音啞小﹐噦不出聲﹐醫皆視爲風病危之。汪診脈皆細微近滑﹑曰﹕此妊娠惡阻病也。眾謂經水不通﹐安有妊理﹖汪曰﹕天下之事﹐有常有變﹐此乃事之變也。脈𨿽細微﹐似近於滑﹐又尺按不絕﹐乃妊娠也。遂以四君子加二陳治之﹐諸證俱減﹐尙畏粥湯﹐惟食幹糕香燥之物﹐而有生意。

給事遊讓溪夫人﹐病新愈月餘﹐經事不行﹐嘔噦眩暈﹐飲食艱進﹐醫以爲二陽之病發心脾﹐女子不月﹐法在不治﹐江診之﹐尺脈𨿽小﹐按之滑而不絕﹐此妊而惡阻﹐非凶候也。六君加砂仁﹐數服而安﹐後產一女。

﹝金匱﹞婦人得平脈﹐陰脈小弱﹐其人渴不能食﹐無寒熱﹐名妊娠﹐桂枝湯主之。於法六十日當有此證﹐設有醫治逆者﹐卻一月加吐下者﹐則絕之。婁全善曰﹕絕之者﹐謂絕止醫治﹐候其自安也。予嘗治一二婦阻病吐﹐愈治愈逆﹐因思仲景絕之之旨﹐遂停藥月餘自安。眞大哉﹗聖賢之言也。

《萬全方》云﹕凡妊娠惡食者﹐以所思食任意食之必愈。

仲景云﹕妊娠嘔吐不止﹐漧薑人參半夏丸主之。

漧薑人參半夏丸漧薑人參﹝各一兩﹞半夏﹝湯洗去滑﹐二兩﹞

上三味末之﹐以生薑汁糊爲丸﹐如梧子大﹐飲服十丸﹐日三服。

半夏茯苓湯治妊娠惡阻﹐嘔吐心煩﹐頭目眩暈﹐惡聞食气﹐好食酸鹹﹐多臥少起﹐百節煩疼﹐羸瘦有痰﹐胎孕不牢。

半夏﹝洗﹐一兩二錢半﹞赤茯苓熟地黃﹝各七錢半﹞橘紅旋復花﹝《千金方》無旋復﹐有細辛﹑紫蘇﹞人參芍藥川芎桔梗甘艸﹝各半兩﹞

上咀﹐每服五錢﹐姜七片﹐水煎空心服﹐兼服茯苓丸。若有客熱﹐煩渴口瘡﹐去橘紅﹑細辛﹐加前胡﹑知母七錢半。若腹冷下痢﹐去地黃加炒桂心半兩。若胃中虛熱﹐大便祕﹐小便赤澀﹐加大黃七錢半﹐去地黃﹐加黃芩二錢五分。

茯苓丸治妊娠阻病﹐心中煩悶﹐吐痰眩暈﹐先服半夏茯苓湯兩劑﹐後服此藥。

赤茯苓人參桂心漧薑半夏﹝湯泡七次﹐炒黃﹞橘皮﹝各一兩﹞白術葛根甘艸枳殼﹝各二兩﹞

上爲細末﹐煉蜜丸如桐子大﹐每服五十丸﹐米飲下﹐日三服。一方加麥門冬。《肘後》加五味子。

療妊娠心胸支滿﹐痰逆不思飲食。

赤茯苓前胡白術紫蘇葉﹝各一兩﹞半夏麥門冬人參大腹皮﹝各半兩﹞

上爲粗末﹐每服四錢﹐水一盞﹐姜五片﹐煎至七分﹐去滓溫服。一方無腹皮﹑人參﹑有大腹子檳榔。

療妊娠心膈气滯﹐嘔吐不下﹐飲水﹐心神虛煩﹐四肢少力。

枇杷葉半夏麥門冬人參甘艸﹝半兩﹞訶子肉藿香﹝各一兩﹞赤茯苓枳殼陳皮﹝各七錢半﹞

上咀﹐每服三錢﹐水一盞﹐姜三片﹐棗一枚﹐煎至七分﹐去滓溫服。一方無訶子及棗。

《集驗》療婦人妊娠惡阻﹐嘔吐不下食。

靑竹茹橘皮﹝各三兩﹞生薑茯苓﹝各四兩﹞半夏﹝五兩﹞

上細切﹐以水六升﹐煮取二升半﹐去滓分三服﹐不瘥頻服。忌羊肉﹑餳﹑等物。

旋復半夏湯治妊娠惡阻﹐吐逆酸水﹐惡聞食气﹐多臥少起。

旋復花﹝去枝萼﹞川芎細辛﹝去土﹞人參甘艸﹝炙﹐各七分﹞當歸﹝去蘆﹞

半夏﹝湯泡﹞赤茯苓﹝去皮﹞幹生薑陳皮﹝去白﹐各一錢五分﹞

上作一服﹐水二盅﹐姜五片﹐煎至一盅﹐不拘時服。

旋復花湯治妊娠六七个月﹐胎不安﹐嘔吐。

旋復花﹝五分﹞濃朴白術枳殼黃芩茯苓﹝各一錢五分﹞半夏芍藥生薑﹝各一錢﹞

上作一服﹐水二盅﹐煎至一盅﹐食前服。

上諸方並用半夏﹐蓋取其辛以散結气﹐瀉逆气﹐故嘔惡自止﹐非專爲痰設也。婁全善曰﹕《大全》方論半夏動胎而不用﹐仲景方乃用之。予治妊娠阻病累用半夏﹐未嘗動胎也。經云﹕有故無殞是也。

白術散治惡阻吐淸水﹐甚者害十餘日水漿不入。

白術﹝一兩﹞人參﹝半兩﹞丁香﹝二錢半﹞甘艸﹝一錢﹞

上爲細末﹐每服二錢﹐水一盞﹐姜五片﹐煎至七分﹐溫服。

人參丁香散﹝二方。﹞治妊娠惡阻﹐胃寒嘔逆﹐翻胃吐食﹐及心腹刺痛。

人參丁香藿香葉﹝各二錢半﹞

上爲散﹐每服三錢﹐水一盞﹐煎七分﹐去滓溫服﹐無時。

又方人參丁香柿蒂﹝各二兩﹞甘艸良姜﹝各半兩﹞

上爲細末﹐每服二錢﹐熱湯點下﹐無時。

醒脾飲子治妊婦阻病﹐嘔逆不食﹐甚者中滿﹐口中無味﹐或作寒熱。﹝此出王氏《博濟方》。﹞

艸豆蔻﹝以濕紙裹﹐灰火中煨令紙幹﹐取出去皮用﹞濃朴﹝姜制﹐各半兩﹞漧薑﹝一兩﹞

甘艸﹝一兩二錢半﹞

上爲細末﹐每服二大錢﹐水一大盞﹐棗二枚﹐生薑三片﹐煎至八分﹐去滓呷服。

病輕者只一兩服﹐便能食。舊有橘紅二兩﹐治寒熱瘧痢不食﹐後人去橘皮以干生薑代。漧薑治老人气虛﹐大便祕﹐少津液引飲有奇效。產科醫官齊士明依舊用漧薑去橘皮﹐亦名醒脾飲子﹐治阻病極神驗。

上諸方與前茯苓丸並用﹐丁香﹑漧薑﹐惟中寒脈遲者宜之。

人參橘皮湯治阻病嘔吐痰水。

人參橘皮白術麥門冬﹝去心﹐各一兩﹞甘艸﹝三錢﹞濃朴﹝制﹞白茯苓﹝各五錢﹞

爲粗末﹐每四錢加淡竹茹彈子大﹐姜三片﹐水同煎。

治妊娠嘔吐不食﹐兼吐痰水。

生蘆根﹝七分﹞橘紅﹝四分﹞生薑﹝六分﹞檳榔﹝二分﹞枇杷葉﹝三分﹞

上切﹐水二盞﹐煎七分﹐空心熱服。

治妊娠惡食﹐心中煩憒﹐熱悶嘔吐。

靑竹茹麥門冬﹝各三兩﹞前胡﹝二兩﹞橘皮﹝一兩﹞蘆根﹝一握﹐如體熱﹐四肢煩熱者﹐加地骨皮一握。﹞

上切細﹐以水一大升﹐煮半升﹐去渣﹐分兩服﹐食前。

上諸方內用門冬﹑竹茹﹑蘆根﹐皆气涼而性和﹐有熱無寒者通用之平劑也。

治妊娠惡食《古今錄驗方》人參﹝四兩﹞濃朴生薑枳殼甘艸﹝各二兩﹞

水六升﹐煮取三升﹐分三服。

歸原散治妊娠惡阻﹐嘔吐不止﹐頭痛﹐全不入食﹐服諸藥無效者﹐用此藥理血歸原則愈。

人參甘艸川芎當歸芍藥丁香﹝各半兩﹞白茯苓白術陳皮﹝各一兩五錢﹞

桔梗﹝炒﹞枳殼﹝去瓤炒﹐各二錢半﹞半夏﹝湯洗七次﹐切﹑炒黃﹑一兩﹞

上咀﹐每服三錢﹐生薑五片﹐棗一枚﹐水同煎。

安胎飲治懷胎三月﹑四月至九个月﹐日嘔吐痰水﹐心中憒悶﹐頭重目眩﹐惡聞食气﹐或胎動不安﹐腰腹疼痛﹐或時下血﹐及妊娠一切疾病﹐並皆治之。

甘艸茯苓當歸熟地黃川芎白術黃白芍藥半夏﹝湯泡七次﹐切﹐炒﹞

阿膠﹝切﹐粉炒﹞地楡﹝各等分﹞

上咀﹐每服三錢﹐生薑四片﹐水煎溫服﹐無時候。一方無半夏﹐地楡﹐有人參﹑桑寄生﹐一方無﹑術﹑半夏﹑地楡﹐有艾葉﹐只是膠艾湯加白茯苓。

小地黃丸治妊娠惡心﹐嘔吐淸水﹐腹疼不食。

人參﹝去蘆﹞漧薑﹝炮﹐各等分﹞

上爲細末﹐以生地黃汁和爲丸﹐如桐子大。每服五十丸﹐食前米飲送下。

上方並理血之劑。李茂翁所謂左脈弱而嘔﹐服諸藥不止者﹐服理血歸原藥則愈﹐卽此類是也。

保生湯治婦人經候不行﹐身無病而似病﹐脈滑大而六脈俱勻﹐乃是孕婦之脈也。精神如故﹐惡聞食臭﹐或但嗜一物﹐或大吐﹐或時吐淸水﹐此名惡阻。切勿作寒病治之﹐宜服此藥。如覺惡心嘔吐﹐加丁香﹑生薑煎服。﹝溫隱居方﹞

人參甘艸﹝各二錢半﹞白術香附子烏藥橘紅﹝各半兩﹞

上咀﹐每服三大錢﹐水一盞半﹐姜五片﹐煎至七分﹐去滓溫服﹐無時。或作末子調服。

白術散治妊娠胎气不和﹐飲食少進。

白術﹝炒﹞紫蘇﹝各一錢﹞人參﹝二錢﹞靑皮﹝去白﹞訶子肉川芎﹝各八分﹞甘艸﹝炙﹐半錢﹞

上作一服﹐水二盅﹐姜三片﹐煎至一盅﹐不拘時服。

二香散治妊娠胎動不安﹐气不升降﹐飲食不美﹐嘔吐酸水﹐起坐覺重。

香附子﹝一兩﹞藿香葉甘艸﹝各三錢﹞

上爲細末﹐每服二錢﹐不拘時﹐沸湯調下。

《補遺》予嘗給妊婦惡阻﹐嘔吐不食﹐頭暈不敢行步﹐以苦柚皮濃煎湯﹐飲數盞而愈﹑吐甚者﹐加薑汁。

又方縮砂仁末﹐每二錢﹐姜湯調下﹐或米飲調。

上方並理气之劑。气虛者首二方爲宜﹔气不順者﹐第三方爲宜。

﹝婁﹞一婦人孕三月﹐吐痰水並飲食﹐每日寅卯時作﹐作時覺少腹有气沖上﹐然後膈滿而吐﹐面赤微躁﹐頭眩臥不起牀﹐四肢疼﹐微渴﹐此肝火挾衝脈之火衝上也。一日甚﹐一日輕﹐脈和右寸洪大﹐百藥不效﹐將二月。予男病﹐偶用沈香磨水﹐化抱龍丸一服﹐膈寬气不上衝﹐二三服吐止﹐眩減﹐食進而安。又應氏婦嘈雜吐食﹐脈壅﹐心下滿塞﹐气攻背﹐兩肘皆痛﹐要人不住手以熱物摩熨﹐得吐稍疏﹐脈洪大﹐處此方。

黃連﹝一錢﹞黃芩﹝二錢半﹐各炒﹞白術半夏﹝各一錢﹞甘艸﹝炙﹞縮砂﹝各五分﹞

陳皮當歸山梔枳殼﹝炒﹞香附人參蒼術﹝各一錢﹞茯苓﹝一錢半﹞生薑﹝七片﹞

服二帖後﹐嘈雜﹑吐止﹐心滿塞退﹐但於夜間背肘痛﹐用摩熨﹐遂與抱龍丸化服﹐其疾如失。

﹝丹﹞一婦人年近三十﹐懷孕兩月﹐病嘔吐頭眩﹐自覺不可禁持。以人參﹑白術﹑川芎﹑陳皮﹑茯苓等藥﹐服五七日﹐愈覺沈重。召予脈之﹐兩手弦﹐左爲甚﹐而且弱。予曰﹕此是惡阻病﹐必怒气所激﹐問之果然。肝气旣逆﹐又挾胎气﹐參﹑術之補﹐大非所宜。教以時用茯苓湯下抑靑丸二十四粒﹐五帖﹐自覺稍安﹐診其脈略有數狀﹐自言口漧苦﹐稍食粥則口酸。予意其爲膈間滯气未盡行﹐教全以川芎﹑陳皮﹑山梔﹑茯苓﹑生薑煎湯﹐下抑靑丸十五粒﹐十餘帖﹐余證皆平﹐但食及常時之半﹐食後覺口酸﹐不食覺易饑。予謂肝熱未平﹐則以白湯下抑靑丸二十粒﹐二十日而安。予又脈之﹐見其兩手脈𨿽和平﹐而左手弱甚﹐此胎必墮﹐此時肝气旣平﹐參﹑術可用矣。遂用始初參﹑術等藥補之﹐預防墮胎以後之虛﹐服之一月胎自墮﹐卻得平穩無事。抑靑丸﹐一味黃連爲丸是也。

卷之四胎前門

胎動不安

﹝大全﹞妊娠胎動不安者﹐由衝任經虛﹐受胎不實者。亦有飲酒房室過度﹐損動不安者。有誤擊觸而胎動者。有喜怒气宇不舒﹐傷於心肝﹐觸動血脈者。有信醫宜服暖補﹐反爲藥所害者。有因母病而胎動者﹐但治母病﹐其胎自安。有胎不堅固﹐動及母疾﹐但當安胎﹐其母自愈。當以母形色察之﹐若面赤舌靑﹐兒死母活。面靑舌赤﹐口中沫出﹐母死子活。若唇口靑﹐兩邊沫出者﹐子母俱死。

﹝薛﹞前證胎气郁滯者﹐用紫蘇飲。脾气虛弱者﹐六君子湯加蘇﹑枳。鬱結傷脾者﹐歸脾湯加柴﹑梔。鬱怒傷肝脾者﹐四七湯加芎﹑歸。怒動肝火者﹐加味小柴胡湯。若胎已死﹑急用平胃散加朴硝腐化之。

永固孕湯地黃川芎黃芩﹝各五分﹞歸身尾人參白芍藥陳皮﹝各一錢﹞白術﹝一錢半﹞

甘艸﹝三錢﹞黃柏﹝少許﹞桑上羊食藤﹝圓者七葉﹞糯米﹝十四粒﹞

上咀﹐水煎服。

﹝金匱﹞婦人妊娠﹐宜常服當歸散主之。

當歸散當歸黃芩芍藥芎﹝各四兩。﹞白術﹝半斤﹞

上五味杵爲散﹐酒飲服方寸匕﹐日再服。妊娠常服﹐卽易產﹐胎無苦疾﹐產後百病悉主之。

妊娠養胎﹐白術散主之。

白術散白術芎﹝各一兩﹞蜀椒﹝七錢半﹐去汗﹞牡蠣﹝半兩﹞

上四味﹐杵爲散﹐酒服一錢匕﹐日三服﹐夜一服。但苦痛﹐加芍藥。心下毒痛﹐倍加芎。心煩痛﹐吐不能飲食﹐加細辛一兩﹐半夏大者二十枚服之﹐後更以醋漿水服之。若嘔﹐以醋漿水服之﹐復不解者﹐小麥汁飲之﹐已後渴者﹐大麥粥服之。病𨿽愈﹐服之勿置。

《集驗方》療妊娠二三月﹐上至八九月﹐胎動不安﹐腹痛已有所見方。

艾葉阿膠當歸川芎﹝各三兩﹞甘艸﹝一兩﹞

上細切﹐以水八升﹐煮取三升﹐去滓﹐納膠令烊﹐分三服﹐日三。《千金》﹑文仲﹑《備急》同。

四物湯加熟艾﹑阿膠﹑茯苓﹐治一切胎動不安。

安胎當歸湯治妊娠五月﹐舉動驚愕﹐胎動不安﹐下。在小腹﹐痛引腰脇﹐小便疼﹐下血。﹝見前逐月養胎﹞

阿膠散﹝二方。﹞治妊娠或因頓僕﹐胎動不安﹐腰痛腹滿﹐或有所下﹐或胎上搶心。

熟地黃﹝二兩﹞白芍藥艾葉當歸甘艸阿膠黃﹝各一兩﹞一方有川芎。

上咀﹐每服半兩﹐姜三片﹐棗一枚﹐水同煎。

又方治妊娠胎動不安﹐心神虛煩﹐腹內痛。

阿膠﹝杵碎﹐炒黃燥﹞人參川芎﹝以上各一兩﹞白茯苓麥門冬﹝去心﹞柴胡﹝去苗﹐以上各七錢半﹞甘艸﹝炙﹞當歸﹝銼炒﹞黃芩﹝各半兩﹞

上件爲末﹐每服四錢﹐以水一中盞﹐生薑半分﹐棗三枚﹐同煎六分﹐去滓熱服。

立效散治婦人胎動不安﹐如重物所墜﹐冷如冰。

川芎當歸﹝各等分﹞

上爲粗末﹐秤三錢﹐水煎食前溫服。

《產寶》治妊娠無故胎動不安﹐腹內絞痛﹐煩悶。

當歸桑寄生﹝各一兩﹞川芎﹝七錢半﹞豉﹝八合﹞阿膠﹝五錢﹞蔥﹝十四莖﹞

上以水二升﹐煮取八合﹐下膠烊﹐溫分二服﹐空心服。一方無豉﹐用銀器煎。

《集驗》無寄生﹑豉﹐有續斷七錢半﹐銀多少先煎﹐後入藥。

《養生必用》治胎動方《救急》療胎動去血﹐腰腹痛。

阿膠川芎當歸靑竹茹﹝各二錢﹞

上以水十盞﹐納銀一斤﹐煮至五盞﹐去銀入上件藥三味﹐煮至二盞半﹐去滓﹐入膠再煎膠烊﹐分溫三服﹐空心自早至暮盡﹐未效再作。

寄生湯治胎气常不安﹐及五个月以後胎不安。

桑寄生﹝洗銼﹞秦艽阿膠﹝各半兩﹞糯米粉﹝半兩﹞

上以新汲水三升﹐先下寄生﹑秦艽二味﹐煮至二升﹐去滓﹐次入阿膠﹑糯米再煮﹐約一升止﹐分三服﹐空心﹐食前﹐日午服之。忌酒﹑醋三五日。妊娠胎气至五月以後常不安者﹐服之必效。頃見妊婦好飲酒﹑食鹹酸五辛﹐胎必動﹐不可不知。

黃湯治胎動不安﹐腹痛下黃汁。

糯米﹝一合﹞黃川芎﹝各一兩﹞

上細銼﹐水二大盞﹐煎至一盞﹐三分溫服。

順气飲子產前服之安胎。

紫蘇葉木香﹝炮﹞人參艸豆蔻茯苓﹝各一兩﹞甘艸﹝一兩﹞大腹子﹝一兩﹐如气弱者不用﹞

上咀﹐每服三錢﹐水一盞﹐薴根三寸﹐糯米少許﹐煎至七分﹐去滓溫服。

安胎寄生湯﹝文仲﹞療血流下方。

桑寄生白術﹝各一兩二錢半﹞茯苓﹝一兩﹞甘艸﹝二兩半﹞

上切﹐以水五升﹐煮取二升半﹐分三服。若人壯者﹐可加芍藥二兩﹐足水二升。若胎不安腹痛﹐端然有所見﹐加漧薑一兩卽安。忌海藻﹑菘菜﹑酢物﹑桃﹑李﹑雀肉等。

秦艽湯﹝《指迷》﹞治胎動不安。

秦艽阿膠﹝炒﹞艾葉上等分爲粗末﹐每服五錢﹐水二盞﹐糯米百粒﹐煎至一盞﹐去滓溫服。

短劇止痛湯療妊娠重下﹐痛引腰背﹐安胎。

當歸阿膠﹝炙﹞漧地黃黃連芍藥﹝各一兩﹞雞子﹝一枚﹞秫米﹝一升﹞

上七味﹐以水七升﹐攪雞子令相得﹐煮秫米令如蟹目沸﹐去滓納諸藥﹐煮取三升﹐分四服。忌蕪荑。《經心錄》同。

黃芩湯治婦人胎孕不安。

黃芩白術﹝各半兩﹞當歸﹝二錢﹞

上作一服﹐水二盅﹐煎至一盅﹐不拘時服。

釣藤湯治妊娠八九月﹐胎動不安﹐心腹痛﹐面目靑冷﹐汗出气欲絕。此由勞動用力傷胎宮﹐宜急治之。

釣藤鉤當歸茯神人參﹝各一兩﹞苦梗﹝一兩半﹞桑寄生﹝半兩﹞

上爲粗末﹐每服五大錢﹐水二盞﹐煎至一盞﹐去滓﹐溫服無時候。忌豬肉﹑菘菜。若煩熱﹐加石膏二兩半。臨產月加桂心一兩。

《刪繁》療婦人懷妊﹐胎動不安。蔥豉安胎湯。

香豉﹝一升﹐熬﹞蔥白﹝一升﹞阿膠﹝二兩﹐炙﹞

先以水三升﹐煮蔥豉取一升﹐去滓入膠﹐再煎令烊服。一日一夜可服三四劑。《經心錄》同。

始妊娠胎動不安﹐護胎法。

鯉魚﹝二斤﹞粳米﹝一升﹞蔥﹝一握﹞豉姜上作食之﹐每月一度。

安胎織罩散白藥子﹝一兩﹞白芷﹝半兩﹞

上爲細末﹐每服二錢﹐煎紫蘇湯調下﹐或胎熱心煩悶﹐入砂糖少許煎。

銀薴酒治妊娠胎動欲墮﹐腹痛不可忍方。

薴根﹝二兩﹐銼﹞銀﹝五兩﹞淸酒﹝一盞﹞

上以水二大盞﹐煎至一大盞﹐去滓分溫二服。

治胎動不安。

用好銀煮取水﹐著蔥油作羹食之佳。

又方川芎﹝二兩﹞蔥白﹝一升﹞

上以水七升﹐煮取二升半﹐分溫三服。

療妊娠後不轉動方阿膠﹝炙﹐一兩﹞桑寄生﹝半兩﹞

上爲末﹐以酒一升﹐煮五沸﹐下生雞卵一枚酒中﹐分溫二服﹐空心食前。﹝《短劇方》無寄生﹐有艾葉﹐只用水煎。﹞

《肘後》治胎動不安。取薴根如足大指者一尺﹐咀﹐以水五升﹐煮取三升﹐去滓服。﹝一方有生薑五片﹐丹溪云﹕薴根大能補陰﹐而行滯血。﹞

縮砂散治胎動不安﹐墮在須臾者﹐神效。﹝方見毒物傷胎。﹞

又方川芎﹝二兩﹞蔥白﹝五兩﹞水三碗﹐煮二碗半﹐分三服。

治妊娠因失所動困絕方取竹瀝飲一升﹐立愈。

鯉魚方治妊娠胎動不安﹐心腹刺痛。

鯉魚﹝一斤﹐修事淨﹐細切﹞阿膠﹝一兩﹐杵碎﹐炒黃燥﹞糯米﹝二合﹞

上件以水二升﹐入魚﹑膠﹑米煮令熟﹐入蔥白﹑生薑﹑橘皮﹑鹽少許﹐更煮五七沸﹐食前喫。如有所傷﹐且喫五七日效。

治妊娠胎動﹐煩悶不安甚方。

取生地黃杵絞汁﹐每服一小盞﹐煎令沸﹐入雞子白一枚﹐攪令勻﹐頓服。

治妊娠胎動﹐晝夜叫呼﹐口噤唇搴﹐及下重痢不息方。

艾葉﹝五兩﹞

上以好酒五升﹐同煮取四升﹐去滓更煎取一升服。口閉者開口灌之﹐藥下卽瘥。

卷之四胎前門

胎上逼心

卽子懸﹝薛﹞胎上逼心之證﹐若气逆胎上﹐用紫蘇飲。飲食不甘﹐兼以四君子。若內熱晡熱﹐兼以逍遙散。若胃火所致﹐用四君﹑黃芩﹑枳殼﹑柴﹑梔。若脾郁所致﹐用歸脾湯加柴﹑梔﹑枳殼。一妊婦每因恚怒﹐其胎上逼﹐左關脈弦洪﹐乃肝火內動。用小柴胡加茯苓﹑枳殼﹑山梔而愈。但體倦不食﹐用六君子調養脾土﹐加柴胡﹑枳殼﹐調和肝气乃瘥。一妊婦胎上逼﹐胸滿噯气﹐飲食少思﹐此脾气郁滯﹐用紫蘇飲頓安。又用四君子加枳殼﹑柴胡﹑山梔而瘥。程文彬治孕婦七个月﹐胸膈飽悶﹐气喘﹐忽吐出一物如小腸寸許﹐舉家驚疑其胎爛。程至﹐診得寸口脈洪滑﹐知其气盛血少﹐胎气湊上﹐中焦蓄有濕熱﹐濕生痰﹐知所吐之物﹐乃痰結聚﹐病名子懸。以紫蘇飲加芩﹑連﹑貝母﹐十劑獲痊。

本事方紫蘇飲治妊娠胎气不和﹐懷胎近上﹐脹滿疼痛﹐謂之子懸。兼治臨產驚恐﹐气結連日不下。﹝一方無芎﹐名七寶散。﹞

紫蘇莖葉﹝一兩﹞大腹皮人參川芎陳皮白芍藥﹝各半兩﹞當歸﹝七錢半﹞

甘艸﹝二錢半﹞

上細銼﹐分作三服﹐每服用水一盞半﹐生薑四片﹐蔥白七寸﹐煎至七分﹐去渣空心服。

曾有一婦﹐累日產不下﹐服徧催生藥不驗。予曰﹕此必坐艸太早﹐心懷一點懼气結而不行﹐然非不順也。《素問》云﹕恐則气下。蓋恐則精神怯﹐怯則上焦閉﹐閉則气還﹐還則下焦脹﹐气乃不行矣。得此藥一服便產。及婦人六七月子懸者﹐予用此數數有驗﹐不十服胎便近下。

陳良甫治一婦有孕七个月﹐遠歸﹐忽然胎上衝心而痛﹐坐臥不安﹐兩醫治之無效﹐遂說胎已死矣﹐用蓖麻子研爛加麝香調﹐貼臍中以下之﹐命在垂亡。召陳診視﹐兩尺脈絕﹐他脈平和。陳問二醫﹐作何證治之﹖答曰﹕死胎也。陳曰﹕何以知之﹖曰﹕兩尺脈沈絕﹐以此知之。陳曰﹕此說出何經﹖二醫無答。陳曰﹐此子懸也。若是胎死﹐卻有辧處﹐面赤舌靑﹐子死母活。面靑舌赤﹐吐沫﹐母死子活。唇口俱靑﹐母子俱死。今面不赤﹐口不靑﹐其子未死﹐是胎上逼心﹐宜以紫蘇飲子治之。至十服﹐而胎近下矣。

當歸湯治妊娠胎動﹐蕩心悶絕﹐煩躁口漧﹐橫生倒產﹐上衝下築﹐迷悶﹐唇口靑黑﹐手足厥冷。產科名保安散。一方無甘艸﹐有川芎。濃朴。《產寶方》有川芎。

當歸阿膠﹝炒﹞甘艸﹝各一兩﹞人參﹝一兩半﹞連根蔥白﹝一根﹞

上細銼﹐水二升﹐煎四味至升半﹐去滓下蔥再煎﹐減三合﹐溫服。一劑分爲二三服。

大聖散治妊娠忪悸﹐睡夢多驚﹐心腹脹滿﹐連臍急痛﹐胎上逼。﹝見驚悸﹞

治胎上逼心煩悶方。又治妊娠六七月以後﹐胎動困篤。用蔥白二七莖﹐濃煮汁飲之。

若胎未死卽安﹐已死卽出﹐未效再服。﹝婁全善云﹕此方神妙﹐脈浮滑者宜之。《本艸》云﹕蔥白通陽气安胎。﹞

《祕錄》治胎動上逼心痛。取艾葉如雞子大﹐以頭醋四升﹐煎取二升﹐分溫服。又治胎上逼心﹐熱痛下血。神曲半斤﹐搗碎和熟水絞取汁三盅﹐無進溫服﹐止。

治妊娠徧身痛﹐或衝心欲死﹐不能飲食。

白術﹝五兩﹞黃芩﹝二兩﹞芍藥﹝四兩﹞

上水六升﹐煮取二升半﹐分作三服。緣胎有水致痛﹐兼易產。

文仲﹑葛氏療妊娠卒胎上迫心痛方取弩弦急帶之﹐立愈。

膠艾湯﹝見血崩。﹞保生丸﹝大法。﹞

卷之四胎前門

妊娠經來漏胎下血

﹝脈經﹞婦人經月下﹐但爲微少﹐師脈之反言有軀﹐其後審然﹐其脈何類﹖何以別之﹖師曰﹕寸口脈陰陽俱平﹐榮衛調和﹐按之滑﹐浮之則輕﹐陽明﹑少陰各如經法﹐身反灑淅﹐不欲食飲﹐頭痛心亂﹐嘔噦欲吐﹐呼則微數﹐吸則不驚﹐陽多气溢﹐陰滑气盛﹐滑則多實﹐六經養成﹐所以月見陰見。陽精汁凝胞散﹐散者損墮﹐設復陽盛﹐雙妊二胎﹐今陽不足﹐故令激經也。﹝滑脈主血有餘﹐今經又少﹐故知孕也。﹞大抵妊娠經來不多﹐而飲食精神如故﹐六脈和緩滑大無病者﹐血盛有餘也。兒大能飲﹐自不來矣。

﹝大全﹞夫妊娠漏胎者﹐謂妊娠數月而經水時下也。此由衝任脈虛﹐不能約制手太陽﹑少陰之經血故也。衝任之脈﹐爲經絡之海﹐起於胞內﹐手太陽小腸脈也﹐手少陰心脈也﹐是二經爲表裏﹐上爲乳汁﹐下爲月水﹐有娠之人﹐經水所以斷者﹐壅之養胎﹐蓄之以爲乳汁也。衝任气虛﹐則胞內泄不能制其經血﹐故月水時下﹐亦名胞漏﹐血盡則人斃矣。又有因勞役﹐喜怒哀樂不節﹐飲食生冷﹐觸冒風寒﹐遂致胎動。若母有宿疾﹐子髒爲風冷所乘﹐气血失度﹐使胎不安﹐故令下血也。曾有以娠婦月信不絕﹐而胎不損﹐問產科熊宗古﹐答曰﹕婦人血盛气衰﹐其有必肥﹐旣娠之後﹐月信當來而胎不動﹐若據晚進觀之﹐便以爲漏胎﹐若作漏胎治之﹐則胎必墮。若不作漏胎治﹐則其未必墮。今推宗古之言﹐誠有旨也。巢氏云﹕婦人經閉不利﹐別無所苦者﹐是謂有子﹐以其經血蓄之以養胎﹐擁之爲乳汁也。有子之後﹐蓄以養胎矣﹐豈可復能散動耶。所以然者﹐有妊而月信每至﹐是亦未必因血盛也。若謂婦人榮經有風﹐則經血喜動﹐以其風勝則可也﹐旣榮經爲風所勝﹐則所來者非養胎之血﹐以此辧之﹐若作漏胎治之﹐必服保養補胎之藥﹐且胎不損﹐彊以藥滋之﹐乃所謂實實虛虛也﹐其胎終墮宜矣。若醫者知榮經有風之理﹐專以一藥治風﹐經信可止﹐或不服藥﹐胎亦無恙。然而有胎本不固﹐而因房室不節﹐先漏而後墮者﹐須作漏胎治之﹐此又不可不審也。

﹝丹﹞胎漏因气虛﹐因血虛﹐因血熱。

﹝薛﹞前證若因風熱﹐用防風黃芩丸。若因血熱﹐用加味逍遙散。若因血虛﹐用二黃散。若因血去太多﹐用八珍湯﹔未應﹐補中益气湯。若因肝火﹐用柴胡山梔散。若因脾火﹐用加味歸脾湯。若因事下血作痛﹐用八珍湯加阿膠﹑熟艾。若因脾胃虛弱﹐用補中益气湯加五味子。若因脾胃虛陷﹐用前湯倍用升麻﹑柴胡。若晡熱內熱﹐宜逍遙散。

妊娠卒然下血﹐若因怒气﹐用小柴胡湯。若因風熱﹐用一味防風丸。若因血熱﹐用一味子芩丸。若因脾气虛弱﹐用六君子湯。若因中气下陷﹐用補中益气。若气血盛而下血者﹐乃因兒小飲少也﹐不必服藥。一妊婦下血﹐服涼血之藥﹐下血益甚﹐食少體倦﹐此脾气虛而不能攝血﹐余用補中益气湯而愈。後因怒而寒熱﹐其血仍下﹐此肝火旺而血沸騰﹐用加味逍遙散血止﹐用補中益气湯而安。一妊婦下血﹐發熱作渴﹐食少體倦﹐屬脾气虛而肝火所侮﹐用四君子加柴胡﹑山梔。血止﹐因怒復作﹐用六君加柴胡﹑山梔﹑升麻而安一妊娠六月﹐每怒下血﹐甚至寒熱頭痛﹐脇脹腹疼﹐作嘔少食。余謂寒熱頭痛﹐乃肝火上衝﹔脇脹腹痛﹐乃肝气不行﹔作嘔少食﹐乃肝侮脾胃﹔小便下血﹐乃肝气火血熱。用小柴胡加芍藥﹑炒黑山梔﹑茯苓﹑白術而愈。一妊娠六月﹐體倦食少﹐勞役下血﹐用六君加當歸﹑熟地黃﹑柴胡﹑升麻而愈。江應宿治王祠部安人孕三月﹐腰腹遞痛﹐漏下不止﹐气湧脹悶﹐速江診視。六脈弦數﹐平昔脈極沈細﹐此必怒動肝火﹐挾相火而生內熱﹐喜脈不滑﹐未至離經﹐猶可保也。以條芩﹑白術﹑枳殼﹑香附﹑茯苓﹑阿膠﹑白芍﹑當歸﹑陳皮﹐煎調鹿角﹐酒淬細末一錢﹐更進抑靑丸一服痛已﹐數劑平復。仲景云﹕婦人有漏下者﹐有半產後因續下血都不絕者﹐有妊娠下血者。假令妊娠腹中痛爲胞阻﹐芎歸膠艾湯主之。﹝方見血崩。﹞

《大全方》治妊娠三四月﹐腹痛時時下血。

續斷﹝二兩﹞艾葉當歸漧地黃﹝各六兩﹞竹茹阿膠雞蘇﹝各一兩﹞

水一升﹐煎取六合﹐空心再服。

《廣濟》安胎。胎病漏血腹痛。

當歸川芎阿膠﹝炙﹞人參﹝各一兩﹞大棗﹝二十个﹞

上切﹐以水三升﹐酒四升﹐煮二升半﹐分三服﹐五日一劑﹐頻服三四劑無妨。

濟生如聖湯治胎動腹痛﹐或爲漏胎。

鯉魚皮當歸﹝酒浸﹞熟地黃﹝酒蒸﹞白芍藥阿膠﹝蚌粉炒﹞川芎續斷﹝酒浸﹞甘艸﹝炙﹐各等分﹞一方有漧薑﹑竹茹。

上咀﹐每服四錢﹐水一盞﹐薴根少許﹐姜五片﹐煎溫服。《濟生》有續斷﹐無漧薑﹑竹茹。

桑寄生散治胎漏經血妄行﹐淋瀝不已。

桑寄生當歸﹝去蘆﹐酒浸﹞川芎川續斷﹝酒浸﹞阿膠﹝蛤粉炒﹞香附子﹝炒去毛﹞

茯神﹝去木﹞白術﹝各一錢﹞人參甘艸﹝炙﹐各半錢﹞

上作一服﹐水二盅﹐生薑五片﹐煎至一盅﹐不拘時服。

鄭氏人參散治漏胎敗血湊心﹐日漸胎幹﹐子母危困。

人參黃﹝炙﹞阿膠﹝炒﹐各五錢﹞竹茹木香炙甘艸附子﹝炮﹐各半錢﹞川芎陳皮薴根﹝各二錢半﹞生薑﹝三錢﹐炮黑﹞

上咀﹐每四錢﹐糯米三七粒﹐水煎熱服。忌生冷﹑雞﹑鴨﹑魚﹑面。

梅師治胎動下血﹐心腹疼﹐死生不知﹐服此湯活卽安﹐死卽下。卽催生佛手散﹐方見胎產大法。﹝卽川芎﹑當歸等分爲散也。﹞

妊娠無故卒下血不止﹐取阿膠三兩﹐炙﹑搗末﹐酒一升半﹐煎令消﹐一服愈。

羅氏立聖散治妊娠下血不止。

雞肝三个﹐用酒一升煮熟﹐共食之﹐大效。

二黃散治胎漏。

生地黃熟地黃﹝等分﹐銼﹞水三盞﹐煎半幹﹐去滓服。

治胎漏下血。

阿膠﹝二兩﹞搗末﹐生地黃﹝半斤﹞搗取汁﹐以淸酒三升﹐絞汁﹑分三服。

治胎漏下血不止﹐胎幹卽死﹐宜急治之。

生地黃汁﹝一升﹞陳酒﹝五合﹞

上同煎三五沸﹐溫﹑三服﹐以止爲度。

地黃湯治經血妄行﹐及鼻衄不止。

生地黃﹝酒擂取汁﹐半兩﹞薄荷﹝三錢﹞甘艸﹝一錢﹞

上二味爲末﹐新汲水合地黃汁調﹐食後服。

《續易簡》治漏血。

用野薴根﹝二兩﹐銼炒﹐家種亦可﹞金銀﹝各一兩許﹞

爲一劑。酒水準﹐煎耗半﹐溫服。若閃胎動欲漏﹐砂仁皮炒令熱透﹐爲末﹐﹝二錢﹐﹞

酒或鹽湯下。

保命枳殼湯治婦人胎漏下血﹐及因事下血。

枳殼黃芩﹝各半兩﹞白術﹝一兩﹞

上爲粗末﹐每服七錢﹐水一盞﹐煎七分﹐食前服。

子芩丸治肝經有熱﹐妄行下血。

細條黃芩炒爲末﹐每服一錢﹐以秤錘燒赤﹐淬酒熱調服。若脾胃虛不宜用。

防風丸治肝經有風﹐以致血得風而流散不歸經。

用防風爲末﹐每服一錢﹐白湯調服。

防風黃芩丸治肝經有風熱﹐致血崩﹑便血﹑屎血。

用條芩炒焦﹐防風等分爲末﹐酒糊丸桐子大。每服三﹑五十丸﹐食遠或食前米飲或溫酒送下。

仲景云﹕婦人宿有病﹐經斷未及三月﹐而得漏下不止﹐胎動在臍上者﹐爲痼害。妊娠六月動者﹐前三月經水利時胎。下血者後斷三月也。所以血不止者﹐其不去故也。

當下其﹐桂枝茯苓丸主之。

桂枝茯苓丸方桂枝茯苓牡丹﹝去心﹞桃仁﹝去皮尖﹐熬﹞芍藥﹝各等分﹞

上五味末之﹐煉蜜和丸如兔屎大。每日食前服一丸﹐不知﹐加至三丸。

治胎下血不止。取桃樹上干不落桃子﹐燒灰和水服﹐瘥。﹝《本艸》云﹕桃奴破血﹐又治伏梁﹑積气。﹞

楡白皮散治妊孕胎漏去血﹐恐其難產﹐常宜服之。

楡白皮葵根瞿麥﹝各二錢﹞大麻仁﹝去殼﹞木通﹝各一錢﹞牛膝﹝去蘆﹐酒浸焙﹐一錢半﹞

上作一服﹐水二盅﹐煎至一盅﹐不拘時服。

卷之四胎前門

胎漏黃汁下或如豆汁

﹝薛﹞前證肝脾濕熱﹐用升陽除濕湯。﹝血崩。﹞肝脾風熱﹐用加味逍遙散。肝脾鬱怒﹐用加味歸脾湯。脾胃气虛﹐用錢氏白術散。若脾气下陷﹐用補中益气湯﹐肝經風熱﹐用防風黃芩丸。風入腸胃﹐用胃風湯。一妊娠因怒胸膈不利﹐飲食少思﹐服消導順气之劑﹐脾胃愈弱﹐飲食愈少﹐大便不實且無度﹐久而便黃水或帶白﹐視其面色黃中隱白。余曰﹕黃色脾虛也﹐白色肺虛也。朝以補中益气湯升補胃气﹐夕以六君子培補脾气而愈。

《大全方》治妊娠忽然下黃汁如膠﹐或如豆汁﹐胎動腹痛。

粳米﹝五合﹞黃﹝六兩﹞

上以水七升﹐煎取二升﹐分爲四服。

銀薴酒﹝見前胎動不安。﹞

又方用生艾汁二盞阿膠白蜜﹝各一兩﹞

煎至七分﹐溫服。如無生艾﹐煎幹艾濃汁亦可。一方加竹茹。一方用酒不用蜜。

《脈經》云﹕婦人懷軀六月﹑七月﹐暴下斗餘水﹐其胎必倚而墮﹐此非時孤漿預下故也。﹝胎漏徐徐下水﹐今暴下而多﹐故知墮胎也。﹞

卷之四胎前門

跌撲傷胎毒藥傷胎

﹝大﹞妊娠驚胎者﹐乃懷妊將滿﹐胎神已具﹐墜僕傷胎﹐甚至下血不醒。若欲驗其子母安否﹐當參第四論治之。

﹝薛﹞愚按前證若因怒跌僕﹐或手足抽搐﹐用釣藤湯。﹝見前。﹞若因气滯﹐用紫蘇飲。

﹝胎上逼心。﹞若因脾胃气虛﹐用六君子加蘇梗。若鬱結傷脾﹐用歸脾湯。若鬱怒傷肝脾﹐用四七湯﹝雜病气。﹞加芎﹑歸。若去血過多﹐用佛手散。如不應﹐膠艾湯。气血虛﹐八珍湯加膠﹑艾。

催生神妙佛手散治婦人妊娠五七月﹐因事築磕著胎﹐或子死腹中﹐惡露下﹐疼痛不已﹐口噤欲絕﹐用此藥探之。若不損則痛止﹐子母俱安。若胎損﹐立便逐下。本出徐文仲神驗胎動方﹐云治血上衝心腹滿悶者﹐如湯沃雪。又治產前﹑產後體熱敗血腹痛。﹝又名芎湯。﹞

當歸﹝六兩﹞川芎﹝四兩﹐張氏方等分﹞

上爲粗末﹐每服三錢﹐水一大盞﹐煎令泣泣欲幹﹐投酒一大盞﹐止煎一沸﹐去滓溫服﹐口噤灌之。如人行五里再服﹐不過三五服便生。一方云﹕此藥治傷胎去血多﹐崩中去血多﹐金瘡去血多﹐拔牙去血多﹐昏暈欲倒者﹐以水煎服。或先以漏血﹐腹內疼痛﹐加芍藥﹑官桂減半﹐隨手效。﹝余詳胎產大法﹞

治妊娠忽因倒地﹐或擎重作勞促損﹐腹中疼痛腫重﹐及子死腹中不出﹐三服立下。

川芎﹝一兩﹞

上爲細末﹐以熱酒調服方寸匕﹐日三﹑四服。

按﹕川芎上竄散气﹐有服之暴亡者。若診其脈舉之有﹐按之無者﹐忌服。

治妊娠從髙墜下﹐腹痛下血煩悶。

生地黃益母艸﹝各一兩﹞當歸黃﹝各半兩﹞

上咀﹐每服四錢﹐水一盞﹐姜四片﹐煎至六分﹐去滓無時候。

《集驗》療妊娠二三月﹐上至七八月﹐頓僕失跌﹐胎動不安﹑傷損﹐腰腹痛欲死﹐若有所見﹐及胎奔上搶心短气﹐下血不止方。

漧地黃當歸艾葉﹝各二兩﹞阿膠川芎﹝各三兩﹞

上以水七升﹐煮取二升半﹐分作三服。腹痛甚﹐加杜仲﹑五加皮﹝各三兩﹞一方無地黃﹐有甘艸。一方無地黃﹐卻用生薑自然汁一匙﹐地黃汁半合﹐馬通半合﹐煎成藥去滓﹐入此再煎三沸﹐溫服。一方有人參﹑白茯苓﹐水煎。

﹝丹﹞婦人因閃挫傷胎﹐肚疼血崩。

歸尾陳皮白術人參茯苓白芍藥川芎﹝各三錢﹞甘艸﹝炙﹐五分﹞

上咀﹐分四帖﹐水三盞﹐煎取一盞﹐下縮砂末一錢五分﹐炒黑五靈胎一錢。

竹茹酒治妊娠誤有失墜損血﹐胎損疼痛。

靑竹茹﹝二合﹞好酒﹝一升﹞

上煮三五沸﹐分作三服﹐卽安。

秦艽湯療妊娠或因僵僕﹐胎動不安﹐臍腹痛。﹝方見胎動不安。﹞

治妊娠偶有所傷﹐胎動不安﹐疼痛不可忍。兼治崩血﹐又兼治子冒﹐又名子癇。

縮砂﹝不以多少﹐﹞和皮炒令黑色。一方用仁﹐熨斗內略炒爲細末﹐熱酒調下二錢﹐不飲酒者以米飲調下皆可。覺腹中熱﹐則胎已安矣。此方神效﹐予常用之有驗。

補遺安胎散治卒然腰痛﹐下血不已。

熟地黃艾葉白芍藥川芎黃阿膠﹝炒﹞當歸甘艸地楡﹝各等分﹞

上咀﹐每四錢﹐姜五片﹐棗一枚﹐煎溫服。

﹝薛﹞若因毒藥﹐用甘艸﹑黑豆﹑淡竹葉。若因頓僕﹐用阿膠散﹐未應﹐煎送知母丸。若因頓僕下血腹痛﹐用佛手散﹐未應﹐用八珍送知母丸。血出過多﹐用八珍湯斤許﹐益母艸四兩﹐水煎徐徐與服。若胎死﹐以朴硝或平胃散下之。

快捷方式方治用毒藥攻胎﹐藥毒衝心﹐外證牙關緊急﹐口不能言﹐兩手彊直﹐握拳頭低﹐自汗身微熱。外證與中風相似﹐但其脈浮而軟﹐十死一生﹐醫多不識﹐若作中風治之﹐必死無疑。用白扁豆二兩﹐生﹐去皮爲末﹐新汲水調下卽效。

阿膠散治妊娠不問月數深淺﹐或因頓僕﹐或因毒藥﹐胎動不安﹐腰痛腹滿﹐或有所下﹐或胎上搶心﹐短气乏力。﹝方見前胎動不安。﹞

妊娠誤服諸藥毒﹐致胎動不安治之方。

甘艸黑豆淡竹葉﹝等分﹞濃煎汁飲之。

奪命丸治婦人小產﹐下血至多﹐子死腹中﹐其人憎寒﹐手指﹑唇口﹑爪甲靑白﹐面色黃黑﹐胎上搶心則悶絕欲死﹐冷汗自出﹐喘滿不食。或食毒物﹐或誤服艸藥﹐傷動胎气﹐下血不止﹐胎尙未損﹐服之可安﹐已死服之可下。若胎腐爛腹中危甚者﹐立可取出。此方的系異人傳授﹐至妙。﹝此卽仲景茯苓桂枝丸﹐但用淡醋湯嚼下不同耳。方卽牡丹皮﹑茯苓﹑桂枝﹑桃仁﹑赤芍藥等分是也。丹溪亦稱妙。﹞

卷之四胎前門

心痛

﹝大﹞妊娠心痛﹐乃風邪痰飲交結。若傷心正經爲眞心痛﹐朝發夕死﹐夕發旦死。若傷心支絡﹐則乍安乍作。若傷於子藏﹐則胎動而血下。

﹝薛﹞前證若飲食所傷﹐用平胃散加枳殼﹑山楂。若因錯雜諸邪﹐當審其因而治之。

一妊婦心痛煩熱作渴﹐用白術散卽愈。後因停食﹐其痛仍作﹐胸腹膨滿﹐按之則痛﹐此因飲食停滯﹐用人參養胃湯。按之不痛﹐乃脾胃受傷﹐以六君子補之而愈。一妊婦心腹作痛﹐胸脇作脹﹐吞酸不食﹐此肝脾气滯﹐用二陳﹑山楂﹑山梔﹑靑皮﹑木香而愈。又因怒仍痛﹐胎動不食﹐面色靑黃﹐肝脈弦緊﹐脾脈弦長﹐此肝木乘土﹐用六君子湯加升麻﹑柴胡﹑木香而愈。

火龍散治妊娠心气疼。

川楝子茴香﹝炒﹐各三錢﹞艾葉末﹝鹽炒﹐一錢半﹞

上作一服﹐水二盅﹐煎至一盅﹐不拘時服。

《產寶》治妊娠卒心痛气欲絕方。

川芎當歸茯苓濃朴﹝制﹐各一分﹞

上水六升﹐煎取二升﹐分二服。

白術湯治妊娠卒心痛欲死﹐不可忍者。﹝出《古今錄驗》﹞

白術﹝三兩﹞赤芍藥﹝二兩﹞黃芩﹝一兩半﹞

上切﹐以水六升﹐煮取二升半﹐分三服﹐半日令盡﹐微下水令易生。忌桃﹑李﹑雀肉等。

《千金》療妊娠心痛。

靑竹茹﹝一升﹞羊脂﹝八兩﹞白蜜﹝三兩﹞

上三味合煎﹐每服棗核大三枚﹐食前頓服﹐日三服。

又方靑竹茹一升﹐酒二升﹐煮取一升半﹐去滓分溫頓服。

又方破雞子一枚﹐酒調服之。

又方大麻子三升﹐研水八升﹐煮取五升﹐分五服。

又方橘皮﹝三兩﹞豆豉﹝五兩﹞爲細末﹐煉蜜爲丸如桐子大。溫水下二七丸﹐無時候。﹝四方並出《外室祕要》﹞

《補遺》沈香降气湯茯苓補心湯四七湯紫蘇飲皆可用。

《雷公炮炙論》云﹕心痛欲死﹐急覓延胡。

卷之四胎前門

心腹痛

﹝大﹞夫妊娠心腹痛者﹐或由宿有冷疼﹐或新觸風寒。皆由髒虛而致發動也。邪正相擊而並於气﹐隨气上下﹐上衝於心則心痛﹐下攻於腹則腹痛﹐故令心腹痛也。妊娠而痛者﹐邪正二气交攻於內﹐若不時瘥者﹐其痛衝擊胞絡﹐必致動胎﹐甚則傷墮也。又云﹕妊娠心腹疼痛﹐多是風寒溫冷痰飲與髒气相擊﹐故令腹痛﹐攻傷不已﹐則致胎動也。

﹝薛﹞前證若風寒痰飲﹐用金沸艸散。﹝雜病咳嗽。﹞胎气鬱結﹐加香附﹑川芎。若飲食停滯﹐用六君加紫蘇﹑枳殼。若怒動肝火﹐前藥更加柴胡﹑山梔。若鬱結傷脾﹐用歸脾湯﹝雜病健忘。﹞加枳殼﹑山梔。一妊婦心腹作痛﹐吐痰惡心﹐胎气上攻﹐飲食少思﹐此脾虛气滯而爲痰﹐用六君子加柴胡﹑枳殼﹐諸證漸退﹐飲食漸進。又用四君子加枳殼﹑山梔﹑桔梗而安。後因怒兩脇气脹﹐中脘作痛﹐惡寒嘔吐﹐用六君加柴胡﹑升麻﹑木香﹐一劑而愈。

當歸芍藥散治妊娠腹中絞痛﹐心下急痛﹐及療產後血暈﹑目虛﹑气乏﹑崩中﹑久痢。常服通暢血脈﹐不生癰癤﹐消痰養腎﹐明目益津。

白芍藥﹝半斤﹞當歸茯苓白術﹝各四兩﹞澤瀉川芎﹝各二兩﹐一方芎只兩半﹞

上爲細末﹐每服二錢﹐食前溫酒調服。《元和紀用經》名爲六气經緯丸﹐云能祛風補勞﹐養眞陽﹐退邪熱﹐緩中﹐安和神志﹐潤澤容色﹐散寒邪﹑溫瘴﹑時气。安期先生賜李少君久餌之藥﹐後仲景增減爲婦人懷妊腹痛方。本方用芍藥四兩﹐澤瀉﹑茯苓﹑川芎各一兩﹐當歸﹑白術各二兩﹐亦可以蜜丸服。﹝出《三因方》。﹞

阿膠散治妊娠胎動﹐腹中痛﹐不思飲食。

甘艸﹝二錢半﹞白茯苓白術川芎阿膠﹝各七錢半﹐炒﹞當歸﹝炒﹞陳皮﹝各一兩﹞

上咀﹐每服三錢﹐水一盞﹐姜三片﹐棗一枚﹐煎至七分服。

療妊娠患腹痛並胎動不安。

蔥白﹝切一升﹞人參濃朴阿膠川芎﹝各二兩﹞當歸﹝三兩﹞

上咀﹐以水七升﹐煎取三升﹐分三服。一方有甘艸﹐無濃朴﹑川芎﹔療妊娠先患冷气﹐忽中心腹痛如刀芎歸湯。

川芎人參茯苓吳茱萸苦梗當歸﹝各三兩﹞濃朴﹝制﹞芍藥﹝各二兩﹞

上咀﹐以水九升﹐煎取三升﹐分三服﹐气下卽安。

艸豆蔻散治妊娠心腹常痛﹐喫食減少﹐四肢不和﹐全不入食。

艸果仁﹝想是艸豆蔻﹞陳橘皮漧地黃白術﹝各一兩﹞川芎﹝七錢半﹞當歸﹝炒﹞

桂心漧薑木香﹝各半兩﹞

上爲細末﹐每服四錢﹐水一盞﹐棗二枚﹐煎六分﹐熱服。

《古今錄驗》療妊娠腹內冷痛﹐忽胎動。

薤白﹝一升﹞當歸﹝切﹐四兩﹞

上以水五升﹐煮取二升﹐作三服﹐亦可小便服。相去一炊頃再服。

《千金》療妊娠腹中痛方生地黃﹝二斤﹞取汁﹐酒一升﹐合煎減半﹐頓服愈。

治妊娠胎動欲落﹐腹中痛不可忍。

上等銀﹝一斤﹞茅根﹝二斤﹐去黑皮﹞

以水九升﹐煮銀取五升﹐入淸酒一升﹐同煎茅根取三升﹐分三服立安。

治妊娠四五月﹐忽心腹絞痛。

大紅棗﹝十四枚﹞燒存性爲末﹐童子小便調下。

治妊娠心腹痛不可忍方。

鹽﹝一斤﹞燒令赤﹐以兩指取一撮﹐酒調服。

香術散治妊娠五个月以後﹐常胸腹間气刺滿痛或腸鳴﹐以至嘔逆減食﹐此由喜怒憂慮過度﹐飲食失節之所致也。蔡元度寵人有子﹐夫人怒欲逐之﹐遂病。醫官王師復處此方﹐三服而愈。

廣中莪術﹝一兩﹐炒﹞丁香﹝半兩﹞粉艸﹝二錢半﹞

上爲細末﹐空心鹽湯點服一大錢﹐覺胸中如物按下之狀﹐愈。

《補遺》手拈散四七湯加歸﹑芍。四磨湯小烏沈湯安胎飲除地楡。

以上諸方皆可選用。

卷之四胎前門

腹痛

﹝仲﹞婦人懷胎﹐腹中痛﹐當歸芍藥散主之。﹝見前。﹞

﹝潔﹞地黃當歸湯治婦人有孕胎痛。

當歸﹝一兩﹞熟地黃﹝二兩﹞

上爲末﹐作一服﹐水三升﹐煎至一升半﹐去滓頓服。

﹝仲﹞婦人腹中痛﹐小建中湯主之。﹝方見傷寒腹痛。﹞

﹝云﹞芎歸湯治妊娠先患冷气﹐忽心腹痛如刀刺。﹝見前心腹痛。﹞

﹝丹﹞孫院君因近喪冒惡气傷胎﹐肚痛手不可近﹐發熱﹐口中不思食﹐須安胎﹐散滯气。

靑皮﹝三錢﹞黃芩芍藥﹝各二錢﹞歸尾﹝一錢半﹞川芎﹝一錢﹞木香﹝五分﹞

甘艸﹝炙﹐少許﹞

分二帖﹐水三盞﹐先煮薴根兩大片至二盞﹐去薴根﹐入前藥同煎至一盞﹐熱服。

治妊娠腹痛﹐用生地黃三斤﹐搗取汁﹐酒一升合煎減半﹐頓服愈。

﹝脈﹞師曰﹕婦人有胎腹痛﹐其人不安﹐若胎病不動﹐欲知生死﹐令人摸之﹐如覆杯者則男﹐如肘頸參差起者女也。冷在何面﹐冷者爲死﹐溫者爲生。

卷之四胎前門

小腹痛

﹝大﹞妊娠小腹痛者﹐由胞絡虛﹐風寒相搏﹐痛甚亦令胎動也。

﹝薛﹞前證若風寒所搏﹐用紫蘇飲加生薑。气血虛﹐用八珍湯。脾气虛﹐用六君子湯。中气虛﹐用補中益气湯。若腹脹痛﹐用安胎飲加升麻﹑白術﹔不應﹐兼補中益气湯。

一妊婦小腹作痛﹐其胎不安﹐气攻左右﹐或時逆上﹐小便不利﹐用小柴胡湯加靑皮﹑山梔﹐淸肝火而愈﹐後因怒小腹脹滿﹐小便小利﹐水道重墜﹐胎仍不安﹐此亦肝木熾盛所致﹐用龍膽瀉肝湯一劑﹐諸證頓愈。乃以四君子加柴胡﹑升麻﹐以培脾土而安。

療妊娠被驚惱﹐胎向下不安﹐小腹痛連腰﹐下血。

當歸川芎﹝各八分﹞阿膠﹝炙﹞人參艾葉﹝各四分﹞大棗﹝二十个﹞茯苓﹝十分﹞

上細切﹐以水四升﹐煮取二升﹐溫分三服。

《補遺》治妊婦小腹痛﹐胎動不安。

川芎爲細末﹐酒調下。

又方川芎當歸﹝各等分﹞水煎溫服。

卷之四胎前門

腰腹及背痛

﹝大﹞腎主腰足﹐因勞傷損動其經﹐虛則風冷乘之則腰痛﹐冷气乘虛入腹則腹痛﹐故令腰腹相引而痛﹐其痛不止﹐多動胎气。婦人腎以系胞﹐妊娠而腰痛甚者﹐則胎墮也。

﹝薛﹞前證若外邪所傷﹐用獨活寄生湯。﹝雜病腰痛﹐﹞勞傷元气﹐用八珍﹑杜仲﹑砂仁﹑膠艾。脾腎不足﹐以前藥加白術﹑補骨脂。气血郁滯﹐用紫蘇飲加桔梗﹑枳殼。肝火所動﹐用小柴胡湯﹝傷寒少陽病。﹞加白術﹑枳殼﹑山梔。肝脾鬱結﹐用歸脾湯﹝雜病健忘。﹞加柴胡﹑枳殼。

一妊婦頸項彊直﹐腰背作痛﹐此膀胱經風邪所致﹐用拔萃羌活湯﹝雜病腰痛。﹞一劑而愈﹔又用獨活寄生湯及八珍湯以祛邪固本而痊。

石山治一婦懷妊八月﹐嘗病腰痛不能轉側﹐大便燥結﹐醫用人參等補劑﹐痛益加。用硝黃通利之藥﹐燥結𨿽行而痛如故。汪診之﹐脈稍洪近駛﹐曰血熱血滯也。宜用四物加木香﹑乳﹑沒﹑黃柏﹑火麻仁﹐煎服四五帖﹐痛稍減﹐燥結潤。復加發熱面赤﹐或時惡寒﹐仍用前方去乳香﹑沒藥﹐加柴胡﹑黃芩﹐服二帖而寒熱除。又背心覺寒﹐腰痛復作。汪曰﹕血已利矣﹐可於前方加人參一錢﹐服之而安。

江篁南治一婦﹐妊娠三个月﹐因閃挫傷損﹐腰痛小腹疼﹐下血﹐內有熱﹐用當歸﹑白術﹑黃芩上﹐熟地﹑川芎﹑防風﹑砂仁中﹐艾葉上﹐香附下﹐用水煎服。血止小腹不痛﹐去砂仁。又用雞子黃三个﹐以酒攪化﹐煮熟食之卽痊。

通气散治妊娠腰痛﹐狀不可忍﹐此藥神效。

破故紙﹝不以多少﹐﹞瓦上炒香熟爲末﹐嚼胡桃肉一个﹐空心溫酒下三錢。

五加皮散治妊娠腰痛不可忍﹐或連胯痛。﹝先服此散。﹞

杜仲﹝四兩﹐炒﹞五加皮阿膠﹝炙﹞防風金毛狗脊川芎白芍藥細辛萆﹝各三兩﹞杏仁﹝八十枚﹐去尖皮﹐麩炒﹞一方有白茯苓﹐無白芍。

上咀﹐以水九升﹐煮取二升﹐去滓下膠﹐作三服。

五加皮丸治證同前。﹝服前散後﹐次服此丸。﹞

續斷﹝炒﹞杜仲﹝各二兩半﹞芎獨活﹝各三兩﹞五加皮狗脊萆芍藥訶子肉﹝各四兩﹞

上爲細末﹐煉蜜和丸如梧子大。空心酒下四十丸﹐日三。

療觸動胎以致腰痛背痛。

杜仲五加皮當歸芍藥川芎萆﹝各等分﹞

上細銼﹐以水七升﹐煮取一升半﹐分溫三服。

﹝丹﹞仁六嫂有胎腰痛。

白術﹝四錢﹞陳皮﹝三錢﹞黃柏﹝炒﹐二錢半﹞人參條芩川芎地黃當歸尾﹝各半兩﹞

甘艸﹝炙﹐一錢﹞

上分四帖﹐水酒煎服。

療妊娠气壅攻腰﹐痛不可忍﹐兼治腹痛。

當歸﹝三兩﹞阿膠甘艸﹝各二兩﹞蔥白﹝一升﹞

上細銼﹐以水七升﹐煮取三升﹐去滓分溫三服。

大地黃丸治產前後腰腹疼﹐一切血疼﹔兼治血气虛﹐四肢不舉﹐骨髓熱疼。

熟地黃﹝二兩﹞烏梅肉當歸﹝各一兩﹞

上爲細末﹐煉蜜丸如彈子大。每服一丸﹐空心白湯嚼下。

紫酒治妊娠腰痛如折。

大黑豆二合﹐炒令香熟﹐以酒一大盞﹐煮取七分﹐去豆﹐空心頓服。

﹝本﹞治胎動腰痛搶心﹐或下血。取蔥白不拘多少﹐濃煮汁飲之。

療妊娠腰背痛反復不得。

鹿角﹝長六寸﹐燒令赤﹐酒中淬﹐再燒再淬﹐以角碎爲度。﹞取所淬酒飲之。

一方鹿角爲末﹐酒服亦可。

卒腰痛不安﹐或腰痛胎轉搶心﹐下血不止﹐用菖蒲汁酒一升服之。

妊娠卒胎動不安﹐或但腰痛﹐或胎轉搶心﹐或下血不止。

艾葉一把﹐如雞子大﹐以酒四升﹐煮取二升﹐分爲二服良。

短劇薴根湯療損動胎腰﹐腹痛去血﹐胎動向下方。

生漧地黃薴根﹝各二兩﹞當歸芍藥阿膠甘艸﹝各一兩﹞

上細切﹐以水六升﹐煮取二升﹐去滓納膠煎烊﹐分溫三服。忌海藻﹑蕪荑。

卷之四胎前門

心腹脹滿

﹝大全﹞夫妊娠心腹脹滿者﹐由腹內素有寒气﹐致令停飲﹐妊娠重因觸冷凍飲料發動﹐與气相平﹐故令心腹脹滿也。

﹝薛﹞前證若外感風寒﹐內傷飲食﹐用藿香正气散。﹝雜病中風。﹞若食傷脾胃﹐用六君子湯。若陽气壅滯﹐用紫蘇飲。﹝胎上逼心。﹞一妊婦飲食停滯﹐心腹脹滿﹐或用人參養胃湯加靑皮﹑山楂﹑枳殼﹐其脹益甚﹐其胎上攻﹐惡心不食﹐右關脈浮大﹐按之則弦。此脾土不足﹐肝木所侮﹐用六君子加柴胡﹑升麻而愈。後小腹痞悶﹐用補中益气湯升舉脾气而瘥。一妊婦腹脹﹐小便不利﹐吐逆﹐諸醫雜進溫胃﹑寬气等藥﹐服之反吐﹐轉加脹滿湊心﹐驗之胎死已久﹐服下死胎藥不能通﹐因得鯉魚湯。其論曰﹕妊婦通身腫滿﹐或心胸急脹﹐名曰胎水。遂去妊婦胸前看之﹐胸肚不分﹐急以鯉魚湯三五服﹐大小便皆下惡水﹐腫消脹去﹐方得分娩死胎。此證蓋因懷妊腹大﹐不自知覺﹐人人皆謂妊娠孕如此﹐終不知胎水之患也。

倉公下气湯治妊娠心腹脹滿﹐兩脇妨悶﹐不下飲食﹐四肢無力。

羌活赤芍藥甘艸檳榔靑皮大腹皮陳皮赤茯苓半夏桑白皮桂心﹝各半兩﹞紫蘇莖﹝二兩﹞

咀﹐每服三錢﹐水一盞﹐姜五片﹐棗一个﹐煎七分﹐去滓服﹐無時。《局方》分心气飲大同小異﹐加燈心煎。

訶黎勒散療妊娠心腹脹滿﹐气沖胸膈煩悶﹐四肢少力﹐不思飲食。

訶黎勒赤茯苓前胡﹝各一兩﹞陳皮大腹皮桑白皮﹝各七錢半﹞枳殼川芎白術﹝各半兩﹞

上爲粗末﹐每服四錢﹐水一盞半﹐姜三片﹐棗子一个﹐煎至七分﹐去滓溫服﹐無時。

安胎和气飲治胎冷腹脹﹐痛引兩脇﹐小便頻數﹐大便虛滑。

訶子﹝面裹煨﹐去核﹞白術﹝各二錢﹞陳皮﹝去白﹞髙良姜﹝炒﹞木香﹝不見火﹞

白芍藥陳米﹝炒﹞甘艸﹝炙﹐各一錢﹞

上作一服﹐水二盞﹐生薑五片﹐煎至一盅﹐不拘時服。忌食生冷之物。

治妊娠心下滿﹐气急切痛。

赤茯苓﹝六分﹞桑白皮﹝五分﹞前胡﹝四分﹞郁李仁檳榔﹝各三分﹞

上爲細末﹐以水一升﹐煮取一半﹐去滓﹐夜臥服。

紫蘇飲治妊娠心腹脹滿﹐兩脇妨悶。﹝見胎上逼心。﹞

枳殼湯治婦人妊胎腹脹。

枳殼﹝三兩﹞黃芩﹝一兩﹞

爲粗末﹐每服五錢﹐水盞半﹐煎溫服。如胎前腹滿﹐身體沈重﹐加白術一兩。

﹝仲景﹞婦人懷妊六七月﹐脈弦發熱﹐其胎愈脹﹐腹痛惡寒者﹐少腹如扇﹐所以然者﹐子髒寒故也。當以附子湯溫其髒。

附子湯方附子﹝二枚﹐炮去皮﹐破八片﹞白術﹝四兩﹞茯苓芍藥﹝各三兩﹞人參﹝二兩﹞

上五味﹐以水八升﹐煮取三升﹐去滓溫服一升﹐日三服。

婦人傷胎懷身﹐腹滿不得小便﹐從腰以上重﹐如有水气狀﹐懷身七月﹐太陰當養不養﹐此心气實﹐當刺瀉勞宮及關元﹐小便微利則愈。

卷之四胎前門

胎水腫滿

《產寶》論曰﹕夫妊娠腫滿﹐由髒气本弱﹐因產重虛﹐土不克水﹐血散入四肢﹐遂致腹脹﹐手足面目皆浮腫﹐小便祕澀。陳無擇云﹕凡婦人宿有風寒冷濕﹐妊娠喜腳腫﹐俗呼爲皺腳。亦有通身腫滿﹐心腹急脹﹐名曰胎水。

論曰﹕凡妊娠之人﹐無使气極。若心靜气和﹐則胎气安穩。若中風寒邪气及有所觸犯﹐則隨邪而生病也。凡妊娠經血壅閉以養胎﹐若忽然虛腫﹐乃胎中挾水﹐水血相搏﹐脾胃惡濕﹐主身之肌肉﹐濕漬气弱﹐則肌肉虛﹐水气流溢﹐故令身腫滿也。然其由有自﹐或因泄瀉下痢﹐臟腑虛滑﹐耗損脾胃﹔或因寒熱瘧疾煩渴﹐引飲太過﹐濕漬脾胃﹐皆能使頭面或手足浮腫也。然水漬於胞﹐兒未成形而胎多損壞﹐及其臨產日腳微腫﹐乃胞髒水少血多﹐水出於外﹐故現微腫﹐則易生也。宿有寒气﹐因寒冷所觸﹐故能令腹脹腫滿也。

《產乳集》論妊娠自三月成胎之後﹐兩足自腳面漸腫腿膝以來﹐行步艱辛﹐以至喘悶﹐飲食不美﹐似水气狀。至於腳指間有黃水出者﹐謂之子气﹐直至分娩方消。此由婦人素有風气﹐或衝任經有血風﹐未可妄投湯藥﹐亦恐大段甚者﹐慮將產之際費力﹐有不測之憂﹐故不可不治於未產之前也。古方論中少有言者﹐按《名醫錄》宋少主元徽中﹐與徐文伯微行學鍼法﹐文伯見一妊婦足腫不能行﹐少主脈之﹐此女形也。文伯診之曰﹕此男胎也﹐在左則胎黑色。少主怒欲破之。文伯惻然曰﹕臣請鍼之﹐胎遂墮﹐男形而色黑。此妊娠足腫之說﹐見於古者。今巢氏《病源》中但有子煩之論﹐《千金》並《產寶》方亦略言之﹐劉禹錫《續傳廣信方》以爲妊婦有水气而成胎﹐《太平聖惠》亦言之﹐皆非也。元丰中﹐淮南陳景初﹐名醫也﹐獨有方論治此病﹐方名初謂之香附散﹐李伯時易名曰天仙藤散也。

﹝薛﹞前證若胸滿腹脹﹐小便不通﹐徧身浮腫﹐用鯉魚湯。脾胃虛弱﹐佐以四君子。

若面目虛浮﹐肢體如水气﹐用全生白術散﹔如未應﹐用六君子湯。脾虛濕熱﹐下部作腫﹐用補中益气加茯苓。若飲食失宜﹐嘔吐泄瀉﹐用六君子湯。若腿足發腫﹐喘悶不安﹐或指縫出水﹐用天仙藤散。脾胃虛弱﹐兼四君子湯﹔如未應﹐用補中益气湯。若脾肺气滯﹐用加味歸脾湯佐以加味逍遙散。一妊婦每胎至五月﹐肢體倦怠﹐飲食無味﹐先兩足腫﹐漸至徧身﹐後及頭面﹐此是脾肺气虛﹐朝用補中益气﹐夕用六君子加蘇梗而愈。凡治妊娠﹐毋泥月數﹐但見某經證﹐卽用本藥爲善。

一妊婦年三十八﹐妊娠水腫﹐以鯉魚湯加五苓散﹑人參。濕加蒼術一錢﹐濃朴﹑陳皮五分﹐蘿卜子炒﹑車前子﹑滑石各一錢﹐作一帖。若喘急加苦葶藶﹐小便不利加木通﹑燈艸﹐甚者車前子﹑浚川散﹐其濕毒自消。防己治腰以下濕熱腫﹐如內傷胃弱者﹐不可用也。

天仙藤散天仙藤﹝洗﹐略炒﹞香附子﹝炒﹞陳皮甘艸烏藥﹝不必天臺者﹐但得軟白辛而香者良﹞

上等分﹐淨秤爲細末﹐每服三錢﹐水一大盞﹐姜三片﹐木瓜三片﹐紫蘇三葉﹐同煎至七分﹐放溫澄淸﹐空心食前服﹐日三服。小便利﹐气脈通﹐體輕腫漸消﹐更不須多服。﹝元丰末﹐王荊公居金陵﹐舉家病﹐以詩贈景初曰﹕舉族貧兼病﹐煩君藥石功﹐到家何所寄﹐一一問徵鴻。因此見方得於李伯時家傳方﹐錄於臨川張右丞宅。﹞

《產寶》療妊娠身腫有水气﹐心腹脹滿﹐小便少。

茯苓﹝四兩﹞杏仁檳榔﹝各三兩﹞旋復花郁李仁﹝各一兩﹞

上爲粗末﹐以水六升﹐煮取二升﹐去滓分溫三服。小便通卽瘥。

崔氏療妊娠體腫有水气﹐心腹急滿。

茯苓白術﹝四兩﹞旋復花﹝二兩﹞杏仁黃芩﹝各三兩﹞

上細切﹐以水七升﹐煮取二升半﹐分溫三服。忌桃﹑李﹑雀肉。酢物。

療妊娠徧身洪腫﹐葶藶子散二方。

葶藶子﹝一兩﹞白術﹝五兩﹞茯苓桑白皮郁李仁﹝各二兩﹞

上爲粗末﹐水六升﹐煮取二升﹐分三服﹐小便利卽瘥。

又方澤瀉葶藶﹝各二兩﹞茯苓枳殼白術﹝各六兩﹞

上細切﹐以水六升﹐煮取二升﹐分溫兩服﹐小便利卽瘥。

澤瀉散治妊娠气壅﹐身體腹脇浮腫﹐喘急﹐大便不通﹐小便赤澀﹐宜服。

澤瀉木通桑白皮赤茯苓枳殼檳榔﹝各一錢半﹞

上作一服﹐水二盅﹐生薑五片﹐煎至一盅﹐食前服。

防己湯治妊娠脾虛﹐通身浮腫﹐心腹脹滿﹐喘促﹐小便不利。

防己﹝一錢半﹞桑白皮赤茯苓紫蘇莖葉﹝各二錢﹞木香﹝半錢﹞

作一服﹐煎服法同前。

千金鯉魚湯治妊娠腹大﹐胎間有水气。

白術﹝五兩﹞茯苓﹝四兩﹞當歸芍藥﹝各三兩﹞

上細銼片﹐以鯉魚一尾﹐修事如食法﹐煮取汁﹐去魚不用﹐每服四錢﹐入魚汁一盞半﹐生薑七片﹐橘皮少許﹐煎至七分﹐去滓空心服。《集驗》同。

腎著湯治妊娠腰腳腫。

茯苓白術﹝各四兩﹞漧薑甘艸﹝各二兩﹞杏仁﹝三兩﹞

上咀﹐每服四錢﹐水一盞半﹐煎至七分﹐食前服。

指迷五皮散治胎水。尋常脾虛腫滿亦治。

大腹皮桑白皮生薑皮茯苓皮橘皮﹝各等分﹞

上咀﹐每服半兩﹐水二盞﹐濃磨木香水一呷﹐同煎至八分﹐去滓空心溫服。亦治男子脾虛腫滿。

治妊娠兩腳浮腫﹐名曰脆腳。因脾衰不能制水﹐血化成水所致。用生料平胃散﹐姜﹑棗水煎服。或爲末﹐紫蘇葉煎湯調下。

全生白術散治妊娠面目虛浮﹐如水腫狀。

白術﹝一兩﹞生薑皮大腹皮茯苓皮陳皮﹝各半兩﹞

上爲細末﹐每服二錢﹐米飲調下﹐不拘時。

子和治妊娠從腳上至腹腫﹐小便不利﹐微渴。豬苓五兩爲末﹐以熟水服方寸匕﹐日三服。

﹝丹﹞子腫多濕﹐用山梔一撮﹐米飲吞下。

卷之四胎前門

腹內鐘鳴

﹝大﹞治孕婦腹內鐘鳴﹐用鼠窟前後土爲細末﹐研麝香酒調下二錢﹐其產婦立愈。

《補遺》治孕婦腹中兒哭﹐用川黃連濃煎汁﹐令母常呷之。

﹝薛﹞按《產寶》云﹕小兒在腹中哭﹐其治法亦用空房中鼠穴土或黃連煎濃汁飲之卽止﹐想卽是證﹐又云﹕臍帶上疙瘩﹐兒含口中﹐因妊婦登髙舉臂﹐脫出兒口﹐以此作聲﹐令妊婦曲腰就地如拾物狀﹐仍入兒口卽止。然黃連性寒﹐麝香開竅﹐當酌量用之。

卷之四胎前門

積聚

﹝素﹞黃帝問曰﹕婦人重身﹐毒之何如﹖岐伯曰﹕有故無殞﹐亦無殞也。帝曰﹕願聞其故﹐何謂也﹖岐伯曰﹕大積大聚﹐其可犯也﹐衰其大半而止﹐過者死。《至眞要論》﹝丹﹞血塊如盤﹐有孕難服峻劑﹐此方主之。

香附子﹝醋煮﹐四兩﹞桃仁﹝去皮尖﹐一兩﹞海粉﹝醋煮﹐二兩﹞白術﹝一兩﹞

上爲末﹐麵糊丸服。

卷之四胎前門

孕癰

治孕癰立效。

烏藥﹝研﹐出洪軟白香辣者良﹞

上用五錢﹐水一盞﹐牛皮膠一片﹐同煎至七分﹐溫服。

《補遺》治孕中有癰。薏苡仁煮汁飲之。

﹝薛﹞按孕癰卽是腹內患癰﹐如前法不應﹐宜用牡丹皮散或薏苡仁湯。﹝方見外科內癰﹞

卷之四胎前門

傷食

﹝大﹞經云﹕飲食自倍﹐腸胃乃傷。又云﹕陰之所生﹐本在五味。陰之五宮﹐傷在五味。若妊子飲食不節﹐生冷毒物﹐恣性食啖﹐致傷脾胃﹐故妊娠傷食﹐最難得藥﹐惟此二方最穩捷。﹝木香丸﹑白術散。﹞

﹝薛﹞東垣先生云﹕脾胃之气壯﹐則過時而不饑﹐多食而不傷。蓋胃主司納﹐脾主消化﹐五臟之本也。然食倍而傷者﹐乃脾气虛而不化也﹐若投以峻劑﹐則脾胃復傷而胎亦損矣。當審其所因而調治之。若飲食停滯﹐或肚腹作痛﹐用平胃散。嘔吐惡心﹐加枳殼﹑砂仁。吞酸噯腐﹐加黃連三分﹑吳茱萸二分。腹滿泄瀉﹐用六君子湯。停滯肉食﹐倍加山楂。停滯麵食﹐倍加麥。停滯糯食﹐用白酒曲末一味。米食停滯﹐倍加谷。魚鮏所傷﹐倍加陳皮。傷辛熱之物﹐加黃連。傷生冷之物﹐加砂仁﹑木香﹔如不應﹐更加肉豆蔻﹑補骨脂﹔再不應﹐用四神丸。若脾气下陷﹐用補中益气湯。凡噯覺藥气﹐且戒藥餌﹐節飲食。經云﹕損其脾者﹐調其飲食﹐適其寒溫。大凡脾胃虛弱﹐飲食難化﹐以白術﹑陳皮爲末等分﹐陳曲糊丸﹐常服最善。枳術丸但可暫用﹐枳實峻厲﹐能耗眞气﹐治者愼之。

一妊娠因停食﹐服枳術丸﹐胸腹不利﹐飲食益少﹐更服消導寬中之劑﹐其胎下墜。余謂此脾气虛而不能承載也﹐用補中益气及六君子湯﹐中气漸健﹐其胎漸安。又用八珍湯加柴胡﹑升麻﹐調理而痊。

木香丸治婦人有孕傷食。

木香﹝二錢﹞三稜人參白茯苓﹝各三錢﹞

上爲細末﹐麵糊丸如綠豆大。熟水吞三四十丸。

白術散治妊娠气不調和﹐飲食易傷。

白術﹝炒﹞幹紫蘇﹝各一兩﹞人參白芷﹝炒﹐各七錢半﹞川芎訶子皮靑皮﹝各半兩﹞甘艸﹝二錢半﹞

上爲末﹐每服二錢﹐水一盞﹐姜三片﹐煎至七分﹐溫服。

《局方》小七香丸﹑﹝雜傷飲食。﹞保气散﹝坐月。﹞二方﹐治傷食良效。

鄭氏勝金散治妊婦因食傷胎﹐傳於脾胃﹐气虛冷逼﹐小腹脹痛﹐或腰重大便祕。

吳茱萸﹝酒浸﹞淨陳皮川芎漧薑﹝炮﹞生薑﹝切﹑焙﹐各一錢半﹞炙甘艸濃朴﹝姜制﹐各三錢﹞

細末﹐每服三錢﹐陳米飲下﹐入鹽煎尢妙。《濟生》加砂仁。

卷之四胎前門

中惡

﹝大﹞夫妊娠忽然心腹刺痛﹐悶絕欲死者﹐謂之中惡。邪惡之气中胎﹐傷於人也。所以然者﹐血气自養而爲精神之主。若血气不和﹐則精神衰弱﹐故邪毒之气得以中之﹐妊娠之病﹐亦致損胎也。

﹝薛﹞前證當調補正气爲善﹐用金銀藤一味煎湯飲之。

當歸散治妊娠中惡﹐心腹痛。

當歸丁香川芎﹝各三兩﹞靑橘皮﹝二兩﹞吳茱萸﹝半兩﹐去梗湯泡三次﹐炒黑﹞

上爲細末﹐無時﹐溫酒調一錢。

又方生漧地黃﹝一兩﹞枳殼木香﹝各七錢半﹞爲細末﹐每服一錢﹐酒調下。

又方苦梗﹝二兩﹐細銼略炒﹞生薑﹝半兩﹞水煎服之。

《補遺》治妊娠中惡﹐心腹絞急切痛﹐如鬼擊之狀﹐不可按摩﹐或吐血﹐或衄血者﹐用熟艾﹝如拳大。﹞煮汁頻服。

又方用鹽一盞﹐水二盞﹐調和服﹐以冷水之﹐吐出卽安。

又方竈心土爲末﹐每二錢﹐井水調服﹐白湯調亦可。

又法取汗衣﹐用男子貼體久染汗者佳。燒灰存性﹐百沸湯調服。

卷之四胎前門

中風

﹝大﹞論曰﹕夫四時八方之气爲風也﹐常以冬至之日候之﹐若從其鄕來者﹐長養萬物。若不從其鄕來者﹐名爲虛邪﹐賊害萬物﹐人體虛則中之。若風邪客於皮膚﹐入於經絡﹐卽頑痺不仁。若入於筋脈﹐挾寒則攣急僻﹐挾溫客弛縱。若入臟腑﹐則恍惚驚悸。凡五臟兪皆在背﹐臟腑虛寒﹐邪皆從兪而入﹐隨所傷臟腑經絡而爲諸病﹐妊娠中風﹐若不早治﹐則令墮胎也。

﹝薛﹞按《病機機要》云﹕風本爲熱﹐熱勝則風動﹐宜以靜勝其躁﹐是亦養血也。治法須少汗﹐亦宜少下﹐多汗則虛其衛﹐多下則損其榮﹐𨿽有汗下之戒﹐而有中髒﹑中腑之分。中腑者多著四肢﹐則脈浮惡寒﹐拘急不仁。中髒者多著九竅﹐則唇緩失音﹐耳聾鼻塞﹐目瞀便祕。中腑者宜汗之﹐中髒者宜下之﹐表裏已和﹐宜治在經﹐當以大藥養之﹐此中風要法。妊婦患之﹐亦當以此施治﹐而佐以安胎之藥。

防風散治妊娠中風卒倒﹐心神悶亂﹐口噤不能言﹐四肢急彊。

防風﹝去蘆﹞葛根桑寄生﹝各一兩﹞羚羊角屑細辛﹝去苗﹞當歸﹝去蘆﹞

甘菊花漢防己﹝去皮﹞秦艽﹝去蘆﹞桂心茯神﹝去木﹞甘艸﹝炙﹐各半兩﹞

上爲咀﹐每服八錢﹐水一中盞半﹐生薑五片﹐煎至一大盞﹐去滓入竹瀝半合﹐攪勻﹐溫服無時。

生犀角散治妊娠卒中風不語﹐四肢彊直﹐心神憒。

牛犀角屑麻黃﹝去節﹐各一兩﹞防風﹝去蘆﹞赤箭羌活當歸人參﹝各去蘆﹞

葛根赤芍藥﹝各七錢半﹞甘艸﹝炙﹞秦艽﹝各半兩﹞石膏﹝一兩半﹞

上爲咀﹐每服八錢﹐煎服法如前。

防己散治妊娠中風﹐口眼斜﹐手足頑痺。

防己﹝去皮﹞羌活防風﹝各去蘆﹞麻黃﹝去節﹞黃松木節羚羊角﹝屑﹐各一兩﹞

桂心荊芥穗薏苡仁桑寄生甘艸﹝炙﹐各半兩﹞

上咀﹐每服五錢﹐水一中盞半﹐生薑五片﹐煎至一大盞﹐去滓溫服﹐不拘時候。

獨活散治妊娠因洗頭中風﹐身體彊硬﹐牙關緊急﹐失音不語﹐並皆治之。

獨活﹝去蘆﹞赤箭麻黃﹝去節﹞阿膠﹝各一兩﹐炒﹞烏犀角屑羌活﹝去蘆﹞防風﹝去蘆﹞

天蓼木白附子﹝炮﹐各七錢半﹞漢防己﹝去皮﹞桂心芎白僵蠶﹝微炒﹐各半兩﹞

龍腦﹝二錢半﹐細研﹞

上爲細末﹐入研藥令勻﹐每服二錢﹐薄荷湯調下﹐不拘時。

白僵蠶散治妊娠中風口噤﹐心膈痰涎壅滯﹐言語不得﹐四肢彊直。

白僵蠶﹝炒﹞天麻獨活﹝去蘆﹐各一兩﹞麻黃﹝去節﹐一兩半﹞烏犀角屑﹝七錢半﹞

白附子﹝炮﹞半夏﹝湯洗七次﹐姜制﹞天南星﹝炮﹞藿香﹝各半兩﹞龍腦﹝二錢半﹐研﹞

上爲細末﹐入研藥令勻﹐每服一錢﹐生薑﹑薄荷湯調下﹐不拘時日﹐三服。

赤箭丸治妊娠中風﹐手足不隨﹐筋脈緩急﹐言語謇澀﹐皮膚不仁。

赤箭萆﹝酒浸﹞麻黃﹝去節﹞獨活﹝去蘆﹞鼠粘子熟漧地黃羚羊角﹝屑﹐各一兩﹞

阿膠﹝炒﹞防風﹝去蘆﹞芎當歸﹝炒﹐去蘆﹞薏苡仁五加皮秦艽﹝去蘆﹞漢防己﹝去皮﹞

柏子仁酸棗仁﹝炒﹞丹參﹝去蘆﹐各七錢半﹞

上爲細末﹐煉蜜和搗三五百下﹐丸如梧子大。每服三十丸﹐豆淋酒送下﹐食前。

白術酒治妊娠中風口噤﹐語言不得。

白術﹝一兩半﹞獨活﹝一兩﹞黑豆﹝一合﹐炒﹞

上細銼﹐以酒三升﹐煎取一升半﹐去滓溫﹐分四服。口噤者拗口灌之﹐得汗卽愈。

治妊娠因感外風如中風狀﹐不省人事。

熟艾﹝三兩﹞陳米醋炒令極熱﹐以絹帛裹熨臍下﹐良久卽省。

卷之四胎前門

風痙

﹝癇﹞

﹝大﹞妊娠體虛﹐受風而傷太陽之經絡﹐後復遇風寒相搏﹐發則口噤背彊﹐名之曰痙。

又云﹕﹐其候冒悶不識人﹐須臾自醒﹐良久復作﹐謂之風痙。一名子癇﹐亦名子冒﹐甚則反張。

﹝薛﹞前證若心肝風熱﹐用釣藤湯。﹝胎動﹞肝脾血虛﹐加味逍遙散。﹝調經﹞肝脾鬱怒﹐加味歸脾湯。﹝雜病健忘。﹞气逆痰滯﹐紫蘇飲。肝火風熱﹐釣藤散。﹝眩暈。﹞脾郁痰滯﹐二陳﹑薑汁﹑竹瀝。若兼證相雜﹐當參照子煩門。

羚羊角散治妊娠冒悶﹐角弓反張﹐名曰子癇風痙。

羚羊角﹝鎊﹞獨活酸棗仁﹝炒﹞五加皮薏苡仁﹝炒﹞防風當歸﹝酒浸﹞

川芎茯苓﹝去木﹞杏仁﹝去皮尖﹐各五分﹞木香甘艸﹝炙﹐各二分﹞

上薑水煎服。

《短劇》療妊娠忽悶﹐眼不識人﹐須臾醒復發﹐亦有不醒者﹐名爲病﹐亦名子癇﹐亦名子冒﹐宜葛根湯。若竹近可速辦者﹐當先作瀝汁﹐次辦湯也。其竹遠不可卽辦者﹐當先辦湯。此二療會得其一種﹐竹瀝偏療諸痙絕起死也。非但偏療妊娠產婦絕死者有效﹐小兒或癇﹐金瘡發﹐療之亦驗。

葛根湯方治妊娠臨月﹐因發風痙﹐悶憒不識人﹐吐逆眩倒﹐小醒復發﹐名曰子癇。

葛根貝母﹝去心﹞牡丹皮木防己防風當歸川芎白茯苓桂心﹝熬﹞

澤瀉甘艸﹝各二兩﹞獨活石膏﹝碎﹞人參﹝各三兩﹞

上細切﹐以水九升﹐煮取三升﹐分三服。貝母令人易產﹐若未臨月者﹐以升麻代之。忌海藻﹑菘菜﹑酢物。

按﹕此方犯桂與牡丹﹐不如羚羊角散之妥。

羌活酒治妊娠中風痙﹐口噤﹐四肢彊直﹐角弓反張。

羌活﹝去蘆﹐一兩半﹞防風﹝去蘆﹐一兩﹞黑豆﹝一合﹐炒﹐去皮﹞

上二味爲咀﹐好酒五升﹐浸一宿﹐每服用黑豆一合﹐炒令熟﹐投入藥酒一大盞﹐候沸卽住﹐去滓﹐分兩服灌之。

﹝丹﹞治一婦人懷妊六月﹐發癇﹐手足揚直﹐面紫黑色﹐合眼涎出﹐昏憒不醒人事﹐半時而醒。醫與震靈丹五十餘帖﹐其疾時作時止﹐無減證﹐直至臨產方自愈。產一女﹐蓐中子母皆安。次年其夫疑丹毒必作﹐求治之。

診其脈﹐浮取弦﹐重取澀﹐按至骨則沈實帶數。時正二月因未見其癇發正狀﹐未敢與藥﹐意其舊年癇發時乃五月﹐欲待其時﹐度此疾必作﹐當審諦施治。至五月半﹐其疾果作﹐皆是午巳兩時﹐遂教以自制防風通聖散﹐用生甘艸加桃仁多﹐紅花少﹐或服或吐﹐至四五劑﹐疾漸疏而輕﹐後發爲疥而愈。

卷之四胎前門

螈

﹝薛﹞螈者筋脈急而縮也﹐者筋脈緩而伸也。一縮一伸﹐手足相引搐搦不已。大抵與嬰孩發搐相似﹐謂之螈也。此證多屬風﹐蓋風主搖動。駱龍吉云﹕心主脈﹐肝主筋﹐心屬火﹐肝屬木﹐火主熱﹐木主風﹐風火相熾﹐則爲螈也。治法﹕若因風熱﹐用釣藤湯加柴胡﹑山梔﹑黃芩﹑白術﹐以平肝木﹐降心火﹐養气血。若風痰上湧﹐加竹瀝﹑南星﹑半夏。若風邪急搐﹐加全蠍﹑僵蠶。虧損气血﹐用八珍湯加釣藤﹑山梔爲主。若無力抽搐﹐戴眼反折﹐汗出如珠者﹐肝絕也﹐皆不治。一妊婦四肢不能伸﹐服祛風燥血之劑﹐遺屎痰甚﹐四肢抽搐。余謂肝火血燥﹐用八珍湯加炒黑黃芩爲主﹐佐以釣藤湯而安。後因怒﹐前證復作﹐小便下血﹐寒熱少寐﹐飲食少思﹐用釣藤散加山梔﹑柴胡而血止。用加味逍遙散﹐寒熱退而得寐。用六君子湯加芍藥﹑釣藤鉤﹐飲食進而漸愈。

釣藤湯﹝見胎動不安。﹞釣藤散﹝眩暈。﹞

卷之四胎前門

眩暈

消風散治妊娠肝臟熱毒上攻太陽穴﹐胸膈涎壅﹐頭旋目暈﹐或腮項腫核。

石膏﹝﹞防風﹝去蘆﹞川羌活﹝去蘆﹞甘菊花﹝去枝梗﹞川芎羚羊角﹝鎊﹞

當歸﹝酒浸﹐去蘆﹞大豆黃卷﹝炒﹞荊芥穗白芷﹝各一錢﹞炙甘艸﹝半錢﹞

上作一服﹐水二盅﹐好芽茶半錢﹐煎至一盅﹐食遠服。

犀角散治妊娠婦人諸風熱困倦﹐時發昏眩。

犀角楝參山梔仁川羌活黃連靑黛川芎吳白芷茯苓甘艸﹝炙﹐各一錢﹞

上作一服﹐水二盅﹐生薑三片﹐竹葉七葉﹐煎至一盅﹐食遠服。

卷之四胎前門

驚悸

吳丞妻孕而驚﹐遂病悸。醫以爲病在中﹐神越焉﹐無可爲。沈宗常以爲膽傷耳﹐俾服抱膽丸而愈。

大聖散治妊娠怔悸﹐睡裏多驚﹐腹脇膨脹﹐坐臥不寧。

白茯苓﹝去皮﹞麥門冬﹝去心﹞黃﹝去蘆﹐蜜炙﹞當歸﹝去蘆﹐酒浸﹞川芎﹝各一錢半﹞

木香﹝不見火﹞人參甘艸﹝炙﹐各一錢﹞

上作一服﹐水二盅﹐生薑五片﹐煎至一盅﹐服無時。

抱膽丸﹝雜病癲。﹞

卷之四胎前門

喑

﹝大全﹞孕婦不語﹐非病也。間有如此者﹐不須服藥﹐臨產月但服保生丸﹑四物湯之類﹐產下便語得﹐亦自然之理﹐非藥之功也。醫家不說與人﹐臨月則與尋常之藥﹐產後能語﹐則以爲醫之功﹐豈其功也哉。黃帝問曰﹕人有重身九月而喑﹐此爲何也﹖岐伯對曰﹕胞之絡脈絕也。帝曰﹕何以言之﹖岐伯曰﹕胞絡者﹐系於腎少陰之脈﹐貫腎系舌本﹐故不能言。帝曰﹕治之柰何﹖岐伯曰﹕無治也﹐當十月復。

郝翁治驗﹐見前候胎條。

卷之四胎前門

煩

﹝口漧附﹞

﹝大全﹞妊娠苦煩悶者﹐以四月受少陰君火气以養精﹐六月受少陽相火气以養气。若母心驚膽寒﹐多有煩悶﹐名曰子煩也。《產寶》云﹕夫妊娠而子煩者﹐是肺臟虛而熱乘於心﹐則令心煩也。停痰積飲在心胸之間﹐或衝於心﹐亦令煩也。若熱而煩者﹐但熱而已。

若有痰飲而煩者﹐嘔吐涎沫﹐惡聞食气﹐煩躁不安也。大凡妊娠之人﹐旣停痰積飲﹐又寒熱相搏﹐气郁不舒﹐或煩躁﹐或嘔吐涎沫﹐劇則胎動不安﹐均謂子煩也。

﹝薛﹞前證若因內熱﹐用竹葉湯。气滯﹐用紫蘇飲。痰滯﹐用二陳﹑白術﹑黃芩﹑枳殼。气郁用分气飲加川芎。脾胃虛弱﹐用六君﹑紫蘇﹑山梔。一妊婦煩熱﹐吐痰惡食﹐惡心頭暈。此脾虛風痰爲患﹐用半夏白術天麻湯﹝雜眩暈。﹞以補元气﹐祛風邪漸愈﹐惟頭暈未痊﹐乃用補中益气湯加蔓荊子﹐以升補陽气而愈。

竹葉湯治妊娠心驚膽怯﹐終日煩悶﹐名曰子煩。

白茯苓﹝三錢﹞防風麥門冬﹝去心﹞黃芩﹝各二錢﹞

上作一服﹐水二盅﹐竹葉五片﹐煎至一盅﹐無時服。

竹瀝湯出《外臺祕要》﹐與前竹葉湯同﹐內有竹瀝一合﹐無竹葉。又方有知母﹐無黃芩。

竹茹湯療妊娠煩躁﹐或胎不安。

用淡靑竹刮茹﹝一兩﹞以水一大升﹐煮取四合﹐徐徐服盡爲度。

知母飲治妊娠心脾壅熱﹐咽膈渴苦﹐煩悶多驚。

知母麥門冬﹝去心赤茯苓﹝各一錢半﹞黃芩黃﹝各二錢﹞甘艸﹝一錢﹞

上作一服﹐水二盅﹐入桑白皮半錢﹐煎至一盞﹐再入竹瀝些少﹐同煎二三沸服﹐無時。

麥門冬湯治妊娠心驚膽怯﹐煩悶﹐名曰子煩。

麥門冬﹝去心﹞白茯苓防風﹝各三錢﹞人參﹝一錢半﹞

上作一服﹐水二盅﹐生薑五片﹐淡竹葉十葉﹐煎至一盅﹐去滓﹐不拘時服。

麥門冬散﹝二方﹞治妊娠心煩憒悶﹐虛躁吐逆﹐惡聞食气﹐頭眩﹐四肢沈重﹐百節疼痛﹐多臥少起。

麥門冬﹝去心﹞子芩赤茯苓﹝各一兩﹞茯神赤芍藥陳皮人參苦梗桑寄生甘艸旋復花﹝各半兩﹞生地黃﹝七錢半﹞

上爲粗末﹐每服四錢﹐水一盞﹐姜一錢﹐煎至七分﹐不拘時溫服。

又方麥門冬薴根﹝各三兩﹞黃芩茯神﹝各一兩﹞甘艸﹝炙﹞犀角屑﹝各半兩﹞

上咀﹐每服四錢﹐水一盞﹐生地黃一分﹐淡竹葉五片﹐煎至六分﹐去滓溫服效。

柴胡散治妊娠心煩﹐頭目昏重﹐心胸煩悶﹐不思飲食。

柴胡﹝一兩半﹞赤茯苓麥門冬﹝各一兩﹞枇杷葉﹝去毛﹞人參橘紅甘艸﹝各半兩﹞

咀﹐每服四錢﹐水一盞﹐姜三片﹐煎至七分服。

人參散治妊娠熱气乘於心脾﹐津液枯少﹐煩躁壅熱漧渴。

人參麥門冬赤獲苓地骨皮家漧葛黃芩犀角屑﹝各七錢半﹞甘艸﹝半兩﹞

上咀﹐每服三錢﹐水一盞﹐煎至六分﹐去滓溫服。

治妊娠心煩熱不止。

蔥白﹝一握﹞豉﹝二合﹞

上以水二大盞﹐煎至一盞半﹐去滓溫﹐分三服。

一母丸治妊娠因服藥致胎气不安﹐有似虛煩不得臥﹐巢氏謂之子煩也。﹝出產乳。﹞

知母﹝二兩﹐洗焙﹞

上爲細末﹐以棗肉爲丸﹐如彈子大。每服一丸﹐煎人參湯送下。

醫者不識此證﹐作虛煩治之﹐損動胎气宜矣。

﹝煩躁口漧﹞夫足太陰脾之經也﹐其气通於口﹐手少陰心之經﹐其气通於舌。若妊娠之人﹐臟腑气虛﹐榮衛不理﹐陰陽隔絕﹐熱乘於心脾﹐津液枯少﹐故令心煩而口漧也。

﹝薛﹞前證若胃經實火﹐用竹葉石膏湯。若胃經虛熱﹐用人參黃散。若胃經气虛﹐用補中益气湯。若肺經虛熱﹐用紫蘇飲。若肝經火動﹐用加味逍遙散。若脾气鬱結﹐用加味歸脾湯。若腎經火動﹐加味地黃丸。一妊婦煩熱兼咽間作痛﹐用知母散加山梔以淸肺經而愈。後內熱咳嗽﹐小便自遺﹐用補中益气加麥門﹑山梔﹐以補肺气﹑滋腎水而痊。

升麻散治妊娠壅熱﹐心神煩躁﹐口漧渴逆。

川升麻栝蔞根黃芩人參麥門冬柴胡梔子仁犀角屑茯神﹝各一錢﹞

知母甘艸﹝各半錢﹞

上作一服﹐水二盅﹐煎至一盅﹐不拘時服。

知母散治妊娠煩躁﹐悶亂口漧﹐及胎髒熱。

知母麥門冬甘艸﹝各半兩﹞黃子苓赤茯苓﹝各七錢半﹞

上咀﹐每服四錢﹐水一盞﹐煎至七分﹐去滓入竹瀝一合﹐更煎三二沸溫服。

葛根散治婦人妊娠數月﹐胸膈煩躁﹐唇口漧渴﹐身熱少食。

家葛根﹝野者不用﹞黃芩人參葳蕤黃麥門冬甘艸﹝等分﹐咀﹞

上每服四錢﹐水一盞﹐竹茹一團如錢大﹐煎七分﹐溫服無時。

人參黃散治妊娠身熱煩躁﹐口漧食少。

人參黃家葛根麥門冬赤茯苓秦艽﹝各一兩﹞知母﹝七錢半﹞

甘艸﹝半兩﹞

每服四錢﹐姜﹑水﹑竹葉煎服。

《補遺》人參白術散﹑黃六一湯皆良。

治子煩口漧不得臥。用黃連﹝去須﹐細末﹐每服一錢﹐﹞粥飲調下。

卷之四胎前門

吐血衄血咳唾血

﹝大﹞妊娠吐血者﹐皆由臟腑有傷。凡憂思驚怒﹐皆傷臟腑﹐气逆於上﹐血隨而溢﹐心悶胸滿﹐久而不已﹐心悶甚者死。妊娠病此﹐多墮胎也。

﹝薛﹞前證若肝經怒火﹐先用小柴胡﹑山梔﹑生地﹐次用前藥合四物﹐後用加味逍遙散。﹝調經。﹞肝經風熱﹐防風子芩丸。﹝胎漏下血。﹞心經有熱﹐朱砂安神丸。﹝雜﹟虛煩。﹞心气不足﹐補心湯。﹝驚悸。﹞思慮傷心﹐妙香散。﹝同上。﹞胃經有火﹐犀角地黃湯。﹝吐血。﹞膏粱積熱﹐加味淸胃散。﹝齒。﹞鬱結傷脾﹐加味歸脾湯。﹝健忘。﹞肺經有火﹐黃芩淸肺飲。﹝淋。﹞因气郁滯﹐紫蘇飲子﹝胎上逼心。﹞气不攝血﹐用補中益气湯。腎經虛火﹐加味六味丸。﹝雜病虛勞。﹞

局方必勝散治男子婦人血妄流溢﹐吐血﹑衄血﹑嘔血﹑咯血。

熟漧地黃小蘇﹝並根用﹞人參蒲黃﹝微炒﹞當歸﹝去蘆﹞芎烏梅肉﹝各一兩﹞

上件藥搗羅爲粗散﹐每服五錢﹐水一盞半﹐煎至七分﹐去滓溫服﹐不拘時。

治吐血不止。

馬气勃用生布擦爲末﹐濃米飲調下。

治鼻衄。以白茅花濃煎汁服。

﹝心﹞妊孕寒熱往來﹐咳嗽血痰﹐或嘔吐不食﹐無力﹐或喘滿﹐乳脊相應痛﹐或口中唾如霜雪﹐出語無聲﹐或耳鳴﹐或痰涎﹐日夜數碗﹐誤用熱藥之故也。刺風門魂戶﹝各五分﹞支溝間使﹝各相透﹞

如寒熱未解﹐百節螈﹐昏憒。再取絕骨﹝五分﹞太溪﹝三分﹞

如脈气未平。瀉太淵太白﹝各二分﹞熱府以上穴實瀉虛補﹐治產前病立效。此病安後半年﹐必有一變﹐四肢消瘦﹐單腹腫脹﹐卽取陰交一穴﹐去其惡物也。

卷之四胎前門

咳嗽

﹝大全﹞夫肺內主气﹐外司皮毛﹐皮毛不密﹐寒邪乘之則咳嗽。秋則肺受之﹐冬則腎受之﹐春則肝受之﹐夏則心受之。其嗽不已﹐則傳於腑。妊娠病久不已﹐則傷胎也。

﹝薛﹞前證若秋間風邪傷肺﹐用金沸艸散。﹝雜﹟咳嗽。﹞夏間火邪克金﹐用人參平肺散。

﹝雜﹟喘。﹞冬間寒邪傷肺﹐用人參敗毒散。﹝雜﹟傷濕。﹞春間風邪傷肺﹐用參蘇飲。﹝雜﹟發熱。﹞若脾肺气虛﹐用六君﹑芎﹑歸﹑桔梗。若血虛四物桑白皮﹑杏仁﹑桔梗。腎火上炎﹐用六味丸﹝雜﹟虛勞。﹞加五味子煎服。脾胃气虛﹐風寒所傷﹐用補中益气﹝雜﹟勞倦﹞。加桑皮﹑杏仁﹑桔梗。蓋肺屬辛金﹐生於己土﹐嗽久不愈者﹐多因脾土虛而不能生肺气﹐而腠理不密﹐以致外邪復感﹐或因肺气虛不能生水﹐以致陰火上炎所致。治法當壯土金﹑生腎水爲善。

一妊娠气喘痰甚﹐諸藥不效﹐素有帶下﹐始於目下浮﹐兩月餘其面亦然。此气虛而有痰飲也﹐用六味丸料數劑而愈。一妊婦嗽則便自出﹐此肺气不足﹐腎气虧損﹐不能司攝﹐用補中益气湯以培土金﹐六味丸加五味以生腎气而愈。一妊婦咳嗽﹐其痰上湧﹐日五六碗許﹐諸藥不應。予以爲此水泛爲痰﹐用六味丸料及四君子湯各一劑﹐稍愈﹐數劑而安。一妊婦因怒﹐咳嗽吐痰﹐兩脇作痛。此肝火傷肺金﹐以小柴胡湯加山梔﹑枳殼﹑白術﹑茯苓治之而愈。但欲作嘔﹐此肝侮脾也﹐用六君子加升麻﹑柴胡而痊。

款冬花散治妊娠心膈痰毒壅滯﹐肺气不順﹐咳嗽頭疼。

款冬花麻黃貝母﹝煨﹞前胡桑白皮紫菀﹝各半兩﹞旋復花白術甘艸﹝各二錢半﹞石膏﹝一兩﹞

上咀﹐每服四錢﹐水一盞﹐姜三片﹐煎至七分﹐去滓溫服。

苦梗散治妊娠肺壅﹐咳嗽喘急。

桔梗紫蘇人參桑白皮貝母甘艸﹝各半兩﹞天門冬﹝去心﹞赤茯苓﹝各一兩﹞

麻黃﹝七錢半﹞

每服四錢﹐水二盅﹐生薑三片﹐煎至一盅﹐不拘時服。

馬兜鈴散治妊娠胎气壅滯﹐咳嗽喘急。

馬兜鈴桔梗人參甘艸貝母﹝各半兩﹞陳皮﹝去白﹞大腹子桑白皮紫蘇﹝各一兩﹞五味子﹝二錢半﹞

上咀﹐每服四錢﹐姜三片﹐水煎。

麻黃散治妊娠外傷風冷﹐痰逆咳嗽﹐不食。

麻黃﹝去節﹞陳皮﹝去白﹞前胡﹝各一兩﹞半夏﹝湯洗﹐炒﹞人參白術枳殼﹝炒﹞

貝母甘艸﹝各半兩﹞

咀﹐每服四錢﹐蔥白五寸﹐姜三片﹐棗一枚﹐水煎服。

百合散治妊娠風壅﹐咳嗽痰多﹐喘滿。

百合﹝蒸﹞紫菀茸﹝洗﹞白芍藥赤茯苓﹝去皮﹞桔梗﹝炒﹞前胡﹝各去蘆﹞

貝母﹝去心﹐各一錢半﹞甘艸﹝五分﹞

作一服﹐水二盅﹐姜五片﹐煎至一盅﹐不拘時服。

紫菀湯治妊娠咳嗽不止﹐胎不安。

紫菀﹝一兩﹞桔梗﹝半兩﹞甘艸杏仁桑白皮﹝各二錢半﹞天門冬﹝一兩﹞

上咀﹐每服三錢﹐竹茹一團﹐水煎去滓﹐入蜜半匙﹐再煎一兩沸﹐溫服。

《局方》華蓋散﹐治妊娠咳嗽不止﹐穩重有效。﹝見雜病咳嗽。﹞

卷之四胎前門

喘

呂滄洲治經歷哈散侍人病喘不得臥﹐眾作肺气受風邪治之。呂診之气口盛於人迎一倍﹐厥陰弦動而疾﹐兩尺俱短而離經。因告之曰﹕病蓋得之毒藥動血﹐以致胎死不下﹐奔迫而上衝﹐非風寒作喘也。乃用催生湯加芎﹑歸煮二三升服之﹐夜半果下一死胎﹐喘卽止。

哈散密囑曰﹕病外家誠有懷﹐以室人見嫉﹐故藥去之﹐眾所不知也。眾慚而去。

平安散治妊娠上气喘急﹐大便不通﹐嘔吐不食﹐腹脇脹痛。

川芎木香﹝各一錢半﹞陳皮熟地黃﹝洗﹞

漧薑﹝炮﹞生薑濃朴﹝去粗皮﹐制。炒﹞甘艸﹝各一錢﹞

上作一服﹐水二盅﹐入燒鹽一撚﹐煎至一盅﹐不拘時服。

桔梗湯馬兜鈴散﹝並見前咳嗽條。﹞

卷之四胎前門

瘧

﹝大﹞妊娠病瘧﹐乃夏傷於暑﹐客於皮膚﹐至秋而發﹐陽盛則熱﹐陰盛則寒﹐陰陽相離﹐寒熱俱作。其發晏者﹐由風邪客於風府﹐循膂而下﹐衛气至一日一夜常大會於風府﹐故發日晏與早者﹐衛气之行風府﹐日下一節﹐二十一日下至尾﹐二十二日入脊內﹐上注於伏衝之脈﹐其行九日﹐出缺盆。其气旣止﹐故發更早。其間日發者﹐風邪內搏五臟﹐橫連募原﹐其道遠﹐其气深﹐其行遲﹐不能日作也。妊娠而發﹐多傷於胎。

﹝薛﹞前證因脾胃虛弱﹐飲食停滯﹐或外邪所感﹐或鬱怒傷脾﹐或暑邪所伏。審系飲食停滯﹐用六君子加桔梗﹑蒼術﹑藿香。外邪多而飲食少﹐用藿香正气散。﹝雜病中風。﹞外邪少而飲食多﹐用人參養胃湯。﹝雜瘧。﹞勞傷元气﹐用補中益气湯。﹝雜勞倦。﹞若鬱怒所傷﹐用小柴胡湯﹝傷寒少陽病。﹞兼歸脾湯。﹝健忘。﹞若木侮土﹐久而不愈﹐用六君子爲主﹐佐以安胎藥。

仍參三陰三陽經而治之。一婦人因怒患瘧﹐舉發無期﹐久而不已﹐胸腹不利﹐飲食少思﹐吞酸吐痰。用六君子加柴胡﹑山梔﹐二十餘劑﹐尋愈。但晡熱少食﹐又用四君子加柴胡﹑升麻爲主﹐佐以逍遙散而痊。一妊婦瘧久不已﹐噯气下气﹐胸腹膨脹﹐食少欲嘔﹐便血少寐。此屬肝脾鬱怒﹐用歸脾湯加柴胡﹑山梔漸愈﹔又用六君子湯加柴胡﹑山梔﹑升麻而愈。一妊婦患瘧已愈﹐但寒熱少食﹐頭痛晡熱內熱﹐此脾虛血弱也。用補中益气湯加蔓荊子﹐頭痛頓止﹔又用六君子湯加芎﹑歸﹐飲食頓進﹔再用逍遙散加參﹑術而寒熱愈。

驅邪散治妊娠停食感冷﹐發爲瘧疾。

白術艸果仁髙良姜﹝炒﹞縮砂仁藿香葉橘紅白茯苓﹝去皮﹐各一錢半﹞

甘艸﹝炙﹐五分﹞

上作一服﹐水二盅﹐生薑五片﹐紅棗一枚﹐煎一盅﹐不拘時服。

七寶散治男婦一切瘧疾﹐或先寒後熱﹐或先熱後寒﹐或寒多熱少﹐或熱多寒少﹐或一日一發﹐或一日兩三發﹐或連日發﹐或間日發﹐或三四日一發﹐不問鬼瘧﹑食瘧﹐不伏水土﹐山嵐瘴气似瘧者﹐並皆治之。

常山濃朴﹝姜制﹞靑皮陳皮﹝並不去白﹞甘艸檳榔艸果﹝去皮﹐各等分﹞

咀﹐每服半兩﹐於未發隔夜﹐用水酒各一盞﹐煎至一大盞﹐去滓露一宿﹐再用酒水煎滓次﹐去滓亦露一宿﹐來日當發之早﹐燙溫面東先服頭藥﹐少頃再服藥滓﹐大有神效。

予嘗治一妊婦﹐六七个月患瘧﹐先寒後熱﹐六脈浮緊﹐醫用柴胡﹑桂枝無效。予曰﹕此非常山不愈。眾醫難之﹐越數日疾甚﹐乃從予治﹐以七寶散一服瘥。黃帝問﹕婦人重身﹐毒之柰何﹖岐伯曰﹕有故無殞。帝曰﹕何謂也﹐岐伯曰﹕大積大聚﹐其可犯也﹐衰其大半而止。誠審藥物之性﹐明治療之方﹐何疑攻治哉。

柴胡散治妊娠瘧疾。

柴胡﹝二錢﹞生大黃﹝二錢﹞生黃芩﹝一錢半﹞甘艸﹝一錢﹞

上咀作一服﹐水煎﹐臨發日五更溫服﹐必取利爲愈。如胎上逼心﹐可服枳殼散。忌油面辛熱等物。

又方用大黃﹝二兩﹞柴胡﹝一兩半﹞黃芩﹝一兩﹞芍藥﹝一兩﹞

爲細末﹐淸水糊爲丸﹐如梧桐子大。每服百丸﹐臨發日五更冷湯吞下﹐隔兩時再服五十丸﹐以利爲度。

若妊娠瘧疾﹐發熱口漧﹐渴飲無度者﹐亦用。

生地黃﹝一兩半﹞黃芩麥門冬﹝去心﹞人參知母﹝各一兩﹞石膏﹝二兩﹞甘艸﹝半兩﹞

漧葛﹝一兩﹞

上咀﹐每服五錢﹐入烏梅﹝半个﹞煎服。

又方用常山﹝一兩﹞石膏﹝一兩﹞甘艸﹝炙﹞黃芩﹝各半兩﹞烏梅﹝七个﹞

細切﹐以水酒各一碗﹐浸一宿﹐平旦煎至一碗﹐去滓分二服﹐臨發時服。

上方犯常山﹑大黃吐下之劑﹐若六脈浮緊有力﹐中有頑痰積熱者用之﹐所謂有故無殞也。其他療治方法﹐已備雜證瘧門﹐玆不贅。若熱甚恐致動胎者﹐亦如傷寒熱病治法﹐以白藥子﹑伏龍肝等﹐塗臍上下可也。

卷之四胎前門

霍亂

﹝大﹞夫飲食過度﹐觸冒風冷﹐陰陽不和﹐淸濁相干﹐謂之霍亂。其間或先吐﹐或腹痛吐利﹐是因於熱也。若頭痛體疼發熱﹐是挾風邪也。若風折皮膚﹐則气不宣通﹐而風熱上衝爲頭痛。若風入腸胃則瀉利嘔吐﹐甚則手足逆冷﹐此陽气暴竭﹐謂之四逆。妊娠患之﹐多致傷胎也。

﹝薛﹞按前證若因內傷飲食﹐外感風寒﹐用藿香正气散。若因飲食停滯﹐用平胃散。果脾胃頓傷﹐陽气虛寒﹐手足逆冷者﹐須用溫補之劑。治當詳審﹐毋使動胎也。一妊婦霍亂已止﹐但不進飲食﹐口內味酸﹐泛行消導寬中。余曰﹕此胃气傷而虛熱也﹐當用四君子湯。彼不信﹐仍服人參養胃湯﹐嘔吐酸水﹐其胎不安﹐是藥復傷也。乃與四君子湯﹐俾煎熟﹐令患者先嗅藥气﹐不作嘔則呷少許﹐恐復嘔則胎爲釣動也。如是旬餘愈。

人參白術散白術茯苓人參甘艸木香藿香﹝各半兩﹞漧葛﹝一兩﹞

爲末﹐沸湯調服二錢。吐甚者﹐加生薑汁頻頻飲之。

人參散治妊娠霍亂吐瀉﹐心煩腹痛。

人參濃朴﹝姜制﹞橘紅﹝各二錢﹞當歸﹝炒﹞漧薑甘艸﹝炙﹐各一錢﹞

作一服﹐水二盅﹐姜三片﹐紅棗三枚﹐煎一盅﹐服無時。

白術散治妊娠霍亂﹐腹痛吐利不止。

白術﹝炒﹞益智仁枳殼﹝麩炒﹞橘紅﹝各七錢半﹞艸豆蔻﹝煨﹐去皮﹞良姜﹝炒﹐各半兩﹞

上爲散﹐每服三錢﹐水煎入姜半分﹐去滓溫服﹐無時。

木瓜煎治妊娠霍亂吐瀉﹐轉筋入腹則悶絕。

吳茱萸﹝湯炮﹐七次﹞生薑﹝切﹐各七錢半﹞木瓜﹝切﹐一兩半﹞一方有香﹝七錢半﹞

甘艸﹝一錢﹞茱萸﹝半兩﹞加紫蘇煎。

上細銼﹐水二盞﹐煎一盞二分﹐去滓分三服﹐熱服﹐無時。

縮脾飲解伏熱﹐除煩渴﹐消暑毒﹐止吐利。霍亂之後﹐服熱藥太多﹐致煩躁﹐宜沈井水中候冷﹐頻頻服。

艸果仁﹝四兩﹞烏梅肉﹝三兩﹞甘艸﹝二兩半﹞

上咀﹐每半兩﹐水一碗﹐姜十片﹐煎八分﹐沈冷服。

妊娠霍亂腹痛﹐四肢冷逆﹐汗出脈虛弱者﹐理中湯治之。

上四方內﹐用漧薑﹑豆蔻﹑茱萸﹐俱大溫之劑。若發熱煩渴﹐脈數陽證者﹐服之卽死﹐宜用後方。

竹茹湯﹝嘔吐﹞益元散桂苓甘露飲冬葵子湯﹝並見雜病霍亂。﹞

卷之四胎前門

泄瀉

﹝薛﹞米食所傷﹐用六君加谷。麵食所傷﹐用六君加麥。肉食所傷﹐用六君加山楂。若兼寒熱作嘔﹐乃肝木侮脾土﹐用六君加柴胡﹑生薑。兼嘔吐腹痛﹐手足逆冷﹐乃寒水侮土﹐六君加姜﹑桂﹐不應﹐用錢氏益黃散。﹝幼科脾臟。﹞若元气下陷﹐發熱作渴﹐肢體倦怠﹐用補中益气湯。﹝雜病。勞倦。﹞若泄瀉色黃﹐乃脾土之眞色﹐用六君加木香﹑肉果。

若作嘔不食﹐腹痛惡寒﹐乃脾土虛寒﹐用六君加木香﹑姜﹑桂。若瀉在五更侵晨﹐飲食少思﹐乃脾腎虛弱﹐五更服四神丸﹐﹝泄瀉。﹞日間服白術散﹐如不應﹐或愈而復作﹐或飲食少思﹐急用八味丸﹐﹝雜病虛勞。﹞補命門火以生脾土爲善。邊太常側室﹐妊娠泄瀉﹐自用枳﹑術﹑黃連之類﹐腹悶吐痰﹐發熱惡寒﹐飲食到口卽欲作嘔﹐彊匙許卽吞酸不快﹐欲用祛痰理气。余曰﹕此因脾胃傷而痰滯中脘﹐若治痰气﹐復傷脾胃矣。遂以參﹑術﹑炮姜爲未﹐丸如黍粒﹐不時含咽三五丸﹐漸加﹐至三日後﹐日進六君子湯而尋愈。進士王繳徵之內懷妊泄瀉﹐惡食作嘔。余曰﹕脾气傷也。其夫憂之﹐彊進米飲。余謂飲亦能傷胃﹐且不必彊﹐俟脾胃醒﹐宿滯自化﹐飲食自進。不信﹐別用人參養胃湯飲之﹐吐水酸苦﹔又欲投降火寒藥。余曰﹕若然﹐則胃气益傷也。經云﹕損其脾胃者﹐調其飲食﹐適其寒溫。後不藥果愈。

加味理中湯人參白術白芍藥白茯苓漧薑黃連藿香葉木香訶子肉肉果甘艸﹝各一錢﹞

水二盅﹐生薑參片﹐大棗二枚﹐煎一盅﹐饑時服。

余方並詳第二卷

泄瀉及雜病泄瀉門。

卷之四胎前門

滯下

﹝薛﹞治痢之法﹐當參前篇。其下黃水﹐乃脾土虧損﹐眞色下陷也﹐當升補中气。若黃而兼靑﹐乃肝木克脾土﹐宜平肝補脾。若黃而兼白﹐乃子令母虛﹐須補脾胃。若黃而兼黑﹐是水反侮土矣﹐必溫補脾胃。若黃而兼赤﹐乃心母益子﹐但補中益气。若腸胃虛弱﹐風邪客之﹐用胃風湯﹐或胎气不安﹐急補脾胃而自安矣。凡安胎之藥﹐當臨病制宜﹐不必拘用阿膠﹑艾葉之類。地官胡成甫之內﹐妊娠久痢﹐自用消導理气之劑﹐腹內重墜﹐胎气不安﹐又用阿膠﹑艾葉之類不應。余曰﹕腹重墜﹐下元气虛也。胎動不安﹐內熱盛也。遂用補中益气湯而安﹐又用六君子湯全愈。壺仙翁治湯總兵夫人妊娠病痢不止。

翁診其脈﹐虛而滑﹐兩關若澀﹐此由胎气不和﹐相火炎上而有熱﹐似痢實非也。乃用黃芩﹑白術以安胎﹐四物﹑生地黃以調血﹐數劑而安。當歸芍藥湯治妊娠下痢腹痛。﹝卽當歸芍藥散﹐見前心腹痛。﹞

﹝本﹞治婦人胎前產後赤白痢。

生薑﹝年少者百錢﹐老者二百錢﹐取自然汁﹞鴨子﹝一枚﹞

上將鴨子打破﹐傾入薑汁內攪勻﹐煎八分﹐入蒲黃三錢﹐再煎五七沸﹐空心熱服﹐立效。

﹝無﹞妊娠下痢赤白﹐絞刺疼痛。

雞子﹝一枚﹐烏雞者佳。破孔傾出淸﹐畱黃用之﹞黃丹﹝一錢﹐入雞子殼內同黃攪勻﹐以濃紙糊牢﹐鹽泥固濟﹐火上煨焙漧﹐爲細末﹞

上每服二錢﹐米飲調下。一服愈者是男﹐二服愈者是女。

﹝大﹞治妊娠素弱﹐頻並下痢﹐腹痛羸瘦﹐面色痿黃﹐不進飲食。

濃朴﹝一兩半﹞白術熟地黃川芎白芍藥當歸漧薑人參﹝各一兩﹞訶子﹝三錢﹞

甘艸﹝一錢﹞

上咀﹐每服四錢﹐姜三片﹐水煎。

又方治妊娠下痢﹐腹痛小便澀。

當歸黃﹝各一兩﹞糯米﹝一合﹞

上細切﹐和勻﹐水煎分四服。

﹝羅﹞大寧散治妊娠下痢赤白灰色﹐泄瀉疼痛垂死者。

黑豆﹝三十五粒﹞粟殼﹝二兩﹐半生半炒﹞甘艸﹝二兩﹐半生半炒﹞

上爲粗末﹐都作一服﹐生薑三片同煎﹐食前服。

治妊娠挾熱下痢﹐亦治男子常痢。

黃連黃柏﹝各一升﹞山梔仁﹝二十枚﹞

上咀﹐每服五錢﹐水二盞﹐浸二時久﹐煮十餘沸﹐頓服。若嘔加陳皮﹝一兩半﹞生薑﹝三兩﹞

黃連湯治妊娠下痢赤白﹐膿血不止。

黃連﹝二兩﹞濃朴﹝姜制﹞阿膠﹝炙﹞當歸漧薑﹝各一兩半﹞艾葉黃柏﹝各一兩﹞

上爲細末﹐空心米飲調下方寸匕﹐日三服。

療妊娠白膿痢﹐腹中冷。

漧薑﹝四兩﹞赤石脂﹝六兩﹞粳米﹝一升﹐炒黃﹞

上用水七升﹐煎取二升﹐溫分三服。

濃朴散治妊娠下痢﹐黃水不絕。

濃朴﹝姜炙﹐三兩﹞黃連﹝三兩﹞肉豆蔻﹝一枚﹐連皮用﹞

上爲粗末﹐水煮頓服。

艸果飲治妊娠髒气本虛﹐脾胃少弱﹐臟腑虛滑﹐腹臍疼痛﹐日夜無度。

濃朴﹝姜制﹐二兩﹞肉豆蔻﹝一个﹐面裹煨﹞

上咀﹐每服三錢﹐姜三片﹐水同煎。

卷之四胎前門

大小便不通

﹝大﹞夫妊娠大小便不通﹐由臟腑之熱所致。若大腸熱則大便不通﹐小腸熱則小便不利﹐大小腸俱熱﹐則大小便俱不通﹐更推其因而藥之。

﹝薛﹞前證若大腸血燥﹐用四物湯加條芩﹑桃仁。大腸气滯﹐用紫蘇飲加杏仁﹑條芩。腸胃气虛﹐用六君子加紫蘇﹑杏仁。肝脾蘊熱﹐用龍膽瀉肝湯。心肝虛熱﹐用加味逍遙散加車前子。亞卿李蒲汀側室﹐妊娠大小便不利﹐或用降火理气之劑﹐元气反虛﹐肝脈弦急﹐脾脈遲滯﹐視其面色﹐靑黃不澤。余曰﹕此鬱怒所致也﹐用加味歸脾湯爲主﹐佐以加味逍遙散而安。主政王天成之內﹐妊娠痢疾﹐愈後二便不通﹐其家世醫﹐自用淸熱之劑未效。余診其脈浮大而澀﹐此气血虛也。朝用八珍湯加桃仁﹑杏仁﹐夕用加味逍遙散加車前子而瘥。

《短劇》療妊娠子淋﹐大小便並不利﹐气急﹐已服豬苓散不瘥﹐宜服甘遂散下之。

甘遂散方用泰山赤皮甘遂﹝二兩﹞

上一味爲末﹐以白蜜二合和服如豆大一粒﹐覺心下煩﹐得微下者﹐日一服。下之後﹐還服豬苓散。不得下﹐日兩服﹐漸加至半錢﹐以微利爲度。﹝《經心錄》同。此藥太峻﹐不可輕用。﹞

豬苓散療妊娠小便澀痛﹐兼治胎水。

豬苓﹝五兩﹐去皮﹞爲末﹐白湯調方寸匕加至二匕﹐日三夜二。不瘥﹐宜轉下之﹐服前藥。

葵子湯﹝《古今錄驗》二方。﹞治妊娠得病六七日以上﹐身熱入髒﹐大小便不利﹐安胎除熱。

葵子﹝二升﹞滑石﹝四兩﹐碎﹞

上以水五升﹐煮取一升﹐去滓盡服﹐須臾當下﹐便愈。

又方葵子﹝一合﹞川朴硝﹝二兩﹞每服三錢﹐水煎溫服。

治妊娠大小便不通﹐心腹脹滿妨悶﹐不欲飲食﹐手足煩熱。

檳榔赤茯苓大腹皮木通郁李仁﹝去皮尖﹞北五味﹝各一兩﹞桑寄生甘艸苦梗﹝各半兩﹞

上爲粗末﹐每服三錢﹐水一盞﹐煎至六分﹐溫服。

治妊娠大小便不通﹐熱閉心膈﹐腹脇脹悶﹐妨害飲食。

大黃木通檳榔﹝各一兩﹞枳殼﹝七錢半﹞大腹子﹝三枚﹞訶子﹝四个﹐去核﹐半生半煨﹞

上爲末﹐以童便一盞﹐蔥白二寸﹐同煎至六分﹐調下二錢。

當歸散治胎前諸疾﹐或因怒中气沖子髒或衝脬脈﹐腹急肚脹﹐腰腹時疼﹐不思飲食﹐四肢浮腫﹐气急時喘﹐大便忽難﹐小便忽澀﹐產門忽腫。

當歸﹝一兩﹞赤茯苓枳殼白芍藥川芎﹝各二兩﹞川白姜﹝炮﹞木香﹝煨﹞粉艸﹝各半兩﹞

上咀﹐每服三大錢﹐水一盞半﹐生薑三片﹐煎至八分﹐去滓無時溫服。如稟受气弱及南人﹐枳殼減半。如气實及北人﹐於內加分兩服之。或連日大便祕澀﹐加蜜同煎。

初虞世治妊娠大便祕澀方。

枳殼﹝三兩﹞防風﹝二兩﹞炙艸﹝一兩﹞

上爲細末﹐沸湯點服一二錢﹐空心日三。

又治虛羸大便祕方。

枳殼﹝制﹞阿膠﹝炒﹐各等分﹞

上爲細末﹐煉蜜和劑﹐杵二三千下﹐丸如梧子大﹐別研滑石末爲衣。溫湯下二十丸﹐半日來未通﹐再服三十丸﹐止於五十丸。

又方車前子﹝一兩﹞大黃﹝炒﹐半兩﹞

上爲細末﹐每服三錢﹐空心蜜湯調下。

大腹皮湯治妊婦大小便不通。

枳殼大腹皮赤茯苓﹝各一兩﹞甘艸﹝二錢﹞

上爲末﹐蔥白湯調下二錢。

《補遺》局方八正散治妊婦心經蘊熱﹐臟腑祕結﹐大腸不通﹐小便赤澀癃閉。﹝見雜病淋。﹞上陳良甫氏所錄諸方﹐今並存之。納甘遂﹑朴硝﹐非至實至危﹐不得已而爲之﹐不可輕用﹐其它亦宜審訂而用之。仍味薛氏之說﹐而參之以雜病諸方法﹐庶無誤也。

卷之四胎前門

小便不通

﹝大﹞妊娠小便不通﹐爲小腸有熱﹐傳於胞而不通耳。若兼心肺气滯﹐則致喘急。陳無擇云﹕妊娠胎滿逼胞﹐多致小便不利。若心腎气虛﹐淸濁相干﹐則爲諸淋。若胞系了淚﹐小便不通﹐名曰轉胞。若胎滿尿出﹐名曰遺尿。

﹝丹﹞轉胞病胎婦稟受弱者﹐憂悶多者﹐性躁急者﹐食味濃者﹐大率有之。古方皆用滑利疏導藥﹐鮮有應效。因思胞爲胎所壓﹐展在一邊﹐胞系了戾不通耳。胎若舉起﹐懸在中央﹐胞系得疏﹐水道自行。然胎之墜下﹐必有其由。一日吳宅寵人患此﹐脈之兩手似澀﹐重取則弦﹐左手稍和。予曰﹕此得之憂患﹐澀爲血少气多﹐弦爲有飲﹐血少則胞弱而不能自舉﹐气多有飲﹐中焦不淸而隘﹐則胞知所避而就下﹐故喜墜。遂以四物湯加參﹑術﹑半夏﹑陳皮﹑生甘艸﹑生薑空心飲﹐隨以指探喉中﹐吐出藥汁﹐候少頃气定﹐又與一帖﹐次日亦然﹐如是八帖而安。此法果爲的確﹐恐偶中耳。後有數人歷歷有效﹐未知果何如耶﹖仲景云﹕婦人本肌盛頭舉身滿﹐今反羸瘦舉中空減﹐胞系了戾﹐亦致胞轉。其義未詳﹐必有能知之者。一婦人四十一歲﹐妊孕九个月﹐轉胞小便不出﹐三日矣。下急腳腫﹐不堪存活﹐來告急。予往視之﹐見其形瘁﹐脈之右澀而左稍和﹐此飽食而气傷﹐胎系弱﹐不能自舉而下墜﹐壓著膀胱﹐偏在一邊﹐气急爲其所閉﹐所以水竅不能出也。轉胞之病﹐大率如此。予遂制一方補血養气﹐血气旣正﹐胎系自舉﹐則不下墜﹐方有安之理。遂作人參﹑當歸身尾﹑白芍藥﹑白術﹑帶白陳皮﹑炙甘艸﹑半夏﹑生薑﹐煎濃湯與四帖﹐任其叫啖。

至次早﹐又與四帖﹐藥渣作一帖﹐煎令頓飲之﹐探喉令吐出此藥湯﹐小便立通﹐皆黑水。

後就此方加大腹皮﹑枳殼﹑靑蔥葉﹑縮砂仁二十帖與之﹐以防產前後之虛﹐果得就蓐平安﹐產後亦健。一婦人妊娠七八个月﹐患小便不通﹐百醫不能利﹐轉加急脹﹐診其脈細弱。予意其血气虛弱﹐不然水載其胎﹐故胎重墜﹐下壓住膀胱下口﹐因此溺不得出。若服補藥升扶胎起﹐則自下。藥力未至﹐愈加急滿。遂令一老婦用香油塗手﹐自產門入托起其胎﹐溺出如注﹐脹急頓解。一面卻以人參﹑黃﹑升麻﹑大劑煮服﹐或少有急滿﹐仍用手托放取溺﹐如此三日後﹐胎漸起﹐小便如故。

﹝薛﹞前證亦有脾肺气虛﹐不能下輸膀胱者﹔亦有气熱鬱結膀胱﹐津液不利者﹔亦有金爲火爍﹐脾土濕熱﹐甚而不利者﹔更當詳審施治。司徒李杏岡仲子室﹐孕五月﹐小便不利﹐諸藥不應。余曰﹕非八味丸不能救。不信﹐別用分利之藥﹐肚腹腫脹﹐以致不起。

儒者王文遠室﹐患此小腹腫脹幾至於殆﹐用八味丸一服﹐小便滴瀝﹐再以前丸之料﹐加車前子一劑卽利﹐肚腹頓宛而安。

﹝仲﹞問曰﹕婦人病飲食如故﹐煩熱不得臥而反倚息者﹐何也﹖師曰﹕此名轉胞﹐不得溺也。以胞系了戾﹐故致此病。但利小便則愈﹐宜腎气丸主之。﹝卽八味丸。方見雜病虛勞。

每以酒下十五丸至二十丸﹐日再服。﹞

﹝產﹞療小便不通及胞轉。

桑螵蛸搗末﹐米飲服方寸匕﹐日三。

﹝仲﹞妊娠有水气﹐重身﹐小便不利﹐灑淅惡寒﹐起卽頭眩﹐葵子茯苓散主之。

葵子﹝一斤﹞茯苓﹝三兩﹞

上二味杵爲散﹐飲服方寸匕﹐日三服﹐小便利則愈。

妊娠小便難﹐飲食如故﹐歸母苦參丸主之。

當歸貝母苦參﹝各四兩﹞

上爲末﹐煉蜜丸如小豆大。飲服三丸﹐加至十丸。﹝男子加滑石半兩。﹞

﹝大﹞治妊娠卒不得小便。

杏仁一味去皮尖﹐搗丸如綠豆大﹐燈心湯吞七丸﹐立利。

﹝丹﹞朱宅婦人三十餘歲﹐懷胎四个月﹐大小便閉﹐因與通利﹐冬葵子等藥已通﹐但气未順。此由性急﹐血耗气亂﹐須和其气﹐滋其血乃安。

陳皮靑皮芍藥﹝一錢﹞人參歸身尾川芎地黃白術﹝半兩﹞茯苓木通甘艸﹝二分﹞

獨聖散治妊娠小便不通。

上用蔓荊子爲末﹐每服二錢﹐食前濃煎蔥白湯調下。

卷之四胎前門

淋

﹝大﹞妊娠小便淋者﹐乃腎與膀胱虛熱不能制水。然妊婦胞系於腎﹐腎間虛熱而成斯證﹐甚者心煩悶亂﹐名曰子淋也。

﹝薛﹞前證若頸項筋攣﹐語澀痰甚﹐用羚羊角散。﹝身體痛。﹞若小便澀少淋瀝﹐用安榮散。若肝經濕熱﹐用龍膽瀉肝湯。﹝前陰諸疾。﹞若肝經虛熱﹐用加味逍遙散。腿足轉筋而小便不利﹐急用八味丸﹐緩則不救。若服燥劑而小便頻數或不利﹐用生地黃﹑茯苓﹑牛膝﹑黃柏﹑知母﹑芎﹑歸﹑甘艸。若頻數而色黃﹐用四物加黃柏﹑知母﹑五味﹑麥門﹑玄參。若肺气虛而短少﹐用補中益气加山藥﹑麥門。若陰挺痿痺而頻數﹐用地黃丸。若熱結膀胱而不利﹐用五淋散。﹝淋。﹞若脾肺燥不能化生﹐宜黃芩淸肺飲。﹝淋。﹞若膀胱陰虛﹐陽無所生﹐用滋腎丸。﹝淋﹞。若膀胱陽虛﹐陰無所化﹐用腎气丸。一婦人每怒發熱脇脹﹐小便淋澀﹐如遇經行﹐旬餘未已。受胎三月﹐因怒前證復作。朝用加味逍遙散﹐夕用安胎飲各二劑而安。五月又怒﹐復下血如經行﹐四日未止﹐仍用前藥而愈。一妊娠飲食後因惱怒﹐寒熱嘔吐﹐頭痛惡寒﹐胸腹脹痛﹐大便不實﹐其面靑色﹐小便頻數﹐時或有血﹐服安胎止血之劑益甚。

余曰﹕寒熱嘔吐而腹脹﹐此肝木克脾土而元气傷也。大便不實而面靑﹐此飲食傷脾﹐兼肝侮土也。小便頻數而有血﹐此肝熱傳胞而兼挺痿也。用六君子加枳殼﹑紫蘇﹑山梔二劑﹐脾胃頓醒。又用加味逍遙散加紫蘇﹑枳殼二劑﹐小便頓淸。後節飲食調理而安。

地膚大黃湯﹝《外臺》﹞療妊娠子淋宜下。

川大黃地膚艸﹝各三兩﹞知母黃芩豬苓赤芍藥通艸川升麻枳實甘艸﹝各二兩﹞

上咀﹐每服四錢﹐水一盞﹐煎七分﹐去滓溫服。

療妊娠患淋﹐小便澀不利﹐小腹水道熱痛。

冬葵子﹝一升﹞芍藥﹝二兩﹞黃芩赤茯苓車前子﹝各三兩﹞

上咀﹐以水七升﹐煎至二升﹐溫分三服。

療妊娠數月﹐小便淋瀝﹑疼痛﹐心煩悶亂﹐不思飲食。

瞿麥穗赤茯苓桑白皮木通葵子﹝各一兩﹞黃芩芍藥枳殼車前子﹝各半兩﹞

上爲粗末﹐每服四錢﹐水一盞﹐煎至六分﹐溫服。

安榮散治妊娠小便澀少﹐遂成淋瀝。

麥門冬﹝去心﹞通艸滑石人參細辛﹝各二錢﹞當歸﹝去蘆﹐酒浸﹞燈艸甘艸﹝各半錢﹞

上爲細末﹐每服二錢﹐不拘時﹐麥門煎湯調服。

大腹皮散治妊娠大小便赤澀。

大腹皮枳殼﹝去白﹐麩炒﹞甘艸﹝炙﹐各一錢﹞赤茯苓﹝去皮﹐三錢﹞

上爲細末﹐每服二錢﹐不拘時﹐濃煎蔥白湯調下。

《經心錄》療妊娠患子淋﹐小便數﹐出少或熱疼痛﹐及子煩。

地膚子﹝三兩﹞

上細切﹐水四升﹐煮取二升半﹐去滓分三服﹐日三服。

《補遺》治胎前諸般淋瀝﹐小便不通。

檳榔赤芍藥﹝各等分﹞

上銼﹐每服五錢﹐水煎溫服﹐甚效。

豬苓散療妊娠子淋﹐小便澀痛。﹝方見前大小便不通。﹞

卷之四胎前門

遺尿

﹝薛﹞若脬中有熱﹐宜用加味逍遙散。若脾肺气虛﹐宜用補中益气湯加益智。若肝腎陰虛﹐宜用六味丸。一妊婦遺尿內熱﹐肝脈洪數﹐按之微弱﹐或兩太陽作痛﹐脇肋作脹。余以爲肝火血虛﹐用加味逍遙散﹑六味地黃丸尋愈。後又寒熱﹐或發熱﹐或恚怒﹐前證仍作。用八珍散﹑逍遙散兼服﹐以淸肝火﹑養肝血而痊。

白薇散療妊娠胎滿﹐不知小便出時。﹝見前三卷遺尿。﹞

桑螵蛸散治妊娠小便不禁。

桑螵蛸﹝二十枚﹐炙黃﹞

上爲細末﹐每服二錢﹐空心米飲調下。

又方益智仁爲末﹐米飲下﹐亦效。

卷之四胎前門

尿血

﹝大﹞妊婦勞傷經絡﹐有熱在內﹐熱乘於血﹐血得熱則流溢滲入脬﹐故令尿血也。

﹝薛﹞前證因怒動火者﹐宜小柴胡湯加山梔。因勞動火者﹐宜用補中益气湯。若因濃味積熱﹐宜用淸胃散﹝雜病齒。﹞加犀角﹑連翹﹑甘艸。若因肝經血熱﹐宜用加味逍遙散。若因脾气下陷﹐宜用補中益气湯。若因脾虛血熱﹐宜用加味逍遙散。一妊婦因怒尿血﹐內熱作渴﹐寒熱往來﹐胸乳間作脹﹐飲食少思﹐肝脈弦弱﹐此肝經血虛而熱也。用加味逍遙散﹑六味地黃丸兼服漸愈。又用八珍湯加柴胡﹑丹皮﹑山梔而痊。

《千金》療妊娠卒下血及子淋方。

葵子﹝一升﹐研﹞

上以水五升﹐煮取二升﹐分溫三服。

又方生艾葉﹝一斤﹐研。冬用幹者亦得﹞

上以酒五升﹐煮取二升﹐分三服。

又方生地黃﹝一升﹐切﹞

上以酒四升﹐煮取二升﹐分溫三服。亦療落身後血。

續斷湯治妊娠下血及尿血。

當歸生地黃﹝各一兩﹞續斷﹝半兩﹞赤芍藥﹝二錢半﹞

上爲末﹐空心蔥白煎湯調下二錢。

療妊娠尿血方。

阿膠熟地黃﹝各等分﹞

上爲細末﹐空心粥飲調下二錢。

補遺姜蜜湯治妊娠小便尿血。

生薑﹝七片﹞蜜﹝半盞﹞白茅根﹝一握﹞

上入水﹐濃煎服。

五苓散去桂加阿膠。﹝炒﹞同爲粗末﹐每服四錢﹐用車前子﹑白茅根濃煎溫服。

又方白茅根濃煎湯﹐吞酒蒸黃連丸。

卷之四胎前門

眼目

一婦將臨月﹐忽然兩目失明﹐不見燈火﹐頭痛眩暈﹐項腮腫滿﹐不能轉頸﹐諸治不瘥﹐反加危困。偶得消風散服之﹐病減七八﹐獲安分娩。其眼弔起﹐人物不辧﹐乃以四物湯加荊芥﹑防風﹐更服眼科天門冬飲子﹐二方間服﹐目漸稍明。大忌酒﹑面﹐煎炙﹑雞﹑羊﹑鵝﹑鴨﹑豆腐﹑辛辣熱物並房勞。此證因懷妊多居火間﹐衣著太暖﹐伏熱在內﹐或酒面炙爆太過﹐以致胎熱也。

天門冬飲子治妊娠肝經風熱﹐上攻眼目﹐帶弔失明。

天門冬﹝去心﹞知母茺蔚子五味子防風﹝去蘆﹞茯苓﹝去皮﹞川羌活﹝去蘆﹞

人參﹝各一錢﹞

上作一服﹐水二盅﹐生薑三片﹐煎至一盅﹐食後服。

卷之四胎前門

髒躁悲傷

陳良甫記管先生治一妊娠四五个月﹐髒躁悲傷﹐遇晝則慘淒淚下﹐數欠﹐象若神靈﹐如有所憑。醫與巫皆無益﹐與仲景大棗湯﹐一投而愈。

﹝薛﹞前證或因寒水攻心﹐或肺有風邪者﹐治當審察。一妊婦無故自悲﹐用大棗湯二劑而愈。後復患﹐又用前湯佐以四君子加山梔而安。一妊婦悲哀煩躁﹐其夫詢之﹐云﹕我無故但自欲悲耳。用淡竹茹湯爲主﹐佐以八珍湯而安。

﹝仲景﹞婦人髒躁悲傷欲哭﹐象如神靈所作﹐數欠伸﹐甘麥大棗湯主之。

甘麥大棗湯方甘艸﹝三兩﹞小麥﹝一升﹞大棗﹝十枚﹞

上以水六升﹐煮取三升﹐溫分三服。亦補脾气。

許學士云﹕鄕裏有一婦人﹐數欠伸﹐無故悲泣不止﹐或謂之有祟﹐祈禳請禱備至﹐終不應﹐予忽憶《金匱》有一證云﹕婦人髒躁悲傷欲哭﹐象如神靈所作﹐數欠伸者﹐宜甘麥大棗湯。予急令治藥﹐盡劑而愈。古人識病制方﹐種種絕妙如此。

淡竹茹湯治妊婦心虛驚悸﹐髒躁悲傷不止。又治虛煩甚效。

麥門冬﹝去心﹞小麥半夏﹝湯泡。各二兩半﹞人參白茯苓﹝各一兩半﹞

甘艸﹝一兩﹞

上銼散﹐每服四錢﹐姜五片﹐棗一枚﹐淡竹茹一團﹐如指大﹐同煎溫服。

又方治胎髒躁﹐自悲﹑自哭﹑自笑。

上以紅棗燒存性﹐米飲調下。

卷之四胎前門

妊病可下胎斷胎

﹝大全﹞妊娠羸瘦﹐或挾疾病﹐臟腑虛損﹐气血枯竭﹐旣不能養胎﹐致胎動而不堅固﹐終不能安者﹐則可下之﹐免害妊婦也。

﹝薛﹞前證宜用腰腹背痛門方論主之。其胎果不能安者﹐方可議下﹐愼之愼之。

鴻臚張淑人痢疾後胎動﹐心神不安﹐肢體殊倦﹐用八珍散二十餘劑漸愈。因勞加煩熱頭痛﹐以大劑補中益气湯加蔓荊子治之﹐熱痛頓止﹐仍用前散又五十餘劑而安。其後生產甚易。今大中丞許少薇公向令金壇時﹐夫人胎漏﹐療治不止﹐時迫於上。許公欲因其勢遂下之﹐謀於余﹐余第令服佛手散﹐以爲可安卽安﹐不可安卽下﹐順其自然而已。旣數服﹐公憂疑不決。女科醫者檢方以進﹐乃用牛膝一兩﹐酒煎服﹐謂牛膝固補下部藥耳﹐用之何害。公遂信而服之﹐而胎果下。余時有從母之戚﹐未及知﹐比知而馳至﹐則聞盈庭皆桂麝气﹐蓋因胞衣未下﹐許醫又進香桂散矣﹐血遂暴下如大河決﹐不可復止﹐亟煎獨參湯未成而卒。公哀傷甫定而過余謝﹐且念余曰﹕牛膝補藥而能墮胎﹐何也﹖余對曰﹕生則宣而熟則補﹐故破血之與塡精﹐如箭鋒相拄﹐豈獨牛膝哉﹖鹿角亦墮胎破血﹐而煎爲白膠﹐則安胎止血﹐因其熟而信其生﹐此之謂粗工。公嘆恨無已。余故特著之﹐以爲世戒。

﹝大全﹞治妊娠母因疾病﹐胎不能安﹐可下之。

取七月七日法面﹝《大全》作曲。﹞四兩﹐水二大盞﹐煎取一盞﹐三分﹐綿濾去滓﹐分溫三服﹐立下。

又方大曲五升﹐淸酒一斗﹐煮二沸﹐去渣﹐分五服﹐隔宿勿食﹐但再服﹐其子如糜﹐母無疾苦。﹝千金不傳﹐炒。﹞

又方麥一升爲末﹐和水煮二升﹐服之卽下。﹝神效﹞

又方附子﹝二枚﹞爲末﹐以淳苦酒和塗右足﹐去之﹐大良。

又方取雞子一枚﹐以三指撮鹽放雞子中﹐服之立出。

按﹕陳良甫所列有牛膝湯﹑桂心散諸方﹐婁全善皆不之取﹐而獨取此數方﹐其見卓矣。

﹝斷產﹞﹝丹﹞斷子法用白面曲一升﹐無灰酒五升﹐打作糊﹐煮二升半﹐用絹帛濾去渣﹐作三服﹐候前月經將來日﹐晚下喫一服﹐次日五更喫一服﹐天明喫一服﹐月經卽行﹐終身絕子。

﹝大﹞斷產驗方故蠶紙方圓一尺﹐燒爲末﹐酒飲調服﹐終身不復懷孕。

又方用油煎水銀一日方息﹐空心服棗核大一丸﹐永斷孕﹐不損人。

四物湯每服五錢﹐加蕓苔子二錢﹐於經行後空心溫服。

﹝薛﹞前云用蠶故紙尺許燒灰爲末﹐產後酒服之﹐血虛者終不復孕。大抵斷產之劑﹐多用峻厲﹐往往有不起者﹐是則產之害未若斷產之害也。吾聞閣老張羅峯﹑太常李恆齋俱因服斷產之劑﹐自謂形體俱怯﹐遇勞必病﹐有由然矣。

按﹕《夷堅志》載﹕東京女子白牡丹﹐以售墮胎藥生﹐得惡報。今𨿽列如上方﹐以備萬一之用﹐用者尙其愼之。

卷之四胎前門

胎自墮

﹝丹﹞陽施陰化﹐胎孕乃成。血气虛損﹐不足營養﹐其胎自墮。或勞怒傷情﹐內火便動﹐亦能墮胎。推原其本﹐皆因於熱﹐火能消物﹐造化自然。《病源》乃謂風冷傷於子髒而墮﹐此未得病情者也。予見賈氏婦﹐但有孕至三月左右必墮﹐診其脈﹐左手大而無力﹐重取則澀﹐知其血少也。以其妙年﹐只補中气﹐使血自榮。時正夏初﹐教以濃煎白術湯下黃芩末一錢﹐服三四十帖﹐遂得保全其生﹐因而思之﹐墮因內熱而虛者﹐於理爲多﹐曰熱曰虛﹐當分輕重。蓋孕至三月﹐正屬相火﹐所以易墮﹐不然何以黃芩﹑熟艾﹑阿膠等爲安胎妙藥耶﹖好生之工﹐幸無輕視。一婦年三十餘﹐或經住或成形未具﹐其胎必墮﹐察其性急多怒﹐色黑气實﹐此相火太盛﹐不能生气化胎﹐反食气傷精故也。因令住經第二月﹐用黃芩﹑白術﹑當歸﹑甘艸﹐服至三月盡止藥﹐後生一子。一婦經住三月後﹐尺脈或澀或微弱﹐其婦卻無病﹐知是子宮眞气不全﹐故陽不施﹐陰不化﹐精血𨿽凝﹐終不成形。至產血塊或產血胞。一婦腹漸大如懷子﹐至十月求易產藥﹐察其神色甚困難﹐與之藥﹐不數日生白虫半桶。蓋由婦之元气太虛﹐精血𨿽凝﹐不能成胎而爲穢腐﹐蘊積之久﹐濕化爲熱﹐濕熱生虫﹐理之所有﹐亦須周十月之气﹐發動而產﹐終非佳兆。其婦不及月死。濕熱生虫﹐譬之溝渠污濁﹐積久不流﹐則諸虫生於其間矣。

汪石山治一婦長瘦﹐色黃白﹐性躁急﹑年三十餘﹐常患墮胎﹐已七八見矣。診其脈﹐皆柔軟無力﹐兩尺𨿽浮而弱﹐不任尋按。曰﹕此因胎墮太多﹐气血耗甚﹐胎無滋養﹐故頻墮﹐譬之水涸而禾枯﹐土削而木倒也。況三月五月﹐正屬少陽火動之時﹐加以性躁而急發之﹐故墮多在三五七月也。宜大補陰湯去桂加黃柏﹑黃芩煎服﹐仍用研末蜜丸服之﹐庶可保生﹐服半年胎固而生二子。

錢仲陽治一孕婦病﹐醫言胎且墮。錢曰﹕妊者五臟傳養﹐率六旬乃更﹐候其月偏補之﹐何必墮。已而母子皆全。

陳斗巖治一婦有胎四月墮下﹐逾旬腹腫發熱﹐气喘﹐脈洪盛﹐面赤口鼻舌靑黑。陳診之曰﹕脈洪盛者﹐胎未墮也。面赤﹐心火盛而血幹也。舌靑口鼻黑﹐肝旣絕而胎死矣。

內外皆曰胎墮久矣。復診色脈如前﹐以蛇蛻煎湯下平胃散加芒硝﹑歸尾一倍服之。須臾﹐腹鳴如雷﹐腰腹陣痛﹐復一死胎隨下﹐病亦愈。

程仁甫治一婦﹐年近四十﹐稟气素弱﹐自去其胎﹐五日內漸漸腹脹如鼓﹐至心前上﹐吐不能食﹐用補藥不效。診六脈微弱﹐但只叫脹死﹐此乃損傷脾气而作脹﹐然急則治其標﹐若泥丹溪法恐緩不及事矣。用桃仁承气加枳實﹑濃朴﹐倍硝﹑黃﹐煎服四分﹐吐去其一﹐次早仍不通﹐事急﹐又服琥珀丸三錢﹐至申時大通﹐脹減﹐但體倦四肢無力﹐口不知味﹐發熱﹐再用參﹑﹑歸﹑芍﹑楂﹑術﹑陳皮八劑而安。

江應宿治汪鎬妻﹐三十五歲﹐厭產誤服打胎藥﹐下血如崩旬餘﹐腹痛一陣卽行﹐或時鼻衄﹐諸藥不效。診得六脈數而微弦﹐乃厥陽之火泛逆﹐投四物換生地黃﹐加阿膠﹑炒黑山梔﹑蒲黃﹐一劑愈。

薛氏云﹕大抵治法﹐須審某月屬某經育養而藥之。

濟生芎補中湯治懷孕血气虛弱﹐不能衛養﹐以致數月而墮﹐名曰半產。﹝每見婦人孕不能滿十月而損墮﹐得服此遂安全。﹞

芎五味子阿膠﹝蛤粉炒﹞漧薑﹝炮﹐各一錢﹞黃﹝去蘆﹐蜜炙﹞當歸﹝酒浸﹞

白芍藥白術﹝各一錢半﹞杜仲﹝去粗皮﹐炒去絲﹞人參木香﹝不見火﹞甘艸﹝各五分﹐炙﹞

上作一服﹐水二盅﹐煎至一盅﹐不拘時服。

阿膠湯治妊娠數墮胎﹐小腹痛不可忍。

阿膠﹝炙燥﹞熟漧地黃﹝焙﹞艾葉﹝微炒﹞芎當歸﹝切﹐焙﹞杜仲﹝去粗皮﹐炙﹐銼﹞

白術﹝各一兩﹞

上咀﹐每服四錢﹐水一盞半﹐棗三枚﹐擘破﹐同煎至八分﹐去滓食前溫服。

杜仲丸治妊娠三兩个月﹐胎動不安﹐防其欲墮﹐宜預服之。

杜仲﹝姜制﹐炒去絲﹞續斷﹝酒浸﹐各二兩﹞

爲末﹐煮棗肉杵丸梧子大。每服七十丸﹐米飲下。

四制艾附丸治婦人數墮胎﹐由气不升降﹐所以胎气不固﹐尢宜服此。

香附﹝杵去毛﹐淨一斤﹐分四分﹐一分酒浸﹐一分醋﹐一分童便﹐一分鹽水﹐各浸七日﹐取出焙漧﹞

爲細末﹐醋煮糊和丸梧子大﹐每服七十丸﹐空心溫酒下。肥人只根據本方﹐瘦人加澤蘭葉﹑赤茯苓各二兩。

一方用香附子﹝一斤﹞艾葉﹝四兩﹞當歸﹝二兩。俱用醋煮﹞

《刪繁方》治妊娠懷胎數落而不結實﹐或冷或熱﹐百病之源。﹝《經心錄》同。﹞

甘艸黃人參川芎白術地黃吳茱萸﹝各等分﹞﹝一方有當歸﹑漧薑。﹞

上爲末﹐空心溫酒調二錢。忌菘菜﹑桃﹑李﹑雀肉﹑醋物。

﹝婁﹞按﹕丹溪論俱是虛熱而無寒者﹐今姑存此一方﹐以俟施之於千百而一者也。醋附丸治數墮胎。﹝方見血崩。﹞

《千金》療妊娠三个月﹐胎欲墮方。灸膝下一寸﹐七壯。妊子不成﹐時時受胎後漏下五色﹐疼痛。灸胞門。﹝關門左邊二寸﹐名胞門﹐右邊二寸﹐名子戶。﹞

﹝胎墮後爲半產﹞夫妊娠日月未足﹐胎气未全而產者﹐謂之半產。蓋由妊婦衝任气虛﹐不能滋養於胎﹐胎气不固﹐或撲閃墜﹐致气血損動﹐或因熱病溫瘧之類﹐皆令半產。仲景謂寒虛相搏﹐此名爲革﹐婦人則半產漏下是也。又云﹕半產俗呼小產﹐或三四月﹐或五六月﹐皆爲半產﹐以男女成形故也。或因憂恐悲哀暴怒﹐或因勞力打撲損動﹐或觸冒暑熱﹐忌黑神散﹐恐犯熱藥轉生他疾。宜玉燭散﹑和經湯之類。《便產須知》云﹕小產不可輕視﹐將養十倍於正產可也。又云﹕半產卽肌肉腐爛﹐補其虛損﹐生其肌肉﹐益其气血﹐去其風邪﹐養其髒气﹐將養過於正產十倍﹐無不平復﹐宜審之。

﹝薛﹞小產重於大產﹐蓋大產如栗熟自脫﹐小產如生采破其皮殼﹐斷其根蒂也。但人輕忽致死者多。治法宜補形气﹐生新血﹐去瘀血。若未足月﹐痛而欲產﹐芎歸補中湯倍加知母止之。若產而血不止﹐人參黃湯補之。若產而心腹痛﹐當歸川芎湯主之。胎气弱而小產者﹐八珍湯固之。若出血過多而發熱﹐聖愈湯。汗不止﹐急用獨參湯。發熱煩躁﹐肉筋惕﹐八珍湯。大渴面赤﹐脈洪而虛﹐當歸補血湯。身熱面赤﹐脈沈而微﹐四君﹑姜﹑附。東垣云﹕晝發熱而夜安靜﹐是陽气自旺於陽分也﹐晝安靜而夜發熱﹐是陽气下陷於陰中也﹐如晝夜俱發熱者﹐是重陽無陰也。當峻補其陰。王太僕云﹕如大寒而甚﹐熱之不熱﹐是無火也。熱來復去﹐晝見夜伏﹐夜發晝止﹐時節而動﹐是無火也。如大熱而甚﹐寒之不寒。是無水也。熱動復止﹐倏忽往來﹐時動時止﹐是無水也。若陽气自旺者﹐補中益气湯﹐陽气陷於陰者﹐四物二連湯。重陽無陰者﹐四物湯﹐無火者﹐八味丸。無水者﹐六味丸。一妊婦五月服剪紅丸墮胎﹐腹中脹痛﹐服破血藥益甚﹐手按之愈痛。余曰﹕此峻藥重傷﹐脾胃受患﹐用八珍倍參﹑﹑半夏﹑乳﹑沒﹐二劑痛止﹐數劑全愈。史仲子室﹐年甫二十﹐疫胎墮﹐時咳﹐服淸肺解表﹐喘急不寐﹐請視。余曰﹕脾土虛不能生肺金﹐藥重損之﹐與補中益气加茯苓﹑半夏﹑五味﹑炮姜﹐四劑漸愈﹔再往視﹐又與八珍加五味及十全大補湯而全愈。陳氏婦張﹐素怯弱﹐生女自乳﹐因病疥年餘﹐遂致羸困﹐復因執喪禮勞頓﹐數欲眩僕。一日感气﹐忽患心脾髙腫作疼﹐手不可按﹐嘔吐不止﹐六脈微細之極。陳翁自以脈𨿽虛而病形則實﹐誤臆諸痛不可補气﹐乃用靑皮﹑香附﹑吳萸等藥而愈。繼復患瘧且墮胎﹐又自投理气行血之藥﹐病去元气轉脫﹐再投參﹑補劑不應矣。六脈如絲欲絕﹐思非附子不能起﹐因亟請薛診之﹐云﹕此由理气損眞之誤也。連投參﹑﹑歸﹑術﹑附子﹑姜﹑桂六劑﹐間用八味丸五日﹐眠食漸甘﹐六脈全復。

薛諭之云﹕向使心脾疼時卽服此藥﹐瘧亦不作矣。一妊婦墮胎﹐昏憒不省﹐自汗發搐﹐時吐痰﹐自用養血化痰之劑﹐昏憒不省﹐痰涎湧出﹐彼以爲中風﹐欲用祛風化痰。予曰﹕此屬脾气虛寒所致﹐遂用十全大補加炮姜二十餘劑﹐尋愈。

生地黃湯治妊娠胎气損動﹐气血不調﹐或撲閃墜﹐以致胎墮﹐墮後惡滯不盡﹐腹中痛。

生漧地黃﹝焙﹐一兩﹞大黃﹝暴﹐煨﹞芍藥白茯苓﹝去黑皮﹞當歸﹝切炒﹞

細辛﹝去苗﹞甘艸﹝炙﹞黃芩﹝去黑皮﹞桂﹝去粗皮。各半兩﹞

上咀﹐每服五錢匕﹐水一盞半﹐入生薑﹑大棗拍碎﹐同煎至一盞﹐去滓不拘時溫服。

人參湯治半產後血下過多﹐心驚體顫﹐頭目運轉﹐或寒或熱﹐臍腹虛脹疼痛。

人參麥門冬﹝去心﹐焙﹞生漧地黃﹝焙﹞當歸﹝洗﹐焙﹞芍藥黃白茯苓﹝去皮﹞甘艸﹝炙。各一兩﹞

咀﹐每服三錢﹐水一盞﹐煎至七分﹐去滓食前溫服。

﹝大﹞墮胎後復損經脈﹐而下血不止﹐甚則煩悶至死﹐皆以調補胃气爲主。

﹝薛﹞前證若肝經血熱﹐用四物﹑參術﹑山梔。肝經風熱﹐用防風﹑黃芩丸﹐肝經怒火﹐用加味逍遙散。脾經气虛﹐用四君﹑歸﹑地。脾經郁滯﹐用加味歸脾湯。气滯不和﹐用紫蘇飲。骨气下陷﹐用補中益气湯。

人參黃湯治小產气虛﹐血下不止。

人參黃﹝炒﹞當歸白術﹝炒﹞白芍藥﹝炒﹞艾葉﹝各一錢﹞阿膠﹝炒﹐二錢﹞

上作一劑﹐水煎服。

治妊娠損動﹐下血不止﹐腹痛﹐宜服此。

阿膠﹝一兩﹐炒﹞艾葉﹝半兩﹞

水一大盞﹐煎六分﹐去滓空心服。

治妊娠損動下血不止方。

甘艸﹝一兩﹐炙﹞阿膠﹝二兩﹞雞子﹝一个﹞

上以水二大盞﹐煮甘艸一盞﹐三分﹐去滓下雞子﹑膠﹐候膠烊﹐攪勻分三服。

龍骨散療因損娠﹐下惡血不止。

龍骨當歸地黃﹝各二兩﹞艾葉﹝一兩﹐炒﹞地楡阿膠芍藥漧薑﹝各一兩半﹞

蒲黃﹝一兩二錢半﹞牛角﹝炙焦﹐二兩半。共爲細末﹞

上食前用米飲調下二錢。

《千金》療落胎下血不止方。

上以生地黃汁一小盞﹐調代赭石末一錢﹐日三服。

治妊娠下血不止疼痛方。亦治小便不禁。

家雞翎﹝燒灰﹞細研﹐以溫酒調下二錢﹐如人行五里再服﹐以效爲度。

《千金》療妊娠胎墮下血不止方。

以丹參﹝十二兩﹞細切﹐酒五升﹐煮取三升﹐分三服。

《補遺》催生如神散﹐妙。

又方香附子爲末﹐米飲調下。

當歸酒治妊娠墮胎後血不出。

當歸﹝炙﹐令香﹞芍藥﹝炒﹐各二兩﹞

咀﹐每服三錢匕﹐無灰酒一盞﹐入生地黃汁一合﹐銀器內慢火煎至七分﹐去滓溫服﹐以惡血下爲度。

烏金散治妊娠墮胎後惡血不下﹐兼治諸疾血病。

好墨﹝二兩﹐折﹑二寸挺子﹐燒通赤﹐用好醋一升﹐蘸七徧﹐又再燒通赤﹐放冷﹐別研爲末﹞沒藥﹝研﹞麒麟竭﹝各二錢半﹞麝香﹝一錢﹞

上爲細末﹐每服溫酒調下一錢匕。如血迷心﹐用童便加酒﹐調下二錢匕。

治妊娠墮胎後血不出﹐少腹滿痛。

用羚羊角燒灰﹐細研如面﹐每服三錢﹐不拘時﹐以豆淋酒調下。

治妊娠墮胎下血不盡﹐苦煩滿欲極﹐時發寒熱狂悶。

鹿角屑﹝一兩﹐熬﹞

上用水一大盞﹐煎豉一合﹐取汁六分﹐分三服﹐調鹿角屑二錢服﹐日三﹐須臾血下。

紅藍花散治墮胎後血不出奔心﹐悶絕不識人。

紅藍﹝微熬過﹞男子發﹝燒存性﹞京墨﹝燒紅﹞血竭﹝研﹞蒲黃﹝隔紙炒﹐各等分﹞

上爲細末﹐以童便小半盞﹐調二錢服之﹐立效。

白蜜湯治墮胎後惡血不出。

白蜜﹝二兩﹞生地黃﹝取汁﹐一盞﹞酒﹝半盞﹞

上汁與酒﹐共入銅器中煎五七沸﹐入蜜攪勻﹐分兩服﹐服三劑﹐百病可愈。

豬膏飲治墮胎血不出上搶心﹐疼痛煩憒。

豬膏﹝七合﹞白蜜﹝三合﹞生地黃﹝切﹐二兩﹞

上先將豬膏﹑地黃相和﹐煎令赤色﹐去地黃﹐納蜜攪勻﹐分溫二服﹐相次再服。

當歸湯治妊娠墮胎﹐胞衣不出。

當歸﹝切﹐炒﹞牛膝﹝酒浸﹐切﹑焙。各一兩半﹞木通﹝銼﹞滑石﹝研﹐各二兩﹞

冬葵子﹝炒﹐二合﹞瞿麥穗﹝一兩﹞

上咀﹐每服三錢﹐水一盞半﹐煎至七分﹐去滓溫服。未下再服﹐以下爲度。

地黃湯蒲黃﹝炒﹞生薑﹝切﹐炒。各二錢半﹞生地黃﹝半兩﹐以銅﹑竹刀切﹐炒﹞

上以無灰酒三盞﹐於銀器內同煎至二盞﹐去滓分三服﹐未下再作服。

澤蘭湯澤蘭葉﹝切﹐研﹞滑石末﹝各半兩﹞生麻油﹝少許﹞

上以水三盞﹐先煎澤蘭至一盞半﹐去滓﹐入滑石末並油﹐更煎三沸﹐頓服之﹐未下更服。

蒲黃酒﹝作丸名槐子丸。﹞

蒲黃﹝炒﹐一合﹞槐子﹝十四枚﹐爲末﹞

上以酒三盞﹐煎至二盞﹐去滓分溫二服﹐未下更作服。又治妊娠不足月﹐欲產腹痛﹐爲末﹐蜜丸酒下。

治墮胎胞衣不出﹐腹中痛﹐牽引腰脊。﹝下並《聖惠》。﹞

用蟻窟土三升炒熱﹐帛裹拓心下﹐胞自出也。

又方好墨細研末﹐溫酒調下二錢﹐頻服效。

治妊娠胎死腹中﹐衣不出﹐及產後卒有別病﹐欲至野狼狽方。

刺熱羊血飲一小盞﹐極效。

又方以水其面﹑神驗﹐加醋少許。

又方洗兒水半盞﹐令母服﹐其衣卽出﹐勿令產婦知。

又方治胞衣未下﹐腹滿則殺人。

用水一碗﹐煮豬脂一兩﹐煎十數沸﹐和脂服之當下。

又方﹝出《如宜方》﹞以雞子一枚﹐取淸吞之。

又方﹝出《如宜方》﹞用鐵斧燒令通赤﹐投酒中沸定﹐則出飲之。

當歸川芎湯治小產後瘀血心腹痛﹐或發熱惡寒。

當歸川芎熟地黃﹝自制﹞白芍藥﹝炒﹞玄胡索﹝炒﹞紅花香附靑皮﹝炒﹞

澤蘭牡丹皮桃仁﹝各等分﹞

上水煎﹐入童便﹑酒各小半盞服。

若以手按腹愈痛﹐此瘀血爲患﹐宜此藥或失笑散消之。若按之不痛﹐此是血虛﹐宜四物﹑參﹑苓﹑白術。若痛而作嘔﹐此是胃虛﹐宜六君子。若痛而作瀉﹐此是脾虛﹐宜六君子送二神丸。

芎湯治墮胎心腹疼痛。

芎芍藥白術阿膠﹝炒令燥﹞甘艸﹝炙﹐各一兩﹞

上咀﹐每服三錢﹐水一盞﹐入艾葉﹑糯米﹑生薑﹐同煎至六分﹐食前服。一方無白術﹐有人參。

當歸散治產後气血虛弱﹐惡露內停﹐憎寒發熱。

當歸白芍藥﹝炒﹞川芎黃芩﹝炒﹐各一兩﹞白術﹝五錢﹞

上爲細末﹐溫童便調下二錢。

聖愈湯治血虛心煩﹐睡臥不寧﹐或五心煩熱。

熟地黃﹝酒拌蒸半日﹞生地黃﹝酒拌﹞川芎人參﹝各七錢五分﹞當歸﹝酒拌﹞

黃﹝炒﹐各五錢﹞

上水煎服。

當歸補血湯治肌熱躁熱﹐目赤面紅﹐煩渴引飲﹐晝夜不息﹐脈洪大而虛﹐重按全無﹐此脈虛血虛也﹐若誤服白虎湯﹐必死。

當歸﹝三錢﹞黃﹝一兩﹞

上水煎服。

四物二連湯治血虛發熱﹐或口舌生瘡﹐或晝安夜熱。

當歸川芎熟地黃芍藥胡黃連宣黃連﹝各一錢﹞

上作一劑﹐水煎服。

東垣云﹕婦人分娩及半產漏下﹐昏冒不省﹐瞑目無所知覺。蓋因血暴亡﹐有形血去﹐則心神無所養。心與包絡者﹐君火相火也﹐得血則安﹐亡血則危。火上熾故令人昏昌﹐火勝其肺﹐瞑目不省人事﹐是陰血暴去﹐不能鎭撫也。血已虧損﹐往往用滑石﹑甘艸﹑石膏之類﹐乃辛甘大寒文藥﹐能瀉气中之熱﹐是血虧瀉气﹐乃陰虧瀉陽﹐使二者俱傷﹐反爲不足。虛勞之病﹐昏迷不省者﹐上焦心肺之熱也。此無形之熱﹐用寒涼之藥驅令下行﹐豈不知上焦之病﹐悉屬於表﹐乃陰證也﹐汗之則愈。今反下之﹐幸而不死﹐暴虧气血﹐必夭天年。又不知《內經》有說﹐病气不足﹐宜補不宜瀉。但瞑目之病﹐悉屬於陰﹐宜汗不宜下。又不知傷寒鬱冒﹐得汗則愈﹐是禁用寒涼藥也。分娩半產﹐本气不病﹐是暴去其血﹐亡血補血﹐又何疑焉。補其血則神昌。常時血下降亡﹐今當補而升舉之﹐心得血而養﹐神不昏矣。血若暴下﹐是秋冬之令太旺﹐今舉而升之﹐助其陽則目張神不昏矣。今立一方﹐補血﹑養血﹑生血﹑益陽﹐以補手﹑只厥陰之不足也。

全生活血湯紅花﹝三分﹞蔓荊子細辛﹝各五分﹞生地黃﹝夏月加之﹞熟地黃﹝各一錢﹞

蒿本川芎﹝各一錢半﹞防風﹝諸陽旣陷﹐何以知之﹐血下脫故也﹞羌活獨活甘艸﹝炙﹞柴胡﹝去苗﹞當歸身﹝酒洗﹞

葛根﹝各二錢﹞白芍升麻﹝各三錢﹞

咀﹐每服五錢﹐水二盞﹐煎至一盞﹐去滓食前稍熱服。

卷之四胎前門

胎不長

﹝大﹞夫妊娠不長者﹐因有宿疾﹐或因失調﹐以致臟腑衰損﹐气血虛弱而胎不長也。

當治其疾疚﹐益其气血﹐則胎自長矣。

﹝薛﹞前證更當察其經絡﹐審其所因而治之。一妊婦胎六月﹐體倦懶食﹐面黃晡熱而胎不長﹐因勞欲墜。此脾气不足也﹐用八珍湯倍加參﹑術﹑茯苓﹐三十餘劑﹐脾胃漸健﹐胎安而長矣。一妊婦因怒寒熱往來﹐內熱晡熱﹐脇痛嘔吐﹐胎至八月而不長。此因肝脾鬱怒所致﹐用六君加柴胡﹑山梔﹑枳殼﹑紫蘇﹑桔梗﹐病愈而胎亦長矣。

安胎白術散治妊娠宿有冷﹐胎痿不長﹐或失於將理﹐傷胎多墮。此藥補榮衛﹐養胎气。

白術川芎﹝各一兩﹞吳茱萸﹝湯泡﹐半兩﹞甘艸﹝炙﹐一兩半﹞

爲細末﹐每服二錢﹐食前溫酒調下﹐忌生冷果實。

白術散﹝見前胎動不安。﹞

黃散主妊娠胎不長。安胎和气思食﹐利四肢。

黃白術陳皮麥門冬白茯苓前胡人參﹝各七錢半﹞川芎甘艸﹝各半兩﹞

上咀﹐每服三錢﹐水一盞﹐姜三片﹐棗一枚﹐煎至七分﹐去滓溫服。

人參丸主妊娠胎不長宜服﹐養胎。

人參白茯苓當歸柴胡刺蘇濃朴桑寄生﹝各一兩﹞枳殼﹝七錢半﹞

甘艸﹝半兩﹞

上爲細末﹐煉蜜爲丸﹐如梧子大。每服二十丸﹐食前溫水吞下。

《集驗》治婦人懷胎不長方。

鯉魚﹝長一尺者﹐去腸肚鱗﹞

以水漬沒﹐納鹽及棗煮熟﹐取汁稍稍飲之﹐當胎所腹上當汗出如牛鼻狀﹐𨿽有所見﹐胎𨿽不安者﹐十餘日輒一作此﹐令胎長大﹐甚平安。

﹝附﹞枳實檳榔丸安養胎气﹐調和經候﹐瘕癖塊有似孕婦﹐可以久服﹐血气通和。

枳實﹝生用﹞檳榔黃連黃柏黃芩當歸木香阿膠﹝灰炒﹑研。各半兩﹞

上爲細末。水和丸如小豆大。每服三十丸﹐不拘時﹐用溫米飲送下。

卷之四胎前門

日月未足欲產過期不產

﹝大全﹞婦人懷胎有七月﹑八月而產者﹐有至九月﹑十月而產者﹐有經一年﹑二年乃至四年而後產者﹐各根據後法治。

﹝婁﹞先期欲產者﹐涼血安胎。過期不產者﹐補血行滯。

﹝薛﹞一妊婦八个月﹐胎欲墜似產﹐臥久少安﹐日晡益甚。此气血虛弱﹐朝用補中益气湯加茯苓﹑半夏隨愈﹐更以八珍湯調理而安。

集驗知母丸治日月未足而痛如欲產者﹐兼治產難及子煩。

知母﹝不以多少﹞

爲細末﹐煉蜜丸如雞頭大。溫酒嚼下﹐日三服。一方丸如梧子大﹐粥飲下二十丸。

槐子丸治妊娠月數未足﹐而似欲產腹痛者。

槐子蒲黃﹝各等分﹞

上爲細末﹐蜜丸如梧子大。溫酒下二十丸﹐以痛止爲度。

又方取蒲黃如棗核大﹐篩過﹐以井花水調服。

又方梁上塵﹐竈突煤同爲末﹐空心溫酒服方寸匕。

﹝千﹞治日月未足欲產。搗菖蒲根汁一二升灌喉中。

﹝羅﹞治過期不產方四物湯加香附﹑桃仁﹑枳殼﹑縮砂﹑紫蘇﹐水煎服﹐卽生。

卷之四胎前門

鬼胎

﹝大全﹞夫人臟腑調和﹐則血气充實﹐風邪鬼魅﹐不能幹之。若榮衛虛損﹐則精神衰弱﹐妖魅鬼精﹐得人於髒﹐狀如懷娠﹐故曰鬼胎也。

【薛】前證因七情脾肺虧損﹐气血虛弱﹐行失常道﹐衝任乖違而致之者﹐乃元气不足﹐病气有餘也。若見經候不調﹐就行調補﹐庶免此證。治法以補元气爲主﹐而佐以雄黃丸之類行散之。若脾經鬱結气逆者﹐用加味歸脾湯調補之。若脾虛血不足者﹐用六君﹑芎﹑歸培養之。肝火血耗者﹐用加味逍遙散滋抑之。肝脾鬱怒者﹐用加味歸脾﹑逍遙二藥兼服。腎肝虛弱者﹐用六味地黃丸。一婦人經閉八月﹐肚腹漸大﹐面色或靑或黃﹐用胎証之藥不應。余診視之曰﹕面靑脈澀﹐寒熱往來﹐肝經血病也。面黃腹大﹐少食體倦﹐脾經血病也。此鬱怒傷脾肝之證﹐非胎也。不信﹐仍用治胎散之類不驗。余用加味歸脾﹑逍遙二藥各二十餘劑﹐諸證稍愈。彼欲速效﹐別服通經丸一服﹐下血昏憒﹐自汗惡寒﹐手足俱冷﹐嘔吐不食。余用人參﹑炮姜二劑漸愈﹐又用十全大補五十餘劑而安。

雄黃丸治妊娠是鬼胎﹐致腹中黑血散下腹痛。

雄黃﹝細研﹞鬼臼﹝去毛﹞莽艸丹砂﹝細研﹞巴豆﹝去皮﹑心﹑油﹞獺肝﹝炙﹐令黃﹐各半兩﹞蜥蜴﹝一枚﹐炙黃﹞蜈蚣﹝一條﹐炙黃﹞

上爲細末﹐蜜丸如梧子大。空心溫酒下二丸﹐日兩服。後當利﹐如不利加至三丸。初下淸水﹐次下虫如馬尾狀無數﹐病極者下蛇﹑虫﹐或如蛤蟆卵﹑雞子﹐或如白膏﹐或如豆汁﹐其病卽除。

治婦人鬼胎及血气不可忍方。

斑蝥﹝去頭﹑足﹑翅﹐炒﹞延胡索﹝炒﹐各三錢﹞

上爲細末﹐再研如面。溫酒調服半錢﹐胎下爲度。

治婦人虛羸﹐有鬼胎塊﹐經候不通。

以芫花根﹝三兩﹞銼炒令黃色﹐爲細末﹐桃仁煎湯調下一錢﹐當下惡物。

《補遺》治婦人鬼胎如抱一甕。

吳茱萸川芎秦艽柴胡僵蠶巴戟巴豆﹝不去油﹞芫花﹝醋煮﹐二兩﹞

上爲末﹐煉蜜丸梧子大。每服七丸﹐蜜酒下﹐卽出惡物而愈。

上方俱犯毒藥﹐不可輕用﹐姑以古方存之耳。

卷之四胎前門

臨產坐艸法

﹝脈訣﹞欲產之婦脈離經﹐沈細而滑也同名。夜半覺痛應分誕﹐來日日午定知生。

﹝《脈經》曰﹕離經其脈浮﹐腹痛引腰脊爲欲生也﹐但離經者﹐不產也。又云﹕其脈離經﹐夜半覺﹐日中則生也。經者﹐常也﹐謂離其常處爲離經。假如孕婦昨日見左沈實﹐爲男之脈﹐今日或脈浮﹐是離其尋常之脈﹐而異於昨日﹐又且腹痛﹐知是將誕也。通眞子引《難經》一呼三至曰離經爲解。李範又引《難經》一呼一至曰離經﹐以解沈細而滑﹐皆非也。《難經》言損至二至𨿽同名離經﹐其脈與理則不同。且《脈經》明言離經其脈浮也﹐不曾引援《難經》之文合《脈訣》。因其言脈浮﹐又添沈細而滑﹐同名離經﹐蓋以前所診男女脈﹐或云浮大爲女﹐若只脈浮爲離經﹐若平常見浮大爲女之脈﹐安辧離經﹐故又增沈細而滑﹐以見離爲浮大之常經﹐爲常滑也。《聖惠方》云﹕夜半子時覺腹痛﹐來日午時必定生產。謂子午相衝﹐正半日時數也。通眞子曰﹕夜半痛﹐日午生﹐此言恐未爲的。又曰﹕腹痛而腰不痛﹐未產也。若腹痛運腰痛甚者﹐卽產。所以然者﹐腎系於腰﹐胞系於腎﹐故也。診其尺脈轉急如切繩轉珠者﹐卽產也。生產有難易﹐痛來有緊慢﹐安可定以半日﹐當以活法。﹞身重體熱寒又頻﹐舌下之脈黑復靑﹐反舌上冷子當死﹐腹中須遣母歸冥。面赤舌靑細尋看﹐母活子死定應難﹐唇口俱靑沫又出﹐母子俱死總教拼。面靑舌赤沫出頻﹐母死子活定知眞﹐不信若能看應驗﹐尋之賢哲不虛陣。﹝《脈指南》作面靑舌赤。蓋面以候母﹐舌以候子﹐今云子活﹐合以舌赤爲是﹐若云舌靑﹐則與前面赤舌靑﹐母活子死之候相反。若胎先下﹐其子得活﹐如未下﹐子母俱亡。

自身重體熱寒又頻至此﹐並不用脈﹐只以外候參訣子母生死﹐蓋以臨產脈不可定﹐但當以察色而知之。﹞

楊子建《十產論》一曰正產者﹐婦人懷胎﹐十月滿足﹐忽腰腹作陣疼痛﹐相次胎气頓陷﹐至於臍腹痛極﹐乃至腰間重痛﹐穀道挺迸﹐繼之漿破血出﹐兒子遂生﹐名曰正產。

二曰傷產者﹐蓋一人之生﹐陰注陽定﹐各有時日﹐不可攺移。今有未產一月以前﹐忽然臍腹疼痛﹐有如欲產﹐仍卻無事﹐是名試月﹐非正產也。但一切產母﹐未有正產之候﹐卽不可令人抱腰﹐產母亦不可妄亂用力﹐蓋欲產之婦﹐臍腹疼痛﹐兒身未順﹐收生之婦﹐卻教產母虛亂用力﹐兒身才方轉動﹐卻被產母用力一逼﹐使兒錯路﹐忽橫忽倒﹐不能正生﹐皆緣產母用力未當之所致也。凡產母用力﹐須待兒子順身﹐臨逼門戶﹐方始用力一送﹐令兒下生﹐此方是產母之用力當也。若未有正產之候﹐而用力傷早﹐並妄服藥餌﹐令兒下生﹐譬如堰苗而助長﹐無益而有害矣。此名傷產。

﹝婁﹞上傷產一法﹐最爲切要﹐愼勿輕忽也。凡十月未足﹐臨產腹痛﹐或作或止﹐或痛不甚者﹐名曰弄痛﹐非正產之候。或腹𨿽痛甚而腰不甚者﹐非正產之候。胎髙未陷下者﹐非正產之候。穀道未挺迸者﹐非正產之候。水漿未破﹐血未出者﹐非正產之候。漿血𨿽出而腹不痛者﹐非正產之候。凡未有正產候﹐且令扶行熟忍﹐如行不得﹐或憑物坐之﹐或安臥之﹐或服安胎藥一二服﹐得安卽止。愼勿妄服催生藥餌﹐愴惶致令產母憂恐而挫其志。務要產母寬心存養調停﹐亦令坐婆先說解論之。如覺心中煩悶﹐可取白蜜一匙﹐新汲水調下﹐切勿亡亂用力﹐先困其母。直待子逼門戶﹐腰重痛極﹐眼中如火﹐穀道挺迸時﹐是正產候﹐方可用力﹐並服催生藥也。予男婦於未產一月以前﹐腰腹俱痛﹐全似將產﹐其痛至甚﹐但遇巳牌稍止。如此者將十餘日﹐計無所出﹐因閱此條﹐遂與安胎藥加參﹑術數服﹐間與肉味養之﹐由是平復不痛﹐又二十餘日始產一男。是時若妄動亂用力﹐並服催生等藥﹐立見危亡矣。

三曰催產者﹐言婦人欲產﹐漿破血下﹐臍腹作陣疼痛極甚﹐腰重穀道挺迸已見﹐是正產之候。但兒卻未生﹐卽可服藥以催之。或有經及數日﹐產母困苦﹐已分明見得是正產之候﹐但兒子難生﹐亦可服藥以助產母之正气﹐令兒速得下生﹐此名催產。

四曰凍產者﹐冬月天冷﹐產母經血得冷則凝﹐以致兒子不能生下。此害最深﹐若冬月產者﹐下部不可脫去綿衣﹐並不可坐臥寒處﹐當滿房著火﹐常有暖气﹐令產母背身向火﹐令臍下腿膝間常暖﹐血得熱則流散﹐使兒易生﹐此名凍產。

﹝薛﹞荊婦孟冬分娩艱難﹐勞傷元气﹐產子已死﹐用油紙撚燒斷臍帶﹐藉其气以暖之﹐俄頃忽作聲﹐此兒後無傷食作瀉之證﹐可見前法之功不誣。

五曰熱產者﹐盛夏之月﹐產婦要溫涼得所﹐不可恣意取涼﹐傷損胎气﹐亦不可人多熱气逼襲產母﹐使產母血沸而有發熱﹑頭痛﹑面赤﹑昏昏如醉﹐乃至不知人事﹐此名熱產。

﹝若夏月風涼陰雨﹐亦不可任意取涼﹐恐生大病。﹞

六日橫產者﹐兒先露手﹐或先露臂﹐此由產母未當用力而用之過也。兒身未順﹐用力一逼﹐遂至身橫不能生下﹐當令產母安然仰臥﹐後令看生之人﹐先推其手令入直上﹐漸漸逼身﹐以中指摩其肩推上而正之﹐或以指攀其耳而正之﹐須是產母仰臥﹐然後推兒直上﹐徐徐正之﹐候其身正﹐煎催生藥一盞喫了﹐方可用力﹐令兒下生﹐此名橫產。

七曰倒產者﹐產母胎气不足﹐關鍵不牢﹐用力太早﹐致令兒子不能回轉﹐便直下先露其足。當令產母仰臥﹐令看生之人﹐推其足入去﹐不可令產母用分毫力﹐亦不得驚恐﹐使兒自順云。

蛇蛻散治妊婦欲產時﹐不肯伸舒行動﹐多曲腰眠臥忍痛﹐兒在腹中﹐不能得轉﹐故腳先出﹐謂之逆生﹐須臾不救﹐母子俱亡。

用烏蛇蛻﹝一條﹞蟬蛻﹝十四枚﹞血餘﹝一握﹐用胎發﹞

並燒灰存性﹐研分二服﹐溫酒調﹐連進之﹐仰臥少頃。或用小絹鍼於兒腳心刺三五刺﹐用鹽少許塗刺處﹐實時順生﹐母子俱活。又法﹐以鹽塗兒足底﹐又可爪甲搔之﹐並以鹽摩母腹上。又以手中指取鍋底墨。交畫兒足下﹐卽順生。又方﹐取其父名﹐書兒足下卽順生。若孕婦橫生不可出者﹐以車前子爲末﹐酒服二錢匕。又方﹐菟絲子爲末﹐酒調服一錢匕﹐米飲調亦得。又以百艸霜﹑香白芷﹝不見火各等分。﹞用童便與好醋各一合﹐調成膏﹐沸湯浸服。甚者二服卽生。若婦人橫逆難產﹐子死腹中﹐先用黑豆一大合﹐炒﹐熟水與重便合煎服﹐神效。又方﹐用艾葉半斤﹐酒四升﹐煮取一升﹐服之。又以當歸爲末﹐酒服方寸匕﹐紫蘇湯調服亦可。

八曰偏產者﹐兒身未正﹐產母用力一逼﹐致令兒頭偏拄左腿﹐或偏拄右腿﹐故頭𨿽露﹐偏拄一畔﹐不能生下。當令產母仰臥﹐次令看生之人﹐輕輕推兒近上﹐以手正其頭﹐令兒頭頂端正﹐然後令產母用力一送﹐卽便生下。若是小兒頭後骨偏拄穀道﹐只露其額﹐當令看生之人﹐以綿衣炙溫裹手﹐於穀道外方﹐輕輕推兒頭令正﹐便令產母用力送兒生也。此名偏產。

九曰礙產者﹐兒身已順而露正頂﹐不能生下﹐蓋因兒身回轉﹐肚帶攀其肩﹐以此露正頂而不能生。當令產母仰臥﹐令看生之人﹐輕推兒近上﹐徐徐引手﹐以中指按兒肩下撥其肚帶﹐仍須候兒身正順﹐方令產母用力一送﹐使兒生下﹐此名礙生。

上橫產﹐倒產﹑偏產﹑礙產四法﹐若看生之人﹐非精良妙手﹐不要根據用此法﹐恐恣其愚﹐以傷人命也。按﹕倒產者﹐今世往往隨其倒足生下﹐並無後患﹐子母雙全﹐不必根據推足上之法亦可。又礙產者﹐往往肚帶有纏在兒頂上﹐而兒頭自出在產門外﹐看生之人﹐以手撥其肚帶﹐從兒頭頂過而下之者﹐又有肚帶纏在頂上一匝﹐而兒與胞衣自然同下者﹐皆無妨﹐不必以此礙產法入產門撥下也。

十曰坐產者﹐兒將欲生﹐其母疲倦久坐﹐椅褥抵其生路﹐急於髙處系一手巾﹐令產母以手攀之﹐輕輕屈足坐身﹐令兒生下﹐非坐在物上也。此名坐產。

十一曰盤腸產者﹐臨產母腸先出﹐然後兒生。趙都運恭人﹐每產則大腸先出﹐然後產子﹐產後其腸不收﹐甚以爲苦﹐醫不能療。偶在建昌﹐得坐婆一法而收之﹐其法以醋半盞﹐新汲水七分調停﹐產母面﹐每一縮﹐三收盡﹐此良法也。

按﹕前證古方以蓖麻子仁四十九粒﹐研塗產母頭頂﹐腸收上﹐急洗去。其腸若干﹐以磨刀水少許濕潤之。內用磁石煎湯飲之卽收上。磁石須陰陽家用有驗者﹐若以水母面﹐恐驚則气散。

﹝丹﹞產後腸不收﹐香油五斤煎熱﹐盛盆中﹐候溫﹐坐油盆中約一食時﹐以皂角末吹入鼻中﹐嚏作立上﹐妙。﹝《斗門》。﹞

﹝大﹞半夏爲末﹐搐鼻中﹐則腸上矣。

又方以大紙撚蘸香油點燈吹滅﹐以煙燻產母鼻中﹐腸卽上矣。

又方腸出﹐盛以潔淨漆器﹐濃煎黃湯浸之﹐腸卽上。

﹝薛﹞欲產之時﹐覺腹內轉動﹐卽當正身仰臥﹐待兒轉身向下時作痛﹐試捏產母手中指中節或本節跳動﹐方與臨盆﹐卽產矣。若初覺不仰臥﹐以待轉胞﹐或未產而水頻下﹐此胞衣已破﹐血水先幹﹐必有逆生難產之患。若胎衣破而不得分娩者﹐保生無憂散以固其血﹐自然生息。如血已耗損﹐用八珍湯料一斤﹐益母艸半斤﹐水數碗﹐煎熟不時飲之﹐亦有得生者﹐凡孕婦只腹痛﹐未產也。若連腰痛甚者﹐將產也。蓋腎候於腰﹐胞系於腎故也。凡孕家宜預請有仁心知事穩婆﹐常以恩結其心﹐先與說知﹐倘有生息不順﹐只說未產。或遇雙胎﹐只說胎衣未下﹐恐驚則气散﹐愈難生息。余家親驗之﹐大抵難產多患於鬱悶安佚富貴之家﹐治法𨿽云胎前淸气﹐產後補血﹐不可專執。若脾胃不實﹐气血不充﹐宜預調補﹐不然臨產必有患難。如因難產﹐或大寒時﹐急以大油紙撚徐徐燒斷其臍帶﹐𨿽兒已死﹐令暖气入腹﹐多得復生﹐切勿用刀斷之。

卷之四胎前門

催生法

﹝大﹞大凡生產自有時候﹐未見時候﹐切不可彊服催生滑胎等藥﹐或勢不得已﹐則服之。又云﹕切不可坐早﹐及令坐婆亂動手。﹝凡催生藥必候腰痛甚﹐胎陷下﹐漿血破方可服。﹞大法﹕滑以流通澀滯﹐苦以驅逐閉塞﹐香以開竅逐血。气滯者行气﹐胞漿先破﹐疲困者﹐固血。

丹溪云﹕催生只用佛手散﹐最穩當﹐又效捷。﹝方見胎產大法﹞

﹝滑劑﹞催生如聖散黃蜀葵子﹝小半合。一方二錢重。﹞研爛﹐以酒濾去滓﹐溫服﹐神妙。或漏血胎幹難產痛極者﹐並進三服﹐良久腹中气寬﹐胎滑卽產﹐須見正產候方可服之。歌曰﹕黃葵子炒七十粒﹐細研酒調濟君急﹐若遇臨危產難時﹐免得全家俱哭泣。

又方以香油﹑白蜜﹑小便和勻﹐各半盞﹐調益母艸末服。一方止用油﹑蜜﹑小便﹐能下難產。

又方治橫倒生者。

明阿膠﹝炒﹞滑石末﹝各一兩﹞葵子﹝二兩﹞

上水一盞半﹐煎至一盞﹐去滓分二服。

治難產五六日不得分娩者﹐疲困虛乏。

光明水膠二兩﹐微火焙﹐好酒一升半﹐煎滚入膠候烊﹐再入新雞子一枚﹐鹽一錢匕﹐攪勻放溫﹐令產母坐椅上﹐伸腰大口作二次服﹐覺小便重卽生﹐緣坐艸早驚動故也。

﹝苦劑﹞催生柞木飲子治產難或橫或倒﹐死胎爛脹腹中﹐此方屢用神效。

大柞木枝﹝一大堆長一尺﹐洗淨﹐寸銼生用﹞甘艸﹝大者五寸﹐銼作五段﹞

上用新汲水三升半﹐同入新瓷瓶內﹐以紙三重封緊﹐文武火煎至一升半﹐令香。候產婦腰重痛欲坐艸時﹐溫飲一小盞﹐﹝腰末重痛勿服。﹞便覺心下開豁﹐如覺渴﹐再飲一盞至三四盞﹐覺下重便生﹐此方最驗。

﹝梅﹞治難產礙胎在腹中﹐如已見兒﹐胎衣不出﹐或胎死者。

蒺藜子﹑貝母各四兩﹐爲末﹐米飲下一匙﹐如人行四五里許﹐不下再服。

按﹕苦能下气﹐柞木﹑蒺藜﹑貝母﹐則又不專於苦﹐要之亦有利竅行血之功﹐玆特因婁氏所編而列之耳。

﹝香劑﹞乳朱丹用通明乳香研細﹐以豬心血爲丸﹐梧子大﹐朱砂爲衣﹐日幹。每服一粒﹐催生冷酒化下﹐良久未下﹐再服一粒。若大段難產﹐以蓮葉心蒂七个﹐水二盞﹐煎至一盞﹐放溫化下一粒﹐良久未下﹐再服﹐其驗如神。如胎下胞衣不下者﹐服此便下。若胎橫逆不順﹐卽先服神應黑散﹐再服此藥催之。合藥時要五月五日午時極妙﹐或七月七日﹑三月三日及初上辰日亦可。

又方通明乳香﹝如皂角子大爲末﹐﹞腰痛時用新汲水一小盞﹐入醋少許同煎﹐令產母兩手捉兩石燕﹐坐婆調藥飲水﹐須臾坐艸便生﹐無痛楚﹐神良。

開骨膏﹝五月五日午時作。﹞

乳香研細﹐滴水丸如芡實大。每服一粒。無灰酒吞下。

又方乳香朱砂﹝等分﹞爲細末﹐麝香﹑酒調下。

催生丹﹝一名兔腦丸。﹞治產婦生理不順﹐產育艱難﹐或橫或逆。

十二月兔腦髓﹝去皮膜﹐研如泥﹞母丁香﹝一錢﹐細末﹞乳香﹝二錢半﹐另研﹞

麝香﹝另研﹐一字﹞

上三味拌勻﹐以兔腦髓和丸雞頭實大﹐陰漧﹐油紙裹。每服一丸﹐溫湯下﹐卽產兒握藥出。

如意散臨產腰疼方可服之。

人參﹝爲末﹞乳香﹝各一錢﹞朱砂﹝二錢﹞

上同研﹐臨產急用雞子淸一个調藥末﹐再用生薑自然汁調開冷服。如橫倒等實時端順﹐子母無恙。

勝金散郭稽中云﹕產難者﹐因兒轉身﹐將兒枕血塊破碎﹐與胞中敗血壅滯﹐兒身不能便利﹐是以難產。急服勝金散消散其血﹐使兒自易生。陳無擇云﹕多因兒未轉順﹐坐艸太早﹐或努力太過﹐以致胞衣破而血水漧﹐產路澀而兒難下﹐宜先服催生如神散以固其血﹐設或逆生橫產﹐當用前法鍼刺之。

麝香﹝一錢﹐研﹞鹽豉﹝一兩﹐以靑布裹了燒紅﹐急研細﹞

上取秤錘燒赤﹐淬酒中﹐以酒調服一錢。

﹝行气﹞催生湯治妊娠欲產﹐痛陣尙疏﹐難產經三兩日不生﹐胎死腹中﹐或產母气乏委頓﹐產道漧澀。才覺痛密﹐破水後便可服。

蒼術﹝二兩﹐米泔浸洗﹐銼﹐炒黃﹞小濃枳殼﹝去穣﹐麩炒﹞白桔梗薄陳皮﹝去白﹞

楊芍藥川白芷大川芎大當歸﹝去尾﹐各一兩﹞交趾桂﹝去粗皮﹐不見火﹞半夏﹝湯洗﹞

粉艸麻黃﹝去節﹞軍姜﹝去皮﹞濃朴﹝去粗皮﹐銼﹐薑汁炒﹞南木香﹝不見火﹞

杏仁﹝去皮尖﹐另研﹞白茯苓﹝各五錢﹞

上爲末﹐每服二錢﹐順流水溫暖調下﹐若覺熱悶﹐白蜜湯下﹐或銼散入眞米醋一合煎。

方內用楊芍藥﹑肉桂﹐能開通子宮﹐其餘藥皆助气之盛﹐關竅自通。麻黃內通陽气﹐陽气盛則血行﹐血行卽產矣。外卻寒邪﹐去積聚﹐皆得其宜。寒月用之甚確﹐隆暑不宜輕服。但以五苓散用葵子﹑燈心煎湯調下﹐卻暑淸魂﹐滑胎易產。胞漿先破﹐則胎幹難產﹐用白蜜﹑淸油﹐侵以熱酒﹐令得所﹐頓服﹐胎气旣潤﹐卽分娩矣。

難產縮砂香附﹝醋炒﹞枳殼甘艸滑石上爲末﹐白湯調服。

﹝行血﹞《本艸》主難產。搗益母艸取汁七大合﹐煎減半﹐頓服立產。無新者﹐以干者一大握﹐水七合煮服。

﹝丹﹞易產天麻丸天麻﹝卽益母艸﹐六月間帶根花葉采﹐曬漧﹐不以多少﹐﹞爲末﹐煉蜜丸龍眼大﹐臨產熟水嚼一丸﹐能除產後百病。

佛手散﹝方及加減法﹐見胎產大法。﹞

如聖散專治孕婦難產。

紫蘇葉當歸﹝各等分﹞

上咀﹐每服三五錢﹐用長流水煎服。如無流水﹐以水順攪動﹐煎服卽下。

又方取本夫帶五寸﹐燒存性﹐酒調服下。

又方取槐樹東枝﹐令產婦把之﹐易產。

又方用紫蘇煎湯﹐調益元散服之﹐卽產。

無憂散治胎肥气逆﹐臨蓐難產。

當歸﹝去蘆﹐酒浸﹞川芎木香﹝不見火﹞白芍藥枳殼﹝去白﹐鹽炒﹞甘艸﹝炙﹐各一錢半﹞

乳香﹝另研﹞血餘﹝燒存性﹐另研。各半錢﹞

上作一服﹐水二盅﹐煎至一盅﹐入乳香﹑血餘和勻﹐不拘時服。

﹝固血﹞治胞漿先破﹐惡水來多﹐胎幹不得下時﹐須先與四物湯補養血气﹐次更濃煎蔥湯﹐放冷﹐令坐婆洗產戶﹐須是款曲洗﹐令气上下通暢﹐更用酥調滑石末塗產戶裏﹐次服神妙乳朱丹﹐或葵子如聖散。

催生如聖散治逆產橫生﹐瘦胎。

百艸霜香白芷﹝不見火﹐爲末﹞

上二味﹐等分研勻﹐每服二大錢﹐於臨產時以童便並少米醋打爲膏﹐沸湯調下。

《集驗》用酒﹑童便各半盞同煎﹐才沸卽熱服﹐不過再服卽產。﹝丹溪用芎歸湯調血﹐血得黑則止。

此藥大能固血﹐免得幹生。﹞

婦人臨產累日气盡不能生﹐兼惡露出盡﹐胞幹終不產者﹐用赤小豆一斗﹐水九升﹐煮令熟﹐去豆滓﹐以阿膠三兩﹐入豆汁溶化﹐每服止半盞﹐未產再服﹐卽出。

﹝破血﹞半夏湯治胎幹而不能產。

半夏曲﹝一兩半﹞大黃﹝五錢﹞肉桂﹝七錢半﹞桃仁﹝三十枚﹐微炒﹞

上爲粗末﹐先服四物湯一二服﹐次服半夏湯﹐姜三片水煎。

又方當歸爲末﹐酒調方寸匕﹐服之。

七聖散臨產腰疼方服。

延胡索沒藥白礬白芷姜黃當歸桂心﹝各等分﹞

上爲末﹐臨產陣痛時﹐燒鏵刃鐵﹝卽犁頭。﹞令通赤﹐淬酒調下三錢﹐服一兩杯立產。

勝金散治難產﹐逐敗血﹐卽自生。若橫逆則轉正﹐子死腹中則胎軟膨寬卽產。祖宗祕傳﹐千金不授。

王不畱行酸漿艸﹝死胎倍用﹞茺蔚子白蒺藜﹝去刺﹞五靈脂﹝行血宜生用﹐各等分﹞

上爲散﹐每服三錢﹐取利方水一盞半﹐入白花劉寄奴子一撮﹐同煎溫服﹐大效。

﹝外取﹞如聖膏治產難並治胞衣不下﹐兼治死胎。

蓖麻子﹝七粒﹞去殼﹐細研成膏﹐塗腳心﹐胞卽下﹐速洗去﹐不洗腸出。卻用此膏塗頂上﹐腸自縮入。一方﹐蓖麻子百粒﹐雄黃一錢﹐細研﹐用如上法。

催生萬金不傳遇仙丹蓖麻子﹝十四粒﹐去殼﹞朱砂﹝研﹞雄黃﹝研﹐各一錢半﹞蛇蛻﹝一尺﹐燒存性﹞

一方﹐蓖麻子三粒。

上爲末﹐漿水飯和丸如彈子大。臨產時先用椒湯淋渫臍下﹐次安藥一丸於臍中﹐用蠟紙數重覆上﹐闊帛束之﹐頭生下﹐急取去藥。一丸可用三次。

三麻四豆脫衣裳﹐研碎將來入麝香﹐若有婦人遭產難﹐貼在臍中兩分張。﹝用蓖麻子三粒﹐巴豆四粒﹐去殼﹐入麝研細﹐貼臍中。﹞

立聖丹治產難危急者。

寒水石﹝四兩﹐二兩生用﹐二兩赤﹞

上同研細﹐入朱砂同研如深桃花色﹐每用三分﹐井花水調如薄糊﹐以紙花剪如杏葉大﹐攤上貼臍心﹐候幹再易﹐不過三上﹐便產。橫逆惡候﹐死胎不下並治﹐神驗。﹝寒水石非方解石﹐卽今人謂軟石膏是也。此方異人所傳﹐妙。﹞

﹝雜方﹞《圖經》云﹕令產婦兩手各握石燕一枚﹐須臾子下。

救產難經日不生﹐雲母粉半兩﹐溫酒調服﹐入口卽產﹐萬不失一。﹝陸氏云﹕已救三五百人﹐效。﹞

治橫逆產理不順﹐用伏龍肝細研﹐每服一錢﹐酒調服﹐其土從兒頭上戴出﹐妙。

﹝世﹞如神散治催生累效﹐靈妙之理﹐人所難通﹐用實殊效。

臨產時令人路上尋破艸鞋一雙﹐取耳燒灰﹐溫酒調下三錢匕。得左足者男﹐右足者女﹐覆者死﹐側者有驚﹐果是神奇。用此送催生丸尢妙。

勝金丹治難產神妙。敗兔毫筆頭一枚﹐燒灰研細﹐搗生藕汁一盞下之。若產母虛弱及素有冷疾者﹐恐藕冷動气﹐卽於重湯內暖過服﹐立產。

﹝鍼灸﹞﹝東﹞婦人將產﹐預先胎破﹐惡水長流﹐坐艸早﹐無血可養﹐枯竭。獨陰﹝五分﹐在足小指第三節

間。﹞承陰﹝一寸五分﹞

﹝玉﹞催生﹐難產及死胎。太衝﹝八分﹐補百息。﹞合谷﹝補﹞三陰交﹝五分﹐瀉﹐立時分解。﹞

足小指節﹝三壯。《心術》多此一穴。﹞產子上衝逼心。巨闕﹝令正坐﹐用抱頭抱腰微偃﹐鍼入六分﹐畱七呼﹐得气卽瀉﹐立蘇。如子掬母心﹐生下手心有鍼痕。子頂母心﹐人中有痕。向後枕骨有痕。是其驗也。神效。﹞合谷﹝三分﹐畱三呼﹐補之。﹞三陰交﹝五分﹐瀉寸吸。﹞

﹝張仲文﹞橫產﹑難產。右腳小指尖頭﹝灸三壯﹐立產。﹞

﹝集﹞又法獨陰﹝同上法﹐取灸七壯﹐禁刺。﹞合谷﹝補﹞三陰交﹝瀉﹞

﹝桑﹞難產。三陰交﹝治驗﹞淳於意治川王美人懷子而不乳﹐召臣意往﹐飲以莨KT藥一撮﹐以酒飲之﹐旋乳。意復診其脈而脈躁﹐躁者有餘病﹐卽飲以消石一劑﹐出血﹐血如豆比五六枚。

滑伯仁治一婦難產﹐七日而不乳﹐且食甚少。伯仁視之﹐以涼粥一盂﹐搗楓葉煎湯調﹐啖之旋乳。或詰其理﹐滑曰﹕此婦食甚少﹐未有無穀气而生者。夫楓葉先生先落﹐後生後落﹐故以作湯飲也。

龐安常治一婦產七日而子不下﹐百治不效。龐視之﹐令其家人以湯溫其腰腹﹐自爲上下拊摩﹐孕者覺腸胃微痛﹐呻吟間生一男﹐其家驚喜而不知所以。龐曰﹕兒已出胞﹐但一手誤執母腸不能脫﹐非符藥所能爲﹐吾隔腹捫兒手所在﹐鍼其虎口﹐痛卽縮手﹐所以遽生﹐無他術也。取兒視之﹐右手虎口﹐鍼痕存焉。一婦累日產不下﹐服催生藥不效。龐曰﹕此必坐艸太早﹐心下懷懼﹐气結而不行﹐非不順也。《素問》云﹕恐則气下。蓋恐則精神怯﹐怯則上焦閉﹐閉則气逆﹐逆則下焦脹﹐气乃不行矣。以紫蘇飲一服便產。及治婦人子懸證。﹝紫蘇飲見胎上逼心。﹞

吳茭山治一婦產難﹐三日不下﹐服破血行經之藥﹐俱罔效。吳因制一方﹐以車前子爲君﹐冬葵子爲臣﹐白芷﹑枳殼爲佐使﹐巳服午產。眾醫異之。吳曰﹕《本艸》謂催生以此爲君﹐《毛詩》采苡以防產難是也。

劉復眞遇府判女產不利﹐已斂。劉取紅花濃煎﹐扶女於凳上﹐以綿帛蘸湯之﹐連以澆帛上﹐以器盛水﹐又暖又淋﹐久而蘇醒﹐遂生男子。蓋遇嚴冬血冷﹐凝滯不行﹐溫卽產見﹐亦神矣哉。

一醫宿客店﹐值店婦產數日不下﹐下體已冷﹐無藥甚窘。以椒﹑橙﹑茱萸等煎湯﹐可下手則和臍腹入門處皆淋洗之﹐气溫血行遂產。

﹝交骨不開﹞﹝薛﹞交骨不開﹐產門不閉﹐皆由元气素弱﹐胎前失於調攝﹐以致血气不能運達而然也。交骨不開﹐陰气虛也﹐用加味芎歸湯﹑補中益气湯。產門不閉﹐气血虛也﹐用十全大補湯。地官李孟卿娶三十五歲女爲繼室﹐妊娠慮其產難﹐索加味芎歸湯四帖備用﹐至期果產門不開﹐止服一帖﹐頓然分娩。上捨費懷徳之室﹐產門不開﹐兩日未生﹐服前藥一劑﹐實時而產。上捨傳此方﹐用之者無有不驗。一婦人分娩最易﹐至四十﹐妊娠下血甚多﹐產門不開﹐與前湯一劑﹐又以無憂散斤許﹐煎熟時時飲之﹐以助其血而產。

加味芎歸湯主交骨不開﹐不能生產。

川芎當歸﹝各一兩﹞自死龜板﹝一枚﹐酥炙﹞婦人頭髮﹝生男女多者﹐一握﹐燒存性﹞

上爲散﹐每服五錢﹐水煎服﹐約人行五里卽生。如胎死亦下。灼過龜板亦可。

卷之四胎前門

下死胎法

產難子死腹中者﹐多因驚動太早﹐或觸犯禁忌﹐致令產難﹐胞漿已破﹐無血養胎﹐枯涸而死故也。須驗產母舌﹐若靑黑﹐其胎死矣﹐當下之。大法﹕寒者熱以行之﹐熱者涼以行之﹐燥者滑以潤之﹐危急者毒藥下之。

﹝熱劑﹞烏金散治難產熱病﹐胎死腹中﹐或因顚僕﹐或從髙墜下﹐或房室驚搐﹐或臨產驚動太早﹐觸犯禁忌﹐或產時未到﹐經血先下﹐惡露已盡﹐致胎幹子死﹐身冷不能自出。但視產婦面赤舌靑﹐是其候也。面靑舌赤﹐母死子活。唇靑吐沫﹐子母俱斃。又有雙胎﹐或一死一活﹐其候難知﹐臨時觀變可也。

熟地黃﹝洗﹐切﹐焙漧﹐酒炒﹞眞蒲黃大當歸交趾桂楊芍藥軍姜﹝去皮﹞粉艸﹝各一兩﹞小黑豆﹝四兩﹞百艸霜﹝五錢﹞

上爲末﹐每用二錢﹐米醋半合許﹐沸湯六七分浸起溫服。疑二之際﹐且進佛手散﹐酒水合煎二三服探之。若未死子母俱安﹐若胎已死﹐立便逐下。的知其胎死﹐進此藥後更進香桂散﹐須臾如手推下。常用催生﹐更加好滑石末半兩﹐葵子五十粒捶碎﹐黃柞葉七八片﹐蔥白二寸﹐順流水煎湯調下。蓋滑石能利小便﹐柞葉行气逐血﹐蔥白內通陽气﹐气盛血行卽產矣。

﹝大全﹞下死胎方桂枝﹝二錢﹞麝香當門子﹝一个﹞同研﹐暖酒服﹐須臾如手推下。﹝一名桂香散。﹞

此藥比之用水銀等不損血气。﹝趙和叔傳﹞一方單用桂末一錢﹐痛時童便調下﹐名救苦散。

一穩婆之女﹐勤苦負重﹐妊娠﹐腹中陰冷重墜﹐口中甚穢。余意其胎必死﹐令視其舌﹐果靑黑。與朴硝半兩許服之﹐隨下穢水而愈。一婦胎死﹐服朴硝而下穢水﹐肢體倦怠﹐气息奄奄。用四君爲主﹐佐以四物﹑姜﹑桂調補而愈。

﹝寒劑﹞治妊娠三五个月﹐胎死在腹內不出。

大腹子赤芍藥楡白皮﹝各三兩﹞當歸﹝一兩﹐炒﹞滑石末﹝七錢半﹞瞿麥葵子﹝炒﹞

茯苓粉艸子芩﹝各半兩﹞

上爲粗末﹐每服四錢﹐水一盞﹐煎至七分﹐去滓﹐不拘時溫服。

鄧知縣傳﹐療死胎不出。朴硝半兩研細﹐以溫童便調服屢效。

治死胎不下﹐指甲靑﹐舌靑脹悶﹐口中作屎臭。先以平胃散一帖﹐作兩服﹐每服酒水各一盞﹐煎至一盞﹐卻投朴硝末半兩﹐再煎三五沸溫服﹐其胎化血水下。

﹝本﹞治子死腹中不出。用辰砂一兩﹐水煮四五沸﹐末之﹐然後取酒調服﹐立出。

﹝外﹞療子死腹中。眞珠二兩爲末﹐酒調服盡﹐立出。

﹝滑劑﹞《千金》治小兒死腹中。葵子末酒服方寸匕。若口噤不開﹐格口灌之﹐藥下卽活。

療妊娠胎死腹中﹐或母疾欲下胎。楡白皮煮汁服二升。

﹝大﹞治子死腹中﹐或半生不下﹐或半著脊骨﹐在艸不產﹐血气上蕩母心﹐面無顏色﹐气欲絕。

豬脂﹝一斤﹞白蜜﹝一升﹞醇酒﹝二升﹞

上三味﹐合煎取二升﹐分溫二服。不能飲﹐隨所能服之。

﹝婦人良方﹞一字神散治子死胎不下﹐胞破不生。此方屢效﹐救人無量。

鬼臼﹝黃色者﹐不以多少﹐去毛﹐碾爲末﹐極細如粉﹐不用羅﹐以手指撚之﹞

上每服二錢﹐用無灰酒一盞﹐同煎至八分﹐通口服﹐立效如神。

﹝世﹞治生產不順﹐胎死腹中﹐胞衣不下﹐臨產危急﹐妙。

蛇蛻﹝一條﹐全者﹐香油燈上燒﹐研﹞麝香﹝少許﹞

上爲末﹐童便﹑酒各半盞﹐調一服卽生﹐效。

楊氏療有孕月數未足﹐子死腹中﹐母欲悶絕。取大豆﹝一方黑豆。﹞三升﹐醋煮濃汁三升﹐頓服立效。

《本事》治妊娠熱病﹐胎死腹中。鹿角屑一兩﹐水一盞﹐蔥五莖﹐豆豉半合﹐同煎至六分﹐去滓溫分二服。

又方取死胎﹐烏雞一支﹐去尾細切﹐以水三升﹐煮取二升﹐去雞﹐通手用衣帛蘸﹐摩臍下﹐胎自出。

卷之五產後門

產後將調法

﹝大全﹞凡生產畢﹐飲熱童便一盞﹐不得便臥﹐且宜閉目而坐﹐須臾上牀﹐宜仰臥不宜側臥﹐宜豎膝未可伸足﹐髙倚牀頭﹐濃鋪褥﹐遮圍四壁﹐使無孔隙﹐免致賊風。及以醋塗鼻﹐或用醋炭及燒漆器﹐更以手從心至臍下﹐使惡露不滯﹐如此三日﹐以防血暈血逆。不問腹痛不痛﹐有病無病﹐以童便和酒半盞﹐溫服五七服妙。酒𨿽行血﹐亦不可多﹐恐引血入四肢﹐且能昏暈。宜頻食白粥少許﹐一月之後﹐宜食羊肉﹑豬蹄少許﹐仍愼言語﹐七情﹐寒暑﹐梳頭﹑洗足﹐以百日爲度。若气血素弱者﹐不計日月﹐否則患手足腰腿酸痛等證﹐名曰蓐勞﹐最難治療。初產時不可問是男女﹐恐因言語而泄气﹐或以愛憎而動气﹐皆能致病。不可獨宿﹐恐致虛驚﹐不可刮舌﹐恐傷心气﹐不可刷齒﹐恐致血逆﹐須血气平復﹐方可治事。犯時微若秋毫﹐成病重如山嶽﹐可不戒哉。﹝陳藏器云﹕漬薴汁與產婦服之﹐將薴麻與產婦枕之﹐止血暈。產婦腹痛﹐以薴安腹上則止。﹞產婦將息如法﹐臟腑調和﹐庶無諸疾苦﹐須先服黑神散﹑四物湯﹑四順理中丸﹑七寶散。若壯熱頭痛﹐此乳脈將行﹐用玉露散。頭目不淸﹐是血暈﹐用淸魂散。粥食不美﹐是胃气虛﹐用四順理中丸。

﹝丹﹞或曰﹕初產之婦﹐好血已虧﹐污血或畱﹐彼黑神散非要藥乎﹖答曰﹕至哉坤元﹐萬物資生﹐理之常也。初產之婦﹐好血未必虧﹐污血未必積﹐臟腑未必寒﹐何以藥爲。飲食起居﹐勤加調護﹐何病之有。誠有污血﹐體怯而寒﹐與之數帖﹐亦自簡便。或有他病﹐當求病起何因﹐病在何經﹐气病治气﹐血病治血﹐何用拘執此方﹐例令服餌。設有性急者﹐形瘦者﹐本有怒火者﹐夏月坐蓐者﹐時有火令﹐姜﹑桂皆爲禁藥。至於將護之法﹐尢爲悖理﹐肉汁發陰經之火﹐易成內傷之病也。先哲具有訓戒﹐胡爲以羊﹑雞濃汁作糜﹐而又常服。當歸丸﹑當歸建中湯﹑四順理中丸﹐𨿽是補劑﹐並是偏熱﹐臟腑無寒﹐何處消受﹖若夫兒之初生﹐母腹頓寬﹐便啖雞子﹐且喫夥鹽﹐不思雞子難化﹐夥鹽發熱﹐展轉生證﹐不知所因﹐率爾用藥﹐寧不誤人。予每見產婦之無疾者﹐必教之以卻去黑神散﹐與夫雞子﹑夥鹽﹐諸品肉食﹐且與白粥將理﹐間以些少鯗魚﹐煮令淡食之﹐半月後方與少肉﹔若雞子亦須豁開淡煮﹐大能養胃卻疾。彼富貴之家﹐驕恣之婦﹐卒有白帶頭風﹐气痛膈滿﹐痰逆口漧﹐經事不調﹐發禿體倦﹐皆是陽盛陰虛之病。天生血气﹐本自和平﹐曰盛曰虛﹐又烏知非此等繆迷有以兆之耶。

《千金》云﹕凡產後滿百日﹐乃可會合﹐不爾至死﹐虛羸百疾滋長﹐愼之。凡婦人患風气臍下虛冷﹐莫不由此早行房故也。產後七日內﹐惡血未盡﹐不可服湯。候臍下塊散﹐乃進羊肉湯。有痛甚切者﹐不在此例。候兩三日消息﹐可服澤蘭丸﹐此至盈月丸藥盡爲佳﹐不爾﹐虛損不可平復也﹐至極消瘦不可救者﹐服五石澤蘭丸補之。服法必七日之外﹐不得早服也。

凡婦人因暑月產乳﹐取涼太多﹐得風冷腹中積聚﹐百疾競起﹐迄至於死﹐百方療不能瘥﹐桃仁煎主之。出蓐後服之。婦人總令無病﹐每至秋冬﹐須服一二劑﹐以至年內﹐當將服之佳。

丹溪云﹕產後以大補气血爲先﹐𨿽有雜證﹐以末治之。產後一切皆不可發表。產後不可用芍藥﹐以酸寒伐生發之气故也。

﹝通用方﹞加味四君子湯新產之後﹐𨿽無疾故﹐宜將息調理脾胃﹐美進飲食﹐則臟腑易平復﹐气血自然和調﹐百疾不生也。

人參茯苓白術甘艸陳皮藿香縮砂仁黃﹝各等分﹞

上銼散﹐每服四錢﹐姜三片﹐棗一枚﹐煎溫服。

四順理中丸治新產血气俱傷﹐脾胃不調﹐百日內宜常服。

人參﹝去蘆﹞漧薑﹝炮﹞白術﹝各一兩﹞甘艸﹝炙﹐半兩。爲細末﹞

上煉蜜丸如桐子大。每服五十丸﹐空心米飲送下。

地黃丸治產後腹痛﹔眼見黑花﹐或發狂如見鬼狀﹔或胎衣不下﹐失音不語﹐心胸脹滿﹐水谷不化﹐口漧煩渴﹐寒熱往來﹐口內生瘡﹐咽喉腫毒﹐心中忪悸﹐夜不得睡﹐產後中風﹐角弓反張﹐面赤﹐牙關緊急﹔或崩中如豚肝﹐臍腹痛﹐煩躁恍惚﹐四肢腫滿﹔及受胎不穩﹐唇口指甲靑黑。

生地黃﹝研取汁﹐畱滓﹞生薑﹝各二斤﹐研取汁﹐畱滓﹞蒲黃當歸﹝各四兩﹞

上於銀石器內﹐取生地黃汁炒生薑滓﹐以薑汁炒地黃滓﹐各令幹﹐四味同焙﹐研爲細末﹐醋煮麵糊爲丸如彈子大。每服一丸﹐食前當歸酒化下。一方只用地黃﹑生薑﹐根據交加法制爲末﹐每服三錢﹐酒下。

當歸散﹝見前胎墮半產條。﹞

四味湯治產後一切諸疾﹐才方分娩﹐一服尢妙。

當歸﹝心膈煩﹐加半錢﹞玄胡索﹝气悶喘﹐加半錢﹞血竭﹝惡露不快﹐加半錢﹞

沒藥﹝心腹撮痛﹐加半錢﹞

上等分爲細末﹐每服二錢﹐食前以童子小便一盅﹐煎至六分溫服。

玉露散治產後乳脈不行﹐身體壯熱疼痛﹐頭目昏眩﹐大便澀滯﹐此藥涼膈壓熱下乳。

人參白茯苓甘艸﹝各半兩﹞川芎苦梗﹝炒﹞白芷﹝各一兩﹞當歸﹝二錢半﹞

芍藥﹝七錢半﹞

上爲細末﹐每服二平錢﹐水一盞﹐煎至七分﹐溫服。如煩熱甚﹐大便祕者﹐加大黃二錢半。

地黃煎治產後諸疾。

生地黃汁生薑汁﹝各一升﹞藕汁﹝半升﹞大麻仁﹝三兩﹐去殼研﹞

上和勻﹐以銀器內慢火熬成膏﹐溫酒調服半匙﹐更以北術煎膏入半匙尢佳。《產寶》方無麻仁﹐用白蜜﹐治產後虛憊﹑盜汗﹑嘔吐。

地黃酒治產後百病。未產一月先釀﹐產訖可服。

地黃汁好曲好淨秫米﹝蒸﹐各二升﹞

上先以地黃汁漬曲令發﹐準家法釀之至熟﹐封七日﹐取淸者服﹐常服令酒气相接﹐勿令絕。忌蒜﹑生冷﹑滑﹑雞﹑豬肉﹐一切毒物。凡婦人皆可服﹐但夏三月不可釀﹐春秋宜作﹐以地黃汁並滓﹐納米中炊合用之。若作一石﹑十石﹐準此二升爲則。先服當歸湯﹐後服此妙。

桃仁煎療產後百病諸气。

桃仁﹝一千二百枚﹐去皮尖及雙仁﹐熬令黃色﹞

上搗令極細﹐以上等酒一斗五升﹐同研三四徧﹐如作麥粥法﹐以極細爲佳﹐入小長頸瓷瓶中密塞﹐以面封之﹐納湯中煮一伏時﹐不停火﹐亦勿令火猛﹐使瓶口常出在湯上﹐勿令沒之﹐候熟取出﹐溫酒服一合﹐日再服。

產後醋墨松煙細墨﹝不拘多少﹐用炭火通紅﹐以米醋淬之﹐再再淬﹐如此七度﹞

上研令極細﹐用絹羅過﹐才產了服二錢﹐以童便調下。

黑神散治婦人產後惡露不盡﹐胞衣不下﹐攻衝心胸痞滿﹐或臍腹堅脹撮痛﹐及血暈神昏﹐眼黑口噤﹐產後瘀血諸疾﹐並皆治之。又名烏金散﹐治產後十八證﹕一曰因熱病胎死腹中。二曰產難。三曰胞衣不下。四曰血暈﹐五曰口干心悶。六曰乍寒乍熱。七曰虛腫。八曰乍見鬼神。九曰月內不語。十曰腹痛泄瀉。﹝兼服止瀉調气藥。﹞十一曰徧身疼痛。十二曰血崩。十三曰血气不通﹐咳嗽。十四曰寒熱心痛﹐月候不來。十五曰腹脹滿﹐嘔逆不定。﹝次服朱砂丸三二日﹐炒生薑﹑醋湯下七丸。﹞十六曰口鼻黑气及鼻衄。﹝此證不可治。﹞十七曰喉中气喘急。﹝死不治。﹞十八曰中風。

熟漧地黃蒲黃﹝炒﹞當歸漧薑﹝炮﹞桂心芍藥甘艸﹝各四兩﹞黑豆﹝炒去皮﹐半升﹞

上爲細末﹐每服二錢﹐酒﹑童便各半盞﹐同煎服。

琥珀散治產後一切危急之疾。

琥珀朱砂麝香香墨﹝醋炙﹞僵蠶當歸﹝各二錢半﹞鯉魚鱗﹝炒焦﹞桂心百艸霜白附子梁上塵﹝炒令煙出﹐篩淨﹐各半兩﹞

細末之﹐炒生薑﹑熱酒調服二錢效。

千金增損澤蘭丸療產後百病﹐理血气﹐補虛勞。

澤蘭甘艸當歸川芎﹝各一兩七錢半﹞附子﹝炮﹞漧薑白術白芷桂心北細辛﹝各一兩﹞北防風人參牛膝﹝各一兩二錢半﹞柏子仁熟地黃石斛﹝各一兩半﹞

濃朴本蕪夷﹝各五錢﹞麥門冬﹝去心﹐二兩﹞

上共爲細末﹐煉蜜丸如梧桐子大。溫酒下二十丸。

黑龍丹治產後一切血疾﹐產難﹐胎衣不下﹐危急惡疾垂死者﹐但灌藥得下﹐無不全活。

當歸五靈脂川芎良姜熟地黃﹝各一兩﹞

上細銼﹐以沙合盛﹐赤石脂泥縫﹐紙筋鹽泥固濟﹐炭火十斤﹐令通赤﹐去火候冷﹐開看成黑糟色﹐取出細研﹐卻入後藥。

百艸霜﹝五兩﹞硫黃乳香﹝各一錢半﹞花蕊石琥珀﹝各一錢﹞

上五味﹐並細研﹐與前五味再研﹐如法修制和勻﹐以米醋煮麵糊﹐丸如彈子大。每服一丸﹐炭火燒令通赤﹐投於生薑自然汁與童子小便﹐入酒漉出﹐控幹研細﹐只用此酒調下。

﹝診﹞婦人生產之後﹐寸口脈洪疾不調者死。沈微附骨不絕者生。婦人新生乳子﹐脈沈小滑者生﹐實大堅弦急者死。

卷之五產後門

胞衣不下

﹝大全﹞夫有產兒出﹐胞衣不落者﹐世謂之息胞。由產初時用力﹐比產兒出﹐而體已疲憊﹐不復能用力﹐產胞經停之間﹐而外冷乘之﹐則血道澀﹐故胞衣不出。須急以方藥救治﹐不妨害於兒﹐所柰者胞緊連兒臍﹐胞不出卽不得以時斷臍浴洗﹐冷气傷兒﹐則成病也。舊法胞衣不出﹐恐損兒者﹐根據法截臍而已。產處須順四時方面﹐並避五行禁忌﹐若有觸犯﹐多令產婦難產。

郭稽中論曰﹕胎衣不下者何﹖答曰﹕母生子訖﹐流血入衣中﹐衣爲血所脹﹐故不得下。治之稍緩﹐脹滿腹﹐以次上衝心胸﹐疼痛喘急者﹐但服奪命丹以逐去衣中之血﹐血散脹消﹐胎衣自下。牛膝湯亦效。

﹝薛﹞有因惡露入衣﹐脹而不能出﹐有因元气虧損而不能送出﹐其惡露流衣中者﹐腹中脹痛﹐用奪命丹或失笑散以消瘀血﹐緩則不救。其元气不能送者﹐腹中不脹痛﹐用保生無憂散以補固元气﹐或用蓖麻子肉一兩﹐細研成膏﹐塗母右腳心﹐衣下卽洗去﹐緩則腸亦出。如腸不上﹐仍用此膏塗腦頂﹐則腸自入。益母丸亦效。家人婦胎衣不出﹐胸腹脹痛﹐手不敢近﹐此瘀血爲患﹐用熱酒下失笑散一劑﹐惡露胎衣並下。一產婦胎衣不出﹐腹不脹痛﹐手按之痛稍緩﹐此是气虛而不能送出﹐用無憂散而下。前證余詢諸穩婆云﹐宜服益母艸丸﹐或就以產婦頭髮入口作嘔﹐胎衣自出﹐其不出者必死﹐授與前法甚效。一產婦產後面赤﹐五心煩熱﹐敗血入胞﹐胞衣不下﹐熱有冷汗。思但去其敗血﹐其衣自下﹐遂用烏豆二合﹐炒透﹐然後燒紅鐵秤錘同豆淬其酒﹐將豆淋酒化下益母丹二丸﹐胞衣從血而出﹐余證盡平。

奪命丹附子﹝半兩﹐泡﹞牡丹皮﹝一兩﹞漧漆﹝二錢半﹐碎之﹐炒煙盡﹞

上爲細末﹐以釅醋一升﹐大黃末一兩同熬成膏﹐和藥丸如梧子大﹐溫酒吞五七丸﹐不拘時。

花蕊石散治產後气欲絕﹐緣敗血不盡﹐血迷血暈﹐惡血奔心﹐胎死腹中﹐胎衣不下﹑至死者﹐但心頭暖﹐急以童子小便調一錢﹐取下惡物如豬肝﹐終身無血風血气疾。膈上有血﹐化爲黃水﹐卽吐出或小便中出也。若先下胎衣﹐則泛泛之藥不能達﹐若先治血悶﹐則尋常之藥無此功﹐無如此藥有兩全之效。

花蕊石﹝一斤﹞上色硫黃﹝四兩﹐各研細﹞

上二味﹐相拌令勻﹐先用紙和膠泥固瓦罐子一个﹐內可容藥﹐候泥幹﹐入藥在內﹐密泥封口了﹐焙籠內焙令透熱﹐安在四方磚上﹐﹝磚上書八卦五行字。﹞用炭一秤﹐籠疊周匝﹐自巳午時從下生火﹐令漸漸上徹﹐有墜下火放夾火上﹐直至經宿﹐炭消火冷﹐又放經宿﹐冷定取出﹐細研﹐以絹羅至細﹐瓷合內盛﹐根據法用之。﹝此藥便是療金瘡花蕊石散﹐尋常人自宜時時收蓄防急。﹞

一親戚婦人﹐產後胞衣不下﹐血漲迷悶﹐不省人事﹐告之曰﹕死矣。予曰﹕此血脹也﹐可用花蕊石散救之。因以一錢﹐童便調灌下卽蘇﹐其胎衣與惡水旋卽下而無恙。

芎散治胎衣不下。

芎當歸﹝焙﹐各半兩﹞楡白皮﹝一兩﹐銼﹞

爲細末﹐每服二錢﹐食前用生地黃汁同溫酒調下。

必效方牛膝湯治胎衣不出﹐臍腹堅脹急痛﹐卽殺人。服此藥胞卽爛下﹐死胎亦下。

牛膝瞿麥﹝各四兩﹞當歸﹝三兩﹞通艸﹝六兩﹞滑石﹝八兩﹞葵子﹝五兩﹞

上細切﹐以水九升﹐煮取三升﹐分三服。若衣不下﹐腹滿卽殺人﹐宜服此藥﹐衣卽爛出也。

牛膝散治妊娠五六月墮胎﹐胞衣不出。

牛膝川芎朴硝蒲黃﹝各七錢半﹞桂心﹝半兩﹞當歸﹝一兩半﹞

上爲粗末﹐每服四錢﹐水一盞﹐姜三片﹐生地黃一分﹐煎至六分﹐去滓溫﹐頻服。

千金備急丹治產後惡血衝心﹐胎衣不下﹐腹中血塊。

以錦紋大黃一兩爲細末﹐用釅醋半升﹐同煎如膏﹐丸如桐子大﹐溫醋湯吞五丸﹐或七丸﹐須臾惡血卽下﹐愈。

《保命》治胎衣不下﹐或子死腹中﹐或血衝上昏悶﹐或血暴下及胎幹不能生產。半夏湯主之。﹝方見前催生。﹞

下胎丸半夏白散﹝各半兩﹞

上細末﹐丸如桐子大。食後半夏湯下三十丸﹐漸加至五十丸。如未效者﹐須廣大其藥﹐楡白皮散主之。又不效﹐用大聖散主之。有宿熱者﹐宜服人參荊芥散。

治胞衣不出﹐若腹脹則殺人。

黑豆一合﹝炒令熟﹞

上入醋一盞﹐煎三五沸﹐去豆﹐分爲三服。酒煮亦可。

《必效方》治胎衣不下。服蒲黃如棗大。﹝《集驗》《千金》《崔氏方》並同。﹞

又方生地黃汁﹝一升﹞苦酒﹝三合﹞暖服之。

又方牛膝﹝一兩﹞葵子﹝一合﹞杵碎﹐以水一盞半﹐煎至一盞﹐去滓分二服。

《廣濟》治胎衣不出方。

以竈突中土三指撮﹐以水服之。﹝《集驗》《千金》《備急》同。﹞

又方伏龍肝﹝一大塊﹐研碎﹞用好醋調令相合﹐納臍中﹐續煎生甘艸湯三四合服。

又方醋湯飲之出。

又方雞子﹝一枚﹞苦酒﹝一合﹞和飲之﹐立出《延年方》治胎衣不出﹐腹脹則殺人。

吞雞子黃三个﹐仍解發刺喉中令嘔﹐卽出。若困極﹐以水煮螻蛄一枚﹐二十沸﹐灌入口﹐汁下卽出。﹝崔氏同。﹞

《救急方》赤小豆﹝男七粒﹐女十四粒﹞東流順水吞下。

療胞衣不下方。

栝蔞實﹝一个取子研令細﹞

上酒﹑童便各半盞﹑相和﹐煎至七分﹐去滓溫服。﹝如無實﹐根亦得。﹞

又方紅花﹝一兩﹞酒煮濃汁服。

又方以鹿角鎊屑﹐研細三分﹐煮蔥白湯調下。

凡欲產時﹐必先脫常所著衣以籠竈﹐胞衣自下﹐仍易產。

《廣濟方》胞衣不出取夫單衣蓋井上﹐立出。

又方取產母鞋底﹐火炙熱﹐熨小腹上下二七次。

又方取路傍破艸鞋前截﹐連鼻燒灰﹐童便和酒調下。

又方皂角刺燒爲末﹐每服一錢﹐溫酒調下。

《寶慶方》云﹕婦人百病﹐莫甚於生產﹐產科之難﹐臨產莫重於催生﹐旣產莫甚於胞衣不下﹐惟有花蕊石散一藥﹐最爲緊要。如黑神散﹑琥珀散諸方之類﹐𨿽皆有驗﹐然鄕居或遠於藥局﹐倉卒之間﹐無法可施。今有一妙法﹐若產訖胞衣不下﹐停待稍久﹐非特產母疲倦﹐又且血流入胞中﹐爲血所脹﹐上衝心胸﹐喘急疼痛﹐必致危篤。若有此證﹐宜急斷臍帶﹐以少物系墜﹐﹝以物系墜之時﹐切宜用心﹐先系然後截斷﹐不爾則胞上掩心而死。﹞使其子血脈不潮入胞中﹐則胞衣自當痿縮而下﹐縱淹延數日﹐亦不害人。只要產母心懷安泰﹐終自下矣。累試有驗﹐不可輕信坐婆﹐妄用手法﹐多有因此而亡者﹐愼之愼之。

﹝鍼灸﹞胞衣不下三陰交中極﹝各瀉之。﹞

﹝標幽﹞又法照海內關﹝甲﹞女子字難﹐若胞不出﹐昆侖主之。

卷之五產後門

血暈

﹝厥逆附﹞

﹝金匱﹞問曰﹕新產婦人有三病﹐一者病痙﹐二者病鬱冒﹐三者大便難﹐何謂也﹖師曰﹕新產血虛﹐多汗出﹐喜中風﹐故令病痙。亡血復汗﹐寒多﹐故令鬱冒。亡津液﹐胃燥﹐故大便難。按產婦鬱冒﹐卽今世所謂血暈也。

﹝大全﹞產後血暈者﹐由敗血流入肝經﹐眼黑花﹐頭目旋暈﹐不能起坐﹐甚致昏悶不省人事﹐謂之血暈﹐細酒調黑神散最佳。庸醫或作暗風﹑中風治之。凡暈﹐血熱乘虛逆上湊心﹐故昏迷不省﹐气閉欲絕是也。然其由有三﹕有用心使力過多而暈﹐有下血多而暈﹐有下血少而暈。其暈𨿽同﹐治之則異﹐當詳番之。下血多而暈者﹐但昏悶煩乳而已﹐當以補血淸心藥﹐下血少而暈者﹐乃惡露不下﹐上搶於心﹐心下滿急﹐神昏口噤﹐絕不知人﹐當以破血行血藥。古法有云﹕產婦才分娩訖﹐預燒秤錘或黃石子﹐硬炭燒令通赤﹐置器中﹐急於牀前以醋沃之﹐得醋气可除血暈﹐產後一月﹐時作爲妙。崔氏云﹕凡暈者皆是虛熱﹐血气奔送腹中空所致﹐欲分娩者﹐第一須先取釅醋以塗口鼻﹐仍置醋於傍﹐使聞其气﹐兼細細飲之﹐此爲上法。如覺暈﹐卽以醋面﹐蘇來卽飲醋﹐仍少與解之。﹝一云﹐仍少與水解之。﹞

一法燒漧漆令煙濃燻產母面卽醒。﹝如無干漆﹐取舊漆器火燒煙燻亦妙。﹞

郭稽中論曰﹕產後血暈者何﹖答曰﹕產後气血暴虛﹐未得安靜﹐血隨气上﹐迷亂心神﹐故眼前生花﹐極甚者令人悶絕不知人﹐口噤神昏气冷﹐醫者不識﹐呼爲暗風﹐若作此治之﹐病必難愈﹐但服淸魂散卽省。

﹝薛﹞產後元气虧損﹐惡露乘虛上攻﹐眼花頭暈﹐或心下滿悶﹐神昏口噤﹐或痰壅盛者﹐急用失笑散主之。若血下多而暈﹐或神昏煩亂者﹐大劑芎歸湯補之﹐或蕓苔子散﹐或童子小便﹐有痰加二陳湯。若因勞心力而致者﹐宜補中益气湯加香附。若因气血虛極不省人事﹐用淸魂散﹐繼以芎歸湯及大補气血之劑。凡產可用醋﹑漆器燻﹐或用半夏末冷水和丸入鼻孔中﹐並無前患。丹溪先生云﹕血暈因气血俱虛﹐痰火泛上﹐宜以二陳導痰﹐或加減朱砂安神丸﹐以麥門冬湯下亦可。大凡產後口眼斜等證﹐當大補气血爲主﹐而兼以治痰。若脾胃虛而不能固者﹐用六君子湯。至五七个月﹐當服安胎飲。至八九个月再加大腹皮﹑黃楊腦。如臨產時﹐更宜服保生無憂散﹐庶無前患。家人婦產後小腹作痛﹐忽牙關緊急﹐灌以失笑散﹐良久而蘇﹐又用四物加炮姜﹑白術﹑陳皮而愈。一產婦兩手麻木﹐服愈風丹﹐天麻丸﹐徧身皆麻﹐神思倦怠﹐晡熱作渴﹐自汗盜汗﹐此气血俱虛也。用十全大補加炮姜數劑﹐諸證悉退﹐卻去炮姜﹐又數劑而愈。但內熱﹐此血虛也﹐用逍遙散而痊。一婦八月胎下墜或動﹐面黃體倦﹐飲食少思﹐此脾气虛弱﹐用補中益气湯倍白術﹐加蘇梗﹐三十餘劑而安。產後眩暈胸滿﹐咳嗽﹐用四物加茯苓﹑半夏﹑桔梗而愈。一產婦因產飲酒﹐惡露甚多﹐患血暈﹐口出酒气﹐此血得酒熱而妄行﹐虛而作暈也。以佛手散加漧葛二錢﹐一劑而痊。酒性悍﹐入月及產後不宜飲﹐恐致前證。產室人眾﹐喧嚷气熱﹐亦致此證。

丹溪治一婦面白形長﹐心郁﹐半夜生產﹐侵晨暈厥﹐急灸气海十五壯而蘇。後以參﹑術等藥﹐服兩月而安。此陽虛也。

奉化陸嚴﹐治新昌徐氏婦病產後暴死﹐但胸膈微熱。陸診之曰﹕此血也。用紅花數十斤﹐以大鍋煮之﹐候湯沸﹐以木桶盛之﹐將病者寢其上燻之﹐湯气微復加之。有頃﹐婦人指動﹐半日遂蘇。此與許胤宗治王太后之意同。

淸魂散澤蘭葉人參﹝各二錢半﹞川芎﹝半兩﹞荊芥﹝一兩﹞一方有甘艸﹝二錢﹞

上爲末﹐用溫酒熱湯各半盞﹐調一錢﹐急灌之﹐下咽眼卽開﹐气定卽醒。

保命荊芥散治產後風虛血暈﹐精神昏昧。

荊芥﹝一兩三錢﹞桃仁﹝炒五錢﹞

上細末﹐熟水下三錢。微喘加杏仁﹑﹝炒﹞甘艸各三錢。

《衍羲》治產後血暈﹐用荊芥穗爲末﹐童便調下二三錢﹐極妙。產後血暈﹐身痙直戴眼﹐口角與目外眵向上牽急﹐不知人。取雞子一枚﹐去殼取淸﹐以荊芥末二錢調服﹐遂仍根據次調治﹐若無他疾﹐則不須治﹐甚爲敏捷。

上荊芥例﹐气虛人不可服。

來蘇散治臨產用力太過﹐气血暈悶﹐不省人事。

木香﹝不見火﹞神曲﹝炒﹞陳皮﹝去白﹞白芍藥阿膠﹝蛤粉炒﹞麥﹝炒﹞

黃﹝去蘆﹞生薑﹝炒黑﹐各一錢﹞糯米﹝一撮﹞薴根﹝洗淨﹐一錢半﹞甘艸﹝炙﹐半錢﹞

上作一服﹐水二盅﹐煎至一盅﹐斡開口灌下﹐連進爲愈。

芎歸湯治產後去血過多﹐血暈不省。

川芎當歸﹝各等分﹞

上作一服﹐水二盅﹐煎至一盅﹐食前服。腹中刺痛﹐加白芍藥﹐口漧煩渴加烏梅﹑麥門冬﹐發寒熱加白芍藥﹐水停心下加茯苓﹑生薑﹐虛煩不得眠﹐加人參﹑竹葉。

芎歸加芍藥湯﹐治產後去血過多而暈。﹝方見產後血不止。﹞

《保命集》治產後血暈危困。

生地黃汁﹝一大盞﹞當歸赤芍藥﹝各二錢半﹐銼﹞

上水煎三五沸﹑溫服。如覺煩熱﹐去當歸﹐入童子小便半盞服之。

《廣濟》治產後血暈﹐心悶不識人﹐或神言鬼語﹐气急欲絕。

芍藥甘艸﹝各一兩﹞丹參﹝七錢半﹐並爲咀﹞生地黃汁﹝一升﹞生薑汁白蜜﹝各三合﹞

上水二升﹐先煎前藥取八合﹐下二汁及蜜和勻﹐分兩服。

梅師治產後余血攻心﹐或下血不止﹐心悶面靑身冷﹐气欲絕。

新羊血一盞飲之妙﹐日三服。

產後忽冒悶﹐汗出不識人者﹐暴虛故也。

破雞子三枚﹐吞之便醒。若未醒﹐可與童便一升﹐甚驗。若產後去血多者﹐又增此疾﹐與雞子不醒者﹐可急作竹瀝汁一服五合﹐須臾不定。再與五合﹐頻與三五服﹐瘥。

又方松煙墨二錢﹐燒通紅﹐窨滅爲末﹐溫酒或醋湯調服半匕。

﹝丹﹞婦人產後血暈﹐此乃虛火載血﹐漸漸暈將上來﹐用鹿角燒灰﹐出火毒﹐研極細﹐用好酒﹑童便調灌下﹐一呷卽醒。此物行血極效。

獨行散治產後血暈﹐昏迷不省﹐衝心悶絕。

五靈脂﹝二兩﹐半生半炒﹞

上爲細末﹐每服二錢﹐溫酒調下。口噤者拗開口灌之﹐入喉卽愈。一方加荊芥爲末﹐童便調服﹐如血崩不止﹐加當歸﹐酒﹑童便煎﹐不拘時服。

治下胎或產後血上衝心已死。

用郁金燒存性爲末﹐二錢﹐釅醋一合調灌之﹐立活。

產後血暈﹑心悶气絕。

紅花﹝一兩﹞搗爲末﹐分作二服﹐酒二盅﹐煎取一盅﹐並服﹐如口噤﹐斡開灌之﹐效。

一方用紅花三兩新者﹐無灰酒﹑童便各半升﹐煮取一盞服。

《肘後》治血暈。

蘇木﹝三兩﹐細銼﹐﹞水五升﹐煮取二升﹐分再服瘥。無蘇木﹐取緋衣煮汁飲之亦得。

《聖惠》治產後血暈不知人﹐及狂語。

麒麟竭﹝一兩﹐細研爲末﹐﹞非時以溫酒調下二錢匕。

奪命散治產後血暈﹐血入心經﹐語言顚倒﹐健忘失志﹐及產後百病。

沒藥血竭﹝各等分﹞

上研細爲末﹐才產下便用童便﹑細酒各半盞﹐煎一兩沸﹐調下二錢﹐良久再服﹐其惡血自循下行﹐更不衝上﹐免生百疾﹐專治婦人方只用白湯調。五羊洪運使子捨孺人﹐產後語言顚倒﹐譫語不已﹐如有神靈﹐服諸藥無效﹐召陳診之﹐六脈和平﹐陳以此藥兩服愈。

紅花散﹝《保命》﹞治產後血昏血暈血崩﹐及月事不勻﹐遠年幹血气。

榦荷葉牡丹皮川當歸紅花蒲黃﹝炒﹐各等分﹞

上細末﹐每半酒煎和渣溫服。如胎衣不下﹐楡白皮湯調半兩。

上破血輕劑。

牡丹散﹝《三因》﹞治產後血暈悶絕﹐口噤﹐則斡開口灌之。

牡丹皮大黃﹝煨﹞芒硝﹝各一兩﹞冬瓜子﹝半合﹞桃仁﹝三十粒﹐去皮尖﹞

上銼﹐每服五錢﹐水三盅﹐煎一盅半﹐去滓﹐入硝又煎﹐分二服。

《產書》治產後心煩﹐手腳煩熱﹐气力欲盡﹐血暈連心﹐頭硬﹐及寒熱不禁。

接骨木破之如子一握﹐以水一升﹐煎取半升﹐分溫二服。或小便數﹐惡血不止﹐服之卽瘥。此水煎三徧﹐其力一般﹐此是起死之方。

上重劑﹐血點滴不出者宜用。

花蕊石散治產後气欲絕﹐惡血奔心欲死者﹐但以童便調一錢服之﹐取下惡物爲妙。

﹝胞衣不下。﹞

黑神散治產後血暈﹐用細酒調服佳。﹝產後通用方。﹞

上方寒多者用之。

治產後血暈心悶亂﹐恍惚如見鬼。

生益母艸汁﹝三合﹐如無﹐根亦可﹞生地黃汁﹝二合﹞童便﹝一合﹞雞子淸﹝三枚﹞

上以前三味煎三四沸﹐後入雞子淸攪停﹐作一服。

治產後血暈﹐狂語不識人﹐狂亂。

童便﹝二合﹞生地黃汁﹝一合﹞赤馬通﹝七枚﹞紅雪﹝八分﹞

上以上二味浸赤馬通﹐絞去滓下紅雪﹐溫爲兩服。

上方熱多者用之。

仲景云﹕產婦鬱冒﹐其脈微弱﹐不能食﹐大便反堅﹐但頭汗出﹐所以然者﹐血虛而厥﹐厥而必冒﹐冒家欲解﹐必大汗出﹐以血虛下厥﹐孤陽上出﹐故頭汗出。所以產婦喜汗出者﹐亡陰血虛﹐陽气獨盛﹐故當汗出﹐陰陽乃復﹐大便堅﹐嘔不能食﹐小柴胡湯主之。病解能食﹐七八日更發熱者﹐此爲胃實﹐大承气湯主之。今按﹕鬱冒卽暈也﹐觀此則產後血暈﹐有汗﹑下﹑和解三法﹐當分表裏虛實﹐精而別之。

張氏方治產後血暈﹐全不省人事﹐極危殆者。

上切韭菜入有嘴瓷瓶內煎熱﹐醋沃之﹐便密紮瓶口﹐以瓶嘴向產婦鼻孔﹐令醋气透入﹐須先扶病患起坐﹐惡血衝心﹐故有此證。韭能去心之滯血﹐加以醋气運達之﹐用無不效。

又方﹐半夏洗﹐不以多少﹐爲末﹐丸如大豆﹐納鼻中卽蘇﹐亦療五絕。

治胎後血上衝心﹐生薑五片切﹐以水八升﹐煮取三升﹐分三服。

崔氏療產乳暈絕方﹐以洗兒水飲三合良。或惡血服少許良。

醋墨﹝產後通用方。﹞

﹝鍼灸﹞﹝摘﹞產後血暈不省人事。三里支溝三陰交﹝《心術》無此一穴。﹞

﹝標幽﹞又法陰交陽別﹝世﹞又法神門內關﹝不應﹐取後穴﹞關元﹝灸﹞

﹝厥逆﹞產後手足厥逆﹐肩井主之。一婦人產後日食茶粥二十餘碗﹐至一月後徧身冰冷數塊﹐人以指按其冷處﹐卽冷從指下上應至心﹐如是者二年﹐諸治不效﹐以八物湯去地黃﹐加橘紅入薑汁﹑竹瀝一酒盅﹐十服乃溫。

卷之五產後門

血不下

﹝全﹞夫惡露不下者﹐由產後臟腑勞傷﹐气血虛損﹐或胞絡挾於宿冷﹐或產後當風取涼﹐風冷乘虛而搏於血﹐血則壅滯不宣﹐積蓄在內﹐故令惡露不下也。

﹝薛﹞前癥若惡露不下﹐用失笑散。﹝見後心痛。﹞若气滯血凝﹐用花蕊石散。﹝胞衣不下。﹞

一產婦患前證﹐服峻厲之劑﹐惡露隨下﹐久而昏憒﹐以手護其腹。余曰﹕此脾气復傷作痛﹐故用手護也。以人參理中湯加肉桂二劑﹐補之而愈。

《大全》療產後三四日惡露不下。

芍藥﹝十分﹞知母﹝八分﹞生薑當歸蒲黃﹝各四分﹞紅花﹝二分﹞

荷葉中心蒂﹝七枚﹞生地黃汁﹝二合﹞

上細切﹐以水二升﹐煎至七合﹐去滓服。

荷葉散療產後惡露不下﹐腹中疼痛﹐心神煩悶。

榦荷葉﹝二兩﹞鬼箭羽桃仁劉寄奴蒲黃﹝各一兩﹞

上爲粗末﹐每服三錢﹐以童便一大盞﹐姜二片﹐生地黃一分﹐捶碎同煎至六分﹐去滓﹐無時熱服。

《廣濟》療產後惡露不多下方。

川牛膝大黃﹝各二兩﹞牡丹皮當歸﹝各一兩半﹞芍藥蒲黃桂心﹝各一兩﹞

上爲末﹐以生地黃汁調酒服方寸匕﹐日二服﹐血下愈。

沒藥丸治產後惡露方行﹐而忽然斷絕﹐驟作寒熱﹐臍腹百脈﹐皆痛如錐刺非常﹐此由冷熱不調﹐或思慮動作﹐气所擁遏﹐血蓄經絡。

當歸﹝一兩﹞桂心芍藥﹝各半兩﹞桃仁﹝去皮尖﹐炒研﹞沒藥﹝研﹐各二錢半﹞虻虫﹝去足翅﹐炒﹞水蛭﹝炒焦﹐各三十枚﹞

上爲末﹐醋糊丸如豌豆大﹐醋湯下三丸。

《千金》備急丹﹝見胞衣不下。﹞

《保命》治婦人惡血不下。

當歸﹝炒﹞芫花﹝炒等分﹞

上爲細末﹐每服三錢﹐酒下。又方﹐用好墨醋﹐末﹐以童便酒下妙。

梅師治產後血不下。蒲黃三兩﹐水三升﹐煮取一升﹐頓服。

《本事方》治產後血不下。益母艸搗絞汁﹐每服一小盅﹐入酒一合﹐攪勻溫服。

《千金》治產後血不去。麻子五升﹐酒一升﹐浸一宿﹐明旦去渣溫服一升﹐不瘥再服一升﹐不吐不下。不得與男子通﹐一月將養﹐如初瘥。

黑龍丸﹝見通用方內。﹞

生料五積散治產後惡露不快﹐腹中疼痛﹐或腹內有塊及發寒熱﹐並加醋少許煎﹐通口服。亦能療血崩。

卷之五產後門

血不止

﹝大﹞夫產後惡露不絕者﹐由產後傷於經血虛損不足﹐或分解之時﹐惡血不盡﹐在於腹中﹐而臟腑挾於宿冷﹐致气血不調﹐故令惡露淋瀝不絕也。

﹝薛﹞前證若肝气熱而不能主血﹐用六味地黃丸。若肝气虛不能藏血﹐用逍遙散。若脾气虛而不能攝血﹐用六君子湯。胃气下陷而不能統血﹐用補中益气湯。若脾經郁熱而血不歸源﹐用加味歸脾湯。若肝經怒火而血妄行﹐用加味四物湯。若气血俱虛﹐用十全大補湯。若肝經風邪而血沸騰﹐用一味防風丸。一產婦惡露淋漓﹐體倦面黃﹐食少惡寒﹐晝夜不寐﹐驚悸汗出﹐此脾經虛熱﹐用加味歸脾湯而痊。後因怒脇脹﹐作嘔少食﹐用六君加柴胡治之而痊。

芎歸加芍藥湯治產後血崩眩暈﹐不知人事。

川芎當歸芍藥﹝各等分﹞

上咀﹐每服四錢﹐以水一盅半﹐煎至七分﹐去滓﹐無時熱服。

云岐治產後血崩如豆汁﹐紫黑過多者﹐四物湯加蒲黃﹑生地黃汁﹑阿膠﹑薊根﹑艾﹑白芷﹐煎服。

療產後七八日﹐惡露不止。

敗醬艸當歸﹝各六分﹞芍藥續斷﹝各八分﹞川芎竹茹﹝各四分﹞生地黃﹝炒幹﹐十二分﹞

上細銼﹐以水二升﹐煮取八合﹐空心頓服。

﹝丹﹞二七孺人﹐產後冒寒哭多﹐血再下﹐身脈沈。

當歸白術陳皮川芎漧薑黃芩﹝各二錢﹞芍藥﹝一錢﹞炙甘艸﹝少許﹞

上分二帖﹐水煎服。

王孺人因憂慮﹐墮胎後兩月餘血不止﹐腹痛﹐此體虛气滯﹐惡物行不盡。

陳皮﹝一錢﹞白術﹝二錢﹞芍藥﹝一錢﹞木通川芎﹝五分﹞甘艸﹝二分﹐炙﹞

作湯﹐下五芝丸六十粒﹐食前服。

獨聖湯療產後亡血過多﹐心腹徹痛﹐然後血下﹐久而不止。亦治赤白帶下﹐年深諸藥不能療者﹐良驗。

貫眾﹝狀如刺者一个﹐全用﹐只揉去毛花蔓﹐用之不銼斷﹞

上用好醋蘸濕﹐慢火炙令香熟﹐候冷爲細末﹐用米飲調下二錢﹐空心食前服。

《千金》治產後惡血不盡﹐或經月﹐或半歲者。升麻三兩﹐淸酒五升﹐煮取二升半﹐分溫再服。

牡蠣散治產後惡露淋瀝不絕﹐心悶短气﹐四肢乏弱﹐頭目昏重﹐煩熱不思飲食﹐面黃體瘦。

牡蠣﹝﹞川芎熟地黃白茯苓龍骨﹝各一兩﹞續斷當歸艾葉﹝酒炒﹞

人參五味子地楡﹝各半兩﹞甘艸﹝二錢半﹞

上爲末﹐每服二錢﹐水一中盞﹐生薑三片﹐棗一枚﹐煎至六分﹐去滓食前服。

《產書》產後猶有餘血水气者﹐宜服豆淋酒。黑豆五升﹐熬令煙盡﹐於瓷器內以酒一斗淬之。蓋豆淋酒治污血﹐又能發表也。

治產後惡血不絕﹐崩血不可禁﹐腹中絞痛﹐气息急。治蓐中三十六疾。﹝《廣濟方》﹞

亂髮﹝燒﹐一兩﹞阿膠﹝二兩﹞代赭石漧薑﹝各三兩﹞馬蹄殼﹝一枚﹐燒﹞漧地黃﹝四兩﹞

牛角﹝五兩﹐酥炙﹞

上爲細末﹐煉蜜丸如梧桐子大。每服三四十丸﹐空心米飲下﹐日二服。

返魂丹﹝見前胎產大法。﹞

文仲﹑葛氏﹐治惡露不絕方。以鋸截桑木取屑五指撮﹐酒服之。

又方炙桑白皮煮水飲之。

《祕錄》治胎落下血不止﹐以桑木中蠹虫燒末﹐酒服方寸匕﹐日二服。

療產後泄血不止無禁度﹐及治腹痛胸膈悶。以姜黃爲末﹐酒服方寸匕﹐日三四服。﹝胡氏云﹕姜黃治惡露不止。﹞

療產後血不止﹐虛羸迨死。亦治血气。蒲黃二兩﹐水二升﹐煎八合﹐頓服。

卷之五產後門

心痛

﹝大全﹞產後心痛﹐爲陰血虧損﹐隨火上衝心絡﹐名曰心胞絡痛﹐宜大巖蜜湯治之。

若寒傷心經﹐名曰眞心痛﹐朝發夕死﹐夕發朝死﹐無藥可救。

﹝薛﹞前證若陽气虛寒﹐用巖蜜湯溫之。瘀血上衝﹐用失笑散散之。血旣散而痛仍作﹐用八珍湯補之。大凡心腹作痛﹐以手按之卻不痛﹐此血虛也﹐須用補養之劑。一產婦患前證﹐昏憒口噤﹐冷汗不止﹐手足厥逆﹐用六君子加附子一錢﹐以回其陽。二劑頓蘇﹐又以十全大補湯養其血气而安。一產婦患前證﹐手不敢近腹﹐用失笑散一服﹐下瘀血而愈。次日腹痛﹐亦用前藥而安。一產婦患前證﹐用大黃等藥﹐其血𨿽下﹐復患頭痛發熱惡寒﹐次日昏憒﹐自以兩手堅護其腹﹐不得診脈﹐視其面色靑白。余謂脾气虛寒而痛也。用六君子湯加姜﹑桂而痛止﹐又用八珍湯加姜﹑桂﹐調理而安。

七气手拈散治產後心气攻痛。

玄胡索小香白芍藥漧漆﹝炒﹞枳殼﹝各二錢﹞黃連石菖蒲香附子蘇葉﹝各一錢半﹞沒藥乳香﹝各一錢﹞甘艸﹝六分﹞

上銼散﹐分作二服﹐每服用水一盞半﹐姜三片﹐煎至七分﹐空心服。

大巖蜜湯生漧地黃當歸獨活吳茱萸芍藥漧薑甘艸桂心小艸﹝各一兩﹞

細辛﹝半兩﹞

上爲散﹐每服半兩﹐水三盞﹐煎至一盞﹐去滓稍熱服。

評曰﹕產後心痛﹐𨿽非產蓐常疾﹐痛或有九痛﹐未必便是血痛﹐設是﹐巖蜜湯豈可用熟地黃。熟地黃泥血﹐安能去痛。此方本出《千金》﹐用生漧地黃耳。茱萸一升﹐合準五兩﹐漧薑三兩﹐細辛治停寒在下焦﹐方本一兩﹐卻減半兩﹐制奇制偶﹐量病淺深﹐自有品數﹐不可妄意加減﹐然以巖蜜湯治血痛﹐不若失笑散更捷。

失笑散治心腹痛欲死﹐百藥不效﹐服此頓愈。﹝此方與紫金丸大同小異。﹞

五靈脂蒲黃﹝各等分﹞

上爲末﹐先用釅醋調二錢熬膏﹐入水一盞﹐煎至七分﹐食前熱服﹐良驗。

經心錄蜀椒湯療產後心痛﹐此大寒所爲。

蜀椒﹝二合﹞芍藥﹝三兩﹞半夏當歸桂心人參甘艸茯苓﹝各二兩﹞

生薑汁﹝五合﹞蜜﹝一升﹞

上切﹐以水九升﹐煮椒令沸﹐下諸藥﹐煮取三升半﹐去滓下薑汁及蜜﹐更煎取三升﹐服五合至六合。

火龍散亦治產後心痛。﹝方見胎前心痛。﹞

治產後血不盡﹐心腹痛。

荷葉熬令香﹐爲末﹐水煎下方寸匕。

《聖惠》治產後惡血衝心痛﹐气悶欲絕。

用桂心﹝三兩﹞﹐搗羅爲散﹐狗膽汁和丸如櫻桃大﹐不拘時候﹐熱酒磨下二丸。

玄胡索散手拈散﹝俱心腹痛。﹞

卷之五產後門

腹痛

﹝薛﹞產後小腹作痛﹐俗名兒枕塊﹐用失笑散行散之。若惡露旣去而仍痛﹐用四神散調補之。若不應﹐用八珍湯。若痛而惡心﹐或欲作嘔﹐用六君子湯。若痛而泄瀉﹐用六君子湯送四神丸。若泄瀉痛而或後重﹐用補中益气湯送四神丸。若胸膈飽脹﹐或惡食吞酸﹐或腹痛手不可按﹐此是飲食所致﹐當用二陳加山楂﹑白術以消導。若食旣消而仍痛﹐或按之不痛﹐或更加頭痛煩熱﹐作渴惡寒欲嘔等證﹐此是中气被傷﹐宜補脾胃爲主。若發熱腹痛﹐按之痛甚﹐不惡食﹐不吞酸﹐此是瘀血停滯﹐用失笑散以消之。若止是發熱頭痛﹐或兼腹痛﹐按之卻不痛﹐此是血虛﹐用四物加炮姜﹑參﹑術以補之。《病機要》云﹕胎產之病﹐從厥陰經論之﹐無犯胃气及上中二焦﹐爲之三禁﹐不可汗﹐不可下﹐不可利小便。發汗者同傷寒下早之證﹐利大便則脈數而已動於脾﹐利小便則內亡津液﹐胃中枯燥。制藥之法﹐能不犯三禁﹐則榮衛自和而寒熱止矣。如發渴﹐用白虎﹐气弱用黃﹐血刺痛則用當歸﹐腹中痛則加芍藥﹐宜詳察脈證而用之。丹溪先生云﹕產後當大補气血爲先﹐𨿽有雜證﹐從末治之﹐一切病多是血虛﹐皆不可發表﹐一產婦腹痛發熱﹐气口脈大﹐余以爲飲食停滯﹐不信﹐乃破血補虛﹐反寒熱頭痛﹐嘔吐涎沫﹐又用降火化痰理气﹐四肢逆冷﹐泄瀉下墜﹐始悔。問余曰﹕何也﹖余曰﹕此脾胃虛之變癥也。法當溫補﹐遂用六君加炮姜二錢﹐肉桂﹑木香各一錢﹐四劑﹐諸證悉退﹐再用補中益气之劑﹐元气悉復。

一婦人產後腹痛後重﹐去痢無度﹐形體倦怠﹐飲食不甘﹐懷抱久郁﹐患繭唇﹐寐而盜汗如雨﹐竟夜不敢寐﹐神思消爍。余曰﹐气血虛而有熱﹐用當歸六黃湯內黃芩﹑連﹑柏炒黑﹐一劑汗頓止﹐再劑全止。乃用歸脾湯﹑八珍散兼服﹐元气漸復而愈。一產婦小腹作痛﹐服行气破血之藥不效﹐其脈洪數﹐此瘀血內潰爲膿也﹐以瓜子仁湯二劑痛止﹐更以太乙膏下膿而愈。產後多有此病﹐縱非癰﹐用之更效。一產婦小腹痛﹐小便不利﹐用薏苡仁湯二劑痛止﹐更以四物加紅花﹑桃仁﹐下瘀血而愈。大抵此證皆因榮衛不調﹐或瘀血停滯所致﹐若脈洪數已有膿﹐脈但數微有膿﹐脈遲緊乃瘀血﹐下之卽愈。若腹脹大﹐轉側作水聲﹐或膿從臍出﹐或從大便出﹐宜用蠟礬丸﹑太乙膏及托裏藥。一產婦小腹作痛有塊﹐脈芤而澀﹐以四物加玄胡﹑紅花﹑桃仁﹑牛膝﹑木香治之而愈。一婦產後小腹患痛﹐服瓜子仁湯下瘀血而痊。凡瘀血停滯﹐宜急治之﹐緩則腐化爲膿﹐最難治療。若流注關節﹐則患骨疽﹐失治多爲敗證。一婦人寒月中產後腹大痛﹐覺有塊﹐百方不治﹐一人教以羊肉四兩﹐熟地黃二兩﹐生薑一兩﹐水煎服之﹐二三次愈。

﹝大﹞兒枕者﹐由母胎中宿有血塊﹐因產時其血破散﹐與兒俱下則無患也。若產婦臟腑風冷﹐使血凝滯在於小腹﹐不能流通﹐則令結聚疼痛﹐名之曰兒枕也。

延胡索散治產後兒枕腹痛。

延胡索當歸﹝各一兩﹞眞琥珀蒲黃﹝炒﹐各二錢半﹞赤芍藥﹝半兩﹞桂心﹝半兩﹞

紅藍花﹝二錢﹞

上爲細末﹐以童便合酒﹐溫調三錢﹐食前服。

療新產後七八日﹐腹痛兩脇痛。

當歸劉寄奴苦梗﹝各十二分﹞延胡索﹝別爲末﹞桂心陳皮﹝各四分﹞茯苓芍藥﹝各八分﹞

上咀﹐以水二升﹐煮取八合﹐調延胡索末﹐空心服。

療先患冷气﹐因產後發腹痛。

川芎桂心當歸吳茱萸茯苓芍藥甘艸﹝各六分﹞桃仁﹝十分﹞

上咀﹐以水七升﹐煮取二升﹐去滓分三服。

﹝丹﹞產後三日﹐血塊痛﹐發熱。

五靈脂﹝略炒﹞牡丹皮沒藥滑石上研細﹐分五帖﹐豆淋酒調下之﹐食前。

馮宅產後發熱﹐腹中痛有塊﹐自汗惡寒﹐曾服黑神散。

白術芍藥﹝三錢﹞滑石﹝五錢﹞黃芩牡丹皮﹝各二錢半﹞人參川芎當歸尾陳皮荊芥漧薑﹝各一錢﹞甘艸﹝少許﹞

治血瘕痛無定處。

童便﹝三升﹞生地黃汁生藕汁﹝各一升﹞生薑汁﹝二升﹞

上先煎三味﹐約三分減二﹐次下薑汁﹐慢火煎如稀餳﹐每取一合﹐溫酒調下。

黑神散療產後血塊痛﹐經脈行後腹疼﹐並經脈不調。

熟地黃﹝一斤﹞陳生薑﹝半斤﹞

上二味﹐同和炒榦爲末。每服二錢﹐用烏梅調下﹐常服酒調﹐經脈不通﹐烏梅﹑荊芥酒調下。

一方用山楂濃煎汁﹐入砂糖少許﹐再煎熱服。

治兒枕痛﹐乃血瘕也。用眞蒲黃研細﹐調酒服二錢。如躁渴者﹐新汲水調下。

又方隔年蟹殼燒灰﹐酒調下。

治產後兒枕大痛﹐黑白散烏金石﹝醋七次﹐另研﹞寒水石﹝存性﹐爲末﹞

上各收之。痛時各抄一錢半﹐米飲調下﹐痛止勿服﹐未止再服。

海藏雲﹕四物加玄胡索﹑沒藥﹑白芷湯﹐治產後敗血作痛。﹝通治婦人諸疾。﹞

四物苦楝湯﹝雜病腹痛。﹞

一方治臍下痛不可忍﹐四物湯加玄胡索二錢半服之。

紫金丸治產後臍下痛﹐卽失笑散醋爲丸是也。

立效散治產枕痛不可忍。

用五靈脂慢火炒榦爲末﹐溫酒下二錢立瘥。

﹝惡露不盡﹞﹝金匱﹞產後七八日﹐無太陽證﹐少腹堅痛﹐此惡露不盡﹐不大便﹐煩躁發熱﹐切脈微實﹐再倍發熱﹐日晡時煩躁者﹐不食﹐食則譫語﹐至夜卽愈﹐宜大承气湯主之﹐熱在裏﹐結在膀胱也。

﹝大全﹞產後惡血𨿽常通行﹐或因外感五邪﹐內傷七气﹐致令斬然而止﹐余血壅滯﹐所下不盡﹐故令腹痛﹐當審其因而治之。一產婦小腹痛甚﹐牙關緊急﹐此瘀血內停﹐灌以失笑散﹐下血而蘇。又用四物加炮姜﹑白術﹑陳皮而愈。一婦人經水來比常度過多不止﹐遂用澀藥止之﹐致腹作痛﹐此乃气血凝滯也﹐用失笑散二服而愈。

地黃散治產後惡血不盡﹐腹中疼痛。

生地黃﹝炒﹞當歸﹝各二錢﹞生薑﹝半兩﹐切如芡實大﹐新瓦上焙令焦黑﹞

上爲細末﹐每服二錢﹐空心姜﹑酒調下。

當歸血竭丸治婦人產後惡露不下﹐結聚成塊﹐心胸痞悶﹐及臍下堅痛。

當歸血竭芍藥蓬術﹝炮﹐各二兩﹞五靈脂﹝四兩﹞

上爲細末﹐醋糊和丸如梧桐子大。每服五十丸﹐食前溫酒送下。

溫隱居澤蘭湯治產後惡露不盡﹐腹痛往來﹐兼胸滿少气。

澤蘭﹝熬﹞生漧地黃當歸﹝各七錢半﹞芍藥生薑﹝細切龜頭大﹐新瓦上炒焦﹐各二兩半﹞

甘艸﹝一兩半﹞大棗﹝十四枚﹞

細切﹐水九升﹐煮三升﹐分三服。欲死塗身﹐得瘥。

捲荷散治產後血上衝心﹐血刺﹑血暈﹑血气腹痛﹐惡露不快。

捲荷﹝初出水者﹞紅花當歸﹝各一兩﹞蒲黃﹝膈紙炒﹞牡丹皮﹝各半兩﹞

上爲細末﹐每服二錢﹐空心鹽酒調下﹐一臘內童子小便調。

又方產後下血不盡﹐腹內堅痛不可忍。

當歸芍藥桂心﹝各三兩﹞桃仁﹝一百二十粒﹐制﹞

上水六升﹐煮二升﹐溫分兩服。未瘥加大黃。

又方產後血結下不盡﹐腹中絞痛不止。

大黃﹝別浸﹞生漧地黃當歸﹝各十分﹞川芎桂心芍藥﹝各八分﹞

甘艸黃芩﹝各六分﹞桃仁﹝四十九粒﹐制﹞

細切﹐水七升﹐煮二升半﹐入大黃煎三沸﹐分溫三服。

又產後血下不盡﹐腹中痛無計。

靑木香當歸牛膝川芎黃芍藥﹝各八分﹞大黃﹝十三分浸﹞芒硝﹝十二分﹞

細切﹐水七升﹐煮二升半﹐入大黃更三沸﹐分三服。

又產後惡露不盡﹐結聚小腹疼痛。

當歸﹝七錢半﹞制香附子﹝一兩﹞琥珀沒藥靑皮赤芍藥木香桂心﹝各半兩﹞

上爲細末以烏豆淋酒調二錢。

《產寶》治產後余血作疼兼塊者。

桂心姜黃﹝各等分﹐爲細末﹞酒調方寸匕﹐血下盡妙。

產乳方蕓苔散產後惡露不盡﹐血結刺痛﹐名血母塊。兼治心腹諸疾。

蕓苔子﹝隔紙炒﹞當歸桂心赤芍藥﹝各等分﹞

細末﹐酒調二錢。產後可常服。

黑神散治產後惡露不盡﹐心胸痞悶﹐臍腹撮痛﹐污血諸疾。﹝產後通用方。﹞

﹝丹﹞治產後惡露未盡﹐小腹作痛。

五靈脂﹝末﹞香附末上合和醋爲丸﹐甚者加畱尖桃仁。﹝一方加蛤粉。﹞

救急療惡露不盡腹脹痛取亂髮如雞子大﹐灰水洗垢淨﹐燒存性末之﹐酒調服二錢。

又療產後血不盡﹐心腹痛悶方。取荷葉燒灰存性﹐熱湯和服﹐煮取汁飲之亦良。

又方以鐵秤錘一枚﹐燒赤投酒中﹐﹝酒準五升。﹞用此酒煮當歸三兩﹐取二升﹐去滓分溫再服。《千金》同。一方無當歸。

《大全》以惡露不盡腹痛﹑及兒枕心腹刺痛﹑小腹疼痛﹑寒疝﹐分爲四門。由母胎中宿有血塊﹐產後不與兒俱下而仍在腹作痛﹐謂之兒枕。其惡露下不快而作痛者﹐胎中原無積聚﹐不爲兒枕也。若惡露已盡﹐或由它故腹痛﹐如仲景枳實芍藥散證﹐或由血虛腹痛﹐如仲景當歸生薑羊肉湯證﹐自當別論。故復臚列諸名方於後﹐若服枳實芍藥散不愈﹐仍當求責瘀血也﹐故下瘀血湯諸方附焉﹐而補虛諸方終之﹐不復立寒疝條。

《金匱》云﹕產後腹痛煩滿不得臥﹐枳實芍藥散主之。

枳實芍藥散方枳實﹝燒令黑﹐勿太過﹞芍藥﹝各等分﹞

上二味﹐杵爲散﹐服方寸匕﹐日三服。並主癰膿﹐以麥粥下之。

﹝薛﹞前證若因气滯﹐用延胡索散。若因外寒﹐用五積散。若因怒气﹐用四物加木香﹑柴胡。若因血虛﹐用四物﹑參﹑術﹑炮姜。若因陽气虛弱﹐用四君﹑當歸﹑炮姜。若因脾虛血弱﹐用六君﹑當歸﹑炮姜治之。一產婦患前證﹐或作嘔﹐或昏憒﹐此脾气虛寒﹐用人參理中湯漸愈﹐又以補中益气湯加茯苓﹑半夏全愈。後復作痛而兼喘﹐仍用補中益气湯﹐培補脾肺而瘥。

師曰﹕產婦腹痛﹐法當以枳實芍藥散﹐假令不愈者﹐此爲腹中有幹血著臍下﹐宜下瘀血湯主之。

下瘀血湯方大黃﹝二兩﹞桃仁﹝二十枚﹞虫﹝二十枚﹐熬去足﹞

上三味﹐末之﹐煉蜜和爲四丸﹐以酒一升﹐煎一丸﹐取八合﹐頓服之﹐新血下如豚肝。

《保命方》治血暈血結﹐或聚於胸中﹐或偏於小腹﹐或連於脇肋﹐四物湯四兩﹐倍當歸﹑川芎﹐加鬼箭羽﹑紅花﹑玄胡各一兩﹐同爲粗末﹐加下四味煎﹐調沒藥散服。

虻虫﹝一錢﹐去翅足﹐炒﹞水蛭﹝一錢﹐炒﹞麝香﹝少許﹞沒藥﹝三錢﹞

上爲末﹐入前藥調服﹐血下痛止﹐只服一服。

千金桃仁芍藥湯治產後腹痛。

桃仁﹝半升﹞芍藥川芎當歸桂心漧漆﹝碎﹐熬﹞甘艸﹝各二兩﹞

細切﹐水八升﹐煮二升半﹐分三服。

延胡索散治產後臍下痛。

延胡索桂心﹝各半兩﹞當歸﹝一兩﹞

上爲細末﹐熱酒調下二錢。

香桂散治產後臍下疼痛不止。

川芎當歸﹝各二錢半﹞桂心﹝半兩﹞

上爲細末﹐分爲三服﹐每服酒一盞﹐煎三五沸﹐更入童便少許﹐煎至七分﹐溫服。甚者不過再服卽瘥。

又方釜底墨﹝醋炒令幹﹞延胡索劉寄奴桂心子上等分爲末﹐熱酒調下二錢。

紫金丸治產後惡露不快﹐腰痛小腹如刺﹐時作寒熱頭痛﹐不思飲食。亦治久有瘀血﹐月水不調﹐黃瘦不思飲食﹐並能治之。亦可療心痛。﹝與失笑散同。﹞

五靈脂﹝水淘去砂石﹐焙漧﹐秤﹐炒爲末﹞眞蒲黃上以好米醋調五靈脂﹐慢火熬成膏﹐次以蒲黃末搜和﹐丸如櫻桃大。每服一丸﹐水與童便各半盞﹐煎至七分﹐令藥化﹐溫服之﹐少頃再一服﹐惡露卽下。久有瘀血成塊﹐月信不利者﹐並用酒磨下。

當歸養血丸治產後惡血不散﹐發渴﹐心腹疼痛及惡露不快﹐臍下急痛﹐連及腰腳疼痛。

當歸赤芍藥牡丹皮延胡索﹝各二兩﹞桂心﹝一兩﹞

爲末﹐煉蜜丸梧子大。空心酒下三﹑四十丸﹐痛甚者細嚼下。

《金匱》產後腹中痛﹐當歸生薑羊肉湯主之。並治腹中寒疝﹐虛勞不足。

當歸生薑羊肉湯當歸﹝三兩﹞生薑﹝五兩﹞羊肉﹝一斤﹞

上三味﹐以水八升﹐煮取三升﹐溫服七合﹐日三服。若寒多者﹐加生薑成一斤﹐痛多而嘔者﹐加橘皮﹑白術。加生薑者﹐亦加水五升﹐煮取三升二合服之。

﹝衍﹞一婦人產當寒月﹐寒气入產門﹐臍下脹滿﹐手不得犯﹐此寒疝也。醫將治之以抵當湯﹐謂其有瘀血也。予教之曰﹕非其治也﹐可服張仲景羊肉湯﹐少減﹐作二服﹐遂愈。

產後六七日﹐忽然臍腹痛﹐皆由呼吸之間﹐冷气乘虛而入﹐宜服當歸建中湯﹑四順理中丸共研﹐再丸作小丸﹐飯飲吞下﹐極妙。

仲景內補當歸建中湯治婦人產後虛羸不足﹐腹中刺痛不止﹐吸吸少气﹐或苦少腹中急﹐痛引腰背﹐不能飲食﹐產後一月﹐日得服四五劑爲善﹐令人彊壯。

當歸﹝四兩﹞桂枝﹝三兩﹞芍藥﹝六兩﹞生薑﹝三兩﹞甘艸﹝二兩﹞大棗﹝十二枚﹞

上六味﹐以水一斗﹐煮取三升﹐分溫三服﹐一日令盡。若大虛加飴糖六兩﹐湯成內於火上暖令飴消。若去血過多﹐崩傷內衄不止﹐加地黃六兩﹐阿膠二兩﹐合八味。湯成﹐內阿膠服之。

濟生增損四物湯治產後陰陽不和﹐乍寒乍熱﹐惡露停滯﹐亦令寒熱﹐但看小腹急痛爲異。

當歸﹝酒浸﹞白芍藥川芎人參﹝各一兩﹞甘艸﹝炙﹐半兩﹞漧薑﹝一兩﹞

上咀﹐每服四錢﹐姜三片﹐水煎﹐無時熱服。

《千金》治產後餘疾﹐腹中絞痛﹐瘦乏不下食。

當歸黃芍藥﹝各六分﹞漧地黃白術﹝各八分﹞桂心甘艸﹝各四分﹞大棗﹝十四枚﹞

上咀﹐水二升﹐煮取八合﹐空心服﹐忌生蔥。

丹溪云﹕《局方》五積散治產後余血作痛﹐以蒼術爲君﹐麻黃爲臣﹐濃朴﹑枳實爲使﹐𨿽有當歸﹑芍藥之補血﹐僅及蒼術三分之一﹐不思產後之婦﹐有何寒邪﹐血气未充﹐似難發汗﹐借曰藥性溫和﹐可以推陳致新﹐豈可用麻黃之悍﹐附以蒼術﹑枳﹑朴之散乎﹖虛而又虛﹐禍不旋踵矣。

附﹝腸中癢﹞治婦人產後腸中癢不可忍﹐以鍼綫袋安所臥褥下﹐勿令人知。又方﹐取箭及﹐安所臥席下﹐勿令婦知。

卷之五產後門

脇脹痛

﹝大﹞產後兩脇脹滿气痛﹐由膀胱宿有停水﹐因產後惡露下不盡﹐水壅﹐痞與气相搏﹐積在膀胱﹐故令脇肋脹滿﹐气與水相激﹐故令痛也。

﹝薛﹞前證若肝經血瘀﹐用玄胡索散。若肝經气滯﹐用四君﹑靑皮﹑柴胡。若肝經血虛﹐用四物﹑參﹑術﹑柴胡。气血俱虛﹐用八珍﹑柴胡。若腎水不足﹐不能生肝﹐用六味丸。若肺金勢盛﹐克制肝木﹐用瀉白散。仍參前各論主之。一產婦因怒﹐兩脇脹痛﹐吐血甚多﹐發熱惡寒﹐胸腹脹痛。余以爲气血俱虛﹐用八珍加柴胡﹑丹皮﹑炮姜而血頓止﹐又用十全大補湯而寒熱漸退。此證苟非用姜﹑桂辛溫﹐助脾肺以行藥勢﹐不惟無以施其功﹐而反助其脹耳。

《經效》療產後血气﹐脇肋脹痛。

當歸﹝十二分﹞芍藥苦梗檳榔枳殼﹝各八分﹞桂心靑木香柴胡﹝各六分﹞

上咀﹐以水二升﹐煎取八合﹐去滓﹐空心分溫二服。

療產後惡露不下﹐血气壅痞﹐脇脹痛﹐不下食。

蘇木紫葛﹝各十二分﹞芍藥當歸﹝各八分﹞桂心蒲黃﹝各六分﹞生地黃汁﹝三合﹞

上咀﹐以水二升﹐煎取七合﹐下蒲黃﹐分兩服。

當歸散治產後腹痛﹐脇肋脹滿。

當歸漧薑﹝等分﹞

上爲末﹐每服三錢﹐水一盞﹐煎八分﹐入鹽醋少許﹐食前熱服。﹝《選奇方》用酒煎。﹞

《經效》理血气煩悶﹐脇脇脹滿及痛。

芍藥﹝八分﹞蒲黃延胡索﹝各四分﹞當歸﹝六分﹞荷葉蒂﹝炙﹐三枚﹞

上水二升﹐煎取七合﹐後入蒲黃﹐空心分作兩服。

《廣濟》療產後腹痛气脹﹐脇下悶﹐不下食﹐兼微利。

茯苓人參當歸甘艸﹝各六分﹞生薑陳皮﹝各四分﹞濃朴﹝八分﹞

上咀﹐以水二升﹐煎取八合﹐去滓分溫服。

抵聖湯治產後腹脇悶滿或嘔吐者。

赤芍藥半夏澤蘭葉陳皮人參甘艸﹝等分﹞

上咀﹐每四錢﹐姜五片﹐煎溫服。

卷之五產後門

腰痛

﹝大﹞腎主腰腳﹐產後腰痛者﹐爲女人腎位系於胞﹐產則勞傷腎气﹐損動胞絡﹐虛未平復﹐而風冷客之﹐冷气乘腰﹐故令腰痛也。若寒冷邪气﹐連滯背脊﹐則痛久未已﹐後忽有娠﹐必致損動﹐蓋胞絡屬腎﹐腎主腰故也。

﹝薛﹞前證眞气虛﹐邪乘之者﹐用當歸黃湯﹐或十全大補爲主﹐佐以寄生湯。如不應﹐用十全大補加附子。一產婦腰痛腹脹﹐善噫﹐諸藥皆嘔。余以爲脾虛血弱﹐用白術一味炒黃﹐每劑一兩﹐米泔煎﹐時飲匙許﹐四劑後漸安﹐百餘劑而愈。

療產後風冷﹐腰痛不可轉側﹐四肢沈重﹐行步艱難。

獨活川芎芍藥﹝炒黃﹞桂心續斷生薑桑寄生﹝各六分﹞當歸防風﹝各八分﹞

上咀﹐以水三升﹐煮取一升﹐去滓空心分二服。

千金大豆酒療產後中風﹐腰背彊痛﹐中風煩熱苦渴﹐頭身皆重﹐此因風冷及傷寒所致。

用大豆﹝五升﹐炒令煙出﹞以酒一升投之﹐密蓋令溫﹐去豆服一升﹐日夜數服﹐臥取微汗﹐避風。﹝亦有加羌活服者﹐亦佳。﹞

生料五積散加桃仁煎﹐亦妙。

《保命》治血癖﹐腹乃刺刺﹐腰痛。

用四物湯細末三兩﹐加酒煮玄胡索末二兩﹐每服三錢﹐酒下。

《廣濟》療產後虛冷﹐血气流入腰腿﹐痛不可轉。

敗醬當歸﹝各八分﹞川芎桂心芍藥﹝各六分﹞

上咀﹐水二升﹐煮取八合﹐分溫二服。忌蔥。

《救急》療婦人產後余血不盡﹐血流入腰腳疼痛﹐胸滿气急﹐兩脇痛方。

生薑﹝一斤﹞淡竹葉﹝一升﹐切﹞

上二味﹐以水二升﹐煮取一升﹐去滓分溫二服。

生地黃湯﹝《廣濟》﹞療產後三日﹐患腰疼﹐腹中余血未盡﹐並手腳疼﹐不下食。

生地黃汁﹝一升﹞芍藥甘艸﹝各二兩﹞丹參﹝四兩﹞蜜﹝一合﹞生薑汁﹝半合﹞

上以水三升﹐煮取一升﹐去滓納地黃汁﹑蜜﹑薑汁﹐微火煎一兩沸﹐一服三合﹐日二夜三﹐利一兩行﹐中間進食﹐與藥更進服。

如神湯﹝方見腰痛。﹞

產後惡露方行﹐忽然漸少﹐斷絕不來﹐腰中重痛﹐下注兩股﹐痛如錐刀刺痛入骨中﹐此由血滯於經絡﹐不卽通之﹐有大痛處必作癰疽﹐宜桃仁湯。恐作癰者﹐預服五香連翹湯。

桃仁湯方桃仁﹝去皮尖﹞蘇木生地黃﹝各半兩﹞虻虫﹝去足翅﹐炒﹞水蛭﹝炒﹐各三十枚﹞

上爲粗末﹐每服三錢﹐水一盞﹐煎至六分﹐去滓溫服﹐無時。惡露下卽住服。

五香連翹湯方﹝一方有大黃一兩。﹞

木香沈香丁香乳香麝香升麻獨活桑寄生連翹木通﹝各二兩﹐共爲粗末﹞

每服五錢﹐水二盞﹐煎一盞﹐去滓﹐入竹瀝少許﹐溫服。

紫金丸治產後惡露不快﹐腰痛﹐小腹如刺﹐寒熱腹痛﹐久有瘀血﹐月水不調﹐亦可治心痛﹐方見前。

當歸黃湯治產後腰痛﹐不可轉側﹐自汗壯熱﹐身體彊﹐气短。

黃芍藥﹝各二兩﹞當歸﹝三兩﹞

上銼﹐每服四錢﹐姜四片﹐水煎溫服。

卷之五產後門

頭痛

﹝大﹞夫人頭者﹐諸陽之會也。凡產後五臟皆虛﹐胃气虧弱﹐飲食不充﹐穀气尙乏﹐則令虛熱﹐陽气不守﹐上湊於頭﹐陽實陰虛﹐則令頭痛也。又有產後敗血頭痛﹐不可不知。黑龍丹言之甚詳。

﹝薛﹞前證若中气虛﹐用補中益气湯加蔓荊子。若血虛﹐用四物加參﹑術。血气俱虛﹐用八珍湯。若因風寒所傷﹐用補中益气湯加川芎。一產婦患頭痛﹐日用補中益气湯不缺﹐已三年矣。稍勞則惡寒內熱﹐爲陽气虛。以前湯加附子一錢﹐數劑不發。一婦人產後頭痛面靑﹐二年矣。日服四物等藥。余謂腎水不能生肝木而血虛﹐用六味丸加五味子﹐兩月而痊。

川芎散治產後頭痛。

眞天臺烏藥皮大川芎﹝等分﹞

上爲細末﹐每服三錢﹐燒紅秤錘淬酒調服。

一奇散治同前。

取當歸﹑川芎爲細末﹐每服二錢﹐水一盞﹐煎七分﹐溫服。

芎附散治產後敗血作梗﹐頭痛諸藥不效者。

大附子一枚﹐釅醋一碗﹐用火四畔炙透﹐蘸醋令盡﹐去皮臍﹐加川芎一兩﹐並爲末﹐每服一錢﹐﹝又作二錢。﹞茶淸調下。

郭茂恂嫂金華君﹐產七日不食﹐始言頭痛﹐頭痛已又心痛作﹐旣而目睛痛如割如刺﹐更作更止﹐相去無瞬息間。每頭痛甚﹐欲取大石壓良久漸定。心痛作則以十指抓壁﹐血流滿掌﹐痛定目復痛﹐又以兩手自剜取之。如是十日不已﹐眾醫無計。進黑龍丹半粒﹐疾少間﹐中夜再服下﹐瞑目寢如平時﹐至淸晨下一行﹐約三升許﹐如蝗虫子﹐三疾減半。巳刻又行如前﹐則頓愈矣。﹝黑龍丹見前產後通用方。﹞

﹝丹﹞一婦年三十餘﹐產後身熱頭痛肚痛。

陳皮白術白芍藥﹝各二錢﹞黃芩﹝二錢半﹞川芎﹝一錢﹞漧薑牡丹皮甘艸﹝各一錢半﹞荊芥﹝半錢﹞

上分四帖﹐水煎服。

加減四物湯﹝《保命》﹞治產後頭痛。血虛﹑痰癖﹑寒厥﹐皆令頭痛。

蒼術﹝一兩六錢﹞羌活川芎防風香附﹝炒﹞白芷﹝各一兩﹞石膏﹝二兩半﹞細辛﹝一兩半﹞

當歸甘艸﹝各半兩﹞

上粗末﹐每用一兩﹐水煎﹐不拘時服。如有汗者﹐知气弱頭痛也。方中加芍藥三兩。

桂一兩半﹐生薑煎。如痰癖頭痛﹐加半夏三兩﹑茯苓一兩﹐生薑煎。如熱痰頭痛﹐加白芷三兩﹑石膏三兩﹑知母一兩。如寒厥頭痛﹐加天麻三兩﹑附子一兩半﹑生薑三片﹐煎服。

卷之五產後門

腳气

﹝大全﹞產後熱悶气上﹐轉爲香港腳者何﹖答曰﹕產臥血虛生熱﹐復因春夏取涼過多﹐地之蒸濕﹐因足履之﹐所以著爲香港腳。其狀熱悶﹐掣驚悸心煩﹐嘔吐气上﹐皆其候也。可服小續命湯﹝方見雜病中風。﹞兩三劑必愈。若醫者誤以逐敗血藥攻之﹐則血去而疾益增矣。

陳無擇評曰﹕香港腳固是常病﹐未聞產後能轉爲者﹐往往讀《千金》見產婦多有此疾之語﹐便出是證﹐文辭害意﹐蓋可見矣。設是熱悶气上﹐如何便服續命湯﹐此藥本主少陽經中風﹐非均治諸經香港腳﹐要須根據香港腳方論陰陽經絡調之﹐此涉專門﹐未易輕論﹐旣非產後要病﹐更不繁引。

陳無擇𨿽有此論﹐然小續命湯加減與之﹐用無不效。故《百問》云﹕寒中三陽﹐所患必冷﹐小續命湯主之。﹝加生薑汁更快。﹞暑中三陰﹐所患必熱﹐小續命湯。﹝去附子﹐減桂一半。﹞

大煩躁者﹐紫雪最良。﹝予取《百問》中加減法﹐庶使後人均得治療。﹞如無紫雪﹐用眞薄荷煎冷水嚼下。﹝婁云﹕諸方必與四物湯各半服之。﹞

﹝薛﹞前證當補气血爲主﹐佐以小續命湯﹑寄生湯。如不應﹐用大防風湯。一產婦患前證﹐或用獨活寄生湯而痊。後復作﹐服前湯﹐其汗如水﹐更加口噤吐痰。余用十全大補湯培養血气﹐漸愈。後飲食日少﹐肌體日瘦﹐吐痰如湧。此命門火衰﹐脾土虛寒﹐用八味丸及加味歸脾湯﹐諸證漸退﹐肌肉漸生。

獨活寄生湯治肝腎虛弱﹐或久履濕冷之地﹐或洗足當風﹐濕毒內攻﹐兩脛緩縱﹐攣痛痺弱﹐或皮肉紫破﹐足膝攣重。又專治產後香港腳。

川獨活﹝三兩﹞桑寄生﹝如無﹐以續斷代﹞杜仲﹝炒﹞牛膝﹝去蘆﹐酒浸﹞細辛官桂﹝不見火﹞白茯苓防風川芎當歸人參熟地黃﹝酒洗﹞芍藥秦艽﹝各二兩﹞甘艸﹝炙﹐一兩﹞

上爲咀﹐每服四錢﹐姜五片﹐水煎溫服。

卷之五產後門

徧身疼痛

﹝大﹞產後徧身疼痛者何﹖答曰﹕產後百節開張﹐血脈流散﹐遇气弱則經絡肉分之間﹐血多畱滯﹐累日不散﹐則骨節不利﹐筋脈急引﹐故腰背不得轉側﹐手足不能動搖﹐身熱頭痛也。若醫以爲傷寒治之﹐則汗出而筋脈動惕﹐手足厥冷﹐變生他病﹐但服趁痛散除之。

﹝薛﹞前證若以手按而痛甚﹐是血滯也。用四物﹑炮姜﹑紅花﹑桃仁﹑澤蘭﹐補而散之。若按而痛稍緩﹐此是血虛也。用四物﹑炮姜﹑人參﹑白術﹐補而養之。一產婦身腹作痛﹐發熱不食﹐煩躁不寐﹐盜汗脇痛﹐服解散祛血之藥﹐不時昏憒﹐六脈洪大如無﹐用補中益气加炮姜﹑半夏﹐一劑頓退二三﹐又劑寢食甘美﹐但背彊而痛﹐用八珍散大補湯調理而安。一產婦徧身頭項作痛﹐惡寒拘急﹐脈浮緊﹐此風寒之證也。用五積散一劑﹐汗出而愈。但倦怠發熱﹐此邪气去而眞气虛也﹐用八珍湯調補而痊。一婦六月產後多汗﹐人倦不敢袒被﹐故汗出被裏﹐冷則浸漬﹐得風濕疼痛﹐遂以羌活續斷湯數服而愈。

趁痛散﹝《云岐》﹞治產後气弱血滯﹐徧身疼痛﹐及身熱頭疼。

牛膝當歸桂心白術黃獨活生薑﹝各半兩﹞甘艸薤白﹝各二錢半﹞

上咀﹐每服半兩﹐水參盞﹐煎至一盞半﹐去渣﹐食前服。

陳無擇評曰﹕趁痛散不特治產後气弱血滯﹐兼能治太陽經感風頭疼﹐腰背痛﹐自汗發熱。若其感寒傷食﹐憂恐驚怒﹐皆致身疼發熱頭痛﹐況有蓐勞﹐諸證尢甚﹐趁痛散皆不能療。不若五積散入醋煎用卻不妨。

五積散加酒煎﹐治感寒頭痛身疼﹐方見傷寒門。恐與四物各半服之穩當。加桃仁煎﹐治腰痛﹐逐敗血﹐去風濕。

﹝大﹞治產後徧身靑腫疼痛﹐及眾疾。

牛膝大麥﹝各等分﹞

上爲細末﹐以新瓦罐子中塡一重麥﹐一重牛膝﹐如此塡滿﹐用鹽泥固濟﹐火過赤﹐放冷﹐研爲散。但是產後諸疾﹐熱酒調二錢下。

活血丹蒼術四物各半湯﹝並見雜病身痛。﹞

烏金散﹐治產後骨節四肢疼痛。﹝見後狂言譫語。﹞

卷之五產後門

中風

﹝大﹞夫產後中風者﹐由產時傷動血气﹐勞損腑臟﹐未曾平復﹐起早勞動﹐致使气虛而風邪乘虛入之﹐故中風。風邪冷气﹐客於皮膚經絡﹐但疼痺羸乏不任﹐少气。大凡筋脈挾寒﹐則攣急僻﹐挾溫則縱緩虛弱。若入諸髒﹐恍惚驚悸。隨其所傷腑臟經絡而生病焉。

郭稽中論曰﹕產後中風者何﹖答曰﹕產後五七日內﹐彊力下牀﹐或一月之內﹐傷於房室﹐或懷憂怒﹐擾蕩沖和﹐或因食生硬﹐傷動臟腑。得病之初﹐眼澀口噤﹐肌肉搐﹐漸至腰脊﹐筋急彊直者不可治。此乃人作﹐非偶爾中風所得也。

﹝薛﹞前證果外邪所屬﹐形气不足﹐病气有餘﹐當補元气爲主﹐稍佐以治病之藥。若彊力不休﹐月內入房﹐屬形气俱不足﹐當純補元气﹐多有復蘇者。若誤投風藥﹐乃促其危也。

﹝丹﹞產後中風﹐口眼斜﹐必用大補气血﹐然後治痰。當以左右手脈﹐分其气血多少以治﹐切不可作中風治﹐用小續命湯及發表治風之藥。

防風湯治產後中風﹐背項彊急﹐胸滿短气。

防風獨活﹝各去蘆﹞葛根﹝各五兩﹞當歸人參﹝各去蘆﹞白芍藥甘艸﹝炙﹐各二兩﹞

上爲咀﹐每服八錢﹐水一盞半﹐棗子二枚﹐掰破﹐同煎至一盞﹐去滓溫服﹐不拘時。

川芎散治產後中風﹐身背拘急﹐有如繩束。

川芎羌活﹝去蘆﹞酸棗仁羚羊角屑芍藥﹝各四兩﹞桑白皮﹝一兩半﹞防風﹝去蘆﹐一兩二錢﹞

爲咀﹐每服一兩﹐水二大盞﹐煎至一盞半﹐去滓不拘時服﹐日進三服。

經效茯苓湯治產後風虛頭痛﹐語言謇澀。

茯苓﹝去皮﹞防風﹝去蘆﹞漧葛﹝各八錢﹞麥門冬﹝去心﹐一兩﹞芍藥黃芩﹝各六錢﹞

犀角屑﹝四錢﹞甘艸﹝炙﹐二兩﹞

上咀﹐每服一兩﹐水一大盞半﹐煎至一盞﹐去滓溫服﹐不拘時。

鹿肉湯治產後中風﹐頭痛壯熱﹐言語謇澀。

鹿肉﹝三斤﹞阿膠﹝炒脹﹞黃芩茯神﹝去木﹞黃﹝蜜炙﹞甘艸﹝炙﹞白芍藥人參獨活﹝各去蘆﹐各三兩﹞桂心漧地黃川芎﹝各二兩﹞半夏﹝湯洗﹐一兩﹞

上爲咀﹐每服五錢﹐水四盞﹐鹿肉五錢﹐姜五片﹐同煎至二盞﹐去鹿肉﹐再煎至盞半﹐入阿膠消化﹐去溫服﹐不拘時﹐日進二服。

﹝云岐﹞治產後中風﹐半身手足不遂﹐言語謇澀﹐恍忽多忘﹐精神不定。

獨活當歸芍藥防風川芎玄參天麻﹝各五錢﹞桂心﹝三錢﹞

上咀﹐以水八升﹐煮取二升半﹐分爲三服﹐覺效更作一劑。又作丸﹐每服二十丸。

如有熱﹐加葛根五錢。有冷﹐加白術五錢。若有气證﹐加生薑一兩半。若手足不遂﹐加牛膝一錢半﹐萆三錢﹐黃四錢。若腹痛﹐加當歸﹑芍藥各七錢半。若不食﹐加人參五錢﹐玄參一兩。若寒中三陰﹐所患必冷﹐小續命湯加生薑煎。若暑中三陽﹐所患必熱﹐小續命湯去附子﹑減桂心一半﹐加薄荷煎。

保命血气湯治產後諸風﹐痿攣無力。

秦艽羌活防風白芷川芎芍藥當歸白術茯苓熟地黃﹝各等分﹞

上爲末﹐一半蜜丸﹐一半散﹐酒調下五七十丸﹐妙。

治產後風虛﹐五緩六急﹐手足頑痺﹐气血不調。

大豆一升﹐炒令熟﹐熱投三升酒中﹐蜜封﹐飲之。

《短劇》治產後中風語澀﹐四肢拘急。

羌活三兩爲末﹐每服五錢﹐水酒各半盞﹐煎去滓﹐溫服。

華佗愈風散治婦人產後中風口噤﹐手足螈如角弓﹐或產後血暈不省人事﹐四肢彊直﹐或心眼倒築﹐吐瀉欲死。

用荊芥穗﹝微焙爲末。﹞每服三錢﹐豆淋酒調服﹐或童子小便服之。口噤則挑齒灌之﹐齦噤則灌入鼻中﹐其效如神。大抵產後大眩﹐則汗出而腠理疏﹐則易於中風也。

時珍曰﹕此方諸書盛稱其妙﹐姚僧坦《集驗方》以酒服名如聖散﹐云藥下可立待應效。陳氏方名舉卿古拜散﹐蕭存敬方﹐用古老錢煎湯服﹐名一撚金。王貺《指迷方》加當歸等分水煎服。許叔微《本事方》云﹕此藥委有奇效神聖之功。一婦人產後睡久﹐及醒則昏昏如醉﹐不省人事﹐醫用此藥及交加散﹐云服後當睡﹐必以左手搔頭﹐用之果然。

昝殷《產寶》方云﹕此病多因怒气傷肝﹐或憂气內郁﹐或坐艸受風而成﹐急宜服此藥也。

戴氏《證治要訣》名獨行散。賈似道《悅生隨抄》呼爲再生丹。

上產後中風﹐用續命湯及羌活等發散之藥﹐必詳气血﹐以四物﹑四君子相與各半﹐停對﹐分兩服之可也。

﹝虛極生風﹞﹝大﹞產後下血過多﹐虛極生風者何﹖答曰﹕婦人以榮血爲主﹐因產血下太多﹐气無所主﹐唇靑肉冷﹐汗出目眩神昏﹐命在須臾者﹐此但虛極生風也。如此則急服濟危上丹﹐若以風藥治之﹐則誤矣。

﹝薛﹞前證若心脾血气俱虛﹐用十全大補湯﹔如不應﹐加附子﹑釣藤鉤。若肝經血虛﹐用逍遙散加釣藤鉤。經云﹕脾之榮在唇﹐心之液爲汗。若心脾二髒虛極﹐急用參附湯救之。一婦人患前證﹐或用諸補劑﹐四肢逆冷﹐自汗泄瀉﹐腸鳴腹痛。余以陽气虛寒﹐用六君子﹑姜﹑附各加至五錢﹐不應﹐以參﹑附各一兩﹐始應。良久不服﹐仍腸鳴腹痛﹐復灸關元穴百餘壯﹐及服十全大補湯方效。

濟危上丹乳香五靈脂硫黃玄精石﹝同研極細﹞阿膠﹝炒脹﹞捲柏﹝生用﹞

桑寄生陳皮﹝去白﹐各等分﹞

上將上四味同研停﹐於銀石器內微火炒﹐勿焦了﹐再研極細﹐後入余藥爲末拌勻﹐生地黃汁和丸如梧子大。每服二十丸﹐溫酒或當歸酒送下﹐食前。

當歸建中湯﹝見產後腹痛。﹞

﹝口噤﹞﹝大﹞夫產後中風口噤者﹐是血气虛而風入於頷頰夾口之筋也。手三陽之筋結入於頷﹐產則勞損腑臟﹐傷於筋脈﹐風若乘之﹐其三陽之筋脈則偏持之﹐筋得風冷則急﹐故令口噤也。

葛根湯治產後中風﹐口噤僕地﹐頭目眩暈﹐痰盛气急﹐及治產後諸疾。

葛根生薑﹝各六兩﹞獨活﹝四兩﹞當歸﹝三兩﹐各去蘆﹞甘艸﹝炙﹞桂心白茯苓﹝去皮﹞

石膏人參﹝去蘆﹞白術防風﹝各去蘆﹞川芎﹝各二兩﹞

上爲咀﹐每服五錢﹐水二盞﹐煎至一盞半﹐去滓溫服﹐無時﹐日進二服。

漧葛湯﹝深師﹞療產後中風﹐口噤不能言。

獨活﹝去蘆﹐二兩﹞漧葛﹝一兩半﹞甘艸﹝半兩﹐炙﹞生薑﹝一兩二錢半﹞

上爲咀﹐每服一兩﹐水二大盞﹐煎至一大盞﹐去滓﹐溫服無時。

天麻散治產後中風口噤。

天麻﹝七錢半﹞白附子﹝炮﹞天南星﹝炮﹞半夏﹝湯洗七徧﹐去滑﹐姜制﹞幹蠍﹝炒﹐各半兩﹞

上爲細末﹐每服一錢﹐生薑﹑薄荷﹑酒調下。斡開口灌之﹐不拘時。

當歸散治婦人產後中風﹐牙關緊急﹐不省人事﹐口吐涎沫﹐手足螈。

當歸﹝去蘆﹞荊芥穗﹝各等分﹞

上爲細末﹐每服二錢﹐水一盞﹐酒半盞﹐煎至一盞﹐灌之。如牙關緊急﹐斡開微微灌之﹐但下咽卽生。屢用救人﹐大有神效。

伏龍肝散治產後中風口噤﹐不能語言﹐腰背疼痛。

伏龍肝﹝一兩半﹞漧薑﹝半兩﹐炮﹞

爲細末﹐每服二錢﹐溫酒調下﹐不拘時﹐日進二服。

交加散治產前後百病﹐兼治婦人榮衛不通﹐經脈不調﹐腹中撮痛﹐气多血少﹐結聚爲瘕﹐產後中風﹐並宜服之。

生地黃﹝一升﹐研取自然汁﹞生薑﹝十二兩﹐研取自然汁﹞

上先將地黃汁炒生薑滓﹐生薑汁炒地黃滓﹐各稍幹﹐焙爲細末。每服三錢﹐溫酒調下。尋常腹痛亦宜服﹐產後尢不可離。

﹝角弓反張﹞﹝大﹞夫產後角弓反張者﹐是體虛受風﹐風入諸陽之經也。入陰陽經絡﹐周環於身﹐風邪乘虛入於諸陽之經﹐則腰背反折﹐攣急如角弓之狀也。

﹝薛﹞前證因气血耗損﹐腠理不密﹐汗出過多而患之者﹐乃虛像也。宜固气血爲主﹐佐以本方。丹溪云﹕產後當大補气血爲先﹐𨿽有他證﹐以末治之。如惡寒發熱等證乃气血虛甚之極也﹐宜大劑參﹑﹑歸﹑術﹑肉桂以培養之。如不應﹐急用炮附子。再不應﹐用人參一兩﹐炮附子二三錢﹐名參附湯。若猶未應﹐乃藥力未能及也﹐宜多用之。

愈風散當歸湯羌活酒﹝並見前。﹞

羚羊角散治產後中風﹐身體反張。

羚羊角屑當歸﹝各七錢半﹞獨活防風﹝各去蘆﹞麻黃﹝去節﹐各一兩﹞人參﹝去蘆﹞

赤芍藥細辛﹝去苗﹞桂心﹝各半兩﹞

上爲咀﹐每服八錢﹐水一大盞半﹐生薑五片﹐煎至一大盞﹐去滓溫服﹐不拘時。

《短劇》療產後中風﹐虛人不可服他藥者﹐一物獨活湯主之﹐及一物白鮮湯主之﹐亦可與獨活合煮之。

川獨活﹝三兩﹐細切﹞

上水三升﹐煮取一升﹐分服。耐酒者﹐亦可酒水煮。

一物白鮮湯用白鮮皮﹐亦根據獨活法。

產後中風痙﹐口噤面靑﹐手足急彊者。

以竹瀝二升﹐分爲五服﹐溫溫頻服﹐大效。

治產後中風﹐角弓反張﹐口噤不語方。

川烏﹝五兩﹐銼如豆大﹞

上取黑豆半升﹐同炒半黑﹐以酒三升﹐傾放鐺內﹐急攪﹐以絹濾取酒﹐微溫﹐服一小盞取汗。若口不開者﹐斡開口灌之﹐未效加烏雞糞一合﹐炒熟入酒中服之﹐以瘥爲度。

千金雞矢醴療產後中風﹐及男子諸風﹐並產後百疾神效方。又治產後中風口噤拘﹐困篤﹐腰背彊直﹐時時反折。

烏雞屎﹝三升﹞大豆﹝二升﹞

上先炒豆令聲絕﹐次炒雞屎令黃﹐以酒一升﹐先淋雞屎﹐取汁淋大豆﹐每服一升。重者凡四五服﹐極妙。

張文仲療產後中風風痙﹐徧身冷直﹐口噤不識人方。

白術﹝四兩﹐細切﹞以酒三升﹐煮取一升﹐頓服效。

﹝汗出多而變痙﹞﹝大﹞產後血虛﹐腠理不密﹐故多汗﹐因遇風邪搏之則變痙﹐痙者口噤不開﹐背彊而直﹐如發間狀﹐搖頭馬鳴﹐身反折﹐須臾十發﹐气息如絕﹐宜速斡口灌小續命湯﹐稍緩卽汗止﹐如兩手摸控者﹐不可治也﹔﹝薛﹞產後發痙﹐因去血過多﹐元气虧極﹐或外邪相搏﹐以致牙關緊急﹐四肢痙彊﹐或腰背反張﹐肢體抽搐。若有汗而不惡寒者﹐曰柔痙﹔若無汗而惡寒﹐曰剛痙。然產後患之﹐實由亡血過多﹐筋無所養而致。故傷寒汗下過多﹐潰瘍膿血大泄多患之﹐乃敗證也。

若大補血气﹐多保無虞﹐若攻風邪﹐死無疑矣。一產婦牙關緊急﹐腰背反張﹐四肢抽搐﹐兩目連札余以爲去血過多﹐元气虧損﹐陰火熾盛﹐用十全大補加炮姜﹐一劑而蘇﹐又數劑而安。余在吳江史萬湖第﹐入更時﹐聞喧嚷云﹕某家人婦忽僕﹐牙關緊急﹐已死矣。

詢云﹕是新產婦出直廚。余意其勞傷血气而發痙也﹐急用十全大補加附子﹐煎滚﹐令人推正其身﹐一人以手夾正其面﹐卻挖開其口﹐將藥灌之不咽﹐藥已冷﹐令側其面出之﹐仍正其面﹐復灌以熱藥﹐又冷﹐又灌﹐如此五次方咽下﹐隨灌以熟藥遂蘇。

《夷堅志》云﹕杜壬治郝質子婦﹐產四日﹐螈戴眼﹐弓背反張。壬以爲痙病﹐與大豆紫湯﹑獨活湯而愈。政和間﹐余妻方分娩﹐猶在蓐中﹐忽作此證﹐頭足反接﹐相去幾二尺﹐家人驚駭﹐以數婢彊拗之不直﹐適記所云﹐而藥艸有獨活﹐乃急爲之﹐召醫未至﹐連進三劑﹐遂能直﹐醫至卽愈矣。更不須用大豆紫湯﹐古人處方﹐神驗屢矣。

小續命湯治產後中風﹐及剛痙柔痙。

陳臨川云𨿽然。陳無擇評曰﹕產後汗出多變痙﹐亦令服續命湯﹐此又難信。旣汗多﹐如何更服麻黃﹑官桂﹑防己﹑黃芩輩﹐不若大豆紫湯爲佳。《局方》大聖散亦良藥也。愚觀朱奉議云﹕凡剛柔二痙﹐小續命湯並可加減與之。若柔痙自汗者﹐去麻黃加葛根之說﹐朱奉議必有所據。𨿽大豆紫湯﹑大聖散良﹐亦不可偏見曲說﹐有妨古人之意。

大豆紫湯治中風頭眩﹐惡風自汗﹐吐冷水﹐及產後百病。或中風痱痙﹐背彊口噤﹐直視煩熱。脈緊大者不治。《短劇方》主產後中風﹑困篤﹐背彊口噤﹐或但煩躁或頭身皆重﹐或身重癢﹐發嘔吐﹑直視﹐並宜服之。

川獨活﹝去蘆﹐一兩半﹞大豆﹝半升﹞酒﹝三升﹞

上先用酒浸獨活﹐煎一兩沸﹐別炒大豆極焦煙出﹐急投酒中﹐密封候冷﹐去豆﹐每服一二合許﹐得少汗則愈﹐日進十服。此藥能去風消血結﹐如妊娠折傷﹐胎死腹中﹐服此得瘥。

陳臨川云﹕凡產後口噤﹐腰背彊直﹐角弓反張﹐皆名曰痙﹐又名曰。古人察有汗無汗﹐以分剛柔陰陽而治。今《產寶》諸書有中風口噤一門﹐又有角弓反張一門﹐其實一也。如憎寒發熱﹐有類傷寒﹐皆不論及﹐豈可只以一二藥治之。

大豆湯治產後中風﹐發則僕地﹐不省人事﹐及妊娠挾風﹐兼治蓐艸之間﹐諸般病證。

大豆﹝五升﹐炒黃﹞獨活﹝去蘆﹞葛根﹝各八兩﹞防己﹝去皮﹐六兩﹞

上咀﹐每服五錢﹐酒二盞﹐煎至一盞半﹐去渣溫服﹐不拘時﹐日三服。

羚羊角飲子治產後气實﹐腹中堅硬﹐兩脇脹滿﹐心中煩熱﹐渴欲飲水﹐欲成剛﹑中風之疾。

羚羊角﹝半兩﹐鎊﹞防風羌活桔梗﹝並去蘆﹞敗醬﹝各八錢﹞桂心柴胡﹝去蘆﹞

大黃﹝浸過煨﹐各一兩二錢﹞

爲咀﹐每服五錢﹐水一大盞半﹐同煎至一盞﹐去渣溫服﹐不拘時候。更服地黃酒﹐用地黃切一升﹐炒令黑﹐瓷瓶中下熱酒三升﹐密封口煮令減半﹐任意服之。

防風當歸散防風當歸川芎地黃﹝各一兩﹞

上銼﹐每服一兩﹐水三盞﹐煎至二盞﹐溫服。

婁氏云﹕續命湯﹑大豆紫湯﹑舉卿古拜散﹐太陽厥陰藥也。邪實脈浮弦有力者固宜﹐但產後血气太虛之人﹐不宜輕發其表﹐但用防風當歸散治之爲妙。

卷之五產後門

螈

﹝薛﹞螈者﹐筋脈拘急也。者筋脈張縱也。經云﹕肝主筋而藏血。蓋肝气爲陽爲火﹐肝血爲陰爲水。前證因產後陰血去多﹐陽火熾盛﹐筋無所養而然耳。故癰疽膿水過多﹐金瘡出血過甚﹐則陽隨陰散﹐亦多致此。治法當用八珍加丹皮﹑釣藤以生陰血﹐則陽火自退﹐諸證自愈。如不應﹐當用四君﹑芎﹑歸﹑丹皮﹑釣藤以補脾土。蓋血生於至陰﹐至陰者﹐脾土也。故小兒吐瀉之後﹐脾胃虧損﹐亦多患之﹐乃虛像也﹐無風可逐﹐無痰可消。若屬陽气脫陷者﹐用補中益气加姜﹑桂。陽气虛敗者﹐用十全大補加桂﹑附﹐亦有復生者。

此等證候﹐若肢體惡寒﹐脈微細者﹐此爲眞狀。若脈浮大﹐發熱煩渴﹐此爲假象﹐惟當固本爲善。若無力抽搐﹐戴眼反折﹐汗出如珠流者﹐皆不治。一產婦因勞﹐兩臂不能屈﹐服蘇合香丸﹐肢體痿軟﹐汗出如水。余謂前藥辛香﹐耗散眞气﹐腠理虛而津液妄泄也。先用十全大補湯加五味子﹐補實腠理﹐收斂眞气﹐汗頓止。又佐以四君子﹐調補元气漸愈﹐用逍遙散﹑大補湯調理而痊。一產婦先胸脇乳內脹痛﹐後因怒﹐口噤吐痰﹐臂不能伸﹐小便自遺﹐左三部脈弦。余謂此肝經血虛而風火所致﹐不能養筋﹐先用加味逍遙散治之﹐臂能屈伸。又以補肝散﹑六味丸﹐諸證悉愈。一婦人發螈遺尿﹐自汗面赤﹐或時面靑﹐飲食如故﹐肝脈弦緊。余曰﹕此肝經血燥風熱﹐名螈也。肝主小便﹐其色靑﹐人心則赤﹐法當滋陰血﹐淸肝火﹐遂用加味逍遙散﹐不數劑﹐諸證悉退而安。一婦人產後血風患此﹐以小續命湯數服而安。

產後因虛傷風螈﹐同傷寒表證﹐未傳入裏﹐宜服防風湯。

防風湯治風虛發熱﹐項背拘攣﹐關節不隨﹐恍惚狂言﹐來去無時﹐不自覺悟。亦治香港腳緩弱甚效。此藥溫和不虛人。

秦艽﹝去苗土﹞獨活﹝去蘆﹞麻黃﹝去節﹞半夏﹝湯洗七次﹐切片﹞防風﹝去蘆﹐各二兩﹞

升麻防己白術石膏﹝﹞芍藥﹝白者﹞黃芩甘艸當歸﹝去蘆﹞遠志﹝去骨﹞

人參﹝去蘆﹐各一兩﹞

上爲粗末﹐入半夏片令勻﹐每服四錢﹐水二中盞﹐生薑七八片﹐煎至一盞﹐去滓取淸汁六分﹐入麝香末少許﹐食後臨臥帶熱服。

海藏愈風湯﹝卽華佗愈風散。﹞交加散﹝卽當歸散。並見產後中風。﹞

增損柴胡湯治產後感異證﹐手足牽搐﹐涎潮昏悶。

柴胡﹝三錢﹞黃芩﹝一錢二分﹞人參甘艸﹝炙﹞半夏﹝各一錢半﹞知母﹝一錢﹞石膏﹝二錢﹞

黃﹝二錢半﹞

上咀﹐分二服﹐水二盞﹐姜三片﹐棗二枚﹐煎八分﹐不拘時服。

秦艽湯前證已去﹐次服此藥﹐去其風邪。

秦艽芍藥柴胡﹝各一錢七分﹞甘艸﹝炙﹐一錢三分﹞黃芩防風﹝各一錢二分﹞

人參半夏﹝各一錢﹞

上爲咀﹐分二帖﹐每帖水二盞﹐姜三片﹐煎八分﹐食遠服。

卷之五產後門

拘攣

﹝大﹞產後中風﹐筋脈四肢攣急者﹐是气血不足﹐臟腑俱虛﹐月內未滿﹐起早勞役﹐動傷臟腑﹐虛損未復﹐爲風所乘﹐風邪冷气。初客於皮膚經絡﹐則令人頑痺不仁﹐羸乏少气。風气入於筋脈﹐挾寒則攣急也。

﹝薛﹞肝屬木而主筋﹐前證若肝經風熱血燥﹐用加味逍遙散﹐如不應﹐當用六味地黃丸以補腎水。經云﹕風客淫气﹐精乃亡﹐邪傷肝也。仍參前雜證諸風血方論治之。一產婦筋攣臂軟﹐肌肉掣動﹐此气血俱虛而自熱也﹐用十全大補湯而安。一產婦手麻﹐服愈風丹﹐徧身皆麻﹐神思倦怠。余謂气血虛弱﹐用十全大補加炮姜﹐數劑漸愈﹐去姜又數劑﹐及逍遙散而痊。

芎散治產後中風﹐四肢筋脈攣急疼痛﹐背項彊急。

芎羌活當歸﹝各去蘆﹞酸棗仁﹝炒﹞羚羊角屑﹝各七錢半﹞防風﹝去蘆﹞

牛蒡子﹝各一兩﹐炒﹞桂心赤芍藥﹝各半兩﹞

上爲咀﹐每服八錢﹐水一大盞半﹐煎至一大盞﹐去溫服﹐不拘時。

﹝薛﹞前方如未應﹐當用八珍湯。更不應﹐用十全大補湯。

防己膏治產後中風﹐四肢筋脈攣急﹐身體麻痺﹐並宜用之。

漢防已﹝去皮﹐半斤﹞茵芋﹝五兩﹞

上爲咀﹐用酒五升﹐浸藥一宿﹐取豬肪脂一斤﹐文武火熬三上三下成膏﹐攤在紙花上﹐貼病患患處﹐以熱手不住摩膏上。

卷之五產後門

不語

﹝大﹞人心有七孔三毛﹐產後虛弱﹐多致停積敗血﹐閉於心竅﹐神志不能明了。又心气通於舌﹐心气閉塞﹐則舌亦彊矣﹐故令不語﹐但服七珍散。

﹝薛﹞經云﹕大腸之脈﹐散舌下。又云﹕脾之脈﹐是動則病舌本彊﹐不能言﹐又云﹕腎之別脈﹐上入於心﹐系舌本﹐虛則不能言。竊謂前證﹐若心腎气虛﹐用七珍散。腎虛風熱﹐地黃飲。大腸風熱﹐加味逍遙散加防風﹑白芷。脾經風熱﹐秦艽升麻湯。肝經風熱﹐柴胡淸肝散加防風﹑白芷。脾气鬱結﹐加味歸脾湯加升麻。肝木太過﹐小柴胡加釣藤鉤。脾受土侮﹐六君加升麻﹑白芷﹑釣藤鉤。肝脾血虛﹐用佛手散。脾气虛﹐用四君子。气血俱虛﹐八珍湯﹔如不應﹐用獨參湯﹔更不應﹐急加附子補其气而生其血。若竟用血藥﹐則誤矣。一產婦不語﹐用七珍散而愈。後復不語﹐內熱晡熱﹐肢體倦怠﹐飲食不進﹐用加味歸脾湯爲主﹐佐以七珍散而愈。後因怒﹐不語口噤﹐腰背反張﹐手足發搐﹐或小便見血﹐面赤或靑或黃﹐或時兼赤。余曰﹕面靑肝之本色也﹐黃者脾气虛也﹐赤者心血虛也。

用八珍湯加釣藤鉤﹑茯苓﹑遠志漸愈﹐又用加味歸脾湯而痊。

七珍散人參石菖蒲生地黃川芎﹝各一兩﹞細辛﹝一錢﹞防風辰砂﹝別研﹐各半兩﹞

上爲極細末﹐每服一錢﹐薄荷湯調下﹐無時。

胡氏孤鳳散治產後閉目不語。

用生白礬末﹐每服一錢﹐熱水調下。

治產後不語人參石蓮肉﹝不去心﹞石菖蒲﹝各等分﹞

上每服五錢﹐水煎。

逐血補心湯治產後失音不語。

紅花赤芍藥生地黃桔梗蘇葉前胡茯苓防風牛膽南星黃連粉葛﹝各二錢﹞

當歸﹝三錢﹞薄荷人參升麻﹝各一錢五分﹞半夏﹝二錢五分﹞甘艸﹝一錢﹞

上銼爲散﹐分作二服﹐每服水一盅半﹐姜三片﹐煎至七分﹐空心服﹐滓再煎服。

卷之五產後門

狂言譫語

﹝大﹞夫產後語言顚倒﹐或狂言譫語﹐如見鬼神者﹐其源不一﹐須仔細辧證用藥治療。產後驚風﹐言語亂道﹐如見鬼神﹐精神不定者﹐研好朱砂﹐酒調下龍虎丹﹝方見《局方》﹞。三丸﹐作一服﹐兼琥珀地黃丸服之。一則因產後心虛敗血停積﹐上干於心而狂言獨語者﹐當在乍見鬼神條求之。二則產後髒虛﹐心神驚悸﹐志意不安。言語錯亂不自覺知﹐神思不安者﹐當在驚悸條求之。三則宿有風毒﹐因產心虛气弱﹐腰背彊直﹐或歌哭嗔笑﹐言語亂道﹐當作風痙治療﹐當在心驚中風條求之。四則產後心虛﹐中風心神恍惚﹐言語錯亂﹐當在中風恍惚倏求之。五則產後多因敗血迷亂心經而顚狂﹐言語錯亂無常﹐或暈悶者﹐當於本卷血暈類中求之。

六則因產後感冒風寒﹐惡露斬然不行﹐憎寒發熱如瘧﹐晝日明了﹐暮則譫語如見鬼狀﹐當作熱入血室治之。宜琥珀地黃丸及四物湯﹐只用生漧地黃加北柴胡等分煎服﹔如不退者﹐以小柴胡湯加生漧地黃如黃芩分兩﹐煎服愈。𨿽然以上諸證﹐大抵胎前產後﹐自有專門一定之法﹐毫髮不同。如產後首當逐散生新﹐然後仔細詳辧疾證﹐不可妄立名色﹐自生新意﹐加減方藥﹐大宜對證根據古法施治﹐未有不安者也。

﹝薛﹞前證當固胃气爲主﹐而佐以見証之藥。若一於攻痰﹐則誤矣。一產婦形體甚倦﹐時發譫語﹐用柏子散稍愈﹐又用加味歸脾湯而愈。又因怒﹐仍狂言脇痛﹐小便下血﹐用加味逍遙散﹐以淸肝火﹑養肝血﹐頓瘥﹐又佐以加味歸脾湯而安。

云岐奪命散﹝血暈﹞治產後敗血衝心﹐發熱狂言奔走﹐脈虛大者。

榦荷葉生漧地黃牡丹皮﹝等分﹞

上三味﹐濃煎湯﹐調生蒲黃末二錢匕﹐一服卽定。

《局方》妙香散治產後心神顚倒﹐語言錯亂﹐如見鬼神。

用生漧地黃﹑當歸二味﹐煎湯調服立效。

烏金散治產後三五日或半月之間﹐忽狂言亂語﹐目見神鬼等證。

當歸遠志肉川芎酸棗仁白術赤芍藥香附子辰砂﹝另研入﹞熟地黃羌活防風﹝各二錢﹞茯神﹝二錢半﹞半夏﹝三錢﹞全蠍麥門冬人參牛膝天麻﹝各一錢﹞

甘艸﹝九分﹞陳皮白芷﹝各一錢五分﹞

上銼散作二服﹐水一盅半﹐姜三片﹐蔥三枝﹐入金銀同煎一碗﹐不拘時溫服。

四物補心湯治產後言語恍惚﹐顚倒錯亂。

當歸﹝五錢﹞川芎生地黃白芍藥茯神半夏桔梗白術﹝各四錢﹞

陳皮﹝三錢﹞甘艸﹝一錢﹞

上銼爲散﹐分作六服﹐每服用水一盅﹐姜三片﹐煎至七分﹐空心溫服﹐滓再煎服。有熱加酒炒黃連二錢﹐無熱不用。

卷之五產後門

顚狂

﹝大﹞療產後因驚﹐敗血衝心﹐昏悶發狂﹐如有鬼祟﹐宜用《局方》大聖澤蘭散﹝宜自合者方有效。﹞加好辰砂研令極細﹐每服加一字許﹐煎酸棗仁湯調下﹐一服可安。

﹝薛﹞前證乃血虛神不守舍﹐非補養元气不可﹐仍參後各門互用。一產婦患前證﹐或用大澤蘭湯而愈。後又怔忡妄言﹐其痰甚多﹐用茯苓散補其心虛頓愈。又用八珍散加遠志﹑茯神﹐養其气血而瘥。一產婦亦患此證﹐用化痰安神等藥﹐病益甚﹐神思消爍。

余以爲心脾血气不足﹐用大劑參﹑術﹑芎﹑歸﹑茯神﹑酸棗仁四斤余而安。乃以歸脾湯﹐五十餘劑而愈。

大聖澤蘭散治婦人血海虛冷﹐久無子息﹐及產後敗血衝心﹐中風口噤﹐子死腹中﹐掰開口灌藥﹐須臾生下﹐便得無恙。治墮胎腹中攻刺疼痛﹐橫生逆產﹐胎衣不下﹐血運﹑血癖﹑血滯﹑血崩﹐血入四肢﹐應血髒有患及諸種風气﹐或傷寒吐逆咳嗽﹐寒熱往來﹐徧身生瘡﹐頭痛惡心﹐經脈不調﹐赤白帶下﹐乳生惡气﹐胎髒虛冷﹐數曾墮胎﹐崩中不定﹐因此成疾。室女經脈不通﹐並宜服之。常服暖子宮﹐和血气﹐悅顏色﹐退風冷﹐消除萬病。

兼療丈夫五勞七傷﹐虛損等病。

澤蘭葉石膏﹝研﹐各二兩﹞捲柏﹝去根﹞白茯苓﹝去皮﹞防風﹝去廬﹞濃朴﹝去粗皮﹐薑汁炙﹞

細辛﹝去苗﹞柏子仁﹝微炒﹞桔梗吳茱萸﹝湯洗七次﹐焙炒﹐各一兩﹞五味子﹝揀淨﹞

人參本﹝去苗﹞漧薑﹝炮﹞川椒﹝去目閉口﹐微炒出汗﹞白芷白術黃﹝去苗﹞

川烏頭﹝炮﹐去皮臍﹞丹參﹝各七錢半﹞蕪荑﹝微炒﹑赤﹞甘艸﹝炙﹞川芎芍藥當歸﹝各一兩七錢半﹞

白薇阿膠﹝碎﹐炒燥﹐各半兩﹞肉桂﹝一兩二錢半﹞生漧地黃﹝一兩半﹞

上爲細末﹐每服二錢﹐空心臨臥熱酒調下。若急疾﹐不拘時﹐日三服。

何氏方治產後因敗血及邪气入心﹐如見祟物﹐顚狂。大辰砂一二錢重﹐研令極細﹐人乳三四茶腳許調﹐仍掘紫項活地龍一條入藥﹐候地龍滚三滚﹐取出地龍不用﹐不令帶藥出﹐但欲得地龍身上涎耳﹐卻入無灰酒﹐與前乳汁相和七八分盞﹐重湯溫﹐遇疾作分三二服。

卷之五產後門

乍見鬼神

﹝大﹞心主身之血脈﹐因產傷耗血脈﹐心气虛則敗血停積﹐上干於心﹐心不受觸﹐遂致心中煩躁﹐臥起不安﹐乍見鬼神﹐言語顚錯﹐醫人不識﹐呼爲風邪﹐如此治疾﹐必不得愈﹐但服調經散﹐每服加龍腦一撚﹐得睡卽安。

﹝薛﹞前證若敗血停滯﹐用調經散。若血虛發熱﹐用八珍加炮姜。若心血虛損﹐用柏子仁散。大抵此證皆心脾血少所致﹐但調補胃气﹐則痰淸而神自安矣。若果系鬼祟所附﹐卽灸鬼哭可愈。其或不起者﹐多因豁痰降火﹐攻伐之過也。一產婦患前證﹐或用調經散﹐愈而復作﹐仍服前藥﹐益甚﹐痰涎上湧﹐朝寒暮熱。余朝用八珍散﹐夕用加味歸脾湯﹐各五十餘劑而愈。

云岐治產後發熱狂言奔走﹐脈虛大者﹐四物湯加柴胡﹔如不愈﹐加甘艸﹑柴胡﹑生地黃等分煎服亦可。

《廣濟》治產後血暈﹐心悶不識人﹐神言鬼語﹐气急欲絕。﹝見血暈。﹞

調經散沒藥琥珀﹝並細研﹞桂心﹝各一錢﹞芍藥當歸﹝各二錢半﹞麝香﹝研﹞細辛﹝各半錢﹞

上爲末﹐每服半錢﹐生薑汁﹑溫酒各少許調服。

茯神散治產後血邪﹐心神恍惚﹐言語失度﹐睡臥不安。

茯神﹝一兩﹐去皮木﹞人參龍齒﹝研﹞虎珀﹝研﹞赤芍藥黃牛膝﹝各七錢半﹞

生地黃﹝一兩半﹞桂心﹝半兩﹞

上爲末﹐每服三錢﹐水一盞﹐煎至七分﹐不拘時﹐去渣溫服。

治方產一日﹐言語顚倒﹐用蘇合香丸一錢﹐以童便調服卽蘇。

柏子仁散治產後狂言亂語﹐皆因內虛﹐敗血挾邪气攻心。

柏子仁遠志﹝去心﹞人參桑寄生防風琥珀﹝別研﹞當歸﹝焙﹞生地黃﹝焙﹞

甘艸﹝各等分﹞

上爲粗末﹐先用白羊心一个切片﹐以水一大盞半﹐先煮至九分﹐去羊心﹐入藥末五錢﹐煎至六分﹐去渣無時服。

與前顚狂譫語門參看。

卷之五產後門

驚悸

﹝大﹞產後髒虛﹐心神驚悸者﹐由體虛心气不足﹐心之經爲風邪所乘也。或恐懼憂迫﹐令心气受於風邪﹐邪搏於心﹐則驚不自安。若驚不已﹐則悸動不定。其狀目睛不轉﹐而不能動﹐診其脈動而弱者驚悸也。動則爲驚﹐弱則爲悸矣。

﹝薛﹞按人之所主者心﹐心之所主者血﹐心血一虛﹐神气不守﹐此驚悸所由作也。當補气血爲主。一產婦患前證二度﹐服琥珀地黃丸﹑《局方》妙香散隨效。再患服之﹐其癥益甚﹐而脈浮大﹐按之如無﹐發熱惡寒﹐此血气俱虛。用十全大補﹑加味歸脾二湯﹐各百餘劑而愈。後遇驚恐勞怒復作﹐仍服前藥而安。

﹝大﹞產後心悶气絕﹐眼張口噤﹐徧身彊直﹐腰背反偃﹐狀如癇疾﹐心忪驚悸﹐言語錯亂﹐皆是宿有風毒﹐因產心气虛弱﹐發成風痙。

﹝薛﹞按仲景先生云﹕有汗爲柔痙﹐用桂枝湯。無汗爲剛痙﹐用麻黃湯。然產後得此﹐血气俱乏之敗證也﹐不可與傷寒例看。丹溪先生云﹕產後當大補气血爲主﹐可用十全大補湯以補元气﹔如不應﹐急加附子﹔更不應﹐是藥力弗逮也﹐仍用參附湯多服。余常治大虛之證﹐參數斤﹐附子數枚方愈。一產婦患此﹐不省人事﹐言語妄甚﹐惡風寒﹐喜熱飲﹐形气倦怠﹐脈虛浮無力。余謂血气虛寒﹐用十全大補湯二十餘劑不應﹐又二十餘劑﹐稍緩﹐乃漸加附子至一錢﹐服數劑﹐諸證減一二﹐又二十餘劑﹐十退三四﹐乃去附子五分﹐數劑﹐諸證頓退而安。又發﹐仍服前藥﹐加附子三五分而愈。

白茯苓散治產後心神驚悸﹐言語失常﹐心神昏憒。

白茯苓﹝去皮﹞熟地黃人參﹝去蘆﹐各一兩半﹞遠志﹝去心﹞白芍藥黃﹝去蘆﹞

桂心當歸﹝炒﹐去蘆﹞甘艸﹝炙﹞麥門冬﹝各一兩﹐去心﹞石菖蒲桑寄生﹝各七錢半﹞

上爲咀﹐每服八錢﹐水一大盞半﹐生薑五片﹐棗三枚﹐竹葉三七片﹐煎至一大盞﹐去渣溫服﹐無時。

熟漧地黃散治產後心虛驚悸﹐神思不安。

熟漧地黃﹝二兩﹞黃﹝去蘆﹞白薇龍齒﹝另研﹐各一兩﹞人參﹝去蘆﹞茯神﹝去木﹞

羌活遠志肉﹝各七錢半﹞桂心防風﹝去蘆﹞甘艸﹝炙﹐各半兩﹞

上爲咀﹐每服五錢﹐水一大盞半﹐生薑五片﹐棗三枚﹐煎至一大盞﹐去渣溫服﹐不拘時。﹝一方無黃﹐有荊芥。﹞

產乳七寶散初產後服之﹐調和血气﹐補虛安心神﹐鎭驚悸。

朱砂﹝水飛﹞桂心當歸﹝去蘆﹞川芎人參﹝去蘆﹞白茯苓﹝去皮﹞羚羊角﹝燒存性﹐各二錢﹞

漧薑﹝一錢﹞

爲細末﹐每服一錢﹐用羌活﹑豆淋酒調下。﹝將護產婦用之。﹞不飲酒﹐用淸米飲調下。如覺心煩熱悶﹐以麥門冬去心煎湯調下。若心下煩悶而痛﹐用童便調下。若覺心胸煩熱﹐卽減姜﹑桂﹔覺寒﹐卻加之。腹痛加當歸﹐心悶加羚羊角。心虛气怯﹐加桂心。不思飲食﹐或惡心﹐加人參。虛煩加茯苓。以意斟酌﹐日二夜一服之。

海藏大效牡丹散治血髒虛風﹐及頭目不利﹐不思飲食﹐手足煩熱﹐肢節拘急疼痛﹐胸膈不利﹐大腸不調﹐陰陽相干﹐心驚怯悸﹐或時旋暈。

牡丹皮川芎枳殼﹝麩炒﹐各一兩﹞陳皮玄胡索甘艸羌活半夏﹝湯洗﹐各半兩﹞

木香訶子肉芍藥﹝各七錢半﹞三稜﹝炒﹞漧薑﹝炮﹞桂心﹝各五錢﹞當歸﹝一兩半﹞

白術﹝炒﹐三錢﹞

上爲細末﹐每服二錢﹐水一盞半﹐煎五七沸﹐食前溫服。益血海﹐退血風勞攻注﹐消寒痰﹐實脾胃﹐理血气攻刺﹐及气虛﹑惡寒﹑潮熱證至妙。

遠志丸治產後髒虛不足﹐心神驚悸﹐志意不安﹐腹中急痛﹐或時怕怖﹐夜臥不安。

遠志麥門冬﹝各去心﹞黃當歸﹝炒﹞人參白術獨活﹝各去蘆﹞白茯苓﹝去皮﹞

桂心柏子仁石菖蒲熟漧地黃山茱萸鐘乳粉阿膠﹝碎﹑炒﹐各一兩﹞

上爲細末﹐煉蜜和搗五七百下﹐丸如梧桐子大。每服三十丸﹐溫酒送下﹐不拘時候﹐日進二服。

白茯苓丸治產後心虛驚悸﹐神志不安。

白茯苓﹝去皮﹞熟漧地黃﹝各一兩﹞人參﹝去蘆﹞桂心遠志﹝去心﹞石菖蒲柏子仁琥珀﹝各半兩﹐另研細﹞

上爲細末﹐煉蜜和搗三二百下﹐丸如梧子大。每服三十丸﹐不拘時﹐粥飲送下。

上方俱用桂﹐中無熱而脈遲且微者宜之。

人參散治產後臟腑虛﹐心怔驚悸﹐言語錯亂。

人參﹝去蘆﹞麥門冬﹝去心﹐各八錢﹞牛黃﹝研﹞白薇﹝各二錢﹞茯神﹝去木﹞獨活防風﹝各去蘆﹞遠志﹝去心﹞生地黃朱砂﹝水飛﹞天竺黃﹝另研﹞甘艸﹝炙﹞龍齒﹝研﹐各四錢﹞

龍腦﹝另研﹞麝香﹝細﹑研﹐各一錢﹞

上爲細末﹐每服二錢﹐薄荷酒調下﹐不拘時。

琥珀地黃散治血虛多驚﹐及產後敗血諸疾。

辰砂琥珀沒藥﹝並細研﹞當歸﹝各等分﹞

上爲細末﹐每服二錢﹐空心白湯調下﹐日三服。

茯苓散療產後狂語﹐志意不定﹐精神昏亂﹐心气虛﹐風邪所致。

茯苓﹝一方用茯神﹞生地黃﹝各三兩﹞遠志白薇龍齒﹝各二兩五錢﹞

防風人參獨活﹝各二兩﹐以上共爲末﹞

上以銀一大斤﹐水一斗五升﹐煮取七升﹐下諸藥﹐煮取三升﹐溫分三服。忌菘菜﹑豬肉﹑生冷。﹝一方﹐治產後風邪所幹﹐心神恍惚﹐志意不定﹐加荊芥二兩﹐甘艸一兩二錢半。﹞

療產後多虛羸弱﹐若大汗﹑利﹐皆至於死﹐此重虛故也。若中風語謬﹐昏悶不知人者﹐宜服此。

人參茯苓羌活大棗遠志﹝各二兩﹞竹瀝﹝一升﹞

上用水六升﹐煮取三升﹐下竹瀝更煎取二升半﹐分三服。

抱膽丸治產後血虛﹐驚气入心﹐及顚癇風狂﹐或室女經脈通行﹐驚邪蘊結。

水銀﹝二兩﹞黑鉛﹝一兩半﹞朱砂﹝一兩﹐另細研﹞乳香﹝一兩﹐另細研﹞

上將黑鉛入銚子內溶化﹐下水銀結成砂子﹐次下朱砂﹑滴乳末﹐乘熱用柳木槌研勻﹐丸如芡實大。每服一丸﹐空心﹐金﹐銀﹐薄荷湯化下﹐得睡切莫驚動﹐覺來卽安。妙香散亦善。

卷之五產後門

恍惚

﹝大﹞產後中風恍惚者﹐由心主血﹐血气通於榮衛臟腑﹐徧循經絡﹐產則血气俱傷﹐五臟皆虛﹐榮衛不足﹐卽爲風邪所乘﹐則令心神恍惚不定也。

﹝薛﹞前證當大補血气爲主﹐而佐以後方爲善。蓋風爲虛極之假象也﹐固其本源﹐諸病自退。若專治風﹐則速其危矣。一產婦患前證﹐盜汗自汗﹐發熱晡熱﹐面色黃白﹐四肢畏冷﹐此气血俱虛﹐用八珍湯不應﹐更用十全大補﹑加味歸脾二湯始應。後因勞怒﹐發厥昏憒﹐左目牽緊﹐兩唇抽動﹐小便自遺。余謂肝火熾盛﹐用十全大補加釣藤﹑山梔而安﹐再用十全大補湯﹑辰砂遠志丸而愈。

《千金》療產後暴苦﹐心悸不定﹐言語錯亂恍惚﹐皆因心虛所致。

茯苓﹝三兩﹞芍藥﹝二兩﹞甘艸桂心當歸﹝各一兩﹞生薑﹝一兩半﹞麥門冬﹝去心﹐一升﹞

大棗﹝三十枚﹞

上爲散﹐水三升﹐煎取一升﹐去渣分作兩服。

《經效》療產後心虛忪悸﹐志意不定﹐煩躁恍惚。

茯神當歸黃芩麥門冬﹝去心﹞甘艸人參芍藥酸棗仁白鮮皮﹝各三兩﹞大棗﹝七枚﹞

上爲粗末﹐水二升﹐煮取七合﹐去渣溫服。

琥珀散治產後中風﹐恍惚語澀﹐心神煩悶﹐四肢不隨。

琥珀﹝另研﹞茯神﹝去木﹐各一兩﹞遠志﹝去心﹞石菖蒲黃防風獨活人參﹝各去蘆﹞麥門冬﹝去心﹞芎桑寄生赤芍藥羚羊角屑﹝各半兩﹞甘艸﹝二錢半﹐炙﹞

上爲咀﹐每服五錢﹐水一中盞半﹐煎至一大盞﹐去渣溫服﹐不拘時。

遠志散治產後中風﹐心神恍惚﹐言語錯亂﹐煩悶﹐睡臥不安。

遠志﹝去心﹞防風﹝去蘆﹐各一兩﹞麥門冬﹝去心﹞酸棗仁﹝炒﹞桑寄生獨活﹝去蘆﹞

桂心當歸﹝去蘆﹐炒﹞茯神﹝去木﹞羚羊角屑﹝各七錢半﹞甘艸﹝炙﹐半兩﹞

上爲咀﹐每服五錢﹐煎服法同前。

天麻丸療產後中風﹐恍惚語澀﹐四肢不隨。

天麻朱砂﹝水飛﹞防風羌活﹝去蘆﹐各一兩﹞僵蠶﹝炒﹐七錢半﹞幹蠍﹝炒﹞白附子﹝炮﹞

五靈脂﹝炒﹐各半兩﹞雄雀糞﹝炒﹞牛黃﹝另研﹐各二錢半﹞

上爲細末﹐糯米飯爲丸﹐如梧子大。每服二三十丸﹐薄荷酒送下﹐日進二服。

辰砂遠志丸主產後中風﹐消風化痰﹐安神鎭心。

石菖蒲遠志肉﹝甘艸煮﹞人參茯神﹝去木﹞辰砂﹝各五錢﹞川芎山藥鐵粉麥門冬﹝去心﹞細辛天麻半夏﹝湯泡﹞南星白附子﹝各一兩﹞

上爲末﹐薑汁煮﹐糊丸如綠豆大。別以朱砂爲衣。每服三十丸﹐夜臥生薑湯吞下。

卷之五產後門

虛煩

﹝薛﹞論見發熱條。

四物湯加獲神﹑遠志﹐治產後虛煩﹐十全大補湯尢效。

﹝大﹞余血奔心﹐蓋是分解了不便﹐與童子小便﹐並心下﹐及臥太速﹐兼食不相宜之物所致﹐但能根據方療之﹐無不痊可。

療產後余血不盡﹐奔衝心﹐煩悶腹痛。

川芎生漧地黃枳殼芍藥﹝各等分爲末﹞

上酒服方寸匕﹐日二服。

《集驗》療產後血气煩方。﹝《千金》同。﹞

生地黃汁淸酒﹝各一升﹞

上相和煎一沸﹐分爲兩服。

《廣濟》療血气煩悶方生藕汁飲二升效。竹瀝亦得。

療產後七日內宿血不散﹐時時衝心迷悶。

荷葉﹝一兩七錢半﹞延胡索﹝二兩﹞地黃汁﹝二合﹞

上水二升﹐煮二味﹐取八合﹐下延胡索﹐分三服﹐空心。忌肉食一日。

療產後余血攻心﹐或下血不止﹐心悶面靑﹐冷气欲絕。

羊血一盞﹐頓服。若不定﹐更服立效。

《經效》療產後气虛﹐冷搏於血﹐血气結滯﹐上衝心腹脹滿。

當歸桂心川芎吳茱萸橘皮生薑﹝各一兩﹞芍藥﹝二兩﹞

上咀﹐以水三升﹐煮取一升﹐去渣空心服。

治產後余血奔心。

用陳白梅捶碎﹐渴﹐煎湯飲。

金黃散治產後惡血衝心﹐時發煩躁。

玄胡索蒲黃﹝各半兩﹞桂心﹝二錢半﹞

上爲細末﹐烏梅煎湯﹐冷調下二錢。

沒藥丸治產後心胸煩躁﹐惡血不快。

沒藥﹝研﹞蠻姜延胡索漧漆﹝炒﹞當歸桂心牛膝牡丹皮漧薑﹝各等分﹞

上爲細末﹐醋煮麵糊丸﹐如梧桐子大。煎曲湯下十丸至十五丸。

《補遺》治產後余血衝心﹐煩悶腹痛。

用蒲黃﹝不以多少﹐﹞隔紙炒﹐每一錢﹐東流水煎湯調下。又失笑散亦佳。

治產後短气欲絕﹐心中煩悶﹐竹葉湯。

竹葉﹝切細﹞麥門冬小麥﹝各一升﹞甘艸﹝一兩﹞生薑﹝二兩﹞大棗﹝十二枚﹞

上切﹐以水一斗﹐煮竹葉﹑小麥至八升﹐去渣納余藥﹐煮取三升﹐去渣溫服。虛悸加人參二兩﹐少气力加糯米五合。

甘竹茹湯治產後內虛﹐煩熱短气方。

甘竹茹﹝一升﹞人參茯苓甘艸﹝各一兩﹞黃芩﹝三兩﹞

上咀﹐以水六升﹐煮取二升﹐去渣分三服﹐日三。

人參當歸湯治產後去血過多﹐血虛則陰虛﹐陰虛生內熱﹐令人心煩短气﹐自汗頭痛。

熟地黃人參﹝去蘆﹞當歸身﹝去蘆﹞肉桂﹝去粗皮﹞麥門冬﹝去心﹐各二錢﹞

白芍藥﹝炒﹐二錢半﹞血熱甚者﹐加生地黃二錢。

水二盅﹐粳米一合﹐竹葉十片﹐煎至一盅﹐食遠服。

薤白湯治產後胸中煩熱逆气方。

薤白半夏甘艸人參﹝各一兩﹞栝蔞根﹝二兩﹞麥門冬﹝半升﹞

上咀﹐以水一斗三升﹐煮取四升﹐去渣分五服﹐日三夜二。熱甚加知母一兩。

云岐治產後虛煩不得眠。芍藥梔豉湯。

芍藥當歸梔子﹝各五錢﹞香豉﹝半合﹞

上如梔子豉湯修服。產後傷寒﹐便同下後變證。﹝此方𨿽云岐法﹐不若仲景酸棗湯穩當。﹞

仲景二物黃芩湯婦人在艸褥﹐自發露得風﹐四肢苦煩熱頭痛者﹐與小柴胡湯﹐頭不痛但煩者﹐此湯主之。﹝小柴胡湯見傷寒少陽病。﹞

黃芩﹝一兩﹞苦參﹝二兩﹞漧地黃﹝四兩﹞

上三味﹐以水八升﹐煮取二升﹐溫服一升﹐多吐下虫。

婦人產中虛﹐煩亂嘔逆﹐安中益气﹐竹皮大丸主之。

生竹茹石膏﹝各二分﹞桂枝白薇﹝各一分﹞甘艸﹝七分﹞

上五味末之﹐棗肉和丸﹐彈子大。每以飲服一丸﹐日三夜二服。有熱者倍白薇﹐煩喘者加柏實一分。

﹝陳﹞尋常治諸虛煩熱者。以竹葉石膏湯﹑溫膽湯﹐殊不知產後與尋常不同﹐如石膏等藥﹐不宜輕用﹐用之必死。

經驗方治產後煩躁。

禹餘糧一枚﹐狀如酸餡者﹐入地埋一半﹐四面築緊﹐用炭一秤﹐發頂火一斤﹐去火﹐三分耗二爲度﹐用濕沙土罨一宿﹐方取出﹐打去外面一層﹐只用裏內﹐細研水淘﹐澄五七度﹐將紙襯幹﹐再研數千徧﹐用甘艸煎湯調二錢匕﹐一服立效。

卷之五產後門

渴

﹝熊﹞產後心煩發渴﹐宜淸心連子飲。﹝雜病白濁。﹞

﹝薛﹞前證若出血過多﹐虛火上炎﹐用童子小便﹐或四物﹑白術﹑麥門﹑丹皮。若胃气虛而有熱﹐用竹葉歸湯。若血虛發熱﹐用八珍加麥門﹑五味。若血脫發熱煩躁﹐用當歸補血湯。若胃气虛弱﹐用補中益气湯﹐或七味白術散。一產婦患前證﹐朝寒暮熱﹐肚腹作痛﹐以手按之不痛﹐余以爲血气俱虛﹐用八珍之類治之。彼反行逐血﹐更加發熱煩躁。

余用當歸補血湯﹐熱躁漸止﹐用八珍﹑麥門﹑五味﹐气血漸復。

熟地黃湯治產後虛渴不止﹐少气腳弱﹐眼眩﹐飲食無味。

熟地黃﹝酒洗淨﹐蒸焙﹐一錢半﹞人參﹝去蘆﹞麥門冬﹝去心﹐各二錢﹞栝蔞根﹝二錢﹞

甘艸﹝炙﹐半錢﹞

上作一服﹐水二盅﹐糯米一撮﹐生薑三片﹐紅棗三枚﹐同煎至一盅﹐不拘時服。

《產寶》療產後大渴不止。

蘆根﹝切﹐一升﹞栝蔞人參甘艸茯苓﹝各三兩﹞大棗﹝二十枚﹞麥門冬﹝生﹐四兩﹞

上以水九升﹐煮取三升﹐分三服﹐頓服四劑﹐卽瘥。忌菘菜。

黃芩散﹝楊氏﹞治產後血渴﹐飲水不止。

黃芩麥門冬﹝各等分﹞

咀﹐每服三錢﹐水盞半﹐煎至八分﹐去渣溫服無時。

栝蔞根湯﹝《集驗》﹞療產後血渴。

栝蔞根﹝四兩﹞麥門冬﹝去心﹞人參﹝各三兩﹞生漧地黃甘艸﹝各二兩﹞土瓜根﹝五兩﹞

大棗﹝二十枚﹞《產寶》無地黃﹑麥門冬﹐有牡蠣粉等分。

咀﹐以水八升﹐煮取二升半﹐分三服。

千金竹葉湯療產後虛渴﹐少气力。

竹葉﹝三升﹞甘艸人參茯苓﹝各一兩﹞小麥﹝五合﹞生薑半夏﹝各三兩﹞

麥門冬﹝五兩﹞大棗﹝十五枚﹞

上咀﹐以水九升﹐先煮竹葉﹑小麥﹑姜﹑棗﹐取七升﹐去渣﹐納藥再煎取二升﹐去渣一服五合﹐日三夜一。

七味白術散治中气虛弱﹐津液短少﹐口漧作渴﹐或因吐瀉所致者。

人參白術﹝炒﹞木香白茯苓甘艸﹝炒﹞藿香漧葛﹝各一錢﹞

上水煎服。

竹葉歸湯治胃气虛弱﹐口漧作渴﹐惡冷凍飲料食者。

竹葉﹝一錢半﹞黃﹝二錢﹞白術人參當作﹝各一錢﹞麥門冬﹝去心﹐七分﹞

甘艸﹝炒﹐五分﹞

上水煎服。

玄胡索散治產後失血﹐渴不止。

郁金漧葛桂心靑皮枳殼玄胡索上各等分﹐以好醋浸一宿﹐焙榦末之。每服二錢﹐陳皮湯調下﹐日三夜一。

桃花散治產後不煩而渴。

新鍛石﹝一兩﹞黃丹﹝五錢﹞

上爲細末﹐渴時井水調下一錢。

﹝本﹞治產後出血太多﹐虛煩發渴。用眞正蒲黃末二錢﹐白湯調下。如渴燥甚﹐井花水下。

治產後中風煩渴。用紅花子五合﹐微炒研碎﹐以水煎濃﹐徐徐呷之。

療血渴及產後渴疾。用蓮子心生取爲細末﹐米飲調下二錢效。

卷之五產後門

自汗

﹝大﹞夫虛汗不止者﹐由陰气虛而陽气加之﹐裏虛表實﹐陽气獨發於外﹐故汗出也。

血爲陰﹐產則傷血﹐是爲陰气虛也。气爲陽﹐其气實者陽加於陰﹐故令汗出。而陰气虛弱不復者﹐則汗出不止也。凡產後血气皆虛﹐故多汗﹐因之遇風則變成痙﹐縱不成痙﹐亦虛乏短气﹐身體柴瘦﹐唇口漧燥﹐久則經水斷絕﹐由津液竭故也。

﹝薛﹞按前證屬血气俱虛﹐急用十全大補湯﹔如不應﹐用參附﹑附等湯。若汗多亡陽發痙﹐尢當用前藥。王海藏先生云﹕頭汗出至頸而還﹐額上偏多﹐蓋額爲六陽之所會也﹐由虛熱燻蒸而出。竊謂前證當以部位分之﹐額左屬肝﹐額右屬肺﹐鼻屬脾﹐頤屬腎﹐額屬心﹐治者審之。一產婦略聞音響﹐其汗如水而昏憒﹐諸藥到口卽嘔。余以爲脾气虛敗﹐用參﹑附末爲細丸﹐時含三五粒﹐隨液咽下﹐乃漸加之﹐至錢許﹐卻服參附湯而痊。一產婦盜汗不止﹐遂致廢寐﹐神思疲甚﹐口漧引飲。余謂血虛有熱﹐用當歸補血湯以代茶﹔又以當歸六黃湯﹐納黃芩﹑連﹑柏炒黑﹐倍加人參﹑五味子﹐二劑而愈。

﹝大﹞凡產後忽冒悶汗出不識人﹐治用雞子及竹瀝二法﹐見前血暈。

﹝薛﹞前證屬大虛﹐宜固元气爲主。其汗不止﹐必變柔痙。東垣先生云﹕婦人分娩﹐及半產漏下﹐昏冒目瞑﹐蓋因血暴亡而火上熾﹐但補其血則神自昌。若常時血下﹐當補而升舉其气。陽得血而神安﹐則目明矣。今立一方﹐以補手足厥陰之血﹐兼益陽气﹐名曰全生活血湯。

全生活血湯治發熱﹐自汗盜汗﹐目KTKT﹐四肢無力﹐口漧頭暈﹐行步欹側。

升麻芍藥﹝炒﹐各三錢﹞柴胡當歸防風羌活獨活葛根甘艸﹝炒﹐各二錢﹞

川芎本﹝各一錢五分﹞生地黃熟地黃﹝各一錢﹞細辛蔓荊子﹝各五分﹞紅花﹝三分﹞

上每服五錢﹐水煎熱服。

麻黃根散﹝二方﹞治產後虛汗不止。

當歸黃麻黃根牡蠣﹝爲粉﹞人參粉艸﹝各等分﹞

上咀﹐每服四錢﹐水一盞﹐煎至七分﹐去渣溫服。

又方當歸黃﹝各一兩﹞麻黃根﹝二兩﹞

上咀﹐每服三錢﹐水一盞﹐煎七分﹐去渣服。

《千金》療產後風虛﹐汗出不止﹐小便難﹐四肢拘急﹐難以屈伸。

甘艸﹝炙﹐一兩﹞附子﹝半个﹐炮去皮尖﹞桂心芍藥﹝各一兩半﹞

上咀﹐每服三錢﹐水一盞﹐生薑四片﹐棗一枚﹐煎七分﹐去渣空心溫服。﹝忌豬肉﹑冷水﹑生蔥等物。﹞

《經效》療產後汗出不止。

黃﹝十二分﹞白術牡蠣﹝﹞茯苓防風麥門冬﹝去心﹞生地黃﹝各八分﹞

大棗﹝七枚﹞

上咀﹐水二升﹐煮取七合﹐去渣﹐空心分溫兩服。

療產後血气暴虛汗出。

淡竹葉煎湯三合﹐微溫服之﹐須臾再服。

又方馬齒莧研取汁三大合﹐煮一沸﹐投蜜匙許﹐冷停頓服。﹝無新者﹐用幹者煮汁入蜜服。﹞

止汗散治產後盜汗不止﹐一應汗多者﹐皆可服。

牡蠣﹝﹐研粉﹞小麥麵﹝炒令黃色﹐碾爲粉﹞

上等分和勻﹐煮生豬肉汁調下二錢﹐無時。

人參湯治產後諸虛不足﹐發熱盜汗。

人參當歸﹝各等分﹞

上爲末﹐以豬腰子一隻﹐去脂膜﹐切小片子﹐以水三升﹐糯米半合﹐蔥白兩條﹐煮米熟﹐取淸汁一盞﹐入藥二錢﹐煎至八分﹐溫服不拘時。

當歸六黃湯治气血虛熱﹐盜汗不止﹔不應﹐加人參﹑白術。心血不足﹐加酸棗仁﹝炒。﹞

當歸熟地黃﹝自制﹞黃﹝炒﹐各二錢﹞生地黃黃柏﹝炒黑﹞黃芩﹝炒黑﹞

黃連﹝炒黑﹐各一錢﹞

上水煎服。

參附湯治陽气虛寒﹐自汗惡寒﹐或手足逆冷﹐大便自利﹐或臍腹疼痛﹐喫逆不食﹐或汗多發痙等證。

人參﹝一兩﹞附子﹝炮﹐五錢﹞

上作一服﹐姜﹑棗水煎徐徐服。去人參加黃﹐名附湯。

附湯治陽气虛脫﹐惡寒自汗﹐或口噤痰湧﹐四肢逆冷﹐或吐瀉腹痛﹐飲食不入﹐及一切虛寒等證。

黃﹝一兩﹞附子﹝炮﹐五錢﹞

上作一劑﹐姜﹑棗水煎服。如不應﹐倍加附子﹐方得全濟。

當歸補血湯﹝見前。﹞十全大補湯﹝見下虛羸。﹞

卷之五產後門

黃疸

﹝丹﹞治一婦人四月內產﹐發黃﹐四肢倦怠﹐食少﹐經事不來﹐時發熱﹐脈弦。

白術﹝一兩﹞人參秦艽牡丹皮生地黃木通柴胡芍藥﹝各半兩﹞川芎黃芩漧葛﹝各一錢﹞甘艸﹝五分﹞

上分十二帖﹐水煎﹐食前熱服。

卷之五產後門

發熱

﹝薛﹞產後虛煩發熱﹐乃陽隨陰散﹐气血俱虛。若惡寒發熱﹐煩躁作渴﹐急用十全大補湯。若熱愈甚﹐急加桂﹑附。若作渴面赤﹐宜用當歸補血湯。若誤認爲火證﹐投以涼劑﹐禍在反掌。王太僕先生云﹕如大寒而甚﹐熱之不熱﹐是無火也。熱來復去﹐晝見夜伏﹐夜發晝止﹐不時而熱﹐是無火也﹐當治其心。如大熱而甚﹐寒之不寒﹐是無水也。

熱動復止﹐攸忽往來﹐時動時止﹐是無水也﹐當助其腎。故心盛則生熱﹐腎盛則生寒。腎虛則寒動於中﹐心虛則熱收於內。又熱不勝寒﹐是無火也。寒不勝熱﹐是無水也。治法﹕前證無水者﹐六味丸。無火者﹐八味丸。气血俱虛者﹐八珍湯與十全大補湯。大尹兪君之內﹐產後發熱晡熱﹐吐血便血﹐兼盜汗﹐小便頻數﹐胸脇脹痛﹐肚腹痞悶。余曰﹕此諸髒虛損也﹐治當固本爲善。自恃知醫﹐用降火之劑﹐更加瀉利腸鳴﹐嘔吐不食﹐腹痛足冷﹐始信餘言。診其脈﹐或浮洪﹐或沈細﹐或如無。其面或靑黃﹐或赤﹑白﹐此虛寒假熱之狀。時𨿽仲夏﹐當捨時從證﹐先用六君子湯加炮姜﹑肉桂數劑﹐胃气漸復﹐諸證漸退﹐更佐以十全大補湯﹐半載全愈。儒者楊敬之內人﹐所患同前﹐但唾痰涎﹐或用溫補化痰之劑﹐不應。面色黧黑﹐兩尺浮大﹐按之微細﹐此因命門火虛﹐不能生脾土﹐脾土不能生諸髒而爲患也。用八味丸補土之母而痊。一婦產後三日起早﹐況气血未定﹐遂感身熱目暗如風狀﹐卽以淸魂散二服﹐得微汗而愈。滑伯仁治一產婦惡露不行﹐臍腹痛﹐頭疼寒熱。眾皆以爲感寒﹐溫以姜﹑附﹐益大熱﹐手足搐搦﹐語譫目攛。診其脈弦而洪數﹐面赤目閉﹐語喃喃不可辧﹐舌黑如﹐燥無津潤﹐胸腹按之不勝手。蓋燥劑搏其血﹐內熱而風生﹐血蓄而爲痛也。曰﹕此產後熱入血室﹐因而生風。卽先爲淸熱降火﹐治風涼血﹐兩服頗爽﹔繼以琥珀牛黃等稍解人事﹐後以張從正三和散行血破瘀﹐三四服惡露大下如初。時產已十日矣﹐於是諸證悉平。一婦盛暑月中產三日發熱﹐其脈虛疾而大﹐惡露不行﹐敗血攻心﹐狂言叫呼奔走﹐拿捉不住。以干荷葉﹑生地黃﹑牡丹皮﹐濃煎湯調下生蒲黃二錢﹐一服卽定﹐惡露旋下而安。一婦產後時發昏瞀﹐身熱汗多﹐眩暈口渴﹐或時頭痛惡心。醫用四物涼血之劑﹐病不減﹐又用小柴胡﹐病益甚。石山至診﹐得浮洪搏指。

汪曰﹕產後而得是脈﹐又且汗多而脈不爲汗衰﹐法在不治。所幸者﹐不喘不泄耳。其脈如是﹐蓋涼藥所激也。用人參三錢﹐黃二錢﹐甘艸﹑當歸各七分﹐白術﹑門冬各一錢﹐漧薑﹑陳皮﹑黃芩各五分煎服﹐五劑脈斂而病漸安。王僉憲宜人產後﹐因沐浴發熱嘔惡﹐渴欲引冷水瓜果﹐譫語若狂﹐飲食不進﹐體素丰濃﹐不受補﹐醫用淸涼﹐熱增劇。診得六脈浮大﹑洪數。汪曰﹕產後暴損气血﹐孤陽外浮﹐內眞寒而外假熱﹐宜大補气血。與八珍湯加炮姜八分﹐熱減大半。病患自以素不宜參﹑﹐不肯再服﹐過一日復大熱如火﹐復與前劑﹐潛加參﹑﹑炮姜﹐連進二三服﹐熱退身涼而愈。

當歸養血丸﹝產後腹痛。﹞當歸黃湯﹝腰痛。﹞當歸補血湯當歸散﹝並見胎自墮半產條。﹞

大全人參湯﹝見上自汗。﹞

羅氏犀角飲子治產後亡津液虛損﹐時自汗出﹐發熱困倦﹐唇口漧燥。

犀角麥門冬白術﹝各半兩﹞柴胡﹝一兩﹞枳殼﹝麩炒﹞地骨皮生地黃甘艸﹝炒﹞

當歸人參茯苓黃芩黃﹝各七錢﹞

上咀﹐每服四錢﹐姜三片﹐浮麥七十粒﹐水煎服。

三之一湯治產後虛勞發熱﹐日久不安。

柴胡黃芩人參半夏川芎當歸芍藥熟地黃甘艸﹝各一錢半﹞

作一服﹐水二盅﹐姜三片﹐紅棗一枚﹐煎一盅﹐無時服。

三分散治產後日久﹐虛勞發熱。

川芎當歸芍藥熟地黃白術白茯苓黃﹝各一錢﹞柴胡人參﹝各一錢半﹞

黃芩半夏甘艸﹝各半錢﹞

上作一服﹐水二盅﹐生薑三片﹐紅棗一枚﹐煎至一盅﹐食前服。

加味逍遙散治產後發熱﹐口漧作渴﹐唇裂生瘡。

當歸白芍藥漧葛﹝各二錢﹞生地黃川芎黃芩﹝各一錢半﹞人參﹝九分﹞

麥門冬﹝九分﹞柴胡﹝一錢﹞烏梅﹝二个﹞甘艸﹝六分﹞

上銼散﹐分作二服﹐用水一盅﹐煎至染分﹐空心服。

﹝婁﹞產後發熱﹐多屬虛寒﹐惟漧薑加入補藥中神效﹐此丹溪法也。

人參當歸湯治產後去血過多﹐血虛則陰虛﹐陰虛則生內熱﹐心胸煩滿﹐呼吸短气﹐頭痛悶亂﹐晡時轉甚﹐與大病後虛煩相類。﹝方見前產後虛煩。﹞

卷之五產後門

往來寒熱

﹝郭﹞產後乍寒乍熱者何﹖答曰﹕陰陽不和﹐敗血不散﹐能令乍寒乍熱。產後血气虛損﹐陰陽不和﹐陰勝則乍寒﹐陽勝則乍熱﹐陰陽相乘則或寒或熱。若因產勞傷臟腑﹐血弱不得宣越﹐故令敗血不散﹐入於肺則熱﹐入於脾則寒﹐醫人若誤作瘧疾治之則謬矣。陰陽不和﹐宜增損四物湯。敗血不散﹐宜奪命丹。又問﹕二者何以別之﹖時有刺痛者﹐敗血也﹐但寒熱無他證者﹐陰陽不和也。增損四物湯不一﹐皆隨病加減。

﹝薛﹞產後寒熱因气血虛弱或脾胃虧損﹐乃不足之證。經云﹕陰虛則發熱﹐陽虛則惡寒。若兼大便不通﹐尢屬气血虛弱﹐切不可用發表降火。若寸口脈微﹐名陽气不足﹐陰气上入於陽中則惡寒﹐用補中益气湯。尺部脈弱﹐名陰气不足﹐陽气下陷於陰中則發熱﹐用六味地黃丸。大抵陰不足﹐陽往從之﹐則陽內陷而發熱。陽不足﹐陰往從之﹐則陰上入而惡寒。此陰陽不歸其分﹐以致寒熱交爭﹐故惡寒而發熱也﹐當用八珍湯。若病後四肢發熱﹐或形气倦怠﹐此元气未復﹐濕熱乘之故耳﹐宜補中益气湯。若肌熱大渴引飲﹐目赤面紅﹐此血虛發熱﹐用當歸補血湯。若認爲實則誤矣。一產婦惡寒發熱﹐用十全大補加炮姜治之而愈。但飲食不甘﹐肢體倦怠﹐用補中益气而安。又飲食後犯怒﹐惡寒發熱﹐抽搐切牙﹐難候其脈﹐視其面色靑中隱黃﹐欲按其腹﹐以手護之﹐此肝木侮脾土﹐飲食停滯而作﹐用六君加木香﹐一劑而安。一產婦惡寒發熱﹐余欲用八珍加炮姜治之﹐其家知醫﹐以爲風寒﹐用小柴胡湯。余曰﹕寒熱不時﹐乃气血虛也。不信﹐仍服一劑﹐汗出不止﹐譫語不絕﹐煩熱作渴﹐肢體抽搐。余用十全大補湯二劑益甚﹐脈洪大﹐重按如無﹐仍以前湯加附子四劑稍緩﹐數劑而安。

吳茭山治一婦人產後去血過多﹐食後著惱頭疼身痛﹐寒熱如瘧﹐左手弦大﹐微有寒邪﹐右手弦滑不勻﹐食飲痰火也。二者因虛而得﹐宜養正祛邪。遂以茯苓補心湯去地黃加羌活﹑靑皮﹑蔥﹑棗﹐三服汗出身涼﹐其患漸瘥﹐然後以八物湯調理半月後全愈。

一婦產後惡露未盡﹐瘀血入絡﹐又感寒邪﹐身熱如瘧﹐卽以生料五積散五帖﹐惡露自下而寒熱除。又一婦產後惡露未盡﹐因起抹身﹐寒气客於經絡﹐乍寒乍熱﹐脈緊而弦﹐以蔥白散二帖安。一少婦初產四日﹐冷物傷脾胃﹐但覺身分不快﹐嘔逆﹐飲食少思﹐心腹滿悶﹐時或腹脇刺痛﹐晨惡寒﹐晚潮熱﹐夜則恍惚譫語﹐晝則抽搐﹐頗類風狀﹐變異多端﹐諸醫莫測﹐或作虛風﹐或云血凝實熱﹐用甘溫而行血﹐以寒涼退實熱﹐如此半月不效。

汪至﹐見醫滿座﹐亦踞縮﹐診其脈弦而緊﹐遂令按之小腹急痛﹐知瘀血未盡也。思患者大勢惡露已下﹐未必還有餘血﹐偶因寒涼所傷﹐瘀血停滯下焦﹐日久客於經絡﹐所以變生諸證﹐須得大調經散倍入琥珀化諸惡血成水﹐其患方愈。遂合前藥服之﹐五日後行惡水斗許﹐臭不可近﹐患人覺倦﹐病勢漸減﹐然後以人參養榮湯數十帖﹐月餘如初。

﹝云﹞產後往來寒熱﹐四物內加小柴胡湯。

﹝保﹞治日久虛勞﹐微有寒熱﹐脈沈而數﹐宜柴胡四物湯。

川芎當歸芍藥熟地黃﹝各一錢半﹞柴胡﹝八錢﹞人參黃芩甘艸半夏﹝各三錢﹞

上爲末﹐水煎服。

﹝云﹞產後往來寒熱﹐脈弦者少陽也﹐小柴胡加生地黃湯。

柴胡﹝二兩﹞黃芩﹝五錢﹞人參﹝三錢﹞半夏﹝一兩半﹐湯洗﹞大棗﹝三枚﹞

生地黃梔子枳殼﹝麩炒﹐各五錢﹞

上如前煎服。

增損柴胡湯治產後虛﹐發寒熱﹐飲食少﹐腹脹。

柴胡人參甘艸半夏陳皮川芎白芍藥﹝各等分爲咀﹞

上每服三錢﹐姜五片﹐棗二枚﹐水同煎﹐食後日二服。

增損四物湯﹝方見本卷腹痛。﹞

評曰﹕乍寒乍熱﹐榮衛不和﹐難以輕議。若其敗血不散﹐豈止入脾肺二髒邪。大抵一陰閉一陽卽作寒熱﹐陰勝故寒﹐陽勝故熱﹐只可云敗血循經流入﹐閉諸陰則寒﹐閉諸陽則熱﹐血气與衛气解則休﹐遇再會而復作。大調經散﹑五積散入醋煎佳。

云岐熟地黃散治產後蓐勞﹐皆由體虛气力未壯﹐勞復所起﹐四肢煩疼﹐時發寒熱﹐不思飲食。

熟地黃人參白芍藥白茯苓白術續斷﹝各一兩﹞黃桂心五味子當歸川芎﹝各七錢半《大全》方有麥門冬七錢半﹞

上咀﹐每服四錢﹐姜三片﹐棗一枚﹐水煎服。一方無桂心﹑五味﹑續斷﹐有柴胡﹑黃芩﹑半夏﹝各七錢半﹞作散。

黃丸治產後蓐勞﹐寒熱進退﹐頭目眩痛﹐骨節酸疼﹐气力羸乏。

黃鱉甲當歸﹝炒﹐各一兩﹞桂心白芍藥續斷川芎牛膝蓯蓉沈香柏子仁枳殼﹝各七錢半﹞五味子熟地黃﹝各半兩﹐共爲細末﹞

上煉蜜和丸﹐梧子大。每服四﹑五十丸﹐食後粥飲下。

大調經散治產後血虛﹐惡露未消﹐气爲敗濁凝滯﹐榮衛不調﹐陰陽相乘﹐憎寒發熱﹐或自汗﹐或腫滿﹐皆气血未平之所爲也。

大豆﹝一兩半﹐炒去皮﹞茯神﹝一兩﹞眞琥珀﹝一錢﹞

上爲細末﹐濃煎烏豆﹑紫蘇湯調下。

加減烏金散治產後寒熱似瘧。

濃朴柴胡黃芩麻黃﹝各二錢﹞陳皮當歸川芎桔梗茯苓﹝各一錢五分﹞

桂枝蒼術白芷枳殼﹝各一錢﹞羌活艸果半夏﹝各二錢﹞甘艸﹝九分﹞

白芍藥熟地黃﹝各一錢五分﹞

上銼爲散﹐分作兩服﹐每服用水一盅半﹐姜三片﹐蔥三莖﹐煎至一盅﹐不拘時服。有汗﹐多當歸﹑川芎﹑白芍藥﹑熟地黃。有脹﹐多濃朴﹑陳皮。有熱﹐多柴胡﹑黃芩。有寒﹐多蒼術﹑艸果﹑桂枝。有痰﹐多半夏﹑桔梗﹑茯苓。有頭痛﹐多川芎﹑白芷﹑羌活。有瀉﹐去枳殼﹑甘艸不用。﹝如方用有餘血塊在腹﹐作潮熱疼痛﹐加三稜﹑莪術﹐多用玄胡索﹑八角香。徧身痛﹐加羌活﹑獨活。寒熱往來﹐加黃芩﹑柴胡。﹞

《產寶》療產後惡寒壯熱﹐一夜三五度﹐發惡語﹐口中生瘡﹐時時漧嘔﹐困乏悶絕。

人參獨活白鮮皮葛根防風靑竹茹遠志﹝各一兩半﹞茯神﹝二兩﹞白斂﹝二兩半﹞

玄參﹝三兩﹞竹瀝﹝二升半﹞

上取銀一斤﹐水一斗五升﹐煮取七升﹐下諸藥重煮﹐取三升分溫三服。忌魚﹑酒﹑濕面等。

知母湯治產後乍寒乍熱﹐通身溫壯﹐胸心煩悶。

知母﹝三兩﹞芍藥黃芩﹝各二兩﹞桂心甘艸﹝各一兩﹐以上爲咀﹞

上水五升﹐煮取二升半﹐分三服。一方不用桂心﹐用生地黃。

卷之五產後門

瘧

﹝婁﹞產後瘧疾﹐多由污血挾寒熱而作。大法宜柴胡四物湯調之。熱多者艸果飲子﹐寒多者生熟飲子。

﹝薛﹞產後瘧疾﹐因脾胃虛弱﹐飲食停滯﹐或因外邪所感﹐或鬱怒傷脾﹐或暑邪所伏。審系飲食﹐用六君加桔梗﹑蒼術﹑藿香。如外邪多而飲食少﹐用藿香正气散。如外邪少而飲食多﹐用人參養胃湯。飲食勞役﹐用補中益气湯。气血虛弱﹐用十全大補加炮姜。

虛寒﹐用六君加姜﹑桂。元气脫陷﹐急加附子。大凡久瘧多屬元气虛寒﹐蓋气虛則寒﹐血虛則熱﹐胃虛則惡寒﹐陰火下流則寒熱交作﹐或吐瀉不食﹐腹痛煩渴﹐發熱譫語﹐或手足逆冷﹐寒戰如栗。𨿽見百證﹐當峻溫補﹐其病自退。若誤用淸脾﹑截瘧之類﹐多致不起。

一產婦患瘧﹐發熱作渴﹐胸膈脹滿﹐徧身作痛﹐三日不食﹐咽酸嘔气﹐此是飲食所傷﹐脾胃不能消化﹐用六君加神曲﹑山楂﹐四劑而不作酸﹐乃去神曲﹑山楂﹐又數劑而飲食進。其大便不通﹐至三十五日﹐計進飲食七十餘碗﹐腹始悶﹐令用獵膽汁導而通之﹐其糞且不甚燥。一產婦患瘧久不愈﹐百病蜂起﹐其脈或洪大﹐或微細﹐或弦緊﹐或沈伏﹐難以名狀。用六君加炮姜﹐二十餘劑﹐脈證稍得﹐又用參﹑術煎膏﹐佐以歸脾湯百餘劑而瘥。一產婦朝寒暮熱﹐或不時寒熱﹐久不愈。用六君子﹑補中益气兼服﹐百餘劑而尋愈。

艸果飲子治婦人產後瘧疾﹐寒熱相半者﹐或多熱者宜此。

半夏﹝湯泡﹞赤茯苓甘艸﹝炙﹞艸果﹝炮去皮﹞川芎陳皮白芷﹝各二錢﹞靑皮﹝去白﹞

良姜紫蘇﹝各二錢半﹞漧葛﹝四錢﹞

上咀﹐每服三錢﹐水一大盞﹐姜三片﹐棗二个﹐同煎至七分﹐去渣﹐當發日侵早﹐連進三服﹐無有不安。

生熟飲子治產後瘧疾多寒者。

肉豆蔻艸果仁濃朴﹝生去粗皮﹞半夏陳皮甘艸大棗﹝去核﹞生薑上八味﹐等分細銼和勻﹐一半生﹐一半用濕綿紙裹煨令香熟﹐去紙﹐與一半生者和勻﹐每服秤五錢重﹐水二盞﹐煎至七分﹐食前一服﹐食後一服。

《補遺》產後瘧疾﹐熱多寒少者﹐淸脾湯。寒多熱少者﹐養胃湯。久而不已者﹐七寶飲截之。﹝方並見雜病瘧﹞

卷之五產後門

蓐勞

夫產後蓐勞者﹐此由生產日淺﹐血气虛弱﹐飲食未平復﹐不滿日月﹐气血虛羸﹐將養失所﹐而風冷客之。風冷搏於气血﹐則不能溫於肌膚﹐使人虛乏勞倦﹐乍臥乍起﹐顏容憔悴﹐食飲不消。風冷邪气而感於肺﹐肺受微寒﹐故咳嗽口漧﹐遂覺頭昏﹐百節疼痛。

榮衛受於風邪﹐流注臟腑﹐須臾頻發﹐時有盜汗﹐寒熱如瘧﹐背膊煩悶﹐四肢不舉﹐沈重著牀。此則蓐勞之候也。又曰﹕婦人因產理不順﹐疲極筋力﹐憂勞心慮﹐致令虛羸喘乏﹐寒熱如瘧﹐頭痛自汗﹐肢體倦怠﹐咳嗽痰逆﹐腹中絞刺﹐名曰蓐勞。

﹝薛﹞按前證當扶養正气爲主﹐用六君子湯加當歸。若脾肺气虛而咳嗽口漧﹐用補中益气加麥門﹑五味。若因中气虛而口漧頭暈﹐用補中益气加蔓荊子。若肝經血虛而肢體作痛﹐用四物﹑參﹑術。若因肝腎虛弱而自汗盜汗﹐寒熱往來者﹐用六味丸加五味子。

若因脾虛血弱﹐肚腹作痛﹐月經不調﹐用八珍湯倍加白術。若因脾虛血燥﹐皮膚瘙癢用加味逍遙散。大抵此證﹐多因脾胃虛弱﹐飲食減少﹐以致諸經疲憊而作。當補脾胃﹐飲食一進﹐精气生化﹐諸髒有所倚賴﹐其病自愈矣。仍參虛煩發熱方論主治。

﹝汪﹞一婦產未盈月﹐因怒气血流如水﹐三日方止﹐隨又勞苦﹐四肢無力﹐睡而汗出﹐日晡潮熱﹐口漧﹐五心如炙。諸醫皆用柴﹑芩﹑薄荷之類﹐其熱愈熾。診其脈弦大無力﹐此蓐勞也。以四物湯一兩﹐入胡黃連﹑秦艽﹑靑蒿各半錢﹐數服熱退身涼。後以黃連八珍丸﹐一料而安。

石子湯療產後虛羸喘乏﹐乍寒乍熱如瘧﹐四肢疼痛﹐面色痿黃﹐名曰蓐勞。

豬石子﹝一雙﹐去脂膜﹐四破﹞香豉﹝一方無此﹐有知母﹞蔥白﹝切﹞粳米當歸芍藥﹝各二兩﹞

上咀﹐分兩劑﹐每劑用水三升﹐煮取一小碗﹐去渣分三服。《廣濟》無芍藥﹐有人參。

增損柴胡湯﹝見前往來寒熱。﹞

豬腰子粥治蓐勞發熱。

用豬腰子一枚﹐去白膜﹐切作柳葉片﹐以鹽酒拌。先用粳米一合﹐入蔥﹑椒煮粥﹐鹽﹑醋和﹐將腰子鋪碗底﹐以熱粥蓋之﹐如作生狀﹐空心服。

人參鱉甲散治蓐勞。皆由在產內未滿百日﹐體中虛損﹐血气尙弱﹐失於將理﹐或勞動作傷﹐致成蓐勞。其狀虛羸﹐乍起乍臥﹐飲食不消﹐時有咳嗽﹐頭目昏痛﹐發歇無常﹐夜有盜汗﹐寒熱如瘧﹐背膊拘急﹐沈困在牀﹐服此大效。

人參桂心當歸桑寄生白茯苓白芍藥桃仁麥門冬﹝去心﹞熟地黃甘艸﹝各半兩﹞續斷﹝二錢半﹞牛膝﹝七錢半﹞鱉甲黃﹝各一兩﹞

上爲細末﹐每服先以豬腎一對﹐去筋膜﹐以水兩大盞﹐生薑半分﹐棗三枚﹐煎至一盞﹐去豬腎﹑姜﹑棗﹐然後入藥末二錢﹐蔥白三寸﹐烏梅一个﹐荊芥五穗﹐煎至七分﹐去渣﹐空心晚食前溫服﹐此藥神妙。

許仁則療產後日淺﹐久坐視聽言語多﹐或運用气力﹐遂覺項膊肢節皮肉痛﹐乍寒乍熱﹐此爲蓐勞。

豬腎﹝一雙﹐去脂膜四破﹞當歸芍藥生薑﹝各二兩﹞蔥白﹝切﹞桂心﹝各一兩﹞

上水八升﹐煮腎取六升﹐下藥煮取二升﹐分溫二服。

熟地黃散﹝見前往來寒熱。﹞

白茯苓散治蓐勞﹐緣生產日淺﹐久坐多語﹐運動用力﹐致頭目四肢疼痛﹐寒熱如瘧狀﹐宜此。

白茯苓﹝一兩﹞當歸川芎桂心白芍藥黃人參﹝各半兩﹞熟漧地黃﹝一兩﹞

咀﹐先以水二盞﹐入豬腎﹑﹝一雙﹐去脂膜切﹐﹞姜﹑﹝三片﹐﹞棗﹝三枚煎一盞﹞去三物﹐入藥半兩﹐煎七分﹐去渣食前分溫三服。

黃丸﹝往來寒熱。﹞

胡氏牡丹散治產後虛羸發熱﹐自汗﹐欲變蓐勞﹔或血气所搏﹐經候不調﹐或寒熱羸瘦。

白芍藥當歸五加皮地骨皮人參﹝各半兩﹞沒藥桂心﹝各二錢﹞牡丹皮﹝三錢﹞

上爲細末﹐每服二錢﹐水酒各半盞﹐如不飲酒﹐只用水一盞﹐開元錢一枚﹐麻油蘸之﹐同煎七分﹐去渣通口服。煎不得攪﹐喫不得吹。

黃煮散治產後蓐勞﹐肌膚黃瘦﹐面無顏色﹔或憎寒壯熱﹐四肢酸疼﹐心煩頭痛。

鱉甲﹝醋炙﹞黃﹝各一兩﹞桂心當歸﹝炒﹞桑寄生白茯苓白芍藥人參熟地黃麥門冬﹝去心﹞甘艸﹝炙﹐各半兩﹞牛膝﹝七錢半﹞

上爲細末﹐每服用豬石子一對﹐去脂膜切破﹐先以水一盞﹐入姜半分﹐棗三枚﹐煎至七分﹐去石子﹑姜﹑棗﹐卻下藥五錢﹐更煎至四分﹐去渣﹐空心晚食前溫服﹐二渣並煎。

黃建中湯治產後諸虛不足﹐發熱或惡寒腹痛。

黃﹝炒﹞肉桂﹝各一兩﹞白芍藥﹝炒﹐二兩﹞甘艸﹝炒﹐七錢﹞

每服五錢﹐姜﹑棗水煎服﹐日二三服﹐虛甚者加附子。

紫河車丸治蓐勞及產後虛弱大效。貓犬產兒﹐卽食其胞衣﹐故無產疾。﹝方見虛勞。﹞

卷之五產後門

虛羸

《產寶》云﹕產後虛羸者﹐皆由產後虧損血气所致﹐須當愼起居﹐節飲食﹐六淫七情﹐調養百日﹐庶保無疾。若中年及難產者﹐毋論日期﹐必須調養平復﹐方可涉喧﹐否則气血復傷﹐虛羸之證作矣。

﹝薛﹞前證產傷气血者﹐用八珍湯。飲食傷胃者﹐用四君子湯。停食傷脾者﹐用六君子湯。勞傷元气者﹐用補中益气湯。若噯气覺有藥味者﹐此藥復傷胃也。但用四君子湯徐徐少飲﹐以調脾胃。若胃气一健﹐血气自生﹐諸證自愈矣。

﹝丹﹞產後補虛人參白術﹝各一錢﹞黃歸身尾﹝各五分﹞川芎﹝半兩﹞陳皮﹝三分﹞

上水煎服。如有寒﹐加漧薑三分﹐茯苓一錢。

保命三元湯治產日久﹐虛勞而脈浮大者。卽小柴胡合四物也。

治產後日久﹐虛勞鍼灸不效者﹐三合散。﹝此四君子﹑四物﹑小柴胡三方合和是也。﹞

白術川當歸芍藥黃茯苓熟地黃﹝各一兩﹞柴胡人參﹝各一兩半﹞

黃芩半夏甘艸﹝各六錢﹞川芎﹝一兩﹞

上爲粗末﹐每服一兩﹐水一盅半﹐煎服﹐日三。

當歸羊肉湯治產後𨿽無疾者﹐但覺虛弱﹐兼心腹痛。

肥羊肉﹝一斤﹐去脂﹐水一斗﹐煮取八升﹐去肉﹞當歸﹝五兩﹞黃﹝四兩﹞生薑﹝六兩﹞

上以肉汁煮三味﹐取二升五合﹐分爲四服。若覺惡露不盡﹐加桂三兩。惡露下多﹐加芎三兩。有寒﹐加茱萸一兩。有气﹐加細辛二兩﹐有熱﹐加生地黃汁二合。

《保命》治產婦虛勞不能食。十全散﹐﹝卽十全大補湯。﹞

十全大補湯治諸髒虧損﹐气血俱虛﹐惡寒發熱﹔或自汗盜汗﹐便血吐血﹔或大便不實﹐飲食少思﹔或胸腹作痛﹐口舌生瘡﹔或耳目不明﹐牙齒不固。

人參白術白茯苓黃當歸熟地黃﹝酒洗﹐蒸焙﹞白芍藥﹝炒﹞川芎﹝各一錢﹞肉桂甘艸﹝炙﹐各五分﹞

上姜﹑棗水煎服。

當歸建中湯﹝見前腹痛。﹞

云岐治產後虛損﹐飲食不下。四物加建中﹑人參﹑白術﹑茯苓主之。

療產後大虛﹐心腹急痛﹐血气上搶心﹐气息乏﹐補益方。

黃白術當歸人參甘艸﹝各二兩﹞生薑﹝四兩﹞

先以白羊肉三斤去膜﹐水一斗九升﹐煮肉取汁五升﹐下諸藥﹐煮三升﹐分三服。

﹝冷勞﹞﹝大﹞夫產則血气勞傷﹐臟腑虛弱﹐而風冷客之﹐冷搏於血气﹐血气不能溫於肌膚﹐使人虛乏疲頓﹐致羸損不平復﹐若久不平復﹐風冷入於子髒﹐則胞髒冷﹐使人無子。

﹝薛﹞前證若血气虛弱﹐用八珍湯。血气虛寒﹐用十全大補湯。胃气虛弱﹐用補中益气湯。脾气虛弱﹐用六君子湯。命門火衰﹐用八味丸肝脾血虛﹐用加味逍遙散。肝脾鬱怒﹐用加味歸脾湯。

《產寶》療產後風虛﹐羸瘦勞弱﹐不生肌肉。

黃當歸芍藥人參﹝各三分﹞桂心甘艸川芎生薑﹝各四分﹞大棗﹝十二枚﹞

上九味﹐水七升﹐煮三升﹐分溫三服。

療產後虛勞﹐骨節疼痛﹐頭痛汗不出。

當歸人參生薑﹝各二兩﹞黃﹝三兩﹞淡豉﹝三合﹞豬腎﹝二枚﹞粳米﹝三合﹞

薤白﹝三合﹞

上水一斗五升﹐先煮豬腎取六升﹐下諸藥煮取二升﹐分爲三服。

又方豬腎一雙﹐煮﹐入蔥﹑豉作﹐如常食之。

卷之五產後門

痞悶

﹝郭﹞問產後口漧痞悶者何﹖答﹕產後榮衛大虛﹐血气未定﹐食麵太早﹐胃不能消化﹐面毒結聚於胃脘﹐上燻胸中﹐是以口漧燥渴﹐心下痞悶﹐醫者不識﹐認爲胸膈壅滯﹐以藥下之﹐萬不得一﹐但服見丸則愈。

陳無擇評曰﹕產後口漧痞悶﹐未必只因食麵﹐或產母內積憂煩﹐外傷燥熱﹐飲食甘肥﹐使口漧痞悶。當隨其所因﹐調之可也。心煩宜四物湯去地黃加人參﹑烏梅煎。若外傷燥熱﹐看屬何經﹐當隨經爲治﹐難以備舉。飲食所傷﹐見丸卻能作效。

﹝薛﹞前證若宿食停滯﹐用六君﹑枳實﹑神曲。若因肉食所致﹐更加山楂。若因魚之類﹐再加陳皮。其物旣消而仍痞﹐或反作痛作嘔﹐此脾胃受傷﹐用六君子湯。或咽酸噯腐﹐加炮姜。作瀉﹐更加升麻。如不應﹐佐以四神丸﹐或間用補中益气湯。一婦人食角黍煩渴﹐痞悶腹痛﹐大便欲去不去﹐服消導之藥不應﹐飲食日減﹐肌體日瘦﹐半年矣。余謂此食積爲患﹐用大酒曲炒爲末﹐溫酒調服二錢。俄而腹鳴﹐良久仍下粽而愈。一婦人食魚﹐腹痛患痢﹐諸藥不應﹐用陳皮﹑白術等分爲末﹐以陳皮湯送下﹐數劑而愈。

見丸姜黃﹝炒﹞三稜﹝醋炒﹞畢澄茄陳皮﹝去白﹞良姜人參蓬莪術﹝酒炒﹐各等分﹞

上爲細末﹐用蘿卜搗爛﹐絞取汁﹐煮麵糊丸如梧子大。每服三十丸﹐蘿卜湯下﹐白湯亦可。

卷之五產後門

腹脹

﹝郭﹞產後腹脹滿悶﹐嘔吐不定者何﹖答曰﹕敗血散於脾胃﹐脾受之則不能運化精微﹐而成腹脹。胃受之則不能受納水谷﹐而生吐逆。醫者不識﹐若以尋常治脹止吐藥治之﹐病與藥不相干﹐轉更傷動正气﹐疾愈難治﹐但服抵聖湯則愈。

﹝薛﹞前證若敗血傷於脾胃﹐宜用前方。若飲食停於脾﹐宜用六君﹑濃朴。若飲食傷於胃﹐宜用六君子湯﹐大凡損其脾者﹐當節其飲食爲善。一產婦患前證﹐或用抵當湯﹐敗血已下﹐前證益甚﹐小腹重墜﹐似欲去後。余謂此脾气虛而下陷﹐用補中益气湯加炮姜﹐溫補脾气﹐重墜如失。又用六君子湯而安。

抵聖湯入生薑半兩﹐焙漧水煎。﹝方見胎前腹脹。薛氏云﹕此方最宜用之。﹞

《局方》平胃散加人參亦可。

卷之五產後門

水腫

﹝郭﹞產後四肢浮腫者﹐敗血乘虛停積﹐循經流入四肢﹐畱淫日深﹐卻還不得﹐腐壞如水故令面黃﹐四肢浮腫﹐醫人不識﹐便作水气治之。凡治水多用導水藥﹐極虛人。夫產後旣虛﹐又以藥虛之﹐是謂重虛﹐往往多致夭枉。但服小調經散﹐血行腫消則愈。

陳無擇曰﹕產後浮腫多端﹐有自懷妊腫至產後不退者﹐亦有產後失於將理﹐外感寒暑風濕﹐內則喜怒憂驚﹐血與气搏﹐畱滯經絡﹐气分血分不可不辧﹐要當隨所因脈證治之﹐宜得其情。小調經散治血分固效﹐但力淺難憑﹐不若吳茱萸湯﹑枳術湯﹑奪魂散﹑大調經散﹐皆要藥也。

又論曰﹕夫產後勞傷血气﹐腠理虛則爲風邪所乘﹐邪搏於气﹐不得宣越﹐故令虛腫﹑輕浮﹐是邪搏於气﹐气腫也。若皮膚如熟李狀﹐則變爲水腫﹐气腫者發汗卽愈﹐水腫者﹐利小便瘥也。

﹝潔古﹞如產後風寒在表﹐面目四肢浮腫﹐宜局方七聖丸﹐白湯下﹐日加﹐以利爲度。如浮腫至膝﹐喘嗽﹐加木香﹑檳榔倍之﹐謂气多也。如浮腫又頭痛昏冒﹐加羌活﹑川芎﹐謂風多也。如只浮腫﹐止七聖丸本方服。

﹝東垣﹞中滿分消丸﹝雜病脹滿﹞。用四物湯吞之。

﹝丹﹞產後腫﹐必用大補气血爲主﹐少佐以蒼術﹑茯苓﹐使水自利。

﹝薛﹞前證若寒水侮土﹐宜養脾肺。若气虛浮腫﹐宜益脾胃。若水气浮腫﹐宜補中气。當參雜證本門主治。一產婦飲食少思﹐服消導之劑﹐四肢浮腫。余謂中气不足﹐朝用補中益气湯﹐夕用六君子湯而愈。後因怒腹脹﹐誤服沈香化气丸﹐吐瀉不止﹐飲食不進﹐小便不利﹐肚腹四肢浮腫﹐用金匱加減腎气丸而愈。一產婦泄瀉﹐四肢面目浮腫﹐喘促惡寒。余謂脾肺虛寒﹐用六君加姜﹑桂而泄瀉愈﹐用補中益气而脾胃健。

﹝杜﹞張宣徽侍寵產後半月﹐忽患浮腫﹐急召產科醫治﹐經半月不瘥﹐病勢轉劇。召杜治之﹐杜至曰﹕諸醫作何病﹖張曰﹕皆雲水气浮腫。杜曰﹕非也﹐且水气發咳嗽﹐小便澀是也。今愛寵小便不澀﹐不作咳嗽﹐惟手足寒﹐乃血髒虛﹐气塞不通﹐流面生浮腫。

遂用益血和气藥治之。旬日病去七八﹐經半月全愈。所用之藥﹐乃《靈苑方》牡丹散也。

其方云﹕治血髒風虛冷﹐今產科家多用此藥﹐治產後諸病如神﹐更名損金湯者是也。﹝牡丹散見血暈。﹞一婦產後四肢浮腫﹐寒熱往來﹐蓋因敗血流入經絡﹐滲入四肢﹐气喘咳嗽﹐胸膈不利﹐口吐酸水﹐兩脇疼痛﹐遂用旋復花湯﹐微汗漸解﹔頻服小調經﹐用澤蘭梗煎湯調下﹐腫气漸消。

大調經散治產後腫滿﹐喘急煩渴﹐小便不利。﹝方見產後寒熱。﹞

小調經散沒藥琥珀桂心芍藥當歸﹝各一錢﹞細辛麝香﹝各半錢﹞

上爲細末﹐每服半錢﹐薑汁﹑溫酒各少許調停服。

治產後徧身靑腫疼痛﹐及產後血水疾。﹝出《婦人經驗方》。﹞

漧漆大麥﹝等分﹞

上各爲細末﹐以新瓦罐子中鋪一重麥﹐一重漧漆﹐如此塡滿﹐用鹽泥固濟﹐火通赤﹐放冷﹐研爲散。但是產後諸疾﹐熱酒調下二錢。

經云﹕產後肌浮﹐柑皮酒服。﹝橘皮爲末﹐每服二錢﹐酒調。﹞

白術湯治心腹堅大如盤﹐邊如旋盤﹐水飲所作﹐名曰气分。

枳實﹝一兩半﹞白術﹝三兩﹞

上咀﹐每服四錢﹐水一盞半﹐煎至七分﹐去滓溫服。腹中﹐卽當散也。

﹝丹﹞婦人產後浮腫﹐小便少﹐口渴惡寒﹐無力﹐脈皆沈﹐此體虛而有濕熱之積﹐必上焦滿悶﹐宜補中導水行气可也。

白術﹝二兩半﹞陳皮﹝一兩﹞川芎﹝半兩﹞木通﹝六錢﹞茯苓﹝三錢﹞

上用水煎﹐下與點丸二十五丸。﹝黃芩爲末﹐粥丸﹐名與點丸﹐亦名淸金丸。﹞

奪魂散治產後虛腫喘促﹐利小便則愈。

生薑﹝三兩﹐取汁﹞白面﹝三兩﹞大半夏﹝七枚﹞

上以生薑汁搜面裹半夏﹐爲七餅子﹐煨焦熟爲末﹐水調一盞﹐小便利爲效。

張氏方治產後血虛﹐風腫水腫。

澤蘭葉防己﹝等分﹞

上爲末﹐每服二錢﹐溫酒調下。不飲者﹐醋湯調亦可。

漢防己散﹝此藥虛人戒服。﹞

漢防己豬苓枳殼桑白皮﹝各一兩﹞商陸甘艸﹝各七錢半﹞

上爲粗末﹐每服四錢﹐水一盞半﹐姜三片﹐煎至七分﹐去滓空心溫服。

七聖丸﹝雜病大便不通。﹞

加減吳茱萸湯治婦人髒气本虛﹐宿挾風冷﹐胸膈滿痛﹐腹脇絞刺﹐嘔吐惡心﹐飲食減少﹐身面虛浮﹐惡寒戰栗﹐或泄瀉不止﹐少气羸困﹐及因生產﹐髒气暴虛﹐邪冷內勝﹐宿疾轉增。

吳茱萸﹝一兩半﹞苦梗漧薑甘艸麥門冬防風半夏細辛當歸赤茯苓牡丹皮桂心﹝各半兩﹞

上爲粗末﹐每服四錢﹐水一盞半﹐煎至七分﹐去滓食前熱服。

金匱加減腎气丸﹝方見雜病水腫。﹞

加味八物湯治產後徧身浮腫﹐气急潮熱。

人參白茯苓熟地黃小香﹝各三錢﹞白術川芎﹝各四錢﹞當歸白芍藥香附子﹝各五錢﹞甘艸黃芩柴胡﹝各一錢﹞

上銼散﹐分作六七服﹐每服水一盅半﹐姜三片﹐煎至七分﹐空心熱服﹐盡此藥﹐方服調經丸。若肚痛加延胡索﹑漧漆﹑枳殼﹝各三錢﹞。若嘔吐惡心﹐加良姜﹑砂仁﹝各二錢。﹞若手足麻痺﹐加肉桂﹝一錢半。﹞若咳嗽﹐加五味子﹑款冬花﹑杏仁。

卷之五產後門

積聚

﹝血瘕﹐卽兒枕﹐宜參看。﹞

﹝大﹞夫積者﹐陰气也﹐五臟所生。聚者﹐陽气也﹐六髒所成。皆由飲食不節﹐寒熱不調﹐致五臟之气積﹐六腑之气聚﹐積者痛不離其部。聚者其痛無有常處。所以然者﹐積爲陰气﹐陰性沈伏﹐故痛不離其部。聚爲陽气﹐陽性浮動﹐故痛無常處﹐產後血气傷於臟腑﹐臟腑虛弱﹐爲風冷所乘﹐搏於臟腑﹐與血气相結﹐故成積聚塊也。

﹝薛﹞前證乃眞气虧損﹐邪气乘之﹐況產後得之﹐尢當固眞气爲主。若求旦夕之效﹐而攻其邪﹐則速其危矣。當參前雜證積聚諸方論治之。一產婦腹中似有一塊﹐或時作痛而轉動﹐按之不痛﹐面色痿黃﹐痛則白﹐脈浮而澀﹐余謂此肝气虛而血弱也﹐不信﹐乃用破血行气﹐痛益甚﹐轉動無常。又認以爲血鱉﹐專用破血驅逐之藥﹐痛攻兩脇﹐肚腹尢甚﹐益信爲鱉確。服下虫等藥﹐去血甚多﹐形气愈虛﹐肢節間各結小核﹐隱於肉裏﹐以爲鱉子畏藥而走於外。余曰﹕肝藏血而養諸筋﹐此因肝血復損﹐筋涸而攣結耳。蓋肢節胸項﹐皆屬肝膽部分﹐養其脾土﹐補金水﹐以滋肝血﹐則筋自舒。遂用八珍湯﹑逍遙散﹑歸脾湯加減﹐調治而愈。一婦月經不調﹐兩拗腫脹﹐小便澀滯﹐腹中一塊作痛﹐或上攻脇腹﹐或下攻小腹﹐發熱晡熱﹐惡寒﹐肌膚消瘦﹐飲食無味﹐殊類瘵證﹐久而不愈。余謂肝脾血气虧損﹐用八珍湯﹑逍遙散﹑歸脾湯﹐隨證互服而愈。

﹝大﹞新產後有血與气相搏而痛者﹐謂之瘕。瘕之言假也﹐謂其痛浮假無定處也。此由夙有風冷血气﹐不治﹐至產血下則少﹐故致此病也。不急治﹐則多成積結﹐妨害月水﹐輕則痞澀﹐重則不通也。

﹝薛﹞前證乃寒邪乘客﹐气血壅結﹐此因气病而血病也。當補養胃气﹐調和月經﹐寬緩靜養爲善。《難經》云﹕任脈之病﹐男子爲七疝﹐女子爲瘕聚。當參前後各論治之。

﹝丹﹞南山婦人年三十八﹐於九月二十三日月經行﹐比前過後十日﹐得艸藥以敗血海﹐爲下胎之謀﹐有數滴血下﹐因此腹痛﹐在小腹下有塊如碗大﹐不可按﹐湯熨則痛稍定﹐大小便抽痛﹐小便澀﹐大便略下少赤積垢﹐食不進﹐口略渴發熱﹐此胃气爲艸藥所敗﹐加以受傷之血妄行而不得泄﹐所以爲病也。

砂仁甘艸﹝炙﹞川芎黃芩﹝各三分﹞滑石﹝一錢半﹞牛膝﹝二錢﹞桃仁﹝七粒﹞

上水﹑酒煎服。

芍藥湯﹝《保命》﹞治產後諸積不可攻﹐宜養陰去熱﹐其病自安。

芍藥﹝一斤﹞黃芩茯苓﹝各六兩﹞

上銼散﹐每以半兩﹐水煎溫服﹐日三。

﹝丹﹞產後消血塊。

滑石﹝三錢﹞沒藥血竭﹝各二錢﹞

上爲細末﹐醋糊丸。如惡露不下﹐以五靈脂爲細末﹐麵糊丸﹐白術湯﹑陳皮湯任下。

又方消血塊。

香附﹝童便浸﹞桃仁﹝去皮畱尖﹐等分﹞

爲末﹐醋糊丸。

治血瘕作痛﹐臍下脹滿﹐或月經不行﹐發熱體倦。

當歸﹝二兩﹞桂心芍藥血竭蒲黃﹝炒﹐各一兩半﹞延胡索﹝炒﹐一兩﹞

上爲末﹐每服二錢﹐空心熱酒調下。

葛氏方﹝治證同前。﹞桂心爲末﹐每服一錢﹐空心酒調下。

《產寶》療血瘕﹐痛無定處。

童便﹝三升﹞生地黃汁生藕汁﹝各一升﹞生薑汁﹝三升﹞

上先煎前三味﹐約三分減二﹐次下薑汁﹐慢火煎如稀餳﹐每服取一合﹐暖酒調下。

《千金》療血瘕。

先漧地黃﹝一兩﹞烏賊魚骨﹝二兩﹞

上爲細末﹐空心溫酒調服二錢匕。

四神散治產後瘀血不消﹐積聚作塊﹐心腹切痛。

川芎當歸﹝去蘆﹞漧薑﹝炮﹞赤芍藥﹝各等分﹞

上爲細末﹐每服二錢﹐食遠用溫酒調服。

桂心丸治產後血气不散﹐積聚成塊﹐上攻心腹﹐或成寒熱﹐四肢羸瘦煩疼。

桂心當歸赤芍藥牡丹皮沒藥檳榔﹝各半兩﹞靑皮漧漆﹝炒煙盡﹐各七錢半﹞

大黃桃仁﹝去皮尖﹞三稜﹝煨﹞玄胡索鱉甲﹝酥炙﹞濃朴﹝制﹐各一兩﹞

上爲細末﹐煉蜜和丸梧子大。每服三四十丸﹐食前用溫酒送下。

卷之五產後門

霍亂

﹝大﹞產後霍亂﹐气血俱傷﹐臟腑虛損﹐或飲食不消﹐觸冒風冷所致。陰陽不順﹐淸濁相干﹐气亂於腸胃之間﹐眞邪相搏﹐冷熱不調﹐上吐下痢。故曰霍亂也。經云﹕渴而飲水者﹐五苓散。寒多不飲水者﹐理中丸。大段虛冷者﹐加附子﹐來復丹亦妙。

﹝薛﹞一產婦停食霍亂﹐用藿香正气散之類﹐已愈。後胸腹膨脹﹐飲食稍過卽嘔吐﹐或作瀉。余謂此脾胃俱虛﹐用六君子湯加木香治之﹐漸愈。後因飲食失調﹐兼恚怒﹐患霍亂﹐胸腹大痛﹐手足逆冷﹐用附子散﹐又用八味丸﹐以補土母而康。設泥痛無補法而用辛散﹐或用平補之劑﹐必致不起。一產婦吐瀉咽酸﹐面目浮腫﹐此脾气虛寒。先用六君加炮姜爲主﹐佐以越鞠丸而咽酸愈。又用補中益气加茯苓﹑半夏而脾胃康。

白術散治產後霍亂吐利﹐腹痛煩渴﹐手足逆冷。

白術橘紅麥門冬﹝去心﹞漧薑人參﹝各一兩﹞甘艸﹝半兩﹞

爲粗末﹐每服四錢﹐水一盞﹐生薑五片﹐煎去渣﹐溫服。

溫中散治產後霍亂﹐吐瀉不止。

人參白術當歸艸豆蔻仁漧薑﹝各一兩﹞濃朴﹝一兩半﹐制﹞

上爲粗末﹐每服三錢﹐水煎服。

附子散療產後霍亂不止﹐手足逆冷。

附子﹝炮﹞白術當歸吳茱萸﹝洗﹞桂心人參丁香橘紅甘艸﹝各半兩﹞

上爲細末﹐每服二錢﹐粥飲調下﹐不拘時。

髙良姜散治產後霍亂吐利﹐腹中痛。

良姜當歸艸豆蔻仁上等分爲細末﹐每服二錢﹐用粥飲調下。

上二方非眞寒不可用。

《局方》參苓白術散﹐療產後霍亂吐利﹐身熱帶渴者良。﹝方見雜病泄瀉。﹞

若吐逆不受湯藥﹐以伏龍肝細末三錢﹐米湯調下卽受。

余詳雜病霍亂門。

卷之五產後門

嘔吐

﹝大﹞夫胃爲水谷之海﹐水谷之精以爲血气﹐榮潤臟腑。因產則臟腑傷動﹐有時而气獨盛者﹐則气乘腸胃﹐腸胃燥澀﹐其气則逆﹐故嘔逆不下食也。

﹝薛﹞前證若因飲食過時﹐用四君子湯。飲食過多﹐用六君子湯。飲食過時而兼勞役﹐用補中益气。若因飲食停滯﹐用人參養胃湯。脾胃气虛﹐用六君子湯。胃气虛寒﹐加炮姜﹑木香。寒水侮土﹐用益黃散。肝木侮脾土﹐用六君﹑升麻﹑柴胡。命門火衰不能生土﹐用八味丸。嘔吐泄瀉﹐手足俱冷﹐或肚腹作痛﹐乃陽气虛寒﹐急用附子理中湯﹐多有生者。

一產婦朝吐痰﹐夜發熱﹐晝夜無寐﹐或用淸痰降火﹐肌體日瘦﹐飲食日少﹐前證愈甚。余曰﹕早間吐痰﹐脾气虛也。夜間發熱﹐肝血虛也。晝夜無寐﹐脾血耗也﹐遂用六君子湯﹑加味逍遙散﹑加味歸脾湯﹐以次調理而痊。

開胃散治產後胃气不和﹐嘔吐不止﹐全不納食﹐宜服此。

訶子肉﹝一兩半﹞人參﹝一兩﹞甘艸﹝半兩﹞

上三味爲細末﹐別以半夏半分﹐生薑一分﹐薤白二七莖﹐水一大盞﹐煎至六分﹐去渣分爲兩服。

療產後嘔逆不止。﹝鄭知縣傳。﹞

橘紅﹝一兩﹞半夏曲甘艸﹝各半兩﹞藿香﹝三兩﹞

上爲細末﹐每服二錢﹐水一盞半﹐姜三片﹐煎至六分﹐溫服﹐無時。

治產後更無他疾﹐但多嘔逆不能食。

白術﹝一兩二錢半﹞生薑﹝一兩半﹞

上細切﹐酒水各二升﹐煎取一升﹐分三服。

產後嘔逆不已﹐四君子湯加陳皮﹑半夏﹑藿香﹑砂仁。

石蓮散治產後咳逆嘔吐﹐心怔目暈。

石蓮子﹝去殼﹐一兩半﹞白茯苓﹝一兩﹞丁香﹝五錢﹞

上爲細末﹐米飲調服三錢﹐無時。

內熱嘔吐﹐服前藥不效者﹐以枇杷葉﹝去毛蜜炙﹑﹞茅根各五錢﹐煎濃湯﹐入蘆根汁半盞和勻服。

卷之五產後門

喫逆

﹝大﹞夫肺主气﹐五臟六腑俱稟於气﹐產後則气血傷﹐臟腑皆損﹐而風冷搏於气﹐气則逆上﹐而又脾虛聚冷﹐胃中伏寒﹐因食熱物﹐冷熱气相衝擊﹐使气厥而不順﹐則喫逆也。脾者主中焦﹐爲三焦之關﹐五臟之倉廩﹐貯積水谷﹐若陰陽气虛﹐使榮衛气厥逆﹐則致生斯病也。經云﹕喫噫者﹐胃寒所生﹐服藥無效者﹐灸期門三壯必愈。期門穴乃胃之大絡。

﹝薛﹞前證屬胃气虛寒之惡候﹐如用後方未應﹐急投參附湯﹐亦有復生者。

參附湯﹝見前自汗。﹞

丁香散治產後心煩﹐咳噫不止。

丁香白豆蔻仁﹝各半兩﹞伏龍肝﹝一兩﹞

上爲細末﹐煎桃仁﹑吳茱萸湯調下一錢﹐如人行五里再服。

石蓮散﹝見嘔吐。﹞

《產寶》療產後喫逆﹐三日不止﹐欲死方。

桂心﹝半兩﹞薑汁﹝三合﹞

上同煎取二合﹐以大火炙手摩背﹐熱時塗藥汁盡﹐妙。

治產後喫逆方用幹柿一枚切碎﹐以水一盞﹐煎至六分﹐熱呷之。

又方古壁鏡窠三四个﹐水一小盞﹐煎至半小盞﹐熱服。

羌活散﹝《靈苑》﹞治喫逆。

羌活附子﹝炮﹞香﹝炒﹐各半兩﹞木香白姜﹝炮﹐各二錢半﹞

上五味爲未﹐每服二錢﹐水一盞﹐鹽一撚﹐煎十數沸﹐熱服一服止。

《補遺》治產後喫逆。橘皮湯及大小橘皮湯皆效。

上諸方當審寒熱虛實用之﹐如寒者宜丁香﹑姜﹑桂﹐熱者宜幹柿﹑竹茹﹐實者宜香附﹑橘皮﹐虛者宜人參﹐甚則附子佐之。誤施則有噬臍之悔﹐愼之。

卷之五產後門

咳嗽

﹝大﹞夫肺者主气﹐因產後血虛﹐肺經一感微邪﹐便成咳嗽﹐或風﹑或熱﹑或寒﹑或濕﹐皆令人咳嗽也。若產後喫鹽太早而咳嗽者﹐難治。

產後血气不通﹐咳嗽者何﹖答曰﹕產後咳嗽﹐多因食熱面壅滯﹐或熱病﹐或有气塊﹐發時衝心痛﹐气急咳嗽﹐四肢寒熱﹐心悶口漧﹐或時煩躁﹐睡夢驚悸﹐气虛肢體無力﹐宜服《局方》黑神散﹑五積散加棗煎服。

﹝薛﹞產後咳嗽﹐或因陰血耗損﹐或因肺气虧傷﹐或陰火上炎﹐或風寒所感。主治之法﹐若陰血虛者﹐用芎﹑歸﹑熟地﹑參﹑術。肺气傷者﹐用四君﹑芎﹑歸﹑桔梗。陰火上炎者﹐六味地黃加參﹑術。風寒所感者﹐補中益气加桔梗﹑紫蘇。若瘀血入肺發喘﹐急用二味參蘇飲﹐多有得生者。若兼口鼻起黑﹐或鼻出血﹐急用前飲﹐亦有得生者。然而所患悉因胃气不足﹐蓋胃爲五臟之根本﹐人身之根蒂﹐胃气一虛﹐五臟失所﹐百病生焉。但患者多謂腠理不密所致﹐殊不知肺屬辛金﹐生於己土﹐亦因土虛不能生金﹐而腠理不密﹐外邪所感。其陰火上炎﹐亦壯土金﹐生腎水﹐以制火爲善。若逕治其病﹐則誤矣。一產婦咳嗽聲重﹐鼻塞流涕﹐此風寒所感﹐用參蘇飲一盅﹐頓愈六七﹐乃與補中益气加桔梗﹑茯苓﹑半夏﹐一劑而痊。又與六君加黃﹐以實其腠理而安。一產婦咳嗽痰盛﹐面赤口漧﹐內熱晡熱﹐徹作無時。此陰火上炎﹐當補脾腎﹐遂用補中益气湯﹑六味地黃丸而愈。

一產婦咳而腹滿不食﹐涕唾面腫气逆﹐此病在胃﹐關於肺﹐用異功散而愈。

旋復湯﹝卽旋復花湯﹐見喘。有汗者去麻黃。﹞

知母飲治產後惡露上攻﹐流入於肺經咳嗽﹐宜服此藥。若傷風痰嗽﹐卻以尋常傷風藥主治。﹝一名二母散。﹞

知母貝母白茯苓人參﹝各二錢﹞桃仁杏仁﹝並生去皮尖﹐各一錢﹞

上作一服﹐水二盅﹐煎至一盅﹐食後服。

《集驗》療產後感風﹐傷寒咳嗽﹐多痰唾粘。

甘艸苦梗﹝各一兩半﹞款冬花﹝一兩﹞生麥門冬生地黃﹝各三兩﹞蔥白﹝一握﹞

豉﹝二合﹞舊方無蔥白與豉。

上咀﹐水二升﹐煮取八合﹐去渣﹐食後分兩服。

《經效》療咳嗽多痰﹐唾粘气急。

前胡五味子紫菀貝母﹝各一兩半﹞桑白皮茯苓﹝各二兩﹞淡竹葉﹝二十片﹞

上咀﹐水二升﹐煎取八合﹐去渣﹑食後分兩服。

療產後咳嗽气喘。

百部根苦梗﹝各六分﹞桑白皮﹝二十分﹞幹百合赤茯苓﹝各八分﹞

上咀﹐水二升﹐煮取七合﹐去渣食後分兩服。

自制噙化丸﹝見前雜病咳嗽。﹞

卷之五產後門

喘

﹝婁﹞產後喘極危﹐多死也。

﹝郭﹞產後喉中气急喘促者何﹖答曰﹕榮者血也。衛者气也。榮行脈中﹐衛行脈外﹐相隨上下﹐謂之榮衛。因產所下過多﹐榮血暴竭﹐衛气無主﹐獨聚肺中﹐故令喘也。此名孤陽絕陰﹐爲難治。若惡露不快﹐敗血停凝﹐上燻於肺﹐亦令喘急﹐但服奪命丹﹐﹝胞衣不下。﹞血去喘自定。

陳無擇評曰﹕產後喘急固可畏﹐若是敗血上燻於肺﹐猶可責效奪命丹。若感風寒﹐或因憂怒飲食鹹冷等﹐奪命丹未可均濟﹐況孤陽絕陰乎。若榮血暴絕﹐宜大料煮芎湯亦可救。傷風寒﹐宜旋復花湯。性理郁發﹐宜小調經散﹐用桑白皮﹑杏仁煎湯調下。傷食﹐宜服見丸﹑五積散﹑芎湯。

﹝薛﹞前證若脾肺气虛弱﹐用六君﹑桔梗。若兼外邪﹐更加紫蘇。若中气虛寒﹐用補中益气加炮姜﹑肉桂。若陽气虛脫﹐更加附子。若瘀血入肺﹐急用二味參蘇飲。一產婦喘促自汗﹐手足俱冷﹐常以手護臍腹。此陽气虛脫﹐用參附湯四劑而愈。浦江吳輝妻﹐孕時足腫﹐七月初旬產後二月洗浴﹐卽气喘﹐但坐不得臥者五个月﹐惡風得暖稍寬﹐兩關脈動﹐尺寸皆虛﹐百藥不效。用牡丹皮﹑桃仁﹑桂枝﹑茯苓﹑漧薑﹑枳實﹑濃朴﹑桑白皮﹑紫蘇﹑五味﹑栝蔞仁煎湯服之卽寬﹐二三服得臥﹐其痰如失。蓋作污血感寒治之也。

血竭散治產後敗血衝心﹐胸滿上喘﹐命在須臾﹐宜服。

眞血竭﹝如無﹐紫礦代﹞沒藥上等分﹐研細頻節﹐再研取盡爲度。每服二錢﹐用童便合好酒半大盞﹐煎一沸溫調下。方產下﹐一服上牀﹐良久再服﹐其惡血自循經下行﹐更不衝上﹐免生百病。

云岐參蘇飲治產後血入於肺﹐面黑髮喘欲死者。

人參﹝一兩﹐爲末﹞蘇木﹝二兩﹞

上以水兩碗﹐煮取蘇木一碗以下﹐去渣調參末﹐隨時加減服﹐神效。

旋復花湯治產後傷風寒﹐喘﹑咳嗽﹐痰涎壅盛﹐坐臥不寧。

旋復花赤芍藥荊芥穗半夏曲前胡甘艸﹝炙﹞茯苓五味子杏仁﹝去皮尖﹐麩炒﹞麻黃﹝各等分﹞一方﹐芍藥﹑茯苓多一倍。

上咀﹐每服四錢﹐水一盞半﹐生薑三片﹐棗一枚﹐煎至七分﹐去渣食前溫服。﹝有汗者﹐不宜服。﹞

若傷咸冷凍飲料食而喘者﹐宜見丸。﹝見前痞悶。﹞

五味子湯治產後喘促﹐脈伏而厥。

五味子﹝杵﹐炒﹞人參杏仁﹝各二錢﹞麥門冬﹝去心﹞陳皮﹝各一錢﹞

上姜三片﹐棗二枚﹐水煎服。

大補湯治產後百日外﹐面靑浮腫唇白﹐气急有汗﹐乃大虛之證﹐急宜服此。

當歸頭大川芎大白術白芍藥白茯苓﹝多﹞人參﹝多﹞黃﹝多﹞五味子熟地黃漧薑﹝上下﹞甘艸﹝少﹞

上銼散﹐水煎服。此二帖不退﹐卽加川烏﹑木香﹐另磨入服。有瀉﹐加訶子﹑肉豆蔻﹑粟殼。

卷之五產後門

鼻衄

﹝郭﹞產後口鼻黑气起及鼻衄者何﹖答曰﹕陽明者﹐經脈之海﹐起於鼻﹐交中﹐還出頰口﹐交人中﹐左之右﹐右之左。產後气虛血散﹐榮衛不理﹐散亂入於諸經﹐卻還不得﹐故令口鼻气起及變鼻衄﹐此緣產後虛熱﹐變生此證﹐胃絕肺敗﹐不可治。

《經驗方》云﹕急取緋綫一條﹐並產婦頂心發兩條﹐緊紮中指節上卽止。無藥可治﹐亦禳厭之一端也。

﹝薛﹞按胃脈俠口繞承漿﹐蓋鼻準屬脾土﹐鼻孔屬肺金。誠胃虛肺損﹐气脫血死之證﹐急用二味參蘇飲加附子五錢﹐亦有得生者。

﹝汪﹞一婦產後﹐血逆上行﹐鼻衄口漧﹐心躁舌黑﹐蓋因瘀血上升﹐遂用益母丸二丸﹐童便化下﹐鼻衄漸止﹐下血漸通。

卷之五產後門

血崩

﹝陳﹞產後血崩者何﹖答曰﹕產臥傷耗經脈﹐未得平復﹐勞役損動﹐致血暴崩﹐淋瀝不止。或因酸鹹不節﹐傷蠹榮衛衰弱﹐亦變崩中。若小腹滿痛﹐肝經已壞爲難治﹐急服固經丸以止之。

陳無擇評曰﹕血崩不是輕病﹐況產後有此﹐是謂重傷。恐不止鹹酸不節而能致之﹐多因驚憂恚怒﹐髒气不平﹐或產後服斷血藥早﹐致惡血不消﹐郁滿作堅﹐亦成崩中。固經丸自難責效。不若大料煮芎湯加芍藥﹐候定﹐續次隨證諸藥治之爲得。

﹝薛﹞前證若血滯小腹脹滿﹐用失笑散。血少小腹虛痞﹐芎湯。肝火血妄行﹐加味逍遙散。脾郁不統血﹐加味歸脾湯。脾气虛不攝血﹐補中益气湯。濃味積熱傷血﹐淸胃散加槐花。風熱相搏傷血﹐四君子﹑防風﹑枳殼。一產婦血崩﹐小腹脹痛﹐用破气行血之劑﹐其崩如湧﹐四肢不收﹐惡寒嘔吐﹐大便頻瀉。余用六君加炮黑漧薑﹐四劑稍愈﹐又以十全大補三十餘劑而痊。一產婦血崩﹐因怒其血如湧﹐僕地口噤目斜﹐手足抽搐﹐此肝經血耗生風。余用六味丸料一劑﹐諸證悉退﹐但食少晡熱﹐佐以四君﹑柴胡﹑牡丹皮而愈。

固經丸艾葉赤石脂﹝﹞補骨脂﹝炒﹞木賊﹝各半兩﹞附子﹝一枚炮﹞

上爲末﹐陳米飯和丸如梧子大。每服二十丸﹐食前溫酒下﹐米飲亦可。

芎湯加芍藥方芎當歸芍藥﹝各等分﹞

上咀﹐每服四錢﹐水一盞半﹐煎至七分﹐去渣熱服﹐無時。

熟漧地黃散治產後崩中﹐頭目旋運﹐神思昏迷﹐四肢煩亂﹐不知人事。

熟漧地黃伏龍肝黃赤石脂﹝各一兩﹞阿膠甘艸白術艾葉﹝炒﹞川芎人參﹝各半兩﹞當歸﹝七錢半﹞

上咀﹐每服四錢﹐水一盞半﹐姜三片﹐煎至七分﹐去渣溫服。

白芍藥散治產後崩中下血﹐淋瀝不絕﹐黃瘦虛損。

白芍藥牡蠣漧薑熟漧地黃桂心黃烏賊魚骨鹿角膠龍骨﹝各一兩﹞

上爲末﹐每服二錢﹐食前溫酒下。

又方赤石脂熟地黃﹝各一兩﹞鹿茸牡蠣當歸﹝各半兩﹞

上爲細末﹐食前以粥飲調下二錢。

阿膠丸治產後崩中下血不止﹐虛羸無力。

阿膠赤石脂﹝各一兩半﹞續斷川芎當歸甘艸丹參﹝各一兩﹞龍骨鹿茸﹝酥炙﹞烏賊魚骨鱉甲﹝炙﹐各二兩﹐共爲細末﹞

上煉蜜丸如梧桐子大﹐空心溫酒下二﹑三十丸。

菖蒲酒治產後崩中下血不止。

菖蒲﹝一兩半細銼﹐﹞以酒二盞﹐煮取一盞﹐去渣﹐分溫三服﹐食前。

瑞蓮散治產後惡血崩漏﹐狀如泉水。

瑞蓮﹝百枚﹐燒存性﹞棕櫚﹝燒存性﹞當歸桂心﹝各一兩﹞鯉魚鱗﹝燒﹞川芎﹝各七錢半﹞

檳榔﹝二枚﹞

上爲細末﹐每服三錢﹐煨姜酒調下。如未止﹐更進一服。或非時血崩﹐無藥可治﹐但進三服卽止。

《補遺》治產後血崩。

香附子﹝炒赤﹐二兩﹞蓮蓬殼﹝五枚﹐燒存性﹞

上爲末﹐米飲調下二錢﹑產後血崩﹐素有熱者﹐奇效四物湯良。﹝方見血崩。﹞

卷之五產後門

月水不調

﹝大﹞產後月水不調者﹐由產傷動血气﹐虛損未復﹐而風邪冷熱之气客於經絡﹐乍冷乍熱﹐冷則血結﹐熱則血消﹐故令血或多或少﹐或在月前﹐或在月後﹐故名不調也。

﹝薛﹞前證若過期而作痛者﹐气血俱虛也﹐八珍加柴胡﹑丹皮。不及期而來﹐血熱也﹐四物﹑山梔﹑柴胡。將來而作痛者﹐血實也﹐四物加桃仁﹑紅花。過期而來者﹐血虛也﹐四物加參﹑術。紫黑成塊者﹐血熱也﹐四物加炒梔﹑炒連﹑丹皮。作痛而色淡者﹐痰多也﹐四物合二陳。治當臨證制宜。一產婦月經不調﹐內熱燥渴﹐服寒涼之劑﹐血更如崩﹐腹脹寒熱﹐作嘔少食。用六君子二十餘劑﹐諸病悉愈﹐以加味逍遙散調理而安。

琥珀散治產後經脈不調﹐四肢煩疼﹐飲食全少﹐日漸羸瘦。

琥珀牛膝生漧地黃當歸﹝各一兩﹞桃仁赤芍藥﹝各半兩﹞

上爲粗末﹐每服三錢﹐水一盞﹐姜三片﹐煎至六分﹐去渣服。

姜黃丸治產後虛乏不足﹐胸心短气﹐腹內緊急﹐腰背疼痛﹐月水不調﹐食少煩渴﹐四肢無力。

姜黃當歸熟地黃牡丹皮濃朴﹝制﹞桂心川芎續斷桃仁白術﹝各一兩﹞

赤芍藥木香﹝各七錢半﹞羚羊角屑﹝二錢半﹞

上爲細末﹐煉蜜丸如梧子大。每服三十丸﹐食前溫酒下。

卷之五產後門

月水不通

﹝大﹞夫產傷動於血气﹐其後虛損未復﹐而爲風冷所傷﹐血之爲性﹐得冷則凝結﹐故風冷傷於經血﹐結於胞絡之間﹐故令月水不通也。凡血結月水不通﹐則成血瘕﹐水血相並﹐復遇脾胃衰弱﹐肌肉虛者﹐則爲水腫也。

婦人衝任之脈﹐爲經絡之海﹐皆起於胞內﹐而手太陽小腸之經﹑手少陰心之經﹐此二經上爲乳汁﹐下爲月水﹐若產後月水不通者﹐蓋新產之後﹐勞傷气血﹐或去血過多﹐乳汁通行﹐自是不通﹐若乳子歲半或一歲之內﹐而月經不行﹐此是常候﹐卽非病也﹐何必通之。諺云奶假是也。若半歲而行者﹐或四五个月便經行者﹐皆是少壯血盛之人﹐注受極易﹐產乳必眾﹐其子失乳﹐必四肢羸﹐肚大靑筋﹐頭大發焦﹐好啖泥土﹐病名無辜。若經血有餘者﹐不可以藥止之。若產後一二歲﹐月經不通﹐而無疾苦﹐何必服藥。或勞傷气血﹐衝任脈虛﹐气血衰少而不能行者﹐但服健脾胃﹐資气血之藥﹐自然通行。若用牛膝﹑紅花﹑蘇木﹑漧漆﹑虻虫﹑水蛭等藥以通之﹐則爲害滋大﹐經水枯竭則無以滋養﹐其能行乎。初虞世所謂譬猶索萬金於乞丐之手﹐𨿽捶楚並下﹐而不可得也。後之學人﹐更宜詳番而療之。

﹝薛﹞前證脾胃虛弱﹐用六君子湯。若兼郁火傷脾﹐用歸脾湯加丹皮﹑山梔。若怒火傷血﹐宜用四物合小柴胡。气血俱虛﹐用八珍﹑牡丹皮。仍參前論主之。一產婦月經年餘不通﹐內熱晡熱﹐服分气丸﹐經行不止﹐惡寒作渴﹐食少倦怠﹐胸滿气壅。朝用加味逍遙散﹐夕用四君子湯﹐月許﹐諸證稍愈。佐以八珍湯﹐兼服兩月而愈。

以上三證﹐宜於調經門中參看通用。

卷之五產後門

瀉利

﹝郭﹞產後腹痛及瀉利者何﹖答曰﹕產後腸胃虛怯﹐寒邪易侵。若未盈月﹐飲冷當風﹐乘虛襲畱於肓膜﹐散於腹脇﹐故腹痛作陣﹐或如錐刀所刺﹐流入大腸﹐水谷不化﹐洞泄腸鳴﹐或下赤白﹐脇塡脹﹐或痛走不定﹐急服調中湯立愈。若醫者以爲積滯取之﹐禍不旋踵﹐謹之謹之。

陳無擇評曰﹕產後下痢﹐非止一證﹐當隨所因而調之。旣云飲冷當風﹐何所不至﹐寒熱風濕﹐本屬外因﹐喜怒憂思﹐還從內性﹐況勞逸饑飽﹐皆能致病。若其洞泄﹐可服調中湯。赤白滯下﹐非此能愈﹐各隨門類﹐別有正方。

﹝薛﹞產後瀉痢﹐或因飲食傷損脾土﹐或脾土虛不能消食﹐當審而治之。若米食所傷﹐用六君加谷。若麵食所傷﹐用六君加麥。若肉食所傷﹐用六君加山楂﹑神曲。凡兼嘔吐﹐皆加藿香。若兼咽酸或嘔吐﹐用前藥送越鞠丸。若肝木來侮脾土﹐用六君加柴胡﹑炮姜。若寒水反來侮土﹐用錢氏益黃散。若久瀉﹐或元气下陷﹐兼補中益气湯以升發陽气。若瀉痢色黃﹐乃脾土眞气﹐宜加木香﹑肉果。若脾土虛寒﹐當用六君子加木香﹑姜﹑桂。若脾腎虛寒﹐用補中益气及四神丸。若屬命門火衰﹐而脾土虛寒﹐用八味丸以補土母。若小便澀滯﹐肢體漸腫﹐或兼喘咳﹐用金匱腎气丸以補脾腎﹐利水道。若胃气虛弱而四肢浮腫﹐治須補胃爲主。若久而不愈﹐或非飲食所傷而致﹐乃屬腎气虧損﹐蓋胞胎主於任而系於腎﹐況九月﹑十月﹐乃腎與膀胱所養﹐必用四神﹑六味﹑八味三藥以補腎。若用分利導水之劑﹐是虛其虛也。一產婦瀉痢﹐發熱﹐作渴﹐吐痰甚多﹐肌體消瘦﹐飲食少思﹐或胸膈痞滿﹐或小腹脹墜﹐年餘矣。余以爲脾胃瀉﹐朝用二神丸﹐夕用六君子﹐三月餘而痊。一婦產後泄瀉﹐兼嘔吐咽酸﹐面目浮腫﹐此脾气虛寒。先用六君加炮姜爲主﹐佐以越鞠丸而咽酸愈﹔又用補中益气加茯苓﹑半夏﹐而脾胃康。一產婦瀉利年餘﹐形體骨立﹐內熱晡熱﹐自汗盜汗﹐口舌糜爛﹐日吐痰三碗許﹐脈洪大﹐重按全無﹐此命門火衰﹐脾土虛寒而假熱﹐吐痰者﹐乃脾虛不能統攝歸源也。用八味丸補火以生土﹐用補中益气湯兼補肺金而脾胃健。一產婦腹痛後重﹐去痢無度﹐形體倦怠﹐飲食不進。與死爲鄰﹐此脾腎俱虛。用四神丸﹑十全大補湯而愈。但飲食難化﹐肢體倦怠﹐用補中益气湯而康。一婦人五月患痢﹐日夜無度﹐小腹墜痛﹐發熱惡寒﹐用六君子湯送香連丸﹐二服漸愈。仍以前湯送四神丸四服全愈。至七月終﹐怠惰嗜臥﹐四肢不收﹐體重節痛﹐口舌漧燥﹐飲食無味﹐大便不實﹐小便頻數﹐灑淅惡寒﹐淒慘不樂﹐此肺之脾胃俱虛﹐而陽气寒不伸也。用升陽益胃湯而痊。

汪石山治一婦產後滑泄﹐勺水粒米弗容﹐時卽泄下。如此半月餘﹐眾皆危之﹐或用五苓散﹑平胃散﹐病益甚。汪診之﹐脈皆濡緩而弱。曰﹕此產中勞力以傷其胃也﹐若用湯藥﹐愈滋胃濕﹐非所宜也。令以參苓白術散除砂仁﹐加陳皮﹑肉豆蔻﹐煎姜﹑棗湯調服﹐旬餘而安。

﹝丹﹞治產後泄瀉﹐惡露不行﹐此余血滲入大腸爲瀉﹐洞泄不禁﹐下靑白黑色。用荊芥大者四五穗﹐於盞內燒灰﹐不得犯油火﹐入麝香研﹐湯三呷調下。此藥𨿽微﹐能治大病。﹝方名的奇散。﹞

產後泄方茯苓川芎黃芩白術漧薑滑石陳皮芍藥﹝炒各﹞

上水煎服之。

調中湯髙良姜當歸桂心芍藥附子﹝炮﹞川芎﹝各一兩﹞甘艸﹝半兩﹞

上爲粗末﹐每服三錢匕﹐水三盞﹐煎至一盞﹐去渣熱服。

上方惟寒中洞泄者宜之。其腸胃有熱者﹐當服黃連而愈﹐如如金丸﹑香連丸之類。若戊己丸﹑固腸丸﹑四神丸﹑五味子丸之類﹐皆產後大便不實必用之藥﹐已詳載雜病及前泄瀉門中﹐玆不贅引。

卷之五產後門

赤白痢

﹝大﹞產後痢疾者﹐由產勞傷﹐臟腑不足﹐日月未滿﹐虛乏未復﹐或勞動太早﹐或誤食生冷﹐若行起太早﹐則外傷風冷﹐乘虛入於腸胃﹐若誤食生冷難化之物﹐傷於脾胃﹐皆令洞泄水瀉﹐甚者變爲痢也。若血滲入大腸則爲血痢﹐難治﹐世謂之產子痢也。得冷則白﹐或如魚腦﹐得熱則赤黃﹐或爲驟血。若冷熱相搏﹐則下痢赤白﹐或膿血相雜。若下痢靑色﹐則極冷也。若飲食不進﹐便利無常﹐日夜無度。產後本虛﹐更加久痢不止﹐無力瘦乏﹐愈見羸弱﹐謂之虛羸下痢。又有產後气宇不順﹐而下痢赤白﹐謂之气痢。治之之法﹐熱則涼之﹐冷則溫之﹐冷熱相搏則調之﹐滑者澀之﹐虛羸者補之﹐水谷不分者當利小便。若產婦性情執著﹐不能寬解﹐須當順其气﹐未有不安者也。

﹝薛﹞前證白屬气分﹐而赤屬血分也。其論詳見瀉利。一產婦食雞子﹐腹中作痛﹐面色靑黃﹐服平胃﹑二陳﹐更下痢腹脹。用流气飲子﹐又小腹一塊不時上攻﹐飲食愈少。

此脾胃虛寒﹐肝木克侮所致。用補中益气加木香﹑吳茱漸愈。又用八珍大補﹐兼服調理尋愈。一婦產後痢未至月滿﹐因食冷物及酒﹐冷熱與血攻擊﹐滯下純血﹐纏墜極痛﹐其脈大無力﹐口漧﹐用黃芩芍藥湯三服而安。

﹝熊﹞治產後赤白痢證用四君子湯加黃﹑粟殼神效。

﹝云﹞救急散治產後赤白痢﹐腹中絞痛。

芍藥阿膠艾葉熟地黃﹝各一兩﹞甘艸當歸﹝各三兩﹞

上咀﹐水煎分二服﹐空心飲。

﹝大﹞當歸芍藥散治妊娠腹中絞痛﹐心下急痛﹐及療產後血暈﹐崩中久痢。﹝方見血崩。﹞

療妊娠血痢用阿膠二兩﹐以酒一升半﹐煮一升﹐頓服。

產後諸痢煮薤白食之。又方﹐羊腎脂炒薤白﹐空心食之﹐甚佳。

﹝經﹞治產後﹑胎前痢疾敗龜甲一枚﹐米醋炙研爲末﹐醋湯調下。﹝丹溪云﹕龜甲大補陰﹐治勞倦。﹞

﹝丹﹞婦人患墮胎後膈滿食少﹐痢不止﹐脈虛﹐左手尢甚。

滑石白芍藥﹝炒﹞蒼術﹝各五錢﹞白術﹝二錢五分﹞訶子﹝二錢﹐煨﹞漧薑﹝四錢﹞

茯苓﹝一錢﹞

上爲細末﹐調下保和丸四五十粒。

﹝云﹞產後血痢﹐臍腹疼痛四物湯加槐花﹑黃連﹑禦米殼等藥。

黃連丸治產後赤白痢﹐腹中攪痛不可忍。

黃連﹝四兩﹞阿膠蒲黃梔子仁﹝各一兩﹞當歸﹝二兩半﹞黃芩黃柏﹝各二兩﹞

上爲末﹐煉蜜丸如桐子大。每服六七十丸﹐米飲吞下﹐日三夜一。

﹝仲﹞產後下痢虛極﹐白頭翁加甘艸阿膠湯主之。﹝《脈經》作熱痢重下﹐新產虛極者。﹞

白頭翁阿膠﹝各二兩﹞黃連黃柏秦皮﹝各三兩﹞甘艸﹝二兩﹞

上以水七升﹐煮取二升半﹐納膠令消盡﹐溫分三服。婦人臨產痢疾。

山梔不拘多少﹐燒灰爲細末﹐空心溫熟水調下一錢﹐甚者不過五服。

產後血痢﹐小便不通﹐臍腹疼痛。

用生馬齒莧搗汁二大合﹐煎一沸﹐下蜜一合調﹐頓服。

﹝梅﹞治產後血泄不禁﹐余血作痛兼塊。

桂心﹑漧薑等分爲末﹐空心酒調服方寸匕。

﹝大﹞療產後痢﹐日五十行者﹐取木裏蛀虫糞屑炒黃﹐急以水沃之﹐令稠稀得所﹐服之卽瘥。

﹝聖﹞治產後諸痢方。取蒼耳葉搗汁﹑半盞﹐日三四﹐溫服。

﹝渴﹞產後下痢作渴者﹐水谷之精﹐化爲血气津液﹐以養臟腑﹐臟腑虛燥﹐故痢而渴。若引飲則難止﹐反溢水气﹐脾胃旣虛﹐不能克水﹐水自流溢﹐浸漬皮膚﹐則令人腫。但止其渴﹐痢則自瘥。

﹝薛﹞前證若渴而不喜冷凍飲料﹐屬胃气虛﹐不能生津液﹐宜用七味白術散。夜間發熱口渴﹐屬腎水弱而不能潤﹐宜用六味丸﹐並佐以益气湯﹐以滋化源。一產婦瀉痢﹐發熱作渴﹐吐痰﹐肌體消瘦﹐飲食少思﹐或胸膈痞悶﹐或小腹脹墜﹐年餘矣。余以爲脾腎之瀉﹐朝用二神丸﹐夕用六君子﹐三月餘而痊。

一產婦患前證﹐形體倦怠﹐飲食不進﹐與死爲鄰﹐此脾胃俱虛也。用四神丸﹑十全大補湯而愈。

《必效》療產後痢而渴飲無度數。

麥門冬﹝三兩﹞烏梅﹝二十个﹞

細銼﹐水一升﹐煮取七合﹐細呷。

《經效》療產後久痢﹐津液涸﹐渴不止。

龍骨﹝十二分﹞濃朴茯苓黃麥門冬人參﹝各八分﹞生薑﹝六分﹞大棗﹝十四个﹐並細銼﹞

上以水一大升﹐煮取七合﹐空心分兩服。

療產後痢﹐日久津液枯竭﹐四肢浮腫﹐口漧舌燥。《古今錄驗》冬瓜﹝一枚﹞黃泥糊濃五寸﹐煨爛熟﹐去皮﹐絞汁服之瘥。

《補遺》人參白術散﹐治產後痢﹐津液竭﹐渴不止。﹝方見胎前霍亂。﹞

卷之五產後門

大便祕澀

﹝郭﹞產後大便祕澀者何﹖答曰﹕產臥水血俱下﹐腸胃虛竭﹐津液不足﹐是以大便祕澀不通也。若過五六日﹐腹中悶脹者﹐此乃燥屎在臟腑﹐以其漧澀未能出耳。宜服麻仁丸以津潤之。若誤以爲有熱﹐投之寒藥﹐則陽消陰長﹐變證百出﹐性命危矣。

﹝薛﹞產後大便不通﹐因去血過多﹐大腸漧涸﹐或血虛火燥漧涸﹐不可計其日期﹐飲食數多﹐用藥通之﹑潤之﹐必待腹滿覺脹﹐自欲去而不能者﹐乃結在直腸﹐宜用豬膽汁潤之。若服苦參藥潤通﹐反傷中焦元气﹐或愈加難通﹐或通而瀉不能止﹐必成敗證。若屬血虛火燥﹐用加味逍遙散。气血俱虛﹐八珍湯。愼不可用麻子﹑杏仁﹑枳殼之類。一產婦大便不通七日矣﹐飲食如常﹐腹中如故。余曰﹕飲食所入﹐𨿽倍常數﹐腹不滿脹﹐用八珍加桃仁﹑杏仁。至二十一日﹐腹滿欲去﹐用豬膽汁潤之﹐先去幹糞五七塊﹐後皆常糞而安。一產婦大便八日不通﹐用通利之藥﹐中脘作痛﹐飲食甚少﹐或云通則不痛﹐痛則不通。乃用蜜導之﹐大便不禁﹐喫逆不食。余曰﹕此脾腎復傷﹐用六君加吳茱﹑肉果﹐骨脂﹑五味數劑﹐喜其年壯而愈。不然﹐多致不起。一產婦大便祕結﹐小腹脹痛﹐用大黃等藥﹐致吐瀉不食﹐腹痛胸痞。余用六君子加木香﹑炮姜﹐治之而愈。一婦人大便祕澀﹐諸藥不應﹐苦不可言﹐令飲人乳而愈。

麻仁丸麻仁﹝研如泥﹞枳殼人參﹝各一兩﹞大黃﹝半兩﹞

上爲末﹐煉蜜丸如梧桐子大。空心溫酒下二十丸﹐未通漸加丸數﹐不可太過。

評曰﹕產後不得利﹐利者百無一生。去血過多﹐髒燥大便祕澀﹐則固當滑之﹐大黃似難輕用﹐惟蔥涎調臘茶爲丸﹐復以臘茶下之必通。﹝予常用《局方》四物湯﹐以生地黃易熟地黃﹐加靑皮去白煎服﹐甚效。﹞

﹝本事﹞婦人產後有三種疾﹐鬱冒則多汗﹐汗多則大便祕﹐故難於用藥﹐惟麻子蘇子粥最爲穩當。用紫蘇子﹑大麻子二味﹐各半合﹐洗淨研極細﹐用水再研取汁﹐一盞﹐分二次煮粥啜下。此粥不惟產後可服﹐大抵老人諸虛風祕﹐皆宜服之。當有一人母年八十四﹐忽爾腹滿頭疼﹐惡心不食﹐召醫數人﹐議皆用補脾進食﹐治風淸利頭目等藥﹐數日𨿽愈﹐全不入食﹐其家憂惶。余辧說前藥皆誤矣﹐此證正是老人風祕﹐臟腑壅滯﹐聚於胸中則腹脹惡心﹐不思飲食﹐又上至於顚則頭痛﹐神不淸也。若臟腑流暢﹐諸疾悉去矣。予令作此粥﹐兩啜而气泄﹐先下結糞如胡椒者十餘枚﹐後漸得通利﹐不用藥而自愈矣。

﹝丹﹞產後祕結不通﹐膨滿者﹐气急坐臥俱難﹐用大麥炒黃爲末﹐酒下一合﹐神效。﹝出《兵部手集》。﹞

卷之五產後門

大小便不通

﹝大﹞產後大小便不通者﹐腸胃本挾於熱﹐因產血水俱下﹐津液燥竭﹐腸胃痞澀﹐熱气結於腸胃﹐故令大小便不通也。

﹝薛﹞嘗治一產婦大小便不通﹐諸藥不應﹐將危矣。令飲牛乳﹐一日稍通﹐三日而痊。人乳尢善。

桃花散治膀胱气滯血澀﹐大小便祕。

桃仁葵子滑石檳榔﹝各等分﹞

上爲細末﹐每服二錢﹐空心蔥白湯調下。

療產後大小便不利﹐下血。

車前子黃芩蒲黃牡蠣生地黃芍藥﹝各一兩五錢﹞

上爲細末﹐空心米飲服方寸匕。忌面﹑蒜。

通气散﹐治產後大小便不通。亦可用封臍法。﹝見前雜證大便不通。﹞

﹝心﹞治婦人產後﹐忽小腹脹如蠱﹐大小便不通。气海﹑三里﹑關元﹑三陰交﹑陰谷主之。

卷之五產後門

遺屎

﹝薛﹞產後遺屎﹐若脾腎虛弱﹐用還少丹﹐仍以補中益气湯爲主。虛寒加肉豆蔻﹑補骨脂﹐或四神丸。若脾腎虛寒﹐用八味丸兼四神丸﹐仍佐以前二方。

按﹕產後遺屎﹐乃腎气不固﹐宜五味子丸主之。﹝雜病泄瀉。﹞

一產婦大便不實﹐飲食少思﹐或侵晨遺屎﹐此中气虛寒﹐脾腎不足﹐用補中益气送四神丸而痊。一產婦小便出糞﹐名大小腸交。乃气血俱虛﹐失行常道﹐先用六君子湯二劑﹐又用五苓散二劑而痊。尋常腸交﹐亦可用。

《廣濟》療產後遺糞方。

取故燕窠中艸﹐燒爲末﹐以酒調下半盞。亦治男子。

《集驗方》療產後遺糞。亦治男子。

礬石﹝枯﹞牡蠣﹝﹐各等分﹞

上爲末﹐酒服方寸匕﹐日三服。

《補遺》療產後遺糞不知出時方。

白蘞芍藥﹝各等分﹐爲末﹞酒服方寸匕。

《補遺》治產後遺糞不知覺﹐可服固腸丸。﹝方見前雜癥泄瀉條。﹞

華佗云﹕病患臥﹐遺屎不覺者死。

卷之五產後門

淋

﹝大﹞產後諸淋﹐因產有熱气客於脬中﹐內虛則起數﹐熱則小便澀痛﹐故謂之淋。又有因產損气虛則挾熱﹐熱則搏於血﹐卽流滲於胞中﹐故血隨小便出而爲血淋。淋者﹐淋瀝之謂也。《三因》論曰﹕治諸產前後淋祕﹐其法不同﹐產前當安胎﹐產後當去血。如其冷﹑熱﹑膏﹑石﹑气淋等﹐爲治則一﹐但量其虛實而用之。瞿麥﹑蒲黃﹐最是產後要藥﹐惟當尋究其所因﹐則不失機要矣。

﹝薛﹞按前證若膀胱虛熱﹐用六味丸。若陰虛而陽無以化﹐用滋陰腎气丸。蓋土生金﹐金生水﹐當滋化源也。一產婦小水淋瀝﹐或時自出﹐用分利降火之劑﹐二年不愈。

余以爲脾腎之气虛﹐用補中益气湯﹑六味地黃丸而痊。

茅根湯治產後諸淋﹐無問冷﹑熱﹑膏﹑石﹑气結﹐悉主之。

白茅根﹝八兩﹞瞿麥穗白茯苓﹝各四兩﹞葵子人參﹝各二兩﹞蒲黃桃膠滑石貝﹝十枚﹐﹞石首魚頭中石﹝二十枚﹐燒﹞

上銼散﹐每服四大錢﹐水一盞半﹐姜三片﹐燈心二十莖﹐煎至七分﹐去滓溫服。亦可爲末﹐木通煎湯調下二錢。如气壅閉﹐木通﹑橘皮煎湯調下。

滑石散﹝《千金》﹞療產後淋。

滑石﹝一兩二錢半﹐研﹞通艸車前子葵子﹝各一兩﹞

上爲末﹐以漿水調服方寸匕至二匕爲妙。

張不愚療產後小便不通淋閉方。

陳皮﹝一兩﹐去白爲末﹞空心溫酒調下二錢﹐一服便通。

療卒不得小便方。

杏仁﹝十四枚﹐去皮尖﹞

上炒爲末﹐和飲頓服﹐通。

療產後淋﹐小便痛及血淋。

白茅根﹝五兩﹞瞿麥車前子﹝各二兩﹞鯉魚齒﹝一百枚﹐爲末﹞通艸﹝三兩﹞

冬葵子﹝二合﹞

上水二升﹐煮取一升﹐入魚齒末﹐空心服。

治產後小便不通﹐腹脹如鼓﹐悶亂不醒﹐蓋緣未產之前﹐內積冷气﹐遂致產時尿胞運動不順。用鹽於產臍中塡可與臍平﹐卻用蔥白剝去粗皮十餘根﹐作一縛﹐切作一指濃﹐安鹽上﹐用大艾炷滿蔥餅子大小﹐以火灸之﹐覺熱气直入腹內﹐實時便通﹐神驗不可具述。﹝出《產乳集》。﹞

卷之五產後門

小便數

﹝大﹞夫產後小便數者﹐乃气虛不能制故也。

﹝薛﹞前證若因穩婆不愼﹐以致胞損而小便淋瀝者。用八珍湯以補气血。若因膀胱气虛而小便頻數﹐當補脾肺。若膀胱陰虛而小便淋瀝﹐須補肺腎。一產婦小便頻數﹐時復寒戰﹐乃屬脾肺虛弱。用補中益气湯加山茱﹑山藥爲主﹐佐以桑螵蛸散而愈。後患發熱晡熱﹐盜汗自汗﹐月水不調﹐用加味逍遙散而安。一產婦患前證﹐吐痰發熱﹐日晡作渴﹐此膀胱陰虛。用補中益气湯﹐以六味丸而愈。又患痢後小便頻數﹐手足俱冷﹐屬陽气虛寒﹐用前湯及八味丸而瘳。

桑螵蛸散﹝《千金》﹞治產後小便數及遺尿。

桑螵蛸﹝三十枚﹐煨﹞鹿茸﹝酥炙﹞黃﹝各三兩﹞牡蠣﹝煨﹞人參濃朴赤石脂﹝各二兩﹞

上爲末﹐空心粥飲調下二錢。﹝《外臺》無濃朴﹑石脂﹐有甘艸﹑生薑。﹞

栝蔞湯﹝《集驗》﹞療產後小便數兼渴。

桑螵蛸甘艸﹝並炙﹞黃連生薑﹝各二兩﹞栝蔞根﹝三兩﹞人參﹝三兩﹞大棗﹝五十枚﹞

上細切﹐用水七升﹐煮二升半﹐分三服。忌豬肉﹑冷水。

《補遺》療產後小便數﹐或遺尿。益智仁﹝爲末﹐﹞米飲調服。

卷之五產後門

小便不禁

﹝陳﹞婦人產蓐產理不順﹐致傷膀胱﹐遺尿無時。

﹝丹﹞嘗見收生者不謹﹐損破產婦尿脬﹐致病淋瀝﹐遂成廢疾。一日有徐婦年壯難產得此﹐因思肌肉破傷在外者﹐宜可補完﹐胞𨿽在腹﹐恐亦可治。遂診其脈虛甚﹐予曰﹕難產之由﹐多是气虛﹐產後血气尢虛﹐試與峻補。因以參﹑爲君﹐芎﹑歸爲臣﹐桃仁﹑陳皮﹑黃﹑茯苓爲佐﹐煎以豬﹑羊胞中湯﹐極饑時飲之。但劑小率用一兩﹐至一月而安。蓋令气血驟長﹐其胞自完﹐恐稍緩亦難成功矣。

﹝喬町﹞婦人產後尿不禁﹐面微浮﹐略發熱於午後﹐此膀胱爲坐婆所傷。

黃歸身尾芍藥﹝各一錢半﹞白術﹝一錢﹞人參陳皮﹝各五分﹞甘艸﹝炙﹐少許﹞

上水煎﹐熱服之。

﹝薛﹞前證若脾肺陽虛﹐用補中益气湯。若肝腎陰虛﹐用六味地黃丸。若肝腎之气虛寒﹐用八味地黃丸。一產婦小便不禁﹐二年不愈﹐面色或靑赤﹑或黃白﹐此肝脾气虛血熱﹐用加味逍遙散爲主﹐漸愈﹐佐以六味地黃丸而痊。後因怒﹐小便自遺﹐大便不實﹐左目頓緊﹐面色頓赤﹐仍用前散﹐佐以六君子湯﹐以淸肝火﹐生肝血﹐培脾土而痊。

《廣濟》療產後小便不禁。

雞尾毛燒存性﹐酒調下一匕﹐日三服。

《千金》治產後遺尿不知出。

白薇芍藥﹝各等分﹞

爲末﹐酒服方寸匕﹐日三。

又方桑螵蛸﹝半兩﹐炒﹞龍骨﹝一兩﹞

上爲末﹐食前粥飲調下二錢。

固脬散治婦人臨產時傷手脬破﹐小便不禁。

黃絲絹﹝自然黃者﹐染黃者不用。三尺﹐以炭灰汁煮極爛﹐以淸水洗去灰﹐令淨﹐入黃蠟半兩﹐蜜一兩﹐白茅根二錢﹐馬屁勃末二錢﹞

上用水二升﹐再煎至一盞﹐空心頓服。服時飲气服之﹐不得作聲﹐如作聲無效。

補遺補脬飲治產後傷動脬破﹐終日不小便﹐但淋濕不漧。

生絲絹﹝黃色者﹐一尺﹞白牡丹根皮木白芨﹝各一錢﹞

用水一碗﹐煎至絹爛如餳服之﹐勿作聲﹐作聲無效。

雞內金散治產後溺牀失禁。

以雞一具﹐並腸﹐洗﹑燒爲末﹐酒調服方寸匕。

卷之五產後門

小便出血

﹝大﹞產後小便出血者﹐因血气虛而熱乘之﹐血得熱則流散﹐滲於胞內﹐故血隨小便出。

﹝薛﹞一產婦尿血﹐面黃﹐脇脹少食﹐此肝木乘脾土也。用加味逍遙﹑補中益气兼服而愈。後爲懷抱不樂﹐食少體倦﹐驚悸無寐﹐血仍作﹐用加味歸脾湯二十餘劑﹐將愈。

惑於眾論﹐服犀角地黃湯﹐諸證復作﹐仍服前湯而愈。

治小便利血方。

亂髮﹝湯洗垢膩淨﹞

上燒研爲末﹐米飲調服方寸匕。

又方用滑石﹝研﹞發灰﹝等分﹞每服一錢﹐地黃汁調下。

崔氏方療產後血滲入大小腸。

蜜﹝一大合﹞車前艸﹝搗汁﹐一升﹞

上相和煎沸﹐分兩服。

《補遺》方治產後小便出血。

川牛膝﹝去蘆﹞水煎服。

又方生地黃汁﹝半升﹞生薑自然汁﹝半合﹞

上相和服之。

卷之五產後門

大便下血

﹝薛﹞產後便血﹐或飲食起居﹐或六淫七情﹐以致元气虧損﹐陽絡外傷。治法﹕若因膏粱積熱﹐用加味淸胃散。若因醇酒濕毒﹐葛花解酲湯。若因怒動肝火﹐六君加芍藥﹑柴胡﹑芎﹑歸。若因鬱結傷脾﹐加味歸脾湯。若因思慮傷心﹐妙香散。若因大腸風熱﹐四物加側柏﹑荊﹑防﹑枳殼﹑槐花。若因大腸血熱﹐四物加芩﹑連。若因腸胃虛弱﹐六君加升麻﹑柴胡。若因腸胃虛寒﹐六君加肉蔻﹑木香。若因元气下陷﹐補中益气加茯苓﹑半夏。

若因气虛﹐用六君﹑升麻。若因血虛﹐用四物。气血俱虛﹐用八珍﹐俱加柴胡﹑升麻。大凡病久或元气虛弱﹐見病百端﹐皆因脾胃虧損﹐內眞寒而外假熱﹐但用六君子或補中益气加炮姜﹐溫補脾气﹐諸證悉退。若四肢畏冷﹐屬陽气虛寒﹐急加附子。病因多端﹐當臨證制宜﹐庶無誤矣。一產婦糞後下血﹐諸藥不應﹐飲食少思﹐肢體倦怠﹐此中气虛弱﹐用補中益气加吳茱﹑炒黃連五分﹐四劑頓止。但怔忡﹑少寐﹐盜汗未止﹐用歸脾湯治之而痊。一婦人但怒便血﹐寒熱口苦﹐或胸脇脹痛﹐或小腹痞悶﹐此木乘土。用六君加山梔﹑柴胡而愈。又用補中益气﹑加味逍遙二藥而不復作。一婦人久下血﹐在糞前﹐屬脾胃虛寒﹐元气下陷。用補中益气湯加連﹑炒吳茱一錢﹐數劑稍緩。乃加生吳茱五分﹐數劑而愈。一婦人產後便血﹐口漧飲湯﹐胸脇膨滿﹐小腹悶墜﹐內熱晡熱﹐飲食不甘﹐體倦面黃﹐日晡則赤﹐灑淅惡寒﹐此脾肺气虛。先用六君加炮姜﹑木香﹐諸證漸愈。用補中益气﹐將愈。用歸脾湯全愈。後飲食失節﹐勞役兼怒气﹐發熱血崩﹐夜間熱甚﹐譫語不絕﹐此熱入血室。用加味小柴胡二劑而熱退﹐用補中益气而血止﹐用逍遙散﹑歸脾湯調理而康。

卷之五產後門

陰脫產門不閉

﹝三因﹞婦人趣產﹐勞力努咽太過﹐致陰下脫﹐若脫肛狀﹐及陰下挺出﹐逼迫腫痛﹐舉重房勞﹐皆能發作﹐淸水續續﹐小便淋露。

硫黃散治產後勞傷陰脫。

硫黃烏賊魚骨﹝各半兩﹞五味子﹝二錢半﹞

上爲末﹐摻患處。

桃仁膏治產後陰腫妨悶。

桃仁﹝去皮尖﹞枯礬五倍子﹝各等分﹞

上以下二味爲末﹐研桃仁爲膏。拌勻敷之。

硫黃湯治產勞﹐玉門開而不閉。

硫黃﹝四兩﹞吳茱萸菟絲子﹝各一兩半﹞蛇牀子﹝二兩﹞

上每服四錢﹐水一碗﹐煎數沸﹐濾渣﹐洗玉門﹐日再洗。

熨法單炒蛇牀子﹐乘熱布裹熨患處。亦治產後陰痛。

當歸散治陰下脫。

當歸黃芩﹝各二兩﹞芍藥﹝一兩錢半﹞皮﹝燒存性﹐半兩﹞牡蠣﹝二兩半﹞

爲末﹐每服二錢﹐溫酒米湯任意調下。忌登髙舉重。

﹝丹溪﹞一婦人三十餘歲﹐生女二日後﹐產戶一物如手帕﹐下有帕尖﹐約重一斤。予思之﹐此因胎前勞乏﹐傷气﹐成肝痿所致﹐卻喜血不甚虛﹐其時歲暮天寒﹐恐冷幹壞了﹐急與炙黃半錢﹐人參一錢﹐白術五分﹐當歸一錢半﹐升麻五分﹐三帖﹐連服之卽收上﹐得汗通身乃安。但下裔沾席處幹者落一片﹐約五六兩重﹐蓋脂膜也。食進得眠﹐診其脈皆澀﹐左略弦﹐視其形卻實。與白術﹑芍藥各錢半﹐陳皮一錢﹐生薑一片﹐煎二三帖以養之。一婦人產子後﹐陰戶中下一物如合缽狀﹐有二歧。其夫來求治﹐予思之﹐此子宮也﹐必气血弱而下墜。遂用升麻﹑當歸﹑黃﹐大料二帖與之﹐半日後﹐其夫復來曰﹐服二次後覺響一聲﹐視之已收陰戶訖﹐但因經宿幹著席上﹐破一片如掌心大在席﹐某妻在家哭泣﹐恐傷破不可復生。予思之﹐此非腸胃﹐乃胎膏也。肌肉破﹐尙可復完﹐若气血充盛﹐必可生滿。遂用四物湯加人參﹐與一百帖﹐三年後復有子。治子宮下﹐用黃一錢半﹐人參一錢﹐當歸七分﹐升麻三分﹐甘艸二分﹐作一帖﹐水一盅﹐煎至五分﹐去渣食前服。卻用五倍子末泡湯洗。又用未敷之﹐如此數次﹐宜多服藥﹐永不下。

﹝薛﹞玉門不閉﹐气血虛弱也﹐用十全大補湯。腫脹痛﹐肝經虛熱也﹐加味逍遙散。若因憂怒﹐肝脾气血傷也﹐加味歸脾湯。若因暴怒﹐肝火血傷也﹐龍膽瀉肝湯。一產婦玉門不閉﹐發熱惡寒﹐用十全大補加五味子﹐數劑而寒熱退。用補中益气加五味子﹐數劑而玉門閉。一婦人脾胃素弱﹐兼有肝火﹐產後玉門腫痛﹐寒熱作渴﹐嘔吐不食﹐外敷大黃等藥﹐內用驅利之劑﹐腫及於臀﹐諸證蜂起﹐此眞气虛而邪气盛也。先用六君子以固腸胃﹐次用補中益气以升陽气﹐不數劑而全愈。一產婦患此失治﹐腫潰不已﹐形體消瘦﹐飲食少思﹐朝寒暮熱﹐自汗盜汗﹐半年矣。用補中益气湯加茯苓﹑半夏﹐膿水漸少﹐飲食漸進。又用歸脾湯共五十餘劑而愈。

一產婦玉門不閉﹐小便淋瀝﹐腹內一塊﹐攻走脇下﹐或脹或痛﹐用加味逍遙散加車前子而愈。一婦人子宮腫大﹐二日方人﹐損落一片﹐殊類豬肝﹐面黃體倦﹐飲食無味﹐內熱晡熱﹐自汗盜汗﹐用十全大補湯二十餘劑﹐諸證悉愈﹐仍復生育。

治產後陰腫下脫內出﹐玉門不閉。

鍛石﹝一升﹐炒極熱﹞湯二升﹐投灰中﹐適溫冷﹐澄淸坐水中以浸玉門﹐斯須平復如故。

又方﹐以鐵精粉上推內之。又灸臍下橫紋五七壯。

一法﹐用鐵精﹑羊脂二味﹐攪令稠﹐布裹炙熱熨﹐推內之。﹝鐵精是鍛鐵鑪中飛出如塵﹐紫色而輕虛﹐可以瑩磨器皿者。﹞

﹝子母﹞療產後陰下脫﹐燒兔頭末敷之。

《補遺》治產後生腸不收。用枳殼煎湯﹐浸良久卽入。又方﹐五倍子﹑白礬煎湯浸亦良。又方﹐酸篤艸俗名老鴉酸煎湯﹐用艸坐不開孔﹐才燻收一半﹐稍溫下手洗﹐並收入而安。

又方﹐子宮脫出﹐以溫水洗軟﹐卻用雄鼠糞燒煙燻入。又法﹐蓖麻子十四粒﹐去殼搗爛塗頂心﹐如入卽洗去。

﹝東﹞婦人胞胎門落頹不收﹐常濕。神關玉泉﹝五十壯﹞身交﹝臍下指縫中﹐灸五十壯﹐三報。﹞

又法玉泉傍開三寸﹝灸隨年壯﹐三報﹞女人陰門冷腫。皈來﹝三十壯﹞

﹝甲﹞婦人陰挺出﹐四肢淫濼﹐身悶。少海主之。﹝一作照海。﹞

﹝陰中肉綫﹞一婦產後水道中出肉綫一條﹐長三四尺﹐動之則痛欲絕。先服失笑散數次﹐以帶皮姜三斤﹐研爛入淸油二斤﹐煎油幹爲度﹐用絹兜起肉綫﹐屈曲於水道邊﹐以前姜燻之﹐冷則熨之。一日夜縮其大半﹐二日卽盡入。再服失笑散﹑芎歸湯調理之。如肉綫斷則不可治矣。

卷之五產後門

陰蝕

﹝大﹞凡婦人少陰脈數而滑者﹐陰中必生瘡﹐名曰瘡。或痛或癢﹐如虫行狀﹐淋露膿汁﹐陰蝕幾盡者。此皆由心神煩郁﹐胃气虛弱﹐致气血畱滯。故經云﹕諸痛癢瘡﹐皆屬於心。又云﹕陽明主肌肉﹐痛癢皆屬於心。治之當補心養胃﹐外以燻洗坐導藥治之乃可。

﹝薛﹞前證乃肝脾鬱結之證﹐木旺生虫耳。宜解郁淸肝。備見前雜證陰中生瘡類。

一產婦素有肝火﹐患此內潰癢痛﹐食少熱渴﹐小水淋瀝﹐用加味逍遙散﹑加味歸脾湯兼服﹐間以蘆薈丸﹐外以鶴虱艸煎洗而愈。

《千金方》蒲黃﹝三升﹞水銀﹝一兩﹞二味研勻以粉上。

又方肥豬肉十斤﹐水一碩﹐煮水浸﹐冷卽易﹐不過三兩度。

洗拓湯方甘艸漧漆﹝各一兩﹞黃芩漧地黃當歸芍藥﹝各二兩﹞龜甲﹝五兩﹞

上細切﹐以水七升﹐煮耗一半﹐以綿帛納湯中﹐以拓瘡處﹐良久卽易﹐日二度。每拓湯﹐可人行十里許﹐卽KT幹﹐撚取甘濕散薄敷瘡上使徧﹐可經半日﹐又以湯拓﹐拓訖如前敷藥。

余家婢遇此疾﹐醫療不瘥﹐蝕處作兩瘡﹐深半寸﹐余因檢得此方﹐仍以自處蚺蛇膽散﹐不經七日﹐瘡乃平復﹐甚效。凡治數十人應手而瘥﹐請廣布之。

甘濕散﹝又名蚺蛇膽散。﹞療疳虫陰蝕。

蚺蛇膽﹝眞者﹞靑木香石硫黃鐵精麝香﹝各四分。臨時分之多少入。緣麝香辟蛇毒﹐若先以相和﹐蛇膽卽無力也。舊用五月五日蛤蟆。﹞

上六味﹐各等分爲末﹐更細研。有患取如三棋子﹐和井花水日再服訖﹐先令便利了﹐卽以後方桃枝燻下部訖﹐然後取藥如棋子﹐安竹管裏吹入下部中。亦用再度老少量減。其燻法﹐每日一度﹐不用再爲之良。

療疳虫蝕下部及五臟方。取桃東南枝三七枚﹐輕捶頭使散﹔以綿纏之。又搗石硫黃爲末﹐將此綿纏桃枝撚轉之﹐令末少濃﹐又截一短竹筒先納下部中﹐以所撚藥桃枝熟燃燻之。

文仲療陰蝕欲盡者方。以蛤蟆﹑兔尿等分爲末﹐敷之良。

野狼牙湯﹝《古今錄驗》﹞療婦人陰蝕﹐其中爛傷﹐膿水淋漓臭穢。

野狼牙﹝三兩﹞

上咀﹐以水四升﹐煮取半升﹐去滓﹐納苦酒如雞子中黃大﹐沸湯一杯消盡﹐夜適寒溫﹐以綿纏箸頭大如繭﹐濡湯以瀝瘡中﹐日四五度卽瘥。

《補遺》治產後陰戶生瘡。

靑黛黃丹水粉五倍子﹝等分爲末﹞

用賣肉鋪上拭肉巾﹐燒爲末﹐和前藥。先以荊芥﹑薄荷﹑柏葉煎湯﹐洗淨後摻藥。如瘡幹﹐可用油調末塗之。

又方平胃散加貫眾末﹐每二錢﹐熟煮豬肝拌藥﹐納陰戶中。

卷之五產後門

乳少

﹝大﹞凡婦人乳汁或行或不行者﹐皆由气血虛弱﹐經絡不調所致也。乳汁勿令投於地﹐虫蟻食之﹐令乳無汁。若乳盈溢﹐可潑東壁上佳。或有產後必有乳﹐若乳𨿽脹而產後作者﹐此年少之人﹐初經產乳﹐有風熱耳。須服淸利之藥則乳行。若累經產而無乳者﹐亡津液故也。須服滋溢之藥以動之。若𨿽有乳﹐卻又不甚多者﹐須服通經之藥以動之﹐仍以羹引之。蓋婦人之乳資於衝脈﹐與胃經通故也。有屢經產而乳汁常多者﹐亦婦人血气不衰使然也。大抵婦人素有疾在衝任經者﹐乳汁少而其色帶黃﹐所生之子怯弱而多疾。

﹝三因﹞產婦有二種乳脈不行﹐有气血盛而壅閉不行者﹐有血少气弱澀而不行者。虛當補之﹐盛當疏之。盛者當用通艸﹑漏蘆﹑土瓜根輩﹔虛者當用煉成鐘乳粉﹑豬蹄﹑鯽魚之屬。槪可見矣。

﹝薛﹞前證若气血虛弱而不能化生﹐宜壯脾胃。怒動肝膽而乳腫汁出﹐宜淸肝火。夫乳汁乃气血所化﹐在上爲乳﹐在下爲經。若屢產無乳﹐或大便澀滯﹐當滋化源。

漏蘆散療乳婦气脈壅塞﹐乳汁不行﹐及經絡凝滯﹐奶乳脹痛﹐畱蓄邪毒﹐或作癰腫。

此藥服之﹐自然內消﹐乳汁通行。

漏蘆﹝二兩半﹞蛇蛻﹝十條﹐炙﹞栝蔞﹝十枚﹐急火燒焦存性﹞

上爲末﹐溫酒調下二錢﹐無時候。服藥後卽以豬蹄羹投之。《經驗方》有牡蠣﹐燒存性。一方只用牡蠣末酒調。

又方葵菜子﹝炒香﹞縮砂仁﹝各等分﹞

上爲細末﹐每服二錢﹐熱酒調下。滋益气脈榮衛﹐行津液。上蔡張不愚方﹐常用極有驗。

《產寶》療產後乳無汁方。

土瓜根漏蘆﹝各三兩﹞甘艸﹝二兩﹞通艸﹝四兩﹞

上水八升﹐煎取二升﹐分溫三服﹐忌如常法。一方加桂心﹐並爲末﹐酒服方寸匕。

《產書》下乳汁。

土瓜根爲末﹐酒調服一錢﹐日三四服。

下乳汁。以京三稜三个﹐水二碗﹐煎取一碗洗﹐取汁下爲度﹐極妙。

湧泉散成都教授單驤方。療產乳無汁﹐亦治乳結癰腫。

穿山甲﹝洗淨﹐一兩﹐灰炒燥﹞爲細末﹐酒調服方寸匕。

《必用方》云﹕漏蘆﹑栝蔞皆要藥。或云﹕多食豬蹄羹。栝蔞取子淨洗﹐炒令香熟﹐捶破取仁﹐瓦上攤令白色﹐研爲細末﹐溫酒調下一錢。服了合面臥少時﹐未效再作。

一方栝蔞一枚﹐熟搗﹐以白酒一斗﹐煮取四升﹐去渣溫飲一升﹐日三。

成煉鐘乳散療乳婦气少血衰﹐脈澀不行﹐乳汁絕少。

成煉鐘乳粉﹝研細﹞濃煎漏蘆湯調下二錢。

《靈苑》下乳汁立效方。

粳米糯米﹝各半合﹞萵苣子﹝一合﹐並淘淨﹞生甘艸﹝半兩﹞

用水二升﹐煎汁一升﹐去滓分三服﹐立下。

又方豬蹄﹝一雙﹞通艸﹝四兩﹞水一斗﹐煮作羹食之妙。

﹝薛﹞一產婦因乳少﹐服藥通之﹐致乳房腫脹﹐發熱作渴。余謂血气虛﹐以玉露散補之而愈。

玉露散治乳脈不行﹐身體壯熱疼痛﹐頭目昏痛﹐大便澀滯等證。

川芎桔梗白芷﹝各二錢﹞芍藥當歸﹝各一錢半﹞人參白茯苓甘艸﹝各一錢﹞

上作一服﹐水二盅﹐煎至一盅﹐食後服。如頭熱甚﹐大便祕者﹐加大黃三錢。

羅氏湧泉散治婦人乳汁因气絕少。

瞿麥穗麥門冬﹝去心﹞龍骨穿山甲﹝炮黃﹞王不畱行﹝各等分﹞

上爲細末﹐每服一錢﹐熱酒調下﹐後喫豬蹄羹少許。又用木梳於左右乳上各梳三二十梳。日三服﹐根據前法。

又方治奶汁少。

栝蔞根薄荷幹身﹝等分﹞

上爲粗末﹐先喫羊蹄汁一碗﹐次服藥﹐後再喫蔥絲羊羹湯少許﹐立效。

有人乳汁不行﹐已十七日﹐諸藥無效﹐遇有人送赤豆一斗﹐遂時常煮粥食之﹐當夜乳脈通行。

又方麥門冬不拘多少﹐去心焙爲末﹐以酒磨犀角約一錢許﹐暖犀角酒調門冬末二錢服之﹐不過兩服﹐乳汁便下。

﹝乳汁自出﹞﹝大﹞產後乳汁自出﹐蓋是身虛所致﹐宜服補藥以止之。若乳多溫滿急痛者﹐溫帛熨之。《產寶》有是論﹐卻無方以治之。若有此證﹐但以漏蘆散亦可。有未產前乳汁自出者﹐謂之乳泣﹐生子多不育﹐經書未嘗論及。

﹝薛﹞前證气血俱虛﹐用十全大補湯。肝經血熱﹐用加味逍遙散。肝經怒火﹐用四物﹑參﹑術﹑柴﹑梔。肝脾鬱怒﹐用加味歸脾湯。一產婦勞役﹐忽乳汁如湧﹐昏昧吐痰﹐此陽气虛而厥也。灌以獨參湯而蘇﹐更以十全大補湯數劑而安。若婦人气血方盛﹐乳房作脹﹐或無兒飲脹痛﹐憎寒發熱﹐用麥芽二三兩﹐炒熟﹐水煎服立消。其耗散血气如此﹐何脾胃虛弱﹐飲食不消方中多用之﹖漏蘆散﹝見前。﹞

卷之五產後門

吹奶

﹝大﹞產後吹奶者﹐因兒喫奶之次﹐兒忽自睡﹐呼气不通﹐乳不時泄﹐蓄積在內﹐遂成腫硬﹐壅閉乳道﹐津液不通﹐傷結疼痛。亦有不癢不痛﹐腫硬如石﹐名曰吹奶。若不急治﹐腫甚成癰。產後吹奶﹐最宜急治﹐不爾結癰﹐逮至死者。速服皂角散﹑栝蔞散﹐敷以天南星散﹐以手揉之則散矣。

﹝薛﹞前證用藥﹐切不可損其气血。余詳外科乳癰條。

栝蔞散方乳香﹝一錢﹐研﹞栝蔞實﹝一个﹞研勻﹐溫酒煎服。

天南星散南星﹝爲末﹞溫湯調﹐以鵝翎蘸塗患處。

皂角散歌曰﹕婦人吹奶治如何﹖皂角燒灰蛤粉和﹐熱酒一杯調八字﹐須臾揉散笑呵呵。

治奶結硬疼痛。

百藥煎爲細末﹐每服三錢﹐酒一盞﹐煎數沸﹐熱服。

乳硬作痛嫩桑葉生研﹐以米飲調﹐攤紙花貼腫處。

《補遺》治產後吹奶﹐結實腫痛。

用陳皮﹝一兩﹞甘艸﹝一錢﹞

水二碗﹐煎至一碗﹐分兩服。次用荊芥﹑羌活﹑獨活煎湯燻洗﹐卽散。

卷之五產後門

妒乳

夫妒乳者﹐由新產後兒未能飲之﹐及乳不泄﹐或乳脹捏其汁不盡﹐皆令乳汁蓄結﹐與血气相搏﹐卽壯熱大渴引飲﹐牢彊掣痛﹐手不得近是也。初覺便知以手捋捏去汁﹐更令旁人助吮引之﹐不爾﹐或作瘡有膿﹐其熱勢盛﹐必成癰也。輕則爲吹乳﹑妒乳﹐重則爲癰。𨿽有專門﹐不可不知。

連翹湯治產後妒乳並癰。

連翹升麻芒硝玄參芍藥白蘞防風射幹大黃杏仁甘艸﹝各一錢﹞

上作一服﹐水二盅﹐煎至一盅﹐食後服。

療產後婦乳初結脹不消﹐令敗乳自退方。

栝蔞﹝一个﹐半生半炒﹞大粉艸﹝一寸﹐半生半炙﹞生薑﹝一塊﹐半生半煨﹞

上同銼﹐用酒一碗﹐煮取一盞﹐去渣服之。其痛一會不可忍﹐卽搜去敗乳﹐臨臥再一服﹐順所患處乳側臥於牀上﹐令其藥行故也。

療產後吹乳作癰。

葵莖及子上搗篩爲散﹐酒服方寸匕﹐卽愈。

又方雞屎榦爲末﹐酒服方寸匕﹐須臾三服愈。

又方皂角十條﹐以酒一升﹐揉取汁﹐消石半兩﹐煎成膏敷之。

療乳腫將次結成癰方。

上以馬溺塗之立愈。

《補遺》療產後吹奶﹑妒奶﹐但未結成癰﹐或成癰未作有膿者。

蔓荊子搗爛酒服﹐仍以渣敷患處。

又方用赤小豆酒研爛﹐溫酒服﹔滓封患處。

又方仙人掌艸一握﹐小酒糟一塊﹐生薑一大塊﹐同研爛﹐入桂末少許炒﹐酒服畱滓罨患處。

《集驗》論曰﹕凡婦人女子﹐乳頭生小淺熱瘡﹐搔之黃汁出﹐浸淫爲長﹐百種療不瘥者﹐動經年月﹐名爲妒乳病。婦人飲兒者﹐乳皆欲斷﹐世謂苟抄乳是也。宜以赤龍皮湯及天麻湯洗之﹐敷二物飛烏膏及飛烏散佳。始作者可敷以黃芩漏蘆散﹑黃連胡粉散並佳。

赤龍皮湯槲皮﹝三升﹐切﹞

上以水一斗﹐煮五升﹐夏冷用﹐秋冬溫之﹐分以洗乳。

天麻湯天麻艸﹝五升﹐切﹞

上以水一斗半﹐煎取一斗﹐隨寒溫分洗乳以殺癢也。此艸葉如麻葉﹐冬生﹐夏著花﹐赤如鼠尾花。亦以洗浸淫黃爛熱瘡﹑癢疽﹑濕陰蝕瘡﹑小兒頭瘡﹐洗畢敷膏散。

飛烏膏散方用燒朱砂作水銀上黑煙﹝名維粉者三兩﹐熬令焦燥﹞礬石﹝三兩﹐燒粉﹞

上二味﹐以絹篩細﹐以甲煎和之﹐令如脂﹐以敷乳瘡﹐日三。作者不須和﹐有汁自著可用散。亦敷諸熱瘡﹐黃爛浸淫汁瘡﹐蜜瘡﹐丈夫陰蝕癢濕﹐諸小兒頭瘡﹐疳蝕﹐口浸淫瘡﹐蝸瘡等﹐並以此敷之。

又黃連胡粉膏散方黃連﹝二兩﹞胡粉﹝二兩半﹞水銀﹝一兩﹐同研令消散﹞

上三味﹐搗黃連爲末﹐三物相和﹐皮裹熟之﹐自和合也。縱不成一家﹐且得水銀細散人粉中﹐以敷乳瘡﹐諸濕癢﹑黃爛肥瘡。若著甲煎爲膏﹐《千金》同。

《補遺》婦人乳頭小淺瘡爛癢。以芙蓉花或葉榦爲末﹐摻之。又有婦人乳頭裂痛﹐取秋後冷落茄子花裂開者﹐陰漧燒存性﹐水調塗之。

