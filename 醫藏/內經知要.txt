

內經知要說李中梓

序

古云﹕爲人子者﹐不可以不知醫。此言似乎專指孝友中之一端而言之者也。何也﹖夫人之稟體毋論﹐其它六淫戕其外﹐七情賊其中﹐苟不知節﹐鮮不病且殆也。爲人子者﹐可以父母﹑伯叔﹑兄弟﹑妻子及諸眷屬付之庸醫之手乎﹖故不可不自知。然知之爲知之則可﹐若彊不知以爲知﹐不如無知。從來僨事皆屬一知半解之流﹐而不知奴隸之夫﹑乳臭之子﹐一朝而苟得權勢﹐僥幸而世擁多資﹐便肆其驕慢之气。役醫如吏﹐藐醫如工。家有病患﹐遂促其調治﹐並以生死之權責成之。初不聞扁鵲有云「臣能使之起﹐不能使之復生」乎﹖在醫者亦不思往古分醫爲十四科﹐使其各治一科爲專科﹐志在濟人。今則率皆相習成風﹐趨炎奔競﹐其志不過啖名謀食而已﹐豈不卑哉﹗要知此道之源出自軒皇君臣﹐以羲皇一畫之旨﹐終日詳論世人疾病之所以然﹐垂教天下後世以治法之所當然。而藥物則又出乎炎帝﹐躬行閱歷﹐察四時山川水土之宜﹐考五金八石之性﹐嘗水陸艸木之味﹐以定其有毒無毒﹑寒熱溫平﹑攻補緩急之用﹐相傳各有遺書﹐軒皇者曰《素問》﹑曰《靈樞》﹐炎帝者曰《本艸》。《素問》自王冰注後﹐嗣出者不下數十餘家。《本艸》自陶氏《別錄》外﹐歷代以來何止汗牛充棟。無柰時師心喜置身於時路﹐茫茫然朝值衙門﹐退候縉紳﹐第應鄕黨。惟恐一人不悅﹐則謗端百出﹐飛禍無窮﹐所以無日不卑躬屈節﹐寢食俱廢﹐豈有餘力孳孳於誦讀者哉﹗以故卷帙繁多﹐如李時珍﹑張介賓之所集﹐罔弗望涯而退﹐奚能念及此言似乎專指孝友中之一端而發者。捫心惝恍﹐務必旁通一貫﹐由親親而兼及於仁民耶﹐余久遭老懶﹐自丙子歲後﹐竟作退院老僧﹐絕口不談此道矣。一日偶然憶及雲間李念莪先生所輯諸書﹐惟《內經知要》比余向日所輯《醫經原旨》﹐尢覺近人。以其僅得上下兩卷﹐至簡至要﹐方便時師之不及。用功於雞聲燈影者﹐亦可以稍有準則於其胸中也。叩之書賈﹐僉云其板已沒久矣﹐遂嗾余爲之重刊。惜乎書可補讀﹐理可漸明﹐其如籠中藥物﹐悉非古之道地所產及時采取者矣。醫豈易知而易爲者哉﹐然亦不可不知者也。

乾隆甲申夏日﹐牧牛老朽薛雪書﹐時年八十又四。

卷上

一﹑道生

《上古天眞論》曰﹕夫上古聖人之教下也﹐皆謂之虛邪賊風﹐避之有時﹝教下者﹐教民避害也﹐風從衝後來者﹐傷人者也﹐謂之虛邪賊風。如月建在子﹐風從南來﹐對衝之火反勝也﹔月建在卯﹐風從西來﹐對衝之金克木也﹔月建在午﹐風從北來﹐對衝之水克火也﹔月建在酉。風從東來﹐對衝之木反勝也﹐必審其方﹐隨時令而避之也﹞﹐恬澹虛無﹐眞气從之﹐精神內守﹐病安從來﹝恬者﹐內無所營。澹者﹐外無所遂﹐虛無者﹐虛極靜篤﹐卽恬澹之極﹐臻於自然也。眞气從之者﹐曹眞人所謂神是性兮气是命。神不外弛气自定。張虛靜曰﹕神一出便收來﹐神返身中气自回。又曰﹕人能常淸靜﹐天地悉皆歸﹐眞一之气皆來從我矣。精無妄傷﹐神無妄動﹐故曰內守。如是之人﹐邪豈能犯﹐病安從生乎﹞。

有眞人者﹐提挈天地﹐把握陰陽﹐呼吸精气﹐獨立守神﹐肌肉若一﹝眞﹐天眞也。不假修爲﹐故曰眞人﹔心同太極﹐徳契兩儀。提挈﹐把握也。全眞之人﹐呼接天根﹐吸接地脈﹐精化爲气也﹐獨立守神﹐气化爲神也。精气皆化﹐獨有神存﹐故曰獨立﹐肌肉若一者﹐神還虛無﹐𨿽有肌肉而體同虛空也。仙家所謂抱元守一﹐又曰了得一﹐萬事畢。卽形與神俱之義也﹞。故能壽敝天地﹐無有終時﹐此其道生﹝天地有質﹐劫滿必敝。眞人之壽﹐前乎無始後乎無終﹐天地有敝﹐吾壽無終矣。此非戀於形生﹐蓋形神俱微妙﹐與道合眞﹐故曰此其道生者﹐明非形生也﹞。

有至人者﹐淳徳全道﹐和於陰陽﹐調於四時﹝至者﹐以修爲而至者也﹐淳者﹐濃也。徳濃道全﹐不愆於陰陽﹐不逆於四時﹐庶幾奉若天時者矣﹞﹐去世離俗﹐積精全神﹝去世離俗﹐藏形隱迹也。積精全神者﹐煉精化气﹐煉气化神也﹞遊行天地之間﹐視聽八遠之外﹝全神之後﹐便能出隱顯之神﹐故遊行天地之間﹔塵紛不亂﹐便能徹耳目之障﹐故視聽八遠之外﹞。此蓋益其壽命而彊者也﹐亦歸於眞人﹝前之眞人﹐則曰道生﹔此言至人﹐則曰壽命﹑曰彊﹐但能全角而已。亦歸於眞人者﹐言若能煉神還虛﹐亦可同於眞人﹐此全以修爲而至者也﹞。

有聖人者﹐處天地之和﹐從八風之理﹝聖者﹐大而化之﹐亦人中之超類者﹐與天地合徳﹐四時合序﹐故能處天地之和而气賴以養﹐從八風之理而邪弗能傷也。八風者﹐《靈樞﹟九宮八風篇》云﹐風從所居之鄕來者爲實風﹐主生長﹐養萬物﹐從其衝後來者爲虛風﹐傷人者也﹐主殺主害﹔從南方來﹐名曰大弱風﹔從西南方來﹐名曰謀風﹔從西方來﹐名曰剛風﹔從西北方來﹐名曰折風﹔從北方來﹐名曰大剛風﹔從東北方來﹐名曰凶風﹔從東方來﹐名曰嬰兒風﹔從東南方來﹐名曰弱風﹞﹐適嗜欲於世俗之間﹐無恚嗔之心﹐被服章﹐舉不欲觀於俗﹝飲食有節﹐起居有常﹐適嗜欲也。攝情歸性﹐無恚嗔也。和光混俗﹐不離世也。被服章者﹐臯陶謨曰天命有徳﹐五服五章哉。聖人之心﹐不燐不淄﹐𨿽和光混俗﹐而未嘗觀效於俗也﹞﹐外不勞形於事﹐內無思想之患﹐以恬愉爲務﹐以自得爲功﹐形體不敝﹐精神不散﹐亦可以百數﹝外不勞形則身安﹐內無思想則神靜。恬愉者﹐調服七情也。自得者﹐素位而行﹐無入不自得也。如是者﹐形不受賊﹐精神不越而壽可百矣﹞。

有賢人者﹐法則天地﹐象似日月﹐辧列星辰﹐逆從陰陽﹐分別四時﹝賢人者﹐精於醫道者也。法天地陰陽之理﹐行鍼砭藥石之術﹐智者能調五臟﹐斯人是已﹞﹐將從上古協議於道﹐亦可使益壽而有極時﹝將從者﹐有志慕古﹐未能與之同其歸也﹐合同於道者﹐醫道通仙道也。調攝營衛﹐培益本元﹐勿乾天地之和﹐自無夭札之患﹐故曰亦可益壽。亦者﹐次別上文之聖人也。有極時者﹐天癸數窮﹐形體衰憊﹐鍼砭藥餌無可致力矣。眞人者﹐無爲而成﹐至人者﹐有爲而至。聖人治未病﹐賢人治已病。修詣𨿽殊﹐尊生則一也。按有物渾成﹐先天地生﹐彊名曰道﹐無迹象之可泥﹐豈形質之能幾。白玉蟾所以有四大一身皆屬陰﹐不知何物是陽精之說也。返本還元﹐湛然常寂﹐名之曰道。積精全神﹐益壽彊命﹐名之曰術﹐《文始經》云忘精神而超生﹐見精神而久生是也﹐忘精神者﹐虛極靜篤﹐精自然化气﹐气自然化神﹐神自然還虛也﹐見精神者﹐虛靜以爲本﹐火符以爲用﹐煉精成气﹐煉气成神﹐煉神還虛也。

嗟﹗吾人處不停之運﹐操必化之軀﹐生寄死歸﹐誰其獲免﹖貪求者妄殆﹐自棄者失時。卽有一二盲修瞎煉﹐皆以身內爲工夫﹐獨不聞《胎息經》云胎從伏气中結﹐气從有胎中息﹐气入身來謂之生﹐神去離形謂之死﹐知神气者可以長生。气有先天後天之別﹐後天者﹐呼吸往來之气也﹔先天者﹐無形無象﹐生天生地﹐生人生物者也。

康節云﹔乾遇巽時觀月窟﹐地逢雷處見天根。天根月窟間來往﹐三十六宮都是春﹐眞旣醉於先天之說也。惜乎下手無訣﹐訛傳錯教。妄以兩目爲月窟﹐陽事爲天根﹐令人捧腹。若得訣行持﹐不過一時辰許﹐先天祖气忽然來歸﹐鼻管如迎風之狀﹐不假呼吸施爲﹐不事閉气數息﹐特須一言抉破﹐可以萬古長存。若非福分深長﹐鮮不聞而起謗﹐甚有俗醫笑其迂妄。不知醫道通仙﹐自古記之﹐亦在乎人而已矣﹞。

《四气調神大論》曰﹕春三月﹐此謂發陳﹝發﹐生發也。陳﹐敷陳也﹐發育萬物﹐敷布寰區﹐故曰發陳﹞。天地俱生﹐萬物以榮﹝敷和之紀﹐木徳周行。俱生者﹐氤氳之气也。

天地氤氳﹐萬物化醇。榮者﹐顯也。發也﹞﹔夜臥早起﹐廣步於庭﹝此言在天主發生之令﹐在人須善養之方。

夫人臥與陰俱﹐起與陽並﹐臥旣夜矣﹐起復早焉﹐令陽多而陰少﹐以象春升之气也。廣步者﹐動而不休﹐養陽之道也﹞﹔被髮緩形﹐以使志生﹝被髮者﹐舒在頭之春气也。緩者﹐和緩以應令也﹐如是則神志調適﹐肖天气之生矣﹞﹔生而勿殺﹐予而勿奪﹐賞而勿罰﹝《尙書緯》曰﹕東方靑帝﹐好生不賊。禹禁云﹕春三月﹐山林不登斧。管子云﹕解怨赦罪﹐皆所以奉發生之徳也﹞。此春气之應﹐養生之道也﹝四時之令﹐春生夏長﹐秋收冬藏。以上諸則﹐乃養生气之道也﹞﹐逆之則傷肝﹐夏爲寒變﹐奉長者少﹝逆者﹐不能如上養生之道也。奉者﹐稟承也。肝木旺於春﹐春逆其養則肝傷﹐而心火失其所奉﹐故當夏令火不足而水侮之﹐因爲寒變﹐寒變者﹐變熱爲寒也。春生之气旣逆﹐夏長之气不亦少乎﹞。

夏三月﹐此謂蕃秀﹝布葉曰蕃﹐吐華曰秀﹐萬物亨嘉之會也﹞。天地气交﹐萬物華實﹝卽司天在泉﹐三四气之交。《六元正紀大論》所謂上下交互﹐气交主之是也。陽气生長於前﹐陰气收成於後﹐故萬物華實﹞﹔夜臥早起﹐毋厭於日﹝臥起同於春令﹐亦養陽之物也。按荀子云﹕夏不宛。言當避赫曦之﹐毋爲日所厭苦﹞﹐使志無怒﹐使華英成秀﹐使气得泄﹐若所愛在外﹝怒則气上﹐助火亢炎﹐故使志無怒﹐則生意暢遂﹐譬如華英漸至成秀也。气泄者﹐膚腠宣通﹐法暢遂之時令也。發舒之極﹐徧滿乾坤﹐其用外而不內﹐人奉之以養生﹐故所愛若在外﹐不知正所以調其中也﹞。此夏气之應﹐養長之道也。逆之則傷心﹐秋爲瘧﹐奉收者少﹝夜臥以下皆順夏令養長之道也﹐否則與令爲逆﹐乘時秉政之心主不亦拂其性乎﹖心傷則暑乘之﹐秋金收肅﹐暑邪內郁﹐必爲瘧。夏長旣逆﹐則奉長气而秋收者少矣﹞﹐冬至重病﹝心火受傷﹐綿延至冬﹐則水來克火﹐病將重矣﹞。

秋三月﹐此謂容平﹝陰升陽降﹐大火西行﹐萬物之容﹐至此平定﹐故曰容平﹞。天气以急﹐地气以明﹝風气勁疾曰急﹐物色淸肅曰明﹞﹔早臥早起﹐與雞俱興﹝早臥以避初寒﹐早起以從新爽﹞﹔使志安寧﹐以緩秋刑﹝陽徳日減﹐陰慘日增﹐故須神志安寧﹐以緩肅殺之气﹞﹐收斂神气﹐使秋气平﹔無外其志﹐使肺气淸。

此秋气之應﹐養收之道也﹝曰收斂﹐曰無外﹐皆秋气之應﹐養收之道。﹞逆之則傷肺﹐冬爲飧泄﹐奉藏者少﹝肺金主秋﹐秋失其養﹐故傷肺。肺傷則腎失其主。故當冬令而爲飧泄。飧泄者﹐水谷不分﹐腎主二便﹐失封藏之職故也﹞。

冬三月﹐此謂閉藏﹝陽气伏藏﹐閉塞成冬也﹞。水冰地坼﹐無擾乎陽﹝陰盛陽衰﹐君子固密﹐則不傷於寒﹐卽無擾乎陽也﹞﹔早臥晚起﹐必待日光﹝所以避寒也﹐卽養藏也﹞﹔使志若伏若匿﹐若有私意﹐若已有得﹝曰伏曰匿﹐曰私曰得﹐皆退藏於密﹐法閉藏之本也﹞﹔去寒就溫﹐無泄皮膚﹐使气亟奪﹝去寒就溫﹐所以養陽。無使泄奪﹐所以奉藏。眞氏曰﹕閉藏不密﹐溫無霜雪﹐則來年陽气無力﹐五穀不登。人身應天地﹐可不奉時耶﹞。此冬气之應﹐養藏之道也。逆之則傷腎﹐春爲痿厥﹐奉生者少﹝水歸冬旺﹐冬失所養﹐則腎傷而肝木失主。肝主筋﹐故當春令筋病爲痿﹐冬不能藏﹐則陽虛爲厥。冬藏旣逆﹐承气而爲春生者少矣﹞。

天气﹐淸靜光明者也。靜當作淨。淸陽之气﹐淨而不雜﹐天之體也﹔居上而不亢﹐下濟而光明﹐天之用也。

藏徳不止﹐故不下也﹝藏徳者﹐藏其髙明而不肯自以爲髙明也。不止者﹐健運不息也。惟藏而不止﹐𨿽下降而實不之下﹐曷嘗損其居上之尊乎﹐故曰不下也﹞。天明則日月不明﹐邪害空竅﹝惟天藏徳﹐不自爲用﹐故日月顯明以表造化。使天不藏徳而自露其光明﹐則日月無以藉之生明﹐大明見者小明滅矣。此諭身中元本不藏﹐發皇於外﹐明中空而邪湊也﹞。陽气者閉塞﹐地气者冒明﹝天气自用﹐則孤陽上亢而閉塞乎陰气﹐地气隔絕而冒蔽乎光明矣﹞。

雲霧不精﹐則上應白露不下﹝地气上爲雲霧﹐天气下爲雨露。上下痞隔﹐則地气不升﹐而雲霧不得輸精於上﹔天气不降﹐而雨露不得施布於下。人身上焦如霧﹐膻中气化則通調水道﹐下輸膀胱。气化不及州都﹐則水道不通﹐猶之白露不降矣﹞。交通不表。萬物命故不施﹐不施則名木多死﹝獨陽不生﹐獨陰不成。若上下不交﹐則陰陽乖而生道息﹐不能表見於萬物之命﹐故生化不施而名木多死﹞。惡气不發﹐風雨不節﹐白露不下﹐則菀稿不榮﹝惡气不發﹐濁气不散也。風雨不節。气候乖亂也﹐白露不下﹐陰精不降也﹐卽不表不施之義也。

菀稿不榮﹐言艸木抑菀枯槁﹐不能發榮﹐卽名木多死之義也。上文言天地不交。此則專言天气不降也﹞。賊風數至﹐豪雨數起﹐天地四時不相保﹐與道相失﹐則未央絕滅﹝陰陽不和﹐賊風豪雨﹐數爲侵侮﹐生長收藏不保其常﹐失陰陽慘舒自然之道矣。央﹐中半也。未及中半而早已絕滅矣﹞。惟聖人從之﹐故身無奇病﹐萬物不失﹐生气不竭﹝從之者﹐法天地四時也﹐存神葆眞以從其藏徳﹐勇猛精勤以從其不止﹐收視返聽以從其不自明﹐通任會督以從其陰陽之升降﹐則合乎常經﹐尙安得有奇病﹖萬物不失﹐與時偕行﹐生气滿乾坤也。不竭者﹐無未央絕滅之患也。愚按﹕四時者﹐陰陽之行也﹔刑徳者﹐四時之合也。春凋秋榮﹐冬雷夏雪﹐刑徳易節﹐賊气至而災。夫徳始於春﹐長於夏﹔刑始於秋。流於冬。刑徳不失﹐四時如一。刑徳離鄕﹐時乃逆行﹐故不知奉若天時﹐非尊生之典也。是以《天眞論》曰調於四時﹐曰分別四時。四气者﹐天地之恆經﹔調神者﹐修煉之要則。

故春夏養陽﹐秋冬養陰﹐以從其根。根者﹐人本於天﹐天本於道﹐道本自然﹐此皆治未病之方﹐養生者所切亟也﹞。

《陰陽應象大論》曰﹕能知七損八益﹐則二者可調﹐不知用此﹐則早衰之節也﹝二者﹐陰陽也。七爲少陽之數﹐八爲少陰之數。七損者﹐陽消也﹔八益者﹐陰長也。陰陽者﹐生殺之本始。生從乎陽﹐陽懼其消也﹔殺從乎陰﹐陰懼其長也。能知七損八益﹐察其消長之機﹐用其扶抑之術﹐則陽常盛而陰不乘﹐二者可以調和﹐常體春夏之令﹐永獲少壯康彊﹐是眞把握陰陽者矣。不知用此﹐則未央而衰﹐用者﹐作用也。如復卦一陽生﹐聖人喜之﹐則曰不遠復﹐無祗悔﹐元吉。卦一陰生﹐聖人謹之﹐則曰系於金﹐貞吉﹐有攸往﹐見凶﹐羸豕孚躅﹐此卽仙家進陽火﹑退陰符之妙用也。朱紫陽曰﹕老子言治人事天莫若嗇。夫惟嗇﹐是謂早服﹐早服是謂重積徳。早服者﹐言能嗇則不遠﹐而復便在此也。重積徳﹐言先有所積﹐而復養以嗇﹐是又加積之也。此身未有所損﹐而又加以嗇養﹐是謂早服而重積。若損而後養﹐僅足以補其所損﹐不得謂之重積矣。知此﹐則七陽將損﹐八陰將益﹐便早爲之所﹔陽气不傷﹐陰用不張。庶調燮陰陽﹐造化在手之神用也﹐華元化曰﹕陽者生之本﹐陰者死之基。陰宜常損﹐陽宜常益﹐順數者生﹐順陰者滅。數語可作七損八益注疏﹞。年四十﹐而陰气自半也﹐起居衰矣﹝二十爲少陽﹐三十爲壯陽。東垣云﹕行年五十以上﹐降气多而升气少。降者陰也﹐升者陽也。由是則四十之時﹐正升陽之气與降陰之气相半﹐陽勝陰則彊﹐陰勝陽則衰﹐陰陽相半﹐衰兆見矣﹞。年五十﹐體重﹐耳目不聰明矣﹝陽气者﹐輕而善運﹔陰气者﹐重而難舒。

五十陰盛﹐故體重也。陽主通達﹐陰主閉塞﹐故耳不聰﹔陽爲顯明﹐陰爲幽暗﹐故目不明﹞。年六十﹐陰痿﹐气大衰﹐九竅不利﹐下虛上實﹐涕泣俱出矣﹝陽气大衰﹐所以陰痿也﹐九竅不利者﹐陽气不充﹐不能運化也﹐下虛者﹐少火虛也﹐上實者﹐陰乘陽也﹐涕泣俱出﹐陽衰不能攝也﹞。故曰﹕知之則彊﹐不知則老﹝知七損八益而調之﹐則彊﹔不知﹐則陰漸長而衰老﹞。故同出而名異耳﹝同出者﹐陰與陽也﹐名異者﹐彊與老也﹞。智者察同﹐愚者察異﹝智者洞明陰陽之故﹐故曰察同。愚者徒知彊老之形﹐故曰察異﹞。愚者不足﹐智者有餘。有餘則耳目聰明﹐身體輕彊﹐老者復壯﹐壯者益治﹝愚者陰長﹐日就衰削﹐故不足﹔智者陽生﹐日居彊盛﹐故有餘。有餘則聰明輕健﹐𨿽旣老而復同於壯﹐壯者益治﹐卽老子早服重積之說也﹞。是以聖人爲無爲之事﹐樂恬之能﹝無爲者。自然之道也。恬澹者﹐淸靜之樂也。老子之無爲而無不爲﹐莊子之樂全得大是也﹞。從欲快志於虛無之守﹐故壽命無窮﹐與天地終﹝從欲者﹐如孔子之從心所欲也。快志﹐卽《大學》之自慊也。至虛極﹐守靜篤﹐虛無之守也。天下之受傷者。實也﹐有也。與虛無同體﹐不受壞矣。故壽命無窮﹐與天地終。愚按﹕陽者輕淸而無象﹐陰者重濁而有形。長生之術必曰虛無﹐得全於陽也。故仙眞之用在陰盡陽純﹐仙眞之號曰純陽全陽﹐皆以陽爲要也。《中和集》云﹕大修行人﹐分陰未盡則不仙﹔一切凡人﹐分陽未盡則不死。明乎此。而七損八益灼然不疑矣﹞。

遺篇《刺法論》曰﹕腎有久病者﹐可以寅時面向南﹐淨神不亂思﹐閉气不息七徧﹐以引頸咽气順之﹐如咽甚硬物﹐如此七徧後﹐餌舌下津令無數﹝腎爲水髒﹐以肺金爲母。肺金主气﹐咽气者﹐母來顧子之法也。咽津者﹐同類相親之道也。人生於寅﹐寅爲陽旺之會﹐陽極於午﹐午爲向明之方。神不亂思者﹐心似太虛﹐靜定凝一也。閉气不息者﹐止其呼吸﹐气極則微微吐出﹐不令聞聲。七徧者﹐陽數也。引頸者﹐伸之使直﹐气易下也。

如咽甚硬物者﹐極力咽之﹐汨汨有聲﹐以意用力送至丹田气海﹐气爲水母﹐气足則精自旺也。餌舌下津者﹐爲命門在兩腎之間﹐上通心肺﹐開竅於舌下﹐以生津。古人制活字﹐從水從舌者﹐言舌水可以活人也。舌字從千從口﹐言千口水成活也。

津與腎水﹐原是一家﹐咽歸下極﹐重來相會﹐旣濟之道也。《仙經》曰﹕气是添年藥﹐津爲續命芝﹐世上漫忙兼漫走﹐不知求我更求誰。气爲水母﹐水爲命根﹐勤而行之﹐可以長生。《悟眞篇》曰﹕咽津納气是人行﹐有藥方能造化生﹐鑪內若無眞種子﹐猶將水火煮空鐺。此言虛極靜篤﹐精養靈根气養神﹐眞種子也﹞。

愚按﹕《素問》《靈樞》各九卷﹐何字非尊生之訣。玆所摘者﹐不事百艸而事守一﹐不尙九候而尙三奇。蓋觀天之道﹐執天之行﹐進百年爲萬古尊生之道。於是爲大矣。因知不根於虛靜者﹐卽是邪術﹔不歸於易簡者﹐卽是旁門﹐誠能於此精求﹐則道徳五千﹐丹經五卷﹐豈復有餘蘊哉﹗

卷上

二﹑陰陽

《陰陽應象大論》曰﹕陰陽者﹐天地之道也﹝太極動而生陽﹐靜而生陰﹐天主於動﹐地主於靜。《易》曰﹕一陰一陽之謂道。陰陽者﹐本道體以生﹐道者﹐由陰陽而顯﹞﹐萬物之綱紀﹝總之爲綱﹐大徳惇化也﹔紛之爲紀﹐小徳川流也﹞﹐變化之父母﹝經曰﹕物生謂之化﹐物極謂之變。《易》曰﹕在天成像﹐在地成形﹐變化見矣。朱子曰﹕變者化之漸﹐化者變之成。陰可變爲陽﹐陽可變爲陰﹐然變化𨿽多﹐靡不統於陰陽﹐故爲父母﹞﹐生殺之本始﹝陰陽交則物生﹐陰陽隔則物死﹐陽來則物生﹐陰至則物死﹐萬物之生殺。莫不以陰陽爲本始也﹞﹐神明之府也﹝變化不測之謂神﹐品物流形之謂明。府者﹐言變化流形﹐皆從此出也﹞。治病必求於本﹝人之疾病﹐𨿽非一端﹐然而或屬虛﹐或屬實﹐或屬寒﹐或屬熱﹐或在气﹐或在血﹐或在髒﹐或在腑﹐皆不外於陰陽﹐故知病變無窮﹐而陰陽爲之本。經曰知其要者﹐一言而終是也。但明虛實﹐便別陰陽﹐然疑似之間大難剖別。如至虛有盛候﹐反瀉銜冤﹔大實有羸狀﹐誤補益疾﹔陰癥似陽﹐淸之者必敗﹔陽癥似陰﹐溫之者必亡。气主煦之﹐血主濡之﹐气藥有生血之功﹐血藥無益气之理。病在腑而誤攻其髒﹐謂之引賊入門﹔病在髒而誤攻其腑﹐譬之隔靴搔癢。洞察陰陽﹐直窮病本﹐庶堪司命。若疑似之際﹐混而弗明﹐攻補之間﹐畏而弗敢﹐實實虛虛之禍尙忍言哉﹞。

故積陽爲天﹐積陰爲地。陰靜陽躁﹝積者﹐匯萃之稱也。合一切之屬於陽者﹐莫不本乎天﹔合一切之屬於陰者﹐莫不本乎地。陰主靜﹐陽主躁﹐其性然也﹞﹐陽生陰長﹐陽殺陰藏﹝陽之和者爲發育﹐陰之和者爲成實﹐故曰陽生陰長﹐此陰陽之治也。陽之亢者爲焦枯﹐陰之凝者爲封閉﹐故曰陽殺陰藏﹐此陰陽之亂也。《天元紀大論》曰﹕天以陽生陰長﹐地以陽殺陰藏。夫天爲陽﹐陽主於升﹐升則向生﹐故曰天以陽生陰長﹐陽中有陰也。地爲陰﹐陰主於降﹐降則向死﹐故曰地以陽殺陰藏﹐陰中有陽也﹐此言歲紀也。上半年爲陽升﹐天气主之﹐故春生夏長﹔下半年爲陰降﹐地气主之﹐故秋收冬藏。陽不獨立﹐得陰而後成﹐如發生賴於陽和﹐而長養由乎雨露﹐故曰陽生陰長。陰不自專﹐因陽而後行﹐如閉藏因於寒冽﹐而肅殺出乎風霜﹐故曰陽殺陰藏。按﹕三說俱通﹐故並存之。第二則本乎經文﹐尢爲確當。愚意萬物皆聽命於陽﹐而陰特爲之順承者也。陽气生旺﹐則陰血賴以長養﹔陽气衰殺﹐則陰血無由和調﹐此陰從陽之至理也﹞﹐陽化气﹐陰成形﹝陽無形﹐故化气﹔陰有質﹐故成形﹞。寒極生熱﹐熱極生寒﹝冬寒之極﹐將生春夏之熱﹐冬至以後﹐自復而之幹也。夏熱之極﹐將生秋冬之寒﹐夏至以後﹐自而之坤也﹞。

寒气生濁﹐熱气生淸﹝寒屬陰﹐故生濁。熱屬陽﹐故生淸﹞﹐淸气在下﹐則生飧泄﹐濁气在上﹐則生脹﹝淸陽主升﹐陽陷於下而不能升﹐故爲飧泄﹐完谷不化也。濁陰主降﹐陰逆於上而不能降﹐故爲脹﹐胸膈脹滿也﹞。

淸陽爲天﹐濁陰爲地﹐地气上爲云﹐天气下爲雨﹝此以下﹐明陰陽之升降﹐天人一理也。陰在下者爲精﹐精卽水也﹐精升則化爲气﹐雲因雨而出也。陽在上者爲气﹐气卽云也﹐气降卽化爲精﹐雨由雲而生也。自下而上者﹐地交於天﹐故地气上爲云。自上而下者﹐天交於地﹐故天气下爲雨。就天地而言﹐謂之雲雨﹔就人身而言﹐謂之精气﹐人身一小天地﹐詎不信然﹞。

故淸陽出上竅﹐濁陰出下竅﹝上有七竅﹐耳目口鼻也。下有二竅﹐前陰﹑後陰也﹞﹐淸陽發腠理﹐濁陰走五臟﹔淸陽實四肢﹐濁陰歸六腑﹝陽位乎外﹐陰位乎內﹐腠理四肢皆在外者﹐故淸陽居之﹐五臟六腑皆在內者﹐故濁陰居之﹞。

水爲陰﹐火爲陽﹝水潤下而寒﹐故爲陰﹔火炎上而熱﹐故爲陽。炎上者﹐欲其下降。潤下者﹐欲其上升﹐謂之水火交而成旣濟。火不制其上炎﹐水不禁其就下﹐謂之水火不交而成未濟。腎者水也﹐水中生气﹐卽眞火也。心者火也﹐火中生液﹐卽眞水也。陰中有陽﹐陽中有陰﹐水火互藏﹐陰陽交體﹐此又不可不知者也﹞﹔陽爲气﹐陰爲味﹔味歸形﹐形歸气﹝气無形而升﹐故爲陽﹔味有質而降﹐故爲陰。味歸形者﹐五味入口﹐生血成形也。形歸气者。血皆倚賴於气﹐气旺則自能生血﹐气傷而血因以敗也﹞﹔气歸精﹐精歸化﹝气者﹐先天之元气與後天之穀气並而充身者也。肺金主之﹐金施气以生水﹐水卽精也。精者﹐坎府之眞鉛﹐天一之最先也。

精施則能化生﹐萬化之本元也﹞﹔精食气﹐形食味﹝气爲精母﹐味爲形本。食者﹐子食母乳之義也﹞﹔化生精﹐气生形﹝萬化之生必本於精﹐形質之生必本於气﹞﹔味傷形﹐气傷精﹝味本歸形﹐味或不節﹐反傷形也。气本歸精﹐气或不調﹐反傷精也﹞﹔精化爲气﹐气傷於味﹝气本歸精﹐气爲精母也。此云精化爲气者﹐精亦能生气也。如不好色者﹐气因以旺也。水火互爲之根﹐卽上文天地雲雨之義也。味不節則傷形﹐而气不免焉。如味過於酸﹐肝气以津﹐脾气乃絕之類﹞。陰味出下竅﹐陽气出上竅﹝味爲陰﹐故下﹔气爲陽﹐故上﹞﹐味濃者爲陰﹐薄爲陰之陽﹔气濃者爲陽﹐薄爲陽之陰﹝味屬陰﹐味濃爲純陰﹐味薄爲陰中之陽。气屬陽﹐气濃爲純陽﹐气薄爲陽中之陰﹞。味濃則泄﹐薄則通﹔气薄則發泄﹐濃則發熱﹝陰味下行﹐味濃者能泄於下﹐味薄者能通利也﹐陽气上行﹐故气薄者能泄於表﹐气濃者能發熱也﹞。壯火之气衰﹐少火之气壯﹔壯火食气﹐气食少火﹔壯火散气﹐少火生气﹝火者﹐陽气也。天非此火不能發育萬物﹐人非此火不能生養命根﹐是以物生必本於陽。但陽和之火則生物﹐亢烈之火則害物﹐故火太過則气反衰﹐火和平則气乃壯。壯火散气﹐故云食气。少火生气﹐故云食火﹐陽气者﹐身中溫暖之气也。此气絕﹐則身冷而斃矣。營運三焦﹐熟腐五穀﹐疇非眞火之功﹐是以《內經》諄諄反復﹐欲人善養此火﹐但少則壯﹐壯則衰﹐特須善爲調劑。世之善用苦寒﹑好行疏伐者﹐詎非岐黃之罪人哉﹞。

陰勝則陽病﹐陽勝則陰病﹔陽勝則熱﹐陰勝則寒﹝陰陽和則得其平﹐一至有偏勝﹐病斯作矣﹞﹐重寒則熱﹐重熱則寒﹝陰陽之變﹐水極則似火﹐火極則似水﹐陽盛則隔陰﹐陰盛則隔陽﹐故有內眞寒而外假熱﹐內眞熱而外假寒之癥。不察其變﹐妄輕投劑﹐如水益深﹐如火益熱。𨿽有智者﹐莫可挽救矣﹞﹔寒傷形﹐熱傷气﹝寒屬陰﹐形亦屬陰﹐故寒則形消也﹐熱爲陽﹐气亦爲陽﹐故熱則气散也﹞﹐气傷痛﹐形傷腫﹝气喜宣通﹐气傷則壅閉而不通﹐故痛﹐形爲質象﹐形傷則稽畱而不化﹐故腫﹞。故先痛而後腫者﹐气傷形也﹔先腫而後痛者﹐形傷气也﹝气先傷而後及於形﹐气傷爲本﹐形傷爲標也。形先傷而後及於气﹐形傷爲本﹐气傷爲標也﹞。

喜怒傷气﹐寒暑傷形﹝舉喜怒而悲恐憂統之矣。內傷人情﹐如喜則气緩﹐怒則气上﹐悲則气消﹐恐則气下﹐憂則气結﹐故曰傷气。舉寒暑而風濕燥統之矣。外傷天气﹐如風勝則動﹐熱勝則腫﹐燥勝則幹﹐寒勝則浮﹐濕勝則瀉﹐故曰傷形﹞。

天不足西北﹐故西北方陰也﹐而人右耳目不如左明也。地不滿東南﹐故東南方陽也﹐而人左手足不如右彊也﹝天爲陽。西北陰方﹐故天不足西北﹐地爲陰﹐東南陽方﹐故地不滿東南﹐日月星辰﹐天之四象﹐猶人之有耳目口鼻﹐故耳目之左明於右﹐以陽勝於東南也。水火金木﹐地之四體﹐猶人之有皮肉筋骨﹐故手足之右彊於左﹐以陰彊於西北也﹞。

陽之汗﹐以天地之雨名之﹝汗出從表﹐陽也﹐而本於陰水之屬﹐故以天地之雨應之。雨𨿽屬陰﹐非天之陽气降﹐則不雨也。知雨之義者﹐知汗之故矣﹞﹔陽之气﹐以天地之疾風名之﹝气爲陽﹐陽勝則气逆喘急﹐如天地之疾風﹐陽气鼓動也﹞。

《金匱眞言論》曰﹕平旦至日中﹐天之陽﹐陽中之陽也﹔日中至黃昏﹐天之陽﹐陽中之陰也﹔合夜至雞鳴﹐天之陰﹐陰中之陰也﹔雞鳴至平旦﹐天之陰﹐陰中之陽也﹝子﹑午﹑卯﹑酉﹐天之四正也﹐平旦至日中﹐自卯至午也﹔日中至黃昏﹐自午至酉也﹕合夜至雞鳴﹐自酉至子也﹔雞鳴至平旦﹐自子至卯也。以一日分四時﹐則子﹑午當二至﹐卯酉當二分﹐日出爲春﹐日中爲夏﹐日入爲秋﹐夜半爲冬也﹞。

夫言人之陰陽﹐則外爲陽﹐內爲陰﹝以表裏言﹞﹔言人身之陰陽﹐則背爲陽﹐腹爲陰﹝以前後言﹞﹔言人身之臟腑中陰陽﹐則髒者爲陰﹐腑者爲陽﹐肝﹑心﹑脾﹑肺﹑腎五臟皆爲陰﹐膽﹑胃﹑大腸﹑小腸﹑膀胱﹑三焦﹐六腑皆爲陽﹝五臟屬裏﹐藏精气而不瀉﹐故爲陰。六腑屬表﹐傳化物而不藏﹐故爲陽﹞。

故背爲陽﹐陽中之陽﹐心也﹔背爲陽﹐陽中之陰﹐肺也﹔腹爲陰﹐陰中之陰﹐腎也﹔腹爲陰﹐陰中之陽﹐肝也﹔腹爲陰﹐陰中之至陰﹐脾也﹝老子曰﹐負陰而抱陽﹐是以腹爲陽﹑背爲陰也。《內經》乃以背爲陽﹑腹爲陰﹐何也﹖邵子曰﹕天之陽在南﹐故日處之﹔地之剛在北﹐故山處之﹐然則老子之說言天象也﹐《內經》之說言地象也﹐況陽經行於背﹐陰經行於腹﹐人身臟腑之形體﹐本爲地象也﹐第考伏羲六十四卦方圓二圖﹐其義顯然﹐夫圓圖像天﹐陽在東南﹐方圖像地﹐陽在西北﹐可以洞然無疑矣。心肺爲背之陽﹐肝脾腎爲腹之陰﹐何也﹖心肺在膈上﹐連近於背﹐故爲背之二陽髒。肝脾腎在膈下﹐附近於腹﹐故爲腹之三陰髒。然陽中又分陰陽者﹐心象人身之日﹐故爲陽中之陽﹔肺象人身之天﹐天體𨿽陽﹐色玄而不自明﹐包藏陰徳﹐比之太陽有間﹔故肺爲陽中之陰。陰中又分陰陽者﹐腎屬水﹐故爲陰中之陰﹔肝屬木﹐故爲陰中之陽﹔脾屬坤土﹐故爲陰中之至陰也﹞。

卷上二﹑陰陽

六十四卦﹑方圓二圖

圓圖像天﹐乾居東南﹐坤居西北。

方圖像地﹐乾居西北﹐坤居東南。

方圓圖六十四卦圖《生气通天論》曰﹕陽气者﹐若天與日﹐失其所﹐則折壽而不彰。故天運當以日光明﹝此明人生全賴乎陽气也。日不明則天爲陰晦﹐陽不固則人爲夭折﹐皆陽气之失所者﹐故天不自明﹐明在日月。月體本黑﹐得日乃明。

此天運當以日光明也。太陽在午則爲晝﹐而日麗中天﹐顯有象之神明﹐離之陽在外也。太陽在子則爲夜﹐而火伏水中﹐涵無形之元气﹐坎之陽在內也。天之營運﹐惟日爲本﹐天無此日﹐則晝夜不分﹐四時失序﹐晦冥幽暗﹐萬物不彰矣。在於人者﹐亦惟此陽气爲要。苟無陽气﹐孰釐淸濁﹐孰布三焦﹐孰爲呼吸﹐孰爲營運﹐血何由生﹐食何由化﹐與天之無日等矣。欲保天年﹐其可得乎﹖《內經》一百六十二篇﹐惟此節發明天人大義﹐最爲切要﹐讀者詳之﹞。

凡陰陽之要﹐陽密乃固。兩者不和﹐若春無秋﹐若冬無夏﹐因而和之﹐是謂聖度﹝陰主內守﹐陽主外護﹐陽密於外﹐則邪不能侵﹐而陰得以固於內也。不和者﹐偏也﹐偏於陽﹔若有春而無秋﹔偏於陰﹐若有冬而無夏。

和之者﹐瀉其太過﹐補其不足﹐俾無偏勝﹐聖人之法度也﹞。故陽彊不能密﹐陰气乃絕﹝陽密則陰固﹐陽彊而亢﹐豈能密乎﹖陰气被擾﹐將爲煎厥而竭絕矣﹞﹐陰平陽祕﹐精神乃治﹝陰血平靜於內﹐陽气祕密於外。陰能養精﹐陽能養神﹐精足神全﹐命之曰治﹞。

《五常政大論》曰﹕陰精所奉其人壽﹐陽精所降其人夭﹝岐伯本論東南陽方﹐其精降下而多夭﹐西北陰方﹐其精向上而多壽。余嘗廣之﹐此陰陽之至理﹐在人身中者亦然。血爲陰﹐𨿽肝藏之﹐實腎經眞水之屬也。水者﹐先天之本也。水旺則陰精充而奉上﹐故可永年﹐則補腎宜急也。气屬陽﹐𨿽肺主之﹐實脾土飲食所化也﹐土者﹐後天之本也。土衰則陽精敗而下陷﹐故當夭折﹐則補脾宜亟也。先哲雲﹐水爲天一之元﹐土爲萬物之母﹐千古而下﹐獨薛立齋深明此義﹐多以六味地黃丸壯水﹐爲奉上之計﹐兼以補中益气湯扶土﹐爲降下之防﹐蓋洞窺升降之微﹐深達造化之旨者歟﹞。

愚按﹕醫經充棟﹐不越於陰陽。誠於體之臟腑腹背﹑上下表裏﹐脈之左右尺寸。浮沈遲數﹐時令之春夏秋冬﹐歲運之南政北政﹐察陰陽之微而調其虛實﹐則萬病之本咸歸掌握﹐萬卷之富只在寸中﹐不亦約而不漏﹐簡而可據乎﹗

卷上

三﹑色診

《脈要精微論》曰﹕夫精明五色者﹐气之華也﹝精明見於目﹐五色顯於面﹐皆气之華也﹐言气而血在其中矣﹞﹐赤欲如白裹朱﹐不欲如赭﹔白欲如鵝羽﹐不欲如鹽﹕靑欲如蒼璧之澤﹐不欲如藍﹔黃欲如羅裹雄黃﹐不欲如黃土﹔黑欲如重漆色﹐不欲如地蒼﹝五色之欲者﹐皆取其潤澤。五色之不欲者﹐皆惡其枯槁也﹞。五色精微象見矣﹐其壽不久也﹝此皆五色精微之象也﹐凶兆旣見﹐壽不久矣﹞。夫精明者﹐所以視萬物﹐別白黑﹐審長短﹐以長爲短﹐以白爲黑﹐如是則精衰矣﹝臟腑之精气﹐皆上朝於目而爲光明﹐故曰精明。若精明不能上奉﹐則顚倒錯亂﹐豈能保其生耶﹞。

《靈樞﹟五色篇》曰﹕明堂者鼻也﹐闕者眉間也﹐庭者顏也﹐蕃者頰側也﹐蔽者耳門也。其間欲方大﹐去之十步﹐皆見於外﹐如是者壽必中百歲﹝庭者﹐天庭也﹐俗名額角﹐蕃蔽者﹐屏蔽四旁也﹐十步之外而部位顯然﹐則方大可知﹐故壽可百歲也﹞。

明堂骨髙以起﹐平以直﹐五臟次於中央﹐六腑挾其兩側﹐首面上於闕庭﹐王宮在於下極﹐五臟安於胸中﹐眞色以致﹐病色不見﹐明堂潤澤以淸﹝五臟之候皆在中央﹐六腑之候皆在四旁。次者﹐居也。挾者﹐附也。下極﹐居兩目之中﹐心之部也。心爲君主﹐故稱王宮。若五臟安和﹐正色自顯﹐明堂必淸潤也﹞。五色之見也﹐各出其色部。部骨陷者﹐必不免於病矣。其色部乘襲者﹐𨿽病甚不死矣﹝五色之見﹐各有部位。若有一部骨弱陷下之處﹐則邪乘之而病。若色部𨿽有變見﹐但得彼此生王﹐有乘襲而無克賊者。病𨿽甚不死矣﹞。靑黑爲痛﹐黃赤爲熱﹐白爲寒﹝此言五色之所主也﹞。

其色粗以明﹐沈夭者爲甚﹐其色上行者病益甚﹐其色下行如雲徹散者病方已﹝粗者﹐明爽之義。沈夭者﹐晦滯之義。

言色貴明爽﹐若晦滯者爲病甚也。色上行者﹐濁气方升﹐故病甚。下行者﹐濁气已退﹐故病已﹞。五色各有藏部﹐有外部﹐有內部也。色從外部走內部者﹐其病從外走內﹔其色從內走外者﹐其病從內走外。病生於內者﹐先治其陰﹐後治其陽﹐反者益甚﹔其病生於陽者﹐先治其外﹐後治其內﹐反者益甚﹝五色各有藏部﹐言髒而腑在其中矣。外部者﹐六腑之表﹐六腑挾其兩側也。內部者﹐五臟之裏﹐五臟次於中央也。凡病色先起外部﹐而後及內部者﹐其病自表入裏﹐是外爲本而內爲標﹐當先治其外﹐後治其內。若先起內部﹐而後及外部者﹐其病自裏出表﹐是陰爲本而陽爲標﹐當先治其陰﹐後治其陽。

若反之者﹐皆爲誤治﹐病必轉甚矣﹞。

常候闕中﹐薄澤爲風﹐衝濁爲痺﹐在地爲厥﹐此其常也﹐各以其色言其病﹝闕中﹐眉間也﹐肺之部也。風病在陽﹐皮毛受之﹐故色薄而澤。痺病在陰﹐肉骨受之﹐故色衝而濁。厥逆爲寒濕之變﹐病起於下﹐故色之先於地。

地者﹐相家所謂地閣﹐卽巨分巨屈之處也﹞。

大气入於臟腑者﹐不病而卒死﹝大气者﹐大邪之气也﹐如水色見於火部﹐火色見於金部之類。此元气大虛﹐賊邪已至﹐𨿽不病﹐必卒然而死矣﹞。

赤色出兩顴﹐大如拇指者﹐病𨿽小愈﹐必卒死。黑色出於庭﹐大如拇指﹐必不病而卒死﹝形如拇指﹐最凶之色。

赤者出於顴。顴者應在肩﹐亦爲肺部﹐火色克金﹐病𨿽愈必卒死。天庭處於最髙﹐黑者幹之﹐是腎絕矣。𨿽不病﹐必卒死也﹞。

庭者﹐首面也﹝天庭處於最髙﹐應首面之有疾﹞。闕上者﹐咽喉也﹝闕上者﹐眉心之上也﹐應咽喉之有疾﹞。闕中者﹐肺也﹝闕中者﹐正當兩眉之中也﹐色見者﹐其應在肺﹞。下極者﹐心也﹝下極者﹐眉心之下也﹐相家謂之山根﹐心居肺下﹐故下極應心﹞。直下者﹐肝也﹝下極之下爲鼻柱﹐相家謂之年壽。肝在心之下﹐故直下應肝﹞。肝左者﹐膽也﹝膽附於肝之短葉﹐故肝左應膽﹐而在年壽之左右也﹞。下者﹐脾也﹝年壽之下﹐相家謂之準頭﹐亦名土星﹐本經謂之面王﹐又名明堂。準頭居面之中央﹐故屬土應脾﹞。方上者﹐胃也﹝準頭兩旁爲方上﹐卽迎香之上﹐鼻隧是也。相家謂之蘭臺廷尉﹐與胃爲表裏﹐脾居中而胃居外﹐故方上應胃﹞。中央者﹐大腸也﹝人中外五分迎香穴﹐大腸之應也﹐亦在面之中﹐故曰中央﹞。挾大腸者﹐腎也﹝挾大腸迎香穴者﹐頰之上也。四髒皆一﹐惟腎有兩﹐四髒居腹﹐惟腎附脊﹐故四髒次於中央﹐而腎獨應於兩頰﹞。當腎者﹐臍也﹝腎與臍對﹐故當腎之下應臍﹞。面王以上者﹐小腸也﹝面王﹐鼻準也﹐小腸爲腑﹐應挾兩側﹐故面王之上﹐兩顴之內﹐小腸之應也﹞。面王以下者﹐膀胱子處也﹝面王以下者﹐人中也﹐乃膀胱子處之應。子處者﹐子宮也。凡人人中﹐平淺而無髭者﹐多主無子。婦人亦以人中深長者﹐善產育。此以上皆五臟六腑之應也﹞。顴者﹐肩也﹝此下皆言肢節之應也。

顴爲骨之本﹐居中部之上﹐故以應肩﹞。顴後者﹐臂也﹝臂接於肩﹐故顴後以應臂﹞。臂下者﹐手也。目內上者﹐膺乳也﹝目內上者﹐闕下兩旁也。胸兩旁髙處爲膺﹐膺乳者﹐應胸前也﹞。挾繩而上者﹐背也﹝頰之外曰繩﹐身之後曰背﹐故背應於挾繩之上﹞。循牙車以下者﹐股也﹝牙車﹐牙牀也。牙車以下主下部﹐故以應股﹞。中央者﹐膝也﹝中央者﹐牙車之中央也。﹞膝以下者﹐脛也。當脛以下者﹐足也﹝脛次於膝﹐足接於脛﹐以次而下也﹞。巨分者﹐股裏也﹝巨分者﹐口旁大紋處也﹐股裏者﹐股之內側也﹞。巨闕者﹐膝臏也﹝巨闕﹐頰下曲骨也。膝臏者﹐膝蓋骨也﹐此蓋統指膝部而言﹞。

《靈樞》臟腑肢節應於面之圖各有部分﹐有部分﹐用陰和陽﹐用陽和陰﹐當明部分﹐萬舉萬當﹝部分旣明﹐陰陽不爽﹐陽亢則滋其陰﹐謂之用陰和陽。陰寒則補其火﹐謂之用陽和陰。故明部分而施治法﹐萬舉萬當也﹞﹐能別左右﹐是謂大道﹔男女異位﹐故曰陰陽﹐審察澤夭﹐謂之良工﹝陽左陰右。左右者﹐陰陽之道路也﹐故能別左右﹐是爲大道。男女異位者﹐男子左爲逆﹑右爲從﹐女子右爲逆﹑左爲從﹐故曰陰陽。陰陽旣辧﹐然後審其色之潤澤枯夭﹐以決死生﹐醫之良也﹞。沈濁爲內﹐浮澤爲外﹝色之沈濁晦滯者爲裏﹐色之浮澤光明者爲表﹞﹔黃赤爲風﹐靑黑爲痛﹐白爲寒﹐黃而膏潤爲膿﹐赤甚者爲血﹔痛甚爲攣﹐寒甚爲皮不仁﹝凡五色之見於面者﹐可因是而測其病矣。痛甚卽靑黑之極也﹐寒甚卽白之極也﹞﹐五色各見其部﹐察其浮沈﹐以知淺深﹔察其澤夭﹐以觀成敗﹔察其散摶﹝音團﹞。以知遠近﹔視色上下﹐以知病處﹝色之浮者病淺﹐色之沈者病深﹔潤澤者有成﹐枯夭者必敗﹔散而不聚者病近﹐摶而不散者病遠。上下者﹐卽前臟腑肢節之見於面者也﹞。

色明不粗﹐沈夭爲甚﹔不明不澤﹐其病不甚﹝粗者﹐顯也。言色之光明不顯﹐但見沈滯枯夭﹐病必甚也。若𨿽不明澤﹐而不至於沈夭者。病必不甚也﹞。其色散﹐駒駒然未有聚﹐其病散而气痛﹐聚未成也﹝駒﹐馬之小者﹐未裝鞍轡﹐散而不聚也。譬色之散而無定者﹐病亦散而無堅積聚也﹐卽有痛者﹐不過因無形之气耳﹞。腎乘心﹐心先病﹐腎爲應﹐色皆如是﹝腎乘心者﹐水邪克火也。心先病於內﹐而腎之色則應於外﹐如黑色見於下極是也。

不惟心腎﹐諸髒皆然﹐此舉一以例其餘也﹞。男子色在於面王﹐爲小腹痛﹐下爲卵痛﹐其圜直爲莖痛﹐髙爲本﹐下爲首﹐狐疝陰之屬也﹝面王上﹐應有上字。面王上爲小腸﹐下爲膀胱子處。卵者﹐睪丸也。圜直﹐指人中水溝穴也﹐人中有邊圜而直者﹐故人中色見主陰莖作痛。在人中上半者曰髙﹐爲莖根痛﹐在人中下半者爲莖頭痛﹐凡此皆狐疝陰之病也。卽也﹞。女子在於面王﹐爲膀胱子處之病﹐散爲痛﹐摶爲聚﹐方圓左右﹐各如其色形。其隨而下至胝爲淫﹐有潤如膏狀﹐爲暴食不潔﹝面王下﹐宜有下字。面王下爲人中。主膀胱子處。色散爲痛﹐無形之气滯也﹐色摶爲聚﹐有形之血凝也。積之或方或圓﹐或左或右﹐各如其外見之形﹐若其色從下行而至尾﹐則爲浸淫帶濁﹐有潤如膏之物﹐此癥多因暴食不潔所致。不潔猶言不節﹐非污穢之謂也。或多食冷物﹐或多食熱物﹐一切非宜之物皆是也﹞。

色者﹐靑黑赤白黃﹐皆端滿有別鄕。別鄕赤者﹐其色亦大如楡莢﹐在面王爲不日﹝五色皆宜端滿。端者﹐正色也﹐滿者﹐充潤也。別鄕猶言它鄕﹐卽別部位也。如赤者心色﹐應見於兩目之間﹐是其本鄕。今見於面王﹐是別鄕矣。不日者﹐不日而愈也。火色見於土位﹐是其相生之鄕也。此舉赤色爲例﹐而五色繆見者﹐皆可類推矣﹞。其色上銳﹐首空上向﹐下銳下向﹐在左右如法﹝邪色之見﹐各有所向。其尖銳之處是乘虛所犯之方﹐故上銳者以首虛﹐故上向也。下銳亦然﹐其在左右者皆同此法﹞。

《五臟生成論》曰﹕面黃目靑﹐面黃目赤﹐面黃目白﹐面黃目黑者﹐皆不死﹝黃者﹐中央土之正色﹐五行以土爲本﹐胃气猶在﹐故不死也﹞。面靑目赤﹐面赤目白﹐面靑目黑﹐面黑目白﹐面赤目靑﹐皆死也﹝色中無黃﹐則胃气已絕﹐故皆死也﹞。

愚按﹕望聞問切﹐謂之四診﹐而望色居四診之先﹐未有獨憑一脈﹐可以施療者。經曰﹕切脈動靜而視精明﹐察五色﹐觀五臟有餘不足﹑六腑彊弱﹐形之盛衰﹐以此參伍﹐決死生之分。又曰﹕形气相得﹐謂之可治。

色澤以浮﹐謂之易已。又曰﹕能合色脈﹐可以萬全。仲景嘗以明堂闕庭盡不見察﹐爲世醫咎。好古嘗論治婦人不能行望色之神﹐爲病家咎﹐則色固不要歟﹐而醫顧可忽歟﹖

卷上

四﹑脈診

《脈要精微論》曰﹕診法常以平旦﹐陰气未動﹐陽气未散﹐飲食未進﹐經脈未盛﹐絡脈調勻﹐气血未亂﹐故乃可診有過之脈﹝人身營衛之气﹐晝則行於陽分﹐夜則行於陰分﹐至平旦皆會於寸口﹐故診脈當以平旦爲常也。

陰气正平而未動﹐陽气將盛而未散﹐飲食未進。虛實易明﹐經脈未盛﹐絡脈調勻﹐气血未常因動作而擾亂﹐乃可診有過之脈。過者﹐病也﹞。切脈動靜而視精明﹐察五色﹐觀五臟有餘不足﹑六腑彊弱﹐形之盛衰﹐以此參伍﹐決死生之分﹝切者﹐切近也﹐手按近體也。

切脈之動靜﹐診陰陽也﹔視目之精明﹐診神气也﹐察五色以觀臟腑之虛實﹐審形體以別病勢之盛衰。以此數者﹐與脈參伍推求﹐則陰陽表裏﹑虛實寒熱自無遁狀﹐可以決死生之分矣。不齊之謂參﹐剖其異而分之也。相類之謂伍﹐比其同而合之也。脈惟一端﹐診有數法﹐此醫家之要道也﹞。

尺內兩傍﹐則季脇也﹝關前曰寸﹐關後曰尺。季脇﹐小肋也﹐在脇之下﹐爲腎所近﹐故有季脇之下﹐皆尺內主之﹞﹔尺外以候腎﹐尺裏以候腹﹝尺外﹐尺脈前半部也﹔尺裏﹐尺脈後半部也。前以候陽﹐後以候陰﹐人身以背爲陽﹐腎附於背﹐故外以候腎。腹爲陰﹐故里以候腹﹐而大小腸﹑膀胱﹑命門皆在其中矣。諸部言左右﹐此獨不分者﹐以兩尺皆主乎腎也﹞。中附上﹐左外以候肝﹐內以候膈﹝中附上者﹐言附尺之上而居乎中﹐卽關部也。左外言左關之前半部。內者﹐言左關之後半部也。肝爲陰中之陽﹐而亦附近於背﹐故外以候肝。內以候膈﹐舉膈而中焦之膈膜﹑膽腑﹐皆在其中矣﹞﹔右外以候胃﹐內以候脾﹝右關前半候胃﹐右關後半候脾﹐脾胃皆處中州﹐而以表裏言之﹐則胃爲陽﹐脾爲陰﹐故外以候胃﹐內以候脾﹞。上附上﹐右外以候肺﹐內以候胸中﹝上附上者﹐上而又上﹐則寸部也。五臟之位﹐肺處至髙﹐故右寸前以候肺。右寸後以候胸中﹐言胸中而膈膜之上皆是矣﹞﹔左外以候心﹐內以候膻中﹝左寸之前以候心﹐左寸之後以候膻中。膻中者﹐卽心胞絡也。按﹕《靈蘭祕典》有膻中而無胞絡﹐以膻中爲臣使之官﹐喜樂出焉。《靈樞》敍經脈﹐有胞絡而無膻中﹐而曰動則喜笑不休﹐正與喜樂出焉之句相合。夫喜笑屬火之司﹐則知膻中與心應﹐卽胞絡之別名也﹞。

《平人气象論》曰﹕人一呼脈再動﹐一吸脈亦再動﹐呼吸定息脈五動﹐閏以太息﹐命曰平人。平人者﹐不病也﹝動﹐至也。一呼再功﹐一吸再動﹐一呼一吸合爲一息﹐是一息四至也。呼吸定息脈五動者﹐當其閏以太息之時也。歷家三歲一閏﹐五歲再閏﹐人應天道﹐故三息閏一太息﹐五息再閏一太息。太息者﹐長息也。此言平人無病之脈。

當以四至爲準。若五至便爲太過﹐惟當閏以太息之時﹐故得五至﹐苟非太息﹐仍四至也﹞。

人一呼脈一動﹐一吸脈一動﹐曰少气﹝呼吸各一動﹐是一息二至也。二至爲遲﹐遲主寒疾。夫气爲陽﹐气虛則陽虛﹐故曰少气﹞。人─呼脈三動﹐一吸脈三動而躁﹐尺熱曰病溫﹐尺不熱﹑脈滑曰病風﹐脈澀曰痺﹝呼吸各三動﹐是一息六至也。六至爲數﹐躁者數之義也。尺熱者﹐尺中六至也。病溫猶言患熱﹐非傷寒之溫病也。

左尺爲水﹐而數則水涸而熱也﹔右尺爲火﹐而數則火炎而熱也﹐故咸曰病溫。尺不數而諸脈滑者﹐陽邪盛也﹐故當病風。澀爲血凝气滯﹐故當病痺也﹞。人─呼脈四動以上曰死﹐脈絕不至曰死﹐乍疏乍數曰死﹝一呼四動﹐則一息八至矣﹐況以上乎﹐故知必死。脈絕不至﹐則營衛已絕。乍疏乍數﹐則气血潰亂﹐不死安待﹞。

《靈樞﹟根結》篇曰﹕一日一夜五十營﹐以營五臟之精﹐不應數者﹐名曰狂生﹝營者﹐運也。人之經脈營運於身者﹐一日一夜凡五十周﹐以運五臟之精。凡周身上下﹑前後左右計二十七脈﹐共長十六丈二尺。

人之宗气積於胸中﹐主呼吸而行經絡﹐一呼气行三寸﹐一吸气行三寸﹐呼吸定息﹐脈行六寸。以一息六寸推之﹐則一晝一夜凡一萬三千五百息﹐通計五十周於身﹐脈八百一十丈﹐其有太過不及﹐則不應此數矣。狂生者﹐妄生也﹐其生未可保也﹞。所謂五十營者﹐五臟皆受气。持其脈口﹐數其至也﹝五十營者﹐五臟所受之气。持寸口而數其至數﹐則虛實可考也﹞。

五十動而不一代者﹐以爲常也﹐以知五臟之期﹝當作气﹞。予之短期者﹐乍數乍疏也﹝以爲常者﹐經常之脈也﹐可因以知五臟之气也。若乍數乍疏﹐則陰陽乖亂﹐死期近矣。短者﹐近也﹞。

《三部九候論》曰﹕獨小者病﹐獨大者病﹐獨疾者病﹐獨遲者病﹐獨熱者病﹐獨寒者病﹐獨陷下者病﹝此言七診之法也。獨者﹐謂於三部九候之中﹐以其獨異於諸部者﹐而推其病之所在也﹞。

《方盛衰論》曰﹕形气有餘﹐脈气不足﹐死﹔脈气有餘﹐形气不足﹐生﹝此言脈重於形气也。形气有餘﹐外貌無恙也。脈气不足﹐五內已傷也﹐故死。若形𨿽衰而脈未敗﹐根本猶存﹐尙可活也。故《三部九候論》曰﹕形肉已脫﹐九候𨿽調﹐猶死﹐蓋脫則大肉去盡﹐較之不足﹐殆有甚焉。脾主肌肉﹐肉脫者脾絕﹐決無生理﹞。

《脈要精微論》曰﹕持脈有道﹐虛靜爲保﹝虛者﹐心空而無雜想也。靜者﹐身靜而不喧動也。保而不失﹐此持脈之道也﹞。春日浮﹐如魚之遊在波﹝春陽𨿽動﹐而未全彰﹐故如魚之遊在波也﹞﹔夏日在膚﹐泛泛乎萬物有餘﹝夏气暢達﹐萬物皆備而無虧欠也。泛泛﹐盛滿之貌﹞﹔秋日下膚﹐蟄虫將去﹝秋金淸肅﹐盛者漸斂﹐如蟄虫之將去而未去也﹞﹔冬日在骨﹐蟄虫周密﹐君子居室﹝冬令閉藏﹐沈伏在骨﹐如蟄畏寒﹐深居密處。君子法天時而居室﹐退藏於密也﹞。故曰﹕知內者按而紀之﹐知外者終而始之。此六者﹐持脈之大法﹝內言髒气﹐髒象有位﹐故可按而紀也。外言經气﹐經脈有序﹐故可終而始也。明此四時內外六法﹐則病之表裏陰陽﹐皆可灼然明辧﹐故爲持脈之大法﹞。

《玉機眞藏論》曰﹐春脈者肝也﹐東方木也﹐萬物之所以始生也﹐故其气來﹐軟弱輕虛而滑﹐端直以長﹐故曰弦﹐反此者病﹝端直以長﹐狀如弓弦﹐則有力矣。然軟弱輕虛而滑﹐則弦不至於太勁﹐宛然春和之象也﹞。

其气來實而彊﹐此謂太過﹐病在外﹔其气來不實而微﹐此謂不及﹐病在中﹝實而彊大﹐則不能軟弱輕虛矣﹐不實而微﹐不能端直以長矣﹐皆弦脈之反也。故上文曰反此者病。外病多有餘﹐內病多不足﹐大抵然也﹞。

太過則令人善忘﹐忽忽眩冒而巓疾﹔其不及則令人胸痛引背﹐下則兩脇滿﹝忘﹐當作怒。《本神》篇曰﹕肝气虛則恐﹐實則怒。《气交變大論》曰﹕歲木太過﹐忽忽善怒﹐眩冒巓疾。眩者﹐目花也。冒者﹐神昏也。

足厥陰之脈會於巓﹐貫膈布脇﹐故見癥乃爾﹞。

夏脈者心也﹐南方火也﹐萬物之所以盛長也﹐故其气來盛去衰﹐故曰鉤﹐反此者病﹝鉤義如木之垂枝﹐卽洪脈也。其來則盛。其去則衰﹐陽盛之象﹞。

其气來盛去亦盛﹐此謂太過﹐病在外﹔其气來不盛去反盛﹐此謂不及﹐病在中﹝來盛去盛﹐鉤之過也。來不盛去反盛﹐鉤之不及也。去反盛者﹐非彊盛也。凡脈自骨出膚謂之來﹐自膚入骨謂之去﹞。

太過則令人身熱而膚痛﹐爲浸淫﹔其不及則令人煩心﹐上見咳唾﹐下爲气泄﹝太過則陽有餘而病在外﹐故身熱膚痛。浸淫者﹐濕熱之甚也。不及則君火衰而病在內﹐故爲心不足而煩﹐火乘金而咳。气泄者﹐陽气下陷也﹞。

秋脈者肺也﹐西方金也﹐萬物之所以收成也﹐故其气來輕虛以浮﹐來急去散﹐故曰浮﹐反此者病﹝浮者﹐輕虛之別名也。來急去散﹐亦是狀浮之象也﹐卽毛也﹞。

其气來毛而中央堅﹐兩旁虛﹐此謂太過﹐病在外﹔其气來毛而微﹐此謂不及﹐病在中﹝毛而有力爲中央堅﹐毛而無力爲微﹞。

太過則令人逆气而背痛﹐慍慍然﹔其不及則令人喘﹐呼吸少气而咳﹐上气見血﹐下聞病音﹝肺主气﹐故太過則气逆背痛。慍慍者﹐气郁貌。不及則气短而咳。气不歸原﹐故上气。陰虛內損﹐故見血﹔下聞病音者﹐腸鳴泄气也﹞。

冬脈者腎也﹐北方水也﹐萬物之所以合藏也﹐故其气來沈以搏﹐故曰營﹐反此者病﹝營者﹐退藏於密之義也﹐卽沈石之義也﹞。

其气來如彈石者﹐此謂太過﹐病在外﹔其去如數者﹐此謂不及﹐病在中﹝彈石者﹐堅彊之象也﹐如數者﹐非眞數也﹐言去之速也﹞。

太過則令人解﹐脊脈痛而少气不欲言﹐其不及則令人心懸如病饑﹐中淸﹐脊中痛﹐少腹滿﹐小便變﹝解者﹐懈怠而肢體不收也。者﹐形迹困倦也。脊痛者﹐腎脈所過也。邪气太過﹐則正气少而不欲言矣。心腎不交﹐故心中如饑。中者﹐季脇下空軟處﹐腎之所居也。腎脈貫脊屬腎絡膀胱﹐故爲脊痛﹑腹滿﹑便變諸癥﹞。

脾脈者﹐土也﹐孤髒以灌四旁者也﹝脾屬土﹐土爲萬物之母。營運水谷﹐變化精微﹐以灌漑於南心北腎﹑東肝西肺﹐故曰四旁。孤髒者﹐位居中央﹐寄旺四時之末各十八日﹐四季共得七十二日。每季三月﹐各得九十日。

於九十中除去十八日﹐則每季只七十二日﹐而爲五行分旺之數﹐總之五七三百五﹐二五一十﹐共得三百六十日以成一歲也﹞。

善者不可得見﹐惡者可見﹝善者﹐脾之平脈也。脾何以無平脈可見乎﹖土無定位﹐亦無定象﹐古人彊名之曰不浮不沈﹐不大不小﹐不疾不徐。意思欣欣﹐悠悠揚揚﹐難以名狀。此數語者﹐未嘗有定象可指﹑定形可見也。

不可得見者﹐卽難以名狀也。惡者﹐卽太過不及之病脈也﹞。

其來如水之流者﹐此謂太過﹐病在外﹔如烏之喙者﹐此謂不及﹐病在中﹝按《平人气象論》曰﹕堅銳如烏之喙﹐如水之流﹐故脾死。夫如烏之喙者﹐硬而不和﹐如水之流者﹐散而無紀﹐土徳有慚﹐病在不治﹐卽所謂惡者可見也﹞。

《平人气象論》曰﹕夫平心脈來﹐累累如連珠﹐如循瑯﹐曰心平﹐夏以胃气爲本﹝連珠﹑瑯﹐諭其盛滿溫潤﹐卽微鉤之義也﹐卽胃气之脈也﹐故曰心平﹞。病心脈來﹐喘喘連屬﹐其中微曲﹐曰心病﹝喘喘連屬﹐急數之象也。其中微曲﹐鉤多胃少之義也﹞。死心脈來﹐前曲後居﹐如操帶鉤﹐曰心死﹝前曲者﹐輕取之而堅大﹐後居者。

重取之而牢實﹐如持革帶金鉤﹐而沖和之意失矣﹐故曰心死﹞。

平肺脈來﹐厭厭聶聶﹐如落楡莢﹐曰肺平﹐秋以胃气爲本﹝厭厭聶聶﹐澀之象也﹐如落楡莢﹐毛之象也。輕浮和緩﹐爲有胃气。此肺之平脈也﹞。病肺脈來﹐不上不下﹐如循雞羽﹐曰肺病﹝不上不下﹐亦澀也。如循雞羽﹐亦毛也﹐但毛多胃少﹐故曰肺病﹞。死肺脈來﹐如物之浮﹐如風吹毛﹐曰肺死﹝如物之浮﹐則無根矣。如風吹毛﹐則散亂矣。但毛無胃﹐故曰肺死﹞。

平肝脈來﹐軟弱招招﹐如揭長竿末梢﹐曰肝平﹐春以胃气爲本﹝招招﹐猶迢迢也。揭﹐髙舉也。髙揭長竿﹐梢必和軟﹐和緩弦長﹐弦而有胃气者也﹐爲肝之平脈﹞。病肝脈來﹐盈實而滑﹐如循長竿﹐曰肝病﹝盈實而滑﹐弦之太過也。長竿無梢﹐則失其和緩之意﹐此弦多胃少﹐故曰肝病﹞。死肝脈來﹐急益勁﹐如新張弓弦﹐曰肝死﹝勁﹐彊急也。新張弓弦﹐弦而太過﹐但弦無胃者也﹐故曰肝死﹞。

平脾脈來﹐和柔相離﹐如雞踐地﹐曰脾平﹐長夏以胃气爲本﹝和柔者﹐悠悠揚揚也。相離者﹐不模糊也。

如雞踐地﹐緩而不迫。胃气之妙也﹐是爲脾平﹞。病脾脈來﹐實而盈數﹐如雞舉足﹐曰脾病﹝實而盈數﹐彊急不和也。如雞舉足之象﹐此卽弱多胃少﹐爲脾之病﹞。死脾脈來﹐銳堅如烏之喙﹐如鳥之距﹐如屋之漏﹐如水之流﹐曰脾死﹝如鳥之喙﹐硬也﹔如鳥之距﹐急也﹔如屋之漏﹐亂也﹔如水之流﹐散也。脾气已絕﹐見此必死﹞。

平腎脈來﹐喘喘累累如鉤﹐按之而堅﹐曰腎平﹐冬以胃气爲本﹝喘喘累累如鉤﹐皆心脈之陽也﹐兼之沈石﹐則陰陽和平﹐腎脈之有胃气者﹞。病腎脈來﹐如引葛﹐按之益堅﹐曰腎病﹝引葛者﹐牽連蔓引也。按之益堅﹐石多胃少也﹞。死腎脈來﹐發如奪索﹐辟辟如彈石﹐曰腎死﹝索而曰奪﹐則互引而勁急矣。辟辟如彈石﹐但石無胃矣﹐腎死之診也﹞。

《脈要精微論》曰﹕夫脈者﹐血之府也﹝營行脈中﹐故爲血府。然行是血者﹐是气爲之司也。《逆順》篇曰﹕脈之盛衰者﹐所以候血气之虛實﹐則知此舉一血而气在其中﹐卽下文气治﹑气病﹐義益見矣﹞。長則气治﹐短則气病﹝气足則脈長﹐气虛則脈短﹞﹐數則煩心﹐大則病進﹝心爲丙丁之原﹐故數則煩心。邪盛則脈滿﹐故大則病進﹞﹐上盛則气髙﹝上盛者﹐寸脈盛也。气髙者﹐火亢气逆也﹞﹐下盛則气脹﹝下盛者﹐關尺脈盛也。邪入於下﹐故爲脹滿﹞﹐代則气衰﹐細則气少﹝代脈見而气將絕﹐細脈見而气不充。曰衰﹐則少之甚者也﹞﹐澀則心痛﹝血凝气滯則脈澀﹐故主心痛﹞﹐渾渾革至如湧泉﹐病進而色獘﹔綿綿其去如弦絕﹐死﹝渾渾者﹐洶湧之貌。

革脈之至﹐如皮革之堅急也﹐湧泉﹐狀其盛滿也。見此脈者﹐病漸增進而色夭不澤也。綿綿弦絕﹐則胃气絕無﹐眞髒脈見﹐故死﹞。

《大奇論》曰﹕脈至浮合﹐浮合如數﹐一息十至以上﹐是經气予不足也﹐微見九十日死﹝此以下皆定死期也。浮合者﹐如浮波之合﹐後浪催前﹐泛泛無紀﹐如數者﹐似數而非數也。數太過爲血熱也。如數者血敗也﹐浮合者气敗也。一息十至以上﹐死期大迫。此云九十日者﹐誤也﹐十字直衍。微見者﹐初見也。初見此脈﹐九日當死﹞。脈至如火薪然﹐是心精之予奪也﹐艸幹而死﹝脈如火然﹐是火旺過極之脈﹐心經之精气奪盡矣。夏令火旺﹐尙可彊支﹐水令艸幹﹐陽盡而死矣﹞。脈至如散葉﹐是肝气予虛也﹐木葉落而死﹝散葉者﹐浮泛無根﹐肝气虛極也。木葉落則金旺而木絕﹐其死宜也﹞。脈至如省客﹐省客者﹐脈塞而鼓﹐是腎气予不足也﹐懸去棗華而死﹝省客﹐省問之客﹐時來時去者也。塞者﹐澀而代也。鼓者﹐堅且搏也。澀代爲精敗﹐堅搏爲胃少﹐至於棗華吐﹐則土旺水衰立盡矣﹞。脈至如泥丸﹐是胃精予不足也﹐楡莢落而死﹝泥丸者﹐泥彈之狀﹐動短之脈也。主胃中精气不足。楡莢至春深而落﹐木旺之時﹐土必敗矣﹞。脈至如橫格﹐是膽予不足也﹐禾熟而死﹝橫格者﹐長大堅勁﹐木之眞髒脈也﹐膽之衰敗也。禾熟於秋﹐金王而木乃絕矣﹞。脈至如弦縷﹐是胞精予不足也。病善言﹐下霜而死﹐不言﹐可治﹝弦者﹐諭其勁急。縷者﹐諭其細小。胞者﹐心胞絡也。舌爲心苗﹐火動則善言。冬月飛霜﹐水來克火而死矣。不言則所傷猶淺﹐故可救也﹞。脈至如交漆﹐交漆者﹐左右傍至也﹐微見三十日死﹝交漆者﹐模糊而大﹐卽瀉漆之義也。左右傍至﹐大可知也。微者﹐初也﹐月令易而死期至矣﹞。

脈至如湧泉﹐浮鼓肌中﹐太陽气予不足也﹐少气﹐味韭英而死﹝湧泉者﹐如泉之湧﹐有升無降﹐而浮鼓於肌表之間﹐是足太陽膀胱气不足也。膀胱爲三陽而主表也﹐今表實裏虛﹐故爲少气。韭英﹐韭花也。發於長夏﹐土克水﹐故死﹞。脈至如頹土之狀﹐按之不得﹐是肌气予不足也。五色先見黑﹐白壘發死﹝上下虛則頹。脈來虛大﹐按之不可得﹐正下虛之象也。脾主肌肉﹐肌气卽脾气也。黑爲水色﹐土敗而木反侮之。壘同﹐卽蓮也。有五﹐而白者發於春﹐木旺之時﹐土其絕矣﹞。脈至如懸雍﹐懸雍者﹐浮揣切之益大﹐是十二兪之予不足也﹐水凝而死﹝懸雍者﹐喉間下垂肉乳也﹐俗名喉嚨花。浮揣之而大﹐是有陽無陰﹐孤陽亢上之象。十二兪者﹐臟腑十二經所輸也﹐水凝而死者﹐陰气盛而孤陽絕也﹞。脈至如偃刀﹐偃刀者﹐浮之小急﹐按之堅大急﹐五臟菀熱﹐寒熱獨並於腎也。如此其人不得坐﹐立春而死﹝偃刀。臥刀也。浮之小急﹐如刀口也。按之堅大急﹐如刀背也。

重按之腎之應也﹐腎虛則陰消﹐而五臟咸熱﹐𨿽五臟有郁菀之熱而發爲寒熱﹐其原則獨歸並於腎也。腎因虧損﹐腰脊疼﹐不能起坐。冬令水旺﹐未卽敗絕﹐遇春乃死也﹞。脈至如丸滑不直手﹐不直手者﹐按之不可得也﹐是大腸气予不足也。棗葉生而死﹝如丸者﹐流利之狀﹐正滑脈也。不直手者﹐滑而不應手﹐按之則無也。大腸與肺金相爲表裏﹐棗葉生於初夏﹐火盛則金絕﹐故當死﹞。脈至如華者﹐令人善恐﹐不欲坐臥﹐行立常聽﹐是小腸气予不足也﹐季秋而死﹝如華者﹐盛滿而輕浮也。小腸與心相爲表裏﹐小腸虛則心亦虛﹐故善恐﹑不得坐臥也。行立常聽﹐恐懼多而狐疑也。丙火墓於戌﹐故當季秋死﹞。

《三部九候論》曰﹕形盛脈細﹐少气不足以息者死﹝形盛者。脈亦盛﹐其常也。形盛脈細﹐脈不應形矣﹐甚而少气難以布息﹐死不旋踵﹞。形瘦脈大﹐胸中多气者死﹝形小脈小﹐其常也。形瘦脈大﹐旣不相應﹐甚而胸中多逆上之气﹐陰敗陽孤﹐不死安待﹞﹐形气相得者生﹝身形與脈气相得﹐如形小脈小﹑形大脈大是也﹞﹐參伍不調者病﹝三以相參﹐伍以相類。謂之不調者﹐或大或小﹐或遲或疾﹐或滑或澀﹐不合常度﹐皆病脈也﹞﹐三部九候皆相失者死﹝三部者﹐上中下三部﹐分天地人﹐分胸膈腹也。九候者﹐每部有浮中沈三候﹐三部各三﹐合而爲九候也。或應浮大而反沈細﹐應沈細而反浮大﹐謂之相失﹐而不合於揆度也﹞。

形肉已脫﹐九候𨿽調猶死﹝脾主肌肉﹐爲髒之本。若肌肉脫則脾絕矣﹐九候𨿽調無益也﹞。七診𨿽見﹐九候皆從者不死﹝七診者﹐獨大﹑獨小﹑獨疾﹑獨遲﹑獨熱﹑獨寒﹑獨陷下也。從﹐順也﹐合也。脈順四時之令及合諸經之體者﹐𨿽見七診之脈﹐不至於死﹞。

《陰陽別論》曰﹕凡持眞髒之脈者﹐肝至懸絕﹐十八日死﹝懸絕者﹐眞髒脈見﹐胃气已無﹐懸懸欲絕也﹐十八日者﹐爲木金成數之餘﹐金勝木而死也﹞。心至懸絕﹐九日死﹝九日者﹐爲火水生成數之餘﹐水勝也﹞。肺至懸絕﹐十二日死﹝十二日﹐爲金火生成數之餘﹐火勝金也﹞。腎至懸絕﹐七日死﹝七日者﹐爲水土生數之餘﹐土勝水也﹞。脾至懸絕﹐四日死﹝四日者﹐爲木生數之餘﹐木勝土也﹞。

《平人气象論》曰﹕婦人手少陰脈動甚者﹐妊子也﹝手少陰﹐心脈也。動甚者﹐流利滑動﹐血旺而然也﹐故當妊子﹞。

《陰陽別論》曰﹕陰搏陽別﹐謂之有子﹝陰搏陽別﹐言陰脈搏動﹐與陽脈迥別也。陰陽二字所包者廣﹐以左右言﹐則左爲陽﹑右爲陰﹔以部位言﹐則寸爲陽﹑尺爲陰﹔以九候言﹐則浮爲陽﹑沈爲陰。舊說以尺脈洪實爲陰﹐與陽脈迥別似矣﹐然則手少陰脈動甚亦在寸也﹐何取於陽別之旨乎﹐故因會通諸陰陽而後可決也﹞。

《徵四失論》曰﹕診病不問其始﹐憂患飲食之失節﹐起居之過度﹐或傷於毒﹐不先言此﹐卒持寸口﹐何病能中﹐妄言作名﹐爲粗所窮﹝此言臨脈者﹐必先察致病之因﹐而後參之以脈﹐則陰陽虛實不致淆訛。若不問其始﹐是不求其生也。如憂患飲食﹐內因也﹔起居過度﹐外因也﹔傷於毒者﹐不內外因也。不先察其因而卒持寸口﹐自謂脈神﹐無假於問﹐豈知眞假逆從﹖脈病原有不合者﹐倉卒一診﹐安能盡中病情﹖妄言作名﹐欺世賣俗﹐誤治傷生﹐損徳不小矣﹞。

愚按﹕脈者﹐血气之徵兆也。病態萬殊﹐盡欲以三指測其變化﹐非天下之至巧者﹐孰能與於斯﹖許叔微云﹕脈之理幽而難明﹐吾意所解﹐口莫能宣也﹐可以筆墨傳﹑口耳授者﹐皆粗迹也。

𨿽然﹐粗者未諳﹐精者從何而出﹖析而言之﹐二十四字猶嫌其略﹔約而歸之﹐浮沈遲數已握其綱﹐所以脈不辧陰陽﹐愈索而愈惑也。陰陽之義已見於前陰搏陽別之條。又。滑伯仁曰﹕察脈須辧上﹑下﹑來﹑去﹑至﹑止﹐不明此六字﹐則陰陽不別也。上者爲陽﹐來者爲陽﹐至者爲陽﹐下者爲陰﹐去者爲陰﹐止者爲陰。上者﹐自尺上於寸﹐陽生於陰也。下者﹐自寸下於尺﹐陰生於陽也。來者﹐自骨肉而出於皮膚﹐气之升也。去者﹐自皮膚而還於骨肉﹐气之降也。應曰至﹐息曰止。此義至淺而至要﹐行遠自邇﹐登髙自卑﹔請事斯語矣。

卷上

五﹑藏象

《靈蘭祕典論》曰﹕心者﹐君主之官﹐神明出焉﹝心者一身之主﹐故爲君主之官。其藏神﹐其位南﹐有離明之象﹐故曰神明出焉﹞。肺者﹐相傅之官﹐治節出焉﹝位髙近君﹐猶之宰輔﹐故爲相傅之官﹐肺主气﹐气調則臟腑諸官聽其節制。無所不治﹐故曰治節出焉﹞。肝者﹐將軍之官﹐謀慮出焉﹝肝爲震卦﹐壯勇而急﹐故爲將軍之官。肝爲東方龍神﹐龍善變化﹐故爲謀慮所出﹞。膽者﹐中正之官﹐決斷出焉﹝膽性剛直﹐爲中正之官。剛直者善決斷﹐肝𨿽勇急﹐非膽不斷也﹞。膻中者﹐臣使之官﹐喜樂出焉﹝《脹論》云﹐膻中者﹐心主之宮城也。貼近君主﹐故稱臣使。臟腑之官﹐莫非王臣﹐此獨泛言臣。又言使者﹐使令之臣﹐如內侍也。按十二髒內有膻中而無胞絡﹐十二經內有胞絡而無膻中﹐乃知膻中卽胞絡也。況喜笑屬火﹐此云喜樂出焉﹐其配心君之府﹐較若列眉矣﹞。脾胃者﹐倉廩之官﹐五味出焉﹝胃司納受﹐脾司運化﹐皆爲倉廩之官。五味入胃﹐脾實轉輸﹐故曰五味出焉﹞。大腸者﹐傳道之官﹐變化出焉﹝大腸居小腸之下﹐主出糟粕﹐是名變化傳導﹞。小腸者﹐受盛之官﹐化物出焉﹝小腸居胃之下﹐受盛胃之水谷而釐淸濁﹐水液滲於前﹐糟粕歸於後﹐故曰化物﹞。腎者﹐作彊之官﹐伎巧出焉﹝腎處北方而主骨﹐宜爲作彊之官。水能化生萬物﹐故曰伎巧出焉﹞。三焦者﹐決瀆之官﹐水道出焉﹝上焦如霧﹐中焦如漚﹐下焦如瀆。三焦气治﹐則水道疏通﹐故名決瀆之官﹞。膀胱者﹐州都之官﹐津液藏焉﹐气化則能出矣﹝膀胱位居卑下﹐故名州都之官。經曰﹕水谷循下焦而滲入膀胱。蓋膀胱有下口而無上口﹐津液之藏者﹐皆由气化滲入﹐然後出焉。舊說膀胱有上口而無下口者﹐非也﹞。凡此十二官者﹐不得相失也﹝失則不能相使﹐而疾病作矣﹞。故主明則下安﹐以此養生則壽﹐歿世不殆﹐以爲天下則大昌﹝主明則十二官皆奉令承命﹐是以壽永。推此以治天下﹐則爲明君而享至治﹞。主不明則十二官危﹐使道閉塞而不通﹐形乃大傷﹐以此養生則殃﹐以爲天下者﹐其宗大危﹐戒之戒之﹝君主不明﹐則諸臣曠職或謀不軌﹐自上及下。相使之道皆不相通﹐卽不奉命也。在人身則大傷而命危﹐在朝廷則大亂而國喪矣。心爲陽中之陽﹐獨尊重之者﹐以陽爲一身之主﹐不可不奉之﹐以爲性命之根蒂也﹞。

《六節藏象論》曰﹕心者﹐生之本﹐神之處也﹔其華在面﹐其充在血脈﹐爲陽中之太陽﹐通於夏气﹝根本發榮之謂生。變化不測之謂神。心爲太陽﹐生身之本也。心主藏神﹐變化之原也。心主血﹐屬陽而升﹐是以華在面﹐充在血脈也。心居上爲陽髒﹐又位於南離﹐故爲陽中之太陽而通於夏也﹞。肺者﹐气之本﹐魄之處也﹔其華在毛﹐其充在皮﹐爲陽中之太陰﹐通於秋气﹝肺統气﹐气之本也。肺藏魄﹐魄之舍也。肺輕而浮﹐故其華其充乃在皮毛也。以太陰之經居至髙之分﹐故爲陽中之太陰而通於秋气也﹞。腎者﹐主蟄﹐封藏之本﹐精之處也﹔其華在發﹐其充在骨﹐爲陰中之少陰﹐通於冬气﹝位居亥子。職司閉藏﹐猶之蟄虫也。腎主水﹐受五臟六腑之精而藏之﹐精之處也。發色黑而爲血之餘﹐精足者血充﹐發受其華矣。腎之合﹐骨也﹐故充在骨。以少陰之經居至下之地﹐故爲陰中之少陰﹐通於冬也﹞。肝者﹐罷極之本﹐魂之居也﹔其華在爪﹐其充在筋﹐以生血气﹐其味酸﹐其色蒼﹐此爲陽中之少陽﹐通於春气﹝筋勞曰罷﹐主筋之髒是爲罷極之本。肝主藏魂﹐非魂之居乎。爪者筋之餘﹐充其筋者﹐宜華在爪也。

肝爲血海﹐自應生血﹐肝主春升﹐亦應生气。酸者木之味﹐蒼者木之色﹐木旺於春﹐陽猶未壯﹐故爲陽中之少陽﹐通於春气﹞。脾﹑胃﹑大腸﹑小腸﹑三焦﹑膀胱者﹐倉廩之本﹐營之居也﹐名曰器﹐能化糟粕﹐轉味而入出者也﹔其華在唇四白﹐其充在肌﹐其味甘﹐其色黃﹐此至陰之類﹐通於土气﹝六經皆受水谷﹐故均有倉廩之名。

血爲營﹐水谷之精气也﹐故爲營之所居。器者﹐譬諸盛物之器也﹐胃受五穀﹐名之曰入。脾與大小腸﹑三焦﹑膀胱﹐皆主出也。唇四白者﹐唇之四圍白肉際也。唇者脾之榮﹐肌者脾之合﹐甘者土之味﹐黃者土之色﹐脾爲陰中之至陰﹐分旺四季﹐故通於土。六經皆爲倉廩﹐皆統於脾﹐故曰至陰之類﹞。凡十─髒取決於膽也﹝五臟六腑﹐其爲十一臟﹐何以皆取決於膽乎﹖膽爲奇恆之府﹐通全體之陰陽﹐況膽爲春升之令﹐萬物之生長化收藏﹐皆於此托初稟命也﹞。

《靈樞﹟本輸》篇曰﹕肺合大腸﹐大腸者﹐傳道之府。心合小腸﹐小腸者﹐受盛之府。肝合膽﹐膽者﹐中淸之府。

脾合胃﹐胃者﹐五穀之府。腎合膀胱﹐膀胱者﹐津液之府也。少陽屬腎﹐腎上連肺﹐故將兩藏﹝此言臟腑各有所合﹐爲一表一里也。將﹐領也。獨腎將兩藏者﹐以手少陽三焦正脈指天﹐散於胸中﹐而腎脈亦上連於肺。三焦之下屬膀胱﹐而膀胱爲腎之合﹐故三焦者亦合於腎也。夫三焦爲中瀆之府﹐膀胱爲津液之府﹐腎以水藏而領水府﹐故腎得兼將兩藏。《本藏》論曰腎合三焦﹑膀胱是也﹞。三焦者﹐中瀆之府也﹐水道出焉﹐屬膀胱﹐是孤之府也﹝中瀆者﹐身中之溝瀆也。水之入於口而出於便者﹐必歷三焦﹐故曰中瀆之府﹐水道出焉。在本篇曰屬膀胱﹐在《血气形志篇》曰少陽與心主爲表裏﹐蓋在下者爲陰﹐屬膀胱而合腎水﹐在上者爲陽﹐合胞絡而通心火﹐三焦所以際上極下﹐象同六合﹐而無所不包也。十二髒中惟三焦獨大﹐諸髒無與匹者﹐故稱孤府。《難經》及叔和﹑啟玄皆以三焦有名無形﹐已爲誤矣。陳無擇創言三焦有形如脂膜﹐更屬不經。《靈樞》曰﹕密理濃皮者﹐三焦濃。粗理薄皮者﹐三焦薄。又曰﹕勇士者﹐三焦理橫。怯士者﹐其焦理縱。又曰﹕上焦出於胃上口﹐並咽以上貫膈而布胸中。中焦亦並胃中﹐出上焦之後﹐泌糟粕﹐蒸精液﹐化精微而爲血。下焦者﹐別回腸﹐注於膀胱而滲入焉﹐水谷者﹐居於胃中﹐成糟粕﹐下大腸而成下焦。又曰﹕上焦如霧﹐中焦如漚﹐下焦如瀆。旣曰無形﹐何以有濃薄﹐何以有縱有橫﹐何以如霧如漚如瀆﹐何以有气血之別耶﹞。

《金匱眞言論》曰﹕東方靑色﹐入通於肝﹐開竅於目﹐藏精於肝﹐其病發驚駭﹐其味酸﹐其類艸木﹐其畜雞﹝《易》曰﹐巽爲雞﹐東方風木之畜也﹞﹐其穀麥﹝麥成最早﹐故應東方春气﹞﹐其應四時﹐上爲歲星﹐是以春气在頭也﹝春气上升﹞﹐其音角﹐其數八﹝《易》曰﹕天三生木﹐地八成之﹞﹐是以知病之在筋也﹐其臭臊﹝《禮﹟月令》云其臭膻﹐膻卽臊也﹞。

南方赤色﹐入通於心﹐開竅於耳﹝《陰陽應象大論》曰心在竅爲舌﹐腎在竅爲耳﹔此雲開竅於耳﹐則耳兼心腎也﹞﹐藏精於心﹐故病在五臟﹝心爲五臟之君﹐心病則五臟應之﹞﹐其味苦﹐其類火﹐其畜羊﹝《五常政大論》曰其畜馬﹐此云羊者﹐或因午未俱在南方耳﹞﹐其穀黍﹝黍色赤﹐宜爲心家之谷。《五常政大論》云其穀麥。二字相似疑誤也﹞﹐其應四時﹐上爲熒惑星﹐是以知病之在脈也﹐其音徵﹐其數七﹝地二生火﹐天七成之﹞﹐其臭焦﹝焦爲火气所化﹞。

中央黃色﹐入通於脾﹐開竅於口﹐藏精於脾﹐故病在舌本﹝脾之脈連舌本﹐散舌下﹞﹐其味甘﹐其類土﹐其畜牛﹝牛屬醜而色黃。《易》曰﹕坤爲牛﹞﹐其谷稷﹝稷﹐小米也﹐粳者爲稷﹐糯者爲黍﹐爲五穀之長﹐色黃屬土﹞﹐其應四時﹐上爲鎭星﹐是以知病之在肉也﹐其音宮﹐其數五﹐其臭香。

西方白色﹐入通於肺﹐開竅於鼻﹐藏精於肺﹐故病在背﹝肺𨿽在胸中﹐實附於背也﹞﹐其味辛﹐其類金﹐其畜馬﹝肺爲乾象。《易》曰幹爲馬﹞﹐其穀稻﹝稻色白﹐故屬金﹞﹐其應四時﹐上爲太白星﹐是以知病之在皮毛也﹐其音商﹐其數九﹝地四生金﹐天九成之﹞。其臭腥。

北方黑色﹐入通於腎﹐開竅於二陰﹐藏精於腎﹐故病在溪﹝《气穴論》云﹕肉之大會爲谷﹐肉之小會爲溪。溪者﹐水所流注也﹞﹐其味鹹﹐其類水﹐其畜彘﹝《易》曰﹐坎爲水﹞﹐其穀豆﹝黑者屬水﹞﹐其應四時﹐上爲辰星﹐是以知病之在骨也﹐其音羽﹐其數六﹝天一生水﹐地六成之﹞﹐其臭腐﹝腐爲水气所化﹐《禮﹟月令》云﹐其臭朽。朽卽腐也﹞。

《陰陽應象大論》曰﹕東方生風﹐風生木﹐木生酸﹐酸生肝﹐肝生筋﹐筋生心﹝木生火也﹞﹐肝主目。其在天爲玄﹝玄者﹐天之本色﹐此總言五臟﹐不專指肝也﹞﹐在人爲道﹝道者﹐生天生地生物者也。肝主生生之令﹐故比諸道﹞﹐在地爲化﹝化﹐生化也。自無而有﹐自有而無﹐總名曰化。肝主春生﹐故言化耳﹞。化生五味﹐道生智﹝生意不窮智所由出﹞﹐玄生神﹝玄冥之中﹐不存一物﹐不外一物﹐莫可名狀﹐彊名曰神。按﹕在天爲玄至此六句﹐以下四髒皆無﹐獨此有之﹐以春貫四時﹐元統四徳﹐蓋兼五行六气而言﹐非獨指東方也。觀《天元紀大論》有此數語﹐亦總貫五行﹐義益明矣﹞﹐神在天爲風﹝飛揚散動﹐周流六虛﹐風之用也﹐六气之首也﹞﹐在地爲木﹐在體爲筋﹐在髒爲肝﹐在色爲蒼﹐在變動爲握﹝握者﹐筋之用也﹞﹐在竅爲目﹐在味爲酸﹐在志爲怒。怒傷肝﹐悲勝怒﹐悲爲肺志﹐金勝木也﹔風傷筋﹐燥勝風﹝燥爲肺气﹐金勝木也﹞﹔酸傷筋﹐辛勝酸﹝辛爲肺味﹐金勝木也﹞。

南方生熱﹐熱生火﹐火生苦﹐苦生心﹐心生血﹐血生脾﹝火生土也﹞﹐心主舌﹝舌爲心之官也﹞。其在天爲熱﹐在地爲火﹐在體爲脈﹐在髒爲心﹐在色爲赤﹐在音爲徵﹐在聲爲笑﹐在變動爲憂﹝心有餘則笑﹐不足則憂﹞﹐在竅爲舌﹐在味爲苦﹐在志爲喜。喜傷心﹐恐勝喜﹝恐爲腎志﹐水勝火也﹞﹔熱傷气﹝壯火食气﹞﹐寒勝熱﹝水勝火也﹞﹔苦傷气﹝苦爲心味﹐气屬金家﹐火克金也。苦爲大寒﹐气爲陽主﹐苦則气不和也﹞﹐咸勝苦﹝鹹爲腎味﹐水克火也﹞。

中央生濕﹐濕生土﹐土生甘﹐甘生脾﹐脾生肉﹐肉生肺﹝土生金也﹞。脾主口﹐其在天爲濕﹐在地爲土﹐在體爲肉﹐在髒爲脾﹐在色爲黃﹐在音爲宮﹐在聲爲歌﹐在變動爲噦﹐在竅爲口﹐在味爲甘﹐在志爲思。思傷脾﹐怒勝思﹝木勝土也﹞﹔濕傷肉﹐風勝濕﹝木勝土也﹞﹔甘傷肉﹐酸勝甘﹝木味勝土﹞。

西方生燥﹐燥生金﹐金生辛﹐辛生肺﹐肺生皮毛﹐皮毛生腎﹝金生水也﹞。肺主鼻﹐其在天爲燥﹐在地爲金﹐在體爲皮毛﹐在髒爲肺﹐在色爲白﹐在音爲商﹐在聲爲哭﹝悲哀則哭﹐肺之聲也﹞﹐在變動爲咳﹐在竅爲鼻﹐在味爲辛﹐在志爲憂﹝金气燥淒﹐故令人憂﹐憂甚則悲矣﹞。憂傷肺﹝悲憂則气消﹞﹐喜勝憂﹔熱傷皮毛﹐寒勝熱﹝水制火也﹞﹔辛傷皮毛﹐苦勝辛﹝火制金也﹞。

北方生寒﹐寒生水﹐水生鹹﹐咸生腎﹐腎生骨髓﹐髓生肝﹝水生木也﹞。腎主耳﹐其在天爲寒﹐在地爲水﹐在體爲骨﹐在髒爲腎﹐在色爲黑﹐在音爲羽﹐在聲爲呻﹐在變動爲栗﹝寒則戰栗﹐恐則戰栗﹐腎水之象也﹞﹐在竅爲耳﹐在味爲鹹﹐在志爲恐。恐傷腎﹝恐則足不能行﹐恐則遺尿﹐恐則陽痿﹐是其傷也﹞﹐思勝恐。﹝土制水也﹞﹐寒傷血﹝《陰陽應象大論》云﹕寒傷形﹐血爲有形﹐形卽血也﹞﹐燥勝寒﹝燥則水涸﹐故勝寒。若五行之常﹐宜土濕勝水寒﹐然濕與寒同類﹐不能制也﹞﹐鹹傷血﹐甘勝咸﹝土勝水也。《新校正》云﹕在東方曰風傷筋﹐酸傷筋﹔中央曰濕傷肉﹐甘傷肉﹐是自傷也﹐南方曰熱傷气﹐苦傷气﹐北方曰寒傷血﹐鹹傷血﹐是傷我所勝也﹔西方云熱傷皮毛﹐是所不勝傷己也﹐辛傷皮毛。是自傷也。五方所傷﹐有此三例不同﹞。

《靈樞﹟本神篇》曰﹕天之在我者徳也﹐地之在我者气也﹐徳流气薄而生者也﹝理賦於天者徳也﹐形成於地者气也﹐天地氤氳﹐徳下流而气上薄﹐人乃生焉﹞。故生之來謂之精﹝來者﹐所從來也。生之來﹐卽有生之初也。陰陽二气各有其精﹔精者卽天一生水﹐地六成之﹐爲五行之最初﹐故萬物初生﹐其來皆水。《易》曰男女媾精﹐萬物化生是也﹞﹐兩精相搏謂之神﹝兩精者﹐陰陽也。相搏者﹐交媾也。《易》曰﹕天數五﹐地數五﹐五位相得而各有合。周子曰﹕二五之精﹐妙合而凝﹐卽兩精相搏也。神者﹐至靈至變﹐無形無象﹐柰何得之精搏之後乎﹖《天元紀大論》曰﹕陰陽不測之謂神。《易》曰﹐知變化之道者﹐其知神之所爲乎。神者﹐卽虛極之本﹐生天生地者也。彌滿乾坤﹐無之非是﹐故《易》曰神無方﹐卽天之所以爲天﹐地之所以爲地者。二五妙合之後﹐宛然小天地矣﹐故云﹞﹐隨神往來者謂之魂﹐並精而出入者謂之魄﹝陽神曰魂﹐陰神曰魄。人之生也﹐以气養形﹐以形攝气﹐气之神曰魂﹐形之靈曰魄﹐生則魂載於魄﹐魄檢其魂。死則魂歸於天﹐魄歸於地。魂諭諸火﹐魄諭諸鏡。火有光焰﹐物來便燒。鏡𨿽照見﹐不能燒物。夫人夢有動作﹐身常靜定﹐動者魂之用﹐靜者魄之體也。夫精爲陰﹐神爲陽﹐魂爲陽﹐魄爲陰﹐故隨神往來﹑並精出入﹐各從其類也﹞﹐所以任物者謂之心﹝神𨿽藏於心﹐神無形而體虛﹐心有形而任物﹐君主之官﹐萬物皆任也﹞﹐心有所憶謂之意﹝心已起而未有定屬者﹐意也﹞﹐意之所存謂之志﹝意已決而確然不變者﹐志也﹞﹐因志而存變謂之思﹝志𨿽定而反復計度者﹐思也﹞。

因思而遠慕謂之慮﹝思之不已﹐必遠有所慕。憂疑輾轉者﹐慮也﹞﹐因慮而處物謂之智﹝慮而後動﹐處事靈巧者﹐智也。五者各歸所主之髒﹐而統於心﹐故諸髒爲臣使﹐而心爲君主﹞。

心怵惕思慮則傷神﹐神傷則恐懼自失﹐破脫肉﹐毛悴色夭﹐死於冬﹝神藏於心﹐心傷則神不安﹐失其主宰也。心者脾之母﹐心虛則脾亦薄﹐肉乃消瘦也。毛悴者﹐憔悴也。色夭者﹐心之色赤﹐赤欲如白裹朱﹐不欲如赭。火衰畏水﹐故死於冬﹞。

脾愁憂而不解則傷意﹐意傷則亂﹐四肢不舉﹐毛悴色夭﹐死於春﹝憂本傷肺﹐今以屬脾者﹐子母相通也。

憂則气滯而不運。故悶也。四肢稟气於胃﹐而不得至經﹐必因於脾乃得稟也﹐故脾傷則四肢不舉。脾之色黃﹐黃欲如羅裹雄黃﹐不欲如黃土。土衰畏木﹐故死於春﹞。

肝悲哀動中則傷魂﹐魂傷則狂忘不精﹐不精則不正﹐當人陰縮而攣筋﹐兩脇骨不舉﹐毛悴色夭﹐死於秋﹝悲哀亦肺之志﹐而傷肝者﹐金伐木也。肝藏魂﹐魂傷則或爲狂亂﹐或爲健忘。不精者﹐失見精明之常﹐則邪妄而不正也。肝主筋﹐故陰縮攣急。兩脇者肝之分﹐肝敗則不舉。肝色靑﹐靑欲如蒼璧之澤﹐不欲如藍。木衰畏金﹐故死於秋﹞。

肺喜樂無極則傷魄﹐魄傷則狂﹐狂者意不存人﹐皮革焦﹐毛悴色夭﹐死於夏﹝喜樂屬心﹐而傷肺者﹐火乘金也。肺藏魄﹐魄傷則不能鎭靜而狂。意不存人者﹐旁若無人也﹐肺主皮﹐故皮革焦也﹐肺色白﹐白欲如鵝羽﹐不欲如鹽。金衰畏火﹐故死於夏﹞。

腎盛怒而不止則傷志﹐志傷則喜忘其前言﹐腰脊不可以俯仰屈伸﹐毛悴色夭﹐死於季夏﹝怒者肝志﹐而傷腎者﹐子母相通也。腎藏志﹐志傷則喜忘其前言。腰爲腎之府﹐脊爲腎之路﹐腎傷則不可俯仰屈伸。腎色黑﹐黑欲如重漆色﹐不欲如地蒼。水畏土﹐故死於季夏﹞﹔恐懼而不解則傷精﹐精傷則骨痿厥﹐精時自下﹝此亦腎傷也﹐特傷於本髒之志﹐爲異於前耳。恐則气下。故精傷。腎主骨﹐精傷則骨。痿者陽之痿﹐厥者陽之衰。閉藏失職﹐則不因交感﹐精自下矣﹞。

《經脈別論》曰﹕食气入胃﹐散精於肝﹐淫气於筋﹝精者﹐食之輕淸者也。肝主筋﹐故胃家散布於肝﹐則浸淫滋養於筋也﹞。食气入胃﹐濁气歸心﹐淫精於脈﹝濁者﹐食之濃濁者也。心主血脈﹐故食气歸心﹐則精气浸淫於脈也﹞﹐脈气流經﹐經气歸於肺﹐肺朝百脈﹐輸精於皮毛﹝淫於脈者﹐必流於經﹐經脈流通必由於气﹐气主於肺﹐而爲五臟之華蓋﹐故爲百脈之朝會。皮毛者﹐肺之合也﹐是以輸精﹞。毛脈合精﹐行气於府﹝肺主毛﹐心主脈﹐肺藏气﹐心生血﹐一气一血奉以生身﹐一君一相皆處其上﹐而行气於气府﹐卽膻中也﹞﹐府精神明﹐畱於四髒﹐气歸於權衡﹝膻中卽心胞絡﹐爲心之府﹐權所受之精﹐還稟命於神明﹐神明屬心﹐五臟之君主。畱當作流。流其精於四髒﹐則四髒之气鹹得其平﹐而歸於權衡矣。權衡者﹐平也﹐故曰主明則下安﹐主不明則十二官危﹞﹐權衡以平﹐气口成寸﹐以決死生﹝臟腑旣平﹐必朝宗於气口﹐成一寸之脈﹐以決死生也﹞。

飲入於胃﹐遊溢精气﹐上輸於脾﹐脾气散精﹐上歸於肺﹝水飲入胃﹐先輸於脾﹐是以中焦如漚也。脾气散精﹐朝於肺部﹐象地气上升而蒸爲雲霧﹐是以上焦如霧也﹞﹐通調水道﹐下輸膀胱﹝肺气營運﹐水隨而注﹐故通調水道﹐下輸膀胱﹐是以下焦如瀆也。若气不能下化﹐則小便不通﹐故曰膀胱者﹐州都之官﹐津液藏焉﹐气化則能出矣﹞。水精四布﹐五經並行﹐合於四時五臟陰陽﹐揆度以爲常也﹝脈化气以行水﹐分布於四髒﹐則五臟並行矣。合於四時者﹐上輸象春夏之升﹐下輸象秋冬之降也。五臟陰陽者﹐卽散精﹑淫精﹑輸精是也。如是則不愆於道揆法度矣﹐故以爲常也﹞。

《五營運大論》﹕帝曰﹕病之生變何如﹖岐伯曰﹕气相得則微﹐不相得則甚﹝相得者﹐彼此相生﹐則气和而病微。不相得者﹐彼此相克﹐則气乘而病甚﹞。帝曰﹕主歲何如﹖岐伯曰﹕气有餘﹐則制己所勝而侮所不勝﹔其不及﹐則己所不勝侮而乘之﹐已所勝輕而侮之﹝主歲﹐謂五運六气各有所主之歲也。己所勝﹐我勝彼也。所不勝﹐彼勝我也。假令木气有餘﹐則制己所勝﹐而土受其克﹐濕化乃衰。侮所不勝﹐則反受木之侮也。木气不足﹐則己所不勝者﹐金來侮之。己所勝者﹐土亦侮之﹞。侮反受邪﹐侮而受邪﹐寡於畏也﹝恃我能勝﹐侮之太甚﹐則有勝必復﹐反受其邪。如木來克土﹐侮之太甚﹐則脾土之子﹐實肺金也﹐乘木之虛﹐來復母仇。如吳王起傾國之兵﹐與中國爭﹐越乘其虛﹐遂入而滅吳矣。此因侮受其邪﹐五行勝復之自然者也﹞。

《靈樞﹟決气》篇曰﹕兩神相搏﹐合而成形﹐常先身生﹐是謂精﹝兩神相搏﹐卽陰陽交媾﹐精互而成形﹐精爲形先也。《本神》篇曰兩精相搏謂之神。此又曰兩神云云者﹐蓋神爲精宰﹐精爲神用﹐神中有精﹐精中亦有神也。蓋以見神之虛靈﹐無在不有﹐精且先身而生﹐神復先精而立﹐前乎無始﹐後乎無終。知此者可與言神矣﹞。上焦開發﹐宣五穀味﹐燻膚﹐充身澤毛﹐若霧露之漑﹐是謂气﹝气屬陽﹐本乎天者親上﹐故在上焦開發宣布﹐上焦如霧者是也。《邪客》篇云﹕宗气積於胸中﹐出於喉嚨﹐以貫心肺而行呼吸焉。《刺節眞邪論》曰﹕眞气者﹐所受於天﹐與穀气並而充身也。《營衛生會》篇曰﹕人受气於谷﹐谷入於胃﹐以傳於肺﹐五臟六腑皆以受气。故能燻膚﹑充身﹑澤毛﹞。腠理發泄﹐汗出溱溱﹐是謂津﹝津者﹐陽之液。汗者﹐津之發也﹞。谷入气滿﹐淖澤注於骨﹐骨屬屈伸﹔泄澤﹐補益腦髓﹐皮膚潤澤﹐是謂液﹝液者﹐陰之精。谷入於胃﹐气滿而化液﹐故能潤骨。骨受潤﹐故能屈伸。經脈流﹐故能泄澤。內而補腦髓﹐外而潤皮膚﹐皆液也﹞。中焦受气取汁﹐變化而赤﹐是謂血﹝水谷必入於胃﹐故中焦受谷﹐運化精微﹐變而爲汁﹐又變而赤﹐以奉生身﹐是名爲血﹞。壅遏營气﹐令無所避﹐是謂脈﹝壅遏者﹐堤防也﹐猶道路之界﹐江河之岸也﹐俾營气無所避而必行其中者﹐謂之脈。脈者﹐非气非血﹐所以行气行血者也﹞。

精脫者﹐耳聾﹝耳爲腎竅﹐精脫則耳失其用矣﹞﹐气脫者﹐目不明﹝臟腑之陽气皆上注於目﹐气脫則目失其用矣﹞﹔津脫者﹐腠理開﹐汗大泄﹝汗﹐陽津也。汗過多則津必脫﹐故曰汗多亡陽﹞﹔液脫者﹐骨屬屈伸不利﹐色夭﹐腦髓消﹐脛﹐耳數鳴﹝液脫則骨髓枯﹐故屈伸不利。腦消脛﹑色亦枯夭也。耳鳴者﹐液脫則腎虛也﹞﹔血脫者﹐色白﹐夭然不澤﹝色之榮者﹐血也。血脫者﹐色必枯白也﹞。

愚按﹕臟腑攸分﹐固微渺也﹐指而列之﹐則有象可按矣。古之至神者﹐若見垣﹐若內照﹐咸用此耳。然變變化化有不可以常法律者﹐則象也而神矣﹐故曰廢象者暗行﹐膠象者待兔。

卷下

一﹑經絡

《靈樞﹟經脈》篇曰﹕肺手太陰之脈﹐起於中焦﹝手之三陰。從髒走手﹐故手太陰肺脈起於中焦﹐當胃之中脘也。十二經者﹐營也﹐故曰營行脈中。首言肺者﹐肺朝百脈也﹐循序相傳﹐盡於肝經﹐終而復始﹐又傳於肺﹐是爲一周﹞﹐下絡大腸﹝肺與大腸爲表裏﹐故絡大腸。凡十二經相通﹐各有表裏﹐在本經者曰屬﹐他經者曰絡﹞﹐還循胃口﹝還﹐復也。循﹐繞也。下絡大腸﹐還上循胃口﹞﹐上膈屬肺﹝身中膈膜﹐居心肺之下﹐前齊鳩尾﹐後齊十一椎﹐周遭相著以隔濁气﹐不使燻於肺也﹞﹐從肺系橫出腋下﹝肺系﹐喉嚨也。腋下者﹐膊下脇上也﹞﹐下循內﹝者﹐膊之內側﹐上至腋﹐下至肘也﹞﹐行少陰心主之前﹝少陰者﹐心也。心主者﹐胞絡也。手之三陰﹐太陰在前﹐厥陰在中﹐少陰在後﹞﹐下肘中﹐循臂內﹝膊與臂之交曰肘。內者﹐內側也﹞上骨下廉﹐入寸口﹝骨。掌後髙骨也。下廉﹐骨下側也。寸口。卽動脈也﹞﹐上魚﹐循魚際﹝手腕之上﹐大指之下﹐肉隆如魚﹐故曰魚。寸口之上﹐魚之下曰魚際穴﹞﹐出大指之端﹝端﹐指尖也﹐手太陰肺經止於此﹞﹔其支者﹐從腕後直出次指內廉﹐出其端﹝支者﹐如木之枝也。正經之外﹐復有旁分之絡。此本經別絡﹐從腕後直出次指之端﹐交商陽穴﹐而接手陽明經也﹞。

大腸手陽明之脈﹐起於大指次指之端﹝次指﹐食指也。手之三陽﹐從手至頭﹞﹐循指上廉﹐出合谷兩骨之間﹝上廉﹐上側也。凡諸經脈﹐陽行於外﹐陰行於內﹐後諸經皆同。合谷﹐穴名。兩骨﹐卽大指次指後岐骨也﹐俗名虎口﹞﹐上入兩筋之中﹝腕中上側兩筋陷中﹐陽溪穴也﹞﹐循臂上廉﹐入肘外廉﹐上外前廉﹐上肩﹐出骨之前廉﹝肩端骨罅爲骨﹞﹐上出於柱骨之會上﹝背之上頸之根﹐爲天柱骨。六陽皆會於督脈之大椎﹐是爲會上﹞﹐下入缺盆絡肺﹐下膈屬大腸﹝自大椎而前﹐入缺盆絡肺﹐復下膈﹐當臍旁﹐屬於大腸﹞﹔其支者﹐從缺盆上頸貫頰﹐入下齒中﹝耳下曲處爲頰﹞﹐還出挾口﹐交人中﹐左之右﹐右之左﹐上挾鼻孔﹝人中。卽督脈之水溝穴。由人中而左右互交﹐上挾鼻孔﹐手陽明經止於此﹐自山根交承泣而接足陽明經也﹞。

胃足陽明之脈﹐起於鼻之交中﹝﹐鼻莖也﹔又名山根。足之三陽﹐從頭走足﹞﹐旁納太陽之脈﹝納﹐入也。足太陽起於目內﹐與交近﹞﹐下循鼻外﹐入上齒中﹐還出挾口環唇﹐下交承漿﹝環﹐繞也。承漿﹐任脈穴﹞﹐卻循頤後下廉﹐出大迎﹝腮下爲頷﹐頷下爲頤﹞﹐循頰車﹐上耳前﹐過客主人﹐循髮際﹐至額顱﹝頰車在耳下﹐本經穴也。客主人在耳前﹐足少陽經穴也。發之前際爲額顱﹞﹐其支者﹐從大迎前下人迎﹐循喉嚨﹐入缺盆﹐下膈屬胃絡脾﹝絡脾者﹐胃與脾爲表裏也﹞﹔其直者﹐從缺盆下乳內廉﹐下挾臍﹐入气街中﹝气街﹐卽气沖也﹐在毛際兩旁鼠鼷上一寸﹞﹔其支者﹐起於胃口﹐下循腹裏﹐下至气街中而合﹝胃口者﹐胃之下口﹐卽幽門也。支者與直者﹐會合於气街﹞﹐以下髀關﹐抵伏兔﹐下膝臏中﹐下循脛外廉﹐下足跗﹐入中指內間﹝抵﹐至也。髀關﹑伏兔﹐皆膝上穴也。膝蓋曰臏﹐骨曰脛﹐足面曰跗。由跗而入足之中指內間﹐足陽明經止於此﹞﹐其支者﹐下廉三寸而別﹐下入中指外間﹔其支者﹐別跗上﹐入大指間﹐出其端﹝陽明別絡﹐入中指外間。又其支者﹐別行入大指間﹐斜出足厥陰行間之次。

循大指出其端﹐而接足太陰經也﹞。

脾足太陰之脈﹐起於大指之端﹝足之三陰﹐從足走腹﹐故足太陰脈發於此﹞﹐循指內側白肉際﹐過核骨後﹐上內踝前廉﹝核骨﹐在足大指本節後圓骨也﹐滑氏誤作孤拐骨﹞﹐上﹝音傳﹞內﹐循脛骨後﹐交出厥陰之前﹝足肚曰。

交出厥陰之前﹐卽地機﹑陰陵泉也﹞﹐上膝股內前廉﹝股﹐大腿也。前廉者﹐上側也﹐當血海﹑箕門之次﹞﹐入腹屬脾絡胃﹝脾胃爲表裏﹐故屬脾絡胃﹞﹐上膈挾咽﹐連舌本﹐散舌下﹔其支者﹐復從胃別上膈﹐注心中﹝足太陰外行者﹐由腹上府捨﹑腹結等穴﹐散於胸中而止於大包。其內行而支者﹐自胃脘上膈注心而接手少陰經也﹞。

心手少陰之脈﹐起於心中﹐出屬心系﹝心當五椎之下﹐其系有五﹐上系連肺﹐肺下系心﹐心下三系連脾﹑肝﹑腎﹐故心通五臟而爲之主也﹞﹐下膈絡小腸﹝心與小腸爲表裏﹐故下膈當臍上二寸﹐下脘之分絡小腸也﹞﹐其支者﹐從心系上挾咽﹐系目系﹔其直者﹐復從心系卻上肺﹐下出腋下﹝出腋下﹐上行極泉穴﹐手少陰經行於外者始此﹞﹐下循內後廉﹐行太陰﹑心主之後﹝內後廉﹐靑靈穴也。手之三陰﹐少陰居太陰﹑厥陰之後﹞﹐下肘內﹐循臂內後廉﹐抵掌後銳骨之端﹝手腕下踝爲銳骨﹐神門穴也﹞。入掌內後廉﹐循小指之內﹐出其端﹝手少陰經此於此﹐乃交小指外側﹐而接手太陽經也。滑氏曰﹕心爲君主﹐尊於他髒﹐故其交經授受﹐不假支別云﹞。

小腸手太陽之脈﹐起於小指之端﹐循手外側上腕﹐出踝中﹝前谷﹐後溪﹑腕骨等穴﹞﹐直上循臂骨下廉﹐出肘內側兩筋之間﹝循臂下廉﹑陽谷等穴。出肘內側兩骨尖陷中﹐小海穴也﹞﹐上循外後廉﹝行手陽明﹑少陽之外﹞﹐出肩解﹐繞肩胛﹐交肩上﹝肩後骨縫曰肩解。肩胛者﹐﹑天宗等處。肩上者﹐秉風﹑曲垣等穴﹐左右交於兩肩之上﹐會於督脈之大椎﹞﹐入缺盆絡心﹝心與小腸爲表裏﹞。循咽下膈﹐抵胃屬小腸﹝循咽下膈抵胃﹐當臍上二寸﹐屬小腸﹐此本經之行於內者﹞﹐其支者﹐從缺盆循頸上頰﹐至目銳卻入耳中﹝其支行於外者﹐出缺盆﹐循頸中之天窗﹐上頰後之天容﹐由顴以入耳中聽宮穴也﹐手太陰經止於此﹞﹔其支者﹐別頰上抵鼻﹐至目內﹐斜絡於顴﹝目下爲﹐目內角爲內。顴﹐卽顴穴﹐手太陽自此交目內而接足太陽經也﹞。

膀胱足太陽之脈﹐起於目內﹐上額交巓﹝由攢竹上額﹐歷曲差﹑五處等穴。自絡卻穴左右斜行﹐而交於巓頂之百會﹞﹔其支者﹐從巓至耳上角﹝支者﹐由百會旁行﹐至耳上角﹐過足少陽之曲鬢﹑率谷﹑天衝﹑浮白﹑竅陰﹑完骨﹐故此六穴者皆足太陽﹑少陽之會﹞﹔其直者﹐從巓入絡腦﹝自百會﹑通天﹑絡卻﹑玉枕﹐入絡於腦﹞﹐還出別下項﹐循肩內﹐挾脊抵腰中﹝腦後復出別下項﹐由天柱而下會督脈之大椎。陶道﹐卻循肩內作四行而下﹐挾脊抵腰﹞﹐入循膂﹐絡腎屬膀胱﹝腎與膀胱爲表裏也。夾脊兩旁之肉曰膂﹞﹐其支者﹐從腰中下挾脊﹐貫臀﹐入中﹝尻旁大肉曰臀。膝後曲處曰﹞﹔其支者﹐從內左右﹐別下貫胛。挾脊內﹝此支言肩內﹐大杼下﹐外兩行也。左右貫胛﹐去脊各三寸別行﹐歷附分﹑魄戶﹑膏肓等穴﹐挾脊下過髀樞﹞﹐過髀樞循髀外從後廉下合中﹝會於足少陽之環跳﹐循髀外後廉﹐去承扶一寸五分之間下行﹐復與前之入中者相會合﹞。以下貫內﹐出外踝之後﹐循京骨﹐至小指外側﹝小指本節後大骨曰京骨﹐足太陽經穴止此﹐乃交於小指之下﹐而接足少陰經也﹞。

腎足少陰之脈﹐起於小指之下﹐邪走足心﹐出於然谷之下﹐循內踝之後﹐別入跟中﹝然谷﹐在內踝前﹐大骨下。內踝之後﹐別入跟中﹐卽太溪﹑大鐘等穴﹞﹐以上內﹐出內廉﹐上股內後廉﹐貫脊屬腎絡膀胱﹝上股內後廉﹐結於督脈之長彊。以貫脊而後屬於腎﹐前當關元﹑中極﹐而絡於膀胱﹐相爲表裏也﹞﹔其直者﹐從腎上貫肝膈﹐入肺中﹐循喉嚨﹐挾舌本﹝其直行者﹐從肓兪屬腎處上行﹐循商曲﹑石關﹑陰都﹑通谷諸穴﹐貫肝上循幽門上膈﹐歷於步廊入肺中﹐循神封﹑靈墟﹑神藏﹑中﹑兪府﹐而上循喉嚨﹐並人迎挾舌本而終﹞﹔其支者﹐從肺出絡心﹐注胸中﹝支者﹐自神藏之際﹐從肺絡心至胸﹐以上兪府諸穴﹐足少陰經止於此﹐而接手厥陰經也﹞。

心主手厥陰心包絡之脈﹐起於胸中﹝心主者﹐心之所主也。胞絡爲心之府﹐故名﹞﹐出屬心胞絡﹐下膈﹐歷絡三焦﹝胞絡爲心君之外衛﹐三焦爲臟腑之外衛﹐故爲表裏而相絡﹐諸經皆無歷字﹐獨此有之﹐達上中下也﹞﹐其支者﹐循胸出脇﹐下腋三寸﹝腋下三寸天池﹐手厥陰經穴始此﹞﹔上抵腋﹐下循內﹐行太陰少陰之間﹝上抵腋下之天泉﹐循內行太陰少陰之間﹐以手之三陰﹐厥陰在中也﹞。入肘中﹐下臂行兩筋之間﹝入肘中﹐曲澤也﹐下臂行兩筋之間﹐門﹑間使﹑內關﹑大陵也﹞﹐入掌中﹐循中指出其端﹝掌中﹐勞宮也。中指端﹐中衝也﹐手厥陰經止於此﹞﹔其支者﹐別掌中﹐循小指次指出其端﹝次指者﹐無名指也。支者自勞宮別行無名指端﹐而接乎手少陽經也﹞。

三焦手少陽之脈﹐起於大指次指之端﹐上出兩指之間﹝卽小指次指之間﹐液門﹑中渚穴﹞。

循手錶腕﹐出臂外兩骨之間﹝手錶腕﹐陽池也。臂外兩骨間﹐外關﹑支溝等穴﹞﹐上貫肘﹐循外上肩﹐而交出足少陽之後﹝上貫肘之天井﹐循外歷淸冷淵﹑消濼﹑會﹐上肩﹐自天而交出足少陽之後也﹞﹐入缺盆﹐布膻中﹐散絡心包﹐下膈﹐循屬三焦﹝內行者入缺盆﹐復由足陽明之外下布膻中﹐散絡心包。相爲表裏。自上焦下膈﹐循中焦以約下焦﹞﹔其支者﹐從膻中上出缺盆﹐上項﹐系耳後直上﹐出耳上角以屈下頰至﹝其支行於外者﹐自膻中上缺盆﹐會於督脈之大椎﹐循天牖﹐系耳後之翳風﹑脈﹑顱息﹐出耳上角﹐過足少陽之懸釐﹑頷厭﹐下行耳頰至﹞﹔其支者﹐從耳後入耳中﹐出走耳前﹐過客主人前﹐交頰﹐至目銳﹝此支從耳後翳風入耳中﹐過手太陽之聽宮﹐出走耳前﹐過足少陽之客主人﹐交頰上絲竹空﹐至目銳﹐會於瞳子﹐手少陽經止於此﹐而接足少陽經也﹞。

膽足少陽之脈﹐起於目銳﹐上抵頭角﹐下耳後﹝由聽會﹑客主人抵頭角。下耳後﹐行天衝﹑浮白﹑竅陰﹑完骨﹞﹐循頸行手少陽之前﹐至肩上﹐卻交出手少陽之後﹐入缺盆﹝循頸過手少陽之天牖﹐行少陽之前﹐下至肩上﹐循肩井﹐復交出手少陽之後﹐過督脈之大椎﹐而入於足陽明缺盆之外﹞﹐其支者﹐從耳後入耳中﹐出走耳前﹐至目銳後﹝從耳後顳﹐過手少陽之翳風﹐過手太陽之聽宮﹐出走耳前﹐復自聽會至目銳﹞﹐其支者﹐別銳﹐下大迎﹐合於手少陽﹐抵於﹝支者﹐別自目外﹐下足陽明大迎﹐由手少陽之絲竹﹑和而抵於﹞﹐下加頰車﹐下頸合缺盆﹝自頰車下頸﹐循本經之前﹐與前之入缺盆者會合﹞﹐以下胸中﹐貫膈絡肝屬膽﹐循脇裏﹐出气街﹐繞毛際﹐橫入髀厭中﹝下胸當手厥陰天池之分貫膈﹐足厥陰期門之分絡肝﹐本經日月之分屬膽而相爲表裏﹐乃循脇裏由足厥陰章門下行﹐出足陽明气街。繞毛際﹐合於足厥陰以橫入髀厭中環跳穴﹞﹔其直者﹐從缺盆下腋﹐循胸過季脇﹐下合髀厭中﹝直而行於外者﹐從缺盆下行﹐復與前之入髀厭者會合﹞﹐以下循髀陽﹐出膝外廉﹐下外輔骨之前﹝髀陽﹐髀之外側也。輔骨﹐膝兩旁髙骨也。由髀陽曆中瀆﹑陽關﹐出膝外廉﹐下外輔骨之前﹐自陽陵泉以下陽交等穴﹞﹐直下抵絕骨之端﹐下出外踝之前﹐循足跗上﹐入小指次指之間﹝外踝上骨際曰絕骨﹐陽輔穴也。下行懸鐘﹐循足面入小指次指之間﹐至竅陰穴﹐足少陽經止於此﹞﹔其支者﹐別跗上﹐入大指之間﹐循大指岐骨內出其端。還貫爪甲﹐出三毛﹝足大指次指本節後骨縫爲岐骨。大指爪甲後二節間爲三毛﹐自此接足厥陰經﹞。

肝足厥陰之脈﹐起於大指叢毛之際﹝叢毛﹐卽三毛也﹞﹐上循足跗上廉﹐去內踝一寸﹝足面上﹐行間﹑太衝也。內踝一寸﹐中封也﹞﹐上踝八寸﹐交出太陰之後﹐上內廉﹝上踝過足太陰之三陰交﹐歷蠡溝﹑中都﹐交出太陰之後﹐上內廉﹐至膝關﹑曲泉也﹞﹐循股陰﹐入毛中﹐過陰器﹝股陰﹐內側也。循股內之陰包﹑五里﹑陰廉﹐上會於足太陰之衝門﹑府捨﹐入陰毛中急脈﹐左右相交﹐環繞陰器而會於任脈之曲骨﹞﹐抵小腹﹐挾胃屬肝絡膽﹝入小腹會於任脈之中極﹑關元﹐循章門至期門挾胃屬肝﹐下足少陽日月之所絡膽﹐肝膽相爲表裏也﹞﹐上貫膈﹐布脇肋﹝貫膈行足太陰食竇之外﹐大包之裏布脇肋﹐上足少陽淵腋﹑手太陰雲門﹐足厥陰經穴止此﹞﹐循喉嚨之後﹐上入頏顙﹐連目系﹐上出額﹐與督脈會於巓﹝頏顙﹐咽顙也。目內深處爲目系。其內行而上者﹐循喉嚨後入頏顙﹐行足陽明大迎﹑地倉﹑四白之外﹐內連目系﹐上出足少陽陽白之外﹐臨泣之裏﹐與督脈會於巓之百會穴﹞﹐其支者﹐從目系下頰裏﹔環唇內﹐﹝從目系下行任脈之外﹐本經之裏﹐下頰環唇﹞﹔其支者﹐復從肝別貫膈﹐上注肺﹝從前期門屬肝之所﹐行足太陰食竇之外﹐本經之裏﹐別貫膈上注肺。下行挾中脘之分﹐復接手太陰肺經﹐十二經一周已盡也﹞。

《骨空論》曰﹕任脈者﹐起於中極之下﹐以上毛際﹐循腹裏﹐上關元﹐至咽喉﹐上頤循面入目﹝以下任﹑督﹑衝﹑蹺皆奇經也﹐無表裏配合。故謂之奇。中極﹐任脈穴也﹐在曲骨上一寸。中極之下爲胞宮﹐任﹑督﹑衝三脈皆起於胞宮而出於會陰。任由會陰而行腹﹐督由會陰而行背。衝由會陰出並少陰而散胸中﹞。

衝脈者﹐起於气街﹐並少陰之經﹐挾臍上行﹐至胸中而散﹝起者﹐外脈所起﹐非發源也。气街﹐卽气沖﹐在毛際兩旁。起於气街﹐並足少陰之經﹐會於橫骨﹑大赫等十一穴﹐挾臍上行﹐至胸中而散﹐此衝脈之前行者也。然少陰之脈上股內後廉﹐貫脊屬腎﹐衝脈亦入脊內伏衝之脈。然則衝脈之後行者﹐當亦並少陰無疑也﹞。

任脈爲病﹐男子內結七疝﹐女子帶下瘕聚﹝任脈自前陰上毛際﹐行腹裏﹐故男女之爲病若此也﹞。衝脈爲病﹐逆气裏急﹝衝脈挾臍上行至胸﹐气不順則逆﹐血不和則急也﹞。督脈爲病﹐脊彊反折﹝督脈貫脊﹐故病如此﹞。

督脈者﹐起於少腹以下骨中央﹐女子入系廷孔﹝少腹乃胞宮之所居。骨中央者﹐橫骨下近外之中央也﹐廷﹐正也﹐直也。廷孔﹐溺孔也﹞﹐其孔﹐溺孔之端也﹝女人溺孔在前陰中橫骨之下﹐孔之上際謂之端。乃督脈外起之所。𨿽言女子﹐然男子溺孔亦在橫骨下中央﹐第爲宗筋所函﹐故不見耳﹞。其絡循陰器﹐合篡間﹐繞篡後﹝篡者﹐交篡之義﹐卽前後二陰之間也﹞﹐別繞臀﹐至少陰與巨陽中絡者合﹐少陰上股內後廉﹐貫脊屬腎﹝足少陰之脈﹐上股內後廉。足太陽之脈﹐外行者過髀樞﹐中行者挾脊貫臀﹐故此督脈之別﹐繞臀至少陰之分。與巨陽中絡者﹐合少陰之脈並行﹐而貫脊屬腎也﹞。與太陽起於目內﹐上額交巓﹐上入絡腦﹐還出別下項﹐循肩內﹐挾脊抵腰中﹐入循膂絡腎﹝此亦督脈之別絡﹐並足太陽經上頭下項﹐挾脊抵腰﹐復絡於腎。其直行者﹐自尻上脊下頭﹐由鼻而至人中也﹞﹐其男子循莖下至篡﹐與女子等﹐其少腹直上者﹐貫臍中央﹐上貫心﹐入喉上頤還唇﹐上系兩目之下中央﹝此自小腹直上者﹐皆任脈之道﹐而此列爲督脈﹐啟玄子引古經云﹕任脈循背謂之督脈。自少腹直上者﹐謂之任脈﹐亦謂之督脈﹞。此生病﹐從少腹上衝心而痛﹐不得前後﹐爲衝疝﹝此督脈自臍上貫心﹐故爲病如此。名爲衝疝﹐實兼衝﹑任而爲病也﹞﹔其女子不孕﹐癃痔﹑遺溺﹑嗌漧﹝女子諸癥﹐𨿽由督脈所生﹐實亦任﹑衝之病。王氏曰﹕任脈者﹐女子得之以任養也。衝脈者﹐以其气上衝也。

督脈者﹐督領諸脈之海也﹐三脈皆由陰中而上﹐故其病如此﹞。督脈生病治督脈﹐治在骨上﹐甚者在齊下營﹝骨上﹐謂曲骨上毛際中。齊下營﹐謂臍下一寸陰交穴也﹐皆任脈之穴﹐而治督脈之病﹐正以脈𨿽有三﹐論治但言督脈﹐而不云任﹑衝﹐所用之穴亦以任爲督﹐可見三脈同體﹐督卽任﹑衝之綱領﹐任﹑衝卽督之別名耳﹞。

《靈樞﹟脈度》篇曰﹕蹺脈者﹐少陰之別﹐起於然骨之後﹝蹺脈有二﹐曰陰蹺﹑曰陽蹺。少陰之別﹐腎經之別絡也。然谷之後﹐照海也。此但言陰蹺﹐未及陽蹺﹐惟《繆刺論》曰﹕邪客於足陽蹺之脈﹐刺外踝之下半寸所。蓋陽蹺爲太陽之別﹐故《難經》曰﹕陽蹺脈起於跟中﹐循外踝上行入風池。陰蹺者﹐亦起於跟中﹐循內踝上行至咽喉﹐交貫衝脈。故陰蹺爲足少陰之別﹐起於照海﹔陽蹺爲足太陽之別﹐起於申脈﹐庶得其詳也﹞

﹐上內踝之上﹐直上循陰股入陰﹐上循胸裏入缺盆﹐上出人迎之前﹐入屬目內﹐合於太陽﹑陽蹺而上行﹐气並相還則爲濡目﹐气不榮則目不合﹝自內踝直上﹐入陰循胸﹐皆並足少陰上行也。然足少陰之直者﹐循喉嚨而挾舌本﹐此則入缺盆﹐上出人迎之前﹐入屬目內﹐以合於足太陽之陽蹺。是蹺脈有陰陽之異也﹐陰蹺﹑陽蹺之气並行回還而濡潤於目﹐若蹺气不榮﹐則目不能合﹞。

按﹕陰維脈起於諸陰之交﹐其脈發於足少陰築賓穴﹐爲陰維之﹐在內踝上五寸肉分中。上循股內廉﹐上行入少腹﹐會足太陰﹑厥陰﹑少陰﹑陽明於府捨﹐上會足太陰於大橫﹑腹哀﹐循脇肋會足厥陰於期門﹐上胸膈挾咽﹐與任脈會於天突﹑廉泉﹐上至前頂而終。

陽維脈起於諸陽之會﹐其脈發於足太陽金門穴﹐在足外踝下一寸五分﹐上外踝七寸﹐會足少陽於陽交﹐爲陽維之。循膝外廉﹐上髀厭﹐抵小腹側﹐會足少陽於居﹐循脇肋﹐斜上肘﹐上會手陽明﹑足太陽於臂﹐過肩前﹐與手少陽會於會﹑天﹐卻會手足少陽﹑足陽明於肩井﹐入肩後﹐會手太陽﹑陽蹺於兪﹐上循耳後。會手足少陽於風池﹐上腦空﹑承靈﹑正營﹑目窗。臨泣﹐下額與手足少陽﹑陽明五脈會於陽白﹐循頭入耳﹐上至本神而止。

帶脈起於季脇足厥陰之章門穴﹐同足少陽循帶脈﹐圍身一周如束帶然﹐又與足少陽會於五樞﹑維道。

二蹺爲病﹐苦癲癇寒熱﹐皮膚淫痺﹐少腹痛﹐裏急﹐腰及髖下相連陰中痛﹐男子陰疝﹐女子漏下。

二維爲病﹐陰陽不能相維﹐則悵然失志﹐溶溶不能自收持。陽維爲病苦寒熱﹐陰維爲病苦心痛。陽維主表﹐陰維主裏。

帶脈爲病﹐腹滿﹐腰溶溶如坐水中﹐婦人小腹痛﹐裏急後重﹐螈﹐月事不調﹐赤白帶下。

李瀕湖云﹕奇經八脈者﹐陰維也﹑陰維也﹑陰蹺也﹑陽蹺也﹑衝也﹑任也﹑督也﹐帶也。陽維起於諸陽之會﹐由外踝而上行於衛分。陰維起於諸陰之交﹐由內踝而上行於營分﹐所以爲一身之綱維也。陽蹺起於跟中﹐維外踝上行於身之左右。陰蹺起於跟中﹐循內踝上行於身之左右﹐所以使機關之蹺捷也。督脈起於會陰﹐循背而行於身之後﹐爲陽脈之總督﹐故曰陽脈之海。任脈起於會陰﹐循腹而行於身之前﹐爲陰脈之承任﹐故曰陰脈之海。衝脈起於會陰﹐夾臍而行﹐直衝於上﹐爲諸脈之衝要﹐故曰十二經之海。帶脈則橫圍於腰﹐狀如束帶﹐所以總約諸脈者也。是故陽維主一身之表﹐陰維主一身之裏﹐以乾坤言也。陽蹺主一身左右之陽﹐陰蹺主一身左右之陰﹐以東西言也。督主身後之陽﹐任﹑衝主身前之陰﹐以南北言也。帶脈橫束諸脈﹐以六合言也。是故醫而知乎八脈﹐則十二經十五絡之大旨得矣。

愚按﹕直行曰經﹐旁支曰絡。經有十二﹐手之三陰三陽﹑足之三陰三陽也。絡有十五者﹐十二經各有一別絡﹐而脾又有一大絡﹐並任﹑督二絡﹐爲十五絡也。合計二十七气﹐如泉之流不捨晝夜﹐陰脈營於五臟﹐陽脈營於六腑﹐終而復始﹐如環無端。其流溢之气入於奇經﹐轉相灌漑﹐八脈無表裏配合﹐不成偶。故曰奇也。正經猶溝渠﹐奇經猶湖澤﹐譬之雨降溝盈﹐溢於湖澤也。臟腑者﹐經絡之本根。經絡者﹐臟腑之枝葉﹐諳於經絡﹐則陰陽表裏﹑气血虛實了然於心目。初學人必先於是﹐神良者亦不外於是。第粗工昧之﹐詆其迂遠不切﹐智士察之﹐謂其應變無窮耳。

卷下

二﹑治則

《陰陽應象大論》曰﹕陰陽者﹐天地之道也﹐萬物之綱紀﹐變化之父母﹐生殺之本始﹐神明之府也﹐治病必求其本﹝此明天地萬物﹐變化生殺﹐總不出於陰陽﹐察乎此者可以當神明矣。故治病者萬緒紛然﹐必求於本﹐或本於陰﹐或本於陽﹐陰陽旣得﹐病祟焉逃。芩連姜附﹐盡可回春﹐參術硝黃﹐並能起死。此之未辧﹐畏攻畏補﹐憂熱憂寒﹐兩岐必至於誤生。廣絡遺譏於聖哲﹐本顧可弗求乎哉﹞。

《至眞要大論》曰﹕謹守病機﹐各司其屬﹐有者求之﹐無者求之﹐盛者責之﹐虛者責之﹐必先五勝﹐疏其血气﹐令其調達而致和平。此言病狀繁多﹐各宜細察﹐然總不外於虛實也。謹守者﹐防其變動也。病而曰機者﹐狀其所因之不齊﹐而治之不可不圓活也。屬者﹐有五臟之異﹑六腑之異﹑七情之異﹐六气之異﹑貴賤之異﹑老少之異﹐稟畀有虛實之異﹐受病有標本之異﹐風气有五方之異﹐運气有勝復之異﹐情性有緩急之異﹐有嘗貴後賤之脫營﹐嘗富後貧之气離守﹐各審其所屬而司其治也。有者求之二句﹐言一遇病癥﹐盒飯審其所屬之有無也。

盛者責之二句是一章之大綱﹐於各屬有無之間分別虛實而處治也。然至虛似實﹐大實似虛﹐此又不可不詳爲之辧也。必先五勝者﹐如木欲實﹐金當平之之類是也。疏其血气﹐非專以攻伐爲事。或補之而血气方行﹐或溫之而血气方和﹐或淸之而血气方治﹐或通之而血气方調﹐正須隨機應變﹐不得執一定之法﹐以應無窮之變也。此治虛實之大法﹐一部《內經》之關要也。

君一臣二﹐奇之制也﹐君二臣四﹐偶之制也﹔君二臣三﹐奇之制也﹔君二臣六﹐偶之制也﹝君者﹐品味少而分兩多。臣者﹐品味多而分兩少。奇制從陽﹐偶制從陰﹞。故曰﹕近者奇之﹐遠者偶之﹔汗者不以偶﹐下者不以奇﹝病在上者爲近﹐屬陽﹐故用奇方﹐取其輕而緩也。病在下者爲遠﹐屬陰﹐故用偶方﹐取其重而急也。

汗者不以偶﹐陰沈不能達表也。下者不以奇﹐陽升不能降下也﹞﹔補上治上制以緩﹐補下治下制以急﹐急則气味濃﹐緩則气味薄。適其至所﹐此之謂也﹝上藥宜緩﹐欲其曲畱上部﹔下藥宜急﹐欲其直達下焦。欲急者﹐須气味之濃﹐欲緩者﹐須气味之薄。緩急得宜﹐濃薄合度﹐則適其病至之所﹐何患劑之弗靈乎﹞。病所遠而中道气味之者﹐食而過之﹐無越其制度也﹝病之所在遠﹐而藥則必由於胃﹐用之無法則未達病所﹐則中道先受其气味矣。當於食爲度﹐而使遠近適宜﹐是過之也﹐過﹐猶達也。欲其近者﹐藥在食後﹐則食載藥而畱止於上﹐欲其遠者﹐藥在食前﹐則食墜藥而疾走於下。服藥有疾徐﹐根梢有升降﹐气味有緩急﹐藥劑有湯丸膏散﹐各須合法﹐無越其度也﹞。是故平气之道﹐近而奇偶﹐制小其服也。遠而奇偶﹐制大其服也。大則數少﹐小則數多﹐多則九之﹐少則二之﹝近病遠病﹐各有陰陽表裏之分﹐故遠方近方﹐各有奇偶相兼之法﹐或方奇而分兩偶﹐或方偶而分兩奇﹐此奇偶互用也。近而奇偶﹐制小其服﹐小則數多而盡於九。蓋數多則分兩輕﹐性力緩而僅及近病也。遠而奇偶﹐制大其服﹐大則數少﹐而止於二。蓋數少則分兩重﹐性力專而直達遠病也。是皆奇偶互用法之變也﹞﹐奇之不去則偶之﹐是謂重方。偶之不去﹐則反佐以取之﹐所謂寒熱溫涼﹐反從其病也﹝此變通之法也。始用藥奇而病不去﹐變而爲偶﹐奇偶疊用﹐是曰重方。重者﹐復也。若偶之而又不去﹐則當求其微甚眞假﹐反佐以取之。反佐者﹐順其性也﹐如以熱治寒而寒拒熱﹐則反佐以寒而入之﹕以寒治熱而熱格寒﹐則反佐以熱而入之。又如寒藥熱服﹐熱藥冷服﹐皆變通之妙用也。王太僕曰﹕熱與寒背﹐寒與熱違﹐微小之熱爲寒所折﹐微小之冷爲熱所消﹐大寒大熱必能與違性者爭﹐與異气者格﹐是以聖人反其佐以同其气﹐令聲應气求也﹞。

辛甘發散爲陽﹐酸苦湧泄爲陰﹐鹹味湧泄爲陰﹐淡味滲泄爲陽﹐六者或收或散﹐或緩或急﹐或燥或潤﹐或軟或堅﹐以所利而行之﹐調其气使其平也﹝湧﹐吐也。泄﹐瀉也。滲泄﹐利小便也。辛主散主潤﹐甘主緩﹐酸主收主急﹐苦主燥主堅﹐鹹主軟﹐淡主滲泄﹐各因其利而行之﹐气可平矣﹞。

寒者熱之﹐熱者寒之﹐微者逆之﹐甚者從之﹝義見上﹞﹐堅者削之﹐客者除之﹐勞者溫之﹐結者散之﹐畱者攻之﹐燥者濡之﹐急者緩之﹐散者收之﹐損者益之﹐逸者行之﹐驚者平之﹐上之下之﹐摩之浴之﹐薄之劫之﹐開之發之﹐適事爲故﹝溫之﹐甘溫能除大熱也﹐逸﹐卽安逸也。饑飽勞逸皆能成病﹐過於逸則气脈凝滯﹐故須行之。上者﹐吐也。摩者﹐按摩也。薄者﹐卽薄兵城下之義。適事爲故﹐猶雲中病爲度﹐適可而止﹐毋太過以傷正﹐毋不及以畱邪也﹞。

逆者正治﹐從者反治﹐從少從多﹐觀其事也﹝從少謂一從而二逆﹐從多爲二從而一逆也。事卽病也﹐觀其病之輕重﹐而爲之多少也﹞。

熱因寒用﹐寒因熱用﹐塞因塞用﹐通因通用﹐必伏其所主﹐而先其所因﹐其始則同﹐其終則異﹐可使破積﹐可使潰堅﹐可使气和﹐可使必已﹝寒病宜熱﹐然寒甚者格熱﹐須熱藥冷服。此熱因寒用也﹐熱病宜寒﹐然熱甚者格寒﹐須寒藥熱服﹐此寒因熱用也。塞因塞用者﹐如下气虛乏﹐中焦气壅﹐欲散滿則更虛其下﹐欲補下則滿甚於中﹐治不知本而先攻其滿﹐藥入或減﹐藥過依然﹐气必更虛﹐病必轉甚﹐不知少服則壅滯﹐多服則宣通﹐峻補其下則下自實﹐中滿自除矣。通因通用者﹐或挾熱而利﹐或凝寒而泄﹐寒者以熱下之﹐熱者以寒下之﹐伏其所主﹐利病之本也。先其所因者﹐求病之由也。其始則同﹐言正治也。其終則異﹐言反治也﹐明於反治﹐何病不愈﹞。

諸寒之而熱者取之陰﹐熱之而寒者取之陽﹐所謂求其屬也﹝用寒藥治熱病﹐而熱反增﹐非火有餘﹐乃陰不足也﹐陰不足則火亢﹐故當取之陰﹐但補陰則陽自退耳。用熱藥治寒癥﹐而寒反增﹐非寒有餘﹐乃陽不足也﹐陽不足則陰寒﹐故當取之陽﹐但補水中之火﹐則寒自消耳。求其屬者﹐求於本也。一水一火﹐皆於腎中求之﹐故王太僕曰﹕益火之源以消陰翳﹐壯水之主以制陽光﹐六味﹑八味二丸是也﹞。

夫五味入胃﹐各歸所喜攻﹐酸先入肝﹐苦先入心﹐甘先入脾﹕辛先入肺﹐鹹先入腎。久而增气﹐物化之常也﹐气增而久﹐夭之由也﹝增气者﹐助其气也。如黃連之苦﹐本入心瀉火﹐多服黃連﹐反助心火。故五味各歸﹐久而增气﹐气增必夭折﹐可不愼歟﹞。

《陰陽應象大論》曰﹕因其輕而揚之﹐因其重而減之﹐因其衰而彰之﹝輕者在表﹐宜揚而散之。重者在內﹐宜減而瀉之。衰者不補﹐則幽潛沈冤矣﹐補則再生﹐故曰彰﹞。形不足者﹐溫之以气﹕精不足者﹐補之以味﹝此彰之之法也。陽气衰微則形不足﹐溫之以气﹐則形漸復也。陰髓枯竭則精不足﹐補之以味﹐則精漸旺也﹞。其髙者﹐因而越之﹝髙者﹐病在上焦。越者﹐吐也﹐越於髙者之上也﹞﹐其下者﹐引而竭之﹝下者﹐病在下焦﹐竭者﹐下也﹐引其气液就下也﹐通利二便皆是也。或云引者﹐蜜導﹑膽導之類。竭者﹐承气﹑抵當之類﹞﹐中滿者﹐瀉之於內﹝中滿﹐非气虛中滿也﹐如脹滿而有水有積﹐傷寒而結胸便閉是也。內字與中字照應﹞。其有邪者﹐漬形以爲汗﹝漬﹐浸也﹐如布桃枝以取汗﹐或煎湯液以燻蒸﹐或表淸邪重﹐藥不能汗﹐或冬月天寒﹐發散無功﹐非漬形之法不能汗也﹞﹔其在皮者﹐汗而發之﹝邪在皮則淺矣﹐但分經汗之可也﹞﹔其悍者﹐按而收之﹝者﹐急也。悍者﹐猛也﹐怒气傷肝之癥也﹐按者﹐制伏酸收﹐如芍藥之類是也﹞﹐其實者﹐散而瀉之﹝陰實者﹐以丁﹑姜﹑桂﹑附散其寒。陽實者﹐以芩﹑連﹑梔﹑柏瀉其火﹞﹐審其陰陽﹐以別柔剛﹝審病之陰陽﹐施藥之柔剛﹞﹐陽病治陰﹐陰病治陽﹝陽勝者陰傷﹐治其陰者﹐補水之主也﹔陰勝者陽傷﹐治其陽者﹐補水中之火也﹞﹐定其血气﹐各守其鄕﹝或血或气﹐用治攸分﹐各不可紊也﹞。血實宜決之﹝導之下流﹐如決江河也﹞﹐气虛宜掣引之﹝提其上升﹐如手掣物也﹞。

《五常政大論》曰﹕病有久新﹐方有大小﹐有毒無毒﹐固宜常制矣﹝病久者﹐宜大劑﹔病新者﹐宜小劑。

無毒者﹐宜多用﹔有毒者﹐宜少用﹞。大毒治病﹐十去其六﹐常毒治病﹐十去其七﹐小毒治病﹐十去其八﹐無毒治病﹐十去其九﹝藥不及則病不痊﹐藥太過則正乃傷﹐大毒治病。十去其六﹐盒飯止矣。毒輕則可任﹐無毒則可久任也﹞﹐谷肉果菜﹐食養盡之﹐無使過之﹐傷其正也﹝病𨿽去而有未盡去者﹐當以飲食養正﹐而余邪自盡。若藥餌太過﹐便傷正气﹞。必先歲气﹐毋伐天和﹝五運有紀﹐六气有序﹐四時有令﹐陰陽有節﹐皆歲气也。人气應之以生長收藏﹐此天和也。於此未明﹐則犯歲气﹑伐天和矣﹞。

《六元正紀大論》黃帝問曰﹕婦人重身﹐毒之何如﹖岐伯曰﹕有故無殞﹐亦無殞也﹝有孕曰重身。毒之。

用毒藥也。故者﹐如下文大積大聚之故。有是故而用是藥﹐所謂有病則病當之﹐故孕婦不殞﹐胎亦不殞也﹞。

帝曰﹕願聞其故何謂也﹖岐伯曰﹕大積大聚﹐其可犯也﹐衰其大半而止﹝大積大聚﹐非毒藥不能攻﹐然但宜衰其大半﹐盒飯禁止﹐所謂大毒治病﹐十去其六者是也﹞。

愚按﹐論治之則﹐載由經籍﹐圓通之用﹐妙出吾心﹐如必按圖索驥﹐則後先易轍﹐未有不出者矣。子輿氏曰﹕梓匠輪輿﹐能與人以規矩﹐不能使人巧。故夫揆度陰陽﹐奇恆五中﹐決以明堂﹐審於終始﹐其亦巧於規矩者乎。

卷下

三﹑病能

《至眞要大論》曰﹕諸風掉眩﹐皆屬於肝﹝諸風者﹐風病不一也。掉﹐搖動也。眩﹐昏花也。風木善動﹐肝家之癥也﹐掉眩𨿽同﹐而虛實有別﹐不可不察焉﹞﹔諸寒收引﹐皆屬於腎﹝收﹐斂束也。引﹐牽急也。

筋脈攣急本是肝癥﹐而屬於腎者﹐一則以腎肝之癥同一治﹐一則腎主寒水之化﹐腎虛則陽气不充﹐營衛凝泣﹔肢體攣。所謂寒則筋急也﹞﹐諸气郁﹐皆屬於肺﹝者﹐喘急上逆。郁者﹐痞塞不通。肺主气﹐气有餘者﹐本經自伏之火﹔气不足者﹐則火邪乘之。虛實之分﹐極易淆誤﹐所當精辧。近世庸者。槪指爲肺熱而攻其有餘﹐虛虛之禍﹐良可嗟悼﹞﹔諸濕腫滿﹐皆屬於脾﹝脾司濕化﹐又主肌肉﹐內受濕淫﹐肌體腫滿﹐故屬於脾﹐土气太過﹐則濕邪盛行﹐其病驟至﹔法當分疏。土气不及﹐則木乘水侮﹐其病漸成﹐法當培補﹐二者易治﹐比於操刃﹞﹔諸熱瞀螈﹐皆屬於火﹝昏悶曰瞀﹐抽掣曰螈﹐邪熱傷神則瞀﹐亢陽傷血則螈﹐𨿽皆屬火﹐亦有虛實之分。丹溪曰﹔實火可瀉。岑連之屬﹔虛火可補﹐參之屬。仁人之言哉﹞﹐諸痛癢瘡﹐皆屬於心﹝熱甚則瘡痛﹐熱微則瘡癢﹐心主熱火之化﹐故痛癢諸瘡﹐皆屬於心也﹞﹐諸厥固泄﹐皆屬於下﹐﹝厥者﹐自下而逆上也﹐陰衰於下﹐則爲熱厥﹐陽衰於下﹐則爲寒厥。固者﹐二便不通也。陽虛則無气﹐而淸濁不化﹐寒也。火盛則水衰﹐而精液漧枯﹐熱也。泄者﹐二便不固也。命門火衰則陽虛失禁﹐寒也。腎宮水衰則火迫注泄﹐熱也。腎開竅於二陰﹐腎主二便﹐居下故也﹞﹔諸痿喘嘔﹐皆屬於上﹝痿廢應屬下部而屬於上者﹐何也﹖肺熱葉焦﹐發爲痿。

气急曰喘﹐病在肺也。有聲無物曰嘔﹐肺胃司之﹐總屬在上之癥﹞﹔諸禁鼓栗﹐如喪神守﹐皆屬於火﹝禁﹐卽噤也﹐寒厥切牙曰噤。鼓﹐鼓頷也。栗﹐戰栗也。寒戰而神不自持﹐如喪神守﹐皆火也。心火亢極﹐反兼勝己之化﹐此火實也﹐陽虛陰盛﹐气不衛外而寒戰者﹐此火虛也﹞﹔諸痙項彊﹐皆屬於濕﹝痙者﹐風濕而屈伸不利也。

項屬足太陽寒水﹐水卽濕也﹐故皆屬於濕﹞﹔諸逆衝上﹐皆屬於火﹝喘咳嘔吐﹐气滿逆急。皆衝逆之癥﹐火性炎上﹐故皆屬於火﹞﹔諸脹腹大﹐皆屬於熱﹝熱气內淫﹐變爲煩滿﹐故曰皆屬於熱。近世執此一句﹐因而誤人不可勝數﹐獨不聞經曰﹕歲水太過﹐腹大脛腫。歲火不及﹐脇滿腹大。流衍之紀﹐病脹。水郁之發﹐善脹。太陽之勝﹐腹滿。陽明之復﹐腹脹。又曰﹕適寒涼者脹。又曰﹕藏寒生滿病。又曰﹐胃中寒則脹滿。此九者﹐皆言寒脹也。故東垣曰﹐大抵寒脹多﹐熱脹少﹐良有本矣﹞﹐諸躁狂越﹐皆屬於火﹝躁者﹐煩躁也。狂者﹐妄亂也﹐越者﹐如登髙而歌之類。火入於肺則煩。火入於腎則躁。又有陰盛發躁。成無己曰﹕陰躁欲坐井中﹐但欲飲水﹑不得入口。東垣曰﹐陰躁欲坐井中﹐陽已先亡﹐醫猶不悟﹐重以寒藥投之﹐其死何疑﹖故曰內熱而躁者﹐有邪之熱也﹐屬火﹐外熱而躁者﹐無根之火也﹐屬寒。經之論狂屢見﹐屬虛寒者凡四條﹐是狂亦有寒熱之辧矣﹞﹔諸暴彊直﹐皆屬於風﹝暴﹐猝也。彊者﹐筋彊。直者﹐體直而不能屈伸也。肝主筋﹐其化風﹐故曰屬風﹐非天外入風也。內風多燥﹐若用風劑則益燥﹐故有治風先治血﹐血行風自滅之說也。輕與疏風則益燥﹐且腠理開張﹐反招風矣﹞﹔諸病有聲﹐鼓之如鼓﹐皆屬於熱﹝有聲﹐謂腸鳴也﹐鼓之如鼓﹐謂腹脹也﹐皆陽气逆壅﹐故曰屬熱。

二癥多有屬於寒者﹐盡信不如無書﹐其是之謂耶﹞﹔諸病腫﹐疼酸驚駭﹐皆屬於火﹝腫者﹐浮腫也。疼酸者﹐火在經也。驚駭者﹐火在髒也。然腫酸疼﹐屬於寒濕者不少﹐驚駭不寧﹐屬於不足者常多也﹞﹐諸轉反戾﹐水液混濁﹐皆屬於火﹝轉筋攣﹐燥熱所致﹐小便混濁﹐淸化不及﹐故皆屬熱﹐然而寒則筋急﹐諭如冬月嚴寒﹐則角弓增勁。心腎不足﹐多有便濁。經云﹕中气不足﹐溲便爲之變。讀者蓋通之可耳﹞﹔諸病水液﹐澄澈淸冷﹐皆屬於寒﹝澄澈淸冷者﹐寒水之本體﹐故皆屬寒﹞﹐諸嘔吐酸﹐暴注下迫﹐皆屬於熱﹝嘔逆者﹐火炎之象。吐酸者。肝木之實﹐暴注者﹐火性疾速﹐下迫者﹐火能燥物。此特道其常耳﹐虛寒之變﹐數癥常作﹐不可不知也﹞。

按﹕經言十九條﹐道其常也。余每舉其反者﹐盡其變也﹐王太僕深明病機之變﹐其所注疏﹐眞《內經》畫龍點睛手也。啟玄曰﹕如大寒而甚﹐熱之不熱﹐是無火也﹐當助其心。又如大熱而甚﹐寒之不寒﹐是無水也﹔熱動復止﹐倏忽往來﹐時動時止﹐是無水也﹐當助其腎。內格嘔逆﹐食不得入﹐是有火也。病嘔而吐﹐食入反出﹐是無火也。暴速注下﹐食不及化﹐是無水也。溏泄而久。止發無恆﹐是無水也。故心盛則熱﹐腎盛則寒﹐腎虛則寒動於中﹐心虛則熱收於內。又熱不得寒﹐是無水也﹐寒不得熱﹐是無火也﹐夫寒之不寒﹐責之無水﹐熱之不熱﹐責其無火。熱之不久﹐責心之虛﹐寒之不久﹐責腎之少。方有治熱以寒﹐寒之而火食不入﹐攻寒以熱﹐熱之而昏躁以生﹐此爲气不疏通﹐壅而爲是也。余以太僕此語爲岐黃傳神﹐常自誦憶﹐並勉同志。

《生气通天論》曰﹕因於寒﹐欲如運樞﹐起居如驚﹐神气乃浮﹝陽气不固﹐四時之邪乃能幹之。經曰﹕冬三月﹐此謂閉藏。水冰地坼﹐無擾乎陽。又曰﹕冬日在骨﹐蟄虫周密﹐君子居室。皆言冬令宜閉藏也。因者﹐病因也。因寒而動者﹐內而欲心妄動﹐如運樞之不停﹐外而起居不節。如驚气之震動﹐則與天令相違﹐神气不能內斂﹐皆浮越於外矣﹞﹕因於暑﹐汗﹐煩則喘喝﹐靜則多言﹝此言動而得之﹐爲中熱之候也。炎蒸勞役。病屬於陽﹐故多汗而煩﹐气髙喘喝。卽感之輕而靜者﹐亦精神內亂﹐言語無倫也﹞﹐體若燔炭﹐汗出而散﹝此言靜而得之。爲中暑之候也。納涼飲冷﹐病屬於陰﹐熱气抑遏﹐體如燔炭﹐必得發汗﹐而陰鬱之气始散也。香薷一味爲夏月發汗之要藥﹐其性溫熱﹐止宜於中暑之人。若中熱者誤服之﹐反成大害﹐世所未知﹞﹔因於濕﹐首如裹﹐濕熱不攘﹐大筋軟短﹐小筋弛長﹔軟短爲拘﹐弛長爲痿﹝土旺四季之末﹐發無常期。首如裹者。濕傷則頭面壅重也。

濕久成熱﹐須藥以攘奪之﹐苟爲不奪﹐則熱傷陰血﹐筋無以榮﹐大筋拘而不伸﹐小筋弛而無力矣﹞﹔因於气﹐爲腫﹐四維相代﹐陽气乃竭﹝肺金主气﹐病因於气者﹐秋令之邪也。腫者﹐气化失宜﹐乃爲腫脹也。四維者﹐四肢也。相代者﹐言足腫不能行﹐手代之以扶倚也﹐气不能治﹐終歸於竭矣﹞。

陽气者﹐煩勞則張﹐精絕﹐辟積於夏﹐使人煎厥﹝陽春主生發之气﹐此言春令之邪也。气方生而煩勞太過﹐則气張於外﹐精絕於內。春令邪辟之气﹐積久不散﹐至夏未痊﹐則火旺而眞陰如煎﹐火炎而虛气逆上﹐故曰煎厥。按《脈解篇》曰肝气失治﹐善怒者名曰煎厥。則此節指春令無疑。舊疏從未及之﹐豈非千慮一得﹞。

大怒則形气絕﹔而血菀﹝菀﹐茂也﹐結也﹞於上﹐使人薄厥﹝怒气傷肝﹐肝爲血海﹐怒則气上﹐气逆則絕﹐所以血菀上焦﹐相迫曰薄﹐气逆曰厥﹐气血俱亂﹐故爲薄厥。蓋積於上者﹐勢必厥而吐也。薄厥者﹐气血之多而盛者也﹞。有傷於筋﹐縱﹐其若不容﹝怒傷而至於血厥﹐則筋無以榮﹐緩縱不收﹐若不能容矣﹞。汗出偏沮﹐使人偏枯﹝偏者﹐或左或右﹐止出半邊也。沮者。言此旣偏出﹐彼卽阻滯矣。久則衛气不固﹐營气失守﹐當爲偏枯﹐卽半身不遂也﹞。汗出見濕﹐乃生痤﹝音鋤﹞﹝音沸﹐汗出則玄府開張﹐若涼水浴之﹐卽見濕矣。畱於膚腠﹐甚者爲痤﹐微者爲痱。痤。小癤也。痱﹐暑疹也﹞。髙粱之變﹐足生大疔﹐受如持虛﹝髙粱﹐卽肥甘也。變﹐病也。足﹐能也。濃味不節﹐蓄爲灼熱﹐能生大疔。日積月累﹐感發最易﹐如持虛之器以受物也﹞。

勞汗當風﹐寒薄爲﹝音渣﹞。郁乃痤﹝形勞汗出﹐坐臥當風﹐寒气薄之﹐液凝爲﹐卽粉刺也。若郁而稍重﹐乃若小癤﹐其名曰痤﹞。

開闔不得﹐寒气從之﹐乃生大僂﹝夏則腠理開而發泄﹐冬則腠理闔而閉藏﹐與時偕行也。若當開不開﹐當閉不閉﹐不得其宜﹐爲寒所襲﹐畱於筋絡之間﹐軟急不舒﹐形爲俯僂矣﹞。陷脈爲﹐畱連肉腠﹝陷脈者﹐寒气自筋絡而陷入脈中也。﹐鼠之屬﹐邪久不散﹐則漸深矣﹞。兪气化薄﹐傳爲善畏﹐及爲驚駭﹝寒气漸深﹐自脈而流於經兪﹐侵及臟腑﹐故爲恐畏驚駭也﹞。營气不從﹐逆於肉理﹐乃生癰腫﹝營行脈中﹐邪气陷脈﹐則營气不從﹐故逆於肉而癰腫生焉﹞。魄汗未盡﹐形弱而气爍﹐穴兪已閉﹐發爲風瘧﹝肺主皮毛﹐汗之竅也﹐肺實藏魄﹐故名魄汗。汗出未透﹐則熱郁於內﹐形气俱爍﹐兪穴以閉﹐畱止之邪必爲風瘧矣﹞。

春傷於風﹐邪气畱連﹐乃爲洞泄﹝春傷於風﹐則肝木侮土﹐故爲洞泄﹞﹐夏傷於暑﹐秋爲瘧﹝夏傷於暑﹐伏而不發﹐秋气收束﹐寒郁爲熱﹐故寒熱交爭而成瘧。者﹐瘧之通稱﹐非有別義﹞﹔秋傷於濕﹐上逆而咳﹐發爲痿厥﹝土旺於四季之末﹐秋末亦可傷濕﹐秋气通於肺﹐濕郁成熱﹐上乘肺金﹐气逆而咳﹐曰上逆者﹐濕從下受故也﹞﹔冬傷於寒﹐春必溫病﹝冬傷於寒﹐寒毒藏於陰分﹐至春始發。名爲溫病﹐以時令得名也。春不發而至於夏﹐卽名熱病矣﹞。

味過於酸﹐肝气以津﹐脾气乃絕﹝曲直作酸﹐肝之味也。過於食酸﹐久而增气﹐木乘土位﹐脾气乃絕﹞﹔味過於鹹﹐大骨气勞﹐短肌﹐心气抑﹝鹹爲腎味﹐過食則傷腎﹐腎主骨﹐故大骨气勞。鹹走血﹐血傷故肌肉短縮﹐咸從水化﹐水勝則火囚﹐故心气抑﹞﹐味過於甘﹐心气喘滿﹐色黑﹐腎气不衡﹝甘歸土味﹐過食則緩滯上焦﹐故心气喘滿。甘從土化﹐土勝則水病﹐故黑色見而腎气不衡矣。衡﹐平也﹞﹐味過於苦﹐脾气不濡﹐胃气乃濃﹝苦味太過﹐則心傷而脾失其養﹐且苦者性燥﹐故不濡也。《五味論》曰﹕苦入於胃﹐穀气不能勝苦﹐苦入下脘﹐三焦之道閉而不通﹐故變嘔。可見苦寒損中﹐令脾之正气不濡﹐胃之邪气乃濃。濃者﹐脹滿之類也﹞﹔味過於辛﹐筋脈沮弛﹐精神乃央﹝味過於辛﹐則肺气乘肝﹐肝主筋﹐故筋脈沮弛。辛味多散﹐則精耗神傷﹐故曰央。央當作殃﹞。

《陰陽別論》曰﹕二陽之病發心脾﹐有不得隱曲﹐女子不月﹝陽明爲二陽﹐胃傷而心脾受病者﹐何也﹖脾與胃爲夫妻﹐夫傷則妻亦不利也。心與胃爲子母﹐子傷則母亦不免焉。不得隱曲﹐陽事病也﹐胃爲水穀气血之海﹐化營衛而潤宗筋。《厥論》曰﹕前陰者﹐宗筋之所聚﹐太陰﹐陽明之所合也。《痿論》曰﹕陰陽總宗筋之會﹐而陽明爲之長。故胃病則陽事衰也。女子不月者﹐心主血﹐脾統血﹐胃爲血气之海﹐三經病而血閉矣﹞﹐其傳爲風消﹐其傳爲息賁者﹐死不治﹝胃家受病﹐久而傳變﹐則肝木勝土﹐風淫而肌體消削﹐胃病則肺失所養﹐故气息奔急。隱曲害者精傷﹐精傷則火亢乘金﹐元本敗而賊邪興﹐死不治矣﹞。

三陽爲病發寒熱﹐下爲癰腫﹐及爲痿厥﹐其傳爲索澤﹐其傳爲頹疝﹝太陽爲三陽﹐屬表﹐故發寒熱與癰腫。足太陽之脈從頭下背﹐貫臀入﹐循抵足﹐故足膝無力而痿﹐逆冷而厥﹐足肚酸疼而爲。表有寒熱﹐則潤澤之气必皆消索。頹疝者﹐小腹控引睪丸而痛也﹞。

一陽發病﹐少气﹐善咳﹐善泄﹐其傳爲心掣﹐其傳爲隔﹝少陽爲一陽﹐膽與三焦也。膽屬木﹐三焦屬火﹐壯火食气﹐相火刑金﹐故少气善咳。木旺則侮土﹐故善泄。三焦火動﹐則心掣而不寧。膽气乘脾﹐則隔塞而不利﹞。二陽一陰發病﹐主驚駭﹑背痛﹑善噫﹑善欠﹐名曰風厥﹝二陽﹐胃與大腸也。一陰﹐肝與心主也﹐肝胃二經皆主驚駭﹐經曰﹕東方通於肝﹐其病發驚駭。又曰足陽明病﹐聞木音則惕然而驚是也。手陽明之筋皆挾脊﹐故背痛﹐噫﹐噯气也﹐其主在心。經曰﹕上走心爲噫者﹐陰盛而上走於陽明﹐陽明絡屬心也。欠𨿽主於腎﹐而經云足陽明病爲數欠﹐則胃亦病欠也。肝主風﹐心包主火﹐風熱相搏﹐故病風厥﹞。二陰一陽發病﹐善脹﹑心滿﹑善气﹝二陰﹐心與腎也。一陽﹐膽與三焦也。膽乘心則脹﹐腎乘心則滿﹐三焦病則上下不通﹐故善气﹞。三陽三陰發病﹐爲偏枯痿易﹐四肢不舉﹝三陽﹐膀胱。小腸也。三陰﹐脾﹑肺也﹐膀胱之脈自頭背下行兩足﹐小腸之脈自兩手上行肩胛﹐且脾主四肢﹐肺主气﹐四經俱病﹐當爲偏枯等癥。易。變易也。彊者﹐變而爲痿也﹞。

所謂生陽﹑死陰者﹐肝之心謂之生陽﹝得陽則生﹐失陽則死﹐故曰生陽﹑死陰也﹐自肝傳心﹐以木生火﹐得之生气﹐是謂生陽﹐不過四日而愈﹞﹐心之肺謂之死陰﹝心傳肺者﹐爲火克金﹐故曰死陰﹐不過三日死﹞﹐肺之腎謂之重陰﹝肺金腎水﹐𨿽曰子母相傳﹐而金水俱病﹐則重陰而陽絕矣﹞。腎之脾謂之辟陰﹐死不治﹝土本制水﹐而水反侮脾﹐是謂辟陰。辟者﹐放僻也﹞。

結陽者﹐腫四肢﹝陽﹐六陽也﹐四肢爲諸陽之本﹐故云﹞﹔結陰者﹐便血一升﹐再結二升﹐三結三升﹝陰﹐六陰也。陰主血﹐邪結陰分﹐故當便血。病淺者﹐一升卽愈。若不愈而再結﹐邪甚於前矣﹐故便血二升。

更不愈爲尢甚﹐故便血三升﹞。陰陽結斜﹐多陰少陽﹐曰石水﹐少腹腫﹝斜。當作邪。六陰六陽諸經皆能結聚水邪﹐若多在陰經﹐少在陽經﹐病生石水。沈堅在下﹐癥則少腹腫也﹞﹔二陽結謂之消﹝胃與大腸經也﹐陽邪結於腸胃﹐則成三消之癥﹐多飲而渴不止爲上消﹐多食而饑不止爲中消。多溲而膏濁不止爲下消﹞﹔三陽結謂之隔﹝膀胱﹑小腸二經也。邪結膀胱﹐則气化不行﹐津液阻絕。小腸居大腸之上﹑胃之下﹐盛水谷而釐淸濁者也。邪乘之則水液不前﹐糟粕不後﹐二者皆痞隔之象也﹞﹐三陰結謂之水﹝脾肺二經也。脾土制水﹐土受邪則水反侮之﹐肺金生水﹐金气病則水不能輸﹐故寒結三陰而水脹之癥作矣﹞﹔一陰一陽結謂之喉痺﹝一陰﹐肝與心主也﹐一陽﹐膽與三焦也。肝膽屬木﹐心主三焦屬火﹐四經皆亢上﹐其脈並絡於喉﹐陽邪內結﹐痺癥乃生。痺者﹐閉也﹞。

《靈樞﹟經脈》篇曰﹕﹝肺﹐手太陰也﹞是動則病肺脹滿膨膨而喘咳﹝動者﹐變也﹐變常而病也。肺脈起中焦﹐循胃上膈屬肺﹐故病如此﹞﹐缺盆中痛﹐甚則交兩手而瞀﹐此謂臂厥﹝缺盆近肺﹐肺病則痛。瞀﹐麻木也。

肺脈出腋下行肘臂﹐故臂厥﹞。是主肺所生病者﹐咳﹐上气喘渴﹐煩心胸滿﹐臂內前廉痛厥﹐掌中熱﹝喘者﹐气上而聲粗息急也。渴者﹐金令燥也。太陰之別﹐直入掌中。故爲痛厥掌熱﹞。气盛有餘﹐則肩背痛﹐風寒﹐汗出中風﹐小便數而欠﹝肺之筋結於肩背﹐故气盛則痛。肺主皮毛﹐風寒在表﹐故汗出中風。母病傳子﹐故腎病而小便數且欠也﹞。气虛則肩背痛寒﹐少气不足以息﹐溺色變﹝肩背處上焦爲陽分﹐气虛則陽病﹐故爲痛爲寒爲少气。金衰則水涸﹐故溺色變爲黃赤﹞。

﹝大腸﹐手陽明也﹞是動則病齒痛頸腫﹝陽明支脈從缺盆上頸貫頰﹐入下齒中﹞。是主津液所生病者﹝大腸或泄或閉﹐皆津液病也﹞。目黃口漧﹐鼽衄喉痺﹐肩前痛﹐大指次指痛不用﹝皆本經之脈所過﹐故如此﹞。

气有餘則當脈所過者熱腫﹐虛則寒栗不復﹝不復﹐不易溫也﹞。

﹝胃﹐足陽明也﹞是動則病灑灑振寒﹐善伸數欠﹐顏黑﹝振寒者﹐肝風勝也。伸者﹐胃之郁也。欠與顏黑﹐腎象也﹐土虛水侮﹐故腎之象見﹞﹐病至則惡人與火﹐聞木音則惕然而驚﹐心欲動﹐獨閉戶塞牖而處﹐甚則欲上髙而歌﹐棄衣而走﹝陽明熱甚﹐則惡人與火。驚聞木音者﹐土畏木也。欲閉戶者﹐火動則畏光明也。上髙而歌者﹐火性上越且陽盛﹐則四肢實也。棄衣而走者﹐中外皆熱也﹞。賁響腹脹﹐是爲厥﹝賁響者﹐腹如雷鳴也。﹐足脛也。陽明之脈﹐自膝下脛﹐故脛厥逆﹞。是主血所生病者﹝陽明爲受谷而多血之經﹞﹐狂瘧溫淫汗出﹐鼽衄﹐口唇胗﹐頸腫喉痺﹝熱甚則狂﹐風甚則瘧﹐且汗出衄血﹑口唇瘡等癥﹐皆本經經脈之所過也﹞﹐大腹水腫﹐膝臏腫痛﹐循膺﹑乳﹑气街﹑股﹑伏兔﹑外廉﹑足跗上皆痛﹐中指不用﹝陽明脈從缺盆下乳挾臍腹﹑前陰﹐由股下足﹐以入中指﹐故病狀如上﹞。气盛則身以前皆熱﹐其有餘於胃﹐則消穀善饑﹐溺色黃﹝此陽明實熱﹐在經在髒之辧也﹞。气不足則身以前寒栗﹐胃中寒則脹滿﹝此陽明虛寒在經在髒之辧也﹞。

﹝脾﹐足太陰也﹞是動則病舌本彊﹐食則嘔﹝脈連舌本故彊﹐脾虛不運故嘔﹞﹐胃脘痛﹐腹脹善噫﹝脾脈入腹絡胃﹐故爲痛爲脹。陰盛而上走陽明﹐故气滯爲噫﹞﹐得後與气則快然如衰﹝後﹐大便也。气﹐轉失气也﹐气通故快﹞﹐身體皆重﹝脾主肌肉﹐脾主濕﹐濕傷則體重﹞。是主脾所生病者﹐舌本痛﹐體不能動搖﹐食不下﹐煩心﹐心下急痛﹐溏﹑瘕泄﹐水閉﹐黃膽﹐不能臥﹐彊立股膝內腫厥﹐足大指不用﹝支者﹐上膈注心﹐故爲煩心與痛。溏者﹐水泄也。瘕者﹐痢疾也。水閉者﹐土病不能治水也﹐水閉則濕熱壅而爲疸﹐爲不臥。脾脈起於足拇﹐以上膝股﹐腫與厥之所由生也﹞。

﹝心﹐手少陰也﹞是動則病嗌干心痛﹐渴而欲飲﹐是爲臂厥。是主心所生病者﹝支者﹐從心系上咽﹐故嗌干心痛﹐火炎故渴﹐脈循臂內﹐故爲臂厥﹞﹐目黃脇痛﹐臂內後廉痛厥﹐掌中熱痛﹝脈系目系﹐故目黃。出腋下﹐故脇痛。循臂入掌﹐故有熱痛等癥﹞。

﹝小腸﹐手太陽也﹞是動則病嗌痛頷腫﹐不可以顧﹐肩似拔﹐似折﹝經脈循咽下膈﹐支者循頸上頰﹐循繞肩﹐故爲病如上﹞。是主液所生病者﹝小腸分水谷﹐故主液﹞﹐耳聾目黃頰腫﹐頸頷肩肘臂外後廉痛﹝皆經脈所及也﹞。

﹝膀胱﹐足太陽也﹞是動則病衝頭痛﹝本經脈上額入腦﹐故邪气沖而頭痛﹞。目似脫﹐項如拔﹐脊痛腰似折﹐髀不可以曲﹐如結﹐如裂﹐是爲踝厥﹝皆經脈所及之病也﹞。是主筋所生病者﹝周身之筋﹐惟足太陽至多至大﹐故凡筋癥﹐皆足太陽水虧也﹞﹐痔瘧狂癲疾﹝脈入肛﹐故爲痔。經屬表﹐故爲瘧。邪入太陽﹐故爲狂癲﹞﹐頭囪項痛﹐目黃淚出鼽衄﹐項背腰尻腳皆痛﹐小指不用。﹝皆本經所過之癥﹞。

﹝腎﹐足少陰也﹞是動則病饑不欲食﹝水中有火﹐爲脾之母。眞火不生土則脾虛﹐𨿽饑不能食矣﹞﹐面如漆柴﹐咳唾則有血﹐喝喝而喘﹝腎之本色見者﹐精衰故也﹐吐血與喘﹐水虛而火刑金也﹞。坐而欲起﹐目如無所見﹝坐而欲起﹐陰虛則不能靜也﹐腎虛則瞳神昏眩﹐故無所見也﹞﹐心如懸若饑狀﹝相火不寧﹐君主亦不自安也。如懸若饑﹐心腎不交也﹞﹐气不足則善恐﹐心惕惕如人將捕之﹐是爲骨厥﹝腎志恐﹐故如捕也﹐腎主骨﹐故爲骨厥﹞。是主腎所生病者﹐口熱舌漧﹐咽腫上气﹐嗌漧及痛﹐煩心心痛﹝經脈之病也﹞﹐黃膽腸﹝黃膽腸﹐咎由濕熱﹐水虛者多有之﹞﹐脊股內後廉痛﹐痿厥嗜臥﹐足下熱而痛﹝皆經脈所及之病﹐精竭者神疲﹐故嗜臥﹐身半以下﹐腎所主也﹐故足痛﹞。

﹝心主﹐手厥陰心包絡也﹞是動則病手心熱﹐臂肘攣急﹐腋腫﹐甚則胸脇支滿﹐心中大動﹝皆經脈之所及﹞﹐面赤目黃﹐喜笑不休﹝心之華在面﹐在聲爲笑﹐故見癥如此﹞。是主脈所生病者﹝心主血脈﹞﹐煩心心痛﹐掌中熱﹝經脈病也﹞。

﹝三焦﹐手少陽也﹞是動則病耳聾﹐渾渾﹐嗌腫喉痺﹝經脈所過之病﹞。是主气所生病者﹝三焦爲水府﹐水病必由於气﹞﹐汗出﹐目銳痛﹐頰痛﹐耳後肩肘臂外皆痛﹐小指次指不用﹝三焦出气﹐以溫肌肉﹐充皮膚﹐故爲汗出諸病﹐皆經脈所過也﹞。

﹝膽﹐足少陽也﹞是動則病口苦﹐善太息﹝膽病汁溢﹐故口苦。膽郁則太息﹞﹐心脇痛不能轉側﹝別脈貫心循脇﹞﹐甚則面微有塵﹐體無膏澤﹝別脈散於面﹐膽受金殘﹐則燥癥見矣﹞﹐足外反熱﹐是爲陽厥﹝本經脈出外踝之前﹐故足外反熱﹐熱上逆﹐名陽厥﹞。是主骨所生病者﹝膽而主骨病者﹐乙癸同元也﹞﹐頭痛頷痛﹐目銳痛﹐缺盆中腫痛﹐腋下腫﹐馬刀俠癭﹝馬刀﹐瘰也。俠癭﹐俠頸之癅也﹞﹐汗出振寒﹐瘧﹝少陽居三陽之中﹐半表半里﹐故陽勝則汗出﹐風勝則振寒而爲瘧也﹞﹐胸脇肋髀膝外至脛絕骨外踝前及諸節皆痛﹐小指次指不用﹝皆經脈所過之病﹞。

﹝肝﹐足厥陰也﹞是動則病腰痛不可以俯仰﹝支別者﹐與太陰﹑少陽之脈同結腰踝﹐故腰痛﹞﹐丈夫疝﹐婦人少腹腫﹝脈繞陰器﹐故控睪而痛爲疝癥。婦人少腹腫﹐亦疝也﹞﹐甚則嗌漧﹐面塵脫色﹝脈循喉上額﹐支者從目系下頰﹐故其病如此﹞。是肝所生病者﹐胸滿嘔逆飧泄﹐狐疝遺溺閉癃﹝上行者挾胃貫膈﹐下行者過陰器﹐故爲是諸病﹞。

《通評虛實論》曰﹕邪气盛則實﹐精气奪則虛﹝此二語爲醫宗之綱領﹐萬世之準繩。其言若淺而易明﹐其旨實深而難究。夫邪气者﹐風﹑寒﹑暑﹐濕﹐燥﹐火。精气﹐卽正气﹐乃穀气所化之精微。盛則實者﹐邪气方張名爲實癥﹐三候有力名爲實脈。實者瀉之﹐重則汗吐下﹐輕則淸火降气是也。奪則虛者﹐亡精失血﹐用力勞神﹐名爲內奪﹔汗之下之﹐吐之淸之﹐名爲外奪。气怯神疲名爲虛癥﹐三候無力名爲虛脈。虛者補之﹐輕則溫補﹐重則熱補是也。無柰尙子和﹑丹溪之說者﹐輒曰瀉實﹐尙東垣﹑立齋之說者﹐輒曰補虛﹐各成偏執﹐鮮獲圓通﹐此皆賴病合法耳﹐豈所爲法治病乎﹖精於法者﹐止辧虛實二字而已。

其中大實大虛﹐小實小虛﹐似實似虛﹐更貴精詳。大虛者﹐補之宜峻宜溫﹐緩則無功也。大實者﹐攻之宜急宜猛﹐遲則生變也。小虛者﹐七分補而三分攻﹐開其一面也。小實者﹐七分攻而三分補﹐防其不測也。至於似虛似實﹐舉世淆訛﹐故曰至虛有盛候﹐反瀉銜冤﹔大實有羸狀﹐誤補益疾﹐辧之不可不精﹐治之不可不審也﹐或攻邪而正始復﹐或養正而邪自除﹐千萬法門﹐只圖全其正气耳。嗟乎﹖實而誤補﹐固必增邪﹐尙可解救﹐其禍猶小﹔虛而誤攻﹐眞气立盡﹐莫可挽回﹐其禍至大。生死關頭﹐良非渺小﹐司命者其愼之哉﹞。

《調經論》﹕帝曰﹕陽虛則外寒﹐陰虛則內熱﹐陽盛則外熱﹐陰盛則內寒……不知其所由然也﹐岐伯曰﹕陽受气於上焦﹐以溫皮膚分肉之間﹐令寒气在外﹐則上焦不通﹐上焦不通﹐則寒气獨畱於外﹐故寒栗﹝陽气者﹐衛外而爲固者也。陽虛則無气以溫皮膚﹐命曰無火。上焦所以不通﹐獨有寒气而已矣﹞。帝曰﹕陰虛生內熱柰何﹖岐伯曰﹕有所勞倦﹐形气衰少﹐穀气不盛﹐上焦不行﹐下脘不通﹐胃气熱﹐熱气燻胸中﹐故內熱﹝陰气營於內者也。有所勞倦﹐則脾胃受傷。脾主肌肉﹐亦主運化﹐穀气以生眞气﹐土衰則形肉與中气俱衰﹐穀气減少﹐脾虛下陷則上焦不行﹐下脘不通矣。脾陰不足則胃熱﹐肺居胸中﹐熱上燻肺則內熱也。此言勞倦傷脾﹐故見癥如上。

若色欲所傷﹐眞水耗竭﹐火無所畏﹐亢而刑金﹐此之內熱﹐尢爲難療﹞。帝曰﹕陽盛生外熱柰何﹖岐伯曰﹕上焦不通利﹐則皮膚致密﹐腠理閉塞﹐玄府不通﹐衛气不得泄越﹐故外熱﹝陽主在上﹐又主在表﹐故陽亢則上壅而表熱﹐此傷寒之候也﹞。帝曰﹕陰盛生內寒柰何﹖岐伯曰﹕厥气上逆﹐寒气積於胸中而不瀉﹐不瀉則溫气去﹐寒獨畱﹐則血凝泣﹐凝則脈不通﹐其脈盛大以澀﹐故中寒﹝寒气入髒﹐則陽气去矣。寒獨畱者﹐如冬令嚴寒﹐萬物閉蟄之象﹐故脈不通而澀。此內傷之候也﹞。

《調經篇》云﹕因飲食勞倦﹐損傷脾胃﹐始受熱中﹐末傳寒中﹝始受者﹐病初起也。末傳者﹐久而不愈也。初起病時﹐元气未虛﹐邪气方實﹐實者多熱﹐及病之久﹐邪气日退﹐正气日虛﹐虛者多寒。古人立法﹐於始受熱中者﹐實則瀉其子。夫肺金爲脾土之子而實主气﹐气有餘便是火﹐故凡破气淸火之劑皆所以瀉其子也﹐於末傳寒中者﹐虛則補其母。夫少火爲脾土之母而實主營運三焦﹐熟腐五穀﹐故凡溫中益火之劑皆所以補其母也。

每見近世不辧虛實﹐一遇脾病﹐如脹滿﹑如停滯﹐如作痛﹑如發熱之類﹐槪以淸火疏气之藥投之﹐虛虛之禍可勝數哉﹞。

《玉機眞藏論》曰﹕脈盛﹐皮熱﹐腹脹﹐前後不通﹐悶瞀﹐此謂五實﹝實者﹐邪气實也。心受邪則脈盛﹐肺受邪則皮熱﹐脾受邪則腹脹﹐腎受邪則前後不通﹐肝受邪則悶瞀。肝脈貫膈﹐气逆上也﹞﹔脈細﹐皮寒﹐气少﹐泄利前後﹐飲食不入﹐此謂五虛﹝虛者﹐正气虛也。心虛則脈細﹐肺虛則皮寒﹐肝虛則气少﹐腎虛則泄利前後﹐脾虛則飲食不入。五實五虛﹐皆死候也﹞。

漿粥入胃﹐泄注止﹐則虛者活﹝治虛之法﹐先扶根本。漿粥入胃則脾土將復﹐泄注旣止則腎水漸固﹐𨿽犯虛死﹐自可回生也﹞﹐身汗得後利﹐則實者活﹝治實之法﹐汗下爲要﹐身旣得汗則表邪解﹐後旣得利則裏邪去﹐𨿽犯實死之條﹐邪退則活矣﹞。

《舉痛論》﹕帝曰﹕余知百病生於气也﹐怒則气上﹐喜則气緩﹐悲則气消﹐恐則气下﹐寒則气收﹐熱則气泄﹐驚則气亂﹐勞則气耗﹐思則气結﹐九气不同﹐何病之生﹖岐伯曰﹕怒則气逆﹐甚則嘔血及飧泄﹐故气上矣﹝肝木主春升之令﹐怒傷之﹐如雷奮九天﹐故气逆也。血屬陰﹐主靜定而潤下﹐肝逆而上。且爲血海﹐則陰血不得安其靜定之常﹐故嘔逆也。木旺侮脾﹐脾傷則不化谷而飧泄﹐是以气逆而上也﹞。喜則气和志達﹐榮衛通利﹐故气緩矣﹝和達通利﹐若不爲病矣。不知大喜則气散而不收﹐緩慢不能攝持﹐故《本神》篇曰喜樂者神憚散而不藏是也﹞。悲則心系急﹐肺布葉舉﹐而上焦不通﹐榮衛不散﹐熱气在中﹐故气消矣﹝悲生於心﹐故心系急。

並於肺則肺葉舉﹐不通不散則气壅而爲火﹐火主刑金﹐金主气﹐故气消也﹞。恐則精卻﹐卻則上焦閉﹐閉則气還﹐還則下焦脹﹐故气不行矣﹝恐傷腎則精卻﹐卻者﹐退而不能上輸也。上焦閉則失上升之路﹐還而下陷﹐夫气以上升爲行﹐下陷則不行矣﹞。寒則腠理閉﹐气不行﹐故气收矣﹝寒束其外﹐則腠理閉密﹐陽气不舒﹐凍而收斂矣﹞。炅則腠理開﹐營衛通﹐汗大泄﹐故气泄矣﹝炅者﹐熱也﹐如天行夏令﹐腠理開通﹐气從汗散﹐故曰气泄﹞。驚則心無所倚﹐神無所歸﹐慮無所定﹐故气亂矣﹝卒然驚駭則神志飄蕩﹐動而不寧﹐主不明則天下亂﹐卽气亂之旨也﹞。勞則喘息汗出﹐外內皆越﹐故气耗矣﹝用力太過﹐則疲勞而气動﹐內則奔於肺而爲喘﹐外則達於表而爲汗﹐故曰外內皆越﹐而气自耗矣﹞。思則心有所存﹐神有所歸﹐正气畱而不行﹐故气結矣﹝思則志凝神聚﹐气乃畱而不散﹐故名爲結﹞。

《風論》曰﹕風者﹐善行而數變﹐腠理開則灑然寒﹐閉則熱而悶﹝風屬陽而性動﹐故善行數變﹞﹐其寒也則衰食飲﹐其熱也則消肌肉﹐故使人栗而不能食﹝寒則胃气不能健運﹐故食衰。熱則津液潤澤﹐故消瘦。

栗﹐卽戰栗也﹞。

風气與陽明入胃﹐循脈而上至目內﹐其人肥則風气不得外泄﹐則爲熱中而目黃﹔人瘦則外泄而寒﹐則爲寒中而泣出﹝風气入胃﹐胃脈上行目系﹐人肥則腠密而邪不得泄。故熱中而目黃。人瘦則腠疏而邪气易泄﹐故寒中而泣出﹞。風气與太陽俱入﹐行諸脈兪﹐散於分肉之間﹐與衛气相干﹐其道不利﹐故使肌肉憤而有瘍﹔衛气有所凝而不行﹐故其肉有不仁也﹝五臟六腑之兪﹐皆附於背﹐故風由太陽經入者﹐邪必行諸脈兪而散於分肉。

分肉者﹐衛气之所行也﹐衛气晝行於陽﹐自太陽始﹐風與衛相薄﹐故气道澀而不利。風气凝結﹐故憤腫脹而爲瘡瘍。衛气因風時或不行﹐則痺而不仁也﹞。癘者﹐有營气熱﹐其气不淸﹐故使鼻柱壞而色敗﹐皮膚瘍潰。

風寒客於脈而不去﹐名曰癘風﹝風寒客於血脈﹐則營气熱而潰。气者﹐肺所治也﹐不淸則金化不行﹐鼻與皮毛皆肺主之﹐故鼻柱壞﹐色敗者﹐皮毛槁也。《脈要精微論》曰脈風或爲癘也。癘者﹐惡也﹞。

風中五臟六腑之兪﹐亦爲臟腑之風﹐各入其門戶所中﹐則爲偏風﹝風入於臟腑之兪﹐隨兪左右而偏中之﹐則爲偏風﹐卽偏枯也﹞。風气循風府而上﹐則爲腦風﹝風府﹐督脈穴名﹞。風入系頭﹐則爲目風﹐眼寒﹝太陽之脈起於目內﹐故目風眼寒﹞。飲酒中風﹐則爲漏風。﹝酒性溫散﹐善開玄府﹐故醉後易於中風。漏者﹐言汗漏而風客也﹞。入房汗出中風﹐則爲內風﹝內耗其精﹐外開腠理﹐風乘虛犯﹐名爲內風﹞。新沐中風﹐則爲首風。久風入中﹐則爲腸風﹑飧泄﹝風久而傳入腸胃。熱則腸風下血﹐寒則飧泄瀉利﹞。外在腠理﹐則爲泄風﹝偶當汗泄﹐而風客於腠﹐名爲泄風﹞。故風者風病之長也﹐至其變化﹐乃爲他病也﹐無常方﹐然致有風气也﹝長者﹐始也。《骨空論》曰風爲百病之始﹐風之始入﹐自淺而深﹐至於變化﹐乃爲他病﹐故爲百病之長。無常方者﹐言風病變化﹐無常方體﹐而其致之者﹐則皆因於風耳﹞。

《評熱病論》曰﹕邪之所湊﹐其气必虛﹝元气充周﹐病無從入。气虛則不能衛外而爲固﹐玄府不閉﹐風邪因而客焉﹞。

《厥論》曰﹕陽气衰於下﹐則爲寒厥﹔陰气衰於下﹐則爲熱厥﹝厥音﹐逆也。下气逆上﹐忽眩僕不知人事﹐輕者漸蘇﹐重則卽死。陰陽之气衰於下﹐則寒熱二厥由之而生也﹞。前陰者﹐宗筋之所聚﹐太陰﹑陽明之所合也﹝宗筋者﹐眾筋之所聚也﹐足之三陰﹑陽明﹑少陽及衝﹐任﹑督﹑蹺筋脈皆聚於此﹐獨言太陰﹑陽明之合﹐重水谷之髒也。胃爲水谷之海﹐主潤宗筋﹐又陰陽總宗筋之會﹐會於气街﹐而陽明爲之長也﹞。春夏則陽气多而陰气少﹐秋冬則陰气盛而陽气衰。此人者質壯﹐以秋冬奪於所用﹐下气上爭不能復﹐精气溢下﹐邪气因從之而上也﹝秋冬之令﹐天气收藏﹐恃壯而喜內﹐則與令違﹐此奪於所用也。精竭於下﹐必上爭而求救於母气﹐腎所去者太過﹐肺所生者不及﹐故不能復也。旣已不足﹐精气復下﹐則陽虛而陰邪勝之﹐故寒气逆上也﹞﹔气因於中﹝上則肺主气﹐下則腎納气﹐上下之气皆因穀气所化﹐水谷在胃﹐土居中州﹐故曰气因於中﹞。陽气衰﹐不能滲營其經絡﹐陽气日損﹐陰气獨在﹐故手足爲之寒也﹝四肢皆稟气於胃﹐胃中之陽气衰﹐不能充滿其經絡﹐陽敗則陰勝﹐故手足寒也﹞。

酒入於胃﹐則絡脈滿而經脈虛﹝經脈在內深而不見﹐屬陰者也。絡脈在外浮而可見﹐屬陽者也。酒者﹐熟谷之液﹐其气悍疾﹐爲陽﹐故先充絡脈。酒熱傷陰﹐故陽脈滿而經脈虛也﹞﹐脾主爲胃行其津液者也﹐陰气虛則陽气入﹐陽气入則胃不和﹐胃不和則精气竭﹐精气竭則不營其四肢也﹝胃受水谷﹐脾則行其津液﹐濕熱傷脾﹐則陰虛陽亢﹐胃乃不和﹐水谷之精气竭矣﹐豈能營四肢乎﹞。此人必數醉若飽以入房﹐气聚於脾中不得散﹐酒气與穀气相薄﹐熱盛於中﹐故熱徧於身﹐內熱而溺赤也。夫酒气盛而悍﹐腎气日衰﹐陽气獨勝﹐故手足爲之熱也﹝醉飽入房﹐脾腎交傷﹐陰日竭而陽日亢﹐故手足熱也。按﹕厥有寒熱﹐未有不本於酒色﹐故知愼飲食﹑遠房幃者﹐厥其免夫﹞。

《刺熱篇》曰﹕肝熱病者﹐左頰先赤﹔心熱病者。額先赤﹔脾熱病者﹐鼻先赤﹔肺熱病者﹐右頰先赤﹔腎熱病者﹐頤先赤﹝肝應東方﹔故左頰先赤﹔心應南方﹐故額庭先赤﹔脾應中央﹐故鼻先赤﹔肺應西方﹐故右頰先赤﹔腎應北方﹐故兩頤先赤﹞。

《熱論篇》帝曰﹕今夫熱病者﹐皆傷寒之類也。或愈或死﹐其死皆以六七日間﹐其愈皆以十日以上者何也﹝傷寒者﹐受冬月寒邪也。冬三月者爲正傷寒﹐至春變爲溫病﹐至夏變爲熱病﹐不曰至秋變爲涼病者﹐太陽寒水之邪﹐遇長夏之土而勝也﹞﹖岐伯對曰﹕巨陽者﹐諸陽之屬也﹝巨陽者﹐太陽也﹐太陽爲六經之長﹐總攝諸陽﹞﹐其脈連於風府﹐故爲諸陽主气也。人之傷於寒也﹐則爲病熱﹐熱𨿽盛不死﹝寒郁於內﹐皮膚閉而爲熱﹐寒散卽愈﹐故曰不死﹞﹐其兩感於寒而病者﹐必不免於死﹝兩感者﹐一日太陽與少陰同病﹐在膀胱則頭痛﹐在腎則口漧煩滿﹔二日陽明與太陰同病﹐在胃則身熱語﹐在脾則肢滿不欲食﹐三日少陽與厥陰同病﹐在少陽則耳聾﹐在厥陰則囊滿。三日傳徧﹐再三日則死不待言矣﹞。

傷寒一日﹐巨陽受之﹐故頭項痛﹐腰脊彊﹝太陽爲三陽之表﹐而脈連風府﹐故傷寒多從太陽始。太陽經脈從頭項下肩﹐挾脊抵腰﹐故其病如此﹞﹔二日陽明受之﹐陽明主肉﹐其脈挾鼻絡於目﹐故身熱目疼而鼻幹﹐不得臥也﹝胃不和則臥不安是也﹞﹔三日少陽受之﹐少陽主膽﹐其脈循脇絡於耳﹐故胸脇痛而耳聾﹝邪傳少陽者﹐三陽已盡﹐將傳太陰﹐故爲半表半里﹐邪在陰則寒﹐在陽則熱﹐在半表半里﹐故寒熱往來也﹞。三陽經絡皆受其病﹐而未入於髒者﹐故可汗而已﹝三陽爲表﹐屬腑﹐故可汗而愈也。未入於髒者﹐深明入髒則不可輕汗也﹞。四日太陰受之﹐太陰脈布胃中絡於嗌﹐故腹滿而嗌漧﹝邪在三陽﹐失於汗解﹐則傳三陰﹐自太陰始也﹞﹐五日少陰受之﹐少陰脈貫腎絡於肺﹐系舌本﹐故口燥舌漧而渴﹝腎本屬水﹐而熱邪耗之﹐故燥渴也﹞﹔六日厥陰受之﹐厥陰脈循陰器而絡於肝﹐故煩滿而囊縮﹝傳至厥陰而六經徧矣﹐邪熱已極﹐故爲煩滿﹞。三陰三陽﹐五臟六腑皆受病﹐榮衛不行﹐五臟不通﹐則死矣﹝六經傳徧而邪不解﹐臟腑皆受病矣。气血乏竭﹐營衛不行﹐則五臟之經脈不通﹐不死安待﹞。

其未滿三日者﹐可汗而已﹔其滿三日者﹐可泄而已﹝已者﹐愈也。未滿三日﹐其邪在表﹐發汗則病已。

滿三日者﹐邪已傳裏﹐攻下則病已。此言大槪也。日數𨿽多﹐脈浮而有三陽證者﹐當汗之。日數𨿽少﹐脈沈而有三陰證者﹐當下之﹐此至要之法也﹞。

《瘧論》﹕帝曰﹕夫瘧皆生於風﹐其蓄作有時者何也﹝凡秋瘧皆名﹐卽其皆生於風﹐皆字知諸瘧之通稱也﹞﹖岐伯對曰﹕瘧之始發也﹐先起於毫毛﹐伸欠乃作﹐寒栗鼓頷﹐腰脊俱痛﹔寒去則內外皆熱﹐頭痛如破﹐渴欲冷凍飲料。……陰陽上下交爭﹐虛實更作﹐陰陽相移也﹝陽主上行﹐陰主下行﹐邪乘之則爭矣。陽虛則外寒﹐陰虛則內熱﹐陽盛則外熱﹐陰盛則內寒。邪入於陰﹐則陰實陽虛﹐邪入於陽﹐則陽實陽虛﹐故曰更作﹐曰相移也﹞。陽並於陰﹐則陰實而陽虛﹐陽明虛則寒栗鼓頷也﹝陽明虛則陰虛而陰實﹐故寒栗也。脈循頤頰﹐故鼓頷也﹞﹔巨陽虛則腰背頭項痛﹔三陽俱虛則陰气勝﹐陰气勝則骨寒而痛﹝《終始》篇曰﹐病痛者﹐陰也﹐陰盛故頭痛﹐骨亦痛也﹞﹐寒生於內﹐故中外皆寒﹔陽盛則外熱﹐陰虛則內熱﹐外內皆熱﹐則喘而渴﹐故欲冷凍飲料也﹝邪在陽分﹐則內外皆熱。故喘渴而冷凍飲料﹞。此皆得之夏傷於暑﹐熱气盛﹐藏於皮膚之內﹐腸胃之外﹐此營气之所捨也﹝夏暑汗泄﹐何病之有﹖或淒愴水寒﹐或乘風納涼﹐是熱大盛﹐不能發越﹐邪气以營爲捨矣﹞。此令人汗空疏﹐腠理開﹝此明風邪易客也﹞﹐因得秋气﹐汗出遇風﹐及得之以浴﹐水气捨於皮膚之內﹐與衛气並居﹝暑邪旣伏﹐秋風收之﹐又因浴水而瘧作矣﹞。衛气者﹐晝日行於陽﹐夜行於陰﹐此气得陽而外出﹐得陰而內薄﹐內外相薄﹐是以日作﹝衛气之行於身也﹐一日一周。邪气與衛气並居﹐與衛气同行﹐故瘧亦一日一作﹐此衛受邪淺而易治也﹞。

其气之舍深﹐內薄於陰﹐陽气獨發﹐陰邪內著﹐陰與陽爭不得出﹐是以間日而作也﹝邪之所居者﹐深入於髒﹐是內薄於陰分矣。陽气獨發者﹐衛陽之行猶故也﹐而邪之薄於陰者﹐遲而難出﹐故間日而作﹞。

邪气客於風府﹐循膂而下﹝風府﹐督脈穴也。膂者﹐脊兩旁也。下者﹐下行至尾也﹞﹐衛气一日一夜大會於風府﹐其明日下一節﹐故其作也晏﹝衛气之行也。每日一會於風府。若邪客風府必循膂而下﹐其气漸深﹐則日下一節﹐自陽就陰﹐其會漸遲﹐故其作漸晏也﹞。

其出於風府﹐日下一節﹐二十五日下至骨﹐二十六日入於脊內﹐注於伏膂之脈﹝項骨三節﹐脊骨二十一節﹐共二十四節。邪自風府日下一節﹐故二十五日下至尾﹐復自後而前﹐二十六日入於脊內﹐注伏膂之脈﹞﹐其气上行﹐九日出於缺盆之中﹐其气日髙﹐故作日益早也﹝邪在伏膂﹐循脊而上﹐無關節之阻﹐故九日而出缺盆。其气日髙﹐則自陰就陽﹐其邪日退﹐故作漸早也﹞。

夫寒者陰气也﹐風者陽气也﹐先傷於寒而後傷於風﹐故先寒而後熱也﹐病以時作﹐名曰寒瘧。

先傷於風而後傷於寒﹐故先熱而後寒也﹐亦以時作﹐名曰溫瘧﹝時作者﹐或一日﹐或間日。不愆其期也﹞。

其但熱而不寒者﹐陰气先絕﹐陽气獨發﹐則少气煩冤﹐手足熱而欲嘔﹐名曰癉瘧。

邪气與衛气客於六腑﹐有時相失﹐不能相得﹐故休數日乃作也﹝此卽三日瘧也﹐邪气深重﹐病在三陰﹐邪气不能與衛並出﹐故休數日乃發。數字當作三字﹞。

溫瘧者﹐得之冬中於風寒﹐气藏於骨髓之中﹐至春則陽气大發﹐邪气不能自出﹐因遇大暑﹐腦髓爍﹐肌肉消﹐腠理發泄﹐或有所用力﹐邪气與汗皆出﹐此病藏於腎﹐其气先從內出之於外也﹝腎主冬令﹐其應在骨﹐故冬受風寒﹐邪伏骨髓﹐至春夏有觸而發﹐自內而達於外者也﹞。如是者﹐陰虛而陽盛﹐陽盛則熱矣﹐衰則气復反入﹐入則陽虛﹐陽虛則寒矣﹐故先熱而後寒﹐名曰溫瘧﹝此冬受寒邪﹐至春發爲溫瘧﹐卽傷寒也。故《傷寒論》有溫瘧一癥﹐蓋本諸此﹞。

癉瘧者﹐肺素有熱气盛於身﹐厥逆上衝﹐中气實而不外泄﹐因有所用力﹐腠理開﹐風寒舍於皮膚之內﹑分肉之間而發﹐發則陽气盛﹐陽气盛而不衰則病矣。其气不及於陰﹐故但熱而不寒﹐气內藏於心﹐而外舍於分肉之間﹐令人消爍脫肉﹐故命曰癉瘧﹝肺素有熱﹐气藏於心﹐卽此二語﹐火來乘金﹐陰虛陽亢﹐明是不足之癥挾外邪而然﹐故溫瘧﹑癉瘧皆非眞瘧也﹞。

《咳論》曰﹕皮毛者﹐肺之合也﹐皮毛先受邪气﹐邪气以從其合也。其寒飲食入胃﹐從肺脈上至於肺則肺寒﹐肺寒則內外合邪﹐因而客之﹐則爲肺咳。五臟各以其時受病﹐非其時﹐各傳以與之。

人與天地相參﹐故五臟各以治時。感於寒則受病﹐微則爲咳﹐甚則爲泄爲痛。乘秋則肺先受邪﹐乘春則肝先受之﹐乘夏則心先受之﹐乘至陰則脾先受之﹐乘冬則腎先受之﹝五臟六腑皆能成咳﹐然必肺先受邪而傳之於各經也。邪﹐寒邪也。所謂形寒飲冷則傷肺是也。五臟各以其時受病﹐輕者淺而在皮毛﹐重者深而在腸胃。

故咳﹐外癥也﹐泄﹐裏癥也。寒在表則身痛﹐寒在裏則腹痛﹐曰先受之者﹐次必及乎肺而爲咳也﹞。

肺咳之狀﹐咳而喘息有音﹐甚則唾血﹝肺主气而司呼吸﹐故喘息有音﹞。心咳之狀﹐咳則心痛﹐喉仲介介如梗狀﹐甚則咽腫喉痺﹝心脈上挾於咽﹐故喉中如梗﹐至於痺則痛矣﹞。肝咳之狀﹐咳則兩脇下痛﹐甚則不可以轉﹐轉則兩下滿﹝肝之脈布脇肋﹐故脇下痛。﹐脇之下也﹞。脾咳之狀﹐咳則右下痛﹐陰陰引肩背﹐甚則不可以動﹐動則咳劇﹝脾脈上膈挾咽﹐其支者復從胃別上膈﹐脾處右﹐故右下痛﹐痛引肩背也。脾土喜靜﹐動則違其性﹐故增劇也﹞。腎咳之狀﹐咳則腰背相引而痛﹐甚則咳涎﹝腎脈貫脊﹐系於腰背。故相引而痛。腎屬水﹐主涎﹐故爲咳涎也﹞。

五臟之久咳﹐乃移於六腑。脾咳不已﹐則胃受之﹐胃咳之狀﹐咳而嘔﹐嘔甚則長虫出﹝胃者﹐脾之妻也﹐故脾咳必傳於胃而爲嘔唾。長虫處於胃﹐嘔甚則隨气而出也﹞。肝咳不已﹐則膽受之﹐膽咳之狀﹐咳嘔膽汁﹝膽汁者﹐苦汁也﹞。肺咳不已﹐則大腸受之﹐大腸咳狀﹐咳而遺矢﹝遺矢者﹐大便不禁也﹞。心咳不已﹐則小腸受之﹐小腸咳狀﹐咳而失气﹐气與咳俱失﹝大腸之气由於小腸之化﹐故小腸咳則气達於大腸﹐而轉失气也﹞。

腎咳不已﹐則膀胱受之﹐膀胱咳狀﹐咳而遺溺﹝膀胱爲津液之府﹐故遺溺﹞。久咳不已﹐則三焦受之﹐三焦咳狀﹐咳而腹滿﹐不欲食飲﹝久咳﹐則上中下三焦俱病﹐一身之气皆逆﹐故腹滿不能食飲也﹞。此皆聚於胃﹐關於肺﹐使人多涕唾而面浮腫气逆也﹝聚於胃者﹐胃爲五臟六腑之本也。關於肺者﹐肺爲皮毛之合也。涕唾者﹐肺與胃司之。面浮腫者﹐气上逆而急也﹞。

《經脈別論》曰﹕夜行則喘出於腎﹐淫气病肺﹝夜屬於陰。行則勞其身半以下﹐且夜行多恐﹐故喘出於腎也。腎水傷﹐則無以禁火之炎﹐而肺金受賊矣﹞。有所墮恐﹐喘出於肝﹐淫气害脾﹝墮而恐者﹐傷筋損血﹐故喘出於肝﹐肝木伐土﹐故害脾也﹞。有所驚恐﹐喘出於肺﹐淫气傷心﹝且驚且恐﹐則气衰而神亂。肺主气﹐心藏神﹐故二髒受傷也﹞。度水跌僕﹐喘出於腎與骨﹝水气通於腎﹐跌僕傷其骨﹐故喘出焉﹞。當是之時﹐勇者气行則已﹐怯者著而爲病也﹝勇者气足神全﹐故一時所動之气﹐旋卽平復﹐不足之人隨所受而成病矣﹞。

《腹中論》曰﹕心腹滿﹐旦食則不能暮食……名爲鼓脹﹝脹甚則腹皮繃急﹐中空無物﹐鼓之如鼓﹐故名鼓脹﹞

……治之以雞矢醴﹐一劑知﹐二劑已﹝雞胃能消金石﹐其矢之性等於巴豆﹐通利二便﹐消積下气。但宜於壯實之人﹐虛者服之﹐禍不旋踵。卽經云一劑便知其效﹐二劑便已其病。亦狀其猛利也。用幹羯雞矢一升﹐炒微焦﹐入無灰酒三碗﹐煎至減半﹐取淸汁﹐五更熱飲卽腹鳴﹐辰巳時行二三次﹐皆黑水也。飲一劑﹐覺足有皺紋﹐飲二次卽愈矣﹞。

《靈樞﹟脹論》曰﹕夫心脹者﹐煩心短气﹐臥不安﹔肺脹者﹐虛滿而喘咳﹔肝脹者﹐脇下滿而痛引小腹﹔脾脹者﹐善噦﹐四肢煩﹐體重不能勝衣﹑臥不安﹔腎脹者﹐腹滿引背央央然﹐腰髀痛﹝此五臟之脹也。悶亂曰﹐央央者﹐困苦之貌﹞。

胃脹者﹐腹滿﹐胃脘痛﹐鼻聞焦臭﹐妨於食﹐大便難﹔大腸脹者﹐腸鳴而痛濯濯﹐冬日重感於寒﹐則飧泄不化﹔小腸脹者﹐小腹脹﹐引腰而痛﹕膀胱脹者﹐少腹滿而气癃﹔三焦脹者﹐气滿於皮膚中﹐輕輕然而不堅﹔膽脹者﹐脇下痛脹﹐口中苦﹐善太息﹝此六腑之脹也。濯濯﹐腸鳴水聲也。飧泄﹐完谷不化也。气癃者﹐小便不利也﹞。

厥气在下﹐營衛畱止﹐寒气逆上﹐眞邪相攻﹐兩气相搏﹐乃合爲脹也﹝厥逆之气自下而上﹐則營衛之行失其常度﹐眞气與邪气相攻﹐合而爲脹也﹞。

《靈樞﹟水脹》篇曰﹕目窠上微腫﹐如新臥起之狀﹝目之下爲目窠﹐如新臥起者﹐形如臥蠶也﹞﹐其頸脈動﹐時咳﹝頸脈。足陽明人迎也。陽明之脈自人迎下循腹裏﹐而水邪乘之﹐故爲頸脈動﹐水之標在肺﹐故時咳﹞﹐陰股間寒﹐足脛腫﹐腹乃大﹐其水已成矣。以手按其腹﹐隨手而起﹐如裹水之狀﹐此其候也﹝此上皆言水腫之候﹞。

膚脹者﹐寒气客於皮膚之間﹐然不堅﹐腹大﹐身盡腫﹐皮濃﹝﹐鼓聲也。寒气客於皮膚﹐陽气不行﹐病在气分﹐故有聲如鼓。气本無形﹐故不堅。气無所不至。故腹大﹑身盡腫而皮濃也﹞﹐按其腹﹐而不起﹐腹色不變﹐此其候也﹝气在膚間﹐按散者不能猝復﹐故而不起。皮濃﹐故腹色不變也﹞。

﹝鼓脹者﹞腹脹身皆大﹐大與膚脹等也﹐色蒼黃﹐腹筋起﹐此其候也﹝鼓脹﹑膚脹﹐大同小異﹐只色蒼黃﹑腹筋起爲別耳﹞。

﹝夫腸覃者﹞寒气客於腸外﹐與衛气相搏﹐气不得榮﹐因有所系﹐癖而內著﹐惡气乃起﹐肉乃生﹝覃之爲義﹐延布而深也。寒气薄衛﹐滯而不行﹐畱於腸外﹐故癖積起﹑肉生也﹞。其始生也﹐大如雞卵﹐稍以益大﹐至其成如懷子之狀﹐久者離歲﹐按之則堅﹐推之則移﹐月事以時下﹐此其候也﹝離歲﹐越歲也。邪在腸外﹐不在胞中﹐故無妨於月事。皆由汁沫所聚﹐非血病可知也﹞。

石瘕生於胞中﹐寒气客於子門﹐子門閉塞﹐气不得通﹐惡血當瀉不瀉﹐﹝音不﹞以畱止﹐日以益大﹐狀如懷子﹐月事不以時下﹐皆生於女子﹐可導而下﹝﹐敗血凝聚也。子門閉塞﹐血畱止﹐其堅如石﹐故名石瘕。月事不以時下﹐無經可至也﹐可以導血之劑下之。

按腸覃﹑石瘕皆言月事﹐則此二癥惟女人有之﹐故曰皆生於女子也﹞。

《平人气象論》曰﹕頸脈動﹐喘疾咳。曰水﹝頸脈﹐乃結喉旁動脈﹐足陽明之人迎也。水气上逆﹐則侵犯陽明﹐故頸脈動。水溢於肺﹐則喘而咳﹞。目裹微腫﹐如臥蠶起之狀﹐曰水﹝目之下胞曰目裹﹐胃脈之所至﹐脾脈之所主。若微腫如臥蠶狀﹐是水气犯脾胃也﹞。溺黃赤安臥者﹐黃膽﹝溺色黃赤而安臥自如﹐必成黃膽也﹞。

已食如饑者﹐胃疸﹝胃熱善消穀﹐故𨿽食常饑﹐此名胃疸﹞。面腫曰風﹝風爲陽邪﹐故曰髙巓之上﹐惟風可到﹐此面腫所以屬風也﹞。足脛腫曰水﹝水爲陰邪﹐潤下之品﹐故足腫﹐腫者爲水也﹞。目黃者黃膽﹝諸經有熱皆上燻於目﹐故黃膽者目黃﹞。

《舉痛論》曰﹕經脈流行不止﹐環周不休﹐寒气入經而稽遲﹐泣而不行﹐客於脈外則血少﹐客於脈中則气不通﹐故卒然而痛﹝泣者﹐澀而不利也﹞。

寒气客於脈外則脈寒﹐脈寒則縮﹐縮則脈絀急﹐絀急則外引小絡﹐故卒然而痛﹐得炅則痛立止﹝經脈受寒則縮﹐縮則急﹐故卒痛。然客於脈外者﹐其邪淺﹐故才得炅气則立止也﹞。因重中於寒﹐則痛久矣﹝重者﹐重復受寒也。傷之深﹐故不易愈也﹞。寒气客於經脈之中﹐與炅气相薄則脈滿﹐滿則痛而不可按也。營行脈中﹐血不足者﹐脈中常熱﹐新寒與故熱相薄﹐則邪實而脈滿﹐按之則痛愈甚﹐故不可按也。……寒气客於腸胃之間﹐膜原之下﹐血不得散﹐小絡急引故痛。

按之則血气散﹐故按之痛止﹝膜﹐脂膜與筋膜也。原者﹐肓之原﹐卽腹中空隙之處。血凝則小絡急痛﹐按著空處﹐則寒散絡緩﹐故痛止。非若經脈之無罅隙者﹐按之愈痛也﹞。寒气客於挾脊之脈則深﹐按之不能及﹐故按之無益也﹝挾脊者﹐足太陽經也。其最深者。則伏衝﹑伏膂之脈﹔故手按不能及其處也﹞。寒气客於衝脈﹐衝脈起於關元﹐隨腹直上﹐寒气客則脈不通﹐脈不通則气因之﹐故喘動應手矣﹝衝脈起於胞中﹐卽關元也﹐其脈並足少陰腎經夾臍上行﹐會於咽喉﹐而腎脈上連於肺﹐犯寒則脈不通﹐而气因以逆﹐故喘。曰應手者﹐動之甚也﹞。寒气客於背兪之脈脈泣﹐脈泣則血虛﹐血虛則痛﹐其兪注於心﹐故相引而痛。按之則熱气至﹐熱气至則痛止矣﹝背兪﹐五臟兪也﹐皆足太陽經穴。太陽之脈循膂當心﹐上出於項﹐故寒气客之則脈泣血虛﹐背與心相引而痛﹐因其兪注於心也。血虛而痛﹐故按之而痛止﹞。寒气客於厥陰之脈﹐厥陰之脈者﹐絡陰器﹐系於肝﹐寒气客於脈中﹐則血泣脈急﹐故脇肋與少腹相引痛矣﹝少腹﹐脇肋﹐皆肝之部分也﹞。厥气客於陰股﹐寒气上及少腹﹐血泣在下相引﹐故腹痛引陰股﹝厥气﹐寒而上逆之气也。陰股﹑少腹﹐乃足三陰。衝脈所由行也﹞。寒气客於小腸膜原之間﹐絡血之中﹐血泣不得注於大經﹐血气稽畱不得行﹐故宿昔而成積矣﹝小腸爲受盛之府﹐化物出焉﹐寒气客於膜原及小絡﹐則血澀不得注於大經﹐化物失職﹐久而成積矣﹞。寒气客於五臟﹐厥逆上泄﹐陰气竭﹐陽气未入﹐故卒然痛死不知人﹐气復反則生矣﹝五臟皆受邪﹔厥逆而泄越於上﹐陰气暴竭﹐陽气未能遽入﹐故卒然痛死﹐或得炅﹐則气復反而生矣﹞﹐寒气客於腸胃﹐厥逆上出﹐故痛而嘔也﹝胃爲水谷之海﹐腸爲水谷之道﹐皆主行下者也。寒邪傷之﹐則逆而上出﹐故痛而嘔﹞。寒气客於小腸﹐小腸不得成聚﹐故後泄腹痛矣﹝小腸與丙火爲表裏﹐成聚﹐卽受盛之義也。則失其受盛之常﹐故泄而腹痛。﹞

熱气畱於小腸﹐腸中痛﹐癉熱焦渴則堅幹而不得出﹐故痛而閉不通矣﹝大抵營衛臟腑之間﹐得熱卽行﹐遇冷卽凝﹐故痛皆因於寒也。此一條獨言熱痛。卻由於便閉不通﹐故痛。仍非火之自爲痛也﹐故曰通則不痛﹐痛則不通﹞。

《痺論》曰﹐風寒濕三气雜至。合而爲痺也﹝痺者﹐閉也﹐不仁也。六气之中﹐風寒濕爲陰邪。陰气合病﹐則閉塞成冬之象。故血气不流。經絡壅閉而痺斯作矣﹞。其風气勝者爲行痺﹝風屬陰中之陽﹐善行而數變﹐故爲行痺。凡走注歷節疼痛之類﹐俗名流火是也﹞﹐寒气勝者爲痛痺﹝陰寒之气乘於肌肉筋骨﹐則凝泣稽畱﹐閉而不通﹐故爲痛痺﹐卽痛風也﹞。濕气勝者爲著痺也﹝著痺者﹐重著不移﹐濕從土化﹐故病在肌肉﹐不在筋骨也﹞。

肺痺者﹐煩滿喘而嘔﹝肺在上焦﹐脈循胃口﹐故爲煩滿﹐喘而且嘔﹞。心痺者﹐脈不通﹐煩則心下鼓﹐暴上气而喘﹐嗌漧善噫﹐厥气上則恐﹝脈者﹐心之合也﹐心受病則脈不通﹐心脈支者上挾咽﹐直者卻上肺﹐故其病如此﹐厥逆則水邪侮火﹐故神傷而恐。恐者﹐腎志也﹞肝痺者﹐夜臥則驚﹐多飲數小便﹐上爲引如懷﹝肝受邪則魂不安寧﹐故夜臥多驚﹐閉而爲熱﹐故多飲數小便也。上爲引者﹐引飲也。如懷者﹐腹大如懷物也。木邪侮土﹐故爲病如此﹞。腎痺者﹐善脹﹐尻以代踵﹐脊以代頭﹝腎者胃之關﹐腎痺則邪並及胃﹐故腹善脹﹐尻以代踵者﹐足不能伸也。脊以代頭者﹐身僂不能直也﹞。脾痺者﹐四肢解惰﹐發咳嘔汁﹐上爲大塞﹝脾主四肢﹐又主困倦﹐故爲解惰﹐土傷則金亦傷﹐故咳﹐妻病故夫亦病﹐故嘔。坤已不升﹐幹金不降﹐大塞之象也﹞。腸痺者﹐數飲而出不得﹐中气喘爭﹐時發飧泄﹝腸痺則下焦之气閉而不行﹐故數飲而溺不得出﹐气化不及州都﹐返而上逆﹐故喘爭也。小便不利﹐則水液混於大腸﹐故飧泄也﹞。胞痺者﹐少腹膀胱按之內痛﹐若沃以湯﹐澀於小便﹐上爲淸涕﹝胞﹐溺之脬也。膀胱气閉則水液壅滿﹐故按之內痛也﹐气閉則熱如湯之沃也。膀胱之脈從巓絡腦﹐故小便下澀﹐淸涕上出也﹞。

痛者﹐寒气多也﹐有寒故痛也﹝寒則血气凝泣﹐故痛。《終始》篇曰﹕病痛者﹐陰也﹞。……病久入深﹐營衛之行澀﹐經絡時疏﹐故不痛﹝此言病則營衛澀而必痛﹐其不痛者經絡有疏散之時﹐則不澀﹐故不痛也﹞。皮膚不營﹐故爲不仁﹝皮膚之間﹐無血以和之﹐故不仁也﹞。……陽气少﹐陰气多﹐與病相益﹐故寒也﹝痺病本屬陰寒﹐若陽气不足之人﹐則寒從內起﹐與外病相助益﹐故寒也﹞。……陽气多﹐陰气少﹐病气勝﹐陽遭陰﹐故爲痺熱﹝其人陽气素盛﹐而遭陰寒之气﹐病气反爲陽气勝矣﹐故爲熱痺﹞。其多汗而濡者﹐此其逢濕甚也﹐陽气少﹐陰气盛﹐兩气相感﹐故汗出而濡也﹝兩气者﹐身中之气與外客之气。兩气皆陰﹐互相感召﹐故汗出。《脈要精微論》曰陰气有餘爲多汗身寒是也﹞。

凡痺之類﹐逢寒則急﹐逢熱則縱﹝寒則筋攣﹐故急。熱則筋弛﹐故縱﹞。

《痿論》曰﹕肺熱葉焦﹐則皮毛虛弱急薄﹐著則生痿也﹝火來乘金﹐在內爲肺葉焦枯﹐在外爲皮毛虛薄。熱气著而不去﹐則爲痿﹐者﹐足不能行也﹞。心气熱﹐則下脈厥而上﹐上則下脈虛﹐虛則生脈痿﹐樞折挈﹐脛縱而不任地也﹝心火上炎﹐則三陰在下之脈亦厥逆而上﹐上盛則下虛﹐乃生脈痿。四肢關節之處如樞紐之折﹐而不能提挈。足腫縱緩而不能任地也﹞。肝气熱﹐則膽泄口苦﹐筋膜幹﹐筋膜幹則筋急而攣﹐發爲筋痿﹝肝熱則膽亦熱﹐故汁溢而口苦。血海漧枯﹐筋無以榮﹐則攣急而痿﹞。脾气熱﹐則胃幹而渴﹐肌肉不仁﹐發爲肉痿﹝脾與胃爲夫妻﹐而開竅於口﹐故脾熱則胃幹而渴﹐脾主肌肉﹐熱淫於內﹐則脾陰耗損﹐故肉不仁而爲痿﹞。腎气熱﹐則腰脊不舉﹐骨枯而髓減﹐發爲骨痿﹝腰者腎之府﹐脊者腎之所貫也﹐腎主骨。故骨枯爲痿﹞。

肺者﹐髒之長也﹐爲心之蓋也﹝肺位至髙﹐故謂之長。覆於心上﹐故謂之蓋﹞﹐有所失亡﹐所求不得﹐則發肺鳴﹐鳴則肺熱葉焦﹝有志不遂﹐則郁而生火。火來乘金﹐不得其平則自鳴﹐肺鳴者﹐其葉必焦﹞。

大經空虛﹐發爲肌痺﹐傳爲脈痿﹝血不足則大經空虛﹐無以充養肌肉﹐故先爲肌痺﹐而後傳於心爲脈痿也﹞。

思想無窮﹐所願不得﹐意淫於外﹐入房太甚﹐宗筋弛縱﹐發爲筋痿﹐及爲白淫﹝思而不得﹐則意淫於外﹐入房太過﹐則精傷於內﹐陰傷而筋失所養﹐故爲縱爲痿。火動於中﹐水虧於下﹐乃爲白淫﹐白淫者﹐男濁女帶也﹞。

有漸於濕﹐以水爲事﹐若有所畱﹐居處相濕﹐肌肉濡漬﹐痺而不仁﹐發爲肉痿﹝漸﹐染也。以水爲事﹐常近水也﹐久於水則有所畱矣。居處之地又當卑濕﹐則肌肉受濕而濡漬﹐故頑痺而成肉痿也﹞。

有所遠行勞倦﹐逢大熱而渴﹐渴則陽气內伐﹐內伐則熱捨於腎﹐腎者水髒也﹐今水不勝火﹐則骨枯而髓虛﹐故足不任身﹐發爲骨痿﹝遠行勞倦則所傷在骨﹐逢大熱者﹐或逢天令之熱﹐或陰不足而本熱。火則气太過﹐水液必耗﹐故骨枯髓虛而爲痿也﹞。

治痿者獨取陽明﹐何也﹖陽明者﹐五臟六腑之海﹐主潤宗筋﹐宗筋主束骨而利機關也﹝足陽明胃主納水谷﹐變化气血。以充一身﹐故爲五臟六腑之海而下潤宗筋。宗筋者﹐前陰所聚之筋﹐爲諸筋之會﹐一身之筋皆屬於此﹐故主束骨而利機關﹞。衝脈者﹐經脈之海也﹐主滲灌溪谷﹐與陽明合於宗筋﹝衝脈爲十二經之血海﹐故主滲灌溪谷﹐衝脈起於气街﹐並少陰之經夾臍上行﹐陽明脈亦夾臍旁下行﹐故皆合於宗筋。﹞陰陽總宗筋之會﹐會於气街﹐而陽明爲之長﹐皆屬於帶脈﹐而絡於督脈﹝宗筋聚於前陰﹐前陰者﹐足之三陰及陽明﹑少陽﹑衝﹑任﹑督﹑蹺九脈之所會也。九脈之中﹐惟陽明爲臟腑之海﹐衝脈爲經脈之海﹐此一陰一陽總之﹐故曰陰陽總宗筋之會。會於气街者﹐气街爲陽明之正脈﹐故陽明獨爲之長。帶脈起於季脇﹐圍周一身。督脈起於會陰﹐分三歧爲任﹑衝而上行腹背﹐故諸經皆聯屬於帶脈﹐支絡於督脈也﹞。故陽明虛則宗筋縱﹐帶脈不引﹐故足痿不用也。

《逆調論》曰﹕不得臥而息有音者﹐是陽明之逆也﹐足三陽者下行﹐今逆而上行﹐故息有音也﹝足之三陽﹐其气皆下行﹔足之三陰﹐其气皆上行。此天气下降﹐地气上升之義﹐故陽明以上行爲逆﹐逆則衝肺﹐故息有音也﹞。陽明者胃脈也﹐胃者六腑之海﹐其气亦下行﹐陽明逆不得從其道﹐故不得臥也。……胃不和則臥不安﹐此之謂也﹝凡人之寤寐由於衛气﹐衛气者晝日行於陽﹐則動而爲寤﹐夜行於陰﹐則靜而爲寐。胃气逆上﹐則衛气不得入於陰﹐故不得臥﹞。

《靈樞﹟邪客》篇曰﹕厥气客於五臟六腑﹐則衛气獨衛其外﹐行於陽﹐不得入於陰。行於陽則陽气盛﹐陽气盛則陽蹺陷﹔不得入於陰﹐陰虛﹐故目不瞑。……調其虛實﹐以通其道而去其邪﹐飲以半夏湯一劑﹐陰陽已通﹐其臥立至﹝不臥之病﹐有心血不足者﹐法當養陰﹔有邪气逆上者﹐法當祛邪。半夏湯者﹐去邪之法也﹞。

以流水千里以外者八升﹐揚之萬徧﹐取其淸五升煮之﹐炊以葦薪﹝千里流水﹐取其流長源遠﹐有疏通下達之義也。揚之萬徧﹐令水珠盈溢﹐爲甘瀾水﹐可以調和陰陽。炊以葦薪者﹐取其火烈也﹞﹐火沸﹐置秫米一升﹐治半夏五合﹐徐炊﹐令竭爲一升半﹝火沸﹐言未投藥而水先沸也。秫米﹐糯小米也﹐北人呼爲小黃米﹐味甘性平﹐能養胃和中﹐用以爲君。治半夏﹐猶言制過半夏也﹐味辛性溫﹐能下气化痰﹐用以爲臣﹞。去其滓﹐飲汁一小杯﹐日三稍益﹐以知爲度﹝知者﹐病愈也﹞。故其病新發者﹐復杯則臥﹐汗出則已矣。久者﹐三飲而已也。

《方盛衰論》曰﹕肺气虛則使人夢見白物﹐見人斬血籍籍﹐得其時則夢見兵戰﹝金色本白﹐故夢白物﹐斬者﹐金之用也。虛者多畏怯﹐故見斬血籍籍也。得其時者﹐得金旺之時也﹞。腎气虛則使人夢見舟船溺人﹐得其時則夢伏水中﹐若有畏恐﹝腎屬水﹐故夢應之﹐得水旺之時﹐夢水益大也﹐恐﹐腎之志也﹞。肝气虛則夢見菌香生艸﹐得其時則夢伏樹下不敢起﹝肝之應在木﹐𨿽當木旺之時﹐亦夢伏樹下也﹞。心气虛則夢救火陽物﹐得其時則夢燔灼﹝心合火﹐陽物卽火之屬也。得火旺之令﹐夢火益大也﹞。

脾气虛則夢飲食不足。得其時則夢築垣蓋屋﹝倉廩空虛﹐故思飲食﹐得土旺之令﹐則夢髙土也﹞。

《靈樞﹟淫邪發夢》篇曰﹕陰气盛則夢涉大水而恐懼﹐陽气盛則夢大火而燔﹐陰陽俱盛則夢相殺﹝俱盛則爭﹞。上盛則夢飛﹐下盛則夢墮﹝本乎天者親上﹐本乎地者親下﹞﹐甚饑則夢取﹐甚飽則夢予。肝气盛則夢怒﹐肺气盛則夢恐懼﹑哭泣﹑飛揚﹝肺主气﹐故夢飛揚﹞﹐心气盛則夢善笑恐畏﹐脾气盛則夢歌樂﹑身體重不舉﹐腎气盛則夢腰脊兩解不屬。

厥气客於心﹐則夢見丘山煙火。客於肺﹐則夢飛揚﹐見金鐵之奇物。客於肝﹐則夢山林樹木。客於脾﹐則夢見丘陵大澤﹐壞屋風雨。客於腎﹐則夢臨淵﹐沒居水中。客於膀胱﹐則夢遊行。客於胃﹐則夢飲食。客於大腸﹐則夢田野﹝大腸曲折納污﹐類田野也﹞。客於小腸﹐則夢聚邑衝衢﹝小腸爲受盛之官﹐類衝衢也﹞。客於膽﹐則夢鬥訟自刳﹝膽性剛猛。自刳者﹐自剖其腹也﹞。客於陰器﹐則夢接內。客於項﹐則夢斬首。客於脛﹐則夢行走而不能前﹐及居深地苑中。客於股肱﹐則夢禮節拜起。客於胞﹐則夢溲便﹝胞﹐卽脬也﹐﹐大腸也。在前則夢溲﹐在後則夢便﹞。

《脈要精微論》曰﹕短虫多則夢聚眾﹐長虫多則夢相擊毀傷。

《靈樞﹟癰疽》篇曰﹕夫血脈營衛﹐周流不休﹐上應星宿﹐下應經數。寒邪客於經絡之中則血泣﹐血泣則不通﹐不通則衛气歸之﹐不得復反﹐故癰腫。寒气化爲熱﹐熱勝則腐肉﹐肉腐則爲膿﹐膿不瀉則爛筋﹐筋爛則傷骨﹐骨傷則髓消﹐不當骨空﹐不得泄瀉﹐血枯空虛﹐則筋骨肌肉不榮﹐經脈敗漏﹐燻於五臟﹐髒傷故死矣﹝始受寒邪﹐血脈凝泣﹐久而不去﹐寒化爲熱﹐癰疽乃成。傷於髒者﹐死不治﹞。

癰發於嗌中﹐名曰猛疽﹐猛疽不治﹐化爲膿﹐膿不瀉﹐塞咽半日死。其化爲膿者﹐瀉則合豕膏﹐冷食﹐三日而已﹝猛疽﹐言其凶惡猛厲也。若膿已瀉潰﹐當服豕膏﹐卽豬脂之煉淨者也﹐萬氏方﹕治肺熱暴喑﹐用豬脂一斤﹐去筋﹐入白蜜一斤﹐再煉少頃﹐濾淨﹐冷定﹐不時挑服一匙﹐卽愈﹞。發於頸﹐名曰夭疽﹐其癰大以赤黑﹐不急治﹐則熱气下入淵腋﹐前傷任脈﹐內燻肝肺﹐十餘日而死矣﹝夭疽者﹐在天柱也﹐俗名對口。赤者﹐心之色﹐黑者﹐熱極反兼勝己之化也。急須治之可活﹐若治之稍遲或治之失宜﹐則毒流肺肝而死矣﹞。陽气大發﹐消腦畱項﹐名曰腦爍。其色不樂﹐項痛而如刺以鍼﹐煩心者死不可治﹝陽大發者﹐毒太甚也。色不樂者﹐神傷而色變﹐卽所謂色夭也。毒深﹐故痛如鍼刺。邪犯心君﹐故煩心而死﹞。發於肩及﹐名曰疵癰﹐其狀赤黑﹐急治之﹐此令人汗出至足﹐不害五臟﹐癰發四五日逞之﹝肩膊下軟白肉曰。此肺脈之病﹐肺主玄府﹐故徧身得汗也。毒從汗減﹐且非要害之所﹐故不害五臟也。逞者﹐急也。者﹐艾炷也﹐言宜急灸也﹞。發於腋下赤堅者﹐名曰米疽﹐治之以砭石﹐欲細而長﹐疏砭之﹐塗以豕膏﹐六日已﹐勿裹之﹝砭石欲細者﹐恐傷肉也﹐欲長者﹐用在深也﹐故宜疏不宜密。勿裹之者﹐欲其气疏泄也。豕膏者﹐卽豬油煎當歸﹐以蠟收者也﹞。其癰堅而不潰者﹐爲馬刀挾纓﹐急治之﹝挾當作俠﹐纓當作癭。馬刀者﹐瘰也。俠癭者﹐俠頸之癅屬也﹞。發於胸﹐名曰井疽﹐其狀如大豆﹐三四日起﹐不早治﹐下入腹﹐不治﹐七日死矣﹝井者﹐諭其深而惡也﹐發於胸者﹐近犯心主﹐治之宜早﹐下入腹﹐則五臟俱敗﹐死期速矣﹞。

發於膺。名曰甘疽﹐色靑﹐其狀如實藪﹐常苦寒熱﹐急治之﹐去其寒熱﹐十歲死﹐死後出膿﹝膺在胸旁髙肉處﹐逼近在乳上也。穴名膺窗﹐足陽明胃之脈也。土味甘﹐故曰甘疽﹐色靑者﹐肝木克土也。層房累累﹐狀如實瓜蔞﹐軟而不潰﹐中有所蓄如瓜子也。十歲死者﹐綿延難愈也﹞。發於脇﹐名曰敗疵。敗疵者女子之病也﹐灸之﹐其病大癰膿﹐治之﹐其中乃有生肉﹐大如赤小豆。銼﹑艸根各一升﹐以水一斗六升煮之﹐竭爲取三升﹐則彊飲濃衣﹐坐於釜上﹐令汗出至足已﹝脇者﹐肝之部也﹐婦人多鬱怒﹐故患此瘡。﹐芰也。﹐連翹也。二艸之根俱能解毒﹐彊飲者乘其熱而彊飲之﹐復濃衣坐於熱湯之釜﹐燻蒸取汗﹐汗出至足乃透﹐已者﹐愈也﹞。發於股脛﹐名曰股脛疽。其狀不甚變﹐而癰膿搏骨﹐不急治﹐三十日死矣﹝股脛﹐大股也。狀不甚變﹐外形不顯也。癰膿搏骨﹐卽所謂貼骨癰也。毒盛而深﹐能下蝕三陰﹐陽明之大經﹐故不爲急治。法當三十日死矣﹞。發於尻﹐名曰銳疽﹐其狀赤堅大﹐急治之﹐不治﹐三十日死矣﹝尻﹐尾骨也。穴名長彊﹐爲督脈之絡﹐一名气之陰﹐故不治則死﹞。發於股陰。名曰赤施﹐不急治﹐六十日死。在兩股之內﹐不治﹐十日而當死﹝股陰﹐大股內側也﹐當足太陰箕門﹑血海及足厥陰五里﹑陰包之間﹐皆陰气所聚之處﹐故不治則死﹐若兩股俱病﹐則傷陰之極﹐其死尢速﹐赤施者﹐想其當血海﹐故名﹞。發於膝﹐名曰疵癰﹐其狀大癰﹐色不變﹐寒熱﹐如堅石﹐勿石之﹐石之者死﹐須其柔﹐乃石之者生﹝石之者﹐砭也。色不變者﹐不紅赤也。硬者禁用砭﹐軟者方可用砭也﹞。諸癰之發於節而相應者﹐不可治也。發於陽者百日死﹐發於陰者三十日死﹝諸節者﹐神气所遊行出入也。相應者﹐發於上而應於下﹐發於左而應於右﹐法在不治。發於三陽之分﹐毒淺在腑﹐其死緩﹐發於三陰之分者﹐毒深在髒﹐不出一月也﹞。發於脛﹐名曰兔嚙。其狀赤至骨﹐急治之﹐不治害人也﹝脛﹐足脛也﹐兔嚙﹐如兔所嚙傷也﹐爲其在下﹐髙低等於兔也﹞。發於內踝﹐名曰走緩﹐其狀癰也﹐色不變﹐數石其輸﹐而止其寒熱﹐不死﹝數石者﹐屢屢砭之也。其輸﹐卽腫處也﹞。發於足上下﹐名曰四淫﹐其狀大癰﹐急治之﹐百日死﹝陽受气於四末﹐而大癰淫於其間﹐陽毒之甚也﹐時气更易則眞陰日敗﹐逾三月而死矣﹞。發於足旁﹐名曰厲癰﹐其狀不大﹐初如小指發﹐急治之去其黑者﹐不消輒益﹐不治﹐百日死﹝去其黑者而猶不消﹐反益大焉﹐則百日必死矣﹞。發於足指﹐名曰脫癰﹐其狀赤黑﹐死不治﹔不赤黑﹐不死。不衰﹐急斬之﹐不則死矣﹝六經原皆在於足﹐所以癰發於足者﹐多爲凶候。至於足指又皆六井所出﹐色赤黑者﹐其毒尢甚。若不衰退﹐急斬去其指﹐庶可保生。若稍緩﹐毒發傷髒而死﹞。

營衛稽畱於經脈之中﹐則血泣而不行﹐不行則衛气從之而不通﹐壅遏而不得行﹐故熱。大熱不止﹐熱勝則肉腐﹐肉腐則爲膿。然不能陷﹐骨髓不爲焦枯﹐五臟不爲傷﹐故命曰癰。……熱气淳盛﹐下陷肌膚﹐筋髓枯﹐內連五臟﹐血气竭﹐當其癰下﹐筋骨良肉皆無餘﹐故命曰癰﹝癰字從壅﹐疽字從阻﹐總是气血稽畱﹐營衛不通之癥。大而淺者爲癰﹐六腑受傷﹐可無大患﹔深而惡者爲疽﹐五臟受傷﹐大可憂畏﹐治之者顧可緩乎﹐顧可忽乎﹞。疽者﹐上之皮夭以堅﹐上如牛領之皮。癰者﹐其皮上薄以澤﹝夭者﹐色枯暗也。牛皮﹐諭其濃也。澤者﹐光亮也﹞。

《靈樞﹟玉版》篇曰﹕白眼靑黑﹐眼小﹐是一逆也。內藥而嘔者﹐是二逆也。腹痛渴甚﹐是三逆也。肩項中不便﹐是四逆也。音嘶色脫﹐是五逆也。

《靈樞﹟寒熱病》篇曰﹕身有五部﹕伏兔一﹐腓二﹐背三﹐五臟之四﹐項五。此五部有癰疽者死﹝伏兔者﹐胃之穴名﹐在膝上六寸﹐陰市上五寸。腓者。足肚也﹐卽也。腎之脈上內之築賓穴。背者﹐五臟之所系也。者。五臟之所主也。項者。諸陽之要道也。

犯此五者亦名五逆﹞。

《靈樞﹟玉版》篇曰﹕腹脹﹐身熱﹐脈大﹐是一逆也﹝身熱脈大而又腹脹﹐表裏之邪俱盛也﹞﹐腹鳴而滿﹐四肢淸﹐泄﹐其脈大﹐是二逆也﹝腹滿而淸﹑泄﹐陰癥也﹐脈大者﹐是脈與癥反也﹞﹔衄而不止﹐脈大﹐是三逆也﹝鼻衄在陰﹐脈大爲陽﹐陽實陰虛﹐死不治﹞﹔咳且溲血脫形﹐其脈小勁﹐是四逆也﹝咳而溲血脫形﹐正气傷也。脈𨿽小而勁﹐邪仍在也﹞﹔咳﹐脫形身熱﹐脈小以疾﹐是謂五逆也﹝脫形﹐眞气已衰。身熱﹐邪气未化。細小疾數﹐气血兩敗之診也﹞。如是者﹐不過十五日而死矣﹝十五日交一節﹐言不能逾節也﹞。

其腹大脹﹐四末淸﹐脫形﹐泄甚﹐是一逆也﹝腹大脹者﹐邪正甚也。四肢冷而脫形泄甚﹐脾已絕矣﹞﹐腹脹便血﹐其脈大時絕﹐是二逆也﹝腹脹便血﹐陰脫也。脈大時絕﹔陽脫也﹞﹔咳﹐溲血﹐形肉脫﹐脈搏﹐是三逆也﹝咳而溲者﹐气血俱損。形肉脫者﹐脾已絕。脈搏者﹐眞髒見矣﹞﹐嘔血﹐胸滿引背﹐脈小而疾﹐是四逆也﹝嘔血而至胸滿背曲。病已極矣。脈小屬气敗﹐脈疾屬血敗﹞﹐咳嘔腹脹且飧泄﹐其脈絕﹐是五逆也﹝上爲咳嘔﹐中爲脹滿﹐下爲飧泄﹔三焦俱病﹐六脈已絕﹞。如是者﹐不及一時而死﹝不及一時者﹐不能周一日之時也﹞。

《標本病傳論》曰﹕夫病傳者﹐心病先心痛﹝病在心者先心痛﹞﹐一日而咳﹝心病傳肺﹐火克金也﹞﹐三日脇支痛﹝肺復傳肝﹐金克木也﹐故脇支痛﹞﹐五日閉塞不通﹐身痛體重﹝肝傳脾﹐木克土也﹐脾病則閉塞不通。

脾主肌肉﹐故身體重痛﹞﹐三日不已﹐死﹝再三日不已﹐則脾又傳腎﹐土克水也﹐五臟俱傷故死﹞﹐冬夜半﹐夏日中﹝冬月夜半﹐水旺之極也。夏月日中﹐火旺之極也。火畏水﹐故冬則死於夜半。陽邪亢極﹐故夏則死於日中。蓋衰極亦死﹐盛極亦死也﹞。

肺病喘咳﹝肺主息﹐故病喘咳﹞。三日而脇支滿痛﹝三日而之肝﹐金克木也﹞。一日身重體痛﹝一日之脾﹐木克土也﹞。五日而脹﹝五日而之胃﹐髒傳腑也﹞﹐十日不已﹐死﹝十日不已﹐胃復傳腎﹐五行之數已極﹐故死﹞。冬日入﹐夏日出﹝此卯﹑酉二時﹐屬燥金之化﹞。

肝病頭目眩﹐脇支滿﹝肝開竅於目﹐而經脈布於脇肋﹞﹐三日體重身痛﹝三日傳脾﹞﹐五日而脹﹝脾傳胃也﹞﹐三日腰脊少腹痛﹐脛﹝三日傳腎也﹞﹐三日不已﹐死﹝三日不已﹐腎復傳心﹐故死﹞﹐冬日入。夏早食﹝亦卯﹑酉時也﹐燥金主之﹐木所畏也﹞。

脾病身痛體重﹝脾主肌肉﹞﹐一日而脹﹝脾傳胃也﹞﹐二日少腹腰脊痛﹐脛﹝胃傳腎也﹞﹐三日背KT筋痛﹐小便閉﹝三日而胃傳膂膀胱也﹞﹐十日不已﹐死﹝十日不已﹐復傳於心﹐故死﹞。冬人定﹐夏晏食﹝此巳﹑亥時也﹐司風木之化﹐脾病畏之﹞。

腎病少腹腰脊痛﹐﹝腎主下部﹐經脈行於少腹﹐腰脊﹐骨之間﹞﹐三日背KT筋痛﹐小便閉﹝三日而傳膂膀胱也﹞﹐三日腹脹﹝三日而傳小腸﹞﹐三日兩脇支痛﹝三日而上傳心﹐手心主之正﹐別下淵腋三寸入胸中﹐故兩脇支痛﹞﹐三日不已﹐死﹝夏傷肺金也﹞﹐冬大晨﹐夏晏脯﹝此辰﹑戌時也。土旺四季﹐爲水所畏﹐故腎病絕焉﹞。

胃病脹滿﹐五日少腹腰脊痛﹐﹝五日之腎也﹞﹐三日背KT筋痛﹐小便閉﹝三日之膂膀胱也﹞﹐五日身體重﹝《病傳論》曰五日而上之心。此云體重疑誤﹞﹐六日不已﹑死﹝心復傳肺﹞﹐冬夜半後﹐夏日﹝丑﹑未司濕土之化﹐气通於胃﹐失守則死﹞。

膀胱病﹐小便閉﹐五日少腹脹﹐腰脊痛﹐﹝五日而之腎也﹞﹐一日腹脹﹝一日而之小腸﹞﹐一日身體痛﹝一日而之心﹐腑傳髒也。心主血脈﹐故爲身體痛﹞﹐二日不已﹐死﹝心病不已﹐必復傳金﹐故死﹞﹐冬雞鳴﹐夏下晡﹝丑﹑未時也﹐土能制水﹐故膀胱畏之﹐相傳死期各有遠近﹐髒有要害不同也﹐以次相傳者必死﹐間一二髒或三四髒者﹐可以治矣﹞。

《靈樞﹟經脈》篇曰﹕手太陰气絕則皮毛焦﹐太陰者行气溫於皮毛者也﹑故气不榮則皮毛焦﹑皮毛焦則津液去皮節﹐津液去皮節者則爪枯毛折﹐毛折者毛先死﹐丙篤丁死﹐火勝金也﹝肺屬金主气﹐爲水之母﹐故其气絕則津液去﹐而爪枯毛折也﹞。手少陰气絕則脈不通﹐脈不通則血不流﹐血不流則髦色不澤﹐故其面黑如漆柴者﹐血先死﹐壬篤癸死﹐水勝火也﹝心主血脈﹐故心絕則血先死﹐其癥在髦色不澤﹐面黑如漆﹐水化見也﹞。

足太陰气絕則脈不榮肌肉﹐唇舌者﹐肌肉之本也﹐脈不榮則肌肉軟﹐肌肉軟則舌萎人中滿﹐人中滿則唇反﹐唇反者肉先死﹐﹑甲篤乙死﹐木勝土也﹝脾主肌肉﹐故脾絕則肉先死﹐其癥在舌萎﹑人中滿﹐唇反也﹞。足少陰气絕則骨枯﹐少陰者冬脈也﹐伏行而濡骨髓者也﹐故骨不濡則肉不能著也﹐骨肉不相親則肉軟卻﹐肉軟卻故齒長而垢發無澤﹐發無澤者骨先死﹐戊篤已死﹐土勝水也﹝腎屬水﹐故爲冬脈。腎主骨﹐故腎絕則骨先死。其癥在骨肉不相親附﹐則齒長而垢﹐精枯發無澤也﹞。足厥陰气絕則筋絕﹐厥陰者肝脈也﹐肝者筋之合也﹐筋者聚於陰气﹝當作器﹞。而脈絡於舌本也﹐故脈弗榮則筋急﹐筋急則引舌與卵﹐故唇靑舌捲卵縮﹐則筋先死﹐庚篤辛死﹐金勝木也﹝肝絕者筋先死。其癥在唇靑舌捲而卵縮囊蜷也﹞。五陰气俱絕則目系轉﹐轉則目暈﹐目暈者爲志先死﹐志先死則遠一日半死矣﹝五臟之精上注於目﹐故五陰气絕則目轉而暈﹐志先死矣。志藏於腎﹐眞陰已竭﹐死在周日間耳﹞。六陽气絕則陰與陽相離﹐離則腠理發泄﹐絕汗乃出﹐故旦占夕死﹐夕占旦死﹝陽气不能衛外而爲固﹐則汗泄﹐絕汗者﹐其形如珠﹐凝而不流﹐或气喘不休﹐汗出如洗者是也﹞。

《陰陽類論》曰﹕冬三月之病﹐病合於陽者﹐至春正月脈有死徵﹐皆歸出春﹝冬三月陰盛之時﹐而見陽病者﹐至春初陽气發動之令﹐脈必有死徵矣。出春者﹐交夏也﹐陽病當陽盛﹐則亢極而不可免矣﹞。冬三月之病﹐在理已盡﹐艸與柳葉皆殺﹝在理已盡﹐謂色脈形癥皆無生理﹐則交春艸色靑﹑柳葉見﹐皆其死期也﹞。春陰陽皆絕﹐期在孟春﹝冬月之病﹐甫交春而陰陽皆絕﹐則不待仲季﹐卽於孟春是其死期矣。陰絕者﹐脈形不至﹐陽絕者﹐脈形微細﹐或上不至關爲陽絕﹐下不至關爲陰絕﹞。春三月之病﹐曰陽殺﹝殺音賽﹐陽气衰也﹐陽气方生之令﹐而陽气衰敗﹐不能應令也﹞﹐陰陽皆絕﹐期在艸幹﹝春令木旺之癥﹐而陰陽俱絕﹐至秋令艸幹之時﹐金勝木而死矣﹞。夏三月之病﹐至陰不過十日﹝《金匱眞言論》曰脾爲陰中之至陰﹐五臟六腑之本也。

以至陰之髒而當陽極之時﹐苟犯死癥﹐期在十日﹞﹐陰陽交﹐期在﹝音廉﹞水﹝陰陽交者。陰脈見於陽﹐則陽气失守﹐陽脈見於陰﹐則陰气失守。夏月而見此逆象﹐則仲秋水之期﹐不能保其生矣﹞﹐秋三月之病﹐三陽俱起﹐不治自已﹝秋時陽气漸衰。陰气漸長﹐𨿽三陽之病俱起﹐而陽不勝陰﹐故自已﹞。陰陽交合者﹐立不能坐﹐坐不能起﹝陰陽交合者﹐陰陽合病也。起坐不能者﹐屈伸不利也﹞。三陽﹝陽當作陰﹞獨至﹐期在石水﹝陰病而當陰盛﹐則孤陰不生矣。冰堅如石之候﹐不能再生﹐卽上文三陽俱起﹐不治自愈。下文二陰﹔期在盛水﹐則此爲三陰無疑﹞。二陰獨至﹐期在盛水﹝二陰病比之三陰病者差緩焉﹑故期在盛水。盛水者﹐正月雨水也﹞。

《診要經終論》曰﹕太陽之脈﹐其終也戴眼反折螈﹐其色白﹐絕汗乃出﹐出則死矣﹝戴眼者﹐目睛仰視而不能轉也。反折者﹐腰脊反張也﹐筋急曰螈﹐筋緩曰。絕汗者﹐汗出如油也﹐足太陽之脈起於目內﹐上額交巓入絡腦﹐下項夾脊抵腰中﹐下至足之小指。手太陽之脈起於小指之端﹐循臂上肩﹐其支者循頸上頰﹐至目之外﹐故其病如此。又太陽爲三陽之表﹐故主色白汗出﹞。少陽終者﹐耳聾﹐百節皆縱﹐目絕系﹐絕系一日半死﹐其死也色先靑白﹐乃死矣﹝手足少陽之脈皆入於耳中﹐亦皆至於目銳﹐故爲耳聾目也﹐者﹐直視如驚也﹐因少陽之系絕﹐不能旋轉也﹐膽應筋﹐故百節縱也。木之色靑﹐金之色白﹐金木相賊﹐則靑白先見矣﹞。陽明終者﹐口目動作﹐善驚妄言﹐色黃﹐其上下經盛﹐不仁則終矣﹝手足陽明之脈皆挾口入目﹐故口目動作也。聞木音則惕然而驚﹐是陽明善驚也。罵詈不辧親疏﹐是陽明妄言也。黃者﹐土色外見也。上下經盛﹑謂頭﹑頸﹑手﹑足﹐陽明之脈皆躁動而盛﹐是胃之敗也。不知痛癢﹐謂之不仁﹐是肌肉之敗也﹞。少陰終者﹐面黑齒長而垢﹐腹脹閉﹐上下不通而終矣﹝手少陰气絕則血敗﹐足少陰气絕則色如﹐故面黑也。腎主骨﹐齒者骨之餘﹐故齒不固而垢也。手少陰之脈下膈絡小腸﹐足少陰之脈絡膀胱貫肝膈﹐故爲腹脹閉﹑上下不通﹐是心腎不交也﹞。太陰終者﹐腹脹閉不得息﹐善噫善嘔﹐嘔則逆﹐逆則面赤﹐不逆則上下不通﹐不通則面黑皮毛焦而終矣﹝足太陰脈入腹屬脾﹐故爲腹脹閉。手太陰脈上膈屬肺而主呼吸﹐故不得息﹑惟脹閉不得息﹐故爲噫爲嘔。气逆於上﹐故面赤。不逆則脾之地气不上升﹐肺之天气不下降。上下不通者﹐天地不交也。脾敗無以制水﹐故面黑。肺敗不能主气﹐故皮毛焦也﹞。厥陰終者﹐中熱嗌漧﹐善溺心煩﹐甚則舌捲卵上縮而終矣﹝手厥陰心主之脈起於胸中﹐出屬心包絡﹐下膈﹐歷絡三焦。足厥陰肝脈循喉嚨之後。上入頏顙﹐其下者循股陰﹐入毛中過陰器﹐故爲中熱嗌漧﹑善溺心煩等癥。舌者心之官也﹐肝者筋之合也﹐筋者聚於陰器﹐而脈絡於舌本﹐故甚則舌捲卵縮也﹞。

愚按﹕人之有病﹐猶樹之有蠹也。病之有能﹐猶蠹之所在也。不知蠹之所在﹐徧樹而斫之﹐蠹未必除而樹先槁矣。不知病之所在﹐廣絡而治之﹐病未必去而命先盡矣。故病能至賾卽較若列眉﹐猶懼或失之﹐病能未彰而試之藥餌﹐吾不忍言也。世醫矜家傳之祕﹐時醫誇歷癥之多﹐悻悻賣俗而不知其非。叩之三因之自與其所變﹐翻以力贅﹐是不欲知蠹之所在﹐而弟思斫樹以爲功者﹐嘻﹗亦慘矣。

