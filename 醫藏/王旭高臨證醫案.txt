

王旭髙臨證醫案淸王旭髙

序

臨證醫案﹐非古也。古人視病不立案語﹐但書方藥。自宋設醫學科命題考試醫生﹐取其學問髙等者﹐入太醫局。

自後醫生診病﹐相沿先立案語﹐後書方藥﹐但隨作隨棄﹐無有輯之者。如宋之許知可﹑張季明﹐明之薛立齋﹑陳維宜﹑孫文垣﹐以及國初諭嘉言﹑徐大椿輩﹐𨿽有醫案類﹐皆因治療效驗﹐筆諸於書﹐其文乃記事﹐非臨證也。良以病多轉變﹐方難一定﹐恐泥學人眼目﹐故作者恝置之。然余謂醫之有方案﹐猶名法家之有例案﹐文章家之有試牘。對病書方﹐因題立義﹐相對斯須﹐人之性命系焉﹐己之得失亦系焉。𨿽不足爲根柢之學﹐而病者之情形﹐醫者之學識心思﹐盡在於是。苟能溯其脈證﹐觀其變化﹐奚啻與病者醫者一堂共語﹐不大可觸發手眼哉﹗故葉氏《臨證指南》﹐海內風行。

然葉案語意髙深﹐方多平淡﹐學人踐其迹﹐未必入其室。因葉負一時重名﹐所視者非富貴膏粱﹐卽病深气竭﹐貧賤初病者寥寥焉。蓋气體不同﹐方法卽異﹐讀其書而得其用者鮮矣﹗余舊得無錫王泰林旭髙先生方案二卷﹐愛而藏之﹐以篇頁無多﹐未梓。更求二十餘年﹐不可得。客春遊梁溪訪老友劉君石香﹐石香出十卷示余﹐云新得於李氏者。亟假歸讀之﹐其心思之敏﹐見識之超﹐淸華而不髙深﹐靈變而有矩﹐視葉案易於學步。且復診甚多﹐前後推究﹐考其得失﹐尢足以資助學人。因並余所藏者﹐去其重復﹐合而選之。間有字句冗沓率意處﹐略爲刪整﹐根據類編次﹐分二十六門。每門附以拙論﹐略見大意。其有精警與未愜意者﹐復隨案指出﹐正之有道﹐非敢有意毀譽也。原書十卷﹐約得五六﹐釐爲四卷﹐命兒輩錄出﹐不敢自私﹐付之梓人﹐以公同學焉。

光緒二十三年丁酉孟春耕霞方氏序於倚云吟館

卷之一

溫邪門

某久患三瘧未愈﹐勞力更感風溫﹐而發時證﹐及今八日。壯熱煩躁﹐汗不能出﹐疹不能透﹐熱鬱蒸痰﹐神糊囈語﹐兩脇疼痛﹐難以轉側﹐胸悶气粗﹐動則欲厥。所以然者﹐邪熱與瘀傷混合﹐痰濁與气血交阻﹐莫能分解﹐以致擾亂神明﹐漸有昏喘之險。

豆豉﹝五錢﹞蘇梗﹝一錢﹞郁金﹝一錢﹞赤茯神﹝三錢﹞連翹﹝三錢﹞丹皮﹝錢半﹞當歸﹝三錢﹞杏仁﹝三錢﹞天竺黃﹝錢半﹞木通﹝一錢﹞猩絳﹝七分﹞菖蒲﹝五分﹞靑蔥枇杷葉淵按﹕郁金﹑杏仁解气郁﹐當歸﹑蔥﹑猩解血郁﹐豆豉﹑蘇梗從裏達表﹐尢宜佐黃芩﹑鮮地等以解熱郁﹐否則熱不解而諸郁亦不開﹐熱蒸痰阻﹐陷入胞絡易易。

宋濕溫過候﹐斑疹並見﹐心胸煩懊﹐神識模糊。脈數混混而不淸﹐舌心苔幹而不膩。濕蘊化熱﹐熱漸化燥。气粗短促﹐目赤耳聾。陰精下虧﹐風陽上亢。慮其內陷昏痙。擬生津達邪﹐兼芳香逐穢。

鮮斛淡豆豉竹茹連翹橘紅赤苓天竺黃黑梔菖蒲郁金羚羊陳膽星牛黃淸心丸﹝五分﹞﹝加﹞犀黃﹝三釐﹞

又濕溫邪在太陰﹑陽明﹐濕勝於熱﹐太陰爲多﹔熱勝於濕﹐陽明爲甚。日晡煩躁﹐陽明旺時也。口𨿽渴﹐苔仍白膩﹐乃濕蘊化熱﹐余濕猶滯﹐气火燻蒸﹐蒙蔽淸竅﹐故斑疹𨿽透而神識時糊﹐脈沈小而數疾﹐皆邪郁不達之象。倘若熱甚風動變勁﹐便難措手。

半夏赤苓鮮斛連翹川連﹝薑汁炒﹞菖蒲通艸豆豉郁金益元散竹茹茅根黑梔淵按﹕宜參涼膈散緩緩通下﹐不致下文化燥內陷耳。蓋濕溫𨿽不可早下﹐而熱勝挾滯者﹐不下則熱邪挾滯不去。濕邪亦從熱化燥化火也。

又濕溫旬日﹐脈數較大於昨﹐熱勢較盛於前﹐所謂數則煩心﹐大爲病進﹐並非陰轉爲陽﹑自內達外之象。舌苔白濃﹐上罩微灰﹐面紅目赤﹐陽盛之徵﹔頭昏耳聾﹐陰虛之象﹔小溲窒塞﹐气化不及也。當生津以徹熱﹐利竅以化濕。救陰不在腎而在生胃津﹐去濕不可燥而在通小便。蓋汗生於津﹐津充汗出而熱解﹔小腸爲心之府﹐小便通利﹐心火降而神淸。

羚羊角赤苓菖蒲竺黃澤瀉益元散知母鮮斛通艸竹葉鮮薄荷根另﹕用珠子﹝五分﹞血珀﹝五分﹞﹐爲末﹐調服。

淵按﹕名言儻論﹐勿艸艸讀過。

又濕熱鬱蒸﹐如煙如霧﹐神識沈迷﹐脈時躁時靜。靜則神倦若寐﹐躁則起坐如狂﹐邪內陷矣。𨿽便不通﹐而腹鳴不滿﹐腸胃不實﹐其糞必溏﹐未可驟攻下之。大凡溫邪時癥﹐驗舌爲先。

今尖苔白﹐上罩微黴﹐邪在營气之交。葉氏云﹕邪乍入營﹐猶可透熱﹐仍轉气分而解﹐如犀﹑羚﹑元﹑翹等是也。從此立方﹐參以芳香宣竅。

犀角羚羊角鮮斛竺黃元參連翹益元散赤苓竹茹至寶丹﹝一粒﹞

又前方加鮮地﹑栝蔞仁﹑枳實。

又舌黑而幹﹐濕已化燥﹔頻轉屎气﹐脘腹按痛﹐邪聚陽明﹐腸胃已實﹐當商通腑。但小便自遺﹐腎气虛也。正虛邪實﹐津枯火熾﹐惟有瀉南補北﹐勉進黃龍湯法。

鮮地人參生軍元參元明粉菖蒲竺黃連翹竹葉甘蔗汁﹝代水煎藥﹞

淵按﹕蔗汁生飲最妙。代水煎藥﹐不但膩膈﹐且失涼潤之性矣。

又下後舌黑稍退﹐而脈反洪大﹐神識仍昏﹐陽明火旺也。

淸陽明燔灼之火﹐救少陰涸竭之陰﹐用景嶽玉女煎。

鮮地元參鮮斛知母竺黃麥冬石膏竹葉蘆根蔗汁﹝一杯﹐衝﹞

又津回舌潤﹐固屬休徵﹔風動頭搖﹐仍爲忌款。溫邪𨿽退﹐元气大虛﹐虛風上擾不息﹐又防眩暈厥脫。今當扶正熄風﹐參以生津和胃。

生洋參鉤鉤天麻茯神制半夏石決明秫米陳皮麥冬竹茹甘蔗皮淵按﹕熱滯𨿽從下而松﹐肝家陰液早爲燥火所傷﹐故見證如此﹐遲下之累也。

胡素有肝胃病﹐適挾濕溫﹐七日汗解﹐八日復熱。舌灰唇焦﹐齒板口渴﹐欲得熱飲。右脈洪大數疾﹐左亦弦數。脘中仍痛﹐經事適來。靜思其故﹐請明析之。夫肝胃乃腹中一臟一府﹐木乘土則气郁而痛。若不挾邪﹐安得寒熱﹖卽有寒熱﹐斷無大熱﹐以此爲辧也。又詢大便堅硬而黑﹐是腸胃有實熱﹐所謂燥屎也。考胃气痛門﹐無燥屎癥﹐惟瘀血痛門有便血﹐然此癥無發狂妄喜之狀﹐則斷乎非蓄血﹐此又一辧也。渴喜熱飲﹐疑其爲寒似矣。不知濕與熱合﹐熱處濕中﹐濕居熱外﹐必飲熱湯而濕乃開﹐胸中乃快﹐與陰寒假熱不同﹐再合脈與唇﹐其屬濕溫挾積無疑。

《傷寒大白》云﹕唇焦爲食積。此言諸書不載﹐可云髙出前古。

豆豉郁金延胡山梔香附赤苓連翹竹茹蔞皮外用蔥頭十四个﹐鹽一杯﹐炒熱﹐熨痛處。

按﹕病本濕溫挾食﹐交候戰汗而解﹐少頃復熱爲一忌。汗出而脈躁疾者﹐又一忌。適值經來﹐恐熱邪陷入血室﹐從此滋變﹐亦一忌。故用豆豉以解肌﹐黑梔以淸裏﹐一宣一泄﹐祛表裏之客邪。延胡索通血中气滯﹑气中血滯﹐兼治上下諸痛。郁金苦泄以散肝郁﹐香附辛散以利諸气﹐二味合治婦人經脈之逆行﹐卽可杜熱入血室之大患。栝蔞通府﹐赤苓利濕。加竹茹﹑連翹﹐一以開胃气之郁﹐一以治上焦之煩。外用蔥﹑鹽熱熨﹐卽古人摩按之法﹐相贊成功。

淵按﹕此𨿽有食積﹐亦不可下﹐以胸痞脘痛﹐渴喜熱飲﹐中焦濕飲郁遏不開﹐寒熱錯雜﹐陽明之气失於順降。若遽下之﹐輕則痞膈﹐重卽結胸矣。同一濕溫夾滯﹐其不同有如此者。

又服藥後大便一次﹐色黑如栗者數枚﹐兼帶溏糞。脘痛大減﹐舌黴﹑唇焦俱少退﹐原爲美事。惟脈數大者變爲虛小無力﹐心中覺空﹐是邪減正虛之象﹐防神糊痙厥等變。今方九日﹐延過兩候乃吉。

香豉靑蒿沙參赤芍川貝郁金黑梔竹茹稻葉金橘餅淵按﹕大便通而痛減﹐乃蔥鹽按摩之功也。蔥能通气﹐鹹能順下﹐陽明之气得通﹐胃气自然下降﹔胃气通降﹐大便無有不通者。夫便猶舟也﹐气猶水也﹐水流順暢﹐舟無停滯之理。若但知苦寒攻下﹐不明中气之逆順﹐是塞流以行舟耳﹗秦溫邪十二日﹐斑疹徧透﹐神識仍糊﹐大便屢行﹐齒垢未脫。舌尖紅﹐中心焦﹐陰津灼也。左脈大﹐右脈小﹐元气弱也。

昨投淸泄芳開﹐是從邪面著筆﹔今診脈神委頓﹐當從元气推求。

要知溫屬陽邪﹐始終務存津液﹔胃爲陽土﹐到底宜濟甘涼。所慮液涸動風﹐易生痙厥之變﹔胃虛气逆﹐每致呃忒之虞耳﹗羚羊角沙參生艸竺黃菖蒲鮮石斛犀角元參洋參澤瀉茯神蘆根蔗汁另用濂珠粉三分﹐上血珀末三分﹐開水調服。

又昨用甘寒生津扶正﹐病勢無增無減。然小便得通﹐亦气化津回之兆也。癥交十三日﹐是謂過經﹐乃邪正勝負關頭。從此津液漸回﹐神气漸淸﹐便是邪退之機﹔從此而津液不回﹐神糊益甚﹐便是邪進之局。正勝邪則生﹐邪勝正則重。仍以生津救液﹐冀其應手。

羚羊鮮斛沙參洋參麥冬澤瀉赤苓元參蔗汁蘆根珠黃散又加知母﹑川貝。

又甘寒淸潤﹐固足生津﹐亦能滋濕。向之舌絳幹焦者﹐今轉白膩﹐口多白沫﹐是胃濁上泛也。小便由於气化﹐濕滯中焦﹐气機不暢﹐三焦失於輸化﹐故不饑﹐不思納﹐小便不利也。法宜宣暢三焦。

豆捲赤苓豬苓澤瀉生苡仁杏仁通艸竹茹陳皮半夏曲穀芽血珀﹝五分﹐研末﹐衝服﹞

淵按﹕帆隨湘轉﹐妙於轉環。脾腎陽气素虛﹐陽邪一化﹐陰濕卽來。在脈神委頓時早防之﹐庶免此日波變。然不料其變之如是速耳。古方大豆捲治筋攣濕痺﹐蘇地用麻黃湯浸﹐借以發汗﹐與此癥總不相宜。

又瘀熱蓄於下焦﹐膀胱气痺不化﹐少腹硬滿﹐小溲不利。

下旣不通﹐必反上逆﹐恐生喘呃之變。開上﹑疏中﹑滲下﹐俾得三焦宣暢﹐決瀆流通。

紫菀杏仁桔梗川朴陳皮赤苓豬苓澤瀉蘇梗血珀通艸又照方加參須﹝五分﹞﹐煎湯調下血珀﹝五分﹞。外用田螺二枚﹐蔥白一握﹐桃仁三錢﹐曲少許﹐麝香五釐﹐肉桂五分﹐合打爛﹐燉溫﹐敷臍下關元穴。

又溫邪甫退﹐少腹板硬﹐膀胱气化無權。昨議疏泄三焦﹐小便仍不暢。今少腹硬滿過臍﹐其大如盤﹐按之不痛﹐脈沈小﹐舌白膩﹐身無熱﹐口不渴﹐所謂上熱方除中寒復起是也。夫膀胱與腎相表裏﹐膀胱气化賴腎中陽气蒸騰。腎陽不足﹐膀胱水气凝而爲瘕﹐須防犯胃衝心呃厥等變。急急溫腎通陽泄水﹐猶恐莫及。

肉桂五苓散﹐送下金匱腎气丸三錢。

淵按﹕須此方解下焦之圍﹐再佐蔥﹑鹽按摩更妙。

又通陽泄水﹐與病相投﹐𨿽未大減已奏小效。腹中覺冷﹐中陽衰弱顯然。

照方加木香﹑炮姜。

尢癥交十二日﹐目赤耳聾﹐舌白煩渴﹐脈洪大而汗出。當辛涼以徹气分之熱邪﹐甘涼以救肺胃之津液。

北沙參麥冬知母竺黃元參生石膏﹝薄荷同打﹞滑石竹葉蘆根又目張不語而神慧﹐與湯則咽﹐身能轉側。舌苔灰白﹐脈形洪滑。並非邪閉心包﹐乃肝陽夾痰火阻塞淸明之府。勿再芳香開達﹐開則邪反內陷矣﹐愼之﹗羚羊角川貝郁金茯苓膽星石決明遠志鮮斛竹油薑汁北沙參淵按﹕淸火熄風﹐豁痰通竅﹐絲絲入扣。惟沙參可斟酌﹐以其補肺也。舌苔灰白﹐痰火徵兆。

又目張不語﹐多汗脈大。陽盛陰虛﹐防其厥脫。急救其陰﹐希圖萬一。

生洋參石決明沙參茯神麥冬川貝母五味子又目已能合﹐口已能言﹐但舌蹇而言澀。汗多稍收﹐脈大稍斂﹐似有一綫生機。所嫌兩臂動彊﹐恐其發痙。擬存陰熄風法。

羚羊角鮮地生地洋參沙參石決明麥冬鉤鉤蔗汁淵按﹕幾乎類中。大抵平素肺腎陰气不足﹐肝陽有餘﹐年過四十者﹐每有是證。

華溫邪八日﹐神識模糊﹐斑色紅紫﹐脘腹拒按﹐結熱旁流。舌紅漧燥﹐目赤唇焦﹐而又膚冷汗出﹐脈伏如無。邪熱內閉﹐陰津外泄﹐頗有內閉外脫之慮。勉進黃龍湯法。

大生地參須生軍枳實連翹天竺黃元參菖蒲鮮斛淵按﹕膚冷﹑汗出﹑脈伏﹐非虛像﹐乃閉象也。從斑色紅紫上看出。參須可斟酌。

某久病元气未復﹐又感濕溫﹐已愈旬日。解表﹑疏中﹑通下之藥﹐皆已服過。現脈仍數﹐舌白膩。頭汗多﹐身熱不解﹐咳嗽不揚﹐小溲不爽。且以分泄三焦﹐再看轉機。

豆捲杏仁赤苓腹皮川朴桔梗蔞皮蘇梗澤瀉滑石通艸髙舌白﹐口渴﹐咽痛。濕溫化熱﹐癥方四日。年髙正虛﹐勢防戰汗。冀其無變爲佳。

薄荷桔梗射幹滑石牛蒡子橘紅杏仁枳殼蔻仁蘆根又溫邪挾積化燥。昨服藥後戰汗不透﹐大熱𨿽減﹐裏熱仍熾。舌黴邊白﹐脈形不顯。髙年恐其內陷。

大力子香豉鮮斛連翹黑梔薄荷根滑石枳實又胸脘板痛拒按﹐此屬結胸。舌心燥邊白﹐此挾痰水﹐挾气積。癥交七日﹐溫邪內伏﹐將燥未燥﹐將陷未陷。昨午投生津達邪一劑﹐今結胸癥已具。勢不容緩﹐再進小陷胸法。

川連半夏枳實蔞仁香豉黑梔淵按﹕仲景小陷胸以枳實佐川連﹐栝蔞佐半夏﹐苦泄辛潤﹐開中焦之痞﹐以化痰水熱邪。方名陷胸﹐與諸瀉心湯出入﹐並非下劑。今人以蔞﹑枳爲通腑之藥﹐殊屬可笑。

顧溫邪得食則復。舌心尖焦黃而幹﹐邊苔白膩﹐心胸痞悶﹐此挾積﹐挾气﹐挾痰﹐挾水。大便已十二日不通﹐其勢不得不下。

半夏茯苓澤瀉川連枳實川朴蔞仁大黃元明粉楊胸悶頭痛﹐寒熱往來。邪在少陽﹐有汗而熱不解﹐是傷於風也。舌薄白﹐邊色幹紅。陰虧之體﹐邪未外達﹐而津液暗傷﹐漸有化燥之象。癥交七日﹐中脘拒按﹐似欲大便而不得出﹐少陽之邪傳及陽明﹐胃家將燥實矣。防其譫語﹐擬少陽﹑陽明兩解法。

柴胡淡芩半夏枳實甘艸香豉黑梔蔞仁桔梗滚痰丸﹝錢半﹞

淵按﹕從大柴胡﹑陷胸變化﹐不用大黃﹑黃連﹐以陰虧液傷﹐拒按在中脘﹐不在大腹也。借滚痰丸以微通之﹐心靈手敏。

又得汗得便﹐邪有松機﹐是以胸悶﹑心跳﹑煩躁等癥悉除﹐而頭痛略減也。𨿽自覺虛餒﹐未便多進谷食﹐亦未可就進補劑﹐但和其胃﹐化其邪可耳。

香豉豆捲半夏川貝赤苓陳皮郁金川斛通艸竹茹又用和胃化邪法﹐一劑頗安﹐二劑反劇。良以畏虛多進谷食﹐畱戀其邪﹐不能宣化﹐郁於心胸之間﹐濕蘊生痰﹐熱蒸灼液﹐煩躁﹑惡心﹑錯語。兩手寸關脈細滑數﹐兩尺少神﹐舌邊幹紅﹐心苔黃膩﹐皆將燥未燥﹐將陷未陷之象。擬導赤瀉心各半法﹐生津化濁﹐和胃淸心。

犀角川連鮮斛枳實半夏赤苓連翹黑梔橘紅生甘艸通艸郁金竹茹蘆根萬氏牛黃淸心丸﹝五分﹞。

淵按﹕陽明痰熱未淸﹐遽進谷食﹐致有下文如是大變。宜仿仲景食服法﹐佐大黃以微下之。

又癥交十三日﹐身熱不揚﹐神昏﹐舌短苔黴。邪入膻中﹐閉而不達。急急淸泄芳開﹐希冀轉機。

犀角連翹枳實竺黃蘆根菖蒲黑膏牛蒡元參薄荷根郁金鮮斛紫雪丹五分﹐另調服。

又神情呼喚稍淸﹐語仍不出﹐邪欲達而不達。胸脇紅點稍現﹐迹稀不顯﹐斑欲透而不透。口臭便祕﹐時覺矢气﹐陽明燥實復聚。舌短心焦邊絳﹐膻中之火方熾。芳開淸泄之中﹐參以生津蕩實。

前方加沙參﹑細生地﹑磨大黃。

又口臭噴人﹐胃火極盛。斑疹𨿽見﹐透而未足。目赤神糊﹐脈洪口渴。急急化斑爲要。古法化斑﹐以白虎爲主。今仍參以犀地淸營解毒﹐再復存陰玉女煎。

犀角黑膏麥冬竺黃大生地知母沙參洋參菖蒲人中黃蘆根石膏﹝薄荷打﹞

淵按﹕前方未知下否。若未通﹐可再下之﹐所謂急下以存陰也。有犀地﹑白虎淸營救液﹐見證有實無虛﹐不妨放膽。

又目能識人﹐舌能退場門﹐癥漸有生機。當大劑存陰﹐冀其津回乃吉。

大生地鮮石斛麥冬洋參元參生甘艸鮮生地石膏犀角沙參蔗汁又黑苔剝落﹐舌質深紅﹐陰津大傷﹐燥火未退﹐左脈細小﹐右脈洪大﹐是其徵也。際此陰傷火旺﹐少陰不足﹐陽明有餘﹐惟景嶽玉女煎最合。一面存陰﹐一面瀉火﹐守過三候﹐其陰當復。

鮮生地生石膏元參洋參大生地黑山梔生甘艸知母沙參連翹蘆根淵按﹕右脈洪大﹐陽明熱結夾滯顯然。

又頻轉屎气﹐咽喉漧燥﹐燥則語不出聲。此陽明火勢燻蒸﹐津不上承。重救其陰﹐兼通其腑﹐再商。

大生地鮮生地麥冬生軍海參北沙參生甘艸元參元明粉淵按﹕從前欠下﹐尙是實熱見象﹐海參嫌膩膈。

又下後液未回﹐急當養陰醒胃。

生洋參茯苓橘紅麥冬蔗皮大生地石斛沙參元參穀芽又耳聾無聞﹐舌漧難掉﹐陰津大傷。用復脈法。

大生地麥冬元參洋參阿膠﹝川連三分﹐拌炒﹞生甘艸雞子黃又疊進滋陰大劑﹐生津則有餘﹐瀉火則不足。今交三候﹐齒垢退而復起﹐神識已淸﹐非陰之不復﹐乃燥火未淸耳。今當法取輕靈。

洋參枳殼川貝橘紅赤苓棗仁﹝豬膽汁炒﹞川連雪羹湯煎。

又諸恙向安。每啜稀粥﹐必汗沾濡﹐非虛也﹐乃津液復而營气敷布周流也。小溲澀痛﹐餘火未淸。惟宜淸化。

冬瓜子鮮石斛通艸黑梔生穀芽甜杏仁甘艸梢又病退。日間安靜﹐至夜發熱神昏﹐乃餘熱畱於營分也。

小溲熱痛﹐心火下趨小腸。仿病後遺熱例﹐用百合知母滑石湯合導赤散。

木通艸梢竹葉知母鮮生地滑石百合泉水煎服。

範陰虛挾濕之體﹐感受時令風溫﹐初起背微惡寒﹐頭略脹痛﹐欲咳不爽﹐發熱不揚﹐舌白膩﹐大便溏。峻投消散﹐暗劫胃津﹐以至饑不欲食﹐嗜臥神糊﹐呃忒斷連﹐斑疹隱約。癥方八日﹐勢涉危機。閱周先生方﹐洵盡美善﹐僭加甘艸一味以和之﹐具生津補中之力﹐未始非贊襄之一助也。若云甘能滋濕﹐甘能滿中﹐孰不知之﹗須知苔薄光滑﹐胸不滿而知饑﹐乃無形濕熱﹐已有中虛之象﹐此葉氏所以深戒苦辛消克之劑﹐幸知者察焉﹗牛蒡子前胡橘紅竺黃郁金刀豆子桔梗神曲菖蒲連翹薄荷葉竹茹甘艸枇杷葉淵按﹕此痰呃也。中虛挾痰﹐胃气通降不順所致。

又癥逾旬日﹐系溫邪挾濕﹐病在气營之交。苔白膩而邊紅﹐疹點透而不爽﹐寐則譫語﹐寤則神淸﹐呃聲徐而未除﹐脈象軟而小數。周先生淸營泄衛﹑理气化濁﹐恰如其分。

羚羊角連翹竺黃川連橘紅牛蒡子半夏丁香柿蒂竹茹薄荷根通艸茅根淵按﹕寐昏寤明﹐痰火阻塞上中焦顯然。方較上首好。

又熱處濕中﹐神蒙嗜臥﹐呼之則淸﹐語言了了。舌白膩﹐脈軟數﹐知非邪陷膻中﹐乃濕熱深漫於上焦﹐肺气失宣布耳。呃尙未除﹐胃濁未化。擬從肺胃立法。

射幹杏仁郁金橘紅代赭石川貝沙參桔梗通艸旋復花茅根冬瓜子淵按﹕開肺降胃﹐更爲得旨﹐所以呃除神淸。

又呃除﹐苔稍化﹐欲咳不揚。仍從前法加減。

前方去代赭石﹐加蛤殼﹑赤苓。

又去旋復花﹑射幹﹑桔梗﹐加豆捲。

又便泄數次﹐粘膩垢污。胃濁以下行爲順﹐故連日沈迷嗜臥﹐昨宵便惺惺少寐﹐且屢起更衣﹐愈覺神煩倦乏耳。今便泄未止﹐舌苔仍白﹐身熱已和﹐酒客中虛濕勝。擬和中化濁﹐仿子和甘露飲。

生洋參於術赤苓澤瀉滑石雞距子廣藿木香葛花橘紅通艸竹茹淵按﹕痰從便去﹐熱亦隨之﹐中焦之濁淸﹐上焦之熱亦降﹐故諸恙若失﹐轉惺惺少寐耳。然苔未化﹐余濕未淸﹐脾胃轉運未復也。不可早補。

又病已退﹐濕未楚。前方加減。

前方加參須﹑於術﹑神曲﹑穀芽。

孫溫邪襲肺﹐肺失淸肅﹐濕挾熱而生痰﹐火載气而逆上。

喘息痰嘶﹐舌漧口膩。昨日之脈據云弦硬﹐現診脈象小而澀數﹐陰津暗傷﹐元气漸餒﹐頗有喘汗厥脫之慮。夫溫邪爲病﹐隸乎手經﹐肺胃位髙﹐治宜淸肅。痰隨气湧﹐化痰以降气爲先﹔气因火逆﹐降气以淸肅爲要。姑擬一方﹐備候髙明酌奪。

鮮石斛射幹杏仁象貝沙參蘇子桑皮沈香蘆根竹油﹝衝服﹞冬瓜子枇杷葉薑汁淵按﹕議論明晰﹐最宜學步。方中沈香易黃芩則善矣。蓋熱化肺淸﹐不患不降。凡諸淸肺藥皆能降气﹐沈香屬木﹐降肝不降肺耳。

黃舌漧而絳﹐齒燥唇焦﹐痰气喘粗﹐脈象細數。無形邪熱薰蒸於膻中﹐有形痰濁阻塞於肺胃﹐而又津枯液燥﹐正气內虧﹐恐有厥脫之變。擬化痰滌熱治其標﹐扶正生津救其本。必得痰喘平﹐神气淸﹐庶幾可圖。

羚羊角旋復花葶藶杏仁川貝鮮石斛元參茅根竹油沈香代赭石蘇子薑汁枇杷葉滚痰丸﹝三錢﹐人參湯送下﹞

又頭汗淋瀝﹐痰喘不止﹐脈形洪大﹐面色靑晦﹐舌紅漧涸﹐齒板唇焦。此少陰陰津不足﹐陽明邪火有餘﹐火載气而上逆﹐肺失降而爲喘﹐癥勢危險﹐深慮厥脫。勉擬救少陰之津﹐淸陽明之火﹐益气以斂其汗﹐但肺以定其喘﹐轉輾圖維﹐冀其應手乃妙。

大生地﹝海浮石拌搗﹞洋參牛膝五味子石膏桑皮川貝炙甘艸麥冬人參﹝一錢﹐另煎﹐衝﹞

陳粳米煎湯代水。

淵按﹕脈形洪大﹐合之頭汗面靑﹐上實下虛大著。從補下納气之中﹐想出淸熱救津之法﹐故能應手。人參﹑石膏﹑粳米﹐救肺淸熱﹐亦所以救腎也。

又汗稍收﹐喘稍平﹐脈大稍軟。但气仍急促﹐心中煩躁﹐舌紅漧涸﹐齒垢唇焦。津液猶未回﹐虛陽猶未息﹐上逆之气猶未降﹐𨿽逾險嶺﹐未涉坦途。今少腹似有透之象﹐是亦邪之出路。仍擬救少陰﹐淸陽明﹐再望轉機。

大生地﹝蛤粉炒﹞洋參沙參元參麥冬鮮生地牛膝通艸豆卷五味子竹葉枇杷葉陳粳米煎湯代水。

淵按﹕前方應手﹐此卽頭頭是道。通艸﹑豆捲﹐淡滲泄表。

恐其耗津。不必慮邪之不去﹐津气回而邪自不容矣。

又陰津稍回﹐气火未平。仍宜步步小心﹐勿致變端爲幸。

大生地洋參沙參元參澤瀉麥冬天竺黃鮮石斛石決明茯神蘆根張溫邪兩候不解﹐脈形洪大中空﹔神昏蒙而如醉﹐舌淡紅而無苔。與湯亦不卻﹐不與亦不討﹔囈語如呢喃﹐叮嚀重復道。

昨日用芳開﹐神情略覺好。然憑癥而論之﹐乃津枯而液燥。是必甘寒潤燥生津液﹐俾得气化津回方保吉。聊立方法以備參﹐候髙明以商奪。

大生地鮮石斛沙參茯苓麥冬羚羊角鮮生地竺黃甘蔗汁蘆根尖淵按﹕案語淸華﹐方法簡潔﹐非學識兼到者不能。

許溫邪內蘊﹐痰濁上泛。壯熱無汗﹐神識模糊﹐气逆痰多﹐舌膩尖紅﹐大便不通。勢防厥脫。

羚羊角葶藶杏仁川貝竺黃黑山梔蔞仁枳實豆豉菖蒲滚痰丸三錢。此方效。

淵按﹕實熱夾痰﹐滚痰丸甚合﹐煎方亦好。

吳溫邪五日﹐舌苔漧黃﹐壯熱無汗﹐胸腹板滿硬痛﹐手不可近。此屬結胸。煩躁气喘﹐口吐涎沫。防其喘厥。

黑山梔豆豉蔞仁川連杏仁生大黃葶藶柴胡枳實淡芩元明粉皂莢子凡結胸癥﹐煩躁气促者死。此方是大柴胡湯﹑大小陷胸﹑梔豉合劑。

淵按﹕煩躁無汗而有气喘者﹐柴胡不可用。用柴胡仍蹈前人治傷寒之故轍也。幸有硝﹑黃﹑連﹑杏主持其間﹐否則壞矣。

又下後結胸之硬滿已消﹐而煩躁昏狂略無定刻﹐舌苔漧燥﹐渴欲涼飲﹐壯熱無汗。邪气猶在气分。以苦辛寒淸裏達表﹐冀其戰汗無變爲妙。幸其壯熱無汗﹐可冀戰汗。若汗出而仍壯熱﹐則內陷矣。此方三黃石膏湯﹑雞蘇散與梔豉合劑。

又戰而得汗﹐脈靜身涼﹐邪已解矣。舌黃未去﹐胃中余濁未淸﹐尙宜和化。

川貝赤苓豆豉﹝炒﹞連翹黑山梔通艸滑石枳殼﹝炒﹞竹茹凡戰汗後脈靜身涼﹐用方大法﹐不外乎此。

嚴病後元气未復﹐溫邪乘虛竊發。初起卽便壯熱神糊﹐舌漧﹐肩膊脇肋疼痛。今方二日﹐邪未宣達﹐已見津涸之象﹐其爲重候可知。當此論治﹐是宜達邪以解其表。然葉氏云﹕初起舌卽幹﹐神略糊者﹐宜急養正﹐微加透邪之藥。若昏憒而後救裏﹐有措手不及之虞矣。

北沙參﹝一兩﹞牛蒡﹝三錢﹞杏仁﹝三錢﹞焦曲﹝三錢﹞黑山梔﹝錢半﹞豆豉﹝三錢﹞連翹﹝三錢﹞竺黃﹝一錢﹞枳殼﹝一錢﹞茅根﹝一兩﹞鮮薄荷根﹝五錢﹞

淵按﹕深得葉氏心傳。

孫營陰素虧之體﹐感受溫邪﹐病起肢麻寒熱﹐旋卽便泄神糊。今交七日﹐脈數而洪﹐舌燥齒幹﹐必蕩气促。陽明之火方熾﹐少陰之陰已涸。又腹硬痛﹐大便三日不通。積聚於中不下﹐气火盡浮於上。似宜通降爲先。然陰津大涸﹐不得不先養其津。姑擬一方備商。

鮮生地﹝一兩四錢﹞北沙參﹝二兩﹞磨蘇梗﹝五分﹐衝﹞杏仁﹝三錢﹞天竺黃﹝錢半﹞茯神﹝三錢﹞麥冬﹝五錢﹞川貝﹝三錢﹞悉尼汁﹝一杯﹐衝﹞枇杷葉﹝三片﹞

淵按﹕先養正救津﹐斯爲老眼無花。

又津回舌潤﹐汗出甚多﹐熱勢亦退。惟心煩不寐﹐大便不通。仍以前方加減。

前方去蘇梗﹐加細生地一兩﹐天冬三錢﹐麻仁三錢。

蔡溫邪發斑透疹﹐總在肺胃兩經。邪熱鬱蒸﹐從裏達外。

血分熱熾則發斑﹐气分熱熾則發疹。邪從外入﹐由气傳營。熱自內出﹐由營達气。此癥胸前先發斑點﹐身未覺熱。數日之後﹐始發寒熱﹐續布痧疹。似乎營分先有伏熱﹐而後溫邪湊集﹐肺胃受病﹐始見咳嗽寒熱等癥。然斑已將化﹐疹已透齊﹐卽有餘邪﹐淸之解之可已﹔乃反胸痞煩悶﹐气升惡心﹐喉痛難咽﹐其故何歟﹖良以懷孕八月﹐適當太陰﹑陽明養胎之候﹐邪熱甚於肺胃﹐胎气失蔭而上逆﹐繇是胸髙气逆﹐煩躁不得臥﹐豈非病𨿽由熱﹐而實乃胎气上衝所致也。爲今之計﹐淸解肺胃溫邪﹐以化斑疹熱毒﹐是爲正治。然燎原之下﹐液灼津傷﹐亦必養其津液。胎气上升﹐爲變最速﹐尢要先平胎气。肺主一身之主﹐又必降其肺气。肺气降而得臥﹐胎安不上衝﹐庶無喘厥之虞矣。

鮮生地﹝一兩﹞淡豆豉﹝三錢﹐同鮮地研﹞川貝母﹝三錢﹞磨蘇梗﹝五分﹐衝﹞

磨犀角﹝五分﹐衝﹞磨郁金﹝五分﹐衝﹞紋銀﹝一兩﹐先煎﹞元參﹝二錢﹞白薇﹝三錢﹞竹茹﹝一錢﹞野薴根﹝五錢﹞枇杷葉﹝三片﹐去毛﹞

又溫邪上受﹐自气傳營﹔而化火上炎﹐由胃及肺。喉屬肺經﹐咽屬胃經。凡咽喉之癥﹐屬實火者多﹐因肺胃之陽盛。腎脈循喉﹐肝脈繞咽﹐系虛火者﹐始關肝腎之陰虧。是其大略也。此癥乃斑痧之後﹐喉痛色赤﹐全由邪火熾張。圖治之方﹐犀角地黃﹐不出甘寒淸解。昨吐紅痰﹐無非气火燻蒸。今觀脈色﹐已覺神淸爽朗。喜逢知己﹐共斟酌而揣摩﹐幸謝主人﹐轉憂疑爲欣慰。立夏恰今朝﹐病能減而卽是退﹔懷麟當此疾﹐胎不動卽是安。大便才通﹐亦是轉機之兆。小心調理﹐冀無欲速之譏。略泐數行﹐伏希曬政。

犀角羚羊角川貝鮮石斛元參知母鮮生地麥冬枇杷葉金銀花露﹑綠豆皮煎湯﹐與燕窩湯相和頻飲。

又夫溫邪燔亢之餘﹐餘熱固未能淨﹔肺胃燎原之下﹐陰津必受其戕。養陰不在血而在津與汗﹐葉氏之名言﹔安胎須順气﹐陰火忌上衝﹐婦科之要論。此癥兒及兩候﹐溫痧旣退﹐安得邪火復熾﹖喉腫旣消﹐何以燥痛復盛﹖所以然者﹐胎當七八月之間﹐正肺與大腸司養之際﹐肺腸相爲表裏﹐肺主气而大腸主津﹐肺受火淫﹐燥熱移於大腸﹐大腸當養胎之際﹐遂移熱於胞絡。《內經》云﹕人有重身﹐九月而暗﹐是胞之絡脈絕也。胞脈者﹐系於腎而絡胞胎。今熱上迫肺﹐故音啞﹑咳嗽而喉復痛也。按此段經文﹐明指胎中陰火﹐當九月之期有此音啞一癥﹐教人勿亟治之﹐惟恐傷其胎气耳。玆方八月﹐卽得音啞咳頻﹐豈非殃及池魚之謂歟﹗今以甘涼生津治其上燥﹐參入鹹寒以降陰中伏火﹐經所謂熱淫於內﹐治以鹹寒是也。須知治病要察機宜﹐養陰而火自降﹐指久病虛羸而言。火退而陰自充﹐乃暴病未虛之癥。先輩有提其要曰﹕暴病多實﹐久病多虛。是其義也。然歟否歟﹐仍候華先生裁正。

北沙參﹝一兩﹞川貝﹝去心﹐勿研﹐三錢﹞元精石﹝三錢﹞知母﹝三錢﹐秋石煎湯拌浸﹞蟬衣﹝一錢﹐去翅足﹞大豆捲﹝三錢﹞元參﹝三錢﹞天花粉﹝三錢﹞枇杷露﹝一杯﹐衝服﹞野薴根﹝三錢﹞赤苓﹝三錢﹞生甘艸﹝四分﹞紋銀﹝五分﹞

攺方加羚羊角錢半﹐鮮生地七錢﹐黑山梔錢半。

淵按﹕伏溫由內達外﹐由裏傳表﹐從少陰而出太陰﹐所以退而復來﹐輕而再重﹐不盡由乎胎熱。疹屬肺﹐肺主一身之表。斑屬胃﹐胃爲萬物所歸﹐溫邪每從兩經而達也。胞絡者﹐乃胞門子戶之胞﹐非心包絡。胞絡系腎﹐少陰之脈貫腎﹐上入喉中﹐熱邪由少陰上干喉中﹐故音啞。甚則喉痛。

鮑半月不大便﹐癥交十二日﹐神昏舌煤﹐齒垢漧枯。陽明邪火極熾﹐少陰陰液已虧﹐腸中宿垢不下﹐邪熱無從出路。不下恐火盛劫液而痙厥﹐下之恐亡陰而呃脫。極難著筆﹐姑備一方。

犀角鮮生地生大黃茯神當歸菖蒲大生地連翹枳實麥冬竺黃元明粉淵按﹕一面養陰徹熱﹐一面通腑最穩當。硝﹑黃宜輕用。

又便解三次﹐神气漸淸﹐舌煤已化。今擬生津。

鮮石斛﹝一兩﹞川貝﹝二錢﹞茯神﹝三錢﹞元參﹝三錢﹞生甘艸﹝五分﹞麥冬﹝三錢﹞竺黃﹝錢半﹞竹茹﹝一錢﹞北沙參﹝一兩﹞大生地﹝一兩﹞甘蔗皮﹝一兩﹞

沈陰虛之體﹐感受溫邪﹐反復。今交九日﹐神識時迷﹐舌滿碎腐﹐脈象漸沈。防其昏厥。備方候致和先生曬政。

犀角﹝四分﹐磨衝﹞連翹﹝三錢﹞丹皮﹝錢半﹞栝蔞仁﹝三錢﹞鮮生地﹝五錢﹞

元參﹝三錢﹞竺黃﹝錢半﹞鮮薄荷根﹝一兩﹞

另﹕珠子三分﹐血珀四分﹐研細末﹐蘆根湯送下。

又照前方去蔞仁﹐加大生地﹑生洋參﹑沙參﹑麥冬。

又陰津大虧﹐痰火熾盛﹐內風暗動﹐痙厥將至。煎藥不肯沾唇﹐姑以湯方備試。

參須﹝一錢﹞川貝﹝二錢﹞石決明﹝八錢﹞杏仁﹝三錢﹞蘆根﹝一兩﹞竹油﹝三十匙﹐衝﹞麥冬﹝三錢﹞羚羊角﹝錢半﹐先煎﹞悉尼汁﹝一杯﹐衝﹞蔗汁﹝一杯﹐衝﹞

又癥勢稍轉機。仍候濟愼先生裁正。

羚羊角鮮生地大生地天冬麥冬鮮石斛北沙參石決明西洋參鉤鉤蘆根竹油茯神蔗汁梨汁淡薑汁生甘艸元參﹝二味﹐濟愼先生加﹞

淵按﹕數方養陰則有餘﹐瀉火尙不足﹐致有下文邪熱逗畱之獘。

又照前方加元精石﹐備候濟愼先生裁正。

大生地川貝鮮石斛石決明元參丹皮麥冬生洋參北沙參蘆根甘蔗汁又腑气不通﹐陽火不降﹐陰津不升。元气𨿽虛﹐不得不通其腑。

大生地﹝八錢﹞鮮石斛﹝五分﹞北沙參﹝一兩﹞元參﹝三錢﹞知母﹝錢半﹞

生大黃﹝三錢﹞當歸﹝三錢﹞生洋參﹝三錢﹞麥冬﹝三錢﹞蘆根﹝一兩﹞

洪溫邪初起﹐胸悶頭痛﹐發熱有汗。先宜涼解。

牛蒡子豆豉黑山梔連翹桔梗橘紅荊芥杏仁薄荷蘆根秦發汗太過﹐津液內奪。昨日生津以達邪﹐汗𨿽未出而疹點已化﹐熱𨿽未退而脈象稍和﹐是佳兆也。苔煤而不甚燥﹐神糊而有時淸﹐犀角﹑地黃𨿽可用﹐然大勢無變﹐方亦無事更張﹐仍照前方加味。

北沙參﹝一兩﹞竺黃﹝錢半﹞鮮石斛﹝一兩﹞連翹﹝三錢﹞麥冬﹝三錢﹞茯神﹝三錢﹐朱拌﹞生甘艸﹝四分﹞元參﹝三錢﹞茅根﹝一兩﹐去心﹞燈心﹝三尺﹐朱拌﹞九節菖蒲﹝八分﹞

淵按﹕神糊苔煤﹐鮮石斛可用﹐北沙參不可用。𨿽養肺陰﹐究嫌補肺助痰﹐麥冬亦然。此老好用二物﹐瑕瑜並見。

張久患便血﹐陰气先傷於下。今感溫邪挾積﹐肺胃之气阻窒。上喘下泄﹐發熱口渴﹐舌絳如朱﹐額汗不止﹐徧體無汗﹐脈小數疾。厥脫險象﹐勉擬一方備正。

葛根﹝一錢﹞黃芩﹝錢半﹞石膏﹝三錢﹐薄荷同研﹞赤苓﹝三錢﹞黃連﹝四分﹞

杏仁﹝三錢﹞牛蒡﹝元米炒﹐三錢﹞生甘艸﹝四分﹞枇杷葉﹝三片﹞

上藥用水兩盞﹐煎至一盞。另用﹕人參﹝一錢﹞麥冬﹝錢半﹞五味子﹝五分﹐炒﹞生地﹝四錢﹞阿膠﹝二錢﹐蛤粉炒﹞

用水兩盞另煎﹐煎至半盞﹐沖和前煎﹐徐徐服下。

此爲復方法。病系溫邪﹐而陰虛欲脫﹐故立此法。凡暴喘多實﹐而壯熱舌漧﹐宜從淸解。惟久患便血﹐今更下泄不止﹐所謂喘而不休﹐泄痢不止﹐水漿不入者不治。故不得不救其陰﹐希圖萬一。

淵按﹕陰血旣耗於下﹐脾气復傷於中﹐故一感溫邪而上喘下泄。泄爲脾陷﹐喘爲腎逆﹐兩髒不守﹐厥脫易易。頭汗者﹐陰不守而陽越也。身無汗者﹐陰液虛而气不能化也。舌絳如朱﹐胃陰虧而心火熾。脈小數疾﹐陰血虛而邪火伏。兩方頗有心思﹐惟葛根嫌升發﹐牛蒡嫌泄肺。蓋陰陽兩虛﹐中气不守﹐气𨿽陷﹐不可升﹐汗𨿽無﹐不可發﹐急急顧慮中气陰液﹐猶恐不及。然肯用心如此﹐敬服之至。

幼陽明熱邪充盛﹐徧體發出紫斑﹐鼻血齦碎。急與淸解﹐防內陷。

犀角石膏薄荷茜艸丹皮鮮生地連翹紫艸元參茅蘆根仁淵曰﹕溫邪一證﹐前人每與傷寒混同論治。自諭嘉言始力辧其非﹐然猶不能跳出。至葉天士乃別開生面﹐吳鞠通繼之﹐溫熱之治始大昌明。然非前人之誤﹐前人亦爲古人所誤也。一誤於《內經》﹕熱病者﹐傷寒之類也。遂謂傷寒卽溫病﹐溫病卽傷寒﹐漫無分別。再誤於王叔和集仲景《傷寒論》﹐以溫病攙入傷寒之中﹐以爲溫熱乃傷寒之變證﹐至後人有春變爲溫﹐夏變爲暑之說﹐其實傷寒與溫熱相去霄壤。然溫病亦非一端﹐有冬溫﹐春溫﹐冬溫春發﹐風溫痧疹﹐濕溫之別。風溫痧疹卽春溫一類﹐以感春令賊風﹐傷其皮毛﹐內合於肺﹐引動伏溫﹐故見證咳窒气粗﹐或發痧疹。

病在肺胃气分﹐宜辛涼輕泄上焦﹐不可用重劑及血分藥。若冬溫﹑春溫輕者﹐亦在肺胃﹐咳窒气促﹔重者﹐或發自少陽﹑少陰。

甚有涉厥陰者﹐由其陰精先虛﹐邪熱蓄伏於虛處﹐其機一發﹐少陰陰精先已告困﹐液涸劫津﹐昏痙顫振接踵而至﹐起而腰痛脇痛﹐有汗不解者﹐不可輕視。蓋腰爲腎府﹐脇乃少陽經絡遊行之地﹐腎水不足﹐木火熾張故也。吾吳地處溫下﹐濕動最先﹐冬溫夾濕者少。春溫已有夾痰﹑夾濕﹐濕溫乃濕熱相合。淸其熱尢須開其濕。

淸熱用苦泄涼潤﹐開濕不得不佐辛通淡滲﹐而化燥者卽不合。蓋濕從熱化﹐見熱而不見濕矣。溫邪以驗舌爲先﹐不可動輒發汗。有汗固不可再發﹐卽無汗亦宜視其津液何如。若熱盛液虧﹐妄汗最易昏痙﹐輕則咳窒气促﹐重則口鼻出血。辧六經與傷寒同﹐治法與傷寒大異。自漢唐及元明﹐多以傷寒之方治溫熱﹐𨿽經葉天士等大暢厥旨﹐然鄕曲之士﹐遵師傳而日讀《湯頭》《醫宗必讀》等書﹐仍以羌﹑獨﹑柴﹑前爲發表套劑﹐其禍尙未息也。

卷之一

暑邪門

溫暑邪挾積﹐身熱腹痛﹐先與疏達。

香薷川朴花檳榔砂仁藿梗蘇梗赤苓焦六曲陳皮通艸又腹痛拒按﹐當臍有塊﹐壯熱無汗﹐舌苔黃膩﹐气升煩懊。防其發厥。法以表裏兩解。

柴胡淡芩枳實赤苓赤芍半夏元明粉生大黃又投大柴胡湯法﹐下出碎塊溏糞兩次。腹痛不減﹐煩懊不安﹐气升嘔逆﹐舌苔黃燥。食積塡塞陽明﹐暑邪內走厥陰。防其昏厥。擬以泄厥陰﹐通陽明。

川連﹝吳萸炒﹞楂炭淡豆豉黑山梔栝蔞仁當歸龍薈丸﹝三錢﹐絹包煎﹞枳實蘇梗木香﹝三味磨衝﹞

外敷方﹕蔥﹝一把﹞鹽﹝一杯﹞丁香﹝一錢﹞飛面﹝三錢﹞

打爛﹐敷痛處。此四磨飲合小陷胸﹑梔豉﹑左金合劑。疏通气分﹐泄肝化積。再用外敷法﹐其气有不通行者乎﹗淵按﹕暑必挾濕﹐濕爲陰邪﹐最能阻礙陽气。故暑濕病多脘腹痞痛﹐積滯內阻﹐暑濕之不化﹐實由气機之不通。下而痛仍不減﹐乃未得辛通之藥﹐中焦痞滯未去耳。

丁暑乃鬱蒸之熱﹐濕爲濡滯之邪。暑雨地濕﹐濕淫熱郁﹐惟虛者受其邪﹐亦維素有濕熱者感其气。如體肥多濕之人﹐暑卽寓於濕之內﹔勞心气虛之體﹐熱卽伏於气之中。於是气逆不達﹐三焦失宣﹐身熱不揚﹐小溲不利﹐頭額獨熱﹐心胸痞悶﹐舌苔黃膩﹐底絳尖紅﹐種種皆爲濕遏熱伏之徵。邪蘊於中﹐不能外達﹐亦不下行﹐頗慮內閉之變。擬以梔豉上下宣泄之﹐雞蘇表裏分消之﹐二陳從中以和之﹐芳香宣竅以達之﹐冀其三焦宣暢﹐未識能奏功否。

淡豆豉黑山梔通艸半夏菖蒲鮮荷葉六一散薄荷赤苓竹茹蔻仁﹝研﹐後下﹞

吳勞碌之人﹐中气必虛。暑濕熱穢濁之气﹐自口鼻吸入气道﹐滿布三焦﹐𨿽舌苔滿布﹐而胸無痞悶﹐非邪伏膜原之比。重濁之藥﹐徒傷中气﹐與濕熱彌漫之邪無益。今交五日﹐神气似淸而渾﹐恐其過候有耳聾﹑神迷﹑呃逆等變。爲治之法﹐且以芳香理气逐穢再議。

刀豆子郁金澤瀉石菖蒲杏仁栝蔞仁陳皮滑石香薷桔梗北沙參赤苓藿香佛手鮮荷葉鮮佩蘭葉顧久處南方﹐陽气泄越﹐中髒常寒﹐慣服溫補。現患溫瘧﹐及今旬日。舌尖已紅﹐根苔滿白﹐便泄稀水﹐兼有蛔虫﹐渴不欲飲﹐口中甜膩﹐皆是濕遏熱伏之象。就錫邑治法﹐葛根芩連是主方。若合體質而論﹐似宜溫中滲下﹐淸上解肌﹐擬用桂苓甘露法﹐試服之以觀驗否。

生石膏﹝三錢﹞豬苓﹝三錢﹞澤瀉﹝錢半﹞肉桂﹝三分﹞滑石﹝三錢﹞生茅術﹝一錢﹞茯苓﹝三錢﹞藿香﹝一錢﹞通艸﹝八分﹞木香﹝四分﹞

又照前方加北沙參五錢。

丁咳嗽已久﹐近患時溫之後﹐原气未復﹐又感暑風﹐閉其汗孔﹐身復發熱。法當先理暑風﹐用輕劑宣上。

桑皮蘇梗杏仁川貝橘紅茯苓冬瓜子竹茹此虛而挾邪﹐暫用輕揚表法﹐未便著手。

蔣三瘧日久﹐又感暑風﹐咳嗆痰血﹐熱勢變亂。且以解暑﹐淸肅肺胃。

香薷﹝一錢﹞北沙參﹝五錢﹞冬瓜皮﹝三錢﹞六一散﹝四錢﹞神曲﹝三錢﹞

靑蒿﹝錢半﹞杏仁﹝三錢﹞丹皮﹝錢半﹞桑葉﹝錢半﹞白扁豆﹝三錢﹞枇杷葉﹝二片﹞

淵按﹕咳嗆痰血﹐肺陰﹑肺气已傷﹐𨿽有表邪﹐香薷用宜斟酌。

李暑邪內閉﹐惡寒發熱﹐脈象不達﹐口不能言﹐先有咳嗽﹐此肺气閉塞。擬開而達之。

射幹﹝五分﹞桔梗﹝一錢﹞連翹﹝三錢﹞豆豉﹝三錢﹞杏仁﹝三錢﹞象貝﹝三錢﹞

香薷﹝一錢﹞橘紅﹝一錢﹞菖蒲﹝五分﹞竹茹﹝一錢﹞牛蒡子﹝二錢﹞玉樞丹﹝四分﹐磨衝﹞

安連日煩勞憂慮深﹐暑邪傷气易歸心。神昏脈數細而沈﹐病危甚﹗邪悶心包﹐如火如焚。舌色漧黃唇齒燥﹐耳聾便泄津枯了﹗三焦皆病須分曉﹐究治療﹐河間熱論宜參考。

鮮石斛竺黃連翹菖蒲赤苓北沙參通艸益元散茉莉花竹茹薄荷葉蘆根鮮荷葉紫雪丹﹐另調服。

李暑濕陰分之气﹐從口鼻肌表而入﹐寒熱﹐便泄﹐頭脹。擬芬芳逐穢﹐分消濕熱方法。

藿香川朴焦六曲半夏茯苓陳皮澤瀉大腹皮砂仁通艸仁淵曰﹕兩日相合而成暑字﹐暑爲陽邪﹐行役道途﹐力作田間﹐辛苦於烈日之中﹐受天地炎熱之气而病者﹐名曰傷暑。此外飧涼襲冷﹐乘風露臥﹐皆因避暑而感受寒風冷濕之邪﹐𨿽病在暑天﹐名曰暑濕﹐其與傷炎熱之暑不同﹐不得以暑邪名之。前人有陰暑陽暑之論﹐皆蛇足也。然盛暑之時﹐反多陰寒之病者何﹖蓋天地之化﹐盛極則變﹐六陽盡泄﹐一陰早寓乎其中﹐地上則熱﹐地下已寒﹐人身小天地﹐何莫不然﹗且濕土司令﹐濕濁爲盛﹐熱蒸濕騰﹐濕熱相合﹐最易感病﹐故四時之病﹐惟盛夏爲雜﹐寒濕﹑熱濕﹑霍亂﹑瀉痢﹑痧穢﹑暑風﹐名目不一﹐隨其所感與其人之本體而變焉﹐要皆暑天兼有之證﹐非傷暑熱之正病也。然證𨿽夾雜﹐要不離太陰陽明脾胃兩經。試思夏令用藥﹐不外芳香﹑辛淡﹑苦泄﹐𨿽有治心﹐治肺﹐治肝膽﹑膀胱﹐用寒﹑用熱之不侔﹐莫不爲中焦脾胃開脫﹐不但濕土司令主气使然﹐以脾胃屬土﹐喜燥惡濕﹐暑天之病﹐無有不夾濕耳。

卷之一

伏暑門

李暑濕先伏於內﹐涼風復襲於外﹐交蒸互郁﹐皆能化火﹐濕遏熱伏﹐其熱愈熾。故其爲瘧也﹐先寒後熱﹐日輕夜重。經旨所謂先傷於熱﹐後感於寒。諭氏所謂陰日助陰﹐則熱減而輕﹐陽日助陽﹐則熱甚而重也。夫瘧之發﹐必從四末始﹐旣必擾及中宮﹐故心胸煩躁﹐中脘痞塞。又必先嘔吐而泄瀉﹐瀉已乃衰﹐腹中猶脹。所以然者﹐熱甚於中﹐蒸燻水谷之濕﹐上泛而復下泄﹐熱勢得越﹐煩躁乃安﹐余濕復聚﹐故仍作脹也。今當瘧退﹐脈弦帶數﹐舌苔白膩﹐小溲不爽﹐本有胃寒﹐痰濁素盛﹐𨿽從未得汗﹐表邪未解﹐而病機偏重於裏﹐法從里治。大旨泄熱爲主﹐祛濕兼之﹐解表佐之﹐是亦表裏分消﹐三焦並治意。

葛根淡芩川連甘艸蒼術川朴橘皮藿香菖蒲赤苓澤瀉薄荷滑石郁金竹茹淵按﹕泄瀉嘔吐﹐乃兼有之癥﹐非必有之癥﹐由暑濕穢濁郁遏中宮﹐太陰失升﹐陽明失降﹐不克分化使然。

楊年過花甲﹐病逾旬日﹐遠途歸家﹐舟車跋涉﹐脈沈神昧﹐舌彊白﹐中心焦﹐身熱不揚﹐手足寒冷﹐气短作呃﹐便泄溏臭。是屬伏邪挾積﹐正虛邪陷之象。深慮厥脫。

大黃人參制附子柴胡半夏茯苓陳皮淡芩澤瀉當歸枳實丁香柿蒂竹茹淵按﹕虛像實像雜沓而至﹐立方最宜斟酌﹐如無實在把握﹐還從輕面著筆﹐否恐一誤不可收拾。

又癥尙險重﹐再望轉機。

桂枝柴胡人參白芍川連半夏枳實丁香陳皮蔻仁炙甘艸竹茹又伏暑化燥﹐劫津動風﹐舌黑唇焦﹐鼻煤齒燥﹐神昏﹐手指牽引。今早大便自通﹐據云病勢略減。然兩脈促疾﹐陰津消涸﹐邪火燎原﹐仍屬險象﹐恐其復劇。

犀角羚羊角鮮生地元參蘆根鉤鉤鮮石斛六一散沙參連翹通艸天竺黃枇杷葉竹葉珠黃散﹐另調服。

陸外有寒熱超伏之勢﹐裏有熱結痞痛之形﹔上爲煩懊嘔惡﹐下則便泄溏臭。此新邪伏邪﹐濕熱積滯﹐表裏三焦同病也。易至昏呃變端。擬從表裏兩解﹐佐以芳香逐穢。

柴胡生大黃淡芩枳實半夏川連栝蔞皮赤苓郁金菖蒲蔻仁又投兩解法﹐得汗得便﹐竟安兩日。昨以起牀照鏡﹐開窗看菊﹐漸漸發熱﹐熱甚神糊﹐兩目上視﹐幾乎厥脫。逮黃昏﹐神漸淸﹐熱漸減﹐脈沈不起。據述熱時舌色幹紅﹐熱退舌色黃膩。

此乃濕遏熱熾﹐將燥未燥﹐將陷未陷﹐但陽癥陰脈﹐相反可虞。

勉擬河間甘露飲﹐滌熱燥濕之中﹐更借桂以通陽﹐苓以通陰﹐復入艸果祛太陰濕土之寒﹐知母淸陽明燥金之熱。

甘露飲去滑石﹑白術﹐加茅術﹑艸果﹑知母﹑薑汁﹑蔥白頭。

某暑邪內閉不達﹐神糊舌白﹐恐其昏厥。芳香透達爲宜。

鮮藿香天竺黃菖蒲赤苓連翹益元散郁金竹茹澤瀉另至寶丹一丸﹐菖蒲湯化下。

又暑濕內蘊﹐熱勢起伏﹐胸痞泄瀉﹐神糊心跳﹐經行未止。乃正虛挾邪﹐慮其暈厥。據云腹脹惡心﹐且寬中理气。

太無神術散去艸﹐加茯苓﹑澤瀉﹑蘇梗﹑葛根﹑淡芩﹑黨參﹑柴胡﹑砂仁﹑通艸竹茹。

某懷孕六月﹐感暑熱伏邪﹐惡心懊。炎天居舟﹐防其暈厥墮胎。

靑蒿大腹皮半夏赤苓川朴淡芩焦六曲蘇梗陳皮鮮佛手某暑濕熱阻滯陽明﹐積垢𨿽下﹐尙未盡淨。夜間熱甚﹐神識沈迷。所慮津傷化燥等變。今以生津﹑泄熱﹑化濁佐之。

鮮石斛赤苓連翹香豉栝蔞仁大竺黃淡芩山梔菖蒲竹茹某伏暑爲病﹐濕熱居多﹐陰虛之體﹐邪不易達﹐此其常也。然陰虛大有輕重之分﹐須知此癥虛亦不甚﹐邪亦不多。耳鳴眩悸﹐口渴胸痞﹐微寒微熱﹐脈形弦數。未便大補﹐亦不可重劑攻邪。但得脈情無變﹐可保無虞。

洋參半夏茯神甘菊花蔻仁靑蒿陳皮鉤鉤刺蒺藜秫米豆捲竹茹胡伏暑三候﹐神糊呃逆﹐手肢微痙﹐痰多舌白﹐渴不多飲﹐音低﹐脈大而虛﹐殊屬棘手。今日忽周身漧燥而癢﹐煩躁不安。細詢病原﹐從未得汗。按仲景云﹕汗出不徹﹐身癢如虫行皮膚中﹐久虛故也。吳又可云﹕髮根燥癢﹐心煩如灼﹐名曰藥煩﹐中气虛也。《金匱》云﹕聲如從甕中出﹐是中气之濕也。又按《內經》﹕言微音低﹐謂之奪气。由此推之﹐明是中虛濁戀﹐液涸痰蒙﹐勢極凶危。惟有和中宣化﹐聽其胃气自爲敷布﹐以冀萬一生機。

洋參﹝三錢﹞橘餅﹝三錢﹞甜杏仁﹝三錢﹞豆捲﹝五錢﹞蜜梅﹝一枚﹞北沙參﹝三錢﹞麥冬﹝三錢﹞枇把葉﹝蜜炙﹐二片﹞薑汁﹝少許﹞

上方取辛甘化濁﹐酸甘化液。考又可藥煩條中重用人參﹑生薑﹐和中宣化﹐法有來歷。

某營陰素虧﹐伏邪晚發﹐熱勢起夥﹐心嘈胸悶﹐舌心光紅﹐邊薄白。瘧邪初起﹐勢防加重。

豆豉赤苓半夏沙參桑葉靑蒿黑山梔陳皮淡芩某癥經九日﹐熱勢起伏﹐神糊﹐舌漧黑。此伏邪壅遏﹐劫液入營之勢也。髙年最易昏痙之變。

鮮生地天花粉黑山梔犀角菖蒲香豆豉鮮石斛薄荷葉連翹蘆根天竺黃吳暑濕伏於太陰﹐中焦陽气不化。神蒙若寐﹐身熱不揚﹐肢冷脈濡﹐手指牽引﹐舌根牽彊﹐風痰阻絡之象。服過通陽益陰﹐云蒸化雨之法﹐病亦無甚增損。然舌苔灰白濃指﹐口泛甜味極甚﹐中宮有濁﹐陽不舒化。仿縮脾飲醒中化濕濁。濁化則口甜減﹐陽舒則蒙昧淸。

黨參烏梅淡漧薑艸果炙甘艸砂仁茅術大生地茯苓生薑大棗淵按﹕據舌苔﹑口甜而論﹐濕痰阻遏中宮﹐陽不舒化無疑。黨參﹑烏梅﹑生地酸甘助陰膩膈﹐大不相宜﹐矛盾一至此乎﹗手指牽引﹐𨿽屬木燥土虛﹐肝風內動﹐當此上中焦濕痰蒙閉﹐肺胃气機不能舒布﹐卽欲養陰﹐如胃气不化何﹗治病當先急者大者﹐若頭痛醫頭﹐便爲庸手。

趙髙年元气素虧﹐未病以前先已倦怠乏力﹐微覺咳嗽。五六日以來加以發熱﹐熱勢起伏﹐是有新邪乘虛而襲﹐引動伏邪晚發也。今診脈小數而虛﹐漧咳欲嘔﹐舌邊光紅﹐根苔白﹐熱甚無汗﹐津枯邪戀﹐慮其化燥神昏。

北沙參蘇子靑蒿杏仁川貝牛蒡子前胡橘紅通艸枇杷葉吳伏邪內蘊爲癉瘧﹐外發爲流注。入於肺則喘咳﹐注於腸則便溏。正虛不克支持﹐幼孩當此﹐易致成驚。

靑蒿杏仁淡芩澤瀉荊芥象貝桔梗橘紅赤苓六一散雙鉤鉤童伏邪晚發﹐朝涼暮熱﹐頭痛胸悶﹐舌白無汗﹐似宜疏達。至於腰痛眼花﹐其陰內虧﹐邪不易達﹐恐致淹纏﹐宜小心爲是。

秦艽赤苓靑蒿蘇梗杏仁甘菊花枳實杜仲﹝薑汁炒﹞豆豉桑葉顧病方三日﹐外無大熱﹐而虛煩懊﹐反復不安﹐寐則神思擾亂﹐舌苔白膩﹐惡心欲嘔﹐腹中鳴響﹐大便溏泄穢臭。邪積在裏﹐气機不達。用梔﹑豉以發越其上﹐陳﹑朴以疏理其中﹐葛以散之﹐苓以泄之﹐夏﹑秫和胃而通陰陽﹐陰陽交則得寐。明日再議。

淵按﹕起病卽是濕痰挾滯﹐阻遏中宮﹐熱郁不達之象﹐勿謂外熱不揚而輕視之。

又伏暑至秋而發﹐其發愈晚﹐其伏愈深﹐故其爲病也﹐大起而大伏﹐熱一日﹐退亦一日﹐旣非間瘧﹐又非癉瘧。癉瘧則但熱不寒﹐間瘧則寒熱往來。此癥微寒發熱﹐熱一晝夜而退﹐退亦不淸﹐名之伏暑﹐其說最通。夫暑必挾濕﹐濕蘊則化熱蒸痰﹐痰不易出﹐熱盛劫津也。身重屬濕﹐煩躁屬熱﹐熱來口渴﹐渴不多飲﹐仍是濕遏熱熾見象。舌苔白而漧枯﹐是濕邪在於气分﹐气虛故濕不易化也。葉氏云﹕舌白而薄者﹐肺液傷也。病方八日﹐邪未宣達﹐刻下用方無庸深刻﹐但須解表而不傷正﹐去濕而不傷陰﹐淸熱而不助濕﹐生津而不礙濁﹐中正和平﹐耐心守服﹐扶過兩候﹐始冀漸安。

黑山梔連翹茯苓川貝通艸北沙參滑石澤瀉豆豉枇杷葉鮮薄荷根淵按﹕伏邪深重﹐脾肺气弱﹐力不足以化達之﹐故大起大伏耳。

馬幼稚伏濕挾積﹐阻滯腸胃﹐蒸痰化熱﹐肺气窒痺﹐是以先瀉後咳﹐繼以發熱。今便泄已止﹐更气急痰嘶﹐肺气阻痺尢甚。法當先治其肺﹐恐肺脹生驚發搐﹐其變有莫測耳。

葶藶子﹝三錢﹞萊菔子﹝三錢﹞六一散﹝三錢﹞枇杷葉﹝三片﹞

淵按﹕遏重消痰瀉肺﹐淸熱化積﹐卽在其中。

又痰气喘逆﹐平其大半。熱勢起伏﹐退而復作。時下多瘧﹐須防轉瘧。

白蘿卜汁﹝一杯﹞鮮薄荷汁﹝半杯﹞

二味略煎﹐去渣﹐加入冰糖三錢﹐烊化﹐再以薑汁一滴衝服。

淵按﹕此方更妙。

何伏暑挾積﹐寒輕熱重﹐已經月餘。舌心焦黃﹐舌邊白膩。

陽明積熱﹐化火劫津﹐煉濁成痰﹐將至蒙閉﹐至於脘痛拒按。兩經攻下﹐痛仍不減﹐苔猶未化﹐非淸化不能蕩其實﹐擬用涼膈散加味。

涼膈散鮮石斛川連兩下之後﹐舌心猶然焦黃﹐故仍可用下法。然舌邊白膩﹐必挾水气﹐涼膈散中再加半夏亦可。

陸伏邪挾積﹐但熱不寒﹐頭痛鼻血﹐便泄稀水。熱甚於裏。擬淸裏解表法。

葛根芩連湯豆豉連翹枳實黑山梔鼻血﹐便泄稀水﹐知其爲熱。不用犀角者﹐其舌苔白也。不用大黃者﹐其脘腹按之不痛也。

李伏邪濕熱內蘊﹐三焦气機不達。午後發熱﹐胸悶頭脹﹐尿少無汗。舌苔白膩﹐脈象軟細。擬開上﹑疏中﹑滲下﹐仿河間法。

豆捲杏仁陳皮藿梗滑石赤苓桔梗半夏焦六曲川朴通艸胡素有痰飲咳嗽﹐今夏曾經吐血﹐是肺受熱迫也。玆六﹑七日來伏暑內蘊﹐涼風外襲。病起先寒栗而後大熱﹐熱有起伏﹐表之汗不暢﹐裏之熱不退。所以然者﹐痰飲阻於胸中﹐肺胃失其宣達故耳。舌色底絳﹐望之粘膩﹐心苔白濃如豆大者一瓣﹐此卽伏暑挾痰飲之徵﹐而況气急痰嘶乎﹗據云二十六日便泄數次﹐至今大便不通﹐按腹板窒﹐卻不硬痛﹐小溲先紅濁﹐今則淡赤不渾﹐乃濕熱痰濁聚於胸中﹐因肺金失降﹐不能下達膀胱﹐故濕濁上逆爲痰气喘之候。病機在是﹐病之凶險亦在是。法當從此理會﹐滌痰泄熱﹐降气淸肺﹐乃方中必需之事﹐但淸肅上焦尢爲要務耳。

葶藶子郁金川貝杏仁枳實羚羊角膽星連翹赤苓竹油枇杷葉滚痰丸﹝入煎絹包﹞

陳余邪余積﹐畱戀未淸﹔元气元陰﹐消耗欲竭。暫停苦口之藥﹐且投醒胃之方。化气生津﹐忌夫重濁﹔變湯蒸露﹐法取輕淸。效東垣以化裁﹐希弋獲以圖幸。

淸暑益气湯荷葉香稻葉蒸露﹐每晨溫服四﹑五杯。

淵按﹕湯丸膏散﹐古人各有意義﹐非徒具虛文。若變湯爲露﹐法取輕淸﹐惟大邪去而胃气不勝苦藥者宜之﹐此處恰合。

徐熱伏心胸﹐濕蘊脾胃﹐病起如瘧﹐延今兩月。胸中熱悶﹐飲食不思﹐從未得汗。舌色底絳﹐苔如醬瓣﹐此卽濕遏熱伏之驗也。無汗者津液虧﹐徒發其汗無益也。生津徹熱﹐化濕開胃。胃气敷布﹐其汗自來。

川連黑山梔豆豉廣皮香薷麥冬赤苓薄荷生薑六一散此藥煎好﹐露一宵﹐早起溫服。

浦伏邪挾積﹐阻塞中宮。瘧發日輕日重﹐重則神糊煩躁﹐起臥如狂。此乃食積蒸痰﹐邪熱化火﹐痰火上蒙包絡﹐怕其風動痙厥。脈沈實而舌苔黃﹐邪積聚於陽明﹐法當通下﹐仿大柴胡例備商。

柴胡淡芩川朴枳實生大黃栝蔞仁半夏又下後熱淨神淸﹐竟若脫然無恙。惟是病退太速﹐仍恐變幻莫測。擬方再望轉機。

川連﹝薑汁炒﹞陳皮半夏淡豆豉淡芩枳實郁金栝蔞仁六神曲竹茹病退太速﹐仍恐變幻﹐老練之言宜省。

凡下後方法總以瀉心加減﹐仍用栝蔞﹑枳實何也﹖蓋因胸痞未舒﹐舌苔未化故耳。

又昨日瘧來﹐手足寒冷﹐卽腹中气撐﹐上塞咽喉﹐幾乎發厥﹐但不昏狂耳。此乃少陰瘧邪﹐內陷厥陰﹐上走心包爲昏狂﹐下乘脾土爲腹撐。脾與胃爲表裏﹐前日昏狂﹐病機偏在陽明﹐故法從下奪。今腹脹﹐舌白﹐脈細﹐病機偏在太陰﹐法當辛溫通陽﹐轉運中气爲要。隨機應變﹐急者爲先﹐莫道用寒用熱之不侔也。

淡芩半夏陳皮茯苓熟附子川朴丁香檳榔艸果白蔻仁通艸前方用寒﹐後方用熱﹐隨癥用藥﹐轉換敏捷﹐不避俗嫌﹐的是一腔熱血。

淵按﹕少陰陰邪﹐上淩君火﹐下乘脾土﹐經所謂有餘則制己所不勝﹐而侮己所勝。案亦老練﹐必如此轉語﹐方不爲病家指摘﹐否則𨿽有熱腸﹐亦招謗怨。

又投姜﹑附﹑達原﹑神﹑香﹑二陳合劑﹐喉中痰聲頓時卽平﹐腹脹遂松。今脈緩大﹐神气安和﹐腹中微覺脹滿﹐痰多粘膩。脾臟陽气𨿽通﹐寒熱痰涎未化。仍宗前法﹐輕減其制。

前方去附子﹑檳榔﹐加大腹皮。

又腹中之气稍平﹐濕熱余邪未盡﹐所以微寒微熱﹐仍歸瘧象。頭脹身痛﹐知饑能食。法擬疏和﹐兼調營衛。

二陳﹝去甘艸﹞豆捲靑蒿秦艽焦六曲穀芽生薑紅棗仁淵曰﹕暑邪與溫邪異﹐伏暑亦然。當暑感而卽發者﹐爲暑邪。暑天受暑濕之邪﹐不卽發﹐秋後復感涼風﹐閉其汗孔﹐欲發不能速發﹐外則形寒﹐內則發熱﹐寒熱起伏無已﹐有類乎瘧﹐爲伏暑。古人謂往來寒熱屬少陽。余謂暑濕伏邪﹐往來寒熱﹐全由脾胃爲病。少陽膽甲﹐因脾胃失化波及之耳。蓋脾爲陰土﹐惡濕喜燥﹐澡則升化﹐濕郁之而不得升﹔胃爲陽土﹐惡熱喜涼﹐涼則順降﹐熱阻之而不得降。升降窒滯﹐故多胸腹痞悶。木寄土居﹐土失溫涼﹐木不條暢﹐必然之勢。濕重者多寒﹐熱甚者多熱。熱則消水而口渴。濕郁於中﹐又渴不多飲。濕熱互蒸﹐胃濁不化﹐舌苔每布白膩。底絳者﹐熱爲濕遏也﹔淡白者﹐濕勝也。化黃﹑化燥﹑化灰﹐熱勝於濕。濕亦化燥﹐化火也。胸腹痞滿﹐板硬拒按﹐或挾痰挾食﹐視其人之本體及所感之輕重而爲變遷。論治﹕初病以苦辛芳淡爲正軌﹐徒爲發汗無益。蓋苦能泄熱﹐辛能通气﹐芳可解郁﹐淡可利水﹐使中宮郁遏通解﹐不汗自汗﹐不便自便﹐爲邪在气分治法。入營則不然﹐若初入營分﹐猶可透營就气﹐仍從气分而解。已陷營分﹐昏蒙狂囈﹐犀地﹑牛黃﹑至寶之類﹐亦所必需。劫津化燥﹐痞結硬滿﹐邪實陽明﹐救陰通腑與溫邪同治。但溫邪從溫化火﹐火退而病解﹔伏暑從濕化燥﹐燥去而濕或再來。所以然者﹐濕𨿽化燥﹐終屬陰邪﹐且濕最傷中﹐中虛而陰濕易生。故淸到六﹑七﹐須爲審顧。下法亦有不同。溫邪可下宜速﹐伏暑可下宜緩。溫邪下之邪淸﹐伏暑下之邪未必淸。溫屬火﹐爲陽﹐性速﹐暑夾濕﹐多陰﹐性遲。溫邪陽明兼少陰者多﹐伏暑兼太陰者多也。甚有大便半月不通﹐胸腹痞滿﹐仍屬無形濕熱而不可下者。總宜驗舌﹐若濃白而未化黃燥者﹐𨿽滿亦不可下。下之不但邪勢不服﹐中气大傷﹐更爲難治。須識气通病解四字﹐其於治伏暑﹐思過半矣。再者熱𨿽灼而汗少﹐苔𨿽燥而灰黃﹐若渴飲不多﹐或多而胸痞﹐涼苦可用﹐須佐芳香。若龜板﹑鱉甲﹑鮮石斛﹑鮮生地等﹐淸滋沈降宜愼﹐每見愈投愈燥者矣。其故由暑必夾濕﹐中气不升化﹐淸滋抑遏而邪愈不化也。

卷之一

瘧疾門

嚴年屆六旬﹐元气素弱﹐向有肝气﹐近患三瘧。兩月以前﹐先受伏暑﹔小愈之後﹐三瘧遂作。脈弦﹐肝胃尢甚。木勝胃土﹐惡谷厭納﹐痰多嘔惡﹐心跳少寐﹐便閉溺赤。蓋胃气一虛﹐百病叢生矣。髙年𨿽大便兩旬不通﹐未可以通陽爲務。培養中气﹐啟胃化痰﹐是爲扼要﹔調和營衛﹐退其寒熱佐之。

黨參冬術茯苓半夏陳皮當歸桂枝淡芩棗仁澤瀉穀芽鹿角霜生薑紅棗上方以六君子湯坐鎭中宮﹐補脾健胃﹐气運則痰濕自化﹐气旺則津液自生。合入當歸﹑桂枝﹐和營散邪。更復鹿角霜之通陽者﹐以治背獨惡寒。再加黃芩以泄熱﹐監制桂﹑鹿之辛溫﹐使無偏畸﹐不失調和之義。棗仁安神﹐澤瀉去濕﹐穀芽醒胃﹐姜﹑棗調和營衛﹐皆佐使之助耳。

某大瘧百日﹐營衛兩虛。胃爲衛之本﹐脾乃營之源。胃陽虛則胸腹時痛而吞酸﹐脾陰虛則經事愆期而盜汗。補脾胃以化其瘧痰﹐和營衛而退其寒熱。營衛一和﹐盜汗自止。

黨參﹝薑汁炒﹞冬術﹝土炒﹞半夏茯苓陳皮川連﹝吳萸三分﹐煎汁拌炒﹞制首烏白芍﹝桂枝三分﹐煎汁拌炒﹞煨姜紅棗吳三瘧一載有餘﹐經停將及兩載。腹中脹滿﹐有塊作痛。

是血先凝結於前﹐气復阻滯於後﹐加以寒痰積聚﹐中气失運。法當先運其中。

六君子去炙艸﹐加木香﹑當歸﹑川朴﹑生薑﹑茺蔚子﹑紅棗。

石三瘧久而痰涎聚﹐肝膽逆而郁火盛﹐以致發狂。今狂已退﹐痰火猶未全除。擬化胃經之痰﹐平肝膽之火。

半夏茯苓橘紅牡蠣淡芩川貝牛膝鱉甲白術﹝土炒﹞竹茹鉤鉤徐盜汗便溏﹐心脾之病也。脾气不運則便溏﹐心陰不守則盜汗。大瘧日久﹐寒熱仍作﹐營衛不調。補心脾﹐和營衛﹐歸脾湯加減治之。

黨參黃冬術熟地白芍砂仁六曲棗仁歸身茯神木香牡蠣浮麥紅棗淵按﹕運脾气﹐補脾陰﹐和營衛﹐溫督脈﹐前數方皆虛瘧﹐久瘧治法。

營久患瘡疥﹐濕熱浸淫﹐復因外感暑濕爲瘧﹐纏綿不已﹐變爲三瘧。診脈濡小﹐其濕仍戀﹐而元气漸傷﹐慮加腹滿﹐宜早圖之。然須安逸忌口爲要。

白術半夏赤苓陳皮大腹皮川朴神曲藿梗蔻仁通艸雞距子此用正气散去甘﹑桔﹑蘇﹑芷﹐加通艸﹑蔻仁﹐疏通气分之濕﹐用雞距子以解酒濕。

朱厥陰過升﹐陽明失降﹐瘧成煩悶﹑痞嘔﹐當變柴胡制而爲瀉心法﹐和陽明卽所以和少陽也。

川連﹝薑汁炒﹞半夏廣皮藿梗白蔻仁竹茹﹝薑汁炒﹞

此人舌苔半邊白如水晶粉團﹐必有痰飲。後於此方中加生薑三片﹐其嘔卽止。

淵按﹕本不當去生薑。若去之﹐便失南陽制方之義矣。

莊但熱不寒﹐此爲牡瘧﹐柴胡桂枝湯主之。

柴胡桂枝半夏伏苓陳皮川朴艸果炙甘艸生薑紅棗又瘧發間日﹐但熱不寒﹐口膩多涎﹐乃寒痰郁於心下﹐陽气不得宣越故也。

蜀漆桂枝半夏陳皮茯苓羌活菖蒲另﹕獨頭蒜六枚﹐黃丹六分﹐雄黃五分﹐共研末爲丸。淸晨朝向東分五服﹐開水送。

又舌白胸悶﹐背寒獨甚。擬宣通陽气﹐以化痰濁。

麻黃湯合二陳湯﹐加鹿角霜﹑石菖蒲。

又瘧止﹐當調胃气。

半夏茯苓炙甘艸陳皮白蔻仁生薑紅棗孫間瘧變爲大瘧。其寒也﹐三日一作﹔其熱也﹐日無間斷。

此衛气不得疏通﹐邪痺不達﹐是屬衛實而營虛﹐營虛故內熱不止也。擬和營衛以祛邪。

桂枝白芍柴胡半夏赤苓天花粉淡芩陳皮生薑紅棗徐左脈細弦﹐肝腎虧也﹔右脈軟弱﹐脾胃虛也。三瘧之後﹐气血兩虧。補肝腎﹐調脾胃﹐養气血﹐必得安逸少勞而後可也。

黨參大熟地杜仲枸杞子冬術茯神歸身陳皮白芍生薑紅棗王三瘧止作﹐延及五年﹐營衛之不調﹐脾胃之不和﹐肝腎之不足﹐不言可知矣。近今月經頻至且多﹐而有血塊﹐腹反脹滿﹐何也﹖夫血之與气﹐猶權衡也。和則平﹐偏則病﹐一勝必一負。

血去多則血虛﹐血虛則气旺﹐非眞气之旺也。气無血以涵之﹐則气肆橫而有似於旺耳。蓋瘧久必傷脾﹐脾傷則肝亢。脾統血﹐肝藏血﹐肝亢則血不藏﹐脾虛則血失統﹐故經事頻來﹔而仍有血塊者﹐肝亢則火熾下焦﹐衝任之血受其迫燥﹐欲下而不盡下﹐故凝而爲瘀﹐瘀則結塊也。圖治之方﹐藏統肝脾之血﹐而固衝任之經﹐一層。調其气之肆橫而致和平﹐又一層。是治月事與腹滿之法。至於理脾胃﹐調營衛﹐又爲三瘧久纏之治。合而成劑﹐不出求本之圖。

黨參﹝元米炒﹞冬術﹝川朴五分﹐拌炒﹞香附﹝醋炒﹞丹參陳皮茯苓烏藥鱉甲當歸炭白芍﹝桂枝三分﹐拌炒﹞茜艸炭烏賊骨﹝漂淡﹞

鮮生地渣﹝薑汁炒焦﹞姜渣﹝鮮生地汁炒焦﹞

鱉甲煎丸十五粒﹐藥汁送下。

淵按﹕因脾气傷而血失統﹐血去捨空﹐其气更失所根據﹐故腹益脹滿。調養脾气﹐治脹卽所以攝血﹔潤養肝陰﹐固血卽所以涵气。妙在交加散淸血熱而不寒滯﹐通營气而不辛散﹐其心思識力﹐超越尋常。若辛香耗气以治脹﹐苦澀涼膩以治血﹐則失之遠矣。

葉瘧爲少陽病。少陽者﹐膽與三焦也。膽失淸寧﹐則煩而不寐﹔三焦失其輸轉﹐故胸悶而大便帶溏﹐口膩味甜。熱甚煩悶﹐熱處濕中﹐故熱愈甚也。擬溫膽法。

半夏茯苓陳皮棗仁枳殼天竺黃川朴靑蒿秫米佩蘭竹茹曾浴出當風﹐腠理閉塞﹐水气捨於皮膚之內﹐與衛气戀而不化﹐變爲三瘧。瘧發不透﹐濕熱內走經絡﹐四肢無力﹐微微內熱﹐是半虛半實之癥。和脾胃﹐化濕熱﹐通經絡﹐達肌表﹐標本兼治。

茅術半夏香薷茯苓秦艽獨活澤瀉防風川朴陳皮通艸姜皮生苡仁奚三瘧發於夜﹐而漸移至日中﹐原有自陰出陽之象。今屆春深﹐陽气升發﹐當助其升舉﹐參以化痰爲法。

柴胡防風茯苓丹皮杜仲冬術制首烏半夏陳皮牛膝黃大瘧十番﹐寒熱𨿽輕﹐而邪陷入於三陰。治必從中以達外﹐體質𨿽虛﹐未可便投補藥﹐仿王晉三加減達原飲。

柴胡川朴半夏茯苓當歸艸果川貝花檳榔陳皮紅花童大瘧日久﹐小愈復作﹐寒熱𨿽輕﹐其根不斷。根者何﹖水飲痰涎是也。欲治其根﹐必溫中土﹐用四獸飲加減。

六君子湯加烏梅﹑艸果﹑蜀漆炭。

尢久瘧之後﹐脾虛木郁﹐痰阻气滯﹐胸悶惡心﹐頭眩心嘈﹐經事不調。擬舒木郁﹐兼以化痰。

柴胡石決明半夏陳皮當歸炙甘艸茯苓丹皮砂仁薄荷又投逍遙合二陳法﹐木郁稍舒﹐痰气稍化。今從前法加減。

柴胡炙甘艸杏仁冬術陳皮半夏焦山梔茯神砂仁吳瘧不離乎少陽﹐卽兼陽明﹑太陽﹐亦必使其還返少陽而後已。今預於瘧發之前﹐先用柴胡引入少陽之界﹐則邪气從樞轉出矣。

小柴胡湯去參﹑棗﹐加知母﹑艸果﹑陳皮。

淵按﹕仲景小柴胡治傷寒往來寒熱﹐非治風瘧往來寒熱。風瘧與傷寒判若天淵﹐後人往往借用﹐積習深矣。風瘧早用柴胡﹐必糾纏難愈﹐須中焦濕熱半化﹐或秋深邪深乃合。

又瘧脈自弦﹐弦大者爲陽﹐其邪易達。今瘧來熱勢稍輕而短﹐邪有退機矣。仍從前法。

照前方加沙參﹑茯苓﹑通艸。

又瘧勢漸衰﹐當和中气﹐以化痰濁﹑養心陰﹐合病體標本而施治也。

沙參陳皮麥冬炙甘艸冬術半夏扁豆棗仁茯苓生薑淵按﹕瘧病最忌扁豆﹐想未知之耳。

奚三瘧變爲日作﹐延來兩月有餘。今則熱發於夜﹐口漧汗少﹐邪戀營分﹐其陰已虧。而又胃弱納少﹐懷孕半身﹐恐其正虛不克支持。姑擬和胃﹑扶正﹑達邪。

黨參制首烏冬術茯苓川朴天花粉柴胡防風陳皮淡芩丁三瘧久延﹐營衛兩傷﹐復因產後﹐下焦八脈空虛。今病將九月﹐而瘧仍未止﹐腹中結塊偏左﹐此瘧邪阻於血絡﹐聚於肝募﹐是屬瘧母。淹纏不已﹐慮成瘧勞。夏至在邇﹐乃陰陽剝復之際﹐瘦人久病﹐最怕陰傷。趁此圖維﹐迎機導竅﹐和陽以生陰﹐從產後立法。稍佐搜絡﹐以杜瘧邪之根。

制首烏冬術白芍杞子當歸地骨皮靑皮川芎香附烏梅另鱉甲煎丸﹐每日服十粒用四物去地﹐換首烏﹐從產後血分立腳。

淵按﹕產後陰血固屬虛耗﹐然久瘧而至結塊﹐必濕熱痰涎﹐伏膜原未化﹐此方宜斟酌之。

又三瘧日久﹐腹中結癖。夏至前和陽生陰﹐通調營衛﹐參入搜絡方法。節後三瘧仍來﹐但熱勢已減﹐癖塊略小﹐然口干心跳﹐營陰大虧﹐情懷郁勃﹐多令化火傷陰。木曰曲直﹐曲直作酸。

瘧來多沃酸水﹐蓋肝木郁熱﹐挾胃中之宿飲上泛使然。夫養營陰須求肝潤﹐理肝郁必用苦辛。久瘧堪截﹐癖塊宜消。惟是體虛胃弱﹐諸宜加謹爲上。

黨參冬術鱉甲﹝醋炒﹞當歸茯神棗仁香附三稜﹝醋炒﹞川連﹝吳萸炒﹞牡蠣陳皮淵按﹕膜原所伏之邪見矣。

又丸方。

川貝半夏知母共研細末﹐薑汁﹑醋各半泛丸。每朝三錢﹐開水送。

曹勞瘧﹐因勞碌而發。寒熱似瘧﹐淹纏不已﹐慮變瘧勞。

舌苔白而漧燥﹐胃燥气傷也。法當益气生津﹐用益气補中意。

黨參黃冬術炙甘艸麥冬歸身陳皮靑蒿五加皮生熟穀芽張間瘧﹐寒熱﹐舌苔滿白。用柴胡達原飲。

柴胡黃芩半夏靑皮花檳榔艸果川朴茯苓生薑舌苔滿白﹐邪伏膜原﹐必用檳榔﹑艸果。若舌苔白而燥者忌用。

仁淵曰﹕瘧證甚多﹐所感不同﹐命名各異﹐《內經》言之詳矣。而諸瘧中風瘧最多﹐經謂夏暑汗不出者﹐秋成風瘧。乃暑天喜當風取涼﹐露臥濕地﹐受冷濕﹑熱濕之邪﹐不使隨汗泄出﹐秋後涼風閉其汗孔﹐瘧始發矣。前哲云「瘧不離少陽」﹐其實不然。

夫伏暑與瘧﹐同一邪耳﹐寒熱間斷者爲瘧﹐不斷者爲伏暑。但伏暑𨿽重於瘧﹐其伏較淺﹔瘧𨿽輕於伏暑﹐其伏較深。伏暑邪在太陰﹑陽明﹐不涉膜原者多﹐瘧疾涉膜原者多。惟邪伏膜原﹐所以糾纏不淸。膜原二字﹐古人多未講明。夫膜在臟腑之外﹐肌肉之裏﹐乃肌肉之裏層皮也。俗名膜壑。原乃經穴﹐六腑皆有之。

經謂橫連膜原﹐言不但邪在臟腑﹐並橫及於肌肉之裏﹐而伏於膜壑之原﹐伏甚深矣。亦太陰﹑陽明所主。所謂少陽﹐亦猶伏暑之寒熱往來﹐脾胃升降失職﹐木郁不達耳。惟脾胃失化﹐濕濁阻遏﹐所以瘧必有痰﹐痰卽濕飲。故瘧發時能嘔出黃涎苦水﹐其愈較易。治能開其中焦﹐化其濕飲﹐最爲先著。觀古人淸脾﹐休瘧﹐四獸等方﹐無不爲開中化痰立法。卽久而爲瘧母﹐爲黃膽﹑中滿﹐皆濕熱痰濁糾結不化﹐傷其脾胃所致。卽各種瘧疾﹐所因不同﹐所治各異﹐要不離太陰﹑陽明脾胃也。脾胃一病﹐痰濕自生。諺云「無痰不作瘧」﹐其信然歟﹗

卷之一

痢疾門

馬髙年下痢﹐一日夜百餘次。舌苔白﹐身熱惡心﹐診脈細﹐飲食不納﹐痢下五色﹐皆爲忌款。敗毒散法初起的是﹐然須人參扶正和胃。若諭氏痢疾門中﹐五色噤口﹐不治者多。尙祈商政是荷。

參須敗毒散陳米﹝荷葉包﹞石菖蒲苗濕傷於下﹐風傷於上﹐熱處於中。濕夾熱而成痢﹐痢下紅血﹐濕熱傷血分也。風夾熱而咳嗽﹐痰稠舌白﹐風熱傷气分也。從手太陰﹑陽明﹐一臟一腑立法。

豆豉荊芥炭黃芩薄荷焦六曲桑葉黑山梔杏仁桔梗薤白頭赤芍通艸孫濕溫邪陷厥陰﹐下痢色紫後重﹐左脈沈小﹐右脈弦大﹐舌黃﹐晡熱﹐是陽明積熱內戀﹐而木來乘土。髙年體虛神怯﹐防其厥脫。

沙參川連白頭翁升麻淡芩焦六曲川朴通艸楂肉秦皮葛根金銀花白芍砂仁又前方升陽明﹐泄厥陰﹐以提下陷之邪。今攺用敗毒法﹐祛其邪﹐從表解﹐卽諭氏逆流挽舟之意也。

人參敗毒散去薄荷﹑生薑﹐加神曲。陳米煎湯代水。

又舌苔灰黃﹐腹痛下痢﹐是陽明濕熱積滯。而倦怠音低﹐正气大虛﹐飲食不納﹐慮延噤口重癥。仍以苦辛寒化腸胃之濕熱﹐而開通其气﹐冀其谷進﹑熱和﹑痢減爲妙。

北沙參川石斛川連木香石菖蒲川朴枳實滑石白芍淡芩焦楂肉陳皮荷葉鮮藕又下痢不減﹐胃气略開。病將半月﹐髙年元气內虧﹐濕熱未化﹐深恐生變。

沙參淡芩川連川朴枳實白芍廣木香木瓜西洋參茯苓通艸荷梗又痢將半月﹐色如敗醬﹐腹痛後重﹐舌苔灰黃。濕熱膠滯﹐腸胃不和﹐納谷殊少。髙年防其虛脫。

西洋參川連陳皮六神曲穀芽靑皮當歸白芍地楡炭淡芩砂仁茯苓皮又考治痢方法﹐因於暑濕熱阻滯腸胃者﹐不出苦辛寒藥疏通理气。若胃不納者﹐謂之噤口痢﹐九死一生。今髙年體弱﹐胃不納谷﹐舌色灰黃﹐身熱腹痛﹐旣不可補﹐又難用攻﹐只得宣通化滯﹐開其胃气。

白頭翁湯加枳實﹑紅曲﹑白芍﹑靑皮﹑楂肉炭﹑木香﹑荷葉蒂﹑茉莉花蒂﹑砂仁﹝半生半熟炒研﹞﹑稻葉。

某紅痢日久﹐脾气必虛﹐營气必耗。前方理中湯下駐車丸﹐頗驗。柰輕聽人言﹐服紅曲﹑滑石末﹐致痢復劇。脈遲緩而澀﹐舌薄白而底絳。渴不貪飲﹐口惡甜味。素體多濕﹐今脾陽失運﹐濕又動於中矣。徐靈胎云﹕血痢挾濕者﹐胃風湯最妙。《醫歸﹟痢疾門》亦采是法。

八珍湯去地﹑艸﹐加肉桂﹑升麻﹑粳米。

淵按﹕理中湯溫運中陽﹐駐車丸分導濕熱﹐從脈象遲澀看出。紅曲﹑滑石適與相反。

李久喫洋煙﹐脈沈而細。病方三日﹐微寒微熱﹐頭略脹痛﹐晝不痢﹐痢在夜﹐是屬寒邪﹔而反色赤者﹐寒傷營也。當以和營散寒﹑溫通陽气爲法。勿與常痢同治。

防風根白術陳皮木香白芍﹝桂枝三分﹐煎湯炒﹞炮姜砂仁服二劑愈﹐應手之至。

淵按﹕脈細肢寒﹐晝不痢﹐痢在夜﹐乃脾陽不能統攝營陰也。

蔡右脈細弦﹐木侮土也﹔左脈細弱﹐腎水虧也。病由肝气而起﹐水不涵木也。玆患下痢赤白﹐木勝土衰﹐濕熱不化也。華先生用補中升陽﹐參入育陰﹐從本求治﹐極有見地。鄙意再參溫化﹐乃兼顧脾腎之陽气也。

黨參茯苓冬術歸身阿膠杜仲白芍炮姜木香川連神曲菟絲餅尢伏暑挾積﹐濕熱內蘊。胸痞嘔惡﹐發熱舌燥。通腑之後﹐變爲下痢﹐痢色紅白膩凍﹐飲食不納﹐慮成噤口。須得胃開谷納﹐痢減不嘔爲妙。髙年頗爲重癥。

川連淡芩白芍陳皮靑皮茯苓焦楂肉川朴沙參砂仁穀芽玫瑰花此病兩脈虛濡﹐脾胃元气大弱﹐似宜參入扶正爲善。然下痢古稱滯下﹐起於濕熱居多﹐早補早斂﹐往往受累﹐此河間苦辛宣通腑滯之法﹐所以爲痢門必采之方。若補陰陽﹐治脾胃﹐多爲久痢而設也。

宋遠行傷饑﹐飲酒傷胃﹐而成休息下痢。痢經兩載不愈﹐許學士香茸丸最妙。今師其意﹐變湯服之。

杜仲菟絲餅丁香當歸白芍炮姜鹿角霜木香茯苓砂仁陸《脈經》云﹕代則气衰﹐細則气少。多指陽气爲言。今下痢而得促脈﹐脾胃之陽微特著。況形衰畏冷﹐而小便淸長者乎﹗惟是下痢赤者屬血分﹐腹中痛爲有積﹐立方從此設想﹐尋其罅而通之補之﹐亦治病之機巧也。

附子枳實理中湯送下駐車丸。

薛先患紅痢﹐續加以瘧﹐又變泄瀉﹐瀉止仍痢﹐兩月有餘。

脈弦硬﹐晝無小便﹐每交子後至辰便痢數次﹐小溲亦得稍通。此伏暑濕熱蘊於腸胃及厥陰。厥陰之表便是少陽﹐故先見熱痢﹐後兼瘧象﹐乃厥陰﹑少陽表裏同病也。瘧後大便溏泄者﹐少陽木邪侮土也。瀉止而瘧痢仍作者﹐胃气彊旺﹐土不受邪﹐仍還厥﹑少兩經也。小便少者﹐陰气虧則滲愈少﹐當滋其化源也。今淸厥陰之熱而舉淸陽﹐兼益腎之陰﹐運脾之濕﹐從白頭翁合胃風湯意。

白頭翁湯加防風﹑白術﹑白芍﹑五味子﹑大熟地﹑伏苓﹑神曲﹑穀芽﹑北沙參。

淵按﹕議論如秋月寒潭﹐開後學心思不少。方亦精妙。

王厥陰有寒﹐腸中有熱。少腹冷痛﹐下痢紅粘﹐身熱肢寒﹐汗出舌膩﹐惡心不食﹐慮成噤口。擬辛通厥陰之寒﹐苦泄腸中之熱﹐用姜萸當歸四逆湯加香﹑連﹑芩﹑楂主之。

桂枝白芍吳茱萸炮姜炙甘艸木通當歸川連木香黃芩楂肉炭砂仁淵按﹕有熱深厥深之象﹐乃濕熱積重遏腸胃﹐气機不得通化﹐宜佐通因通用法﹐使膠粘之邪速去。

範肝胃不和﹐濕熱積滯爲痢。痢延半載﹐仍脘腹脹痛﹐惡心。治以苦辛泄肝和胃﹐佐以分消運化。

川連茯苓川朴木香楂肉靑皮陳皮砂仁赤芍白芍另用駐車丸三錢﹐烏梅丸一錢﹐相和服。

又痢減腹仍痛﹐肝胃未和也。現值經來﹐脈弦寒熱﹐血虛木郁。擬養血疏肝。

八珍湯去艸﹐加香附﹑木香﹑陳皮﹑神曲﹑砂仁。另駐車丸﹑烏梅丸﹑歸脾丸各一錢﹐相和服。

張便痢白膩如水晶魚腦色﹐小便不利﹐少腹偏右板窒。諸醫以爲腸癰﹐固以相似。然考腸癰爲病﹐有寒有熱。《金匱》並出二方﹐如大黃牡丹湯﹐苡仁附子敗醬散﹐槪可見矣。但此癥則屬寒積﹐脈弦緊而數﹐面色靑而不渴﹐宜用溫通。

肉桂五苓散加楂肉﹑砂仁。

又溫通已效﹐仍從前方加炮姜﹑木香。

又欲溺不爽﹐溺後气向下墜﹐便痢白膩𨿽稀﹐然腰尻酸痛如折。全屬陽虛气陷之象。仿東垣參入前法。

西黨參升麻冬術肉桂茯苓澤瀉炮姜木香訶子﹝煨﹞砂仁生鹿角此方連三劑﹐大便白膩全無﹐脾胃已開。按此癥並非腸癰﹐乃寒積下痢耳。因諸醫皆云腸癰﹐只得委曲周旋﹐但從腸癰有寒有熱﹐輕輕轉筆﹐折入溫通方法﹐旣不礙醫﹐又與病相合﹐不得不然之事也。故志之。

某休息痢將及五年﹐腹中塊壘時痛﹐痢下仍兼幹糞。脈弦遲﹐苔灰白。此虛而有寒積也。《本事方》云﹕痼冷在腸胃﹐泄瀉腹痛﹐宜先取去﹐然後調理﹐不可畏虛養病。此癥的是。姑擬一方備采。信則服之﹐疑則勿服。

參須﹝三錢﹞熟附子﹝三錢﹞漧薑﹝二錢﹐炒﹞甘艸﹝錢半﹞當歸﹝錢半﹐酒炒﹞

大黃﹝三錢﹐酒炒﹞川朴﹝三錢﹞枳實﹝三錢﹐土炒﹞元明粉﹝二錢﹞

共研細末﹐蜜水泛丸。每日三錢﹐砂仁湯送下。

淵按﹕痢疾濕熱未淸﹐早服兜澀﹐往往延成休息﹐用溫下法頗爲合拍。但大黃分量宜重一倍﹐否則不但積不去﹐且不敵姜﹑附之溫燥耳。

張癥有變遷﹐治無一定。痢疾多由積滯﹐而煙客中气素虧﹐腎气亦損。小溲不利﹐腎虛陽气不化也﹔舌紅無苔﹐腎虛陰津不升也。腹不痛﹐無積可稽﹔气下注﹐淸陽下陷。種種虛像﹐所以淹纏不易奏功。夫有胃則生﹐古人是訓﹔而大煙傷气﹐剝削可虞。故煙痢一癥﹐醫家難以著手。諸宜自愛﹐謹愼爲上。

熟地炭白芍川芎炭肉桂澤瀉歸身炭黨參﹝元米炒﹞冬術茯苓蜜炙粟殼淵按﹕熟地不宜炒炭。

某泄痢白膩﹐腹不痛﹐脈沈細。此寒也。宜溫之。

吳茱萸茯苓木香陳皮炮姜六神曲焦白術訶子烏藥砂仁李河間論痢屬熱者多﹐而景嶽論痢屬寒者不少。此癥腹不甚痛﹐但肛且脹﹐脈緊肢寒﹐並不發熱﹐兼素有寒疝﹐苔白不渴﹐寒象爲多。宗景嶽論治之。

吳茱萸茯苓炮姜木香炙甘艸焦六曲陳皮砂仁邢休息痢必有積﹐延來兩月﹐近今發熱﹐濕熱鬱蒸於腸胃﹐痢色或白或赤。化濕熱以運中州﹐疏積滯以和气血。勿以爲日旣久﹐遽投固澀也。

白術川連白芍木香當歸茯苓廣皮楂炭升麻澤瀉防風另﹕資生丸﹐補中益气丸﹑駐車丸等分﹐相和一處。每朝服三錢﹐開水送下。

徐紅痢匝月﹐仍腹痛後重。據云﹐先曾發熱三次。此屬中虛表邪傳裏。現今脈細肢寒﹐太陰陽气已弱﹔小便艱難﹐膀胱气化又鈍。擬開其中焦﹐化其濕熱﹐兼升陽解表﹐亦表裏雙解之法也。

柴胡桂枝茯苓澤瀉川連木香白術黨參砂仁炮姜炙甘艸張瘧後勞碌感寒﹐瘧邪復發﹐更加紅痢後重﹐此中虛气陷﹐濕熱未楚也。用敗毒散。

活人敗毒散加神曲﹑楂炭﹑陳皮。

許熱伏營中﹐久痢純血﹐腰疼腹痛。舌苔薄白﹐底絳﹐兼有紫點。此屬濕熱挾瘀之候。病將一載﹐法以鹹苦通澀兼施。

杜仲﹝鹽水炒﹞阿膠﹝川連炒﹞川斷﹝鹽水炒﹞黃柏﹝鹽水炒﹞地楡炭白芍防風根炙升麻當歸生熟砂仁又投鹹苦通澀之劑﹐諸恙皆減﹐仍宗前法增損。

原方去黃柏﹑防風﹐加熟地﹑淡芩﹝醋炒﹞﹑荷葉蒂。

髙三瘧汗少﹐邪不外達﹐飲食不節﹐變增泄瀉。今竟下痢紅白粘膩。自來體質气虛多濕﹐最怕淹纏。急宜忌口爲要。

羌獨活柴胡前胡川芎花檳榔萊菔子陳皮炙甘艸茯苓山楂炭焦六曲木香砂仁金紅痢三年﹐腹左結塊板硬不移﹐按之則痛﹐漉漉作聲﹐卽便下痢。此瘀凝寒積﹐久畱於腸腑。當以溫藥下之。

蒼術炭川熟附枳實炭地楡炭茯苓當歸通艸桃仁﹝炒黑研﹞大黃﹝酒炒﹞

仁淵曰﹕潔古芍藥湯亦治痢要方﹐濕熱積鬱結腸胃甚者﹐宜通下以開壅塞﹐使邪不久畱﹐正气不致大傷﹐何數十證無一及之者﹐或未遇此等耳。夫痢疾古名腸﹐夏秋濕熱居多。邪壅腸胃重而經絡輕者成痢﹐腸胃輕而經絡重者爲瘧疾﹑伏暑。亦有經腑同病﹐寒熱痛痢並作者﹐初宜苦辛芳淡通而化之。挾表則活人敗毒散。積重痛甚者﹐因而竭之﹐潔古芍藥湯。病有寒熱虛實﹐藥有補瀉溫涼﹐非一法所能槪也。若噤口不納者難治。乃濕熱傷胃﹐邪勢捍格﹐絕不思谷﹐治法𨿽多﹐須中气尙有根柢﹐猶或可治。煙痢亦難治﹐因久吸洋煙﹐腎精脾气先已告困﹐迨痢疾一發﹐勢卽不支﹐故諸藥不效耳。初起視其正尙可支﹐急爲逐邪﹐切勿彷徨。輾轉三五日後﹐髒眞傷而津气竭﹐欲攻不能﹐欲補不可﹐卽棘手矣。若邪正並急﹐尢宜捨邪顧正﹐或溫補脾胃﹐或淸補气液﹐佐徹邪一二味﹐能受卽是生機。否恐邪未化而正已脫﹐但不可早用兜澀﹐無益而害之。蓋兜澀莫過洋煙﹐洋煙不靈﹐豈禹糧﹑石脂﹑訶﹑粟﹑橊皮能爲力乎﹖苟元气津液可恃﹐邪不自容﹐痢中自有去邪﹐邪化痢止﹐必然之理。虛不受補者死﹐且胃气亦不可恃。平人能納谷者﹐𨿽重可治。煙痢脾腎臟眞受傷﹐𨿽能納谷﹐不過稍延時日﹐待胃敗則死耳。蓋脾爲倉廩﹐後天之本﹔腎爲先天﹐二陰鎖鑰故也。根柢一壞﹐神丹莫挽矣。論脈弦急大者死﹐緩弱者生。須看其所下何如。若虛坐努責﹐或紫水敗醬﹐𨿽腹痛後重﹐虛像大著矣。切勿再進苦寒傷胃﹐宜溫運脾腎﹐疏達肝木。木達气升﹐其痛自止﹔痢隨痛減﹐胃气亦醒。達木用肉桂最妙﹐蓋甘緩辛通發散爲陽﹐最能暢達鬱結也。

卷之一

黃膽門

王兩目身體皆黃﹐小便自利色淸。此屬脾虛﹐非濕熱也﹐名曰虛黃。

黃﹝一兩﹞白芍﹝三兩﹞伏苓﹝二兩﹞地膚子﹝二兩﹞

酒浸服。

周伏暑濕熱爲黃膽﹐腹微痛﹐小便利﹐身無汗。用麻黃連翹赤小豆湯表而汗之。

麻黃連翹杏仁淡豆豉茵艸赤苓川朴枳殼通艸六神曲﹝炒﹞

赤小豆一兩﹐煎湯代水。

朱濕熱內走太陰﹐徧體發黃﹐肌膚粟起﹐小便黃赤。與茵梔子柏皮湯。

茵連翹赤苓大黃澤瀉黑山梔黃柏淡芩通艸曾脈形乍大乍小﹐面色暗晦不澤﹐似有一團陰气阻遏於中。苔黃而濕﹐腹滿足腫﹐小便黃赤﹐又有濕遏熱伏之形。色癥合參﹐是屬女勞黑疸。變爲腹滿﹐在法難醫。姑擬泄腎熱以去脾濕﹐仿《金匱》法。

冬瓜皮桑白皮地骨皮生薑皮黃柏川朴茵陳大麥柴煎湯代水。

施三瘧止而復作﹐腹滿平而又發。今目黃脈細﹐面黑溺少﹐防延黑疸。然疸而腹滿者難治﹐姑與分消。

制附子大腹皮陳皮麥芽綿茵赤苓滑石焦山梔通艸栝蔞皮淵按﹕疸而腹滿﹐前人未言其故。余謂肝脾臟气兩傷﹐木土相克也﹐故難治。

又面色黎黑﹐腹滿足腫﹐脈沈而細。此脾腎之陽不化﹐水濕阻止於中﹐證勢甚重。且與通陽燥濕。

四苓散加肉桂﹑川朴﹑陳皮﹑大腹皮﹑焦六曲﹑細辛﹑香櫞皮﹑麥芽。

黃面黃無力﹐能食气急﹐脫力傷脾之證也。用張雞峯伐木丸。

皂礬﹝一兩﹐泥土包固﹐置糠火中﹐煨一日夜﹐取出﹐候冷﹐礬色已紅﹐去泥土淨﹞

川朴﹝五錢﹞茅術﹝一兩﹐米泔浸﹐切﹐炒﹞制半夏﹝一兩﹞陳皮﹝二兩﹐鹽水炒﹞茯苓﹝一兩﹞炙甘艸﹝五錢﹞

共研細末﹐用大棗肉煮爛爲丸。每服二錢﹐開水送。飲酒者酒下。此方頗效。

仁淵曰﹕黃膽亦濕熱郁遏之病﹐與伏暑﹑瘧疾同一來路。古人謂如醬﹐濕熱壅遏不泄所致。但有陰黃﹑陽黃﹑女勞﹑谷﹑酒之分。同是濕熱﹐陽黃則黃色鮮明﹐脈大口渴﹐其證多實﹐治如茵五苓﹑平胃﹑梔子柏皮等﹐甚則茵大黃之類﹐開化中宮﹐分泄濕熱﹐從小便而出﹐其黃自退。陰黃則脾腎陽气素虛﹐不能升化其邪﹐黃色暗晦﹐脈細皮寒﹐口不渴﹐分化濕熱﹐宜佐通陽理脾﹐如茵五苓佐理中﹑眞武之類。谷疸則食傷脾胃﹐酒疸則酒傷肺脾﹐皆濕熱阻而不化﹐各有所主。女勞黑疸﹐最爲難治﹐乃內伏濕邪﹐更傷女勞而得﹐腎精大傷﹐根本已壞﹐濕熱之邪深伏厥﹑少﹐正气不能勝任故也。又有虛黃一證﹐並非黃膽﹐乃中虛木勝﹐土色發見於外﹐其黃色淡白﹐小便不變﹐脈弱口淡﹐能食而無力﹐俗名懶黃﹐乃勞倦內傷之癥﹐宜崇土疏木﹐調補中气﹐如補中益气之類。諸黃證𨿽以分泄濕熱爲主﹐尢須察其陰陽虛實﹐有無兼證而調之﹐始爲盡善。

卷之二

中風門

錢類中五年﹐偏痱在右。元气不足﹐痰流經絡。近今兩月﹐谷食大增﹐𨿽爲美事﹐亦屬胃火。火能消穀﹐故善食而易饑也。調治方法﹐不外補養精血﹐熄風通絡﹐和胃化痰。

制首烏當歸大熟地刺蒺藜三角胡麻桑寄生茯苓半夏曲麥冬肉新會皮淵按﹕此肝腎水虧而虛火盛者﹐故以滋水熄風爲治。

趙風中廉泉﹐痰阻舌本﹐口角流涎﹐舌蹇而澀﹐右肢麻木僕中根萌。擬熄風和陽﹐化痰泄絡。

羚羊角石決明膽星法半夏茯苓甘菊炭遠志煨天麻橘紅淵按﹕痰火用事﹐故瀉火化痰﹐通絡熄風。甘菊不宜用炭。

某口歪於左﹐手廢於右﹐肝風胃濕﹐互相牽掣。舌彊而蹇﹐痰畱心脾之絡也﹐類中顯然。

黨參當歸半夏茯神鉤鉤石決明川斷秦艽膽星桑枝淵按﹕脾虛生痰﹐肝虛生風。運脾卽是化痰﹐養肝佐以熄風﹐爲虛實參半之治。

王兩手關脈皆見一粒厥厥動搖之象﹐此脾虛木盛﹐內風動躍之候也。左半肢體麻木不仁﹐頭眩面麻﹐此屬偏枯﹐慮延僕中。

制首烏當歸白芍茯苓陳皮煨天麻秦艽石決明刺蒺藜池菊鉤鉤桑枝復兩關脈厥厥動搖之象大減﹐其內風有暗熄之機。左手屈伸稍安﹐左足麻木未愈。今擬補腎生肝﹐爲治本之計。

地黃飲子去桂﹑附。

淵按﹕去附﹑桂﹐水中之火尙不虛也。

金左手脈沈弦而澀數不調﹐乃血虛而肝風暗動也﹔右關脈獨緩滑﹐胃有濕痰﹐尺寸俱弱﹐金水兩虛。癥見耳聾﹐兩肩膊而難舉﹐痰多﹐口中幹膩﹐是其徵也。

大生地麥冬歸身石決明半夏蒺藜鉤鉤橘紅牡蠣元參指迷茯苓丸丁脈左弱爲血虛﹐右弱爲气虛﹐气血兩虛﹐上爲頭眩﹐半身以下皆形麻木而成癱瘓﹐甚則心亂神昏﹐此肝風挾痰所致。法當淸上補下。

淡蓯蓉大生地天冬牛膝元參菖蒲大麻萆茯苓陳皮黃柏洋參淵按﹕淸陽明以利機關﹐養肝腎以滋陰血﹐運脾气以化濕痰﹐絲絲入扣。

孫血不養筋﹐肝風走絡﹐左臂酸痛﹐或止或作。法當養血通絡。

制首烏當歸杞子豆衣丹參蒺藜苡仁茯苓秦艽桑枝紅棗蔣酒客中虛嘈雜﹐木勝風動﹐頭旋掉眩﹐兼以手振﹐此內風挾痰爲患。須戒酒節欲爲要。

天麻冬術茯苓杞子沙苑子鉤鉤制首烏當歸白芍半夏石決明池菊謝久患肝風眩暈﹐復感秋風成瘧。瘧愈之後﹐周身筋脈跳躍﹐甚則發厥。此乃血虛不能涵木﹐筋脈失養﹐虛風走絡﹐痰涎凝聚所致。擬養血熄風﹐化痰通絡。

制首烏紫石英白蒺藜半夏茯神洋參陳皮羚羊角石決明煨天麻棗仁竹油薑汁淵按﹕瘧後脾气必虛﹐風動𨿽由木燥﹐痰聚由於脾虛。若舌苔濁膩﹐運脾化痰尢不可少。

薛年已六旬﹐腎肝精血衰微﹐內風痰涎走絡﹐右偏手足無力﹐舌彊言澀﹐類中之根萌也。溫補精血﹐兼化痰涎﹐冀免偏枯之累。然非易事﹐耐心調理爲宜。

蓯蓉漧巴戟肉茯神木瓜半夏杞子﹝鹽水炒﹞遠志肉﹝甘艸湯制﹞海風藤萸肉﹝酒炒﹞牛膝杜仲﹝鹽水炒﹞

又腎藏精﹐肝藏血﹐腎肝精血衰微﹐筋骨自多空隙﹐濕熱痰涎乘虛入絡﹐右偏手足無力﹐舌根牽彊﹐類中之根。溫補精血﹐宣通經絡﹐兼化痰涎﹐守服不懈﹐加以恬養安泰﹐庶幾卻病延年。

蓯蓉幹黨參﹝元米炒﹞牛膝半夏杞子﹝鹽水炒﹞陳皮續斷茯苓巴戟肉桑枝又丸方。

蓯蓉幹﹝二兩﹐酒煮爛﹐搗入﹞黨參﹝三兩﹐元米炒﹞熟地﹝四兩﹐砂仁末﹑陳酒拌﹐蒸爛搗入﹞麥冬﹝二兩﹐去心﹐元米炒﹞棗仁﹝三兩﹐炒﹑研﹞巴戟肉﹝三兩﹐鹽水炒﹞歸身﹝二兩﹐酒炒﹞萆﹝三兩﹐炒﹞制首烏﹝四兩﹐炒﹞茯神﹝三兩﹞牛膝﹝三兩﹐鹽水炒﹞天冬﹝二兩﹐去心﹐元米炒﹞半夏﹝二兩﹞陳皮﹝二兩五錢﹞杜仲﹝三兩﹐鹽水炒﹞虎骨﹝三兩﹐炙﹞菖蒲﹝一兩﹞杞子﹝四兩﹐鹽水炒﹞

上藥各選道地﹐如法制炒﹐共研細末。用竹瀝四兩﹐薑汁三兩﹐搗入﹐再將白蜜爲丸﹐如黍米大﹐用瓷器裝好。每朝服五錢﹐開水送下。

唐風痰入絡﹐腦後脹痛﹐舌根牽彊﹐言語不利﹐飲食減進。久防痱中。

羚羊角防風制僵蠶生甘艸羌活遠志肉川芎桔梗桑葉薄荷鉤鉤又頸項脹是風﹐舌根彊屬痰﹐風與痰合﹐久防類中。

熟地白芍續斷杞子杜仲秦艽當歸牛膝淵按﹕實多虛少﹐前方恰合。後方大補﹐與痰阻舌本者不宜。

費類中之後﹐手足不遂﹐舌根牽彊﹐風痰入絡所致。防其復中。

黨參大生地制南星白芍秦艽冬術制首烏羚羊角虎骨歸身牛膝海風藤沙苑子茯苓棗仁杜仲生苡仁陳皮川貝半夏上藥煎濃三次﹐加竹瀝二茶杯﹐薑汁二十匙﹐白蜜二杯﹐阿膠四兩﹐烊化收膏。

某勞碌傷气﹐肝風﹑陽气弛張﹔肥體气虛﹐濕熱痰火擾動。忽然磕睡﹐幾乎跌僕﹐舌彊言漫﹐右偏肢痱。此屬偏中﹐猶幸神識尙淸﹐痰涎未湧﹐或可圖幸。治以熄風化痰﹐安神淸火﹐冀其得效爲妙。

羚羊決明天麻竺黃茯神菖蒲川貝膽星半夏橘紅嫩鉤竹瀝淡薑汁範驚動肝膽﹐風陽與胃中之痰濁交互入絡。營衛營運之气﹐上下升降之機﹐阻窒礙滯。周身皮膚﹐肌肉﹐關節麻木不仁﹐胸脘不暢﹐飲食無味﹐口多涎沫﹐頭昏心悸。風陽抑鬱不伸﹐痰濁彌漫不化。苔白而裂﹐大便漧燥。胃𨿽有濕﹐而腸液已枯矣。擬淸火熄風﹐化痰滲濕﹐參以養血滋液。

羚羊蓯蓉乾天麻決明半夏麻仁制南星澤瀉橘紅茯神當歸嫩鉤薑汁竹瀝淵按﹕飲食不化精微而化痰濁﹐致胃濕腸燥﹐由气祕不行﹐中焦升降失其常度耳。

何右關脈獨滑動如豆﹐此有痰濁在中焦也。中脘皮肉覺濃﹐手足筋脈時或動惕﹐痰走經絡之象。法當攻補兼施。

朝服香砂六君丸三錢﹐夜服控涎丹十四粒﹐朱砂爲衣。

陸素有痰飲咳嗽﹐土弱金虛。金虛不能制木﹐並不能生水﹔土弱不能禦木之侮﹐並不能生金而化痰。病情有似風痰癱瘓﹐足軟難行﹐口流涎沫﹐舌左半無苔﹐口常不渴﹐脈虛弦滑﹐大便堅燥。種種見癥﹐皆顯金土水不足而風痰有餘。病根日久﹐調之不易﹐姑擬一方備采。

蓯蓉幹半夏五味牛膝﹝鹽水炒﹞麥冬﹝元米炒﹞巴戟天麻仁熟地茯神陳皮肉桂竹瀝薑汁吳體肥多濕﹐性燥多火。十年前小產血崩﹐遂陰虧火亢﹐肝風暗動﹐筋絡失養﹐其根已非一日。去秋伏暑而成三瘧﹐瘧久營衛偏虛﹐遂致內風夾痰擾絡﹐右半身麻痺而似偏痱﹐調理漸愈。今但右足麻辣熱痛﹐痛自足大趾而起﹐顯系血虛肝經失養。

據云﹐腿膝常冷﹐足骱常熱。並非足骱有火而腿膝有寒也。想因痛處則熱﹔上腿之處气血不足﹐故寒也。至於左脛外皮肉之內﹐結核如棉子﹐發作則痛甚﹐此屬筋箭﹐是風痰瘀血交凝入絡而成﹐與右足之熱痛麻辣不同。今且先治其右足﹐姑擬一方請正。

大生地萆茯苓阿膠天麻五加皮歸身牛膝冬術獨活絲瓜絡木瓜淵按﹕筋箭之名甚新。仁淵曰﹕中風一證﹐昔河間言火﹐東垣言气﹐丹溪言痰﹐各持其說。以余觀之﹐要不外陰精陽气不能轉輸布化﹐或痰或火或气得以乘間竊發﹐阻其竅隧經絡﹐致無故昏僕﹐或口噤語蹇﹐手足偏廢﹐𨿽有臟腑經絡之分﹐總是本虛標實。惟本虛故容易受邪﹐而風也﹐火也﹐痰也﹐𨿽名外邪﹐其實風卽逆气所化﹐痰卽飲食所生﹐火亦陽气偏盛﹐乃化良民爲盜賊耳。《內經》曰﹕人年四十而陰气自半。陰气者﹐乃五臟之精气也。精气暗虧﹐三邪易發﹐故病者每在四十以後﹐少壯者鮮焉。

王淸任《醫林攺錯》謂全屬虛證﹐治以大劑黃﹐𨿽屬偏見﹐不爲無因。而細想病情﹐若非眞髒大虛﹐安有如是猝暴﹗與外感傷風﹑中風﹐豈可同年而語﹗彼則賊自外來﹐此則舋由內起。古人以小續命加減治一切中風﹐余每疑焉。蓋以辛溫發散之方﹐而治內傷精气之病。朱丹溪曰﹕西北方气寒土燥﹐或有眞中風﹔東南則因濕生痰﹐痰生火﹐火生風耳。若然﹐則西北之病仍是外感風邪而名爲中風﹐與猝然昏僕偏廢﹐大相懸絕﹐豈可混同論治﹗餘生長東南﹐未見西北之病﹐讀書至中風一篇﹐每不滿意於古人焉。

卷之二

肝風痰火門

王血虛肝風上逆﹐痰涎走絡。頭眩心跳﹐漧咳痰少﹐右肩臂不能舉﹐足熱無力。養陰以熄風陽﹐化痰以調脾胃。

黨參﹝元米炒﹞生地﹝海浮石同拌﹞半夏決明沙苑﹝鹽水炒﹞茯神棗仁蛤殼茯苓陳皮嫩鉤竹二靑又治風先治血﹐血行風自滅。治痰先化气﹐气化痰自失。

生地茯神嫩鉤陳皮沙苑決明蛤殼棗仁竹茹張頭痛巓疾﹐下虛上實﹐過在足少陽﹑厥陰﹐甚則入腎﹐蒙昭尢。此段經衣冠文物指肝膽風陽上盛﹐久痛不已﹐必傷少陰腎陰。腎陰一衰﹐故目KTKT無所見﹐而腰痛復起也。前方淸鎭無效﹐今以育陰﹑潛陽﹑鎭逆法。

生地龜板杜仲﹝鹽水炒﹞牡蠣茯神棗仁磁石阿膠﹝米粉炒﹞女貞﹝鹽水炒﹞沙苑﹝鹽水炒﹞石決明淵按﹕此厥陰頭痛也。三陰經皆至頸而還﹐惟厥陰上額交巓。甚則入腎者﹐木燥水必虧﹐乙癸同源也。

楊郁火內燔﹐气血消灼﹐濕熱不化﹐釀成瘍毒﹔四肢麻痛﹐眼鼻牽引﹐肝風內動﹐脾胃受戕﹐慮延敗癥。姑先淸气血之燔﹐佐以熄風通絡。

羚羊角連翹木防己苡仁滑石黑山梔赤苓絲瓜絡丹皮鉤鉤通艸藿香葉淵按﹕濕熱風火內盛﹐故以淸火化濕﹐通絡熄風﹐不涉虛﹐故不用補。

榮病起肝風﹐繼增痰飲吐酸﹐所以口目筋掣﹐而胸膈不利也。近因暑熱上蒸﹐咽喉碎癢﹐暫投涼劑﹐喉患卽解﹐而胸脘愈覺撐脹。夫肝風之動﹐由於陰血之虧﹔而痰飲之乘﹐又系胃陽之弱。病涉兩歧﹐法難兼用。今且宣化胃濕以祛痰﹐稍佐平肝降熱。

法半夏茯苓陳皮麥冬杏仁旋復花川貝山梔﹝薑汁炒﹞郁金丹皮白蔻仁竹茹淵按﹕此等病最難看﹐其實在中焦脾胃也。蓋飲生於脾﹐聚於胃﹐苟能治得痰飲﹐肝風無有不愈。脾气旣升﹐肝自不郁﹔胃气旣降﹐肝自淸寧。何風之有﹗朱五臟六腑之精气皆上注於目﹐目之系上屬於腦﹐後出於項﹐故凡風邪中於項﹑入於腦者﹐多令目系急而斜視﹐或頸項彊急也。此癥始由口目牽引﹐乃外風引動內風。內風多從火出﹐其源實由於水虧﹐水虧則木旺﹐木旺則風至。至於口唇漧燥赤碎﹐名唇風﹐亦由肝風胃火之所成也。治當淸火﹑熄風﹑養陰爲法。

大生地丹皮沙參鉤鉤桑葉羚羊角石決明白芍川斛芝麻元參心蔗皮藜皮顧血不養筋﹐筋脈牽掣﹐晝日則安﹐暮夜則發﹐不能安臥﹐病在陰經。宜養血以和經脈。

大生地黨參黃川芎茯苓柏子仁當歸白芍棗仁桑枝何肝風陽气上冒﹐頭左偏痛﹐連及左目難開。胸脘气脹﹐肝木乘胃。法以泄降和陽。

羚羊角蔓荊子川連刺藜池菊鉤鉤石決明神曲茯苓半夏桑葉施久遺下虛﹐腎水不足﹐肝風暗動﹐上升則頭痛眩暈﹐乘中則或吐或瀉。近來夜寐出汗﹐左目銳赤腫﹐少陽木火上盛也。法以上熄風陽﹐下滋腎水﹐中和脾胃﹐外實腠理﹐用湯丸並進。磁朱六味丸淡鹽湯送下。

石決明懷藥白芍元參牡蠣沙苑子茯神黨參芡實紅棗浮麥潘情懷郁勃﹐肝膽風陽上升﹐右目昏蒙﹐左半頭痛﹐心嘈不寐﹐饑而善食﹐內風掀旋不熄﹐痛勢倏忽無定﹐營液消耗﹐慮其痙厥。法以滋營養液﹐淸熄風陽。務宜暢抱﹐庶克臻效。

大生地元精石阿膠天冬池菊羚羊角石決明女貞子白芍鉤鉤復服滋陰和陽法﹐風陽稍熄。第舌心無苔﹐心嘈善饑﹐究屬營陰消爍﹐胃虛求助於食。議滋柔甘緩。

大生地石決明麥冬阿膠白芍大麻仁女貞子橘餅洋參茯神淵按﹕舌心無苔﹐胃陰虛也。加炙艸守中壯水更妙。

李肝風陽气弛張﹐兼挾濕熱﹐上混淸竅﹐左耳常流淸水﹐時或作癢﹐右鼻燥而窒塞﹐頭暈沈沈。法以熄風和陽。

羚羊角石決明池菊鉤鉤粉丹皮黑山梔磁石蒺藜赤苓通艸豆衣左慈丸﹝三錢﹞

吳上年夏季痰火迷心﹐神呆語亂。愈後至今復發。現診脈浮小弱﹐舌心紅而苔白。語言錯亂﹐哭笑不常。憑脈而論﹐似屬心風。蓋由風入心經﹐蘊熱蒸痰所致。用《本事方》獨活湯。

獨活防風淡芩山梔元參鮮地茯苓甘艸橘紅竹葉石菖蒲膽星淵按﹕心脾有伏痰積熱﹐故見癥如是。

宋營血內虧﹐不能涵木﹐加以惱怒﹐肝風暗動﹐不時頭昏腳軟﹐防其跌僕。今宜養血熄風。

黨參當歸白芍川貝陳皮茯神棗仁香附橘葉砂仁石決明刺蒺藜淵按﹕營虛由脾不化﹐心不生。黨參﹑當歸補脾以生營﹐砂仁﹑橘葉快脾以疏肝﹐余亦淸金制木﹐利气養營者也。

徐少腹之塊已平﹐小便已利而反不禁。素有肝風脾泄宿恙﹐近增右手麻木。脈象弦大而滑﹐時覺痰多气升。此中气已虛﹐精血不足﹐內風走絡﹐脾濕生痰。法當兼顧。

制首烏懷山藥冬術歸身白芍菟絲子沙苑子茯苓黨參半夏陳皮桑枝朱血與津液﹐其原皆稟於胃。胃气虛則血少而風動﹐風煽胃中﹐則精液虧而火炎。夫胃與大腸同屬陽明﹐故上爲牙痛﹐左肩亦痛﹐下則便艱而痔痛也。頭眩心跳﹐血虛故也。擬養陽明气血﹐以滋津液爲法。

制洋參柏子仁歸身麥冬升麻新會皮元精石黃於術茯神荷蒂淵按﹕胃气虛未必風動。惟胃虛不能布化精微﹐營陰失其資生灌漑﹐始木燥風生。上有牙痛﹐下有痔痛﹐津枯金燥﹐風火交煽矣。

又補气血以止痛﹐生津液以潤腸。

制洋參熟地黃於術當歸柏子仁陳皮麥冬麻仁生穀芽錢外風引動內風﹐頭偏右痛﹐不能著枕。用靑空膏。

羌活柴胡防風川連﹝酒炒﹞甘菊焦梔黃芩桑葉絲瓜絡鉤鉤薛頭風痛偏於右﹐發則連及牙齦﹐甚則嘔吐痰涎。肝風襲於脾胃﹐寒痰流入經絡。溫補泄化爲法。

竹節白附子黃羌活刺蒺藜半夏吳萸制僵蠶鉤鉤淵按﹕頭痛牙痛﹐屬熱者多﹐而亦有寒痰流絡用溫散者。

胡少腹脇肋﹐肝之部也。腰﹐腎之府也。年老則精血枯而絡脈空﹐肝气乘虛入絡﹐濕熱又從之爲患。補養精血﹐疏肝通絡﹐兼化濕熱以治之。

川楝子香附烏藥當歸茯苓旋復花延胡新絳陳皮蓯蓉幹靑蔥管又補養精血﹐疏通脈絡﹐脇肋之痛稍減。惟小溲短少﹐夜半以後脘腹覺脹﹐是濁气不化也。前方加通陽泄濁之品。

川楝子吳萸烏藥杞子當歸延胡索茯苓車前橘葉蓯蓉幹九香虫兩頭尖小麥芽蘇肝陰久虧﹐風陽上擾不熄﹐頭頂目珠皆痛﹐痛則心嘈難過﹐漾漾如嘔﹐多煩少寐﹐大便燥結。髙年當春分節陽升勃勃之際﹐自宜育陰熄風﹐鎭逆寧神。

生地茯神阿膠沙參鮮首烏麻仁沙苑子棗仁甘菊石決明炙甘艸麥冬金器﹝先煎﹞

又耳目昏花﹐初起多由風熱﹐次則因於肝火﹐久則必致陰虛。此證已及半年﹐其爲陰虛陽亢無疑。毓陰以和陽﹐壯水以制火﹐是定法也。

大生地麥冬丹皮磁石茯神石決明焦梔元參棗仁沙苑子北沙參另磁朱丸二錢﹐每朝鹽花湯送下。

華病久正虛﹐陰陽兩弱﹐坎離不交﹐夜不成寐﹐久臥於牀﹐不耐煩勞。玆因舟行跋涉﹐遠道就診﹐忽然神糊不語﹐兩手不定﹐遮睛發﹐煩躁不安。診脈促亂﹐飲食不進。想由舟中熱悶﹐鼓動風陽﹐擾亂神明﹐卒然生變。姑擬熄風和陽﹐安神定志。冀得神淸谷進﹐或可再商。

生洋參茯苓丹皮沙苑石決明天竺黃竹茹棗仁嫩鉤遠志肉金箔淵按﹕痰濁爲風陽煽動﹐堵塞神明﹐猝然不語﹐須豁痰開竅。豁痰如羚羊﹑膽星﹑竹瀝之類﹐開竅如牛黃﹑至寶﹑蘇合之類﹐隨證用之﹐或者有濟。

蘇肝風上升於巓頂﹐原屬陰虧﹔痰濁彌滿於中宮﹐多因脾弱。目痛頭疼﹐心嘈便結﹐陰虧陽亢之徵﹔舌苔濁濃﹐納少惡心﹐胃虛濁泛之象。髙年久病﹐圖治實難﹐勉擬一方備參。

人參半夏天麻橘皮元明粉茯神沙苑﹝鹽水炒﹞磁石黃柏元精石漧薑又頭痛減而得寐﹐苔薄白而帶灰。火降則神安﹐濕化則燥顯。前方加減﹐再望轉機。

前方去漧薑﹑黃柏﹐加知母﹑北沙參﹑姜竹茹。

又頭痛𨿽減﹐風陽猶未全平。舌苔灰白﹐痰濁仍未全化。

心跳若饑﹐營陰虧而有火。聞喧欲暈﹐陽上亢而下虛。擬養營陰以降火﹐和胃气而化痰﹐參以鎭逆﹐佐以寧神。

制洋參牡蠣茯神沙苑石決明大生地半夏陳皮杏仁元精石竹茹欽差軍事倥傯﹐勞心勞力﹐眠食無暇﹐感冒風邪﹐引動內風﹐犯胃淩上﹐半邊頭痛﹐嘔吐黃水。擬去外風以熄內風﹐兼和胃气而化痰濕。錄方呈電。

荊芥秦艽防風天麻石決明陳皮茯苓白芷甘菊鉤鉤半夏竹茹白蔻仁某情懷郁抑﹐元气內虧﹐心中難過﹐虛火肝風上逆﹐唇口腫痛﹐頭眩耳鳴﹐食少無力﹐時常太息。防其痰火神蒙之變﹐非輕證也。

羚羊角沙苑子川石斛天竺黃石決明嫩鉤藤棗仁甘菊花元參丹皮燈心又痰火神煩不寐﹐防患瘋癲。

枳實天竺黃石決明茯神羚羊角膽星川連竹瀝薑汁棗仁竹瀝達痰丸三錢﹐開水送。

朱水虧不能涵木﹐陽升陰不上承。時際春深木旺陽升之候﹐是以寒熱﹐頭痛﹐胸痞﹐少寐﹐便結等癥見也。仿趙養葵法。

大生地﹝砂仁拌﹞茯神丹皮柴胡﹝鹽水炒﹞棗仁女貞子麥冬﹝朱砂拌﹞歸身陳皮生薑石決明紅棗淵按﹕從逍遙散參入滋水養肝﹐頗有巧思。

陳脈診左關獨弦滑﹐風陽挾痰上擾陽明﹐頭額偏左連及腮齒皆痛。擬熄風陽﹐兼淸痰火。

羚羊角制僵蠶桑葉丹皮嫩鉤鉤甘菊花石決明鮮銀花藤刺蒺藜另﹕細辛三分﹐荊芥錢半﹐生石膏五錢﹐共研粗末﹐泡湯漱口。另﹕乳香一錢﹐沒藥一錢﹐生南星一錢﹐生半夏一錢﹐僵蠶一錢﹐冰片三分﹐共研細末﹐和入陳酒幹面調敷。

徐喪弟悲哀太過﹐肝陽升動無制。初起病發如狂﹐今則心跳少寐﹐頭暈口漧﹐略見咳嗽。擬安神養陰﹑淸火降气爲法。

石決明丹皮棗仁茯神川貝北沙參廣橘紅麥冬元參竹茹枇杷葉章經曰﹕上虛則眩。丹溪云﹕無痰不作眩。病機論曰﹕諸風掉眩﹐皆屬於肝。是眩暈不出虛﹑風與痰三者爲患。健忘筋惕﹐虛與肝之病也。吐痰幹膩﹐津液所化也。從三者治之﹐𨿽不中﹐不遠矣。

生洋參天麻天竺黃川貝茯神制南星石決明牡蠣甘菊花牛膝女貞子嫩鉤鉤又眩暈虛風兼夾痰﹐前方布置已成斑。病來心悸宗筋縮﹐養血淸肝理必參。

生洋參天竺黃天麻川貝嫩鉤鉤羚羊角石決明菖蒲茯神大補陰丸諸外風引動內風﹐頭兩邊及巓頂俱痛。咳嗽﹐舌苔白﹐身熱﹐能食知味﹐病在上焦。古方治頭痛都用風藥﹐以髙巓之上惟風可到也。

荊芥﹝一錢﹞川芎﹝八分﹐酒炒﹞杏仁﹝三錢﹞防風﹝錢半﹞甘菊花﹝一錢﹞

淡芩﹝錢半﹐酒炒﹞枳殼﹝一錢﹞羌活﹝錢半﹞本﹝一錢﹞

上藥研粗末﹐外加松蘿茶葉三錢﹐分三服﹐開水泡服。另細辛三分﹐雄黃一分﹐研末﹐搐鼻取嚏。

淵按﹕古方淸空膏﹐一派升散﹐全無意義﹐可用之證甚少。

唐肝風太旺﹐肝陰又虛。气旺則火動而風生﹐陰虛則液虧而血弱。血弱則心跳﹐液虧則口漧。火動故發熱﹐風生則頭痛。擬佐金以平木﹐培土以熄風﹐養血以柔肝﹐益陰以退熱。

歸身丹皮﹝鹽水炒﹞北沙參﹝吳萸三分﹐拌炒﹞棗仁陳皮冬術﹝土炒﹞刺蒺藜豆皮茯神白芍橘葉陸陽升頭痛﹐心虛善忘﹐痰火迷心﹐若昧若狂。安神定志﹐人參可用﹐而膩補且緩﹐以其納少痰多也。舒郁化痰﹐川貝最妙﹐而燥劫須忌﹐以其舌苔幹白也。潛陽熄風﹐須參重鎭﹐而收澀當戒﹐恐反斂其痰也。

人參茯神川貝石決明蛤殼棗仁﹝川連三分﹐拌炒﹐研﹞

又脈細數﹐懶言倦臥﹐其爲精气神三者皆虛。然舌苔白膩﹐有痰且有飲。再察神情﹐靜則气怠而若虛﹐動則气上而自亂﹐是虛而有痰兼有火也。火伏則痰不上升則靜﹐靜則虛像現﹔火動而痰升則躁﹐躁則虛像隱。非不虛也﹐痰火爲之起伏也。治不越十味溫膽加減。臨癥各有心思﹐悉關根柢。

參須川貝茯神棗仁石決明橘紅又陰遏於外﹐陽伏於內。陰如迷霧﹐陽若日光。今陽爲陰遏﹐故沈沈默默而蒙昧﹐脈亦爲之不顯。有時陽光見﹐則起坐而神淸﹐脈亦爲之稍起。頃之陰霾四合﹐陽气復翳﹐則仍昏昏如寐。前案謂有痰飲郁於其中﹐十味溫膽屢投不應。再思病源起於頭眩心悸﹐苔白多痰﹐常服蒼術見效。近因神亂若癡﹐多從事於痰火﹐淸滋重鎭﹐陰勝於陽﹐以致變幻。然欲開陰霧﹐法必通陽﹐譬之離照當空﹐而後陰霧始散。議進仲景苓桂術甘湯加味。

苓桂術甘湯加遠志。

淵按﹕此從諭氏《寓意艸》得來。昧者見神亂若癡﹐從事於痰火﹐不思心主陽神﹐痰爲陰物﹐以陰邪遏其陽气﹐靈明爲之蒙閉顚倒。《內經》云﹕重陽則狂﹐重陰則癲。癲狂二證﹐未可混治。世醫一見神志昏亂﹐多從事於痰火﹐由不讀《內經》耳。

仁淵曰﹕肝風痰火﹐乃類中之漸也。故次於中風之後。原夫肝之所以生風﹐由腎水不足灌漑﹐致木燥火生﹐火生風起﹔脾弱不能運化飲食精微而生痰濁﹐痰濁爲風陽煽動﹐上盛下虛。輕則眩暈搖顫﹐气升嘔逆﹐重則癲狂昏僕﹐與中風同類。案中治法﹐大都上熄風陽﹐下滋腎水。痰多者﹐以化痰爲主﹐虛多者以養陰爲主。虛而寒者宜溫﹐虛而熱者宜涼。亦有本虛標實﹐痰火上盛﹐不得不先瀉火開痰﹐俟標邪退而再圖其本。見證𨿽屬肝膽﹐而病根全在脾腎。蓋木之生也﹐栽培在土﹐滋灌賴水。苟土濃水潤﹐燥濕得宜﹐𨿽有大風﹐枝葉動而根幹不搖﹔惟土薄水虧﹐始根露漧枯﹐無風且萎﹐有風寧不搖動乎﹗且脾土旣虛﹐肺金失恃﹐金虛不能制木﹐火升轉欲焚金。將軍之性﹐非可直制﹐惟鹹苦甘涼﹐佐微酸微辛﹐經所謂﹕火淫於內﹐治以鹹寒﹐佐以甘苦﹐以酸收之﹐以苦發之。風淫於內﹐治以辛涼﹐佐以甘苦﹐以甘緩之﹐以辛散之。夫鹹苦酸甘﹐益陰瀉火﹐以柔濟剛。辛味𨿽陽﹐以能通散﹐助金而制木也。

卷之二

虛勞門

趙血不養心﹐則心悸少寐。胃有寒飲﹐則嘔吐淸水。虛火燥金﹐則咽痛。肝木乘中﹐則腹脹。此時調劑﹐最難熨貼。蓋補養心血之藥﹐多嫌其滯﹔淸降虛火之藥﹐又恐其滋。欲除胃寒﹐慮其溫燥劫液﹔欲平肝木﹐恐其克伐耗气。今仿胡洽居士法﹐專治其胃。以胃爲气血之鄕﹐土爲萬物之母﹐一舉而三善備焉。請試服之。

黨參冬術茯苓半夏棗仁扁豆陳皮懷山藥秫米淵按﹕土虛木燥﹐積飲內生。原木之所以燥﹐由脾不運化精微而生營血以養肝木耳。治胃一言最扼要。

復陰虛則陽不藏﹐水虧則木自旺。金衰不能制木﹐脾弱更受木刑。久病不復﹐便謂之損。調補之外﹐何法敢施。

黨參茯神棗仁熟地冬術當歸陳皮川貝神曲五味子龍眼肉又陽明爲陽盛之經﹐虛則寒栗。少陰爲相火之宅﹐虛則火升﹐咽喉燥痛﹐耳鳴顴赤所由來也。至於腹中撐脹﹐𨿽爲肝旺﹐亦屬脾衰。心跳少寐﹐咳嗽短气﹐心營肺衛俱虛矣。虛者補之﹐是爲大法。虛不受補﹐謂之逆候。古有明訓﹐後人莫得異議。

黨參懷山藥神曲元參白芍茯神大生地棗仁陳皮侯病已兩月﹐外皮不熱﹐而脈微數急﹐是裏有熱也。裏熱屬陰虛﹐非關表邪﹐並無頭痛惡寒。愈散其邪﹐愈虛其表﹐故反增咳嗽也。若謂濕熱﹐亦似是而非。夫濕熱蘊於中焦﹐必有胸痞惡心見癥。此證無之﹐其非濕熱明矣。近來數日腹中不和﹐大便溏。且以和中爲主﹐兼理其脾肺﹐再商治本可耳。

黨參茯苓木香廣皮砂仁冬術神曲川貝款冬花又和補相投﹐諸恙俱減。惟脈數未靜﹐究屬元气眞陰虧損。但前之補在肺脾﹐再參入腎藥﹐兼養其陰﹐以觀動靜。

黨參冬術白芍豆皮蓮肉首烏歸身茯苓沙苑子穀芽丁營陰虛則風陽易逆﹐脾胃弱則肝木易橫。心嘈﹑頭眩﹑耳鳴﹐液涸陽升之兆﹔腹脹﹑脘痞﹑厭食﹐脾虛气滯之愆。今吐瀉之餘﹐實系肝彊脾弱。宗越人肝病緩中論治。

人參茯苓冬術竹茹麥冬半夏陳皮橘葉刺蒺藜﹝雞子黃拌炒﹞

薛陰虧營損﹐風木之髒失涵﹔木勝風淫﹐倉廩之官受制。

是以頭痛肢麻﹐腹滿噯气﹐心跳少寐﹐掌熱腰酸等癥見也。所慮水土俱弱﹐肝木獨彊。彊者難於驟服﹐弱者宜急扶持。今再益營陰以撫綏之﹐實倉廩以堵禦之﹐佐金气以制治之﹐亦剿撫兼行之法也。

大生地歸身白芍穀芽懷山藥潞黨參神曲茯神陳皮刺蒺藜紅棗川連﹝吳萸炒﹞

張气虛則脾弱﹐肝彊侮其所勝﹐食卽飽脹﹐腹中气沖作泄也。扶土泄木﹐一定法程。

炙甘艸防風根砂仁陳皮冬術﹝川朴五分﹐煎汁拌炒﹞焦神曲茯苓炮姜白芍﹝吳萸三分﹐煎汁拌炒﹞

薛便泄半載﹐脾腎兩虧﹔脈沈細澀﹐陰陽並弱。陽萎不舉﹐精傷特甚﹔面白無華﹐气虛已極。足跗浮腫﹐陽虛濕注於下﹔納食噯气﹐胃虛气逆於中。調治之方﹐自宜脾腎雙補﹐陰陽並顧。然剛熱補陽﹐恐劫其陰﹔滋膩補陰﹐恐妨其胃。刻下節屆淸明﹐木旺土衰之候。脾者﹐土也。腎屬坎水﹐一陽藏於二陰之中。當於補土中兼顧腎臟陰陽爲是。

懷山藥炮姜炙甘艸黨參五味子菟絲子砂仁茯苓冬術鹿角霜如不效﹐黨參換人參﹐鹿角霜換鹿茸。

復脾腎雙補﹐略見小效。今腹中鳴響﹐气向下墜﹐屬脾虛气陷。舌心光紅﹐脈沈細數﹐爲腎臟陰傷。用補中升陽法。

髙麗參懷山藥冬術炙甘艸肉果五味子陳皮菟絲子沙苑子川斷鹿角霜白芍丁養心營以濟腎陰﹐淸肝熱以安相火。

生地茯神丹皮黑山梔豆衣棗仁麥冬北沙參五味子吳气血兩虛﹐心跳頭眩。肝郁不舒﹐胸中痞脹。用景嶽逍遙飲參入丹溪左金丸。

大熟地香附當歸陳皮白芍茯神棗仁砂仁白術吳萸炒川連淵按﹕熟地恐礙膈。頭眩屬痰阻中脘最多。

馮夜涼晝熱﹐熱在上午﹐此東垣所謂勞倦傷脾也。上午熱屬气虛﹐用補中益气湯補气升陽。

補中益气湯加神曲﹑茯苓。

李病將半載﹐寒熱淹纏。前方補營﹐兼以疏郁﹐心悸腹脹仍然。玆更便溏足腫﹐是脾气虛弱也。脈緩無力﹐當補其脾﹐進歸脾加減法。

防風根黨參黃冬術茯苓大腹皮歸身白芍棗仁木香荷葉蒂淵按﹕可參與桂枝﹑姜﹑棗。

趙心腎虛而不交﹐脾肝虛而不調。內風上擾﹐頭眩心跳﹔中土式微﹐不寐納少。交濟坎離﹐須借戊己以爲媒﹔欲平肝風﹐亦宜培土。

黨參歸身白芍冬術茯神遠志棗仁神曲沙苑子錢心脾營陰內虧﹐肝膽風火上逆。內熱頭眩﹐項間結核。脈虛形弱﹐治以養營。然病由內生﹐不易速效。

大生地洋參元參歸身白芍石決明茯神嫩鉤鉤豆衣香附廣皮川貝十大功勞汪腎水不足﹐君火上炎﹐相火下熾。心中如燔﹐舌光如柿﹐陽事易舉﹐陰精易泄。擬淸君以制相﹐益腎以潛陽。所慮酷暑炎蒸﹐亢陽爲害耳。

川連淡芩黃柏阿膠甘艸大生地雞子黃﹝一枚﹐攪和衝服﹞

另﹕雞子一个﹐破頭﹐納大黃三分﹐蒸熟。每日服一个。

又投鹹苦堅陰降火﹐以制亢陽﹐心中之燔灼﹐舌色之光紅﹐已減三分之一。然上午之身熱如燎者未退﹐幸納食頗增﹐苦寒可進﹐再望轉機爲吉。

川連大生地淡芩元參蛤殼阿膠元精石甘艸雞子黃﹝一枚﹐衝服﹞

又舌漧紅﹐知饑善食。水虧陽亢﹐土燥於中。鹹苦堅陰之劑﹐𨿽衰其燔亢之勢﹐未能盡除其焰。猶畏炎暑﹐濕熱相火蒸騰。復入淸中固下﹐仍不出鹹苦之例。

洋參甘艸川連生石膏蛤殼知母麥冬阿膠大生地黃柏末﹐豬膽汁丸三錢。每朝開水送下一錢。

淵按﹕胃气未敗﹐可任苦寒鹹潤﹐直折其炎上之火﹐然亦須防胃敗。虛損之所以難治者﹐大都如此。

金骨胳瘦小﹐先天元气不足。夏秋寒熱﹐至今不已。脈細數弱﹐气血兩虧。頭不痛而但身疼﹐或口沃淸水﹐此胃气虛寒也。當商溫補﹐仿東垣法。

黨參茯苓陳皮桂枝柴胡黃半夏神曲當歸漧薑砂仁淵按﹕中气虛寒﹐少陽膽木之气抑遏﹐故寒熱糾纏。升陽益胃湯恰合﹐尢妙在加漧薑。

又補中益胃﹐溫衛气﹐開腠理﹐諸恙皆減﹐仍從前法。

前方去神曲﹑漧薑﹐加白術﹑白芍。

張勞碌內傷脾﹐倦怠而無力。凜凜畏寒頻﹐淅淅盜汗出。

咳多痰帶紅﹐食少身無熱。土衰金不生﹐衛虛營不攝。延來半載余﹐勞損難調適。

炙甘艸當歸白芍冬術黨參懷山藥黃麥冬茯神五味子紅棗淵按﹕此非勞倦傷中﹐乃勞損傷精也。所因不同﹐見證亦異﹐勿得混治。

又益元气﹐補脾土。土旺而金自生﹐气足而力自足。

前方去甘艸﹐加陳皮﹑生熟穀芽。

陳先後天俱不足。痰多鼻血﹐陰虧陽亢之徵﹔納少腹疼﹐土衰木橫之兆。是以年將弱冠﹐猶然幼稚之形﹔面白無華﹐具見精神之乏。治先天當求精血之屬﹐培後天須參谷食之方。

黨參茯苓冬術陳皮黑芝麻懷山藥白扁豆炙甘艸砂仁建蓮肉粳米上藥爲末﹐米飲湯調服﹐加白糖少許。棗湯調服亦可。

附丸方精不足者﹐補之以味﹐當求精血之屬﹐治其腎也。

熟地菟絲子牛膝白芍鹿角霜山藥五味子歸身川柏杜仲茯苓甘杞子澤瀉天冬龜板丹皮山萸肉上爲末﹐用鮮紫河車一具﹐洗淨﹐煮爛﹐將上藥末杵和﹐爲丸如梧子大。每朝鹽花湯送下三錢。

溫衛气虛則灑灑惡寒﹐營气虛則蒸蒸發熱。營衛並出中焦﹐總以脾胃爲主。補脾胃則金有所恃﹐不必治肝而肝自馴矣。

黨參冬術當歸川貝玫瑰花黃茯苓白芍陳皮某咳嗽發熱日久﹐前投補益脾胃之藥六﹑七劑﹐谷食加增﹐起居略健。但熱勢每交寅卯而盛﹐乃少陽旺時也。少陽屬膽﹐與肝相爲表裏。肝膽有郁熱﹐戕伐生生之气﹐肺金失其淸肅﹐脾胃失其轉輸﹐相火日益熾﹐陰津日益涸﹐燎原之勢﹐不至涸竭不止也。其脈弦數者﹐肝膽郁熱之候也。刻下初交夏令﹐趁其胃旺加餐﹐擬進酸苦益陰和陽﹐淸徹肝膽之郁熱。考古有柴前梅連散﹐頗有深意。

柴胡﹝豬膽汁浸炒﹞白芍烏梅黨參炙甘艸淡秋石前胡麥冬川連薤白頭徐肺脾兩虛﹐心營虧損。咳嗽气塞﹐骨蒸夜熱﹐脈形軟數﹐面白無華。勞損根深﹐夏至防劇。

懷山藥茯苓棗仁川貝黨參五味子扁豆苡仁款冬花橘餅又脈軟數爲气虛﹐骨蒸心跳爲血虛﹐咳嗽頭眩﹐面色萎黃﹐脾肺兩虛之候也。

黨參扁豆陳皮五味子款冬花茯苓棗仁川貝炙甘艸紅棗奚陽虛生外寒﹐陰虛生內熱。熱气燻於肺則咳嗽﹐咳久則音啞﹐肺遺熱於大腸﹐則肛門結瘍﹐皆陰虛之爲病也。至於陽虛之說﹐一則衛外之陽﹐一則胃中之陽。惟胃中陽虛﹐嘔酸水痰涎。癥成勞損。今當扶土生金。

黨參五味子川貝半夏金石斛茯苓麥冬扁豆陳皮炮姜地骨皮十大功勞又投扶土生金法﹐谷食反減﹐夜熱增重﹐乃胃陰失降﹐虛陽外浮也。夫脾宜升則健﹐胃宜降則和﹐胃爲陽土生肺金。今診左脈數疾﹐爲心肝陽亢之象。肝火戕胃﹐心火爍金。宜其食減熱增﹐夏令防劇。

金石斛黨參穀芽陳皮川貝石決明川連麥冬半夏沙參五味子茯苓又前方退心肝之火﹐養肺胃之陰﹐其熱稍減而咳未平。然此爲肺虛而咳﹐本非易治之癥。再從前法加減。

黨參川貝桑白皮五味子沙參麥冬炙甘艸地骨皮石決明粳米又咳嗽內熱俱減﹐惟脈之細數不退﹐仍爲可慮。

黨參地骨皮茯苓白芍川貝麥冬五味子沙參炙甘艸每晨服八仙長壽丸三錢﹐開水送。

張左寸關搏指﹐心肝之陽亢﹔右關小緊﹐脾胃虛寒﹐是以腹中常痛﹐大便不實。病延四月﹐身有微熱﹐是屬虛陽外浮。近增口舌碎痛﹐亦屬虛火上炎﹐津液消灼﹐勞損何疑。當以溫中爲主﹐稍佐淸上﹐俾土濃則火斂﹐金旺則水生。

黨參炮姜麥冬茯苓炙甘艸白術五味子燈心淵按﹕坤土不能坐鎭中宮﹐虛陽因而上浮﹐未可以口舌碎痛輒進淸降。腹痛便溏﹐脾土虛寒已著﹐不得不溫矣。

王病後胃气不醒﹐脘腹飽脹﹐近增寒熱惡心﹐痰升气逆﹐咳嗆口漧﹐阻塞咽嗌﹐大便艱難﹐小便短澀﹐左脇有塊﹐大如覆杯﹐撐攻作痛。此因脾胃不足﹐肝木亢逆﹐淸气不升﹐濁气不降﹐攻消克伐﹐元气愈傷﹐納谷大減﹐津液日枯﹐虛火內熾﹐戕及肺胃﹐漸見火升顴赤﹑脈數內熱之象﹐當成勞損。宜以扶土爲主﹐升淸降濁﹐佐以瀉火淸金﹐俾得中气安和﹐自然飽脹漸解。

黨參升麻川連懷山藥延胡茯苓柴胡白芍杏仁枳殼通艸陳皮半夏川楝子蘇梗薔薇露枇杷葉淵按﹕痰升气逆咳嗆﹐𨿽有寒熱﹐升﹑柴不可用。因攻克而元傷胃減﹐仍以連﹑楝苦寒﹐延﹑枳破气﹐元乃矛盾﹐欲望中气安和﹐其可得乎﹗法𨿽從東垣得來﹐但東垣不是如此用法。用古人方﹐須會其意﹐若徒襲其貌﹐適爲所誤耳。

楊先咳嗽而四肢無力﹐肺脾兩虛。加以怒動肝木侮脾﹐土益受戕﹐脘腹胸脇撐攻。曾經吐血﹐乃心火乘胃﹐胃中瘀血上溢。大便溏薄﹐每月必發寒熱數次。姑擬扶土生金﹐佐以平木。

異功散加白芍﹑川貝﹑麥冬﹑神曲﹑川連﹝吳萸炒﹞﹑川朴﹑沈香﹑五味子。

淵按﹕乃土虛木橫而脹也。川連﹑川朴益其脹耳。

又就脈數內熱﹐咳嗽﹐脘脇仍痛而論﹐乃陰虛肝郁成熱﹐肺失淸肅﹐仍防吐血。

北沙參陳皮川貝延胡白芍金鈴子茯苓丹皮橘餅麥冬藕汁﹝衝服﹞

朱陰虛肝郁﹐郁火刑金。咳嗽痰中帶血﹐乳房頸間皆結痰﹐心空嘈雜﹐頭眩目花﹐腰酸腿軟﹐勞損之根。治主養陰﹐佐以化痰。

大生地歸身白芍阿膠茯神豆衣玉竹香附棗仁沙參石決明丹皮紫菀川貝鉤鉤女貞子藕節橘葉紅棗王脾虛气陷﹐肛門先發外瘍。瘍潰之後﹐大便作瀉﹐迄今一月有餘。自云下部畏冷﹐而兩脈弦硬不柔﹐此謂牢脈﹐癥屬陰虛。法以溫中扶土﹐升陽化濕。

黨參防風根炮姜陳皮冬術川芎補故紙砂仁神曲四神丸一兩﹐資生丸二兩﹐和服。日三錢﹐開水送。

淵按﹕𨿽從陰虛而起﹐目前脾虛陽弱﹐不得不先治之。

馮病延半載﹐骨蒸不已﹐鼻血時流﹐周身骨痛。營陰大虧﹐虛火內亢。脈沈搏數﹐口燥渴飲。勞損根深﹐入夏防劇。擬滋少陰﹐淸陽明。

大生地知母元參地骨皮鱉甲胡黃連石膏黨參炙甘艸麥冬佩蘭葉丁營陰內虧﹐頭眩心嘈﹐下午微寒內熱。能食無力﹐胃中有熱則消穀﹐脾虛气弱則無力也。

黨參沙苑子茯苓川連棗仁知母女貞子白芍冬術麥冬竹茹王左脈空大﹐腎水虧也。倦怠無力﹐脾气弱也。食少則陰虛﹐陰虛生內熱﹐癥屬內傷。

補中益气加黑山梔﹑白芍。朝服六味丸四錢。

淵按﹕陰虛有二﹐有營中之陰虛﹐有腎中之陰虛。營陰虛故從東垣﹐若六味地黃則治腎陰虛。

徐二月間吐痰帶血﹐血止之後﹐略兼漧咳。交淸明節﹐咳嗽漸甚。四月初﹐身加發熱。今診脈細數﹐形容消瘦﹐行動气升。此屬腎气先虧於下﹐復因勞碌感邪﹐延綿不已﹐慮成勞損。靜養爲佳。

阿膠牛蒡子炙甘艸茯苓杏仁川貝款冬花元沙參蛤殼枇杷葉孫久有咳嗽血痰之恙﹐今復肛門結瘍﹐是肺遺熱於大腸。

脈數音啞﹐勞損之根。時當夏令﹐火旺金衰﹐頗有气逆血沸之慮。

沙參地骨皮阿膠白芍麥冬杏仁白扁豆川貝枇杷葉丹皮白蜜﹝二匙﹐藥汁調服﹞

髙脈沈取數﹐其陰內虧﹐其熱在裏﹐勞損之候。癥見咳吐白痰﹐心腹不時疼痛﹐痛則气滿﹐得矢气則稍寬。病兼肝郁。據云咳嗽已及三年﹐初無身熱﹐則病從痰飲而始﹐宜從痰飲气郁例治之。

法半夏炙甘艸桂木茯苓冬術陳皮川貝神曲歸身丹皮白芍香附沈香橘餅又痰飲咳嗽發熱﹐肺腎兩虧﹐濕熱不化。用苓桂術甘合二陳治其肺脾﹐都气丸兼治其腎可也。

苓桂術甘湯合二陳﹐加沈香﹑杏仁﹑川貝。都气丸四錢﹐鹽花湯送下。

石行動短气而喘﹐頭眩心跳﹐得食則脹。肝腎虛而气不納﹐脾胃虛而气不運。用補中益气送下六味丸。

補中益气湯加茯神﹑半夏﹑神曲﹐砂仁煎湯﹐送六味丸四錢。

某費心太過﹐中气不足﹐濕熱內蘊。咽下至胸﹐常若空空﹐行動無力﹐臀發濕瘡。宜自安逸﹐防其心跳頭眩。

冬術半夏茯苓陳皮歸身砂仁黨參香附苡仁萆桑枝趙脈沈數﹐手足冷﹐胸悶食少﹐脾胃衰弱。大便漧燥者﹐腸中之津液枯也。法當溫中土﹐潤大腸﹐仿菟絲子丸加減。

吳茱萸淡蓯蓉花檳榔懷牛膝砂仁柏子仁川熟附陳皮菟絲子茯苓懷山藥淵按﹕檳榔一味﹐取其沈降直達下焦﹐引領辛潤諸藥至大腸耳﹐非欲其破滯气也。

又前方加火麻仁﹑郁李仁﹑當歸。

穆思慮傷脾之營﹐勞碌傷脾之气。歸脾湯﹐補脾之營也﹔補中益气湯﹐補脾之气也。今將二方並合服之。

黨參黃冬術茯神歸身炙甘艸砂仁棗仁升麻柴胡制半夏木香陳皮薛腎气虛逆﹐非滋不納﹔脾弱運遲﹐滋則呆滯。然則如何而可﹖曰﹐補腎之陽﹐卽可以轉運脾气。從仲景腎气丸化裁。

大熟地﹝附子三分﹐炒﹞五味子茯苓懷山藥肉桂心麥冬﹝元米炒﹞牛膝﹝鹽水炒﹞山萸肉陳皮紫石英補故紙﹝鹽水炒﹞胡桃肉丁病本陽虛土弱﹐而乏生生之气﹐故脾胃大憊。時當夏暑﹐溫藥難投﹐補脾𨿽不若補腎﹐然酷暑鬱蒸﹐濕熱用事﹐不若補脾胃爲穩。

髙麗參陳皮冬術炮姜茯苓白扁豆益智仁穀芽羊病本陰虛﹐時當酷暑﹐潮熱漧咳﹐漸入損途。養陰冀其退熱﹐然藥宜輕不宜重﹐恐過滋反傷脾胃也。健脾可以加餐﹐然亦不宜燥﹐恐燥則劫爍肺陰也。姑擬一方備正。

生洋參白扁豆五味子丹皮麥冬肉地骨皮生苡仁懷山藥沙參茯苓枇杷葉奚黃昏咳嗽﹐肺熱也。黎明气升﹐腎虛也。納食倒飽﹐脾虛也。補腎納气治其下﹐淸金化痰治其上﹐運脾培土治其中﹐三焦並治。

大生地沙苑子麥冬川貝茯苓懷山藥六神曲沙參牛膝枇把葉馮久咳痰稠﹐上午發熱﹐面色靑黃。左脈細數﹐右脈軟弱。病屬上損。幸大便不溏﹐尙未過中及下。加謹調養﹐交夏至節無變再議。

黨參炙甘艸懷山藥麥冬五味子靑蒿﹝酒炒﹞白芍﹝桂枝三分﹐拌炒﹞川貝茯苓白扁豆棗仁煨生薑又咳嗽脈細數﹐前上午發熱﹐今下午亦熱﹐陰气漸傷。大便間或帶血﹐脾气虛也。從景嶽理陰煎例。扶過夏至節﹐一陰來復﹐病無增變﹐庶幾可延。

四君子湯合生脈散﹐加生地﹑懷山藥﹑白芍﹑白扁豆﹑川貝﹑阿膠﹑紅棗。

趙漏瘍日久﹐陰津暗滲。加以咳嗽气耗﹐考試勞神﹐於是咳甚气升﹐便溏內熱﹑音啞喉痛等等﹐接踵而至。脈象細數﹐已成勞損。夫精﹑气﹑神爲人身三寶﹐一有所傷﹐便爲大患﹐況三者皆虛乎﹗敢謝不敏﹐幸熟察焉。

沙參甜杏仁麥冬﹝元米炒﹞生甘艸川貝茯苓白扁豆懷山藥十大功勞童年已十七﹐天癸未通﹐骨胳瘦小﹐先天不足也。不時鼻衄﹐虛火上炎也。腹痛綿綿﹐中虛木橫也。曾見蛔虫﹐木橫則虫動也。此屬童損。先天不足之癥﹐以後天補之﹐難矣。

茯苓懷山藥陳皮當歸茜艸炭烏藥冬術白芍丹皮川椒烏賊骨廉腎陰虛而气升喘逆﹐心陰虛而心跳少寐﹐胃气虛而痰飲畱戀﹐肝風動而頭眩震掉﹐腸液枯而大便堅幹。經云﹕腎苦燥﹐急食辛以潤之。心苦緩﹐急食酸以收之。肝苦急﹐急食甘以緩之。腸胃津枯﹐當滋气血﹐擬都气丸意。

大生地﹝蛤粉炒﹞茯神﹝辰砂拌﹞半夏炙甘艸五味子沈香柏子仁石決明懷山藥麥冬西洋參李陰虧於下﹐气逆於上﹐抑塞於中﹐煎熬津液﹐气急痰凝﹐病成煎厥。本屬爲難﹐而藥必淸滋﹐效非容易。所慮酷暑將臨﹐外受炎蒸之熱﹐內無寧靜之期﹐則有甚加劇耳。

鮮生地棗仁﹝豬膽汁炒﹞元參茯神牡蠣女貞子石決明羚羊角遠志﹝甘艸湯制﹞竹茹淵按﹕煎厥證《內經》述之﹐世不多見。大抵水虧木燥﹐肝家風陽挾痰上擾﹐阻气機﹐塞竅隧﹐與肝風痰火有同類耳。

朱心跳少寐﹐是血虛也。气攻作脹﹐是肝虛也。頭眩筋惕﹐是肝風也。食少便溏﹐是脾虛也。平肝气﹐熄肝風﹐養營陰﹐補脾土﹐是其治也。

制香附靑陳皮茯苓﹝赤白各半﹞歸身白芍沙苑子制首烏神曲砂仁姜棗倪據述有時驚悸﹐有時肌肉頑木﹐或一日溏泄數次﹐或數日一大便﹐堅幹難出﹐惟小便常紅。此心气鬱結﹐脾气失運。失運則生濕﹐鬱結則聚火。火則耗精﹐濕則阻气而气機不利矣。擬荊公妙香散加味﹐補益心脾﹐通達气機立法。

西洋參黃茯神桔梗遠志懷山藥麝香﹝調服﹞辰砂木香川連﹝鹽水炒﹞炙甘艸麥冬﹝元米炒﹞

共爲末﹐藿香﹑陳皮湯泛丸。每朝三錢﹐開水送下。

徐昔立齋治病﹐每定一方﹐令人服數十劑﹐非心精識果﹐烏能如此﹗然非病家信之眞﹐任之專﹐亦烏能如此﹗林也不才﹐何敢妄希前哲。然審病旣的﹐藥當不謬。從此加鞭﹐以圖進益。

天冬麥冬生地熟地懷山藥沙參茯神棗仁牡蠣白芍洋參阿膠紅棗浮麥此婦年三十四五﹐從未生育﹐因驚恐患怔忡頭昏﹐耳鳴火升﹐發熱汗出﹐食少便堅﹐將及百日。服此方三十帖見效。卽將此方加重﹐煎膏常服﹐幾及一年﹐全愈。後生一子。

謝汗多表虛﹐便泄裏虛﹐腹痛中虛﹐气升腎虛。經停肝虛﹐多夢神虛。三焦皆病﹐五臟無一不虛。

姑擬培土爲主﹐以土爲萬物之母也。

黨參冬術茯苓沙苑子懷山藥白芍棗仁陳皮五味子白扁豆丹皮紅棗浮麥淵按﹕五臟皆虛﹐獨治後天脾胃﹐誠爲扼要。然便泄腹痛﹐宜少佐溫脾更妙﹐以陽虛甚於陰虛也。

仁淵曰﹕此編集痰飲咳嗽﹐五臟陰陽偏虛之證﹐非盡屬虛勞也。若虛勞證﹐經謂﹕有所勞倦﹐形气衰少﹐穀气不盛﹐上焦不行﹐下脘不通﹐胃气熱﹐熱气燻胸中﹐故內熱。言努力勞倦﹐傷其中气﹐致中气衰少﹐不能布化水谷﹐肺經治節不行﹐熱气蘊於胸中﹐不得發越而生內熱﹐乃傷脾胃氤氳之气也。治曰﹕勞者溫之。《金匱》曰﹕男子平人脈大爲勞﹐極虛亦爲勞。遺精﹑失血﹑盜汗﹐勞之病也。治以桂枝龍牡﹑小建中﹑黃建中等湯﹐卽祖《內經》勞者溫之之法。HTHT相傳﹐後人莫得異議。然余竊有疑焉。蓋《內經》之所謂勞﹐乃勞傷其中气也。故以酸甘溫煦之藥﹐溫之補之﹐使衛旺生營﹐脾胃陰陽之气有所倚賴﹐則虛可補﹐勞可復。若《金匱》則相火旺而遺精﹐陰精虛而火升失血﹐熱蒸於營而盜汗﹐亦用甘酸溫煦以養之。一則傷其中气﹐一則損其精血﹐病不同而治則同﹐此何故也﹖近世治法﹐於勞倦傷中者﹐祖仲景﹑東垣。於遺精失血者﹐不敢祖桂枝﹑建中等法﹐都從事於朱丹溪﹑葛可久滋陰之法﹐亦始效而終不效。良以苦寒滋降﹐能平炎上之火﹐易傷中焦之气﹐胃气一傷﹐百藥莫治﹐故越人有上損及中﹐下損及中皆不可治之說。然則丹溪﹑可久旣不可恃﹐《金匱》方究竟可用否﹖曰﹕仲景爲千古醫祖﹐非貽誤後人者。若內傷勞倦﹐於仲景﹑東垣法不得異議。若遺精失血﹐自元明後諸賢無敢用其方者﹐誠以相火方炎﹐陰血上溢﹐投以剛熱﹐恐益其勢耳。昔人聰明才智﹐豈遜於今﹐必有試而不合者矣。議者多疵丹溪﹐余則不敢出違心之論。蓋滋降之法﹐可暫用﹐不可久用。審其胃气元气可任﹐暫投以平炎上之火﹐止其逆流之血﹐亦治之必須。否則溫旣助火﹐涼則傷中﹐日從事於輕描淡寫﹐坐以待斃﹐亦何取乎﹗俟血止火降後﹐以甘平味濃固精納气之藥以補養之。經曰﹕損者益之﹐精不足者﹐補之以味。《難經》曰﹕損其腎者益其精﹐損其肺者養其气。病傷精气者﹐仍從精气求之﹐庶於病情有益耳。

卷之二

吐血門

葉血止咳不已﹐脈沈帶數﹐其根猶未去也。蓋气猶風也﹐血猶水也﹐咳則气逆不順﹐血亦逆而不順矣。經絡不和﹐血不寧靜﹐必降其气而後血不復升﹐亦必充其陰而後火乃退耳。

大生地紫菀丹皮川貝赤苓元精石甜杏仁沙參赤芍枇杷葉淵按﹕此諭妙極﹐從《內經》天暑地熱悟會得來。

尢血止漧咳﹐陰虛也。急以生津救肺。

沙參丹皮麥冬茯神五味子桑白皮蛤殼川貝鮮藕甜杏仁侯脈數血湧﹐胃气大虛。胸中痞塞﹐大便帶溏﹐是痞爲虛痞﹐數爲虛數。咳血三月﹐今忽衝溢﹐唇白面靑﹐斷非實火。大凡實火吐血﹐宜淸宜降﹔虛火吐血﹐宜補宜和。古人謂見痰休治痰﹐見血休治血﹐血久不止﹐宜胃藥收功。今援引此例。

人參﹝一錢﹞白扁豆﹝一兩﹞川貝﹝三錢﹞茯苓﹝三錢﹞藕汁﹝一杯﹐衝﹞好墨汁﹝三匙﹐衝﹞

又脈數退﹐血少止﹐而反惡寒汗出。蓋血脫則气無所根據﹐气屬陽﹐主外﹐衛虛則不固也。最怕喘呃暴脫。猶幸胸痞已寬﹐稍能容納。仿血脫益气例。經曰陽生陰長﹐是之謂耳。

人參炒扁豆五味子炙甘艸炮姜炭懷山藥藕汁又血脫益气﹐前賢成法。今血𨿽大止﹐而神气益憊﹐唇白面靑﹐怕其虛脫。欲牢根底﹐更進一層。

人參炮姜陳皮大熟地﹝砂仁拌炒﹞麥冬冬術炒扁豆五味子附子﹝秋石湯制﹞

竈心黃土煎湯代水又肝腎之气從下泛上﹐靑黑之色見於面部。陰陽離散﹐交子丑時防脫。勉擬鎭攝﹐希冀萬一。

人參大熟地紫石英五味子麥冬肉桂茯苓靑鉛坎又血止三日﹐痰吐如污泥且臭﹐是胃气大傷﹐肺气敗壞而成肺痿。痿者﹐萎也。如艸木萎而不振﹐終屬勞損沈。《外臺》引用炙甘艸湯﹐取其益气生津﹐以救肺之枯萎。後人用其方﹐恆去姜﹑桂之辛熱﹐此癥面靑不渴﹐正宜溫以扶陽。但大便溏薄﹐除去麻仁可耳。

人參炙甘艸麥冬阿膠大生地炮姜五味子肉桂紫石英又病勢仍然﹐從前方加減。

前方去炮姜﹐加制洋參。

又連進炙甘艸湯﹐病情大有起色。但咳嗆則汗出﹐肺气耗散矣。散者收之﹐不宜再兼辛熱﹐當參收斂之品。

人參大熟地﹝沈香末拌炒﹞炙甘艸阿膠五味子黃粟殼大棗淵按﹕如此險證﹐一絲不亂。景嶽所謂非常之病﹐非非常之醫不能治。

某久咳失血﹐精气互傷。連進滋補﹐頗獲小效。但血去過多﹐驟難充復。從來血癥肺腎兩虛者﹐宜冬不宜夏。蓋酷暑炎蒸﹐有水涸金銷之慮。今交仲夏﹐宜日餌生津益气﹐大滋金水之虛﹐兼扶胃土﹐則金有所恃。且精气注成於水谷﹐久病以胃气爲要也。

制洋參大熟地麥冬黃懷山藥大生地五味子茯苓陳皮炙甘艸白扁豆黨參又血止﹐胃稍醒﹐仍守前法。

前方加粟殼蜜炙。另用白芨一味爲丸﹐每朝服三錢。

朱中气素虛﹐兼患痰飲﹐冬必咳嗽。近勞碌感寒﹐忽气升吐血﹐微寒發熱﹐汗則心嘈。其血必三日一來﹐寒熱亦三日一作。蓋熱邪內熾﹐逼血上行﹐病在三陰之樞﹐恐其下厥上竭﹐衝溢喘脫。

麻黃西洋參白芍麥冬五味子歸身炙甘艸黃川貝荊芥炭茅根藕汁淵按﹕汗出心嘈﹐營陰虛矣。麻黃總屬不宜。

邢先天不足之體﹐曾發虛痰﹐潰而將斂。交春陽气升發﹐漸覺喉癢﹐咳嗽﹐二三日來﹐忽然吐血。

今又大吐血﹐色鮮紅。診脈細促﹐心嘈若饑。一團虛火﹐炎炎莫禦。用藥𨿽已淸降﹐亦當預顧眞陰。否則恐血脫陰傷而暈。

生地沙參丹皮炭茜艸炭小薊炭阿膠麥冬五味子朱茯神京墨汁﹝三匙﹞童便﹝一杯﹐衝﹞

又照前方加川貝﹑茅根。

又節屆春分﹐陽气勃勃升動。血證際此﹐稍平復盛。良以身中之肝陽﹐應天時之陽气上升無制﹐故又忽然大吐。急當休養其陰﹐兼以淸降。所恐火愈降而陰愈傷耳。

羚羊角元參鮮生地丹皮大生地茯神麥冬阿膠茜艸炭石決明側柏葉汁茅根藕汁淵按﹕降火滋陰﹐亦不得不然之勢。

張陰虛內熱﹐咳嗽痰紅﹐脈數無神﹐漸延勞損。

沙參白芍川貝丹皮白扁豆麥冬甜杏仁茯神丹參茜艸炭百合﹝一兩﹐煎湯代水﹞

吳血色紫而有塊﹐此屬肝火乘胃﹐瘀凝上泛也。仿繆仲醇法。

阿膠﹝蒲黃炒﹞丹皮白芍蘇子鮮石斛降香大黃﹝醋炒成炭﹞藕汁黑山梔白扁豆枇杷葉程咳嗽而至於失血音啞﹐津液枯槁﹐勞損成矣。脈形細弱﹐精气內虧。《內經》於鍼藥所莫治者﹐調以甘藥。《金匱》遵之而立黃建中湯﹐急建其中气﹐俾飲食增﹐津气旺﹐陽生陰長﹐而復其眞陰之虛﹐蓋捨此別無良法也。今仿其意而損益之。

黃﹝秋石三分﹐化水拌﹐炙焦﹞茯神白芍麥冬川貝生甘艸炙甘艸玉竹沙參橘餅顧酒客濕熱燻蒸﹐肺受火刑而失淸肅之令。咳嗽音啞﹐吐血痰紅﹐喉痺漧燥﹐是皆肺火見證﹐尙非全屬陰虛。𨿽然火亢不息﹐久必傷陰﹐究宜戒酒爲上。治以淸肅髙源﹐兼養胃陰爲法。

沙參甜杏仁丹皮元參山梔川貝茜艸炭雞距子藕汁茅根某始由寒飲咳嗽﹐繼而化火動血。一二年來血證屢止屢發﹐而咳嗽不已﹐脈弦形瘦﹐飲邪未去﹐陰血已虧。安靜則咳甚﹐勞動則气升。蓋靜則屬陰﹐飲邪由陰生也﹔動則屬陽﹐气升由火動也。陰虛痰飲﹐四字顯然。擬金水六君同都气丸法﹐補腎之陰以納气﹐化胃之痰以蠲飲。飲去則咳自減﹐气納則火不升。

大生地﹝海浮石拌炒﹞半夏﹝靑鹽制﹞麥冬﹝元米炒﹞五味子﹝炒﹞紫石英﹝﹞丹皮﹝炒成炭﹞牛膝﹝鹽水炒﹞懷山藥﹝炒﹞蛤殼﹝打﹞訶子茯苓靑鉛枇杷葉﹝蜜炙﹞

淵按﹕咳血一證﹐非盡由陰虛。若痰飲久咳﹐乃胃絡受傷﹐胃气不降﹐血從气逆而來。治痰飲﹐降胃气﹐血自止矣。徒事滋陰﹐恐气愈逆而血愈多也。

範脈虛數﹐兩尺愈虛。心肝脾胃俱受其病﹐惟腎獨虛。心肝火亢﹐肺胃受戕﹐痰由濕生﹐血隨气逆﹐咳嗽黃痰帶血﹐掌中覺熱。法宜養腎之陰﹐以淸心肝之火﹐而肅肺胃之气。

大生地﹝海浮石拌﹞丹皮炭沙參川貝白扁豆甜杏仁茜艸炭生苡仁阿膠﹝米粉炒﹞茯苓藕節枇杷葉顧頭痛嘔血﹐皆在上午﹐陽經之火無疑。法以淸降。

犀角羚羊角麥冬石決明生石膏知母丹皮﹝炒焦﹞竹葉鉤鉤又淸泄陽明之火﹐頭痛已減﹐仍用前法。

羚羊角元參生石膏麥冬澤瀉知母石決明淡芩生甘艸許形寒飲冷則傷肺﹐兩寒相感﹐中外皆傷﹐故气逆而咳嗽也。咳而欲嘔曰胃咳。加以用力勞動﹐陽絡受傷。痰中帶血﹐久而不已﹐易入損門。

旋復花代赭石杏仁丹皮郁金半夏曲款冬花橘紅紫菀茯苓枇杷葉某咳嗽吐血﹐晡熱便溏﹐腹中有塊攻痛。肺腎陰傷﹐脾陽復弱﹐肝木橫於中矣。飲食少納﹐倉廩空虛﹐心如懸罄﹐何恃不恐﹖黨參白芍﹝吳萸三分﹐拌炒﹞懷山藥棗仁新會皮川貝款冬花丹皮﹝炒焦﹞茯神沙苑子生穀芽某饑飽勞傷﹐其病在胃﹐胃爲多气多血之鄕﹐胃傷則血從吐出。擬和胃﹑降气﹑化瘀法。

沙參生苡仁丹皮﹝炒焦﹞茜艸炭杏仁郁金炙甘艸桃仁泥白扁豆茯苓藕節某咳嗽成勞最難治﹐《十藥神書》傳葛氏。生津順气化痰濁﹐補血安神分次第。病經一載元气虧﹐節屆春分恐危殆。安谷則昌古所言﹐姑擬一方補脾胃。

玉竹懷山藥生苡仁白扁豆川貝茯苓甜杏仁款冬花生穀芽沙參朱操勞思慮﹐陰津元气內虧﹐脾失運而生痰﹐肺失降而爲咳。痰中帶紅﹐時生內熱。勞損之根﹐勿得輕視。

大熟地川貝生苡仁懷山藥丹皮﹝炒焦﹞甜杏仁麥冬茯神半夏枇杷葉呂脈數左寸獨銳﹐心經有火﹐吐血不止﹐法宜淸養。

犀角鮮生地淡芩阿膠﹝蒲黃炒﹞丹皮﹝炒焦﹞山梔杏仁茜艸炭茅根藕節龐去秋咳嗽﹐些微帶血﹐已經調治而痊。交春吐血甚多﹐咳嗽至今不止﹐更兼寒熱﹐朝輕晡甚﹐飲食少納﹐頭汗不休。眞陰大虧﹐虛陽上亢﹐肺金受爍﹐脾胃傷戕﹐津液日益耗﹐元气日益損。脈沈細澀﹐口膩而幹。

虛極成勞﹐難爲力矣。姑擬生脈六君子湯﹐保肺淸金﹐調元益气。扶過夏令再議。

生洋參沙參麥冬五味子白扁豆制半夏茯神陳皮炙甘艸枇杷露﹝一小杯﹐衝服﹞野薔薇露﹝各一小杯﹐衝服﹞

生脈散保肺淸金。六君子去術嫌其燥﹐加扁豆培養脾陰﹐土旺自能生金也。不用養陰退熱之藥﹐一恐滋則膩腸﹐一恐涼則妨胃耳。從來久病總以胃气爲本﹐經云有胃則生﹐此其道也。

雷久咳帶血﹐今又音啞咽痛﹐此怒動肝火﹐肺失淸肅﹐所謂金破不鳴。宜培土生金﹐稍佐降火。

沙參甜杏仁白扁豆元參茯苓桔梗生苡仁蟬衣川貝玉竹白蜜豬板油﹝同蜜烊化﹐衝服﹞

薛吐血鼻血﹐牙血發斑﹐斑中出血﹐陽明之火極熾。而腹滿濡軟﹐少陰之气不運。病已三月﹐血有間斷﹐有瘀血在腹中故也。食少﹐身熱﹐脈數﹐其陰已虛。擬養陰化瘀﹐淸胃和中。

大生地五靈脂﹝醋炒﹞歸身炭犀角白芍炮姜炭茜艸炭茯苓丹皮炭焦山梔荊芥炭延胡索﹝醋炒﹞陳皮﹝鹽水炒﹞鮮藕又血上下溢﹐責之中虛﹐而邪復擾之。血去旣多﹐餘熱上熾﹐鼻血時流﹐便血時下﹐中州之擾猶未已也。

安中州﹐淸熱邪﹐理中湯加味治之。

西洋參﹝元米制﹞白術炭牛膝炭黃芩炙甘艸茜艸炭丹皮炭炮姜炭赤苓百艸霜伏龍肝淵按﹕脾陰虛而伏熱擾血分﹐黑歸脾﹐黑地黃最合。

某吐血時發時止﹐陽絡受傷﹐或夾瘀凝而然﹐不足慮也。血止之後﹐喉癢漧咳﹐卻不相宜。夫漧咳則气熱而火動﹐火動則難免其血之不來。倘加內熱﹐易入損途。刻下胃納甚少﹐先議養胃陰一法。

川石斛丹皮郁金茯苓炙甘艸生苡仁麥冬沙參川貝白扁豆鮮藕薛痰飲久咳﹐咳傷肺絡﹐失血。脈不數﹐舌苔白。不必過淸。但順气化痰﹐气順則血自歸經﹐痰化則咳嗽可止。

蘇子杏仁川貝茜艸炭郁金桑白皮丹皮蛤殼冬瓜子藕節枇杷葉淵按﹕非但不可過淸﹐直不宜淸耳。仲景云﹕痰飲須以溫藥和之。可謂要言不繁。

華咳嗽內傷經絡﹐吐血甚多。脈不數﹐身不熱﹐口不渴﹐切勿見血投涼。法當益胃﹐擬理中加味。

黨參﹝元米炒﹞白扁豆﹝炒焦﹞炙甘艸炮姜白芍歸身炭血餘炭丹皮炭杏仁藕節陳粳米李傷酒吐血﹐血出於胃。𨿽屬無妨﹐其陰久虧。擬和胃降火法。

鮮石斛川貝丹皮白扁豆茯苓山梔白芍沙參炙甘艸元參茅根鮮藕錢內則陰虛有火﹐外則寒邪深襲。失血咳嗽﹐又兼三瘧﹐病已數月。瘧來心口酸痛﹐胸腹空豁難過。

經云﹕陽維爲病苦寒熱﹐陰維爲病苦心痛。此陰陽營衛之偏虛也。擬黃建中法﹐和中髒之陰陽而調營衛。復合生脈保肺之陰﹐復脈保腎之陰。通盤合局﹐頭頭是道矣。

歸身炭炙甘艸大生地﹝砂仁炒﹞五味子鱉甲黃靑蒿沙參白芍﹝桂技三分﹐拌炒﹞阿膠麥冬煨生薑紅棗淵按﹕三瘧寒熱﹐並非陽維爲病。心口痛難過﹐乃胃有寒痰﹐肝有蘊熱﹐肺胃失順降之常﹐再襲寒邪而咳血矣。膩補之方﹐恐不相合。

殷肝胃不和﹐脘痛嘔酸﹐兼以酒濕燻蒸於胃﹐胃爲多气多血之鄕﹐故吐出瘀血甚多。血止之後﹐仍脘中作脹﹐嘔吐酸水。法宜調和肝胃﹐切戒寒涼。

制半夏陳皮郁金烏藥桃仁泥炮姜炭延胡茯苓香附雞距子蘇梗孫熱在中脘部分﹐時吐紅痰帶臭﹐不甚咳嗽。病在於胃﹐畱熱伏於中宮。法當淸泄。

犀角冬瓜子射幹當歸桃仁苡仁元明粉川貝連翹大黃﹝酒浸炒﹞金銀花又不咳嗽﹐但吐紅痰如膿﹐自覺灼熱在胃脘之中﹐將及二月。此非肺癰﹐乃瘀傷濕熱畱胃中故也。當以淸化。

川貝冬瓜子當歸苡仁沙參連翹川石斛金銀花赤豆蘆根郁歷春夏秋﹐血癥屢發。診脈虛弱﹐形容淸瘦﹐年方十七﹐精未充而早泄﹐陰失守而火升。異日難名之疾﹐恐應褚氏之言。治宜滋水降火﹐須自保養爲要。

大生地生洋參丹皮炭茯神白扁豆﹝炒焦﹞懷山藥茜艸炭阿膠﹝蒲黃炒﹞麥冬茅根蓮肉鮮藕仁淵曰﹕少年咳血﹐多起於遺精﹐遺精多由於妄想。夫男子二八精道通﹐情欲念起。起而不遂﹐則相火時動。動而不已﹐致精關不得閉固﹐則夢交精滑。陰精下虛﹐相火上炎﹐迫其血府﹐咯血之癥生焉。中年之輩﹐由勞碌傷陰﹐陰气內虛﹐最易怒動肝火。火迫其血﹐血遂上溢。始也咯血不咳嗽﹔旣而胃气失降﹐肺臟爲相火煽灼﹐或稍感微邪﹐漸增咳嗽﹐勞損成矣。夫咯血易治﹐咳嗽難醫。所以然者﹐咯血爲火炎迫血﹐气逆血溢﹐尋其源而淸之﹐降之﹐養之﹐和之﹐或不因火迫而吐者﹐亦隨其證而調之﹐無有不止者。若咳嗽則下焦陰气旣虛﹐胃气逆而肺气亦耗﹐陰火時時上炎﹐肺無寧靜之日﹐愈咳愈傷﹐愈傷愈咳﹐不至水涸﹑金枯﹑土敗不已。故咯血證一加咳嗽﹐十死八九。亦有先咳嗽而後帶血者﹐此先損其肺﹐後及其腎也。其寒熱者﹐營衛虛而金火相爭也。盜汗者﹐肺气虛而衛不固﹐營爲熱迫也。咽痛者﹐肺陰枯而虛火上衝。便溏者﹐脾不守而金絕土敗﹐死期至矣。卽越人上損下損及中不治之謂﹐蓋後天之生生亦絕矣﹐此論陰虛咳血則然。若不由陰虛者﹐如痰飲久咳﹐胃气逆而絡傷﹐過饑過飽﹐疾行傷其胃絡﹐郁熱壅於肺胃﹐負重努力﹐鬥毆傷絡﹐更有婦人肝經壅熱﹐經不順行﹐皆有咯血嘔血證﹐未可見血卽事滋陰涼降﹐須求其本而治之。夫治血莫若順气。气爲血帥﹐气降而血自降﹐气順而血自歸經。卽咳嗽一證﹐切勿沾沾治肺。

蓋咳𨿽屬肺﹐其致咳不在肺而在腎。夫腎﹐藏精者也。腎藏精虛﹐腎气無所根據戀﹐上衝陽明﹐煽動肺臟﹐胃气逆不得降﹐肺欲不咳﹐安可得乎﹖古人謂肺猶鐘也﹐鐘不自鳴﹐有擊之而後鳴。

醫者不去其鳴鐘之具﹐而日磨沙其鐘﹐鐘破而鳴如故。此言深有至理。王應震云﹕見痰休治痰﹐見血休治血﹔喘生勿耗气﹐遺精不滲泄﹐明得此中趣﹐方是醫中傑。當三復斯言。

卷之二

臌脹水腫門

陸經停一載有餘﹐肝气不時橫逆﹐胸脘脇肋疼痛﹐嘔吐酸水﹐大腹日滿﹐靑筋綻露﹐此屬血臌。蓋由肝气錯亂於中﹐脾土受困﹐血海凝瘀﹐日積月大﹐狀如懷子﹐而實非也。今病已極深﹐藥力恐難見效。

川楝子丹參歸尾香附﹝鹽水炒﹞延胡索五靈脂﹝酷炒﹞陳皮砂仁紅花淡吳萸朱腫脹已退﹐脈象較前稍大﹐汗出至膝而止。陽气有流通之象﹐陰濕有消化之機。今以溫理中州﹐中州得運﹐庶幾決瀆流通﹐寒轉爲溫﹐否轉爲泰矣。然須調養百日﹐庶無反復之虞。

熟附子冬術茯苓通艸桂枝焦六曲牛膝陳皮澤瀉姜皮又腫脹由乎脾腎﹐陽虛水濕偏淫。通陽化濕水邪平﹐方法原爲對證。面目四肢俱癟﹐單單大腹膨﹐更兼遺泄再傷陰﹐久病恐難勝任。

桂枝陳皮冬瓜皮益智仁姜皮另﹕六味丸三錢﹐藥汁送下。

王濕熱素伏下焦﹐皮膚頑癬。近感風邪著腠理﹐陡然寒熱﹐面目上部先腫﹐蔓延中下﹐今大腹陰囊足脛悉腫。據云陽物暴縮﹐足冷﹐似屬陰寒﹐然鼻中熱气上衝﹐此乃陽被濕郁﹐气不宣通﹐非陽衰可比。夫諸濕腫滿﹐皆屬於脾﹐而肺主一身气化﹐俾得肺气宣通﹐斯風與濕自然而解。

射幹杏仁大腹皮苡仁茯苓澤瀉桑白皮冬瓜子通艸絲瓜絡沈香琥珀枇杷葉淵按﹕陽被濕遏﹐肺气不得宣通﹐乃麻黃連翹赤小豆湯爲的對。五皮飲𨿽加杏仁﹑射幹﹐恐仍不能開泄肺表。

復鼻頭色微黑者﹐有水气。腹滿足浮囊腫﹐水泛而侮土也。腹中气攻脹痛﹐土虛則木橫也。欲泄水﹐必崇土﹔欲平气﹐必疏木。

吳萸炒川連沈香白術葶藶子茯苓大腹皮香附陳皮川朴澤瀉淵按﹕中焦陽气傷矣﹐左金非崇土之方。肺失通調﹐膀胱不化﹐何不用桂枝﹐且能疏木。

復面黧腹腫﹐脈沈而細。此脾腎之陽不化﹐水濕阻滯於中。癥防加劇﹐姑且滲濕通陽。

肉桂炒白芍茯苓豬苓白術大腹皮細辛澤瀉川朴陳皮焦六曲麥芽香櫞皮金風濕相搏﹐一身悉腫﹐咽痛發熱﹐咳而脈浮﹐擬越脾法。

麻杏甘石加赤苓﹑腹皮﹑通艸。

復風水者﹐在表之風邪與在裏之水濕合而爲病也。其癥頭面肢體浮腫﹐必兼咳嗽﹐故爲風水。更兼食積﹐其腹必滿。三焦不利﹐法當開上﹑疏中﹑達下治之。

羌活防風枳殼杏仁大腹皮川朴茯苓橘紅澤瀉萊菔子桑皮靑蔥生薑淵按﹕羌﹑防不如麻黃﹐專開手太陰之風水。故古人有越脾﹑麻黃赤豆等治表實腫脹﹐無羌﹑防等方也。

細參本艸﹐自無此等雜治。

馮產後數十日﹐忽發肝風﹐心蕩不寐﹐繼以血崩。今周身浮腫﹐气逆不得安臥﹐頭眩﹐口不渴﹐病勢夜重﹐血虛气勝﹐木旺土弱也。土弱不制水﹐水反侮土。土旣受木克﹐又被水侮﹐是爲重虛。欲培土﹐先補火﹐佐以泄木。卽《內經》虛者補之﹐盛者瀉之之義。

肉桂冬術茯苓澤瀉大腹皮木香陳皮炮姜神曲通艸血珀淵按﹕溫而不燥﹐補而不滯﹐和養肝脾之气﹐以招失亡之血﹐其脹自消。

秦腹脹足腫﹐納食則脹益甚。濕熱挾气﹐塡塞太陰﹐臌脹重癥。

川朴赤苓大腹皮靑皮澤瀉枳殼黑醜山楂炭甘遂﹝麵包煨﹞通艸生薑復腹脹稍寬﹐足仍浮腫。運脾化濕﹐冀其漸平。

川朴赤苓大腹皮川椒目蒼術澤瀉陳皮焦六曲黑醜通艸枳殼生薑淵按﹕二方乃濕熱實脹治法。

三診腹盈月餘﹐得食則脹甚。兩進攻消運脾之法﹐胃脘之脹已松﹐大腹之滿未化﹐再議疏通消導。

旋復花五加皮赤苓澤瀉檳榔黑醜雞內金木香通艸砂仁朱腹滿﹐面黃﹐足腫。近因戽水受寒﹐又加疝痛。脾虛有濕﹐腎虛有寒。防其疝气上攻﹐大腹益滿。

平胃散去甘艸﹐加茯苓﹑小茴香﹑神曲﹑吳茱萸。

楊脈沈﹐小便不利﹐面目肢體大腹陰囊悉腫﹐病屬裏水。鼻中流血﹐喉間略痛﹐肺家有郁熱也。擬越婢湯。

蜜炙麻黃杏仁甘艸石膏白術赤苓澤瀉陳皮防己淡芩復水濕侵入經絡﹐外溢肌肉。發汗利水諸法﹐效而不愈。今擬通陽滲泄。

五苓散加巴戟肉﹑川朴﹑車前子﹑陳皮﹑牛膝﹑五加皮﹑大腹皮﹑姜皮。

王病後脾虛气滯﹐浮腫食少﹐大便溏泄﹐法當溫脾。

黨參茯苓澤瀉木香冬術炮姜茯神神曲砂仁穀芽張痢後陽虛﹐水濕不化﹐腹滿面浮足腫﹐而色靑黃﹐脈來虛細。慮延臌脹重癥。

川熟附豬苓茯苓白術黨參上肉桂澤瀉陳皮神曲砂仁又溫通脾腎之陽﹐疏利決瀆之气﹐冀其脹消腫退。

熟附子肉桂白術豬苓澤瀉茯苓皮冬瓜皮川朴陳皮通艸淵按﹕兩方治半虛半實﹐乃通陽泄水法。

尢脾虛木橫﹐腹中結癖﹐寒熱似瘧﹐延及半載。惟脾虛則營衛不和﹐故寒熱﹔惟肝橫則气血凝滯﹐故結瘕。今食少便溏﹐舌紅口渴﹐大腹日滿﹐足跗浮腫﹐形肉瘦削﹐脾腎陰陽兩傷。際此火亢金衰之候﹐火亢則陰益虛﹐金衰則木無制﹐深秋水土敗時﹐慮其增劇。急宜健運和中﹐稍兼消暑。

諭嘉言所謂剛中柔劑﹐能變胃而不受胃變。此法是矣。冀其脾胃稍醒爲吉。

連理湯加陳皮。

朱時令水濕內襲﹐與身中素有之濕熱相合﹐驟然浮腫﹐充斥上下三焦。擬宣表瀉裏之法﹐以消其水。

香薷川朴通艸大腹皮赤苓澤瀉杏仁滑石車前子萊菔子葶藶子蔥白頭某痞塊由大瘧日久而結﹐多因水飲痰涎與气相搏而成。久則塊散腹滿﹐變爲臌脹﹐所謂癖散成臌也。

脈細如絲﹐重按至骨乃見弦象﹐是肝木乘脾也。口漧﹐小便短少﹐是濕熱不運也。匝月腹日加大﹐急宜疏通水道﹐泄木和中。

五苓散加川朴﹑薑汁炒川連﹑靑皮﹑陳皮﹑大腹皮﹑木香﹑車前子﹑通艸。

附﹕濃朴散川朴﹝薑汁炒﹐三錢﹞枳殼﹝三錢﹐巴豆七粒合炒黃﹐去巴豆﹞木香﹝曬漧﹐研﹐三錢﹞靑皮﹝醋炒﹐三錢﹞陳皮﹝鹽水炒﹐三錢﹞甘遂﹝麵包煨﹐三錢﹞大戟﹝水浸﹐曬漧﹐炒﹐三錢﹞漧薑﹝炒黃﹐三錢﹞

共爲末。每服一錢﹐用砂仁﹑車前子泡湯調下。是治癖塊散大成臌之妙劑。

淵按﹕此方誠妙。但可施正气不虛者。若久病及老年气血衰弱之人﹐恐目前稍松﹐轉瞬而脹益甚﹐將不可治﹐用者宜審愼之。

僧水腫自下而起﹐腿足陰囊﹐大腹胸膈﹐泛濫莫禦。今先從上瀉下。肺主一身之气﹐又曰水出髙源﹐古人開鬼門﹐潔淨府﹐𨿽從太陽﹐其實不離乎肺也。

葶藶子杏仁川朴陳皮茯苓川椒目生薑大棗控涎丹﹐每日服五分。

淵按﹕水腫實證﹐治法如是。經云﹕其本在腎﹐其末在肺。葶藶瀉肺﹐椒目瀉腎。控涎丹不及舟車丸合拍。

某暑濕伏邪挾積﹐阻滯腸胃﹐中州不運﹐大腹驟滿﹐腹中時痛﹐痛則大便粘膩﹐色紅如痢﹐小水短少。脈沈滑數﹐是積之徵也。擬大橘皮湯送下木香檳榔丸。

四苓散加橘紅﹑大腹皮﹑木香﹑木通﹑滑石﹑砂仁末﹑川朴。煎湯送木香檳榔丸三錢。

又气與水相搏﹐大腹驟滿﹐脈沈﹐小便不利﹐大便欲泄不泄。法以疏气逐水。

香薷大茴香澤瀉萊菔子赤苓大戟甘遂枳殼黑白丑生薑王內有濕熱﹐外著風邪﹐風與水搏﹐一身悉腫。此屬風水。當發汗。

羌活香薷陳皮防風赤芩焦六曲通艸蔥白生薑某腹但脹而不滿者﹐屬气﹐乃木乘脾土也。

川連﹝薑汁炒﹞香附砂仁川朴靑皮焦六曲懷山藥茯苓陳皮澤瀉淵按﹕黃連治脹﹐乃開中州濕熱也。土虛木乘之脹﹐大非所宜。

陸瘧後濕熱內蘊﹐脾胃之气不利﹐爲口糜﹐爲腹脹。姑先和中淸化爲法。

川朴川連焦六曲赤苓大腹皮枳殼澤瀉黑山梔陳皮砂仁淵按﹕連﹑朴此證甚合。

張木旺乘脾﹐腹脹如鼓﹐形瘦脈細﹐癥屬癉脹。法當溫通。

淡漧薑茯苓川朴砂仁懷山藥吳茱萸陳皮澤瀉大腹皮金匱腎气丸五錢﹐開水送。

淵按﹕虛脹治法﹐以川朴易黨參則善。

陶年甫十三﹐斷無憂鬱之理﹐而腹滿如臌﹐微微內熱﹐將及兩月﹐其義何居﹖良以童心太甚﹐饑飽不調﹐冷熱不節﹐向有胃寒嘔酸之疾﹐今反不嘔﹐腹漸脹大﹐飲食不納﹐內熱時生。是非勞碌傷脾而失運﹐寒飲停聚而腹脹也。脾虛故內熱生﹐單單腹脹﹐名之單脹﹐然治法不同也。今以溫利中州﹐稍佐苦泄﹐取柔中之剛﹐能平胃而和脾。

黨參茯苓半夏陳皮白芍川連﹝吳萸炒﹞炮姜澤瀉川朴冬瓜皮淵按﹕飲食不節傷脾脹﹐宜佐消導﹐如雞金﹑谷虫之類。

孫瘡疥平面浮起﹐漸至腹滿﹐胸悶气塞﹐小便不利﹐腫勢日甚。水濕之气﹐一無出路﹐證成瘡臌﹐防加气急。發汗而利小便﹐是兩大法門。

麻黃杏仁白術澤瀉茯苓豬苓葶藶子川朴通艸車前子姜皮又腫勢已平﹐小便通利。前方加減。

防風白術半夏茯苓陳皮澤瀉杏仁川朴通艸葶藶子車前子蔥白頭姜皮孫脾虛脹滿﹐面浮足腫﹐小便不利。脈形細數﹐元气大虧。慮其喘急之變。

黨參﹝元米炒﹞牛膝茯苓巴戟肉陳皮澤瀉﹝鹽水炒﹞車前子冬術﹝土炒﹞懷山藥苡仁杞子炭生熟穀芽沈先泄瀉而後目盲。服單方﹐目明而漸腹滿﹐是脾虛木橫。又服艸藥﹐寒性傷中﹐病成臌脹。其根已久﹐恐難驟效。

焦白術冬瓜皮川朴茯苓陳皮焦六曲大腹皮澤瀉砂仁苡仁陳香櫞皮楊兩尺脈滑﹐濕熱積滯在於下焦。小便不利﹐大腹脹滿﹐是下焦不利﹐中焦气不通也。

肉桂赤苓豬苓白術澤瀉大戟神曲陳皮冬瓜皮姜皮馮風水相搏﹐一身面目悉腫﹐咳嗽﹐气升不得臥。癥勢險重﹐用越婢法。

麻黃生甘艸杏仁石膏赤苓澤瀉陳皮葶藶子大腹皮生薑大紅棗又用越婢法﹐𨿽得微汗﹐手腫稍退﹐余腫未消﹐咳嗽气急﹐良由勞碌之人﹐脾胃不足﹐急不行運。

今以扶脾和中理气﹐宣達三焦﹐冀其气化流通。

冬術生皮大腹皮防己陳皮防風茯苓皮冬瓜皮姜皮何內有濕熱生瘡﹐外受風寒浮腫。風濕相搏﹐癥成瘡臌。防加喘急。

防風羌活杏仁大腹皮橘紅赤苓桔梗荊芥川朴桑葉通艸杜風水相搏﹐一身暴腫﹐上則咳嗽﹐喉有痰聲﹐下則溏泄﹐小便不利。發汗而利小便﹐是其大法。

計不出此﹐遷延匝月﹐節近淸明﹐天气溫暖﹐肺胃久蘊之風﹐從中暗化爲熱。反服腎气湯方﹐意欲通陽化水﹐陽未通而陰先劫﹐水未化而火反起矣。於是舌燥唇焦齒黑﹐心煩囊縮﹐胸腹膚紅﹐危險之象﹐已造極中之極。勉擬淸肅肺胃﹐存陰泄熱﹐以冀轉機爲幸。

生石膏杏仁通艸茯苓皮豆豉北沙參麥冬川貝丹皮蘆根鮮薄荷根綠豆湯代水。

又肺得熱而不降﹐肝有火而上升﹐胃居於中﹐受肝火之衝激﹐欲降不能而反上逆﹐由是嘔吐不納矣。

昨用淸金以通決瀆﹐幸水道已通﹐髙原得淸肅之令。然中焦格拒﹐艮陽失遊溢之權﹐似宜轉運其中。但肝火熾甚﹐徒運其中無益也。當淸肝之亢﹐以衰木火之威﹐胃不受肝之克﹐而中气得和﹐則嘔可以寧矣。

川連﹝薑汁炒﹞黃芩﹝薑汁炒﹞半夏澤瀉陳皮黑山梔竹茹﹝薑汁炒﹞茯苓皮川貝蘆根枇杷葉當歸龍薈丸﹝三錢﹞綠豆生薑湯送下。

淵按﹕風水壞證也。兩方應變俱佳。

尢瘧止之後﹐腹脹足腫﹐濕熱內歸太陰﹐防成瘧臌。但小便淸利﹐是屬脾虛。擬濃朴溫中湯加味。

川朴茯苓陳皮漧薑艸豆蔻木香半夏冬瓜皮姜皮廉脾有濕熱積气﹐漸漸腹滿足腫﹐納食則脹﹐證成气臌。

白茯苓川朴白術苡仁蘇梗五加皮澤瀉陳皮砂仁通艸奚濕熱內阻腸胃之間﹐橫連膜原。膜原者﹐臟腑之外﹐肌肉之內﹐膈膜之所捨﹐三焦決瀆之道路﹐邪畱不去﹐是爲腫脹。脹屬气﹐腫屬水。是必理气而疏決瀆﹐以杜腫脹之萌。

黑白醜﹝各五錢﹞萊菔子﹝一兩﹞砂仁﹝一兩﹞

用葫蘆大者一枚﹐將三味納入﹐再入陳酒一大杯﹐隔湯煎一柱香。取出葫蘆中藥﹐炒研爲末﹐再以葫蘆炙炭共研和。每晨服二錢。

惠濕傷脾腎之陽﹐先腰痛而後足腫﹐脘中作痛﹐口沃酸水。用甘姜苓術湯合五苓散加味。

甘艸漧薑茯苓白術豬苓澤瀉肉桂半夏陳皮通艸五加皮淵按﹕沃酸一證﹐《內經》言熱﹐東垣言寒﹐究竟辛通藥最效。

又前用辛溫通陽﹐甘淡祛濕﹐脘痛﹐足腫﹐嘔酸等癥皆除﹐惟跗腫未退。減其制以調之。

白術茯苓澤瀉川斷苡仁牛膝陳皮通艸桑白皮五加皮薛先足腫而後腹滿﹐面浮﹐寒濕傷於下而漸上攻也。通陽化濕以利小便立法。

桂枝澤瀉陳皮川朴桑白皮萊菔子五加皮茯苓皮半夏大腹皮姜皮駱瘡之濕熱與肝之气郁互結於裏﹐近感風溫﹐寒熱咳嗽﹐驟然浮腫﹐證屬瘡臌。

蘇梗杏仁川朴桔梗赤苓澤瀉枳殼橘紅大腹皮茯苓萊菔子姜皮又濕夾熱而生瘡﹐風合濕而爲腫。風從外入﹐故寒熱而咳嗽﹔濕自內生﹐故腹滿而气急。用仲景麻杏苡甘湯加味。

麻黃杏仁苡仁甘艸川朴滑石連翹淡芩枳殼萊菔子元明粉薄荷葉共研粗末﹐滚湯泡服。

又四肢面目腫退﹐而腹滿未寬。在表之風寒𨿽解﹐在裏之濕熱未治。今擬寬中理濕。

赤苓苡仁陳皮大腹皮杏仁澤瀉萊菔子川朴通艸枳殼姜皮白火炎於上﹐水溢髙原。肺金受邪﹐面紅浮腫﹐唇鼻俱赤﹐而有皮爛之形。腹部腿足亦腫﹐三焦俱受其病矣。行步咳喘﹐邪在手太陰無疑。用吳鶴臯麥門冬湯瀉火泄水爲法。

麥冬冬瓜皮通艸姜皮桑白皮絲瓜絡枇杷葉陳粳米淵按﹕此水腫之變證也。用輕淸宣化上焦﹐所謂輕可去實。

範下有濕熱﹐上受風溫﹐初起寒熱﹐卽便周身浮腫﹐咳嗽气塞﹐似與風水同例。擬越婢加術湯。

麻黃葶藶子半夏赤苓焦白術桑白皮射幹通艸杏仁大腹皮冬瓜皮姜皮諸面腫曰風﹐足脛腫曰水。蓋風傷於上﹐濕傷於下﹐气道蘊塞﹐肺失宣降﹐脾失轉輸﹐上則咳喘﹐下則溲澀﹐中則腹滿﹐而水腫成焉。證名風水﹐載於《金匱》。病在肺脾﹐法以開上﹑疏中﹑滲下﹐從三焦分泄。

二陳湯前胡射幹川朴澤瀉車前子羌活桔梗桑白皮大腹皮通艸姜皮範伏邪濕熱﹐內蘊太陰陽明。身熱腹滿﹐面浮足腫﹐兩膝酸痛﹐小便短少。擬通經絡以解表﹐燥濕熱以淸裏。

羌獨活防風川朴陳皮大腹皮苡仁柴胡前胡澤瀉赤苓淵按﹕濕熱作脹﹐病在太陰陽明脾胃﹐從敗毒散加減﹐以分疏其內伏之邪。旣有身熱﹐宜佐苦寒一二味泄之﹐所謂苦辛通降﹐甘淡分利之法也。

仁淵曰﹕《內經》言脹者﹐皆在臟腑之外﹐排臟腑而郭胸脇﹐此气脹也。其本在腎﹐其末在肺﹐此水脹也。

五臟六腑皆有脹﹐統气與水而言之也。石瘕﹑腸覃﹐女子血凝气滯而病脹也。

後賢分虛實寒熱﹐在气在血﹐法已大備﹐似無庸再議。然余觀勞損者病在精﹐腫脹者﹐病在气﹐無論气臌﹑水臌﹑血臌﹐最重在肺臟。蓋肺主一身治節﹐管領五臟六腑之气。肺气一傷﹐周身治節不行﹐於是脾失健運﹐肝木橫逆而爲气臌﹔腎失樞轉﹐膀胱水道不利而爲水臌﹔肝失疏泄﹐气滯血凝而爲血臌。謂非皆由肺气傷殘﹐不能化水﹐化血﹐自化之病乎﹖𨿽然﹐所因甚多﹐所病各異。從外感而得者多暴﹑多實﹑多熱﹐從內傷而得者多緩﹑多虛﹑多寒。水腫多實證﹐其來也暴﹔气腫多虛證﹐其來也緩﹔濕熱腫在虛實之間﹐其來也不暴不緩﹐必先見別證而後脹滿。若水腫之咳逆喘呼﹐非大實﹐卽大虛﹐不可不辧。實則肺气壅塞不降﹐虛則腎气奔逆不納。虛證固宜溫補﹐實證必須瀉降。如水腫實證﹐卽舟車﹑禹功亦不爲峻﹐但不可過劑。

經云﹕大毒治病﹐十去其六。或從虛實間進之法﹐投峻藥一服﹐續投調理藥三二日﹐再進一服最穩。余驗過數人。至單腹脹﹐乃脾肺腎眞气敗壞﹐全屬虛證。血臌﹑腸覃﹑石瘕﹐𨿽病在血分﹐不可專求之血﹐宜導气以通血。气爲血帥﹐古人明訓﹐不可不知也。

卷之三

積聚門﹝附虫積﹞

孫厥陰寒气乘胃﹐直犯中州﹐虫動不安﹐腹痛如刀之刺﹐口吐酸水淸涎。法宜辛溫﹐佐以酸苦﹐泄之通之。

川楝子延胡索川連靑皮吳茱萸川椒焦楂炭烏藥使君子竹二靑金少腹兩旁結塊﹐漸大漸長﹐靜則挾臍而居﹐動則上攻至脘﹐旁及兩脇﹐已八九年矣。據云始因積經半載﹐疑其有孕﹐及產多是污水﹐後遂結塊。想是水寒血气凝聚而成。

甘遂﹝麵包煨﹐三錢﹞香附﹝鹽水炒﹐一兩﹞三稜﹝醋炒﹐一兩﹞蓬術﹝醋炒﹐一兩﹞桃仁﹝炒﹐五錢﹞肉桂﹝另研﹐一錢﹞川楝子﹝五錢﹐巴豆七粒合炒黃﹐去巴豆﹞五靈脂﹝醋炒﹐五錢﹞地鱉虫﹝酒浸﹐炙﹐二十一个﹞

共研爲末﹐煉白蜜搗和爲丸。每服十丸﹐日三服。

淵按﹕水寒血气凝聚衝脈之分﹐果是實證﹐此方必效。

金臍以上有塊一條﹐直攻心下作痛﹐痛連兩脇﹐此屬伏梁﹐爲心之積﹐乃气血寒痰凝聚而成。背脊熱而眩悸﹐營气內虧也。法當和營化積。

當歸半夏瓦楞子香附丹參茯苓陳皮木香延胡索川楝子砂仁淵按﹕眩悸亦寒痰爲患﹐未必卽是營虛﹐否則背脊之熱何來。

又投化積和營﹐伏梁之攻痛稍緩﹐背脊之熱亦減﹐仍從前制。

前方去茯苓﹑瓦楞子﹑木香﹐加茯神﹑玫瑰花。

王腹中癖塊﹐漸大如盤﹐經事不來﹐腰酸帶下。此屬營虛气滯﹐瘀積內停。近日水瀉﹐傷於暑濕。當先治其新病。

平胃散去甘艸﹐加芍藥﹑香附﹑吳茱萸﹑焦六曲。

又腹塊如復盤﹐上攻則痛﹐下伏則安。足跗浮腫﹐時時沃酸。從肝脾胃三經主治。

川楝子延胡索吳茱萸川椒木香蓬莪術制香附陳皮茯苓川連﹝薑汁炒﹞

又腹中結塊﹐內熱微寒﹐四肢無力﹐口沃酸水。肝脾气郁﹐營衛兩虧﹐勞損之象。

黨參香附當歸丹參川楝子川椒延胡索冬術漧薑靑蒿梗神曲大棗淵按﹕內熱微寒﹐乃肝脾鬱結﹐肺金治節不行﹐營衛不調也。宜參逍遙﹑左金法。

丁肝之積﹐在左脇下﹐名曰肥气。日久撐痛。

川楝子延胡索川連靑皮五靈脂山楂炭當歸須蓬莪術荊三稜茯苓木香砂仁又左脇之痛已緩。夜增咳嗽﹐寒痰走於肺絡。宜肺肝同治。

旋復花杏仁川楝子荊三稜茯苓款冬花半夏新會皮蓬莪術新絳靑蔥管蔣少腹結塊﹐漸大如盤。此屬腸覃﹐气血凝滯而成。擬兩疏气血。

香附五靈脂紅花當歸澤蘭桃仁延胡索丹參陳皮砂仁大黃虫丸﹐每服二十粒﹐開水送。

金气從少腹上衝咽嗌﹐則心中跳﹐脇中痛﹐初起寒熱而嘔﹐此奔豚气之挾肝邪者也。半月以來﹐寒熱𨿽止﹐气仍上逆。脈沈弦小。宜宗《金匱》法。

二陳湯去甘艸﹐加當歸﹑白芍﹑吳茱萸﹑香附﹑川朴﹑檳榔﹑蘇梗﹑沈香﹑薑汁﹑東行李根。

又奔豚之气漸平﹐脘中之气未靜。當從肝胃求治。

淡吳萸半夏香附川楝子延胡索茯苓焦六曲陳皮白芍蔻仁丁久患休息痢﹐止數日後气攻胸脘板痛﹐上下不通﹐幾至發厥﹐須大便通始減其痛。匝月大便僅通三次。板痛者聚而成塊﹐偏於右部﹐是脾之積也。脈沈緊而細﹐當與溫通。

熟附子淡漧薑川朴陳皮茯苓香附大腹皮延胡索沈香化气丸東垣五積丸米右關尺牢弦﹐腰腹有塊攻痛﹐是肝腎之積在下焦也。用緩消止痛法。

肉桂雄黃尖檳榔共研細末﹐用獨頭蒜搗丸。早晚服各五丸﹐開水送。

淵按﹕雄黃散結﹐檳榔破滯﹐肉桂溫散下焦沈寒痼冷﹐又能溫脾疏肝。丸以獨蒜﹐以濁攻濁﹐深得制方之妙。

唐經停十月﹐腹微滿﹐脈沈細澀﹐臍上心下塊長數寸﹐是屬伏梁﹐因七情恚怒气郁痰凝所致。經曰﹕大積大聚﹐其可犯也﹐衰其大半而止。潔古謂﹕養正積自除﹐不得過用克伐。今擬開郁正元散法﹐理气行血﹐和脾化痰﹐寓消於補之中。

二陳湯加歸身﹑川芎﹑冬術﹑山楂炭﹑延胡索﹑香附﹑麥芽﹑蘇梗﹑砂仁﹑茺蔚子。

錢少腹有塊﹐痛則經來如注﹐气升如喘。衝脈久傷﹐肝木肆橫。

香附﹝醋炒﹞紫石英當歸白芍﹝酒炒﹞木香三稜﹝醋炒﹞大熟地牛膝小茴香﹝鹽水炒﹞靑皮﹝醋炒﹞

某前年秋季伏暑癥中﹐卽結瘕﹐居左脇下。春來下午必發微熱﹐晨必吐痰﹐食麵必溏泄。此當時熱邪未淸﹐早進油膩麵食﹐與痰熱互相結聚於肺胃之絡﹐當以攻消爲主。

柴胡﹝三錢﹐酒炒﹞靑皮﹝一兩﹐巴豆五錢同炒﹔去豆﹞三稜﹝五錢﹐醋炒﹞

蓬術﹝五錢﹐醋炒﹞雄精﹝一兩﹞大黃﹝一兩﹐皂莢子三粒﹐合炒去皂莢子﹞

上藥爲丸﹐每服一錢。下午服六君子丸三錢。

淵按﹕柴胡﹑靑皮疏肝膽而升淸﹐莪﹑稜破滯气而消塊﹐大黃攻熱積﹐巴豆逐寒積﹐皂子去油膩之積﹐雄精開結化痰也。無堅不破﹐無攻不利﹐正气不虛者可用。

陳病起逢食則呃﹐食入則脹。今臍上至心下一條脹痛﹐坐久則知饑﹐行動則飽脹﹐此屬伏梁。

胃爲心之子﹐故胃亦病也。仿東垣五積治例。

川連吳茱萸漧薑陳皮香附半夏茯苓丁香延胡索五靈脂淵按﹕所謂食呃也﹐病在腸胃。

錢脈微細﹐陰之象也。少腹有塊﹐上攻及脘﹐自脘至嗌一條气塞﹐發作則大痛欲厥﹐頭汗如雨。用方大法﹐固宜以溫通爲主矣。惟舌有黃膩濁苔﹐便泄臭穢﹐必兼濕熱﹐而塊痛得按稍減﹐中气又虛﹐方法極難周顧﹐尙祈斟酌是荷。

川楝子烏藥肉桂烏梅木香淡吳萸澤瀉延胡索茯苓川連﹝酒炒﹞

又下焦濁陰之气﹐上干淸陽之位。少腹胸脇有塊﹐攻撐作痛﹐痛甚發厥。昨用溫通﹐病勢稍減﹐脈仍微細﹐泄仍臭穢﹐惡谷厭納﹐中气大虧﹐陰气凝結﹐當臍硬痛。恐屬髒結﹐攻之不可﹐補之亦難﹐誠爲棘手。

肉桂吳茱萸炮姜枸杞子烏藥木香延胡索金鈴子白芍茯苓澤瀉萱花金橘餅丁小腸遺熱於大腸﹐爲伏瘕﹐腹中微痛。用HT濟檳榔丸。

檳榔﹝炒﹞桃仁當歸﹝酒炒﹞靑皮﹝酒炒﹞沈香火麻仁黨參﹝元米炒﹞茯苓﹝烘﹞木香﹝烘﹞烏藥﹝烘﹞大熟地﹝砂仁拌炒﹞白芍﹝酒炒﹞

上藥爲末﹐用神曲三兩﹐煮糊爲丸。每朝三錢﹐開水送。

伍胸脘有塊﹐大如碗﹐每午後則痛﹐甚於黃昏﹐連及背脹﹐時沃淸水﹐諸藥無效。

枳殼﹝九枚﹐納入阿魏三錢﹐炙焦﹞牡蠣﹝二兩﹞肉桂﹝三錢﹞白螄螺殼﹝二兩﹞

共炙爲末。每痛發時服一錢﹐開水送。

淵按﹕枳殼破气。阿魏佐肉桂散寒﹐以濁攻濁。牡蠣軟堅。白螄螺殼始用於丹溪﹐云化伏痰﹐消宿水。

周食塡太陰﹐肝气欲升而不得﹐胃气欲降而不能﹐气塞於中﹐與食相並﹐脘脇疼痛﹐气攻有塊﹐湯飲輒嘔﹐上不得納﹐下不得出﹐法當疏運其中。

半夏橘紅靑皮萊菔子川朴﹝薑汁炒﹞吳茱萸赤苓白蔻仁﹝研衝﹞

另﹕蘇梗﹑枳殼﹑檳榔﹐三味摩衝。

丁脈遲細﹐脘中有塊﹐納食撐脹﹐腹中漉漉作聲﹐噯腐吞酸﹐大便堅結。此脾胃有寒積也。

當以溫藥下之﹐仿溫脾法。

附子﹝制﹞漧薑枳實大黃桂木陳皮半夏洪結癖累累﹐久踞腹中。年逾六旬﹐元气下虛﹐中气已弱﹐肝气肆橫﹐腹漸脹滿。脈沈弦細﹐細而沈爲虛爲寒﹐沈而弦爲气爲郁。病關情志﹐非濕熱積滯可比﹐攻消克伐難施。擬商通補。補者補其虛﹐通者通其气。

六君子湯加﹑蘇梗﹑肉桂﹑香附﹑川朴﹝薑汁炒﹞﹑白芍﹑生薑。

馮脈右關滑動﹐舌苔黃白而膩﹐是痰積在中焦也。左關弦搏﹐肝木气旺﹐故左肋斜至臍下有梗一條﹐按之覺硬﹐乃肝气入絡所結。尺寸脈俱微緩﹐泄痢一載﹐气血兩虧。補之無益﹐攻之不可﹐而病根終莫能拔。根者何﹖痰積﹐濕熱﹐肝气也。夫濕熱﹑痰積﹐須借元气以營運。潔古所謂養正積自除﹐脾胃健則濕熱自化﹐原指久病而言。此病不謂不久﹐然則攻消克伐何敢妄施。玆擇性味不猛而能通能化者用之。

人參茯苓於術靑陳皮炙甘艸澤瀉枳殼神曲茅術當歸﹝土炒﹞黃白芍﹝吳萸三分﹐煎汁炒﹞防風根又丸方﹕制半夏三兩﹐分六分。一分木香﹝二錢﹐煎汁拌炒﹞﹔一分白芥子﹝二錢﹐煎汁拌炒﹞﹔一分烏藥﹝三錢﹐煎汁拌炒﹞﹔一分金鈴子﹝三錢﹐煎汁拌炒﹞﹔一分豬苓﹝二錢﹐煎汁拌炒﹞﹔一分醋拌炒。炒畢﹐去諸藥﹐僅以半夏爲末﹐入雄精三錢﹐研末﹐射香一分﹐獨頭蒜三个﹐打爛﹐用醋一茶杯﹐打和爲丸。每晨服一錢五分﹐開水送。

淵按﹕制法極佳﹐通化肺脾之痰﹐疏理肝膽之結﹐丸法亦有巧思。諸凡與此證相類者﹐皆可用之。

曹寒飲痰涎气血凝結成癖﹐踞於脘肋﹐下及腰間﹐久必成囊而爲窠臼。如賊伏於隱僻之處﹐一時難以攻搗。昔許學士有此論﹐法當內和脾胃﹐外用攻消﹐今仿其意。

半夏茯苓烏藥白芥子當歸靑皮澤瀉吳茱萸延胡索桂枝杜仲﹝薑汁炒﹞生木香生熟穀芽華脾虛胃弱﹐則濕熱不運而生痰。痰停中脘﹐則食不化而成積。胃脘結塊﹐按之則痛﹐面色靑黃﹐木乘中土。飲食少納﹐慮延脹滿。

黨參﹝薑汁炒﹞半夏陳皮川朴茯苓白芥子山楂肉砂仁六曲雞內金丁血虛木橫﹐兩脇气撐痛﹐腹中有塊﹐心蕩而寒熱。病根日久﹐損及奇經。經云﹕衝脈爲病﹐逆气裏急﹐任脈爲病﹐男疝女瘕。陽維爲病苦寒熱﹔陰維爲病苦心痛。合而參之﹐謂非奇經之病乎﹖調之不易。

黃黨參茯神白薇枸杞子沙苑子白芍當歸陳皮香附紫石英。

又和營衛而調攝奇經﹐病勢皆減。惟腹中之塊未平。仍從前法增損。

前方去枸杞子﹐加砂仁﹑冬術。

孔病由肝气橫逆﹐營血不調﹐腹中結瘕﹐脘脇攻痛﹐漸致食減內熱﹐咳嗽痰多﹐當臍動跳﹐心悸少寐﹐口漧腸燥﹐而顯虛勞血痺之象。極難醫治﹐姑仿仲景法。

黨參茯苓棗仁乳香沒藥桃仁當歸川貝香附白蜜地鱉虫﹝酒炙﹞

又前方養營化瘀﹐下得血塊兩枚。腹滿稍軟﹐內熱咳嗽未減。今且和營啟胃﹐退熱止咳﹐再望轉機。

西黨參茯苓丹參廣皮血餘炭川貝母杏仁當歸阿膠地鱉虫又气滯血瘀﹐腹滿有塊攻痛﹐內熱已減﹐咳嗽未平。擬兩和气血方法。

黨參香附郁金茯苓山楂肉延胡索當歸杏仁阿膠桃仁沈香血餘炭又咳嗽不止﹐腹仍滿痛。肝肺同病﹐久延不已﹐終成勞損。

桃杏仁車前子川貝當歸丹皮阿膠﹝蒲黃炒﹞旋復花蘇子茯苓新絳許腹痛﹐大便泄出細虫﹐延來日久﹐中气漸虛﹐此胃中寒積也。法當溫中補中。

川連﹝鹽水炒﹞炮姜木香白芍白術使君子吳茱萸烏藥川椒伏龍肝﹝煎湯代水﹞

某閱病源是屬虫病無疑。虫由濕熱所化﹐脾土不運而生。其發於月底之夜﹐原有脾胃虛寒。寒屬陰﹐故夜發也。寒久化熱﹐土虛木彊﹐其發移於月初﹐必嘔吐胸熱﹐兩乳下跳﹐虫隨酸苦痰涎而出﹐多寡不一﹐或大便亦有﹐腹中微痛﹐𨿽口渴甚﹐不能咽水﹐水下復嘔﹐嘔盡乃平﹐至中旬則康泰無恙矣。所以然者﹐月初虫頭向上﹐且病久嘔多﹐胃陰虧﹐虛火上炎﹐故胸中覺熱。虛裏跳動﹐中气虛也。中气者﹐胸中大气﹐脾胃沖和之气﹐皆歸所統。脾胃中气虛甚﹐故跳躍也。病延一載有餘﹐虫屬盤踞﹐未易一掃而除。圖治之法﹐和中調脾﹐杜生虫之源﹔生津平肝﹐治胸熱口渴﹔化濕熱﹐降逆气﹐以治嘔吐。久服勿懈﹐自可見功﹔欲求速效﹐恐不能耳。

川楝子蕪荑黨參﹝元米炒﹞白術靑皮制半夏白芍茯苓焦六曲漧薑陳皮榧子蔻仁使君子肉淵按﹕病從脾胃寒濕而來﹐濕郁生熱﹐熱郁生虫﹐變成本寒標熱。本寒則藏眞傷而气結生積﹐標熱則濕熱阻而虫屬內踞。

吳喜食生米﹐積聚生虫。腹痛面黃﹐口流涎沫﹐虫之見癥無疑。先擬健脾化虫。

茅術﹝米泔水浸﹞靑皮鶴虱榧子﹝炒打﹞蕪荑尖檳榔陳米﹝炒黃﹞

共研爲末﹐每朝調服三錢﹐略用砂糖少許。

馬心之積﹐名曰伏梁。得之憂思而气結也。居於心下胃脘之間﹐其形豎直而長。痛發則嘔吐酸水﹐兼夾肝气﹑痰飲爲患也。開發心陽以化濁陰之凝結﹐兼平肝气而化胃之痰飲。

桂枝石菖蒲延胡索半夏川連吳萸﹝炒﹞茯苓川楝子陳皮蔻仁郁金瓦楞子朱久有伏梁痞痛嘔酸之患﹐是气血寒痰凝結也。自遭驚恐奔波﹐遂至脘腹气撐﹐旁攻脇肋﹐上至咽嗌﹐血隨气而上溢﹐甚至盈碗盈盆。兩載以來﹐屢發屢止﹐血𨿽時止﹐而气之撐脹終未全平。近來發作﹐不吐酸水而但吐血﹐想久伏之寒化而爲熱矣。立方當從气血凝積二字推求﹐備候商用。

郁金香附﹝醋炒﹞丹參茯苓炒黑丹皮蘇梗延胡索﹝醋炒﹞

韭菜根汁﹝一酒杯﹐衝﹞童便﹝衝﹞鮮藕另﹕用雲南黑白棋子二枚﹐研細末。用白蜜調﹐徐徐咽下。

淵按﹕血從驚恐而來﹐所謂驚則气亂﹐恐則气下。气亂血逆﹐必然之理﹐棋子治何病未詳。

又肝郁化火﹐胃寒化熱﹐气滿於腹﹐上攻脘脇﹐則血亦上出。前方疏理气血之壅﹐病情稍效。今以化肝煎加減。蓋肝胃之气﹐必以下降爲順﹐而瘀凝之血﹐亦以下行爲安。气降而血不復升﹐是知气降而火降﹐瘀化而血安﹐必相須爲用也。

郁金三稜﹝醋炒﹞延胡索川貝靑皮桃仁澤瀉焦山梔茯苓蘇梗絲瓜絡鮮藕鮮薴麻﹝連根葉﹞

範素有肝胃气痛﹐兼挾寒積。脘腹脹滿﹐痛及於腰﹐咳不可忍﹐舌苔白膩﹐渴不欲飲﹐大便似利不利﹐脈沈弦而緊。恐屬髒結﹐頗爲險候。非溫不能通其陽﹐非下不能破其結﹐仿許學士溫脾法。

制附子漧薑肉桂川朴﹝薑汁炒﹞生大黃枳實淵按﹕咳不可忍﹐上焦之气亦閉矣。所謂五實證非耶﹖又脘腹脹滿﹐上至心下﹐下連少腹﹐中橫一紋﹐如亞腰葫蘆之狀。中宮痞塞﹐陰陽結絕﹐上下不通﹐勢瀕於危。勉進附子瀉心一法﹐溫陽以泄濁陰﹐冀其大便得通。否則恐致喘汗厥脫﹐難以挽回。

制附子川連﹝薑汁炒﹞川朴﹝薑汁炒﹞生大黃﹝酒浸﹞

長流水煎。再服備急丸七粒﹐砂仁湯送下。

又兩投溫下﹐大便仍然不通。胸腹髙突﹐湯水下咽輒吐﹐肢漸冷﹐脈漸細﹐鼻煽額汗﹐厥脫可憂。

按結胸﹑髒結之分﹐在乎有寒熱﹑無寒熱爲別。下之不通﹐脹滿愈甚﹐乃太陰脾臟受戕﹐淸陽失於轉運。崔行功有枳實理中一法﹐取其轉運中陽﹐通便在是﹐挽回厥脫亦在是﹐惟髙明裁酌之。

此證死。

仁淵曰﹕五積六聚﹐積屬髒而不移﹐聚屬腑而無定。又曰瘕﹐者﹐眞也﹐其塊不散﹔瘕者﹐假也﹐聚散不常。夫五積𨿽分屬五臟﹐不過分其部位病形﹐使學人有所遵循耳。究在臟腑之外﹐乃寒痰汁沫瘀血凝結於膜壑曲折之處﹐因髒气不能運化﹐積年累月﹐受病非一途。先宜觀其虛實﹐卽形气實者﹐亦不可專於攻伐﹐況夫虛多實少﹗且痞气﹑肥气﹑多於奔豚﹑伏梁。卽今之癖塊居脘脇之下﹐因久瘧而生者十七八﹐又名瘧母。由服藥不當﹐或早用堵截﹐或飲食不節﹐致濕熱痰濁漫無出路﹐郁於膜原之分﹐中气不化﹐日久成積。初宜開化其邪﹐兼調營衛。中虛者﹐先調其中﹐濕熱化而塊自消﹐中气和而塊亦消﹐養正逐邪﹐各有分寸。六聚較積輕淺﹐病在气分﹐營衛不和﹐气聚有形﹐必挾肝邪﹐疏肝和脾以調气機﹐自效。積聚之證﹐大抵寒多熱少﹐虛多實少﹐桂枝﹑肉桂﹑吳茱萸爲積聚之要藥﹐能溫脾疏肝﹐使气機通暢故也。蓋气溫則行﹐血寒則凝﹐營運其气﹐流通其血﹐爲治積第一法。有熱再佐連﹑柏之類﹐參以活變。若虫積乃由濕熱食滯而生﹐或寒邪郁其濕熱﹐腸胃之气不化﹐而九虫生焉。《千金方》分屬五臟﹐不過分病形以定治法耳﹐未免鑿空。蓋無論何虫﹐不過伏在腸胃曲折之處。如果伏於五臟﹐必然五臟被咬﹐其人尙能生乎﹗虫積旣從濕熱食滯而生﹐固多實證﹐治無補法。卽久虛亦必先去其虫而後調補之﹐不可泥養正積除之說也。

卷之三

脘腹痛門

胡腹中雷鳴切痛﹐痛甚則脹及兩腰﹐嘔吐酸苦水。此水寒之气侮脾﹐乃中土陽气不足也。溫而通之。

附子理中湯去艸﹐加川椒﹑吳茱萸﹑水紅花子。

又脾臟虛寒﹐宿積痰水阻滯﹐腹中時痛﹐痛甚則嘔。仿許學士法。

附子理中湯加當歸﹑茯苓﹑吳茱萸﹑枳實﹑大黃。

淵按﹕溫下之法甚善﹐惜以後易輒耳。

又腹痛﹐下午則脹﹐脈沈弦。此屬虛寒挾積。前用溫下﹐痛勢稍減。今以溫中化積。

川熟附黨參漧薑花檳榔茯苓當歸靑皮陳皮烏藥又腹痛三年﹐時作時止﹐寒在中焦﹐當與溫化無疑。然脈小弦滑﹐必有宿積。前用溫下﹑溫通兩法﹐病𨿽減而未定。據云每交午月其痛倍甚﹐則兼濕熱﹐故脈浮小而沈大﹐按之有力﹐此爲陰中伏陽也。當利少陰之樞﹐溫厥陰之气﹐運太陰之滯﹐更參滑以去著法。

柴胡白芍枳實甘艸吳茱萸茯苓木香白術另﹕用黃鱔三段﹐取中七寸﹐炙脆﹐共研末﹐分三服。

淵按﹕旣知宿積﹐何不再進溫下﹖三年之病﹐諒非久虛。脈浮小沈大﹐乃積伏下焦。蓋痛則气聚於下﹐故脈見沈大。此論似是而非。

又腹痛﹐左脈弦﹐木克土也。仲景云﹕腹痛脈弦者﹐小建中湯主之。若不止者﹐小柴胡湯。所以疏土中之木也。余前用四逆散﹐卽是此意。然三年腹痛﹐痛時得食稍安﹐究屬中虛﹐而漉漉有聲﹐或兼水飲。今擬建中法加椒目﹐去其水飲﹐再觀動靜。

老桂木白芍漧薑炙甘艸黨參川椒目淵按﹕此寒而有積﹐爲虛中實證﹐與建中甘溫不合﹐故服之痛反上攻﹐以甘能滿中﹐胃气轉失順下也。

又用建中法﹐痛勢上攻及胃脘﹐連於心下﹐左脈獨弦滑﹐是肝邪乘胃也。姑擬疏肝。

金鈴子延胡索吳茱萸香附髙良姜木香白檀香沈肝胃气痛﹐發則嘔吐酸水。治以溫通。

二陳湯去艸﹐加栝蔞皮﹑吳茱萸﹑白胡椒﹑當歸﹑香附﹑川楝子。

時脘痛不時發作﹐曾經吐蛔﹐兼見鼻血。女年二七﹐天癸未通。想由胃中有寒﹐肝家有火。

金鈴子散加五靈脂﹑香附﹑漧薑﹑川連﹑使君子肉﹑烏藥﹑烏梅﹑茯苓。

又肝胃不和﹐脘脇痛﹐得食乃安﹐中气虛。擬泄肝和胃。

二陳湯去艸﹐加川連﹑六神曲﹑烏藥﹑髙良姜﹑香附﹑砂仁。

殷嘔而不食﹐病在胃也。食而腹痛﹐病在脾也。痛連胸脇﹐肝亦病矣。气弱血枯﹐病已深矣。和胃養血﹐生津益气爲治。

淡蓯蓉枸杞子歸身火麻仁大麥仁茯苓半夏陳皮沈香砂仁譚脘痛欲嘔﹐甚則防厥。

黨參陳皮茯苓川椒吳茱萸蔻仁生薑馮脾胃陽衰﹐濁陰僭逆。每至下午腹左有塊﹐上攻則心嘈﹐嘈則脘痛﹐黃昏乃止﹐大便常艱。

擬通胃陽而化濁陰﹐和養血液以悅脾气。

淡蓯蓉陳皮吳茱萸茯苓柏子仁郁李仁沙苑子烏梅川椒制半夏又脘痛嘔酸﹐腹中亦痛。非用辛溫﹐何能散寒蠲飲。

二陳湯去艸﹐加淡蓯蓉﹑當歸﹑漧薑﹑吳茱萸﹑烏藥﹑砂仁。

又溫腎通陽以散沈寒之气。久服腹痛自已。

前方去當歸﹐加川熟附﹑葫蘆巴。

顧當臍硬痛﹐不食不便﹐外似惡寒﹐裏無大熱﹐渴不多飲。寒食風熱互結於脾胃中﹐用《局方》五積散合通聖散﹐分頭解治。

五積合通聖﹐共爲末。朝暮各用開水調服三錢。

又用五積合通聖溫通散寒﹐便通而痛未止。脈遲﹐喜食甜味﹐痛在當臍﹐後連及腰﹐身常懍懍惡寒。

此中虛陽弱﹐寒積內停。擬通陽以破其沈寒﹐益火以消其陰翳。

四君去艸﹐加肉桂﹑制附子﹑木香﹑元明粉﹑烏藥﹑蓯蓉。

又溫髒散寒﹐腹痛已止。今當溫補。

淡蓯蓉杞子熟地當歸茯苓陳皮吳茱萸制附子烏藥砂仁淵按﹕尙嫌膩滯。仍從四君加減爲妙。

袁三四年來腹痛常發﹐發則極甚﹐必數日而平。此脾臟有寒積﹐肝經有濕熱﹐故痛則腹中覺熱。擬溫脾兼以涼肝。

金鈴子散加陳皮﹑茯苓﹑漧薑﹑白術﹑川朴﹑白芍﹑神曲﹑砂仁。

又腹中寒積錯雜而痛﹐古今越桃散最妙﹐變散爲丸可耳。

淡吳萸漧薑黑山梔白芍炙甘艸。

神曲末一兩﹐煮糊爲丸。每朝服三錢﹐開水送下。

夫越桃散惟姜﹑梔二味。吳萸﹑白芍者﹐復以戊己法。加甘艸取其調和也。

某中气不足﹐溲便爲之變。腹中結瘕﹐亦气之不運也。

二陳湯去艸﹐加白術﹑沙苑子﹑焦神曲﹑苡仁﹑澤瀉﹑砂仁﹑通艸。

又肝胃不和﹐脘腹作痛﹐嘔吐酸水痰涎﹐經來則腹痛。先與泄肝和胃。

川連半夏陳皮茯苓栝蔞皮薤白頭漧姜蔻仁猩絳旋復花又腹中久有癖塊﹐今因冷食傷中﹐腹痛泄瀉﹐嘔吐不止﹐心中覺熱。擬苦辛通降﹐先止其嘔。

二陳湯去艸﹐加黃芩﹑川連﹑川朴﹑蘇梗﹑藿梗﹑蔻仁﹑澤瀉。攺方加神曲。

某自咸豐四年秋季﹐飽食睡臥起病﹐今已五載。過投消積破气之藥﹐中气傷戕。脘間窒痛﹐得食則安﹐不能噯气﹐亦不易轉矢气﹐脈遲弦。肝胃不和﹐陽虛寒聚於中。擬通陽泄木法。

苓桂術甘湯加陳皮﹑白芍﹑吳茱萸﹑漧薑﹑大棗。

又胸背相引而痛﹐癥屬胸痺。

二陳湯去艸﹐加栝蔞仁﹑制附子﹑桂枝﹑漧薑﹑吳茱萸﹑蔻仁﹑竹茹。

孫中虛土不制水﹐下焦陰气上逆於胃。胃脘作痛﹐嘔吐淸水﹐得食則痛緩。擬溫中固下﹐佐以鎭逆。

四君子湯去艸﹐加漧薑﹑烏藥﹑白芍﹑熟地﹑紫石英﹑代赭石﹑橘餅。

淵按﹕土虛水盛﹐用熟地未合。若欲扶土﹐不去艸可也。

秦懸飲居於脇下﹐疼痛﹐嘔吐淸水。用仲景法。

芫花大戟甘遂白芥子吳茱萸﹝各三錢﹞大棗﹝二十枚﹞

將河水兩大碗﹐上藥五味﹐煎至濃汁一大碗﹐去滓﹐然後入大棗煮爛﹐候幹。每日淸晨食棗二枚。

淵按﹕此十棗湯變法也。以吳萸易葶藶﹐頗有心思。

某寒气凝聚﹐少腹結瘕﹐時或上攻作痛。法以溫通。

小茴香吳茱萸木香靑皮烏藥延胡索三稜砂仁香附錢脈微細﹐陰之象也。少腹有塊﹐上攻及脘﹐自脘至嗌一條气塞﹐發作則塊攻大痛欲厥﹐頭汗如雨。

用方大法﹐溫通無疑。惟舌黃膩濁苔﹐便泄臭穢﹐必兼濕熱﹔而塊痛得按稍減﹐又屬虛像。

金鈴子散加人參﹑烏梅﹑烏藥﹑澤瀉﹑補故紙﹑吳茱萸﹑木香﹑肉桂﹑枸杞子﹑五味子﹑茯苓﹑肉果。

又水飲痰涎與下焦濁陰之气﹐盤踞於中。中脘腹脇有塊﹐攻撐作痛﹐痛甚發厥。昨用溫通﹐痛勢稍減。

但脈仍微細﹐泄仍臭穢﹐谷食厭納﹐中气大虛﹐陰气凝結﹐當臍硬痛﹐恐屬髒結。攻之不可﹐補之亦難﹐仍爲棘手。

前方去人參﹑五味﹑烏藥﹑故紙﹑肉果﹐加白芍﹑漧薑﹑萱花﹑橘餅。

某腹中有寒﹐疼痛不止﹐法當溫通。

金鈴子散加漧薑﹑吳茱萸﹑當歸﹑枸杞子﹑官桂﹑木香﹑烏藥﹑紫石英。

張寒气稽畱﹐气機不利。胸背引痛﹐脘脇气攻有塊。宜辛溫通達。

二陳湯去艸﹐加栝蔞皮﹑薤白頭﹑漧薑﹑吳茱萸﹑延胡索﹑九香虫。

某肝胃不和﹐腰脇胸背相引而痛。舌光無苔﹐營陰內虧。大便溏薄﹐脾气亦弱﹐並無嘔吐痰涎酸水等癥。宜辛溫通陽﹐酸甘化陰。

陳皮茯苓蘇梗吳茱萸沙苑子枸杞子薤白頭白芍橘餅淵按﹕脾腎虛寒宜甘溫﹐營陰內虛宜柔緩﹐故不用姜﹑附剛燥之藥。

某飲停中脘﹐脘腹鳴響﹐攻撐作痛。大便堅結如栗﹐但能噯气而無矢气﹐是胃失下行而气但上逆也。

和胃降逆﹐逐水蠲飲治之。

二陳湯去艸﹐加代赭石﹑旋復花﹑神曲﹑漧薑﹑白芍﹑川椒﹑甘遂﹑澤瀉。

某丹田有寒﹐胸中有熱﹐中焦不運﹐濕甚生虫。與黃連湯。

川連肉桂吳茱萸漧薑砂仁使君子半夏靑皮烏藥花檳榔又虫痛﹐面黃吐涎。擬苦辛法。

川連桂枝川椒蔻仁烏梅蕪荑焦六曲香附合金鈴子散張脘痛兩載﹐近發更勤。得溫稍松﹐過勞則甚。塊居中脘﹐患處皮冷﹐法以溫通。

二陳湯去艸﹐加炮姜﹑吳茱萸﹑木香﹑川朴﹑歸身﹑神曲﹑澤瀉﹑生熟穀芽。

又腹痛有塊﹐肝脾不和﹐食少面黃。治以疏和。

丹參白芍懷山藥茯苓茯神冬術神曲香附砂仁仁淵曰﹕脘痛屬胃﹐腹痛屬脾。吞酸嘔苦﹐俗名肝气﹐乃積飲病也。或得之喜餐生冷﹐或憂思鬱結。夫肝膽屬木而喜升達﹐寄根於土。今脾胃爲生冷憂思傷其陽和之气﹐布化轉運失職﹐肝膽無溫潤升達之機﹐郁久而肆其橫逆﹐侮其所勝﹐脾胃受克﹐气機與痰飲凝滯於中脘﹐故作痛耳。其吞酸嘔苦者﹐脾寒不化﹐胃中之水飲停積﹐如食物置器中不動﹐其味變焉。稼穡味甘﹐今胃不能化﹐木乘其勝﹐而齊木之味﹐化而爲酸﹐齊膽火之味﹐化而爲苦。木气沖逆﹐泛嘔不已﹐久久積飲成囊﹐亦生癖塊。由餐涼而起者﹐尙可治﹔由七情而起者﹐每成噎膈。蓋憂思旣久﹐中陽受傷﹐嘔多胃汁槁枯﹐始則陽气傷﹐繼則陰津竭﹐營衛少生化之源﹐胃管漧癟﹐腸液不充矣。徒恃醫藥無益﹐須怡神靜養。治法諭氏進退黃連湯﹐最有深意﹐辛以化胃﹐苦以降逆﹐所謂能變胃而不受胃變也。羅謙甫治中湯亦合﹐用金以制木。若南陽之栝蔞薤白等﹐或辛或苦﹐或通或潤﹐皆可用﹐務在通中焦陽气﹐使脾胃之陰凝開﹐肝木之鬱結達﹐其痛自已。若腹痛須分部位﹐當臍太陰﹐臍旁少陰﹐少腹厥陰。尢宜辧寒熱虛實﹐大抵寒多熱少﹐虛多實少﹐熱者多實﹐虛者多寒。《內經﹟舉痛論》﹕寒者八九﹐熱者一二﹐須從脈證細辧焉。濕郁之年﹐亦多是證﹐亦脾胃爲寒濕所郁﹐陽气不得宣化耳。

卷之三

噎膈反胃門

王痰隔中焦﹐食入脘痛﹐口沃淸水﹐嘔吐粘痰。大便堅結﹐腸液枯也。時多空噯﹐胃失降也。擬化痰和胃﹐降气潤腸法。

旋復花﹝鹽水炒﹞代赭石杏仁半夏橘紅栝蔞皮瓦楞子蘇子白芥子萊菔子薑汁地栗汁胡气郁中焦﹐得食則嘔﹐已延匝月﹐慮成膈證。

川連﹝吳萸炒﹞白術半夏藿香陳皮焦六曲香附茯苓郁金白蔻仁張營陰虛﹐故內熱少寐。气火逆﹐故咽喉哽塞。擬四物以養其陰﹐四七以理其气。

大生地﹝砂仁拌﹞蘇梗茯苓當歸川朴北沙參白芍半夏棗仁姜竹茹枇杷葉陳營虛火亢﹐胃枯食噎。心膈至咽﹐如火之焚﹐有時呱呱作聲﹐此气火鬱結使然也。病關情志﹐非徒藥餌可瘳﹐宜自怡悅﹐庶幾可延。

旋復花代赭石沙參黑山梔茯苓川貝焦六曲麥冬杏仁竹茹枇杷葉復气火上逆﹐咽喉不利﹐胸痛食噎﹐膈癥已成。況年逾六旬﹐長齋三十載﹐胃液枯槁﹐欲求濡潤胃陰﹐飲食無礙﹐還望怡情自適。

前方加西洋參﹑半夏。

丁脈形弦硬。春令見此﹐是卽但弦無胃。納食哽痛﹐大便堅燥﹐已見木火亢逆﹐胃汁腸液漧枯﹐治之不易。

旋復花杏仁火麻仁桃仁蘇子靑果荸薺蘆根復前方潤燥以舒鬱結﹐今擬下气化痰之劑。

麥冬半夏杏仁橘紅川貝茯苓竹茹蘆根荸薺海蜇枇杷葉淵按﹕兩方淸潤可喜﹐洵屬名家。

秦痰气阻於胸中﹐故痰多而胸悶﹐納食或嘔﹐兩太陽脹痛。淸气不升﹐濁气不降。久延不已﹐恐成膈癥。

半夏橘紅赤苓吳萸汁炒川連黨參澤瀉藿香旋復花枳殼川貝蔻仁肉桂大腹皮冬術生薑來復丹一錢﹐藥汁送下。

陳喪子悲傷﹐气逆發厥﹐左脈沈數不利﹐是肝之气郁﹐血少不澤也。右關及寸滑搏﹐爲痰爲火﹐肺胃之气失降﹐肝木之火上逆﹐將水谷津液蒸釀爲痰﹐阻塞气道﹐故咽喉胸膈若有阻礙﹐納食有時嘔噎也。夫五志過極﹐多從火化﹐哭泣無淚﹐目澀昏花﹐皆屬陽亢而陰不上承。目前治法﹐不外順气降火﹐復入淸金平木。

蘇子茯苓半夏枳實杏仁川貝竹茹沙參橘紅麥冬海蜇荸薺此方系四七﹑溫膽﹑麥冬三湯加減﹐降气化痰﹐生津和胃。病起肝及肺胃﹐當從肺肝胃爲主。

秦七情鬱結﹐痰气凝聚。胸膈不利﹐時或嘔逆。癥將半載﹐脾胃大虛。前用四七﹑二陳﹐降气化痰﹐今參入理中﹐兼培中土﹐當顧本也。

四七湯合二陳湯。理中湯加丁香﹑木香﹑蔻仁。

徐气郁於胸爲膈﹐气滯於腹爲臌。飲食不納﹐形肉頓瘦。

陰气凝聚﹐陽气沒。脈細如絲。姑與培土﹑通陽﹑化气一法。

黨參肉桂白術大腹皮熟附子澤瀉茯苓來復丹淵按﹕傷胃則膈﹐傷脾則臌。膈多郁火﹐臌多陽衰。肺金治節不行﹐肝木起而克賊。

周胸痛吐淸水﹐自幼酒濕蘊蓄胃中﹐陽气不宣﹐濁气凝聚。

遽述前年又得暴喘上气﹐額汗淋漓﹐發作數次。今又增心嘈若饑﹐此皆胃病。用小半夏湯。

半夏茯苓陳皮竹茹生薑淵按﹕暴喘額汗﹐肺腎亦病﹐不獨胃也。

復停飲生痰﹐嘔吐酸水﹐胸中板痛。前用小半夏湯﹐所以蠲其飲也。今風邪傷肺﹐咳嗽內熱。擬金沸艸散宣風降气﹐仍寓祛痰蠲飲﹐肺胃兼治之方。

金沸艸半夏陳皮茯苓款冬花杏仁荊芥前胡竹茹枇杷葉趙气水鬱結成痰﹐咽噎礙食﹐食入輒嘔淸水米粒。病在胃之上脘。降气化痰之藥﹐須擇不燥者爲宜。

栝蔞仁半夏曲川貝橘紅丁香蛤殼﹝靑黛三分﹐同研包﹞白蜜枇杷葉竹茹蘆根生薑汁﹝衝服﹞

復諸逆衝上﹐皆屬於火。食入卽吐是有火也。

川連半夏蘇梗制大黃竹茹枇杷葉淵按﹕《內經》病機十九條﹐都有不盡然者﹐注者不敢違背﹐隨文敷衍﹐貽誤後學。其實是是非非﹐明眼自能別白。卽如諸逆衝上之證﹐不屬於火者甚多﹐未可一槪論也。讀經者知之。

祝胃陽虛則水飲停﹐脾陽虛則谷不化。腹中漉漉﹐胸脇脹滿﹐納食輒嘔酸水淸涎﹐或噯腐气。

法以溫導﹐崇土利水。

炮姜陳皮蒼術半夏熟附子白術黨參澤瀉枳實栝蔞仁蔻仁穀芽沈食下則飽脹﹐作酸嘔吐﹐病屬反胃。胃脈浮按則緊﹐沈按則弦。弦者木侮土﹐緊者寒在中。

黨參漧薑半夏陳皮茯苓丁香焦六曲蓽茇蔻仁陳香櫞許吐血後呃逆﹐迄今一月。舌白膩﹐右脈沈滑﹐左脈細弱。其呃之气自少腹上衝﹐乃瘀血挾痰濁阻於肺胃之絡﹐下焦衝脈相火上逆﹐鼓動其痰﹐則呃作矣。酌方必有濟﹐幸勿躁急爲囑。

半夏茯苓陳皮當歸郁金丁香柿蒂薑汁藕汁水紅花子東垣滋腎丸一錢﹐陳皮﹑生薑泡湯下。陰寒呃者用肉桂五分﹐坎二條﹐沈香六分﹐分兩服。

淵按﹕所謂气呃﹑痰呃是也。與虛寒不同。

某瘧後痰气阻滯胃脘﹐淸陽不升。作呃﹐納食輒嘔﹐防成膈癥。且與仲景化痰鎭逆再商。

旋復花代赭石淡漧薑法半夏赤苓制香附丁香柿蒂秦納食輒嘔淸水涎沫米粒﹐病在胃也。曾經從髙墜下﹐脇肋肩膊時痛﹐是兼有瘀傷畱於肺胃之絡﹐故嘔有臭气。擬化瘀和胃﹐降逆止嘔爲治。

旋復花歸須廣郁金杏仁半夏炒丹皮茯苓焦楂肉橘紅蔻仁淵按﹕佐韭﹑姜﹑藕三汁更妙。

復止嘔必以和胃﹐气升必須降納。

半夏茯苓白術蔻仁藿香陳皮老桂木神曲漧薑沈香伏龍肝李寒熱咳嗽﹐一載有餘﹐咳痰帶血。飲食沃噎﹐胸膈阻窒﹐又成噎膈。此必兼挾气郁而成。今且和胃降气﹐冀其血止噎減爲妙。

旋復花半夏杏仁丹皮橘紅茯苓郁金栝蔞霜蔻仁竹茹枇杷葉陳卒然心痛﹐納食哽塞﹐粥飲猶可。此心气鬱結﹐防變膈證。

栝蔞仁薤白頭旋復花川貝母茯神半夏桔梗遠志肉竹茹朱脈滑大﹐食入哽噎不下﹐舌膩﹐此屬痰膈﹐大腸燥火凝結。擬淸痰火﹐佐以宣通。

旋復花麥冬六神曲黑山梔赤苓半夏豆豉陳皮杏仁竹茹海蜇荸薺枇杷葉吳情志鬱結﹐陽明津液內枯﹐少陰之气上逆。少腹气上衝咽﹐咽喉覺脹﹐納食哽噎。擬溫養津液﹐以降濁陰之气。

旋復花代赭石蓯蓉幹枸杞子橘紅茯苓川貝半夏沈香雞冠地栗盛气郁痰凝﹐胸中失曠﹐背寒脊痛﹐納少哽噎。甚則吐出。膈癥之根。

旋復花桂枝栝蔞皮杏仁竹茹代赭石薤白頭半夏茯苓又諸恙仍然﹐痰稍易出。

桂枝栝蔞皮漧薑薤白頭陳皮杏仁旋復花生鹿角竹茹枇杷葉又服溫通陽气之藥﹐嘔出寒痰甚多﹐未始不美﹐惟納食哽噎之勢未除。仍以溫通﹐再觀動靜。

川熟附桂枝薤白頭半夏陳皮杏仁桃仁栝蔞仁薑汁韭菜根汁又上焦吐者從乎气﹐中焦吐者因乎積。此納食哽噎﹐少頃則吐出數口﹐且多淸水粘痰﹐是有痰積在中焦也。然究屬膈癥之根。

川熟附半夏瓦楞子陳皮蘇子萊菔子旋復花白芥子桃仁蓽茇髙坤土陽微濕勝﹐腹中不和。用平胃﹑理中合劑。

平胃散合理中湯。加延胡者﹐因有瘀凝也。

某疊進溫中運濕﹐腹中呱呱有聲﹐朝食則安﹐暮食則滯﹐臥則筋惕肉﹐時吐酸水。中土陽微﹐下焦陰濁之气上逆﹐病屬反胃。溫中不效﹐法當益火之源﹐捨時從癥﹐用茅術附子理中合眞武法。

附子理中加茯苓﹑陳皮﹑生薑。

淵按﹕水谷不化精微而生酸痰﹐肝木失於濡潤﹐筋惕肉﹐是肝有燥火也。徒事溫燥無益。

張胃汁漧枯﹐腸脂燥涸﹐上焦飲食盡生爲痰﹐不生津血。納食則吐﹐痰隨吐出。膈癥之根漸深﹐髙年靜養爲宜。

鮮蓯蓉﹝一兩﹞靑鹽半夏﹝三錢﹞茯苓當歸陳皮沈香枳殼又津枯气結噎膈﹐蓯蓉丸是主方。

照前方加炒香柏子仁﹑陳海蟄﹑地栗。每日用柿餅一枚﹐飯上蒸軟﹐隨意嚼咽。

盛背爲陽位﹐心爲陽髒。心之下﹐胃之上也。痰飲竊踞於胃之上口﹐則心陽失其淸曠﹐而背常惡寒﹐納食哽噎﹐是爲膈癥之根。蓋痰飲爲陰以礙陽故也。

熟附子桂枝杏仁神曲薤白頭栝蔞皮旋復花蔻仁豆豉丁香竹茹枇杷葉淵按﹕溫中化飲﹐降逆潤腸﹐不失古人法度。惟豆豉一味不解是何意思。

孔先曾嘔血﹐胃中空虛﹐寒飲停畱﹐陽气不通﹐水谷不化﹐食入嘔吐酸水﹐谷食隨之而出。脈細肢寒﹐陽微已甚。證成翻胃﹐慮延脾敗難治。

熟附子漧薑丁香橘餅蓯蓉幹九香虫二陳湯﹝其中甘艸炙黑﹞

淵按﹕噎膈反胃從嘔血而起者甚多。蓋血𨿽陰物﹐多嘔則胃陽傷而不復﹐不能運水谷而化精微﹐失其順下之職﹐始則病反胃﹐久則腸液枯槁而爲膈證矣。

嚴噎膈﹑反胃﹐胃脘之病也。上焦主納﹐中焦司運﹐能納而不能運﹐故復吐出。朝食暮吐﹐責其下焦無陽。擬化上焦之痰﹐運中焦之气﹐益下焦之火﹐俾得三焦各司其權﹐而水谷熟腐﹐自無反出之恙。然不易矣。

旋復花代赭石熟附子茯苓枳殼沈香半夏新會皮益智仁淡蓯蓉地栗陳雞冠海蟄仁淵曰﹕噎膈證﹐昔張雞峯謂神思問病﹐而有不盡然者。過於謀慮憂思﹐脾陰傷而肝火起﹐固有是證。

而得之嘔血過多﹐或餐涼食冷者不少﹐是皆脾胃陽傷也。胃陽傷則不化而失其順降﹐脾陽傷則不運而失其升騰﹐飲食到胃﹐精微不化气血津液而變酸水痰涎。中土旣失溫和松燥﹐肝膽失其條達﹐鬱結不舒﹐橫克脾胃﹐气結而爲痛﹐逆升而爲吐﹐將稼穡甘味化爲木火酸苦之味嘔出﹐胸膈稍快。明日再積再嘔﹐久之中焦之气日傷﹐津液日竭﹐胃管之口縮小﹐納食哽嗌作痛。胃气旣失順降﹐二腸自少灌漑﹐渣滓畱滯不行﹐加以肝膽鬱結之火日加煽灼﹐大便自然燥而不通﹐甚至經旬始通。通下如羊矢黑粒者﹐不可治矣。夫噎膈固屬難治﹐而古人治此者亦少精妙之方。云岐子九方﹐劫霸攻克﹐固不足道。《局方》過於香燥。近惟諭嘉言黃連湯進退之議﹐深中竅要。此外如丹溪五汁安中飲﹑左金丸等﹐尙可取法。若大便不通﹐斷不可以硝﹑黃硬下。要知陽明气降﹐始二腸津液流潤﹐不通自通矣。若夫反胃﹐卽噎膈之根。古人謂食不得入是有火﹐食入反出是無火。蓋肝膽相火﹐郁於胸中﹐淸曠之地﹐變爲燎原之場﹐胃口被灼﹐气不得降﹐致食不能下。

此不獨噎膈﹐噤口痢亦是此意。若噎膈證如此﹐則五液被焚﹐不可爲矣。至食入反出﹐𨿽屬無火﹐乃中宮失溫運之職﹐升降不靈﹐木火更從而爲患﹐與火不生土﹐土虛陽衰之無火大異﹐未可以溫燥從事。仲景論胸中有寒﹐丹田有熱﹐與此相近。諭氏黃連湯﹐卽仿其意爲之進退。

治此者能想明孰寒孰熱﹑孰虛孰實﹐得其機巧﹐則爲良工矣。

卷之三

三消門

李稚齡陽亢陰虧﹐一水不能勝五火之气﹐燔灼而成三消﹐上渴﹐中饑﹐下則溲多。形體消削﹐身常發熱。法當壯水以制亢陽。

大生地川連麥冬知母五味子茯苓生甘艸生石膏牡蠣花粉又夫三消﹐火病也。火能消水﹐一身津液皆幹。惟水可以勝火﹐大養其陰﹐大淸其火﹐乃治本之圖。

病由遠行受熱﹐腎水內乏﹐當救生水之源。

大生地沙參五味子麥冬牡蠣西洋參桑白皮蛤殼天冬侯脾胃虛而有火﹐故善饑而能食﹔肝气盛﹐故又腹脹也。甘寒益胃﹐甘溫扶脾﹐苦辛酸以泄肝﹐兼而行之。

玉竹川石斛麥冬黨參冬術白芍吳萸炒川連茯苓烏梅橘餅淵按﹕深得古人制方之意﹐而又心靈手敏。

查脈沈細數而澀﹐血虛气郁﹐經事不來。夫五志郁極﹐皆從火化。饑而善食﹐小溲如膿﹐三消之漸。

然胸痛吐酸水﹐肝郁無疑。

川連麥冬蛤殼鮮楝樹根皮﹝一兩﹐洗﹞建蘭葉又服藥後﹐大便之堅難者化溏糞而出﹐原得苦泄之功也。然脈仍數澀﹐郁熱日盛﹐髒陰日消。

舌紅而碎﹐口渴消飲﹐血日幹而火日熾。頭眩﹑目花﹑帶下﹑皆陰虛陽亢之徵。當寓淸泄於補正之中。

川連淡芩黑山梔大生地當歸阿膠川芎白芍建蘭葉大黃虫丸﹐早晚各服五丸。

淵按﹕建蘭葉不香無用﹐徐靈胎論之矣。

又諸恙皆減。內熱未退﹐帶下未止﹐經事未通。仍從前法。

川連當歸洋參白芍女貞子茯苓麥冬丹參沙苑子大生地又經曰﹕二陽之病發心脾﹐女子不月﹐其傳爲風消。風消者﹐火盛而生風﹐渴飲而消水也。先輩謂三消爲火疾﹐久必發癰疽。屢用涼血淸火之藥爲此。自六七月間足跗生疽之後﹐消癥稍重。其陰愈傷﹐其陽愈熾。今胸中如燔﹐牙痛齒落﹐陽明之火爲劇。考陽明气血兩燔者﹐葉氏每用玉女煎﹐姑仿之。

鮮生地石膏知母元參牛膝大生地天冬川連麥冬茯苓生甘艸枇杷葉錢古稱三消爲火病﹐火有餘﹐由水不足也。十餘年來常服滋陰降火﹐𨿽不加甚﹐終莫能除。然年逾六旬﹐得久延已幸。今就舌苔黃膩而論﹐中焦必有濕熱。近加手足麻木﹐气血不能灌漑四末﹐暗藏類中之機。擬疏一方培養气血之虛﹐另立一法以化濕熱之气。標本兼顧﹐希冀弋獲。

大生地當歸山萸肉麥冬洋參懷山藥龜板建蓮肉豬肚丸三錢﹐另服﹐開水下。

朱脈左寸關搏數﹐心肝之火極熾。口漧﹐小溲頻數而混濁﹐此下消癥也。久有香港腳﹐濕熱蘊於下焦。

擬淸心肝之火﹐而化腎與膀胱之濕。

大生地川連﹝鹽水炒﹞牡蠣黃茅術麥冬赤苓黃柏﹝鹽水炒﹞蛤粉升麻豬肚丸﹐每朝三錢﹐開水送。

龐胃熱移膽﹐善食而瘦﹐謂之食。大便常堅結而不通者﹐胃移熱於大腸也。膽移熱於心﹐故又心跳﹐頭昏。今擬淸胃涼膽爲主﹐安神潤腸佐之。

鮮石斛淡芩郁李仁火麻仁枳殼棗仁栝蔞皮龍膽艸茯神豬膽汁另更衣丸一錢﹐淡鹽花湯送下。

此病服此方五﹑六劑後﹐用滋陰如二地﹑二冬﹑沙洋參等煎膠﹐常服可愈。

淵按﹕此似消非消之證。膽腑郁熱移胃﹐傳所不勝﹐故用苦寒直瀉膽火。

方脾陰虛而善饑﹔腎陰虛而溲數。肝气不舒﹐則腹中耕痛﹔胃气不降﹐則脘中痞窒。此二有餘二不足也。然有餘不可瀉﹐不足則宜補﹔腎充則肝自平﹐脾升則胃自降耳。

黨參懷山藥五味子茯神麥冬冬術大熟地枸杞子陳皮紅棗仁淵曰﹕三消爲火證﹐人盡知之。而古人治火之方﹐如人參白虎﹑竹葉石膏﹑門冬飲子﹐玉女煎﹑大補陰等法﹐多有不應者﹐其火固非實火﹐亦非尋常虛火可比。愚意謂肺腎眞陰耗損﹐肝腎龍相之火浮越無制﹐以故尋常瀉火淸火之藥﹐不能治其燔灼。多飲而不能潤其煩渴﹐多食而不能充其肌膚者﹐固爲邪火不殺谷﹐實由肺金治節無權﹐脾土𨿽轉輸運化﹐肺不能灑陳散精﹐以充灌六腑五臟﹐營衛失滋生之本﹐致愈食愈瘦﹐並不能通調水道﹐膀胱气化失其常度﹐小便如膏如油﹐致愈飲愈渴。夫肺爲相傅﹐主一身治節。飲食轉運﹐𨿽賴脾胃﹐而宣灑通調﹐則在相傅。今飲不支渴者﹐乃气不化津以蒸漑上焦也﹔饑不充腸者﹐乃气不化液以周灌臟腑百骸也。金病而水絕其源﹐火益熾而消益甚。夫腎爲水髒﹐爲陰陽之窟宅而藏五液。五液旣損於前﹐母气復傷於後﹐一傷再傷﹐而病獨重焉。是以仲聖腎气丸最有深意焉。《金匱》云﹕飲水一斗﹐小便亦一斗﹐腎气丸主之。不治其肺燥而治其腎燥﹐不獨治其腎之陰﹐並治其腎之陽。蓋腎之陰不化﹐由腎之陽不騰。熟地﹑丹皮滋腎之陰﹐而佐以附﹑桂蒸腎之陽﹐使腎陰充而腎陽升﹐中焦上焦均得其蒸化之力﹐所謂云騰致雨﹐品物流行﹐治腎卽所以治肺也。若夫上中下之分﹐在肺脾所傷之淺深多少。肺傷重則多上消﹐脾傷重則多中消﹐而下消則無乎不在﹐蓋三消以腎爲主也。

卷之三

痰飲門

吳飲停中脘﹐脘腹鳴響﹐攻撐作痛。大便堅結如栗﹐但能噯气﹑不能矢气﹐是胃失下行﹐而气但上逆也。和胃降逆﹑逐水蠲飲治之。

半夏淡漧薑陳皮茯苓澤瀉白芍旋復花代赭石甘遂﹝去心麵包煨﹞川椒﹝炒出汗﹞焦六曲潘肛有漏瘍﹐陰津先損於下。兼以嗜酒﹐濕熱又盛於中。繼因勞碌感寒﹐寒入肺經﹐與胸中素盛之痰濕相合﹐咳嗽﹐嘔吐淸水﹐而成痰飲爲患。仍飲燒酒祛寒﹐宜其血溢矣。況內熱脈數﹐陰津亦虧。欲蠲痰飲﹐恐溫則劫其陰﹔欲除內熱﹐恐淸則加其咳。宜和胃降气。

生苡仁紫菀白扁豆茯苓款冬花川貝母郁金杏仁蛤殼十大功勞又陰虛痰飲﹐逢暑旣不可溫﹐又不可淸。舌苔粘膩﹐當和中化痰﹐兼以攝納腎气。

二陳湯加杏仁。腎气丸一錢﹐都气丸二錢﹐相和﹐開水下。

淵按﹐暑天何嘗不可用溫﹖惟痰飲見吐血﹐以爲陰虛﹐不敢溫耳。其實血從燒酒傷胃而來﹐尙非眞正陰虛。

又咳嘔淸水﹐痰飲之病。脈細數﹐內熱﹐陰虛之候。治痰飲宜溫﹐治陰虛宜滋﹐藥適相背。肝腎爲子母﹐不妨補母以益子﹔而胃土又爲肺金之母﹐又當和胃以化痰。擬滋燥兼行﹐仿東垣法而不礙。

大熟地冬術阿膠五味子淡漧薑澤瀉茯苓半夏腎气丸某痰飲咳嗽﹐脾胃兩虧。柯氏云﹕脾腎爲生痰之源﹐肺胃爲貯痰之器。近增气急﹐不得右臥﹐右臥則咳劇﹐肺亦傷矣。素患肛門漏瘍﹐邇來糞後有血﹐脾腎虧矣。幸胃納尙可﹐議從肺脾腎三經合治。然年近六旬﹐愛養爲要﹐否則慮延損癥。

熟地﹝砂仁末拌炒﹞半夏陳皮五味子川貝母阿膠﹝蒲黃拌炒﹞炮姜炭冬術歸身炭款冬花此金水六君煎合黑地黃丸﹐加阿膠﹑款冬﹑川貝三味﹐補金水土三虛﹐上能化痰﹐下能止血。

𨿽有炮姜﹐勿嫌溫燥﹐有五味以攝之。

周饑飽勞碌則傷胃﹐寒痰凝聚﹐气血稽畱﹐阻於胃絡﹐而胃脘脹痛﹐嘔吐粘痰﹐殆無虛日。倘不加謹﹐恐成脹滿。

異功散去甘艸﹐加炮姜﹑熟附子﹑良姜﹑蔻仁。

又溫胃化痰﹐從理中﹑二陳﹑平胃三方化裁。

六君子合附子理中﹐加川朴。

又寒積中焦﹐胃陽不布﹐痰飲竊踞。爲脹爲痛﹐爲吐爲噦。法當溫運中陽。但病根日久﹐必耐服藥乃效。

六君子合附子理中去艸﹐加川椒﹑白蔻仁。

又中虛非補不運﹐寒飲非溫不化。益火生土﹐通陽蠲飲﹐苓桂術甘湯主之。附子理中湯亦主之。

苓桂術甘湯合附子理中去艸﹐加半夏﹑陳皮﹑蔻仁。

又病有常經﹐方有定法。藥已見效﹐無事更張。袁詩云﹕莫嫌海角天涯遠﹐但肯揚鞭有到時。

附子理中合二陳湯﹐加老生薑﹐老桂木。

淵按﹕倜儻風流﹐足徵讀書功夫。

徐痰飲伏於胸中﹐遇寒則咳而喘﹐心嘈气塞﹐頭眩腰。年逾五旬﹐天癸當去而不去﹐是气虛不能攝血也。夫气本屬陽﹐陽气日衰﹐痰飲日盛。法當通陽气以祛水飲之寒。仲景云﹕病痰飲者﹐當以溫藥和之﹐是也。

二陳合苓桂術甘﹐加款冬﹑杏仁﹑蛤殼﹑沈香。朝服都气丸二錢﹐腎气丸一錢﹐開水送下。

秦痰飲咳喘﹐脘中脹滿﹐時或微痛。𨿽肺胃腎三經同病﹐而法當責重於脾。蓋脾得運而气化﹐則痰飲有行動之機也。

半夏陳皮澤瀉茯苓杏仁川朴補故紙漧薑﹝五味子同研﹞胡桃肉淵按﹕痰飲病輕則治肺脾﹐重則治腎。數方皆治飲正軌。

又痰飲停於心下﹐上則喘咳﹐下則脘脹。多由淸陽失曠﹐痰濁內阻。轉胸中之陽以安肺﹐運脾中之陽以和胃﹐咳喘與脹滿當松。

栝蔞皮茯苓陳皮薤白頭川朴半夏﹝薑汁炒﹞漧薑澤瀉枳實﹝麩炒﹞

胡痰飲久畱於肺胃﹐或咳﹐或喘﹐或脹滿﹐皆痰气之爲病也。化胃中之痰宜苓﹑半﹐化肺中之痰宜橘﹑貝﹐從此擴充以立方。

茯苓橘紅桂枝紫菀白術半夏川貝炙甘艸杏仁蛤殼顧閱病原﹐知由痰飲久畱﹐肺脾腎三髒交傷﹐下則腎虛不能納气﹐中則脾虛不能運气﹐上則肺傷不能降气。由是咳喘不得臥﹐肢腫腹膨﹐神气疲憊﹐虛亦甚矣。治上無益﹐當治中下。

大熟地﹝海浮石拌炒﹞五味子﹝炒﹞補故紙﹝鹽水炒﹞牛膝﹝鹽水炒﹞蛤殼﹝打﹞沙苑子﹝鹽水炒﹞紫石英﹝﹞懷山藥﹝炒﹞麥冬﹝元米炒﹞茯苓黑錫丹﹐每朝服三錢﹐淡鹽湯送下。

淵按﹕治下固是﹐然五味無漧薑﹑熟地﹐牛膝無肉桂﹐肺腎之气仍不能納降。賴有黑錫丹主持﹐可以取效。

秦懸飲踞於脇下﹐疼痛﹐嘔吐淸水。用仲景法。

芫花甘遂大戟吳茱萸白芥子﹝各二錢﹞

將河水兩大碗﹐入上藥五味﹐煎至濃汁一碗﹐去渣﹐然後入大棗五十枚﹐煮爛﹐俟幹。每朝食大棗五枚。

淵按﹕此五飲之一﹐乃實證也。用之得當﹐其效如神。

趙寒入肺底﹐咳喘而嘔﹐水飲停於心下也。腰脇痛而經停﹐肝腎已虛。擬開上﹑溫中﹑補下。

麻黃細辛淡漧薑五味子茯苓陳皮杏仁炙甘艸大熟地﹝海浮石拌﹞半夏沈香枇杷葉又痰飲咳嘔淸水﹐而致停經發熱﹐帶下淋漓﹐營陰虛而肝腎虧矣。脘中脹滿﹐大便偶利則脹覺松﹐仍是飲邪見癥。夫痰飲宜溫宜化﹐而陰虛宜補宜淸。所慮熱久停經﹐恐成幹血勞損。

半夏陳皮茯苓﹝細辛拌炒﹞生地﹝薑汁炒﹞漧薑﹝五味子同炒﹞沙苑子白芍當歸川芎款冬花淵按﹕經停發熱﹐未必卽屬虛證﹔惟帶下過多﹐營液虛矣。脘脹便通則松﹐乃肺脾气分不化也。

尢痰飲咳嗽﹐朝晨必吐淸水。本擬溫藥以化之﹐但時當酷暑﹐兼有臂痛﹐且以和胃化痰。

半夏陳皮茯苓款冬花蘇子杏仁萊菔子白芥子指迷茯苓丸。每朝服三錢﹐開水送下。

許寒咳交冬則發﹐兼以頸項彊急不舒。

大熟地﹝二兩﹐麻黃二錢煎汁浸一宿﹐炒松﹞川貝﹝一兩﹞黨參﹝一兩﹐元米炒﹞陳皮﹝一兩﹞茯苓﹝一兩﹐細辛二錢﹐煎汁浸一宿﹐曬烘﹞款冬花﹝一兩﹞制首烏﹝一兩﹞苡仁﹝一兩﹞五味子﹝五錢﹐漧薑二錢同炒﹞杏仁霜﹝六錢﹞歸身﹝一兩﹐酒炒﹞胡桃肉﹝一兩﹞

上藥共爲細末﹐煉蜜丸﹐每朝三錢﹐開水送下。

王脈弦遲﹐臍以上連胃脘脹痛﹐此有寒飲。《脈經》云﹕遲則爲寒。仲景云﹕口不渴而脈雙弦者﹐飲也。

香砂六君湯去艸﹐加炮姜﹑神曲﹑漧薑。

又當臍腹痛﹐痛則气塞胸中﹐气噯不得語﹐脈弦大而遲。此胃中陽气不足﹐而有寒飲也。當以溫藥通之。

照前方去神曲﹐加香附﹑川熟附。

呂陰虛挾痰飲爲病。痰飲內畱﹐故咳嗽背寒﹐心胸著冷則痛。陰虛﹐故內熱也。金水六君煎加減治之。

大熟地半夏陳皮沈香蛤殼款冬花蘇子杏仁沙參茯苓顧頭眩心悸﹐脈沈弦者﹐飲也。病發則嘔吐酸水﹐滿背气攻作痛﹐得噯則痛松﹐此濁陰之气上攻陽位。當以溫藥和之。

熟附子桂木半夏陳皮冬術川椒茯苓沈香彊中气不足﹐濕化爲痰﹐气逆不降﹐喘息不安﹐夜重於晝。脈象弦滑﹐滑主痰飲﹐痰飲屬陰﹐故病甚於夜也。擬降气化痰﹐兼扶中气。

半夏蘇子陳皮茯苓前胡旋復花神曲竹茹雪羹枇杷葉蓋夫邪之所湊﹐其气必虛﹐畱而不去﹐其病則實。畱飲久踞不去﹐亦由中气之虛。欲逐其飲﹐先補其中。丹溪云﹕補完胃气而後下之爲當。玆議先補中气一法。

六君子湯去甘艸﹐加漧薑。

又甘遂半夏湯﹐用甘遂五分。

又照前方用甘遂七分。

又照前方用甘遂一錢。

𨿽大便仍未瀉﹐而腹中已覺甚安﹐卽停。藥三日。

某春脈當弦而反微﹐是肝虛也。肝虛魂不藏﹐夜不得寐﹐晝日當寤而反寐﹐是胃虛也。胃爲兩陽合明之腑﹐胃虛則陽气失明﹐故晝日反寐。補肝之虛以藏魂﹐益胃之虛以補气。

生熟棗仁茯神新會白黨參半夏生熟穀芽秫米白芍炙甘艸淵按﹕此等方案在古人亦不可多得。

某水飲去後﹐中气大虛﹐胃液枯涸﹐難爲力矣。夫中气大虧﹐非建中不可﹐而胃陰枯涸﹐非養胃陰又不可﹐然則黃建中但補中气而不能養其胃陰﹐仍非計之善也。今擬十全大補陰陽气血雙調﹐加入麥﹑夏﹑蓯﹑附﹐卽十四味建中法﹐並建其脾中腎中之陰陽﹐或者其有濟乎﹗人參須黃大熟地﹝附子三分﹐煎汁炒﹞川芎茯苓半夏白芍﹝肉桂一分﹐煎汁炒﹞蓯蓉炙甘艸麥冬冬術﹝土炒﹞歸身金橘餅又肝虛無直補之法﹐補腎卽所以補肝﹔中虛有兼補之方﹐補火而更能生土。前投十四味建中﹐兩建其脾中腎中之陰陽。證旣大虛﹐藥宜加峻。虛能受補﹐便是生機。

人參須黨參黃炙甘艸大熟地﹝附子一分拌炒﹞肉桂麥冬歸身冬術枸杞子半夏茯苓棗仁山萸肉﹝酒炒﹞蓯蓉單痰飲久畱﹐咳喘不已。痰多粘膩﹐脾腎兩虧。脾虛則痰不化而食減﹐腎虛則陽气衰而水泛﹐以致腹滿足腫面浮﹐病成溢飲。《金匱》云﹕病溢飲者﹐當發其汗﹐小靑龍湯主之。然脈細陽衰﹐便難液涸﹐腎气久虛﹐何堪更投發泄耗陰傷陽之劑﹗擬進附子都气丸﹐裁去熟地者﹐以其痰多痞塞也。

淡蓯蓉枸杞子﹝靑鹽炒﹞茯苓澤瀉半夏五味子制附子牛膝炭胡桃肉孫風邪久戀肺中﹐寒飲停畱胃脘。風能化熱﹐咳久傷陰。積飲生痰﹐胃陽失布。肺之子﹐腎也。

胃之妻﹐脾也。肺傷腎亦虧﹐胃虛脾亦弱。脾弱故便泄﹐腎虧故左尺脈弦而大也。咳將一載﹐𨿽曾吐血﹐而時嘔淸水﹐其爲寒飲無疑。今從飲門例治。

大熟地﹝海浮石拌﹞麥冬﹝元米炒﹞生苡仁五味子陳皮焦六曲茯苓半夏漧薑紫石英細辛沈香吳喘咳多年﹐近加咳嗆﹐形消肉瘦﹐正陰大虧。𨿽有痰濁﹐法當補納。

大熟地黨參半夏陳皮牛膝款冬花麥冬茯苓紫石英五味子胡桃肉許痰飲流落心中﹐心痛徹背﹐大便漧燥﹐飲食哽嗌。腸胃液枯﹐法當溫潤。

淡蓯蓉麥冬茯苓桂木薤白頭枸杞子半夏陳皮栝蔞霜白蔻仁淵按﹕積飲久而傷胃﹐將成噎膈。桂﹑蔞﹑薤白治痰飲﹐亦可治噎膈。蓋二證皆上中焦陽微不化所致。

範寒痰畱於胃﹐則脘痛而吐淸水﹔入於肺﹐則咳嗽而多白沫。宜仿小靑龍法﹐辛溫開達上焦。

淡漧薑茯苓白芍細辛橘紅桂枝半夏五味子款冬花杏仁顧嗜酒多濕﹐濕蘊生痰。體質陰虛﹐煩勞傷气。去冬咳嗽﹐須微帶血﹐行動气升﹐至今不愈。

診脈虛小﹐恐加喘急。玆以金水六君煎加味。

大熟地半夏陳皮茯苓款冬花杏仁蛤殼五味子麥冬胡桃肉另﹕金水六君丸﹐每朝服三錢﹐淡鹽花湯送下。

金痰飲停胸﹐淸陽失曠﹐咳嗽眩悸﹐與苓桂術甘湯加味。

茯苓桂枝白術炙甘艸紫石英五味子陳皮半夏蛤殼胡桃肉方向有心痛嘔吐之病﹐得食則安﹐明系中虛而有痰飲伏畱於心下也。上年春季﹐頭痛寒熱﹐從此咳嗽喉有痰聲。當時設遇明眼﹐用小靑龍發汗散水﹐表邪與痰飲悉解﹐何至淹纏不愈耶﹗迨至酷暑﹐邪郁化熱﹐咳嗽帶臭﹐肺气受傷。交白露節﹐秋金得令﹐肺气淸肅而後漸愈。至冬陽气少藏﹐其咳復作。交春入夏﹐咳頻不已﹐病延一載有餘。診脈雙弦﹐形肉瘦削﹐口不漧渴﹐身不發熱﹐頭眩心悸﹐肝腎之陰已虛﹐脾胃之气亦弱﹐痰飲戀而未化﹐自淺及於深矣。昔賢謂外飲治脾肺﹐內飲治腎。今自外而至於內﹐從肺脾腎三經立法﹐前後綰照﹐以冀各得其所。

款冬花蘇子杏仁川貝茯苓陳皮半夏漧薑﹝五味子五粒﹐同炒﹞大熟地﹝海浮石拌炒﹞炙甘艸牛膝﹝鹽水炒﹞蛤殼馬兜鈴薑汁胡桃肉枇杷葉淵按﹕外飲治肺脾﹐非杏﹑貝等淸潤之藥可治﹐當求之於《金匱》。想病已棘手﹐方藥錯雜﹐有不得不然耳。

費痰飲伏於胸中﹐咳嗽喘促。其標在肺﹐其本在腎。此癥本虛未甚﹐標實有痰﹐法當兩顧。

大熟地茯苓蛤殼川貝牛膝半夏陳皮杏仁桑白皮枇杷葉郝仲景云﹕風捨於肺﹐其人則咳。又云﹕胸中有畱飲﹐背寒冷如掌大。此癥是也。

麻黃桑白皮象貝橘紅黃芩﹝薑汁炒﹞杏仁半夏生甘艸茯苓款冬花胡痰飲咳嗽﹐飽則安﹐饑則甚﹐乃胃虛也。

黃炙甘艸冬術陳皮白芍玉竹茯苓杏仁桔梗李胃有寒侵﹐肺有寒侵﹐兩寒相得飲邪停﹐咳而喘嘔爲痰飲。气亦宜平﹐痰亦宜平﹐病痰飲者藥宜溫﹐仲師方法細詳審。

二陳湯加老桂木﹑吳茱萸﹑川椒﹑苡仁﹑生薑。

羅漧咳陰虛痰火盛﹐丹溪方法主生津。此由脘痛兼痰飲﹐煙體須當溫化遵。

蓯蓉﹝養陰溫潤﹐鹹能下降﹞枸杞子﹝甘溫益血﹞制半夏﹝燥濕痰﹞茯苓﹝消金燥濕﹞陳皮﹝鹽水炒﹐理气﹞水紅花子﹝飲停腹痛﹞白螄螺殼﹝痰停脘痛﹞白蜜﹝潤燥調服﹞薑汁﹝豁痰衝服﹞

又煙體陰虛﹐兼夾痰飲。漧咳無痰﹐脘痛微悶。前方鹹降﹐兼以溫潤。咳𨿽稍緩﹐痰仍內蘊。唇燥舌膩﹐原方加味。

蓯蓉枸杞子旋復花半夏茯苓陳皮白螄螺殼海參﹝漂淡去砂﹞薑汁﹝衝入﹞地栗汁﹝衝入﹞

淵按﹕海參入煎劑﹐乃葉氏之作俑也。脘痛胸悶﹐明系痰飲﹐體𨿽陰虛﹐仍不相宜。

陳宗臺先生認此癥爲痰飲﹐卓識超羣﹐曷勝佩服。竊思痰飲久踞﹐中土必受其戕﹐而髒气互傷﹐窮究必歸於腎。腎爲五臟之根﹐土爲萬物之本。脾土弱則淸陽失曠﹐而气化無權﹔腎水虧則眞陽失藏﹐而源泉消涸。夫以痰飲之病﹐久臥不起於牀﹐加以寒熱神疲﹐其爲水土俱敗明矣。節屆春分﹐木旺陽升之候。木旺則土益弱﹐陽升則水益虧。淸明節後百花齊放﹐將柰之何﹖爲今之計﹐崇脾上而轉旋淸陽﹐以治其中﹔補腎水而蟄藏眞陽﹐以治其下。守過淸明﹐若得病情安穩﹐有減無增﹐或者其克濟乎﹗苓桂術甘合二陳﹐上午煎服。金匱腎气丸三錢﹐暮服。

胡寒飲伏畱於胃脘﹐淸陽失曠於心胸。脘中微痛﹐腰背牽掣覺酸﹐時吐淸水﹐與苓桂術甘湯淸胸中之陽气﹐理中湯理脾中之陽气﹐陽气復則胃脘之寒飲自化矣。

照二方加陳皮﹑砂仁﹑半夏。

又前方通胸中脾中之陽﹐此方兼通腎中之陽。陽气得通﹐三焦气機自暢﹐胃中寒飲自化矣。

照前方加淸和丸。

蕭腹滿﹐口舌漧燥。仲景云﹕腸間必有水气。渴欲飲水﹐水入卽吐﹐名曰水逆。食已卽吐﹐名曰格塞。今兼此三者﹐是寒飲水气伏畱於腸胃也。病已四五年﹐非一日可去。卽宗仲景法匯集而加減之。

防己赤苓川椒目澤瀉川連大腹皮桂木焦白術漧薑豬苓半夏白蔻仁孫水停心下則悸﹐气郁胸中則痛﹐痛甚則痞塞而吐白沫﹐得食則寬。此中虛夾痰飲爲患也。

六君子湯加川朴﹑漧薑﹑桂木﹑沈香。

楊心胸覺冷﹐經事數月一來﹐食入則腹中脹痛﹐寒痰气郁凝滯不通。當以辛溫宣暢﹐遵熟料五積意。

半夏桂枝茯苓蒼術白芍川芎川朴當歸身丹參炙甘艸陳皮枳殼髙良姜又苦辛溫通之劑﹐而能調經散痞﹐用之而效﹐益信古人言不妄發﹐法不虛立﹐在用者何如耳。

前方去良姜﹐加茺蔚子﹑砂仁。

胡陽微濁聚於胃﹐寒飲竊踞中宮。脘痛連脇﹐腹鳴漉漉。法當轉運中陽﹐以卻寒飲。

旋復花漧薑半夏茯苓澤瀉陳皮水紅花子白螄螺殼生薑又脘脇之痛𨿽除﹐脾胃之气大憊。面浮足腫﹐土衰水泛﹐脈細少神﹐慮其腹滿。急宜溫補中陽以消水濕﹐又當自知節愛爲上。

六君子湯去艸﹐加炮姜﹑熟附子﹑神曲。另金匱腎气丸朝暮各服一錢五分。

某腎中之元陽不足﹐膽中之火用不宣。痰飲伏畱於心下﹐故心胸如盆大一塊﹐常覺板痛﹐背亦常寒。三四年來每交子後則气喘﹐乃陽气當至而不至﹐痰飲阻遏﹐陽微陰勝故也。天明則陽气張﹐故喘平。至心悸咳嗽﹐易於驚恐﹐屬陰邪竊踞胸中爲病。其常若傷風之狀者﹐衛外之陽亦虛也。圖治之法﹐當祛寒飲而逐陰邪﹐斡旋陽气﹐如離照當空﹐陰邪盡掃。用仲景苓桂術甘湯﹐先通其胸中之陽气﹐再議。

茯苓﹝細辛一分﹐煎汁炒﹞冬術﹝附子二分﹐炒﹞黨參﹝薑汁炒﹞甘艸﹝麻黃一分炒﹞桂木半夏漧薑﹝五味子五粒﹐炒﹞補故紙﹝靑鹽炒﹞紫石英陳皮胡桃肉白螄螺殼﹝洗﹞

賈病已兩月﹐先嘔而後咳﹐多吐淸涎﹐口不渴﹐心胸痛而痞悶﹐此痰飲停於心下也。𨿽微有寒熱﹐並非外感風邪。當從胸痺痰飲門中求之。

半夏茯苓栝蔞皮橘紅杏仁生薑淵按﹕仲景治胸痺用蔞皮須同薤白﹐治痰飲須同桂枝﹐否則不效。蓋胸脘之陽不化﹐飲痺皆不去耳。

施背筋常冷﹐胸腹有塊﹐時吐酸水。此寒痰阻於胃而太陽之气不宣﹐溫之通之。

蘇梗桂枝陳皮茯苓半夏制附子川椒老生薑仁淵曰﹕《內經》無痰飲證﹐並無痰字。痰飲之病﹐始於仲景﹐詳於《金匱》。其論痰飲有四﹐曰痰飲﹐懸飲﹐支飲﹐溢飲。《千金》有五飲丸﹐治畱飲﹐痰飲﹐溢飲﹐流飲﹐飲。明﹟李時珍卽《金匱》四飲加伏飲爲五飲。古人以胸胃腸間有水飲內積﹐卽名曰飲。不必盡有咳嗽也。今人以咳嗽气逆﹐倚息不得臥﹐名之曰痰飲﹐乃《金匱》之支飲也。其餘或已更名﹐如脘痛吐酸﹐卽古之懸飲也。飲水不化﹐不得汗出﹐身體疼重浮腫﹐古之溢飲也。去古漸遠﹐其名遂更。夫五飲之生﹐總由肺脾陽虛﹐致水飲入胃不能布化通調﹐停蓄胃腸之間﹐遂生種種病情。射肺則咳﹐淩心則悸﹐犯肝則脇痛眩冒﹐入腎則喘逆﹐侮脾則脹滿痞悶﹐皆中上陽气不能布化之過也。然肺脾之陽𨿽虛﹐腎中之陽尙旺﹐其病猶可支持﹐故痰飲病有積延歲月而不死者。如此篇亦以咳嗽气逆爲痰飲﹐然卽以咳嗽气逆而論﹐其因多端﹐未必盡屬痰飲也。大抵痰飲咳嗽﹐其痰多沫﹐其气多逆﹐其脈多弦﹑多滑﹐其心多悸蕩﹐其頭多眩冒﹐其表畏寒﹐冬發夏愈﹐其口不渴﹐其舌苔多白﹐此痰飲咳嗽之狀也。治法﹐《金匱》要言不繁曰﹕須以溫藥和之。蓋無論何飲﹐化其中上焦之陽气爲先﹐而腎气丸一方﹐卽開後人內飲治腎之門。故後人有外飲治肺脾﹐內飲治肝腎之說。蓋飲邪久延﹐窮而傷腎﹐腎陽虛而腎气上奔﹐非溫納補攝不效。後賢之人參蛤蚧﹐黑錫丹﹐天眞丸等﹐都從腎气丸得來﹐爲溫納腎气之法。若得病之由﹐或冒冷雨﹐或臥而受涼﹐或過飲傷其肺脾﹐非一端耳。

卷之三

痰喘門

髙寒入肺底﹐久而化熱﹐同一痰喘﹐先後不同矣。初病在肺﹐久必及腎﹐虛實不同矣。補腎納气﹐淸金化痰﹐是目下治法。

大熟地﹝海浮石拌﹞麥冬川貝蛤殼五味子牛膝杏仁沙參地骨皮枇杷葉悉尼皮盧腎司納气﹐開竅於二陰。病發每因勞碌之餘﹐先頻轉矢气﹐而後气升上逆﹐短促如喘﹐飲食二便如常。其病在少陰之樞﹐宜補而納之。

六味地黃合生脈散﹐加靑鉛。

陸喘哮十二年﹐三瘧一載。瘧止復來﹐喘發愈勤。中虛痰飲不化﹐𨿽痰中帶血﹐而不可以作熱治也。擬六君子加杏仁﹑旋復﹑姜桂方法。

六君子湯加杏仁﹑旋復花﹑桂枝﹝細辛同炒﹞﹑漧薑﹝五味子同打炒﹞。

淵按﹕痰中見血﹐仍用姜﹑桂﹐非老手不辧。

馮年逾七旬﹐伏暑挾濕﹐濕能生熱。病起微寒微熱﹐咳嗽痰稠﹐曾經吐血。今血𨿽止而咳仍然﹐脈澀而數﹐舌苔灰白而渴﹐乃濕熱痰濁戀於肺胃。病將匝月﹐元气大傷。脾胃不醒﹐谷食少進。初起大便堅﹐今則軟而帶溏矣。

病在肺脾胃三經﹐治在化痰﹑降气﹑和中。

甜杏仁茯苓款冬花蛤殼沙參紫菀川貝母苡仁陳皮雪羹另﹕用人參﹑珠子﹑血珀﹑沈香﹑礞石﹐研細末﹐勻和一處﹐再研極細。分四服﹐日一服。

又夫咳嗽痰喘之病﹐淺則在肺胃﹐深則屬肝腎。凡用方之法﹐由淺而深。按脈察色﹐知其虛中挾實。

實者﹐痰濁也﹐故先以化痰﹑降气﹑和中爲法。兩劑﹐咳嗽稍平﹐惟气之喘而短者有出多納少之意﹐則其本虛矣。左脈細微﹐肝腎之虛大著。𨿽舌苔黃濁不化﹐亦當以攝納爲要。

且額上汗冷﹐胃泛不納﹐將有虛脫之慮。

人參﹝一錢五分﹞五味子﹝八分﹞麥冬﹝錢半﹐元米炒﹞山萸肉﹝二錢﹞澤瀉﹝一錢﹞大熟地﹝六錢﹐附子三分煎汁﹐浸片時﹐炒成炭﹞懷山藥﹝五錢﹐炒﹞

茯苓﹝二錢﹞紫石英﹝三錢﹞懷牛膝﹝三錢﹞紫衣胡桃肉﹝不去皮﹐二个﹞

另﹕用好肉桂﹝三分﹞﹐上沈香﹝三分﹐﹞坎二條。

上三味﹐各研末﹐和一處﹐再研細﹐分作二服。今晚一服﹐燕窩湯調下。明日再進一服。若得額汗收斂﹐左脈稍起﹐猶有生機可理。若不應手﹐難爲力矣。

杜咳嗽有年﹐每遇勞碌感寒卽發。並無痰涎﹐此屬气喘。據述病起受寒﹐早用麥冬淸滋之藥﹐遂至邪戀於肺﹐曾服麻黃開達見效。然病根日久﹐肺气日虛。虛而不治﹐累及子母。今三焦並治﹐乃肺脾腎三髒兼顧也。

杜蘇子淡漧薑﹝五味子合搗﹞甜杏仁橘紅半夏款冬花炙甘艸早服附桂八味丸一錢﹐金水六君丸三錢﹐開水送。

又久咳﹐肺脾腎交虛﹐前用溫納相安。今交夏令﹐腎气丸中桂﹑附嫌剛﹐攺用都气丸可也。

都气丸三錢﹐朝服。金水六君丸三錢﹐晚服。俱鹽湯下。

又肺爲貯痰之器﹐腎爲納气之根。腎虛不納﹐則气逆而生喘﹔肺虛失降﹐則痰貯而作喘。前方辛通肺气。補攝腎气﹐服下稍安﹐而病莫能除。良以多年宿恙﹐根深蒂固。然按方書內飲治腎﹐外飲治肺﹐不越開上塡下之意。

法半夏茯苓橘紅杏仁霜款冬花漧薑白芍五味子炙甘艸上藥爲末﹐用麻黃三錢﹐白果肉三十粒﹐枇杷葉二十片﹐煎濃汁﹐泛丸。每服一錢﹐朝晚並進﹐與都气丸同。

王髙年烘火﹐誤燒被絮﹐遭驚受寒﹐煙燻入肺﹐陡然喘逆﹐痰嘶﹐神糊﹐面浮。防其厥脫。

旋復花前胡杏仁川貝代赭石茯神蘇子沈香桑白皮款冬花竹油﹝衝﹞薑汁﹝衝﹞

淵按﹕此火邪傷肺而喘也。與尋常痰喘不同﹐故不用溫納。

徐喘哮气急﹐原由寒入肺兪﹐痰凝胃絡而起。久發不已﹐肺虛必及於腎﹐胃虛必累於脾。脾爲生痰之源﹐肺爲貯痰之器。痰戀不化﹐气機阻滯﹐一觸風寒﹐喘卽舉發。治之之法﹐在上治肺胃﹐在下治脾腎﹐發時治上﹐平時治下﹐此一定章程。若欲除根﹐必須頻年累月﹐服藥不斷﹐倘一暴十寒﹐終無濟於事也。此非虛語﹐愼勿艸艸。

發時服方﹕款冬花桑皮紫菀蘇子沈香茯苓杏仁橘紅半夏淡芩平時服方﹕熟地五味子陳皮苡仁胡桃肉紫石英﹝﹞半夏蛤殼杜仲茯苓又喘哮頻發﹐脈形細數﹐身常惡寒。下焦陰虛﹐中焦痰盛﹐上焦肺弱。肺弱故畏寒﹐陰虛故脈數。喘之頻發﹐痰之盛也。有所感觸﹐則病發焉。病有三層﹐治有三法。層層護衛﹐法法兼到。終年常服﹐庶幾見效﹐否恐無益也。

發時服方﹕桂枝﹝生曬漧﹞款冬花﹝蜜炙﹞橘紅﹝鹽水炒﹞杏仁霜萊菔子桑皮﹝蜜炙﹞

共研末﹐用枇杷葉十片﹐去毛﹐煎湯﹐再用竹油半茶杯﹐薑汁一酒杯﹐相和一處﹐將上藥末泛丸。發喘時﹐每至臥時服此丸二錢﹐苡仁﹑橘紅湯送下。

平時服方﹕大熟地﹝砂仁拌﹞丹皮﹝鹽水炒﹞茯苓牛膝﹝鹽水炒﹞澤瀉﹝鹽水炒﹞肉桂山萸肉﹝酒炒﹞懷山藥﹝炒﹞五味子﹝鹽水炒﹞磁石上藥爲末﹐用煉白蜜搗和﹐撚作小丸﹐丸須光亮。俟﹝半幹﹞﹐再用制半夏﹝三兩﹞﹐陳皮﹝二兩﹞﹐炙甘艸﹝一兩﹞﹐研極細末﹐泛爲衣。每朝服﹝二錢﹞。發時亦可服。

葉喘之標在肺﹐喘之本在腎。脈遲者﹐寒也。舌白者﹐痰也。以金水六君煎加味。

大熟地﹝蛤粉炒﹞半夏陳皮茯苓杜仲款冬花桂枝紫菀杏仁五味子胡桃肉又喘發已平﹐咳嗽不止﹐吐出濃痰﹐今宜降气化痰。

蘇子旋復花當歸款冬花桑白皮橘紅半夏茯苓杏仁金痰气聲嘶﹐面仰項折﹐久而不已﹐防有雞胸﹑龜背之變。蓋肺气上而不下﹐痰涎升而不降﹐上盛則下虛﹐故病象若此。宜淸肺以降逆﹐化痰而理气。

生石膏紫石英半夏茯苓橘紅石決明川貝母蛤殼紫菀杏仁竹油薑汁另﹕不蛀皂莢三枚﹐去皮弦子﹐煎濃湯一飯碗﹐用大棗三十枚﹐將湯煮爛﹐曬漧﹐將汁再浸﹐再曬漧。每日食棗五六枚。

某汗出不休﹐气短而喘﹐是气血陰陽並弱也。足常冷爲陽虛﹐手心熱爲陰虛。營不安則汗出﹐气不納則喘乏。法當兼顧。

大熟地﹝附子三分﹐拌炒﹞黃﹝防風一錢﹐拌炒﹞歸身白芍五味子紫石英茯苓黨參冬術浮麥紅棗淵按﹕此勞損虛喘也。金受火刑﹐經所謂耐冬不耐夏。夏令見之﹐都屬不治。黃爲汗多而設﹐若喘而無汗﹐卽不相宜。

又汗出減半﹐气尙短喘。今當大劑滋陰﹐再參重以鎭怯。

人參固本丸龜膠磁石紫石英白芍五味子胡桃肉又周身之汗已收﹐頭汗之多未斂。气喘較前覺重﹐交午愈甚。掌心覺熱﹐脈形細數﹐飲食減少。陰津大虧﹐肺气傷戕。玆當炎暑﹐水衰火旺﹐金受其灼。咳嗽痰黃﹐漸延損癥。擬淸金麗水﹐冀其應手爲妙。

沙參麥冬大生地龜板川貝母五味子知母西洋參川黃柏仁淵曰﹕痰喘之因不一﹐須分虛實兩途。實者因風寒痰火﹐大都病在肺胃﹐從外感而來﹐或寒熱無汗﹐或不熱有汗﹐咳嗽痰濃﹐便溺短赤﹐舌苔濃﹐脈數浮滑不空﹐乃風溫痰熱壅於肺胃不得降化也。宜宣通肺絡﹐淸降胃气。有汗葶﹑杏﹑橘﹑貝﹑芩﹑翹﹑石膏等劑﹐無汗麻杏甘石﹑桑﹑貝﹑橘﹑桔之類。若形寒表熱不揚﹐咳窒不爽﹐脈浮而緊﹐乃風寒閉其肺絡﹐元府不宣﹐肺气不利﹐不得肅降也。宜麻﹑杏﹑蘇﹑桔或防風通聖等開其腠理。虛者乃平素肺腎內虛﹐肅降攝納無權﹐脾胃气弱﹐不克化飲食精微﹐卽痰飲之類。痰畱肺系胃絡﹐一觸外邪﹐肺胃卽失順降﹐腎气卽爲奔逆﹐喉間吼有聲﹐倚幾布息﹐甚至自汗淋漓﹐無表熱外感見證﹐脈浮滑空豁﹐或形瘦浮腫﹐種種虛像﹐宜溫納鎭攝。又有半虛半實之證﹐如素有痰飲﹐感寒遇勞卽發﹐咳嗽痰沫﹐喘逆倚息。仿痰飲例治之﹐若久病全屬虛證。更有無痰而喘﹐火迫而喘﹐糖哮鹽哮而喘﹐俱傷其肺气使然。

當求其因。古人謂實喘治肺﹐虛喘治腎﹐確有見地﹐然不可執一。實喘治肺﹐須兼治胃﹔虛喘治腎﹐宜兼治肺。如腎气丸﹑黑錫丹治腎﹐人參蛤蚧湯治肺﹐人參胡桃湯肺腎兼治也。大抵痰多﹐脈空弦者﹐以腎爲主。痰少﹐脈虛不甚大者﹐以肺爲主。痰稀多沫者﹐宜溫納﹐痰少色黃濃者﹐宜平降。一則腎陽虛﹐一則腎陰虛而肺有火也。夫熟地最能消虛痰﹐以其能塡補腎气而化無形之痰也。勿嫌膩膈而畏之。

卷之四

咳嗽門

卜心咳之狀﹐咳則心痛﹐喉仲介介如梗狀﹐甚則咽腫喉痺。蓋因風溫襲肺﹐引動心包之火上逆﹐故治法仍宜宣散肺經風邪﹐參入寧心緩火之品。仲景方法﹐略示其端﹐但語焉而未詳﹐後人未細審耳。

前胡杏仁象貝桔梗射幹遠志﹝甘艸湯制﹞麥冬沙參小麥一兩煎湯代水。﹝微妙在此一味。﹞

淵按﹕非深入仲景堂奧不能道。用宣散肺金風溫之方﹐加小麥一兩﹐淸心熱﹐卽補心虛﹐何等靈敏。

胡咳嗽嘔吐﹐痰濃頭痛﹐風熱上蘊﹐肺胃失降。

前胡杏仁蘇子橘紅款冬花桑白皮防風桑葉冬瓜子丁形寒飲冷則傷肺﹐兩寒相感﹐中外皆傷﹐故气逆而爲咳嗽。自秋冬歷春夏﹐每每夜甚﹐气升不得臥。

近來吐血數口﹐是伏寒化熱﹐而陽絡受傷矣。祛其伏寒﹐退其伏熱﹐必兼降气化痰。

紫菀杏仁款冬花橘紅川貝茯苓桂枝淡黃芩桔梗半夏桑白皮枇杷葉胡肺有風邪則咳﹐胃有濕痰則滿。腎虛則腰痛﹐肝虛則目花。旣不可徒散﹐亦未可徒補﹐擬兩顧法。

蘇子降气湯去桂枝﹐加茯苓﹑玉竹﹑豆衣﹑桑葉﹑胡桃肉﹑枇杷葉。

某素有寒嗽﹐時發時止。上年歲底發時﹐寒熱六七日方止。至春初﹐喉痛三日﹐聲音遂啞﹐而咳嗽作。總因風溫襲於肺部。宜宣邪降气﹐冀免喘急。

旋復花荊芥杏仁款冬花前胡蘇子枳殼川貝川芎桔梗蛤殼枇杷葉許寒嗽交冬則發﹐兼患頸項彊急。

大熟地﹝六錢﹐麻黃一錢煎汁浸﹐炒松﹞茯苓﹝三錢﹐細辛五分煎汁浸﹐炒﹞

胡桃肉﹝四錢﹞五味子﹝八分﹐淡姜一錢同炒﹞陳皮﹝二錢﹐鹽水炒﹞半夏﹝錢半﹐炒﹞川貝﹝三錢﹞款冬花﹝三錢﹞苡仁﹝四錢﹞杏仁霜﹝三錢﹞歸身﹝三錢﹐酒炒﹞黨參﹝三錢﹐元米炒﹞

上藥爲末﹐煉蜜爲丸。每晨開水送下三錢。

淵按﹕久嗽宜此方。若頸項彊急﹐未免有外風襲三陽經也﹐何不以湯劑兼治之。

僧咳嗽七八年﹐咳甚必汗出。近半年以來痰中見血兩次﹐肺气腎陰虧損矣。慮加內熱﹐延成勞怯。

大熟地歸身蛤殼北沙參麥冬川貝甜杏仁蘇子桑白皮炙甘艸枇杷葉又久嗽肺腎交虛﹐猶幸胃气尙旺。法以金水同治﹐冀精气漸生。

大熟地歸身炙甘艸潞黨參桂枝款冬花炮姜麥冬半夏阿膠蛤殼此方炙甘艸合麥門冬湯。病由寒伏肺底﹐致成咳嗽﹐日久傷及精气﹐故於滋補中兼化痰。

又久嗽汗出﹐諸藥不效。用寧肺散。

粟殼﹝一兩六錢﹐醋炒﹞炙烏梅肉﹝四錢﹞

共研末﹐每服三錢﹐下午開水調服。朝服金水六君子丸四錢﹐開水送下。

張十年前三瘧之後﹐盜汗常出﹐陰津大傷。去秋咳嗽气升﹐痰中帶血。至今行動气喘﹐內熱多汗﹐食少無力﹐脈虛細數﹐勞損根深。

四君子湯加五味子﹑熟地﹑焦六曲﹑粟殼﹑紫石英﹑熟附子﹑黃﹑白芍﹑麥冬。

又肺主出气﹐腎主納气。腎虛不能納气﹐气反上逆而喘。

痰飲畱中﹐加以汗出陽虛﹐咳血陰虛﹐內熱食少﹐肺腎虛勞之候。

四君子湯加麥冬﹑紫石英﹑熟附子﹑丹皮﹑大熟地﹑半夏﹑白芍﹑沈香﹑五味子﹑粟殼﹑烏梅。

淵按﹕奪血毋汗﹐奪汗毋血。血﹐陰也﹔汗﹐亦陰也。何以言陰虛陽虛﹖蓋汗出爲陽气失衛﹐咳血爲陰火所迫﹐故有陰陽之分。

又盜汗气喘﹐咳嗽脈細。精气兩虛﹐捨補攝肺腎之外﹐更將何法以治﹗景嶽雲﹕大虛之癥卽微補尙難見效﹐而況於不補乎﹖前方加歸身﹑牡蠣﹑龍骨﹑黃。

姚咳嗽將及一年﹐陰陽之气各造其偏。陽虛則外寒﹐陰虛生內熱。夏令濕熱用事﹐邇日寒暄不調﹐脾胃傷戕﹐恐致成勞﹐毋忽﹗沙參茯苓五味子麥冬黃川貝苡仁沙苑子玉竹枇杷葉又脈數未退﹐陰虛未復。咳嗽不止﹐肺气日虛。夏暑將臨﹐病尙未穩﹐仍宜小心安養爲要。

大生地生洋參麥冬川貝玉竹五味子黃沙參茯苓枇杷露唐七旬有六之年﹐面色紅潤﹐脈形堅搏﹐外似有餘﹐裏實不足。屢患咳嗽﹐嬌髒暗傷。本月初旬微感風溫﹐咳嗽又作。舌苔薄白﹐底有裂紋﹐飲食略減。風溫久戀﹐劫胃津﹐灼肺陰。不可再投辛散﹐當以甘潤生津。

花粉沙參玉竹麥冬苡仁杏仁川貝桑葉李咳嗽喉癢﹐痰或稀或濃﹐濃則鮏臭。脈象右弦而滑﹐左弦小數。肝經有郁勃之熱﹐肺家有膠粘之痰。

此痰爲火郁而臭﹐並非肺癰可比。當以平肝開郁﹐參淸金化痰。

沙參橘紅蘇子杏仁石決明川貝茯苓丹皮蛤殼枇杷葉陳海蜇﹝漂淡﹞地栗許咳嗽面白爲金傷﹐脈數而洪屬虛火﹐是脈克色而火勝金也。夏至一陰生﹐正屬火令﹐爲剝極則復之際。倘若剝而不復﹐頗有火灼金銷之慮。

黨參黃炙甘艸茯苓懷山藥麥冬沙參五味子紫菀陳皮此生脈散合六君子湯加紫菀。夫四君去術加黃﹑山藥﹑陳皮﹐亦名六君﹐在《醫方集解》中。

王暑風從背兪而內薄於肺﹐濕熱從胃脈而上注於肺﹐外內合邪﹐其气並於胸中﹐气不得通﹐因而上逆﹐气升作咳。舌苔薄白﹐口膩不渴﹐治屬飲家。

半夏陳皮枳殼馬兜鈴杏仁射幹通艸冬瓜子枇杷葉淵按﹕宜佐開泄暑風之藥一二味﹐如香薷﹑蘇梗之類。

闕體弱素虧﹐頻年屢患咳嗽。今春產後悲傷﹐咳嗽復作﹐背寒內熱﹐气逆痰多﹐脈虛數﹐大便溏。延今百日﹐病成蓐勞。按產後血捨空虛﹐八脈之气先傷於下﹐加以悲哀傷肺﹐咳嗽震動﹐衝脈之气上逆。經云﹕衝脈爲病﹐逆气裏急。陽維爲病苦寒熱。頻進疏風淸熱﹐脾胃再傷﹐以致腹痛便溏﹐食減無味﹐斯皆見咳治咳之獘。越人謂上損及脾﹐下損過胃﹐俱屬難治。姑擬通補奇經﹐鎭攝衝脈﹐復入扶脾理肺。未能免俗﹐聊復爾爾。

大熟地﹝砂仁炒炭﹞當歸﹝小茴三分拌炒﹞紫石英白芍﹝桂枝三分拌炒﹞白茯苓川貝牛膝﹝鹽水炒﹞

張稚齡形瘦色黃﹐痰多食少﹐晝日微咳﹐夜寐則喉中吼有聲。病已半載﹐性畏服藥。此脾虛濕熱蒸痰阻肺也。商用藥棗法。

人參炙甘艸冬術茯苓制川朴蒼術宋半夏陳皮川貝榧子上藥各研末﹐和一處。用好大棗一百枚﹐去核﹐將藥末納入棗中﹐以綫紮好。每棗一枚大約納藥二分爲準。再用甜葶藶一兩﹐河水兩大碗﹐用棗煮﹐候棗軟熟﹐不可太爛﹐取出﹐曬漧。

候饑時﹐將棗細嚼一枚。一日可用五﹑六枚。余棗湯去葶藶﹐將湯煎濃至一茶杯﹐分三次先溫服。

此平胃﹑六君子湯加川貝﹑榧子也。制法極好。治脾虛濕熱蒸痰阻肺﹐喉中痰多者﹐從葛可久白鳳膏化出﹐頗有巧意。服之遂愈。

淵按﹕心思巧妙﹐觸發後學不少。

畢勞心苦志﹐耗損營陰。陰虛生內熱﹐熱勝則風動﹐由是心悸少寐﹐頭眩咳嗽﹐晡熱朝涼﹐種種病情﹐相因而至。前議甘涼生津﹐微苦泄熱﹐服後熱減咳稀﹐原得小效。而或謂外感﹐攺投辛散﹐雜入消導苦寒﹐以致咳頻汗多。猶云邪未盡達﹐再欲發汗。大言不慚﹐豈非癡人說夢耶﹗余今仍用甘涼﹐竊恐見此方者﹐又訾議於後也。呵呵﹗沙參玉竹麥冬地骨皮茯苓川貝豆衣茯神鐘乳石悉尼肉紅棗奚風邪襲肺﹐肺气失宣。一月以來咳嗽﹐上引頭痛﹐乃振動肝膽之陽也。幸胃旺能食﹐邪未延及於中。第久戀於肺者﹐勢必漸化爲熱。乃咳而喉痛﹑音啞﹐肺陰爲熱耗矣。宣風散熱﹐潤肺化痰﹐是其治法。然非數劑所能治。蓋風入肺系﹐祛之亦不易也。

牛蒡子馬兜鈴川貝桔梗杏仁生甘艸海浮石蛤殼阿膠桑葉枇杷葉另﹕蛤粉一兩﹐靑黛二錢﹐蟬蛻七分﹐共三味﹐研爲細末。分七服﹐藥汁調下﹐每日一服。

肺陰已傷﹐引動肝陽﹐咳作頭痛﹐靑蛤散頗合。皂莢子不可用﹐恐劫液也。

戴五臟皆有咳﹐總不離乎肺。肺爲嬌髒﹐不耐邪侵﹐感寒則咳﹐受熱則咳﹐初起微有寒熱﹐必夾表邪。邪戀肺虛﹐脈形空大。前方降气化痰﹐保肺滌飲﹐俱無少效。據云得汗則身體輕快﹐想由肺气𨿽虛﹐畱邪未盡。補虛而兼化邪﹐亦一法也。用錢氏法。

牛蒡子﹝元米炒﹞馬兜鈴杏仁阿膠﹝蛤粉炒﹞蘇子桑白皮款冬花炙甘艸茯苓桑葉枇杷葉沈脈虛軟而似數﹐內傷虛弱奚疑﹗夫邪之所湊﹐其气必虛。虛處受邪﹐其病則實。咳嗽𨿽由外感﹐而實則因於气虛。以爲風寒固不可﹐以爲虛損未必可。玉竹飲子主之。

玉竹杏仁蘇子桑白皮款冬花旋復花沙參﹝元米炒﹞象貝橘紅枇杷葉岑煩勞疲極則傷肝﹐肝傷則气逆而上迫﹐爲脇痛﹐爲咳嗽。

秦氏所謂先脇痛而後咳者﹐肝傷肺也。治法不在肺而在於肝。夏令將臨﹐恐有失血之虞。

旋復花桃仁炭杏仁川貝蘇子冬瓜子黑山梔丹皮郁金苡仁枇杷露祝咳嗽夜重﹐風寒傷於肺﹐勞碌傷於腎。腎气上逆﹐故重咳於夜也。

前胡杏仁象貝橘紅半夏旋復花紫菀茯苓沈香沙苑子淵按﹕治風寒則可矣﹐治腎虛則未也。

某咳嗽白痰味鹹﹐是腎虛水泛爲痰也。小便黃﹐陰虛內熱。

初起𨿽有風寒﹐日久亦從熱化﹐而元气漸虛矣。今從肺腎圖治。

沙參玉竹橘紅甜杏仁茯苓川貝紫菀蛤殼金狗脊十大功勞平病起傷風咳嗽﹐邪畱肺系。久咳傷陰﹐火起於腎﹐上衝於心﹐心中熱癢則咳甚而膚熱﹐迨火降則熱亦退而稍平。其所以發熱者﹐由於陰虛也。惟胃納甚少﹐滋陰之藥不宜過﹐當以金土水三髒皆調。立夏在前﹐冀其熱減爲妙。

大生地﹝蛤粉拌搗﹞阿膠﹝米粉拌炒﹞懷山藥炙甘艸川貝五味子茯苓牛蒡子丹皮﹝炒焦﹞橘紅紫菀枇杷葉仁淵曰﹕咳嗽一證﹐最爲難治。外感固不可擅用淸滋﹐卽內傷之咳﹐亦未可擅用冬﹑地﹐須察其病因在何臟腑而施治。療久咳必先顧其胃气﹐未有胃不順而咳可愈者。經謂﹕十二經皆有咳﹐非獨肺也。皮毛者﹐肺之合也。皮毛先受邪气﹐邪气以從其合也。其寒飲食入胃﹐則肺寒。肺寒則內外合邪﹐因而客之﹐則爲肺咳。此言外感之咳﹐從感寒飲寒而起﹐邪由皮毛而內合於肺﹐或散或溫或涼﹐從肺主治。其飲熱受熱者﹐亦可隅反。若內傷之咳﹐則五臟十二經皆有﹐斷不可專治其肺。

蓋咳在肺﹐所以致咳不在肺。五臟六腑苟有一气之逆﹐觸動肺气﹐卽能作咳。醫經旨「聚於胃﹑關於肺」二語﹐深得咳嗽要言。夫胃有五竅﹐如閭裏門戶。水谷入胃﹐渣滓由下脘傳小腸﹐水液卽從旁竅而出﹐傳布三焦﹐由中焦蒸化﹐至上焦爲津液﹐滲下焦爲便溺。今臟腑之气失順﹐逆擊於肺作咳﹐胃竅之水飲不能盡化津液﹐聚於上脘而爲痰涎﹐寒則痰稀﹐熱則痰濃。前人論脾乃生痰之源﹐肺爲貯痰之器。今讀西國醫書﹐謂咳痰不從肺出﹐卽從胃脘而來。證以經文「聚於胃﹑關於肺」二語﹐始知前人所論非是。按前賢論咳嗽者甚多﹐至「聚於胃」三字﹐從未論及﹐豈《內經》此言漫無著落耶﹖今得西醫剖視之書﹐益見《內經》之精。至何髒何腑之逆﹐虛實之辧﹐當詳參脈證。經文於此尢爲精細﹐不難按證用藥。

玆集外感內傷爲一編﹐讀者宜細繹之﹐勿混治也。

卷之四

疝气門

某先天不足﹐腎气虛寒﹐膀胱失化﹐腎囊脹大﹐疝气上攻﹐嘔吐不止。防其發厥。

肉桂金鈴子烏藥巴戟肉胡蘆巴半夏吳茱萸澤瀉小茴香荔枝核又末藥方﹕棉子肉﹝四兩﹐炒﹞小茴香﹝二兩﹐鹽水炒﹞糯米﹝半升﹐炒黃﹞

共研末﹐砂糖調服。

淵按﹕水盛淩土之象﹐須崇土禦水爲主。

曾嗜酒之人多濕﹐濕注下焦而成疝﹐腫脹久而不已﹐慮其變釀囊癰﹑濕漏等疾﹐是屬淹纏。

萆橘核桃仁茯苓焦白術海藻﹝洗淸﹞昆布﹝洗淸﹞澤瀉延胡索川黃柏川楝子﹝炒打﹞通艸附丸方﹕金鈴子﹝一兩﹐炒打﹞萆﹝一兩﹐炒﹞茯苓﹝一兩﹐烘﹞澤瀉﹝一兩﹐炒﹞防己﹝一兩﹞焦山梔﹝一兩﹞白術﹝八錢﹐炒﹞黑白醜﹝各二錢﹐炒﹞黃柏﹝五錢﹐炒﹞川連﹝三錢﹐吳萸二錢煎汁﹐炒﹞苡仁﹝一兩﹐炒﹞茅術﹝八錢﹐米泔水浸﹞

昆布﹝一兩﹐洗淡﹐炒﹞橘核﹝一兩﹐炒﹐打﹞海藻﹝五錢﹐洗淡﹐炒﹞

上藥共研細末﹐用老絲瓜筋三兩﹐砂仁三錢﹐通艸三錢﹐煎湯泛丸。每朝三錢﹐開水送下。

秦濕熱素盛﹐下注小腸厥陰之絡﹐囊腫﹐胯筋脹痛﹐小有寒熱已經匝月。擬泄肝絡﹐兼通小腸。

金鈴子散加柴胡﹑靑皮﹑穿山甲﹑全蠍﹑龍膽艸﹑枳殼﹑山楂肉﹑黑山梔﹑沈香﹑吳茱萸﹑橘核。

又疝本屬寒﹐久則化熱。其熱爲標﹐其寒爲本。當標本兼治。

金鈴子散加木香﹑烏藥﹑吳茱萸﹑橘核﹑小茴香﹑車前子﹑川黃柏﹑枸杞子﹑胡蘆巴。

吳子和論七疝﹐都隸於肝。近因遠行勞倦﹐奔走傷筋﹐元气下陷﹐其疝益大。蓋筋者﹐肝之合也。睪丸者﹐筋之所聚也。大凡治疝不越辛溫苦泄﹐然勞碌气陷者﹐苦泄則气益陷。今先舉其陷下之气﹐稍佐辛溫﹐是亦標本兼治之法。

補中益气湯加茯苓﹑茴香﹑延胡﹑全蠍﹑木香。

又丸方﹕黨參白術茯苓吳茱萸烏藥木香小茴香當歸枸杞子川楝子淡蓯蓉上藥研末﹐用荔枝半斤﹐去殼煮爛﹐取肉搗爛﹐另將核炙脆﹐研末﹐連前藥末共搗成丸。朝暮用鹽花湯送下三錢。

周中气不足﹐濕熱下注厥陰之絡﹐胯凹腎囊之間﹐每逢勞碌必發疝气攻痛﹐兼有寒熱。前用搜絡方法﹐未獲效驗。今用補中益气湯加搜絡淸裏之藥。

補中益气湯去黃﹑炙艸﹐加黃柏﹑茴香﹑全蠍﹑吳茱萸﹑黑山梔﹑川楝子﹑橘核﹑絲瓜絡。

又藥酒方﹕枸杞子沙苑子茴香仙茅川楝子熟地菟絲子吳茱萸杜仲巴戟肉黨參燒酒十斤浸﹐夏五冬十日飲﹐勿醉。

王肝經久有濕熱﹐伏於下焦經絡之中。疝气交春而發﹐夏甚秋衰﹐至冬而平。發時每有寒熱﹐是屬濕火無疑﹐斷非寒疝可比。去冬迄今患瘧﹐兼以咳嗽﹐舌底紅裂而苔黃﹐此瘧邪濕熱傷陰之象。法以養陰化痰﹑和胃泄肝爲治。

制首烏鱉甲陳皮杏仁桃仁川楝子靑皮延胡川貝沙參紅棗生薑仁淵曰﹕古人謂七疝都隸於肝﹐以少腹前陰皆厥陰經脈部位故也。濕熱寒邪襲郁厥少而成疝﹐此言誠是。

然余謂病標在肝﹐病本在脾腎。蓋厥陰風木﹐寄體在土﹐滋灌賴水。苟日暄雨潤燥濕得宜﹐欣欣向榮﹐何疝之有﹖惟水寒土濕﹐木失其榮﹐藏捨空而經絡虛﹐始寒濕﹑熱濕之邪乘虛襲入﹔邪郁不化﹐木不條達﹐愈郁愈橫﹐於是將軍之性猝發難遏﹐其气不得升達﹐橫塞本位經脈之間而作疝也。所以不涉他部者﹐他髒尙不虛耳。衝心則死﹐亦以心陽大虛﹐寒邪得以直犯君主耳。

气體實而標邪盛者﹐其治尙易﹔惟積年累月﹐邪𨿽不重﹐而髒眞大虛﹐一切苦寒辛通之藥﹐未可徑施﹐施亦未必效驗﹐最爲難療。若治疝都用辛通溫散入方者﹐不獨散其寒﹐亦所以通其气耳。

通則不痛﹐痛則不通﹐是之謂乎﹗

卷之四

遺精淋濁門

嚴淋濁三年不止﹐腎虛濕熱不化。陰頭碎癢﹐筋骨微疼。六味補腎﹐能化濕熱。耐心久服﹐莫計效遲。

大生地懷山藥茯苓山萸肉五味子麥冬益智仁丹皮澤瀉湘蓮肉須精濁連年不斷﹐兼有血塊淋漓。肝腎大虛﹐八脈無以固攝﹐濕熱混亂不淸。舌苔白膩。法當脾腎雙補﹐固攝下焦。

懷山藥茯苓菟絲子阿膠﹝赤石脂炒﹞血餘炭五味子杜仲沙苑子金櫻子蓮須旱蓮艸淵按﹕肝腎八脈之虛﹐由濕濁混淆﹐精血頻下。若不先淸濕熱以寧相火﹐徒事補腎固精﹐所謂不淸其源而欲塞其流﹐能乎否乎﹖顧遺精無夢爲腎虛﹐咳嗽寒熱乃風邪﹐腹脹納少兼肝气。

此三者當先何治﹖曰﹕咳嗽盜汗出﹐不宜治肺﹔肝气橫﹐不宜伐肝﹔然則治其腎乎﹖六味丸去澤瀉﹐加陳皮﹑白芍﹑沈香﹑牡蠣﹑芡實﹑湘蓮肉。

又遺精屬腎﹐不寐屬心。心火刑金則咳﹐心陽下陷則遺。陰虛則盜汗﹐肝虛則結瘕。法當交濟坎離。

大生地遠志芡實茯苓白芍黨參龍齒棗仁懷山藥龜板六神曲麥冬牡蠣五味子丹皮建蓮肉丁水竅精竅﹐異路同門﹐二竅不並開。水竅開則濕熱常泄﹐相火常寧﹐精竅常閉。若水竅爲敗精瘀濁阻塞不通﹐則濕熱不泄。病已二載﹐頗服滋補﹐使濕熱敗濁漫無出路﹐致下焦濁气上攻及胃﹐時時噯气﹐腹中不和﹐二便不爽﹐失下行爲順之理。診脈細肢寒﹐腎陽與胃陽不布。法宜通陽滲濕﹐益腎化濁。

補故紙韭菜子茯苓萆小茴香菟絲子又癥勢仍然﹐前方加減。

照前方加桂枝﹑白芍﹑龍齒﹑牡蠣。

又雜藥亂投﹐諸病不除﹐中气早戕﹐故腹中不和﹐大便不暢。至於本病淸濁淆混﹐亦脾虛濕熱所致。

萆益智仁半夏陳皮黨參黃柏石菖蒲烏藥砂仁又九竅不和﹐腸胃病也。胃以下行爲順﹐腸以傳導爲職。

腸胃失司﹐則噯气﹐腸鳴﹐頭眩﹐大便難﹐小溲混濁﹐肛門溺竅皆癢。

白術苦參茯苓陳皮香附澤瀉六神曲桃仁火麻仁檳榔靑皮茵艸又濕熱濁邪﹐混入淸气之中﹐無路可出﹐外則肌膚生瘰﹐如粟且癢﹔上則頭眩﹔下則溺竅後陰俱癢﹐精濁時流﹐大便艱澀。三焦俱受其邪﹐虛實混淆之病也。疏泄濁邪從下而出﹐復入交濟坎離﹐虛實同治。

朝服控涎丹十四粒﹐陳皮湯送下。暮服磁朱丸三錢﹐沙苑子湯下。

淵按﹕借控涎丹以瀉中焦濕熱痰濁﹐磁朱丸以交濟坎離﹐可謂善於騰挪。

王病起膏淋﹐變爲石淋﹐今又成血淋矣。蓋腎虛精不藏聚﹐濕熱相火蒸灼﹐致精化爲濁﹐濁凝成塊﹔陰傷日久﹐血亦下注﹐故見血塊也。塡補陰髓以化濕熱﹐法當滑澀兼施。

大熟地阿膠龜板天冬血餘炭芡實秋石沙苑子冬葵子韭菜子﹝炒﹞湘蓮肉李北門之得守﹐則陽气固﹔坤土之陽得運﹐則濕濁化。濕濁化則精旺﹐陽气固則精守。所嫌肌肉盡削。夫肌肉﹐猶城垣也﹔元气﹐猶主宰也。城垣傾頹﹐主宰困窮﹐然則非大補元气不可。

大熟地西黨參冬術枸杞子濃杜仲麥冬懷山藥淡蓯蓉當歸半夏陳皮茯苓穀芽蕭據述病情多系情懷郁勃﹐肝腎下虛。小溲頻數澄腳﹐徧體機關骨節不利﹐頭面覺麻。此由陰液內虧﹐風陽繞絡﹐源泉不足﹐膀胱不化使然。養陰液以熄風陽﹐救源泉以通气化﹐又須怡情安養﹐庶幾可瘳。

大生地二冬龜板沙苑子五味子川斷茯神沙參覆盆子家韭子淵按﹕旣從七情鬱結而來﹐乃心火不能下交於腎水﹐致腎關不固﹐似宜心腎兼治。

張男子十四發身太早﹐保眞不固﹐究竟外丰內虧﹐不時內熱﹐身倦乏力﹐恐其延成勞損。培補先天﹐兼理後天﹐尢宜自知愛惜爲上。

黨參大熟地懷山藥丹皮茯苓陳皮沙苑子苡仁杜仲金狗脊薛左尺極細﹐寸關微而似數﹐右三部俱弦滑。下有遺精暗疾﹐肛門癢而出水﹔上則頭眩耳鳴﹐舌苔粉白。以脈合癥﹐腎陰下虧﹐濕熱相火下淫上混﹐淸竅爲之蒙閉。法當補腎之陰而淸相火﹐淸金和胃﹐分利膀胱以化濕熱。

萆大生地﹝蛤粉炒﹞知母澤瀉龜板麥冬黃柏赤苓半夏丹皮牡蠣懷山藥又丸方﹕大生地﹝砂仁﹑陳酒拌蒸﹞冬術﹝土炒﹞黃連﹝鹽水炒﹞苦參天麻懷山藥丹皮﹝鹽水炒﹞川芎芡實龜板﹝酥炙﹞牡蠣﹝﹞澤瀉﹝鹽水炒﹞

黃柏﹝鹽水炒﹞知母﹝鹽水炒﹞半夏萆﹝鹽水炒﹞赤苓麥冬﹝元米炒﹞

上藥爲末﹐用建蓮粉四兩﹐神曲四兩﹐煮糊搗丸。

淵按﹕此方治腎虛濕熱遺精極妙﹐然須胃納尙旺者。若谷食式微﹐連﹑柏等苦寒宜斟酌。

髙淋濁而兼遺滑﹐耳聾目花。肝腎大虛﹐不宜滲利﹐法當固攝。

沙苑子懷山藥補故紙茯神家韭子芡實龍骨牡蠣朝暮服威喜丸三錢。

淵按﹕純屬虛像﹐宜加熟地﹑山茱萸。

蔣腎藏精﹐肝藏血﹐膀胱主疏泄﹐故前陰一物也﹐而有二竅。二竅不並開﹐水竅開則濕熱常泄﹐相火常寧。若房事過度﹐則相火旺而精血不藏﹐混入水竅﹐爲血淋竅痛焉。

大生地元精石丹皮龜板五味子川黃柏血餘炭沙參知母麥冬茯苓阿膠髙脈細固屬陰虛﹐若下垂尺澤﹐是相火下淫﹐故精血下流﹐小溲便數﹐溺竅疼痛﹐大便幹結也。補養腎陰﹐兼淸相火爲法。

大生地龜板黃柏大黃﹝酒炒﹞木通小薊炭阿膠﹝蒲黃炒﹞

焦山梔甘艸梢知母茯苓元明粉車前子牛膝陳遺精無夢﹐不特陰虛﹐陽亦衰矣﹔漧咳無痰﹐不特肺虛﹐胃亦弱矣。補精納气﹐溫煦眞陽﹐治其腎也﹔補土生金﹐淸肅髙源﹐治其肺也。若夫救本之圖﹐在於息心無妄。無妄二字所該者廣﹐心君鎭定﹐自無震撼之虞。

大熟地黨參五味子枸杞子茯神菟絲子龍骨沙苑子懷山藥牡蠣龜板丹皮杜仲芡實華病由喪子憂怒抑鬱﹐肝火亢甚﹐小溲淋濁﹐漸至遺精﹐一載有餘﹐日無虛度。今年新正﹐左少腹睪丸气上攻胸﹐心神狂亂﹐齦血目靑﹐皆肝火亢盛莫制也。經云﹕腎主閉藏﹐肝司疏泄。二髒皆有相火﹐其系上屬於心。心爲君火﹐君不制相﹐相火妄動﹐𨿽不交會﹐亦暗流走泄矣。當制肝之亢﹐益腎之虛﹐宗越人東實西虛﹑瀉南補北例。

川連焦山梔延胡索鮮生地赤苓沙參川楝子知母黃柏龜板芡實另當歸龍薈丸一錢﹐開水送下。

附丸方﹕川連﹝鹽水炒﹞苦參白術﹝米泔浸﹐曬﹞牡蠣共研末﹐用雄豬肚一枚﹐將藥末納入肚中﹐以綫紮好﹐用水酒各半煎爛﹐將酒藥末共搗﹐如嫌爛﹐加建蓮粉拌幹作丸。每朝三錢﹐開水送下。

張操觚蓮幕﹐形逸心勞。腎水下虧不能上承於心﹐心陽內亢而反下趨於腎﹐卽坎離之不交也。不交則諸病生﹐由是而下爲淋濁尿血﹐宗筋絆痛﹔上爲眩暈咳嗽﹐心中震躍﹐診脈左小右大﹐內傷虛癥何疑﹗今遠道初歸﹐跋涉勞頓﹐且擬和平補益﹐庶無畸重畸輕之病。

馬料豆甘艸梢茯神懷山藥麥冬建蓮肉沙參紅棗鮮藕枇杷葉又心陰耗損﹐君不制相﹐相火妄動﹐彊陽常舉﹐精濁時流﹐肛門气墜﹐大便溏薄﹐心中嘈辣﹐幹嗽無痰。右脈空大﹐兩尺皆虛。法宜補心陰以制相火﹐益腎气以固元精。

西洋參黃柏五味子知母牡蠣大生地龜板麥冬另補故紙鹽水炒﹐韭菜子鹽水炒﹐研末﹐煉蜜爲丸。每服三錢。

淵按﹕相火旺而腎陰虧極矣。二味爲丸﹐專助腎陽﹐恐與此證不合。

包勞碌气虛﹐濕熱隨之下陷。淋濁初起覺痛﹐今而不疼﹐但覺气墜﹐小便頻數﹐色黃而混濁不淸。仿東垣補脾胃﹑去濕濁﹑瀉陰火﹑升淸陽方法。

黃﹝鹽水炒﹞柴胡升麻沙參茯苓芡實萆黃柏知母燈心食鹽﹝衝服一撚﹞

仁淵曰﹕遺精﹑淋﹑濁﹐古人每連類稱之﹐其實三者因不同﹑病不同﹑治亦不同﹐未可一槪論也。夫遺精乃精關之病﹐少年者多起於意淫﹐或色欲過度﹔中年者或由用心太過﹐心火不能下交﹐致腎精下澑﹐不夢而泄﹐甚則不寐亦泄﹐亦有濕熱阻中﹐致肝木升陽之气不能上達﹐郁陷於至陰之下﹐蒸煽精關而病。古人以有夢無夢分虛實﹐未必盡然。大抵從濕熱來者多實﹐從意淫多欲﹑用心太過來者多虛。惟同一虛也﹐須分陰虛陽虛及陰陽兩虛﹑虛中夾實。今世醫治此多不效者﹐由未辧明陰陽虛實﹐一味以補腎固精了事﹐及病者未能養心寡欲耳。蓋相火妄動致遺精﹐腎陽不能固攝亦致遺精。試觀古方﹐其義自明。若淋癥全由膀胱溺竅爲患﹐𨿽分五證﹐半由濕熱而來﹐前人辧之甚詳。卽勞淋﹑虛淋﹐或從色欲起見﹐乃敗精阻於溺管﹐溺管傷損﹐或淋久膀胱气虛﹐致腎亦虛﹐乃由標及本﹐由腑及髒﹐非病起於腎也。至濁證則腎與膀胱臟腑兼病﹐然髒病多而腑病少。小便短赤﹐塞而不通者﹐爲膀胱濕熱﹔小便淸通﹐膿濁時流者﹐爲腎虛精不固。濁色黃濃爲虛熱﹐色白而淸爲虛寒。小便淸通﹐但短數﹐時時欲便﹐亦屬腎气虛寒。前人於淋﹑濁二證﹐不甚分別﹐都以爲濕熱。余少時執其說而治之﹐多不驗。今閱歷有年﹐始知淋屬膀胱溺竅﹐濁屬腎臟精竅。濁證𨿽有夾濕熱﹐兼膀胱病者﹐總屬髒多腑少﹐髒主腑賓。俟濕熱淸而小便暢﹐卽專益气固精﹔若陽气虛者﹐佐扶陽升陽。蓋濁徵大都色欲時忍精不泄﹐精管受傷﹐致精關不固﹐腎液與陰精同下﹐病久則陰傷及陽﹐陽不攝陰耳。前案兼病俱多﹐方亦不能一例﹐讀者神而明之。

卷之四

痙厥門

陳嘔惡數日﹐止而發痙﹐每日必三五次。此肝逆犯胃﹐聚液成痰﹐內風陽气弛張﹐痰亦從之爲患。擬以和胃熄風。

羚羊角鉤鉤半夏陳皮黑山梔石決明池菊花元參竹茹又痙厥日數發﹐口噤不能言﹐而心中了了﹐病不在心而在肝。夫心爲君主﹐肝爲將軍。當其气火風相煽之際﹐一如將在外﹐君命有所不受﹐則君主𨿽明﹐安能遽禁其彊暴哉﹗況胃爲心子﹐胃家之痰與肝家之風相助爲虐﹐舌紅碎痛﹐一派炎炎之勢莫遏。欲化胃痰﹐先淸肝火。

羚羊角大生地犀角茯苓生山梔天竺黃石決明元參鉤鉤金箔棗仁﹝川連炒﹞竹油﹝衝服﹞薑汁﹝衝服﹞

錢肝苦急﹐急食甘以緩之。

生甘艸﹝一斤﹐研末﹞紅棗﹝一斤﹞

煮爛﹐去皮核﹐與甘艸打和爲丸。每服三錢﹐開水送下。

此人並無表證﹐又不內熱﹐一月數十痙﹐服此二料卽愈。

仁淵曰﹕胃虛生痰﹐肝旺生火﹐火煽其痰﹐胃不能禦﹐必至上逆而爲嘔吐。吐極而胃益虛﹐肝益彊﹐不至風動痙厥不已。夫所謂胃虛者﹐胃之降气不順也﹔肝旺者﹐肝之郁熱上升也。气逆化火﹐呼之爲肝風﹑肝火﹑肝气者﹐以肝屬巽木﹐爲生風生火之髒﹐其性急暴﹐爲將軍之官﹐凡逆升之气都主於肝故也。治以涼降者﹐以秋金之气﹐逆折其春木之太過也。夫痙厥之證﹐不止嘔吐一端。若痙厥爲木旺賊土﹐霍亂多有之。外如溫邪液涸﹐中風痰阻關竅﹐小兒痰熱蒙蔽。吳鞠通有《痙因質疑》﹐論《內經》諸痙項彊皆屬於濕﹐謂「濕」字乃「風」字之誤。余謂風不得痰﹐尙不至痙﹐《內經》「濕」字當作「痰」字解者甚多。然痰不得風﹐亦不爲痙。大抵風火痰三者相因爲患。今時痙厥與螈不分。夫痙則角弓反張﹐戛齒吐沫﹔螈則筋絡抽掣﹐四指搐撚。痙乃風火痰交煽﹐閉其機關﹐多實證﹔螈則液涸血空﹐經絡失養﹐多虛證。補瀉不同﹐治法大異﹐不可不詳辧之。

卷之四

雜病門

某風邪入絡。

小續命湯。

此癥病後一日數次不能言語。只要自己捏肩背﹐卽可漸漸而言也。

某久虛不能統血﹐並不能轉運其气﹐是以便血時作﹐而又腹微滿也。吐出之痰結硬﹐此爲老痰﹐乃濕熱所結﹐法當兼理。

四物湯去川芎﹐加黨參﹑冬術﹑懷山藥﹑陳皮﹑龜板﹑蛤殼﹑荸薺﹑海蜇。

淵按﹕不統血﹐不轉運其气﹐腹微滿﹐皆脾虛也。

某久病之軀﹐去冬常患火升。交春木旺﹐肝膽升﹐陽無制﹐倏忽寒熱﹐頭面紅腫﹐延及四肢﹐熱癢痛﹐殆卽所謂遊火﹑遊風之類歟﹗匝月以來﹐腫勢大減。四五日前偶然裸體傷風﹐遂增咳嗽﹐音啞痰多﹐口漧舌白﹐續發寒熱﹐胃气從此不醒﹐元气愈覺難支。風火交煽﹐痰濁復甚﹔陰津消涸﹐陽不潛藏。淸火養陰﹐計非不善﹐抑恐滋則礙脾﹔化痰扶正﹐勢所必需﹐又恐燥則傷液。法取輕靈﹐立方但求無過。

北沙參知母鮮生地蛤殼蟬衣海浮石豆捲靑果海蟄地栗百合另珠粉﹐朝晨用燕窩湯下三分。

上方《金匱》百合知母地黃湯合《本事》神效雪羹﹐取其淸火化痰﹐不傷脾胃﹔生津養液﹐不礙痰濕。

酌古參今﹐歸於平正。

袁瘍膿之後﹐气血必虛。奔走烈日之中﹐汗出招風﹐風與熱毒捨於皮膚脈絡之間。至秋涼气外束﹐熱郁於皮中﹐遂覺徧體瘙癢﹐幾及兩月。近來面色帶黑而浮﹐少腹略滿。據云奇癢之時﹐唇舌俱麻﹐是外風引動內風也。經云﹕面腫曰風。夫風行必燥﹐木勝克土﹐此癥現爲風癩﹐久防腹滿﹐理勢所必然也。

羚羊角秦艽地骨皮陳皮通艸北沙參丹皮苡仁黃防風又洗方﹕紫背浮萍杜牛膝側柏葉巴豆殼煎湯洗。

淵按﹕面黑腹滿﹐乃脾腎兩虛見癥。

又古有風癩一癥﹐周身瘙癢。擬用《千金》法。

生石膏防風麻黃茯苓生甘艸白術鮮生地百部沈腎爲欠﹐胃虛亦欠。欠之一癥﹐屬腎胃二經。大抵陽气欲升﹐陰气欲降。腎虛則陽欲升而遲﹐胃虛則陰欲降而緩。故《內經》曰﹕陰陽相引﹐故數欠。此兼胸背多汗﹐足跟時脹。气血兩虧﹐法當兼顧。

西黨參歸身黃冬術茯神大熟地枸杞子麥冬川石斛蛤殼胡脈軟無力屬气虛﹐便溏食少屬脾虛﹐漧咳無痰屬肺虛﹐時覺口苦屬心熱移脾也。宜十補一淸。

四君子湯加川連﹑防風﹑懷山藥﹑陳皮﹐澤瀉﹑六神曲﹑砂仁。

潘年近六旬﹐天癸久去而反頻來﹐是謂脫營。脫營者﹐元气極虛不能固攝﹐血從外脫也。又名下竭﹐故腰痛如折。下竭者必上厥﹐故面赤﹑火升﹑發熱也。血屬陰﹐陰虛則陽亢﹐故脈弦硬無情。其脈愈數﹐其陰愈虛。夏令一交﹐陽亢無制﹐恐致水涸龍飛﹐難爲力矣。

阿膠﹝赤石脂拌炒﹞牡蠣海參綫魚膠﹝米粉炒﹞元精石沙苑子貢菜﹝洗淡﹞豬腰子﹝酒洗﹞茯神龜板膠﹝餘糧石拌炒﹞生洋參﹝元米炒﹞

朝服震靈丹二錢﹐暮服威喜丸二錢。

淵按﹕吳鞠通法也。妙以鹹降有情之物補下焦精血。

舒乳房屬胃﹐乳汁血之所化。無孩子而乳房膨脹﹐亦下乳汁﹐非血之有餘﹐乃不循其道爲月水﹐反隨肝气上入乳房﹐變爲乳汁﹐非細故矣。夫血﹐猶水也﹔气﹐猶風也。血隨气行﹐如水得風而作波瀾也。然則順其气而使下行﹐如風回波轉﹐不必參堵截之法﹐澀其源而止其流。噫﹗可與知者道﹐難爲俗人言也。

元精石赤石脂紫石英牡蠣烏藥寒水石郁李仁大生地白芍茯神歸身焦麥芽某茹素精枯液涸﹐更兼便血傷陰。去冬骨骱疼酸﹐今又心懸如墜﹐時或口不能言﹐心中恐怖﹐必大聲驚叫而後醒。此風陽內擾﹐震動君主﹐火溢衝激也。病出於肝﹐關於心﹐乘於脾﹐故又腹脹也。擬養陰柔肝而熄風陽﹐佐安神和中。久病宜緩調﹐又宜常服膏滋方。

大生地﹝八兩﹞茯神﹝三兩﹞陳皮﹝一兩五錢﹞炙甘艸﹝一兩﹞歸身﹝二兩﹐炒﹞天冬﹝二兩﹐去心﹞柏子仁﹝三兩﹐炒研﹞沙苑子﹝三兩﹞龍齒﹝三兩﹐﹞

棗仁﹝三兩﹐炒研﹞洋參﹝三兩﹞枸杞子﹝三兩﹞石決明﹝六兩﹐﹞焦六曲﹝三兩﹞

紅棗﹝四兩﹞桂圓肉﹝四兩﹞五味子﹝一兩五錢﹐炒﹐研﹞牡蠣﹝三兩﹐﹞

上藥煎濃汁﹐用川貝末二兩﹐蓮心粉二兩﹐白密四兩﹐收膏。朝暮開水沖服一羹杓。

淵按﹕精血兩枯﹐肝燥火動﹐故見證如是。

某《易》曰﹕男女媾精﹐萬物化生。《內經》曰﹕兩精相搏爲之神﹐兩神相搏合而成形是爲精。是知男女媾精﹐必神气交而後生育也。若精神不足之體﹐或臨事而興已闌﹐或對壘而戈忽倒。𨿽有藍田實難種玉。滋陰補陽各造其偏﹐揠苗助長日就枯耗。然則如何而後可﹖曰天地無心而成化﹐得春气者多生﹐得冬气者多寂。欲補其精﹐先養其神。欲養其神﹐先補其气。而必兼壯其膽﹐膽爲甲木春生之气也。

神爲陽光﹐气爲陽气。陰津者﹐猶甘露也。陽和气至﹐甘露滋之﹐艸木欣欣向榮﹐生意源源不息。人身一小天地也﹐豈猶子嗣爲然哉﹖若徒切切於子嗣﹐百憂感其心﹐萬事勞其形。有動乎中﹐必搖其精﹐念誰爲之戕賊﹐亦何恨乎藥之不靈﹖西黨參冬術茯神炙甘艸桔梗酸棗仁黃遠志苦參牡蠣懷山藥豬膽汁爲丸﹐每日開水送下三錢。

淵按﹐抵得一篇求子論。惟膽汁恐苦寒傷胃太甚。

卷之四

婦人門

王經來半月不止﹐有紫血塊﹐少腹疼痛﹐气墜陰門﹐診脈沈澀﹐下午惡寒。陽陷入陰﹐營虛失守。法以升陽收攝其陰。

黨參熟地黃升麻歸身阿膠﹝蒲黃炒﹞冬術白芍柴胡淡芩血餘炭陸營分有熱﹐則經至而淋漓﹔衛分有寒﹐則脈小而遲緩。

脾爲營之本﹐胃爲衛之源。經至而舌苔反布﹐胸無痞悶﹐是胃陽虛而無气以化濁也。擬醒胃陽以攝脾陰爲法。

歸芍六君子加神曲。

又經行過多﹐血气兩衰﹐肝腎失固﹐麗翁所論包括盡矣。

然治病之道﹐有相機從事之權。夫舌白多痰﹐胃有濁也。咽漧色紅﹐陰虛而火浮也。脈細遲緩﹐中气不足也。

考古人腎虛有痰濁者﹐金水六君煎﹔气虛而上有浮火者﹐生脈四君子。合而參之﹐似覺不可擅易﹐還祈曬政。

大熟地半夏五味子歸身炭陳皮於術茯苓麥冬人參穀芽建蓮肉又肝腎與脾胃同治﹐經漏仍然不止。左脈稍覺有力﹐原得歸﹑地之功﹔右脈更覺細微﹐脾气虛衰不振。

許學士謂補腎不如補脾﹐蓋謂脾胃虛者言之。今心跳食少﹐心脾不足可知。經血如漏卮不息﹐衝任不得不固﹔腹中微痛﹐气虛且滯﹐不得不補﹐不得不通。仿黑歸脾法。

熟地炭黃﹝炒焦﹞茯神棗仁白芍廣木香歸身炭冬術人參陳皮炙艸淵按﹕旣云固衝任﹐而無固衝任之藥。仍用歸脾﹐恐漏仍不止。古人治崩漏急證﹐自有專方﹐如血餘﹑棕炭﹑百艸霜﹑倒掛塵等﹐殊有效驗。且脈小遲緩﹐其漏未必屬熱﹐或脾腎陽虛﹐不能固攝其血﹐尢非固而兼溫不效﹐未可見血卽以爲熱也。

張營血不足﹐經事愆期。肝气有餘﹐瘀凝停滯。心蕩頭眩﹐腹鳴脹滿﹐是其徵也。脹滿能食﹐病在肝而不在脾。擬舒肝化瘀﹑和營養陰方法。

金鈴子吳茱萸當歸延胡索陳皮沙苑子茯苓香附大麥芽靑皮曹經事來多去少﹐似崩非崩﹐是血虛有熱也。所謂天暑地熱﹐則經水沸溢。用白薇湯加阿膠主之。

女貞子白薇阿膠﹝米粉炒﹞淡芩炭﹝醋炒﹞黃柏沙苑子﹝鹽水炒﹞白芍蓮心歸身炭旱蓮艸奚肝爲藏血之髒﹐脾爲生血之源。肝气郁則營血失藏﹐脾气弱則生源不足。腹中結瘕﹐肝气所結也。

經事先期﹐肝血失藏也。飲食少納﹐脾气弱也。便後帶血﹐脾失統也。气弱血虛﹐宜乎不孕矣。調補肝脾﹐則衝任充足﹐自然有孕。

西黨參大熟地冬術﹝人乳拌﹞白芍香附﹝醋炒﹞杜仲﹝鹽水炒﹞

茯神﹝辰砂拌﹞菟絲子歸身木香川斷艾葉炭阿膠﹝米粉炒﹞烏賊骨丁經事參前而色淡﹐淡則爲虛﹐參前屬熱﹐是血虛而有熱也。

四物湯加香附﹑阿膠﹑黨參﹑冬術﹑丹皮﹑炮姜炭﹑玫瑰花。

淵按﹕佐炮姜以行四物之滯﹐非溫經也﹐可謂得旨。

朱痛而經來﹐肝气橫也。經事參前﹐血分熱也。色黑有瘀﹐和而化之可也。

金鈴子延胡索香附當歸丹皮山楂肉澤蘭葉白芍木香茯苓砂仁陸營虛發熱﹐瘀阻經停。心中若嘈﹐飲食厭納﹐時吐酸水﹐是脾胃不足而夾痰飲者也。夫心生血﹐脾統血﹐肝藏血﹐胃爲气血之總司。調治之方﹐以和脾胃爲第一。脾胃健則營血自生﹐停飲自運﹐瘀凝自化。

半夏陳皮川連﹝吳萸炒﹞茯神﹝辰砂拌﹞桃仁旋復花新絳丹參野薔薇花白扁豆孫經期一載不來﹐大便時常祕結﹐每月胸中不舒數日﹐此肝血虛而胃气不和也。理气之方﹐不在平肝而在養血﹔和胃之法﹐不在破气而在補气。气血充而肝胃自和矣。

西黨參熟地﹝砂仁拌﹞棗仁陳皮歸身制半夏丹參於術﹝人乳拌炒﹞茯苓白芍沙苑子橘餅穀芽又肝腎素虧﹐气郁﹐胃气不舒﹐脾陰不足。飲食知味而不能多進﹐經事不來﹐二便時常不利﹐肩膝酸疼﹐舌苔或黃或白﹐此有濕熱夾雜其中。補養气血之方𨿽穩當﹐然無理气化濁之品﹐未能奏效。今擬一方﹐以觀驗否。

制首烏懷山藥棗仁牛膝焦山梔柏子仁茅術炭陳皮半夏建蓮肉常服苡仁﹑紅棗煮食。

某經停﹐少腹痛﹐小溲淋塞有血縷。此肝火與瘀凝交阻﹐當通而導之。

龍膽艸小薊炭車前子丹皮桃仁大黃﹝酒炒﹞冬葵子海金砂延胡焦山梔徐咽漧漧咳﹐全由津液之虧﹔內熱經停﹐已見虛勞之候。設欲生津降火以養其陰﹐而飲食減少者適以傷脾。計惟調其中气﹐俾飲食增而津液旺﹐以復其眞陰之不足。蓋津液生成於水谷﹐水谷轉輸於脾胃﹐捨此別無良法也。

白扁豆茯苓白芍玉竹炙甘艸懷山藥苡仁金石斛玫瑰花枇杷葉陸驚恐饑飽勞碌﹐內傷气血。血凝气滯﹐經停不來﹐已及八月。內熱食少﹐慮成幹血勞損。

肉桂﹝一錢二分﹞桃仁﹝二錢三分﹞川斷﹝一錢﹞麝香﹝五釐﹞當歸﹝二錢五分﹞

大黃﹝醋炒﹐一錢三分﹞砂仁﹝四分﹞牛膝﹝酒炒﹐三錢﹞乳香﹝去油﹐五分﹞

沒藥﹝一錢﹞五靈脂﹝醋炒﹐錢半﹞

共研細末﹐分五服。每日一服﹐陳酒送下。

淵按﹕此調經散加減法﹐頗得古人遺意﹐元气可支者用之。

徐經行後奔走急路﹐冷粥療饑﹐少腹疼痛連腰脇﹐兼及前陰。此肝腎受傷﹐又被寒侵而熱郁也。經云﹕遠行則陽气內伐﹐熱捨於腎。冷粥入胃﹐則熱郁不得伸﹐故痛也。遵寒熱錯雜例﹐兼腹痛治法。

川連﹝酒炒﹞炮姜炭桂枝白芍﹝吳萸三分煎汁﹐炒﹞木通全當歸香附山楂炭焦山梔旋復花新絳屑王經後少腹痛連腰股﹐肛門气墜﹐大便不通﹐小便赤澀熱痛。擬宣肝經之郁熱﹐通絡脈之凝澀。

柴胡川楝子焦山梔郁李仁延胡索新絳旋復花歸尾龍膽艸靑蔥管淵按﹕此經未盡而行房過度所致﹐乃經血乘虛入絡﹐衝任入脈受傷也。

張形壯﹐面色紫黑﹐經事或數月或數十日而後來﹐來亦色淡不多。今經行後少腹攻痛﹐痛在左則左股酸而無力﹐痛在右亦如之。兼有淋帶如膏﹐此瘀凝化濁﹐衝任失調也。通絡泄濁治之。

五靈脂香附丹參金鈴子延胡當歸尾冬葵子吳茱萸旋復花新絳靑蔥管何漏下淋瀝不斷﹐少腹板痛﹐微寒微熱﹐口渴不欲飲。此有瘀血著於臍下﹐擬化瘀生新法。

小生地當歸丹參桃仁泥澤瀉延胡旋復花柴胡大黃炭﹝酒炒﹞地鱉虫﹝酒浸﹞

又漏下淋漓﹐少腹板痛。化瘀和營﹐未能奏效。食少無力﹐微寒微熱。治在肝脾﹐緩之調之。

柴胡當歸丹參茯苓澤瀉赤芍白術香附地鱉虫山楂炭某寒熱無序﹐脈促數﹐下有淋帶﹐上則心跳﹐又少腹痛﹐大便堅﹐面色萎黃﹐血瘀之候也。慮延勞損。

大生地桃仁茯苓冬葵子當歸柏子仁丹參白芍豆衣玫瑰花王向有淋帶﹐月前血崩﹐崩止淋滯不斷﹐少腹板痛﹐脈象細數﹐身發寒熱﹐脾胃大虛。此血瘀未盡﹐復兼肝气夾寒也。法當通補。

鮮生地渣﹝薑汁炒焦﹞當歸炭荊芥炭杜仲陳皮生薑渣﹝鮮地汁炒焦﹞香附炭﹝醋炒﹞香穀芽淵按﹕鮮地﹑生薑互炒﹐名交加散﹐能通瘀調气﹐和寒熱﹐而不傷血耗气﹐女科之妙方也。

陳經行作嘔﹐血虛肝旺也。嘔止而腹中結塊﹐經事四﹑五月不來﹐當臍跳動﹐疑爲有孕。恐其不然﹐想由瘀凝气聚與痰涎互結成塊耳。《內經》腸覃﹑石瘕二證﹐狀如懷子﹐病根皆在乎血。𨿽不敢大攻﹐當气血兼理﹐仿婦科正元散法。

黨參白術川芎茯苓陳皮半夏當歸砂仁木香枳殼香附有孕無孕﹐最難辧別。此癥斷乎非孕。服此二十餘帖﹐至八九月而經始行。

李婦人之病﹐首重調經。經事初起不來﹐狀如懷子。以後來而略少﹐但腹漸大﹐三載有餘。尙疑有孕﹐豈非癡人說夢耶﹖《內經》謂腸覃﹑石瘕皆腹大如懷子﹐石瘕則月事不來﹐腸覃則月事仍來﹐而提其要曰﹕皆生於女子﹐可導而下。夫豈徒有虛文而無斯癥哉﹗余曾見過下紅白垢污如豬油粉皮樣者無數﹐調理得宜﹐亦有愈者。藉曰不然﹐則天下盡有髙才博學之醫﹐就有道而正焉﹐無煩余之多贅也。

大黃虫丸每朝三十粒﹐炒大麥芽泡湯送下。

蘇石瘕生於胞中﹐寒气客於子門﹐子門閉塞﹐气不得通﹐惡血當瀉不瀉﹐以畱止﹐日以益大﹐狀如懷子。此段經衣冠文物指石瘕一癥﹐由於寒气瘀凝夾阻而成。今腹痛泄瀉食少﹐脾胃虛寒﹐肝木橫逆﹐病延半載﹐元气已衰﹐理脾胃﹐兼溫中下﹐尙恐莫及。備候主裁。

肉桂冬術﹝土炒﹞陳皮木香金鈴子訶子茯苓漧薑澤瀉延胡索生熟穀芽吳《內經》有石瘕﹑石水之證﹐多屬陽气不布﹐水道阻塞。少腹有塊堅硬者爲石瘕﹐水气上攻而腹滿者爲石水。此癥初起小便不利﹐今反小便不禁﹐而腹漸脹滿﹐是石水之象。考古石水治法﹐不越通陽利水﹐淺則治膀胱﹐深則治腎﹐久則治脾。玆以一方備采。

四苓散去豬苓﹐加大腹皮﹑陳皮﹑川朴﹑桑白皮﹑烏藥﹑桂枝﹑雞內金。朝服腎气丸三錢。

仁淵曰﹕婦科首重調經。夫經乃心血與腎液相合而成﹐爲天一之眞水﹐故名天癸﹔按月而下﹐猶月魄之有盈虛﹐故名月信﹔不差時日﹐猶海水之有潮汐﹐故名月潮。夫月也﹐潮也﹐癸也﹐皆陰類也。然月魄不得日光麗照則不明﹐潮汐不得陽气鼓蕩則不盛﹐其質𨿽陰﹐其用則陽。婦人經水之盛衰﹐亦猶是耳。葉天士云﹕婦女以心脾爲立命之本﹐心生血﹐脾統血﹐心气旺則陰血自足﹐脾气盛則統馭有權﹐無愆期崩塞之病。今世醫調經﹐動曰衝任八脈﹐皆言末而忘其本耳。夫衝爲血海﹐任主胞胎﹐在女科原不可不講﹐而經水之所以盛衰通塞﹐其根源不在乎是。《內經》言奇經之於十二經﹐猶江河之於溝渠也。江河充足﹐溝渠自盈溢。可知江河不充足﹐則溝渠涸竭窒塞矣。又可知江河充足﹐溝渠偶有不通不足﹐欲通之足之亦甚易矣。能知此理﹐斷不以通瘀養血套劑了事。卽帶下一證﹐𨿽有陰虛﹑濕熱之辧﹐亦莫非心脾之气不通不化而來。卽瘕﹑癖疝﹑鬼胎﹑腸覃等疾﹐𨿽由痰凝血滯﹐風寒閉塞﹐肝膽生陽不能布化﹐其因甚多﹐其根亦莫非心脾鬱結所致。蓋男子用陽而體陰﹐女手用陰而體陽。男子以腎爲先天﹐女子以心爲先天。心陽足則脾陽亦旺﹐陽生陰長﹐血气充沛﹐乃宜男之兆。若心陽不振﹐則脾陽亦弱﹐肝木生生之气少布﹐飲食少化﹐聚濕生飲﹐肝气郁陷而逆升﹐爲气撐飽脹﹐爲脘痛作嘔﹐或錯經妄行而鼻衄﹐或脾气下陷而崩漏﹐或風寒瘀污客於子門衝任﹐爲鬼胎﹑石瘕﹐種種病情﹐相引而至。蓋有形之病皆屬陰邪﹐大抵陽气不化而生﹐斷非通瘀行血所能了事也。

卷之四

產後門

丁因瘧小產﹐瘀凝未盡﹐衝任受傷﹐少腹結瘕﹐上攻疼痛﹐大便常溏﹐內熱不已﹐迄今半載。不渴不嗽﹐病在下焦。通補衝任﹑和營化瘀﹐不越產後治例﹐與陰虧勞損有歧。

當歸﹝小茴香炒﹞川楝子延胡香附肉桂心﹝研﹐衝﹞白芍﹝吳萸炒﹞紫石英砂仁茺蔚子玫瑰花淵按﹕從瘧而起﹐脾气先傷﹐大便常溏﹐卽其徵據﹐徒治下焦血分無益。

又產後蓐勞﹐已經八月。內熱瘕痛﹐病在衝任。

當歸﹝酒炒﹞白芍﹝桂枝三分炒﹞桃仁泥丹參黨參炒丹皮豆衣廣皮玫瑰花張寒气客於下焦﹐瘀凝停於小腹中央﹐乃膀胱之部也。寒气瘀凝﹐阻塞胞門﹐膀胱陽气失化﹐以致癃閉。產後八日而小溲不通﹐脈細肢寒﹐腹中覺冷﹐恐其气逆上攻發厥。法以溫通下焦﹐化瘀利水。

全當歸﹝八錢﹞川芎﹝四錢﹞山楂炭﹝五錢﹞炮姜﹝五分﹞桃仁﹝三錢﹞車前子﹝五錢﹞

益母艸湯﹑陳酒各一碗煎藥。另研桂心五分﹐血珀五分﹐甘遂三分﹐爲末﹐藥汁調下。

淵按﹕從生化湯加通瘀祛寒藥﹐可法。

又小溲癃閉已通﹐惡露瘀凝未下﹐少腹板痛。再以溫通。

肉桂延胡索紅花桃仁丹參歸尾山楂炭牛膝炮姜炭冬葵子兩頭尖車前子張產後營虛發熱﹐已經數月。多汗心跳﹐營陰大虧也。

大熟地黨參黃茯神歸身酸棗仁冬術陳皮玉竹白芍砂仁某產後營虛﹐內熱日久﹐近感風邪﹐發熱更甚﹐胸悶心跳。气滯血虧﹐顯然可見。

香豆豉﹝炒﹞黃防風全當歸白芍白術棗仁茯神玉竹桑葉淵按﹕虛多邪少﹐從補營方中加輕散藥一二味﹐卽可祛邪。重加發散﹐邪轉不服﹐反多變證。

趙病後小產﹐產後感邪咳嗽﹐寒熱似瘧。服解散疏和藥五六劑﹐邪退未盡﹐夜猶微熱。然頭暈心跳﹐寐則驚惕﹐虛像見矣。擬養營化邪法。

四物湯合二賢﹐加蘇子﹑蘇梗﹑蘇葉﹑川貝﹑杏仁﹑枳殼﹑茯苓﹑款冬花。

用三蘇﹑二賢﹑四物﹐意在泄血分之風﹐和血中之气。加化痰止咳藥﹐佐使之耳。

又補肺阿膠合金水六君﹐去半夏﹐加川貝﹑款冬花。

某左脈細數﹐營陰虧也﹔右脈細軟﹐脾气虛也。

產後不能安息﹐反加勞碌﹐气血傷而不復﹐致身常內熱﹐心蕩若嘈﹐久延慮成勞損。人參養營湯加減。

黨參大熟地冬術白術丹參香附遠志﹝甘艸湯制﹞砂仁歸身﹝酒炒﹞陳皮茯神棗仁孫前年小產﹐惡露數日卽止﹐因而腹中作痛結塊﹐心神妄亂﹐言語如癲。此謂血風病也。胞絡下連血海﹐上系心包﹐血凝動火﹐火熾生風﹐故見諸癥。診脈弦搏﹐肝陽有上亢之象﹐防加吐血。爲治之法﹐當以化瘀爲先﹐淸火化痰爲佐。

川貝赤苓丹參蒲黃炭五靈脂川連香附延胡焦山梔茺蔚子另﹕回生丹一粒﹐開水化服。

淵按﹕血風病有數種﹐此因產後瘀凝而得﹐病在衝任血海﹐上及心包﹐不脫產後著筆。

毛產後腹痛﹐一載有餘。營虛木郁﹐脾胃受戕。時作惡心﹐時吐酸水。用《千金》當歸建中湯法。

當歸炮姜炭炙甘艸肉桂川椒白芍﹝吳萸炒﹞橘餅南棗又前投建中法﹐腹痛已止。復因經行之後﹐勞碌受寒﹐腹中又痛﹐加以晡熱﹐飲食減少﹐舌苔幹白。

此屬血虛肝郁﹐脾虛木橫。用歸脾法加減。

黃黨參冬術茯苓砂仁炮姜木香陳皮歸身白芍﹝吳萸炒﹞橘餅胡小產半月﹐感邪發熱﹐又遭驚恐﹐衝任受傷﹐少腹脹痛﹐白帶淋濁﹐眼花口苦﹐腰膝拘攣。證逾半月﹐飲食不納﹐慮其昏厥。姑仿南陽以濁攻濁法﹐兼達邪化瘀﹐備商。

淡豆豉白前澤蘭葉延胡索焦山梔當歸丹參焦楂肉竹茹交加散兩頭尖另﹕舊褲襠一方﹐燒灰存性﹐藥汁調下。

淵按﹕此名燒褲散﹐仲聖治陰陽易病。

章先痙厥半日而後產﹐產後厥仍不醒﹐痙仍不止﹐惡露稀少﹐湯水不能納﹐納則仍復吐出﹐面赤身溫﹐脈洪而荒。肝風熾張﹐營虛气耗﹐虛陽外越﹐冷汗遂出﹐恐其厥而不返﹐柰何柰何﹗姑擬一方﹐希冀萬一。

肉桂﹝五分﹞當歸﹝三錢﹞

煎湯衝童便一杯﹐化下回生丹一丸。

淵按﹕脈荒者﹐亂也。究屬杜撰。虛風挾痰上逆﹐化痰降火﹐衝入童便最妙。

又前方勉灌三分之一﹐惡露稍多﹐面赤稍退﹐脈大稍軟﹐而厥仍不醒﹐舌色灰黃﹐時沃涎沫﹐兩日飲食不進。營虛气滯﹐胃虛濁泛。必得溫通化濁﹐以冀陽回厥醒爲妙。

肉桂炮姜半夏全當歸丹參山楂肉陳皮茯苓紫石英童便﹝衝入﹞

又厥醒進粥半盞﹐諸無所苦﹐惟周身疼痛﹐不能轉側。舌苔白﹐口不渴。擬溫養气血﹐兼和胃气。

肉桂炮姜黃半夏當歸丹參茯苓陳皮桑枝丁產後瘀凝未盡﹐新血不生﹐身熱日久﹐少腹疼痛﹐小溲淋濁﹐帶下血筋。此肝經郁熱﹐兼夾瘀凝爲患﹐殊非小恙。姑擬泄肝﹑化瘀﹑和營爲法。

鮮地渣﹝薑汁拌﹐炒焦﹞金鈴子延胡索丹參焦山梔生薑渣﹝鮮地汁拌﹐炒焦﹞龍膽艸當歸赤苓甘艸梢靑蔥管新絳屑範產未盈月操作﹐猝遇大雨淋身﹐水寒之气自毛竅而入於骨節﹐內捨於腎﹐外達太陽﹑陽明﹐是以始病腰疼﹐繼而上攻頭痛﹐徧體機關不利也。脈沈而寒熱﹐寐少而恐懼﹐納少而惡心﹐邪气畱連於胃腎。據雲頭痛甚則汗出﹐太陽之表虛矣。用許學士法。

香豆豉牛蒡子豆捲杜仲磁石本白芷川芎金狗脊赤苓半夏甘菊花淵按﹕太陽表虛﹐風藥未免太過﹐況得之產後乎﹗又前投益腎通經﹐和胃泄濕﹐頭項腰脊之痛原有松機。今產後兩月有餘﹐經水適來﹐而心跳恐懼﹐是營气虛而不攝也。擬和營止痛﹐仍佐理胃泄濕。

黨參桂枝秦艽棗仁杜仲豆捲半夏赤苓苡仁金狗脊歸身陳皮桑枝﹝酒炒﹞

又產後營虛﹐雨濕寒气襲入﹐經絡機關不利。前投宣通養血兩法﹐俱無少效。𨿽頭痛略松﹐而右半之腿臂轉增痛熱。猶幸脾胃稍旺。今惡風﹑發熱﹑口漧﹐是寒濕漸化爲熱矣。擬疏泄濕熱以通經絡﹐再議。

羚羊角丹參防風秦艽苡仁陳皮羌活絲瓜絡防己當歸白芷木通桑枝忍冬藤王產未百日﹐骨蒸發熱﹐淹延匝月﹐熱勢漸加﹐迄今五十日矣。診左寸關輕取虛小﹐中按之數﹐重按數而且堅﹐知其熱在陰中﹐心肝之火獨亢﹔右寸關虛軟而數﹐則知脾肺气虛﹔兩尺皆虛﹐腎陰虧也。陰虛陽盛﹐熱气燻於胸中﹐蒸動水谷之濕上泛﹐故舌苔反見濁濃耳。耳鳴而聾者﹐腎虛肝陽上逆也。據述服參﹑則熱勢愈甚﹐投膠﹑地則胃气益憊。節近淸明﹐地中陽气大泄﹐陰虛陽亢莫制﹐恐其交夏加劇。刻下用藥﹐以脾胃爲要。土旺四季各十八日﹐淸明節后土气司權﹐趁此培土﹐冀其脾胃漸醒﹐飲食漸加﹐佐以淸金平木﹐必須熱退爲妙。

北沙參地骨皮丹皮歸身懷山藥白扁豆茯苓白芍生熟穀芽白薔薇露仁淵曰﹕產後病最難治﹐最多變證﹐難以殫述。朱丹溪云﹕產後以大補爲主﹐𨿽有別證﹐從未治之。此言𨿽是﹐亦未可泥。有少壯之婦素體不虛﹐或兼外感六淫﹐內阻瘀滯﹐當見證治證。

若執產後須補之論﹐不但本病不退﹐勢必轉增他變。蓋新產百脈𨿽虛﹐感邪則實﹐急去其邪﹐卽所以養其正也。倘遇可攻可下之證﹐卽白虎﹑承气不爲過。胎前亦然。惟下筆切宜仔細﹐未可率意輕忽。心中須念此產後虛體﹐若一擊而中﹐便與輕松調理。果是純虛﹐自當大補﹐補之有方﹐不可集幾味養血套劑便爲了事。

再者﹐胎前溫藥宜愼﹐產後涼藥宜愼。諺云﹕胎前一把火﹐產後一塊冰。𨿽未盡然﹐卻也不差。

蓋胎前多實﹐實者多熱﹐產後多虛﹐虛者多寒﹐理固然也。

卷之四

幼科門

李胎驚之病﹐得之於母腹胎孕之後﹐其母有所大驚﹐气應於胎﹐驚气入肝﹐故數月嬰孩卽有胎驚之患﹐往往不能愈。姑擬一方備采。

羚羊角天竺黃陳膽星石菖蒲大黃共研末。或竹油或鉤鉤湯調服五分。

許音啞喘咳﹐痰聲咯。風痰襲肺﹐肺脹夾驚險候。

麻黃杏仁射幹桔梗桑白皮菖蒲枳殼前胡白前紫菀白蘿卜汁﹝衝服﹞

朱痧後夾積﹐移熱於大腸。腹中熱痛﹐每交寅卯二時則痛甚。擬開肺金之郁﹐仿丹溪論參越桃意。

髙良姜桔梗川連通艸滑石焦山梔山楂炭焦六曲砂仁又痧後腹痛﹐甚於黎明。陽气爲陰寒凝遏﹐欲升而不得升﹐故痛甚於黎明也。前用溫寒並進見效﹐今仍前法加減。

桂枝炮姜吳茱萸木香延胡索香附山楂炭花檳榔赤苓焦山梔白蔻仁方痧後肺火不淸﹐移熱於大腸之絡。腹痛便溏﹐手腕內外腫痛。防發痧毒。治以淸解。

升麻葛根赤芍焦山梔甘艸髙良姜丹皮桔梗忍冬藤淵按﹕此方非夷所思。庸者必與淸肺健脾﹑化積解毒套劑矣。

又前方已效﹐輕減其制。

防風焦楂肉銀花砂仁桔梗甘艸陳皮赤芍仁淵曰﹕幼兒不能明告病情﹐脈亦難憑﹐𨿽以一指按寸口﹐惟得浮沈遲數大略而已﹐故稱啞科。四診只得其二﹐惟察聲望色﹐詢之乳母﹐得其梗槪﹐最爲難看。而難中亦有易焉。易者何﹖乃三因之中絕少內因﹐大都外感六淫﹑內傷乳食而已。卽有內傷﹐亦因病致虛﹐非七情六欲因虛致病者可比。苟仔細詳審﹐不難得其要領。近世風气之最壞者﹐莫若挑驚。不問外感內傷﹐槪以驚風呼之﹐非推卽挑﹐繼以牛黃﹑腦﹑麝香開之藥。明理之家亦蹈此習﹐不知冤殺多少嬰兒矣。夫驚病偶亦有之﹐兒體脆弱﹐魂魄未堅﹐猝見異言異服及奇怪之物﹐驚恐惶駭﹐此必有因。須將驚風二字拆開﹐驚自驚﹐風自風﹐斷不可混治。夫驚乃驚駭受病﹐風爲溫熱所化﹐或感觸風邪﹐治判天淵。諭氏云﹕幼科與大方一理﹐苟請傷寒名家視之﹐斷無錯誤。此乃見道之言。夫六淫之邪﹐皆能化火。幼兒病熱者多﹐病寒者少﹐由陰气未充﹐生陽正旺﹐化火尢易耳。爲父母者﹐每未寒先衣﹐未饑先食﹐食不化卽變爲痰﹐痰與風熱相並﹐最易痙厥﹐俗醫卽呼爲驚風﹐病家亦認爲驚風﹐非一日矣。吾願同志大發慈悲﹐相與挽此頹風﹐功徳無量。

卷之四

外瘍門

吳足大趾屬厥陰肝經﹐太陰脾經由此起。今足大趾幹爛﹐乃肝經血枯﹐脾經濕熱也。延及數月﹐防成脫疽。兼上唇麻木﹐亦脾虛風動。殊非易治。

萆當歸牛膝枸杞子苡仁丹參川斷茯苓桑枝孫痧回熱減﹐溫邪初退之餘﹐咽喉反腐﹐虛火又從而起。良由久患喉痺﹐陰虛火亢﹐熱淫搖動﹐亢焰復張。用方最宜加謹﹐過淸恐傷脾胃﹐早滋恐戀余邪。姑擬甘涼平調肺胃﹐冀其上焦淸肅。

鮮石斛大貝母元參生甘艸丹皮沙參羚羊角扁豆豆衣悉尼劉偏腦疽自右延及於左﹐三候有餘。偏右穿潰膿少﹐偏左木腫未腐﹐頭頂平塌﹐根腳散蔓。此气虛不能引血化腐成膿﹐托毒外出﹐髙年殊慮內陷。至舌苔白膩﹐大便閉結﹐在瘍科指爲火毒內閉﹐濕熱上蘊﹐而用內疏黃連等法。閱倪先生方案﹐謂內夾雜气﹐邪伏膜原﹐引用達原﹑三消數劑﹐異想超出尋常。今大便已通﹐舌苔稍化﹐然右脈軟弱﹐胃气殘憊﹐瘍不甚腫﹐色不甚紅﹐深恐陽變爲陰。大凡外瘍起發膿腐﹐須賴元气承載。所謂元气者﹐衛外捍禦之气﹑胃中沖和之气﹑三焦升降之气也。虧則膿腐不克根據期﹐從此生變。故黃爲外瘍托毒之聖藥﹐卽兼別癥﹐再參他方。古法有攻補兼施﹑補瀉同用者。拙見欲托毒﹐必扶正。

生黃當歸赤苓陳皮藿梗法半夏香附穀芽又腦疽將四候﹐起發膿俱遲。欲問眞消息﹐陰陽各半推。陽多方是吉﹐陰長便生危。頂不髙兮根不束﹐皮不腐兮膿不足。凡此皆因气血衰﹐順逆安危有結局。乃若瘡流鮮血﹐卽爲變陷之端﹔況夫年逾六旬﹐尢宜加謹爲要。玆當補托﹐佐以疏通。補其正而托其毒﹐疏其气而通其壅。俾脹滿寬而加谷﹐期陽毒化而收功。聊以解嘲﹐非敢說夢。

黃當歸制僵蠶皂角刺陳皮川朴赤苓法半夏香附某暑邪熱毒﹐走入營中。徧身紫黑爛斑﹐鼻血齦腐。此發斑牙疳之險癥也。倘至壯熱神昏﹐不可挽矣。

犀角地黃湯加羚羊角﹑連翹﹑鮮石斛﹑黑山梔﹑銀花﹑淡黃芩﹑蘆根。

某瘧久陰傷﹐項發痰核﹐頭傾不舉﹐腹中有塊。年逾二八﹐天癸未通。慮延勞損。

大生地制首烏茯苓丹皮懷山藥軟柴胡白芍當歸陳皮十大功勞某肝經郁火﹐乘犯陽明﹐牙齦癢痛出血而發牙疳。舌紅碎裂﹐頭眩心煩﹐營陰內虧。而納穀气撐﹐又屬脾气虛也。猶喜大便燥結﹐可用淸滋﹐先平其炎上之火。

羚羊角鮮生地鮮石斛元參麥冬茯苓石決明女貞子棗仁某陰虧火亢﹐繞頸生痰﹐寒熱似瘧﹐而實非瘧也。少陰水虧不能涵木﹐少陽火亢更來灼金﹐金木交戰﹐乃生寒熱﹐飲食少﹐脾胃弱﹐慮延勞損。

六味地黃湯加牡蠣﹑黨參﹑麥冬﹑柴胡﹑白芍﹑五味子。

某結喉癰生於咽喉之上﹐視之不見﹐脹塞不通﹐湯水難進﹐極爲險重。急以化痰宣竅﹑開通肺气方法。

射幹牛蒡子僵蠶薄荷荊芥桔梗山豆根貫仲生甘艸茅柴根洲按﹕吹喉之藥必不可缺。

某對口生疽﹐足根發疔﹐此二處皆屬太陽膀胱之絡。濕熱內聚﹐風熱外侵﹐勿得輕視。

羌活防風連翹歸尾萆乳香沒藥土貝母銀花甘艸梢桑枝某牙齦滲膿﹐二載不愈。此屬牙漏﹐腎虛胃有濕熱所致。

六味丸﹝三錢﹞資生丸﹝二錢﹞

相和。每朝服四錢﹐淡鹽湯送下。

某馬脾風極重險癥﹐危生倏忽。姑與牛黃奪命散。

大黃﹝生切﹐四錢﹞檳榔﹝一錢五分﹞黑牽牛﹝三錢﹞

共研末。分二服﹐白蘿卜汁溫調服。

某肺癰咳吐膿痰﹐肺葉已傷﹐勢屬重候。

羚羊角冬瓜子桔梗葶藶子苡仁生甘艸桃仁泥野茭根川石斛蘆根又痰臭𨿽減﹐咳嗽未除。

羚羊角川貝母杏仁苡仁桃仁桔梗蘇子甘艸冬瓜子蘆根野茭根張怒則肝气逆而血苑於上﹐章門結塊硬痛﹐寒熱脈數﹐小便短少。癥屬肝癰﹐防其內潰咳吐膿血而劇。

紫菀郁金新絳柴胡天花粉桃仁旋復花當歸穿山甲忍冬藤降香靑蔥管繆病起微寒微熱﹐右肋章門穴酸疼。兩月後痛處略腫﹐食少便溏﹐面浮足腫﹐腰脊酸痛。脈附骨極細而銳。此脾家有濕熱瘀傷﹐癥屬脾癰。日久正虛胃弱﹐恐其不克支持。

黨參炙甘艸陳皮白術川朴木香吳茱萸漧薑當歸川芎白芍六神曲茯苓肉果砂仁敷方﹕官桂吳茱萸漧薑川烏生半夏獨活乳香沒藥南星白芥子當歸﹝各一錢﹐研末﹞

用陳酒幹面調和﹐燉溫﹐敷痛處。

某盤腸癰腹痛已久﹐二三日來驟然脹滿﹐連及腰脇﹐小便莖中亦痛﹐勢已有膿。擬用牡丹湯排膿逐毒﹐從大腸導下之。所慮飲食極少﹐胃气不克支持耳。

丹皮桃仁皂角刺冬瓜子紅花大黃﹝制﹞延胡索廣橘皮山楂肉赤苓歸尾又盤腸癰已成膿﹐不得不從大腸導下之法。

生黃皂角刺歸尾桃仁紅花土貝母金銀花甘艸丹皮山甲片冬瓜子廣皮又腸內癰膿將足﹐脈細食少。治以托裏﹐冀其外潰爲妙。

黃銀花穿山甲肉桂當歸赤苓澤瀉皂角刺苡仁廣皮血珀屑許寒气入於厥陰﹐濕熱隨經下注。睪丸腫脹﹐少腹結硬腫痛。防成縮腳小腸癰重癥。

川楝子吳茱萸枳殼歸尾焦楂肉橘核小茴香萆焦黑梔蔥白頭某環跳臀股之間﹐從前曾患外瘍。今戽水傷筋﹐受水寒之气襲筋骨之中﹐臀股胯凹腓酸痛﹐大便燥結﹐小便不利﹐气墜尻酸。病在太陽﹑少陰二經﹐防發附骨陰疽。

六味地黃湯去山藥﹐加細辛﹑麻仁﹑獨活﹑川熟附。

另﹕東垣資腎丸二錢﹐開水送下。

淵按﹕辛﹑獨二味﹐發少陰之寒從太陽而散﹐佐附子以溫之﹐六味以補之泄之。

任濕熱伏邪內蘊﹐引動宿毒﹐徧發廣痘﹐亦曰廣風。恐其肢節酸彊﹐殊難速效。

防風當歸赤芍皂莢子銀花天花粉連翹甘艸陳皮土茯苓許腎巖翻花﹐在法不治。怡情安養﹐帶疾延年。

鮮首烏馬料豆銀花生甘艸朝服六味丸三錢﹐淡鹽花湯送。

劉腎兪漫腫色白﹐脈虛微熱﹐此腎兪發也。屬三陰虧損﹐濕熱入絡﹐气血凝滯而生。最爲淹纏。姑與消散法。

當歸防風杜仲秦艽金狗脊丹參廣皮萆獨活胡桃肉桑枝胡胃脘生癰﹐脈虛形瘦。初起寒熱﹐延今四十餘日﹐晨必泄瀉無度。是中气大虛﹐不勝攻消之任也。今與內托法。倘仍作瀉﹐則難矣。

黨參木香法半夏茯苓枳殼砂仁當歸冬術漧薑陳皮某面顴毒乃陽明郁火所結﹐今已穿潰﹐孔如豆大。𨿽比顴骨疽較輕﹐然收功亦遲。須忌一切發風動火之物。

羚羊角白芷茯苓土貝母廣皮黨參連翹丹皮銀花甘艸劉平日豪飲﹐胃濕必甚。去冬齦腫咳嗽﹐仍不節飲﹐以致音啞齦腐﹐蔓延及唇﹐此沿牙毒也。𨿽非牙巖之比﹐然亦不易收功。

甘露飲去甘艸﹑天冬﹐加赤苓﹑黃芩﹑雞距子﹑葛根﹑蟬衣﹑茅柴根。

淵按﹕陽明濕火所致。

陸本原不足﹐兼挾風溫。發熱﹐頸間結核成痰。二十餘日﹐不紅﹐不腫﹐不消散﹐亦不作膿﹐屬半虛半實。愼柔方有良法﹐用四君子加牛蒡子﹐世所未知﹐余曾驗過。

四君子加牛蒡子﹑象貝母﹑桑葉。

淵按﹕四君補虛﹐佐蒡﹑貝以消風痰﹐桑葉淸肺通絡。從補虛中想出祛邪之法﹐心思靈敏。

又昨用愼柔方﹐是托散法。服下若汗出熱退﹐則數劑可消。若汗不出﹐仍發熱﹐則數劑成膿﹐且易潰斂。

前方加鉤鉤。

又三歲孩童﹐但哺乳汁﹐不進谷食﹐脾胃虛弱可知。頸結痰核而有寒熱﹐必挾風溫﹐屬半虛半實。

今將一月﹐熱退復熱﹐其塊不消﹐不作膿﹐大便溏﹐脾胃不足﹐气血兩虛。

黨參冬術陳皮荊芥黃歸身防風葛根砂仁桑葉周立齋云﹕外瘍經久不消散﹐亦不作膿﹐气虛也。徒用攻消﹐恐無所益。

黃黨參防風歸身澤蘭葉穿山甲僵蠶丹參廣皮桑枝朱結毒穿破不斂﹐在於當額眉稜﹐俱屬陽明部位。已及半載﹐當養气血以化毒。

大熟地黨參川芎皂莢子茯苓土貝母黃當歸生甘艸銀花土茯苓陳本體陰虧﹐四月間濕熱成瘍﹐潰膿而愈。愈後正虛﹐肝風升動﹐眩暈跌僕﹐以致腿股環跳受傷﹐漫腫色白﹐而生附骨痰疽。今二便阻塞﹐少腹脹滿﹐將有腸癰之變。

忍冬藤丹皮桃仁延胡索鮮首烏車前子歸身牛膝血珀﹝五分﹐研末﹐藥汁調下﹞

某濕熱積聚﹐阻於少陽。病起發熱﹐便少腹偏右板痛﹐足屈不伸﹐小腸癰也。身熱不止﹐防其成膿。

甘艸桔梗枳殼蘇梗赤苓土貝母砂仁延胡索焦楂肉川楝子澤蘭葉許肝膽郁火﹐凝結成痰。腮頰硬腫﹐牙關不開﹐此骨槽痰也。脈象郁澀﹐气失利暢﹐藥力不易見效。

柴胡黑山梔香附秦艽制僵蠶石決明土貝母丹皮桑葉郁金骨碎補刺蒺藜鉤鉤某鼓槌多骨流痰﹐膿孔甚多﹐手掌及腕皆腫硬﹐而色紫不痛。已出過多骨﹐出骨之處已斂﹐而餘外仍腫。此風毒濕熱錮結手經。延來五月﹐收功不易。

當歸防風苡仁丹皮連翹廣皮生甘艸紅花桑枝另蜣虫炙五錢﹐研末﹐摻。

汪《內經》云﹕一陰一陽結﹐謂之喉痺。指少陰君火合少陽相火上逆而爲病也。病由內生﹐非關外感風溫﹐故治之不易速效。養陰降火化痰﹐每相須爲法。惟嫌脈息太細﹐系素稟六陰﹐眞陽不足。然淸藥亦宜酌用﹐恐陰未足而陽先傷耳。愼之。

沙參石決明白扁豆元參懷山藥蛤殼川石斛生甘艸茯苓川貝桔梗另﹕元明粉一錢﹐朱砂五釐﹐冰片二分﹐研細末﹐吹。

某腎主骨﹐膝者﹐骨之溪谷也。腎虛則骨髓空﹐而寒濕乘之﹐兩足跟痛及於膝。久而不已﹐防成鶴膝風痺。

大熟地萆苡仁牛膝桂枝枸杞子川斷防風獨活另﹕虎潛丸﹐每朝三錢。

某心火與濕熱交結而成痰核。上則舌下﹐中則脘間﹐下則陰頭﹐皆結小核如棉子。此皆火郁之所致。

川連﹝二錢﹐酒炒﹞陳皮﹝一兩﹐鹽水炒﹞甘遂﹝三錢﹐麵包煨﹐去心﹞半夏﹝一兩五錢﹞茯苓﹝二兩﹞澤瀉﹝一兩﹞蛤殼﹝二兩﹐研粉﹞紅芽大戟﹝三錢﹐洗淡﹐炒﹞

上藥共研細末﹐水泛爲丸。每朝一錢﹐開水送下。

淵按﹕直搗其巢﹐非膽識兼優不能。然虛者未可漫試。

某風毒內攻入腦﹐走入耳竅﹐疼痛出膿﹐膿出不爽﹐盤及耳後頸間硬腫不消﹐此盤耳癰也。已延兩月﹐癥無頭面﹐牙關不痛﹐恐滋蔓骨槽等變﹐殊非易治。

羚羊角元參磁石甘菊花細生地牛蒡子制僵蠶菖蒲鉤鉤蔥白頭某舌根邊僵木不痛﹐已經數月﹐防變舌疳。此屬心脾郁火。治以淸養營陰﹐稍參苦降。

鮮生地川連元參丹參麥冬生甘艸丹皮桔梗又川連﹝三分﹞蒲黃﹝一錢﹞冰片﹝二分﹞五靈脂﹝一錢﹞人中白﹝四分﹐﹞

上味共研細末﹐吹舌根。

吳暑熱蒸迫﹐心火暴甚。喉舌腫痛﹐及今旬日﹐勢防成膿。用涼膈散加犀﹑羚﹐解上焦以泄君火之燔。

牛蒡子犀角連翹焦山梔生軍﹝水浸﹞大貝母元明粉竹葉蘆根薄荷又消管丸。

胡黃連﹝一兩﹞刺皮﹝一兩﹐炙﹞象牙屑﹝一兩﹞五倍子﹝一兩﹐炙﹞蟾酥﹝酒化﹐三錢﹞陳硬明角燈﹝二兩﹐炙﹞

上藥爲末﹐煉蜜丸。用上好雄精三錢﹐泛上爲衣。每朝三錢﹐金銀花湯送下。

淵按﹕方極佳。惟蟾酥大毒走竄之品﹐每日服分余﹐未知可否。減半則穩當矣。此治外癥久而成管者。

某足丫碎爛﹐南方濕熱之常病也。患者甚多。今足趾碎爛﹐掌心皮濃而燥﹐非徒濕熱﹐血亦枯矣。經云﹕手得血而能握﹐足得血而能步。碎爛不愈﹐恐成風濕。夫治風先治血﹐血行風自滅。祛濕先治脾﹐脾旺濕自絕。所謂治病必求其本也。

制首烏丹參當歸防風苡仁懷山藥茯苓萆艸紅棗三角胡麻周咳吐臭痰﹐已延三月。脈數而虛﹐其陰已傷。面白無華﹐飲食漸減﹐肺失所恃﹐防成肺痿。

沙參黃麥冬白芨茯苓元參大生地杏仁百合蘆根尖又咳痰鮏臭﹐面色靑晦﹐脈數而虛﹐納谷大減。此木火乘金﹐金傷及土﹐髒气克賊﹐恐延不治。

北沙參桑白皮麥冬苡仁茯苓白扁豆野茭根橘紅紫菀元參蘆根尖楊一陰一陽結謂之喉痺。一陰者﹐厥陰也﹔一陽者﹐少陽也。相火寄於肝膽﹐君火一動﹐相火隨熾﹐上炎灼金﹐痺喉之癥作矣。

鮮生地元參麥冬焦山梔大生地石決明沙參桔梗生甘艸豆衣梨肉王寒痰凝阻﹐頰車不利﹐髙而腫硬﹐色白不紅。此屬陰寒骨槽﹐與色紅身熱者不同。

大熟地麻黃桂枝秦艽防風制僵蠶當歸白芥子趙脾虛濕熱入絡﹐兩手指節手腕皆木腫。此乃鼓槌流痰﹐不易速愈。

黃白術防風秦艽川貝母當歸茯苓馮臍風由乎脾腎濕熱而成。今腹痛便泄﹐先運其中。

白術赤芍茯苓陳皮木香當歸六神曲龍齒砂仁某營行脈中﹐衛行脈外。體肥濕勝之人﹐衛恆虛冷﹐營多盛熱。故肥人當暑﹐往往肌膚常冷﹐而易生外瘍也。瘍發背脊三候﹐內膿已結﹐外腐未透。營中之火極熾﹐衛弱失於敷布﹐不能引血化腐﹐載毒外出﹐漸顯內陷之機﹐頗爲可慮。非溫不能助衛陽以鼓舞﹐非淸不能解營熱以化毒。經曰﹕血實宜決之﹐气虛宜掣引之。此法是矣。

黃﹝附子煎汁﹐炒﹞鮮生地穿山甲地丁艸連翹皂角刺制僵蠶金銀花另以三角風燻。

淵按﹕三角風未詳是否三角胡麻。

趙咽喉腫及上﹐的屬喉癰。湯水難咽﹐痰多便閉。癥交四日﹐邪火熾張。秀翁主以淸化滌痰﹐極是。鄙意竟用涼膈散通徹表裏﹐尢爲簡淨。仍候裁正。

涼膈散加牛蒡子﹑桔梗﹑蘆根。

仁淵曰﹕欲爲瘍科名家﹐須多讀內科方書。蓋外科之難治﹐在內傷陰證。然亦不外表裏陰陽虛實寒熱八字。能明此八字﹐生死難易﹐胸中自然了了。夫人身營衛﹐環周不息﹐一有壅逆﹐卽腫硬作痛﹐而生外瘍。外科書分五善七惡﹐以定吉凶﹐無非在陰陽兩字推求。謂五善不宜少四﹐七惡不宜有三。陽多卽吉﹐陰盛卽凶。若善惡兼見﹐可死可生﹐是在善治者得治則生﹐失治則死。

卽奇怪之證﹐方書師傳所未及﹐苟學問精深﹐定其六經部位﹐審其陰陽虛實﹐生死吉凶﹐胸中自有把握。而膏丹敷摻之藥﹐宜不吝金錢﹐誠心虔制﹐自可應手取效。蓋有形迹可求﹐較內科有捉摸耳。若手法刀法須有師傳﹐否恐動手便錯﹐及至回頭﹐其人已喫虧不小矣。

