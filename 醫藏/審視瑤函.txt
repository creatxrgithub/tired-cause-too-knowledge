

審視瑤函淸傅仁宇

凡例

一﹑目受五臟六腑之精華﹐若日月麗天而不可掩。右陰左陽。涵光毓采。吐桑浴淵。疊行。坎離失度。霾瞀錯經﹐變理不齊﹐民病爲殃。人開卷了然﹐至於五臟主病﹐拼贅﹐是函授自烈祖﹐弈葉鉆研﹐經歷三十餘載﹐復訪名公宗匠﹐講究印可﹐廣購藏書禁方﹐芟繁輯簡﹐間有立論堪采﹐一﹑五輪八廓﹐各分攸司﹐象形取義﹐腑臟部署﹐棋分星布﹐間不容髮。俗僅得其皮毛﹐玆盡搜其精奧﹐按經辧癥﹐補瀉得宜﹐先巡輪廓之變﹐隨察受病之源﹐主客逆順﹐毫釐千一﹑歷來醫案﹐自漢華元化獨振元首﹐倪仲賢集金玉大成﹐以及四大名家﹐《龍木論》疊奏宮商﹐抑稱鈞天異響哉。然有效臻獨得﹐而瑕不言疵﹐理由創獲﹐而迥別靑黃者﹐出朱入墨﹐鵠難分﹐不載。

一﹑治法分門﹐迥若云泥﹐陰陽變換﹐具有權衡。不察司天﹐無以辧六气五運之極﹔不候﹔不參奇經﹐無以證七情六淫之气。虎訣𨿽存﹐鴝眸難別﹐是函翼經宣化﹐循法審因﹐取《原機啟微》爲鵠﹐輔以諸家鴻論﹐證驗天行﹐贊理時气﹐綱領條目﹐珠聯繡錯﹐庶迎刃以解入彀而中爾﹐備載。

一﹑用藥寒熱﹐猶用兵虛實﹐確有主見﹐非空拳射覆﹐隔靴搔癢者比也。灼其受病於某經﹐主癥於某絡﹐病因於某部﹐感觸於某候﹐宜溫宜涼﹐內外表裏﹐一以貫之。若不揣其本而治其末﹐宜熱而反以寒沃之﹐宜寒而反以熱熾之﹐刀圭逆施﹐攻砭倒置﹐鮮不旋踵而滋之殃者﹐可不愼哉﹗一﹑湯劑丸散藥味﹐用𨿽不同﹐而治法亦異﹐有宜丸者﹐宜散者﹐宜水漬者﹐宜膏煎者亦有一物兼宜者﹐亦有不可入湯酒者﹐並隨藥性。湯者蕩也﹐去大病用之﹔散者散也﹐去急病用之﹔丸者緩也﹐不能速去之。舒緩而治之也。丸散分兩﹐可多可少﹐若銼爲劑﹐必須七錢至八錢﹐以爲中正。羸弱者﹐五六錢爲劑﹐壯盛者必須兩余﹐方得其效﹐少則藥力不足﹐多則不勝藥勢。

一﹑制法必須極工﹐用藥料須擇道地。若不揀擇精良﹐以僞抵眞﹐徒費工力﹐何能取效如炮煨者﹐以整藥入於炭火中﹐或用面裹﹐濕紙重裹﹐炮令藥上有烈紋者方熟﹐附子﹑南星﹑豆蔻之類是也﹔炙者﹐以整藥塗蜜﹐或薑汁﹑酥油﹑童便﹑酒漿等物﹐塗浸於藥上﹐用炭火炙﹐令香熟得宜﹐黃﹑濃朴﹑甘艸﹑皂莢﹑龜板﹑鱉甲之類是也﹔者﹐以整藥入在炭火中穩定﹐燒熟爲度﹐牡蠣﹑石決明﹑石膏﹑鑪甘﹑磁石之類﹐或用水﹑醋﹑童便淬飛是也﹔焙者﹐以綿紙隔藥﹐火烘令香脆﹐天麥門冬﹑葶藶﹑石棗之類是也﹔炒者﹐以銀鍋﹑砂鍋內炒﹐令香脆得宜﹐勿令焦枯﹐過失藥性﹔若煉蜜者﹐每一斤只煉十二兩五錢爲定。火少火過﹐並不相宜。

一﹑開導猶鏡面拭塵﹐而釜底抽薪也。寶鏡玄機﹐陽秋鏡﹐不啻家諭而戶曉之。

至撥云睹日﹐掃霾見天﹐稱能手者﹐則罕覯焉。是函本自家缽﹐珍逾百朋﹐蓋垂掌而味溢黃芽﹐凝眸而香霏絳雪者﹐匍匐經年﹐俄頃建績。匪侈口乳石﹐而烹烏煉兔者類也﹐宜載。

一﹑古人治目﹐凡藥力遲緩﹐不能急速取效者﹐則用鍼刺以濟其急。然醫者必須熟明經絡﹐癥的穴眞﹐無不應手取效。但今人去古已遠﹐一聞鍼灸﹐心懷怯懼﹐是以醫心懈怠﹐鮮工於此耳。孰知其取效敏捷﹐立起沈﹐善用之者﹐靡不有驗其治疾也﹐豈曰小補云爾哉﹖一﹑著篇立論﹐汗牛充棟﹐非炫名以逐膻﹐則市惠而弋利﹐求卮言之中乎﹐而灼見筋膜者﹐蓋什未有一矣。是函堅白孤鳴﹐而理必晰於粹精﹐按經考古﹐而癥不遺乎險怪。

列部分門﹐鉆骨析髓﹐審輪定廓﹐察色觀形﹐開卷了然﹐灼如觀炬﹐較目寶論益詳﹐散金碎玉篇愈著﹐令見者洞心而鑿壁分光焉﹐或亦持顚扶危之一助云爾﹐備載。

一﹑立方施癥﹐研古敲今﹐歷有成論﹐匪臆造測度﹐漫焉嘗試者同也。昔人載一百六十癥﹐則失之濫﹐上古著七十二癥﹐則失之簡﹐是函摘要刪繁﹐纖鉅各當﹐定爲一百有八癥。

啟蒙牖瞀﹐開豁茅塞﹐務令陰陽之縷晰﹐標本之攸分﹐內外表裏之條貫﹐虛實逆順之森殊。

鑑形辧色﹐以驗其因﹐按候察部﹐以鏡其要。若夫智圓行方﹐化裁酌量﹐活活潑潑﹐時措咸宜﹐我不執方﹐方必符癥﹐癥自合方﹐隨方隨效﹐神而明之﹐存乎其人﹐不遇其人﹐方不虛傳。髙遠之士﹐曷請鑑諸。

復慧子維藩氏識

卷首

前賢醫案

《雲麓漫抄》云﹕淮南楊吉老﹐儒醫也。有富翁子忽病目﹐視正物皆以爲斜﹐几案書席之類﹐排設整齊﹐必更移令斜﹐自以爲正﹐以至書寫尺牘﹐莫不皆然﹐父母甚憂之﹐更歷數醫﹐皆不諳其疾。或以吉老告﹐遂以子往求治﹐旣診脈後﹐令其父先歸﹐畱其子﹐設樂開宴酬勸無算﹐至醉乃罷﹐扶病者坐轎中﹐使人舁之﹐髙下其手﹐常令傾倒﹐展轉久之﹐方令登榻而臥﹐達旦酒醒﹐遣之歸家﹐前日斜視之物﹐皆理正之。父母躍然而喜﹐且詢治之之方吉老云﹕令嗣無他疾﹐醉中嘗臥﹐閃倒肝之一葉﹐搭於肺上不能下﹐故視正物爲斜﹐今復飲之醉﹐則肺脹﹐展轉之間﹐肝亦垂下矣﹐藥安能治之哉﹖富翁濃爲之酬。

《九靈山房集》云﹕元末四明有呂復﹐別號滄洲翁。深於醫道。臨川道士蕭雲泉﹐眼中視物皆倒植﹐請治於復。問其因﹐蕭曰﹕某嘗大醉﹐盡吐所飲酒﹐熟睡至天明﹐遂得此病。

復切其脈﹐左關浮促。卽告之曰﹕嘗傷酒大吐時﹐上焦反復﹐致倒其膽腑﹐故視物皆倒植﹐此不內外因﹐而致內傷者也。法當復吐﹐以正其膽﹐遂以藜蘆﹑瓜蒂爲粗末﹐用水煎之﹐使平旦頓服﹐以吐爲度。吐畢視物如常。

張子和治一年幼子﹐十餘歲﹐目赤多淚﹐眾醫無效。子和見之曰﹕此子目病﹐原爲母腹中被驚得之。其父曰﹕孕時在臨淸被兵恐。令服瓜蒂散加郁金﹐上湧下瀉﹐各去涎沫數升。

人皆笑之曰﹕兒腹中無病﹐何以吐瀉如此﹖至明日﹐了然爽明。

《道山淸話》云﹕張子顏少卿﹐晚年常目光閃閃然﹐中有白衣人如佛像者。子顏信之彌謹﹐乃不食肉﹐不飲酒。然體瘠而多病矣。一日從汪壽卿求脈﹐壽卿一見大驚﹐不復言﹐但投以大丸數十﹐小丸千餘粒。祝曰﹕十日中服之當盡﹐卻以示報。旣如期﹐視所見白衣人變黃﹐而光無所見矣。乃欲得肉食﹐又思飲酒。又明日﹐黃亦不見﹐覺气體異他日矣。乃詣壽卿以告。壽卿曰﹕吾固知矣。公脾初受病﹐爲肺所乘﹐心﹐脾之母也﹐公旣多疑﹐心气不固自然有所睹﹐吾以大丸實其脾﹐小丸補其心﹐肺爲脾之子﹐旣不能勝其母﹐其病自愈也。

《北夢瑣言》曰﹕有少年苦眩暈眼花﹐常見一鏡子。趙卿診之曰﹕來晨以魚奉候。及期延於內﹐從容久饑﹐候客退方得攀接﹐俄而桌上施一甌芥醋﹐更無他味﹐少年饑甚﹐聞芥醋香﹐徑啜之﹐逡巡再啜﹐遂覺胸中豁然﹐鏡影消無。卿曰﹕郎君喫眼前魚太多﹐無芥醋不快﹐又魚鱗在胸中﹐所以眼花。故權誑而愈其癥也。

丹溪治一老人﹐病目暴不見物。他無所苦﹐起坐飲食如故﹐此大虛證也。急煎人參膏二斤﹐服二日﹐目方見。一醫與靑礞石藥﹐朱曰﹕今夜死矣。不悟此病得之气大虛﹐不救其虛而反用礞石﹐不出此夜必死。果至半夜死。

一少年早起﹐忽視物不見﹐熟臥片時﹐略見而不明﹐食減甚倦﹐脈緩大﹐重按散而無力意其受濕所致﹐詢之果臥濕地半月﹐遂用蒼術﹑白術﹑茯苓﹑黃﹑陳皮﹐少佐附子﹐二十劑而安。

汪石山治一婦﹐年逾四十兩目昏昧﹐咳嗽頭疼似鳴﹐若過饑益甚。醫治以眼科藥﹐反劇脈皆細弱﹐脾脈尢近乎弱﹐曰脾虛也。五臟六腑之精﹐皆稟受於脾﹐上貫於目﹐脾虛不能輸運臟腑精微歸明於目﹐故目昏腦鳴頭痛之候出矣。脾虛則肺金失養﹐故咳嗽形焉。醫不補脾養血﹐妄以苦寒治眼﹐是謂治標不治本也。遂用參﹑各錢半﹐麥門冬﹑貝母各一錢﹐歸身八分﹐陳皮﹑川芎各七分﹐升麻﹑柴胡﹑甘艸各五分而安。

薛立齋治一男子﹐日晡兩目緊澀﹐服黃柏﹑知母之類反劇﹐更加便血﹐此脾傷不能統血輸榮於目然也。遂用補中益气湯送下六味丸而安。

給事張禹功﹐目赤不明﹐服驅風散熱之劑﹐反畏明重聽﹐脈大而虛。此由心勞過度﹐思慮傷脾。蓋心勞則不能生血﹐脾傷則不能運輸﹐精敗於目也。用補中益气湯加茯神﹑酸棗仁山藥﹑山茱萸﹑遼五味而安。後自攝不謹﹐復作益甚﹐用十全大補湯加前藥而復愈。

王海藏治一女﹐形肥年將笄﹐時患目﹐或一月或兩月一發﹐每發則紅腫﹐如此者三年﹐服祛風熱藥﹐左目反生頑翳﹐從銳起遮瞳仁﹐右目亦生翳﹐自下而上。潔古云﹕從外走內者少陽也﹐從下而走上者陽明也。此少陽陽明二經有積滯也。六脈短滑而實﹐輕取則短澀。

遂用溫白丸﹐減川芎﹑附子三分之二﹐倍加膽艸﹑黃連下之﹐服如東垣痞積丸法﹐初服二丸每日加一丸﹐如至大便利﹐則每日減一丸﹐復從二丸加起﹐忽一日瀉下黑血塊﹐如黑豆大而硬﹐自此漸愈﹐翳膜盡去。

攖寧生治一人﹐過食醋蒜豬肉煎餅﹐後復飲酒大醉﹐臥於暖坑﹐次日瞳神散大﹐視無定以小爲大﹐以大爲小﹐行步踏空﹐百治不效。予曰﹕瞳子散大﹐由食辛熱太過然也。蓋辛主散﹐熱助火﹐辛熱乘於腦中﹐故睛散﹐睛散則視物無的也。遂用芩連諸寒之藥爲君﹐歸芎諸甘﹑辛爲臣﹐五味子酸爲佐﹐人參﹑甘艸﹑天冬﹑地骨皮爲使﹐柴胡爲肝竅之引﹐百劑而安。

一婦人目翳綠色﹐從下而上﹐病自陽明來﹐綠非正色﹐殆肺合腎而爲病﹐猶畫家以黑調白﹐合成諦之象﹐乃用瀉肺腎之藥﹐而以入陽明之藥爲引使。

唐髙宗常苦頭重﹐目不能視﹐召侍醫秦鳴鶴診之﹐請刺頭出血可愈﹐太后不欲上疾愈﹐怒曰﹕此可斬也﹐乃欲於天子頭刺血。上曰﹕但刺之﹐未必不佳。乃刺二穴。上曰﹕吾目似明矣。後舉手加額曰﹕天賜也。自負彩緞百匹﹐以賜鳴鶴。

安慶趙君玉﹐目暴赤腫﹐點洗不退﹐偶思戴人有云﹕凡病在上者﹐皆宜吐之。乃以茶調散湧之﹐一湧而目愈。君玉嘆曰﹕法之妙其迅如此﹐乃知法不遠人﹐人自遠法也。

孫眞人在仁廟朝﹐治衛才人患眼疼﹐眾醫不能療﹐或用涼藥﹐或用補藥﹐加之臟腑不安上召孫。孫曰﹕臣非眼科﹐乞不全責於臣﹐降旨有功無過。孫乃診之﹐肝脈弦滑﹐非壅熱也﹐乃才人年少時人壯血盛﹐肝血並不相通。遂問宮人﹐宮人云﹕月經已二月不通矣。遂用通經藥。經旣通﹐不日疾愈矣。上賜孫三十萬緡。宮人謠曰﹕神醫不來﹐雙睛難開。

許學士云﹕荀牧仲嘗謂予曰﹕有人視一物爲兩﹐醫作肝气盛﹐故一見爲二﹐服瀉肝藥皆不驗﹐此何疾也﹖予曰﹕孫眞人曰﹕《靈樞》有云﹕目之系上屬於腦﹐後出於項中。邪中於頭目﹐乘目之虛﹐其入深﹐則隨目系入於腦﹐入於腦則轉﹐轉則目系急﹐急則目眩以轉﹐邪中其精﹐所中不相比也﹐則精散﹐精散則視歧﹐故見兩物也。令服驅風入腦藥得愈。

丹霞朱僧氏代章宗出家﹐旣病三陽蓄熱﹐常居靜室﹐不敢見明﹐明則頭疼如錐﹐每置水於頂上﹐不能解其熱﹐歷諸醫莫能辧其病﹐後治之七日而愈﹐其法用汗吐下三法而已﹐後用涼物淸鎭之﹐平復如故。

一女子年十四歲﹐因恚怒﹐先月經不通﹐寒熱脇痛﹐後兩目生翳﹐靑綠色從外至內。予謂寒熱脇痛﹐足厥陰之癥也。翳從外起﹐足少陽風證﹐左關脈弦數﹐按之而澀﹐肝經風熱兼血滯也﹐遂以加味逍遙散加防風﹑龍膽艸﹐四服﹐而寒熱脇痛頓減﹐用六味丸﹐月餘而翳消。

一婦人患偏頭痛五﹑七年﹐大便結燥﹐兩目赤腫眩運。世之頭風藥﹐無不服﹐其頭上鍼艾數千百矣。一日戴人診其脈﹐急數而有力﹐風熱之甚也。此頭角痛﹐是三焦相火之經﹐乃陽明燥金勝也。燥金勝乘肝﹐則肝气郁﹐肝气郁則气血壅﹐气血壅則上下不通﹐故燥結於裏尋至失明。治以大承气湯﹐令河水煎二兩﹐加芒硝一兩﹐煎成﹐頓令分三次服﹐下泄如湯二十餘行﹐次服七宣丸﹑神功丸以潤之﹐波菱葵菜﹑豬羊血以滑之﹐三劑之外目豁然﹐首輕燥澤結釋而愈。

樓全善治男子﹐每夜至目珠連眉稜骨痛﹐頭亦半邊腫痛﹐以黃連膏等寒涼點之﹐益疼﹐諸藥不效﹐灸厥陰少陰﹐痛隨止。半月後又作﹐又灸又止。月餘﹐遂用夏枯艸﹑香附子各二兩﹐甘艸四錢﹐共爲末﹐每食後茶淸調服錢半﹐下咽疼卽減半﹐七日痊愈。

子和嘗自病目﹐或腫或赤﹐羞明癮澀﹐百餘日不愈﹐忽眼科張仲安云﹐宜刺上星﹑百會攢竹﹑絲竹空諸穴上血出﹐又以艸莖內兩鼻中出血﹐約升許﹐來日愈大半﹐三日平復如故﹐此則血實宜破之之法也。

禹錫云﹕向有崔承元爲官時﹐治一人死罪﹐因囚久乃活而出之﹐後囚病目數年﹐服藥全愈﹐以別恙而終。一日﹐崔目忽病內障﹐苦極﹐喪明逾年﹐嘗自嘆息﹐囚家遂以黃連羊肝丸告﹐崔乃根據合﹐服不數月﹐其眼復明﹐因傳於世。

晉範寧嘗苦目痛﹐就張湛求方﹐湛戲之曰﹕古方宋陽子少得其術﹐以授魯東門伯﹐次授左丘明﹐遂世世相傳﹐以及漢杜子夏﹐晉左太衝﹐凡此諸賢﹐並有目疾﹐得此方云﹕省讀書一﹐減思慮二﹐專視內三﹐簡外觀四﹐早起晚五﹐夜早眠六﹐丸六物﹐熬以神火﹐下以气節蘊於胸中﹐七日﹐然後納諸方寸﹐修之一時﹐近能數其目睫﹐遠能視箠之餘﹐長服不已﹐非但明目且亦延年。審如是而行﹐不可謂之嘲戲﹐亦奇方也。

卷首

五臟所司兼五行所屬

五臟所司兼五行所屬圖

卷首

動功六字延壽訣

春噓明目本持肝﹐夏至呵心火自閒﹐秋定知金肺潤﹐冬吹惟要坎中安﹐三焦嘻卻除煩熱﹐四季長呼脾化餐﹐切忌出聲聞口耳﹐其功尢甚保神丹。

心呵頂上連叉手﹝舉手則呵﹐反手則吸﹞

呵則通於心﹐去心家一切熱气﹐或上攻眼目﹐或面色紅﹐舌上瘡﹐或口瘡。故心爲一身五官之主﹐發號施令﹐能使五官。故上古恬澹虛無﹐眞气從之﹐精神內守﹐病安從來﹖良以志閒而少欲﹐心安而不懼﹐形勞而不倦也。秋冬時當暖其湧泉﹐不傷於心君。《素書》云﹕足寒傷心是也。澄其心則神自淸﹐火自降﹐是火降由於神之淸也。心通舌﹐爲舌之官﹐舌乃心之苗﹐爲神之舍﹐又爲血之海﹐故血少則心神恍惚﹐夢寐不寧也。冬面紅受克﹐故鹽多傷心血。冬七十二日﹐省鹽增苦﹐以養其心也。

肝若噓時目睜睛噓則通肝﹐去肝家一切熱聚之气。故膽生於肝﹐而膽气不淸﹐因肝之積熱﹐故上攻眼目大噓三十噓。一補一瀉﹐則眼增光﹐不生眼眵。故目通肝﹐肝乃魂之宅﹐夜睡眼閉﹐則魂歸宅﹐肝爲目之官﹐秋面靑受克﹐辛多傷肝﹐秋七十二日﹐省辛增酸﹐以養肝气。

腎吹抱取膝頭平吹則通腎﹐去腎中一切虛熱之气﹐或目昏耳聾﹐補瀉得宜﹐則腎气自調矣。故腎通耳﹐爲耳之官﹐耳聽走精﹐不可聽於淫聲﹐大吹三十吹﹐熱擦腎堂﹐四季十八日﹐面黑受克﹐甘多傷腎。故季月各十八日﹐省甘增鹽﹐以養腎气。

肺病气手雙擎則通肺﹐去肺家一切所積之气﹐或感風寒咳嗽﹐或鼻流涕﹐或鼻熱生瘡﹐大幾﹐一補一瀉﹐則肺气自然升降。肺爲心之華蓋﹐最好淸﹐故肺淸則不生疾也。肺通鼻﹐爲鼻之官﹐肺爲魄之舍也。夏面白則受克﹐苦屬火﹐肺屬金﹐夏七十二日﹐省苦增辛﹐以養肺气。

脾病呼時須撮口呼則通脾﹐去脾家一切濁气。故口臭四肢生瘡﹐或面黃脾家有積﹐或食冷物﹐積聚不能化﹐故脾爲倉廩之官﹐又爲血之用。故飲食不調﹐則不生血﹐四肢不動則脾困。故夜則少食睡時脾不動﹐以致宿食﹐則病生矣。脾四季之官﹐爲意之宅﹐故意不可以妄動﹐動則浩然之气不能淸也。春面黃則受克﹐春七十二日﹐省酸增甘﹐以養脾气。

三焦客熱臥嘻嘻嘻則通膽﹐去膽中一切客熱之气﹐故臥時常嘻﹐能去一身之客熱﹐補瀉得當﹐膽气自淸目不生眵﹐膽怕熱﹐四時飲食﹐熱者少食﹐上膈無積﹐使膽气淸爽也。

卷首

太極陰陽動靜致病例

太極陰陽動靜致病例經云﹕瞳子眼黑法於陰﹐白眼赤脈法於陽。故陰陽合轉而睛明﹐此則眼具陰陽也。

又曰﹕五臟六腑之精气﹐皆上注於目﹐而爲之睛﹐睛之窠爲眼﹐骨之精爲瞳子﹐筋之精爲黑眼﹐血之精爲絡﹐其窠气之精爲白眼﹐肌肉之精爲約束﹐裹擷筋骨气血之精﹐而與脈並爲系﹐上屬於腦﹐後出於項中。此則眼具五臟六腑也。後世五輪八廓之說﹐蓋本諸此。臟腑主目有二﹕一曰肝。經云﹕東方靑色﹐入通於肝﹐開竅於目﹐藏精於肝。又云﹕人臥血歸於肝﹐肝受血而能視。又云﹕肝气通於目﹐肝和則目能辧五色矣。二曰心。經云﹕心合脈﹐諸脈皆屬於目是也。至東垣又推之而及於脾﹐如下文所云﹐東垣曰﹕《五臟生成篇》云﹕諸脈皆屬於目﹐目得血而能視。《鍼經九卷﹟大惑論》云﹕心事煩冗﹐飲食失節﹐勞役過度﹐故脾胃虛弱﹐心火太盛﹐則百脈沸騰﹐血脈逆行﹐邪害空竅﹐如天明則日月不明也。夫五臟六腑之精气﹐皆稟受於脾土﹐而上貫於目﹐脾者諸陰之首也﹐目者血气之宗也。故脾虛則五臟之精气皆失所司﹐不能歸明於目矣。心者君火也﹐主人之神﹐宜靜而安﹐相火代行其令﹐相火者胞絡也﹐主百脈﹐皆榮於目﹐旣勞役運動﹐勢乃妄行﹐及陰邪气並﹐損其血脈﹐諸病生焉。凡醫者不理脾胃﹐及養血安神﹐治標不治本﹐不明正理也。

張子和曰﹕聖人𨿽言目得血而能視﹐然血亦有太過不及也。太過則目壅塞而發痛﹐不及則目耗竭而失明。故少年之人太過多﹐老年之人不及多﹐但年老之人﹐其間猶有太過者﹐不可不察也。夫目之內﹐太陽經之所起﹐血多气少﹔目之銳﹐少陽經也﹐血少气多﹔目之上綱﹐太陽經也﹐亦血多气少﹔目之下綱﹐陽明經也﹐血气俱多。然陽明經起於兩目旁交之中﹐與太陽少陽﹐俱會於目﹐惟足厥陰經﹐連於目系而已。故血太過者﹐太陽陽明之實也﹐血不及者﹐厥陰之虛也。故出血者﹐宜太陽陽明﹐蓋此二經血多故也。少陽一經不宜血少故也。刺太陽陽明出血﹐則目愈明﹔刺少陽出血﹐則目愈昏。要知無使太過不及﹐以養血脈而已。凡血太多則濫﹐太少則枯。人熱則血行疾而多﹐寒則血行遲而少﹐此常理也目者肝之外候也﹐肝藏血﹐在五行屬木﹐𨿽木之爲物﹐太茂則蔽密﹐太衰則枯瘁矣。夫目五輪﹐乃五臟六腑之精華﹐宗脈之所聚。其白睛屬肺金﹐肉輪屬脾土﹐赤脈屬心火﹐黑水神光屬腎水﹐兼屬肝木﹐此世俗皆知之矣。及有目疾﹐則不知病之理﹐豈知目不因火則不病﹐何以言之﹖白輪變赤﹐火乘肺也﹔肉輪赤腫﹐火乘脾也﹔黑水神光被翳﹐火乘肝與腎也。赤脈貫目﹐火益熾也。能治火者﹐一句可了。故《內經》云﹕熱勝則腫。凡目暴赤腫痛﹐羞明癮澀﹐淚出不止﹐暴寒目瞞者﹐皆太熱之所爲也。今列五輪所屬﹐八廓主病﹐以令施治者指南焉。

卷首

五輪定位之圖

五輪定位之圖左目陽經﹐蛇象火贊。南方有物﹐其形虯赤。出入無時﹐變化莫測。順則明靈﹐逆則炎赫。惟一惟中﹐是爲之則。操之則存﹐捨之則失。造次弗離﹐明視可必。旣靜旣淸﹐復云何疾。

右目陰精﹐龜象水贊。元陽之靈﹐坎水之英。其色玄蒼﹐其性和平。吞吐日月﹐納彼虛盈。毋勞毋搖﹐一爲準繩。守之如瓶﹐防之如城。二五合一﹐乃可長生。旣寧旣定﹐目何不明。

卷首

八廓定位之圖

八廓定位之圖

卷首

五輪歌括

肝有風輪是木形﹐肉輪屬土是脾經﹐水輪腎水瞳神也﹐肺屬金方號气輪﹐兩血輪心屬火﹐五輪原屬五行分﹐能知生克分虛實﹐燮理陰陽血气平。

卷首

五臟主病

勞神赤澀心家損﹐恚怨多傷肝气衰﹐寒暑不調傷臟腑﹐色欲無時致腎虛﹐饑飽不勻傷脾胃﹐風邪觸犯可推詳﹐腸中熱結緣何故﹐解熱須將虛實量﹐盛時眼內熱火煎﹐熱時白翳眼中連﹐衰時眼淚頻頻下﹐迎風淚下又頭旋。

卷首

八廓歌括

幹肺大腸傳送廓﹐坎腎膀胱津液場﹐命門上焦會陰艮﹐膽肝淸淨震之方﹐肝絡中焦巽養化﹐小腸離火心胞陽﹐腎絡下焦關泉兌﹐坤脾水谷胃爲彊﹐合衝生克分虛實﹐對癥投醫病始康。

卷首

八廓主病

傳送原因是本經﹐肺家壅滯熱傷睛﹐大腸若順應須治﹐閉塞之時翳相侵﹐視物如看雲霧多﹐擡頭怕日病如何﹐急宜補腎禁房室﹐免得昏蒙不可過﹐視物依稀似霧中﹐時時手拭兩睛瞳﹐要知冷淚頻頻出﹐此是肝虛膽气攻﹐小腸腑屬關泉廓﹐受病先從心裏傳﹐兩角俱赤心癢痛﹐但調經脈自然痊﹐昏蒙眼疾豈無由﹐酒色過時更帶憂﹐莫道睛昏無大故﹐那堪障霧裹雙眸﹐內抱眞陽是命門﹐眼前花發色難分﹐不能補腎調虛气﹐睛瞳縱橫似有根﹐飲食相傷在胃中﹐更加積熱兩相攻﹐瞼胞漸腫睛生赤﹐不解中宮熱不通﹐膀胱屬水腎爲天﹐冷淚相形本髒愆﹐赤脈縱橫輪廓內﹐不逢妙手豈能痊。

卷首

臟腑表裏三陰三陽輪廓貫通

手少陰心經足少陰腎經手太陰肺經足太陰脾經手厥陰命門足厥陰肝經手少陽三焦足少陽膽經手太陽小腸足太陽膀胱手陽明大腸足陽明胃經三焦與心胞絡爲表裏按目﹝附命門﹞﹕目者﹐肝之官也。﹝脈色﹞東方生風﹐在竅爲目﹐其精陽气上走於目而爲睛。﹝藏象﹞敷和之紀﹐其主目。﹝運气﹞足太陽脈通項入腦者﹐正屬目本﹐名眼系。陰蹺陽蹺陰陽相交﹐陽出陰﹐陰出陽﹐交於目銳。陽气盛則目﹐陰气勝則瞑目。﹝俱鍼刺﹞

蹺脈屬目內﹐气不營﹐則目不合﹐任脈入目﹐督脈與太陽起於目內﹐其少腹直上者﹐上系兩目之下﹐足太陽入於目內﹐足太陽之筋﹐支者爲目上綱﹐足陽明之筋﹐上合於太陽﹐爲目下綱﹐足少陽之筋﹐支者結於目爲外維。足陽明還系目系﹐足少陽起目銳﹐至銳後手太陽至目銳﹐支者至目內。手少陽至目銳﹐手少陰系目系﹐足厥陰連目系﹐手少陰合目內﹐足少陽系目系﹐合少陽於外。平旦陰盡﹐陽气出於目﹐目張則气上行於頭﹐夜則气行於陰﹐而復合於目。﹝俱經絡﹞目者心之使也﹐目者五臟六腑之精也﹐營衛魂魄之所常營也﹐神气之所生也。五臟六腑之津液﹐盡上升滲於目。﹝俱疾病﹞命門﹕太陽結於命門。

命門者﹐目也。﹝亦經絡﹞

卷首

五運之圖

五運之圖甲己之年爲土運﹐土愛暖而不愛寒。宜加溫劑以助之。乙庚之年爲金運﹐金宜淸而不宜燥﹐宜加平劑以淸之。丙辛之年爲水運﹐水欲暖而寒則凝﹐宜加熱劑以溫之。丁壬之年爲木運﹐木惡寒而又怕燥﹐宜加和劑以平之。戊癸之年爲火運﹐火宜寒而不宜熱﹐宜加涼劑以解之。

卷首

六气之圖

六气之圖子午卯酉年﹐少陰君火﹐陽明燥金﹐司天在泉﹐宜淸之。辰戌丑未年﹐太陰濕土﹐太陽寒水﹐司天在泉﹐宜溫之。寅申巳亥年﹐少陽相火﹐厥陰風木﹐司天在泉﹐宜涼劑以和之。

然又當察病以調治﹐而不可執一也。

卷首

逐年六气總論

復慧子曰﹕天有四時﹐歲有六气﹐此卽外因是也。四時者﹐春夏秋冬也﹔六气者﹐風寒暑濕燥火也。且初之气﹐自年十二月大寒節起﹐至立春雨水驚蟄前終止﹐乃厥陰風水用事﹔二之气﹐自二月春分節起﹐至淸明谷雨立夏終止﹐乃少陰君火用事﹔三之气﹐自四月小滿節起﹐至芒種夏至小暑終止﹐乃少陽相火用事﹔四之气﹐自六月大暑節起﹐至立秋處暑白露終止﹐乃太陰濕土用事﹔五之气﹐自八月秋分節起﹐至寒露霜降立冬終止﹐乃陽明燥金用事﹔六之气﹐自十月小雪節起﹐至大雪冬至小寒終止﹐乃太陽寒水用事。春溫夏熱﹐秋涼冬寒﹐四時序而六气調﹐病安生焉﹗過則爲災﹐未有不致目病者﹐至於細分六气﹐已詳列於後之諸卷中矣。

卷一

五輪所屬論

夫目有五輪﹐屬乎五臟。五輪者﹐皆五臟之精華所發﹐名之曰「輪」﹐其像如車輪圓轉運動之意也。上下眼胞﹐屬乎脾土﹐應中央﹐戊己辰戌丑未也﹐脾主肉﹐故曰肉輪。脾土主乎運動﹐磨化水谷﹐外應目之兩胞﹐動靜相應﹐開則萬用﹐如陽動之發生﹐閉則萬寂﹐如陰靜之收斂﹐象土能藏萬物而主靜﹐故脾一合﹐則萬有寂然而思睡﹐藏納歸靜之應也﹔目又有兩銳角﹐爲目大小﹐屬心火﹐應南方﹐丙丁巳午也﹐心主血﹐故曰血輪。人髒有大小二心﹐故目亦有大小二輪之別﹔其內白睛﹐則屬肺金﹐應西方﹐庚辛申酉也﹐金爲五行中之最堅﹐故白睛亦堅於四輪﹐肺主气故曰气輪﹔白睛內之靑睛﹐則屬肝木﹐應東方﹐甲乙寅卯也﹐木在四時爲春﹐春生萬卉﹐其色靑瑩﹐目能鑑視﹐故目爲肝木之竅﹐肝木主風﹐故曰風輪﹔靑睛之內一點黑瑩者﹐則爲瞳神﹐屬乎腎水﹐應北方﹐壬癸亥子也﹐腎主水﹐故曰水輪五輪之中﹐四輪不能視物﹐惟水輪普照無遺﹐神妙莫測﹐乃先天之精液﹐肇始之元靈﹐人身之至寶﹐猶夫天之日月也﹐是以人之瞳神損者﹐不能治矣。

卷一

八廓所屬論

夫八廓應乎八卦﹐脈絡經緯於腦﹐貫通臟腑﹐以達血气﹐往來滋養於目。廓者如城廓之謂﹐各有門路往來﹐卽匡廓衛禦之意也。故乾居西北﹐絡通大腸之腑﹐髒屬於肺﹐肺與大腸相爲臟腑﹐上連淸純﹐下輸糟粕﹐爲傳送之官﹐故曰傳送廓﹔坎正北方﹐絡通膀胱之腑﹐髒屬於腎﹐腎與膀胱相爲臟腑﹐主水之化源﹐以輸津液﹐故曰津液廓﹔艮位東北﹐絡通三焦髒配命門﹐命門與三焦相爲臟腑﹐會合諸陰﹐分輸百脈﹐故曰會陰廓﹔震正東方﹐絡通膽之腑﹐髒屬於肝﹐肝膽相爲臟腑﹐皆主淸淨﹐不受穢濁﹐故曰淸淨廓﹔巽位東南﹐絡通中焦之腑﹐髒配心胞﹐心胞與中焦相爲臟腑﹐胞絡營血﹐以滋養中焦﹐分气以化生﹐故曰養化廓離屬正南﹐絡通小腸之腑﹐髒屬於心﹐心與小腸相爲臟腑﹐爲諸陰受盛之胞﹐故曰胞陽廓坤位西南﹐絡通於胃之腑﹐髒屬於脾﹐脾胃相爲臟腑﹐土納水谷以養生﹐故曰水谷廓﹔兌正西方﹐絡通下焦之腑﹐髒配腎絡﹐腎與下焦相爲臟腑﹐關主陰精化生之源﹐故曰關泉廓。

臟腑之相配﹐古聖《內經》已有定法﹐而三焦獨重肝腎二絡者﹐此目之配法﹐蓋目專竅於肝而主於腎﹐故有二絡之專主也。左目屬陽﹐陽道順行﹐故廓之經絡法象﹐亦以順行。右目屬陰﹐陰道逆行﹐故廓之經絡法象﹐亦以逆行。察乎二目﹑兩之分﹐則昭然可明陰陽順逆之道矣。

卷一

五輪不可忽論

夫目之有輪﹐各應乎髒﹐髒有所病﹐必現於輪﹐勢必然也。肝有病﹐則發於風輪﹔肺有病﹐則發於气輪﹔心有病﹐則發於血輪﹔腎有病﹐則發於水輪﹔脾有病﹐則發於肉輪﹐此五輪之易知者。木靑﹑金白﹑水黑﹑火赤﹑土黃﹐此五色之易知者。輪也色也﹐已灼然而現證醫猶不知爲目病之驗。又況亢則乘﹐勝則侮﹐並病合病﹐自病傳病﹐生克制化﹐變通之妙豈能知之乎﹗大約輪標也﹐髒本也﹐輪之有證﹐由髒之不平所致﹐未有標現證﹐而本不病者﹐今不知輪之證﹐則不知乎髒矣。夫輪髒相應﹐旣不知輪﹐則是標本俱不明﹐標本旣不明何以知孰宜緩﹖孰宜急﹖而能治人之疾哉﹗間有知輪髒標本﹐而不知其中生此克此﹐自病傳病﹐或並或合之不同﹐則乘侮制化變通之妙﹐又不能知﹐又有知標本緩急﹐自傳並合等癥﹐而又不知人之彊者弱者﹐在血在气﹐所受所與﹐當補當瀉之不同﹐則順逆反正攻守之治﹐必不能知﹐如此之醫豈能治人之疾乎﹗是患目者多﹐而治目者少﹐咎無良方﹐而嗟華佗之不再生﹐陋矣﹗佗卽再生﹐而人不能精明佗之道耳。

卷一

勿以八廓爲無用論

五輪爲病﹐間有知者﹐至於八廓之病﹐位且不知﹐況欲求其知經絡之妙用乎﹖故古人云經絡不明﹐盲子夜行。夫八廓之經絡﹐乃驗病之要領﹐業斯道者﹐豈可忽哉﹗蓋驗廓之病與輪不同﹐輪以通部形色爲證﹐而廓惟以輪上血脈絲絡爲憑。或粗細連斷﹐或亂直赤紫﹐起於何位﹐侵犯何部﹐以辧何髒何腑之受病﹐淺深輕重﹐血气虛實﹐衰旺邪正之不同﹐察其自病傳病﹐經絡之生克逆順而調治之耳。人有謂此﹐八廓如三焦之有名無實﹐以爲無用者﹐此謬之甚者也。愚觀《內經》﹐黃帝少兪﹐論士勇怯﹐言勇士剛急﹐三焦肉橫﹐怯士柔緩﹐三焦肉縱﹐夫肉則有狀﹐此《難經》之頗誤也。今八廓有位有形﹐故如三焦之比﹐八廓絲絡比之三焦更爲有據﹐三焦𨿽然有據﹐三焦在內而不見﹐尙有膈上膈下之分﹐八廓則明見於外﹐病發則有絲絡之可驗者﹐安得謂爲無用哉﹗

卷一

目爲至寶論

大哉目之爲體﹐乃先天之空竅﹐肇始之元明﹐經絡之精華﹐榮衛之膏液﹐故有金珠玉液之稱﹐幽戶神門之號。究其源﹐實陰陽蘊气之始﹐二五凝精之際﹐神哉空竅﹐列分左右﹐妙合先天﹐大玄旣備﹐神物漸凝﹐精明其聚﹐普照無窮。稽諸古論﹐則曰﹕肺之精騰﹐結而爲气輪﹔肝之精騰﹐結而爲風輪﹔心之精騰﹐結而爲血輪﹔脾之精騰﹐結而爲肉輪﹔腎之精騰結而爲水輪。气輪者﹐白睛是也﹐內應乎肺﹐肺爲華蓋﹐部位至髙﹐主气之升降﹐少有怫郁﹐諸病生焉﹐血隨气行﹐气若怫郁﹐金受火克而亡血﹐血亡則病變不測﹐金包在水外﹐水來克金﹐故气輪先赤﹐金又克木﹐是以其病漸及於風輪也。金色宜白﹐故白而光澤者順也。

風輪者﹐白睛內之靑睛是也。內應乎肝﹐肝在時爲春﹐春生萬卉﹐而肝開竅於目﹐肝木主風故曰風輪。此輪淸脆﹐內包膏汁﹐有涵養瞳神之功﹐其色宜靑﹐故靑瑩者順也。目有黃濁者﹐乃濕熱之害﹐惟小兒之色最正及長﹐食乎濃味﹐則瀉其气﹐而色亦異矣。血輪者﹐兩目角大小紅是也。內應於心﹐心主血﹐故曰血輪。夫火在目爲神光﹐火衰則有昏瞑之患﹐火盛則有焚燥之殃。𨿽有兩心﹐而無正輪。心君主也﹐通於大﹐故大赤者﹐實火也。命門爲小心﹐小心者相火也﹐相火行君之令﹐通於小。小赤者﹐虛火也。若心君之主拱默﹐則相火自然淸寧矣。火色宜赤﹐惟紅活爲順也。肉輪者﹐脾土是也。脾主肉﹐故曰肉輪。夫土爲五行之主﹐故四輪皆脾之包含﹐土性主靜其色宜黃﹐得血爲潤﹐故黃澤爲順也。華佗云目形類丸。瞳神居中而獨前﹐如日月之麗東南﹐而晦西北也﹐內有大絡者五﹐乃心肝脾肺腎﹐各主一絡﹐中絡者六﹐膀胱大小腸三焦膽包絡﹐各主一絡﹐外有旁枝細絡﹐莫知其數﹐皆懸貫於腦﹐下達臟腑﹐通乎血气往來以滋於目。故凡病發﹐則目中有形色﹐絲絡一一顯見而可驗﹐方知何髒何腑之受病。外有二竅﹐以通其气﹐內包諸液﹐液出則爲淚﹐中有神膏﹑神水﹑神光。眞血﹑眞气﹑眞精﹐皆滋目之液也。神膏者﹐目內包涵之膏液﹐膏液如破﹐則黑稠水出是也。此膏由膽中滲潤精汁﹐升發於上﹐積而成者﹐方能涵養瞳神﹐此膏一衰﹐則瞳神有損。神水者﹐由三焦而發源﹐先天眞一之气所化﹐在目之內﹐𨿽不可見﹐若被物觸損傷﹐則見黑膏之外﹐有似稠痰出者是也。卽目上潤澤之水﹐水衰則有火盛燥暴之患﹐水竭則有目輪大小之疾﹐耗澀則有昏眇之危﹐虧者多﹐盈者少﹐是以世無全精之目。神光者﹐謂目中自然能視之精華也。夫神光原於命門﹐通於膽﹐發於心﹐皆火之用事﹐神之在人也大矣。

在足能行﹐在手能握﹐在舌能言﹐在鼻能嗅﹐在耳能聽﹐在目能見﹐有莫知其所以然而然者夫神源捨乎心﹐故發於心焉。神如遊龍﹐變化不測﹐人能靜之﹐抱元守一﹐豈獨目之無病哉﹗眞血者﹐卽肝中升運於目﹐輕淸之血乃滋目經絡之血也。此血非比肌肉間混濁易行之血因其輕淸上升於髙而難得﹐故謂之眞也。眞气者﹐卽目經絡中往來生用之气﹐乃先天眞一發生之元陽也。大宜和暢﹐少有郁滯﹐諸病生焉。眞精者﹐乃先後二天元气所化之精汁﹐先起於腎﹐次施於膽﹐而後及乎瞳神也。凡此數者﹐一有所損﹐目病生矣。大槪目圓而長﹐外有堅殼數重﹐中則淸脆﹐內包黑稠神膏一函﹐膏外則白稠神水﹐水以滋膏﹐水外則皆血﹐血以滋水﹐膏中一點黑瑩﹐乃是腎膽所聚之精華。惟此一點燭照鑑視﹐空闊無窮者﹐是曰瞳神此水輪也。其妙有三﹕膽汁﹑腎气﹑心神也。五輪之中四輪不能視物﹐惟瞳神乃照物者﹐風輪則有包衛含養之功﹐故凡風輪有損﹐瞳神不久畱矣。此卽唇亡齒寒﹐輔車相根據之意也。

或曰﹕瞳神水乎﹖气乎﹖血乎﹖膏乎﹖曰非血﹐非气﹑非水﹑非膏﹐乃先天之气所生﹐後天之气所成﹐陰陽之妙蘊﹐水火之精華。血養水﹐水養膏﹐膏護瞳神。气爲運用﹐神則維持﹐諭以日月﹐其理相同而午前則小﹐午後則大﹐亦隨天地陰陽之運用也。大抵目竅於肝﹐生於腎﹐用於心﹐潤於肺﹐藏於脾﹐有大有小﹐有圓有長﹐皆由人稟受之異也。男子右目不如左目之精華﹐女子左目不如右目之光彩﹐此各得其陰陽之定理也。然賢愚佞直﹐剛柔壽夭﹐皆驗目而知之﹐物之絲髮差別可以辧﹐物之毫忽輕重可以定﹐遇物卽知﹐遠射無遺﹐豈不爲神哉之至寶乎﹗故古人曰﹕天無二曜﹐一物無所生﹐人無兩目﹐一物無所見。誠哉是言也﹐思之甚可驚畏。夫人之精血有限﹐豈可妄自斫喪眞元﹐一旦疾成始悔﹐究其因皆從耽酒戀色﹐嗜欲無窮﹐或痰火頭風﹐哭泣太傷﹐思慮過度﹐風沙煙障﹐不知避戒﹐竭視勞瞻﹐而不知養息或五味四气﹐六欲七情﹐不節之所致也。由微至著﹐而人不知省﹐及疾已成矣。仍仗血气之盛而不醫﹐或泥巫禱靈而不治﹐遂成痼疾﹐悔悵無由﹐𨿽有金穀之富﹐臺鼎之榮﹐卽盧扁復生﹐亦不能療。吁嗟﹗堂堂之軀﹐同於木之偶耳。經云﹕欲無其患﹐先制其微。蓋言疾之初起﹐卽當療治也。制之之法﹐豈獨藥哉﹗內則淸心寡欲﹐外則惜視緘光﹐蓋心淸則火息﹐欲寡則水生﹐惜視則目不勞﹐緘光則膏常潤﹐臟腑之疾不起﹐眼目之患卽不生﹐何目疾之有哉﹗孔子曰﹕目不視邪色。戒顏子曰﹕非禮勿視。皆所以正其視﹐養心神也。而孟夫子亦曰胸中不正﹐則眸子焉。又曰﹕物交物﹐則引之而已矣。豈非目由心之所使﹐心爲目之所誘乎﹖故老子又曰﹕含眼光﹐緘眞气。還眞子曰﹕目不著於物﹐則心無所用﹐心無所用則神不馳﹐神不馳兮心自固。豈非心不正由目之妄視乎﹖故古之聖賢﹐保之有方﹐守之有道﹐緘舌含光﹐淸心塞聽﹐以養天眞。則存徳養身﹐不但目之無病﹐而壽亦延紀矣。

卷一

開導之後宜補論

夫目之有血﹐爲養目之源﹐充和則有發生長養之功﹐而目不病﹐少有虧滯﹐目病生矣。

猶水爲生物之澤﹐雨露中和﹐則滋生之得宜﹐而艸木秀﹐亢旱淫潦﹐則艸木壞矣。皆一气之失中使然也。是故天之正气不和﹐則陰陽偏盛﹐旱潦乘之﹐水之盈虧不一﹐物之秀槁不齊﹐雨失時﹐而爲物之害也﹐譬之山崩水湧﹐滂沛妄行﹐不循河道而流﹐不得已而疏塞決堤﹐以泄其泛濫﹐使無淹溢害物之患。人之六气不和﹐水火乖違﹐淫亢乘之﹐血之衰旺不一﹐气之升降不齊﹐榮衛失調﹐而爲人害也。蓋由其陰虛火盛﹐炎熾錯亂﹐不遵經絡而來﹐郁滯不能通暢﹐不得已而開滯導郁﹐以泄其瘀﹐使無脹潰損目之害﹐其理與戰法同。而開導之要穴有六﹐謂迎香﹑內脾﹑上星﹑耳際﹑左右太陽穴也。內脾﹕乃破賊正隊之前鋒也﹐其功𨿽遲﹐漸可收而平順﹐兩太陽﹐擊其左右翼也﹐其功次之﹔上星﹕絕其糧道也﹔迎香﹕攻賊之巢穴也﹐成功𨿽速﹐乘險而徵也﹔耳際﹕乃擊其遊騎耳﹐道遠功卑﹐智者所不取此六穴者﹐皆拯危之良術﹐挫敵之要機﹐與其閉門捉賊﹐不若開門待去之一法也。

夫盜人豈所欲遇乎﹖倘不幸而遇之﹐若盜寡而勢弱﹐我彊而勢盛﹐賊成擒矣。設或羣盜猖獗﹐又不若開門逐之爲愈也。資財𨿽損﹐竭力經營﹐猶可補其損也。若一閉門﹐必有激變焚殺之勢。目人豈所欲患乎﹖倘不幸而患之﹐病淺而邪不勝者﹐攻其內而邪自退﹐目自明矣若六陽熾盛﹐不若開導以通之﹐則膏液𨿽損﹐隨以藥補之﹐猶無損也。不然﹐火邪瘀滯之極﹐目必有潰爛枯凸之害。𨿽然﹐但開導之一法﹐其中有利害二者存焉。有大功於目﹐而人不知﹐有隱禍於目﹐而人亦不知。若論其摧鋒挫銳﹐拯禍勘亂﹐則其功之大者也。至於耗液傷膏﹐弱光華而損滋生﹐又其禍之隱者也。醫人若能識病之輕重﹐察病之虛實﹐宜開導而開導之﹐旣導之後﹐隨卽補之﹐使病目者﹐气血無傷害之獘﹐庶可稱通權達變之良醫矣。

卷一

眼不醫必瞎辯論

世俗俚言﹐有眼不醫不瞎之說﹐而愚人往往信之﹐蒙其害者亦多矣。夫神農嘗百藥﹐慮生民之病夭﹐華佗立眼科﹐憂後世之盲瞽﹐有是病必有是藥﹐藥而猶難於卽愈﹐未有不藥而愈者也。夫人疾病﹐皆由不能愛養眞元﹐及至斫喪之後﹐邪气乘虛而入﹐一旦疾發﹐而又不能調治﹐反惑於愚人之言﹐豈愛身之人哉﹖譬如火發而不急救﹐委之於數者﹐夫不救有不盡焚者乎﹗救之少遲﹐僅免其半﹐倘不救未有全不焚者。患目者﹐治之少遲﹐卽醫治𨿽無全功亦可以免枯凸之害﹐豈有不醫不瞎之理乎﹖發此言者﹐皆系愚人之疾﹐陷於沈之地﹐其立心也不仁。聽此言者﹐亦謂愚而不智甚矣。蓋眼不醫不瞎者﹐乃眼不醫必瞎也。「不必」二字﹐音語相近之誤。且目爲竅至髙﹐火性上炎﹐最易從竅而出﹐脈道幽深﹐經絡微細﹐少犯禁戒﹐則必患之。且今人能知保護者少﹐損耗者多﹐是目之感病最易﹐而治之則難。故深言警惕之曰﹕眼不醫必瞎。必之一字意最重﹐實欲使人防微杜漸之意也。謂人目病若不早醫病必日深﹐而眼必瞎矣。此理之最易明﹐智者不待辧而自知也。其曰不醫不瞎者﹐愚人之妄言也。安可聽諸﹗

卷一

點服之藥各有不同問答論

問曰﹕點服之治﹐俱各不同﹐有點而不服藥者﹐有服藥而不點者﹐有點服並行者﹐何謂乎﹖曰病有內外﹐治各不同。內疾已成﹐外癥若無﹐不必點之﹐點之無益﹐惟以服藥內治爲主。若外有紅絲赤脈﹐如系初發﹐不過微邪﹐邪退之後﹐又爲余邪﹐點固可消﹐服藥夾攻猶愈。倘內病始發﹐而不服藥內治﹐只泥外點者﹐不惟徒點無益﹐恐反激發其邪﹐必生變証之害。若內病旣成﹐外癥又見﹐必須內外並治﹐故宜點服俱行。但人之性﹐愚拗不同﹐有執己之偏性﹐喜於服藥而惡點者﹐有喜於點而惡服者﹐是皆見之偏也。殊不知內病旣發﹐非服藥不除。古云﹕止其流者﹐莫若塞其源﹔伐其枝者﹐莫若治其根。揚湯止沸﹐不如竈底抽薪﹐此皆治本之謂也。若內有病﹐不服藥而愈者﹐吾未之信也。至於外若有翳﹐不點不去。古云物穢當洗﹐鏡暗須磨。脂膏之釜﹐不經滌洗﹐焉能潔淨﹐此皆治標之謂也。若外障旣成﹐不點而退者﹐吾亦未之信也。凡內障不服藥而點者﹐反激其火﹐耗散气血﹐徒損無益﹐反生變癥﹐又有內病成而外癥無形﹐𨿽亦服藥﹐而又加之以點﹐此恐點之反生他變。至於外癥有翳﹐單服藥而不點﹐如病初起﹐浮嫩不定之翳﹐服藥亦或可退﹐若翳已結成者﹐服藥𨿽不發不長﹐但恐不點﹐翳必難除﹐必須內外兼治﹐兩盡其妙﹐庶病可愈矣。故曰﹕伐標兼治本﹐伐本兼治標。治內失外是爲愚﹐治外失內是爲癡﹐內外兼治﹐是爲良醫。

卷一

用片腦得效後宜少用勿用論

有病目者問曰﹕片腦之功﹐治目何多﹖予聞而哂之曰﹕君知其功﹐亦知其害乎﹖病者愕然曰﹕舉世之人﹐由稚及老﹐𨿽愚夫愚婦﹐皆知片腦爲治眼之藥﹐眼科無不以此爲先﹐今君獨言害者何也﹖莫非駭俗乎﹗曰﹕予非穿鑿而好嘵舌﹐亦非絕棄而不用﹐但用之得其當耳。子旣病目﹐亦曾點否﹖曰﹕點。曰﹕子旣點﹐且以此試爲子問﹐有點片腦﹐初覺涼快﹐少頃煩熱而悶燥者﹔有點片腦﹐而目愈昏﹔有點而障愈濃病愈篤者﹐有之乎﹖病者曰﹕皆有之。且人之目病﹐無有不點片腦者。子之目旣點片腦﹐今何爲而不愈﹐而乃矜羨其功之多也﹖客愀然而起曰﹕誠愚之所未聞﹐敢請教。曰﹕片腦利害兼有﹐功過相半﹐然利害𨿽在片腦之性味﹐而功過則由醫者用之當不當耳。我以此語子﹐子靜聽而以理揆之﹐且目非熱不發﹐非寒不止此指大意而言也。若夫血見熱則行﹐見寒則凝﹐寒甚則傷血﹐熱甚則傷精﹐此理之自然。

今徧考諸家所論片腦﹐有稱爲寒﹐有稱爲熱﹐有稱爲常﹐有稱爲劫﹐皆不知眼科心法之故。

夫片腦寒熱兼有﹐陰中之陽﹐味涼而性熱﹐實眼科之劫藥也。味有形也﹐性無形也﹐血有形也﹐气無形也﹐今片腦味涼性熱﹐味不能退無形之火﹐性不能行有形之血﹐是以血𨿽得熱而欲行﹐而寒又爲之絆﹐火𨿽得寒而欲退﹐而熱又爲之助﹐故寒反傷其血﹐熱反傷其精。古人有曰﹕寒非純寒﹐熱非純熱﹐寒熱夾攻﹐反傷精血﹐而目之爲竅至髙﹐火性炎上﹐最易攻犯今內火熾﹐已怫郁極矣。況其脈道幽深﹐經絡髙遠﹐而內治之藥﹐未能便達於目﹐故用外劫之藥﹐反攻之法﹐假其性以引夫邪火從竅而出﹐假其味以潤之﹐舒其澀痛﹐且香能通竅﹐不過暫用其劫﹐而不可常也。如凝脂赤腫﹑天行暴風﹑蟹睛赤虯﹑風爛澀痛等癥﹐是其所治之病也﹐其他俱不可用耳。如若火息﹐不赤痛澀爛之癥﹐皆宜減去片腦﹐片腦之功﹐只能散赤劫火﹐潤澀定痛﹐其害則耗散陽光﹐而昏眇不明﹐凝結膏汁﹐而爲白障難除﹐爲其熱極生寒﹐火兼水化也。屢見患凝脂﹑赤膜﹑花翳﹑蟹睛﹐皆片腦凝結﹐成大白片而不得去﹐方見片腦生寒﹐火兼水化之害。大抵目病用片腦﹐如以賊攻賊﹐其功亦速﹐賊敗則我勝﹐若不奪其權而再縱之﹐則矯肆生禍亂作矣。故凡用片腦劫病﹐旣退之後﹐再復多用﹐則膏汁凝﹐而目之光華弱矣。必減片腦用之方妙﹐而內仍須服補養調治之藥﹐庶不損於瞳神耳。

卷一

鉤割鍼烙宜戒愼論

原夫鉤割鍼烙之法﹐肇自華佗﹐今人效之﹐不識病癥之輕重﹐不辧部位之當否。盲醫瞎治﹐妄加痛楚於人﹐此等亂爲﹐貽誤病患罪莫大焉。今予將部位病癥之當否﹐鉤割鍼烙之所宜者﹐請備言之﹐以爲後學規矩準繩﹐庶無妄治之愆﹐或於臨癥﹐諒有小補云。夫鉤﹐鉤起也﹐割﹐割去也﹐鍼非砭鍼之鍼﹐乃鍼撥瞳神之鍼﹐烙卽熨烙之烙。此四者﹐猶夫刑之殺戮凶彊﹐剪除橫逆之法也﹐要在審察明而詳奪定﹐然後加刑﹐先滅巨魁﹐以及從惡﹐則情眞罪當﹐而良善無枉屈侵擾之害﹐彊暴無激變作亂之禍。若論治法﹐實開泄郁滯﹐滌除瘀積之一法也。惟要癥候明而部分當﹐始可施治﹐先伐標而後治本﹐則气血寧﹐而精膏無耗澀枯傷之患輪廓無誤失損害之過。如鉤先須認定何處皮肉﹐筋脈浮淺﹐可鉤不可鉤﹐酌量治之﹐卽手力﹐亦隨病之輕重行之。如鍼﹐必須內障﹐卽癥候可鍼﹐必俟年月已足﹐血气已定者﹐方可鍼之﹐庶無差謬﹐不可妄爲﹐使病患受無辜之痛楚﹐致同道之恥笑。鍼後當照病用藥﹐內治其本﹐或補或瀉﹐或溫或涼﹐各隨癥之所宜。若只治其標﹐不治其本﹐則气不定﹐不久復爲患矣。如割﹐在气血肉三輪者可割﹐而大一塊紅肉﹐乃血之英﹐心之華﹐決不可割﹐誤割則目盲﹐若神在此而傷之﹐必死﹐有割傷因而惹風﹐及元气虛弱之人﹐煩燥濕盛者﹐必爲潰爛﹐爲漏﹐爲目枯。凡障如攀睛肉﹑雞冠蜆肉﹑魚子石橊﹑赤脈虯筋﹑胞肉粘輪等癥﹐可割。若在風輪之淺者﹐誤割之﹐則珠破而目損。至於烙﹐只能治殘風潰眩﹐瘡爛濕熱﹐重而久不愈者﹐輕者亦不必烙﹐服藥自愈。若紅障血分之病﹐割之必用烙以斷之﹐否則不久復生若在气分白珠﹐不可用烙。若在烏珠﹐鍼烙皆不可犯﹐不惟珠破﹐亦且甚痛。凡烏珠有惡障濃蔽者﹐鉤割亦宜淺﹐淺割外邊赤絲瘀肉﹐其內貼珠翳障﹐只宜緩緩點藥服藥﹐耐心治之久而自消﹐不可性急而取快也。若鐮割風毒流毒瘀血等癥﹐當以活法審視﹐不可拘於一定﹐必須口傳親授﹐臨癥親見﹐非筆下之可形容。大抵鉤割鍼烙之治﹐功效最速﹐𨿽有撥亂反正之功﹐乃乘險救危之法﹐亦不得已而用之﹐全在心細而膽大﹐必癥候明而部分當。又兼服藥內治﹐方爲兩盡其美﹐若只治外癥而不治內﹐𨿽有今日之功﹐恐爲後日之害也。業斯道者﹐甚無忽焉。

卷一

棄邪歸正論

治病猶治亂破敵﹐綜理無錯﹐攻守得宜﹐少失機權﹐變癥先矣。夫有諸中然後形諸外﹐病旣發者﹐必有形色部位之可驗﹐始知何髒何腑﹐某經某絡﹐所患虛實輕重﹐然後對癥醫治﹐則綜理淸而攻守當矣。夫何變癥之有﹖今人治目﹐不知形癥部分﹐輒亂投藥﹐每受其害間有僥幸而愈﹐則往往引以爲例﹐蒙害者甚多﹐亦不能盡具﹐略舉數節﹐以爲後戒。且如人之患目者﹐皆曰服菊花洗心散﹑龍膽四物湯﹑三黃湯﹑明目流气飲﹑羊肝丸﹑補陰丸之類不見效﹐則反歸怨於藥﹐殊不知病不對藥﹐非藥之過耳。有以黃連湯﹑薄荷湯﹑泥漿﹑井水﹑雞子淸﹑水晶﹑金銀等物﹐取其涼气﹐以之熨洗﹐爽快一時﹐反致血凝﹐變癥日增﹐亦不知悟﹐及疾成而始悔。有人飲燒酒﹐食辛辣﹐烘火向日﹐謬云以熱攻熱。若爾人者﹐譬如浮蝣泛火﹐乃火將熄之時﹐被其一激而散﹐偶爾僥幸﹐遂以爲常﹐比比誇以示人。吁﹗倘遇炎熾之病﹐是敵以糧﹐授賊以刃也﹐此理之甚明﹐而人何不悟﹐可謂愚矣﹗有以舌目而珠破﹐不知其害者﹐不知舌乃心之苗﹐爲心火之用﹐且又鮏羴燥炙﹐無不皆嘗﹐以之輕淸脆嫩之目﹐焉得不傷破哉﹖或曰﹕古人目而復明﹐非之功乎。豈知古之目﹐不過一二人而已﹐此實偶然巧合所致﹐豈可以此爲例。又有信巫祝﹐而明燈向日﹐摘艸掄絲﹐謂之劫眼﹐決無此理﹐《外臺祕要》亦無此法。屢有痕水傷﹐俱由此致。蓋努力彊掙勞瞻﹐以耗弱之精華﹐而敵赫赫之陽光﹐安得無損﹖間有客熱天行﹐銀星微火自退之癥﹐偶然幸愈者﹐則以爲巫祝之靈﹐愈信鬼神而棄醫﹐彼此誇援爲例﹐而愚者遂以此爲信﹐因成痼疾﹐而悔之遲矣。吁﹗士大夫尙蒙其蔽﹐又況愚人乎。或有因將艸汁點洗﹐誤中其毒者﹐有將毒艸﹐貼於曲池﹑合谷﹑太陽等穴﹐而致目珠損凸者﹐有刮指甲金玉骨血等屑﹐點目而擦破其珠者﹐如此妄治﹐皆愚人自取其禍。若醫者爲之﹐則不才之甚者也。又有庸醫圖利﹐證尙不明﹐濫治人疾﹐或不當點而彊點﹐不當熨割而彊熨割之﹐當開導而失於開導﹐至於用藥﹐當補者而反瀉﹐當瀉者而反補﹐寒其寒而熱其熱﹐損不足而益有餘﹐凡此皆醫害之也。故人有信巫而不信醫者﹐決不可彊之醫﹐此下愚之甚者﹐𨿽彊之醫﹐而終無全功﹐反爲所鄙。大抵目病﹐由肝腎之本虛﹐而後標病始發於目﹐未有本實而標病者然人有气血表裏﹐虛實遠近﹐男婦老幼緩急之異病﹐藥有寒熱溫涼﹐君臣佐使﹐補瀉逆從反正之異治﹐要驗癥而辧其臟腑經絡﹐察遠近而審其寒熱虛實﹐認癥的當﹐病眞理明﹐然後投之以藥﹐則內外攻伐補瀉﹐各得其宜﹐庶醫無害人之過﹐人無損目之﹐病者必加之以淸心寡欲﹐耐久醫治﹐又何目病之不除哉﹗

卷一

用藥寒熱論

用藥如用兵﹐補瀉寒熱之間﹐安危生死之所系也﹐可不愼與﹖𨿽云目病非熱不發﹐非寒不止﹐此言夫火之大槪耳。內有陰虛﹑冷淚﹑昏眇﹑脫陽等癥﹐豈可獨言是火﹐而用寒涼也今之庸醫﹐但見目病﹐不識癥之虛實寒熱﹐辧別气血﹐惟用寒涼治之﹐殊不知寒藥傷胃損血﹐是標未退而本先傷﹐至胃壞而惡心﹐血敗而拘攣。尙不知省﹐再投再服﹐遂令元气大傷而變癥日增﹐必虛寒之癥已的﹐始可投以溫和之藥﹐否則有抱薪救火之患。設是火癥﹐投以熱藥﹐其害猶速﹐不可不愼﹐大抵燥赤者淸涼之﹐炎祕者寒涼之﹐陰虛者溫補之﹐脫陽者溫熱之﹐然熱藥乃回陽之法﹐寒藥乃救火之方﹐皆非可以常用者。外障者養血去障﹐內障者滋膽開郁﹐故治火𨿽用芩﹑連﹑知﹑柏之類﹐制之必以酒炒﹐庶免寒潤泄瀉之患﹐而寒熱補瀉之間﹐又宜諒人稟受之濃薄﹐年力之盛衰﹐受病之輕重﹐年月之遠近﹐毋使太過不及﹐當於意中消息﹐如珠之走盤﹐如權之走秤﹐不可拘執﹐是爲良醫。

卷一

用藥生熟各宜論

藥之生熟﹐補瀉在焉﹐劑之補瀉﹐利害存焉。蓋生者性悍而味重﹐其攻也急﹐其性也剛主乎瀉﹔熟者性淳而味輕﹐其攻也緩﹐其性也柔﹐主乎補。補瀉一差﹐毫釐千里﹐則藥之利人害人判然明矣。如補藥之用制熟者﹐欲得其醇濃﹐所以成其資助之功﹐瀉藥制熟者﹐欲去其悍烈﹐所以成其攻伐之力。用生用熟﹐各有其宜。實取其補瀉得中﹐毋損於正气耳。豈爲悅觀美聽而已哉﹗何今之庸醫﹐專以生藥餌人﹐夫藥宜熟而用生﹐生則性烈﹐臟腑淸純中和之气﹐服之寧無損傷﹐故藥生則性瀉。性瀉則耗損正气﹐宜熟豈可用生﹐又有以生藥爲嫌專尙炮制稱奇。夫藥宜生而用熟﹐熟則其性緩﹐臟腑郁滯不正之邪﹐服之難以驅逐。故藥熟則性緩﹐性緩則難攻邪气﹐宜生豈可用熟。殊不知補湯宜用熟﹐瀉藥不嫌生。夫藥之用生猶夫亂世之賊寇﹐非彊兵猛將﹐何以成摧堅破敵之功。藥之用熟﹐猶夫治世之黎庶﹐非禮樂教化﹐何以成雍熙揖讓之風。故天下亂則演武﹐天下治則修文。醫者效此用藥﹐則治病皆得其宜﹐庶不至誤人之疾也。噫﹗審諸。

卷一

識病辧癥詳明金玉賦

論目之病﹐各有其癥﹐識癥之法﹐不可不詳。故曰﹕癥候不明﹐愚人迷路﹔經絡不明盲子夜行﹐可不愼乎﹖凡觀人目﹐而無光華神色者﹐定是昏蒙﹐男子必酒色勞役气怒﹐女子鬱結風多﹐气血虛損﹐則目疾昏花﹐因之而起。故宜先察部分形色﹐次辧虛實陰陽﹐更別浮沈﹐當知滑澀﹐看形色之難易﹐詳根腳之淺深。經云﹕陽勝陰者暴﹐陰勝陽者盲。虛則多淚而癢﹐實則多腫而痛﹐此乃大意然也。夫血化爲眞水﹐在臟腑而爲津液﹐升於目而爲膏汁得之則眞水足而光明﹐眼目無疾﹐失之則火邪盛而昏蒙﹐翳障卽生﹐是以肝膽虧弱目始病臟腑火盛HT方痛。赤而且痛火邪實﹐赤昏不痛火邪虛﹐故腫痛澀而目紅紫﹐邪气之實﹔不腫不痛而目微紅﹐血气之虛。大赤者心之實﹐小赤者心之虛。眵多熱結肺之實﹐眵多不結肺之虛﹐黑花茫茫腎气虛﹐冷淚紛紛腎精弱。赤膜侵睛﹐火郁肝﹐白膜侵睛﹐金淩木。迎風極癢肝之虛﹐迎風刺痛肝邪實。陽虛頭風夜間暗﹐陰虛腦熱早晨昏。日間痛者是陽邪﹐夜間痛者是陰毒。肺盛兮白膜腫起﹐肝盛兮風輪泛髙。赤絲撩亂火爲殃﹐斑翳結成五气滯。

气實則痛而燥悶﹐气虛則痛而惡寒。風痰濕熱﹐恐有瞳神散大喪明之患﹐耗神損腎﹐必主瞳神細小昏盲之殃。眸子低陷傷乎血﹐胞臚突出損乎精。左傳右兮陽邪盛﹐右傳左兮陰邪興。

濕熱盛而目睛黃色﹐風熱盛而眼沿赤爛。近視乃火少﹐遠視因水虛。脾肺液損﹐倒睫拳毛﹐肝腎邪熱﹐突起睛髙。故睛突出眶者﹐火極气盛﹐筋牽胞動者﹐血虛風多。陽盛陰虛﹐赤星滿目﹐神勞精損﹐黑霧遮睛。水少血虛多痛澀﹐頭眩眼轉屬陰虛。目昏流淚﹐色欲傷乎腎气目出虛血﹐邪火郁在肝經。大病後昏﹐气血未足﹐小兒初害﹐營衛之虛。久視傷睛成近覷因虛胞濕變殘風﹐六欲過多成內障﹐七情太傷定昏盲。暴躁者外多紫脈﹐虛淫者內多黑花隱隱HT疼﹐只爲精虛火動﹐繃繃皮急﹐皆因筋急气壅。迎風淚出﹐釐淸分濁﹐天行赤熱﹐有實有虛。目赤痛而寒熱似瘧﹐小便澀乃熱結膀胱﹐腦脹痛而澀痛如鍼﹐大便閉乃火居臟腑三焦火盛﹐口渴瘡生﹐六腑火炎﹐舌漧唇燥。目紅似火﹐絲脈忌紫如虯﹐淚熱如湯﹐濁水怕稠如眵﹐腦脹痛﹐此是極凶之癥連眶腫﹐莫言輕緩之災。腦筋如拽若偏視﹐當慮乎HT翻之患﹐HT疼似擊若鶻眼﹐須憂乎眸突之凶。鼻塞生瘡﹐熱郁於腦﹐當和肝而瀉肺﹐耳鳴頭暈﹐火盛於水﹐宜滋腎以淸心。嗜酒之人﹐濕熱燻蒸精气弱﹐多赤黃而瘀肉﹐貪淫之輩﹐血少精虛气血虧﹐每黑暗以昏蒙。孕中目痛非有餘﹐乃血气之虧耗﹐產後目疾爲不足﹐因榮衛之衰虛。水少元虛或痰火﹐則天行赤熱﹐燥急風熱並勞苦﹐則暴風客熱。瘀血滯而貫睛﹐速宜開導﹐血紫赤而侵瞳﹐輕亦喪明。瞼硬睛疼﹐肝風熱而肝血少﹐胞脹如杯﹐木克土而肝火盛。

黃膜上衝﹐云生膜內﹐蓋因火瘀邪實﹐赤膜下垂﹐火郁絡中﹐故此血滯睛疼。凝脂翳生﹐肥浮嫩而易長﹐名爲火郁肝膽。花翳白陷﹐火爍絡而中低﹐號爲金來克木。雞冠蜆肉﹐火土燥瘀﹐魚子石橊﹐血少凝滯。胞虛如球﹐血不足而虛火壅。皮急緊小﹐膏血耗而筋膜縮。實熱生瘡﹐心火熾而有瘀滯。迎風赤爛﹐肝火赤而脾淚濕。迎風冷熱淚流﹐肝腎虛而精血弱。無時冷熱淚下﹐肝膽衰而腎气虛。大小漏血水﹐瀉其南而補其北。陰陽漏分黃黑﹐黑則溫之黃則涼。神水將枯﹐火逼蒸而神膏竭﹐神光外現﹐孤陽飛而精气虧。視定爲動﹐水虛火盛來攻擊。皮翻粘瞼﹐气聚血壅風濕滯。色似胭脂﹐血熱妄侵白睛赤。白HT俱靑﹐肝邪蒸逼气輪藍。火郁風輪﹐則旋臚泛起﹔血瘀火熾﹐則旋臚尖生。精虧血少虛損﹐則起坐生花﹔竭視酒色思慮﹐則昏蒙漧澀。暴盲似祟﹐痰火思慮並頭風。赤痛如邪﹐肝腎虧損榮衛弱。棗花障起痰火色酒怒勞瞻。螢星滿目﹐辛燥火痰勞酒色。眼若虫行因酒欲﹐悲思驚恐怒所傷﹐云翳移睛見旗旆﹐蠅蛇異形虛所致。淫欲多而邪气侵﹐則膜入乎水輪。肝心熱而痛流淚﹐則睛出乎HT外。或血少而或哭泣﹐津液枯而目澀痛﹐或酒欲而或食毒﹐脾腎傷而眼赤黃。風熱邪侵眉稜骨重而痛﹔風熱邪盛﹐眼胞睛眶硬腫。風木克乎脾絡﹐故迎風卽作赤爛﹔血虛不潤乎肌﹐故無風常作爛赤。血少神勞精气衰﹐則瞻視昏渺。火邪有餘在心經﹐則痛如鍼刺。五臟毒而赤膜遮睛﹐脾積毒而肉侵目。水晶障翳瘀滯。涼劑片腦所因﹐魚鱗形異歪斜﹐气結膏凝難愈。逆順生翳﹐內有瘀滯。白星亂飛﹐血弱精虛。火脹大頭﹐須分風熱濕熱﹐風脹痛而濕熱淚。怕熱羞明﹐要辧血虛火燥。血少羞明﹐火怕熱﹐又當知脾實亦怕熱﹐羞明澀痛﹐脾虛﹐乃血少﹐或明或暗。積年目赤號風熱﹐兩目赤腫名風毒。粟瘡濕熱椒風熱﹐椒瘡紅硬粟黃軟。肝經有邪﹐故玉翳浮睛。腎臟風熱﹐亦羞明生花。聚開之障﹐時圓缺而時隱見﹐癥因於痰火濕熱﹐聚星之障﹐或圍聚而或聯系﹐疾發多見於痰火。靑眼膏損﹐皆因火熾﹐瘀血貫睛﹐總由凝滯。故房欲煩燥辛熱多﹐則火炙神膏缺損。久視勞瞻郁風煙﹐則瘀滯赤絲脈亂。

胎風兮小兒赤爛﹐胎毒兮小兒瘡。血气滯兮星上﹐火邪實兮障遮。痘癥多損目﹐濁气來損淸和之气。疳病亦傷睛﹐生源而失化養之源。小兒靑盲肝血虛﹐小兒白膜肺實熱﹐小兒雀目肝不足﹐小兒目瘡胎污穢。靑盲內障﹐肝風熱。二目赤腫﹐熱衝腦。每年必發是天行﹐時常害眼心火盛。痰火並燥熱﹐傷睛之本﹐頭風兼烘炙﹐損目之宗。爲怒傷睛﹐怒傷眞气﹐因哭損目﹐哭損神膏。酸辣食多損目﹐火煙冒久傷瞳。勞瞻竭視﹐能致病而損光華。過慮多思﹐因亂眞而傷神志。目中障色不正﹐急宜早治﹔睛內神水將枯﹐速圖早醫。原夫目之害者起於微﹐睛之損者由於漸。欲無其患﹐防制其微。大抵紅障凹凸﹐怕如血積肉堆﹐白障難除﹐喜似水淸脂嫩。瞳神若損﹐有藥難醫﹐眸子若傷﹐無方可救。外障珠不損﹐何必多憂﹐內障瞳𨿽在﹐其實可畏。勿以障薄而爲喜﹐勿以翳濃而爲憂﹐與其薄而沈損﹐不若濃而浮嫩。紅者畏紫筋爬住﹐白者怕光滑如磁。故沈澀光滑者﹐醫必難愈﹐輕浮脆嫩者﹐治必易除。顏色不正﹐詳經絡之合病並病形狀稀奇﹐別輪廓之或克或生漏有正形。風無定體﹐血實亦痛﹐血虛亦痛﹐須當細辧﹐病來亦癢﹐病去亦癢﹐決要參詳。識經絡之通塞﹐辧情勢之進退。當補當瀉﹐或止或行﹐內王外霸﹐旣了然於胸中﹐攻守常劫﹐其無誤於指下。知病癥之虛實陰陽﹐熟藥性之溫涼寒熱。癥的治當﹐百發百中﹐吾輩能以藥代刀鍼﹐則技之精妙﹐更入乎神。以上關節備陳﹐奧妙盡載﹐當熟讀而深詳﹐宜潛思而博覽﹐則癥之微曲﹐皆爲子識目之安危﹐盡系於君矣。名曰散金碎玉﹐不亦宜乎﹗

卷一

內外二障論

醫門一十三科﹐惟眼科最難﹐而常人無不易之也。豈惟常人易之﹐卽專是科者﹐亦易之也。由於燭理不明﹐究心不到﹐或不知儒書﹐或暗於醫學﹐甚至有一字不諳者﹐或得一方及得一法﹐試之稍驗﹐輒自誇耀﹐以爲眼科無出其右﹐便出治人。而世之愚夫﹐蒙其害者屢屢亦各不自知也。若爾人者﹐是誠以管窺天﹐所見者不廣也。然自古迄今﹐軒岐之後﹐明醫世出﹐如傷寒則有張長沙﹐雜癥則有李東垣﹐治火則有劉河間﹐補陰則有朱丹溪﹐四家之外名手甚多﹐然於雜病﹐則靡不著論立方﹐以傳後世﹐以開來學。故後之學人﹐有所根據歸﹐是以察脈驗癥﹐卽論視病﹐按方用藥﹐苟用之當﹐靡不通神﹐乘時奮發﹐馳名遐邇﹐皆賴古人所定之方耳。惟眼科豈獨今人見易﹐吾意張﹑李﹑朱﹑劉﹐亦略於是﹐皆未見其精詳垂論焉﹐使後世無所本也。但云血少也﹐神勞也﹐腎虛也﹐風熱也﹐苟執是四者而治﹐其不陷於一偏者亦鮮矣。且夫內障之癥﹐不紅不紫﹐非痛非癢﹐惟覺昏朦﹐有如薄紗籠者﹐有如霧露中者﹐有如見黑花者﹐有如見蠅飛者﹐有如見蛛懸者﹐有眉稜骨痛者﹐有頭旋眼黑者﹐皆爲內障﹐障者遮也﹐如物遮隔﹐故云障也。內外障者﹐一百零八癥之總名也。其外障者﹐乃睛外爲云翳所遮﹐故云外障。然外障可治者﹐有下手處也。內障難治者﹐外不見癥﹐無下手處也。且內障之人﹐二目光明﹐同於無病者﹐最難分別﹐惟目珠不動﹐微可辧耳。先賢俱言腦脂下垂﹐遮隔瞳神﹐故爾失明。惟有金鍼可以撥之﹐墜其翳膜於下﹐能使頃刻復明。予因深思﹐眼乃五臟六腑之精華﹐上注於目而爲明﹐如屋之有天窗也﹐皆從肝膽發源﹐內有脈道孔竅﹐上通於目﹐而爲光明﹐如地中泉脈流通﹐一有瘀塞﹐則水不通矣。夫目屬肝﹐肝主怒﹐怒則火動痰生﹐痰火阻隔肝膽脈道﹐則通光之竅遂蔽﹐是以二目昏朦﹐如煙如霧。目一昏花愈生鬱悶﹐故云久病生郁﹐久郁生病。今之治者﹐不達此理﹐俱執一偏之論﹐惟言肝腎之虛﹐止以補肝補腎之劑投之﹐其肝膽脈道之邪气﹐一得其補﹐愈盛愈蔽﹐至目日昏﹐藥之無效﹐良由通光脈道之瘀塞耳。余故譬之井泉﹐脈道塞而水不流﹐同一理也。如執定以爲肝腎之虛﹐餘思再無甚於勞瘵者﹐人𨿽將危﹐亦能辧察秋毫。由此推之﹐因知肝腎無邪﹐則目決不病。專是科者﹐必究其肝腎果無邪而虛耶﹐則以補劑投之﹐倘正气虛而邪气有餘﹐必先驅其邪气﹐而後補其正气﹐斯無助邪害正之獘﹐則內障𨿽云難治﹐亦可以少盡病情矣。至於外障﹐必據五輪而驗癥﹐方知五臟之虛實﹐而五臟之中﹐惟腎水神光﹐深居於中﹐最靈最貴﹐辧析萬物﹐明察秋毫﹐但一腎水而配五臟之火﹐是火太有餘﹐水甚不足﹐腎水再虛﹐諸火益熾﹐因而爲云爲翳爲攀睛爲瘀肉。然此癥𨿽重﹐尙可下手施治﹐非如內障之無可下手也。然今之業是科者﹐煎劑多用寒涼以伐火﹐暫圖取效﹐點藥皆用砒以取翳﹐只顧目前。予觀二者皆非適中之治﹐亦非仁術之所宜也。故治火𨿽云苦寒能折﹐如專用寒涼﹐不得其當﹐則胃气受傷﹐失其溫養之道﹐是以目久病而不愈也。至於藥之峻利﹐夫豈知眼乃至淸至虛之府﹐以酷烈之藥攻之﹐翳𨿽卽去﹐日後有無窮之遺害焉﹐良可慨也﹗予業岐黃﹐朝夕承先大人庭訓。附以管見﹐遂忘固陋﹐訂制煎劑點藥﹐𨿽非適中之治﹐然亦不越於規矩準繩之外也。所用煎劑﹐惟以寬中開郁﹐順气消痰﹐滋陰降火﹐補腎疏風爲主﹐點藥專以去翳明目爲先﹐然點藥惟用气而不用質﹐去翳𨿽不神速﹐決無後患﹐其制藥之玄妙﹐誠非世俗所得知也。但藥得於家傳﹐兼以苦心思索有年﹐幸得其妙﹐至於目疾危急﹐萬不得已間用砒﹐亦必用藥監制其毒﹐分兩之中﹐十用其一﹐毫不敢多也。此予治人之目必抱競業之心﹐至病目者﹐愈當小心禁戒﹐卽如勞神酒色忿怒諸事﹐並宜捐棄﹐否則目愈之後﹐不能久視﹐久視則目珠隱隱作痛﹐日後決傷於目﹐是以勞神諸事﹐俱宜忌也。蓋心藏乎神﹐運光於目﹐凡讀書作字﹐與夫婦女描刺﹐匠作雕鑾﹐凡此皆以目不轉睛而視﹐又必畱心內營。心主火﹐內營不息﹐則心火動﹐心火一動﹐則眼珠隱隱作痛﹐諸疾之所由起也。且人未有不虧腎者﹐夫腎屬水﹐水能克火﹐若腎無虧﹐則水能上升﹐可以制火﹐水上升﹐火下降﹐是爲水火旣濟﹐故𨿽神勞﹐元气充足﹐亦無大害。惟腎水虧弱之人﹐難以調治﹐若再加以勞神﹐水不上升﹐此目之所以終見損也。今吾輩治目﹐務宜先審其邪正之虛實﹐當首驅其有餘之邪气﹐而後補其不足之正气﹐治斯當而病斯愈矣。此治目之次第﹐至於臨癥圓機﹐神而明之﹐又在乎人﹐專是業者﹐宜究心焉。

卷二

目病有三因

陳無擇曰。喜怒不節。憂思兼並。以致臟腑气不平。郁而生涎。隨气上厥。乘腦之虛。浸淫目系。蔭注於目。輕則昏澀。重則障翳。眵淚肉。白膜遮睛。皆內因。如數冒風寒。不避暑濕。邪中於項。乘虛循系。以入於腦。侵於目而生目病者。皆外因。若嗜欲無節。飲食不時。頻食五辛。過啖炙爆。馳騁田獵。冒涉煙塵。勞動外情。皆喪明之本。此內外因也。

徐彥純曰。人之眼目。備臟腑五行。相資而神明。故能視。內障乃瞳神黑小。神光昏昧也。外障則有翳膜可見。內障有因於痰熱。气郁。血熱。陽。陰。虛脫榮衛所致。種種不同。外障有起於內睛上。睛下睛中。視其翳色。從何經來。惟宜分治。目之爲病。肝熱則昏暗。心熱則煩痛。風濕血少則澀癢。腎虛則不禁固。甚則陷突。緩則翳暗矣。

卷二

診視

脈經曰。左寸脈洪數。﹝心火上炎也﹞左關脈弦而洪。﹝乃肝火盛也﹞左尺脈微弱。﹝乃腎水不升。而火在上也。﹞右寸關脈俱弦洪。﹝乃肝木挾相火之勢。來侮所不勝之金。而戕己所勝之土也。﹞右尺脈洪數。﹝爲相火邪火上炎。挾肝木之邪。而爍目也。按六脈浮緊有力者爲寒。沈數有力者爲熱。微細而弱者爲虛。洪大而滑者爲實。夫五臟常欲相順相生。如心見緩。肝見洪。肺見沈。

脾見澀。腎見弦。此五臟相合相生之理。稟太和之气。其疾何以生焉。是爲疾者五臟必相克相反。

如心見沈細。肝見短澀。腎見遲緩。肺見洪大。脾見弦長。此五臟相刑相克。遞相互變之機。其疾再無不作者。萬物生克。一定之理。豈止於病目而言哉。經謂五臟不和。則六腑不通。六腑不通。

則九竅疲癃。九竅疲癃。則气血壅滯。亦令人憎寒發熱。惡風自汗。胸膈痞滿。有類傷寒似瘧。

但目紅示而頭不痛。項不彊。身發寒不致戰栗。發熱不致悶亂爲異。而爲外障。或頭眩目昏。頭痛而目不紅。爲內障。由人於六淫七情。飲食色欲過度。運動失宜。豈能一一中節。而無所乘亂。

臟腑關竅。不得宜通。而痰內漬也。予特敍痰飲之脈皆弦微沈滑。或云左右關脈大者。或伏而大者。

皆痰也。眼皮及眼。或如灰煙黑者。亦痰也。然治法痰因火動。降火爲先。火因气逆。順气爲要。

亢則害。承乃制者。寒極則生熱。熱極則生寒。木極而似金。火極而似水。土極而似木。金極而似火。

水極而似土也。﹞左手寸口。心與小腸之脈所出。君火也。左手關部。肝與膽之脈所出。風木也。左手尺部。腎與膀胱之脈所出。寒水也。右手寸口。肺與大腸之脈所出。燥金也。右手關部。脾與胃之脈所出。濕土也。右手尺部。命門與三焦之脈所出。相火也。

六脈者。浮沈遲數滑澀也。浮者爲陽。在表。爲風爲虛也。沈者爲陰。在裏。爲濕爲實也。沈遲者爲陰。寒在髒也。浮數者爲陽。熱在腑也。滑者血多气盛也。澀者气滯血枯也。

八要者。表裏虛實寒熱邪正也。表者病不在裏也。裏者病不在表也。虛者五虛也。脈細。皮寒。气少。泄利。飲食不入也。漿粥入胃。瀉止則生。實者五實也。脈盛。皮熱。腹脹。前後不通。瞀悶也。大小便通利而得汗者生。

寒者臟腑積寒也。熱者臟腑積熱也。邪者外邪相干也。正者臟腑自病也。

內經謂目痛赤脈從上下者太陽病。從下上者陽明病。從外走內者少陽病。從內走外者少陰病。太陽病宜溫之散之。陽明病宜下之寒之。少陽病宜和之。少陰病宜淸之。

保命集云。眼之爲病。在腑則爲表。當除風散熱。在髒則爲裏。當養血安神。暴發者爲表。易治。久病者爲裏。

難療。按此論表裏之不同明矣。用以治病。如鼓應桴也。

靈樞顚狂篇云。目外決於面者爲銳。在內近鼻者爲內。上爲外。下爲內。

凡看目疾者。男子多患左目。女子多患右目。此陰陽气血不同故也。或有左右無常者。乃邪熱攻迫故也。

如男先傷左目。而右目屢發。定不可保。女先傷右目。而左目屢發。亦不能救。必須觀人老少壯弱爲主。少而壯者易治。老而弱者難治。易治者用藥溫和。難治者用藥滋補。隨癥用藥。不可執一。目癥𨿽有多端。然看者先將分數預定其初。不致有誤。如瞳神凸凹者不治。靑綠白色者不治。純黑者不治。睛少光彩者不治。此老人血衰之癥。若翳障如半月之狀。俱難治之。若睛圓不損。不論星多少。翳濃薄。悉皆治之。翳怕光滑。星怕在瞳神。總翳膜輕薄。星點細小。難退。翳障未盡。切不可用刀割。目得血而能視。刀割則傷血。亦不可用火灸。翳膜生自肝火。又以火攻之。是以火濟火。豈是良法。惟服藥於先。必兼點藥。則病漸退。根除而不復發也。

按目病有外感。有內傷。外感者風寒暑濕燥火。此標癥也。患者致目暴發疼痛。白睛紅腫。眵淚赤爛。其勢𨿽急。易治。內傷者喜怒憂思悲恐驚。此七情也。患者致黑珠下陷。或起蟹睛。翳膜障朦。或白珠不紅。瞳神大小。視物昏花。內障不一。其勢𨿽緩。難治。又有不內不外。而飲食不節。饑飽勞役所致。當理脾胃爲主。目癥𨿽多。不外風熱虛實之候。治亦不離散淸補瀉之法。然補不可過用參術。以助其火。惟用淸和滋潤之類。瀉不可過用硝黃龍膽。以凝其血。惟用發散消滯之類。藥用當。則目自愈。今人治目。往往非大補則驟用大寒。多致受傷。治目毋投寒劑。固是要法。又當省其致病之源以治之。如貪酒者徐徐戒其酒。好色者緩緩戒其色。暴怒者巽言戒其暴怒。不聽。則難療也。然心生血。脾統血。肝藏血。血得熱則行。得寒則凝。凝則生翳生膜。目斯患矣。不可不愼。凡病目後。宜滋腎水。何也。目以肝爲主。肝開竅於目。目得血而能視。若滋腎水。則水能生木。木能生火。火能生土。土能生金。金能生水。生生不已。其益無窮。若腎水虧耗。則水不能生木。木不能生火。火不能生土。土不能生金。金不能生水。肝血虧而火妄熾。其害可勝言哉。

卷二

目不專重診脈說

夫曰有是病卽有是脈者。此亦大槪言之。其微渺未必皆可恃乎脈也。如目病。必視其目爲內障。爲外障。

內障有內障之癥。外障有外障之癥。必辧其爲何癥。所中所傷之淺深。果在何輪何廓。辧之明而後治之當。今閨閣處子。曁夫貴介之族。但舒手於帷幔之外。診其脈卽欲治其病。且責其用藥當而效之速。不知卽方脈之專重乎脈者。尢望聞問居其先。而切脈居於後。蓋切而知之。僅謂之巧耳。況癥之重者。關乎性命。而惟恃巧以中之。何輕視乎性命耶。必精詳審辧。而後治之可也。重性命者。當必以是言爲然也。矧目爲五官之最要者哉。假令一瞽目。隱身於帷幔之中。舒其手於帷幔之外。其六脈未嘗不與有目者相同也。切脈者。從何脈辧知其爲瞽耶。恐神於脈者。亦未易知。後學豈能臻此之妙。定其殘好。必猜度擬議之。

而用藥亦猜度擬議之藥爾。欲其當而效之速。實難矣。較而論之。兩誤之中。病者之自誤爲尢甚也。玆特摘出其獘。必於診脈之外。更加詳視。始不至有誤矣。

卷二

目癥相同所治用藥不同並戒愼問答

復慧子曰。昔有客問先大人云。均一病也。其癥不異。子何以治之不同。用藥各異。其效有速有遲。有愈有不愈者。有治之者。有辭而不治者。其故何也。大人聞而應之曰。夫古之善醫。先精造乎學業。次通達乎人事。見機而作。圓融變通。不拘一隅。不執一方。子謂予同病而異治。不知人事有種種不同者也。或男子婦人。嬰兒處女。鰥寡老弱。師尼婢外家。兼之胎前產後與夫情性之溫暴。飲食之多寡。二便之通塞。四時之寒暑溫涼。病癥之虛實冷熱。歲月之遠近淺深。有能節戒不能節戒者。服藥曾傷元气未傷元气者。千態萬狀。不可勝計。治之安可同於一轍乎。況富貴貧賤之殊途。蓋富貴之人。其志樂。其性驕。或酒色之不戒。家務之勞心。暴怒之傷肝。以致五火俱動。且藥餌委諸童僕。火候或失宜。故取其效也不易。至於貧賤者。其志苦。其形勞。或因薪谷之憂。忿怒之傷。或藥餌力乏不繼。欲愈其疾也更難。予之癥同而治異者。蓋爲此也。今就先大人之論思之。誠不可拘一隅。不可執一方也。但他恙之戒人酒色勞怒猶易。獨目病之戒人則難。他病身體無力。四肢疲倦。而念難起。惟病目者。身體彊健。而念易動。動則精出竅矣。夫天地以日爲陽。雨爲陰。人以火爲陽。水爲陰。人靜則生陰。動則生陽。陽生豈不爲火乎。至於怒。又爲七情之一。最易傷肝。肝傷則目必損。肝竅於目故也。恣酒助陽。動濕熱而爍陰。縱色又爲傷腎之要。人身臟腑皆火。單有腎水一點以制之。豈可輕忽不愼。丹溪先生言。人心君火一動。相火卽起。𨿽不交而精亦暗流矣。又有愚夫愚婦。病目不知自愛。俱言假此以泄其火。愚謂此非去火。實乃抱薪救火也。將見火未熄。而焰愈熾矣。病目者不知乎此。則輕癥變重。重癥變爲不治之癥者。靡不由乎此耳。業是科者。善爲詞以深戒之可也。

卷二

君臣佐使逆從反正說

君爲主。臣爲輔。佐爲助。使爲用。置方之規也。逆則攻。從則順。反則異。正則宜。治癥之要也。必熱必寒。必散必收者。君之主也。不宜不明。不授不行者。臣之輔也。能受能令。能合能分者。佐之助也。或擊或發。或劫或開者。使之用也。破寒必熱。逐熱必寒。去燥必潤。除濕必泄者。逆則攻也。治驚須平。治損須溫。治畱須收。治堅須潰者。從則順也。熱病用寒藥。而導寒攻熱者必熱。陽明病發熱。大便硬者。大承气湯。酒制大黃熱服之類也。寒病用熱藥。而導熱去寒者必寒。少陰病下利。服附子漧薑不止者。白通湯加人尿豬膽之類也。

塞病用通藥。而導通除塞者必塞。胸滿煩驚。小便不利者。柴胡加龍骨牡蠣湯之類也。通病用塞藥。而導塞止通者必通。太陽中風下利。心下痞硬者。十棗湯之類也。反則異也。治遠以大。治近以小。治主以緩。治客以急。正則宜也。至眞要論曰。辛甘發散爲陽。酸苦湧泄爲陰。鹹味湧泄爲陰。淡味滲泄爲陽。六者或收或散。或緩或急。或燥或潤。或軟或堅。所以利而行之。調其气而使平。故味之薄者。陰中之陽。味薄則通。酸苦鹹平是也。气之濃者。陽中之陽。气濃則發熱。辛甘溫熱是也。气之薄者。陽中之陰。气薄則泄。辛甘淡平寒涼是也。味之濃者。陰中之陰。味濃則泄。酸苦鹹气寒是也。易曰。同聲相應。同气相求。水流濕。火就燥。雲從龍。風從虎。聖人作而萬物睹。本乎天者親上。本乎地者親下。物各從其類也。故置方治病如後。

卷二

淫熱反克之病

膏粱之變。滋味過也。气血俱盛。稟受濃也。亢陽上炎。陰不濟也。邪入經絡。內無禦也。因生而化。因化而熱。

熱爲火。火性炎上。足厥陰肝。爲木。木生火。母妊子。子以淫勝。禍發反克。而肝開竅於目。故肝受克而目亦受病也。其病眵多。緊澀。赤脈貫睛。臟腑祕結者爲重。重者芍藥淸肝散主之。通气利中丸主之。眵多緊澀。赤脈貫睛。臟腑不祕結者爲輕。輕者減大黃芒硝。芍藥淸肝散主之。黃連天花粉丸主之。少盛。

服通气利中丸。目眶爛者。內服上藥。外以黃連鑪甘石散收其爛處。兼以點眼春雪膏﹑龍腦黃連膏。鼻碧雲散。攻其淫熱。此治淫熱反克之法也。非膏粱之變。非气血俱盛。非亢陽上炎。非邪入經絡。毋用此也。

用此則寒涼傷胃。胃气不升降。反爲所害。治疾者不可不明也。噫。審諸。

芍藥淸肝散﹝治眵多。緊澀羞明。赤脈貫睛。臟腑祕結。﹞

白術石膏眞川芎防風桔梗滑石﹝各三錢﹞荊芥穗前胡芍藥甘艸蘇薄荷﹝各二錢半﹞柴胡黃芩知母山梔仁羌活﹝各二錢﹞芒硝﹝三錢半﹞大黃﹝四錢﹞

共末。每服三錢。水二鐘。煎至一鐘。食遠熱服。

上方爲治淫熱反克而作也。風熱不制之病。熱甚大便結者。從權用之。蓋苦寒藥也。苦寒傷胃。故先以白術之甘溫。甘艸之甘平。生胃气爲君。次以川芎﹑防風﹑荊芥﹑桔梗﹑羌活之辛溫。升發淸利爲臣。又以芍藥﹑前胡﹑柴胡之微苦。薄荷﹑山梔﹑黃芩之微苦寒。且導且攻爲佐。終以知母﹑滑石﹑石膏之苦寒。大黃﹑芒硝之大苦寒。祛逐淫熱爲使。惟大便不結者。減大黃芒硝。此逆則攻之治法也。大熱服者。反治也。

通气利中丸﹝治證同上﹞

錦紋大黃﹝二兩半﹞滑石﹝取末另入﹞牽牛﹝取末﹞黃芩﹝各兩半﹞雲頭白術﹝一兩﹞

白芷羌活﹝各五錢﹞

除滑石牽牛。另研極細末外。余合爲細末。入上藥和勻。滴水爲丸。如桐子大。每服三十丸。加至百丸。食後臨睡茶淸送下。

上方以白術苦甘溫。除胃中熱爲君。白芷辛溫解利。羌活苦甘平微溫。通利諸節爲臣。黃芩微苦寒。療熱滋化。滑石甘寒。滑利小便。以釐淸濁爲佐。大黃苦寒。通大便瀉諸實熱。牽牛辛苦寒。利大便除風毒爲使。逆攻之法也。風熱不制之病。熱甚而大便結者。亦可兼用。然牽牛有毒。非神農藥。今與大黃並用。

取性猛烈而快也。大抵不宜久用。久用傷元气。蓋從權之藥也。量虛實加減。

黃連天花粉丸﹝治同上﹞

黃連菊花蘇薄荷川芎﹝各一兩﹞黃柏﹝六兩﹞連翹﹝二兩﹞

天花粉黃芩梔子﹝各四兩﹞

上爲細末。滴水成丸。如桐子大。每服五十丸。加至百丸。食後臨臥茶淸下。

上方爲淫熱反克。臟腑不祕結者作也。風熱不制之病。稍熱者亦可服。以黃連﹑天花粉之苦寒爲君。菊花之苦甘平爲臣。川芎之辛溫。薄荷之辛苦爲佐。連翹﹑黃芩之苦微寒。黃柏﹑梔子之苦寒爲使。合之則除熱淸利。治目赤腫痛。

黃連鑪甘石散﹝治眼眶破爛。畏日羞明。余治同上。﹞

鑪甘石﹝一斤﹞黃連﹝四兩﹞龍腦﹝量入﹞

先以鑪甘石置巨火通紅爲度。另以黃連。用水一盆。瓷器盛貯。納黃連於水內。卻以通紅鑪甘石淬七次。就以所貯瓷器置日中曬漧。然後同黃連研爲細末。欲用時。以一二錢再研極細。旋量入龍腦。每用少許。井花水調如稠糊。臨睡以箸頭蘸敷破爛處。不破爛者。點眼內銳尢佳。不宜使入眼內。

上方以鑪甘石收濕除爛爲君。黃連苦寒爲佐。龍腦除熱毒爲使。凡目病俱可用。宜者固可。卽不宜者亦無害也。奇經客邪之病。量加朴硝泡湯。滴眼瘀肉黃赤脂上。

龍腦黃連膏﹝治目中赤脈。如澑熱炙人。﹞

川黃連﹝八兩﹞片腦﹝二錢﹞

上以黃連去蘆。刮去黑皮。洗淨銼碎。以水三大碗。貯於瓷器內煎。隨入黃連於內煎。用文武火熬。減大半碗。濾去渣。以滓復煎。濾淨澄淸。入薄瓷器盛放。重湯蒸燉成膏。約半盞許。再復濾淨。待數日。出火毒。

臨時旋加片腦。以一錢爲率。用時酌量加之。不拘時。以少許點眼大內。又方。加熊膽﹑蚺蛇膽各少許。更妙。

上方。以黃連治目痛解諸毒爲君。龍腦去熱毒爲臣。乃君臣藥也。凡目痛者。俱宜用。

鼻碧雲散﹝治腫脹紅赤。昏暗羞明。癮澀疼痛。風熱鼻塞。腦酸。外翳攀睛。眵淚稠粘。﹞

鵝不食艸﹝二錢﹞靑黛眞川芎﹝各一錢﹞

上爲細末。每用如大豆許。先噙水滿口。入鼻中。以淚出爲度。不拘時。

上方以鵝不食艸解毒爲君。靑黛去熱爲佐。川芎大辛。除邪破畱爲使。升透之藥也。大抵如開鍋蓋法。

常欲使邪毒不閉。令有出路。然力少而銳。之隨效。宜常以聚其力。凡目病。俱可用。

蕤仁春雪膏﹝治肝經不足。內受風熱。上攻頭目。昏暗癢痛。癮澀難開。昏眩赤腫。怕日羞明。

不能遠視。迎風有淚。多見黑花。﹞

蕤仁﹝去皮殼心壓去油四錢﹞龍腦﹝五分研﹞

先將蕤仁研細。入龍腦和勻。用生好眞川白蜜一錢二分。再研和勻。每用簪角蘸點內銳。

上方以龍腦除熱毒爲君。生蜜解毒和百藥爲臣。蕤仁去暴熱治目痛爲使。此藥與黃連鑪甘石散﹑龍腦黃連膏並用。

卷二

風熱不制之病

風動而生熱。譬猶烈火焰而必吹。此物類感召。而不能違間者也。因熱而召。是爲外來。久熱不散。感而自生。是爲內發。內外之邪。爲病則一。淫熱之禍。條例如前。益以風邪。害豈纖止。風加頭痛。風加鼻塞。風加腫脹。風加涕淚。風加腦巓沈重。風加眉骨酸疼。有一於此。羌活勝風湯主之。風加癢。則以杏仁龍膽艸泡散洗之。病者有此數證。或不服藥。或誤服藥。翳必隨之而生。翳如雲霧。翳如絲縷。翳如秤星。翳如秤星者或一點。或三四點。而至數十點。翳如螺蓋者。爲病久不去。治不如法。至於極至。爲服寒涼藥過多。脾胃受傷。

生意不能上升。漸而至也。然必要明經絡。方能應手。凡翳自內而出。爲手太陽足太陽受邪。治在小腸膀胱經。加蔓荊子﹑蒼術。羌活勝風湯主之。自銳客主人而入者。爲足少陽手少陽手太陽受邪。治在膽與三焦小腸經。加龍膽艸﹑本。少加人參。羌活勝風湯主之。自目系而下者。爲足厥陰手少陰受邪。治在肝經心經。加黃連。倍加柴胡。羌活勝風湯主之。自抵過而上者。爲手太陽受邪。治在小腸經。加木通﹑五味子。羌活勝風湯主之。熱甚者兼用治淫熱之藥。鼻碧雲散。俱治以上之證。大抵如開鍋蓋法。之隨效。

然力少而銳。宜不時用之。以聚其力。𨿽然。始者易而久者難。漸復而復。漸復而又復可也。急於復者則不治。今世醫用磨翳藥者有之。用手法揭翳者有之。噫。翳猶瘡也。奚能卽愈乎。庸醫用此。非徒無益。增害尢甚。愚者蒙害。欣然而不悟。可勝嘆哉。故置風熱不制之病治法。

羌活勝風湯﹝風勝者服。兼治眵多。緊澀羞明。赤脈貫睛。頭痛鼻塞。腫巓涕淚。腦巖沈重。眉骨酸疼。外翳如雲霧絲縷秤星螺蓋。﹞

柴胡﹝七分﹞黃芩白術﹝各六分﹞荊芥穗枳殼川芎白芷川羌活防風獨活前胡蘇薄荷﹝各五分﹞桔梗甘艸﹝各三分﹞

上銼劑。白水二鐘。煎至八分。去滓。食後熱服。

上方爲風熱不制而作也。夫竅不利者。皆脾胃不足之證。故先以枳殼﹑白術。調治胃气爲君。羌活。川芎。

白芷﹑獨活﹑防風﹑前胡諸治風藥。皆主升發爲臣。桔梗除寒熱。薄荷﹑荊芥淸利上焦。甘艸和百藥爲佐。柴胡解熱。行少陽厥陰經。黃芩療上熱。主目中赤腫爲使。又治傷寒愈後之病。熱服者。熱性炎上。令在上散。不令流下也。生翳者。隨翳所見經絡加藥。翳凡自內而出者加蔓荊子。治太陽經加蒼術。去小腸膀胱之濕。內者。手太陽足太陽之屬也。自銳而入。客主人斜下者。皆用龍膽艸。爲膽艸味苦。與膽味合。少加人參。益三焦之气。加本。乃太陽經風藥。銳客主人者。足少陽手少陽手太陽之屬也。凡自目系而下者。倍加柴胡行肝气。加黃連瀉心火。目系者。足厥陰手少陰之屬也。自抵過而上者。加木通。導小腸中熱。五味子酸以收斂。抵過者。手太陽之屬也。

杏仁龍膽艸泡散﹝治風熱上攻。赤癢。﹞

滑石﹝另研取末﹞龍膽艸黃連當歸尾杏仁﹝去皮尖﹞赤芍藥﹝各一錢﹞以白沸湯泡頓蘸洗。冷熱任意。不拘時候。

上方以龍膽艸﹑黃連苦寒去熱毒爲君。當歸尾行血。杏仁潤燥爲佐。滑石甘寒泄气。赤芍藥苦酸除癢爲使。惟風癢者可用。

卷二

七情五賊勞役饑飽之病

陰陽應象大論曰。天有四時。以生長收藏。以生寒暑燥濕風。寒暑燥濕風之發耶。發而皆宜時。則萬物俱生。發而皆不宜時。則萬物俱死。故曰生於四時。死於四時。又曰。人有五臟。化爲五气。以生喜怒憂悲恐。喜怒憂悲恐之發耶。發而皆中節。則九竅俱生。發而皆不中節。則九竅俱死。故曰生於五臟。死於五臟。目竅之一也。光明視見。納山川之大。及毫芒之細。悉雲霄之髙。盡泉沙之深。是皆光明之所及也。成因七情內傷。五賊外攘。饑飽不節。勞役異常。足陽明胃之脈。足太陰脾之脈。爲戊己二土。生生之原也。七情五賊。總傷二脈。饑飽傷胃。勞役傷脾。戊己旣病。則生生自然之體。不能爲生生自然之用。故致其病。曰七情五賊勞役饑飽之病。其病紅赤睛珠痛。痛如鍼刺。應太陽眼睫無力。常欲垂閉。不敢久視。久視則酸疼。生翳皆成陷下。所陷者或圓或方。或長或短。或如點。或如縷。或如錐。或如鑿。證有若此者。柴胡復生湯主之。黃連羊肝丸主之。睛痛甚者。當歸養榮湯主之。助陽活血湯主之。加減地黃丸主之。決明益陰丸主之。加當歸黃連羊肝丸主之。龍腦黃連膏主之。以上數方。皆升發陽气之藥。其中有用黃連黃芩之類者。去五賊也。

鼻碧雲散亦可兼用。最忌大黃﹑芒硝﹑牽牛﹑石膏﹑梔子之劑。犯所忌。則病愈厲。

柴胡復生湯﹝治紅腫羞明。淚多眵少。腦巓沈重。睛珠疼痛。應太陽眼睫無力。常欲垂閉。不敢久視。久視則酸痛。翳陷下。所陷者或圓或方。或長或短。或如縷如錐如鑿。﹞

柴胡﹝六分﹞蒼術白茯苓黃芩﹝各五分﹞白芍甘艸﹝炙﹞蘇薄荷桔梗﹝各四分﹞羌活獨活蔓荊子本川芎白芷﹝各三分半﹞五味子﹝二十粒﹞

上銼劑。水二鐘。煎至一鐘。去渣。食後熱服。

上方以本﹑蔓荊子爲君。升發陽气也。川芎﹑白芍﹑羌活﹑獨活﹑白芷﹑柴胡爲臣。和血補血療風。行厥陰經也。甘艸﹑五味子爲佐。爲協諸藥。斂髒气也。薄荷﹑桔梗﹑蒼術﹑茯苓﹑黃芩爲使。爲淸利除熱。去濕分上下。實脾胃二土。療目中赤腫也。此病起自七情五賊勞役饑飽。故使元气下陷。不能上升。今主以升發。輔以和血補血。導入本經。助以相協收斂。用以淸利除熱實脾胃。如此爲治。理可推也。睛珠痛甚者。當歸養榮湯主之。

黃連羊肝丸﹝治目中赤脈紅甚。眵多。肝經不足。風毒上攻。眼目昏暗。淚出。羞明怕日。癮澀難開。或癢或痛。又治遠年近日內外障眼。攀睛肉。鍼刮不能治者。此藥治之。﹞

川黃連﹝去須爲末﹞白羯羊肝﹝一个﹞

先以黃連研爲細末。將羊肝以竹刀刮下如糊。去筋膜。入擂盆中研細。入黃連末爲丸。如梧桐子大。每服三五十丸。加至七八十丸。茶淸湯送下。忌豬肉及冷水。

上方以黃連除熱毒明目爲君。用羊肝者。肝與肝合。引入肝經爲使。不用鐵器者。金克木。肝乃木也。一有金气。肝則畏而不受。蓋專治肝經之藥。非與羣隊者比也。肝受邪也。並皆治之。睛痛者加當歸。

當歸養榮湯﹝治睛珠痛甚不可忍者。余治同上。﹞

熟地黃當歸川芎白芍﹝各一錢﹞川羌活防風白芷﹝各七分﹞

上銼劑。白水二鐘。煎至八分。去滓溫服。

上方以七情五賊。勞役饑飽。重傷脾胃。脾胃多血多气。脾胃受傷。則血亦病。血養睛。睛珠屬腎。今生气已不升發。又復血虛不能養睛。故睛痛甚不可忍。以防風升發生气。白芷解利。引入胃經爲君。白芍藥止痛。益气通血。承接上下爲臣。熟地黃補腎水眞陰爲佐。當歸﹑川芎行血補血羌活除風。引入少陰經爲使。血爲邪勝。睛珠痛者。及亡血過多之病。俱宜服也。服此藥後。睛痛𨿽除。眼睫無力。常欲垂閉不減者。助陽活血湯主之。熱者兼服黃連羊肝丸。

助陽活血湯﹝治眼睫無力。常欲垂閉。及眼發。致熱壅白睛。紅眵多淚。無疼痛而癮澀難開。

此服寒藥太過。而眞气不能通九竅也。故眼昏花不明。﹞

炙甘艸黃當歸防風﹝各一錢﹞蔓荊子白芷﹝各五分﹞柴胡升麻﹝各七分﹞

上銼劑。水二鐘。煎至一鐘。去滓。稍熱服。

上方以黃治虛勞。甘艸補元气爲君。當歸和血補血爲臣。白芷﹑蔓荊子﹑防風。主療風升陽气爲佐。升麻導入足陽明足太陰脾胃。柴胡引至足厥陰經肝經爲使。心火乘金。水衰反制者。亦宜服也。有熱者兼服黃連羊肝丸。

決明益陰丸﹝治畏日惡火。沙澀難開。眵淚俱多。久病不痊者。並皆治之。﹞

羌活獨活歸尾﹝酒制﹞五味子甘艸防風﹝各五錢﹞黃芩﹝一兩五錢﹞

石決明知母黃連﹝酒制﹞黃柏﹝酒制﹞艸決明﹝各一兩﹞

上爲細末。煉蜜爲丸。如梧桐子大。每服五十丸。加至百丸。淸茶送。

上方以羌活﹑獨活升淸陽爲君。黃連去熱毒。當歸尾行血。五味收斂爲臣。石決明明目磨障。艸決明益腎療盲。防風散滯祛風。黃芩去目中赤腫爲佐。甘艸協和諸藥。黃柏助腎水。知母瀉相火爲使。此蓋益水抑火之藥也。內急外弛之病。並皆治之。

加減地黃丸﹝治男婦肝虛熱積。上攻頭目。翳膜遮睛。羞澀多淚。此藥多治肝腎兩虛。風邪所乘。並治暴赤熱眼。﹞

生地黃﹝酒洗﹞熟地黃﹝各半斤﹞枳殼﹝三兩﹞牛膝當歸身﹝各三兩﹞川羌活杏仁﹝泡去皮尖﹞防風﹝各一兩﹞

上爲細末。煉蜜爲丸。如桐子大。每服三十丸。空心食前溫酒任下。淡鹽湯亦可。

上方以地黃補腎水眞陰爲君。夫腎水不足者。相火必勝。用生熟地黃退相火也。牛膝逐敗血。當歸益新血爲臣。麩炒枳殼和胃气。謂胃能生血。是補其源。杏仁潤肺爲佐。羌活﹑防風俱升發淸利。大除風邪爲使。爲七情五賊饑飽勞役之病。睛痛者。與當歸養血湯兼服。傷寒愈後之病。及血少血虛血亡之病。

俱宜服。

卷二

血爲邪盛凝而不行之病

血陰物。類地之水泉。性本靜。行其勢也。行爲陽。是陰中之陽。乃坎中有火之象。陰外陽內。故行也。純陰。故不行也。不行則凝。凝則經絡不通。經曰。足陽明胃之脈。常多血多气。又曰。足陽明胃之脈。常生气生血。手太陽小腸之脈。斜絡於目。足太陽膀胱之脈。起於目內。二經皆多血少气。血病不行。血多易凝。靈蘭祕典論曰。脾胃者。倉廩之官。五味出焉。五味淫則傷胃。胃傷血病。是爲五味之邪。從本生也。又曰。小腸者。

受盛之官。化物出焉。遇寒則阻其化。又曰。膀胱者。州都之官。津液藏焉。遇風則散其藏。一阻一散。血亦病焉。是爲風寒之邪。從末生也。凡是邪勝。血病不行。不行漸滯。滯則易凝。凝則病始外見。以其斜絡目耶。

以其起於目內耶。故病環目靑。如被物傷狀。重者白睛亦。輕者或成斑點。然不痛不癢。無淚眵羞澀之證。是曰血爲邪勝。凝而不行之病。此病初起之時。大抵與傷風證相似。一二日則顯此病也。川芎行經散主之。消凝大丸子主之。睛痛者。更以當歸養榮湯主之。如此則凝散滯行。邪消病除。血復如故。

寧有不愈也耶。

川芎行經散﹝治目中靑黯如物傷狀。重者白睛如血貫。﹞

桔梗﹝五錢﹞茯苓﹝七錢﹞羌活蔓荊子白芷防風荊芥薄荷葉獨活﹝各四錢﹞柴胡川芎甘艸﹝炙三錢﹞當歸枳殼﹝各六錢﹞紅花﹝二錢﹞

共爲末。每服三錢。水二鐘。煎至一鐘。去滓。乘熱食後服。

上方以枳殼﹑甘艸和胃气爲君。白芷﹑防風﹑荊芥﹑薄荷﹑獨活。療風邪升胃气爲臣。川芎﹑當歸﹑紅花行滯血。

柴胡去結气。茯苓分利除濕爲佐。羌活﹑蔓荊子引入太陽經。桔梗利五臟爲使。則胃脈調。小腸膀胱皆利。邪去凝行也。見熱者。以消凝大丸子主之。

消凝大丸子﹝治證同上。或有眵淚沙澀。並治。﹞

川芎當歸尾桔梗甘艸﹝炙﹞連翹家菊花﹝各七錢﹞防風荊芥羌活蘇薄荷本﹝各五錢﹞滑石石膏山梔子白術黃芩﹝各一兩﹞

先將滑石﹑石膏另研。余作細末和勻。煉蜜爲劑。每劑一兩。分八丸。每服一丸。或二丸。茶湯嚼下。

上方消凝滯藥也。君以川芎﹑當歸。治血和血。臣以羌活﹑防風﹑荊芥﹑本﹑薄荷﹑桔梗。療風散邪。引入手足太陽經。佐以白術﹑甘艸﹑滑石﹑石膏。調補胃虛。疏通滯气。宣泄足陽明胃經之熱。使以黃芩﹑山梔﹑連翹﹑菊花。去熱除煩。淫邪反克。風熱不制者。俱宜服也。

卷二

气爲怒傷散而不聚之病

气陽也。類天之雲霧。性本動。聚其體也。聚爲陰。是陽中之陰。乃離中有水之象。陽外陰內。故聚也。純陽。故不聚也。不聚則散。散則經絡不收。經曰。足陽明胃之脈。常多气多血。又曰。足陽明胃之脈。常生气生血。七情內傷。脾胃先病。怒。七情之一也。胃病脾病。气亦病焉。陰陽應象大論曰。足厥陰肝主木。在志爲怒。怒甚傷肝。傷脾胃則气不聚。傷肝則神水散。何則。神水亦气聚也。其病無眵淚痛癢羞明緊澀之證。初但昏如霧露中行。漸空中有黑花。又漸睹物成二體。久則光不收。遂爲廢疾。蓋其神水漸散。而又散。終而盡散故也。初漸之次。宜以千金磁朱丸主之。鎭墜藥也。石斛夜光丸主之。補益藥也。益陰腎气丸主之。壯水藥也。

有熱者滋陰地黃丸主之。此病最難治。餌服上藥。必要積以歲月。必要無饑飽勞役。必要驅七情五賊。必要徳性純粹。庶幾易效。不然必廢。廢則終不復治。久病光不收者。亦不復治。一證因爲暴怒。神水隨散。光遂無收。都無初漸之次。此一得永不復治之證也。又一證爲物所擊。神水散如暴怒之證。亦不復治。俗名爲靑盲者是也。世病者多不爲審。槪曰目昏無傷。始不經意。目病已成。世醫亦不識。只曰熱之所致。竟以涼藥投治之。殊不知涼藥又傷胃。況不知涼爲秋爲金。肝爲春爲木。涼藥又傷肝。往往致廢然後已。病者猶不以藥爲非。而委之曰命也。醫者猶不自悟其藥。而贅之曰病拙。吁。二者若此。罪將誰歸。予屢見也。故兼陳涼藥之誤。

千金磁朱丸﹝治神水寬大漸散。昏如雲霧中行。漸睹空中有黑花。漸睹物成二體。久則光不收。及內障神水淡綠色淡白色者。﹞

磁石﹝吸鍼者佳﹞辰砂神曲先以磁石置巨火中。醋淬七次。曬漧。另研極細二兩。辰砂另研極細一兩。生神曲末二兩。與前藥和勻。更以神曲末一兩。水和作餅。煮浮爲度。搜入前藥。煉蜜爲丸。如桐子大。每服十丸。加至三十丸。空心飲湯下。

上方以磁石辛鹹寒。鎭墜腎經爲君。令神水不外移也。辰砂微甘寒。鎭墜心經爲臣。肝其母。此子能令母實也。肝實則目明。神曲辛溫甘。化脾胃中宿食爲佐。生用者發其生气。熟用者斂其暴气也。服藥後。

俯視不見。仰視漸睹星月者。此其效也。亦治心火乘金。水衰反制之病。久病屢發者服之。則永不更作。

空心服之。午前更以石斛夜光丸主之。

滋陰地黃丸﹝治少血神勞腎虛。眼目昏暗。神水淡綠色淡白色。內障者。眵多者。並治。﹞

當歸身﹝酒制﹞黃芩熟地黃﹝各半兩﹞枳殼﹝炒三錢半﹞天門冬﹝去心焙﹞柴胡五味子甘艸﹝各三錢﹞生地黃﹝酒制兩半﹞黃連﹝一兩﹞地骨皮人參﹝各二錢﹞

上爲細末。煉蜜爲丸。如桐子大。每服百丸。食後茶湯送下。日進三服。

上方治主以緩。緩則治其本也。以黃連﹑黃芩苦寒。除邪气之盛爲君。當歸身辛溫。生熟地黃苦甘寒。養血涼血爲臣。五味子酸寒。體輕浮。收神水之散大。人參﹑甘艸﹑地骨皮﹑天門冬﹑枳殼苦甘寒。瀉熱補气爲佐。柴胡引用爲使也。亡血過多之病。有熱者。兼服當歸養榮湯。

石斛夜光丸﹝治內障初起。視覺微昏。空中有黑花。神水變淡綠色。次則睹物成二。神水變淡白色。

久則不睹。神水變純白色。及有眵淚等證。﹞

天門冬﹝去心﹞麥門冬﹝去心﹞人參茯苓熟地黃生地黃﹝各一兩﹞牛膝﹝酒浸﹞

杏仁﹝去皮尖﹞枸杞子﹝各七錢半﹞艸決明﹝八錢﹞川芎犀角﹝銼細末﹞白蒺藜羚羊角﹝銼細末﹞

枳殼﹝麩炒﹞石斛五味子﹝炒﹞靑葙子甘艸防風肉蓯蓉川黃連﹝各五錢﹞菊花山藥菟絲子﹝酒煮各七錢﹞

上爲細末。煉蜜爲丸。如桐子大。每服三五十丸。溫酒鹽湯任下。

上方補益藥也。補上治下。利以緩。利以久。不利以速也。故君以天門冬﹑人參﹑菟絲子之通腎安神。彊陰塡精也。臣以五味子﹑麥冬﹑杏仁﹑茯苓﹑枸杞子﹑牛膝﹑生熟地黃。斂气除濕。涼血補血也。佐以甘菊花﹑蒺藜﹑石斛﹑蓯蓉﹑川芎﹑甘艸﹑枳殼﹑山藥﹑靑葙子。療風治虛。益气祛毒也。使以防風﹑黃連﹑艸決明﹑羚羊角﹑犀角。

散滯瀉熱。解結明目也。陰弱不能配陽之病。並宜服之。此從則順治之法也。

益陰腎气丸白茯苓﹝乳蒸八錢﹞澤瀉﹝四錢﹞當歸尾﹝酒制﹞丹皮五味子山藥山茱萸﹝去核酒制﹞

柴胡﹝各五錢﹞熟地黃﹝酒蒸三兩﹞生地﹝酒炒四兩﹞

上爲細末。煉蜜爲丸。如桐子大。外水飛辰砂爲衣。每服五六十丸。空心淡鹽湯送下。

上方壯水之主。以鎭陽光。气爲怒傷。散而不聚也。气病血亦病也。肝得血而能視。又目爲心之竅。心主血。故以熟地黃補血衰。當歸尾行血。牡丹皮治積血爲君。茯苓利中益眞气。澤瀉除濕瀉邪气。生地黃補腎水眞陰爲臣。五味子補五臟。幹山藥平气和胃爲佐。山茱萸彊陰益精通九竅。柴胡引入厥陰經爲使。蜜丸者。欲泥膈難下也。辰砂爲衣者。爲通於心也。

卷二

血气不分混而遂結之病

輕淸圓健者爲天。故首象天。重濁方濃者爲地。故足象地。飄騰往來者爲云。故气象云。過流循環者爲水。

故血象水。天降地升。雲騰水流。各宜其性。故萬物生而無窮。陽平陰祕。气行血隨。各得其調。故百骸理而有餘。反此則天地不降升。雲水不騰流。各不宜其性矣。反此則陰陽不平祕。气血不行隨。各不得其調矣。

故曰人身者小天地也。難經曰。血爲榮。气爲衛。榮行脈中。衛行脈外。此血气分而不混。行而不阻也。明矣。

故如雲騰水流之不相雜也。大抵血气如此。不欲相混。混則爲阻。阻則成結。結則無所去還。故隱起於皮膚之中。遂爲疣病。然各隨經絡而見。疣病自上眼睫而起者。乃手少陰心脈。足厥陰肝脈。血气混結而成也。初起時但如豆許。血气衰者。遂止不復長。亦有久止而復長者。盛者則漸長。長而不已。如杯如盞。如碗如斗。皆自豆許致也。凡治在初。大要令病者食飽不饑。先汲冷井水洗眼如冰。勿使气血得行。然後以左手持銅柱。按眼睫上。右手翻眼皮令轉。轉則疣肉已突。按以左手大指。按之勿令得動移。復以右手持小眉刃尖。略破病處。更以兩手大指甲。撚之令出。則所出者如豆許小黃脂也。恐出而根不能斷。宜更以眉刀尖斷之。以井水再洗。洗後則無恙。要在手疾爲巧。事畢。須投以防風散結湯。數服卽愈。此病非手法決不能去。何則。爲血气初混時。藥自可及。病者則不知其爲血气混也。旣結。則藥不能及矣。故必用手法去。

去畢。必又以升發之藥散之。藥手皆至。庶幾可矣。

防風散結湯﹝治目上下睫癮起肉疣。用手法除病後服之。﹞

防風羌活歸尾白芍藥﹝各六分﹞紅花蘇木﹝各少許﹞蒼術白茯苓獨活前胡黃芩﹝各五分﹞細甘艸防己﹝各四分﹞

上銼劑。水二鐘。煎至一鐘。熱服。滓再煎。

上方以防風﹑羌活。升發陽气爲君。白芍藥。當歸尾﹑紅花﹑蘇木。破凝行血爲臣。茯苓瀉邪气。蒼術去上濕。

前胡利五臟。獨活除風邪。黃芩療熱滋化爲佐。甘艸和諸藥。防己行十二經爲使。病在上睫者。加黃連﹑柴胡。以其手少陰足厥陰受邪也。病在下睫者。加本﹑蔓荊子。以其手太陽受邪也。

卷二

熱積必潰之病

積者重疊不解之貌。熱爲陽。陽平爲常。陽淫爲邪。邪行則病易見。易見則易治。此則前篇淫熱之病也。若邪深則不行。不行則伏。因伏而又伏。故日漸月聚。勢不得不爲積也。積已久。久積必潰。潰則難治。難治者。

非不治也。爲邪積久。久則必潰。潰猶敗也。其病隱澀不自在。稍覺。視物微昏。內開竅如鍼。目痛按之則沁沁膿出。有兩目俱病者。有一目獨病者。目屬肝。內屬膀胱。此蓋二經積邪之所致也。故曰熱積必潰之病。又曰漏睛眼者是也。竹葉瀉經湯主之。大便不硬者。減大黃爲用。蜜劑解毒丸主之。不然。藥誤病久。終爲枯害矣。

竹葉瀉經湯﹝治眼目癮澀。稍覺。視物微昏。內開竅如鍼。目痛。按之膿浸出。﹞

柴胡梔子仁﹝炒﹞川羌活升麻甘艸﹝炙﹞川黃連﹝各五分﹞白茯苓澤瀉赤芍艸決明車前子﹝各四分﹞黃芩大黃﹝各六分﹞靑竹葉﹝十片﹞

上銼劑。水二鐘。煎至一鐘。食後溫服。

上方逆攻者也。先以行足厥陰肝。足太陽膀胱之藥爲君。柴胡﹑羌活是也。二經生意。皆總於脾胃。以調足太陰足陽明之藥爲臣。升麻﹑甘艸是也。肝經多血。以通順血脈。除肝邪之藥。膀胱經多濕。以利小便。

除膀胱濕之藥爲佐。赤芍藥﹑艸決明﹑澤瀉﹑茯苓﹑車前子是也。總破其積熱者。必攻必開。必利必除之藥爲使。梔子﹑黃芩﹑黃連﹑大黃﹑竹葉是也。

蜜劑解毒丸﹝治證同上﹞

山梔仁﹝炒末十兩﹞杏仁﹝泡去皮尖取霜二兩﹞錦紋大黃﹝末五兩﹞川石蜜﹝一斤煉熟﹞

上末和蜜爲丸。如桐子大。每服三十丸。加至百丸。茶湯送下。

上方以杏仁甘潤治燥爲君。爲燥爲熱之原也。山梔子微苦寒治煩爲臣。爲煩爲熱所致也。石蜜甘平溫。安五臟爲佐。爲其解毒除邪也。大黃苦寒。性走不守。瀉諸實熱爲使。爲攻其積。不令其重疊不解也。

卷二

陽衰不能抗陰之病

或問曰。人有晝視通明。夜視罔見。𨿽有火光月色。終爲不能睹物者。何也。答曰。此陽衰不能抗陰之病。諺所謂雀盲者也。問曰。何以知之。答曰。黃帝生气通天論曰。自古气之通天者。爲生之本。天地之間。六合九州之內。其气無不共貫。人身九竅五臟十二節。皆通乎天气。又曰。陰陽之气。在人平旦陽气生。日中陽气隆。日西陽气虛。气門乃閉。又曰。陽不勝其陰。則五臟气虛。九竅不通。故知也。問曰。气何以辧其陽耶。答曰。

凡人之气。應之四時者。春夏爲陽也。應之一日者。平旦至昏爲陽也。應之五臟六腑者。六腑爲陽也。問曰。

陽何爲而不能抗陰也。答曰。人之有生。以脾胃中州爲主。靈蘭祕典曰。脾胃者倉廩之官。在五行爲土。土生萬物。故爲陽气之原。其性好生惡殺。遇春夏乃生長。遇秋冬則斂藏。或有憂思恐怒。勞役饑飽之類。過而不節。皆能傷動脾胃。脾胃受傷。則陽气下陷。陽气下陷。則五臟六腑之中陽气皆衰。陽气旣衰。則五臟六腑之中陰气獨盛。陰气旣盛。故陽不能抗也。問曰。何故夜視罔見。答曰。目爲肝。肝爲足厥陰也。神水爲腎。腎爲足少陰也。肝爲木。腎爲水。水生木。蓋亦相生而成也。況怒傷肝。恐傷腎。肝腎受傷。亦不能生也。晝爲陽。天之陽也。晝爲陽。人亦應之也。𨿽受憂思恐怒勞役饑飽之傷。而陽气下陷。遇天之陽盛陰衰之時。

我之陽气𨿽衰。不得不應之而升也。故猶能晝視通明。夜爲陰。天之陰也。夜爲陰。人亦應之也。旣受憂思恐怒勞役饑飽之傷。而陽气下陷。遇天陰盛陽衰之時。我之陽气旣衰。不得不應之而伏也。故夜視罔所見也。問曰。何以爲治。答曰。鎭陰升陽之藥。決明夜靈散主之。問曰。病見富貴者乎。貧賤者乎。答曰。憂思恐怒勞役饑飽。貧賤者固多。富貴者亦不能無之也。

決明夜靈散﹝治目至夜則昏。𨿽有燈月。亦不能睹。﹞

夜明砂﹝另研二錢﹞石決明﹝醋二錢﹞羯羊肝﹝一兩生用食豬者用家生豬肝勿用外來並母豬傷目﹞

二藥末和勻。以竹刀切肝作二片。以上藥鋪於一片肝上。以一片合之。用麻皮纏定。勿令藥得泄出。淘米泔水一大碗。連肝藥貯砂罐內。不犯鐵器。煮至小半碗。臨臥。連肝藥汁並服。

上方以石決明鎭腎陰益精爲君。夜明砂升陽主夜明爲臣。米泔水主脾胃爲佐。肝與肝合。引入肝經爲使。

卷二

陰弱不能配陽之病

五臟無偏勝。虛陽無補法。六腑有調候。弱陰有彊理。心肝脾肺腎。各有所滋生。一臟或有餘。四髒俱不足。

此五臟無偏勝也。或浮或爲散。是曰陽無根。益之欲令實。翻致不能禁。此虛陽無補法也。膀胱大小腸。三焦膽包絡。俾之各有主。平祕永不危。此六腑有調候也。衰弱不能濟。遂使陽無禦。反而欲匹之。要以方術盛。此弱陰有彊理也。解精微論曰。心者五臟之專精。目者其竅也。又爲肝之竅。腎生骨。骨之精爲神水。故肝木不平。內挾心火。爲勢妄行。火炎不制。神水受傷。上爲內障。此五臟病也。勞役過多。心不行事。相火代之。五臟生成論曰。諸脈皆屬於目。相火者。心包絡也。主百脈。上榮於目。火盛則百脈沸騰。上爲內障。此虛陽病也。膀胱小腸三焦膽脈。俱循於目。其精气亦皆上注而爲目之精。精之窠爲眼。四腑一衰。則精气盡敗。邪火乘之。上爲內障。些六腑病也。神水黑珠。皆法於陰。白眼赤脈。皆法於陽。陰齊陽侔。故能爲視。陰微不立。陽盛卽淫。陰陽應象大論曰。壯火食气。壯火散气。上爲內障。此弱陰病也。其病初起時。視覺微昏。常見空中有黑花。神水淡綠色。次則視歧。睹一成二。神水淡白色。可爲沖和養胃湯主之。益气聰明湯主之。

千金磁朱丸主之。石斛夜光丸主之。有熱者瀉熱黃連湯主之。久則不睹。神水純白色。永爲廢疾也。然廢疾亦有治法。先令病者以冷水洗眼如冰。气血不得流行爲度。用左手大指次指。按定眼珠。不令轉動。次用右手持鼠尾鍼。去黑睛如米許。鍼之令入。白睛翳濃。欲入甚難。必要手準力完。重鍼則破。然後斜回鍼首。以鍼刀刮之。障落則明。有落而復起者。起則重刮。刮之有至再三者。皆爲洗不甚冷。气血不凝故也。障落之後。以綿裹黑豆數粒。令如杏核樣。使病目重閉。覆眼皮上。用軟帛纏之。睛珠不得動移爲度。如是五七日。才許開視。視勿勞也。亦須服上藥。庶幾無失。此法治者五六。不治者亦四五。五臟之病。虛陽之病。六腑之病。弱陰之病。四者皆爲陰弱不能配陽之故。噫。學人愼之。

沖和養胃湯﹝治成內證。兼治內障初起。視覺微昏。空中有黑花。神水變淡綠色。次則視物成二。

神水變淡白色。久則不睹。神水變純白色。﹞

白茯苓﹝四分﹞柴胡﹝七分﹞人參甘艸﹝炙﹞當歸身﹝酒制﹞白術﹝土炒﹞升麻葛根﹝各一錢﹞白芍藥﹝六分﹞羌活﹝一錢二分﹞黃﹝蜜制錢半﹞防風﹝各五分﹞五味子﹝三分﹞

上銼劑。水三鐘。煎至二鐘。生薑一片。入黃芩黃連二錢。再煎至一鐘。去滓。稍熱食後服。

上方因肝木不平。內挾心火。故以柴胡平肝。人參開心。黃連瀉心火爲君。酒制當歸榮百脈。五味斂百脈之沸。心包絡主血。白芍藥順血脈散惡血爲臣。白茯苓瀉膀胱之濕。羌活淸利小腸之濕。甘艸補三焦。防風升膽之降爲佐。陰陽皆總於脾胃。黃補脾胃。白術健脾胃。升麻﹑葛根行脾胃之經。黃芩退壯火。幹生薑入壯火。爲導爲使。此方逆攻從順。反異正宜俱備。

東垣瀉熱黃連湯﹝治眼暴發。赤腫疼痛。﹞

黃連﹝酒制﹞黃芩﹝酒制﹞艸龍膽生地黃﹝各錢半﹞升麻柴胡﹝各五分﹞

上銼劑。水二鐘。煎至一鐘。去滓。午時食前熱服。午後服之。則陽逆不行。臨睡休服。爲反助陰也。

上方治主治客之劑也。治主者。升麻主脾胃。柴胡行肝經爲君。生地黃涼血爲臣。爲陽明太陰厥陰多血故也。治客者。黃連﹑黃芩皆療濕熱爲佐。龍膽艸專除眼中諸疾爲使。爲諸濕熱。俱從外來。爲客也。

益气聰明湯﹝治證同上。並治耳聾耳鳴。﹞

蔓荊子﹝錢半﹞黃人參﹝各五分﹞黃柏﹝酒炒﹞白芍藥﹝各一錢﹞甘艸﹝炙四分﹞升麻葛根﹝各三分﹞

共爲一劑。水二鐘。煎至一鐘。去滓。臨睡熱服。五更再煎服。

上方以黃人參之甘溫治虛勞爲君。甘艸之甘平。承接和協。升麻之苦平微寒。行手陽明足陽明足太陰之經爲臣。葛根之甘平。蔓荊子之辛溫。皆能升發爲佐。芍藥之酸微寒。補中焦。順血脈。黃柏之苦寒。治腎水膀胱之不足爲使。酒制又炒者。因熱用也。或有熱。可漸加黃柏。春夏加之。盛暑倍加之。脾胃虛者去之。熱倍此者。瀉熱黃連湯主之。

卷二

心火乘金水衰反制之病

天有六邪。風寒暑濕燥火也。人有七情。喜怒悲思憂恐驚也。七情內召。六邪外從。從而不休。隨召見病。此心火乘金。水衰反制之原也。世病目赤爲熱。人所共知者也。然不審其赤分數等。各治不同。有白睛純赤如火。熱气炙人者。乃淫熱反克之病也。治如淫熱反克之病。有白睛赤而腫脹。外睫虛浮者。乃風熱不制之病也。治如風熱不制之病。有白睛淡赤。而細脈深紅。縱橫錯貫者。乃七情五賊饑飽勞役之病。治如七情五賊饑飽勞役之病。有白睛不腫不脹。忽如血貫者。乃血爲邪勝。凝而不行之病也。治如血爲邪勝。凝而不行之病。有白睛微變靑色。黑睛稍帶白色。白黑之間。赤環如帶。謂之抱輸紅者。此邪火乘金。水衰反制之病也。此病或因目病已久。抑鬱不舒。或因目病誤服寒涼藥過多。或因目病時。內多房勞。皆能內傷元气。元气一虛。心火亢盛。故火能克金。金乃手太陰肺。白睛屬肺。水乃足少陰腎。黑睛屬腎。水本克火。水衰則不能克。反受火制。故視物不明。昏如霧露中。或睛珠髙低不平。其色如死。甚不光澤。赤帶抱輪而紅也。口漧舌苦。眵多羞澀。稍有熱者。還陰救苦湯主之。黃連羊肝丸主之。川芎決明散主之。無口漧舌苦。眵多羞澀者。助陽活血湯主之。神驗錦鳩丸主之。萬應蟬花散主之。有熱無熱。俱服千金磁朱丸。鎭墜心火。

滋益腎水。榮養元气。自然獲愈也。噫。天之六邪。未必能害人也。惟人以七情召之而致也。七情弗召。六邪安從。反此者。欲其無病。奚可得哉。

還陰救苦湯﹝治目久病。白睛微變靑色。黑睛稍帶白色。黑白之間。赤環如帶。謂之抱輪紅。

視物不明。昏如霧露中。睛珠髙低不平。其色如死。甚不光澤。口漧舌苦。眵多羞澀。上焦應有熱邪。﹞

升麻蒼術甘艸梢﹝炙﹞桔梗柴胡防風川羌活﹝各五分﹞細辛﹝二分﹞本﹝四分﹞川芎﹝一錢﹞

當歸尾﹝七分﹞黃連黃芩黃柏生地黃知母連翹﹝各六分﹞紅花﹝一分﹞龍膽艸﹝三分﹞

上銼劑。白水二鐘。煎至八分。去滓熱服。

上方以升麻﹑蒼術﹑甘艸溫培元气爲君。爲損者溫之也。以柴胡﹑防風﹑羌活﹑細辛﹑本諸升陽化滯爲臣。

爲結者散之也。以川芎﹑桔梗﹑紅花﹑當歸尾行血脈爲佐。爲畱者行之也。以黃連﹑黃芩﹑黃柏﹑知母﹑連翹﹑生地黃﹑龍膽艸諸去除熱邪藥爲使。爲客者除之也。奇經客邪之病。彊陽摶陰之病。服此亦俱驗。

菊花決明散﹝治證同上﹞

石決明﹝東流水煮一伏時另研極細入藥﹞石膏﹝另研極細入藥﹞木賊艸川羌活甘艸﹝炙﹞防風甘菊花蔓荊子川芎黃芩艸決明﹝各等分﹞

上爲細末。每服三錢。水二鐘。煎至八分。連末食遠服。

上方以明目除翳爲君者。艸決明﹑石決明﹑木賊艸也。以散風升陽爲臣者。防風﹑羌活﹑蔓荊子﹑甘菊花也。

以和气順血爲佐者。甘艸﹑川芎也。以療除邪熱爲使者。黃芩﹑石膏也。內急外弛之病。亦宜其治。

神驗錦鳩丸﹝治證同上。兼口漧舌苦。眵多羞澀。上焦邪熱。﹞

錦斑鳩﹝一隻跌死去皮毛頭嘴爪文武火連骨炙幹﹞茯苓﹝四兩﹞羯羊肝﹝一具竹刀薄批炙令焦忌用鐵刀去筋膜﹞肉桂﹝二兩﹞蔓荊子﹝二升淘淨絹袋盛甑蒸一伏時曬漧﹞牡蠣﹝洗粉﹞甘菊花﹝各五錢﹞瞿麥蕤仁﹝去皮尖﹞艸決明川羌活﹝各三兩﹞細辛防風白蒺藜﹝炒去尖﹞川黃連﹝各五兩﹞

上爲細末。煉蜜爲劑。杵五百下。丸如桐子大。每服二十丸。加至三五十丸。空心溫湯下。

上方以甘菊﹑艸決明主明目爲君。以蕤仁﹑牡蠣﹑黃連﹑蒺藜除濕熱爲臣。以防風﹑羌活﹑細辛之升上。瞿麥﹑茯苓之分下爲佐。以斑鳩補腎。羊肝補肝。肉桂導羣藥入熱邪爲使。此方制之大者也。腎肝位遠湯藥散不厭頻多之意也。

萬應蟬花散﹝治大人小兒。遠年近日。一切風眼气眼。攻注昏眼。瞼生風粟。或痛或癢。

漸生翳膜。或久患頭風牽搐。兩目漸漸細小。眼眶赤爛。並宜治之。若常服此。祛風退翳明目。﹞

石決明﹝東流水煮一伏時研極細一兩五錢﹞蟬蛻﹝去土五錢﹞當歸身甘艸﹝炙﹞川芎防風白茯苓羌活﹝各一兩﹞蒼術﹝泔制四兩﹞蛇蛻﹝炙三錢﹞赤芍藥﹝三兩﹞

上爲細末。每服二錢。食遠臨臥時濃米泔調下。熱淸茶亦可。

上方制之復者也。奇之不去。則偶之。是爲重方也。今用蟬脫。又用蛇脫者。取其重脫之義。以除翳爲君也。川芎﹑防風﹑羌活。皆能淸利頭目爲臣也。炙艸﹑蒼術。通主脾胃。又脾胃多气多血。故用赤芍藥補气。當歸身補血爲佐也。石決明鎭墜腎水。益精還陰。白茯苓分陰陽上下爲使也。亦治奇經客邪之病耳。

卷二

內急外弛之病

陰陽以和爲本。過與不及。病皆生焉。急者緊縮不解也。弛者寬縱不收也。緊縮屬陽。寬縱屬陰。不解不收。

皆爲病也。手太陰肺。爲辛爲金也。主一身皮毛。而目之上下睫之外者。亦其屬也。手少陰心爲丁。手太陽小腸爲丙。丙丁爲火。故爲表裏。故分上下。而目之上下睫之內者。亦其屬也。足厥陰肝爲乙。乙爲木。其脈循上睫之內。火其子也。故與心合。心肝小腸。三經受邪。則陽火內盛。故上下睫之內。緊縮而不解也。肺金爲火克。則受克者必衰。衰則陰气外行。故目之上下睫之外者。寬縱而不收也。上下睫旣內急外弛。故睫毛皆倒而刺裏。睛旣受刺。則深赤生翳。此翳者。睛受損也。故目所病者皆具。如羞明沙澀。畏風怕日。沁爛或痛或癢。生眵流淚等證俱見。有用藥夾。施於上睫之外者。欲弛者急。急者弛。欲睫毛無倒刺之患者。非其治也。此徒能解厄於目前。而終復其病也。何則。爲不審過與不及也。爲不能除其病原也。治法。當攀出內瞼向外。速以三稜鍼。刺撥出血。以左手大指甲迎其鍼鋒。後以黃防風飲子主之。無比蔓荊子湯主之。決明益陰丸主之。菊花決明散主之。鼻碧雲散亦宜兼用。如是。則緊縮自弛。寬縱漸急。或過不及。皆復爲和。夾治之法。愼勿施也。徒爲苦耳。智者宜審此。

黃防風飲子﹝治眼稜緊急。以致倒睫拳毛。損睛生翳。及上下瞼赤爛。羞澀難開。眵淚稠粘。﹞

蔓荊子黃芩﹝各錢半﹞黃﹝蜜制﹞防風﹝各八分﹞北細辛﹝二分﹞甘艸﹝炙五分﹞

葛根﹝一錢﹞

上銼劑。白水二鐘。煎至一鐘。去滓。大熱服。

上方以蔓荊子﹑細辛爲君。除手太陽手少陰之邪。肝爲二經之母。子平母安。此實則瀉其子也。以甘艸﹑葛根爲臣。治足太陰足陽明之弱。肺爲二經之子。母薄子單。此虛則補其母也。黃實皮毛。防風散滯气。用之以爲佐。黃芩療濕熱。去目中赤腫。爲之使也。

無比蔓荊子湯﹝治證同上﹞

黃﹝一錢二分﹞川黃連﹝七分﹞人參甘艸﹝各一錢﹞柴胡﹝七分﹞蔓荊子當歸葛根防風﹝各五分﹞細辛葉﹝三分﹞

上銼劑。白水二鐘。煎至一鐘。去滓溫服。

上方爲肺气虛。黃﹑人參實之爲君。心受邪耶。黃連除之。肝受邪耶。柴胡除之。小腸受邪耶。蔓荊子除之。爲臣。當歸和血。葛根解肌。爲佐。防風療風散滯。生甘艸大瀉熱火。細辛通利九竅。用葉者。取其升上之意。爲使也。

卷二

奇經客邪之病

人之有五臟。猶天地之有五嶽也。六腑者。猶天地之有四瀆也。奇經者。猶四瀆之外。別有江河也。奇經客邪。非十二經之治也。十二經之外。別有治奇經之法也。繆刺論曰。邪客於足陽蹺之脈。令人目痛。從內始。啟玄子王冰注曰。以其脈起於足。上行至頭。而屬目內。故病令人目痛。從內始也。鍼經曰。陰蹺脈入鼽。屬目內。合於太陽。陽蹺而上行。故陽蹺受邪者。內卽赤。生脈如縷。縷根生瘀肉。瘀肉生黃赤脂。

脂橫侵黑睛。漸蝕神水。此陽蹺爲病之次第也。或兼銳而病者。以其合於太陽故也。銳者。手太陽小腸之脈也。銳之病。必輕於內者。蓋枝蔓所傅者少。而正受之者必多也。俗呼爲攀睛。卽其病也。還陰救苦湯主之。撥云退翳丸主之。梔子勝奇散主之。萬應蟬花散主之。磨障靈光膏主之。消翳復明膏主之。

朴硝黃連鑪甘石泡散主之。病多藥不能及者。宜治以手法。先用冷水洗。如鍼內障眼法。以左手按定。勿令得動移。略施小眉刀尖。剔去脂肉。復以冷水洗淨。仍作前藥餌之。此治奇經客邪之法也。故並置其經絡病始。

撥云退翳丸﹝治陽蹺受邪。內卽生赤脈縷。縷根生瘀肉。瘀肉生黃赤脂。脂橫侵黑睛。

漸蝕神水。銳亦然。俗名攀睛。﹞

白蒺藜川當歸川芎﹝各兩半﹞川椒﹝七錢﹞甘菊花地骨皮荊芥﹝各八錢﹞

木賊﹝去節﹞密蒙花蔓荊子﹝各一兩﹞蛇蛻﹝炙﹞甘艸﹝各三錢﹞天花粉﹝六錢﹞楮桃仁蟬蛻﹝去頭足﹞黃連蘇薄荷﹝各五錢﹞

上爲細末。煉蜜成劑。每一兩。作八丸。每服一丸。食後臨睡細嚼。淸茶下。

上方爲奇經客邪而作也。八十一難經曰。陽蹺脈者。起於踝中。循外踝上行入風池。風池者。腦戶也。故以川芎治風入腦。以菊花治四肢遊風。一療其上。一平其下。爲君。蔓荊子。除手太陰之邪。蟬蛻﹑蛇蛻﹑木賊艸﹑密蒙花﹑除翳。爲臣。薄荷葉﹑荊芥穗﹑白蒺藜﹑療諸風者淸其上也。楮桃仁﹑地骨皮﹑諸通小便者。利其下也。爲佐。黃連除胃中熱。天花粉除腸中熱。甘艸和協百藥。川椒皮利五臟明目。諸气所病處。血亦病。

故復以當歸和血。爲使也。

梔子勝奇散﹝治一切赤脈縷睛。風熱痛癢。肉攀睛。眵多淚澀。羞明怕日難開。﹞

白蒺藜﹝炒﹞蟬蛻谷精艸甘艸木賊艸黃芩艸決明菊花山梔子川芎荊芥穗羌活密蒙花防風蔓荊子﹝各等分﹞

上爲細末。每服二錢。食遠臨睡。熱茶淸調下。

上方以蟬蛻之鹹寒。艸決明之鹹苦寒爲君。爲味薄者通。通者通其經絡也。川芎﹑荊芥穗之辛溫。白蒺藜﹑谷精艸之苦辛溫。菊花之苦甘平。防風之甘辛。爲臣。爲气辛者發熱。發熱者升其陽也。羌活之苦甘溫。密蒙花之甘微寒。甘艸之甘平。蔓荊子之辛微寒。爲佐。爲气薄者發泄。發泄者。淸利其諸關節也。以木賊之甘微苦。山梔子﹑黃芩之微苦寒。爲使。爲味濃者泄。泄者攻其壅滯之有餘也。

磨障靈光膏﹝治證同上﹞

鑪甘石﹝另以黃連一兩銼置水內燒鑪甘石通紅淬七次六兩﹞黃丹﹝水飛三兩﹞砂﹝另研﹞

白丁香﹝取末﹞海螵蛸﹝取末﹞輕粉﹝各一兩﹞川黃連﹝銼如豆大一兩童便浸一宿曬爲末﹞

麝香﹝另研﹞乳香﹝各五錢﹞當歸身﹝二錢研末﹞龍腦﹝少許﹞

先用好白沙蜜一十兩。或銀器。或砂鍋內。熬五七沸。以淨紙搭去蠟面。除黃丹外。下余藥。用柳枝攪勻。

次下黃丹再攪。慢火徐徐攪至紫色。卻將麝香﹑乳香﹑輕粉﹑砂和勻。入上藥內。以不粘手爲度。急丸如皂角子大。以紙裹之。每用一丸。新汲水化開。旋入龍腦少許。時時點翳上。

上方以黃連去邪熱。主明目爲君。以黃丹除毒除熱。鑪甘石療濕收散爲臣。以當歸和血脈。麝香﹑乳香諸香通气。輕粉殺瘡爲佐。以砂之能消。海螵蛸之磨障翳。白丁香之消肉。龍腦之散赤脈。去外障爲使也。

消翳復明膏﹝治證同上﹞

海螵蛸﹝取末三錢﹞黃丹﹝水飛四兩﹞訶子﹝八个去復選末﹞白沙蜜﹝一斤﹞靑鹽﹝另研一兩﹞

先將蜜熬數沸。淨紙搭去蠟面。卻下黃丹。用棍攪勻。旋下余藥。將至紫色取出。

龍膽艸﹝二兩﹞黃連﹝十兩﹞杏仁﹝七十五个去皮尖﹞木賊艸﹝一兩﹞蕤仁﹝去殼皮五錢﹞

通將藥入瓷器內。水一斗浸之。春秋五日。夏三日。冬十日。入鍋內。文武火熬至小半升。濾去滓。重湯頓成膏子。卻入前藥熬之。攪至紫色。入龍腦一錢。每用少許。點上。藥幹。淨水化開用。

上方以黃連爲君。爲療邪熱也。蕤仁﹑杏仁﹑龍膽艸爲臣。爲除赤痛。潤燥解熱毒也。黃丹﹑靑鹽﹑龍腦﹑白沙蜜爲佐。爲收濕爛。益腎气。療赤腫。和百藥也。訶子﹑海螵蛸﹑木賊艸爲使。爲澀則不移。消障磨翳也。

卷二

爲物所傷之病

養之固者。則八風無以窺其隙。本之密者。則五臟何以受其邪。故生之者天也。召之者人也。𨿽生弗召。莫能害也。爲害不已。召之甚也。生气通天論曰。風者百病之始也。淸淨則肉腠閉拒。𨿽有大風苛毒。莫之能害。陰陽應象大論曰。邪風之至。疾如風雨。故善治者治皮毛。夫肉腠固。皮毛密。所以爲害者。安從來也。今爲物之所傷。則皮毛肉腠之間。爲隙必甚。所傷之際。豈無七情內移。而爲衛气衰憊之原。二者俱召。風安不從。故傷於目之上下左右者。則目之上下左右俱病。當總作除風益損湯主之。傷於眉骨者。病自目系而下。以其手少陰有隙也。加黃連。除風益損湯主之。傷於者。病自抵過而上。傷於耳中者。病自銳而入。以其手太陽有隙也。加柴胡。除風益損湯主之。傷於額交巓耳上角及腦者。病自內而出。以其足太陽有隙也。加蒼術。除風益損湯主之。傷於耳後耳角耳前者。病自客主人之穴斜下。傷於額者。病自銳而入。以其手少陽有隙也。加枳殼。除風益損湯主之。傷於頭角耳前後。及目銳後者。病自銳而入。以其足少陽有隙也。加龍膽艸。除風益損湯主之。傷於額角及巓者。病自目系而下。以其足厥陰有隙也。加五味子。除風益損湯主之。諸有熱者。更當加黃芩。兼服加減地黃丸。傷甚者。須從權倍加大黃。瀉其敗血。

六節藏象論曰。肝受血而能視。此蓋滋血養血復血之藥也。此治其本也。又有物暴震。神水遂散。更不復治。故並識之於此。

除風益損湯﹝治目爲物傷者﹞

當歸白芍熟地川芎﹝各一錢﹞本前胡防風﹝各七分﹞

上銼劑。白水二鐘。煎至八分。去滓。大熱服。

上方以熟地黃補腎爲君。黑睛爲腎之子。此虛則補其母也。以當歸補血。爲目爲血所養。今傷則血病。

白芍藥補血又補气。爲血病气亦病也。爲臣。川芎治血虛頭痛。本通血。去頭風。爲佐。前胡﹑防風。通療風邪。俾不凝畱爲使。兼治亡血過多之病。傷於眉骨者。病自目系而下。以其手少陰有隙也。加黃連療之。傷於者。病自抵過而上。傷於耳者。病自銳而入。以其手太陽有隙也。加柴胡療之。傷於額交巓。

耳上角及腦者。病自內而出。以其足太陽有隙也。加蒼術療之。傷於耳後耳角耳前者。病自客主人斜下。傷於頰者。病自銳而入。以其足少陽有隙也。加龍膽艸療之。傷於額角及巓者。病自目系而下。

以其足厥陰有隙也。加五味子。眵淚多。羞澀赤腫者。加黃芩療之。凡傷甚者。從權倍加大黃。瀉其敗血。

卷二

傷寒愈後之病

傷寒病愈後。或有目復大病者。以其淸陽之气不升。而余邪上走空竅也。其病癮澀赤脹。生翳羞明。頭腦骨痛。宜作羣隊升發之劑餌之。數服斯愈。傷寒論曰。冬時嚴寒。萬類深藏。君子固密。不傷於寒。觸冒之者。

乃名傷寒。其傷於四時之气者。皆能爲病。又生气通天論曰。四時之气。更傷五臟。五臟六腑一病。則濁陰之气不得下。淸陽之气不得上。今傷寒時病𨿽愈。濁陰淸陽之气。猶未來復。濁陰淸陽之气未復。故余邪尙熾不休。故其走上而爲目之害也。是以一日而愈者。余邪在太陽。二日而愈者。余邪在陽明。三日而愈者。余邪在少陽。四日而愈者。余邪在太陰。五日而愈者。余邪在少陰。六日而愈者。余邪在厥陰。七日而復。

是皆淸陽不能出上竅。而復受其所害也。當爲助淸陽上出則治。人參補胃湯主之。羌活勝風湯主之。加減地黃丸主之。鼻碧雲散亦宜用也。忌大黃芒硝苦寒通利之劑。用之必不治。

人參補胃湯﹝治傷寒愈後。余邪不散。上走空竅。其病癮澀赤脹。生翳障。羞明。頭腦骨皆痛。﹞

羌活獨活﹝各六分﹞白芍藥生地黃澤瀉﹝各三分﹞人參白茯苓炙甘艸白術黃熟地黃﹝酒洗﹞當歸身﹝各四分﹞柴胡防風﹝各五分﹞

上銼劑。白水二鐘。煎至一鐘。去滓熱服。

上方分利陰陽。升降上下之藥也。羌活﹑獨活爲君者。導陽之升也。茯苓﹑澤瀉爲臣者。導陰之降也。人參﹑白術大補脾胃。內盛則邪自不容。黃﹑防風大實皮毛。外密則邪自不入。爲之佐也。當歸﹑熟地黃俱生血。謂目得血而能視。生地黃補腎水。謂神水屬腎。白芍藥理气。柴胡行經。甘艸和百藥。爲使。

卷二

彊陽摶實陰之病

彊者盛而有力也。實者堅而內充也。故有力者彊而欲摶。內充者實而自收。是以陰陽無兩彊。亦無兩實。

惟彊與實。以偏則病。內摶於身。上見於虛竅也。足少陰腎爲水。腎之精上爲神水。手厥陰心包絡爲相火。

火彊摶水。水實而自收。其病神水緊小。漸小而又小。積漸之至瞳仁竟如菜子許。又有神水外圍。相類虫蝕者。然皆能睹而不昏。但微覺羞澀耳。是皆陽气彊盛而摶陰。陰气堅實而有禦。𨿽受所摶。終止於邊鄙皮膚也。內無所傷動。治法當抑陽緩陰則愈。以其彊耶。故可抑。以其實耶。惟可緩。而不宜助。助之則反勝。抑陽酒連散主之。大抵彊者則不易入。故以酒爲之導引。欲其气味投合。入則可展其長。此反治也。

還陰救苦湯主之。療相火藥也。亦宜用鼻碧雲散。然此病世亦罕見。醫者要當識之。

抑陽酒連散﹝治神水緊小。漸如菜子大許。神水外圍相類虫蝕者。然皆能睹物不昏。微有澀之癥。﹞

獨活生地黃﹝各四錢﹞黃柏漢防己知母﹝各三錢﹞蔓荊子前胡川羌活白芷生甘艸﹝各四錢﹞防風﹝各四錢﹞山梔﹝炒﹞黃芩﹝酒制﹞寒水石黃連﹝酒制各五錢﹞

共爲末。每服三錢。白水二鐘。煎至一鐘。去滓。大熱服。

上方抑陽緩陰之藥也。以生地黃補腎水眞陰爲君。獨活﹑黃柏﹑知母俱益腎水爲臣。蔓荊子﹑羌活﹑防風﹑白芷。羣隊升陽之藥爲佐者。謂旣抑之令其分。而更不相犯也。生甘艸﹑黃芩﹑梔子﹑寒水石﹑防己﹑黃連。寒而不走之藥爲使者。惟欲抑之。不欲祛除也。凡用酒制者。爲之引導耳。

卷二

亡血過多之病

六節髒象論曰。肝受血而能視。宣明五气篇曰。久視傷血。气厥論曰。膽移熱於腦。則辛鼻淵。傳爲衄蔑瞑目。繆刺論曰。冬刺經脈。血气皆脫。令人目不明。由此推之。目之爲血所養。明矣。手少陰心生血。血榮於目。足厥陰肝。開竅於目。肝亦多血。故血亡目病。男子衄血便血。婦人產後崩漏。亡之過多者。皆能病焉。其爲病睛珠痛。珠痛不能視。羞明癮澀。眼睫無力。眉骨太陽。因爲酸痛。當作芎歸補血湯主之。當歸養榮湯主之。除風益損湯主之。滋陰地黃丸主之。諸有熱者加黃芩。婦人產漏者加阿膠。脾胃不佳。惡心不進食者。加生薑。復其血。使有所養則愈。然要忌咸物。宣明五气篇曰。鹹走血。血病無多食鹹。是忌。

芎歸補血湯﹝治男子衄血便血。婦人產後崩漏。亡血過多。致睛珠疼痛。不能視物。羞明酸澀。

眼睫無力。眉骨太陽。俱各酸疼。﹞

生地黃天門冬﹝各四分﹞川芎牛膝白芍藥炙甘艸白術防風﹝各五分﹞熟地黃當歸身﹝各六分﹞

上銼劑。水二鐘。煎至一鐘。去渣溫服。惡心不進食者。加生薑煎服。

上方專補血。故以當歸﹑熟地黃爲君。川芎﹑牛膝﹑白芍藥爲臣。以其祛風續絕。定痛而通補血也。甘艸。白術。大和胃气。用以爲佐。防風升發。生地黃補腎。天門冬治血熱。血亡必生風燥。故以爲使。

卷二

疹餘毒之病

東垣李明之曰。諸疹皆從寒水逆流而作也。子之初生也。在母腹中。母呼亦呼。母吸亦吸。呼吸者陽也。

而動作生焉。饑食母血。渴飲母血。飲食者陰也。而形質生焉。陰具陽足。十月而降。口中惡血。因啼卽下。卻歸男子生精之所。女子結胎之處。命宗所謂玄牝玄關者也。此血僻伏而不時發。或因乳食內傷。或因濕熱下澑。營气不從。逆於肉理。所僻伏者。乃爲所發。初則膀胱壬水挾脊逆流。而克小腸丙火。故頸項以上先見也。次則腎經癸水。又克心火。故胸腹以上次見也。終則二火熾盛。反制寒水。故胸腹以下後見也。至此則五臟六腑皆病也。七日齊。七日盛。七日謝。三七二十一日而愈者。七日爲火數故也。愈後或有疽病瘡者。是皆餘毒尙在。今其病目者亦然。與風熱不制之病。稍同而異。總以羚羊角散主之。便不硬者減硝黃。未滿二十一日而病作者。消毒化湯主之。此藥功非獨能於目。蓋專於者之藥也。不問初起已著。

服之便令消化。稀者則不復出。方隨四時加減。

羚羊角散﹝治小兒痘後。餘毒不解。上攻眼目。生翳羞明。眵淚俱多。紅赤腫閉。﹞

艸決明芒硝升麻防風車前子黃芩黃大黃羚羊角﹝將角細銼俱各等分﹞

上爲末。每服二錢。水一鐘。煎至半鐘。去滓溫服。

上方以羚羊角主明目爲君。升麻補足太陰以實內。逐其毒也。黃補手太陰以實外。禦其邪也。爲臣。

防風升淸陽。車前子瀉濁陰。爲佐。艸決明療赤痛淚出。黃芩﹑大黃﹑芒硝用以攻其固熱。爲使。然大黃﹑芒硝乃大苦寒之藥。智者當量其虛實。以爲加減。未滿二十一日而疾作者。消毒化湯主之。

消毒化湯﹝治小兒疹未滿二十一日而目疾作者。余證同上。﹞

柴胡本生地黃連翹細辛黃柏﹝酒制﹞川黃連當歸甘艸﹝各四分﹞花粉吳茱萸白術蘇木陳皮漧葛根﹝各二分﹞麻黃防風升麻川羌活﹝各五分﹞黃芩﹝酒制﹞蒼術﹝泔水制﹞川芎﹝各三分﹞

上銼劑。水二鐘。煎至一鐘。去滓溫服。

上方功非獨能於目。蓋專於而置也。今以治之劑治目者。以其毒尙熾盛。又傍害於目也。夫疹之發。初在膀胱。壬水克小腸丙火。羌活。本。乃治足太陽之藥。次則腎經癸水。又克心火。細辛主少陰之藥。故爲君。終則二火熾盛。反制寒水。故爲臣。麻黃﹑防風﹑川芎。升發陽气。祛諸風邪。葛根﹑柴胡。解利邪毒。升麻散諸鬱結。白術﹑蒼術。除濕和胃。生甘艸大退諸熱爲佐。气不得上下。吳茱萸﹑陳皮通之。血不得流行。紅花﹑蘇木順之。當歸愈惡瘡。連翹除客熱。故爲使。此方君臣佐使。逆從反正。用藥治法俱備。通造化。明藥性者。能知也。如未見疹之前。小兒耳尖冷。呵欠。睡中驚。噴嚏。眼澀。知其必出者。急以此藥投之。甚者則稀。稀者立已。已後無復出之患。

卷二

深疳爲害之病

衛气少而寒气乘之也。元气微而飲食傷之也。外乘內傷。釀而成之也。父母以其純陽耶。故深冬不爲裳。

父母以其惡風耶。故盛夏不解衣。父母以其數饑耶。故乳後彊食之。父母以其或渴耶。故乳後更飲之。有爲父母愚憨者。又不審其寒暑飲食。故寒而不爲暖。暑而不能涼。飲而不至渴。食而不及饑。而小兒幽玄銜默。抱疾而不能自言。故外乘內傷。因循積漸。釀而成疳也。渴而易饑。能食而瘦。腹脹不利。作HTHT聲。日遠不治。遂生目病。其病生翳。睫閉不能開。眵淚如糊。久而膿流。竟枯兩目。何則。爲陽气下走也。爲陰气反上也。治法當如陰陽應象大論曰。淸陽出上竅。濁陰出下竅。淸陽發腠理。濁陰走五臟。淸陽行四肢。濁陰歸六腑。各還其原。不反其常。是其治也。當作升陽降陰之劑。茯苓瀉濕湯主之。升麻龍膽艸飲子主之。此藥非獨於目。並治以上數證。然勿緩。緩則危也。爲父母者。其愼諸。

茯苓瀉濕湯﹝治小兒易饑而渴。瘦瘠腹脹不利。作HTHT聲。目病生翳。睫閉不開。眵淚如糊。

久而流膿。俗爲疳毒眼。﹞

柴胡﹝四分﹞白術甘艸﹝炙﹞蔓荊子人參枳殼﹝麩炒﹞茯苓薄荷葉﹝各二分﹞前胡蒼術獨活﹝各三分﹞防風眞川芎羌活﹝各三分半﹞澤瀉﹝一分半﹞

上銼劑。水一鐘半。煎至六分。去滓溫服。

上方爲小兒寒暑飲食不調。而釀成此證。夫寒暑飲食不節。皆能傷動脾胃。脾胃者。陰陽之會元也。故淸陽下而不升。濁陰上而不降。今以白術﹑人參。先補脾胃爲君。柴胡﹑甘艸﹑枳殼。輔上藥補脾胃爲臣。蒼術燥濕。茯苓﹑澤瀉。導濁陰下降爲佐。然後以羌活﹑獨活﹑防風﹑蔓荊子﹑前胡﹑川芎﹑薄荷諸主風藥以勝濕。

引淸陽上升爲使。此正治神效之法也。

升麻龍膽艸飲子﹝又名消翳散。治小兒疳眼。流膿生翳。濕熱爲病。療眼中諸疾之癥。﹞

羌活黃芩﹝炒﹞龍膽艸靑蛤粉﹝各五分﹞蛇蛻甘艸﹝炙﹞谷精艸川郁金﹝各三分﹞麻黃﹝一分半﹞

升麻﹝二分﹞

上銼劑。作細末亦可。每服二錢。熱茶淸濃調下。

上方君以升麻。行足陽明胃。足太陰脾也。臣以羌活﹑麻黃。風以勝濕也。佐以甘艸。承和上下。谷精艸明目退翳。蛇蛻主小兒驚疳等疾。使以靑蛤粉。治疳止利。川郁金補血破血。龍膽艸療眼中諸疾。黃芩除上熱。目內赤腫。火炒者。爲龍膽艸。性已苦寒。恐不炒則又過於寒也。

卷三

運气原證

按《內經》﹕時行暴熱﹐天气亢和﹐燥火犯淫﹐邪風所侮﹐民病目赤。大要有三﹕一曰風助火郁於上。經云﹕少陰司天之政。初之气﹐陽气布﹐風乃行﹐寒气時至﹐气郁於上而熱。

目赤。經云﹕少陽司天之政。二曰火勝﹐二之气﹐候乃大溫﹐其病气拂於上﹐目赤。三曰燥邪傷肝﹐三之气﹐歲金太過﹐燥气流行。經云﹕陽明司天。燥气下臨﹐肝气上從﹐脇痛而目赤。𨿽其間病有不同﹐大要不出此三候也。

卷三運气原證

目痛

經云有二﹕一謂目白眼痛﹐一謂目珠黑眼痛。蓋目白眼疼屬陽﹐故晝則痛甚﹐點苦寒藥則效﹐經所謂白眼赤脈法於陽故也。目珠黑眼痛屬陰﹐故夜則痛甚﹐點苦寒藥則反劇﹐經所謂瞳子黑眼法於陰故也。凡目痛皆屬於熱之所致﹐煩燥者气隨火升也。東垣云﹕元气虛損而熱﹐輕手HT之﹐熱在皮毛血脈也﹐重手按之﹐筋骨熱甚者﹐熱在筋骨也﹐不輕不重而熱熱在肌肉也。又云﹕晝則發熱﹐夜則安靜﹐是陽气自熱於陽分也﹐晝則安靜﹐夜則發熱煩燥﹐是陽气下陷入陰中也﹐名曰熱入血室。晝夜發熱是重陽無陰也﹐亟瀉其陽﹐峻補其陰也

卷三運气原證

目痛

天行赤熱﹐時气流行﹐三焦浮燥﹐淚澀睛疼﹐或椒瘡沙擦﹐或怕熱羞明﹐或一目而傳兩目﹐或七日而自淸寧。

往往爾我相感﹐因虛被火燻蒸﹐𨿽曰淺病﹐亦弗爲輕﹐倘犯禁戒﹐變癥蜂生﹐要分虛實須辧六經。

此癥目赤痛﹐或睥腫頭重﹐怕日羞明﹐淚涕交流等病﹐一家之內﹐一里之中﹐往往老幼相傳﹐然有虛實輕重不同﹐亦因人之虛實﹐時气之輕重若何﹐各隨其所受﹐而分經絡以發﹐病有輕重﹐不可槪言。此章專爲天時流行﹐熱邪感染﹐人或素有目疾﹐及痰火熱病﹐水少元虛者﹐爾我傳染不一。若感染輕而本源淸﹐邪不勝正者﹐七日自愈。蓋火數七﹐故七日火气盡而愈﹐七日不愈﹐而有二七者﹐乃再傳也。二七不退者﹐必其觸犯及本虛之故﹐須防變生他癥矣﹐宜服﹕驅風散熱飲子連翹牛蒡子﹝炒﹐研﹞羌活蘇薄荷大黃﹝酒浸﹞赤芍藥防風當歸尾甘艸﹝少許﹞山梔仁川芎﹝各等分﹞

上銼劑。白水二鐘﹐煎至一鐘去滓﹐食遠熱服。少陽經﹐加柴胡﹔少陰經﹐加黃連。

桑白皮散治肺气壅塞﹐熱毒上攻眼目﹐白睛腫脹﹐日夜疼痛﹐心胸煩悶。

旋復花枳殼杏仁﹝去皮尖﹞桑白皮天花粉玄參甘艸甜葶藶甘菊花防風黃芩﹝各等分﹞

上爲末。每服四錢﹐水一鐘半﹐生薑三片﹐煎至八分﹐去滓﹐食後溫服。

瀉熱黃連湯﹝見卷二。按﹕此手少陰﹑太陰﹑足陽明﹑少陽﹑少陰之藥也。﹞

卷三運气原證

目痛

暴風客熱忽然猖﹐睥脹頭疼淚似湯﹐寒熱往來多鼻塞﹐目中沙澀痛難當。

此癥非天行赤熱﹐爾我感染﹐並寒熱似瘧﹐病發則目痛﹐以及腫脹如杯﹐久積退遲之比也。乃素養不淸﹐燥急勞苦﹐客感風熱﹐卒然而發也。有腫脹﹐乃風熱夾攻﹐火在血分之故治亦易退。宜服﹕局方洗心散熱勝者服。治風壅壯熱﹐頭目昏痛﹐肩背拘急﹐肢節煩疼﹐熱气上衝口苦唇焦﹐咽喉腫痛﹐痰涎壅滯﹐涕唾稠粘﹐心神煩燥﹐眼澀睛疼﹐及寒壅不調﹐鼻塞聲重﹐咽漧多渴﹐五心煩熱﹐小便赤澀﹐大便祕澀。並宜服之。

荊芥穗甘艸當歸大黃﹝煨﹞赤芍藥麻黃﹝各六錢﹞白術﹝五錢﹞

上爲末。每服二﹑三錢﹐生薑薄荷湯煎服。

以白術合大黃入心﹐故名洗心﹐而從以麻黃﹑荊芥﹐亦是表裏藥。

洗肝散風熱俱勝者服﹐治風毒上攻﹐暴作目赤﹐腫痛難開﹐癮澀﹐眵淚交流。

薄荷葉當歸羌活甘艸﹝炙﹞山梔仁﹝炒﹞防風大黃川芎上等分爲末。每服二﹑三錢﹐食遠沸湯調下。

羌活勝風湯﹝風勝者服﹐見卷二﹞

卷三運气原證

目痛

風火炎炎熾六陽﹐面浮腦腫淚如湯﹐羞明赤澀頭疼痛﹐曉夜無寧不可當。

此癥目赤痛﹐而頭面浮腫﹐皮內燥赤也﹐狀若大頭傷寒﹐夏月多有此患﹐有濕熱﹑風熱濕熱多淚而皮爛。

風熱多脹痛而憎寒﹐若失治則血滯於內。𨿽得腫消﹐而目必有變病矣。宜服﹕普濟消毒飲羅謙甫云﹕先師監濟源稅時﹐四月﹐民多疫疾﹐初覺憎寒體重﹐次傳頭面腫盛﹐目不能開﹐上喘﹐咽喉不利﹐舌漧口燥﹐俗云大頭天行﹐親戚不相訪問﹐染之多不救先師曰﹕夫身半以上﹐天之气也﹔身半以下﹐地之气也。此邪熱客於心肺之間﹐上攻頭目而爲腫盛。

黃連黃芩﹝各五錢﹞白僵蠶﹝炒﹐一錢﹞鼠粘子連翹橘紅板藍根黑玄參柴胡桔梗甘艸梢﹝生用﹞馬屁勃升麻﹝各二錢﹞人參﹝三錢﹞

上爲末。半用沸湯調﹐時時服之﹐半用煉蜜爲丸﹐噙化之。

上方以黃芩﹑黃連味苦寒﹐瀉心肺間熱爲君﹔橘紅味苦平﹐玄參﹑柴胡苦寒﹐解利諸毒生甘艸甘寒瀉火﹔人參甘溫補气爲臣﹔連翹﹑鼠粘子味辛平﹐板藍根味苦寒﹐馬屁勃﹑白僵蠶﹑升麻味苦平微寒﹐行少陽﹑陽明﹐二經气不得伸﹔桔梗味苦辛溫﹐爲舟楫﹐不令下行或加防風﹑蘇薄荷﹑川芎﹑當歸身﹐咀﹐如麻豆大。每服五錢﹐水二鐘﹐煎至一鐘﹐去滓溫熱﹐食後時時服之。如大便硬﹐加酒制大黃一錢﹐或二錢以利之﹔腫勢甚者﹐宜砭刺之。

愚按﹕時行疫疾﹐𨿽由熱毒所染﹐其气實之人﹐下之可愈﹐气虛者槪下之﹐鮮不危者。

故東垣先生制爲此方﹐以救气虛者﹐其惠溥矣。

住痛解毒丸硼砂﹝五錢﹞沒藥﹝五分﹞川芎荊芥穗朴硝白芷石膏家菊花﹝各一錢﹞麝香上爲細末﹐米糊爲丸﹐如桐子大。每服錢半﹐不拘時﹐溫湯送下。

卷三運气原證

目痛

怕日羞明癥﹐實虛兩境施﹐目疼並赤腫﹐絡滯气行遲﹐火熾兼脾燥﹐心肝脾辧之﹐但分邪實治﹐病亦不難驅﹐不疼不赤腫﹐單爲血家虛。

此癥謂目於明亮之處﹐而痛澀畏避不能開也。凡病目者﹐十之七八﹐皆有此患﹐病原在心肝脾三經。總而言之﹐不過一火燥血熱﹐病在陽分﹐是以見明亮而惡淚澀痛也。蓋己之精光旣弱﹐則陽光不能敵矣。是以陰黑之所則淸爽﹐然有虛實之辧。蓋怕熱乃有餘之病﹐羞明乃不足之癥。若目不赤痛而畏明者﹐乃血分不足﹐膽汁少而絡弱﹐故不能運精華﹐以敵陽光也。宜服點﹕明目細辛湯治兩目發赤微痛﹐羞明畏日﹐怯風寒﹐怕火﹐眼睫成紐﹐眵糊多﹐癮澀難開﹐眉攢腫悶﹐鼻塞﹐涕唾稠粘﹐大便微硬。

川芎﹝四分﹞本當歸身白茯苓﹝各五分﹞紅花細辛﹝各二分﹞生地黃﹝酒制﹞蔓荊子﹝各六分﹞防風羌活荊芥穗﹝各一錢﹞川花椒﹝十粒﹞麻黃﹝八分﹞桃仁﹝泡﹐去皮尖﹐十个﹞

上銼劑。水二鐘﹐煎至八分﹐去滓﹐臨睡溫服。按﹕此足太陽﹑厥陰﹑手少陰藥也。

歸葵湯﹝一名連翹飲子治目中澑火﹐惡日與火﹐癮澀﹐小角緊﹐久視昏花﹐逆風有淚連翹紅葵花當歸人參甘艸蔓荊子生地﹝各五分﹞升麻﹝八分﹞黃酒黃芩防風羌活﹝各七分﹞柴胡﹝二分﹞

上銼劑。白水二鐘﹐煎至八分﹐食遠溫服。按﹕此足三陽﹑少陰﹑厥陰之藥也。

吹云膏治視物睛困無力﹐癮澀難開﹐睡覺多眵﹐目中淚下﹐及迎風寒泣羞明怕日﹐常欲閉目﹐喜在暗室﹐塞其戶牖﹐翳膜遮睛。此藥多點﹐神效。

防風靑皮連翹﹝各四分﹞生地黃﹝一錢五分﹞細辛﹝一分﹞柴胡﹝五分﹞甘艸當歸身﹝各六分﹞黃連﹝三錢﹞蕤仁﹝去皮尖﹞升麻﹝各三分﹞荊芥穗﹝一錢﹐濃汁取用﹞

上銼劑。除連翹外﹐用淨水二碗﹐先熬諸藥去半碗﹐入連翹﹐熬至一大盞﹐去滓﹐入銀盞內﹐文武火熬至滴水成珠﹐加熟蜜少許﹐熬勻點之。

決明益陰丸﹝見卷二﹞

卷三運气原證

目痛

瞼熱睛疼似擦沙﹐血瘀脾熱隱肝家﹐睛疼頭痛瞼堅硬﹐淚澀昏蒙癥變他。

此癥不論有障無障﹐但兩瞼堅硬而睛疼。若頭痛者﹐尢急﹐乃風熱在肝﹐肝虛血少﹐不能榮運於目﹐無水以滋﹐火反乘虛而入﹐會痰燥濕熱﹐或頭如縛﹐血滯於脾內﹐睛因火系而痛﹐輕則內生椒瘡﹐重則腫脹如杯﹐瘀血貫睛等癥。治當敷藥﹐翻睥開道﹐若堅硬不能翻﹐或頭痛腦脹不退﹐此頭風欲成毒之癥也。宜服﹕二術散治瞼硬睛疼﹐去翳障。

蟬蛻﹝去頭足﹞龍膽艸﹝酒洗﹐炒﹞黃連﹝酒洗﹐炒﹞枸杞子﹝焙漧﹞蒼術﹝米泔浸炒﹞

地骨皮白術﹝土炒﹞牡丹皮﹝各等分﹞

上爲細末。每服一錢﹐食後荊芥湯調下。

腫膏膩粉﹝少許﹞黃蠟代赭石﹝各五錢﹐研﹞細瓷末黃柏﹝細末﹞麻油﹝各二兩﹞

上爲極細末﹐入銅杓內﹐入油蠟同煎爲膏。塗敷於硬瞼處。

卷三運气原證

寒熱

凡患寒熱者﹐由風邪外客於腠理﹐痰飲內漬於臟腑﹐致血气不足﹐陰陽更勝而所作也。

陽勝則發熱﹐陰勝則發寒﹐陰陽交爭﹐邪正相干﹐則寒熱往來﹐時發時止。然此癥與瘧相似而發寒不致戰栗﹐發熱不致悶亂爲異耳。

卷三運气原證

寒熱

赤痛如邪癥﹐多招寒熱魔﹐不認風寒瘧﹐炎涼勿用過﹐下虛兼上實﹐裏急外疏多﹐皆因客熱擾﹐宜治要中和。此癥專言目病而赤痛﹐頭疼﹐寒熱交作﹐如風寒瘧疾狀。凡病發目痛輕則一年數次﹐重則舉發頻頻﹐非比暴風客熱﹐乍發之癥也。此癥系肝腎之故﹐肝腎俱虛故熱在內﹐而陰虛火動﹐寒者榮衛虛損﹐外之腠理不實﹐而覺寒也。若作風熱瘧痰﹐若用剛劑治之﹐則血愈虛﹐而病愈深矣。宜服﹕十珍湯治虛損血枯﹐上攻目痛﹐滋陰降火﹐養血淸肝。

生地﹝酒洗﹐二錢﹞當歸﹝酒洗﹐錢半﹞白芍藥﹝炒﹞地骨皮﹝炒﹞知母﹝鹽酒拌炒﹞丹皮﹝童便浸炒﹞天門冬﹝去心﹞麥門冬﹝去心﹐各錢半﹞人參﹝去蘆﹞甘艸梢﹝各五分﹞

上銼劑。白水二鐘﹐煎至八分﹐去滓溫服。

夫陰虛者﹐未有不動火﹐苦寒直泄之藥﹐惟病端初起﹐元气未虛﹐勢方蘊隆﹐脈鼓而數者﹐暫取治標﹐稍久涉虛﹐便不可服。王太僕曰﹕治熱未已﹐而中寒更起﹐且足太陰傷﹐而絕肺金孕育之原矣。斯以地黃爲君﹐知母爲佐﹐壯天一之水﹐以制丙丁﹐不與之直爭也。

當歸﹑白芍藥﹐以沃厥陰﹐腎肝同治之法也。水衰則火旺﹐是以牡﹑地二皮爲克制﹐火盛則金衰﹐是以天麥二冬爲屏障﹐人參補金位之母﹐甘艸生用﹐所以奉令承使﹐奔走贊成者也。

酒調洗肝散治實熱气攻眼﹐無時痛甚。

黑玄參大黃黃芩山梔仁﹝炒﹞生地黃知母桔梗當歸尾元明粉﹝各等分﹞

上爲細末。每服二﹑三錢﹐食遠溫酒調下﹐日進二服。

卷三運气原證

寒熱

痛如鍼刺屬心經﹐火燥珠疼熾盛行﹐戒酒忌辛休躁怒﹐免教癥變漸相生﹐流火輕微惟一點﹐驀然有處似鍼疼﹐防微杜漸宣君火﹐泄破炎榮自盈。

此癥謂目珠疼如鍼刺也。病在心經﹐火實有餘之癥。若痛驀然一二處﹐如鍼刺痛﹐目𨿽不赤﹐亦是心經流火﹐別其痛在何處部分﹐以見病將犯其經矣。按﹕此癥多有體虛目勞兼染淋濁之病﹐榮气不上潮於目﹐而如鍼刺之痛者﹐宜養其榮﹐若降火則急矣。宜服﹕加減八正散治心熱衝眼﹐赤腫澀痛﹐熱淚羞明﹐兼治大小心經邪熱﹐一切蘊毒﹐咽漧口燥﹐大渴引飲﹐心忪面熱﹐煩燥不寧﹐唇焦鼻衄﹐口舌生瘡﹐咽喉腫痛﹐小便赤澀﹐或癃閉不通﹐及熱淋血淋﹐並宜治之。

滑石甘艸梢大黃﹝面裹煨﹞木通瞿麥車前子梔子﹝炒﹞蓄﹝各等分﹐爲末﹞

上爲末。每服五錢﹐水二鐘﹐燈心三十段﹐煎至八分﹐去滓溫服。

經曰﹕膀胱不利爲癃。理宜八正散以通之。滑可去著﹐滑石﹑車前皆滑也﹔瀉可去實﹐大黃﹑甘艸﹑梔子皆瀉也﹔通可去滯﹐瞿麥﹑蓄﹑木通﹑燈心皆通也。若虛弱輩﹐則大黃不宜用也﹐加生地黃﹑桑白皮﹑苦竹葉以淸療之。

卷三運气原證

頭痛

子和云﹕頭痛不止﹐乃三陽受病也。三陽分部﹐分頭與項痛者﹐足太陽經也。攢竹痛﹐俗呼爲眉稜骨痛者是也。額角上痛﹐俗呼爲偏頭痛者﹐足太陽經也。如痛久不止﹐則令人喪目。以三陽受病﹐皆胸膈有宿痰之致然也。先以茶調散吐之﹐吐訖﹐可服川芎﹑薄荷辛涼淸上之藥﹐叔和云「寸脈急而頭痛」是也。

卷三運气原證

頭痛

雷頭風痰﹐來之最急﹐癥類傷寒﹐頭如斧劈﹐目若錐鉆﹐身猶火炙﹐大便不通﹐小便赤澀﹐痛不可禁﹐禍亦難測﹐瘀滯已甚﹐應知爆出﹐著意速醫﹐勿延時刻﹐瀉火爲先﹐須防胃液﹐逼損淸純﹐終當一失。

此癥不論偏正﹐但頭痛挾痰而來﹐痛之極而不可忍﹐身熱目痛。便祕結者﹐曰大雷頭風若頭痛大便先潤後燥﹐小便先淸後澀﹐曰小雷頭風。大者害速﹐小者稍遲﹐𨿽有大小之說而治則一﹐若失之緩﹐禍變不測﹐目必損壞﹐輕則HT凸﹐重則結毒﹐宜早爲之救﹐以免禍成。宜服﹕淸震湯兼治發熱惡寒﹐口渴者服。

升麻赤芍藥甘艸荊芥穗葛根蘇薄荷黃芩靑荷葉蒼術﹝米泔水浸一宿﹐炒﹐各等分﹞

上銼劑。白水二鐘﹐煎至八分﹐去滓熱服。

加味調中益气湯治气血俱虛頭痛﹐其效如神。

嫩黃﹝蜜制﹐一錢﹞升麻細辛﹝各三分﹞廣皮﹝四分﹞廣木香﹝二分﹞川芎人參甘艸﹝炙﹞蔓荊子當歸蒼術﹝泔水制﹞柴胡﹝各五分﹞

上銼劑。白水二鐘﹐煎至八分﹐去滓熱服。

將軍定痛丸治巓頂痛﹐挾痰濕實者﹐動輒眩暈用。

黃芩﹝酒洗﹐七錢﹞白僵蠶陳皮﹝鹽煮﹐去白﹞天麻﹝酒洗﹞桔梗﹝各五錢﹞靑礞石﹝﹞

白芷﹝各二錢﹞薄荷﹝三錢﹞大黃﹝酒蒸九次﹐焙漧﹐二兩﹞半夏﹝牙皂﹑薑汁煮﹐焙漧﹐一兩﹞

上爲細末﹐滴水爲丸﹐如綠豆大。每服二錢﹐食後臨臥茶淸吞之。

藥枕方治頭風目眩。

通艸防風石菖蒲甘艸犀角﹝銼末﹞羚羊角﹝銼末﹞蔓荊子﹝各三錢﹞細辛白芷本眞川芎白術黑豆﹝一斤半﹐揀擇令淨﹞

上爲細末﹐相拌均勻﹐以生絹囊盛滿實﹐置在盒子內﹐其盒形如枕﹐枕時揭去盒蓋﹐令囊藥透气入頭﹐不枕卽蓋之﹐使藥气不散。枕之日久漸低﹐再入前藥﹐仍要滿實﹐或添黑豆三五日後藥气微﹐則換之﹐枕旬日﹐或一月﹐耳中雷鳴﹐是藥抽風之驗也。

卷三運气原證

頭痛

左右偏頭風發則各不同﹐左發則左壞﹐右發則右壞﹐人多不爲慮﹐致使失光明。

此癥左邊頭痛﹐右不痛者﹐曰左偏風﹔右邊頭痛﹐左不痛者﹐曰右偏風。世人往往不以爲慮﹐久則左發損左目﹐右發損右目﹐有左損反攻右﹐右損反攻左﹐而兩目俱損者。若外有赤痛淚澀等病﹐則外癥生﹔若內有昏渺眩暈等病﹐則內癥生。凡頭風痛左害左﹐痛右害右﹐此常病易知者。若左攻右﹐右攻左﹐痛從內起﹐止於腦﹐則攻害也遲。痛從腦起﹐止於內﹐則攻害也速。若痛從中間發﹐及眉稜骨內﹐上星中發者﹐兩目俱壞﹐亦各因其人之觸犯感受﹐左右偏盛起患不同﹐遲速輕重不等﹐風之害人尢慘。宜服﹕羌活芎湯治太陽經頭風頭痛﹐夜熱惡寒。

半夏﹝薑汁炒﹞杏仁﹝去皮尖﹞川羌活本川芎防風白茯苓甘艸白芷麻黃廣陳皮桂枝﹝各等分﹞

上銼劑。白水煎服。內熱﹐加酒制黃芩﹑薄荷葉﹐生薑三片﹐煎服。

柴芎湯治太陽經頭風頭痛﹐寒熱而嘔。

川芎白茯苓柴胡蘇薄荷細辛制半夏黃芩炙甘艸陳皮蔓荊子上銼劑。生薑三片﹐白水二鐘﹐煎至八分﹐食後服。

蒼術湯治太陰經頭風頭痛﹐腹滿不食﹐並腹痛。

蒼術﹝制﹞白芍藥枳殼白茯苓白芷廣陳皮川芎炙半夏升麻炙甘艸﹝各等分﹞

上銼劑。生薑三片﹐白水二鐘﹐煎至八分﹐食後服。

細辛湯治少陰經頭風頭痛﹐四肢厥﹐但欲寐者。

細辛廣陳皮川芎制半夏獨活白茯苓白芷炙甘艸﹝各等分﹞

上銼劑。生薑三片﹐白水二鐘﹐煎至八分﹐食後服。

吳茱萸湯治厥陰經頭風頭痛﹐四肢厥﹐嘔吐痰沫。

半夏﹝姜制﹞吳茱萸川芎炙甘艸人參白茯苓白芷廣陳皮﹝各等分﹞

上銼劑。生薑三片﹐白水二鐘﹐煎至八分﹐食後服。

升麻芷葛湯治陽明經頭風頭痛﹐身熱口渴者服。

升麻家漧葛白芷蘇薄荷石膏廣陳皮川芎制半夏甘艸﹝各等分﹞

上銼劑。生薑三片﹐白水二鐘﹐煎至八分﹐食後服。

卷三運气原證

眉骨痛

按﹕眉稜骨痛有二﹐眼屬肝﹐有肝虛而痛﹐才見光明則眉骨痛甚﹐宜服生地黃丸﹔有眉稜骨痛目不能開﹐晝夜劇﹐宜導痰丸湯之類﹐加入芽茶二陳湯吞靑州白丸子亦效。甫見眉稜骨痛者﹐多是肝火上炎﹐怒气甚者﹐多有此病﹐其謂風癥﹐亦火之所致﹐熱甚生風是也。大抵抑肝火﹐有風痰則兼而治之。

卷三運气原證

眉骨痛

陰邪額角痛﹐多向熱時來﹐元虛成內障﹐火實外生災。

此癥專言額角板骨﹐及眉稜骨之病也。發則多於六陽用事之時﹐元虛精弱者﹐則爲內癥若兼火者﹐則爲外癥。宜服﹕加味柴胡湯柴胡酒芩荊芥穗制半夏甘艸川芎香白芷蘇薄荷﹝五片﹞防風前胡﹝各等分﹞

上銼劑。生薑三片﹐白水二鐘﹐煎至八分﹐食後服。

生熟地黃湯治目不光明﹐眉骨痛甚。此系肝虛﹐法當養血涼血益血﹐痰火降而風熱除熟地黃甘艸生地五味子當歸身酒芩枳殼地骨皮天門冬人參柴胡川黃連上銼劑。白水二鐘﹐煎至八分﹐食遠服。

驅風上淸散治風熱上攻﹐眉稜骨痛。

酒黃芩﹝二錢﹞白芷﹝錢半﹞羌活防風柴胡梢﹝各一錢﹞川芎﹝一錢二分﹞荊芥﹝八分﹞甘艸﹝五分﹞

上爲細末。每服四錢﹐白水二鐘﹐煎至八分﹐食後服。

上淸散治因風頭痛﹐眉骨眼眶俱痛﹐不可忍者。

乳香﹝另研﹞沒藥﹝研﹐各一錢﹞腦子﹝另研﹐五分﹞赤芍藥川芎薄荷芒硝荊芥穗郁金﹝各五分﹞

上爲細末。每用一字﹐口噙水﹐鼻內搐之﹐甚妙。

卷三運气原證

眉骨痛

枕痛是陽邪﹐寒時痛最奢﹐年來不著意﹐致使眼生花。

此癥專言腦後枕骨痛之病也。多發於太陰用事之月﹐發則有虛昏耳鳴之患矣。久而不治內障成耳。宜服﹕防風羌活湯治眉稜骨痛﹐而風寒在腦﹐或感痰濕﹐及腦昏痛﹐宜此。

防風川羌活半夏﹝姜制﹞黃芩﹝酒洗﹞南星﹝姜制﹞北細辛白術﹝土炒﹞甘艸﹝炙﹞川芎﹝各等分﹞

上銼劑。白水二鐘﹐煎至八分﹐去滓﹐熱服。

子和搜風丸治風熱上攻﹐眼昏耳鳴﹐鼻塞頭痛﹐眩運﹐逆痰涎嗽﹐心腹疼痛﹐大小便澀滯。

人參茯苓天南星﹝姜制﹞蘇薄荷﹝各五錢﹞黃芩﹝酒炒﹞半夏﹝姜制﹞幹生薑寒水石蛤粉大黃生白礬﹝各一兩﹞黑牽牛滑石﹝各一兩﹞藿香﹝二錢﹞

上爲細末﹐水疊爲丸﹐如桐子大。每服二三錢﹐量其體之虛實酌用﹐生薑湯送下﹐日進三服。按﹕此方名爲搜風﹐其實乃下實熱痰癥藥也。

磁石丸治以上頭風變成內障。

磁石﹝燒紅醋浸三次﹞漧薑﹝炒﹞五味子﹝炒﹞牡丹皮玄參﹝各一錢﹞附子﹝炮﹐二錢﹞

上爲細末﹐煉蜜爲丸﹐如桐子大。每服十丸﹐食前茶淸送下。

卷三運气原證

目赤

戴復庵云﹕赤眼有數種﹐气毒赤者﹐熱壅赤者﹐有時眼赤者﹐無非血壅肝經所致﹐蓋肝主血﹐通竅於眼﹐赤﹐血病也。

卷三運气原證

目赤

無端瘀血灌睛丹﹐喪目亡明是禍端﹐變癥風生休小視﹐急將開導用鍼砭。

此癥爲目病最毒﹐舉世無知﹐若人偏執己見﹐不用開砭者﹐其目必壞。初起不過紅赤﹐次後紫脹﹐及白睛脹起﹐甚則脹形如虯筋。蓋其病乃血貫睛中﹐滯塞不通﹐在睥則腫脹如杯﹐椒瘡之患﹐在珠則輪湧起凝脂黃膜﹐痕HT成窟﹐花翳白陷﹐鶻眼凝睛等癥。失治者必有靑黃牒出HT凸之禍。凡見白珠赤紫﹐睥腫虯筋紫脹﹐敷點不退﹐必有瘀滯在內可翻睥內視之。若睥肉已發泛浮﹐椒瘡粟瘡者﹐皆用導之之法。不然﹐變癥生矣。宜服﹕分珠散治眼患瘀血灌睛﹐惡血不散。

槐花生地黃白芷炒梔子荊芥龍膽艸黃芩﹝酒炒﹞赤芍藥甘艸當歸尾﹝各等分﹞

上爲末。每服三錢﹐白水二鐘﹐煎至八分﹐去滓熱服。春﹐加大黃瀉肝﹔夏﹐加黃連瀉心。秋﹐加桑白皮瀉肺。

宣明丸治眼內瘀血貫睛﹐赤腫澀痛﹐大熱壅上。

赤芍藥當歸尾黃連大黃生地黃薄荷葉黃芩川芎﹝各等分﹞

上爲末﹐煉蜜爲丸﹐如桐子大。每服三錢﹐食後米飲送下。

卷三運气原證

目赤

血灌瞳神病最奇﹐世之患者亦云稀﹐神膏膽汁俱傷損﹐急急醫時亦是遲。

此癥謂視瞳神不見黑瑩﹐但見一點鮮紅﹐甚則紫濁﹐病爲甚危﹐一二日尙可救。蓋腎之眞一有傷﹐膽中精汁皆損﹐元陽正气皆耗。故此一點之神光不見﹐而血之英色﹐來乘腎部﹐十患九不治者。今人但見瘀血灌時﹐便爲血灌瞳神﹐不知血灌瞳神﹐乃淸陽純和之气已損﹐其英華血色﹐乘於腎部﹐命亦不久﹐豈比火入血分﹐瘀凝有形之急者比乎。宜服﹕墜血明目飲細辛人參﹝各一錢﹞赤芍藥五味子﹝十粒﹞川芎﹝酒洗﹐炒﹞牛膝﹝酒洗﹐炒﹞石決明﹝醋﹞生地黃山藥知母﹝鹽水洗﹞白蒺藜﹝研﹐去刺﹞當歸尾防風﹝各八分﹞

上銼劑。白水二鐘﹐煎至八分﹐去渣溫服。

摩挲石散摩挲石﹝少許﹞曾靑龍腦石膽﹝各等分﹞

上研極細膩粉。每日早晨夜後點眼。

落紅散治血貫瞳神﹐致成紅障。

穿山甲﹝炒﹞桔梗﹝炒﹞砂﹝研細另入﹞人蛻﹝焙﹐各三錢﹞谷精艸﹝紙焙﹞蟬蛻﹝去頭足﹞蛇蛻﹝蟬蛇二蛻洗淨﹐入甘艸水焙漧﹞鵝不食艸﹝紙烘榦爲末﹐各一錢﹞

上爲細末。吹入鼻中﹐次日以筒吸目﹐漸次爲之﹐自然障落。

造吸筒法﹐或用好銅打成漏斗相似﹐筒上畱一竅﹐用豬脂薄皮紮筒竅上﹐如臨用時﹐以筒口安病目上﹐醫者吸气一口﹐次看其翳輕重﹐漸吸則漸除矣。

卷三運气原證

目赤

白珠火滯血難通﹐色似胭脂染抹紅﹐淸肺制金頻散血﹐莫教久滯在輪中。

此癥白睛不論上下左右﹐但見一片或一點紅血﹐儼似胭脂者是。此因血熱妄行﹐不循經絡﹐偶然熱客肺膜之內﹐滯而成患。常有因嗽起者﹐皆肺气不淸之故﹐須以淸肺散血之劑﹐外點藥逐之。宜服﹕退赤散桑白皮﹝蜜制﹞甘艸牡丹皮﹝酒洗﹞黃芩﹝酒炒﹞天花粉桔梗赤芍藥歸尾栝蔞仁﹝去殼油爲霜﹐各等分﹞

上爲細末。每服二錢﹐麥門冬去心煎湯調下。

卷三運气原證

目赤

赤絲虯脈﹐起自白睛﹐縱橫赤脈﹐繞在風輪﹐虯來粗細﹐各有重輕﹐燥熱濕熱﹐澀急羞明﹐或癢或痛﹐或淚如傾﹐或不疼癢﹐只是昏蒙﹐勿視天行赤熱﹐勿視赤脈貫睛﹐久而不治﹐變癥蜂生﹐量其虛實﹐治以安寧。

此癥謂气輪有絲脈赤虯﹐常時如是者﹐或因目病初起失養﹐致血滯於絡而赤者﹐其病生在气輪﹐白珠有絲脈縱橫﹐或稀密粗細不等﹐但久而不愈﹐非諸赤熱之比。若只赤虯昏昧﹐澀緊不爽﹐或有微淚濕熱者輕﹐因犯傳變者重﹐若脈多赤亂﹐兼以粘澀而緊痛﹐淚濕而爛腫者﹐看從何部分來﹐或穿連某位﹐卽別其所患在何經絡﹐或傳或變﹐自病合病等癥﹐分其生克乘制﹐然後因癥分經以治之。凡見絲脈亂紫﹐內服外點﹐點時細縮﹐不點卽脹。若激動病變者﹐珠𨿽不紫﹐睥𨿽不腫﹐亦有滯在絡中幽深之所﹐故未脹出耳。須揭開上睥深處看之﹐其內必有不平之色﹐因其滯而量其輕重﹐各略導之﹐不可太過﹐過則傷其眞血﹐水虧膏澀﹐昏弱之患至矣。宜服點並行。

退熱散赤芍藥黃連﹝炒﹞木通生地黃炒梔仁黃柏﹝鹽水炒﹞黃芩﹝酒炒﹞當歸尾甘艸梢丹皮﹝各等分﹞

上爲末。每服五錢﹐白水二鐘﹐煎至八分﹐去滓熱服。

點眼蕤仁膏治風熱眼﹐飛血赤脈﹐癢痛無定。

蕤仁﹝去殼去皮心膜油取霜﹐五錢﹞好酥﹝一栗子大﹞

上將蕤仁與酥和勻﹐研攤碗內﹐用艾一小團﹐燒煙出﹐將碗覆煙上燻﹐待艾煙盡卽止﹐重研勻﹐每以麻子大點眼兩頭﹐日二度。

卷三運气原證

白痛

白眼痛有表裏等癥﹐或疼極而痛﹐從外走內者﹐宜溫之散之﹐有不紅腫而澀痛者﹐火伏气分﹐瀉白散爲主。有白珠變靑藍色﹐乃郁邪蒸逼﹐走散珠中﹐亟宜調气以養之。

卷三運气原證

白痛

不腫不赤﹐爽快不得﹐沙澀昏朦﹐名曰白澀﹐气分伏隱﹐脾肺濕熱。

此癥南人俗呼白眼﹐其病不腫不赤﹐只是澀痛。乃气分隱伏之火﹐脾肺絡濕熱﹐秋天多患此﹐欲稱稻芒赤目者﹐非也。

桑白皮湯桑白皮﹝一錢半﹞澤瀉黑玄參﹝各八分﹞甘艸﹝二分半﹞麥門冬﹝去心﹞黃芩旋復花﹝各一錢﹞菊花﹝五分﹞地骨皮桔梗白茯苓﹝各七分﹞

上銼劑。白水二鐘﹐煎至八分﹐去滓溫服。

卷三運气原證

白痛

邪攻精液神膏走﹐色變靑藍無白珠﹐急訪明醫求妙手﹐免教走盡悔之遲。

此癥乃目之白睛﹐忽變靑藍色也﹐病癥尢急﹐蓋气輪本白﹐被郁邪蒸逼走入珠中﹐膏汁遊出﹐入於气輪之內﹐故色變靑藍﹐瞳神必有大小之患﹐失治者﹐瞳神損而終身疾矣。宜服天麻湯天麻家菊花川芎當歸身羌活白芍藥甘艸﹝各等分﹞

上銼劑。白水二鐘﹐煎至八分﹐去滓﹐食後熱服。

傷寒瘧後﹐白珠靑者﹐加柴胡﹑麥門冬﹝去心﹞﹑黃芩﹑天花粉﹔毒瓦斯所攻﹐白珠靑者﹐加黃芩﹑牛蒡子﹝炒研﹞﹑連翹﹑黃連。

還陰救苦湯﹝見卷二﹞

卷三運气原證

目癢

癢有因風因火因血虛而癢者﹐大約以降火爲主﹐然有爲血行而癢﹐目將復明﹐火散發癢宜平肝滋榮爲主。

卷三運气原證

目癢

癢如虫行﹐病屬肝心﹐無病而癢﹐病始來侵﹐有疾而癢﹐其病愈深﹐常時小癢﹐又當辧明﹐輕重進退﹐宜審其因。此癥非謂常時小癢之輕﹐如虫行之癢﹐不可忍者﹐須驗目上有無形癥﹐決其病之進退﹐至於有障無障﹐皆有癢極之患﹐病源非一。有風邪之癢﹐有邪退火息气血得行﹐脈絡通暢而癢。大抵有病之目﹐久不治而作癢者﹐癢一番則病重一番。若醫治用藥後而癢作者﹐病必去速。若癢極難當﹐時時頻作﹐目覺低陷者﹐命亦不久矣。有癢極而目脫者﹐死期近矣。淚多者血虛夾火﹐大抵痛屬實﹐癢屬虛﹐𨿽火乘虛而入﹐非其本病也。

宜服﹕驅風一字散治目癢極難忍。

川烏﹝炮﹞川芎荊芥穗﹝各五錢﹞羌活防風﹝各二兩五錢﹞

上爲細末。每服二錢﹐食後蘇薄荷湯調下。

人參羌活湯治肝熱澀癢昏蒙。

赤茯苓人參羌活獨活地骨皮川芎柴胡桔梗細甘艸枳殼前胡天麻﹝各等分﹞

上銼劑。白水二鐘﹐煎至八分﹐去滓熱服。癢甚者﹐加防風﹑荊芥穗。

廣大重明湯治兩目瞼赤爛熱腫痛﹐並梢赤﹐及眼瞼癢極﹐抓至破爛﹐眼楞生瘡痂﹐目多眵痛﹐癮澀難開。

防風川花椒龍膽艸甘艸細辛﹝各等分﹞

上銼如麻豆許大﹐內甘艸不銼﹐只作一挺。先以水一大碗半﹐煎龍膽艸一味﹐幹一半﹐再入餘三味﹐煎至小半碗﹐去滓﹐用淸汁帶熱洗﹐以重湯燉令極熱。日用五七次﹐洗畢﹐合眼須臾﹐癢亦減矣。

卷三運气原證

腫脹

按﹕腫脹有風熱上攻﹐有燥火客邪﹔或黑珠疼甚﹔或白睛腫痛﹐皆因肝經實熱﹐或移熱於肺﹐俱宜淸火散風治之。

卷三運气原證

腫脹

腫脹如杯目最疼﹐淚多怕熱與羞明﹐若侵頭腦連眶痛﹐木火爲殃禍不輕﹐忽使睛中灌瘀血﹐管教變癥似風生。

此癥謂目赤痛﹐睥脹如杯覆也。是邪火有餘﹐肝木受克﹐而火不能生﹐故火邪反乘虛而爲炙燥之病﹐其珠必疼﹐而睥緊硬。若暴風客熱而作痛者﹐必多熱淚﹐而珠痛猶爲稍緩。風熱外感易治﹐若木火內攻﹐則病退遲﹐重則瘀滯塞目﹐血灌睛中﹐而癥變不測﹐須用開導。

輕則敷治而退﹐重則必須開導﹐若敷治不退﹐退而復返﹐開導不消﹐消而復痛連頭腦﹐腫愈髙而睥愈實﹐此風熱成毒也。宜服點﹕散熱消毒飲子牛蒡子﹝研炒﹞羌活黃連黃芩蘇薄荷防風連翹﹝各等分﹞

上銼劑。白水二鐘﹐煎至八分﹐去滓﹐食後服。

金絲膏治風熱上攻﹐目赤腫痛。

黃連﹝二兩﹞龍膽艸大黃黃柏﹝去皮﹞當歸山梔仁﹝各一兩﹞乳香﹝去油研﹞硼砂﹝明者﹞燈心﹝各二錢半﹞靑竹葉﹝一百片﹞大棗﹝二十枚﹐去核﹞

上用水五升﹐不拘冬夏﹐浸一時辰取出﹐於銀石器內慢火熬。不令大沸﹐候滓盡汁出﹐下火放冷﹐用絹絞取汁於無風塵處﹐澄一時辰去滓﹐於器內用慢火熬令減半﹐入白蜜半斤同攪將有蜜者﹐以手挑起﹐有絲則止﹐放冷﹐再以夾絹袋濾過﹐用瓷盒盛之﹐每取一茶匙許﹐研龍腦一字﹐極細﹐入膏同研一二千徧﹐令勻﹐取少許點之。

卷三運气原證

腫脹

白睛肉起﹐魚胞狀浮膘﹐緣因肺火摶﹐致爲目禍苗﹐淸涼宜早治﹐依舊復平消。

此癥气輪腫起﹐不紫不赤﹐或水紅﹐或白色﹐狀若魚胞﹐乃气分之病﹐不用開導﹐惟宜淸涼﹐自然消復。若頭疼淚熱﹐及內燥而赤脈多者﹐防有變癥。宜服﹕玄參飲治肺臟積熱﹐白睛腫脹﹐遮蓋瞳神﹐開張不得﹐赤澀疼痛。

玄參漢防己升麻羚羊角﹝銼末﹞沙參車前子梔子﹝炒﹞桑白皮大黃﹝微炒﹞

火麻仁杏仁﹝去雙仁皮尖﹐湯浸麩炒黃﹐各等分﹞

上銼劑。白水二鐘﹐煎至八分﹐去滓熱服。

洗眼靑皮湯治眼白睛腫起﹐赤磣痛癢。

萎蕤﹝去殼捶碎﹞桑白皮靑皮﹝各一錢﹞玄參大黃梔子仁﹝各五分﹞靑鹽﹝一分另入﹞竹葉﹝十片﹞

上銼劑。水二鐘﹐煎至一鐘﹐濾去滓﹐入鹽﹐微熱淋洗﹐冷卽再燉熱洗。

卷三運气原證

腫脹

眸子起災﹐轉動不得﹐壅滯不通﹐三焦閉格﹐名鶻眼凝睛﹐防變出之疾。

此癥有項彊頭面臉赤燥之患﹐其狀目如火赤﹐脹於睥間﹐不能斂運轉動﹐若廟堂凶神之目﹐猶鶻鳥之眼珠﹐赤而定凝﹐故曰鶻眼凝睛。乃三焦閉格﹐陽邪實盛﹐亢極之害﹐風熱壅阻﹐諸絡澀滯﹐目欲爆出矣。先於內迎香太陽兩脾上星等穴﹐要隘之所﹐並鍼而攻治之﹐宜內服外貼。

瀉腦湯防風車前子木通茺蔚子茯苓熟大黃玄參元明粉桔梗黃芩﹝酒炒﹐各等分﹞

上銼劑。白水二鐘﹐煎至八分﹐去滓﹐食遠熱服。

摩風膏黃細辛當歸杏仁﹝去皮尖爲霜﹞防風松脂﹝各五錢﹞白芷﹝以上爲末﹞黃蠟﹝各一兩﹞麻油﹝四兩﹞

先將蠟油溶化﹐前藥共研爲細末﹐慢火熬膏絞入﹐退其火性﹐貼太陽穴。

卷三運气原證

腫脹

气輪自平﹐水輪尙明﹐惟風輪而湧起﹐或赤脈以縱橫﹐肝气獨盛﹐血液欠淸﹐莫使風輪俱突﹐致累損及瞳神。此癥目病﹐气輪自平﹐惟風輪髙聳而起也。或有從風輪左邊突起﹐亦有右邊突起者﹐乃肝气獨盛﹐膽液澀而木道滯﹐火郁風輪﹐故隨火脹起﹐或上或下﹐或在左右﹐各隨火之所致﹐從上脹者多﹐非比旋螺尖起已成癥﹐而俱凸起頂尖﹐不可醫者類也。宜瀉肝散。

升麻木賊艸細辛甜葶藶﹝酒炒﹞黃連﹝酒炒﹞五靈脂陳皮家菊花黃芩﹝酒炒﹞赤芍藥大黃﹝酒炒﹞蘇薄荷防風梔子仁﹝炒﹞甘艸元明粉﹝各等分﹞

上爲細末。每服二錢﹐食遠白滚湯調下。爲劑亦可煎服。年老人﹐加枳殼﹑濃朴。

救睛丸兼治同癥﹐靑盲有翳。

當歸身蒼術﹝泔水炒﹞荊芥穗蟬蛻﹝去頭足翅﹞艸決明﹝炒﹞川芎﹝酒炒﹞蘇薄荷甘艸穀精珠枳殼﹝炒﹞木賊艸﹝各等分﹞

上爲細末﹐煉蜜爲丸﹐如彈子大。每服一丸﹐食後茶淸化下。

卷三運气原證

腫脹

珠突出眶﹐疼痛難當﹐旣離兩瞼﹐枉覓仙方﹐虛乃气血之不足﹐實則暴火之爲殃。若然半出﹐猶可復康﹐脈絡旣動﹐終是無光。

此癥專言烏睛暴然突出眶也。非比鶻眼癥因滯而慢慢脹出者不同﹐有眞元將散﹐精華衰敗﹐致脈絡俱損﹐癢極揩擦而出者﹐其人不久必死。有醉酒怒甚者﹐及嘔吐極而突出者﹐有因患病熱甚﹐致關格亢極而脹出者﹐有因怒甚吼哮而掙出者﹐皆因水衰液少﹐精血虧損﹐故脈絡澀脆﹐邪气盛極﹐火無從出而竅澀﹐泄之不及﹐故湧脹而出﹐有因打撲而出﹐此亦偶然之禍。凡出𨿽離兩瞼﹐而脈絲未斷者﹐乘熱捺入。𨿽入﹐脈絡損動﹐終是無光﹐若𨿽突而猶含者﹐易入﹐光不損﹐若離瞼﹐脈絲絡俱斷而出者﹐不能救矣。宜服﹕救睛丸枸杞子蒼術山梔仁﹝炒黑﹞赤芍蘇薄荷﹝各等分﹞

上爲細末﹐酒糊爲丸﹐如桐子大。每服三錢﹐井花涼水送下﹐或冷茶淸亦可﹐少年之人可服。若年老之人﹐可服後方﹕立退丸﹝一名定志丸﹞

朱砂﹝另研爲衣﹞人參﹝各二錢﹞天門冬﹝去心烘漧﹞石菖蒲﹝炒﹞遠志﹝去心﹞麥冬﹝去心﹞預知子﹝各一兩﹞白茯苓﹝二兩﹞

上爲細末﹐煉蜜爲丸﹐如桐子大。每服一錢五分﹐茶淸送下﹐或沸湯亦可。

水淋法治眼睛腫脹突出﹐新汲涼井水沃眼中﹐頻數換水﹐眼睛自入﹐更以麥門冬﹑桑白皮﹑梔子仁煎湯通口服。

卷三運气原證

外障

凡赤脈翳初從上而下者﹐屬太陽﹐以太陽主表﹐其病必連眉稜骨痛﹐或腦頂痛﹐或半邊頭腫痛是也﹐治宜溫之散之﹔赤脈翳從下而上者﹐或從內出外者﹐皆屬陽明﹐以陽明主裏其癥多熱﹐或便實是也﹐治以下之寒之﹔赤脈翳初從外入內者﹐爲少陽主半表半里﹐治宜和解之﹐翳膜者風熱重則有之﹐或斑入眼﹐此肝气盛而發在表﹐翳膜乃生在表﹐明矣﹐宜發散而去之也。若反疏利﹐則邪气內搐﹐爲翳益深。邪气未定﹐謂之熱翳而浮﹔邪气已定﹐謂之水翳而沈﹔邪气牢而深者﹐謂之陷翳﹐當以發之物﹐使其邪气再動﹐翳膜乃浮﹐佐之以退翳之藥﹐而能自去也。病久者不能速效﹐宜以歲月漸除之﹐新翳所生表散方東垣羌活除翳湯﹐有熱者退云丸之類﹐發陷翳保命集羚羊角散之類治之﹐在人消息﹐若陰虛有熱者﹐兼服神仙退云丸。

卷三運气原證

外障

黃膜上衝病最眞﹐風雲膏內起黃雲﹐白際黑雲深處裏﹐直從坎位灌瞳神﹐只因大便結﹐最惡是頭疼﹐經絡多壅滯﹐火燥澀炎蒸﹐錯認湧波翳﹐空令目不明。

此癥於風輪下際﹐坎位之間﹐神膏內初起而色黃者﹐如人指甲根白巖相似﹐若凝脂之癥但凝脂﹐翳從輪外生﹐點藥可去﹐此在膏內﹐點藥所不能及者。若漫及瞳神﹐其珠必破﹐不可誤認爲湧波治之﹐此是經絡塞極﹐三焦關格﹐火土諸邪之盛實者﹐故大便祕而小便塞﹐則膏火蒸作膿﹐若上衝失治﹐凸HT之患必矣。宜服﹕通脾瀉胃湯是癥最逆﹐非一方可療﹐當究脈之虛實﹐當隨所因﹐置方施治可也。

麥門冬﹝去心﹞茺蔚子﹝各一錢半﹞知母玄參車前子軟石膏﹝﹞防風﹝各一錢﹞

黃芩天門冬熟大黃﹝各七分﹞

上銼劑。白水二鐘﹐煎至八分﹐食遠服。熱甚者﹐加玄明粉一錢。

立應散治內外障翳﹐昏澀多淚﹐及暴赤眼﹐一切目疾﹐並皆治之﹐三次搐鼻。

鵝不食艸﹝洗淨﹐曬漧﹞香白芷﹝洗﹞當歸﹝去須洗﹞羊躑躅花﹝減半﹞川附子﹝炮﹐去皮臍﹞雄黃﹝另研後入﹐各等分﹞

上爲細末﹐入麝香少許﹐和勻。含水鼻內﹐去盡濁涕﹐淚出爲度。

卷三運气原證

外障

赤膜下垂腦蘊熱﹐珠若痛時有滯血﹐要求變癥不生時﹐上睥瘀血須開決。

此癥初起甚微﹐次後甚大﹐大者病急﹐其患有障﹐色赤﹐多赤脈﹐從白輪貫下也。而黑珠上邊﹐從白際起障一片﹐仍有赤絲牽絆﹐脹大絲粗﹐赤甚淚澀﹐珠疼頭痛者﹐病急而有變絲細少﹐色微赤﹐珠不疼﹐頭不痛者﹐緩而不變。亦有珠𨿽不疼頭不痛者﹐如無他癥﹐或只色赤而生薄障﹐障上仍有細絲牽絆﹐或於障邊絲下﹐仍起星數點﹐此星亦是凝脂之微病也此等皆是火在內滯之患﹐其病尙輕﹐治亦當善。蓋無形之火﹐潛入膏內﹐故作是癥﹐非比有形血熱之重也。若障上有絲﹐及星生於絲梢﹐皆是退遲之病﹐爲接得絲脈中生气﹐故易生而難退﹐𨿽然退遲﹐亦善退爲上﹐至於甚者﹐不得已而開導之。大抵白珠上半邊﹐有赤脈生起﹐垂下黑珠者﹐不論多寡﹐但有疼痛虯赤﹐便是凶癥。縱是絲少赤微﹐或細粗連斷﹐或貫瞳神﹐或翳薄翳濃﹐皆是惡癥。便是可治﹐亦當耐久。此癥系濕熱在腦﹐幽隱之火﹐深潛在絡﹐故有此脈之赤﹐四圍𨿽無瘀血﹐其深處亦有滯積。故滯深而火赤甚﹐一旦觸發﹐則患迸發﹐疾亦甚矣。內見澀滯﹐外有此病﹐輕者消散﹐重者開導﹐此一定之治法也。宜服﹕皂角丸治內外一切障膜﹐此藥能消膜遮翳﹐治十六般內障﹐同生熟地黃丸用之﹐神效穿山甲﹝炒﹞蟬蛻白術﹝土炒﹞玄精石﹝生用﹞谷精艸當歸﹝酒洗﹞茯苓木賊艸赤芍藥﹝各一兩﹞龍蛻﹝七條﹐炒﹞連翹﹝一兩半﹞刺皮﹝蛤粉炒﹞龍膽艸﹝炒﹞菊花﹝各兩半﹞

人參眞川芎﹝各五錢﹞豬爪﹝三十枚﹐蛤粉炒﹞

上爲細末﹐一半入豬牙皂角二條﹐燒灰和勻﹐煉蜜爲丸﹐如桐子大。每服三十丸﹐空心杏仁湯送下。一半入仙靈脾一兩﹐爲末和勻﹐每服一錢﹐用豬肝夾藥煮熟﹐細嚼﹐及用原汁湯送下﹐每日進三服。

洗眼金絲膏治遠年近月﹐翳膜遮睛﹐攀睛肉﹐昏暗淚多﹐瞻視不明﹐或風气攻注﹐瞼生風粟﹐或連眶赤爛﹐怕日羞明﹐隱澀難開。

黃連﹝去須﹐五錢﹞雄黃﹝研飛﹐二錢﹞麝香﹝另研﹐五分﹞赤芍藥朱砂﹝另研﹞乳香﹝另研﹞硼砂﹝另研﹞當歸尾﹝各二錢五分﹞

上爲細末﹐後入研藥拌勻﹐再研﹐煉蜜爲丸﹐如皂角子大。每用一丸﹐安淨盞內﹐沸湯泡開﹐於無風處洗﹐藥冷﹐閉目少時﹐候三兩時辰﹐再煨熱﹐根據前洗﹐一丸可洗三五次﹐勿犯銅鐵器內洗﹐如暴赤眼腫者﹐不可洗也。

卷三運气原證

外障

若問凝脂翳﹐世人皆不識﹐此是禍之端﹐變癥不可測﹐血滯神膏傷﹐气壅經絡澀﹐熱向腦中催﹐膿攻如風急﹐有HT或無HT﹐嫩而帶黃色﹐長大不多時﹐盲瞽定可必﹐緩則膏俱傷﹐非枯應是凸﹐若不急早醫﹐當作終身疾。此癥爲疾最急﹐昏瞽者十有七八。其病非一端﹐起在風輪上﹐有點﹐初生如星﹐色白﹐中有HT﹐如鍼刺傷﹐後漸漸長大﹐變爲黃色﹐HT亦漸大爲窟者﹔有初起如星﹐色白無HT﹐後漸大而變﹐色黃始變出HT者有初起便帶鵝黃色﹐或有HT無HT﹐後漸漸變大者﹐或初起便成一片如障﹐大而濃色白而嫩﹐或色淡黃﹐或有HT無HT而變者﹔或有障﹐又於障內變出﹔一塊如黃脂者﹔或先有痕HT﹐後變出凝脂一片者。所變不一﹐爲禍則同。治之不問星障﹐但見起時肥浮脆嫩﹐能大而色黃﹐善變而速長者﹐卽此癥也。初起時微小﹐次後漸大﹐甚則爲窟爲漏爲蟹睛﹐內消睛膏﹐外爲枯凸﹐或气極有聲﹐爆出稠水而破者﹐皆此郁迫之極﹐蒸灼肝膽二絡﹐淸气受傷﹐是以枯及神膏﹐潰壞𨿽遲﹐不過旬日而損及瞳神。若四圍見有瘀滯者﹐因血阻滯道路﹐淸汁不得升運之故。若四圍不見瘀滯之甚者﹐其內絡深處﹐必有阻滯。凡見此癥﹐必當晝夜醫治﹔若遲﹐待長大而蔽滿黑睛者﹐𨿽救得珠完﹐亦帶疾矣。治後﹐珠上必有白障﹐如魚鱗圓狀等翳﹐終身不能脫﹐若結在當中﹐則視昏渺耳。凡目病有此癥起﹐但有頭疼珠痛﹐二便燥澀﹐卽是極重之癥﹐二便通利禍亦稍緩﹐一有於斯﹐尢爲可畏﹐世之治者﹐多不能識其患者﹐爲害甚矣。宜服﹕四順淸涼飲子當歸身龍膽艸﹝酒洗﹐炒﹞黃芩桑皮﹝蜜制﹞車前子生地黃赤芍枳殼﹝各八分﹞

炙甘艸﹝三分﹞熟大黃防風川芎川黃連﹝炒﹞木賊艸羌活柴胡﹝各六分﹞

上銼劑。白水二鐘﹐煎至八分﹐去滓﹐食遠服。

卷三運气原證

外障

凝脂四邊起﹐膏傷目壞矣﹐風輪變白膏﹐低陷如半﹐總是見瞳神﹐也知難料理。

此癥因火爍絡內膏液蒸傷﹐凝脂從四圍起而幔神珠﹐故風輪皆白或微黃色﹐看之與混障相似而嫩者﹐其輪白之際﹐四圍生翳﹐而漸漸濃闊﹐中間尙靑﹐未滿者瞳神尙見﹐只是四圍皆起﹐中間低陷﹐此金克木之禍也。或於脂下起黃膜一片﹐此二癥夾攻尢急﹐亦有上下生起名順逆障。此癥乃火上郁逼之禍也。亦有不從沿際起﹐只自凝脂色黃﹐或不黃﹐初小後大其細條如翳﹐或細顆如星﹐四散而生﹐後終長大﹐牽連混合而害目﹐此是木火之禍也。以上三者﹐必有所滯﹐治當尋其源﹐浚其流﹐輕則淸涼﹐重則開導。若病幔及瞳神﹐不甚濃重者﹐速救﹐可以挽回﹐但終不能如舊﹐𨿽有瞳子﹐光不全矣。宜服點﹕洗肝散當歸尾川芎防風蘇薄荷生地黃紅花蘇木家菊花白蒺藜﹝杵﹐去刺﹞蟬蛻﹝去頭翅足﹞羌活木賊艸赤芍藥﹝各五錢﹞甘艸﹝二錢﹞

上爲末。每服三錢﹐白水二鐘﹐松絲十餘根﹐煎至八分﹐去滓服。

琥珀散治目積年生花翳。

烏賊魚骨﹝五錢﹐先於粗石磨去其澀﹐用好者一錢﹞砂﹝白者﹞琥珀馬牙硝珊瑚朱砂﹝各五錢﹞珍珠﹝一兩﹐爲末﹞

上研極細膩﹐令勻。每日三五次點於目翳處﹐久閉。

卷三運气原證

外障

膏出風輪破欲流﹐蟹睛形狀吐珠眸﹐及時醫治毋遲緩﹐瞳子傾危不可收﹐莫待靑黃俱凸出﹐淸光今世好難求。

此癥謂眞精膏損﹐凝脂破壞風輪﹐神膏綻出黑顆﹐小如蟹睛﹐大如黑豆﹐甚則損及瞳神則有杏仁棗核之狀﹐至極則靑黃凸出。此癥與黑翳如珠相類﹐而治則不同。夫黑翳如珠﹐從膏內生起﹐此癥因破而出。然有虛實二癥﹐虛者軟而不疼﹐來遲可去﹐實者堅而多痛﹐來速難去﹐今𨿽急治﹐亦難免瘢痕矣。宜服﹕防風瀉肝散遠志肉人參桔梗細辛赤芍藥防風黃芩甘艸羚羊角﹝銼細末﹐各等分﹞

上爲細末。每服錢半﹐或二錢﹐食遠沸湯調服。

瀉肝湯治實蟹睛服。

地骨皮玄參車前元明粉﹝各一錢﹞茺蔚子﹝二錢﹞大黃知母﹝各一錢半﹞

上銼劑。白水二鐘﹐煎至八分﹐去滓﹐食後服。

卷三運气原證

外障

冰瑕翳﹐似水淸﹐瞳神在內見分明﹐年月𨿽多當是此﹐世人盡道一圓星。內有妙﹐人不曉﹐爾看好﹐他看渺﹐光滑淸薄又無多﹐陽看大兮陰看小﹐金水滯气最難醫﹐點藥整年猶未好﹐若在風輪不掩瞳﹐視有光明且休惱。

此癥薄薄隱隱﹐或片或點﹐生於風輪之上﹐其色光白而甚薄﹐如冰上之翳﹐若在瞳神傍側﹐或掩及瞳神者﹐人𨿽不覺﹐目自昏。大凡風輪有痕HT的﹐點服不久﹐不曾補得水淸膏足﹐及凝脂聚星等癥﹐初發點服﹐不曾去得盡絕﹐並點片腦過多﹐障迹不去得盡﹐而金气水液凝結者﹐皆爲此癥。大抵治𨿽不能速去﹐然新患者必用堅守確攻﹐久而方退。若滑澀深沈﹐及久患者﹐𨿽極治亦難盡去矣。宜服﹕開明丸治遠年近日﹐翳障昏盲﹐寂無所見﹐一切目疾。

羊肝﹝須用白羊者﹐只用肝薄切﹐瓦上焙漧了作末﹐或只以肝煮爛研爲丸﹐庶可久畱﹐少則以蜜漬之﹞官桂﹝五錢﹞菟絲子﹝水淘煮﹐炒﹞艸決明防風杏仁﹝炒﹐去皮尖﹞地膚子茺蔚子葶藶﹝炒﹞黃芩麥冬肉﹝去心焙漧﹞五味子蕤仁﹝去皮﹞細辛﹝使不見火﹞枸杞子靑葙子澤瀉車前﹝各一兩﹞熟地黃﹝兩半﹐酒水煮爛搗膏﹞

上爲細末﹐煉蜜爲丸﹐如桐子大。每服三十丸﹐白滚湯送下﹐日進三次。仍忌生薑糟酒炙爆熱物。

琥珀煎治眼生丁翳﹐久治不瘥。

明朱砂﹝另研﹞貝齒﹝各五錢﹞琥珀﹝另研﹞龍腦﹝各二錢半﹞馬牙硝﹝煉過者﹐七錢半﹞

上同研﹐極細膩如面﹐以水一盞﹐別入蜜一兩﹐攪和﹐入有洧瓷罐中﹐重湯煮﹐以柳木枝煎取用一合已來卽住﹐以綿濾過﹐於不津瓷罐中盛之﹐或銅器亦可﹐每取少許點之﹐一方爲細末點。

卷三運气原證

外障

一片如圓翳﹐相連又一圈﹐一虛兼一實﹐兩兩貫相連﹐名號陰陽翳﹐心堅久始痊。此癥黑睛上生二翳﹐俱白色﹐一中虛﹐一中實﹐兩翳連環﹐如陰陽之圈。若白中略帶焦黃色﹐或純白而光滑沈澀者﹐皆不能去盡。若有細細赤絲絆者﹐退尢遲。大略此癥非心堅耐久﹐不能得其效也。宜服﹕羌活退翳散羌活五味子黃連當歸﹝酒洗﹞升麻﹝各二錢﹞龍膽艸﹝酒洗﹞黃柏﹝酒炒﹞甘艸﹝炙﹞黃芩赤芍藥柴胡黃﹝各三錢﹞防風﹝一錢五分﹞石膏﹝二錢五分﹞

上銼細末。每服五錢﹐水三盞﹐煎至一半﹐入酒少許﹐微煎﹐去滓﹐臨臥熱服。忌言語

卷三運气原證

外障

一障薄而不濃﹐偏斜略帶焦黃﹐此翳最難除盡﹐名爲瑪瑙內傷﹐膏損精傷之癥﹐定知有耗神光﹐若要除根淨絕﹐必須術勝靑囊。

此癥薄而圓缺不等﹐其色昏白而帶焦黃﹐或帶微紅﹐但如瑪瑙之狀者是。此𨿽是生在輪上﹐實是內傷肝膽﹐眞气精液損壞﹐結成此翳﹐最不能治盡。或先有重病﹐過後結成者﹐久久耐心醫治﹐方可得減薄﹐但要除盡﹐必不能矣。宜服﹕補肝丸蒼術﹝米泔水制﹞熟地黃﹝焙漧﹞蟬蛻車前子川芎當歸身連翹夜明砂羌活龍膽艸﹝酒冼﹞菊花﹝各等分﹞

上爲細末﹐米泔水煮豬肝﹐搗攔﹐入末爲丸﹐如桐子大。每服五十丸﹐薄荷湯送下。

卷三運气原證

外障

此癥異他翳﹐團圓不放開﹐分明星數點﹐怕熱眼多災﹐四圍有瘀滯﹐變出聚星來。

此癥黑睛上有細顆﹐或白或微黃色﹐但微黃者急而變重﹐或連綴﹐或圍聚﹐或散漫﹐或齊起﹐或先後逐漸相生﹐初起者易治﹐生定者退遲﹐能大者有變﹐團聚生大而作一塊者﹐有凝脂之變﹐連輟四散﹐傍風輪白際起﹐變大而接連者﹐花翳白陷也。若兼赤脈痕絆者退遲﹐若星翳生於絲盡頭者﹐不惟退遲﹐亦且變重。此癥大抵多病於痰火之患﹐能保養者庶幾﹐斫喪犯戒者﹐變癥生焉。宜服﹕海藏地黃散治大小男婦﹐心肝壅熱﹐目赤腫痛﹐生赤翳﹐或白膜遮睛﹐四邊散漫者﹐猶易治﹐若暴遮黑睛者﹐多失明﹐宜速用此方﹐亦治痘瘡入目。

大黃﹝煨﹞熟地黃玄參沙苑蒺藜防風谷精艸黃連﹝酒洗﹐炒﹞白蒺藜﹝杵去刺﹞犀角﹝銼末﹞生地黃蟬蛻﹝去頭足﹞木賊艸甘艸﹝減半﹞川羌活木通當歸身﹝各等分﹞

上爲細末。每服二錢﹐用羊肝煮湯調下。

卷三運气原證

外障

垂簾明逆障﹐其障從上生﹐嗟年月久﹐混障始漫睛﹐有犯遭瘀滯﹐方才變赤睛﹐數般相似癥﹐辧別要分明。此癥生於風輪﹐從上邊而下﹐不論濃薄﹐但在外色白者方是。若紅赤乃變癥﹐非本病也。有初起水膏不淸﹐而便成此癥者。有起先色赤﹐退後膏澀﹐結爲此癥者因其自上而下﹐如簾垂下﹐故得其名。有癥數般相似﹐緩急不同﹐治亦各異﹐不可誤認。

又肉初生﹐亦在風輪上起﹐但色如肉﹐且橫濃不同﹐一偃月侵睛﹐俱風輪起﹐乃气輪膜內垂下白色而薄﹐與此在外有形者不同。一赤膜下垂﹐與瘀滯火實之急者不同。此癥只是白障慢慢生下來﹐而爲混障者﹐間有紅赤或微紅而已﹐因其觸犯﹐搏動其火方有變癥﹐其病從上而下﹐本稱爲順﹐何以稱逆﹐此指火而言。蓋火性本上炎﹐今下垂﹐是逆其道矣。故稱曰逆焉。宜服點﹕天麻退翳散治昏暗失明。

白僵蠶﹝熱水泡去絲﹐薑汁炒﹞當歸身﹝酒洗炒﹞防風石決明﹝醋﹞白芷熟地黃﹝酒炒烘漧﹞黃芩﹝炒﹞木賊艸枳殼﹝麩炒﹞麥門冬﹝去心焙漧﹞羌活白蒺藜﹝杵去刺炒﹞川芎荊芥穗菊花蔓荊子蟬蛻﹝去頭足﹞赤芍藥天麻﹝炒﹞密蒙花﹝各等分﹞

上爲細末。每服二三錢﹐燈心湯調下。眼紅﹐加黃連酒洗﹐炒。

捲簾散治新舊病根﹐昏澀難開﹐翳障遮睛﹐或成肉﹐連眼赤爛﹐常多冷淚﹐或暴發赤眼腫痛。

鑪甘石﹝四兩﹐擂碎﹞玄明粉﹝五錢﹐入黃連內同煮﹞川黃連﹝七錢﹐捶碎﹐以水一大碗﹐煮數沸﹐濾出滓用﹞

上先將鑪甘石末﹐入煬銅罐內﹐開口紅﹐令外有霞色爲度﹐次將黃連﹑玄明粉水中浸飛過候幹﹐又入黃連五分水飛過再候幹﹐次入﹕銅靑﹝一兩半﹞白丁香﹝另研﹞乳香﹝另研﹞靑鹽﹝另研﹞膽礬﹝另研﹞鉛白霜﹝研﹐各一字﹞膩粉﹝另研﹞砂﹝另研﹞白礬﹝半生半熟﹞川黃連﹝研爲細末﹐各五錢﹞

上共研極細膩末﹐同前藥再研勻。每用少許﹐點於眼翳處﹐每日點二三次。宜久閉爲妙

卷三運气原證

外障

有障名逆順﹐淚出且睛疼﹐上下圍將至﹐中間未掩睛﹐若不乘時治﹐遮滿失光明。

此癥色赤而障﹐及絲脈赤虯﹐縱橫上下﹐兩邊往來。若是色白不變者﹐乃治後凝定﹐非本癥生來如是﹐治之亦不同。若色浮嫩﹐能大﹐或微黃色者﹐又非此癥﹐乃花翳白陷也。凡是風輪際處﹐由白睛而來﹐粗細不等﹐赤脈周遭圈圓﹐侵入黑睛上﹐障起昏澀者﹐卽此癥﹐必有瘀滯在內。蓋滯於左則從左而來﹐右則從右而來﹐諸脈絡皆有所滯﹐則四圍而來﹐睥𨿽不赤腫﹐珠𨿽不障疼﹐亦有瘀滯在內﹐不可以爲輕視。若傷於膏水者﹐則有翳嫩白大﹐而變爲花翳白陷。若燥澀甚者﹐則下起一片﹐變爲黃膜上衝之病。若頭疼珠痛脹急﹐其癥又重而急矣。宜服﹕羚羊角飲子羚羊角﹝銼末﹞犀角﹝銼末﹞防風桔梗茺蔚子玄參知母大黃﹝炮﹞艸決明甘艸﹝減半﹞黃芩﹝炒﹞車前﹝各等分﹞

上銼劑。白水二鐘﹐煎至八分﹐去滓﹐食後溫服。

卷三運气原證

外障

混障卻分紅白﹐有餘不足之災﹐紅速白遲皆退﹐久而點服方開﹐紅畏紫筋爬定﹐白嫌光滑如苔﹐帶此兩般癥候﹐必然難退易來。

此癥謂漫珠﹐皆一色之障﹐世之患者最多﹐有赤白二癥﹐赤者嫌其多赤脈﹐白者畏其光滑。若遇此癥﹐必食發物﹐或用藥發起﹐轉覺昏腫紅赤﹐再用點服愈矣。宜服﹕地黃散生地黃當歸熟地黃﹝焙漧﹞大黃﹝各七錢﹞谷精艸黃連﹝酒炒﹞白蒺藜﹝炒﹐去刺﹞

木通烏犀角﹝銼細末﹞玄參木賊艸羌活炙甘艸﹝各五錢﹞

上爲細末。每服二錢﹐煮豬肝﹐或羊肝汁﹐食遠調下。

七寶膏梅花片﹝研細﹐三錢﹞珍珠﹝研細﹞水晶﹝研飛﹞貝齒﹝研飛﹐各一兩﹞石決明﹝洗淨研飛﹞

琥珀﹝末各七錢﹞空靑﹝研飛﹞瑪瑙﹝研飛﹐各五錢﹞

上爲一處﹐用水五升﹐入砂鍋內﹐煎至一升﹐再加淨川蜜一兩﹐復煎至一半﹐爲膏﹐後入冰片末﹐攪勻﹐候退七日火气﹐每日臨睡點之﹐早晨不宜點。

卷三運气原證

外障

肉之病﹐肺實肝虛﹐其如肉﹐或赤如朱﹐經絡瘀滯﹐气血難舒﹐嗜燥恣欲﹐暴者多之﹐先生上匝﹐後障神珠﹐必須峻伐﹐久治方除。

此癥多起气輪﹐有脹如肉﹐或如黃油﹐至後﹐漸漸濃而長積﹐赤瘀起如肉﹐故曰肉凡性燥暴悖﹐恣嗜辛熱之人﹐患此者多。久則漫珠積肉﹐視亦不見﹐治宜峻伐﹐久則自愈積而無瘀之癥甚惡﹐及珠尙露﹐皆不必用鉤割之治。宜服點﹕還睛散並治眼生翳膜﹐昏澀淚出﹐瘀血﹐肉攀睛。

龍膽艸﹝酒洗炒﹞川芎甘艸艸決明川花椒﹝去目炒﹞菊花木賊石決明﹝﹞

野麻子荊芥茯苓楮實子白蒺藜﹝杵去刺﹐各等分﹞

共爲細末。每服二錢﹐食後茶淸調下﹐日進三服。忌一切雞魚濃味﹐及蕎麥麵等物。

吹霞散專點肉攀睛﹐星翳外障。

白丁香﹝一錢﹞白芨白牽牛﹝各三錢﹞

上研細膩無聲﹐放舌上試過﹐無滓方收貯﹐每日點三次﹐重者﹐不出一月全愈﹐輕者﹐朝點暮好。

定心丸石菖蒲枸杞子家菊花﹝各五錢﹞麥門冬﹝去心﹐烘漧﹐一兩﹞遠志肉﹝二錢五分﹞明辰砂﹝研細﹐二錢﹐另入﹞

上爲細末﹐煉蜜爲丸﹐如桐子大。每服三十丸﹐食後白滚湯送下。

卷三運气原證

外障

蜆肉與雞冠﹐形容總一般﹐多生於睥﹐後及气輪間﹐禍由火上燥﹐瘀滯血行難﹐久則漫HT結﹐無光漸漸添。此二癥﹐謂形色相類﹐經絡相同﹐治亦同法。故總而言之﹐非二病之同生也。其狀色紫如肉﹐形類雞冠蜆肉者﹐卽是﹐多生睥之間﹐後害及气輪﹐而盡掩於目。治者須宜早割﹐不然恐病久徒費藥力﹐卽欲割亦無益矣。蓋目大內有一塊紅肉﹐如雞冠蜆肉之狀﹐此乃心經血部之英華﹐不可誤認割之﹐若誤割輕則損目﹐重則喪命矣。愼之﹗愼之﹗宜服﹕涼膈淸脾飲治脾經蘊熱凝聚而成其患﹐眼胞內生如菌頭蜆肉﹐根小頭漸長﹐垂出甚者眼翻流淚﹐亦致昏蒙。

荊芥穗石膏防風赤芍藥生地黃黃芩連翹山梔仁蘇薄荷甘艸﹝減半餘各等分﹞

上銼劑。白水二鐘﹐燈心三十段﹐煎至八分﹐去滓﹐食遠熱服。

翠云錠治眼胞內生菌毒﹐用左手大指甲佃於患根﹐右手以披鍼尖頭﹐齊根切下﹐血出不妨﹐隨用此錠磨濃塗之﹐其血自止。

銅綠﹝一錢﹐研末﹞杭粉﹝五錢﹞輕粉﹝一分﹞

上研極細末﹐用黃連一錢﹐同川米百粒﹐水一杯﹐煎一半﹐再熬﹐折去二分﹐和藥作錠陰漧。臨用淸水磨搽。兼治爛弦風﹐或暴赤腫痛者﹐箍搽更妙。

卷三運气原證

外障

魚子石橊之癥﹐世人罕見斯災﹐魚子一宗而起﹐石橊四角而來﹐俱是脾肺積毒﹐必須鐮割方開。

此二癥經絡治法相同﹐總而言之﹐亦非二病同生﹐魚子障非聚星之比﹐又非玉粒之患。

此其狀一片﹐外面累顆聚萃而生﹐或淡紅﹐或淡白色﹐狀如橊子綻露於房﹐其病紅肉顆﹐或四或六或八﹐四角生來﹐障滿睛HT﹐視亦不見。以上二癥﹐俱是血部瘀實之病﹐目疾之惡癥治須用割﹐割後見三光者方可。若瞑黑者﹐必瞳神有損﹐不必治之。如畏鐮割者﹐以散服點之。

抽風湯防風元明粉柴胡大黃黃芩車前子桔梗細辛﹝各等分﹞

上銼劑。白水二鐘﹐煎至一鐘﹐去滓﹐食後溫服。

化積散白丁香﹝五粒﹞淨朴硝﹝少許﹞砂﹝一分﹞冰片﹝少許﹞

上研極細膩﹐無聲者﹐點之。

卷四

運气原證

按內經運气。目瘍有二。一曰熱。經云。少陰司天之政。三之气大火行。寒气時至。民病目赤瘍。治以寒劑是也。二曰燥。經云。歲金太過。民病目赤瘍。又云。陽明司天。燥淫所勝。民病目HT瘍。治以溫劑是也。

卷四運气原證

目瘍

內經曰。諸痛癢瘡瘍。皆屬心火。火郁內發。致有斯疾。蓋心主乎血。而血熱生風。郁甚則遞相傳襲。故火能生土。血注陽明主肌肉。風熱與血熱相搏。發見皮膚。其名不一。有黃濃而白者。土生金。母歸子也。始生微癢而熱輕。腫痛爛爲熱極。血凝化水。气滯成膿。甚至寒熱作而飲食減。尢爲慮。宜宣泄風毒。涼心經解胃熱。按目瘡疣。皆因君火司令。燥火熱邪所致。宜溫宜涼。隨癥施治可也。

卷四運气原證

目瘍

實熱生瘡癥。瘡生各有經。淚如湯樣注。澀急且羞明。睥或弦多潰。胞中椒粟成。瘡生於上。心火熾盈盈。

瞼外脾家燥。唇邊亦土形。肺腦形於鼻。周身旺六經。耳熱尢腎燥。滿面六陽蒸。三焦炎項上。下部六陰乘。

失治應須變。援睛目欠明。

此癥謂目病生瘡之故。輕重不等。痛癢不同。重則有堆髙濃。紫血膿爛而鮏臭者。乃气血不和。火實之邪。血分之熱尢重。如瘀滯之癥。膏混水濁。每每流於睥成瘡。瘀血散而瘡自除。勤勞濕熱之人。每患睥成瘡。別無痛腫癥者。亦輕而無妨。若火盛瘡生。惟重滯腫痛者。又當急治。恐濁气沿於目內。而病及於珠。若先目病後生瘡。必是熱沿他癥。凡見瘡生。當驗部分。以別內因何源而來。因其輕重而治之。宜服﹕加減四物湯生地黃苦參蘇薄荷川芎黍粘子連翹天花粉防風赤芍藥當歸荊芥穗﹝各等分﹞

上銼劑。白水二鐘。煎至八分。食後服。

芎歸湯川芎當歸赤芍藥防風羌活﹝各等分﹞

上銼劑。白水二鐘。煎至八分。去滓頻洗。則血活風亦去矣。

搽藥方﹝治眼皮外滿瞼生瘡。潰爛疼痛。﹞

血竭乳香沒藥輕粉陀僧﹝各等分﹞

上研爲細末。厭之瘡處。

又方﹝治眼胞上下或瞼生瘡。破流黃水蔭開者。﹞

靑黛﹝一錢二分﹞黃柏末潮腦輕粉﹝各一錢﹞松香﹝一錢半﹞

上爲細末。用舊靑布。捲藥在內。麻油濕透。燒灰。俟油灰滴於茶鐘內蘸搽。

卷四運气原證

目瘍

血滯脾家火。胞上起熱瘡。淚多並赤腫。沙擦最難當。或疼兼又癢。甚不便開張。可惡愚頑者。全憑出血良。

目睛惟仗血。血損目無光。輕時須善逐。重開過則傷。胞間紅瘰瘰。風熱是椒瘡。

此癥生於睥內。紅而堅者是。有則沙擦難開。多淚而痛。人皆稱粟瘡。誤矣。夫粟瘡亦生在睥。但色黃軟而易散。此是堅而難散者。俗皆以龍須燈心等物。出血取效。殊不知目以血爲榮。血損而光華有衰弱之患。輕者只宜善治。至於瘰瘰連片。疙瘩髙低不平。及血瘀滯者。不得已而導之。中病卽止。不可太過。

過則血損。恐傷眞水。難養神膏。大槪用平熨之法。退而復來。乃內有瘀滯。方可量病漸導。若初治不可輕爲開導。過治恐有損也。不如謹始爲妙。宜服﹕歸芍紅花散﹝治眼胞腫硬。內生疙瘩。﹞

當歸大黃梔子仁黃芩紅花﹝以上俱酒洗微炒﹞赤芍藥甘艸白芷防風生地黃連翹﹝各等分﹞

上爲末。每服三錢。食遠。白水煎服。

卷四運气原證

目瘍

脾經多濕熱。气滯血行遲。粟瘡胞內起。粒粒似金珠。似膿膿不出。沙擦痛無時。睥急開張澀。須防病變之。

病來如軟急。散亦不多時。

此癥生於兩睥之內。細顆黃而軟者是。今人皆稱椒瘡爲粟瘡者。誤矣。夫椒瘡紅而堅。有則硬睛。沙澀不便。未至於急。若粟瘡一見。目疼頭痛者。必有變癥。粟瘡是濕熱郁於土分。極重。但椒瘡以風熱爲重。

二癥𨿽皆生於睥內。屬於血分。椒瘡紅堅易散。粟瘡黃軟不易散。故治亦不同。豈可槪論哉。宜服﹕除風淸脾飲廣陳皮連翹防風知母元明粉黃芩玄參黃連荊芥穗大黃桔梗生地﹝各等分﹞

上銼劑。白水二鐘。煎至八分。去滓。食遠服。

卷四運气原證

目疣

此癥或眼皮上下。生出一小核是也。乃脾胃痰气所致。上瞼屬脾經。下瞼屬胃經。若結成小核。紅而自破。不藥而愈。若堅白不破。久則如杯如拳。而成癅矣。若初起小核時。卽先用細艾如粟米壯放患上。令患目者臥榻緊閉目。以隔蒜片灸三四壯。外將膏藥貼之。又用紫背天葵子連葉二兩煮酒一壺半。

皂角子二三粒泡熱研細。飲酒時搽疣上自消。

卷四運气原證

目疣

凡是睥生痰核。痰火結滯所成。皮外覺腫如豆。睥內堅實有形。或有不治自愈。或有壅結爲癭。甚則流膿出血。治之各不同名。此火土之燥。毋向外求情。若能知劫治。頃刻便淸平。

此癥乃睥外皮內。生顆如豆。堅而不疼。火重於痰者。其色紅紫。乃痰因火滯而結。此生於上睥者多。屢有不治自愈。有恣辛辣熱毒酒色斫喪之人。久而變爲癭漏重疾者。治亦不同。若初起知劫治之法。則頃刻而平復矣。宜服﹕防風散結湯玄參﹝一錢﹞前胡赤芍藥黃芩桔梗防風土貝母蒼術白芷陳皮天花粉﹝各八分﹞

上銼劑。白水二鐘。煎至八分。去滓。食後熱服。

淸胃湯﹝治眼胞紅硬。此陽明經積熱。平昔飲酒過多。而好食辛辣炙爆之味所致也。﹞

山梔仁﹝炒黑﹞枳殼蘇子﹝各六分﹞石膏﹝﹞川黃連﹝炒﹞陳皮連翹歸尾荊芥穗黃芩防風﹝各八分﹞甘艸﹝生三分﹞

上銼劑。白水二鐘。煎至一鐘。去滓。熱服。

卷四運气原證

目疣

木疳十有九風輪。碧綠靑藍似豆形。如是昏沈應不痛。若然淚澀目多疼。莫教變癥侵眸子。不散瞳神便破睛。

此癥生於風輪者多。其色藍綠靑碧。有虛實二癥。虛者大而昏花。實者小而痛澀。非比蟹睛。因破而出。

乃自然生出者。大小不一。亦有漸變成尖長也。宜服﹕羚羊角飲子羚羊角﹝銼細末﹞細辛大黃知母五味子芒硝﹝各一兩﹞防風﹝二兩﹞

上銼劑。以上六味。各一錢。防風二錢。白水二鐘。煎至八分。去滓。食遠服。爲末。每服五錢。調服亦可。

平肝淸火湯﹝治黑睛脹大。虛者服。﹞

車前子連翹﹝各一錢﹞枸杞子柴胡夏枯艸白芍生地黃當歸﹝各錢半﹞

上爲一劑。白水二鐘。煎至八分。去滓溫服。

卷四運气原證

目疣

火疳生如紅豆形。熱毒應知患不輕。兩目家猶可緩。气輪犯克急難停。重則破成血漏。輕時亦有十分疼。淸涼調治無疑惑。免致終身目不明。

此癥生於睥气輪也。在气輪。爲害尢急。蓋火之實邪。今在金部。火克金。鬼賊相侵。故害最急。初起如粟瘡橊子一顆。小而圓。或帶橫長而圓。狀如豆。次後漸大。痛者多。不痛者少。不可誤認爲輪上一顆如赤豆癥。因瘀積在外。易消之。此則從內而生也。宜服﹕洗心散大黃赤芍藥桔梗玄參黃連荊芥穗知母防風黃芩當歸尾﹝各等分﹞

上爲細末。每服三錢。食後茶淸調下。

卷四運气原證

目疣

土疳之病。俗號偸鍼。脾家燥熱。瘀滯難行。微則自然消散。甚則出血流膿。若風熱乘虛而入。則腦脹痛而眸子俱紅。有爲漏之患。有弔敗之凶。

此癥謂睥上生毒也。俗號爲偸鍼。有一目生而傳兩目者。有止生一目者。有微邪不出膿血而愈者。有犯觸辛熱燥膩。風沙煙火。爲漏爲弔敗者。有竅未實。因風乘虛而入。頭腦俱腫。目亦赤痛者。所病不一。

因其病而治之。宜服敷﹕淸脾散薄荷葉升麻甘艸﹝減半﹞山梔仁﹝炒﹞赤芍藥枳殼黃芩廣陳皮藿香葉石膏防風﹝各等分﹞

上爲細末。每服二錢五分。白水煎服。

敷藥方生南星﹝三錢研末﹞生地黃﹝五錢﹞

上共搗爛爲膏。貼太陽穴。其腫卽消矣。

卷四運气原證

目疣

金疳起如玉粒。睥生必礙睛疼。沙擦澀緊翳障生。若在气輪目病。珠痛淚流不爽。陽分最苦气升。時交陰降略淸寧。目小澀而堅硬。

此癥初起與玉粒相似。至大方變出禍患。生於睥內。必礙珠澀痛以生障翳。生於气輪者。則有珠痛淚流之苦。子後午前。陽分气升之時。病尢甚。午後時入陰分。則病略淸寧。久而失治。違戒反觸。有變漏之患矣。宜服﹕瀉肺湯桑白皮黃芩地骨皮知母麥門冬﹝去心﹞桔梗﹝各等分﹞

上銼劑。白水二鐘。煎至八分。去滓。食後服。

卷四運气原證

目疣

水疳眼忽一珠生。或在胞中或在睛。或者痛如鍼樣刺。連眶帶腦赤烘疼。或然不疼形多大。不散睛瞳便漏睛。

此癥生於睥气輪之間者多。若在風輪。目必破損。有虛實大小二癥。實者小而痛甚。虛者大而痛緩。

狀如黑豆。亦有橫長而圓者。與木疳相似。但部分稍異。色亦不同。黑者屬水。靑綠碧藍者屬木。久而失治。變爲漏頭風。人每有此患。風屬木。肝部何以病反屬水。蓋風行水動。理之自然。頭風病目每傷瞳神。

瞳神之精膏。被風气攻。郁久則火勝。其精液爲火擊散。故隨其所傷之絡。滯結爲疳也。疳因火滯。火兼水化。水因邪勝。不爲之淸潤。而反爲之濕熱相搏。變爲漏矣。故水疳屬腎與膽也。宜服﹕蠲毒飲防風﹝一錢﹞赤芍藥川芎連翹甘艸牛蒡子﹝炒研各八分﹞

上銼劑。白水二鐘。煎至八分。去滓溫服。此乃治實癥小而痛甚者服。若治虛癥大而痛緩者。減去防風﹑連翹﹑牛蒡子。以四物治之。加熟地黃﹑當歸身各八分。煎服。

卷四運气原證

漏睛

按此癥由頭結聚生瘡。流出膿汁。或如涎水粘睛上下。不痛。仍無翳膜。此因心气不寧。乃小腸邪熱逆行之故。並風熱停畱在瞼中。膿水或出於瘡口。或在大小孔竅出者。多流出不止是也。歌曰。原因風熱眼中停。凝結如膿似淚傾。驅毒除風無別病。黃連膏子點雙睛。

卷四運气原證

漏睛

大漏兮眞火毒。時流血水脹而疼。初起未損終須損。腎要盈兮心要淸。

此癥大之間生一漏。時流血而色紫暈。病在心部。火之實毒。故要補腎以瀉心也。宜服﹕燥濕湯川黃連﹝炒一錢﹞蒼術﹝泔水制﹞白術﹝土炒﹞陳皮﹝各八分﹞白茯苓半夏枳殼梔仁﹝炒黑各七分﹞細甘艸﹝三分﹞

上銼劑。白水二鐘。煎至八分。去滓熱服。

五花丸﹝治漏睛膿出。目停風熱在胞中。結聚膿汁。和淚相雜。常流涎水。久而不治。至烏珠墜落。﹞

金沸艸﹝二兩﹞砂仁﹝炒﹞川椒皮﹝各七錢﹞甘艸﹝炙四錢﹞白菊花黃柏﹝酒制﹞枸杞子﹝各一兩半﹞

巴戟﹝八錢﹞

上爲細末。煉蜜爲丸。如桐子大。每服二十丸。空心或鹽湯或溫酒送下。

卷四運气原證

漏睛

相火經行小傷。不時流血脹難當。休教血少神膏損。致使終身不見光。

此癥小之間生一漏。時流血水。其色鮮紅。是病由心絡而來。下焦火橫行之疾。當於腎中補而抑之。宜服﹕瀉濕湯車前子黃芩木通陳皮﹝各一錢﹞淡竹葉﹝二十片﹞茯苓枳殼梔仁﹝炒黑﹞荊芥穗蒼術﹝各八分﹞

甘艸﹝三分﹞

上銼劑。白水二鐘。煎至八分。去滓熱服。

白薇丸白薇﹝五錢﹞石橊皮防風白蒺藜﹝杵去刺﹞羌活﹝各三錢﹞

上爲細末。米粉糊爲丸。如桐子大。每服二十丸。白滚湯送下。

益陰腎气丸﹝見卷二﹐加羌活防風。以補肝腎不足。﹞

卷四運气原證

漏睛

陰漏黃昏靑黑水。或然鮏臭不堪聞。幽陰隱處升陽火。治用淸溫莫禱神。

此癥不論何部生漏。但漏從黃昏時並天曉。則痛脹而流淸黑水也。日間病尢稍可。非若他癥之長流。

乃幽陰中有伏隱之火。隨气升降來。故夜間陰分而病重。治當以溫而淸之。宜服﹕黃湯﹝治眼膿漏不止﹞

黃麥門冬﹝去心﹞白茯苓防風人參地骨皮漏蘆知母遠志﹝去心﹞熟地黃﹝各等分﹞

上銼劑。白水二鐘。煎至八分。去滓熱服。

卷四運气原證

漏睛

陽漏陽升黃赤流。水腥目脹痛堪憂。也知金火爲災害。溫補淸涼弗外求。

此癥不論何部分生漏。但日間流水。色黃赤者。非若他癥漏液長流。病在陽部。隨其气而來。治當補正气。而淸涼其燥濕。以上二癥。專言其有時而發。有時而止。若長時流者。各有正名。彼此不同。宜服﹕保光散龍膽艸﹝酒炒﹞白芷白芍藥防風牛蒡子﹝炒研﹞黃芩山梔仁﹝炒﹞川芎生地黃大黃﹝炒減半﹞

當歸身羌活荊芥穗甘艸﹝減半餘各等分﹞

上爲細末。每服四錢。白水煎。食後服。或銼劑煎服亦可。

補漏生肌散﹝以上諸癥。皆可治之。﹞

枯礬輕粉血竭乳香﹝各等分﹞

上共研極細膩。對漏處吹點。外用鹽花明礬少許煎水洗之。

小牛黃丸﹝治一切眼漏。及諸惡毒瘡等漏。皆可治之。大有神效。﹞

牛黃珍珠朱砂﹝要透明者﹞母丁香乳香﹝去油﹞沒藥﹝去油﹞沈香﹝銼末﹞明雄黃﹝要透明者佳﹞

人參﹝各一錢﹞琥珀﹝八分要眞﹞麝香﹝三分﹞滴乳石﹝一錢半眞者﹞白芷歸尾﹝各二錢半﹞

上各制爲細末。老米飯爲丸。如粟米大。每服一分。空心並臨睡各一服。用淡淡土茯苓湯送下。

此丸以牛黃﹑朱砂﹑雄黃解其毒。以珍珠﹑琥珀。滴乳生其肌。以乳香﹑沒藥解毒生肌。兼之止痛。以麝香﹑沈香﹑丁香通竅。更引諸藥入於毒所。血凝气滯。始結成毒。故以當歸尾消其血之凝。白芷稍散其气之滯。

又以人參扶其正气。所謂正人進而邪人退矣。如此爲治。厥疾寧有弗瘳者哉。

卷四運气原證

脾病

按脾喜燥惡濕。若內多濕熱。外傷風邪。津液耗澀。膏血枯漧。或內急外弛。以致生諸病。陽虛則爲倒睫等癥。陰虛則爲散大等癥。大要濕熱所侵者。以和解爲要。陰陽偏勝者。滋榮調衛爲先。

卷四運气原證

脾病

倒睫拳毛癥。皆緣酒色沈。風霜皆不避。弦緊外皮松。致令毛倒入。掃翳漸侵瞳。旣成難用藥。夾敷少安寧。

調理如少缺。必定失光明。

此癥皆由目病妄稱火眼。不以爲事。或酒或欲。或風霜勞苦。全不禁忌。致受風邪。皮松弦緊。毛漸倒睫。

未免淚出頻頻。拭擦不已。便自羞明。故毛漸侵睛。掃成云翳。以藥治最難。不得已用法夾之。如夾定以敷藥爲主。俟夾將落。卽敷其痕。可保。不然依然復舊。其功費矣。宜服敷﹕石膏羌活散﹝治久痛患目。不睹光明。遠年近日。內外气障。風熱上攻。昏暗。拳毛倒睫之癥。﹞

蒼術﹝米泔浸炒﹞羌活密蒙花白芷石膏﹝﹞麻子木賊艸本黃連﹝酒制﹞細辛家菊花荊芥川芎甘艸﹝各等分﹞

上爲細末。每服二錢。食後臨睡。蜜湯或淸茶調服。

流气飲﹝治兩目怕日。羞明。眵淚。癮澀難開。睛赤疼痛。或生翳障。眼稜緊急。以致倒睫拳毛。眼弦赤爛等癥。﹞

荊芥山梔牛蒡子蔓荊子細辛防風白蒺藜木賊艸玄參人參眞川芎﹝各等分﹞

上銼劑。白水二鐘。煎至八分。去滓。食後服。

緊皮膏石燕﹝一對末﹞石橊皮五倍子﹝各三錢﹞黃連明礬﹝各一錢﹞刮銅綠﹝五分﹞眞阿膠魚膠水膠﹝各三錢﹞

以上除膠。六味共爲末。用水三五碗。入大銅杓內。文火煎熬。以槐柳枝不住手攪爲濃糊。將成膏。方入冰麝各三分。研細攪勻。用瓷器內收貯。將新筆塗上下眼皮。每日塗三五次。幹而復塗。毛自出矣。涼天可行此法。三日見效。輕者三十日全出。重者。五十日向外矣。

五灰膏蕎麥﹝燒灰一升淋水﹞鍛石﹝風化者佳二兩﹞靑桑柴﹝燒灰一升各淋水一碗同風化灰共熬榦爲末聽用﹞白砒﹝三錢研末﹞白明礬﹝一兩煙盡爲度研末﹞

上共研一處。水十碗。熬末至一碗。方入風化鍛石攪勻。用新筆掃眼弦睫上。數次。毛卽落。勿入眼內。

起睫膏木鱉子﹝去殼一錢﹞自然銅﹝制五分﹞

上搗爛。爲條子。鼻。又以石燕末。入片腦少許。研水調敷眼弦上。

﹝東垣云。眼生倒睫拳毛。而兩目緊急。皮縮之所致也。蓋內伏熱攻。陰气外行。當去其內熱並火邪。

眼皮緩則眼毛立出。翳膜立退。用手攀出內瞼向外。速以三稜鍼出熱血。以左手指甲迎右鍼鋒。立愈。

山居方云。眼毛倒睫。拔去拳毛。用虱子血點數次。卽愈。﹞

﹝按倒睫之癥。系脾肺肝絡凝滯。不能相生。以致眼皮寬縱。使毛內刺。令目不爽。病目者未免不頻頻揩拭。里治未得除根。不得已必用夾治。毛向外生方妥。然今人豈無房欲勞冗。調攝失宜等情。眼內必生翳障。瘀紅筋。眼弦上下。赤爛羞澀。眵淚等癥。根據次點服施治。再無不愈者也。﹞

夾眼法用老脆薄筆管竹破開做夾。寸許。將當歸汁浸一周時候。再用龜板一个。開了。連皮裹之煮夾。皮爛。取出陰漧。以麝香拌之。夾眼則靈易好。夾時先翻轉上瞼看過。倘有瘀滯。卽導平。血盡方可行夾。然夾不可髙碩。只在重弦。仔細看定。睫毛毫無倒入者。方著力扯緊。其夾外之肉。用小艾圓灸三壯。不可多灸。

恐潰。俟幹夾脫下。用光粉調香油。逐早搽抹痕處。久則肉色如舊。

卷四運气原證

脾病

皮急緊小。膏血損了。筋脈不舒。視瞻亦渺。

此癥謂目皮緊急縮小之患。若不曾治。而漸自縮小者。乃膏血津液澀耗。筋脈縮急之故。若治急而小者。治之之故。患者多因皮寬倒睫。或只夾外皮。失於內治。則旋復。復倒復夾。遂致精液損而脈不舒。皮肉壞而血不足。目故急小。有不當割而頻數開導。又不能滋其內。以致液耗而急小者。凡因治而損者。

若不乘時滋返。則絡定气滯。𨿽治不復愈。宜服﹕神效黃湯﹝治兩目緊急縮小。羞明畏日。或癮澀難開。或視物無力。睛痛昏花。手不得近。

或目少睛光。或目中熱如火。服五六次。神效。﹞

蔓荊子﹝八分﹞黃﹝一錢﹞人參甘艸﹝炙﹞白芍藥﹝各一錢﹞陳皮﹝五分﹞

上銼劑。白水二鐘。煎至八分。去滓再煎。臨睡溫服。如小便淋澀。加澤瀉五分。如有大熱癥。加黃柏七分。

酒炒四次。如麻木不仁。𨿽有熱不用黃柏。再加黃五分。如眼緊小。去芍藥。忌酒醋濕面大料物。蔥蒜韭及食生冷硬物。

東垣撥云湯﹝戊申六月。徐總管患眼疾。於上眼皮下。出黑白翳二顆。癮澀難開。兩目緊縮。

而不疼痛。兩手寸脈細緊。按之洪大無力。知足太陽膀胱爲命門相火煎熬。逆行作寒水翳及寒膜遮睛。

與撥云湯一服神效。外癥呵欠善悲。健忘。噴嚏。時自淚下。面赤而白。能食不便。小便短數而少。气上而喘。﹞

黃﹝蜜炙﹞柴胡﹝各七分﹞細辛葉漧葛根川芎﹝各五分﹞本當歸身荊芥穗知母升麻﹝各一錢﹞甘艸梢﹝三分﹞川羌活黃柏﹝鹽水炒﹞防風﹝各一錢五分﹞

上銼劑。白水二鐘。生薑三片。煎至八分。去滓再煎。食後溫服。

卷四運气原證

脾病

睥翻粘瞼。血瘀脾經。睥翻皮縮。風熱所承。有自病而轉。有攀翻而成。若不調治。變癥來生。

此癥乃睥反轉。貼在外瞼之上。如舌舐唇之狀。乃气滯血壅於內。皮急牽弔於外。故不能復轉。有自病壅翻而轉。有因翻睥看病。風熱摶滯。不能復返而轉。大抵多風濕之滯。故風疾人患者多。治亦難愈。非風者則易治。用鐮割之法導之。宜服﹕排風散桔梗明天麻防風﹝各五錢﹞五味子﹝焙漧﹞幹蠍﹝去鉤焙漧﹞烏風蛇﹝焙漧﹞細辛赤芍藥﹝各一兩﹞

上爲細末。每服錢半。食遠米飲調下。

龍膽丸﹝治兩睥粘瞼。眼皮赤爛成瘡疾。﹞

苦參龍膽艸牛蒡子﹝炒各等分﹞

上爲細末。煉蜜爲丸。如桐子大。每服二十丸。食後米飲送下。

卷四運气原證

脾病

睥輪振跳。豈是純風。气不和順。血亦欠隆。牽拽振驚心不覺。要知平病覓良工。

此癥謂目睥不待人之開合。而自率拽振跳也。乃气分之病。屬肝脾二經絡之患。人皆呼爲風。殊不知血虛而气不和順。非純風也。若赤爛及頭風病者。方是邪風之故。久而不治爲牽弔。甚則爲敗壞之病也。宜服﹕當歸活血飲蒼術﹝制﹞當歸身川芎蘇薄荷黃熟地黃防風川羌活甘艸﹝減半﹞白芍藥﹝各等分﹞

上銼劑。白水二鐘。煎至八分。去滓。食後服。

驅風散熱飲子﹝見卷三﹞

卷四運气原證

脾病

兩睥浮泛。其狀如球。微有濕熱。重則淚流。非干赤腫。淸熱是求。

此癥謂目睥浮腫如球。而虛起也。目上無別病。久則始有赤絲亂脈之患。火甚重。皮或紅。目不痛。濕痰與火夾搏者。則有淚。有赤爛之疾。乃火在气分之虛癥。不可誤認爲腫脹如杯血分之實病。以兩手掌擦熱拭之少平。頃復如故可見其血不足。而虛火壅於气也。宜服洗﹕調脾淸毒飲天花粉連翹荊芥穗甘艸黍粘子桔梗白茯苓白術蘇薄荷防風廣陳皮﹝各等分﹞

上銼劑。白水二鐘。煎至八分。去滓。食前溫服。

廣大重明湯﹝見卷三﹞

卷四運气原證

妊娠

按胎前產後。多因气血失和。以致燥火上攻。陰陽澀滯。或風邪乘虛。邪火侵淫。七情抑鬱。六气引邪。不必拘泥其翳膜紅痛。胎前惟用安胎淸火。產後惟用養榮散郁。二癥須分有餘不足。在气分者宜調之散之。在血分者宜補之行之。自無變癥矣。

卷四運气原證

妊娠

婦人有孕號兼胎。都是三陽痞塞來。只是有餘無不足。要分血气兩家災。

此癥專言婦人有孕而目病也。其病多有餘。要分在血在气分之不同。在气分則有如旋螺泛起。瞳神散大等癥。在血分則有如瘀血凝脂等癥。蓋其痞隔。陰陽澀滯。與常人病眼不同。爲病每多危急。人不知慮。屢見臨重而措手不及。內伐又恐傷胎泄气。不伐又源不淸。事在兩難。善用內護外劫之治。則百發百中矣。如治胎前目病。不厭疏利。但避硝黃等峻藥。破血及泄小腸之劑勿用經云。有故無殞。亦無殞也。或以白術黃芩固胎之藥監制之藥佐之。則無礙矣。宜服﹕保胎淸火湯黃芩﹝一錢二分﹞砂仁荊芥穗當歸身白芍連翹生地黃廣陳皮﹝各一錢﹞川芎﹝八分﹞甘艸﹝三分﹞

上銼劑。白水二鐘。煎至八分。去滓。食後溫服。

簡易知母飲﹝治妊娠心脾壅熱。目赤咽膈渴苦。煩悶多驚。﹞

赤茯苓黃芩麥冬肉知母桑白皮黃細甘艸﹝各等分﹞

上銼劑。白水二鐘。煎熱去滓。再入竹瀝一小鐘。碗內衝服。

天門冬飲子﹝治蘊熱。忽然兩目失明。內熱煩燥。一應熱癥。﹞

羌活白茯苓人參﹝各八分﹞天門冬﹝去心﹞知母﹝鹽水制﹞茺蔚子﹝各一錢二分﹞防風五味子﹝各五分﹞

上銼劑。白水二鐘。煎至八分。去滓熱服。

芎蘇散﹝治孕婦外感風寒。渾身壯熱。眼花頭昏如旋。此蓋爲寒克於脾胃。傷於榮衛。或露背當風取涼。

致令眼疼頭痛。憎寒發熱。甚至心胸煩悶。大抵胎前二命所系。不可輕易妄投湯劑。感冒之初。止宜芎蘇表其邪气。其病自愈。﹞

紫蘇川芎麥冬肉﹝去心﹞白術陳皮漧薑﹝炒黑﹞白芍藥﹝各一兩﹞甘艸﹝五錢﹞

上爲末。每服五錢。姜三片。蔥頭三段。水煎溫服。

消風散﹝治孕婦頭旋目昏。視物不見。腮項腫核。蓋因胎气有傷。熱毒上攻。太陽沈痛。嘔吐。背項拘急。

致令眼昏生花。若加痰壅。危在片刻。急宜服之。﹞

石膏防風甘菊花羌活川芎荊芥羚羊角當歸白芷甘艸大豆黃卷﹝炒各等分﹞

上爲細末。每服三錢。細茶調。食後服。

天冬飲子﹝治孕婦將臨月。兩目忽然不明。燈火不見。頭痛目昏。腮項腫滿。不能轉頸。此癥爲懷孕多居暖閣。或烘火過熱。衣被臥褥。伏熱在內。或服補藥及熱物太過。肝臟壅極。致令胎熱。﹞

天門冬知母茺蔚子防風遼五味茯苓熟地黃羌活荊芥穗川芎白芍藥當歸上等分。銼劑。生薑三片。白水二鐘。煎。食後服。

卷四運气原證

妊娠

爲產血不足。肝虛多損目。莫勞瞻。莫悲哭。流淚昏沈內不睦。竅虛引入風邪來。爛濕赤垢久成篤。或食燥膩五辛多。或有濕痰與勞碌。幾般能致外生災。早治免教多反復。

此癥專言爲產後而目病也。蓋產則百脈皆動。气血俱傷。大虛而不足。故邪得以易乘。肝部發生之气甚弱。血少而膽失滋養。精汁少。則目中精膏气液。皆失化源。所以目病者多。然輕重內外不同。有勞瞻竭思。悲傷哭泣。而爲無時。冷熱淚流。內障昏渺等癥。有竅不密。引入風邪。爲濕爛頭風者。有因虛濕熱。

濕气歸腦而爲內障諸病者。有因虛勞碌。及恣辛嗜熱。患熱病而傷目血。爲外障者。皆內不足所致。若知愛護者。疾微而不變。不知愛養。反縱斫喪。則變癥不一。大抵產後病宜早治。莫待其久。久則气血定而病深入。治亦不易。其外癥之顯而易知者。人皆知害而早治。其內癥之害隱緩。而人不知慮。屢遭其患。而悔亦遲矣。若治產後。無有餘之血。須護肝气。不可輕用薄肝之劑。當以四物湯養血之劑爲主藥也。

熟地黃湯﹝治婦人產後。眼昏頭暈。虛渴口漧。气少腳弱。﹞

熟地黃﹝酒洗曬漧八錢﹞糯米﹝一撮﹞人參﹝一錢﹞麥門冬﹝去心一錢五分﹞甘艸﹝炙五分﹞花粉﹝三錢﹞

上銼劑。水二鐘。姜一片。棗二枚去核。煎至八分。去滓溫服。

四物補肝散﹝治婦人產後。午後至夜。昏花不明。﹞

熟地黃﹝焙漧二兩﹞香附子﹝酒制﹞川芎白芍﹝酒洗炒﹞當歸身﹝酒洗炒﹞夏枯艸﹝各八錢﹞甘艸﹝四分﹞

上共爲細末。每服二三錢。食後滚白湯送下。

上方以熟地黃補血。當歸養血爲君。夏枯艸入厥陰。補養血脈爲臣。甘艸益元气。補脾胃。白芍補脾和血爲佐。川芎助淸陽之气上升。香附理血气散郁爲使耳。

四制香附丸﹝治婦人產後。崩漏亡血過多。致睛珠疼痛。經水不調等癥。﹞

香附子﹝杵去皮毛淨子八兩分作四分酒醋童便鹽水煮曬炒﹞黃柏﹝酒炒﹞熟地黃﹝各一兩酒水煮爛搗膏﹞澤蘭葉﹝淨葉﹞川芎﹝酒洗炒﹞白芍藥﹝酒洗炒﹞當歸﹝炒各兩半﹞益母艸﹝四兩勿犯鐵器﹞

除地黃膏另入。余共爲細末。鋪地一宿。去其火性。煉蜜爲丸。如梧桐子大。每服二三錢。空心滚白湯送下。或食遠亦可。

上方以四制香附爲君。益血气之藥也。熟地﹑川芎﹑當歸﹑白術爲臣。補血養血和血之藥也。黃柏爲佐。補腎滋陰之藥也。澤蘭葉﹑益母艸爲使。療產後百病。行血逐積血生新血之藥也。

卷四運气原證

痘疹

痘疹害眼。多因胎毒。或前或後。積熱蘊深。或餘毒攻侵。自髒達外。致成星翳膜朦。宜分虛實。但以活血解毒而已。活血不致於熱。解毒不致於涼。俟靨後治之。𨿽有目翳。切不可用點藥。只宜活血解毒。俟五臟平和。翳當自去。若誤點藥。則非徒無益。而反害之。卽用丸散。須小劑調服。如眼無光。過百日後血气完復。則目自明矣。海藏雲。東垣先生治後風熱毒。翳膜气障遮睛。以瀉靑丸治之。大效。初覺易治。保命集云。非後翳膜。亦能治之。瀉靑丸減大黃一半用之。

卷四運气原證

痘疹

濁害淸和。重輕非一。有病於前。有病於末。有久閉而不開。有腫痛而赤爛。有積熱而內癥昏蒙。或乘虛而衝風淚濕。有陰邪結星而爲翳。有陽邪爍膏而成疾。當因癥而詳源。毋偏泥而拗執。

此癥專指痘疹以致目疾之謂。夫痘疹爲毒最重。自稟受以來。蘊積惡毒深久之故。若痘疹發。則諸經百脈淸純太和之气。皆被攪擾。正气大虛。則邪乘虛而入。各因其犯而爲病。目竅於肝膽。肝膽乃淸淨之府。邪正理不並立。今受濁邪燻灼。失發生長養之源。故病亦易侵。皆由乎人不能救。而且害之之故也。或於病中食物發之太過。懷藏大暖。誤投熱藥。多食甘酸而致病者。或於病後之虛弱未復。恣食辛辣燥膩。竭視勞瞻。炙衣烘火。衝冒風沙煙障而致病者。有爲昏蒙流淚。成內障者。有爲赤爛星障。成外癥者。有餘邪蘊積蒸燥。肝膽熱郁之極。淸气受傷。延及瞳神。而成凝脂黃膜花翳蟹睛等癥之重而目HT凸者。有餘邪流爲赤絲羞明微星薄翳等癥之輕而病自消者。輕重深淺。各隨人之所受。所患亦不一。業斯道者。宜致思明辧。以免不用刃而殺人。取罪冥冥。禍延子孫之報。當細驗其癥。審其經而投治之。不可執泥槪治。恐有激變之禍。蓋痘疹之後。正气虛而血脈傷。邪得易乘。非常人可比。大凡痘癥目疾。惟瞳神未損。亦有可治之理。但宜早治。則易退而無變亂之患。遲則气血凝定。𨿽無變亂。其退亦甚遲矣。宜服﹕谷精艸湯谷精艸﹝六分﹞白芍荊芥穗玄參牛蒡子連翹艸決明菊花龍膽艸﹝各五分﹞桔梗﹝三分﹞

上銼劑。白水二鐘。燈心十段。煎至六分。去滓。不拘時服。

退翳散﹝治內外翳障。或瘡疹後餘毒不散。﹞

眞蛤粉﹝另研﹞谷精艸﹝生研爲末各一兩﹞

上研勻。每服二錢。用豬肝三指大一片。批開。摻藥在上卷定。再用麻綫紮之。濃米泔水一碗。煮肝熟爲度。取出放冷。食後臨睡細嚼。卻用原汁送下。忌一切毒物。如齋素用白柿同煎。令幹。去藥食柿。

﹝孫盈重云。凡痘瘡不可食雞鴨子。必生翳膜。錢季華之女年數歲。痘瘡後兩目皆生翳。只服此藥。各退白膜三重。瞳子方了然也。﹞

望月丸﹝治痘入眼。致生翳膜。﹞

望月砂﹝四兩焙漧﹞石決明﹝醋﹞防風白芍谷精艸艸決明木賊﹝各一兩﹞當歸﹝五錢﹞

上共爲細末。煉蜜爲丸。小兒量其大小。或用一錢。或五分一丸。荊芥湯化下。

疏風湯﹝治痘後患眼。其珠不紅。眼皮弦生一小顆。數日有膿。俗謂狗翳。發後又發。甚至眼毛上發一白泡。服此。﹞

荊芥穗蟬蛻桔梗歸尾甘艸梢﹝各五分﹞防風白芷﹝各四分﹞石膏﹝一錢二分﹞

白芍藥﹝七分﹞茯苓連翹蒼術﹝泔水制各六分﹞

共爲劑。蔥白一段。大米一撮。白水二鐘。煎至七分。去滓。食後熱服。

通竅散﹝治痘後眼生星翳﹞

辰砂﹝三錢﹞珍珠琥珀﹝各二錢﹞麝香﹝一錢﹞瑪瑙﹝一錢五分﹞冰片﹝五分﹞

上研如細粉。若翳在右目。吹左耳。翳在左目。吹右耳。若兩目有翳。卽吹兩耳。蓋以吹耳能通心肺二竅之故也。

胎兔丸﹝治小兒痘後餘毒。攻致一目或兩目。黑珠凸出。翳膜瞞睛。紅赤腫痛。眵淚交作。服此獲效。﹞

胎兔﹝去毛洗淨用陰陽瓦焙榦爲末每用一兩二錢﹞蔓荊子﹝去膜曬榦爲末﹞菊花﹝去梗葉曬榦爲末各加一兩﹞

上末共爲一處。煉眞川蜜爲丸。量孩童大小。不拘錢分。俱白滚湯化下。

愚按兔﹑禮記謂之明視。言其目不瞬而了然也。且得金气之全。性寒而解胎中熱毒。能瀉肝熱。蓋肝開竅於目。熱甚則昏蒙生翳。熱極則珠脹突出。今痘後生翳。睛珠凸出者。皆胎毒盛極之所致也。方用胎兔爲君者。取二獸之精血所成。可以解胎毒也。艸木之性。難以取效。故借血气之屬耳。臣以蔓荊微寒。

取其能涼諸經之血。且能搜治肝風。及太陽頭疼。目痛目赤淚出。利九竅而明目。性又輕浮。上行而散。

更佐之以菊花者。取菊得金水之精英。補益金水二髒也。夫補水可以制火。益金可以平木。木平則風自息。火降則熱自除。其藥𨿽簡。用意最深。是方於嬰兒也。安有不愈者乎。

﹝此方乃廣陵甘棠鎭王海明子。痘後睛HT突出。偶一客見之。告曰。此目有一藥可治。但不知能得否。詢之。乃胎兔也。其父徧覓得之。按方炮制。藥盡而目收。余推幼幼之心。故廣其傳。﹞

凡痘後近視略言小兒受胎毒。感風寒而發痘疹。痘發則正气虛。邪气乘虛而入。調理失宜。則胎爲害。

邪气入於肝膽二經。兼眞元未復。故發目疾。蓋目竅於肝。專仗腎水。經云。目得血而能視。肝藏血。邪熱餘毒。蒸灼肝經。肝屬木。木被火克。而灼損膽汁。又腎屬肝之母。肝被火克而膽汁涸。以致障生。神光不淸。水不能滋其子也。經云。不能遠視者。責其有火是也。日漸深者。嗜欲日開。食物過辛。眞元日不足耳。

治法宜先淸解肝經積熱之毒。次補眞元。水升而火自降。火降而邪气自除。目自明矣。

淸解散﹝早服﹞

谷精艸﹝一兩﹞石決明﹝八錢﹞白菊花﹝去蒂酒洗七錢﹞綠豆殼﹝六錢﹞

共爲細末。每服二錢。用大陳柿餅一个。去蒂核。米泔水鐘半。煎半幹。空心食柿餅。原汁湯並服。

補元散﹝晚服﹞

夜明砂﹝淘淨一兩爲末﹞眞蛤粉﹝五錢爲末﹞

上共研爲細末。每服二錢。用公豬肝一大片。將肝披開。搽藥在內。米泔水煮熟。任意食之。以原汁湯嚼下。每日早晚服。過一七。再服。

加味地黃丸懷生地﹝竹刀切片酒洗焙漧四兩﹞山萸肉﹝酒洗焙﹞山藥白茯苓﹝各二兩﹞澤瀉牡丹皮﹝各兩半﹞

菊花﹝去梗葉﹞麥冬肉﹝焙漧﹞當歸﹝焙各一兩﹞五味子﹝五錢﹞

上共爲細末。煉蜜爲丸。空心淡鹽湯化下。量小兒大小爲丸。如少年火旺。加黃柏﹑知母各五錢。俱用鹽水制。如目生翳。服前藥不退。可用點藥。

退雲散紅珊瑚珍珠辰砂硼砂﹝各等分﹞

俱生用。共研極細無聲。每日點二次。

接痘後餘毒。則必見云翳遮睛外障等癥者多。如兩目淸白。外無翳障。止艱於視者。皆稟受天眞虛弱。

肝腎二經不足。故神光淡白色。瞳神或開大。不必用點丹。不必服退翳等藥。但服固本之劑。則精生气。

气生神。非獨益於目。更能綿延壽算。

固本丸熟地黃生地菟絲子﹝各一兩﹞當歸五味子枸杞﹝各八錢﹞麥門冬﹝去心﹞

牛膝天門冬﹝各七錢﹞茯神地骨皮﹝各五錢﹞遠志﹝四錢﹞

以上各味。俱要法制。秤足分兩。共爲細末。煉蜜爲丸。如桐子大。每服二三十丸。空心淡鹽湯送下。晚服。

茶酒任意送下。可以久服。

按設前後之二論並方。謂眼珠淸白而無翳障。不知瞳子旣有淡白色。旣非外之障翳。乃內之障气也。

但气翳二字。要辧明白。宜主孰治。不可錯治。庶不誤終身之患矣。

卷四附治小兒疹疳傷並暴赤疼痛翳膜諸方

疹

癥爲風熱挾痰而作也。自裏而發於外。當散。切不可下。疹屬熱與痰在肺。淸肺火降痰。或解散出汗。

亦有可下者。癮疹都屬脾家。以其隱隱然在皮膚之間也。發則多癢。此因餘毒不解。上攻於眼目也。宜服消毒化湯。

消毒化湯白芷黑梔仁﹝炒各八分﹞防風黃芩﹝炒﹞陳皮白芍藥﹝各一錢﹞羌活﹝七分﹞

甘艸﹝三分﹞犀角﹝銼細末一錢﹞

前八味。共爲一劑。白水二鐘。煎至七分。去滓淨。再煎滚。先將犀角生末。入在碗內。後入滚藥於角末內。

攪勻溫服。

卷四附治小兒疹疳傷並暴赤疼痛翳膜諸方

疳傷

疳癥皆因飲食失節。饑飽失調。以致腹大面黃。重則傷命。輕則害目。患此勿治其目。竟治其疳。目病自愈。切忌油面炙爆等物。

按小兒疳眼。無論肥瘦。但見白珠先帶黃兼白色皺起。後微紅生眵。怕亮不睜。上下眼睥頻頻札動不定。黑珠上有白膜成如此樣HT圈。堆起白暈。暈內一黑一白。亦有肥瘦不同。疳眼無疑也。但肥疳大便如豆腐渣糟粕相似。瘦疳大便小如栗硬結燥。乃疳積入眼。攻致肝經。亦難治矣。小兒患疳眼聲啞者。命將終也。

卷四附治小兒疹疳傷並暴赤疼痛翳膜諸方

疳傷

疳眼傷脾濕熱燻。木盛土衰風毒生。渴瀉肚大靑筋露。目札澀癢且羞明。時時揉鼻常發。濕熱生虫莫看輕。急宜先服消疳散。瞬息延緩成突睛。蘆薈丸子根據序治。肝平脾醫保瞳神。

消疳退云飲陳皮濃朴﹝薑汁炒﹞蒼術﹝米泔制﹞萊菔子﹝炒研碎少許﹞柴胡甘艸﹝炙少許﹞枳殼﹝麩炒﹞

艸決明﹝炒研碎﹞桔梗靑皮黃連﹝酒炒﹞密蒙花梔子﹝炒黑﹞黃芩﹝酒炒﹞

神曲﹝炒﹞家菊花﹝各等分﹞

共銼劑。姜皮燈心爲引。水二鐘煎服。滓再煎。

雞肺散﹝治疳疾眼。生白膜白翳。自然潛消。其效如神。﹞

雄鷄一隻﹝一斤三四兩者取其搭脊血一塊卽名雞肺將肺同後藥共研爛﹞辰砂﹝三分研細﹞冰片﹝三釐研細﹞

三共研細如膏。用無灰酒燉滚攪勻。食之卽愈。

九味蘆薈丸﹝治齦毒成疳。肝經積熱。眼目生翳。齒蝕爛齦。或透頰腮。或肝脾疳熱結核。

耳內生瘡出水。或小便出津。拗中結核。或大便不調。肢體消瘦等癥。並服。﹞

蘆薈木香胡黃連宣黃連﹝炒﹞靑皮鶴虱白雷丸白蕪荑﹝炒各一兩﹞麝香﹝三錢揀去皮毛另研細入末爲丸﹞

共爲細末。神曲糊爲丸。麻子大。每服五分。空心米湯送下。量其病者大小用之。忌一切生冷油面炙爆等物。

生熟地黃丸﹝治肝疳眼。白膜遮睛。緊閉不開。羞明怕日。合面而臥。肉色靑黃。發豎筋靑。

壯熱羸瘦。﹞

生地黃熟地黃﹝各五錢﹞川芎杏仁﹝泡去皮尖﹞赤茯苓胡黃連﹝微炒﹞半夏﹝泡制﹞

天麻地骨皮當歸身枳殼﹝麩炒﹞甘艸﹝各二錢半﹞大黑豆﹝四十五粒煮熟去皮再煮爛同汁搗膏和前藥後加煉蜜﹞

上爲細末。煉蜜爲丸。如龍眼大。空心滚湯化下。

雞肝散﹝治小兒疳眼。不赤不腫不疼。但開畏明。此藥治之。﹞

川烏﹝大者一枚去皮生用﹞好坯子﹝一字﹞

上爲細末。五歲一錢。雄鷄肝一具。淨洗去筋膜。竹刀薄切開。摻藥在內。篛葉包裹。麻皮紮定。用米泔水半盞。瓷器中煮熟。切作片。空心臨臥冷食之。將煮肝湯送下。如腦熱閉目鼻中漧燥。吹通頂散。

龍膽蘆薈丸﹝治三焦及肝膽二經。積染風熱。以致目生云翳。或結瘰。耳內生瘡。發寒作痛。

或虛火內燒。肌體羸瘦。發熱作渴。飲食少進。肚腹不調。皮幹腹膨脹。口內有瘡。牙齦潰爛。或牙齒蝕落。腮頰腐爛。下部生瘡等病。﹞

蘆薈胡黃連﹝炒﹞龍膽艸﹝各一兩﹞川芎蕪荑﹝六錢﹞當歸身白芍藥﹝各一兩半﹞

木香﹝八錢﹞甘艸﹝炙五錢﹞

上爲細末。煉蜜爲丸。每兩勻作十丸。量其大小而服。用白滚湯化下。

是方以白芍藥和血補脾胃。當歸養血脈。爲君。蘆薈去疳淸熱。胡黃連療骨蒸勞熱。爲臣。龍膽艸治諸目疾。蕪荑殺疳虫。逐五內痛气。川芎提淸气上升。爲佐。木香調气。甘艸和諸藥。爲使。

消疳散﹝治疳積。眼生翳膜遮睛。﹞

使君子﹝用白者去油﹞雷丸﹝去皮用白者紅者殺人勿用以米泔水浸蒼術少許將雷丸同蒼術用火之用雷丸去蒼術炒幹各等分研爲細末﹞

每一歲用一分。男用雌。女用雄鷄肝。勿犯鐵器。淨去筋膜血水。燉半熟。蘸藥食。重不過三四服見效。若翳濃。加木賊燒灰。雄黃﹑珍珠各一錢。另研極細。入前藥服。

天麻丸﹝治肝疳風疳疳眼﹞

靑黛天麻夜明砂﹝微炒﹞五靈脂川芎蘆薈川黃連﹝炒各三錢﹞

龍膽艸蟬蛻﹝去頭足﹞防風﹝各一錢半﹞幹蟾頭﹝炙焦三錢﹞全蠍﹝二枚焙﹞麝香﹝少許﹞

上爲細末。豬膽汁浸糕成丸。如麻子大。每服十丸。薄荷湯送下。或化下亦可。

寶鑑灸雀目疳眼法小兒雀目。夜不見物。灸手大拇指甲後一寸。內橫紋頭白肉際灸一炷。如小麥大。

小兒疳眼。灸合谷二穴各一壯。炷如小麥大。在手大指次指兩骨間陷者中是。

升麻漧葛湯﹝治暴發。兩目紅腫疼痛。寒熱相爭。河間云。暴發者屬腑。表散是也。一二服卽止。﹞

升麻桔梗﹝各五分﹞羌活川芎防風﹝各一錢﹞漧葛﹝一錢五分﹞麻黃白芷﹝各三分﹞蟬蛻﹝七个﹞陳皮甘艸﹝各四分﹞

上銼劑。生薑一片。蔥白一段。白水二鐘。煎至一鐘。去滓。食後熱服。取汗爲度。

車前子散﹝治小兒肝經積熱上攻。眼中逆順生翳。血灌瞳神。羞明多眵。﹞

密蒙花羌活車前子﹝炒﹞粉艸﹝炒﹞白蒺藜黃芩﹝炒﹞艸決明菊花龍膽艸﹝洗淨炒各等分﹞

上爲末。每服二錢。食後飯湯送下。

養肝丸﹝治小兒肝血不足。眼目昏花。或生眵淚。久視無力。﹞

防風當歸身﹝酒制﹞白芍藥﹝酒洗炒﹞川芎﹝酒洗炒﹞楮實子﹝去膜陰漧﹞車前子﹝酒煮焙﹞

熟地﹝酒蒸搗膏﹞萎蕤仁﹝去殼皮尖油取霜各等分﹞

除熟地膏蕤霜另入。余爲細末。煉蜜爲丸。或一錢或五分一丸。量嬰孩大小。每服一丸。滚白湯不拘時服。若治大人。仍做小丸。每服三錢。滚湯送下。

通頂散﹝治小兒腦熱。腦枕骨疼。閉目不開。或頭風痛。攢眉啼哭。並赤目。﹞

川芎薄荷﹝各五錢﹞茵陳甘艸﹝各四錢﹞朴硝﹝三錢甜硝亦可﹞

上爲細末。用少許吹鼻中。卽效。如要嚏噴。加躑躅花一錢。只用朴硝吹鼻亦止。

卷四附治小兒疹疳傷並暴赤疼痛翳膜諸方

驚搐

子和曰。諸風掉眩。皆屬肝木。掉搖眩運。目筋急。手搐螈。皆厥陰肝木之用也。經曰。風淫所勝。平以辛涼。世何以熱藥治風邪乎。

卷四附治小兒疹疳傷並暴赤疼痛翳膜諸方

驚搐

轆轤轉關。人所罕聞。瞳睛勿正。那肯中存。上垂下際。或傾或頻。气所使動。人所不能。筋脈振惕。緊急難伸。

急宜調治。免致傷深。

此癥謂病目六气不和。或因風邪所擊。腦筋如拽。神珠不待人轉。而自驀然察上。驀然察下。下之不能上。上之不能下。或左或右。倏易無時。蓋轉動搏擊不定。筋脈振惕。緩急無常。被其牽拽而爲害。輕則气定。脈偏而珠歪。如神珠將反之狀。甚則翻轉而爲瞳神反背矣。宜服﹕鉤藤飲子﹝治卒然驚悸。眼目翻騰。﹞

鉤藤﹝炙五分﹞麻黃﹝去節﹞甘艸﹝炙各三分﹞天麻川芎防風人參﹝各七分﹞

全蠍﹝炒去毒一錢﹞僵蠶﹝炒一錢二分﹞

上銼劑。白水二鐘。姜三片。煎至八分。不拘時服。

卷四附治小兒疹疳傷並暴赤疼痛翳膜諸方

驚搐

雙目睛通。庸醫罕識。此幼時所傷。非壯年所得。欲看東而反顧其西。彼有出而反顧其入。爲腦筋帶轉。幼因風熱所逼。患卽醫之。庶無終失。至長求醫。徒勞心力。

此癥謂幼時目珠偏耶。而視亦不正。至長不能愈矣。患非一端。有脆嫩之時。目病風熱。攻損腦筋急縮者。有因驚風天弔。帶轉筋絡。失於散治風熱。遂致凝結經絡而定者。有因小兒眠於牖下亮處。側視旣久。遂致筋脈滯定而偏者。凡有此癥。急宜乘其日近。血气未定治之。若至久。筋絡气血已定。不復愈矣。宜服﹕牛黃丸﹝治小兒通睛。皆因失誤築打。觸著頭面額角。兼倒撲。令兒肝受驚風。遂使兩目斗睛。

名曰通睛。宜服此丸。﹞

牛黃珍珠天竺黃琥珀靑黛僵蠶﹝各等分﹞白附子﹝炮﹞

地龍﹝各等分﹞麝香﹝少許﹞金箔﹝量加爲衣﹞蘇合油香油以上前九味。各另研極細。共爲一處。用細甘艸梢煎汁三分之二。次入蘇香二油。三分之一。兌勻。共和爲丸。金箔爲衣。量其大小。薄荷湯化下。乳母及小兒。忌一切酒面豬肉辛熱生痰等物。

卷四附小兒目閉不開目直視目仰視目睛動目札諸癥驗方

目閉不開

足太陽經爲目上綱。足陽明經爲目下綱。熱則筋縱目不開。宜服助陽活血湯。﹝見卷二。﹞又小兒初生下眼不開者。由產母過食辛熱等物。致成斯疾。治法當以熊膽少許蒸水洗眼上。一日七次。如三日不開。用生地黃散服。凡小兒不洗淨。則穢汁必致浸漬於目中。使眼赤爛。至長不瘥。

人參湯﹝治風頭眩。但覺地屋俱轉。目閉不敢開。﹞

人參麥門冬﹝去心﹞當歸﹝酒制﹞白術防風﹝各八分﹞白芍藥獨活黃﹝各一錢二分﹞官桂﹝去皮七分﹞

上銼劑。白水二鐘。煎至八分。去滓。食遠服。

生地黃散漧地黃赤芍藥川芎甘艸當歸身天花粉﹝各等分﹞

上爲細末。量其大小。燈心湯調。搽入口內。

卷四附小兒目閉不開目直視目仰視目睛動目札諸癥驗方

目直視

集成。直視者。視物而目睛不轉動者是也。若目睛動者。非直視也。傷寒直視者。邪气壅盛。冒其正气。使神气不慧。臟腑之气不上榮於目。則目爲之直視。傷寒至於直視。爲邪气已極。證候已逆。多難治。經曰。

衄家不可發汗。發汗則額上陷。脈緊急。直視不能。不能眠。以肝受血而能視。亡血。肝家气已虛。目气已弱。又發汗亡陽。則陰陽俱虛所致。此𨿽錯逆。猶未甚也。逮狂言反目直視。又爲腎絕。直視搖頭。又爲心絕。皆臟腑气脫絕也。直視譫語喘滿者死。厥逆者亦死。又劇者發狂則不識人。循衣摸牀。惕而不安。

微喘直視脈弦澀者死。皆邪气盛而正气脫也。素問曰。少陽終者。其百節縱。目絕系。王注曰。謂直視如驚貌。目系絕。故目不動而直視。

卷四附小兒目閉不開目直視目仰視目睛動目札諸癥驗方

目直視

經曰。瞳子髙者。太陽不足。戴眼者。太陽已絕。太陽之脈。其終也。戴眼。反折螈。

瀉靑丸﹝兼治小兒肝臟實熱。手循領亂撚物。目直視不搐。得心熱則搐。身反折彊直。目內靑。

或臟腑气泄。諸藥不止。脾胃久虛。眼暴發。赤腫疼痛。並治。﹞

龍膽艸當歸川芎羌活山梔仁防風大黃﹝濕紙裹煨各等分﹞

上共爲細末。煉蜜爲丸。如雞頭子大。每服一丸。煎竹葉湯化下。或沙糖湯化下亦可。若治大人。每服二三錢。量服。

肝主風。少陽膽則其腑也。少陽之經行乎兩脇。風熱相干。故不能安臥。此方名曰瀉靑。瀉肝膽也。龍膽艸味苦而濃。故入厥陰而瀉肝。少陽火實者。頭角必痛。故佐以川芎。少陽火郁者。必生煩躁。故佐以梔子。

肝者將軍之官。風淫火熾。勢不容以易治。故又用以大黃。用歸身者。培養乎血。而不使其爲風熱所燥也。

復用乎羌活﹑防風者。二物皆升散之品。此火郁發之。木郁達之之意。乃上下分消其風熱。皆所以瀉之也。

和太師牛黃丸﹝治大小男婦卒暴中風。眩運倒僕。精神昏塞。不省人事。牙關緊急。目睛直視。

胸膈喉中。痰涎壅塞。及諸癇潮發。手足螈。口眼相引。項背彊直。並治之。﹞

石燕﹝火醋淬九徧飛過﹞雄黃﹝研飛﹞蛇黃﹝火醋淬九徧飛﹞辰砂﹝研飛﹞磁石﹝火醋淬九徧飛過﹞石綠﹝研飛各一兩﹞輕粉﹝細研﹞牛黃﹝細研﹞粉霜﹝細研﹞麝香﹝細研各五錢﹞金箔銀箔﹝各一百張爲衣﹞

以上前十味。各另研極細。共爲一處。用酒煮麵糊和丸。如雞頭大。每服一丸。煎薄荷湯。並酒磨下。老人服半丸。小兒十歲以下。分爲四服。蜜水磨下。四歲以下。分爲五服。未滿一歲。可分爲七服。如牙關緊急。

以物斡開灌之。

卷四附小兒目閉不開目直視目仰視目睛動目札諸癥驗方

目仰視

小兒螈不定。翻眼擡睛。狀若神祟。頭目仰髙。名爲天釣。亦驚風之癥。宜服九龍控涎散。

碧霞丹﹝治大小男婦卒中急風。眩運僵僕。痰涎壅塞。心神迷悶。五種癇病。涎潮搐搦。

牙關緊急。目眼上視等癥。﹞

石綠﹝火醋淬九徧研飛十兩﹞附子尖﹝去皮﹞烏頭尖﹝去皮﹞蠍梢﹝各七十个﹞

上將三味爲末。入石綠令勻。麵糊爲丸。如雞頭大。每服宜用薄荷汁半盞。化下一丸。更入酒少許。溫暖服之。須臾吐出涎痰。然後隨證治之。如牙關緊急。斡開灌之立效。

九龍控涎散赤腳蜈蚣﹝一條去頭足尾酒塗炙﹞荊芥穗﹝炒﹞白礬﹝各一錢﹞滴乳石﹝另研﹞天竺黃﹝炙研各一錢﹞甘艸﹝炙一錢半﹞肥綠豆﹝一百粒半生半炒﹞雄黃﹝另研二錢﹞臘茶葉﹝二錢五分﹞

上件共爲細末。每服五分。量其大小用之。人參薄荷湯調下。

卷四附小兒目閉不開目直視目仰視目睛動目札諸癥驗方

目晴動

目者肝膽。屬風木二經。兼爲相火。肝藏血。血不足則風火內生。故目睛爲之動。經曰。曲直動搖。風之象也。宜用四物益其血。加柴胡山梔淸其肝。陰血內榮。則虛風自息矣。

卷四附小兒目閉不開目直視目仰視目睛動目札諸癥驗方

目札

按目札者。肝有風也。風入於目。上下左右如風吹。不輕不重而不能任。故目連札也。此恙有四。兩目連札。或色赤。或時拭眉。此膽經風熱。欲作肝疳也。用四味肥兒丸加龍膽艸而瘥。有雀目眼札。服煮肝飲。

兼四味肥兒丸。而明目不札也。有發搐目札。屬肝膽經風熱。先用柴胡淸肝散治。兼六味地黃丸補其腎而愈。因受驚眼札或搐。先用加味小柴胡湯。加蕪荑黃連以淸肝熱。兼六味地黃丸以滋腎生肝而痊。

四味肥兒丸﹝治嘔吐不食。腹脹成疳。或作瀉不止。或食積脾疳。目生云翳。口舌生瘡。

牙齦腐爛。發熱瘦怯。徧身生瘡。又治小便澄白。腹大靑筋。一切疳癥。﹞

黃連﹝炒﹞蕪荑神曲麥芽﹝炒各等分﹞

上爲細末。水糊成丸。如桐子大。每服一二十丸。空心白滚湯送下。

柴胡淸肝飲﹝治肝膽三焦。風熱怒气。或乍寒乍熱。往來寒熱。發熱。或頭髮瘡毒等。並治之。﹞

柴胡﹝一錢五分﹞黃芩人參川芎﹝各一錢﹞梔仁﹝炒一錢﹞連翹甘艸﹝各五分﹞桔梗﹝八分﹞

上銼劑。白水二鐘。煎至八分。去滓熱服。

卷四附小兒目閉不開目直視目仰視目睛動目札諸癥驗方

割攀睛肉手法

按肉之癥。或大小間生出者。乃活肉也。若用點藥服藥不能退者。必至侵遮黑睛。恐礙瞳神。須用割法施治爲妙。或未侵及黑珠者。亦無傷也。只宜點服丸散。緩以退之。不可輕易鉤割。愼之愼之。

凡割之際。先用明礬不拘多少。熱水泡化。以新羊毛筆蘸礬水於肉上。其肉始能皺起。然後易於下手。先用鋒利之鍼。穿入肉中。上下露鍼挑起。橫於上下眼胞擔定。方用鋤刀從中鋤至近黑珠邊。微微輕浮搜撥下切。不可礙動黑珠要緊。復又從鍼處搜撥白睛。至大小眼盡處。或用刀割。或用小花剪剪斷亦可。不可礙動大小頭紅肉一塊。此乃眼竅。通於心之血英也。若一出血。則必傷之。多至成漏。

爲害非淺。如肉白者。不烙無妨。如割肉有出血者。用綿紙揉軟。蘸水濕拭之卽止。

凡割眼如肉紅者不烙。有變成雞冠蜆肉者。亦宜割之。割後要戒色欲惱怒。衝風冒日。辛苦勞碌。靜養三七日可也。禁食魚鮏煎炒酒面雞鵝驢馬豬頭犬肉。蔥蒜韭芥胡椒辛辣等物。割後宜服淸熱活血疏風煎劑十餘帖始妙。

圖鍼烙鉤割刀樣圖

卷五

運气原證

按《內經》﹕原气所乘﹐風燥火侵﹐或水衰金弱﹐木侮所勝﹐民病目昏﹐大要有四﹕一曰風熱。經曰﹕少陰司天之政﹐風熱參布﹐云物沸騰﹐太陰橫流﹐寒乃時至﹐往復之作﹐民病聾瞑﹐此風熱參布目昏也。二曰熱。經云﹕少陰在泉﹐熱淫所勝﹐病目瞑﹐治以鹹寒﹐此熱勝目昏也。三曰風。經云﹕歲水不及﹐濕乃大行﹐復則大風暴發﹐目視KTKT﹐此風勝目昏也。四曰燥。經云﹕陽明司天﹐燥淫所勝。目傷﹐治以苦熱是也。

卷五運气原證

目昏

經云﹕腎足少陰之脈﹐動則病生﹐目KTKT如無所見。又云﹕少陰病目KTKT無所見者﹐陰內奪﹐故目KTKT無所見也﹐此蓋房勞目昏也。左腎陰虛﹐右腎陽虛。劉河間曰﹕目HT不明﹐熱也。然玄府者﹐無物不有﹐人之臟腑皮毛﹐肌肉筋膜﹐骨髓爪牙﹐至於世人萬物﹐盡皆有之﹐乃气出入升降之道路門戶也。人之眼耳鼻舌身意﹐神識能爲用者﹐皆升降出入之通利也﹐有所閉塞者﹐不能爲用也。目無所見﹐耳無所聞﹐鼻不知臭﹐舌不知味﹐筋痿骨痺﹐爪退齒腐﹐毛髮墮落﹐皮膚不仁﹐腸胃不能滲泄者﹐悉由熱气怫郁﹐玄府閉塞﹐而致气液血脈﹐榮衛精神﹐不能升降出入故也。各隨鬱結微甚﹐而爲病之重輕。故知熱郁於目﹐則無所見也﹐故目微昏者﹐至近則轉難辧物﹐由目之玄府閉小﹐如隔簾視物之象也。或視如蠅翼者﹐玄府有所閉合者也。或目昏而見黑花者﹐由熱气甚而發之於目亢則害﹐承乃制﹐而反出其淚泣气液瞇之﹐以其至近﹐故𨿽微而亦見如黑花也。樓全善曰﹕誠哉﹗河間斯言也﹐目盲耳聾﹐鼻不聞臭﹐舌不知味﹐手足不能運用者﹐皆由玄府閉塞﹐而神气出入升降之道路不通故也。故先賢治目昏花﹐如羊肝丸用羊肝引黃連等藥入肝﹐解肝中諸郁。蓋肝主目﹐肝中郁解﹐則目之玄府通利而明矣。故黃連之類﹐解郁熱也﹔椒目之類解濕熱也﹔茺蔚之類﹐解气郁也﹔芎歸之類﹐解血郁也﹔木賊之類﹐解積郁也﹔羌活之類解經郁也﹔磁石之類﹐解頭目郁。墜邪气使下降也﹐蔓菁下气通中﹐理亦同也。凡此諸劑皆治气血鬱結目昏之法﹐而河間之言﹐信不誣矣。至於東垣﹑丹溪治目昏﹐用參補血气亦能明矣。又必有說通之。蓋目主气﹐血盛則玄府得通利﹐出入升降而明﹐虛則玄府不能出入升降而昏﹐此則必用參四物湯等劑﹐助气血營運而明也。

卷五運气原證

目昏

瞻視昏渺有多端﹐血少神勞與損元﹐若是人年過五十﹐要明須是覓仙丹﹐曾經病目後﹐昏渺各尋緣。

此癥謂目內外無癥候﹐但自視昏渺蒙不淸也。有神勞﹐有血少﹐有元气弱﹐有元精虧﹐而昏渺者。若人年五十以外而昏者﹐𨿽治不復光明﹐其時猶月之過望﹐天眞日衰﹐自然目光漸衰﹐不知一元還返之初﹐𨿽妙藥難回﹐故曰不復愈矣。此章專言平人之昏視﹐非若因目病昏渺之比﹐各有緣故﹐須當分別。凡目病外障而昏者﹐由障遮之故﹐欲成內障而昏者細視瞳內﹐必有气色。若有障治愈後而昏渺者﹐因障遮久﹐滯澀其气﹐故光隱耗﹐當培其本而光自發。有因目病漸發漸生﹐痛損經絡﹐血液澀少﹐故光華虧耗而昏。有因目病失治﹐其中寒熱過傷﹐及開導鍼烙炮熨失當﹐而因損傷其血气﹐耗其精華而昏者。以上皆宜培養根本﹐乘其初時而治之﹐久則气脈定﹐𨿽治不愈。若目因痛暗而昏者﹐此因气滯火壅﹐絡不和暢而光澀﹐譬之煙不得透徹﹐故火乃不明。如目暴痛﹐愈後尙昏者﹐血未充足﹐气未和暢也宜愼養以免後患。若目病久愈﹐而昏渺不醒者﹐必因六欲七情五味四气瞻視哭泣等故﹐有傷目中气血精液脈絡也﹐宜早調治。若人未五十﹐目又無痛赤內障之病﹐及斫喪精元之因﹐凡人年在精彊而多喪失其眞元﹐或苦思勞形縱味﹐久患頭風﹐月復月而年復年﹐漸漸昏渺者﹐明目地黃丸治腎虛目暗不明。

熟地黃﹝焙漧﹐四兩﹞生地黃﹝酒洗﹞山藥澤瀉山茱萸﹝去核酒洗﹞牡丹皮﹝酒洗﹞

蒸曬漧﹞當歸身﹝酒洗﹞五味子﹝烘漧﹐各二兩﹞

上爲細末﹐煉蜜爲丸﹐如桐子大。每服三錢﹐空心淡鹽湯送下。忌蘿卜。

精生气﹐气生神﹐故腎精一虛﹐則陽光獨治﹐陽光獨治﹐則壯火食气﹐無以生神﹐令人主﹐以制陽光。故用生熟地黃﹑山萸﹑五味﹑當歸﹑丹皮﹑澤瀉乃山藥者﹐所以益脾而培萬物之母孫思邈龜鹿二仙膏此膏最治虛損﹐夢泄遺精﹐瘦削少气﹐目視不明等癥﹐久服大補精髓﹐益鹿角﹝二斤﹞龜板﹝一斤﹞枸杞子﹝六兩﹞人參﹝三兩﹞

上將鹿角截碎﹐龜板打碎﹐長流水浸三日﹐刮去垢﹐入砂鍋﹐用河水﹐慢火魚眼沸﹐桑添滚水﹐不可添冷水﹐至三日﹐取出曬漧﹐碾爲末﹐另用河水將初服一錢五分﹐漸加至三錢﹐空心無精气神﹐人身之三寶也。經曰﹕精生气﹐气生神。是以精損極﹐則無以生气﹐以致瘦削致目昏不明。鹿得天地之陽气最全﹐善通督脈﹐足於精者﹐故能故能伏息而壽。其角與板﹐又二物可比﹐也﹐補陰補陽﹐無偏治之失﹐入气入血﹐有和平之美。由是精日生而曰二仙。

三仁五子丸治肝腎不足﹐體弱眼昏﹐內障生花﹐不計近遠。

柏子仁肉蓯蓉﹝酒浸制﹞車前﹝酒浸炒﹞苡仁酸棗仁﹝去殼炒﹞枸杞子﹝酒蒸﹐焙漧﹞當歸﹝酒洗﹐炒﹞覆盆子﹝酒蒸焙漧﹞白茯苓﹝乳拌蒸﹐曬漧﹐各二幹﹐一兩﹞熟地黃﹝三兩﹐酒水煮爛濃搗膏﹞

上除沈香末﹐熟地膏另入﹐余爲細末﹐煉蜜爲丸﹐如桐子大。每服五十丸﹐空心靑鹽湯地黃丸﹝一名菊花丸﹞治用力勞心﹐肝虛風熱攻眼﹐赤腫羞明﹐漸生翳膜﹐兼肝腎風毒視傷血﹐血主肝﹐故勤書則傷肝而目昏﹐肝傷則木生風而熱气上湊﹐目矣。

熟地黃﹝一兩半﹞防風川羌活桂心白菊花沒藥明朱砂﹝各五錢﹞黃連決明子﹝各上爲細末﹐煉蜜爲丸﹐如桐子大。每服三錢﹐食後沸湯送下﹐每日三次。

洞見碧霄此鷹鼠睛三法﹐點目之說﹐似乎不經﹐然載醫統﹐故錄之﹐俟髙明酌用。

用鷹眼一對﹐炙榦爲末﹐研令極細﹐以人乳汁再研﹐每以簪腳少挑﹐點於瞳仁上﹐日月的鵒眼﹐根據上法用﹐效﹐三日能見霄中之物。

又方點目能見毫末﹐纖微必現﹐用鳥眼汁注目中﹐效。

卷五運气原證

目昏

風輪好似黃金色﹐視亦昏蒙淸不得﹐燻蒸濕熱入睛瞳﹐淸气每遭濁气逼﹐壯年不肯聽醫此癥專言風輪黃亮﹐如金之色﹐而視亦昏渺﹐爲濕熱重﹐而濁气燻蒸淸陽之气﹐升入輪中﹐故輪黃色也。好酒﹐恣食熱燥腥膩之人﹐每有此病﹐與瞻視昏渺不同也。宜服﹕葛花解毒飲此藥淸濕熱﹐解酒毒﹐滋腎水﹐降心火﹐明目之劑也。

黃連﹝炒﹞黑玄參當歸龍膽艸﹝炒﹞茵陳細甘艸葛花熟地黃茯苓山梔仁連翹車前子﹝各等分﹞

上銼劑。白水二鐘﹐煎至八分﹐去滓﹐食遠服。

卷五運气原證

目昏

漧漧澀澀不爽快﹐渺渺蒸蒸不自在﹐柰因水少精液衰﹐莫待枯漧光損壞。

此癥謂目日覺漧澀不爽利﹐而視昏花也。因勞瞻竭視﹐過慮多思﹐耽酒恣燥之人﹐不忌房事﹐致傷神水﹐目必有此癥。如細細赤脈及不潤澤等病生焉﹐合眼養光﹐久則得淚略潤﹐開則明爽﹐可見水少之故。若不謹戒保養﹐甚則傷神水﹐而枯澀之病變生矣。惟急滋陰養水略帶抑火﹐以培其本﹐本立則淸純之气和﹐而化生之水潤。若誤認爲火癥﹐妄用開烙鍼泄之治﹐則有緊縮細小之患。宜服﹕四物五子丸治心腎不足﹐眼目昏暗。

熟地黃當歸﹝酒洗﹞地膚子白芍菟絲子﹝酒煮爛﹐焙﹞川芎覆盆子枸杞車前子﹝酒蒸﹐量虛實加減各等分﹞

上爲細末﹐煉蜜爲丸﹐如桐子大。每服五十丸﹐不拘時鹽湯送下。

黃牛膽煎治眼澀痛。

豬膽﹝汁﹞黃牛膽﹝汁﹞羊膽﹝汁﹞鯉魚膽﹝汁﹐各半合﹞白蜜﹝二兩﹞胡黃連﹝研末﹞靑皮﹝研末﹞

川黃連﹝研末﹞熊膽﹝各二錢半﹞

上將諸藥末﹐與蜜並膽汁和勻﹐入瓷瓶內﹐以細紙封頭牢系﹐坐飯甑中蒸﹐待飯熟爲度用新淨綿濾過。每以銅筋取如麻子大點於目﹐每日二三次。

一方治人至夜則目澀好睡﹐取鼠目一枚﹐燒爲末﹐水和﹐頻注目中﹐久則不睡﹐取目以囊盛久久佩之使不離身﹐亦不夜寐。

卷五運气原證

目昏

坐起生花不必疑﹐君心仔細自尋思﹐外因竭視勞瞻故﹐內爲荒淫酒色迷﹐元气弱﹐絡力微﹐眼花頭暈彊支持﹐若能保養眞元水﹐勝似千金訪妙醫。

此癥內外別無他癥﹐但其人動作少過﹐坐起少頻﹐或久坐或久立久眠久視﹐便覺頭眩目花昏運也。乃元气怯弱﹐陰精虧損﹐致水少液枯﹐脈絡衰疲之咎﹐惟陰弱陽盛﹐水不勝火﹐每有此患。宜服﹕加減駐景丸治肝腎气虛﹐視物KTKT﹐血少气多﹐瞳仁內有淡白色﹐昏暗漸成內障﹐久服能安魂定魄﹐補血气虛耗。

車前子﹝略炒﹞枸杞五味子﹝各三兩﹞當歸﹝去尾酒洗﹞熟地黃﹝各三兩﹞川椒﹝去目﹞

楮實子﹝曬漧無翳者不用﹐各一兩﹞菟絲子﹝水淘淨酒煮焙漧﹐半斤﹞

上爲細末﹐蜜水煮糊爲丸﹐如桐子大。每服三十丸﹐空心溫酒送下﹐鹽湯亦可。

止痛散治兩額角痛﹐目睛痛﹐時見黑花﹐及目赤腫痛﹐脈弦﹐作內障也﹐得之於饑飽勞役。

栝蔞根﹝二兩﹞柴胡﹝一兩半﹞炙甘艸﹝七錢半﹞當歸生地黃﹝各一兩﹞黃芩﹝四兩﹐一半酒浸一半炒﹞

上爲粗末。每服三錢﹐水一鐘半﹐姜三片﹐棗一枚﹐煎去滓﹐臨睡熱服。若小便不利﹐加茯苓﹑澤瀉各五錢。

摩頂膏治肝腎虛風上攻﹐瞻視生黑花﹐或如水浪。

空靑﹝研﹞靑鹽﹝研﹐各五錢﹞槐子白附子﹝炮﹞木香﹝各一兩﹞牛酥﹝二兩﹞鵝脂﹝四兩﹞

旱蓮艸﹝取自然汁﹐一升﹞丹砂﹝研﹐二錢半﹞龍腦﹝五分﹞

上爲細末﹐先以旱蓮艸汁﹑牛酥﹑鵝脂入銀器﹐或銅器鍋中﹐熬至三五沸﹐再下諸藥末煎減一半﹐卽傾入瓷器內盛之﹐臨臥用舊鏵鐵一片﹐重二三兩﹐蘸藥﹐於頂上摩二三十徧令入發竅中﹐次服駐景丸。忌鐵鍋。

卷五運气原證

目昏

雲霧移睛﹐元虛者殃﹐自視目外﹐有物舒張﹐或如蠅蛇飛伏﹐或如旗旆飄揚﹐有如粉蝶有帶靑黃﹐昏屬腎膽﹐內障難當﹐眞气耗損﹐气汁有傷﹐自宜謹愼﹐思患須防。

此癥謂人自見目外有如蠅蛇旗旆蛺蝶絳環等狀之物﹐色或靑黑粉白微黃﹐看在於眼外空中飛揚撩亂﹐仰視則上﹐俯視則下也﹐乃玄府有傷﹐絡間精液耗澀﹐郁滯淸純之气﹐而爲內障之患﹐其源皆屬膽腎目病﹐白者因痰火﹐肺金淸純之气不足﹐黃者脾胃淸純之气有傷。蓋瞳神乃先天之元陽所生﹐稟聚五臟之精華﹐因其內損﹐故有其狀﹐虛弱不足之人﹐及經產去血太多﹐或悲泣太過﹐深思積忿之婦女﹐每有此病。小兒疳癥熱癥﹐及瘧痰傷寒熱久﹐致目痛久閉﹐蒸傷淸純之气﹐亦有此患﹐幼兒無知﹐至長始曉﹐气絡已定﹐治亦不愈。宜服摩﹕豬苓散治腎弱不能濟肝木﹐則虛熱﹐膽生肝傍﹐但肝木枯膽气不足﹐故行動舉止﹐則瞳內神水蕩漾﹐有黑影如旗旆蛺蝶絳環等狀。先服此散﹐淸其肝腎之邪﹐次服蕤仁丸﹐黑花自消矣。

木豬苓木通蓄蒼術﹝泔水制﹞黑狗脊大黃﹝炮﹞滑石﹝飛過﹞梔仁﹝各一兩﹞

車前子﹝酒蒸過﹐五錢﹞

上爲細末。每服三錢﹐空心靑鹽湯調下。

蕤仁丸治眼黑花飛蠅﹐澀痛昏暗﹐漸變靑盲。

蕤仁﹝去皮尖﹞地膚子白茯苓細辛人參石決明﹝洗淨另研﹞地骨皮白術﹝炒﹐各二兩﹞石膽﹝另研﹐五錢﹞熟地黃﹝焙﹞楮實子﹝各三兩﹞空靑﹝另研﹞防風﹝各一兩﹞靑羊膽﹝一枚﹞鯉魚膽﹝五枚﹞

上爲細末﹐研勻﹐以膽汁同蜜煉﹐搜和爲丸﹐如桐子大。每服二三錢﹐食後米飲送下。

摩頂膏治眼前見花﹐黃黑紅白不定。

白附子﹝炮﹐去皮臍﹞木香﹝各一兩﹞龍腦﹝五錢﹞靑鹽﹝一兩半﹞明朱砂﹝二錢半﹞牛酥﹝二兩﹞

鵝脂﹝四兩﹞

上將前藥末同酥脂﹐以慢火熬成膏。每用少許﹐不拘時頂上摩之。

羚羊羌活湯治肝腎俱虛﹐眼見黑花﹐或作蠅翅。

黃﹝二兩﹞炙甘艸﹝一兩﹞羚羊角﹝銼末﹞羌活黃芩﹝去黑心﹞山萸肉車前子附子﹝去皮臍﹐炮﹞人參靑葙子決明子﹝微炒﹞澤瀉秦艽﹝去苗﹞柴胡﹝去苗﹐各一兩半﹞

上爲末。每服五錢﹐水二鐘﹐煎至八分﹐去滓﹐不拘時溫服。

治眼花見物法有患心疾﹐見物皆如獅子形﹐伊芳川教之。若見其形﹐卽以手向前捕執之﹐見其無物﹐久久疑疾遂去﹐愈。

卷五運气原證

目昏

兩目螢星亂散﹐六陽賊火上炎﹐要救神光不墜﹐淸心滋腎當先。

此癥謂人自視目外有無數細細紅星﹐如螢火飛撩亂也﹐甚則如燈光掃星矣。其人必耽酒嗜燥﹐勞心竭腎﹐痰火上升﹐目絡澀滯﹐精汁爲六賊之邪火燻蒸所損﹐故陽光散亂而飛伏。

乃水不勝火之患。此病之最重者﹐久而不治﹐內障成矣。宜服﹕滋陰降火湯治陰虛火動當歸﹝一錢﹞川芎﹝五分﹞生地黃﹝薑汁炒﹞熟地黃黃柏﹝蜜水炒﹞知母﹝同上﹞麥冬肉﹝各八分﹞白芍藥﹝薄荷汁炒﹞黃芩柴胡﹝各七分﹞甘艸梢﹝四分﹞

上銼劑。白水二鐘﹐煎至八分按﹕此劑乃滋腎益陰﹐升水降火之聖藥。並治咳嗽﹐加阿膠﹑杏仁各七分﹐五味子三分咯唾衄血﹐加牡丹皮八分﹐藕節取自然汁三匙﹐犀角末五分。若加玄明粉﹑秋石﹐皆降火甚速﹐宜頻用之﹐童便亦好。

加味坎離丸此丸能生津益血﹐升水降火﹐淸心明目。蓋此方取天一生水﹐地二生火之意﹐藥輕而功用大﹐火癥而取效速﹐王道之藥﹐無出於此﹐上盛下虛之人﹐服之極效。

懷慶熟地黃﹝八兩﹐一半用砂仁﹐一兩以絹袋﹐盛放砂罐內﹐用酒二碗煮幹去砂仁不用﹔一半用白茯苓二兩研末﹐如前用酒二碗煮幹﹐去茯苓不用﹐搗膏﹞甘州枸杞子﹝揀去梗﹐烘漧﹞當歸﹝全用好酒浸三日洗淨﹐曬漧﹞白芍藥﹝好酒浸一日﹐切片﹐曬漧﹞川芎﹝大而白者洗淨﹐切片﹐小的不用﹞女眞實﹝卽冬靑子。冬至日采﹐蜜水拌﹐九蒸九曬淨﹐各四兩﹞

甘菊花﹝去梗葉﹐家園者佳﹐野菊花不用﹐曬漧淨﹐三兩﹞濃川黃柏﹝去粗皮﹐淨﹐切片﹐八兩﹐二兩酒浸﹐二兩鹽水浸﹐二兩人乳浸﹐二兩蜜浸﹐各一晝夜﹐曬漧炒褐色﹞知母﹝去毛切片﹐六兩﹐分作四分﹐如黃柏四制同﹞

除地黃膏另入﹐餘八味修制如法﹐合和一處﹐鋪開日曬夜露﹐二晝夜﹐取天地之精﹐日月之華﹐再爲細末﹐煉蜜爲丸﹐如梧桐子大。每服八﹑九十丸﹐空心白滚湯送下﹐或靑鹽湯亦可﹐忌蘿卜﹑生菜。

卷五運气原證

妄見

《靈樞﹟大惑論》帝曰﹕予嘗上淸冷之臺﹐中而顧﹐匍匐而前﹐則惑。予私異之﹐竊內怪之﹐獨瞑獨視﹐安心定气﹐久而不解﹐獨摶獨眩﹐披髮長跪﹐俯而視之﹐後久而不已也。卒然自上﹐何气使然﹖岐伯曰﹕五臟六腑之精气皆注於目﹐而爲之精﹐精之窠爲眼骨之精爲瞳子﹐筋之精爲黑眼﹐血之精爲絡﹐其窠气之精爲白眼﹐肌肉之精爲約束﹐裹擷筋骨血气之精﹐而與脈並爲系﹐上屬於腦﹐後出於項中。故邪中於項﹐因逢身之虛﹐其入深則隨眼系以入於腦﹐入於腦則腦轉﹐腦轉則引目系急﹐目系急則目眩以轉矣。邪中其精﹐其精所中﹐不相比也﹐則精散﹐精散則視歧﹐故見兩物。又云﹕目者﹐五臟六腑之精也﹐榮衛魂魄之常營也﹐而神气之所生也。故神勞則魂魄散﹐志意亂。是故瞳子黑睛法於陰﹐白睛赤脈法於陽也﹐故陰陽合轉而睛明也。目者心之使也﹐心者神之舍也﹐故神精亂而不轉﹐卒然見非常處﹐精神魂魄﹐散不相得﹐故曰惑也。帝曰﹕予疑其然﹐予每之東苑﹐未曾不惑﹐去之則復﹐予惟獨爲東苑勞神乎﹖何其異也。岐伯曰﹕不然也。心有所喜﹐神有所惡﹐卒然相惑﹐則精气亂﹐視誤故惑﹐神移乃復﹐是故聞者爲迷﹐甚者爲惑。《素問》云﹕睛明者﹐所以視萬物﹐別白黑﹐審長短﹐以長爲短﹐以白爲黑﹐顚倒錯亂﹐神光暗﹐則精衰而視變矣宜分虛實治之可也。

卷五運气原證

妄見

神光人自見﹐起初如閃電﹐陰精淆純陽﹐陽光欲飛變﹐惟見一片茫﹐何用空哀怨。

此癥謂目外自見神光出現﹐每如電光閃掣﹐甚則如火焰霞明。蓋時發時止﹐與瞻視有色之定者不同。乃陰精虧損﹐淸气怫郁﹐玄府太傷﹐孤陽飛越﹐而光欲散﹐內障之重者﹐非比螢星痰火之輕也。宜服﹕補水寧神湯補腎水﹐則火不妄動。寧心神﹐則光自消除。

熟地黃生地﹝各二錢﹞白芍藥當歸麥門冬﹝去心﹞茯神﹝各錢半﹞五味子﹝三十粒﹞甘艸﹝用生﹐六分﹞

上銼劑。白水二鐘﹐煎至八分﹐去滓﹐空心溫服。

腎水虧虛﹐眞陰不足﹐故用熟地黃﹐乃天一生水之劑﹐大補眞陰﹐生地黃有滋陰退熱之效﹐麥門冬有淸心降火之功﹐補血滋陰﹐須憑當歸﹑白芍。神光蕩漾﹐晝夜不寧﹐此神思間無形之火妄動故也﹐必用茯神與五味子﹐養精安神定志﹐能斂元精之气不走﹐細生甘艸降神中之火﹐非此不能治。若然﹐則腎水上升﹐心火下降﹐而神自寧﹐光亦可定矣。

卷五運气原證

妄見

黑暗之間﹐倏忽見物﹐莫道精華﹐禍患將出﹐此陽光欲墜之機﹐而水火背違之疾﹐若不關心﹐定應有失。

按﹕此癥﹐人體天地之陰陽﹐晝明夜晦理之自然﹐今黑暗間開目倏忽看見者﹐是背於陰陽矣﹐必水火不交﹐精華關格﹐乖亂不和之甚﹐而陽光飛越之害﹐不能攝養陰精﹐而陽光無制矣﹐反曰精華聚盛而不爲慮﹐往往罹害﹐遺悔非小也。宜服﹕加減八味丸治腎水不足﹐虛火上炎﹐以致目之神光失序﹐陰精虧耗﹐不能制陽﹐並發熱作渴﹐口舌生瘡﹐或牙齦潰爛﹐咽喉作痛﹐或形體憔悴﹐寢汗發熱﹐五臟齊損﹐火拒上焦等癥。

熟地黃﹝八兩﹐忌鐵﹐酒煮爛﹐搗膏﹞山藥﹝烘漧﹞山茱萸﹝酒洗﹐焙﹐各四兩﹞白茯苓﹝乳拌蒸﹐曬漧﹞澤瀉﹝酒洗﹐焙漧﹞牡丹皮﹝酒洗﹐烘各三兩﹞遼五味﹝烘漧﹐兩半﹞肉桂﹝去皮﹐忌火﹐一兩﹞

上除地黃膏另入﹐余共爲細末﹐煉蜜爲丸﹐如桐子大。每服三錢﹐空心淡鹽湯送下。忌蘿卜。

腎水不足﹐虛陽僭上故耳。若不滋腎水以益眞陰﹐則水不升而火不降﹐神光失序﹐不能收藏﹐故黑暗睛明﹐用七味丸加五味子﹐夫五味滋腎水要藥也。津液旣生﹐腎水自壯﹐水足而神光內斂﹐何有失序之虞﹐得桂辛熱﹐能引火歸源﹐其患必瘳。夫在君火﹐可以濕伏﹐可以直折﹐在相火﹐惟當從其性而伏之。肉桂性熱﹐與火同性﹐雜在下焦壯水藥中﹐能引無根虛火﹐降而歸經﹐此方以類聚之義也。且肉桂之質﹐在中半以下﹐故其性專走腎經下部﹐此本乎地者親下之義也。又況相火寄於甲乙之間﹐肝膽木旺﹐則異風動而烈火焰明﹐古人謂北方不可瀉﹐瀉肝卽所以瀉腎。《本艸》曰﹕木得桂而枯﹐乃伐肝之要藥也。經曰﹕熱因熱用從治之妙法。正與從其性而伏之義相合﹐或者畏其熱而遺之﹐豈達造化升降之微乎﹖黃柏知母治相火﹐僅可施於壯實者暫用之。若虛火而誤用之﹐則腎因瀉而愈虛﹐愈虛而虛火愈熾矣。《素問》气增而勝﹐及久用寒涼﹐反從火化之說﹐獨不聞乎﹖

卷五運气原證

妄見

視正如何卻是斜﹐陰陽偏勝眼生花﹐元精衰敗元陽損﹐不久盲臨莫怨嗟。

此癥謂物之正者﹐而反視爲歪斜也。乃內之陰陽偏勝﹐神光欲散之候。陽勝陰者﹐因恣之病﹔陰勝陽者﹐色欲哭泣飲味﹐經產血傷之病。此內之玄府﹐郁遏有偏﹐而气重於半邊﹐故發見之光﹐亦偏而不正矣。治用培植其本﹐而伐其標﹐久而失治﹐內障成矣。宜服﹕補陽湯治陽不勝其陰﹐乃陰勝陽虛﹐則九竅不通﹐令靑白翳見於大﹐乃足太陽少陰經中﹐郁遏足厥陰肝經气﹐不得上通於目﹐故靑白翳內阻也。當於太陽少陰經中九原之下﹐以益肝中陽气﹐衝天上行﹐此乃先補其陽﹐後於足太陽太陰標中﹐瀉足厥陰肝經陰火﹐伏於陽中﹐乃次治也。《內經》云﹕陰勝陽虛﹐則當先補其陽﹐後瀉其陰﹐此治法是也。每日淸晨﹐以腹中宿食消盡﹐先服補陽湯﹐午後食遠﹐次服升陽泄陰丸﹐臨睡再服連柏益陰丸。此三方﹐合治前癥。若天色變大寒大風。並過於勞役。預日飲食不調。精神不足。或气弱。俱不得服。候時气和平﹐天气如常服之﹐然先補其陽﹐使陽气上升﹐通於肝經﹐利空炙甘艸羌活獨活人參熟地黃白術﹝土炒﹞黃﹝制﹐各一兩﹞白茯苓生地黃知母﹝炒﹐各三錢﹞柴胡﹝去苗﹐二兩﹞肉桂﹝一錢﹞白芍藥陳皮澤瀉防風當歸身﹝酒制﹐各五錢﹞

上爲粗末。每服五錢﹐水二鐘﹐煎至八分﹐去滓﹐空心溫服﹐使藥力行盡﹐方許食。或銼劑亦可。

連柏益陰丸治陽勝陰者服。

甘艸根羌活獨活當歸身﹝酒制﹞五味子防風黃芩艸決明川黃柏知母黃連﹝酒洗﹐或拌銼﹐炒火色﹐各一兩﹞石決明﹝燒存性﹐六錢﹞

上爲細末﹐煉蜜爲丸﹐如綠豆大。每服五十丸﹐漸至百丸止﹐臨臥茶淸送下﹐常以助陽湯多服﹐少服此藥。

一則妨飲食﹐二則力大﹐如升陽湯﹐不可多服。

升陽泄陰湯一名升陽柴胡湯治陰勝陽者服。

羌活當歸身獨活甘艸根白芍熟地黃﹝各一兩﹞人參生地黃﹝酒洗炒﹞黃楮實子﹝酒蒸焙﹞白術﹝制﹐各兩半﹞白茯苓防風廣陳皮知母﹝酒炒﹐各三錢﹐如大暑再加一錢﹞柴胡﹝去苗﹞濃肉桂﹝去皮﹐各一錢半﹞

上銼劑﹐或爲粗末亦可。每服五錢﹐白水煎服。另合一料﹐煉蜜爲丸﹐如桐子大﹐食遠茶淸送下﹐每日五十丸﹐與煎藥合一服﹐不可飽服。如天气熱甚﹐加五味子三錢﹐或半兩﹐天冬肉五錢﹐楮實子五錢。

卷五運气原證

妄見

視定反動水不足﹐火邪上轉故如斯﹐莫教動極神光墜﹐始信當年不聽醫。

此癥謂物之定者﹐反覺振而動也﹐乃气分火邪之害﹐水不能救之﹐故陽邪虛火﹐上旋轉運﹐而振掉不定。

光華欲墜﹐久則地覺亦動﹐內障卽成﹐恣酒嗜燥﹐頭風痰火之人﹐陰虛血少者﹐屢有此患矣。宜服﹕鉤藤散鉤鉤藤陳皮麥門冬石膏家菊花人參明天麻防風白茯苓鹿茸制半夏甘艸﹝各等分﹞

上爲粗末。每服四錢﹐姜三片﹐白水煎服。

卷五運气原證

妄見

顚倒光華病最奇﹐頭風痰气火爲之﹐陰陽反復光華損﹐屋宇如崩地若移﹐莫言眩運無他患﹐直待盲時悔失醫。

此癥謂目視物﹐皆振動而顚倒也﹐譬諸環舞後定視﹐則物皆移動而倒植。蓋气不正﹐陰陽反復﹐眞元損傷﹐陰精衰弱﹐而陽邪上干﹐虛眩而運掉。有一年數發﹐有一月數發者﹐若發而視物顚倒﹐神光墜矣。因其發時﹐別其因風﹑因虛﹑因痰﹑因火而治之。若以風眩不爲慮﹐反斫喪而觸激者﹐內障之患﹐終莫能避矣。宜服﹕羚羊角散半夏﹝制﹐七次﹞當歸身川芎白芷防風明天麻枳殼甘艸﹝各二錢半﹞茯神羚羊角﹝銼細末﹐各一兩﹞

上爲粗末。每服四錢﹐姜三片﹐煎﹐去滓服。

卷五運气原證

妄見

視一爲二陰陽渺﹐腎肝不足精華少﹐神光將欲落瞳神﹐急急求醫休去禱﹐不逢妙手理眞元﹐內障昏昏何日了﹐若然赤痛猶輕微﹐火退自然容易好﹐常時視二尢難醫﹐休道精光還得早。

此癥謂目視一物而爲二也。乃光華耗衰﹐偏隔敗壞矣。病在膽腎。膽腎眞一之精不足﹐而陽光失其主倚﹐故錯亂而渺視爲二。若目赤痛﹐而視一爲二者﹐乃火壅於絡﹐陰精不得升運﹐以滋神光﹐故反爲陽邪錯亂神光﹐而渺其視也。譬諸目病時﹐見一燈火而爲二﹑三也。

宜服﹕補肝散治肝風內障﹐不痛不癢﹐眼見花發黃白黑赤﹐或一物二形難辧。

車前子黃芩川羌活細辛黑玄參﹝各一兩﹞人參白茯苓﹝各二兩﹞防風羚羊角﹝銼末﹐各三兩﹞

上爲細末。每服一錢五分﹐食後米飲調服。

千金磁朱丸﹝見卷二﹐主明目﹐百歲可讀細字書﹐常服大益眼目。按﹕此方磁石法水入腎﹐朱砂法火入心﹐而神曲專入脾胃﹐乃道家黃婆媒合嬰HT之理﹐倪生釋之﹐爲費詞矣。或加沈香五錢升降水火﹐尢佳。﹞

古人於腎虛及種子方中﹐每用磁石﹐近代泥於金石之說﹐多不知用﹐然磁石性能引鐵﹐則用之者亦是假其引肺金之气入腎﹐使其子母相生爾﹐水得金而淸﹐則相火不攻自去矣。嗚呼﹗醫之神妙﹐在於幽微﹐此言可與知者道也。

沖和養胃湯﹝見卷二﹞

卷五運气原證

妄見

視物易色﹐病原非一﹐要當根據色辧分明﹐方識重輕與緩急。

此癥謂視物卻非本色也。因物著形﹐與瞻視有色﹐空中气色之癥不同﹐譬諸觀太陽若冰輪﹐睹燈火反粉色﹐視粉墻轉如紅如碧者﹐看黃紙而如綠如藍等類。此內絡气郁﹐玄府不和之故﹐當其色而別之﹐以知何臟腑乘侮之爲病也。宜服﹕復明湯黃﹝蜜制﹞當歸身柴胡連翹甘艸﹝炙﹞生地黃﹝各一錢半﹞黃柏﹝三分半﹞川芎蒼術﹝米泔泡炒﹞廣陳皮﹝各五分﹞

上銼劑。白水二鐘﹐煎至八分﹐去滓熱服。忌酒﹑濕面﹑辛熱﹑大料等物。

益气聰明湯﹝見卷二﹞治飲食不節﹐勞役形體﹐脾胃不足﹐得內障耳鳴﹐或多年目暗視物不能見。此藥能令目廣大﹐久服無內外障耳鳴耳聾之患﹐又能令人精神過倍﹐元气自益﹐身輕體健﹐耳目聰明。此藥治老人腰以下沈重疼痛如神﹐久服令人上重﹐乃有精神﹐兩足輕浮﹐不知髙下。若此空心服之﹐或少加黃柏﹐輕浮自減。若治倒睫拳毛﹐去黃柏﹑芍藥。忌煙火酸物。﹞

卷五運气原證

內障

樓全善云﹕內障先患一目﹐次第相引﹐兩目俱損者﹐皆有翳在黑睛內遮瞳子而然。今詳通黑睛之脈者﹐目系也。目系屬足厥陰﹑足太陽﹑手少陰三經﹐蓋此三經臟腑中虛﹐則邪乘虛入﹐經中鬱結﹐從目系入黑睛內爲障翳。《龍木論》所謂腦脂流下作翳者﹐卽足太陽之邪也。所謂肝气沖上成翳者﹐卽足厥陰之邪也。故治法以鍼言之﹐則當取三經之穴﹐如天柱﹑風府﹑太衝﹑通天等穴是也。其有手巧心審諦者﹐能用鍼於黑眼裏撥其翳﹐爲效尢捷也。以藥言之﹐則當補中疏通此三經之鬱結﹐使邪不入目系而愈。飲食不節﹐勞傷形體﹐脾胃不足內障眼病﹐宜人參補胃湯﹑益气聰明湯﹑圓明內障升麻湯﹑復明湯﹐樓云上四方治目不明皆气虛而未脫﹐故可與參補中﹐微加連﹑柏﹐若气旣脫﹐則黃柏等涼劑不可施。經云﹕陽气者煩勞則張﹐精絕﹐目盲不可以視﹐耳閉不可以聽之類﹐是其癥也。內障右眼小靑白翳﹐大亦微顯白翳﹐腦痛瞳子散大﹐上熱惡熱﹐大便澀滯艱難﹐小便如常﹐遇熱暖處頭疼睛脹﹐能食﹐日沒後天陰暗則昏﹐此癥可服滋陰地黃丸。翳在大加升麻﹑葛根﹐翳在小加柴胡﹑羌活。東垣云﹕肝木旺則火之勝﹐無所畏懼而妄行也。故脾胃先受之﹐或病目而生內障者﹐脾裹血﹐胃主血﹐心主脈﹐脈者血之府也。或曰﹕心主血。又曰﹕脈主血﹐肝之竅開於目也。治法亦地黃丸﹑當歸湯之類是也。

卷五運气原證

內障

瞳神散大爲何如﹐只爲火熱燻蒸膽﹐悠悠郁久精汁虧﹐致使神光皆失散﹐陰精腎气兩衰虛﹐相火邪行無管制﹐好如雞鴨卵中黃﹐精气不足熱所傷﹐熱勝陰虛元靈損﹐至死冥冥不見光。

此癥專言瞳神散大﹐而風輪反爲窄窄一周﹐甚則一周如綫也。乃熱邪鬱蒸﹐風濕攻擊﹐以致神膏遊走散壞。若初起卽收可復﹐緩則气定膏損﹐則不復收斂。若未起內障顏色﹐只散大者﹐直收瞳神﹐瞳神收而光自生矣。散大而有內障起者﹐於收瞳神藥內﹐漸加內障藥治之如瞳神難收﹐病旣急者﹐以收瞳神爲先﹐瞳神但得收復﹐目卽有生意。有何內障﹐或藥或鍼﹐庶無失收瞳神之悔。若只攻內障﹐不收瞳神﹐瞳神愈散﹐而內障不退﹐緩而疑遲不決者二癥皆气定而不復治﹐終身疾矣。大抵瞳神散大﹐十有七八﹐皆因頭風痛攻之害﹐𨿽有傷寒瘧疾痰濕气怒憂思經產敗血等病﹐久郁熱邪火癥﹐而蒸傷膽中所包精汁虧耗﹐不能滋養目中神膏﹐故精液散走﹐而光華失﹐水中隱伏之火發。夫水不足﹐不能制火﹐火愈勝陰精愈虧致淸純太和之元气﹐而皆乖亂﹐精液隨之走失散矣。凡頭風攻散者﹐又難收﹐非如傷寒瘧疾痰火等熱癥﹐炎燥之火﹐熱邪蒸壞神膏﹐內障來遲﹐而收亦易斂者。若風攻﹐則內障卽來﹐且難收斂﹐而光亦損矣。宜服﹕羌活退翳丸﹝一名地黃丸﹞治內障﹐右眼小靑白翳﹐大微顯白翳﹐腦疼﹐瞳子散大大便澀或時難﹐小便如常﹐遇天熱暖處﹐頭痛睛脹能食﹐日沒後兼天陰則昏暗﹐此癥亦可服滋陰地黃丸。

熟地﹝八錢﹐焙﹞生地﹝酒制﹞當歸身﹝酒制﹞茺蔚子黃柏﹝酒制﹞丹參﹝各五錢﹞黑附子﹝炮﹞寒水石柴胡知母﹝鹽水炒﹞牡丹皮﹝酒洗﹞眞川芎﹝酒洗﹞羌活﹝各三錢﹞防己﹝酒制﹐二錢﹞白芍藥﹝酒制﹐一兩三錢﹞

上爲細末﹐煉蜜爲丸﹐如小豆大。每服五六十丸﹐空心白滚湯送下。如宿食未消﹐候饑時服之。忌言語﹐隨後以食壓之。

東垣《蘭室祕藏》方云﹕翳在大﹐加葛根﹑升麻﹔翳在小﹐加柴胡﹑羌活是也。

瀉腎湯治因喜食辛辣炙爆之物過多﹐以致瞳神散大﹐服此後兼服磁朱丸。

枸杞子﹝一錢二分﹞生地黃黃柏﹝酒洗﹐炒﹞知母﹝酒洗﹐炒﹞麥門冬﹝去心﹞山萸肉﹝去核﹞白芍歸尾﹝各一錢﹞五味子﹝七粒﹞白茯苓獨活﹝各八分﹞

上銼劑。白水二鐘﹐煎至一鐘﹐去渣熱服。

調气湯治因暴怒以致瞳神散大者﹐服此後兼服磁朱丸。

白芍藥陳皮生地黃黃柏﹝鹽水炒﹞香附子﹝醋制﹞知母﹝鹽水炒﹞當歸身﹝各一錢﹞

枳殼白茯苓﹝各八分﹞甘艸﹝用生梢﹐五分﹞

上銼劑。白水二鐘﹐煎至一鐘﹐去渣熱服。

淸痰飲治因患頭風﹐痰厥頭疼﹐以致瞳神散大﹐服此﹕陳皮﹝去白﹞半夏﹝姜制﹞天花粉梔子仁﹝炒黑﹞石膏﹝﹞黃芩白茯苓膽南星枳殼﹝炒﹐各一錢﹞靑黛﹝六分﹞

上銼劑。白水二鐘﹐煎至一鐘﹐去滓熱服。

按﹕瞳神散大屬腎。若腎水固則气聚而不散﹐不固則相火熾盛而散大。神水若初變淡綠淡白色者可治﹐若純綠純白色者﹐終爲廢疾矣。

滋陰地黃丸﹝見卷二﹞治血弱陰虛﹐不能養心﹐致火旺於陰分﹐瞳子散大﹐少陰爲君火主無爲不行其令﹐相火代之﹐與心胞絡之脈﹐出心系﹐分三道﹐少陰相火之體無形﹐其用在其中矣。火盛則能令母實﹐乙木肝旺是也。其心之脈挾目系﹐肝之脈連目系﹐況手足少陽之脈﹐同出耳中﹐至耳上角斜起﹐終於目外小﹐風熱之盛﹐亦從此道來﹐上攻頭目﹐致偏頭痛悶腫﹐瞳子散大﹐視物昏花﹐血虛陰弱故也。法當養血涼血益血﹐收火散火﹐而除風熱則愈矣。

每服百丸﹐食後茶淸送下﹐日進二服。大忌辛辣之物﹐恐助火邪﹐及食寒涼之物﹐傷其胃气﹐藥不上行也。又一論云﹕瞳子黑眼法於陰﹐由食辛熱之物助火﹐乘於胸中﹐其睛故散睛散則視物大矣。

東垣云﹕凡心胞絡之脈﹐出於心中﹐代心君行事也﹐與小腸爲表裏。瞳子散大者﹐少陰心之脈挾目系﹐厥陰肝之脈連目系﹐心主火﹐肝主木﹐此木火之勢盛也。其味則宜苦宜酸宜涼﹐大忌辛辣熱物﹐是泄木火之邪也﹐飲食中常知此理可也。以諸辛主散﹐熱則助火﹐故不可食。酸主收心气瀉木火也﹐諸苦瀉火熱則益水也﹐尢忌食冷水大寒之物﹐因寒能損胃气﹐胃气不行﹐則元气不生﹐元气不生﹐致胃气下陷﹐胸中三焦之火及心火乘於肺﹐上入腦灼髓火主散﹐故瞳子之散大者以此﹐大熱之物直助火邪﹐尢爲不可食也。藥中去茺蔚子﹐以味辛及主益肝﹐是助火也﹐故去之﹐加黃芩五錢﹐黃連三錢。黃連瀉中焦之火﹐黃芩瀉上焦肺火﹐以酒洗之﹐乃寒因熱用也。亦不可用靑葙子﹐恐助陽火也。更加五味子三錢﹐以收瞳神之散大也。且火之與气﹐勢不兩立。故經云﹕壯火食气﹐气食少火﹐少火生气﹐壯火散气。

諸酸物能助元气。孫眞人曰﹕五月常服五味子﹐助五臟气以補西方肺金。又經曰﹕以酸補之以辛瀉之。則辛瀉气明矣。或曰﹕藥中有當歸﹐其味亦辛甘﹐不去之﹐何也﹖此一味辛甘者﹐以其和血之聖藥也。況有甘味﹐又欲以爲向導﹐爲諸藥之使﹐故不去也。宜服熟地黃丸

卷五運气原證

內障

瞳神細小﹐精气俱傷﹐元陽耗散﹐欲墜神光﹐莫使沒盡﹐醫術無方。

此癥謂瞳神漸漸細小如簪腳﹐甚則縮小如鍼也。視尙有光﹐早治少挽﹐復故則難。患者因恣色之故﹐𨿽病目亦不忌淫欲﹐及勞傷气血﹐思竭心意﹐肝腎二經俱傷﹐元气衰弱﹐不能升運淸汁以滋膽﹐膽中三合之精有虧﹐則輪汁亦乏。故瞳神中之精﹐亦日漸耗損﹐甚則陷沒俱無﹐爲終身疾矣。亦有頭風熱癥﹐攻走蒸漧精液﹐而細小者。皆宜乘初早救﹐不然﹐悔之不及也。宜服﹕淸腎抑陽丸治水實而自收﹐其病神水緊小﹐小而又小﹐積漸之至﹐竟如芥子許﹐若久服此丸﹐則陽平陰常瞳神細小之恙﹐日後自無慮耳。

寒水石﹝另研﹞黃柏﹝鹽水制﹞生地黃知母﹝鹽水制﹞枸杞子黃連﹝酒炒﹞白茯苓﹝各二兩﹞獨活﹝八錢﹞艸決明﹝炒﹞當歸﹝酒洗﹐炒﹞白芍藥﹝酒洗﹐炒﹐各一兩﹞

上爲細末﹐煉蜜爲丸﹐如梧桐子大。每服三錢。空心滚白湯送下。又宜用﹕抑陽酒連散﹑還陰救苦湯﹑鼻碧雲散﹝以上見卷二﹞。

卷五運气原證

內障

怯近癥兮視遠明﹐眼前之物反無睛﹐陰精太澀陽邪見﹐痰火之人極欠寧。治之之法﹐補腎淸心。

此癥謂目能遠視﹐而不能近視也。蓋陰精不足﹐陽光有餘﹐病於水者﹐故光華發見散亂而不能收斂近視﹐治之止在心腎﹐心腎平則水火調﹐而陰陽和暢﹐則遠近發用﹐各得其宜夫血之所化爲水﹐在身爲精液﹐其輕淸之血﹐升上在目爲膏汁。若貪淫恣欲﹐饑飽失節﹐形體甚勞﹐極其悲泣﹐皆斫耗陰精﹐陰精虧而陽火盛﹐火性炎而發見﹐陰精之水﹐不能制伏乎火﹐故火發越於外而遠照﹐不能治火反觸激者﹐內障之患有矣。宜服﹕地芝丸治目能視遠﹐責其有火﹐不能近視﹐責其無水﹐當宜補腎水療之。

天門冬﹝去心﹞生地黃﹝焙漧﹐四兩﹞枳殼﹝去穣﹞菊花﹝各三兩﹞

上爲細末﹐煉蜜爲丸﹐如桐子大。每服百丸﹐食後茶淸送下。

六味地黃丸治脾胃﹐少年水虧火旺陰虛之癥﹐肝腎血虛﹐燥熱作渴﹐小便淋祕﹐痰气上壅﹐或風客淫气﹐瘰結核﹐或四肢發搐﹐眼目運動﹐或咳嗽吐血﹐頭目眩暈﹐或咽喉燥痛﹐口舌瘡裂﹐或自汗便血﹐稟賦不足﹐肢體瘦弱﹐解顱失音﹐畏明下竄﹐五遲五軟﹐腎疳肝疳﹐早近女色﹐精血虧耗。五臟齊損﹐凡屬腎肝諸虛不足之癥﹐宜用此以滋化源﹐其功不可盡述。

白茯苓﹝乳蒸曬漧﹞丹皮﹝炒﹐各兩半﹞澤瀉﹝微炒﹐一兩﹞山藥﹝酒拌﹐蒸﹐曬漧﹞山茱萸﹝去核酒蒸焙漧﹐各二兩﹞熟地﹝四兩﹐酒﹑水各半﹐煮爛搗膏另入﹞

余共爲細末﹐煉蜜爲丸﹐如桐子大。每服三錢﹐空心淡鹽湯送下。或遺精﹐加牡蠣﹐紅水淬﹐爲末﹐焙漧﹐三兩。忌蘿卜。

腎者﹐水髒也。水衰則龍雷之火無畏而亢上﹐故王啟玄曰﹕壯水之主﹐以制陽光也。卽經所謂求其屬而衰之。地黃味濃﹐爲陰中之陰﹐專主補腎塡精﹐故以爲君﹔山茱萸味酸歸肝乙癸同治之義﹐且腎主閉藏﹐而酸斂之性﹐正與之宜也﹔山藥味甘歸脾﹐安水之仇﹐故用二味爲臣﹔丹皮亦入肝﹐其用主宣通﹐所以佐茱萸之澀也﹔茯苓亦入脾﹐其用主通利﹐所以佐山藥之滯也﹐且色白屬金﹐能培肺部﹐又有虛則補其母之義。至於澤瀉有三功﹕一曰利小便﹐以泄相火﹔二曰行地黃之滯﹐引諸藥速達腎經﹔三曰有補有瀉﹐諸藥無畏惡增气之虞。

故用以爲使。此丸爲益腎之聖藥﹐而昧者薄其功緩。乃用藥者﹐有四失也﹕一則地黃非懷慶則力淺﹔一則地黃非自制則不工﹐且有犯鐵之獘﹔一則疑地黃之滯而減少之﹐則君主力弱﹔一則惡澤瀉之滲而減之﹐則使力微。自蹈四失﹐而反咎藥之無功﹐毋乃冤乎﹗

卷五運气原證

內障

怯遠癥﹐肝經不足腎經病﹐光華咫尺視模糊﹐莫待精衰盲已定。

此癥非謂稟受生成近覷之病不治者﹐蓋言平昔無病能遠視﹐忽目患能近視而不能遠視者陽不足﹐陰有餘﹐病於火少者也。無火﹐是以光華不能發越於遠﹐而拘斂近視耳。治在膽腎﹐膽腎足則神膏濃﹐神膏濃則經絡潤澤﹐經絡潤澤則神气和暢﹐而陽光盛矣。夫气之所用謂之火﹐在身爲運用﹐在目爲神光﹐若耽酒嗜燥﹐頭風痰火﹐忿怒暴悖者﹐必傷神損气﹐神气弱必發用衰﹐發用衰則經絡澀滯﹐故陰勝陽衰﹐而光華不能及遠矣。宜服﹕定志丸治目能近視﹐責其有水﹐不能遠視﹐責其無火﹐當宜補心火﹐並治心气不定﹐五臟不足﹐恍惚振悸﹐憂愁悲傷﹐差錯謬忘﹐夢寐驚魘﹐恐怖不寧﹐喜怒無時﹐朝瘥暮劇﹐或發狂眩﹐並宜服之。常服益心彊志﹐令人不忘。

遠志﹝去心﹞菖蒲﹝各二兩﹞人參白茯神﹝各一兩﹞

上爲細末﹐煉蜜爲丸﹐如桐子大﹐以朱砂爲衣。每服三十丸﹐米飲送下﹐食後臨臥﹐日進三服。

補腎磁石丸治肝腎气虛上攻﹐眼目昏暗﹐遠視不明﹐時見黑花﹐漸成內障。

石決明﹝醋﹞甘菊花﹝去梗葉﹞磁石﹝捶碎﹐紅醋淬﹞肉蓯蓉菟絲子﹝水淘淨﹐酒浸一宿﹐慢火烘漧﹐各一兩﹞

上爲細末﹐用雄雀十五雙﹐去毛嘴足﹐畱肚腸﹐以靑鹽二兩﹐水三升﹐同煮令雄雀爛﹐水欲盡爲度﹐取出先搗如膏﹐和藥末爲丸﹐如桐子大。每服三錢﹐空心溫酒送下。

謹按﹕陽气者﹐猶日火也﹐陰气者﹐金水也。先儒所謂金水內明而外暗﹐日火內暗而外明者也。然人之眼﹐備臟腑五行精華相資而神明﹐故能視﹐卽此理之常也。《難經》曰﹕目得血而能視﹐殊不言气者﹐蓋血得气爲水火之交﹐而能神明者也﹐否則陽虛不能視遠﹐陰乏不能視近﹐是爲老人桑楡之漸﹐然學人於目病﹐能求諸此﹐則思過半矣。

卷五運气原證

內障

神水將枯禍不遲﹐更兼難識少人知﹐气壅絡澀多漧燥﹐莫待膏傷損及珠。

此癥視珠外神水枯澀﹐而不潤瑩﹐最不易識。𨿽形於言而不審其狀﹐乃火鬱蒸於膏澤﹐故睛不淸﹐而珠不瑩潤﹐汁將內竭。若有淫淚盈珠﹐亦可潤澤﹐視病气色漧澀。如蜒蝣垂涎之光﹐凡見此癥﹐必有危急病來﹐治之若緩﹐則神膏漧澀﹐神膏旣澀﹐則瞳神危矣。若小兒素有疳癥﹐糞如鴨溏﹐並人五十以外﹐糞如羊屎﹐而目患此癥者﹐皆死。若熱結膀胱之癥﹐神水消渴者﹐蓋水枯結熱﹐蒸爍不淸﹐先治其源﹐而流自淸矣。其癥有二﹕有陰虛癥﹐有陽虛癥﹐不可渾治﹐陰虛以補腎丸治之﹐陽虛以調中益气湯療之。或曰﹕旣雲神水枯者﹐而又謂陽虛者﹐何也﹖蓋神水卽气中之精液﹐陽不生卽陰不長也。宜服﹕滋腎丸何云滋腎﹐滋腎陰也。能治溺閉﹐名通關丸。一名坎離丸﹐治神水枯﹐結熱﹐蒸爍不淸。

黃柏﹝鹽水制﹞知母﹝鹽水炒過制﹐各三兩﹞肉桂﹝二錢﹞

上爲細末﹐水泛爲丸﹐如梧桐子大。每服百丸﹐空心沸湯送下。

按﹕熱自足心直衝股內﹐而入腹者﹐謂之腎火﹐起於湧泉之下。知柏苦寒﹐水之類也﹐故能滋益腎水﹔肉桂辛熱﹐火之屬也﹐故須假之反佐。此易所謂水流濕﹐火就燥﹐聲應气求之意也。

東垣以此爲王道﹐小便不通﹐服之如神也。若用五苓散﹐徒損眞陰之气﹐而小便反祕結愈甚者﹐非其治也。

補腎丸杜仲﹝薑汁炒﹞牛膝﹝酒洗﹞陳皮﹝各二兩﹞黃柏﹝鹽水炒﹞龜板﹝酥制﹐各四兩﹞五味子﹝夏加一兩﹐焙漧﹞漧薑﹝冬加五錢﹐炒﹞

上爲細末﹐煉蜜爲丸﹐如桐子大。每服三十丸﹐空心鹽湯送下。

按﹕黃柏﹑龜板﹑杜仲﹑牛膝﹐皆濡潤味濃物也﹐故能降而補陰﹔復用陳皮﹐假以疏滯夏加五味者扶其不勝之金也﹐冬加漧薑者壯其無光之火也。經曰﹕無伐天和。此之謂爾。

調中益气湯治脾胃不調而气弱﹐日晡兩目緊澀﹐不能瞻視﹐乃元气下陷。

黃﹝炙﹐一錢﹞升麻﹝五分﹞陳皮﹝六分﹞木香﹝二分﹞人參甘艸蒼術﹝泔水制﹞柴胡﹝各五分﹞

上銼劑。白水二鐘﹐煎至八分﹐去滓﹐臨臥溫服。

按﹕脾胃不調者﹐腸鳴飧泄膨脹之類也。气弱者﹐言語輕微﹐手足倦怠﹐目暗不明也。

補可以去弱﹐故用人參﹑黃﹑甘艸﹐甘溫之性能補﹐則中气不弱﹐而目能視矣﹔蒼術辛燥能平胃中惇阜之气﹔升麻﹑柴胡輕淸﹐能升胃家陷下之气﹔木香﹑陳皮辛香﹐去胃中陳腐之气。夫惇阜之气平﹐陷下之气升﹐陳腐之气去﹐寧有不調之中乎﹖

卷五運气原證

內障

障生或聚開﹐濕熱因瘀腦﹐渾如雲月遮﹐間視星芒小﹐痛癢總無常﹐開聚時常繞﹐來時昏澀多﹐醫治須圖早。

此癥謂目或圓或缺﹐痛則見之﹐不痛則隱﹐聚散不一﹐來去無時﹐或一月數發﹐或一年數發﹐乃腦有濕熱之故。痰火人患者多﹐久而不治﹐加以觸犯者﹐有變癥生矣。宜服﹕生熟地黃丸治肝虛目暗﹐膜入水輪﹐眼見黑花如豆﹐累累數十﹐或見如蠅虫飛者﹐治不瘥﹐或視物不明﹐混睛冷淚﹐翳膜遮睛﹐內外障並皆治之。

川牛膝﹝酒制﹞石斛枳殼防風﹝各六兩﹞生地黃熟地﹝各一斤半﹞杏仁﹝泡﹐去皮尖﹞

羌活﹝各四兩﹞白菊花﹝一斤﹞

上爲細末﹐煉蜜爲丸﹐如桐子大。每服三十丸﹐以黑豆三升﹐炒令煙盡爲度﹐淬好酒六升﹐每用半盞﹐食前送下﹐或蒺藜湯亦可。

卷五運气原證

內障

棗花四圍起﹐濕熱腦中停﹐古稱如鋸齒﹐不必拘其形﹐生來多不覺﹐慢慢入風輪﹐燥暴並貪酒﹐勞瞻竭視睛﹐損傷年日久﹐漧澀每昏疼﹐圈圓圍已極﹐始悔不光明。

此癥甚薄而白﹐起於風輪周匝﹐從白膜之內﹐四圍環布而來也。凡性急及患痰﹐竭視勞瞻﹐耽酒嗜辣﹐傷水濕熱之人﹐每罹此患﹐久則始有目急漧澀﹑昏花不爽之病﹐犯而不戒甚則有瞳神細小內障等癥。或因人觸激﹐火入血分﹐淚流赤痛者﹐亦在變癥之例﹐𨿽有棗花鋸齒之說﹐實無正形。凡見白圈傍靑輪際﹐從白膜四圍圈圓而來﹐卽是此癥。若白嫩在輪外四圍生起﹐珠赤痛者﹐是花翳白陷﹐不可誤認爲此。宜服﹕羚羊角飲子羚羊角﹝銼末﹞防風白茯苓黃芩﹝酒炒﹞熟地黃桔梗枸杞子人參車前子細辛黑玄參知母﹝各等分﹞

上銼劑。白水二鐘﹐煎至八分﹐去滓溫服。

卷五運气原證

內障

此翳薄而且圓﹐陰陽大小一般﹐當珠方是此癥﹐精虛气滯之﹐若要除根去盡﹐必須得遇神仙。

此癥色白﹐而大小不等﹐濃薄不同﹐薄者最多﹐間有濃者﹐亦非堆之濃﹐比薄的少濃耳﹐多有掩及瞳神﹐名曰遮睛障。病最難治﹐爲光滑深沈之故﹐有陰陽二癥之別。陽者明處看不覺鮮白﹐若暗處看則明亮白大﹐陰者暗處看則淺﹐明處看則深大﹐然𨿽有明暗驗病之別而治則一同﹐故陰陽大小一般也。病若久﹐𨿽治亦不能免終身之患矣。宜服﹕空靑丸治沈翳﹐細看方見﹐其病最深。

細辛五味子車前石決明﹝﹐各一兩﹞空靑﹝一錢﹞生地黃知母防風﹝各二兩﹞

上爲細末﹐煉蜜爲丸﹐如桐子大。每服三十丸﹐空心茶淸送下。

羚羊角飲子治不痛不癢﹐圓翳內障。

羚羊角﹝銼末﹐三兩﹞細辛知母人參車前子黃芩﹝各二兩﹞防風﹝二兩半﹞

上爲細末。每服一錢五分﹐水一鐘﹐煎至五分﹐食後去滓溫服。

卷五運气原證

內障

眼內障如水晶色﹐濃而光滑且淸白﹐瞳子隱隱內中藏﹐視物蒙如雲霧隔﹐君子若要盡除根﹐縱有良醫也無策。

此癥色白淸瑩﹐但髙濃而滿珠﹐看𨿽易治﹐得效最遲﹐蓋根深气結故也。初起膏傷時﹐非比白混浮嫩之可治者﹐識當別之﹐庶無錯治之失。其名有三﹕曰水晶﹐曰玉翳浮滿﹐曰冰瑕翳。如冰凍之堅﹐傍珠斜視﹐白透睛瞳內﹐治𨿽略減﹐而亦終身不痊之癥也。宜服﹕七寶丸治內障冰翳﹐如冰凍堅結睛上﹐先鍼撥取之﹐後以此藥散翳。

石決明﹝搗研﹐二兩﹞琥珀﹝研﹐七錢半﹞眞珠﹝研細﹞熊膽﹝研﹐各五錢﹞茺蔚子人參﹝各二兩﹞龍腦﹝二錢半﹞

上爲細末﹐煉蜜爲丸﹐如桐子大。每服十五丸﹐加至二十丸﹐食前茶淸送下。

卷五運气原證

內障

劍脊名橫翳﹐其癥有濃薄﹐精膏有所傷﹐此癥初應惡﹐妙手皆堅心﹐也應一半落。

此癥色白﹐或如糙米色者﹐或帶焦黃色者﹐但狀如劍脊樣﹐中間略髙﹐兩邊薄些﹐橫於風輪之外者﹐卽此癥也。濃薄不等﹐濃者𨿽露上下風輪﹐而瞳神被掩﹐視亦不見﹐薄者𨿽不盡掩﹐視亦昏﹐較之重者稍明耳。縱然色嫩根浮﹐亦有疤迹。若滑色深沈者﹐𨿽有妙手堅心﹐卽療止可減半。若微紅罩絆者﹐尢難爲退﹐以上不論濃薄﹐非畱心於歲月者﹐難效也。宜服﹕七寶湯治內障橫翳﹐橫著瞳仁中心﹐起如劍脊﹐鍼撥後用。

羚羊角﹝銼末﹞犀角﹝銼﹐各一兩﹞胡黃連車前石決明﹝刷洗搗碎﹞甘艸﹝炙﹐各五錢﹞

明丹砂﹝另研﹞

上除丹砂﹑石決明外﹐粗搗爲末。每服三錢匕﹐水一盞﹐煎七分﹐去滓﹐入丹砂末五分石決明末一字﹐再煎兩沸﹐食後溫服。

卷五運气原證

內障

魚鱗障癥色昏白﹐狀類魚鱗不長髙﹐𨿽有靑囊神妙手﹐也知不得盡除消。

此癥色𨿽白色﹐而不光亮﹐狀帶斜歪﹐故號曰魚鱗。乃气結膏凝﹐不能除絕者﹐皆由病初起﹐誤認他癥﹐服藥不得相宜﹐及點片腦眼藥凝結故耳。宜服﹕羚羊角散羚羊角﹝銼細末﹞細辛升麻﹝各二兩﹞甘艸﹝炙﹐一兩﹞

上爲細末﹐用一半煉蜜爲丸﹐如桐子大。存一半末﹐每日煎飲服丸﹐每服五十丸﹐食後送下。

卷五運气原證

內障

暴盲似祟最蹺蹊﹐驀地無光總不知﹐莫道鬼神來作孽﹐陰陽關格與神離。

此癥謂目平素別無他癥﹐外不傷於輪廓﹐內不損乎瞳神﹐倏然盲而不見也。其故有三﹕曰陰孤﹐曰陽寡﹐曰神離﹐乃閉塞關格之病。病於陽傷者﹐緣忿怒暴悖﹐恣酒嗜辛﹐好燥膩及久患熱病痰火人得之﹐則煩燥祕渴﹔病於陰傷者﹐多色欲悲傷﹐思竭哭泣太頻之故﹐或因中寒中風之癥起﹔傷於神者﹐因思慮太過﹐用心罔極﹐憂傷至甚﹐驚恐無措者得之﹐則其人如癡如呆﹐病發之狀﹐屢有因頭風痰火。元虛水少之人﹐眩暈發而盲瞀不見﹐能保養者﹐治之自愈﹐病後不能養者﹐成痼疾﹐其癥最速而異﹐人以爲魘魅鬼神爲祟之類﹐泥於祈禱﹐殊不知急治可復﹐緩則气定而無用矣。宜服﹕加味逍遙飲治怒气傷肝﹐並脾虛血少﹐致目暗不明﹐頭目澀痛﹐婦女經水不調等癥。

當歸身﹝酒炒﹞白術﹝土炒﹞白茯神甘艸﹝梢﹐生用﹞白芍藥﹝酒炒﹞柴胡﹝各一錢﹞炒梔子丹皮﹝各七分﹞

上銼劑。白水二鐘﹐煎至八分﹐去滓﹐食遠服。

按﹕經曰﹕肝者將軍之官﹐故主怒。怒則肝傷气逆﹐气逆則血亦逆﹐故血少。眼者﹐肝之竅。又曰﹕目得血而能視。今肝傷血少﹐故令目暗。越人云﹕東方常實﹐故肝臟有瀉而無補﹐卽使逆气自傷﹐疏之卽所以補之也。此方名曰逍遙﹐亦是疏散之意。柴胡能升﹐所以達其逆也﹔芍藥能收﹐所以損其過也﹔丹梔能瀉﹐所以伐其實也﹔木盛則土衰﹐白術﹑甘艸扶其所不勝也﹔肝傷則血病﹐當歸所以養其血也﹔木實則火燥﹐茯神所以寧其心也。

柴胡參術湯治怒傷元陰元陽﹐此方主之。

人參﹝去蘆﹞白術﹝土炒﹞熟地黃白芍﹝各一錢五分﹞甘艸﹝蜜制﹐八分﹞川芎﹝七分﹞

當歸身﹝二錢﹞靑皮﹝四分﹞柴胡﹝三分﹞

上銼劑。白水二鐘煎至八分﹐去滓﹐食遠服。

肝主怒﹐怒傷肝﹐肝傷故令人眼目昏花﹐視物不明。怒傷元陰﹐血虛必矣。故用芎﹑歸白芍﹑熟地以養榮。怒傷元陽﹐气虛必矣﹐故用人參﹑白術﹑甘艸以益衛﹐靑皮平肝﹐柴胡瀉肝。

熊膽丸治目忽然失光﹐翳膜障蔽。

熊膽川黃連密蒙花羌活﹝各兩半﹞蛇蛻地骨皮仙靈脾木賊膽艸﹝各一兩﹞旋復花甘菊花瞿麥﹝各五錢﹞葳蕤﹝三錢﹞麒麟竭蔓菁子﹝各二錢﹞

上十五味﹐而熊膽爲主﹐餘同爲細末﹐以羯羊肝一具﹐煮其一半﹐焙漧﹐雜於藥中﹐取其一半生者﹐去膜搗爛入上藥﹐杵而爲丸﹐如梧桐子大。飯後用米飲送下三十丸。諸藥修治無別法﹐惟木賊去節﹐葳蕤去殼皮﹐取霜﹐蔓菁子井水淘﹐蛇皮炙之。

饒州郭端友﹐偶染時病﹐忽患兩目失光﹐翳膜障蔽﹐忽夢皂衣人告曰﹕汝要眼明﹐可服熊膽丸。旣覺。其甥至云﹕昨得治眼熊膽丸﹐偶與夢相符。卽根據方市藥﹐旬日乃成﹐服之二十餘日﹐藥盡復明。他人病目者﹐服其藥多愈。郭生自記其本末云。

獨參湯治元气離脫﹐致目無所見。

人參﹝數兩淸河者佳﹐用銅刀切片﹞

銀鍋﹑砂鍋煎湯頻服。

血者气之守﹐气者血之衛﹐相偶而不相離者也。一或失血過多﹐則气爲孤陽﹐亦幾於飛越矣。故令脈微欲絕﹐斯時也﹐有形之血﹐不能速生﹐幾微之气﹐所宜急固﹐故用甘溫之參﹐以固元气。所以權輕重於緩急之際也。故曰﹕血脫益气。此陽生陰長之理也。

一人形實﹐好飲熱酒﹐忽目盲﹐脈澀﹐此熱酒所傷胃气﹐污濁之死血使然。以蘇木作湯調人參末﹐服二日﹐鼻及兩掌皆紫黑。予曰澀血行矣。以四物湯加蘇木﹑桃仁﹑紅花﹑陳皮﹐煎調人參﹐連服數日而愈。

卷五運气原證

內障

靑盲兩樣並難醫﹐爭忍愚人盡不知﹐最怕老年神气弱﹐又嫌疲病血精虧﹐本是失神並膽澀﹐內膜外障別無些﹐𨿽然服藥扶根本﹐不若淸修作主持﹐若是神圓精气足﹐自然無恙舊光回。

此癥謂目內外並無障翳气色等病﹐只自不見者﹐是乃玄府幽深之源郁遏﹐不得發此靈明耳。其因有二﹕一曰神失﹐二曰膽澀。須訊其爲病之始﹐若傷於七情﹐則傷於神﹐若傷於精血﹐則損於膽﹐皆不易治﹐而年老尢難。若能保眞致虛﹐抱元守一者﹐屢有不治而愈﹐若年髙及疲病者﹐或心腎不淸足者﹐𨿽治不愈﹐世人但見目盲﹐便呼爲靑盲者謬甚。夫靑盲者﹐瞳神不大不小﹐無缺無損﹐仔細視之﹐瞳神內並無些小別樣气色﹐儼然與好人一般﹐只是自看不見﹐方爲此癥。若少有气色﹐卽是內障﹐非靑盲也。宜服﹕鎭肝明目羊肝丸羯羊肝﹝一具﹐用新瓦盆焙漧﹐如大只用一半﹐竹刀切片﹞官桂柏子仁羌活家菊花白術﹝土炒﹞五味子細辛﹝各五錢﹞川黃連﹝炒﹐七錢﹞

上爲細末﹐煉蜜爲丸﹐如桐子大。每服四十丸﹐或空心﹐食遠沸湯送下。

復明丸冬靑子﹝生用﹐一斤﹐陳酒共蜜拌蒸七次﹐曬七日﹐露七夜﹐焙漧﹞元蝙蝠﹝活捉﹐一个﹞

夜明砂﹝酒洗煮炒﹞枸杞﹝搗焙﹞熟地﹝酒浸﹐焙﹞綠豆殼﹝炒﹐各一兩﹞川黃連﹝微炒﹞白術﹝制﹐各三錢﹞辰砂﹝兩半﹐用一半共蝙蝠搗爛﹐余爲衣﹞

上爲細末﹐煉蜜爲丸﹐辰砂爲衣﹐如桐子大。每服五十丸﹐食後熱酒送下。

又方治肝腎兩虛﹐或因他病而弱﹐靑盲初起者﹐服之如神。

菟絲子﹝洗﹐酒煮﹐炒﹞補骨脂巴戟枸杞川牛膝﹝酒洗﹐炒﹞肉蓯蓉﹝竹刀切片酒浸焙漧﹐各一兩﹞靑鹽﹝二錢﹐另研﹞

上爲細末﹐用豬腰子一个﹐竹刀切開半邊﹐去內筋膜﹐入藥末一錢﹐將綫縛緊﹐用上好數年陳酒蘸濕炙熟冷定火性﹐食之卽愈。

本事方治靑盲內障。

白羯羊肝﹝只用子肝一片﹐薄切﹐新瓦上焙﹞蕤仁﹝去殼皮﹞澤瀉菟絲子車前子防風黃芩麥冬肉地膚子﹝去殼﹞杏仁﹝炒﹞桂心﹝炒﹞苦葶藶茺蔚子細辛白茯苓靑葙子五味子枸杞﹝各一兩﹞熟地﹝兩半﹞

上爲細末﹐煉蜜爲丸﹐如桐子大。每服三﹑四十丸﹐溫湯送下﹐日進三服﹐不拘時候。

張臺卿嘗苦目暗﹐京師醫者﹐令灸肝兪﹐遂轉不見物﹐因得此方﹐眼目遂明。一男子內障﹐醫治無效﹐因以余劑遺之﹐一夕燈下語其家曰﹕適偶有所見﹐如隔門縫見火者。及旦視之﹐眼中翳膜﹐俱裂如綫。張云﹕此藥靈﹐勿妄與人﹐忽之則無驗。予益信之﹐且欲廣其傳也。

卷五運气原證

內障

髙風俗號是雞盲﹐爲類朱雞夜不明﹐因損元陽眞气弱﹐亦能致禍勿言輕。能知變理﹐不治自寧﹐不知戒忌﹐何止雙盲。陰陽痞塞爲中滿﹐不久魂飛入北溟。

此癥俗呼爲雞盲﹐本科曰髙風障﹐至晚不明﹐至曉復明也。蓋元陽不足之病。或曰旣陽不足﹐午後屬陰﹐何未申尙見﹐子後屬陽﹐何丑寅未明﹐曰午後𨿽屬陰﹐日陽而時陰﹐陽分之陰﹐且太陽明麗於天﹐日並其類﹐故明﹐至酉日沒﹐陰極而暝﹐子後𨿽屬陽﹐夜陰而時陽陰分之陽﹐天地晦黑之理﹐當暝。𨿽有燈月而見不明者﹐病亦至甚﹐月太陰﹐燈亦屬陰﹐不能助內之陽﹐病輕者視亦稍見﹐至寅時陽盛﹐日之陽升﹐故少明﹐卯時日出而明如故。若人調養得宜﹐神气融和﹐精血充足﹐而陽光盛﹐不治自愈。若不能保養﹐反致喪眞﹐則有變爲靑盲內障﹐甚則有陰陽乖亂﹐而痞塞關格﹐爲中滿而死者﹐食之以肝﹐治之以補气藥﹐卽愈﹐益見其眞元气弱﹐而陽不足也。宜服﹕人參補胃湯治勞役所傷﹐飲食不節﹐內障昏暗。

蔓荊子﹝一錢二分﹞黃﹝蜜制﹞人參﹝各一錢﹞甘艸﹝炙﹐八分﹞白芍藥﹝炒﹞黃柏﹝酒炒各七分﹞

上銼劑。白水二鐘﹐煎至八分﹐去滓﹐食遠溫服﹐臨臥再服。兩目廣大﹐視物如童﹐時覺兩腳踏地﹐不知髙下。蓋冬天多服升陽藥故也。病減住服﹐候五七日再服﹐此藥春間服﹐乃時藥也。

補中益气湯治兩目日晡緊澀﹐不能瞻視﹐乃元气下陷。並治任務勞力﹐讀書雋刻﹐勤苦傷神﹐饑飽失節﹐此數者俱發目赤頭疼﹐寒熱交作﹐身彊體痛。若勞極復感風寒﹐則頭疼如破﹐全似外感傷寒之癥﹐誤用發表之藥﹐鮮不傷人﹐故東垣先生發內外傷辧﹐首用此方﹐取濟甚眾。

當歸身﹝酒洗﹞白術﹝土炒﹞陳皮﹝各錢半﹞人參﹝二錢﹞炙甘艸升麻柴胡﹝各一錢﹞黃﹝蜜制﹐三錢﹞

上銼劑。白水二鐘﹐姜一片﹐棗三枚﹐煎﹐食後熱服。

按﹕中气者﹐脾胃之气也。五臟六腑﹑百骸九竅皆受气於脾胃而後治。故曰﹕土者﹐萬物之母。若饑困勞倦﹐傷其脾胃﹐則眾體無以滋气而生﹐故東垣諄諄以脾胃爲言也。是方人參﹑黃﹑甘艸﹐甘溫之品﹐甘者中之味﹐溫者中之气﹐气味皆中﹐故足以補中气﹔白術甘而微燥﹐故能健脾﹔當歸質潤辛溫﹐故能澤土﹔術以燥之﹔歸以潤之。則不剛不柔﹐而土气和矣。復用升麻﹑柴胡﹐升淸陽之气於地道也。蓋天地之气一升﹐則萬物皆生﹐天地之气一降﹐則萬物皆死﹐觀乎天地之升降﹐而用升麻﹑柴胡之意﹐從可知矣。或曰﹕東垣謂脾胃一虛﹐肺气先絕﹐故用黃以益皮毛﹐不令自汗而泄肺气﹐其辭切矣。予考古人之方﹐而更其論﹐何也﹖余曰﹕東垣以脾胃爲肺之母故耳。余以脾胃爲眾體之母﹐凡五臟六腑﹐百骸九竅莫不受其气而賴之﹐是發東垣之未發﹐而廣其意耳。豈曰更論。

轉光丸治肝虛﹐雀目﹑靑盲。

生地黃白茯苓川芎山藥蔓荊子白菊花防風細辛熟地黃﹝各等分﹞

上爲細末﹐煉蜜爲丸﹐如桐子大。每服二十丸﹐空心桑白皮湯送下。

還明散治小兒﹐每至夜不見物﹐名曰雀目。

夜明砂井泉石谷精艸蛤粉上等分爲末﹐煎黃蠟爲丸﹐如雞頭大。三歲一丸﹐豬肝一片切開﹐置藥於內﹐麻皮紮定砂罐內煮熟﹐先燻眼﹐後食之。

決明夜靈散﹝見卷二﹞

卷五運气原證

內障

靑風內障肝膽病﹐精液虧兮气不正﹐哭泣憂鬱風气痰﹐幾般難使陽光靜﹐莫教綠色上瞳神﹐散失光華休怨命。

此癥專言視瞳神內有气色昏朦﹐如靑山籠淡煙也。然自視尙見﹐但比平時光華則昏朦日進﹐急宜治之﹐免變綠色﹐則病甚而光沒。陰虛血少之人﹐及竭勞心思﹐憂鬱忿恚﹐用意太過者﹐每有此患﹐然無頭風痰气火攻者﹐則無此患﹐病至可畏﹐危已甚矣。不知其危而不急救者﹐盲在反掌耳。宜服﹕羚羊角湯治靑風內障﹐勞倦加昏重﹐頭旋腦痛﹐眼內痛澀者。

人參車前子玄參地骨皮羌活羚羊角﹝銼末﹐各等分﹞

上銼劑。白水二鐘﹐煎至八分﹐去滓﹐食後服。

樓全善曰﹕諸方以羚羊角﹑玄參﹑細辛﹑羌活﹑防風﹑車前子爲君﹐羚羊角行厥陰經藥也。丹溪云﹕羚羊角入厥陰經﹐甚捷是也﹔玄參色黑﹐行少陰經藥也。海藏雲﹕玄參治空中氤氳之气﹐無根之火﹐爲聖藥也﹔羌活﹑防風﹑車前子﹐行太陰經藥也。如筋脈枯澀者諸方中﹐更加夏枯艸﹐能散結气﹐有補養厥陰血脈之功﹐其艸三月開花﹐逢夏卽枯﹐蓋秉純陽之气也。至哉斯言。故治厥陰目痛如神﹐以陽治陰也。嘗試之有驗。然此諸方﹐又當知邪之所在﹐若气脫者﹐必與參膏相半服之﹔气虛者﹐必與東垣補胃人參湯﹑益气聰明湯之類相半服之﹔血虛者﹐必與熟地黃丸之類相兼服之﹐更能內觀靜守﹐不幹塵勞﹐使陰气平和﹐方許有效。

卷五運气原證

內障

綠風內障其色綠﹐重是靑風輕是黃﹐視物昏冥濃霧密﹐頭旋風痰火气傷﹐瞳神甚大害尢速﹐少失調治散漸黃﹐目病若到如此際﹐看看漸失本來光。

此癥專言瞳神气色濁而不淸﹐其色如黃雲之籠翠岫﹐似藍靛之合藤黃﹐乃靑風炎重之癥久則變爲黃風。𨿽曰頭風所致﹐亦由痰濕所攻﹐火郁憂思忿急之故。若傷寒瘧疾熱蒸﹐先散瞳神﹐而後綠後黃﹐前後並無頭痛者﹐乃痰濕攻傷其气﹐神膏耗混﹐是以色變也。然𨿽如是﹐蓋久郁則熱勝﹐熱勝則肝之風邪起矣。故瞳神愈散愈黃﹐大凡病到綠風﹐極爲危者﹐十有九不能治也。宜服﹕半夏羚羊角散治痰濕攻傷﹐綠風內障。

羚羊角﹝銼細末﹞薄荷羌活半夏﹝炙﹐各錢半﹞白菊花川烏﹝炮﹞川芎防風車前子﹝各五錢﹞細辛﹝二錢﹞

上爲末。每服三錢﹐生薑三片﹐水二鐘﹐煎一鐘﹐去滓服﹐或荊芥湯調下。

羚羊角散治綠風內障﹐頭旋目痛﹐眼內痛澀者服﹐如痰濕攻傷者﹐服聚星障癥羚羊角散﹝見卷三﹞。

羚羊角﹝銼末﹞防風知母人參黑玄參茯苓黃芩桔梗車前子﹝各一兩﹞細辛﹝二兩﹞

上爲粗末。每服三錢﹐白水煎﹐食後溫服。

卷五運气原證

內障

烏風內障濁如煙﹐气散膏傷膽腎間﹐眞一旣飄精已耗﹐靑囊妙藥也徒然。

此癥色昏﹐濁暈气滯﹐如暮雨之中濃煙重霧﹐風痰之人﹐嗜欲太多﹐及敗血傷精﹐腎絡損而膽汁虧﹐精气耗而神光墜矣。宜服﹕白附子湯治發散初起﹐黑花昏昏﹐內障。

荊芥穗防風白菊花甘艸﹝少許﹞白附子﹝炮﹞蒼術木賊艸羌活白蒺藜﹝去刺﹞

人參﹝各等分﹞

上銼劑。白水二鐘﹐煎至八分﹐去滓﹐食後服。

涼膽丸龍膽艸﹝酒炒﹞黃連﹝酒炒﹞防風柴胡地茄子黃芩﹝酒炒﹞蘆薈黃柏﹝鹽水制﹞

荊芥穗﹝各等分﹞

上爲細末﹐煉蜜爲丸﹐如梧桐子大。每服三錢﹐淸茶送下。

卷五運气原證

內障

偃月侵睛遲最惡﹐風輪上際微微薄﹐慢慢下瞳來﹐似此人難覺﹐腦有濕熱﹐肝絡遭刻剝﹐莫待如月圓﹐昏昏難摸捉。

此癥乃風輪上半邊气輪交際﹐從白膜內隱隱白片﹐薄薄蓋向下來﹐其色粉靑﹐乃非內非外﹐從膜中而來者﹐初起不覺而無慮﹐後漸結久﹐始下風輪而損光﹐或沿邊風輪周匝﹐而爲棗花﹐爲害最遲﹐人不爲慮﹐每中其患﹐乃腦漏或腦有風濕﹐久滯郁中﹐微火攻擊﹐腦油滴下﹐好酒暴怒。激滯生郁﹐爲變亦急﹐凡經水洗頭﹐不待幹而濕熱者﹐及痰火人﹐好燥膩濕熱物者﹐皆有此患。宜服﹕補肝散羚羊角細辛羌活白茯苓楮實子人參玄參車前子夏枯艸防風石斛﹝各等分﹞

上爲細末。每服一錢﹐食後米飲調下。

墜翳丸治偃月內障﹐及微有頭旋額痛。

靑羊膽鯉膽鯖膽﹝各七个﹞熊膽﹝二錢﹞石決明﹝洗浸﹐存性﹐另研細﹐一兩﹞牛膽﹝五錢﹞麝香﹝少許﹞

上爲細末﹐麵糊爲丸﹐如桐子大。每服十丸﹐空心茶淸送下。

卷五運气原證

內障

如銀內障分輕重﹐輕則中間一點欄﹐重則瞳神皆白亮﹐瞳中怫鬱气相干﹐治傷眞气並思慮﹐細小勞精彊視瞻﹐滯澀淸純生障气﹐精華冥黑過三年﹐也須愛養休傷變﹐一撥光開勝遇仙。

此癥專言瞳神中之白色內障也。輕則一點白亮﹐而如銀星一片﹔重則瞳神皆雪白而圓亮圓亮者﹐一名圓翳內障。有仰月偃月﹐變重爲圓者﹔有一點從中起﹐視漸昏﹐漸變大而不見者。乃鬱气傷乎沖和淸純之元气﹐故陽光精華﹐爲其閉塞而不得發見﹔亦有濕熱在腦﹐腦油滴落而元精損郁閉其光。非若銀風內障﹐已散大而不可收者﹐乃不治之兆﹐年未過六旬﹐血气稍盛者﹐治之皆可復明。宜服﹕石決明散石決明﹝醋﹞防風人參茺蔚子車前子細辛﹝減半﹞知母白茯苓遼五味玄參黃芩﹝各等分﹞

上爲細末。每服二錢﹐食前茶淸調下。

卷五運气原證

內障

欹側瞳神﹐其故當審﹐外若不傷﹐內必有損﹐損外不妨﹐損內尢慌﹐莫使損盡﹐終是無光。

此癥專言瞳神歪斜不正﹐或如杏仁﹑棗核﹑三角﹑半月也。乃腎膽之神膏所損﹐瞳神將盡矣。若風輪破損﹐神膏流沒﹐致瞳神欹側者﹐輪外必有蟹睛在焉﹐蟹睛平而瞳神不得復圓外亦有脂翳﹐終身不脫。若輪外別無形證﹐而瞳神欹側者﹐必因內傷腎水肝血膽之化源﹐故膏液自耗﹐而瞳神欲沒﹐甚爲可畏。宜治之﹐𨿽難復圓﹐亦可挽住﹐而免墜盡喪明之患宜服﹕生犀角丸治五行應變﹐气血兩虛﹐榮衛凝滯﹐以致肝腎臟受風邪﹐瞳神歪斜內障。

石決明﹝醋﹞當歸身犀角﹝銼末﹞麻黃﹝減半﹞楮實子枸杞子防風﹝各等分﹞

上爲細末﹐麵糊爲丸﹐如桐子大。每服五十丸﹐茶淸送下。

卷五運气原證

內障

瞳神反背患者少﹐識者須當要心巧﹐不逢妙撥轉將來﹐定是昏冥直到老。

此癥因六气偏勝﹐風熱摶擊﹐其珠斜翻倒轉﹐白向外而黑向內也。藥不能療﹐止用撥治須久久精熟者﹐識其何人何背﹐或帶上帶下之分﹐然後撥之﹐則療在反掌。否則患者徒受痛楚﹐醫者枉費心機。今人但目盲內障﹐或目損風水二輪﹐而膏雜壞﹐白掩黑者﹐皆呼爲瞳神反背﹐謬妄之甚﹐夫反背實爲斜翻烏珠向內也。非是珠端正而向外者﹐今亂呼爲瞳神反背﹐必其人亦是盲目﹐豈能治人之盲哉﹗

卷五運气原證

內障根源歌

不疼不痛漸昏蒙。薄霧輕煙漸漸濃﹐或見花飛蠅亂出﹐或如絲絮在虛空。此般狀樣因何得﹐肝臟停畱熱與風﹐大叫大啼驚與恐﹐腦脂流入黑睛中。初時一眼先昏暗﹐次第相牽與一同﹐苦口何須陳逆耳﹐只緣肝气不相通。彼時服藥宜銷定﹐將息多乖卽沒功﹐日久旣應全黑暗﹐時名內障障雙瞳。名字隨形分十六﹐龍師聖者會推窮。靈藥千般難得效﹐金鍼一撥日當空﹐戒愼將息根據前說﹐如違根據前病復蹤。

卷五運气原證

鍼內障眼法歌

內障由來十六般﹐學醫濟世要細看﹐分明一一知形狀﹐施鍼方可得相安。若將鍼法同圓翳﹐誤損神光取瘥難﹐冷熱光明虛與實﹐調和四體待全康。不然气悶違將息﹐嘔逆勞神翳卻翻﹐咳嗽震驚皆不可﹐多驚先服鎭心丸。若求涼藥銀膏等﹐用意臨時體候觀﹐老翳細鍼初復嫩﹐鍼形不可似一般。病虛新產懷娠月﹐下鍼才知將息難﹐不雨不風兼日﹐淸齊三日在鍼前。安心定意行醫道﹐念佛親姻莫雜喧﹐患者向明盤膝坐﹐提撕腰帶得心安。鍼者但行賢哲路﹐惻隱之心自可還﹐有血莫驚須住手﹐裹封如舊再開看。忽然驚振醫重酌﹐服藥三旬見朗然﹐七日解封難見日﹐花生水動莫他言。還睛丸散堅心服﹐百日分明復舊光。

卷五運气原證

鍼內障後法歌

內障金鍼鍼了時﹐醫師言語要深思﹐綿色黑豆如球子﹐眼上安排日系之。臥眠頭枕須安穩﹐仰臥三朝莫厭遲﹐封後忽然微有痛﹐腦風牽動莫他疑。或鍼或烙根據經法﹐痛極仍將火熨之﹐擬吐白梅含咽汁﹐吐來仰臥卻從伊芳。起則恐因遭努損﹐𨿽然稀有也須知﹐七朝豉粥溫溫食﹐震動牙關事不宜。大小便時須緩緩﹐無令自起與扶持﹐髙聲叫喚言多後﹐驚動睛輪見雪飛。如此志心三十日﹐漸行出入認親知﹐狂心莫憶陰陽事﹐夫婦分牀百日期。一月不須臨洗面﹐鍼痕濕著痛微微﹐五腥酒面周年斷﹐服藥消除病本基。

鎭心丸治心癇驚悸﹐憂思愁慮傷心﹐惕然心跳﹐動振不安﹐吐舌面赤目瞪等癥。

牛黃﹝一錢﹐另研﹞生地﹝酒洗﹐炒﹞當歸身﹝酒洗﹐炒﹞遠志肉﹝去心﹞茯神﹝各五錢﹞

金箔﹝十五片﹞石菖蒲﹝九節者佳﹞川黃連﹝各二錢半﹞辰砂﹝二錢﹐另研﹞

上以前六味﹐共爲細末﹐後入牛黃﹑辰砂二末﹐豬心血爲丸﹐如黍米大﹐金箔爲衣。每服五六十丸﹐煮豬心湯送下。

卷五運气原證

鍼內障後法歌

還睛丸治遠年近日﹐一切目疾﹐內外翳障﹐攀睛肉﹐爛弦風眼﹐及年老虛弱﹐目昏多眵﹐迎風冷淚﹐及視物昏花﹐久成內障﹐此藥最能降虛火升腎水﹐可宜久服﹐夜能讀細字人參杏仁﹝泡﹐去皮尖﹞肉蓯蓉﹝酒洗﹐焙漧﹞杜仲﹝酒洗﹐炒﹞牛膝﹝酒洗﹐炒﹞

石斛枸杞子﹝各兩半﹞犀角﹝銼細末﹞防風﹝各八錢﹞菊花﹝去梗葉﹞菟絲子﹝酒煮﹐焙漧﹞

當歸﹝酒洗﹐炒﹞熟地﹝酒洗﹐焙漧﹞黃柏﹝酒洗﹐炒﹞靑葙子枳殼﹝麩炒﹞白茯苓﹝乳蒸曬漧﹞蒺藜﹝杵﹐去刺﹐炒﹞羚羊角﹝銼細末﹞艸決明山藥﹝各一兩﹞天冬﹝去心﹐焙漧﹞麥門冬﹝去心﹐焙漧﹞生地﹝酒洗炒﹐各三兩﹞川芎﹝酒洗﹐炒﹞黃連﹝酒洗﹐炒﹞五味子﹝敲破焙漧﹞甘艸﹝炒﹐各七錢﹞知母﹝酒炒﹐二兩﹞

上除犀﹑羚角末另入﹐余爲細末﹐煉蜜爲丸﹐如桐子大。每服四五十丸﹐空心鹽湯送下一方內無當歸﹑肉蓯蓉﹑杜仲﹑黃柏﹑知母﹐亦名固本還睛丸。

卷五運气原證

金鍼辧義

古人云金鍼者﹐貴之也﹐金爲五金之總名﹐銅鐵金銀皆是也。《本艸》云﹕馬鐵無毒﹐可作鍼。以馬屬午屬火。火克金﹐能解鐵毒﹐故用以作鍼。

卷五運气原證

金鍼辧義

煮鍼一法﹐《素問》原無﹐今世用之﹐欲溫而澤也﹐是法有益而無害﹐故從之。

危氏書﹐用烏頭﹑巴豆各一兩﹐硫黃﹑麻黃各五錢﹐木鱉子﹑烏梅各十个﹐將鍼入水﹐用砂鍋內或內煮一日﹐洗擇之﹐再用止痛藥沒藥﹑乳香﹑當歸﹑花蕊石各五錢﹐又如前水煮一日﹐取出﹐用皂角水洗﹐再於犬肉內煮一日﹐仍用瓦屑打磨淨﹐端直﹐松子油塗之﹐常近人气爲妙。

金鍼式金鍼柄以紫檀花梨木或犀角爲之﹐長二寸八九分﹐如弓弦粗﹐兩頭鉆眼﹐深三四分﹐用上好赤金子﹐抽粗絲﹐長一寸﹐用幹面調生漆嵌入柄眼內﹐外餘六分許﹐略尖﹐不可太鋒利恐損瞳神﹐以鵝毛管套收﹐平日收藏匣內﹐臨用時始取出之。

卷五運气原證

金鍼辧義

凡撥金鍼之時﹐須看患目者人之老弱肥壯。若气盛者﹐欲行鍼之際﹐前二三日先服退气散血之劑數服﹐平其五臟﹔弱者不必服之。臨撥﹐新汲井水一盆﹐放於桌上﹐令患目者﹐對盆就洗﹐醫家側坐﹐以手蘸水﹐頻頻於眼上連眉稜骨淋洗﹐使眼內腦脂得水乃凝﹐以洗透數十徧﹐冷定睛珠爲度﹐然後用鍼﹐庶幾隨手而下﹐並不粘滯矣。

退气散血飲大黃當歸身乳香沒藥連翹穿山甲白芷﹝各等分﹞

上銼劑。白水二鐘﹐煎至八分﹐去滓﹐食遠服。

卷五運气原證

金鍼辧義

凡撥眼要知八法﹐六法易傳﹐惟二法巧妙﹐在於醫者手眼心眼﹐隔垣見癥﹐手法探囊取物﹐方得其法﹐臨撥﹐先令患者以水洗眼如冰﹐使血气不行爲度﹐兩手各握紙團﹐端坐椅上後用二人將頭扶定﹐醫人先用左手大指二指﹐分開眼皮﹐按定黑珠﹐不令轉動。次用右手持金鍼﹐如撥右眼﹐令患者視右﹐方好下鍼﹐庶鼻梁骨不礙手﹐離黑珠與大兩處相平﹐分中﹐慢慢將鍼插下﹐然後斜回鍼首﹐至患處﹐將腦脂撥下﹐復放上去﹐又撥下來﹐試問患者看見指動﹐或靑白顏色﹐辧別分明﹐然後將腦脂送至大近開穴處﹐護睛水內盡處﹐方徐徐出鍼﹐不可早出﹐恐腦脂復還原位﹐撥左眼則左銳。

卷五運气原證

金鍼辧義

預收芙蓉半老綠葉﹐曬榦爲末﹐用井花涼水調勻﹐以綿紙剪圓塊﹐如茶鐘口大﹐先將敷藥敷眼上眉稜骨及下眶﹐以紙一層﹐封貼藥上﹐又上藥一層﹐蓋紙一層封定﹐俟將幹﹐以筆蘸水潤之﹐日夜數次﹐夏月倍之﹐一日一換﹐仰面而臥。若將鍼眼向下就枕﹐防腦脂從上復下也﹐起坐飲食﹐大小二便俱宜緩﹐不可用力震動。三日內﹐只用溫和稀粥﹐爛熟稀饌﹐不可震動牙齒。三日後﹐開封視物﹐服藥靜養而已。

鍼後若目疼痛﹐急取生艾﹐或幹艾﹐同生蔥各半﹐共搗﹐銅鍋內炒熱﹐布包熨太陽穴﹐三五次卽止。若瞳神有油气不淸﹐當平肝气﹐用檳榔﹑枳殼﹑柴胡之類﹔作嘔吐﹐用藿香﹑淡豆豉﹑姜制濃朴﹑半夏之類﹔火旺體濃者﹐宜淸火順气消痰﹐用黃連﹑枳殼﹑檳榔﹑半夏麥冬﹑栝蔞之類﹔老弱者﹐用茯神﹑熟地﹑枸杞﹑麥冬﹑棗仁﹑貝母﹑白術﹑橘紅﹑五味子﹑白芍﹑當歸之類﹔鍼後忌用川芎﹐恐行血作痛﹔太陽頭疼﹐用防風﹑白芷﹑羌活﹑石膏之類﹔痛甚﹐用炒鹽熨之﹔若白睛赤﹐用柴胡﹑紅花﹑赤芍﹑歸尾﹑梔仁﹑桑皮﹑防風之類瞳神微散﹐用白芍﹑五味子﹑麥冬﹑茯神﹑人參﹑當歸﹑酸棗仁之類﹔受熱致瞳神細小者用寒水石﹑當歸﹑黃連﹑麥冬﹑茺蔚子﹑柴胡﹑炒梔仁之類。若障復朦﹐宜服平肝順气之劑﹐其障自退﹐如不速退﹐復再鍼撥亦可。

愚按﹕此癥乃濕熱郁積﹐蒸爍腦脂下垂﹐故珠內有膜遮蔽瞳仁之光﹐猶如布幔懸於明窗之內﹐外人𨿽見其窗似明﹐孰知窗內有幔懸掛而不明也。但今人以訛傳訛﹐皆謂瞳仁反背﹐其訛相延已久﹐一時難以正之。當知此癥惟用金鍼入珠內﹐撥去脂膜﹐頃刻能明﹐此論惟可與知者道﹐難與俗人言也。謹辧之﹐以爲後人垂鑑。

上《龍木論》金鍼開內障大法﹐謹按其法﹐初患眼內障之時﹐其眼不痛不澀不癢﹐頭不旋不痛﹐而翳狀已結成者﹐必俟歲月障老﹐始宜金鍼撥去其翳﹐如撥云見日而光明也。今具其略於後。

卷五運气原證

開內障圖

圓翳﹕﹝初患時見蠅飛花發﹐垂蟻﹐薄霧輕煙﹐先患一眼﹐次第相牽﹐俱圓翳﹐如油點浮水中﹐陽看則小﹐陰看則大﹐金鍼一撥卽去。﹞滑翳﹕﹝翳如水銀珠﹐宜金鍼撥之。﹞澀翳﹕﹝翳如凝脂色﹐宜金鍼撥之。﹞浮翳﹕﹝藏形睛之深處﹐細看方見﹐宜金鍼撥之。﹞橫翳﹕﹝橫如劍脊﹐兩邊薄﹐中央濃﹐宜鍼於中央濃處撥之﹐以上五翳﹐皆先患一目﹐向後俱損﹐初患之時﹐其眼痛澀﹐頭旋額痛﹐𨿽有翳狀﹐亦難鍼撥。獨偃月翳﹑棗花翳﹑黑水凝翳﹐微有頭旋額痛者﹐宜鍼輕撥之。﹞冰翳﹕﹝初患時頭旋額痛者﹐眼瞼骨鼻頰骨痛﹐目內赤色﹐先患一目﹐向後翳如冰凍堅白﹐宜於所經過脈﹐鍼其穴﹐忌出血﹐宜鍼撥動﹐不宜彊撥。﹞偃月翳﹕﹝初患時微微頭旋額痛﹐先患一目﹐次第相牽俱損﹐翳一半濃一半薄﹐宜鍼﹐先從濃處撥之。﹞棗花翳﹕﹝初患時微有頭旋眼澀﹐目中時時癢痛﹐先患一眼﹐向後俱翳﹐周遭如鋸齒﹐輕輕撥去﹐莫畱短腳﹐兼於所過之經﹐鍼灸其。﹞散翳﹕﹝翳如酥點﹐乍靑乍白﹐宜鍼撥之。﹞黑水凝翳﹕﹝初患時頭旋眼澀見花﹐黃黑不定﹐翳凝結靑色﹐宜鍼撥之。﹞驚振翳﹕﹝頭腦被打築﹐惡血流入眼內﹐至二三十年成翳﹐翳白色﹐先患之眼不宜鍼﹐牽損後患之眼﹐宜鍼撥之。﹞白翳黃心﹕﹝翳四邊白中心黃者﹐先服逐翳散﹐次鍼足經所過諸穴﹐後用金鍼輕撥﹐撥若先損一目﹐向後俱損。﹞

𨿽不痛不癢﹐其翳黃色紅色者﹐不宜鍼撥﹔翳破散者﹐不宜鍼撥﹔中心濃重者﹐不宜鍼撥。撥之不動者﹐曰死翳﹐忌撥。獨白翳黃心﹐宜先服藥後鍼之﹐若無翳者﹐名曰風赤﹐不宜鍼之。

烏風﹕﹝無翳﹐但瞳仁小﹐三五年內結成翳﹐靑白色﹐不宜鍼﹐視物有花爲虛﹐宜藥補﹐不宜藥瀉。﹞肝風﹕﹝無翳﹐眼前多見虛花﹐或白或黑﹐或赤或黃﹐或一物見二形﹐兩眼同患急宜補治﹐切忌房勞。﹞五風變﹕﹝初患時頭旋額痛﹐或一目先患﹐或因嘔吐﹐雙目俱暗﹐瞳子白如霜。綠風﹕初患時頭旋額角偏痛﹐連眼瞼眉及鼻頰骨痛﹐眼內痛澀﹐先患一眼﹐向後俱損﹐無翳﹐目見花﹐或紅或黑。黑風﹕初患時頭旋額偏痛﹐連眼瞼鼻頰骨痛﹐眼痛澀﹐先患一眼﹐向後俱損﹐無翳﹐眼見黑花。﹞靑風﹕﹝初患時微有痛澀﹐頭旋腦痛﹐先患一眼﹐向後俱損﹐無翳﹐勞倦加昏重。﹞雷頭風﹕﹝初患時頭旋惡心嘔吐﹐先患一目﹐次第相牽﹐俱變傷﹐瞳神或大或小﹐凝脂結白。﹞

卷六

運气原證

按內經。運气淚出。皆從風熱。經云。厥陰司天之政。三之气。天政布。風乃時舉。民病泣出是也。

卷六運气原證

目淚

靈樞黃帝曰。人之哀而泣涕者。何气使然。岐伯曰。心者五臟六腑之主也。目者宗脈之所聚也。上液之道也。口鼻者气之門戶也。故悲哀愁憂則心動。心動則五臟六腑皆搖。搖則宗脈感。宗脈感則液道開。

液道開故涕泣出焉。液者所以灌精濡空竅者也。故上液之道開則泣。泣不止則液竭。液竭則精不灌。

精不灌則目無所見矣。故命曰奪精。補天柱經俠頸俠頭中分也。又曰。五臟六腑。心爲之主。耳爲之聽。目爲之視。肺爲之相。肝爲之榮。脾爲之衛。腎爲之主。故五臟六腑之津液。上滲於目。心悲气並則心系急。心系急則肺舉。肺舉則津液上溢。夫心系與肺。不能常舉。乍上乍下。故咳而泣出矣。素問解精微論曰。厥則目無所見。夫人厥則陽气並於上。陰气並於下。陽並於上則火獨光也。陰气並於下則足寒。足寒則脹。夫一水不勝五火。故目昏盲。是以气沖風泣下而不止。夫風之中目也。陽气內守於精。是火气燔目。故風見則泣下。有諭比之。夫火疾風生乃能雨。此之類也。東垣雲。水附木勢。上爲眼澀爲眵爲冷淚。此皆由肺金之虛。而肝木寡於長也。

卷六運气原證

目淚

迎風冷淚。水木俱虛。血液不足。寒藥勿施。失治則重。宜早補之。

此癥謂見風則冷淚流。若赤爛有障翳者非也。水木二經。血液不足。陰邪之患。久而失治。則有內障視渺等癥生焉。與無時冷淚不同。此爲竅虛。因邪引邪之患。若無時冷淚則內虛。膽腎自傷之患也。此宜服。

河間當歸湯﹝治風邪所傷。寒中目。淚自出。肌瘦汗不止。﹞

白術﹝炒﹞白茯苓漧薑﹝炮﹞細辛川芎白芍藥甘艸﹝炙各五分﹞官桂陳皮﹝各一錢﹞當歸身﹝酒制﹞人參﹝各二錢﹞

上爲劑。水二鐘。姜一片。輝棗三枚。煎八分。去滓熱服。不計時。並三服。

阿膠散﹝治目有冷淚。流而不結者。肝經受風冷故也。﹞

阿膠馬兜鈴﹝各兩半﹞紫菀款冬花糯米﹝各一兩﹞白蒺藜﹝炒二錢半﹞甘艸﹝五錢﹞

上爲細末。每服二錢。水一鐘煎。不拘時服。

枸杞酒﹝治目視不明。迎風冷淚。﹞

枸杞子﹝揀肥者一斤杵爛右用絹袋盛貯須浸酒密封勿令泄气候三七日取飲﹞陳無灰酒﹝十斤﹞

仍用豬肝煮熟切片。蘸花椒鹽同食。每飲酒一二杯。勿宜過飲。若或過飲。反佐濕熱。爲害不淺矣。

按肝气通於目。肝和則能辧五色矣。今肝爲勞傷。致目視不明。多出冷淚。經曰。味爲陰。味濃爲陰中之陰。枸杞子味濃。故足以養厥陰之陰。煮以純酒。取其浹洽气血而已。

卷六運气原證

目淚

迎風熱淚出。肝虛夾火來。水中起隱伏。久則成內災。

此癥不論何時何風。見之則流熱淚。若有別癥及風气者非也。乃肝膽腎水之津液不足。故因虛竅不密。而風邪引出其淚也。中有隱伏之火發。故淚流而熱。久而不治。及有觸犯。則有變矣。宜服﹕羚羊角散﹝治肝臟受熱。眼目昏花。時多熱淚。﹞

羚羊角﹝銼細末﹞羌活玄參車前子山梔仁﹝炒﹞黃芩栝蔞﹝各五錢﹞胡黃連家菊花﹝各三錢﹞細辛﹝一錢﹞

上爲細末。每服二錢。食後竹葉煎湯調下。

白僵蠶散﹝治衝風淚出﹞

白僵蠶﹝炒﹞粉艸旋復花細辛木賊艸荊芥﹝二錢半﹞嫩桑葉﹝一兩﹞

上爲細末。每服二錢。白水煎。食後溫服。

珍珠散﹝治肝虛見風淚出﹞

珍珠﹝另研﹞丹砂﹝研各三分﹞漧薑﹝研二分﹞貝齒﹝火水淬幹研一兩﹞

上共研極細令勻。以熟絹帛箍三徧。每仰臥。以少許點眼中。閉少時爲妙。

卷六運气原證

目淚

無時冷淚。水木俱傷。此幽陰之深患。其爲病也非常。然斯疾每出不意。非靑盲則內障爲殃。

此癥爲目無赤病也。只是時常流出冷淚。久則瞻視昏渺。非比迎風冷淚。因虛引邪之輕者。此蓋精液耗傷。肝气漸弱。精膏澀枯。腎水不足。幽陰已甚。久而失治。則有內障靑盲之患。精血衰敗之人。及悲傷哭泣久郁。婦人產後悲泣太過者。每多此癥。且爲禍又緩。人不爲慮。往往罹其害而禍成也。悔已遲矣。宜服﹕菊睛丸﹝治肝腎不足。眼目昏暗。瞻視不明。茫茫漠漠。常見黑花。多有冷淚。久服補不足彊肝腎。﹞

甘菊花﹝去梗葉四兩炒﹞巴戟﹝去心一兩﹞肉蓯蓉﹝酒洗去皮炒切焙二兩﹞枸杞子﹝搗焙三兩﹞

上爲細末。煉蜜爲丸。如桐子大。每服三錢。溫酒或靑鹽湯。空心食前送下。

麝香散﹝治眼冷淚不止。鼻。﹞

香附子川椒目﹝各等分﹞蒼術麝香﹝各少許﹞

上爲細末。令病者噙水一口。將藥吹於鼻內。

卷六運气原證

目淚

無時熱淚。其禍幽微。此損耗中之伏隱。乃不足中之有餘。服寒涼則傷汁損血。服熱藥則血壅難舒。當以意中求趣。補益當而消除。

此癥謂目無別病。止是熱淚無時而常流也。若有別病而熱淚出者。乃火激動其水。非此病之比。蓋肝膽腎水耗而陰精虧澀。及勞心竭力。過慮深思。動其火而傷其汁也。故膏液不足。又哭泣太傷者。每每患此。久而失治。觸犯者變爲內障。因其爲患微緩。罹其禍也多矣。宜服﹕當歸飲子當歸身人參柴胡黃芩白芍藥甘艸大黃﹝各一錢﹞滑石﹝五分﹞

上銼劑。水二鐘。生薑三片。煎至八分。去滓溫服。

椒丸﹝治目昏多淚﹞

熟地黃﹝切焙漧﹞川椒﹝去目及閉口者微炒﹞生地黃﹝切焙漧﹞

上三味各等分。爲細末。煉蜜爲丸。如桐子大。每服五十丸。鹽米飲空心送下。

﹝江陵傅氏。家貧。鬻紙爲業。好接待遊士。一日。有客方巾布袍。邀傅飲。傅目昏多淚。客教以此方。

服不一月。目能夜視物。享年八九十。聰明不衰。﹞

卷六運气原證

風沿

丹溪云。風沿眼系。上膈有積熱。自飲食中挾怒气而成。頑痰痞塞。濁气不下降。淸气不上升。由是火益熾而水益降。積而久也。眼沿因膿漬而腫。於中生細小虫絲。遂年久不愈。而多癢者是也。用紫金膏。以銀釵腳揩去油膩點之。試問若果癢者。又當去虫。以絕根本。蓋紫金膏只去濕與去風涼血而已。若前所謂飲食挾怒成痰。又須更與防風通聖散。去硝黃爲細末。以酒拌勻曬漧。根據法服之。禁諸濃味及大料物。方盡諸法之要。

卷六運气原證

風沿

帷赤爛。人皆有之。火土燥濕。病有重輕。重則帷裂而血出。輕則弦赤爛而難舒。以淸潤而爲治。何患病之不除。

此癥專言之赤爛。目無別病也。若目有別病而赤爛者。乃因別火致傷其。又非此比。赤勝爛者。多於勞心憂鬱忿悖。無形之火所傷。爛勝赤者。多於恣燥嗜酒。哭泣過多。冒火衝煙。風熱蒸燻。有形之火所傷。病屬心絡。甚則火盛而生瘡於邊也。要分大小二。相火君火。虛實之癥。宜服點洗。

防風通聖散﹝並治中風。一切風熱。大便祕結。小便亦澀。眼目赤痛。或熱急生風。舌彊口噤。

或鼻生紫赤風刺癮疹。而爲肺風。或成風癘。而世呼大麻風。或腸風爲痔漏。或腸郁而爲諸熱。譫妄驚狂。並皆治之。﹞

防風川芎大黃赤芍藥連翹麻黃﹝去節﹞芒硝蘇薄荷當歸滑石﹝飛過﹞甘艸炒梔仁白術桔梗石膏﹝﹞荊芥穗黃芩﹝各等分﹞

上爲粗末。每服四錢。姜三片。水二鐘煎。食前溫服。

按防風﹑麻黃。解表藥也。風熱之在皮膚者。得之出汗而泄。荊芥﹑薄荷。淸上藥也。風熱之在巓頂者。得之由鼻而泄。大黃﹑芒硝。通利藥也。風熱之在腸胃者。得之由後而泄。滑石﹑梔子。水道藥也。風熱之在決瀆者。得之由溺而泄。風淫於膈。肺胃受邪。石膏﹑桔梗。淸肺胃也。而連翹﹑黃芩。又所以祛諸經之遊火。風之爲患。肝木主之。川芎﹑當歸。和肝血也。而甘艸﹑白術。又所以和胃气而健脾。劉守眞氏長於治火。此方之旨。詳具悉哉。

如目兩瞼潰爛。或生風粟。白睛紅赤。黑睛生翳障。加菊花﹑黃連﹑羌活﹑白蒺藜。名曰菊花通聖散。人弱。大便不結燥者。減去硝黃。

東垣碧天丸﹝治目疾屢服寒涼不愈。兩目蒸熱。有如火燻。赤而不痛。紅絲赤脈。滿目貫睛。瞀悶昏暗。羞明畏日。或上下瞼赤爛。或不服風土。而內外銳皆破。以此洗之。﹞

瓦粉﹝炒一兩﹞銅綠﹝七分爲末﹞枯白礬﹝二分﹞

上研銅綠﹑白礬令細。旋旋入瓦粉研勻。熱水和之。共爲丸。如黃豆大。每用一丸。熱湯半盞。浸一二時辰。

洗。至覺微澀爲度。少閉眼半个時辰許。臨臥更洗之。瞑目就睡。尢爲神妙。一丸可洗二三日。可在湯內燉熱。此藥治其標。爲裏熱已去矣。裏實者不宜用此。當瀉其實熱。

紫金膏用水飛過虢丹。蜜多水少。文武火熬。以器盛之。點。

卷六運气原證

風沿

迎風赤爛邪在肝。因虛被克木相傳。久不愈兮成赤爛。赤爛風弦治又難。

此癥謂目不論何風。見之則赤爛。無風則好者。與風弦赤爛。入脾絡之深者不同。夫風屬木。木彊土弱。

弱則易侵。則邪引邪。內外夾攻。土受木克。是以有風。其病無風則愈。赤爛者土木之病也。赤者木中火癥。爛者土之濕癥。若痰若濕甚者。爛勝赤。若火若燥甚者。赤勝爛。心承肺承者。珠亦痛而赤焉。此章專言赤爛之患。與前章迎風冷熱淚入內之深者又不同。宜服洗﹕柴胡散﹝治眼眶澀爛。因風而作。用气藥燥之。﹞

柴胡防風赤芍藥荊芥羌活桔梗生地黃甘艸上各等分。爲細末。每服三錢。白水煎。溫服。

疏風散濕湯赤芍藥黃連防風﹝各五分﹞銅綠﹝另入﹞川花椒歸尾﹝各一錢﹞輕粉﹝一分另入﹞

羌活五倍子﹝各三分﹞荊芥﹝六分﹞膽礬明礬﹝各三釐﹞

上爲一處。水三鐘。煎至一半。去滓。外加銅綠泡化。後入輕粉攪勻。湯腳用綿紙濾過澄淸。可用手蘸洗目爛濕處。

一方﹝治爛弦血風眼﹞

覆盆子葉﹝不拘多寡去梗日曬漧﹞

研令極細。薄綿裹之。以男小兒所食之乳浸汁。如人行八九里之時。方點目中。卽仰臥。不過三四日。視物如少年。忌酒面油膩物。

﹝宋宗室趙太尉乳母。苦爛弦風眼近二十年。有賣藥老媼過門。云此眼有虫。其細如絲。色赤而長。

久則滋生。乃入山取此藥咀嚼之。而畱汁滓存於竹筒內。以皂紗蒙乳母眼。取筆畫雙目於紗上。然後滴藥汁漬眼下弦。轉間虫從紗中出。共數十條。後眼弦肉漧如常。太醫上官彥誠聞之。有鄰婦亦患此癥。

試之。無不立瘥。考之本艸。陳藏器云。此藥治眼暗不明。冷淚淫不止。及靑盲等恙。蓋治眼妙品也。﹞

治爛弦眼生虫方覆盆子葉﹝爲末一錢﹞漧薑﹝燒灰﹞生礬﹝各半分﹞枯礬﹝一分﹞

共研一處。蜜調。用絹片做膏藥。貼眼上一夜。次午揭起。其虫自出。粘在絹上。次晚。又將肥豬肉切片貼眼上一宿。卽愈。

敷爛弦眼方鑪甘石﹝飛過一兩﹞飛丹﹝五錢﹞枯礬﹝二錢五分﹞明朱砂﹝研細一錢﹞銅綠﹝二錢﹞

共爲一處。研極細爲度。先用荊芥﹑陳茶葉。煎水洗患處。乘濕將藥敷上。二三次立愈。

卷六運气原證

諸因

內外諸因。種種不一。有郁七情六淫。傷感過度而致者。其癥隨愈隨復。最難調治。有外受風邪燥火克削。致榮衛失調。而淹滯澀翳。朦不淸。宜散宜和。隨癥施之。若因他癥侵乘。及物傷等癥累目。𨿽內外輕重。各分其類。總之火郁者宜疏之。气滯者宜導之。燥甚風邪。宜審虛實調之。庶不至客邪延久。成痼疾已。

卷六運气原證

諸因

風兮風兮禍何多。未傷人身先損目。有因睥反爛弦紅。有致偏並振搐。有成內障多肉。內外輕重皆不同。比之常癥猶難逐。驅風活血養陰精。勝似求仙去問卜。

此癥謂患風病患而目病也。蓋風屬木。木爲肝。肝之竅在目。本乎一气。久病則熱盛。何也。木能生火也。

火盛則血因風火。久而不熄。遂致耗損矣。況久病必生郁。郁則又生火。火性上炎。火熱極而又生風。展轉相生。內外障翳皆起於此。故患風木之病。各因其故而發之。有日淺而郁未深。爲偏歪斜者。有入睥而睥反濕赤勝爛者。有血虛筋弱而振搐者。有恣燥嗜熱。火邪乖亂淸和融純之气。因郁而爲內障者。有風勝血滯。結爲外障。如肉等癥者。再加以服餌香燥之藥。耽酒縱辛。不善保養。以致陰愈虧而火愈燥。火愈燥而風愈勝。病變爲凝瘀之重者。治當各因其證。而伐其本。且外內常劫不同。大抵若因風病目者。當去風爲先。淸火次之。不然。源旣不淸。流何能止。目病今𨿽暫退。後必復來。治之𨿽至再至三。風不除而火不熄。目終無痊愈之期矣。宜服﹕正容湯﹝治口眼斜。儀容不正。服此卽能正之。故云。﹞

羌活白附子防風秦艽膽星白僵蠶半夏﹝制﹞木瓜甘艸黃松節﹝卽茯神心木各等分﹞

上銼劑。白水二鐘。生薑三片。煎至八分。去滓。加酒一杯服之。

上方祛風以羌防。化痰須星夏。生艸淸熱。秦艽榮筋。面部需白附僵蠶。筋舒急資木瓜﹑松節。姜散風邪。

酒行藥勢。此方服十劑。平服如故。敢陳一得。願獻知音。

半夏茯苓天麻湯﹝治痰厥頭痛。頭旋眼黑。煩悶惡心。气短促。言語心神顚倒。目不敢開。

如在風雲中。或頭痛如裂。身重如山。四肢厥冷。﹞

天麻黃﹝蜜制﹞人參蒼術﹝泔水泡制﹞橘皮澤瀉白茯苓炒曲﹝各五分﹞白術﹝炒一錢﹞半夏﹝姜制﹞麥芽﹝炒各錢半﹞黃柏﹝酒制二分﹞漧薑﹝炮二錢一方二分﹞

上銼劑。白水二鐘。煎至八分。去滓。食後服。

此頭痛爲足太陰痰厥頭痛。非半夏不能療。眼黑頭旋。風虛內作。非天麻不能除。天麻苗謂之定風艸。

乃治內風之神藥。內風者虛風是也。黃甘溫。瀉火補元气。實表虛。止自汗。人參甘溫。調中補气瀉火。

二術甘溫。除濕補中益气。澤瀉﹑茯苓。利小便導濕。橘皮苦溫。益气調中而升陽。炒曲消食。蕩胃中之滯气。麥芽寬中而助胃气。漧薑辛熱。以滌中寒。黃柏苦寒。用酒洗以療之。冬日少火在泉。而發燥也。

夜光柳紅散﹝治風邪傷胞瞼。致風牽瞼翻不收。出淚汪汪者。﹞

人參荊芥穗川烏﹝炮﹞川白芷南星﹝制﹞軟石膏川芎﹝各二兩﹞何首烏艸烏﹝去皮尖炮﹞石決明﹝﹞本川細辛雄黃當歸身蒲黃蘇薄荷防風茅蒼術﹝浸炒﹞甘松藿香葉全蠍﹝各一兩半﹞

川羌活﹝三兩﹞

上爲細末。每服二錢或三錢。茶淸調下。

加減地黃丸﹝治男婦肝臟積熱。肝虛目暗。膜入水輪。漏睛眵淚。眼見黑花。視物不明。混睛冷淚。翳膜遮障。及腎臟虛憊。肝受虛熱。及遠年近日。暴熱赤眼。風毒瓦斯眼。並治之。兼治幹濕香港腳。消中消渴。及諸風气等疾。由腎气虛敗者。但服此能補肝益腎。驅風明目。神效。﹞

生地﹝幹者一斤﹞熟地﹝幹者一斤﹞石斛﹝去苗﹞防風﹝去蘆﹞枳殼﹝炒﹞牛膝﹝酒洗﹞

杏仁﹝泡去皮尖麩炒黃入瓦器研去油各四兩﹞

上爲細末。除杏霜另入。勿犯鐵器。煉蜜爲丸。如梧桐子大。每服五十丸。空心以豆淋酒送下。或飯飲及靑鹽湯亦可。忌一切動風毒等物。

豆淋酒法黑豆半升。揀簸。炒令煙出。以酒三斤浸之。不用黑豆。用此酒煮獨活。卽是紫湯也。

﹝唐丞相李恭。公在扈從蜀中日患眼。或澀。或生翳膜。或疼痛。或見黑花如豆大。雲气纏繞不斷。

或見如飛虫翅羽。百方治之不效。有僧智深云。相公此病。由受風毒。夫五臟實則瀉其子。虛則補其母。

母能令子實。子能令母虛。腎是肝之母。今腎受風毒。故致肝虛。肝虛則目中恍惚。五臟亦然。香港腳消中消渴諸風等癥。皆由腎虛。地黃丸主之。﹞

蟬花無比散﹝治大小男婦。遠年近日。一切風眼气眼攻注。眼目昏暗。瞼生風粟。或痛或癢。漸生翳膜遮睛。視物不明。及久患偏正頭風。牽搐兩眼。漸漸細小。連眶赤爛。小兒瘡疹入目。白膜遮睛。赤澀癮痛。常服驅風退翳明目。﹞

白茯苓防風﹝去蘆﹞甘艸﹝炙各四兩﹞蛇蛻﹝微炒一兩﹞赤芍藥﹝十三兩﹞蒼術﹝泔水浸去皮切片炒十五兩﹞蟬蛻﹝去頭足翅一兩﹞白蒺藜﹝炒半斤﹞羌活當歸川芎石決明﹝用鹽入東流水煮一伏時漉出搗如粉另入各三兩﹞

除石決粉。余共爲細末攪勻。每服二三錢。食後米泔調下。或茶淸亦可。忌食發風毒等物。

槐子丸﹝治肝虛風邪所攻。致目偏視。﹞

槐子仁﹝二兩﹞酸棗仁﹝去殼﹞蔓荊子覆盆子柏子仁白蒺藜﹝炒去刺﹞車前子牛蒡子茺蔚子﹝各一兩﹞

上爲細末。煉蜜爲丸。如梧桐子大。每服四五十丸。空心白滚湯送下。

川芎石膏散﹝治風熱上攻頭目。昏眩痛悶。風痰喘嗽。鼻塞口瘡。煩渴淋閉。眼生翳膜。

此藥淸神利頭目。﹞

石膏﹝﹞防風蘇薄荷連翹﹝各一兩﹞桔梗甘艸寒水石滑石﹝飛過各二兩半﹞川芎人參荊芥穗當歸黃芩大黃﹝炮﹞山梔仁﹝炒﹞白術﹝制﹞菊花赤芍﹝各五錢﹞縮砂仁﹝炒二錢五分﹞

除寒水石﹑石膏﹑滑石各研細另入。余共爲細末攪勻。每服二三錢。食遠滚白湯調服。忌姜蒜辛熱等物。

摩風膏﹝治風牽眼偏邪﹞

白芷黑附子廣木香防風細辛骨碎補當歸身本﹝各一兩﹞烏頭赤芍藥濃肉桂﹝各一兩半﹞牛酥﹝卽骨髓﹞鵝脂﹝各四兩﹞豬板油﹝半斤﹞

除酥脂板油外。以上諸藥。各爲細末。用眞麻油半斤。浸一晝夜。再入酥脂板油共熬。以文武火熬如膏爲度。塗於患處。

卷六運气原證

諸因

人爲瘡瘍腫毒。六陽壅塞勿寧。血瘀气滯不和平。皆是有餘火甚。水少不能制伏。故教炎熾飛騰。只緣肝膽未純淸。邪濁擾侵致病。

此癥指人生瘡瘍腫毒。累及目痛也。夫六陽火燥有餘。水不能制。以致妄亂無拘。气滯血壅。而始發瘡瘍腫毒。火性上炎。目竅髙。火之所從泄。濁能害淸。理之自然。肝膽淸淨融和之腑。瘡瘍毒癰痘疹。濁邪熾盛。侵擾淸和。因其素所斫喪。肝腎有虧。陰虛血少。膽之淸汁不充。因化源弱。目絡無滋。故邪得以乘虛。故入目爲害。若病目在於病毒之時。治毒愈而目亦愈。若毒愈而目不愈者。乃邪入至髙之深處。難以速退。當浚其流而澄其源。若急迫治之。因而觸激甚者。必有瘀滯之變矣。宜服﹕內疏黃連湯﹝治諸瘡毒。皮色腫硬。發熱作嘔。大便閉而脈洪實者。攻及兩眼。或一目。赤痛紅腫。並治。﹞

黃連炒梔仁黃芩當歸身桔梗廣木香檳榔赤芍藥甘艸蘇薄荷﹝各八分﹞連翹制大黃﹝各錢二分﹞

上銼劑。白水二鐘。煎至八分。去滓。食遠服。

還陰解毒湯﹝治梅瘡餘毒未淸。移害於肝腎。以致蒸灼。神水窄小。兼赤絲。黑白混濁不淸。

看物昏不明。﹞

川芎當歸﹝酒洗﹞生地黃金銀花﹝去葉﹞連翹黃芩﹝酒炒﹞土茯苓細甘艸﹝減半﹞黃連﹝酒炒﹞苦參麥門冬﹝去心﹞白芍藥﹝酒洗﹞玄參﹝各等分﹞

上銼劑。白水二鐘。煎至八分。去滓溫服。

卷六運气原證

諸因

因他之癥爲別病。內外輕重總不定。內因傷情。外緣縱性。不斫不喪順天和。能守能常頗淸淨。五味四气愼其宜。不獨目明亦長命。戒愼恐懼。如響如應。

此癥專言因害別病而累及目也。所致不同。有陰病而陰自傷。有陽病而陽自損。有寒病熱藥太過。傷其神气。熱病寒藥太過。耗其精血。補者瀉之。瀉則損其元。瀉者補之。補則助其邪。砭鍼之泄散眞气。炮炙之激動火邪。實實虛虛。損不足益有餘之爲害。亦各因人觸犯感受。臟腑經絡衰旺。隨其所因。而入爲病。內外輕重不等。當驗其標而治其本。譬如傷寒陽癥熱郁。蒸損瞳神。內癥也。熱甚血滯。赤瘀內澀者。外癥也。陰癥脫陽而目盲。內癥也。服姜附溫劑多。而火燥赤澀者。外癥也。瘧疾之熱損瞳神。內癥也。

火滯於血而赤澀。外癥也。精瀉液耗而膏汁不得滋潤。內癥也。山嵐瘴气而昏者。邪气蒙蔽乎正。外癥也。蠱脹中滿赤痛者。陰虛難制陽邪。內癥也。气滯怫郁。熱多昏花。皆內癥也。痰癥之膩滯。火癥之赤澀。

皆外癥也。餘仿此。嗚呼。身之精血有限。人之斫喪無窮。故虛者多。實者少。明者少而渺者多。若能知愛養之方。而不犯禁忌之戒。外不縱性。以傷於五味四气。內不放心於六欲七情。順時气。養天和。頗立淸淨之志。而存恆久之心。則三眞不喪。而六賊潛消。血充精固。神定气淸。陰陽和而水火濟。精華盛而目力全。復何病之有哉。若久久不輟。綿綿若存。不獨目無病而瞻視明。命亦長矣。若治之。須看因何癥爲害於目。則以本癥治之。難執方括。亦不可拘定眼科藥法治之。如傷寒陽癥熱郁。蒸損瞳神。則看是何經之熱。分表裏攻發。使其熱退。則目自愈。若必用眼科之藥。其癥壞矣。余癥仿此。

前胡犀角飲﹝治傷寒兩目昏暗。或生浮翳。﹞

黃﹝一錢二分﹞蔓荊子犀角﹝銼末﹞靑葙子前胡炒梔仁防風麥門冬﹝去心﹞羌活生地黃細辛車前子菊花艸決明﹝炒各八分﹞甘艸﹝四分﹞

上銼劑。白水二鐘。煎至八分。去滓。食後溫服。

茺蔚子丸﹝治時气後目暗。及有翳膜。﹞

黃連﹝炒三兩﹞枸杞子枳殼﹝去穣麩炒﹞靑葙子生地﹝焙各一兩﹞茺蔚子澤瀉﹝各一兩半﹞

石決明﹝﹞細辛麥門冬﹝去心焙﹞車前﹝各二兩﹞

上爲細末。煉蜜爲丸。如梧桐子大。每服三錢。食後漿水送下。

明目大補湯﹝治气血俱損。眼目昏花。神光不足。及久患眼疾。服涼藥過多。气血凝滯昏朦。服此以鎭陽光壯腎水。﹞

幹熟地﹝酒蒸﹞白術﹝土炒﹞白茯苓﹝焙﹞人參白芍藥甘艸﹝炙﹞當歸身﹝酒洗﹞川芎白豆蔻﹝取肉﹞黃﹝蜜炙﹞大附子﹝炮﹞沈香濃肉桂﹝各等分﹞

上銼劑。白水二鐘。生薑一片。輝棗二枚。煎至八分。不拘時溫服。

東垣淸神益气湯﹝治因脾胃虛弱之人。誤服洗肝散。或服寒涼過多。而目越病者宜此。﹞

白茯苓人參白術﹝制各一錢﹞蒼術﹝泔水制﹞白芍藥升麻防風黃柏﹝鹽水制﹞廣陳皮靑皮﹝各六分﹞甘艸﹝炙﹞麥冬﹝去心﹞五味子﹝肥者打破各五分﹞

上銼劑。白水二鐘。煎至八分。去滓溫服。

順經湯﹝治室女月水停久。倒行逆上衝眼。紅赤生翳。先服調气。則血通矣。﹞

當歸身川芎柴胡桃仁﹝泡去皮尖﹞香附子﹝制﹞烏藥靑皮紅花廣陳皮蘇木赤芍玄參上銼劑。白水二鐘。煎至八分。去滓。加酒一杯。食遠溫服。熱甚加酒炒黃連煎服。

磁石丸﹝治眼因患後起早。元气虛弱。目無翳膜。視物昏暗。欲成內障。﹞

肉蓯蓉﹝刮去皺皮酒浸一宿焙漧一兩﹞磁石﹝醋淬七次杵碎細研水飛過二兩﹞菟絲子﹝酒浸五日曝漧另研爲末三兩﹞巴戟﹝去心﹞遠志肉熟地黃﹝焙漧﹞石斛﹝各一兩﹞桂心遼五味廣木香甘艸﹝炙赤色各五錢﹞

除磁石﹑菟絲子末另入。余共爲細末和勻。煉蜜爲團。仍搗二三百杵。丸如梧桐子大。每服三四十丸。食前溫酒送下。或靑鹽湯亦可。

羊肝丸﹝治肥人酒色太過。紅筋侵目。毒瓦斯傷肝。白膜傷睛者並治。﹞

白蒺藜﹝炒去刺﹞菊花﹝去根葉﹞石決明﹝﹞生地﹝各一兩﹞楮實子槐角﹝炒﹞五味子黃連當歸尾﹝各五錢﹞防風荊芥穗﹝各二錢半﹞甘艸﹝一錢﹞川芎﹝三錢﹞蕤仁﹝去殼油淨七錢﹞

上共爲細末。用雄羊肝一具。滚水沸過。共前藥搗爲丸。每服五六十丸。空心薄荷湯送下。忌椒姜辛辣燒酒等物。

卷六運气原證

諸因

物損眞睛癥。傷之在目輪。白黃兩般病。黃急白遲行。若然傷得重。損壞及瞳神。縱然醫得速。終必欠光明。

此癥謂目被物觸打。迫在風輪之急者。故曰物損眞睛。有黃白二色。黃者害速。白者害遲。若尖細之物觸傷者。淺小可治。若粗礪之物。傷大而深。內損神膏者。𨿽愈亦有痕迹。若觸之破珠。爲害已甚。縱然急治。瞳神𨿽在。亦難免欹側之患。物𨿽尖小而傷深。膏破者。亦有細細黑顆。如蟹睛而出。愈後有疤。每見耘苗之人。竹木匠輩。往往誤觸竹絲木屑苗葉。在風輪而病者。若飛流之物撞入。而致破風輪者。必致淸黃出。狀若稠痰。白脂凝在風輪。欲流不流。此是傷破神珠外邊气分之精膏也。不可誤認爲障。若神昏者。瞳神有大小欹側之患。久而失治。目必枯凸。大凡此癥不論大小黃白。但有流淚赤障等病者。急而有變。珠痛頭疼者。尢急也。宜服﹕加味四物湯﹝治打損眼目﹞

白芍藥川芎當歸身荊芥熟地黃防風﹝各等分﹞

上咀爲劑。白水二鐘。煎熟去滓。再入生地黃搗汁少許溫服。外又再以生地黃一兩。杏仁二十粒。

泡去皮尖。研爲細末。用水調稠。綿紙攤藥。敷在眼上令幹。

局方黑神散熟地黃蒲黃歸尾漧薑﹝炮﹞赤芍藥肉桂甘艸梢﹝各等分﹞

上爲細末。量病之輕重大小。以童便生地黃汁。相和多寡調服。

經效散﹝治眼因撞刺生翳。疼痛無時。經久不安。復被物之所擊。兼爲風熱所攻。轉加痛楚。

不能睜開見物等癥。﹞

柴胡﹝一兩﹞犀角﹝銼末三錢﹞赤芍藥當歸尾大黃﹝各五錢﹞連翹甘艸梢﹝各二錢五分﹞

上爲末。每服二三錢。白水二鐘煎。食遠服。

一綠散﹝治打撲傷損。眼胞赤腫疼痛。﹞

芙蓉葉生地黃﹝各等分﹞

上二味。共搗爛。敷眼胞上。或爲末。以雞蛋淸調勻敷亦可。

卷六運气原證

諸因

瞇目多因出路行。風吹砂土入人睛。頻擦頻拭風輪竅。气滯神珠膏血凝。昏昏目不爽。漸漸病生成。

此癥因風吹砂土入目。頻多揩擦。以致血气凝滯而爲病也。初起磊澀赤脈。次後淚出。急澀漸重。結爲障翳。然有輕重赤白。亦因人之戒觸所致。當驗形癥。別經絡。因其形癥而治其本末也。

經效四法孫眞人治瞇目。鹽與豉置於水中浸之。視水。其物立出。

千金治稻麥芒入眼。以新布覆眼內。將躋螬從布上摩之。其芒自著布上。

山居物落眼中。用新筆蘸水激出。

又方。用上好徽墨。研濃點之。立出。

卷六運气原證

諸因

偶被遊絲入目。皆緣沒意防。模糊眸子淚如湯。澀急壅瘀腫脹。那更羞明怕熱。頭疼珠痛難當。金蠶老鸛定珠傷。惡毒無如這樣。

此癥謂風揚遊絲。偶然撞入目中而病痛也。卽今人呼爲天絲打眼。若野蠶蜘蛛等虫之絲。其患尙遲。

若金蠶老鸛絲。當日不出。三日必珠裂破碎。今人但患客風暴熱。天行赤熱。痛如鍼刺。一應火實之癥。

便呼天絲入目。殊不知飛絲入目。及人自知者。但回避不及。不意中被其入也。入目之時。亦自知之。倏然而痛。眼澀難開。又非木偶人。豈有不知。今之愚人。不度理之有無。但以己意謬呼人疾。失之甚矣。

經效三法丹溪治飛絲入眼。紅腫如瞇。痛澀不開。兩鼻流淸涕。用金墨濃磨。以新筆塗之入目中。閉目少時。以手張開。其絲自成一塊。著在眼白上。用新筆輕輕拭出則愈。如不盡。再塗。此法神效。

治飛絲入眼。用柘樹漿點之。用綿裹箸頭。蘸水入目內。繳拭涎毒。

又方。飛絲入目。以火麻子一合。搗碎。井花水調一碗浸攪。卻將舌浸水中。涎沫自出。立效。

卷六運气原證

諸因

若言時復癥。歲歲至期來。莫言無後患。終久變成災。

此癥謂目病不治。挨忍待自愈。或治不得當。欲戒有犯。觸其脈絡。遂致深入。又不治之。致邪正擊搏。

不得發散之故。或年之月。月之日。如花如潮。至期而發。過期而又愈。久而不治。及因激發者。遂成其害。

未發問其所發之時。別其病本。在何經絡。旣發者。當驗其形色經絡。以別何部分。此癥如治之。或發於春。宜服﹕洗肝散﹝治風毒上攻。暴作目腫。痛澀難開。眵淚不絕。﹞

當歸尾﹝酒洗﹞川芎蘇薄荷甘艸﹝減半﹞生地黃羌活炒梔仁大黃﹝煨﹞龍膽艸防風﹝各等分﹞

上爲細末。每服三錢。白滚湯送下。發於夏。宜服﹕洗心湯﹝治心經積熱。四赤澀。﹞

黃連生地黃﹝各一錢半﹞木通炒梔仁﹝各一錢﹞甘艸﹝三分﹞當歸尾菊花﹝各一錢二分﹞

上銼劑。白水二鐘。煎至八分。去滓溫服。發於秋。宜服﹕瀉肺湯﹝治暴赤客熱外障。白睛腫脹。﹞

川羌活玄參黃芩﹝各一錢半﹞桔梗地骨皮大黃芒硝﹝各一錢﹞

上銼劑。白水二鐘。煎至八分。去滓食遠服。發於冬。宜服﹕六味地黃湯﹝治腎虛不能制火者﹞

熟地黃山茱萸﹝去核﹞山藥澤瀉白茯苓牡丹皮﹝各等分﹞

上銼劑。白水二鐘。煎至八分。去滓溫服。

以上四時。𨿽定四方。不必拘執。仍須視其時癥。診何臟腑相克。然後加減。更變施治可也。

通明散﹝治气眼。凡人之目。必患後傷其經絡。喜怒哀樂之情。多有傷於心肺。發作不時。

此乃气輪受病之故也。﹞

升麻炒梔仁﹝各一兩半﹞細辛川芎白芷艸決明防風白芨白蘞夏枯艸羌活﹝各一兩﹞蟬蛻﹝去頭足﹞楊梅皮五倍子﹝各五錢﹞甘艸﹝二錢﹞

上爲細末。每服三錢。白水一鐘半。淡竹葉七片同煎。食後溫服。

腫痛赤脈從上而下。太陽病者。服﹕東垣羌活除翳湯﹝治太陽寒水。翳膜遮睛。不能視物。﹞

麻黃根﹝五分﹞薄荷﹝四分﹞生地黃﹝酒洗七分﹞川芎當歸身﹝各六分﹞黃柏﹝酒制八分﹞

荊芥穗﹝煎成方入﹞本﹝各一錢﹞川羌活﹝一錢五分﹞防風﹝一錢﹞北細辛﹝二分﹞

知母﹝酒制八分﹞川花椒﹝去目五分﹞

上銼劑。白水二鐘。煎至八分。加荊芥穗再煎。去滓。食遠稍熱服。忌酒辛熱濕面等物。

腫痛赤脈從下而上。陽明病者。服﹕明目流气飲﹝治肝經不足。內受風熱上攻。眼目昏暗。視物不明。常見黑花。當風多淚。怕熱羞明。堆眵赤腫。

隱澀難開。或生障翳。倒睫拳毛。眼眩赤爛。及婦人血風眼。及時行暴赤腫眼。眼胞紫黑。應作眼病。並宜服之。﹞

蒼術﹝米泔水浸一宿焙炒二錢﹞細辛牛蒡子﹝炒﹞大黃﹝煨﹞川芎防風白蒺藜﹝炒去刺﹞梔仁﹝炒﹞黃芩菊花蔓荊子甘艸﹝炙﹞木賊玄參﹝各七分﹞艸決明﹝炒一錢﹞

上銼劑。白水二鐘。加酒一小杯。煎至八分。去滓。臨睡溫服。

腫痛赤脈從外走內。少陽病者。服﹕退云丸﹝治一切翳膜內外等障。昏無光者。﹞

荊芥穗蛇蛻密蒙花﹝各二錢此三味同甘艸焙漧揀去甘艸不用﹞川芎當歸身﹝各一兩半﹞枳實蘇薄荷﹝不見火﹞犀角﹝銼末酒蒸﹞川楝子蟬蛻﹝去頭足洗﹞家菊花﹝各五錢﹞生地﹝酒洗焙漧﹞

白蒺藜﹝炒去刺﹞羌活地骨皮﹝炒各三錢﹞蔞仁﹝生用六錢﹞木賊艸﹝去節二兩童便浸一宿焙漧﹞

上爲細末。煉蜜爲丸。每一兩重。分作十丸。米泔湯調服。日進二三丸。俱食後服。婦人用當歸湯化下。有气者廣木香湯化下。使之在人。消息活變。

天王補心丹﹝治心血不足。神志不寧。津液枯竭。健忘怔忡。大便不利。口舌生瘡。不眠。致目疾久而不愈等癥。能淸三焦。化痰涎。去煩熱。除驚悸。療咽漧。養育心神。﹞

當歸身﹝酒洗﹞天冬﹝去心﹞柏子仁﹝炒﹞麥冬﹝去心﹞酸棗仁﹝炒各二兩﹞丹參﹝微炒﹞揀人參﹝去蘆﹞玄參﹝微炒﹞白茯苓遠志﹝去心炒﹞遼五味﹝烘漧﹞桔梗﹝各五錢﹞生地黃﹝酒洗四兩﹞辰砂﹝五錢研細爲衣﹞

上爲細末。煉蜜爲丸。如梧桐子大。空心每服三錢。白滚湯送下。或龍眼湯俱佳。忌胡荽﹑大蒜﹑蘿卜﹑魚鮏﹑燒酒。

心者。神明之官也。憂愁思慮則傷心。神明受傷。則主不明。而十二官危。故健忘怔忡。心主血。血燥則津枯。故大便不利。舌爲心之外候。心火炎上。故口舌生瘡。是丸以生地爲君者。取其下入足少陰。以滋水主。水盛可以伏火。況地黃爲血分要藥。又能入手少陰也。棗仁﹑遠志﹑柏仁。養心神者也。當歸﹑丹參﹑玄參。

生心血者也。二冬助其津液。五味收其耗散。參苓補其气虛。以桔梗爲使者。欲載諸藥入心。不使之速下也。目病日久不瘥。以致虛甚。可間服後加味地黃丸並進。

加味六味地黃丸﹝滋陰。固精。明目。不寒不熱。平和之劑。久服延年。﹞

懷生地﹝酒制八兩﹞茯苓﹝乳拌曬漧﹞山萸肉﹝酒洗焙漧﹞山藥﹝各四兩﹞牡丹皮﹝酒洗炒﹞

澤瀉﹝各三兩﹞枸杞子﹝焙漧﹞菊花﹝各六兩﹞遼五味﹝焙二兩半﹞蒺藜﹝炒去刺五兩﹞

除地黃膏另入。余爲細末。煉蜜爲丸。如桐子大。每服三四錢。空心淡鹽湯送下。虛甚者地黃丸內再加紫河車一具。酒洗極淨。瓷罐內酒水煮爛。搗如泥。或焙榦爲末入丸。臨晚睡服天王補心丹。

二方朝夕並服。久久自效。今之治目多補腎。不知補心。然心者君火也。

卷六運气原證

眼科鍼灸要穴圖像

正頭風及腦痛此癥鍼後。或一二日再發。如前痛甚。但頭爲諸陽會首。宜先補後瀉。又宜瀉多補少。或錯補瀉。再發愈重。

當再鍼百會﹑合谷﹑上星三穴瀉之。無不效也。舉發。另刺上星﹑太陽。

正頭痛。旦發夕死。夕發旦死。醫用心刺療。如不然。難治也。端的正頭風。十死之癥。又名腎厥頭痛。

口眼斜此癥皆因醉後。睡臥當風。竄入經絡。痰飲灌注。或因怒气傷肝。房事不節。宜先刺頰車﹑合谷﹑地倉﹑人中。如不愈。再刺地倉﹑合谷﹑承漿﹑瞳子。

頭頂痛此癥乃陰陽不分。風邪竄入腦戶。故刺不效。先去其痰。後去其風。自然效也。宜先刺百會﹑後頂﹑合谷。不效。再刺風池。合谷。三里。

頭風目眩此癥多因醉飽行房。未避風寒而臥。賊風入於經絡。宜刺解溪﹑合谷﹑丰隆。再發後刺風池﹑上星﹑三里。

外障眼此乃頭風灌注瞳仁。血气湧溢。上盛下虛。故得此疾。宜刺太陽﹑睛明﹑合谷﹑小骨空。不效。再刺臨泣﹑攢竹。

三里。

眼生翳膜此癥受病旣深。未可一時便能鍼愈。先刺睛明﹑合谷。不效。須是三次鍼之方可。如發。再刺太陽﹑光明。

迎風冷淚此癥乃醉後當風。或暴赤眼痛。不忌房事。恣食熱物。婦人多因產後當風坐視。賊風竄入眼中。或行經與男子交感。穢气沖於頭目。故成此疾。宜刺攢竹﹑合谷﹑大骨空﹑小骨空。如未愈全。再刺小骨空。

暴赤腫痛眼此癥乃時气所作。血气壅滯。當風睡臥。饑飽勞役。宜先刺合谷﹑三里﹑太陽﹑睛明。不效。後再刺攢竹﹑太陽﹑絲竹空。

紅腫澀爛沿眼此癥乃醉飽行房。气血凝滯。用手揩摸。賊風竄入。故有此癥。宜先刺合谷﹑二間。不效。再刺睛明﹑三里。

內障眼此癥乃怒气傷肝。血不就捨。腎水枯竭。血气耗散。初病不謹。恣貪房事。用心過多。故得難治。先宜刺臨泣﹑睛明﹑合谷﹑瞳子。如不效。刺光明﹑風池。

羞明怕日眼此癥乃暴痛。在路迎風。竄入眼中。血不就捨。肝不藏血。觀燈則淚出。見日則酸澀。痛疼難開。宜刺攢竹﹑合谷﹑小骨空﹑二間。不愈。再刺睛明﹑行間。

偏正頭風此癥乃痰飲停滯胸膈。賊風竄入腦戶。偏正頭風。發來連半邊皮肉疼痛。或手足沈冷。久而不治。變爲癱患。亦分陰陽鍼之。或鍼力未到。故不效也此癥宜先鍼風池﹑合谷﹑絲竹空。後可鍼三里瀉之。以去其風。鍼後穴前穴絲竹空﹑鞋帶。

紅腫疼痛眼此癥因傷寒未解。卻有房事。上盛下虛。气血壅上。或頭風不早治。則血灌瞳仁。或暴赤腫痛。或怒气傷肝。

房事觸毒心肝二經。飲食不節。饑飽醉勞。皆有此癥。心火炎上故不散。及婦人產後怒气傷肝。產期未滿。

非一時可療。漸而爲之。無不效也。宜先刺睛明﹑臨泣﹑合谷。不愈。再刺風池﹑太陽﹑行間。

百會﹝一名三陽五會。一名巓上。一名天滿。在前頂後一寸五分。頂中央。旋毛心。容豆許。直兩耳尖上對是穴。督脈七足太陽之會。手足少陽足厥陰俱會於此。刺二分。炙五壯。甲乙級曰。刺三分。灸三壯。一曰。

灸頭頂不得過七壯。主治頭風頭痛﹞

合谷﹝一名虎口。在手大指次指歧骨間陷中。手陽明所過爲原。刺三分。畱六呼。灸三壯。﹞

﹝主治偏正頭痛。面腫目翳。神農經云。治鼻衄。目痛不明。席弘賦云。睛明治眼若未效。合谷光明不可缺。千金十一穴云。曲池兼合谷。可徹頭痛。馬丹陽天星十二穴云。療頭疼並面腫。體熱。身汗出。

目暗視茫然。﹞

上星﹝一名神堂。在鼻直上。入髮際一寸。陷者中可容豆。刺三分。畱六呼。灸五壯。一云宜三稜鍼出血。以瀉諸陽熱气。﹞

﹝主治頭風頭痛。鼻塞目眩。睛痛不能遠視。三稜鍼刺之。卽宣泄諸陽熱气。無令上衝頭目。﹞

神庭﹝直鼻上。入髮際五分。發髙者髮際是穴。發低者加二三分。督脈足太陽陽明之會。灸三壯。禁刺。刺之令人顚狂目失明。一曰灸七壯。至三七壯止。﹞

﹝主治發狂。登髙妄走。風癇癲疾。角弓反張。目上視。不識人。頭風鼻淵。流涕不止。頭痛目淚。

煩滿。喘渴。驚悸不得安寢。﹞

瞳子﹝一名太陽。一名前關。在目外。去五分。手太陽手足少陽三脈之會。刺三分。灸三壯。﹞

﹝主治頭痛目癢。外赤痛。翳膜靑盲。遠視KTKT。淚出多眵。﹞

頰車﹝一名機關。一名曲牙。在耳下齒頰端近前陷中。倒臥開口取之。刺三分。灸三壯。一曰灸七壯至七七壯。炷如小麥。﹞

﹝主治中風。牙關不開。失音不語。口眼歪斜。頰腫牙痛。不可嚼物。頸彊不得回顧。凡口眼歪斜者。

則左瀉右補。斜則左補右瀉。玉龍賦云。兼地倉。療口歪。﹞

地倉﹝一名會維。夾口吻旁四分外。如近下微有動脈。若久患風。其肝亦有不動者。手足陽明任脈陽蹺之會。刺三分。畱五呼。炙七壯。或二七壯。重者七七壯。病左治右。病右治左。艾炷宜小。如粗釵腳。

若過大。口反。卻灸承漿卽愈。﹞

﹝主治偏風。口眼斜。牙關不開。齒痛頰腫。目不得閉。失音不語。飲食不收。水漿漏落。眼動。

遠視KTKT。昏花無見。﹞

後頂﹝一名交衝。在百會後一寸五分。枕骨上。刺二分。灸五壯。﹞

﹝主治頸項彊急。額顱上痛。偏頭痛。惡風。目眩不明。﹞

臨泣﹝在目上。直入髮際五分陷中。正睛取之。足太陽少陽陽維三脈之會。刺三分。畱七呼。﹞

﹝主治鼻塞。目眩生翳。多眵流冷淚。眼目諸疾。驚癇反視。百證賦云。兼頭維可治目中出淚。﹞

足三里﹝卽下陵。出本輸篇。在膝下三寸。骨外廉。大筋內宛宛中。坐而豎膝。低跗取之。

極重按之。則跗上動脈止矣。足陽明所入爲合。刺五分。畱六呼。灸三壯。千金雲。灸二百壯至五百壯。

一云小兒忌炙三里。三十外方可灸。不爾則生疾。秋月不宜出血。恐土虛。﹞

﹝主治瀉胃中脘熱。與气沖巨虛。上下廉同。秦承祖曰。膝酸痛目不明。外臺明堂云。人年三十以外。

若不灸三里。令气上衝目。使眼無光。蓋以三里能下气也。﹞

風池﹝在耳後顳後腦空下。髮際陷中。按之引耳。一云耳後陷中。後髮際大筋外廉。

足少陽陽維之會。刺四分。灸三壯至七壯。炷不用大。﹞

﹝主治中風偏正頭痛。頸項如拔。痛不得回。目眩。赤痛淚出。通玄賦云。頭暈目眩覓風池。﹞

絲竹空﹝一名目。在眉後陷中。甲乙經曰。足少陽脈气所發。刺三分。畱三呼。禁灸。灸不幸。

令人目小及盲。﹞

﹝主治頭痛。目赤目眩。視物KTKT。拳毛倒睫。風癇戴眼。發狂吐涎沫。偏正頭風。通玄賦云。

治偏頭痛難忍。一傳主眼赤痛。鍼一分出血。﹞

人中﹝一名水溝。在鼻下人中陷中。督脈手足陽明之會。刺三分。畱六呼。得气卽瀉。灸三壯至七壯。炷如小麥。然灸不及鍼。﹞

﹝主治中風口噤。牙關不開。口眼斜。﹞

承漿﹝一名天池。一名懸漿。在頤前下唇稜下陷中。足陽明任脈之會。刺三分。畱五呼。

灸三壯。日可七次。至七七壯止。卽血脈宣通。其風應時立愈。艾炷不必大。但令當脈。卽能愈疾。﹞

﹝主治偏風。半身不遂。口眼歪斜。口噤不開。一云療偏風口面腫。﹞

迎香﹝一名衝陽。在禾上一寸。鼻孔旁五分。手足陽明之會。刺三分。禁灸。﹞

﹝主治鼻塞不聞香臭。喘息不利。偏風口眼斜。浮腫風動。滿面作癢。狀如虫行。玉龍賦云。

能消眼熱之紅。﹞

客主人﹝一名上關。在耳前起骨上廉。門口有空。側臥張口取之。手足少陽足陽明三脈之會。本輸篇曰。

刺之則不能欠者。卽此穴。刺一分。畱七呼。灸三壯。甲乙經曰。刺上關不得深。下關不得久。﹞

﹝主治口眼斜。耳聾耳鳴。耳。目眩齒痛。螈。﹞

角孫﹝在耳廓中間。上髮際下。開口有空。手太陽手足少陽三脈之會。甲乙經曰。主治三陽寒熱之病。又曰。足太陽有入偏齒者。名曰角孫。則足太陽脈。亦會於此。刺三分。灸三壯。﹞

﹝主治目生翳。齒齦腫不能嚼。唇吻燥。頸項彊。﹞

光明﹝在外踝上五寸。足少陽絡。別走厥陰。刺六分。畱七呼。灸五壯。﹞

﹝主治熱病。席弘賦云。睛明治眼未效時。合谷光明不可缺。標幽賦云。兼地五會。治眼癢痛。﹞

地五會﹝在足小指次指本節後陷中。去俠溪一寸。刺一分。禁灸。﹞

﹝主治。標幽賦云。兼光明治眼癢痛。﹞

解溪﹝一名鞋帶。在衝陽後一寸五分。足腕上系鞋帶處陷中。一曰在足大指。大指直上跗上。

陷者宛宛中。刺瘧論注曰。在衝陽後三寸半。气血論注曰二寸半。甲乙經曰一寸半。足陽明所行爲經。

刺五分。畱五呼。灸三壯。﹞

﹝主治風气面浮。頭痛。目眩生翳。神農經云。治腹脹。腳腕痛。目眩頭痛。可灸七壯。﹞

丰隆﹝在外踝上八寸。下廉骨外廉陷中。陽明絡。別走太陰。刺三分。灸三壯。﹞

﹝主治頭痛面腫。風逆顚狂。見鬼好笑。百證賦云。兼彊間治頭痛難禁。﹞

攢竹﹝一名始光。一名員柱。一名夜光。又名光明。在兩眉頭梢穴宛宛中。刺五分。

畱五呼。不宜灸。甲乙經云。明堂用細三稜鍼刺之。宜泄熱气。眼目大明。宜刺三分。出血。﹞

﹝主治目視KTKT。淚出目眩。瞳子癢。眼中亦痛。及腮臉動。不臥。玉龍賦云。兼頭維治目疼頭痛。百證賦云。兼三間可治目中漠漠。通玄賦云。腦昏目赤瀉此。﹞

印堂﹝在兩眉中間。神農鍼經云。治小兒急慢驚風。可灸三壯。艾炷如小麥。玉龍賦云。

善治驚搐。﹞

睛明﹝一名淚孔。在目內。明堂云。內頭外一分宛中。气府論注曰。手足太陽足陽明陰蹺陽蹺五脈之會。刺一分半。畱六呼。甲乙經曰。刺六分。一曰禁灸。﹞

﹝主治目痛視不明。見風淚出。肉攀睛。白翳。癢疳眼。頭痛目眩。凡治雀目者可久畱鍼。

然後速出之。席弘賦云。治眼若未效。並合谷光明不可缺。百證賦云。兼行間可治雀目。﹞

巨﹝夾鼻孔八分。直瞳子。陽蹺足陽明之會。由此入上齒中。後出循地倉。刺三分。灸七壯。﹞

﹝主治螈。唇頰腫痛。口目癢。靑盲無見。遠視KTKT。面風鼻腫香港腳膝脛腫痛。﹞

大骨空﹝在手大指前二節前尖上。屈指當骨節中。灸二七壯。禁鍼。﹞

﹝主治內障久痛及吐瀉。﹞

小骨空﹝在手小指第一節

前尖上。屈指當骨節中。灸二七壯。禁鍼。﹞

﹝主治迎風冷淚。風眼爛弦等癥。以上大小骨空二穴。宜口吹火滅。﹞

後溪﹝在手小指末節後外側。橫紋尖上陷中﹑仰手俯拳取之。一云在手腕前外側。拳尖起骨下陷中。手太陽所注爲。刺一分。畱二呼。灸一壯。一云三壯。﹞

﹝主治目翳。鼻衄。耳聾。通玄賦云。治頭頂立安。捷法云。肺與三焦熱病。腎虛頭痛。肝厥頭暈。及頭目昏沈。偏正頭風疼痛。兩額顱眉角疼痛。太陽痛。頭項拘急。痛引肩背。醉後頭風嘔吐不止。

惡聞人言。眼赤痛。衝風淚下不已。﹞

行間﹝在足大指間動脈應手陷中。一云在足大指次指歧骨間。上下有筋。前後有小骨尖。

其穴正居陷中。有動脈應手。足厥陰所澑爲榮。刺三分。畱十呼。灸三壯。﹞

﹝主治中風口。四逆。嗌漧煩渴。瞑不欲視。目中淚出。百證賦曰。兼睛明。可治雀目汗气。﹞

二間﹝一名間谷。在食指末節前內側陷中。手陽明所澑爲榮。刺三分。畱六呼。灸五壯。﹞

﹝主治目黃口漧。口眼斜。通玄賊云。治目昏不見。﹞

毫鍼式尖如蚊虻喙。取法於毫毛。長寸六分。主寒痛痺在絡。

或問曰。睛明﹑迎香﹑承泣﹑絲竹空等穴皆禁灸。何也。曰﹑穴近目。目畏火。故禁灸也。以是推之。

則知睛明不可灸矣。凡灸頭面之艾炷。宜小麥大。不宜多灸。蓋頭面爲諸陽之首故也。若四肢炷稍大。背腹則又大。不妨多灸。四肢多灸則枯細。瘦人春夏之月刺宜淺。肥人秋冬之月刺宜深。此行鍼灸之大法也。

古人灸艾住火。便用洗法。以赤皮蔥﹑薄荷葉煎湯溫洗瘡周遭。約一時久。令驅逐風散於瘡口出。更令經脈往來不澀。自然疾愈。若灸火退痂後。用東南桃枝靑嫩皮煎湯溫洗。能護瘡中諸風。若瘡內黑爛。加胡荽煎洗。若疼不可忍。加黃連煎洗。神效。

古人貼灸瘡不用膏藥。要得膿水出多而疾除。資生云。春用柳絮。夏用竹膜。秋用新綿。冬用兔腹下白細毛。或貓腹細毛。今人多以膏藥貼之。日兩三易。欲其速愈。此非治疾之本意也。但今貼膏藥。意在避風。亦取其便。惟久久貼之可也。

卷六運气原證

眼科鍼灸要穴圖像

十全大補湯﹝治諸虛百損。榮衛不和。形體羸瘦。面色痿黃。腳膝酸疼。腰脊倦痛。頭眩耳重。

口苦舌漧。骨熱內煩。心忪多汗。飲食進退。寒熱往來。喘嗽吐衄。遺精失血。婦人崩漏。經候不調。凡病後不爽。及憂慮傷動血气。此藥平補有效。﹞

白茯苓白術﹝土炒﹞肉桂﹝去粗皮﹞川芎當歸身人參黃﹝蜜制﹞白芍熟地黃甘艸﹝炙各等分﹞

上銼劑。水二鐘。生薑三片。輝棗一枚。煎至八分。去滓溫服。不拘時候。

接經曰。气主之。血主濡之。故用人參﹑白術﹑黃﹑茯苓﹑甘艸甘溫之品以補气。气盛則能充實於肌肉矣。用當歸﹑川芎﹑芍藥﹑地黃﹑肉桂味濃之品以補血。血生則能潤澤其枯矣。

七宣丸﹝治風气結聚。宿食不消。兼砂石皮毛在腹中。及積年腰腳疼痛。冷如冰石。香港腳衝心。煩憤悶亂。頭旋暗倒。肩背重痛。心腹脹悶。胸膈閉塞。風毒腫气。連及頭面。大便或祕。小便時澀。脾胃气痞。不能飲食。香港腳轉筋。掣痛攣急。心神恍惚。睡臥不安等疾。﹞

錦紋大黃﹝面裹煨十五兩﹞甘艸﹝炙四兩﹞柴胡﹝去苗洗﹞訶黎勒皮枳實﹝焙﹞木香﹝各五兩﹞桃仁﹝泡去皮尖焙漧六兩﹞

上爲細末。煉蜜爲丸。如梧桐子大。每服二三十丸。食遠臨臥米飲送下。漸增至四五十丸。取宣利爲度。

覺病勢退愈則止服。不問男女老少。並宜服之。量虛實增減。

神功丸﹝治三焦气壅。心腹痞悶。六腑風熱。大便不通。腰腿疼痛。肩背重痛。頭昏面熱。口苦咽漧。心胸煩燥。睡臥不安。及治香港腳。並素有風人大便結燥。﹞

火麻仁﹝另搗如膏﹞人參﹝去蘆各二兩﹞錦紋大黃﹝面裹煨﹞訂黎勒﹝取幹皮各四兩﹞

上爲細末。另入麻仁膏擦勻。加煉蜜爲丸。如梧桐子大。每服二三十丸。滚白湯或溫酒米飲皆可送下。

食遠臨臥時服。如大便不通。可倍丸數。以通利爲度。

小柴胡湯﹝治傷寒溫熱病。身熱惡風。頸項彊急。胸滿脇痛。嘔噦煩渴。寒熱往來。身面皆黃。小便不利。

大便祕澀。或過經未解。或潮熱不除。及瘥後勞復。發熱疼痛。婦人傷風頭痛煩熱。經血適斷。寒熱如瘧。

發作有時。及產後傷風。並宜服之。﹞

柴胡﹝去蘆半斤﹞人參﹝去蘆﹞甘艸﹝炙﹞黃芩﹝各三兩﹞半夏﹝湯泡七次焙漧二兩五錢﹞

上銼劑。或爲粗末。每服三五錢。水二鐘。生薑三片。棗一枚。去核同煎七分。去滓溫服。不拘時候小兒分作二服。量其大小多寡。

按邪在表則惡寒。邪在裏則發熱。邪在半表半里則惡寒且熱。故令寒熱往來。少陽之脈。行於兩脇。故令脇痛。其經屬於膽。膽汁上溢。故口苦。膽者肝之腑。在五行爲木。有垂枝之象。故脈弦。柴胡性辛溫。辛者金之味。故用之以平木。溫者春之气。故用之以入少陽。黃芩質枯而味苦。枯則能浮。苦則降。君以柴胡。則入少陽。矣然邪之傷人。常乘其虛。用人參﹑甘艸者。欲中气不虛。邪不得復傳入裏耳。是以中气不虛之人。𨿽有柴胡證。而人參在可去也。邪初入表裏。气逆而煩嘔。故用半夏之辛。以除嘔逆。邪半在表。

則榮衛爭。故用姜棗之辛甘。以和榮衛。

二陳湯﹝治痰飲爲患。或嘔吐惡食。或頭眩心悸。或中脘不快。或發熱惡寒。或因食生冷。脾胃不和。﹞

半夏﹝湯泡洗七次薑汁炒﹞廣陳皮﹝湯泡去白各一錢半﹞甘艸﹝炙七分﹞白茯苓﹝一錢﹞

上銼劑。水二鐘。生薑三片。烏梅一个。同煎至六分。去滓。不拘時溫服。

按水谷入胃。無非濕也。脾土旺則能運化水谷。上歸於肺。下達膀胱。無濕气之可畱也。惟夫脾弱不能制濕。則積而爲痰飲。半夏之辛能燥濕。茯苓之淡能滲濕。甘艸之甘能健脾。陳皮之辛能利气。脾健則足以制濕。气利則積飲能行。東南之人。多有濕飲之痰。故丹溪恆主之。其曰加升提之劑者。亦淸气升而濁气自降之謂。

按此湯乃治一身之痰都管之要藥也。欲下行加引下藥。黃柏﹑木通﹑防己之類。欲上行加引上藥。升麻﹑柴胡﹑防風之類。又曰﹑二陳加升降之藥。能使大便潤而小便長。

溫白丸﹝治心腹積聚。久癥癖塊。大如杯碗。黃膽宿食。朝起嘔吐。肢滿上气。時時腹脹。心下堅結。上乘搶心。傍攻兩脇。十種水病。八種痞塞。翻胃吐逆。飲食噎塞。五種淋疾。九種心痛。積年食不消化。

或瘧痰連年不瘥。及療一切諸風。身體頑痺。不知痛癢。或半身不遂。或眉髮墮落。及療七十二種風。三十六種遁屍疰忤及癲癇。或婦人諸疾。斷緒不生。帶下淋瀝。五邪煩心。憂愁思慮。意思不樂。飲食無味。月水不調。

及腹中一切諸疾。有似懷孕。連年屢月。羸瘦困憊。或歌或哭。如有所使。俱服此藥。無不除愈。﹞

川烏頭﹝泡去皮臍二兩五錢﹞紫菀﹝去苗土葉﹞柴胡﹝去蘆頭﹞石菖蒲濃朴﹝去皮姜制﹞桔梗皂角﹝去皮子炒﹞吳茱萸﹝用湯洗炒﹞漧薑﹝炮﹞黃連人參白茯苓肉桂﹝去粗皮﹞巴豆﹝去心皮膜出油炒另研﹞蜀花椒﹝去目及閉口者微炒去汗各五錢﹞

上爲細末。另入巴豆拌勻。煉蜜爲丸。如梧桐子大。每服三丸。姜湯送下。食後臨臥服。漸加至五丸七丸。

通利則止。再縮減回服。

川芎茶調散﹝治男婦小兒。諸風上攻。頭目昏重。偏正頭風疼痛。鼻塞聲重。傷風壯熱。肢體煩疼。肌肉蠕動。膈熱痰盛。婦人血風攻注。太陽穴疼。但是感風气。悉皆治之。﹞

蘇薄荷﹝去梗取葉不見火八兩﹞防風﹝三兩﹞白芷川羌活甘艸﹝炙各二兩﹞細辛﹝去蘆八錢﹞

川芎荊芥穗﹝各四兩﹞

上爲細末。每服二錢。食後茶淸調下。或姜蔥煎服亦可。一方加菊花﹑僵蠶﹑蟬蛻。名曰菊花茶調散。常服淸頭目。

四物湯﹝能調益榮衛。滋養气血。治衝任虛損。月水不調。臍腹痛。崩中漏下。血瘕塊硬。

發歇疼痛。妊娠宿冷。將息失宜。胎動不安。血下不止。及產後乘虛風寒內搏。惡露不下。結生瘕聚。

少腹堅痛。時作寒熱。﹞

當歸身﹝去須酒浸微炒﹞白芍藥﹝酒洗﹞川芎﹝酒洗﹞幹熟地﹝酒蒸各等分﹞

上銼劑。白水二鐘。煎至八分。去滓溫服。

按是方治血分之聖藥也。用當歸引血歸肝經。川芎引血歸肺經。芍藥引血歸脾經。地黃引血歸腎經。

惟心生血。肝納血。脾統血。肺行血。腎藏血。男子化而爲精。女子化而爲月水。血有形之物。屬乎陰。故名曰四物湯。

經云。气血人身之二儀也。天地之道。陽常有餘。陰常不足。人與天地相似。故陰血難盛而易虧。是方也。

當歸﹑芍藥﹑地黃。味濃者也。味濃爲陰中之陰。故能生血。川芎味薄而气淸。爲陰中之陽。故能行血中之气。然艸木無情。何以便能生血。所以謂其生血者。以當歸﹑芍藥﹑地黃。能養五臟之陰。川芎能調榮衛中之气。五臟和而血自生耳。若曰四物便能生血。則未也。師云﹑血不足者。以此方調之則可。若上下失血太多。气息機微之際。則四物禁勿與之。所以然者。四物皆陰。陰者天地閉塞之令。非所以生萬物者也。

故曰禁勿與之。

涼膈散﹝治男婦小兒。臟腑積熱。煩燥多渴。面熱頭昏。唇焦咽燥。舌腫喉閉。目赤疼痛。鼻衄頷頰結硬。

口舌生瘡。痰實不利。涕唾稠粘。睡臥不寧。譫語狂妄。腸胃燥澀。便溺祕結。凡一切風壅等癥。並宜治之。﹞

黃芩﹝酒炒﹞梔仁﹝炒黑﹞蘇薄荷﹝各三兩﹞連翹﹝四兩﹞大黃﹝酒炒﹞甘艸﹝炙﹞元明粉﹝各二兩﹞

上爲粗末。每服四錢。白水二鐘。煎至八分。去滓。食遠熱服。

按是方黃芩﹑梔子。味苦而气涼。故瀉火於中。連翹﹑薄荷。味薄而气薄。故淸熱於上。大黃﹑芒硝。鹹寒而味濃。故諸實皆瀉。用甘艸者。取其性緩而戀膈也。不作湯液而作散者。取其泥膈而成功於上也。

三黃丸﹝治三焦積熱上攻。眼目赤腫。小便赤澀。大便結燥。五腑俱熱。腸風痔漏等癥。並皆治之。﹞

川黃連黃芩黃柏﹝俱用酒潤炒各等分﹞

上爲細末。煉蜜爲丸。如梧桐子大。每服三錢。空心白滚湯送下。忌煎炒椒姜辛辣等熱物。

按少火之火。無物不生。壯火之火。無物不耗。經曰壯火食气是也。故少火宜升。壯火宜降。今以三物降其三焦之壯火。則气得其生。血得其養。而三焦皆受益矣。黃芩苦而枯。故淸熱於上。黃連苦而實。故瀉火於中。黃柏苦而潤。故瀉火於下。𨿽然。火有虛實。是丸但可以治實火。若虛者用之。則火反盛。謂降多亡陰也。丹溪曰。虛火宜補。則虛實之辧。若天淵矣。明者當求之證焉。

一名三補丸。三補云何。以黃連﹑黃芩﹑黃柏三黃。能瀉三焦之火。火瀉則陰生。故曰三補。

按是方乃瀉中之補。非補中之補也。若眞以爲補。是向癡人說夢也。程巖泉曰。人皆知補之爲補。而不知瀉之爲補。知瀉之爲瀉。而不知補之爲瀉。眞知言哉。

四季三黃瀉心丸﹝治男婦三焦積熱。上焦有熱攻衝。眼目赤腫。頭項疼痛。口舌生瘡。中焦有熱。

心膈煩燥。不美飲食。下焦有熱。小便赤澀。大便祕結。五臟俱熱。卽生癰癤瘡痍。及治五般痔疾。

糞門腫或下鮮血。小兒積熱。亦宜服之。﹞

大黃﹝酒浸九蒸曬春秋三夏一冬五兩﹞黃連﹝酒炒春四夏五秋三冬一兩﹞黃芩﹝酒炒春四夏秋六冬二兩﹞

上爲細末。煉蜜爲丸。或用水疊爲丸亦可。如梧桐子大。每服二三錢。滚白湯送下。

按味之苦者皆能降火。黃芩味苦而質枯。黃連味苦而气燥。大黃苦寒而味濃。質枯則上浮。故能瀉火於膈。气燥則就火。故能瀉火於心。味濃則喜降。故能蕩邪攻實。此天地親上親下之道。水流濕。火就燥之義也。

靑州白丸子﹝治男婦半身不遂。手足頑麻。口眼斜。痰涎壅塞。及一切風。他藥所不能療者。

小兒驚風。大人頭風。洗頭風。婦人血風。並宜服之。﹞

天南星﹝生三兩﹞白附子﹝二兩﹞半夏﹝以水浸洗過白大者用七兩﹞川烏頭﹝去皮臍五錢各生用﹞

上爲細末。以生絹袋盛。用井華水擺。未出者更以手揉令出。如有滓。更研。再入絹袋。擺淨爲度。放瓷盆中。日曬夜露。至曉棄水。別用井華水攪。又曬至來日早。再換新水攪。如此春五日。夏三日。秋七日。冬十日。去水曬漧後如玉片。碎研。以糯米粉煎粥淸爲丸。如綠豆大。初服五丸。服至十五丸。生薑湯送下。不計時候。如癱瘓風。以溫酒下二十丸。日進三服。至三日後。當有汗。便能舒展。服經三五日漸愈。如痰壅膈上。欲用吐法。研末。每服三錢。用齏汁調服。吐痰爲度。

大承气湯﹝治陽明胃經積熱攻目。其脈沈實。睛珠疼痛。眩運。紅腫生翳。累發累治。久服寒涼之劑太過。以致寒裹火邪。結熱未除。實於腹內。祕結不通。治宜瀉滿。通大便。下實熱可也。﹞

錦紋大黃﹝酒洗炒﹞芒硝﹝各三錢﹞濃朴﹝去皮炙﹞枳實﹝炙各二錢﹞

上爲劑。水四鐘。先煮濃朴﹑枳實。至二鐘。入大黃煎二三沸。入硝煎溫服。取利爲度。如未利。再投一服。

按經云。燥淫所勝。以苦下之。大黃之苦寒。以瀉實熱。枳實之苦辛溫。攻腸胃壅滯。潤燥除熱。又曰。燥淫於內。治以苦溫。濃朴之苦辛溫。破腹中結燥。又曰。熱淫所勝。治以鹹寒。芒硝之咸。以攻蘊熱之堅痞。

白通湯﹝治少陰腎水客寒自利。宜通陽气。溫中散寒。故用蔥白通气。助漧薑附子。溫中散寒可也。﹞

蔥白﹝四莖﹞漧薑﹝二錢﹞附子﹝制過三錢﹞

水二鐘煎服。本方加人尿豬膽汁。苦寒。使熱藥不爲寒气所格。乃內經所謂甚者從治之法是也。

十棗湯﹝治傷寒邪熱。內蓄伏飲。以致頭疼。心下痞滿。引脇下痛。漧嘔气。治宜下熱逐飲爲當。經云辛以散之。故用芫花之辛以散飲。苦以泄之。故用甘遂大戟之苦以泄水。大棗之甘以益脾土。﹞

芫花﹝錢半﹞甘遂﹝四分﹞大戟﹝一錢﹞大棗﹝六枚﹞

共爲一劑。白水二鐘。先煎大棗至八分。入前三味同煎。或共爲細末。每服一錢。羸人減半。若下少。病不除者。明日更服。得快下。利後糜粥自養。

導痰湯﹝治風痰湧盛者﹞

半夏﹝制二錢﹞廣陳皮﹝去白﹞枳實﹝去穣﹞赤茯苓甘艸﹝炙﹞膽南星﹝各一錢﹞

上銼劑。白水二鐘。生薑三片。煎至八分。去滓溫服。

按風痰者。濕土生痰。痰生熱。熱生風也。半夏﹑陳皮﹑茯苓﹑甘艸。前之二陳湯耳。加南星以治風痰。入枳實去痰如倒壁。

保命集當歸湯﹝治翳。補益瞳仁。﹞

當歸身黃芩赤芍藥﹝各一錢半﹞柴胡川黃連﹝各一錢﹞甘艸﹝六分﹞熟地黃﹝二錢﹞

上銼劑。白水二鐘。煎至八分。去滓溫服。

保命集羚羊角散﹝治冰翳久不去者﹞

羚羊角﹝銼細末﹞升麻北細辛﹝各等分﹞甘艸﹝炙減半﹞

上爲細末。一半煉蜜爲丸。每服五六十丸。用一半爲散。以淸水煎滚。吞丸子。食後送下。﹝散服二錢空心滚湯送下﹞

濟陰地黃丸﹝治三陰虧損。虛火上炎。致目睛散大。視物不眞。或昏花澀緊。作痛畏明。

或卒見非常之處等癥。其功效與六味還少丹相似。﹞

遼五味當歸山茱萸菊花肉蓯蓉山藥巴戟肉枸杞熟地黃麥冬﹝去心各等分﹞

上爲細末。煉蜜爲丸。如梧桐子大。每服四十丸。空心白滚湯送下。

卷六運气原證

眼科鍼灸要穴圖像

凡治目點眼藥。必按時候。每日須過巳至午始點。蓋人之陰陽。與天地同。子後一陽生。午後一陰生。正是陽生之際。火亦生焉。若點藥犯之。則火勢難遏。午後屬陰。方宜點藥。或膏或散或錠。用犀簪骨簪。如錠膏必蘸水乳磨化。如散則幹挑。俱先宜少點些微。若目受藥。再略多些不妨。不可令患目者疼而怕點。卽系仙丹。患者畏懼。要使醫者輕手。徐徐對病投藥。命患者閉目仰面。久坐不動。切戒妄想多言。輕則可點二三次。重則點三四次。每次必用簪撥淨藥滓。不可過點。過多點則未必爽快。恐激動其火。反復增其患矣。

卷六運气原證

眼科鍼灸要穴圖像

靈飛散﹝治目疾。消腫止淚明目。去翳退赤定痛。收濕除爛。一切等癥。﹞

蘆甘石﹝火通紅用童便淬如此七次水飛淨曬漧聽用每用一兩﹞明朱砂琥珀珍珠牛黃眞熊膽﹝以上俱各另研膩粉各一錢﹞靈藥﹝二錢﹞

上和極勻。每次用牙簪挑少許點眼。閉目片時。再點。又閉片時。待藥性過。然後用簪撥去藥滓。溫水洗淨。每日點二三次。久閉爲妙。

附靈藥方水銀黑鉛﹝各五分﹞火硝﹝八錢﹞官硼﹝二錢﹞

先將鉛化開。入水銀作一家。再加硝硼研勻。入陽城罐內。鹽泥封固。打火三炷香。先文後武。待冷。取出聽用。

按此靈飛散所宜制也。是散也。甘石收濕除爛。靈藥磨翳撥云。若砂﹑珀﹑珠末。牛黃﹑熊膽者。解毒淸熱。止淚退赤。明目之品也。凡目有外癥者。俱可用。

五膽膏﹝治一切火熱赤眼。流淚爛弦。怕熱羞明。或痛或癢等癥。﹞

熊膽鯖膽鯉膽豬膽羊膽川蜜﹝等分﹞

上將膽蜜入銀銚或銅銚中。微火熬成膏。取起用瓷盒藏之。出火毒。點眼神良。

夫目癥內熱則瞼赤。肝熱則出泣。微熱則癢。癢盛則腫痛。或癢或痛。皆火之故也。气熱則神濁昏冒。故令晝不能視物。陽盛者喜水惡火。故目不可以近燈光。此經所謂天明則日月不明。邪害空竅也。五膽之苦。是以淸熱。用蜜之潤。是以濟火。且諸膽者。乃甲木之精也。蜜者。百花之精也。皆有滋潤乙竅之妙焉。

瓊液膏﹝治目一切不療之久病等癥﹞

熊膽牛黃硼砂蕤仁﹝去殼皮淨肉﹞黃連﹝各一錢﹞龍腦﹝五分﹞蜂蜜﹝一兩﹞

上熊膽牛黃蕤仁黃連四味。長流水二大碗。傾於砂鍋之內。熬至半碗。用重綿紙濾過去滓。入蜂蜜。再用文武火熬至紫金色。蘸起纖絲爲度。不可太過不及。取出。入硼砂龍腦。研極細末。和勻。入瓷罐內封固。入土埋七日出火气。每簪腳挑少許。點於目內。瞑目片時。候藥過性方開。每日點二三次。仍忌一切動風之物。

紫金錠子﹝治眼疾。不分遠年近日。諸般翳膜。血灌瞳仁。肉攀睛。拳毛倒睫。積年赤瞎。

暴發赤腫。白睛腫脹。沙澀難開。緊澀。怕日羞明。眵多淚。爛弦風癢。視物昏花。迎煙淚出。

目中澑火。諸般目疾。﹞

蘆甘石﹝飛﹞黃丹﹝各半斤﹞當歸硼砂﹝各五錢﹞川黃連朱砂﹝各一兩﹞白礬﹝生用﹞

砂﹝制﹞白丁香輕粉貝齒石蟹﹝飛﹞海螵蛸熊膽乳香沒藥白珍珠麝香﹝各一錢二分半﹞梅花片﹝二錢其片麝久畱气味走泄宜諸藥合畢加入﹞

上除麝外。餘各另制爲末。秤合和勻。入黃連水。研至千萬餘下。出幹。次入麝香。研細羅過。又次入片。再研復羅。入後膏。搜和作錠子陰漧。

豬胰子﹝四枚以稻艸水洗去膏膜漧淨無油爲度再用布包搗爛入藥﹞生地黃當歸黃連﹝一斤﹞防風龍膽艸黃柏﹝各二兩﹞訶子﹝八枚﹞蕤仁﹝去皮殼五錢﹞大鵝梨﹝八枚取汁﹞冬蜜﹝八兩另熬待幹爲度﹞

上將黃連等八味洗淨銼碎。以水浸於銅器內。春夏三秋四冬七日。濾去滓。復添水熬三次。取盡藥力。

以密絹綿紙重濾過。澄去砂土。漫火煎熬。槐柳枝各四十九條。互換一順攪。不住手。攪得此藥如飴糖相類。入蜜和勻。瓷器盛。放湯瓶口上。重湯蒸燉成膏。復濾淨。滴入水中。沈下成珠可丸爲度。待數日。出火毒。再溶化。入末和勻。杵搗爲丸錠。陰漧金銀箔爲衣。每以少許。新汲水浸化開。鴨毛蘸點眼大內。

又可以熱水泡化。作洗眼藥亦可。如水冷。再暖用。日洗五六次。日點二三次。大效。

陽丹藥品法制蘆甘石。眼科之要藥也。選輕白者佳。四兩。用蘇薄荷﹑羌活﹑防風﹑麻黃﹑荊芥穗﹑川芎﹑白芷﹑細辛。發散之藥各二錢。用淸河水。或雪水更妙。四大碗。煎至二碗。去滓。將甘石捶碎。入藥水中。於瓶內煮幹爲度。此陰制用陽藥煎水法也。又用龍膽艸﹑黃芩﹑赤芍藥﹑大黃﹑生地黃﹑黃連﹑木賊艸﹑連翹﹑劉寄奴﹑黃柏﹑夏枯艸﹑當歸﹑千里光﹑菊花﹑山梔仁。苦寒之藥各二錢。用井水五碗。春夏浸二日。秋冬浸四日。常以手攪之。浸畢去滓。將藥水分作淸濁二碗。將所煮甘石。入陽城罐內。大火紅。鉗出少時。先以濁水淬入。再再滓。以水盡爲度。此陽制用陰藥浸水法也。又將前陰制煎水藥滓。及陽制浸水藥滓。共合一處。浸水二碗。去滓濾淨。再澄淸。將煉過甘石傾內研攪。浸露一宿。飛過。分輕重兩處曬漧。上者爲輕。下者爲重。各研極細收藏。輕者治輕眼。重者治重眼。此陽丹合制用藥之法也。蓋甘石經火煉。本陽藥也。又用發散藥制度。是辛甘發散爲陽之象。故以陽丹名。又用陰藥爲陰制者。是陽中亦有微陰之象。及治火毒法也。

陰丹藥品法制銅綠﹝黃連水煮飛過陰漧一錢五分﹞靑鹽塊﹝白水洗﹞乳香﹝各三分﹞砂﹝甘艸水洗六分﹞密陀僧﹝飛過二分﹞沒藥﹝三分五釐﹞

又將前制陽丹蘆甘石一兩。共七味。俱研極細。勿令犯火。所以爲陰藥也。中用陽丹甘石者。爲陰中有陽之象也。但只用蘇州薄荷淨藥﹑川黃連﹑龍膽艸三味各等分。浸水二盞。露一宿。去滓。濾淨水一盞。入前藥在內調勻。明月下露一宿。而得月之陰气。次日曬漧。又得日之陽气也。俟夜露日曬透幹。再研極細。入後藥。此制陰丹之法也。

川黃連﹝去皮毛洗淨幹六分三釐﹞艸烏﹝新白者六分﹞細辛﹝去土葉五分﹞胡黃連﹝條實者洗淨幹四分﹞薄荷﹝要蘇州淨葉洗淨曬漧三分﹞

以上五味。乃疏風退熱之藥。取象於五輪之義也。各研極細拌勻。用人乳和丸。如小豆大。用絹袋盛之。

懸於東屋角頭風漧。再研極細。篩過。和前藥內共研勻。又入後藥。

生薑粉﹝用大鮮姜四五塊竹刀齊中切開剜孔以黃連末塡內濕紙包火煨取出搗爛絹濾出薑汁曬漧一分半﹞

朱砂﹝明者飛過六分﹞黃丹﹝黃連水飛過曬漧研爲細末﹞白丁香﹝直者飛過﹞粉霜﹝各一分﹞

螵蛸﹝去粗皮研﹞輕粉﹝各一分半﹞制牙硝﹝四兩﹞血竭﹝艾燻研四分﹞雄黃﹝飛過分半﹞珍珠﹝五分細研﹞

以上陰丹藥味。共和一處。研極細。用瓷罐收貯。是爲陰丹。藥𨿽頗峻。但合時有輕重緩急之分。而有病輕則輕。病重則重之法也。如用者。須當斟酌。

配合陰陽法式前所制陰陽二丹。無獨用之理。所謂孤陽不生。孤陰不長之義。然配合之法。其名有五。取陰陽生五行之義也。開列於後。

上藥研有先後。二丹爲先後所配。如加粉砂礬味爲次。而片麝則又候諸藥研至極細時。方可加入同研。凡合眼藥。皆根據此法。而粗細須以舌嘗之。大抵女人眼藥宜從右轉。男子宜從左轉。否則治目有反攻之患。須識此意。

一九金丹陽丹﹝九分﹞陰丹﹝一分﹞硼砂﹝一分二釐﹞元明粉﹝風化一釐﹞明礬﹝一釐﹞麝香﹝二釐﹞冰片﹝三釐﹞

二八木丹陽丹﹝八釐﹞陰丹﹝二釐﹞粉霜﹝二釐﹞元明粉﹝風化二釐﹞硼砂﹝二分﹞明礬﹝一釐﹞麝香﹝二釐﹞

梅花片﹝三釐﹞

三七水丹陽丹﹝七分﹞陰丹﹝三分﹞粉霜﹝四釐﹞硼砂﹝一分﹞麝香﹝一釐﹞冰片﹝三釐﹞此丹不用礬。

四六火丹陽丹﹝六分﹞陰丹﹝四分﹞粉霜﹝六釐﹞硼砂﹝一分五釐﹞明礬﹝二釐﹞麝香﹝釐半﹞冰片﹝三釐﹞

陰陽合配土丹陽丹﹝五分﹞陰丹﹝五分﹞粉霜﹝八釐﹞硼砂﹝二分﹞明礬﹝二釐﹞麝香﹝一釐﹞冰片﹝三釐﹞俱研如前法。

用丹頭大要前所配合諸丹。按陰陽生五行之義也。其輕重之分。則金丹爲輕。而木丹﹑水丹。則漸加重。暴發赤眼。近年翳膜。可以酌點者也。至若火土二丹。則爲峻重。遠年老翳膜。肉攀睛。方可施治。可暫點數次。不可常點。所謂邪輕則輕。邪重則重。又須量人眼屬性受何如。以意推裁。不必拘執。故曰神而明之。存乎其人。然點眼宜飽。治重眼貴乎吹。若翳膜在眼珠上。必吹可到。吹較點多有神效。眼輕則不可吹。吹點後。

則以桑白皮。側柏葉煎水稍熱洗之。一可以退散赤脈。二可以洗去藥毒。切勿用冷水洗。忌寒涼。點至將愈時。則不可過點。蓋畱有餘不盡之意。恐過點以致復發。須識此意。

不換金撥云丹﹝治一切遠年近日翳障。皆能復明。﹞

大石蟹﹝一个爲則照後制法﹞大黃桔梗川黃連黃柏黃芩防風荊芥穗羌活烏藥陳皮蘇薄荷枳殼漧薑前胡桑白皮姜黃細辛當歸木賊艸菊花柴胡﹝各等分﹞

上將二十二味細銼。用水五大碗。放銅器內。浸三日。將布濾去滓。卻將石蟹微火令紫色。入藥汁內。

蘸冷取起。細研爲末。就將藥水淘飛。浮淸者。以淨器盛浮水。安靜室勿動。以物覆器上。毋使塵垢入內。

俟其澄淸。傾去藥水。以蟹粉曝漧。取用配合後之諸藥。

蟹粉坯子﹝各五錢﹞熊膽明硼砂膽礬﹝各二錢﹞銀朱輕粉蕤仁霜朱砂﹝各一錢﹞川椒黃連夜明砂牛黃珍珠鷹條﹝各五分﹞巴豆霜血竭金墨﹝各二分﹞

上各根據制法。合研一日。極細無聲。瓷罐貯之聽用。名曰丹頭。隨病輕重加減點眼。其效如神。

輕號丹頭﹝五分﹞冰片﹝一分﹞麝香﹝三釐﹞坯子﹝一錢﹞

上共研極細。專治一切風熱暴赤爛弦。迎風冷淚。怕熱羞明。或兼半年一發。或一年一發。歇作無時。悉以輕劑點之。不可輕用重藥。病輕藥重。反受其害。內服合病之劑爲助。

次輕號丹頭﹝六分﹞冰片﹝一分﹞麝香﹝三釐﹞坯子﹝一錢﹞

上共研極細。專治久患不瘥。珠上必生薄翳。或有紅筋赤膜。悉以此次輕藥點之。每日二四次。若見退減。日點一二次。愈則勿點。

重號丹頭﹝七分﹞冰片﹝一分﹞麝香﹝三釐﹞坯子﹝一錢﹞

上共研極細。治眼患頗重。或翳障垂簾。或赤帶痛澀。用此吹點。每日三四次。目漸愈卽止吹藥。點數亦減。內服稍輕藥爲愈。

至重號丹頭﹝九分﹞冰片﹝一分﹞麝香﹝三釐﹞坯子﹝一錢﹞

上共研極細。專治重眼。濃膜遮睛。釘白翳。昏盲無見。方點此藥。每日二三次。漸愈漸減。

祕授制蘆甘石法用好田泥做成大窩球二个。外以硼砂﹑硝石。不拘多少。共爲末。卽將所做窩二个。日中曝漧極透。用上好羊腦甘石一斤。裝在窩內。將球相合。又用前硼硝鹽水調塗固濟。又用泥包過。以幹爲度。以大炭周圍架之。居中至三炷香盡。色如松花樣爲度。取出。淬入童便內。略輕研一徧。浮上者。逼在一處。重濁不碎者裝入。照前復。又淬再研。又逼所沈者。石腳不用。細末須炙烘得極幹。再用三黃湯。開列於後。

煮過曬漧。收貯聽用。

煮蘆甘石三黃湯藥味川黃連黃柏川羌活黃芩山梔仁防風木賊艸蟬蛻家菊花白芷蘇薄荷細辛當歸身川芎荊芥穗大黃赤芍藥連翹﹝等分﹞

上銼一劑。白水四碗。煎至二碗。去滓澄淸。入過甘石煮之。

取汞粉法﹝此粉如遇痰火癥配痰火藥。驚風癥配驚風藥。每劑中加四釐。無有不效。﹞

汞一兩。鉛二錢五分。鐵杓熔化。另放冷定。再將白礬﹑牙硝﹑皮硝﹑皂礬各五錢。靑鹽二錢。炒幹。再入鉛汞。

共研極細。入罐升打。鐵盞紮好。硼砂鹽泥固濟。三釘駕於火上。先用文一炷。後武二炷爲度。武火時以新羊毛筆蘸水盞內畫圈。香盡畫止。冷開取用。

制砂法用好砂五錢。以初生男兒乳汁濕透。放古鏡背面。碗蓋密布包定。埋土內四十九日。取出。色綠的是活砂。聽用。

眼科取靈砒法白砒五錢。爲末。用牙硝白胰子一个。切如豆大。將砒拌勻。用烏公鷄一隻。餓二日。將胰餵之。食盡半頓飯時。殺雞取出淘淨。入罐內封固。打火三炷香。取升盞靈砒。再用多年老鵝油拌砒。封固放淨處四十九日。去油。加蕤仁去殼皮五錢。黃連三錢。生砒五分。俱爲末。再入罐內打火。取出聽用。

爛翳方用虎掌艸根燒灰點之。肉並點亦妙。

點翳膜老障驗方﹝凡難退翳障。須用是藥點除。如畏痛勿用治之。﹞

明礬﹝二兩要上好者﹞人言﹝七分﹞番砂﹝一錢﹞

共研細。入陽城罐內。打火先文後武。罐口畱一孔出煙。以煙盡爲度。埋土中一宿。去其火毒。次早開出。

研極細末。加銀朱一分二釐。再研勻。似桃紅色。收貯罐內聽用。

收淚散﹝治風淚不止﹞

綠蘆甘石﹝制飛細一錢﹞海螵蛸﹝五分﹞梅花片﹝少許﹞

共研極細。點出淚竅處。

蟹睛不收方凡蟹睛不收。捉大白花蜘蛛數个。用陰陽瓦焙漧。研細末。或滚於丸藥上。或溫酒調服。卽收。神效。

卷六運气原證

眼科鍼灸要穴圖像

玉龍丹﹝治一切火眼赤腫﹞

明礬﹝六分﹞沒藥﹝二錢﹞乳香﹝二錢五分﹞蘆甘石﹝飛過一兩﹞珍珠﹝一錢﹞黃丹﹝飛淨一兩﹞麝香﹝七分﹞梅花片﹝三分﹞

共研爲極細。煉蜜爲丸。銀朱五分爲衣。收貯聽用。如用。將井花涼水磨。塗眼皮外立效。

散血膏﹝治赤腫不能開。睛痛熱淚如雨。﹞

紫金皮白芷大柏皮大黃赤小豆南星寒水石姜黃上各等分。爲細末。生地黃汁調成膏。敷眼四圍。

淸涼膏南星﹝生用﹞蘇薄荷﹝各五錢﹞荊芥百藥煎﹝各二錢﹞

上爲細末。井水調成膏。貼眼角上。自然淸涼。

搜風散﹝箍風熱眼及腫痛﹞

川黃連大黃朴硝黃丹上等分爲末。以苦參同煎湯。外加煉過白蜜同調。敷眼四弦。甚妙。

卷六運气原證

眼科鍼灸要穴圖像

碧霞丹﹝能治內外諸障﹞

當歸沒藥﹝各二錢﹞血竭白丁香硼砂片腦麝香馬牙硝乳香﹝各五分﹞黃連﹝三錢﹞銅綠﹝一兩五錢爲衣﹞

上爲細末。熬黃連膏和丸。如雞頭實大。每用新汲水半盞。於瓷盒內浸。常用每一丸可洗四五日。大病不過一月。小病半月。冷淚三日見效。

洗爛弦風赤眼方﹝其效如神。此藥人家不可少。無目病則以施人。價廉工省。濟人甚便。﹞

苦參﹝四錢﹞五倍子荊芥穗防風黃連﹝各三錢﹞銅綠﹝五分﹞

上爲細末。外以蘇薄荷煎湯。丸如彈子大。臨時用以熟水化開洗眼。每日三次。立愈神效。

洗眼紅棗兒﹝治不論年久爛弦風眼。俱可洗。﹞

皮硝一斤。滚水泡化。澄淸去滓。取上好紅棗兒一斤。去核入硝汁內。浸一日。取出曬漧又浸。如此數次。

以汁盡爲度。將棗兒一个。裝黃連末三分。小者二分。將棗仍舊合之。勿令泄气。用時取棗一个。投白滚湯泡之。不時洗眼極妙。

卷六運气原證

眼科鍼灸要穴圖像

立應散﹝治內外障翳。昏澀多淚。及暴赤眼。一切目疾。並皆治之。每日鼻。﹞

躑躅花﹝減半﹞香白芷當歸雄黃﹝另研﹞川附子﹝炮﹞鵝不食艸﹝洗淨各等分﹞

上爲細末。入麝香少許和勻。含水鼻內。去盡濁涕眼淚爲度。

碧玉散﹝治眼睛腫脹。紅赤昏暗。羞明怕日。癮澀難開。疼痛風癢。頭重鼻塞。腦鼻酸疼。翳膜肉。眵淚稠粘。拳毛倒睫。一切眼癥。﹞

羌活躑躅花薄荷川芎防風蔓荊子細辛荊芥白芷﹝各一錢﹞風化硝石膏﹝﹞靑黛黃連﹝各三錢﹞鵝不食艸﹝三兩﹞

上爲細末。吹鼻中。一日吹三次。

靑火金鍼﹝治火眼赤腫。及頭痛牙疼者。﹞

焰硝﹝一兩﹞靑黛蘇薄荷﹝淨葉﹞川芎﹝各五錢﹞

上爲細末。令患人口含水。以管吹入鼻內。濁涕熱淚去淨卽愈。

赤火金鍼﹝治赤眼頭風。冷淚鼻塞。耳鳴牙疼者。﹞

焰硝﹝一兩﹞川芎雄黃乳香沒藥石膏﹝各一錢﹞

上爲細末。每用一二分。如前鼻三次。

通頂散﹝治風毒攻眼。並夾腦風。﹞

香白芷細辛藿香葉川芎﹝各七錢﹞躑躅花﹝三錢﹞

上爲細末。每令病患先噙新汲冷水一口。然後蘆个少挑於鼻內。以手擦兩太陽穴。

卷六運气原證

眼科鍼灸要穴圖像

乳香丸﹝治眼疼頭痛。或血攻作而急。徧身疼痛。﹞

五靈脂﹝二錢﹞乳香沒藥艸烏夏蠶砂﹝各五錢﹞木鱉子﹝五枚﹞

上爲細末。酒煮麵糊爲丸。如梧桐子大。每服七丸。薄荷湯或茶淸任意送下。如頭疼痛甚。三服卽止。

按乳香﹑沒藥。總爲定痛之要藥也。必審其痛之源。而佐之以乳沒則其效速也。如有風而痛者。用散風藥中加乳香﹑沒藥。則痛可止。如血滯而痛者。當用行血藥中加乳香﹑沒藥。而痛卽止。如熱郁而痛者。當用淸熱藥中加乳香﹑沒藥。而痛卽止。今人不工於此。而惟恃乳香﹑沒藥定痛。服之而痛不止者。不知治痛之所由也。乳香﹑沒藥豈能柰之何哉。而徒嗟其藥之不效。弗思甚耳。

拈痛散﹝治一切暴發火眼。疼痛晝夜不止。﹞

生明礬﹝揀上白明透者佳研極細如粉樣﹞

上用雞蛋淸。共礬粉調勻。將鵝翎毛搽腫眼胞疼痛之處。如幹再搽。數次。其痛卽止。

