

醫學正傳明虞傳

序

夫醫之爲道﹐民命死生所系﹐其責不爲不重。籍或不經儒術﹐業擅偏門﹐懵然不知﹐正道不反﹐幾於操刃以殺人乎﹗粵自神農嘗百藥﹐制本艸﹐軒岐著《素問》﹐越人作《難經》﹐皆所以發明天地人身陰陽五行之理﹐卓爲萬世醫家祖﹐不可尙已。厥後名醫代作﹐躡聖門而探玄微者﹐未易悉舉。又若漢﹟張仲景﹑唐﹟孫思邈﹑金之劉守眞﹑張子和﹑李東垣輩﹐諸賢繼作﹐皆有著述﹐而神巧之運用﹐有非常人所可及也。其所以辧內外﹑異攻補而互相發明者﹐一皆祖述《素》《難》而引伸觸類之耳。其授受相承﹐悉自正學中來也。吾邑丹溪朱彥修先生﹐初遊許文懿公之門﹐得考亭之餘緒。愛自母病﹐刻志於醫﹐求師於武林羅太無﹐而得劉﹑張﹑李三家之祕﹐故其學有源委﹐術造精微。所著《格致餘論》《局方發揮》等編﹐皆所以折衷前哲﹐尢足以救偏門之獘﹐偉然百世之宗師也。東陽盧和氏類集丹溪之書爲《纂要》﹐俾醫者出入捲舒之便﹐其用心亦勤矣﹐以愚觀之﹐猶未足以盡丹溪之餘緒。然丹溪之書﹐不過發前人所未發﹐補前人所未備耳﹐若不參以諸賢所著﹐而互合爲一﹐豈醫道之大成哉。愚承祖父之家學﹐私淑丹溪之遺風﹐其於《素》《難》﹐靡不苦志鉆研﹐然義理玄微﹐若坐丰﹐迨閱歷四紀於玆﹐始知蹊徑。今年七旬有八矣﹐桑楡景迫﹐精力日衰﹐每憾世醫﹐多蹈偏門﹐而民命之夭於醫者不少矣。是以不揣荒拙﹐銳意編集﹐以成全書﹐一皆根據乎《素》《難》﹐綜橫乎諸說﹐傍通己意﹐而不鑿以孟浪之空言﹐總不離乎正學範圍之中﹐非敢自以爲是﹐而附會以誤人也﹐目之曰﹕醫學正傳﹐將使後學知所適從﹐而不蹈偏門以殺人﹐蓋亦端本澄源之意耳。髙明之士﹐幸毋誚焉。

時正徳乙亥正月之望﹐花溪恆徳老人虞摶序。

凡例

一﹑凡諸病總論﹐皆采摭《內經》要旨﹐以爲提綱。繼之以歷代名醫可法之語﹐間或附以己意﹐以成篇段﹐謹僭列各病之首。

一﹑凡脈法﹐皆采摭王叔和《脈經》要語。本經缺者﹐則於歷代名醫諸書﹐采其可法之語﹐以附錄之。

一﹑凡方法﹐備載於脈法之後。其傷寒一宗張仲景﹐內傷一宗李東垣﹐小兒科多本於錢仲陽﹐其餘諸病悉以丹溪要語及所著諸方冠於其首。次以劉﹑張﹑李三家之方﹐選其精粹者繼之於後。外有諸家名醫有理妙方﹐又采附於其末﹐以備參考。

一﹑凡祖父口傳心授﹐及自己歷年經驗方法﹐不敢私匿﹐悉皆附於諸條之末﹐與眾共施。本病無者﹐則缺之。

一﹑凡自己積年曆試四方之病﹐或用心以變法取巧而治愈者﹐悉附於各條之末﹐俾後人或有可采擇焉。無者缺之。

一﹑凡集錄諸賢成方﹐蓋爲後學設繩墨耳﹐學人不可固執古方以售今病﹐故又以丹溪活套﹐備錄於各條之後﹐欲使後學執中之有權耳。

一﹑凡丹溪諸方法﹐見諸盧氏《纂要》者﹐悉錄之無遺﹐但有增而無減耳。惟丹溪醫按不錄﹐非爲厭繁﹐將欲采歷代名醫治驗總成一書﹐名爲《古今諸賢醫按》﹐有志未暇﹐姑俟諸歲月云。

一﹑凡古方分兩﹐重數太多﹐難憑修合﹐今悉攺爲小劑﹐且如一料十帖之數﹐原方用藥一兩﹐一帖止該一錢﹐從其輕重﹐以十取一﹐惟效東垣都作一服之義﹐庶使後學根據方修合之便云。

一﹑凡古方云咀者﹐今悉攺爲細切﹐庶使後學之易曉也。

一﹑凡修制藥石﹐不別立篇目﹐就於各條藥下細注﹐𨿽若繁瑣﹐庶免鹵莽者忽略以誤人也。

一﹑凡雲用水一盞﹐卽今之白茶盞也﹐約計半斤之數﹐餘仿此。

一﹑凡醫學或問五十一條﹐皆愚意設辭以申明先哲言不盡意之義﹐是用書於卷首﹐與賢者共議耳﹐非敢自以爲是﹐煩賢者斥正之﹐勿誚愚之狂妄也﹐幸甚。

卷之一

醫學或問

﹝凡五十一條﹞

或問﹕醫學源流﹐自軒岐以來﹐以醫術鳴世﹐與夫著書立言﹐俾後人之可法者﹐幾何人哉﹖請明以告我。曰﹕予嘗閱故學士宋公景濂之文而得其說矣﹐請陳如下﹕夫《黃帝內經》﹐𨿽疑先秦之士根據仿而作之﹐其言深而要﹐其旨邃以弘﹐其考辯信而有徵﹐是當爲醫家之宗。下此則秦越人﹑和﹑緩﹐和﹑緩無書可傳﹐越人所著《八十一難經》﹐則皆舉《內經》之要而推明者也。又下此則淳於意﹑華佗﹐佗之熊經鴟顧﹐固亦導引家之一術﹐至於刳腹背﹑湔腸胃而去疾﹐則涉於神怪矣。意之醫狀﹐司馬遷備志之﹐其所謂迥風﹑沓風者﹐今人絕不知爲何病也﹐況復求其治療之深旨乎。又下此則張機之《金匱玉函經》及《傷寒》諸論﹐誠千古不刊之妙典﹐第詳於六气所傷﹐而於嗜欲食飲罷勞之所致者略而不議﹐兼之文本錯簡﹐亦未易以序次求之也。又下此則王叔和﹐叔和纂岐伯﹑華佗等書爲《脈經》﹐敍陰陽內外﹐辧三部九候﹐分人迎气口﹐條陳十二經絡﹐洎夫三焦五臟六腑之病﹐最爲著明﹐惜乎爲髙陽生括以膚陋之脈歌﹐遂使其本書不盛行於世也。

又下此則巢元方﹐其《病源候》編﹐似不爲無所見者﹐但言風寒二气而不著濕熱之文﹐乃其失也。又下此則王冰﹐冰推五運六气之變﹐撰爲《天元玉冊》﹐周詳切密﹐亦人之所難﹐苟泥之﹐則局滯而不通矣。又下此則王燾﹑孫思邈﹐思邈以絕人之識﹐操慈仁惻隱之心﹐其敍《千金方》《翼》﹐及粗工害人之禍﹐至爲憤切﹐後人稍闖其藩垣﹐亦足以其術鳴﹐但不制傷寒之書﹐或不能無遺憾也。燾𨿽闡明《外臺祕要》﹐所言方證符禁灼灸之詳﹐頗有所祖述﹐然謂鍼能殺生人而不能起死人者﹐則一偏之見也。又下此則錢乙﹑龐安常﹑許叔微﹐叔微在準繩尺寸之中﹐而無所發明﹐安常𨿽能出奇應變﹐而終未離於範圍﹐二人皆得張機之粗者也。惟乙深造機之閫奧而擷其精華﹐建爲五臟之方﹐各隨所宜﹐謂肝有相火﹐則有瀉而無補﹐腎爲眞水﹐則有補而無瀉﹐皆啟《內經》之祕﹐尢知者之所取法也﹐世以嬰孺醫目之﹐何其知乙之淺哉。

其遺書散亡﹐出於閻孝忠所集者﹐多孝忠之意﹐初非乙之本眞也。又下此則上谷張元素﹑河間劉元素﹑睢水張從政﹐元素之與完素﹐𨿽設爲奇夢異人以神其授受﹐實聞乙之風而興起者焉。若從政﹐則又宗乎完素者也。元素以古方今病決不能相值﹐治病一切不以方﹐故其書亦不傳﹐其有存於今者﹐皆後來之所附會﹐其學則東垣李杲深得之。杲推明內外二傷﹐而多注意於補脾土之說﹐蓋以土爲一身之主﹐土平則諸髒平矣。從政以吐﹑汗﹑下三法﹐風﹑寒﹑暑﹑濕﹑燥﹑火六門﹐爲醫之關鍵﹐其治多攻利﹐不善學人殺人。完素論風火之病﹐以《內經》病機气宜一十九條著爲《原病式》﹐閫奧粹微﹐有非大觀官局諸醫所可仿佛﹐究其設施﹐則亦不越攻補二者之間也。近代名醫若吳中羅益﹑滄洲呂復﹐皆承東垣之餘緒﹐武林羅知悌﹑丹溪朱彥修﹐各挹完素之流風。又若臺之朱佐﹐越之滑壽﹐咸有著述﹐未易枚舉。嗟呼﹗自有《內經》以來﹐醫書之藏有司者﹐一百七十九家﹐二百有九部﹐一千二百五十九卷﹐亦不爲不多矣。若夫歷代名醫﹐今但舉其最者言之耳﹐豈能悉具於斯乎。

或問﹕醫學授受之原﹐旣得聞命矣﹐未審吾子之學﹐何所適從﹖傳曰﹕醫不三世﹐不服其藥。或謂祖父相承﹐謂之三世。或謂善讀三世之書﹐則爲三世之醫。子讀三世之書歟﹖爲祖父相承之家學歟﹖請明言其故可乎﹖曰﹕艸莽之學﹐其可云乎。然醫不止於三世﹐而其書又奚止於三代哉﹐當取其可法者言之耳。予同邑丹溪朱彥修先生﹐上承劉﹑張﹑李三家之學﹐而得羅太無爲之根據歸﹐以醫道大鳴於當世﹐遐邇咸取法焉。予故曾叔祖誠齋府君﹐幸與丹溪生同世﹑居同鄕﹐於是獲沾親炙之化﹐亦以其術鳴世﹐故予祖父相承家傳之學有所自來﹐予惟愧夫才疏質鈍﹐而不能奉揚箕裘之業爲憾耳﹐奚足道哉。

或問﹕亢則害承乃制之義何如﹖曰﹕王安道論之詳矣﹐其間猶有未悉之旨﹐請陳其略如下﹕黃帝曰﹕願聞地理之應六節气位何如﹖岐伯曰﹕顯明之右﹐君火之位也。君火之右﹐退行一步﹐相火治之﹔復行一步﹐土气治之﹔復行一步﹐金气治之﹔復行一步﹐水气治之﹔復行一步﹐木气治之﹔復行一步﹐君火治之。相火之下﹐水气承之﹔水位之下﹐土气承之﹔土位之下﹐風气承之﹔風位之下﹐金气承之﹔金位之下﹐火气承之﹔君火之下﹐陰精承之。亢則害﹐承乃制也。

制則生化﹐外列盛衰。害則敗亂﹐生化大病。夫五行之木土金水各一﹐惟火有二﹐曰君火﹐曰相火﹐在地理分布六方﹐在歲時分爲六气。初气自丑至卯﹐始於大寒而終於春分﹐厥陰風木主之﹔二气自卯至巳﹐始於春分而終於小滿少陰君火主之﹔三气自巳至未﹐始於小滿而終於大暑﹐少陽相火主之﹔四气自未至酉﹐始於大暑而終於秋分﹐太陰濕土主之﹔五气自酉至亥﹐始於秋分而終於小雪﹐陽明燥金主之﹔終气自亥至醜﹐始於小雪而終於大寒﹐太陽寒水主之。夫所謂顯明者﹐指方位而言﹐日出於卯之地也。少陽君火始於此而右遷﹐故曰顯明之右。蓋天地左旋﹐六气右旋﹐故曰退行。六位之下﹐各有己所不勝者承之於下﹐王氏曰承猶隨也﹐而又有妨之之義﹐以下奉上故曰承。其五行之道﹐不亢則隨之而已﹐一有所亢﹐則起而克勝之也。或曰﹕制者﹐制何事也﹖害者﹐害何物也﹖制者﹐制其气之太過也﹔害者﹐害承者之元气也。夫所謂元气者﹐總而言之﹐謂之一元﹔分而言之﹐謂之六元。一元者﹐天一生水﹐水生木﹐木生火﹐火生土﹐土生金﹐金復生水﹐循環無端﹐生生不息。六元者﹐水爲木之化元﹐木爲火之化元﹐火爲土之化元﹐土爲金之化元﹐金爲水之化元﹐亦運化而無窮也。假如火不亢﹐則所承之水﹐隨之而已﹔一有亢極﹐則其水起以平之﹐蓋恐害吾金元之气﹐子來救母之意也。六气皆然。此五行勝復之理﹐不期然而然者矣。制則生化者﹐言有制之常﹐如亢則制﹐而生化不息﹐何害之有。外列盛衰者﹐言所承者力衰﹐而所亢者極盛﹐制之不盡耳﹐在天地則爲六淫﹐在人身則爲六疾。害則敗亂者﹐言無制之變也﹐所承者衰甚而無气﹐故所亢者其勢縱橫而不可遏也﹐在天地則大塊絕滅﹐在人身則病眞而死矣。大略如斯﹐未盡詳也﹐學人宜參考安道之論斯備矣。

或問﹕丹溪先生《格致餘論》云﹕陽常有餘﹐陰常不足。气常有餘﹐血常不足。然先生所著諸方﹐每云有气虛﹐有血虛﹐有陽虛﹐有陰虛﹐其所以自相矛盾有如是者﹐其義何歟﹖曰﹕其所謂陰陽气血之虛實﹐而以天地日月對待之優劣論之﹐其理蘊奧難明﹐非賢者莫能悟其旨也﹐請陳其大略如下﹕夫陽常有餘﹑陰常不足者﹐在天地則該乎萬物而言﹐在人身則該乎一體而論﹐非直指气爲陽而血爲陰也。經曰陽中有陰﹐陰中亦有陽﹐正所謂獨陽不生﹑獨陰不長是也。姑以治法兼證論之﹐曰气虛者﹐气中之陰虛也﹐治法用四君子湯以補气中之陰。曰血虛者﹐血中之陰虛也﹐治法用四物湯以補血中之陰。曰陽虛者﹐心經之元陽虛也﹐其病多惡寒﹐責其無火﹐治法以補气藥中加烏附等藥﹐甚者三建湯﹑正陽散之類。曰陰虛者﹐腎經之眞陰虛也﹐其病多壯熱﹐責其無水﹐治法以補血藥中加知母﹑黃柏等藥﹐或大補陰丸﹑滋陰大補丸之類。經曰﹕諸寒之而熱者取之陰﹐熱之而寒者取之陽﹐所謂求其屬也。王注曰﹕此言益火之源﹐以消陰翳﹐壯水之主﹐以制陽光也。夫眞水衰極之候﹐切不可服烏附等補陽之藥﹐恐反助火邪而爍眞陰。元陽虛甚之軀﹐亦不可投芎苓等辛散淡滲之劑﹐恐反開腠理而泄眞气。昧者謂气虛卽陽虛﹐止可用四君子﹐斷不可用芎莘之屬﹔血虛卽陰虛﹐止可用四物﹐決不可用參之類。殊不知東垣有曰﹕陽旺則能生陰血﹝此陰陽二字直指气血言﹞。又曰﹕血脫益气﹐古聖人之法也。血虛者須以參補之﹐陽生陰長之理也。惟眞陰虛者將爲勞極﹐參固不可用﹐恐其不能抵當而反益其病耳﹐非血虛者之所忌也。如王汝言之通達﹐亦未明此理﹐其所著明醫雜著謂﹕近世治病﹐但見虛證﹐便用參﹐屬气虛者固宜﹐若是血虛﹐豈不助气而反耗陰血邪。是謂血病治气﹐則血愈虛耗。又曰﹕血虛誤服參等甘溫之藥﹐則病日增﹐服之過多﹐則死不治。蓋甘溫助气屬陽﹐陽旺則陰愈消。又曰﹕婦人產後陰血虛﹐陽無所根據而浮散於外﹐故多發熱﹐止可用四物湯補陰血﹐而以炙漧薑之苦溫從治﹐而收其浮散﹐使歸根據於陰。亦戒勿用參也。丹溪曰﹕產後當以大補气血爲主。

旣曰陽無所根據而浮散於外﹐非參等藥﹐何以收救其散失之气乎。噫﹗汝言之論﹐何其與東垣丹溪俱不合耶。世之膠柱調瑟者比比皆是﹐予不容不辯也。

或問﹕古有四診之法﹐何謂也﹖曰﹕形﹑聲﹑色﹑脈四者而已﹐今人惟效脈法﹐但知其一而遺其三焉﹐請陳其理如下﹕夫形診者﹐觀其形以知其病也。經曰﹕形气不足﹐病气有餘﹐是邪勝也﹐當瀉不當補。形气有餘﹐病气不足﹐當補不當瀉。形气不足﹐病气不足﹐此陰陽皆不足也﹐當急補之﹐不可刺﹐刺之重不足﹐重不足則陰陽俱竭﹐血气皆盡﹐五臟空虛﹐筋骨髓枯﹐老者絕滅﹐壯者不復矣。形气有餘﹐病气有餘﹐此陰陽皆有餘也﹐急瀉其邪﹐調其虛實。故曰有餘者瀉之﹐不足者補之﹐此之謂也。又曰﹕形肉旣脫﹐九候𨿽調者死。又曰﹕頭者精明之府﹐頭傾視深﹐精神將奪矣。背者胸中之府﹐背曲肩垂﹐腑將壞矣。腰者腎之府﹐轉搖不能﹐腎將憊矣。骨者髓之府﹐不能久立﹐行則振掉﹐骨將憊矣。

凡此之類﹐皆形診之謂也。夫聲診者﹐聽其聲以驗其病也。經曰﹕聲如從室中言﹐是中气之濕也。言而微﹐終日乃復言者﹐此奪气也。衣被不斂﹐言語善惡﹐不避親疏者﹐此神明之亂也。叔和云﹕久病﹐聲嘶者﹐死。小兒病﹐忽作鴉聲者﹐死。東垣曰﹕言語先輕後重﹐髙厲有力﹐是爲外感有餘之證﹔言語先重後輕﹐沈困無力﹐是爲內傷不足之證。凡此之類﹐皆聲診之謂也。色診者﹐視其面之五色﹐以察其病也。經曰﹕赤欲如帛裹朱﹐不欲如赭。白欲如鵝羽﹐不欲如鹽。靑欲如蒼璧之澤﹐不欲如藍。黃欲如羅裹雄黃﹐不欲如黃土。黑欲如重漆色﹐不欲如地蒼。又曰﹕靑如艸滋者死﹐黃如枳實者死﹐黑如者死﹐赤如血者死﹐白如枯骨者死﹐此五色之見死也。靑如翠羽者生﹐黃如蟹腹者生﹐赤如雞冠者生﹐白如豕膏者生﹐黑如烏羽者生﹐此五色之見生也。生於心﹐如縞裹朱。生於肺﹐如縞裹紅。生於肝﹐如縞裹紺﹐生於脾﹐如縞裹栝蔞實。生於腎﹐如縞裹紫。此五臟所生之外榮也。欲觀五臟之五邪﹐當辯四時之令色。經曰﹕從前來者爲實邪﹐子能令母實也。從後來者爲虛邪﹐母能令子虛也。從所勝來者爲微邪﹐妻乘夫位也。從所不勝來者爲賊邪﹐鬼賊爲害也。

自病者爲正邪﹐本經自傷也。假如春令木旺﹐病者其色靑而帶赤﹐是爲實邪﹐𨿽病易治﹐法曰實者瀉其子。其色靑而帶黑﹐是爲虛邪﹐病亦易治﹐法曰虛者補其母。其色靑而帶黃﹐是爲微邪﹐尢爲易治﹐法曰微者逆之﹐謂正治也。其色靑而帶白﹐是爲賊邪﹐難治故多死﹐法曰甚者從之﹐謂反治也。若但靑如蒼璧之澤﹐乃是正邪﹐本經自病﹐勿藥而愈。四時皆仿此而推。又四時皆帶紅黃爲吉﹐靑黑爲凶。若此之類﹐皆色診之要訣﹐學人其可忽乎。

或問﹕傷寒之邪中人固無定體﹐然手足各有六經﹐何故只傳足之六經﹐而不及於手之六經乎﹖劉艸窗謂﹕足六經屬水土木﹐蓋水得寒則冰﹐土得寒則坼﹐木得寒則葉落枝枯﹔手之六經惟屬金與火﹐蓋火勝水而能敵寒﹐金得寒而愈堅剛。

其理甚明﹐將何以議之乎﹖曰﹕言似近理而實不然者也﹐請陳一得如下﹕蓋人之有身﹐頂天履地﹐身半以上﹐天气主之﹐身半以下﹐地气主之﹐是以上體多受風熱﹐下體多感寒濕。其爲六節之气﹐前三气時值春夏﹐其气升浮﹐萬物生長﹐故人之身半以上應之﹔後三气時值秋冬﹐其气降沈﹐故人之身半以下應之。自十月小雪之後﹐爲六气之終﹐太陽寒水用事﹐房勞辛苦之人﹐其太陽寒水之气﹐乘虛而客入於足太陽膀胱之經﹐同气相求故也。又曰熱先於首而寒先於足﹐其義亦通。寒邪郁積旣久﹐次第而傳於陽明少陽﹐以及三陰之經﹐皆從足經傳始﹐而漸及於手之六經而已矣﹐此人身配合天地之理﹐不期然而然也﹐何疑之有哉。

或問﹕三焦爲腑﹐有以心胞絡爲髒者﹐有以命門爲髒者。脈訣云﹕三焦無狀空有名。或謂三焦與心胞絡﹐皆有名無實之腑臟﹐而其位俱在胸膈之中。或謂心胞絡乃胸中之脂膜。又或謂之裹心之肉。凡此議論不一﹐其孰非而孰是歟﹖請明以告我。曰﹕其理蘊奧﹐甚矣難言。𨿽然﹐若夫天人之理不明﹐其可謂之醫乎﹐請略陳其梗如下﹕凡萬物之有形質著乎地者﹐必有象以應乎天也。且以五行之理論之﹐如在地有木火土金水之五行﹐在天則有風熱濕燥寒火之六气﹐蓋人肖天地﹐其五臟六腑之具於身者﹐與天地造化生成之理若合符節。是故在天爲風﹐在地爲木﹐在人臟腑爲肝爲膽。在天爲熱﹐在地爲火﹐在人臟腑爲心爲小腸。在天爲濕﹐在地爲土﹐在人臟腑爲脾爲胃。在天爲燥﹐在地爲金﹐在人臟腑爲肺爲大腸。在天爲寒﹐在地爲水﹐在人臟腑爲腎爲膀胱。五者之外﹐又有相火遊行於天地上下气交之中﹐故合爲五運六气﹔人身之相火﹐亦遊行於腔子之內﹐上下肓膜之間﹐命名三焦﹐亦合於五臟六腑。丹溪曰﹕天非此火﹐不能生物﹔人非此火﹐不能有生。夫《內經》以心胞絡爲髒﹐配合三焦而爲六髒六腑﹐總爲十二經也﹐其兩腎本爲一臟﹐初無左右之分。越人始分之﹐亦未嘗言其爲相火之髒。玉叔和始立說﹐以三焦合命門爲表裏﹐亦有深意寓焉。蓋命門𨿽爲水髒﹐實爲相火所寓之地。其意蓋謂左屬陰﹐右屬陽﹐左屬血﹐右屬气﹐左屬水﹐右屬火﹐靜守常而主乎水﹐動處變而化爲火者也。然而相火固無定體﹐在上則寄於肝膽胞絡之間﹐發則如龍火飛躍於霄漢而爲雷霆也﹔在下則寓於兩腎之內﹐發則如龍火鼓舞於湖海而爲波濤也。或曰﹕嘗聞人身之有腑者﹐若府庫然﹐能盛貯諸物之名也。若大小腸﹑胃﹑膀胱﹑膽五腑﹐皆有攸受而盛之者﹐未審三焦爲腑﹐何所盛乎﹖曰﹕三焦者﹐指腔子而言﹐包函乎腸胃之總司也。胸中肓膜之上﹐曰上焦﹔肓膜之下﹐臍之上﹐曰中焦﹔臍之下﹐曰下焦﹐總名曰三焦﹐其可謂之無攸受乎。其體有脂膜在腔子之內﹐包羅乎六髒五腑之外也。其心胞絡實乃裹心之膜﹐包於心外﹐故曰心胞絡﹐其系與三焦之系連屬。故指相火之臟腑皆寄於胸中﹐此知始而未知終也。其餘諸說﹐皆輾轉傳訛之語耳。管見如斯﹐俟知者再論。

或問﹕東垣用藥﹐多以升陽益胃目之﹐而悉以升麻柴胡之類佐之﹐何歟﹖曰﹕夫天地四時之令﹐春夏之气﹐溫而升浮﹐則萬物發生﹔秋冬之气﹐寒而降沈﹐則萬物肅殺。人肖天地﹐常欲使胃气溫而升浮﹐而行春夏生發之令﹔不欲使胃气寒而降沈﹐而行秋冬肅殺之令耳。又升麻能令淸气從右而上達﹐柴胡能令淸气從左而上達。經曰﹕淸气在下﹐則生飧泄﹔濁气在上﹐則生脹。是以淸气一升﹐則濁气隨降﹐而無以上等證。又參等補劑﹐皆味濃而气滯者﹐若不以升柴等藥提之﹐何以得行於經絡肌表而滋補哉。或曰﹕東垣生於北方﹐天傾西北﹐陽气下陷﹐此法固宜﹐恐東南方土不宜也。

曰﹕地不滿東南﹐土气下陷﹐故脾胃之气不升。脾胃之气不升﹐則上脘不通﹐穀气不行﹐而內傷之病作矣。是以此法﹐尢利於東南方也﹐學人不可不知此意。

或問﹕內傷發熱之證﹐其爲有痰有食胸中迷悶者﹐固不敢驟用補气之劑﹔其有察脈審證﹐明白知是虛損內傷之候﹐而投以東垣補中益气湯等﹐遂致胸中滿悶難當﹐醫者其技窮矣。若此者﹐又將何法以治之乎﹖曰﹕此蓋濁气在上而淸气不能上升﹐故濁气與藥气相拒故耳。宜以升柴二物用酒制炒﹐更加附子一片﹐以行參之气﹐及引升柴直抵下焦﹐引淸气上升而濁气下降﹐則服參等補藥不致滿悶矣。學人其可不知此乎。

或問﹕六淫之邪﹐當從《內經》六气之太過爲是也。昔醫和對晉平公之文﹐不曰風寒暑濕燥火﹐而曰陰陽風雨晦明﹐何也﹖曰﹕辭𨿽異而理實同焉。彼謂陰淫寒疾者﹐卽太陽寒水之令太過而爲寒疾也。陽淫熱疾者﹐卽少陽相火之令太過而爲熱疾也。風淫末疾者﹐卽厥陰風木之令太過而爲末疾也。雨淫腹疾者﹐卽太陰濕土之令太過而爲腹疾也。晦淫惑疾者﹐卽陽明燥金之令太過而爲疫疾也。明淫心疾者﹐卽少陰君火之令太過而爲心疾也。或曰﹕陰陽風雨卽爲寒熱風濕之疾﹐彼此固合矣﹔所謂晦淫惑疾與明淫心疾二者﹐似不相符﹐請明以告我。曰﹕歲金太過﹐燥令大行﹐久晴不雨﹐黃埃蔽空﹐日月冒明﹐當爲疫癘之疾﹐山嵐瘴气是也。惑當作疫﹐傳寫之誤耳。君火太過﹐熱令早行﹐火爲離明之象﹐故曰明淫﹐如《內經》所謂天明則日月不明是也。少陰君火司令﹐故曰心疾﹐春分至小滿時太熱也。有釋明爲晝明﹐晦爲夜晦﹐惑爲蠱惑心志﹐皆非也。夫晝明夜晦﹐天道自然之理﹐何淫之有。其蠱惑心志者﹐亦非天地之淫邪也。學人宜再思之。

或問﹕飲食同入於胃﹐而水谷二者何如而分乎﹖且如膀胱止有下口而無上口﹐其水固可出﹐不知從何而入乎﹖又何其如是之淸乎﹖曰﹕經曰﹕飲食入胃﹐遊溢精气﹐上輸於脾。脾气散精﹐上歸於肺﹐通調水道﹐下輸膀胱。水精四布﹐五經並行﹐合於四時五行陰陽﹐揆度以爲常也。夫胃爲倉廩之官﹐無物不受全借脾土轉輸而運化焉。蓋水谷入胃﹐其濁者爲渣滓﹐下出幽門﹐達大小腸而爲糞﹐以出於穀道。其淸者﹐倏焉而化爲气﹐根據脾气而上升於肺。其至淸而至精者﹐由肺而灌漑乎四體﹐而爲汗液津唾﹐助血脈﹐益气力﹐而爲生生不息之運也。其淸中之濁者﹐下入膀胱而爲溺﹐以出乎小便耳。其未入而在膀胱之外者﹐尙爲濁气﹔旣入而在膀胱之內者﹐卽化爲水。是故東垣有曰﹕飲者無形之气。正謂此也。蓋肺屬金而復乎脾胃之上﹐卽如天之復於地之上也。經曰﹕淸陽爲天﹐濁陰爲地。地气上而爲云﹐天气下而爲雨。

水入於胃﹐輒化气而上升﹐亦猶天降霖雨於地﹐倏焉化气上騰而爲云﹐又復化爲霖雨而下降也。或曰﹕老人與壯年者﹐飲水無異多寡﹐壯年小便甚少﹐而老者小便甚多﹐何也﹖曰﹕壯者如春夏之气﹐升者多而降者少﹔老人如秋冬之气﹐降者多而升者少耳。或曰﹕降多卽小便多﹐升多者未見其爲何物而出於上竅焉。曰﹕經曰﹕淸陽出上竅﹐濁陰出下竅﹔淸陽發腠理﹐濁陰走五臟﹔淸陽實四肢﹐濁陰歸六腑。各從其化也。夫大塊之爲器﹐不可論其涵容之量﹐人之气化亦猶是也﹐賢者宜再思之。

或問﹕人之壽夭不齊何歟﹖曰﹕元气盛衰不同耳。夫人有生之初﹐先生二腎﹐號曰命門﹐元气之所司﹐性命之所系焉。是故腎元盛則壽延﹐腎元衰則壽夭﹐此一定之理也。或曰﹕今見肥白之人多壽夭﹐元气反衰乎﹖瘦黑之人多壽延﹐元气反盛乎﹖曰﹕丹溪謂白者肺气弱﹐黑者腎气足。又曰肥不如瘦﹐白不如黑。或曰﹕四方之人皆同乎﹖曰﹕不同也。

《內經》五常政大論云﹕陰精所奉其人壽﹐陽精所降其人夭。又曰﹕東南方陽也﹐陽者其精降於下﹐故右熱而左溫。西北方陰也﹐陰者其精奉於上﹐故左寒而右涼。王注曰﹕陰精所奉﹐髙之地也。陽精所降﹐下之地也。陰方之地﹐陽不妄泄﹐寒气外持﹐邪不數中而正气堅守﹐故壽延。陽方之地﹐陽气耗散﹐發泄無度﹐風濕數中﹐眞气傾竭﹐故夭折。或曰﹕常聞天人之理﹐同一揆也。今見於天地之四方者﹐旣得聞命矣﹔而具於人之五臟者﹐未之聞也﹐請申明其說可乎﹖曰﹕西北二方﹐在人爲腎水肺金所居之地﹐二髒常恐其不足﹔東南二方在人爲肝木心火所處之位﹐二髒常恐其有餘。《難經》曰東方實﹑西方虛﹑瀉南方﹑補北方等語﹐卽此之義也。夫腎水旣實﹐則陰精時上﹐奉於心肺﹐故東方之木气不實﹐而西方之金气不虛﹐此子能令母實﹐使金得以平木也﹐是故水日以盛而火日以虧﹐此陰精所奉於上而令人壽延也。若夫腎水虛弱﹐則無以制南方之心火﹐故東方實而西方虛﹐其命門與胞絡之相火﹐皆挾心火之勢而來﹐侮所不勝之水﹐使水日虧而火日盛﹐此陽精所降於下﹐故令人夭折也。大抵王冰主天地之四方言﹐越人主人身之五臟論﹐皆不失《內經》之旨﹐同歸於一理也﹐學人詳之。

或問﹕經謂淸气在下﹐則生飧泄﹔濁气在上﹐則生脹。夫病在上者﹐法當用木香﹑檳榔等藥以降之﹐病在下者﹐法當用升麻﹑柴胡等藥以提之﹐理宜然也。其或泄痢﹐脫肛後重﹐大孔痛不可忍﹐是爲气下陷也﹐法當舉之以升麻﹑柴胡﹐和之以木香﹑檳榔。若夫四藥同劑﹐不無升降混淆﹐奚有歸一治病之功邪﹖曰﹕天生藥石﹐治病各逞其能。如張仲景制大柴胡湯﹐用柴胡﹑大黃同劑﹐以治傷寒表裏俱見之證。然柴胡升而散外邪﹐大黃降而泄內實﹐使病者熱退气和而愈。今用升麻﹑柴胡﹐自能升淸气而上行﹔木香﹑檳榔﹐自能逐邪气而下降。故使脫肛舉而後重除﹐故可同劑而成功矣﹐何疑之有哉。欲用藥者﹐宜仿此而擴充之可也。

或問﹕人身之兩腎﹐猶車之有兩輪﹐其形同﹐色亦無異﹐不知王叔和何所見而獨謂左腎屬水而右腎屬火﹐又指右腎爲命門以配三焦之經﹖嘗聞有生之初﹐胚胎未成之際﹐先生二腎﹐卽造化天一生水之義﹐今以水火岐之﹐冰炭相反何歟﹖曰﹕予嘗私淑丹溪而得其說矣。按《內經》以心胞絡爲三焦相火之配而並行於經也﹐其兩腎本爲一臟﹐初未嘗有左右之分。而越人始分之﹐亦不言其爲相火之髒。叔和立說﹐以三焦合命門爲表裏﹐亦有深意存焉。蓋謂腎屬陰而本主乎靜﹐靜則陽孕於其中陽旣孕矣﹐其能純乎靜而無生气之動歟。若經所謂腎屬水﹐受五臟六腑之精而藏之﹐是陽歸之陰而成孕者也。又謂腎爲作彊之官﹐伎巧出焉﹐陽出之陰而化生者也。是故腎爲一臟配五行而言者﹐則屬之水矣。以其兩腎之形有二象而言者﹐亦得以左右分陰陽剛柔而命爲五臟之根元也。以左爲陰﹐右爲陽﹐陰爲水﹐陽爲火﹐水爲血﹐火爲气﹐於是左腎之陰水生肝木﹐肝木生心火﹐右腎之陽火生脾土﹐脾土生肺金﹐其四髒之於腎﹐猶枝葉之出於根也。𨿽然﹐但不可獨指右腎爲命門耳。經曰﹕太衝之地﹐名曰少陰﹐少陰之上﹐名曰太陽﹐太陽根起於至陰﹐結於命門。按王注﹕《靈樞經》云﹕命門者目也。抑考《明堂》《銅人》等經﹐命門一穴在脊中行第十四椎下陷中兩腎之間。夫兩腎固爲眞元之根本﹐性命之所關﹐𨿽爲水髒﹐而實有相火寓乎其中﹐象水中之龍火﹐因其動而發也。愚意當以兩腎總號爲命門﹐其命門穴正象門中之棖﹐司開闔之象也。惟其靜而闔﹐涵養乎一陰之眞水﹔動而開﹐鼓舞乎龍雷之相火。夫水者常也﹐火者變也。若獨指乎右腎爲相火﹐以爲三焦之配﹐尙恐立言之未精也﹐未知識者以爲何如﹖或問﹕《內經》所謂壯火之气衰﹐少火之气壯﹐壯火食气﹐气食少火﹐壯火散气﹐少火生气﹐何謂也﹖曰﹕王太僕已有注文﹐但未甚詳耳﹐請陳一得如下﹕夫壯火之气衰﹑少火之气壯者﹐言造化勝復之理﹐少而壯﹐壯而衰﹐衰而復生﹐循環無端﹐生生不息。經𨿽不言衰而復生﹐其理實在其中矣。壯火食气者﹐言元气見食於壯火也。气食少火者﹐言元气見助於少火也。壯火散气謂耗散元气﹐少火生气謂滋生元气﹐此二句申明上文二句之言耳。蓋火不可無﹐亦可少而不可壯也﹐少則滋助乎眞陰﹐壯則燒爍乎元气。陰陽造化之理﹐無往不復﹐夫火壯而亢極﹐則兼水化以制之。經曰亢則害﹐承乃制也。又曰制則生化。故壯火衰而少火復生﹐是以陰陽調和﹐萬物生旺﹐四時生長化收藏之道﹐卽此理也。以人論之﹐胚胎未成之初﹐先生二腎以涵養眞陰﹐是故名爲元气﹐天一生水之義焉﹐然後肝心脾肺以及五腑相繼而生。五臟五腑之外﹐又有胞絡相火﹐遊行於三焦之間﹐故以三焦爲配﹐二者皆有名無實之腑臟﹐蓋相火無定位故也。抑考先哲有曰﹕天非此火﹐不能生物﹔人非此火﹐不能有生。言其不可無也﹐此非少火生气之意乎。又曰﹕火與元气不兩立﹐一勝則一負。言其不可亢也﹐又非壯火散气之謂乎。管見如斯﹐未知是否﹖或問﹕越人《難經》第一難中所謂﹕十二經皆有動脈﹐獨取寸口以決五臟六腑死生吉凶之法。又曰﹕寸口者﹐脈之大會﹐手太陰之脈動也。夫寸口一脈﹐何以能決臟腑死生吉凶乎﹖鰲峯熊氏注爲右寸﹐謂右寸之屬肺也。四明張氏注爲兩寸﹐謂脈會太淵穴也。二說不同﹐其孰非而孰是歟﹖請明以告我。曰﹕古聖立法﹐以三部九候決人死生﹐以六髒六腑分發於六部之中﹐故可以驗人臟腑之吉凶也﹐殊不知《內經》言寸口者頗多﹐悉兼關尺而言也﹐大古人以寸口爲六脈之總名耳。不然﹐《內經》何以言寸口之脈中手短者曰頭痛﹐寸口脈中手長者曰足脛痛﹐寸口脈中手促上擊者肩背痛﹐若此之類﹐莫能盡述。先哲注謂中手爲醫者之中指也﹐然則非病者之關脈乎。夫越人之《難經》﹐因《內經》而作﹐故有是語。今之注者﹐皆以己意妄釋﹐故與經旨不合。學人宜再思之。

或問﹕《難經》第八難曰﹕寸口脈平而死者﹐何謂也﹖然。諸十二經脈者﹐皆系於生气之源。所謂生气之源者﹐十二經之根本也﹐謂腎間動气也﹐此五臟六腑之本﹐十二經之根﹐呼吸之門﹐三焦之源﹐一名守邪之神。故气者﹐人之根本也﹐根絕則莖吐枯矣。寸口脈平而死者﹐生气獨絕於內也。夫所謂腎間動气者﹐釋者皆指爲兩尺。兩尺旣絕﹐何謂寸口脈平﹖何不言尺中腎脈﹐而言腎間動气﹖請明辯以釋吾疑﹐幸甚。曰﹕此言寸口脈平而死者﹐亦兼關尺而論也。腎間動气者﹐臍下气海丹田之地也。或曰﹕臍下中行﹐乃任脈所屬﹐與腎何相干哉﹖曰﹕各開寸半爲第二行﹐皆屬足少陰腎經。其臍與背後命門穴對﹐各開寸半﹐腎穴也。故丹田气海與腎脈相通﹐爲腎之根也。又若有生之初﹐先生二腎﹐胞系在臍﹐故气海丹田實爲生气之源﹐十二經之根本也。或曰﹕寸口旣平﹐奚疑其死乎﹖曰﹕此爲病劇形脫者論耳。《內經》曰﹕形肉已脫﹐九候𨿽調者死。凡見人之病劇者﹐人形羸瘦﹐大肉已脫﹐𨿽六脈平和﹐猶當診候足陽明之衝陽與足少陰之太溪。二脈或絕﹐更候臍下腎間之動气。其或動气未絕﹐猶有可生之理﹔動气如絕﹐𨿽三部平和﹐其死無疑矣。醫者其可不詳察乎。

或問﹕《內經》有曰﹕陽明病甚﹐則棄衣而走﹐登髙而歌﹐或不食數日﹐而逾垣上屋﹐所上之處﹐皆非素所能也。素非所能﹐因病而不食﹐反能登非常之處﹐豈有是哉﹖曰﹕《難經》有云﹕重陽者狂﹐重陰者顚。又曰﹕顚多喜而狂多怒。

所謂重陽者﹐三部陰陽脈皆洪盛而牢﹐故病彊健而有力﹐故名曰狂。謂重陰者﹐三部陰陽脈皆沈伏而細﹐故病疲倦而無力﹐故名曰顚。嘗見東陽樓氏一少年病狂﹐一日天風大作﹐忽飛上於邑東之塔巓﹐且歌且哭﹐其塔實無容步之﹐眾皆以爲怪。予思龍乃純陽之物﹐伏於海內﹐其身止有鱗甲﹐且無羽翼﹐遇陽气升騰之日﹐則借風雲之勢而能飛騰﹐卽此義也﹐奚足爲怪哉。

或問﹕《難經》五十三難曰﹕經言七傳者死﹐間髒者生。然。七傳者﹐傳其所勝也。間髒者﹐傳其子也。何以言之﹖假令心病傳肺﹐肺病傳肝﹐肝病傳脾﹐脾病傳腎﹐腎病傳心﹐一臟不再傷﹐故言七傳者死也。間髒者﹐傳其所生也。假令心傳脾﹐脾傳肺﹐肺傳腎﹐腎傳肝﹐肝傳心﹐是子母相傳﹐周而復始﹐如環無端﹐故言生也。夫經文所謂七傳者﹐據其數止六傳而已。謂一臟不再傷﹐按其數乃有四髒不再受傷。且其間髒之理﹐未聞有發明之旨﹐釋者止是隨文解義而已﹐請明辯以釋吾疑可乎﹖曰﹕夫此條﹐言虛勞之證也。其所謂七傳者﹐心病上必脫腎病傳心一句。其一臟不再傷﹐當作三髒不再傷。皆傳寫之誤耳。蓋虛勞之證﹐必始於腎經﹐五臟從相克而逆傳﹐已盡又復傳於腎與心﹐則水絕滅而火大旺﹐故死而不復再傳彼之三髒矣。其有從相生而順傳者﹐蓋腎水欲傳心火﹐卻被肝木乘間而遂傳肝木﹐然後傳心火﹐次第由順行而及於彼之三髒﹐而有生生不息之義﹐故曰間髒者生。學人其再思之。

或問﹕醫家以水烹煮藥石﹐本艸著名類多而未詳其用。曰長流水﹐曰急流水﹐曰順流水﹐曰逆流水﹐曰千里水﹐曰半天河水﹐曰春雨水﹐曰秋露水﹐曰雪花水﹐曰井花水﹐曰新汲水﹐曰無根水﹐曰菊英水﹐曰潦水﹐曰甘瀾水﹐曰月窟水﹐夫何一水之用而有許多之名﹐必其能各有所長﹐請逐一明言其故無吝。曰﹕謂長流水者﹐卽千里水也﹐但當取其流長而來遠耳﹐不可泥於千里者﹐以其性遠而通達﹐歷科坎已多﹐故取以煎煮手足四末之病﹐道路遠之藥﹐及通利大小便之用也。曰急流水者﹐湍上峻急之流水也﹐以其性速急而達下﹐故特取以煎熬通利二便及足脛以下之風藥也。曰順流水者﹐其性順而下流﹐故亦取以治下焦腰膝之證﹐及通利二便之用也。曰逆流水者﹐漫流洄瀾之水也﹐以其性逆而倒流﹐故取以調和發吐痰飲之劑也。曰半天河水者﹐卽長桑君授扁鵲飲以上池之水﹐乃竹籬藩頭管內之積水耳﹐取其淸潔自天而降﹐未受下流污濁之气﹐故可以爲煉還丹﹑調仙藥之用也。曰春雨水者﹐立春日空中以器盛接之水也﹐其性始得春升生發之气﹐故可以煮中气不足﹑淸气不升之藥也。……曰秋露水者﹐其性稟收斂肅殺之气﹐故可取以烹煎殺祟之藥﹐及調敷殺癩虫疥癬諸虫之劑也。曰井花水者﹐淸晨井中第一汲者﹐其天一眞精之气浮結於水面﹐故可取以烹煎補陰之劑﹐及修煉還丹之用。今好淸之士﹐每日取以烹春茗﹐而謂淸利頭目最佳﹐其性味同於雪水也。曰菊英水者﹐蜀中有長壽源﹐其源多菊花﹐而流水四季皆菊花香﹐居人飲其水者﹐壽皆二三百歲﹐故陶靖節之流好植菊花﹐日采其花英浸水烹茶﹐期延壽也。日新汲水者﹐井中新汲水未入缸甕者﹐取其淸潔無混雜之劑﹐故用以烹煮藥劑也。日甘瀾水者﹐器盛水﹐以物揚躍﹐使水珠沫液盈於水面﹐其水與月窟水性同﹐取其味甘溫而性柔﹐故可以烹傷寒陰證等藥也。曰潦水者﹐又名無根水﹐山谷中無人迹去處﹐新土科凹中之水也﹐取其性不動搖而有土气內存﹐故可以煎熬調脾進食以補益中气之劑也。夫本艸𨿽有諸水之名﹐而未詳言其用﹐今故述之﹐以爲後學之矜式云。

或問﹕丹溪治腫脹之證﹐專主乎土敗木賊﹑濕熱相乘爲病。東垣又多主乎寒﹐言病機諸腹脹大皆屬於熱之語﹐乃言傷寒陽明經大實大滿之證也。又云﹕熱脹少而寒脹多。二說不同﹐其孰非而孰是歟﹖曰﹕東垣﹐北方人也﹐其地土髙燥﹐濕熱少而寒气多﹐故有是論。我丹溪先生﹐生長於東南之地﹐故病此者盡因脾虛受濕﹐肝木大旺﹐故言然也。或曰﹕二說不同之義﹐旣得聞命矣。而丹溪治腫之大法曰﹕必須養肺以制木﹐使脾無賊邪之慮﹐滋腎以制火﹐使肺得淸化之源﹐斷妄想以保母气﹐卻鹽味以防助邪﹐以大劑人參﹑白術補脾﹐使脾气得實﹐自能健運升降。此千載不易之定論﹐萬舉五全之妙法也﹐活人多矣。嘗用此法以治黃腫之證﹐反加悶亂﹐增劇不安。攺用香附﹑蒼術﹑濃朴之劑﹐反獲全功。竊思水腫與黃腫﹐皆是濕熱傷脾所致﹐何治法之不同歟﹖曰﹕夫水腫之證﹐蓋因脾土虛甚而肝木太過﹐故水濕妄行其中﹐𨿽有淸痰畱飲﹐實無郁積膠固﹐故以參術爲君﹐而兼以利水淸金去濕熱之藥﹐此標本兼該之治﹐故有十全之功也。彼黃腫者﹐或酒疸﹐或谷疸﹐沈積頑痰﹐膠固鬱結於其中﹐故或爲癖﹐或爲積聚﹐是以積於中而形於外﹐蓋因土气外形而黃也。故宜以濃朴﹑蒼術﹑香附﹑陳皮之類﹐以平其土气之惇阜﹐用鐵粉﹑靑皮之類﹐以平其木气之有餘﹐加以曲﹐助脾消積。退黃之後﹐仍用參術等補脾之劑﹐以收十全之功﹐此標而本之之治也。若二証之藥﹐易而治之﹐禍不旋踵﹐學人不可不知。

或問﹕饑甚方食﹐而食反不運化﹐多爲嘔吐吞酸等證﹐何也﹖曰﹕饑而卽食﹐渴而卽飲﹐此造化自然之理也。饑不得食﹐胃气已損﹐脾气已傷﹐而中气大不足矣。遇食大嚼﹐過飽益甚﹐是以大傷胃气﹐輕則吞酸惡心﹐重則惡寒發熱﹐而爲內傷等證者多矣。又或負重遠行﹐辛苦饑甚﹐遇食太過﹐則四肢倦怠矣。若又彊力復行﹐適遇風雨外襲﹐遂成內傷挾外感之證﹐或爲腫脹危篤之疾。養生君子﹐切宜防微杜漸﹐戒之戒之﹗或問﹕鍼法有補瀉迎隨之理﹐固可以平虛實之證。其灸法不問虛實寒熱﹐悉令灸之﹐其亦有補瀉之功乎﹖曰﹕虛者灸之﹐使火气以助元陽也﹔實者灸之﹐使實邪隨火气而發散也﹔寒者灸之﹐使其气之復溫也﹔熱者灸之﹐引郁熱之气外發﹐火就燥之義也。其鍼刺𨿽有補瀉之法﹐予恐但有瀉而無補焉。經謂瀉者迎而奪之﹐以鍼迎其經脈之來气而出之﹐固可以瀉實矣﹔謂補者隨而濟之﹐以鍼隨其經脈之去气而畱之﹐未必能補虛也。不然﹐內經何以曰﹐無刺之熱﹐無刺渾渾之脈﹐無刺漉漉之汗﹔無刺大勞人﹐無刺大饑人﹐無刺大渴人﹐無刺新飽人﹐無刺大驚人。又曰﹐形气不足﹐病气不足﹐此陰陽皆不足也﹐不可刺﹔刺之﹐重竭其气﹐老者絕滅﹐壯者不復矣。若此等語﹐皆有瀉無補之謂也﹐學人不可不知。

或問﹕虛損之疾﹐世俗例用局方十全大補湯以補之﹐其方實爲諸虛之關鍵也﹐用參﹑﹑苓﹑術﹑甘艸以補气虛﹐用芎﹑歸﹑芍藥﹑地黃﹑肉桂以補血少﹐吾子將何以議之乎﹖曰﹕此藥乃气血兩虛之劑﹐或血虛而气尙實﹐或气虛而血尙充者﹐其可一例施乎﹖《內經》曰﹕毒藥以治其病。蓋藥性各有能毒﹐然中病者﹐借其能以獲安﹔不中病者﹐徒惹其毒以增病耳。假如心﹑脾二經虛損﹐當以茯苓補之﹐虛而無汗及小水短少者﹐服之有功﹔虛而小便數者﹐多服則令人目盲﹔虛而多汗者﹐久服損眞气﹐夭人天年﹐以其味淡而利竅也。又如肺气弱及元陽虛者﹐當以黃補之﹐然肥白人及气虛而多汗者﹐服之有功﹔若蒼黑人腎气有餘而未甚虛者﹐服之必滿悶不安﹐以其性塞而閉气也。甘艸爲健脾補中及瀉火除煩之良劑﹐然嘔吐與中滿及嗜酒之人﹐多服必斂膈不行而嘔滿增劇﹐以其气味之甘緩也。川芎爲補血行血﹑淸利頭目之聖藥﹐然骨蒸多汗及气弱人﹐久服則眞气走散而陰愈虛甚﹐以其气味之辛散也。生地黃能生血脈﹐然胃气弱者﹐服之恐損胃不食。熟地黃補血養血﹐然痰火盛者﹐恐泥膈不行。人參爲潤肺健脾之藥﹐若元气虛損者﹐不可缺也﹔然久嗽﹑勞嗽﹑咯血﹐郁火在肺分者﹐服之必加嗽增喘不寧﹐以其气味之甘溫滯气然也。白芍藥爲涼血益血之劑﹐若血虛腹痛者﹐豈可缺歟﹔然形瘦气弱﹑稟賦素虛寒者﹐服之恐伐發生之气﹐以其气味之酸寒也。藥性能毒﹐未易悉舉﹐學人宜究本艸之詳﹐不可妄施以殺人也。

或問﹕《脈經》謂一息四至以上爲無病常人之脈﹐今見無病之人﹐或有一息五至有奇者﹐有一息三至無餘者﹐何如是之異乎﹐曰﹕生成之脈﹐豈無緩急遲數之殊歟。經曰﹕性急脈亦急﹐性緩脈亦緩。大抵脈緩而遲者多壽﹐脈急而數者多夭。經曰﹕根於中者命曰神機﹐神去則機息。蓋气血者﹐人身之神也。脈急數者﹐气血易虧而神機易息﹐故多夭﹔脈遲緩者﹐气血和平而神機難損﹐故多壽。先哲論江海之潮﹐卽天地之噓吸﹐晝夜止二升二降而已﹔人之呼吸﹐晝夜一萬三千五百息。故天地之壽﹐悠久而無疆﹔人之壽延者﹐數亦不滿百也。管見如斯﹐未知是否﹖或問﹕有人寸﹑關﹑尺三部之脈﹐按之絕無形迹﹐而移於手陽明經陽溪與合谷之地動者﹐何歟﹖曰﹕手太陰經肺與手陽明大腸﹐一臟一腑﹐相爲表裏﹐其列缺穴乃二經之絡脈﹐故脈從絡而出於陽明之經﹐此爲妻乘夫位﹐地天交泰﹐生成無病之脈耳﹐學人可不曉歟﹗或問﹕婦人產後之證﹐丹溪謂當以大補气血爲主治﹐𨿽有雜證﹐以末治之。又曰﹕產後中風﹐切不可作風治而用風藥。然則產後不問諸證﹐悉宜大補气血乎﹖曰﹕詳「主末」二字﹐其義自明。若夫气血大虛﹐諸證雜揉﹐但虛而無他證者﹐合宜大補气血自愈。或因虛而感冒風寒者﹐補气血藥帶驅風之劑。或因脾虛而食傷太陰者﹐補气血藥加消導之劑。

或因瘀血惡露未盡而惡寒發熱者﹐必先逐去瘀血惡露﹐然後大補。經曰﹕有本而標之者﹐有標而本之者。又曰﹕急則治其標﹐緩則治其本。丹溪「主末」二字﹐卽標本之意耳。臨証之際﹐其於望聞問切之間﹐豈可不辧乎。若一例施之以補﹐豈非刻舟求劍之術耶。

或問﹕妊娠之婦﹐有按月行經而胎自長者﹐有三﹑五个月間其血大下而胎不墮者﹐或及期而分娩﹐或逾月而始生﹐其理何歟﹖曰﹕其按月行經而胎自長者﹐名曰盛胎﹐蓋其婦血气充盛﹐養胎之外﹐其血猶有餘故也。其有數月之胎而血大下﹐謂之漏胎﹐蓋因事觸動任脈﹐故血下而未傷於子宮故也。𨿽然﹐孕中失血﹐胎𨿽不墮﹐其气血亦虧﹐多致逾月不產﹐予曾見有十二﹑三月或十七﹑八月或二十四﹑五个月生者往往有之﹐俱是气血不足﹐胚胎難長故耳。凡十月之後未產者﹐當服大補气血之藥以培養之﹐庶分娩之無憂也﹐學人不可不知。

或問﹕丹溪所謂難產之婦﹐皆是八﹑九个月內不能謹﹐以致气血虛故也﹐請問其旨何歟﹖曰﹕蓋婦人有娠﹐大不宜與丈夫同寢。今人未諳此理﹐至於八﹑九个月內猶有房事。夫情欲一動﹐气血隨耗。蓋胎孕全仗气血培養﹐气血旣虧則胎息羸弱。日月旣足﹐子如夢覺﹐卽欲分娩﹐遂能拆胞求路而出﹐胞破之後﹐其胞中之漿水沛然下流﹐胎息彊健者﹐卽翻身隨漿而下﹐此爲易產者也。胎息倦弱者﹐猶如焚寐未醒﹐轉頭遲慢﹐不能隨漿而出﹐胞漿旣幹﹐則污血閉塞其生路﹐是以子無所向﹐遂致橫生逆產。臨產之際﹐若見漿下而未分娩者﹐盒飯憂恐﹐急服催生之藥﹐如蜀葵子之類﹐逐去惡血﹐道路通達﹐庶有速產之功。醫者不可不知此意。

或問﹕中風之候﹐皆半身不遂﹐其有遷延歲月不死者﹐何也﹖曰﹕如木之根本未甚枯﹐而一邊之枝榦先萎耳。經曰﹕根於中者命曰神機﹐神去則機息﹝言動物也﹞。根於外者命曰气立﹐气止則化絕﹝言植物也﹞。夫神機未息﹐亦猶气化之未絕耳﹐故半身𨿽不運用﹐然亦未至於機息而死也。古所謂癱瘓者﹐亦有深意存焉。言癰者坦也﹐筋脈弛縱坦然而不舉也。瘓者渙也﹐血气散慢渙然而不用也。或曰﹕其爲治之法﹐與諸痺同乎﹖曰﹕不同也。經謂風﹑寒﹑濕三气合而成痺﹐故曰痛痺﹝筋骨掣痛﹞﹐曰著痺﹝著而不行﹞﹐曰行痺﹝走痛不定﹞﹐曰周痺﹝周身疼痛﹞﹐皆邪气有餘之候也。其癱瘓者﹐或血虛﹐或气虛﹐皆正气不足之證。其治法故不同也。惟痿痺屬血虛﹐麻痺屬气虛﹐與癱瘓治法大同而小異焉。

學人宜加詳察﹐毋蹈乎實實虛虛之復轍云。

或問﹕雀目之證﹐遇晚則目不見物﹐至曉復明﹐此何病使然﹖曰﹕是則肝虛之候也。或曰﹕肝常慮其有餘﹐然亦有不足者乎﹖曰﹕邪气盛則實﹐正气奪則虛。其人素稟血虛﹐適遇寅申二年﹐少陽相火司天﹐厥陰風木在泉﹐火炎於上﹐木郁於下。夫胞絡相火旣盛﹐則心血沸淖而漧涸。經曰﹕天明則日月不明﹐邪害空竅。蓋心出血﹐肝納血﹐心血旣涸﹐則肝無攸受。經又曰﹕目得血而能視。緣肝開竅於目﹐肝旣無血﹐則目瞀而不明矣。或曰﹕目瞀不明﹐旣得聞命矣﹐其晚暗而曉復明者何也﹖曰﹕木生於亥﹑旺於卯而絕於申﹐至於酉戌之時﹐木气衰甚﹐遇亥始生﹐至日出於卯之地﹐木气稍盛而目復明矣。𨿽然﹐終不能了然如故。或曰﹕雀目之患﹐終變爲黃脹而死﹐何也﹖曰﹕木絕於申﹐乃水土長生之地﹐木气萎和﹐土气惇阜﹐經謂气有餘則制已所勝而侮所不勝﹐此土气有餘而侮所不勝之木也。或曰﹕治法何如﹖曰﹕先宜地黃﹑芎﹑歸等藥﹐以補益其腎肝之不足﹔次用濃朴﹑蒼術﹑陳皮之類﹐平其土气之有餘。此乃略示端倪耳﹐醫者自宜臨證斟酌而處治之﹐愼不可按圖而索驥也。

或問﹕小兒气喘﹐世俗例以爲犯土﹐謂犯其土皇也。或安碓﹐或作竈﹐或浚井塡塞﹑開通溝渠等事﹐適遇小兒气喘﹐遂云犯土無疑矣。信聽術士退土﹐或書符命貼於動土之處﹐或咒法水焚符調服﹐或按家之九宮﹐謂土皇居於何宮﹐太陽落在何宮﹐當取太陽之土與兒飲之﹐能釋土皇之厄而喘定﹐間亦有驗者。夫歷代醫書汗牛充棟﹐何不該載而遺此證爲黃冠之流醫治歟﹖請明以告我。曰﹕夫小兒發喘﹐多因風寒外束﹐腠理壅遏﹐而肺气不得宣通而爲病耳。治法當用錢氏瀉白散或三拗湯等劑﹐使腠理開通﹐肺气舒暢而喘息定矣。或因吐瀉之後而中气不足﹐亦使短气而喘。治用錢氏益黃散﹑東垣補中益气湯﹐或用伏龍肝﹐湯泡放溫飲之﹐其喘立定者有之。蓋脾土大虛﹐必借土气以培益之。其術士窺竊此意﹐而巧立名色﹐而謂太陽之土能安土也。夫小兒之證不一﹐或慢驚直視而喘﹐或肺脹气促而喘﹐縱取太陽土盈盎以沃之﹐亦莫能救其萬一。醫者自宜檢方按法調治﹐毋聽末流之俗以致惑焉。

或問﹕婦人懷鬼胎者何歟﹖曰﹕晝之所思﹐爲夜之所見。凡男女之性淫而虛者﹐則肝腎之相火無時不起﹐故勞怯之人多夢與鬼交。夫所謂鬼胎者﹐僞胎也。非實有鬼神交接而成胎也。古方有云﹕思想無窮﹐所願不遂﹐爲白淫白濁﹐流於子宮﹐結爲鬼胎﹐乃本婦自己之血液淫精﹐聚結成塊﹐而胸腹脹滿﹐儼若胎孕耳﹐非僞胎而何。或曰﹕嘗閱滑伯仁醫驗﹐謂仁孝廟廟祝楊天成一女﹐薄暮遊廟廡﹐見黃衣神覺心動﹐是夕夢與之交﹐腹漸大而若孕﹐邀伯仁治﹐診之﹐曰此鬼胎也﹐其母道其由﹐與破血墜胎之藥﹐下如蝌蚪魚目者二升許遂安﹐此非與神交乎﹖曰﹕有是事而實無是理﹐豈有土木爲形﹐能與人交而有精成胚胎耶。噫﹗非神之惑於女﹐乃女之惑於神耳。意度此女﹐年長無夫﹐正所謂思想無窮﹐所願不遂也。有道之士﹐勿信乎邪說之惑焉。

或問﹕鰲峯熊氏纂集《運气全書》及撰爲《傷寒鈐法》﹐以病者之所生年月日時﹐合得病之日期﹐推算五運六气﹐與傷寒六經證候無不吻合﹐謂某日當得某經﹐某經當用某藥﹐而以張仲景一百一十有三方按法施治﹐如太陽無汗麻黃湯﹑有汗桂枝湯之類﹐使後學能推此法﹐不須問證察脈﹐但推算病在此經﹐卽用此經之藥﹐實爲醫家之快捷方式妙訣也﹐吾子可不祖述乎﹖曰﹕此馬宗素無稽之術﹐而以世之生靈爲戲玩耳。竊謂上古聖人﹐仰觀天文﹐俯察地理﹐以十干配而爲五運﹐以十二支合而爲六气﹐天以六方寓之﹐歲以六气紀之﹐以天之六气﹐加臨於歲之六節﹐五行勝復盈虧之理﹐無有不驗。

傳曰﹕天之髙也﹐星辰之遠也﹐苟求其故﹐千歲之日至可坐而致也。今艸莽野人﹐而以人之年命﹐合病日而爲運气鈐法﹐取仲景之方以治之﹐是蓋士師移情而就法也﹐殺人多矣。知理君子﹐幸勿蹈其復轍云。

或問﹕龐安常《傷寒總病論》所載時行瘟疫﹐謂春有靑筋牽證﹐其候頸背雙筋牽急﹐先寒後熱﹐腰彊急﹐腳縮不伸﹐中欲折﹐或眼黃﹐項背彊直。夏有赤脈KT證﹐其候口漧舌裂咽塞﹐戰掉驚動不定。秋有白气貍證﹐其候經絡壅滯﹐皮毛堅豎發泄﹐體熱生斑﹐气喘引飲。冬有黑骨瘟證﹐其候腰痛欲折﹐胸脇如刀刺切痛﹐心腹膨脹。四季有黃肉隨證﹐其候頸下結核﹐頭重項直﹐或皮肉彊硬而隱隱發熱。嘗聞醫有賢愚﹐疾無今古﹐近年以來﹐未嘗有以上諸證﹐何今古之不同歟﹖請明言其故﹐幸甚﹗曰﹕瘟疫之證﹐素無定體﹐或气運之變遷﹐或世情之不古。愧予年逾八旬﹐略未見此異證﹐或世有之而予未之見歟﹖抑亦見之而予未之識歟﹖安常稟出類拔萃之資﹐爲一代名世之士﹐著述方書以爲後學之規範﹐豈好爲異說以欺世罔俗哉﹐姑錄之以俟達者再論。

或問﹕龐安常《傷寒總病論》所載《聖散子方》﹐謂出於蘇子瞻尙書所傳﹐又謂其方不知所從來﹐而故人巢君谷世寶之﹐以治瘟疫之疾﹐百不失一。安常贊曰﹕自古論病﹐惟傷寒至爲危急﹐表裏虛實﹐日數證候﹐應汗應下之法﹐差之毫釐﹐輒至不救﹐而用聖散子者﹐一切不問。陰陽二感﹐或男女相易﹐狀至危篤者﹐連飲數劑﹐則汗出气通﹐飲食漸進﹐神宇完復﹐更不用諸藥﹐連服取瘥﹔其餘輕者﹐心額微汗﹐正爾無恙。藥性少熱﹐而陽毒發狂之類﹐入口卽覺淸涼﹐殆不可以常理論也。時疫流行﹐平旦輒煮一釜﹐不問老少良賤﹐各飲一大盞﹐則時气不入其門。平居無病﹐能空腹一服﹐則飲食甘美﹐百疾不生﹐眞濟世衛家之寶也。吾子何不遵其法多合﹐以濟世之瘟疫﹐豈非積徳之一事乎﹖曰﹕予閱其方﹐殆與醫道不合﹐蓋其藥味﹐止是燥熱助火之劑﹐別無祛邪除瘴之能。如黑附子﹑髙良姜﹑吳茱萸﹑石菖蒲﹑麻黃﹑細辛﹑半夏﹑濃朴﹑肉豆蔻﹑防風﹑藿香﹐豈非辛烈燥熱之劑乎。其茯苓﹑蒼術﹑本﹑豬苓﹑澤瀉﹑獨活﹑甘艸﹐稍溫不熱。𨿽有柴胡﹑芍藥﹑枳殼三味之涼﹐恐一杯之水﹐難救一車薪之火。夫熱藥治熱病﹐《素問》謂之從治﹐又謂之反治﹐又謂之劫劑。然此方必當時適遇瘟疫之身熱無汗﹐或日期已過﹐邪气欲去正气將復之際﹐偶投一服二服﹐劫而散之者有之。由是眾皆以爲得神仙之法﹐爭錄其方以傳於世﹐正所謂訛上傳訛也﹐豈可以大釜煎煮令一家俱飲乎﹐又豈可令無病之人空腹服此熱藥乎。用藥者若不執之以理﹐而謂不殺人者﹐予未之信也。安常爲一代之名醫﹐而載此方於傷寒論中﹐而謂能博施濟眾﹐亦賢者之過焉。

或問﹕發砂之證﹐古方多不該載。世有似寒非寒﹐似熱非熱﹐四體懈怠﹐飲食不甘﹐俗呼爲砂病。其治或先用熱水蘸搭臂膊而以薴麻刮之﹐甚者或以鍼刺十指出血﹐或以香油燈照視身背有紅點處皆烙之﹐以上諸法﹐皆能使腠理開通﹐血气舒暢而愈。此爲何病﹖又何由而得之乎﹖曰﹕《內經》名爲解﹐原其所因﹐或傷酒﹐或中濕﹐或感冒風寒﹐或房事過多﹐或婦人經水不調﹐血气不和﹐皆能爲解﹐證與砂病相似﹐實非眞砂病也。夫砂病者﹐嶺南煙瘴之地多有之矣。

詩云﹕爲鬼爲蜮﹐則不可得。注云﹕蜮﹐短狐也﹐江淮間多有之﹐能含砂以射水中人影。唐詩云﹕射工巧俟遊人影。亦謂此也。人不見其形﹐若被其毒﹐輒爲寒熱而病。一曰﹕蜮如鱉﹐有三足﹐一名射影﹐病瘡如疥。《埤雅》曰﹕有一角橫在口前﹐如弩檐﹐臨其角端﹐曲如上弩﹐以气爲矢﹐因水勢以射人﹐俗呼水弩﹐鵝能食之。本艸云﹕溪毒﹑砂虱﹑水弩﹑射工﹑蜮﹑短狐﹑蝦須之類﹐俱能含砂射人。被其毒者﹐則憎寒壯熱﹐百體分解﹐若傷寒初發之狀﹐彼土人治法﹐以手捫摸痛處﹐用芋葉或甘蔗葉捲角入肉﹐以口吸出其砂﹐外用生大蒜搗膏封貼瘡口卽愈。諸虫惟蝦須最毒﹐若不早治﹐十死七八﹐其毒深入於骨﹐若蝦須之狀﹐其瘡類乎疔腫。彼地有﹑HT等鳥﹐專食以上諸虫﹐凡遇此病﹐卽以此鳥毛糞燒灰服之﹐及籠此鳥於病者身畔吸之﹐其砂聞气自出而病安也。其他無此諸虫之地﹐實非眞砂證也。管見如斯﹐學人更宜博訪﹐以長見聞可也。

或問﹕痞與癖積聚瘕﹐病𨿽似而其名各不同﹐請逐一條陳其說﹐以曉後學可乎﹖曰﹕痞者否也﹐如《易》所謂天地不交之否﹐內柔外剛﹐萬物不通之義也。物不可以終否﹐故痞久則成脹滿而莫能療焉。癖者懸絕隱僻﹐又玄妙莫測之名也。積者迹也﹐挾痰血以成形迹﹐亦郁積至久之謂爾。聚者緒也﹐根據元气以爲端緒﹐亦聚散不常之意云。癥者徵也﹐又精也﹐以其有所徵驗﹐及久而成精萃也。瘕者假也﹐又遐也﹐以其假借气血成形﹐及歷年遐遠之謂也。大抵痞與癖乃胸膈間之候﹐積與聚爲肚腹內之疾﹐其爲上中二焦之病﹐故多見於男子。其癥與瘕獨見於臍下﹐是爲下焦之疾﹐故常得於婦人。大凡腹中有塊﹐不問積聚瘕﹐俱爲惡候﹐切勿視爲尋常等疾而不求醫早治﹐若待脹滿已成﹐胸腹鼓急﹐𨿽倉扁復生﹐亦莫能救其萬一﹐HT斯疾者﹐可不懼乎﹗或問﹕……或曰﹕今之夢寐中而常魘者﹐似有鬼神所附之狀﹐何也﹖曰﹕然。夢寐間常魘者﹐蓋火起於下而痰閉於上﹐心血虧欠而心神失守故爾﹐豈有鬼神所附之理哉﹐賢者願無惑焉。

或問﹕古老醫家有禁咒一科﹐今何不用﹖曰﹕禁咒科者﹐卽《素問》祝由科也﹐立教於龍樹居士﹐爲移精變气之術耳。可治小病﹐或男女入神廟驚惑成病﹐或山林溪谷衝斥惡气﹐其證如醉如癡﹐如爲邪鬼所附﹐一切心神惶惑之證﹐可以借咒語以解惑安神而已。古有龍樹咒法之書行於世﹐今流而爲師巫﹐爲降童﹐爲師婆﹐而爲扇惑民眾﹑哄嚇取財之術。

噫﹗邪術惟邪人用之﹐知理者勿用也。

或問﹕丹溪所謂有外感挾內傷者有內傷挾外邪者﹐其證何如而見﹖當以何法而治﹖請詳以語之。曰﹕假如先因勞役過度﹐飲食失節﹐而其體已解﹐又爲感冒風寒而作﹐其證必惡寒發熱﹐頭身懼痛﹐右手气口及關脈則大於左手人迎及關脈二倍﹐而兩手陽脈俱有緊盛之勢﹐此內傷重而外感輕﹐謂之內傷挾外邪也﹐治法必以東垣補中益气湯爲主﹐加以防風﹑羌活﹑柴胡之類。或先因秋冬之月觸冒風寒﹐郁積已久欲發未發之間﹐而加之飲食勞倦觸動而發﹐其證必大惡風寒﹐頭身大痛而大發熱﹐左手人迎及關中脈則大於右手气口及關脈一二倍﹐而兩手陽脈亦各有緊盛之勢﹐此外感重而內傷輕﹐謂之外感挾內傷也﹐治法必以仲景《傷寒論》六經見証之藥爲主治﹐少加以補中健脾之劑。夫外感重者﹐宜先攻而後補﹝攻者汗下之類﹞﹔內傷重者﹐宜先補而後攻﹔二證俱重﹐宜攻補兼施。或曰﹕勞倦飲食二者俱甚而爲大熱之證﹐欲補則飲食塡塞胸中﹐恐愈增胞悶﹐欲消導則恐元气愈虛而病益甚﹐其將何法以處治乎﹖曰﹕此正王安道所論不足中之有餘證也﹐必宜攻補兼施﹐以補中益气湯﹐間與丹溪導痰補脾飲﹐加神曲﹑麥芽之屬﹐甚者以東垣枳實導滯丸之類﹐與補中益气湯間而服之﹐食去而虛證亦除﹐是亦攻補兼施之法也。醫者誠能斟酌權宜而處治之﹐無有不安之理也。

或問﹕人之壽夭﹐各有天命存焉﹐凡人有生必有死﹐自古皆然﹐醫何益乎﹖曰﹕夫所謂天命者﹐天地父母之元气也﹐父爲天﹐母爲地﹐父精母血盛衰不同﹐故人之壽夭亦異。其有生之初﹐受气之兩盛者﹝父母元气皆壯盛也﹐餘仿此﹞﹐當得上中之壽﹔受气之偏盛者﹐當得中下之壽﹔受气之兩衰者﹐能保養僅得下壽﹐不然多夭折。𨿽然﹐又不可以常理拘泥論也﹐或風寒暑濕之感於外﹐饑飽勞役之傷乎內﹐豈能一一盡乎所稟之元气耶。故上古神農氏嘗百艸﹑制醫藥﹐乃欲扶植乎生民各得盡乎天年也。今時人有不信醫而信巫枉死者﹐皆不得盡乎正命而與巖墻桎梏死者何異焉。或曰﹕今之推命者﹐皆以所生日時之天上星辰﹐推算其生死安危﹐無不節節應驗。子以父母之元气爲天命﹐恐非至當之語。曰﹕天人之理﹐盛衰無不吻合﹐如河出圖﹐洛出書﹐聖人取以畫八卦而成《易》書。凡人之一動一靜﹐與夫吉凶消長之理﹐進退存亡之道﹐用之以卜筮﹐毫髮無差。𨿽然﹐全賢諄諄教誨﹐必使盡人事以副天意﹐則凶者化吉﹐亡者得存﹐未嘗令人委之於天命也。傳曰﹕修身以俟命而已矣。是故醫者可以通神明而權造化﹐能使夭者壽而壽者仙﹐醫道其可廢乎。

或問﹕先哲謂諸痛爲實﹐諸癢爲虛。丹溪亦曰﹕諸痛不可用參﹐蓋補其气﹐气旺不通而痛愈甚。然則凡病痛者﹐例不可用參等藥乎﹖曰﹔以上所論諸痛﹐特指其气實者爲言耳﹐如暴傷風寒﹐在表作痛﹐或因七情九气怫郁不得宣通而作痛者﹐固不可用補气藥也。若夫勞役傷形﹐致身體解而作痛者﹐或大便後及大瀉痢後气血虛弱﹐身體疼痛及四肢麻痺而痛﹐或婦人產後气血俱虛﹐致身體百節疼痛等病﹐其可不用參等補气藥乎﹐學人毋執一也。

或問﹕寸﹑關﹑尺三脈部位﹐旣得聞命矣。外有人迎﹑气口﹑神門三脈﹐其位安在﹖請明以告我。曰﹕按《活人書》謂左手關前一分﹐人迎是也。右手關前一分﹐气口是也。又按經脈謂左手人迎以前寸口脈﹐卽知人迎在病患左手關前寸後之位﹐診者右手食指與中指兩岐之間是也。又謂右手气口以前寸口脈﹐卽知气口在病患右手關前寸後之位﹐診者左手食指與中指兩岐之間是也。經又曰﹕兩手神門以後尺中脈﹐卽知神門各在病患兩手關後寸前之位﹐診者中指與無名指兩岐之間是也。今人多不識此﹐或指人迎於左關﹐或指人迎於左寸﹐或指气口於右關﹐或指气口於右寸﹐或指神門於兩關相對者﹐皆非也﹐學人可不審乎。

或問﹕藥性有相畏相惡相反﹐而古方多有同爲一劑而用者﹐其理何如﹖曰﹕若夫彼畏我者﹐我必惡之﹐我所惡者﹐彼必畏我﹐蓋我能制其毒而不得以自縱也。且如一劑之中﹐彼𨿽畏我﹐而主治之能在彼﹐故其分兩﹐當彼重我輕﹐略將以殺其毒耳﹔設我重彼輕﹐制之太過﹐則盡奪其權而治病之功劣矣。然藥性各有能毒﹐其所畏者畏其能﹐所惡者惡其毒耳。如仲景制小柴胡湯﹐用半夏﹑黃芩﹑生薑三物同劑﹐其半夏﹑黃芩畏生薑﹐而生薑惡黃芩﹑半夏﹐因其分兩適中﹐故但制其悍之毒﹐而不減其退寒熱之能也。其爲性相反者﹐各懷酷毒﹐如兩軍相敵﹐決不與之同隊也。𨿽然﹐外有大毒之疾﹐必用大毒之藥以攻之﹐又不可以常理論也。如古方感應丸用巴豆﹑牽牛同劑﹐以爲攻堅積藥。四物湯加人參﹑五靈脂輩﹐以治血塊。丹溪治屍瘵二十四味蓮心散﹐以甘艸芫花同劑﹐而謂妙處在此。是蓋賢者眞知灼見方可用之﹐昧者固不可妄試以殺人也。夫用藥如用兵﹐善用者置之死地而後存﹐若韓信行背水陣也﹐不善者徒取滅亡之禍耳﹐可不愼哉﹗或問﹕當歸一物﹐雷公謂頭破血﹐身和血﹐尾止血。東垣又雲頭止血﹐身養血﹐尾破血。二說不同﹐豈無歸一之論乎﹖請明以告我。曰﹕東垣曰﹕當歸者﹐使气血各有所歸之功之號也。蓋其能逐瘀血﹐生新血﹐使血脈通暢﹐與气並行﹐周流不息﹐故云然。又曰﹕中半以上﹐气脈上行﹐天气主之﹐中半以下﹐气脈下行﹐地气主之﹐身則獨守乎中而不行也﹐故人身之法象亦猶是焉。予謂瘀血在上焦與上焦之血少﹐則用去蘆上截﹔瘀血在下焦與下焦之血虛﹐則用下截之尾﹔若欲行中焦之瘀與補中焦之血﹐則用中一段之身。非獨當歸﹐他如黃芩﹐用上截之虛者以降肺火﹐用下截之實者以瀉大腸之火﹐防風﹑桔梗之類亦然﹐此千古不易之定論也﹐學人詳之。

或問﹕黃柏﹑地黃之類﹐俱忌鐵器蒸搗﹐何歟﹖曰﹕夫地黃﹑黃柏之類﹐皆腎經藥也。錢仲陽謂腎有補而無瀉。又曰虛者補其母﹐實者瀉其子。蓋腎乃陰中之少陰﹐爲涵養眞元之水髒﹐其所以忌鐵器者﹐防其伐木瀉肝﹐恐子能令母虛也。竟無他說。

或問﹕本艸所載竹茹﹑竹葉及烹竹瀝﹐皆云用淡竹。夫竹類頗多﹐未審何竹名爲淡竹耶﹖曰﹕東坡蘇公之方有云﹕淡竹者﹐對苦竹爲文﹐除苦竹之外﹐皆淡竹也。我丹溪先生常用早﹐俗名雷竹﹐此淡中之淡者也。此竹又名甜竹﹐以其筍之味甜也。別有一種水竹﹐其筍味純淡。故以上二竹皆可入藥用﹐緣二筍俱無辣之味﹐故知其無毒故也。如無二竹﹐晚竹亦可代用﹐余竹皆不可用也。

或問﹕嶺表煙瘴之地﹐其俗平居無病之人﹐朝夕常噬檳榔﹐云可辟除山嵐瘴气之疾。吾儒有仕於彼地者﹐亦隨其俗而噬之﹐果有益乎﹖否乎﹖曰﹕按本艸檳榔味辛气溫﹐爲純陽之物﹐善驅逐滯气﹐散邪气﹐泄胸中至髙之气﹐除痰癖下行﹐以治後重脫之證。如果有以上諸疾﹐用之以佐木香﹑芩﹑術等藥﹐無不應驗。若無病沖和之胃气﹐而無故朝夕常噬﹐吾恐反泄眞气﹐非徒無益而又害之是也。嗚呼﹗因習之獘﹐死而無悔者焉。羅謙甫曰﹕無病服藥﹐如壁裏添柱。誠哉是言也。嘗聞用藥如用兵﹐朝廷不得已而行之﹐以禦寇耳﹔若無寇可平而無故發兵﹐不惟空廢糧餉﹐抑且害及於無辜之良民也﹐戒之戒之﹗或問﹕婦人產後諸疾﹐古方多用四物湯加減調治。我丹溪先生獨謂芍藥酸寒﹐能伐發生之气﹐禁而不用﹐何歟﹖曰﹕新產之婦﹐血气俱虛之甚﹐如天地不交之否﹐有降無升﹐但存秋冬肅殺之令﹐而春夏生發之气未復﹐故產後諸證﹐多不利乎寒涼之藥﹐大宜溫熱之劑﹐以助其資始資生之化源也。蓋先哲制四物湯方﹐以川芎﹑當歸之溫﹐佐以芍藥地黃之寒﹐是以寒溫適中﹐爲婦人諸疾之妙劑也。若或用於產後﹐必取白芍藥以酒重復制炒﹐去其酸寒之毒﹐但存生血活血之能﹐胡爲其不可也。後人傳寫旣久﹐脫去制炒注文﹐丹溪慮夫俗醫鹵莽﹐不制而用之﹐特舉其爲害之由以戒之耳。若能根據法制炒爲用﹐何害之有哉﹐學人其可不知此乎。

卷之一醫學或問

中風

﹝附﹕胃風﹞

論

《內經》曰﹕風之傷人也﹐或爲寒熱﹐或爲熱中﹐或爲寒中﹐或爲癘風﹐或爲偏枯。又曰﹕風者﹐百病之長也﹐至其變化﹐乃爲他病﹐無常方。又曰﹕諸風掉眩﹐皆屬肝木。《千金》云﹕岐伯所謂中風﹐大法有四﹕一曰偏枯﹐謂半身不遂也。二曰風痱﹐謂身無疼痛﹐四肢不收也。三曰風懿﹐謂奄忽不知人也。四曰風痺﹐謂諸痺類風狀也。是以古之名醫﹐皆以外中風邪﹐立方處治。惟河間劉守眞氏謂﹕中風癱瘓者﹐非謂肝木之風實甚而卒中之﹐亦非外中於風﹐良由將息失宜﹐心火暴甚﹐腎水虛衰不能制之﹐則陰虛陽實﹐而熱气怫郁﹐心神昏冒﹐筋骨不用﹐而卒倒無所知也。亦有因喜怒思悲恐五志有所過極而卒中者﹐夫五志過極皆爲熱甚﹐俗云風者﹐言末而忘其本也。東垣李明之亦謂﹕中風者﹐非外來風邪﹐乃本气自病也。凡人年逾四旬气衰之際﹐或因憂喜忿怒傷其气者﹐多有此證﹐壯歲之時無有也。若肥盛者則間有之﹐亦是形盛气衰故如此耳。丹溪先生亦曰﹕有气虛﹐有血虛﹐有痰甚。又曰﹕西北二方﹐眞爲風所中者有之。東南之人﹐多是濕土生痰﹐痰生熱﹐熱生風也。夫上古之論中風﹐一以爲外感風邪之候。及乎三先生之論一出﹐皆以風爲虛像﹐而謂內傷正气爲病。然三先生又別﹐各有外感之論﹐而使後學狐疑不決。故王安道有論三子主气﹑主火﹑主濕之不同﹐而與昔人主風之不合﹐而立眞中﹑類中之目﹐歧爲二途。愚竊疑焉。曰卒中﹐曰暴僕﹐曰暴喑﹐曰蒙昧﹐曰僻﹐曰癱瘓﹐曰不省人事﹐曰語言蹇澀﹐曰痰涎壅盛﹐其爲中風之候不過如此﹐無此候者非中風之病也。夫外候旣若是之相侔﹐而病因又何其若彼之異耶﹖欲求歸一之論終不可得﹐於是積年曆試四方之病此者若干人﹐盡因風濕痰火挾虛而作﹐何嘗見其有眞中﹑類中二者之分哉。是以一旦豁然有所感悟﹐未知是否﹐請陳梗如下﹐與明達者共議。夫中風之證﹐蓋因先傷於內而後感於外之候也﹐但有標本輕重之不同耳。假如百病皆有因有證﹐因則爲本﹐證則爲標。古人論中風者﹐言其證也。三先生論中風者﹐言其因也。知乎此﹐則中風之候可得而詳論矣。其所謂眞中風邪者﹐未必不由气體虛弱﹐榮衛失調﹐然後感於外邪也。若非體虛所致﹐則西北二方風寒大盛之地﹐而中風者比比皆是﹐何暇爲他證哉。其所謂因火﹑因气﹑因濕者﹐亦未必絕無外邪侵侮而作也。若無外邪侵侮﹐則因气﹑因火﹑因濕各自爲他證﹐豈有僻癱瘓暴僕暴喑之候乎。經曰邪之所湊﹐其气必虛是也﹐豈可以一中風之證歧爲二途哉。治之之法﹐重於外感者﹐先驅外邪而後補中气﹐重於內傷者﹐先補中气而後驅外邪﹐或以散風藥爲君﹐而以補損藥爲臣使﹐或以滋補藥爲君﹐而以散邪藥爲臣使﹐全在活法量輕重而處治之也。《內經》曰﹕有取本而得者﹐有取標而得者﹐有本而標之者﹐有標而本之者。又曰﹕急則治其標﹐緩則治其本。若夫初病暴僕昏悶﹐不省人事﹐或痰涎壅盛﹐舌彊不語﹐兩寸脈浮大而實者﹐急宜以瓜蒂﹑藜蘆等藥吐之﹐以遏其勢。或人迎脈緊盛﹐或六脈俱浮弦者﹐急宜以小續命湯表之。蓋風气大盛﹐心火暴升﹐而痰涎壅遏於經絡之中﹐於斯時也﹐豈尋常藥餌而能通達於上下哉。故本方用附子﹐以其稟雄壯之資﹐而有斬關奪將之勢﹐能引人參輩並行於十二經﹐以追復其失散之元陽﹐又能引麻黃﹑防風﹑杏仁輩發表開腠理﹐以驅散其在表之風寒﹐引當歸﹑芍藥﹑川芎輩入血分行血養血﹐以滋養其虧損之眞陰。或加石膏﹑知母以降胃火﹐或加黃芩以淸肺金﹐看所挾見證﹐與夫時月寒溫﹐加減施治。病勢稍退﹐精神稍復﹐輒當攺用丹溪之法﹐而以補气補血淸痰之劑﹐以調養其本气而安﹐此急則治其標與夫標而本之之治也。凡人手足漸覺不隨﹐或臂膊及髀股指節麻痺不仁﹐或口眼歪斜﹐語言蹇澀﹐或胸膈迷悶﹐吐痰相續﹐或六脈弦滑而虛軟無力﹐𨿽未至於倒僕﹐其爲中風暈厥之候﹐可指日而定矣。早當從丹溪之法調治﹐其左手脈不足及左半身不遂者﹐以四物湯補血之劑爲主治。右手脈不足及右半身不遂者﹐以四君子湯補气之劑爲主治。痰盛者﹐二陳﹑導痰等湯兼用。气血兩虛而挾痰者﹐八物湯加南星﹑半夏﹑枳實﹑竹瀝﹑薑汁之類。若夫眞元漸復﹐痰飲漸消﹐或覺有風邪未退者﹐仍以羌活愈風湯﹑防風通聖散之類出入加減調治而安。此緩則治其本與夫本而標之之治也。抑考先哲有云﹕其證有中髒﹑中腑之分﹐證各不同。中腑者多著四肢﹐故面加五色﹐脈浮而惡風寒﹐四肢拘急不仁﹐或中身之後﹐或中身之前﹐或中身之側﹐皆曰中腑也﹐其治多易。中髒者多滯九竅﹐故唇緩失音﹐耳聾鼻塞目瞀﹐大小便祕結﹐皆曰中髒也﹐其治多難。大法中腑者小續命等湯以發其表﹐中髒者三化等湯以通其裏﹐腑臟兼見者又不可以拘泥﹐或一气之微汗﹐或一旬之通利。又曰﹕治須少汗﹐亦須少下﹐多汗則虛其衛﹐多下則損其榮﹐斯又不可不謹。或外無六經之形證﹐內無便溺之阻隔﹐但手足不遂﹐語言蹇澀者﹐此邪中於經也﹐又當從乎中治而不可以標本論也﹐是宜養血通气﹐大秦艽湯﹑羌活愈風湯之類治之。夫所謂諸方論治﹐乃先哲立權衡以爲後學之矜式耳﹐其於臨證切脈之際﹐又當順時令而調陰陽﹐安臟腑以和榮衛﹐察病機﹐審气宜﹐全在活法以度其輕重之權量﹐甚勿膠柱以調瑟也。

脈法

《脈經》曰﹕脈微而數﹐中風使然。寸口沈大而滑﹐沈則爲實﹐滑則爲气﹐气實相搏﹐入於髒則死﹐入於腑則愈﹐此爲卒厥。不知人﹐唇靑身冷﹐爲入髒﹐死。身溫和﹐汗自出﹐爲入腑﹐而復自愈。脈陽浮而滑﹐陰濡﹝濡當作﹐與軟通﹐下同﹞而弱﹐或浮而滑﹐或沈而滑﹐或微而虛﹐或微而數﹐寸口或浮而緩﹐或緩而遲﹐皆爲中風之證。大法浮遲者吉﹐急疾者凶。又曰﹕脈浮而遲者易治﹐大數而急者死。

方法

﹝先哲有云﹕方者法之體﹐法者方之用﹐故二者不可偏廢也。﹞

丹溪曰﹕中風大率主血虛有痰﹐或挾火與濕。諸方書皆謂外中風邪﹐惟劉河間作將息失宜﹐水不制火﹐極是。然地有不同﹐不可一途而論﹐西北人外中者亦有﹐東南之人皆是﹐濕上生痰﹐痰生熱﹐熱生風也。眞中風邪者﹐東垣中血脈﹑中腑﹑中髒之說甚好。治法以治痰爲先﹐補養次之。國中﹐急掐人中令省。子和三法亦可用。痰壅盛者﹐口眼歪斜者﹐不能言語者﹐皆當用吐法。輕者用瓜蒂散﹐或蝦汁﹐或稀涎散吐之。或重而口噤者﹐用藜蘆末少加麝香或五分或一錢灌入鼻內吐之﹐一吐不已再吐。亦有气血虛而不可用吐法者﹐愼之﹗﹝吐法詳見痰門。﹞

半身不遂﹐大率多痰。在左屬死血少血﹐宜四物湯加桃仁﹑紅花﹑竹瀝﹑薑汁。在右屬痰與气虛﹐宜二陳湯合四君子湯加竹瀝﹑薑汁。能食者﹐去竹瀝﹐加荊瀝尢妙。肥人多濕﹐少加附子行經。

气虛卒倒﹐參補之。挾痰則濃煎人參湯加竹瀝﹑薑汁。血虛者﹐以四物湯補之。挾痰者﹐其藥俱用薑汁炒過﹐更加薑汁﹑竹瀝服。

遺尿者﹐屬气虛﹐多以參補之。

凡中風﹐口開手撒﹐眼合遺尿﹐吐沫直視﹐喉如鼾睡﹐肉脫筋痛發直﹐搖頭上竄﹐面赤如妝﹐汗綴如珠﹐皆爲中風不治之癥也。若動止筋痛﹐是無血滋筋故痛﹐曰筋枯﹐不治。

﹝以上丹溪方法凡五條﹞

四君子湯四物湯

﹝二方並見虛損門。﹞

二陳湯

﹝局方﹑千金見痰飲門。﹞

小續命湯

﹝並易老加減法。﹞東垣曰﹕中風自汗者﹐不可重發其汗﹐故此藥亦不可輕用也。

麻黃﹝去節﹞人參﹝去蘆﹞黃芩白芍藥防己桂枝川芎﹝各七分﹞防風﹝去蘆一錢﹞甘艸﹝炙﹐七分﹞附子﹝童便煮去皮臍﹐五分﹞杏仁﹝去皮尖﹐另研﹐一錢﹞

《金匱要略》本方有石膏﹑當歸﹐無附子﹑防風﹑防己。愚按﹕本方石膏﹑當歸固不可無﹐而附子﹑防風﹑防己尢不可缺﹐此恐傳寫者之脫簡耳。

上細切﹐作一服﹐水一盞半﹐加生薑五片﹐煎至一盞﹐溫服。凡中風不審六經之形證加減用藥﹐𨿽治之不能去其邪也。《內經》曰﹕開則淅然寒﹐閉則然而悶。知暴中風邪﹐宜先以加減續命湯隨證治之。

中風無汗惡寒﹐麻黃續命主之。

麻黃防風杏仁根據本方加添一倍﹐宜鍼太陽至陰出血﹐昆侖舉蹺。

中風有汗惡風﹐桂枝續命主之。

桂枝芍藥杏仁根據本方加一倍﹐宜鍼風府。﹝以上二證﹐皆太陽經中風也。﹞

中風無汗身熱不惡寒﹐白虎續命主之。

石膏﹝一錢四分﹞知母﹝一錢四分﹞甘艸﹝七分﹞

根據本方加之。

中風有汗身熱不惡風﹐葛根續命主之。

葛根﹝一錢四分﹞桂枝黃芩﹝根據本方加一倍﹞

宜鍼陷谷﹐刺厲兌。鍼陷谷者﹐去陽明經之賊邪﹔刺厲兌者﹐瀉陽明經之實也。以上二證﹐陽明經之中風也。

中風無汗身涼﹐附子續命主之。

附子﹝加一倍﹞漧薑﹝加七分﹞甘艸﹝加二錢一分﹞

宜刺隱白﹐去太陰之賊邪也。此證﹐太陰經中風也。

中風有汗無熱﹐桂附續命主之。

桂枝附子﹝炮﹞甘艸﹝炙﹞

根據本方加一倍﹐宜鍼太溪。此證﹐少陰經中風也。

中風六經混淆﹐系之於少陽﹑厥陰﹐或肢節攣痛﹐或麻木不仁﹐宜羌活連翹續命主之。

小續命湯﹝八錢﹞加羌活﹝四錢﹞連翹﹝六錢﹞

古之續命﹐混淆無六經之別﹐今各分經治療﹐又分經鍼刺。刺法﹐厥陰之井大惇﹐刺以通其經﹐少陽之經絕骨﹐灸以引其熱﹐是鍼灸同法象之大體也。

愚按﹕先哲制小續命湯﹐以治中風初病無汗﹐及手足癱瘓﹑關節不利﹑表實等證﹐此急則治標之藥也。後人不分表裏虛實﹐通用以治中風之證﹐故張易水授東垣以加減之法。夫中風無汗表實者固宜﹐其有汗表虛之證﹐𨿽有加減之法﹐恐不可以膠柱鼓瑟也。

大秦艽湯

﹝機要﹞中風﹐外無六經之形證﹐內無便溺之阻隔﹐知血弱不能養筋﹐故手足不能運動﹐舌彊不能言語﹐宜養血而筋自榮﹐此方主之。

秦艽甘艸川芎川歸白芍藥石膏獨活白茯苓﹝各一錢﹞羌活防風黃芩白術生地黃熱地黃白芷﹝各五分﹞細辛﹝二分半﹞

上細切﹐作一服﹐水煎﹐溫服無時。如遇天陰﹐加生薑三片同煎。如心下痞滿﹐加枳實一錢同煎服。

愚按﹕此方用歸﹑芎﹑芍藥﹑生熟地黃﹐以補血養筋﹐甚得體。旣曰外無六經之形證﹐但當少用羌活﹑秦艽﹐引用以利關節。其防風﹑獨活﹑細辛﹑白芷﹑石膏等藥﹐恐太燥而耗血。𨿽用此﹐川芎止可六分之一﹐尢宜加竹瀝﹑薑汁同劑最好﹐達者詳之。

三化湯

﹝機要﹞中風﹐外有六經之形證﹐先以加減續命湯隨證治之﹔內有便溺之阻隔﹐復以此藥利之。

濃朴大黃枳實羌活﹝各等分﹞

上細切﹐每服三兩重﹐水三升﹐煎至一升半﹐終日服之﹐以微利爲度。

羌活愈風湯

﹝機要﹐並加減法。﹞療腎肝虛﹐筋骨弱﹐語言蹇澀﹐精神昏憒。此藥安心養神﹐調理陰陽﹐使無偏勝。治中風內外無邪﹐服此藥以行中道。

羌活甘艸防風蔓荊子川芎細辛枳殼熟地黃人參麻黃薄荷甘菊花當歸知母黃地骨皮獨活白芷杜仲枸杞子秦艽柴胡半夏紫濃朴前胡防己﹝各三分﹞黃芩白茯苓芍藥﹝各四分半﹞蒼術生地黃﹝各六分﹞桂枝﹝一分半﹞石膏﹝六分﹞

天陰雨﹐加生薑三片。

上細切﹐作一服﹐水二大盞﹐煎至一盞﹐去渣溫服。空心一服﹐咽下二丹丹。臨臥一服﹐咽下四白丹。動以安神﹐靜以淸肺。假令一气之微汗﹐本方藥一劑﹐加麻黃一錢﹐生薑五片﹐空心服﹐以熱羹粥投之﹐得微汗則佳。如一旬之通利﹐本方藥一劑﹐加大黃三錢﹐如前煎﹐臨臥服﹐得利爲度。如望春大寒之後﹐加半夏三分﹐人參三分﹐柴胡三分﹐謂迎而奪少陽之气也。望夏之月﹐加石膏三分﹐黃芩三分﹐知母三分﹐謂迎而奪陽明之气也。季夏之月﹐加防己三分﹐白術三分﹐茯苓三分﹐謂勝脾土之濕也。初秋大暑之後﹐加濃朴三分﹐藿香三分﹐桂一分半﹐謂迎而奪太陰之气也。霜降之後望冬之月﹐加附子一分半﹐桂一分半﹐當歸三分﹐謂勝少陰之气也。此𨿽立四時加減之法﹐更宜臨證審察虛實寒熱土地之宜﹑邪气之多少可也。

四白丹

能淸肺气養魄﹐謂中風者多昏冒气不淸利﹐此藥主之。

白芷﹝一兩﹞白檀﹝一錢五分﹞白茯苓﹝五錢﹞白術﹝五錢﹞羌活﹝一錢五分﹞知母﹝二錢﹞縮砂仁﹝五錢﹞人參﹝五錢﹞獨活﹝一錢五分﹞防風﹝五錢﹞甜竹葉﹝二兩﹞薄荷﹝三錢五分﹞細辛﹝二錢﹞甘艸﹝五錢﹞香附子﹝五錢﹐炒﹞川芎﹝五錢﹞麝香﹝一字﹐另研﹞牛黃﹝五分﹐另研﹞藿香﹝一錢五分﹞龍腦﹝五分﹐另研﹞

上爲細末﹐煉蜜爲丸﹐每兩作十丸﹐臨臥嚼一丸﹐分五﹑七次嚼﹐以愈風湯送下﹐上淸肺气﹐下彊骨髓。

愚按﹕此方多輕揚走竄之味﹐𨿽有參﹑術﹑茯苓﹑甘艸之補益﹐而寡固不可以敵眾也。若用之於風痰壅盛﹐昏不省人事者固宜﹔其爲血气虛弱﹑神不守舍而昏迷者﹐則促其死耳。學人宜知此意。

二丹丹

治健忘﹐養精神﹐定志和血﹐內安心神﹐外華腠理。

丹參﹝一兩五錢﹞丹砂﹝五錢﹐另研﹞遠志﹝五錢﹐去心﹞熟地黃﹝一兩五錢﹞茯神﹝一兩﹞人參﹝五錢﹞菖蒲﹝五錢﹞炙甘艸﹝一兩﹞天門冬﹝一兩五錢﹞麥門冬﹝一兩去心﹞

上爲細末﹐煉蜜丸如梧桐子大﹐每服五十丸至一百丸﹐空心以愈風湯送下。

防風通聖散

﹝並加減法。﹞治中風及諸風等證。

防風川芎川歸白芍藥大黃芒硝連翹薄荷麻黃﹝不用節﹐各四分﹞石膏桔梗黃芩﹝去朽﹐各八分﹞白術梔子荊芥穗﹝各二分﹞滑石﹝二錢四分﹞甘艸﹝炙﹐一錢﹞

上細切﹐作一服﹐加生薑三片﹐水二盞﹐煎至一盞﹐溫服﹐日再服。勞汗當風﹐寒薄爲﹐郁乃痤﹐去芒硝﹐倍加芍藥﹑當歸。或生癮疹﹐或赤或白﹐倍加去節麻黃﹑鹽豉﹑蔥白﹐發汗罷﹐根據前方加四物湯﹑黃連解毒﹐三藥合而飲之﹐日二服。小便淋﹐去麻黃﹐加滑石﹑連翹煎﹐調木香末一錢匕。腰脇走注疼痛﹐加硝石﹑當歸﹑甘艸煎﹐調車前子末﹑海金砂末各一錢匕。破傷風者﹐如在表則辛以散之﹐在裏則苦以泄之﹐用此以兼散之﹐汗下後通利血气﹐驅逐風邪﹐加荊芥穗﹑大黃煎﹐調全蠍末一錢匕﹑羌活末一錢匕。諸風潮搐﹐小兒急慢驚風﹐大便祕結﹐邪熱暴甚﹐腸胃漧燥﹐寢汗切牙﹐目睛上竄﹐睡寤不安﹐轉筋驚悸﹐倍大黃﹑梔子煎﹐調茯苓末一錢匕﹔如肌肉蠕動者﹐調羌活末一錢匕。風傷於肺﹐咳嗽喘急﹐加半夏﹑桔梗﹑紫菀。如打撲傷損﹐肢節疼痛﹐腰中惡血畱滯不下﹐加當歸﹑大黃煎﹐調乳香﹑沒藥各一錢匕。解利四時傷寒﹐加益元散半兩﹐加蔥白﹑鹽豉﹑生薑﹐水一大碗﹐煎至五﹑七沸﹐溫服一半﹐以鵝翎探之卽吐﹐吐後更服一半﹐汗出立解。如飲酒中風﹐身熱頭痛如破﹐加黃連﹑蔥白煎服立愈。頭旋腦熱﹐鼻塞濁涕時下﹐加薄荷﹑黃連煎服。《內經》曰﹕膽移熱於腦﹐則辛鼻淵。鼻淵者﹐濁涕下不已也。如气逆者﹐本方煎調木香末一錢匕。

此方最治痢後鶴膝風﹐良驗。

大防風湯

﹝局方﹞去風順气﹐活血壯筋。又治痢後腳弱緩痛﹐不能行履﹐名曰痢風。或兩腳腫痛﹐足脛枯臘名曰鶴膝風。一切麻痺痿軟﹑風濕挾虛之候服之﹐其效如神。

熟地黃防風﹝去蘆﹞當歸﹝去蘆﹐酒浸﹞黃白芍藥﹝各一錢﹞白術﹝一錢五分﹞人參羌活川牛膝﹝去蘆﹐酒浸﹞甘艸﹝炙﹐各五分﹞川芎附子﹝各七分半﹐炮去皮﹞杜仲﹝去粗皮細切﹐薑汁拌炒﹑絲斷﹐一錢﹞

上細切﹐作一服﹐水二盞﹐姜五片﹐棗一枚﹐煎至一盞﹐空心溫服。

愚按﹕此方用歸﹑芎﹑芍藥﹑熟地以補血﹐用參﹑。白術﹑甘艸以補气﹐用羌活﹑防風散風濕以利關節﹐用牛膝﹑杜仲以補腰膝﹐用附子以行參﹑之气而走周身脈絡﹐蓋治气血兩虛﹑挾風濕而成痿痺不能行者之聖藥也﹐觀其治痢後風可見矣。然可以治不足之痿弱﹐而不可以治有餘之風痺也。

稀涎散

﹝仲景方﹞治中風﹐痰涎壅盛﹐口眼歪斜﹐膈塞不通等證。

明白礬﹝一兩﹐半生用半枯﹞豬牙皂角﹝四莢﹐去皮弦﹐炙黃﹞

上爲細末﹐每服一﹑二錢﹐溫水調下﹐以吐爲度。

獨聖散﹝子和方﹞治諸風隔實痰盛﹐及諸癇痰飲壅溢等證。

甜瓜蒂﹝一兩﹐炒黃色﹐瓜黃熟脫落者佳﹞

上爲細末﹐每服半錢﹐量人虛實用之﹐以酸汁調下﹐以吐爲度。凡行吐法﹐宜於天气淸明之日行之﹐晦日難得吐﹐病暴急者不拘。先令病者隔宿不食﹐如服藥不吐﹐再用熱水投之。如吐風癇病者﹐加全蠍半錢微炒。如有虫者﹐加豬油五﹑七點﹐雄黃末一錢﹐甚者加芫花末五分﹐立吐其虫。如濕腫滿者﹐加赤小豆一錢。故此藥不可常用﹐大要辧其虛實﹐實則可用﹐虛則不可用。吐罷﹐可服降火利气﹑安神定志之藥。

附﹕胃風

丹溪曰﹕胃風爲病﹐初飲食訖﹐乘風涼而致﹐其證飲食不下﹐形瘦腹大﹐惡風頭多汗﹐膈塞不通﹐脈右關弦而緩帶浮﹐胃風湯主之。

胃風湯

﹝機要﹞

人參茯苓川芎川歸桂心白術白芍藥﹝各等分﹞

上細切﹐每服八錢﹐入粟米一小撮﹐煎服。如腹痛﹐加木香五分。

﹝丹溪活套﹞

凡中風證﹐悉以二陳湯加薑汁﹑竹瀝爲主。風痰盛﹑聲如拽鋸者﹐加南星﹑枳殼﹑皂角﹑防風﹑栝蔞仁。如血虛者﹐加川芎﹑川歸﹑白芍藥﹑生地黃。有瘀血﹐加桃仁﹑紅花。如气虛﹐加人參﹑白術﹑黃。自汗者﹐以黃爲君﹐少用茯苓﹑半夏﹐或佐以附子。如風邪盛﹑自汗身體痛者﹐加防風﹑羌活﹑薄桂。頭目不利或頭痛如破﹐加川芎﹑白芷﹑荊芥穗﹑細辛﹑蔓荊子。頂痛者﹐去川芎﹐加本﹐或加酒炒片芩。如無汗﹐身體痛﹐脈浮緩有力﹐或浮緊﹐或浮弦﹐皆風寒在表之證﹐本方加羌活﹑防風﹑川芎﹑白芷﹑蒼術﹑秦艽之類﹐或只用小續命湯倍麻黃以表之。如大便祕結不行﹐四物三化湯以微利之﹐三﹑五日一去可也。心血虧欠﹐致心神恍惚﹐本方加黃連﹑遠志﹑石菖蒲。或心動搖驚悸者﹐更加酸棗仁﹑茯神﹑側柏葉﹑竹茹﹐連前共作一劑﹐煎服。凡中風小便不利者﹐不可利小便﹐熱退自能利也。凡中風年老虛弱者﹐不可吐。气虛卒倒者﹐不可吐。肥人中風﹐口﹐手足麻木﹐不分左右皆屬痰﹐用貝母﹑栝蔞子﹑南星﹑半夏﹑陳皮﹑白術﹑黃連﹑黃芩﹑黃柏﹑羌活﹑防風﹑荊芥﹑葳靈仙﹑薄桂﹑甘艸﹑天花粉。因痰者﹐加附子﹑竹瀝﹑薑汁﹐入酒一匙﹐行經行火。瘦人中風﹐屬陰虛火熱﹐四物湯加牛膝﹑黃芩﹑黃柏。有痰加痰藥﹐入竹瀝﹑薑汁服。遺尿者﹐屬气虛﹐以參大劑補之。右癱者﹐酒芩﹑酒柏﹑酒連﹑防風各五錢﹐半夏一兩﹐羌活五錢﹐人參﹑蒼術各一兩﹐川歸﹑川芎各五錢﹐麻黃三錢﹐甘艸五錢﹐南星一兩﹐附子三片﹐丸如彈子大﹐酒化下。肥人憂思气郁﹐右手癱﹐口渴﹐補中益气湯。有痰﹐加半夏﹑竹瀝﹑薑汁。中風證﹐口眼歪斜﹐語言不正﹐口角流涎﹐半身不遂﹐或全體不能舉動﹐因元气虛弱﹐兼酒色之過﹐而更挾外邪﹐用人參﹑防風﹑麻黃﹑羌活﹑升麻﹑桔梗﹑石膏﹑黃芩﹑荊芥﹑天麻﹑南星﹑薄荷﹑葛根﹑芍藥﹑杏仁﹑川芎﹑川歸﹑白術﹑細辛﹑皂角等分﹐加姜煎﹐更入竹瀝半杯服﹐外以艾灸治風穴道﹐微汗而愈。

或有因寒而中﹐宜姜附湯﹐每服三錢。挾痰挾气攻刺﹐加芍藥五分。手足不仁﹐加防風。挾濕﹐加白術。筋脈牽急﹐加木瓜。肢節痛不可忍﹐加薄桂一錢﹐加姜棗﹐水煎服之。

﹝祖傳方﹞

蠲風飲子

治中風癱瘓﹐口眼歪斜﹐及一切手足走注疼痛﹐肢節攣急﹐麻痺不仁等證。

防風﹝去蘆﹞杜仲﹝去粗皮﹐薑汁炒﹞羌活白芷川歸﹝去蘆頭﹐酒浸洗﹞川芎生地黃﹝酒浸洗﹞白芍藥川牛膝﹝去蘆﹐酒洗﹞秦艽﹝去蘆﹞何首烏萆蒼術﹝米泔浸一﹑二宿﹞白術木通﹝去皮﹞大楓子肉葳靈仙血藤﹝卽過山龍也﹞防己丁公藤﹝各一兩﹞荊芥穗海桐皮﹝去粗皮﹞五茄皮天南星﹝煨制﹞半夏﹝湯泡七次﹞橘紅﹝去白﹞赤茯苓﹝去皮﹞桑寄生天麻僵蠶﹝炒﹞釣鉤藤﹝各五錢﹞薄桂﹝去粗皮﹞艸烏頭﹝去皮尖﹞甘艸節川烏﹝去皮臍﹐炮﹞豬牙皂角﹝各二錢半﹞兩頭尖陰地蕨﹝一名地茶﹞大薊小薊理省藤桑絡藤﹝各一兩五錢﹞生薑﹝一兩另研細﹞

上各切細﹐用無灰好酒二斗五升﹐以瓷罐一个盛酒浸藥﹐以皮紙十數重包封罐口﹐冬半月﹐夏七日﹐秋春十日﹐每日淸晨﹑午前﹑午後﹑臨臥各服一大白盞﹐忌雞豬魚羊驢馬飛禽蝦蟹等肉味﹐及煎油膩水果生冷蕎麥熱面一切動气發風之物﹐其效如神﹐萬舉萬全之藥也。

如神救苦散

治癱瘓﹐手足走痛不止﹐非痛勿用。

禦米殼﹝蜜炒﹐一錢﹞陳皮﹝五錢﹞壁虎﹝炙黃﹐卽蜓也﹞乳香沒藥甘艸﹝各二錢五分﹞

上爲末﹐每服三錢﹐煎服。

﹝醫案﹞

予長嫂何氏﹐年五十七﹐身肥白﹐春初得中風﹐暴僕不省人事﹐身僵直﹐口噤不語﹐喉如拽鋸﹐水飲不能入﹐六脈浮大弦滑﹐右甚於左。以藜蘆末一錢﹐加麝香少許﹐灌入鼻竅﹐吐痰一升許﹐始知人事﹐身體略能舉動。急煎小續命湯倍麻黃﹐連進二服﹐復以衣被﹐得汗﹐漸蘇省﹐能轉側﹐但右手足不遂﹐語言蹇澀。後以二陳湯加芎﹑歸﹑芍藥﹑防風﹑羌活等藥﹐合竹瀝﹑薑汁﹐日進二﹑三服。若三﹑四日大便不去﹐則不能言語﹐卽以東垣導滯丸或潤腸丸微利之﹐則語言復正。如此調理﹐至六十四歲﹐得他病而卒。

卷之一醫學或問

傷寒

論

《內經》曰﹕人之傷於寒也﹐則爲病熱﹐熱𨿽甚不死。若兩感於寒者﹐則不免於死矣。蓋傷寒之證﹐非若雜病之易知也。惟漢張仲景深達是理﹐而爲立法之祖﹐著《傷寒論》一書﹐載三百九十七法﹐一百一十有三方﹐以爲後學之矜式。

惜乎其書一變於王叔和之撰次﹐再變於成無己之詮注﹐傳之愈久而愈失其眞也。考其法與方也﹐何嘗合其數焉。且三陰寒証之用熱藥者十居七八﹐其《內經》所謂傳經之傷寒﹐自三陽而傳入於三陰之經﹐但一於熱耳﹐何由而爲寒哉﹐是以不能不使人之致疑也。故後人紛紛之論﹐俱未得其旨要﹐愚竊憾焉。有至人傳云﹕傷寒大法有四﹕曰傳經﹐曰專經﹐曰卽病﹐曰郁病。夫卽病者多爲專經﹐郁病者多爲傳經。蓋寒邪之中人﹐無有定體﹐或中於陽﹐或中於陰﹐或但中於太陽﹐未及郁熱而卽發﹐首尾只在本經而不傳變者﹐治宜麻黃桂枝等湯﹐驅散表邪而愈。或有從太陽未及郁熱﹐不從陽明少陽過﹐而遂入於三陰之經者﹐亦有初不曾入於陽經而直傷於三陰之經而卽病者﹐因其未曾郁熱﹐是以一切爲寒證焉﹐故多自霜降後至春分前發者是也。爲其無頭痛﹐無大熱﹐脈沈遲而微﹐故古方又出中寒一條﹐實此證也﹐治宜四逆﹑眞武等湯﹐溫中通脈而愈。若夫始從太陽郁熱﹐以次而傳至於陽明﹑少陽﹐次第傳變於三陰之經者﹐則爲傳經之熱證明矣﹝經曰﹕一日巨陽受之﹐其脈尺寸俱俘﹐其證頭項痛﹑腰脊彊﹐故宜發汗。二日陽明受之﹐其脈尺寸俱長﹐其證身熱目痛﹑鼻幹不得臥﹐故宜解肌。三日少陽受之﹐其脈尺寸俱弦﹐其證胸脇痛而耳聾﹐往來寒熱﹐故宜和解。四日太陰受之﹐其脈尺寸俱沈細﹐其證腹滿咽漧自利﹐故宜分利。五日少陰受之﹐其脈尺寸俱微緩﹐其證口燥舌漧而渴﹐故宜淸之。六日厥陰受之﹐其脈尺寸俱沈澀﹐其證煩滿而囊縮﹐故宜下之。自此以後﹐病日以衰﹐至十三日乃愈﹞﹐故多自春分後至夏至前發者是也。夫春夏固無卽病專經之寒證﹐而秋冬豈無郁病傳經之熱證歟。惟寒邪之傳注經絡﹐實無定體。故東垣有曰﹕太陽者﹐巨陽也﹐爲諸陽之首。膀胱經病若渴者﹐自入於本也﹐名曰傳本。太陽傳陽明胃土者﹐名曰巡經傳﹐爲發汗不徹﹐利小便﹐余邪不盡﹐透入於裏也。太陽傳少陽膽木者﹐名曰越經傳﹐爲原受病脈浮宜汗﹐當用麻黃而不用之故也。太陽傳少陰腎水者﹐名曰表裏傳﹐爲表病急當發汗而反下﹐所以傳也。太陽傳太陰脾土者﹐名曰誤下傳﹐爲受病脈緩有汗﹐當用桂枝而反下之所致也﹐當臍腹痛﹐四肢沈重。太陽傳厥陰肝木者﹐爲三陰不至於首﹐惟厥陰與督脈上行與太陽相接﹐名曰巡經得度傳也。夫經所謂兩感傷寒者﹐日傳二經之候也﹐一日太陽與少陰俱病﹐二日陽明與太陰俱病﹐三日少陽與厥陰俱病。張仲景無治法﹐惟東垣有治兩感大羌活湯﹐云十可救其一二﹐未能試其驗否。愚按﹕仲景《傷寒論》曰﹕中而卽病者﹐名曰傷寒。不卽病者﹐寒毒藏於肌膚﹐至春變爲溫病﹐至夏變爲暑病。暑病者﹐熱極重於溫也。

考之《內經》有曰﹕春傷於風﹐夏爲飧泄﹔夏傷於暑﹐秋爲瘧﹔秋傷於濕﹐冬必咳嗽﹔冬傷於寒﹐春必病溫。此四時之正病也。徧閱《內經》中﹐但有六經傳變之傷寒﹐而無三陰直傷卽病之寒證焉。大抵《內經》以春三月及夏至前發者爲眞傷寒﹐張仲景以秋分後至冬三月發者爲眞傷寒﹐抑未敢議其孰非而孰是也。若夫春爲溫病﹐夏爲熱病﹐皆冬受寒邪﹑郁積之久之重病也。外有四時感冒﹑新受風寒之輕證﹐亦有頭痛體痛﹑惡寒發熱等候﹐自當作感冒處治﹐非冬傷寒邪﹑過時而發之重病比也。今人因借仲景治傷寒法治之獲效﹐遂通謂之四時傷寒﹐實非仲景立法之本意也。夫欲治傷寒者﹐切宜潛心洞察﹐不可苟且輕試。且如不當汗而汗者﹐爲亡陽﹐爲蓄血﹐爲鼻衄﹐爲筋惕肉﹐爲下厥上竭﹐爲咽漧﹐爲小便淋。不當下而下者﹐爲結胸﹐爲痞气﹐爲懊﹐爲失血﹐爲復熱。又陰盛陽虛﹐汗之卽愈﹐下之卽死﹔陽盛陰虛﹐下之卽愈﹐汗之卽死。又曰﹕桂枝下咽﹐陽盛卽斃﹔承气入胃﹐陰盛乃亡。醫者其可輕視之乎。

脈法

脈陽浮而陰弱﹐謂之傷風。﹝邪在六經﹐俱弦加之。陽浮﹐衛中風也﹔陰弱﹐榮气弱也。風傷陽﹐故浮虛。﹞

脈浮緊而無汗﹐謂之傷寒。﹝寒傷榮﹐榮實則衛虛。陽脈緊﹐邪在上焦﹐主欲吐也。﹞

脈浮﹐頭項痛﹐腰脊彊﹐病在太陽。

脈長﹐身熱鼻幹﹐目疼不得臥﹐病在陽明。

脈弦﹐胸脇痛耳聾﹐往來寒熱﹐病在少陽。

脈沈細﹐咽漧﹐腹滿自利﹐病在太陰。

脈微緩﹐口燥舌漧而渴﹐病在少陰。

脈沈澀﹐煩滿囊縮﹐病在厥陰。

脈陰陽俱盛﹐重感於寒而緊澀﹐變爲溫瘧。﹝陰陽緊盛﹐傷寒之脈﹐前病熱未已﹐後復感於寒也。﹞

脈陽浮而滑﹐陰濡而弱﹐更遇於風﹐變爲風濕。﹝陽脈浮滑﹐陰脈濡弱﹐皆風脈也。前脈未除﹐風來乘熱也。﹞

脈陽洪數﹐陰實大﹐更遇溫熱﹐兩合變爲溫毒。﹝洪數實大皆熱﹐兩熱相合也。﹞

脈陽濡弱﹐陰弦緊﹐更遇溫气﹐變爲瘟疫。

病發熱﹐脈沈細﹐表得太陽﹐名曰病。

病太陽﹐關節疼痛而煩﹐脈沈細﹐名曰濕痺。

病太陽﹐身熱疼痛﹐脈微弱弦芤﹐名曰中。

若發汗已﹐身灼然熱﹐名曰風溫。﹝風溫爲病﹐脈陰陽俱俘﹐自汗出﹐身重多眠睡﹐息鼾語難﹐小便不利﹐更被其下若被火者﹐微發黃色﹐劇者則驚癇時螈﹐色如火燻則死。﹞

脈沈細而疾﹐身涼四肢冷﹐煩躁不欲飲水﹐狂悶﹐名曰陽厥。

傷寒熱盛﹐脈浮大者生﹐沈小者死。﹝已汗﹐沈小者生。浮大者死。﹞

方法

丹溪曰﹕外感無內傷者﹐用仲景法。傷寒挾內傷者﹐十居八九。經曰﹕邪之所湊﹐其气必虛。補中益气湯﹐從六經所見之證加減用之。气虛甚者﹐少加附子以行參之气。東垣謂內傷者極多﹐外傷者間而有之﹐此發前人所未發。後人徇俗﹐不見眞切﹐雷同指爲外傷﹐極謬。其或可者﹐蓋亦因其不敢放肆﹐而多用平和之藥散之耳。若粗率者﹐必致殺人。

有感冒輕病﹐不可便認爲傷寒。西北二方極寒肅殺之气﹐外傷者甚多﹔東南二方溫和之地﹐外傷甚少﹐所謂千百而一二也。

﹝以上丹溪方法凡一條﹞

桂枝湯

﹝並加減法。﹞治太陽經傷風﹐發熱自汗﹐鼻鳴漧嘔。

桂枝﹝二錢五分﹞芍藥﹝一錢五分﹞甘艸﹝一錢﹞

上細切﹐作一服﹐加生薑三片﹐大棗二枚﹐水一盞半﹐煎至一盞﹐去渣溫服。本方惟冬及春初可行。春末及夏至前﹐加黃芩一錢。夏至後﹐加知母一錢﹐石膏一錢﹐或加升麻五分。若病患素虛寒者﹐不用加減。小便數﹑其素飲酒人不喜甘者﹐切不可用桂枝也。如發汗過多﹑心下悸而欲按者﹐去芍藥﹑姜﹑棗﹐煎服。如傷風﹑項背彊﹑有汗不惡風而變爲柔者﹐本方中加漧葛一錢。如汗後身痛脈沈﹐本方中加人參一錢。如風溫身痛﹑脈浮虛澀﹑多汗﹐本方中加附子五分。

如關脈沈實﹑大便祕而腹痛者﹐本方中加大黃一錢五分﹐芍藥一錢﹐減甘艸五分。如太陽下之太早﹐成協熱利不止﹐心下痞﹐表裏不解﹐本方中去芍藥﹐加白術﹑人參﹑漧薑各一錢。如太陽汗多成柔者﹐本方中加漧葛﹐桂枝﹑芍藥各五分﹐栝蔞根﹑甘艸各一錢。如太陽脈浮腹痛﹐本方中加芍藥一錢﹐餳糖一匙﹐名小建中湯。如傷寒汗後身痛脈遲弱﹐本方中加黃一錢﹐餳糖一錢﹐名黃建中湯。如太陽發熱無汗惡寒脈微弱者﹐本方中加麻黃石膏各等分﹐名桂枝二越婢一湯。如服桂枝後﹑形似瘧日再發﹑或身癢而汗不出者﹐得汗必解﹐本方中加麻黃一錢五分﹐杏仁十个﹐名桂枝麻黃各半湯。

麻黃湯

﹝並加減法。﹞治太陽證﹐脈浮﹐頭及身體疼痛﹐惡寒發熱﹐無汗而喘。

麻黃﹝去根節﹐二錢﹞桂枝﹝一錢三分﹞甘艸﹝六分﹞杏仁﹝十个﹞

上細切﹐作一服﹐水一盞半﹐先下麻黃﹐煎一沸﹐掠去上沫﹐下余藥﹐煎八分﹐去渣溫服﹐復取汗。蓋麻黃湯性熱﹐惟冬及春初﹑兼病患素有寒者﹐乃用正方。夏至後服﹐必發斑黃狂悶。如夏月得太陽證﹐惡寒發熱頭痛﹐脈浮洪盛﹐無汗﹐以子和六神通解散代之。如太陽發熱無汗惡寒﹑漸變爲剛者﹐本方中加赤芍藥六分﹐葛根一錢﹐豆豉二錢﹐入蔥白同煎。如傷寒中濕﹐身體痛﹐身目俱黃﹐本方中去桂枝﹐加連軺一錢﹐生梓白皮﹑赤小豆各二錢﹐入生薑﹑大棗同煎。傷寒卽病少陰經﹐脈沈微﹐身體痛﹐得汗則已﹐本方中去桂枝﹑杏仁﹑甘艸﹐加細辛一錢二分﹐附子一錢。傷寒大下後﹐脈沈遲﹐尺脈不至﹐咽喉不利﹐唾膿血﹐厥逆﹐泄利不止者﹐𨿽曰難治﹐本方中去杏仁﹐加升麻﹑當歸各一錢﹐知母﹑黃芩﹑萎蕤各半錢﹐石膏﹑白術﹑芍藥﹑天門冬﹑茯苓﹑漧薑各七分﹐次第取微汗而愈。卽病少陰經﹐無表裏證﹐本方中去桂枝﹑杏仁﹐倍甘艸﹐加附子一錢﹐二﹑三服後﹐得微汗而愈。如風濕相搏﹐脈浮﹐一身盡痛﹐本方中去桂枝﹐加薏苡仁一錢﹐得微汗而愈。

葛根湯

﹝並加減法。﹞治太陽與陽明合病﹐無汗惡風﹐身體肌肉俱痛。

葛根﹝一錢五分﹞桂枝甘艸芍藥﹝各七分半﹞麻黃﹝一錢﹞

上細切﹐作一服﹐加生薑三片﹐大棗二枚﹐水一盞半煎﹐先下麻黃﹑葛根﹐一﹑二沸﹐掠去上沫﹐納諸藥﹐煎至一盞﹐去渣溫服﹐取微汗卽愈。如見陽明正病﹐頭目痛﹐鼻幹無汗﹐肌肉疼痛﹐本方中去麻黃﹑桂枝﹐加升麻一錢五分﹐倍芍藥﹐取微汗而愈﹐名升麻葛根湯。如風溫脈浮身重汗出﹐本方中加石膏﹑大靑﹑龍膽艸﹑萎蕤各五分。如疫癘﹐春感冒﹐發熱而渴﹐不惡寒﹐本方中加黃芩六分。不問已汗未汗﹑頭痛肌熱者﹐本方中去麻黃。甘艸﹑桂枝﹐加知母﹑川芎各六分﹐入生薑﹑蔥白﹐同煎。如溫毒發斑﹐心煩嘔逆﹐本方中去桂枝﹑芍藥﹐加橘紅﹑杏仁﹑知母﹑黃芩各六分。

如太陽誤下之﹐成協熱利不止﹐本方中去麻黃﹑桂枝﹑芍藥﹐加黃連﹑黃芩各三分﹐甘艸只用二分。如太陽與陽明合病﹑不下利但嘔者﹐本方中加制半夏五分。

小靑龍湯

﹝並加減法。﹞治太陽表證未解﹐心下有水气﹐漧嘔發熱而咳。

麻黃芍藥﹝各二錢﹞細辛漧薑﹝炮﹞甘艸﹝炙﹞桂枝﹝各一錢五分﹞五味子﹝七枚﹞半夏﹝二錢﹞

上細切﹐作一服﹐用水三盞﹐先煮麻黃減半盞﹐掠去上沫﹐納諸藥煮取一盞﹐去渣溫服﹐連進三服。如表證未解而渴甚者﹐本方中去半夏﹐加栝蔞根一錢。如嘔而微利﹐熱而咳﹐本方中加蕘花龍眼大。如太陽汗後﹐飲水多﹐咳而喘﹐本方中去麻黃﹐加杏仁泥一錢重。如太陽咳嗽﹑表未解﹑心下有水气而小便不利者﹐本方中去麻黃﹐加茯苓一錢五分。

如水寒相搏﹐咳逆不止者﹐本方中去麻黃﹐加附子一錢。

大靑龍湯

治傷寒見風﹐或傷風見寒。太陽無汗﹐脈浮緊﹐煩躁﹐可服﹔脈弱﹐汗自出﹐不可服。

麻黃﹝五錢﹞桂枝甘艸﹝炙﹐各一錢五分﹞杏仁﹝七个﹐去皮尖﹐另研﹞石膏﹝三錢﹞

上細切﹐作一服﹐加生薑三片﹐大棗二枚﹐水二盞﹐先下麻黃煎﹐掠去上沫﹐納諸藥﹐煎至一盞﹐去渣服。得汗則止後服﹐未汗再投一服或二服﹐得汗爲度。如太陽無汗惡風煩躁﹐夏月於本方中加黃芩二錢。

小柴胡湯

﹝並加減法。﹞傷寒四五日﹐往來寒熱﹐胸滿脇痛﹐心煩喜嘔﹐風濕身熱﹐邪在少陽經病。

柴胡﹝去蘆﹐二錢五分﹞黃芩人參﹝各一錢﹞甘艸﹝五分﹞半夏﹝八分﹞

上細切﹐作一服﹐加生薑三片﹐大棗二枚﹐水二盞﹐煎至一盞﹐去渣溫服。如小便難﹐潮熱腹滿﹐本方中加茯苓一錢。如下後陰虛生熱﹐脈微惡寒﹐本方中去黃芩﹐加芍藥二錢。如嘔而發熱﹐胸脇滿﹐小便不利﹐本方中去黃芩﹐加茯苓一錢五分。如飲水過多﹐成水結胸﹐本方中去大棗﹐加牡蠣一錢五分。如少陽往來寒熱﹑咳嗽胸脇痛者﹐本方中去人參﹑大棗﹐加五味子﹑漧薑各五分。如往來寒熱而渴甚者﹐本方中去半夏﹐加人參五分﹐栝蔞仁一錢。如身熱欲近衣﹑不渴者﹐本方中去人參﹐加桂枝五分。如病發熱而渴﹑不惡寒而嗽者﹐本方中加五味子五分。如痞而胸脇滿脹﹐本方中加漧薑五分﹐牡蠣一錢。如風溫汗後身熱﹑心下妨悶有動气者﹐本方中加桂枝五分﹐芍藥一錢。如往來寒熱﹑胸脇滿﹑小便不利﹑嘔而不渴者﹐本方中去人參﹑半夏﹐加桂枝﹑漧薑﹑牡蠣各六分﹐栝蔞根一錢。如傷寒八﹑九日下之﹐胸滿小便不利﹐譫語驚狂﹐自汗亡陽﹐煩躁﹐起臥不安﹐一身盡痛﹐本方中加龍骨﹑桂枝﹑鉛丹﹑茯苓﹑牡蠣各五分﹐大黃七分﹐煎服。

大柴胡湯

治傷寒內實大便難﹐身熱不惡寒反惡熱者。

柴胡﹝四錢﹞黃芩芍藥﹝各二錢五分﹞半夏﹝二錢﹞人參﹝一錢﹞大黃﹝二錢﹞枳實﹝一錢五分﹞

上細切﹐作一服﹐加生薑三片﹐大棗二枚﹐水二盞﹐煎八分﹐去渣溫服﹐以利爲度﹐未利再投一服。

調胃承气湯

治太陽陽明﹐不惡寒反惡熱﹐大便祕結﹐譫語而嘔﹐日哺潮熱者。

大黃﹝六錢五分﹞甘艸﹝三錢﹞芒硝﹝一錢﹞

上細切﹐水二大盞﹐煎至一盞﹐去渣﹐納芒硝﹐再煎一沸﹐溫服。

小承气湯

治六七日不大便﹑腹脹滿悶﹑病在陽明﹑無表證﹑汗後不惡寒潮熱﹑狂言而喘者。

大黃﹝七錢﹞濃朴枳實﹝各三錢五分﹞

上細切﹐作一服﹐水二碗﹐煎一碗﹐去渣溫服﹐以利爲度﹐未利再投一服。

大承气湯

治胃實譫語﹐五六日不大便﹐腹滿煩渴﹐並少陰舌漧口燥﹐日晡發熱﹐脈沈實者。

大黃﹝七錢五分﹞濃朴枳實﹝各一兩﹞芒硝﹝半合﹞

上細切﹐水二碗﹐先煎枳﹑朴二物﹐取一碗半﹐去渣﹐納大黃﹐再煎至一碗﹐去渣﹐納芒硝﹐更煎一二沸﹐溫服﹐以利爲度﹐未利再投一服。

桃仁承气湯

外證已解﹐小腹急﹐大便黑﹐小便不利﹐爲瘀血證﹐此藥主之。

大黃﹝三錢﹞桃仁﹝十个﹐去皮尖﹐研﹞桂心﹝去皮﹞芒硝﹝各一錢五分﹞甘艸﹝一錢﹞

上細切﹐水一盞半﹐煎至一盞﹐去渣﹐納芒硝﹐再煎一﹑二沸﹐溫服﹐血盡爲度﹐未盡再服。

白虎湯

﹝並加減法。﹞治陽明證﹐汗後脈洪大而渴﹐及虛煩中等證。

知母﹝六錢﹞甘艸﹝二錢﹞石膏﹝一兩二錢﹞粳米﹝五勺﹞

上細切﹐作一服﹐水二盞﹐煎待米熟﹐去渣溫服。如口燥煩渴﹐或發赤斑﹐本方中加人參二錢﹐名化斑湯﹐又名人參白虎湯。如秋感熱之疫癘﹐或陽明下後﹑大便不固﹑熱不退者﹐或濕溫證﹑熱不退而大便溏者﹐本方中加蒼術六錢﹐添水煎﹐名蒼術白虎湯。

理中湯

﹝並加減法﹞治卽病太陰﹐自利不渴﹐寒多而嘔﹐腹痛下利鴨溏﹐蛔厥﹑霍亂等證。

人參甘艸漧薑白術﹝各二錢五分﹞

上細切﹐作一服﹐水二盞﹐煎八分﹐去渣溫服。如腎气動者﹐去白術﹐加肉桂二錢。如吐多者﹐去白術﹐加生薑三錢。如下多者﹐倍白術﹑人參﹐添水煎。寒多者﹐加漧薑一錢半。如腹滿下利﹑脈沈遲而微者﹐加炮附子二錢。如傷冷中寒﹐脈弱气虛﹐變爲陰疸﹐本方中加茵蒿二錢。如霍亂轉筋﹐本方中加石膏五錢。如痞而胃寒﹐或霍亂吐瀉﹑胸滿未成結胸者﹐或厥陰饑不能食﹑食卽吐蛔﹐用理中丸﹐以本方藥爲細末﹐煉蜜爲丸﹐如彈子大﹐每用白湯半盞化一丸。

四逆湯

治卽病太陰﹐自利不渴﹐及三陰證脈沈細而遲﹐身體痛者。

附子﹝一枚﹐去皮作八片生用﹞甘艸﹝六錢﹐炙﹞漧薑﹝五錢﹐炮﹞

上細切﹐分作二服﹐每服用水二盞﹐煎至一盞﹐去渣溫服﹐取少汗乃愈。

眞武湯

治卽病陰證﹐傷寒脈沈細﹐身體痛﹐或發少陰汗﹐致筋惕肉等證。

茯苓芍藥生薑附子﹝炮去皮﹐各三錢﹞白術﹝二錢﹞

上細切﹐作一服﹐水二盞﹐煎至一盞﹐去渣溫服。如咳者﹐加五味子﹑漧薑﹑細辛各一錢。如小便利者﹐去茯苓。

如下利者﹐去芍藥﹐加漧薑二錢。如嘔者﹐去附子﹐倍生薑。

術附湯

治風濕﹐小便自利﹐及濕溫身痛等證。

白術﹝三錢﹞甘艸﹝二錢﹞附子﹝炮﹞生薑﹝各二錢五分﹞

上細切﹐作一服﹐水二盞﹐大棗二枚﹐煎至一盞﹐去渣溫服。

小陷胸湯

治小結胸陽證﹐傷寒下之太早﹐變爲結胸﹐胸中作痛﹐痞滿。

黃連﹝一錢三分﹞半夏﹝二錢六分﹞栝蔞﹝連穣﹐二錢五分﹞

上細切﹐作一服﹐用水二盞﹐先煮栝蔞﹐去渣﹐納諸藥﹐再熬至七分盞﹐去渣溫服﹐未和再投一服。

大陷胸湯

治大結胸﹐並熱實結胸﹐胸中大痛髙起﹐手不可捫摸者。

大黃﹝三錢﹞芒硝﹝二錢五分﹞甘遂﹝一分二釐半﹐另末﹞

上細切﹐作一服﹐水二盞﹐先煮大黃﹐去渣﹐納芒硝﹐煮一﹑二沸﹐納甘遂未服﹐以利爲度。

抵當湯

治血結胸﹐譫語﹐因瘀血結於胸中﹐狂言﹐小腹亦滿﹐漱水不欲咽者。

虻虫﹝去翅足﹐炒﹞水蛭﹝各十五枚﹐炒黃色﹞桃仁﹝一十个﹐去皮尖﹐另研﹞大黃﹝三錢﹞

上細切﹐水一盞半﹐煎至一盞﹐去渣溫服﹐血下止後服。

小半夏加茯苓湯

治水結胸。

半夏﹝四錢﹞茯苓﹝三錢﹞

上細切﹐作一服﹐水一盞半﹐煎至一盞﹐去渣﹐入生薑自然汁半合﹐再煎一﹑二沸﹐溫服。

梔子豆豉湯

治吐下後﹐心胸懊無柰﹐或大下後﹐身熱不去﹐心中痛結。

肥梔子﹝四枚﹞香豉﹝五錢﹞

上細切﹐作一服﹐水二盞﹐先煮梔子至一盞﹐納豉同煮至七分﹐去渣溫服﹐得吐止後服。

玄參升麻湯

治發斑咽痛。

升麻玄參甘艸﹝各五錢﹞

上細切﹐水三盞﹐煎至一盞半﹐去渣溫服。

陽毒升麻湯

治陽毒﹐赤斑出﹐狂言﹐吐膿血。

升麻﹝二錢﹞犀角屑射漧黃芩人參甘艸﹝生用﹐各一錢﹞

上細切﹐作一服﹐水二盞﹐煎至一盞﹐去渣溫服。

姜附湯

﹝並加減法﹞治下後復發汗﹐晝不得眠﹐無表證而脈微者。

漧薑﹝五錢﹞附子﹝一枚﹐生用﹞

上細切﹐作一服﹐水二盞﹐煎至一盞﹐去渣頓服。如下利厥逆﹑脈不至者﹐加甘艸五錢﹐倍漧薑﹐添水煎服。如面赤者﹐加蔥九莖。嘔者﹐加生薑。咽痛﹐加桔梗。利止脈不出﹐加人參三錢﹐名通脈四逆湯。吐利止﹐汗出而厥﹐四肢拘急﹐脈微欲絕﹐本方煎成正藥﹐加豬膽汁半合攪勻﹐分二服﹐其脈卽起。少陰證﹐腹痛或泄利下重﹐本方中加芍藥二錢五分。

藿香正气散

﹝和劑﹞治四時感冒﹐頭痛憎寒壯熱﹐或風濕气﹐霍亂吐瀉。常服﹐除山嵐瘴气。

大腹皮﹝先以手指拔淨﹐用淸酒洗淨曝漧﹐再用烏豆煮汁洗淨用。蓋此物恐有鳩鳥糞毒﹐不制卽殺人﹞紫蘇﹝連莖葉用﹞藿香白芷茯苓﹝各六分﹞濃朴﹝薑汁制炒﹞白術陳皮﹝去白﹞桔梗半夏﹝各四分﹞甘艸﹝炙﹐二分﹞

上細切﹐作一服﹐加生薑三片﹐大棗二枚﹐水二盞﹐煎至一盞三分﹐溫服。

不換金正气散

﹝和劑﹞治四時感冒傷寒﹐瘟疫時行﹐及山嵐瘴气﹐寒熱往來﹐霍亂吐瀉﹐下利赤白﹐及出遠方﹐不伏水土﹐並皆治之。

濃朴﹝薑汁制炒﹞陳皮﹝去白﹞藿香半夏﹝湯泡十次﹞蒼術﹝米泔浸﹐各一錢﹞甘艸﹝五分﹞

上細切﹐作一服﹐加生薑三片﹐大棗二枚﹐水一盞半﹐煎至一盞﹐溫服。

加減涼膈散

﹝東垣﹞退六經熱﹐及傷寒餘熱不解﹐胸煩等證。

連翹﹝一錢﹞梔子薄荷葉淡竹葉黃芩桔梗﹝各五分﹞甘艸﹝生﹐一錢五分﹞

上細切﹐作一服﹐水一盞半﹐煎至一盞﹐日三﹑五服﹐熱退卽止。易老曰﹕涼膈散減芒硝﹑大黃﹐加桔梗﹐同爲舟楫之劑﹐浮而上之﹐治胸膈中與六經熱。以其手足少陽之气俱下胸膈中﹐三焦之气同相火遊行於身之表﹐膈與六經乃至髙之分﹐此藥浮載亦至髙之劑﹐故能於無形之中﹐隨髙而走﹐去胸膈中及六經熱也。

十神湯

﹝和劑方﹞治時令不正﹐瘟疫妄行﹐或四時感冒風熱﹐發熱憎寒﹐頭疼身痛無汗。此藥不問陰陽兩感﹐並宜服之。

川芎甘艸麻黃漧薑紫蘇升麻白芷赤芍藥陳皮香附﹝各一錢﹞

上細切﹐作一服﹐加生薑三片﹐連須蔥白三个。如中滿气實者﹐加枳殼一錢。水二大盞﹐煎至一盞三分﹐去渣溫服。

消風百解散

治四時感冒﹐頭疼發熱﹐咳嗽鼻塞﹐聲重喘急等證。

荊芥穗白芷陳皮麻黃﹝去節﹞蒼術﹝各一錢﹞甘艸﹝五分﹞

上細切﹐作一服﹐加生薑三片﹐蔥白三个﹐水一盞半﹐煎至一盞﹐熱服。咳嗽甚者﹐加烏梅一个﹐同煎服。

黃連解毒湯

﹝活人﹞治傷寒﹐大熱不止﹐漧嘔煩渴﹐錯語呻吟﹐不得安臥。

黃連﹝一錢﹞黃芩黃柏梔子﹝各二錢﹞

上細切﹐作一服﹐水一盞半﹐煎至一盞﹐去渣服。

金沸艸散

﹝活人﹞治傷寒咳嗽﹐頭疼發熱﹐胸膈痰壅﹐喘滿等證。

前胡﹝一錢五分﹞半夏﹝七分半﹞細辛﹝三分﹞赤茯苓﹝一錢﹞甘艸﹝三分﹞荊芥穗﹝二分﹞旋復花﹝一錢五分﹐名金沸艸﹞

一方無細辛﹑茯苓﹐有麻黃﹑芍藥。

上細切﹐作一服﹐加生薑五片﹐大棗一枚﹐水一盞半﹐煎至一盞﹐溫服。

五苓散

﹝仲景方﹞治傷寒中煩躁﹐小便不利而渴﹐或霍亂吐利不止。東垣曰﹕五苓散﹐乃太陽証之下藥也。

夫太陽﹐髙則汗而發之﹐下則引而竭之。渴者﹐邪入太陽本也﹐當下之﹐使邪從膀胱出也。其腎燥﹐膀胱熱﹐小便不利﹐此藥主之﹐小便利者不宜用。然太陽病﹐熱而渴﹐小便𨿽利﹐亦宜此藥下之。當服不服﹐則谷消水去形亡﹐必就陽明燥火﹐戊胃發黃﹐此太陽入本失下也﹐由不服此藥故也。

澤瀉﹝一兩五錢﹞白術﹝一兩﹞赤茯苓豬苓﹝各一兩﹞肉桂﹝五錢﹞

上研爲細末﹐每服三錢﹐白湯或淸米飲調服。或細切﹐加姜﹑棗煎服。熱甚者﹐去桂﹐加黃芩。如傷寒三﹑四日間往來寒熱自利者﹐邪入太陰而少陽經病猶在也﹐本方合小柴胡﹐名柴苓湯﹐加姜﹑棗煎服﹐以分利其陰陽也。

東垣《此事難知》曰﹕經云﹕有汗不得服麻黃﹐無汗不得服桂枝﹐若誤服則其變不可勝數。故立此法﹐不犯三陽禁忌﹐解利神方﹐此易老之法也﹐名曰九味羌活湯。

九味羌活湯

﹝東垣﹞

羌活﹝治太陽肢節痛﹐君主之藥也﹐然非爲無主也﹐乃爲撥亂反正之主﹐故大無不通﹐小無不入﹐關節痛非此不能除也﹞防風﹝治一身盡痛﹐乃軍卒中卑下職也﹐一聽軍令而行所使引之而至﹞蒼術﹝別有雄壯上行之气﹐能除濕下安太陰﹐使邪气不納傳之於足太陰脾﹞細辛﹝治足少陰腎苦頭痛﹞川芎﹝治厥陰頭痛在腦﹞白芷﹝治陽明頭痛在額﹞生地﹝治少陰心熱在內﹞黃芩﹝治太陰肺熱在胸﹞甘艸﹝能緩裏急﹐調和諸藥﹞

以上九味﹐𨿽爲一方﹐然亦不可執一﹐執中無權﹐猶執一也。當視其經絡前後左右之不同﹐從其輕重大小多少之不一﹐增損用之﹐其效如神。細切﹐水煎服。若急汗﹐熱服以羹粥投之。若緩汗﹐溫服之而不用湯投之也。脈浮而不解者﹐宜先急而後緩。脈沈而不解者﹐宜先緩而後急。此藥不獨解利傷寒﹐治雜病亦有效。中風行經者﹐加附子。中風祕澀者﹐加大黃。中風並三气合而成痺等證﹐各隨十二經上下內外﹑寒熱溫涼﹑四時六气﹐加減補瀉用之。

東垣曰﹕經云﹕兩感於寒者﹐死不治。一日太陽與少陰俱病﹐頭痛發熱惡寒﹐口漧煩滿而渴。太陽者腑也﹐自背而入﹐人所共知﹔少陰者髒也﹐自鼻息而入﹐人所不知也。鼻气通於天﹐故寒邪無形之气﹐從鼻而入。腎爲水也﹐水流濕﹐故腎受之。經曰﹕傷於濕者﹐下先受之。同气相求耳。又云﹕天之邪气﹐感則害人五臟。以是知內外兩感﹐臟腑俱病﹐欲表之則有裏﹐欲下之則有表﹐表裏旣不能一治﹐故死矣。然所稟有虛實﹐所感有淺深﹐虛而感之深者必死﹐實而感之淺者猶或可治﹐治之而不愈者有矣﹐未有不治而復生者也。予嘗用此﹐間有生者﹐十得二三﹐故立此方﹐以待好生君子用之﹐名曰解利兩感神方大羌活湯。

解利兩感神方大羌活湯

﹝易老方﹞

防風羌活獨活防己黃芩黃連蒼術白術甘艸﹝炙﹞細辛﹝各三分﹞知母川芎地黃﹝各一錢﹞

上細切﹐作一服﹐水二盞﹐煎至一盞半﹐去渣熱飲之。未解﹐再服三﹑四劑﹐病愈則止。若有餘證﹐並根據仲景法如證治。

六神通解散

﹝張子和﹞治夏月傷寒﹐得太陽﹑陽明二經病﹐汗不出﹐頭項痛﹐腰脊彊﹐目疼鼻幹不得臥﹐代麻黃﹑葛根等湯發表藥也。

蒼術﹝三錢﹞石膏滑石黃芩﹝各一錢五分﹞麻黃﹝七分半﹞甘艸﹝五分﹞

上細切﹐作一服﹐水二盞﹐煎至七分服。春﹐加防風一錢。

劉河間守眞治傷寒直格要訣﹕傷寒前三日在表﹐法當汗﹐可用雙解散﹐連進數服必愈。

雙解散

﹝以下皆河間方﹐卽後二方。﹞

防風通聖散

﹝方見中風門。﹞

益元散

又名六一散﹐又名天水散。﹝方見痢門。﹞

二藥合而服之﹐當得汗而解。若不解者﹐病已傳變。

傷寒後三日在裏﹐法當下。若下之太早﹐則表邪乘虛入裏﹐遂成結胸﹑虛痞﹑懊﹑斑疹﹑發黃之證﹐輕者必危﹐危者必死﹐但當以平和之藥﹐宣散其表﹐和解其裏。病勢或有汗﹐或無汗﹐發熱未愈﹐當用小柴胡﹑涼膈﹑天水﹐合而服之。

病若半在表半在裏﹐法亦當和解﹐小柴胡﹑涼膈主之。

若裏微熱者﹐則當微下﹐大柴胡合解毒湯主之。若熱勢未退﹐又以大柴胡合三一承气下之。

三一承气湯

大黃芒硝濃朴枳實﹝各五分﹞甘艸﹝一錢﹞

上細切﹐作一服﹐水一大盞﹐姜三片﹐煎七分﹐熱服。

其病胸膈滿悶﹑或喘或嘔﹑陽脈緊盛者﹐宜瓜蒂散吐之。

汗吐下三法之後﹑別無異證者﹐涼膈散調之。

病大熱已去﹑微熱未盡除者﹐以益元散服之﹐無令再病。此傷寒治法之大要也。

或傷風自汗﹑脈浮緩者﹐雙解散去麻黃以解利之。

其病半表半里﹐白虎湯和解之。

其病在裏﹑脈沈細者﹐無問風寒暑濕﹐或表裏證俱不見﹐或內外諸邪所傷﹐有汗無汗﹐心腹痛滿﹐譫語煩躁﹐蓄熱內盛﹐俱是脈沈者﹐並用承气合解毒下之。

或中暑自汗﹐以白虎湯解之。白虎解後﹐以五苓合天水調之﹐多進數服無妨。

或腹脹滿脈沈者﹐亦當以承气合解毒微下之。

或發汗之後﹐熱不解﹑脈尙浮者﹐白虎加蒼術再解之。

或裏熱內盛﹐陽厥極深﹐皆因失下而成此證﹐以致身冷脈微﹐昏懵將死﹐切不得以寒藥下之﹐誤下卽死。有一輩庸醫﹐妄言是陰厥﹐便欲投玄武﹑四逆溫熱之劑﹐下咽必死。殊不知此證乃陰耗陽竭﹐陰气極弱謂之耗﹐陽厥極深謂之竭。

蓄熱怫郁將欲絕者。當此之際﹐寒劑熱劑俱不可投﹐但進涼膈解毒﹐以養陰退陽﹐宜散蓄熱﹐脈气漸生﹐得大汗而愈﹐亦有無汗气和而愈者。未愈卻用解毒合承气下之﹐次以解毒﹑涼膈﹑天水三藥合而爲一﹐調和陰陽﹐洗滌臟腑﹐則其餘別證自不生矣。有大下之後熱不退﹐再三下之熱愈盛﹐若下之不愈﹐脈微气虛﹐力弱不加﹐以法則無可生之理﹐若輟而不下﹐則邪熱極盛﹐陰气極衰﹐脈息漸絕﹐必不可救。似此之證﹐是下之亦死﹐不下亦死﹐醫者到此﹐殺人活人一彈指間﹐其不至手足失措者幾希。﹝訣云﹕傷寒汗後﹐汗出不解﹐或反不汗﹐脈尙浮﹐白虎加蒼術湯再解之。又按餘論云﹕傷寒下後﹐自汗虛熱不已﹐白虎加蒼術﹑人參﹐一服如神﹐汗止身涼﹐此通仙妙法也。如此則汗下之後熱不退﹐不問有汗無汗﹐並宜白虎加蒼術解之﹐又加人參亦炒﹐仍服涼膈﹑解毒調之。﹞

經云﹕三下而熱不退者卽死。後人有四﹑五次下而生﹐及十數次下而生者﹐此偶然誤中耳﹐活者得一二﹐死者已千百。後學切不可以此爲法﹐但當根據前法用解毒合涼膈調之﹐使陽熱除退﹐陰脈漸生﹐庶不夭人命也。

若傷飲不解散﹐成結胸之證﹐臨時擇用大小陷胸湯丸累下之。若脈浮者不可下﹐是表證未出﹐小柴胡合小陷胸湯投之。脈𨿽浮而熱大極者﹐承气徐徐疏利之。

或有畱飲過度﹐濕熱內生﹐自利不止﹐其熱未退﹐解毒湯治之。陽毒生斑﹐涼膈散加當歸。怫郁熱盛在表﹐燥而無汗﹐濕熱在裏﹐不能發於外﹐相搏遂成發黃﹐茵湯調五苓散。甚者﹐茵合承气下之。

一﹑心煩不得臥﹐梔子豉湯。

茵蒿湯

山茵﹝一兩﹞大黃﹝五錢﹞梔子﹝十枚﹞

上細切﹐水二盞﹐煎一盞﹐溫和服﹐以利爲度。

梔子豉湯

﹝方見前。﹞

一﹑誤下太早﹐遂成結胸虛痞﹐涼膈散加枳殼﹑桔梗。

一﹑剛柔二﹐譫語發狂﹐逾垣赴井﹐皆陽熱極盛而然﹐承气合解毒下之。

一﹑汗下之後﹐煩渴飲水﹐涼膈散及減桂五苓﹑甘露﹑益元﹐選而用之。

甘露飲

茯苓澤瀉甘艸石膏寒水石﹝各二兩﹞白術桂枝豬苓﹝各五錢﹞滑石﹝四兩﹞

上爲末﹐每服三錢﹐白湯調或新汲水調﹐姜湯尢妙。

一﹑小便不通﹐五苓泄之。大便閉結﹐承气下之。更有外證﹐加減防風通聖散方內隨證用藥處治﹐萬無一失也。

一﹑婦人證治皆然﹐惟孕婦三﹑四月並七﹑八月不用硝黃﹐其餘月分﹐用之無妨。

一﹑小兒減劑服之。

此中有古人治傷寒不傳之妙﹐後之學人﹐宜愼寶之。

愚按﹕河間以上治傷寒法﹐宜用於春三月及夏至前後溫病及中暑熱傳經之證﹐能按法施治﹐無有不安。

﹝丹溪活套﹞

凡傷寒傳經之證﹐初得太陽經病﹐惡寒發熱﹐頭項彊﹐腰脊痛﹐無汗﹐急用東垣九味羌活湯表之而愈。或諸痛悉除﹐亦不惡寒﹐但發熱不解﹐或微汗然出﹐此爲挾虛證﹐宜用補中益气湯爲主。治有汗﹐加桂枝﹑芍藥。汗未透﹐脈尙浮緊﹐加羌活﹑蒼術﹑防風﹑葛根﹐倍升麻﹑柴胡。滿悶者﹐去黃﹑人參。仍頭痛未去﹐加川芎﹑白芷﹑薄荷﹑荊芥﹑細辛﹑葛根。如渴﹐加五味子﹑麥門東﹑天花粉。三﹑四日間﹐不宜前藥﹐則以小柴胡湯驗證加減。如寒熱脇痛﹑少陽外證悉具﹐只以本方服之。若兼腹滿自利﹑已見太陰證而少陽證猶未除者﹐本方中加五苓散﹐名柴苓湯。熱甚者﹐去桂﹐倍黃芩。渴甚者﹐本方去半夏﹐加五味子﹑天花粉。五﹑六日不大便﹐潮熱引飲﹐本方中去人參﹑甘艸﹐加芍藥﹑枳殼﹑濃朴﹑大黃﹐甚者加芒硝﹐或用河間三一承气湯。七﹑八日過經不解﹐熱不退﹐或黃連解毒湯﹑涼膈散選而用之﹐或仍以小柴胡看證調治而愈。或愈後因勞役復熱者﹐仍用補中益气湯﹐多服數帖自安。𨿽因食復病﹐切不可輕用大黃﹑芒硝之類下之﹐蓋病後气血大虛﹐若復下之必死﹐愼之愼之﹗又傷寒下後譫語﹐初能認人﹐三﹑五日後﹐妄言不休﹐此神不守舍﹐愼勿復下。脈多沈細﹐足冷气促﹐面靑褐色﹐口漧燥﹐宜用補中益气湯﹐倍人參﹐加竹葉二﹑三十片。內外本弱﹐得汗下後大虛﹐脈細數﹐熱如火炙﹐气促﹐宜用人參﹑當歸﹑白術﹑黃﹑甘艸﹑五味子﹑知母﹐加竹葉數片﹐煎用童便﹐二﹑三帖而安。大病虛脫﹐本是陰虛﹐用艾灸丹田補陽﹐陽生則陰長故也。不可用附子﹐止可用參﹐多服爲佳。傷寒已經發汗吐下誤治後﹐三焦生熱﹐脈洪數﹐譫語罔顧體﹐晝夜喘息不休﹐衄血熱不解﹐身目俱黃﹐狂叫欲走﹐三黃石膏湯連進三﹑四服而愈。如怯弱人﹐因感寒濕﹐發熱不食﹐數日後不省人事﹐言語亂妄﹐神思昏迷﹐面靑齒黑﹐人以爲必死之證﹐脈沈細﹐先用小柴胡湯等藥不愈﹐急用四君子湯加附子數片煎﹐以碗盛放水盆中少時﹐殺其熱性﹐稍溫服之﹐脈與神思卽回﹐然後可用別藥﹐此謂之陰證傷寒。傷寒怫郁不解﹐三陽並入三陰﹐臟腑結燥﹐面赤口渴﹐心驚譫語﹐內熱多而外熱少﹐宜用二一承气湯﹐或以此藥送下木香檳榔丸三﹑五十粒﹐下其燥屎而安。如汗下後﹐熱未能除﹐用梔子豆豉湯或東垣加減涼膈散煎服﹐以徹其邪而愈。

凡傷寒身體疼痛﹐惡風寒﹐遇暖則喜﹐脈浮而數﹐必得大汗而愈﹐不問日數﹐皆以六神通解散煎服。如譫語神思不寧﹐蓋熱邪已入裏﹐不能盡解﹐本方加人參﹑黃連卽安。服前藥如汗不透﹐更加紫蘇葉﹑葛根﹑白芷等藥助之﹐當得大汗而病如掃。此張載仁之法﹐藥𨿽輕微﹐不知自有神妙﹐不可易而忽之。傷寒發斑面赤﹐昏譫語﹐脈洪而虛﹐按之無力﹐或絕不見﹐用人參﹑生地黃各五錢﹐炮附子一錢﹐大黃二錢半﹐服之﹐不甚瀉﹐夏月服亦不妨。傷寒發斑生熱﹐用黃瓜根杵汁﹝黃瓜卽墻頭生小瓜﹐黃色累累然﹐四月黃瓜生﹐卽此瓜也﹞調伏龍肝服之﹐去紅點甚妙。發斑似傷寒﹐乃痰熱之病發於外﹐微汗以散之﹐通聖散消息用之。

﹝醫案﹞

東陽杜世良乃兄﹐三月間得傷寒證﹐惡寒發熱﹐小便淋澀﹐大便不行。初得病時﹐莖中出小精血片﹐如棗核大。由是眾醫皆謂房事所致﹐遂作虛證治而用補中益气等藥。七﹑八日後熱愈甚﹐大渴引飲﹐胃中滿悶﹐語言錯亂。召予診視﹐六脈俱數甚﹐右三部長而沈滑﹐左手略平﹐亦沈實而長。予曰﹕此大實大滿證﹐屬陽明經﹐宜大承气湯。眾皆驚愕﹐曰﹕先生誤矣。予不聽﹐作大劑﹐連進二服﹐大瀉後熱退气和。病愈十數日後﹐因食鴨肉太多﹐致復熱﹐來問﹐予教用鴨肉燒灰存性﹐生韭汁調下六﹑七錢﹐下黑糞一碗許而安。

東陽戚﹐十八歲﹐四月間得傷寒證﹐惡寒發大熱而渴﹐舌上白胎。三日前﹐身脊百節俱痛。至第四日﹐惟脇痛而嘔﹐自利。六日來召予治﹐診其脈左右手皆弦長而沈實﹐且數甚。予曰﹕此本三陽合病﹐今太陽已罷﹐而少陽與陽明仍在。

與小柴胡合黃連解毒﹐服三服﹐脇痛嘔逆皆除﹐惟熱猶甚。九日後﹐漸加气築痰響﹐聲如拽鋸﹐出大汗退後而身復熱愈甚﹐法當死。看其面上有紅色﹐潔淨而無賊邪之气﹐言語淸亮﹐間有譫語而不甚含糊。予故不辭去而復與治﹐用涼膈散倍大黃﹐服二服﹐視其所下仍如前﹐自利淸水﹐其痰气亦不息。與大承气湯合黃連解毒湯﹐二服﹐其所下亦如前。予曰﹕此蓋熱結不開而燥屎不來耳。後以二方相間﹐日三﹑四服﹐每藥又各服至五帖﹐始得結糞如肥皂子大者十數枚﹐痰气漸平﹐熱漸減﹐至十五日熱退气和而愈。一知醫者問曰﹕傷寒論謂下後不可再下﹐連日用此峻劑而獲安者﹐何也﹖曰﹕燥屎未下而脈尙實﹐胡爲不可再下。是故爲醫者﹐不可膠柱而調瑟也。

卷之二

瘟疫

﹝附﹕大頭天行病蝦蟆瘟﹞

論

《內經》曰﹕蒼天之气﹐淸淨則志意治﹐順之則陽气固﹐𨿽有賊邪﹐弗能害也。又曰﹕冬不藏精者﹐春必病瘟。是以多感於房勞辛苦之人﹐安樂者未之有也。俗名瘟病﹐醫書曰疫癘﹐曰黃病﹐嶺南閩廣等處曰瘴气﹐蓋指山嵐霧露煙瘴濕熱惡气而名之也﹐一皆觸冒四時不正之气而爲病焉。《傷寒論》曰﹕春應溫而反淸﹐夏應熱而反寒﹐秋應涼而反熱﹐冬應寒而反溫。龐安常曰﹕疫气之發﹐大則流行天下﹐次則一方﹐次則一鄕﹐次則偏著一家﹐悉由气運郁發﹑有勝有伏﹑遷正退位之所致也。視斯疾者﹐其可不推運气而治之乎。陶氏曰﹕夫疫气之中人﹐輕重不一﹐仲景無治法﹐後人用敗毒散治﹐甚得理﹐然亦有愈不愈者﹐蓋疫气有淺深﹐資稟有壯怯。怯而受癘气之深者﹐𨿽智者尙不能治﹐況庸劣之士乎。

若資稟壯實﹐所感又淺﹐則庶幾可愈。切不可作傷寒正治而大汗大下也﹐但當從乎中治而用少陽﹑陽明二經藥﹝少陽﹐小柴胡湯﹔陽明﹐升麻葛根湯也﹞﹐看所中陰陽經絡脈證﹐而以二方加減和治之﹐殊爲切當。學人宜詳察之﹐毋忽。

脈法

脈陽濡弱﹐陰弦緊﹐更遇溫气﹐變爲瘟疫。

溫病二﹑三日﹐體熱腹滿頭痛﹐食飲如故﹐脈直而疾﹐八日死。

溫病四﹑五日﹐頭痛腹滿而吐﹐脈來細而弦﹐十二日死。

溫病八﹑九日﹐頭身不疼﹐目不赤﹐色不變﹐而反利﹐脈來澀澀﹐按之不鼓手﹐時大﹐心下堅﹐十七日死。

溫病汗不出﹐出不至足者死。厥逆汗自出﹐脈堅彊急者生﹐虛軟者死。

溫病下利﹐腹中痛甚者死。

方法

丹溪曰﹕眾人病一般者﹐此天行時疫也﹐治有三法﹐宜補宜散宜降。用大黃﹑黃芩﹑黃連﹑人參﹑桔梗﹑蒼術﹑防風﹑滑石﹑香附﹑人中黃爲末﹐神曲糊爲丸﹐每服五﹑七十丸。气虛﹐以四君子湯下。血虛﹐以四物湯下。痰多﹐以二陳湯下。熱甚者﹐加童便﹝謂人中黃者﹐人糞也。今人多有以糞缸中淸汁﹐頓飲一﹑二碗﹐病隨愈。然但恐畏其臭穢﹐不能下咽耳。故丹溪所取人中黃法﹐於冬月以竹截筒﹐削去靑﹐兩頭畱節﹐一頭打通一竅﹐以大甘艸納入筒內﹐以竹釘塞其竅﹐投糞缸中﹐二﹑三个月取出﹐曬漧用﹞。

﹝以上丹溪方法凡一條﹞

陶尙文治瘟疫法﹕若病只在少陽經者﹐小柴胡加防風﹑羌活微發之而愈。若病兼陽明經者﹐柴﹑葛二方合服之﹝小柴胡對升麻葛根湯也﹞。

若見太陽證﹐大便泄者﹐以本方﹝小柴胡也﹞去黃芩對五苓散﹐尢當看脈寒熱﹐若無寒去桂畱芩。

若小便不利﹐是膀胱本病﹐本方加去桂五苓散。

若入太陰經﹐無熱證見者﹐用理中湯﹐此證必須腹痛而瀉。明日瀉止痛止﹐仍用小柴胡和之。

若入少陰經及厥陰經﹐用陰證傷寒傳經法治之。

若初看未端的﹐且先以敗毒散治之﹐看歸在何經﹐再隨經施治﹐無不效者。

若發黃﹐小柴胡合去桂五苓散。未退﹐茯苓滲濕湯。

瘟疫作渴﹐本方加石膏﹑知母。濕溫渴﹐蒼術白虎湯。

瘟疫發狂不識人﹐大柴胡湯加當歸。如大便泄者﹐三黃石膏湯﹑柴苓湯。

瘟疫胸膈滿悶﹐本方中加枳殼﹑橘紅﹑黃連。若大便不通﹐大柴胡湯微利之。

三黃石膏湯

石膏﹝三錢﹞黃芩黃連黃柏﹝各一錢五分﹞豆豉﹝半合﹞麻黃﹝一錢﹞梔子﹝五枚﹞

上細切﹐作一服﹐水二盞﹐煎至一盞三分﹐連進三﹑五劑愈。

敗毒散

治瘟疫。﹝四時通用。﹞

羌活獨活前胡柴胡川芎枳殼桔梗白茯苓人參﹝各等分﹞甘艸﹝減半﹞

上爲細末﹐每服三錢﹐加生薑三片﹐水一盞半﹐煎至一盞﹐溫服﹐或沸湯點服亦可。此藥治傷寒瘟疫﹐風濕風眩﹐四肢痛﹐憎寒壯熱﹐項彊睛疼﹐不問老人﹑小兒皆可服。或嶺南煙瘴之地﹐或瘟疫時行﹐或人多風痰﹐或處卑濕之地﹐香港腳痿弱﹐此藥不可缺也。日三﹑五服﹐以知爲度。一方加薄荷少許﹐每服五錢﹐加姜﹐水煎服。

九味羌活湯

﹝方見傷寒門。﹞治瘟疫初感﹐一﹑二日間服之﹐取汗而愈﹐其效如神。

黑奴丸

治瘟毒發斑﹐煩躁大渴﹐及時行熱病﹐六﹑七日未得汗﹐脈洪大而數﹐面赤目眩﹐身痛大熱﹐狂言欲走﹐渴甚。又云﹕五﹑六日以上不解﹐熱在胸中﹐口噤不能言﹐爲壞傷寒﹐醫所不治﹐棄爲死人﹐精魄已竭﹐心下尙溫﹐斡開其口灌藥﹐下咽則活。

黃芩釜底煤芒硝麻黃梁上塵小麥奴竈突墨﹝各一兩﹞大黃﹝一兩三錢﹞

上爲細末﹐煉蜜爲丸﹐如彈子大﹐新汲水化服﹐飲水盡足當發寒﹐寒已汗出﹐乃瘥。若時頃不汗﹐再服一丸﹐須見微利。若不渴﹐不可與此藥。

神術散

﹝太無﹞治四時瘟疫﹐頭痛項彊﹐憎寒壯熱﹐身痛﹐專主山嵐瘴气之妙劑也。

陳皮﹝二錢﹞蒼術濃朴﹝各一錢﹞甘艸藿香石菖蒲﹝各一錢五分﹞

上細切﹐作一服﹐加姜三片﹐大棗一枚﹐水一盞半﹐煎至一盞﹐去渣溫服。一方無菖蒲﹐有香附一錢﹐名神術散气散。

附﹕大頭天行病丹溪曰﹕大頭病﹐乃濕熱在髙巓之上﹐用羌活及酒炒黃芩﹑酒蒸大黃﹐隨病加減﹐切不可用降藥。

東垣曰﹕陽明邪熱太甚﹐實資少陽相火而爲之也。濕熱爲腫﹐火盛爲痛﹐此邪見於頭﹐多在兩耳前後先出﹐皆主其病也。治法大不宜速藥﹐速則過其病所﹐謂上熱未除﹐中寒復生﹐必傷人命。宜用緩藥緩服﹐徐徐少與﹐當視其腫勢在何部分﹐隨經處治之。陽明爲邪首大腫﹐少陽爲邪出於耳項前後也。

二黃湯

﹝東垣﹞治大頭天行疫病。

黃芩﹝酒制炒﹞黃連﹝酒制炒﹞生甘艸﹝各等分﹞

上細切﹐每服三錢﹐水一盞﹐煎七分﹐溫服﹐徐徐呷之。如未退﹐用鼠粘子不拘多少﹐水煎﹐入芒硝等分﹐亦時時少與﹐毋令飲食在後。如未已﹐只服前藥﹐取大便利﹑邪气已則止。

前方宜各少加引經藥﹐陽明渴﹐加石膏﹐少陽渴﹐加栝蔞根﹐陽明行經﹐升麻﹑芍藥﹑葛根﹑甘艸﹐太陽行經﹐甘艸﹑荊芥﹑防風﹐並與上藥相合用之。或云﹕頭痛酒芩﹐口渴漧葛﹐身痛羌活﹑桂枝﹑防風﹑芍藥﹐俱宜加之。

普濟消毒飲子

﹝東垣﹞泰和二年四月﹐民多疫癘﹐初覺憎寒壯熱體重﹐次傳頭面腫盛﹐目不能開﹐上喘咽喉不利﹐舌漧口燥﹐俗云大頭傷寒﹐諸藥雜治﹐終莫能愈﹐漸至危篤。東垣曰﹕身半以上﹐天之气也。邪熱客於心肺之間﹐上攻頭面而爲腫耳。須用下項藥共爲細末﹐半用湯調時時服之﹐半用蜜丸噙化﹐服盡良愈﹐活者甚眾。時人皆曰天方﹐謂天仙所制也。遂刻諸石﹐以傳永久。

黃芩﹝五錢﹐酒制炒﹞黃連﹝五錢﹐酒制炒﹞人參﹝三錢﹞陳皮﹝去白﹐二錢﹞甘艸﹝二錢﹞連翹﹝一錢﹞玄參﹝二錢﹞白僵蠶﹝七分﹐炒﹞升麻﹝七分﹞柴胡﹝五分﹞桔梗﹝三分﹞板藍根﹝一錢﹞馬勃﹝一錢﹞鼠粘子﹝一錢﹞

上爲末﹐服如上法。或加防風﹑川芎﹑薄荷﹑當歸身﹐細切五錢﹐水二盞﹐煎至一盞﹐食後時稍熱服之。如大便硬﹐加酒蒸大黃一錢或二錢以利之。腫勢甚者﹐以砭鍼刺之。

附﹕蝦蟆瘟丹溪曰﹕蝦蟆瘟﹐屬風熱﹐防風通聖散加減用之。或用小柴胡加防風﹑羌活﹑荊芥﹑薄荷﹑桔梗煎服﹐外以側柏葉搗汁﹐謂火蚯蚓糞敷之。或用丁香尖﹑附子尖﹑南星﹐醋調敷之。或五葉藤﹑車前艸皆可搗敷之﹐有效。

甘桔湯

治冬瘟﹐咽喉腫痛。

甘艸桔梗﹝各等分。﹞

上細切﹐水煎﹐時時頻呷之。

萎蕤散

治冬瘟﹐頭面腫。

萎蕤﹝二錢五分﹞石膏﹝一錢五分﹞麻黃白薇羌活杏仁甘艸靑木香川芎﹝各五分﹞幹菊花﹝一錢五分﹞

上細切﹐作一服﹐水二盞﹐煎至一盞﹐去渣﹐日三服。

﹝祖傳方﹞

人黃散

治四時疫癘﹐大頭天行等病。

甘艸﹝三錢﹞辰砂雄黃﹝各一錢五分﹞糞缸岸﹝置風露中年遠者佳﹐水飛細研﹐一兩重﹞

上爲細末﹐每服三錢﹐煎薄荷桔梗湯送下﹐日三﹑五服。煎藥﹕甘艸﹑桔梗﹑茯苓﹑本﹑白術各五分﹐水煎服。

疫癘﹐夏感寒﹐伏於少陰﹐咽痛﹐次必下利﹐名曰腎傷寒﹐宜用半夏﹑桔梗﹑甘艸各一錢﹐加姜五片﹐煎服。大頭天行病﹐從頷腫熱者﹐又名顱HT瘟﹐東垣有方用羌活﹑酒炒黃芩﹑酒蒸大黃加減﹐水煎服。十五﹑六日﹐服小柴胡湯不愈者﹐仍用陳皮﹑紫蘇發散而愈。又法﹕灑炒黃芩﹑黃連爲君﹐炙甘艸爲佐﹐水煎﹐細細呷之。再加鼠粘子﹑酒蒸大黃煎﹐入芒硝﹐亦細細頻與服之﹐微利爲度。腫減後﹐去後三味﹐只服前藥。如渴﹐屬陽明﹐加石膏﹔屬少陽﹐加栝蔞根。

若陽明行經﹐加升麻﹑芍藥﹑葛根﹑甘艸﹔太陽行經﹐加羌活﹑荊芥﹑防風。如頭痛﹐加黃芩﹔渴﹐加葛根﹔身痛﹐加羌活﹑防風﹑荊芥﹑桂枝﹑芍藥﹐隨宜用之﹐入上藥相合煎服。或時疫腫毒疙瘩﹐或臟腑積熱﹐發於頭項﹐咽嗌堵塞﹐水漿不下﹐或面赤﹐脈浮洪﹐熱甚﹐漏蘆湯治之。升麻﹑黃芩﹑大黃各一兩﹐藍葉﹝卽大靑葉﹞﹑玄參各二兩﹐煎服。

﹝丹溪活套﹞云﹕眾人病一般者﹐乃天行時疫。蓋冬月閉藏之時﹐反行春令﹐溫勝於寒﹐而發泄眞陰﹐土勝水虧矣。

所勝者妄行﹐土有餘也。所生者受病﹐所勝者侮之﹐火土相合﹐濕熱相聚。故春來木長之時﹐無水滋生化源﹐故人病瘟。

治有三法﹐見前。春感淸气﹐無汗惡寒﹐爲疫癘﹐通用升麻葛根湯。春感淸气﹐發熱而渴﹐不惡寒﹐宜解肌湯﹐葛根﹑黃芩﹑芍藥各一錢﹐麻黃一錢半﹐甘艸﹑桂枝各七分半﹐大棗一枚﹐水煎服。春溫﹐發熱咳嗽﹐身疼口燥渴﹐脈浮洪熱甚﹐宜小柴胡湯加桂枝治之。咳嗽﹐加五味子。渴﹐去半夏﹐加栝蔞根﹑人參。脈實渴﹐宜大柴胡湯下之。渴﹐加知母﹑石膏。凡溫病﹐脈尺寸俱浮﹐素傷於風﹐因而傷熱﹐風熱相搏。其證四肢不收﹐身熱自汗﹐頭痛喘息﹐發渴昏睡﹐或體重不仁。愼勿發汗﹐汗之則譫語煩躁﹐目昧無睛光。病在少陰厥﹑陰二經﹐宜萎蕤湯﹑人參敗毒散﹑葛根龍膽湯﹑小柴胡湯。甚者﹐栝蔞葛根湯。脈浮身腫汗出﹐漢防己湯。誤汗者﹐防己黃湯。四時傷寒疫癘﹐或傷風有汗﹐或風濕﹐身腫體痛﹐惡風口漧﹐日晡潮熱﹐脈實﹐並用人參敗毒散。夏應熱而反寒﹐夏及秋初而爲暴寒﹐折於盛暑﹐熱結四肢﹐則壯熱頭痛﹐或寒傷於胃﹐下利膿血或水瀉﹐脈實者宜下之安。調中湯加﹕大黃三錢﹐葛根﹑黃芩等藥各二錢。

﹝醫案﹞

東陽李文會內子陳氏﹐年二十九﹐三月間得瘟疫證﹐病三日經水適來﹐發熱愈甚﹐至七﹑八日病劇﹐胸中气築作痛﹐莫能臥。眾醫技窮辭去﹐黑夜來迎予延醫。病者以綿花袋盛托背而坐於牀﹐令婢磨胸不息﹐手六脈俱微﹐數極而無倫次﹐又若蝦遊狀。予問曰﹕恐下早成結胸耳﹖主人曰﹕未曾下。予再思之﹐三日而經水適來﹐致中气虛﹐與下同。用黃龍湯﹑四物湯﹑小陷胸湯共合一劑﹐加姜﹑棗煎服。主人曰﹕此藥何名﹖予曰﹕三合湯也。一服而諸病悉減﹐遂能臥。再服﹐熱退而病全安。愈後﹐又因食粥太多而病復熱﹐又作內傷處治﹐而用補中益气湯出入加減調理而愈。

卷之二

斑疹

﹝附﹕冷丹﹞

論

《內經》曰﹕少陰所至爲瘍疹。夫少陰所至者﹐言君火有餘﹐熱令大行﹐戊子戊午之歲也。在人則心主之心火太過﹐則制己所勝而燒爍肺金。蓋肺主皮毛﹐故紅點如蚤之狀﹐見於皮膚之間﹐心火侮而乘之之色也﹐名曰癮疹﹔或傷寒溫熱病而發斑斑如錦文者﹐名曰發斑﹐皆熱毒之所致也。其證有陽毒﹐有陰毒﹐是皆冬應寒而反溫﹐人受不正之气﹐故至春夏而發爲斑爛﹐夫陽脈浮數而陰脈實大者﹐名爲溫毒。或爲內外結熱極深﹐舌捲焦黑﹐鼻若煙煤﹐狂言見鬼﹐面赤而斑爛者﹐名爲陽毒。如溫病下之太早﹐熱气乘虛入胃﹐或下之太遲﹐熱病郁積胃中﹐或醫者誤用熱藥過多﹐胃气熱甚﹐及內傷熱病﹐虛火燔灼肺之間﹐皆能成發斑也。是故發赤斑者半生半死﹐發黑斑者九死一生。治法用化斑湯﹝卽人參白虎湯﹞﹑升麻葛根湯﹑玄參升麻湯﹑黑膏﹑黑奴丸之類﹐是皆正治之法也﹐學人宜詳察而用之。

脈法

脈陽浮而數﹐陰實而大。﹝火盛在表﹐故陽脈浮數。下焦實熱﹐故陰脈實大。﹞

脈多沈伏﹐或細而散﹐或絕無。﹝滑伯仁曰﹕脈者﹐血之波瀾。故發斑者﹐血散於肌膚﹐故脈伏。﹞

方法

丹溪曰﹕發斑屬气熱挾痰而作﹐自裏而發於外﹐通聖散中消息用﹐當微汗以散之﹐下之非理也。

戴氏曰﹕有色點而無顆粒者﹐曰斑。一云﹕發斑似傷寒﹐痰熱之病發於外也。

有屬裏者﹐因胃熱助手少陰火﹐入手太陰肺也﹐故紅點如斑﹐生於皮毛間耳﹐白虎﹑瀉心﹑調味承气從長選用之。

內傷發斑者﹐胃气極虛﹐一身之火遊行於外所致﹐宜補以降之。

疹屬熱與痰在肺﹐淸肺火降痰﹐或解散出汗﹐亦有可下者。

戴氏曰﹕疹﹐浮小有顆粒者是也﹐隨出卽沒﹐沒而又出﹐主乎解散﹐汗之卽愈﹐通聖散中消息用之。

丹疹皆是惡毒熱血蘊蓄於命門﹐遇君相二火合起卽發也。如遇熱時﹐以通聖等辛涼之劑解之﹔寒月﹐以升麻葛根等辛溫之劑解之。

凡丹疹﹐先從四肢起而後入腹者﹐死。

有乳孩因胎毒兩腋生癤﹐後腹脹發赤疹如霞片﹐取剪刀艸杵汁﹐調原蠶沙敷之而愈。

冷丹屬血風血熱﹐用通聖散。有痰血相搏﹐用蟬蛻﹑僵蠶﹑荊芥﹑南星治之。

﹝以上丹溪方法凡七條﹞

消風散

荊芥穗甘艸﹝炙﹞陳皮﹝去白﹞濃朴白僵蠶﹝炒﹞蟬蛻﹝去土﹐炒﹞人參茯苓防風川芎藿香羌活﹝各等分﹞

上細切﹐每服二錢﹐煎荊芥湯或茶淸調下。

葛根橘皮湯

﹝元戎﹞治肌膚斑駁﹐冬溫治發﹐咳而心悶﹐但嘔淸汁。

葛根橘紅杏仁知母黃芩麻黃甘艸﹝各等分﹞

上細切﹐每服五錢﹐水一盞半﹐煎至一盞﹐溫服。

陽毒升麻湯

﹝活人﹞治傷寒一﹑二日間﹐身發斑爛﹐或吐下後變成陽毒﹐腰背疼痛﹐面赤狂言﹐下利﹐脈浮大咽痛。﹝方見傷寒門。﹞

玄參升麻湯

﹝活人﹞治發斑咽痛煩躁譫語。﹝方見傷寒門。﹞

陽毒梔子湯

﹝活人﹞治傷寒壯熱百節煩痛﹐身發斑爛。

升麻梔子仁黃芩芍藥﹝各一錢﹞石膏﹝二錢﹞知母﹝一錢五分﹞杏仁﹝七分半﹞柴胡﹝一錢﹞甘艸﹝五分﹞

上細切﹐作一服﹐入姜三片﹐香豉一百粒﹐煎服。

犀角消毒飲

﹝和劑﹞治發斑癮疹等證。

牛蒡子﹝四分﹞荊芥穗防風﹝去蘆﹐各三錢﹞甘艸﹝一分﹞犀角﹝一錢五分﹐另鎊爲細末﹐不入湯煎﹞

上細切﹐作一服﹐水二盞﹐煎至一盞﹐調犀角末服。

解毒防風湯

﹝和劑﹞治發斑及癮疹癢痛。

防風﹝一錢五分﹞地骨皮黃芍藥荊芥穗枳殼牛蒡子﹝炒﹐各七分半﹞

上細切﹐作一服﹐水二盞﹐煎至一盞﹐去渣溫服。

升麻葛根湯

﹝仲景﹞治傷寒陽明實熱發斑。﹝方見傷寒門。﹞

陰毒升麻鱉甲湯

治陰斑。

升麻﹝二錢﹞當歸甘艸﹝各一錢五分﹞蜀椒﹝二十粒﹞鱉甲﹝炙﹐一錢﹞雄黃﹝四分﹐另研﹞

上細切﹐水二盞﹐煎至一盞﹐去渣﹐調雄黃末服。

加味羌活散

治感四時不正之气﹐發爲癮疹。

羌活前胡﹝各一錢﹞人參桔梗甘艸﹝炙﹞枳殼﹝麩炒黃色﹞川芎天麻茯苓﹝各五分﹞蟬蛻薄荷﹝各三分﹞

上細切﹐作一服﹐加生薑三片﹐水二盞﹐煎至一盞﹐溫服。

調中湯

治內傷外感所發陰斑。

蒼術﹝一錢五分﹞陳皮﹝一錢﹞砂仁藿香芍藥﹝煨﹞甘艸﹝炙﹞桔梗﹝去蘆﹞半夏﹝湯泡七次﹞白芷羌活枳殼﹝各七分﹞川芎﹝五分﹞麻黃﹝去節﹞桂枝﹝各三分﹞

上細切﹐作一服﹐加生薑三片﹐水二大盞﹐煎七分﹐溫服。

化斑湯

﹝仲景﹞治傷寒汗吐下後﹐發斑脈伏。卽傷寒門白虎加人參湯也。守眞《類萃》又加白術﹐水煎﹐時時服之。

黑膏

﹝活人﹞治溫毒發斑。﹝冬月大溫﹐人受不正之气﹐至春發斑如錦文﹐脈浮散屬陽﹐沈伏屬陰﹐用此以消疫毒之气。﹞

生地黃﹝半斤﹞香豉﹝一升﹞

上二味細切﹐以豬膏二斤合煎之﹐取濃汁如膏﹐用雄黃麝香如豆大內中﹐攪和勻﹐每服用彈子大﹐白湯化下。

大靑四物湯

﹝活人﹞治瘟疫發斑。

大靑﹝四錢﹞阿膠﹝炒成珠子﹞甘艸﹝炙﹐各二錢﹞香豉﹝一合﹞

上細切﹐作一服﹐水煎服之。

﹝祖傳方﹞

加味敗毒散

治瘟疫及癮疹等證。

羌活獨活前胡柴胡川歸川芎枳殼桔梗茯苓人參﹝各五分﹞甘艸薄荷﹝各二分半﹞

加﹕白術防風荊芥蒼術芍藥生地黃﹝各五分﹞

上細切﹐作一服﹐加生薑三片﹐大棗二枚﹐水煎服。此因虛而感冒風濕以致發斑者﹐服之良驗。

卷之二

內傷

論

《內經》曰﹕陽者﹐天气也﹐主外﹔陰者﹐地气也﹐主內。故陽道實﹐陰道虛。犯賊風虛邪者﹐陽受之﹔食飲不節﹐起居不時者﹐陰受之。是故陽受之則入六腑﹐陰受之則入五臟。此內外陰陽腑臟虛實之不同也。舉世醫者﹐但見惡寒發熱﹑頭目沈重之證﹐更不察內外虛實﹐便作傷寒模糊處治﹐輒用仲景汗下解利之法治之多死﹐良可嘆哉﹗我東垣先生﹐憫生靈之夭枉﹐著內外傷辧惑論﹑脾胃論等書﹐一皆以扶植胃气爲本﹐誠萬世不刊之妙典也。其諄諄告誡之意﹐屢以飲食失節﹑勞役過傷爲言﹐而立補中益气等湯爲主治。若能確守其法而行之﹐無有不驗。惜乎今之醫者﹐多承因習之獘﹐懵然不識機變﹐睥睨其書而不視。間有讀者﹐不明脈候虛實﹐不偏於此則偏於彼﹐或遇內傷挾痰與食﹐淸气怫郁於下﹑濁气塡塞胸中之候﹐驟以補中益气等藥一試﹐則气滿痞塞﹐遂謂補藥不宜於此證也﹐決意攺用汗下解利之法﹐醫死而不之悔。故王安道有內傷不足中有有餘之議﹐此發東垣之所未發者耳。學人宜潛心究察其虛實似是之非﹐庶不夭人之天年也。

東垣辧內外虛實之法﹐學人宜熟玩於胸中﹐臨証之際﹐庶無魯魚亥豕之訛焉。抑考辧惑論曰﹕夫外傷風寒有餘之證﹐其發熱惡寒﹐寒熱並作。其熱也﹐拂拂發熱﹐發於皮毛之上﹐如羽毛之拂﹐明其熱在表也。其口鼻气塞不通﹐心中煩悶不安。其惡風寒也﹐稍似裸體﹐便不能禁﹐𨿽重衣濃幕﹐逼近烈火﹐終不能禦其寒﹐一時一日﹐增加愈甚﹐必待邪傳入裏乃已。語聲重濁﹐前輕後重﹐髙厲有力﹐腹中和﹐口知谷味﹐大小便如常﹐筋骨疼痛﹐不能動搖﹐手背熱﹐手心不熱﹐是皆外感有餘之候也。其內傷飲食勞役不足之證﹐其發熱惡寒﹐寒熱間作。及熱也﹐蒸蒸燥熱﹐發於肌肉之間﹐捫之烙手﹐明其熱在內也。其口鼻中气短﹐少气不足以息。其惡風寒也﹐居露地中﹐遇大漫風起卻乃不惡﹐惟門窗隙中些少賊風則大惡之﹐亦必待其陰陽旣和﹐汗出則已。語言困倦﹐前重後輕﹐气不相續﹐腹中不和﹐口不知谷味﹐大小便或閉或溏﹐或心下痞悶﹐或胸中如刀之痛﹐手心熱﹐手背不熱﹐是皆內傷不足之候也。以此辧之﹐豈不如黑白之易見乎。愚故略述東垣之言﹐以爲後學之矜式耳。臨證又當參考其脈候﹐求其有餘中之不足﹐或不足中之有餘﹐或外感挾內傷﹐或內傷挾外感﹐視其輕重而權宜用藥以施治之﹐庶幾登東垣之堂而爲當世之司命矣。

脈法

東垣曰﹕右寸气口脈﹐大於人迎一倍﹐過在少陰則二倍﹐太陰則三倍。﹝右手三部屬三陰﹐少陰在關主脾﹐太陰在寸主肺﹐肌膚大熱﹐故脾肺二髒之脈皆緊盛也。﹞

右寸气口脈急大而數﹐時一代而澀。﹝澀者肺之本脈﹐代者元气不相接續﹐此飲食失節﹐勞役過甚﹐大虛之脈也。﹞

右關脾脈大而數﹐﹝謂獨大於五脈也。﹞數中顯緩﹐時一代也。﹝此不甚勞役之脈也。﹞右關胃脈損弱﹐甚則隱而不見﹐但內顯脾脈之大數微緩﹐時一代。﹝此飲食不節﹑寒溫失所之脈也。﹞右關脈沈而滑。﹝此宿食不消之脈也。﹞

方法

丹溪曰﹕東垣內外傷辧甚詳﹐世之病此者爲多﹐但有挾痰者﹐有挾外邪者﹐有熱郁於內而發者﹐皆當以補元气爲主﹐看所挾而兼用藥。气虛甚者﹐必少加附子﹐以行參之气。挾痰者﹐補中益气加半夏﹐更以竹瀝﹑薑汁傳送。

﹝以上丹溪方法凡一條﹞

戴氏曰﹕凡內外兼證﹐或內傷重而外感輕者﹐爲內傷挾外感證﹐治法宜先補益而後散邪﹐或以補中益气爲主治﹐加散邪藥﹐當以六經脈證參究﹐各加本經藥治之。或外感重而內傷輕者﹐爲外感挾內傷證﹐治法宜先散邪而後補益﹐或以辛涼等解散藥爲君﹐而以參﹑術﹑茯苓﹑芎﹑歸等藥爲臣使﹐是其治也。

補中益气湯﹝東垣﹞

黃﹝一錢﹞甘艸﹝炙﹐五分或七分﹞人參﹝病甚者一錢﹞白術當歸﹝各七分﹞陳皮﹝五分﹞升麻柴胡﹝各三分﹞

上細切﹐作一服﹐水二盞﹐煎至一盞﹐去渣溫服。

脾胃一虛﹐肺气先絕﹐故用黃以益皮毛而閉腠理﹐不令自汗也。上喘气短﹐損其元气﹐用人參以補之。心火乘脾﹐用炙甘艸之甘溫﹐以瀉火熱而補胃中元气。若脾胃急痛﹑腹中急縮者﹐宜多用之。此三味﹐除濕熱煩熱之聖藥也。白術苦甘溫﹐除胃中熱﹐利腰臍間血。升麻﹑柴胡苦平﹐味之薄者﹐升胃中之淸气﹐又引黃﹑甘艸甘溫之气味上升﹐能補衛气之散解而實其表﹐又緩帶脈之縮急。用當歸以和血脈﹐橘紅以理胸中之气﹐又能助陽气上升以散滯气﹐助諸甘辛爲用。或少加黃柏﹐以救腎水而瀉陰中之伏火也。表熱者﹐一﹑二服﹐气和微汗而愈。如咽漧者﹐加漧葛。如心刺痛﹐乃血澀不足﹐加當歸。如精神短少者﹐加人參﹑五味子。如頭痛﹐加蔓荊子。痛甚﹐加川芎。頭痛腦痛﹐加本﹑細辛。

有痰﹐加半夏﹑生薑。如咳嗽﹐夏加五味子﹑麥門冬﹔秋冬﹐加去節麻黃﹔春加佛耳艸﹑款冬花。久咳﹐肺中伏火﹐去人參。如食不下﹐乃胸中有寒﹐或气澀滯﹐加靑皮﹑木香﹑陳皮﹔寒月﹐更加益智﹑艸豆蔻﹔夏月﹐更加芩﹑連﹔秋﹐更加檳榔﹑砂仁。如心下痞悶﹐加芍藥﹑黃連。如腹脹﹐加枳實﹑木香﹑砂仁﹑濃朴﹔天寒﹐加生薑﹑肉桂。如腹痛﹐加白芍藥﹑甘艸﹔有寒﹐加桂心﹔夏﹐加黃芩﹑甘艸﹑芍藥﹔冬﹐加益智﹑艸豆蔻﹑半夏。如脇痛或縮急﹐加柴胡﹑甘艸。如臍下痛﹐加熟地黃﹔不已﹐乃是寒也﹐加肉桂。如大便閉澀﹐加當歸﹑大黃。如腳軟乏力或痛﹐加黃柏﹔不已﹐更加防己。如气浮心亂﹐以朱砂安神丸鎭固之則愈。

上此方加減法﹐是飲食勞倦﹐喜怒不節﹐如病熱中﹐則可用之。若未傳寒中﹐則不可用也﹐蓋甘酸適足以益其病耳﹐如黃﹑人參﹑甘艸﹑芍藥﹑五味子之類是也。見脾胃論。

朱砂安神丸

黃連﹝一錢五分﹞朱砂﹝一錢﹞酒生地黃酒當歸身炙甘艸﹝以上各五分﹞

上爲極細末﹐湯浸蒸餅爲丸﹐如黍米大﹐每服十五丸﹐津唾咽下﹐食後服。﹝一方無地黃﹑歸身﹐用生甘艸。﹞

調中益气湯

其脈弦洪緩而沈﹐按之中之下得時一澀﹐其證四肢倦怠﹐肢節煩疼﹐難以屈伸﹐身體沈重﹐煩心不安﹐忽肥忽瘦﹐口失滋味﹐腹難舒伸﹐大小便淸利而數﹐或上飲下便﹐或大便澀滯不行﹐一﹑二日一見﹐夏月飧泄﹐米谷不化﹐或便後見血﹐或見白膿﹐胸滿短气﹐膈噎不通﹐或痰嗽稠粘﹐口中沃沫﹐食入反出﹐耳鳴耳聾﹐目中澑火﹐視物昏花﹐肉紅絲﹐熱壅頭目﹐不得安穩﹐嗜臥無力﹐不思飲食﹐此藥主之。

黃﹝一錢﹞人參﹝有嗽去之﹞甘艸蒼術﹝各五分﹞柴胡﹝此味爲上气不足﹐胃气與脾气下澑﹐乃補上气﹐從陰養陽也﹞升麻﹝各二分﹞橘紅﹝二分﹐如腹中气不得運轉﹐更加一分﹞木香﹝一分或二分﹞

上細切﹐作一服﹐水二盞﹐煎至一盞﹐去渣空心溫服。寧心絕思﹐藥必神效﹐蓋病在四肢血脈﹐空心在旦是也。如時顯熱躁﹐乃下元陰火蒸發也﹐加生地黃二分﹐黃柏三分。大便虛坐不得﹐或了而不了﹐腹中逼迫﹐血虛血澀也﹐加當歸身三分。如身體沈重﹐𨿽小便數多﹐亦加茯苓二分﹐蒼術一錢﹐澤瀉五分﹐黃柏三分。如胃气不和﹐加半夏五分﹐生薑三片。有嗽﹐加生地黃二分﹐以制半夏之毒。如痰厥頭痛﹐非半夏不能除﹐此足太陰脾經邪所作也。如兼燥熱﹐加黃柏﹑生地黃各二分。如無以上證﹐只服前藥。如春夏腹痛﹐加白芍藥三分。如惡熱而渴或腹痛者﹐更加白芍藥五分﹐生黃芩二分。如惡寒腹中痛﹐加桂心三分﹐去黃芩﹐名桂枝芍藥湯。如冬月腹痛﹐不可用芍藥﹐蓋其性之大寒也。只加漧薑二分﹐或加半夏五﹑七分﹐以生薑制之。如秋冬之月﹐胃脈四道爲衝脈所逆﹐並脇下少陽脈二道而反上行﹐病名厥逆。

《內經》曰﹕逆气上行﹐滿脈去形。明七神昏絕﹐離去其形而死矣。其證气上衝咽不得息﹐而喘息有音不得臥。加吳茱萸五分或一錢﹐湯泡去苦用﹐觀厥气多少而用。如夏月有此證﹐爲大熱也﹐蓋此病隨四時爲寒熱溫涼也。宜以酒黃柏﹑酒黃連﹑酒知母各等分﹐爲細末﹐熟湯爲丸﹐如梧桐子大﹐每服二百丸﹐白湯空心送下﹐仍多飲熱湯﹐服畢少時﹐便以美膳壓之﹐使不得胃中停畱﹐直至下元以瀉衝脈之邪也。大抵治飲食勞倦之病﹐乃虛勞七損癥也﹐當用溫平﹑甘多辛少之藥治之﹐是其本法也。

升陽順气湯

治因飲食不節﹐勞役所傷﹐腹脇滿悶短气﹐遇春則口淡無味﹐遇夏𨿽熱猶有惡寒﹐饑則常如飽﹐不喜食冷物。

黃﹝一錢﹞半夏﹝六分﹞甘艸﹝炙二分﹞艸豆蔻﹝四分﹞神曲﹝三分﹐炒﹞升麻柴胡﹝各二分﹞當歸身陳皮﹝各三分﹞黃柏﹝一分半﹞人參﹝三分﹞

上細切﹐作一服﹐水二盞﹐生薑三片﹐煎至一盞﹐去渣食前溫服。夫脾胃不足之證﹐須用升麻﹑柴胡苦平﹐味之薄者﹐陰中之陽﹐引脾胃中淸气﹐行於陽道及諸經﹐生發陰陽之气﹐以滋春气之和也。又引黃﹑人參﹑甘艸甘溫之气味上行﹐充實腠理﹐使陽气得衛外而爲固也。凡治脾胃之藥﹐多以升陽補气名之者此也。

升陽補气湯

治飲食不時﹐饑飽勞役﹐胃气不足﹐脾气下澑﹐气短無力﹐不能寒熱﹐早飯後轉增昏悶﹐頻要眠睡﹐怠惰四肢不收﹐懶倦動作﹐五心煩熱。

濃朴﹝姜制﹐三分﹞升麻羌活﹝各五分﹞白芍藥﹝煨五分﹞獨活﹝五分﹞防己﹝五分﹞甘艸﹝炙﹐五分﹞澤瀉﹝五分﹞柴胡﹝一錢二分﹞生地黃﹝七分半﹞

上細切﹐作一服﹐生薑三片﹐大棗二枚﹐水二盞﹐煎至一盞﹐去渣食前大溫服。如腹脹及腹中窄狹﹐加濃朴一倍。

如腹中似硬﹐加砂仁三分。

當歸補血湯

治肌熱燥熱﹐困渴引飲﹐目赤面紅﹐晝夜不息﹐其脈洪大而虛﹐重按全無。《內經》曰﹕脈虛血虛。

又云﹕血虛發熱。證像白虎﹐惟脈不長實爲辧耳﹐誤服白虎湯必死﹐此病得之於饑困勞役。

黃﹝一兩﹞當歸﹝酒洗﹐二錢﹞

上細切﹐作一服﹐水二盞﹐煎至一盞﹐食前溫服。

木香化滯湯

治因憂﹐食濕面結於中脘﹐腹皮抵痛﹐心下痞滿﹐不思飲食﹐食之不散﹐常常痞气﹐或胃脘當心而痛﹐並皆治之。

半夏﹝湯泡洗﹐一錢五分﹞艸豆蔻﹝濕面裹煨﹐杵碎﹞甘艸﹝炙﹐各七分半﹞柴胡﹝去蘆﹐六分﹞木香橘紅﹝各四分半﹞枳實﹝麩炒黃色﹞當歸﹝各三分﹞酒紅花﹝一分﹞

上細切﹐作一服﹐水二盞﹐生薑五片﹐煎至一盞﹐去渣熱服。

升陽益胃湯

治肺及脾胃虛﹐則怠惰嗜臥﹐四肢不收﹐時值秋燥令行﹐濕熱少退﹐體重節痛﹐口燥舌漧﹐飲食無味﹐大便不調﹐小便頻數﹐不欲食﹐食不消﹐兼見肺病﹐灑淅惡寒﹐慘慘不樂﹐面色惡而不和﹐乃陽气不伸故也﹐當升陽益胃﹐此藥主之。

黃﹝一錢﹞半夏人參﹝去蘆﹞甘艸﹝炙﹐各五分﹞獨活﹝三分﹞防風﹝三分﹐因秋旺﹐故以辛溫瀉之﹞

白術﹝二分﹞羌活﹝三分﹞黃連﹝一分﹞柴胡﹝去蘆﹐二分﹞澤瀉﹝二分﹐不淋祕者﹐不可用﹞橘紅﹝二分半﹞白芍藥﹝三分﹐何故秋旺用人參白術芍藥之類補肺﹖蓋爲脾胃虛則肺最受邪﹐故因時而補﹐易爲力也﹞茯苓﹝二分﹐小便利﹑口不渴者﹐勿用﹞

上細切﹐作一服﹐生薑五片﹐大棗二枚﹐水二盞﹐煎至一盞﹐去渣﹐早飯後溫服。

服藥後﹐如小便罷而病加增劇﹐是不宜利小便﹐當去茯苓﹑澤瀉。如方喜食﹐一﹑二日不可飽食﹐恐胃再傷﹐以藥力尙少﹐脾胃之气不得轉運升發也。須滋味之食或美食助其藥力﹐益升浮之气而滋其胃气﹐愼不可淡食﹐以損藥力而助邪气之降沈也。可以少役形體﹐使胃與藥得轉運開發﹐愼毋大勞役使气復傷﹐若脾胃得安靜尢佳。若胃气稍彊﹐少食嘉果以助藥力﹐經云五果爲助是也。

雙和散

補血益气﹐治虛勞少力﹐不熱不寒﹐溫而有補。

白芍藥﹝一錢﹞黃﹝蜜炙﹞熟地黃川芎川歸﹝各六分﹞甘艸﹝炙﹞肉桂﹝各四分﹞

上細切﹐作一服﹐生薑三片﹐大棗二枚﹐水一盞半﹐煎至一盞﹐溫服。大病後血虛气乏者﹐以此調治。

門冬淸肺飲

治脾胃虛弱﹐气促气喘﹐精神短少﹐或衄血吐血等證。

紫菀茸﹝一錢﹞黃﹝蜜炙﹞白芍藥﹝炒﹞甘艸﹝炙﹐各七分﹞人參麥門冬﹝去心﹞當歸身﹝各五分﹞

五味子﹝九粒﹞

上細切﹐作一服﹐水一盞半﹐煎至一盞﹐去渣﹐食後溫服。

寬中進食丸

滋形气﹐喜飲食。

麥麵﹝一兩﹐炒黃﹞半夏﹝湯泡七次去皮臍﹞豬苓﹝去黑皮﹐各七錢﹞艸豆蔻﹝濕面裹煨﹞神曲﹝炒﹐各五錢﹞枳實﹝麩炒黃色﹞橘紅﹝各三錢﹞白術﹝五錢﹞白茯苓澤瀉﹝各三錢﹞砂仁﹝二錢﹞幹生薑﹝炮﹐五錢﹞甘艸﹝炙﹞人參靑皮﹝各二錢﹞木香﹝一錢﹞

上爲細末﹐湯浸蒸餅爲丸﹐如梧桐子大﹐每服三十丸﹐溫米飲送下﹐食後服。

白術和胃丸

治病久厭厭不能食﹐而臟腑或閉或溏﹐此胃气虛弱也。常服則和中理气﹐去濕消痰﹐和脾胃﹐進飲食。

白術﹝一兩五錢﹞半夏﹝湯泡洗七次﹞濃朴﹝姜制﹐各一兩﹞陳皮﹝去白﹐八錢﹞人參﹝五錢﹞甘艸﹝炙﹐二錢﹞枳實﹝麩炒黃色﹞檳榔﹝各二錢五分﹞木香﹝一錢五分﹞幹生薑﹝七分﹞

上爲細末﹐湯浸蒸餅爲丸﹐如梧桐子大﹐每服五十丸﹐溫米飲送下。

枳術丸

治痞滿﹐消食彊胃。

白術﹝二兩﹞枳實﹝麩炒黃色﹐一兩﹞

上爲細末﹐用沸湯泡靑荷葉﹐幹者亦可﹐頃間去葉﹐用湯浸晚粳米杵粉﹐以原湯煮糊爲丸﹐如梧桐子大﹐每服五十丸﹐多至七﹑八十丸﹐白湯送下。本方加橘紅一兩﹐名橘皮枳術丸﹐治元气虛弱﹐飲食不消﹐心下痞悶。本方加炒神曲一兩﹐炒麥麵一兩﹐名曲枳術丸﹐治飲食太過﹐致心腹滿悶不快。本方加木香一兩﹐名木香枳術丸﹐能破滯气﹐消飲食﹐開胃進食。本方加半夏一兩﹐名半夏枳術丸﹐治因冷食內傷。本方加酒炒黃連﹑酒蒸大黃﹑炒神曲﹑淨橘紅各二兩﹐黃芩四兩﹐名三黃枳術丸﹐治傷肉食濕面﹑辛辣味濃之物﹐塡塞悶亂不快。

艸豆蔻丸

治傷飲食卒心痛﹐甚效。或秋冬傷寒冷之物﹐胃脘當心而痛﹐上支兩脇痛﹐膈噎不通﹐食飲不下。

艸豆蔻﹝面裹煨﹞枳實﹝麩炒黃色﹞白術﹝各一兩﹞麥﹝面炒黃色﹞半夏﹝湯泡洗﹞黃芩﹝去朽﹐酒炒﹞神曲﹝炒黃色﹐各五錢﹞幹生薑﹝炮﹞橘紅靑皮﹝炒﹐各二錢﹞炒鹽﹝五分﹞

上爲細末﹐湯浸蒸餅爲丸﹐如綠豆大﹐每服五十丸﹐白湯送下。如冬月﹐不可用黃芩。歲火不及﹐又傷冷物﹐加以溫劑﹐是其治也。然亦有熱物傷者﹐從權以寒藥治之﹐隨時之宜﹐不可不知也。

枳實導滯丸

治傷濕熱之物﹐不得施化而作痞滿﹐悶亂不安。

大黃﹝一兩﹞枳實﹝去穣﹐麩炒﹞神曲﹝炒﹐各五錢﹞茯苓﹝去皮﹞黃芩﹝去朽﹞黃連白術﹝各三錢﹞

澤瀉﹝二錢﹞

或加木香﹑檳榔各二錢﹐名木香導滯丸。

上爲細末﹐湯浸蒸餅爲丸﹐如梧桐子大﹐每服七八十丸﹐溫水送下﹐食遠﹐量彊弱加減丸數﹐以利爲度。

白術丸

治傷豆粉﹑濕面﹑油膩之物。

白術﹝六兩﹞枳實﹝炒﹞半夏﹝泡洗﹐七次﹞神曲﹝炒﹐各五錢﹞橘紅﹝七錢﹞黃芩﹝炒﹐五錢﹞白礬﹝枯﹐三分﹞

上爲細末﹐湯浸蒸餅爲丸﹐如綠豆大﹐每服六﹑七十丸﹐白湯送下﹐量所傷加減丸數。原素食多用椒﹑姜﹐故用黃芩以瀉之。

木香見丸

治傷生冷硬物﹐心腹滿悶疼痛。

神曲﹝炒﹞京三稜﹝煨﹐各一兩﹞艸豆蔻﹝面裹煨﹞香附子﹝各五錢﹞升麻柴胡﹝各三錢﹞木香﹝一錢﹞巴豆霜﹝五分﹞石三稜﹝五錢﹐去皮煨﹞

上爲細末﹐湯浸蒸餅爲丸﹐如梧桐子大﹐每服三十丸﹐白湯送下﹐量所傷多少服之。

三稜消枳丸

治傷生冷硬物﹐不能消化﹐心腹滿悶。

京三稜﹝醋煮﹞廣術﹝醋煮﹞神曲﹝炒﹐各七錢﹞淨靑皮巴豆﹝和皮米炒焦黑﹐去米及皮﹞茴香陳皮﹝去白﹐各五錢﹞丁香益智﹝去殼﹐各三錢﹞

上爲細末﹐醋調麵糊爲丸﹐如梧桐子大﹐每服十丸﹐加至二十丸﹐生薑湯送下﹐食前﹐量虛實加減。如更衣﹐止後服。

備急大黃丸

治心腹諸卒暴痛。

大黃巴豆﹝去皮膜及油﹞漧薑﹝各等分﹞

上爲細末﹐煉蜜和搗爲丸﹐如小豆大﹐每服二丸﹐以利爲度。

保和丸

﹝丹溪﹞治一切飲食所傷﹐胸腹飽悶不安﹐或腹中有食積癖塊﹐多服日漸消散﹐脾胃虛者勿服。

山楂肉﹝五兩﹐去核﹞神曲﹝炒﹐三兩﹞半夏﹝湯泡洗﹐三兩﹞茯苓陳皮﹝去白﹐各一兩﹞連翹﹝一兩﹞

萊菔子﹝炒一兩﹞麥麵﹝炒﹐一兩﹞

上爲細末﹐別用生神曲五兩﹐入生薑汁一小盞﹐水調打糊爲丸﹐如梧桐子大﹐每服三﹑五十丸﹐白湯或淸米飲送下。

一方加麥麵﹐有白術二兩﹐名大安丸﹐健脾胃﹐消食積﹐最效。一云﹕脾虛者服之﹐虛虛之禍﹐疾如反掌。或以四君子等作湯使送下。蓋山楂一物﹐大能克化食物。若胃中無食﹑脾虛不運﹑不思食者服之﹐則克伐脾胃之气﹐故云然也。

加味二陳湯

﹝丹溪﹞導痰補脾﹐消食行气。

橘紅茯苓﹝各七分﹞半夏﹝湯泡洗﹐一錢﹞甘艸﹝炙﹐三分﹞川芎蒼術白術﹝各八分﹞山楂肉﹝一錢五分﹞砂仁﹝五分﹞神曲﹝炒﹐七分﹞香附子﹝一錢﹞麥麵﹝炒﹐五分﹞

上件﹐除神曲﹑麥麵細研炒另包﹐余細切﹐作一服﹐加生薑三片﹐大棗一枚﹐水二盞﹐煎至一盞﹐調神曲﹑麥入內服。

﹝祖傳方﹞

溯源散

凡傷食物﹐致惡寒發熱久不愈﹐或傷寒後食諸物﹐致食復潮熱不已﹐必詢問其先食何物所傷﹐或粽﹐或肉食﹐則以原食之物燒存性﹐一兩重﹐細研爲末﹐別用生韭菜連根約一握﹐杵汁調服﹐過一﹑二時﹐以東垣枳實導滯丸百餘粒催之﹐其所傷之宿食卽下﹐熱退而愈。

參苓白術散

治脾胃虛弱﹐飲食不進﹐或嘔吐瀉利。其大病後補助脾胃﹐此藥極妙。

人參白術白茯苓幹山藥白扁豆﹝去殼﹐薑汁浸﹐炒﹐一兩五錢﹞甘艸﹝炙﹞桔梗﹝去蘆﹞薏苡仁蓮肉﹝以上各一兩﹞

家傳治噤口痢﹐用石蓮肉﹐又加石菖蒲一兩。有气﹐加木香五錢。

上爲細末﹐每服二錢﹐棗湯調下﹐噤口痢用粳米湯﹐休息痢用砂糖湯調下。別方有縮砂一兩。

﹝醫案﹞

杜門傅氏婦﹐予族侄女也﹐年三十歲﹐因勞倦傷食﹐致腹痛脹面黃﹐十數日後求予治。診得右手气口脈洪盛而滑﹐右關脈浮診虛大而滑﹐重按則沈實﹐左寸關亦弦滑而無力﹐兩尺皆虛而伏。予曰﹕此中气不足﹐脾气弱而不磨﹐當補瀉兼施而治。初與補中益气湯二服﹐次日與枳實導滯丸八十丸﹐大便去二次﹐次日又與補中益气湯。如此補一日﹐瀉一日﹐二十日服補藥十數帖﹐導滯丸千數丸﹐腹脹漸退而安。

東陽盧廉夫﹐善推明丹溪之醫學人也﹐自病亦誤治。年四十五﹐時正月間﹐因往永康﹐路途跋涉﹐勞倦發熱﹐身體略痛而頭不痛﹐自以爲外感而用九味羌活湯﹐三帖汗出熱不退﹐前後又服小柴胡湯五﹑六帖﹐熱愈甚﹐經八日召予診視。

至臥榻前﹐見煎成湯飲一盞在案﹐問之﹐乃大承气湯﹐將欲飲。診其脈﹐右三部浮洪略弦而無力﹐左三部略小﹐而亦浮軟不足。予曰﹕汝兒自殺矣﹐此內傷虛證﹐服此藥大下必死。伊芳曰﹕我平生元气頗實﹐素無虛損證﹐明是外感無疑也。

予曰﹕將欲作陽明內實治而下之歟﹖脈旣不沈實﹐而又無目疼鼻幹﹑潮熱譫語等證。將欲作太陽表實治而汗之歟﹖脈𨿽浮洪而且虛﹐又無頭痛脊彊等證。今經八日﹐不應仍在其表﹐汝欲作何經而處治之乎﹖伊芳則唯唯不語。以補中益气湯加附子三分﹐作大劑與之﹐是夜連進二服﹐天明往診﹐脈略平和。伊芳言尙未服﹐仍謂前藥無效﹐欲易外感退熱之藥。予曰﹕再飲前藥二服﹐不效當罪我。又如前二服﹐脈證俱減半。伊芳始曰﹕我兒誤矣。去附子﹐再煎二服與之﹐得熱退气和而愈。

予則告曰。其熱𨿽退﹐體猶困倦﹐伊芳如前自合二十餘帖﹐服後方得彊健復元而安。

上湖呂氏子﹐年三十餘﹐九月間因勞倦發熱。醫作外感治﹐用小柴胡﹑黃連解毒﹑白虎等湯﹐反加痰气上壅﹐狂言不識人﹐目赤上視﹐身熱如火﹐眾醫技窮。八日後召予診視﹐六脈數疾七﹑八至﹐又三部豁大無力﹐左略弦而芤。予曰﹕此病先因中气不足﹐又內傷寒涼之物﹐致內虛發熱﹐因與苦寒藥太多﹐爲陰盛格陽之證﹐幸元气稍充﹐未死耳。以補中益气湯﹐加制附子二錢﹐漧薑一錢﹐又加大棗﹑生薑煎服。眾醫笑曰﹕此促其死也。黃昏時服一劑﹐痰气遂平而熟寐。

伊芳父報曰﹕自病不寐﹐今安臥﹐鼾聲如平時。至半夜方醒﹐始識人﹐而諸病皆減。又如前再與一劑﹐至天明時﹐得微汗气和而愈。

卷之二

中暑

論

《內經》曰﹕因於暑汗﹐煩則喘喝﹐靜則多言。潔古曰﹕靜而得之爲中暑﹐動而得之爲中熱。中暑者陰證﹐中熱者陽證。東垣曰﹕暑熱之時﹐無病之人﹐或避暑於深堂大廈得之者﹐名曰中暑﹐其病必頭痛惡寒﹐身形拘急﹐肢節疼痛而煩心﹐肌膚大熱無汗﹐爲房室之陰寒所遏﹐使周身之陽气不得伸越﹐大順散等熱藥主之。若行人或農夫﹐於日中勞役得之者﹐名曰中熱﹐其病必苦頭痛﹐發躁熱惡熱﹐捫之肌膚大熱﹐必大渴引飲﹐汗大泄﹐無气以動﹐乃爲大熱外傷肺气﹐蒼術白虎等涼劑主之。王安道曰﹕暑熱之气一也﹐皆夏月中傷其邪而爲病焉﹐豈以一暑熱分爲陰陽二證而名之耶﹖其避暑於深堂大廈﹐及恣食藏冰瓜果寒涼之物﹐正經所謂口得寒物﹑身犯寒气之病耳﹐自當同秋冬卽病陰證傷寒處治﹐不可名中暑也。此論固是﹐抑亦有未悉之旨也歟。

愚按﹕仲景傷寒論中﹐一證曰中﹐卽中暑也﹐虛而微弱﹐煩渴引飲﹐體熱自汗﹐此蓋得勞役體虛而暑邪干衛之候﹐是宜東垣淸暑益气湯等補益之劑治之而愈。一證曰熱病﹐卽中熱也﹐脈洪而緊盛﹐頭疼身熱﹐口燥心煩﹐此蓋得之於冬感寒邪﹐郁積至夏而發﹐乃挾暑而成大熱之候﹐是宜黃連﹑白虎﹑解毒等湯淸涼之劑調之而愈。曰中暑者﹐陰證內傷之爲病也﹔曰中熱者﹐陽證外感之爲病也。曰陰曰陽﹐豈不於斯而明辧之乎﹐學人宜再思之。

脈法

經曰﹕脈虛身熱﹐得之傷暑。

脈弦細芤遲。﹝許學士云﹕傷暑﹐其脈弦細芤遲﹐何也﹖《內經》曰﹕寒傷形﹐熱防气。蓋傷气而不傷形﹐則气消而脈虛﹐所謂弦細芤遲﹐皆虛脈也。仲景以弦爲陰﹐朱肱亦曰中暑脈虛細弱﹐暑脈虛可知矣。﹞

脈虛而微弱﹐或浮大而散﹐或隱不見。﹝微弱隱伏﹐皆虛類也。﹞

方法

丹溪曰﹕夏月陽气盡出於地﹐人之腹屬地气﹐陽气於此時浮於肌表﹐腹中之陰虛矣。夏月伏陰在內﹐此陰字有虛之義﹐若作陰冷看誤矣。古人治暑﹐有用大順散等劑﹐蓋以涼亭水閣寒涼冰雪之傷﹐不用溫劑﹐病何由安﹐非爲伏陰而用也。火令之時﹐流金爍石﹐何陰冷之有。孫眞人制生脈散﹐令人夏月服之﹐非虛而何。

暑證﹐用黃連香薷飲﹑淸暑益气湯﹑五苓散等藥。有挾痰者﹐加南星﹑半夏之類。挾虛者﹐加入參﹑黃之類。

﹝以上丹溪方法凡二條﹞

戴氏曰﹕暑有冒﹑有傷﹑有中﹐三者有輕重之分。或腹痛水瀉者﹐胃與大腸受之。惡心者﹐胃口有痰飲。此二者冒暑也﹐可用黃連香薷飲﹐黃連退熱﹐香薷消暑气。或身熱頭疼﹑躁亂不寧者﹐或身如鍼刺者﹐此爲熱傷在肉分也﹐當以解毒﹑白虎等湯加柴胡﹐气虛加人參。或咳嗽發寒熱﹑盜汗出不止﹑脈微者﹐熱在肺經﹐火乘金也﹐此爲中暑﹐宜用淸肺湯﹑柴胡天水散之類急治則可。

淸暑益气湯

治長夏濕熱大勝﹐人感之多四肢困倦﹐精神短少﹐懶於動作﹐胸滿气促﹐肢節煩疼﹐或气髙而喘﹐身熱而煩﹐心下痞滿﹐小便黃而數﹐大便溏而頻﹐或泄黃如糜﹐或如泔色﹐或渴或不渴﹐不思飲食﹐自汗體重。或汗少者﹐血先病而气未病也。其脈中得洪緩﹐若濕熱相搏﹐必加之以遲﹐病𨿽互換少差﹐其脈暑濕令則一也﹐宜以淸燥之劑治之。

黃﹝汗少﹐一錢﹞蒼術﹝各一錢半﹞升麻﹝一錢﹞人參白術陳皮神曲﹝炒﹞澤瀉﹝各五分﹞甘艸﹝炙﹞黃柏﹝酒浸炒﹞川歸靑皮麥門冬﹝去心﹞漧葛﹝各三分﹞五味子﹝九粒﹞

上細切﹐作一服﹐水二盞﹐煎至一盞﹐去渣溫服。

白虎湯

﹝仲景﹞治暑熱發渴。﹝方見傷寒門。﹞

益元散

﹝河間﹐一名天水散﹐一名六一散。﹞治中暑﹐身熱煩渴﹐小便不利。此藥能燥濕﹐分利水道﹐實大腑﹐化熱毒﹐行積滯﹐逐凝血﹐補脾胃﹐降火之要藥也。﹝方見痢門。﹞

香薷飲

﹝局方﹞治一切暑熱腹痛﹐霍亂吐利煩心等證。

香薷﹝三錢﹞濃朴﹝姜制﹞白扁豆﹝炒﹐各一錢五分﹞

上細切﹐作一服﹐水二盞﹐煎七分﹐去渣溫服。

黃蓮香薷飲

﹝局方﹞治證同前﹐以前方去扁豆﹐加黃連七分半也。

十味香薷飲

香薷﹝一錢﹞人參陳皮白術白茯苓白扁豆﹝炒﹞黃木瓜濃朴﹝各五分﹐薑汁制炒﹞甘艸﹝炙﹐五分﹞

上細切﹐作一服﹐水二盞﹐煎至一盞﹐去渣溫服。

桂苓甘露飲

﹝河間﹞治伏暑﹐發渴脈虛。

桂心人參黃茯苓白術甘艸葛根澤瀉石膏寒水石﹝各一兩﹞滑石﹝二兩﹐火﹐另研﹞木香﹝一錢﹞

上爲細末﹐每服三錢﹐白湯調下。

五苓散

﹝方見傷寒門。﹞本方加茵﹐名茵五苓散﹐治濕熱發熱黃證最捷。

大順散

﹝易老﹞

甘艸漧薑杏仁﹝湯煮﹐去皮尖﹐炒﹞肉桂﹝各等分﹞

上先將甘艸用白砂同炒﹐次入姜﹐卻下杏仁炒過﹐篩去砂﹐同桂研爲細末﹐每服二錢﹐白湯調下。王安道曰﹕大順散﹐本爲冒暑伏熱﹑引飲過多﹑脾胃受濕﹑嘔吐﹑水谷不分﹑臟腑不調所立﹐故甘艸﹑漧薑皆經火炒﹐又肉桂而非桂枝﹐蓋溫中藥也。內有杏仁﹐不過取其能下气耳。若以此藥治靜而得之之證﹐吾恐不能解表﹐反增內煩矣。

愚按﹕《內經》必先歲气﹐無伐天和。其暑月﹐豈可用此熱藥。此方𨿽錄於此﹐不可輕用。

生脈散

人參五味子麥門冬﹝泡去心﹐各等分﹞

上細切﹐水煎﹐夏月時時代熟水飲之。孫眞人曰﹕夏月必服五味子﹐以補五臟气。東垣曰﹕夏月服生脈散加黃﹑甘艸﹐令人气力湧出。

﹝祖傳方﹞

凡人夏月衝斥道途﹐或於田野中務農作勞﹐或肥白气虛之人﹐不能抵當暑熱﹐忽然昏悶運僕﹐其气將絕。如在日中﹐卽當移病者於陰處﹐徐徐以溫湯水灌之。如未蘇﹐急灸气海穴﹐以復其元气。醒後﹐以大劑滋補之藥補之。切不可灌以涼水﹐卽死。

愚按﹕《內經》有曰﹕陽气者﹐煩勞則張﹐精絕辟積﹐於夏使人煎厥﹐目盲不可以視﹐耳閉不可以聽﹐憒憒乎若壞都﹐乎不可止。是則中暑運厥之候也。

卷之二

濕證

論

《內經》曰﹕諸濕腫滿﹐皆屬脾土。又曰﹕濕勝則濡泄。地之濕气﹐感則害人皮肉筋脈﹑原病式曰﹕諸痙彊直﹐積飲痞膈中滿﹐霍亂吐下﹐體重﹐跗腫肉如泥﹐按之不起﹐皆屬於濕。夫濕之爲病﹐所感不同﹐有從外感而得之者﹐有從內傷而得之者。若居處卑濕之地﹐與夫道途衝斥風雨﹐或動作辛苦人﹐汗沾衣裳﹐皆濕從外感者也。或恣飲酒漿酪﹐多食柑橘瓜果之類﹐皆濕從內傷者也。大抵宜發汗及利小便﹐使上下分消其濕﹐是其治也。經又曰﹕因於濕﹐首如裹﹐濕熱不攘﹐大筋短﹐小筋弛長﹐短爲拘﹐弛長爲痿。因於气﹐爲腫﹐四維相代﹐陽气乃竭。丹溪釋曰﹕濕者﹐土之濁气。首爲諸陽之會﹐其位髙﹐其气淸﹐其體虛﹐故聰明系焉。濁气燻蒸﹐淸道不通﹐故沈重不利﹐似乎有物蒙之。失而不治﹐濕郁爲熱﹐熱畱不去﹐熱傷血﹐不能養筋﹐故爲拘攣﹐濕傷筋﹐不能束骨﹐故爲痿弱。王注曰﹕素嘗气疾﹐濕熱加之﹐气濕熱爭﹐故爲腫也。邪气漸盛﹐正气漸微﹐陰气衰少﹐致邪代正﹐气不宣通﹐故四維發腫﹐諸陽受气於四肢也。但今人見膝間關節腫痛﹐全以爲風﹐治者多誤矣﹐學人宜詳察之。

脈法

《脈經》曰﹕濕家爲病﹐一身盡疼﹐發熱而身色似燻黃也。

脈浮而緩﹐濕在表也。脈沈而緩﹐濕在裏也。或弦而緩﹐或緩而浮﹐皆風濕相搏也。

方法

丹溪曰﹕六气之中﹐濕熱爲病﹐十居八九。

濕在上﹐宜微汗而解。經曰濕上甚而熱﹐治以苦溫﹐佐以甘辛﹐以汗爲故而止也。不欲汗多﹐故不用麻黃﹑漧葛等劑。濕在中下﹐宜利小便﹐此淡滲治濕也。一云﹕濕在下﹐宜升提之。濕有自外而入者﹐有自內得者﹐陰雨濕地﹐皆從外治﹐宜汗散﹐久則疏通滲泄之。

蒼術治濕﹐上下部都可用。一云﹕上焦濕﹐用蒼術﹐其功甚烈。

二陳湯加酒芩﹑羌活﹑蒼術﹑木通﹐散風行濕最妙。

﹝以上丹溪方法凡四條﹞

防己黃湯

﹝金匱﹞治風濕﹐脈浮身重﹐汗出惡風﹐或周身疼痛。

防己﹝三錢﹞甘艸﹝一錢五分﹞白術﹝二錢﹞黃﹝三錢五分﹞

上細切﹐作一服﹐加生薑三片﹐大棗二枚﹐水二大盞﹐煎至一盞﹐去渣溫服。喘者﹐加麻黃。胃气不和﹐加芍藥。

气上衝﹐加桂枝。下有寒﹐加細辛。濕勝身重﹐陽微中風﹐則汗出惡風﹐故用黃﹑炙甘艸以實表﹐防己﹑白術以勝濕。

甘艸附子湯

﹝仲景﹞治風濕相搏﹐骨節煩疼﹐掣痛不得屈伸﹐近之則痛劇﹐汗出短气﹐小便不利﹐惡風不欲去衣﹐或身微腫而痛者。

甘艸﹝炙﹐二錢﹞白術﹝二錢﹞附子﹝一錢五分﹞桂枝﹝四錢﹞

上細切﹐作一服﹐水煎。《金匱》方﹕無桂枝﹐加生薑﹑大棗﹐名曰白術附子湯。

加味五苓散

﹝元戎﹞治濕勝身痛﹐小便不利體重發渴者。

本方中﹐加羌活一倍是也。

除風濕羌活湯

﹝東垣﹞治風濕相搏﹐一身盡痛。

羌活﹝七分﹞防風升麻柴胡﹝各五分﹞本蒼術﹝各一錢﹞

上細切﹐作一服﹐水二盞﹐煎至一盞﹐去渣溫服。

羌活勝濕湯

﹝東垣﹞治肩背痛﹐不可回顧。此手太陽气郁而不行﹐以風藥散之。脊痛項彊﹐腰似折﹐項似拔﹐此足太陽經不通行﹐此藥主之。

羌活獨活﹝各一錢﹞本防風甘艸﹝炙﹞川芎﹝各五分﹞蔓荊子﹝三分﹞

上細切﹐作一服﹐水二盞﹐煎至一盞﹐去渣溫服﹐食前。如身重腰痛沈沈然﹐經中有寒濕也﹐加酒洗漢防己五分﹐輕者附子五分﹐重者川烏五分。

茯苓滲濕湯

﹝東垣﹞治濕郁成黃膽﹐寒熱嘔吐而渴﹐身體面目俱黃﹐小便不利﹐不思飲食﹐莫能安臥。

黃芩黃連梔子防己白術蒼術陳皮靑皮枳實﹝各四分﹞赤茯苓澤瀉﹝各五分﹞茵﹝六分﹞豬苓﹝去黑皮﹐一錢﹞

上細切﹐作一服﹐水二盞﹐煎至一盞﹐去渣溫服。

茵五苓散

﹝局方﹞治濕熱大勝﹐黃膽發熱。五苓散內﹐加茵一倍卽是也。

﹝祖傳方﹞

白術酒

治中濕﹐徧身疼痛﹐不能轉側﹐及皮肉痛﹐難著席。

白術﹝一兩﹞

上細切﹐作一服﹐無灰老酒一盞半﹐煎至一盞﹐去渣溫服。

﹝丹溪活套﹞云﹕濕本爲土气﹐火熱則能生濕土﹐故夏熱則萬物濕潤﹐秋涼則萬物漧燥。夫熱而怫郁﹐則生濕也﹐因濕生痰﹐故用二陳湯加酒芩﹑羌活﹑防風﹐去風行濕﹐蓋風藥能勝濕也。大抵治濕宜利小便爲上策﹐故曰治濕不利小便﹐非其治也。如一身盡痛或無汗﹐是濕流關節﹐邪气在表﹐宜五苓散加羌活﹑蒼術以微汗之﹐不可大汗﹐恐汗去而虛濕仍在也。若自汗多者﹐宜白術甘艸湯。若小便自利淸白﹐大便泄瀉﹐身痛自汗﹐此爲寒濕﹐宜五苓散加生附﹑蒼術﹑木瓜。如風濕身痛﹐微腫惡風﹐宜杏仁湯﹕官桂五錢﹐大門冬﹑芍藥﹑麻黃各二錢五分﹐杏仁七个﹐水三盞﹐姜十片煎﹐分二服。又治濕﹐消腫脹﹐利小便﹐健脾胃﹐葶藶木香散﹕葶藶子﹑茯苓﹑豬苓﹑白術各一兩﹐木香﹑澤瀉﹑木通﹑甘艸﹑桂枝各五錢﹐滑石三兩﹐爲末﹐湯調服。然以上諸方﹐乃略示其端倪耳﹐全在活法加減而用之﹐不可執一論也。夫治濕者﹐固當以二術爲君﹐以補脾爲主治。然亦有濕盛气滿膨脹者﹐又當以利水行气爲先﹐補脾藥又未可遽用。或以二術爲君﹐而利水藥爲臣使﹔或以木通﹑澤瀉﹑葶藶﹑艸前子等利水藥爲君﹐而以茯苓﹑白術﹑人參等補脾藥爲臣使。有本而標之者﹐亦有標而本之者。看緩急而施治﹐則萬舉萬全之功﹐可立而待也。

卷之二

燥證

論

《內經》曰﹕諸澀枯涸幹勁皴揭﹐皆屬於燥。原病式曰﹕經云風﹑熱﹑火同陽也﹐寒﹑燥﹑濕同陰也﹐又燥﹑濕少異也。然燥金𨿽屬秋陰﹐而異乎寒濕﹐故反同其風熱也。故火熱勝﹐則金衰而風生﹐緣風能勝濕﹐熱能耗液而反寒﹐陽實陰虛﹐則風熱勝於水濕而爲燥也。凡人風病多因熱甚﹐而風燥者爲其兼化﹐以熱爲其主也。蓋肝主於筋﹐而風气自甚﹐又燥熱加之﹐則筋大燥也。燥金主於收斂﹐其脈緊澀﹐故爲病勁彊緊急而口噤也。或病燥熱太甚而脾胃漧涸成消渴者﹐或風熱燥甚怫郁在表而裏气平者﹐或善伸數欠筋脈拘急﹐或時惡寒筋惕而搐﹐又或風熱燥並而郁甚於裏﹐故煩滿而或祕結也。及風癇之發作者﹐由熱甚而風燥爲其兼化﹐涎溢胸膈﹐燥爍而螈昏冒僵僕也。凡此諸證﹐皆由熱甚而生風燥﹐病各有異者﹐由風熱燥各微甚不等故也。所謂中風筋緩者﹐因其風熱勝濕而爲燥之甚也。然筋緩不收而痿痺﹐故諸郁病痿皆屬於肺金﹐乃燥之化也。如秋深燥甚﹐則艸木萎落而不收﹐病之象也。是以掌得血而能握﹐足得血而能步。夫燥之爲病者﹐血液衰少﹐不能榮養百骸﹐故若是也﹐學人不可不知。

脈法

脈緊而澀﹐或浮而弦﹐或芤而虛。

方法

丹溪曰﹕皮膚皴揭拆裂﹐血出大痛﹐或肌膚燥癢﹐皆火爍肺金﹐燥之甚也﹐宜以四物湯去川芎﹐加麥門冬﹑人參﹑天花粉﹑黃柏﹑五味子之類治之。

﹝以上丹溪方法凡一條﹞

﹝以下皆仙方﹞

瓊脂膏

治血虛﹑皮膚枯燥及消渴等證。

鹿角膠﹝一斤﹞生地黃﹝二十斤﹐洗淨細搗﹐取眞汁去渣﹞白沙蜜﹝二斤﹐煎一﹑二沸﹐掠去上沫淨而止﹞眞酥油﹝一斤﹞生薑﹝二兩﹐搗取眞汁﹞

上先以文武火熬地黃汁數沸﹐以絹濾取淨汁﹐又煎二十沸﹐下鹿角膠﹐次下酥油及蜜同煎﹐良久候稠如餳﹐以瓷器收貯﹐每服一﹑二匙﹐空心溫酒調下。

瓊玉膏

治證同前﹐及肺熱咳嗽甚者。﹝方見咳嗽門。﹞

天門冬膏

治血虛肺燥﹐皮膚折裂﹐及肺痿咳膿血證。

天門冬﹝新掘者不拘多少﹞

上一味﹐淨洗﹐去皮心﹐細搗﹐絞取汁﹐澄淸﹐以布濾去渣滓﹐用銀鍋或沙鍋﹐慢火熬成膏﹐每用一﹑二匙﹐空心溫酒調服。

地仙煎

治諸燥證。

山藥﹝杵細﹐一斤﹞杏仁﹝去皮尖﹐一升﹞生牛乳汁﹝二斤﹞

上件將杏仁研細﹐入牛乳﹑山藥拌勻﹐絞取汁﹐用新瓷瓶密封﹐重湯煮一日﹐每服一﹑二匙﹐空心溫酒或湯調下。

和血益气湯

﹝東垣﹞治口燥舌漧便數﹐舌上赤脈。此藥生津液﹐除漧燥﹐生肌肉。﹝方見消渴門。﹞

當歸潤燥湯

﹝東垣﹞治消渴﹐大便祕澀漧燥結硬﹐兼喜溫飲﹐陰頭退縮﹐舌燥口漧﹐眼澀難開等證。﹝方見消渴門。﹞

生津甘露湯

﹝一名淸涼飲子。東垣﹞治消中﹐能食而瘦﹐口舌漧燥﹐自汗﹐大便結燥﹐小便頻數。﹝方見消渴門。﹞

生津甘露飲子

﹝東垣﹞治消渴﹐諸燥證。﹝方見消渴門。﹞

辛潤緩肌湯

﹝東垣﹞治諸燥肌渴﹐及皮膚燥澀等證。﹝方見消渴門。﹞

潤燥湯

﹝東垣﹞治大便燥結﹐腸胃枯涸等證。

潤腸丸

﹝東垣﹞治大便漧燥﹐閉結不通。潤燥和血。

活血潤燥丸

﹝東垣﹞治大便風祕﹑血祕﹐常常燥結。

潤腸湯

﹝東垣﹞治大便結燥不通。﹝以上四方﹐並見大便結燥門。﹞

通幽湯

治大便結燥﹐治在幽門﹐以辛潤之。

甘艸﹝炙﹞紅花﹝各一分﹞生地黃熟地黃﹝各一錢﹞升麻桃仁泥當歸身﹝各一錢﹞

上銼﹐水煎﹐調檳榔末五分﹐稍熱服之。

﹝醫案﹞

予仲兄懷徳處士﹐年四十五﹐平生體瘦弱血少﹐值庚子年歲金太過﹐至秋深燥金用事﹐久晴不雨﹐得燥證﹐皮膚折裂﹐手足枯燥﹐搔之屑起血出痛楚﹐十指甲濃﹐反而莫能搔癢。予制一方﹐名生血潤膚飲﹐服數十帖﹐其病如脫﹐後治十數人皆驗。

﹝祖傳方﹞

生血潤膚飲

川歸身﹝酒洗﹞生地黃熟地黃﹝酒洗﹞黃﹝蜜炙﹐各一錢﹞天門冬﹝一錢五分﹞麥門冬﹝去心﹐一錢﹞

五味子﹝九粒﹞片芩﹝去朽﹐酒洗﹐五分﹞栝蔞仁﹝五分﹞桃仁泥﹝五分﹞酒紅花﹝一分﹞升麻﹝二分﹞

上細切﹐作一服﹐水二盞﹐煎至一盞﹐溫服。如大便結燥﹐加麻仁﹑郁李仁各一錢。

卷之二

火熱

論

《內經》曰﹕諸熱瞀﹐暴喑冒昧﹐躁擾狂越﹐罵詈驚駭﹐腫疼酸﹐气逆衝上﹐禁栗如喪神守﹐嘔瘡瘍﹐喉痺耳鳴耳聾﹐嘔湧溢食不下﹐目昧不明﹐暴注﹐暴病暴死﹐皆屬於火。丹溪曰﹕太極動而生陽﹐靜而生陰﹐陽動而變﹐陰靜而合﹐而生水火木金土﹐各一其性﹐惟火有二﹐曰君火﹐人火也﹐曰相火﹐天火也。火內陰而外陽﹐主乎動者也﹐故凡動皆屬火。以名而言﹐形質相生﹐配於五行﹐故謂之君。以位而言﹐生於虛無﹐守位稟命﹐因動而見﹐故謂之相。

天主生物﹐故恆於動﹐人有此生﹐亦恆於動﹐其所以恆於動者﹐皆相火之爲也云云。又曰﹕五者之性爲物所感﹐不能不動﹐謂之動者﹐卽《內經》五火也。相火易起﹐五性厥陽之火相扇﹐則妄動矣。火起於妄﹐變化莫測﹐無時不有﹐煎熬眞陰﹐陰虛則病﹐陰絕則死。愚按﹕心爲君火﹐而又有相火寄於肝腎二髒﹐卽《內經》一水不能勝二火也。五性之火﹐爲物所感而動﹐卽《內經》一水不能勝五火也。夫五行之理﹐天人所同﹐知乎此﹐則造化陰陽﹐洞明於胸臆之間﹐又能灼知其火邪之虛實﹐或補或瀉﹐用藥以平之﹐則愈疾之功﹐如射之中鵠矣﹐學人其可忽諸。

脈法

脈浮而洪數爲虛火﹐脈沈而實大爲實火。

洪數見於左寸爲心火﹐見於右寸爲肺火﹐見於左關爲肝火﹐右關爲脾火﹐兩尺爲腎經﹑命門之火。男子兩尺洪大者必遺精﹐陰火盛也。

方法

丹溪曰﹕陰虛火動者﹐難治。

實火可瀉﹐黃連解毒之類。

虛火可補﹐參﹑術﹑生甘艸之類。﹝謂之實者﹐邪气實也。謂之虛者﹐正气虛也。﹞

郁火可發﹐當看在何經。

風寒外束者可發﹐輕者可降﹐重則從其性而升之。

凡火盛者﹐不可驟用寒涼﹐必須溫散。

火急甚者必緩之﹐生甘艸兼瀉兼緩﹐參﹑術亦可。

人壯气實火盛顚狂者﹐可用正治﹐硝﹑黃﹑冰水之類。

人虛火盛狂者﹐以生薑湯與之﹐若投以冰水之類正治﹐立死。

有補陰則火自降﹐炒黃柏﹑生地黃之類。

凡气有餘便是火。气從左邊發者﹐肝火也。气從臍下起者﹐陰火也。

愚按﹕气有餘者﹐非眞气也﹐五志厥陽之火動而爲邪气也。

飲酒人發熱者﹐難治。不飲酒人因酒發熱者﹐亦難治。

輕手按之熱甚﹐重手按之不甚﹐此熱在肌表﹐宜淸之﹐地骨皮﹑麥門冬﹑竹茹之類。

重手按之﹐熱甚而烙手﹐輕手按之﹐不覺熱﹐此病在肌肉之內﹐宜發之﹐東垣升陽散火湯﹑火郁湯之類。

煩躁者﹐气隨火升也。

木通下行﹐瀉小腸火。人中白﹐瀉肝火。﹝尿缸岸也﹐秋石亦是。﹞

黃芩﹑黃連以豬膽汁拌炒﹐能瀉肝膽之火。

黃柏加細辛﹐瀉膀胱之火。

靑黛能瀉五臟之郁火。玄參能瀉無根之遊火。

小便降火極速。山梔子能降火從小便中泄去﹐其性能屈曲下行﹐人所不知。

人有气如火從腳下起入腹者﹐此虛極也﹐蓋火起於九泉之下也﹐此病十不救一。治法以四物湯加降火藥服之﹐外以附子末﹐津調貼腳心湧泉穴﹐以引火下行。

愚按﹕此條言猶有未悉者。如果勞怯陰虛之人有此﹐固爲作陰虛治﹔若壯實之人有此﹐則是濕郁成熱之候也。愚嘗冒雨徒行﹐衣濕得此證﹐以蒼術﹑黃柏加牛膝﹑防己等藥﹐作丸服之而愈﹐後累醫數人皆驗。若誤作陰虛治﹐卽成痿證﹐劇矣。

﹝以上丹溪方法二十一條﹞

左金丸

﹝一名回令丸﹞治肝火。

黃連﹝六兩﹞吳茱萸﹝一兩﹐湯泡浸半時許﹐焙漧用﹞

上爲細末﹐粥丸﹐煎白術﹑陳皮湯下。

大補丸

治陰火。

黃柏﹝去粗皮﹐細切﹐用新瓦盛鹽酒炒褐色﹞

上爲細末﹐粥丸或水丸﹐煎四物湯送下。又云﹕气虛﹐四君子湯﹔血虛﹐四物湯送下。

抑靑丸

治肝火。

黃連﹝不拘多少﹞

上爲細末﹐粥丸﹐白湯送下。

石膏丸

瀉胃火﹐並食積痰火。

石膏﹝﹞

上爲細末﹐醋丸綠豆大﹐淸米飲送下。

四物湯加白馬脛骨﹐降陰火﹐代芩﹑連用。

陰虛發熱﹐四物湯加炒黃柏﹑知母﹐乃降火補陰之妙劑。甚者﹐加龜板。兼气虛﹐加參﹑﹑白術。

手心熱﹐屬熱郁﹐當用火郁湯﹐或用梔子﹑香附﹑白芷﹑半夏﹑川芎﹐曲糊爲丸服。

﹝以上丹溪方法凡三條﹞

火郁湯

﹝東垣﹞治四肢熱﹐及五心煩熱。因熱伏土中﹐或血虛得之﹐或胃虛多食冷物﹐抑遏陽气於脾土之中。

羌活升麻葛根芍藥人參﹝各七分﹞柴胡甘艸﹝生﹐各三分﹞防風﹝二分半﹞蔥白﹝五莖﹞

上細切﹐作一服﹐水一盞半﹐煎至一盞﹐稍熱服。

升陽散火湯

﹝東垣﹞治男子婦人四肢發困熱﹐筋骨間熱﹐肌表熱如火燎﹐捫之烙手。此病多因血虛而得之﹐或胃虛過食冷物﹐郁遏陽气於脾土之中﹐火郁則發之。

升麻葛根獨活羌活白芍藥人參﹝各六分﹞甘艸﹝炙﹐一分﹞柴胡﹝三分﹞防風﹝三分半﹞生甘艸﹝二分﹞

上細切﹐作一服﹐加生薑三片﹐水一盞半﹐煎至一盞﹐熱服﹐忌生冷等物。

瀉陰火升陽湯

﹝東垣﹞治肌熱頭熱﹐面赤食少﹐喘咳痰盛﹐右關脈緩弱﹐或弦﹐或浮而數。

羌活甘艸﹝炙﹞黃蒼術﹝各一分﹞升麻﹝八分﹞柴胡﹝一錢半﹐去蘆﹞人參黃芩﹝各七分﹞黃連﹝酒炒﹐五分﹞石膏﹝五分﹐秋冬勿用﹞

上細切﹐作一服﹐水二盞﹐煎至一盞﹐溫服。

滋腎丸

﹝東垣﹞降腎火。

黃柏﹝二兩﹐酒拌陰漧﹞知母﹝二兩﹐去毛﹐酒浸陰漧﹞肉桂﹝一錢﹐去粗皮﹞

上二味气味俱陰﹐以同腎气﹐故能補腎而瀉下焦火也。桂與火邪同體﹐故以寒因熱用。凡諸病在下焦﹐皆不渴也。

上爲細末﹐以熟水丸﹐百沸湯下。

涼膈散

﹝河間﹞

大黃﹝酒浸﹐紙裹煨﹞朴硝甘艸﹝各五分﹞連翹﹝一錢﹞梔子黃芩薄荷﹝各二分半﹞淡竹葉﹝五片﹞

上細切﹐作一服﹐水一盞﹐煎至八分﹐去渣﹐入蜜一匙﹐和勻服。

三補丸

﹝河間﹞瀉三焦火。

黃芩黃連黃柏﹝各等分﹞

上爲細末﹐新汲水丸服。

紫雪

﹝局方﹞治內外煩熱不解﹐口中生瘡﹐顚狂叫走﹐解諸熱毒邪熱﹐小兒驚癇等證。

黃芩﹝百兩﹞寒水石磁石石膏滑石﹝研﹐各二斤﹞

以上用水一石﹐煮至四斗﹐去渣﹐入下項藥﹕甘艸﹝炙﹐八兩﹞靑木香生犀角屑羚羊角屑沈香﹝各五兩﹞丁香﹝一兩﹞升麻玄參﹝各一斤﹞

以上再煮﹐至一斗五升﹐入下項藥﹕硝石﹝芒硝亦可﹐二斤﹞朴硝﹝擇淨者﹐十斤﹞

以上入前藥汁中﹐微火煎﹐柳枝不住手攪﹐候有七斤﹐拋放水盆中﹐半日﹐待藥凝定﹐入下項藥﹐攪令勻。

朱砂﹝三兩﹞當門子﹝卽麝香﹐一兩二錢半﹞

上煎成霜雪紫色﹐每服一錢或二錢﹐涼水調下。大人小兒﹐臨時以意斟酌加減多寡服之﹐並食後服。

妙香丸

﹝局方﹞治時疫傷寒﹐解五毒潮熱積熱﹐及小兒驚癇等證。

巴豆﹝取淨﹐三百五十粒﹞牛黃片腦膩粉麝香﹝各七錢五分﹞辰砂﹝九兩﹞金箔﹝九十片﹞

上研極細﹐煉蠟六兩﹐入蜜七錢五分﹐同煉令勻﹐每兩作三十丸﹐每服一丸﹐小兒綠豆大二丸﹐白湯下。《拔萃方》無金箔﹐有水銀﹐砂﹐治久遠成積。

按﹕砂不可輕用﹐制煉不精則害人﹐愼之﹗

瀉心湯

﹝局方﹞治心經蘊熱。

上以黃連一味爲細末﹐水調服之。

麥門冬湯

﹝千金﹞治諸病後﹐火熱乘肺﹐咳唾有血﹐胸脇脹滿﹐上气喘急﹐羸瘦﹐五心煩熱﹐渴而煩悶。

麥門冬﹝去心﹞桑白皮﹝蜜炒﹞生地黃﹝各七分﹞半夏﹝湯泡七次﹐去皮臍﹞紫菀茸桔梗淡竹葉麻黃﹝各五分﹞五味子甘艸﹝各三分﹞

上細切﹐作一服﹐加生薑三片﹐水一盞半﹐煎至一盞﹐溫服。

愚按﹕此方曰病後火熱乘肺﹐麻黃其可用乎﹖曰渴而煩悶﹐半夏亦不用可也。宜去此二味﹐加貝母﹑天門冬﹐方爲穩當也。

梔子仁湯

﹝河間﹞治發熱潮熱﹐發狂煩躁﹐面赤咽痛。

梔子仁赤芍藥大靑知母﹝各五分﹞升麻黃芩石膏﹝各一錢﹞杏仁﹝湯煮去皮尖﹐七分半﹞柴胡﹝一錢二分﹞生甘艸﹝一錢﹞豆豉﹝五十粒﹞

上細切﹐作一服﹐水二盞﹐煎八分﹐去渣溫服。

當歸龍薈丸

﹝河間﹞治腎水陰虛﹐風熱蘊積﹐時發驚悸﹐筋惕搐搦﹐神昏不寧﹐榮衛壅滯﹐頭目昏眩﹐肌肉﹐胸膈咽嗌不利﹐腸胃燥澀﹐躁擾狂越﹐罵詈驚駭﹐火熱等證。

當歸艸龍膽梔子仁黃連黃柏黃芩﹝各一兩﹞大黃靑黛蘆薈﹝各五錢﹞木香﹝一錢﹞麝香﹝五分﹞

上爲細末﹐煉蜜丸如小豆大﹐每服三十丸﹐姜湯送下。

三黃丸

﹝河間﹞治三焦火盛﹐消渴﹐不生肌肉。

大黃黃連黃芩﹝各等分﹞

上爲細末﹐煉蜜丸如小豆大﹐每服五丸﹐漸加至十丸﹐白湯送下。服至一月﹐行及奔馬。

﹝丹溪活套﹞云﹕凡去上焦濕熱﹐須酒洗黃芩以瀉肺火。如肺有實熱﹐宜用﹔如虛熱而用黃芩﹐則傷肺气。須先用天門冬保定肺气﹐然後用之。如去中焦濕熱與痛﹐須用黃連以瀉心火。若中焦有實熱﹐宜用﹔若脾胃气虛不得轉運﹐及中焦有郁熱者﹐當用茯苓﹑白術﹑黃芩﹑葛根代之。如胸中煩熱﹐須用梔子。實熱者﹐切當﹔若虛煩﹐須用補藥爲主﹐人參﹑白術﹑黃芩﹑芍藥﹑茯苓﹑麥門冬﹑大棗之類。如下焦有濕熱腫痛﹑並膀胱有火邪者﹐須用酒洗防己﹑艸龍膽﹑黃柏﹑知母之類﹐固是捷藥。若肥白人气虛者﹐宜用白術﹑蒼術﹑南星﹑滑石﹑茯苓之類。如黑瘦之人﹐下焦有濕熱腫痛者﹐必用當歸﹑紅花﹑桃仁﹑牛膝﹑檳榔等藥。柴胡瀉肝火﹐須用片芩佐之。片芩又能瀉肺火﹐須用桑白皮佐之。若鼠尾者﹐能瀉大腸之火。黃連瀉心火。若用豬膽汁拌炒﹐更以艸龍膽佐之﹐大能瀉膽中之火。白芍藥瀉脾火。若冬月用﹐必以酒浸炒﹐蓋其性之酸寒也。知母﹑黃柏瀉腎火﹐又瀉膀胱之火。梔子瀉三焦之火。在上﹑中二焦﹐連殼用。在下焦﹐須去殼﹐水洗去黃漿﹐炒焦色﹐研細用之。人中白非獨瀉肝火﹐又能瀉三焦火及膀胱之火﹐從小便中出﹐蓋膀胱乃此物之故道也。

﹝祖傳方﹞

人中白散

治陰虛火盛﹐及五心煩熱等證。

人中白﹝二兩﹞黃柏﹝鹽酒拌炒褐色﹞生甘艸靑黛﹝各五錢﹞

上爲細末﹐每服二錢﹐童子小便調服。

﹝醫案﹞

駱氏婦﹐年四十餘﹐夜間發熱﹐早晨退﹐五心煩熱﹐無休止時﹐半年後求予治。六脈皆數﹐伏而且牢﹐浮取全不應。

予與東垣升陽散火湯﹐四帖而熱減大半﹐胸中覺淸快勝前。再與二帖﹐熱悉退。後以四物湯加知母﹑黃柏﹐少佐以炒漧薑﹐服二十餘帖全安。

卷之二

郁證

論

《內經》曰﹕木郁達之﹐火郁發之﹐土郁奪之﹐金郁泄之﹐水郁折之。張子和曰﹕木郁達之﹐謂吐之令其條達也。

火郁發之﹐謂汗之令其疏散也。土郁奪之﹐謂下之令無壅礙也。金郁泄之﹐謂滲泄解表利小便也。水郁折之﹐謂抑之制其衝逆也。此治五郁之大要耳。我丹溪先生觸類而長之﹐而又著爲六郁之證﹐所謂气血沖和﹐百病不生﹐一有佛郁﹐諸病生焉﹐此發前人之所未發者也。夫所謂六郁者﹐气﹑濕﹑熱﹑痰﹑血﹑食六者是也。或七情之抑遏﹐或寒熱之交侵﹐故爲九气怫郁之候。或雨濕之侵淩﹐或酒漿之積聚﹐故爲畱飲濕郁之疾。又如熱郁而成痰﹐痰郁而成癖﹐血郁而成﹐食郁而成痞滿﹐此必然之理也。又气郁而濕滯﹐濕滯而成熱﹐熱郁而成痰﹐痰滯而血不行﹐血滯而食不消化﹐此六者皆相因而爲病者也。是以治法皆當以順气爲先﹐消積次之﹐故藥中多用香附﹑撫芎之類﹐至理存焉﹐學人宜知此意。

脈法

脈多沈伏﹐气郁則必沈而澀﹐濕郁則脈必沈而緩﹐熱郁脈必沈數﹐痰郁脈必弦滑﹐血郁脈必芤而結促﹐食郁脈必滑而緊盛﹐郁在上則見於寸﹐郁在中則見於關﹐郁在下則見於尺﹐左右亦然。

脈或結﹐或促﹐或代。

滑氏《診家樞要》曰﹕气血食積痰飲﹐一有畱滯於其間﹐脈必因之而止節矣﹐但當求其有神﹐何害之有。夫所謂有神者﹐卽經所謂有中气也。

方法

丹溪曰﹕气血沖和﹐百病不生﹐一有怫郁﹐諸病生焉。其證有六﹕曰气郁﹐曰濕郁﹐曰熱郁﹐曰痰郁﹐曰血郁﹐曰食郁。气郁﹝戴氏曰﹕胸脇痛﹐脈沈﹞﹕香附﹝此味而能橫行胸臆間﹐必用童便浸﹐焙漧用﹐否則燥﹞﹑蒼術﹝米泔浸五﹑七次﹞﹑撫芎﹝卽蘼蕪芎苗頭小塊﹐气脈上行﹐故能散郁也﹞。濕郁﹝戴氏曰﹕周身走痛﹐或關節痛﹐遇陰寒則發﹐脈沈﹞﹕蒼術﹑白芷﹑川芎﹑茯苓。熱郁﹝戴氏曰﹕目瞀﹐小便赤﹐脈沈散﹞﹕梔子﹑靑黛﹑香附﹑蒼術﹑撫芎。痰郁﹝戴氏曰﹕動則喘﹐寸口脈沈滑﹞﹕海石﹑香附﹑南星﹑栝蔞子。血郁﹝戴氏曰﹕四肢無力﹐大便紅﹐脈沈﹞﹕桃仁﹑紅花﹑靑黛﹑川芎﹑香附。食郁﹝戴氏曰﹕咽酸腹悶﹐不能食﹐左寸脈平和﹐右寸脈緊盛﹞﹕香附﹑蒼術﹑山楂﹑神曲﹑鍼砂﹝醋炒﹞或保和丸。

諸郁藥﹐春加防風﹐夏加苦參﹐秋﹑冬加吳茱萸。

凡藥在中焦﹐以蒼術﹑撫芎開提其气以升之。假令食在气上﹐气升則食降。餘仿此。

越鞠丸

﹝一名芎術丸。﹞

神曲﹝炒﹞香附﹝童便浸一宿﹞蒼術川芎梔子﹝炒﹞

上爲細末﹐水丸綠豆大﹐每服五﹑七十丸﹐溫水下。

生韭飲

治食郁久則胃脘有瘀血作痛﹐大能開提气血。

生韭葉﹝一握﹐搗取自然汁一盞﹞

上先以生桃仁連皮細嚼十數个﹐後以韭汁送下。

六郁湯

解諸郁。

陳皮﹝去白﹐一錢﹞半夏﹝湯泡七次﹞蒼術﹝米泔浸﹞撫芎﹝各一錢﹞赤茯苓梔子﹝炒﹐各七分﹞香附﹝二錢﹞甘艸﹝炙﹐五分﹞砂仁﹝研細﹐五分﹞

上細切﹐作一服﹐加生薑三片﹐水二盞﹐煎至一盞﹐溫服。如气郁﹐加烏藥﹑木香﹑檳榔﹑紫蘇﹑漧薑﹐倍香附﹑砂仁。如濕郁﹐加白術﹐倍蒼術。如熱郁﹐加黃連﹐倍梔子。如痰郁﹐加南星﹑枳殼﹑小皂莢。如血郁﹐加桃仁﹑紅花﹑牡丹皮。如食郁﹐加山楂﹑神曲﹑麥麵。

升發二陳湯

治痰郁﹐火邪在下焦﹐大小便不利。此藥能使大便潤而小便長。

陳皮﹝去白﹐一錢﹞半夏﹝一錢五分﹞茯苓﹝一錢﹞甘艸﹝五分﹞撫芎﹝一錢﹞升麻防風柴胡﹝各五分﹞

上細切﹐作一服﹐加生薑三片﹐水一盞半﹐煎至一盞﹐溫服。

﹝以上丹溪方法凡七條﹞

升陽散火湯

﹝東垣﹞治熱郁。

火郁湯

﹝東垣﹐二方並見火門。﹞

﹝醫案﹞

一男子﹐年二十九歲﹐三月間﹐房事後騎馬渡溪﹐遇深淵沈沒﹐幸得馬健無事﹐連濕衣行十五里抵家。次日憎寒壯熱﹐肢節煩疼﹐似瘧非瘧之狀。一醫作虛證治﹐而用補气血藥﹐服月餘不效。又易一醫﹐作勞瘵治﹐用四物湯加知母﹑黃柏﹑地骨皮﹐及丹溪大補陰丸倍加紫河車服至九月﹐反加滿悶不食。乃顧倩有乳婦人在家﹐止喫人乳汁四﹑五杯﹐不喫米粒。召予診視﹐六脈皆洪緩﹐重按若牢﹐右手爲甚。予作濕郁處治﹐用平胃散﹐倍蒼術﹐加半夏﹑茯苓﹑白術﹑川芎﹑香附﹑木通﹑砂仁﹑防風﹑羌活﹐加姜煎服。黃昏服一帖﹐一更時又進一帖﹐至半夜﹐徧身發紅丹如癮疹﹐片時遂沒而大汗。索粥﹐與稀粥二碗。由是諸病皆減﹐能食。仍與前方﹐服三帖。後以茯苓滲濕湯倍加白術﹐服二十餘帖平安。

卷之二

痰飲

論

《內經》曰﹕諸气憤郁﹐皆屬肺金。蓋肺气郁則成熱﹐熱盛則生痰。丹溪曰﹕自郁成積﹐自積成痰﹐痰挾瘀血﹐遂成窠囊﹐此爲痞﹑爲痛﹑爲噎膈翻胃之次第也。王隱君曰﹕痰證古今未詳﹐方書𨿽有懸飲﹑畱飲﹑支飲﹑痰飲諸飲之異﹐而莫知其爲病之源。或頭風目昏。眩運耳鳴﹐或口眼蠕動﹐眉稜耳葉瘙癢﹐或四肢遊風腫硬﹐似痛非痛﹐或爲齒頰癢痛﹐牙牀浮腫而痛癢不一﹐或噯气吞酸﹐嘈雜嘔噦﹐或咽嗌不利﹐咯之不出﹐咽之不下﹐色似煤﹐形如破絮桃膠蜆肉之類﹐或心下如停冰雪﹐心頭冷痛時作﹐或夢寐奇怪鬼魅之狀﹐或足腕酸軟﹐腰背卒痛﹐或四肢骨節煩疼﹐並無常所﹐乃至手麻臂痛﹐狀若挫閃﹐或脊中每有一掌如冰凍之寒痛者﹐或渾身習習如虫行者﹐或眼沿澀癢﹐口糜舌爛﹐甚爲喉閉等證﹐又或繞項結核﹐似非﹐或胸腹間如有二气交紐﹐噎塞煩悶﹐有如煙气上衝﹐頭面烘熱﹐或爲失志顚狂﹐或爲中風癱瘓﹐或爲勞瘵荏苒之疾﹐或爲風痺及香港腳之候﹐或心下怔忡﹐驚悸如畏人將捕﹐或喘嗽嘔吐﹐或嘔冷涎綠水黑汁﹐甚爲肺癰腸毒便膿攣跛﹐其爲內外疾病﹐非止百端﹐皆痰之所致也。蓋津液旣凝爲痰爲飲﹐而洶湧上焦﹐故口燥咽漧﹔流而之下﹐則大小便閉塞﹐面如枯骨﹐毛髮焦漧。婦人則經閉不通﹐小兒則驚癇搐搦。治法宜先逐去敗痰﹐然後看虛實調理﹐故制沈香滚痰丸﹐爲通治三焦痰飲之要藥也。愚竊以其論證固詳﹐不問虛實而以一峻藥攻之﹐恐未中乎肯綮也歟。

蓋資稟有濃薄﹐病邪有淺深﹐一或失手﹐何以收救。故丹溪有曰﹕治痰用利藥過多﹐致脾气虛﹐則痰反易生而多矣。又曰﹕中焦有食積與痰而生病者﹐胃气亦賴所養﹐卒不可便攻﹐攻盡則愈虛而病劇。夫滚痰丸﹐止可投之於形气壯實﹑痰積膠固爲病者﹔若气體虛弱之人﹐決不可輕用也。愼之愼之﹗

脈法

《要略》云﹕脈雙弦者﹐寒飲也。﹝或大下後善虛。﹞其脈偏弦者﹐飲也。肺飲不弦﹐但苦喘短气。

又云﹕脈浮而細滑者﹐傷飲。脈弦數有寒飲﹐春夏難治。脈沈而弦者﹐懸飲內痛。其人短气而渴﹐四肢歷節走痛﹐脈沈者﹐有畱飲。

陳無擇云﹕飲脈皆弦微沈滑。

或云﹕左右手關前脈浮弦大而實者﹐膈上有稠痰也﹐宜吐之自愈。

病患百藥不效﹐關上脈伏而大者﹐痰也。眼胞及眼下如炭煙燻黑者﹐亦痰也。

丹溪曰﹕久得澀脈﹐痰飲膠固﹐脈道阻澀也。卒難得開﹐必費調理。

方法

丹溪曰﹕有熱痰﹐有濕痰﹐有酒痰﹐有食積痰﹐有風痰﹐有寒痰﹐有老痰。

熱痰﹐用靑黛﹑黃連及用靑礞石丸最捷。

濕痰﹐身多軟﹐而重用蒼術﹑白術。又曰﹕濕痰﹐用黃芩﹑香附﹑半夏﹑貝母。熱痰﹐加栝蔞﹑靑黛。

酒痰﹐用栝蔞﹑靑黛﹐蜜丸噙化。

食積痰﹐用神曲﹑麥牙﹑山楂﹐或化痰丸﹑消積藥攻之。

風痰﹐用南星﹑白附子。

寒痰用半夏。﹝盧氏注曰﹕凝結淸冷﹐其狀若寒﹐非寒也。然亦有用溫藥者﹐蓋寒因熱用﹐使引導無捍格也。﹞

老痰﹐用海石﹑香附﹑半夏﹑栝蔞﹑五倍子。一云﹕五倍子佐他藥﹐大治頑痰。

痰結核在咽喉﹐嗽而不能出﹐化痰藥加咸能軟堅之味﹐栝蔞仁﹑杏仁﹑海石﹑桔梗﹑連翹﹐少佐以朴硝﹑薑汁﹐蜜丸噙化。

痰在脇下﹐非白芥子不能達。痰在四肢﹐非竹瀝不行。痰在腸胃間﹐可下而愈。痰之爲物﹐隨气升降﹐故無處不到。

脈浮當吐﹐痰在膈上必用吐﹐膠固稠濁必用吐﹐痰在經絡中﹐非吐不可﹐吐中就有發散之義。

凡吐法﹐宜先升提其气﹐用防風﹑山梔﹑川芎﹑桔梗﹑芽茶﹑生薑之類﹐或就以此藥探吐。吐時﹐須先以布勒腰腹﹐而於不通風處行之。

吐法﹐用蘿卜子半升擂﹐和以漿水一碗﹐去渣﹐入少油與蜜﹐溫服。或用蝦半斤﹐入醬﹑蔥﹑姜等物料﹐水煮﹐先喫蝦﹐後飲汁﹐少時以鵝翎探吐。其鵝翎須先以桐油浸﹐而以皂角水洗﹐曬漧待用。如服瓜蒂﹑藜蘆等藥﹐不用探法﹐自吐。

凡虛弱人﹐中焦有痰﹐胃气亦賴所養﹐卒不可便攻﹐攻盡則愈虛。治痰用利藥過多﹐致脾气虛﹐則痰反易生而多。

許學士用蒼術治痰挾瘀血成窠囊﹐行痰極效。﹝卽神術丸也。﹞

油炒半夏﹐大治濕痰﹐又治喘﹑心痛﹐粥丸﹐生薑湯下。

﹝以上丹溪方法凡十六條﹞

燥濕痰星夏丸

南星半夏﹝各一兩﹞海蛤粉﹝三兩﹞

上爲細末﹐薑汁浸蒸餅爲丸﹐靑黛爲衣﹐如梧桐子大﹐每服三﹑五十丸﹐姜湯送下。

中和丸

治濕痰气熱。

蒼術黃芩半夏香附﹝各等分﹞

上爲細末﹐薑汁調神曲糊爲丸﹐如梧桐子大﹐每服五﹑七十丸﹐白湯送下。

小胃丹

上可取胸膈之痰﹐下可利腸胃之痰。能損胃不食﹐胃气虛而少食者﹐不可用。

大黃﹝酒拌﹐濕紙裹﹐煨熟焙漧﹐再以酒炒潤﹐一兩五錢﹞黃柏﹝炒褐色﹐二兩﹞甘遂﹝面裹煨熟﹐去面。﹞大戟﹝長流水煮一時許﹐洗淨曬漧用﹞芫花﹝醋拌經宿﹐炒黑勿焦﹐各一兩﹞

上爲細末﹐粥丸麻子大﹐每服十丸﹐溫湯送下。

墜痰丸

能利痰﹐從穀道中出。

風化硝枳實﹝麩炒黃色﹞黑牽牛﹝取頭末﹐五錢﹞生白礬﹝三錢﹞豬牙皂角﹝去皮弦酥炙黃﹐三錢﹞

一本有貝母三錢上爲細末﹐萊菔汁丸如梧桐子大﹐每服五十丸﹐白湯下﹐雞鳴時服﹐先見屎﹐次見痰﹝古方無硝﹑枳﹐而用水丸﹐分兩亦不同。﹞

靑礞石丸

能化痰降痰。一云治食積﹐去濕痰。

靑礞石﹝敲碎如骰子大﹐以焰硝同入鍋﹐黃色﹞茯苓半夏﹝湯泡七次去皮臍﹞南星﹝慢火煨裂﹞黃芩﹝各五錢﹞風化硝﹝三錢﹐盆淨者﹐冬月以絹袋盛﹐懸風前化之﹞

上爲細末﹐神曲糊入薑汁爲丸﹐如梧桐子大﹐每服三﹑五十丸﹐姜湯送下。此藥重在風化硝。一方加蒼術五錢﹐滑石一兩。一方無南星﹐有白術。一方有枳實﹐倍靑礞石。

枳實瀉痰﹐能衝墻倒壁。黃芩治痰﹐假其下火也。天花粉﹐大能降上膈熱痰。海粉﹐熱痰能降﹐濕痰能燥﹐頑痰能消。

人中黃﹐飯丸﹐如綠豆大﹐每服十數丸﹐白湯送下﹐能降陰火﹐淸痰﹐又治食積。

痰因火盛逆上﹐治火爲先﹐白術﹑黃芩﹑石膏之類。

凡久病﹐陰火上升﹐津液生痰不生血﹐宜補血制相火﹐其痰自除﹐血藥必用薑汁傳送。

痰成塊﹑吐咯不出﹑气郁滯者﹐難治。

脾虛者淸中气﹐二陳湯加白術之類﹐兼用提藥。

實脾土﹐燥脾濕﹐是治其本。

二陳湯

一身之痰都管﹐治痰之要藥也。欲下行加引下藥﹐上行加引上藥﹝引上﹐柴胡﹑升麻﹑防風之類。引下﹐黃柏﹑木通﹑防己之類﹞。又曰﹕二陳加升提之藥﹐能使大便潤而小便長。

陳皮﹝去白﹐一錢﹞半夏﹝湯泡七次﹐二錢﹞茯苓﹝一錢﹞甘艸﹝五分﹞

上細切﹐作一服﹐加生薑三片﹐水一盞﹐煎至七分﹐溫服。

﹝以上丹溪方法又七條﹞

導痰湯

﹝局方﹞治風濕痰等證。

半夏﹝二錢﹐湯泡七次﹞南星﹝煨裂﹞橘紅﹝去白﹞枳殼﹝麩炒黃色﹞甘艸﹝炙﹞茯苓﹝各一錢﹞

上細切﹐作一服﹐加生薑五片﹐水一盞半﹐煎至一盞﹐溫服。如久嗽肺燥熱者﹐去半夏﹐加五味子九枚﹐杏仁五分。

千緡湯

﹝局方﹞治風痰壅盛。

半夏﹝湯泡七次﹐七个四破﹞皂角﹝一寸﹐去皮炒黃﹞甘艸﹝炙﹐一寸﹞

上細切﹐作一服﹐入生薑三片﹐水一盞﹐煎至七分﹐溫服。

利膈化痰丸

﹝丹溪﹞

南星﹝煨裂﹞蛤粉半夏﹝湯泡﹞貝母﹝去心﹞栝蔞仁﹝去殼﹞香附﹝去皮﹐童便浸﹞皂角﹝去皮弦﹞杏仁﹝去皮尖﹐炒﹞靑黛﹝各等分﹞

上以前六味研爲細末﹐卻以皂角杵碎煎濃汁﹐擂杏仁如泥﹐再以薑汁和蒸餅爲丸﹐如綠豆大﹐靑黛爲衣﹐每服五十丸﹐姜湯送下。

滚痰丸

﹝王隱君方﹞治濕熱﹑食積﹐成窠囊﹑老痰。

大黃﹝酒拌蒸﹞黃芩﹝去朽﹐各半斤﹞沈香﹝五錢﹞礞石﹝硝黃金色﹐一兩﹞

上爲細末﹐滴水爲丸﹐如梧桐子大﹐每服三﹑五十丸﹐量人彊弱﹐加減丸數。

神術丸

﹝丹溪﹞治痰飲。

蒼術﹝一斤﹐米泔浸﹞生芝麻﹝五錢﹐用水二小盞研細取漿﹞大棗﹝十五枚﹐煮肉研細﹞

上以蒼術焙榦爲末﹐然後以芝麻漿及棗肉和勻﹐丸如梧桐子大﹐每服五﹑七十丸﹐溫湯下。

黃芩利膈丸

﹝東垣﹞除胸中熱﹐利膈上痰。

生黃芩炒黃芩﹝各一兩﹞半夏﹝湯泡七次﹞澤瀉﹝去毛﹞黃連﹝各五分﹞天南星﹝煨裂﹞枳殼﹝麩炒﹞

陳皮﹝去白﹐各三錢﹞白術﹝二錢﹞白礬﹝五分﹞

上爲細末﹐湯浸蒸餅入薑汁爲丸﹐如梧桐子大﹐每服三﹑五十丸﹐食遠溫水下。忌酒及濕面。

蠲飲枳實丸

﹝丹溪﹞逐飲消痰﹐導滯淸膈。

枳實﹝麩炒﹞半夏﹝泡﹞陳皮﹝去白﹐各三兩﹞黑醜﹝半斤﹐取頭末三兩﹞

上爲細末﹐麵糊爲丸﹐如梧桐子大﹐每服五十丸﹐姜湯送下。

十棗湯

﹝仲景﹞治懸飲內痛。

芫花﹝醋炒黑色﹞甘遂﹝麵包水煮﹞大戟﹝各等分﹞

上爲細末﹐以水一升半﹐煮大棗十枚﹐至八合﹐去渣﹐調藥末﹐彊人一錢﹐弱人五分﹐平旦服之。不下﹐更加五分。

下後﹐以糜粥調養之。河間曰﹕芫花之辛以散飲﹐大戟之苦以泄水﹐其甘遂直達水气所結之處﹐乃泄水飲之聖藥也。然亦有大毒﹐人虛者不可輕用。

三花神丸

治一切濕熱沈積痰飲變生諸病﹐或風熱燥郁﹐肢體麻痺﹐走注疼痛﹐風痰涎嗽﹐气血壅滯﹐不得宣通等證。人壯气實者﹐可服。

甘遂﹝根據前制﹞大戟芫花﹝醋拌濕炒﹐各五錢﹞黑醜﹝二兩﹐取頭末﹞大黃﹝一兩﹞輕粉﹝一錢﹞

上爲細末﹐滴水爲丸﹐如小豆大﹐初服五丸﹐每服加五丸﹐溫水下﹐日三服﹐加至快利﹐利後須服﹐至病根盡除爲度。痞悶極甚者﹐若便多服﹐則頓攻不開﹐轉加痛悶﹐則當初服二丸﹐每服加二丸﹐至快利卽止。

控涎丹

﹝三因方﹞治患胸背脇頸項及手足腰胯隱痛不忍﹐筋骨牽引釣痛﹐時時走易﹐乃是痰涎在胸膈間﹐隨气升降﹐於經絡中作楚而然。或手足冷痺﹐气脈不通﹐誤認爲癱瘓者。

甘遂﹝去心﹐根據前制﹞大戟﹝去皮﹞白芥子﹝主上气發汗﹐胸膈有冷痰﹞

上件各等分﹐爲細末﹐糊丸如梧桐子大﹐每服五十丸﹐淡姜湯下﹐食後臨臥服﹐量病患虛實加減丸數。一方名妙應丸﹐治驚痰﹐加朱砂爲衣。痛甚者﹐加全蠍。酒痰﹐加雄黃﹑全蠍。驚气痰成塊者﹐加穿山甲﹑鱉甲﹑玄胡索﹑蓬莪術。

臂痛﹐加木鱉子霜﹑桂心。熱痰﹐加盆硝。寒痰﹐加丁香﹑胡椒﹑肉桂。

半夏丸

治肺熱痰嗽。

栝蔞仁﹝另研﹞半夏﹝湯泡七次﹐去皮臍焙開﹐各一兩﹞

上爲細末和勻﹐薑汁打糊爲丸服。

取竹瀝法﹕大治熱痰﹐及能養血淸熱。有痰厥不省人事幾死者﹐得竹瀝灌之遂蘇﹐誠起死回生藥也。

用水竹﹑早竹﹝俗名雷竹。蘇東坡曰﹕淡竹對苦竹爲文耳﹐除苦竹之外﹐皆淡竹也。我丹溪先生存日﹐只用此二竹。蓋取其爲諸竹中之最淡者﹐以其筍味之甘淡也﹞﹐截長二尺許﹐每段劈作四片﹐以薄磚二塊排定﹐將竹片架於磚上﹐兩頭露一﹑二寸﹐下以烈火迫之﹐兩頭以盆盛瀝﹐六分中加薑汁一分服之。痰熱甚者﹐止可加半分耳。

取荊瀝法﹕能治熱痰﹐功勝竹瀝﹐但不補耳。

用黃荊截作短片﹐炙取瀝﹐同上法。

﹝丹溪活套﹞云﹕二陳湯﹐一身之痰﹐無所不治。但在上加引上藥﹐在下加引下藥。如偏頭痛在右﹐本方加川芎﹑白芷﹑防風﹑荊芥﹑薄荷﹑升麻之類﹔在左﹐本方合四物湯﹐亦加防風﹑荊芥﹑薄荷﹑細辛﹑蔓荊子﹑柴胡﹑酒片芩之類。頂痛者﹐本方加川芎﹑本﹑升麻﹑柴胡﹑蔓荊子﹑細辛﹑薄荷等藥。如痰在腰胯膝下腫痛﹐本方加蒼術﹑防己﹑木通﹑黃柏﹑萆﹑川牛膝之類。如痰在胸腹中作痛或痞滿﹐本方加白術﹑神曲﹑麥芽﹑砂仁之類。如痰在脇下作痛﹐或漉漉有聲﹐本方加柴胡﹑靑皮﹑川芎﹑芍藥之類。如痰在經絡中﹐或胸背手足臂膊作痛者﹐上加防風﹑羌活﹑葳靈仙﹐在下加防己﹑牛膝﹑木通之類﹐冬月加烏﹑附行經。如風痰壅盛﹐喘急咳咳不寧﹐本方加防風﹑羌活﹑南星﹑枳殼﹑皂角之類。如熱痰爲病﹐腹脹喘滿﹐本方加黃芩﹑黃連﹑梔子﹑栝蔞仁﹑滑石﹑石膏﹑竹瀝之類。如濕痰﹐身重倦怠﹐本方加蒼術﹑白術﹑南星之類。如酒痰﹐本方加葛根﹑枳﹑砂仁﹑神曲﹑麥芽之類。寒痰﹐本方加漧薑﹑附子﹑益智﹑艸豆蔻之類。气痰﹐本方加木香﹑檳榔﹑砂仁﹑枳殼﹑烏藥﹑香附之類。燥痰﹐本方加栝蔞仁﹑杏仁﹑貝母﹑五味子之類。陰虛咯血痰嗽﹐本方加天門冬﹑麥門冬﹑知母﹑黃柏﹑貝母﹑款冬花﹑紫菀﹑馬兜鈴之類。如痰在中焦﹐作噯气吞酸﹐胃脘當心而痛﹐或嘔淸水﹐惡心等證﹐本方多加白術﹑蒼術﹑神曲﹑麥芽﹑川芎﹑砂仁﹑艸豆蔻﹑枳實﹑豬苓﹑澤瀉﹑黃連﹑吳茱萸﹑梔子仁﹑木香﹑檳榔之類﹐作丸服之。

﹝醫案﹞

予侄婦何氏在室時﹐四月間因多食靑梅﹐得痰飲病﹐日間胸膈中大痛如刀錐﹐至晚胸中痛止而膝KT大痛﹐蓋痰飲隨气升降故也。一醫作胃寒治﹐用漧薑﹑良姜﹑官桂﹑烏﹑附﹑丁﹑沈輩﹐及煮胡椒粥間與。病日刷﹐加之口渴﹐小水淋澀。求予治﹐診其六脈洪數而滑﹐予作淸痰處治﹐令其急烹竹瀝服。三日口不渴﹐小水亦不淋澀﹐但胸中與膝互痛如舊。用蘿卜子研汁﹐與半碗﹐吐痰半升許﹐至夜痛尢甚於前﹐正丹溪所謂引動其猖狂之勢耳。次日用人參蘆一兩﹐逆流水煎服﹐不吐。又次日與苦參煎湯服﹐又不吐﹔又與附子尖﹑桔梗蘆﹐皆不吐。一日淸晨﹐藜蘆末一錢﹐入麝香少許﹐酸漿水調與﹐始得大吐﹐至次日天明﹐吐方定﹐前後得頑痰及稠飲一小桶許﹐其痛如脫﹐後以軟粥將理而安。

卷之二

咳嗽

論

《內經》曰﹕五臟六腑皆令人咳﹐非獨肺也。皮毛者肺之合也﹐皮毛先受邪气﹐邪气以從其合也。五臟之咳延久﹐乃移於六腑。河間曰﹕咳謂無痰而有聲﹐肺气傷而不淸也。嗽謂無聲而有痰﹐脾濕動而生痰也。咳嗽謂有痰而有聲﹐蓋因傷於肺气﹐動於脾濕﹐咳而爲嗽也。脾濕者﹐秋傷於濕﹐積於脾也。故《內經》又曰﹕秋傷於濕﹐冬必咳嗽。大抵素秋之气宜淸肅﹐反動之﹐气必上衝而爲咳﹐甚則動於脾濕﹐發而爲痰焉。又曰﹕寒﹑暑﹑燥﹑濕﹑風﹑火﹐六气皆令人咳﹐惟濕病痰飲入胃﹐畱之而不行﹐上入於肺﹐則爲咳嗽。假令濕在心經﹐謂之熱痰﹔濕在肝經﹐謂之風痰﹔濕在肺經﹐謂之气痰﹔濕在腎經﹐謂之寒痰﹐爲患不同﹐宜隨證而治之。是故咳而無痰者﹐以辛甘潤其肺。夫欲治咳嗽者﹐當以治痰爲先﹔治痰者﹐必以順气爲主。是以南星﹑半夏勝其痰﹐而咳嗽自愈﹔枳殼﹑橘紅利其气﹐而痰飲自降。痰盛而能食者﹐小承气湯微下之﹔痰盛而不能食者﹐濃朴湯疏導之。夏月嗽而發熱者﹐謂之熱嗽﹐小柴胡加石膏﹑知母﹔冬月嗽而發寒熱﹐謂之寒嗽﹐小靑龍湯加杏仁。此治法之大要也﹐學人不可不知。

脈法

關上脈微爲咳。肺脈微急爲咳而唾血。脈弦澀而咳爲少血。脈緊者爲肺寒。雙弦者寒。脈浮而緊者爲虛寒。脈浮而緩者傷風。脈細者濕。脈數爲熱。脈沈數爲實熱。脈弦爲水。偏弦爲飲。脈沈爲畱飲。洪滑多痰。

咳﹐脈浮直者生。脈浮濡者生。脈緊者死。沈小伏匿者死。咳而羸瘦﹐脈堅大者死。咳而脫形發熱﹐脈小堅急者死。凡肌瘦脫形﹐熱不去﹐咳嘔﹐腹脹且泄﹐脈弦急者﹐皆死證也。

方法

丹溪曰﹕咳嗽有風寒﹐有火﹐有勞﹐有痰﹐有肺脹。

風寒者﹐主發散行痰﹐二陳湯加麻黃﹑杏仁﹑桔梗之類。﹝戴氏曰﹕風寒者﹐鼻塞聲重惡寒是也。﹞

風寒郁熱於肺﹐夜嗽者﹐三拗湯加知母。脈大而浮﹐有熱﹐加黃芩﹑生薑。

寒嗽﹐古方有以生薑切作薄片﹐焙榦爲末﹐糯米糊爲丸﹐如芥子大﹐空心淸米飲下三十丸。

聲啞屬寒﹝寒包熱也﹐此言感寒而嗽者﹞﹐宜細辛﹑半夏﹑生薑﹐辛以散之。

風入肺久嗽者﹐用鵝管石﹑雄黃﹑蔚金﹑款冬花爲末﹐以生薑一片置舌上﹐以藥末拌艾﹐於姜上灸之﹐取煙入喉中愈。一方有南星﹑佛耳艸﹐無蔚金﹝此卽煙筒法﹐小異。﹞

治嗽煙筒方﹐用鵝管石﹑雄黃﹑款冬花﹑佛耳艸爲末﹐以雞子淸劇紙上﹐捲藥末作筒﹐燒煙﹐以口銜﹐吸煙入喉﹐姜湯送下。

喘嗽遇冬則發﹐此寒包熱也﹐解表熱自除。枳殼﹑桔梗﹝各一錢﹞﹑麻黃﹑防風﹑甘艸﹑陳皮﹑紫蘇﹑木通﹑黃芩﹝各等分﹞。如嚴寒﹐去黃芩﹐加杏仁五分。

感冷則嗽﹐膈上有痰﹐二陳湯加炒枳殼﹑黃芩﹑桔梗﹑蒼術﹑麻黃﹑木通﹑生薑。

火者﹐主降火淸金化痰﹐黃芩﹑海石﹑栝蔞﹑靑黛﹑桔梗﹑半夏﹑香附﹑訶子﹑靑皮之類﹝戴氏曰﹕有聲痰少面赤是也﹞﹐蜜丸噙化。

漧咳嗽者﹐系火郁之甚﹐難治﹐乃痰郁火﹐邪在肺中﹐用苦梗以開之﹐下用補陰降火﹐不已則成勞﹐須行倒倉法﹐此證不得志者有之。

有痰因火逆上者﹐必先治火﹐然亦看痰火孰急﹐若痰急﹐先治痰而後降火也。

勞者﹐主補陰淸金﹐四物湯加竹瀝﹑薑汁。﹝戴氏曰﹕盜汗出﹐兼痰多作寒熱是也。﹞

陰虛火動而嗽﹐四物合二陳﹐順而下之。﹝加炒黃柏﹑知母尢佳。﹞

陰虛喘嗽或吐紅者﹐四物湯加知母﹑黃柏﹑五味子﹑人參﹑麥門冬﹑桑白皮﹑地骨皮。

好色之人﹐元气虛弱﹐咳嗽不愈﹐瓊玉膏最捷。

肺虛甚者﹐人參膏以生薑﹑陳皮佐之﹐有痰加痰藥﹐此好色腎虛者有之。

久嗽﹑勞嗽﹐用貝母﹑知母各一兩﹐以巴豆同炒黃色﹐去巴豆﹐再用白礬﹑白芨各一兩爲末﹐以生薑一片蘸藥﹐睡時噙化﹐藥盡嚼姜咽之。麥門冬﹑陳皮﹑阿膠珠各等分﹐蜜丸噙化。又方有人參﹑五味子。

咳嗽聲嘶啞﹐乃血虛受熱﹐用靑黛﹑蛤粉蜜調服之。

《醫說》內一方治痰嗽﹐用蚌粉新瓦上炒通紅﹐拌入靑黛少許﹐以淡水滴入麻油數點調服。

痰者﹐主豁痰。﹝戴氏曰﹕嗽動便有痰聲﹐痰出嗽止是也。﹞

痰嗽﹐用半夏﹑栝蔞子各五兩﹐貝母﹑桔梗各二兩﹐知母一兩﹐枳殼一兩半﹐爲細末﹐生薑汁浸﹐蒸餅爲丸服。

一方﹕黃芩一兩半酒洗﹐白芥子去殼﹑滑石各五錢﹐貝母﹑南星各一兩﹐風化硝二錢半﹐薑汁浸﹐蒸餅爲丸﹐靑黛爲衣。

痰多喘嗽﹐白術﹑半夏﹑蒼術﹑香附﹑杏仁各一兩﹐黃芩五錢﹐爲末﹐姜汗調麵糊爲丸服。

痰嗽因酒傷肺﹐栝蔞仁﹑杏仁俱杵如泥﹐黃連爲末﹐以竹瀝入紫蘇葉煎﹐再入韭汁調丸服。一方用靑黛﹑栝蔞﹐蜜丸噙化以救肺。

久嗽﹐有積痰畱肺脘中如膠﹐气不能升降﹐或挾溫與酒而作﹐茜根﹝俗名過山龍﹐童便浸﹞﹑僵蠶﹑炒海粉﹑栝蔞仁﹑蜂房﹑杏仁﹑神曲爲末﹐薑汁﹑竹瀝調﹐噙化。

痰嗽气急﹐蒼術三兩﹐香附一兩半﹐蘿卜子蒸﹑杏仁﹑栝蔞仁﹑半夏各一兩﹐黃芩﹑茯苓各五錢﹐川芎三錢﹐丸服。

嗽而有痰﹐宜灸天突穴﹑肺穴﹐以泄火熱﹐瀉肺气。

食積痰嗽發熱﹐半夏﹑南星爲君﹐栝蔞﹑蘿卜子爲臣﹐靑黛﹑海石﹑石爲使﹐薑汁浸﹐蒸餅丸服。

食積痰嗽﹐三補加二母炒爲末﹐丸如椒核大﹐以竹瀝﹑藕汁吞之。﹝三補﹐芩﹑連﹑柏也。二母﹐知﹑貝母也。﹞

肺脹者﹐主收斂。﹝戴氏曰﹕動則喘滿﹑气急聲重者是也。﹞

肺因火傷極﹐遂成郁遏脹滿﹐用訶子爲君﹐佐以海粉﹑香附﹑靑黛﹑杏仁之類。

肺脹﹐郁遏不得眠者﹐難治。

凡嗽﹐春是春升之气﹐夏是火炎於上﹐秋是濕熱傷肺﹐冬是風寒外束﹐用藥發散之後﹐必以半夏等藥﹐逐去其痰﹐庶不再作。

早晨嗽多者﹐此胃中有食積﹐至此時火气流入肺中﹐以知母﹑地骨皮降肺火。上半日嗽多者﹐胃中有火﹐知母﹑石膏降之。午後嗽多者﹐屬陰虛﹐四物湯加知母﹑黃柏先降其火。黃昏嗽多者﹐火气浮乘肺﹐不宜用涼劑﹐以五味子﹑五倍斂而降之。

嗽而脇痛﹐宜以靑皮疏肝气﹐後以二陳湯加南星﹑香附﹑靑黛﹑薑汁。一云﹕實者﹐白芥子之類。

嗽而心煩不安﹐六一散加辰砂服。

嗽而失聲﹐潤肺散。

訶子肉五倍子五味子黃芩甘艸﹝各等分﹞

上爲細末﹐蜜丸噙化。

﹝以上丹溪方法凡三十八條﹞

嗽而無聲有痰方﹝河間﹞

半夏白術五味子防風枳殼甘艸﹝各等分﹞

嗽而有聲無痰方﹝河間﹞

生薑杏仁﹝泡去皮尖﹞五味子﹝九枚﹞升麻防風桔梗﹝各等分﹞甘艸﹝炙﹐二分﹞

嗽而有聲有痰方白術半夏五味子防風久不愈﹐加枳殼﹑阿膠珠各等分。

寒熱交作而痰嗽者﹐小柴胡加知母之類。一方加白芍藥﹑五味子﹑桑白皮。

陰气在下﹐陽气在上﹐咳嗽嘔吐喘促﹐瀉白散加靑皮﹑五味子﹑人參﹑茯苓﹑粳米。

熱嗽胸滿﹐

小陷胸湯

﹝方見傷寒門。﹞

治嗽劫藥﹐

五味子湯

五味子﹝五錢﹞甘艸﹝一錢半﹞五倍子風化硝﹝各一錢﹞

上爲末﹐蜜丸噙化。或用訶子﹑百藥煎﹑荊芥穗﹑蜜丸噙化。

治嗽最要分肺虛肺實。若肺虛久嗽﹐宜五味子﹑款冬花﹑紫菀﹑馬兜鈴之類以補之﹔若肺實有火邪﹐宜黃芩﹑天花粉﹑桑白皮﹑杏仁之類以瀉之。

東垣曰﹕治嗽必用五味子爲君﹐然有外邪者驟用之﹐恐閉住其邪气﹐必先發散之﹐而後用之可也。

治嗽用呵子﹐味酸苦有收斂降火之功。五味子收肺气﹐乃火熱必用之劑。杏仁散肺气風熱﹐然肺實有熱因於寒者爲宜。桑白皮瀉肺气﹐然性不純良﹐用之多者當戒。或用馬兜鈴﹐以其去肺熱補肺也。多用生薑﹐以其辛能發散也。栝蔞子甘﹐能補肺潤肺降气﹐胸中有痰者﹐以肺受火逼﹐失降下之令﹐今得甘緩潤下之助﹐則痰自降﹐宜其爲治嗽之要藥也。

瓊玉膏

﹝丹溪﹞治虛勞﹑漧咳嗽。

人參﹝十二兩﹞沈香琥珀﹝各五錢﹞白砂蜜﹝五斤﹐煎沸去沫﹞白茯苓﹝去皮淨者﹐二十五兩﹞生地黃﹝去蘆淨者﹐十斤﹐洗淨銀石器內﹐杵細﹐取自然汁﹐大忌鐵器﹞

仙曰﹕今予所制此方﹐加沈香﹑琥珀二味﹐其功效異於世傳之方。

上以人參﹑茯苓﹑沈香﹑琥珀俱爲細末﹐先將地黃汁與白砂蜜攪勻﹐用密絹濾去細渣﹐入藥末攪勻﹐入好瓷瓶或銀瓶內﹐用綿紙十數層﹐外加箭篛包封﹐紮瓶口﹐入砂鍋內或銅鍋內﹐以長流水浸沒瓶頸﹐用桑柴文武火煮三晝夜取出﹐換蠟紙數重包紮瓶口﹐浸沒井中半日﹐以出火毒﹐提起﹐仍入前鍋內煮半日﹐以出水气﹐然後收藏。每日淸晨及午前﹑後﹐取一﹑二匙﹐用溫酒一盞調服。不飲酒人﹐白湯亦可。……。

九仙散

﹝局方﹞治一切咳嗽﹑久嗽﹐乃擊其惰歸之藥也。

人參款冬花桑白皮桔梗阿膠﹝炒成珠﹞五味子﹝各一錢﹞烏梅﹝一个﹞貝母﹝五分﹞罌粟殼﹝去穣蒂蓋﹐蜜炙﹐二錢﹞

上細切﹐作一服﹐加生薑三片﹐水二盞﹐煎至一盞﹐溫服。

三拗湯

﹝局方﹞治風寒咳嗽喘急。

麻黃﹝不去根節﹞甘艸﹝生用﹞杏仁﹝不去皮尖﹐另研細﹐各一錢五分﹞

上細切﹐作一服﹐加生薑五片﹐棗二枚﹐水一盞半﹐煎至一盞﹐溫服﹐痰淸乃止。

溫肺湯

﹝局方﹞治肺感寒邪﹐咳嗽吐痰。

半夏﹝泡﹞陳皮﹝去白﹞五味子漧薑﹝泡﹞桂心﹝各五分﹞杏仁﹝去皮﹐炒研﹐五分﹞北細辛阿膠﹝炒成珠﹞甘艸﹝炙﹐各二分半﹞

上細切﹐作一服﹐加生薑三片﹐大棗二枚﹐水一盞半﹐煎至一盞﹐去渣溫服。

愚按﹕此方乃冬月寒冷之時﹐觸冒寒邪而未郁熱者﹐極效。如久嗽郁熱者﹐切不可用。

杏蘇飲

﹝局方﹞治上气喘嗽﹐面目浮腫。

紫蘇葉﹝七分﹞五味子大腹皮﹝酒洗淨﹞烏梅肉杏仁泥﹝各五分﹞陳皮﹝去白﹞桔梗麻黃﹝去根節﹞

柔白皮﹝蜜炙﹞阿膠珠﹝各二分半﹞紫菀茸﹝三分半﹞甘艸﹝炙﹐一分﹞

上細切﹐加生薑五片﹐水一盞半﹐煎至一盞﹐溫服。

﹝丹溪活套﹞云﹕二陳湯治咳嗽﹐去痰代病根之藥也﹐除陰虛血虛火盛漧咳嗽者勿用。如血虛有痰者﹐本方合四物湯﹐加五味子﹑麥門冬﹑栝蔞仁之類。如傷風邪咳嗽﹐本方加南星﹑枳殼﹑防風﹑荊芥﹑前胡﹑細辛﹑旋復花之類。如傷寒邪咳嗽﹐本方加麻黃﹑杏仁﹑桔梗﹑漧薑﹑桂枝之類。如傷熱邪咳嗽﹐本方加黃芩﹑薄荷﹑知母﹑石膏﹑桔梗之類。

如先傷風寒郁熱﹐久嗽不已﹐欲成勞者﹐本方加知母﹑貝母﹑款冬花﹑紫菀﹑五味子﹑天麥二門冬﹑馬兜鈴﹑當歸﹑生地黃之類。如傷風寒﹐喘嗽並作﹐本方加麻黃﹑杏仁﹑防風﹑荊芥﹑枳殼﹑桑白皮﹑桔梗﹑地骨皮﹑紫蘇之類。如咳嗽聲嘶﹐引兩脇痛不可忍者﹐本方加芎﹑歸﹑芍藥﹑靑皮﹑柴胡﹑艸龍膽﹑黃芩﹑竹茹之類。如年久喘嗽﹐遇風寒則發作者﹐本方加紫菀﹑款冬花﹑桑白皮﹑杏仁﹑五味子﹑知母﹑石膏之類。不問風寒郁熱﹐勞嗽久嗽﹐曾先服麻黃﹑杏仁﹑防風等藥﹐病𨿽退減而病根未除者﹐本方加粟殼﹑烏梅﹑阿膠﹑五味子﹑栝蔞仁之類﹐可一服而愈。凡諸嗽﹐須分气虛﹑气實﹑新﹑久用藥。如新咳嗽挾虛者﹐可用人參﹔風寒邪甚者﹐則不可用﹔如久嗽已郁熱者﹐切不可用人參﹐反增喘滿嗽劇。如肺虛久嗽﹐加五味子﹑款冬花﹑紫菀茸﹑馬兜鈴之類以補之。若肺實而有火邪者﹐宜桑白皮﹑片黃芩﹑天花粉﹑杏仁﹑枳殼﹑桔梗之類以瀉之。

﹝祖傳方﹞

潤肺除嗽飲

治遠年咳嗽如神。

人參杏仁生甘艸薄荷﹝各三分﹞五味子﹝九粒﹞款冬花紫菀茸麻黃陳皮﹝去白﹞石膏﹝﹞桔梗半夏桑白皮﹝蜜炙﹞枳殼﹝麩炒﹞烏梅粟殼﹝去穣﹐蜜炙﹐各等分﹞

上細切﹐加生薑三片﹐細茶一撮﹐水一盞半﹐煎至一盞服。

三聖丹

治久嗽極效。

天南星﹝泡制﹐一兩﹞半夏﹝湯泡七次﹐二兩﹞甘艸﹝生用﹐五錢﹞

先以星﹑夏二味研爲細末﹐用生薑自然汁拌勻﹐作曲﹐春秋七日﹐冬十日﹐夏五日取出﹐再同甘艸共研爲細末﹐別取淡竹瀝一碗﹐將前藥末用竹瀝拌勻作餅子﹐焙漧﹐又將竹瀝沃濕﹐又焙漧﹐如此沃焙十數次﹐待竹瀝盡爲度﹐研爲極細末﹐用白沙蜜調如餳﹐每臨臥﹐抄一匙於口內噙化下﹐再用竹瀝漱口咽之。

卷之二

哮喘

論

《內經》曰﹕諸逆衝上﹐皆屬於火。又曰﹕夫起居如故而息有音者﹐此肺之絡脈逆也。河間曰﹕火气甚爲夏熱﹐衰爲冬寒﹐故病寒則气衰而息微﹐病熱則气盛而息粗。又寒水爲陰﹐主乎遲緩﹐熱火爲陽﹐主乎急數﹐是以寒則息遲气微﹐熱則息數气粗而爲喘也。大抵哮以聲響名﹐喘以气息言。夫喘促喉中如水雞聲者﹐謂之哮﹔气促而連屬不能以息者﹐謂之喘。𨿽然未有不由痰火內郁﹑風寒外束而致之者歟。外有陰虛發喘﹐气從臍下起﹐直衝淸道而上者。又有气虛發喘﹐而短气不能以接續者。是故知喘之爲證﹐有實有虛﹐治法天淵懸隔者也。若夫損不足而益有餘者﹐醫殺之耳﹐學人不可不詳辧焉。

脈法

喘急﹐脈滑而浮者生﹐澀而數者死。

脈宜浮遲﹐不宜急數。

脈數有熱﹐喘咳吐血上气﹐不得臥者死。

上气面浮腫肩息﹐脈浮大不治﹐又加利尢甚。

上气躁而喘者爲肺脹﹐欲作風水﹐發汗則愈。一云﹕咳而上气肺脹﹐其脈沈﹐心下有水气也。﹝《要略》《千金》《外臺》沈作浮。﹞

寸口伏﹐胸中有逆气。尺寸俱沈﹑關上無有者﹐苦心下喘。

方法

丹溪曰﹕喘急者﹐气爲火所郁而稠痰在肺胃也。有痰者﹐有火炎者﹐有陰虛自小腹下火起而上逆者﹐有气虛而致气短而喘者。

哮專主於痰﹐宜用吐法。亦有虛而不可吐者﹐謹之。

治哮必使薄滋味﹐不可純用寒涼藥﹐必兼散表。

戴氏曰﹕痰者﹐凡喘便有痰聲。火炎者﹐乍進乍退﹐得食則減﹐食已則喘。大槪胃中有實火﹐膈上有稠痰﹐得食墜下其痰﹐喘則暫止﹐稍久食已入胃﹐反助其火﹐痰再升上﹐喘反大作。俗不知此﹐作胃虛﹐治以燥熱之藥﹐以火濟火也。

昔葉都督患此證﹐諸醫作胃虛治之不愈﹐後以導水丸利五﹑六次而安。气短喘急者﹐呼吸急促而無痰聲。又有胃虛喘者﹐擡肩拮肚﹐喘而不休者是也。

痰者﹐降痰化气爲主。火炎者﹐降心火﹐淸肺金。

陰虛痰喘者﹐補陰降火﹐四物湯加枳殼﹑半夏。一云﹕陰虛气喘﹐四物湯加陳皮﹑甘艸些少以降气補陰。白芍藥須以酒浸﹐日幹﹐忌火。

气虛發喘﹐以參﹑補之而愈。

凡人喘未發時﹐以扶正气爲主﹔已發﹐以攻邪爲主。

喘急甚者﹐不可用苦寒藥﹐火盛故也﹐宜溫劫之。劫藥用椒目五﹑七錢﹐研爲極細末﹐生薑湯調服。喘止之後﹐因痰治痰﹐因火治火。

千緡湯

治痰喘不得臥﹐人扶而坐數日﹐一服而安。﹝方見痰門。﹞

一方

用導痰湯合千緡湯服。

一方

用萊菔子二兩蒸熟﹐皂角五錢燒存性﹐栝蔞仁﹑海粉﹑南星﹝用白礬一錢半﹐研細入水﹐浸一宿﹐曝漧﹐各一兩﹐爲末﹐煉蜜爲丸﹐噙化。一方無南星﹑栝蔞﹑海粉。﹞

一方

治喘而嗽﹐用南星﹑栝蔞﹑半夏﹑香附﹑橘紅﹑萊菔子﹑靑黛﹑皂角爲末﹐神曲糊丸﹐姜湯送下。﹝一方有杏仁。﹞

喘用阿膠﹐須分虛實。若久病發喘﹐必是肺虛﹐故用阿膠﹑人參﹑五味子之類補之。若新病肺實而發喘者﹐宜桑白皮﹑葶藶子﹑麻黃﹑杏仁之類瀉之。﹝東垣曰﹕久嗽郁熱在肺﹐不用人參﹔新病未成郁熱者﹐用人參。未知孰是。﹞

气實人﹐因服黃過多而喘者﹐宜服三拗湯以瀉气。

三拗湯

治肺感風寒﹐喘急不已。﹝方見咳嗽門。﹞

﹝以上丹溪方法凡十四條﹞

葶藶大棗瀉肺湯

﹝河間﹞治肺壅脹﹐胸膈滿悶﹐上气喘急﹐身體面目浮腫等證。

葶藶子﹝不拘多少﹐炒黃爲末﹐煉蜜丸如彈子大﹞

上以水三盞﹐大棗十枚﹐煎至二盞﹐去棗﹐入葶藶一丸﹐再煎至一盞﹐溫服之。

葶藶散

﹝濟生﹞治過食煎﹐或飲酒過度﹐致肺壅喘不得臥﹐及肺癰﹐咽燥不渴﹐濁唾鮏臭。

甜葶藶子﹝炒﹞桔梗﹝去蘆﹞栝蔞子升麻薏苡仁桑白皮﹝蜜炙﹞葛根﹝各八分﹞甘艸﹝四分﹞

上細切﹐作一服﹐加生薑五片﹐水一盞半﹐煎至一盞﹐溫服。

瀉白散

治大人小兒﹐風寒傷肺﹐喘急咳嗽。

桑白皮﹝一錢﹞地骨皮﹝一錢﹞生甘艸﹝五分﹞

上細切﹐作一服﹐加姜﹐水煎服。

一方﹐加防風﹑荊芥各七分半。又方﹐加麻黃﹑杏仁各五分﹐其效尢捷。

﹝祖傳方﹞

治遠年喘急。

桑木內蠹虫糞﹝炒﹐一升﹞萊菔子﹝炒﹐半升﹞杏仁﹝不去皮尖﹐炒﹐半升﹞甘艸﹝生﹐二兩﹞

共爲極細末﹐湯浸蒸餅爲丸﹐如梧桐子大﹐每服五﹑七十丸﹐淡姜湯送下。

又方

治哮喘﹐用薴麻根和砂糖爛煮﹐時時嚼咽下﹐永絕病根﹐神效。

又方

用貓兒頭骨燒灰﹐酒調二﹑三錢﹐一服便止。

又方

用郭公刺根煎服﹐卽止而不發。

﹝醫案﹞

東陽一羽士﹐年五十餘﹐素有喘病﹐九月間得發熱惡寒證﹐喘甚﹐脈洪盛而似實。一醫作傷寒治﹐而用小柴胡湯加枳殼﹑陳皮等藥﹐六日後欲行大承气。一醫曰﹕不可﹐當作傷食治﹐宜用枳實導滯丸。爭不決﹐召予視之。二醫皆曰﹕脈實气盛﹐當瀉。予爲診後﹐曉之曰﹕此火盛之脈﹐非眞實也。觀其气短不足以息﹐當作虛治。乃用補中益气湯加麥門冬﹑五味子﹐入附子三分﹐煎服。二帖脈收斂﹐四帖而病輕減﹐六帖病痊安。

卷之二

瘧證

論

《內經》曰﹕夏傷於暑﹐秋爲瘧。又曰﹕先寒而後熱者﹐名曰寒瘧。先熱而後寒者﹐名曰溫瘧。其但熱而不寒者﹐名曰癉瘧。丹溪曰﹕瘧皆生於風﹐瘧者老瘧也﹐以其隔二日一作﹐纏綿不去﹐古方多用峻劑﹐恐非稟受怯弱與居養所移者所宜。始悟常山﹑烏梅﹑砒丹劫劑﹐或誤投之﹐輕病變重﹐重者必危。夫三日一作者﹐邪入於三陰經也。作於子午卯酉日者﹐少陰瘧也。作於寅申巳亥日者﹐厥陰瘧也。作於辰戌丑未日者﹐太陰瘧也。瘧得於暑﹐當以汗解。或因取涼太過﹐汗郁成痰﹐其初感也﹐弱者卽病﹐胃气彊者伏而未動﹐至於再感﹐復因內傷﹐其病乃作﹐宜其難瘥。夫感暑與風﹐皆外邪也﹐故非汗多不解。今之遘此疾者﹐已經再三劫試﹐胃气重傷﹐何由得愈。欲治此證﹐必先與參﹑術等補劑爲君﹐加柴﹑葛等發散藥﹐漸而取汗﹐得汗而虛﹐又行補養。下體屬陰﹐最難得汗﹐補藥力到﹐汗出至足﹐方是佳兆。

又有感病極深﹐邪气必自髒傳出至腑﹐其發無時。若發於午之後﹑寅之前者﹐血受病也﹐爲難愈。須漸趲早﹐亦佳兆也。

治斯疾者﹐春夏爲易﹐秋冬爲難。大忌飽食﹐遇發日食飽﹐病愈加重。尢當以汗之難易﹐較輕重也。《內經》又曰﹕瘧之且發也﹐陰陽之且移也﹐必從四末始﹐陽已傷﹐陰從之﹐故先其時堅束其處﹐令邪气不得入﹐陰气不得出﹐審候見之在孫絡盛堅而血者皆取之﹝謂用三稜鍼刺孫絡出血﹞﹐此直往而未得並者也。故今人多以諸般艸藥﹐於臂膊內縛之﹐卽此遺意耳。外有陰虛證﹐每日午後惡寒發熱﹐至晚亦得微汗而解﹐脈必虛濡而數。且瘧脈弦﹐而虛脈不大弦爲辧耳。若誤作瘧治﹐而用常山﹑砒丹及柴胡﹑漧葛等藥﹐多至不救。醫者宜以脈證參驗其虛實而療之﹐毋縱巨膽以殺人也。

脈法

《要略》曰﹕瘧脈自弦﹐弦數多熱﹐弦遲多寒﹐弦而小緊者下之瘥﹐弦遲者宜溫﹐弦緊者可發汗鍼灸﹐浮大者可吐之﹐弦數者風發也﹐以飲食消息止之。

《脈經》云﹕瘧脈自弦﹐微則爲虛﹐代散則死。

方法

丹溪曰﹕有暑瘧﹐有風瘧﹐有濕瘧﹐有痰瘧﹐有食瘧。三日一發者受病一年﹐間日一發者受病半年﹐一日一發者受病一月。連發二日住一日者﹐气血俱受病。俗名脾寒﹐乃因名而迷其實也。苟因飲食所傷而得之﹐未必是寒﹐況其他乎。

暑瘧﹐宜人參白虎湯之類。

有痰者﹐二陳湯加常山﹑艸果﹑柴胡﹑黃芩。

不能食者﹐必於飲食上得之﹐當以食治。

虛者﹐必用參﹑術一﹑二帖﹐托住其气﹐不使下陷﹐後用他藥。若無汗﹐要有汗﹐散邪爲主﹐帶補。若有汗﹐要無汗﹐扶正气爲主﹐帶散邪。

數發之後﹐便宜截而除之。久發則中气虛弱﹐病邪已深而難治。世有砒丹等截藥﹐有大毒﹐不可輕用。

大渴大熱﹐用小柴胡去半夏﹐加知母﹑麥門冬﹑黃連﹑黃柏﹑梔子﹑天花粉。

瘧渴﹐用生地黃﹑麥門冬﹑天花粉﹑牛膝﹑知母﹑炒黃柏﹑漧葛﹑生甘艸。

久瘧﹐二陳湯加川芎﹑蒼術﹑柴胡﹑葛根﹑白術﹐一補一發藥也。

甚者發寒熱﹐頭痛如破﹐渴而飲水﹐多汁﹐可以參﹑﹑芩﹑連﹑梔子﹑川芎﹑蒼術﹑白術之類治之。

痰滯胸滿﹐熱多寒少﹐大便燥實﹐大柴胡利之愈。

久瘧不得汗﹐以二陳湯倍加蒼術﹑白術﹐少加檳榔。

小兒瘧疾者﹐有痞塊﹐生地黃﹑芍藥各一錢半﹐陳皮﹑川芎﹑炒黃芩﹑半夏各一錢﹐甘艸二分﹐加生薑煎﹐調醋炙鱉甲末。

瘧母﹐用丸藥消導之﹐醋炙鱉甲爲君﹐三稜﹑蓬術﹑香附﹑海粉﹑靑皮﹑桃仁﹑紅花﹑神曲﹑麥芽隨證加減﹐爲丸﹐醋湯送下。

老瘧系風暑入在陰分﹐宜用血藥引出陽分而散﹐川芎﹑撫芎﹑當歸﹑紅花﹑蒼白術﹑白芷﹑黃柏﹑甘艸煎﹐露一宿服之。

瘧﹐老瘧也﹐三日一發﹐陰經受病也。夫瘧得於暑﹐當以汗解。或處涼冷﹐令汗不得泄﹐郁而成痰﹐又復嗜欲縱飲﹐及輕試劫藥﹐胃气大傷﹐其病難愈。必先與參﹑術﹑陳皮﹑芍藥等劑﹐佐以本經引用之藥﹐若得汗而體虛﹐又須重補。俟汗通身﹐下過委中﹐方是佳兆。仍節飲食﹐避風寒﹐遠房勞﹐無不愈者。

﹝以上丹溪方法凡十六條﹞

截瘧常山飲

﹝局方﹞

川常山艸果檳榔知母炙甘艸烏梅穿山甲﹝慢火煨脆﹞

上各等分﹐細切﹐每服五錢﹐水酒各半盞﹐煎至八分﹐露星月一宿﹐淸晨冷服之﹐欲吐則順之﹐忌熱湯一日。然常山性暴悍﹐善驅逐痰飲﹐大傷眞气﹐病患稍虛弱者﹐戒勿輕用。

截瘧七寶飲

﹝局方﹞

常山﹝一錢﹞濃朴靑皮陳皮炙甘艸檳榔艸果仁﹝各五分﹞

上細切﹐作一服﹐酒水各半盞﹐寒多加酒﹐熱多加水﹐煎八分﹐露星月一宿﹐空心冷服﹐忌熱茶湯一日﹐至午食溫粥。

東垣曰﹕夏月天气上行﹐秋月天气下行﹐治者當順天道。如先寒後熱﹐太陽陽明病﹐白虎加桂也﹐此天气上行宜用之。若天气下行﹐則不宜瀉肺﹐宜瀉命門相火則可矣。亦有內傷冷物而作者﹐當先調中﹐後定瘧形﹐治隨應見﹐乃得康寧。亦有久而不瘥者﹐當求虛實﹐以脈爲期﹐虛補實瀉﹐可使卻疾﹐此之謂也。

太陽證﹐令人腰痛頭重﹐寒從背起﹐先寒後熱﹐然﹐熱止汗出﹐難已﹐羌活加生地黃湯﹑小柴胡加桂湯。

陽明證﹐令人先寒灑淅﹐寒甚久乃熱﹐熱去汗出﹐喜日月光火气乃快然﹐桂枝二白虎一湯﹑黃芩芍藥加桂湯。

少陽證﹐令人身體解﹐寒不甚﹐熱不甚﹐惡見人﹐見人心惕惕然﹐熱多汗出甚﹐小柴胡湯。

太陰證﹐令人不樂﹐好太息﹐不嗜食﹐多寒熱汗出﹐病至則善嘔﹐嘔已乃衰﹐小建中湯﹑異功散。

少陰證﹐令人嘔吐甚﹐多寒熱﹐熱多寒少﹐欲閉戶牖而處﹐其病難已﹐小柴胡加半夏湯。

厥陰證﹐令人腰痛﹐小腹滿﹐小便不利如癃伏﹐數便﹐意恐懼﹐气不足﹐腹中悒悒﹐四物玄胡苦楝附子湯。

白虎加桂枝湯

﹝活人﹞治溫瘧。

知母﹝四錢﹞甘艸﹝一錢﹞石膏﹝五錢﹞桂枝﹝一錢﹞粳米﹝一合﹞

上以水三盞煎米﹐至二盞去米﹐入諸藥﹐再煎至一盞﹐溫服。三服﹐汗出愈。

溫脾散

﹝寶鑑﹞治久瘧不愈。

紫河車﹝俗名金綫重樓﹞綠豆﹝各一兩﹞甘艸﹝五錢﹞信砒﹝一錢五分﹐研細﹞

上爲細末﹐入砒一處研勻﹐每服五分﹐新汲水少許調下。須於發日隔夜夜深服藥﹐忌葷酒瓜果生冷魚鮏雞肉等物三日﹐孕婦勿服。但至誠合此藥﹐與人並不吐。此𨿽有砒一味﹐而有河車﹑綠豆﹑甘艸三味及新汲水皆能解毒﹐不妨。

按﹕以上二方﹐劫病之捷勝於他方﹐但虛弱或久病羸瘦之人﹐終不可輕用。如服上藥吐不止者﹐以生綠豆細研﹐新汲水調飲﹐多卽止。

﹝丹溪活套﹞云﹕凡瘧證﹐或連日或間日發作﹐惡寒發熱﹐腰背頭項俱痛﹐此屬太陽經瘧也﹐宜二陳湯加麻黃﹑羌活﹑本﹑防風之類。如連日或間日發作﹐先寒後熱﹐或寒少熱多﹐或但熱不寒﹐目痛鼻孔燥﹐此屬陽明經瘧也﹐宜用二陳湯加漧葛﹑升麻﹑石膏﹑知母﹑白芷之類。如連日或間日發﹐或先寒後熱﹐或寒熱間作﹐脇痛口苦﹐或嘔吐惡心﹐此少陽經瘧也﹐宜二陳湯倍加柴胡﹐及黃芩﹑人參﹑靑皮之類。如於子午卯酉日發﹐寒熱嘔吐﹐舌漧口燥﹐此少陰經瘧也﹐宜二陳湯加川歸﹑川芎﹑黃柏﹑黃連﹑柴胡之類。如於辰戌丑未日發﹐寒熱嘔吐﹐不嗜食﹐或腹滿自利﹐此太陰經瘧也﹐宜二陳湯加蒼白術﹑柴胡﹑芍藥之類。如於寅申巳亥日發﹐惡寒發熱﹐寒多熱少﹐或腹痛引陰﹐如淋狀﹐善恐﹐此厥陰經瘧也﹐宜用二陳湯加桂枝﹑附子﹑漧薑之類。大抵瘧屬三陽﹐宜汗宜吐﹐麻黃﹑葛根﹑柴胡﹑常山﹑艸果﹑烏梅之屬治之。瘧屬三陰﹐宜下宜溫宜和﹐大柴胡湯﹑柴胡桂姜湯﹑柴胡四物湯﹑附子理中湯之類﹐選而用之。

﹝祖傳方﹞

截法﹕木通秦艽常山穿山甲﹝醋炙黃﹐各一錢﹞辰砂﹝五分﹐另研﹞烏梅﹝七个﹞大棗﹝七枚﹞

上細切﹐以水三盞﹐煎至一盞﹐先以棗和辰砂末食﹐後服藥。

一方

用常山﹑艸果﹑知母﹑檳榔各一錢﹐酒一盞浸一日﹐臨發日早服。

又方

治久瘧不愈﹐一服便止﹐永不發﹐其效如神。

常山﹝一錢五分﹞檳榔﹝一錢﹞丁香﹝五分﹞烏梅﹝一枚﹞

上細切﹐作一服﹐用好酒一盞浸一宿﹐臨發日淸晨飲之。

予壯年過杭﹐同舟有二男子﹐皆年逾四十﹐已各得瘧三年矣﹐俱發於寅申巳亥日﹐一人晝發於巳而退於申﹐一人夜發於亥而退於寅。予曰﹕但到杭﹐可買藥俱與痊可。晝發者﹐乃陰中之陽病﹐宜補气解表﹐與小柴胡湯倍柴胡﹑人參﹐加白術﹑川芎﹑葛根﹑陳皮﹑靑皮﹑蒼術。夜發者﹐爲陰中之陰病﹐宜補血疏肝﹐用小柴胡合四物﹐加靑皮。各與十帖﹐教其加姜﹑棗煎﹐於未發前二時服﹐每日一帖。服至八帖﹐同日得大汗而愈﹐永不再發。

卷之二

霍亂

論

《內經》曰﹕歲土不及﹐風乃大行﹐民病飧泄霍亂﹐體重腹痛﹐筋骨繇復。陳無擇曰﹕霍亂者﹐心腹卒痛﹐嘔吐下利﹐憎寒壯熱﹐頭痛眩暈﹐先心痛則先吐﹐先腹痛則先利﹐心腹齊痛﹐吐利並作﹐甚則轉筋﹐入腹卽死。蓋陰陽反戾﹐淸濁相干﹐陽气暴升﹐陰气頓墜﹐陰陽痞隔﹐上下奔趨。河間曰﹕吐瀉不止者﹐其本在於中焦﹐或因渴而大飲﹐飲而過量﹐或因饑而始食﹐食而過飽﹐以致濕熱內甚﹐故陰陽交錯而不和﹐是爲吐瀉。仲景曰﹕邪在上焦則吐﹐邪在下焦則瀉﹐邪在中焦則旣吐且瀉。此爲急病也﹐然吐瀉爲患﹐十死其一﹑二﹐如揮霍撩亂而不得吐瀉者﹐此名幹霍亂也﹐多死。法日旣有其入﹐必有所出。今有其入而不得其出者﹐痞塞也。故轉筋吐瀉者﹐其气有三﹕一曰火﹐二曰風﹐三曰濕。大抵霍亂吐瀉之證﹐皆風火濕熱之爲害耳。治法宜分利陰陽﹐散風行濕而降火也。又當引淸气上升﹐使濁气下降﹐無有不安。

仲景又曰﹕熱多欲飲水﹐五苓散﹔寒多不飲水﹐理中丸。河間亦曰﹕凡覺此證﹐急用五苓益元散﹑桂苓甘露飲﹐乃吐瀉之聖藥也。愼勿與粟米粥湯﹐入胃必死。丹溪曰﹕內有所積﹐外有所感﹐陽不升﹐陰不降﹐乖隔而成﹐非因鬼邪﹐皆飲食所致﹐此先哲確論也。切勿與谷食﹐𨿽米湯一呷﹐下咽立死。必待吐瀉止﹐過半日饑甚﹐方可與稀粥少食﹐以漸而將息也。學人詳之。

脈法

脈微而澀﹐或代而散﹐或隱而伏﹐或大而虛。

脈右關滑﹐爲霍亂吐瀉。

脈結促代者﹐不可斷以死。脈大者生。脈微弱漸遲者死。

脈洪者爲熱。脈弦者爲飲。气口脈弦滑﹐膈間有宿食畱飲﹐宜順其性以鹽湯探吐之。

方法

丹溪曰﹕大法﹐生薑理中湯最好。有宜吐者﹐𨿽自吐利﹐還須以吐法提其气﹐用二陳湯探吐﹐或樟木屑煎湯﹐或鹽湯﹐皆可吐之。

一方﹕蒼術﹑濃朴﹑陳皮﹑漧葛各一錢五分﹐水煎服。

或用姜湯下保和丸四﹑五十粒。

轉筋屬血熱﹐四物湯加酒芩﹑紅花﹑蒼術﹑南星﹐煎服。

轉筋﹐男子以手挽其陰﹐女子以手牽乳近兩傍﹐此千金妙法也。

幹霍亂﹝忽然心腹痛﹐欲吐不吐﹐欲瀉不瀉者是也﹐俗名腸痧卽是﹞﹐難治﹐死在須臾﹐升降不通故也。宜吐以提其气﹐最是良法。內有物所傷﹐外爲邪气所遏﹐大法宜發汗﹐有用吐法者﹐卽兼發散之義。有用溫藥解散者﹐二陳湯加川芎﹑蒼術﹑防風﹑白芷等解散藥也。

委中穴出血﹐或十指頭出血﹐皆是良法。

﹝以上丹溪方法凡七條﹞

桂苓甘露飲

﹝河間﹞

五苓散

﹝二方並見中暑門。﹞

半夏湯

治霍亂轉筋﹐吐瀉不止。

半夏曲茯苓白術﹝各五錢﹞淡桂﹝二錢五分﹞甘艸﹝炙﹐一錢﹞

上爲細末﹐每服二錢﹐渴者以涼水調下﹐不渴者以溫水調下﹐不拘時候。

理中丸

﹝仲景﹞

白術人參漧薑甘艸﹝各等分﹞

上爲細末﹐煉蜜爲丸﹐如彈子大﹐每服一丸﹐涼水化下。

六和湯

﹝河間﹞治霍亂﹐吐瀉不止。

白術半夏﹝泡﹞砂仁﹝炒﹞杏仁﹝泡去皮尖﹞人參甘艸﹝各五分﹞赤茯苓藿香﹝洗去土﹞白扁豆﹝薑汁拌炒﹞木瓜﹝各一錢﹞香薷濃朴﹝薑汁制炒﹐各二錢﹞

上細切﹐加生薑三片﹐大棗一枚﹐水二盞﹐煎至一盞﹐溫服。

漿水散

﹝機要﹞治暴泄如水﹐周身汗出盡冷﹐脈弱不能言語﹐甚而吐逆不止。

半夏﹝二錢﹞附子幹生薑炙甘艸桂心﹝各五分﹞良姜﹝三分半﹞

上細切﹐作一服﹐漿水煎服之。

姜附湯

﹝活人﹞治霍亂﹐吐瀉轉筋﹐手足厥冷﹐多汗。﹝方見傷寒門。﹞

理中湯

﹝局方﹞治過食生冷﹐遂成霍亂吐瀉﹐食不消﹐心腹滿悶不快。加靑皮﹑陳皮﹐名治中湯。更加丁香﹑附子﹐名丁香治中湯。宜臨病斟酌施治。﹝方見傷寒門。﹞

﹝祖傳方﹞

灸法﹕治霍亂已死而胸中尙有暖气者﹐灸之立蘇。

其法﹐以鹽塡滿臍孔﹐灸之不計壯數。

又法治霍亂吐瀉不止﹐灸天樞﹑气海﹑中脘四穴﹐立愈。

天樞二穴﹐在臍心兩傍各開二寸。气海一穴﹐在臍下一寸半。中脘一穴﹐在臍上四寸。

洗法治霍亂轉筋。

用大蓼一握﹐水煮燻洗﹐立效。

﹝丹溪活套﹞云﹕凡霍亂不渴﹐用生薑理中湯。如渴﹐用五苓散加五味子﹑麥門冬﹑滑石。轉筋﹐用四物湯加酒芩﹑紅花﹑南星﹑蒼術。又云﹕冬月﹐用理中湯。夏月﹐用黃連香薷散﹐放井中浸冰冷﹐頓服乃效。

一方治吐瀉﹐用藿香﹑蒼術﹑濃朴﹑陳皮﹑砂仁﹑白芷﹑甘艸﹑半夏﹑茯苓﹑人參﹑炒神曲各等分﹐水煎。遇寒加漧薑﹐寒甚加附子。

卷之二

泄瀉

論

《內經》曰﹕濕勝則濡泄。又曰﹕春傷於風﹐夏必飧泄。又曰﹕暴注下迫﹐皆屬於熱。又曰﹕諸病水液﹐澄澈淸冷﹐皆屬於寒。叔和云﹕濕多成五泄。是故知風寒濕熱皆能令人泄瀉﹐但濕熱良多而風寒差少耳。《原病式》曰﹕瀉白爲寒﹐靑黃赤黑爲熱也。大抵瀉利﹐小便淸白不澀爲寒﹐赤澀爲熱。又大便完谷不化而色不變﹐吐利不腥穢﹐水液澄澈淸冷﹐小便淸白不澀﹐身冷不渴﹐脈遲細而微者﹐皆寒證也。凡穀肉消化者﹐無問色及他證﹐便斷爲熱。夫寒泄而谷消化者﹐未之有也。或火性急速﹐轉化失常﹐完谷不化而爲飧泄者﹐亦有之矣。仲景曰﹕邪熱不殺谷。然熱得濕﹐則爲飧泄也。

噫﹗寒熱二證﹐冰炭相反﹐治之者差之毫釐﹐謬以千里者也﹐醫者可不謹乎。

脈法

《內經》曰﹕脈細﹐皮寒﹐少气﹐泄利前後﹐飲食不入﹐是爲五虛﹐死。其漿粥入胃﹐泄注止﹐則虛者活。脈經曰﹕泄注﹐脈緩時小結者生﹐浮大數者死。

又洞泄﹐食不化﹐不得畱﹐下膿血﹐脈微小流連者生﹐勁急者死。

《脈訣》云﹕下利微小則爲生﹐脈大浮洪無瘥日。

方法

丹溪曰﹕泄屬濕﹐屬气虛﹐有火﹐有痰﹐有食積者。

戴氏曰﹕凡瀉水﹐腹不痛者﹐濕也。飲食入胃不住﹐完谷不化者﹐气虛也。腹痛瀉水腸鳴﹐痛一陣瀉一陣者﹐火也。

或瀉或不瀉﹐或多或少者﹐痰也。腹痛甚而瀉﹐瀉後痛減者﹐食積也。

燥濕﹐四苓散加蒼術﹐倍白術。甚者﹐二術炒爲末﹐米飲調服。

气虛﹐用人參﹑白術﹑芍藥。

火宜伐火利小水﹐四苓散加滑石﹑黃芩﹑梔子﹑木通。

痰宜伐痰﹐海石﹑靑黛﹑黃芩﹑神曲爲丸服﹐或用吐以提其淸气。

食積﹐宜消導疏滌之﹐神曲﹑大黃﹑枳實之類。

水瀉﹐用蒼術﹑濃朴﹑陳皮﹑炒曲﹑茯苓﹑豬苓﹑澤瀉﹑地楡﹑甘艸﹐冬加漧薑﹐等分煎服。

泄瀉水多者﹐必用五苓散。

夏月水瀉﹐桂苓甘露飲。﹝二方並見暑門。﹞

治泄瀉諸藥﹐多作丸子效。

脾胃不和泄瀉者﹐胃苓湯。﹝五苓合平胃散是也。﹞

世俗例用澀藥治瀉﹐若病久而虛者或可。若初得者﹐必變他證﹐爲禍不小。殊不知瀉多因於濕﹐分利小水﹐爲上策也。

﹝以上丹溪方法凡十二條﹞

淸六丸

治泄瀉。

六一散﹝一料﹞加紅曲五錢。

上爲細末﹐湯浸蒸餅爲丸服。

溫六丸

治泄瀉﹐或兼嘔吐者。

六一散加漧薑﹐或生薑汁亦可﹐蒸餅丸服。

姜曲丸

治食積瀉。

陳曲茴香﹝各五錢﹞生薑﹝一兩﹞

上爲細末﹐蒸餅丸服。

止瀉方

肉豆蔻﹝五錢﹞白滑石﹝春冬一兩二錢五分﹐夏二兩五錢﹐秋二兩﹞

上爲細末﹐薑汁調神曲作糊﹐爲丸服。

脾泄丸

白術神曲芍藥﹝並炒﹐各等分﹞

冬加肉豆蔻﹐去芍藥﹐爲細末﹐神曲糊爲丸服。

﹝以上皆丹溪方﹞

茯苓湯

﹝東垣﹞治因傷冷凍飲料水﹐泄瀉注下﹐一夜十餘次﹐變作白痢﹐或變赤白相雜﹐腹中痛﹐食減熱燥﹐四肢沈因無力。

生黃芩﹝一錢五分﹞當歸﹝二錢﹞肉桂炙甘艸﹝各二分半﹞豬苓茯苓﹝各三分﹞澤瀉﹝五分﹞芍藥﹝七分半﹞蒼術生甘艸升麻柴胡﹝各一錢﹞

上細切﹐作一服﹐水二盞﹐煎至一盞﹐稍熱服。

黃補胃湯

﹝東垣﹞治一日大便三﹑四次﹐溏而不多﹐有時作泄﹐腸中鳴﹐小便黃。

黃柴胡當歸身益智橘紅﹝各一錢五分﹞升麻﹝二錢﹞炙甘艸﹝五分﹞紅花﹝少許﹞

上細切﹐作一服﹐水二盞﹐煎至一盞﹐稍熱﹐食前服。

升陽除濕湯

﹝東垣﹞自下而上者﹐引而去之。

蒼術﹝一錢﹞柴胡羌活防風升麻神曲澤瀉豬苓﹝各五分﹞炙甘艸陳皮麥麵﹝各三分﹞

上細切﹐作一服﹐水二盞﹐煎至一盞﹐去渣空心服。如胃寒腸鳴﹐加益智仁﹑半夏各五分﹐生薑三片﹐大棗一枚同煎。非腸鳴勿用。

治痛泄要方﹝劉艸窗﹞

白術﹝二兩﹐炒﹞白芍藥﹝二兩﹐炒﹞陳皮﹝一兩五錢﹐炒﹞防風﹝一兩﹞

上細切﹐分作八服﹐水煎或丸服。久瀉﹐加升麻六錢。

白術芍藥湯

﹝機要﹞治太陰脾經受濕﹐水泄注下﹐體重微滿﹐困弱無力﹐不欲飲食﹐水谷不化﹐宜此和之。

身重暴下﹐是大勢來﹐亦宜和也。

白術白芍藥﹝各四錢﹞甘艸﹝二錢﹞

上細切﹐作一服﹐水二盞﹐煎至一盞﹐溫服。

茯苓湯

﹝機要﹞治濕瀉﹐又治食積﹑濕熱作瀉。

白術茯苓﹝各五錢﹞

上細切﹐作一服﹐水煎﹐食前服。一方有芍藥﹐三味各等分﹐名白術散﹐爲末﹐米飲調下。

蒼術芍藥湯

治證如前。

蒼術﹝五錢﹞芍藥﹝二錢五分﹞黃芩﹝一錢五分﹞淡桂﹝五分﹞

上細切﹐作一服﹐水二盞﹐煎至一盞﹐溫服。

防風芍藥湯

﹝機要﹞治飧泄身熱﹐脈弦﹐腰痛微汗。

防風芍藥黃芩﹝各二錢﹞

上細切﹐作一服﹐水煎﹐空心服。

蒼術防風湯

﹝機要﹞治泄瀉﹐脈弦頭痛。

蒼術﹝二錢﹞防風﹝一錢﹞白術﹝四錢﹞麻黃﹝一錢﹞

上細切﹐作一服﹐加生薑五片﹐水二盞﹐煎至一盞﹐食前服。

神術散

﹝良方﹞治春傷於風﹐夏必飧泄之證。

蒼術﹝一錢五分﹞本川芎﹝各六分﹞羌活﹝四分﹞甘艸﹝炙﹐三分﹞細辛﹝二分﹞

上細切﹐作一服﹐加生薑三片﹐水二盞﹐煎至一盞﹐去渣溫服。如欲汗﹐加蔥白三莖。

胃風湯

﹝局方﹞治證如前﹐及治風冷乘虛﹐入客腸胃﹐米谷不化﹐泄瀉注下﹐及腸胃濕毒﹐下如豆汁﹐或下瘀血﹐或如魚腦﹐日夜無度﹐久不得愈者。﹝方見中風門。﹞

﹝丹溪活套﹞云﹕泄瀉注下如水﹐用生料五苓散﹐加蒼術﹑車前子﹐倍白術﹐爲末﹐米湯調服。濕熱甚﹑下泄如熱湯者﹐本方去桂﹐加滑石﹑黃芩﹑梔子﹑木通之類。如腹中痛﹐下泄淸冷﹐喜熱手蕩熨﹐口不燥渴﹐乃寒泄也。本方倍桂﹐加肉豆蔻。有气﹐加木香。病甚者﹐更加丁香﹑附子。作丸服。如久泄﹐穀道不合﹐或脫肛﹐此元气下陷﹑及大腸不行收令而然。用白術﹑芍藥﹑神曲﹑陳皮﹑肉豆蔻﹑訶子肉﹑五倍子﹑烏梅爲丸﹐以四君子湯加防風﹑升麻﹐煎湯送下。如食積﹐時常腹痛﹐瀉積先以木香檳榔丸或東垣枳實導滯丸推遂之﹐而後以四苓加濃撲﹑蒼術﹑神曲﹑麥芽之類﹐作丸服之﹐以安胃气。如瀉水腹不痛者﹐屬气虛﹐宜四君子湯倍白術﹐加黃﹑升麻﹑柴胡﹑防風之類﹐補以提之而愈。

﹝祖傳方﹞

治暴泄注下用。

車前子﹝一兩﹐微炒﹞

上一味﹐研爲細末﹐淸米飲調服。

又方治腹痛泄瀉用。

艾葉﹝一握﹞車前子葉﹝一握﹐陰漧﹞

上先將二葉細切﹐用水二盞﹐煎至一盞﹐去渣入薑汁﹐再煎一沸﹐稍熱服﹐立愈。

﹝醫案﹞

一人泄瀉﹐日夜無度﹐諸藥不效。偶得一方﹐用鍼沙﹑地龍﹑豬苓三味﹐共爲細末﹐生蔥搗汁﹐調方寸匕﹐貼臍上﹐小便長而瀉止。

一人吐瀉三日﹐垂死囑付後事。予爲灸天樞﹑气海三穴﹐立止。

卷之三

痢

論

《內經》曰﹕溲而便膿血﹐知气行而血止也。

愚按﹕經文溲字下﹐必缺一澀字。溲卽尿也﹐溲澀而便膿血者﹐言病因也﹐蓋血因气滯﹐而大小二便俱不利耳。气行而血止者﹐言治法也。故河間闡明其說﹐所謂和气則後重自除﹐而用木香﹑檳榔﹑枳殼等藥以和之﹐卽此意也。

河間曰﹕行血則便膿自愈﹐和气則後重自除。又曰﹕後重則宜下﹐腹痛則宜和﹐身重則除濕﹐脈弦則去風﹐膿血稠粘以重藥竭之﹐身冷自汗以熱藥溫之﹐風邪外束宜汗之﹐溏爲痢宜溫之。又曰﹕在表者發之﹐在裏者下之﹐在上者湧之﹐在下者竭之﹐身表熱者內疏之﹐小便澀者分利之。又曰﹕盛者和之﹐去者送之﹐過者止之。兵法云﹕避其來銳﹐擊其惰歸。此之謂也。夫古方以瀉痢滚同論治﹐朱紫混淆﹐殊不知瀉屬脾而痢屬腎也。丹溪曰﹕先水瀉而後膿血者﹐此脾傳腎﹐賊邪難愈。先膿血而後水瀉者﹐此腎傳脾﹐微邪易愈。是皆先哲之格言﹐以爲後學之繩墨﹐醫者其可不詳究乎。

脈法

《脈經》云﹕腸下膿血﹐脈沈小流連者生﹐洪大數身熱者死。

又曰﹕腸筋攣﹐脈小細安靜者生﹐浮大而緊者死。

方法

丹溪曰﹕痢赤屬血﹐自小腸來﹔白屬气﹐自大腸來。

《原病式》曰﹕痢爲濕熱甚於腸胃怫郁而成﹐其病皆熱證也。俗以痢白爲寒﹐誤也﹐如熱生瘡癤而出白膿﹐可以白爲寒乎﹖陰陽水火﹐一髙則一下﹐一盛則一衰。若以白爲寒赤爲熱﹐則兼赤白者﹐乃寒熱俱甚於腸胃之間而爲病乎﹖況下迫窘痛小便赤澀而痢白者必多有之﹐爲熱明矣。世有用辛熱藥而愈者﹐蓋辛甘發散﹐熱主出行﹐故病微者則鬱結開通﹐气和而愈﹔若病甚者﹐鬱結不開﹐其病轉加而死矣。故治痢者﹐必用寒以勝熱﹐苦以燥濕﹐微加辛熱佐之﹐以爲發散開通之用﹐如此固無不效者。

仲景治痢﹐可下者﹐悉用承气等湯加減下之。大黃之寒﹐其性善走﹐佐以濃朴之溫﹐善行滯气﹐緩以甘艸之甘﹐飲以湯液﹐灌滌腸胃﹐滋潤輕快﹐積行卽止。局方用砒﹑丹﹑巴﹑﹐類聚成丸﹐其气凶暴﹐其體重滯﹐積气已行而毒瓦斯未消﹐猶暴賊手持兵刃﹐使之徘徊瞻顧於堂奧之間﹐縱有愈病之功﹐而腸胃淸純之气﹐寧無損傷之患乎。可溫者﹐乃用姜附溫之。局方例用熱藥爲主﹐澀藥爲佐﹐用之於下利淸白者猶可﹔其裏急後重﹐經所謂下迫者皆屬火熱所爲﹐加以澀熱之劑﹐非殺而何。

初得一﹑二日間﹐元气未虛﹐必推蕩之﹐此通因通用之法﹐用大承气湯或調胃承气湯。下後﹐看气血調理﹐气用參﹑術﹐血用四物。五日後﹐不可下。﹝此亦大槪言之﹐气血虛者﹐𨿽一﹑二日亦不可下﹔實者﹐十餘日後﹐亦有下之而安者。﹞

腹痛﹐以白芍藥﹑甘艸爲君﹐當歸﹑白術爲佐。惡寒者加桂﹐惡熱者加黃柏。

腹痛﹐因肺金之气郁在大腸之間﹐以苦梗發之﹐後用痢藥。一云﹐實則可下﹐虛則以苦梗發之。

初下痢腹痛者﹐用溫藥姜﹑桂之屬﹐切不可驟用參﹑術。縱气虛胃虛﹐皆不可用。

後重者﹐積與气墜下之故﹐兼升兼消﹐尢當和气﹐木香檳榔丸﹑保和丸之類。

身熱挾外感者﹐不惡寒﹐用小柴胡去人參﹔發熱惡寒﹐身首俱痛﹐此爲表證﹐宜微汗和解﹐加蒼術﹑川芎﹑陳皮﹑芍藥﹑甘艸﹑生薑﹐煎服。﹝愚每以上二方並治痢之挾外感者﹐亦多獲奇效也。﹞

發熱不止者屬陰虛﹐用寒涼藥必兼溫藥﹑升藥。

大孔痛﹝肛門痛也﹞﹐因熱流於下也﹐木香﹑檳榔﹑芩﹑連﹐加炒漧薑。

仲景法治﹐大孔痛﹐一曰溫之﹐一曰淸之。若久病身冷自汗脈沈小﹐宜溫之。暴病身熱脈洪大﹐宜淸之。

下血者宜涼血活血﹐當歸﹑黃芩﹑桃仁之類﹐或用朴硝。有風邪下陷﹐宜升提之﹐蓋風傷肝﹑肝主血故也。有濕傷血﹐宜行濕淸熱。

濕熱下痢﹐小便澀少﹐煩渴能食﹐脈洪大而緩﹐腹痛後重﹐桂苓甘露飲送下保和丸二﹑三十粒。

濕多熱少﹐脾胃不和﹐食少﹐腹痛後重﹐夜多利下﹐胃苓湯送下保和丸二﹑三十粒。

气虛﹐面色痿黃或枯白色﹐人疲倦﹐痢頻並痛﹐後重不食﹐脈細弱﹐或微汗時出﹐黃建中湯送下保和丸二﹑三十粒。

濕熱爲痢﹐不渴者﹐建中湯加蒼術﹑茯苓﹐下保和丸。

脾胃不和﹐食少﹐腹脹痛後重﹐脈弦緊﹐宜平胃散加芍藥﹑官桂﹑葛根﹑白術﹑茯苓﹐下保和丸。

下痢﹐血气大虛﹐腹痛頻並後重不食﹐或產後得此證﹐用四君子湯加當歸﹑陳皮﹐下保和丸二﹑三十粒。

下痢白積者﹐用芍藥湯加白術﹑陳皮﹑甘艸﹑滑石﹑桃仁。

下痢赤積﹐身熱﹐益元散加木通﹑炒芍藥﹑炒陳皮﹑白術﹐煎湯送下保和丸加黃芩丸。

久下痢﹐已數日不能起牀﹐不食﹐疲弱之甚者﹐用﹕人參﹝五分﹞白術﹝一錢﹞黃﹝五分﹞當歸﹝七分﹞芍藥﹝一錢﹞甘艸﹝炙﹐三分﹞禦米殼﹝醋炒﹐三分﹞地楡﹝五分﹞木香﹝三分﹞縮砂﹝五分﹞陳皮﹝一錢﹞升麻﹝三分﹞白豆蔻仁﹝三分﹞澤瀉﹝五分﹞

上細切﹐作一服﹐水一盞半﹐煎至一盞﹐去渣溫服。

如下墜異常﹐積中有紫黑血而又痛甚者﹐此爲死血證﹐用桃仁細研及滑石行之。

血痢久不愈者﹐屬陰虛﹐四物爲主。

下痢如豆汁者﹐濕也。蓋脾胃爲水谷之海﹐無物不受﹐常兼四髒﹐故有如五色之相染。當先通利﹐此迎而奪之之義。

如虛﹐宜審之。

古方用濃朴﹐專爲行凝滯之气﹐滯气稍行則去之。枳殼𨿽少緩﹐亦不宜久服。只以陳皮和藥可也。

古方多用粟殼治嗽與痢﹐但要先出病根﹐乃收功後藥也。

如力倦气少惡食﹐此爲挾虛證﹐宜用白術﹑當歸身尾﹐甚者加人參﹑陳皮補之﹐虛回而痢自止。

如久痢﹐體虛气弱﹐滑泄不止﹐亦當以澀藥止之﹐訶子肉﹑豆蔻﹑白礬﹑半夏﹑牡蠣之類﹐擇而用之。然須以陳皮爲佐﹐恐太澀亦能作疼。又﹐甚者須灸天樞﹑气海﹝取穴法﹐見前霍亂門。﹞

如痢已減十之七﹑八﹐穢積已盡﹐糟粕未實﹐用炒芍藥﹑炒白術﹑炙甘艸﹑陳皮﹑茯苓煎湯﹐下固腸丸二﹑三十粒。

此丸性多燥澀﹐有去濕實腸之功。若滯气未盡除者﹐不可遽用。

如痢後糟粕未實﹐或食粥稍多﹐或饑甚方食﹐腹中作疼﹐以白術﹑陳皮二味煎湯﹐和之自安。

如气行血和積少﹐但虛坐努責﹐此爲無血證﹐倍用歸身尾﹑芍藥﹑生地黃﹐而以桃仁泥佐之﹐陳皮和之﹐血生自安。

如痢後腳弱﹐漸細小﹐用蒼術二兩﹐白芍藥﹑龜板各二兩半﹐黃柏五兩﹐粥糊丸﹐以四物湯加陳皮﹑甘艸﹐煎湯送下。

噤口痢﹐胃口熱甚故也﹐用黃連﹑人參煎湯﹐終日呷之。如吐﹐則再彊飲﹐但得一呷下咽﹐便好。又用田螺搗﹐臍中﹐以引下其熱。胃中熱結﹐當開以降之。人不知此﹐多用溫藥甘味﹐以火濟火﹐以滯益滯也。亦有誤服熱毒之藥犯胃者﹐當推明而祛其毒﹐用糞蛆焙榦爲末﹐淸米飲調下一錢匕﹐其效。

多有時疫作痢﹐傳染相似﹐宜推明運气之勝復以治之。

小兒痢疾﹐用黃連﹑黃芩﹑大黃﹑甘艸煎服。赤痢加桃仁﹑紅花﹐白痢加滑石末﹐同煎。

一小兒八歲﹐下痢純血﹐作食積治﹐蒼術﹑白術﹑黃芩﹑白芍藥﹑滑石﹑茯苓﹑甘艸﹑陳皮﹑神曲煎湯﹐下保和丸。

凡下痢純血者﹐如塵腐色者﹐如屋漏水者﹐大孔開如竹筒者﹐唇如朱紅者﹐俱死。如魚腦髓者﹐身熱脈大者﹐俱半死半生。經所謂身涼脈細者生﹐身熱脈大者死﹐亦大槪言之耳﹐不可一途而論也。

一方﹐治熱痢血痢﹐用大黃﹑黃連﹑黃芩﹑黃柏﹑枳殼﹑白芍藥﹑川歸﹑滑石﹑甘艸﹑桃仁﹑白術等分﹐神曲糊丸﹐如梧桐子大﹐每服五﹑六十丸﹐白湯下。

淸六丸

治血痢神效。

溫六丸

治痢及水瀉皆效。﹝以上二方﹐並見泄瀉門。﹞

固腸丸

治濕熱下痢﹐大便下血﹐去腸胃陳積之後﹐用此以燥下濕而實大腸。

樗根白皮﹝不拘多少﹐細切﹐略炒﹞

上一味﹐研爲細末﹐米糊爲丸﹐如梧桐子大﹐每服三﹑五十丸﹐陳米飲送下﹐或用炒芍藥﹑炒白術﹑炙甘艸﹑陳皮﹑茯苓煎湯下。

﹝以上丹溪方法凡四十二條﹞

芍藥湯

行血則便膿自愈﹐和气則後重自除﹐此藥是也。

白芍藥﹝二錢﹞當歸尾黃連黃芩﹝各一錢﹞大黃﹝七分﹞甘艸檳榔木香桂心﹝各五分﹞

上細切﹐作一服﹐水一盞半﹐煎一盞﹐空心服。如初病﹐後重窘迫甚者﹐倍大黃﹐加芒硝一錢。如痞滿﹐气不宣通﹐加枳實一錢。如髒毒下血﹐加黃柏一錢。

黃芩芍藥湯

﹝河間﹞治瀉痢腹痛﹐或後重身熱﹐久而不愈﹐脈洪數者﹐及膿血稠粘者。

黃芩芍藥﹝各二錢﹞甘艸﹝一錢﹞

上細切﹐作一服﹐水一盞半﹐煎至一盞﹐溫服。腹痛甚﹐加桂二分﹐稍熱服之。

黃連湯

﹝河間﹞治大便後下血﹐腹中不痛﹐謂之濕毒下血。

黃連當歸﹝各二錢﹞

上細切﹐作一服﹐水一盞半﹐煎至一盞﹐去渣溫服。

芍藥黃連湯

﹝河間﹞治大便後下血﹐腹中痛者﹐謂之熱毒下血。

芍藥川歸黃連﹝各一錢五分﹞大黃﹝三分﹞桂心﹝一錢五分﹞甘艸﹝三分﹞

上細切﹐作一服﹐水一大盞﹐煎七分﹐溫服。

大黃湯

﹝河間﹞治痢久不愈﹐膿血稠粘﹐裏急後重﹐日夜無度﹐脈沈實﹐人不甚困倦者﹐或初得腹痛甚者﹐窘迫不安者。

大黃﹝一兩﹞

上細切﹐作一服﹐用好酒二大盞浸半日﹐煎至一盞半﹐去渣﹐分作二服﹐頓飲之。如痢未止﹐再進後服。後以芍藥湯和之﹐又再服黃芩芍藥湯以徹其邪。此乃蕩滌邪熱之劑﹐用酒煎者﹐蓋欲其上至頂巓﹐外徹皮毛也。

香連丸

﹝局方﹞治下痢膿血﹐赤白相雜﹐裏急後重。

黃連﹝二十兩﹐與吳茱萸十兩二味各以好酒拌濕同炒﹐去茱萸﹞木香﹝四兩八錢﹐不見火﹞

上爲細末﹐醋調麵糊爲丸﹐如梧桐子大﹐每服三﹑五十丸﹐淸米飲送下。一方加石蓮肉半斤﹐治噤口痢尢佳。

益元散

﹝河間﹞謂此爲治痢之聖藥也﹐其功不能盡述。

桂府膩白滑石﹝六兩﹞粉甘艸﹝炙﹐一兩﹞

上二味﹐共爲極細末﹐每服三錢﹐白水調﹐無時。

神效參香散

治痢疾日久﹐穢積已少﹐腹中不痛﹐或微痛﹐不後重窘迫﹐但滑澑不止﹐乃收功之後藥也。

粟殼﹝去穣蒂﹐醋炙﹐一兩二錢﹞陳皮﹝一兩三錢﹞肉豆蔻﹝面裹煨﹐四錢﹞茯苓﹝去皮﹞白扁豆﹝炒﹐各四錢﹞木香人參﹝各二錢﹞

上爲細末﹐每服一錢匕﹐淸米飲調下﹐食遠。

﹝丹溪活套﹞云﹕痢疾乃外感兼內傷之候之﹐須分表里治之﹐在表者﹐必惡寒發熱﹐身首俱痛﹐宜以小柴胡湯﹐去人參﹑棗子﹐加蒼術﹑川芎﹑陳皮﹑生芍藥﹐微汗以散之。在裏者﹐必後重窘迫腹痛﹐下積早宜以大小承气湯﹑河間酒煎大黃湯之類下之。余邪未盡﹐更以芍藥湯﹑香連丸之類以徹其邪。穢積已盡而更衣未息者﹐此大腸不行收令故也﹐宜以固腸丸﹑參香散之類以止澀之。噤口者﹐須詳證按法調治﹐切不可輕用粟殼﹑肉豆蔻﹑訶子之類以試之﹐殺人於反掌之間也。但凡痢證不問輕重﹐若邪气正盛而以粟殼之類止遏之﹐𨿽不死亦成休息痢﹐二﹑三年不能愈也。又不可輕用巴豆﹑牽牛等熱毒之劑攻之﹐蓋病因熱毒﹐又得熱毒之劑﹐以火濟火﹐不死何待。

﹝祖傳方﹞

和中飲

治痢疾﹐不分赤白久近﹐服之無有不效者。但發熱噤口不食者﹐不可服。

陳皮白術茯苓白芍藥﹝各一錢﹞艸果仁﹝七分﹞甘艸﹝三分﹞陳倉米﹝二錢﹞砂糖﹝三錢﹞粟殼﹝醋炙﹐一錢五分﹞烏梅﹝一个﹞

上細切﹐作一服﹐加生薑三片﹐大棗一枚﹐水二盞﹐煎至一盞﹐去渣溫服。

三根飲

治休息痢年久不愈者﹐其效如神。

五倍木根蒼耳艸根臭樗木根﹝刮取白皮﹞

上各等分﹐細切﹐每服七錢重﹐加生薑三片﹐大棗一枚﹐大黑豆三十六粒﹐糯米四十九粒﹐水二盞﹐煎至一盞﹐去渣溫服。

二防飲

治痢後不謹﹐感冒寒濕﹐或涉水履霜﹐以致兩足痛痺﹐如刀虎咬之狀﹐膝臏腫大﹐不能行動﹐名鶴膝風﹐此藥神效。

人參白術黃﹝各一錢﹞甘艸﹝炙五分﹞川歸川芎芍藥熟地黃﹝各一錢﹞防風防己羌活牛膝﹝各七分﹞杜仲﹝薑汁拌炒﹞萆﹝各一錢﹞附子﹝童子尿浸三日﹐去皮臍﹐七分﹐冬月一錢﹞

上細切﹐作一服﹐加生薑三片﹐大棗二枚﹐水二盞﹐煎至一盞﹐去渣空心溫服。

仁齋云﹕下痢噤口不食者﹐𨿽曰脾虛﹐蓋亦熱气閉隔心胸間所致也。俗用木香則失之溫﹐用山藥則失之閉﹐惟眞料參苓白術散﹐加石菖蒲末﹐以道地粳米飲﹝多年陳倉米尢佳﹞溫調下。或人參﹑茯苓﹑石蓮子肉﹐入些少菖蒲﹐爲末與之。胸次一開﹐自然思食。﹝其參苓白術散本方該有縮砂﹐或少入木香﹐見內傷門。﹞

﹝醫案﹞

一子年將五十﹐夏秋間得痢疾﹐月餘服藥而少愈﹐穢積已﹐但盡糟粕﹐不食﹐晝夜五﹑六次入廁﹐兼脫肛不安﹐又半月諸藥不效。予記祖傳一方﹐用池塘中鱉一个﹐如法修事﹐多用生薑米作羹﹐入沙糖一小塊﹐不用鹽醬熟煮﹐喫一﹑二碗﹐三日不登廁﹐大腸自此實矣﹐肛門亦收而不脫。夫此證蓋因脾土受虛﹐致肺與大腸俱失化源之所滋養﹐是故大腸不行收令也﹐此母能令子虛耳。鱉乃介虫屬金﹐而有土性溫﹐能補脾肺。又況肺惡寒﹐先得芩﹑連等寒涼之味已多﹐今用生薑之辛以補肺金﹐用沙糖之甘以補脾土﹐肺气旣實﹐其大腸亦隨而實﹐故得以行收令也﹐故其功效如是之驗焉。

卷之三

嘔吐

論

《內經》曰﹕諸嘔吐酸﹐暴注下迫﹐皆屬於火。東垣曰﹕夫嘔﹑吐﹑噦三者俱屬於胃﹐胃者司也﹐以其气血多少爲異耳。嘔者陽明也﹐陽明多血多气﹐故有聲有物﹐气血俱病也。吐者太陽也﹐太陽多血少气﹐故有物無聲﹐血病也。

噦者少陽也﹐少陽多气少血﹐故有聲無物﹐气病也。河間曰﹕胃膈熱甚則爲嘔﹐火气炎上之象也。吐證有三﹐气﹑積﹑寒也﹐皆從三焦論之。上焦在胃口﹐上通於天气﹐主納而不出。中焦在中脘﹐上通天气﹐下通地气﹐主腐熟水谷。下焦在臍下﹐下通地气﹐主出而不納。是故上焦吐者﹐皆從於气﹐气者天之陽也﹐其脈浮而洪﹐其證食已卽吐﹐渴欲飲水﹐大便燥結﹐气上衝胸而發痛﹐其治當降气和中。中焦吐者﹐皆從於積﹐有陰有陽﹐食與气相假爲積而痛﹐其脈浮而長﹐其證或先痛而後吐﹐或先吐而後痛﹐治法當以毒藥去其積﹐檳榔﹑木香行其气。下焦吐者﹐皆從於寒﹐地道也﹐其脈沈而遲﹐其證朝食暮吐﹐暮食朝吐﹐小便淸利﹐大便祕而不通﹐治法當以毒藥通其祕塞﹐溫其寒气﹐大便漸通﹐復以中焦藥和之﹐不令大便祕結而自愈也。外有傷寒﹐陽明實熱太甚而吐逆者。有內傷飲食﹐塡塞太陰﹐以致胃气不得宣通而吐者。有胃熱而吐者。有胃寒而吐者。有久病气虛﹐胃气衰甚﹐聞穀气則嘔噦者。有脾濕太甚﹐不能運化精微﹐致淸痰畱飲郁滯上中二焦﹐時時惡心吐淸水者。宜各以類推而治之﹐不可執一見也。

脈法

《脈經》曰﹕嘔而脈弱﹐小便復利﹐身有微熱﹐見厥者﹐難治。

跌陽脈浮者﹐胃气虛﹐寒气在上﹐噯气在下﹐二气相爭﹐但出而不入﹐其人卽嘔而不得食﹐恐怖卽死﹐寬緩卽瘥。

脈陽緊陰數﹐其人食已則吐﹐陽浮而數亦爲吐。

寸口脈緊而芤﹐緊則爲寒﹐芤則爲虛﹐虛寒相搏﹐脈爲陰結而遲﹐其人則噎﹐關上脈數﹐其人則吐。

脈弦者虛也﹐胃气無餘﹐朝食暮吐﹐暮食朝吐﹐變爲反胃。寒在於上﹐醫反下之﹐令脈反弦﹐故名曰虛。

寸口脈微而數﹐微則無气﹐無气則榮虛﹐榮虛則血不足﹐血不足則胸中冷﹐故吐。

方法

丹溪曰﹕胃中有熱﹐膈上有痰﹐二陳湯加炒梔子﹑姜炒黃連﹑生薑﹐煎服。

凡嘔吐者﹐切不可下﹐逆之故也。

有久病吐者﹐胃气虛不納谷也﹐生薑﹑人參﹑黃﹑白術﹑香附治之。凡痞滿短气而嘔﹐宜補中气﹐止可用調中益气湯。

肝火出胃﹐逆上嘔吐﹐抑靑丸。﹝方見火門。﹞

夏月嘔吐不止﹐五苓散加薑汁﹐入湯調服。

吐虫而嘔﹐用黑錫炒成灰﹐檳榔末﹑米飲調服。

惡心吐淸水者﹐有熱有痰有虛﹐皆用生薑﹐隨證佐藥治之。

胃中有熱者﹐二陳湯加薑汁制炒黃連﹑黃芩。挾虛者﹐加人參﹑白術。又云﹕胃虛弱﹐嘔者﹐二陳湯加砂仁﹑藿香﹑白術。

痰飲爲患﹐或因多食生冷﹐脾胃不和﹐以致嘔吐惡心﹐或頭眩﹐或胃脘懊不快﹐或發寒熱﹐二陳湯加丁香﹑烏梅﹑生薑﹐煎服。心下痞而痛者﹐加艸豆蔻仁。

痰熱惡心嘔吐气盛者﹐導痰湯加縮砂﹑姜炒黃連﹑竹茹。

﹝以上丹溪方法凡十條﹞

藿香安胃散

﹝河間﹞治胃气虛弱﹐不能飲食﹐時時嘔吐惡心者。

藿香人參陳皮﹝各一錢﹞丁香﹝五分﹞

上細切﹐作一服﹐水一盞﹐煎至七分﹐溫服。

和中桔梗湯

﹝河間﹞治上焦熱气上衝﹐食已暴吐﹐脈浮而洪﹐宜先和中。

桔梗﹝一錢五分﹞半夏曲﹝二錢﹞陳皮﹝去白﹐一錢﹞枳實﹝麩炒黃色﹐一錢﹞白茯苓﹝一錢﹞白術﹝一錢五分﹞濃朴﹝薑汁拌炒﹐一錢﹞

上細切﹐作一服﹐水一盞半﹐煎至一盞﹐去渣﹐取淸汁調木香散二錢﹐空腹服。三服後﹐气漸下﹐吐漸止﹐然後去木香散﹐加芍藥二錢﹐黃一錢半﹐煎服﹐病愈則已。如大便燥結﹐食不盡下﹐以大承气湯去芒硝微下之﹐再服前藥補之。如大便復結﹐又根據前微下之。

木香散

﹝河間﹞

木香檳榔各等分﹐爲細末﹐前藥調之服。

荊黃湯

﹝河間﹞治暴吐﹐上焦熱气所衝﹐脈浮而洪者。

荊芥穗﹝五錢﹞人參﹝二錢五分﹞甘艸﹝一錢﹞大黃﹝一錢五分﹞

上細切﹐作一服﹐水二盞﹐煎至一盞﹐去渣﹐調檳榔散二錢﹐空腹服。

檳榔散

﹝河間﹞

檳榔﹝三錢﹞木香﹝一錢五分﹞輕粉﹝少許﹞

上爲細末﹐用前藥調服。爲丸亦可﹐用水浸蒸餅丸如小豆大﹐每服二十丸﹐食後服。

淸鎭丸

﹝河間﹞治上焦吐﹐頭痛發熱﹐有汗脈弦。

柴胡﹝二兩﹐去蘆﹞黃芩﹝七錢五分﹞甘艸﹝五錢﹞半夏﹝五錢﹞靑黛﹝二錢五分﹞人參﹝五錢﹞

上爲細末﹐薑汁浸蒸餅爲丸﹐如梧桐子大﹐每服五十丸﹐生薑湯送下﹐食後服。

白術湯

﹝河間﹞治胃中虛損及有痰而吐者。

半夏曲﹝五錢﹞白術﹝二錢﹞檳榔﹝二錢五分﹞木香﹝一錢﹞甘艸﹝一錢﹞茯苓﹝二錢﹞

上爲細末﹐每服二錢﹐生薑湯調下﹐食前服。

金花丸

﹝河間﹞治吐食脈弦者﹐肝乘於脾而吐﹐乃由脾胃之虛﹐宜治風安脾。

半夏﹝湯泡七次﹐一兩﹞檳榔﹝二錢﹞雄黃﹝一錢五分﹞

上爲細末﹐薑汁和蒸餅爲丸﹐如梧桐子大﹐小兒丸如黍米大﹐生薑湯送下﹐從少至多漸加服之﹐以吐止爲度。無羈絆於脾﹐故飲食自下。

紫沈丸

﹝河間﹞治中焦吐食﹐由食積與寒气相假﹐故吐而痛﹐宜服此藥。

半夏曲﹝二錢﹞烏梅肉﹝二錢﹞代赭石﹝三錢﹞杏仁﹝去皮尖﹐另研﹐一錢﹞砂仁﹝三錢﹞丁香﹝二錢﹞

沈香﹝一錢﹞檳榔﹝二錢﹞木香﹝一錢﹞陳皮﹝五錢﹞白豆蔻﹝五分﹞白術﹝一錢﹞巴豆霜﹝另研﹐五分﹞

上爲細末﹐入巴豆霜和勻﹐醋麵糊爲丸﹐如黍米大﹐每服五十丸﹐食後生薑湯下﹐吐愈則止。小兒另丸如芝麻大﹐治小兒食積吐食亦大妙。

小半夏湯

﹝仲景﹞治陽明傷寒﹐不納谷而嘔吐不已者。

半夏﹝湯泡七次﹐一兩﹞生薑﹝二錢﹞

上細切﹐水三盞﹐煎至一盞﹐去渣﹐分作二服服之。

生薑汁半夏湯

﹝活人﹞治胸中似喘不喘﹐似嘔不嘔﹐似噦不噦﹐徹心憒憒然無柰者。

半夏﹝湯泡洗七次﹐一兩﹞

上細切﹐水一盞半﹐生薑自然汁半盞﹐同煎至一盞﹐溫服。仲景曰﹕嘔多﹐𨿽有陽明證﹐愼不可下。孫思邈曰﹕嘔家多服生薑﹐乃嘔家之聖藥也。气逆者以辛散之﹐故以生薑爲主治之。

藿香平胃散

﹝東垣﹞治內傷飲食﹐塡塞太陰﹐嘔吐不已。

藿香﹝一錢﹞濃朴﹝姜制﹐一錢﹞蒼術﹝一錢五分﹞陳皮﹝一錢﹞甘艸﹝炙﹐三分﹞砂仁﹝五分﹐研﹞神曲﹝五分﹐炒﹞

上細切﹐作一服﹐加生薑五片﹐大棗一枚﹐水一盞半﹐煎至一盞﹐去渣溫服。

胃苓湯

﹝局方﹞治證同前。

平胃散加五苓散﹐加姜棗﹐水煎服之。

黃連六一湯

﹝丹溪﹞治因多食煎燒餅熱面之類﹐以致胃脘當心而痛﹐或嘔吐不已﹐漸成反胃。

黃連﹝六錢﹞甘艸﹝炙﹐一錢﹞

上細切﹐作一服﹐水一大盞﹐煎至七分﹐去渣溫服。

丁附治中湯

﹝局方﹞治胃傷寒冷之物﹐致心腹痛而嘔噦不止。

人參﹝五分﹞白術﹝一錢﹞漧薑﹝一錢﹞甘艸﹝炙﹐三分﹞陳皮靑皮丁香﹝各一錢﹞附子﹝二錢﹞

上細切﹐作一服﹐加生薑五片﹐大棗二枚﹐水一盞半﹐煎至一盞﹐去渣溫服。

加味二陳湯

﹝丹溪﹞治胃中有伏火﹐膈上有稠痰﹐時常胃口作痛﹐及惡心吐淸水不快。

陳皮﹝去白﹐一錢﹞半夏﹝一錢五分﹐炮﹞茯苓﹝一錢﹞甘艸﹝炙﹐三分﹞梔子﹝炒﹐一錢﹞黃連﹝薑汁拌炒﹐一錢五分﹞川芎﹝一錢﹞白術﹝一錢﹞漧薑﹝炒﹐五分﹞蒼術﹝一錢﹞香附﹝一錢﹞牡荊子﹝炒另研﹐一錢半﹞挾虛者加人參﹝一錢﹞

上細切﹐作一服﹐水二盞﹐加生薑三片﹐煎至一盞﹐稍熱服。如胃口痛甚﹐入生薑自然汁一合﹐和勻服。

丁香安胃湯

﹝東垣﹞治嘔吐噦﹐胃虛寒所致。

丁香﹝五分﹞吳茱萸﹝一錢﹞艸豆蔻﹝一錢﹞黃﹝二錢﹞人參﹝一錢﹞柴胡﹝五分﹞甘艸﹝炙﹐五分﹞升麻當歸身陳皮﹝各五分﹞黃柏﹝二分﹞蒼術﹝一錢﹞

上細切﹐作一服﹐水一大盞﹐煎至七分﹐食前溫服。

茯苓半夏湯

﹝東垣﹞治脾胃虛弱﹐身重有痰﹐惡心欲吐。風邪羈絆於脾胃之間﹐當先實其脾土。

白術﹝一錢﹞茯苓﹝一錢﹞半夏﹝一錢﹞神曲﹝炒﹐一錢﹞橘紅﹝七分﹞天麻﹝七分﹞麥麵﹝炒黃色﹐一錢二分﹞

上細切﹐作一服﹐水一盞半﹐加生薑五片﹐煎至一盞﹐熱服。

﹝丹溪活套﹞云﹕胃中有熱﹐膈中有痰﹐令人時常嘔吐淸水﹐作噯气吞酸等證﹐用二陳湯加姜炒黃連﹑梔子﹑蒼術﹑川芎﹑香附﹑砂仁﹑神曲﹑山楂﹐少加木香以行滯气﹐加姜﹐水煎服。久病虛者﹐加人參﹑白術。胃寒者﹐加益智﹑艸豆蔻﹑漧薑﹑桂心之類﹐去黃連﹑梔子。又甚者﹐加丁香﹑附子。如脇痛或脾痛﹐右關脈弦﹐嘔吐不已﹐此木乘土之分也﹐本方加人參﹑白術﹑升麻﹑柴胡﹑靑皮﹑芍藥﹑川芎﹑砂仁﹑神曲之類。如時常吐淸水﹐或口甘不喜食﹐冷涎自下而湧上者﹐此脾熱所致也﹐本方加白術﹑芍藥﹑升麻﹑土炒黃連﹑梔子﹑神曲﹑麥芽﹑幹生薑﹐或丸或煎皆可。如時常惡心吐淸水﹐心胃作痛﹐得食則漸止﹐饑則甚者﹐此胃中有蛔也﹐本方加苦楝根﹑使君子﹐煎服卽愈﹐或用黑錫灰﹑檳榔末等分﹐米飲調下。

﹝醫案﹞

在城黃氏婦﹐年將三十﹐產後困食傷﹐致胃虛不納谷﹐四十餘日矣﹐聞穀气則惡心而嘔﹐聞藥气亦嘔﹐求予治。予曰﹕藥不能入口﹐又將何法以治之乎。懇求不已﹐遂制一方﹐用人參﹑白術﹑茯苓各五錢﹐甘艸二分﹐陳皮﹑藿香﹑砂仁各五分﹐炒神曲一錢﹐十年以上陳倉米一合﹐順流水二大白盞煎沸﹐泡伏龍肝研細﹐攪渾﹐放澄淸﹐取一盞﹐加姜棗﹐同煎前藥至七分﹐稍冷服。此藥遂納而不吐﹐別以陳倉米煎湯時時與之﹐日進前藥二﹑三服﹐漸能喫粥而安。後以此法治十數人﹐皆驗。

卷之三

噎膈

論

《內經》曰﹕三陽結﹐謂之膈。子和云﹕三陽者﹐大小腸膀胱也。結﹐謂熱結也。小腸熱結則血脈燥﹐大腸熱結則不能圊﹐膀胱熱結則津液涸﹐三陽旣結則前後閉塞﹐下旣不通必反而上行﹐所以噎食不下﹐縱下而復出也。此陽火不下降而上行也﹐故經又曰少陽所至爲嘔湧﹐溢食不下﹐此理明矣。又先哲論膈噎反胃﹐大率以血液漧槁。其或咽喉窒塞﹐食不能下﹐其槁在吸門﹔或食下則胃脘當心而痛﹐須臾吐出﹐食出痛止﹐其槁在賁門﹐此皆上焦之膈噎也。其或食物可不﹐良久復出﹐其槁在幽門﹐此中焦之膈噎也。其或朝食暮吐﹐暮食朝吐﹐其槁在闌門﹐大小腸之間﹐此下焦之膈噎也。

𨿽然﹐亦有斯須輕病而爲醫所誤者﹐丹溪論之詳矣。謂夫气之初病﹐其端甚微﹐或因些少飲食不謹﹐或外胃風雨﹐內傷七情﹐或食味過濃﹐偏助陽气﹐積成膈熱﹐或資稟充實﹐表密無汗﹐或性急易怒﹐相火上炎﹐以致津液不行﹐淸濁相干﹐惟气之爲病﹐或痞或痛﹐或不思食﹐或噫腐吞酸﹐或嘈雜痞悶。醫者不求其本﹐便認爲寒﹐遽以辛香燥熱之劑投之﹐時暫得快﹐以爲神方。濃味仍前不節﹐七情反復相侵﹐舊病被劫暫開﹐濁液易於聚﹐或半月﹐或一月﹐前證復作。如此蔓延﹐自气成積﹐自積成痰﹐此爲痰爲飲爲吞酸之由也。良工未遇﹐謬藥又行﹐痰挾瘀血﹐遂成窠囊﹐此爲痞爲痛爲嘔吐膈噎反胃之次第也。醫者猶謂虛而積寒﹐非尋常艸木可療﹐竟以烏﹑附助佐丹劑﹐專意服餌。積而久也﹐血液俱耗﹐胃脘漧槁。其槁在上﹐近咽之下﹐水飲可行﹐食物難入﹐間或可入﹐食亦不多﹐名之曰噎。其槁在下﹐與胃爲近﹐食𨿽可下﹐難盡入胃﹐良久復出﹐名之曰膈﹐亦曰反胃﹐大便祕﹐小若羊屎。然名𨿽不同﹐病出一體。又曰﹕噎病生於血幹﹐血陰也﹐陰主靜﹐內外兩靜則臟腑之火不起﹐而金水二髒有養﹐陰血自生﹐腸胃津液傳化合宜﹐何噎之有。醫者當知此意﹐不可妄以燥熱之劑﹐以火濟火﹐則何以異刺人而殺之也﹐愼之愼之﹗

脈法

《脈經》曰﹕寸緊尺澀﹐其人胸滿不能食而吐﹐吐止者爲下之﹐故不能食。誤言未止者﹐此爲反胃﹐故尺爲微澀也。

﹝誤一作設。﹞

寸口脈緊而芤﹐緊則爲寒﹐芤則爲虛﹐虛寒相搏﹐脈爲陰結而遲﹐其人則噎。關上脈數﹐其人則吐。

脈弦者虛也﹐胃气無餘﹐朝食暮吐﹐暮食朝吐﹐變爲胃反。寒在於上﹐醫反下之﹐令脈反弦﹐故名曰虛。

趺陽脈浮而澀﹐浮則爲虛﹐澀則傷脾﹐脾傷則不磨﹐朝食暮吐﹐暮食朝吐﹐宿谷不化﹐名曰胃反﹐脈緊而澀﹐其病難治。

脈澀而小﹐血不足﹔脈大而弱﹐气不足。

方法

丹溪曰﹕大率屬血虛﹑气虛﹑有痰。

戴氏曰﹕气虛者﹐脈必緩而無力。血虛者﹐脈必數而無力。痰者﹐寸關脈必沈﹐或伏而大。有气滯結者﹐寸關沈而澀。

張雞峯曰﹕噎當是神思間病﹐惟內觀以自養可安。此言深中病情。

屎如羊屎者﹐不治。﹝大腸無血故也。﹞年髙者﹐不治。﹝年五十餘﹐則不可治矣。﹞

戴氏曰﹕气血俱虛者﹐則口中多出沫。但見沫大出者﹐必死不治。

治法﹐用童便﹑韭汁﹑竹瀝﹑薑汁﹑牛羊乳﹝一本有驢屎﹞﹐气虛入四君子湯﹐血虛入四物湯。切不可用香燥藥﹐宜薄滋味。

一法﹐用黃連三錢﹝薑汁炒﹞﹐山楂肉二錢﹐保和丸二錢﹐同爲末﹐糊丸麻子大﹐胭脂胚子爲衣﹐人參湯入竹瀝﹐下五十丸。

一方﹐用馬匏兒燒存性﹐陳米湯調服。﹝卽野田瓜﹐北方多有。原本書馬剝兒﹐誤也。﹞

一云﹐馬匏兒燒存性一錢﹐好棗肉四枚﹐平胃散二錢﹐溫酒調服﹐食卽可下﹐然後隨病源調理。

一方﹐用吳茱萸﹑黃連﹑貝母﹑栝蔞子﹑牛轉艸﹐丸服。

一方﹐用韭汁二兩﹐牛乳一盞﹐生薑半兩搗汁﹐和勻頓服﹐效。

有气結者﹐用開導之劑。有陰火上炎者﹐作陰虛治。有積血者﹐當消息去之﹐韭汁能下膈上瘀血。

古方用人參以補肺﹐禦米以解毒﹐竹瀝以淸痰﹐漧薑以養血﹐粟米以實胃﹐蜜以潤燥﹐姜以去穢。有治寒者﹐必爲當時有實因於寒者用之也﹐挾寒者間或有之。今人悉因痰气﹐久誤於醫﹐傳變而成﹐其無寒也明矣。

﹝以上丹溪方法凡十一條﹞

栝蔞實丸

﹝局方﹞治膈噎﹐胸膈痞﹐痛徹背脇﹐喘急妨悶。

栝蔞實﹝去殼別研﹞枳殼﹝去穣麩炒﹞半夏﹝湯泡七次﹞桔梗﹝炒﹐各一兩﹞

上爲細末﹐薑汁米糊爲丸﹐如梧桐子大﹐每服五十丸﹐生薑湯送下。

寬中進食丸

﹝東垣﹞滋形气﹐喜飲食。﹝方見內傷門。﹞

人參利膈丸

﹝東垣﹞治膈噎﹐胸中不利﹐大便結燥﹐痰嗽喘滿﹐脾胃壅滯。推陳致新﹐治膈气之聖藥也。

木香檳榔﹝各七錢五分﹞人參當歸藿香甘艸枳實﹝麩炒黃﹐各一兩﹞大黃﹝酒濕蒸熟﹞濃朴﹝姜制﹐一兩﹞

上爲細末﹐滴水爲丸﹐如梧桐子大﹐每服五十丸﹐溫水下。

﹝丹溪活套﹞云﹕凡膈噎反胃﹐悉用二陳湯加薑汁﹑竹瀝﹑童便﹑韭汁之類爲主治。如胸中覺有熱悶﹐本方加土炒黃連﹑黃芩﹑栝蔞仁﹑桔梗之類。如血虛瘦弱之人﹐本方合四物湯﹐少加杏仁泥﹑紅花﹐童便﹑韭汁之類仍不可缺。如飲酒人﹐本方加砂糖﹑驢屎入內服。如朝食暮吐﹐暮食朝吐﹐或食下須臾卽吐者﹐此胃可容受而脾不能傳送也﹐或大小腸祕結不通﹐食返而上奔也﹐本方加酒蒸大黃﹑桃仁之類以潤之。脾不磨者﹐本方多加麥麵﹑神曲之類以助化之。如气虛肥白人膈噎者﹐本方合四君子湯﹐亦加竹瀝﹑薑汁爲要藥也。有因七情鬱結成气噎者﹐本方加香附﹑撫芎﹑木香﹑檳榔﹑栝蔞仁﹑砂仁之類。凡膈噎﹐大便燥結﹐用大黃﹐乃急則治其標之劑也。仍用四物湯加童便﹑韭汁﹐多飲牛羊乳爲上策也。但不可以人乳代之﹐蓋人乳內有飲食烹飪之火及七情之火存於中﹐故不可代服也。

﹝祖傳方﹞

潤腸膏

治膈噎﹐大便燥結﹐飲食良久復出﹐及朝食暮吐﹑暮食朝吐者﹐其功甚捷。

新取葳靈仙﹝四兩﹐搗汁﹐四﹑五月開花者﹞生薑﹝四兩﹐搗汁﹞眞麻油﹝二兩﹞白砂蜜﹝四兩﹐煎沸﹐掠出上沫﹞

上四味﹐同入銀石器內攪勻﹐慢火煎﹐候如﹐時時以箸挑食之。一料未愈﹐再服一料決效。

大力奪命丸

治膈噎不下食及翻胃等證。

杵頭糠牛轉艸﹝各半斤﹞糯米﹝一斤﹞

上爲細末﹐取黃母牛口中涎沫爲丸﹐如龍眼大﹐入鍋中﹐慢火煮熟食之﹐加沙糖二﹑三兩入內丸尢佳。

一方治噎膈久不納谷者。

隔年炊飯幹﹝不拘多少﹞

上一味﹐以急流順水煎煮糜爛﹐取濃汁時時與之。待能食後﹐以調脾進食﹑生血順气之藥調治而安。

﹝醫案﹞

蘇溪金賢九里﹐年五十三﹐夏秋間得噎證﹐胃脘痛﹐食不下﹐或食下良久復出﹐大便燥結﹐人黑瘦殊甚﹐求予治。

診其脈﹐右手關前弦滑而洪﹐關後略沈小﹐左三部俱沈弦﹐尺帶芤。予曰﹕此中气不足﹐木來侮土﹐上焦濕熱鬱結成痰﹐下焦血少﹐故大便燥結。陰火上衝吸門﹐故食不下。用四物以生血﹐用四君子以補气﹐用二陳以祛痰﹐三合成劑﹐加姜炒黃連﹑炒枳實﹑栝蔞仁﹐少加砂仁。又間服潤腸丸﹐或服丹溪墜痰丸。半年﹐服前藥百餘帖﹐病全安。

梅林駱氏婦﹐予妻嬸也﹐年四十九﹐身材略瘦小﹐勤於女工﹐得膈噎證半年矣﹐飲食絕不進﹐而大便結燥不行者十數日﹐小腹隱隱然疼痛﹐求予治。診之﹐六脈皆沈伏。予以生桃仁七个令細嚼﹐杵生韭汁一盞送下。片時許﹐病者云﹕胸中略見寬舒。以四物湯六錢﹐加栝蔞仁一錢﹐桃仁泥半錢﹐酒蒸大黃一錢﹐酒紅花一分﹐煎成正藥一盞﹐取新溫羊乳汁一盞﹐合而服之。半日後﹐下宿糞若干。明日腹中痛漸止﹐漸可進稀粥而少安。後以四物湯出入加減﹐合羊乳汁﹐服五﹑六十帖而安。

卷之三

HT逆

韻書﹕HT與KT通﹐气上逆作聲之名也。古方皆以KT爲咳逆﹐諸書又多誤以咳嗽爲咳逆﹐孫眞人又誤以噦爲咳逆﹐亦有書爲喫逆者﹐皆誤也。KT﹐於立切。

論

《內經》曰﹕諸逆衝上﹐皆屬於火。丹溪曰﹕KT﹐病气逆也﹐以其气自臍下直衝﹐上出於口之名也。東垣謂火與元气不兩立﹐又謂火爲元气之賊。古方悉以胃弱言之而不及火﹐且以丁香﹑柿蒂﹑竹茹﹑陳皮等劑治之。未審孰爲降火﹐孰爲補虛﹖人之陰气根據胃爲養﹐胃土損傷則木來侮之矣﹐謂之土敗木賊也。陰爲火所乘不得內守﹐木挾相火之勢﹐故其气直衝淸道而上。言胃弱者﹐陰弱也﹐虛之甚也﹐病者見此似爲危證。根據正法而治之者﹐尙不能保其一﹑二﹐而況誤醫者乎。𨿽然﹐亦有因實而爲KT者﹐不可不審。或因飲食太過﹐塡塞胸中﹐而气不得升降者。或有痰閉於上﹐火起於下﹐而气不得伸越者。有爲傷寒熱病﹐陽明內實﹐過期而失下﹐淸气不得升﹐濁气不得降﹐以致气不宣通而發KT者。凡若此者﹐皆實證也。醫者宜專心致意﹐察審虛實而調治之﹐不可妄爲處治﹐以夭人之天年也﹐幸甚。

脈法

脈浮而緩者﹐易治﹔弦急而按之不鼓者﹐難治。脈結或促或微﹐皆可治。脈代者危。右關脈弦者﹐木乘土位﹐難治。

方法

丹溪曰﹕大率有痰﹐有气虛﹐有虛火上衝﹐視有餘不足治之。痰與食在上者吐之﹐人參蘆﹑稀涎散之類。

不足者補之﹐人參﹑白術煎湯下大補丸。

痰用陳皮﹑半夏﹐气虛用人參﹑白術﹐陰火用黃連﹑黃柏﹑滑石﹐或吐或補﹐隨證施治。

KT逆自利﹐滑石﹑甘艸﹑黃柏﹑芍藥﹑人參﹑白術﹑陳皮﹐加竹瀝服。

痢疾發KT﹐用人參白術煎湯﹐調益元散頻服﹐自止。

﹝以上丹溪方法凡六條﹞

陳皮竹茹湯

﹝活人﹞治傷寒餘熱未解﹐气虛發KT。

甘艸﹝炙﹐一錢﹞人參﹝二錢﹞陳皮﹝去白﹐三錢﹞靑竹茹﹝四錢﹞

上細切﹐作一服﹐加生薑三片﹐大棗一枚﹐水煎服。

橘皮半夏生薑湯

治气虛有痰發KT。

陳皮半夏幹生薑人參通艸﹝各一錢﹞

上細切﹐作一服﹐水一盞半﹐煎至一盞﹐去渣溫服。

六君子湯

﹝局方﹞治痰挾气虛發KT。

陳皮﹝一錢﹞半夏﹝一錢五分﹞茯苓﹝一錢﹞甘艸﹝一錢﹞人參﹝一錢﹞白術﹝一錢五分﹞

上細切﹐作一服﹐加大棗二枚﹐生薑三片﹐新汲水煎服。

﹝丹溪活套﹞云﹕凡傷寒發KT有四證﹐不可不辧。有中气不足﹐脈虛微﹐气不相續而發KT者﹐宜用補中益气湯加生脈散﹑黃柏以降虛火﹐或少加附子﹐服之立愈。有陽明內實﹐失下而發KT者﹐宜大承气湯下之而愈。有渴而飲水太過﹐成水結胸﹐而又發KT者﹐宜小陷胸湯﹐或用小靑龍湯去麻黃﹐加附子﹐治水寒相搏發KT﹐大妙。有傳經傷寒熱證﹐醫者誤用姜﹑桂等熱藥﹐助起火邪﹐痰火相搏而爲咳逆者﹐宜用黃連解毒﹑白虎湯及竹瀝之類治之。

﹝祖傳方﹞

灸咳逆法﹕乳根二穴﹐直乳下一寸六分﹐婦人在乳房下起肉處陷中﹐灸七壯卽止﹐其效如神。

又气海一穴﹐直臍下一寸半﹐灸三七壯﹐立止。

﹝醫案﹞

東陽李氏子﹐病傷寒陽明內實﹐醫與補藥治而成發KT﹐十日後召予。診其脈長而實大﹐與大承气湯大下之﹐熱退而KT亦止。

盤松周氏子﹐得傷寒證﹐七日熱退而KT連聲不絕。舉家徨﹐召予診其脈﹐六脈皆沈細無力﹐人倦甚。以補中益气湯作大劑﹐加炮附子一錢﹐一日三帖﹐兼與灸乳根﹑气海三處﹐當日KT止﹐脈亦充而平安。

卷之三

吞酸

論

《內經》曰﹕諸嘔吐酸﹐皆屬於熱。惟李東垣獨以爲寒﹐誠一偏之見也。河間原病式曰﹕酸者肝木之味也﹐由火盛制金﹐不能平木﹐則肝木自甚﹐故爲酸也。如飲食熱﹐則易於酸矣﹐是以肝熱則口酸也。或言爲寒者﹐但謂傷生冷硬物﹐而喜噫醋吞酸﹐故俗醫主於溫和脾胃。豈知人之傷於寒也﹐則爲病熱﹐蓋寒傷皮毛﹐則腠理閉密﹐陽气怫郁而爲熱證。

故傷寒熱在表﹐而以麻黃湯熱藥發散﹐使腠理開通﹐汗泄熱退而愈也。凡內傷冷物者﹐或但陰勝陽而爲病寒﹐或寒熱相搏怫郁而爲病熱﹐亦有內傷冷物而反病熱﹐得汗泄熱退身涼而病愈也。或微而止爲中酸﹐俗謂之醋心﹐法宜溫藥散之﹐亦猶傷寒解表之義。若久吞酸不已﹐則不宜溫﹐宜以寒藥治之﹐後以涼藥調之﹐結散熱去則气和矣。所以中酸不宜食粘滑油膩者﹐謂能令气郁不通暢﹐如食物在器復蓋﹐熱而自酸。宜食菜蔬﹐能令气之通利也。曰寒曰熱﹐於斯明矣﹐學人詳之。

脈法

脈弦而滑。兩寸或浮而弦﹐或浮而滑﹐或沈而遲﹐或緊而洪﹐或洪而數﹐或沈而遲。胸中有寒飲洪數者﹐痰熱在膈間。時吐酸水﹐欲成胃反也。

方法

茱連丸

吳茱萸﹝去梗泡浸半日﹞陳皮﹝去白﹞黃芩﹝陳壁土炒﹐各五錢﹞黃連﹝土炒﹐一錢﹞蒼術﹝米泔浸﹐七錢半﹞

上爲細末﹐神曲糊丸﹐如綠豆大﹐每服二﹑三十丸﹐津唾咽下。一方茱萸﹑連二味﹐隨時令寒熱﹐疊爲佐使﹝寒月倍茱萸﹐熱月根據本方﹞﹐蒼術茯苓爲補助﹐湯浸蒸餅爲小丸﹐吞之。

治酸必用茱萸﹐順其性而折之。

食郁有痰﹐二陳湯加南星﹑黃芩之類。

加味平胃散﹐治吞酸因食郁所致﹐生料平胃散加炒神曲﹑炒麥芽﹑姜﹑棗同煎。

酸味宜節濃味﹐必蔬食自養﹐則病易安。

吐淸水﹐用蒼術﹝陳壁土炒﹞茯苓滑石﹝炒﹞白術陳皮煎服。

參萸丸

上可治吞酸﹐下可治自利。又云﹕治濕而气滯者﹐濕熱甚者用之爲響導。

六一散﹝一料﹞吳茱萸﹝一兩﹐制﹞

上爲飯丸服。

﹝以上丹溪方法凡七條﹞

藿香安胃散

﹝東垣﹞治脾胃虛弱﹐飲食入胃﹐嘔吐作酸﹐不待腐熟。

藿香丁香人參﹝各二錢五分﹞陳皮﹝五錢﹞

上爲細末﹐每服二錢﹐加生薑﹐水煎溫服。

加減二陳湯

﹝丹溪﹞治痰飲爲患﹐嘔吐頭眩心悸﹐或因食生冷硬物﹐脾胃不和﹐時吐酸水。

丁香﹝五分﹞半夏陳皮﹝各二錢五分﹞茯苓﹝一錢五分﹞甘艸﹝七分半﹞

上細切﹐作一服﹐加生薑三片﹐水煎服。

曲術丸

﹝三因﹞治中脘宿食畱飲﹐酸蜇心痛﹐吐淸水。

神曲﹝炒﹐三兩﹞蒼術﹝米泔浸﹐一兩半﹞砂仁﹝一兩﹞陳皮﹝去白﹐一兩﹞

上爲細末﹐生薑汁別煮神曲糊爲丸﹐如梧桐子大﹐每服七十丸﹐姜湯送下。

﹝祖傳方﹞

治吞酸方用黃連吳茱萸各一兩﹐上以黃連細切﹐同茱萸以井花水浸七日﹐去連﹐將茱萸焙漧﹐每日淸晨﹐以米湯下四十九粒。

卷之三

嘈雜噯气

論

《內經》曰﹔胃爲水谷之海﹐無物不受。若夫濕面魚鮏﹐水果生冷﹐以及烹飪調和﹐粘滑難化等物﹐恣食無節﹐朝傷暮損﹐而成淸痰稠飲﹐滯於中宮。故謂嘈雜噯气﹐吞酸痞滿﹐甚則爲翻胃膈噎﹐卽此之由也。夫嘈雜之爲證也﹐似饑不饑﹐似痛不痛﹐而有懊不自寧之狀者是也。其證或兼噯气﹐或兼痞滿﹐或兼惡心﹐漸至胃脘作痛﹐乃痰火之爲患也。

治法以南星﹑半夏﹑橘紅之類﹐以消其痰。芩﹑連﹑梔子﹑石膏﹑知母之類﹐以降其火。蒼術﹑白術﹑芍藥之類﹐以健脾行濕﹐壯其本元。又當忌口節欲﹐無有不安者也。

脈法

右寸關脈緊而滑。兩寸弦滑﹐胸中有畱飲。寸脈橫者﹐膈上有橫積也。

右關弦急甚者﹐木乘土位﹐欲作胃反﹐難治。

方法

丹溪曰﹕此爲食郁有熱﹐炒梔子﹑姜炒黃連﹐乃必用之藥也。

肥人宜二陳湯﹐少加撫芎﹑蒼術﹑白術﹑梔子。

若濕痰气滯﹐不喜食﹐用三補丸加蒼術﹐倍香附。大抵嘈雜是痰因火動﹐令人心嘈﹐似饑非饑﹐有積有熱也﹐治痰爲先﹐宜用山梔﹑薑汁炒黃連爲君﹐南星﹑半夏﹑陳皮爲臣﹐熱多加靑黛。﹝若食郁有熱﹐梔子與姜炒黃連不可無。﹞

蔣氏子心嘈索食﹐以白術﹑黃連﹑陳皮爲丸﹐白湯下七﹑八十丸﹐數服而止。

嘈雜眩遠﹐是火動其痰﹐二陳加梔子﹑芩﹑連之類。

噯气﹐胃中有火有痰﹐用南星﹑半夏﹑軟石膏﹑香附作丸﹐或煎服之。蓋胃中有郁火﹐膈上有稠痰也。

噫气吞酸﹐此系食郁有熱﹐火气沖上﹐黃芩爲君﹐南星﹑半夏﹑陳皮爲佐。

﹝以上丹溪方法凡八條﹞

三聖丸

治嘈雜神效。

白術﹝四兩﹞黃連﹝五錢﹞橘紅﹝一兩﹞

上爲細末﹐神曲糊爲丸﹐如綠豆大﹐每服五十丸﹐津唾下﹐或姜湯下。

術連丸

治嘈雜。

白術﹝四兩﹞黃連﹝四錢五分﹞

上爲細末﹐神曲糊丸﹐如黍米大﹐津唾送下。

軟石膏丸

治嘈雜噯气。

南星﹝泡制﹞半夏﹝泡洗﹞軟石膏﹝﹞香附﹝童便浸透﹞梔子﹝炒﹐各等分﹞

上爲細末﹐粥丸如梧桐子大﹐每服五十丸﹐姜湯下。

曲術丸

治中脘有飲則嘈﹐宿食則酸。﹝方見吞酸門。﹞

卷之三

痞滿

論

《內經》曰﹕備化之紀﹐其病痞。又曰﹕太陰所至﹐爲積飲痞膈。夫痞滿之證﹐東垣論之詳矣。謂太陰濕土主壅塞﹐乃土來心下爲痞滿也。傷寒下之太早﹐亦爲痞滿﹐乃寒傷榮血而然。心主血﹐邪入於本﹐故爲心下痞。仲景以瀉心湯﹐用黃連瀉心下之土邪﹐功效甚速。非止傷寒爲然﹐至於酒積雜病﹐下之太過﹐亦作痞滿﹐蓋下多則亡陰也。亡陰者﹐謂脾胃水谷之陰亡也。故胸中之气﹐因虛而下陷於心之分野﹐故心下痞。宜升胃气﹐以血藥兼之。若全用利气之藥導之﹐則痞尢甚。痞甚而復下之﹐气愈下降﹐必變爲中滿鼓脹﹐皆非其治也。又有虛實之異﹐如實痞大便祕者﹐濃朴﹑枳實主之。虛痞大便利者﹐芍藥﹑陳皮主之。如飲食所傷而爲痞滿者﹐宜消導其胸中窒塞之气。上逆兀兀欲吐者﹐則宜吐之﹐所謂在上者因而越之是也。學人宜詳究焉。

脈法

《脈經》曰﹕痞﹐脈浮緊而下之﹐緊反入裏﹐因作痞。

脈濡而弱﹐弱反在關﹐濡反在顚﹐微反在上﹐澀反在下。微則陽气不足﹐澀則無血﹐陽气反微﹐中風汗出﹐而反躁煩﹐澀則無血﹐厥而且寒﹐陽微不可下﹐下之則心下痞堅。

右關脈多弦﹐弦而遲者﹐必心下堅﹝此肝木克脾土﹐鬱結涎閉於臟腑﹐气不舒則痞。﹞

方法

丹溪曰﹕痞滿與脹滿不同﹐脹滿內脹而外亦形﹐痞則內覺痞悶而外無脹急之形也。蓋由陰伏陽蓄﹐气血不運而成﹐位乎心下之中﹐痞滿塞﹐皆土邪之所爲耳。有因誤下﹐裏气虛﹐邪乘虛而入於心之分野。有因食痰積﹐不能施化﹐郁而作痞者。有濕熱太甚﹐土來心下而爲痞者。

用黃連﹑黃芩﹑枳實之苦以泄之﹐濃朴﹑生薑﹑半夏之辛以散之﹐人參﹑白術之甘溫以補之﹐茯苓﹑澤瀉之鹹淡以滲之﹐大槪與濕同治﹐使上下分消可也。

﹝以上丹溪方法凡二條﹞

濃朴溫中湯

﹝東垣﹞治脾胃虛弱﹐心腹脹滿疼痛﹐時發時止。

濃朴﹝薑汁拌炒﹞陳皮﹝去白﹐各一錢﹞茯苓艸豆蔻甘艸木香﹝各五分﹞幹生薑﹝一錢﹞

上細切﹐水煎服。

木香順气湯

﹝東垣﹞治脹﹐心腹滿悶。

木香益智陳皮蒼術艸豆蔻﹝各五分﹞濃朴﹝姜制﹞靑皮﹝各四分﹞茯苓澤瀉半夏﹝各六分﹞幹生薑茱萸﹝各三分﹞當歸人參﹝各五分﹞升麻柴胡﹝各一錢﹞

上細切﹐作一服﹐水一盞半﹐煎至一盞﹐溫服。

痞有痰挾血成窠囊者﹐用桃仁﹑紅花﹑香附﹑大黃之類治之。

七气湯

﹝局方﹞治七情所傷﹐憂思鬱結﹐腑臟气不和平﹐心腹痞悶。

半夏茯苓﹝各二錢﹞濃朴﹝姜制﹐一錢五分﹞紫蘇葉﹝一錢﹞

上細切﹐作一服﹐加生薑三片﹐水一盞半﹐煎至一盞﹐溫服。

大消痞丸

﹝東垣﹞治一切心下痞﹐及年久不愈者。

幹生薑神曲﹝炒﹞甘艸﹝炙﹐各二錢﹞豬苓﹝二錢五分﹞澤瀉濃朴﹝薑汁拌炒﹞砂仁﹝各三錢﹞半夏﹝湯泡七次﹐去皮臍﹞陳皮﹝去白﹞人參﹝各四錢﹞黃連﹝陳壁土炒﹐去土﹞黃芩﹝如連制﹐各六錢﹞枳實﹝五錢﹐去穣麩炒﹞姜黃白術﹝各一兩﹞

上爲細末﹐湯浸蒸餅爲丸﹐如梧桐子大﹐每服五十丸至百丸﹐空心白湯下。

失丸

﹝一名枳實消痞丸﹐東垣﹞治右關脈弦﹐心下虛痞﹐惡食懶倦。開胃進食。

幹生薑﹝一錢﹞甘艸﹝炙﹞麥麵﹝炒﹞白茯苓白術﹝各二錢﹞半夏曲人參﹝各三錢﹞濃朴﹝姜制﹐四錢﹞枳實﹝麩炒黃色﹞黃連﹝各五錢﹞

上爲細末﹐蒸餅爲丸﹐如梧桐子大﹐每服七﹑八十丸﹐白湯下。

消痞湯

﹝一名木香化滯湯﹐東垣﹞治因憂气鬱結中脘﹐腹皮裏微痛﹐心下痞滿﹐不思飲食。

川歸枳實﹝炒﹐各四分﹞陳皮生薑木香﹝各六分﹞柴胡﹝七分﹞甘艸﹝炙﹞艸豆蔻﹝各一錢﹐麵包煨﹞半夏﹝一錢五分﹞紅花﹝一分﹞

上細切﹐作一服﹐加生薑三片﹐水二盞﹐煎至一盞﹐溫服。

黃連消痞丸

﹝東垣﹞治心下痞滿﹐壅滯不散﹐煩熱喘促不安。

澤瀉姜黃﹝各一錢﹞幹生薑﹝二錢﹞甘艸﹝炙﹞茯苓白術﹝各三錢﹞陳皮﹝五錢﹞豬苓﹝去黑皮﹐五錢﹞枳實﹝麩炒黃色﹐七錢﹞半夏﹝湯泡七次﹐九錢﹞黃連﹝一兩﹞黃芩﹝二兩﹐炒﹞

上爲細末﹐蒸餅爲丸﹐如梧桐子大﹐每服五十丸﹐白湯下。

黃芩利膈丸

﹝東垣﹞除胸中熱﹐利膈上痰。

生黃芩炒黃芩﹝各一兩﹞半夏黃連澤瀉南星﹝各五錢﹞枳殼﹝麩炒去穣﹞陳皮﹝去白﹐各三錢﹞白術﹝二錢﹞白礬﹝一錢﹞今加蘿卜子﹝五錢﹐炒﹞小皂角﹝一錢﹞

上爲細末﹐湯浸蒸餅爲丸﹐如梧桐子大﹐每服五十丸﹐白湯下。忌酒﹑濕面﹑魚鮏。

﹝丹溪活套﹞云﹕凡心下痞滿﹐須用枳實﹑黃連。如肥人心下痞﹐內有濕飲﹐宜蒼術﹑半夏﹑縮砂﹑茯苓﹑滑石之類。如瘦人心下痞﹐乃郁熱在上焦﹐宜枳實﹑黃連以導之﹐葛根﹑升麻以發之。如人飲食後﹐因冒風寒﹐飲食不消而作痞滿﹐宜吳茱萸﹑縮砂﹑藿香﹑艸豆蔻之類﹐溫以化之。如脾气虛弱﹐轉運不調﹐飲食不化而作痞者﹐宜白術﹑山楂﹑神曲﹑麥芽之類以消之。又曰﹕痞滿之證不一﹐有傷寒下早而作痞者﹐枳殼桔梗湯﹑小陷胸湯之類。有因飲食塡塞胸中而作痞者﹐保和丸﹑東垣枳實導滯丸﹑木香化滯湯之類。傷寒下多則亡陰而痞者﹐四物湯加參﹑苓﹑白術﹑升麻﹑柴胡﹐少佐以陳皮﹑枳殼之類除之。或大病後﹐元气未夏而胸滿气短者﹐宜補中益气湯﹑陳皮枳術丸﹑木香枳術丸之類。

夫痞滿之證﹐不可執一﹐全在活法﹐詳脈證虛實而調之可也。

﹝醫案﹞

山頭沈三十一丈﹐年三十餘﹐身材肥盛﹐夏秋間因官差丈量田地辛苦﹐至冬間得痞滿證﹐兩脇气攻﹐胸中飽悶﹐不能臥﹐欲成脹滿證。歷數醫者﹐皆與疏气耗散之藥﹐皆不效。十一月初旬﹐召予延醫﹐兩手關前皆浮洪而弦澀﹐兩關後脈皆沈伏。予曰﹕此膈上有稠痰﹐脾土之气惇阜﹐肝木郁而不伸﹐當用吐法﹐木郁達之之理也。柰何值冬月降沈之令﹐未可行此法﹐且先與豁痰疏肝气﹐瀉脾胃惇阜之气。用平胃散加半夏﹑茯苓﹑靑皮﹑川芎﹑艸龍膽﹑香附﹑砂仁﹑柴胡﹑黃連﹑栝蔞子等藥﹐病退之十有三四。待次年二月初旬﹐爲行倒倉法﹐平安。

卷之三

腫脹

論

《內經》曰﹕諸濕腫滿﹐皆屬於脾。又曰﹐諸腹脹大﹐皆屬於熱。夫脾虛不能制水﹐水漬妄行﹐故通身面目手足皆浮而腫﹐名曰水腫。或腹大如鼓﹐而面目四肢不腫者﹐名曰脹滿﹐又名鼓脹。皆脾土濕熱爲病﹐腫輕而脹重也。丹溪曰﹕心肺陽也﹐居上﹔腎肝陰也﹐居下﹔脾居中﹐亦陰也﹐屬土。經曰﹕飲食入胃﹐遊溢精气﹐上輸於脾﹐脾气散精﹐上歸於肺﹐通調水道﹐下輸膀胱﹐水精四布﹐五精並行。是脾具坤靜之徳﹐而有幹健之運﹐故能使心肺之陽降﹐腎肝之陰升﹐而成天地交之泰﹐是爲平人。今也七情內傷﹐六淫外侵﹐飲食不節﹐房勞致虛﹐脾土之陰受傷﹐轉輸之官失職﹐胃𨿽受谷﹐不能運化﹐故陽自升﹑陰自降﹐而成天地不交之否﹐淸濁相混﹐隧道壅塞﹐濕郁爲熱﹐熱又生濕﹐濕熱相生﹐遂成脹滿﹐經曰鼓脹是也。以其外𨿽堅滿﹐中空無物﹐有似於鼓﹐膠固難治。又曰蠱者﹐若虫侵蝕﹐有蠱之義。理宜補脾﹐又須養肺以制木﹐使脾無賊邪之慮﹐滋腎以制火﹐使肺得淸化之令﹐卻鹽味以防助邪﹐斷妄想以保母气﹐遠音樂﹐戒暴怒﹐無有不安。醫者不察﹐急於獲效﹔病者苦於脹滿﹐喜行利藥﹐以求通快。殊不知寬得一日﹑二日﹐復脹愈甚﹐眞气已傷﹐去死不遠矣。俗謂气無補法者﹐以其痞滿壅塞﹐似難於補。不思正气虛而不能營運﹐邪滯著而不出﹐所以爲病。

經曰﹕壯者气行則愈﹐怯者著而成病。气虛不補﹐邪由何退﹐病何由安。且此病之起﹐固非一年﹐根深蒂固﹐欲取速效﹐自取禍耳﹐知王道者﹐可與語此。其或受病之淺﹐脾胃尙壯﹐積滯不固者﹐惟可略與疏導﹐而不可峻與利藥也。

愚按﹕先生此論﹐詳明殆盡﹐誠千古不易之定議也。及視東垣脹滿論﹐又以髒寒生滿病立說﹐引脈經胃中寒則脹滿之語以爲之證。愚恐南北風土寒熱不同﹐難以一途而論。𨿽然﹐愚嘗以丹溪法活人多矣﹐是以東垣之論﹐不與吻合﹐故不敢采取其言﹐以爲後人之惑也。

脈法

《鍼經》曰﹕其脈大堅以澀者﹐脹也。

《脈經》曰﹕關上脈虛則內脹。遲而滑者脹。脈盛而緊者脹。虛而緊澀者脹。或弦而遲﹐或浮而數﹐皆脹也。

丹溪曰﹕水腫脈多沈伏。病陽水兼陽證﹐脈必沈數。病陰水兼陰證﹐脈必沈遲。煩渴﹐小便赤澀﹐大便祕結﹐此爲陽水。不煩渴﹐大便溏﹐小便少而不赤澀﹐此爲陰水。脈沈而滑﹐爲風水。脈浮而遲﹐弦而緊﹐皆爲腫也。

水病﹐腹大如鼓﹐脈實者生﹐虛者死﹐洪大者生﹐微細者死。腹脹便血﹐脈大時絕﹐劇﹔脈小疾者﹐死。中惡﹐腹大四肢腫﹐脈大而緩者生﹐浮而緊者死。緊而榮衛俱絕﹐面浮腫者死。唇腫齒焦者死。卒唇腫﹑面蒼黑者死。掌腫無紋者死。臍腫凸出者死。缺盆平者死。陰囊莖俱腫者死。脈絕口張足腫者死。足趺腫﹑膝如斗者死。

方法

丹溪曰﹕古方惟禹餘糧丸﹐制肝補脾﹐殊爲切當﹐然亦須隨時隨證加減。一友人得脹疾﹐自制此藥服之。予曰﹕溫熱藥多﹐且煉之火尙存﹐宜自加減。彼不聽﹐服之一月﹐口鼻出血﹐骨立而死。

朝寬暮急﹐血虛﹔暮寬朝急﹐气虛﹔朝暮急﹐气血俱虛。

治腫脹﹐大法宜補中行濕利小便﹐以人參﹑白術爲君﹐蒼術﹑陳皮﹑茯苓爲臣﹐黃芩﹑麥門冬爲使以制肝木﹐少加濃朴以消腹脹﹐气不運加木香﹑木通﹐气下陷加升麻﹑柴胡提之﹐血虛加補血藥﹐痰盛加利痰藥﹐隨證加減用之﹐無不效者。

《盧氏醫鏡》以水腫隸於腎肝胃而不及脾﹐又肺金盛而生水﹐水溢妄行﹐豈理也哉。夫脾土受病﹐肺爲之子﹐固不能自盛而生水。然肺金气淸而能生水﹐則滋長腎陰﹐奉行降令﹐爲生化之源﹐何病腫之有。今爲腫之水﹐乃腐濁之气﹐滲透經絡﹐流注溪谷﹐灌入隧道﹐血亦因之而化水。欲借脾土以制之﹐通腎气以利之﹐殊不知脾病則金气衰﹐木寡於畏而來侮土﹐脾欲不病不可得矣。治法宜淸心經之火﹐補養脾土﹐全運化之職﹐肺气下降﹐滲道開通﹐其精气之稍淸者﹐復回而爲气爲血爲津液﹐其敗濁之甚者﹐在上爲汗﹐在下而爲溺﹐以漸而分消矣。

腰以上腫者宜發汗﹐腰以下腫者宜利小便﹐此仲景之法。

東垣曰﹕宜以辛散之﹐以苦瀉之﹐以淡滲利之﹐使上下分消其濕﹐正所謂開鬼門﹑潔淨府。開鬼門者﹐謂發汗也﹔潔淨府者﹐利小便也。

產後浮腫﹐必大補气血﹐少佐以蒼術﹑茯苓﹐使水自降﹐大劑白術補脾。壅滿者﹐用半夏﹑陳皮﹑香附監之。有熱﹐當淸肺金﹐麥門冬﹑黃芩之屬。

熱水腫﹐用山梔子仁炒爲末﹐米飲調下三﹑五錢。若胃脘熱﹑病在上者﹐連殼用。

﹝以上丹溪方法凡八條﹞

禹餘糧丸

﹝局方﹞治中滿气脹喘滿及水气脹。

蛇含石﹝三兩﹐﹞鍼砂﹝五錢﹞禹餘糧﹝三兩﹐同鍼砂炒﹞

以上三味爲主﹐其次量人虛實﹐入下項藥。

木香牛膝蓬莪術白蒺藜桂心川芎茴香白豆蔻三稜羌活茯苓漧薑靑皮陳皮附子﹝炮﹞

當歸﹝各五錢﹞

上爲末﹐湯浸蒸餅爲丸﹐如梧桐子大﹐每服五十丸﹐空心溫酒下。

矩三和湯

﹝局方﹞

陳皮﹝去白﹞紫蘇甘艸﹝炙﹐各七分﹞濃朴﹝姜制﹞檳榔白術﹝各一錢﹞海金砂﹝四分﹞木通﹝二分﹞

上細切﹐作一服﹐加生薑三片﹐水煎服。

紫蘇子湯

﹝濟生﹞

專治優慮過度﹐致傷脾肺﹐心腹脹滿喘促。治腸鳴气走﹐漉漉有聲﹐大小便不利﹐脈虛而紫澀。

紫蘇子﹝一錢﹐研﹞白術﹝二錢﹞人參﹝一錢﹞大腹皮﹝酒洗淨﹞艸果仁半夏濃朴木香陳皮枳殼﹝麩炒黃色﹞甘艸﹝炙﹐各五分﹞

上細切﹐作一服﹐加生薑三片﹐大棗一枚﹐水煎溫服。

木香順气湯

﹝東垣﹞治濁气在上﹐則生脹。

木香﹝三分﹞濃朴﹝四分﹞靑皮陳皮益智茯苓澤瀉幹生薑半夏﹝各二分﹞吳茱萸﹝湯泡二分﹞川歸﹝五分﹞升麻柴胡﹝各一分﹞艸豆蔻﹝三分﹞蒼術﹝五分﹞白術﹝一錢﹞

上細切﹐作一服﹐水二盞﹐煎至一盞﹐溫服。

中滿分消丸

﹝東垣﹞治中滿﹐鼓脹气脹﹐水脹熱脹。

黃芩﹝去朽﹐細切。酒拌炒二次﹐六錢﹞黃連枳實﹝麩炒黃色﹞半夏﹝湯炮七次﹐去皮臍﹐各五錢﹞姜黃白術人參﹝各二錢五分﹞甘艸﹝炙﹞豬苓﹝去黑皮﹐各一錢﹞幹生薑白茯苓砂仁﹝各二錢﹞濃朴﹝姜制﹐五錢﹞知母﹝去毛﹐酒炒﹞澤瀉陳皮﹝去白﹐各三錢﹞

上爲細末﹐蒸餅糊丸﹐如梧桐子大﹐每服百丸焙熱﹐白湯或淡姜湯下。

廣術潰堅湯

﹝東垣﹞治中滿腹脹﹐內有積塊堅硬如石﹐令人坐臥不寧﹐二便澀滯﹐上气喘促或通身虛腫。

濃朴﹝姜制﹞黃芩黃連益智艸豆蔻當歸﹝各五分﹞半夏﹝七分﹞廣術升麻紅花吳茱萸﹝各二分﹞生甘艸柴胡澤瀉神曲﹝炒﹞靑皮陳皮﹝各三分﹞渴加漧葛﹝四分﹞

上細切﹐作一服﹐加生薑三片﹐水二盞﹐煎七分﹐溫服食遠。忌酒﹑醋﹑濕面。二服之後﹐中滿減半﹐止有積塊未消﹐再服後藥。

半夏濃朴湯

紅花蘇木﹝各半分﹞木香靑皮﹝各二分﹞吳茱萸幹生薑黃連﹝各一分﹞肉桂蒼術白茯苓澤瀉柴胡陳皮生黃芩艸豆蔻﹝面裹煨﹞生甘艸﹝各三分﹞京三稜當歸梢豬苓升麻﹝各四分﹞神曲﹝炒﹐六分﹞濃朴﹝姜制八分﹞半夏﹝湯泡﹐三錢﹞桃仁﹝七个﹐去皮尖﹐研如泥﹞昆布﹝五分﹞如渴加漧葛﹝三分﹞

上細切﹐作一服﹐水三盞﹐煎至一盞﹐稍熱服。服此藥二帖之後﹐前證又減一半﹐卻於前藥中加減服之。

破滯气湯

﹝一名木香化滯散。東垣﹞破滯气﹐心腹滿悶。

甘艸﹝炙一分﹞白檀香藿香陳皮大腹子白豆蔻白茯苓桔梗﹝各二分﹞砂仁人參靑皮檳榔木香姜黃白術﹝各四分﹞

上細切﹐作一服﹐水一盞半﹐煎至一盞﹐去渣溫服﹐不拘時候。

艸豆蔻湯

﹝東垣﹞治腹中虛脹。

澤瀉﹝一分﹞木香﹝三分﹞神曲﹝四分﹞半夏﹝泡﹞枳實﹝麩炒﹞艸豆蔻黃﹝春夏不用﹞益智甘艸﹝各五分﹞靑皮陳皮﹝各六分﹞茯苓當歸﹝各七分﹞

上細切﹐作一服﹐加生薑三片﹐水二大盞﹐煎至一盞﹐溫服。冬月加黃五﹑七分﹐春夏止服正藥﹐食遠溫服。

葶藶木香散

﹝河間﹞治濕熱內外甚﹐水腫腹脹﹐小便赤澀﹐大便滑泄。此藥﹐下水濕﹑消腫脹﹑止瀉﹑利小便之聖藥也。

葶藶子茯苓﹝去皮﹞豬苓﹝去白﹞白術﹝各二錢五分﹞木香﹝五分﹞澤瀉木通甘艸﹝各五錢﹞辣桂﹝二錢五分﹞白滑石﹝三兩﹞

上爲細末﹐每服三錢﹐白湯調下﹐食前服。

白術木香散

﹝河間﹞治喘嗽腫滿﹐欲變成水病者﹐不能臥﹐不敢多食﹐小便閉而不通者。

白術木豬苓﹝去皮﹞甘艸澤瀉木通赤茯苓﹝各五分﹞木香檳榔﹝各三分﹞陳皮﹝去白﹐二錢﹞官桂﹝二分﹞滑石﹝二錢﹞

上細切﹐作一服﹐加生薑三片﹐水一盞半﹐煎至一盞﹐溫服。

二气散

﹝河間﹞治水气蠱脹滿悶。

白醜黑醜﹝各二錢﹞

上爲細末﹐外用大麥麵四兩﹐同一處拌勻做燒餅﹐臨臥用茶淸一盞下﹐降气爲驗。

牽牛丸

﹝河間﹞治一切濕熱腫滿等證。

大黃黑醜椒目黃芩滑石﹝各等分﹞

上爲細末﹐酒煮麵糊爲丸﹐如梧桐子大﹐每服五丸至七丸﹐生薑湯下﹐食後服﹐看虛實加減丸數。

三花神丸

﹝河間﹞治中滿腹脹﹐喘嗽淋﹐一切水濕腫滿﹑濕熱腸垢﹑陳積變生諸疾﹐久病不已﹐黃瘦困倦﹐气血壅滯﹐不得宣通﹐或風熱燥郁﹐肢體麻痺﹐走注疼痛﹐風痰涎嗽﹐頭目眩運﹐瘧疾不已﹐瘕積聚﹐堅滿痞悶﹐酒積食積﹐一切痰飲嘔逆﹐及婦人經病不快﹐帶下淋瀝﹐無問赤白﹐並男婦傷寒濕熱﹐腹滿實痛﹐久新瘦弱﹐俗不能辧﹐兼治新舊腰痛﹐並一切下痢﹐及小兒驚疳積熱﹐乳癖腹滿﹐並宜服之。

甘遂大戟芫花﹝醋拌濕炒﹐各五錢﹞黑醜﹝二兩﹐取頭末一兩淨﹞大黃﹝一兩﹞輕粉﹝一錢﹐另包不研﹞

上爲細末﹐同輕粉拌勻﹐滴水爲丸﹐如小豆大﹐初服五丸﹐每服加五丸﹐溫水下﹐日三服﹐加至快利爲度。利後卻又常服﹐病去乃止。設病愈後﹐惟老弱久病虛人勿服﹐平人常服保養﹐宜通气血﹐消進飲食。病痞悶極甚者﹐便多服則頓攻不開﹐轉加痛悶﹐宜初服二丸﹐每服加二丸﹐至快利爲度﹐以意消息。小兒丸如麻子大﹐隨彊弱大小﹐增減丸數﹐三﹑四歲者三﹑四丸﹐根據前法服。

宣明雞屎醴飲

﹝詞出《素問》腹中論。河間﹞治鼓脹﹐旦食則不能暮食﹐痞滿壅塞難當。

大黃桃仁﹝去皮﹞幹雞屎上各等分﹐爲細末﹐每服二錢﹐水一盞﹐生薑三片﹐煎湯調下﹐食遠臨臥服。

﹝丹溪活套﹞云﹕凡腹脹﹐須用姜制濃朴。肥人腹脹﹐必用利濕﹐蒼術﹑茯苓﹑滑石﹑海金砂之類。色白人腹脹﹐必是气虛﹐用人參﹑白術﹑白茯苓之類。瘦人腹脹是熱﹐必用黃連﹑黃芩﹑梔子﹑濃朴之類。如因有故蓄血而腹脹者﹐用桃仁﹑紅花﹐甚者用抵當湯丸之類。如因食積而腹脹者﹐保和丸加木香﹑檳榔﹑阿魏之類。有熱郁而脹者﹐木香檳榔丸之類下之。有寒積鬱結而脹者﹐局方丁香脾積丸﹑東垣三稜消積丸之類。如因外寒郁內熱而腹脹者﹐用藿香﹑官桂﹑升麻﹑漧葛之類。如因多怒鬱气而脹者﹐宜用蒼術﹑撫芎﹑香附﹑靑皮﹑芍藥﹑柴胡﹐及龍薈丸之類。凡腹脹﹐初得是气脹﹐宜行气疏導之劑﹐木香﹑檳榔﹑枳殼﹑靑皮﹑陳皮﹑濃朴之類。久則成水脹﹐宜行濕利水之劑。

﹝祖傳方﹞

雞屎醴

治鼓脹﹑气脹﹑水脹等證。

羯雞屎﹝一升﹞

上一味﹐研細炒焦色﹐地上出火毒﹐再研極細﹐百沸湯三升淋汁﹐每服一大盞﹐調木香﹑檳榔末各一錢﹐日三服﹐空腹服﹐以平爲期。

又方

治腫脹﹐或通身水腫﹐或腹大堅滿。

三稜莪術﹝各用醋炒﹞陳皮﹝去白﹞靑皮砂仁羌活防己澤瀉連翹檳榔﹝各三錢﹞甘遂﹝二錢五分﹞椒目木香漧漆﹝炒煙盡﹐各一錢﹞白醜黑醜﹝各二兩﹐取頭末九錢﹞大黃﹝八錢﹞雙頭連﹝三錢﹞

上研爲細末﹐麵糊爲丸﹐如梧桐子大﹐每服三錢重﹐空心溫酒送下﹐以利爲度﹐病退卽止藥。忌甘艸﹑菘菜﹑鹽醬。

桃奴丸

治婦人或室女月經不通﹐漸成脹滿﹐及男子墜馬﹐跌撲損傷﹐以致瘀血停積﹐成血蠱病﹐皆能治之。

桃奴﹝桃樹上干朽嫩桃也。十二月收用﹞玄胡索鼠糞﹝兩頭尖者是雄鼠糞也﹞香附子官桂五靈脂砂仁桃仁﹝去皮尖﹐各等分﹞

上爲末﹐每服三錢﹐溫酒調下。

﹝醫案﹞

予族八一兄﹐素能飲酒﹐年五十﹐得腫脹病﹐通身水腫﹐腹脹尢甚﹐小便澀而不利﹐大便滑泄﹐召予治。予曰﹕若戒酒色鹽醬﹐此病可保無危﹐不然去生漸遠。兄曰﹕自今日戒起。予以丹溪之法﹐而以參術爲君﹐加利水道﹑制肝木﹑淸肺金等藥。十帖而小水長﹐大便實﹐腫退而安。又半月﹐有二從弟平日同飲酒者曰﹕天民弟素不飲酒﹐山中之鹿耳。

我與兄﹐水中之魚也。鹿可無水﹐魚亦可無水乎。三人遂痛飲﹐沈醉而止。次日病作甚於前﹐復來求治。予曰﹕不可爲矣。挨過一月而逝。

梅林妻侄孫駱智二﹐得腫脹證﹐亦令戒前四事﹐用前法服藥四五十帖而愈﹐頗安五年。一日嘆曰﹕人不喫鹽醬﹐與死何異。遂開鹽﹐十數日後﹐舊病大作﹐再來求治﹐不許。又告欲行倒倉法﹐予曰﹕脾虛之甚﹐此法不可行於今日也。

逾月﹐膨脹而死。予用丹溪之法治腫脹﹐愈者多矣﹐不能盡述﹐特書此二人不守禁忌者﹐以爲後人病此者之戒云。

卷之三

積聚

論

《內經》曰﹕積聚畱飲﹐痞膈中滿﹐濕積霍亂吐下﹐瘕堅硬腹滿﹐皆太陰濕土。乃脾胃之气﹐積聚之根也。《難經》曰﹕積者陰气也﹐聚者陽气也﹐故陰沈而伏﹐陽浮而動。血之所積名曰積﹐气之所聚名曰聚﹐故積者五臟所生﹐聚者六腑所成也。夫所謂積者陰气也﹐其始發有常處﹐其痛不離其部﹐上下有所終始﹐左右有所窮處。謂聚者陽气也﹐其始發無根本﹐其痛或隱或見﹐上下無所畱止﹐痛發無所定位。是故肝之積名曰肥气﹐在左脇下﹐如復杯﹐有頭足﹐久不愈﹐令人發咳逆瘧連歲不已。心之積名曰伏粱﹐起臍上﹐大如臂﹐上至心下﹐久不愈﹐令人煩心。脾之積名曰痞气﹐在胃脘右側﹐復大如盤﹐久不愈﹐令人四肢不收﹐發黃膽﹐飲食不爲肌膚。肺之積名曰息奔﹐在右脇下﹐大如復杯﹐久不愈﹐令人灑淅寒熱﹐喘咳發肺癰。腎之積名曰奔豚﹐在小腹﹐上至心下﹐若豚狀﹐或上或下無時﹐久不愈﹐令人喘逆骨痿少气。東垣曰﹕《鍼經》云﹕其成積者﹐蓋厥气生足﹐足生脛寒﹐脛寒則血脈凝澀﹐故寒气上入腸胃﹐所以腹脹﹐腹脹則腸外之汁沫迫聚而不得散﹐日以成積矣。或盛食多飲則脾傷﹐或起居不節﹑用力過度則絡脈傷﹐陽絡脈傷則血外溢﹐血外溢則衄血﹐陰絡脈傷則血內溢﹐血內溢則便血﹐腸胃之絡脈傷則血溢於腸外﹐腸外有寒汁沫與血相搏﹐則凝聚而成積矣。或外中於寒﹑內傷於憂怒則气上逆﹐气逆則六不通﹐溫气不行﹐凝血蘊裹不散﹐津液凝澀﹐滲著不去而成積矣。

又曰﹕生於陰者﹐蓋憂思傷心。重寒傷肺﹐忿怒傷肝﹐醉以入房﹑汗出當風則傷脾﹐用力過度﹑入浴則傷腎﹐此內外三部之所生病也。故《難經》中說五積各有其名﹐如肝積曰肥气﹐在左脇下如杯﹐而臍左有動气﹐按之牢若痛者是﹔無是﹐非也。余積皆然﹐治者當察其所痛﹐以知其應﹐有餘不足﹐可補則補﹐可瀉則瀉﹐毋逆天時﹐詳臟腑之髙下﹐如寒者熱之﹐結者散之﹐客者除之﹐畱者行之﹐堅者削之﹐按之摩之﹐咸以軟之﹐苦以瀉之﹐全其眞气而補益之﹐隨其所利而行之﹐節飲食﹐愼起居﹐和其中外﹐可使必已。不然﹐徒以大毒之劑攻之﹐積不能除﹐反傷正气﹐終難復也﹐可不愼歟。

脈法

《脈經》曰﹕脈來細而附骨者﹐積也。在寸口﹐積在胸中。微出寸口﹐積在喉中。在關上﹐積在臍傍。在關中﹐積在心下。微下關﹐積在少腹。尺﹐積在气沖。脈出在右﹐積在右。脈出在左﹐積在左。脈兩出﹐積在中央。各以其部處之也。﹝在關中﹐一作上關上。﹞

脈來小沈而實者﹐胃中有積聚﹐不下食﹐食則吐。

肺積﹐脈浮而毛﹐按之辟易。

心積﹐脈沈而芤﹐上下無常處。

脾積﹐脈浮大而長。

肝積﹐脈弦而細。

腎積﹐脈沈而急。

脈沈重而中散者﹐因寒食成積。

脈左轉而沈重者﹐气癥積在胸中。

脈右轉出不至寸口者﹐內有肉癥也。

方法

丹溪曰﹕塊乃有形之物﹐气不能成形﹐痰與食積﹑死血也。在中爲痰飲﹐在右爲食積﹐在左爲死血。大法咸以軟之﹐堅以削之﹐行气開痰爲主。

治積塊方﹐用海石﹑三稜﹑莪術﹑香附﹝以上俱用醋煮﹞﹑桃仁﹑紅花﹑五靈脂之類爲丸﹐石白術湯下。

黃蜀葵根煎湯﹐入人參﹑白術﹑靑皮﹑陳皮﹑甘艸梢﹑牛膝﹐煎成膏﹐入細研桃仁﹑玄明粉各少許﹐熱飲之﹐二服當見塊下。病重者﹐須補接之後﹐加減再行。

石﹐去痰積食積﹐洗滌垢膩有功。

瓦壠子﹐能消血塊﹐次消痰。﹝瓦壠子﹐卽蚶殼也。盧尙書移鎭嶺南﹐攺蚶名瓦壠子﹐以其殼上有稜如瓦屋﹐故名之耳。出領表異錄。﹞

積塊不可專用下藥﹐徒損其气﹐病亦不去﹐當消導使之熔化﹐其死血塊去﹐須大補。

﹝以上丹溪方法凡六條﹞

三聖膏

貼積塊。

用未化鍛石半斤爲末﹐瓦上炒微紅﹐提出候熱稍減﹐入大黃末一兩﹐炒熱仍提出﹐入桂心末五錢﹐略炒﹐以米醋熬成膏﹐濃攤烘熱貼之。

琥珀膏

用大黃﹑朴硝各一兩爲末﹐以大蒜搗膏貼之。

阿魏丸

治肉積成塊。

阿魏山楂﹝各一兩﹞連翹﹝五錢﹞黃連﹝六錢五分﹞

上以下三味爲細末﹐以阿魏用米醋煮糊爲丸﹐如梧桐子大﹐每服五十丸。脾胃虛者﹐以白術三錢﹐陳皮﹑茯苓各一錢﹐煎湯送下。一方﹐加半夏一兩﹝以皂角同煮透﹐曬漧用﹞﹐石三錢。又一方﹐以醋煮神曲糊爲丸﹐無連翹。又一方﹐旣兼諸方﹐而又有栝蔞﹑貝母﹑南星﹑風化硝﹑胡黃連﹑萊菔子﹑麥麵﹐薑汁浸蒸餅爲丸﹐治諸般積聚﹐用者更宜詳之。

大溫中丸

小溫中丸俱治食積成痞塊﹐面色痿黃﹐肌膚虛腫﹐飲食無味等證。﹝二方俱見黃膽門。﹞

凡婦人腹中有塊﹐多屬死血。

一方治婦人死血﹑食積﹑痰飲成塊﹐在兩脇動作﹐雷鳴嘈雜﹐眩運身熱﹐時作時止。

黃連﹝一兩五錢﹐一半以吳茱萸五錢同炒﹐去茱萸。一半以益智五錢同炒﹐去益智﹞萊服子﹝一兩五錢﹐炒﹞臺芎梔子三稜莪術﹝醋煮﹞麥曲﹝炒﹞桃仁﹝去皮尖﹐各五錢﹞香附﹝童便浸焙漧﹞山楂﹝各一兩﹞

上爲細末﹐蒸餅爲丸﹐如梧桐子大﹐每服五十丸﹐姜湯下。

一方治婦人血塊如盤﹐有孕難服峻藥。

香附﹝四兩﹐醋煮﹞桃仁﹝一兩﹐去皮尖﹐另研﹞海石﹝二兩﹐醋煮﹞白術﹝一兩﹞

上爲細末﹐神曲糊丸服。

凡痞塊在皮裏膜外﹐須用補气藥及香附開之﹐兼二陳湯﹐先須斷濃味爲要。

倒倉法﹕

用肥嫩黃牡牛肉二﹑三十斤﹐切成小片﹐去筋膜﹐長流水煮糜爛﹐以布濾去渣滓﹐取淨汁﹐再入鍋中﹐慢火熬至琥珀色﹐則成劑矣。令病者預先斷欲食淡﹐前一日不食晚飯。設密屋一間﹐明亮而不通風處行之﹐置穢桶及木瓦盆貯吐下之物﹐一瓷瓶盛所出之溺。令病者入室﹐以汁飲一杯﹐少時又飲一杯﹐積數十杯﹐寒月則重湯溫而飲之﹐任其吐利。病在上者欲其吐多﹐病在下者欲其利多﹐病在中者及在上復在下者﹐欲其吐利俱多﹐全在活法而爲之緩急多寡也﹐視所出之物﹐必盡病根乃止。吐利後必渴甚﹐不得與湯﹐以所出之溺飲之﹐名輪回酒﹐非惟可以止渴﹐抑且可以蕩滌余垢。行後倦睡﹐覺饑﹐先與稠米飲﹐次與淡稀粥﹐三日後方可與小菜羹﹐次與略濃粥﹑軟飯。調養半月或一月﹐自覺精神煥發﹐形體輕健﹐沈悉能痊矣。其後﹐須忌牛肉數年。夫牛﹐坤土也。黃﹐土之色也。以順爲性而效法乎幹以爲功者﹐牡之用也。肉者﹐胃之藥也。熟而爲液﹐無形之物也﹐橫散入肉絡﹐由腸胃而滲透肌膚﹐毛竅爪甲無不入也。積聚久則形質成﹐根據附腸胃回薄曲折處﹐以爲棲泊之窠臼﹐阻礙气血津液﹐燻蒸燔灼成病﹐自非刮腸刮骨之神妙﹐可以銖兩丸散窺犯其藩墻戶牖乎。肉液之散溢﹐腸胃受之﹐其濃皆倍於前﹐有似乎腫﹐其回薄曲折處﹐肉液充滿流行﹐有如洪水泛漲﹐其浮槎陳朽皆推逐蕩漾﹐順流而不可停畱。在表者因吐而汗﹐其淸道者自吐而湧﹐濁道者自泄而去﹐凡屬滯礙一洗而盡。

牛肉全重濃和順之性﹐盎然渙然﹐潤澤枯槁﹐補益虛損﹐寧無精神煥發之樂乎。正似武王克商﹐散財發粟﹐以賑殷人之仰望也。其方得於西域之至人﹐凡人於中年後行一﹑二次﹐亦卻疾養壽之一助也。

夫倒倉法﹐全借自飲輪回酒十數杯﹐以祛逐余垢﹐迎接調勻新布榮衛﹐使髒气盲膜生意敷暢﹐有脫胎換骨之功也。

多嫌其穢﹐因致中輟而功虧一簣。若非明物理﹑通造化者﹐其肯視爲美醞良味乎。﹝此段乃丹溪與人書簡所論也。﹞

愚按﹕《內經》謂脾胃者﹐倉廩之官﹐五味出焉。大腸者﹐傳道之官﹐變化出焉。小腸者﹐受盛之官﹐化物出焉。今詳此法名爲倒倉﹐謂傾倒倉廩之陳腐也。其論中反復叮嚀之意﹐無非只爲腸胃中痰積膠固﹐及化生諸般奇形之虫﹐誠恐痼疾難療。愚常屢試明驗﹐惟脾胃與大小腸有食積痰飲﹐而爲腹痛﹑痞癖﹑食瘧﹑黃胖﹑痞滿﹑惡心﹑噯气﹑嘈雜﹑吞酸等證﹐行之無不應手獲效。其餘一應气血虛損﹐與夫反胃膈噎﹑鼓脹癆瘵﹑大風眞病已成﹐及肥白气虛之人﹐或一切證候脈虛軟無力者﹐切不可輕試﹐以自招咎愆。丹溪有謂咯血吐紅久病﹐嘗用此法而愈者﹐蓋必其人胃中痰火太盛﹐而眞气壯實未虧﹐亦在丹溪之髙見﹐親手用之則可。今人效顰﹐而妄以似是而非者行之﹐是乃徒取誚於他人﹐而反謗以丹溪之法不堪信也﹐愼之愼之﹗

廣術潰堅湯

﹝東垣﹞治有積塊﹐堅硬如石﹐形大如盤﹐令人坐臥不安﹐二便澀滯﹐上气喘促﹐或通身虛腫﹐中滿腹脹。﹝方見腫脹門。﹞

半夏濃朴湯

﹝東垣﹞治證同前。﹝方見腫脹門。﹞

散聚湯

﹝三因﹞治九气積聚﹐狀如瘕﹐隨气上下﹐發作有時﹐心腹痛﹐攻刺腰脇﹐小腹脹﹐大小便不利。

半夏檳榔川歸﹝各四分﹞陳皮杏仁﹝去皮尖另研﹞桂心﹝各一錢﹞茯苓﹝一錢﹞甘艸﹝炙﹞附子﹝炮﹞川芎﹝各五分﹞枳殼﹝麩炒﹞濃朴﹝姜制﹞吳茱萸﹝湯泡去梗﹐焙漧﹐各一錢五分﹞大黃﹝酒拌濕蒸﹐五分或一錢大便利卽去之﹞

上細切﹐作一服﹐加生薑三片﹐水二盞﹐煎至一盞﹐溫服。

大七气湯

﹝濟生方﹞治積聚﹐狀如瘕﹐隨气上下﹐發作有時﹐心腹痛﹐上气窒塞﹐小腸脹滿。

益智陳皮京三稜蓬術香附子﹝炒﹐各一兩五錢﹞桔梗肉桂藿香葉甘艸﹝炙﹞靑皮﹝各二錢半﹞

上咀﹐每服五錢﹐水煎。

硝石丸

﹝千金﹞止可磨塊﹐不令人困﹐須量虛實用之。

硝石﹝六兩﹞大黃﹝八兩﹐另研﹞人參甘艸﹝各三兩﹞

上爲細末﹐以三年陳米醋三升﹐置瓷器中﹐以竹片作準﹐每入一升作一刻﹐先入大黃﹐不住手攪﹐使微沸﹐盡一刻﹐乃下余藥﹐又盡一刻﹐微火熬使可丸﹐如雞子黃大﹐每服一丸﹐白湯化下﹐或丸如梧桐子大﹐每服三﹑五十丸。服後﹐下如雞肝或如米泔赤黑色等物乃效。下後﹐忌風冷﹐宜軟粥將息。

妙香丸

﹝局方﹞治久年陳積。﹝方見火門。﹞

導气枳殼丸

治气結不散﹐心胸痞痛﹐逆气上攻。分气逐風﹐功莫盡述。

枳殼﹝去穣麩炒﹞木通靑皮陳皮﹝並去白﹞桑白皮﹝炒﹞萊菔子﹝炒﹞白醜﹝炒﹞黑醜﹝炒﹞莪術﹝煨﹞茴香﹝炒﹞京三稜﹝炮﹞

上各等分﹐爲細末﹐薑汁調面煮糊爲丸﹐如梧桐子大﹐每服三十丸﹐煎橘皮湯下。

木香三稜丸

﹝河間﹞治一切气悶﹐胸膈痞滿﹐榮衛不和﹐口吐酸水﹐嘔逆惡心﹐飲食不化﹐脇肋疼痛。無問久新﹐並皆治之。

靑木香破故紙茴香黑醜甘遂芫花大戟京三稜蓬莪術﹝炮﹞川楝子葫蘆巴巴戟﹝以上各一兩﹞

巴豆﹝不去油﹐二分﹞陳倉米﹝三合﹐與巴豆一處同炒黑﹞砂仁﹝一兩五錢﹞

上細切﹐用好米醋二升﹐除砂仁﹑木香外﹐余藥入醋中浸一宿﹐入鍋內煮﹐醋盡幹爲度﹐同木香﹑砂仁爲細末﹐醋煮麵糊爲丸﹐如綠豆大﹐每服五丸或七丸﹐食後服﹐看虛實大小加減丸數﹐隨湯水任下。

艸豆蔻丸

﹝東垣﹞治酒積﹐或傷寒冷之物﹐胃脘痛﹐咽膈不通。

艸豆蔻﹝麩裹煨﹞白術﹝各一兩﹞大麥神曲﹝各炒﹞黃芩﹝炒﹞半夏﹝各五錢﹐湯炮七次﹞枳實﹝炒﹐二兩﹞陳皮靑皮幹生薑﹝各二錢﹐炒﹞炒鹽﹝五錢﹞

上爲極細末﹐湯浸蒸餅爲丸﹐如綠豆大﹐每服一百丸﹐熟水下。

愚按﹕此方乃飲酒過度﹐恣食寒涼之物﹐有癖積飲在胸腹間作痛者之所宜也。

肥气丸

治肝之積﹐名曰肥气﹐在左脇下﹐如復杯﹐有頭足﹐久不愈﹐令人發咳逆瘧﹐連歲不已。

濃朴﹝姜制﹐五錢﹞黃連﹝七錢﹞柴胡﹝二兩﹞川椒﹝四錢﹐炒﹐去合口者﹞巴豆霜﹝五分﹞漧薑﹝泡﹐五分﹞川烏﹝炮﹐二分﹞皂角﹝去皮弦﹐炙﹐一錢五分﹞白茯苓﹝一錢五分﹞廣莪術﹝炮﹐二錢五分﹞人參﹝二錢五分﹞甘艸﹝炙﹐三錢﹞昆布﹝酒洗﹐二錢五分﹞

上件除茯苓﹑皂角﹑巴豆霜另研末外﹐諸藥共爲極細末和勻﹐煉蜜爲丸﹐如梧桐子大﹐初服二丸﹐一日加一丸﹐二日加二丸﹐漸漸加至大便微溏﹐再從二丸起加服之﹐周而復始﹐積減大半﹐勿服。

伏梁丸

﹝東垣﹞治心之積﹐名曰伏粱﹐起臍上﹐大如臂﹐上至心下﹐久不愈﹐令人煩心。

黃連﹝一兩五錢﹞濃朴﹝姜制﹞人參﹝各五錢﹞黃芩﹝三錢﹐炒﹞桂枝﹝一錢﹞漧薑﹝炮﹞菖蒲巴豆霜﹝各五分﹞紅豆蔻﹝二分﹞川烏頭﹝炮﹐五分﹞茯神丹參﹝炒﹐各一錢﹞

上件除巴豆霜外﹐爲細末﹐另研巴豆霜旋入末和勻﹐煉蜜丸如梧桐子大﹐服如上法﹐淡黃連湯下。

痞气丸

﹝東垣﹞治脾之積﹐名曰痞气﹐在胃脘﹐復大如盤﹐久不愈﹐令人四肢不收﹐發黃膽﹐飲食不爲肌膚。

濃朴﹝姜制﹐四錢﹞黃連﹝八錢﹞吳茱萸﹝三錢﹞黃芩﹝二錢﹐炒﹞白茯苓﹝去皮﹞人參﹝去蘆﹞澤瀉﹝各一錢﹞川烏﹝炮﹐五分﹞川椒﹝五分﹐炒﹞茵﹝酒炒﹞漧薑﹝炮﹞砂仁﹝各一錢半﹞白術﹝二分﹞

巴豆霜﹝四分﹞桂皮﹝四分﹞

上件﹐除巴豆霜另研﹑茯苓另末旋入外﹐同爲細末和勻﹐煉蜜爲丸﹐如梧桐子大﹐服如上法﹐淡甘艸湯下。

息奔丸

﹝東垣﹞治肺之積﹐名曰息奔﹐在右脇下﹐大如復杯﹐久不愈﹐令人灑淅寒熱﹐喘咳發肺癰。

濃朴﹝姜制﹐八錢﹞黃連﹝炒﹐一兩三錢﹞漧薑﹝炮﹞白茯苓﹝去皮﹞川椒﹝炒﹐去合口者﹞紫菀﹝各一錢五分﹞川烏﹝炮﹞桔梗﹝去蘆﹞白豆蔻﹝去殼﹞陳皮﹝去白﹞京三稜﹝醋煮﹞天門冬﹝去心﹐各一錢﹞

人參﹝二錢﹞靑皮﹝五分﹐去白﹞巴豆霜﹝四分﹞

上件﹐除茯苓﹑巴豆霜各另研旋入外﹐同爲細末和勻﹐煉蜜爲丸﹐如梧桐子大﹐服如上法﹐淡姜湯送下。

以上四方﹐秋冬加濃朴﹐減黃連四分之一。

奔豚丸

治腎之積﹐名曰奔豚﹐發於小腹﹐上至心下﹐若豚狀﹐或上或下無時﹐久不愈﹐令人喘逆骨痿少气﹐及治男子內結七疝﹐女人瘕聚帶下。

濃朴﹝姜制﹐七分﹞黃連﹝五錢﹐炒﹞白茯苓﹝去皮﹞澤瀉菖蒲﹝各二錢﹞川烏﹝炮﹞丁香﹝各五分﹞

苦楝﹝酒煮﹐三錢﹞玄胡索﹝一錢五分﹐炒﹞全蠍﹝去毒尾﹞附子﹝炮﹞獨活﹝各一錢﹞肉桂﹝一分﹐去粗皮﹞巴豆霜﹝五分﹞

上件﹐除巴豆霜﹑茯苓各另研爲末旋入外﹐共爲細末和勻﹐煉蜜爲丸﹐如梧桐子大﹐淡鹽湯下﹐服如上法。

卷之三

虛損

論

《內經》曰﹕飲食飽甚﹐汗出於胃。驚而奪精﹐汗出於心。持重遠行﹐汗出於腎。疾走恐懼﹐汗出於肝。搖體勞苦﹐汗出於脾。又曰﹕久視傷血﹐久臥傷气﹐久坐傷肉﹐久立傷骨﹐久行傷筋。若夫七情五志之火飛越﹐男女聲色之欲過淫﹐是皆虛損之所由也。《機要》曰﹕虛損之疾﹐寒熱因虛而感也。感寒則損陽﹐陽虛則陰盛﹐損自上而下﹐一損損於肺﹐皮聚而毛落﹐二損損於心﹐血脈虛少﹐不能榮於臟腑﹐婦人則月水不通﹐三損損於胃﹐飲食不爲肌膚﹐治宜以辛甘淡﹐過於胃則不可治矣。感熱則損陰﹐陰虛則陽盛﹐損自下而上﹐一損損於腎﹐骨痿不能起於牀﹐二損損於肝﹐筋緩不能自收持﹐三損損於脾﹐飲食不能消克﹐治宜以苦酸鹹﹐過於脾則不可治矣。又曰﹕心肺損而色獘﹐腎肝損而形痿。《難經》曰﹕治損之法﹐損其肺者益其气﹐損其心者補其榮血﹐損其脾者調其飲食﹐適其寒溫﹐損其肝者緩其中﹐損其腎者益其精。是皆虛損病因治法之大要也﹐學人詳之。

脈法

《脈經》曰﹕脈來軟者爲虛。緩者爲虛。微者爲虛。弱者爲虛。弦者爲中虛。

脈來細而微者﹐血气俱虛。脈小者﹐血气俱少。

《要略》曰﹕脈芤者﹐爲血虛。脈沈小遲者﹐脫气。又曰﹕血虛﹐脈大如蔥管。又曰﹕脈大而芤者﹐脫血。

方法

丹溪曰﹕天爲陽而運於地之外﹐地爲陰而居乎天之中﹐天之大气舉之。日﹐實也﹐屬陽而運於月之外﹔月﹐缺也﹐屬陰﹐稟日之光以爲明。人受天地之气以生﹐天之陽气爲气﹐地之陰气爲血﹐故陽常有餘而陰常不足﹐气常有餘而血常不足也。又曰﹕經曰精不足者補之以味﹐味陰也﹐補精以陰﹐求其本也。然味乃如谷菽果菜﹐出於天賦自然沖和之味﹐故有食人補陰之功﹐非醯醬烹飪調和偏濃之味﹐出於人爲者也。經曰陰之所生﹐本在五味﹐非天賦之味乎。曰陰之五宮﹐傷在五味﹐非人爲之味乎。善攝生者﹐不可謂味以補精﹐而遂恣於口腹﹐以自速其禍也。又曰﹕形不足者﹐溫之以气。

溫﹐養也﹐溫存以養﹐使气自充﹐气充則形完矣﹐曰補曰溫﹐各有其旨。局方悉以溫熱藥佐輔﹐名曰溫補﹐豈理也哉。

又曰﹕人年老或虛損﹐精血俱耗﹐陰不足以配陽﹐孤陽幾於飛越﹐天生胃气尙爾畱連﹐又借水谷之陰﹐故羈縻而定耳。

局方用溫劑劫虛﹐蓋脾胃得溫而食進﹐故亦暫可。夫質有濃薄﹐病有淺深﹐設或失手﹐何以收救。吾寧稍遲﹐計出萬全﹐溫劑補虛﹐決不敢用。

﹝以上丹溪方法凡一條﹞

丹溪治老人虛損﹐但覺小水短少﹐卽是病進﹐宜以人參﹑白術爲君﹐牛膝﹑芍藥爲臣﹐陳皮﹑茯苓爲佐﹐春加川芎﹐夏加黃芩﹑麥門冬﹐秋冬加當歸身﹐倍生薑﹐一日或一帖或二帖﹐小水之長若舊乃止﹐此老人養生之捷法也。﹝此丹溪養母之方也。﹞

四君子湯

﹝局方﹞治气虛。

人參﹝一錢五分﹞白術茯苓﹝各二錢﹞甘艸﹝一錢﹞

上細切﹐作一服﹐水煎。如自汗或小水利者﹐去茯苓﹐加黃二錢。無汗﹑小水不利者﹐只根據本方。

四物湯

﹝局方﹞治血虛。

川歸﹝二錢﹞川芎芍藥﹝各一錢五分﹞熟地黃﹝二錢﹞

上細切﹐作一服﹐水煎服。春倍川芎﹐夏倍芍藥﹐秋倍地黃﹐冬倍當歸。

八物湯

治气血兩虛。

四君子合四物湯共爲一劑﹐如上法加減煎服。

六君子湯

治气虛挾痰。﹝方見HT逆門。﹞

十全大補湯

﹝局方﹞治气血俱虛而挾寒者。

人參黃甘艸白茯苓當歸白術白芍藥肉桂熟地黃芎﹝各等分﹞

上細切﹐每服一兩重﹐加生薑三片﹐大棗一枚﹐水二大盞﹐煎至─盞﹐溫服。﹝加減法宜詳前論。﹞

大補陰丸

降陰火﹐補腎水。

黃柏﹝鹽酒拌﹐新瓦上炒褐色﹞知母﹝去毛酒拌濕炒﹐各四兩﹞熟地黃﹝須用懷慶者佳。酒洗焙漧用﹞龜板﹝酥炙黃﹐各六兩﹞

上爲細末﹐豬脊骨髓和煉蜜爲丸﹐如梧桐子大﹐每服五十丸﹐空心姜鹽湯下。

補陰丸

﹝一名虎潛丸﹞﹝丹溪﹞

黃柏﹝半斤﹐如前制﹞知母﹝去毛﹐酒制炒﹞熟地黃﹝各三兩﹞龜板﹝酥炙﹐四兩﹞白芍藥﹝煨﹞陳皮牛膝﹝各二兩﹞虎脛骨﹝一兩﹞瑣陽﹝酥炙﹞當歸﹝各一兩五錢﹞

上爲細末﹐酒煮羯羊肉爲丸﹐鹽湯下。冬﹐加漧薑五錢。

加味虎潛丸

﹝丹溪﹞

人參黃芍藥﹝煨﹞黃柏﹝鹽酒炒﹞當歸﹝酒洗﹞山藥﹝各一兩﹞瑣陽﹝酥炙﹞枸杞子虎脛骨﹝酥炙﹞菟絲子﹝鹽酒浸三宿﹐細研焙漧﹐入諸藥再研﹞龜板﹝酥炙﹞破故紙﹝炒﹞杜仲﹝薑汁拌炒絲斷﹞五味子﹝各七錢五分﹞牛膝﹝去蘆﹐酒洗﹐二兩﹞熟地黃﹝四兩﹞

上爲細末﹐煉蜜和豬脊骨髓爲丸﹐如梧桐子大﹐每服五﹑六十丸﹐溫酒或姜鹽湯下。

滋陰大補丸

﹝丹溪﹞

川牛膝﹝去蘆﹞山藥﹝各一兩五錢﹞杜仲﹝薑汁拌炒絲斷﹞巴戟﹝去心﹞山茱萸﹝去核﹞肉蓯蓉﹝酒浸洗新瓦上焙漧﹞五味子白茯苓﹝去皮﹞茴香﹝炒﹞遠志﹝去心﹐甘艸同煮﹐各一兩﹞石菖蒲枸杞子﹝各五錢﹞熟地黃﹝二兩﹞

上爲細末﹐紅棗肉和煉蜜爲丸﹐如梧桐子大﹐每服七十丸﹐淡鹽湯或溫酒空心下。與上虎潛丸相間服之﹐佳。所謂補陰和陽﹐生血益精﹐潤肌膚﹐彊筋骨﹐性味淸而不寒﹐溫而不熱﹐非達造化之精微者﹐未足以議於斯也。

補腎丸

﹝丹溪﹞

黃柏龜板﹝各二兩﹞杜仲﹝各根據前制﹞牛膝陳皮﹝各二兩﹞漧薑﹝五錢﹐冬加﹞五味子﹝二錢﹐冬用一兩﹞

上爲細末﹐薑汁糊或酒糊爲丸服﹐溫酒或白湯空心下。

補天丸

紫河車﹝一具﹐卽產孩胞衣也。古方不分男女。世傳男用女胎﹑女用男胎者﹐俱以初胎者爲勝﹐似爲有理。若不可得﹐但求肥盛無病婦人者﹐俱可用。初取得﹐長流水洗淨﹐去筋膜﹐以篾籠盛之﹐外以紙糊﹐使不泄气﹐焙漧﹐要用時﹐以米醋浸一宿﹐焙漧用﹞

上以前補腎丸藥爲末﹐同河車再研極細﹐酒糊爲丸。或新取紫河車蒸熟﹐同前藥末搗爛爲丸亦可。

虛勞者﹐當以骨蒸藥佐之。一云﹕气虛加補气藥﹐血虛加補血藥。

一方用側柏葉﹑烏藥葉﹐俱以酒浸﹐九蒸九曝﹐亦同紫河車爲丸﹐名補腎丸。

六味地黃丸

﹝局方﹞治腎經虛損﹐久新憔悴﹐盜汗發熱﹐五臟齊損﹐瘦弱虛煩﹐骨蒸痿弱﹐下血咯血等證。

幹山藥山茱萸﹝去核﹐各四兩﹞澤瀉﹝去毛﹞牡丹皮白茯苓﹝各三兩﹞熟地黃﹝八兩﹞

上爲細末﹐煉蜜爲丸﹐如梧桐子大﹐每服五十丸﹐白湯下。

人參固本丸

﹝局方﹞

天門冬﹝去心﹞麥門冬﹝去心﹞生地黃﹝各二兩﹞人參﹝去蘆﹐一兩﹞熟地黃﹝二兩﹞

上各焙漧﹐同磨爲末﹐勿犯鐵器﹐煉蜜爲丸。或只以天門冬﹑熟地黃二味﹐量酒浸搗膏﹐同三味末﹐杵千餘下﹐丸如梧桐子大﹐每服五﹑七十丸﹐空心姜鹽湯下。忌蘿卜。

人參膏

﹝丹溪﹞

人參一味﹐不拘多少﹐去蘆細切﹐量水於銀石器內﹐慢火煎如稠餳﹐瓷器盛貯﹐每服一﹑二匙﹐白湯點服。

補中益气湯

﹝東垣﹞治飲食失節﹐勞役所傷﹐暴傷元气﹐惡寒發熱﹐證似傷寒者。﹝方見內傷門。﹞

益胃升陽湯

﹝東垣﹞血脫益气﹐古聖人之法也﹐先補胃气﹐以助生發之气﹐故曰陽生陰長﹐諸甘藥爲之先務﹐舉世皆以爲補﹐殊不知甘能生血﹐從陽而引陰也﹐故先理胃气﹐蓋人之身谷爲寶也。

柴胡升麻﹝各二分五釐﹞當歸身﹝酒洗﹞炙甘艸陳皮﹝各五分﹞人參﹝久嗽不用﹞炒神曲﹝各七分五釐﹞黃﹝一錢﹐蜜炙﹞白術﹝一錢五分﹞生黃芩﹝二分﹞

上細切﹐作一服﹐水二盞﹐煎至一盞﹐溫服。如腹中痛﹐每服加白芍藥五分﹐中桂二分。如渴或口燥﹐加葛根三分。

附湯

﹝嚴氏﹞治陰虛气弱﹐虛汗大出不止﹐肢體倦怠。

川附子﹝炮﹞黃﹝蜜炙﹐各二錢﹞

上細切﹐作一服﹐加生薑三片﹐大棗二枚﹐水一盞半﹐煎至一盞﹐溫服。

參附湯

﹝嚴氏﹞治眞陽虛乏﹐上气喘息﹐自汗盜汗﹐短气﹐頭旋眼花。

人參﹝五錢﹞川附子﹝炮去皮臍﹐一兩﹞

上細切﹐分作三服﹐加薑水煎﹐溫服。

茯神湯

﹝濟生﹞治六脈虛軟﹐咳則心痛﹐喉仲介介﹐或腫或痛。

茯神人參遠志通艸麥冬﹝去心﹞黃﹝蜜炙﹞桔梗﹝各六分﹞甘艸五味子﹝各三分﹞

上細切﹐作一服﹐加生薑一片﹐水煎服。

補气湯

﹝瑞竹堂方﹞治气虛﹐脈浮而軟﹐怔忡無時。

黃﹝二分﹐一本作二錢﹞人參甘艸﹝各一錢﹞麥門冬﹝去心﹞桔梗﹝去蘆﹐各七分﹞

上細切﹐作一服﹐加生薑三片﹐水二盞﹐煎至一盞﹐溫服。

延壽丹

﹝千金﹞治諸虛百損﹐怯弱欲成癆瘵﹐及大病後虛損不復。凡人於中年後常服﹐可以卻疾延年。

五味子菟絲子﹝煮爛﹐另研﹞川牛膝杜仲﹝薑汁拌炒絲斷﹞川歸﹝酒浸﹞山藥天門冬麥門冬﹝去心﹞

生地黃熟地黃﹝各一兩﹞肉蓯蓉﹝二兩﹞人參白茯苓大茴香澤瀉地骨皮鹿茸菖蒲﹝九節者﹞花椒巴戟﹝去心﹞遠志﹝去心﹞覆盆子﹝炒去汁﹞枸杞子柏子仁﹝各五錢﹞

上共磨爲細末﹐勿犯鐵器蒸搗﹐煉蜜爲丸﹐如梧桐子大﹐每服一百丸﹐空心溫酒或姜鹽湯下。如大便溏﹑小便不利﹐加車前子二兩。如精滑或夢遺﹐加赤石脂﹑山茱萸肉各五錢。忌蘿卜菜。

斑龍丸

﹝靑囊集方﹞治眞陰虛損﹐老人虛人常服﹐延年益壽。

鹿角膠﹝炒成珠子﹞鹿角霜菟絲子﹝酒浸研細﹞柏子仁﹝取仁洗淨﹞熟地黃﹝各半斤﹞白茯苓補骨脂﹝各四兩﹞

上磨爲細末﹐酒煮米糊爲丸﹐或以鹿角膠入好酒烊化爲丸﹐如梧桐子大﹐每服五十丸﹐空心姜鹽湯下﹐昔蜀中有一老人貨此藥於市﹐自云壽三百八十歲矣﹐每歌曰﹕尾閭不禁滄海竭﹐九轉金丹都謾說﹐惟有斑龍頂上珠﹐能補玉堂關下闕。當時有學其道者﹐傳得此方。

桂枝加龍骨牡蠣湯

﹝仲景﹞治六脈芤動微緊﹐男子失精﹐女人夢交﹐及盜汗自汗等證。

桂枝白芍藥﹝各三錢﹞甘艸﹝炙﹐二錢﹞龍骨牡蠣﹝各三錢﹞

上細切﹐加姜棗﹐水煎﹝愚恐此證不可用姜﹞。

﹝祖傳方﹞

治心虛手振。

川歸身﹝一兩五錢﹞川芎﹝一兩﹞粉甘艸﹝一兩五錢﹞生地黃﹝一兩五錢﹞遠志﹝去心﹐二兩五錢﹞酸棗仁柏子仁﹝各三兩﹞人參﹝一兩﹞辰砂﹝五錢另研﹞金箔﹝二十斤﹞麝香﹝一錢﹞琥珀﹝三錢﹞茯神﹝七錢﹞膽南星﹝五錢﹞半夏﹝五錢﹞石菖蒲﹝六錢﹞

上爲極細末﹐蒸餅爲丸﹐如綠豆大﹐辰砂爲衣﹐每服七﹑八十丸﹐津唾咽下﹐或姜湯送下。

﹝醫案﹞

本邑在城金儒元﹐國子生也﹐年五十餘﹐身略瘦﹐十年前得內傷挾外感證﹐一醫用發表疏利之劑﹐十數日後﹐熱𨿽退而虛未復﹐胸中痞滿﹐气促眩運﹐召予治。以補中益气湯﹐間與東垣消痞丸﹑陳皮枳術丸等藥調理而安﹐但病根未盡除而住藥﹐故眩運或時而舉﹐不甚重來。延至此年﹐因往杭城跋涉辛苦﹐而兼色欲之過﹐還家眩運大作。歷數醫﹐皆與防風﹑羌活﹑荊芥﹑南星﹑半夏﹑蒼術等去風散濕消痰之劑﹐病愈重﹐一日十數次厥去﹐片時夏蘇﹐凡動或轉側﹐卽厥不知人事。舉家徨徨叫哭﹐召予治﹐診其六脈皆浮洪而濡。予曉之曰﹕此气血大虛證﹐幸脈不數而身無大熱﹐不死。但恐病愈後﹐而有數年不能下榻行動。病者曰﹕只要有命﹐臥亦甘心。與大補气血之藥﹐倍人參﹑黃﹐或加附子引經﹐合大劑一日三帖﹐又煎人參膏及作紫河車丸﹑補陰丸之類間服﹐如此調理二月餘﹐服煎藥二百餘帖﹐丸藥三﹑五料﹐用人參五六斤﹐其證漸不厥﹐飲食如故﹐但未能行動耳。次年聞王布政汝言往京師﹐道經蘭溪﹐以舟載去彼﹐俟候求診。

王公曰﹕此證陰虛﹐風痰上壅﹐因誤服參﹑多﹐故病久不愈。立方以天麻﹑菊花﹑荊芥﹑川芎等淸上之藥﹐亦未見效﹐住藥。後越五﹑六年﹐方得起而步履如初。儒元不思昔日病劇而借參﹑等藥之功﹐遂以王公之語﹐歸咎於予用藥之誤。

噫﹗彼時若非峻補﹐何以得一儒元見王公耶。嗚呼﹗此誠得魚忘筌﹑得兔忘蹄也﹐可勝嘆哉。

東陽邑庠鄒掌教先生一證﹐發大汗戰﹐鼓栗振掉﹐片時許﹐發燥熱﹐身如火燒﹐又片時許﹐出大汗如雨﹐身體若冰冷而就發寒戰如前﹐寒後有熱﹐熱後有汗﹐三病繼作而晝夜不息。庠生盧明夫與作瘧癥治﹐不效。召予﹐診其右手陽脈數而浮洪無力﹐陰脈略沈小而亦虛﹐左三部比右差小而亦浮軟。予曰﹕此陽虛證也。用補中益气湯﹐倍參﹑﹐減升﹑柴一半﹐加尿浸生附子一錢半﹐炒黃柏三分﹐漧薑﹑薄桂各五分﹐大棗一枚﹐同煎服。一服而病去三分﹐二服而減半﹐四服寒熱止而身尙有微汗﹐減去桂﹑附﹑漧薑一半﹐服二帖全愈。

卷之三

勞極

論

《內經》曰﹕陰虛生內熱。又曰﹕陰气者﹐靜則神藏﹐躁則消亡﹐飲食自倍﹐腸胃乃傷。又曰﹕有所勞倦﹐形气衰少﹐穀气不盛﹐上焦不行﹐下脘不通﹐而胃气熱﹐熱气燻胸中﹐故內熱。是故欲養陰而延生者﹐心神宜恬靜而毋躁擾﹐飲食宜適中而無過傷﹐風寒暑濕之謹避﹐行立坐臥之有常﹐何勞怯之有哉。今也嗜欲無節﹐起居不時﹐七情六欲之火﹐時動乎中﹐飲食勞倦之過﹐屢傷乎體﹐漸而至於眞水枯竭﹐陰火上炎﹐而發蒸蒸之燥熱﹐或寒熱進退﹐似瘧非瘧﹐古方名曰蒸病﹐或二十四種﹐或三十六種﹐名𨿽不同﹐證亦少異。大抵不過咳嗽發熱﹐咯血吐痰﹐白濁白淫﹐遺精盜汗﹐或心神恍惚﹐夢與鬼交。婦人則月閉不通﹐日漸羸﹐漸成勞極之候。夫病此者﹐始多未免姑息日久﹐直至發熱不休﹐形體瘦甚﹐眞元已脫﹐然後求醫治療﹐𨿽倉﹑扁復生﹐莫能救其萬一﹐良可嘆哉﹗𨿽然一人未足憐也﹐況其侍奉親密之人﹐或同气連枝之屬﹐燻陶日久﹐受其惡气﹐多遭傳染﹐名曰傳屍﹐又曰喪屍﹐曰飛屍﹐曰遁屍﹐曰﹐曰屍注﹐曰鬼注﹐蓋表其傳注酷虐﹐而神妙莫能以測之名也。𨿽然﹐未有不由气體虛弱﹑勞傷心腎而得之者。初起於一人不謹﹐而後傳注數十百人﹐甚而至於滅族滅門者﹐誠有之矣。然此病最爲可惡﹐其熱毒郁積之久﹐則生異物惡虫﹐食人臟腑精華﹐變生諸般奇狀﹐誠可驚駭。是以勞傷於肝膽者﹐則爲毛虫﹐如刺瓦蛆之屬﹐食人筋膜。勞傷於心與小腸者﹐則爲羽虫﹐如燈蛾蚊虻禽鳥之形﹐食人血脈。勞傷於脾胃者﹐則爲虫﹐如嬰孩蚯蚓之類﹐食人肌肉。勞傷於肺與大腸者﹐則爲介虫﹐如龜鱉蝦蟹之狀﹐食人膚膏。傷於腎與膀胱者﹐則爲鱗虫﹐如魚龍鯪鯉之形﹐食人骨髓﹔或挾相火之勢﹐亦如羽虫之酷者鴟梟之類。爲狀不一﹐不可勝紀。凡人覺有此證﹐便宜早治﹐緩則不及事矣。治之之法﹐一則殺其虫﹐以絕其根本。

一則補其虛﹐以復其眞元。分經用藥﹐各有條理﹐務如庖丁解牛﹐動中肯綮﹐無有不安者也。若待病勢已劇﹐元气已脫﹐𨿽根據古法取虫滋補﹐患者百無一生﹐但亦可絕後人之傳注耳。學人詳之。

脈法

《脈經》曰﹕男子平人脈大爲勞極﹐虛亦爲勞。

男子勞之爲病﹐其脈浮大﹐手足煩﹐春夏劇﹐秋冬瘥﹐陰寒精自出﹐足軟不能行﹐少陰虛滿。

人年五十﹑六十﹐其病脈大者﹐痺俠背行﹐苦腸鳴﹑馬刀挾癭者﹐皆爲勞得之。

男子平人﹐脈虛弱微細者﹐喜盜汗出也。

男子面色薄白﹐主渴及亡血﹐卒喘心悸。其脈浮者﹐裏虛也。

男子脈虛沈弦﹐無寒熱﹐短气裏急﹐小便不利﹐面色白﹐時時目瞑﹐此人喜衄﹐小腹滿﹐此爲勞使之然。

男子脈微弱而澀﹐爲無子﹐精气淸冷也。

夫失精家﹐小腹彊急﹐陰頭寒﹐目眶痛﹝一云目眩﹞﹐發落﹐脈極虛芤遲﹐爲消穀亡血失精。

脈得諸芤動微緊﹐男子失精﹐女人夢鬼交通。

脈沈小遲者﹐名脫气﹐其人疾行則喘喝﹐手足逆寒﹐腹滿﹐甚則溏泄﹐食不消化。

脈弦而大﹐弦則爲減﹐大則爲芤﹐減則爲寒﹐芤則爲虛﹐虛寒相搏﹐此名爲革﹐婦人則半產漏下﹐男子則亡血失精。

方法

丹溪曰﹕此陰虛之極﹐痰與血病﹐多有虫者﹐其傳屍一證﹐不可云無。大法﹐四物湯加童便﹑竹瀝﹑薑汁。

身瘦屬火﹐因火燒爍也。肉脫甚者﹐難治。

气血虛甚﹐發熱成癆者﹐補天丸加骨蒸藥佐之。﹝骨蒸藥﹐知母﹑黃柏﹑地骨皮﹑麥門冬﹑秦艽﹑靑蒿﹑鱉甲﹑石膏﹑竹葉﹑烏梅之類。﹞

傳屍勞﹐寒熱交攻﹐久嗽咯血﹐日益羸瘦﹐先以三拗湯﹐次以蓮心散。

蓮心散

川歸黃甘艸﹝炙﹞鱉甲﹝醋炙黃﹞前胡獨活羌活防風防己茯苓半夏黃芩陳皮阿膠﹝炒成珠﹞官桂芍藥麻黃﹝不去根節﹞杏仁﹝另研﹞蓮肉﹝此味當用蓮花內須﹞南星川芎枳殼﹝麩炒﹐各五分﹞芫花﹝醋炒黑色﹐一撮﹞柴胡﹝五分﹞

上細切﹐作一服﹐加生薑三斤﹐大棗一枚﹐水二盞﹐煎至一盞﹐去渣溫服。須待吐有異物﹐芫花漸減少﹐蓋芫花與甘艸相反﹐其反甘艸所以殺虫﹐炒之所以斷熱去寒﹐妙處在此。

﹝以上丹溪方法凡四條﹞

靑蒿飲子

﹝丹溪﹞治勞瘵。

靑蒿﹝一斗五升﹞童便﹝三斗﹞

上以文武火熬﹐約童便減去二斗﹐去蒿﹐再熬至一升﹐入豬膽汁七十﹐或加辰砂﹑檳榔末三﹑五錢﹐再熬數沸﹐甘艸末收之﹐每服抄一匙﹐淸湯點服﹐極妙。

白蠟塵一味﹐大殺瘵虫﹐可入丸散藥中用。﹝丹溪﹞

祕傳取傳屍勞虫鬼哭飲子﹝靑囊集方﹞

天靈蓋﹝酥炙黃色﹞鱉甲﹝醋炙黃色﹞柴胡﹝去蘆﹐各二錢五分﹞木香﹝一錢二分半﹞桃仁﹝二十一枚﹐去皮﹐另研﹞鼓心﹝醋炙酥黃色﹞靑蒿﹝半握﹞阿魏﹝一錢﹞安息香﹝一錢﹞貫眾﹝二錢五分﹞甘艸﹝一錢﹐生用﹞

上十一味細切﹐杵爲粗末﹐先以童子小便二升﹐隔夜浸露星月﹐至四更時煎至八分﹐去渣分作三服﹐每服調後散子一帖﹐五更初溫服﹐卽穩臥﹐至三點時又進一服﹐至日出時覺腹中欲利﹐如未利又進─服﹐已利勿服。

散子方用﹕檳榔﹝二錢五分﹞辰砂﹝一錢二分半﹞赤腳蜈蚣﹝以竹筒盛﹐薑汁浸﹐焙漧﹐一條﹞麝香﹝一錢﹐另研﹞烏雞糞﹝二錢五分﹐先將雞於五日前以火麻子餵之﹐然後取其糞用﹞

上以五味研爲細末和勻﹐分爲三帖﹐各入前煎藥內服。……服前藥必利下惡物並虫﹐以盆盛之﹐急用火燒殺之﹐或油煎殺之。其病患所穿衣服及薦褥﹐盡易燒之。食蔥粥將息﹐以復元气。……如取下虫﹐視其色靑赤黃者可愈﹐黑色者難療也﹐𨿽虫老病不可療﹐亦能絕後人之傳注耳。合此藥時……不可令患者知之與聞其气息﹐虫聞气變化難取也。

治勞瘵取虫經驗天靈蓋散

﹝靑囊方﹞

天靈蓋﹝二指大﹐用白檀香煎湯洗﹐酥炙黃色﹞檳榔﹝五个﹐爲末﹞阿魏﹝二錢﹐細研﹞麝香﹝三分﹐另細研﹞辰砂﹝一錢﹐另研﹞甘遂﹝連珠者﹐二錢﹐爲末﹞安息香﹝三分﹐銅刀切細﹐研﹞

上七味各研極細和勻﹐每服三錢﹐後湯調下。

薤白﹝二七莖﹞靑蒿﹝二握﹞甘艸﹝五寸許﹞蔥白﹝二七莖﹞桃枝柳枝桑枝酸石橊枝梅枝﹝各七寸﹐以上五枝俱取向東南者﹞

上九味﹐用童子小便四升﹐於銀石器內﹐以文武火煎至一升﹐去渣分作三盞﹐調前藥末服。五更初服一盞﹐服後如覺欲吐﹐以白梅肉噙止之。五更盡﹐覺臟腑鳴﹐須轉下虫及惡物黃水。若一服未下﹐如人行五﹑七里又進一服﹐至天明又進一服。如瀉不止﹐用龍骨﹑黃連等分爲末﹐熟水調下五錢﹐或喫白粥補之。此藥……煎時﹐不可令患者知。……。

麝香散

治男子婦人﹐骨蒸發熱﹐五勞七傷等證。

天靈蓋﹝二錢半﹞柴胡﹝一兩﹞犀角屑﹝半兩﹞甘艸﹝三寸﹞東引桃枝東引柳枝東引橊枝靑蒿﹝各一握﹞阿魏﹝一錢﹐另研﹞薤白蔥白﹝各七寸﹞麝香﹝二錢半﹞

上細切﹐杵爲粗末﹐用童便二升半﹐浸藥一宿﹐明日早﹐煎至一升半﹐去渣分作三服﹐每服用檳榔細末三錢﹐溫服。五更初進一服﹐約人行五﹑七里再進一服。若惡心兀兀欲吐﹐嚼白梅止之。三服後﹐瀉出惡物異虫﹐或身如蟻行不可名狀﹐後用蔥粥止之。忌風一月﹐及忌食油膩﹑濕面﹑鹹酸並牛羊雞豬犬肉﹑魚鮏。年遠重病﹐不過二服全安。……凡取虫後﹐須以後大補茯神散補之。

取屍虫神仙方

﹝靑囊﹞

靑桑枝柳枝梅枝桃枝石橊枝﹝各七莖﹐俱長七寸﹐皆取東引者﹞靑蒿﹝一握﹞蔥白﹝七莖﹞阿魏﹝一錢﹐另研﹞安息香﹝一錢﹐去石﹐另研﹞

上除阿魏﹑安息香二味外﹐余藥用童子小便一升半﹐煮去一半﹐去渣﹐將藥汁﹑阿魏﹑安息香細研﹐再煎十數沸﹐分作二服調。

辰砂檳榔末﹝各五分﹞麝香﹝少許﹐另研﹞

上三味亦分作二服﹐入前湯。五更初進一服﹐三點時又進一服﹐至巳午晚必取下虫﹐其嘴紅者可治﹐靑黑者不治﹐但可絕後人之傳注耳。取虫後﹐進軟粥溫和將息﹐忌食生冷毒物﹐仍服紫河車丸。凡合此藥﹐不可令患者先知气味。……。

神授散

﹝局方﹞此方得之於河南郡王府﹐濟世旣久﹐功不可述也。

川椒﹝二斤﹐擇去閉口者﹐與梗略炒出汗﹞

上一味﹐爲細末﹐每服二錢﹐空心米湯送下﹐或用酒米糊爲丸﹐如梧桐子大﹐每服二﹑三十丸﹐漸加至八﹑九十丸﹐空心酒下或米湯下。凡人得傳屍勞病﹐气血未甚虛損﹐元气未盡脫絕者﹐不須多方服食﹐但能早用此藥﹐無有不愈者﹐眞濟世之寶也。

愚常治一婦人﹐用花椒二分﹐苦楝根一分﹐丸服﹐屍虫盡從大便泄出。

治勞極禁方﹐

無比丸

﹝一名紫河車丸﹐一名調鼎方﹐治傳屍勞瘵﹐二月可愈﹐其餘勞怯之癥﹐服一月平安。﹞

紫河車﹝一具﹐初生者佳﹐或無病壯年婦人者亦可。一說男病用女﹑女病用男者﹐若不可得﹐亦不必拘束。米醋浸一宿﹐焙漧用﹞艸龍膽甘艸﹝炙﹐各二錢﹞鱉甲﹝酥炙﹐五錢﹞桔梗胡黃連大黃﹝酒拌濕蒸﹞苦參黃柏﹝一本黃藥子﹐誤﹞知母﹝去毛﹞秋石﹝另研﹐不必用煎煉者﹐但尿桶上凝結多年者亦可﹐又名人中白﹐長流水洗淨用﹐以上各二錢五分﹞貝母﹝二錢五分﹐去心﹞犀角屑蓬莪術硝石﹝各一錢五分﹞敗鼓皮心﹝一本鼓心﹐誤也。本艸謂鼓心通靈﹐能逐飛屍鬼注﹐故用之。米醋炙黃﹐二錢五分﹞辰砂﹝一兩﹐另研﹞

上共爲細末﹐煉蜜爲丸﹐如梧桐子大﹐辰砂爲衣﹐每服二十丸﹐加至三十丸﹐溫酒送下。脇熱食前﹐膈熱食後服。

祕傳取勞虫禁方

﹝靑囊方﹞

啄木禽﹝一隻﹞

上用朱砂四兩﹐精豬肉四兩﹐將肉切作片子﹐共朱砂杵如綠豆大塊﹐二味拌勻﹐餵禽一晝夜﹐食肉盡爲度。以鹽泥固濟其禽在內﹐剛火一夜﹐來日不見太陽取出﹐不得打破﹐埋入地中二尺許﹐一晝夜取出﹐去鹽泥﹐銀石器內研爲細末﹐以無灰酒入麝香少許﹐作一服調下。置患者在帳中﹐四下緊閉﹐用鐵鉗等候﹐其虫必從口鼻中出﹐卽以鉗鉗入沸油中煎殺之。如虫出之後﹐更進局方嘉禾散一服﹐軟粥將息。

紫河車丹

﹝靑囊方﹞治飛屍鬼注﹐虛勞羸瘦﹐喘嗽痰气等證。其法取首生男子胞衣﹐以皂角水洗淨﹐次放銅銚子內﹐以米醋揲洗控幹﹐做一小篾籠子盛之﹐圍以紙﹐密糊之不令泄气﹐以烈火焙漧﹐加入後藥﹕人參﹝一兩五錢﹞白術﹝一兩﹞木香白茯苓﹝各五錢﹞茯神川歸熟地黃﹝各一兩﹞乳香﹝四錢﹐另研﹞沒藥﹝四錢﹐另研﹞朱砂﹝二錢﹐另研﹞麝香﹝二分﹞

上爲細末和勻﹐酒糊爲丸﹐如梧桐子大﹐每服五十丸﹐煎人參湯送下﹐日三服﹐空腹服之。煉蜜爲丸服亦可。

治虛勞﹐

柴胡散

柴胡﹝去蘆三錢﹞人參茯苓﹝去皮﹐各一錢﹞桔梗芍藥﹝酒浸炒﹞川歸﹝酒浸﹐各二錢﹞靑皮﹝去白﹞

麥門冬﹝各三分﹐去心﹞甘艸﹝一分﹞

上細切﹐作一服﹐杵細﹐水一盞﹐煎七分﹐溫服。

治虛勞﹐

鱉甲散

﹝靑囊方﹞

鱉甲﹝大者一个﹐醋煮﹞柴胡﹝去蘆﹞川歸甘艸﹝炙﹞桔梗芍藥人參﹝各一兩﹞麝香﹝五分﹞杏仁﹝去皮尖﹐炒﹐另研﹞胡黃連﹝各二錢﹞官桂﹝五錢﹐去粗皮﹞地骨皮宣黃連﹝各二錢五分﹞眞酥﹝三兩﹞

木香﹝五錢﹞白沙蜜﹝三兩﹞

上爲細末﹐用靑蒿一斤﹐童便五升﹐熬靑蒿汁約二升﹐濾去渣﹐入酥蜜﹐再熬成膏﹐候冷入藥末﹐搜和爲丸﹐如梧桐子大﹐每服十五丸﹐溫酒送下﹐米飲亦可﹐日進三服。如秋冬時﹐更入桃柳心七个﹐與前柴胡散同煮間服之。

去三尸九虫﹐

貫眾丸

貫眾﹝五分﹐殺伏屍虫﹞白藿蘆﹝三分﹐殺屍虫﹞漧漆﹝三分﹐殺白虫﹐炒﹞濃朴﹝三分﹐殺肺虫﹞野狼芽子﹝四分﹐殺胃虫﹞僵蠶﹝四分﹐殺膈虫﹞雷丸﹝六分﹐殺赤虫﹞雄黃﹝三分﹐殺屍虫﹞

上件焙漧﹐炒令黃色﹐研爲細末﹐煉蜜爲丸﹐如梧桐子大﹐新汲水下五丸﹐三服後漸加至十丸﹐服之二十日﹐百病皆愈﹐三尸九虫盡滅﹐更無傳注之患耳。

治勞嗽﹐

輕骨散

烏梅龍膽艸胡黃連貝母知母鱉甲﹝酥炙﹞桔梗秦艽柴胡甘艸﹝炙﹞梔子人參靑蒿﹝酒煮﹞

阿膠﹝炒成珠子﹞杏仁﹝去皮尖﹐炒﹞

上件各等分﹐曬榦爲末﹐用好京墨一塊﹐以井花水磨﹐調前藥末作餅子﹐如大指頭大﹐透風處陰漧二七日。每用一餅﹐以井花水磨化﹐又用沒藥五分﹐磨成一盞﹐更加黃柏末二錢﹐同煎數沸﹐傾入盞內﹐頻頻打轉﹐於五更時輕輕起服﹐服後就睡仰臥﹐甚者不過三服。

治勞嗽﹐

蛤蚧散

白茯苓﹝一兩﹐去皮細切﹐入銚內﹐慢火炒﹞知母﹝二兩﹐去毛﹐用酥醋炙令黃熟﹞杏仁﹝六兩﹐去皮尖及雙仁者﹐炒幹﹐用紙包敲出其油﹞桑白皮﹝二兩﹐以眞酥炙黃色﹞貝母﹝二兩﹐用酥醋炙令黃色﹞甘艸﹝二兩﹐酥醋炙三﹑五次﹐紫黃色﹞蛤蚧﹝雌雄一時﹐入酥醋內浸透﹐慢火幹﹐再用酥醋別炙七次﹐令黃色﹐不得焦﹞人參﹝一兩﹐用酥醋炙三﹑五次﹐令黃色﹐不得焦﹞乳酥﹝眞者四十兩﹐切作骰子大塊﹐入罐內溶成汁﹐入極酸上好米醋半斤和勻﹐用制前藥﹐醋不宜多﹐多則稀不堪用﹞

上爲末﹐每服二錢﹐水一盞﹐煎至七分﹐和渣服﹐忌油膩生冷毒物。久患嗽者﹐初服此藥必斗嗽加甚﹐須勤服﹐久則可安須自保養爲妙。

治勞熱﹐

蛤蚧飲子

﹝靑囊方﹞

黃芩﹝五錢﹞蛤蚧﹝一對﹐洗淨﹐酒醋浸炙黃色﹞麻黃﹝不去根節﹞胡黃連秦艽﹝去蘆﹞靑蒿人參柴胡﹝去蘆﹞甘艸﹝生﹞生地黃﹝酒浸洗﹞熟地黃﹝酒洗﹞知母﹝去毛﹐酒洗﹞貝母杏仁﹝去皮尖及雙仁者炒﹐另研﹐以上各五錢﹞鱉甲﹝一兩﹐酒酥炙﹞桔梗艸龍膽木香﹝各二錢五分﹞

上爲細末﹐每服二錢﹐加烏梅﹑姜﹑棗﹐煎服。

附蒸病﹕古今錄驗﹕

五蒸湯

﹝丹溪﹞

人參知母黃芩﹝各一錢﹞竹葉﹝七片﹞生地黃漧葛﹝各一錢五分﹞茯苓﹝一錢﹞甘艸﹝炙﹐五分﹞石膏﹝二錢五分﹞粳米﹝一合﹞

上細切﹐先以水三盞﹐煎小麥二合﹐至二盞﹐去麥煎藥﹐至一盞﹐溫服。隨證加減於後﹕實熱﹐加黃芩﹑黃連﹑黃柏﹑大黃。

虛熱﹐加烏梅﹑秦艽﹑柴胡﹑蛤蚧﹑靑蒿﹑牡丹皮﹑鱉甲。

肺蒸﹝鼻幹﹞﹐加烏梅﹑天門冬﹑麥門冬﹑紫菀茸。

大腸蒸﹝右鼻孔幹痛﹞加大黃﹑芒硝。

皮蒸﹝舌白唾血﹞﹐加石膏﹑桑白皮。

膚蒸﹝昏昧嗜臥﹞﹐加牡丹皮。

气蒸﹝鼻幹喘促﹐通身气熱﹞﹐加人參﹑黃芩﹑梔子。

心蒸﹝舌漧﹞﹐加黃連﹑生地黃。

小腸蒸﹝下唇焦﹞﹐加赤茯苓﹑生地黃﹑木通。

血蒸﹝發焦﹞加生地黃﹑當歸﹑桂心﹑童便。

脈蒸﹝唾白浪語﹐脈絡溢﹐脈緩急不調﹞﹐加當歸﹑生地黃。

脾蒸﹝唇焦﹞﹐加白芍藥﹑木瓜﹑苦參。

胃蒸﹝舌下痛﹞﹐加石膏﹑粳米﹑大黃﹑芒硝﹑漧葛。

肉蒸﹝食無味而嘔﹐煩躁不安﹞﹐加白芍藥。

肝蒸﹝眼黑﹞﹐加川芎﹑當歸﹑前胡。

膽蒸﹝眼色白﹞﹐加柴胡﹑栝蔞。

筋蒸﹝甲焦﹞﹐加川歸﹑川芎。

三焦蒸﹝乍熱乍寒﹞﹐加石膏﹑竹葉。

腎蒸﹝兩耳焦﹞﹐加生地黃﹑石膏﹑知母﹑寒水石。

膀胱蒸﹝右耳焦﹞﹐加澤瀉﹑茯苓﹑滑石。

腦蒸﹝頭眩熱悶﹞﹐加生地黃﹑防風﹑羌活。

髓蒸﹝髓沸﹐骨中熱﹞﹐加生地黃﹑當歸﹑天門冬。

骨蒸﹝齒黑腰痛足逆﹐變虫食髒﹞﹐加鱉甲﹑地骨皮﹑牡丹皮﹑當歸﹑生地黃。

臀蒸﹝肢細股腫﹐腑臟俱熱﹞﹐加石膏﹑黃柏。

胞蒸﹝小便赤黃﹞﹐加澤瀉﹑茯苓﹑生地黃﹑滑石﹑沈香。

﹝丹溪活套﹞云﹕勞極之證﹐五臟必歸重於一經。假如足脛酸疼﹐腰背拘急﹐遺精白濁﹐面色黧黑﹐耳葉焦枯﹐脈沈細數﹐知其邪在腎也﹐宜以四物湯加知母﹑黃柏﹑五味子﹑麥門冬﹑天門冬﹑澤瀉﹑杜仲﹑肉桂之類煎﹐入童便﹑韭汁﹑竹瀝服。其或心神驚惕﹐怔忡無時﹐盜汗自汗﹐心煩熱悶﹐口舌生瘡﹐咯血面赤﹐脈洪而數﹐知其邪在心也﹐宜以前方去杜仲﹑澤瀉﹑肉桂﹐加茯神﹑胡黃連﹑蓮心﹑遠志﹑菖蒲﹑朱砂之類。其或咳嗽喘促﹐衄血嗽血﹐皮膚枯燥﹐鼻塞聲沈﹐時吐痰沫﹐脈微虛而澀數﹐知其邪在肺也﹐宜以四物湯加沙參﹑麥門冬﹑五味子﹑知母﹑貝母﹑桔梗﹑桑白皮﹑地骨皮﹑款冬花﹑紫菀﹑馬兜鈴﹑百合﹑百部之類煎﹐入童便﹑竹瀝﹑姜韭汁服。其或脇痛目赤﹐面靑頰赤﹐多怒﹐虛陽不斂﹐夢與鬼交﹐甚則卵縮筋急﹐脈弦而數﹐知其邪在肝也﹐宜以四物湯加竹茹﹑艸龍膽﹑柴胡﹑黃芩﹑靑皮﹑竹葉之類。其或面色萎黃﹐唇吻焦燥﹐飲食無味﹐腹痛腸鳴瀉利﹐四肢倦怠﹐脈虛濡而數﹐知其邪在脾也﹐宜以四君子湯加酒炒白芍藥﹑蓮肉﹑薏苡﹑幹山藥﹑豬苓﹑澤瀉﹑白扁豆之類。

凡骨蒸勞熱﹐元气未脫者﹐灸崔氏四花六穴﹐無有不安者也。

灸崔氏四花穴法﹕先二穴﹐令患人平身正立﹐取一細繩﹝蠟之勿令展縮﹞﹐於男左女右腳底貼肉堅踏之﹐其繩前頭與大拇指端齊﹐後頭循當腳根中心向後引繩﹐從腳肚貼肉直上﹐至曲中大橫紋截斷﹝橫紋卽委中穴﹞。又令患人解發分兩邊﹐令見頭縫﹐自囟門平分至腦後﹐卻平身正坐﹐取向所截繩一頭﹐令與鼻端齊﹐引繩向上﹐正循頭縫至腦後貼肉垂下﹐循脊骨引繩向下﹐至繩盡處﹐當脊骨中﹐以墨點記之﹝墨點不是灸處﹞。又取一繩子﹐令患人合口﹐將繩子按於口上﹐兩頭至吻﹐卻鉤起繩子中心至鼻柱根下如△﹐此便齊兩吻截斷﹐將此繩展令直﹐於前量脊骨上墨點處﹐橫量取平﹐勿令髙下﹝其量口繩子﹐先中折﹐當中以墨記之﹐卻展開繩子橫量﹐卻以中折墨點記處﹐按於脊骨中先點處﹐兩頭是穴也﹞﹐兩頭以白圈記之。

以上是第一次點二穴。

次二穴﹐令患人平身正坐﹐稍縮臂膊﹐取一繩繞項﹐向前雙垂﹐頭與鳩尾齊﹝胸前歧骨間盡處也﹞﹐雙頭齊截斷﹐卻翻雙繩頭向後﹐以繩子中心按於喉嚨結喉骨上﹐其繩兩頭雙垂﹐循脊骨以墨點記之﹝墨點不是灸處﹞。又取一繩子﹐令患人合口﹐橫量齊兩吻截斷﹐還於脊骨上墨點橫量如法﹐繩子兩頭以白圈記之﹝白圈是灸處﹞。

以上是第二次點二穴﹐通前共四穴﹐同時灸各三七壯﹐累灸至一百餘壯﹐候灸瘡將瘥﹐又根據後法灸二穴。

又次二穴﹐以第二次量口吻繩子﹐於第二次雙繩頭盡處墨點上﹐當脊骨直上下豎點﹐其繩子中心放在墨點上﹐於上下繩頭盡處﹐以白圈記之﹐白圈是灸處也。

以上是第三次點二穴﹐通前共六穴也﹐擇取離日及火日灸之﹐一應虛勞發熱羸等證﹐灸之立愈﹐眞濟世之妙法也。

四花六穴人形圖

白圈是穴﹐黑點不是穴。

卷之四

眩運

論

《內經》曰﹕諸風掉眩﹐皆屬肝木。又曰﹕歲木太過﹐風气流行﹐脾土受邪﹐民病飧泄食減﹐甚則忽忽善怒﹐眩冒巓疾。𨿽爲气化之所使然﹐未必不由气體之虛衰耳。其爲气虛肥白之人﹐濕痰滯於上﹐陰火起於下﹐是以痰挾虛火﹐上衝頭目﹐正气不能勝敵﹐故忽然眼黑生花﹐若坐舟車而旋運也﹐甚而至於卒倒無所知者有之﹐丹溪所謂無痰不能作眩者﹐正謂此也。若夫黑瘦之人﹐軀體薄弱﹐眞水虧欠﹐或勞役過度﹐相火上炎﹐亦有時時眩運﹐何濕痰之有哉。大抵人肥白而作眩者﹐治宜淸痰降火爲先﹐而兼補气之藥。人黑瘦而作眩者﹐治宜滋陰降火爲要﹐而帶抑肝之劑。抑考《內經》有曰﹕風勝則地動。風木太過之歲﹐亦有因其气化而爲外感風邪而眩者﹐治法宜祛風順气﹐伐肝降火﹐爲良策焉。外有因嘔血而眩冒者﹐胸中有死血迷閉心竅而然﹐是宜行血淸心自安。醫者宜各類推而治之﹐無有不痊者也。

脈法

左手脈數﹐熱多。脈澀而芤﹐有死血。右手脈實﹐有痰積。脈虛大﹐必是久病。

左手人迎脈﹐緩而浮大者﹐屬風。

方法

丹溪曰﹕痰在上﹐火在下﹐火炎上而動其痰也。此證屬痰者多﹐蓋無痰不能作眩也。𨿽有因風者﹐亦必有痰。又曰﹕火動其痰﹐二陳湯加黃芩﹑蒼術﹑羌活。挾气虛者﹐亦以治痰爲主﹐兼補气降火藥。

去血過多而眩運者﹐芎歸湯。

眩運不可當者﹐以大黃酒炒爲末﹐茶淸調下。﹝急則治其標也﹞。

﹝以上丹溪方法凡三條﹞

防風通聖散

﹝河間﹞治風熱眩運。﹝方見中風門。﹞

半夏白術天麻湯

﹝東垣﹞治風痰眩運。﹝方見頭痛門。﹞

加味六君子湯

﹝丹溪﹞治气虛痰盛﹐兼挾風邪﹐眩運不休者。

陳皮﹝去白﹐一錢﹞半夏﹝湯泡透﹐一錢五分﹞茯苓﹝一錢﹞甘艸﹝炙﹐五分﹞荊芥穗﹝五分﹞

上細切﹐作一服﹐加生薑三片﹐大棗二枚﹐水二盞﹐煎至一盞﹐去渣﹐入竹瀝一大匙﹐溫服。

六合湯

﹝良方﹞治風虛眩運。

四物湯加秦艽﹑羌活爲佐﹐水煎服之。

玉液湯

﹝嚴氏方﹞治七情感動﹐气郁生涎﹐隨气上衝﹐頭目眩運﹐心嘈忪悸﹐眉梭骨痛。

大半夏﹝湯泡七次﹐去皮臍﹞

上以一味薄切成片﹐每服四錢﹐加生薑十片煎﹐入沈香磨水一呷服﹐大效。

芎術湯

﹝嚴氏方﹞治冒雨中濕﹐眩運嘔逆﹐頭痛不食等證。

川芎半夏﹝泡透﹞白術﹝各一錢二分﹞甘艸﹝炙﹐六分﹞

上細切﹐作一服﹐加生薑七片﹐水一盞半﹐煎至一盞﹐溫服。

川芎散

﹝本事方﹞治風眩運。

山茱萸﹝一兩﹐去核﹞山藥甘菊花人參茯神小芎﹝各五錢﹞

上爲細末﹐每服二錢﹐溫酒調下。

﹝丹溪活套﹞云﹕眩運者﹐中風之漸也。如肥白人﹐气虛而挾痰者﹐四君子湯倍蜜炙黃﹐加半夏﹑橘紅﹐或少加川芎﹑荊芥穗﹐以淸利頭目也。如痰盛而挾气虛者﹐二陳湯加人參﹑白術﹑黃﹐或少加炮附子煎﹐入竹瀝﹑薑汁服。

如體瘦血虛而痰火兼盛者﹐二陳湯合四物﹐加片芩﹑薄荷煎﹐入竹瀝﹑薑汁﹑童便服。如諸般眩運﹐挾風則加防風﹑荊芥﹑天麻﹑秦艽等藥﹐挾熱加片芩﹑黃連﹑梔子之類﹐挾寒加漧薑﹑官桂﹑附子之屬﹐無有不安者也。

卷之四

頭痛

論

《內經》曰﹕新沐中風﹐則爲首風。又曰﹕首風之狀﹐頭面多汗惡風﹐當先風一曰則病甚﹐頭痛不可以出內﹐至其風曰則病少愈。東垣曰﹕《金匱眞言》論曰﹕東風生於春﹐病在肝﹐在頸項﹐故春气者病在頭。又諸陽會於頭面﹐如足太陽之脈病衝頭痛﹐足少陽之脈病頭角頷痛。夫風從上受之﹐風寒傷上﹐邪從外入﹐客於經絡﹐令人振寒﹐頭痛身重惡寒﹐治在風池﹑風府﹐調其陰陽﹐不足則補﹐有餘則瀉﹐汗之則愈﹐此傷寒頭痛也。頭痛耳鳴﹑九竅不利者﹐腸胃之所生﹐乃气虛頭痛也。心煩頭痛者﹐病在膈中﹐過在手巨陽﹑少陰﹐乃濕熱頭痛也。如气上不下﹐頭痛癲疾者﹐下虛上實也﹐過在足少陰﹑巨陽﹐甚則入腎﹐寒濕頭痛也。如頭半寒痛者﹐先取手少陽﹑陽明﹐後取足少陽﹑陽明﹐此偏頭痛也。

有眞頭痛者﹐甚則腦盡痛﹐手足寒至節者﹐死不治。有厥逆頭痛者﹐所犯大寒內至骨髓﹐髓者以腦爲主﹐腦逆故令頭痛齒亦痛也。凡頭痛皆以風藥治之者﹐總其大體而言之也。髙巓之上﹐惟風可到﹐故味之薄者﹐陰中之陽﹐乃自地升天者也。然亦有三陰三陽之異。故太陽頭痛﹐惡風脈浮緊﹐川芎﹑羌活﹑獨活﹑麻黃之類爲主。少陽經頭痛﹐脈弦細﹐往來寒熱﹐柴胡爲主。陽明頭痛﹐自汗發熱惡寒﹐脈浮緩長實者﹐升麻﹑葛根﹑石膏﹑白芷爲主。太陰頭痛﹐必有痰體重﹐或腹痛爲痰癖﹐其脈沈緩﹐蒼術﹑半夏﹑南星爲主。少陰經頭痛﹐三陰三陽經不流行﹐而足寒气逆爲寒厥﹐其脈沈細﹐麻黃﹑細辛﹑附子爲主。厥陰頭頂痛﹐或吐涎沫厥冷﹐其脈浮緩﹐吳茱萸湯主之。血虛頭痛﹐川歸﹑川芎爲主。气虛頭痛﹐人參﹑黃爲主。气血俱虛頭痛﹐調中益气湯少加川芎﹑蔓荊子﹑細辛﹑其效如神。白術半夏天麻湯﹐治痰厥頭痛藥也。淸空膏﹐乃風濕熱頭痛藥也。羌活附子湯﹐治厥逆頭痛藥也。如濕气在頭者﹐以苦藥吐之﹐不可執方而治。先師嘗病頭痛﹐發時面頰靑黃﹐暈眩目不欲開﹐懶言﹐身體沈重﹐兀兀欲吐。潔古曰﹕此厥陰﹑太陰合病﹐名曰風痰頭痛﹐以局方玉壺丸治之﹐更灸俠溪穴卽愈。是知方者體也﹐法者用也﹐徒執體而不知用者獘﹐體用不失﹐可謂上工矣。學人其可執一而不知變乎。

脈法

《內經》曰﹕寸口脈中手短者﹐頭痛也。

《脈經》曰﹕陽弦則頭痛。又曰﹕寸口脈浮﹐中風發熱頭痛。

脈緊頭痛﹐是傷寒邪。脈緊上寸口者﹐傷風頭痛。

脈訣云﹕頭痛短澀應須死﹐浮滑風痰皆易除。

方法

丹溪曰﹕頭痛多主於痰﹐痛甚者火多﹐宜淸痰降火。

勞役下虛之人﹐似傷寒發熱汗出﹐兩太陽穴痛甚﹐此相火自下衝上﹐宜補中益气湯加川芎﹑當歸﹐甚者加知母﹑蔓荊子﹑細辛。

諸經气滯﹐亦作頭痛﹐宜分經理气治之。

偏頭風﹐在右屬痰屬熱﹐痰用蒼術﹑半夏﹐熱用酒制片黃芩﹔在左屬風及血虛﹐風用荊芥﹑薄荷﹝或云荊芥﹑薄荷是頭痛要藥﹐宜詳證加用﹞﹐血虛用芎﹑歸﹑芍藥﹑酒黃柏。諸家不分所屬﹐故藥多不效。少陽偏頭痛者﹐多大便祕﹐或可下之。

一方

治風濕熱頭痛神效。

片芩﹝一兩﹐酒制炒﹞蒼術羌活防風﹝各五錢﹞蒼耳子﹝三錢﹞細辛﹝二錢﹞

上爲細末﹐以生薑一片擂細﹐和藥末三錢搗勻﹐茶淸調下。一方有生甘艸﹑酒連﹑川芎﹑炒半夏曲﹐無防風﹑細辛。

一方

治少年彊壯人﹐气實有痰﹐或頭暈而重痛﹐立效。

大黃﹝酒拌炒幹﹐再拌三次﹞

上爲細末﹐茶淸調下三錢﹐立效。

一方

治眉梭骨痛﹐屬風熱與痰。

白芷片芩﹝酒制炒﹞

上各等分﹐爲細末﹐每服二錢﹐茶淸調下。

選奇湯

﹝局方﹞治眉骨痛不可忍﹐神效。

羌活防風﹝各三錢﹞甘艸﹝一錢﹐夏生﹐冬炒﹞酒片芩﹝一錢半﹐冬不用﹐熱甚者冬亦炒用﹞

上細切﹐作一服﹐水一盞半﹐煎至一盞﹐食後服。

又方

﹝局方﹞因風寒﹐眉骨痛不止者。

川烏艸烏﹝各一錢﹐以上二味俱用童便浸二宿炒用﹞細辛羌活片芩﹝酒拌炒﹞甘艸﹝炙﹐各五分﹞

上爲細末﹐分二服﹐茶淸調下。

淸空膏

﹝東垣﹞治偏正頭痛﹐年深久不愈者。善療風濕熱頭痛﹐上壅頭目及腦痛不止者。除血虛頭痛不治。

川芎﹝五錢﹞柴胡﹝七錢﹞黃連﹝酒炒﹞防風﹝去蘆﹞羌活﹝各一兩﹞甘艸﹝炙一兩五錢﹞片黃芩﹝三兩﹐切片﹐酒拌濕﹐一半炒﹐一半曬漧﹞

上爲細末﹐每服二錢﹐熱盞內入茶淸少許﹐湯調如膏﹐臨臥抹口內﹐少用白湯送下。如苦頭痛﹐每服加細辛二分。

如太陰脈緩有痰﹐名痰厥頭痛﹐減羌活﹑防風﹑川芎﹑甘艸﹐加半夏曲一兩五錢。如偏正頭痛服之不愈﹐減羌活﹑防風﹑川芎一半﹐加柴胡一倍。如發熱惡熱而渴﹐此陽明頭痛﹐只服白虎湯加香白芷﹐立愈。

半夏白術天麻湯

﹝東垣﹞治痰厥頭痛﹐眼黑頭旋﹐惡心煩悶﹐气促上喘﹐無力以言﹐心神顚倒﹐目不敢開﹐如在風雲中﹐頭苦痛如裂﹐身重如山﹐四肢厥冷﹐不得安臥。

黃柏﹝一分半﹞漧薑﹝二分﹞澤瀉白茯苓天麻黃人參蒼術﹝各三分半﹞神曲﹝炒﹞白術﹝各五分﹞麥麵半夏﹝湯泡﹐去皮臍﹞橘紅﹝各七分半﹞

上細切﹐共作一服﹐水二盞﹐加生薑三片﹐煎至一盞﹐去渣稍熱服﹐食前﹐可一服而愈。此頭痛苦甚﹐謂之足太陰痰厥頭痛﹐非半夏不能除。眼黑頭旋﹐風虛內作﹐非天麻不能療。黃甘溫﹐瀉火補气﹐實表止汗。人參甘溫瀉火﹐補中益气。二術俱苦甘溫﹐除濕補中。澤瀉﹑茯苓利小便﹐導濕。橘皮苦溫﹐益气調中。神曲消食﹐蕩胃中滯气。大麥﹐寬中助脾。漧薑辛熱﹐以滌中寒。黃柏苦寒﹐酒洗以療冬天少火在泉發躁也。

安神湯

﹝東垣﹞治頭痛﹐頭旋眼黑。

生甘艸炙甘艸﹝各二分﹞柴胡升麻生地黃﹝酒浸洗﹐各五分﹞

防風﹝二分半﹞知母﹝酒浸﹐炒﹐五分﹞黃柏﹝酒拌﹐炒﹞羌活﹝各一錢﹞黃﹝一錢五分﹞

上細切﹐作一服﹐水二盞﹐煎至一盞半﹐加蔓荊子五分﹐川芎三分﹐再煎至一盞﹐去渣臨臥稍熱服。

徹淸膏

﹝東垣﹞

蔓荊子細辛﹝各一錢﹞薄荷葉川芎﹝各三錢﹞生甘艸炙甘艸﹝各五錢﹞本﹝一兩﹞

上爲細末﹐每服二錢﹐食後茶淸調下。

川芎散

﹝東垣﹞治頭目不淸利。

川芎﹝五錢﹞柴胡﹝七錢﹞羌活防風本生甘艸升麻﹝各一兩﹞炙甘艸生地黃﹝各一兩半﹞酒黃蓮﹝炒﹞酒片芩﹝各三兩﹞

上爲細末﹐每服二錢﹐食後茶淸調下。

白芷散

﹝一名郁金散﹐東垣﹞治諸熱﹐苦頭痛。

郁金﹝一錢﹞白芷石膏﹝各二錢﹞雄黃芒硝薄荷葉﹝各三錢﹞

上爲細末﹐口含水﹐鼻內搐之。

羌活淸空膏

﹝東垣﹞

蔓荊子﹝一錢﹞黃連﹝三錢﹞羌活防風甘艸﹝各四錢﹞片芩﹝一兩﹞

上爲細末﹐每服一錢﹐茶淸調下﹐食後或臨臥服。

淸上瀉火湯

﹝東垣﹞昔有人年少時气弱﹐常於气海﹑三里穴節次灸之﹐至年老成熱厥頭痛﹐𨿽冬天大寒﹐猶喜寒風﹐風吹之頭痛卽愈﹐略來暖處或見煙火﹐其痛夏作﹐此灸之過也。

荊芥穗川芎﹝各二分﹞蔓荊子當歸身蒼術﹝各三分﹞酒黃連生地黃本﹝各四分﹞生甘艸﹝二分﹞

升麻防風﹝各三分半﹞酒黃柏炙甘艸黃﹝各五分﹞酒黃芩酒知母﹝各七分﹞羌活﹝八分﹞柴胡﹝一錢﹞細辛﹝三分﹞酒紅花﹝少許﹞

上細切﹐作一服﹐水二盞﹐煎至一盞﹐去渣﹐食後稍熱服。

細辛散

﹝東垣﹞治偏正頭痛。

細辛瓦松﹝各二分﹞生黃芩芍藥﹝各三分半﹞酒黃連川芎﹝各五分﹞黃芩﹝酒炒﹞甘艸﹝炙﹐各八分﹞柴胡﹝去蘆﹐一錢﹞

上細切﹐作一服﹐水一盞半﹐煎至一盞﹐食後服。

羌活湯

﹝東垣﹞治風熱壅盛﹐上攻頭目昏眩。

甘艸﹝炙﹐一分半﹞澤瀉﹝三分﹞酒栝蔞根白茯苓酒黃柏﹝各四分﹞柴胡﹝五分﹞防風酒黃芩酒黃連羌活﹝各六分﹞

上細切﹐作一服﹐水二盞﹐煎至一盞﹐食後或臨臥服。

一粒金

﹝東垣﹞治偏頭風。

蓽茇﹝一兩半﹐以豬膽汁拌勻入膽內﹐懸掛陰漧用﹞玄胡索靑黛白芷川芎﹝各一兩﹞

上爲細末﹐無根水爲丸﹐每用一丸﹐以無根水化開﹐搐鼻內﹐外以銅錢二﹑三文咬口內﹐出涎。

羌活附子湯

﹝東垣﹞治客寒犯腦痛﹐及齒亦痛﹐名曰腦風。

麻黃﹝不去節﹞附子﹝炮﹞防風白芷僵蠶黃柏﹝各七分﹞羌活蒼術﹝各五分﹞升麻﹝二分﹞黃﹝三分﹞甘艸﹝二分﹞佛耳艸﹝三分無嗽不用﹞

上細切﹐作一服﹐水二盞﹐煎至一盞﹐去渣溫服。

麻黃附子細辛湯

﹝仲景方﹞治三陰三陽經不流行﹐而足寒气逆爲寒厥頭痛﹐其脈沈細。

麻黃細辛﹝各六錢﹞附子﹝一个﹐去皮臍﹐生用﹞

上細切﹐水三升三合﹐先煮麻黃令沸﹐減七合﹐掠去上沫﹐納諸藥﹐煎取一升﹐去渣分三服。

吳茱萸湯

﹝活人﹞治厥陰頭項彊痛﹐或吐痰沫厥冷﹐其脈浮緩。

吳茱萸

﹝熱水泡三﹑五次﹞生薑﹝各五錢﹞人參﹝二錢五分﹞

上細切﹐作一服﹐水二盞﹐大棗一枚﹐煎至一盞﹐去渣溫服。

加味調中益气湯

﹝東垣﹞治气血俱虛頭痛﹐其效如神。

陳皮黃柏﹝酒炒﹐各三分﹞升麻﹝去粗皮﹞柴胡﹝去蘆﹐各四分﹞人參甘艸﹝炙﹞蒼術﹝各六分﹐米泔浸﹞黃﹝一錢﹞川芎﹝六分﹞蔓荊子﹝三分﹐杵去皮﹞細辛﹝二分﹞

上細切﹐作一服﹐水二盞﹐煎至一盞﹐去渣溫服。一方有木香二分﹐無黃柏。如大便虛坐不得﹐或了而不了﹐腹中逼迫﹐此血虛血澀也﹐加當歸身五分。

愚按﹕東垣謂此方治气血俱虛頭痛﹐本方加當歸一味﹐𨿽無以上證﹐亦恐不可缺也。

玉壺丸

﹝局方﹞治風濕頭痛﹐亦治痰患。

雄黃﹝一錢﹐研飛﹞南星﹝煨裂﹞半夏﹝湯泡七次﹐去皮臍﹞天麻﹝酒浸﹞白術﹝各二錢﹐去蘆﹞

上爲細末﹐薑汁浸﹐蒸餅爲丸﹐每服二十丸﹐姜湯下。

川芎茶調散

﹝局方﹞治諸風上攻﹐頭目昏痛﹐鼻塞聲重。

薄荷﹝四兩﹐去梗﹐用葉﹞荊芥穗川芎﹝各二兩﹞羌活白芷甘艸﹝各一兩﹐炙﹞細辛﹝五錢﹞防風﹝二錢五分﹞

上爲細末﹐每服二錢﹐食後茶淸調下。

《醫壘元戎》治三陽頭痛方﹝羅太無方﹞

羌活防風荊芥穗升麻﹝去黑皮及內朽﹞葛根﹝去粗皮﹞白芷石膏﹝火﹞柴胡﹝去蘆﹞川芎芍藥﹝酒炒﹞細辛蔥白﹝連須者﹞

上各等分﹐細切五錢﹐水二盞﹐煎至一盞﹐溫服。

如聖餅子

﹝河間﹞治風寒伏畱陰經﹐痰飲气厥頭痛。

防風天麻﹝各五錢﹞南星漧薑川芎甘艸﹝各一兩﹞半夏﹝五錢﹞川烏﹝去皮臍﹐火炮﹐一兩﹞

上爲細末﹐蒸餅糊調﹐撚作餅子如錢樣﹐每用五餅﹐同荊芥末細嚼﹐茶淸送下。

川芎神功散

﹝寶鑑﹞治風熱上攻頭目﹐令人偏正頭痛。

川芎川烏﹝如上同制法﹞白芷南星﹝炮﹞麻黃﹝各一錢﹐去節﹞甘艸﹝五分﹐炙﹞

上細切﹐作一服﹐加生薑三片﹐大棗一枚﹐水一盞半﹐煎至一盞﹐去渣食後溫服。

芎辛散

﹝三因﹞治傷風寒生冷﹐及气虛痰厥﹐頭痛如破﹐兼眩運嘔吐。

附子﹝去皮臍﹐生用﹞烏頭﹝去皮﹐生用﹞南星漧薑甘艸﹝炙﹞川芎細辛﹝各一錢﹞

上細切﹐作一服﹐加生薑五片﹐茶芽少許﹐水二盞﹐煎至一盞﹐去渣溫服。

小芎辛湯

﹝嚴氏﹞治風寒在腦﹐或感邪濕﹐頭重而疼﹐眩運嘔吐。

川芎﹝二錢﹞細辛白術﹝各一錢﹞甘艸﹝五分﹞

上細切﹐作一服﹐加生薑五片﹐茶芽少許﹐水煎服。

石膏散

﹝寶鑑﹞治陽明經頭痛大效。

川芎石膏白芷﹝各等分﹞

上爲細末﹐每服四錢﹐茶淸調下。

三生丸

﹝嚴氏﹞治痰厥頭痛。

半夏白附子南星﹝各等分﹞

上爲細末﹐生薑自然汁浸﹐蒸餅爲丸﹐如綠豆大﹐每服四﹑五十丸﹐食後姜湯送下。

茯苓半夏湯

治風熱痰逆﹐嘔吐頭痛。

半夏﹝二錢﹞赤茯苓﹝一錢﹞片黃芩甘艸橘紅﹝各五分﹞

上細切﹐作一服﹐加生薑三片﹐水一盞半﹐煎至一盞﹐溫服。

﹝祖傳方﹞

治頭風熱﹐痛不可忍者。

小川芎﹝一兩﹞白芷﹝五錢﹞細茶芽﹝三錢﹞荊芥穗﹝四錢﹞片黃芩﹝二兩﹐酒拌濕炒﹐再拌再炒﹐如此三次﹐不可令焦﹞薄荷葉﹝二錢五分﹞

上爲細末﹐每服二錢﹐白湯或茶淸調下。

又經驗敷貼頭風熱痛。

朴硝大黃﹝各等分﹞

上爲細末﹐用深井底泥和﹐捏作餅子﹐貼兩太陽穴﹐神驗。

﹝丹溪活套﹞云﹕凡治頭風﹐必以二陳湯加川芎﹑白芷爲主。如太陽經頭痛﹐加羌活。少陽經﹐加柴胡﹑黃芩。陽明經﹐加石膏﹑白芷。太陰經﹐加蒼術。少陰經﹐加細辛。厥陰經﹐加吳茱萸。如肥人頭痛﹐必是濕痰﹐加半夏﹐蒼白術。如瘦人頭痛﹐是熱上壅﹐多加酒洗片黃芩。如因感冒而頭痛者﹐宜加防風﹑羌活﹑本﹑升麻﹑柴胡﹑葛根之類。

如气虛而頭痛者﹐宜加黃﹑人參﹑東垣安神湯之類。如風熱在上而頭痛者﹐加天麻﹑蔓荊子﹑臺芎﹑酒片芩之類。如苦頭痛者﹐宜用細辛。如形瘦色獘而頭痛者﹐是血虛﹐宜用歸﹑芎﹑芍藥﹑酒黃柏之類。如頂巓痛者﹐宜本﹑酒炒升﹑柴。

卷之四

胃脘痛

﹝俗呼爲心痛﹞

論

《內經》曰﹕木郁之發﹐民病胃脘當心而痛﹐上肢兩脇痛﹐膈噎不通﹐食飲不下。蓋木气被郁﹐發則太過﹐故民病有土敗木賊之候也。夫胃爲脾之腑﹐陽先於陰﹐故髒未病而腑先病也。甚而至於脇下如刀之痛者﹐已連及於髒矣﹐古方名爲脾疼者是也。胃之上口名曰賁門﹐賁門與心相連﹐故經所謂胃脘當心而痛﹐今俗呼爲心痛者﹐未達此又耳。𨿽曰運气之勝復﹐未有不由淸痰食積郁於中﹑七情九气觸於內之所致焉。是以淸陽不升﹐濁陰不降﹐而肝木之邪得以乘機侵侮而爲病矣。更原厥初致病之由﹐多因縱恣口腹﹐喜好辛酸﹐恣飲熱酒煎﹐復寒涼生冷﹐朝傷暮損﹐日積月深﹐自郁成積﹐自積成痰﹐痰火煎熬﹐血亦妄行﹐痰血相雜﹐妨礙升降﹐故胃脘疼痛﹐吞酸噯气﹐嘈雜惡心﹐皆噎膈反胃之漸者也。俗醫不究其源﹐例以辛香燥熱之劑治之﹐以火濟火﹐遂成危劇﹐良可痛哉。古方九種心痛﹕曰飲﹐曰食﹐曰風﹐曰冷﹐曰熱﹐曰悸﹐曰虫﹐曰疰﹐曰來去痛。夫所謂冷者惟一耳﹐豈可例以熱藥治之乎。詳其所由﹐皆在胃脘﹐而實不在於心也。有眞心痛者﹐大寒觸犯心君﹐又曰污血衝心﹐手足靑過節者﹐旦發夕死﹐夕發旦死。醫者宜區別諸證而治之﹐無有不安之理也。

脈法

《脈經》曰﹕陽微陰弦﹐則胸痺而痛﹐責其虛也。今陽虛知在上焦﹐所以胸痺心痛者﹐以其脈陰弦故也。

胸痺之病﹐喘息咳唾﹐胸痺痛短气﹐寸口脈沈而遲﹐關上小緊而數。

心脈微急爲痛﹐微大爲心痺引背痛。

脈短而數者心痛。澀者心痛。

脈浮大弦長者死。

方法

丹溪曰﹕心痛卽胃脘痛﹐須分久新。若明知身犯寒气﹑口得寒物而病﹐於初得之時﹐當用溫散溫利之藥。若病久則成郁矣﹐郁則成熱﹐原病式中備言之矣﹐若欲行溫散溫利﹐寧無助火添病耶。由是古方多用山梔子爲君﹐熱藥爲之響導﹐則邪易伏﹐病易退。病安之後﹐若縱恣不攺前非﹐病必再作難治矣。此病𨿽日久不食﹐不死。又曰﹕中宮有食積與痰而生病者﹐胃气亦賴所養﹐卒不便虛﹐𨿽日數多不食不死。若痛方止卽喫物﹐病必復作﹐勿歸咎於醫也。必須再服三﹑五服藥後﹐以漸而少食﹐方可獲全安。

心膈大痛﹐攻走腰背﹐發厥嘔吐﹐諸藥不效者﹐就吐中以鵝翎探之﹐出痰積碗許而痛卽止。

脈堅實不大便者﹐下之亦可。

一方

用黃荊子炒焦爲末﹐米飲調服﹝一云﹐上可治心痛﹐下可治白濁﹞。

又方

用藍葉擂細取汁﹐合薑汁服。

又方

用靑黛﹐以薑汁入湯調服。

又方

用海粉﹐佐以香附末﹐以川芎﹑山梔子煎湯﹐入薑汁調服。

又方

無藥處﹐以鹽置刀頭﹐燒紅淬入水中﹐乘熱飲之﹐吐痰而愈。此法治絞腸痧大痛幾死者﹐立效。

又方

治心痛﹐輕者以麻黃﹑桂枝之類散之﹐或以韭汁開提之﹐重者加石。

又方

痛甚者脈必伏﹐宜溫藥附子之類﹐不可用人參﹑白術﹐蓋諸痛不可補气故也。

又方

治气實者﹐用牡蠣粉一﹑二錢﹐溫酒調下。

又方

治濕痰作痛﹐用白螺螄殼﹐去泥沙﹐火爲細末﹐每服方寸匕﹐溫酒調下﹐立止。

又方

以物輕按而痛定者﹐屬虛﹐以二陳湯加炒榦薑末和之而愈。

又方

山梔大者七枚或九枚﹐炒焦黃﹐用水一盞﹐煎七分﹐入生薑自然汁二﹑三匙﹐令辣熱﹐飲之立止。

又方

山梔子劫止之後復發者﹐前藥必不效﹐用玄明粉一錢匕﹐白湯送下立止。

又方

治平日喜好熱物﹑致死血流於胃口而作痛者﹐以桃仁承气湯下之安。

又方

治死血作痛證﹐用玄胡索一兩半﹐桂心﹑紅花﹑滑石﹑紅曲各五錢﹐桃仁三十个﹐蒸餅丸服效。

又方

治虫痛者﹐必面上有白斑﹐唇紅能食﹐時作時止﹐用二陳湯加苦楝根煎服。

又方

治痰積胃脘作痛﹐白螺殼丸。

白螺螄殼﹝火﹞滑石﹝炒﹞山梔子香附﹝童便浸﹞南星﹝煨裂各一兩﹞枳殼﹝麩炒黃色﹞靑皮木香半夏砂仁﹝各五錢﹞莪術﹝一兩﹞

上爲末﹐春加川芎﹐夏加黃連﹐秋冬加吳茱萸﹐用生薑汁浸﹐蒸餅爲丸﹐如綠豆大﹐每服五十丸﹐姜湯下。

黃連六一湯

治多食煎炒或燒餅米胖等物﹐致熱郁胃口而痛者﹐甚效。﹝方見嘔吐門。﹞

連附六一湯

治胃脘痛甚﹐諸藥不效者﹐寒因熱用方也。

黃連﹝六錢﹞附子﹝炮去皮臍﹐一錢﹞

上細切﹐作一服﹐加生薑三片﹐大棗一枚﹐水一盞半﹐煎至一盞﹐去渣稍熱服。

﹝以上丹溪方法凡二十一條﹞

艸豆蔻丸

﹝東垣﹞治客寒犯胃作痛﹐或因濕熱鬱結作痛﹐亦可劫而止之﹐又治气弱心痛亦妙。

艸豆蔻﹝一兩﹐裹煨﹞橘紅吳茱萸﹝湯泡焙漧﹞人參白僵蠶黃益智仁﹝各八錢﹞生甘艸炙甘艸當歸身靑皮﹝各六錢﹞澤瀉﹝小便多者減半﹞半夏﹝各一兩﹞桃仁﹝去皮尖﹐七十个﹞麥麵﹝一兩半﹐炒﹞

神曲﹝炒微黃﹞柴胡﹝脇不痛減半﹞姜黃﹝各四錢﹞

上爲細末﹐桃仁另研如泥﹐入諸藥中和勻再研﹐湯浸蒸餅爲丸﹐如梧桐子大﹐每服三十丸﹐白湯送下﹐食遠。

麻黃豆蔻丸

﹝東垣﹞治客寒犯胃﹐心頭大痛不可忍。

木香靑皮紅花濃朴﹝姜制﹐各二錢﹞蘇木﹝三分﹞蓽澄茄﹝四分﹞升麻半夏﹝湯泡七次﹞麥麵砂仁黃白術陳皮﹝去白﹞柴胡炙甘艸吳茱萸當歸身﹝各五分﹞益智仁﹝六分﹞神曲﹝炒﹐一錢﹞

麻黃﹝不去節﹐二錢﹞

上爲細末﹐湯浸蒸餅爲丸﹐如梧桐子大﹐每服五十丸﹐白湯下﹐或細嚼白湯送下亦可。

木香化滯湯

﹝東垣﹞

治因憂食濕面﹐結於胃脘﹐腹皮抵痛﹐心下硬﹐微滿﹐不思飲食﹐食之不散﹐常常痞气不安。﹝方見痞滿門﹞

倉卒散

﹝三因﹞治气自腰腹間攻心﹐痛不可忍﹐腹中冰冷﹐自汗如洗﹐手足攣急厥冷。

山梔子﹝大者四十九枚﹐連皮捶碎炒焦﹞附子﹝一枚﹐炮去皮臍﹞

上爲末﹐每服二錢﹐酒一盞﹐煎八分﹐溫服。

金鈴子散

﹝河間﹞治熱厥心痛。

金鈴子玄胡索﹝各一兩﹞

上爲細末﹐每服二錢﹐溫酒調下﹐白湯亦可。

神聖代鍼散

﹝河間﹞治心腹諸痛。

乳香沒藥當歸白芷川芎﹝各五錢﹞芫蜻﹝一兩﹐去翅足﹐炒﹞

上爲細末﹐每服一分﹐病甚者五分﹐先點好茶一盞﹐次摻藥末在茶上﹐不得吹攪﹐立地細細呷之。心痛欲死者﹐服之立效。小腸气﹐搐如角弓﹐膀胱腫硬﹐一切气刺虛痛﹐並婦人血癖﹑血迷﹑血運﹑血刺痛衝心﹐胎衣不下﹐難產﹐但是一切因血作痛之疾﹐服之大有神效。

術附湯

﹝活人﹞治寒厥暴痛﹐脈微气弱。

附子﹝泡﹐五分﹞白術﹝二錢﹞甘艸﹝一錢﹐炙﹞

上細切﹐作一服﹐水一盞半﹐入生薑五片﹐大棗二枚﹐煎至一盞﹐去渣溫服。此藥又治風濕相搏﹐身重煩疼﹐不能轉側﹐不嘔不喝﹐大便堅實﹐小便自利﹐及風虛頭目眩運﹐不知食味。暖饑補中﹐助陽气﹑止有汗之聖藥也。

﹝丹溪活套﹞云﹕艸豆蔻一味﹐性溫能散滯气﹐利膈上痰﹐若胃脘果因寒而作痛﹐用之如鼓應桴。若濕痰鬱結成痛者﹐服之多效。若因熱﹑郁而痛者﹐理固不當用此﹐但宜以涼藥監制﹐如芩﹑連﹑梔子之屬﹐其功尢速。東垣艸豆蔻丸﹐寒熱心痛﹐俱獲奇功。但因熱者不可多服﹐久服恐有積溫成熱之患耳。若久病郁熱已膠固者﹐斷不可用此味也。胃中若有流飲淸痰作痛﹐腹中漉漉有聲﹐及手足寒痛﹐或腰膝脊脇抽掣作痛者﹐用小胃丹或三花神丸或控涎丹漸漸服之﹐能徹去病根卽止。

﹝祖傳方﹞

加味枳術丸

治淸痰﹑食積﹑酒積﹑茶積﹑肉積﹐在胃脘當心而痛﹐及痞滿惡心﹐嘈雜噯气﹐吞酸嘔吐﹐脾疼等證﹐其效如神。

白術﹝三兩﹞枳實﹝麩炒黃色﹞蒼術﹝米泔浸二宿﹐焙﹞豬苓﹝去黑皮﹞麥麵﹝炒黃色﹞神曲﹝微炒黃色﹞半夏﹝湯泡透﹐各一兩﹞澤瀉﹝去毛﹞赤茯苓﹝去皮﹞川芎黃連﹝陳壁土炒﹐去土﹞白螺螄殼﹝各七錢﹞縮砂仁艸豆蔻黃芩﹝陳壁土同炒﹞靑皮﹝去白﹞萊菔子﹝炒﹞幹生薑﹝各五錢﹞陳皮﹝去白﹞香附米﹝童便浸﹞栝蔞子濃朴﹝薑汁制炒﹞檳榔﹝各三錢﹞木香甘艸﹝各二錢﹞

吞酸﹐加吳茱萸湯泡﹐寒月五錢﹐熱月二錢半。久病挾虛﹐加人參﹑白扁豆﹑石蓮肉各五錢。時常口吐淸水﹐加炒滑石一兩﹐牡蠣五錢。

上爲細末﹐用靑荷葉泡湯浸晚粳米﹐研粉作糊爲丸﹐如梧桐子大﹐每服七十丸﹐多至一百丸﹐淸米飲送下。

﹝醫案﹞

一男子﹐年三十五﹐胃脘作痛久矣﹐人形黃瘦﹐食少而胸中常若食飽。來求治﹐與加味枳術丸﹐服不效﹐而日漸大痛﹐叫號聲聞四鄰﹐別父母妻子﹐囑付後事﹐欲自殺。予以桃仁承气湯作大劑與之﹐連二服﹐大下瘀血四﹑五碗許﹐困倦不能言語者三日﹐教以稀粥少食﹐漸漸將理﹐病全安﹐復壯如舊。

卷之四

腹痛

論

《內經》曰﹕寒气入經而稽遲﹐泣﹝與澀通﹞而不行﹐客於脈外則血少﹐客於脈中則气不通﹐故卒然而痛云云。按《內經》舉痛論言寒邪外客而爲痛者﹐甚爲詳悉﹐但未能盡述﹐學人自宜檢閱。外有因虛﹑因實﹑因傷寒﹑因痰火﹑因食積﹑因死血者﹐種種不同﹐亦當表而出之﹐庶使學人易爲參考焉。東垣曰﹕腹中諸痛﹐皆由勞役過甚﹐飲食失節﹐中气不足﹐寒邪乘虛而客入之﹐故卒然而作大痛﹐經云得炅則止。《此事難知》集論曰﹕傷寒中脘痛﹐太陰也﹐理中湯﹑黃建中湯之類。臍腹痛者﹐少陰也﹐四逆湯﹑眞武湯﹑附子湯之類。小腹痛﹐厥陰也﹐重則正陽散﹑回陽丹﹐輕則當歸四逆湯之類。太陰連少陰痛甚者﹐當變爲下利不止。若夫雜病腹痛﹐四物苦楝湯﹑酒煮當歸丸之類。夏月腹痛﹐肌熱惡熱﹐脈洪數﹐屬手太陰﹑足陽明﹐黃芩芍藥湯主之。秋月腹痛﹐肌寒惡寒﹐脈沈疾﹐屬足太陰﹑足少陰﹐桂枝芍藥湯主之。四時腹痛﹐芍藥甘艸湯主之。原病式曰﹕熱郁於內﹐則腹滿堅結而痛﹐不可例言爲寒也。成無己曰﹕陰寒爲邪者﹐則腹滿而吐﹐食不下﹐自利益甚﹐腹痛﹐太陰證也。發汗不解﹐醫反下之﹐因而腹滿時痛者﹐屬太陽也﹐桂枝加芍藥湯主之。大實而痛者﹐桂枝加大黃湯主之。又曰﹕邪气聚於下焦﹐則津液不得宣通﹐血气不得流行﹐或溺或血﹐流滯於下﹐而生脹滿硬痛也。若從心下至小腹皆硬滿而痛者﹐是邪實也﹐須以大陷胸湯下之。若但小腹硬滿而痛﹐小便利者﹐則是蓄血之證﹔小便不利者﹐則爲溺澀之證也。其有血虛瘦弱之人﹐津液枯涸﹐傳送失常﹐郁火燥熱煎成結糞﹐滯於大小腸之間﹐阻气不運而作痛者﹐宜以枳實導滯丸﹑備急大黃丸之類﹐先通其滯﹑止其痛﹐然後用四物等生血潤燥之劑以治其本。外有卒然心腹大痛﹐欲吐不得吐﹐欲瀉不得瀉﹐唇靑厥逆﹐死在須臾﹐此內因食積﹐外感寒邪﹐是名幹霍亂之候也﹐宜急以鹽湯灌之﹐而以鵝翎探吐取涎而愈。若夫淸痰畱滯於胸腹之間﹐食積鬱結於腸胃之內﹐皆能令人腹痛。

淸痰作痛者﹐控涎丹﹑小胃丹之類。食積爲患者﹐保和丸﹑枳術丸之類消之﹐枳實導滯丸﹑木香檳榔丸之類下之。濁气在上者湧之﹐淸气在下者提之﹐寒者溫之﹐熱者淸之﹐虛者補之﹐實者瀉之﹐結者散之﹐畱者行之﹐此治法之大要也﹐學人詳之。

脈法

《脈經》曰﹕脈細小緊急﹐病速進﹐在中﹐腹中刺病。陰弦﹐則腹痛。弦急﹐小腹痛。尺脈緊﹐臍下痛。尺脈伏﹐小腹痛﹐癥疝。尺脈實﹐小腹痛﹐當利之。心腹痛﹐不得息﹐脈細小遲者生﹐脈堅大疾者死。腹痛﹐脈反浮大而長者死。

方法

丹溪曰﹕腹痛有寒﹐有積熱﹐有食積﹐有痰﹐有死血。脈弦者多屬食﹐宜溫散之﹐蓋食得寒則滯﹐得熱則行﹐更宜以行气或利藥助之﹐無不愈者。

脈滑者是痰﹐痰因气滯而聚﹐阻礙道路﹐气不得宣通而痛﹐宜導痰解郁。

凡痛必用溫散﹐以其鬱結不行﹐阻气不運故也。

臍下忽大痛﹐人中黑色者﹐多死。

腹中水鳴﹐乃火擊動其水也。

戴氏曰﹕痛甚便欲大便﹐去後則痛減者﹐是食積也。綿綿痛而無增減者﹐是寒也。時痛時止者﹐是熱也。其痛有常處而不移動者﹐是死血也。痛而小便不利者﹐痰也。

治腹痛﹐用臺芎﹑蒼術﹑香附﹑白芷爲末﹐薑汁入湯調服。

白芍藥﹐止能治血虛腹痛﹐余俱不治。﹝以其酸寒收斂而別無溫散之功者也。﹞

如飲食過傷而腹痛者﹐宜木香檳榔丸下之。

如气虛之人﹐傷飲食而腹痛﹐宜調補胃气並消導藥﹐用人參﹑白術﹑山楂﹑神曲﹑枳實﹑麥芽﹑木香﹑砂仁之類。

如腹中常有熱而痛﹐此爲積熱﹐宜調胃承气湯下之。

小腹實痛﹐用靑皮以行其气。

小腹因寒而痛﹐宜肉桂﹑吳茱萸。

因寒气作痛者﹐宜小建中湯加漧薑﹑官桂﹑臺芎﹑蒼術﹑白芷﹑香附。

因熱而痛者﹐二陳湯加黃﹑黃連﹑梔子﹐痛甚者加炒漧薑從治之。

若腹痛不禁下者﹐宜川芎蒼術湯以治之﹐川芎﹑蒼術﹑香附﹑白芷﹑茯苓﹑滑石﹐加姜﹐水煎服。

﹝以上丹溪方法凡十五條﹞

髙良姜湯

﹝東垣﹞治因寒心腹大痛。

髙良姜﹝三錢﹞濃朴﹝姜制﹞官桂﹝各一錢﹞

上細切﹐作一服﹐水一盞半﹐煎至一盞﹐去渣稍熱服。

艸豆蔻湯

﹝東垣﹞治臍腹虛脹作痛。

澤瀉﹝二錢﹞木香﹝三分﹞神曲﹝四分﹞半夏枳實﹝麩炒黃色﹞艸豆蔻﹝面裹煨﹞黃﹝春夏勿用﹞益智仁﹝去殼﹞甘艸﹝炙﹐各五分﹞靑皮陳皮﹝各六分﹞川歸﹝七分﹞茯苓﹝七分﹞

上細切﹐作一服﹐加生薑三片﹐水一盞半﹐煎至一盞﹐溫服。

益胃散

﹝東垣﹞治因服寒藥過多﹐致腹痛不止。

人參濃朴﹝姜制﹞甘艸﹝炙﹞白豆蔻﹝去殼﹞姜黃漧薑﹝炮﹞砂仁澤瀉﹝以上各三分﹞益智仁﹝六分﹞陳皮﹝七分﹞黃﹝七分﹐蜜炙﹞

上細切﹐作一服﹐加姜﹐水煎服。

濃朴溫中湯

﹝東垣﹞治胃虛寒﹐脹滿疼痛。

濃朴陳皮﹝各一錢﹞茯苓艸豆蔻﹝麵包煨﹞甘艸﹝炙﹞木香﹝各五分﹞漧薑﹝三分半﹐炮﹞

上細切﹐加姜﹐水煎服。

六合散

﹝又名密鑰匙﹐河間﹞治一切燥熱鬱結﹐汗後餘熱宣轉不通﹐並治小腸气結﹐心腹滿悶﹐胸中痞結﹐走注疼痛。

大黃﹝一兩﹐酒拌濕蒸﹞白醜﹝炒﹞黑醜﹝略炒﹞甘遂﹝各五錢﹞檳榔﹝三錢﹐生﹞輕粉﹝一錢﹞

上爲細末﹐每服一錢﹐蜜水調下﹐量虛實加減服。

沒藥散

﹝河間﹞治一切心腹疼痛不可忍者。

沒藥﹝另研﹞乳香﹝另研﹐各三錢﹞木鱉子﹝四錢﹐支殼﹞穿山甲﹝五錢﹐糠灰火煨脆﹞

上爲細末﹐每服五分或一錢﹐酒大半盞﹐煎三﹑五沸服。

木香檳榔丸

﹝河間﹞治食鬱气滯作痛。

木香﹝三錢﹞檳榔﹝三錢﹞靑皮﹝五錢﹐去白﹞陳皮﹝五錢﹐去白﹞麥麵﹝炒﹐七錢﹞枳實﹝麩炒黃色﹐六錢﹞白術﹝五錢﹞濃朴﹝姜制﹐四錢﹞

上爲細末﹐湯浸蒸餅爲丸﹐如梧桐子大﹐每服五十丸﹐溫水下﹐食遠。

枳實導滯丸

﹝東垣﹞治食傷濕熱之物﹐不得施化﹐腹痛滿悶不安﹐以利爲度。﹝方見內傷門。﹞

瓜蒂散

﹝活人﹞治食傷太陰﹐塡塞悶亂不快﹐甚則心胃大痛﹐兀兀欲吐者。﹝方見中風門。﹞

桂枝加芍藥湯

﹝活人﹞治腹滿時痛﹐脈弱。

桂枝甘艸﹝各二錢﹞白芍藥﹝四錢﹞

上作一服﹐姜三片﹐棗二枚﹐水煎服。

小建中湯

﹝活人﹞治傷寒﹐陽脈澀﹐陰脈弦﹐腹中急痛者。

桂枝甘艸﹝炙﹐各三分﹞白芍藥﹝六分﹞阿膠﹝炒﹐一合﹞

上加姜二片﹐棗二枚﹐水煎服。

眞武湯

﹝活人﹞

治腹痛下痢﹐四肢沈重。﹝方見傷寒門。﹞

霹靂散

﹝河間﹞治腹痛脈微欲絕。

附子﹝一枚﹐泡﹐取出以糠灰焙之﹐去皮臍﹞

上以一味取五錢重﹐入眞臘茶一錢﹐同研細爲末﹐分作二服﹐每服用水一盞﹐煎七分﹐去渣﹐入蜜一匙﹐稍冷服。

酒煮當歸丸

﹝東垣﹞治小腹寒痛﹐及婦人白帶疝大寒等證。

茴香﹝五錢﹞黑附子﹝炮﹞良姜﹝各七錢﹞當歸﹝一兩﹞

上四味細切﹐以上好無灰酒一升半﹐煮至酒幹盡﹐焙漧入後藥﹕炙甘艸苦楝﹝生用﹞丁香﹝各五錢﹞木香升麻﹝各一錢﹞柴胡﹝二錢﹞炒黃鹽全蠍﹝各三錢﹞玄胡索﹝四錢﹞

上與前四味同研爲細末﹐酒煮麵糊爲丸﹐如梧桐子大﹐每服五﹑七十丸﹐空心淡醋湯下。忌油膩﹑冷物及酒﹑濕面。

黃連湯

﹝河間﹞治胸中有熱﹐胃中有邪气﹐腹內痛甚﹐時欲嘔吐。此藥升降陰陽。

黃連﹝酒炒﹞甘艸﹝炙﹞榦姜桂枝﹝各五錢﹞人參﹝二錢﹞半夏﹝半合﹐泡七次﹐去皮臍﹞

上細切﹐入大棗二枚﹐量水煎服。

芍藥甘艸湯

﹝河間﹞治四時腹痛。

白芍藥﹝酒炒﹞甘艸﹝炙﹞

上各等分﹐每服五錢﹐細切﹐入生薑三片﹐水一盞半﹐煎至一盞﹐溫服。《醫壘元戎》云﹕腹痛脈弦傷气﹐用本藥﹔脈洪傷金﹐加黃芩﹔脈緩傷水﹐加桂枝﹔脈澀傷血﹐加當歸﹔脈遲傷寒﹐加漧薑。

加減小柴胡湯

﹝河間﹞治寒熱脈弦腹痛本方去黃芩﹐加白芍藥。

四物苦楝湯

﹝河間﹞治臍下虛冷腹痛。

四物湯

﹝六錢﹞加玄胡索﹑苦楝﹝各一錢五分﹞。

上細切﹐水二盞﹐煎至一盞﹐溫服。

增損當歸丸

﹝河間﹞治三陰受邪﹐心腹痛。

四物湯﹝五錢﹞防風獨活全蠍﹝各五錢﹞續斷﹝原方無﹞茴香﹝各一兩﹞苦楝﹝酒煮﹞玄胡索﹝炒﹞

木香丁香﹝各二錢﹞

上爲細末﹐酒糊爲丸﹐如梧桐子大﹐每服五十丸﹐白湯下。

苦楝丸

﹝河間﹞治奔豚小腹作痛。﹝方見疝气門。﹞

一捏金散

﹝局方﹞治臍腹大痛﹐及奔豚小腸气等證。

玄胡索川楝子﹝酒煮﹞全蠍﹝去毒﹐炒﹞茴香上各等分﹐爲細末﹐每服二錢匕﹐熱酒調下﹐神驗。

﹝丹溪活套﹞云﹕凡腹痛多是血脈凝澀不行﹐必用酒炒白芍藥﹐惡寒而痛加桂﹐惡熱而痛加黃柏。如腹痛欲以物拄按者屬虛﹐用人參﹑白術﹑漧薑﹑官桂之類。如腹痛手不可按者屬實﹐宜用建中湯加大黃﹐或調胃承气湯加桂枝類下之而愈。如因飲食過傷而作痛者﹐必問因傷何物。如傷生冷硬物而作痛者﹐東垣木香見丸﹑三稜消積丸之類。如傷熱物而作痛者﹐枳實導滯丸﹑三黃枳術丸之類。看彊弱緩急﹐用而下之。如气虛之人﹐因飲食過傷而腹痛者﹐宜補瀉兼施﹐用二陳湯加川芎﹑白術﹑神曲﹑麥芽﹑人參﹑蒼術之類﹐或送下前推積等丸子以下之。如腹中常覺有熱而暴痛暴止者﹐此爲積熱﹐宜調胃承气湯之類下之。如因跌撲損傷而作痛者﹐此瘀血證﹐宜桃仁承气湯﹐抵當湯之類﹐逐去其血卽愈。

如因事損傷﹐或酒後涉水﹐血凝腹痛者﹐大承气湯加桂。

﹝醫治﹞

一黃氏婦﹐年五十餘﹐小腹有塊作痛二月餘。一醫作死血治﹐與四物加桃仁等藥﹐不效﹔又以五靈脂﹑玄胡索﹑乳香﹑沒藥﹑三稜﹑莪術等作丸服﹐又不效。召予治﹐診其六脈皆沈伏﹐兩尺絕無。予曰﹕乃結糞在下焦作痛耳﹐非死血也。用金城稻燒灰淋濃汁一盞服之﹐過一時許﹐與枳實導滯丸一百粒催之﹐下黑糞如梅核者一碗許﹐痛遂止。後與生血潤腸之藥十數帖﹐調理平安。

一壯年男子﹐寒月入水网魚﹐饑甚﹐遇涼粥食之﹐腹大痛﹐二晝夜不止。一醫先與大黃丸﹐不通﹔又與大承气湯﹐下糞水而痛愈甚。召予治﹐診其六脈皆沈伏而實﹐面靑黑色。予曰﹕此大寒證﹐及下焦有燥屎作痛。先與丁附治中湯一帖﹐又與灸气海穴二十一壯﹐痛減半。繼以江子加陳皮﹑木香作丸﹐如綠豆大﹐生薑汁送下五粒﹐下五﹑七次﹐平安。

卷之四

腰痛

論

《內經》曰﹕足太陽脈令人腰痛﹐引項脊尻背如重狀。少陽腰痛﹐如以鍼刺其皮中﹐循循然不可以俯仰﹐不可以顧。

陽明腰痛﹐不可以顧﹐顧如有見者﹐善悲。足少陰腰痛﹐痛引脊內廉。厥陰腰痛﹐腰中如張弓弩弦。太陰腰痛﹐熱甚生煩﹐腰下如有橫木居其中﹐甚則遺溲。又曰﹕太陽所至爲腰痛。巨陽虛則腰背頸項痛﹐是動則病項如拔﹐脊痛腰似折﹐髀不可以曲。又曰﹕腰者腎之腑﹐轉搖不能﹐腎將憊矣。脈經曰﹕凡有所用力舉重﹐若入房過度﹐汗出如浴水﹐則傷腎。

腎脹者﹐腹滿引背央央然﹐腰髀痛。又有腎著之病﹐從腰以下冷﹐腰重如帶五千錢。若夫腰痛之證﹐𨿽有六經見候之不同﹐銼閃腎著之或異﹐或瘀血﹐或風寒﹐或濕痰流注﹐種種不一﹐原其所由﹐未必不因房室過度﹑負重勞傷之所致也﹐經曰邪之所湊﹑其气必虛是也。治法﹐虛者補之﹐杜仲﹑黃柏﹑肉桂﹑當歸﹑五味﹑菟絲子﹑天門冬﹑熟地黃之類。風者散之﹐麻黃﹑防風﹑羌活﹑獨活之類。寒者溫之﹐肉桂﹑附子﹑漧薑之類。挫閃者行之﹐當歸﹑蘇木﹑乳香﹑沒藥﹑桃仁﹑紅花之類。瘀血者逐之﹐大黃﹑牽牛﹑桃仁﹑水蛭﹑虻虫之類。濕痰流注者消導之﹐蒼術﹑撫芎﹑香附﹑白芷﹑枳實﹑橘紅﹑半夏﹑茯苓之類。宜各類推而治之﹐不可執一論也。

脈法

《脈經》曰﹕尺脈沈﹐腰背痛。凡腰痛時時失精﹐飲食減少﹐其脈沈滑而遲﹐此爲可治。

腰痛之脈皆沈弦﹐沈弦而緊者爲寒﹐沈弦而浮者爲風﹐沈弦而濡細者爲濕﹐沈弦而實者爲銼閃。

丹溪曰﹕脈必沈而弦﹐沈爲滯﹐弦爲虛﹐澀者是瘀血﹐緩者是濕﹐滑者伏者是痰﹐大者是腎虛也。

方法

丹溪曰﹕有腎虛﹐有瘀血﹐有濕熱﹐有銼閃﹐有痰。諸腰痛不可用補气藥﹐亦不宜峻用寒涼藥。

腎虛腰痛﹐用杜仲﹑黃柏﹑龜板﹑知母﹑枸杞子﹑五味子﹐豬脊骨髓丸服。

瘀血宜行血順气﹐用補陰丸加桃仁﹑紅花﹐外用三梭鍼於委中穴出血﹐以其血滯於下也。

濕宜燥濕行气﹐用黃柏﹑杜仲﹑蒼術﹑川芎之類。

戴氏曰﹕疼之不已﹐爲腎虛也。日輕夜重者﹐是瘀血也。遇天陰及久坐而發者﹐是濕也。

痰宜南星﹑半夏﹐加快气藥佐之﹐使痰隨气運。

腰曲不能伸者﹐鍼委中立愈。

腎著爲病﹐其體重﹐腰冷如冰﹐飲食如故﹐小便自利﹐腰以下冷痛而重治宜流濕兼用溫藥。

﹝以上丹溪方法凡七條﹞

腎著湯

﹝三因方﹞治腎著腰痛。

漧薑﹝炮﹞茯苓﹝各一錢五分﹞甘艸﹝炙﹐五分﹞白術﹝二錢五分﹞

上每服四錢﹐水煎服。

靑娥丸

﹝三因﹞治腎虛腰痛﹐常服壯筋補虛。

杜仲﹝一斤﹐炒﹞生薑﹝十兩﹐炒﹞破故紙﹝一斤﹐炒﹞

上爲細末﹐用胡桃肉一百二十个﹐湯浸去皮膜﹐研爲膏﹐煉蜜些少﹐丸如梧桐子大﹐每服五十丸﹐鹽湯下或姜湯下。

立安丸

﹝三因﹞治五種腰痛。常服溫補腎元﹐壯健腰腳。

破故紙﹝炒﹞幹木瓜﹝各一兩五錢﹞牛膝﹝酒洗﹐一兩﹞萆﹝二兩﹞杜仲﹝薑汁炒絲斷﹞續斷﹝各一兩﹞

上爲細末﹐煉蜜丸如梧桐子大﹐每服五十丸﹐溫酒下。

補骨脂丸

﹝局方﹞治腎虛及寒濕一切腰痛。

萆﹝四兩﹐一兩用童便浸﹐一兩用米泔浸﹐一兩用鹽湯浸﹐一兩用酒浸﹐各浸一晝夜﹞杜仲﹝四兩﹐炒絲斷﹞補骨脂﹝三兩﹐炒香﹞胡桃肉﹝八兩﹐浸去油膩﹐另研如泥﹞

上以前三味共研爲細末﹐不犯鐵器﹐入胡桃肉﹐用木杵搗千餘下﹐以糯米糊爲丸﹐秋冬以煉蜜爲丸﹐如梧桐子大﹐每服五十丸空心溫酒下﹐幹物壓之。

獨活湯

﹝東垣﹞治勞役腰痛如折。

羌活﹝去蘆﹞防風﹝去蘆﹞獨活﹝去蘆﹞澤瀉﹝去毛﹞肉桂﹝各三錢﹐去粗皮﹞大黃﹝酒浸煨熟﹞甘艸﹝各二錢﹞川歸﹝五錢﹞連翹﹝五錢﹞防己﹝酒炒﹞黃柏﹝酒炒﹐各二錢﹞桃仁﹝三十个﹐研﹞

每服一兩﹐酒水煎服。

摩腰丹

治寒熱腰痛。

附子尖烏頭尖天南星﹝各二錢五分﹞朱砂漧薑﹝各一錢﹞雄黃樟腦丁香﹝各一錢五分﹞麝香﹝當門子﹐五粒﹞

上爲末﹐蜜丸如龍眼大﹐每用一丸﹐生薑汁化開﹐如濃粥樣﹐烘熱置掌中﹐摩腰上﹐冷盡粘著肉﹐烘綿衣縛定﹐腰熱如火﹐間三日用一丸妙。或加吳茱萸﹑桂皮。

煨腎丸

﹝局方﹞治腎虛腰痛。

杜仲﹝三錢﹐炒絲斷﹞

上爲細末﹐以豬腰子一隻﹐薄批作五﹑七塊﹐以椒﹑鹽腌去腥水﹐摻藥末在內﹐以荷葉包裹﹐更加濕紙二﹑三重外包﹐慢火煨熟食之﹐無灰酒送下。

補腎丸

﹝丹溪﹞治腎虛腰痛。﹝方見虛損門。﹞

蒼術湯

﹝丹溪﹞治濕熱腰腿疼痛。

防風黃柏﹝各一錢﹞柴胡﹝二錢﹞蒼術﹝三錢﹞

上細切﹐作一服﹐水一盞半﹐煎至一盞﹐去渣溫服。

川芎肉桂湯

﹝東垣﹞治瘀血在足太陽﹑足少陰﹑足少陽三經腰痛。

漢防己防風﹝去蘆﹐各三錢﹞神曲﹝炒﹞獨活﹝各五分﹞川芎柴胡肉桂當歸梢甘艸﹝炙﹞蒼術﹝各一錢﹞羌活﹝一錢五分﹞桃仁﹝五个﹐去皮尖﹐另研細﹞

上細切﹐作一服﹐好酒三盞﹐煎至一盞﹐去渣稍熱服﹐食遠。

地龍散

﹝東垣﹞治腰脊痛﹐或打撲損傷﹐或從髙墜下﹐惡血在太陽經﹐令人腰脊痛﹐或髀股脛中痛不可忍。

當歸梢﹝二分﹞中桂地龍﹝各四分﹐鹽水拌炒﹞麻黃﹝五分﹞蘇木﹝六分﹞獨活黃柏﹝鹽酒炒﹞甘艸﹝各八分﹞羌活﹝一錢二分﹞桃仁﹝六个﹐去皮尖﹐研如泥﹞

上細切﹐作一服水二盞﹐煎至一盞﹐去渣溫服。

拈痛湯

﹝東垣﹞治濕熱爲病﹐肩背沈重﹐肢節腰脇疼痛﹐胸膈不利。

白術﹝四分﹞人參﹝去蘆﹞升麻苦參﹝酒炒﹞葛根蒼術﹝各五分﹞防風﹝去蘆﹞知母﹝去毛﹐酒洗﹞

澤瀉黃芩豬苓﹝去皮﹞當歸﹝各六分﹞甘艸﹝炙﹞生黃芩﹝酒洗﹞茵﹝酒炒﹞羌活﹝各八分﹞

上細切﹐作一服﹐水二盞﹐煎至一盞﹐去渣溫服。

蒼術復煎散

﹝東垣﹞治寒濕相合﹐腦後痛﹐惡寒﹐項筋脊骨彊﹐肩背膝眼痛﹐腰痛﹐膝臏痛無力﹐行步沈重。

紅花﹝一分﹞黃柏﹝三分﹞柴胡﹝去蘆﹞本澤瀉白術升麻﹝各五分﹞羌活﹝一錢﹞蒼術﹝四兩﹞

上細切﹐先以蒼術一味﹐用水三大盞﹐煎至二盞﹐去渣入前藥﹐復煎至一盞﹐去渣空心稍熱服﹐取微汗爲效﹐忌酒及濕面。

一粒金丹

﹝河間﹞治腰膝走注疼痛﹐如虎咬之﹐狀不可忍者。

艸烏頭﹝炮制﹞五靈脂﹝各四兩﹞木鱉子﹝一兩﹐去殼﹞白膠香﹝二兩﹞乳香﹝二錢五分﹞當歸﹝五錢﹞

京墨﹝二錢五分﹞沒藥﹝五錢﹞麝香﹝二分半﹞地龍﹝去泥土淨﹐一兩﹞

上爲細末﹐再研千餘下﹐糯米糊丸﹐如梧桐子大﹐每服一丸或二丸﹐多至三丸﹐溫酒下。服藥後微汗﹐神驗。

加味四物湯

﹝元戎﹞治瘀血腰痛。

本方加桃仁泥﹑酒紅花二味﹐煎服。

安腎丸

﹝三因﹞治腎虛腰痛。

破故紙﹝炒﹞胡蘆芭﹝炒﹞茴香﹝炒﹞川苦楝﹝炒﹞續斷﹝炒﹐各三兩﹞桃仁﹝炒﹞杏仁﹝炒﹞山藥茯苓﹝各二兩﹞

上爲細末﹐煉蜜爲丸﹐如梧桐子大﹐每服五十丸﹐鹽湯下。

如神散

﹝三因﹞治挫閃腰痛﹐甚者不過三服平安。

川歸肉桂玄胡索﹝各等分﹐杵碎﹐炒﹞

上爲細末﹐每服二錢﹐熱酒調下。或細切﹐酒煎亦可。

獨活寄生湯

﹝三因﹞治因腎虛﹐坐臥冷濕﹐當風所得。

獨活﹝一錢﹞桑寄生杜仲﹝炒﹞細辛牛膝秦艽茯苓白芍藥桂心川芎防風甘艸﹝炙﹞人參熟地黃當歸﹝各五分﹞

上細切﹐作一服﹐水二盞﹐煎至一盞﹐去渣﹐空心溫服。

五積散

﹝局方﹞治寒濕及淸痰流注經絡﹐腰膝背脇疼痛。

白芷川芎桔梗芍藥陳皮濃朴﹝姜制﹐炒﹞茯苓﹝去皮﹞甘艸麻黃漧薑﹝炮﹞官桂川歸半夏﹝湯泡七次﹐去皮臍﹞蒼術﹝米泔浸五﹑七日﹞枳殼﹝各五分﹞

上細切﹐作一服﹐加生薑三片﹐水二盞﹐煎至一盞﹐溫服。

﹝丹溪活套﹞云﹕凡因房勞辛苦而腰痛者﹐四物湯加知母﹑黃柏﹑五味子﹑杜仲之類﹐吞補腎丸或大補陰丸。因風寒濕流注經絡而作痛者﹐二陳湯加麻黃﹑蒼術﹑川芎﹑白芷﹑防風﹑羌活﹑獨活之類。因挫閃跌撲﹐致死血流於本經而作痛者﹐四物湯加桃仁﹑紅花﹑蘇木之類。脈實人壯盛者﹐大承气湯加桂下之安。有因醉飽入房太甚﹐而酒食之積乘虛流入於本經﹐致腰痛難以俯仰﹐四物湯合二陳湯加麥﹑神曲﹑杜仲﹑黃柏﹑官桂﹑砂仁﹑葛花﹑桔梗之類。

卷之四

脇痛

論

《內經》曰﹕肝病者﹐兩脇下痛引少腹﹐令人善怒﹐虛則目KTKT無所見﹐耳無所聞﹐善恐如人將捕之。又曰﹕怒則气逆﹐甚則嘔血及飧泄﹐故气上矣。蓋心生血﹐肝納血﹐因大怒而血不歸經﹐或隨气而上出於口鼻﹐或畱於本經而爲脇痛。又或歲木太過而木气自甚﹐或歲金有餘而木气被郁﹐皆能令人脇痛。經曰﹕病脇下滿气逆﹐二﹑三歲不已﹐病名曰息積。是亦肝木有餘之證也。外有傷寒發寒熱而脇痛者﹐足少陽膽﹑足厥陰肝二經病也﹐治以小柴胡湯﹐無有不效者。或有淸痰食積﹐流注脇下而爲痛者。或有登髙墜僕﹐死血阻滯而爲痛者。又有飲食失節﹐勞役過度﹐以致脾土虛乏﹐肝木得以乘其土位﹐而爲胃脘當心而痛﹑上支兩脇痛﹑膈噎不通﹑食飲不下之證。醫者宜於各類推而治之。毋認假以爲眞也。

脈法

《脈經》曰﹕肝脈搏堅而長﹐色不靑﹐當病墜墮若搏﹐因血在脇下﹐令人喘逆。若軟而散﹝﹑﹑濡﹑軟古通用﹞﹐其色澤者﹐當病溢飲。溢飲者﹐暴渴多飲﹐而溢入於肌膚腸胃之外也。

《脈經》曰﹕肝脈沈之而急﹐浮之亦然﹐若脇下痛﹐有气支滿﹐引少腹而痛﹐時小便難﹐苦目眩頭痛﹐腰背痛﹐足爲逆寒﹐時癃﹐婦人月水不來﹐時無時有﹐得之少時有所墜墮。

脈雙弦者﹐肝气有餘﹐兩脇作痛。

方法

丹溪曰﹕脇痛屬肝﹐木气實﹝因怒气大逆﹐肝气郁甚﹐謀慮不決﹐風中於肝﹐皆使木气大實﹐故火盛肝气急也﹞﹐有死血﹝因惡血停畱於肝﹐搏於脇下而作痛﹐病則咳嗽气急引脇痛﹞﹐痰流注﹝因痰積流。注於厥陰之經﹐亦能使脇下痛﹐病則咳嗽气急引脇痛﹞。

當歸龍薈丸

瀉肝火大盛之要藥﹐因內有濕熱﹐兩脇痛甚﹐伐肝木之气﹐肝實宜之。

當歸龍膽艸梔子仁黃連黃芩大黃﹝酒濕火煨﹞蘆薈靑黛﹝各五錢﹞木香﹝二錢五分﹞麝香﹝五分﹐另研﹞

上爲細末﹐神曲糊丸﹐如梧桐子大﹐每服二十丸﹐生薑湯下。一方﹐加柴胡五錢﹐靑皮一兩﹐熱甚者烘熱服。

一方

木气實者﹐用川芎﹑蒼術﹑靑皮﹑芍藥﹑柴胡﹑甘艸﹑龍膽艸﹐各等分﹐水煎服。

左金丸

瀉肝火行濕﹐爲熱甚之反佐。

黃連﹝六錢﹞吳茱萸﹝一錢﹞

上爲細末﹐湯浸蒸餅爲丸﹐如綠豆大﹐每服三﹑五十丸﹐淡姜湯下。

一方

破血行气﹐治死血作痛之證。

桃仁﹝去皮畱尖﹐另研﹞紅花﹝酒拌焙漧﹞川芎香附﹝童便浸﹞靑皮﹝各等分﹞

上細切﹐水煎服。

加味二陳湯

治濕痰流注﹐脇內作痛。

本方加泡南星﹑蒼術﹑川芎﹑姜﹐水煎服。

肝苦急﹐急食辛以散之﹐用撫芎﹑蒼術。或用小柴胡湯﹐蓋本方爲脇痛發寒熱者必用之要藥也。

左脇痛﹐以柴胡爲君﹐加佐使藥川芎﹑靑皮﹑龍膽艸之類。

兩脇走痛﹐或用控涎丹﹝因淸痰流注作痛者可用﹐蓋痰在脇下﹐非白芥子不能達﹐方見痰門﹞。

治咳嗽脇痛者﹐二陳湯加南星﹑靑皮﹑香附﹑靑黛﹑薑汁。一云﹐四物湯加靑皮等藥﹐以疏肝气。

气弱之人﹐脇下痛﹐脈細緊或弦﹐多從勞役怒气得之﹐八物湯加木香﹑靑皮﹐或加桂心﹐水煎服之。

去滯气用靑皮﹐蓋靑皮乃肝膽二經藥﹐人多怒﹐脇下有郁積﹐固宜以解二經之實者。若二經气血不足﹐先當補血气﹐少加靑皮可也﹝此承上條意思言也﹞。

肥白人气虛﹐發寒熱而脇下痛﹐用參﹑補气﹐柴胡﹑黃芩退熱﹐木香﹑靑皮調气。瘦黑人寒熱脇痛多怒者﹐必有瘀血﹐宜桃仁﹑紅花﹑柴胡﹑靑皮﹑大黃之類行之。

發寒熱脇痛﹐似覺有積塊﹐必是飲食太飽勞力所致﹐必用龍薈丸治之。

解痛治標藥﹐外用琥珀膏貼之。又方﹐用芥菜子﹐水研敷。又方﹐以吳茱萸醋研﹐水調敷。又方﹐以韭菜葉搗細﹐炒熱貼而以熨斗盛火熨之。

﹝以上丹溪方法凡十五條﹞

推气散

﹝局方﹞治右脇痛甚﹐脹滿不食。

片姜黃枳殼﹝麩炒﹞桂心﹝各五錢﹞甘艸﹝炙﹐三錢﹞

上爲細末﹐每服二錢﹐姜湯調下﹐水煎亦可。

枳芎散

﹝東垣﹞治右脇疼痛不可忍。

枳實﹝麩炒﹞川芎﹝各五錢﹞甘艸﹝炙﹐一錢五分﹞

上爲細末﹐每服二錢﹐姜棗湯或酒調下。

異香散

﹝東垣﹞治腹脇膨脹﹐痞悶噎塞﹐腹脇痛。

蓬莪術﹝煨﹞益智仁甘艸京三稜﹝各一錢﹞靑皮陳皮﹝各五分﹞石蓮肉﹝三分﹞濃朴﹝姜制﹐三分﹞

上細切﹐作一服﹐加生薑三片﹐大棗一枚﹐白鹽少許﹐水一盞半﹐煎至一盞﹐去渣溫服。

分气紫蘇飲

﹝河間﹞治腹脇疼痛﹐气促喘急。

五味子桔梗﹝去蘆﹞紫蘇葉桑白皮﹝蜜炙黃色﹞艸果仁陳皮﹝去白﹞大腹皮﹝酒洗淨﹞茯苓甘艸﹝炙﹐各五分﹞

上細切﹐作一服﹐加生薑三片﹐白鹽少許﹐水一大盞﹐煎至七分﹐去渣空心溫服。

芎葛湯

﹝河間﹞治脇下疼痛不可忍者。

桂枝川芎細辛漧葛防風﹝去蘆﹐各八分﹞芍藥枳殼麻黃人參甘艸﹝炙﹐各四分﹞

上細切﹐作一服﹐加生薑三片﹐水一盞半﹐煎至一盞﹐溫服。

﹝丹溪活套﹞云﹕凡脇痛者﹐多是肝木有餘也﹐宜用小柴胡加靑皮﹑川芎﹑芍藥﹑龍膽艸﹐甚者煎成正藥﹐入靑黛﹑麝香。痰流注者﹐本方倍半夏﹐加橘紅﹑南星﹑蒼白術﹑茯苓﹑川芎之類。瘀血作痛者﹐小柴胡合四物湯﹐加桃仁﹑紅花或乳香﹑沒藥煎服。痛甚而元气壯實者﹐桃仁承气湯下之而愈。性急多怒之人﹐時常腹脇作痛者﹐小紫胡加川芎﹑芍藥﹑靑皮之類煎服。甚者以煎藥送下當歸龍薈丸﹐其效甚速。

﹝醫案﹞

金氏子﹐年四十餘﹐因騎馬跌撲﹐次年左脇脹痛。醫與小柴胡湯加艸龍膽﹑靑皮等藥﹐不效。來求治﹐診其脈左手寸尺皆弦數而澀﹐關脈芤而急數﹐右三部惟數而虛。予曰﹕明是死血證。用抵當丸一劑﹐下黑血二升許﹐後以四物湯加減調理而安。

卷之四

諸气

論

《內經》曰﹕百病皆生於气也﹐故怒則气上﹐喜則气緩﹐悲則气消﹐恐則气下﹐寒則气收﹐炅則气泄﹐驚則气亂﹐勞則气耗﹐思則气結。夫人身之正气﹐與血爲配﹐血行脈中﹐气行脈外﹐一呼脈行三寸﹐一吸脈行三寸﹐气血並行﹐周流乎一身之中﹐灌漑乎百骸之內﹐循環無端﹐運气不悖﹐而爲生生不息之妙用也。經曰﹕一息不運則機緘窮﹐一毫不續則穹壤判。若內無七情之所傷﹐外無六淫之所感﹐何气病之有哉。其不善攝生者﹐五志之火無時不起﹐五味之偏無日不傷﹐是以釀成膠痰固積﹐畱滯於六腑﹐郁火邪气﹐充塞乎三焦﹐使气血失其常候﹐腑臟不能傳導﹐是故外邪得以乘虛而湊襲矣。以致淸陽不升﹐濁陰不降﹐而諸般气痛﹐朝輟暮作﹐而爲膠固之疾﹐非良工妙手莫易治焉。若夫爲脇痛﹐爲心腹痛﹐爲周身刺痛﹐甚則爲反胃﹐爲膈噎等證﹐卽此之由也。大抵男子屬陽﹐得气易散﹐女人屬陰﹐遇气多郁﹐是以男子之气病者常少﹐女人之气病者常多。故治法曰婦人宜調其血以耗其气﹐男子宜調其气以養其血﹐此之謂也。學人宜致思焉。

脈法

《脈經》曰﹕脈滑者多血少气﹐澀者少血多气﹐大者血气俱多。脈來大而堅者血气俱實﹐小者血气俱少。脈來細而微者血气俱虛。代者气衰。細者气少。浮而絕者气欲絕。弦大而滑中有短气。尺脈澀而堅﹐爲血實气虛。尺脈細而微﹐血气俱不足也。

劉立之曰﹕下手脈沈﹐便知是气﹐沈極則伏﹐澀弱難愈。其或沈滑﹐气兼痰飲病也。

方法

丹溪曰﹕周流乎一身以爲生者﹐气也。苟內無所傷﹐外無所感﹐何气病之有。今冷气﹑滯气﹑逆气﹑上气﹐皆是肺受火邪﹐气得炎上之化﹐有升無降﹐燻蒸淸道﹐甚而轉成劇病。局方例用辛香燥熱之劑﹐以火濟火﹐咎將誰歸。又曰﹕气無補法﹐世俗之論也﹐以其爲病痞滿壅塞﹐似難於補。不思正气虛者﹐不能營運﹐邪滯著而不出﹐所以爲病。經曰﹕壯者气行則愈﹐怯者著而爲病。苟或气怯﹐不用補法﹐气何由行。又曰﹕冷生气者﹐出於髙陽生之謬言也。病患自覺冷气從下而上者﹐非眞冷也﹐蓋上升之气﹐自肝而出﹐中挾相火﹐自下而上﹐其熱爲甚﹐火極似水﹐陽亢陰微。又曰﹕凡气有餘便是火﹐是皆爲治之正論也﹐可不究歟。

調气用木香。然木香味辛﹐气能上升﹐如气郁而不達﹐固宜用之﹔若陰火衝上而用之﹐則反助火邪而病甚矣﹐故當用黃柏﹑知母﹐而少用木香佐之。

稟受素壯而气刺痛﹐當用枳殼﹑烏藥。若因气不舒而刺痛﹐當用木香調達之。

若肥白人气刺痛者﹐宜與人參﹑白術﹐加枳殼﹑木香。

一方﹐解五臟結气﹐益少陰經血﹐用梔子炒令將黑爲末﹐以生薑汁入湯同煎飲之﹐其效甚捷。

﹝以上丹溪方法凡五條﹞

淸膈丸

治因濕熱气滯。

黃芩黃連﹝各五錢﹐炒﹞香附﹝一兩五錢﹞蒼術﹝二兩﹞

上爲細末﹐新取紅熟栝蔞﹐去皮搗爛﹐和丸如綠豆大﹐每服三﹑五十丸﹐白湯下。

正气天香湯

﹝河間﹞治婦人一切諸气作痛﹐或上湊心胸﹐或攻築脇肋﹐腹中結塊﹐發渴刺痛﹐月水因之而不調﹐或眩暈嘔吐﹐往來寒熱﹐無問胎前產後﹐一切气候普皆治之。

烏藥﹝一錢五分﹞香附﹝六錢﹞陳皮紫蘇漧薑﹝各六分半﹞

上細切﹐作一服﹐水一盞半﹐煎至一盞﹐去渣稍熱服。

木香檳榔丸

﹝子和﹞此藥流濕潤燥﹐推陳致新﹐滋陰抑陽﹐散郁破結﹐活血通經。治男子婦人嘔吐酸水﹐痰涎不利﹐頭目昏眩﹐並一切酒毒食積﹐及米谷不化﹐或下痢膿血﹐大便祕塞﹐風壅積熱﹐口苦煩渴﹐涕唾稠粘﹐膨脹气滿等證。

木香檳榔靑皮﹝去穣﹞陳皮﹝去白﹞黃柏莪術﹝煨﹞枳殼﹝麩炒﹞黃連﹝去毛﹞大黃﹝酒拌﹐濕紙包煨﹞黑醜﹝取頭末﹞香附﹝各一兩﹐童便浸﹞當歸﹝一兩五錢﹞

上爲細末﹐滴水爲丸﹐如梧桐子大﹐每服五﹑七十丸﹐溫水下﹐以利爲度。

蘇合香丸

﹝局方﹞大能順气化痰﹐並治傳屍骨蒸勞瘵﹐卒暴心痛﹐小兒驚搐﹐大人中風卒死等證。

沈香麝香﹝另研﹞訶子﹝煨去核﹞木香丁香蓽茇安息香﹝另研爲末﹐用無灰酒一升煮爲膏﹞白術白檀香﹝各一兩﹞薰陸香﹝另研﹞蘇合油﹝加入安息膏內﹞龍腦﹝另研﹐各一兩﹞朱砂﹝另研飛﹐用爲衣﹞烏犀角屑﹝各五錢﹞香附子﹝另末﹐一兩﹞

上爲細末﹐研極勻﹐入安息膏及煉蜜和勻﹐丸如梧桐子大﹐空心溫酒化下四丸﹐白湯亦可。

蘇子降气湯

﹝局方﹞治气不升降﹐痰涎壅塞﹐气滿气痛等證。

川歸﹝去頭﹐酒浸﹞甘艸﹝炙﹞前胡﹝去蘆﹞濃朴﹝姜制﹐各五分﹞肉桂﹝去粗皮﹞陳皮﹝去白﹐各七分半﹞半夏﹝泡﹞紫蘇子﹝另研﹐各一錢﹞

上細切﹐作一服﹐加生薑三片﹐大棗一枚﹐水一盞半﹐煎至一盞﹐去渣不拘時服。

異香散

﹝局方﹞治胃气不和﹐飲食不化﹐腹脇膨脹﹐一切冷气結聚作痛等證。﹝方見脇痛門。﹞

沈香降气湯

﹝局方﹞治陰陽壅滯﹐气不升降﹐胸膈痞悶﹐噫醋吞酸。

沈香﹝四錢﹞砂仁﹝五錢﹞甘艸﹝炙﹐一兩二錢﹞香附﹝童便浸一宿﹐四兩﹞

上爲細末﹐每服二錢﹐入鹽少許﹐白湯調下。

復元通气散

﹝局方﹞治跌撲損傷﹐或負重挫閃﹐致气滯於血分作痛﹐並一切气不宣通﹐瘀血凝滯﹐周身走痛等證。

舶上茴香﹝炒﹞穿山甲﹝火煨﹞木香﹝各一兩半﹞玄胡索﹝碎炒﹞白醜﹝取頭末﹞甘艸﹝炙﹞陳皮﹝去白各一兩﹞當歸﹝一兩五錢﹞

今加乳香沒藥﹝各五錢﹞

上爲細末﹐每服二錢﹐熱酒調下﹐不飲酒人白湯下﹐病在上食後﹐病在下食前服。

木香流气飲

治諸气痞塞不通﹐胸膈膨脹﹐面目虛浮﹐四肢腫滿﹐口苦咽漧﹐大小便不利。

藿香葉木香﹝不見火﹞濃朴﹝姜制﹞靑皮﹝去白﹞香附﹝去毛﹐童便浸﹞麥門冬﹝去心﹞白芷﹝各七分半﹞甘艸﹝五分﹞陳皮﹝去白﹐一錢﹞大腹皮﹝酒洗淨﹞幹木瓜人參﹝去蘆﹞蓬莪術﹝煨﹞丁香皮﹝不見火﹞半夏﹝湯泡﹐各二分﹞赤茯苓﹝去皮﹞石菖蒲﹝各三分﹞艸果仁﹝五分﹞紫蘇葉檳榔白術肉桂木通﹝各六分﹞沈香﹝七分半﹞

上細切﹐分作二服﹐每服加生薑三片﹐大棗一枚﹐水一盞半﹐煎至一盞﹐去渣服。

﹝丹溪活套﹞云﹕蒼天之气貴乎淸淨﹐若浩然充塞乎宇宙之間﹐以爲生生不息之運用者﹐此一元之正气也。彼爲云﹑爲霧﹑爲風雹﹑爲雷霆鼓舞於天地之間者﹐皆山澤濕熱鬱蒸之气也。在人者亦猶是焉﹐其淸純之元气﹐與血並行﹐循環無端﹐未嘗有盈虧也。彼衝出橫行於臟腑之間﹐而爲痛﹑爲痞滿﹑爲積聚等證者﹐亦猶天地間云雷之鼓舞﹐因濕熱鬱蒸而發者也。濕熱鬱蒸之久在天地﹐則爲霖雨雹雪等物﹔在人身者﹐爲積聚﹑爲癖﹑爲痰气痞滿之類。治之之法﹐在胸臆之間而爲痞滿刺痛伏梁等證者﹐二陳湯加枳實﹑黃連﹑桔梗﹑栝蔞仁﹑木香之類。在下焦而爲奔豚七疝等證者﹐本方加桃仁﹑山楂﹑梔子﹑枳核﹑茴香﹑川楝﹑荔核之類。在兩脇攻築作痛者﹐本方加靑皮﹑柴胡﹑芍藥﹑艸龍膽之類。在中焦而爲痞滿脹急者﹐本方加木香﹑濃朴﹑檳榔﹑枳殼﹐或用平胃散以平其惇阜之气。惟婦人胎前產後一切气疾作楚者﹐俱用四物湯爲主治﹐加疏通行气之藥。此治气之大法也﹐學人宜細詳之。

卷之四

疝气

論

《內經》曰﹕肝脈大急沈﹐皆爲疝。又曰﹕三陽急爲瘕﹐三陰急爲疝。《難經》曰﹕任脈之爲病﹐其內苦結﹐男子爲七疝。夫所謂七疝者﹐寒﹑水﹑筋﹑血﹑气﹑狐﹑﹐七者是也。子和曰﹕寒疝者﹐囊冷結硬如石﹐陰莖不舉﹐或控睪丸而痛﹐得之於坐臥濕地﹐或寒月涉水﹐或值雨雪﹐或坐臥磚石或風冷處﹐使內過勞﹐宜以溫劑下之﹐久而無子。水疝者﹐其狀腎囊腫痛﹐陰汗時出﹐或囊腫狀如水晶﹐或囊癢而搔出黃水﹐或少腹按之作水聲﹐得之於飲水醉酒﹐使內過多﹐汗出而遇風寒濕之气﹐聚於囊中﹐故水冷令人爲卒疝﹐宜以逐水之劑下之﹝外有漏鍼法﹐恐誤不錄﹞。筋疝者﹐其狀陰莖腫脹﹐或潰而爲膿﹐裏急筋縮﹐或莖中作痛﹐痛極則癢﹐或挺縱不收﹐或出白物如精﹐隨溲而下﹐得之於房室勞傷﹐及邪術所使﹐宜以降心火之劑下之。血疝者﹐其狀如黃瓜﹐在少腹兩旁﹐橫骨兩端約紋中﹐俗名便癰﹐得之於重感春夏大熱﹐勞於使內﹐气血流溢﹐滲入脬囊﹐畱而不去﹐結成癰腫﹐膿少血多﹐宜以和血之劑下之。气疝者﹐其狀上連腎﹐下及陰囊﹐多得於號哭忿怒﹐則气郁之而脹﹐號哭怒罷卽气散者是也。有一治法﹐以鍼出气而愈﹐然鍼有得失﹐宜以散气之藥下也。或小兒亦有此疾﹐俗名偏墜﹐得之於父已年老﹐或年少多病﹐陰痿精怯﹐彊力入房﹐因而有子﹐稟胎病也﹐此證難治﹐惟築賓一穴有灸之而愈者﹝穴法宜考灸經﹞。狐疝者﹐其狀如仰瓦﹐臥則入少腹﹐行立則出腹入囊中﹐如狐晝出穴而溺﹐夜入穴而不溺﹐此疝出入往來上下﹐正與狐相類也﹐亦與气疝大同小異﹐宜以逐气流經之劑下之。疝者﹐其狀陰囊大如升斗﹑不癢不痛者是也﹐得之於地气卑濕﹐故江淮之間多有之﹐宜以去濕之劑下之。女子陰戶凸出﹐𨿽亦此類﹐乃熱則不禁固也﹐不可便認爲虛寒而溫之補之﹐本名曰瘕﹐宜以苦藥下之﹐以苦堅之。

愚按﹕子和論七疝病源至爲詳悉﹐但其處方一以攻下之法爲主治﹐不能使人無疑耳﹐旣曰多由房勞致虛而作﹐其可一例施之以攻下之法乎。大抵七疝爲病﹐若非房勞所致﹐卽是遠行辛苦﹐涉水履冰﹐熱血得寒而凝滯於小腸﹑膀胱之分﹐或濕熱乘虛而流入於足厥陰之經﹐古方一以爲寒而純用烏附等熱藥爲治﹐我丹溪先生獨斷爲濕熱﹐此發古人之所未發者也。夫熱郁於中而寒束於外﹐宜其有非常之痛﹐故治法宜驅逐本經之濕熱﹐消導下焦之瘀血﹐以寒因熱用之法立方處治﹐卽邪易伏而病易退也。其攻下之法﹐愚故未敢試而行之﹐以俟識者再論﹐學人宜致思焉。

脈法

《內經》曰﹕肝脈大急沈皆爲疝﹐心脈滑搏急爲心疝﹐肺脈沈搏爲肺疝。又三陽急爲瘕﹐三陰急爲疝。又曰﹕太陰脈滑則病脾風疝﹐厥陰脈滑則病狐疝﹐少陰脈滑則病肺風疝﹐陽明脈滑則病心風疝﹐太陽脈滑則病腎風疝﹐少陽脈滑則病肝風疝。

《脈經》曰﹕寸口脈弦而緊﹐弦則衛气不行﹐衛气不行則惡寒﹐緊則不欲食﹐弦緊相搏﹐則爲寒疝。

趺陽脈浮而遲﹐浮則爲風虛﹐遲則爲寒疝。

寒疝繞臍痛﹐若發則自汗出﹐手足厥寒﹐其脈沈弦者﹐烏頭湯主之。

方法

丹溪曰﹕疝气者﹐睪丸連小腹急痛也。有痛在睪丸者﹐有痛在五樞穴邊者﹐皆足厥陰之經也。或無形﹐或無聲﹐或有形如瓜﹐或有聲如蛙。自素問而下皆以爲寒﹐蓋寒主收引﹐經絡得寒則收而不行﹐所以作痛。然亦有踢冰涉水終身不病此者﹐無熱故也。大抵此證始於濕熱在經﹐郁而至久﹐又得寒气外束﹐不得疏散﹐所以作痛﹐若只作寒論﹐恐爲未備。

或曰﹕厥陰經郁積濕熱﹐何由而致﹖予曰﹕大勞則火起於筋﹐醉飽則火起於胃﹐房勞則火起於腎﹐大怒則火起於肝﹐火積之久﹐母能令子虛﹐濕气便盛﹐濁液凝聚﹐並入血隧﹐流於厥陰﹐厥陰屬木系於肝﹐爲將軍之官﹐其性急速﹐火性又暴爲寒所束﹐宜其痛之太暴也。有以烏頭﹑梔子等分作湯服之﹐其效亦捷﹐後用此方﹐隨形證加減與之﹐無不驗。但濕熱又當分多少而治﹐濕則腫多﹐病是也。又有挾虛而發者﹐當以參﹑術爲君﹐疏導藥佐之﹐脈甚沈緊而豁大無力者是也﹐其痛亦輕﹐但重墜牽引耳。專主肝經﹐與腎經絕無相干﹐切不可下。劫藥神效﹐蓋濕熱因寒郁而作﹐用梔子以降濕熱﹐烏頭以破寒郁﹐況二物皆下焦之藥﹐而烏頭爲梔子之所引﹐其性急速﹐不容胃中停畱也。又謂按之不痛者屬虛﹐須加肉桂﹐以薑汁丸服。

一方

定疝痛。用海石﹑香附爲末﹐薑汁調下。

又方

治諸疝﹐定痛速效。用枳實﹑梔子﹑糖球﹝卽山楂﹞﹑茱萸各炒﹐濕盛者加荔枝核炒﹐爲末丸服。或用長流水調末子﹐空心服一﹑二錢。﹝一本有川楝子。﹞

又方

治食積與瘀血成痛者﹝一云﹐少腹痛者﹐有瘀血及有積熱。﹞

梔子仁桃仁山楂枳實茱萸﹝各等分﹞

上爲末﹐順流水入薑汁作湯調服。

又方

治陽明經受濕熱﹐傳入大腸﹐惡寒發熱﹐少腹連毛際結核悶痛不可忍。用山梔﹑桃仁﹑橘核並炒﹐山楂等分﹐入薑汁煎﹐熱服。

按之不痛者屬虛﹐必用桂枝﹑山梔子﹝炒﹞﹑烏頭﹝炮﹞﹐上件爲細末﹐薑汁打糊爲丸﹐如梧桐子大﹐每服四﹑五十丸﹐劫痛效。

一方

治腰痛者﹝一本腰不痛者﹐一本治要藥﹞。蒼術﹑南星﹑白芷﹑山楂﹑半夏﹑川芎﹑枳實﹐神曲糊丸服。

諸疝發時﹐用海石﹑香附二味爲末﹐生薑汁入湯調服﹐亦治心痛因淸痰而作痛者。

又治疝方﹐橘核﹝炒﹞桃仁﹝研﹞﹑梔子﹝炒﹞﹑茱萸﹝炒﹞﹑川烏﹝炮﹞水煎服。

小腸气腎核脹痛﹐蒼術﹑陳皮﹑川楝子各二錢半﹐甘艸五分﹐紫蘇一錢半﹐細切﹐酒水各一盞﹐連須蔥白五莖﹐煎服。

劫疝藥﹐用烏頭﹑梔子炒﹐擂細﹐順流水入薑汁調服。

陰囊腫脹﹐大小便不通。

白牽牛﹝二兩﹞桑白皮白術木通﹝去節﹞陳皮﹝各五錢﹞

上爲細末﹐每服二錢﹐姜湯調下﹐空心服。

凡疝气挾虛者﹐必以參﹑術爲君﹐佐以疏導之藥如川楝子﹑茴香﹑枳實﹑山楂﹑梔子之類。

﹝以上丹溪方法凡十三條﹞

蔥白散

﹝三因﹞治一切寒癥作痛。

川芎當歸枳殼﹝炒﹞濃朴﹝炒﹞漧薑官桂靑皮茴香﹝炒﹞川楝茯苓麥﹝炒﹞三稜﹝炮﹞

神曲﹝炒﹞莪術﹝炮﹞熟地黃白芍藥木香人參﹝各等分﹞

上細切﹐每服五錢﹐加蔥白三莖﹐鹽少許﹐水煎空心溫服。

又方

桃仁二十四个﹐枸橘子十四个瓦上炒﹐山梔子九枚去皮﹐吳茱萸七十粒﹐山楂子十四个﹐並炒﹐生薑一指大﹐擂細﹐以順流水一鐘蕩起﹐煎數沸﹐連渣服。

又方

治不痛。用蒼術﹑神曲﹑白芷﹑山楂﹑川芎﹑梔子﹑半夏﹐入姜煎服。

凡證﹐非痛斷房事與濃味﹐不可用藥。

凡治七疝﹐須先灸大惇穴。﹝一名大順﹐在足大拇指離爪甲如韭葉大﹐灸三壯﹐足厥陰井也。﹞

治疝气神方其病甚至﹐气上衝﹐如有物築塞心臟﹐欲死﹐手足冷者﹐二﹑三服除根。

硫黃﹝不拘多少﹐火中溶化﹐卽投水中出毒﹐研細。﹞荔枝核﹝爲末﹐炒焦黃色。﹞陳皮上三味﹐各等分爲末﹐飯丸如梧桐子大﹐每服十四﹑五丸﹐酒下﹐其痛立止。自己覺疼甚不能支持﹐略用五﹑六丸﹐再不可多也。

又治疝方

蒼術香附﹝各鹽炒﹞黃柏﹝酒炒﹐以上爲君﹞靑皮﹝去穣﹞玄胡索益智桃仁﹝以上爲臣﹞茴香附子﹝鹽炒﹞甘艸﹝炙﹐以上爲使﹞

上細切﹐每服五錢﹐順流水煎服。

五葉湯

洗疝痛立效。

枇杷葉野紫蘇葉椒葉蒼耳艸葉水晶蒲桃葉上五味﹐不拘多少﹐量水煎湯浴洗。

一方

肥人腫疝作痛﹐發熱惡寒。

五苓散加茴香煎服﹐神驗。

吳茱萸湯

﹝東垣﹞治厥疝﹐腹中冷痛﹐積气上逆﹐致陰冷囊寒。

吳茱萸﹝五分﹐湯泡七次﹞川烏頭﹝炮去皮﹞細辛﹝各七分半﹞良姜當歸漧薑﹝炮﹞官桂﹝各二分半﹞

上細切﹐作一服﹐水一盞﹐煎七分﹐溫服﹐日進三服﹐不痛爲度。

茴香楝實丸

﹝東垣﹞治控HT﹐小腸痛結﹐上而不下﹐痛衝心膈。

茴香﹝炒﹞楝實﹝去核﹐略炒﹞食茱萸﹝泡﹞陳皮﹝各一兩﹞馬藺花﹝醋炒﹐一兩﹞芫花﹝醋炒﹐五錢﹞

上爲細末﹐醋糊爲丸﹐如梧桐子大﹐每服十丸至二十丸﹐空心溫酒下。

蒺藜湯

﹝寶鑑﹞治陰疝﹐牽引小腹痛﹐諸厥疝卽陰疝也﹐喜欲房勞﹐痛不可忍。

蒺藜﹝去刺炒﹞附子﹝炮去皮臍﹞梔子仁﹝各一錢﹞

上細切﹐作一服﹐水一盞﹐煎至六分﹐食前溫服。亦治前控睪小腸痛。

木香散

﹝東垣﹞治心疝﹐小腹痛﹐悶絕不已。

木香陳皮﹝各五分﹞良姜訶子皮赤芍藥枳實﹝炒﹐各二分半﹞艸豆蔻川芎黑醜﹝各二分﹞

上細切﹐水一盞﹐煎七分﹐去渣溫服。

香殼散

﹝局方﹞治小腸气﹐臍腹痛﹐筋急﹐陰股中痛﹐悶暈不省人事。

舶上茴香﹝鹽炒﹞枳殼﹝麩炒﹐各一兩﹞沒藥﹝五錢﹞

上爲細末﹐每服一錢﹐溫酒調下﹐不拘時﹐並進二﹑三服效。

沈香桂附丸

﹝寶鑑﹞治中气虛弱甚﹐脾胃虛寒﹐臟腑積冷﹐心腹疼痛﹐手足厥逆冷﹐便利無度﹐七疝引痛﹐喜熱物熨蕩證。

沈香附子﹝炮﹞川烏﹝炮﹞漧薑﹝炮﹞良姜﹝炮﹞官桂吳茱萸﹝湯泡去苦﹞茴香﹝炒﹐各一兩﹞

上爲細末﹐醋煮麵糊爲丸﹐如梧桐子大﹐每服五十丸至七十丸﹐空心米飲下。

加味五苓散

﹝元戎﹞治疝气卒痛﹐小便祕澀。

本方加川楝子一分。

上爲細末﹐每服二錢﹐空心米飲調下。

茴香楝實丸

﹝寶鑑﹞治陰疝痛不可忍及小腸气痛。

川楝子﹝炒﹞茴香﹝炒﹞山茱萸吳茱萸靑皮陳皮芫花﹝醋煮﹐比前方宜減半﹞馬藺花食茱萸﹝各等分﹞較之前方﹐多吳茱萸﹑靑皮﹑山茱萸。

上爲細末﹐醋糊丸如梧桐子大﹐每服三十丸﹐空心溫酒下。

天臺烏藥散

﹝寶鑑﹞治小腸疝气﹐牽引臍腹疼痛。

烏藥木香茴香﹝炒﹞靑皮良姜﹝炙﹐各五錢﹞檳榔﹝二枚﹞川楝子﹝十枚﹞巴豆﹝七十枚﹞

上先以巴豆微打破﹐用川楝子麩炒黑﹐去麩及巴豆不用﹐其餘藥同爲細末﹐每服一錢﹐溫酒調下﹐甚者姜酒調下。

葵子湯

﹝濟生﹞治膀胱實熱﹐腹脹小便不通﹐口舌漧燥﹐膀胱作痛。

赤茯苓豬苓冬葵子枳實瞿麥木通黃芩車前子滑石﹝各五分﹞甘艸﹝二分半﹞

上細切﹐作一服﹐加生薑三片﹐水煎空心服。

丁香楝實丸

治男子七疝﹐痛不可忍﹐婦人瘕聚帶下﹐皆任脈所主陰經病也。乃腎肝受邪﹐故治同法。

當歸附子﹝炮﹞茴香﹝炒﹞川楝子﹝各一兩﹞

上細切﹐用好酒三升同煮﹐酒盡爲度﹐焙漧爲細末﹐每末子一兩入﹕丁香木香﹝各五分﹞玄胡索﹝五錢﹞全蠍﹝十三个﹐炒﹞

上爲末﹐與前藥同拌勻﹐酒糊爲丸﹐如梧桐子大﹐每服三十丸﹐加至一百丸﹐空心溫酒送下。

一捏金散

﹝外集﹞治七疝及奔豚气痛不可忍者﹐神效。﹝方見腹痛門。﹞

﹝丹溪活套﹞云﹔凡治七疝﹐多用熱藥而獲效者﹐卽《內經》從治之法耳﹐須用寒涼藥監制之﹐不可純用大熱之劑﹐如烏頭﹑附子之類﹐令人久服﹐多服必變劇不可治矣﹐但宜以二陳湯加枳實﹑橘核﹑梔子﹑山楂等藥煎﹐入生薑汁熱辣飲之。如有瘀血作痛者﹐本方加玄胡索﹑桃仁泥。如有气作痛者﹐本方加木香﹑茴香﹑楝實等藥。如六脈沈細﹑手足厥冷者﹐本方加附子﹑漧薑﹑肉桂之類以佐之。如睪丸痛甚者﹐加荔枝核﹑乳香﹑沒藥爲細末﹐調入本方煎藥內﹐或另用順流水調服亦可。如木腎腫大如升斗者﹐本方去甘艸﹐加海藻﹑昆布﹑荔枝核﹑茴香﹑川楝等藥爲末﹐順流水調服。作丸子亦可。

﹝祖傳方﹞

馬藺花丸

治七疝气﹐及婦人陰墜下﹑小兒偏墜等證﹐無有不效者。

馬藺花﹝醋炒﹞川楝實橘核海藻﹝洗淨﹞海帶﹝洗淨﹞昆布﹝三味俱鹽酒洗﹞桃仁﹝去皮尖﹐各一兩﹞

濃朴﹝姜制﹞木通枳實﹝麩炒黃色﹞玄胡索﹝杵碎炒﹞肉桂﹝去粗皮﹞木香檳榔﹝各五錢﹞

脈沈細﹑手足逆冷者﹐加川烏頭一个﹝五錢﹐炮﹞。

上爲細末﹐酒糊丸如梧桐子大﹐每服五﹑七十丸﹐或酒或姜鹽湯送下。

卷之四

香港腳

論

《內經》曰﹕諸濕腫滿﹐皆屬脾土。又曰﹕傷於濕者﹐下先受之。蓋脾主四肢﹐足居於下而多受其濕﹐濕郁成熱﹐濕熱相搏﹐其病作矣。是以先從气沖穴隱核痛起﹐及兩足脛紅腫﹐或惡寒發熱﹐狀若傷寒﹐筋攣掣痛﹐是其候也。或一旬﹐或半月﹐復作如故﹐漸漸而致於足筋腫大如瓜瓠者﹐多有之矣。東南卑濕之地﹐比比皆是﹔西北髙燥之方﹐鮮或有之。古方名爲緩風﹐由宋元以來呼爲香港腳。原其所由﹐非止一端﹐有從外感而得者﹐有從內傷而致者﹐所感𨿽有內外之殊﹐其爲濕熱之患則一也。故異法方宜論云﹕北方者﹐其地髙陵居﹐風寒冰冽。俗飲酪而肉食﹐皆以飲多速飲爲能。

經曰﹕因而大飲則气逆。夫乳酪醇酒者﹐濕熱之物﹐飲之屬也﹐加以奉養太過﹐又滋其濕﹐水性順下﹐气不能﹐故下注於足脛﹐積久而爲腫滿疼痛﹐此飲食下流之所致也。東南地勢卑下﹐濕气迷滿山澤﹐行履坐臥﹐無處不有。若稟壯而气實者﹐不能侵賊﹔其气虛血少之人﹐或遇房勞﹐及負重遠行﹐衝冒雨雪﹐寒濕乘虛而客襲於足﹐而成此證﹐是外感寒濕之所致也。大抵病因有內外之殊﹐而治法無表裏之異耳。故爲治者﹐宣通用蒼術﹑白術之類以治其濕﹐知母﹑黃柏﹑條芩之類以去其熱﹐當歸﹑芍藥﹑生地黃之類以調其血﹐木瓜﹑檳榔之類以行其气﹐羌活﹑獨活以利關節而散風濕﹐兼用木通﹑防己﹑川牛膝之類引藥下行及消腫去濕﹐以爲此證大法﹐不過如此。東垣曰﹕濕淫所勝﹐治以苦溫﹐以苦辛發之﹐透關節勝濕爲佐﹐以苦寒泄之。流濕淸熱爲臣﹐故立當歸拈痛湯以治之﹐其效捷如影響。鍼經曰﹕有道以來﹐必有道以去。治宜多以鍼灸爲佳﹐以導引其濕熱之气外出也。學人宜詳究焉。

脈法

脈弦者風﹐濡弱者濕﹐洪數者熱﹐遲澀者寒﹐微滑者虛﹐牢堅者實﹐結則因气﹐散則因憂﹐緊則因怒﹐細則因悲。

方法

丹溪曰﹕香港腳從濕從下﹐須提起其濕﹐在下之藥隨气血用。入心則恍惚謬妄﹐嘔吐﹐食不入﹐眠臥不安﹐左寸脈乍大乍小或乍有乍無者死。入腎則腰腳腫﹐小便不通﹐呻吟﹐目與額皆黑﹐气沖胸而喘﹐左尺脈絕者死。

治濕熱香港腳方紫蘇黃柏﹝鹽酒拌炒﹞芍藥木瓜澤瀉﹝去毛﹞木通﹝去皮﹞防己檳榔蒼術﹝米泔浸﹞枳殼﹝麩炒黃色﹞甘艸﹝炙﹞香附﹝童便浸炒﹞羌活﹝以上各等分﹞

痛加木香﹐腫甚加大腹皮﹐發熱加黃連﹑大黃。

上細切﹐水煎服。痛除腫退則住服。

防己飲

黃柏﹝酒炒﹞蒼術﹝鹽水炒﹞白術防己﹝各七分﹞生地黃檳榔川芎﹝各五分﹞犀角屑甘艸節木通黃連﹝各三分﹞

上細切﹐作一服﹐水一盞半﹐煎至一盞﹐去渣食前溫服。有熱﹐加黃芩。熱甚及天令暄熱﹐加石膏。有痰﹐加竹瀝﹑薑汁或南星。便祕﹐加桃仁。小便祕澀﹐加牛膝。如常腫者﹐專主乎濕熱。肥人﹐加痰藥。

健步丸

蒼術當歸尾﹝各一兩﹞生地黃陳皮芍藥﹝各一兩半﹞川牛膝﹝五錢﹞大腹子﹝三錢﹞茱萸條芩﹝各五錢﹞桂心﹝二錢﹞

上爲細末﹐湯浸蒸餅爲丸﹐如梧桐子大﹐每服一百丸﹐白術﹑木通湯送下﹐食前服。

加味四物湯

治香港腳衝心。

本方加炒黃柏﹐煎服。更於湧泉穴﹐用附子末津調捏作餅子貼穴上﹐以艾炷多灸﹐以泄引其熱下行。

蒼術防己丸

治食積流注。

蒼術﹝米泔浸炒﹞防己黃柏﹝酒炒﹞南星﹝炮裂﹞川芎白芷犀角檳榔﹝各等分﹞

血虛﹐加川牛膝﹑龜板。

上爲細末﹐酒糊爲丸﹐如梧桐子大﹐每服七﹑八十丸﹐白湯下。

轉筋﹐屬血熱﹐四物湯加酒芩﹑紅花﹐煎服。有筋動於足大指﹐上至大腿近腰結了﹐此奉養濃﹐因風寒而作﹐又當加蒼術﹑南星。

﹝以上丹溪方法凡七條﹞

羌活導滯湯

﹝東垣﹞治香港腳初發﹐一身盡痛﹐或肢節腫痛﹐便溺阻膈。先以此藥導之﹐後用當歸拈痛湯以撤其邪。

羌活獨活﹝各一錢二分﹞防己當歸尾﹝各七分﹞大黃﹝二錢四分﹞枳實﹝五分﹞

上細切﹐作一服﹐水一盞半﹐煎至一盞﹐去渣空心溫服。

當歸拈痛湯

﹝東垣﹞治濕熱香港腳爲病﹐肢節煩疼﹐肩背沈重﹐胸脇不利﹐兼徧身疼痛﹐下注足脛腫痛﹐腳膝生瘡赤腫﹐及裏外生瘡﹐膿水不絕﹐或庠或痛﹐並宜服之。

羌活﹝一錢﹞人參苦參升麻葛根蒼術﹝各四分﹞甘艸﹝炙﹞黃芩﹝酒炒﹞茵﹝酒洗﹐各一錢﹞防風當歸身﹝酒洗﹞知母﹝去毛﹐酒制﹞澤瀉豬苓﹝去皮﹞白術﹝各五分﹞

上細切﹐作一服﹐水二盞﹐煎至一盞﹐去渣空心溫服﹐臨臥再進一服。

開結導飲丸

﹝東垣﹞治香港腳﹐飲食不消﹐心下痞悶。

白術橘紅澤瀉神曲﹝炒﹞麥芽面﹝炒﹞半夏﹝泡七次﹐各一兩﹞枳實﹝麩炒﹞巴豆霜﹝各二錢半﹞靑皮幹生薑﹝各五錢﹞茯苓﹝一兩﹞

上爲細末﹐湯浸蒸餅爲丸﹐如梧桐子大﹐每服五十丸﹑或七﹑八十丸﹐溫水下。

麻黃左經湯

﹝三因﹞治風寒濕流注足太陽經﹐腰腳攣痺﹐關節重痛﹐增寒壯熱﹐無汗惡寒﹐或自汗惡風﹐頭痛腳軟等證﹐並皆治之。

麻黃漧葛細辛白術茯苓防己肉桂羌活﹝各五分﹞甘艸防風﹝去蘆﹐各二分半﹞

上細切﹐作一服﹐加生薑三片﹐大棗一枚﹐水煎服。

半夏左經湯

治足少陽經爲風寒濕流注﹐發熱﹐腰脇疼痛﹐頭目眩暈﹐嘔吐不食﹐熱悶煩心﹐腿髀緩縱﹐不能行步。

半夏漧葛細辛白術麥門冬茯苓肉掛防風漧姜黃芩﹝各五分﹞小艸甘艸柴胡﹝各三分﹞

上細切﹐作一服﹐加生薑三片﹐大棗一枚﹐水一盞半﹐煎至一盞﹐溫服。如熱悶﹐加竹瀝。喘急﹐加杏仁﹑桑白皮。

六物附子湯

﹝三因﹞治四气流注於足太陰經﹐骨節煩疼﹐四肢拘急﹐自汗短气﹐小便不利﹐手足或肘浮腫。

附子﹝炮﹞肉桂防己﹝各一錢﹞甘艸﹝炙﹐五分﹞白術茯苓﹝各七分半﹞

上細切﹐作一服﹐加生薑三片﹐水一盞半﹐煎至一盞﹐溫服。

換腿丸

﹝局方﹞治足三陰經爲四气所乘﹐發爲攣痺緩縱﹐上攻胸脇肩背﹐下注腳膝疼痛﹐足心發熱﹐行步艱難。

薏苡仁﹝炒﹞南星﹝炮裂﹞石楠葉石斛檳榔萆川牛膝﹝酒洗﹞羌活防風木瓜﹝各四兩﹞黃當歸尾天麻續斷﹝各一兩﹞

上爲細末﹐酒糊爲丸﹐如梧桐子大﹐每服五十丸﹐鹽湯下。

五積散

﹝局方﹞治寒濕流注經絡﹐腳膝腫滿疼痛等證。﹝方見腰痛門。﹞

導水丸

治香港腳跗腫疼痛﹐或發熱惡寒﹐濕熱大盛者。

大黃黃芩﹝各二兩﹞黑醜﹝取頭末﹞滑石﹝各四兩﹞

上爲細末﹐滴水爲丸﹐如梧桐子大﹐每服四﹑五十丸﹐溫水送下﹐以利爲度。

除濕丹

治諸濕病﹐腰膝腫痛﹐足脛浮腫﹐筋脈勁急﹐津液凝澀﹐便溺不利等證。

檳榔甘遂﹝麵包水煮﹞葳靈仙﹝去蘆﹞赤芍藥澤瀉葶藶子﹝各二兩﹐酒浸炒﹞乳香沒藥﹝各一兩﹞黑醜﹝五錢﹞大戟﹝炒﹐三兩﹞陳皮﹝四兩﹞

上爲細末﹐麵糊爲丸﹐如梧桐子大﹐每服五十丸﹐溫水下﹐以利爲度。

三花神丸

﹝河間﹞治濕熱流注﹐足膝浮腫﹐肢節煩疼﹐行步重墜等證。﹝方見痰飲門。﹞

﹝祖傳方﹞

杉木節飲

治香港腳發作﹐惡寒發熱﹐兩足腫大﹐心煩體痛垂死者。

杉木節﹝四兩﹞檳榔﹝七个﹞大腹皮﹝酒洗﹐一兩﹞靑橘葉﹝四十九片﹞

上細切﹐作一服﹐用順流水三升﹐煎至一升﹐分作三服﹐一日服盡。如大便通利黃水﹐其病除根﹔未愈﹐過數日再煎一劑服之﹐病根去爲度。外以杉木﹑橘葉不拘多少﹐煎湯洗之神效。

勝濕餅子

治遠年香港腳﹐足脛腫如瓜瓠者。

黑醜﹝一兩﹐取頭末五錢﹞白醜﹝一兩﹐取頭末五錢﹞甘遂﹝連珠者﹐五錢﹞

上三味再同研極細﹐外用蕎麥麵一兩半﹐連藥末和勻﹐水調捏爲餅子﹐如折三錢大﹐放飯上蒸熟﹐每服一餅﹐空心嚼﹐茶淸送下﹐以利爲度。未利﹐又服一餅。忌甘艸﹑菘菜﹑生冷﹑油膩﹑魚鮏等物。

卷之四

痛風

﹝古名痛痺﹞

論

《內經》曰﹕諸風掉眩﹐彊直支痛﹐戾裏急筋縮﹐皆足厥陰風木之位﹐肝膽之气也。又曰﹕風寒濕三气雜至﹐合而爲痺。其風气勝者爲行痺﹐寒气勝者爲痛痺﹐濕气勝者爲著痺。以冬遇此爲骨痺﹐以春遇此爲筋痺﹐以夏遇此爲脈痺﹐以至陰﹝六月也﹞遇此爲肌痺﹐以秋遇此爲皮痺。夫古之所謂痛痺者。卽今之痛風也。諸方書又謂之白虎歷節風﹐以其走痛於四肢骨節﹐如虎咬之狀﹐而以其名名之耳。丹溪曰﹕大率因血虛受熱﹐其血已自沸騰﹐或加之以涉水受濕﹐熱血得寒﹐污濁凝滯﹐不得營運﹐所以作痛。夜則痛甚﹐行於陰也。治以辛溫﹐監以辛涼﹐流散寒濕﹐開通鬱結﹐使血行气和﹐更能愼口節欲﹐無有不安者也。

脈法

《脈經》曰﹕脈澀而緊者痺。少陰脈浮而弱﹐弱則血不足﹐浮則爲風﹐風血相搏﹐則疼痛如掣。盛人脈澀小﹐短气自汗出﹐歷節痛不可屈伸﹐此皆飲酒汗出當風所致也。

寸口脈沈而弦﹐沈則主骨﹐弦則主筋﹐沈則爲腎﹐弦則爲肝﹐汗出入水中﹐因水傷心﹐歷節痛而黃汗出﹐故曰歷節風也。

味酸則傷筋﹐筋傷則緩﹐名曰泄﹐味鹹則傷骨﹐骨傷則痿﹐名曰枯﹐枯泄相搏﹐名斷泄﹐榮气不通﹐衛不獨行﹐榮衛俱微﹐三焦無禦﹐四屬斷絕﹐身體羸瘦﹐獨足腫大﹐黃汗出﹐脛冷﹐假令發熱﹐變爲歷節風﹐疼痛不可屈伸。

方法

丹溪曰﹕因濕痰濁血流注爲病﹐以其在下焦道路遠﹐非烏附气壯不能行﹐故用爲引經﹐若以爲主治之﹐非惟無益而有殺人之毒。此病必行气流濕舒風﹐導滯血﹐補新血﹐降陽升陰﹐治有先後﹐須明分腫與不腫可也。不可食肉﹐肉屬陽﹐大能助火。素有火盛者﹐小水不能制﹐若食肉濃味﹐下有遺溺﹐上有痞悶﹐須將魚鮏﹑面醬﹑酒醋皆斷去之。先以二陳湯加酒浸白芍藥﹐少佐以黃連降心火﹐看作何應又爲區處也。

大法用蒼術﹑南星﹑川芎﹑白芷﹑當歸﹑酒芩﹐在上者加羌活﹑桂枝﹑桔梗﹑葳靈仙﹐在下者加牛膝﹑防己﹑木通﹑黃柏。

加味四物湯

治白虎歷節風證。

本方加﹕桃仁﹝煮數次﹐去皮尖﹞牛膝﹝酒浸﹞陳皮茯苓甘艸白芷艸龍膽﹝各等分﹞

上細切﹐作一服﹐水二鐘﹐煎至一鐘﹐去渣溫服。如痛在上者屬風﹐加羌活﹑桂枝﹑葳靈仙。在下者屬濕﹐加牛膝﹑防己﹑木通﹑黃柏。气虛者﹐加人參﹑白術﹑龜板。有痰者﹐加南星﹑半夏﹑生薑。血虛者﹐倍川歸﹑川芎﹐佐以桃仁﹑紅花﹐水煎服之。

因痰者﹐二陳湯加酒洗黃芩﹑羌活﹑蒼術。

因濕者﹐用蒼術﹑白術﹐佐以竹瀝﹑薑汁及行气之藥。

或曰﹕有濕郁而周身走痛﹐或關節間痛﹐遇陰寒卽發﹐當作濕郁治﹝或用白術一味﹐酒煎服之﹐其痛立愈﹞。

肥人多是濕與痰飲﹐流注經絡﹝脈必滑﹞﹔瘦人多是血虛與熱﹝脈必澀﹞。

下部有濕腫痛﹐用防己﹑龍膽艸﹑黃柏﹑知母﹐固是捷藥。若肥人病此﹐宜蒼術﹑白術﹑南星﹑滑石﹑茯苓之類﹔瘦人﹐宜用當歸﹑紅花﹑桃仁﹑牛膝﹑檳榔等藥。

薄桂味淡者﹐能橫行手臂﹐領南星﹑蒼術等藥至痛處。

葳靈仙治上體痛風﹐人虛弱勿用。

一方

治上中下痛風。

黃柏﹝酒炒﹞蒼術﹝米泔浸一﹑二宿﹞南星﹝各二兩﹞神曲﹝炒﹞臺芎﹝各一兩﹞防風白芷桃仁﹝各五錢﹞葳靈仙﹝酒炒﹞桂枝﹝橫行手臂﹞羌活﹝各二錢﹞艸龍膽﹝一錢五分﹞酒紅花﹝五分﹞

上爲細末﹐神曲糊丸﹐如梧桐子大﹐每服一百丸﹐空腹服。

大羌活湯

治風濕相搏﹐肢節疼痛。

羌活升麻﹝各一錢﹞獨活﹝七分﹞蒼術防己葳靈仙川歸白術茯苓澤瀉﹝各五分﹞

上細切﹐作一服﹐水二盞﹐煎至一盞﹐去渣空心溫服。

四妙散

治走注疼痛。

葳靈仙﹝酒浸焙漧﹐五錢﹞羯羊角灰﹝三錢﹞蒼耳子﹝一錢五分﹞白芥子﹝一錢半﹐炒﹞

上爲細末﹐每服一錢匕﹐姜湯調下。

一方

治飲酒濕痰痛風。

黃柏﹝酒炒﹞葳靈仙﹝酒炒﹐各五錢﹞蒼術﹝米泔浸一宿﹞羌活﹝各三錢﹞甘艸﹝炙﹐三錢﹞陳皮﹝去白﹞芍藥﹝各一錢﹞

上爲細末﹐每服一錢匕﹐生薑湯調下。

凡因久痢後﹐兩腳酸軟疼痛﹐或膝腫如鼓捶者﹐此亡陰也﹐宜以芎﹑歸﹑熟地黃等補血藥治之自愈。挾气虛者﹐加參﹑。挾風濕者﹐加羌活﹑防風﹑白術之類。切不可純作風治﹐反燥其血﹐終不能愈。

气血兩虛﹐有痰濁陰火痛風。

人參山藥海石南星﹝各一兩﹞白術熟地黃黃柏﹝酒炒褐色﹞龜板﹝酥炙﹐各二兩﹞漧薑﹝燒存性﹞

瑣陽﹝各五錢﹞

上爲末﹐酒糊爲丸服。

肢節腫痛﹐痛屬火﹐腫屬濕﹐兼受風寒而發動於經絡之中﹐濕熱流注於肢節之間而無已也。

麻黃﹝去根節﹞赤芍藥﹝各一錢﹞防風荊芥羌活獨活白芷蒼術葳靈仙片芩﹝酒浸﹞枳實桔梗葛根川芎﹝各五分﹞甘艸當歸稍升麻﹝各三分﹞

上細切﹐作一服﹐水二盞﹐煎至一盞﹐去渣服。下焦加酒黃柏﹐婦人加酒紅花﹐腫多加檳榔﹑大腹皮﹑澤瀉﹐更加沒藥一錢定痛尢妙。一云﹕脈澀數者有瘀血﹐宜用桃仁﹑紅花﹑芎﹑歸加大黃微利之。

二妙散

治腳膝下焦濕熱成痛。

黃柏﹝酒浸焙漧﹐二兩﹞蒼術﹝米泔浸﹐春秋二宿﹐冬三宿﹐夏一宿﹐四兩﹞

上爲細末﹐沸湯入薑汁調服。或用蒸餅爲丸﹐姜﹑鹽湯送下。二味皆有雄壯之气﹐表實气實者加酒少許佐之﹐有气加气藥﹐血虛加補血藥﹐痛甚者加生薑汁熱服。

潛行散

用黃柏一味酒浸﹐曝漧爲細末﹐每服方寸匕﹐煎四物湯調下﹐治血虛陰火痛風藥也﹐多服帖數取效。

手臂痛﹐是上焦濕痰﹐橫行經絡中作痛也。

半夏酒芩白術南星香附﹝各一錢﹞陳皮茯苓﹝各五分﹞蒼術﹝一錢半﹞葳靈仙﹝三錢﹞甘艸﹝三分﹞

上細切﹐作一服﹐加生薑五片﹐水二盞﹐煎至一盞﹐食後服。

加味二陳湯

治臂痛。

本方加酒芩﹑羌活﹑葳靈仙﹑入薑水煎﹐食後溫服。

一方

治痛風神效。

赤芍藥靑皮﹝各一錢半﹞紫葳臺芎﹝各七分半﹞葳靈仙木鱉子﹝各一錢半﹞防風﹝七分半﹞甘艸﹝五分﹞

上細切﹐作一服﹐酒煎服之。

治婦人胸背脇走痛。

赤芍藥﹝一錢﹞桂枝蒼術﹝各五分﹞香附炒黃柏﹝各一錢﹞甘艸﹝五分﹞葳靈仙﹝七錢半﹐酒拌濕炒﹞

上細切﹐作一服﹐水二盞﹐煎至一盞服。

治走注疼痛方。

葳靈仙蒼術﹝米泔浸﹞桂枝川歸﹝酒洗﹞桃仁﹝去皮尖﹐炒﹐各一錢﹞生桃仁﹝七个﹞甘艸﹝二錢﹞川芎﹝一錢半﹞

上細切﹐作一服﹐加生薑五片﹐水二盞﹐煎至一盞﹐入童便﹑竹瀝各半盞﹐再煎至一盞﹐熱服。忌豬﹑羊﹑雞肉﹐魚鮏﹑濕面。

定痛丸

治風濕一切痛。

乳香沒藥金星艸地龍﹝去土炒﹞五靈脂木鱉子﹝去殼﹞

上各等分﹐爲細末﹐煉蜜爲丸﹐如彈子大﹐每服一丸﹐溫酒磨化下。或只作小丸﹐溫酒送下亦可。

世俗有用艸藥而獲速效者﹐如用石絲以爲之君﹐過山龍等以爲之佐﹐皆性熱而燥者﹐不能養筋滋陰﹐但能燥濕病之淺者﹐濕痰得燥而開﹐瘀血得熱而行﹐故有速效。若病之深而血少者﹐愈劫愈虛而病愈深矣﹐戒之戒之﹗﹝以上丹溪方法凡二十六條﹞

黃酒

﹝局方﹞治風寒濕痺﹐身體頑麻﹐皮膚燥庠﹐筋脈攣急﹐語言蹇澀﹐手足不遂等證。

黃防風桂枝天麻萆石斛虎脛骨﹝酥炙﹞白芍藥當歸雲母粉白術茵芋葉木香仙靈脾甘艸川續斷﹝各一兩﹞

上細切﹐以生絹袋盛﹐用無灰好酒一斗﹐以瓷罐浸之﹐包封罐口﹐勿令泄气﹐春五﹑夏三﹑秋七﹑冬十日﹐每服一盞﹐溫飲之﹐不拘時候。

獨活寄生湯

﹝局方﹞治肝腎虛弱﹐感冒風濕﹐致痿痺﹐兩足緩縱﹐軟弱不仁。﹝方見腰痛門。﹞

防風天麻散

治風濕麻痺﹐肢節走注疼痛﹐中風偏枯﹐或暴喑不語﹐內外風熱壅滯昏眩。

防風天麻川芎羌活白芷艸烏頭白附子荊芥穗當歸甘艸﹝炙﹐各五錢﹞白滑石﹝二兩﹞

上爲細末﹐每服五分﹐加至一錢﹐熱酒化蜜少許調下﹐覺藥力營運微麻爲度。或煉蜜爲丸﹐如彈子大﹐每服半丸至一丸﹐熱酒化下﹐白湯亦可。此藥散郁幹結﹑宣風通气之妙劑也。

舒筋湯

﹝局方﹞治臂痛不能舉﹐蓋是气血凝滯經絡不行所致。一名通气飲子﹐一名五痺湯﹐其效如神。

片子姜黃﹝二錢﹞甘艸﹝炙﹞羌活﹝各五分﹞海桐皮﹝去外皮﹞當歸﹝去頭﹞赤芍藥白術﹝各一錢﹞

上細切﹐作一服﹐加生薑三片﹐水一盞半﹐煎至一盞﹐去渣﹐磨沈香水少許入內溫服﹐凡腰以上痛食後﹐腰以下痛食前服。

﹝祖傳方﹞

九藤酒

治遠年痛風﹐及中風左癱右瘓﹐筋脈拘急﹐日夜作痛﹐叫呼不已等證﹐其功甚速。

靑藤釣鉤藤紅藤﹝卽理省藤也﹞丁公藤﹝又名風藤﹞桑絡藤菟絲藤﹝卽無根藤﹞天仙藤﹝卽靑木香也﹞

陰地蕨﹝名地茶﹐取根﹐各四兩﹞忍冬藤五味子藤﹝俗名紅內消﹐各二兩﹞

上細切﹐以無灰老酒一大斗﹐用瓷罐一个盛酒﹐其藥用眞綿包裹﹐放酒中浸之﹐密封罐口﹐不可泄气﹐春秋七日﹐冬十日﹐夏五日﹐每服一盞﹐日三服﹐病在上食後及臥後服﹐病在下空心食前服。

加味三妙丸

治兩足濕痺疼痛﹐或如火燎﹐從足附熱起﹐漸至腰胯﹐或麻痺痿軟﹐皆是濕爲病﹐此藥主之。

蒼術﹝四兩﹐米泔浸﹞黃柏﹝二兩﹐酒浸日幹﹞川牛膝﹝一兩﹐去蘆﹞當歸尾﹝一兩﹐酒洗﹞川萆﹝一兩﹞防己﹝一兩﹞龜板﹝酥炙﹐一兩﹞

上爲細末﹐酒煮麵糊爲丸﹐如梧桐子大﹐每服一百丸﹐空心姜鹽湯下。

川木通湯

一男子年四十歲﹐因感風濕﹐得白虎歷節風證﹐徧身抽掣疼痛﹐足不能履地者三年﹐百方不效﹐身體羸瘦骨立﹐自分於死。一日夢與木通湯服愈﹐遂以四物湯加木通服﹐不效﹐後以木通二兩銼細﹐長流水煎汁頓服﹐服後一時許﹐徧身癢甚﹐上體發紅丹如小豆大粒﹐舉家驚惶﹐隨手沒去﹐出汗至腰而止﹐上體不痛矣。次日又如前煎服﹐下體又發紅丹﹐方出汗至足底﹐汗幹後通身舒暢而無痛矣。一月後﹐人壯气復﹐步履如初。後以此法治數人皆驗。故錄於此﹐以示後學。

燻洗痛風法

治手足冷痛如虎咬者。

用樟木屑一斗﹐以急流水一擔熬沸﹐以樟木屑置於大桶內﹐桶邊放一兀凳﹐用前沸湯泡之﹐桶內安一矮凳子﹐令人坐桶邊﹐放一腳在內﹐外以艸薦一領圍之﹐勿令湯气入眼﹐恐壞眼﹐其功甚捷。

卷之四

痿證

論

《內經》曰﹕肺熱葉焦﹐五臟因而受之﹐發爲痿。心气熱爲脈痿﹐則脛縱而不任地。肝气熱爲筋痿﹐故筋急而攣。

脾气熱爲肉痿﹐則胃幹而渴﹐肌肉不仁。腎气熱爲骨痿﹐則腰膝不舉﹐骨枯而髓減。又曰﹕治痿者獨取陽明一經﹐陽明者五臟六腑之海﹐主潤宗筋﹐能束骨而利機關也。衝脈者經脈之海也﹐主滲灌溪谷﹐與陽明合於宗筋﹑陰陽總宗筋之會﹐會於气沖﹐而陽明爲之長﹐皆屬於帶脈﹐而絡於督脈。故陽明虛則宗筋弛縱﹐帶脈不引﹐故足痿不用也。治法各補其滎而通其﹐調其虛實﹐和其逆順﹐筋脈骨肉。各以其時受月﹐則病已矣。言治諸痿宜調補各髒﹐以待其旺月而病安也。

丹溪曰﹕《內經》謂諸痿起於肺熱﹐又謂治痿獨取陽明一經。蓋肺金體燥居上而主气﹐畏火者也。脾土性濕居中而主四肢﹐畏木者也。火性炎上﹐若嗜欲無節﹐則水失所養﹐火寡於畏而侮所勝﹐肺得火邪而熱矣。木性剛急﹐肺受熱則金失所養﹐木寡於畏而侮所勝﹐脾得木邪而傷矣。肺熱則不能管攝一身﹐脾傷則四肢不能爲用而諸痿作矣。瀉南方則肺金淸而東方不實﹐何脾傷之有﹐補北方則心火降而西方不虛﹐何肺熱之有﹐故陽明實則宗筋潤﹐能束骨而利機關矣。治痿之法﹐無出於此。𨿽然天產作陽﹐濃味發熱﹐凡病痿者﹐若不淡薄食味﹐吾知必不能保其安全也。又曰﹕內經論風論痿﹐各有篇目﹐源流不同﹐治法迥異﹐局方乃以治風之藥通治諸痿﹐何其謬哉。按丹溪此論一出﹐掃盡千古之獘﹐叮嚀告戒﹐極其明白﹐學人睨而不視﹐則爲聵者之雷霆﹐瞽者之日月耳。夫醫者爲人之司命﹐其可不盡心於此乎。

脈法

《脈經》曰﹕肺痿脈必浮而弱﹐其人欲咳不得咳﹐咳則出幹沫﹐久久則小便不利。

寸口脈不出﹐反爲發汗﹐陽脈早索﹐陰脈不澀﹐三焦踟躕﹐入而不出﹐陰脈不澀﹐身體反冷﹐其內反煩﹐多吐唇燥﹐小便反難﹐此爲肺痿﹐傷於津液﹐便如爛瓜﹐亦如豚腦﹐但因誤發汗故也。

方法

丹溪曰﹕有濕熱﹐有痰﹐有血虛﹐有气虛﹐亦有死血者﹐有食積妨礙升降者。

盧氏曰﹕上文論痿起於肺熱﹐實痿之本論﹐治法之大要也。而此云然者﹐蓋以其發而爲病﹐所因所挾或有不同﹐而主治亦當各著其重也。

東垣取黃柏爲君﹐黃等補藥爲輔佐﹐以治諸痿﹐無一定之方﹐有兼痰積者﹐有濕多者﹐有熱多者﹐有濕熱相半者﹐有挾气者﹐臨病制方﹐其善於治痿者乎。

濕熱﹐用東垣健步丸﹐加燥濕降火之劑──黃柏﹑黃芩﹑蒼術之類。

濕痰﹐用二陳湯﹐加蒼術﹑白術﹑黃芩﹑黃柏之類﹐入竹瀝﹑薑汁。

血虛﹐用四物湯﹐加蒼術﹑黃柏﹐下補陰丸。

气虛﹐用四君子湯﹐加蒼術﹑黃芩﹑黃柏。

黃柏﹑蒼術﹐治痿之要藥也。

虎潛丸﹑補腎丸皆可治痿。

加味四物湯

治諸痿﹐四肢軟弱﹐不能舉動。

當歸身﹝一錢﹞熟地黃﹝三錢﹞白芍藥川芎﹝各七分半﹞五味子﹝九枚﹞麥門冬﹝一錢﹞人參﹝五分﹞

黃柏﹝一錢﹞黃連﹝五分﹞知母﹝三分﹞杜仲﹝七分半﹞牛膝﹝三分﹐足不軟者不用﹞蒼術﹝一錢﹞

上細切﹐作一服﹐水二盞﹐煎至一盞﹐空心溫服。酒糊爲丸服﹐亦可。一云﹕血虛者﹐以四物湯加黃柏﹑蒼術﹐下補陰丸。

﹝以上丹溪方法凡九條﹞

健步丸

﹝東垣﹞治膝中無力﹐屈伸不便﹐腰背腿腳沈重﹐行步艱難。

羌活柴胡滑石﹝炒﹞甘艸﹝炙﹞栝蔞根﹝酒洗﹞肉桂﹝各五分﹞防風澤瀉﹝各三錢﹞防己﹝酒洗﹐一兩﹞川烏﹝炮﹞苦參﹝酒浸﹐各三錢﹞

上爲細末﹐湯煮麵糊爲丸﹐如梧桐子大﹐每服七十丸﹐煎愈風湯下。﹝一云荊芥湯下﹐按荊芥湯又號爲愈風湯也。﹞

大防風湯

﹝局方﹞治兩足痿弱﹐或沈重麻痺﹐不能行動﹐兩膝虛腫﹐名曰鶴膝風等證。﹝方見中風門。﹞

﹝祖傳方﹞治兩足痿弱軟痛﹐或如火焙﹐從足踝下﹐上衝腿胯等證﹐因濕熱所成者。

蒼術﹝米泔浸一﹑二宿﹞黃柏﹝酒浸日幹﹐各四兩﹞牛膝﹝去蘆﹐二兩﹞龜板﹝酥炙﹞虎脛骨﹝酥炙﹞防己﹝各一兩﹞當歸尾﹝二兩﹞

上爲細末﹐麵糊爲丸﹐如梧桐子大﹐每服七十丸或一百丸。空心姜﹑鹽湯下。

一方﹐加炮附子五錢。

鹿角膠丸

治血气虛弱﹐兩足痿軟﹐不能行動﹐久臥牀褥之證﹐神效。

鹿角膠﹝一斤﹞鹿角霜熟地黃﹝各半斤﹞川牛膝白茯苓菟絲子人參﹝各二兩﹞當歸身﹝四兩﹞白術杜仲﹝各二兩﹞虎脛骨﹝酥炙﹞龜板﹝酥炙﹐各一兩﹞

上爲細末﹐另將鹿角膠用無灰酒三盞烊化﹐爲丸如梧桐子大﹐每服一百丸﹐空心姜﹑鹽湯下。

卷之四

諸虫

論

《內經》曰﹕腸胃爲市﹐無物不受﹐無物不包。又曰﹕飲食自倍﹐腸胃乃傷。若夫飲食不能謹節﹐則朝損暮傷﹐自傷成積﹐積久成熱﹐濕熱相生﹐而諸般奇形之虫﹐各從五行之气而化生矣﹐若腐艸爲螢之類是也。外臺祕要所謂九虫者﹐皆能食人腑臟。一曰伏虫﹐長四寸許﹔二曰蛔虫﹐長尺許﹔三曰白虫﹐長四﹑五尺餘﹔四曰肉虫﹐狀若爛杏﹔五曰肺虫﹐其狀如蠶﹔六曰胃虫﹐狀如蝦蟆﹔七曰弱虫﹐又名膈虫﹐狀如瓜瓣﹔八曰赤虫﹐狀如生肉﹔九曰蟯虫﹐狀如菜虫﹐形至細微。其伏虫﹐又爲諸虫之主也。蛔虫﹐生發多則貫心﹐卽殺人。白虫﹐母子相生﹐其形轉大而長﹐亦能殺人。肉虫﹐食人﹐令人煩滿。肺虫﹐令人咳嗽。胃虫﹐令人嘔吐咳逆喜噦。弱虫﹐令人多唾。赤虫﹐令人腸鳴。蟯虫﹐居廣腸﹐多則爲痔﹐劇則爲癩﹐因人瘡處﹐以生諸癰疽癬﹑疥齲蝕。若虫之類﹐無所不爲﹐人亦不必盡有﹐有亦不必盡多﹐或偏有﹐或偏無﹐皆能爲害者也。凡此諸虫﹐根據附腸胃之間﹐若元气尙實﹐未爲大害﹔稍有虛損﹐遂能侵蝕﹐隨其虫動而變生諸病也。若夫膈噎﹑勞瘵﹑癩風﹑蠱脹﹑狐惑﹑傷寒等證﹐無不生虫﹐又如鼷鼠﹑應聲虫之類﹐未易悉舉﹐醫者宜於各類推而治之可也。

脈法

脈沈實者生﹐虛大者死。

尺脈沈而滑者﹐爲寸白虫。

蝕陰肛﹐脈虛小者生﹐緊急者死。

《外臺》云﹕虫脈當沈弱而弦﹐今反洪大﹐卽知蛔虫甚也。

方法

丹溪曰﹕濕熱之生虫﹐臟腑虛則侵蝕。上半月虫頭向上﹐易治﹔下半月虫頭向下﹐難治﹝以上二月字﹐恐並當作日字﹐蓋虫無半月一轉頭之理也﹞。先以蜜或砂糖或炒喫引虫頭向上﹐然後用殺虫藥。

腹內熱﹐腸胃虛﹐虫行求食。上唇有瘡曰惑﹐虫食其髒﹔下唇有瘡曰狐虫食其肛。

﹝以上丹溪方法凡二條﹞

治桃仁湯

﹝活人﹞治狐惑唇口生瘡﹐上唇虫食其髒﹐下蜃虫食其肛。

桃仁槐子艾﹝各五錢﹞大棗﹝十五枚﹞

上用水二盞半﹐煎至一盞半﹐分二服。

雄黃銳散

﹝活人﹞治前證雄黃靑葙子苦參黃連﹝各二錢﹞桃仁﹝一錢﹞

上爲末﹐搗新艾汁和﹐捏如小指頭大納穀道中﹐治虫食其肛也。

化虫丸

﹝寶鑑﹞治諸虫。

鶴虱﹝去土﹞檳榔苦楝根﹝東引不出土者﹞胡粉﹝炒﹐各一兩﹞明白礬﹝枯﹐二錢半﹞

上爲細末﹐米糊爲丸﹐如梧桐子大﹐一歲兒服五丸﹐量人大小加減丸數﹐溫漿水入生麻油三﹑四點打勻送下﹐淸米飲亦可﹐不拘時候。其虫細小者皆化爲水﹐大者自下。

集效丸

﹝寶鑑﹞

木香鶴虱﹝炒﹞檳榔訶子﹝麩裹煨﹐去核﹞蕪荑﹝炒﹞附子﹝炮﹐去皮臍﹞漧薑﹝各七錢半﹞大黃﹝一兩半﹞烏梅﹝十四个﹐去核﹞

上爲末﹐煉蜜丸如麻子大﹐陳皮湯或醋湯下。

一方﹐加黃連﹑黃柏各七錢半。

萬應丸

﹝外臺﹞

檳榔﹝五兩﹞大黃﹝八兩﹞黑醜﹝四兩﹐以上三味爲末﹞皂莢﹝十挺﹐不蛀者﹞苦楝根皮﹝一斤﹞

上先以皂莢﹐苦楝用水二大碗熬成膏﹐一處搜和藥末爲丸﹐如梧桐子大﹐又以沈香﹑木香﹑雷丸各一兩爲末爲衣﹐先以沈香衣﹐次用雷丸衣﹐又次用木香衣﹐每服三丸﹐四更時用砂糖水送下。

一方

﹝外臺﹞用雞子炒白塵﹐酒糊丸服﹐治寸白虫。

一方

﹝外臺﹞黑鉛炒成灰﹐檳榔末等分和勻﹐米飲調下。

化虫丸

﹝外臺﹞能化虫爲水。

硫黃﹝一兩﹞木香﹝五錢﹞密陀僧﹝三錢﹞附子﹝一枚﹐炮﹐另爲末﹞

上先以附子末﹐醋一盞熬膏﹐余藥研爲細末﹐以附子膏和勻﹐丸如綠豆大﹐每服二十丸﹐荊芥茶淸下。

一方

﹝外臺﹞用苦楝根﹑檳榔﹑鶴虱三味﹐濃煎湯飲之。

前胡湯

治脾勞身熱﹐內有白虫在脾爲病﹐令人好嘔而胸中咳﹐嘔而不出。

前胡白術赤茯苓細辛杏仁﹝去皮尖﹐另研﹞艸龍膽常山﹝各二錢﹞枳實松蘿﹝各七分﹞旋復花﹝五分﹞竹葉﹝七片﹞

上細切﹐作一服﹐水二大盞﹐煎至一盞﹐去渣溫服。如腹中熱滿悶﹐加芒硝五分﹐梔子﹑黃芩﹑苦參各五分﹐加水煎﹐忌桃﹑李﹑雀肉﹑醋﹑生蔥﹑菜等物。

茱萸根湯

﹝外臺﹞治脾勞熱﹐內有白虫食脾爲病﹐與前證同。

吳茱萸根﹝東引者﹐一錢﹞火麻子﹝八錢﹞陳皮﹝一兩半﹞

上三味﹐細切﹐水煎服﹐或下虫或下黃汁。……此方治虫甚驗。

五膈下气丸

﹝外臺﹞治肺勞熱瘦損﹐內有肺虫在肺爲病﹐令人咳逆气喘﹐或謂憂忿气膈寒熱﹐皆從勞之所生﹐名曰膏肓疾﹐鍼灸不著。

麥門冬﹝五兩﹐去心﹞蜀椒﹝炒出汗﹐一兩﹞遠志肉附子幹生薑甘艸炙﹝各五錢﹞人參﹝七錢半﹞桂心﹝二錢半﹞百部白術黃﹝各七錢半﹞細辛﹝五錢﹞杏仁﹝去皮尖及雙仁者﹐二十四粒﹞

上爲細末﹐煉蜜丸如彈子大﹐每服一丸﹐徐徐噙化咽汁﹐忌豬肉﹑冷水﹑海藻﹑菘菜﹑生蔥﹑桃李﹑雀肉等物。

千金散

﹝外臺﹞療腎勞熱﹐四肢腫急﹐蟯虫生於腎中爲病。

貫眾﹝三兩﹐炒﹞漧漆﹝二兩﹐炒煙盡﹞蕪荑胡粉槐白皮﹝各一兩﹞吳茱萸﹝五十粒﹞杏仁﹝四十五粒﹐去皮尖﹐炒﹞

上爲細末﹐平旦以井花水調服方寸匕﹐漸增之﹐以病瘥止。

三聖飲子

﹝外臺﹞治勞熱生虫﹐在肺爲病。

吳茱萸根﹝東引者﹐五兩﹞野狼牙子﹝三兩﹞桑白皮﹝東引者﹐一升﹞

上三味細切﹐以酒七升﹐煮取一升半﹐平旦服盡。

五鳳丸

﹝外臺﹞治肝勞熱生長虫在肝爲病﹐令人恐畏不安﹐眼中赤壅。

烏雞卵﹝五枚﹐去黃﹞黃蠟﹝三兩﹞漧漆﹝四兩﹐炒煙盡﹞粳米粉﹝半升﹞東引吳茱萸根﹝切三升﹞

上五味﹐以茱萸根﹑漧漆杵爲細末﹐和入銅銚中﹐火煉可丸如小豆大﹐隔宿勿食﹐淸晨以米飲下一百二十丸﹐小兒五十丸﹐虫卽爛盡。

雷公丸

﹝外臺﹞治心勞發熱﹐心裏有長虫名曰蠱虫﹐長一尺許﹐貫心卽死。

雷丸﹝炒﹐五枚﹞陳皮﹝一兩二錢半﹞貫眾蕪荑靑葙子漧漆﹝炒煙盡﹐各一兩﹞僵蠶﹝十四枚炒﹞亂髮﹝如雞子大塊﹐瓶內燒存性﹞桃仁﹝去皮尖﹐另研﹐一兩二錢半﹞

上爲細末﹐煉蜜丸如小豆大﹐空心溫酒送下二十丸﹐日三服。﹝自前胡湯以下七方﹐治五臟勞虫方也﹐當與前勞極方互用。﹞

廣濟療蛔虫方

﹝外臺﹞

檳榔﹝十枚﹐細切﹞酸石橊根﹝東引者﹐切﹐二升﹞

上二味﹐以水七升﹐煮取二升半﹐去渣﹐以粳米煮稀粥﹐平旦空腹食之﹐少間虫並死﹐快利神效。

又治蛔虫方

﹝外臺﹞

用苦楝根生子東引不出土者﹐刮去外粗皮﹐取內白皮二兩。

上以水三碗﹐煮取一碗半﹐去渣﹐用晚粳米三合煮糜粥﹐空心先以炒肉一﹑二片喫﹐引虫向上﹐然後進藥粥一﹑二口﹑少頃又喫一﹑二口﹑漸漸加至一碗或二碗﹐其虫盡下而愈。

﹝祖傳方﹞

檳榔丸

治小兒疳病﹐積气塊痛﹐腹大有虫等證。

三稜﹝細切﹐醋炒﹐五錢﹞莪術﹝細切﹐醋炒﹐五錢﹞檳榔﹝一兩﹞枳實﹝去穣﹐麩炒黃色﹞陳皮﹝去白﹐各五錢﹞蕪荑﹝二錢半﹞雷丸﹝五錢﹞鶴虱﹝三錢﹐略炒﹞漧漆﹝五錢﹐炒無煙﹞木香﹝三錢﹐不見火﹞良姜﹝二錢﹐陳壁土炒﹞砂仁﹝一錢﹐去殼﹞麥麵﹝五錢﹐炒﹞胡黃連﹝三錢﹐炒﹞甘艸﹝炙﹐三錢﹞神曲﹝五錢﹐炒黃色﹞

上爲細末﹐醋米糊爲丸﹐如綠豆大﹐每服三﹑五十丸﹐空心淡姜湯下。今加使君子肉五錢﹐尢妙。

又方

治婦人陰蝕瘡﹐陰戶中有細虫﹐其癢不可忍﹐食入臟腑卽死﹐令人發寒熱﹐與勞證相似。

先用蛇牀子煎湯﹐洗淨挹幹﹐敷後藥﹕梓樹皮﹝不拘多少﹞

上焙榦爲末﹐入枯礬四分之一﹐麝香少許﹐敷之立效。

﹝醫案﹞

予曾治一婦人﹐因采桑﹐見桑有金虫如蠶者﹐被其毒﹐謂之金蠶毒﹐腹中痛欲死﹐召予治。予以樟木屑濃煎湯與之﹐大吐﹐吐出有金絲如亂髮者一塊﹐腹痛減十分之七﹑八﹐又與甘艸湯﹐連進二﹑三盞而安。

卷之五

麻木

論

《內經》曰﹕風寒濕三气﹐合而爲痺。故風气勝者爲行痺﹐寒气勝者爲痛痺﹐濕气勝者爲著痺。河間曰﹕畱著不去﹐四肢麻木拘攣也。經又曰﹕痛者﹐寒气多也﹐有寒故痛也。其不痛不仁者﹐病久入深﹐榮衛之行澀﹐經絡時疏﹐故不痛﹔皮膚不營﹐故爲不仁。夫所謂不仁者﹐或周身或四肢喞喞然麻木不知痛癢﹐如繩紮縛初解之狀﹐古方名爲麻痺者是也。

丹溪曰﹕麻是气虛﹐木是濕痰死血。然則曰麻曰木者﹐以不仁中而分爲二也。𨿽然﹐亦有气血俱虛﹐但麻而不木者。亦有虛而感濕﹐麻木兼作者。又有因虛而風寒濕三气乘之﹐故周身掣痛兼麻木並作者﹐古方謂之周痺﹐治法宜光汗而後補也。醫者宜各以類推而治之﹐不可執一見也。

脈法

脈浮而濡屬气虛。關前得之﹐麻在上體﹔關後得之﹐麻在下體也。

脈浮而緩﹐屬濕﹐爲麻痺。脈緊而浮﹐屬寒﹐爲痛痺。脈澀而芤﹐屬死血﹐爲木﹐不知痛癢。

方法

丹溪曰﹕十指麻木﹐是胃中有濕痰死血﹐宜二陳湯加蒼術﹑白術﹑桃仁﹑紅花﹐少加附子行經。

﹝以上丹溪方法凡一條﹞

人參益气湯

﹝東垣﹞治兩手麻木﹐四肢困倦﹐怠惰嗜臥﹐熱傷元气也。

黃﹝二錢﹞炙甘艸升麻﹝各五分﹞五味子﹝三十粒﹞柴胡﹝六分﹞生甘艸人參﹝各一錢二分半﹞白芍藥﹝七分﹞

上細切﹐作一服﹐水二盞﹐煎至一盞﹐去渣稍熱服。

導气湯

﹝東垣﹞治兩腿麻木沈重。

黃﹝二錢﹞甘艸﹝一錢五分﹞靑皮﹝一錢﹞升麻柴胡當歸梢澤瀉﹝各五分﹞陳皮﹝二分半﹞紅花﹝少許﹞五味子﹝三十粒﹞

上細切﹐作一服﹐水二盞﹐煎至一盞﹐去渣溫服。

天麻黃湯

﹝東垣﹞治素有風證﹐因連日醉飲﹐其證復來﹐右口角並眼牽引側視﹐及左手腳腿麻木疼痛。

天麻芍藥神曲﹝炒﹞羌活﹝如肢節不痛不用﹞茯苓﹝各三分﹞人參黃連﹝各四分﹞川歸﹝五分﹞黃甘艸升麻葛根黃柏蒼術﹝各六分﹞澤瀉﹝七分﹞柴胡﹝九分﹞或加豬苓﹝六分﹞

上細切﹐作一服﹐水二盞﹐煎至一盞﹐去渣溫服。

補气升陽和中湯

﹝東垣﹞一婦人病﹐診得六脈俱中得弦洪緩相合﹐按之無力﹐弦在上是風熱下陷入陰中﹐陽道不行。其證閉目則渾身麻木﹐晝減而夜甚﹐覺而升目則麻木漸退﹐久則絕止﹐常開目則此證不作﹐是以不敢合眼﹐致不得臥﹐身體皆重﹐時有痰嗽﹐覺胸中不利﹐煩躁气短喘促﹐肌膚充盛﹐飲食不減﹐大小便如常。此非風邪﹐乃气不行也﹐治宜補益肺气自愈。如經脈中陰火乘其陽分﹐火動爲麻木者﹐當兼去其陰火則安矣。

生甘艸﹝去腎熱﹞黃柏﹝酒炒﹐除濕熱﹞白茯苓﹝除濕導水﹞澤瀉﹝除濕導水﹞升麻﹝行陽助經﹞柴胡﹝以上各二分﹞蒼術﹝除濕補中﹐三分﹞陳皮當歸身白術﹝各四分﹞人參白芍藥﹝各六分﹞佛耳艸炙甘艸﹝各八分﹞黃﹝一錢﹞艸豆蔻﹝益陽辟外寒﹐三分﹞

上細切﹐作一服﹐水二盞﹐煎至一盞﹐去渣食遠服。

麻黃桂枝升麻湯

﹝東垣﹞治婦人先患渾身麻木﹐睡覺則少減﹐開目則已。其證愈後﹐又因心中煩惱﹐徧身骨節痛﹐身體沈重﹐飲食減少﹐腹中气不轉運。

木香生薑﹝各二分﹞桂枝半夏陳皮艸豆蔻濃朴﹝薑汁制﹞黑附子﹝炮去皮臍﹞黃柏﹝各三分﹞炙甘艸升麻白術茯苓澤瀉﹝各四分﹞黃麻黃﹝不去節﹞人參﹝各五分﹞

上細切﹐作一服﹐水二盞﹐煎至一盞﹐去渣食遠服。

神效黃湯

﹝東垣﹞治渾身麻木不仁﹐或頭面手足背腿腳麻木﹐並皆治之﹐及兩目羞明畏日﹐隱澀難開﹐視物昏花﹐睛痛﹐亦皆治之。

蔓荊子﹝二分﹞陳皮﹝五分﹞人參﹝八分﹞炙甘艸﹝一錢﹞白芍藥﹝一錢﹞黃﹝二錢﹞

上細切﹐作一服﹐水二盞﹐煎至一盞﹐去渣臨臥稍熱服。如麻木不仁﹐𨿽有熱﹐不加黃柏﹐只加黃一錢﹐通三錢。

如麻木甚者﹐加芍藥一錢﹐通二錢。如小便淋澀﹐加澤瀉五分﹐一服去則止。如有大熱證﹐加酒洗黃柏三分。

補气湯

治皮膚麻木﹐神效。

黃陳皮甘艸﹝各一錢二分﹞澤瀉﹝六分﹞芍藥﹝八分﹞

上細切﹐作一服﹐水一盞半﹐煎至一盞﹐溫服。

沖和補气湯

治合眼則麻木﹐開則不麻﹐四肢無力﹐痿厥醋心﹐目昏頭眩﹐神效。

羌活﹝七分﹞獨活川歸黃柏﹝各三分﹞柴胡神曲木香艸豆蔻﹝各二分﹞人參白術澤瀉獵苓﹝各一錢﹞甘艸升麻﹝各五分﹞芍藥﹝一錢﹞黃﹝二錢﹞蒼術陳皮﹝各一錢﹞黃連﹝二分﹞麻黃﹝不去節﹐二分﹞

上細切﹐分作二服﹐每服用水一盞半﹐煎至一盞﹐溫服。

﹝祖傳方﹞

三妙丸

治濕熱下流﹐兩腳麻木﹐或如火烙之熱。

黃柏﹝四兩﹐切片﹐酒拌略炒﹞蒼術﹝六兩﹐米泔浸一﹑二宿﹐細切焙漧﹞川牛膝﹝去蘆﹐二兩﹞

上爲細末﹐麵糊爲丸﹐如梧桐子大﹐每服五﹑七十丸﹐空心姜﹑鹽湯下﹐忌魚鮏﹑蕎麥﹑熱面﹑煎炒等物。

卷之五

耳病

論

《內經》曰﹕腎者作彊之官﹐技巧出焉。又曰﹕耳爲腎之外候。一曰﹕腎通竅於耳。一曰﹕心通竅於耳。夫腎之爲髒﹐水髒也﹐天一生水﹐故有生之初﹐先生二腎而一陰藏焉﹐而又有相火存乎命門之中也﹐每挾君火之勢而侮所不勝﹐經所謂一水不能勝二火是矣。其或嗜欲無節﹐勞役過度﹐或中年之後﹐大病之餘﹐腎水枯涸﹐陰火上炎﹐故耳癢耳鳴﹐無日而不作也。或如蟬噪之聲﹐或如鐘鼓之響﹐甚爲可惡﹐早而不治﹐漸而至於龍鐘﹐良可嘆哉﹗治法宜瀉南方之火﹐補北方之水﹐無有不安者焉。錢仲陽曰﹕腎有補而無瀉。厥有旨哉。

脈法

兩寸脈浮洪上魚爲溢﹐兩尺脈短而微﹐或大而數﹐皆屬陰虛﹐法當補陰抑陽。

左寸洪數﹐心火上炎﹐兩尺脈洪或數者﹐相火上炎﹐其人必遺精﹐夢與鬼交﹐兩耳蟬鳴或聾。

方法

丹溪曰﹕大病後耳聾﹐及陰虛火動而聾者﹐宜補陰降火﹐四物湯加黃柏主之。

耳鳴﹐宜當歸龍薈丸﹔多飲酒人﹐宜木香檳榔丸。

耳聾﹐以茱萸﹑烏頭尖﹑大黃三味爲末﹐津調貼湧泉穴﹐以引火下行。

又方

治耳痛﹐以白礬枯吹入耳中﹐及靑礬燒灰吹之﹐皆效。

又方

治耳痛及耳﹐用桑螵蛸炙黃爲末﹐加麝少許﹐吹入耳中﹐極效。或用胭脂胚子﹑蛀竹末﹐加麝香少許﹐吹入妙。

又方

治諸虫入耳﹐用香油滴入耳中﹐其虫卽出﹐或死於耳內。或用驢牛乳或雞冠血滴入皆好。

又方

治諸虫入耳﹐用桃葉捲作角子﹐切齊其頭﹐納入耳中﹐其虫從角中走出。

大補丸

治耳鳴欲聾。

用黃柏一味﹐不拘多少﹐細切鹽酒拌﹐新瓦上炒褐色﹐爲細末﹐滴水丸如梧桐子大﹐每服一百丸。如气虛﹐以四君子煎湯下﹔血虛﹐以四物湯下。

凡耳鳴耳聾﹐皆是陰虛火動﹐或補腎丸﹐或虎潛丸﹐或滋陰大補丸皆好。

﹝以上丹溪方法凡九條﹞

滋腎丸

﹝東垣﹞治耳鳴耳聾。

黃柏﹝鹽酒炒﹐一兩﹞知母﹝去毛﹐酒浸﹐一兩﹞肉桂﹝五分﹞

上爲細末﹐煉蜜爲丸﹐如梧桐子大﹐每服五十丸﹐淡鹽湯下。

柴胡聰耳湯

﹝東垣﹞治耳中幹結﹐耳鳴而聾。

連翹﹝四錢﹞柴胡﹝三錢﹞炙甘艸﹝少許﹞當歸身人參﹝各一錢﹞水蛭﹝五分炒另研﹞虻虫﹝三个﹐去翅足炒﹐另研﹞麝香﹝少許﹐另研﹞

上除後三味別研外﹐其餘細切作一服﹐加生薑三片﹐水二盞﹐煎至一盞﹐去渣加三味末子﹐再煎一﹑二沸﹐食遠服。

蔓荊子散

﹝東垣﹞治上焦熱﹐耳鳴而聾﹐及出膿汁。

炙甘艸升麻木通赤芍藥桑白皮﹝蜜制﹞麥門冬生地黃前胡甘菊花赤茯苓蔓荊子﹝各五分﹞

上細切﹐作一服﹐加生薑三片﹐大棗一枚﹐水盞半﹐煎至一盞﹐去渣食後服。

鼠粘子湯

治耳痛生瘡。

昆布蘇木生甘艸蒲黃艸龍膽﹝各二分﹞鼠粘子連翹生地黃當歸梢黃芩炙甘艸黃連﹝各三分﹞

柴胡黃﹝各四分﹞桔梗﹝一錢五分﹞桃仁﹝三个﹐去皮尖﹐另研﹞紅花﹝少許﹞

上細切﹐作一服﹐水二盞﹐煎至一盞﹐稍熱食後服。忌寒藥利大便。

﹝祖傳方﹞

治耳內忽大痛﹐如有虫在內奔走﹐或有血水流出﹐或幹痛不可忍者﹐用蛇蛻皮燒存性﹐細研﹐以鵝翎管吹入耳中﹐立愈。

卷之五

目病

論

東垣曰﹕按陰陽應象論云﹕諸脈者皆屬於目。又曰﹕目得血而能視。五臟六腑之精气﹐皆上注於目而爲之睛﹐睛之窠爲眼﹐骨之精爲瞳子﹐筋之精爲黑眼﹐血之精爲目窠之總絡﹐气之精爲白眼﹐肌肉之精則爲約束﹐裹擷筋骨血气之精而與脈並而爲系﹐上屬於腦﹐後出於項。是故瞳子黑眼法於陰﹐白眼赤脈法於陽﹐故陰陽合徳而爲睛明也。是以五臟﹑六腑﹑十二經脈﹑三百六十五絡﹐其血气皆稟受於脾土﹐而上貫於目而爲明。故目者心之使也﹐心者神之舍也﹐故精神亂而不守﹐卒然見非常之怪﹐若邪中其睛則精散﹐精散則視歧﹐視一物爲兩也。因事煩擾﹐飲食失節﹐勞役過度﹐致脾胃虛弱﹐心火大旺﹐則百脈沸騰﹐血脈逆行﹐經曰天明則日月不明﹐邪害空竅是也。夫脾者諸陰之首﹐目者血脈之宗也﹐故脾虛則五臟之精气皆失所司﹐不能歸明於目矣。心者君火也﹐主藏神明﹐宜靜而安﹐相火代行其令﹐相火乃包絡之火﹐主百脈皆榮於目。旣勞役妄動﹐又因邪气所並而損血脈﹐是故諸病生焉。醫目者若不先理脾胃及養血安神﹐乃治標不治本﹐是不明主理者也﹐學人其可不用心乎。

脈法

左寸脈洪數﹐心火炎也。關弦而洪﹐肝火盛也。

右寸關俱弦洪﹐肝木挾相火之勢而來﹐侮所不勝之金﹐而制己所勝之土也。

方法

丹溪曰﹕目病屬風熱﹑血少﹑神勞﹑腎虛。

河間曰﹕在腑則爲表﹐當除風散熱﹔在髒則爲裏﹐當養血安神。如暴失明﹐昏澀翳膜﹐眵淚斑入眼﹐皆風熱也。一云﹕斑入眼﹐此肝气盛而發在表也﹐宜表散以去之。如昏弱不欲視物﹐內障見黑花﹐瞳子散大﹐皆裏也﹐血少神勞腎虛也﹐宜養血補水安腎以調之。

瞳子散大﹐皆辛熱所爲也﹐辛主散﹐熱乘之﹐當除風熱﹐涼血益血﹐以收耗散之气。芩﹑連苦寒﹐除邪气之盛爲君﹐當歸身﹑生地黃養血涼血爲臣﹐五味子酸溫體浮﹐收瞳子散大﹐地骨皮﹑天門冬瀉熱補气﹐或用滋陰地黃丸最妙。

久病昏暗﹐以熟地黃﹑當歸根爲君﹐羌活﹑防風﹑甘菊花之類佐之。

暴發赤腫﹐以黃芩﹑防風爲君以瀉火﹐黃連當歸爲臣以養血﹐羌活﹑柴胡﹑升麻﹑白芷﹑甘艸爲使﹐白睛紅加白豆蔻少許。

又方

治血熱壅痛﹐四物湯加艸龍膽﹑防己﹑防風﹑羌活。一云﹐實熱上衝眼痛﹐用黃連瀉火﹐當歸補血。

勞役﹐飲食不節﹐內障昏暗﹐

蔓荊子湯

蔓荊子人參甘艸﹝炙﹞黃黃柏白芍藥﹝酒炒﹐各一錢﹞

上細切﹐水煎服。

又方

治眼痛。用生地黃酒浸搗爛眼上﹐又用艸烏﹑南星﹑漧薑﹑桂枝爲末﹐醋調貼兩足心﹐時用牛膝膏洗眼。

肥人風熱上壅﹐眼目疼痛。

防風羌活荊芥酒芩﹝各二錢﹞

水煎服。

瘦人目痛﹐乃是血少兼熱﹐須用養血藥﹐少加風藥。

當歸生地黃﹝酒洗﹞玄參防風荊芥菊花川芎﹝各等分﹞

上細切﹐水煎服。

﹝以上丹溪方法凡十條﹞

滋陰地黃丸

﹝東垣﹞

熟地黃﹝一兩﹞生地黃﹝一兩五錢﹞柴胡﹝八錢﹞天門冬炙甘艸枳殼地骨皮黃連五味子﹝各三錢﹞

當歸身﹝酒浸洗﹞黃芩﹝各五錢﹞人參﹝二錢﹞

上爲細末﹐煉蜜爲丸﹐如綠豆大﹐每服一百丸﹐茶淸下。

祕傳撥云退翳丸

﹝又名神仙退云丸﹐祕傳﹞治一切內外障膜遮睛昏暗﹐大效。

栝蔞根枳實甘艸﹝炙﹞蔓荊子薄荷﹝各五錢﹞川芎密蒙花荊芥穗地骨皮甘菊花白蒺藜羌活﹝各一兩﹞蛇蛻蟬蛻黃連﹝各三錢﹞川椒﹝七錢五分﹐去目炒﹞當歸﹝一兩五錢﹐酒浸焙﹞艸決明﹝五錢﹐炒﹞木賊﹝童便浸一宿﹐去節﹐焙漧﹞

上爲細末﹐煉蜜爲丸﹐每兩分作十丸﹐每服一丸﹐食後臨臥服﹐日進三服。翳障﹐米飲下。睛暗﹐當歸湯下。內障﹐木香湯下。

退云丸有犀角五錢﹐漧地黃一兩﹐無蔓荊子﹑甘艸﹑川椒。婦人﹐當歸湯下。有气﹐木香湯下。

羊肝丸

﹝局方﹞治一切目疾﹐不問內外翳障靑盲等證。

白乳羊肝﹝一具﹐以竹刀去膜﹞黃連﹝一兩﹞甘菊花防風薄荷﹝去梗﹞荊芥穗羌活當歸川芎﹝各三錢﹞

上爲細末﹐將羊肝蒸熟﹐同藥末杵爛爲丸﹐漿水下。

春雪膏

﹝東垣﹞點赤眼效。

朴硝﹝不拘多少﹞﹐置豆腐上蒸化﹐待流下以瓷器盛之。

爛翳驗方用茜艸根燒灰﹐以燈心點之﹐須臾大痛﹐以百節艸刮之。

神效明目湯

﹝東垣﹞治眼楞緊急﹐致倒睫拳毛﹐及上下瞼皆赤爛﹐睛疼昏暗﹐晝則冷淚常流﹐夜則眼澀難開。

細辛﹝二分﹞蔓荊子﹝五分﹞防風﹝一錢﹞葛根﹝一錢五分﹞甘艸﹝二錢﹞一方加黃﹝一錢﹞

上細切﹐作一服﹐水二盞﹐煎至一盞﹐去渣臨臥溫服。

明目細辛湯

治兩目發赤微痛﹐羞明畏日﹐怯風寒﹐怕火光﹐眼睫成紐﹐眵糊多﹐隱澀難開﹐眉攢腫悶﹐鼻塞﹐涕唾稠粘﹐大便微硬。

川芎﹝二分﹞生地黃﹝酒浸洗﹞蔓荊子﹝各三分﹞當歸身梢白茯苓本﹝各四分﹞荊芥穗﹝五分﹞防風麻黃根羌活﹝各八分﹞細辛﹝少許﹞紅花﹝少許﹞川椒﹝四粒﹞桃仁﹝七个﹐去皮尖﹐細研﹞

上細切﹐作一服﹐水一盞半﹐煎至一盞﹐去渣臨臥稍熱服﹐忌酒﹑醋﹑濕面。

復明散

﹝東垣﹞治內障。

靑皮﹝去穣﹐三分﹞陳皮﹝去白﹞川芎蒼術﹝各五分﹞炙甘艸生地黃連翹柴胡﹝各一錢﹞黃﹝一錢五分﹞當歸身﹝二錢﹞

上細切﹐作一服﹐水二盞﹐煎至一盞﹐去渣稍熱服。忌酒﹑醋﹑濕面﹑辛熱﹑大料物之類。

助陽和血湯

﹝東垣﹞治眼發之後﹐微有上熱﹐白睛紅﹐隱澀難開﹐睡多眵淚。

蔓荊子﹝一分﹞香白芷﹝三分﹞柴胡黃炙甘艸當歸身﹝酒洗﹞防風﹝各五分﹞升麻﹝七分﹞

上細切﹐作一服﹐水一盞半﹐煎至一盞﹐去渣稍熱服。

歸葵湯

﹝一名連翹飲子﹐東垣﹞治目中澑火﹐惡日與火光﹐隱澀難開﹐小角緊﹐視物昏花﹐迎風有淚。

柴胡﹝三分﹞生甘艸蔓荊子連翹生地黃當歸身紅葵花人參﹝各四分五釐﹞黃酒黃芩防風羌活﹝各七分半﹞升麻﹝一錢﹞

上細切﹐作一服﹐水二盞﹐煎至一盞﹐去渣食後服。

救苦湯

﹝東垣﹞治眼暴發赤腫﹐瞼髙苦疼不可忍者。

桔梗連翹紅花細辛﹝各二分﹞當歸身﹝夏月減半﹞甘艸﹝炙﹐各一錢﹞蒼術艸龍膽﹝各一錢四分半﹞

羌活﹝太陽﹞升麻﹝陽明﹞柴胡﹝少陽﹞防風本黃連﹝各二錢﹞生地黃黃柏黃芩知母﹝各三分﹞川芎﹝六分﹞

上細切﹐作一服﹐水二盞﹐煎至一盞﹐去渣食後服。若苦疼﹐則多用苦寒藥﹐兼治本經之藥﹐再行加減。如睛昏﹐加知母﹑黃柏。

益陰腎气丸

﹝東垣﹞此壯水之主﹐以鎭陽光。

澤瀉茯神﹝各二錢五分﹞生地黃﹝酒洗﹞牧丹皮山茱萸當歸梢﹝酒洗﹞五味子幹山藥柴胡﹝各五錢﹞熟地黃﹝二兩﹞

上爲細末﹐勿犯鐵器蒸搗﹐煉蜜丸如梧桐子大﹐每服五十丸﹐空心淡鹽湯下。

當歸龍膽湯

﹝東垣﹞治眼中白翳。

防風石膏﹝各二分﹞柴胡羌活五味子升麻﹝各三分﹞甘艸酒黃連黃﹝各四分半﹞黃芩﹝酒炒﹞

黃柏﹝酒炒﹞當歸身﹝酒洗﹞艸龍膽﹝酒洗﹞芍藥﹝各七分五釐﹞

上細切﹐作一服﹐水二盞﹐煎至一盞﹐去渣入酒少許﹐熱服。

瀉陰火丸

﹝一名連柏益陰丸﹐東垣﹞

石決明﹝三錢﹐﹞羌活獨活當歸梢甘艸五味子防風﹝各五錢﹞艸決明條黃芩黃連﹝酒炒﹞黃柏﹝鹽酒炒﹞知母﹝各二錢﹞

上爲細末﹐煉蜜爲丸﹐如綠豆大﹐每服五十丸﹐茶淸下。

療本滋腎丸

﹝東垣﹞

黃柏﹝酒炒﹞知母﹝酒炒﹞

各等分﹐爲細末﹐滴水爲丸﹐如梧桐子大﹐每服一百丸至一百五十丸﹐空心淡鹽湯下。

加味滋腎丸

﹝東垣﹞

肉桂﹝三分﹞黃連﹝一錢﹞姜黃﹝一錢﹞苦參﹝三錢﹞苦葶藶﹝酒洗炒﹞石膏﹝覺肚冷勿用﹞黃柏﹝酒炒﹞知母﹝去毛﹐酒炒﹐各五錢﹞

上爲細末﹐麵糊爲丸﹐如梧桐子大﹐每服一百丸﹐白湯送下﹐空心服﹐以食壓之。

退翳膏

﹝東垣﹞治黑白翳。

蕤仁升麻﹝各三分﹞連翹防風靑皮﹝各四分﹞甘艸柴胡﹝各五分﹞當歸身﹝六分﹞荊芥穗﹝水半盞浸﹞生地黃﹝各一錢五分﹞黃連﹝三錢﹞

上細末﹐水一碗﹐煎至半碗﹐去渣更上火煎半盞﹐入荊芥水二匙﹐入蜜少許﹐再上火熬勻﹐瓷器盛貯﹐頻點之。

龍膽飲子

﹝東垣﹞治疳眼﹐流膿﹐生疳翳﹐濕熱爲病。

谷精艸川郁金蛇蛻炙甘艸﹝各五分﹞麻黃﹝一錢五分﹞升麻﹝二錢﹞靑蛤粉艸龍膽黃芩﹝炒﹞羌活﹝各三錢﹞

上爲細末﹐每服二錢﹐溫茶淸調下。

還睛紫金丹

治目眶歲久赤爛﹐俗呼爲赤瞎是也﹐當以三稜鍼刺目眶外以瀉濕熱。如眼生倒睫拳毛﹐兩目緊﹐蓋內伏火熱而攻陰气﹐法當去其熱內火邪﹐眼皮緩則毛立出﹐翳膜亦退﹐用手法攀出內瞼向外﹐以鍼刺之出血。

白砂蜜﹝二十兩﹞鑪甘石﹝二十兩﹐火七次﹐淬水內﹐連水浸半日。﹞黃丹﹝六兩﹐水飛﹞烏賊骨﹝二錢﹞麝香硼砂﹝各一錢﹐入盞內﹐放於瓶口上燻幹﹞白丁香﹝直者﹐五分﹞輕粉﹝一字﹞

上將白砂蜜於砂石器內慢火熬﹐掠去沫﹐下甘石﹐次下丹﹐以柳枝攪﹐次下余藥﹐以不粘手爲度﹐作丸如雞頭實大﹐每用一丸﹐溫水化開洗之。

重明散

﹝河間﹞治一切風熱內外障膜眼疾。

川獨活川羌活川芎吳射幹仙靈脾防風甘艸井泉石蒼術﹝各五錢﹞丹參白術石決明艸決明﹝各三錢﹞

上爲細末﹐每服二錢﹐水一盞半﹐煎至一盞﹐溫服﹐日三服。

石膏羌活散

﹝河間﹞治久患雙目不明﹐遠年近日內外翳障﹐風熱昏暗﹐倒睫拳毛﹐一切眼疾頭風﹐並皆治之。

羌活﹝治腦熱頭風﹞密蒙花﹝治羞明怕日﹞木賊﹝退翳障﹞白芷﹝淸利頭目﹞細辛漧菜子﹝二味起倒睫﹞

麻子﹝起拳毛﹞川芎﹝治頭風﹞蒼術﹝明目暖水髒﹞黃芩﹝洗心退熱﹞甘菊花荊芥穗﹝治目生瘡﹞石膏﹝治頭痛退熱﹞本﹝治偏頭風﹐一方治頂痛﹞甘艸﹝解藥毒﹞

上各等分﹐爲細末﹐每服一錢至二錢﹐食後臨臥用蜜水調下﹐茶淸亦可﹐日進三服﹐服至十日漸明﹐二十日平安。

黃連膏

﹝河間﹞治一切眼目疼痛﹐瘀肉扳睛﹐風癢淚落不已。

黃連﹝半斤﹞朴硝﹝一斗﹐以水淘淨﹐陰漧用﹞白丁香﹝五升﹐以水一斗淘淨﹐去土﹐研細用﹞

上量水入硝﹑香釜內﹐熬至七分淘出﹐令經宿﹐水面浮芽者取出挖幹﹐以紙袋子盛﹐風中懸至風化﹐將黃連細末熬淸汁灑幹﹐入風硝﹐更加豬﹑羊膽﹐和蜜令勻﹐點眼極妙。

滌昏膏

﹝河間﹞治一切風壅眼目﹐疼痛不可忍者。

白砂蜜﹝一斤﹞黃連﹝一兩﹞沒藥﹝五錢﹞黃丹﹝一兩﹐炒紫色﹞

上以蜜同黃丹熬黑﹐以水二大盞﹐煎黃連成稠汁﹐去渣入前丹﹑蜜內﹐煎熬稠﹐更入沒藥末﹐同煎數沸﹐濾去渣﹐洗眼甚妙。

金絲膏

﹝河間﹞治一切目疾昏暗﹐視物如絲羅所遮﹐或癢或痛。

宣黃連﹝半兩﹐細切﹐水一盞浸一宿取汁﹐再添水浸渣﹐經半日許取汁﹐並放用﹞山梔子﹝二錢﹐捶碎﹐入前黃連汁內﹐加水同煎六﹑七十沸﹞白砂蜜﹝一兩﹞白礬﹝一兩﹞井鹽﹝一分﹐如無﹐以靑鹽代之﹞

上用銀瓷器煎藥十餘沸﹐用上細片絹加紙數重再濾過﹐銀罐子盛貯﹐時常點眼。

地芝丸

﹝東垣﹞治不能遠視而能近視﹐以此除風熱。

生地黃天門冬﹝各四兩﹞枳殼﹝炒﹞甘菊花﹝各二兩﹞

上爲末﹐煉蜜丸﹐茶﹑酒任下。

眼睫方

﹝東垣﹐卽倒睫拳毛也﹞

木鱉子﹝一个﹞

去殼爲末﹐綿裹塞鼻中﹐左目塞右﹐右目塞左﹐一﹑二夜其睫自正。

點眼光明丹

治一切風熱上壅﹐兩目赤腫澀痛﹐風弦爛眼﹐及內外翳障等證。

白鑪甘石﹝一兩﹐以黃連五錢煎濃汁﹐濾去渣﹐用炭火鑪甘石通紅﹐淬黃連汁內﹐如此者七次﹐研﹞辰砂﹝一錢﹞硼砂﹝二錢﹞輕粉﹝五分﹞片腦﹝三分﹐多至五分﹞麝香﹝一分﹞

如赤眼腫痛﹐加乳香﹑沒藥各五分。內外翳障﹐加珍珠五分﹐鴨嘴膽礬二分﹐熊膽二分。爛弦風眼﹐加銅靑五分﹐飛丹五分。或以諸藥總合爲一﹐治諸般眼疾。

上各研爲極細末﹐一處和勻﹐再研一﹑二日無聲﹐銀瓶盛貯﹐密封口不可令泄气﹐點眼極妙。

﹝丹溪活套﹞云﹕東垣謂目能遠視而不能近視﹐火盛而水虧也﹐法當補腎﹐六味地黃丸主之。目能近視而不能遠視﹐有水而無火也﹐法當補心﹐定志丸加茯苓主之。又曰﹕不能近視﹐晨服地黃丸﹐不能遠視﹐臥服定志丸﹐是皆通手足少陰經也。是以知不能近視者﹐腎水虧欠也﹐不能遠視者﹐心血不足也。凡目暴發赤腫﹐宜用羌活﹑防風﹑柴胡﹑白芷﹑升麻﹑酒制芩﹑連﹑甘艸﹑生地黃﹑當歸身。白睛紅﹐少加白豆蔻。又曰﹕凡眼暴發赤腫﹐須以防風﹑黃芩爲君﹐當歸﹑生地黃﹑黃連和血瀉火藥爲臣使。凡目久痛或內障昏暗﹐須以熟地黃﹑當歸根爲君﹐以羌活﹑防風﹑菊花﹑荊芥穗﹑生甘艸之類爲佐使也。

﹝祖傳方﹞

固本還睛丸

治遠年一切目疾﹐內外翳膜遮睛﹐風弦爛眼﹐及老弱人目眵多糊﹐迎風冷淚﹐視物昏花等證﹐悉皆治之。

天門冬﹝去皮心﹐酒浸一宿﹐另杵如泥﹞麥門冬﹝去心焙漧﹞生地黃﹝酒浸焙﹐勿犯鐵﹞熟地黃﹝酒洗淨﹐再用瓷蒸﹐勿犯鐵﹐以上各三兩﹞人參﹝一兩五錢﹞白茯苓幹山藥枸杞子﹝各一兩五錢﹞川牛膝﹝一兩酒洗﹞

石斛﹝一兩﹐去蘆酒洗﹞艸決明﹝微炒﹞杏仁﹝去尖皮﹐另研﹞甘菊花﹝用小金錢﹞菟絲子﹝酒浸三宿﹐另研﹐焙漧﹞枳殼﹝麩炒黃色﹞羚羊角﹝以上各一兩﹐細銼取淨末八錢﹞烏犀角﹝八錢﹐銼細生用﹞五味子﹝七錢﹐焙漧﹞甘艸﹝七錢﹐炙﹞防風﹝八錢﹐去蘆﹞白蒺藜﹝七錢﹐杵去刺﹞黃連﹝七錢﹐去毛﹞川芎﹝七錢﹞靑葙子﹝八錢﹐微炒﹞

上爲細末﹐煉蜜丸如梧桐子大﹐每服五﹑七十丸﹐鹽湯下。

復明膏

去翳膜立效。

人參川歸硼砂﹝生研﹐各一錢五分﹞靑鹽乳香﹝另研﹞沒藥﹝另研﹞蘆薈﹝各一錢﹞珍珠﹝五分﹞麝香﹝五分﹐後加﹞黃丹﹝一兩﹐水飛﹐炒﹞海螵蛸﹝五錢﹐炒﹞黃連﹝四錢﹐炒﹞黃柏﹝六錢﹞赤鑪甘石﹝淬數次﹞白沙蜜﹝半斤﹞蕤仁﹝五錢﹐去殼﹞白蘞﹝一錢五分﹞

上各研爲極細末﹐先將白蜜煎沸﹐掠去沫再熬﹐滴水中沈碗底不散可用﹐然後入前藥末﹐略沸攪勻﹐瓷罐收貯﹐日三﹑五次點之效。

卷之五

口病

論

《內經》曰﹕中央黃色﹐入通於脾﹐開竅於口﹐藏精於脾﹐故病在舌。夫口之爲病﹐或爲重舌木舌﹐或爲糜爛生瘡﹐或見酸苦甘辛鹽味﹐原其所因﹐未有不由七情煩擾﹑五味過傷之所致也。經曰陰之五宮﹐本在五味﹐陰之五宮﹐傷在五味是也。是以肝熱則口酸﹐心熱則口苦﹐脾熱則口甘﹐肺熱則口辛﹐腎熱則口鹹。有口淡者﹐知胃熱也。外有謀慮不決﹐肝移熱於膽而口苦者。亦有脾胃气弱﹐木乘土位而口酸者。或膀胱移熱於小腸﹐膈腸不便﹐上爲口糜。生瘡潰爛則傷寒狐惑之證﹐上唇生瘡﹐虫食其髒﹐下唇生瘡﹐虫食其肛。其爲口之爲病﹐種種不同﹐醫者各類推而治之﹐無有不安者也。

脈法

《脈經》曰﹕左寸洪數﹐心熱口苦。右寸浮數﹐肺熱口辛。左關弦數而虛﹐膽虛口苦。甚洪而實﹐肝熱口酸。右關沈實﹐脾胃有實熱口甘。兼洪數者﹐口瘡﹐或爲重舌木舌。

脈虛者﹐中气不足﹐口瘡﹐若服涼藥不愈﹐宜理中湯。

方法

丹溪曰﹕脾熱口甘﹐三黃丸主之。

三黃丸

兼治五癆七傷﹐消渴不生肌肉。

黃芩﹝春四﹑夏秋六﹑冬三兩﹞黃連﹝春四﹑夏五﹑秋三﹑冬二兩﹞大黃﹝春三﹑夏五﹑秋二﹑冬一兩﹞

上三味﹐煉蜜爲丸﹐如梧桐子大﹐每服五丸﹐未愈加至七丸﹐日三服﹐一月病愈﹐久服行及奔馬。愚按﹕此方惟實熱者可用﹐虛者勿用。

膽熱口苦﹐謀慮不決所致﹐小柴胡湯加麥門冬﹑酸棗仁﹑地骨皮﹑遠志﹐煎服。

益膽湯

治謀慮不決﹐肝膽虛气上溢則口苦證。

黃芩﹝去朽﹞甘艸﹝炙﹞人參﹝各一錢﹞官桂﹝五分﹞苦參茯神﹝各三分﹞遠志﹝取肉去骨﹐七分﹞

上細切﹐作一服﹐水一盞半﹐煎至一盞﹐去渣溫服。

柴胡地骨皮湯

治膀胱移熱於小腸﹐膈腸不便﹐上爲口糜﹐生瘡潰爛﹐心胃壅熱﹐水谷不化等證。

柴胡﹝去蘆﹞地骨皮﹝各等分﹞

上細切﹐每服五錢﹐水一盞半﹐煎至一盞﹐食後溫服。如病患大便實者﹐加大黃﹑朴硝以利之。

治口瘡﹐用西瓜漿水徐徐飲之。無瓜時﹐以瓜皮燒灰敷之。

又方

細辛﹑黃柏﹝炒﹞各等分爲末﹐摻舌上﹐吐涎乃愈。

又方

用焰硝﹑硼砂含口勿開﹐外以南星爲末﹐醋調貼足心湧泉穴上﹐神效。

又方

用好酒煮黃連成汁﹐呷下卽愈。

又方

用五倍子一兩﹐黃柏蜜炙﹑滑石各五錢﹐銅綠五錢﹐麝香一字﹐爲末摻之﹐極效。

凡口瘡服涼藥不愈者﹐乃中气不足﹐虛火泛上無制﹐用理中湯反治之而愈。甚者﹐加附子﹐或用官桂噙之亦妙。

又方

治赤口瘡。

白礬﹝枯﹞沒藥﹝另研﹞乳香﹝另研﹐各一錢﹞銅綠﹝另研﹐少許﹞

上爲細末摻之。

又方

治白口瘡。

雄黃沒藥乳香﹝各一錢﹞輕粉﹝五分﹞巴豆霜﹝少許﹞

上爲細末摻之。

治實熱口中生瘡﹐用涼膈散﹑甘桔湯皆效。

一小兒口瘡不下食﹐眾以狐惑治之﹐必死﹐後以礬湯於腳上浸半日頓寬﹐更以黃柏﹝蜜炙﹞﹑僵蠶﹝炒﹞爲末敷之而愈。

又方

治唇緊燥裂生瘡。用靑皮燒灰敷之立愈。

又方

治唇緊。以皮紙然於刀上﹐燻取瀝敷﹐立效。

又方

治口糜。用野薔薇花根﹐煎湯漱之。﹝一云白薔薇根﹐杵汁敷之。﹞

又方

治口內生瘡用。

明礬﹝枯﹞黃丹﹝炒﹞鹽白梅﹝燒存性﹐各一錢﹞人中白﹝半錢﹐﹞麝香﹝另研﹐少許﹞

上爲細末﹐幹摻口內。甚者加硼砂五分﹐片腦一分。

﹝以上丹溪方法凡十八條﹞

硼砂散

治口舌生瘡﹐及咽喉腫病﹐皆效。

硼砂馬牙硝滑石寒水石枯白礬﹝各二錢﹞片腦﹝二分﹞

上爲細末﹐每服半錢許﹐食後新汲水調下。

碧雪

治口瘡﹐及咽喉腫痛﹐神效。

蒲黃靑黛硼砂焰硝生甘艸上各等分﹐爲細末敷之﹐咽喉腫痛﹐鵝管吹入。

﹝祖傳方﹞

治舌腫大塞口﹐不能飲食者。

眞蒲黃一味﹐頻刷舌上﹐自退。若能咽藥﹐卽以黃連一味煎濃汁﹐細細呷之﹐以瀉心經之火﹐則愈。

﹝丹溪活套﹞云﹕肝膽有實熱﹐令人口酸而苦﹐小柴胡湯加甘艸﹑龍膽﹑靑皮之類。甚者﹐當歸龍薈丸。若謀慮不決﹑肝膽虛而苦者﹐人參﹑遠志﹑茯神﹑甘艸爲君﹐柴胡﹑艸龍膽爲佐使。甚者﹐錢氏地黃丸﹐虛者補其母也。心熱而口苦﹐或口舌生瘡﹐黃連瀉心湯﹑牛黃淸心丸﹑涼膈散之類。脾熱而口甘者﹐三黃丸﹑平胃散之類。肺熱而口辛者﹐甘桔湯﹑瀉白散﹑金沸艸散之類。腎熱而口鹹者﹐滋腎丸﹑大補陰丸﹑滋陰大補丸之類。

卷之五

喉病

論

《內經》曰﹕一陰一陽結﹐謂之喉痺。王注謂一陰卽厥陰﹐肝與胞絡是也。一陽卽少陽﹐膽與三焦是也。

四經皆有相火存焉。子和曰﹕膽與三焦尋火﹐治肝和胞絡都無異。東垣曰﹕火與元气不兩立﹐一勝則一負。蓋元气一虛﹐則相火隨起﹐而喉痺等暴病作矣。夫喉之爲會厭者﹐經謂之吸門是也。以其司呼吸﹐主升降﹐爲人身緊關之門戶也。

若夫卒然腫痛﹐水漿不入﹐言語不通﹐死在須臾﹐誠可驚駭。其會厭之兩傍腫者﹐俗謂之雙乳蛾﹐易治﹔會厭之一邊腫者﹐俗謂之單乳蛾﹐難治。古方通謂之喉痺﹐皆相火之所衝逆耳。經曰﹕一水不能勝二火。又曰﹕一水不能勝五火。甚言其眞水之易虧﹐而相火之易動也。如大怒則火起於肝﹐房勞則火起於腎﹐飲食失節則火起於脾胃之類。是故知火者痰之本﹐痰者火之標﹐火性急速﹐故病發則暴悍。治之之法﹐必先大湧其痰﹐或以鈹鍼刺其腫處﹐此急則治標之法也。用藥者﹐必須以內經從治之法﹐而以桔梗﹑甘艸﹑玄參﹑升麻﹑防風﹑羌活﹑荊芥﹑人參﹑白術﹑茯苓之類﹐少加漧薑﹑附子等藥爲向導﹐徐徐頻與﹐不可頓服﹐此爲治之大法也。切不可驟服寒涼之藥﹐非徒無益﹐而且促其死耳。俗人未諳此理﹐而峻用芩﹑連﹑梔﹑柏之類而正治之﹐又甚者雜進以大寒艸藥﹐頻與頓服﹐但覺腫勢稍退﹐語言略通﹐而醫者病者皆謂獲效而喜。殊不知上熱未除﹐中寒復生﹐其毒瓦斯乘虛而入腹﹐漸而至於發喘不休﹐不可治矣﹐良可嘆哉﹗外有天行一種﹐名曰大頭病﹐俗呼捏頸瘟﹐其證甚爲凶惡﹐染此者十死八﹑九﹐宜推運气治之﹐治法亦不甚相遠也﹐東垣普濟消毒飲子甚妙﹐實爲百發百中之劑﹐學人再宜詳究而擴充之﹐務活人於斯世也﹐幸甚。

脈法

兩寸脈浮洪而溢者﹐喉痺也。脈微而伏者死。

方法

丹溪曰﹕喉痺多屬痰﹐重者宜用吐法﹐或只以桐油燈油腳﹐用鵝翎探吐之。病輕者﹐新取園中李實根噙之﹐更研水於項上敷之。

盧氏曰﹕按本艸﹕蠡實根卽馬藺艸根也﹐能治喉痺﹐北方多有之。此又曰園中李實根﹐未知孰是。

纏喉風﹐屬痰熱﹐亦宜吐之。

又方

用遠志去心爲末﹐水調敷項上。

又方

用燈心艸燒灰﹐吹入喉中。

一方

治咽喉腫痛。

荊芥穗當歸身桔梗甘艸﹝各等分﹞

上細切﹐水煎放溫﹐嗽而服之。有熱加黃芩﹑枳殼。宜刺少商出血﹐立愈。

又方

治喉漧燥痛﹐用四物湯加桔梗﹑荊芥﹑黃柏﹑知母﹐立已。

又方

治喉瘡並痛者﹐多屬虛火遊行無制﹐用人參﹑黃柏﹝蜜炙﹞﹑荊芥。虛火﹐用人參﹑竹瀝。血虛﹐用四物湯加竹瀝。

又方

用黃撩郎根﹝俗名倒摘刺﹞﹐入好酒少許研汁﹐滴入喉中愈。

又方

以燈籠艸炒焦爲末﹐酒調敷喉中。

瀉實熱火﹐用黃連﹑荊芥﹑薄荷﹑硝石爲末﹐薑汁蜜調噙化。

喉舌之疾﹐皆屬火熱﹐𨿽有數種之名﹐輕重之異﹐乃火之微甚故也。微而輕者﹐可以緩治﹔甚而急者﹐惟用砭鍼刺血﹐最爲上策。

﹝以上丹溪方法凡十一條﹞

通關飲

﹝東垣﹞治喉痺腫痛不能語言者﹐但可進藥﹐無不愈者﹐此從治之法也。一方﹐有鼠粘子﹐無白術﹑茯苓﹑漧薑﹑附子﹐名利膈湯﹐治一切咽喉生瘡腫痛。

人參白術茯苓﹝各一錢﹞炙甘艸﹝一錢五分﹞桔梗﹝去蘆﹐二錢﹞防風﹝去蘆﹐七分﹞荊芥﹝五分﹞薄荷﹝五分﹞漧薑﹝炮﹐五分﹞或加附子﹝炮﹐五分﹞

上細切﹐作一服﹐水二盞﹐煎七分﹐徐徐與之。

又方

﹝東垣﹞治喉痺。

用鴨嘴膽礬三分或五分﹐吹入喉中﹐吐痰愈。

普濟消毒飲子

﹝東垣﹞治天行喉痛等證。﹝方見瘟疫門。﹞

桔梗湯

﹝東垣﹞治咽喉微覺腫痛﹐聲破難語。

當歸身馬勃﹝各一錢﹞白僵蠶﹝炒﹞黃芩﹝各三分﹞麻黃﹝去節﹐五分﹞桔梗﹝去蘆﹞甘艸﹝炙﹐各一錢﹞桂枝﹝少許﹞

上細切﹐作一服﹐水二盞﹐煎至一盞﹐去渣溫服。

又治喉痺方

新取靑艾葉杵汁﹐灌入喉中卽愈。

又方

用蛇牀子於有嘴瓶中燒﹐令病者以瓶嘴含口中﹐吸煙入喉內﹐立愈。

吹喉散

治咽喉一切腫痛。

膽礬﹝五錢﹐別用靑魚膽一个﹐以礬研細入膽內﹐陰漧﹞巴豆﹝七粒﹐去殼﹞朴硝﹝二錢五分﹐另研﹞銅靑﹝一錢﹞輕粉﹝五分﹞靑黛﹝些少﹐另研﹞

上將膽礬同巴豆肉於銅銚內飛過﹐去巴豆﹐合朴硝以下四味﹐再加麝香少許研勻﹐每用一字﹐吹入喉中﹐吐出痰血﹐立愈。

聖煙筒

治喉痺。

蓖麻子取肉捶碎﹐紙捲作筒﹐燒煙吸之。

﹝祖傳方﹞

治喉痺神效。

馬蘭菊五爪龍艸車前艸﹝各一握﹐俗名蝦蟆衣﹞

上以三物杵汁﹐徐徐飲之。

又方

治喉痺及喉中熱痛等證。

用上好消梨杵汁﹐頻頻飲之。如患者能自嚼咽下﹐亦可。多食爲良﹐大解熱毒。惟金瘡產婦及諸脫血證不可食﹐以其破血故也。其餘一應癰疽發背等證﹐多食極妙。

卷之五

齒病

論

《內經》曰﹕百病之起﹐有生於本者﹐有生於標者。夫齒者﹐腎之標﹐骨之餘也。足陽明胃之脈貫絡於齒上齦﹐手陽明大腸之脈貫絡於齒下齦﹐手陽明惡寒飲而喜熱飲﹐足陽明惡熱飲而喜寒飲﹐故其爲痛有惡寒惡熱之不同也。有開口呷風則痛甚者﹐腸胃中有風邪也。有開口則穢臭不可近者﹐腸胃中有積熱也。或謂痛而齒動搖﹐或謂痛而虫侵蝕﹐又有齒縫疏豁飲食不便者﹐比比是也。大抵齒齦宣露而動搖者﹐腎元虛也﹐治宜滋陰補腎爲要。憎寒惡熱而口臭穢者﹐胃气熱也﹐治宜安胃瀉火爲良。其所謂風邪虫蝕之證﹐蓋因熱生風而風生虫也。腸胃之火旣平﹐更加以擦牙誅虫之藥以治其標﹐無有不安之理也﹐學人詳之。

脈法

右寸關脈洪數﹐或弦而洪﹐腸胃中有風熱﹐齒痛。

尺脈洪大而虛者腎虛﹐主齒動搖疏豁﹐相火上炎而痛。

方法

丹溪曰﹕牙痛或出血﹐屬熱﹐胃中有熱﹐有風寒﹐有虫﹐有濕熱。實熱腫痛﹐調胃承气加黃連﹐又用升麻﹑白芷﹑防風﹑荊芥﹑薄荷﹑甘艸﹑桔梗之類﹐外用胡桐淚﹑麝香擦之。

灸法﹕上片痛﹐灸足三里二穴﹝在足陽明經﹐膝下三寸﹐骨外﹐大筋內陷中﹐灸七壯﹞﹔下片痛﹐灸手三間二穴﹝在手大指次指本節後內側陷中﹐手陽明大腸經﹐灸七壯﹞。

治虫牙痛﹐用韭菜子﹐以黃蠟包之﹐外以瓦片燒紅﹐將韭子蠟丸置於其上﹐又別糊一紙袋如巨螺樣﹐上以小竹管爲袋嘴﹐將袋復於蠟丸上﹐以竹管拄於齒竅中﹐接煙燻之﹐其虫卽死而愈。

治走馬牙疳方﹐其效如神。

漧薑南棗﹝各燒存性﹞枯白礬上各等分爲末﹐敷之卽愈。

小兒走馬牙疳﹐牙牀一齊腐爛卽死﹐此方神效。

婦人尿桶中白垢﹐火一錢﹐入銅綠三分﹐麝香一分半﹐敷之立愈。

﹝以上丹溪方法凡五條﹞

麝香散﹝東垣﹞治熱多寒少﹐牙齦露﹐肉脫血出﹐齒動欲落﹐疼痛妨食﹐惡寒少﹐惡熱多。

熟地黃﹝二分﹞益智仁﹝二分半﹞當歸身生地黃麻黃根酒漢防己人參﹝各五分﹞升麻﹝一錢﹞艸豆蔻黃連﹝各一錢五分﹞羊脛骨灰﹝二錢﹞麝香﹝少許﹞

上爲末﹐先用溫水漱口淨﹐擦之。

艸豆蔻散

﹝東垣﹞治寒多熱少﹐牙齒疼痛。

細辛葉防風﹝各二分﹞羊脛骨灰熟地黃﹝各五分﹞當歸﹝六分﹞艸豆蔻黃連﹝各一錢三分﹞升麻﹝二錢五分﹞

上爲細末﹐如前法擦之。

羌活散

治客寒犯腦﹐及風寒湊襲﹐腦痛項筋急﹐牙齒痛動搖﹐肉齦袒脫疼痛。

本香白芷桂枝﹝各三分﹞蒼術升麻﹝各五分﹞當歸身﹝六分﹞艸豆蔻﹝一錢﹞羌活﹝一錢五分﹞羊脛骨灰﹝二錢﹞麻黃﹝去根節﹞防風﹝去蘆﹐各三錢﹞柴胡﹝五錢﹞細辛﹝少許﹞

上爲細末﹐如前法擦之﹐立愈。

白牙散

﹝東垣﹞

白芷﹝七分﹞升麻﹝一錢﹞石膏﹝一錢五分﹞羊脛骨灰﹝二錢﹞麝香﹝少許﹞

上爲細末﹐如前法擦之﹐立效。

獨聖散

﹝東垣﹞治一切牙痛風疳等證。

北地蒺藜

﹝不拘多少﹐陰漧﹞

上爲細末﹐每用刷牙﹐以熱漿水漱牙﹐外用粗末熬漿水刷牙﹐大有神效。

立效散

﹝東垣﹞治牙齒痛不可忍﹐微惡寒飲﹐大惡熱飲﹐其脈上中下三部陰勝陽虛﹐是五臟內盛﹐六腑陽道脈微小﹐小便滑數。

細辛﹝三分﹞炙甘艸﹝五分﹞升麻﹝七分﹞防風﹝一錢﹞艸龍膽﹝灑洗﹐三錢﹞

上爲細末﹐作一服﹐水一盞﹐煎至七分﹐去渣﹐以匙抄在口中﹐漱痛處﹐待少時則止。如多惡熱飲﹐更加艸龍膽一錢。此法不定﹐隨寒熱多少﹐臨時加減。若更惡風作痛﹐加豆蔻﹑黃連各五分﹐勿加艸龍膽。

牢牙散

﹝東垣﹞治牙齦肉綻有根﹐牙疳腫痛﹐牙齒動搖欲落﹐牙齒不長﹐牙黃口臭。

羌活﹝一兩﹞艸龍膽﹝酒洗﹐一兩五錢﹞羊脛骨灰﹝二兩﹞升麻﹝四兩﹞

上爲細末﹐臨臥時貼牙齦上。

淸胃散

﹝東垣﹞治因服熱藥﹐或食辛熱之物﹐致使上下牙疼痛不可忍﹐牽引頭腦﹐滿面發熱大痛﹐足陽明之別絡入腦﹐喜寒惡熱﹐乃是手陽明經中熱盛而作也﹐其齒喜冷惡熱。

當歸身黃連﹝夏月倍用﹞生地黃﹝酒制﹐各三分﹞牡丹皮﹝五分﹞升麻﹝一錢﹞

上爲細末﹐作一服﹐水一盞半﹐煎至一盞﹐濾去渣﹐帶涼服。

神功丸

﹝東垣﹞治多食肉人﹐口臭不可近﹐牙齒疳蝕﹐牙齦肉將脫﹐牙齒落﹐血不止。

蘭香葉

﹝如無藿香代之﹞當歸身藿香葉木香﹝各一錢﹞升麻﹝一錢﹞生地黃﹝酒洗﹞甘艸﹝生﹐各三錢﹞黃連﹝酒洗﹞縮砂仁﹝各五錢﹞

上共爲細末﹐湯浸蒸餅爲丸﹐如綠豆大﹐每服一百丸﹐或加至二百丸止﹐白湯下﹐食遠服。此藥兼治血痢﹐及血崩﹐及血下不止﹐血下褐色﹐或紫色﹐或黑色﹐及腸下血﹐空心服﹐米湯下﹐其脈洪大而緩者﹐及治麻木﹐血气上衝﹐逆气上行﹐妄聞妄見者﹐皆效。

﹝祖傳方﹞

治胃有實熱齒痛﹐或上痛尢甚者。

用涼膈散﹐以大黃酒蒸爲君﹐加知母﹑石膏﹑升麻爲佐﹐頻頻含咽卽愈。

又方

治胃熱齒痛﹐口臭穢不可近者。

用大黃牡荊一﹑二十斤﹐於火上烹瀝﹐入薑汁六分之一﹐時時含咽﹐甚效。

又擦牙止痛方用黃蠆蜂窠一个﹐以川椒塡滿其竅﹐更以白鹽一錢封口﹐燒存性﹐入香白芷﹑羊脛骨灰各一錢﹐同研爲細末﹐先以淸茶漱口淨﹐然後以此藥擦之﹐及敷痛處。如有虫蛀孔作痛﹐以少許塞於孔中立愈。

又灸法亦妙﹕列缺二穴﹐在手太陰肺經與陽明經相連﹐叉手取穴中指盡處﹑又看其浮脈丫叉之間﹐灸七壯﹐其痛立止﹐永不再發。

卷之五

鼻病

論

《內經》曰﹕西方白色﹐入通於肺﹐開竅於鼻。又曰﹕鼻者肺之外侯。丹溪曰﹕肺之爲髒﹐其位髙﹐其體脆﹐性惡寒﹐又惡熱。是故好飲熱酒者﹐始則傷於肺臟﹐郁熱久則見於外而爲鼻淮赤之候﹐得熱愈紅﹐得寒則黑﹐此謂熱極似水之象﹐亢則害承乃制也。其或觸冒風寒﹐始則傷於皮毛﹐而成鼻塞不通之候﹐或爲濁涕﹐或流淸汁﹐久而不已﹐名曰鼻淵﹐此爲外寒束內熱之證也﹐《原病式》曰肺熱則出涕是也。又有膽移熱於腦﹐則爲辛額鼻淵﹐鼻中濁涕如湧泉下滲而下﹐久而不已﹐則爲鼻蔑﹑衄血﹑肉﹑鼻癰等證﹐醫者宜各以類推而治之﹐無忽也。

脈法

右寸脈浮洪而數﹐爲鼻衄鼻。左寸脈浮緩﹐爲傷風鼻塞﹐鼻流淸涕。

方法

丹溪曰﹕鼻爲肺之竅﹐因心肺上病而不利也﹐有寒有熱。寒邪傷於皮毛﹐气不利而壅塞﹔熱壅淸道﹐气不宣通。寒則表之﹐麻黃﹑桂枝之類﹔熱則淸之﹐芩﹑連﹑梔子之類。

面鼻紫黑﹐面爲陽中之陽﹐鼻居面之中﹐一身之血運到面鼻﹐皆爲至淸至精之血。多酒之人﹐酒气燻蒸﹐面鼻得酒﹐血爲極熱﹐熱血得寒﹐污濁凝結而不行﹐故色紫黑。治宜化滯血﹐生新血﹐四物加片芩﹝酒炒﹞﹑紅花﹝酒浸﹞﹑茯苓﹑陳皮﹑甘艸﹑生薑煎﹐調五靈脂末服。气弱者﹐加黃﹝酒浸﹞。

酒鼻乃熱血入肺﹝治用前方﹞﹐用梧桐子桐油﹐入黃連﹐以天弔藤燒油﹐熱敷之。

又方

用山硫黃﹝入蘿卜內煨﹞﹑乳香﹑輕粉﹑烏頭尖﹐酥調敷。或用膽礬敷之。

又方

用山梔爲末﹐蜜蠟丸如彈子大﹐空心嚼一丸﹐白湯下。

鼻肉乃肺气盛﹐用枯礬研爲末面﹐脂調綿裹塞鼻中﹐數日自消。

又方

木通﹑附子炮﹑細辛﹐蜜和綿裹塞鼻中。又用防風通聖散加京三稜﹑山茱萸肉﹑海藻﹐並用酒浸﹐炒爲末﹐每服一錢五分﹐酒調服之。

鼻淵﹐膽移熱於腦則辛鼻淵﹐防風通聖散一兩﹐加薄荷﹑黃連各二錢五分﹐水煎服。

﹝以上丹溪方法凡八條﹞

防風湯

﹝宣明﹞治鼻淵腦熱﹐滲下濁涕不止﹐久而不已﹐必成衄血之疾。

黃芩人參甘艸﹝炙﹞川芎麥門冬﹝去心﹐各一兩﹞防風﹝去蘆﹐一兩五錢﹞

上爲細末﹐每服二錢﹐沸湯調服﹐食後服﹐日三服。

麗澤通气湯

﹝東垣﹞治鼻不聞香臭。

黃﹝八分﹞蒼術羌活獨活防風升麻葛根﹝各六分﹞炙甘艸﹝四分﹞麻黃﹝不去節﹐冬月加﹞川椒白芷﹝各二分﹞

上細切﹐作一服﹐加生薑三片﹐棗二枚﹐蔥白三寸﹐水二盞﹐煎至一盞﹐溫服食遠。忌一切冷物﹐及風寒涼處坐臥。

溫肺湯

﹝東垣﹞治鼻不聞香臭﹐多眵淚。

丁香﹝二分﹞防風炙甘艸葛根羌活﹝各五分﹞升麻黃﹝各七分半﹞麻黃﹝不去節﹐一錢五分﹞

上細切﹐作一服﹐水二盞﹐蔥白三根﹐煎至一盞﹐食後溫服。

禦寒湯

治寒气風邪傷於皮毛﹐令鼻壅塞﹐咳嗽上喘。

黃連黃柏羌活﹝各二分﹞炙甘艸佛耳艸款冬花白芷防風﹝各三分﹞升麻人參陳皮﹝各五分﹞蒼術﹝七分﹞黃﹝一錢﹞

上細切﹐作一服﹐水二盞﹐煎至一盞﹐去渣食後服。

﹝祖傳方﹞

治鼻中時時流臭黃水﹐甚者腦亦時痛﹐俗名控腦砂﹐有虫食腦中。

用絲瓜藤近根三﹑五寸許﹐燒存性﹐爲細末﹐酒調服之卽愈。

又治方

用白牛毛棖葉﹝如白楊木葉﹐香辣者是﹞焙榦爲末﹐吹入鼻中﹐立愈。

卷之五

痔漏

論

經曰﹕因而飽食﹐筋脈橫解﹐腸爲痔。又曰﹕脾胃者﹐倉廩之官﹐五味出焉。大腸者﹐傳道之官﹐變化出焉。若夫飽食太過﹐則脾气倦甚﹐不能運化精微﹐朝傷暮損﹐淸濁混淆﹐故食積下流於大腸之間而爲病也。蓋脾胃一虛﹐肺气亦乏﹐而大腸之气亦從而虛﹐其肝木得以乘虛下流而爲腸風病﹐則是皆金失所養﹑木寡於畏之所爲耳。其爲變見名狀種種不同﹐曰牛奶﹐曰鼠奶﹐曰雞心﹐曰雞冠﹐曰蓮花﹐曰翻花﹐曰蜂窠﹐曰穿腸﹐曰外痔﹐𨿽曰爲狀不一﹐而其因則同焉。治法以苦寒瀉火﹐芩﹑連﹑梔子﹑槐花之類。以辛溫和血﹐川歸﹑川芎﹑桃仁之類。風邪在下﹐以秦艽﹑防風﹑升麻之類提之。燥熱怫郁﹐以大黃﹑枳殼﹑麻仁之類潤之。遘此疾者﹐自宜愼口節欲﹐根據法調治﹐無有不安者也。

脈法

脈沈小實者﹐易治﹔浮洪而軟弱者﹐難愈。

方法

丹溪曰﹕痔病﹐因風熱燥歸於大腸也﹐治血爲主﹐大法用條芩涼大腸﹐人參﹑黃連﹑生地黃﹑槐角涼血生血﹐當歸和血﹐川芎﹑升麻﹑枳殼寬腸。

漏瘡﹐先須用補藥以補气血﹐參﹑﹑歸﹑術爲主﹐大劑服之。外以附子爲末﹐津和作餅子如錢濃﹐以艾多灸之﹐漏大者艾炷亦大﹐漏小者艾炷亦小﹐灸令微熱﹐不可令痛﹐餅漧卽易之﹐再和再灸。又以補气血藥﹐作膏藥貼之。

一方

治痔瘡腫痛﹐用蝸牛﹝一名蜒蝣﹞陰榦爲末﹐敷之卽愈。或用香油浸蝸牛月餘﹐而以其油沫敷﹐亦效。

洗藥﹐用五倍子﹑朴硝﹑桑寄生﹑蓮房煎湯﹐先燻後洗。

又方

治痔瘡風腫疼痛﹐用胡麻子煎湯洗之﹐其腫卽消。

又方

用木鱉子﹑五倍子共爲細末﹐調敷。

塞藥﹐用鑪甘石﹐以童子尿淬之﹐牡蠣﹐共爲末敷之。

又方

用馬蘭艸根研細敷上﹐片時看肉平去藥﹐稍遲恐肉反出。

腸風﹐獨在胃與大腸出﹐用黃芩﹑秦艽﹑槐角﹑靑黛﹑升麻。

一方

用﹕大黃﹝煨﹞桃仁﹝去尖﹐各三錢﹞皮﹝炙﹞黃連秦艽槐角子﹝各一兩﹞當歸檳榔皂角仁黃柏﹝炒﹞荊芥枳殼﹝各五錢﹞爲末﹐麵糊爲丸﹐如梧桐子大﹐每服五十丸﹐白湯下。如下鮮血者﹐加棕櫚灰﹑蓮房灰。

﹝以上丹溪方法凡十條﹞

秦艽羌活湯

﹝東垣﹞治痔漏﹐成塊下垂﹐不任其癢。

羌活﹝一錢二分﹞秦艽黃﹝各一錢﹞防風﹝去蘆﹐七分﹞升麻炙甘艸麻黃柴胡﹝各五分﹞本﹝三分﹞細辛紅花﹝各少許﹞

上細切﹐作一服﹐水煎服。忌寒風處大小便。

秦艽蒼術湯

﹝東垣﹞治痔核已破﹐謂之痔漏﹐大便祕澀﹐必作大痛﹐此濕﹑熱﹑風﹑燥四气合而爲病。故大腸頭成塊者﹐濕也。作大痛者﹐風也。大便燥結者﹐兼受火邪也。其西方肺金主气﹐其體收下﹐亦助病爲邪﹐須當用破气藥兼之﹐其效如神。

秦艽﹝去蘆﹞桃仁﹝去皮尖﹐另研﹞皂角仁﹝燒存性﹐各一錢﹞蒼術﹝米泔浸﹞防風﹝各七分﹞黃柏﹝酒洗﹐五分﹞當歸梢﹝酒洗﹞澤瀉﹝各三分﹞檳榔﹝二分另研﹞大黃﹝少許﹐𨿽大便過澀﹐亦不可多用也﹞

上件除檳榔﹑桃仁﹑皂角仁三味另研外﹐余藥細切﹐作一服﹐水三盞﹐煎至一盞二分﹐去渣﹐入檳榔等三味末子﹐再上火煎至一盞﹐空心熱服﹐待少時以美膳壓之﹐不犯胃气也。服藥日﹐忌生冷硬物及酒﹑濕面﹑大料﹑椒﹑姜等物﹐若犯之其藥無效。如有白膿﹐加白葵花頭五朵﹐去萼心﹐靑皮五分﹐入正藥中同煎﹐木香三分爲細末﹐同檳榔等三味根據前煎服餌。古人治此疾﹐多以歲月待除之﹐惟此藥一服卽愈。

秦艽當歸湯

﹝東垣﹞治痔漏﹐大便燥結疼痛。

大黃﹝煨﹐四錢﹞秦艽﹝去蘆﹞枳實﹝各一錢﹞澤瀉當歸梢皂角仁白術﹝各五分﹞紅花﹝少許﹞桃仁﹝二十个﹐去尖﹐研細﹞

上細切﹐作一服﹐水三盞﹐煎主一盞﹐食前服﹐忌如前。

秦艽防風湯

﹝東垣﹞治痔漏﹐每日大便時發疼痛﹝如無疼痛者﹐非痔漏也﹞此藥主之。

秦艽防風當歸身白術﹝各一錢五分﹞炙甘艸澤瀉﹝各六分﹞黃柏﹝酒洗﹐五分﹞大黃﹝煨﹞陳皮﹝各三分﹞柴胡升麻﹝各二分﹞桃仁﹝三十个﹐去尖﹐另研﹞紅花﹝少許﹞

上細切﹐作一服﹐水三盞﹐煎至一盞﹐去渣稍熱空心服之。避風寒﹐忌房事﹑酒﹑濕面﹑大辛熱之物。

當歸郁李仁湯

﹝東垣﹞治痔漏﹐大便硬﹐努出大腸頭﹐下血苦痛。

郁李仁皂角仁﹝各二錢﹐另研﹞枳實﹝七分﹞秦艽﹝去蘆﹞麻仁當歸梢生地黃蒼術﹝各五分﹞大黃﹝煨﹞澤瀉﹝各三分﹞

上細切﹐作一服﹐除皂角仁爲末用外﹐水三盞﹐煎至一盞﹐去渣﹐入皂角仁末和勻﹐空心服﹐忌如前。

紅花桃仁湯

﹝東垣﹞治痔漏經年﹐因而飽食﹐筋脈橫解﹐腸爲痔。治法﹐當補北方﹐瀉中央。

黃柏﹝一錢五分﹞生地黃﹝一錢﹞澤瀉﹝八分﹞蒼術﹝六分﹞當歸梢漢防己防風梢豬苓﹝各五分﹞麻仁﹝二分﹞紅花﹝少許﹞桃仁﹝十个﹞

上細切﹐作一服﹐水三盞﹐煎至一盞﹐去渣稍熱服﹐忌如前。

七聖丸

﹝東垣﹞治大腸疼痛不可忍。《脈訣》云﹕積气生於脾臟傍﹐大腸疼痛陣難當﹐但令稍瀉三焦火﹐艸漫多方立紀綱。

羌活﹝一兩﹞郁李仁﹝湯浸﹐去皮尖﹐另研﹐一兩五錢﹞大黃﹝八錢﹐煨﹞檳榔桂心木香川芎﹝各五錢﹞

上除郁李仁另研施入外﹐其餘共爲細末﹐煉蜜爲丸﹐如梧桐子大﹐每服三﹑五十丸﹐白湯下﹐食前服﹐取微利﹐一般而愈。切禁不得多利大便﹐其痛滋甚。

秦艽白術丸

﹝東垣﹞治痔疾並漏﹐有膿血﹐大便燥硬﹐疼痛不可忍。

秦艽﹝去蘆﹞桃仁﹝去皮尖﹐研﹞皂角仁﹝燒存性﹐各一兩﹞當歸梢﹝酒浸﹞澤瀉枳實﹝麩炒黃色﹞白術﹝各五錢﹞地楡﹝三錢﹞

上爲細末﹐和桃仁泥再研勻﹐麵糊爲丸﹐如雞頭實大﹐令藥光滑﹐焙漧﹐每服五﹑七十丸﹐白湯空心下﹐待少時﹐以美膳壓之。忌生冷﹑硬物﹑冷水﹑冷菜之類﹐並酒﹑濕面及辛辣﹑大料﹑熱物﹐犯之則藥無驗也。

卷之五痔漏

脫證

﹝音工﹐下部病也。俗作肛﹐非。﹞

屬气血虛與熱﹐气虛參﹑﹑升麻﹑川芎﹐血虛四物湯﹐熱加黃柏。外以五倍子爲末﹐托而上之﹐一次未收﹐至五次﹑七次必收。

又方

以陳壁土泡湯﹐先燻後洗。

又方

以鱉頭燒存性爲末﹐眞麻油調敷卽收。龜頭亦可。

﹝祖傳方﹞

七花丸

治腸風下血﹑久痔皆效。

山茶花芙蓉花石橊花檢漆花白茅花﹝銼﹐各一兩﹐俱燒存性﹞松花﹝一兩﹐燒存性﹞槐花﹝二兩﹐炒焦黑﹞枳殼﹝一兩﹐麩炒黃色﹞甘艸﹝炙﹐五錢﹞地楡﹝一錢﹞檳榔﹝二錢五分﹞

上爲細末﹐醋調麵糊爲丸﹐梧桐子大﹐每服七﹑八十丸﹐煎烏梅湯下。

又方

治腸風下血等證。

幹柿餅﹝燒存性﹐秤灰二兩﹞烏梅﹝燒存性﹐二兩﹞酒瓶篛﹝已酒過一年者﹐或二﹑三年者﹐尢良。燒存性﹐二兩﹞槐花﹝五錢﹐炒焦黑﹞百藥煎﹝一兩﹐如無以五倍子炙焦黃代之﹞枳殼﹝五錢﹐麩炒黃色﹞

上爲細末﹐醋糊爲丸﹐如梧桐子大﹐每服七﹑八十丸﹐醋湯下。或加檳榔五錢。

卷之五

汗證

論

《內經》曰﹕心之液爲汗。《原病式》曰﹕心熱則出汗。東垣曰﹕西南﹐坤土也﹐在人則爲脾胃﹐夫人之汗﹐猶天地之雨﹐陰滋其濕﹐則爲霧露爲雨也。據內經獨主於心﹐而東垣又指脾胃而言﹐何也﹖蓋心爲君火主熱﹐脾胃屬土主濕﹐濕熱相搏爲汗明矣。亦如地之濕气﹐爲雲霧而上升﹐其天气若不下降﹐則不能成霖雨也。又如甑中燒酒﹐若非湯火蒸淘﹐則不能成汁液也。夫各髒皆能令人出汗﹐獨心與脾胃主濕熱﹐乃總司耳。故內經又曰﹕飲食飽甚﹐汗出於胃。驚而奪精﹐汗出於心。持重遠行﹐汗出於腎。疾走恐懼﹐汗出於肝。搖體勞苦﹐汗出於脾。若夫自汗與盜汗者﹐病似而實不同也。

其自汗者﹐無時而然出﹐動則爲甚﹐屬陽虛﹐胃气之所司也。盜汗者﹐寐中而通身如浴﹐覺來方知﹐屬陰虛﹐營血之所主也。大抵自汗宜補陽調衛﹐盜汗宜補陰降火。大法﹕心虛冷汗自出者﹐理宜補肝﹐益火之原﹐以消陰翳也。陰虛火炎者﹐法當補骨﹐壯水之主﹐以制陽光也。醫者宜詳辧之﹐毋錯。

脈法

脈大而虛﹑浮而濡者汗。在寸爲自汗﹐在尺爲盜汗。

傷寒﹐脈陰陽俱緊﹐當無汗。若自汗者曰亡陽﹐不治。

方法

丹溪曰﹕自汗﹐屬气虛﹐屬濕與熱。盜汗﹐屬血與陰虛。

火气上蒸胃中之濕﹐亦能作汗﹐涼膈散主之。

治自汗﹐用人參﹑黃﹐少佐以桂枝。陽虛者﹐附子亦可用。

痰病亦有汗者。

﹝以上丹溪方法凡四條﹞

麥煎湯

﹝東垣﹞治諸虛不足﹐及新病暴虛﹐津液虧欠﹐體常自汗﹐夜臥則甚﹐久而不止﹐體瘦﹐心忪驚惕﹐短气疲倦。

牡蠣黃麻黃根﹝各一錢﹞

上細切﹐作一服﹐入小麥百餘粒﹐水煎服。

調衛湯

﹝東垣﹞治濕勝自汗﹐補衛气虛弱﹐表虛不任風寒證。

黃麻黃根﹝各一錢﹞羌活﹝二分﹞生甘艸當歸梢﹝各五分﹞生地黃麥門冬﹝各三分﹞生黃芩半夏﹝各五分﹞豬苓﹝二分﹞蘇木紅花﹝各一分﹞五味子﹝七粒﹞

愚恐自汗陽虛之證不應下羌活﹑半夏﹑生薑三味辛散發表之劑﹐恐傳寫之誤﹐姑存之。

上細切﹐作一服﹐加生薑三片﹐水二盞﹐煎至一盞﹐去渣稍熱服。

當歸六黃湯

﹝河間﹞盜汗之至藥也。

當歸﹝一錢﹞生地黃熟地黃黃柏﹝各七分﹞黃﹝一錢﹞黃連﹝七分﹞黃芩﹝七分﹞

上細切﹐作一服﹐水二盞﹐煎至一盞﹐食前溫服﹐小兒減半。又曰﹐小兒不須治。﹝小兒𨿽能自愈﹐然不治﹐病恐日甚﹐治之尢妙。﹞

黃建中湯

﹝活人﹞治自汗及盜汗皆效﹝方見傷寒門桂枝湯。或加浮小麥一撮﹐尢妙。﹞

四制白術散

治盜汗。

白術﹝四兩﹐內一兩以黃同炒﹐一兩以石斛同炒﹐一兩以特蠣同炒﹐一兩以麩皮同炒﹐凡同炒者皆去之﹞

上取白術一味爲末﹐每服三錢﹐粟米湯調下。

正气湯

﹝東垣﹞治盜汗。

黃柏知母﹝各一錢五分﹞甘艸﹝炙﹐五分﹞

上細切﹐水煎服之。

白術散

﹝東垣﹞治飲酒中風多汗﹐食卽汗出如油漏﹐久不治必成消渴。

牡蠣﹝三錢炒﹞白術﹝一兩二錢五分﹞防風﹝二兩五錢﹞

上爲細末﹐每服一錢﹐溫水調下﹐不計時候。如惡風﹐倍防風﹑白術。如多汗面腫﹐倍牡蠣。

﹝丹溪活套﹞云﹕仲景桂枝湯﹐治外感風邪自汗之聖藥也。黃建中湯﹐治外感挾气虛自汗之劑也。東垣補中益气湯﹐治傷寒气虛自汗之妙劑也。甚者六脈浮軟而虛﹐本方加附子以治陽虛﹐其效如應桴。如左寸脈浮洪而自汗者﹐心火炎也﹐本方倍參﹑﹐加麥門冬﹑五味子﹑黃連各五分。如左關脈浮弦而自汗者﹐挾風邪也﹐本方加桂枝﹑芍藥各五分。若不陰虛﹐只有桂枝湯可用也。右關脈浮洪無力而自汗者﹐只宜本方倍參﹑而自愈。右尺脈洪數無力而自汗或盜汗者﹐相火挾君火之勢而克伐肺金也﹐本方加黃連﹑黃芩﹑黃柏各五分﹐只用當歸六黃湯。左尺脈浮洪無力而自汗者﹐水虧火盛也﹐本方加知母﹑黃柏各五分﹐熟地黃一錢﹐壯水之主﹐以制陽光也。凡內傷及一切虛損之證自汗不休者﹐總用補中益气湯﹐少加附子﹑麻黃根﹑浮小麥﹐其效捷如影響。但升麻柴胡俱用蜜水制炒﹐以殺其升發勇悍之性﹐又欲其引參﹑等藥至肌表﹐故不可缺也﹐凡上所云﹐皆指內傷虛損自汗之證﹐故皆以補中益气湯爲主治之藥也。

﹝醫案﹞

上湖呂俊文﹐得內傷虛證﹐發熱自汗﹐如雨不止﹐服補中益气湯十數帖不效。予以前方加減﹐每帖用蜜制黃一錢﹐人參一錢﹐白術﹑甘艸﹑陳皮各七分﹐當歸﹑白芍藥各一錢﹐升麻﹑柴胡各一分﹐加桂枝三分﹐麻黃根七分﹐浮小麥一撮﹐炮附子三分﹐三帖而汗止﹐熱亦退而安。

卷之五

病

論

《內經》曰﹕諸痙﹝滑氏曰痙當作﹞項彊﹐皆屬於濕﹝王注云﹕太陽傷濕也﹞。又曰﹕諸暴彊直﹐皆屬於風﹝王注云﹕陽內郁而陰行於外也﹞。《原病式》曰﹕筋勁彊直而不柔和也。夫肝木屬風而主筋﹐經曰諸暴彊直屬風﹐理宜然也。

其所謂諸項彊而屬於濕者何歟﹖蓋太陽經濕甚則兼風化﹐亢則害承乃制也。是故知之爲病﹐濕爲本﹐風爲標耳。故仲景有剛柔二之分﹐不可不辧﹐蓋剛爲陽而柔爲陰也。若夫太陽發熱﹐無汗惡寒﹐脈弦長勁急﹐胸滿口噤﹐手足攣急﹐切牙眼開﹐甚則搐搦﹐角弓反張﹐此爲剛。太陽微熱﹐多汗不惡寒﹐脈遲澀弦細﹐四體不收﹐時時搐搦﹐閉目合口﹐此爲柔。大抵因風濕二气﹐襲於太陽之經﹐亦有輕重之分。其風气勝者爲剛﹐風性剛急故也。濕气勝者爲柔﹐濕性柔和故也。外有諸虛之候﹐表虛不任風寒﹐亦能成﹐是以或產後﹐或金瘡﹐或跌僕撲傷﹐癰疽潰膿之後﹐一切去血過多之證﹐皆能成此疾也﹐是乃虛爲本而風爲標耳。亦有絕無風邪﹐而亦能使人筋脈攣急﹐而爲角弓反張之候者﹐血脫無以養筋故也。丹溪甚言不可作風治而用風藥﹐恐反燥其陰血而致不救也﹐可不愼歟﹗

脈法

《脈經》曰﹕太陽病發熱﹐其脈沈而細者﹐爲。

脈來﹐按之築築然而弦﹐直上下行。

家﹐其脈伏堅﹐直上下。

病﹐發其汗已﹐其脈潑潑然如蛇﹐暴腹脹大﹐爲欲解﹔脈如故﹐反伏弦者﹐必﹝此字恐當作死字﹞。

太陽病﹐其證備﹐身體彊KTKT然﹐脈沈遲﹐此爲﹐栝蔞桂枝湯主之。

方法

丹溪曰﹕大率與癇相似﹐比癇爲虛﹐切不可作風治而純用風藥。多屬气血虛﹐有火有痰﹐宜補兼降痰火﹐參﹑﹑芎﹑歸﹑竹瀝之類。

一方

治少年痘瘡靨後成﹐口噤不開﹐四肢彊直﹐時或繞臍腹痛一陣﹐則冷汗如雨﹐痛定汗止﹐脈極彊緊如眞弦。先因勞倦傷血﹐瘡後血愈虛而又感風寒﹐當用溫藥養血﹐辛涼散風﹐芍藥﹑當歸爲君﹐川芎﹑靑皮﹑釣鉤藤爲臣﹐白術﹑甘艸爲佐﹐桂枝﹑木香﹑黃連爲使﹐更加紅花少許﹐水煎服愈。

﹝以上丹溪方法凡二條﹞

栝蔞桂枝湯

﹝活人﹞治太陽傷寒成。

栝蔞根甘艸﹝炙﹐各三兩﹞桂枝芍藥生薑﹝各三兩﹞大棗﹝十二枚﹞

上六味細切﹐作一服﹐以水九升﹐煮取三升﹐作三服連飲取微汗。如汗不出﹐少頃以熱粥發之。

葛根湯

﹝活人﹞治太陽病無汗而小便反少﹐气上衝胸﹐口噤不得語﹐欲作剛。﹝方見傷寒門。﹞

麻黃葛根湯

﹝活人﹞治剛﹐無汗惡寒。

麻黃赤芍藥﹝各三錢﹞漧葛﹝四錢五分﹞豆豉﹝半合﹞

上細切﹐作一服﹐水二大盞﹐蔥白三莖﹐煎八分﹐稍熱服。

大承气湯

﹝活人﹞治剛﹐大便實熱。﹝方見傷寒門。﹞

桂枝葛根湯

﹝活人﹞治柔﹐有汗不惡寒。﹝方見傷寒門。﹞

桂枝栝蔞根湯

﹝活人﹞治柔通用。﹝方見中風門。﹞

小續命湯

﹝金匱﹞治剛柔二通用。﹝方見中風門。﹞

防風當歸湯

治發汗過多﹐發熱頭搖﹐口噤背反張者﹐宜去風養血。

防風當歸川芎生地黃﹝各二錢五分﹞

上細切﹐作一服﹐水煎服。

當歸補血湯

﹝東垣﹞治一切去血過多﹐因無血養筋﹐令人四肢攣急﹐口噤如。

黃﹝一兩﹞當歸﹝五錢﹐酒浸洗淨﹞

上細切﹐作一服﹐水二盞﹐煎至一盞﹐溫服。如挾風或兼破傷風者﹐加防風﹑羌活各一錢﹐荊芥穗一錢半﹐甘艸五分﹐減去黃一半﹐煎服。

舉卿舉敗散

﹝活人﹞治新產血虛發者﹐汗後中風發熱亦然。

荊芥穗

﹝不拘多少﹐微炒﹞

上爲末﹐每服三﹑五錢﹐外以大豆黃卷﹐以熱酒沃之﹐去黃卷﹐用汁調下﹐其效如神。

﹝丹溪活套﹞云﹕昔之所謂剛柔二者﹐當以虛實論之﹐是也。一屬外感﹐一屬內傷。屬外感者爲剛﹐宜用麻黃葛根湯﹑栝蔞桂枝湯﹑小續命湯﹔在裏者﹐大承气湯之類。屬內傷者爲柔﹐宜用補中益气湯﹑八物湯﹑四物湯之類。

如以風濕二事分剛柔而治﹐恐誤醫者不勝其多﹔今以虛實分治﹐其理昭然無疑矣。

﹝醫案﹞

陶氏婦﹐年三十餘﹐身材小瑣﹐形瘦弱﹐月經後﹐忽一日發﹐口噤﹐手足攣縮﹐角弓反張。予知其去血過多﹐風邪乘虛而入﹐用四物湯加防風﹑羌活﹑荊芥﹐少加附子行經﹐二帖病減半﹐六帖病全安。

卷之五

厥病

論

《內經》曰﹕陽气衰於下﹐則爲寒厥﹔陰气衰於下﹐則爲熱厥。又曰﹕寒厥者﹐此人質壯﹐以秋冬奪於所用﹐下气上爭﹐不能復﹐精气溢下﹐邪气因從之而上也﹐气因於中﹐由陽衰不能滲營其經絡﹐陽气日損﹐陰气獨在﹐故手足爲之寒也。熱厥者﹐此人必醉飽入房﹐精气中虛﹐酒入於胃﹐則絡脈滿而經脈虛﹐脾主爲胃行其津液者也﹐陰气虛則陽气入﹐陽气入則胃不和﹐胃不和則精气竭﹐精气竭則不能滲營其四肢也。气聚於脾中不得散﹐酒气與穀气相薄﹐熱盛於中﹐故熱徧於身內熱而溺赤也。腎气日衰﹐陽气獨盛﹐故手足爲之熱也。又陰气盛於上則下虛﹐下虛則腹脹滿﹐腹滿則下气重上而邪气厥﹐厥則陽气亂﹐陽气亂則令人暴僕不知人﹐或至半日遠至一日乃知人也﹐名曰屍厥。考之張仲景傷寒論﹐陰陽二厥之證﹐皆指手足逆冷而言也。河間《原病式》曰﹕陰厥者﹐原病脈候皆爲陰證﹐身涼不渴﹐脈遲而微。陽厥者﹐原病脈候皆爲陽證﹐煩渴譫妄﹐身熱而脈數。若陽厥極深﹐或失下而至於身冷﹐反見陰證﹐脈微欲絕而死者﹐此爲極熱而然。俗醫妄謂變成陰證﹐急用熱藥助其陽气﹐以致十無一生也。愚按﹕內經曰寒熱二厥者﹐皆常病虛損證也﹐並宜補益之法﹐但熱厥補陰﹐寒厥當補陽耳﹐正經所謂壯水之主﹐以鎭陽光﹐益火之原﹐以消陰翳也。若夫《傷寒論》所謂陰陽二厥者﹐冰炭殊途﹐治法亦異﹐診察之間﹐死生反掌﹐醫者其可不盡心乎。

脈法

《脈經》曰﹕寸口沈大而滑﹐沈則爲實﹐滑則爲气﹐實气相搏﹐血气入於髒則死﹐入於腑則愈﹐此爲卒厥。不知人﹐唇靑身冷﹐爲入髒卽死﹔如身溫和﹐汗自出﹐爲入腑而後自愈。

《活人書》云﹕陽厥脈滑而沈實﹐陰厥脈細而沈伏。

方法

丹溪曰﹕厥因气虛﹑血虛者多。气虛脈細﹐血虛脈大如蔥管﹐熱厥脈數﹐外感脈浮而實﹐有痰者脈弦。熱用承气湯﹐痰用白術﹑竹瀝﹐外感宜解散藥中加薑汁服。

﹝以上丹溪方法凡一條﹞

《活人書》曰﹕初得病身熱頭痛﹐大便祕﹐小便赤﹐或畏熱﹐或飲水﹐或揚手擲足﹐煩躁不得安臥﹐譫語昏憒而厥﹐此陽厥也﹐大柴胡湯﹑大小承气湯治之﹐渴者白虎湯妙。手足厥冷﹐脈乍結﹐此邪气結在胸﹐心下煩滿﹐饑不能食﹐瓜蒂散吐之。寒熱而厥﹐面色不澤﹐冒昧﹐兩手忽無脈或一手無脈﹐必是有正汗也。多用綿衣包手足﹐急服五味子湯﹐或兼與桂枝麻黃各半湯﹐須臾大汗而解。傷寒厥逆﹐心下怔忡者﹐宜先治水﹐茯苓甘艸湯主之。如得病後﹐四肢逆冷﹐脈沈而細﹐足攣臥而惡寒﹐引衣蓋復﹐不飲水﹐或下利淸谷而厥逆者﹐陰厥也﹐四逆湯﹑白通湯。厥逆脈不至者﹐通脈四逆湯。手足指頭微寒者謂之淸﹐理中湯。無熱證而厥﹐當歸四逆加茱萸生薑湯。喘促脈伏而厥﹐五味子湯。吐利﹐手足厥冷﹐煩躁欲死﹐吳茱萸湯。

五味子湯

﹝活人﹞治陽厥脈伏﹐手足厥冷。

五味子﹝一兩﹞人參麥門冬杏仁陳皮﹝以上各五錢﹞

上細切﹐用水三盞﹐生薑十片﹐棗二枚﹐煎至一盞半﹐去渣分作二服。

桂枝麻黃各半湯

﹝方見傷寒門。﹞

茯苓甘艸湯

治陽厥怔忡﹐手足厥逆﹐心下有水气。

茯苓桂枝﹝各二錢﹞甘艸﹝一錢﹞生薑﹝三錢﹞

上細切﹐作一服﹐水一盞半﹐煎至一盞﹐去渣溫服。

通脈四逆湯

﹝活人﹞治陰厥﹐下利淸谷﹐四肢逆冷﹐脈微。

甘艸﹝六錢五分﹞附子﹝一枚﹐生用﹞漧薑﹝一兩﹐炮﹞

如面赤者﹐加蔥九莖。嘔者﹐加生薑。咽痛﹐加桔梗。利止脈不出﹐加人參。

上用水三大盞﹐煎至一盞半﹐去渣分作二服。

當歸四逆加茱萸生薑湯

﹝活人﹞治無熱證而厥。

當歸芍藥桂枝細辛﹝各一兩﹞甘艸通艸﹝各六錢五分﹞吳茱萸﹝三錢﹞生薑﹝六錢﹞

上細切﹐水三升﹐煮至一升半﹐分三服。

吳茱萸湯

﹝活人﹞治陰厥吐利﹐手足逆冷﹐煩躁欲死。

吳茱萸生薑﹝各五錢﹞人參﹝三錢五分﹞

上細切﹐作一服﹐水二盞﹐大棗一枚﹐煎至一盞半﹐溫服﹐忌生冷物。

蘇合香丸

﹝局方﹞治卒厥不知人﹐未詳風痰气厥﹐先與此藥極妙。每用一丸﹐以湯調化灌之卽醒﹐醒後察脈而用他藥。

﹝丹溪活套﹞云﹕熱厥四肢煩熱﹐蓋濕熱郁於脾土之中﹐治用東垣升陽散火湯﹑火郁湯之類。寒厥手足逆冷者﹐多是气血不足﹐補气血藥加附子。飲酒人或體肥盛人手足熱者﹐濕痰郁火盛也﹐二陳湯加芩﹑連﹑梔子之類。若忽然手足逆冷﹑卒厥不知人者﹐多屬痰火﹐亦有陰先虧而陽暴熱者﹐宜多用參膏﹐兼竹瀝﹑薑汁與之。人瘦弱者﹐𨿽無痰而火亦盛也﹐服竹瀝亦能養血而降火。

卷之五

癲狂癇證

論

《內經》曰﹕巨陽之厥﹐則腫首頭重﹐足不能行﹐發爲僕﹝搖其目而暴僕也﹞。是蓋陽气逆亂﹐故令人卒然暴僕而不知人﹐气復則蘇﹐此則癇之類也。又曰﹕陽明之厥﹐則癲疾欲走呼﹐腹滿不得臥﹐面赤而熱﹐妄見妄言。又曰﹕甚則棄衣而走﹐登髙而歌﹐逾垣上屋﹐罵詈不避親疏。是蓋得之於陽气太盛﹐胃與大腸實熱燥火鬱結於中而爲之耳﹐此則癲狂之候也。曰癲曰狂﹐分而言之﹐亦有異乎﹖《難經》謂重陰者癲﹐重陽者狂。素問注云﹕多喜爲癲﹐多怒爲狂。然則喜屬於心而怒屬於肝﹐乃二髒相火有餘之證﹐《難經》陰陽之說﹐恐非理也。大抵狂爲痰火實盛﹐癲爲心血不足﹐多爲求望髙遠不得志者有之。癇病獨主乎痰﹐因火動之所作也。治法﹐癇宜乎吐﹐狂宜乎下﹐癲則宜乎安神養血﹐兼降痰火。

𨿽然此三證者﹐若神脫而目瞪如愚癡者﹐縱有千金我酬﹐吾未如之何也已矣。

脈法

脈大堅疾者癲狂﹐脈虛弦爲驚﹐爲風癲。脈沈數爲痰熱。脈大滑者自已。沈小急疾者死。虛而弦急者死。寸口沈大而滑﹐沈則爲實﹐滑則爲气﹐實气相搏﹐入髒則死﹐入腑則愈。丹溪曰﹕癲狂﹐脈虛易治﹐實者難治。

方法

丹溪曰﹕癇證大率屬痰與火﹐不必分五等。大法﹕行痰爲主藥﹐用黃連﹑南星﹑栝蔞﹑半夏。尋火尋痰分多少﹐治無不愈者。有熱者﹐用涼藥以淸心。有痰者﹐必用吐﹐吐後用東垣安神丸及平肝之藥靑黛﹑柴胡﹑川芎之類。

癲狂原病式所論甚精﹐蓋以世以重陰爲癲﹐重陽爲狂﹐誤也﹐大槪皆是熱耳。

盧氏曰﹕重陰重陽之分﹐難經之言也。河間謂素問注云﹐多喜爲癲﹐多怒爲狂﹐五志所發皆爲熱也﹐心熱甚則多喜﹐火旺制金不得平木﹐則肝實而多怒也。又發熱於中﹐則多幹陽明﹐經謂陽明之厥則癲疾﹐又謂服膏粱芳艸石藥﹐則熱气悍﹐發爲癲狂。此原病式本素問之論﹐以明癲狂俱是熱病﹐而重陰之說非也。

大率多因痰結於心胸間﹐宜開痰鎭心神。亦有中邪者﹐以治邪法治之。

神不守舍﹐狂言妄作﹐經年不愈﹐如心經蓄熱﹐當淸心除熱﹐如痰迷心竅﹐當去痰寧心﹐宜大吐大下愈。

一方

治癇證﹐用大蝙蝠一个﹐以朱砂三錢塡入腹內﹐以新瓦盛火炙﹐令皮焦酥爲度﹐候冷爲細末﹐每一个分作四服﹐气弱及年幼者作五服﹐空心白湯調下。

﹝以上丹溪方法凡五條﹞

龍腦安神丸

﹝寶鑑﹞治男女五般癲癇﹐無問遠近﹐發作無時。

茯神﹝三兩﹞人參地骨皮甘艸麥門冬桑白皮﹝各二兩﹞馬牙硝﹝二錢﹞龍腦麝香﹝各三分﹞牛黃﹝五錢﹞朱砂﹝二錢五分﹞烏犀角﹝一兩﹞金箔﹝三十五片﹞

上爲細末﹐煉蜜爲丸﹐如彈子大﹐金箔爲衣。如風癇病﹐冬月溫水化下﹐夏月涼水化下﹐不拘時。二﹑三歲者﹐日進一服。大人每服一丸﹐小兒一丸﹐分作二丸服。虛勞發熱咳嗽﹐新汲水化下。

神應丹

﹝寶鑑﹞治諸癇。

辰砂﹝不拘多少﹐研細﹞

上以豬心血和得所﹐以蒸餅裹劑蒸熟﹐取出爲丸如梧桐子大﹐每服一丸﹐食後﹑臨臥煎人參湯下。

五色丸

﹝錢氏﹞治諸癇。

朱砂﹝五錢﹐另研﹞水銀﹝二錢五分﹞雄黃﹝一兩﹐熬﹞珍珠﹝一兩﹐另研末﹞鉛﹝三兩﹐用水銀同熬﹞

上和勻再研極細﹐麵糊爲丸如麻子大﹐每服三四丸﹐別煎金銀薄荷湯送下。

二白丸

﹝元戎﹞治痰涎爲病患﹐以致癲癇狂妄驚悸等證。

白礬﹝一兩﹞輕粉﹝一字或五分﹐量虛實加減﹞

上用生蒸餅劑裹﹐蒸熟去皮﹐可丸﹐入輕粉﹐丸如梧桐子大﹐每服二﹑三十丸﹐生薑湯下﹐小兒如黍米大。

妙香丸

﹝拔萃﹞治時毒傷寒﹐解五毒潮熱積熱﹐及小兒驚癇等證。

辰砂﹝九兩﹐另研﹞龍腦膩粉麝香﹝研﹐各五錢﹞牛黃﹝五錢﹞金箔﹝九十片﹐研﹞巴豆﹝二百二十五粒﹐去皮心及油﹞

上合研勻﹐煉蜜爲丸﹐每兩分作三十丸﹐米飲下。

朱砂滚涎丸

﹝子和﹞治五癇等證。

朱砂白礬﹝生用﹞赤石脂硝石﹝各等分﹞

上爲細末﹐研蒜膏爲丸﹐如綠豆大﹐每服三十丸﹐食後荊芥湯下。

碧霞丹

﹝局方﹞治痰涎壅塞﹐牙關緊急﹐目睛上視﹐癲癇狂妄等證。

石綠﹝五錢﹐研九度飛﹞附子尖烏頭尖蠍稍﹝各二十个﹞

上爲末﹐入石綠令勻﹐麵糊爲丸﹐如雞頭實大﹐每服一丸﹐薄荷湯化下﹐更以溫酒半合飲之﹐須臾吐出痰涎﹐然後隨證以他藥治之。如口噤者﹐開灌之。

控涎丹

﹝三因﹞治痰迷心竅﹐狂言譫語﹐如有所見。﹝方見痰飲門。﹞

牛黃瀉心湯

﹝禦藥院方﹞治心經邪熱﹐狂言妄語﹐心神不安。

腦子﹝另研﹞牛黃﹝另研﹞朱砂﹝另研﹐各一錢五分﹞大黃﹝生﹐一兩﹞

上各研爲細末﹐和勻再研﹐每服三錢﹐煎生薑﹑蜜水調下。

牛黃淸心丸

﹝局方﹞治心气不足﹐神志不定﹐驚恐癲狂﹐語言譫妄﹐虛煩少睡﹐甚至棄衣而走﹐登髙而歌﹐逾垣上屋等證。

羚羊角末﹝一兩﹞人參﹝去蘆﹐二兩五錢﹞白茯苓﹝一兩二錢﹞川芎﹝一兩二錢半﹞防風﹝去蘆﹐一兩五錢﹞阿膠﹝炒﹐七錢五分﹞漧薑﹝炒﹐七錢五分﹞白術﹝一兩五錢﹞牛黃﹝研﹐一兩二錢﹞麝香﹝研﹐一兩﹞

犀角末﹝二兩﹞雄黃﹝研飛﹐八錢﹞龍腦﹝研﹐一兩﹞金箔﹝一千四百片﹐內除四百片爲衣﹞白芍藥﹝一兩五錢﹞柴胡﹝去蘆﹐一兩二錢﹞甘艸﹝銼炒﹐五兩﹞幹山藥﹝七兩﹞麥門冬﹝去心﹐一兩五錢﹞桔梗﹝去蘆﹐一兩二錢﹞杏仁﹝去皮尖及雙仁者﹐麩炒黃色﹐一兩二錢半﹐另研﹞黃芩﹝一兩五錢﹐去朽﹞神曲﹝炒﹐二兩五錢﹞大棗﹝一百个﹐蒸熟去皮核﹐研成膏﹞白蘞﹝七錢五分﹞蒲黃﹝炒﹐二兩五錢﹞當歸﹝去頭﹐一兩五錢﹞大豆黃卷﹝一兩七錢半﹐炒﹞肉桂﹝去皮﹐一兩七錢半﹞

上除棗杏仁金箔外﹐牛黃﹑龍胸﹑麝香﹑雄黃四味研爲細末﹐入余藥和勻﹐煉蜜入棗膏爲丸﹐每兩作十丸﹐金箔爲衣﹐每服一丸﹐食後溫水化下。

﹝丹溪活套﹞云﹕五志之火﹐因七情而起﹐郁而成痰﹐故爲癲癇狂妄之證﹐宜以人事制之﹐非藥石所能療也。須診察其由以平之﹕怒傷於肝者﹐爲狂爲癇﹐以憂勝之﹐以恐解之。喜傷於心者﹐爲癲爲癇﹐以恐勝之﹐以怒解之。憂傷於肺者﹐爲癇爲癲﹐以喜勝之﹐以思解之。思傷於脾者﹐爲癇爲癲爲狂﹐以怒勝之﹐以喜解之。恐傷於腎者﹐爲癲爲癇﹐以思勝之﹐以憂解之。驚傷於膽者爲癲﹐以憂勝之﹐以恐解之。悲傷於心胞者爲癲﹐以恐勝之﹐以怒解之。此法惟賢者能之耳。

﹝祖傳方﹞

治癲癇﹐神效。

九節菖蒲一味﹝不拘多少﹐不聞雞犬聲者佳﹐去毛焙漧﹞

上以木臼杵爲細末﹐不可犯鐵器﹐用黑豬心﹐以竹刀批開﹐沙罐煮湯送下﹐每日空心服二﹑三錢。

卷之五

邪祟

論

《內經》曰﹕邪气盛則實﹐正气奪則虛。夫經之所謂邪者﹐風寒暑濕燥火有餘之淫邪耳﹐非若世俗所謂鬼神之妖怪也。病有心虛驚惕﹐如醉如癡﹐如爲邪鬼所附﹐或陽明內實﹐以致登髙而歌﹐棄衣而走﹐皆痰火之所爲﹐實非妖邪祟之所迷也。古𨿽有禁咒一科﹐及龍樹咒法之治﹐皆移精變气之術﹐但可解疑釋惑﹐以使心神之歸正耳﹐何邪祟之可祛哉。

丹溪曰﹕血气者﹐心之神也﹐神旣衰乏﹐邪因而入﹐理或有之﹝按﹕此恐指山谷間狐魅而言﹞。若夫气血兩虛﹐痰塞心胸﹐妨礙升降﹐不得營運﹐以致十二官各失其職﹐視聽言動皆爲虛妄﹐以邪治之﹐其人必死﹐可不審乎。

脈法

脈乍疏乍數﹐乍大乍小﹐或促或結﹐皆邪脈也。脈緊而急者﹐遁屍。

方法

丹溪曰﹕俗之衝惡者﹐謂衝斥邪惡鬼祟而病也。如病此者﹐未有不因气血先虧而致者焉。

﹝以上丹溪方法凡一條﹞

《素問》遺篇曰﹕入憂愁思慮則傷心﹐又驚而奪精﹐汗出於心﹐或遇少陰司天﹐天數不及﹐因而三虛﹐神明失守。

蓋心爲君主之官﹐神明出焉﹐神旣失守﹐神光不聚﹐卻遇火不及歲﹐有黑屍鬼見之﹐令人暴亡。治法﹐刺手少陽之所過﹐陽池穴也﹐復刺心兪卽生。人飲食勞倦則傷脾﹐又飲食飽甚﹐汗出於胃﹐醉飽入房﹐汗出於脾﹐或遇太陰司天﹐天數不及﹐因而三虛﹐脾神不守。蓋脾者爲諫議之官﹐智周出焉﹐神旣失守﹐神光不聚﹐卻遇土不及歲﹐有靑屍鬼見之﹐令人暴亡。可刺足陽明之所過﹐衝陽穴也﹐復刺脾兪卽生。人久坐濕地﹐彊力入水則傷腎﹐又遇持重遠行﹐汗出於腎﹐或遇太陽司天﹐天數不及﹐因而三虛﹐腎神不守。蓋腎爲作彊之官﹐伎巧出焉﹐神旣失守﹐神光不聚﹐卻遇水不及歲﹐有黃屍鬼見之﹐令人暴亡﹐可刺足太陽之所過﹐京骨穴也﹐復刺腎兪卽生。人暴怒气逆則傷肝﹐又遇疾走恐懼﹐汗出於肝﹐或遇厥陰司天﹐天數不及﹐因而三虛﹐肝神不守。蓋肝爲將軍之官﹐謀慮出焉﹐神旣失守﹐神光不聚﹐卻遇木不及歲﹐有白屍鬼見之﹐令人暴亡。可刺足少陽之所過﹐丘墟穴也﹐復刺肝兪卽生。人形寒飲冷則傷肺﹐復登髙疾走﹐汗出於肺﹐或遇陽明司天﹐天數不及﹐因而三虛﹐肺神不守。蓋肺爲相傳之官﹐治節出焉﹐神旣失守﹐神光不聚﹐卻遇金不及歲﹐有赤屍鬼見之﹐令人暴亡。可刺手陽明之所過﹐合谷穴也﹐復刺肺兪卽生。

愚按﹕人見五色非常之鬼﹐皆自己精神不守﹐神光不完故耳﹐實非外邪所侮﹐乃元气極虛之候也。因患者親目所視﹐故實信眞爲邪鬼所迷﹐但當推其同行同坐者不見有物﹐足可以決此疑耳。

五邪刺法肝虛見白屍鬼﹐而後暴厥不知人﹐名曰卒屍﹝五邪病名並同﹞。目中神彩不變﹐四肢𨿽冷﹐心腹尙溫﹐口中無涎﹐舌不捲﹐卵不縮者﹐可刺之復蘇。

丘墟二穴﹐在足外踝下如前陷中﹐去臨泣穴五寸﹐足少陽之原也﹐以毫鍼刺入三分﹐得气則補﹐畱三呼﹐徐徐出鍼﹐按口中閉气﹐腹中鳴者可治﹐更刺肝兪。

肝兪二穴﹐在背第九椎下兩傍各一寸半﹐以毫鍼刺三分﹐得气則補﹐畱三呼﹐次進二分﹐畱三分﹐復取鍼至三分﹐畱一呼﹐徐出鍼﹐气反卽蘇。

心虛見黑屍鬼﹐而後暴厥不知人﹐四肢𨿽冷﹐目中精彩不變﹐气𨿽閉絕﹐舌不捲﹐卵不縮﹐未出一時可治﹐刺之復蘇。

陽池二穴﹐在手錶腕陷中﹐手少陽之原也﹐用毫鍼刺入二分﹐得气則補﹐畱七呼﹐次進一分﹐畱三呼﹐復退﹐畱一呼﹐徐徐出鍼﹐手捫其穴卽蘇。

脾虛見靑屍鬼﹐而後暴厥不知人﹐四肢冷而身溫唇溫﹐不出一時可治。

衝陽二穴﹐在足趺上骨間動脈﹐去陷谷三寸﹐足陽明之原﹐以毫鍼刺入三分﹐得气則補﹐畱三呼﹐次進二分﹐畱一呼﹐徐徐退鍼﹐以手捫之﹐復刺脾兪。

脾兪二穴﹐在背第十一椎下兩傍各一寸半﹐以毫鍼刺入三分﹐得气則補﹐畱二呼﹐進二分﹐動气至徐徐出鍼卽蘇。

肺虛見赤屍鬼﹐而後暴厥不知人﹐𨿽無气﹑手足冷﹐心腹溫﹑鼻微溫﹑目中神彩不變﹑口中無涎﹑舌不捲﹑卵不縮者﹐未出一時可治。

合谷二穴﹐在手大指次指兩歧骨間﹐手陽明之原也﹐用毫鍼刺入三分﹐得气則補﹐畱三呼﹐復退一分﹐畱一呼﹐徐徐出鍼﹐以手捫其穴﹐復刺肺兪。

肺兪二穴﹐在背第三椎下兩傍各一寸半﹐用毫鍼刺入一寸半﹐得气則補﹐畱三呼﹐次進二分﹐畱一呼﹐徐徐出鍼﹐以手捫穴卽蘇。

腎虛見黃屍鬼﹐而後暴厥不知人﹐气絕﹐四肢厥冷﹐心腹微溫﹐目中精彩不變﹐唇舌不黑﹐口中無涎可救。

京骨二穴﹐在足外側大骨下赤白肉際陷中﹐足太陽之原﹐用毫鍼刺入一分半﹐得气則補﹐畱三呼﹐進至三分﹐畱一呼﹐徐徐出鍼﹐以手捫穴﹐復刺足少陰之兪。

足少陰之兪﹐在背第十四椎下兩傍各一寸半﹐用毫鍼刺入三分﹐得气則補﹐畱三呼﹐次又進五分﹐畱三呼﹐徐徐出鍼﹐以手捫其穴卽蘇。凡以上刺法﹐必先以口含鍼暖而刺之﹐則經脈之气無拒逆也。

丹溪治一婦人如癇﹐或作或輟﹐恍惚不省人事。一日略蘇醒﹐診視間忽聞牀上有香气﹐繼又無所知識。丹溪曰﹕气因血虛亦從而虛﹐邪因虛而入﹐理或有之。遂以秦承祖灸鬼法灸治﹐……卽愈。

秦承祖灸鬼法治一切驚狂譫妄﹐逾垣上屋﹐罵詈不避親疏等證。

以病者兩手大拇指﹐用細麻繩紮縛定﹐以大艾炷置於其中兩介甲及兩指角肉﹐四處著火﹐一處不著卽無效﹐灸七壯神驗。

還魂丹

治中惡已死。

麻黃﹝三兩﹞桂枝﹝二錢﹞杏仁﹝十二粒﹞

上作一服﹐水煎﹐灌下卽醒。

桃奴丸

治心气虛怯有熱屍注魘夢驚癇等證。

桃奴﹝卽桃樹上不落漧桃﹐十二月收七个﹐另研﹞辰砂﹝五錢﹐另研﹞桃仁﹝十四个﹐另研﹞玳瑁﹝一兩﹐另研﹞琥珀﹝三錢﹐另研﹞烏犀角﹝五錢﹐石上水磨﹞牛黃﹝一錢﹐另研﹞龍腦﹝二錢﹐另研﹞麝香﹝一錢﹐另研﹞雄黃﹝桃葉煮水飛﹐三錢﹞安息香﹝一兩﹐以無灰酒研飛﹞

上以安息香同桃仁﹑琥珀共熬成膏﹐和諸藥末爲丸﹐如雞頭實大﹐陰漧﹐每服一丸﹐人參湯化下。

蘇合香丸

治諸般怪疾。﹝方見气門。﹞

一方

治魘死不還。

用半夏末不拘多少﹐吹入鼻中卽醒。

﹝祖傳方﹞

辟邪丹

治衝惡怪疾﹐……。

人參茯神遠志鬼箭羽九節菖蒲白術蒼術﹝米泔浸﹞當歸﹝各一兩﹞桃奴﹝焙漧﹐五錢﹞雄黃﹝另研﹞辰砂﹝各三錢﹐另研﹞牛黃﹝一錢﹐另研﹞金箔﹝二十葉﹞或加麝香﹝一錢﹞

上件以桃奴以上諸藥爲細末﹐入雄黃﹑辰砂﹑牛黃三味末子和勻﹐以酒調米粉打糊爲丸﹐如龍眼大﹐金箔爲衣﹐臨臥以木香湯化下一丸﹐諸邪不敢近體﹐更以絳紗囊盛五﹑七丸懸牀帳中尢妙。

﹝醫案﹞

一婦人年二十七美貌﹐得一證如醉如癡﹐頰赤面靑﹐略有潮熱﹐飲食不美﹐其脈乍疏乍數而虛﹐……一醫與八物湯﹐服數十帖不效。召予治之﹐……取……膽汁丸安神定志之藥﹐以八物湯吞下。服藥十數帖﹐丸藥一料﹐以安其神。丸藥用遠志﹑石菖蒲﹑川歸﹑黃連﹑茯神﹑朱砂﹑側柏葉﹑艸龍膽等藥。

卷之五

怔忡驚悸健忘證

論

《內經》曰﹕心者﹐君主之官﹐神明出焉。夫怔忡驚悸之候﹐或因怒气傷肝﹐或因驚气入膽﹐母能令子虛﹐因而心血爲之不足﹐又或遇事繁冗﹐思想無窮﹐則心君亦爲之不寧﹐故神明不安而怔忡驚悸之證作矣。夫所謂怔忡者﹐心中惕惕然動搖而不得安靜﹐無時而作者是也。驚悸者﹐驀然而跳躍驚動而有欲厥之狀﹐有時而作者是也。若夫二証之因﹐亦有淸痰積飲﹐畱結於心胞胃口而爲之者﹐又不可固執以爲心虛而治。醫者自宜以脈證參究其的而藥之﹐毋認非以爲是也﹐愼之愼之﹗

脈法

寸口脈動而弱﹐動爲驚﹐弱爲悸。趺陽脈微而浮。﹝浮爲胃气虛微﹐則不能食﹐此恐懼之脈﹐憂迫所致也。﹞寸口脈緊﹐趺陽脈浮﹐胃气則虛﹐是以悸。肝脈動暴﹐有所驚駭。

方法

丹溪曰﹕屬血虛有痰。有慮便動﹐屬虛。時作時止者﹐痰因火動。瘦人多是血少﹐肥人只是痰多。時覺心跳者﹐亦是血虛。怔忡無時﹐悚悸有時而作。

大法﹐四物湯﹑安神丸之類﹐有痰者用痰藥。

驚悸者屬血虛﹐用朱砂安神丸最好。或有痰迷心竅者﹐宜用治痰藥。

一方

治勞役大虛心跳。

朱砂﹝另研﹐水飛﹞白芍藥當歸身﹝酒浸﹞側柏葉﹝各三錢﹞川芎甘艸陳皮﹝各一錢﹞炒黃連﹝一錢五分﹞

上爲細末﹐豬心血爲丸﹐如黍米大﹐每服五﹑六十丸﹐津唾咽下﹐或少用白湯一口送下﹐食後臨臥服。

﹝以上丹溪方法凡四條﹞

驚悸養血湯

﹝局方﹞治肥人因痰火而心惕然跳動驚起。

黃茯神半夏曲川芎﹝各五分﹞遠志﹝去心﹐甘艸水浸﹞桂心柏子仁酸棗仁﹝炒﹞五味子人參﹝各二分半﹞甘艸﹝四分﹞

上細切﹐作一服﹐生薑三片﹐大棗一枚﹐水一盞﹐煎至七分服。如停水﹐加茯神﹑檳榔各三分同煎。

安神丸

﹝東垣﹞

黃連﹝一錢五分﹐酒洗﹞朱砂﹝一錢﹐另研﹐水飛﹞生地黃﹝酒洗﹞當歸身﹝酒洗﹞甘艸﹝炙﹐各五分﹞

上爲細末﹐湯浸蒸餅爲丸﹐如黍米大﹐每服十五丸﹐食後津唾咽下。一方﹐朱砂安神丸﹐無地黃﹑當歸﹐用生甘艸。

溫膽湯

﹝活人﹞治心膽怯﹐怔忡易驚。

半夏﹝湯炮七次﹐去皮﹞竹茹枳實﹝各二錢﹞生薑﹝四錢﹞陳皮﹝三錢﹞甘艸﹝一錢﹞

上細切﹐作一服﹐水二盞﹐煎至一盞﹐去渣食後溫服。

定志丸

治心气不足﹐恍惚多忘﹐及怔忡驚悸等證。

人參白茯苓﹝各三錢﹞遠志﹝去心﹞石菖蒲﹝各二兩﹞

上爲細末﹐煉蜜爲丸﹐如梧桐子大﹐朱砂爲衣﹐每服五十丸﹐食後白湯下。

朱雀丸

﹝河間﹞治怔忡驚悸等證。

茯神﹝二兩﹞沈香﹝五錢﹞朱砂﹝五錢﹐另研﹐爲衣﹞

上爲細末﹐蒸餅爲丸﹐如梧桐子大﹐每服五十丸﹐人參湯下。

八物定志丸

﹝東垣﹞平補心气﹐安神鎭驚﹐除膈間痰熱等證。

遠志﹝去心﹞石菖蒲麥門冬﹝去心﹞茯神﹝去皮﹞白茯苓﹝各一兩﹞白術﹝五錢﹞人參﹝一兩五錢﹞牛黃﹝二錢﹐另研﹞

上煉蜜爲丸﹐如梧桐子大﹐朱砂爲衣﹐每服二十丸﹐白湯送下。

歸脾湯

治思慮過度﹐勞傷心脾﹐健忘怔忡。

白術茯神黃﹝蜜炙﹞龍眼肉酸棗仁﹝炒﹐各一錢﹞人參木香﹝各五分﹞甘艸﹝炙﹐二分半﹞

上細切﹐作一服﹐水二盞﹐加生薑三片﹐大棗一枚﹐煎至一盞﹐去渣溫服。

﹝祖傳方﹞

治憂愁思慮傷心﹐令人惕然心跳動﹐驚悸不安之證。

川歸﹝酒洗用身﹞生地黃﹝酒洗﹞遠志﹝去心﹞茯神﹝各五錢﹞石菖蒲﹝九節﹞黃連﹝各二錢五分﹞牛黃﹝一錢﹐另研﹞辰砂﹝二錢﹐另研﹞金箔﹝十五片﹞

上以前六味研細﹐入牛黃﹑辰砂二味末子﹐豬心血丸如黍米大﹐金箔爲衣﹐每服五十丸﹐煎燈心湯送下。

卷之五

三消

論

《內經》曰﹕二陽結謂之消。又曰﹕癉成爲消中。東垣曰﹕二陽者陽明也﹐手陽明大腸主津液﹐若消則目黃口漧﹐乃津液不足也。足陽明胃主血﹐若熱則消穀善饑﹐血中伏火﹐乃血不足也。結者津液不足﹐結而不潤﹐皆燥熱爲病也。

此因數食甘美而多肥﹐故其气上溢﹐轉爲消渴﹐治當以蘭﹐除陳气也。不可服膏粱芳艸石藥﹐其气悍﹐能助燥熱也。

岐伯曰﹕脈實病久﹐可治﹔脈弦小病久﹐不可治。當分三消而治之﹐髙消者﹐舌上赤裂﹐大渴引飲﹐經云心移熱於肺﹐傳爲膈消者是也﹐以白虎加人參湯治之。中消者﹐善食而瘦﹐自汗﹐大便硬﹐小便數﹐叔和云口漧飲水﹐多食饑虛﹐癉成爲消中者是也﹐以調胃承气湯﹑三黃丸治之。下消者﹐煩渴引飲﹐耳葉焦漧﹐小便如膏﹐叔和云焦煩水易虧﹐此腎消也﹐以六味地黃丸治之。總錄所謂末傳能食者﹐必發腦疽背癰﹔不能食者﹐必傳中滿膨脹﹐皆爲不治之證也。張潔古分而治之﹐能食而渴者﹐白虎加人參湯﹔不能食而渴者﹐錢氏白術散倍加葛根治之﹐上中旣平﹐不復傳下消矣。先哲用藥﹐厥有旨哉。然臟腑有遠近﹐亦宜斟酌。如心肺位近﹐宜制小其服﹐腎肝位遠﹐宜制大其服﹐皆適其至所爲故﹐如過與不及﹐皆誅罰無過之地也。如髙消﹑中消制之太急﹐速過病所﹐久而成中滿之病﹐正所謂上熱未除﹐中寒復生者也﹐非藥之罪﹐失其緩急之制也﹐治斯疾者宜審焉。

脈法

《脈經》曰﹕厥陰之爲病﹐消渴气上衝心﹐心中疼熱﹐饑而不欲食﹐食卽吐﹐下之不肯止。﹝傷寒厥陰篇云﹕食則吐蛔﹐下之利不止。﹞寸口脈浮而遲﹐浮則爲虛﹐遲則爲勞﹐浮則衛气不足﹐遲則榮气竭。趺陽脈浮而數﹐浮則爲气﹐數則消穀而緊﹝《要略》作消穀而大堅﹞﹐气盛則溲數﹐溲數則緊﹝《要略》作堅﹞﹐緊數相搏﹐則爲消渴。男子消渴﹐小便反多﹐以飲一斗﹐小便一斗﹐腎气丸主之。心脈滑爲渴﹝滑者陽气勝﹞﹐心脈微小爲消癉。消癉﹐脈實大病久可治﹐懸小堅急病久不可治。脈數大者生﹐沈小者生﹔實而堅大者死﹐細而浮短者死。

方法

丹溪曰﹕養肺降火生血爲主﹐分上中下治。上消者肺也﹐多飲水而少食﹐大小便如常。中消者胃也﹐多飲食而小便赤黃。下消者腎也﹐小便濁淋如膏之狀。

大法﹐黃連﹑天花粉二味爲末﹐藕汁﹑人乳汁﹑生地黃汁﹑佐以蜜﹑薑汁爲膏﹐和二味﹐畱舌上﹐徐徐以白湯少許送下。能食者﹐加石膏。

豬肚丸

黃連﹝五兩﹞麥門冬﹝去心﹞知母﹝去毛﹞栝蔞根﹝各四兩﹞

上爲細末﹐入雄豬肚內縫之﹐蒸熟乘熱於石臼中搗爛﹐如幹加煉蜜﹐丸如梧桐子大﹐每服一百丸﹐食後米飲下﹐可以淸心止渴﹝一云治消中﹞。

天花粉﹐治消渴之聖藥也。凡消渴藥中﹐大禁半夏﹐及不可發汗。

三消者﹐瓊玉膏最妙。﹝方見咳嗽門。﹞

﹝以上丹溪方法凡五條﹞

和血益气湯

﹝東垣﹞治口漧舌漧﹐小便數﹐舌上赤脈。此藥生津液﹐除漧燥﹐生肌肉。

柴胡炙甘艸生甘艸麻黃根﹝各三分﹞當歸梢﹝酒洗﹐四分﹞知母﹝酒洗﹞漢防己﹝酒洗﹞羌活﹝各五分﹞石膏﹝六分﹐另研﹞生地黃﹝酒洗﹞黃連﹝酒洗﹐各八分﹞黃柏﹝酒洗﹞升麻﹝各一錢﹞杏仁﹝去皮﹐另研﹐六分﹞紅花﹝少許﹞桃仁﹝去皮﹐另研﹐六分﹞

上細切﹐作一服﹐水二盞﹐煎至一盞﹐去渣溫服﹐忌酒醋熱濕面。

當歸潤燥湯

治消渴﹐小便多﹐大便祕澀漧燥結硬﹐燥渴喜好溫飲﹐陰頭退縮﹐舌燥口漧﹐眼澀難開﹐及於黑處見浮雲。

細辛﹝一分﹞生甘艸炙甘艸熟地黃﹝各三分﹞柴胡﹝去蘆﹐七分﹞黃柏﹝酒洗﹞知母﹝酒洗﹞石膏桃仁泥當歸身麻仁防風荊芥穗﹝各一錢﹞升麻﹝一錢五分﹞紅花﹝少許﹞杏仁﹝七个﹐另研爲泥﹞小椒﹝三粒﹐炒出汗﹞

上細切﹐作一服﹐水二盞﹐煎至一盞﹐熱服食遠﹐忌辛熱物。

生津甘露湯

﹝一名淸涼飲子﹐東垣﹞治消中能食而瘦﹐口舌漧﹐自汗﹐大便結燥﹐小便頻數。

升麻﹝四分﹞防風﹝去蘆﹞生甘艸漢防己生地黃﹝各三分﹞當歸身﹝六分﹞柴胡羌活炙甘艸黃酒知母酒黃芩﹝各一錢﹞酒艸龍膽石膏黃柏﹝各一錢五分﹞紅花﹝少許﹞桃仁﹝十个﹐另研﹞杏仁﹝十个﹐研﹞

上細切﹐作一服﹐水二盞﹐煎至一盞﹐加酒一匙﹐稍熱服。

辛潤緩肌湯

﹝一名淸神補气湯﹐東垣﹞前消渴癥才愈﹐止有口漧腹不能努﹐此藥主之。

生地黃細辛﹝各一分﹞熟地黃石膏﹝各四錢﹞黃柏﹝酒洗﹞黃連生甘艸知母﹝各五分﹞柴胡﹝去蘆﹞

當歸身荊芥穗﹝各一錢﹞升麻﹝一錢五分﹞桃仁泥防風﹝各一錢﹞紅花﹝少許﹞杏仁﹝六个﹐另研﹞小椒﹝二粒﹐炒出汗﹞

上細切﹐作一服﹐水二盞﹐煎至一盞﹐稍熱食遠服。

生津甘露飲子

治消渴﹐上下齒皆麻﹐舌根彊硬腫痛﹐食不能下﹐時有腹脹﹐或泄黃如糜﹐名曰飧泄﹐渾身色黃﹐目睛黃甚﹐四肢痿弱﹐前陰如水﹐尻臀腰背寒﹐面生黧色﹐脇下急痛﹐善嚏﹐喜怒不常﹐健忘。

藿香﹝二分﹞柴胡黃連木香﹝各三分﹞白葵花麥門冬﹝去心﹞當歸身﹝酒洗﹞蘭香﹝各五分﹞蓽澄茄生甘艸山梔子白豆仁白芷連翹姜黃﹝各一錢﹞石膏﹝一錢二分﹞杏仁﹝去皮尖﹞酒黃柏﹝各一錢五分﹞炙甘艸酒知母升麻人參﹝各二錢﹞桔梗﹝三錢﹞全蠍﹝五个﹐去毒﹞

上爲細末﹐湯浸蒸餅和勻成劑﹐捏作片子﹐日中曬半幹﹐擦碎如黍米顆大﹐每服一錢﹐津唾下﹐或白湯送下﹐食遠服。

黃飲

﹝東垣﹞治三消。

黃﹝蜜炙﹐六兩﹞炙甘艸﹝一兩﹞

上細切﹐每服二錢﹐水煎服。

六味地黃丸

﹝方見虛損門。﹞

人參白術湯

﹝東垣﹞治胃膈癉熱煩滿﹐饑不欲食﹐癉成爲消中﹐善食而瘦﹐燥熱郁甚而成消渴﹐多飲水而小便數。兼療一切陰虛陽實﹐風熱燥郁﹐頭目昏眩﹐中風偏枯﹐酒過積毒﹐腸胃燥澀﹐並傷寒雜病產後煩渴﹐气液不得宣通。

人參白術當歸芍藥大黃﹝酒浸紙裹煨﹞梔子﹝炒﹞荊芥穗薄荷桔梗知母澤瀉﹝各五錢﹞茯苓﹝去皮﹞連翹栝蔞根漧葛﹝各一兩﹞甘艸﹝三兩﹞藿香葉靑木香官桂﹝各二錢﹞石膏﹝四兩﹞寒水石﹝二兩﹞白滑石﹝半斤﹞

上爲細末﹐每服抄五錢﹐水一盞﹐入芒硝半兩﹐生薑三片﹐煎至半盞絞汁﹐入蜜少許﹐溫服﹐漸加至十餘錢﹐得臟腑流利取效。如常服﹐以意加減。如腸胃鬱結﹐濕熱內甚自利者﹐去大黃﹑芒硝服。

絳雪散

﹝東垣﹞治消渴﹑飲水無度﹑小便數者﹐大有神效。

黃芩﹝酒炒﹞黃丹﹝炒飛﹞漢防己栝蔞實﹝各等分﹞

上爲細末﹐每服二錢﹐溫漿水調下﹐臨臥時並進三服卽止。

人參散

﹝東垣﹞治腎消善飲﹐而小便頻數﹐白濁如膏。

人參﹝一分﹞白術澤瀉栝蔞根桔梗梔子連翹﹝各二分﹞葛根黃芩大黃﹝酒浸﹐紙裹煨﹞薄荷白茯苓﹝各五分﹞甘艸﹝七分﹞石膏﹝一錢﹞滑石寒水石﹝各一錢五分﹞縮砂﹝少許﹞

上細切﹐作一服﹐爲末﹐水一盞半﹐煎至一盞﹐入蜜少許﹐再煎三兩沸﹐腎消食前服﹐上消食後服。

大黃甘艸飲子

﹝河間﹞治男子婦人一切消渴不能止者。

大豆﹝五升﹐先煮二﹑三沸﹐出火去苦﹐水再煮﹞大黃﹝一兩五錢﹞甘艸﹝四兩﹐長四指﹐捶碎﹞

上用井水一桶﹐將前藥同煮三五時﹐如稠粘更添水煮﹐豆軟爲度﹐盛於盆中放冷﹐令病患食豆﹐渴飲湯汁﹐無時候。

食盡﹐如燥渴止﹐罷藥﹔未止﹐根據前再煮食之﹐不過三劑﹐其病悉愈。

麥門冬飲子

﹝河間﹞治心移熱於肺﹐名曰膈消﹐心膈有熱﹐久則引飲爲消渴。

麥門冬﹝去心﹐一錢﹞栝蔞根知母甘艸五味子生地黃人參葛根茯神﹝各一錢五分﹞

上細切﹐作一服﹐加竹葉七片﹐用水一盞﹐煎至七分﹐溫服。

﹝丹溪活套﹞云﹕三消者﹐多屬血虛不生津液﹐俱宜四物湯爲主治。上消者﹐本方加人參﹑五味子﹑麥門冬﹑天花粉煎﹐入生藕汁﹑生地黃汁﹑人乳。飲酒人﹐加生葛汁。中消者﹐本方加知母﹑石膏﹑滑石﹑寒水石﹐以降胃火。下消者﹐本方加黃柏﹑知母﹑熟地黃﹑五味子之類﹐以滋腎水﹐又間當飲繅絲湯爲上策。

﹝祖傳方﹞

原蠶繭湯

治腎消白濁﹐及上中二消﹐饑渴不生肌肉﹐其效如神。蓋此物屬火﹐有陰之用﹐大能瀉膀胱中相火﹐引陰水上潮於口而不渴也。

原蠶﹝卽再養晚蠶也﹐其繅絲湯極效。如無繅絲湯﹐以繭殼﹑絲綿煎湯﹐皆可代之。﹞

卷之六

便濁遺精

論

《內經》曰﹕諸轉反戾﹐水液混濁﹐皆屬於熱。夫便濁之證﹐因脾胃之濕熱下流﹐滲入膀胱﹐故使便溲或白或赤而混濁不淸也。《原病式》曰﹕如夏月天气熱甚﹐則水液混濁﹑林木流津是也。血虛而熱甚者﹐則爲赤濁﹐此心與小腸主病屬火故也。气虛而熱微者﹐則爲白濁﹐肺與大腸主病屬金故也。丹溪曰﹕大率多是濕痰流注﹐宜燥中宮之濕。又曰﹕治宜燥濕降火﹐兼升舉之法。此皆至要之語也。外有遺精滑泄之候﹐與濁相類﹐不可一例而推。夫遺精者﹐多夢與鬼交而泄﹐名曰夢遺。或隨溲溺而出﹐謂之精滑。亦有思想無窮﹑所願不遂而得之者﹐治宜安心神以降火。又有因好色太過﹑房勞致虛而得之者﹐治法宜滋水髒以復眞陰。是皆千古不易之定論也﹐學人詳之。

脈法

兩尺脈洪數﹐必便濁失精。女人尺脈澀而弱者﹐或洪數而促者﹐皆爲便濁白帶。心脈短小﹐因心虛所致﹐必遺精便濁。

方法

丹溪曰﹕便濁屬溫熱﹐有痰有虛。赤屬血﹐由小腸屬火故也。白屬气﹐由大腸屬金故也。大率皆是濕痰流注﹐宜燥中宮之濕。赤者﹐乃是濕傷血。胃中濁气下流﹐滲入膀胱。

肥白人多痰﹐治宜燥濕降火﹐兼升提之。大法﹐二陳湯加二術﹑升﹑柴﹐赤者加白芍藥﹐煎服。

一人便濁﹐嘗有半年﹐或時夢遺﹐形瘦﹐作心虛主治﹐以珍珠粉丸和定志丸服效。﹝方見怔忡門。﹞

夢遺主熱﹐精滑主濕熱﹐熱則流通故也。

內傷﹐气血虛﹐不能固守﹐當補﹐以八物湯加減吞樗木根丸。

大法用靑黛﹑海石﹑黃柏。

精滑用知母﹑黃柏降火﹐牡蠣﹑蛤粉燥濕﹐白濁同法治。

一方

用良姜三錢﹐芍藥﹑黃柏﹝炒焦﹞各二錢﹐樗根白皮一兩五錢﹐爲末糊丸﹐每服三十丸。

思想而得病在心﹐治當安心神以帶補。一法用溫膽湯去竹茹﹐加人參﹑遠志﹑蓮肉﹑酸棗仁﹑茯神煎服。

一方

治便濁丸藥。

樗白皮黃柏﹝炒﹞靑黛漧薑﹝炒﹞滑石蛤粉﹝炒﹐各等分﹞

神曲糊爲丸服之。

戴氏曰﹕黃柏治溫熱﹐靑黛解熱﹐蛤粉鹹寒入腎﹐滑石利竅﹐炒漧薑味苦﹐斂肺气下降﹐使陰血生﹐且能監制。

二陳湯治濁﹐加升提之藥﹐使大便潤而小便長。

珍珠粉丸

治精滑白濁等證。

黃柏眞蛤粉﹝各一斤﹞珍珠﹝三兩﹐一方無此味﹐而有靑黛﹞

上爲末﹐水和丸如梧桐子大﹐每服一百丸﹐空心溫酒下﹐或加樗根白皮﹑滑石﹑靑黛等藥。

半苓丸

治白濁。

神曲半夏﹝燥濕﹞豬苓﹝分水﹐等分﹞

曲糊丸服。

虛勞者﹐用補陰藥。胃弱者﹐兼用人參﹐及升麻﹑柴胡升胃中之淸气。

張子元气血兩虛﹐有痰便濁﹐陰火痛風。

人參﹝一兩﹞白術﹝五錢﹞熟地黃黃柏﹝炒黑色﹐各二兩﹞山藥海石瑣陽﹝各五錢﹞漧薑﹝五錢﹐燒灰存性﹞南星﹝一兩﹐煨裂﹞龜板﹝酥炙﹐二兩﹞

上爲細末﹐酒麵糊爲丸﹐如梧桐子大﹐每服一百丸﹐姜鹽湯下。

燥濕痰﹑治白濁方﹐如肝脈弦者﹐須以靑黛瀉肝﹐大槪不可純用涼藥。﹝盧氏曰﹕病因濕熱﹐藥的矣﹐然亦不可專用寒涼藥﹐故用炒柏之類﹐又以漧薑之溫而佐之也。﹞

﹝以上丹溪方法凡十六條﹞

妙香散

﹝局方﹞治心虛遺精白濁。

麝香﹝一錢﹐另研﹞人參﹝五分﹞木香﹝二錢五分﹐煨﹞茯苓茯神黃遠志﹝去心炒﹐各一兩﹞桔梗甘艸﹝各五錢﹞辰砂﹝二錢﹐另研﹞山藥﹝二兩﹐薑汁炙﹞

上爲細末每服二錢﹐溫酒調服﹐不拘時。

祕眞丸

﹝河間﹞治思想無窮﹐所願不遂﹐意淫於外﹐入房太甚﹐宗筋弛縱﹐發爲筋痿﹐及爲白淫﹐及白物隨溲而下﹐或夢與陰人通泄耳。

白龍骨﹝一兩﹐另研﹞訶子皮﹝大者五枚﹞縮砂仁﹝五錢﹐去殼﹞朱砂﹝一兩﹐另研﹐以一分爲衣﹞

上爲細末﹐麵糊爲丸﹐如綠豆大﹐每服一丸﹐空心溫酒下﹐冷水亦可。不可多服﹐太祕。或用蔥白茶湯下。

萆釐淸飲

﹝楊氏家傳﹞治眞元不足﹐下焦虛寒﹐小便白濁﹐頻數無度﹐漩面如油﹐光彩不定﹐漩腳澄下﹐凝結如膏糊之狀。

石菖蒲烏藥益智仁川萆白茯苓﹝各一錢﹞甘艸梢﹝五分﹞

上細切﹐作一服﹐水一盞半﹐入鹽一錢﹐煎至一盞﹐空心服。

治濁固本丸

﹝東垣﹞

蓮花須黃連﹝炒﹐各二兩﹞白茯苓砂仁益智半夏﹝湯泡七次﹐去皮臍﹞黃柏﹝炒﹐各一兩﹞甘艸﹝炙﹐三兩﹞豬苓﹝二兩五錢﹞

爲末﹐蒸餅爲丸﹐空心溫酒下五十丸。

九龍丹

﹝丹溪﹞治精滑。

枸杞子金櫻子山果子﹝又名山楂﹞蓮肉佛座須﹝連花心也﹞熟地黃芡實白茯苓川歸﹝各等分﹞

上爲末﹐酒麵糊爲丸﹐如梧桐子大﹐每服五十丸﹐或酒或鹽湯送下。如精滑便濁者﹐服二﹑三日﹐溺淸如水﹐飲食倍常﹐行步輕健。婦人厭產者﹐二﹑三服便住孕。如仍欲產﹐服通利之藥。

水陸二仙丹

﹝錄驗﹞治遺精﹑白濁﹑夢泄﹑脫精等證。

金櫻子﹝一斗﹞芡實﹝二斤﹞

上以芡實去殼﹐杵爲細末﹐取金櫻子黃熟者﹐用籃盛於水中杵去刺﹐又於石臼中杵碎﹐去核淨再杵細﹐絞取自然汁﹐煎熬成飴糖﹐和芡實末爲丸﹐如梧桐子大﹐每服五﹑七十丸﹐空心姜鹽湯送下。

定志珍珠粉丸

﹝丹溪﹞治心虛夢泄。

人參白茯苓﹝各三兩﹞遠志﹝去心﹞石菖蒲﹝各二兩﹞海蛤粉黃柏﹝炒焦色﹐各三兩﹞樗根皮﹝二兩﹞

靑黛﹝二兩﹞

上爲細末﹐麵糊爲丸﹐靑黛爲衣﹐如梧桐子大﹐每服五十丸﹐空心姜鹽湯下。

﹝丹溪活套﹞云﹕赤白濁﹐乃胃中痰積下流﹐滲入膀胱﹐宜用二陳湯加升麻﹑柴胡﹑防風之類以提之。肥白人屬濕熱﹐加蒼術﹑白術﹑炒黃柏﹑黃荊子之類。或有挾寒者﹐本方加炒漧薑﹑肉桂﹐甚者加附子。有心虛不能固守﹐及平素虛寒之人﹐本方加萆﹑石菖蒲﹑益智﹑炒漧薑﹑牡蠣﹑龍骨之類。气虛者﹐本方加黃﹑白術﹑人參﹐或加附子之類。

赤者﹐多有血虛瘦弱之人得之﹐宜四物湯加酒知母﹑酒炒黃柏﹐煎湯送下珍珠粉丸。赤白濁小腹疼痛不可忍者﹐宜作寒治﹐東垣酒煮當歸丸最妙。﹝方見婦人門。﹞

﹝祖傳方﹞

祕眞丹

治好色腎虛﹐遺精夢泄﹐白淫白濁等證。

菟絲子﹝酒浸炒﹞韭子﹝炒﹞柏子仁﹝各一兩﹞龍骨﹝﹞牡蠣﹝﹐醋淬﹞山茱萸﹝去復選肉﹞赤石脂﹝各五錢﹐﹞補骨脂﹝一兩﹐炒﹞遠志﹝去心﹞巴戟﹝去心﹞覆盆子枸杞子黃柏﹝鹽酒炒黑色﹞山藥﹝各七錢五分﹞芡實﹝去殼﹞杜仲﹝薑汁炒絲斷﹐各一兩﹞金櫻子﹝半靑黃者去刺復選肉﹐焙漧﹐二兩﹞漧薑﹝炒黑色一兩﹞鹿角膠﹝一兩五錢﹐炒成珠﹞

上爲細末﹐煉蜜爲丸﹐如梧桐子大﹐每服一百丸﹐空心姜鹽湯下。

﹝醫案﹞

蓮塘朱顯重﹐病遺精潮熱﹐不起牀三月矣﹐召予治。脈之﹐左右寸關皆浮虛無力﹐兩尺洪大而軟﹐與補中益气湯加熟地黃﹑知母﹑黃柏﹑地骨皮煎﹐吞下珍珠粉丸。外做小篦籠一个﹐以籠陰莖﹐勿使搭肉。服藥三十餘帖﹐一月平安。

卷之六

淋閉

﹝附﹕關格﹞

論

《內經》曰﹕飲食入胃﹐遊溢精气﹐上輸於脾﹐脾气散精﹐上歸於肺﹐通調水道﹐下輸膀胱。夫膀胱者﹐主足太陽寒水之化﹐其體有下口而無上口者也。長生在申﹐是故西方肺金以爲之母而資其化也。肺金淸肅﹐則水道通調而滲營於下耳。然肺金又借脾土健旺﹐以資化原﹐而淸气得以上升﹐而歸於肺以營運也。故經又曰﹕淸陽出上竅﹐濁陰出下竅。

故淸陽不升﹐則濁陰不降﹐而成淋閉之患矣。先哲以滴水之器譬之﹐上竅閉則下竅不出﹐此理甚明。故東垣使灸百會穴﹐丹溪使吐以提其气之橫格﹐是皆開上竅之法也。原其爲病之由﹐皆膏粱之味﹐濕熱之物﹐或燒酒炙肉之類﹐郁遏成痰﹐以致脾土受害乏力﹐不能運化精微﹐淸濁相混﹐故使肺金無助﹐而水道不淸﹐漸成淋閉之候。或謂用心太過﹐房勞無節﹐以致心腎不交﹐水火無制﹐淸陽不升﹐濁陰不降﹐而成天地不交之否﹐皆先哲之法言也。古方有五淋之別﹐气﹑砂﹑血﹑膏﹑勞是也。若夫气淋爲病﹐小便澀滯﹐常有餘瀝不盡。砂淋爲病﹐陰莖中有砂石而痛﹐溺不得卒出﹐砂出痛止。膏淋爲病﹐溺濁如膏。勞淋爲病﹐遇房勞卽發﹐痛引气沖。血淋爲病﹐遇熱則發﹐甚則溺血。候其鼻準色黃者﹐知其爲小便難也。東垣分在气﹑在血而治之﹐以渴與不渴而辧之耳。如渴而小便不利者﹐熱在上焦气分﹐肺金主之﹐宜用淡滲之藥﹐茯苓﹑澤瀉﹑琥珀﹑燈心﹑通艸﹑車前子﹑瞿麥﹑蓄之類﹐以淸肺金之气﹐瀉其火以滋水之上源也。不渴而小便不利者﹐熱在下焦血分﹐腎與膀胱主之﹐宜用气味俱陰之藥﹐知母﹑黃柏之類﹐滋腎丸是也。除其熱﹐泄其閉塞﹐以滋膀胱腎水之下元也。治淋之法﹐無越於此﹐學人不可不知。

脈法

《脈經》曰﹕少陰脈數﹐婦人則陰中生瘡﹐男子則爲气淋﹐脈細而數。脈盛大而實者生﹐虛細而澀者死。

方法

丹溪曰﹕淋𨿽有五﹐皆屬於熱﹐宜解熱利小水﹐山梔子之類。不可發汗﹐汗之必便血。

老人气虛淋閉﹐參﹑術中帶木通﹑梔子之屬。

有腎虛極而淋者﹐當補腎精而利小便﹐不可獨用利水藥。

有死血作淋者﹐用牛膝膏。﹝一云﹕牛膝膏能損胃不食﹐宜斟酌用之。﹞

一方

治淋﹐用益元散加梔子仁﹑木通。或用梔子一合炒爲末﹐白湯調下。夏月以茴香煎湯調益元散服效。

痰熱隔滯中焦﹐淋澀不通﹐二陳湯煎大碗頓服﹐探吐之以提其气。

淋澀有血因火燥﹐下焦無血﹐气不得降﹐而滲泄之令不行也﹐宜補陰降火﹐以四物湯加知母﹑黃柏﹐或用四物湯煎下滋腎丸。

陰莖痛﹐乃厥陰气滯兼熱﹐用甘艸梢﹐蓋欲緩其气耳。

小便因熱郁成淋不通﹐用赤茯苓﹑黃芩﹑澤瀉﹑車前子﹑麥門冬﹑肉桂﹑滑石﹑木通﹑甘艸梢。气虛者﹐加黃﹑木香。淋痛﹐加黃柏﹑生地黃。夏月煎調益元散。

﹝以上丹溪方法凡九條﹞

參苓琥珀湯

治小便淋澀﹐莖中痛﹐相引脇下痛﹐不可忍者。

人參茯苓﹝各五分﹞川楝子﹝去核﹞生甘艸梢玄胡索﹝各七分﹞琥珀柴胡川歸尾澤瀉﹝各三分﹞

上細切﹐作一服﹐水一盞半﹐加燈心十數莖﹐煎至一盞服。

琥珀散

﹝濟生﹞治五種淋澀疼痛﹐小便有膿血出證。

琥珀沒藥海金砂蒲黃﹝各一兩﹞

上爲細末﹐每服三錢﹐空心煎萱艸湯調下。

傷寒後脫陽﹐小便不通﹐用生薑自然汁﹐調茴香末﹐敷貼小腹上。又服益智茴香丸﹐調益元散送下。﹝丹溪﹞

老人气虛而小便不通﹐四物湯加黃﹑人參﹐吞滋腎丸﹐下焦血气幹者死。﹝丹溪﹞

小便黃﹐用黃柏。如澀數﹐加澤瀉。若濕熱流注下焦而小便黃赤澀數﹐用梔子﹑澤瀉切當。濕多者﹐宜用滑石利之。

下焦無血﹐小便澀數而黃者﹐用四物湯加黃柏﹑知母﹑牛膝﹑甘艸梢。

通關丸

﹝卽滋腎丸﹐東垣﹞治不渴而小便閉﹐熱在下焦血分。

黃柏﹝酒洗焙漧﹞知母﹝酒洗焙漧﹐各一兩﹞肉桂﹝五分﹞

上爲細末﹐熟水丸如梧桐子大﹐每服一百丸﹐空心白湯下。服後須頓兩足﹐令藥易下行也。如小便已利﹐莖中如刀刺痛﹐當有惡物下爲驗。

淸肺飲子

﹝東垣﹞治渴而小便閉澀不利﹐邪熱在上焦气分。

燈心﹝一分﹞通艸﹝二分﹞澤瀉瞿麥琥珀﹝各五分﹞蓄木通﹝各七分﹞車前子﹝炒另研﹞茯苓﹝去皮﹞豬苓﹝去皮﹐各一錢﹞

上細切﹐作一服﹐水一盞半﹐煎至一盞﹐空心稍熱服。

導气除燥湯

﹝東垣﹞治小便閉塞不通﹐乃血澀致气不運而竅澀也。

茯苓﹝去皮﹞滑石﹝各一錢﹞知母﹝去毛﹐酒浸炒﹞澤瀉﹝各一錢五分﹞黃柏﹝二錢﹐酒炒﹞

上細切﹐作一服﹐水二盞﹐煎至一盞﹐空心稍熱服。

腎疸湯

﹝東垣﹞治腎疸目黃﹐甚至渾身黃﹐小便赤。

羌活防風本獨活柴胡﹝各五分﹞升麻﹝一錢﹐以上治目黃渾身黃﹞白茯苓﹝二分﹞澤瀉﹝三分﹞豬苓﹝四分﹞白術﹝五分﹞蒼術﹝一錢﹐以上治小便赤澀﹞黃柏﹝二分﹞人參﹝三分﹞葛根﹝五分﹞神曲﹝六分﹞甘艸﹝五分﹞

上細切﹐作一服﹐水二盞﹐煎至一盞﹐食前稍熱服。

小薊湯

﹝東垣﹞治下焦熱結血淋。

生地黃小薊根通艸滑石梔子仁蒲黃﹝炒﹞淡竹葉當歸梢生藕節甘艸梢﹝各五分﹞

上細切﹐作一服﹐水煎﹐空心服。

八正散

﹝局方﹞治大小便俱閉。

大黃瞿麥木通滑石蓄車前子梔子仁甘艸﹝各等分﹞

上細切﹐每服五錢重﹐入燈心七莖﹐水煎服。

牛膝膏

用川牛膝一合細切﹐以新汲水五大盞煎耗其四﹐入麝香少許﹐空心服。或單以酒煮﹐亦可。

茯苓湯

﹝東垣﹞治胃疸﹐陽明積熱﹐食已輒饑﹐面色黃瘦﹐胸滿脇脹﹐小便閉澀。

赤茯苓陳皮﹝去白﹞澤瀉桑白皮﹝各三分﹞赤芍藥白術人參官桂﹝各二分﹞石膏﹝八分﹞

病甚者﹐加大黃﹑朴硝各一錢。

上細切﹐作一服﹐加生薑五片﹐水一盞半﹐煎至一盞﹐溫服。

倒換散

﹝河間﹞治無問久新癃閉﹐大小便不通﹐小腹急痛﹐肛門腫痛。

大黃﹝小便不通減半﹞荊芥穗﹝大便不通減半﹐各等分﹞

上各別研爲細末﹐每服二錢﹐溫水調下﹐臨時加減服。

葵子散

﹝河間﹞治小便不通。

黃蜀葵子﹝研細﹞赤茯苓﹝各二錢﹞

上作一服﹐水一盞﹐煎二﹑三沸﹐食前服。

葵子湯

﹝濟生﹞治膀胱實熱﹐小便不通。﹝方見疝气門。﹞

琥珀散

﹝河間﹞治五淋。

滑石﹝二錢﹞木通當歸木香郁金蓄﹝各一錢﹞琥珀﹝五分﹐研﹞

上作一服爲末﹐用蘆葦葉同煎﹐水一盞半﹐煎數沸﹐食前溫服。

鐵服丸

﹝河間﹞治大小便不通神效。

大皂角﹝燒存性﹞

上一味﹐不拘多少﹐細研﹐煉蜜丸如梧桐子大﹐每服七十丸﹐白湯下。

廣濟雞蘇飲子

﹝外臺﹞治小便不通。

雞蘇﹝二握﹞生地黃通艸﹝各四兩﹞滑石杏仁﹝去皮尖﹐各二兩﹞冬葵子﹝一兩五錢﹞石葦﹝炙﹐去毛﹐一兩﹞

上七味細切﹐以水六升﹐煎至二升半﹐去渣分三服﹐空心進一服﹐如人行四﹑五里﹐又進一服﹐必通。

又方

﹝外臺﹞治小便不通。

冬葵子滑石﹝各三兩﹞通艸赤茯苓﹝各一兩﹞茅根﹝二兩五錢﹞芒硝﹝一兩五錢﹞

上細切﹐以水六升﹐煎取二升﹐去渣納芒硝﹐分作三服﹐連進卽通。

集驗方

﹝外臺﹞治小便淋瀝不通。

滑石﹝半斤﹞石葦﹝三兩﹞通艸﹝四兩﹞楡莢冬葵子﹝各一斤﹞一方加黃芩﹝三兩﹞

上細切﹐以水一斗﹐煎取三升﹐分作三服﹐頓飲。

石葦散

﹝河間﹞治小便不利﹐莖中作痛。

石葦﹝去毛﹐二兩﹞瞿麥﹝一兩﹞滑石﹝五兩﹞車前子﹝三兩﹞冬葵子﹝二兩﹞

上爲細末﹐每服方寸匕﹐日三服。

﹝祖傳方﹞

治小便淋閉﹐莖中作痛神效。

石葦﹝去毛﹞滑石瞿麥蓄冬葵子木通王不畱行地膚艸﹝各等分﹞

上爲細末﹐每服三錢﹐白湯調下。

又方

治小便溺血立效。

金陵艸﹝一名旱蓮艸﹐一名墨鬥艸﹞車前子﹝俗云蝦蟆衣﹞

上二物各等分﹐杵自然汁﹐每服半茶盞﹐空腹服。

又方

治前證。

用壯年無病患頭髮﹐不拘多少﹐燒灰存性﹐以側柏葉搗汁﹐入糯米糊爲丸﹐如梧桐子大﹐每服一百丸﹐白湯下﹐或四物湯下尢妙。

又方

治沙淋﹐乃莖中有砂作痛。

石首魚腦骨﹝五對﹐火﹐出火毒。卽白鯗腦中骨也﹞滑石﹝五錢﹞

上共研爲細末﹐分作二服﹐煎木通湯調下。未愈﹐再服數劑﹐必待砂出盡乃安。

又方

治孕婦轉胞﹐小便不通﹐及男子小便不通﹐皆效。

冬葵子﹝五錢﹞山梔子﹝五錢﹐炒研﹞木通﹝三錢﹞滑石﹝五錢﹐研﹞

上作一服﹐水一盞半﹐煎八分﹐溫服。外以冬葵子﹑滑石﹑梔子爲末﹐田螺肉搗膏﹐或生蔥汁調膏﹐貼臍中﹐立通。

又方

治血淋。

側柏葉藕節車前艸﹝各等分﹞

上三味﹐同搗取其汁﹐調益元散﹐神效。

附﹕關格證《難經》曰﹕關則不得小便﹐格則吐逆。脈兩寸俱盛曰關格。其證嘔逆而小便不通者是也。按《素問》謂人迎大四倍於气口名曰格﹐气口大四倍於人迎名曰關﹐乃二證也。蓋有格而不關者﹐亦有關而不格者﹐又或有人迎气口俱盛而吐逆不便者﹐故丹溪總而言之曰關格者﹐是也。

丹溪曰﹕寒在上而熱在下﹐故多死﹐法當吐以提其气之橫格﹐不必在出痰也。用二陳湯探而吐之﹐吐中便有降。

有气虛不運者﹐補气藥中升降﹐用補中益气湯加檳榔﹐使淸气升而濁气降也。

治關格證吐逆而小便不利﹐急宜先灸气海﹑天樞等穴各三七壯﹐其吐必止﹐然後以益元散等藥以利小便。

﹝祖傳方﹞

治關格吐逆﹐小便不通。

用藿香平胃散合五苓散﹐加姜棗煎服﹐立效。

﹝醫案﹞

予長兄修徳翁﹐年七十﹐秋間患小便不通﹐二十餘日﹐百方不效﹐後得一方﹐取地膚艸搗自然汁服之遂通。𨿽至微之物﹐而有回生起死之功﹐故錄於此﹐以爲濟利之一助云。﹝地膚艸﹐一云白地芎是也。﹞

卷之六

祕結

論

《內經》曰﹕北方黑色﹐入通於腎﹐開竅於二陰﹐藏精於腎。夫腎主五液﹐故腎實則津液足而大便滋潤﹐腎虛則津液竭而大便結燥。原其所由﹐皆房勞過度﹐飲食失節﹐或恣飲酒漿﹐過食辛熱﹐飲食之火起於脾胃﹐淫欲之火起於命門﹐以致火盛水虧﹐津液不生﹐故傳道失常﹐漸成結燥之證。是故有風燥﹐有熱燥﹐有陽結﹐有陰結﹐有气滯結﹐又有年髙血少﹐津液枯涸﹐或因有所脫血﹐津液暴竭﹐種種不同﹐固難一例而推焉。經云﹕腎惡燥﹐急食辛以潤之﹐以苦泄之。

陽結者散之﹐陰結者溫之。大法﹐治燥者潤之﹐以大黃﹑當歸﹑桃仁﹑麻子仁﹑郁李仁之類。風燥者﹐加以防風﹑羌活﹑秦艽﹑皂莢之類﹐爲丸以煉蜜﹐取其潤燥以助傳道之勢﹐故結散而疏通矣。仍多服補血生津之劑﹐助其眞陰﹐固其根本﹐庶無再結之患。切弗以巴豆﹑牽牛等峻劑攻下﹐𨿽暫得通快﹐必致再結愈甚﹐反釀成病根膠固﹐卒難調治。或有血虛﹑脈大如蔥管﹑發熱而大便結燥者﹐愼不可發汗﹐汗之則重亡津液﹐閉結而死﹐此醫殺之耳。《活人書》有脾約證﹐謂胃彊脾弱﹐約束津液﹐不得四布﹐但輸膀胱﹐故小便數而大便難﹐制脾約丸以下脾之結燥﹐使腸潤結化﹐津流入胃而愈。丹溪曰﹕然旣曰脾約﹐必陰血枯槁﹐內火燔灼﹐熱傷元气﹐故肺受火邪而津竭﹐必竅母气以自救。夫金耗則土受木傷﹐脾失轉輸﹐肺失傳化﹐宜其大便閉而難﹐小便數而無藏蓄也。理宜滋養陰血﹐使陽火不熾﹐金行淸化﹐脾土健旺﹐津液入胃﹐大小腸潤而通矣。今以此丸﹐用之於熱甚而气實與西北人稟賦壯實者﹐無有不安﹔若用之於東南方人與熱𨿽盛而气血不實者﹐𨿽得暫通﹐將見脾愈弱而腸愈燥矣。須知在西北以開結爲主﹐在東南以潤燥爲要﹐學人其可不知此乎。

脈法

脈多沈伏而結。陽結﹐脈沈實而數。陰結﹐脈伏而遲或結。老人虛人便結﹐脈雀啄者﹐不治。

方法

丹溪曰﹕有虛有風﹐有濕有火﹐有津液不足者﹐有寒者﹐有气結者﹐切不可例用芒硝﹑大黃及巴豆﹑牽牛等利藥。

久病﹐腹中有實熱﹐大便不通﹐宜用潤腸丸微利之﹐不宜用峻利之劑。

﹝以上丹溪方法凡二條﹞

脾約丸

麻仁﹝一兩半﹐用生絹袋盛﹐百沸湯連袋泡浸﹐湯冷出之﹐垂井中﹐與水面差一指許﹐不著水﹐次日曬漧礱之﹐粒粒皆完﹞枳實﹝麩炒黃色﹞濃朴﹝姜制炒﹞芍藥﹝各三兩﹞大黃﹝四兩﹐酒蒸﹞杏仁﹝去皮尖炒﹐另研﹐一兩二錢﹞

上爲末﹐煉蜜爲丸﹐如梧桐子大﹐每服三十丸﹐溫水下。

通幽湯

﹝東垣﹞治大便難﹐幽門不通﹐上衝吸門不開﹐噎塞不便﹐燥閉气不得下﹐治在幽門﹐以辛潤之。

炙甘艸紅花﹝各一分﹞生地黃熟地黃﹝各五分﹞升麻桃仁泥當歸身﹝各一錢﹞

上細切﹐作一服﹐水一盞半﹐煎至一盞﹐去渣﹐調檳榔細末五分﹐食前稍熱服。

潤燥湯

﹝東垣﹞

升麻﹝二分﹞生地黃﹝二分﹞熟地黃當歸梢大黃﹝酒濕煨﹞生甘艸桃仁泥麻仁﹝各一錢﹞紅花﹝五分﹞

上除桃仁﹑麻仁另研細外﹐余細切﹐作一服﹐水一盞半﹐入桃仁﹑麻仁﹐煎至一盞﹐去渣空心稍熱服。

潤腸丸

﹝東垣﹞治脾胃中伏火﹐大便閉澀﹐或漧燥﹐閉塞不通﹐全不思食﹐及風結血閉皆能治之。

桃仁﹝湯泡去皮﹐略炒﹞麻仁﹝去殼﹐各一兩﹞當歸梢大黃﹝酒濕煨﹞羌活﹝各五錢﹞

上除桃仁﹑麻仁另研如泥外﹐其餘杵爲極細末﹐煉蜜爲丸﹐如梧桐子大﹐每服三﹑五十丸﹐空心白湯下。如風濕而大便不行﹐加煨皂角仁﹑大黃﹑秦艽以利之。如脈澀﹐覺身有气澀而大便結者﹐加郁李仁﹑大黃以除气澀燥。

麻黃白術湯

﹝東垣﹞治大便不通﹐五日一次﹐小便黃赤﹐渾身腫﹐面上及腹尢甚﹐其色黃﹐麻木﹐身重如山﹐沈困無力﹐四肢痿軟﹐不能舉動﹐喘促不安。

靑皮﹝去穣﹞酒黃連﹝各二分﹞黃人參桂枝白術濃朴﹝姜制﹞柴胡蒼術豬苓﹝各四分﹞酒黃柏陳皮﹝去白﹞甘艸﹝半炙﹐半生﹞升麻﹝各三分﹞吳茱萸﹝去核﹞白茯苓澤瀉﹝各五分﹞白豆蔻炒神曲﹝各六分﹞麻黃﹝一錢﹐不去節﹞杏仁﹝四个﹞

上細切﹐分作二服﹐每服水二盞﹐先煎麻黃令沸﹐掠去沫﹐入諸藥同煎﹐至一盞﹐去渣稍熱服。

升陽瀉熱湯

﹝東垣﹞治膈噎不通﹐逆气裏急﹐大便不行。

靑皮槐子﹝各二分﹞生地黃熟地黃黃柏﹝各三分﹞當歸身甘艸梢﹝各四分﹞蒼術﹝五分﹞升麻﹝七分﹞黃﹝一錢﹞桃仁﹝十个﹐去皮尖﹐另研﹞

上細切﹐作一服﹐入桃仁泥﹐水二盞﹐煎至一盞﹐食前熱服。

活血潤燥丸

﹝東垣﹞治大便風祕血祕﹐常常燥結。

當歸梢﹝五錢﹞防風﹝三錢﹞大黃﹝酒煨﹞羌活﹝各一兩﹞皂角仁﹝燒存性﹐一兩五錢﹞桃仁﹝二兩﹐去皮﹐另研﹞麻仁﹝二兩半﹐去殼﹐另研﹞

上除桃仁﹑麻仁另研外﹐共爲細末﹐煉蜜爲丸﹐如梧桐子大﹐每服五十丸﹐白湯下。三兩服後﹐須以麻子仁煮粥﹐每日早晚食之。大便𨿽日久﹐再不結燥也。此丸藥以瓷罐盛之﹐紙包封﹐毋令見風。

潤腸湯

﹝東垣﹞治大便結燥不通。

生地黃生甘艸﹝各三分﹞大黃﹝﹞熟地黃當歸梢﹝各五分﹞升麻桃仁麻子仁﹝各一錢﹞紅花﹝三分﹞

上細切﹐作一服﹐水二盞﹐煎至一盞﹐去渣空心服。

潤體丸

﹝東垣﹞能潤血燥﹐治大便不通。

麻仁當歸梢生地黃桃仁枳殼﹝各等分﹞

上爲細末﹐煉蜜爲丸服。

備急大黃丸

﹝東垣﹞治胃中停滯寒涼之物﹐大便不通﹐腹痛。﹝方見內傷門。﹞

枳殼丸

﹝河間﹞治三焦約﹐大小便不通﹐穀气不得下行。

枳殼﹝二兩﹞陳皮﹝一兩﹞檳榔﹝五錢﹞木香﹝二錢五分﹞黑醜﹝四兩﹐一半生用﹐一半炒熟﹐杵頭末一兩半﹐余不用﹞

上爲細末﹐煉蜜爲丸﹐如梧桐子大﹐每服五十丸﹐姜湯下。

枳實導滯丸

﹝東垣﹞治傷熱物﹐大便不行﹐气滯胸腹作痛。﹝方見內傷門。﹞

﹝醫案﹞

本邑趙徳秀才之母﹐年五十餘﹐身材瘦小﹐得大便燥結不通﹐飲食少進﹐小腹作痛﹐召予延醫﹐六脈皆沈伏而結澀。

予作血虛治﹐用四物湯加桃仁﹑麻仁﹑煨大黃等藥﹐數服不通﹐反加滿悶。與東垣枳實導滯丸及備急大黃丸等藥﹐下咽片時卽吐出﹐蓋胃气虛而不能久畱性速之藥耳。遂以備急大黃丸外以黃蠟包之﹐又以細鍼穿一竅﹐令服三丸。蓋以蠟匱者﹐制其不犯胃气﹐故得出幽門達大小腸取效也。明日﹐下燥屎一升許。繼以四物湯加減作湯﹐使吞潤腸丸。如此調理月餘﹐得大便如常﹐飲食進而平安。

予族侄百一通判之子﹐因出痘大便閉結不通。兒醫云﹕便實爲佳兆。自病至痘瘡愈後﹐不入廁者凡二十五日﹐肛門連大腸不勝其痛﹐叫號聲達四鄰外。醫及予二﹑三人議藥調治﹐用皂角末及蜜煎導法﹐服以大小承气湯及枳實導滯丸﹑備急丸皆不效﹐計無所出。予曰﹕此痘瘡餘毒郁熱﹐結滯於大小腸之間而然。以香油一大盞令飲﹐自朝至暮亦不效。予畫一計﹐令侍婢口含香油﹐以小竹筒一个套入肛門﹐以油吹入肛內。過半時許﹐病者自云﹕其油入腸內﹐如蚯蚓漸漸上行。再過片時許﹐下黑糞一二升止﹐困睡而安。

卷之六

黃膽

論

《內經》曰﹕中央黃色﹐入通於脾。又曰﹕諸濕腫滿﹐皆屬脾土。夫黃膽爲病﹐肌肉必虛腫而色黃﹐蓋濕熱郁積於脾胃之中﹐久而不散﹐故其土色形於面與肌膚也。蓋脾主肌肉﹐肺主皮毛﹐母能令子虛﹐母病子亦病矣。是故有諸中者﹐必形諸外耳。其證有五﹕曰黃汗﹐曰黃膽﹐曰酒疸﹐曰谷疸﹐曰女勞疸。𨿽有五者之分﹐終無寒熱之異。丹溪曰﹕不必分五種﹐同是濕熱﹐如曲相似。正經所謂知其要者﹐一言而終是也。外有傷寒熱病﹐陽明內實﹐當下而不得下﹐當汗而不得汗﹐當分利而不得分利﹐故使濕熱怫郁內甚﹐皆能令人發黃病也。先哲制茵五苓散﹑茵湯﹑茯苓滲濕湯之類﹐無不應手獲效。故曰治濕不利小便﹐非其治也。又曰濕在上宜發汗﹐濕在下宜利小便﹐或二法並用﹐使上下分消其濕﹐則病無有不安者也﹐學人詳之。

脈法

《脈經》曰﹕凡黃候﹐寸口脈近掌無脈﹐口鼻冷﹐並不可治。

脈沈﹐渴欲飲水﹐小便不利者﹐必發黃也。

酒疸者﹐或無熱﹐靖言了了﹐腹滿欲吐﹐鼻燥﹐其脈浮者先吐之﹐沈弦者先下之。

酒疸下之﹐久久爲黑疸﹐目靑面黑﹐心頭如蒜韭之狀﹐大便正黑﹐皮膚四肢不仁﹐其脈浮弱﹐顏黑微黃﹐故知難治。

谷疸﹐寸口脈微而弱﹐微則惡寒﹐弱則發熱﹐當發不發﹐骨節疼痛﹐當煩不煩﹐而黃汗出。趺陽脈緩而遲﹐胃气反彊﹐飽則煩滿﹐滿則發熱﹐客熱消穀﹐食已則饑﹐谷彊肌瘦﹐名曰谷疸。

陽明病脈遲者﹐食難用飽﹐飽則發煩頭眩者﹐必小便難﹐此欲作谷疸﹐𨿽下之﹐腹滿如故。

趺陽脈緊而數﹐數則爲熱﹐熱則消穀﹐緊則爲寒﹐食則滿也。

尺脈浮爲傷腎﹐趺陽脈緊爲傷脾﹐風寒相搏﹐食已則眩﹐穀气不消﹐胃中苦濁﹐濁气下流﹐小便不通﹐陰被其寒﹐熱流膀胱﹐身體盡黃﹐名曰谷疸。

方法

丹溪曰﹕不必分五﹐同是濕熱﹐和曲相似﹐輕者小溫中丸﹐重者大溫中丸﹐熱多加黃連﹐濕多者茵五苓散加食積藥。

戴氏曰﹕食積者﹐量其虛實下之﹐其餘但利小便﹐小便淸利﹐則黃自退。或曰﹕黃膽宜用倒倉法。又曰﹕黃膽倦怠﹐脾胃不和﹐食少﹐胃苓湯。小便赤﹐加滑石。

一方

治黃膽。

黃芩黃連梔子茵豬苓澤瀉蒼術靑皮艸龍膽﹝各五分﹞

谷疸﹐加三稜﹑莪術﹑縮砂﹑陳皮﹑神曲。

上細切﹐作一服﹐水煎服之。

又方

治气實傷濕﹐渾身發黃﹐宜吐法。

撫芎梔子桔梗﹝各二錢﹞

上細切﹐作一服﹐加姜煎﹐入韭汁服﹐探吐之。

小溫中丸

治黃膽與食積﹐又可制肝燥脾。脾虛者﹐須以白術作湯使下。

鍼砂﹝十兩﹐醋炒七次令通紅﹐另研﹞苦參﹝夏加冬減﹞山楂﹝各二兩﹞吳茱萸﹝一兩﹐冬加夏減﹞蒼術﹝半斤﹞白術﹝五兩﹞川芎﹝夏減﹞神曲﹝各半斤﹞香附米﹝一斤﹐童便浸一宿﹞

上爲細末﹐醋糊爲丸﹐如梧桐子大﹐每服七﹑八十丸﹐食前鹽湯下。一方﹐無白術﹑山楂﹑苦參﹑吳茱萸﹐有梔子。

大溫中丸

鍼砂﹝十兩﹐如前制﹞陳皮蒼術靑皮濃朴﹝薑汁制﹞三稜﹝醋煮一時﹞莪術﹝同上制﹞黃連苦參白術﹝各五兩﹞生甘艸﹝二兩﹞香附﹝一斤﹐童便浸一宿﹞

上爲細末﹐醋糊爲丸。﹝一方無黃連﹑苦參﹑白術﹐一方又無甘艸﹐名溫中丸。﹞

調胃承气湯

﹝活人﹐方見傷寒門。﹞

王叔和曰﹕腹滿舌痿﹐煩躁不得睡﹐屬黃家。又曰﹕病黃膽﹐發熱煩喘﹐胸滿口燥者﹐以發病時火劫其汗﹐兩熱相搏。然黃家所得從濕﹐故一身盡發熱而黃。如肚熱者﹐熱在裏也﹐當下之安﹐用調胃承气湯。

又曰﹕黃膽之病﹐當以十八日爲期治之﹐十日以上爲瘥﹐又劇者爲難治。又曰﹕病疸而渴者﹐其病難治﹔疸而不渴者﹐其病易治。發於陰部﹐其人必嘔﹔發於陽部﹐其人振寒而發熱也。師曰﹕諸黃家病﹐但宜利小便。假令脈浮﹐當以汗解之﹐宜桂枝加湯﹐又名黃建中湯。﹝方見傷寒門。﹞

又曰﹕男子黃﹐小便自利﹐當與小建中湯。又曰﹕黃膽腹滿﹐小便不利而赤﹐自汗出﹐此爲表和裏實﹐當下之﹐用大黃黃柏梔子芒硝湯。

大黃黃柏梔子芒硝湯

﹝叔和﹞

黃柏芒硝大黃﹝各四錢﹞梔子﹝三枚﹞

上細切﹐作一服﹐水一盞半﹔煎至一盞﹐溫服。

又曰﹕黃膽病﹐小便色不變﹐欲自利﹐腹滿而喘﹐不可除熱﹐熱除必噦﹐噦者宜服小半夏湯。﹝方見傷寒門。﹞

又曰﹕夫病酒發黃膽﹐必小便不利﹐其候心中熱﹐足下熱﹐是其證也。又心中懊而熱﹐不能食﹐時欲吐﹐名曰酒疸。又曰﹕酒疸﹐心中熱欲嘔者﹐吐之卽愈。又曰﹕酒疸黃色﹐心中實熱而煩。

又曰﹕額上黑﹐微汗出﹐手足心熱﹐薄暮則發﹐膀胱急﹐小便自利﹐名曰女勞疸。腹如水狀﹐不治。

又曰﹕黃家﹐日晡所當發熱﹐而反惡寒﹐此爲女勞得之。膀胱急﹐小腹滿﹐一身盡黃﹐額上黑﹐足下熱。因作黑疸﹐其腹脹如水狀﹐大便必黑﹐時溏﹐此女勞之病﹐非水也﹐腹滿者難治﹐硝石礬石散主之。

硝石礬石散

﹝叔和﹞

上以二石各等分﹐燒爲末﹐每服二錢﹐以大麥粥湯和服﹐日三服﹐取汗愈。若小腹滿急﹐小便不利﹐用滑石﹑石膏各二錢﹐入粳米一撮﹐同煎服之。

治酒疸﹐用小柴胡湯加茵﹑豆豉﹑大黃﹑黃連﹑葛根﹐煎服效。﹝叔和﹞

茯苓湯

﹝河間﹞治胃疸﹐消穀善饑﹐面色痿黃﹐心中煩熱﹐胸脇脹滿﹐小便赤澀。﹝方見淋祕門。﹞

一方

﹝丹溪﹞治谷疸。

以柴胡﹑穀芽﹑枳實﹑濃朴﹑梔子﹑大黃等分﹐水煎服效。

胃苓湯

﹝局方﹞治脾胃不和黃腫。如小便赤澀﹐加滑石。

五苓散合平胃散是也。

腎疸湯

﹝東垣﹞治腎疸目黃﹐或渾身黃﹐小便赤澀。

升麻羌活防風本獨活柴胡﹝各五分﹞蒼術﹝一錢﹞豬苓﹝四分﹞葛根﹝五分﹞澤瀉﹝三分﹞黃芩﹝二分﹞甘艸﹝三分﹞神曲﹝炒﹐三分﹞黃柏﹝二分﹞白術﹝五分﹞人參﹝三分﹞

上細切﹐作一服﹐水一盞半﹐煎至一盞﹐去渣溫服。

茵五苓散

﹝活人﹞治傷寒或伏暑發黃﹐小便不利﹐煩渴等證。

本方倍加茵﹐入姜棗煎服之。

茵茯苓湯

﹝活人﹞治發黃﹐脈沈細數﹐四肢冷﹐小便澀﹐煩躁而渴。

茯苓桂枝豬苓﹝各一錢﹞滑石﹝一錢五分﹞茵﹝二錢﹞

上細切﹐作一服﹐水一盞半﹐煎至一盞服。如脈未出﹐加當歸一錢五分。

梔子大黃湯

﹝活人﹞治酒疸﹐心中懊﹐或熱而痛。

梔子﹝十四枚﹞大黃﹝一兩﹞枳實﹝五枚﹞豆豉﹝一升﹞

上作一服﹐用水五升﹐煎至二升﹐分三服。

半溫半熱湯

﹝活人﹞治酒疸﹐身黃無熱﹐靖言了了﹐腹滿欲嘔﹐心煩足熱﹐或有瘕﹐心中懊﹐其脈沈弦緊細。

半夏茯苓白術﹝各七分﹞前胡枳殼﹝麩炒黃色﹞甘艸﹝炙﹞大戟﹝各五分﹞黃芩茵當歸﹝各三分﹞

上細切﹐作一服﹐入生薑三片﹐水二盞﹐煎至一盞﹐溫服。

茵蒿湯

﹝活人﹞治身熱鼻幹汗出﹐陽气上奔﹐小便赤澀不利﹐濕熱發黃。

茵蒿﹝一兩﹞大梔子﹝三枚﹞大黃﹝三錢五分﹞

上細切﹐作一服﹐水三盞﹐煎盞半﹐溫服。

茵大黃湯

﹝活人﹞治傷寒大熱發黃﹐面目俱黃﹐小便赤澀。

茵蒿梔子柴胡黃柏黃芩升麻大黃﹝各七分﹞艸龍膽﹝三分半﹞

上細切﹐作一服﹐水一盞半﹐煎至一盞﹐溫服。

梔子柏皮湯

﹝活人﹞治身熱不去﹐大便利而煩熱身黃。

梔子黃柏黃連﹝各三錢五分﹞

上細切﹐作一服﹐水一盞半﹐煎至一盞﹐溫服。

茯苓滲濕湯

﹝活人﹞治黃膽寒熱﹐嘔吐而渴﹐欲飲冷水﹐身目俱黃﹐小便不利﹐不思飲食。﹝方見濕證門。﹞

小茵湯

﹝活人﹞治發黃﹐脈沈細而遲﹐徧身冷。

附子﹝一枚﹐作八片炮﹞甘艸﹝炙﹐一兩﹞茵﹝二兩﹞

上細切﹐作三服﹐每服用水二盞﹐煎至一盞﹐溫服。

茵四逆湯

﹝活人﹞治發黃﹐脈沈細而遲﹐肢體逆冷﹐腰以上自汗。

甘艸﹝炙﹐一兩﹞漧薑﹝炮﹐一兩五錢﹞附子﹝一枚﹐作八片炮﹞茵﹝二兩﹞

上細切﹐分作四服﹐水煎服。

葶藶苦參散

﹝活人﹞治濕熱內甚﹐小便赤澀﹐大便時祕﹐飲食少進﹐諸藥不效﹐因爲久黃。

苦參黃連瓜蒂黃柏大黃﹝各一兩﹞葶藶子﹝二兩﹞

上爲細末﹐每服一錢匕﹐淸米飲調下﹐以吐利爲度﹐隨時看虛實消息加減。

當歸白術湯

﹝活人﹞治酒疸發黃﹐心下有癖堅滿﹐身體沈重﹐妨害飲食﹐小便赤黃﹐此因內虛﹐飲食生冷﹐脾胃痰結所致。

白術茯苓﹝各一錢﹞當歸黃芩茵﹝各三分半﹞前胡枳實甘艸﹝炙﹞杏仁﹝各六分﹞半夏﹝八分﹐泡透﹞

上細切﹐作一服﹐加姜三片﹐水一盞半﹐煎至一盞﹐溫服。

抵當湯

﹝活人﹞治傷寒熱郁﹐瘀血內結﹐身黃脈沈細﹐狂言譫語﹐小便自利﹐大便黑。﹝方見傷寒門。﹞

鍼砂丸

﹝集驗方﹞治谷疸﹑酒疸﹑濕熱發黃等證。

鍼砂﹝半斤﹐醋炒紅﹞蒼術﹝四兩﹐米泔浸﹞香附﹝四兩﹐童便浸﹞神曲﹝炒微黃﹞茵﹝薑汁炒﹞麥﹝麩炒﹐各二兩﹞芍藥當歸﹝酒洗﹐去頭﹞生地黃川芎靑皮﹝去穣炒﹐各一兩五錢﹞陳皮﹝去白﹞莪術﹝醋煮﹞三稜﹝醋煮﹐各二兩﹞梔子﹝去殼炒﹞姜黃升麻漧漆﹝各五錢﹐炒煙盡﹞

上爲細末﹐醋糊爲丸﹐如梧桐子大﹐每服六﹑七十丸﹐姜湯送下。

綠礬丸

﹝集驗﹞治黃腫病最捷。

五倍子﹝半斤﹐炒黑﹞綠礬﹝四兩﹐薑汁炒白﹞鍼砂﹝四兩﹐醋炒紅色﹞神曲﹝半斤﹐炒微黃色﹞

上爲細末﹐生薑汁煮紅棗肉爲丸﹐如梧桐子大﹐每服六﹑七十丸﹐溫酒下。不能飲酒﹐米湯亦可。終身忌食蕎麥麵﹐犯之再發難治。

棗礬丸

﹝寶鑑﹞治食勞﹐身目俱黃者。

綠礬﹝半斤﹐火通紅﹞

上研細﹐紅棗肉爲丸﹐如梧桐子大﹐每服五十丸﹐或酒或姜湯下。

﹝祖傳方﹞

褪金丸

治黃腫﹐絕妙。

蒼術﹝米泔浸﹞白術﹝各二兩五錢﹞甘艸﹝炙﹐五錢﹞濃朴﹝薑汁拌炒﹐一兩﹞陳皮﹝去白﹐一兩五錢﹞鍼砂﹝醋炒紅色﹞香附﹝童便浸﹐各六兩﹞神曲﹝炒黃色﹞麥麵﹝炒微黃﹐各一兩半﹞

有塊加三稜﹝醋煮﹞莪術﹝醋煮﹐各一兩半﹞

上爲細末﹐麵糊爲丸服﹐忌魚鮏﹑濕面﹑生冷﹑水果等物。

﹝醫案﹞

一男子年三十餘﹐得谷疸癥﹐求予治。以胃苓湯去桂加茵﹐數十帖黃退﹐自以爲安﹐不服藥。十數日後﹐至晚目盲不見物。予曰﹕此名雀目﹐蓋濕痰盛而肝火有餘也。用豬肝煮熟和夜明砂作丸服之﹐目遂明如故﹐來謝。予曰﹕未也﹐不早服制肝補脾消痰之劑﹐必成蠱脹。伊芳不信﹐半月後腹漸脹痞滿﹐復來治。予仍以胃苓湯倍二術﹐加木通﹑麥門冬﹐煎湯下褪金丸﹐一月平安。

卷之六

瘡瘍

論

《內經》曰﹕諸痛癢瘡瘍﹐皆屬心火。又曰膏粱之變﹐足生大疔。榮气不從﹐逆於肉理﹐乃生癰腫。東垣謂榮气卽胃气也﹐蓋胃气調和﹐則榮衛之气﹐皆順流而無逆於肉理耳。若夫飲食失節﹐肥甘過傷﹐以致濕熱蘊積於腸胃之間﹐燒爍腑臟﹐煎熬眞陰﹐此經之所謂陰之五宮﹐傷在五味﹐味傷發熱﹐久而增气。故濕熱之气﹐聚於下集﹐陰火熾盛﹐蓄於八脈﹐八脈沸騰﹐逆於經隧﹐气凝血滯﹐故其滋養精微之气﹐不能如常榮於肉理﹐是以結聚而成癰腫矣﹐經曰熱勝則肉腐是也。法當視其所發之地﹐各從其經而處治焉。夫發於身之表者﹐其名一十有七﹕曰腦發﹝督脈﹐足太陽經﹞﹐曰背發﹝中屬督脈﹐餘皆足太陽經﹞﹐曰鬢髮﹝手足少陽經﹞﹐曰眉髮﹝手足太陽經﹐手足少陽經﹞﹐曰發﹝手足陽明經﹞﹐曰腮頷發﹝手陽明經﹞﹐曰髭發﹝手足陽明經﹞﹐曰腋發﹝手太陽經﹞﹐曰穿襠發﹝督銜任三脈﹞﹐曰腿發﹝表足三陽﹐裹足三陰﹞﹐曰肝癰﹝足厥陰經﹞﹐曰喉癰﹝任脈﹐陽明經﹞﹐曰臍癰﹝任脈﹐陽明﹞﹐曰乳癰﹝內陽明經﹐外少陽經﹐乳頭足厥陰經﹞﹐曰臀癰﹝足太陽經﹞﹐曰跨馬癰﹝足厥陰經﹞﹐曰囊癰﹝足厥陰經﹞。發於腔子之內者﹐其名有四﹕曰內疽﹐曰肺癰﹝手太陰經﹞﹐曰腸癰﹝手太陽經﹐手陽明經﹞﹐曰胃脘癰﹝足陽明經﹞。夫十二經有气血多少之不同﹐癰疽淺深之有異。是故爲治之法﹐或疏散﹐或消毒﹐或鍼焙﹐或內托﹐或外消﹐或瀉利﹐或補益。是故腫瘍爲實﹐宜瀉利﹔潰瘍爲虛﹐宜補益﹔浮露而淺者爲癰﹐宜外消﹔藏伏而深者爲疽﹐宜內托﹐此千古不易之定議也。𨿽然其證有善而易治者爲順﹐惡而難消者爲逆。其爲眼白睛黑﹐目緊小者﹐一逆也﹔不能飲食﹐納藥而嘔﹐食不知味﹐二逆也﹔傷痛渴甚﹐三逆也﹔膊項轉動不便﹐四肢沈重﹐四逆也﹔聲嘶色脫﹐唇口靑黑﹐面目四肢浮腫﹐五逆也﹔煩躁時咳﹐腹痛甚﹐泄利無度﹐小便如淋﹐六逆也。膿血大泄﹐腫尢甚﹐膿水臭敗莫近﹐七逆也﹔喘促气短﹐恍惚嗜臥﹐八逆也﹔未潰先黑陷﹐面靑唇黑便污﹐九逆也。又如噫气痞塞﹐喘咳﹐身冷自汗﹐目瞪耳聾﹐恍惚驚悸﹐語言錯亂﹐皆是惡證。若夫動息自寧﹐飲食知味﹐一順也﹔便利調勻﹐二順也﹔神彩精明﹐語聲淸朗﹐三順也﹔膿潰腫消﹐色鮮不臭﹐四順也﹔體气和平﹐五順也。

凡五順見三則吉﹐九逆見六則危矣。先哲垂訓﹐班班可考﹐學人其可不詳察乎。

脈法

《脈經》曰﹕脈數身無熱﹐內有癰也。一云﹕腹無積聚﹐身無熱﹐脈數﹐此爲腸中有膿﹐薏苡附子敗醬湯主之。

諸浮數脈﹐應當發熱﹐而反灑淅惡寒﹐苦有痛處﹐當發癰腫。脈微而遲﹐反發熱﹐弱而數﹐反振寒﹐當發癰腫。

脈浮而數﹐身體無熱﹐形嘿嘿﹐胸中微躁﹐不知痛之所在﹐此人當發癰腫。

脈滑而數﹐數則爲熱﹐滑則爲實﹐滑則主榮﹐數則主衛﹐榮衛相逢﹐則結爲癰﹐熱之所過﹐則爲膿也。

羽林婦病﹐醫者脈之﹐知婦人腸中有膿﹐爲下之卽愈。蓋寸口脈滑而數﹐滑則爲實﹐數則爲熱﹐滑則爲榮﹐數則爲衛﹐衛數下降﹐榮滑上升﹐榮衛相干﹐血爲濁敗﹐小腹痞堅﹐小便或澀﹐或時汗出﹐或復惡寒﹐膿爲已成。設脈遲緊﹐聚爲瘀血﹐下之卽愈。

腸癰之爲病﹐其身體甲錯﹐腹皮急﹐按之軟如腫狀。

夫腸癰者﹐小腹腫﹐按之則痛﹐小便數如淋﹐時時發熱﹐自汗出﹐復惡寒。其脈遲緊者﹐膿未成﹐可下之﹐當有血﹔脈洪數者﹐膿已成﹐不可下也。大黃牡丹湯主之。

方法

丹溪曰﹕癰疽因陰陽相滯而生。蓋气陽也﹐血陰也﹐血行脈內﹐气行脈外﹐相並周流。寒與濕搏之﹐則凝泣而行遲﹐爲不及﹔熱與火搏之﹐則沸騰而行速﹐爲太過。气得邪而郁﹐津液稠粘﹐爲痰爲飲﹐積久滲入脈中﹐血爲之濁﹐此陰滯於陽也。血得邪而郁﹐隧道阻隔﹐或溢或結﹐積久滲出脈外﹐气爲之亂﹐此陽滯於陰也。百病皆由於此﹐又不止於癰疽而已。

癰疽因積毒在臟腑﹐當先助胃壯气﹐使根本堅固﹐而以行經活血藥爲佐﹐參以經絡時令﹐使毒瓦斯外發﹐施治之早﹐可以內消﹐此內托之意也。

或問內托之法﹐予曰﹕河間治腫於外﹐根盤不深﹐形證在表﹐其脈多浮﹐病在皮肉﹐非气盛則必侵於內﹐急須內托﹐宜腹煎散﹐除濕散郁﹐使胃气和平。如或未已﹐再煎半料飲之。如大便閉及煩熱﹐少服黃連湯。如微利及煩熱已退﹐卻與復煎散。如此使榮衛俱行﹐邪气不能內傷也。

《外科精要》謂排膿內補十宣散﹐治未成者速散﹐已成者速潰﹐誠哉是言也。若用之於小瘡癤與冬月﹐亦可轉重就輕﹐移深居淺。若潰瘍與夏月用之﹐其桂朴之溫散﹐佐以防風﹑白芷﹐吾恐𨿽有參﹐難爲倚仗。比見世人用此﹐不分輕重時令﹐經絡前後﹐正若盲人騎瞎馬﹐半夜臨深池﹐危哉﹗諸經惟少陽厥陰二經生癰疽宜預防之﹐以其多气少血也。血少而肌肉難長﹐瘡久未合﹐必成死證。苟不知此﹐遽用驅逐利藥﹐以伐其陰分之血﹐禍不旋踵。

腫瘍內外皆壅﹐宜以托裏表散爲主。如欲用大黃者﹐宜戒猛浪之非。

潰瘍內外皆虛﹐宜以補接爲主。如欲用香散者﹐宜戒虛虛之失。

《外科精要》一書﹐惟務紀錄舊方﹐應酬輕小證候耳。

癰疽始發﹐卽以艾多灸之﹐可使輕淺﹐騎竹馬灸法最妙。蓋艾火暢達﹐拔引郁毒﹐此從治之意。惟頭爲諸陽所聚﹐艾炷宜小而少。若身上﹐必痛灸至不痛﹐不痛灸至痛。亦有因灸而死者﹐蓋虛甚﹐孤陰將絕﹐其脈必浮數而大且不鼓﹐精神必短而昏﹐無以抵當火气﹐宜其危也。

按河間灸刺法曰﹕凡瘡瘍須分經絡部分﹐血气多少﹐穴遠近。從背出者﹐當從太陽經五穴選用﹐至陰﹑通谷﹑束骨﹑昆侖﹑委中是也。從鬢出者﹐當從少陽經五穴選用﹐竅陰﹑夾溪﹑臨泣﹑陽輔﹑陽陵泉是也。從髭出者﹐當從陽明經五穴選用﹐厲兌﹑內庭﹑陷谷﹑衝陽﹑解溪是也。從腦出者﹐則以絕骨一穴治之。﹝各穴點法﹐俱見《銅人鍼灸經》﹐玆不再具。﹞

蜞鍼之法﹐可施於輕小證候﹐吮出惡血。若積毒在臟腑者﹐徒竭其血於外﹐無益也。

外施貼藥﹐亦發表之意。《精要》謂貼冷藥有神效﹐夫气得熱則散﹐得冷敗斂﹐何謂神效﹖經曰發表不遠熱﹐是也。

﹝貼冷藥﹐惟輕小癤毒可也。﹞

外科用鍼烙得膿後﹐服神仙追毒丸。此藥能下積取毒﹐無取膿之功。若血气壯實﹐則膿自出﹐當以和气活血藥﹐佐參補劑服之。

腫瘍用手按之﹐熱則有膿﹐不熱則無膿。

膿出而反痛者﹐此爲虛也﹐宜補之。亦有穢气所觸而作痛者﹐宜和解之。風冷所逼者﹐宜溫養之。

疽發深不痛者﹐胃气大虛﹐必死肉多而不知痛也。

腫瘍時嘔者﹐當作毒瓦斯上攻治之。潰後﹐當作陰虛補之。若年老潰後發嘔不食﹐又宜參白術膏峻補﹐隨證加佐使藥。河間謂瘡瘍嘔者﹐濕气侵於胃也﹐宜倍白術。

癰疽發渴﹐乃血气兩虛﹐用參﹑以補气﹐當歸﹑地黃以養血﹐或忍冬丸﹑黃六一湯皆效。

加味十全大補湯﹐治癰疽潰後﹐補气血﹐進飲食﹐實爲切要。凡膿血出多﹐陰陽兩虛﹐此藥有回生起死之功﹐但不分經絡﹐不載時令﹐醫者觸類而長之可也。或見腫平痛寬﹐遂以爲安﹐漫不知省﹐無補接調養之功﹐愈後虛證復見﹐因而轉爲他病而危劇者多矣。

蒲公英﹐化熱毒﹐消惡腫﹐散結核﹐有奇功。田間路側皆有之﹐三四月開黃花﹐似菊花﹐味甘。《衍義補遺》云﹕四時常花﹐花罷飛絮﹐節葉間折之有白汁出者是。能解食毒﹐散滯气﹐可入陽明太陰二經。同忍冬藤煎﹐以少酒佐而服之﹐搗爛之亦妙。

白蠟屬金﹐稟收斂堅凝之气﹐外科之要藥也。生肌止血﹐定痛接骨﹐續筋補虛﹐常與合歡皮同入長肉膏藥用之有神效。但未試其可服否﹐若合歡皮常服之驗矣。

蓖麻子性善收﹐能追膿取毒﹐亦要藥也。

癰疽已破未破﹐用皂角刺﹐能鉆引至痛處。

取剩骨法﹕取久疽久痔漏中朽骨﹝俗名剩骨﹞﹐用烏骨雞脛骨﹐以信砒實之﹐鹽泥固濟﹐火通紅﹐地上出火毒﹐用骨研細﹐飯丸如粟米大﹐以皮紙拈送入竅內﹐外以拔毒膏藥封之﹐其骨自出。

﹝以上丹溪方法凡二十三條﹞

惡瘡發背腦疽等證方法﹕

升陽益胃湯

﹝東垣﹞治一切惡瘡﹑發背﹑腦疽等證。

羌活﹝一錢五分﹞獨活﹝五分﹞防風﹝五分﹞本﹝一錢五分﹞知母﹝一錢﹞

生地黃﹝一錢﹞黃芩﹝三錢﹞黃連﹝五分﹞黃柏﹝五分﹞當歸﹝三錢﹞防風梢﹝五分﹞

連翹﹝二錢﹞人參﹝五分﹞黃﹝一錢五分﹞生甘艸﹝一錢﹞陳皮﹝五分﹞當歸梢﹝五分﹞蘇木﹝五分﹞炙甘艸﹝一錢五分﹞酒防己﹝五分﹞澤瀉﹝七分﹞桔梗﹝一錢﹞

上細切﹐分作二服﹐每服用水二大盞﹐浸半日﹐煎至一盞﹐滴酒數十點﹐去渣臨臥溫服。忌飲水﹐再作膿﹐效遲。

初患二﹑三日者服之立消﹐作膿者立潰﹐隨病上下食前後服。一人患腦疽﹐第八日腫硬如拳﹐卽日晚服此藥一劑﹐次日便平復﹐腫勢消﹐更不疼痛﹐又服半劑﹐七日全愈如常。明之言﹕凡瘡皆陰中之陽﹑陽中之陰二證而已。我治此瘡﹐陽藥七分﹐陰藥三分﹐名曰升陽益胃散﹔勝十宣也﹐老人宜之﹐亦名復煎散﹐或加乳香沒藥各一錢尢妙。

當歸羌活湯

治腦疽證。

黃芩﹝酒炒﹞黃連﹝酒炒﹐各二錢﹞黃柏﹝酒炒﹐一錢﹞澤瀉﹝五分﹞連翹﹝一錢﹞當歸身﹝二錢﹞防風羌活﹝各一錢﹞甘艸﹝炙﹐一錢﹞山梔子﹝一錢﹞獨活﹝七分﹞本﹝七分﹞

上細切﹐作一服﹐水二盞﹐先浸一時許﹐入酒一匙﹐煎至八分﹐去渣食後稍熱服﹐日進二服﹐三日盡六服﹐俱將藥淸汁調下後項檳榔散。

檳榔散

﹝東垣﹞大斂瘡口。

檳榔木香﹝各三錢﹞

上爲細末﹐用前湯調下或斂瘡口用之﹐決無疼痛﹐以蠟油調塗瘡口﹐生肌斂肉甚速﹐別無惡肉﹐瘡口易合平復﹐膏粱熱瘡所宜用也。貧人寒地及寒濕外來之寒瘡﹐禁不可多用。

背疽方法﹕托裏散﹝千金﹞治背疽並諸惡瘡﹐如三日以裏未鍼灸及利大便者﹐則可消矣。

羌活﹝一錢五分﹞防風﹝酒洗﹐五分﹞防風梢﹝五分﹞本﹝一錢五分﹞當歸身﹝三錢﹞當歸梢﹝五分﹞連翹﹝三錢﹞黃芩﹝酒洗﹐三錢﹞黃﹝一錢五分生用﹞人參﹝一錢五分﹞炙甘艸﹝一錢五分﹞生甘艸﹝五分﹞陳皮﹝五分﹞蘇木五味子酒黃柏酒防己﹝各五分﹞桔梗梔子生地黃﹝酒洗﹐各一錢﹞酒大黃﹝三錢﹞酒黃連﹝一錢﹞木豬苓﹝一錢五分﹞麥門冬﹝二錢﹞

上細切﹐分作二服﹐每服用水三大盞﹐浸半日﹐煎至一盞﹐稍熱服﹐後一服如前﹐並渣再煎服﹐忌冷水。此方如覺病﹐卽便忙服﹐無不效者。若瘡勢已發三四日﹐或成膿﹐則不消也。崔經歷二次發背疽﹐皆得此方而愈。

丹溪治背疽方﹐用大黃﹑防風﹑羌活﹑甘艸節﹑生地黃﹑當歸身﹑貝母﹑白芷﹑赤芍藥﹑皂角刺﹑黃芩作大劑煎服﹐气虛加人參﹑黃﹐瘡潰後亦宜加之。

附骨疽方法﹕丹溪曰﹕附骨疽者﹐皆因久得濃味﹐及勞役與酒後涉水得﹐此陽滯於陰之證也。又曰﹕環跳穴痛不止﹐防生附骨疽﹐以蒼術爲君﹐佐以黃柏之辛﹐行以靑皮﹐冬加桂枝﹐夏加條芩﹐體虛者加杜仲﹑牛膝﹐以生甘艸爲使﹐作大料煎﹐入薑汁﹐食前飲之。痛甚者﹐恐前藥十數帖發不動﹐少加麻黃。一二帖又不動者﹐恐疽將成﹐急掘地坑﹐以火坑通紅﹐沃以小便﹐令患者赤體坐於坑中﹐以席或綿衣圍抱下體﹐使熱气燻蒸﹐腠理開﹐气血通暢而愈。

羌活防己湯

﹝東垣﹞治附骨疽初發於太陽﹑厥陰﹑太陰分者。

羌活川芎蒼術防己木香連翹射幹甘艸白芍藥木通當歸尾蘇木﹝各七分﹞

上細切﹐水酒各一大盞﹐煎至七分﹐食前服﹐美膳壓之。

托裏黃湯

﹝東垣﹞治附骨疽初發於足少陽﹑陽明分者。

柴胡﹝一錢二分﹞連翹﹝八分﹞肉桂﹝八分﹞鼠粘子﹝八分﹞黃﹝八分﹞當歸尾﹝一錢五分﹞黃柏﹝四分﹞升麻﹝四分﹞甘艸﹝炙﹐四分﹞白芷﹝一錢﹞

上細切﹐作一服﹐酒一盞﹐水一盞半﹐煎至一大盞﹐空心服﹐美膳壓之。

內托黃酒煎湯

﹝東垣﹞治瘡生腿外側﹐或因寒濕﹐得附骨疽於足少陽經分﹐微侵足陽明經﹐堅硬漫腫﹐行步作痛﹐或不能行。

柴胡﹝六錢五分﹞連翹﹝八分﹞肉桂﹝八分﹞大力子﹝炒﹞黃﹝各四錢一作四分﹞當歸尾﹝八錢﹞黃柏﹝五分﹞升麻﹝七分﹞甘艸﹝炙﹐五分﹞白芷﹝二錢﹞

上細切﹐水酒各一盞﹐煎至一盞﹐食前溫服。

黃連消毒飲

﹝東垣﹞治附骨疽。

黃連﹝一錢﹞黃芩黃柏﹝各五分﹞生地黃﹝四分﹞知母﹝四分﹞羌活﹝一錢﹞獨活﹝四分﹞防風﹝四分﹞本﹝五分﹞當歸尾﹝四分﹞桔梗﹝五分﹞黃﹝二分﹞人參﹝二分﹞甘艸﹝三分﹞連翹﹝四分﹞蘇木﹝二分﹞防己﹝五分﹞澤瀉﹝二分﹞陳皮﹝三分﹞

上細切﹐作一服﹐水煎服。一老人年七十﹐因寒濕地气﹐得附骨疽於左腿外側少陽膽經之分﹐微侵足陽明經分﹐闊六七寸﹐長一小尺﹐堅硬漫腫﹐不辧肉色皮澤﹐但行步作痛﹐以指按至骨﹐大痛。與此藥一服卽止﹐次日堅軟腫消而愈。

內托黃柴胡湯

﹝東垣﹞治附骨疽。

生地黃﹝五分﹞黃柏﹝三分﹞肉桂﹝二分﹞羌活﹝五分﹞當歸梢﹝七分半﹞

土瓜根﹝酒洗﹞柴胡梢﹝各一錢﹞連翹﹝一錢三分﹞黃﹝二錢﹞

上細切﹐作一服﹐酒一盞﹐水二盞﹐煎至一盞﹐去渣空心熱服。賈徳茂小男﹐於左大腿近膝股內﹐出附骨疽﹐不辧肉色﹐漫腫光澤木硬﹐瘡勢甚﹐又且左腳﹐乃肝之髀上也﹐更在足厥陰肝經之分﹐少侵足太陰脾經之分﹐其脈左二部細而弦﹐按之洪緩微有力﹐與此藥而安。

臀癰方法丹溪曰﹕臀癰者﹐臀居小腹之後在下﹐此陰中之陰﹐道遠位僻﹐𨿽曰太陽多血﹐然气運不到﹐血亦罕來﹐中年後尢慮患此。才有腫痛﹐參之脈證﹐但見虛弱﹐便與滋補血气﹐可保終吉。若無積補之功﹐其禍多在結痂之後﹐或半年已來乃病﹐多致失手﹐愼之愼之﹗

內托羌活湯

﹝東垣﹞治足太陽經中﹐左右尺脈俱緊﹐按之無力﹐尻臀生癰堅硬﹐腫痛大作。

羌活黃柏﹝酒炒﹐各二錢﹞防風本當歸尾﹝各一錢﹞肉桂﹝三分﹞連翹甘艸﹝炙﹞蒼術陳皮﹝各五分﹞黃﹝二錢五分﹞

上細切﹐作一服﹐水二盞﹐酒一盞﹐煎至一盞﹐去渣稍熱空心服﹐以衣復蓋癰上﹐使藥力行﹐去衣。

內疽方法丹溪曰﹕內疽者﹐皆因飲食之火﹐挾七情之火﹐相郁而發。飲食者陰受之﹐七情者臟腑受之﹐宜其發在腔子而頭向外﹐非干腸胃肓膜也。宜以內托之藥托出於外﹐以鍼開之而愈。先用四物湯加桔梗﹑香附﹑生薑煎服。膿出後﹐亦用四物湯調理而安。

肺癰方法丹溪﹕肺癰先須發表。《千金方》曰﹕病咳唾膿血﹐其脈數實﹐或口中咳﹐胸中隱隱痛﹐脈反滑數者﹐爲肺癰。其脈緊數﹐爲膿未成﹔緊去而但數者﹐膿已成也。

《要略》治肺癰﹐先以小靑龍湯一帖﹐以解表之風寒邪气﹐然後以葶藶大棗瀉肺湯﹑桔梗湯﹑葦葉湯隨證用之﹐以取膿血﹐此治腫瘍之例也。終以葦宙獨行方﹝名黃昏湯﹞以補裏之陰气﹐此治潰瘍之例也。

黃昏湯

﹝錄驗﹞治胸中甲錯隱痛﹐知爲肺癰。

合歡木皮﹝一掌大﹞

上以水三盞﹐煮取一盞半﹐分二服。

葶藶大棗瀉肺湯

﹝錄驗﹞治肺癰或肺脹喘促不得臥。

葶藶﹝一兩﹐炒黃﹐研爲細末﹐煉蜜爲丸﹐如彈子大﹞大棗﹝十枚﹞

上以水三盞﹐煎大棗至二盞﹐去棗入葶藶一丸﹐再煎至一盞﹐攪勻服之。

葦葉湯

﹝錄驗﹞治咳﹐有微熱﹐煩躁﹐胸心甲錯。﹝出千金方。﹞

葦葉﹝二斤﹞薏苡仁﹝半斤﹞桃仁﹝五十个﹞瓜瓣﹝半斤﹞

上以水一斗﹐先煮葦葉至五升﹐去渣入諸藥﹐煮取二升﹐分溫再服﹐當吐痰如粥而愈。

桔梗湯

﹝錄驗﹞治肺癰﹐心胸气壅﹐咳嗽膿血﹐神煩悶﹐咽漧多渴﹐兩腳腫滿﹐小便赤黃﹐大便多澀。

桔梗貝母﹝各一錢﹞當歸栝蔞子﹝各八分﹞枳殼﹝炒﹐五分﹞薏苡仁﹝八分﹞桑白皮﹝五分﹞防己﹝五分﹞甘艸節﹝三分﹞黃﹝五分﹞杏仁﹝去皮炒﹐另研﹞百合﹝各三分﹞

上細切﹐作一服﹐水一盞半﹐加生薑五片﹐煎至八分﹐去渣溫服﹐不拘時。若大便祕者﹐加大黃﹔小便澀者﹐加木通。

又方

﹝錄驗﹞治前證。

栝蔞仁當歸桔梗貝母白芷甘艸﹝各一錢﹞

上細切﹐作一服﹐水一盞煎﹐食後服。一方無貝母﹑白芷﹔有葶藶子。

肺癰已破入風者﹐不治。或用太乙膏丸服﹐以搜風湯吐之。

有吐膿血如肺癰狀﹐口臭﹐他方不應者﹐宜消風散﹐入無病男子發灰﹐淸米飲調下﹐可二服而愈。

﹝祖傳方﹞

治肺癰﹐未成膿者立消﹐已成膿者立潰﹐其效如神。

用樟漆樹葉﹐一名接骨木﹐又名健骨樹﹐又名野黃楊﹐田畔路側皆有之。

上一味細研﹐略入濾過﹐以酒調服。不飲酒人﹐入生薑研服。

腸癰方法丹溪曰﹕腸癰當作濕熱積治﹐入風難治。

《千金》謂腸癰妄治必殺人﹐其病小腹腫﹐彊按之則痛﹐小便數淋﹐時時汗出﹐復惡寒﹐身皮甲錯﹐腹皮急﹐如腫狀﹐脈數者﹐微有膿也。巢云﹕洪數已有膿﹐脈若遲緊者未有膿﹐甚者腹脹大﹐轉側有水聲﹐或繞臍生瘡﹐或膿自臍出﹐或大便膿血。﹝羽林婦證﹐具前脈法下。﹞

腸癰治法﹐《要略》以薏苡附子敗醬散﹐《千金》以大黃牡丹湯。﹝丹溪﹞

灸法﹕屈兩肘﹐正肘頭銳骨端﹐灸一百壯﹐下膿血而安。

薏苡附子敗醬散

﹝金匱﹞

薏苡仁﹝一錢﹞炮附子﹝一分﹞敗醬﹝三分﹞

上爲細末﹐每服方寸匕﹐水二盞﹐煎至一盞﹐連渣頓服之﹐小盒飯下膿血而愈。

大黃牡丹湯

大黃﹝四分﹞牡丹皮﹝一兩﹞桃仁﹝五十枚﹐去皮尖﹐另研﹞芒硝﹝三合﹞栝蔞子﹝半升﹞

上細切﹐用水六升﹐煎取一升﹐去渣入芒硝﹐再煎一沸﹐分三服﹐頓服之﹐有膿卽下膿﹐無膿卽下血。

﹝醫案﹞

東陽呂俊文﹐得潮熱﹐微似瘧狀﹐小腹右邊有一抉﹐大如雞卵作痛﹐右腳不能伸縮。一醫作奔豚气治﹐十餘日不驗。

召予診候其脈﹐左寸芤而帶澀﹐右寸芤而洪實﹐兩尺兩關俱洪數。予曰﹕此大小腸之間欲作癰耳﹐幸膿未成﹐猶可治療。

與五香連翹湯加減與之﹐間以蜈蚣炙黃﹐酒調服之﹐三日內平安。

乳梗方法丹溪曰﹕乳梗﹐多因乳母不知調養所致。蓋乳房陽明所經﹐乳頭厥陰所屬﹐忿怒所逆﹐鬱悶所遏﹐濃味所釀﹐以致厥陰之气不行﹐故竅閉而汁不通﹐陽明之血沸騰﹐故熱甚而化爲膿。或因所乳之子﹐膈有滯痰﹐含乳而睡﹐口气熱所吹而成結核。初梗﹐忍疼揉令核軟﹐吮令汁透可散﹐否則結成矣。治法以靑皮疏厥陰之滯﹐石膏淸陽明之熱﹐生甘艸節行污濁之血﹐栝蔞子消導腫毒﹐或加沒藥﹑靑橘葉﹑皂角刺﹑金銀花﹑當歸身﹐或湯或散﹐須以少酒佐之。若加艾火二三壯﹐於痛處灸之尢妙。彼粗工便用鍼刀﹐必成拙病。

乳癰﹐用蒲公英同忍冬藤入少酒煎服﹐卽欲睡﹐是其效也。﹝丹溪﹞

乳癰未潰﹐以靑皮﹑栝蔞仁﹑桃仁﹑連翹﹑川芎﹑橘葉﹑皂角刺﹑甘艸節﹐隨證加減煎服。已潰﹐以人參﹑黃﹑川芎﹑當歸﹑白芍藥﹑靑皮﹑連翹﹑栝蔞﹑甘艸節煎服。

升麻托裏湯

﹝東垣﹞治婦人兩乳間出黑頭疙﹐瘡頂陷下作黑眼子﹐其脈弦洪﹐按之細小。

黃柏﹝二分﹞肉桂﹝三分﹞鼠粘子﹝五分﹞黃炙甘艸節當歸身﹝各一錢﹞連翹升麻葛根﹝各一錢五分﹞

上細切﹐作一服﹐水一盞﹐酒半盞﹐同煎至一盞﹐食後熱服。

奶巖方法

石香程氏曰﹕奶巖始有核﹐腫結如鱉棋子大﹐不痛不癢﹐五﹑七年方成瘡。初便宜多服疏气行血之藥﹐須情思如意﹐則可愈。如成瘡之後﹐則如巖穴之凹﹐或如人口有唇﹐赤汁膿水浸淫胸脇气攻疼痛﹐用五灰膏﹑金寶膏去其蠹肉﹐生新肉﹐漸漸收斂。此疾多生於憂鬱積忿中年婦人。未破者尙可治﹐成瘡者終不可治。﹝石香居士﹐程常﹐東陽人﹐丹溪髙弟。﹞

十六味流气飲

﹝局方﹞治奶巖。

人參黃川歸﹝各一錢﹞川芎肉桂濃朴白芷甘艸﹝各五分﹞桔梗﹝三分﹞防風烏藥檳榔芍藥枳殼木香﹝各五分﹞紫蘇﹝一錢五分﹞

上細切﹐作一服﹐或加靑皮一錢﹐水二大盞﹐煎至一盞服。

單煮靑皮湯

﹝丹溪﹞治婦人百不如意﹐久積憂鬱﹐乳房內有核﹐如鱉棋子。

每服用靑皮四錢細切﹐以水一盞半﹐煎至一盞﹐日二服。以上二方間服﹐至核消住藥。

橘葉散

﹝丹溪﹞治證如前。

靑皮石膏﹝﹞沒藥甘艸節當歸頭金銀花蒲公英﹝各五分﹞栝蔞子﹝一錢﹞皂角刺﹝一錢五分﹐去尖﹐略炒出汗﹞

上細切﹐作一服﹐加靑橘葉一小握﹐以酒一盞半﹐煎至一淺盞﹐食後或臥時服。

丁香散

﹝丹溪﹞治乳頭破裂﹐或因小兒吹乳﹐血幹自裂開多痛。

丁香﹝不拘多少﹞

上一味爲末﹐幹敷裂處。如燥﹐唾津調敷。

囊癰方法丹溪曰﹕囊癰者﹐濕熱下注也﹐有作膿者﹐此濁气順下﹐將流入滲道﹐因陰道或虧﹐水道不利而然﹐膿盡自安﹐勿藥可也﹐惟在善於調攝耳。又有因腹腫漸流入囊﹐腫甚而囊自裂開﹐睪丸懸掛﹐水出﹐以輔炭末敷之﹐外以紫蘇葉包裹﹐仰臥養之。

癰疽入囊者﹐曾治數人﹐悉由濕熱入肝經處治﹐而用補陰藥佐之。𨿽膿潰皮脫﹑睪丸懸掛者﹐皆不死﹝丹溪﹞。

一方

﹝錄驗﹞用野紫蘇葉﹝面靑背紅者是也﹞焙漧爲細末敷之。如燥﹐以香油調敷。囊脫無皮者﹐外以靑荷葉包之﹐其皮自生。

丹溪便毒方法

便毒是厥陰經濕熱﹐因勞倦而發﹐用射幹三寸﹐同生薑煎﹐食前服﹐得利二三行效。射幹﹐開紫花者是﹐紅花者勿用。

一方

﹝丹溪﹞用破故紙﹑鼠粘子微炒黑﹑牽牛炒﹑大黃酒蒸焙漧﹐各等分爲末﹐每服一兩﹐酒調下。

又方

﹝丹溪﹞已結成膿者﹐用大黃﹝酒蒸﹞﹑連翹﹝各五錢﹞﹑枳實﹝三錢﹞﹑濃朴﹑甘艸節﹝各三錢﹞﹑桃仁﹝二十一个﹞﹑生薑三片﹐分三服﹐水煎服之。

石香程氏曰﹕便毒一名跨馬癰﹐此奇經衝任爲病﹐而癰見於厥陰經之分野﹐其經多血﹐又名血疝﹐或先有疳瘡而發﹐或卒然起核疼痛而發﹐皆熱郁血聚而成也。初發宜疏利之﹐卽散。變腫後﹐如常用托裏內補之藥。

蘇方木散

﹝瘡瘍集﹞治便毒。

木鱉子﹝去殼﹞當歸尾﹝酒浸﹞芍藥白芷粉甘艸川芎射幹忍冬藤﹝卽金銀花﹞大黃﹝銼碎﹐酒浸濕紙包煨﹞穿山甲﹝糠火煨炒黃脆﹞沒藥﹝另研﹞蘇方木﹝各六錢﹐一作六分﹞

上細切﹐作一服﹐水酒各一盞﹐煎至一盞﹐食前服。

玉燭散

﹝瘡瘍集﹞治便毒。

川芎當歸生地黃赤芍藥朴硝大黃﹝根據前制﹞甘艸﹝炙﹐各八分﹞

上細切﹐作一服﹐水煎﹐食前服。

牡蠣大黃湯

﹝精要﹞治同前證。

大黃﹝根據前制﹞牧蠣﹝各二錢五分﹐火﹞甘艸﹝一錢﹞栝蔞﹝一个﹐去皮﹞

上細切﹐作一服﹐水二盞﹐煎至一盞﹐溫服。

瘰方法

丹溪曰﹕瘰必起於少陽一經﹐不守禁忌﹐延及陽明。大抵食味之濃﹐鬱气之積﹐曰風曰熱﹐皆此二端﹐拓引變換。

須分虛實﹐實者易治﹐虛者可慮。以其屬膽經﹐主決斷﹐有相火﹐且气多血少。婦人見此﹐若月經不作﹐寒熱便生﹐稍久轉爲潮熱﹐危矣。自非斷欲食淡﹐神仙不治也。

治瘰﹐用立效散與栝蔞散相間服﹐神效。﹝丹溪﹞

本艸云﹕夏枯艸大治瘰﹐散結气﹐有補養厥陰血脈之功﹐而經不言。觀其能退寒熱﹐虛者可仗﹔若實者﹐以行散之藥佐之﹐外以艾灸﹐亦漸取效。

治血少馬刀瘰肚瀉﹐以四物湯倍酒炒芍藥﹑牡蠣粉﹑陳皮﹑柴胡﹑甘艸﹑黃連﹑玄參﹑炒神曲﹑桑椹膏。

石香程氏曰﹕瘰之癥﹐內經謂之結核者是也。結核有大小如大豆﹑銀杏﹐連串而生者。形大如馬刀者﹐謂之馬刀瘡。經別爲火類﹐夫火亢之甚﹐必兼水化制之﹐其核故堅也。凡瘰之起﹐始生於耳後足陽明﹑少陽二經﹐浸淫於太陽之經﹐漸隨經流注於腋脇手足皆有也。治法﹐以火鍼刺入核中﹐不可透底﹐納蟾酥膏於中﹐外用綠云膏貼之﹐三日後取去核中稠膿﹐膿盡取去核外薄膜。先破初起之核一枚﹐以絕其源﹐服藥後出者皆愈。或不肯收﹐如銀杏者﹐盡皆開了﹐用藥取之。其自潰者﹐猶如木果之腐﹐熟肉𨿽潰而核猶存﹐故膿水淋漓﹐久難得愈﹐治者用鐵烙燒赤﹐烙去其破核猶存者﹐並肉潰處。次用金寶膏﹑龍珠膏等藥﹐追去蠹惡之根﹐遂能長肉而愈。隨經絡證候﹐服除風熱兼引經之藥﹐以除根本﹐可獲全功也。

蟾酥膏

蟾酥﹝如大豆許﹞白丁香﹝十五枚﹞寒水石﹝些少﹐﹞巴豆﹝五粒﹞寒食麵﹝些少﹞

上各另研﹐和作一處再研﹐煉蜜爲丸﹐如綠豆大﹐每用一丸或二三丸﹐納入鍼竅中。如膿未盡﹐再用數丸﹐以膿盡爲度。

綠云膏

黃連大黃黃芩玄參黃柏木鱉子﹝去殼﹐各一錢﹞

上細切﹐用香油一兩同煎焦色﹐去藥入淨松香五兩﹐再煎成膏﹐濾入水中扯拔令金色﹐入銚再熬﹐放溫入後藥﹕豬膽﹝汁﹐三个﹞銅綠﹝三錢﹐醋浸一宿﹐綿去渣﹞

上用竹帶溫攪勻﹐然後如常攤貼﹐兼治瘡口不幹﹐加乳香﹑沒藥﹑輕粉尢妙。

金寶膏

去腐肉朽肉﹐不傷良肉新肉。

桑柴灰﹝五碗﹐用沸湯十碗淋汁﹐用艸紙一層﹐皮紙二層﹐放羅底﹐次置灰於上淋之﹞穿山甲﹝二兩﹐煨胖﹞信砒﹝二錢﹐另研﹞杏仁﹝七枚﹐去皮﹐同信砒﹑穿山甲﹐研細﹞生地黃﹝二兩﹞辰砂﹝一錢﹐另研﹞粉霜﹝另研﹞麝香﹝各五分﹞

上將灰汁濾澄淸﹐下鍋煎濃﹐下甲末﹐候焦漧一半﹐下麝香﹐次下粉霜﹐幹及九分﹐下辰砂﹐候成膏﹐下炒鍛石末﹐以成塊子﹐卽收入小罐子內﹐勿見風。

龍珠膏

龍芽艸﹝五兩﹞棘棗根﹝五錢﹞海藻﹝二錢五分﹞蘇木﹝五錢﹞

上細切﹐量水二十碗﹐煎至十二三碗﹐濾去渣﹐又用﹕桑柴灰﹝二碗半﹞鍛石﹝二碗半﹞蒼耳艸灰﹝二碗半﹞以艸紙二層﹐皮紙二層﹐放籮底﹐次置灰於上﹐用煎湯熱淋﹐取灰汁十碗許澄淸﹐入鍋內煎成膏﹐用巴豆霜﹑白丁香﹑石膏﹑麝香﹑輕粉﹐瓷罐子收貯﹐每用取敷核上﹐再敷卽去舊藥並靨﹐再上新藥﹐其核卽潰而愈。根小者但只塗藥於根上﹐其核自潰。

﹝以上皆石香方﹞

救苦化堅湯

﹝東垣﹞治瘰﹑馬刀﹑挾癭﹐在耳下或耳後﹐下頸至肩上﹐或入缺盆中﹐乃手足少陽之經分。其瘰在頦下﹐或至頰車﹐乃陽明之經分﹐受心脾之邪而作也。今將二證合而治之。

黃﹝一錢﹐護皮毛間﹐補腠理虛及活血气﹐爲瘡家之聖藥﹐又實表補元气之妙劑也﹞人參﹝三分﹐補肺气之藥也﹐如气短不調及喘者﹐宜加之﹞炙甘艸﹝五分﹐能調中﹐和諸藥﹐瀉火﹐益胃气﹐亦能去瘡中之邪﹞眞漏蘆升麻﹝各一錢﹞葛根﹝五分﹐此三味﹐俱足陽明本經藥也﹞連翹﹝一錢﹐此一味﹐乃十二經瘡中之藥﹐不可無也﹐能散諸血結气聚﹐此瘡家之神藥也﹞牡丹皮﹝三分﹐去腸胃中畱滯宿血﹞當歸身﹝三分﹞生地黃﹝三分﹞熟地黃﹝三分﹐此三味﹐諸經中和血﹑生血﹑涼血藥也﹞

白芍藥﹝三分﹐如夏月倍之﹐其味酸气寒﹐能補中﹐益气之虛﹐治腹痛必用之﹐冬寒不可用﹞肉桂﹝二分﹐大辛熱﹐能散結積﹐陰證瘡瘍須當少用之﹐此寒因熱用之意。又爲寒陰腹蓋其瘡﹐用大辛熱去陰寒之气。如有煩躁者﹐去之﹞柴胡﹝八分﹐功用連翹。如瘡不在少陽經﹐則去之﹞鼠粘子﹝三分﹐無腫不用﹞羌活﹝一錢﹞獨活﹝五分﹞防風﹝五分﹐以上三味﹐必問手足太陽癥﹐脊痛項彊﹐不可回顧﹐腰似折﹐項似拔者是也。其防風一味辛溫﹐如瘡在膈以上﹐𨿽無手足太陽經癥﹐亦當用之﹐爲能散結﹐去上部風邪﹞

昆布﹝二分﹐其味太鹹﹐若堅硬者宜用﹐蓋咸能軟堅也﹞荊三稜﹝炮﹐二分﹞廣術炮﹐三分﹐此二味﹐若瘡堅硬甚者用之﹐如不甚堅硬者不須用﹞益智﹝二分﹐如唾多者﹐胃不和也﹐或病患吐沫吐食﹑胃中寒者加之﹐無則勿用也﹞麥麵﹝二錢﹐治腹中縮急﹐又能消食健脾﹞神曲﹝炒﹐二分﹐食不消化者用之﹞黃連﹝三分﹐治煩悶﹞

濃朴﹝姜制﹐一錢一分﹐如腹脹者加之﹞黃柏﹝炒﹐三分﹐如有熱或腿腳無力者加之﹐如有煩躁欲去衣者﹐腎中有伏火也﹐更宜加之﹐無則勿用﹞

上件共爲細末﹐湯浸蒸餅捏作餅子﹐日幹﹐搗如米粒大﹐每服三錢﹐白湯送下。如气不順﹐加橘紅。甚者﹐加木香少許。量病患虛實﹐臨時斟酌與之﹐毋令藥多妨其飲食﹐此爲治之大法也。如止在陽明分者﹐去柴胡﹑鼠粘子二味﹐餘皆用之。如在少陽分爲馬刀挾癭者﹐去獨活﹑漏蘆﹑升麻﹑葛根﹐更加瞿麥三分。如本人素气弱﹐其病勢來時﹐气盛而不短促者﹐不可用。考其平素﹐宜作气盛﹐而從病變之權也﹐宜加黃芩﹑黃連﹑黃柏﹑知母﹑防己之類﹐視邪气在上中下而用之。假令邪气在上焦﹐加黃芩﹝半酒洗﹐半生用﹞﹐在中焦﹐加黃連﹝半酒洗﹐半生用﹞﹐在下焦﹐則加酒制黃柏﹑知母﹑防己之類﹐選而用之。如大便不通而滋其邪盛者﹐加酒制大黃以利之。如血燥而大便漧燥者﹐加桃仁泥﹑酒制大黃二味。如風結燥不行者﹐加麻仁﹑大黃以潤之。如風澀而大便不行者﹐加煨皂角仁﹑大黃﹑秦艽以利之。如脈澀﹐覺身有气澀而大便不通者﹐加郁李仁﹑大黃﹐以除气燥也。如陰寒之病﹐爲寒結祕而大便不通﹐以局方中半硫丸﹐或加炮附子﹑漧薑﹐煎水冷服之。大抵用藥之法﹐不惟瘡瘍一家﹐諸疾病重人素气弱者﹐當去苦寒之藥﹐多加人參﹑黃﹑甘艸之類﹐瀉火而先補其元气﹐餘皆仿此。

柴胡連翹湯

﹝東垣﹞治男子婦人馬刀瘡。

中桂﹝一分﹞當歸梢﹝五各﹞鼠粘子﹝炒另研﹞炙甘艸酒黃柏生地黃﹝各一錢﹞柴胡﹝一錢五分﹞黃芩﹝炒﹞酒知母連翹﹝各一錢五分﹞瞿麥﹝二錢﹞

上細切﹐作一服﹐水二盞煎﹐稍熱服。

消腫湯

﹝東垣﹞治馬刀瘡。

鼠粘子﹝炒﹐五分﹞黃連﹝炒﹐五分﹞當歸梢甘艸﹝各七分﹞栝蔞根黃﹝各一錢﹐蜜炙﹞生黃芩柴胡﹝去蘆﹐各一錢二分﹞連翹﹝二錢﹞紅花﹝少許﹞

上細切﹐作一服﹐水二盞﹐煎至一盞﹐去渣稍熱服。

柴胡通經湯

﹝東垣﹞治小兒項側有核﹐堅而不潰﹐名曰馬刀瘡。

柴胡﹝去蘆﹞連翹當歸梢生甘艸黃芩鼠粘子﹝炒﹞荊三稜﹝醋炒﹞桔梗﹝各二分﹞黃連﹝五分﹞紅花﹝少許﹞

上細切﹐作一服﹐水二盞﹐煎至一盞﹐去渣﹐食後稍熱服﹐忌苦藥泄大便。

散腫潰堅湯

﹝東垣﹞治馬刀瘡﹐結硬如石﹐或在耳下﹐至缺盆中﹐或肩上﹐或脇下﹐皆手足少陽經中﹐及瘰徧於頦﹐或至頰車﹐堅而不潰﹐在足陽明經中所出﹐或二癥瘡已破﹐流膿水﹐並皆治之。

黃芩﹝八分﹐酒洗﹐半炒半生﹞艸龍膽﹝酒洗炒四徧﹞栝蔞根﹝酒洗﹞黃柏﹝酒制炒﹞知母﹝酒炒﹞桔梗﹝去蘆﹞昆布﹝酒洗﹐各五分﹞柴胡﹝四分﹞炙甘艸荊三稜﹝酒洗炒﹞廣術﹝酒拌炒﹞連翹﹝各三分﹞葛根﹝二分﹞白芍藥﹝二分﹞當歸梢﹝二分﹞黃連﹝二分﹞升麻﹝一分﹞

上細切﹐作一服﹐水二盞﹐先浸半日﹐煎至一盞﹐去渣食後稍熱服。於臥處伸足在髙處﹐頭低垂﹐每含一口﹐作十次咽下﹐服畢少頃﹐根據常安臥﹐取藥在膈上停蓄故也。另攢一料作細末﹐煉蜜爲丸﹐如綠豆大﹐每服百餘丸﹐以煎藥湯送下﹐或加海藻五分炒入亦妙。以海藻反甘艸﹐此東垣用藥妙處﹐世醫莫曉也。

升陽調經湯

﹝東垣﹞治瘰繞頸﹐或至頰車﹐此皆出足陽明胃經中來﹐若瘡深遠﹐隱曲肉底﹐是足少陰腎經中來﹐乃戊脾傳於癸腎﹐是夫傳與妻﹐俱作塊子堅硬﹐大小不等﹐並皆治之﹐或作丸亦可。

升麻﹝八分﹞葛根艸龍膽﹝用酒四次制炒﹞黃芩﹝各四分﹐酒制炒﹞連翹﹝五分﹞廣術荊三稜﹝二味俱酒制炒﹞炙甘艸﹝各四分﹞當歸梢﹝三分﹞桔梗﹝五分﹞芍藥﹝三分﹞黃柏﹝酒炒﹐二分﹞知母﹝酒炒﹐一錢﹞黃連﹝酒洗﹐五分﹞黃芩﹝生﹐四分﹞

上細切﹐作一服﹐水二盞﹐先浸半日﹐煎至一盞﹐去渣臨臥稍熱服。外另稱十帖之數爲細末﹐煉蜜爲丸﹐如綠豆大﹐每服一百丸。服藥時﹐足髙﹐去枕仰臥﹐噙一口作十次咽之﹐畱一口在後﹐送下丸藥﹐服畢寢臥如常。

連翹散堅湯

﹝東垣﹞治耳下或至缺盆﹐或肩上﹐生瘡堅硬如石﹐動之無根﹐名曰馬刀瘡﹐從手足少陽經中來也。或生兩脇下﹐或已流膿﹐作瘡未破﹐並皆治之。

柴胡﹝一錢二分﹞艸龍膽﹝酒制﹐四次﹞土瓜根﹝酒制炒﹐各一錢﹞黃芩﹝酒炒二次﹐七分﹞當歸梢生黃芩廣術荊三稜﹝酒炒﹞連翹白芍藥﹝各五分﹞炙甘艸﹝三分﹞黃連﹝酒炒﹐二次﹞蒼術﹝米泔浸﹐各二分﹞

上細切﹐作一服﹐外另秤十帖之數爲細末﹐煉蜜爲丸﹐如綠豆大﹐每服百餘丸。煎者﹐用水二盞﹐先浸大半日﹐煎至一盞﹐去渣臨臥稍熱服﹐去枕仰臥﹐每口作十次咽下﹐畱一口送下丸藥﹐服畢如常安臥﹐更以後藥塗之。

龍泉散

﹝瘡瘍集﹞

龍泉粉﹝炒。卽磨刀石上粉也﹞瓦壠粉廣術荊三稜﹝酒洗炒﹞昆布﹝各五錢﹞

上同爲細末﹐煎熟水調塗之﹐用此藥去疾尢速。

三聖丸

﹝濟生﹞治瘰神效劫藥。

丁香﹝五十粒﹞班貓﹝十个﹐去翅及頭足﹐炒﹞麝香﹝一錢﹐另研﹞

上爲末﹐用鹽豉五十粒﹐湯浸爛研如泥﹐和前藥末﹐丸如綠豆大﹐每服七丸﹐食前溫酒送下﹐日三服﹐至五七日﹐覺小便淋瀝﹐是藥之效﹐便加服。或小便下如靑筋膜之狀﹐乃病之根也。忌濕面﹑毒食。

立驗大聖散

﹝瘡瘍集﹞治瘰劫藥。

班貓﹝大者三十个﹐去頭及翅足﹐用糯米一協議炒﹐米黃色﹐去米﹐用班貓﹞面僵蠶﹝一錢﹐去絲嘴炒﹞黑牽牛﹝半生半炒﹐共三錢﹐取頭末一錢﹞荊芥穗﹝一錢﹞

上爲細末﹐每服一錢﹐空心無灰老酒下。服此藥須忌魚肉酒醋鹽醬及發風動气等物﹐止可喫菜蔬白粥。且如次早服藥﹐隔夜不喫夜粥﹐黃昏煎川木通湯﹐調下玉屑妙靈散二錢重﹐次日五更﹐酒調立驗大聖散一帖﹐如不能飲酒﹐用燈心木通湯調下﹐至日中﹐覺小腹攻痛﹐小便澀痛﹐又用燈心湯調下琥珀末一錢﹐或玉屑妙靈散亦可﹐當利惡物﹐從小便中出﹐如蒲萄肉狀﹐中有凝血一點。或未下﹐三日後可再服﹐至日中前﹐用六丁神散一服催之﹐必然自下。五六日後﹐再催一服﹐以病根除盡爲度。如項上有一枚﹐取下惡物十枚﹐則盡病根。如有小腹攻急﹐莖中澀痛之惱﹐不必驚恐﹐過後便自平腹無事。

玉屑妙靈散

滑石細研爲末﹐每服一錢﹐煎川木通湯調下。

六丁神散

﹝瘡瘍集﹞

苦丁香﹝六枚﹐或秤五分重﹞白丁香﹝一錢﹞苦參末﹝五分﹞赤小豆﹝一錢﹞

磨刀泥﹝靑石者佳。一名龍泉粉﹞大斑貓﹝七个﹐去頭足﹐炒﹞白僵蠶﹝去絲嘴﹐炒﹐各一錢﹞

上共爲細末﹐每服一錢重﹐空心無灰酒調下。

癭癅方法﹕

破結散﹝大成方﹞治石癭﹑气癭﹑筋癭﹑血癭﹑肉癭﹑馬刀﹑瘰等癥。

海藻﹝酒洗淨﹞龍膽艸﹝酒洗﹞海蛤粉通艸貝母﹝去心﹞昆布﹝酒洗淨﹞礬石﹝枯﹞松蘿﹝各三錢﹐今以桑寄生代效﹞麥曲﹝炒﹐四錢﹞半夏曲﹝二錢﹞

上爲細末﹐每服二錢﹐熱酒調﹐食後服﹐忌甘艸﹑鯽魚﹑雞肉﹑五辛﹑生果。有人於項上生﹐大如茄子﹐潮熱不食﹐形瘦日久﹐百方不效﹐後得此方﹐去松蘿﹐加眞桑寄生一倍服﹐三五日後﹐其瘡軟而散﹐熱退而愈﹐屢醫數人皆效。

南星散

﹝瘡瘍集﹞治皮膚頸項面上生癅﹐大者如拳﹐小者如粟﹐或軟或硬﹐不癢不痛﹐宜用此藥。切不可輒用鍼灸﹐多致不救。

生南星﹝大者一枚﹞

上細研爛﹐入好醋五七點﹐杵如膏。如無生者﹐卽以干者爲末﹐醋調如膏。先以細鍼刺患處﹐令气透﹐卻以膏藥攤貼﹐覺癢則頻換貼取效。

癅者﹐气血凝滯結聚而成﹐或如桃李﹐或如瓜瓠。其名有六﹕曰骨癅﹐曰脂癅﹐曰膿癅﹐曰血癅﹐曰筋癅﹐曰風癅﹐以其中各有此物而名之也。以上諸癅﹐通用龍珠膏治之。

龍珠膏

﹝方見前瘰條下。﹞

癅宜服十六味流气飲。

﹝方見前奶巖條下。﹞

凡癭气﹐先須斷濃味﹐用海藻一兩﹑黃柏二兩爲末﹐置掌中﹐時時舐之﹐以津唾咽下﹐待消三分之二﹐止藥。

結核方法

丹溪曰﹕大凡結核在項在臂在身﹐如腫毒不紅不痛不作膿者﹐多是痰注不散﹐名曰痰核﹐用二陳湯加酒炒大黃﹑連翹﹑桔梗﹑柴胡煎服。

又方﹕治臂核作痛﹐用二陳湯加連翹﹑川芎﹑皂角刺﹑防風﹑黃芩﹝酒炒﹞﹑蒼術煎服。

治耳後頂門各有一核﹐用炒僵蛋﹑酒蒸大黃﹑靑黛﹑牛膽﹑南星爲末﹐蜜丸噙化。

疔腫方法

石香程氏曰﹕疔腫之癥﹐皆蓄熱毒之深而成者也。近者多見因食災牛疫馬之肉﹐而成此證。其形有十三種﹐皆以形而名之耳﹕一曰麻子疔﹐二曰石疔﹐三曰雄疔﹐四曰雌疔﹐五曰火疔﹐六曰爛疔﹐七曰三十六種疔﹐八曰蛇眼疔﹐九曰鹽膚疔﹐十曰水洗疔﹐十一曰刀鐮疔﹐十二曰浮漚疔﹐十三曰牛狗疔。惟三十六種疔最爲可畏﹐其狀頭黑浮起﹐形如黑豆﹐四畔大赤色﹐今日生一﹐明日生二﹐後日生三﹐乃至十數﹐猶爲可治﹐若滿三十六﹐則爲不治之證也。夫十三種疔﹐其形狀𨿽各不同﹐而其所由﹐皆熱毒之甚也。治法並急用奪命丹下之﹐去其毒之銳勢﹐次服化毒丸及內托散﹑二活散﹑雄麝湯﹐隨證經絡病勢緩急﹐用引經藥斟酌施治。如無他證﹐有熱卽退熱﹐有腫則退腫。如身冷自汗﹐嘔逆躁喘﹐狂喝妄語﹐直視者﹐皆毒瓦斯入內﹐不可治矣。如疔已拔去﹐用金銀白芷散﹑加減十宣散調之﹐方獲全安也。

今將十三種疔證候開列於後﹕一曰麻子疔﹐其狀肉起﹐頭如黍米﹐色稍黑﹐四邊微赤﹐多癢﹐忌食麻子﹑近油衣布衣﹑並入麻田中行。

二曰石疔﹐其狀皮肉相連﹐色如黑豆﹐甚硬﹐刺之不入﹐肉微痛﹐忌瓦礫磚石之屬。

三曰雄疔﹐其狀頭黑靨﹐四畔仰﹐漿起﹐有水出﹐色黃﹐大如錢孔形髙者﹐忌房事。

四曰雌疔﹐其狀瘡稍黃﹐向裏靨﹐亦似灸瘡﹐四面漿起﹐心凹色赤﹐如錢孔者﹐忌房事。

五曰火疔﹐其狀如湯火燒灼﹐瘡頭黑靨﹐四邊有煙焰﹐又如赤粟米者﹐忌火燒烙。

六曰爛疔﹐其狀色稍黑﹐有白斑﹐瘡中潰﹐有膿水流出﹐瘡形大小如匙面者﹐忌沸熱食爛物。

七曰三十六疔﹐其狀頭黑浮起﹐形如黑豆﹐四畔起赤色﹐今日生一﹐明日生二﹐及至十數﹐未滿三十六﹐猶可施治﹐若滿三十六﹐藥所不能治也﹐忌嗔怒蓄積怨恨。

八曰蛇眼疔﹐其狀瘡頭黑皮浮生﹐形如小豆﹐狀似蛇眼﹐大體硬﹐忌惡眼人看﹐並嫉妒人見﹐忌毒藥。

九曰鹽膚疔﹐其狀大如匙面﹐四邊皆赤﹐有黑粟粒起﹐大忌食鹽味。

十曰水洗疔﹐其狀大如錢形﹐中如錢孔﹐瘡頭白﹐裏黑靨﹐汁出中硬﹐忌飲漿水﹑水洗﹑渡河。

十一曰刀鐮疔﹐其狀闊狹如薤葉大﹐長一寸﹐左側肉黑如燒烙﹐忌刺及刀鐮切割﹑鐵刃所傷。可以藥治﹐不可亂攻。

十二曰浮漚疔﹐其狀瘡體曲圓﹐少許不合﹐長而狹﹐如薤葉大﹐內黃外黑﹐黑處刺之不痛﹐黃處刺之痛。

十三曰牛狗疔﹐其狀內色起﹐掐不破。

上十三種疔瘡初起﹐瘡心先癢後痛﹐先寒後熱﹐熱定則寒﹐多四肢沈重﹐心驚眼花﹐若大重者則嘔逆﹐嘔逆者難治。

其麻子疔一種﹐始末惟癢﹐初錄忌者不得觸犯﹐觸犯者發作難治。其浮漚疔﹑牛狗疔兩種無所禁忌﹐縱不愈亦不能殺人﹐其狀寒熱與諸疔不同。皆宜將護根據法治療﹐禁忌不得觸犯﹐若或觸犯﹐脊彊瘡痛極甚不可忍者是也。又云﹕疔腫初發時突起如釘﹐故謂之疔﹐令人惡心惡寒﹐四肢彊痛﹐一曰瘡變爲焦黑色﹐腫大光起﹐根硬﹐刺之不覺痛﹐皆其候也。在手足頭面胸背骨節間最急﹐其餘處則可治﹐毒入腹則煩悶恍惚似醉﹐如此者三二日間死矣﹐皆不可不速治也。

返魂丹

經云﹕汗之則瘡愈。必用此藥汗之。

乳香沒藥辰砂雄黃﹝各一錢五分﹞輕粉片腦麝香﹝各五分﹞海羊﹝卽蝸牛也﹐不拘多少﹞蟾酥靑黛粉艸硼砂﹝各一錢﹞

上爲細末﹐用海羊搗膏爲丸﹐如難丸﹐加酒麵糊些少﹐丸如彈子大﹐每服一丸﹐兼生蔥頭二三个﹐細嚼咽下﹐疔腫及癰腫毒瓦斯入膈者﹐得微汗卽解。一方﹐加銅綠﹑寒水石﹑輕粉﹑枯礬各一錢重。

按上藥皆非發汗之藥﹐蓋能解毒﹐又能追逐毒瓦斯﹐從腠理爲汗化也。

拔疔法﹕以黑牯牛牽於石塔上﹐必撒糞﹐候糞上生菌﹐取焙漧﹐與艸葉等分爲細末。先用竹筒兩頭去節﹐一頭解十字路﹐將不解頭套在疔上﹐以綫緊縛竹筒﹐陷入肉內爲度。以前藥末一匙﹐滴水和之﹐放於筒內﹐少時藥滚起﹐則疔自拔起。若一次未效﹐漸加度數﹐其疔必拔也。

奪命丹

巴豆﹝一兩﹐去殼﹐醋煮一伏時﹞黃丹﹝三錢﹐炒﹞朱砂雄黃﹝各三錢﹞乳香郁金﹝各五錢﹞大黃﹝一兩﹞輕粉﹝二十錄﹞蟾酥﹝一錢或五分﹞飛羅面﹝三兩﹞

上爲細末﹐蠟水糊爲丸﹐如綠豆大﹐隨身年分虛實﹐加減丸數服之﹐以下其毒。如無奪命丹﹐雄黃丸代之亦效。

雄黃丸

雄黃郁金﹝各一錢﹞巴豆﹝十四粒﹐去殼﹞麝香﹝少許﹞皂角全蠍﹝各一錢﹞

上爲細末﹐滴水爲丸﹐如綠豆大﹐每服二十丸﹐淸茶送下。亦看大小虛實﹐斟酌加減丸數。

化毒丸

片腦麝香﹝各五分﹞砂朱砂雄黃﹝各二錢﹞輕粉﹝十錄﹞蟬蛻﹝二十枚﹐洗去上﹞

上爲細末﹐新取蟾酥爲丸﹐如綠豆大﹐每用一丸﹐放於舌上﹐取涎而愈。

獨蟾丸

﹝並取蟾酥法。﹞

拿取活蟾﹝卽大壯蝦蟆﹐通身有傀壘者﹐俗名癩蝦蟆﹐又名風雞﹐大者重五六兩﹐不拘幾个﹞捉住後腳﹐以大桑葉或油單紙包掩其頭﹐用鐵釘一个﹐括取眉間白汁﹐濺於葉上﹐凝結如濕眞粉﹐就丸如綠豆大﹐一蟾或作一丸﹐多者作二丸﹐懸當風處陰漧。如患疔腫者﹐卽以一﹑二丸置舌尖上﹐仰臥片時﹐其苦水滿口﹐就以此水咽下。或以鈹鍼刺開疔腫頭上﹐納藥一丸於中﹐外以簿皮紙貼護之﹐勿令藥脫落。背癰及一切癰腫初起時﹐亦可根據此法治之神效。﹝以上取蟾酥法﹐切防蟾酥汁入眼﹐人人眼卽瞎。﹞

雄麝湯

解疔毒如神。﹝凡解毒﹐不可無雄黃﹑朱砂。﹞

雄黃﹝另研﹐一錢﹞朱砂﹝另研﹐一錢﹞眞綠豆粉﹝二錢﹞麝香﹝另研﹞乳香﹝另研﹐各一錢﹞白芷茜艸根紫花地丁艸﹝各二錢﹞牡蠣僵蠶牛蒡子﹝炒﹞大黃金銀花靑木香梔子荊芥穗朴硝甘艸﹝各一錢﹞胡桃﹝二十去殼膜﹞

上以白芷以後一十四味細切﹐用無灰酒一碗浸少時﹐擂細﹐又加水一碗﹐同煎至一碗﹐去渣及濁腳﹐入前雄黃等五味﹐調勻作一服。更審患處經絡分野﹐根據東垣引經瀉火藥加之尢妙。欲利﹐倍加大黃﹑朴硝二味﹐臨後下。茜艸卽過山龍。

二活散

羌活獨活當歸烏藥赤芍藥金銀花﹝酒洗﹞連翹天花粉甘艸節白芷﹝各四錢五分﹞紅花蘇木荊芥蟬蛻漧葛﹝各三錢﹞檀香﹝二錢﹞

上爲細末﹐每服三錢﹐煎蒼耳湯調下。

取疔散

雄黃砂蟾酥信石﹝各一錢﹞巴豆﹝十粒﹞輕粉﹝十錄﹞

上將疔四畔用鍼刺破﹐醋調塗敷。疔落後﹐用長肉拔毒膏藥貼之。

﹝以上俱見《瘡瘍集驗》﹞

解毒丸

白芷﹝十兩﹞木香﹝五兩﹞砂﹝研﹐一錢六分﹞貫眾﹝曬榦杵末﹐秤四兩﹐取新者﹐去皮切﹞朴硝﹝四兩﹐另研﹞蘿卜子﹝去殼﹐醋浸炒﹐另研末﹐四兩﹞京墨八錢﹐另研﹞

上和勻﹐糯米糊丸﹐如龍眼大﹐靑黛爲衣﹐陰漧﹐每服一丸﹐無灰酒磨化下。

賀藍先生解毒丸

解諸藥毒﹐及山嵐瘴气﹐災牛馬豬羊肉毒﹐魚鮏面菜毒﹐暑熱濕毒﹐傷寒濕毒﹐小兒斑疹喉痺急證﹐紅赤癰腫﹐及諸般無名腫毒。

黃柏貫眾茯苓藍根葛根生地黃雄黑豆甘艸滑石縮砂陰地蕨薄荷﹝各三兩﹞益智大黃寒水石紫荷車﹝卽金綫重樓﹞馬勃艸龍膽僵蠶﹝炒﹞百藥煎山梔子﹝各一兩﹞

上爲細末﹐煉蜜爲丸﹐每一兩分作十丸﹐細嚼﹐新汲水送下。小兒驚風﹐薄荷汁下。蜜水浸蒸餅爲丸亦可。或加黃連﹑白芷。

萬病解毒丸

﹝局方﹞

射幹文蛤﹝卽五倍子﹞杏仁石膏續隨子﹝去殼去油﹞蚤休﹝卽金綫重樓﹞土朱大戟山豆根山茨菇白藥子大黃﹝酒蒸﹐各二兩﹞麝香﹝二錢﹞靑黛﹝一兩﹞葳靈仙﹝一兩﹞白芷﹝一兩﹞黃連風化硝﹝各五錢﹞

上爲末﹐糯米糊爲丸﹐如彈子大﹐靑黛﹑滑石細研爲衣﹐陰漧。此藥解一切毒﹐蠱毒﹐及鼠河豚魚毒﹐菌毒﹐疫死牛馬肉毒﹐喉痺骨鯁竹木刺毒﹐並用急流水磨下。癰疽發背﹐疔腫瘡瘍﹐毒蛇犬咬﹐蜈蚣蜂蠍蠆毒﹐刀斧湯﹐火傷﹐並用井花水磨下﹐並塗傷處。婦人鬼胎惡气﹐積塊虫積﹐心胸痞滿﹐肚腹膨脹﹐並用好酒磨下。

漏蘆湯

﹝千金﹞治疔腫神效。

漏蘆連翹黃芩白蘞枳殼升麻麻黃﹝去根節﹞朴硝﹝各一兩﹐另研﹞大黃紫花地丁金銀花﹝各五錢﹞

上除朴硝外﹐爲細末﹐後入硝和勻﹐每服三錢﹐水一盞半﹐姜三片﹐薄荷三葉﹐煎至七分﹐空心溫服﹐利下惡物﹐止藥。地丁卽大薊也。﹝一云剪刀艸﹐開黃花者名黃花地丁﹐開紫花者名紫花地丁。﹞

取疔腫方

﹝瘡瘍集﹞

靑木香根﹝五錢﹞木香雄黃甘艸﹝各一錢﹞

上爲末﹐湯調下﹐以利去毒瓦斯﹐四五行卽愈。

破毒散

﹝瘡瘍集﹞

信石砂黃丹雄黃乳香﹝各一字﹞斑貓﹝五个﹐去翅足炒﹞麝香﹝少許﹞

上爲末﹐取新蟾酥和丸﹐如綠豆大﹐以鈹鍼破開疔頭﹐納藥一丸在內﹐外以膏藥護之。如無蟾酥﹐加麵糊些少。

灸法﹕以大蒜爛搗成膏﹐塗瘡四圍﹐畱瘡頂﹐以艾炷灸之﹐以爆爲度。如不爆﹐稍難愈﹐宜多灸﹐百餘壯無不愈者。

﹝祖傳方﹞

治食災牛馬肉成疔腫欲死者。

以油木葉搗﹐絞取眞汁一﹑二碗﹐頓服之﹐得大瀉毒瓦斯而愈。如冬月無葉時﹐取嫩根研水服之﹐亦效。未利再服﹐以利爲度。

諸瘡方法﹕

活魂丹

﹝丹溪﹞治一切惡瘡﹐大有神效。

血竭乳香沒藥銅綠枯白礬黃丹穿山甲﹝煨胖﹐一錢﹞輕粉蟾酥﹝各五分﹞麝香﹝少許﹞

上爲細末﹐用蝸牛搗膏爲丸﹐如綠豆大﹐每服一丸﹐重者二丸﹐用蔥白一寸嚼爛裹藥﹐熱酒送下﹐食前服。

又方

用眞僵蠶﹑蟬蛻二味﹐等分爲末﹐香油調敷﹐拔疔效。

治諸般惡瘡﹕經霜芭蕉葉爲末﹐香油調敷。先用忍冬藤﹑蔥﹑椒﹑蒼耳艸煎湯﹐洗瘡淨﹐挹幹敷藥﹐外以油紙掩之。

又方

治諸般惡瘡﹐用松木上白蟻泥﹑黃丹各等分炒黑﹐香油調敷﹐用油紙夾上﹐日易。後用龍骨﹑沒藥﹐斂瘡口收肉。

又方

治惡瘡﹐用黃丹入香油煎﹐入朴硝抹之。

天泡瘡﹐服防風通聖散﹐及用蚯蚓糞炒蜜調敷之。從肚皮上起者﹐裏熱發外﹐還用通聖散藥妙。

又方

治天泡瘡﹐用野菊花﹑棗木根煎湯洗﹐黃柏﹑滑石末敷。

治腳上沙瘡﹐淸水出者﹐用紫燕窠泥﹑略炒黃柏二味﹐共研爲末﹐香油調敷。

治瘡﹐用白膠香一兩﹐黃柏﹑石膏各一兩﹐靑黛五錢﹐龍骨五分﹐爲末﹐香油調敷。

治瘡方﹕以香油一兩﹐入胎發如梅大﹐煎焦烊﹐去渣﹐入白膠香﹑黃蠟各一兩烊化﹐入生龍骨﹐赤石脂﹑血竭炒各一兩攪勻﹐候冷瓷器盛﹐捏作薄片﹐貼瘡上﹐外以竹篛包之﹐三日後翻過藥再貼﹐從活血藥煎湯洗之。

又治瘡方﹕用箭篛剪去兩頭﹐以黃柏煮汁令稠﹐和白膠香﹑萆麻子同搗成膏﹐攤篛糙面﹐折縛光面貼之。先以淸茶放溫洗﹐挹幹貼之。

又方

治外腳瘡﹐用竈心黃土研極細﹐入黃柏﹑赤石脂﹑黃丹各五錢﹐輕粉﹑乳香﹑沒藥各一錢﹐細研和勻﹐以淸油調如膏﹐以油絹攤藥﹐將絹面貼於瘡上﹐外以油紙掩之﹐紮縛定﹐縱癢不可開視﹐數日後未愈﹐再換藥緊縛﹐直待結痂去藥。先必以茶淸洗瘡淨﹐敷藥。

桃花散

治一切瘡﹐生肌藥。

白芨白蘞黃柏黃連乳香﹝另研﹞麝香﹝另研﹞黃丹﹝各等分﹞

上爲細末﹐摻於瘡上﹐二﹑三日﹐生肌平滿如故。

治火燒及湯泡瘡﹐用經霜桑葉焙漧﹐燒存性﹐爲細末﹐香油調敷或幹敷﹐二﹑三日結痂平復。

又方

治火燒湯泡瘡﹐時取黃蜀葵花﹐以香油浸之﹐其花日漸烊於油中﹐以此油敷瘡卽愈。或只收花焙榦爲末﹐香油調敷亦妙。

下疳瘡﹐用靑黛﹑海蛤粉﹑蜜陀僧﹑黃連爲末﹐敷之。

又方

以雞內金燒存性﹐爲末敷之。

又方

治下疳瘡﹐用鳳凰退燒存性﹐研極細﹐香油調敷。外看瘡大小﹐剪殼中白膜貼之。須靜坐一日不動﹐卽結痂矣。

頭瘡﹐用豬油二錢﹝半生半熟﹞﹐雄黃﹑水銀各二錢五分﹐和勻敷之。

金絲瘡﹐其狀如繩綫﹐巨細不一﹐上下行至心卽死﹐可於瘡頭上截經刺之﹐以出血﹐後嚼萍艸根敷之﹐立愈。

手癡瘡﹐用皂角﹑枯礬﹑輕粉﹑黃連﹑黃柏爲末敷之。

砂瘡﹐用塌地藤燒灰敷之。

諸瘡痛不可忍者﹐用苦寒藥﹐可施於資稟濃者。若稟气薄者﹐宜於補中益气湯中﹐加苦寒藥也。若血熱之人瘡痛﹐宜四物湯加黃芩﹑鼠粘子﹑連翹﹐在下加黃柏。若肥人濕熱瘡痛﹐宜防風﹑羌活﹑荊芥﹑白芷﹐蓋風能勝濕故也。

疥瘡並馬疥瘡﹐用馬鞭艸﹐不犯鐵器﹐搗取自然汁半盞飲盡﹐十日內愈﹐神效。

白癜風癬﹐以小麥攤石上﹐以鐵器燒紅壓出油﹐搽之立效。

治風癬疙瘩﹐用梓樹葉﹑木綿子﹑羯羊屎﹑鼠屎﹑油敷之。

治癬瘡﹐用浮萍末一兩﹐蒼耳子﹑蒼術各二兩﹐苦參一兩五錢﹐香附二錢五分﹐黃芩五錢﹐水煎洗之。

身上虛癢﹐用四物湯加黃芩煎﹐調浮萍末一錢服。

又方

治通身癢﹐用淩霄花爲末﹐酒調服一錢。

祕傳一擦光

治疥瘡﹐及婦人陰蝕瘡﹑漆瘡﹑天火丹﹑諸般惡瘡﹐神效。

蛇牀子苦參蕪荑﹝各一兩﹞雄黃﹝五錢﹞枯礬﹝一兩二錢﹞硫黃﹝五錢﹞輕粉﹝二錢﹞樟腦﹝二錢﹞

大楓子﹝五錢﹐取肉﹞川椒﹝五錢﹞

上爲細末﹐生豬油調敷。

又方

治證如前﹐兼小兒癩頭瘡治之。

蛇牀子﹝一兩﹞雄黃﹝五兩﹞硫黃﹝一兩﹞枯礬﹝二兩﹞大楓子﹝五錢﹐取肉﹞川椒﹝五錢﹞黃柏﹝一兩﹞輕粉﹝二錢﹐另拌入﹞牛皮岸﹝燻牛皮煙岸也。如無﹐以香鑪岸代之﹐一兩﹞黃丹﹝一兩﹞

上爲細末﹐生豬油調敷。

﹝以上諸瘡方法﹐皆《試效靈驗方》﹞

凡先哲治癰疽要方﹐俱采摭幹後﹐以備選用。

五香連翹湯

﹝外科精要﹞治癰疽未成膿者﹐服之可散﹐但當看時令及資稟加減用之。

乳香木香沈香丁香連翹射幹升麻木通桑寄生麝香獨活大黃﹝各等分﹞

上細切﹐每服三錢﹐水一大盞﹐煎七分﹐去渣溫服。

內托復煎散

﹝東垣﹞托裏健胃。

地骨皮黃芩茯苓芍藥人參黃白術桂心甘艸防己當歸﹝各五錢﹞防風﹝一兩﹞蒼術﹝半斤﹞

上細切﹐先以蒼術﹐用水五升﹐煎至三升﹐去術﹐入前十二味﹐再煎至三四盞﹐取淸汁﹐作三四次﹐終日飲之。又煎蒼術渣如前﹐再煎諸藥渣服之。

白芷升麻湯

治手陽明經分臂上生癰﹐左右寸部脈皆短﹐得之俱弦﹐按之洪緩有力﹐此得之八風之變者。

白芷﹝一錢五分﹞升麻桔梗﹝各一錢﹞甘艸﹝炙半錢﹞黃﹝四錢﹞酒黃芩﹝四錢﹞生黃芩﹝三錢﹞紅花﹝五分﹞

上細切﹐分二服﹐水酒各一盞﹐煎至一盞﹐溫服。

托裏散

﹝瘡瘍集﹞治一切惡瘍﹑發背﹑疔腫﹑便毒始發﹐脈洪數弦實﹐腫甚將作膿者﹐三服消盡。

大黃牡蠣栝蔞根皂角刺朴硝連翹﹝各六分﹞金銀花當歸﹝各二錢﹞赤芍藥黃芩﹝各四錢﹞

上細切﹐作一服﹐水酒各一盞﹐煎至一盞﹐四分服。

又托裏散

﹝瘡瘍集﹞

黃當歸金銀花甘艸﹝各等分﹞

上細切﹐每服一兩﹐酒水合煎﹐更詳部位﹐各加引經藥尢妙。

烏金散

﹝瘡瘍集﹞治癰疽﹑疔腫﹑時毒﹑附骨疽﹑諸惡瘡等證。若瘡黑陷如石堅﹐四肢冷﹐脈細﹐或時昏冒﹐譫語循衣﹐煩渴危篤﹐服此汗之卽瘡起。

蒼耳頭﹝五月五日午時收采﹞艸烏頭火麻頭﹝六月收采﹞木賊﹝去節﹞蝦蟆頭樺皮節﹝酥炙﹞麻黃﹝去根節﹞

上曬漧﹐各等分﹐同入瓷器內﹐鹽泥固濟﹐烈火﹐從早至申時﹐如黑煤色爲度﹐研爲末﹐每服二錢﹐病重者三錢﹐熱酒調下﹐未汗再進一服。如汗已幹﹐卻服解毒疏利之藥。如修合此藥﹐必選天時淸明好日﹐於靜室中合。

黃六一湯

﹝東垣﹞治癰疽發渴。

黃﹝六兩﹐蜜炙﹞甘艸﹝一兩﹐炙﹞

上細切﹐水煎﹐不拘時服。

一方

﹝精要﹞治一切瘡癤癰疽發背殊效﹐亦能下瘀血。

大黃﹝三錢﹞甘艸辰砂血竭﹝各一錢﹞

上爲細末﹐酒調服。

內托護心散

﹝精要﹞

乳香﹝一兩﹞眞綠豆粉﹝四兩﹐一方用二兩﹞

上爲細末﹐每服二三錢﹐煎甘艸湯或新汲水調下。

小五香湯

﹝瘡瘍集﹞

木香沈香乳香藿香連翹﹝各二錢﹞麝香﹝另研少許﹞

上爲細末﹐每服二錢﹐水一盞﹐煎七分﹐溫服。

復元通气散

﹝局方﹞

當歸穿山甲﹝煨脆﹐各五錢﹞川芎天花粉﹝炒﹞靑皮陳皮﹝各一兩﹞大黃甘艸黑醜﹝取頭末﹐各五錢﹞

上爲細末﹐每服二錢﹐溫酒調下。

金銀白芷散

﹝東垣﹞

黃當歸﹝各一錢﹞檳榔川芎﹝各五分﹞甘艸﹝一錢﹞天花粉﹝五分﹞

乳香沒藥﹝各三分﹞皂角刺﹝去尖炒﹞金銀花﹝各一錢五分﹞防風﹝三分﹞白芷﹝一錢﹞

上爲細末﹐分三服﹐每服水酒各半盞煎﹐連渣服。

正鐵箍散

﹝瘡瘍集﹞

貝母﹝去心﹐五兩﹞白芷蒼耳艸灰﹝醋拌曬漧﹐各二兩﹞

或加龍骨二錢尢妙。

上爲細末﹐水調或香油調﹐貼瘡上。

大鐵箍散

﹝瘡瘍集﹞

芙蓉葉豬捲皮木鱉子﹝各四兩﹞白芷黃柏寒水石﹝各二兩﹞

大黃紫荊皮﹝各一兩﹞赤豆白蘞﹝各二兩﹞白芨﹝一兩﹞防風﹝五錢﹞

貝母﹝二兩﹞眞地靑羌活﹝各一兩﹞

上爲細末﹐涼水調﹐圍癰四畔。如肉脆﹐去白芨﹑白蘞﹐加生地黃﹑地楡﹐用芭蕉油調敷。熱甚者﹐用三消散。

三消散

﹝瘡瘍集﹞退極熱證﹐赤腫赤者。

朴硝焰硝大黃梔子﹝炒黑色﹞寒水石南星﹝各等分﹞

上爲末﹐生地黃汁調塗貼﹐芙蓉葉汁調亦可。

雲母膏

﹝瘡瘍集﹞治一切癰疽﹑瘡癤﹑折傷等證。

蜀椒﹝去目及閉口者﹐略炒﹞白芷沒藥赤芍藥肉桂當歸鹽花菖蒲麒麟竭黃白芨芎木香龍膽艸白蘞防風濃朴麝香桔梗柴胡松脂人參蒼術黃芩乳香附子茯苓良姜合歡皮﹝各五錢﹞硝石甘艸雲母﹝各四兩﹞柏葉桑白皮槐枝柳枝水銀﹝以絹另包﹐待膏成﹐以手細彈鋪在上﹐名養膏母﹞陳皮﹝各二兩﹞淸油﹝四十兩﹞黃丹﹝二十兩﹞

上除雲母﹑硝石﹑麒麟竭﹑乳香﹑沒藥﹑麝香﹑黃丹﹑鹽花八味另研外﹐余藥並細切﹐入油浸七日﹐文火煎﹐以柳枝不住手攪﹐候匝沸乃下火﹐沸定又上火﹐如此者三次﹐以藥黑色爲度﹐去渣再熬﹐後入丹與八味末﹐仍不住手以槐枝攪﹐滴水中成珠不軟不硬爲度﹐瓷器收貯﹐候溫將水銀彈上。用時先刮去水銀﹐或服或貼﹐隨宜用之﹐其功甚大也。

太乙膏

﹝瘡瘍集﹞治一切癰疽瘡癤﹐貼之神效﹐亦可內服﹐須詳證經絡﹐作湯使送下。

玄參白芷當歸肉桂大黃赤芍藥生地黃﹝各一兩﹞黃丹眞麻油﹝二斤﹞

上細切﹐入油浸﹐夏三日﹐冬十日﹐春秋七日﹐文火煎黑色﹐去渣入黃丹再熬﹐以槐柳枝不住手攪﹐滴水中成珠﹐不軟不硬﹐瓷器收貯。

神異膏

治諸般癰腫癤毒殊效。

露蜂房﹝有蜂兒多者佳﹐一兩﹞玄參﹝五錢﹞黃﹝七錢五分﹞金蛇蛻﹝五錢﹐用鹽水洗淨曬漧﹞杏仁﹝一兩﹐去皮尖﹞黃丹﹝五兩﹐飛﹞香油﹝十兩﹞亂髮﹝如雞子大一塊﹐無病少年男子者佳﹐皂角水洗淨﹞

上先將香油入亂髮於銚中﹐文火熬﹐候發焦烊盡﹐以杏仁投入﹐候杏仁黑色﹐用眞綿濾出渣﹐再將油入銚內﹐然後下黃﹑玄參二味﹐文火熬一二時久住火﹐候片時火力稍息﹐漸入露蜂房﹑蛇蛻二味﹐以柳枝不住手攪﹐慢火熬至紫黑色﹐又再用綿濾過去渣﹐入鑪中﹐文武火熬﹐下丹急攪千餘轉﹐滴水中成珠子﹐膏卽成矣。冬月略嫩些﹐夏月略硬些﹐瓷器盛貯﹐隨意攤貼。

﹝祖傳方﹞

萬捶靑雲膏

﹝錄驗﹞治諸般癰腫﹐未成膿者貼散﹐已成膿者拔毒追膿﹐腹中痞塊﹐止瘧疾﹐貼大椎及身柱﹐其效如神。

白松香﹝一斤﹐去木屑﹞萆麻子﹝三百粒﹐去殼﹞杏仁﹝三百粒﹐去殼﹞銅靑﹝三兩﹞乳香﹝一兩五錢﹞沒藥﹝一兩五錢﹞輕粉﹝二錢﹞

上共作一處﹐用鐵捶木砧於日中搗成膏﹐如燥少加香油杵之﹐或用石臼木杵搗亦可﹐用瓷器盛﹐緋帛攤貼。﹝湯中做﹐不見火。﹞

一方

﹝錄驗﹞治背癰﹑附骨疽﹑乳癰及一切癰腫未成膿者﹐發散極效。

槐花﹝一兩﹐炒焦色﹞胡桃﹝十个﹐新鮮不油者﹐連殼火煨熟﹐去殼﹞

上二味﹐於沙盆內研爛如泥﹐熱酒調﹐和渣溫服。如能飲酒人﹐多飲愈效﹐一醉後而癰腫散矣。

散

治癰疽發背及一切癤毒等證﹐效如神。

艸﹝其葉長如牛舌﹐其气如豬臭者﹞小薊根五爪龍﹝卽五葉藤﹞生大蒜上四味﹐各等分細研﹐用酒和勻﹐濾去渣﹐服一碗﹐得大汗通身而愈。

又方

治諸般癰腫神效。

新掘天門冬一味﹐約三五兩﹐洗淨﹐入沙盆內研細﹐以好酒蕩起﹐濾去渣﹐頓服。未效﹐再服一二服必愈。

卷之六

癘風

﹝癘與癩通﹞

論

《內經》曰﹕風之傷人也﹐或爲寒熱﹐或爲熱中﹐或爲寒中﹐或爲癩風。又曰﹕癩者﹐因營衛熱腐﹐其气不淸﹐故使其鼻柱壞而色敗﹐皮膚瘍潰﹐風寒客於脈而不去﹐名曰癘風。丹溪曰﹕是受天地間殺物之風故也。然近見病此者﹐原其所由﹐都是熱血得寒所致。或夏月勞甚而入寒泉澡浴﹐或冬月酒後而乃踢冰履霜及入水取魚﹐由是濕熱郁於內而不散﹐風寒客於外而不行﹐內外怫郁旣久﹐而漸成肌肉之敗腐矣﹐經所謂熱勝則肉腐是也。大抵此癥屬肺﹐歸重於手足陽明之經。蓋手足陽明者﹐胃與大腸主之﹐脾肺二經之腑也。脾主肌肉而肺主皮毛﹐乃腑及於髒病也。經又曰﹕腸胃爲市﹐無物不受﹐無物不包﹐故其熱毒積於中而形於外耳。故治法必先取陽明而後及於太陰﹐亦本而標之之義也。又濕熱甚必生風﹐風甚則生虫﹐如腐艸爲螢之類。又治法必先殺其虫﹐瀉其火﹐然後生血涼血﹐祛風導滯﹐降湯升陰﹐皆爲治之急務也。治𨿽多門﹐大略不越乎此也﹐學人詳之。

脈法

脈兩寸浮而緊﹐或浮而洪﹐陽脈浮弦﹐陰脈實大。脈浮緩者易治﹐洪大而數者難愈﹐沈實者難愈。脈溢者病在上﹐脈浮者病在下﹐皆爲不治之證也。

方法

丹溪曰﹕大風病是受天地間殺物之風﹐古人謂之癘風者﹐以其酷烈暴悍可畏耳。人得之分在上在下﹐气受之則在上﹐血受之則在下﹐气血俱受則在上復在下。然皆不外乎陽明一經﹐陽明者胃與大腸也﹐無物不受。治之者﹐須致意看其疙瘩與瘡﹐上體先見者﹐多者﹐在上也﹔下體先見者﹐多者﹐在下也。在上者﹐以醉仙散取涎血於齒縫中出﹔在下者﹐以通天再造散取惡物虫積於殼道中出。後用防風通聖散調之﹐更用三稜鍼於委中出血。夫上下同得者甚重﹐自非醫者神手﹐病者鐵心﹐罕能免此。夫從上或從下以漸而來者﹐皆是可治之證﹐人見其病勢之緩多忽之﹐以法治之﹐𨿽已全愈﹐若不絕味斷欲﹐皆不免再發而終於不救也。予治五人矣﹐其不死者惟一婦人﹐因貧甚無物可食耳﹐餘皆三四年後再發。孫眞人云﹕嘗治四五百人﹐終無一人免於死。非眞人不能治﹐蓋無一人能守禁忌耳。其婦人於本病外﹐又服百餘帖加減四物湯﹐半年之上月經行﹐十分安愈。

醉仙散﹐須量人大小虛實與之。證候重而急者﹐須先以再造散下之﹐候補養得完﹐復與此藥﹐須斷鹽醬醋﹑諸魚椒果﹑煎炒燒炙等物﹐止可淡粥及淡煮熟時菜﹐𨿽茄亦不可食﹐惟烏梢蛇﹑菜花蛇淡酒蒸熟食之﹐可以助藥力也。

《外科精要》爲諸瘡立法而不及癘風﹐蓋風爲百病之長﹐以其殘害膚體﹐去死不遠﹐一有染此﹐鮮能免者﹐比之瘡瘍治法爲難﹐乃不言及。夫八方之風起因於八方﹐應其時則物生﹐違其時則殺物。人之稟受有殺气者﹐則感而受之﹐如待虛受物﹐後又因起居飲食男女﹐漸成鬱气﹐二气積於厥躬﹐脾先受之﹐乃爲濕病﹐溫積之久﹐火气出焉﹐火气滋蔓﹐气濁血污﹝一云血熱凝結﹐其气不淸﹞﹐化生諸虫﹐以次傳歷臟腑。必死之病﹐而有可生之理﹐其始病者﹐胃气微傷﹐脾主肌肉﹐流行甚緩﹐傳變以漸﹐或可借醫藥之功而免。謂之必死﹐非惟醫不知藥﹐悉是不能禁欲﹐可哀也夫﹗近見粗工用藥﹐佐以大楓子油﹐殊不知此藥性熱﹐有燥痰之功而傷血﹐至有病將愈而先失明者。

宋洞虛云﹕大風有五﹐黑色不治﹐餘皆可治。虫食肝﹐眉落﹔食肺﹐鼻崩﹔食脾﹐聲啞﹔食心﹐足底穿﹐膝虛腫﹔食腎﹐耳鳴啾啾﹐耳弦生瘡﹐或痺或痛﹐如鍼刺狀﹔食身﹐則皮癢如虫行。自頭面來爲順風﹐自足起者爲逆風﹐多因感寒熱與瘀濁雜气而成。治法﹐先以雷公散﹝卽再造散﹞下之﹐以稀粥養﹐半月勿妄動作勞﹐後以醉仙散﹐中間或吐或利﹐不必怕怯﹐但腮喉頭面腫﹐吞不得下﹐漸出惡水﹐或齒縫中出臭水血絲﹐或言不得﹐或悶而死﹐難以飲食﹐只以稀粥用管灌入﹐或一旬或半月一月﹐面漸白而安。重者﹐又與換肌散。

換肌散

治大風年深不愈者﹐以致眉毛脫落﹐鼻梁崩塌﹐服此藥不逾月﹐取效如神。

黑花蛇白花蛇﹝皆蘄黃來者。並用酒浸一宿﹞地龍﹝去土﹐各三兩﹞

當歸細辛白芷天麻蔓荊子葳靈仙荊芥穗甘菊花苦參紫參沙參木賊不灰木炙甘艸白蒺黎天門冬赤芍藥定風艸﹝按本艸卽天麻也﹐今皆用野天麻﹐卽益母艸﹐未知可否﹐再宜審之﹞何首烏石菖蒲胡麻子艸烏頭﹝去皮臍﹞蒼術﹝米泔浸去皮﹞川芎木鱉子﹝各二兩﹞

上爲細末﹐每服五錢﹐溫酒調下﹐酒多爲妙。

醉仙散

胡麻子牛蒡子蔓荊子枸杞子﹝四味俱炒紫色﹞白蒺藜苦參栝蔞根防風﹝各五錢《寶鑑》前四味各一兩﹞

上爲細末﹐每一兩五錢﹐入輕粉一錢拌勻﹐每服一錢﹐茶淸調下﹐晨﹑午﹑夕各一服﹐後五七日﹐先於牙縫內出臭涎﹐渾身疼痛﹐昏悶如醉﹐後利下膿血惡臭屎爲效。

通天再造散

郁金﹝五錢﹞皂角刺﹝獨生黑大者﹐去尖﹞大黃﹝泡各一兩﹞白醜﹝頭末﹐六錢﹐半生半炒﹞

上爲末﹐每服五錢﹐日未出時﹐以無灰酒調﹐面東服之﹐當日必利下惡物或臭膿或虫。如虫口黑色﹐乃是多年﹔赤色﹐乃是近者。數日後又進一服﹐無虫積乃止。

愈風丹

治癘疾﹐手足麻木﹐毛落眉脫﹐徧身瘡疹﹐皮膚瘙癢。爬之成瘡﹐及一切疥癬風疾皆效。

苦參﹝一斤﹐研取頭末﹐四兩﹞土桃蛇﹝一條﹐酒浸二﹑三日去骨取肉﹐日幹﹞烏梢蛇白花蛇﹝各一條﹐並同上制﹞

上爲細末﹐以皂角一斤﹐銼長寸許段﹐無灰酒浸一宿﹐去酒﹐以新水一碗操取濃汁﹐去渣﹐銀石器內熬膏﹐和前末丸如梧桐子大﹐每服六﹑七十丸﹐煎防風通聖散送下﹐粥飯壓之﹐日三服。三日浴﹐以大汗出爲應﹐再三日又浴﹐取大汗﹐三浴乃安。﹝浴法見後條﹞

一法

用桃﹑柳﹑桑﹑槐﹑楮五般枝﹐濃煎湯﹐大缸浸坐沒頸一日﹐俟湯如油﹐安矣本艸治惡疾徧身生瘡﹐濃煎萍湯﹐浴浸半日大效﹐此神方也。又以荊芥穗﹑大黃﹑梔子﹑蔚金﹑地黃。杜仲﹑防風﹑羌活﹑獨活。白蒺藜等分爲細末﹐以大楓子油入熟蜜﹐丸如梧桐子大﹐每服茶淸送下四五十丸﹐一日三服。……。

一法

以苦參五斤﹐好酒三斗漬一月﹐每服一合﹐日三服﹐常與不絕﹐覺脾旣安﹐細末服之亦良﹐尢治癮疹。

方出圖經﹐陶隱居以酒漬飲治惡瘡﹐久服輕身。《日華子》以爲殺虫。本艸除伏熱﹐養肝膽气。予嘗以蒼耳葉爲君﹐以此物爲佐﹐更以酒煮烏蠡魚﹐代補蛇之或缺﹐研細糊丸﹐如梧桐子大﹐每服五﹑六十丸﹐加至七﹑八十丸﹐熱茶淸送下﹐日三服﹐一﹑二月而安。若入紫萍尢捷﹐紫萍多水蛭﹐須寒月於山沼取之﹐淨洗去泥﹐略蒸透幹用。

一法

治手指攣曲﹐節間痛甚﹐漸至斬落。用萆麻子去殼﹑黃連銼如豌豆大﹐各一兩﹐水一升﹐小瓶浸﹐春夏三日﹐秋冬五日﹐取萆麻HT破﹐平旦時面東﹐以浸藥水服一粒﹐漸加至四﹑五粒﹐微利不妨﹐忌豬肉魚鮏﹐宜茹淡﹐累護神效。

一法

先服加減通聖散﹐大瀉惡毒穢積﹐又用三稜鍼﹐看肉黑處及委中紫脈刺出死血﹐不可令出太過﹐恐損眞气﹐後服神仙紫花丸。

﹝以上丹溪方法凡十三條﹞

加減通聖散

防風﹝五錢﹐去蘆﹞連翹﹝三錢﹐去蒂﹞川芎﹝五錢﹞白芍藥﹝二錢﹞當歸﹝三錢﹐酒浸洗﹞薄荷﹝二錢﹞荊芥穗﹝五錢﹞麻黃﹝三錢﹐去根節﹐湯泡﹞梔子﹝三錢﹐去殼﹞桔梗﹝五錢﹞枳殼﹝去穣面炒﹞石膏﹝各五錢﹞甘艸﹝三錢﹞滑石﹝三錢﹞

黃芩﹝三錢﹐去朽﹞柴胡﹝五錢﹞黃連﹝五錢﹞黃柏﹝三錢﹞生地黃﹝三錢五分﹐酒制﹞羌活﹝五錢﹞熟地黃﹝三錢五分﹐酒制﹞錦紋大黃﹝六兩﹞芒硝﹝一兩﹞皂角刺﹝一兩﹐獨生者﹐去尖﹞

上細切﹐分八服﹐每服用水一碗半﹐煎至一碗﹐空心服﹐日進二服﹐五六日後又進二服﹐待補養完﹐又行二次﹐然後服後丸藥。

神仙紫花丸

﹝外錄試驗方﹞治癘風及諸般惡瘡﹑風瘡﹐其效如神﹐但要藥眞﹐無有不效者﹐輕者一料可愈﹐重者二三料除根。

白花蛇﹝一具﹐出蘄黃州﹐黑質白紋﹐龍頭虎口﹐背上二十四个方勝花﹐尾尖有一佛指甲﹐新鮮者佳﹐蛀腐者不堪用﹐去頭尾各四五寸﹐並一兩爲率﹐連皮骨用﹐一兩五錢﹞何首烏荊芥穗葳靈仙﹝各四錢﹞麻黃﹝連根節﹐二錢﹞胡麻子﹝一錢﹞蛇牀子﹝二錢﹞

上六味細切﹐同蛇用無灰酒一大碗浸一宿﹐去蛇皮骨﹐通曬漧﹐仍還原酒內再浸﹐再曬﹐酒盡爲度﹐待曬極幹﹐共爲細末另包。

木香沈香﹝各二錢五分﹞人參﹝一兩﹞當歸﹝七錢五分﹞明天麻豬牙皂角﹝各五錢﹞麝香﹝一錢五分﹐鼻塞聲重者倍之﹞乳香沒藥﹝各一錢﹞明雄黃辰砂﹝各五分﹐大塊者佳﹞肉豆蔻﹝一枚﹐煨﹞定風艸﹝二錢半﹐卽天麻﹞還瞳子﹝卽艸決明﹐一兩﹞

上麝至辰砂五味各另研極細﹐不見火﹐其餘艸木味亦另研﹐細羅過﹐連前五味和勻另包。

防風﹝去蘆﹞羌活甘艸細辛川芎獨活蒼術﹝米泔浸一宿﹞枇杷葉﹝去毛筋﹐焙漧﹞白芍藥白蒺藜金銀花五加皮香白芷苦參﹝各五錢﹞胡麻子白附子﹝米泔浸炒﹞麻黃川牛膝艸烏頭﹝米泔浸炮﹞川烏﹝米泔浸炮﹞石菖蒲﹝各二錢五分﹞

上爲細末另包。

總合法治用大楓子三斤﹝新鮮者佳﹐去油黃色者不堪用﹐去殼﹞﹐以瓷罐一个盛之﹐少入無灰酒﹐以皮紙﹑竹篛重重包口﹐勿令泄气﹐頓滚湯中﹐勿令沒罐口﹐外以物蓋鍋口密封固﹐文武火蒸﹐候黑爛爲度﹐杵無渣滓成油﹐分作三分﹐每一分入第二號藥八錢重﹐第一號藥六錢重﹐第三號藥一兩五錢重﹐和勻﹐加糯米飯搗極膠粘﹐丸如梧桐子大﹐曬漧勿見火﹐每服二十丸﹐漸加至五六十丸﹐雞鳴時﹑午時﹑臨臥時各一服﹐茶淸送下﹐忌房勞﹑鹹酸酒醋糟淹﹑豬羊雞馬驢肉﹑魚鮏煎﹑水果﹑五辛姜椒大料﹑辛辣熱物﹑蕎麥綠豆之類。若不忌口斷欲﹐則藥無功﹐𨿽愈再發。其餘肉味﹐病愈後一年可食。但豬羊雞肉﹐終身用忌。此法乃治癩之神方也﹐不可輕忽。

跌傷方法﹕治跌撲損傷﹐用蘇木以活血﹐黃連以降火﹐白術以和中﹐童便煎爲妙。在下者可下瘀血﹐但先須補托。

在上者宜飲韭汁﹐或和粥喫。切不可飲冷水﹐蓋血得寒則凝﹐但一絲血入心卽死。﹝丹溪﹞

骨損者﹐用古文錢五分醋淬﹐乳香﹑沒藥各一錢﹐酒研服﹐或用接骨散。﹝丹溪﹞

接骨丹

﹝元戎﹞

沒藥乳香當歸川椒自然銅﹝火﹐醋淬﹞赤芍藥骨碎補﹝酒炙﹞敗龜板﹝酥炙﹞虎脛骨﹝酥炙﹞白芷千金藤﹝卽郁李仁﹐以上各等分﹞

上爲細末﹐化蠟五錢﹐丸如彈子大﹐每服一丸﹐好酒半升化開煎﹐用向東南柳枝攪散熱服。一方加龍骨﹑川芎。

凡治損傷﹐妙在補气血﹐俗工不知﹐惟在速效﹐多用自然銅以接骨﹐然此藥必煉方可服﹐新出火者﹐其火毒與金毒相扇﹐挾香熱藥毒﹐𨿽有接骨之功。其燥散之禍﹐甚於刀劍﹐戒之戒之﹗﹝丹溪﹞

治金瘡﹐急以鍛石濃敷裹之。如瘡深不宜速合者﹐加滑石末敷之。

又方

老杉木皮爲末敷之。

凡跌撲損傷腹痛者﹐知有瘀血﹐用桃仁承气湯加蘇木﹑紅花下之。

當歸導滯湯

﹝東垣﹞治跌撲損傷﹐瘀滯不行等證。

大黃當歸﹝在上用頭﹐在中用身﹐在下用尾﹐通身痛者全用﹐酒浸洗焙漧﹞

上細切等分﹐每服一兩重﹐酒煎服。

雞鳴散

﹝大成方﹞治從髙墜下﹐及木石所壓﹐一切損傷﹐瘀血凝積﹐痛不可忍﹐並以此藥推陳致新。

大黃﹝一兩﹞杏仁﹝二十一粒﹐去皮尖﹐另研﹞

上研爲末﹐酒大碗﹐煎七分﹐濾去渣﹐雞鳴時服﹐至曉必取下瘀血卽愈。﹝愚接﹕此方用杏仁而不用桃仁者﹐蓋跌乃血入气分﹐故用杏仁﹐以行气中之血矣。﹞

沒藥乳香散

﹝河間﹞治跌撲損傷﹐痛不可忍。

白術﹝炒﹐五兩﹞當歸﹝焙﹞甘艸﹝炙﹞白芷沒藥﹝另研﹐各一兩五錢﹞肉桂﹝去粗皮﹞乳香﹝另研﹐各一兩﹞

上爲末和勻﹐再研極細﹐每服二錢﹐溫酒調下。

杖丹膏藥方

﹝外錄驗方﹞治受杖責後﹐如死血壅腫﹐宜先刺出惡血﹐然後以此膏貼之﹐三﹑四日平復。或早失調理成癰者﹐貼之卽散。及治諸般癰疽瘡癤毒﹐已潰未漬﹐貼之無不神效。

甘艸肉桂蛇蛻蟬蛻露蜂房連翹白芷白芨白蘞白術蒼術人參玄參苦參芍藥南星升麻濃朴梔子百合金銀花天花粉川歸川芎穿山甲﹝煨胖﹐另末﹞羌活獨活黃連黃芩黃柏大黃生地黃紅花蘇木柴胡鱉甲﹝酥炙﹐爲末﹞靑木香何首烏防風荊芥穗藿香雲母石花蕊石﹝各一兩﹞亂髮﹝壯年無病男子者﹐一塊﹞幹蟾﹝一隻﹐卽風雞﹞鳳凰胎﹝一隻﹐卽殼中不轉頭雞黃也。陰漧用﹞桃柳桑枝﹝各五莖﹞

上各細切﹐用香油六斤重﹐浸藥三五日﹐入鍋內熬黑色﹐去渣入黃丹三斤﹐別用槐柳枝不住手攪﹐膏成候溫﹐入後藥末。

乳香沒藥龍骨﹝各一兩﹞輕粉﹝五錢﹞血竭﹝一兩﹞麝香﹝二錢﹞

上攪勻﹐瓷器收貯﹐臨期看瘡大小攤貼。

沒藥散

﹝錄驗﹞治刀箭傷﹐止血住痛。

定粉風化鍛石﹝各一兩﹞枯白礬﹝二錢﹐另研﹞乳香﹝五分﹐另研﹞沒藥﹝另研﹐一字﹞

上各研爲細末﹐同和勻再研﹐幹摻之。

卷之六

破傷風

論

《內經》曰﹕風者百病之始也﹐淸淨則腠理閉拒﹐𨿽有大風苛毒﹐而弗能爲害也。若夫破傷風證﹐因事擊破皮肉﹐往往視爲尋常﹐殊不知風邪乘虛而客襲之﹐漸至變爲惡候。又諸瘡久不合口﹐風邪亦能內襲﹐或用湯淋洗﹐或著艾焚灸﹐其湯火之毒瓦斯﹐亦與破傷風邪無異。其爲證也﹐皆能傳播經絡﹐燒爍眞气﹐是以寒熱間作﹐甚則口噤目斜﹐身體彊直﹐如角弓反張之狀﹐死在旦夕﹐誠可哀憫﹗治之之法﹐當同傷寒處治﹐因其有在表﹑在裏﹑半表半里三者之不同﹐故不離乎汗﹑下﹑和三法也。是故在表汗之﹐在裏者下之﹐在表裏之間者宜和解之﹐又不可過其法也。閭閻野人﹐多不識此證殺人之易﹐早不求醫治療﹐而袖手待斃﹐哀哉﹗

脈法

表脈浮而無力﹐太陽也。脈長有力﹐陽明也。脈浮而弦小者﹐少陽也。

河間曰﹕太陽宜汗﹐陽明宜下﹐少陽宜和解﹐若能明此三法而治﹐不中病者未之有也。

愚按﹕河間先生論破傷風脈證﹐詳明甚矣﹐何其但云三陽﹐而不及於三陰﹖蓋風邪在於三陽之經﹐便宜按法早治而愈。若待傳入三陰﹐其證已危﹐或腹滿自利﹐口燥咽漧﹐舌捲卵縮﹐皆無可生之證﹐故置而弗論也。

方法

丹溪曰﹕破傷風同傷寒壞證治﹐看在何經而用本經藥驅逐之﹐誤則殺人。劉河間有法有方﹐宜選而用之。

﹝以上丹溪方法凡一條﹞

羌活防風湯

﹝河間﹞治破傷風邪﹐初傳在表。

羌活防風川芎本當歸芍藥﹝各一錢﹞甘艸地楡細辛﹝各五分﹞

上細切﹐作一服﹐水一盞半﹐煎至一盞﹐去渣熱服﹐不拘時候。量緊慢加減用之﹐熱則加大黃一錢﹐大便祕只加大黃五分﹐緩緩令通。

白術防風湯

﹝河間﹞若服前藥太過﹐令自汗者﹐宜服此藥。

白術﹝一錢﹞防風﹝二錢﹞黃﹝一錢五分﹞

上細切﹐作一服﹐水一盞半﹐煎至一盞﹐溫服不拘時。臟腑和而有自汗﹐可用此藥。破傷風﹐臟腑祕﹐小便赤﹐自汗不止者﹐因服熱藥汗出不休者﹐故知無寒也﹐宜速下之﹐先用小芎黃湯﹐二三服後﹐用大芎黃湯下之。

小芎黃湯

﹝河間﹞

川芎﹝二錢﹞黃芩﹝一錢五分﹞甘艸﹝五分﹞

上細切﹐作一服﹐水一盞半﹐煎至一盞﹐溫服﹐不拘時候﹐三服卽止﹐再用後藥。

大芎黃湯

﹝河間﹞

川芎﹝一錢﹞羌活黃芩大黃﹝各一錢五分﹞

上細切﹐作一服﹐水一盞﹐溫服﹐宜和爲度。

發表雄黃散

﹝河間﹞

雄黃﹝一錢﹞防風﹝二錢﹞艸烏﹝一錢﹐泡裂﹞

上爲細末﹐每服一字﹐溫酒調下。裏和﹐至愈可服﹔裏未和﹐不可服。

大蜈蚣散

﹝河間﹞

蜈蚣﹝黃赤足各一條﹞江鰾﹝五錢﹐卽魚膠﹐炒﹞左蟠龍﹝五錢﹐炒煙盡爲度﹐卽野鴿糞﹞

上爲細末﹐每服一錢﹐淸酒調下。治法根據前用﹐裏和﹐至愈可服﹔但有裏證﹐不可服。次當下之﹐用蜈蚣散四錢﹐巴豆霜五分﹐飯丸如綠豆大﹐每服一丸﹐漸加至六七丸﹐淸酒調蜈蚣散少許送下﹐宣利爲度。內外風去﹐可服羌活湯緩緩而治﹐不拘時候服之。羌活湯者﹐治半在表半在裏之藥也。

大羌活湯

羌活菊花麻黃川芎石膏﹝﹐另研﹞防風前胡黃芩細辛甘艸枳殼白茯苓蔓荊子﹝各四分﹞

薄荷白芷﹝各二分﹞

上細切﹐作一服﹐入生薑五片﹐水一盞半﹐煎至一盞﹐稍熱服﹐不拘時﹐日進二服。

防風湯

﹝河間﹞治破傷風﹐同傷寒表證﹐未傳入裏﹐宜服此藥。

防風羌活獨活川芎﹝各一錢二分﹞

上細切﹐作一服﹐水一盞半﹐煎至一盞﹐溫服。

小蜈蚣散

蜈蚣﹝黃赤足各一條﹞江鰾﹝三錢﹞

上爲細末﹐用防風湯調下。如前藥解表不已﹐覺傳入裏﹐當服左龍丸﹐漸漸看大便軟硬﹐加巴豆霜服之。

左龍丸

﹝河間﹞

左蟠龍﹝五錢﹐炒﹞白僵蠶﹝五錢﹐炒﹞江鰾﹝五錢﹐炒﹞雄黃﹝一錢﹞

上同爲細末﹐飯丸如梧桐子大﹐每服十五丸﹐溫酒下。如裏證不已﹐當於左龍丸末一半內﹐入巴豆霜半錢﹐飯丸如梧桐子大﹐每服一丸﹐漸加至以利爲度。若利後﹐更服後藥。若搐痙不已﹐亦宜服後藥羌活湯也。

小羌活湯

﹝河間﹞治搐痙不止。

羌活獨活防風地楡﹝各一錢二分﹞

上細切﹐作一服﹐水一盞半﹐煎至一盞﹐溫服。如有熱﹐加黃芩。有痰﹐加半夏。若病日久﹐气血漸虛﹐邪气入胃﹐全在養血爲度。

養血當歸地黃湯

﹝河間﹞

當歸地黃芍藥川芎本防風白芷﹝各一錢﹞細辛﹝五分﹞

上細切﹐作一服﹐水一盞半﹐煎至一盞服。

雄黃散

﹝河間﹞治表藥。

南星﹝三錢﹐泡﹞半夏﹝五錢﹐泡七次﹐去臍﹞天麻﹝五錢﹞雄黃﹝二錢五分﹞

上爲細末﹐每服一錢﹐溫酒調下。如有涎﹐於此藥中加大黃﹐爲下藥。

地楡防風散

﹝河間﹞治破傷風﹑中風﹐半在表﹐半在裏﹐頭微汗﹐身無汗﹐不可發汗﹐宜以表里治之。

地楡防風地丁艸馬齒莧﹝各等分﹞

上爲細末﹐每服三錢﹐溫米飲調下。

白術湯

治破傷風﹐大汗不止﹐筋攣﹐手足搐搦。

白術葛根﹝各二錢﹞升麻黃芩﹝酒炒﹐各一錢﹞芍藥﹝四錢﹞甘艸﹝五分﹞

上細切﹐作一服﹐水一盞半﹐煎至一盞﹐溫服﹐不拘時候。

江鰾丸

﹝河間﹞治破傷風﹐驚而發搐﹐臟腑祕澀﹐知病在裏﹐宜以此藥下之。

江鰾﹝銼炒﹐五錢﹞野鴿糞﹝炒﹐五錢﹞雄黃﹝一錢﹞白僵蠶﹝五錢﹐炒﹞蜈蚣﹝黃赤足﹐一對﹞天麻﹝五錢﹞

上爲細末﹐分作三分﹐用二分以燒飯爲丸﹐如梧桐子大﹐朱砂爲衣。用一分入巴豆霜一錢同和﹐亦以燒飯爲丸﹐如梧桐子大﹐不用朱砂爲衣。每服以前朱砂衣丸子二十丸﹐巴豆霜丸一丸﹐第二服二丸﹐加至利爲度﹐再單服朱砂衣丸子﹐病愈止藥。

﹝祖傳方﹞

治初破傷風﹐發熱紅腫﹐風邪將欲傳播經絡而未入深者﹐屢驗。

杏仁﹝去皮﹐研細﹞羅白面﹝各等分﹞

上以二味和勻﹐用新汲水調和如膏﹐敷傷處﹐腫消熱退。

一方

治破傷風發熱。

用蟬蛻略炒研細﹐酒調一錢七服效。

﹝醫案﹞

安文陳珍四兄﹐因勸鬥毆﹐眉稜骨被打破﹐得破傷風﹐頭面大腫發熱。予適在彼家﹐以九味羌活湯服取汗﹐外用杏仁搗爛﹐入白面少許﹐新汲水調敷瘡上﹐腫消熱退而愈。後以此法治若干人﹐皆驗。

附﹕翻花瘡﹝一名綿花瘡﹐一名廣東瘡。﹞

川芎天花粉﹝各五錢﹞輕粉﹝二錢五分﹞雄黃﹝一錢一分半﹞辰砂﹝一錢一分半﹞麝香﹝五分﹞

上爲細末﹐蒸餅丸如綠豆大﹐每服八分﹐溫酒下﹐日三服。一方無川芎﹑天花粉二味﹐亦效。

卷之七

婦人科上﹟月經

論

《內經》曰﹕二陽之病發心脾﹐有不得隱曲。女子不月﹐其傳爲風消﹐爲息奔者﹐死不治。《難經》曰﹕心出血﹐肝納血。肺出气﹐腎納气。蓋婦人百病﹐皆自心生﹐如五志之火一起﹐則心火亦從而燔。若夫經閉不通之證。先因心事不足﹐由是心血虧耗﹐故乏血以歸肝﹐而出納之用已竭﹐經曰母能令子虛﹐是以脾不磨而食亦少﹐所謂二陽之病發心脾者﹐此也﹝二陽者陽明也﹞。因食少﹐故肺全亦失所養﹐而气滯不行﹐則無以滋腎陰。況月經全借腎水施化﹐腎水旣乏﹐則經血日以干涸﹐以致或先或後﹐淋瀝無時。若不早治﹐漸而至於閉塞不通﹐甚則爲瘕血膈勞極之證﹐不易治也。又如崩漏不止之證﹐先因心火亢甚﹐於是血脈泛溢﹐以致肝實而不納血﹐出納之道遂廢﹐經曰﹕子能令母實﹐是以肝腎之相火﹐挾心火之勢﹐亦從而相扇﹐所以月水錯經妄行無時而泛溢也﹐若不早治﹐澌而至於崩中不息﹐甚則化爲白濁白淫﹑血枯發熱﹑勞極之癥﹐不可治矣。經曰﹕邪气盛則實﹐正气奪則虛。所謂心血不足者﹐正气奪也。心火亢甚者﹐邪气盛也﹝邪气者相火也﹞。丹溪曰﹕天非此火不能生物﹐人非此火不能有生﹐但貴乎適中﹐凡動必聽命乎心君﹐則無以上諸證﹐大抵經閉不行﹐與夫經漏不止﹐其初皆由心事不足﹐以致月經不調﹐早不調治﹐直至危篤求醫﹐𨿽妙手莫能爲矣。東垣經閉不行有三論﹐崩漏不止亦有三論﹐學人宜參究其論以治之﹐不可拘泥也。

脈法

《脈經》曰﹕寸口脈微而澀﹐微則衛气不足﹐澀則榮气無餘。衛不足﹐其息短﹐其形躁﹔血不足﹐其形逆。榮衛俱虛﹐言語謬誤。趺陽脈微而澀﹐澀則胃气虛﹐虛則短气﹐咽燥而口苦﹐胃气澀則失液。少陰脈微而遲﹐微則無精﹐遲則陰中寒﹐澀則血不來﹐此爲居經﹐三月一來。

脈微﹐血气俱虛﹐年少者﹐亡血也﹐乳子下利爲可﹐不者此爲居經﹐三月一來。

脈微弱而澀﹐年少得此爲無子﹐中年得此爲絕產。

寸口脈沈而遲﹐沈則爲水﹐遲則爲寒﹐寒水相搏﹐趺陽脈伏﹐水谷不化﹐脾气衰則溏﹐胃气衰則身體腫。少陽脈卑﹐少陰脈細﹐男子則小便不利﹐婦人則經水不通。經爲血﹐不利則爲水﹐名曰水分。

寸口脈沈而數﹐數則爲出﹐沈則爲入﹐出則爲陽實﹐入則爲陰結。趺陽脈微而弦﹐微則無胃气﹐弦則不得息。少陰脈沈而滑﹐沈則爲在裏﹐滑則爲實﹐沈滑相搏﹐血結胞門﹐其藏不瀉﹐經絡不通﹐名曰血分。經水前斷﹐後病水﹐名曰血分﹐此病難治。先病水﹐後經斷﹐名曰水分﹐此病易治。

婦人帶下﹐六極之病﹐脈浮則爲腸鳴腹滿﹐緊則爲腹中痛﹐數則爲陰中癢﹐痛則生瘡﹐弦則陰戶掣痛。

婦人帶下﹐脈浮惡寒漏下者不治。

婦人寸口脈浮而弱﹐浮則爲虛﹐弱則爲血﹐浮則短气﹐弱則有熱而自汗出。

趺陽脈浮而澀﹐浮則气滿﹐澀則有寒﹐喜噫吞酸﹐其气時下﹐小腹則寒。

少陰脈滑而數者﹐陰中生瘡。

少陰脈數則气淋﹐陰中生瘡。

少陰脈弦者﹐白腸必挺核。

少陰脈浮而動﹐浮則爲虛﹐動則爲痛﹐婦人則脫下。

婦人漏血下赤白﹐日下血數升﹐脈急疾者死﹐遲者生。

婦人漏下赤白不止﹐脈小虛滑者生﹐大緊實數者死。

婦人疝瘕積聚﹐脈弦急者生﹐虛弱小者死。

少陰脈浮而緊﹐緊則疝瘕﹐腹中痛﹐半產而墮傷﹐浮則亡血。惡寒絕產。

肥人脈細﹐胞中有寒﹐故令少子。其色黃者﹐胸上有寒。

婦人月經一月再來者﹐經來其脈欲自如常而反微﹐不利不汗出者﹐其經二月必來。

方法

丹溪曰﹕經候有枯閉不通者﹐有不及期與過期者﹐有妄行者﹐有色紫黑及淡者﹐有成塊者﹐有作疼者。夫經不通﹐或因墮胎及多產傷血或因久患潮熱銷血﹐或因久發盜汗耗血﹐或因脾胃不和飲食少進而不生血﹐或因痢疾失血﹐治宜生血補血﹑除熱調胃之劑﹐隨證用之。或因七情傷心﹐心气停結﹐故血閉而不行﹐宜調心气﹐通心經﹐使血生而經自行矣。

虛中有熱﹐月事不來﹐以四物湯加黃芩治之。

常過期者﹐血少也﹐以芎﹑歸﹑參﹑術﹐兼痰藥治之。

過期紫黑﹐有塊作痛﹐血熱也﹐以四物湯加香附﹑黃連治之。

過期色淡挾痰者﹐以二陳湯加芎﹑歸治之。

常不及期者﹐血熱也﹐以四物湯加黃芩﹑黃連﹑香附﹐肥人多兼痰藥治之。

血枯經閉者﹐以四物湯加紅花﹑桃仁治之。

痰多占住血海地位﹐因而下多者﹐目必漸昏﹐肥人多有之﹐以南星﹑蒼術﹑川芎﹑香附作丸服之。

肥人軀脂滿經閉者﹐以導痰湯加芎﹑歸﹑黃連。不可服地黃﹐泥膈故也。如用﹐必以薑汁炒。肥人少子﹐亦由痰多﹐脂膜閉塞子宮﹐不能受精而施化也﹐宜服上藥。

瘦人子宮無血﹐精气不聚﹐亦令無子以四物湯養血養陰等藥治之。

經水未行﹐臨經將來作疼者﹐血實也﹐一曰瘀血郁滯也﹐以四物湯加桃仁﹑香附﹑黃連﹑紅花﹐或加玄胡索﹑莪術﹑木香。有熱﹐加柴胡﹑黃芩。

經水行後而作疼者﹐气血俱虛也﹐以八物湯加減煎服。

夫血爲气之配﹐因气而行。成塊者气之凝﹐將行而痛者气之滯﹐行後作痛者气血虛也﹐色淡者亦虛也﹐而有水以混之也﹐錯經妄行者气之亂也﹐紫者气之熱﹐黑則熱之甚也。今人悉指爲風冷﹐而行溫熱之劑﹐禍不旋踵。

調經散

治經水或前或後﹐或多或少﹐或逾月不至﹐或一月兩來﹐皆可服。

川歸﹝酒洗﹐一錢半﹞麥門冬﹝去心﹐二錢﹞吳茱萸﹝擇去閉目者﹐沸湯泡七次﹐焙漧﹐半錢﹞人參﹝去蘆﹐一錢﹞半夏﹝湯泡七次﹐一錢﹞白芍藥﹝一錢﹞川芎﹝一錢﹞牡丹皮﹝去心﹐一錢﹞肉桂﹝半錢﹞阿膠珠甘艸﹝各七分半﹞

上細切﹐作一服﹐水二盞﹐加生薑三片﹐煎至一盞﹐空心稍熱服。

月經過期不行﹐宜服

和經湯

。

當歸﹝一錢半﹞川芎﹝半錢﹞熟地黃﹝一錢﹞白芍藥﹝一錢﹞桃仁﹝三十个﹐去皮尖﹐研﹞紅花﹝三分﹞

香附米﹝一錢﹞熟桂﹝半錢﹞木通﹝八分﹞蓬莪術﹝一錢﹞甘艸﹝五分﹞蘇木﹝一錢﹞

上細切﹐作一服﹐水一盞半﹐煎至一盞﹐空心溫服。

月經先期而來﹐宜服

安經湯

。

歸身﹝一錢半﹞川芎﹝半錢﹞白芍藥﹝八分﹞生地黃﹝一錢﹞阿膠珠﹝半錢﹞艾葉﹝半錢﹞條芩﹝一錢﹞甘艸﹝半錢﹞香附﹝一錢﹞黃柏﹝半錢﹞知母﹝半錢﹞黃連﹝薑汁拌炒﹐八分﹞

上細切﹐作一服﹐水煎﹐空心服。

經不通﹐用馬鞭艸杵汁熬膏爲丸﹐或燒存性爲丸﹐紅花﹑當歸煎湯送下。

固經丸

治經水過多不止。

黃芩龜板白芍藥﹝各一兩﹞樗根白皮﹝七錢半﹞黃柏﹝炒﹐三錢﹞香附﹝童便浸一宿﹐熔幹﹐二錢半﹞

上爲細末﹐酒糊爲丸﹐如梧桐子大﹐每服七十丸﹐白湯下。

崩漏有虛有熱﹐虛則下澑﹐熱則流通。急則治其標﹐用白芷煎湯﹐調下百艸霜服。或棕櫚灰﹐或狗頭骨燒存性﹐或伍靈脂半生半炒﹐俱以酒調服。後以四物湯加漧薑調補之。緩則治其本﹐四物湯加芩﹑連﹑參﹑﹑香附﹑漧薑之類。

四物湯加荊芥穗﹑條芩﹐止血神效。

崩漏多因气所使而下﹐香附米一錢炒黑﹐歸身一錢﹐白芍藥一錢酒炒﹐熟地黃一錢﹐川芎﹑黃﹑蒲黃﹑地楡﹑人參各半錢﹐白術一錢﹐升麻三分﹐煎服。甚者加棕櫚灰爲末﹐酒調服。

婦人血病﹐宜用當歸。若肥白人﹐與人參﹑黃同用。瘦黑人﹐宜與生地黃﹑香附同用。

帶下是濕熱爲病﹐白屬气﹐赤屬血。以二陳湯加蒼術治濕爲主﹐气虛入參﹑術﹐血虛入芎﹑歸。

帶下是胃中痰積流下﹐滲入膀胱﹐當升之﹐天人知此﹐以二陳湯加蒼白術﹑升麻﹑柴胡。甚者上用吐法以提其气﹐下用二陳加二術﹐仍用瓦壠子以燥其濕痰。

肥人帶下﹐多是濕痰﹐用海石﹑半夏﹑南星﹑黃柏﹑蒼術﹑川芎﹑香附﹑樗皮﹐冬加漧薑。瘦人少有此病﹐有者是熱﹐以滑石﹑樗皮﹑川芎﹑海石﹑靑黛丸服。

結痰帶下﹐以小胃丹津液咽下數丸﹐候積下後﹐以補藥調治。

一方

治白帶。

樗白皮山茱萸苦參香附﹝各五錢﹞龜板﹝酥炙﹞枳子﹝各二兩﹞黃柏﹝一兩﹞漧薑貝母﹝各二錢半﹞白芍藥﹝七錢半﹞

上爲細末﹐酒糊爲丸服。

又方

白芷﹝四兩。以鍛石半斤淹三宿﹐漉去灰﹐以白芷炒焦爲末﹐淸米飲調﹐空心服之。﹞

又方

以黃荊子一味﹐炒焦爲末﹐米飲調服﹐上可治心痛﹐下可治白帶﹐以其能燥濕痰也。

羅先生治帶﹐用十棗湯﹑神丸﹑五燭散﹐此法實者可用﹐虛者不可峻攻。

帶下必須斷濃味﹐凡用藥﹐寒月少加姜﹑附﹐臨機應變用之。

一人上有頭風鼻涕﹐下有白帶﹐用南星﹑蒼術﹑酒芩﹑辛夷﹑川芎﹑黃柏﹝炒焦﹞﹑滑石﹑半夏﹑牡蠣粉﹐丸服。

四物湯

乃婦人眾疾之總司也。

當歸川芎白芍藥熟地黃上細切﹐等分﹐水煎服。

﹝以上丹溪方法凡三十三條﹞

東垣治崩漏帶下﹐多主於寒﹐學人宜再思之﹐不可一途而論﹐經曰陰虛陽搏謂之崩﹐觀此可知。

東垣曰﹕葵花白者治白帶﹐赤者治赤帶。用之果驗。

調經升陽除濕湯

﹝東垣﹞治女子漏下惡血﹐月事不調﹐或暴崩不止﹐多下水漿之物。皆因飲食不節﹐勞倦所傷﹐或素有心气不足﹐致令心火乘脾﹐必怠惰嗜臥﹐困倦乏力﹐气短气急。脾主滋榮周身者也﹐脾胃虛而心胞乘之﹐故漏下月水不調也﹐況脾胃爲血气陰陽之根蒂也。當除濕去熱﹐益風气上伸﹐以勝其濕。又云火郁則發之。

當歸﹝酒洗﹞獨活﹝各半錢﹞蔓荊子﹝七分﹞防風炙甘艸升麻本﹝各一錢﹞柴胡羌活蒼術黃﹝各一錢半﹞

上細切﹐作一服﹐水五盞﹐煎至一盞﹐去渣空心溫服﹐少時以早飯壓之﹐可一服而已。如灸足太陰脾經中血海穴三七壯﹐亦已。此藥乃從權之法﹐因風勝濕﹐爲胃气下陷而气迫於下﹐以救其血之暴崩也。住後﹐必須服黃﹑人參﹑炙甘艸﹑當歸之類數服以補之﹐於補气升陽湯中加和血藥便是也。若遇夏月白帶下脫漏不止﹐宜用此湯﹐一服立止。

涼血地黃湯

治婦人血崩﹐是腎水陰虛。不能鎭守胞絡相火﹐故血走而崩也。

黃芩荊芥穗蔓荊子﹝各一分半﹞黃柏知母本細辛川芎﹝各二分﹞黃連羌活柴胡升麻防風﹝各三分﹞生地黃當歸﹝各半錢﹞甘艸﹝一錢﹞紅花﹝少許﹞

上細切﹐作一服﹐水三大盞﹐煎至一盞﹐去渣空心稍熱服。

酒煮當歸丸

﹝東垣﹞治疝白帶下疰香港腳﹐腰以下如在水雪中﹐居火炕以濃衣重蓋猶寒﹐肌肉消瘦﹐小便與白帶長流而不禁固﹐面白目靑﹐KTKT無所見﹐身重如山﹐行步欹側﹐腿膝枯細﹐大便閉澀﹐心下痞悶懊﹐食不下﹐面垢背寒﹐此上中下三陽俱虛﹐脈沈緊而澀﹐按之空虛﹐洪而無力﹐尢爲中寒之證﹐乃气血俱虛之極也。

茴香﹝五錢﹞黑附子﹝炮﹞良姜﹝各七錢﹞當歸﹝一兩﹞

上四味細切﹐以好酒一升半﹐煮至酒盡焙漧。

炙甘艸苦楝﹝生用﹞丁香﹝各半錢﹞木香升麻﹝各一錢﹞柴胡﹝二錢﹞炒黃鹽全蠍﹝各三錢﹞玄胡索﹝四錢﹞

上與前四味同研爲細末﹐酒煮麵糊爲丸﹐如梧桐子大﹐每服五﹑七十丸﹐空心淡醋湯送下﹐忌油膩﹑冷物及酒﹑濕面等。

固眞丸

治白帶久下不止﹐臍腹冷痛﹐陰中亦痛﹐目中澑火﹐視物昏花﹐齒惡熱飲﹐但喜幹食﹐此皆寒濕乘於胞內﹐肝經陰火上溢﹐故目中澑火。其惡熱飲者﹐陽明經中伏火也。法當大瀉寒濕﹐以此丸治之。

黃柏﹝酒洗﹞白芍藥﹝各半錢﹞柴胡白石脂﹝各一錢﹐火﹐水飛﹐研﹞

白龍骨﹝酒煮﹐水飛﹐日榦爲末﹞當歸﹝酒洗﹐各二錢﹞漧薑﹝四錢﹐炮﹞

上除龍骨﹑石脂水飛日幹另研外﹐余共爲細末﹐麵糊爲丸﹐如雞頭仁大﹐日幹﹐空心白湯下﹐少時以早飯壓之﹐是不令熱藥犯胃也。忌生冷﹑硬物﹑酒﹑濕面。

烏藥湯

﹝東垣﹞治婦人血海疼痛。

當歸﹝一錢﹞甘艸木香﹝各五分﹞烏藥﹝一錢半﹞香附﹝二錢﹞

上細切﹐作一服﹐水二盞﹐煎至一盞﹐食前溫服。

助陽湯

﹝東垣﹞治白帶下﹐陰戶中痛﹐空心面急痛﹐身黃皮緩﹐身重如山﹐陰寒如冰。

生黃芩橘紅﹝各五分﹞防風髙良姜漧薑郁李仁甘艸﹝各一錢﹞柴胡﹝一錢二分﹞白葵花﹝三分﹞

上細切﹐分作二服﹐每服水二盞﹐煎至一盞﹐去渣食前稍熱服。

丁香膠艾湯

﹝東垣﹞治崩漏不止。蓋心气不足﹐勞役及飲食不節所得。其脈兩尺俱弦緊洪﹐按之無力。自覺臍下如冰冷﹐白帶及白滑之物多﹐間有如屋漏水下﹐時或有鮮血。右尺脈時或浮洪。

熟地黃白芍藥﹝各三分﹞川芎丁香﹝各四分﹞阿膠珠﹝六分﹞生艾葉﹝一錢﹞當歸﹝一錢二分﹞

上以川芎﹑地黃﹑丁香另爲細末﹐其當歸﹑芍藥﹑艾葉各細切﹐連前共六味﹐入水五大盞﹐煎至一盞半﹐去渣﹐入阿膠再上火﹐煎至一大盞﹐稍熱空心服。

水府丹

治婦人久虛積冷﹐經候不行﹐瘕痞塊﹐腹中暴痛﹐面有黯﹐黎黑羸瘦。

砂﹝紙隔沸湯淋熬取﹞紅豆﹝以上各五錢﹞桂心﹝另爲末﹞木香漧薑﹝各一兩﹞砂仁﹝二兩﹞花蕊石﹝研﹐一兩半﹞斑蝥﹝一百个﹐去頭足﹞生地黃汁童子尿﹝各一升﹞臘月狗膽﹝七枚﹞元蜻﹝二百个﹐去頭足﹐糯米一抄同炒黃色﹐去米﹞

上九味爲細末﹐同三汁熬爲膏﹐和丸如雞頭實大﹐朱砂爲衣﹐每服一丸﹐食前細嚼﹐溫酒送下﹐米飲亦可。

黃當歸人參湯

﹝東垣﹞治婦人經水暴崩不止﹐先因損身失血﹐自後一次縮一十日而來﹐其後暴崩不止。蓋因其人心窄性急多驚﹐而心气不足﹐及飲食不節得之。診得掌中寒﹐脈沈細而緩﹐帶數﹐九竅不利﹐四肢無力﹐上喘气促﹐口鼻气不調﹐脾胃虛弱﹐胃腕當心而痛﹐左肋縮急﹐當臍有動气﹐腹鳴下气﹐大便難。宜先治其本﹐余證可去﹐安心定志﹐和脾胃﹐益元气﹐補血養神﹐以大熱劑去其寒﹐少加生地黃去命門相火﹐不令四肢痿弱。

黃連﹝二分﹞生地黃﹝三分﹞炒神曲橘紅桂枝﹝各五分﹞艸豆蔻﹝六分﹞黃人參麻黃﹝不去節﹐各一錢﹞當歸身﹝一錢半﹞杏仁﹝五枚﹐另研如泥﹞

上細切﹐作一服﹐水二盞半﹐先煎麻黃令沸﹐掠去沫﹐煎至二盞﹐下諸藥同煎至一盞﹐食前服﹐立止。又以艸豆蔻丸十五丸﹐以止胃腕密寒之痛。再與肝積之藥﹐除其病根。

當歸芍藥湯

﹝東垣﹞治婦人經水漏下不止﹐其色鮮紅﹐時值炎月﹐先因勞役﹐脾胃虛弱﹐气短气逆﹐自汗不止﹐身熱悶亂﹐不思飲食﹐四肢困倦﹐大便時泄。後復因心气不足﹐經水暴下不止﹐微覺气下行﹐气逆全無﹐气短懶於語言﹐此藥主之。

柴胡﹝二分﹞炙甘艸生地黃﹝各三分﹞黃﹝一錢﹞陳皮﹝連白﹞熟地黃﹝各五分﹞蒼術﹝米泔浸﹞白術川歸白芍藥﹝各一錢半﹞

上細切﹐作一服﹐水二盞﹐煎至一盞﹐空心溫服。

柴胡調經湯

﹝東垣﹞治經水不止﹐其色鮮紅﹐項筋急﹐腦痛﹐脊骨彊痛不安。

炙甘艸當歸身葛根﹝各三分﹞獨活本升麻﹝各半錢﹞柴胡﹝七分﹞羌活蒼術﹝各一錢﹞紅花﹝少許﹞

上細切﹐作一服﹐水二盞﹐煎至一盞﹐空心溫服﹐取微汗立止。

益胃升陽湯

﹝東垣﹞治婦人經候凝結﹐黑血成塊﹐左廂有血瘕﹐水泄不止﹐食有時不化﹐後血塊暴下﹐並水泄俱作﹐是前後二陰﹐有形血脫竭於下旣久﹐經候猶不調﹐水泄日三四行﹐食罷煩心﹐飲食減少﹐人形瘦弱。血脫益气﹐古聖人之法也﹐先補胃气以助生發之气﹐故曰陽生陰長﹐諸甘藥爲之先務﹐蓋甘能生血﹐陽生陰長之理也。人身以穀气爲寶﹐故先理胃气爲要。

柴胡升麻﹝各五分﹞炙甘艸當歸身﹝酒洗﹞陳皮﹝各一錢﹞人參﹝有嗽不用﹞炒神曲﹝各一錢二分﹞黃﹝一錢半﹞白術﹝二錢﹞生黃芩﹝二分﹞

上細切﹐作一服﹐水二大盞﹐煎至一盞﹐去渣熱服。如腹中痛﹐加白芍藥三分﹐中桂少許。如渴或口漧﹐加葛根三分﹐不拘時服。

升陽舉經湯

﹝東垣﹞治經水不止﹐右尺脈按之空虛﹐是气血俱脫﹐大寒之證。輕手其脈數疾﹐舉指弦緊或澀﹐皆陽脫之證﹐陰火亦亡﹐見熱證於口鼻眼或渴﹐此皆陰躁﹑陽欲先去也。當溫之﹑舉之﹑升之﹑浮之﹑燥之﹐此法乃大升浮血气﹐補命門之下脫。

肉桂﹝夏月不用﹞白芍藥﹝各二分﹞紅花﹝半分﹞細辛﹝三分﹞人參熟地黃川芎﹝各半分﹞獨活根黑附子﹝炮﹞炙甘艸﹝各七分半﹞羌活本防風﹝各一錢﹞白術當歸黃柴胡﹝各一錢二分﹞桃仁泥﹝少許﹞

上細切﹐分作二服﹐每服用水二大盞﹐煎至一盞﹐空心熱服。

當歸附子湯

﹝東垣﹞治臍下冷痛﹐赤白帶下。

當歸﹝四分﹞炒鹽﹝三分﹞蠍稍升麻﹝各五分﹞甘艸﹝炙﹐六分﹞柴胡﹝七分﹞黃柏﹝少許﹐爲引用﹞附子﹝炮﹐一錢﹞漧薑﹝炮﹞良姜﹝各八分﹞

上細切﹐作一服﹐水三盞﹐煎至一盞﹐去渣稍熱服。或爲細末﹐酒曲糊爲丸亦可。

調經補眞湯

﹝東垣﹞冬後一月﹐微有地泥冰泮﹐其白帶下﹐陰戶中寒﹐一服立止。

獨活漧薑﹝炮﹞本防風蒼術﹝各二分﹞麻黃﹝不去節﹞炙甘艸人參﹝去蘆﹞當歸身白術生黃芩升麻﹝各五分﹞黃﹝七分﹞

良姜澤瀉羌活﹝各一錢﹞柴胡﹝四分﹞杏仁﹝二枚﹐研﹞桂枝﹝少許﹞白葵花﹝七朵﹐去萼﹞

上細切﹐作一服﹐除黃芩﹑麻黃另外﹐先以水三大盞﹐煎麻黃一味令沸﹐掠去沫﹐入余藥﹐同煎至二盞﹐再入生黃芩﹐煎至一盞﹐空心服之﹐候一時許﹐可食早飯。

柴胡丁香湯

﹝東垣﹞治婦人年三十歲左右﹐臨經先腰臍痛﹐甚則腹中亦痛﹐經縮三二日。

生地黃﹝五分﹞丁香﹝四分﹞當歸身防風羌活﹝各一錢﹞柴胡﹝一錢二分﹞全蠍﹝一枚﹞

上細切﹐作一服﹐水二盞﹐煎至一盞﹐去渣食前稍熱服之。

延胡苦楝湯

﹝東垣﹞治臍下冷撮痛﹐陰冷大寒白帶下。

黃柏﹝一分﹞延胡索苦楝子﹝各二分﹞附子﹝炮﹞肉桂﹝各三分﹞炙甘艸﹝五分﹞熟地黃﹝一錢﹞

上細切﹐作一服﹐水二盞﹐煎至一盞﹐食前溫服。

桂附湯

﹝東垣﹞治白帶鮏臭﹐多悲不樂﹐大寒證。

黃柏﹝爲引用﹞知母﹝各五分﹞肉桂﹝五分﹞附子﹝炮﹐三錢﹞

上細切﹐作一服﹐水三盞﹐煎至一盞﹐空心溫服。如少食常飽﹐腹中滿悶﹐加白芍藥半錢。如不思飲食﹐加五味子二十个。如煩惱面上如虫行﹐乃胃中元气極虛﹐加黃一錢半﹐人參七分﹐炙甘艸﹑升麻各半錢。

人參補气湯

﹝東垣﹞治四肢懶倦﹐自汗無力。

丁香末﹝二分﹞生甘艸炙甘艸﹝各三分﹞生地黃白芍藥﹝各半錢﹞

熟地黃﹝六分﹞人參﹝去蘆﹞防風﹝去蘆﹞羌活黃柏知母當歸身升麻﹝各七分﹞柴胡﹝一錢﹞黃﹝一錢半﹞全蠍﹝一个﹞五味子﹝二十个﹞

上細切﹐作一服﹐水二大盞﹐煎至一盞﹐空心稍熱服。

黃白術湯

﹝東垣﹞治婦人四肢沈重﹐自汗上至頭頸﹐惡風頭痛躁熱。

細辛﹝二分﹞吳茱萸川芎﹝各三分﹞柴胡升麻﹝各四分﹞當歸身﹝六分﹞黃柏﹝酒洗﹞炙甘艸羌活﹝各八分﹞五味子﹝一錢﹞白術人參﹝各一錢半﹞黃﹝二錢半﹞

上細切﹐作一服﹐水二大盞﹐生薑五片﹐煎至一盞﹐去渣食前稍熱服。

增味四物湯

﹝東垣﹞治婦人血積血瘕。

當歸川芎白芍藥熟地黃京三稜漧漆﹝炒煙盡﹐另研﹞肉桂﹝去粗皮﹞廣莪術﹝各等分﹞

上細切﹐每服五錢﹐水二大盞﹐煎至一盞﹐去渣空心溫服。

補經固眞湯

﹝東垣﹞治婦人白帶下流不止﹐其心胞尺脈微細。

蓋始病血崩﹐久則血少﹐後亡其陽﹐故白滑之物下流不止﹐所謂崩中日久爲白帶也。乃本經血海枯竭﹑津液後亡﹐不能滋養筋骨。以本部行經藥爲引用﹐以大辛甘油膩之藥潤其枯而滋津液﹐以大辛熱之藥補其陽道﹐生其血脈﹐以苦寒之藥泄其肺而救上熱﹐傷气以人參補之﹐以微苦溫之藥爲佐而益元气。

白葵花﹝研爛﹐四分﹞陳皮﹝五分﹐不去白﹞生黃芩﹝細研另入﹞郁李仁﹝去皮尖﹐研如泥﹞甘艸﹝炙﹞柴胡﹝各一錢﹞漧薑﹝細末﹞人參﹝各二錢﹞

上細切﹐除黃芩外﹐以水三盞﹐煎至一盞半﹐入黃芩﹐同煎至一盞﹐去渣空心熱服﹐少時以早飯壓之。

溫胃補血湯

﹝東垣﹞治婦人耳鳴﹐鼻不聞香臭﹐口不知谷味﹐胃气不快﹐四肢困倦﹐行步欹側﹐發脫落﹐食不下﹐膝冷陰汗帶下﹐喉中﹐不得臥﹐口燥咽漧﹐太息﹐頭不可以回顧﹐項筋緊急﹐脊骨彊痛﹐頭旋眼黑﹐頭痛噴嚏。

生地黃白術藿香黃柏﹝各二分﹞牡丹皮蒼術王瓜根陳皮吳茱萸﹝各三分﹞當歸身﹝四分﹞柴胡人參炙甘艸地骨皮﹝各五分﹞升麻生甘艸﹝各六分﹞黃﹝一錢﹞丁香﹝一个﹞桃仁﹝三分﹞白葵花﹝七朵﹞

上細切﹐作一服﹐水二大盞﹐煎至一盞﹐食前熱服。

立效散

﹝東垣﹞治婦人血崩不止。

當歸蓮花心白綿子紅花茅花﹝以上各一兩﹞

上銼如豆大﹐白紙包裹﹐泥固﹐火存性﹐爲細末﹐每服三錢。如幹血气﹐研血竭爲引﹐溫酒調服﹐或加輕粉半錢。如血崩甚不止﹐加麝香爲引﹐溫酒調服。

四聖散

﹝東垣﹞治婦人赤白帶下。

川烏﹝炮﹞生白礬﹝各一錢﹞紅娘子﹝三个﹞斑蝥﹝十个﹞

上爲細末﹐煉蜜爲丸﹐如皂子大﹐綿裹塞陰戶中。

溫經除濕湯

﹝東垣﹞治婦人值冬月﹐四肢無力﹐乃痿厥﹐濕熱在下焦也。醋心者﹐是濁气不下降﹐欲爲中滿也。合眼麻木作者﹐陽道不行也。惡風寒者﹐上焦之分﹐皮膚中气不行也。開目不麻者﹐陽道少行而陰寒之气暫退也。頭旋目眩者﹐風气下陷於血分﹐不得伸越而作也﹐近火則有之。

黃連﹝二分﹞柴胡艸豆蔻神曲﹝炒﹞木香﹝各三分﹞麻黃﹝不去根節﹞獨活當歸身黃柏升麻羌活﹝各半錢﹞炙甘艸人參白術豬苓澤瀉﹝各七分﹞黃陳皮蒼術﹝各一錢﹞白芍藥﹝一錢半﹞

上細切﹐作一服﹐水二大盞﹐煎至一盞﹐食遠服﹐治肢節疼痛無力之勝藥也。

桃仁散

﹝產寶﹞治婦人月水不調﹐或淋瀝不斷﹐斷後復來﹐狀如瀉水﹐虛弱不進飲食﹐腹中堅痛﹐不可行動﹐月水或前或後﹐或經月不來﹐舉體沈重﹐惟欲眠臥﹐多思酸物。

桃仁﹝去皮尖﹐炒﹐另研﹞甘艸﹝炙﹞半夏﹝各三分﹞赤芍藥生地黃﹝各一錢﹞澤蘭葉川牛膝當歸桂心牡丹皮人參蒲黃川芎﹝各七分﹞

上細切﹐作一服﹐加生薑三片﹐水二盞﹐煎至一盞﹐空心溫服。

通經下取方

﹝產寶﹞曾經試驗神效。

海蛤粉﹝半兩﹞苦葶藶牙皂﹝各二錢半﹞巴豆﹝略去油﹞天花粉苦丁香紅娘子﹝各一錢半﹞麝香上爲細末﹐每用一錢﹐蔥涎同搗爲丸﹐簿綿裹﹐以五寸竹管納陰戶中﹐候熱時先通黃水﹐次則經行。

通經丸

﹝產寶﹞治婦人室女﹐月經不通﹐或成血瘕疼痛。

桂心靑皮大黃﹝酒濕紙裹煨﹞川椒莪術漧薑川烏﹝炮去皮﹞漧漆﹝碎﹐炒煙盡﹞當歸桃仁﹝去皮尖﹐麩炒﹐研如泥﹐各等分﹞

上爲細末﹐將四分之一以米醋熬成膏﹐和余藥末成劑﹐臼中杵勻﹐丸如梧桐子大﹐每服二十丸﹐空心淡醋湯下﹐漸加至三﹑四十丸﹐溫酒亦可下。性畏漆者﹐入雞子淸和藥內。

膠艾湯

﹝良方﹞治勞傷气血﹐衝任虛損﹐月水過多﹐淋瀝不止。

阿膠﹝炒成珠﹞川芎甘艸﹝炙﹐各半錢﹞當歸艾葉﹝各七分半﹞熟地黃白芍藥﹝各一錢﹞

上細切﹐作一服﹐水一盞半﹐煎至一盞﹐溫服。一方加地楡﹑黃。﹝見胎前門。﹞

加減四物湯

﹝良方﹞治經候微少﹐漸致不通﹐手足煩疼﹐形瘦潮熱﹐脈息微數。

本方去地黃﹑川芎﹐加澤蘭葉三倍﹐甘艸半分。如經候過多﹐本方去熟地黃﹐加生地黃。如經行身熱脈數頭昏﹐本方加柴胡﹑黃芩。如經行微少﹐或脹或痛﹐四肢疼痛﹐本方加延胡索﹑沒藥﹑白芷﹐共爲末﹐以淡醋湯調下。如經候不調﹐心腹痛﹐只用芎﹑歸二味煎服﹐名君臣散﹐以歸倍於芎也。

加味四物湯

﹝元戎﹞因气沖經脈﹐故月事頻並﹐臍下多痛﹐本方加白芍藥。如經欲行﹐臍腹痛﹐本方加玄胡﹑苦楝﹑檳榔﹑木香。如經水過多﹐本方加黃芩﹑白術。如經水澀少﹐本方加葵花﹑紅花。如經水適來適斷﹐或往來寒熱﹐宜先服小柴胡湯以去寒熱﹐然後以四物湯和之﹐或以二方並服﹐名柴胡四物湯。

香附一物丸

﹝產寶﹞治經候不調﹐血气刺痛﹐腹脇膨脹﹐頭眩惡心﹐崩漏帶下﹐並宜治之。

香附子﹝杵去皮毛﹐不拘多少﹐米醋浸一日夜﹐用瓦銚煮令熟﹐焙漧。﹞

上爲細末﹐醋糊爲丸﹐如梧桐子大﹐日幹﹐每服五十丸﹐淡醋湯下。

艾附丸

﹝產寶﹞治證如前。

香附子﹝一斤﹐醋煮﹞艾葉﹝四兩﹞當歸﹝二兩﹞

上爲細末﹐醋糊爲丸服。

地黃通經丸

﹝產寶﹞治婦人經候不行﹐結成血瘕﹐在臍下如復杯。

熟地黃﹝三兩﹞虻虫﹝去頭足﹐炒﹞水蛭﹝糯米同炒﹐去米﹞桃仁﹝各五十个﹞

上爲細末﹐煉蜜爲丸﹐如梧桐子大﹐每服五十丸﹐空心溫酒下。未和﹐加至七﹑八十丸。

益母丸

﹝良方﹞治婦人赤白帶﹐惡露時下不止﹐及治婦人胎前產後及經中諸般奇病﹐無所不療。

益母艸一名茺蔚子﹐紫花方莖﹐俗名野天麻﹐五月采﹐陰漧﹐磨爲細末﹐勿犯鐵器﹐煉蜜爲丸﹐如彈子大﹐每服一丸﹐用熱酒加童便化下。兼气者﹐木香湯化下。或只以末子﹐每服二錢﹐或酒或童便調下。此婦人之仙藥也。

苦楝丸

治赤白帶下最妙。

苦楝﹝酒浸﹞茴香﹝炒﹞當歸﹝各等分﹞

上爲細末﹐酒糊爲丸﹐如梧桐子大﹐每服五十丸﹐空心溫酒送下。

﹝丹溪活套﹞曰﹕凡婦人經候不調﹐皆當以四物湯爲主治。如經候過而腹中作痛綿綿無休息者﹐屬血虛﹐本方倍當歸﹑熟地黃。兼气虛者﹐本方加人參﹑黃。挾寒者﹐加漧薑。如經候將來﹐腹中陣陣痛﹐乍作乍止者﹐血气實也﹐本方用生地黃﹐加黃連﹑香附﹑桃仁﹑紅花﹑玄胡索﹑牲丹皮之類。如經水常不及期而行者﹐血熱也﹐本方用生地黃﹐加黃連﹑黃芩﹑白芷之類。如經水常過期而來者﹐瘦人多應是血少﹐本方倍當歸﹑熟地黃﹐加黃﹑甘艸﹐少佐以紅花﹑桃仁泥﹐以爲生血之引用也。肥人大槪是气虛挾痰﹐阻滯升降然也﹐本方去地黃﹐加參﹑﹑甘艸﹑茯苓﹑半夏﹑陳皮﹑香附等藥。常過期而紫黑成塊者﹐血熱也﹐多作腹痛﹐本方用生地黃﹐加香附﹑黃連﹑玄胡索﹑五靈脂﹑乳香﹑沒藥之類。過期而血淡色者﹐痰多血少也﹐本方用生地黃﹐合二陳湯煎服。肥盛婦人或二三个月一行者﹐痰盛而軀脂閉塞經脈﹐以導痰湯加芎﹑歸﹑香附﹑蒼白術之類。如經水適來適斷﹐往來寒熱如瘧者﹐本方合小柴胡煎服。如經行過三五日腹中綿綿走痛者﹐此血行而滯气未盡行也﹐本方加木香﹑檳榔煎服﹐立愈。

﹝祖傳方﹞

治婦人室女月經不通﹐漸成脹滿﹐及治男子墜馬跌撲損傷﹐以致瘀血停積﹐欲成血蠱病者﹐悉皆治之﹐名曰桃奴飲子。

桃奴﹝桃樹上嫩桃幹朽不落者﹐冬月及正月收﹞鼠糞﹝卽雄鼠糞也﹐兩頭尖者是﹞玄胡索肉桂香附五靈脂﹝以上各炒﹞砂仁桃仁﹝去皮尖﹐另研﹞

上各等分﹐爲細末﹐每服三錢﹐空心溫酒調下。

一方

治月經不通。

只以鼠糞一合﹐略炒研細﹐溫酒調下﹐立效。

又方

治婦人血崩不止。

用蒼耳艸燒存性﹐好酒調服立止。或調入四物湯中﹐亦效。

﹝醫案﹞

一老婦人年五十三﹐血崩久不止﹐諸藥不效。予以橡斗﹑蒼耳艸根二物燒存性﹐用四物湯加白芷﹑茅花﹑漧薑煎湯調服﹐其經血自此而止﹐再不行矣。

卷之七

婦人科中﹟胎前

論

《內經》曰﹕陰搏陽別﹐謂之有子﹝謂陰脈搏手﹐其中別有陽脈也﹞。是爲血气和平﹐陽施而陰化也。蓋爲人之夫婦﹐猶天地然。天地之道﹐陰陽和而後萬物育﹔夫婦之道﹐陰陽和而後男女生。是故欲求嗣者﹐先須調其婦之經脈﹐經脈旣調則气血和平﹐气血和平則百病不生而樂乎有子矣。《脈經》曰﹕診其手少陰之脈動甚者﹐妊子也。蓋手少陰﹐心脈也﹐心主血脈故也。又腎爲胞門子戶﹐尺中腎脈﹐按之不絕﹐當妊子也。又曰﹕婦人妊娠一月之時﹐足厥陰脈養之﹔二月﹐足少陽脈養之﹔三月﹐手少陰脈養之﹔四月手少陽脈養之﹔五月﹐足太陰脈養之﹔六月﹐足陽明脈養之﹔七月﹐手太陰脈養之﹔八月﹐手陽明脈養之﹔九月﹐足少陰脈養之﹔十月﹐足太陽脈養之﹐是以諸經脈各養三十日也。若夫至期當養之經﹐虛實不調﹐則胎孕爲之不安﹐甚則下血而墮矣。夫手足十二經﹐气血盈虧不同﹐如手足厥陰太陽少气多血﹐手足太陰少陰少血多气﹐手足少陽气多血少﹐手足陽明气盛血多。安胎之法﹐宜各按月根據經﹐視其气血虛實而調之﹐固無胎墮之患﹐其或感冒風寒﹐別生異證﹐又宜各按法而調治之。機要曰﹕治胎產之病﹐當從厥陰經論之﹐毋犯胃气及上二焦﹐謂之三禁﹐不可汗﹐不可下﹐不可利小便。若發汗者﹐如傷寒下早之證。利大便者﹐則脈數已動於脾。利小便者﹐則內亡津液﹐胃中枯燥。制方之法﹐能不犯三禁﹐則榮衛自和而寒熱止矣﹐皆醫者之繩墨也。其爲妊娠之婦﹐早當絕去嗜欲﹐安養胎元﹐性宜靜而不宜躁﹐體宜動而不宜安﹐味宜涼而不宜熱﹐衣宜溫而不宜寒﹐毋久立﹐毋久坐﹐毋久行﹐毋久臥﹐又宜卻去一切肥甘﹑煎油膩﹑辛辣鹹酸﹑水果魚鱉﹑狐兔鴿雀之類﹐卽無胎漏胎痛﹑胎動下血﹑子腫子癇等證﹐及橫產逆生﹑胎死腹中之患矣。丹溪曰﹕難產之婦﹐皆是八﹑九十月內不能謹欲﹐以致气血虛故也。傳曰﹕古者婦人妊子﹐寢不側﹐坐不偏﹐立不蹕﹐不食邪味﹐割不正不食﹐席不正不坐﹐目不視邪色﹐耳不聽淫聲﹐口不出傲言﹐夜則令瞽誦詩﹐道正事﹐則生子形容端正﹐才過人矣。古所謂胎教也﹐妊娠之婦﹐可不愼歟。

附﹕期嗣論

夫人欲求嗣﹐必先視其婦之經脈調否﹐其或未調﹐必以藥而調之﹐經脈旣調﹐宜以人事副之﹐按其法而行之﹐庶不失其候也。訣云﹕三十時中兩日半﹐二十八九君須算﹐落紅滿地是佳期﹐金水過時空霍亂。霍亂之時枉費工﹐樹頭樹底覓殘紅﹐但解開花能結子﹐何愁丹桂不成叢。此蓋婦人月經方絕﹐金水才生﹐此時子官正開﹐乃受精結胎之候﹐妙合太和之時﹐過此佳期﹐則子宮閉而不受胎矣。然男女之分﹐各有要妙存焉。如月候方絕﹐一日三日五日交會者成男﹐二日四日六日交會者成女﹐過此則不孕矣。又云﹕陰血先至﹐陽精後衝﹐縱气來乘﹐血開裹精﹐陰外陽內﹐則成坎卦之象而爲男。若陽精先入﹐陰血後參﹐橫气來助﹐精開裹血﹐陰內陽外﹐則成離卦之象而爲女。……。

脈法

《脈經》曰﹕婦人三部脈浮沈正等﹐按之無絕者﹐妊娠也。妊娠初時﹐寸微小﹐呼吸五至﹐三月而尺數也。脈滑疾﹐重以手按之散者﹐胎已三月也。脈重手按之不散﹐但疾不滑者﹐五月也。妊娠四月﹐脈左疾爲男﹐右疾爲女﹐俱疾爲生二子。又法﹕得太陰脈爲男﹐得太陽脈爲女。又法﹕左手沈實爲男﹐右手浮大爲女﹐左右手俱大生二男﹐大者如實狀。

又法﹕左右尺俱浮﹝當作沈﹞爲生二男﹐不爾則女作男生。左右尺俱沈﹝當作浮﹞爲產二女﹐不爾則男作女生也。此男女兼形之說也。

婦人懷娠﹐脈離經而浮﹐設腹痛引腰脊﹐爲欲生也。又法﹕婦人欲生﹐其脈離經﹐半夜覺﹐日中卽生也。懷娠六﹑七月﹐脈實大牢彊弦緊者生﹐沈細者死。懷娠至六﹑七月﹐暴下斗餘水﹐其胎必倚而墮﹐此非時孤漿預下故也。寸口脈洪而澀﹐洪則爲气﹐澀則爲血﹐气動丹田﹐其形則溫﹐澀在於下﹐胎冷若冰﹐陽气胎活﹐陰气必終﹝洪則爲气者生﹐澀則爲血者死﹞﹐欲別陰陽﹐其下必僵﹐假令陽經﹐蓄血若杯﹝陰爲死胎﹐陽爲蓄血﹞。問﹕婦人雙胎﹐其一獨死﹐其一獨生﹐醫爲下其死者﹐其病則愈﹐然後竟免軀﹐其脈何以別之﹖師曰﹕寸口脈衛气平調﹐榮气緩舒﹐陽施陰化﹐精盛有餘﹐陰陽俱盛﹐故知雙軀。今少陰微緊﹐血則濁凝﹐經養不周﹐胎則偏夭﹐少腹冷滿﹑膝臏疼痛﹐腰重起難﹐此爲血理﹐若不早去﹐害母失胎。婦人經自斷而有軀﹐其脈反弦﹐恐其後必大下﹐不成胎也。﹝大下﹐謂大下血也。﹞

方法

丹溪曰﹕婦人無子者﹐多由血少不能攝精﹐俗醫悉謂子宮虛冷﹐投以辛熱之藥﹐煎熬臟腑﹐血气沸騰﹐禍不旋踵。

或服艾者﹐不知艾性至熱﹐入火灸則不行﹐入藥服則上行﹐多服則致毒﹐咎將誰執﹖瘦怯婦人﹐子宮漧澀﹐宜滋陰養血﹐四物加香附﹑黃芩之類。肥盛者﹐乃軀脂滿溢﹐閉塞子宮﹐宜行濕燥痰﹐南星﹑半夏﹑川芎﹑滑石﹑防風﹑羌活﹝一本有蒼術﹐無防風﹑羌活﹞或導痰湯之類。

墮胎乃血气虛損﹐不能榮養胎元而自墮耳﹐猶枝枯則果落﹐幹萎則花墜也。又因恚怒傷情﹐內火便動﹐亦能墮胎﹐猶風撼其木﹐人拊其枝也。火能銷物﹐造化自然﹐病源乃謂風冷傷於子髒﹐未得病情者也。大抵屬虛屬熱﹐二者又當視其輕重而治之。

一婦有胎卽墜﹐其脈左大無力﹐重取則澀﹐乃血少也。以其妙年﹐只補中气﹐使血自榮。濃煎白術湯﹐調黃芩末一錢服之﹐至三四兩﹐得保全而生。

﹝以上丹溪方法凡四條﹞

固胎飲

熟地黃歸身尾人參白芍藥白術川芎陳皮甘艸桑樹上羊兒藤﹝七葉﹐圓者。愚恐當作如檢桑葉圓者﹐卽俗名桑絡也﹐眞桑寄生尢妙﹞

少加黃連﹑黃柏﹐入糯米五﹑七十粒﹐煎服。血虛不安者﹐加阿膠珠。胎气痛者﹐加縮砂。

安胎飲

孕成之後﹐覺胎气不安﹐或腹微痛﹐或腰間作疼﹐或飲食不美﹐宜服。或至五六个月﹐常服數帖甚好。

白術當歸白芍藥熟地黃﹝各一錢﹞人參川芎條黃芩陳皮﹝各半錢﹞甘艸砂仁紫蘇﹝各三分﹞

上細切﹐作一服﹐加生薑三片﹐水煎服。

安胎丸

白術條芩神曲﹝炒﹐各等分﹞

上爲細末﹐粥丸﹐每服五十丸﹐淸米湯下。蓋白術﹑條芩﹐乃安胎之聖藥也。

丹溪曰﹕天行不息﹐所以生生而無窮。茺蔚子活血行气﹐有補陰之妙﹐命名益母﹐以其行中有補也。故曰胎前無滯﹐產後無虛。

條芩﹑白術乃安胎之聖藥﹐俗以黃芩爲寒而不用﹐反謂溫熱藥能養胎﹐殊不知胎孕宜淸熱養血﹐使血循經而不妄行﹐乃能養胎。黃芩﹐必取細挺沈實者用之。

縮砂安胎﹐以其止痛行气故也。﹝砂仁﹐非八﹑九个月內不宜多用。﹞

懷妊嗜物﹐乃一臟之虛﹐如受酸物﹐乃肝臟止能養胎而虛也。

胎動者﹐因火逼動胎﹐逆上作喘﹐急用條芩﹑香附之類。

胎漏﹐謂有胎而血漏下也﹐屬气虛有熱﹐用四物湯加阿膠珠﹑白術﹑條芩﹑縮砂﹝炒﹞﹐香附﹝炒黑﹞﹐加糯米﹐白水煎服。

又方

治胎漏下血。

條芩﹝五錢﹞白術﹝一兩﹞砂仁﹝炒﹞阿膠﹝炒成珠﹐各三錢﹞

上爲細末﹐每服二錢﹐煎艾湯調服﹐水煎服亦可。

又方

枳殼﹝炒﹞黃芩﹝各半兩﹞白術﹝一兩﹞水煎﹐食前溫服。

胎痛宜用

當歸地黃湯

﹝良方﹞

當歸﹝一錢﹞熟地黃﹝二錢﹞上細切﹐水一盞半﹐煎至一盞﹐溫服。

心腹諸痛﹐凡妊婦偶有所傷﹐腹痛不安﹐或從髙墮下﹐重物所壓﹐觸動胎元﹐痛不可忍及下血者﹐甚妙。﹝產寶﹞

砂仁不拘多少﹐和皮略炒﹐勿令十分焦黑﹐去皮取仁爲末﹐熱酒調服。不飲酒者﹐米飲或艾湯﹑鹽湯皆可調服。如覺胎中熱﹐其胎卽安矣。此方卽驗﹐大抵妊婦不可缺此﹐常服安胎易產。

凡妊娠二﹑三个月﹐忽心痛痛不安用。﹝產寶﹞

當歸﹝三錢﹞阿膠﹝炒﹐二錢﹞甘艸﹝炙﹐二錢﹞蔥白﹝四錢﹞

上細切﹐分作二服﹐每服用水二盞﹐煎至一小盞﹐溫服。

凡妊婦四﹑五个月﹐忽心腹痛。﹝產寶﹞

大棗﹝十四枚﹐炒令黑﹞鹽﹝一錢﹐燒令赤﹞

上爲末﹐取一撮許﹐酒調服之﹐立愈。

治妊娠心腹大痛﹐气欲絕者。﹝產寶﹞

川芎川歸茯苓制朴﹝各一兩﹞

上細切﹐作一服﹐用水三升﹐煎至一升﹐分二服﹐立飲而愈。

川芎散

﹝產寶﹞治婦素有冷气沖心﹐如刀刺者。

川芎﹝一錢﹞人參吳茱萸﹝各半錢﹞茯苓桔梗﹝各四分﹞當歸﹝一錢﹞制朴﹝半錢﹞芍藥﹝七分半﹞

枳殼炙甘艸﹝各三分﹞

上細切﹐作一服﹐水一盞半﹐煎至一盞﹐稍熱服。

妊娠﹐腰痛如折﹐不能轉側。﹝產寶﹞

鹿角﹝半兩﹞上以火燒令赤﹐酒淬﹐再燒再淬﹐以碎爲度﹐細末﹐酒調服。

治妊娠腰腳腫痛。

﹝產寶﹞

白茯苓白術漧薑甘艸﹝炙﹐各一錢﹞杏仁﹝三錢﹐去皮尖﹐研﹞

上細切﹐作一服﹐水一盞半﹐煎至一盞﹐溫服。

胎腫﹐謂有胎或手足或頭面通身浮腫者是也﹐屬濕多﹐或用山梔子一合炒﹐爲末﹐米湯調下。丸服亦可。

惡阻﹐乃有孕而惡心﹑阻其飲食者是也﹐多從痰治﹐用二陳湯之類。又方﹕以白術爲丸服。﹝一曰﹕肥人是痰﹐瘦人是熱。﹞

半夏茯苓湯

治惡阻不食﹐吐逆頭眩﹐四肢怠惰煩疼﹐惡寒自汗。

半夏﹝湯炮七次﹐通過心﹐薑汁拌﹐炒黃色﹞生薑﹝各一錢﹞茯苓﹝七分﹞熟地黃陳皮﹝去白﹞桔梗旋復花﹝無嗽不用﹞人參芍藥甘艸﹝炙﹞川芎﹝各半錢﹞上細切﹐水煎﹑空心服。《千金方》有紫蘇﹑細辛各半錢。

﹝丹溪醫按﹞

一婦孕兩月﹐嘔吐頭眩﹐醫以參﹑術﹑川芎﹑陳皮﹑茯苓服之﹐愈重﹐脈弦﹐左爲甚﹐此惡阻病﹐必怒气所激﹐問之果然。肝气旣逆﹐又挾胎气﹐參﹑術之補﹐大非所宜。以茯苓湯下抑靑丸二十四粒﹐五服稍安﹐脈略數﹐口苦幹﹐食卽口酸﹐意其膈間滯气未盡行﹐以川芎﹑陳皮﹑梔子﹑生薑﹑茯苓煎湯﹐下抑靑丸十五粒而愈。但口酸易饑﹐此肝熱未平﹐以熱湯下抑靑丸二十粒﹐愈後兩手脈平和﹐而右甚弱﹐其胎必墮。此時肝气旣平﹐可用參﹑術以防之﹐服一日而胎自墮矣。

參橘散

﹝良方﹞治妊娠三月內惡阻﹐吐逆不食。或心虛煩悶。

橘紅茯苓﹝各一錢﹞麥門冬白術濃朴﹝姜制﹞甘艸﹝炙﹐各半錢﹞

上細切﹐作一服﹐加生薑三片﹐竹茹一錢﹐或加人參一錢﹐水一盞﹐煎七分﹐溫服。

小膠艾湯

﹝良方﹞治妊婦因顚僕挫跌﹐胎動不安﹐或胎搶上逼心﹐或腹痛血下。

阿膠﹝炒成珠﹐一兩﹞艾葉﹝二兩﹞

《指迷方》加秦艽﹝一兩﹞

上細切﹐用水三升﹐煎至一升半﹐分三服。

膠艾湯

不問月數淺深﹐安胎極妙。

熟地黃艾葉當歸甘艸﹝炙﹞川芎阿膠﹝各半錢﹞黃﹝二分半﹞

上細切﹐作一服﹐水一盞半﹐煎至一盞﹐溫服。

治妊娠下血不止﹐胎上衝心﹐四肢厥冷﹐悶僕欲死。﹝產寶﹞

阿膠﹝炒﹞艾葉﹝各一兩﹞竹茹﹝如拳大﹞白砂蜜﹝二合﹞

上用水二升﹐煎至一升﹐入蜜更煎一二沸﹐分二服。

治妊娠下血﹐如月信來者。若致胞幹﹐非特損子﹐亦能損母。﹝產寶﹞

熟地黃漧薑﹝炮﹐各一兩﹞

上爲細末﹐每服三錢﹐一日夜三﹑四服。

治胎孕無故下血﹐腹痛不可忍﹐或下黃汁如漆如水如豆汁者。﹝產寶﹞

野薴根﹝炒﹞生銀﹝各一兩﹞

上用水﹑酒各一盞﹐煎至一盞﹐去渣分作二服﹐不拘時服。

胎動衝心﹐煩悶欲死﹐安胎止痛。﹝產寶﹞

當歸﹝酒洗﹞川芎人參阿膠﹝炒﹞甘艸﹝炙﹐各一兩﹞蔥白﹝切﹐一升﹞

上用水七升﹐煎至三升﹐分三服。

妊娠﹐因舉重僕跌損傷﹐胎气不安﹐或子死腹中。﹝產室﹞

川芎﹝一兩﹞

上爲細末﹐每服一匕﹐連進三服﹐死胎卽下。

治妊娠遺尿失禁。

白薇白芍藥﹝各等分﹞

上爲細末﹐酒調方寸匕﹐日三服。

子煩﹐妊娠苦煩悶不安。又曰﹕心煩熱悶﹐謂之子煩。

麥門冬茯苓防風知母﹝各一錢﹞

上細切﹐作一服﹐用水二盞﹐煎至一盞﹐入竹瀝一﹑二匙服。

犀角散

治子煩。

犀角屑地骨皮條芩麥門冬赤茯苓﹝各一錢﹞甘艸﹝半錢﹞

上細切﹐作一服﹐水一盞半﹐煎至一盞﹐入竹瀝一合﹐溫服。

當歸飲

﹝良方﹞治子煩。

當歸﹝一錢半﹞川芎阿膠珠豆豉桑寄生﹝各七分半﹞蔥白﹝七莖﹞

上細切﹐作一服﹐水一盞半﹐煎至一盞﹐溫服。

竹瀝湯

治子煩。

竹瀝﹝一合﹞防風黃芩麥門冬﹝各一錢﹞白茯苓﹝一錢半﹞

上細切﹐作一服﹐水一盞半﹐煎至一盞﹐去渣﹐入竹瀝﹐再煎數沸﹐溫服。

澤瀉散

﹝產寶﹞治妊娠气壅﹐身體腹脇浮腫﹐喘急气促﹐小便閉澀不利﹐謂之子滿。

澤瀉桑白皮枳殼﹝麩炒黃色﹞檳榔木通赤茯苓﹝各等分﹞

上細切﹐每服四錢﹐加生薑五片﹐水一盞﹐煎八分﹐溫服。

﹝金匱﹞張仲景曰﹕婦人本肌肉肥盛﹐頭舉身滿﹐今反羸瘦﹐頭舉中隆﹐胞系了戾﹐亦多致此病﹐但利小便卽愈﹐宜服腎气丸。蓋藥中有茯苓故也。地黃爲君﹐功在補胞。

木通散

﹝良方﹞治妊娠身體浮腫﹐四肢脹急﹐小便不利﹐謂之子腫。

木通﹝一錢﹞木香訶子皮﹝各三分﹞香薷﹝一錢﹞枳殼﹝炒﹐半錢﹞檳榔﹝半錢﹞桑白皮﹝一錢﹞條芩﹝半錢﹞紫蘇莖葉﹝一錢﹞

上細切﹐作一服﹐加生薑三片﹐水一盞半﹐煎至一盞﹐溫服。

全生白術散

﹝產寶﹞治妊婦面目虛浮﹐肢體腫脹﹐名曰子腫。

白術﹝一兩﹞生薑皮大腹皮陳皮茯苓﹝各半兩﹞

《指迷方》用茯苓皮﹐多桑白皮﹐無術。

上爲細末﹐每服二錢﹐米飲調下。

鯉魚湯

﹝產寶﹞治妊娠腹脹滿﹐或通身浮腫﹐小便不利﹐或胎死腹中﹐此方甚驗。

當歸白芍藥﹝各一錢﹞白茯苓﹝一錢半﹞白術﹝二錢﹞橘紅﹝半錢﹞鯉魚﹝一尾﹐不拘大小﹞

上細切﹐作一服﹐將鯉魚去鱗腸﹐白水煮熟﹐去魚﹐用汁一盞半﹐生薑七片﹐煎至一盞﹐空心服﹐當見胎水下。如水去未盡﹐或胎死腹中﹐脹悶未除﹐再合一劑服之﹐水盡脹除爲度。

紫蘇飲

﹝局方﹞治胎气不和﹐湊上心腹﹐脹滿疼痛﹐謂之子懸。

大腹皮川芎白芍藥陳皮紫蘇葉當歸﹝各六分﹞人參甘艸﹝各三分﹞

上細切﹐作一服﹐加生薑三片﹐蔥五莖﹐水煎服。

天仙藤散

﹝產寶﹞治妊娠三月成胎之後﹐兩足自腳面漸腫至膝﹐行步艱難﹐喘悶妨食。若水腫甚至足指間有黃水出者﹐謂之子气。

天仙藤﹝洗淨略炒﹐卽靑木香藤也﹞香附子﹝炒﹞陳皮甘艸烏藥木香﹝各等分﹞

上細切﹐每服三錢﹐加生薑三片﹐紫蘇五葉﹐水煎﹐日三服﹐腫消止藥。

安榮散

﹝產寶﹞治妊娠小便澀少﹐遂成淋瀝﹐謂之子淋。

麥門冬通艸滑石當歸燈心艸甘艸﹝各五錢﹞人參川芎﹝各一兩﹞

上爲細末﹐每服二錢﹐煎麥門冬湯調下。此方恐滑石太重而滑胎﹐若胎臨月可用﹐若六七个月以前﹐俱不可輕用﹐宜去此味﹐或加梔子﹑蓄﹑白楡之類最穩。瞿麥亦恐損胎﹐不可用也。

地膚子湯

﹝錄驗﹞治子淋﹐小便澀數。

地膚艸﹝與芥菜相似﹐俗名白地芎﹞車前子﹝各一錢﹞知母﹝去毛炒﹞黃芩赤茯苓白芍藥枳殼﹝麩炒黃色﹐各七分﹞升麻通艸甘艸﹝各三分﹞

上細切﹐作一服﹐水一盞半﹐煎至一盞﹐溫服。

又方

治子淋。

地膚艸﹝四兩﹞

上以水四升﹐煮取二升﹐分三服。或新取地膚艸﹐搗取自然汁服亦可。不獨治子淋﹐凡小便淋閉服之﹐無不效驗。

冬葵子散

﹝外臺﹞治子淋﹐小腹疼痛﹐胎動不安。

冬葵子﹝炒﹞柴胡﹝去蘆﹞桑白皮赤茯苓赤芍藥當歸﹝各等分﹞

上細切﹐每服四錢﹐水一盞半﹐加姜三片﹐蔥白七寸﹐煎至一盞﹐去渣溫服。

車前散

﹝外臺﹞治子淋﹐或小便不通﹐下焦有熱。

檳榔木通陳皮﹝去白﹞赤茯苓車前子赤芍藥當歸滑石石葦﹝炙﹐去毛﹞

上各等分﹐每服五錢﹐水一盞半﹐煎至一盞﹐溫服。

忘憂散

﹝外臺﹞治妊娠心經蘊熱﹐小便赤澀不利﹐淋瀝作痛。

琥珀﹝不拘多少﹞萱艸根﹝一握﹞

上以琥珀研爲細末﹐每服半錢﹐濃煎服。

葛根湯

﹝局方﹞治妊娠臨月﹐忽發風痙﹐悶亂不省人事﹐吐逆眩倒﹐少時醒後復發﹐謂之子癇。

貝丹﹝去心﹞葛根牡丹皮防己防風當歸川芎桂心﹝熬﹞白茯苓澤瀉﹝各半錢﹞甘艸﹝炙﹐二分半﹞獨活石膏人參﹝各半錢﹞

上細切﹐作一服﹐水二盞﹐煎至一盞﹐溫服﹐日三服。其貝母令人易產﹐未臨月者以升麻代之﹐忌菘菜。

防己湯

﹝局方﹞治妊娠中風口噤﹐四肢彊直﹐角弓反張。

防己﹝五錢﹞羌活﹝一錢半﹞

上爲細末﹐別用黑豆一合炒焦黑﹐投好酒中﹐沸定去豆﹐調藥末﹐開口灌之﹐稍醒再灌﹐有效。

消風散

﹝局方﹞治妊娠頭旋目眩﹐視物不見﹐腮頰腫核。

石膏﹝煨﹞甘菊花﹝去萼﹞防風﹝去蘆﹞荊芥穗羌活羚羊角﹝鎊﹞川芎大豆黃卷﹝炒﹞當歸﹝酒浸洗﹞白芷﹝各半錢﹞甘艸﹝二分半﹞

上細切﹐作一服﹐加芽茶半錢﹐水一盞半﹐煎至一盞﹐食後溫服。

天門冬飲

﹝局方﹞治妊娠外感風寒﹐久嗽不已﹐謂之子嗽。

天門冬紫菀茸知母﹝去毛﹐酒洗﹞桑白皮﹝蜜炙﹐各一錢﹞五味子桔梗﹝去蘆﹐各半錢﹞

上細切﹐作一服﹐水一盞半﹐煎至一盞。嗽血者﹐加阿膠半錢。大便澀者﹐加苦葶藶子半錢。

百合散

﹝局方﹞治妊娠咳嗽心煩﹐不欲飲食。

百合紫菀茸麥門冬桔梗﹝去蘆﹞桑白皮﹝各一錢﹞甘艸﹝半錢﹞竹茹﹝一錢﹞

上細切﹐作一服﹐水一盞半﹐煎至一盞﹐入蜜半匙﹐再煎二﹑三沸﹐去渣溫服。

八味丸

﹝金匱﹞治妊娠小便不通﹐名日轉胞﹐亦治子淋。

此腎气丸加桂心﹑附子炮各一兩是也。

參術飲

﹝丹溪﹞治妊娠轉胞。

四物湯加人參白術半夏﹝湯泡透﹞陳皮甘艸上細切﹐加姜﹐水煎服。

丹溪曰﹕轉胞之證﹐胎婦之稟受弱者﹐憂悶多者﹐性躁急者﹐食味濃者﹐庸或有之。古方皆用滑利藥﹐鮮有應效。

因思胞不自轉﹐爲胎所壓轉在一邊﹐胞系了戾不通耳。胎若舉起居於其中﹐胞系自疏﹐水道自利。夫胎之墜下﹐必有其由。吳宅寵人患此﹐兩手脈似澀﹐重按似弦﹐左稍和。予曰﹕此得之憂患﹐澀爲血少气多﹐則胎气弱而不能舉﹐弦爲有飲﹐血少則胎弱﹐气多有飲﹐中焦不淸而隘﹐則胞知所避而就下。乃以以上藥與服﹐隨以指探喉中﹐吐出藥汁﹐候少頃气定﹐又與之﹐次早亦然﹐至八帖安。猶恐此法偶中﹐後又治數人﹐亦效。

安胎散

﹝良方﹞治妊娠胎寒腹痛﹐胎熱多驚﹐舉動腰痛﹐腹滿胞急﹐卒有所下﹐或因頓僕閃肭﹐或食毒物﹐或感冒時疾﹐寒熱往來﹐致傷胎藏﹐並皆治之。

川芎枳殼﹝麩炒黃﹐各錢半﹞熟地黃﹝三錢﹞糯米﹝一合﹞

上細切﹐作一服﹐水一盞半﹐生薑三片﹐大棗一枚﹐更加金銀三五錢﹐同煎至一盞﹐溫服。

如聖散

﹝產寶﹞治妊娠腹痛﹐胎動不安。

鯉魚皮當歸熟地黃阿膠﹝炒成珠﹞白芍藥川芎川續斷﹝酒浸﹞甘艸﹝炙﹐各等分﹞

上細切﹐每服四錢﹐水一盞半﹐生薑三片﹐薴麻根半錢許﹐煎至一盞﹐溫服。一方加漧薑﹑竹茹﹐無續斷。

加味四物湯

﹝良方﹞治妊娠下血不止。

本方加艾葉﹝三十片﹞阿膠珠﹝一錢﹞

上細切﹐每服四錢﹐水一盞半﹐加烏梅肉少許﹐同煎至一盞﹐熱服﹐連進三﹑四服卽止。

薴根湯

﹝良方﹞止血安胎。

野薴﹝二兩﹐炒﹞

用酒水各一盞﹐入金銀﹐同煎至一盞﹐溫服。

桑寄生散

﹝良方﹞治妊娠下血不止﹐胎動不安。

桑寄生川歸川續斷川芎香附子阿膠﹝炒﹞茯神白術人參甘艸﹝各半錢﹞

上細切﹐作一服﹐加生薑三片﹐水一盞半﹐煎至一盞﹐溫服。

羚羊角散

﹝良方﹞治妊娠中風﹐頭項彊直﹐筋脈攣急﹐言語蹇澀﹐痰涎壅盛﹐或時發搐﹐不省人事﹐謂之子癇。

羚羊角﹝鎊﹞獨活酸棗仁﹝炒﹞五加皮﹝各八分﹞薏苡仁防風當歸川芎茯神杏仁﹝各四分﹞木香甘艸﹝各二分﹞

上細切﹐作一服﹐加生薑三片﹐水煎服。

歸涼節命散

﹝產寶﹞治妊娠面赤﹐口苦舌漧﹐心煩腹脹等證。

川芎薴根白芍藥麥門冬川歸白術糯米荊芥穗甘艸﹝各半錢﹞

上細切﹐作一服﹐水一盞半﹐煎至一盞﹐入蜜一匙服。

白扁豆散

治妊娠誤服艸藥及諸般毒藥毒物。

白扁豆﹝生去皮﹞

上爲細末﹐淸米飲調方寸匕﹐神效。

芎補中湯

﹝良方﹞養新血﹐去瘀血﹐補虛扶危。

阿膠珠五味子漧薑﹝各四分﹞黃﹝蜜炙﹞川歸﹝酒浸﹞白術川芎赤芍藥﹝各七分﹞人參杜仲﹝炒﹞甘艸﹝炙﹐各三分﹞

上細切﹐作一服﹐水一盞半﹐煎至一盞﹐溫服。後有一方﹐名同﹐多木香﹐治小產。

當歸芍藥湯

﹝局方﹞治妊娠下痢赤白﹐腹中痛。

白芍藥﹝一錢﹞當歸白茯苓澤瀉白術條芩﹝各半錢﹞甘艸黃連木香檳榔﹝各三分﹞

上細切﹐作一服﹐水一盞半﹐煎至一盞﹐溫服。如白痢腹痛甚者﹐恐有寒也﹐去芩﹑連﹐加漧薑三分。

芎術香連丸

﹝產寶﹞治證同前。

阿膠珠白術﹝各五錢﹞乳香木香﹝各二錢半﹞枳殼﹝麩炒﹞漧薑﹝炮各二錢﹞黃連﹝一兩﹐茱萸同炒﹞

砂仁﹝炒﹞川芎﹝各五錢﹞

上爲細末﹐醋糊爲丸﹐如梧桐子大﹐每服三十丸﹐白湯下。

治妊娠泄瀉﹐兩脇虛鳴﹐臍下冷痛﹐由食瓜果生冷等物及當風取涼所致者。﹝產寶﹞

訶子皮﹝煨﹞白術﹝各一錢﹞陳皮良姜﹝炒﹞木香白芍藥﹝酒炒﹞炙甘艸﹝各半錢﹞肉豆蔻﹝面裹煨﹐半錢﹞

上細切﹐加生薑五片﹐水一盞半﹐煎至一盞﹐溫服。

芎蘇散

﹝產寶﹞治妊娠外感風寒﹐渾身壯熱﹐頭目眩運。

紫蘇葉川芎白芍藥白術麥門冬陳皮漧葛﹝各六分﹞甘艸﹝三分﹞

上細切﹐作一服﹐加生薑五片﹐蔥白三寸﹐水一盞半﹐煎至一盞﹐溫服﹐不拘時候。

升麻六物湯

﹝良方﹞治妊娠六七个月﹐傷寒壯熱﹐或發赤斑﹐變異溺血。

升麻﹝三錢﹞梔子杏仁大靑艸黃芩甘艸﹝各一錢﹞

上細切﹐作一服﹐加蔥白三寸﹐水一盞半﹐煎至一盞﹐溫服。

妊娠傷寒﹐百節疼痛﹐壯熱。不急治﹐卽落胎。﹝活人﹞

柴胡漧葛知母石膏﹝各六錢﹞大靑﹝八錢﹞梔子﹝一兩﹞升麻﹝八錢﹞蔥白﹝十四莖﹞

上細切﹐用水七盞﹐煎至三盞半﹐分四服。

傷寒安胎

。﹝活人﹞

白術黃芩﹝各等分﹐新瓦上炒令香﹞

上細切﹐每服三錢﹐加生薑三片﹐水煎服。

治妊娠傷寒

。﹝活人﹞

柴胡﹝一錢﹞前胡當歸﹝各七分﹞人參﹝四分﹞芍藥生地黃﹝各六分﹞甘艸﹝三分﹞

上細切﹐作一服﹐加生薑三片﹐蔥白三莖﹐水一盞半﹐煎至一盞﹐去渣溫服。

催生散

﹝產寶﹞治妊娠傷寒熱病﹐胎死腹中﹐身冷唇靑﹐不能自出。

蒼術﹝一錢﹞桔梗﹝半錢﹞橘紅﹝三分﹞白芷桂心﹝去皮﹞甘艸﹝炙﹐各一分半﹞當歸﹝酒洗﹞漧薑﹝炮﹞濃朴芍藥半夏﹝炮透﹞川芎枳殼﹝炒﹐各二分半﹞南木香杏仁﹝炒﹐另研﹐各一分﹞

上細切﹐作一服﹐水一盞半﹐加生薑三片﹐大棗一枚﹐煎至一盞﹐溫服。未下﹐再進一服。

治妊娠咳嗽

﹝產寶﹞

紫菀茸麥門冬﹝各一錢半﹞桑白皮﹝蜜炙﹞杏仁﹝炒去皮尖﹐研﹞炙甘艸﹝各二分半﹞桔梗﹝去蘆﹐炒﹐三分﹞

上細切﹐加生薑三片﹐竹茹一塊彈子大﹐用水一盞半﹐煎至一盞﹐去渣﹐入白蜜一蛤殼許﹐再煎數沸﹐溫服。

妊娠痰嗽見紅。

﹝產寶﹞

歸身熟地黃天門冬麥門冬紫菀﹝各半錢﹞桑白皮﹝蜜炙﹞

杏仁炙甘艸桔梗片黃芩五味子阿膠﹝炒成珠﹐各二分半﹞

上細切﹐作一服﹐痰盛加竹茹一團﹐水煎﹐入小薊汁同服。

小產後下血不止。﹝錄驗﹞

人參黃當歸白術白芍藥艾葉甘艸﹝炙﹞阿膠﹝炒﹞川芎靑皮香附砂仁上各等分﹐白水煎服。

小產後心腹疼痛。﹝錄驗﹞

當歸川芎熟地黃白芍藥﹝各一錢﹞玄胡索﹝七分﹞桃仁﹝去皮尖﹐研細﹞紅花﹝各三分﹞香附子靑皮﹝炒黑﹞澤蘭牡丹皮﹝各半錢﹞

上細切﹐水一盞半﹐入童便﹑酒各半盞﹐煎至一盞﹐溫服。

安榮湯

﹝產寶﹞治胎气不固﹐時常小產﹐宜預服此﹐以固胎元。

四物湯加阿膠珠﹑香附子﹑白術﹑條芩﹑砂仁﹑糯米﹑桑寄生﹐白水煎服。

治兒在腹中叫哭。﹝產寶﹞

又方

用黃連三五錢﹐濃煎汁﹐時時呷下自止。﹝產寶﹞

束胎丸

﹝丹溪﹞至七﹑八个月內服之。

黃芩﹝炒。夏一兩﹐春秋七錢﹐冬五錢﹞白術﹝二兩﹞茯苓﹝七錢半﹞陳皮﹝三兩﹐不見火﹞

上爲細末﹐粥丸如梧桐子大﹐每服三﹑四十丸﹐白湯下。

達生散

﹝丹溪﹞孕至七﹑八个月內﹐服十數帖甚好﹐易產腹少痛。

大腹皮﹝原本三錢﹐恐太多﹐今用一錢﹐先扯撥令淨﹐用酒洗﹐曬漧﹐再用烏豆汁洗淨方可用﹐恐鴆毒害人﹞。

人參陳皮紫蘇﹝連莖葉﹐各半錢﹞白芍藥白術當歸﹝各一錢﹞甘艸﹝炙﹐二錢﹞

上細切﹐作一服﹐外入黃楊腦七个﹝食少胎瘦者不須用﹞﹐蔥五莖。

夏﹐加黃芩﹑黃連﹑五味子。春﹐加川芎﹑防風。秋﹐加澤瀉。冬﹐加砂仁。或通加枳殼﹑砂仁。胎動不安﹐加金銀三五錢﹐野薴麻根一錢。气上逼心﹐加紫蘇﹑地黃。性急﹐加柴胡。多愁﹐加黃芩佐之。

食少﹐加砂仁﹑神曲。渴﹐加麥門冬﹑黃芩。能食﹐倍加黃楊腦﹝此物能瘦胎不長﹞。有痰﹐加半夏﹑黃芩。

臨月用以養胎方

﹝丹溪﹞

當歸川芎黃芩陳皮白術香附﹝各一錢﹞白芷﹝半錢﹞甘艸﹝二分﹞

上細切﹐水煎﹐調益元散一錢服。虛者﹐加人參七分。

催生散

﹝丹溪﹞

白芷﹝炒焦黑﹞百艸霜白滑百﹝各等分﹞

上爲細末﹐煎芎歸湯調下二﹑三錢。

紅莧菜及馬齒莧俱能墮胎﹐妊婦切忌。臨產用以催生﹐煮食亦效。﹝丹溪﹞

難產多是气血虛﹐亦有气血凝滯而不能轉運者﹐亦有因八﹑九个月內不能謹欲者。﹝丹溪﹞

難產多見於安逸鬱悶之人﹐富貴奉養之婦﹐其貧賤者未之有也。古方瘦胎飲﹐本爲湖陽公主設﹐蓋以其奉養濃而气實﹐故爲此方以耗其气﹐使气血和平而易產耳﹐非至論也。﹝丹溪﹞

金匱當歸散

﹝仲景﹞安胎養血淸熱﹐孕婦時常宜服。

當歸川芎芍藥白術條芩﹝各等分﹞

上爲細末﹐每服二錢﹐溫酒或湯調服。

金液丸

﹝良方﹞治橫生倒產。

飛生毛﹝火燒﹐腋下毛尢佳﹞血餘﹝無病女人發﹐灰﹞公母羊糞﹝以上各半錢﹐燒灰﹞伏龍肝﹝一錢﹞黑鉛﹝三錢﹐用小銚子火上熔﹐投水銀半錢﹐急攪﹐結成砂子﹐傾出細研﹞。

上爲細末﹐用粽子尖爲丸﹐如綠豆大﹐遇難產﹐以順流水送下五丸﹐兒身自順而正產﹐子母俱活矣。

催生鉛丹

﹝良方﹞治橫生逆產。

如神丹

治難產。

用巴豆三枚﹐萆麻子七枚﹝各去殼﹞﹐研入射香少許﹐捏作餅子貼臍。

詩曰﹕巴三萆七脫衣裳﹐細研如泥入射香﹐捏作彈丸臍下貼﹐須臾子母便分張。

催生如聖散

﹝產寶﹞用黃蜀葵子﹝不拘多少炒﹞

上爲細末﹐每服二錢﹐熱酒調下。如不飲酒﹐熱湯調亦可。或以蜀葵花焙漧﹐熱酒調下一錢﹐亦效。

詩曰﹕黃葵子炒百餘粒﹐研爛酒調濟窘急﹐若還臨危難產時﹐免得全家俱哭泣。

香桂散

﹝產寶﹞下死胎。

射香﹝半錢﹐另研﹞官桂﹝三錢﹐爲末﹞

上件和勻﹐作一服﹐溫酒調下﹐須臾卽下。

來蘇散

治孕婦欲產未產之時﹐忽然暈悶﹐不省人事。

木香﹝不見火﹞神曲﹝炒﹞陳皮﹝去白﹞麥﹝炒﹞黃﹝去蘆﹞

生薑﹝切碎﹐炒黑﹞阿膠﹝炒成珠﹞白芍藥﹝各半錢﹞糯米﹝半合﹞薴根﹝一錢﹞甘艸﹝三分﹞

上細切﹐作一服﹐水一盞半﹐煎至一盞﹐去渣﹐開口灌下。未醒﹐再煎一服﹐連接灌之﹐卽蘇。

霹靂奪命丹

﹝產寶﹞治臨產未產之時﹐目翻口噤﹐面黑唇靑﹐口中沃沫﹐子母俱殞﹐命在須臾﹐若兩臉微紅﹐子死母活﹐急用此藥救之。

蛇蛻﹝一條﹐瓶中﹞千里馬﹝路上左足艸鞋一隻﹐燒灰﹐一錢﹞金銀箔﹝各七片﹞發灰﹝一錢﹞蠶蛻紙﹝燒灰一錢﹞乳香﹝五錢另研﹞黑鉛﹝一錢半﹐用水銀七分半﹐炒成砂﹞

上共爲細末﹐以豬心血和丸﹐如梧桐子大﹐每服二丸﹐倒流水送下。如灌不下﹐化開灌之。……。

無憂散

﹝產寶﹞治分娩難產﹐及胞衣不下等證。孕婦臨月﹐預服此藥﹐日進二服﹐則子易生而胞易落也。

當歸﹝酒洗﹞川芎白芍藥﹝各七分﹞木香﹝不見火﹞甘艸﹝各五分﹞

枳殼﹝麩炒黃色﹞乳香﹝各一錢﹞血餘灰﹝四分﹞

上爲細末﹐分作二服﹐水一盞﹐煎八分﹐濾去渣﹐溫服﹐不拘時。

催生奪命如神丹

﹝產寶﹞

牡丹皮枳殼﹝麩炒﹞赤芍藥﹝各一錢﹞蛇蛻﹝二錢﹞靑皮阿膠珠甘艸﹝炙﹞五加皮蕓臺子貫眾馬鳴蛻﹝炙焦﹐各半錢﹞花蕊石﹝火﹐半錢﹞乳香﹝一錢﹐另研﹞

上爲細末﹐煉蜜丸如彈子大﹐臨產細嚼一丸﹐棗湯送下﹐未產小頃﹐又嚼一丸﹐以產爲度。

芎歸湯

﹝一名佛手散﹐良方﹞治妊娠因事跌僕﹐子死腹中﹐惡露妄下﹐疼痛不已﹐口噤欲絕。用此藥探之﹐若子死腹中﹐立便遂下﹐若腹痛隨止﹐子母俱安。又治臨產難生﹐胞衣不下﹐及產後血暈﹐不省人事﹐狀如中風﹐血崩惡露不止﹐腹中血刺痛﹐血滯浮腫﹐入心經﹐語言顚倒﹐……血風相搏﹐身熱頭痛﹐或似瘧非瘧﹐一切胎前產後危急野狼狽垂死等證﹐並皆治之。

當歸﹝酒洗去蘆﹐一兩﹞川芎﹝七錢﹞

上細切﹐分作四服﹐每服用水一盞﹐煎水將幹﹐投酒一盞半﹐煎五七沸﹐溫服。如口噤﹐開灌之﹐如人行五里許﹐再灌﹐盡此四服便省﹐立產神驗。

奪命丹

﹝產寶﹞治胞衣不下。蓋兒之初生﹐惡血流入衣中﹐衣爲血所脹塞﹐故不得下﹐須臾衝上逼心卽死﹐急服此藥。

黑附子﹝半兩﹐炒﹞牡丹皮﹝一兩﹞漧漆﹝二錢半﹐研細﹐炒煙盡爲度﹞

上爲細末﹐用米醋一升﹐大黃末一兩﹐同煮成膏﹐和前藥末爲丸﹐如梧桐子大﹐每服五七丸﹐溫酒下。

黑龍丹

﹝產寶﹞治難產及胞衣不下﹐血迷血暈等證。

當歸五靈脂川芎良姜生地黃﹝以上各二錢﹐細切﹐入雞子殼內﹐紙筋鹽泥固濟﹐火﹐入後藥。﹞百艸霜﹝一兩﹞硫黃乳香﹝各二錢﹞琥珀花蕊石﹝各一錢﹞

上件連前藥共爲細末﹐酒米糊爲丸﹐如彈子大。如用時﹐將一二丸仍用火紅爲末﹐以童子小便合酒調灌下﹐垂死者灌三四丸卽活﹐其功不可盡述。

一方

﹝產寶﹞治胞衣不下。

川牛膝﹝二錢﹞當歸﹝一錢半﹞木通﹝三錢﹞滑石﹝四錢半﹞黃葵子﹝二錢半﹞

上用水煎﹐連進三四服﹐立下。

枳殼散

﹝局方﹞妊娠八﹑九个月內﹐胎气壅滿﹐常宜服之﹐滑胎易產﹐安和子髒﹐益血舒气。

枳殼﹝五兩﹐麩炒黃色﹞粉甘艸﹝炙﹐一兩半﹞香附子﹝一兩﹐炒﹞

上爲細末﹐每服二錢﹐空心沸湯點服﹐日進三服。一方加糯米炒同爲末﹐白湯點服。令兒易產﹐初生胎气微黑﹐百日後肥白﹐此爲古方之冠。若妊婦稍弱者﹐單衣恐胎寒腹痛﹐胎弱多驚﹐於內加當歸一兩﹐木香半兩不見火﹐如此用之﹐則陽不致彊﹐陰不致弱﹐二气調和﹐有益胎嗣。

自妊娠初得﹐以至臨月﹐藥石禁忌歌﹝產寶﹞

歌曰﹕斑水蛭及虻虫﹐烏頭附子與天雄﹐野葛水銀並巴豆﹐牛膝薏苡連蜈蚣﹐三稜代赭芫花射﹐大戟蛇蛻黃雌雄﹐牙硝芒硝牡丹桂﹐槐花牽牛皂角同。半夏南星與通艸﹐瞿麥漧薑蟹甲爪﹐砂漧漆兼桃仁﹐地膽茅根莫用好。

飲食禁忌﹝局方﹞

雞肉合糯米食﹐令子生寸白虫。食犬肉﹐令子無聲。魚鯉同雞子食﹐令子生疳蝕瘡。食兔肉﹐令子缺唇。食羊肝﹐令子多厄難。食鱉肉﹐令子項短縮頭。鴨子與桑椹同食﹐令子倒生心寒。鮮魚同田雞食﹐令子喑啞。雀肉同豆醬食﹐令子面生雀卵斑點。……。食冰漿﹐令絕產。……。食茨菇﹐消胎气。食驢馬肉﹐過月難產。豆醬合霍菜食﹐墮胎。

食山羊肉﹐令子多病。食鰍鱔無鱗魚﹐難產。食諸般菌﹐生子驚風而夭。食雀腦﹐令子患雀目。勿妄服湯藥﹐勿妄亂鍼灸﹐勿過飲酒漿﹐勿舉重登髙陟險﹐心有大驚﹐子必癲癇。勿多睡臥﹐須時時少步動﹐和血脈。勿勞力過傷﹐使腎气不足﹐子必解顱﹐腦破不合。衣毋太溫﹐食毋太飽﹐若脾胃不和﹐榮衛虛損﹐子必羸瘦多病﹐戒之戒之﹗臨產須知﹝外錄﹞

一﹑臨月不可洗頭﹐以免橫生逆產。

一﹑懷妊十月已滿﹐陰陽气足﹐忽然臍腹陣痛﹐胎孕偏陷﹐腰間重脹﹐穀道挺進﹐漿水淋下﹐其兒遂生﹐此乃正產。若當生自有其時﹐如瓜熟蒂懸﹐栗熟自落之類。

一﹑凡臨產宜擇年髙有識穩婆及純謹婦人三四人扶持﹐一應外來閒雜之人﹐喪服穢濁之婦﹐預宜杜絕﹐勿令觸犯胎气﹐致產不利。產後客气犯兒﹐亦主傷害。

一﹑凡臨產﹐房中不得喧鬧﹐宜緊閉門戶﹐靜以待生。

一﹑歲月滿足﹐方覺腹痛﹐不可驚動太早﹐早則舉家霍亂﹐卜筮問神巫覡之流﹐稱說鬼神﹐多方哄嚇謀利﹐產婦聞之恐怖。夫恐則气怯﹐气怯則上焦閉﹐下焦脹﹐气乃不行﹐以致難產。如犯此﹐急宜服紫蘇飲﹐以寬其气。

一﹑凡臨月忽然腹痛﹐或作或止﹐或一日﹑二日﹑三五日﹐胎水已來﹐腹痛不密者﹐名曰弄痛﹐非當產也。又有一月前﹐忽然腹痛﹐如欲便產﹐卻又不產者﹐名曰試月﹐非當產也。不問胎水來與不來﹐俱不妨事﹐但當寬心候時。若果當產時﹐腰腹痛極不已﹐穀道挺進﹐眼中火出﹐其時便產﹐豈有或痛不痛﹑欲產不產之候耶﹖人多於此﹑胡行亂做﹐枉了性命﹐可不愼歟﹗一﹑凡初覺腹痛而腰不甚痛者﹐未產也﹐且扶行熟忍﹐若行不得﹐則憑物而立﹐行得又行。

一﹑世人不識﹐但見腹痛才作﹐便謂生產。坐婆疏狂者﹐不候時至﹐便言試水﹐試水並胞漿先破﹐風入產戶﹐以致腫脹﹐門戶狹小﹐漧澀難產。

一﹑將產之時﹐產母甚痛﹐不肯舒伸﹐行動固執﹐曲腰眠睡﹐胎元轉動﹐尋到生門﹐已破遮閉﹐又轉又尋再三﹐胎已無力﹐決至難產。

一﹑初覺不痛﹐且當任意坐臥﹐勉彊飲食﹐毋致臨產乏力。

一﹑凡產母初覺欲生﹐便須惜力調養﹐不可妄亂用力。兒身方轉﹐便被用力一逼﹐令兒錯路﹐以致橫逆。須待臨到產門﹐用力一逼﹐兒卽下生﹐此所當用力也。譬如登廁﹐時候未至﹐用力何益。

一﹑凡產母知覺心中憤悶﹐可取白蜜一匙﹐溫水調服。

一﹑產母如覺饑餓﹐可進以軟白粥﹐不令饑渴﹐以致乏力。亦不可食硬飯粽﹐恐產後有傷食之病。

一﹑未產之先﹐或煩渴欲飲水﹐只可與淸米飲飲之爲佳。

一﹑凡產不可服催生符水﹐況血得寒卽凝﹐血一凝則胎滯而反致難產。夫催生符水﹐蓋是野道士求食謀利之設﹐有何益哉。

一﹑凡產婦胞漿未下﹐但當穩守無妨﹐胞漿旣破﹐一二時後不生﹐盒飯服催生藥要緊。夫胞漿者﹐本胞內養兒之水也。兒旣拆胞﹐其水旣下﹐胎隨水而下﹐則爲易生。胎元無力﹐轉頭遲慢﹐漿下卽血來﹐閉塞道路﹐令子無路可通﹐故難產也。如用蜀葵子等破血之藥﹐逐去惡血﹐使兒得路而生﹐故曰催生藥也。

﹝一﹞凡催生多用滑利迅速之藥﹐如兔腦﹑筆頭灰﹑牙﹑蛇蛻之類是也。

﹝二﹞凡催生﹐若見水血先下﹐子道漧澀不能下者﹐如豬脂﹑油﹑蜜﹑酒﹑蔥白﹑葵子﹑牛乳﹑楡白皮﹑滑石之類是也。

﹝三﹞凡催生﹐若稽停勞力之久﹐風冷乘虛入於子官﹐使气血凝滯而難產者﹐如牛膝﹑蔥﹑桂﹑五積散﹑順元散之類。

﹝四﹞凡催生﹐有觸犯惡气﹐心煩躁悶難產者﹐如麝香﹑朱砂﹑乳香﹑靑竹茹之類。

夫產育之難者﹐皆由產婦不會預聞講說生育道理﹐臨事倉惶﹐用力失宜﹐遂有難產之危。是故有逆產者﹐則先露足﹐有橫生者﹐則先露手﹐坐產者﹐則先露其臀﹐此皆用力太早之過。夫當臍腹疼痛之初﹐兒身才轉而未順﹐用力一逼﹐遂致橫逆。若手足先露者﹐用細鍼刺兒手足心一﹑二分深﹐三﹑四刺之﹐以鹽塗其上﹐輕輕送入﹐兒得痛驚轉一縮﹐卽順生之矣。或兒腳先下者﹐謂之蹈蓮花生﹐急以鹽塗兒腳底﹐又可急搔之﹐並以鹽摩母腹上﹐則正生矣。

灸法﹕治難產及胞衣不下。

急於產母右腳小指尖頭上灸三壯﹐炷如小麥大﹐立產。

凡橫倒難產﹐用蛇蛻一條全者﹐蠶蛻紙一張。

上以二物入新瓷瓶中﹐鹽泥固濟﹐燒存性爲末﹐煎楡白皮湯﹐入乳香同調服下﹐則順生。

又方

治橫生先露手足。

阿膠﹝炒﹞滑石﹝一兩﹞冬葵子﹝一合﹞酥油﹝一兩﹞

每服四錢﹐水一大盞﹐煎至七分﹐連進二三服。

又方

治橫逆不順﹐子死腹中用。

伏龍肝﹝竈心紅土也﹞

上爲細末﹐溫酒調下一﹑二錢﹐……甚驗。

礙產﹝良方﹞

凡兒身已順﹐門戶俱正﹐兒已露頂而不能生﹐此因兒身回轉﹐肚帶攀住兒肩﹐不能下也。治法急令產母仰臥﹐輕輕推兒向上﹐徐徐引手﹐以中指按兒肩﹐下其臍帶﹐仍須候兒身正順﹐令產母用力一送﹐兒卽下生。又法﹕令穩婆款款分開臍帶﹐外將紙拈﹝原書此處有脫文﹞。

凡兒身向未順﹐生路未正﹑被產母用力一逼﹐令兒偏生﹐或左腿﹐或右腿﹐或臀﹐或左右額角﹐𨿽兒身已逼產門而不能下﹐但云兒已露頂﹐非頂也。治法當令產母仰臥﹐看生人輕輕推兒近上﹐以手正其頭﹐用力一逼卽下。若是頭之後骨偏拄穀道﹐兒則露額﹐當令看生人以綿衣炙令溫暖裹手﹐急於穀道外傍﹐輕輕推兒頭令正﹐然後用力一送﹐兒卽下生﹐此名偏產。

治盤腸產法

﹝良方﹞有臨產則子腸先出﹐甚可驚恐。治法以盆盛溫水﹐溫潤其腸。令產母仰臥﹐且以言語安慰其心。卻用好米醋半盞﹐和新汲水七分攪勻﹐忽產母面或背﹐則打頓而收。每一令一縮﹐三三縮﹐腸則盡收矣。

合用參﹑﹑歸﹑芎等大劑補藥﹐加升﹑柴﹑防風之類以升舉之﹐未有不安者也。又法﹕急以萆麻子去殼研細﹐貼產母囟頂上﹐卽收。

一方

治產難數日﹐子死腹中不出﹐母气欲絕。

瞿麥﹝六兩﹞通艸﹝三兩﹞桂心﹝三兩﹞牛膝﹝四兩﹞楡白皮﹝四兩﹞

一方無楡白皮﹐有天花粉四兩﹐大能墮胎。

上細切﹐用水九升﹐煎取三升﹐去渣﹐分三服﹐頓飲卽下。

又方牛膝丸

下死胎。

杜牛膝﹝三兩﹞紫金藤﹝七錢﹞肉桂﹝二錢﹞當歸﹝四錢﹞蜀葵根﹝七錢﹞麝香﹝半錢﹞

上爲末﹐米糊爲丸﹐如梧桐子大﹐朱砂爲衣﹐每服五十丸﹐乳香湯送下。

又方

治子死腹中不出。

用黃牯牛屎不拘多少﹐塗母腹上﹐立出。一云﹕以牛屎炒令大熱﹐入醋半盞﹐以靑布包裹﹐於母臍上下熨之﹐立下。

又治子死腹中﹐用雞子黃一个﹐生薑自然汁一合﹐調勻頓服。分娩後﹐用蕓臺粥補之。

生子下血過多﹐子死腹中﹐憎寒﹐手指甲靑﹐面色黃黑﹐胎上搶心﹐悶亂欲死﹐冷汗自出﹐喘滿不食﹐或食毒物﹐或誤服艸藥傷胎﹐下血不止﹐胎尙未損可安﹐若已死卽下﹐極妙。

牡丹皮赤芍藥桂心桃仁白茯苓上各等分﹐爲細末﹐煉蜜爲丸﹐如彈子大﹐每服一丸細嚼﹐淡醋湯送下﹐連服數丸立驗。

一方

治胞衣不下。

川牛膝﹝三錢﹞當歸身尾﹝二錢﹞木通﹝三錢﹞滑石﹝四錢﹞冬葵子﹝二錢半﹞

上細切﹐水煎﹐連進二三服﹐卽下。

﹝丹溪活套﹞云﹕凡婦人胎前諸疾﹐只須以四物湯爲主治﹐看證加減調治。如覺腹中煩悶﹐口苦厭食﹐不問月數多少﹐本方加白術﹑條芩﹑砂仁煎服。如五﹑六个月後﹐胎動不安﹐或逆搶逼心﹐本方加阿膠﹑艾葉﹑砂仁﹑枳殼﹑條芩﹑白術﹑野薴根﹐入金銀﹐同煎服。如气血虛心煩﹐脈虛大無力﹐或怔忡手戰﹐及時有微熱﹐本方加人參﹑白術﹑黃芩﹑甘艸﹑酸棗仁﹑遠志﹑麥門冬﹑地骨皮等藥。如五﹑六个月前﹐無故下血﹐或因事下血﹐謂之漏胎﹐本方加條芩﹑白術﹑甘艸﹑白芷﹑茅根﹑地楡﹑桑寄生之類。如七﹑八个月前後﹐面目及四肢浮腫﹐本方加茯苓﹑澤瀉﹑白術﹑條芩﹑炒梔子﹑濃朴﹑甘艸梢﹑麥門冬之類。如孕中忽然口噤吐沫﹐不省人事﹐言語錯亂﹐本方合二陳湯﹐加麥門冬﹑竹茹﹑遠志﹑石菖蒲之類。如感冒風寒﹐頭痛發熱﹐或身體疼痛﹐本方合小柴胡湯﹐或更加細辛﹑白芷﹑防風﹑羌活等藥。如二﹑三个月內﹐嘔吐惡心﹐不納飲食﹐謂之惡阻﹐本方去地黃﹐加陳皮﹑半夏曲﹑砂仁﹑神曲﹑藿香﹑麥芽﹑陳倉米﹑白術之類。或因事動胎﹐致胎不安﹐動撞不已﹐及下血欲墮﹐本方加人參﹑白術﹑白茯苓﹑條芩﹑白芷﹑桑寄生﹑砂仁﹑阿膠珠﹑甘艸等藥。或時有白濁白帶﹐本方加白茯苓﹑陳皮﹑蒼術﹑半夏曲﹑牡蠣﹑龍骨之類。如無故腹痛﹐瀉利淸水﹐或發熱﹐胎動不安﹐本方加白術﹑茯苓﹑豬苓﹑澤瀉﹑蒼術﹑訶子皮﹑砂仁﹑神曲﹑漧薑之類。

﹝祖傳方﹞

治難產﹐瀝漿胞幹﹐胎不得下﹐用香油﹑蜂蜜各一碗和勻﹐用銅銚慢火煎一﹑二沸﹐掠去沫﹐調白滑石末一兩重﹐攪勻頓服﹐外以油蜜於母腹臍上下摩之﹐立產。

又方

催生﹐曾試甚驗。

用兔頭骨﹑家貓頭骨各一个﹐烈火﹐地上出火毒﹐研爲極細末﹐每服二﹑三錢﹐濃煎芎歸湯調下﹐卽產。

又方﹐治胞衣不下﹐

三蛻飲﹕

蛇蛻﹝一條﹐全者﹞蠶蛻紙﹝一方﹞蟬蛻﹝四十九个﹞

用瓷瓶盛燒存性﹐細研﹐順流水調服﹐立下。

卷之七

婦人科下﹟產後

論

《內經》曰﹕一息不運則機緘窮﹐一毫不續則穹壤判。所謂气血周流﹐循環無端﹐少有不續﹐則身危矣。若夫妊娠之婦﹐子在腹中﹐母子一气流通﹐全賴漿水滋養﹐十月數足﹐血气完全﹐形神俱備﹐忽如夢覺﹐自能用手拆胞﹐求路而出﹐旣出胞外﹐母子分體﹐呼吸殊息﹐其可久羈於內﹐而使其气化不運不續哉﹖夫胎元壯健者﹐胞旣拆﹐卽隨漿而下﹐故易產也。其困弱者﹐轉頭遲緩﹐胞漿旣幹﹐污血來塞﹐道路凝滯﹐是以橫生逆產﹐子死腹中﹐而產母之命﹐死在須臾﹐可不畏乎﹗凡見將生之際﹐胞漿旣下﹐超時尙未分娩﹐盒飯仿徨設計﹐用藥逐去惡血﹐使子路通暢﹐而無難產之患﹐豈可袖手以待斃哉﹗是故催生之藥﹐卽芎﹑歸﹑益母艸﹑冬葵子之類﹐皆使之逐去污血者也。若腰腹未甚痛﹐漿水少淋瀝而下﹐名爲試漿﹐實非胞內眞漿也﹐且宜寬心守待﹐切不可輕易便令穩婆接取﹐產母用力逼胎太早﹐多致橫逆不順﹐切須謹愼。其或先見手足不順者﹐額偏露者﹐但當以手輕輕撥正﹐以待其自下可也。若分娩之後﹐胞衣未下者﹐猶爲可懼﹐宜多方用藥逐下﹐甚不可令粗率之婦摘取。嘗見有破尿脬﹐致終身之害者﹐有取下肝葉﹐而產母隨時殞命者﹐可不謹歟﹗若夫難產之婦﹐皆是產前恣欲所致﹐非獨難產﹐且產後諸疾皆由是而生焉。或有乍寒乍熱﹐似瘧非瘧。或大熱頭疼﹐體痛如傷寒狀。或卒中口噤﹐如如癇。或左癱右瘓﹐角弓反張。或妄言見鬼﹐心神惶惑。或耳目口鼻﹐忽覺黑气﹐如煙燻之狀。或腹中作痛﹐綿綿不絕。以上諸證﹐若非惡露未盡﹐卽是勞傷血气大虛之證。丹溪曰﹕凡產前當淸熱養血爲主﹐產後宜大補气血爲要﹐𨿽有雜證﹐以末治之。此萬世不易之確論也。𨿽然亦有離褥太早﹐或澡浴身垢﹐以致感冒風濕﹐或多啖雞子粽難消之物﹐皆能惡寒發熱﹐變證多端。醫者宜潛心診察脈候﹐以扶危拯急﹐不可苟且妄治﹐以夭折人之天年也。

脈法

《脈經》曰﹕新產婦人有三病﹕一者病﹐二者病鬱冒﹐三者大便難云云。師曰﹕亡津液﹐胃燥﹐故大便難。產婦鬱冒﹐其脈微弱﹐嘔不能食﹐大食反堅﹐但頭汗出。所以然者﹐血虛而厥﹐厥而必冒﹐冒而欲解﹐必大汗出。以血虛下厥﹐孤陽上出﹐故但頭汗出。所以產婦喜汗出者﹐亡陰血虛﹐陽气獨盛﹐故當汗出﹐陰陽乃復。所以便堅者﹐嘔不能食也﹐小柴胡湯主之。病解能食﹐七﹑八日而更發熱者﹐此爲胃熱气實﹐承气湯主之。

婦人產後七﹑八日﹐無太陽證﹐小腹堅痛﹐此爲惡露不盡。四五日不大便﹐趺陽脈微實再倍﹐其人發熱﹐日晡所煩躁者﹐譫語不能食﹐利之卽愈﹐宜承气湯﹐以熱在裏﹐結在膀胱也。

按﹕丹溪曰﹕產後宜大補气血爲主﹐𨿽有雜證﹐以末治之。又曰﹕產後不可汗下。叔和以仲景治傷寒法﹐用承气﹑小柴胡等藥﹐欲退產後之熱﹐恐非至到可法之語﹐姑述於此﹐以與賢者共議而采擇之可也。

丹溪曰﹕產前脈細小﹐產後脈洪數﹐皆死。又曰﹕產前脈當洪數﹐旣產而洪數如故﹐豈得不死﹝此亦大槪言之﹐今見產後豈無脈洪數而生者﹞

方法

丹溪曰﹕產後當大補气血爲主﹐𨿽有雜證﹐以末治之。

產後補虛﹐用參﹑術﹑黃﹑陳皮﹑歸身尾﹑川芎﹑炙甘艸。如發熱輕﹐則加茯苓淡滲之﹐其熱自除﹐重則加漧薑。

或云﹕大熱而用漧薑﹐何也﹖曰﹕此熱非有餘之邪熱﹐乃陰虛生內熱耳。蓋漧薑能入肺分﹐利肺气﹐又能入肝分﹐引眾藥生血。然必與補陰藥同用之﹐此造化之妙﹐非天下之至神﹐其孰能與於此哉﹗產後發熱惡寒﹐或口服歪斜等證﹐皆是血气虛甚﹐當以大補气血爲主治。左手脈不足﹐補血藥多於補气藥﹔右手脈不足﹐補气藥多於補血藥。切不可用小續命湯表散之劑。

產後惡寒發熱腹痛者﹐當去惡血。若腹不滿者﹐非惡血也。

惡露不盡﹐小腹作痛﹐名兒枕痛﹐用五靈脂﹑香附爲末﹐醋糊丸﹐甚者加畱尖桃仁。一云﹕用神曲糊丸﹐白術陳皮湯下﹐气虛者﹐四君子湯下。

治血刺痛用當歸﹐乃和血之法。若因積血而刺痛者﹐宜桃仁﹑紅花﹑當歸頭之類。﹝血在下焦﹐當用歸尾。﹞

產後血運﹐用韭葉細切﹐盛於有嘴瓶中﹐以滚醋沃之﹐急封瓶口﹐以瓶嘴納產婦鼻中﹐卽蘇。﹝或用秤捶及磚石燒紅﹐投醋中燻之﹐亦良法也。﹞

又方

用鹿角一段﹐燒存性﹐出火毒﹐爲末﹐酒調灌下﹐卽醒。

血運因气血俱虛﹐痰火汛上作運﹐二陳﹑導痰隨气血加減。朱砂安神丸亦可服﹐以麥門冬湯下。

一方

治血運。

人參﹝一兩﹞紫蘇﹝半兩﹞

上細切﹐童便﹑酒﹑水三物同煎服。

﹝以上丹溪方法凡十條﹞

淸魂散

﹝嚴氏﹞治產後血運﹐昏不知人。

澤蘭葉人參﹝各一兩﹞荊芥穗﹝四兩﹞甘艸﹝炙﹐八錢﹞川芎﹝二兩﹞

上爲細末﹐每服二錢﹐溫酒入童便調下。更用漆器燒煙燻之﹐頻置醋炭﹐更服此藥。

愈風湯

﹝丹溪﹞治產後中風口噤﹐牙關緊急﹐手足螈﹐角弓反張。

荊芥穗當歸﹝各等分﹐焙漧﹞

上爲細末﹐每服三錢﹐豆淋酒調下﹐童便亦可。豆淋酒﹐用大黑豆不拘多少﹐炒焦投好酒中。

新產後不可用芍藥﹐以其酸寒﹐能伐發生之气也。﹝丹溪﹞

產後乳汁不通﹐用通艸七分﹐瞿麥﹑柴胡﹑天花粉各一錢﹐桔梗二錢﹐靑皮﹑白芷﹑木通﹑赤芍藥﹑連翹﹑甘艸各半錢﹐作一帖﹐水煎﹐食後細細飲之﹐更摩乳房。或無子食乳者﹐要消乳﹐用麥二兩炒﹐分作四服﹐白湯調下。﹝局方﹞

產後泄瀉利﹐用陳皮﹑白術﹑茯苓﹑川芎﹑酒炒芍藥﹑黃芩﹑滑石﹑炙甘艸煎服﹐立效。一方無甘艸﹐有漧薑。﹝丹溪﹞

按﹕二物皆不可缺。

凡乳母但覺小水短少﹐卽是病生﹐便須服藥調治。蓋兒飲母乳﹐母安兒安﹐防患未形﹐治法之善者也。﹝丹溪﹞

有產婦因收生者不謹﹐損破尿脬﹐而致淋瀝不禁。因思肌肉破﹐尙可完補。診其脈虛甚﹐蓋難產因气血虛﹐故產後猶虛﹐試與峻補﹐以參﹑術爲君﹐芎﹑歸爲臣﹐桃仁﹑陳皮﹑黃﹑茯苓爲佐﹐以豬羊脬煎湯熬藥汁﹐極饑飲之﹐一月而安。蓋气血驟長﹐其脬卽完﹐恐稍遲亦難成功也。﹝丹溪﹞

黑神散

﹝局方﹞治產後惡露不盡﹐或胎衣不下﹐血气攻衝﹐心腹疼痛﹐及血迷血運等證。

黑豆﹝炒﹐半升﹞熟地黃當歸﹝酒浸洗﹞肉桂﹝去粗皮﹞漧薑﹝炮﹞甘艸﹝炙﹞白芍藥蒲黃﹝各四兩﹞

《濟生方》無蒲黃﹐有附子。

上爲細末﹐每服二錢﹐童便和酒調服。

人參當歸散

﹝產寶﹞治產後去血過多﹐血虛則陰虛﹐陰虛生內熱﹐令人心煩短气﹐自汗頭痛。

熟地黃人參當歸身肉桂麥門冬白芍藥﹝炒﹐各一錢﹞

上細切﹐作一服﹐入淡竹葉五片﹐生薑三片﹐水煎服。

當歸黃湯

﹝產寶﹞治產後失血過多﹐腰痛身熱自汗。

當歸身﹝三錢﹞黃﹝二錢﹞白芍藥﹝一錢半﹐炒﹞

上細切﹐作一服﹐水一盞半﹐加生薑三片﹑煎至一盞﹐溫服。

失笑散

治產後心腹痛欲死﹐及兒枕痛。

蒲黃﹝炒﹞五靈脂﹝各等分﹞

上爲細末﹐每服二錢﹐熬成膏﹐白湯化下。

三聖散

﹝產寶﹞治兒枕痛。

當歸肉桂玄胡索﹝各等分﹞

上爲細末﹐每服二錢﹐熱酒或童便調下。

抵聖湯

﹝產室﹞治產後血气傷於脾胃﹐腹脇滿悶﹐嘔逆惡心。

赤芍藥半夏澤蘭葉陳皮人參﹝各二錢﹞甘艸﹝炙﹐一錢﹞

上細切﹐作一服﹐入生薑三片﹐水煎服之。

當歸羊肉湯

﹝良方﹞治產後發熱自汗﹐肢體疼痛﹐日久不愈﹐名日褥勞。

當歸身人參﹝各七錢﹞黃﹝一兩﹞生薑﹝半兩﹞

上細切﹐用羯羊肉一斤﹐煮取淸汁五﹑大盞﹐去肉渣﹐入煎藥﹐慢火煮取四盞﹐分六服﹐徐徐飲之。

茯苓散

﹝產寶﹞治產後心虛﹐怔忡不定﹐言語錯亂。

人參甘艸山藥當歸﹝各一錢﹞遠志茯苓桂心麥門冬﹝各半錢﹞

上細切﹐作一服﹐加生薑三片﹐大棗一枚﹐水一盞半﹐煎至一盞﹐去渣溫服。

當歸散

﹝產寶﹞治產後气血俱虛﹐恐增客熱﹐宜服此以去惡露。

當歸白芍藥川芎黃芩﹝各一兩﹞白術﹝半兩﹞

上爲細末﹐每服二錢﹐童便入溫酒調下。

黃湯

﹝產寶﹞治產後虛汗不止。

黃﹝二錢﹞白術防風熟地黃牡蠣粉﹝﹞白茯苓麥門冬炙甘艸﹝各半錢﹞

上細切﹐作一服﹐加大棗一枚﹐水煎服。

增損四物湯

﹝良方﹞治產後陰虛發熱﹐或日間明了﹐暮發寒熱。

當歸川芎生地黃柴胡﹝各等分﹞

上細切﹐每服五錢﹐水一盞半﹐煎至一盞﹐溫服。

四物一黃散

﹝良方﹞治產後腹中血塊作痛。

當歸﹝炒﹞川芎﹝炒﹞熟地黃白芍藥﹝炒﹐各半兩﹞蒲黃﹝炒﹐二錢半﹞

上爲細末﹐每服二錢﹐空心溫酒調下。

黑龍丹

﹝產寶﹞治產後一切血疼垂死者。但灌藥得下﹐無有不安者。

五靈脂生地黃當歸川芎髙良姜﹝各二錢﹞

上細切﹐用砂鍋一个盛藥﹐外以赤石脂爲細末﹐醋調封縫﹐又以紙筋鹽泥固濟﹐文武火過﹐置地上出火毒﹐研細﹐入後藥。

硫黃﹝一錢半﹞花蕊石﹝另﹐一錢﹞乳香﹝另研﹐一錢半﹞琥珀﹝另研﹐一錢﹞

上同前藥共爲極細末﹐醋糊爲丸﹐如彈子大﹐每服一丸﹐用生薑自然汁﹑無灰酒各一合﹐童便半盞合和﹐將藥於炭火上燒紅﹐投入姜酒內研散﹐頓服立效。

烏金散

﹝產寶﹞治產後血速血運﹐敗血不止﹐淋瀝不斷﹐臍腹痛﹐頭目昏眩﹐多汗無力﹐及治崩中下血不止。

麒麟竭亂髮﹝皂莢水洗淨﹞松墨﹝﹐醋淬﹞百艸霜當歸﹝去蘆﹞肉桂﹝去粗皮﹞赤芍藥延胡索鯉魚鱗﹝燒存性﹞

上各等分﹐爲細末﹐每服二錢﹐溫酒調下。

調經散

﹝產寶﹞治產後虛浮﹐蓋敗血乘虛﹐停積腑臟﹐流注肌肉﹐腐壞成水﹐令人面目四肢浮腫﹐切不可用導水泄利之藥﹐是謂重虛其虛﹐多致夭亡﹐此藥主之。

沒藥﹝一錢﹐另研﹞琥珀﹝一錢﹐另研﹞桂心赤芍藥當歸﹝各一兩﹞細辛﹝半兩﹞射香﹝半錢﹐另研﹞

上爲細末﹐每服一錢匕﹐薑汁﹑溫酒﹑童便和調服之。

正脾散

﹝產寶﹞治產後通身浮腫﹐及治婦人大病後脾气虛弱﹐中滿腹脹等病。

蓬莪術﹝炮﹞香附子﹝童便侵﹞茴香甘艸﹝炙﹞陳皮上各等分﹐爲細末﹐每服二錢﹐燈艸﹐木通湯下。

柏子仁散

﹝良方﹞治產後譫言妄語﹐皆心血虧欠﹐心神不守所致。

柏子仁遠志﹝去心﹞人參﹝去蘆﹞桑寄生防風﹝去蘆﹞琥珀﹝另研細﹞當歸熟地黃甘艸﹝炙﹞

上各等分﹐細切﹐每服五錢﹐先用白羊心一枚切片﹐以水一大盞半﹐先煮至九分﹐去羊心﹐入藥末五錢﹐煎至六分﹐去滓溫服﹐不拘時。

琥珀散

﹝良方﹞治產後瘀血攻心﹐迷悶妄言見鬼。

琥珀鐵粉﹝各一兩﹞人參茯神生地黃阿膠珠﹝各七錢半﹞朱砂﹝五錢﹞甘艸麝香﹝各一錢﹐另研﹞

上爲細末和勻﹐每服一錢﹐用金銀煎湯調下。

交感地黃煎丸

﹝局方﹞治產後舌彊不語﹐眼見黑花﹐或發狂見鬼﹐及胞衣不下﹐心腹脹滿等證。

生地黃﹝新掘者﹞生薑﹝各二斤﹐各用石臼杵細﹐以布絞去汁畱渣﹐以新瓦各炒幹﹞當歸﹝去蘆﹐一兩﹞延胡索﹝一兩﹐炒﹞蒲黃﹝炒香﹐四兩﹞琥珀﹝一兩﹐另研﹞

上爲細末﹐煉蜜爲丸﹐如彈子大﹐每服一丸﹐煎當歸湯化下﹐食前服。

七珍散

﹝局方﹞治產後不語。

人參石菖蒲川芎熟地黃﹝各一兩﹞細辛﹝一錢﹞防風﹝五錢﹐去蘆﹞

上爲細末﹐每服一錢匕﹐薄荷湯調下﹐不拘時服。

調中湯

﹝局方﹞治產後瀉利﹐臍腹痛﹐六脈沈細。

髙良姜當歸桂心白芍藥附子﹝炮﹐去皮臍﹞川芎﹝各一錢﹞甘艸﹝炙﹐半錢﹞

上細切﹐作一服﹐加生薑五片﹐水一盞半﹐煎至一盞﹐溫服。

定痛散

﹝局方﹞治產後惡血不盡﹐腹中作痛。

當歸芍藥﹝各二錢﹞肉桂﹝一錢﹞

上細切﹐作一服﹐酒﹑水合一盞半﹐生薑五片﹐煎至一盞服。

麻仁丸

﹝局方﹞治產後大便祕結。

麻仁﹝去殼﹞枳殼人參大黃當歸﹝各等分﹞

上爲細末﹐煉蜜爲丸﹐如梧桐子大﹐每服二十丸﹐白湯下。未通﹐漸加丸數﹐以便潤爲度。

羊肉湯

﹝局方﹞治產後腹中虛痛﹐气血不足﹐羸弱力倦﹐及寒月中生產﹐寒气入於產門﹐臍下脹滿﹐手不可犯﹐此寒疝也﹐此藥主之。﹝此方乃張仲景之方﹐曾試極驗。﹞

精羯羊肉﹝四兩﹞當歸﹝二兩﹞生薑﹝一兩﹞陳皮﹝二兩﹞

上細切﹐水三碗﹐酒一盞﹐煎至一碗﹐去渣分二服。加蔥﹑鹽亦可。

滋腸五仁丸

﹝局方﹞治產後血气虛損﹐大腸閉澀﹐傳道艱難。

杏仁﹝去皮尖﹐麩炒﹞桃仁﹝如上制﹐各一兩﹞柏子仁﹝半兩﹞松子仁﹝二錢半﹞郁李仁﹝一錢﹐麩炒﹞橘紅﹝四兩﹐別研爲末﹞

上五仁另研爲膏﹐合橘皮末和勻再研﹐煉蜜丸如梧桐子大﹐每服三十丸﹐加至五﹑六十丸﹐食前淸米飲下。一方加當歸梢五錢。

固經丸

﹝局方﹞治產後血气未復﹐而有房事及勞役損傷﹐致血暴崩﹐或淋瀝不止。

沒藥赤石脂補骨脂木賊﹝各半兩﹞附子﹝一隻﹐炮﹐去皮臍﹞

上爲細末﹐米糊爲丸﹐如梧桐子大﹐每服二十丸﹐溫酒下﹐或陳米飲下。

熟漧地黃散

﹝局方﹞治證同前﹐亦治婦人一切崩中下血不止﹐頭目沈重。

熟地黃﹝一錢半﹞甘艸﹝一分半﹞蒲黃﹝炒黑色半錢﹞蟹爪﹝微炒﹐一錢﹞

白茯苓﹝半錢﹞桂心﹝二分半﹞阿膠﹝一錢﹐炒得鹿角膠尢妙﹞白芍藥﹝半錢﹞

伏龍肝﹝七分半﹞昆布﹝男子襠也﹐一錢﹐燒存性﹞當歸﹝一錢﹞

上細切﹐作一服﹐入竹茹一錢﹐用水二盞﹐煎至一盞﹐溫服。

拒勝湯

﹝局方﹞治產後腹脹滿悶﹐嘔吐不定﹐蓋敗血入於脾胃﹐而脾不能運化﹐故胃不能納谷﹐以致嘔吐腹脹等證。

赤芍藥半夏﹝炮﹐七次﹞澤蘭葉人參﹝去蘆﹞陳皮﹝去白﹐各一錢﹞甘艸﹝炙﹐一分﹞

上細切﹐作一服﹐加生薑三片﹐水一盞半﹐煎至一盞﹐溫服。

八味理中丸

﹝局方﹞治新產血气俱傷﹐臟腑暴虛﹐體弱多汗﹐一百日內常服﹐壯气補虛﹐止嘔吐。

人參﹝去蘆﹐一兩﹞甘艸﹝炙﹐一兩半﹞漧薑﹝炮﹐一兩﹞白術﹝二兩﹞砂仁﹝一兩﹞白茯苓﹝一兩﹞麥麵﹝炒﹞神曲﹝炒﹐各一兩﹞

上爲細末﹐米糊爲丸﹐如梧桐子大﹐每服三十丸﹐食前姜湯下。有痰者﹐宜加半夏曲。

旋復花湯

﹝產寶﹞治產後感冒風寒﹐咳嗽喘急﹐痰涎壅塞坐臥不能。

前胡麻黃﹝去節﹞杏仁﹝去皮尖﹐炒研﹞五味子茯苓甘艸﹝炙﹞旋復花半夏曲荊芥穗赤芍藥﹝各半錢﹞

上細切﹐作一服﹐加生薑三片﹐大棗一枚﹐水一盞半﹐煎至一盞﹐去渣溫服。

四神散

﹝產寶﹞治產後畱血不消﹐積聚作塊﹐急切疼痛﹐下利不止。

當歸﹝去蘆﹞漧薑﹝炮﹞川芎赤芍藥﹝各半分﹞

上爲細末﹐每服三錢﹐溫酒調下。

當歸養血丸

﹝產寶﹞治產後惡血不散﹐發熱腹痛﹐及惡露不盡﹐臍腹堅脹﹐兼治婦人室女經候不調﹐赤白帶下﹐腹脇疼痛。

當歸﹝去蘆﹞赤芍藥﹝各四兩﹞牡丹皮桂心﹝炒﹞延胡索﹝炒﹐各二兩﹞

上爲細末﹐煉蜜丸如梧桐子大﹐每服三十丸﹐或酒或米湯任下。

豬腎子飲

﹝產寶﹞治產後蓐勞﹐寒熱如瘧﹐咳嗽頭疼﹐自汗體瘦﹐腹中痛。

豬腰子﹝一對﹐切作四片﹞當歸白芍藥﹝各一兩﹞

上以當歸﹑芍藥二味細切﹐用水三碗﹐煮至二碗﹐去渣﹐將腰子切碎﹐如骰子狀﹐入前藥汁內﹐用晚粳米一合﹐香豉一兩﹐蔥白五七根﹐同煮糜爛﹐空腹食之﹐日進一服。

當歸黃飲

﹝產寶﹞治產後陰脫﹐謂陰戶中宮脫下也。

當歸白芍藥黃人參﹝各二錢﹞升麻﹝半錢﹞

上細切﹐作一服﹐水煎溫服。未收﹐再服。

當歸散

﹝產寶﹞治婦人陰脫﹐又名疝。

當歸黃芩白芍藥﹝各一兩﹞皮﹝半兩﹐燒存性﹞牡蠣﹝﹐二兩﹞

上爲細末﹐溫酒或米湯調下。忌登髙﹑舉重。

桃仁膏

﹝產寶﹞治產後陰疼煩悶。

桃仁五味子枯礬爲末﹐研桃仁膏拌敷。

硫黃湯

﹝產寶﹞治產後玉門不斂。

硫黃﹝四兩﹞吳茱萸菟絲子﹝各一兩半﹞蛇牀子﹝一兩﹞

上細切﹐每服四錢﹐水一碗﹐煎湯頻洗之﹐自斂。

婦人乳汁不通有二種﹕有血气壅盛﹐乳脈滯而不行者﹔有血气虛弱﹐乳汁絕少者。夫虛者補之﹐用鐘乳粉﹑豬蹄﹑鯽魚之類﹔盛者行之﹐用通艸﹑漏蘆﹑土瓜根之類。方見於後﹝產寶﹞﹕

漏蘆湯

﹝產寶﹞治婦人肥盛﹐气脈壅滯﹐乳汁不通﹐或畱結爲壅﹐腫痛將欲成膿者。

漏蘆﹝二兩半﹞蛇蛻﹝炙﹐一條﹞土瓜根﹝十根﹐切片﹐炒焦﹞

按﹕土瓜當作王瓜﹐《禮記》月令﹕四月﹐王瓜生。卽此物也。

其實如栝蔞而小如荔枝﹐色黃﹑藤蔓﹑葉圓無缺者是。

上爲末﹐每服二錢﹐酒調下﹐仍喫熱羹湯助之。

鐘乳散

﹝產寶﹞治婦人气虛血少﹐脈澀不行﹐乳汁絕少。

鐘乳粉﹝細研﹞

每服二錢﹐濃煎漏蘆湯調下。

母豬蹄湯

﹝局方﹞治乳汁不通。

母豬蹄﹝一隻﹞通艸﹝四兩﹞

用水一斗﹐煮取四五升﹐取汁飲之。未下﹐更作一料服之。

﹝丹溪活套﹞云﹕新產不可用芍藥﹐以其酸寒﹐能伐發生之气﹝十日之內忌之﹞﹐只以黃四物湯爲補虛之要藥﹐以黃易芍藥是也。如气虛者﹐本方加參﹑術﹑茯苓﹑甘艸。發熱者﹐加漧薑。自汗多者﹐少用川芎﹐勿用茯苓﹐倍蜜炙黃。如口渴﹐加五味子﹑麥門冬。如腹痛者﹐非芍藥不可﹐𨿽新產亦用﹐但以酒炒不妨。如惡露不盡作痛﹐四物湯煎調香附﹑五靈脂末服﹐甚者﹐加桃仁泥四﹑五分。新產子宮未斂作痛﹐名兒枕痛﹐又名瘕母塊痛。用醋炒芍藥﹑粟殼﹑甘艸﹐水煎﹐入少米醋。或以三物爲末﹐醋湯調服﹐酸以收之之義也。產後有惡血不去﹐發寒熱成瘕者﹐四物湯加三稜﹑蓬術﹑乳香﹑沒藥﹑香附﹑五靈脂﹑漧漆﹑桃仁﹑紅籃花之類。產後腹痛不息﹐宜四物湯加烏藥﹑香附﹑桂心﹑髙良姜﹑陳皮﹐童便和醋煎服﹐甚效。產後月餘﹐經血淋瀝不止﹐四物加白芷﹑升麻﹐調血餘灰。產後陰痛﹐四物加本﹑防風。產後通身浮腫﹐四物加乳香﹑沒藥﹑桂心﹑木通﹑大腹皮﹑髙良姜﹑血竭﹑檳榔﹑海金沙。產後子腸不收﹐八物湯加升麻﹑防風﹐須以酒炒黃爲君。產後中風﹐口眼歪斜﹐八物加附子﹑荊芥﹐少加防風﹑羌活﹐煎服。

卷之八

小兒科

論

嘗聞小方脈科﹐古人謂之啞科﹐最費調治﹐誠哉是言也。蓋以嬰兒之流﹐難問證﹐難察脈耳。抑且臟腑脆嫩﹐而孟浪之劑﹐與夫峻寒峻熱之藥﹐俱不可輕用﹐試詳論之。夫孺子之在𦇤褓中也﹐內無七情六欲之交戰﹐外無大風大寒之相侵﹐奚其幼科之疾﹐若是之繁且甚歟﹖抑考其證﹐大半胎毒而少半傷食也﹐其外感風寒之證十一而已。曰變蒸﹐曰痘疹﹐曰斑爛﹐曰驚悸﹐曰風癇﹐曰發搐﹐曰痰壅﹐曰赤癅﹐曰白禿﹐曰解顱﹐曰重舌﹑木舌﹐以上諸證﹐豈非孕母不謹胎毒之所致歟﹖夫小兒之在胎之﹐母饑亦饑﹐母飽亦飽﹐辛辣適口﹐胎气隨熱﹐情欲動中﹐胎息輒躁﹐或多食煎﹐或恣味辛酸﹐或嗜欲無節﹐或喜怒不常﹐皆能令子受患。其爲母者﹐胎前旣不能謹節﹐產後又不能調護﹐是以惟務姑息﹐不能防微杜漸﹐或未滿百﹐而遂與鹹酸之味﹐或未夠周歲﹐而輒與肥甘之物﹐百病由是而生焉。曰吐瀉﹐曰黃膽﹐曰五疳﹐曰腹脹﹐曰腹痛﹐曰水腫﹐曰瘧﹐曰痢﹐曰痰喘﹐豈非喫食過傷﹐調養失宜之所致歟﹖先正所謂古者婦人妊子﹐寢不側﹐座不邊﹐立不蹕﹐不食邪味等語﹐厥有旨哉。其餘飲食男女養胎幼幼之法﹐必深得造化生生不息之意﹐故古人多壽考﹑兒少夭折者﹐卽此之由也。嘗見今有稟性溫良之婦﹐有娠不嗜欲縱口﹐生子少病而痘疹亦稀﹐亦可以爲師法矣。爲兒醫者﹐臨証之際﹐宜察色觀容﹐不可鹵莽。假如額赤知爲心熱﹐鼻紅知爲脾熱﹐左腮靑知爲肝有餘﹐右腮白知爲肺不足﹐頦白知爲腎虛之類﹐更參之以虎口三關之脈﹐其小兒之病情﹐斯過半矣。傳曰﹕幼吾幼﹐以及人之幼。仁人之心﹐斯言其可忽諸﹖又論變蒸﹕夫小兒之初生﹐血气未足﹐陰陽未和﹐髒俯未實﹐骨格未全﹐有變蒸之候﹐每三十二日一發熱﹐或吐或汗﹐或呻吟不食﹐此爲長血脈﹑全智意之常候﹐不須治而自愈。按諸家所論﹐皆謂乃小兒長骨脈臟腑與神志也。自生之日始﹐每三十二日一變﹐凡人有三百六十五骨﹐除手足四十五碎骨外﹐止有三百二十骨﹐自生下骨而上﹐一日十骨﹐三十二日乃爲一變﹐骨气始全。一變生一臟或一腑﹐十變則臟腑始足﹐每變發爲虛熱諸證。亦有胎气壯實﹐暗變而無發熱證者。此骨節臟腑由變而全﹐胎毒亦因變而散也。爲兒醫者﹐可不審乎﹖

脈法

總論按古法曰﹕凡小兒證候﹐難以手太陰尺寸脈診。如一歲至六歲曰嬰孩﹐惟以男左女右手次指三關之脈﹐以爲驗病輕重死生之訣。第一節

名風關﹐無脈則無病﹐有脈則病輕。第二節

名气關﹐脈見則病重﹐尙可藥治而已。第三節

名命關﹐脈見則病劇﹐乃九死一生之惡候也﹐多不可治。七歲﹑八歲曰齔﹐九歲﹑十歲曰髫﹐始可以一指探掌後尺寸三部之脈﹐而以一息七﹑八至爲無病之常脈。十一歲至十四歲曰童稚﹐而以一息五﹑六至爲常脈也。數則爲熱﹐遲則爲寒﹐浮則爲虛爲風﹐沈則爲實爲積爲痛﹐浮而數者爲乳癇驚悸﹐虛而軟者爲慢驚螈﹐緊而實者爲風癇﹐牢而革者爲便祕﹐沈而弦者爲食積爲腹痛﹐緊而弦者爲气急爲風寒﹐洪數者爲熱﹐伏結爲傷食﹐軟細者爲虫疳。若气促脈代﹑散亂無倫次者﹐死在須臾而不治也。業幼科者﹐其可不盡心於此乎﹖圖今將手指三關之脈﹐繪圖分注開列於後﹕一﹑風關易治。

二﹑气關病重。

三﹑命關死候。

三關靑是四足驚。三關赤是水驚。三關黑是人驚。

如有此三關通度脈候﹐是極重之證﹐必死﹐余並可治。

圖風關靑如魚刺﹐易治﹐乃初驚之候也。黑色﹐難治。气關靑如魚刺﹐主疳芬身熱﹐易治。命關靑如魚刺﹐主虛﹐風邪傳脾﹐難治。

圖風關靑黑色如懸鍼﹐主水驚﹐易治。气關赤色如懸鍼﹐主疳病﹐兼肺臟積熱﹐猶可爲治。命關凡有此脈﹐不問五色﹐皆是死候。又三關通度如懸鍼者﹐主慢驚風﹐難治。

圖風關如水字﹐主驚風入肺﹐咳嗽面赤。气關如水字﹐主膈上有涎﹐並虛積停滯。命關如水字﹐主驚風﹐疳極夾驚候﹐不拘五色﹐三關通度者﹐不治。

圖風關如乙字﹐主肺臟驚風﹐易治。气關如乙字﹐主驚風﹐病重。命關如乙字﹐靑黑色﹐主慢驚風﹐難治。

圖風關如曲虫﹐主疳病積聚﹐胸前如橫推子﹐肚皮如吹胖豬脬。气關如曲虫﹐主大腸有穢積。命關如曲虫﹐主心痛傳肝﹐難治。

圖風關如環﹐主肝臟有疳積積聚。气關如環﹐主疳入胃﹐吐逆﹐不治。命關如壞﹐惡候不治。

圖此紋若在風气二關﹐易治﹔若在命關通度﹐難治。

圖此紋若在手上﹐或面上﹐或左右腹脇上﹐或在左右臉邊﹐皆死候。

圖脈曲向裏者﹐是气疳。

圖脈曲向外者﹐是風疳。

圖脈斜向右者﹐是傷寒﹐身熱不食無汗。

圖脈斜向左者﹐是傷風﹐身熱不食有汗。

圖雙鉤脈者﹐是傷寒。

圖三曲如長虫者﹐是傷硬物。

圖兩曲如鉤者﹐是傷冷物。

圖脈一頭如環﹐有獨腳者﹐是傷冷。

圖面上有此點子﹐必是再發之候。

圖凡頭面上﹐或肚腹上﹐有大脈並靑筋如此者﹐並是食物毒及驚積﹐難治。

圖脈如亂虫是常疳﹐亦有虫疳﹑蛔疳﹑食積之疳﹐皆可治。

凡脈微細不足者﹐並是風气﹐俱宜消疳﹐然後取虫積﹐肥孩兒﹐是良法也。

附﹕湯氏察小兒神色總斷

凡看小兒病﹐宜先觀形證神色﹐然後察脈。假如肝之爲病則面靑﹐心之爲病則面赤﹐脾之爲病則面黃﹐肺之爲病則面白﹐腎之爲病則面黑。先要分別五臟形證﹐次看稟受盈虧﹐胎气虛實﹐明其標本而治之﹐無不可者。

面上諸候形證歌

﹝凡七首﹞

痢疾眉頭皺﹐驚風面頰紅﹐渴來唇帶赤﹐毒熱眼朦朧。

山根若見脈橫靑﹐此病明知兩度驚﹐赤黑困疲時吐瀉﹐色紅啼夜不曾停。

靑脈生於左太陽﹐須驚一度見推詳﹐赤是傷寒微燥熱﹐黑靑知是乳多傷。

右邊靑脈不須多﹐有則頻驚怎柰何﹖紅赤爲風抽眼目﹐黑靑三日見閻羅。

指甲靑兼黑暗多﹐唇靑惡逆病將瘥﹐忽作鴉聲心气急﹐此時端的命難過。

蛔虫退場門有三般﹐口鼻中來大不堪﹐如或白虫兼黑色﹐靈丹縱服病難安。

四肢瘡痛不爲祥﹐下气沖心兼滑腸﹐气喘汗流身不熱﹐手拿胸膈定遭殃。

內八段錦

﹝凡四首﹞

紅淨爲安不用驚﹐若逢紅黑便難寧﹐更加紅亂靑尢甚﹐取下風痰病立輕。

赤色輕微是外驚﹐若如米粒勢難輕﹐紅散多因乘怒亂﹐更加搐搦實難平。

小兒初誕月﹐腹痛兩眉顰﹐此號盤腸气﹐啼哭又呻吟。如反目仰視者﹐天弔風也。

小兒初誕月﹐肌體瘦羸﹐發禿毛稀少﹐原因鬼王胎。

外八段錦

﹝凡十首﹞

先望孩兒眼色靑﹐次看背上冷如冰﹐陽男搐左無妨事﹐搐右令人甚可驚﹐女搐右邊猶可治﹐若逢搐左疾非輕﹐歪斜口眼終爲害﹐縱有仙丹也莫平。

眼中赤脈實難量﹐大數原來不一樣﹐最怕亂紋鋪目下﹐更嫌赤脈貫瞳光。

囟門腫起定爲風﹐此候應知最是凶﹐忽陷成坑如盞足﹐未過七日命須終。

鼻門黑燥渴難禁﹐面黑唇靑命莫存﹐肚大靑筋俱惡候﹐更嫌腹有直身紋。

忽見眉間紫帶靑﹐看來立便見風生﹐靑紅碎雜風將起﹐必見疳癥膈气形。

亂紋交錯紫嫌靑﹐急急求醫免命傾﹐盛紫再加身體熱﹐須知臟腑惡風生。

紫少紅多六畜驚﹐紫紅相等卽疳成﹐紫點有形如米粒﹐傷寒夾食證堪評。

紫散風傳脾臟間﹐紫靑口渴是風癇﹐紫隱深沈難治療﹐風痰祛散命須還。

黑輕可治死還生﹐紅赤傷寒痰積停﹐赤靑脾受風邪證﹐靑黑脾風作慢驚。

紅赤連兮赤紋輕﹐必然乳母不相應﹐兩手忽然無脈見﹐定知衝惡犯神靈。

卷之八小兒科

急慢驚風

論

《內經》曰﹕諸風掉眩﹐皆屬肝木。夫小兒八歲以前曰純陽﹐蓋其眞水未旺﹐心火已炎﹐故肺金受制而無以平木﹐故肝木常有餘﹐而脾土常不足也。爲父母者﹐而有失於保養﹐其或衣服寒暄不調﹐以致外邪侵襲﹐或飲食之饑飽失節﹐以致中气損傷﹐是故急慢驚風之候作矣。夫惟急驚屬肝木風邪有餘之證﹐治宜淸涼苦寒瀉气之藥。慢驚屬脾土中气不足之候﹐治宜中和甘溫補中之劑。若夫急驚之候﹐因聞不常之聲﹐或遇驢馬禽獸之號﹐以致面靑口噤﹐或聲嘶而厥﹐發過則容色如故﹐良久復作﹐其身熱﹐面赤引飲﹐口鼻中气熱﹐大小便黃赤色﹐惺惺不睡。蓋熱甚則生痰﹐痰盛則生風﹐偶因驚而發耳﹐宜用錢氏利驚丸﹑瀉靑丸﹑抱龍丸﹑宣風散﹑五福化毒丹等藥。慢驚之證﹐多因飲食不節﹐損傷脾胃﹐以致吐瀉日久﹐中气大虛﹐而致發搐﹐發則無休止時﹐其身冷﹐面黃不渴﹐口鼻中气寒﹐大小便靑白﹐昏睡露睛﹐目上視﹐手足螈﹐筋脈拘攣。蓋脾虛則生風﹐風盛則筋急﹐俗名天弔風者﹐卽此候也﹐治宜東垣黃湯﹑錢氏鉤藤丸﹑溫白丸﹑丹溪參術湯送下朱砂安神丸之類。錢氏謂急驚爲無陰之證﹐因心經實熱而陰不能以配陽﹐是爲陽盛陰虛之候也。謂慢驚爲無陽之證﹐因脾土虛甚而陽不能以勝陰﹐是爲陰盛陽虛之候也。

愚按﹕小兒急慢驚風之證﹐其虛實寒熱﹐如天淵之隔﹐故急驚者十生一死﹐慢驚者十死一生。俗醫多不諳此理﹐混爲一途而治﹐誤人多矣。業幼科者﹐宜推幼幼及人之心爲心﹐庶幾斯世無夭折之赤子矣﹐幸甚﹗

脈法

﹝並見前總章。﹞

方法

丹溪曰﹕錢氏方乃小兒科之祖﹐其立例極妙﹐若能增損而用之﹐無不驗也。

又曰﹕驚風有二﹕慢驚屬脾虛所主﹐多死﹐宜溫補。一云﹕當養脾﹐用參術煎湯下安神丸。急驚屬痰熱﹐宜涼瀉。

一云﹕用養血藥作湯﹐下降火淸痰丸子抱龍丸之類。世以一藥通治二證﹐甚謬。

﹝以上丹溪方法凡二條﹞

東垣治驚論曰﹕外物驚宜鎭心﹐以黃連安神丸。若气動所驚﹐宜寒水石安神丸﹐大忌防風丸﹐治風辛溫之藥必殺人。

何也﹖辛散浮溫熱者火也。因驚而泄靑色﹐先鎭肝以朱砂之類﹐勿用寒涼之藥﹐大禁涼驚丸。風木旺必克脾胃﹐當先實其土﹐後瀉其木。閻孝忠編集錢氏方﹐以益黃補土﹐誤矣。其藥有丁香辛熱助火﹐火旺土愈虛矣。靑橘皮瀉肺金﹐丁香辛熱大瀉肺與大腸。脾實當瀉子﹐今脾胃虛反更瀉子而助火﹐重虛其土﹐殺人無疑矣。其風木旺證﹐右關脈洪大﹐掌中熱﹐腹皮熱﹐豈可以助火瀉金。如寒水來乘脾土﹐其病嘔吐腹痛﹐瀉痢靑白﹐益黃散聖藥也﹐今立一方﹐先瀉火補其土是爲神治之法。

黃湯

﹝東垣﹐治慢驚風之神藥也。﹞

黃﹝二錢﹞人參﹝一錢﹞炙甘艸﹝五分﹞加白芍藥﹝一錢﹞

上細切﹐作一服﹐水一盞﹐煎至半盞﹐去渣食遠溫服。上三味皆甘溫能助元气﹐甘能瀉火。內經云﹕熱淫於內﹐以甘瀉之﹐以酸收之﹐白芍藥酸寒﹐寒能瀉火﹐酸味能瀉肝而大補肺金﹐所補得金土之位﹐金旺火虛﹐風木何由而來克土﹐然後瀉風之邪。

又曰﹕夫益黃散﹑理中丸﹑養神丸之類﹐皆治脾胃寒濕太盛神品之藥也。若得脾胃中伏熱﹑勞役不足之證﹐及服熱藥巴豆之類﹐致胃虛而成慢驚之證﹐用之必傷人命。夫慢驚風者﹐皆由久瀉脾胃虛而生也。錢氏以羌活膏療慢驚風﹐誤矣。脾虛者﹐由火邪乘其土位﹐故曰從後來者爲虛邪﹐火旺能實其木﹐木旺故來克土。當於心經中以甘溫補土之源﹐更於脾土中瀉火以甘寒﹐更於脾土中補金以酸涼﹐使脾土中金旺火衰﹐風木自虛矣。損食多進藥愈﹐上藥是也。

益黃散

﹝東垣﹞治胃中風熱。﹝又治風木旺﹐右關脈洪大﹐掌中熱﹐腹皮熱﹐或寒水乘脾土﹐嘔吐腹痛﹐瀉痢靑白﹐亦佳。﹞

黃﹝二錢﹞陳皮﹝去白﹞人參﹝各一錢﹞白芍藥﹝七分﹞生甘艸炙甘艸﹝各五分﹞黃連﹝少許﹞

上爲細末﹐分三服﹐每服用水一盞﹐煎至半盞﹐食前服。

安神丸

﹝錢氏﹞治邪熱驚啼﹐心疳﹐面黃頰赤﹐壯熱。

麥門冬﹝去心﹞馬牙硝白茯苓幹山藥寒水石甘艸﹝炙﹐各五錢﹞朱砂﹝一兩﹞龍腦﹝一字﹞

上爲細末﹐煉蜜爲丸﹐如芡實大﹐每服半丸﹐砂糖水磨化下。慢驚﹐用參術煎濃汁化下。

白術散

﹝錢氏﹞治積痛﹐和胃生津止瀉。頻瀉利將欲成慢驚風者﹐服之決效。

人參白術木香白茯苓﹝去皮﹞炙甘艸藿香﹝各一錢﹞漧葛﹝二錢﹞

上細切﹐分二服﹐每服水一盞﹐煎至半盞﹐溫服。

丹溪加山藥﹑白扁豆﹝炒﹞﹑肉豆蔻﹝面裹﹐火煨﹐各一錢﹐用生薑一片煎﹞。若慢驚風已作﹐加細辛﹑天麻﹝各一錢﹞﹑全蠍﹝三枚﹐去梢毒﹞﹑白附子﹝八分﹐面裹煨﹞同煎服﹐不拘時候。

一方

治驚風。

用母丁香一粒細嚼﹐人中白少許﹐以其母中指取血調﹐擦牙上﹐卽蘇。

急慢驚風﹐發熱口瘡﹐手心伏熱﹐痰熱﹐痰嗽﹑痰喘﹐並用湧法。重劑用瓜蒂散﹐輕劑用苦參﹑赤小豆末﹐以酸汁調服﹐吐之。吐後稍定﹐更用防風通聖散爲末﹐蜜丸服之。間以桑羊榦爲末﹐米飲調服﹐以平其風气。

又方

治急慢驚風。

薄荷葉寒水石﹝各五錢﹞靑黛白僵蠶朱砂﹝各一錢﹞全蠍﹝二枚﹐炒﹞豬牙皂角槐角﹝各五分﹞

上爲細末﹐燈艸湯和乳汁調﹐時時灌之。

又方

治慢驚風﹐子母俱服。

人參白術﹝各一錢﹞茯苓陳皮﹝各五分﹞甘艸薄荷﹝各二分﹞半夏天麻﹝各七分﹞細辛﹝三分﹞全蠍﹝去毒﹐炒﹐一枚﹞

上細切﹐作一服﹐加姜三片﹐水一盞﹐煎至七分服。

鎭驚丸

鎭驚寧神﹐退心熱夜啼﹐化痰止嗽。

珍珠﹝一錢﹞琥珀天竺黃雄黃﹝各三錢﹞金箔﹝研﹐十片﹞膽星﹝五錢﹞牛黃﹝二錢﹞麝香﹝五分﹞朱砂﹝三錢半﹞

上爲細末﹐麥麵糊爲丸﹐如梧桐子大﹐每服五﹑六丸﹐薄荷﹑姜﹑蜜湯化下。

奪命丹

治急驚不省人事﹐目定直視﹐牙關不開﹐唇白或黑者。

南星半夏﹝各四錢﹐爲末﹐以生薑汁捏和作餅子﹐焙漧﹞珍珠﹝新白者﹐二錢﹐研﹞巴豆﹝去油淨﹐一錢﹞朱砂﹝四錢﹞金箔銀箔﹝各十片﹞輕粉麝香﹝各五分﹞

上爲細末﹐麵糊丸如黍米大﹐每一歲兒一丸﹐燈心湯化下。

利驚丸

治急驚風神效。

天竺黃﹝二錢﹞輕粉靑黛﹝各一錢﹞黑醜﹝頭末﹐半兩﹐生用﹞

上爲細末研勻﹐煉蜜丸如梧桐子大﹐一歲兒一丸﹐三歲兒二丸﹐五歲兒三丸﹐溫薄荷水下﹐食後服。

瀉靑丸

﹝又名瀉肝丸﹞治肝熱急驚搐搦等證。

羌活川芎梔子仁艸龍膽當歸防風﹝去蘆﹞川大黃﹝濕紙裹煨﹐各等分﹐一本無大黃﹞

上爲細末﹐煉蜜丸如芡實大﹐每服半丸至一丸﹐煎淡竹葉湯同砂糖溫水化下。

抱龍丸

治傷風瘟疫﹐身熱昏睡气粗﹐風熱痰實壅嗽﹐又治驚風潮搐﹐及蠱毒中暑。沐浴後﹐並可服。壯實小兒﹐宜時與服之﹐則免痰熱驚悸之證。

雄黃﹝二錢半﹐水飛﹞辰砂﹝另研﹐五錢﹞天竺黃﹝一兩﹞天南星﹝焙爲末﹐臘月納牛膽中陰漧﹐百日取研﹐秤四兩﹐如無﹐只將生幹者﹐去皮臍炒熱用﹐然不及膽星﹞

麝香﹝五錢﹐別研﹐恐太多﹐今用二錢半﹞

上爲末﹐煮甘艸膏和丸﹐如皂子大﹐溫水化下。百日兒每丸分作三服﹐一歲兒半丸﹐五歲兒二丸﹐童艸三五丸。室女白帶伏暑﹐用鹽少許﹐細嚼一二丸﹐新汲水送下﹐臘月用雪水煮甘艸和丸﹐尢佳。一法﹕用漿水或新水浸南星三日﹐煮三五沸﹐去皮取白肉切﹐焙炒黃色爲末﹐每八兩﹐以甘艸二兩半拍破﹐用水二碗﹐慢火煎至半碗﹐去渣﹐旋旋灑入南星末﹐徐徐研之﹐令甘艸水淨﹐入余藥。

龍膽湯

﹝千金﹞治嬰兒出腹﹐血脈實盛﹐寒熱交作﹐四肢驚掣﹐並諸疳驚等證。

艸龍膽釣鉤藤柴胡黃芩桂枝茯神芍藥甘艸﹝各三錢﹞蜣螂﹝七枚﹐炒﹞大黃﹝五錢﹞

上細切﹐用水一升﹐煮至五合﹐徐徐服之。

宣風散

治急驚風﹐搐搦不定。

檳榔﹝二枚﹞陳皮甘艸﹝各五錢﹞黑醜﹝四兩。半生半炒﹐取頭末﹐二兩﹞

上爲細末﹐二﹑三歲兒蜜湯調下半錢﹐以上一錢﹐食前服。

五福化毒丹

治急驚風﹑痰熱搐搦等證。

桔梗﹝微炒﹞玄參﹝洗焙﹐各六兩﹞靑黛﹝研﹞牙硝﹝枯﹐各二兩﹞人參﹝三兩﹐去蘆﹞茯苓﹝去皮﹐五兩﹞炙甘艸﹝一兩半﹞銀箔﹝八片﹐爲末﹞金箔﹝八片﹐爲衣﹞麝香﹝五分﹐另研﹞

上爲細末﹐入研藥拌勻﹐煉蜜丸﹐每兩分作十二丸﹐一歲兒每一丸分四服﹐薄荷水化下。瘡疹餘毒﹐上攻口齒﹐涎血臭气﹐以生地黃自然汁化一丸﹐以雞翎刷口內。

金箔丸

治急慢驚風﹐痰涎壅盛。

半夏﹝湯泡七次﹞天南星﹝煨裂﹞白附子﹝炮﹞防風﹝去蘆﹐各五錢﹞

雄黃朱砂﹝各二錢半﹞生犀末﹝一錢﹞牛黃龍腦麝香﹝各五分﹞金箔﹝二十片﹞

上爲細末﹐薑汁調面打糊爲丸﹐如麻子大﹐每服三五丸至一二十丸﹐人參湯下。慢驚風﹐去龍腦。

鉤藤飲

治吐利﹐脾胃气弱﹐虛風慢驚。

釣鉤藤﹝五分﹞蟬蛻防風﹝去蘆﹞人參麻黃﹝去節﹞白僵蠶﹝炒﹞天麻蠍尾﹝去毒﹐炒﹐各二分﹞甘艸﹝炙﹞川芎﹝各一分半﹞

上細切﹐作一服﹐水一盞﹐煎至六分﹐溫服。量人大小﹐加減分數與之。虛寒者﹐加附子末半分。

溫白丸

治小兒脾气虛弱﹐泄瀉瘦怯﹐冷疳洞泄﹐及吐瀉久病﹐轉成慢驚﹐身冷螈等證。

天麻﹝五錢﹞白僵蠶﹝炒﹞白附子﹝生﹞全蠍﹝去毒﹐炒﹞天南星﹝湯泡七次﹐焙﹐各二錢五分﹞

上爲細末﹐湯浸寒食麵爲丸﹐如綠豆大﹐每服五七丸至二三十丸﹐空心姜米湯下。

涼驚丸

治驚疳。

艸龍膽防風﹝去蘆﹞靑黛﹝各三錢﹞鉤藤﹝二錢﹞黃連﹝一兩二錢﹞龍腦﹝一錢﹞牛黃麝香﹝各一錢﹞

上爲細末﹐麥麵糊丸﹐如黍米大﹐每服三﹑五丸至一﹑二十丸﹐煎金銀湯送下。

卷之八小兒科

發搐

男發搐﹐目左視無聲﹐右視有聲。女發搐﹐目右視無聲﹐左視有聲。﹝相勝故也﹐更看所發時候。﹞

早辰發搐﹐因寅卯辰時潮熱﹐目上視﹐手足動搖﹐口流熱涎﹐頸筋急﹐此肝木大旺﹐當補腎抑肝。補腎﹐地黃丸﹔抑肝﹐瀉靑丸主之。

日午發搐﹐因巳﹑午﹑未時潮熱﹐心神驚悸﹐目上視﹐白睛赤色﹐牙關緊急﹐口流涎﹐手足動搖﹐此心火大旺也﹐當補肝瀉心。補肝﹐地黃丸﹔瀉心﹐導赤散﹑冷驚丸主之。

日晚發搐﹐因申﹑酉﹑戌時潮熱﹐搐而喘﹐目微斜視﹐睡則露睛﹐手足冷﹐大便下薄淡黃水﹐此是肺病﹐當補脾而抑心肝。補脾﹐益黃散﹔抑心﹐導赤散﹔抑肝﹐瀉靑丸主之。

夜間發搐﹐因亥﹑子﹑丑時潮熱﹐不甚搐而臥不穩﹐身體溫﹐無壯熱﹐目睛緊﹐斜視﹐喉中有痰﹐大便銀褐色﹐乳食不消﹐多睡不醒﹐當補脾抑心。補脾﹐益黃散﹔抑心﹐導赤散﹑涼驚丸主之。

傷風發搐﹐口中气出熱﹐呵欠煩悶﹐手足動搖﹐當發散﹐大靑膏主之。小兒稟賦素怯者﹐多病此。

傷食發搐﹐身體溫﹐多睡多唾﹐或吐不欲食而搐﹐當先定搐﹐搐退用白餅子﹐後服安神丸。

百日內發搐﹐有眞假二證﹕眞者﹐不過二﹑三次必死﹔假者﹐發頻﹐不爲重。眞者﹐內生驚癇﹔假者﹐外傷風冷﹐蓋血气未實﹐不能勝邪﹐乃發搐也。奚知假者﹖口中气出熱也﹐治之宜發散﹐大靑膏主之﹐及用塗囟法與沐體法。

補腎﹐地黃丸﹝見疳病門。﹞

瀉靑丸

﹝見前驚風門。﹞

導赤散

治心熱。

生漧地黃木通甘艸﹝炙﹐各等分﹞

上細切﹐每服三錢﹐水一盞﹐入淡竹葉七片﹐同煎至半盞﹐食後溫服。﹝一本無甘艸﹐有黃芩。﹞

涼驚丸

﹝方見前。﹞

益黃散

﹝方見疳病門。﹞

大靑膏

治小兒傷風﹐吐瀉心溫﹐乍涼乍熱。

天麻靑黛﹝各一錢﹞白附子﹝一錢五分﹞蠍尾﹝去毒﹞烏蛇肉﹝酒浸﹐焙漧﹞朱砂天竺黃麝香﹝各一錢﹞

上爲細末﹐生蜜和成膏﹐每服半皂子大或一皂子大﹐月中兒粳米大﹐同牛黃膏﹐溫薄荷水化﹐一處服之。五歲以上﹐同甘露飲服。錢本有天麻﹐無大靑。

按﹕此知閻孝忠加減方也。

牛黃膏

治熱及傷風﹐壯熱引飲。

雄黃甘艸甜硝寒水石﹝生﹐各二錢五分﹞郁金﹝一錢﹞綠豆粉﹝五錢﹞腦子﹝一錢﹞

上爲細末和勻﹐蜜和成膏﹐薄荷水化下半皂子大﹐食後服。

甘露飲

治心胃熱﹐咽喉痛﹐口舌生瘡﹐並瘡疹已發未發皆可服。又治熱气上攻﹐牙齦腫﹐牙齒動搖﹐含漱並服。﹝方見痘疹門。﹞

白餅子﹝又名玉餅子﹞治小兒腹中有癖﹐但飲乳嗽而生痰。

滑石輕粉半夏﹝湯泡七次﹞南星﹝各一錢﹞巴豆﹝二十四粒﹐去皮膜﹐用水二升煮水盡爲度。一作水三升﹞

上研勻巴豆﹐後入眾藥﹐以糯米飯爲丸﹐如綠豆大﹐捏作餅子﹐三歲以上兒三﹑五餅﹐以下一﹑二餅﹐煎薄荷湯下﹐臨臥服。

塗囟法﹕

麝香蜈蚣﹝末﹞牛黃﹝末﹞靑黛﹝末﹐各一字﹞蠍尾﹝去毒﹐爲末﹐五分﹞薄荷葉﹝五分﹞

上爲細末研勻﹐熟棗肉劑爲膏﹐新綿上塗勻﹐貼囟上﹐四方可出一指許﹐火上炙手頻熨。百日裏外兒﹐可用此及浴法。

浴體法﹕治胎肥﹐並胎怯胎熱。

烏蛇肉﹝酒浸焙﹐爲末﹞白礬靑黛﹝各二錢﹞天麻﹝二錢﹞蠍尾﹝去毒﹐爲末﹞朱砂﹝各五分﹞麝香﹝一字﹞

上同研爲細末﹐每服用三錢﹐水三碗﹐帶葉桃枝一握﹐同煎至十數沸﹐溫熱浴之﹐勿浴背。

卷之八小兒科

五癇

凡治小兒五癇﹐皆當隨髒治之。每髒各有一獸所屬。如犬癇﹐反折上竄﹐犬叫﹐肝也。牛癇﹐目直視﹐腹滿﹐牛叫﹐脾也。雞癇﹐驚跳﹐反折﹐手縱﹐雞叫﹐肺也。豬癇﹐如屍吐沫﹐豬叫﹐腎也。羊癇﹐目瞪吐舌﹐羊叫﹐心也。五癇重者死﹐病後甚者亦死﹐治法並用五色丸主之。

五色丸

朱砂﹝另研﹞珍珠末﹝各五錢﹞雄黃﹝一兩﹐一作三兩﹞水銀﹝二錢半﹐一作二兩﹞黑鉛﹝二兩﹐同水銀熬﹞

按﹕用黑鉛二兩﹐水銀當作二兩者爲是﹐無疑矣。

上煉蜜丸如麻子大﹐每服三﹑四丸﹐煎金銀薄荷湯下。

卷之八小兒科

諸疳證

論

《內經》曰﹕數食肥﹐令人內熱﹔數食甘﹐令人中滿。蓋其病因肥甘所致﹐故命名曰疳。若夫𦇤褓中之乳子﹐與四五歲之孩提﹐乳哺未息﹐胃气未全﹐而穀气尙未充也。父母不能調攝﹐惟務姑息﹐舐犢之愛﹐遂令恣食肥甘﹐與夫瓜果生冷﹐及一切烹飪調和之味﹐朝餐暮食﹐漸成積滯膠固﹐以致身熱體瘦﹐面色痿黃﹐或肚大靑筋﹐虫痛瀉利﹐而諸疳之證作矣。錢仲陽曰﹕小兒病疳﹐多因大病後或吐瀉後以藥下之﹐致脾胃虛損亡津液而成﹐蓋此證實由愚醫之所害耳。斯言也﹐特一端耳﹐未可悉以爲然﹐其所謂大病吐瀉﹐豈非飲食之所致歟﹖夫仲陽爲兒醫之祖﹐豈有誤邪﹖其所論諸疳形證治法﹐班班可考﹐學人不可不審。如疳在肝﹐則白膜遮睛﹐法當補肝﹐地黃丸主之。疳在心﹐則面頰赤﹐身體壯熱﹐法當補心﹐安神丸主之。疳在脾﹐則體黃腹大﹐好食泥土﹐法當補脾﹐益黃散主之﹐疳在肺﹐則气喘﹐口鼻生瘡﹐亦當補脾﹐益黃散主之﹐此虛者補其母也。疳在腎﹐則極瘦而身生瘡疥﹐法當補腎﹐地黃丸主之。筋疳則瀉血而瘦﹐當服補肝地黃丸。骨疳﹐喜臥冷地﹐當服補腎地黃丸。內疳則目腫腹脹﹐利色無常﹐或沫靑白﹐漸而瘦弱﹐此冷證也﹐宜服木香丸。外疳﹐鼻下赤爛﹐自揉鼻頭﹐有瘡不結痂﹐繞耳而生﹐當用治瘡爛蘭香散﹑白粉散等藥。法曰﹕諸疳皆根據本髒而補其母﹐則子自安。假令日中潮熱﹐是心經虛熱也﹐肝爲心之母﹐宜先補肝﹐肝實而後瀉心﹐心得母气則內平而潮熱愈矣。餘皆仿此。大抵疳病當辧冷熱肥瘦而治﹐其初病者爲肥熱疳﹐久病者爲瘦冷疳﹐冷則用木香丸﹐熱則當用胡黃連丸﹐冷熱疳並宜用如聖丸之類。惟小兒之腑臟柔弱﹐不可痛擊大下﹐必亡津液而成疳證。爲兒醫者﹐常當以幼幼之心爲心而善調之﹐毋縱巨膽﹐妄爲施治﹐以絕人之嗣續﹐幸甚﹗

脈法

﹝並見前總章。﹞

方法

地黃丸﹝補肝腎虛﹞治肝疳白膜遮睛﹐筋疳瀉血﹐腎疳身瘦瘡疥﹐骨疳喜臥冷地。又治胃怯﹑不言﹑解顱。小兒年長不能行者﹐專服神效。

熟地黃﹝酒洗﹐八錢﹞山茱萸幹山藥﹝各四錢﹞澤瀉牡丹皮白茯苓﹝各三錢﹞

上爲細末﹐煉蜜爲丸﹐如梧桐子大﹐三歲以下兒三丸至五丸﹐熟水空心化下。年長者﹐量增丸數。

安神丸

治邪熱驚啼﹐心疳面黃頰赤壯熱。﹝方見驚風門。﹞

益黃散﹝又名補脾散﹞治小兒脾胃虛寒﹐脾疳體黃腹大﹐好食泥土﹐肺疳气喘﹐口鼻生瘡等證。

陳皮﹝一錢﹞靑皮訶子皮甘艸﹝炙﹐各五分﹞丁香﹝二分﹞

上作一服細切﹐水一盞﹐煎至六分﹐溫服﹝愚每於本方加參﹑術各一錢效﹞。

木香丸

治瘦冷疳。

木香靑皮檳榔肉豆蔻﹝各二錢半﹞麝香﹝一錢﹐另研﹞續隨子﹝一兩﹐去油﹞蝦蟆﹝大壯者﹐一名蟾酥﹐俗名風雞﹐三个﹐燒存性﹞

上爲細末﹐煉蜜丸如綠豆大﹐每服三﹑五丸至一﹑二十丸﹐薄荷湯送下。

胡黃連丸

治肥熱疳。

胡黃連宣黃連﹝各五錢﹞朱砂﹝二錢半﹐另研﹞

上爲細末和勻﹐塡入豬膽內﹐用淡漿煮﹐以杖子加銚子上﹐用綫釣之﹐勿著底﹐候一炊時取出﹐研入蘆薈﹑麝香各一分﹐飯丸如麻子大﹐每服五﹑七丸至一﹑二十丸﹐米飲下。

一方

去足蝦蟆五錢﹐焙漧不燒。

蘭香散

治外疳鼻下赤爛。

蘭香葉

﹝收二錢﹐燒存性﹞銅靑輕粉﹝各五分﹞

上爲細末﹐幹敷之。

白粉散

治疳瘡。

烏賊魚骨末﹝七錢﹞白芨末﹝三錢﹞輕粉﹝一錢﹞

上爲末和勻﹐先用淸漿水洗瘡﹐拭漧敷之。

如聖丸

治冷熱疳瀉。

使君子﹝一兩﹐去殼﹞胡黃連川黃連白蕪荑﹝去皮﹐炒﹐各二兩﹞麝香﹝五分﹐另研﹞幹蝦蟆﹝五个﹐酒煮搗膏﹞

上爲細末﹐以蝦蟆膏和丸﹐如麻子大﹐二﹑三歲兒五﹑七丸﹐以上十丸至十五丸﹐人參湯下﹐不拘時服。

香蟾丸

治疳消﹑食積﹑虫積﹑肉積﹐及治腹脹大。

三稜﹝醋浸炒﹞蓬莪術﹝醋浸炒﹞靑皮﹝去白﹞神曲﹝炒﹞麥曲﹝炒﹞艸龍膽﹝酒浸炒﹞檳榔﹝各五錢﹞木香﹝二錢﹞川楝子﹝去核﹐酒煮﹞使君子﹝去殼﹞胡黃連川黃連﹝各四錢﹞陳皮﹝五錢﹞白術﹝二兩﹐一作一錢﹞幹蟾﹝五个﹞

上以白術以上藥俱研爲細末﹐以干蟾用醋煮爛﹐搗成膏和藥﹐如幹再加醋﹐糊爲丸如麻子大﹐每服十五丸﹐淸米湯送下。

蘆薈丸

治小兒疳气﹐腹脹骨熱。

蘆薈﹝另研﹞木香檳榔﹝各二錢半﹞蝦蟆﹝酒浸炙黃﹐去骨﹞黃連﹝各一兩﹞蕪荑﹝去皮﹞靑皮﹝去白﹞陳皮﹝各五錢﹞巴豆﹝三七粒﹐去殼﹐同上四味炒黃﹐去豆﹞

上爲細末﹐豬膽汁丸﹐如小豆大﹐三歲兒三十丸﹐米湯下。

又方

治疳積腹大。

胡黃連﹝去疳積﹑果積﹞阿魏﹝醋浸﹐去肉積﹐各五分﹞麝香﹝當門子四粒﹞神曲﹝炒﹐去食積﹞川黃連﹝炒﹐去熱積﹐又去酒積﹐各二錢﹞

上爲細末﹐豬膽汁和丸﹐如麻子大﹐每服三十丸﹐白術湯送下。

一方有蘆薈五分。

又方

治小兒疳病。

黃連白術山楂肉﹝各五錢﹞胡黃連蘆薈﹝各三錢﹐另研﹞蕪荑﹝二錢五分﹞神曲﹝炒﹐二錢﹞

上爲細末﹐豬膽汁爲丸﹐如麻子大﹐量兒大小﹐加減丸數與之。

﹝祖傳方﹞

檳榔丸

小兒疳病﹐積气成塊﹐腹大有虫等證﹐其效如神。

檳榔﹝一兩﹞三稜﹝煨去毛﹐切﹐醋炒﹞蓬莪術﹝醋炒﹐各五錢﹞靑皮﹝去穣﹐麩炒黃色﹞陳皮﹝去白﹐各五錢﹞雷丸﹝去殼﹐五錢﹞蕪荑﹝水洗淨﹐二錢半﹞

鶴虱﹝三錢﹐略炒﹞漧漆﹝五錢﹐炒無煙﹞木香﹝三錢﹐不見火﹞砂仁﹝一錢﹞良姜﹝二錢﹐東壁土同炒﹞麥麵﹝五錢﹐炒﹞胡黃連﹝三錢﹞甘艸﹝三錢﹐炙﹞神曲﹝五錢﹐炒黃色﹞山楂肉﹝五錢﹞

上爲細末﹐醋糊爲丸﹐如綠豆大﹐每服三﹑五十丸﹐空心淡姜湯送下。

卷之八小兒科

吐瀉

論

《內經》曰﹕諸嘔吐酸﹐暴注下迫﹐皆屬於熱。又曰﹕濕勝則濡泄。夫小兒之吐瀉﹐皆由乳食過度﹐傳化失常。蓋食郁則成熱﹐熱郁則有酸﹐酸而成吐成瀉﹐此必然之理也。又曰﹕食滯於胃口者爲吐﹐食滯於大小腸者爲瀉。有生下而遂吐不休者﹐胞胎中移惡流於腸胃而爲吐也。丹溪曰﹕錢氏五補五瀉之法﹐俱可選用。謹遵而根據法具錄如下﹕

脈法

﹝並見前總章。﹞

方法

錢氏曰﹕小兒初生下吐﹐蓋拭掠兒口中移惡不盡﹐咽入喉中故吐﹐木瓜丸主之﹝凡生子於未發聲之先﹐急宜取口中惡血﹐以綿拭令淨盡﹐以黃連﹑甘艸二味﹐等分煎汁﹐灌一﹑二匙﹐則無以上等病﹐出痘疹亦稀少。若啼聲一發﹐則咽下矣﹐亦當用黃連﹑甘艸汁飲之﹐不可忽也﹞。

木瓜丸

木瓜末木香末麝香﹝末﹞膩粉﹝卽輕粉﹞檳榔末﹝各一字﹞

上再研勻﹐麵糊爲丸﹐如黍米大﹐每服三﹑二丸﹐甘艸湯送下。

初生三日內﹐吐瀉壯熱﹐不思乳食﹐大便乳食不消﹐或白色﹐知是傷食﹐當下之而後和胃﹐下用白餅子﹐和胃用益黃散。﹝上二方俱見前。﹞

初生三日以上至十日﹐吐瀉身不熱﹐或乍熱乍涼﹐不思乳食﹐大便靑白色﹐乳食不消﹐此上實下虛也。更有五臟兼見證宜詳﹕肺病則睡悶露睛喘气﹐心則驚悸飲水﹐脾則困倦饒睡﹐肝則呵欠煩悶﹐腎則不語畏明。當先見貌兼髒﹐補脾益黃散主之。蓋此二證﹐多病於夏秋也。﹝當先見貌兼髒﹐其義未詳﹐恐有脫簡﹐以俟知者正之。﹞

五月二十五日以後﹝夏至後十日也﹞﹐吐瀉身壯熱﹐此熱乃臟腑中﹐十分中九分熱也。或因傷熱乳食﹐吐乳不消﹐瀉深黃色﹐玉露散主之。

玉露散

﹝一名甘露散﹞

石膏寒水石﹝各五錢﹞生甘艸﹝二錢五分﹞

上爲細末﹐每服一字或半錢﹐溫水調下。

六月十五日以後﹝大暑節後﹞﹐吐瀉﹐身溫似熱﹐臟腑六分熱四分冷也﹐嘔吐乳食不消﹐瀉黃白色﹐似渴﹐或食乳或不食﹐食前少服益黃散﹐食後多服玉露散。

按﹕丹溪用去桂五苓散﹐倍白術﹐加蒼術﹐甚者二術炒用﹐或入益元散和勻﹐米湯調下﹐甚效。

七月七日以後﹝立秋後七日也﹞﹐吐瀉身溫涼﹐三分熱也﹐七分冷﹐不能食乳﹐多似睡悶亂﹐哽气長出气﹐睡露睛﹐唇白多噦﹐欲大便不渴﹐食前多服益黃散﹐食後少服玉露散。

八月十五日以後﹝秋分後也﹞﹐吐瀉身冷﹐無陽也﹐不能食乳﹐幹噦﹐瀉靑褐水﹐當補脾﹐益黃散主之﹐不可下也。

吐瀉泄黃﹐傷熱乳也﹐吐瀉泄靑﹐傷冷乳也﹐皆當下﹐白餅子主也。傷熱乳者甘露散﹐傷冷乳者益黃散﹑溫中丸﹐並於下後服之。亦有不須下﹐但服此藥愈者。

溫中丸

人參甘艸﹝炙﹞白術﹝各一兩﹞

上爲細末﹐薑汁麵糊爲丸﹐如綠豆大﹐每服一﹑二十丸﹐粳米飲下。

虛弱﹐脾胃不和﹐不能食乳﹐致肌肉消瘦﹐亦有因大病後或吐瀉後﹐脾胃尙弱﹐不能傳化穀气也。有冷者﹐時時下利﹐唇口靑白。有熱者﹐身溫壯熱﹐肌肉微黃。此冷熱虛羸也。冷者木香丸﹝夏月不可服﹐如有證﹐亦須少服之﹞﹐熱者胡黃連丸﹝冬月不宜服﹐有證﹐須少服﹞。木香丸﹑胡黃連丸二方並見前。

吐瀉調脾﹐平胃散入熟蜜﹐和蘇合香丸﹐名萬安膏﹐米飲調服。

一方

治吐瀉黃膽。

三稜莪術靑皮陳皮神曲﹝炒﹞麥麵﹝炒﹞黃連甘艸﹝炙﹞白術茯苓﹝各等分﹞

上爲細末﹐溫水調服。傷乳食吐瀉﹐加山楂。時气吐瀉﹐加滑石。發熱﹐加薄荷。

夏月吐瀉﹐用益元散極效﹐當表而出之。

附證

愚按﹕小方脈科﹐惟急慢驚風與夫痘疹等證最爲酷疾﹐以其吉凶反掌﹑生死須臾故也。次則五疳吐瀉﹐爲證不一﹐亦不可以易而治也。以上四證﹐各立篇目﹐辧論詳明外﹐其餘一切小疾﹐繁瑣多端﹐一一不能詳盡﹐故各附於吐瀉之後﹐以備檢閱參用云爾。

一腹脹﹐二腹痛﹐三夜啼﹐四痰熱﹐五解顱﹐六喫泥﹐七脫囊﹐八脫肛﹐九赤癅﹐十臍汁出﹐十一頭瘡﹐十二尾骨痛﹐十三弄舌﹐十四龜胸龜背﹐十五重舌木舌﹐十六鵝口口瘡﹐十七走馬牙疳﹐十八臍風撮口。

腹脹論﹕

夫腹脹﹐由脾胃虛气攻作也。亦有實者﹐必悶亂喘滿﹐可下之﹐宜用紫霜丸﹑白餅子。不喘滿者﹐虛也﹐不可下。

若誤下﹐致脾虛气上附肺而行﹐肺與脾子母皆虛。肺主目胞腮之類﹐脾主四肢。母气虛甚﹐則目胞腮腫也。色黃者﹐屬脾也。治用气丸漸消之﹐未愈﹐漸加丸數。不可以丁香﹑木香﹑桂皮﹑豆蔻﹑大溫散藥治之。蓋脾虛气未出﹐腹脹而不喘者﹐可以溫散藥治﹐使上下分消其气﹐則愈也。若虛气已出﹐附肺而行﹐則脾胃內弱﹐每生虛气﹐入於四肢面目矣。

小兒易爲虛實﹐脾虛不受寒溫﹐服寒則生冷證﹐服溫則生熱證﹐當識此﹐不可忽也。胃久虛熱多生疸病﹐或引飲不止﹐脾虛不能勝濕﹐隨肺之气上行於四肢﹐若水狀﹐濕气浸浮於肺﹐則大喘也﹐此當服气丸而愈。

气丸

治小兒虛脹。如腹大者﹐加蘿卜子﹐名褐丸子。

胡椒﹝一兩﹞蠍尾﹝去毒﹐五錢﹐一方﹐二味各四十九个﹞

上爲細末﹐麵糊爲丸﹐如粟米大﹐每服五﹑七丸至一二十丸﹐陳米湯下。一方有木香一錢。

治小兒腹虛脹﹐先服气丸。不愈﹐腹中有食積結糞﹐小便黃﹐微喘﹐脈伏而實﹐時欲飲水﹐能食者﹐可下之﹐宜消積丸﹑紫霜丸。蓋脾初虛而後結﹐有積所治﹐宜先補脾而後下之﹐後又補脾則愈也。不可補肺﹐恐生虛气。

一方

腹脹。

蘿卜子紫蘇梗漧葛陳皮﹝各等分﹞甘艸﹝少許﹞

上細切﹐水煎服。食少者﹐加白術。

腹痛多是飲食所傷。

白術﹝一錢五分﹞陳皮﹝去白﹞靑皮﹝去穣﹐各七分﹞山楂﹝去核﹞神曲﹝炒﹞麥芽﹝炒﹞砂仁﹝各一錢﹞甘艸﹝炙﹐五分﹞

有熱加黃芩﹐有寒加藿香﹑吳茱萸。

上爲細末﹐每服一錢七分﹐淸米飲或白湯調下。

腹痛﹐口中气溫﹐面黃色﹐目無精彩﹐或白睛多﹐及多睡畏食﹐或大便酸臭者﹐當磨積﹐宜消積丸。甚者﹐用白餅子下之﹐後和胃﹐用白術散。

白餅子

﹝方見發搐條下。﹞

白術散

﹝方見驚風門。﹞

消積丸

丁香﹝九粒﹞砂仁﹝十二个﹞巴豆﹝二个﹐去皮心膜及油﹞

上爲細末﹐麵糊爲丸﹐如黍米大﹐三歲以上三﹑五丸﹐以下一﹑二丸﹐溫水下。

心腹痛﹐面白﹐口中沃沫及淸水出﹐發痛有時﹐當作蛔虫治。又曰﹕凡積痛﹑食痛﹑虫痛﹑寒痛大同小異﹐惟虫痛者﹐當口淡而沫自出﹐小兒本怯﹐故胃寒冷則虫動﹑而心頭痛﹐與癇略相似﹐但目不斜而手不搐耳﹐安虫散主之。

安虫散

《寶鑑》用米糊爲丸﹐名安虫丸。

胡粉﹝炒黃色﹞檳榔川楝子﹝去核﹞鶴虱﹝各二兩﹞白礬﹝二錢五分﹐火枯﹞

上爲細末﹐每服一字﹐大者五分或一錢﹐溫米飲下﹐臨痛時服。

集效丸

治虫痛。

木香鶴虱﹝炒﹞檳榔訶子﹝煨去核﹞蕪荑附子﹝去皮臍﹐炮﹞漧薑﹝各二兩﹞大黃﹝半兩﹞烏梅﹝去核﹐二錢五分﹞

上爲細末﹐煉蜜爲丸﹐陳皮湯下﹐或醋湯下。一方加黃芩﹑黃連。

一方

治虫。

用雞子炒白蠟塵﹐酒糊丸服。一云治寸白虫。

一方

治蛔虫作痛。

用二陳湯加苦楝根﹐煎服。或只以苦楝根向東南生不出土者﹐刮去粗皮﹐取白皮細切﹐濃煎汁一盞﹐徐徐飲之﹐不可飲多。先以糖蜜或炒肉食之﹐引虫頭向上﹐然後服之。看兒大小﹐斟酌與之。

小兒喫粽腹痛﹐用白芍藥加黃連末合研﹐湯調服之﹐卽愈。

一方

治小兒腹痛。

甘艸﹝炙﹞漧薑﹝各二錢﹞伏龍膽﹝一兩﹞人參茯苓百艸霜白術﹝各五錢﹞

上爲細末﹐粥丸梧桐子大﹐每服三﹑五十丸﹐陳皮湯下。

小兒夜啼﹐作心經有熱有虛治。

人參黃連﹝薑汁炒﹐各一錢五分﹞甘艸﹝五分﹞竹葉﹝二十片﹞

上爲細切﹐分作二帖﹐每帖加生薑一片﹐水煎服。一本無人參。

錢氏曰﹕小兒夜啼者﹐脾臟冷而痛也﹐當以溫中之藥﹐宜益黃散﹐……花火膏之類。

愚按﹕上二說不同﹐一曰心熱﹐一主脾寒﹐當審外證而區別之。如面靑白﹐手腹俱冷﹐不思乳食者﹐寒也。蓋夜屬陰﹐陰盛則脾臟之寒愈盛﹐脾爲至陰﹐喜溫而惡寒﹐寒則腹中作痛﹐曲腰而啼。如面赤﹐手腹俱暖﹐口中气熱者﹐熱也。

蓋火屬心﹐見燈則煩熱內生﹐兩陽相搏﹐故仰身而啼。外有面色白﹐黑睛少﹐腎气不足﹐至夜陰虛而啼也。

花火膏

燈花﹝三顆﹞

以乳汁調抹兒口﹐或抹母乳上﹐令兒吮之。

治驚啼﹐邪熱乘心也﹐安神丸主之。﹝方見前。﹞

小兒風痰壅盛﹐用﹕南星﹝五錢﹐切片以白礬湯泡曬漧﹞白附子﹝二兩﹞

上二件﹐共爲末﹐麵糊爲丸﹐如芡實大﹐每服一丸﹐姜﹑蜜﹑薄荷湯化下。

小兒痰熱骨蒸﹐用﹕二陳湯﹝五錢﹞加﹕升麻﹝二錢﹞葛根白芍藥﹝各一錢五分﹞人參﹝一錢﹞五味子﹝三十粒﹞

上細切﹐分三帖﹐加姜﹑棗﹐水煎服。

又方

治前證﹐用﹕胡黃連檳榔﹝各一錢﹞陳皮雷丸﹝各一錢五分﹞神曲半夏曲使君子白花蓼﹝各二錢﹞

上爲細末﹐麵糊爲丸﹐如黍米大﹐每服三﹑五十丸﹐白湯下。

小兒解顱﹝頭縫不合也﹞﹐因母气虛與熱多也。錢氏曰﹕生下而顱不合﹐腎气未成也﹐𨿽長必少笑。更有目白睛多﹐面白色﹐瘦者﹐多愁少喜也。丹溪用四君子湯合四物湯﹐有熱加黃連酒炒煎服。更以帛緊束﹐及以白蘞末敷之。

小兒喫泥﹐胃气熱也﹐用軟石膏﹑黃芩﹑陳皮﹑茯苓﹑白術煎服。

小兒脫囊﹝陰囊腫大墜下而不收也﹐亦有囊皮脫爛者﹞﹐木通﹑甘艸﹑黃連﹑當歸﹑黃芩﹑煎服。囊爛者﹐以野紫蘇葉﹝面靑背紅者是﹞爲末﹐香油調敷。皮脫兩丸露者﹐外以靑荷葉包之﹐敷藥後自生皮。

脫肛﹝肛門大腸頭脫下也﹞﹐用東壁土泡湯﹐先燻後洗。

又方

治前證。

用五倍子爲細末敷而頻托入之。

又方

治前證。

用鱉頭燒存性﹐香油調敷。﹝一方以此物燒煙燻之﹐良久自收。﹞

小兒赤癅﹝俗名赤遊風也﹞﹐此蓋熱毒瓦斯客於腠理﹐搏於血气﹐發於皮外﹐赤如丹也。用生地黃木通荊芥﹝一本有芍藥﹑桃仁﹞

苦寒帶表之藥﹐外以芒硝泡湯洗之﹐又以芭蕉油塗之﹐錢氏用白五散敷之﹐皆效。

白玉散

白堊﹝音惡﹐白色土也﹐五錢﹞寒水石﹝一兩﹞

上爲細末﹐米醋或新汲水調。

小兒臍中汁出並痛﹐用白礬﹐火枯﹐幹敷。或用黃柏末敷之。

癩頭﹐用通聖散酒拌﹐除大黃另用酒炒﹐共爲末﹐再以酒拌﹐焙漧﹐每服一錢﹐水煎服。外以白炭燒紅﹐淬入水中﹐乘熱洗之。更以胡荽子﹑伏龍肝﹑懸龍尾﹑黃連﹑白礬爲末﹐油調敷之。

又方

治癩頭。

以松樹濃皮﹝燒存性﹐二兩﹞黃丹﹝火飛﹐一兩﹞白礬﹝火枯﹞黃連大黃﹝各五錢﹞白膠香﹝火飛﹐傾石上﹐一兩﹞輕粉﹝四錄﹞共爲末﹐熟香油調敷。

丹溪治一小兒﹐二歲﹐滿頭生瘡﹐一日瘡忽自平﹐遂患痰喘﹐知其爲胎毒也。詢其母﹐孕時多食辛熱物。遂以人參﹑連翹﹑黃連﹑甘艸﹑陳皮﹑川芎﹑芍藥﹑木通濃煎﹐入竹瀝與之﹐數日而安。

尾骨痛﹐屬陰虛﹑有痰。

陰虛﹐用四物湯加炒黃柏﹑酒知母﹐少用桂爲引﹐或以前胡﹑木香爲引。如痛不止﹐加乳香﹑沒藥。痰用二陳湯加知母﹑黃柏﹑澤瀉﹐必用前胡﹑木香爲引﹐蓋陰虛故痰盛也。如痛不止﹐亦加乳香﹑沒藥。二法必先以玉燭散或通經散痰小胃丹大下後用之﹐或神丸﹑十棗湯皆可﹐與治帶同。

小兒弄舌﹐因脾臟有微熱﹐令舌絡微緊﹐時時虛舌舐之﹐勿用冷藥及下之﹐少與瀉黃散徐徐服之。有欲飲水者﹐非熱也﹐脾胃中津液少也﹐不可下。若大病後弄舌者﹐凶。

瀉黃散

藿香葉﹝七分﹞梔子﹝一錢﹞石膏﹝五分﹞甘艸﹝七分半﹞防風﹝去蘆﹐四分﹞

上細切﹐作一服﹐用蜜﹑酒炒香熟﹐以水一盞﹐煎至半盞﹐去渣﹐時時與之。

龜胸乃肺熱脹滿﹐攻於胸膈﹐卽成龜胸﹐又乳母多食五辛熱物﹐亦成此證﹐宜瀉白散加黃芩。

瀉白散

桑白皮﹝蜜水拌﹐炒黃色﹐一錢﹞地骨皮﹝一錢﹞甘艸﹝炙﹐五分﹞加黃芩﹝一錢﹞

上作一服﹐水煎。

龜背﹑兒生下﹐客風入脊﹐逐於骨髓﹐卽成龜背﹐治之以龜尿點骨節﹐卽平。取龜尿法﹕用蓮葉﹐置龜於上﹐尿自出。

重舌木舌﹐乃小兒舌下生舌也。

用三稜鍼﹐於舌下紫脈刺之﹐出惡血卽愈。

又方

用竹瀝調蒲黃末﹐敷舌上﹐神效。

又方

治小兒木舌塞口欲滿者。

用紫雪二錢﹐竹瀝半合﹐細研和勻﹐頻敷口﹐卽愈。

治小兒口瘡﹐用鹽白梅﹝燒存性﹞紅棗﹝連核燒存性﹞鉛丹﹝火飛﹞人中白﹝火飛﹞龍腦﹝少許﹞

共爲細末﹐敷之神效。

治小兒鵝口瘡﹐因白屑滿舌及兩吻﹐故名鵝口。

用發纏指頭﹐蘸井花水拭口令淨。又用濃煮粟米汁﹐以綿纏箸頭拭之﹐更以過黃丹摻之﹐卽愈。

又方

治鵝口瘡﹐不能食乳。

用地雞擂水﹐塗瘡卽愈。﹝地雞﹐卽匾虫也﹐人家磚石下多有之。﹞

治小兒口瘡﹐瀉心湯用黃連﹐爲細末﹐蜜水調服。

治小兒口瘡﹐用黃柏﹑細辛各等分﹐爲細末﹐敷之。

治小兒頦上生瘡﹐痛癢難忍﹐用白楊木枝﹐燒於刀上出瀝敷之﹐及治鵝口瘡神效。

治小兒走馬牙疳﹐用白礬置於五倍子內﹐過爲末敷之。

治小兒臍風撮口﹐因臍斷傷風﹐或尿在胞中﹐遂成臍風﹐發熱面赤﹐啼聲不出﹐名曰撮口風。

瞿麥﹝五分﹞蠍稍﹝四个﹞僵蠶﹝七个﹞赤腳金頭蜈蚣﹝一條﹞

上爲細末﹐鵝毛管吹些少入鼻中﹐如噴嚏叫聲可治﹐後用薄荷汁調與服之。

卷之八小兒科

痘疹

論

《內經》曰﹕諸痛癢瘡瘍﹐皆屬心火。夫小兒痘疹之證﹐最爲酷疾﹐不日之間﹐死生反掌。蓋因胎毒藏於命門﹐遇歲火太過﹐熱毒流行之年﹐則痘毒因之而發作矣。一發則出於心肝脾肺四髒而腎無畱邪者﹐爲吉。若初發便作腰痛﹐見點則紫黑者多死﹐蓋毒瓦斯畱於腎間而不發越故耳。錢氏𨿽有百祥丸大下之法﹐然活者十無一二。大抵痘瘡之法﹐多歸重於脾肺二經﹐蓋脾主肌肉﹐而肺主皮毛﹐故徧身爲之斑斕也。其爲證也﹐宜發越不宜郁滯﹐宜紅活凸綻﹐不宜紫黑陷伏。

瘡出之後﹐醫者當察色詳證﹐以辧表裏虛實用藥。其吐瀉不能食爲裏虛﹐不吐瀉能食爲裏實﹐灰白色陷頂多汗爲表虛﹐紅活凸綻無汗爲表實﹐又諸痛爲實﹐諸癢爲虛﹐外快內痛爲內實外虛﹐外痛內快爲內虛外實。裏實而補﹐則結癰毒﹔表實而復用實表之藥﹐則潰爛不結痂也。如表虛者﹐瘡易出而難靨﹔表實者﹐瘡難出而易收﹔裏實﹐則出快而輕﹔裏虛﹐則發遲而重﹔表實裏虛﹐則陷伏倒靨﹔裏實表虛﹐則發慢收遲。治之之法﹐三日以前未見紅點﹐必用升麻湯﹑參蘇飲之類以發其表﹐務令微汗爲度。若未汗﹐如表猶未解﹐𨿽略見紅點隱約於肌肉間﹐而升散開發之劑尙未可除。凡見出遲發慢者﹐根窠欠紅冷者﹐盒飯憂慮調攝﹐切勿袖手待斃。夫古人用藥﹐寒熱迥別﹐主意不同。醫者再宜臆度寒暄﹐推詳運气而治。如陳文中之木香散﹑異功散﹐用丁﹑附﹑姜﹑桂等峻熱之藥﹐而與內經病機不合﹐丹溪特發揮其誤﹐亦有用得其當者﹐屢獲捷效。若劉河間﹑張子和輩﹐悉用芩﹑連﹑大黃等寒涼之劑﹐丹溪亦曰酒炒芩﹑連各解痘毒﹐根據法用之而獲安者﹐亦不少也。今之醫者往往不同﹐根據陳氏而行者多用熱藥﹐宗劉張而治者多用涼劑﹐是故不偏於熱則偏於寒﹐此刻舟求劍之道也。

愚按《內經》有曰﹕寒者熱之﹐熱者寒之﹐微者逆之﹐甚者從之。又曰﹕逆者正治﹐從者反治﹐從少從多﹐觀其事也。陳氏用從治之法﹐權也﹔劉張用正治之法﹐常也。然皆不外乎參﹑術﹑﹑艸﹑芎﹑歸﹑茯苓﹑芍藥等補气血藥爲主治焉﹐亦當看時令寒熱﹐緩急施治﹐固不可執一見也。楊氏曰﹕痘瘡發於肌肉﹐陽明胃气主之﹐脾土一溫﹐胃气隨暢﹐決無陷伏之患。湯氏曰﹕如庖人籠蒸之法﹐但欲其松耳。滄洲翁呂復﹐折衷眾說﹐著方立論適中﹐用藥寒熱攻補﹐斟酌時宜﹐未嘗執一治也﹐學人能遵守其法而行之﹐庶無一偏之患矣。

方法

夫小兒痘瘡﹐大抵與傷寒相似﹐發熱煩躁﹐臉赤唇紅﹐身痛頭疼﹐乍寒乍熱﹐噴嚏呵欠﹐喘嗽痰涎。始發之時﹐有因傷風傷寒而得﹐有時气傳染而得﹐有因傷食發熱嘔吐而得﹐有因跌撲驚恐蓄血而得。或爲目竄驚搐如風之證﹐或口舌咽喉肚腹疼痛﹐或煩躁狂悶昏睡﹐或自汗﹐或下利﹐或發熱﹐或不發熱﹐證候多端﹐卒未易辧﹐必須以耳冷尻冷驗之。

蓋瘍疹屬陽﹐腎臟無證﹐其耳與尻俱屬腎﹐故腎之所部獨冷﹐又不若視其耳後有紅脈赤縷爲之眞﹐如此可以稽驗矣。治療之法。首尾俱不可妄下﹐但溫涼之劑兼而濟之﹐解毒和中安表而已。虛者益之﹐實者損之﹐寒者溫之﹐熱者淸之﹐是爲權度。昔人有諭云﹕如庖人籠蒸之法﹐但欲其松耳。蓋毒發於表﹐如苟妄汗﹐則榮衛益虛﹐重令開泄﹐轉增瘡爛﹐由是風邪乘間﹐變證者多矣。毒根於裏﹐如苟妄下﹐則內气益虛﹐毒不能出而返入焉﹐由是土不勝水﹐變黑歸腎﹐身體振寒﹐耳尻反熱﹐眼合肚脹﹐其瘡黑陷﹐十無一生。汗下二說﹐古人深戒。以此觀瘡疹證狀﹐𨿽與傷寒相似﹐而其治法實異﹐傷寒從表入裏﹐瘡疹從裏出表故也。解肌之法﹐葛根﹑升麻﹑紫﹑蘇之類可也。其或气實煩躁﹐熱熾大便祕結﹐則與犀角地黃湯或人參敗毒散﹐又或紫艸飲多服亦能利之。故𨿽云大便不通者﹐少與大黃﹐尢宜仔細斟酌﹐不可妄用猛浪。

如小便赤澀者﹐分利小便﹐則熱气有所滲而出。凡熱不可驟遏﹐但輕解之。若無熱﹐則瘡又不能發也。

凡痘疹春夏爲順﹐秋冬爲逆。

凡痘疹分人淸濁﹐就形气上取勇怯。

凡痘疹﹐但覺身熱﹐證似傷寒﹐疑似未明﹐盒飯先與惺惺散或參蘇飲。熱甚者﹐升麻葛根湯﹑人參敗毒散。若見紅點﹐便忌葛根湯﹑恐發得表虛也。

凡痘瘡初欲出時﹐身發熱﹐耳尻冷﹐呵欠咳嗽面赤﹐必是出痘之候﹐便宜服升麻葛根湯加山楂﹑大力子﹐其瘡出必稀少而易愈。

凡痘瘡初出時﹐或未出時﹐宜服後藥﹐多者可少﹐少者可無﹐重者可令輕也。一方用苦絲瓜﹝俗名天蘿﹞近蒂三寸﹐連皮子燒存性﹐細研﹐砂糖拌﹐幹喫﹐入朱砂尢妙。又方﹐以朱砂一味爲細末﹐看兒大小﹐或半錢或一錢﹐蜜水調服。

亦云多者可少﹐少者可無。

凡痘瘡發熱之時﹐更以惡實子爲末﹐蜜調貼囟門﹐免眼障之患。

凡痘瘡初出之際﹐須看胸前﹐若稠密﹐急宜服消毒飲加山楂﹑黃芩﹑酒洗紫艸。減食者﹐加人參。

凡痘瘡初出之時色白者﹐盒飯大補气血﹐參﹑術﹑﹑芎﹑升麻﹑漧葛﹑甘艸﹑木香﹑丁香﹑酒當歸﹑白芍藥。如大便泄﹐加訶子﹑肉豆蔻。

凡痘瘡初起發時﹐自汗不妨﹐蓋濕熱燻蒸故也。甚者﹐當以參等實表之藥﹐以防其難靨也。

凡痘瘡初起發時﹐煩躁譫語﹐狂渴引飲﹐若飲水則後來靨不齊﹐急以涼藥解其標﹐如益元散之類。

凡痘瘡已出﹐可少與化毒湯。出不快者﹐加味四聖散﹑紫艸飲子﹑紫艸木香湯﹑快斑散﹑絲瓜湯之類。

凡痘瘡出稠密甚者﹐人參敗毒散﹑犀角地黃湯。

凡痘瘡疏則毒少﹐密則毒甚﹐宜以淸涼之藥解之﹐酒炒芩﹑連之類﹐𨿽數服亦不妨﹐庶無害眼之患。

凡痘瘡鑪灰色白淨者﹐作寒者。紫黑色者﹐齊湧者﹐煩躁者﹐作熱者。黑屬血熱﹐涼血爲主。白屬气虛﹐補气爲主。

中黑陷而外白﹑起得遲者﹐則相兼而治。

凡痘瘡當分表裏虛實﹐吐瀉少食爲裏虛﹐不吐瀉能食爲裏實﹐裏實而補則結癰毒。陷伏倒靨灰白色者爲表虛﹐紅活凸綻者爲表實﹐表實而復實其表﹐則潰爛不結痂也。表虛不起發者﹐或用燒人屎驗。

凡痘瘡須分气虛血虛﹐用補藥。气虛者﹐人參﹑白術加解毒藥。血虛者﹐四物湯加解毒藥。酒炒芩﹑連各解毒。蓋芩﹑連爲瘡家之要藥﹐加酒炒以制其峻寒之性﹐獨存淸涼解毒之能﹐是故痘瘡之癥﹐當用以殺其毒耳。

凡痘瘡𨿽分气血虛實﹐大抵多屬气血不足﹐然當於不足中以別其優劣﹐而以補气血藥中分輕重爲用﹐以平爲期耳。

有挾外邪而實者﹐少加防風等藥。

大法﹐活血調气﹐安表和中﹐輕淸消毒﹐溫涼之劑﹐兼而治之﹐此平治之法也。溫如黃﹑當歸﹑木香輩﹐涼如前胡﹑漧葛﹑升麻輩﹐佐之以川芎﹑白芍藥﹑枳殼﹑桔梗﹑羌活﹑木通﹑紫艸之屬﹐則可以調適矣。

黑陷二種﹐因气虛而毒瓦斯不能盡出者﹐酒炒黃﹑紫艸﹑人參等藥。

凡黑陷甚者﹐亦用燒人屎﹐別用無病小兒糞燒存性﹐蜜水調服。一方用人﹑貓﹑豬﹑犬四糞﹐於臘月燒灰﹐名萬金散。

癢塌者﹐於形色脈上分虛實﹐實則脈有力气壯﹐虛則脈無力气怯。癢以實表之劑﹐加涼血藥。實癢如大便不通者﹐以大黃等寒涼之藥少與之﹐下其結糞。气怯輕者﹐用淡蜜水調滑石末﹐以鵝翎刷瘡上潤之。

瘡幹者宜退火﹐止用輕淸之劑﹐荊芥﹑薄荷﹑升麻﹑漧葛之類。

瘡濕者﹐肌表間有濕气也﹐宜瀉濕藥白芷﹑防風之類﹐蓋風藥能勝濕也。

咽喉痛者﹐如聖散﹑鼠粘子湯。

喘滿气壅者﹐麻黃黃芩湯。

煩渴者﹐甘艸散﹑烏梅湯。

下利嘔逆者﹐木香理中湯。

顏色正者﹐以前法平治則安。將欲成就﹐腳色淡者﹐宜助血藥﹐用當歸﹑川芎﹑酒芍藥之類﹑或少加紅花以潤血色。

將成就之際﹐腳色紫者屬熱﹐用涼藥解其毒﹐升麻葛根湯炒芩﹑連及連翹之類。甚者必用犀角﹐蓋犀角大解痘毒。

將靨時金白色如豆殼者﹐蓋因初起時飲水多﹐其靨不齊﹐名曰倒靨﹐不好﹐宜服實表之藥﹐及消息大小便何如﹐大便祕宜利大便﹐小便祕宜利小便。如小便赤澀者﹐大連翹湯﹑甘露飲。大便祕結﹐內煩外熱者﹐小柴胡湯加枳殼最穩當﹐或少服四順淸涼飲子。

夫瘡疹用藥固有權度﹐大小二便不可不通﹐其大便看所下黃黑色﹐其毒瓦斯已盛﹐不可多與熱劑﹐但少用化毒湯可也﹐或不用亦可。若大小二便一有祕結﹐則腸胃壅遏﹐脈結气滯﹐毒瓦斯無從發泄﹐目閉聲啞﹐肌肉黧黑﹐不旋踵而變矣。陷入者﹐加味四聖散﹐更以胡荽酒薄敷其身﹐濃敷其足﹐噴其牀帳衣被﹐並以濃綿衣蓋之。若未起﹐獨聖散入木香煎服。

若其瘡已黑﹐乃可用宣風散加靑皮。錢氏云﹕黑陷靑紫者﹐百祥丸下之﹐不黑者愼勿下。余知其所下者﹐瀉膀胱之邪也。又云﹕下後身气溫欲飲水者﹐可治﹔水穀不消或寒戰者﹐爲逆。余知其脾彊者﹐土可以制水也。百祥丸恐太峻﹐當以宣風散代之。瀉後溫脾﹐則用人參﹑茯苓﹑白術等分﹐濃朴﹑木香﹑甘艸各減半爲妙。蓋瘡發肌肉﹐陽明主之﹐脾土一溫﹐胃气隨暢﹐獨不可消勝已泄之腎水乎﹖此錢氏不刊之祕旨也。

其壞瘡者﹐一曰內虛泄瀉﹐二曰外傷風寒﹐三曰變黑歸腎。

近時治痘瘡者﹐悉宗陳文中木香散﹑異功散﹐殊不知彼立方之時﹐必運气在寒水司天之令﹐及值嚴冬大寒﹐爲因气郁遏﹐痘瘡不得起發紅綻﹐故用辛熱之劑發之﹐其宜也。今人不分時令寒熱﹐一施治﹐誤人多矣。或有𨿽值溫熱之時﹐山野農家貪賤之人﹐其或偶中一二﹐不可以爲常法也。

﹝以上丹溪方法凡三十三條﹞

愚按﹕陳氏木香散﹑異功散二方﹐乃《素問》從治之法﹐又謂之熱因熱用者也。蓋痘瘡熱毒怫郁於內而不得起發﹐故用丁﹑附﹑木香﹑桂心﹑豆蔻等辛散劫郁之劑一二服劫而開之﹐使向之郁於內者﹐盡因藥气而發越乎外﹐故痘子陷伏灰白色者﹐皆翕然紅活凸綻﹐而內無遺邪矣﹐切勿過劑。如一二服後劫不起者﹐亦不可多與﹐多則反助其毒﹐轉增黑爛﹐咽閉聲沈而死。近世儒醫﹐悉引內經病機諸痛癢瘡瘍皆屬心火之語﹐以正陳氏之失﹐此知常而不知權之論也。

故使後學狐疑不決﹐當用而不敢用﹐是以袖手待斃﹐哀哉﹗

痘瘡初發時五臟形證﹝一﹞

面及腮頰赤﹐噴嚏﹐屬肺。呵欠頓悶﹐屬肝。時發驚悸﹐屬心。乍涼乍熱﹐手足冷﹐多睡﹐屬脾。尻涼﹑耳涼﹐腎之平癥。一方﹕腎在腑下﹐不受穢濁﹐獨無證。

痘瘡五臟形色﹝二﹞

肝臟發水。﹝色微靑﹐以液爲淚﹐故色如水﹐其形小。﹞

肺臟發膿。﹝色多白﹐以液爲涕﹐故膿稠濁如涕﹐其形大。﹞

脾臟發疹。﹝脾爲裹血﹐其色如淺黃﹐或如糠麩﹐其形小如斑。﹞

心臟發斑。﹝其色主血﹐故純赤﹐其形小﹐次於水。﹞

腎臟居下﹐獨不受穢毒﹐故無候﹐但耳尻冷耳。若痘瘡黑陷﹐耳及尻反熱者﹐爲逆。

斑痘所發之源﹝三﹞

夫嬰兒之胚也﹐必資胎養以長其形焉。緣母失節愼﹐縱欲恣餐﹐感其穢毒之气﹐藏之臟腑﹐近自孩提﹐遠至童稚﹐值寒暄不常之候﹐瘡疹由是而發﹐因其所受淺深而爲稀稠焉﹐其原實保於心。一云﹕相火之气所爲﹐故入於肺則成膿﹐俗名豌豆﹐亦名麻豆﹐以相火乘金﹐故破肌也。入於肝則成水疹﹐俗名麩瘡。入於脾則成癮疹。入於心則成斑﹐以火處於子母之分﹐不傷皮毛﹐彰君之徳也。或云﹕瘡發腫於外者﹐屬少陽三焦火也﹐謂之斑。色小紅而行於皮膚中出者﹐屬少陰君火也﹐謂之疹。楊氏曰﹕痘瘡發於肌肉﹐陽明胃气主之﹐脾土一溫﹐胃气隨暢﹐土可勝水﹐決無陷伏之患。

辧內外因﹝四﹞

凡瘡欲出而未出﹐因發搐者﹐是外感風寒之邪而內發心熱也﹐宜王氏惺惺散﹐或升麻葛根湯﹑木香參蘇飲。

凡瘡欲出未出而吐利者﹐是中焦停寒﹐或挾宿食也﹐宜四君子湯加砂仁﹑陳皮﹐或和中散。如挾宿食者﹐用紫霜丸。

惺惺散

﹝王氏﹞

白術﹝炒﹞桔梗﹝去蘆﹞細辛人參茯苓甘艸栝蔞根﹝各三分﹞

上細切﹐作一服﹐入薄荷葉三片﹐水一盞﹐煎七分﹐時時與之。

升麻葛根湯

升麻葛根芍藥甘艸﹝炙﹐各一錢﹞

上細切﹐作一服﹐水一盞﹐煎七分﹐溫服無時。

木香參蘇飲

人參﹝三分﹞蘇葉桔梗漧葛前胡﹝各四分﹞陳皮茯苓﹝各五分﹞

枳殼﹝炒﹐三分半﹞木香﹝一分半﹞半夏﹝四分﹞

上細切﹐作一服﹐生薑三片﹐水一盞﹐煎七分﹐溫服。

四君子湯

人參白術茯苓﹝各一錢﹞甘艸﹝五分﹞

上細切﹐水一盞﹐煎六分﹐食前溫服。加縮砂﹑陳皮﹐名六君子湯。

和中散

甘艸﹝三分﹐炙﹞濃朴﹝薑汁制﹐炒﹐一錢﹞白術﹝五分﹞漧薑﹝炮﹐三分﹞

上細切﹐作一服﹐加生薑一片﹐水一盞﹐煎六分﹐稍熱服。

紫霜丸

杏仁﹝五十枚﹐去皮尖﹞赤石脂﹝一兩﹐另研﹞巴豆﹝三十粒﹐去膜油﹞代赭石﹝醋淬﹐一兩﹐研﹞

上各另研爲末和勻﹐湯浸蒸餅爲丸﹐如黍米大﹐三歲以下兒二﹑三丸﹐八歲以上十數丸﹐食前米飲或乳汁送下。

辧形气病﹝五﹞

如瘡已出而聲不變者﹐形病也。瘡未出而聲變者﹐气病也﹐宜補肺散加生黃。瘡出而聲不出者﹐形气俱病也。形病身溫者﹐宜解毒防風湯。大便閉者﹐宜當歸丸。形气俱病﹐小兒稟賦素弱者﹐宜豫服十奇散倍歸﹑﹐少加木香﹐煎服。

補肺散

阿膠﹝一錢半﹐炒成珠﹞牛蒡子﹝炒﹐三分﹞馬兜鈴﹝五分﹞甘艸﹝二分半﹞杏仁﹝三粒﹐去皮﹞糯米﹝一錢﹐炒﹞

加生黃﹝五分﹞

上爲末﹐分二服﹐水一小盞﹐煎六分﹐食後時時與之。

解毒防風湯

防風﹝去蘆﹐一錢﹞地骨皮生黃芍藥荊芥穗鼠粘子﹝炒﹐各五分﹞

上細切﹐作一服﹐水煎。或爲細末﹐用溫水調服亦可。

當歸丸

當歸﹝五錢﹞黃連﹝炒﹐一錢五分﹞大黃﹝二錢五分﹞甘艸﹝炙﹐一錢﹐一本作一兩﹞

上先以當歸熬成膏子﹐以下三味研爲細末﹐以膏和爲丸﹐如胡椒大﹐三歲以下兒十丸﹐七八歲兒二十丸﹐食前淸米飲下﹐漸加至以利爲度。

十奇散

﹝卽托裏十補散﹐又名十宣散﹐出和劑方﹞。

黃人參當歸﹝各二錢﹞濃朴﹝姜制﹞桔梗﹝去蘆﹐各一錢﹞桂心﹝三分﹞川芎防風﹝去蘆﹞甘艸白芷﹝各一錢﹞

上爲細末﹐每服一錢或二錢﹐溫酒調下。細切水煎亦可。

辧三陰三陽經候﹝六﹞

太陽病﹐惡寒身熱﹐小便赤澀﹐出不快﹐宜荊芥甘艸防風湯。少陽病﹐乍寒乍熱﹐出不快﹐宜連翹防風湯。陽明病﹐身熱目赤﹐大便閉實﹐瘡徧肌肉﹐出不快﹐宜升麻葛根湯加紫艸。太陰病﹐自利﹐四肢逆冷﹐宜附子理中湯﹑木香散。

少陰病﹐瘡黑陷﹐口舌燥﹐宜四物湯加紫艸﹑紅花。厥陰病﹐舌捲卵縮﹐時發厥逆﹐宜異功散。

三陰病法當救裏﹐故宜以溫劑助之。

荊芥甘艸防風湯

荊芥薄荷牛蒡子防風甘艸﹝炙﹐各六分﹞

上細切﹐作一服﹐水一盞﹐煎六分﹐食前稍溫服。

連翹防風湯

連翹防風瞿麥荊芥穗木通車前子當歸柴胡赤芍藥白滑石蟬蛻黃芩紫艸茸﹝各三分﹞甘艸﹝炙﹐一分﹞

上細切﹐作一服﹐水一盞﹐煎七分﹐隨兒大小﹐量數輕重與之。大小便自利者﹐不宜用。

升麻葛根湯

﹝方見前辧內外因條﹞。每服加粳米五十粒﹐紫艸半錢煎。

又一方

升麻湯

治斑在面。

升麻﹝一錢﹞犀角射漧黃芩﹝酒浸焙漧﹞人參甘艸﹝各五分﹞

上細切﹐作一服﹐水一盞﹐煎六分﹐食前溫服。

理中湯

人參甘艸﹝炙﹞漧薑﹝炮﹐各八分﹞白術﹝八分﹞

上細切﹐作一服﹐加炮附子三分﹐甚者五分﹐量兒大小加減﹐水煎﹐食前稍熱服。

木香散

木香大腹皮﹝酒洗淨﹞人參桂心靑皮赤茯苓前胡訶子﹝煨去核﹞半夏﹝姜制﹞丁香甘艸﹝各三分﹞

上細切﹐作一服﹐加生薑三片﹐棗一枚﹐水煎﹐量兒大小﹐加減分數與之。

異功散

木香當歸﹝酒洗去蘆﹞桂心白術﹝麩炒﹞茯苓陳皮濃朴﹝姜制﹞人參肉果﹝面裹煨﹞丁香半夏﹝湯炮七次﹞附子﹝泡﹐各三分﹞

上細切﹐作一服﹐加生薑三片﹐大棗一枚﹐水煎溫服。

辧三陽證治﹝七﹞

﹝凡痘疹春夏爲順﹐當純陽之時也﹐古人治法與傷寒同﹞

足脛熱﹐兩腮紅﹐大便祕﹐小便澀﹐渴不止﹐上气急﹐脈洪數。

以上七證﹐不宜服熱藥。

若痘疹一發﹐有密如蠶種布﹐或如糠秕者﹐合淸表﹐宜連翹升麻湯。或未出而先發搐﹐是兼外感風寒之邪﹐宜茶湯下解毒丸及犀角地黃湯。瘡出不快﹐淸便自調﹐知其在表﹐當微發散﹐升麻葛根湯。若瘡靑幹黑陷﹐身不大熱﹐大小便澀滯﹐是熱蓄於內﹐宜煎大黃湯下宣風散。若表大熱者﹐不可下。黑陷甚者﹐百祥丸。

若瘡已發稠密﹐微喘﹐渴欲飲水﹐宜微下之﹐當歸丸及龐氏地黃膏﹐外以黃柏膏塗面﹐佳。

值盛夏暑熱正熾﹐適瘡大發﹐煩渴大便實者﹐宜玉露散及甘露飲子。或昏冒不知人﹐時作搐搦﹐瘡倒靨黑陷者﹐宜豬心龍腦膏。

連翹升麻湯

﹝卽升麻葛根湯加連翹一分是也。﹞

犀角地黃湯

犀角﹝鎊﹞生地黃牡丹皮赤芍藥﹝各等分﹞

上細切﹐水煎服。

解毒丸

寒水石﹝研﹞石膏﹝研﹐各一兩﹞靑黛﹝五錢﹞

上以二石細研如粉﹐入靑黛和勻﹐湯浸蒸餅爲丸﹐如芡實大﹐每服一丸﹐食後新汲水化下﹐或細嚼薑水下亦可﹐三歲兒服半丸﹐量歲數加減服之。

宣風散

檳榔﹝二枚﹞陳皮甘艸﹝各五錢﹞黑醜﹝四兩﹐取頭末一兩﹞

上爲末﹐量兒大小﹐以蜜湯調服。

百祥丸

紅牙大戟﹝不拘多少﹐陰漧﹐漿水煮極軟﹐去骨﹐日中曝漧﹐復納汁中﹐煮汁盡﹐焙榦爲末﹞

上一味﹐以湯浸蒸餅爲丸﹐如粟米大﹐每服三十丸研碎﹐升麻湯下﹐量兒大小加減丸數與之。

地黃膏

﹝龐氏﹞

生地黃﹝四兩﹞豆豉﹝半升﹞雄黃﹝一錢﹞麝香﹝五分﹞

上以豬膏一斤和勻﹐露一宿﹐煎五六沸﹐令三分去一﹐絞去渣﹐下雄黃﹑麝香攪勻﹐稍稍飲之﹐毒從皮膚中出﹐卽愈。

黃柏膏

黃柏﹝一兩﹐去粗皮﹐酒炒﹞綠豆﹝一兩﹐去殼﹞甘艸﹝四兩﹞

上爲細末﹐以生芝麻油調﹐從耳前至眼眶並濃塗之﹐日三二次。如用早﹐能令瘡不至面﹐縱有亦稀少。

玉露散

﹝方見前吐瀉門。﹞

王海藏雲﹕非腎熱相火盛者﹐不宜服﹐此藥利北方。

甘露飲子

生地黃熟地黃﹝並用酒洗﹞天門冬﹝去心﹞麥門冬﹝去心﹞枇杷葉﹝炙﹐去毛﹞枳殼﹝麩炒黃色﹞黃芩石斛﹝去根子﹞山茵陳甘艸﹝各等分﹐炙﹞

上細切﹐作一服﹐水一盞﹐煎六分﹐食後溫服。

豬心龍腦膏

梅花腦子﹝一字﹐研﹞

上取新宰豬心血一个﹐爲丸如芡實大﹐每服一丸或半丸﹐量兒大小與之﹐紫蘇湯下﹐或井花水化下亦可。

辧三陰證治﹝八﹞

﹝凡瘡發於秋冬爲逆﹐當純陰之時也﹞

足脛冷﹐腹虛脹﹐糞靑色﹐面白﹐嘔乳食﹐目睛靑﹐脈沈微。

以上七證﹐不宜服寒藥。

痘瘡盛出﹐四肢逆冷﹐或自利﹐系在太陰脾經﹐宜急溫之﹐用異功散﹑附子理中湯﹑調中丸。痘瘡平塌﹐灰白色不澤﹐此是正气不足﹐宜十補托裏散倍黃﹐加熟附子。或四肢厥逆﹐時作搐搦﹐系在厥陰﹐宜溫之﹐異功散加防風﹑靑皮﹐或和中散去漧葛﹑藿香﹐加附子﹑肉桂心。

調中丸

白術﹝五錢﹐炒﹞人參﹝五錢﹞甘艸﹝炙﹐五錢﹞漧薑﹝炮﹐四錢﹞

上爲細末﹐煉蜜爲丸﹐如綠豆大﹐每服多不過二十丸﹐溫水食前送下。

辧形气不足﹝九﹞

肺主气﹐气不足則致後三證﹕自汗聲不出﹐瘡頂陷塌﹐不綻肥。

並宜十奇散﹝自汗倍黃﹐聲不出倍桔梗。﹞

心主血﹐血不足則致後三證﹕灰白色﹐根窠不紅﹐不光澤。

並宜芎歸湯加芍藥﹑紫艸﹑紅花﹐良驗。

芎歸湯

川歸川芎﹝各二錢半﹞

上細切﹐水煎服。

辧表裏虛實﹝十﹞

表裏俱實﹐其瘡難出而易靨。

表裏俱虛﹐其瘡易出而難靨。

諸痛爲實。﹝內快外痛﹐爲外實內虛。內痛外快﹐爲內實外虛。﹞

諸寒爲痛。﹝凡瘡發身痛﹐不爲外寒所折﹐則肉腠濃密﹐宜分而治之。若紅點方見﹐爲寒所折﹐而肉體有熱﹐宜木香參蘇飲。輕者﹐消毒飲或葛根升麻加芍藥湯。肉腠密者﹐宜活血散﹑勻气散。﹞

諸癢爲虛。﹝凡血气不足多癢﹐此證所謂諸癢爲虛也﹐宜十補托裏散﹐及木香散加丁香﹑官桂。胃主肌肉﹐尢宜四君子湯加歸﹑芎﹐木香﹑紫艸煎服。或患者不能忌口﹐因食毒物而作癢者﹐二物湯﹑百花膏﹐或四君子湯加解毒藥。﹞

消毒飲

牛蒡子﹝三錢﹐炒。一名鼠粘子﹐一名大力子﹞荊芥﹝一錢﹞甘艸﹝五分﹐生用﹞防風﹝去蘆﹐五分﹞

上細切﹐作一服﹐水煎。加生犀角﹐尢妙。

葛根升麻加芍藥湯

﹝升麻葛根湯倍芍藥是也。﹞

活血散

白芍藥上爲細末﹐每服一錢﹐溫水調下。止痛﹐用酒調下尢驗。王海藏雲﹕四肢出不快﹐加防風。一方用赤芍藥。

勻气散

﹝卽《濟生方》八味順气散加木香也。﹞

白術白茯苓白芷陳皮烏藥人參﹝各五分﹞甘艸﹝炙﹐二錢半﹞木香﹝一分半﹞靑皮﹝五分﹞

上細切﹐作一服﹐水一盞﹐煎七分服。或細末﹐酒調亦可。

二物湯

蟬蛻﹝洗淨﹐二十一枚﹞甘艸﹝炙﹐一兩﹞

上爲末﹐水煎﹐時時服之。

百花膏

石蜜﹝不拘多少﹐略用湯和﹐時時以鵝翎刷之﹐瘡痂易落無痕﹞

平治諸方

﹝十一﹐以平爲期﹐萬不失一﹞

石壁胡氏曰﹕小兒難任非常之熱﹐亦不可任非常之冷﹐如熱藥太過﹐輕則吐利腹脹。重則陷伏倒靨﹐是宜溫涼適中可也。仁齋楊氏曰﹕諸熱不可驟去﹐宜輕解之﹐蓋痘瘡無熱﹐則不能起發。史氏曰﹕比之種豆﹐值天時暄暖﹐則易生。

凡值天時不正﹐鄕鄰痘瘡盛發﹐宜服禁方不出方﹕三豆湯﹑油飲子﹑鳳龍膏。

凡初覺痘瘡欲發﹐當先解利﹐與傷寒相類疑似之間﹐兼用解表。胡氏云﹕非微汗則表不解﹐解表當於紅斑未見之時﹐宜用王氏惺惺散﹑錢氏惺惺散﹑張氏防風湯﹑升麻葛根湯﹑張氏四物解肌湯﹑參蘇飲。

三豆湯

赤小豆大黑豆綠豆﹝各一升﹞甘艸﹝三兩﹞

上以三豆淘淨﹐用水八升﹐煮豆熟爲度﹐逐日空心任意飲豆汁七日﹐永不出。

油飲子

眞麻油﹝一升﹞

上逐日飲盡﹐永不出。

﹝以上二方﹐出扁鵲倉公方。﹞

鳳龍膏

烏雞卵﹝一个﹞地龍﹝一條﹐活者細小者﹞

上以雞卵開一小竅﹐入地龍在內﹐夾皮紙糊其竅﹐飯鍋上蒸熟﹐去地龍﹐與兒食之。每歲立春日食一枚﹐終身不出痘瘡。覺鄰里有此癥流行時﹐食一﹑二枚亦好。

惺惺散

﹝錢氏﹐方見前辧內外因條﹐與王氏同﹐但一方有防風﹑川芎減半。﹞

解毒防風湯

﹝方見前。﹞

四物解肌湯

白芍藥黃芩升麻葛根﹝各七分﹞

上細切﹐作一服﹐水一盞﹐煎﹝六分﹞﹐溫服﹐不拘時。

瘡出不快﹝十二﹞

活血散加防風湯

﹝方見前辧表裏虛實條。﹞

紅花湯

﹝龐氏﹞

紅花子﹝一合﹞

上以水半升﹐煎百沸﹐服之。

紫艸湯

治瘡出不快﹐及大便自利。﹝一名紫艸木香湯。﹞

紫艸木香茯苓白術﹝各一錢﹞甘艸﹝五分﹞

上細切﹐作一服﹐入糯米一百粒﹐水一盞﹐煎六分﹐食前服。

四聖散

紫艸木通﹝各一錢﹞甘艸枳殼﹝麩炒黃色﹐各半錢﹞

上細切﹐作一服﹐水一盞﹐煎七分﹐溫服不拘時。

樺皮飲子

樺木皮﹝二兩﹞

上用水一升﹐煮取半升﹐時時細飲。

凡痘瘡出不快者有五證﹐臨病審兒調之。

一證﹐天時嚴寒﹐爲寒所折﹐不能起發﹐宜散寒溫表﹐冬三月寒甚﹐紅斑初見﹐宜五積散﹑正气散﹐參蘇飲﹑楊氏調解散﹑陳氏木香散。

五積散

白芷川芎﹝各三分﹞桔梗﹝去蘆﹐一分半﹞芍藥茯苓甘艸﹝炙﹞川歸肉桂﹝去粗皮﹞半夏﹝各二分﹞陳皮﹝去白﹞枳殼﹝去穣﹐麩炒﹞麻黃﹝去根節﹐各五分﹞蒼術﹝米泔浸﹐一錢﹞漧薑﹝炮﹐四分﹞濃朴﹝姜制﹐四分﹞

上除肉桂﹑枳殼二味別爲粗末外﹐餘十三味細切﹐慢火炒令轉色﹐攤冷﹐次入二味末令均﹐作一服﹐水一盞半﹐入生薑三片﹐煎至一盞﹐去渣稍熱服。

正气散

甘艸﹝炙﹐三分半﹞陳皮藿香﹝去梗﹞白術﹝各五分﹞濃朴﹝姜制﹞半夏﹝姜制﹐各一錢半﹞

上細切﹐作一服﹐加生薑三片﹐大棗一枚﹐水煎服。

調解散

靑皮陳皮枳殼﹝麩炒﹞桔梗﹝去蘆炒﹞人參半夏﹝泡七次﹞川芎木通漧葛﹝各四分﹞甘艸紫蘇﹝各二分﹞

上細切﹐作一服﹐加生薑三片﹐大棗一枚﹐水煎服。一方加紫艸﹑糯米。

一證﹐炎暑隆盛﹐煩渴昏迷﹐瘡出不快﹐宜辰砂五苓散﹐煎生地黃﹑麥門冬調服。身熱甚者﹐小柴胡加生地黃。煩渴而便實者﹐白虎加人參湯。輕者人參竹葉湯加生地黃﹐煎服。

辰砂五苓散

﹝五苓散加辰砂細研爲末是也。﹞

小柴胡湯人參白虎湯人參竹葉湯

﹝方俱見傷寒門。﹞

一證﹐服涼藥損傷脾胃﹐或胃虛吐利﹐當溫中益气﹐宜理中湯。吐利甚者﹐加附子﹐或陳氏異功散﹑木香豆蔻丸。

肉豆蔻丸

木香砂仁白龍骨訶子肉﹝各五錢﹞赤石脂枯白礬﹝各七錢半﹞肉豆蔻﹝五錢﹐濕面裹﹐煨熟﹞

上爲細末﹐麵糊爲丸﹐如黍米大﹐每服三十丸至五十丸﹐煎異功散送下。

一證﹐或成血﹐一半尙是紅點﹐此毒瓦斯發越不透﹐必不能食﹐大便如常者﹐宜半溫裏半助養之劑﹐用四聖散加減﹐及紫艸木香湯﹑絲瓜湯﹑阮氏萬全散﹑湯氏安斑湯。

四聖散紫艸木香湯

﹝卽紫艸湯﹐方並見前。﹞

絲瓜湯

苦絲瓜﹝不拘幾个﹐連皮子燒存性﹐爲末﹞

上每服一抄﹐時時用米湯調服。

此物發痘瘡最妙﹐或以紫艸﹑甘艸煎湯調服尢佳。

萬全散

﹝阮氏﹞治痘瘡出不紅潤。

防風人參蟬蛻﹝各等分﹞

上細切﹐每服四錢﹐水一盞﹐入薄荷三葉﹐煎六分﹐溫服。熱而實者﹐加升麻。

安斑湯

﹝湯氏﹞

紫艸木通﹝各五分﹞蟬蛻防風﹝各三分﹞甘艸﹝二分﹞

上細切﹐水一鐘﹐煎五分﹐溫服。

一證﹐外實之人﹐皮膏濃﹐肉腠密﹐毒瓦斯難以發泄﹐因出不快﹐宜消毒飲﹑透肌散。如大便祕實﹐於消毒飲內加大黃﹑梔子仁﹐煎服。瘡出太稠﹐宜犀角地黃湯﹑張氏解毒防風湯。血气不足﹐宜十奇散﹐咽嗌不利﹐宜如聖湯加薄荷﹑枳殼。口中气熱﹐咽痛﹐口舌生瘡﹐宜甘露飲子。驚風搐搦﹐宜抱龍丸。煩渴﹐宜獨參湯﹑黃六一湯。

透肌散

紫艸茸綠升麻粉甘艸﹝各一錢﹞

上細切﹐水煎服﹐或與消毒飲同煎服﹐尢妙。

如聖湯

桔梗﹝二錢﹞甘艸﹝一錢﹞

一方加牛蒡子﹑麥門冬﹝各一錢﹞

上細切﹐水煎﹐時時服之。

抱龍丸

﹝見驚風門﹞

辧外證逆順﹝十三﹞

身體溫暖者順﹐寒涼者逆。能食大便實者順﹐不能食大便利者逆。

辧外證輕重﹝十四﹞

輕者﹕作三次出﹐大小不一﹐頭面稀少﹐耳中無﹐根窠紅活﹐肥滿光澤。

重者﹕一齊並出﹐如蠶種布﹐灰白色瀉利而渴﹐身溫腹脹﹐頭溫足冷。

辧痘瘡初末形證﹝十五﹞

微者﹐其邪在腑﹐發爲細疹﹐狀如蚊喙所螫﹐點點赤色﹐俗名麩瘡。甚者﹐其邪在髒﹐爲痘瘡。狀如豌豆﹐根赤頭白﹐穴出膿水﹐俗名瘡。二﹑三日始見﹐微微欲出﹐如粟如黍﹐或如綠豆﹐或如水珠﹐光澤明淨者佳。四日﹐大小不等﹐根窠紅﹐光澤者輕﹐如稠密陷頂並瀉者重。六日﹑七日﹐瘡形肥紅光澤者輕﹐如身熱气喘﹑口漧腹脹﹑足指冷者﹐重。八日﹑九日﹐長足紅滿﹐瘡蠟色者輕﹐如寒戰悶亂﹑腹脹煩渴﹑气急切牙者﹐重之至也。十日﹑十一日﹐瘡當結靨痂欲落之時﹐將愈。十二﹑十三日﹐當靨而不靨者爲逆﹐身稍熱﹐利之以防其餘毒﹐身不壯熱﹐或腹脹﹐或瀉渴﹐用十二味異功散救之。

辧不藥而愈﹝十六﹞

痘腳稀疏﹐根窠紅綻﹐不瀉不渴﹐乳食不減﹐四肢溫和﹐身無大熱。

以上六證﹐並不須服藥﹐惟宜善加調護﹐須使房室溫盎﹐屏諸穢气﹐忌見外人﹐毋犯房色﹐及往來婦人月水並腋臭者﹐皆不可近﹐惟宜燒大黃﹑蒼術以辟惡气﹐勿宜燒沈檀﹑降眞﹑乳香﹑腦麝。幃帳之內﹐宜懸胡荽﹐或以胡荽浸灑噴牀帳﹐並燒木香爲佳。夫痘瘡之毒﹐最怕穢惡之气觸犯﹐切不可信僧道看經解穢﹐況無纖毫之力﹐而反恐被其穢惡之气觸犯﹐亦不可恃其能解而不預防﹐戒之戒之﹗

辧五不治證﹝十七﹞

癢塌﹐寒戰切牙﹐渴不止。痘紫黑色﹐喘喝不寧。灰白色﹐陷頂﹐腹脹。頭溫足冷﹐悶亂飲水。气促﹐泄瀉﹐渴。

辧疹有陰陽二證﹝十八﹞

赤疹屬陽﹐遇淸涼而消。白疹屬陰﹐遇溫暖而減。

傷寒時气發斑附﹝十九﹞

溫毒發斑﹐宜玄參升麻湯﹔重﹐用荊防敗毒散。

胃爛斑﹐因陽明胃實失下﹐或下之太早所致﹐宜化斑湯﹑龐氏石膏湯。時气斑﹐宜石膏湯。陽毒斑﹐胃實之人誤服熱劑﹐或加以風暑﹐宜陽毒升麻湯。

玄參升麻湯

玄參﹝去苗洗﹞升麻甘艸﹝各一錢半﹞

上煎服。

荊防敗毒散

柴胡甘艸人參桔梗川芎茯苓枳殼前胡羌活獨活荊芥穗防風﹝各四分﹞

上細切﹐作一服﹐水一盞﹐煎七分﹐溫服。或加薄荷五葉。

化斑湯

﹝卽白虎湯加玄參也。﹞

石膏湯

﹝龐氏﹞

香豉﹝一合﹞蔥白﹝五錢﹞石膏﹝一兩﹞梔子﹝一錢﹞生薑﹝五錢﹞大靑升麻芒硝﹝各一錢半﹞

上細切﹐作一服﹐水一升半﹐煮取七合﹐去渣﹐下芒硝﹐放溫﹐徐徐服之。

陽毒升麻湯

升麻犀角﹝鎊﹞射漧黃芩人參甘艸﹝各一錢﹞

上細切﹐作一服﹐水一盞半﹐煎至一盞﹐食前溫服。

辧瘡後餘毒﹝二十﹞

一﹑毒瓦斯流於太陰脾經﹐則癰發四肢手腕﹐並膝臏腫痛﹐宜消毒飲。重者﹐十六味流气飲加附子或酒浸大黃煎服﹐及必勝膏﹑蜆子水等敷之。

消毒飲

﹝方見前。﹞

十六味流气飲

川芎川歸芍藥防風人參木香黃桂心桔梗白芷檳榔濃朴烏藥甘艸紫蘇枳殼﹝各四分﹞

上細切﹐作一服﹐水一盞﹐煎七分服。气血虛而自利者﹐加熟附子。大便實﹐加大黃。

必勝膏

馬齒莧﹝杵汁﹞豬膏脂石蜜上以三味共熬爲膏﹐塗腫處。

蜆子水

蜆子﹝不拘多少﹐活者﹐以水養五日﹐旋取此水洗手面﹐漸生肉﹐無瘢痕﹞

一﹑毒瓦斯流於太陰肺經﹐則內並手腕腫﹐流爲赤癰毒﹐宜消毒飲﹑如聖湯﹑五福化毒丹﹑雄黃解毒丸利之。气血虛者﹐十補湯加桔梗﹑枳殼﹑犀角煎服。咽喉不利或腫痛﹐宜薄荷如聖湯。

五福化毒丹

﹝方見驚風門。﹞

每兩分作十二丸﹐一歲兒﹐一丸分作四服﹐用薄荷水化下。瘡餘毒上攻﹐口齒﹐涎血臭气﹐以生地黃自然汁化一丸﹐用翎刷入口內。

如聖湯

﹝方見前。﹞

雄黃解毒丸

郁金雄黃﹝研飛﹐各一錢半﹞巴豆﹝去皮膜油﹐四十粒﹞

上爲細末﹐醋煮麵糊爲丸﹐如綠豆大﹐每服二﹑三丸﹐熟茶淸下﹐量兒大小與之。

一﹑毒瓦斯流入大腸﹐則便膿血﹐或下腸垢﹐或大便祕結﹐宜犀角地黃湯。身煩熱渴﹐宜黃連解毒湯。熱勢盛者﹐小承气湯。下利者﹐黃連解毒湯﹑黃連阿膠丸﹑駐車丸。

黃連阿膠丸

黃連﹝三兩﹞阿膠﹝炒成珠子﹐一兩﹞茯苓﹝去皮﹐二兩﹞

上以黃連﹑茯苓同爲細末﹐水調阿膠末搜和爲丸﹐如梧桐子大﹐每服二十丸﹐溫米飲送下。

駐車丸

阿膠﹝炒成珠﹐醋煮膏﹞當歸﹝去蘆﹐各十五兩﹞黃連﹝三十兩﹞漧薑﹝炮﹐十兩﹞

上爲末﹐以阿膠膏和成餅﹐丸如梧桐子大﹐每服二十丸﹐食前淸米飲下﹐日三服。小兒﹐丸如麻子大﹐量兒大小加減。

一﹑痘瘡入眼﹐宜決明散﹑密蒙花散﹑撥雲散﹑蛤粉散。

決明散

艸決明赤芍藥天花粉甘艸上各等分﹐爲細末﹐每服半錢匕﹐食後茶淸調下。

密蒙花散

密蒙花靑葙子決明子車前子上各等分﹐爲細末﹐用羊肝一片﹐破而爲三﹐摻藥入肝內令均﹐卻仍搗合並爲一﹐以酒水濕紙七重包裹﹐於灰中煨熟﹐勿令焦﹐焙榦研末﹐入麝香少許﹐每服二錢重﹐食後米飲調下。

撥雲散

羌活防風甘艸﹝炙﹞柴胡﹝各等分﹞

上爲細末﹐每服二錢﹐水一盞﹐煎七分﹐食後﹑臨臥服﹐薄荷汁﹑茶淸或菊花苗煎湯調皆可﹐忌藏鹽﹑醬﹑濕面﹑炙﹑炊气及一切發風動火之物。

蛤粉散

谷精艸海蛤粉﹝各等分﹞

上爲細末﹐每服二錢匕﹐用豬肝二兩許﹐以竹刀批開﹐摻藥在內捲了﹐外以靑箭篛包裹﹐麻綫紮縛定﹐用水一碗煮令熟﹐入小口瓶內燻眼﹐候溫取食之﹐日一服﹐不過十服遂退。

一﹑熱毒流於三陽之後經﹐則腮項結核腫痛﹐宜荊防敗毒散﹑托裏十補散減桂服﹐消毒飲倍加忍冬藤煎服。

荊防敗毒散

﹝方見前傷寒時气發斑附條。﹞

托裏十補散

﹝卽十奇散也。方見前辧形气病條。﹞

消毒飲

﹝方見前。﹞

﹝祖傳方﹞

凡痘後﹐不問癰毒發於何經﹐初起紅腫時﹐卻用黑﹑綠﹑赤三豆﹐以酸醋浸研漿﹐時時以鵝翎刷之﹐隨手退去﹐其效如神。

﹝醫案﹞

一小兒痘後二十日不大便﹐其糞燥作痛垂死﹐曾用大黃﹑芒硝﹑枳殼﹑巴豆等藥﹐及用蜜導法﹐又服香油一碗許﹐俱不通。愚令一人以眞麻油含口內﹐用小竹筒一个﹐納穀道中﹑吹油入腸內﹐須臾卽通﹐眞良方也。

古人拯治痘瘡要法﹝二十一﹞

王氏《指迷》云﹕痘瘡亦時气之一端﹐一人受癥﹐傳染其餘。又云﹕瘡疹有熱則易出﹐一出徧及於肌膚。

張氏煥曰﹕痘子气均則出快﹐蓋血隨气行﹐气逆則血滯。

王氏曰﹕疹者脾所生﹐脾虛肝旺乘之﹐木能勝土﹐熱動心神而生驚。

錢氏曰﹕肝風心火﹐二髒交爭而致搐。又曰﹕痘癥未形而先搐﹐大忌涼心。蓋瘡屬心﹐心主血﹐心寒則血不能行﹐痘欲出而不可得也﹐切須愼之。大抵治驚惟平肝﹑利小便﹑均气最妙。

仁齋楊氏曰﹕大熱當利小便﹐宜五苓散﹑導赤散。小熱當解毒﹐宜消毒飲﹑四聖散。

陷伏倒靨黑陷﹕一證﹐變壞歸腎黑陷﹐宜錢氏百祥丸﹑宣風散。

一證﹐外感風寒所致﹐冬時宜五積散減麻黃﹐加桂心﹑紫艸。春時﹐不換金正气散加川芎﹑白芷﹑防風﹐或風邪所襲﹐宜消風散加紫艸﹐兼服。

一證﹐乳食所傷﹐內气壅遏﹐宜楊氏調解散﹐或四君子湯加縮砂﹑木香﹑川芎﹑紫艸。大便自利﹐宜附子理中湯。

一證﹐或因父母不謹犯房事﹑月水及乳母腋气穢濁諸忤所致﹐宜阮氏辟穢丹焚而燻之﹐仍以胡荽酒幃帳﹐及懸胡荽於牀帳中﹐甚者以胡荽湯化下蘇合香丸﹐兼塗燻亦妙﹐聖制再蘇散神效。

一證﹐毒瓦斯入裏黑陷﹐宜豬尾膏神驗。

不換金正气散

濃朴﹝姜制﹞藿香﹝去梗﹞甘艸﹝炙﹞半夏﹝湯泡七次﹐去皮臍﹞蒼術﹝米泔浸﹞陳皮﹝各五分﹞

上細切﹐作一服﹐生薑三片﹐棗二枚﹐水一盞﹐煎七分服。

辟穢丹

蒼術北細辛甘松川芎乳香﹝另研﹞降眞香﹝各等分﹞

上爲細末﹐烈火焚之。今世俗例以黃茶燒煙燻之﹐最好。

再蘇散

治痘瘡觸犯毒瓦斯入內。

明白礬地龍﹝去土炒﹐各一兩﹞

上爲末﹐每服半錢﹐用豬尾血一橡斗許﹐用新汲水少許調下﹐不拘時。

豬尾膏

卽前龍腦膏﹐錢氏用小豬尾取血研用之。

凡痘瘡膿汁不漧﹐蓋瘡出太盛﹐表虛難靨﹐以致膿水粘衣著席﹐濕痛不能轉側﹐宜白龍散﹑敗艸散等敷之。

白龍散

黃牛糞日幹﹐火成灰﹐取心中白者爲末﹐帛裹敷之。

敗艸敗

用蓋屋及墻背上遠年腐艸﹐洗淨焙漧爲細末﹐帛裹敷之﹐及鋪牀席上﹐佳。

天花散

﹝馮氏﹞治痘後失音。

天花粉桔梗白茯苓﹝去皮﹞訶子肉石菖蒲甘艸﹝各等分﹞

上爲末﹐用水調半匙在碗內﹐外以小竹七莖﹐黃荊七條﹐縛作一束﹐點火在碗內煎﹐臨臥服。

凡孕婦身發痘瘡﹐宜馮氏罩胎散。若胎動不安﹐宜獨聖散﹑安胎飲。身熱甚﹐宜木香參蘇飲。或瘡稠密﹐宜十齊散倍芍藥﹑當歸﹐減桂﹐加香附﹑烏藥。如胎已五月﹐則半夏﹑桂心之屬﹐俱不必禁。

罩胎散

赤茯苓白術川歸白芍藥赤芍藥北柴胡漧葛人參桔梗條芩防風陳皮荊芥枳殼紫艸阿膠糯米白芷甘艸川芎縮砂大熱加郁金﹝各三分﹞

上細切﹐作一服﹐水一盞半﹐煎至一盞﹐幹柿蒂七个﹐野薴根七寸﹐甜瓜蒂一个﹐用銀器煎﹐以荷葉蓋定﹐熬至八分去渣﹐仍用荷葉蓋復﹐空心溫服。

獨聖散

用連殼縮砂﹐慢火炒去殼﹐爲末﹐每服半匙﹐熱酒調下。胎動則服﹐服後覺胎熱則安矣。

安胎散

大腹皮﹝酒洗極淨﹐焙漧﹐再用烏豆汁洗﹞人參陳皮白術白芍藥川歸川芎香附米﹝童子尿浸﹞砂仁紫蘇茯苓甘艸﹝各半錢﹞

上細切﹐作一服﹐水一盞半﹐燈艸七莖﹐糯米一﹐煎一盞﹐食前溫服。

滄州翁先生跋云﹕凡乳嬰之與童艸﹐當歧爲兩途以治之。乳嬰當兼治乳母﹐俾其气血淸和﹐飲食有節﹐投以調气通茶之劑以釀其乳﹐使兒飲之﹐則其瘡心肥滿光澤﹐無陷伏之憂。童艸之子﹐必當備切其脈﹐審其表裏虛實以汗下之。苟不實不虛﹐則但保其沖和﹐使脾气流暢﹐則肺金籍母之助﹐易於灌膿﹐速於成痂﹐無倒塌之患。或至壯盛而膚腠濃密﹐尢須預爲汗解。或大便結與溲澀者﹐尢宜下之利之﹐庶無患也。余證則當於藥內倍其分兩﹐百無一失﹐學人宜致思焉。

醫學正傳後再敍

天有六气﹕曰陰﹐曰陽﹐曰風﹐曰雨﹐曰晦﹐曰明。淫則爲﹐有寒疾﹐熱疾﹐末疾﹐腹疾﹐惑疾﹐心疾。而人之气血流注﹐有循﹐有經﹐有至﹐有抵﹐有會﹐有過﹐有行﹐有達﹐而又有三百六十有五之絲絡﹐六百四十有七之隧穴。

醫﹐非淺於其學人之所能盡其祕也。今天下之言醫者眾矣﹐安得有如至靈默契陰陽之大小﹑明決六脈二經之周流變化者﹐而與之論《素問》諸經方藥之宜﹐攻補之功﹐虛實之變﹐鍼灸之法耶﹖蓋嘗思其人不可作矣﹐以醫名多﹐以名醫名少也。

《醫學正傳》﹐待禦東崖虞公叔祖恆徳老人所著也﹐觀其書可以知其人矣。東崖卽其書校之﹐侍禦枳田蔣公序之﹐予喜其書而閱之﹐以爲得其人矣。閱之且久﹐以爲非恆徳老人所著也。老人之志﹐欲自附於名家之後﹐故其書集諸家之成而會之一者也。夫天下之事皆可以試其能﹐而醫則不可以自用其明者﹐自羲農至今﹐不知歷幾千百代﹐及幾人之手﹐而其書始大行﹐皆相祖述傳習。增減異同﹐殆未有自售其能者。故曰﹕醫不三世﹐不服其藥。是書也﹐使其盡出於恆徳老人之手﹐則發揮出於胸憶﹐湯液持以己見﹐予未敢以爲盡然也。惟其參之諸家之祕﹐而斷之以聰明之眞﹐則所以握气機﹑佐陰陽﹑疏脈絡者﹐皆有所受﹐而立言垂後﹐可與諸經並傳無疑也。《醫學正傳》予固喜其學之博而擇之精也。學之博﹐則有所據﹔擇之精﹐則有所見。有所據﹐則方藥必求其當﹔有所見﹐則攻療必速其功。天下之病﹐率不能出其範圍之內﹐而世之習其書﹑傳其方者﹐未有不收十全之功矣﹐則是書可以傳矣。東崖屬予言﹐子爲之書其槪﹐以質於今之醫之名者。

明嘉靖辛卯仲春之吉莆田史梧識

《醫學正傳》者﹐恆徳老人承丹溪先生之遺流而述作之書也。一溪翁信之貴之﹐故予爲門下生講讀之。字畫謬誤﹐檢諸書正之。文簡漏脫﹐鑑數部補之。猶羞多闕失﹐後來好生之士攺革之﹐幸甚也。

日本慶長九年龍集甲辰秋九月望日延壽玄朔

卷之五

血證

論

《內經》曰﹕大怒則形气絕而血菀於上。又曰﹕怒則气逆﹐甚則吐血。又曰﹕陽明厥逆﹐喘咳身熱﹐善驚衄嘔血。

又曰濕淫汗出爲鼽衄。又曰﹕脾移熱於肝﹐則爲驚衄。胞移熱於膀胱﹐則癃而溺血。又曰﹕結陰者﹐便血一升﹐再結二升﹐三結三升。又曰﹕臥則血歸肝﹐肝受血而能視﹝一云目得血而能視﹐此云肝者﹐蓋目爲肝之外候﹞﹐足受血而能步﹐掌受血而能握﹐指受血而能攝。又曰﹕心出血﹐肝納血。肺出气﹐腎納气。夫人身之气血者﹐情性之所根據附﹐並行不悖﹐循環無端。經曰﹕一息不運則機緘窮﹐一毫不續則穹壤判。若夫暴喜傷心﹐則气緩而心不出血﹐故肝無所受。或暴怒傷肝﹐則气逆而肝不納血﹐故其血無所歸。又若房勞過度﹐以致陰火沸騰﹐血從火起﹐故錯經而妄行也。是以從肺而上溢於鼻者﹐曰衄血。從胃而上溢於口者﹐曰嘔血。夫所謂絡血唾血者﹐出於腎也。咳血嗽血者﹐出於肺也。有痰帶血絲出者﹐或從腎或從肺來也。其血出於小便者﹐曰溺血﹐曰血淋。出於大便者﹐曰腸風痔血。糞前來者曰近血﹐糞後來者曰遠血﹐流結於腸胃之間而成積者曰血瘕血蔑。大抵血從下流者爲順﹐易治﹔血從上溢者爲逆﹐難治。丹溪曰﹕口鼻出血﹔皆是陽盛陰虛﹐有升無降﹐血隨气上﹐越出上竅﹐法當補陰抑陽﹐气降則血歸經。又曰﹕諸見血爲熱證。正經所謂知其要者﹐一言而終﹐不知其要者﹐流散無窮﹐此之謂也。

脈法

《內經》曰﹕脈來如懸鉤﹐爲衄血常脈。脈至而搏﹐血衄身熱者死。腸下膿血﹐脈懸絕則死﹐滑大則生﹐血溫身熱者死。

《脈經》曰﹕脈得諸澀濡弱﹐爲亡血﹐脈來輕輕在肌肉﹐尺中自浮﹐目睛暈黃﹐衄血未止﹔暈黃去﹐目睛慧了﹐知衄當止。太陽脈大而浮﹐必衄吐血。

病患面無血色﹐無寒熱﹐脈沈弦者﹐衄也。

脈浮弱﹐手按之絕者﹐下血﹔煩咳者﹐必吐血。

脈極虛芤遲﹐爲淸谷﹑亡血﹑失精。

脈芤爲失血﹐澀爲少血。

脈弦而緊﹐脇痛﹐肝臟傷﹐主有瘀血。

吐血唾血﹐脈滑小弱者生﹐實大者死。

唾血﹐脈堅彊者死﹐滑濡者生。

方法

丹溪曰﹕口鼻出血﹐皆是陽盛陰虛﹐有升無降﹐血隨气上﹐越出上竅﹐法當補陰抑陽﹐气降則血歸經。

按﹕此語𨿽見前論﹐蓋一章之大旨﹐故重錄以示學人。

衄血﹐涼血行血爲主﹐犀角地黃湯入郁金。

一方用荊芥穗研服﹐或用蘿卜上半段杵汁服﹐又以汁滴入鼻竅中﹐或灸大椎及啞門穴二﹑三壯﹐俱可止之。

《本艸衍義》以萱艸葉洗淨﹐研汁一盞﹐入生薑汁三分之一﹐細細呷之﹐治大熱衄血。

吐血是火載血上﹐錯經妄行﹐脈必大而芤﹝大則發熱﹐芤則熱失血。﹞

大法﹐四物湯加炒梔子﹑童便﹑薑汁﹑竹瀝。

─方用韭汁﹝一方﹐凡血逆行﹐或吐血﹐或唾血﹐或見血鮏气﹐用韭汁服之最妙﹞﹑童便﹑薑汁磨入郁金飲之﹐其血自淸。如無郁金﹐以山茶花代之。一方﹐用郁金末﹐以薑汁﹑童便和好酒調服。

吐血﹐大全良方四生丸甚妙﹝亦治衄血﹞。

又方童便調香附末服之。

又方童便二分﹐酒一分﹐擂側柏葉﹐溫飲之。

吐血亦有因怒而得者﹐經曰﹕怒則气逆﹐甚則嘔血。

一方治吐血不止﹐用漧薑炮爲末﹐童便調服。

山梔子﹐最能淸胃脘之血。

有先吐血﹑後有痰者﹐是陰虛火盛﹐四物湯爲主﹐加痰火藥。若先吐痰而後血多者﹐是積熱﹐降痰火爲急。

有暴吐紫血成塊者﹐是熱傷血結於中﹐吐出爲好﹐用四物湯加淸熱等藥調之。

唾血﹝鮮血隨唾而出﹞出於腎﹐亦有瘀血內積﹐肺气壅遏﹐不能下降﹐用天門冬﹑麥門冬﹑知母﹑貝母﹑桔梗﹑黃柏﹑熟地黃﹑遠志﹐或加漧薑。

咳血﹝嗽出痰內有血﹞痰盛心熱﹐多是血虛﹐用靑黛﹑栝蔞仁﹑訶子﹑貝母﹑海石﹑山梔子爲末﹐薑汁蜜丸噙化﹐嗽盛者加杏仁﹐後以八物湯加減調理﹝痰盛者宜更加痰藥﹞。

咯血﹐用薑汁﹑童便﹑靑黛入血藥中用﹐如四物湯﹑地黃膏﹑牛膝膏之類﹝有咯血痰帶血絲出者同治﹐但宜加痰藥﹞。

舌上無故出血如綫﹐用槐花炒爲末摻之。一方﹐用蒲黃炒焦爲末敷之﹐極妙。

大便下血﹐有熱有虛﹐熱用四物湯加炒山梔子﹑升麻﹑秦艽﹑阿膠﹐虛用四物湯加漧薑﹝炮﹞﹑升麻。

便血﹐用白芷﹑五倍子爲丸服效。

便血﹐有風邪下陷者﹐蓋風傷肝﹐肝生血故也﹐宜升提之﹐四物湯加防風﹑荊芥﹑升麻﹑柴胡﹑秦艽﹑槐花﹑條芩﹑地楡﹑枳殼﹐煎服。

有濕傷血者﹐宜行濕淸熱﹐蒼術﹑白術﹑黃連﹑黃柏﹑當歸﹐川芎﹑芍藥﹑地楡﹑槐花﹐水煎服之。

因積熱下血﹐用蒼術﹑陳皮各一兩半﹐連翹五錢﹐黃連﹑黃芩﹑黃柏各七錢半﹐炒爲末﹐生地黃膏丸服。

腸風下血﹐獨在胃與大腸出﹐用黃芩﹑秦艽﹑槐角﹑靑黛﹑升麻。

一方用大黃﹑煨桃仁﹝去尖另研﹞各三錢﹐當歸﹑檳榔﹑皂角仁﹑黃柏﹑荊芥穗﹑枳殼各五錢﹐皮﹝炙黃﹞﹑黃連﹝炒﹞﹑秦艽﹑槐角子各一兩。上爲末﹐麵糊爲丸﹐如梧桐子大﹐每服五十丸﹐白湯送下。如鮮血下甚者﹐棕櫚灰﹑蓮房灰各五錢。

凡經血逆行﹐或血腥﹐或吐血﹑唾血﹐用韭汁服﹐自淸。

﹝以上丹溪方法凡二十七條﹞

人參飲子

﹝東垣﹞治衄血。

麥門冬當歸身白芍藥甘艸﹝各一錢﹞人參黃﹝各一錢五分﹞五味子﹝九枚﹞

上細切﹐作一服﹐水一盞半﹐煎至一盞﹐溫服。

痰涎雜血出於脾﹐葛根﹑黃﹑芍藥﹑黃連﹑川歸﹑沈香末﹑甘艸﹐水煎服。﹝丹溪﹞

三黃補血湯

﹝東垣﹞治吐血。

黃川歸柴胡﹝各一錢﹞熟地黃川芎﹝各一錢五分﹞芍藥生地黃﹝各二錢﹞牡丹皮升麻﹝各五分﹞

上細切﹐作一服﹐水二盞﹐煎至一盞﹐溫服。

一方治痰嗽吐血。

紅花杏仁﹝去皮尖﹐另研﹞紫菀茸鹿茸﹝酥炙﹞枇杷葉﹝拭去毛﹐薑汁塗炙黃﹞木通﹝各一兩﹞大黃﹝五錢﹞

上爲細末﹐蜜丸龍眼大﹐噙化。

黃散

﹝東垣﹞治咳血成勞。

黃麥門冬熟地黃桔梗白芍藥﹝各一錢﹞甘艸﹝五分﹞

上細切﹐作一服﹐水一盞半﹐煎至一盞﹐去渣溫服。

一方治痰帶血咳出。

白術﹝一錢五分﹞川歸芍藥牡丹皮﹝各一錢﹞桃仁﹝五分﹐研﹞梔子﹝七分半﹐炒黑色﹞生甘艸﹝三分﹞麥門冬﹝五分﹞

上細切﹐水一盞半﹐煎至一盞﹐去渣溫服。

雞蘇散

﹝濟生﹞治勞傷肺經﹐咳嗽有血。

雞蘇﹝卽薄荷﹞黃﹝各五分﹞生地黃阿膠珠貝母白茅根﹝各一錢﹞桔梗麥門冬蒲黃﹝炒黑色﹞甘艸﹝各五分﹞細切﹐水煎服。

薏苡仁散

﹝東垣﹞治肺損嗽血。

薏苡仁﹝不拘多少﹞

上一味﹐研細末﹐以豬肺一个煮熟﹐蘸藥食之。

又方

﹝丹溪﹞用豬心一个﹐竹刀開﹐入沈香末一錢重﹐大半夏七个﹐入在心中﹐紙包數重﹐外以童子小便沃濕﹐火煨熟﹐取去半夏喫之﹐嗽血﹑吐血皆效。

一方

﹝丹溪﹞治溺血﹐山梔子飲。

梔子﹝不拘多少﹐炒黑色﹞

上爲細末﹐水煎﹐連渣服。

一方

﹝丹溪﹞用小薊根﹑琥珀二味爲末﹐水煎服之。蓋二物能治下焦熱結血淋。

又方

﹝丹溪﹞治溺血神效。

生地黃﹝四錢二分﹞小薊根滑石通艸﹝炒﹞蒲黃﹝炒﹞淡竹葉藕節當歸﹝酒浸﹞山梔子﹝炒黑色﹞

甘艸﹝炙﹐各七分﹞

上細切﹐作一服﹐水二盞﹐煎至一盞﹐去渣溫服。

治溺血因血虛者﹐用四物湯加牛膝膏服。﹝丹溪﹞

一方

治溺血。用五苓散合四物湯煎服效。﹝丹溪﹞

凡用血藥﹐不可單行單止﹐又不可純用寒涼藥﹐必加辛溫升藥﹐如加涼藥用酒煮﹑酒炒之類﹐乃寒因熱用之法也。

﹝丹溪﹞

﹝局方﹞

一方

治小兒尿血。用甘艸﹑升麻煎湯﹐調益元散。

犀角地黃湯

﹝局方﹞治衄血及吐紅。

犀角﹝鎊﹞赤芍藥牡丹皮生地黃﹝各一錢﹞

上細切﹐作一服﹐水煎﹐食後服。

四生丸

﹝局方﹞治吐血﹑衄血﹐陽乘於陰﹐血熱妄行。

生荷葉生艾葉生地黃生側柏葉上各等分細研﹐爲丸如彈子大﹐每服一丸﹐水煎或鹽湯化下。

聖餅子

﹝丹溪﹞治咯血。

靑黛﹝一錢﹞杏仁﹝四十个﹐以黃蠟煎炒黃色﹞

上研杏仁細﹐入靑黛捏作餅子﹐用時以柿餅一个破開﹐以藥餅置於柿中合定﹐濕紙包﹐炮煨﹐連柿餅研細﹐米飲調下。

地楡湯

﹝東垣﹞治結陰便血不止﹐漸而極多。

地楡﹝四錢﹞生甘艸﹝一錢五分﹞炙甘艸﹝一錢﹞縮砂﹝七枚﹐另研﹞

上細切﹐作一服﹐水一盞半﹐煎至一盞﹐溫服。

結陰丹

﹝東垣﹞治結陰腸風髒毒下血等證。

枳殼﹝炒﹞葳靈仙黃陳皮樗根皮何首烏荊芥穗﹝各等分﹞

上細末﹐酒糊爲丸﹐如梧桐子大﹐每服五﹑七十丸﹐淸米飲入醋少許送下。

椿皮散

治血痢及腸風下血﹐神驗。

樗根白皮﹝二兩﹞槐角仁﹝四兩﹞枯白礬﹝二兩﹞炙甘艸﹝一兩﹞

上爲細末﹐每服三錢﹐淸米飲調下。

烏梅丸

治大便下血如神。

僵蠶﹝一兩﹐炒﹞烏梅肉﹝一兩五錢﹞

上爲細末﹐醋糊爲丸﹐醋湯下三﹑五十丸﹐空心服。

槐花散

﹝本事﹞治腸風髒毒下血。

槐花﹝炒﹞側柏葉﹝杵﹞荊芥穗枳殼﹝麩炒黃色﹞

上各等分爲末﹐每服二錢﹐空心米飲調下。

加減四物湯

﹝東垣﹞治腸風下血。

側柏葉生地黃當歸川芎﹝各八分﹞枳殼﹝麩炒﹞荊芥穗槐花﹝炒﹞甘艸﹝炙﹐各四分﹞地楡條黃芩防風﹝各六分﹞烏梅﹝大者﹐一个﹞

上細切﹐作一服﹐加生薑三片﹐煎至一盞﹐去渣空心溫服。

當歸和血散

﹝東垣﹞治腸濕毒下血。

槐花﹝炒﹞靑皮﹝各六分﹞當歸身升麻﹝各一錢﹞川芎﹝四分﹞荊芥穗熟地黃白術﹝各六分﹞

上爲細末﹐每服三錢﹐米飲調下。

枳殼散

東垣曰﹕血淸而色鮮者腸風﹐血濁而黯者爲髒毒﹐糞前來者爲近血﹐糞後來者爲遠血﹐此藥並皆治之。

枳殼﹝十兩﹐麩炒黃色﹞甘艸﹝三錢﹐炙﹞

上爲細末﹐每服一錢﹐空心米飲調﹐送下酒煮黃連丸。

酒煮黃連丸

﹝東垣﹞

黃連﹝去須﹐十二兩﹞好酒﹝五升﹞

上將黃連細切﹐以銀石器盛酒﹐煮黃連待酒幹盡爲度﹐焙榦爲末﹐麵糊爲丸﹐如梧桐子大﹐每服三十丸﹐空心服。

祕方枳殼湯

﹝局方﹞治大便腸風下血。

枳殼﹝一兩﹐麩炒黃色﹞黃連﹝二兩﹐以槐花四兩同炒﹐去槐花不用﹞

上二味﹐量水煎濃汁﹐食前溫服。

槐角丸

﹝局方﹞治五種腸風下血﹐痔漏脫肛﹐並皆治之。

槐角﹝二兩﹐炒﹞地楡黃芩當歸防風枳殼﹝麩炒﹐各一兩﹞

上爲細末﹐酒麵糊爲丸﹐如梧桐子大﹐每服五十丸﹐空心淸米飲送下。

升陽去熱和血湯

﹝東垣﹞治腸下血﹐另作一派﹐其喞喞然出者﹐有力而遠﹐四散如篩﹐腸腹中作痛﹐熱毒所作也。

陳皮﹝二分﹞熟地黃當歸身蒼術秦艽肉桂﹝各三分﹞生地黃牡丹皮生甘艸﹝各五分﹞升麻﹝七分﹞炙甘艸黃﹝各一錢﹞白芍藥﹝一錢五分﹞

上細切﹐作一服﹐水二盞﹐煎至一盞﹐食前稍熱服。

升陽補胃湯

﹝證治及詳﹐見《蘭室祕藏》瀉痢門。﹞

生地黃散

治郁熱衄血﹑咯血﹑吐血等證。

枸杞子柴胡黃連地骨皮天門冬白芍藥甘艸黃芩黃生地黃熟地黃﹝各五分﹞

上細切﹐作一服﹐水一盞半﹐煎至一盞﹐溫服。

玉屑膏

治熱血。

黃人參上二味﹐各等分爲末﹐用蘿卜大者﹐切片濃一指許四﹑五片﹐蜜淹少時﹐蘸蜜炙幹﹐盡蜜二兩爲度﹐勿令焦﹐點藥未喫﹐不拘時﹐仍用鹽湯送下。

龍骨散治衄血不止。凡九竅出血﹐皆可止之。

龍骨﹝不拘多少﹞

上一味細研﹐次入臭中卽止。

麝香散

治鼻衄不止。

白礬﹝枯﹞龍骨﹝各五錢﹞麝香﹝一分半﹞

上各另研和勻﹐每用時﹐先以冷水洗鼻孔淨﹐然後用藥吹入孔內﹐或以濕紙撚蘸入亦妙。

經驗方

治瀉血。

百藥煎﹝一兩﹐以五錢燒灰存性﹞

上共研細﹐飯丸如梧桐子大﹐每服三﹑四十丸。或以米湯調下末子二﹑三錢亦可。

又方

治前證。

用幹柿餅燒灰存性﹐淸米飲調下二﹑三錢﹐立止。

桃仁承气湯

治男子婦人血結胸﹐手不可近﹐及中焦蓄血﹐妄言見鬼﹐昏迷如狂﹐及久病胃脘疼痛﹐蓄血等證。

抵當湯

治下部蓄血﹐臍下結痛滿硬等證。﹝二方並見傷寒門﹞

﹝丹溪活套﹞云﹕凡諸見血證﹐皆是陽盛陰虛﹐君相二火亢甚﹐煎迫其血而出諸竅也﹐悉宜四物湯加知母﹑黃柏補陰降火之劑爲主治。如衄血﹑咳血或痰帶血絲出者﹐皆從肺中來也﹐本方加酒洗蒲黃﹑黃芩﹑茅花等藥﹐以瀉肺火。

如嘔血﹑吐血﹐此從胃中來也﹐本方加石膏﹑知母等藥﹐以瀉胃火。唾血﹑咯血及潮熱咳血﹐此血從腎中來也﹐本方用梔﹑柏﹐皆當以鹽﹑酒炒﹐更加肉桂一分許﹐以瀉腎火。如小便血於溺竅中出﹐澀數成淋成痛﹐或雜尿而出者﹐此從膀胱中來也﹐本方加梔子仁﹑瞿麥﹑牛膝﹑滑石之類﹐以瀉膀胱之火。如小便出血不痛者﹐此心移熱於小腸﹐故血從精竅中出也﹐本方加黃連﹑梔子﹑條芩之類﹐以瀉本經之火。大便未糞而血先來者﹐謂之近血﹐知其從大腸中來也﹐本方加檳榔﹑枳實﹑槐花﹑條芩之類﹐以瀉大腸之火。如大便糞而血來者﹐謂之遠血﹐知其從小腸中來也﹐本方木通﹑萸炒黃連之類﹐以瀉小腸之火。夫血出於口鼻者﹐或加犀角﹑芩﹑連之類以淸之﹐或加茅花﹑藕節﹑棕櫚灰﹑炒蒲黃之類以止之﹐或加韭汁﹑童便﹑山茶花﹑牡丹皮之類以消之。其血出於大便者﹐或加槐花﹑側柏葉﹑條芩之類以淸之﹐或加地楡﹑荊芥﹑白芷﹑茅根之類以止之。其血出於小便者﹐或加瞿麥﹑麥門冬﹑梔子仁之類以淸之﹐或加滑石﹑木通﹑大小薊之類以行之。

或行之﹐或淸之﹐或止之﹐皆當視其證新久緩急而施治之﹐俱以四物爲君主之藥也。

﹝祖傳方﹞

治小便溺血。

用車前艸葉金陵艸葉﹝俗名墨鬥艸﹞

上二味﹐搗取自然汁一盞﹐空腹飲之﹐立止。

又發灰丸

用小兒胎發﹐如無﹐以壯年無病患頭髮﹐剪切者爲上﹐自落者次之﹐燒灰細研﹐別用新取側柏葉搗汁﹐調糯米粉﹐打糊爲丸﹐如梧桐子大﹐每服五十丸﹐白湯送下﹐或煎四物湯送下尢妙﹐空心服之。

又方

治大便下血。

用竹葉燒灰存性﹐米糊爲丸﹐如梧桐子大﹐每服七﹑八十丸﹐空心米飲送下。

﹝醫案﹞

一男子年四十餘﹐素飲酒無度﹐得大便下血證﹐一日入廁二﹑三次﹐每次便血一升許﹐予以四物湯加條芩﹑防風﹑荊芥﹑白芷﹑槐花等藥﹐連日與服﹐不效﹐後用橡斗燒灰二錢七分﹐調入前藥汁內服之﹐又與灸脊中對臍一穴﹐血遂止而平安﹐其病自此不發。

