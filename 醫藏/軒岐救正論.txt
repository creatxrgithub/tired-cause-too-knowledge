軒岐救正論

醫論著作。六卷。明肖京撰於1644年。作者鍼對庸醫不明醫理﹐執方誤人﹐采集《內經》等古典醫籍的要旨以闡明救正之法﹐故以「軒岐救正」爲書名。卷一醫論﹐統論生理﹑病理﹑治法和方劑﹔卷二四診正法﹐以脈診爲主兼及望﹑聞﹑問三診﹔卷三藥性微蘊﹔卷四﹑五作者醫案﹔卷六醫鑑﹑病鑑﹐內容系告誡醫家﹑病家之語。現存淸刻本﹑日本刻本﹑1985年中醫古籍出版社影印本。

目錄

序

跋

凡例

卷之一醫論

卷之二四診正法

卷之三藥性微蘊

卷之四治驗醫案上

卷之五治驗醫案下

卷之六醫鑑病鑑

軒岐救正論明肖京公元1644年

綜合性醫書。6卷。明肖京﹝萬輿﹞撰於崇禎十七年﹝1644年﹞。此書鍼對庸醫不明醫理﹐執方誤人﹐采集《內經》等古典醫籍要旨以闡明救正之法﹐故以「軒歧救正」爲書名。卷1醫論﹐統論生理﹑病理﹑治法和方劑﹔卷24診正法﹐以脈證爲主﹐兼及望﹑聞﹑問三診﹔卷3藥性微蘊﹔卷4～5作者醫案﹔卷6醫鑑﹑病鑑﹐內容系告誡醫家﹑病家之語。現有淸初肖震重刊本。建國後有影印本。

序

予入閩停晉安。每晨興翹望紫气西浮知其下有異人隱焉因憶梓裏十年來。至今人殷屍祝稱蕭使君者非地此耶。齋誠以謁。造其廬則蕭蕭旋馬數椽也。升其堂僅圖一幅。敝榻二三耳。圖爲我西川父老子弟。頌功徳語也。仰瞻屏聯。一曰忠孝。一曰廉節。此使君長物也。顧旁有小室。顏曰拙勤軒。架叢帙千。半皆岐黃正典。知爲賢公子讀書處。此又使君遺公子長物也。叩問主人。許久。有蒼頭者荷鋤而進曰。客誰。吾主人已入山閱月矣。初意典型在望。方資南指。莫測空反。增悵素懷。無何使君歿。賢公子以行狀示。行狀言使君楚蜀宦績。皆余曩耳所稔聆。目所稔睹者。晤譚之頃。稜稜者公子貌也。表表者公子才華也。

而玉塵風生者。公子懸河之辯也。因咨當世之務。重如軍國禮樂。愼如錢谷刑書。宣陳利害。洞中機宜。慷慨有大略。余勸公子何不圖科第進取功名。公子曰。吾久已懷術隱矣。遂別未幾以所著軒岐救正論示。展捲讀之。三不置。而頓覺有悟。个中妙解陰陽水火。直探靈素玄機。往往奇正相生。經權互用。洵予耳所未聆目所未睹之奇書也。予於此有以窺是父是子於仕隱之際。分殊而道則同也。試約略言之。我西蜀古天府國也。二十年來。逆奢構難。

民生悴矣。守令者務繭絲。使君官此惻然。休養備至。非卽公子之治病首重元气。滋益本根也耶。蜀又三面鄰邊。最狡者吐番部落耳。自使君至。數載撫馭。宣揚威徳。嘗爲司儲者刻核月糈。幾至內向。使君單車往靖。諸部落投戈輸款。消舋已萌。非卽公子之治病於未病也耶。蜀夙稱淳朴地也。邇來叛寇土司。潛萌叵測。豪宗巨猾。隱肆跋扈。使君甫蒞。便與當事預畫消弭。孰急可憂。孰緩無慮。孰爲陽從。孰爲陰應。晰條逆順。一一掌指。非卽公子之治病。明虛實眞假之殊。施攻補反正之方也耶。予又維使君之八載治蜀。歷十三符竹也。

優遊臥理。恥事搏擊。有觸网者辱蒲鞭。眞古循良也。非卽公子之治病。動察本源。誅伐無過。而默全生命也耶。使君任邊儲。其職也。適羌胡內犯。奉命監紀。翼謀帷幄。而戰守咸宜。剿撫隨機。非卽公子之治病。當存亡呼吸。意解刃遊。不循成法。輒奏殊效也耶。李官爲直指寄耳目。成都三十一城與五直隸州邑。吏賢否。屬李官評考。會闕員。使君受攝是任。孰明廉。孰貪昧。髙之下之。直指賴以黜陟稱衡平。非卽公子之洞明神農本艸之蘊。縷釋良毒宜忌之要也耶。使君蓋麟經起家也。論世嚴衮鉞之權。司刑凜春秋之筆。非卽公子所云時醫者軒岐之亂臣賊子也。懸諸醫貞邪之鑑。醒病家從違之方。罔惜知罪。特勤筆舌也耶。

使君蒿目時艱。補救心苦。吏之墨者救以淸。懦者救以立。民之貧者軫卹救之。逋者寬徵救之。獘政爲厲者湔除救之。非卽公子之憫痛時師。循標治病。浪劑殺人。故獨毅然髙陽僞訣之妄。駁諸家成法之謬。朗揭虛實眞假之辧。乃力抒救正之熱腸也耶。使君由益州郡丞。

遷遵義太守。知蜀將亂。卽拂衣歸。非卽公子所云燭气化於幾先。不治病於五臟將絕。陰陽俱脫之候。爲妄治之前醫受過也耶。古人云。仕不至於相。𨿽其澤之所及。不若醫之博也。

公子無乃怏怏曰。昧搴鵬之遠圖。工雞之纖業。同流當世。莫竟先猷可乎。斯論一出俾術此者亟把上池靈水滌卻讀髙訣王徑的聾聵耳目。味此歸本宗談心。心直溯淵源使聽還耳。視還目靈。素還彰化。育還盛蒙。休食庇流衍。將來其爲功徳豈可量哉。獨是使君之再造吾蜀也。

蜀知之閩未必知。閩知之。海內未必知之。一時知之。將來未必知之。予治氓也。可令使君勁節孤標。顯猷隱績。淪沒不揚。予其何能已於言哉。予其何能已於言哉。嗚呼。使天下吏。如使君之。爲吏則天下無不可起之。恫使天下醫如公子之爲醫。則天下無不可治之疲癃。予也鱸入夢。將謀歸隱矣。奚囊挾此。廣布鄕國。湛恩所及。在在春臺疇不欣然相慶曰。公子竟使君未竟之仁。造福並州。無替先猷惟有遙祝容駟光大旋馬之廬。而已羽言弁首。

使天下後世知世徳承家。如蕭氏父子者其盛矣乎。若公子者。仁人也。孝子也。隱君子也。

序

昔賢所云﹕達則爲良相。不達則爲良醫。此名言也。非通論也。世有才居然相。而專任罕遭。不可謂之達者。亦有位不必相。而隨方補救。不可謂之不達者。達不達之故存乎天。醫之爲道也。達之事也。非不達之事也。不達於古聖百家之言。可謂之醫學乎。不達於虛實本標之辧。可謂之醫識乎不達於存亡呼吸之頃。經權意創。奇正心生。可謂之醫膽乎。達於胸。

不達於筆。不足以匡時。達於舌。不達於書。不足以壽世。可謂之醫仁乎。孔子曰﹕已欲達而達人。又曰﹕辭達而已矣。審乎此者其於蕭君之醫之書。思過半矣。蕭君非他。乃姻太翁鹿陽先生之蒙嗣萬輿君也。先生宦履。維楚與蜀。气養淸風。膏調甘雨。憂民如有病。視己若無官。至今人能傳之。及其兩袖歸而家四壁。鳳麟耶。山斗耶。今稱吏隱。昔謂達尊蓋達不於位而於徳也。今萬輿君復以醫隱自居。若曰吾未遑爲良相之事云爾。漢廷良相。首出蕭何。儼然一國手也。亦惟漢髙能專任之。不然奚功之足神。乃今欲讀其書。了不可得。相術之荒也宜哉。萬輿君非其苗裔歟。世徳繩繩。儒風穆穆。救濟苦心。於醫是寓。而天慧所迎。乎登峯造極。立論著書。實發前人之所未發。學也識也膽也。一言以蔽之曰仁。是以恫在心。不憚風雨。則戶外之屨滿矣。不曰新甫功臣。卽曰景嶽益友。則四海之聲不脛走。無翼飛矣。往往於隱之。徑不合。吾故曰。達之事也。蕭君於時流少所許可。每津津惟隱凡莊君不置口。敢問其次則唐君禪一也。伯之仲之。徳不孤矣。以視漢相。其殆提張而挈韓乎。此良醫之與良相埒。非無謂也。蕭君亦自命通隱隱。而通之誠哉。其達之之事也。

自序

夫醫之爲道也。總君父師相之權。而其學也。究天人性命之微。故君子取其精以治身推其餘以濟世。斯仁術也。乃後世以方技目之。縉紳名士。多所弗講。司馬公不云乎。達則爲良相。不達則爲良醫。醫其可以賤簡爲哉。予髫齡弱稟。質鈍志勞。窮獵簡編。苦心誦著。嬰疾夢遺。百治莫瘳。繼因從宦遊楚慈陽。邀學博黃州胡愼庵先生。於衙齋治之。三月獲痊。先生蓋明醫李瀕湖公甥孫也。因授軒岐祕典。脈旨病機。藥性方法。一一精詳。先生又私淑於立齋者也。嗣入蜀。復參印羣賢。頗得肯綮。沈酣於斯。二十餘載矣。歸裏後。有請診視者。目擊時師治病。昧本從標。枉斃生靈。莫勝悲怛。此無他蓋以。習醫之人半屬匪人。而所習之法全非正法。經書不識。旁徑樂趨。於是專傷寒者忽於雜病。主脾胃者憚於攻伐。明濕熱者暗乎溫補。或執成方而昧通靈變。或逞臆說而架言出奇。或憑口給而諛諂售姦。罔惜人命。

顚倒妄行不幾。爲軒岐之亂臣賊子耶。嗟乎。醫病實多安能先救醫。得醫病愈。而人之病無不愈也。予因是竭一得之愚。悉靈素之蘊。發揮眞假胍旨。闡明藥性宜忌。昭揭病機虛實。

朗懸醫病兩鑑。操要五气。歸本一元。數月運腕。始成篇帙。計捲有六。僅字九萬低徊久之。而猶訝諸法未備也。會二三同志。偶見而讀之曰。得乎一者可以通乎萬矣。未備云乎。令余亟梓。以救世之醫病兩家。復捐資鳩鋟。將欲以公天下。嘉惠學人。而乃不覆瓿棄之。予維是書之作也。闡農黃之奧。義抒自苦念時師之謬。妄激自熱腸。萬一寸管招尢。致使正道難明。謗吠日騰。將柰之何。韓退之先生云。其或閒居修史。不有人禍。必有天刑。昔越人世稱神醫。不免爲同官李醯嫉殺。東垣云。就令著述不已。精力衰耗。書成而死。不愈於無益而生乎。故從古豪傑作用。逞逞以身殉道倘斯論可售。刮斯世於壽域。而余戇拙無似。

何惜一已之知罪乎。後之君子。抑亦諒余之所以爲救。爲正也歟。

崇禎甲申春二月上浣之吉閩中通隱子蕭京萬輿甫撰

跋

嗚呼。先君子沒歲一再。周震不孝倚廬伏苫不能讀。父書童時。初識字。見先君子案多注書。有莊列素問難經諸注。又自著書曰軒岐救正論。凡數易稿始鐫版。震曰﹕兒可學乎。先君子曰﹕是非汝所知也。厥後鄰屋。災藏書多散佚。各注以無別本。不復存獨救正論已。行世多藏人家然版已。亡今春震再授梓人氏旣卒業。乃屬辭告墓捧遺書。痛哭恨百身之莫贖也。

書大者天地四時五行六气。小至飲食居寢咸醞藉焉。蓋上世混沌旣開。天有愆伏則時有癘。人有夭札。黃帝憂之始嘗百艸教人。醫以救人窮而內經作洎數千年。秦越人張仲景孫思邈王太僕李東垣許叔微薛立齋李瀕湖張景嶽間代一生湛深厥術其書具在也。乃猶有劉河間髙陽生馬宗素王宗顯。錯迕其間。溺學人之心。至於膠結牢錮。而日益甚先君子救正論。所由作也。大指言醫人當先醫醫。救一世醫醫。在一世救後世。醫醫在世世也。學人曷反其學。一歸於正以毒人且以自熨或曰﹕無傳方何也。曰太倉公有言。病多相類不可知。必審診起度量。立規矩。稱權衡。合色脈表裏有餘不足順逆之法。參其人動靜與息相應。乃可以論先君子之言也。是已一篇之中。三致意焉。且存方於無有方。皆方也。以待讀者之深思。自得之。毋刻舟而膠柱以爲世病。而猶不悟也。噫。難言之矣。震吳落無似。去初識字三十年。𨿽搏心揖志終不得其蘊。猶夫童子也。則何能讀父書乎。嗚呼。

不孝男震泣血題

凡例

一是編之作也。以救正稱。因痛念乎晚近醫流。昧靈素之大義。守一家之偏法。執迷脈訣。

樂趨快捷方式。忘本從標。棄繁就簡。致今邪說縱橫。竟使正道淪沒。枉害生靈。狂瀾莫挽。是何以異於棄周孔而冒楊墨哉。哀此無知。急喚回頭。

一著是編。悉探靈素奧義。陰陽水火玄機。措詞立論。只從口頭。明明白白說去。間𨿽繁複。無厭詳愼。並不屑巧創幻談。及構艱深文本。以炫世眼。卽有引證名賢成語。亦皆闡明正論。治本要法。政因習是術者率多庸流。粗識字畫。而可復難之以隱晦不彰之微辭乎。卽辱穎慧鑑及。亦省一番思索。

一是編以救言者。非專救人之病。乃先救醫之病也。以一醫而治千萬人。不過千萬人計耳。救一醫便救千萬人。救千萬醫便救天下後世。無量恆河沙數人矣。柰何世之醫者。不先自救。只圖救人。每見其救人者適所以害人耳。政先哲云人之病病疾多。醫之病病道少。此論不容不著。謂此論爲醫醫可。

一髙陽生之脈訣。乃殺人之鋒刃。王宗顯之快捷方式。乃系人之桎梏。𨿽然﹕馬乏騏驥。人豈徒行。醫無緩扁。病當悉死耶。但以世之習此法者。徒知療實病昧救虛病。知療正病昧救假病。以故虛者益虛。假者莫反。是本非可死。而虛實顚倒。致喪其生特醫。死之耳。謂此而非殺人之鋒刃。系人之桎梏可乎。夫脈有內經正法。越人仲景叔和。相繼闡揚於後。近代崔紫虛之脈訣。滑伯仁之樞要。李瀕湖之脈學。亦皆精詳易曉。柰何捨此不問。而徒斤守髙陽生之鄙妄乎。第今風气漸薄。人情澆囂。而病情亦隨變幻叵測。每多有假熱混眞極虛反實之診。

政此眞假疑似關。頭便見生死。反掌之異。予也不敏。識斯脈。欲使世之醫者病者。預嫻審辧。庶臨機不至倉遑罔措耳。

一本艸綱目。著自瀕湖李先生。中多正誤發明之妙解。洵神農下一人矣。第編帙繁多。

至六十餘卷。初學之士豈能悉了。惟是常用品味。不外百十餘種。予復再爲闡發。詳別宜忌虛實之殊。仍參合病機之可否較。李更覺易曉。

一醫者固當首明四診之義。次察運气。次稔藥性。又次詳病機方法矣。獨不思病之。寒熱由乎脈。脈之虛實。由乎气气之盛衰。由乎元气。

元气則命之生死。所攸系也。予因著有命門水火圖說。五气圖說。學人試於此處陰陽水火虛實眞假原本上。理會得透。便識亂所由起。病所從生何羨洞垣獨美於前乎。

一予經治醫案。悉皆治本扶原正法。與時師見病治病者不同。其病之輕者𨿽王侯不書。

病之重者卽傭介亦錄。蓋以貧賤富貴。固居處有殊。然而父生母成。官骸臟腑。均稟命於大君。

無貴賤一也獨念貧賤。罹病衣食難適藥餌。何資生死。莫必更賴徳醫。存心惻隱不可輕忽也。

一拙著醫案。首紀年月示明天時也。次錄病者姓名寓址。以便同患取印。示識所主也。

書齒老弱。詳診脈證示別虛實也。揭前醫錯治。示垂車鑑也。隱前醫姓名。示存濃道也。有死必書。示初病盒飯擇醫也。案末參以余議。或引證前賢正論。使學人閱已往之治。而爲將來之式。比異別類。聞一知十也。此案之所由作也。

一拙著醫鑑。乃別醫者之貞邪淑慝。又著病鑑。更專爲病者之當愼於自治求治也。懸此兩鑑。摘人隱痛。極知孤撐之雞肋。難當眾逞之尊拳。獨是妄熱腸。救正苦心。只知有病患之性命。不知有同類之包荒也。知我罪我。罔暇顧焉。

一著書立論。垂訓千秋。固爲不朽事業。第天人理微。當以神解。非悉言傳。故許胤宗有云醫者意也。思慮精則得之。然此特爲技擅遊刃者言也。若初學之士。非言無以取法。非法無以會心。費了多少參悟。才得神超像外。得到譚景升化景。卽效殷參軍妙解。經脈悉焚方書。尙覺舉火費力回視成法不幾贅乎是在學人心體而解悟之而已。

一是書不列成方者。不得謂有體無用。而非全法也。學人得悟天人運气。陰陽水火之。

微窮探靈素四診病機。本艸之蘊則千方萬方便在方寸。指間何專簡篇上徒勤記誦哉。若執方待病。不免時師拘牽之見耳。

一古今醫書。不啻汗牛充棟。予半生探究。四方驅馳。計得一百八十餘部。三千七百餘卷。

率多濫套成方。或創言詭幻。皆非精一正傳。每從舟車上。非唾以與人。則隨擲之叢濤疊浪中。飄飄奚囊。豈任此點污也。抵今猶翻悔與人者殊誤人耳。大要初學之士。盒飯博涉羣書。廣參益友。必先後繁就簡。庶得腳跟實地。而余此篇之作。總亦繇博歸約耳。故善讀書者。得古人一字一句用之無盡。但能時時泳涵。密密印證。則卽多爲少。豈在炫博乎。

一篇目稱愚按稱竊意。及不稱愚按稱竊意者。乃餘拙論。其引證內經。及前賢成語。卽寫某某姓字。庶無相混。

太極圖

命門水火圖

五气圖

卷之一醫論

﹝卷之一﹕醫論﹞命門水火圖說

愚按造化之機。水火而已。人身之要。气血而已。气血之本元气而已。在陽爲天爲日爲火爲熱爲气爲神。在陰爲地爲月爲水爲寒爲血爲精。陽以陰爲體。陰以陽爲用。無陽則陰無以生。無陰則陽無以化。陰陽相生水火交濟天人一理此本然也。周子所謂太極指神而言。神無所不統該變化故爲太極。而陰陽水火皆寓其中。乃合而未分。一气之所渾成者。而人身具有太極。命門是也。命門爲精神之舍居下丹田關元气海之際水火宅焉故精爲水而屬陰司於左腎神爲火而屬陽司於右腎右腎爲元陽之根左腎爲眞陰之主則皆統歸於命門者也。內經𨿽未明指命門而已隱揚其義矣。柰何難經誤以命門偏系右腎致後明哲輩出歷詆其非。再考黃庭經有云。上有黃庭下關元。後有幽闕前命門。是深得水火皈宿之地。近世李瀕湖著命門考。張景嶽作命門辧累累千言。反復辧釋。皆備闡內經未闡之旨。從此而探造化之。蘊窮萬病之機便得悟從心解何待筆舌之。也此理前賢亦疊有言。第未顯敷其說故學人習而弗察蓋有形易見。無形難識固無怪其然也。吁使能知地下有雷聲方悟。得春光彌宇宙。因著圖說。

﹝卷之一﹕醫論﹞五气圖說

衛气者升由元气。爲皮毛腠理之司而護衛於身體之外。主包羅一身者也衛气不固則病汗泄。

汗卽气也。畏冒風寒。衛气不能外禦也。暴病久病而汗大泄。或泄不至足者主亡陽。此乃元气外脫。命盡無期。又有盜汗。𨿽屬陰虛亦爲陽不禦陰所致。故六黃湯君以黃義可見矣。

其有形寒飲冷傷肺哮喘咳逆。皆衛气之疏也。宗气者亦升由元气。居膻中。與衛气皆主於肺。

乃一身上下內外諸气之宗。其左乳下動應衣者。爲宗气泄。此陰虛之病气不歸原也。營气者。亦升由元气。主於脾。脾爲气血之本。故營气者營運血气。而宣灌於經絡臟腑肌肉兪穴關節筋骸之內者也。胃气者亦升由元气。主中焦爲中气。气卽胃气。胃气充則勞不解飲食多食而不傷。過時而不饑輸納運化。無失常度。故特借外之穀气以滋養元气。元气旣受滋養諸藏眞气皆無不足六脈便見不大不小不浮不沈不徐不疾。無太過不及之診。和緩有神。是有胃气。非惟關於脈實爲元气之徵也。設使元气旣虛。胃气安能自盛。元气者其體地天交於地。

地中有天陽主於陰。陰中生陽爲胃气。營气宗气衛气之根動則充塞於三焦靜則仍藏於命門。

命門爲三焦之本。三焦爲命門之標。門以命稱在父母生我。爲生命之本。而我生男女爲立命之原。故人從胞胎中𨿽稟於精血。便有此點眞陽蘊蓄其間。必在父母先天精血堅濃。生我則元气充實便見胃气彊盛。營气灌濡宗气升健衛气固密內而脈气外而形气無一非實也。眞陽眞陰。交濟於中。生化不窮。神气且昌𨿽有六气不能侵害。過勞過饑亦可耐受。若我後天。勤加修攝。不妄作勞。非惟身心康泰。足臻上壽。而誕育後胤。亦無傾危夭紮之患。如先天元气本虛。童孩之時。每多羸疾。及長精血不榮。少年如同老態。飲食少進。腥葷饜飫。胃气餒矣。肢體虛瘦。精彩匪揚。營气衰矣。頭傾視深。稍勞汗泄。少動喘生。虛脹塡膺。宗气陷矣。未寒思溫。未熱圖涼。六气頻仍。患卽畱連。錯投寒劑。生死反掌。衛气疏矣。多愁少喜。健忘驚忡。心气消矣。陽痿精薄。筋柔骨脆。肝腎之气憊矣。少有不愼。大命殉之。倘知堅持修謹。佐以善劑。亦可支持。偸生歲月。幸致下壽。縱由天命。亦兼人事耳。今之醫者不管元气虛實。並察諸气衰旺。只循病气重輕。而特見病治病。如是熱者固宜投以寒劑。

而假熱之治法窮矣。寒者固宜投以熱劑。而假寒之見理昧矣。同一熱也。而脈之屬陰屬陽爲異。同一寒也。而脈之有力。無力不同病之。寒熱由乎脈。脈之虛實。由乎气气之盛衰由先天之元气陰陽水火皆統禦。於元气而元气爲陰陽水火之根。則寒熱之所從生也。而寒熱又爲百病之根。百病之蜂起叵測。卽寒熱之變幻無窮耳。惟能察寒熱之眞假。便識元气之虛實。顧何慮治道之不精詳乎。倘元气不一加察𨿽根深者固錯治無妨。至中虧者而妄攻何忍乎。

明醫王應震曰。見痰休治痰。見血休治血。無汗不發汗。有熱莫攻熱。喘生休耗气。精遺不澀泄明得个中趣方是醫中傑行醫不識气治法從何據堪笑道中人。未到知音處。此眞知本達原之言也。學人省之。

﹝卷之一﹕醫論﹞論膀胱者州都之官津液藏焉气化則能出矣

餘二十年來。讀經至此。始悟造化之蘊。至矣微矣。益見內經千言萬語。翻來覆去。橫說直說。都是爲此一二字上靈通變化。何等奧渺。又何等明白。夫旣曰膀胱爲津液之府。意必積滿當自出。何須借气始能化。因化而方出乎。至上文三焦者決瀆之官。水道出焉。柰何獨不需气乎。彼此印證。細究其義。夫三焦旣主相火。水道之出。無非稟气以爲決也。不曰能出。而曰出焉。蓋气本自化不待化於气而始能出也。今津液主水。膀胱司水。水不自化而化於气此。陰以陽爲用未免少費工夫。故不曰出焉。而曰則能出矣。語意之決又包許多妙用今夫津液固全資气化。設使气一凝滯不運則膀胱𨿽滿積而不能出矣。气一虛陷無制則膀胱不待積滿淋瀝頻數隨泌而隨出矣。又气一浮越不守則膀胱絕陽無气可化。津液隨脫便不知。而自出矣。嗟夫一气耳。無處不到。無息不運。無物不司。何獨膀胱明言气化。方知是气化。三焦主气。不明言气化。亦知是气化。若大腸傳導而出變化。小腸受盛而出化物。何莫非气化也。至乎心爲君主之官。肺爲相傅之官。肝爲將軍之官。膽爲中正之官。膻中爲臣使之官。脾胃爲倉稟之官。腎爲作彊之官。使非气化。何以能神明出焉。治節出焉。謀慮出焉。決斷出焉。喜樂出焉。五味出焉。伎巧出焉。思至此則。人一身皆气化也萬物皆气化也。六合以內以外亦無非气化也。學人試潛心詳玩。悟到化景政如釋氏所云。得然一聲。便立證菩提矣。

﹝卷之一﹕醫論﹞論補脾補腎

愚按李東垣謂補腎不如補脾。許學士謂補脾不如補腎。二賢著論。各有深意。而世之醫者。不分腎之有兩議之各殊則曰二者皆是也。豈知東垣之說。蓋謂腎藥膏膩。𨿽優於腎。特妨於脾。不如健補中气以資生化。飲食旣充。精血自旺。由是脾獲補而俾腎受益。此言腎者。乃左腎也。至叔微之說。乃謂脾气虛弱。不能轉輸。脾气虛寒。不能生長。良因母气不充。子脾失資。而世醫僅扶中气。藐不見效。以故立法補母。特創四神二神之屬。溫命門之火。滋生戊己。尋源究本。迥絕常法。此言腎者乃右腎也。故腎有兩而治各不同。夫東垣補脾之法。固誠善。然特爲腎未傷而獨脾弱者論也。設使精血衰耗。陰虛發熱。恐非壯水無以救燎原。非補腎無以固根。而亦可以迂緩之劑。借稱王道。優遊望效。獨支中气已乎。𨿽然虛癆損腎。卽脾气亦爲之虧矣。法不能捨脾而專治腎者。故苦寒黃柏知母之屬。甘寒二冬玄參之屬。益見非陰虛所宜。而適以戕。陰而已。六味丸𨿽曰補腎。其所用山藥茯苓石棗。乃兼益脾之品。熟地固云膏膩。而假以蒸曬火力。尢於胃气無犯。未有先犯胃气。更能爲之運布藥力以施於四藏者是六味丸補兼脾腎不待智者而知之矣。其右腎眞陽不足。而爲神昏气怯。動作喘乏。或畏寒禁冷。陽事不舉。或脾胃虛寒。飲食少進。或嘔惡痞脹。臍腹沈痛。或大便不實。吐利頻作歷歷固屬脾病。實因母虛所致俱宜益火之源。而培右腎之眞陽法。無逾此也。竊意靈樞素難。字字皆陰陽奧義。語語悉水火玄機。千載而下。能通其說而會其眞者。在晉有王太僕。在唐有許叔微。在明有薛立齋張景嶽。寥寥數子。悟道獨眞。闡命門之蘊。窮水火之辧。立論敷治大越諸賢。其他前輩𨿽能窮談陰陽水火之理。及著之施行渺無定識。率多附會根據違。矯彊立言。況自劉守眞主火之說。行而假熱者受害朱丹溪以苦寒爲補陰而腎虛者喪命。然東垣老人垂十六字之訓。謂實火可瀉。芩連之屬。虛火可補。參之屬。釐晰虛實。葆和脾胃。不至混劑誤世。差彊二子一著。而獨未見敷揚陰陽水火之義。洵缺陷事。至傷寒辧惑。猶爲有功於世也。張景嶽有云。使劉朱之言不息。則軒岐之澤不彰。是誠斯道之丈魔。生民之厄運也。柰何斯世昧識圓機。偏主劉朱。爭相宗尙戕伐生命。枉害無辜。長夢莫醒。此景嶽所以力辟邪說。宣明正教。而獨毅然不能已於好辧也。余因而有感焉。

﹝卷之一﹕醫論﹞治血貴靜

甚哉。陰陽之理微而陰陽之治難也。陰陽之病則變亂。閃爍而莫可捉摸者也。今以失血言之。血主陰气主陽。陽之性動。陰之體靜。陽之气熱。陰之性寒。而陰陽則相維爲旣濟之。水火也。故气行則血亦行气止則血亦止。气盛則血亦盛。气衰則血亦衰。气熱則血燥。气寒則血凝。气盛而逆。則血因從上見。血虛而陷。則气亦隨下脫。其爲治也。逆於上者降之。陷於下者升之。初病陰陽錯亂者平之。寒熱不調者和之。嗣究其原。應寒則寒。應熱則熱。應補則補。應瀉則瀉。法難定執。治隨人施耳。夫血旣外溢則陽動之太過也。治專主寒則陰制之。有餘也。益气固云救血未免動而復動。了無歸息之日。瀉陰𨿽曰抑陽乃至靜而益靜殊。

絕生發之機均非有得乎。治血之。而亦未識其所以爲靜之。體矣。𨿽然﹑血固種種不一。總當循元气脈气形气病气而精辧之也。獨怪河澗作俑。謬稱諸血無寒。致今庸流混治殺人。遺不小。殊可悲恨。豈知寒劑治血。惟上古形病俱實者宜之。犀角地黃湯。乃專治胃經積熱實證。只可暫用。中病便止而非療血之綱劑也。四物湯𨿽爲血藥。用芎歸則通血之壅滯也。白芍則收血之耗散也。生地則制火動之陽光也。而非益陰之品。且芍性酸寒。尙伐生气。亦惟血凝滯及耗散者用之相應。設使陽焰正熾。而辛竄之歸。不益助其上炎之火性乎。失血甫定尙畱停瘀。最忌固斂。若生地芩連。𨿽賦性沈寒。固可撲未滅之餘焰。獨不思脾虛而血不統血脫而脾愈虛敢用此。而輕瀉藥脾陽乎。脾本虛而復虛則陰不受攝。而血愈脫矣。察惟諸气俱實。得有犀角四物本癥始可用耳。又有陽焰。未熄而遽投補气之劑是反以動乎。陰尢非福也。亦須察果元气頓虛色脈兩虧。而補中歸脾四君十全之屬。是所必需。甚至虛寒與气俱脫。參附八味。忍緩投乎。此則一偏於涼瀉。一偏於溫補乃爲通變之機權。而非正治之活法也。惟必明乎。爲靜之體與夫失靜之。由庶可語乎。治靜之之方矣。血主乎。陰以靜爲體陰中蘊。陽靜處寓動蓋此。靜非沈寂之靜。乃生化之靜。今立一方不專以寒者。恐愈痼眞陰也。又不驟以溫者。恐益助邪陽也。議以不濡不燥中和恬靜之品。非惟天一可復。且令水火兩平。得葆其靜之體。而益完其靜之。神者也。治本常法。藥非奇艸。推求仲景之腎气。允爲療血之佳珍。設曰熟地膏潤。不宜遽補。豈知血脫陰虧內傷。非補何以塡陰。丹皮甘香生新消瘀之良藥也。且制燎原。然眞陰旣耗。元陽少附脾失。資生土气餒矣。必用山藥茯苓。平扶胃气。而非歸術溫補之比也。澤瀉引虛熱以下行。石棗固藏血之本經。加炙艸則平五火。

益黑梔以斂二絡。術無逾此試亦屢效。倘逢肺胃郁熱。方增麥芩而減山萸。若療肝腎實焰。

不辭連柏而佐芍藥。卽君主凡火之動。苦寒必需。倘命宮眞陽將謝。溫熱恐後。久餌平劑不愈。必加益气之參術。錯投降火增劇。莫緩升陽之蒡。第病情變幻。而成方難守。當熟察元气之虛實。色脈之吉凶。與夫病气之重輕。陽中陰易扶陰中陰難療陰屬經易。治陽屬藏亦危及至用藥溫涼補瀉。新久順逆。隨宜輒應。庶了然無疑於胸中。方可逃枉治之重愆。此特鄙人蠡見。宜詳立齋全案。

﹝卷之一﹕醫論﹞廣嗣方論

愚意艱子之家。非婦人陰血乖羸。則男子精气衰憊。在婦人久媾不孕。盒飯廣置外家媵。

擇其气血充盛者代舉。至男子則須調適心身。久餌善劑。直待功深行滿。亦可什一期許。若論男子不是左腎血燥精枯便由右腎气寒神餒。夫曰血燥則陽盛不能滋陰。曰精枯。則水竭不能制陽也。曰气寒。則陰凝不能溫精。曰神餒。則力疲不能直射子宮也。生來根本之虧。故致華實之稀。肯施下手工夫。全在此處作用。滋左腎當潤以純甘壯水之劑扶右腎宜暖以甘溫益火之品。總要六味爲主。莫失化源之資存熟地石棗。懷山茯苓。通益兩腎之精气。去散血丹皮。利水澤瀉。直補一元之神機。在左尙佐以人參當歸龜膠杜仲枸杞之屬。在右亦侑以人參當歸鹿膠巴戟熟附之屬。蓋左腎陰虛而非人參長陽不能生陰也。右腎陽衰而非熟附化陰不能益陽也。倘陰精浮渙。而不沈堅。則又益以沙苑蒺藜菟絲之屬。抑陽气沈陷而不升發。則莫外乎箭梗黃白術之品。龍火焱動。黃柏知母。斷不敢需神光寂靜。蛇牀葫巴。豈其所宜。一味之炙甘艸。能除假熱。半匕之宜州桂。最起沈寒。精薄每見陷遺。五味當先。气消不能握固。骨脂勿後。若其神形兩衰。精气俱微。此固不必分以屬左屬右。爲陰爲陽。而人胞之峻補眞元。肭臍之急療虛竭。不能緩也。𨿽然人胞固爲以人補人。精得其精。卽龔雲林亦云艸木無情。惟血气之屬可以補人。若人乳人胞阿膠鹿膠之類是也。二論誠不誣。豈知用一人胞。便損一孩命。艱子之夫。宜存陰。不如代以鹿茸鹿髓。則尢滋益無比。鹿壽千齡气通督脈茸髓。最珍可廣瓜瓞世人罕識也。此余方論抒自生平積想。而非膠柱古方。然特大法耳。當詳診脈證。再爲加減。則全善也。至若婦人𨿽專主血。亦有气虛不能攝精。气寒不能溫精气壅不能通精者。與男子治法不甚懸殊。推求脈癥。庶無混投。

﹝卷之一﹕醫論﹞論諸痿

內經論五臟之痿。諄諄以肺熱爲主。而治痿則獨取陽明陽明與太陰相表裏爲五臟六腑之海。主潤宗筋束骨而利機關合衝帶督三脈而又爲陰陽之總會。故人身有眞陽升降營運。彊健不息精神气血性情魂魄。無委靡不振之。患咸得其闔辟。動靜之。常者也。夫痿者痿弱不勁。舉動不力也。蓋金不能生水致腎。失作彊之用痿斯見矣。肺主皮毛心主血脈。脾主肌肉。肝主筋膜。腎主骨髓。肺爲諸髒之長爲心之蓋。痿則內葉焦而皮毛不榮金爲火燥水難衛母。熱气畱著。

必及於筋脈骨肉。則病生痿也。心痿脈上逆而下虛。樞析挈脛。縱不任地。爲脈痿。肝痿則膽泄口苦。筋膜幹而攣急爲筋痿。脾痿則胃幹而渴。肌肉不仁。爲肉痿腎痿則腰脊不舉。骨枯髓減。爲骨痿此經之言諸痿也。仲景金匱有謂肺痿者。以熱在上焦。因咳而爲痿。得之或從汗出。或從嘔吐。或從消渴小便利數。或從便難。或被快藥下利。重亡津液。故寸口脈數而虛。口中反有濁唾涎沫。原其意從內經痿條推展。在髒气虛不得布榮衛行津液。反冤郁爲熱蘊結涎沫濁唾而後咳。故附方或用炙甘艸湯。或用生薑人參大棗湯。所治大意似之矣。又謂肺痿吐涎沫而不咳。其人不渴。必遺尿水便數。亦以上虛不能制下故也。此爲肺冷咳多涎唾。

甘艸生薑湯以溫之。若服湯已渴屬消渴。則此所治。便與前條上焦熱者不同矣。上焦熱則冤郁而肺之玄府燥澀。气不利則咳。津不布則渴。此云肺中冷者非形寒飲冷之邪在其中。由上焦無陽。故曰冷。陽气不足則不成熱。不熱則不咳亦不渴惟气虛而不能約制其水道之行也。

肺與腎連。肺虛則腎亦虛。故水入咽直達於腎。腎亦不能以水精四布於五臟。而徑出於溺矣。

此仲景之爲肺冷咳也。大都肺焦而迫於熱。良由腎水衰。不能制火。此爲眞藏之患。當與諸藏熱痿從壯水之劑。而治其右腎火衰。致巳土失資。而肺金寡衛。冒觸外邪。不渴而咳。唾涎沫背成龜胸者。特以下虛而不能奉上也。𨿽曰不熱不咳。此爲因寒致逆。不得以熱論治宜益火之源。或巳土自虛。不能生子。皮毛日瘁。或咳或唾。從中虧論。至仲景所云冷痿者。則宜升舉其陽而溫存之。若形寒飲冷而痿者。則須溫散其寒。資養化源。劉河澗亦論气血者人之神。若气血或鬱結。或衰虛不能宣通。則神無所用。而不遂其機。故劣弱也。當隨其虛實補瀉之。使气血宣行則神自淸。利而應機。能爲用矣。東垣有謂暑月痿厥者。乃獨舉四肢痿軟熱厥。及衝脈气逆而論。治以淸燥去濕熱之藥。或生脈飲。合四苓散加黃柏知母不知。此乃濕熱成痿不足中有餘之病也。故宜滲泄。若夫精血枯涸。筋脈衰弛。肌肉日削而成痿。此不足中之復不足也。全須峻補之劑。法大異耳。察諸書又以痿痺不仁。每每混同立論。此爲因內經脾痿中肌肉不仁。安得執以合痿痺爲一病。蓋痛則爲痺。不痛則爲痿。痺實痿虛。痺爲風寒濕所成。气滯不行。而痿則血少气虛。此甚懸絕。亦有誤作風治濕治者。病之似同而實異者以此。經又嘗舉其端。所謂腎風而不能食善驚驚已心气痿者死。又太陰司天濕气下臨腎气上從陰痿气太衰而不起。此從所司之內癥而論也。若仲景更明肺藏所生气之虛實者又如此。則肝脾二髒。𨿽無明文。觀此亦可例舉矣。愚以爲內經諸痿。則眞痿癥也。仲景從而推明之。又有謂爲冷痿者。東垣有謂濕熱痿者。又有從火衰而致者。土虛而得者。飲冷而得者。此非眞痿。乃如痿也。如痿眞痿不可不詳辧也。

﹝卷之一﹕醫論﹞胃气當察

愚按內經千言萬語。諄諄教人以胃气爲本。有胃气曰生。無胃气曰死。胃气少曰病。又曰﹕脾胃爲气血之本。東垣云﹕胃中元气勝。則能食而不傷。過時而不饑。脾胃俱旺。則能食而肥。脾胃俱虛。則不能食而瘦。或少食而肥。𨿽肥而四肢不舉。蓋脾虛而邪气盛也。又有善食而瘦者。胃中伏火邪於气分則能食。脾虛則肌削。卽食也。叔和云﹕多食亦饑者虛。立齋先生曰﹕人以脾胃爲本。納五穀。化精液。其淸者入營。濁者入胃。陰陽得此。謂之。故陽則發於四肢。陰則行於五臟。土旺於四時。善載乎萬物。人得土以養百骸。身失土以枯四肢。又云﹕愚按大病後谷消水去。精散衛亡。多致便利枯竭。宜當補中益气爲要。蓋脾爲中州澆灌。四傍與胃行其津液者也。況大腸主津。小腸主液。亦皆稟气於胃。胃气一充津液自行矣。愚竊以爲胃气者元气之用也。元气者胃气之主也。然必藉穀气以資養元气。元气旣盛。胃气自充。故气義有二。曰先天气。曰後天气。先天者眞一之气。气化於虛。因虛化形此气從虛無中來。後天者血气之气气化於谷因形化气此气從調攝中來。然而運化調攝政所以葆全其虛無之本。胃气其可不重乎。

﹝卷之一﹕醫論﹞辧利痢脈病之殊

愚按仲景傷寒論﹕有三陰自利證。有協熱下利癥。自利爲陰寒宜溫以辛熱下利爲傳經。

三陰熱糜之。證宜從淸解。自利脈微小緩弱。相合之脈也。下利則脈沈而有力或洪實和緩。乃邪熱入裏之癥也。至所謂痢者。內經謂之腸。金匱謂之滯下迥與傷寒病機不同也。此從濕熱所致。爲腸胃實積之病。多見於溽暑燻蒸之候。故治法從苦寒滌蕩。攻積破瘀。旣屬陽病。

則脈宜從陽診。余每療此病。多有洪大滑數。或沈實者。治卻易愈。而脈見沈小遲弱。及浮大無力者。殊爲乖候。大費心力。極意溫補。始得漸瘥。柰何髙陽生之脈訣。乃謂下痢微小卻爲生。脈大浮洪無瘥日。此非積熱實病乎。旣爲積熱實病。乃陽病也。陽病而得微小陰脈而投以苦寒果。可得全生乎。不通害理。莫此爲甚。𨿽然痢固爲積熱實病矣。而胃气未傷。六脈有神。飲食如常。無別蒹證。七日經盡。厥疾自瘳。設若元气胃气兩虛病气獨熾。尢須察气施治。必先扶元爲主。或少佐以淸熱之品。可期後效。甚有虛痢而脈病俱虧。

此經所謂五虛者。是勢屬危困。令人束手敢。曰積熱。爲患尙須淸滌乎。故立齋有云﹕夫人以胃气爲主。未有脾胃實而能患瘧痢者。若專主發表攻裏。降火導痰。是治其末而忘其本也。以上蓋救正髙陽生解脈之。誤也。大都傷寒雜病。須覘元气虛實。至若錯認病機。愈支離枉謬耳。

﹝卷之一﹕醫論﹞治病求本

愚按玉機微義曰﹕經云﹕治病必求其本。本於四時五臟之根也。故潔古張先生云﹕五臟子母鬼邪微正。若不達其旨意。不易得而入焉。徐用誠先生云﹕凡心臟得病必先調其肝腎二髒。

腎者心之鬼。肝气通則心气和。肝气滯則心气乏。此心病先求於肝淸其源也。五臟受病必傳其所勝。水能勝火則腎之。受邪必傳於心。故先治其腎。逐其邪也。故有退腎邪。益肝气兩方。或診其脈。肝腎兩髒俱和。而心自主疾。然後察其心家虛實治之。張景嶽先生曰。本者原也。始也。世未有無源之流。無根之木。澄其源而流自淸。灌其根而枝乃茂。無非求本之道。今姑舉其略曰。死以生爲本。欲救其死。勿傷其生。邪以正爲本。欲攻其邪。必顧其正。陰以陽爲本。陽存則生。陽盡則死。靜以動爲本。有動則活。無動則止。血以气爲本。气來則行。气去則凝。證以脈爲本。脈吉則吉。脈凶則凶。先者後之本。從此來者須從此去。急者緩之本。孰急可憂。孰緩無慮。內者外之本。內實者何傷。中敗者堪畏。下者上之本。滋苗者先固其根。伐下者必枯其上。虛者實之本。有餘者拔之何難。不足者攻之何忍。眞者假之本。淺陋者只循像迹。精妙者洞別玄微。至若醫家之本在學力。學力不到。安能格物致知。而尢忌者不畏難而自足。病家之本在知醫。遇士無禮。不可以得賢。而尢忌者好雜用而自專。

凡此者𨿽未足以盡求本之妙。而一隅三反從可類推。總之求本之。道無他也。求勿傷其生而已矣。蘇子瞻曰﹕夫國之長短。如人之壽夭。人之壽夭在元气。國之長短在風俗。世有羸而壽考。亦有壯盛而暴亡。若元气猶存。則羸而無害。及其已耗。則壯盛而愈危。是以善養生者愼起居。節飲食。導引關節。吐故納新。不得已而用藥。則擇其品之上。性之良。可以久服而無害者。則五臟和平而壽命長。不善養生者薄節愼之功。遲吐納之效。厭上藥而用下品。伐眞气而用彊陽。根本已危。僵僕無日天下之勢。與此無異。此坡公借醫諭國其理一也。吁萬事有本。何獨治病。求本有道。何專藥石。故黃帝曰。陰陽者天地之道也。萬物之綱紀變化之父母生殺之本始。神明之府也。則又曰﹕治病必求其本。愚以爲元气者生身之本也。病气者元气之賊也。治法者禦賊之兵也。藥之良毒者攻守之資也。醫之賢庸者智愚之將也。攻必元气病气兩實。始可用毒劑。守則爲元气旣虛。病气獨實。𨿽有可攻之勢。必先主守之方。以待敵愾之衰。益壯我壘之。堅而藥之。良者所不敢後卽攻亦無多費力也。若其元气潛消。根本已搖。攻無可攻。守莫能守。薄節養爲迂緩。藐導引非善基。反事搏鷙之雄。妄異旦夕之效。卽縱形盛。何識中虧。其不致僨轍者少矣。再考啟玄子釋注求屬之論有云益火之源。以消陰翳。壯水之主。以制陽光。又曰臟腑之原。有寒熱溫涼之主。取心者不必齊以熱取腎者不必齊以寒但益心之陽。寒亦通行。彊腎之陰。熱之猶可。故或治熱以熱。治寒以寒。萬舉萬全。孰知其意。此王氏之心得也。然。求其所謂益與壯者。卽溫養陽气塡補眞陰也。求其所謂源與主者。卽所謂求其屬也屬卽本也。根本之謂水火之本。則皆在命門之中耳。捨命門何處覓尋夫曰本。曰求本。曰必求。又不曰治本。而先曰求本。蓋惟求始可得本得本始可論治吾願世之學醫者。一深長思也。

﹝卷之一﹕醫論﹞駁諸家癆瘵治法之謬

百病惟癆瘵爲最重。邇來患者旣多。治者愈舛。若朱丹溪以苦寒補陰。戕伐生命。百載而下。屢有非之者固無庸喙矣。至乎葛可久之十藥神書。王宇泰之證治準繩。無論賢愚皆稱爲善。余獨以爲非也。夫病者旣誤投劍戟叢中。而醫者復操刀挾矢而躡其後。安望其有復蘇之理乎。蓋瘵乃虛怯之。謂亦猶年荒歲歉而又缺壞不完之意也。嬰疾到此。黃泉日近。何啻膏肓之篤。可不凜然寒心哉。夫病有輕重深淺之不同也。始曰弱。繼曰虛。曰衰。曰損。曰瘵。

但瘵甚於損。損甚於衰。衰甚於虛。虛甚於弱。初起因循不治而弱必至於虛。虛必至於衰。

衰必至於損。損必至於瘵。至瘵則已入死。法而又不卽死者也。然病又有經絡臟腑之不同也。

髒深於腑腑深於經。經深於絡。其初起也。則必由絡入經。由經入腑。由腑入髒。至入髒則生機已絕。待盡矣。𨿽然髒有五而腎爲要。腎有兩而左爲重。蓋左腎爲元陽之母。爲眞陰之主。爲天乙之宗。爲生化之源。儲精握血造命生身此處一傷根本。傾搖矣。而吾又詳究其致病之因。與夫諸家治法之謬也。經云﹕五臟者主藏精者也。不可傷。傷則失守而陰虛。

陰虛則無气。無气則死。又曰腎屬水。受五臟六腑之精而藏之。又曰主蟄。封藏之本。腎之處也。故凡男子色欲過度。施泄無禁。而或先天稟薄。胎瘞虛瘦。精血未滿。早被斫喪。或沈湎醉鄕。毒潰骨髓。蓋由腎屬陰而主水。水卽精也。水竭火盛勢必然也。火盛爍金。金水不能相生。虛陽失制。發而爲燎原。假熱之火。此火爲壯火。爲邪火。爲龍雷之火。爲無根之火。而非君火。凡火可得以苦寒。沈陰黃柏知母之屬。而直折之也。其發熱也或倏忽往來。時作時止。或晝見夜伏。夜見晝止。不時而動。或唾痰咯血。喘嗽不休。或喉癢燥渴。或失汗遺精。或二便不調。或飲食少進。或肌肉日脫。總緣精枯水涸因致見癥。令人疑惑難以名狀是。皆陰不足以制陽病在陰中之水也。王太僕曰﹕寒之不寒。責其無水。又曰﹕壯水之主。以制陽光。立齋先生曰﹕無水者宜用六味地黃丸。塡補眞陰。張景嶽亦用純甘至靜之劑。二賢無失化源之治。灼有千古獨識。然眞陰損竭。而非熟地膏膩。石棗溫潤。滋補空虛。何以復生精血乎。經曰。精不足者補之。以味是也。抑陰旣虧矣。眞陽無附。脾失資生。故用甘平之山藥茯苓。扶益胃气。枸杞阿膠巴戟甘艸。皆壯水之品。或可臣佐。但非侑以人參。則無陽而陰無以生也。丹皮固骨蒸所需。澤瀉爲利水而設。

性主補瀉兼行。亦須斟酌采擇。水旺則骨蒸自除。何必行血之丹皮。金盛而上源旣裕。寧資通淋之澤瀉。又未有陰虛。而脾胃能獨實者也。天麥二冬。𨿽云療嗽。獨其冷滑瀉陽。不宜輕用。玄參地骨。固優退熱。亦屬甘寒犯胃。是所必忌。桑白乃瀉肺火之有餘。獨不思火旣有餘。水便不足而可重瀉其表乎。若生地藕汁。童便人乳。此亦寒滑妨脾。在治實火得矣。

獨不思龍雷虛焰。遇水愈熾。而可混投乎。薏苡仁乃理香港腳。除風濕消肺癰之藥。而此陰虛咳嗽。金水俱敗。可用滲利乎。痰爲腎津不能四布。挾虛火以上溢。乃如痰而非眞痰也。柰何妄用泄郁之。貝母乎。甚至橘紅款冬。亦敢亂施。枇杷葉輕飄薄質。果能滋腎保金耶。虛煩莫寐。火爍陰也。而與療膽熱不眠之棗仁何干。再詳麥冬固淸肺金。𨿽同五味人參爲生脈之飲。獨不思孫眞人立此方者。爲因暑月火熱傷气。而非可借以治土敗金虧之嗽也。甚至投薄荷汁以淸熱。取杏仁膏而治喘。乃復用此苦辛泄陽香燥傷陰之味。愈支離莫解矣。竹瀝淸郁火之痰涎也。與此腎津上溢者何關乎。大黃玄明粉爲治傷寒胃府燥滿實堅之熱癥也。桃仁韭汁乃破瘀行血之峻劑也。而可施於陰虛肝臟已敗脇肋俱疼之危候乎。柰何尙不知熟地黃之爲挽陰回生之聖藥乎。生地初固甘寒滯胃。而假以九轉功夫。鼎鑪變化。精微妙用。大能健土生精。則曰泥膈難化。或因火候未足。制煉乖方耳。豈識此藥面目哉。喘甚者虛裏應衣。火不歸源也。何又妄投腹皮蘿卜蘇子葶藶之屬哉。病一飲寒。熱益燎原。忍復益以連翹梔子三黃之類。大瀉眞陽耶。柴胡乃解少陽表熱。

治此則反令汗出。愈傷元气。靑蒿味苦主泄。果能令幾微胃气。護保無虞乎。穴灸四花。徒接內火以升焱。藥投蕊石。反能停瘀而生災以上蓋葛可久王宇泰諸家治癆之妄法也。切此乃眞藏爲患而非經府之病也。根本已虧。而非枝葉之雕也。眞陰缺壞不完而非气血虛弱之媲也。五臟有傷至腎爲極﹐眞陰已敗元陽亦滅而又有水盛火衰與。夫陰陽兩虛之病不可不察。如何今昔諸家。昧本徇標。見病治病。非惟搏刮無術。致今速死有期。嗚呼種杏乎。種棘乎。一部治世奇書。幾爲宜府鬼矣。王宇泰曰﹕丹溪論勞瘵主乎陰虛者。蓋自子至巳屬陽。自午至亥屬陰。陰虛則熱在午後子前。寤屬陽。寐屬陰。陰虛則汗泛寐時盜出也。升屬陽。降屬陰。陰虛則气不降。气不降則痰涎上逆。而連綿吐出不絕也。脈浮屬陽。沈屬陰。陰虛則浮之洪大。沈之空虛也。此皆陰虛之癥。用四物湯加黃柏知母主之。然世醫遵用治疾。

乃百無一效者何哉。蓋陰旣虛矣。心火上炎。而當歸川芎。皆味辛气大溫。非滋陰降火之藥。

又川芎上竄。尢非虛炎短乏者所宜。地黃泥鬲。非胃弱食少痰多者所宜。黃柏知母。苦辛大寒。𨿽曰滋陰。其實燥而損血。𨿽曰降火。其實苦先入心。久而增气反能助火。至其敗胃。

所不待言。用藥如此。烏能奏功哉。余每用薏苡仁百合天門冬麥門冬桑白皮地骨皮枇杷葉五味子酸棗仁之屬。佐以生地藕汁乳汁童子小便。如咳嗽則多用桑皮枇杷葉。有痰則增貝母。

有血則多用苡仁百合。增阿膠。熱甚則多用地骨皮。食少則用苡仁。至八九錢。而麥門冬常爲之主。以保肺金而滋生化之源。無不應手而效。蓋諸藥皆稟燥降收之气。气之薄者爲陽中之陰。气薄則發泄辛甘淡平寒涼是也。以施於陰虛火動之癥。猶當溽暑伊芳郁之時。而商颯然倏動炎。敲如失矣。與治白虎湯同意。然彼是外感而有餘。故用寒沈藏之藥。而後能輔其偏。此是內傷爲不足。但用燥降收之藥。而已得其平矣。此用藥之權衡也。又云﹕虛勞之疾。

百脈空虛。非粘膩之物塡之。不能實也。精血枯涸。非滋濕之物潤之。不能潤也。宜用人參黃地黃天麥門冬枸杞子五味子之屬。各煎膏。另用靑蒿以童便熬膏。及生地汁白蓮藕汁。人乳汁。薄荷汁。隔湯煉過。酌定多少。並麋角膠。霞天膏。合和成劑。每用數匙湯化服之。如欲行瘀血。加入醋制大黃末子玄明粉桃仁泥韭汁之屬。欲止血。加入金墨之屬。欲行痰。加入竹瀝之屬。凡虛勞之癥。大抵心下引脇俱疼。蓋滯血不消。新血無以養之也。尢宜用膏加韭汁桃仁泥。大略前言苡仁之屬治肺虛。後言參地黃膏子之類治腎虛。蓋肝心屬陽。肺腎屬陰。陰虛則肺腎虛矣。故補肺腎則是補陰。非四物黃柏知母之類也。又云﹕治虛勞當以脾腎二髒爲要。何以言之。腎乃系元气也。脾乃養形體者也。經曰。形不足溫之以气者也。謂眞气有少火之溫以生育形體。然此火不可使之熱。熱則壯。壯則反耗眞气也。候其火之壯少皆在兩腎間。經又曰。精不足者補之以味。五味入胃。各從所喜之藏而歸之。以生津液輸納於腎者。若五味一有過節。反成其藏有餘。勝克之禍起矣。候其五味之寒熱。初在脾胃。次在其所歸之藏。卽當補其不足。瀉其有餘。謹守精气。調其陰陽。使神內藏。夫如是則天樞開發。而胃和脈生。故榮衛以周於內外。無不被滋養而病愈矣。李黃暗齋曰。以上數條。乃王宇泰先生治虛癆之法。迥異時流。予曾遵服亦有效。故並志之也。竊謂宇泰先生。

文章品望。業已標鵠中原。而畱心方技。著集準繩一書。無非惠濟羣生。其用心亦可謂仁而勤矣。獨是業非專習。至夫虛勞一癥。治率從標。且黃暗齋先生又從而附會之。彊稱爲美不揣政恐天下後世。庸工俗子。念以爲此方法。出自名公大人。拘守遵用。遺誤非少。至十藥神書。編定甲乙丙丁十號。兼投鍼灸金石。執方待病。尢屬謬戾。及徧閱諸家方書。所稱癆注二十四種。三十六種。或九十九種。病機叢繁。皆創言詭幻。巧立名色。欺世惑人。好事者爲之。豈知萬病皆生於寒熱。寒熱總由於水火。水火偏勝原本一虧。便成不可捉摸而爲彌。天亙地之勢矣。不全此處根究更從何地著力。故特表而出之。爲之駁正。

﹝卷之一﹕醫論﹞醫貴廣識

語云吳牛喘月。蜀犬吠日。然非親履其地。罔識其謬也。夔巫陽。巴之東門戶也。楚歸州抵此。程七百里。歷三峽瞿塘灩之險。長江若帶。洪濤怒湧。幾搖心眼。兩岸堵江玄猿夜嘯。千峯插漢皓晝陰霾。朝雲莫雨茫茫靡旦。一綫隙天微光隱現時逢金秋。爽气平分。木落天髙。煙嵐四淨。當隆午中宵之候。日月垂輝。掩映樹秒。或大如箕。或小如拳。或長如竿。

或短如尺。仰矚千仞之上。若睹若失。巴人語曰。歲不二三見。見則羣犬聚而吠之。及孤影驚遁。囂聲始息。未幾揚帆出峽方快。牖天漸辟。四境達聞。不復有吠日之奇事耳。嗣登渝州入錦官。稱古天府膏原平壤。極目縹緲。風景寥廓。神怡心曠。每攬勝千秋嘯臥艸堂石枕支機筆續淩雲鳥戲桐花之鳳鴉塗濤女之箋進艇錦江遠睇靑城碧瀾翠供我詩腸。不禁飄飄然。

欲仙矣。回思往事依稀如見。而因嘆諺語之失詳也。今正其名曰峽犬吠日。夫內經墳典。萬載之宗傳也。立齋先生。大成之繼聖也。內經立齋。中天之日月也。諸子百家。雜出之燈光也。自內經以來。未有盛於先生者也。獨怪僻壤時流。僅遵偏術細法。反謗正學大道是徒知有燈光。不識有日月也。毀先生者吠日月也。予設此諭非爲日月吐气特爲陋工廣識耳。

卷之二四診正法

﹝卷之二﹕四診正法﹞脈論

按脈者血之府。精气之源神之。用水谷爲宗。蓋脈不自行隨五臟元眞變化於經隧之間。

顯見於气口。陰陽之蘊也。自軒岐以下。難經仲景。始約言其要。迨晉王叔和以脈鳴時。撰有脈經。可謂周備詳切。惜乎以大小腸診之兩寸。部位錯亂。瑕瑜莫掩而後之妄男子髙陽生。復創七表八里九道之名。集爲脈訣。妄立圖形。夫脈從心解。其可以形得耶。庸俚紕繆。大乖經旨。俗醫習誦。以爲權輿。迨臻頒白。脈理竟昧。訛承惑。至今罔覺。於是脈訣行而脈經隱。至內經胗候。越人難經。仲景脈法。則益淪沒不彰矣。宋龐安常始得經旨。而有人迎气口之分。西山戴同父復著刊誤。亦辟其非。崔紫虛之四言脈法。滑伯仁之診家樞要。李言聞之四診發明。立論玄奧。李瀕湖之脈學奇經。解釋精詳。皆有功於後學。允爲當世之指南者也。醫而知此。何病不瘳。故脈不明則無以別癥。癥不別則無以施治。脈其可以不辧乎。

夫曰浮。曰沈。曰遲。曰數。曰滑。曰澀。曰虛。曰實。曰長。曰短。曰洪。曰細。曰弦。

曰緊。曰芤。曰濡。曰微。曰弱。曰伏。曰動。曰促。

曰結。曰牢。曰革。曰緩。曰散。曰代。此二十七脈者乃脈之大綱也。逐節解悟。固無難悉。而滑伯仁謂提綱之要。不出浮沈遲數滑澀似乎太簡。而實未足以盡脈。尢須察其陰陽乘伏。五行生克者。上下去來至止者。有部位不容顚倒者。有至數不容混淆者。有彼此相類者。

有疑似難別者。有眞假相混者。有有胃气無胃气胃气少之殊者。有從四時。反四時者。有與證相反相合者。有一病而兼見數脈者。有一脈而兼病數癥者。有雜投舛劑。致藏气不定。脈隨變幻者。有確守良藥。癥無進退。脈不轉移者。有人病而脈不病。脈病而人不病者。有脈不轉移。而良劑稍輟。便見虛陷者。有老少衰旺之不同者。有新病久病之宜忌者。有壽夭吉凶之預定者。有純陰純陽之偏稟者。有形體之相反相應者。有合聞問望而兼診者。有僧尼寡婦室女童男之異常人者。有貧富貴賤正人姦人六气七情之各殊者又有眞藏脈。有奇經脈。有太素脈。有天和脈。有人迎脈。有關格脈。有妊娠脈。有五逆脈。有六絕脈。有七獨脈。皆應詳辧精確。服膺弗失。一遇診按。生死吉凶。子了指下矣。庶神而明乎。愚按先哲有云﹕余念古良醫治疾。未有不先診脈。自軒岐已然。辧人鬼。別男女。特其粗爾。微茫呼吸之間。

而生死系焉。如濟北才人。顏色不變。而在死法中。其脈病也。吁﹑是固神於脈矣。然脈特四診之一也。獨恨近代傳授匪眞。偏遵脈訣。致令治疾乖訛。而倡明斯道。實乏其人。卽有明良輩出。不免調髙寡和。行髙謗多。故刖璞懷光。鮮有識之者。嗟此生人。𨿽幸生偏安之宇。不死於盜賊水火。乃陰陽爲患。甘枉沒於時師之手。是時師本代天以降殃。固劫運所應爾。亦生人之。自取是眞可爲。痛哭流涕者矣。切以爲醫不明脈固無以別病而不明眞假疑似之脈又無以別脈不明眞假疑似脈之脈又無以別元气之虛實。而洞明生死吉凶之大要也脈其僅治疾云乎哉。夫浮沈遲數二十七種。

此爲大綱。固無難識卽其中有兼見者不過誦記之繁。有相類者而只比擬之殊。亦易易曉也。

然獨此眞假疑似之脈。如坡公所云﹕大實有羸狀。至虛有盛候。脈之難辧。爲醫之難。職此故耳。若夫二十七脈。與前論所云﹕或陰陽乘伏。或息數部位。或胃气有無。或時癥相應相反。一切診法。悉宜遵根據內經難經。仲景叔和脈經。伯仁機要。瀕湖脈學。是皆宗傳正印。

炳如日星。無庸贅矣。至於眞假疑似關頭。此處差池。生死反掌𨿽先聖前哲。屢亦有言。但未悉闡其義。致使後學不察。往往混治殺人。余故不揣庸鄙。逐種詳辧。𨿽未諸精奧室。但虛實犁然。一診而明生死。未病而圖預防。存神指下。識气兆先。庶幾軒岐微蘊之彰而非時師拘攣之見矣。上士欲會其全非備四診不可。今特舉其脈之疑。似者列後。此而不力。爲救正則。終無復明之日矣。

﹝卷之二﹕四診正法﹞如數脈

數脈息數輻輳按舉有力主陽盛燔灼侵剝眞陰之實病。浮爲在表沈爲在裏發表攻裏。脈癥相符。不難治也。而獨有如數之脈。疑似眞假之間便有生死。霄壤之殊。人多不知也。夫數按不鼓則爲虛寒相搏之。脈數大而虛則爲精血銷竭之脈細疾。若數陰燥似陽之候也。沈弦細數虛癆垂死之期也。又有快脈卽疾脈。快疾卽如數脈。非眞數也。若假熱之病。誤服涼劑。脈亦見數也。每見舉世醫流。診得息數急疾。竟不知新病久病有力無力鼓與不鼓之異。一槪混投苦寒。遽絕胃气。安得不速人於死乎。徐東臯云﹕數候多凶。勻健略可。惟宜傷寒妊瘧小兒。瀕湖脈學云﹕數脈爲陽熱可知。只將君相火來醫。實宜涼瀉虛溫補。肺病秋深卻畏之。據此亦嘗有溫補之者矣。若僅言只將君相火來醫。則猶見之。未擴也夫獨不有陽虛陰盛之重恙。反得洪數有力之實脈。急溫桂附。旋卽痊可者乎。余謹再引內經色脈篇論。以正其謬。以救其枉。爲時師下一痛鍼法。經言冬脈曰﹕其气來如彈石者。此爲太過。病在外。其去如數者。此爲不及。

病在中。釋云﹕來如彈石者其至堅彊。營之太過也。去如數者動止疾促。營之不及也。蓋數本屬熱而此眞陰虧損之。脈亦必急數然。愈數則愈虛。愈虛則愈數。而非陽彊實熱之。數故不曰。數而曰如數則辧柝之。意深矣。此而一瘥。生死反掌。愚以爲何獨數脈有相似者。卽浮沈遲緩滑澀虛實弦緊諸脈。亦皆有相似也。又非惟脈然也。至癥若如瘧如痰如喘如風如淋等病。設非素嫻審辧。臨事最撼心目。故庸淺者只知現下。精妙者疑似獨明爲醫之難。政此關頭矣。

﹝卷之二﹕四診正法﹞如浮脈

浮主於表。行從肉上。如循楡莢。如水漂木。體法天。屬陽藏。司肺。時屬秋。運主金也。

浮緊傷寒。浮緩傷風。浮遲中風。浮數傷熱。浮洪熱極。浮洪而實。熱結經絡。浮弦頭痛。

浮滑風痰。浮虛傷暑。浮濡汗泄。浮微气虛。浮散勞極。此則大槪主於浮脈。而尙有兼診之殊者也。至若浮芤失血。浮革亡血。內傷感冒。而見虛浮無力癆瘵陰虛。而見浮大兼疾。火衰陽虛。而見浮緩不鼓。久病將傾。而見渾渾革至。浮大有力。叔和亦云﹕脈浮而無根者死。然亦可以浮診而用治表之劑乎。夫曰。浮多主表癥曰。如浮悉屬內病表裏。不明生死系之矣。

﹝卷之二﹕四診正法﹞如沈脈

沈主於裏。動乎筋骨之間。如石沈水。必極其底。外柔內剛。愈按愈實。體同地。屬陰藏。司腎。時屬冬。運主水也。兩尺若得沈實有神。此爲根深蒂固。修齡廣嗣之徵。如病沈緊內寒。沈數內熱。沈弦內痛。沈緩爲濕。沈牢冷痛。沈滑痰食。沈弱气弱兼汗。沈伏閉痛。此則大率主於沈脈。而尙有兼診之殊也。至於沈而散。沈而絕。沈而代。沈而短。沈不鼓。久病與陽病得此垂亡之候也。若沈而芤。沈而濡。沈而澀。沈而細。沈而結。主亡血傷精六極之脈諸如此類。不得槪以沈屬寒。屬痛而混投。溫散之劑也。更有如沈之脈。每見表邪初感之際。風寒外束。經絡壅盛。脈必先見沈緊。或伏或止。是又不得以陽證陰脈爲惑。惟亟投以淸表之劑。則應手汗泄而解矣。此沈脈之疑似。不可不辧也。

﹝卷之二﹕四診正法﹞如緩脈

緩爲脾脈。主乎中。應乎肌肉。陽寸陰尺。上下同等。不浮不沈。不大不小。不徐不疾。不微不弱。和緩有力。鼓指有神。如絲在經。不捲其軸。又如微風輕柳梢。蔡西山曰意思忻忻。難以名狀。四時五臟得此爲有胃气。其體屬地天之交。陽中有陰。陰中有陽。藏司脾。

時應長夏。運主季土也。不分男女老弱。心身得此。志和神暢。百病得此。不治自愈。然緩有二。此乃有胃气雍容和緩之緩也。又有緩弛之緩。緩縱之緩。緩弱之緩。緩弛者傷濕也。

緩縱者風熱也。緩弱者气虛也。緩而兼澀者血虛也。浮緩者風傷經絡。沈緩者濕傷臟腑。洪緩濕熱。細緩寒濕。是皆有病之脈。而非眞緩脈也。尙有陰虛浮洪無力而緩。陽虛沈細無力而緩是。僅肖緩之。體而非得緩之。神者也。若弦居土位。緩臨水宮。蓋克脈也。看此緩脈。要察胃气多少鼓擊髙下去來遲速便得眞確。悟從心解。未可一診了事也。

﹝卷之二﹕四診正法﹞如滑脈

滑脈平勻。乃得胃气之脈也。故經云。脈弱以滑。是有胃气。又云滑者陽气盛。微有熱。按之指下鼓擊有力有神。如珠圓滑。替替不絕。男得此無病。女得此有胎。乃眞滑脈也。若病則屬痰飲。浮滑風痰。沈滑食痰。滑數痰火。滑短宿食。寸滑嘔吐。關滑蓄血。尺滑淋遺泄。亦脈證相應之脈也。而特有如滑之脈。驟診亦得平和。不大不小。不見歇止。不見克勝息數如常。只是平動不鼓。牒牒而去。稍按卽無此爲元气已脫。僅存餘气畱連臟腑。經脈之中未盡斷耳。先於死期旬日內便見此脈。乃絕脈也。𨿽有盧扁。亦難復蘇。每見醫者尙於此際。執以爲痰。化气消痞。攻劑任投。只速其亡耳。抑何昧於生死之頓殊乎。

﹝卷之二﹕四診正法﹞澀脈不同

澀脈狀如輕刀刮竹。如雨沾沙。如病蠶食葉。主參伍不調。傷精亡血之病。爲血痺。爲寒濕入營。爲心痛。爲脇痛爲解。爲反胃爲亡陽。爲腸結。爲不月。爲胎病。爲溲淋。亦爲气滯。經曰脈弱以澀。是謂久病。然亦有不同者。或人賦稟經脈不利。或七情傷懷莫解。或過服補劑。以致血气壅盛。或飲食過度。不卽運化。或痰多而見獨澀。或久臥久坐。體拘不運此。又非專主於傷精亡血之病也。至於虛勞細數而澀。或兼結代。死期可卜。凡診此脈。須察病機。庶無謬治。

﹝卷之二﹕四診正法﹞如遲脈

遲與數爲陰陽對待之體。數六至。遲三至。息數甚懸。而緩與遲又依稀相似。但遲只三至。

緩得四至。𨿽略相似。主病則異。至離經之脈。則僅二至。內經謂之少气。然遲主藏病。多屬寒。浮遲表寒。沈遲裏寒。有力冷痛。無力虛寒。或主不月。或見陰疝。或血脈凝泣。或瘕沈痼。皆主陽虛陰盛之病也。而獨有如遲之脈。凡人傷寒初解。遺熱未淸。經脈未充。

胃气未復。必脈見遲滑。或見遲緩。亦可投以溫中而益助余邪乎。此虛實之不容不辧也。

﹝卷之二﹕四診正法﹞如緊脈

緊脈形如轉索無常。又如切繩。乃熱爲寒束之脈。故似急數而不甚鼓。暴癥見之爲腹痛身疼。

寒客太陽。或主風痙癇癥。在尺陰冷脈疝。在關心腹沈痛。在左緊盛傷寒。在右緊盛傷食。

若中惡浮緊。咳嗽沈緊。皆主死。此證與脈反也。又有如緊之脈。乃傷寒陰癥絕陽七日九日之間。得此脈。

仲景云﹕脈見轉索者卽日死。蓋緊本屬病脈而非死。脈但以新久之。異便有生死之分不可不察。

﹝卷之二﹕四診正法﹞如洪脈

洪脈指下極大。來盛去衰。來大去長。體爲陽藏。司心。時屬夏。運主火也。爲陽盛陰虛之病。若逢炎夏。診有胃气。乃應時之脈也。若泄痢失血。久嗽。及痞滿反胃。見之增劇難瘥。或沈兼洪弦澀。主痰紅火熾之癥。若形瘦脈大多气虛死。又曰脈大則病進。若春秋冬月見之。治主升陽散火。若洪而有力。乃實脈非洪脈須投寒涼此相類。宜細別耳。又有如洪之脈。乃陰虛假熱陽虛暴癥。脈𨿽洪大。按而無力。此又不得投以涼劑。致敗胃气又人臨死。從陽散而絕者。脈必先見洪大滑盛。乃眞气盡脫於外也。不可不察。

﹝卷之二﹕四診正法﹞如細脈

細脈似微而常有。細直而。若絲綫之應指。宜於秋冬老弱。爲血气兩衰之病。或傷精泄汗。或濕气下侵。或泄利脫陰。或丹田虛冷。或胃虛腹脹。或目眩筋痿。脈經云細爲血少气衰。有此癥則順。否則逆。故吐衄脈沈細者生。憂勞過度者脈亦細。治須溫補。至有如細之脈。或因暴受寒冷。痛極壅塞經絡。致脈沈細。不得宣達。是細不得槪言。虛而可誤施。滋補固結邪气也。又有癆怯困殆。脈見弦細而數。蓋弦主气衰。細主血少。數主虛火煎熬。奄奄待斃。醫於此時尙欲淸之平之良可慨已。

﹝卷之二﹕四診正法﹞如伏脈

伏脈深於沈。診須推筋著骨。細尋方見。主寒凝經絡臟腑。或霍亂吐瀉。腹疼沈困。或宿食沈蓄。或老痰膠固。或厥逆重陰。散寒溫裏。急宜著力。傷寒太陽初癥。得此最爲吉兆。故瀕湖曰﹕傷寒一手脈伏曰單伏。兩手脈伏曰雙伏。不可以陽癥見陰爲診。乃火邪內郁。不得發越。陽極似陰。故脈伏。必有大汗而解。政如久旱將雨。六合陰晦。雨後庶物皆蘇之義。

又有夾陰傷寒。先有伏陰在內。外復感寒。陰盛陽衰。四肢厥逆。六脈沈伏。須投姜附。及灸關元。脈乃復出也。若太溪衝陽皆無脈者必死。以上皆正伏脈也。又有如伏之脈。乃病久陰陽兩虧。脈見斷續沈陷。或隱或現。眞气隨亡。豈初病消散之。比乎。此乃脈脫非脈伏也。至有暴驚暴怒暴厥。亦見沈伏。少待經盡气復。不治當自愈。若人年過四十以上。元气素虛。忽然昏。不省人事。此爲類中風。而非眞中風也。喉聲曳鋸。六脈沈伏。惟急治以三生飲。加人參一兩。亦有得生者。如遺尿汗泄。口開目合。便不救矣。凡診此伏脈與如伏脈。當兼察病因。庶免枉治。

﹝卷之二﹕四診正法﹞如實脈

實脈浮沈皆得大而且長。應指然不虛。經云。血實脈實。曰脈實者水谷爲病。曰气來實彊。是謂太過。蓋實主火熱有餘之病。或發狂譫語。或陽毒便結。或咽舌彊。或脾熱中滿。或腰腸壅痛。或平人實大。主有痢疾。宜先下之。或瘡疽脈實。急下之。以邪气在裏故也。俱宜通腸發汗。亟解繁苛之火。不待再計矣。又有如實之脈。久病得此孤陽外脫。脈必先見弦數滑實。故書云久病脈實者凶。其可療以消伐之劑乎。更有沈寒內痼。脈道壅滯。而堅牢如實。此又不得槪用寒劑。但溫以姜附之屬可也。又有眞陰大虧燎原。日熾脈見關格洪弦若實法幾窮矣。尙可淸涼乎以上三癥皆如實脈。非正實脈也。

﹝卷之二﹕四診正法﹞如長脈

長脈不大不小。迢迢自若。如循長竿末稍爲平。如引繩。如循長竿爲病。長有三部之長。一部之長。心脈長。神彊气壯。腎脈長。蒂固根深。經雲長則气治。短則气病長。主於肝短主於肺。皆平脈也。反此則爲有餘之。病非陽毒癲癇。則陽明熱深。若長而緩者百病皆愈。大槪𨿽主乎病。亦屬輕淺之癥。其有如長之脈。或鰥寡思色不遂。心肝兩部則洪長而溢魚際。

是皆七情爲患。而非有病之脈也。或疝而左尺偏長。是又宿疾畱經。而非無病之脈也。或寒入經腑。六部細長不鼓。

此非投以辛熱不能蠲除也。若細長而鼓。又須淸解。靈變在人耳。看得長脈多有兼見。不得偏執爲悉無病。但病得此。終非死脈。老人兩尺脈沈長滑實。壽可期頤。且徵瓜瓞之盛。若短脈不及本位。應指而回。不能滿部。主病爲內虛。爲喘滿气促。爲胃气弱。爲頭腹疼。諸病見短難治。

爲眞气不足。是又與長爲霄壤之判。

﹝卷之二﹕四診正法﹞如弦脈

弦脈其狀端直以長。若箏弦從中直過。挺然指下。體爲陽中陰。藏司肝。時屬春。運王木也。經雲輕虛以滑者平。實滑如循長竿者病。勁急如新張弓弦者死。戴同父曰﹕弦而軟者其病輕。弦而硬者其病重。純弦爲負死脈也。弦緩平脈也。弦臨土位。克脈也。弦見於秋。反克脈也。春病無弦。失主脈也。其病主諸瘧支飲懸飲頭痛鬲痰寒熱瘕尺中陰疝兩足拘攣。右關見弦胃寒腹疼。若不食者脈本克土必難治。此則大槪脈與病符也。又有如弦之脈。本非眞弦。

而或兼見而或相類。弦固類細而細。則如絲綫之應。指又類緊而緊。則如轉索之不絕爲。體旣異。主病亦殊但緊則爲諸痛依稀若弦之。無力耳。弦兼洪爲火熾。弦兼滑爲內熱。弦兼遲爲痼冷。弦不鼓爲藏寒。弦兼澀秋逢爲老瘧。弦兼細數。主陰火煎熬。精髓血液日竭。癆瘵垂亡之候也。若諸失血而見弦大爲病進。見弦小爲陰銷。痰淸見弦爲脾。土已敗。眞津上溢。非痰也。又有似瘧。陰陽兩虧。寒熱往來。脈亦見弦。急扶眞元。亦有生者。若誤作瘧治如近歲閩司理王諱猷公所以枉沒於見病治病之舛劑也。大要弦脈而病屬經者。易治屬腑者。難治屬藏者。不治指下細別吉凶胤列矣。

﹝卷之二﹕四診正法﹞濡弱微細四種相類

濡脈極軟。如水面浮綿。輕診則得。重按無有。弱脈極軟。重按乃得。輕診無有。脈學云浮細如綿曰濡。沈細如綿曰弱。浮而極細如絕曰微。沈而極細不斷曰細。又雲輕診卽見重按如欲絕者微也。往來如綫而常有者細也。仲景曰脈瞥瞥如羹上肥者陽气微。縈縈如蠶絲細者陰气衰。此四脈者𨿽形體不一。大較皆陰陽兩虧。病從內得。或失精亡血。或泄汗傷濕。或气促心驚。或虛脹消癉。或筋骨痿痺。老弱久病見之順。少年春夏見之逆。治法皆宜調營益气。塡精補髓。固脾健胃急施拯救。方得全生。凡診此脈。須察胃气多少。預示吉凶。庶不召謗。

﹝卷之二﹕四診正法﹞革牢不同

革脈如按鼓皮。主病爲亡血遺精半產崩漏脹滿中風感濕諸癥。牢脈似沈似伏。大而長。

微弦。扁鵲曰﹕牢而長者肝也。仲景曰﹕寒則堅牢。有牢固之象。徐東臯云沈而有力。動而不移。牢之體也。主病爲心腹疼痛疝頹瘕。爲气短息促。爲皮膚著腫。是革牢二脈。固判若天淵也。仲景曰﹕弦則爲寒。芤則爲虛。虛寒相搏。此名曰革。男子主亡血失精。女人主半產漏下。脈經曰﹕三部脈革。長病得之死。卒病得之生。瀕湖曰﹕此卽芤弦二脈相合。故均主失血之候。諸家脈書皆以爲牢脈故或有革無牢。有牢無革。混淆不辧。不知革浮牢沈。革虛牢實。形癥皆異也。又牢爲元气將絕者凶。牢忌見陰虛失血之病爲虛病見實脈也。不可不辧。

﹝卷之二﹕四診正法﹞牢實相類

牢脈沈而有力動而不移。明主陰寒凝固之象也。若實脈則浮沈皆得。大而且長。指下鼓擊。

息數往來。動而能移。乃主陽盛實熱之病。脈體固依稀相似而主病則已懸甚均一動也。只爭移與不移此徐東臯獨得牢脈之。

神識超千古矣。及閱方書謂潔古實脈而投姜附此。必非實脈。乃牢脈也。不容不細別之。

﹝卷之二﹕四診正法﹞芤革不同

芤形大如慈蔥。兩傍有中央空。同父曰﹕營行脈中。脈以血爲形芤脈中。空脫血之象也。革脈則形按如鼓皮。𨿽體不同。大抵主病則皆失血亡陰之證。

﹝卷之二﹕四診正法﹞芤虛散不同

虛脈遲大而軟。按之無有。隱指豁豁然空。崔紫虛云﹕形大力薄。其虛可知。主傷暑怔忡自汗驚悸發熱陰虛腹脹痿痺遺精便泄諸癥。經曰血虛脈虛。又曰气來虛微爲不及。病在內又曰久病脈虛者死。若芤脈則大如慈蔥與虛脈豁豁然。空不同也。所謂散脈者其形如楊花散漫。去來無定。息數難齊。無統紀。無約束。渙散不收。稍按便四散不聚。主病爲溢飲。爲血耗。爲怔忡。爲脫汗。爲腫。產婦得之生。妊婦得之墜。平人見之死。難經曰散脈獨見者危。柳氏曰﹕散爲血气。俱虛根本脫離之脈。若兩尺見之魂斷歸冥。心脈洪大微散。肺脈浮澀微散。獨此不妨耳。此散與虛異。而虛又與芤異也。

﹝卷之二﹕四診正法﹞結代不同

結脈緩而一止。止無常數。代脈動而中止。不能自還。因而復動。止有常數。脈學云數而時止名爲促。緩止須將結脈呼。止不能回方是代。結生代死自殊塗。然代爲气衰。固云死脈。

而又宜於風家痛極。孕婦霍亂。是代亦有生者。至結脈𨿽爲陰凝痰結積聚癰腫瘕疝諸病。每見脫血逢此終不免於死者。是又不拘於常數。總之結脈多生代脈多死耳。瀕湖曰﹕脈一息五至肺心脾肝腎五臟之气皆足。五十動而一息。合大衍之數。謂之平脈。反此則止乃見焉。腎气不能至則四十動一息。肝气不能至。則三十動一息。蓋一藏之气衰而代藏之。气代至也。滑伯仁曰﹕若無病羸瘦而脈代者危脈也。有病而气血乍損。气不能續者。只爲病脈。傷寒心悸脈代者復脈湯主之。妊娠脈代者其胎百日。代之生死不可不辧。

﹝卷之二﹕四診正法﹞代脈有二

代爲气衰。固止有常數。此死脈也。經又云黃脈代。此蓋指脾脈而應於四時。遇春得胃气而兼見微弦。遇夏得胃气而兼見微洪。遇秋得胃气而兼見微浮。遇冬得胃气而兼見微石。此乃四時更代之代。而非死脈之代。此代之義。又不可不知。

﹝卷之二﹕四診正法﹞如促脈

促脈乃數而一止。此爲陽極亡陰。主痰壅陽經。積畱胃府。或主三焦郁火炎盛。或發狂班。

或生毒疽。五積停中。脈因爲沮。最不宜於病後。若勢進不已。則爲可危。五積者血气痰飲食也。若此得之新病。元气未敗。不必深慮。但有如促之脈。或漸見於虛癆垂危之頃。死期可卜。或暴作於驚遑造次之候。气復自愈脫陰見促終非吉兆。腫脹見促不交之。否促脈則亦有死者矣。

﹝卷之二﹕四診正法﹞動脈有三

動乃數脈見於關上下。無頭尾。如豆大。忽忽動搖。仲景曰﹕陰陽相搏名曰動。陽動則汗出。陰動則發熱。形冷惡寒。此三焦傷也。主病爲痛爲驚爲泄痢爲亡精爲失血。虛者傾搖。勝者自安。此皆病脈也。又有平人而動者。太素云﹕三部寬長是上賢。更於膽脈帶長弦。豁然應指如龍動。翊贊明君萬萬年。又云﹕腎部忽然動滑時。爲官必定有遷移。更看三部寬洪應。

用意消詳仔細推。素問曰﹕婦人手少陰脈動甚者孕子也。是皆吉兆之脈也。

﹝卷之二﹕四診正法﹞眞藏脈

肝絕之脈。循刀賁賁。心絕之脈。轉豆躁疾。脾則雀啄。如屋之漏。如水之流。如杯之覆。肺絕如毛。無根蕭索。麻子動搖。浮波之合。腎脈將絕。至如省客。來如彈石。去如解索。

命脈將絕。遊魚翔。至如湧泉。絕在膀胱。眞脈旣形。胃已無气。參察色證。斷之以意。

﹝卷之二﹕四診正法﹞七情脈

七情之脈。內傷五志。喜則脈緩。悲短憂澀。思結恐沈。驚動怒急。七脈宜先。審而處治。

﹝卷之二﹕四診正法﹞妊娠脈

婦人之脈。以血爲本。血旺易胎。气旺難孕。少陰動甚。謂之有子。尺脈滑利。妊娠可喜。

滑疾不散。胎必三月。但疾不散。五月可別。左疾爲男。右疾爲女。女腹如箕。男腹如斧。

欲產之脈。其至離經。水下乃產。未下勿驚。新產之脈。緩滑爲吉。實大弦牢。有證則逆。

﹝卷之二﹕四診正法﹞脈病逆順

岐伯曰﹕凡人形瘦脈大。胸中多气死。形盛脈細。少气不足以息者危。形气相得者生。

三五不調者病。人有彊弱盛衰之不一。而脈實應焉。脈有陰陽虛實之不同。而病實應焉。脈病形證相應而不相反。每萬舉而萬全少有乖張良工不能施其巧矣。故脈之於病。有宜有不宜。爲醫不可以不辧也。左有病而右痛。右有病而左痛。上病下痛。下病上痛。此爲逆。死不可治。腹脹脈浮大生。沈小死。壯熱脈浮大有力生。無力及沈微小死。癲癇脈亦然。譫語洪大生。厥逆微小死。暴忤脈實大生。虛弱伏細死。中毒洪大緊急生。微細不齊危。

頭痛浮大安。短澀危。吐血發熱洪大生。細微死。不發熱細少生。洪大危。傷寒發熱後脈沈靜者生。洪躁危。自汗脈虛細安。躁盛危。厥逆沈澀生浮大危。諸失血小弱生。洪大危。久病脈細軟生。洪大危。瀉利微細弱生。浮大危。滯下洪大數或緩生。微小弱危。產後微小生。洪大數危。胎前忌微小澀。咳嗽浮大緩生。沈弦小危。細疾結代死。中風口噤浮遲身靜者生。洪數搏指气粗者死。上气喘急。面目俱浮脈浮滑手足溫者生。脈澀小肢厥者死。瘡疽洪大生。沈細危。旣潰脈靜安。潰後洪大危。陽病得陰脈。陰病得陽脈。皆死。消渴諸疽數大生。虛細死。霍亂浮洪生。虛細死。諸水浮緩生。數疾死。沈遲小死。痿痺緊急或中病脈堅。外病脈澀。汗出脈盛。虛勞心數。風家脾緩。人瘦脈大而喘。形盛脈微短气。更有傷寒厥利而脈不至。脈微厥冷煩躁。脈遲而反消食。與夫人短脈長。人長脈短。人滑脈澀。人澀脈滑。皆死脈也。

﹝卷之二﹕四診正法﹞脈色逆順

玉機眞藏篇曰﹕五臟受气於其所生。傳之於其所勝。气捨於其所生。死於其所不勝。病之且死。必先傳行。至其所不勝乃死。此气之逆行也。故死。肝受气於心。傳之於脾。气捨於腎。至肺乃死。心受气於脾。傳之於肺。气捨於肝。至腎而死。脾受气於肺。傳之於腎。气捨於心。至肝而死。肺受气於腎。傳之於肝。气捨於脾。至心而死。腎受气於肝。傳之於心。

气捨於肺。至脾而死。此皆逆死也。一日一夜五分之。所以占生死之早暮也。大骨枯槁大肉陷下。胸中气滿。喘息不便。內痛引肩項。期一月死。眞藏見。乃予之期日。大骨枯槁。大肉陷下。胸中气滿。喘息不便。內痛引肩項。身熱脫肉破KT。眞藏見。十日之內死。大骨枯槁。大肉陷下。肩髓肉消。動作益衰。眞藏未見。期一歲死。大骨枯槁。大肉陷下。胸中气滿。心中不便。肩項身熱破KT。肉脫目眶陷。眞藏見。目不見人立死。其見人者。至其所不勝之時則死。急虛身中卒至。五臟絕閉。脈道不通。气不往來。譬於墮不可爲期。其脈絕不來。若人一息五六至。其形肉不脫。眞藏𨿽不見。猶死也。三部九候皆相失者死。上下左右之脈。相應如參舂者病甚。上下左右之脈。相失不可數者死。中部之候𨿽獨調。眾藏相失者死。中部之候相減者死。目眶內陷者死。肉脫身不去者死。乍數乍疏者死。眞髒見形者勝死。形气相得者生。三五不調者病。形肉已脫。九候𨿽調。猶死脈。無胃曰逆。逆則死。肝見庚辛死。心見壬癸死。肺見丙丁死。腎見戊己死。脾見甲乙死。渾渾革。至如湧泉。病進而色獘。綿綿其去如懸絕者死。脈忽去忽來。暫止復來者死。脈中侈者死。脈分絕者死。三部脈如釜中湯沸。朝得暮死。半夜得。日中死。日中得。夜半死。九候之脈皆沈細懸絕者爲陰。主冬。故以夜半死盛躁喘數者爲陽。主夏。故以日中死。寒熱病者以平旦死。熱中及熱病者以日中死。風病者以日夕死。病水者以夜半死。其脈乍數乍疏。乍遲乍疾。日乘四季者死。脈浮而滑。身汗如油。喘息不休。水漿不入。身體不仁。乍靜乍喘者死。汗出發潤。喘不休。肺气絕也死。陽病獨畱。體如煙燻。直視搖頭。口不能言。心先絕也。唇吻靑。四肢汗出。肝先絕也環口黧黑。虛汗發黃。脾先絕也。身熱喘粗。見陰多躁。或目眶深陷。瞳不轉移。戴陽上視。腎絕也。皆死。頭目痛。卒視無見者死。三部脈緊盛。大汗出不解者死。陰陽尺寸俱虛者死。溫病汗不出。出不至足者死。溫病禳禳大熱。脈細小者死。咳而形脫發熱。脈堅急者死。皮肉著骨者死。發直如麻者死。口臭不可近者死。舌捲卵縮者死。目不回直視。一日死。陰結陽絕。目精脫恍惚者死。面無光。齒齦黑者死。熱病七八日當汗。不得汗。脈絕者死。遺尿不知者死。口如魚口。不能閉。而气出多不入者死。肛門如竹筒。大便不禁。及不知者死。病患臥有邊不寧者死。吐痰如蟹沫者死。面腫色蒼黑者死。表裏俱病者死。在傷寒則爲兩感。病已汗。身體不涼。加喘瀉者死。病久妄言。及不能言者不治。熱病者可治。病患陰陽俱絕。撮空摸衣者死。汗出不流。舌捲黑者死。發與肩沖起者死。病患爪甲靑者死。病患爪甲白者不治。病患脈絕口張足腫者。五日死。病患足跗上腫。兩膝大如斗者十日死。病患陰囊及莖腫者死。病患爪甲及肉黑者。八日死。病患臥難著枕。气升如喘者死。病患每日夜小便十數次而滴瀝者死。病患形气俱虛。安谷者過期而死。不安谷者不及期而死。

﹝卷之二﹕四診正法﹞六絕脈

衝陽絕。死不治。足陽明胃經脈在足大指。彼陷中有動脈應指是也。尺澤絕。死不治。

手太陰肺經脈在手臂曲紋。陷中有動應指是也。天府絕。死不治。手太陰肺經脈在手臂內肩下。有動脈應指是也。太衝脈絕。死不治。足厥陰肝經脈。足內大指後二寸動脈應指是也。

神門絕。死不治。手少陰心經脈在掌內側。有動脈應指是也。太溪絕。死不治。足少陰腎經脈在足內踝骨下。有動脈應指是也。

﹝卷之二﹕四診正法﹞七獨脈

愚按經云﹕獨小者病。獨大者病。獨疾者病。獨遲者病。獨熱者病。獨寒者病。獨陷下者病。此爲七獨脈而卽七診之義。謂脈失其常候。非吉兆也。經又云七診𨿽見。九候皆從者不死。所言不死者。風气之病。及經月之病。似七診之義而非也。故言不死。釋謂風者陽病。故偶感於風。而陽分之脈或大或疾經者常期也。或適值去。血而陰分之脈或小或遲或見陷下此皆似七診之脈。而實非也。皆不可以言。死但非此而得七診之脈。則凶經又云若有七診之病其脈候亦敗者。死矣。必發噦噫。此經又言脈息證候之敗。而非七診之比。然其死也。必發噦噫。蓋噦出於胃。土气敗也。噫出於心。陰邪勝也。可見脈證須要相應。而有胃气。𨿽屬近死之病而亦不死。若其脈證俱敗。卽非七診之病。而又不免於死也。

﹝卷之二﹕四診正法﹞無脈候

無脈之候。所因不一。久病無脈。气絕者死。暴病無脈。气郁可治。傷寒痛風痰積經閉。憂驚折傷。關格吐利。气運不應斯皆勿忌。

﹝卷之二﹕四診正法﹞勝負扶抑脈

槪論不勝春弦。澀欺澀弦气少。病作秋時。無弦。春病無气死推更有兼其所勝。春弦而緩相持。气多爲平。气少長夏爲病。無弦春病無气可知死期。春弦鉤扶易愈。

春弦滑抑退遲。勝負扶抑。例舉可知。

﹝卷之二﹕四診正法﹞脈證似反

脈證似反非反。因之而變。無傷。極實而有羸狀。寒濕。脈沈細。極虛而有盛候。脈虛大而無常。病虛脈細。因服寒涼而搏指。陰虛出汗。誤服參而脈彊。傷寒糞祕脈遲胃實宜下。痛風兼祕何妨。

﹝卷之二﹕四診正法﹞滑伯仁脈診三要

診脈之要有三。曰舉曰按曰尋。輕手得之曰舉。重手取之曰按。不輕不重。委曲求之曰尋。

初持脈輕手候之。脈見皮毛之間者陽也。府也。亦心肺之應也。重手按之。脈伏於肉下者陰也。藏也。亦肝腎之應也。不輕不重而取之。其脈應乎血肉之間者。陰陽相適。中和之應。

脾胃之候也。若浮中沈之不見。則委曲而求之。若隱若現。則陰陽伏隱之脈也。六部皆然。

﹝卷之二﹕四診正法﹞又察脈六法

上下來去至止六字。爲脈之。神機也。不明六字則虛實陰陽不別也。上者爲陽。來者爲陽。

至者爲陽。下者爲陰。去者爲陰。止者爲陰。上者自尺部上於寸口陽。生於陰也。下者自寸口下於尺部。陰生於陽也。來者自骨肉之分。而出於皮毛之際气之升也。去者自皮膚之際。

而還於骨肉之分。气之降也。應曰至。息曰止。

﹝卷之二﹕四診正法﹞又明脈表裏虛實

表裏虛實四字。脈之綱也。表陽也。府也。凡六淫之邪襲於經絡。而未入於胃府及髒者皆表也。裏陰也。藏也。凡七情之气郁於心肺之間。不能越散飲食。五味之傷。畱於臟腑之間。

不能消泄。皆屬於裏也。虛者元气之自虛。精神耗散。气力衰竭也。

實者賊邪之气實。繇正气之本虛。邪得乘之。非元气之自實也。故虛者補正气。實者瀉邪气。內經所謂邪气盛則實。精气奪則虛此大法也。

﹝卷之二﹕四診正法﹞脈有陰陽乘伏

難經云﹕脈有伏匿然。謂陰陽更相乘。更相伏也。脈居陰部。而反陽脈見者。爲陽乘陰也。

脈𨿽時沈澀而短。此謂陽中伏陰也。脈居陽部而反陰脈見者。爲陰乘陽也。脈𨿽時浮滑而長。此謂陰中伏陽也。

﹝卷之二﹕四診正法﹞天和脈

﹝參後六十年運气延醫﹞天和脈只論三陰。南天髙兮北泉深。太陰專主右尺寸。厥陰尺寸左邊沈。少陰尺寸兩不應。

相交相反死相臨。天和乃平脈也。諸陽爲浮。諸陰爲沈。故不言三陽司天在泉。南政以天道言。甲己二歲。論脈則寸在南而尺在北。三陰司天。則兩寸不應。太陰司天。右寸不應。少陰司天。兩寸不應。厥陰司天。左寸不應。三陰在泉。則兩尺不應。太陰在泉。右尺不應。

少陰在泉。兩尺不應。厥陰在泉。左尺不應。北政以地道言乙丙丁戊寅辛壬癸之歲。論脈則寸。在北而尺在南三陰司天。則兩尺不應。太陰司天。右尺不應。少陰司天兩尺不應。厥陰司天。左尺不應。三陰在泉則兩寸不應。太陰在泉。右寸不應。少陰在泉。兩寸不應。厥陰在泉。左寸不應。不應者皆爲沈脈也。紺珠經曰﹕五行君火不用事。故南政少陰司天。君火在上。則兩寸不應。司泉君火在下。則兩尺不應。厥陰司天。君火在左。故左寸不應。司泉則左尺不應。太陰司天。君火在右。故右寸不應。司泉則右尺不應。北政少陰司天。君火在上。則兩尺不應。司泉君火在下。則兩寸不應。厥陰司天。君火在左。故左尺不應。司泉則左寸不應。太陰司天。君火在右。故右尺不應。司泉則右寸不應。凡不應者。謂脈沈而細不應於手也。反之。則沈爲浮細爲大也。歲當君火在寸。而沈反見於尺。歲當君火在尺。而沈響應於寸。經曰﹕尺寸反者死。歲當君火在左。而沈反見於右。歲當君火在右。而沈反見於左。經曰陰陽交者死。又曰學診之士。必先歲气。良有以哉。李南丰云﹕此與仲景丹溪所說不同。然所論深得素問君火以退之旨。故從之。

﹝卷之二﹕四診正法﹞素問六十年運气病治之紀

﹝水﹞﹝土﹞壬辰壬戌歲上太陽﹝司天﹞中木運﹝太﹞下太陰﹝在泉﹞其化上苦溫。中酸和。下甘溫。藥食宜也。主病眩掉瞑。

戊辰戊戌歲上太陽﹝司天﹞中火運﹝太﹞下太陰﹝在泉﹞其化上苦溫。中甘和。下甘溫。

藥食宜也。主病熱郁。

甲辰甲戌歲上太陽﹝司天﹞中土運﹝太﹞下太陰﹝在泉﹞其化上苦熱。中苦溫。下苦溫。藥食宜也。主病濕下重。

庚辰庚戌歲上太陽﹝司天﹞中金運﹝太﹞下太陰﹝在泉﹞其化上苦熱。中辛溫。下甘熱。

藥食宜也。主病燥悶滿。

丙辰丙戌歲上太陽﹝司天﹞中水運﹝太﹞下太陰﹝在泉﹞其化上苦熱。中咸溫。下甘熱。

藥食宜也。主病大寒。

凡此太陽司天之政气化營運先天。此下總結辰戌年太陽司天。六气之化也。凡子寅辰午申戌六陽年。皆爲太過。丑亥酉未巳卯六陰年。皆爲不及。太過之气。常先天時而至。故其所生長收藏气化營運皆早不及之气。常後天時而至故。其气化營運皆遲。如交變大論曰﹕太過者先天。不及者後天。本篇後文曰﹕運太過則其至先。運不及則其至後。皆此義也。

﹝金﹞﹝火﹞丁卯丁酉歲上陽明﹝司天﹞中木運﹝少﹞下少陰﹝在泉﹞其化上苦小溫。中辛和。下鹹寒。藥食宜也。主災三宮。

癸卯癸酉歲上陽明﹝司天﹞中火運﹝少﹞下少陰﹝在泉﹞其化上苦小溫。中咸溫。下鹹寒。藥食宜也。主災九宮。

巳卯巳酉歲上陽明﹝司天﹞中土運﹝少﹞下少陰﹝在泉﹞其化上苦小溫。中甘和。下鹹寒。藥食宜也。主災五宮。

乙卯乙酉歲上陽明﹝司天﹞中金運﹝少﹞下少陰﹝在泉﹞其化上苦小溫。中苦和。下鹹寒。藥食宜也主災七宮。

辛卯辛酉歲上陽明﹝司天﹞中水運﹝少﹞下少陰﹝在泉﹞其化上苦小溫。中苦和。下鹹寒。藥食宜也。主災一宮。

凡此陽明司天之政气化營運後天。此總言卯酉年陽明司天六气之化也。凡此卯酉十年歲气不足。故气化營運後天。

﹝相火﹞﹝木﹞壬寅壬申歲上少陽﹝司天﹞中木運﹝太﹞下厥陰﹝在泉﹞其化上鹹寒。中酸和。下辛涼。

藥食宜也。病掉眩支脇驚駭。

戊寅戊申歲上少陽﹝司天﹞中火運﹝太﹞下厥陰﹝在泉﹞其化上鹹寒。中甘和。下辛涼。

藥食宜也。病上熱郁血溢泄心痛。

甲寅甲申歲上少陽﹝司天﹞中土運﹝太﹞下厥陰﹝在泉﹞其化上鹹寒。中咸和。下辛涼。

藥食宜也。病體重腫痞飲。

庚寅庚申歲上少陽﹝司天﹞中金運﹝太﹞下厥陰﹝在泉﹞其化上鹹寒。中辛溫。下辛涼。

藥食宜也。病肩背胸中。

丙寅丙申歲上少陽﹝司天﹞中水運﹝太﹞下厥陰﹝在泉﹞其化上鹹寒。中咸溫。下辛溫。

藥食宜也。病寒浮腫。

凡此少陽司天之政气化營運先天。

﹝土﹞﹝水﹞丁丑丁未歲上太陰﹝司天﹞中木運﹝少﹞下太陽﹝在泉﹞其化上苦溫。中辛溫。下甘熱。

藥食宜也。主災三宮。

癸丑癸未歲上太陰﹝司天﹞中火運﹝少﹞下太陽﹝在泉﹞其化上苦溫。中咸溫。下甘熱。

藥食宜也。主災九宮。

巳丑巳未歲上太陰﹝司天﹞中土運﹝少﹞下太陽﹝在泉﹞其化上苦熱。中甘和。下甘熱。

藥食宜也。主災五宮。

乙丑乙未歲上太陰﹝司天﹞中金運﹝少﹞下太陽﹝在泉﹞其化上苦熱。中酸和。下甘熱。

藥食宜也。主災七宮。

辛丑辛未歲上太陰﹝司天﹞中水運﹝少﹞下太陽﹝在泉﹞其化上苦熱。中苦和。下苦熱。

藥食宜也。主災一宮。

凡此太陰司天之政气化營運後天。

﹝火﹞﹝金﹞壬子壬午歲上少陰﹝司天﹞中木運﹝太﹞下陽明﹝在泉﹞其化上鹹寒。中酸涼。下酸溫。

藥食宜也。主病支滿。

戊子戊午歲上少陰﹝司天﹞中火運﹝太﹞下陽明﹝在泉﹞其化上鹹寒。中甘寒。下酸溫。

藥食宜也。主病血溢上熱。

甲子甲午歲上少陰﹝司天﹞中土運﹝太﹞下陽明﹝在泉﹞其化上鹹寒。中苦熱。下酸熱。

藥食宜也。病中滿身重。

庚子庚午歲上少陰﹝司天﹞中金運﹝太﹞下陽明﹝在泉﹞其化上鹹寒。中辛溫。下咸溫。

藥食宜也。主病下淸。

丙子丙午歲上少陰﹝司天﹞中水運﹝太﹞下陽明﹝在泉﹞其化上鹹寒。中咸熱。下酸溫。

藥食宜也。主病寒下。

凡此少陰司天之政气化營運先天。

﹝水﹞﹝火﹞丁巳丁亥歲上厥陰﹝司天﹞中木運﹝少﹞下少陽﹝在泉﹞其化上辛涼。中辛和。下鹹寒。

藥食宜也。主災三宮。

癸巳癸亥歲上厥陰﹝司天﹞中火運﹝少﹞下少陽﹝在泉﹞其化上辛涼。中咸和。下鹹寒。

藥食宜也。主災九宮。

巳巳巳亥歲上厥陰﹝司天﹞中土運﹝少﹞下少陽﹝在泉﹞其化上辛涼。中甘和。下鹹寒。

藥食宜也。主災五宮。

乙己乙亥歲上厥陰﹝司天﹞中金運﹝少﹞下少陽﹝在泉﹞其化上辛涼。中酸和。下鹹寒。

藥食宜也。主災七宮。

辛巳辛亥歲上厥陰﹝司天﹞中水運﹝少﹞下少陽﹝在泉﹞其化上辛涼。中苦和。下鹹寒。

藥食宜也。主災一宮。

凡此厥陰司天之政气化營運後天。

愚按人秉天地之气以生天人一理也。五運六气陰陽之變勝復之。作而人身應之。經曰隨其气所在期於左右。從其气則和。違其气則病。疊移其位者病。失守其位者危。寸尺反者死。

陰陽交者死。又曰先立其年以知其气。而主病之。陰陽虛實逆從生死。母外此以爲气診矣。

﹝卷之二﹕四診正法﹞奇經八脈

李瀕湖曰﹕凡人一身有經脈絡脈。直行曰經。旁行曰。絡經凡十二。手之三陰三陽。足之三陰三陽是也。絡凡十五。乃十二經各有一別絡而脾又有一大絡。並任督二絡爲十五也。共二十七气。相隨上下。如泉之流。如日月之行。不得休息。故陰脈營於五臟。陽脈營於六腑。

陰陽相貫。如環無端。莫知其紀。終而復始。其流溢之气。入於奇經。轉相灌漑。內溫臟腑。外濡腠理。奇經凡八脈。不拘制於十二正經。無表裏配合。故謂之奇。蓋正經猶乎溝渠。

奇經猶夫湖澤。正經之脈隆盛。則溢於奇經。故越人比之天雨降下。溝渠溢滿。滂霈妄行。

流於湖澤。此發靈素未發之祕者也。八脈載在羣書。略而不悉。醫不知此。罔探病機。仙不知此。難安鑪鼎雲。奇經八脈者陰維也。陽維也。陰蹺也。陽蹺也。衝也。任也。督也。帶也。陽維起於諸陽之會。繇外踝而上行於衛分。陰維起於諸陰之交。繇內踝而上行於營分。所以爲一身之綱維也。陽蹺起於跟中。循外踝上行於身之左右。陰蹺起於跟中。循內踝上行於身之左右。所以使機關之捷蹺也。督脈起於會陰。循背而行於身之後。爲陽脈之總督。故曰陽脈之海。任脈起於會陰。循腹而行於身之前。爲陰脈之承任。故曰陰脈之海。衝脈起於會陰。夾臍而行。直衝於上爲諸脈之衝要。故曰十二經脈之海。帶脈則橫圍於腰。狀如束帶。

所以總約諸脈者也。是故陽維主一身之表陰維主一身之裏。以乾坤言也。陽蹺主一身左右之陽陰蹺主一身左右之。陰以東西言也。督主身後之陽任衝主身前之陰以南北言也。帶脈橫束諸脈以六合言也。是故醫而知乎八脈。則十二經十五絡之大旨得矣。仙而知乎八脈。則龍虎升降玄牝幽微之妙竅得矣。兩手脈浮之俱有陽。沈之俱有陰。陰陽皆實盛者。此爲衝督之脈也。衝督之脈者十二經之道路也。衝督用事。則十二經不復朝於寸口。其人皆恍惚狐疑不省必當猶豫而兩心也。兩手陽脈浮而細微。綿綿不可知。俱有陰脈。亦復細綿綿。此爲陰蹺陽蹺之脈也。此人曾有病鬼魅風死。若恍惚亡人爲禍也。尺寸脈俱浮。直上直下。此爲督脈。

腰背彊直。不得俯仰。大人癲病。小兒風癇疾。尺寸脈俱牢。直上直下。此爲衝脈胸中有病寒疝也。難經曰﹕奇經爲病何如。然陽維維於陽。陰維維於陰。陰陽不能相維。則悵然失志。溶溶不能自收。陰蹺爲病。陽緩而陰急。陽蹺爲病。陰緩而陽急。衝脈爲病。逆气而裏急。督脈爲病。脊彊而厥。任脈之爲病。其內若結。男子爲七疝。女子爲瘕聚。帶之爲病。腹滿腰溶溶若坐水中。陽維爲病。苦寒熱。陰維爲病。苦心痛。此奇經脈之爲病也。

﹝卷之二﹕四診正法﹞舉脈訣悖經之非

愚按宋妄男子髙陽生者胃竊叔和。僞創脈訣。庸鄙差謬。大乖經旨。俗醫習誦。遵爲法程。終日嗶。益增聾聵。𨿽閱多病。歷多壽。虛實不識。生死無如。脈理竟昧。誤世非淺。獨柰相承膠固難拔。若肯回心翻悟。棄邪歸正。根據憑內經脈經正法特究虛實洞明。生死病必識脈治。必求本軒岐微蘊再彰。今日天下之幸。萬世之慶也。今舉其非者於後。脈經以浮脈謂舉之有餘。按之不足。脈訣乃謂尋之如太過。據此乃浮兼洪緊實之。象豈浮之體乎。謬一也。又脈經以沈脈謂重按至筋骨乃得。脈訣乃謂緩度三關。狀如爛綿。豈知沈尙兼遲數洪細而誤。指爛綿之弱脈爲沈之。體謬二也。又脈經以遲脈謂一息三至。去來極慢。脈訣乃謂重手乃得。又曰隱隱曰狀且難。是又混遲而爲沈。爲澀矣。豈遲之體乎謬三也。又脈經以數爲綱領正脈。脈訣妄立七表八里。名目而遺數脈只歌於九道。謬四也。又脈經以滑脈往來流利。如珠應指。脈訣乃云按之卽伏。三關如珠。不進不退。是不分浮滑沈滑尺寸之滑也。曰不進不退此。政內經所云。皮膚著脈不往來者死。是豈滑之體乎。謬四也。又脈經以澀脈爲往來難細遲短散。脈訣乃云指下尋之似有。舉之全無。悖經甚矣。謬五也。又脈經以虛脈爲遲大而軟。按之無力。隱指豁豁然空。脈訣乃謂尋之不足。舉之有餘。此爲浮脈。豈虛之體乎。謬六也。又脈經以實脈爲浮沈皆得。應指。脈訣乃言如繩應指來。又言證爲小便不禁。是認脈爲緊脈而證爲虛寒之證妄甚矣。謬七也。又脈經以洪脈爲指下極大。宜於夏。脈訣乃云季夏宜之。秋季冬季。發汗通腸。俱非所宜。獨不聞有捨時從癥乎。謬八也。又脈經以緊脈爲數如切繩。脈訣乃云寥寥入尺來。是令脈將倒行耳。謬九也。又脈經以芤脈中央空。兩邊實。病主失血。脈訣乃謂兩頭有。中間無是脈從中而斷截矣。又言主淋瀝气入小腸。與血癥何反誤世不小謬十也。又脈經以緩脈主營弱風虛濕脾之病。脈訣乃云爲脾熱口臭反胃齒痛夢鬼之癥。支離枉誕謬十一也。又脈經以弦脈如張弓弦。脈訣乃云脈緊狀繩牽。時時帶數。

此又混緊數爲弦大失。弦體矣。謬十二也。又脈經以牢脈似沈似伏。實大而長。微弦。脈訣乃云尋之則無。按之則有。又云脈入皮膚辧息難。又以牢爲死脈。皆舛妄害理。謬十三也。

又脈經以濡脈極軟而浮細如綿。按之無有。脈訣乃云按之似有。舉還無是。又以微脈爲濡。

謬十四也。又脈經以弱脈爲極軟而沈細。按之乃得。舉之無有。脈訣乃言輕手乃得。是又以濡爲弱。謬十五也。又脈經以細脈小於微而常有。細直而軟。脈訣乃謂往來極微。與經大乖謬。十六也。又脈經以伏脈爲重按著骨。指下才動。而脈訣乃云尋之似有。定息全無。謬十七也。又脈經以動脈爲見於關上下。厥厥動搖。脈訣乃言尋之似有。舉之還無。不離其處。

不往不來。三關沈沈。含糊譫妄。謬十八也。又脈經以促脈爲來去數時。一止復來。脈訣乃云並居寸口。不言時止。謬十九也。又脈經以結脈爲往來緩時。一止復來。脈訣乃云或來或去。聚而卻還。此與結何干。謬二十也。又脈經與仲景以動爲陽。脈訣之九道。則以動爲陰。謬二十一也。又仲景以弦爲陰。脈訣之七表。則以弦爲陽。謬二十二也。又內經難經仲景脈經。皆以脈從陰陽對待而言。而脈訣則妄創七表八里九道之詭名夫以表言之。則實脈非表也。以裏言之則遲。脈非裏也。而道更不知爲何道也。謬二十三也。以上二十三謬。舉世習熟。無有覺其非者。玆特以經爲案。以悖經爲斷。切有賴於同志之士焉。謹再考證諸書以悉其謬。晦庵朱夫子曰﹕古人察脈非一道。今世惟守寸關尺之法。俗傳脈訣。辭最鄙淺。非叔和本書。東陽柳貫曰﹕王叔和撰脈經十卷。爲醫家一經。今脈訣熟在人口。直謂叔和所作。不知叔和西晉時尙。未有歌括。此乃宋之中世人僞托以便習肄爾。河東王世相曰﹕診候之法。

不易精也。軒岐微蘊。越人叔和撰難經脈經。猶未盡泄其奧。五代髙陽生著脈訣。假叔和之名。語多牾。辭語鄙俚。又被俗學妄注。世醫家傳戶誦。茫然無所下手。不過藉此求食而已。於診視何益哉。雲間錢溥曰﹕晉太醫令王叔和著脈經。其言可守而不可變。及托叔和脈訣行。而醫經之理遂微。蓋叔和爲世所信重。故假其名而得行耳。然醫道之日淺。未必不繇此而誤之也。攖寧滑壽曰﹕脈之陰陽表裏。以對待而爲名象也。髙陽生七表八里九道。益鑿鑿也。求脈之明。爲脈之晦。金陵戴起宗曰﹕脈不可以表裏定名也。軒岐越人叔和。皆不言表裏。脈訣竊叔和之名。而立七表八里九道。爲世大惑。脈之變化從陰陽生。但可以陰陽對待而言。各從其類。豈可以一浮二芤爲定序。而分七八九之名乎。大抵因浮而見者皆爲表。

因沈而見者皆爲裏。何拘於七八九哉。廬山劉立之以浮沈遲數爲綱。以教學人。𨿽似快捷方式。然必繇博反約。然後能入脈妙。若以此自足亦畫矣。朱丹溪曰气口者脈之要會。故能知人命之死生。世之俗醫。誦髙陽生之妄作。欲以治病。其不殺人也幾希。

﹝卷之二﹕四診正法﹞望色

素問曰﹕望而知之謂之神。聞而知之謂之聖。問而知之謂之工。切脈而知之謂之巧。靈樞臟腑病形篇曰色靑者其脈弦赤者其脈鉤。黃者其脈代。白者其脈毛。黑者其脈石。見其色而不得其脈。反得其相勝之脈則死也。得其相生之脈。則病已矣。又曰先定其五色五脈之應。其病乃可別也。又曰赤色出兩頰。大如拇指者。病𨿽小愈必卒死。黑色見於天庭。大如拇指。必不病而卒死。又曰靑黑爲痛。黃赤爲風。黃而膏潤爲膿。赤甚爲血。白爲寒。是爲五色也。

又曰五色微診。可以目察。能合色脈。可以萬全。赤脈之至。喘而堅。診有積气在中。時害於食。名曰心痺。得之外疾思慮而心虛。故邪從之。白脈之至。喘而浮。上虛下實。兼有積气在胸。喘而虛。名曰肺痺。寒熱得之醉而使內也。靑脈之至。長而左右彈。有積气在心下支。名曰肝痺。得之寒濕。與疝同法。腰痛足淸。頭脈緊。黃脈之至大而虛。有積气在腹中。有厥气。名曰厥疝。女子同法。得之疾。使四支汗出當風。黑脈之至上緊而大。有積气在小腹與陰。名曰腎痺。得之浴淸水而臥。

又曰夫精明五色者气之華也。赤欲如帛裹朱。不欲如赭。白欲如鵝羽。不欲如監。靑欲如蒼璧之澤。不欲如藍。黃欲如羅裹雄黃。不欲如黃土。黑欲如重漆色。不欲如地蒼。五色精微象見矣。壽不久也。夫五色者身之彊也。頭者精明之府。頭傾視深。精神將奪矣。背者胸中之府。背曲肩隨。府將壞矣。腰者腎之府。轉搖不能。腎將憊矣。膝者筋之府。屈伸不能。

行則僂附。筋將憊矣。骨者髓之府。不能久立。行則振掉。骨將憊矣。得彊者生。失彊者死。

五臟之气敗色見形。靑如艸滋。黃如枳實。黑如煙煤。赤如血。白如枯骨。皆死也。

靑如翠羽。赤如雞冠。黃如蟹腹。白如豚膏。黑如烏羽。此皆生也。

靑色見於太陰太陽及魚尾正面口角。如大靑藍葉怪惡之狀者。肝气絕死。若如翠羽柏皮者。

只是肝邪。有驚風風病目病之屬。紅色見如唇口。及三陰三陽上下。如馬肝之色。死血之狀者。心气絕死。若如橘紅。馬尾色者。只是心病。有怔忡及驚悸。夜臥不寧。白色見於鼻準及正面。如枯骨。及擦殘汗粉者。爲肺絕。丙丁日死。若如膩粉梅花白綿者。只是肺邪。咳嗽之病。有孝服之憂。黃色見於鼻。漧燥若土偶之形。爲脾气絕死。若如桂花雜以黑暈。只是脾病。飲食不快四支倦怠妻外家之累。

黑色見於耳。或輪廓內外。命門懸壁。若污水煙煤之狀。爲腎絕則死。若如蜘蛛网眼烏羽之澤者。只是腎虛火邪乘水之病。

凡望五色以知其病。如面靑肝病。面赤心病。面黃脾病。面白肺病。面黑腎病。此知病之屬也。

凡相五色之奇脈。面黃目靑。面黃目赤。面黃目白。面黃目黑者。皆不死。面靑目靑。

面赤目白。面靑目黑。面黑目白。面赤目靑。皆死也。凡望病患目睛不了了。鼻中呼不出吸不出。气短促而冷者陰病也。病患目睛了了。鼻中呼吸出入。能往能來。口鼻息長而皆長者陽病也。

病患及健人黑色。若白色起入目及口鼻。三日中死。久病患耳目及顴骨赤者。五日死。病患目無精光。若土色。不受飲食。四日死。望病患兩目有黃色起者將愈。病患面目俱黃者不死。

病患面唇靑黑者皆死。望健人及病患面如馬肝色望之如靑。近之如黑者死。

﹝卷之二﹕四診正法﹞聞聲

聞其五音。以別其病。經云言而微。終日乃復言。此奪气也。中盛藏滿。聲如從室中言。此中气之濕也。困於暑汗。煩渴而喘靜則多言。衣被不斂。言語善惡。不避親疏者。此神明之亂也。病患五臟已奪。神明不守。聲嘶者死。病患循衣縫譫語者不治。內傷飲食勞倦癥。

不欲言。縱欲言之。聲必怯弱低微。乃不足之驗。外傷風寒證。言語必前輕而後重。其言髙。

其聲壯厲有力。乃有餘之驗也。

凡聲嗄。其言響如從甕中出。前輕而後重。髙揭而有力。皆傷風气壅之驗也。痰火咳嗽。久而聲嘶啞有漸至不出聲者。必死也。聞病患言語無力。甚不欲言。气難布息者內傷也。病患言語有力。動言不厭者。外傷也。病患陰陽俱絕。失錯不能言者三日死。病患妄言錯亂。及不能言不治。熱病者可治。傷寒有狂言譫語。獨語。鄭聲。及不能言不欲言。或狂譫不休。

皆有虛實之別。

愚按凡病將死之頃。必气促似喘。喉中曳鋸。若有痰聲。僅呼吸於人迎數寸之間。蓋眞陰絕於下孤陽脫於上而爲魂飄魄墜。陰陽睽離之候。乃气短之極也。原夫气主命門。綰於右腎絕則繇腎及肝。繇肝及脾。繇脾及心。繇心及肺。至肺爲宗气諸气之會。元气止此諸气沖合勢盛作響。亦猶水風相激而成浪湧之聲。水必風恬而浪始息。形因气散而響方絕。故人之生死。繇气之聚散理必然也。往往醫於此際。誤爲火盛痰升。活絡牛黃。促人快覓。攻痰定喘。無藥不投。只速其死。良可慨已。又有當未死之先。或診色脈之虧。治施救本。藥投參附。至其不愈。垂亡作喘。遂歸咎醫師謂誤服補气。致病家抱終身之恨。而醫師蒙不白之冤。誰有明其爲元气上脫。似喘非喘似痰非痰之絕癥者乎。每見病中頻服耗劑。臨死而亦作喘。將歸咎何物耶。豈知參附正納气之要藥。至病已入死法而不卽死。畱連旬月者。皆此藥之力。人多不知也。又有無病而頭目暈眩。喉聲似喘。此爲气虛暴癥。必脈沈伏。

或細如縷。惟急投以大劑參附。亦有生者。若其六脈上脫。數滑洪大。或弦硬搏指。兼以眼合口開。手散遺尿。汗泄息粗。面赤如妝。有呼無吸。肉眼頓陷。肢體厥冷。則不治矣。又有暴厥不省人事。喉息無聲者少待气復自蘇。切勿擾動此爲勞極或因盛怒中气不升所致非元气絕候也。又有肺傷風寒。痰壅作喘。或牙關緊閉。倘脈癥相合。惟投以開關散蘇合牛黃丸疏痰順气之屬。多有得愈者。又有眞气久虛。無病暴死。其喉息無聲者。此蓋非邪。乃气盡自絕也。如此聞聲之診。不可不詳辧也。

﹝卷之二﹕四診正法﹞問證

經曰必審問其所始病。與今之所方病。然後各切循其脈。又曰必問嘗貴後賤。𨿽不中邪。病從內生。名曰脫營。嘗富後貧。名曰失精。五气畱連。病有所作醫。工診之不在臟腑。不變形軀。診之而疑。不知病名。身體日減。气虛無精。病深無气。漉漉然時警病深者以其外耗於衛。內奪於營。良工所失。不知病情。

又曰診有三常。必問貴賤。封君敗傷及欲侯王。

又曰入國問俗。入家問諱上堂問禮。臨病患問所。便愼之至也。又云凡診病者必問飲食起居。暴樂暴苦。始樂後苦。皆傷眞气。又云診病不問其始憂患飲食之失節。起居之過度。或傷於毒。不先言此。卒診寸口。何病能中。

凡百病問其晝則增劇。夜則安靜。是陽气有餘。乃气病而血不病也。夜則增劇。晝則安靜。是陰病有餘。乃血病而气不病也。

問其晝則發熱。夜則安靜。是陽气自旺於陽分也。晝則安靜。夜則發熱煩躁。是陽气下陷入陰中也。名曰熱入血室。晝則發熱煩躁。夜亦發熱煩躁。是重陽無陰也。當亟瀉其陽。峻補其陰。

問其晝則惡寒。夜則安靜。是陰血自旺於陰分也。夜則安靜。晝則惡寒。是陰气上溢於陽分也。夜則惡寒。晝亦惡寒。是重陰無陽也。當亟瀉其陰。峻補其陽。

晝則惡寒。夜則煩躁。飲食不入。病名陰陽交變。陰陽交變者死矣。閉戶塞牖。擊之病者。數問其情。以從其意。得神者昌。失神者亡。

甲乙經云所問病者問所思何也。所懼何也。所欲何也。所疑何也。問之要察陰陽之虛實。辧臟腑之寒熱。疾病所生。不離陰陽臟腑寒熱虛實。辧之分明。治無誤矣。

難經云問病欲得寒。欲見人者病在腑也。病欲得溫。不欲見人者病在髒也。

東垣內外傷辧問其發熱惡寒。寒熱間作。蒸蒸燥熱。發於肌肉之間者內傷也。發熱惡寒。寒熱並作。怫怫發熱皮毛之上者外感也。問其口不知味。飲食不下。手足不和。兩脇俱熱者內傷證也。問其飲食知味。腹中和。二便如常。筋骨疼痛。不能動搖。非扶不起。外感證也。

問其惡風居露地。大漫風起。卻不知惡。惟惡窗隙些小賊風。是內傷證也。問其鼻流淸涕。

頭痛自汗。間而有之。鼻中气短少气不足以息。怯不欲言。乃內傷證也。問其小便頻數而不渴。初以勞役得之。食少小便黃赤。大便嘗難。或澀或結。或虛。坐常有些少如痢非痢。或瀉黃糜。或溏泄。或結而不通。皆內傷證也。問其心下痞。或胸中閉塞。如刀割之痛。二者亦互作而不並出。有時胃脘當心而痛。上支兩脇痛。四肢不收。無力以動。而懶倦嗜臥。皆內傷證也。問其臍下相火之气。直上衝胸而不可遏。其气無息。甚則髙喘。皆內傷證也。問其頭痛。常常有之而不間者外傷也。問其痛積不移者血痛。走痛不常者气病也。問其痛處按之而已者虛病。按之而痛愈甚者實病。問其走注則爲風。拘攣則爲寒。煩渴則爲暑。重澀則爲濕。或好於善淫。或觸於驚恐。或傷於飲食。或深居簡出而受暑。皆爲受病之因。所以貴於問也。

女科產後先問坐艸難易。惡露多少。飲食遲早。生子存亡。有形傷血傷之不同。補气補血之各異。飲食不節宜調中。生子不存宜開郁。問其所欲。以知其病。如欲熱者知爲寒。欲冷者知爲熱。如好靜惡動者知其爲虛。煩躁不寧者知其爲實。惡食知傷食。惡風知傷風。好食甘爲脾虛。好食辛爲肺病。好食酸爲肝病。好食鹹爲腎弱。嗜食苦爲心病。此皆順應而易治。

若乃心病愛鹹。肺傷欲苦。脾弱喜酸。肝病好辣。腎衰嗜甘。此爲逆候。病輕必危。危者必死。治得其法。服藥預防可回生。

昔有人病喉痛。諸醫不效。一醫問其平日好食斑鳩。乃知鳩食半夏苗而貽毒。治以生薑愈。

唐汝正治小兒風熱。通身俱愈。惟頭頂不痊。問其因乳母好熱酒。知其貽毒本方。倍用葛根黃連而愈。

﹝卷之二﹕四診正法﹞治法大要

愚按張通一先生曰﹕治有逆從者以病有微甚。病有微甚者以證有眞假也。寒熱有眞假。

治法亦有眞假。眞者正治。治之無難。假者反治。乃爲難耳。如寒熱之有眞假者。眞寒則脈沈而細。或沈而遲。爲厥逆。爲嘔吐。爲腹痛。爲餐泄下利。爲小便淸頻。卽有發熱。必欲得衣此浮熱在外而沈寒。在內也。眞熱則脈有力而數。滑大而實。爲煩躁喘滿。爲音聲壯厲。或大便祕結。或小利赤澀。或發熱掀衣或脹疼熱渴。此皆眞病眞寒者。宜溫其寒眞熱者。直解其熱是。皆正治者也。假寒者。陽證似陰火極似水也。外𨿽寒而內則熱。脈數而有力。或沈而鼓擊。或身寒惡衣。或便熱祕結。或煩渴引飲。或腸垢臭穢。此則惡寒非寒明是熱證所謂熱極反兼寒化亦曰陽盛隔陰也。假熱者陰證似陽水極似火也。外𨿽熱而內則寒。脈微而弱。

或數而虛。或浮大無根。或弦芤斷續。身𨿽熾熱而神則靜。語𨿽譫妄而聲則微。或虛狂起倒。

而禁之卽止。或蚊迹發斑。淺紅細碎。或喜冷水而所用不多。或舌苔面赤。而衣被不撤。或小水多利。或大便不結。此則惡熱非熱明是寒證所謂寒極反兼熱化亦曰陰盛隔陽也。此皆假病假寒者淸其內熱內淸則浮熱退舍矣。假熱者溫其眞陽中溫則虛火歸原矣。是當從治也。又如虛實之治。實則瀉之。虛則補之。此不易之法也。然至虛有盛候則爲假實矣。大實有羸狀則爲假虛矣。總之虛者正气虛也。爲色慘神疲。爲神衰气怯。或自汗不收。或二便失禁。或夢寐精滑。或嘔吐隔塞。或病久攻多。或气短如喘。或勞傷過度。或暴困失志。𨿽外證似實。而脈弱無神者。皆虛証之。當補也。實者邪气實也。或外閉於經絡。或內結於臟腑。或气壅而不行。或血流而凝滯。必脈病俱盛者。乃實証之當攻也。然而虛實之間最多疑似有不可不辧其眞耳。如通評虛實論曰。邪气盛則實。精气奪則虛。此虛實之大法也。設有人焉正已奪而邪方盛者將顧其正而補之乎。抑先其邪而攻之乎。見有不的。生死系之。此所以宜愼也。夫正者本也。邪者標也。若正气旣虛。則邪气𨿽盛。亦不可攻。蓋恐邪未去。而正先脫呼吸虛生。則措手無及。故治虛邪者當先顧正气正气存則不致於害且補中自有攻意。蓋補陰卽所以攻熱。補陽卽所以攻寒。世未有正气復而邪不退者。亦未有正气竭而命不傾者。如必不得已。亦當酌量緩急。暫從權宜。從多從少。寓戰於守。斯可矣。此治虛之道也。若正气無損者邪气𨿽微。自不宜補。蓋補之則正無預而邪反盛。適足以藉寇兵而資盜糧。故治實證者當直去其邪。邪去則身安。但法貴專精。便臻速效。此治實之道也。要之能勝攻者方是實證。實者可攻。何慮之有。不能勝攻者便是虛證气去不返。可不寒心。此邪正之本末有不可不知也。惟是假虛之證不多見。而假實之證最多也。假寒之證不難治。而假熱之治多。誤也然實者多熱。虛者多寒。如丹溪曰气有餘便是火。故實能受寒。而余續之曰。气不足便是寒故虛能受熱。世有不明眞假標本。而曰知醫者余則未敢許也。

卷之三藥性微蘊

﹝卷之三﹕藥性微蘊﹞黃

黃白術人參。此三者𨿽爲補气之藥。第主治之屬。臟腑之殊。則迥然不同也。本艸𨿽未詳晰。而余請爲備列之。蓋專主衛气。白術主脾胃中州之气。人參則益脾腎之元气。合三者兼用。又通益上中下。三焦表裏臟腑諸气也。何以言專主衛气乎。質輕气薄。色白微黃。味淡略甘。乃肺脾上中二焦陽分之藥。而主治則固自汗。治虛喘。解肌熱。療癰疽。只此數癥。尙須佐以參術。方能著功。王節齋云﹕內傷發熱。是陽气自傷。不能升達。降下陰分而爲內熱。乃陽虛也。故其脈大而無力。屬肺脾。立齋云﹕當用補中益气湯治之。第此湯以爲君。參術爲臣。少佐升柴。則獨療沈陷發熱之虛陽。與勞役過度及陽虛自汗者宜之。東垣曰﹕靈樞云衛气者所以溫分肉而充皮毛。肥腠理而司開闔。黃旣補三焦實衛气。與桂同功。特比桂甘平不辛熱爲異耳。但桂則通血脈能破血而實衛气。則益气也。又黃與人參甘艸三味。爲除燥熱肌熱之聖藥。脾胃一虛。肺气先絕。必用黃溫分肉。益皮毛。實腠理不令汗出。以益元气而補三焦。陳嘉謨曰﹕人參補中。黃實表。凡內傷脾胃發熱。惡寒吐瀉。怠臥脹滿痞塞。神短脈微者。當以人參爲君。黃爲臣。若表虛自汗亡陽。潰瘍痘疹陰瘡者。當以黃爲君。人參爲臣。不可執一也。丹溪曰﹕黃補元气。肥白而多汗者爲宜。若面黑形實而瘦者。服之令人胸滿。宜以三拗湯瀉之。張元素曰﹕黃甘溫純陽。無汗則發之。有汗則止之。以上諸說皆言爲益衛气之藥。蓋衛气之疏。總由於胃气元气之虛。必兼以參術而扶胃气元气以充衛气則相須爲用耳。若捨而用參術。獨補中气猶可。是治其本也。捨參術而專用。徑塞汗孔。不令疏泄。從理其標。謂能實衛則不可也。丹溪謂黃補元气。此非補元气。乃補衛气也。爲衛气升由元气耳。大凡肥白多汗者元气便虛。元气旣虛。未有衛气能獨實者。謂曰。補元气亦可補元气卽補衛气也。如面黑形瘦實者。非元气實乎。元气旣實。衛气自然不虛。敢用此而犯實實乎。丹溪格致論言一病者妄自加黃。致腹紋已隱脹滿不堪。固補物。誤用且能爲害。況他藥乎。𨿽曰能止汗。設元气暴絕。癥主亡陽。亦能爲力耶。丹溪又治一人無汗者。佐以葛根能令汗泄。則又不專止汗耳。故善用者。有汗能止無汗能發。蓋止汗不專一。而病汗亦非專衛虛也。若夫白術則健中气而益脾胃者也。東垣曰﹕脾胃虛陳皮白術補之。脾胃實黃連枳實瀉之。東垣𨿽以陳皮白術爲補脾。乃施於不甚虛者。陳皮多用。尙能泄气其虛者。非參不能資益虛之甚者。非佐桂附骨脂勤培土母不能復轉輸生化之。常區區治子得乎。參爲中和之品。味甘質重。膏潤不濡。味甘協土。質重歸腎。韓飛霞云人參煉膏服固元气於無何有之鄕。此誠深知參者矣。故字從參者以其有參贊化育之妙。與天地相參伍。而其功不甚偉歟。參少用反能停膈作脹多。用有徹上徹下徹內徹外之功。佐以黃防風肉桂。則補衛气。佐以白術歸苓炙艸。則補脾胃中气。佐以附子肉桂。則追復元气。佐以血藥則補血。佐以气藥則補气。故欲提下陷之陽气以上升則當以黃爲君參術爲臣。納上脫之眞气以歸源則當以人參爲君桂附爲佐一主上升一主下降。

病气𨿽同治法則異毫釐不容混也。余猶有說焉。若上中焦陽气下陷。元气尙未傷也。枝葉萎而根本自堅。縱治少瘥。或亦無妨。故四君補中歸脾之屬。任卽雜投。隨試隨效。至於元气上脫。根將離土𨿽用參術而不急佐以桂附安能納气歸宿命門乎。第參術僅只補中而命門爲元气歸宿之地。可緩桂附乎。桂附爲命門土母之劑。土母者何眞火也。眞火卽元气也。元气爲人生命之本。人得气則生離气則死。气離原則脫未有元气脫而人不死者也。設若元气甫脫尙未遽絕。卽需桂附而不君以人參。豈知桂附性竄奔突愈耗。眞陽也。亦有憚桂附只用參術。徒使畱連不降。終至於死。特少延旬日耳。然用桂附必君以參。蓋性相制而功相須也。甚有气本上脫。復投以黃升達之品。益令縈膺作脹。煩悶難支。且曰參滋補。爲功未到。是豈藥之咎乎。噫若若參若術若桂附。隨宜運用。應緩則緩。應急則急。靈變從人。幸勿膠柱可也。內云固補物。誤用亦能爲害者。非之能害人也。有黃碩之稱。與國老人甘艸。參術之君子。皆爲朝堂中正人仁人。主宰造化。生成萬物。豈有害人之理。特人誤用。自致於害耳。吾恐學人致疑。故復詳及。

﹝卷之三﹕藥性微蘊﹞人參正誤

愚按李言聞曰﹕孫眞人云﹕夏月服生脈飲腎瀝湯三劑。則百病不生。東垣亦言生脈飲淸暑益气湯。乃三伏瀉火益金之聖藥。而雷反謂發心久病。非矣。乃臍旁積气。非心病也。人參能養正破堅積。豈有發之理。觀仲景治腹中寒气上衝。有頭足上下痛不可觸近。嘔不能食者。用大建中湯可知矣。又海藏言人參補陽泄陰。肺寒宜用。肺熱不宜用。王節齋因而和之。謂參能補肺火。陰虛火動。失血諸病。多服必死。夫人參能補元陽。生陰血。而瀉陰火。東垣之幫助矣。仲景言亡血血虛者並加人參。又言肺寒者去人參加漧薑。無令气壅。東垣又言虛火可補。參之屬。實火可瀉。苓連之屬。乃二子不察張李之精微而謂人參補火。謬哉夫火與元气不兩立。元气勝則邪火退人參旣補元气而又補邪。火是反復之小人矣。何以與甘艸苓術。謂之四君子耶。𨿽然二家之言不可盡廢也。惟其語有滯。故守之者泥而執一。遂視人參如蛇蠍則不可也。凡人面白面黃。面靑黧悴者。皆脾肺腎不足。

可用也。面赤面黑者气壯神彊。不可用也。脈之浮而芤濡虛大遲緩無力。沈而遲澀弱細結代無力者。皆虛而不足。可用也。若弦長緊實滑數有力者。皆火郁內實不可用也。潔古謂喘嗽勿用者。痰實气壅之喘也。若腎虛气短喘促者必用也。仲景謂肺寒而咳勿用者。寒束熱邪。壅郁在肺之咳也。若自汗惡寒而咳者必用也。丹溪言諸痛不可驟用者。乃邪气方銳。宜散不宜補也。若裏虛吐利。及久病胃弱虛痛喜按者必用也。節齋謂陰虛火旺勿用者。乃血虛火亢能食。脈弦而數。涼之則傷胃。溫之則傷肺。不受補者也。若自汗气短。肢寒脈虛者必用也。

如此詳審則人參之可用不可用。思過半矣。汪機曰﹕王節齋之說。本於王海藏。但節齋又過於矯激。東垣言虛火可補。須用參。丹溪云﹕陰虛潮熱喘嗽吐血盜汗等癥。四物加人參黃柏知母。又云好色之人。肺腎受傷。咳嗽不愈。瓊玉膏主之。又云肺腎虛極者獨參湯主之。

是知陰虛癆瘵之癥。未嘗不用人參也。節齋私淑丹溪者也。而乃相反如此斯言一出。印定後人眼目。凡問此癥。不論病之宜用不宜用。輒舉以借口。致使良工掣肘。惟求免夫病家之怨。病家亦以此說橫之胸中。甘受苦寒。𨿽至下嘔下泄。去死不遠。亦不悟也。古今治癆。莫過於葛可久。其獨參湯保眞湯。何嘗廢人參而不用耶。節齋之說。誠未之深思也。愚按上古人乏粒食。窠居穴處。茹毛飲血。迨神農氏出。始嘗艸別谷。教民耕藝。得味之正而爲五穀以養民生。又別藥良毒。取性溫涼寒熱分用升降補瀉以救民疾。但百藥各具偏性只宜治病。

若執迷久服。便有偏勝偏絕之患。人參稟質中和。𨿽云補益亦惟體虛者宜之。蓋人有陰髒陽髒之殊。故陽髒受病可任涼瀉少啖參術便增煩悶。亦猶陰髒之取資姜附最憚芩連者也。陽髒而陽气本盛非芩連無以折其有餘之焰。實非芩連之能滋陰也。陰髒而陰寒沈痼。非姜附無以消其不足之醫實。

非姜附之能益陽也昔夏英公餌硫黃附子。莫知紀極。其外家父盜服數粒。發狂而死。太原甘始食天門冬寒滑之物。得壽三百餘齡。杜紫微亦餌冬而禦外家八十。壽亦逾百。又神仙傳縉雲服黃連而飛蹕上。王微亦贊黃連有久餌輕身之功。數說豈盡誣。特因人而用耳。今世風日偸。賦稟漸漓六气有加眞元便脫故非參術歸苓。無以刮復生機。每見虛而受補者什居八九。實而耐攻者什僅二三。反此則實者不妨少謬。虛者未可略瘥。經云邪之所湊。其气必虛未有元气虛而復虛而命不傾者也治虛之道。捨參奚適。但恐有虛而似實。不知補虛而已極不任補斯難矣。

﹝卷之三﹕藥性微蘊﹞白術

白術性溫質濃。味甘平。气微香。爲脾胃要藥。兼補肝腎。主治百病。功居八九。本艸歷贊其益脾補气。療五癆七傷。消痰除濕痞滿腫脹。暖胃消穀。風虛淚眼積年瘧痢。生津壯水。安胎扶原。在血主血。在气主气。不能悉闡。時師每謂術性燥。津渴者忌用。又謂術能助气。病脹非宜。又謂無故用術。起嗽難療。又謂有濕則用。無濕勿加。吁此等庸工。是別有一部本艸矣。誤世何堪。物理玄微。眞難與言也。戴原禮每治病脹。主治參術。初服覺滿。未幾便愈。吳鶴臯醫方考。亦以四君療鼓脹痞滿諸病。此皆治本法也。人以脾胃爲主脾气健則能制水生金升降運化津液自裕何渴之有其脹者總由脾胃虛弱。不能轉輸營運精微。以致飲食難消。停畱作滿。亦有不因飲食而自生脹滿者凡嗽多屬母虛無以生金術善止嗽脾旣資益肺豈反虧乃謂輕用起嗽。此尢害理之甚。若實嗽熱嗽。𨿽不宜遽用。安可以此而槪寒嗽虛嗽乎。濕固需燥。用術以健脾。脾气得健。濕能停畱否。此非燥濕。乃健脾也。書云胎前主實。用此安胎。寧不犯實實之戒乎。豈知百病萬機皆主乎脾未有脾胃實而胎不固者人徒知麥芽神曲之善消脹滿。陳皮半夏之補益脾胃。

此特爲療有形之積。與補不甚傷之脾耳。設若虛脹虛滿。盒飯參術主治。若混投以前藥之屬。

隱耗眞气。益覺增劇大凡病屬實何難治而所難者政虛矣劉完素曰白術除濕益燥。和中補气。其用有九。溫中。一也。去脾胃中濕。二也除胃中熱。三也。彊脾胃。進飲食。四也。和胃生津液。五也。止肌熱。六也。四肢困倦嗜臥。目不能開。不思飲食。七也。止渴。八也。安胎。九也。汪機曰脾惡濕。濕勝則气不得施化。津何由生。故曰膀胱者津液之府。气化則能出焉。用白術以除其濕則气得周流而津液自生矣陶節庵亦謂術能燥腎固气。蓋腎司水土虛無制便成泛濫之患水旣偏勝則火益衰火元气也土母也母衰而子反救乃制水以益火則气自固而腎自平此四子者眞知術之玄蘊矣。

﹝卷之三﹕藥性微蘊﹞甘艸

別錄載甘艸溫中下气。煩滿短气傷髒咳嗽。止渴。通經脈。利血气。解百藥毒。爲九土之精。安和七十二種石。一千二百種艸。李東垣曰甘艸气薄味濃。可升可降。陰中陽也陽不足者補之以甘甘溫能除大熱故生用則气平。補脾胃不足。而大瀉心火。灸之則气溫。補三焦元气。而散表寒。除邪熱。去咽痛。緩正气。養陰血。凡心火乘脾。腹中急痛。腹皮急縮者。宜倍用之其性能緩急而又協和諸藥使之不爭故熱藥得之緩其熱。

寒藥得之緩其寒。寒熱相雜者用之得其平。王好古曰五味之用。苦泄辛散酸收咸斂甘上行而發。而本艸言甘艸下气。何也。蓋甘味主中。有升降浮沈。可上可下。可外可內。

有和有緩。有補有瀉居中之道盡矣。仲景附子理中湯。用甘艸。恐其上也。調胃承气湯。用甘艸。恐其速下也。皆緩之之意。

小柴胡湯有柴胡黃芩之寒。人參半夏之溫。而用甘艸者。則有調和之意。建中湯用甘艸以補中而緩脾急也。鳳髓丹用甘艸以緩腎急而生元气也。乃甘補之意。又曰甘者令人中滿。中滿者勿食甘。甘緩而壅气。非中滿所宜也凡不滿而用炙甘艸爲之補。若中滿而用生甘艸爲之瀉能引諸藥直至滿所甘味入脾。歸其所喜此升降浮沈之理也經云以甘補之以甘瀉之。以甘緩之是矣李瀕湖曰甘艸外赤中黃。色兼坤離。味濃气薄。資全土徳。協和羣品。有元老之功。普治百邪。得王道之化。贊帝力而人不知。斂神功而已不與。可謂藥中之良相也。然中滿嘔吐酒客之病。不喜其甘。而大戟芫丸甘遂海藻。與之相反是亦優緩不可以救昏昧而君子嘗見嫉於宵人之意歟。

﹝卷之三﹕藥性微蘊﹞當歸川芎

當歸川芎諸家本艸論之詳矣。二物𨿽爲治血之綱領。亦主於气之用者。當歸气辛味甘而性主動。補中有行。行中得補。𨿽非純補。亦贊行功也。川芎气辛味微苦而性主竄。行多補少。但質略潤。非燥烈之比也。

蓋血屬陰。體屬靜。靜中寓動。動靜得平。庶無患耳。靜太過則血滯。動有餘則血溢。歸芎𨿽曰治血固無定主也。血寒而凝者佐以姜桂。血熱而溢者君以芩。從人參黃。則補气而生血。同牽牛大黃。則行气而破血。同地黃白芍則養血。同丹皮香附則行血。血虛而枯者主以參術熟地阿膠蓋血不自生必惟陽气之藥以爲用陽生陰長故無陽則陰無以生也產後血塊爲患者。佐以失笑散。則消惡露。補中湯用當歸以益气。羌活湯用川芎以散寒。蓋芎性上升宣散。功多血癥惟寒凝壅滯者相宜若失血血少血崩血漏諸癥。則須斟酌恐愈擾其爲靜之體也。當歸固云益血。然性溫主動。亦須配合得宜。仲景治手足厥寒。脈細欲絕者。用當歸之苦溫以助心血蓋歸亦心經之藥而通脈也又佐黃爲當歸補血湯。治血虛發熱。

此癥似白虎而不得以白虎治也。一凡久病大便不通。論方書固不敢妄投承气。而桃仁火麻枳殼之屬。

是所必需。豈知桃仁味苦泄陰气。辛散陽火。麻滑利傷胃。枳殼大耗眞气。亦非久病所宜。

蓋由大病後水涸津枯。血燥液竭。以致廣腸漧澀。余每治此癥。惟以人參當歸熟地各二三錢。白術減半。

少佐陳皮秦艽各數分。引以大棗三四枚。不一二劑遂通。且復精爽。此藥用參以生津。白術健脾而通津。

況大腸主津。而參術又爲手足陽明之藥。陳皮亦理脾而調气。熟地補陰潤燥。當歸活血濡腸。秦艽气辛宣壅。大棗味甘緩急此特從气血上作用未有病久而陰陽兩虧昧本從標可妄投火麻之屬以傷元气而至不救者也𨿽曰補陰需歸。但陰虛有不同。若腎虛發熱咳嗽虛火爲患者。惟宜六味純甘至靜之物故經云脈小者調以甘藥而歸性溫竄又非所宜𨿽然歸芎能行气之滯何獨療血參能止血之脫又何獨益气乎。

﹝卷之三﹕藥性微蘊﹞陳皮半夏

陰陽有造化升降消長者。生主長主升主造屬陽。息主消主降主化屬陰陰化而陽造之陰降而陽升之至消則滅而無復長矣又降其性沈。化其性緩。消則其性速也。化又有生生不息之機。曰生化。

曰化生。曰化彊化頑。曰風化徳化。是皆由漸而致之。此物理之最微而最彰者也。陳皮理脾化气。非補脾益气也。畱白爲橘皮。尙能和中。以白性甘緩也。去白爲橘紅。則專乎降气消痰爲剝削之物矣。降因滯气升。消因痰壅盛惟升則降之盛則消之降之消之有滯气痰壅則病受之。若夫脾虧作滯脾虛生痰。盒飯君以參術療本。恐槪用橘紅半夏二陳之屬。則徒耗損眞气。故先哲以六物必用陳者。政爲新性暴烈泄眞之故耳。至半夏性燥。久服亦能潛消脾之眞气。必惟因濕生熱。因熱生痰。用之則宜。亦只宜暫宜少。未有脾胃健而濕熱能爲患者也。柰何世之醫者。每以二陳舉爲常用扶脾之品。竟不分脾陰脾陽。有濕無濕。屬虛屬實。且曰王道如此。甚至陰虛勞嗽。金水俱敗。尙亦妄用之。近歲鹺客連翔梧患前癥。兩名醫俱投以款冬橘紅麥冬石斛白芍之屬。喘嗽倍增。且兼嘔悶。乃支詞曰正要嘔唾痰盡。便速愈耳。吁昧病源而投見病之劑。又矯本心之昧。僞自己之異。其不殺人也者幾希。

﹝卷之三﹕藥性微蘊﹞黃連

黃連性苦燥大寒。療諸熱濕熱。及毒痢。與胃經吐血藏毒下血。佐以他藥。最爲有功。

然必惟患實熱元气胃气未傷者。用之相宜。但中病卽止。亦未可久服也。自本艸濃腸胃之言一出。舉世醫者不分虛實。拘執經文。混行施治豈知斯言蓋爲毒痢積熱燻蒸腸胃致腸垢刮削而下用連以解熱熱旣消則腸胃撤消而自濃所謂濃腸胃者以此若人賦稟不實。𨿽有熱癥。用之則反敗胃。漸耗眞陽。甚有火衰虛火之癥而亦妄用何也。故東垣曰實火可瀉。芩連之屬。虛火可補。參之屬。而薛立齋一部醫案。記其誤歿於芩連苦寒之劑者。不可勝紀。𨿽然立齋治實火。何曾廢芩連不用。所貴乎立齋以異於劉朱者。

爲其善甄別虛實眞假。故投藥如環。而愈出愈奇耳。經云陽生陰長。無陽則陰無以生。

又云少火生气從未有沈陰無火之屬而能生長萬物者自此一經喚醒。當勿仍前執迷。

﹝卷之三﹕藥性微蘊﹞黃芩黃連白芍龍膽黃柏知母石膏葛根滑石柴胡梔子

凡諸經實熱。宜用苦寒治之。病少愈當卽止。否則恐妨胃气。用藥須察何經。如黃芩梔子瀉肺火。黃不外溫養陽气。勤培土母。蕃息日昌至精盈血裕眞陰復盛而假熱虛火不撲自滅若槪投以黃柏知母之屬是陰血未生脾陽先敗假熱愈熾法竅身殆此非補陰乃賊陰也王太僕云大熱而甚。寒之不寒。是無水也。

宜用六味地黃丸壯水之主。以制陽光。薛立齋云總論陰陽二癥。𨿽有陰陽气血之分。實則皆因脾胃之陽气不足所致。若用黃柏知母沈陰之物。反泄眞陽。多致不起。則凡苦寒之屬。委非陰虛所宜。設使陰未虛而實熱爲患。暫用之何害。嗟夫丹溪一代名哲也。而乃不察病本。混同立論。遺害生民良可慨已。

﹝卷之三﹕藥性微蘊﹞玄參天門冬麥門冬天花粉知母貝母百部栝蔞仁地骨皮人乳藕汁白藥黃藥子

前藥賦性甘寒。固非苦劣之品。亦只宜於燥熱實癥者。𨿽方書有云甘寒不犯胃气。愚以爲不然夫味之甘者固與脾合。而性之寒者獨不與脾忤乎。連瀉心肝火。龍膽瀉肝膽火。白芍瀉脾火。黃柏知母瀉腎火。石膏瀉胃火。葛根瀉陽明火。滑石利六腑之澀結。瀉膀胱之實火。芩連兼瀉大腸火。小腸佐木通。與心腎同治。柴胡專主足厥陰少陽。而他經之熱不可混用也。四物湯𨿽曰補血。而丹溪以芍性酸寒。能伐生發之气。爲產後所忌。東垣又以春夏腹痛用芍。秋冬腹痛用桂皆因非實熱不得槪投寒劑而又推之天時人事則立言獨迥時流矣柰何丹溪以黃柏知母爲補陰之用。未免遺議千古夫陰虛矣未有諸髒能獨盛者根本旣搖枝葉自萎理必然也切謂人身不過气血兩端。故左腎爲精血之原。爲諸陰之主。

右腎爲脾胃之母。爲元陽之根精血耗矣則陰爲虛陰旣虛矣而陽無附相火隨熾。眞陰日涸。發爲燎原假熱之癥。豈知眞陽無附母气旣餒子脾何資致失轉輸之令遂乏生化之機卽四髒亦爲之虛也故欲滋生精血。且秉質膏潤。善滑大腸。歷觀諸家本艸。盛稱其微。獨瀕湖有云胃虛者禁用。優劣宜忌。始判然矣。余見世醫治虛癆嗽痰發熱諸癥。亦有不敢誤投黃柏知母。而二冬貝母栝蔞玄參地骨。是所不免。每每增劇脾气頓傷轉爲火脫便泄之癥豈知陰虛。則諸髒俱虛幸賴天生一綫胃气。尙爾畱連歲月。一投以寒滑之劑。只速其死耳。若其脈癥俱實。眞原未斫。腸胃燥熱。用之何妨。凡治病須覘元气虛實。胃气衰旺。切不宜循癥投劑。此是醫家第一大關鍵。

﹝卷之三﹕藥性微蘊﹞熟地黃生地黃

生地性甘大寒。涼血淸熱。亦惟實熱者宜之。故東垣云此藥大寒。宜斟酌用之。恐損胃气。至虛火假熱。眞陰枯涸之癥。則當以熟地黃爲君。蓋地黃性本膏賦沈寒。一經蒸曬九煉工夫。火候旣足。寒質自消。始寒滑而今轉爲溫潤。始苦甘相雜。而今轉爲純甘無苦。馨香醒鼻。甘美動脾。脾喜甘惡苦。熟地則味甘者也。

脾喜香惡臭。熟地則气香者也。脾喜燥惡濕。熟地則气燥而味甘潤者也。脾喜溫惡寒。熟地則性溫平。而非偏寒偏熱之比者也。脾喜補惡瀉。熟地則奏功滋補。不失中和者也。擅有五徳。何矜九轉。此物初終異用。可知鑪鼎變化。自有妙理。然制煉之要。其地黃大者須蒸曬至十餘次。劈開中有黑油如玉。气味甘香者方可用。勿拘九數也。亦不必用酒潤過方蒸。蓋酒經蒸曬。則成酸酢之味。不爲佳。俟臨用時。先一夜切碎如豆大。以酒潤之。次早略蒸片晌。使兩物勻和。酒气尙存。藥气益香。動與胃合。易於營運。此雷炮制之微義。不可不畱心也。今醫者從便酒煮經日卽用。大乖古法。有傷中气。停膈爲患。豈藥之咎哉。至於市者不擇銅鐵物器。煮過待售。非惟損胃。抑且消腎。若輩只知覓利。豈願害人。用者忌之。

﹝卷之三﹕藥性微蘊﹞麥芽穀芽山楂神曲濃朴橘紅枳實靑皮枳殼薄桂烏藥大腹皮萊菔子檳榔

前藥蓋消穀克食。決壅宣滯。消脹導痞之功爲多也。亦必有宿積爲患。元气未虧。病气太過者。用之有效。

且無傷。若脾气久虛。難運飲食。動觸生災。茫昧誤服。適足以取敗耳。夫傷米食者穀芽消之傷麵食者麥芽神曲消之傷肉食者砂仁山楂消之。傷果食者靑皮官桂消之。上焦傷者主枳殼。中下焦傷者主枳實。傷滯气腹痛。則主以濃朴烏藥大腹皮。以上皆治形病有餘之實癥也。今之醫者不管元气虛實。不分積滯有無。動以麥芽山楂神曲濃朴爲健脾之物。

相率成習。孟浪擲服。暗耗眞元。遺害非小。豈知宿積畱中。傷食惡食用此而攻積宣滯致使飲食復舊謂之健脾者以此實非此諸藥之能健脾也故東垣謂濃朴有滯气則泄滯气無滯气則泄元气。

又云枳殼枳實有推墻倒壁之功。立齋亦言麥芽山楂。善消腎气。神曲下胎破血。不宜輕服。諸賢諄諄告誡。豈應執迷不返。又立齋治食積諸癥。亦必以四君六君爲主。而佐以曲麥楂朴攻克之物。庶補瀉兼行。方於脾土無虧。亦卽潔古老人創制枳術丸之微意耳。大都痞滿腫脹。病癥屬實者。則宜投以前藥。若虛滿虛脹。非參術歸苓。直補脾原。無能奏效是又內經所云塞因塞用者也。

﹝卷之三﹕藥性微蘊﹞香附

香附𨿽爲快气宣郁之聖藥。婦人所必需但味苦气辛。苦主泄。辛主散。而一切陰陽气血虛弱者忌之。若脾气虛弱作痞。虛寒生脹。宜用四君。六君或加姜桂治之。中气旣健。痞脹自消。此治本法也。設使誤用香附耗泄眞气。愈增脹滿耳。甚有陰虛中敗。火升作喘。而亦妄用之。只速其死也丹溪亦謂此藥。性燥。

﹝卷之三﹕藥性微蘊﹞牛膝

牛膝乃足厥陰經之藥。諸家本艸歷稱其補肝腎壯筋骨益气力之功。但賦性苦潤。專泄而不專收。力優於破瘀血。下生胎。消惡毒。利水通淋。在治實癥者宜之。若云補。愚以爲不然也。夫所謂壯筋骨。益气力者。蓋由風毒犯足。濕熱傷下。病從外得。因而痿軟。用此拔毒導濕。則筋骨復常。若肝血虛腎。精竭而筋骨自痿。此病從內傷。卽勤峻補。猶嫌不足。豈可用牛膝而益虛其虛乎。𨿽瀕湖有云大都熟用則補肝腎。生用則破滯血。此語亦未見妥。惟丹溪產後忌之義可見矣。

﹝卷之三﹕藥性微蘊﹞威靈仙

威靈仙性疏利。方家盛稱其善療諸風。蠲痿宣毒。功能不可盡闡。愚亦以爲大謬也。若病非實癥從外得者。不可輕餌也。故本艸綱目有云此物能疏人眞气。稍涉虛者宜禁之。意可知矣。大凡一藥具補瀉兩性。只宜於實。不宜於虛。只宜暫用。不宜久服人知其瀉之有功。而不知其補之。無能。殊昧扶羸之理。益彰通治之害。

﹝卷之三﹕藥性微蘊﹞松梅丸

松香久煉。以苦澀味盡。入熟地烏梅爲延年聖藥。余曾用之。果亦有功。但內烏梅本艸謂久服能蝕脾胃。似非純補之物。易以石棗。或五味。則全璧耳。曩水西林旗峯太守公服之壽逾百。後子孫修餌不絕。咸躋期頤。膾炙人口久矣。愚以爲不盡然也。三山閱閥髙第。以世徳承家。稱水西林公之門爲最。惟其積善。自膺天眷。恐非鑪鼎。可致修齡。夫豈無涼行之子勤餌仙劑。而仍促算乎。若自其變者言之。至夭回壽。此又理數之不可曉也。

﹝卷之三﹕藥性微蘊﹞赤苓豬苓澤瀉木通

前藥利水宣濕。稱有功。亦惟手足太陽二經。病積熱壅滯經絡。或兼痰濕水邪。用之相宜。若眞藏爲患。精血已虧。神力日耗。虛火燎原。假熱混眞者縱悉純補。尙嫌不濟。倘加滲利。愈竭眞陰矣。

按本艸有謂久服澤瀉。令人目盲。有謂苓不水澄而令眼障。有謂苓瀉兼用。而令眞水暴竭。卽立齋亦極言澤瀉久服導損眞陰。令人無子。𨿽先生固常用八味。六味亦必斟酌於多寡之間每見圓機絕識之士不泥古人之方亦未始不用古人之方之意也。

﹝卷之三﹕藥性微蘊﹞甘遂大戟巴豆牽牛芫花葶藶阿魏商陸姜黃郁金

之數藥者。稟性毒烈。敷功峻悍。諸家每矜其能奏效俄頃。又云必惟大積大聚用之相宜。嗟乎此說誤世不小。若積與聚。何以大稱。夫人元气壯盛脾气得運。飲食入胃。隨納隨化。何有停畱作祟乎。及其漸衰也。脾失轉輸。物入爲患。傷於五臟。則有伏梁息賁痞滿肥气奔豚之積。妨於七情。則有虛腫實脹噎鬲反胃瘕之病故元气微虛則積爲微積元气大虛則積爲大積是積聚之大小由乎气虛之微甚也治法斷須養正緩圖則可全生。每有輕用前藥而速其死者比比也。𨿽舟車丸羅破飲萬應丸諸方。固宜於西北形气壯實之人。愚以爲形气旣云壯實。何以有此病恙。況風气日漓。賦稟漸薄。恐今之西北。非昔之西北也。亦須斟酌耳。試舉一二以證其謬。歲甲申冬里人曾云宇繼室年逾四旬。素鬱怒。居十載。神思爲病。忽一日因行經暴怒。血上溢。兼致鼓脹。初延一老醫投散气藥。不瘥。且漸篤。再延余治。余曰此乃髒病。得之數年。今始顯發。丹溪鼓脹論可鑑也。脈已洪短與病相逆矣。須峻補脾原。功以漸致。不半載不瘥。

議用六君加姜桂。倍入參術。彼懼增脹。死不敢服。因攺投金匱腎气丸。服一月。血逆已止。脹𨿽如故。

未見增劇。爲藥力未到。須寧耐耳。不信。別請一醫。恃有神丹謂旦夕可愈果投一藥。下咽半晌而卽脹消。便泄進食。靜睡。精神快爽。舉家欽以爲神。願擲百金奉壽。而尢刺余之迂緩鮮識也。及察前劑。乃阿魏姜黃甘遂葶藶穿山甲牽牛玄胡之屬。過數日。癥仍作。仍投前藥。亦仍隨手而愈。獨气困怠耳。不三朝夕。喘滿不堪。再投而漫不應日甚一日。未及旬而歿。又余從舅曾六海長子亦原素郁患前癥余曰此病治本稱難。但廣費珍藥。又非舌耕淸儒所能辧。當柰何。未幾有進以艸藥者。彼悅捷法。信而服之。飯許。大號數聲而死。嗚呼病從何生。藥從何治。如此盲妄。矜功頃刻。殺人轉盼。誰之咎也。

﹝卷之三﹕藥性微蘊﹞海藻海帶昆布

此數藥者。賦性鹹寒。功能宣利。本艸極贊其消癭散結。療諸水腫脹之病。愚以爲必惟形气與病气俱實者。用之得宜。設若稍虛。未有不反增劇也。大都前癥多主肝脾兩經虧損之故。惟能明於陰陽水火之微。洞察化源資取之義。斯可以語治道矣。

﹝卷之三﹕藥性微蘊﹞枇杷葉石斛艸扁薏苡沙參芡實蓮須燈心艸木通浮小麥麻黃根

此數藥者。稟質薄劣。取味淡平。具有虛聲。渺無實能。魚魚鹿鹿。無濟緩急。豈國老之甘艸。黃之綿君子之參苓。所能仿佛萬一。然只可與共笑談。不可與同患難也。今之醫者。取其平淡無毒。謂能持王道者大要莫外此類。吁所協理諸病何病乎。果可以迂緩茸之流。與商治策乎。予請逐節而詳言之。枇杷葉固云治嗽矣。豈知人之陽常有餘。陰常不足。金水二髒。必保養之。始能相生。病則俱病經云諸逆衝上皆屬於火。原病式曰五志色欲之動。皆屬相火。水衰而火無所制。得以衝逆於上。其水莫能救母之鬼賊鬼賊愈盛而受克愈虧矣論治法以苦寒瀉火則土藏不堪以辛溫補母而子金無濟必惟益水滋腎以膏潤純甘之品得水少充則火便少熄火熄金復仍爾相生矣而輕飄之枇杷葉。從治肺之標得乎。石斛艸固云淸肺健脾益腎矣。此物果兼溫涼兩性乎。夫肺待淸必屬熱。脾資健必本弱今母虛反爲瀉子子實而又補母何相混也大凡气之濃者主陽。味之濃者主陰。以輕虛之質。嚼蠟之味。謂能補腎得乎。扁豆不過蔬饌中一物。謂曰無傷脾胃可也。乃云能益脾和胃。抑何迂闊。薏苡亦諸谷中一側谷耳。昔伏波載歸以舟。亦必經年久服。或少見效。而取以爲方藥治病得乎。沙參本艸謂能補肺之陰。人參益肺之陽試思肺之陰何由而虛乎病自有本。金水相生。肺之陰卽腎之陰也滋苗者必固其根。豈平淡升浮之沙參果可益陰乎。而易老取以代人參。殊不知體質旣殊功能亦異。安能代也。惟葛稚川謂沙參主療卒得諸疝。小腹及陰中相引痛如絞蓋疝及小腹引痛乃厥陰爲患沙參金藏藥也得相制耳。予每用此與升麻以療疝癥。往往奇中。愈信葛言不誣。若夫芡實蓮須果可止遺固精乎。汪石山曰經云腎屬水。受五臟六腑之精而藏之。又曰主蟄封藏之本。腎之處也。又曰陰陽之要陽密乃固。故陽彊不能密。陰气乃絕。陰平陽祕。精神乃治。陰陽離決。精神乃絕。又曰陰陽總宗筋之會。會於气街。

靈樞曰厥气客於陰器。則夢接內。蓋陰器者宗筋之所聚也。而足太陰陽明少陰厥陰之筋。皆結聚於陰器。與衝任督三脈之所會。

然厥陰主筋。故諸筋皆通於厥陰腎爲陰主藏精肝爲陽主疏泄陰器乃泄精之竅故腎之陰虛則精不藏肝之陽彊則气不固若陰客於其竅與所彊之陽相感則精脫出而成夢陽彊者非藏眞之陽彊乃肝臟所寄之相火彊耳第病多端。亦有不專在肝腎。而在心肺脾胃之虛火反淩水土不制水金不勝木者然必傳於腎肝而致精之失也有自然相傳之理焉治法從肝腎本髒而得者獨治本髒從他髒得者則以他髒爲主。肝腎爲標。由陰陽離決。水火不濟者則因而和之陽虛補气陰虛補血陽彊者瀉火陰實者益火本髒多主有餘他髒或兼不足有正治反治從多從少之異何世醫不辧陰陽水火。或淸之澀之溫之熱之非使眞水耗竭則令眞陽痿敗骨立脂枯。神消气陷。不可復救矣。前藥豈能奏效萬一哉。燈艸木通𨿽曰甘淡滲竅。第病邪不一。而傳於膀胱成淋者。病自有本。若以前藥之屬利胞之熱未全善也。夫淋𨿽由熱生濕。濕生則水液混濁。凝結爲患。又有服金丹入房。致敗精流於竅中。及飲食失宜。

七情過度。虛實不調。藏气不和。致腎虛而膀胱受熱。又有肺痿而上源失通調之令。有液枯而水道漧澀不潤。又有膏石血气沙勞冷七種之別。又有小腸移熱而應於心者。又有痰積而滲入胞者又有小便不通與溺數而短。及溺血溲血淋血或失气化之常。或病脾而九竅不通。仲景亦謂胃气行則小便宣通。而淋亦有因脾虛如太陰初作之气病中熱脹而成者大抵病固多端。不外虛實寒熱。溯其源而治之。斯中病情矣。如浮小麥麻黃根气味索然。果可以療汗脫之重癥乎。卽有他藥佐使。亦屬贅龐耳。夫人陰陽相維。營衛營運。無失常度。血气得灌漑護衛之用汗爲心之液。主於气陽密乃固。則气不外泄。衛气虛爲自汗。陰气虛爲盜汗。傷寒盜汗。責在膽熱。初癥傷風而汗。有傷濕傷暑勞役柔而汗者。有陽虛冷汗者。𨿽有陰陽寒熱之殊。究竟皆元气之脫越。或虛憊不升耳。當從此根蒂處察虛實治之倘未得其竅卽參術苓亦難爲用矧玆二物乎。

﹝卷之三﹕藥性微蘊﹞香薷

香薷气香味辛。諸家咸稱爲治暑要藥。但暑有不同。而方法亦隨異設。若乘涼飲冷。致陽气爲陰寒所遏遂病頭痛發熱惡寒口燥。或霍亂而成吐瀉固宜用此以升散風寒消水和脾古方亦有用大順散者。蓋暑月之用香薷。亦猶三冬之用麻黃。若气虛則不宜輕用也。其有起居失宜。

飲食失節。勞役斫喪之人。中暑大汗。燥渴喘促。脈見芤虛。或遲細。或吐或瀉乃勞倦內傷不足之癥。須淸暑益气湯。或人參白虎湯。去石膏及苦寒之味。而主以益气淸火之品。則善矣。又有傷暑而兼夾陰尢須捨時從癥倘此而槪投香薷耗泄眞陽。必變而爲惕亡陽之禍。殊犯虛虛之戒。若形气俱實而傷暑者。投以水之屬。無不愈也。今人暑月不拘有無傷暑煎此代茶。豈知气香主竄。味辛主散。元气虛者反以招暑取中。亦如久飲川芎而得暴亡之害者也。又有謂香薷善治諸水。蓋水多主藏虛。惟形气未羸。病在經腑者深師薷術丸用之可效。但不得一例視也惟能明於气化之義者斯可與語治水之方矣試思气化之義云何。

﹝卷之三﹕藥性微蘊﹞桃葉

許學士本事方云傷寒病。醫者須顧表裏。循次第。昔範云爲梁武帝屬官。得時疫熱疾。召徐文伯診之。是時武帝有九錫之命。期在旦夕。云恐不預求速愈。文伯曰此甚易。但恐二年後不起。云曰朝聞道。夕死可矣。況二年乎。文伯乃以火地。布桃柏葉於上。令云臥之。

少頃汗出。粉之。翼日遂愈。後二年云果卒。取汗先期。尙能促壽。況罔顧表裏時日。便欲速愈乎。夫桃葉發汗。亦良法也。尙有此戒。可不愼歟。愚按傷寒論汗吐下三法未始不善。

𨿽曰西北形气病气俱實者用之相宜。但今亦須斟酌耳。設若東南風气巽弱。稟賦不實者。𨿽有可汗可吐可下之癥。宜從淸解。超繩墨規矩之外。而獲不汗不吐不下之妙。且以完其氤氳淸純之元气。不至浪劑潛促天年。保全綦大矣。而人多不知也。經曰邪气盛則實精气奪則虛大凡病之實者皆气之虛也。知治其實昧救其虛則虛者益。虛致實者益實病。斯殆矣故經曰。

不能治其虛。安問其餘夫汗固以解表邪。而表邪未甚。輕汗之衛气不幾虧歟。吐固以宣中積。而中積未滿。輕吐之。胃气不幾虧歟。下固以泄裏實。而裏實未堅。妄下之。營气不幾虧歟。虧衛气胃气營气便虧元气矣元气一傷。老者絕。少者不復矣。然不特此也。每見時師不拘何病。槪以麥芽山楂神曲橘紅半夏爲健脾之物。以靑皮枳殼枳實濃朴檳榔香附爲調气之物。乃曰脾得健則食進。气獲調則病瘥。夫此輩之所謂健脾者政敗脾也所謂調气者乃損气也粗工旣惜費而售賤藥愚人喜便宜而甘隱戮。其失等耳。此人亦多不知也。予因嘆範云之殉虛榮而喪實命若過赤松釣臺不識當作何如想乎。

﹝卷之三﹕藥性微蘊﹞天麻

天麻气微辛。味甘平。質堅潤而沈。療諸風。主足厥陰經。而本經謂能益气力。長陰肥健大明子亦云補五癆七傷。助陽气。鄧才雜興方取爲益气固精要藥羅天益曰眼黑頭眩。風虛內作。非天麻不能治據此則天麻何啻治風尙爲足少陰腎經滋補之劑味此風虛內作四字可知本虧致病。補助力優。豈羌活防風獨活荊芥諸辛燥傷陰之物。所能比擬萬一哉。余每用以療產後諸虛劇癥。及遺精失血。與挾虛傷寒頭痛。往往奏奇。世人柰何僅以風藥目之。是未悉乎天地造化。萬物得气之粹者之蘊矣。

﹝卷之三﹕藥性微蘊﹞何首烏

何首烏一名夜交藤。一名九眞藤。一名地精。性味淳和。功能靈異眞仙艸也。余夙服有驗。敢悉精微。與世同好焉。按唐李翺傳云何首烏者順州南河縣人。祖名能嗣。子名延秀。能嗣本名田兒。生而閹弱。年五十八無妻子。常慕道術。隨師在山。一日醉臥山野。忽見有藤二株。相去三尺餘。苗蔓相交。久而方解。解而又交。田兒驚訝其異。至旦遂掘其根。歸問諸人無識者。後有山老忽來示之曰。子旣無嗣。其藤乃異此是神仙之藥。何不服之。遂杵爲末。空心酒服一錢。七日而思人道。數月似彊健。因此常服至二錢。經年舊疾皆痊。發烏容少。十年之內。卽生數男。乃攺名能嗣。又與其子延秀服皆壽百六十歲。發猶黑。有李安期者與能嗣鄕裏親善。竊得方服。其壽亦長。

遂敍其事傳之云。何首烏味甘性溫無毒。伏苓爲使。治五痔腰膝之病。冷气心痛積年癆瘦痰癖風虛敗劣。長筋力。益精髓。壯气駐顏。黑髮延年。婦人惡血痿黃產後諸疾。赤白帶下。

毒瓦斯入腹。久痢不止。其功不可盡述。又云其根形大如拳連珠。其有形如鳥獸山嶽之狀者珍也。掘得去皮生喫得。味甘甜可休糧。贊曰神效勝道。著在仙書。雌雄相交。夜合盡疏服之去谷。日居月諸。反老還童變安病軀。有緣者遇。最爾自如。明州刺史李遠云何首烏者世之眞仙艸也。五十年者如拳大。號山奴。服之一年發髭靑黑。一百年者如碗大。號山哥。服之一年顏色紅悅。一百五十年者如盆大。號山伯。服之一年齒落更生。二百年者如斗栲栳大。

號山翁。服之一年顏如童子。行及奔馬。三百年者如三斗栲栳大。號山精。純陽之體。久服成地仙也。李瀕湖曰何首烏足厥陰少陰藥也。白者入气分。赤者入血分。腎主閉藏。肝主疏泄。此物气溫。味苦澀。苦補腎。溫補肝。能收斂精气。所以能養血益肝。固精益腎。彊筋骨烏髭發。爲滋補良藥。不寒不燥。功在地黃天門冬諸藥之上。气血泰和。則風虛癰疽瘰諸疾可愈矣。嘉靖初。邵應節眞人。以七寶美髯丹方藥。進世宗。服餌有效。連生皇嗣。

於是何首烏之方。天下大行矣。宋懷州知州李治。與一武臣同官。怪其年七十餘而輕健。面如渥丹。能飲食。叩其術則服何首烏丸也乃傳其方。後治得盛暑中。半體無汗。已二年。竊自憂之。造丸服至年餘。汗遂浹體。其活血治風之功。大有補益。七寶美髯丹。主烏須髮。

壯筋骨。固精气。續嗣延年。其方用赤白何首烏各一斤。如法制煉入赤白伏苓各一斤。牛膝枸杞當歸菟絲子各八兩。補骨脂四兩。以蜜煉丸晨夕吞服。爲滋益上藥。功能不可闡述。此古成方也大都人有陰藏陽藏之不同。其屬陰藏者。宜與此丸。爲有骨脂溫暖眞陽也。若陽藏而臟腑燥熱。素耐寒涼者。則當去骨脂減當歸。加熟地黃十兩酒蒸知母二兩可令水火兩平而免偏勝之患愚意又以赤苓性屬滲泄。須禁之庶久餌而無隱耗之獘。得全全善矣。及徧閱方書亦有單服者。各隨方法。大要莫外此藥爲君也憶余髫齡十四通精。施泄無禁。關門虛滑。每少勞則病夢遺。及歲十七從娶親後。尢覺神气不支。虛焰侵膚。時或盜汗。皆少年不愼。眞藏爲患也。余伯父心宇封君。素以儒醫擅名。大較主治泥成法。無外金鎖丹固精丸蓮須牡蠣金櫻鰾膠之屬。時𨿽少止。暫輟仍復。沈數載。幾無人理。至二十二歲。抵楚慈陽。幸逢胡愼庵先生。治法獨異常流。令服參歸苓熟地升麻石棗阿膠知母麥冬等藥。又以何首烏爲君。

茯苓五味沙苑蒺藜蓯蓉仙茅當歸諸品爲丸。晨昏服丸。午際啜湯。甫兩旬前癥減半。越三月得全愈。自是勤服不輟蒲柳柔資。禁受風霜。益信前哲非誣語也。與世之造淫丹。暗鑠眞陰。漸促天年者。則大不侔矣。特怪世人進銳退速。不勤久餌。墮功半塗。咎藥迂緩。遂使完眞善術絕響無聞耳。抱朴子云上黨趙瞿病癩。歷年垂死。其家棄之送置山穴。瞿怨泣經月。

有仙人見而哀之。以一曩藥與之瞿服百餘日其瘡都愈顏色丰悅。肌膚玉澤仙人再過之。瞿謝活命之恩。乞求其方仙人曰此是松脂山中便多此藥。汝煉服之。可以長生不死瞿乃歸家長服。身體輕薄气力百倍。登危陡。終日不困。年百餘歲。齒不墜。發不白。夜臥忽見屋間有光大如鏡。久而一室盡明如晝。又見面上有采女一人。戲於口鼻之間。後入抱犢山成地仙於時人聞瞿服此脂。皆競服之。車運驢負。積之盈室。不過一月。未覺大益皆輒止焉。志之不堅如此。松脂卽松梅丸之君藥也。

﹝卷之三﹕藥性微蘊﹞附子肉桂

附子生用則性奔竄而有毒。熟用則質溫潤而無毒。其大重一兩三四錢以上。團坐平頂。

旁無多角者。方稱附子。性主沈補命門眞火。其小僅一兩以下者。或挺尖。或歪側。或兩臍。或多角。皆爲川烏。性主驅風逐寒。走散經絡。而非熟附子溫補之比也。若附子制以薑汁。與漧薑生薑同用。則爲姜附湯主治足三陰驅散上下表裏經絡臟腑之客寒爲要藥。其療眞陽虛脫則當用童便制者。君以人參。其薑汁制者不可混用也蓋姜桂附子。同爲大熱。第姜性兼辛。

主發散而桂味甘而辛。可升可降。若熟附則質重性沈。主下行。所以不同也。若陽脫而誤用姜。令陽愈脫矣。何以言之。立齋曰先兄體貌丰偉。唾痰甚多。脈洪有力。殊不耐勞。遇風頭暈欲僕。口舌欲裂。或至赤爛。誤食姜蒜少許。口瘡益甚。服八味丸。及補中益气湯。加附子錢許卽愈。停藥月餘。諸癥仍作此命門虛火不歸元也據此則姜附𨿽均稱熱藥。何可混施乎。虞搏曰附子稟雄壯之質。有斬關奪門之功。能引補气藥行十二經。以追復散失之元陽引補血藥入血分以滋養不足之眞陰引發散藥開腠理以驅逐在表之風寒引溫暖藥達下焦以祛除在裏之冷濕吳綬曰附子乃陰癥要藥凡傷寒傳變三陰。及中寒夾陰。𨿽身大熱而脈沈者必用之。或厥冷腹痛。脈沈細。甚則唇靑囊縮者急須用之。有退陰回陽之力起死回生之功近世陰癥傷寒往往疑似不敢用附子。直待陰極陽竭而後用之。已遲矣。且夾陰傷寒。內外皆陰。是陽气頓衰。必須急用人參健脈以益其原佐以附子溫經散寒。捨此不用。將何以救之。王氏究原方云凡用桂附藥。並宜冷服者。熱因寒用也。蓋陰寒在下。虛陽上浮。治之以寒。則陰气益甚而病增。治之以熱。則拒格而不納熱藥冷凍飲料。下嗌之後。冷體旣消。熱性便發。而病气隨愈不違其情而致大益此反治之道也昔仲景治寒疝內結。用蜜煎烏頭。近效方治喉痺用蜜煎附子含之咽汁。丹溪治疝气。用烏頭梔子並熱因寒用也。

東垣治馮翰林侄陰盛格陽傷寒。目赤煩渴引飲。脈來七八至。但按之則散。用姜附湯。加人參投半斤服之。得汗而愈。此神聖之妙也。考昔荊府都昌王體瘦而冷。無他病。日以附子煎湯飲兼嚼硫黃。如此數歲。蘄州衛張百戶。平生服鹿茸附子藥。至八十餘康健倍常。宋張杲醫說載趙知府耽酒色。每日煎漧薑熟附湯。吞硫黃金液丹百粒。乃能健啖。否則倦弱不支壽至九十。他人服一粒卽爲害。此數人者皆其臟腑賦稟之偏。服之有益無害。不可以常理論也愚以爲此藥惟陰藏者宜之若陽藏而誤用受禍極速也凡用桂附須君以人參少佐甘艸。或大棗則無毒。仲景八味丸亦爲陰火不足者設故陽盛假寒不宜妄用也桂性甘辛大熱能宣導百藥。通血脈。有汗能止。無汗能出。桂枝主上行而散。肉桂主下行而補驅風理寒。定煩解渴。與附子同補命門眞火。專益脾胃之母。亦善利水通淋。止虛脫。破淤血。功能不可盡闡又治喉痺失音。陽虛失血。內托癰疽痘瘡。九種心痛脇疼瘧奔豚疝气利肺抑肝冷痰霍亂喘脹諸癥。李瀕湖曰麻黃徧徹皮毛。故專於發汗而散寒邪肺主皮毛辛走肺也桂枝透達營衛故能解肌而風邪除脾主營肺主衛甘走脾辛走肺也肉桂下行益火之源。此東垣所謂腎苦燥急食辛以潤之開腠理致精液通其气者也又醫余錄云有人患赤眼腫痛。脾虛不能飲食。肝脈愈盛。但於溫平藥中。倍加肉桂。殺肝而益脾。故一治兩得。經云木得桂而枯是也是桂又通治寒熱虛實內外上下而配合得宜隨試隨效者也竊謂桂附乃斬關奪門之將。非良師莫敢輕用。然立齋每用此以救眞火不足及虛陽假熱之病。疊奏殊效。非時師所能方物也。蓋立齋治法。則歸本命門者也。東垣則專主脾胃者也。河澗丹溪。則專主相火濕熱者也。子和則專主攻擊者也節齋隱君則專主攻痰瀉火者也。仲景則專主外感者也。法有偏擅。醫當全識。若療命門則用立齋。治脾胃則用東垣。淸濕熱則用劉朱。習攻擊則用子和。蠲實痰則用二王。至傷寒𨿽宗長沙。而三陰主治參術歸附。率多救裏。則又不專於外感也若用諸子而不爲諸子所用機權在我法從人施一人而兼眾人之用眾人而資一人之識斯得矣至立齋先生則又集諸家之大成。發前人所未發。開將來之聾聵者也。柰何時師視桂附如蛇蠍應用不用。卒至誤人於死。蓋亦因丹溪謂附子無人表其害人之禍。故致有泥成說而坐失機宜者。𨿽然使用非所當。卽參亦能爲害。何獨桂附乎。醫學綱目有云黃能助三焦之火人參能補諸經之陽。白術能長五臟之气。此三者皆上藥。是在人體悟而無失其气宜可也。余因續之曰桂附能救陰陽之脫。

﹝卷之三﹕藥性微蘊﹞麻黃

麻黃性辛熱。主散善發汗。惟三冬正傷寒。太陽癥脈浮緊者宜之。與夫三拗湯之治哮喘實癥。暫用無妨。若餘月而脈非浮緊。不免致斑黃之患。甚有眞陽外脫。純熱無汗。誤投必死。

﹝卷之三﹕藥性微蘊﹞山漆

山漆近代出自粵西南丹諸處。惟治軍中金瘡。及婦人血崩不止。與男子暴吐失血。而眞元未虧者。用之極有神效。奏功頃刻。若虛勞失血。陰陽損竭。盒飯尋源治本。噓血歸經。誤用此藥。燥劫止塞。反滋禍害也。特舉一二言之。丙子秋餘蜀歸見猶子婦乃陳曲江公女也。虛損吐血。醫用此藥。未及月而歿。又余案內所開社友鄭去華季郎與庠生陳子貞皆以心腎虧損吐血。亦用此藥。致經旬腸結而死。可不戒歟。

﹝卷之三﹕藥性微蘊﹞金銀鉛汞珍珠琥珀龍骨金星礞石陽起石丹砂石脂牡蠣滑石石膏雄黃輕粉消石白礬石英玄明粉

一切金石。性屬剽悍。病者元气未損。腸胃壯實。根據本艸主治。暫用無妨。若腸胃柔弱。血液枯燥。用之亦反滋患也每見一二妄醫。輒療貴人病恙。率用珍珠琥珀擅稱至寶。往往遺患非小。

﹝卷之三﹕藥性微蘊﹞牛黃麝香冰片檀香安息皂角

此數藥惟治初癥風痰停膈。昏迷不醒。及惡气暴染者宜之。若藏气虛者用之。頓泄眞陽陽散便死矣凡治病察新久虛實極是緊要。

﹝卷之三﹕藥性微蘊﹞沈香乳香木香蓽茇莎仁白豆蔻艸豆蔻蓽澄茄大小茴香益智川椒沒藥血竭丁香檀

香零陵香胡蘆巴蛇牀子良姜甘松辛夷胡椒蘇合丸以上皆辛燥香辣疏泄之物。蓋辛主散。香性燥惟脾胃兩經。寒濕凝滯。致飲食不進。或飽悶不通者宜之。若眞藏气衰而成虛脹虛痞諸病。則當以參術桂附骨脂肉蔻溫補右腎之眞陽。勤培母气。庶克有濟。其前諸藥。便非所宜矣。立齋曰都憲孟有涯气短痰暈。服辛香之劑。痰盛遺尿。兩尺浮大。按之如無。余以爲腎虛不能納气歸源。香燥致甚耳。用八味丸料三劑而愈。大凡治脾治腎而母子標本懸殊。不可不詳別也。至胡蘆巴蛇牀子。𨿽爲腎藥亦是燥辣偏性恐涸眞水助焰虛陽須禁之唐玄宗每用此與達志雀蛋諸藥。煉爲驛馬丸縱欲宮庭荒淫敗徳。

卒至播遷。宗社幾滅。人君且如此。則凡有身家者可不儆歟。

﹝卷之三﹕藥性微蘊﹞羌活獨活防風荊芥白附石南紫蘇防已川烏白芷本蔓荊甘菊細辛薄荷蟬蛻馬兜

鈴僵蠶全蠍白附桂枝生薑蔥白藿香蕪芎秦艽牛蒡子蒼術前胡甘松艾葉以上蓋消風散寒。蠲痺除濕之善劑也。患此數癥者當根據本艸六經主治。病可愈。亦只從陽經屬經者則宜。若夫眞藏中風。陰經中寒。骨痿如痺。陽衰陰勝。水邪似濕者誤用之旣已竭其營而復泄其衛眞气隨亡不死何待故凡病久者蔥白生薑。亦所忌用。至辛散耗劑。益不敢輕投矣。

﹝卷之三﹕藥性微蘊﹞補骨脂

﹝俗訛爲破故紙﹞本艸稱治五癆七傷。風虛冷痛。骨髓傷敗。腎冷精流。及婦人血气墜胎。興陽事。明耳目。

瀕湖曰治腎泄。通命門。暖丹田。斂精神。按白飛霞方外奇方云補骨脂屬火收斂精神。使心包之火。與命門之火相通。故元陽堅固。骨髓充實。澀以治脫也。胡桃屬木。潤燥養血。血屬陰惡燥故油以潤之佐骨脂有木火相生之妙許學士云孫眞人言補腎不若補脾。予曰補脾不若補腎。腎气虛弱。則陽气衰劣。不能燻蒸脾胃。脾胃气塞。令人胸膈痞塞。不進飲食。遲於運化。或腹脇虛脹。或嘔吐痰延。或腸鳴泄瀉。譬如鼎釜中之物無火力。終日不熟。何能消化。濟生二神丸。治脾胃虛寒泄瀉用補骨脂補腎。肉豆蔻補脾。二藥𨿽兼補但無斡旋。往往常加木香。以順其气。使之斡旋空虛倉廩。倉廩空虛則受物矣。屢用見效。不可不知。昔唐太尉張壽知廣州服此得效有詩云三年時節向邊隅。人信方知藥力殊。奪得春光來在手。靑娥休笑白髭須。愚以爲此亦惟稟陰藏而命火不充。下元虛冷。一切癥屬沈寒者宜之。若陽藏而腸胃燥熱者則反爲害耳是在人之有宜有不宜若以爲燥毒則謬論也予每用此與參附治元气上脫。脈浮沈無力者不拘陰陽屢驗。可知其爲納气歸源溫補眞陽之善藥也。本艸綱目雲气味辛。

大溫無毒。惡甘艸。忌蕓苔。及諸血。得胡桃胡麻良。故語云。補骨脂之無胡桃。猶水母之無也。

﹝卷之三﹕藥性微蘊﹞肉豆蔻

肉豆蔻溫中消食。止泄治積心腹冷痛。霍亂嘔吐解酲下气。赤白虛痢。爲暖脾胃固大腸之要藥。蓋脾喜暖惡寒。喜香惡臭。故肉蔻之溫香。能治一切前癥。寇宗曰亦善下气。多服則泄气。得中則和平其气朱丹溪曰屬金與土溫中補脾日華子稱其下气以脾得補而善運化。气自下也。非若陳皮香附之快泄。寇氏不詳其實。遂以爲不可多服也。誤矣。

﹝卷之三﹕藥性微蘊﹞大黃

大黃性苦寒無毒。一名將軍。一名火參。東垣曰推陳致新。如戡定禍亂。以致太平。故有將軍之號。主平胃下气。逐瘀血。破瘕積聚畱飲去痰實。瀉諸實熱不通。除三焦濕熱。心下痞滿。下痢赤白裏急腹痛小便淋瀝。譫語黃膽火瘡諸癥此藥乃足太陰手足陽明手足厥陰五經血分之藥若在气分者用之。是謂誅伐無過矣。蘇頌曰古人用毒藥攻病。必隨人之虛實寒熱而處置。非一切輕用也。梁武帝因發熱。欲服大黃姚僧坦曰大黃乃是快藥至尊年髙。不可輕用。帝弗從。幾至委頓。梁元帝常有心腹疾。諸醫咸謂宜用平藥。可漸宣通。僧坦曰脈洪而實此有宿妨。非用大黃無瘥理。帝從之。遂愈。以此言之。今醫用一毒藥而攻眾病。其偶中者便謂此方神奇。其差誤則不言用藥之失。可不戒哉。薛氏醫案云判官汪天錫年六十餘。患痢腹痛後重。熱渴引飲。飲食不進。用芍藥湯內加大黃一兩四劑稍應。仍用前藥大黃減半。數劑而愈。此等元气百僅一二夫立齋治病固專主溫補第藥隨病施抑何曾廢攻伐不用乎。葛可久武勇絕倫。因挽百石大弓。病內傷。治用大黃八兩。其子憚其峻厲。陰減半。病不盡蠲。可久曲詢。始知其故曰。吾明年當死矣。至期果歿此又病有輕重不得以毒藥衰其大半而論也崇禎戊寅歲餘客汴梁爲一郡王治宮人產後發呃癥。因言及其先生壯齡時。患瘧痢翻胃。徧治不瘥。自料無生理。一艸醫亦精於脈者。連投五劑。用大黃七兩。始能食。再投十餘劑計大黃斤許。前癥漸愈。後日服滚痰丸。兩旬方得全痊越年餘連舉五嗣。壽至九十三而薨。如此賦稟。是亦東南所不槪見者。甲申夏餘表侄鐘仲章。因爲其先人營。暑月汗泄勞力冒寒。一醫投解表藥。內加大黃一錢。未終劑而神思困頓。嘔逆不堪。再延茅復陽投對癥藥。未嘗不善。第胃气已傷。亦不見愈。余以補中益气湯。加減數服漸愈。稍勞便復淹延。三月方瘥。

竊觀仲景傷寒承气方旨。必惟三陰裏癥。燥滿實堅全具者。始可用。柰何三陽表癥而遽混投之寧不犯陰盛陽虛汗之則愈下之則死之戒乎又況爲勞力傷寒耶。大凡藥稟偏寒偏熱。而非中和上品者。尢須經心酌用。非可逞意輕率也。

﹝卷之三﹕藥性微蘊﹞常山

愚按諸家本艸。皆稱常山苦寒有毒。爲截瘧要藥。但此最敗眞气。瘧邪未解。遽用止截𨿽頓愈一時。轉息復發。或變生他癥。腫脹爲患。往往大命殉之。目擊多矣。然必惟元气壯實。

山野頑夫。或可暫用也。汪石山曰本艸於知母艸果烏梅穿山甲皆言治瘧。然知母性寒入治足陽明獨盛之火。使其退就太陽也。艸果性溫燥。治足太陰獨盛之寒。使其退就陽明也。二味合和。則無陰陽交作之變。故爲君藥。常山主寒熱瘧吐胸中痰結。故用爲臣。甘艸和諸藥。

烏梅去痰。檳榔除痰癖。破滯气。故用爲佐。穿山甲以其穿山而居。遇水而入。則是出陰入陽。穿其經絡於榮分。以破暑結之邪。故用爲使。若脾胃郁伏痰涎。用之必效。苟或無痰。

只是暑結榮分。獨應足太陰血分熱者。當發唇瘡。此方無效。丹溪曰常山性暴悍。善驅逐。

能傷眞气。病患稍近虛怯不可用也。張通一曰余閱瘧門方劑。多不分表裏先後。俱用芩連知母及大黃石膏之類夫以表邪不解而得此寒涼則寒邪愈陷或任用常山艸果。及劫截峻厲等劑。

若正爲邪傷而受此克伐。則元气愈虛。故多致綿延不已。輕者變重。重者至危。是皆不得其本耳。得則易如反掌。在察所由而已。愚以爲治瘧之法。當操其要無越新久虛實標本六者而已若新病標多元气實者。卽用仲景法。察晝夜遲速治之。劉宗濃雲從卯至午發者宜大柴湯下之。從午至酉發者宜大承气湯下之。從酉至子或至寅發者宜桃仁承气湯下之。更以小柴胡湯徹其餘邪。其脈實長者。先以大柴胡下之。餘熱不盡再用白芷湯。或甚寒微熱。或但寒不熱名曰牝瘧。用柴胡桂枝以解表凡此皆治實之道也若病久而標少元气虛者。或間日一發則用補中湯气血俱虛三四日一發者此人裏之深也用十全大補湯或因飲食所傷。則以六君爲主。或勞傷中气。亦以補中爲主。至其日久不愈。只用人參一二兩。生薑減半。煎濃湯於將發之先一二時。不數劑頓止。亦有病久而標尙在。元气未虛者。又須攻補兼施又有新病暴虛。急宜救本。不得以病邪正熾。難用峻補而論也。大意有汗要無汗。以扶正爲主腠理開泄陽不能固必補斂之無汗要有汗以散邪爲主腠理密致邪不能解必發散之𨿽曰有汗宜補。亦當兼散。無汗宜散。亦當兼補。蓋邪气盛則實不可不攻精气奪則虛不可不補也故在陽分者淺而易治在陰分者深則難治在春夏易在秋冬難在上體易在下體難在少壯易在衰老難至婦人在胎前產後尢難其治也務必由陰而陽由晏及早。由下及上。或寒多熱少。或隔日轉成一日一發此由髒及腑也汗必由頂至足爲易愈。立齋云凡病大熱燥渴以姜湯乘熱飲之。此亦截瘧之良法也。每見發時飲啖生冷物者。病或少愈。多致脾虛胃損。往往不治。又云余常以參術各一兩。生薑四兩。煨熟煎服卽止。或以大劑補中益气湯加煨姜尢效。生薑一味亦效。吁此法極妥何必別尋妄劑至淸脾截瘧二飲斷不宜輕服蓋養正則邪自除。可僥速效而喪生乎。又有如瘧之癥夫眞瘧病在風寒暑濕之感而如瘧則爲臟腑气血之衰一由營衛之出入以爲止作一由水火之爭勝以爲盛衰一責在表一責在裏一攻在邪一扶在正有陽虛而寒熱如瘧有陰虛而寒熱如瘧蓋如瘧而非眞瘧也是非之間便有邪正虛實之分治一少差生死反掌學人尢不可不知。

﹝卷之三﹕藥性微蘊﹞杏仁桑白皮款冬花馬兜鈴金沸艸紫菀蘇子射幹百合桔梗

此數藥者。與寒滑之天麥二冬栝蔞仁天花粉知母諸品。時師皆執爲治嗽通用之劑。竟不分表裏虛實之殊。往往誤人於死。經曰五臟六腑皆令人咳。又曰五臟各以其時受病。非其時則傳以與之。是非獨在肺矣。咳卽嗽也。然嗽有內外之殊。故自表而入者。六淫邪气。先客於肺爲外感。宜從前藥辛溫以散之所謂從表而入者必令從表而出最忌苦寒斂澀之劑。致邪气畱連不去。久必變生他癥是猶閉戶驅盜也至自裏而見者。七情勞欲。臟腑虛損。爲內傷。有因嗽而成癆者。有因癆而致嗽者。其原有四一左腎精傷水虧致火鑠金而嗽者則宜甘平靜劑以潤之一已土中虛不能生金夾痰而嗽者則宜辛甘溫劑以養之一心肺胃三經火郁而嗽者則宜苦甘涼劑以淸之一命門火衰元气素虛肺金寡衛而得者則宜甘熱溫劑以補之所謂從內而得者𨿽必傳於外而非可以外治也最忌前藥辛散苦寒之品。泄陽降陰。招致外邪是猶啟戶揖盜也又有初屬外感。

因錯治而內外俱傷者。則當補散兼行。以扶中爲主。若專於驅散。腠理開泄。轉成汗脫。益覺增劇耳。又有老人痰嗽元气旣虛。法難消伐。亦必溫養爲主。或兼治標。勢難全愈。但無至困殆則得耳。大抵六脈浮緩或兼洪滑。形色如常。飲食不減者可治。若脈弦數細疾。肌肉漸削。便泄食少。臥難著枕。喘息日增者。計期必死治病本難而治嗽尢難得其竄者十可愈半。百合乃平潤之品。亦無甚功。特伴食中書耳。桔梗性平質輕。載藥上升。乃舟楫之用也。

﹝卷之三﹕藥性微蘊﹞桃仁紅花澤蘭赤芍茜艸五靈脂蒲黃薴麻根紅曲蘇木益母艸續斷紫參牡丹皮川木槿紫荊

桃仁蘇木諸藥。乃破瘀行血之峻劑也。但婦人經水不通有二。一由風寒冷濕。客摶衝任。致血气凝滯不通者。則宜用前藥宣利之。若血海漧枯。無經可行者則當純補脾肝腎三經以滋生化之源此治虛之道也若益母續斷丹皮等藥性主生新消瘀。猶屬補瀉兼行蓋丹皮白色者可涼血。同熟地當歸參術尙能生血。其赤色者僅只淸瘀而已無瘀則耗好血不可不知木槿紫荊兼解煩熱瘡癬有驗。

﹝卷之三﹕藥性微蘊﹞酸棗仁柏子仁郁李仁火麻仁蕤仁決明葵子

以上皆滑利之品。凡命門火衰滑泄。及素患夢遺者忌用之。棗仁治少陽膽熱不眠。若風祕及熱客大腸閉結者。則宜火麻郁李桃仁之屬。若血涸津枯。致大便漧澀者。則宜滋陰之味。但火麻性最峻利。須酌之。蕤仁決明佐治肝虛風熱目赤。亦有效。郁仁兼療眼痛及水腫病。葵子利二便。皆治實之物也。

﹝卷之三﹕藥性微蘊﹞生薑煨姜炮姜姜皮

姜生者同蔥白主療外感。初癥發汗通經。所必用也。煨者主溫暖脾胃性主守。炮者性卻平。

止嘔吐。燥太陰之寒濕。及治產後發熱有功。但患陰虛咳嗽。及病久陽虛者禁之。誤用必致脫汗。姜皮性平。能引藥達表。

﹝卷之三﹕藥性微蘊﹞生梔子炒梔子炮梔子

生梔性太寒。古方用爲吐藥。療上膈之實熱。經炒者性涼祛熱解煩。保肺抑心。其炮黑者性平。除郁滯。理肝气。濟生逍遙散加之亦止血竅此一物而有三用也性寒涼平隨火變化耳。

﹝卷之三﹕藥性微蘊﹞僵蠶全蠍諸蛇釣藤天竺黃鈴羊角蜈蚣

此藥方書謂療中風驚風諸風。口眼邪切牙閉齒四肢抽搐諸病爲有功。但中風主髒病多不治。又有似中風而非眞中風。若河澗主於熱。丹溪主於濕。東垣主於气者是也。大都眞中風實由元气素虛故得乘虛召感所謂肝虛風自生者是也此須急投溫劑。峻補眞元。庶可望蘇。若誤用前藥辛竄耗散之物。只速其死耳。里人姜郢雪年六十餘。素不謹酒色。一日因積勞遠歸。

醉鼾當風。遽病亡陽。面色如妝。閉目搖頭。時醒時昏。遺尿足冷。絕無痰涎。此眞气暴脫。十有九死危癥也。余令亟投大劑參附等藥。謂或救萬一。遲則不治矣。渠次郎卽往市參。

許久未回。余與王遂生辭歸。未幾有一老醫至。診之曰。此病風痰何妨。予治之多矣。柰何妄議參附燥毒助气之劑。少俟明日病愈。用參調理未晚。遂投驅風攻痰之藥。至晚卽歿。其明驗也。

﹝卷之三﹕藥性微蘊﹞麋茸阿膠石棗麋膠龜膠枸杞肉蓯蓉巴戟天松子仁懷山藥杜仲覆盆龍眼蘿子酥酪金櫻子

鹿茸鹿膠膃肭臍海馬韭子川仙茅黃狗莖川椒雀卵雞腎鹿莖遠志五味子菟絲子沙苑蒺藜鎖陽鹿跑艸淫羊藿秋石黃精命門司水火。兩腎綰精神乃生身之根蒂陰陽之橐也寒熱偏勝。病斯睹矣。故麋茸石棗蓯蓉諸品。𨿽能塡補眞陰。尙須君以熟地。又鹿茸肭臍韭子諸品。亦善益助元陽必惟佐以桂附。

若五味菟絲蒺藜諸品。則通益兩腎之要藥也但純陰無以生長宜兼參歸術以陽爲用孤陽又妨獨熾必主熟地石棗以陰爲體蓋腎虛則諸髒俱虛故補腎勿靳補脾。脾旺而諸髒俱旺。乃補脾政以補腎。法不能捨參苓歸術而獨療陽光之左水又不能捨熟地石棗而專溫陰翳之右火也然以上眾味。皆列上品。純補無瀉。可任久餌。而腎主閉藏者宜之。再推其本。百病皆生於寒熱。寒熱總由於水火。水火統歸於元气捨此不究。何處覓宗問誰明气化之義。識艸木之蘊。洋洋大海。落落晨星。前有隱凡莊子。後有湛一唐君。學通古今。識邁常流。余幸得此。差可與商耳。每見時師大率徇標。且昧藥性。治男二陳療女四物。補水僅投芡實石斛。至熟地石棗。

視爲泥膈斂邪。益土則用扁豆薏苡。將參歸術。目爲增飽結气。甚至靑皮檳朴。忍耗天眞。甘遂大黃。任臆攻伐。虛陽上越。認作實火。眞气下脫。誤爲宿積。頻將存亡呼吸之重恙。緩施隔靴搔癢之輕劑。坐失機權。因循陷命。如此庸盲。發難縷指。反不知愧。妄詆名手。曾聞莊唐二子。不免囂聲暗吠。是亦調髙寡和。行髙謗多者也。故先哲有云本艸者固醫家之鋤弓矢也。洪纖動植。最爲煩雜散於山澤而根於臟腑名不核則誤取性不明則誤施經不辧則誤入誤者在幾微之間而人之生死壽夭系焉故得其精者可以保身可以養親可以濟世可以窮萬物之頤可以識造化之妙而見天地之心而余是集也第就其常用者。或專見。或合見。發明病機治法宜忌之要。使觀者神而明之。觸類而通之。其他則瀕湖之綱目已悉。故不贅。

卷之四治驗醫案上

﹝卷之四﹕治驗醫案上﹞傷寒門

傷寒乃感冒之重。感冒乃傷寒之輕者。在西北則多傷寒。在東南則多感冒。在冬三月爲正傷寒。在春夏秋爲時行傷寒。感於外爲陽癥傳經傷寒。傷於裏爲陰癥不傳經傷寒。元气素虛爲挾虛傷寒。煩勞役作爲勞力傷寒。無表熱有裏寒爲直中傷寒。外作熱內受寒爲夾陰傷寒。犯色因而衝寒冒風啖冷。爲房勞傷寒。傷寒三百九十七法。一百一十三方方法繁複。不可勝紀。又有虛煩食積。痰飲香港腳。及溫暑濕與內傷雜癥。爲類傷寒則傷寒乃抱括四方四時陰陽表裏而統言之者也若夫分門別類。微詞奧義。則有張仲景經論爲羣方之祖。及後王叔和成無己龐安嘗徐止善吳綬錢乙朱劉元素李東垣王安道諸賢之編釋辧惑。𨿽歷數十萬言。筆舌猶難盡。惟有神悟而心解之而已然操其要者莫外詳究乎脈癥而確辧其屬外感屬內傷虛實寒熱眞假疑似之間投藥一瘥。生死反掌。至馬宗素之鈐法。謬妄難從。陶節庵之六書膚淺易習。

此特益於初學。而通權達變欲躋上乘。則獨有仲景可宗。而附之以諸賢而爲旁印之助可也。

予親是編二十餘載。每遇此病。根據法救治。多獲痊可。卽預斷死生。亦卒如言。求其爲三冬正傷寒。而卒無二三見豈病不我值。抑閩海炎方。果非西北之比乎。大都仲景所言謂行道辛苦之人。多有是病。而富貴與靜逸之夫。深藏固密。不能冒觸。信或然也。卽其不免。只挾虛傷寒耳。而挾虛之癥。十見八九顧安能以麻黃桂枝靑龍承气執方而混治之乎傷寒本難治而挾虛之治尢難之難倘脈癥未明眞假莫辧未有不覆人於呼吸之間者其值嚴冬得正傷寒者。餘二十年來於千人中。僅見兩人。後所載益郡門役姜友僕男均爲力役賤輩。治以本癥之藥。卽愈。可無疑義矣。玆列已驗醫案於後。乃統括傷寒而立條也。若治雜病亦已另列名目。敬以奉教於髙明焉。

﹝卷之四﹕治驗醫案上﹞太陽本經傷寒

崇禎癸未仲夏會叔陳肩吾季子首夜因房勞失精。次日冒感風寒。頭痛發熱。口漧惡寒。

心腹不疼。二便如常。脈浮數有力。余以姜活湯與服。彼疑爲有房事。余曰英年气血俱實。腎臟完固。𨿽暫泄精。不能爲害。前癥乃純表邪。無兼裏寒。治以辛涼。脈癥相符。何慮焉。

彼始信服兩劑頓愈。嗣因淸晨登廁。冒風重感。仍投前藥。越數日戰汗而解。設使礙於房事。

脈癥未明。妄投溫劑。必致斑黃狂譫。而成夭札之患。

﹝卷之四﹕治驗醫案上﹞太陽正傷寒

癸未仲冬儒者姜子社僕男往鄕冒寒。頭痛發熱。項背腰膝。亦皆疼痛。兼口漧气喘。脈浮緊有力。余以小劑麻黃湯一服。不汗而瘥。嗣因傷食。前癥復作。用二陳加曲紫蘇兩劑方愈。因憶崇禎己巳季冬家大人署益郡時。值夜二更。我聞喊聲徹。署察之乃一守役。苦頭痛不堪。余時業已熟瀕湖脈旨。但未試耳。出視脈左部皆浮緊有力。一切外癥俱與經論吻合。卽以前湯與服。黎明大汗而解。

﹝卷之四﹕治驗醫案上﹞太陽陽明合病

甲申中秋建昌胡三府諱縝患前癥。頭目疼痛。發熱如焚。喘渴嘔吐。泄利赤黃。脈洪數有力。余投以羌活葛根黃芩半夏甘艸柴芍諸藥。一劑卽愈。設使礙於嘔利。誤投溫劑。必致淹延生變。

﹝卷之四﹕治驗醫案上﹞陽明少陽三經合病

甲申夏西關外一吳姓婦人病頭目疼痛。寒熱往來。漧嘔拒食。脈浮弦不鼓。余曰前癥乃肝木制土本稱難治今脈虛欠胃气殊爲可憂余以建中小柴二湯加術與服。渴止納食。熱亦半減。彼貧難市參。不復再藥越兩旬大衄而歿。嗟乎貧苦力役之夫。終歲勤動。一罹病网。饑寒隨之。藥餌何辧。不免輕變重。重變死耳。彼富貴驕縱之徒溫飽淫佚或沈湎糟丘。或鐘情枕席。

毒漬腸胃。精枯骨髓。二豎少侵。眞元便脫卽緩扁難施膏肓之治豈區區參艸根所能補漏萬一哉余嘗拈數語以慨世曰。獨恨參難療貧。貧病日增。可嘆富易購參。參功不顯云。

﹝卷之四﹕治驗醫案上﹞太陽陽明並病

甲申孟夏閩庠古友諱兆甲者患前癥發熱咽漧。昏眩不寐。二便如常。雜治數劑不瘥。及察方藥。乃解表而兼利水澤瀉赤苓之屬余曰解表須用辛散上行之味若利水是引邪下行故外熱不得發越因而遺畱不愈耳投以羌活葛根湯加減兩服而愈。夫如此病癥治何難事而乃以五苓散治太陽傳本熱結膀胱之藥而治太陽陽明未退之熱實相反矣。

﹝卷之四﹕治驗醫案上﹞陽明傷寒

癸未秋上街林華遠患前癥。脈洪數。余投以辛涼之劑。一服卽愈。未幾食後勞復。皆如法治之。隨痊。

﹝卷之四﹕治驗醫案上﹞正陽明胃府傷寒

甲申夏對鄰唐英患前癥。發熱自汗。嘔逆脹悶。夜則狂譫。便祕溺澀。六脈洪數有力。

余以大劑三黃湯加知母淡竹木通大黃石膏與服。仍令晝夜飲水。投數劑。熱退汗斂。二便淸順。

斷以七日當戰汗而解至期果然。夫如此脈癥相符。實邪之病。本非難治若不投以苦寒之劑未免遺熱臟腑淹困生變往往醫於此際。亦有灼知屬熱但妨礙於嘔逆喘脹。不敢峻攻。未免膽小誤事耳。

﹝卷之四﹕治驗醫案上﹞太陰傷寒

癸未夏西關外阮姓一男子患前癥。外癥已罷咽漧腹痛。後泄赤黃。脈微浮。余投以桂枝大黃湯加減與服。一劑卽愈。

﹝卷之四﹕治驗醫案上﹞少陰傷寒

甲申臘閩淸庠友羅君寵患前癥。煩渴腹脹後便滑泄。手足溫。脈沈細有力。復兼往來寒熱。余以黃芩白芍知母濃朴柴胡大黃諸辛寒之劑。投兩服而愈。

﹝卷之四﹕治驗醫案上﹞厥陰傷寒

癸未季秋涇縣明經吳胤虞。入閩患前癥。越六日身無大熱。咽微幹。𨿽昏倦少神。脈卻平勻和緩余告以次日當戰汗而解不須藥。至期果愈。甲申秋西河一魏姓男子。患前癥。舌卷四逆。嘔吐昏倦。六脈沈散。及察前方乃過服承气所誤遂致胃敗莫療。少頃而歿。切三承气乃辛寒峻厲之劑。非其人素稟壯健。脈癥俱實。豈容輕投。枉斃人命。

﹝卷之四﹕治驗醫案上﹞三陰合病傷寒

近鄰一菜傭林姓崇禎癸未春首患傷寒六日困殆。始延醫。醫以貧故無心詳診。每每辭不治而去。余適外出聞其母悲泣。因入視之。病者目瞑耳聾。舌有黃苔。燥渴索水。絕食兩日。少動則呼。胸腹脇肋皆痛。大便下赤水。小便亦赤澀。幸囊未縮。脈沈緩。余濟以大柴胡湯灌下。少頃下燥糞目開耳能聞。再與小柴湯三帖而全愈。可見生死自有定數。不然幾誤於諸醫之說矣。此三陰癥具誰謂三陰無合病乎方書謂三陰無合病是盡信書則不如無書矣。

﹝卷之四﹕治驗醫案上﹞兩感傷寒

兩感與夾陰異。兩感爲表裏俱受寒邪。夾陰爲外感寒邪內傷寒冷。故兩感多用辛涼。夾陰必用溫熱。至兩感用辛涼不瘳。夾陰投溫熱無效。均入死法也。

甲申仲冬西水關一王姓男子。年二十餘。患前癥。頭目疼痛。發熱如焚。口渴燥悶。胸腹滿脹。脈浮緊沈。按亦實。歷只兩日。延余延醫。時有一老醫誤以爲白虎癥。余曰白虎癥當無大熱。只口燥渴。或自汗心煩。背微惡寒。始爲白虎。卽擬爲太陽陽明合病。則當於表裏癥中。添一協熱下利癥。方是合病。此明明是大靑龍癥故首日頭痛發熱。而只口漧胸滿今日便增鼻幹不眠。煩渴腹脹非一日太陽太陰俱病二日陽明少陰俱病乎公柰何傷寒論不讀也。但喜患者英年气實。癥未至引衣蜷臥尙爲可救。余以大靑龍湯加柴芍陳皮半夏一劑與服。應手而愈。是冬臘十七日。復有一輿夫亦患前癥。初治皆發表平緩之劑。歷四日。余適他出。因入視之。備詢前癥。及閱前方。皆邈不與病相符。六脈滑大無力。嘔渴囊縮。昏不知人余斷以六日當死。彼仍延他醫。以爲風痰用吐法。至次日卽歿。前病最屬危惡。古今諸賢。咸稱不治。余以爲稟賦尙健。冒觸方新。未經妄藥。胃气猶存尙猶可治則水關之男子是也若年力漸衰。邪气入深。誤服舛劑。眞气消亡此輿夫所以殞命於刀圭也。夫大靑龍湯𨿽曰峻厲。第有是病而用是藥。柰何易老僅以羌活沖和湯代之。是亦膽小之過。而未詳長沙制方之微義矣。

﹝卷之四﹕治驗醫案上﹞房勞傷寒

比鄰林楚畹秋間爲母延余彼亦以脈求診余曰子至隆冬。當得重病。但須謹護。無足慮也。彼形體魁梧。素健無病。意疑餘言爲迂。及冬從徵山冠。行間驅馳。歷經四旬。積受寒濕。甫歸犯色。次日卽病頭目疼痛。發熱如燎。口燥唇焦。嘔逆煩悶。脈浮微無力。尺細若脫。

余驚曰柰何陽病而得陰脈。此必犯房勞。當小腹微疼而復下利。詢之果然。急以大劑桂附理中湯與服。脈癥頓減。次早徧體發斑。彼疑以爲附毒。余曰子積受寒濕。凝伏經絡。昨得熱劑血脈流通。中气旣固。邪气不容。暴發於外。此乃寒斑非熱斑也。然終疑不釋。另投消斑平劑。胃寒藥拒不納。仍以前湯與服。斑始消。脾气亦健。夫如此癥候。表癥旣實。燥渴狂煩。且復發斑。時醫執癥昧脈必用淸解之劑卽稱知脈者。亦必限於膽小。以桂附爲蛇蠍。而姑投和緩之劑均能誤人於死也若鄭貞侯方可鑑也。

甲申夏里人方房勞冒風臍下沈痛。大便滑利。脈兩手浮疾如數稍按卽無。余以桂附理中湯投三劑。脈癥漸減。彼求速效。另延他醫。誤以爲時行瘟病。促投寒藥。教啖生果。少頃發厥狂譫。復求救於余察其六脈已絕當不超時死果然。

癸未秋明經鄭木華子貞侯房勞感寒。復沾雨濕。前醫憚用姜附。只投二陳緩劑。越九日發燥增劇。始延諸醫及余延醫。余告以脈見轉索。本夜當歿。鄭木華婿陳克新乃餘內弟。甲申春患房勞衝寒。面目靑黯。切牙寒戰舌卽轉黑。四肢厥逆速余救療。余不及脈。急以姜附湯連三劑始應。

﹝卷之四﹕治驗醫案上﹞夾陰傷寒

癸未冬庠友張羞公長郎。年十四。病外感風邪。內傷寒冷。頭痛發熱。口渴嘔吐。大便淸利。胸腹疼脹。燥悶不眠。脈浮數無力。幸只兩日。未經他醫妄治。投以參附理中湯一劑。前癥減半。脈緩稍健。再劑彼疑熱渴未解。揀姜附不用。前癥復作。余再投以前湯。諸癥如失。張因問柰何發熱煩渴反用燥劑。余曰脈𨿽浮數按卽無力假熱之癥也便滑腹疼。嘔吐拒食。此乃積寒內閉。假熱外爍亦危癥也﹐倘非堅投前劑而使誤用表藥何以復眞陽必無幸矣。渠始信服。至今猶稱感。

粵憲林君向次郎患前癥。越八日。發燥譫妄。延余延醫脈兩手如絲陰陽俱脫余斷以次夜二更當歿辭不治。及莊隱凡到。亦謂脈癥已敗。誤於寒劑。至期果斃。愚意傷寒急病。反復變遷。治失其宜。命在反掌。苟非平昔穩詳脈息病機。當局何能刃解夫前癥乃外熱內寒上假熱而下眞寒爲陽中伏陰亦謂夾陰傷寒倘初起而卽用理中姜附。溫經散寒。何至妄治因循喪生。大都病家不善擇醫。而以時名爲殉。往往自誤耳。

﹝卷之四﹕治驗醫案上﹞直中傷寒

壬午仲冬錦衣尉軍一婿往鄕冒雨寒濕侵內。及歸服表劑數帖。燥悶呃逆。二便不通。再延周等臯治以桂附理中亦不見效。越六日延余治之。六脈沈微代散。太溪衝陽。絕不見動。余斷以次夜當死。勉開一方。令其與別醫商治夫前癥本屬理中柰何反以辛涼益助病勢枉斃人命哉。

﹝卷之四﹕治驗醫案上﹞陰燥傷寒

卽病夾陰諸陰癥。不早治療。或治療失宜。越數日而發燥如狂是也往往醫家誤作陽狂治療速人死地可勝悲悼。傷寒之難。政此疑似關頭參詳不到耳流醫中惟程鳳山識之。

癸未夏浦尾鄭思長子因割肝救父。未幾病風寒入內。越六日羿治察爲陰燥如狂之癥脈結代無力。辭不治。次日果歿。夫傷寒陽癥。越七日九日難治。陰癥越四日六日不治。陽毒越五日七日難治。陰毒越兩日四日不治陽狂慢治。百僅一死。陰燥早療。百可一生。然陽癥亦有越七日九日或十四日而愈者。倘體實脈實寒邪只循經絡不幹臟腑經盡气復卽不藥亦當自愈未有藥之而不愈者至陰癥則寒邪內侵臟腑元气益傷藥對癥而緩施尙有死者未有不藥而不死者亦未有藥不對癥而不速死者也內經云病勢已過。命將難全。可不熟思。若其不分陰陽虛實。不察病期久近。一槪投劑。殊昧吉凶。實自召謗耳。

癸未冬明經李願夫猶子勝之患夾陰傷寒發燥。彼初延一世醫。一僧醫。所藥皆知母柴芍升麻陳皮半夏羌活葛根之屬。余斷以難越三日。辭不治。至期果歿。東垣曰陰燥之極。欲坐井中。陽已先亡。醫猶不悟。復指爲熱。重以寒藥投之。其死也何疑焉。成無己曰。𨿽燥欲坐井中。但欲水不得入口是也。內經云無盛盛無虛虛而遺人夭殃無致邪無失正而絕人長命若輩徒知見病治病罔顧虛實眞假殺人反掌罪可勝誅哉。

﹝卷之四﹕治驗醫案上﹞勞力傷寒

癸未仲秋比鄰林楚畹之母勞力感寒。頭眩發熱。前醫誤以爲太陽表癥而投辛發之藥。連五劑不痊。及延余治六脈洪緩無力兩手微見動此乃過飲表劑因致元气大虛血不榮筋法應溫補遂用補中益气湯。加肉桂炒芍。兩服熱退身涼脈亦斂。再劑動亦止。至十餘日。病大便祕塞。余仍用前湯。去柴胡倍人參。加秦艽棗仁。以大棗爲引。服二劑。大便潤通。小便淸利頓覺爽然設使妄用硝黃攻瀉之藥大泄眞陰必致不起。

甲申春內翰陳伯全弟伯容。患前癥。服表劑不瘥。益見昏晌。余脈其心部沈結。諸部虛浮無力。得之勞郁。彼以爲確中病情。服補中益气湯。加羌活黑梔。少佐肉桂兩服卽愈。詢之蓋爲年來與一豪家構訟。僕僕公庭。未免觸事惱意。神思爲病耳。嗟乎此亦可以表劑而潛耗其眞气乎。東垣辧惑論云舉世醫者。皆以飲食失節。勞役所傷。中气不足當補之癥認作外感風寒客邪有餘之病重瀉其表使榮衛之气外絕其死只在旬日之間所謂差之毫釐謬之千里可不詳辧乎。

﹝卷之四﹕治驗醫案上﹞挾虛傷寒

所謂挾虛者。乃平昔飲食起居失宜。勞役房帷所致天眞隱耗觸邪易襲倘初犯而卽溫經理寒。

不一二劑。便可頓愈。何至誤投喪生乎。崇禎癸未仲冬嘉禾司理孫鶴林弟墨林年僅四旬。患前癥。初延一名醫作外感治。因他出。授以小柴湯七帖。令連日服之。經旬漸劇。再延範曰生。生驚告曰。脈已變。當柰何。令再別請。及陳雪潭至。作傷寒壞癥論。議用人參二兩。

熟附二錢。煎服隨吐。至次晚介王則奚來請診其六脈俱脫。且已發燥。予曰此癥本屬因虛感寒。初治得無錯服涼藥乎。渠二子曰政爲某所誤耳。予又云今已發燥而脈沈絕。法在不治。

卽投參附湯亦無及矣。彼再三彊。復云昨雪潭政投前湯。柰不納何予又曰此病已陽脫而浮於上乃外假熱而內眞寒也治須眞熱假寒之劑方得入令其將已煎前湯。再加附子二錢。吳萸數分。煎停冷與服。得靜睡半日。小便淸長。舉家驚喜。次日再診。脈毫不轉。余曰須越三日。

乃可望蘇墨。林𨿽悅索前湯。但僅支兩日之半。次夜果歿。嗟乎病得經兩旬方死者非屬本應死之病也特爲誤劑而枉死耳誤人者何獨某被誤者又何獨孫乎夫傷寒傳變旦晚不定至小柴涼劑連授七服今古亦無此法。

﹝卷之四﹕治驗醫案上﹞腎虛傷寒

甲申仲春連翔梧次郎參天頭痛發熱。小腹微痛。大便不實。脈寸關浮數。兩尺沈遲。此腎虛應溫。卽傷寒論。亦謂尺遲暫補何妨之說。遂以溫中諸品。少佐桂附炮姜與服。至晡加熱增喘。家人疑爲前劑太補。延余復視。脈轉和緩。腎部亦健。余曰前劑乃固正以逐邪。溫腎而驅寒。今寒邪已和盤托出。正气拒邪。勢必瞑眩非補邪而致加熱增喘也越三更當平復。

次早果大安。設使誤用辛涼。淹延生變。必無幸矣。自後每患前癥。輒飲前藥。皆得痊可。彼以爲奇。愚按三陽顯癥。𨿽爲可汗而想其尺遲暫補何妨之說則明爲虛寒入內當先救裏無疑若裏癥得救卽表邪不汗亦當自愈若罔顧脈而用表劑。殺人必矣。

﹝卷之四﹕治驗醫案上﹞蓄血傷寒

癸未冬西城邊有陳姓老軍一女適因行經浣衣受寒。發熱喘渴。小腹脹痛。初治或用辛涼解表。或用降气淸熱。或以冒寒而投溫劑。展轉增劇。脈寸關浮數。兩尺沈結。余曰此蓄血癥也。治本非難。特諸醫未識病源耳。以桃仁承气湯兩劑下黑血數碗而愈。

癸未季秋太學林琳環次女。年近四十寡居勞郁。亦因行經冒寒血停衝任。煩躁絕食。小腹絞痛拒按。二便不通。經旬徧治不瘥。初二日延余診視。察其六脈浮數無力。左關沈澀。余曰此本桃仁承气癥也。今脈與癥反。肝經已敗。胃气將絕。藥豈能生。一醫以四物加香附玄胡牛膝桃仁一劑。僅下黑血碗許。加減再服。前癥如故。至十七日果歿。夫前癥均屬傷寒蓄血。何以一用峻劑而得生。一用平劑而反死。余以爲室女眞气未雕。與婦悲郁傷肝。一殊也。一受病未久。一病勢已過。二殊也。一脈與癥合。一癥與脈反。三殊也。一胃气未敗。一經旬絕粒。四殊也。一以峻劑而得告瘳。一以平劑僅延旬日。虛實頓懸。五殊也顧安得以癥而混同治之乎。

﹝卷之四﹕治驗醫案上﹞食積傷寒

癸未仲夏善化楊我傷食中。復飲冷水。瘧痢並作。煩悶不食。前治柴芍淸表之劑。轉增狂譫。余察其六脈滑數有力。脾關尢甚。以二陳加曲等物。服兩劑諸癥頓減。靜睡二夜。

惟痢積未消。調理經旬全愈。

﹝卷之四﹕治驗醫案上﹞傷寒脫血非血痢

仲景治少陰脫血。用桃花湯內有漧薑卽此意也誰謂血癥不用熱劑乎。

癸未仲夏浦尾鄭思年逾六十。素善飲啖。因醉臥當風。患頭疼發熱。面目靑黯。嘔吐拒食。心腹脹痛。兩足逆冷。大便脫血。脈六七至。洪數鼓指。余曰風寒內攻陰絡受傷故致脫血非血痢也脈洪數。乃眞气虛邪气勝也。急以大劑參術歸苓加桂附炮姜爲佐。木香陳皮炙艸爲使。兩服熱退身涼。血止脹消。脈亦轉靜。此余取癥不取脈也次日始下痢。雜色黃。白微紅。爲宿積下泄不必慮。余因他往渠急於愈。別延一醫治以檳榔粟殼諸澀劑。暴致脹滿。二便壅塞。余用二陳加大黃火麻防風枳殼與服。數日積盡。气復而愈。

﹝卷之四﹕治驗醫案上﹞傷寒發黃

甲申仲夏內弟陳克輝患感冒頭痛發熱。一老醫用羌活湯。入麻黃撮許。投三劑。越數日發黃目睛皆黃小便亦赤澀不堪。余投以茵陳五苓散。加梔至十劑始痊。夫麻黃湯。本爲三冬正傷寒而設。而乃用之於溫暑之時。幸英年脈癥俱實。不免斑黃之患。執方治病。謬滋大矣。

﹝卷之四﹕治驗醫案上﹞傷寒筋惕肉

癸未仲秋里人吳臺外家弟。患勞力感寒。初投發表。連五劑不應。復更治之漸增劇。至十三日請余診視。脈洪散參舂。昏不知人。惕不止。余曰此本是勞力感寒。妄投表劑遂致气血兩虛气不衛外血不榮筋而然耳第此癥醫多不知誤以爲風。渠云昨東門一醫果作風治余曰風藥皆散散旣傷陽風藥皆燥燥復傷陰前藥欲以愈病是猶救焚而增薪也辭不治斷越三日當歿。果然。

﹝卷之四﹕治驗醫案上﹞風溫

甲申仲夏王介人病前癥自汗灼熱。鼾睡昏眩。兼患疝疾。脈浮洪稍緩。前醫投以陽明藥不應。余曰此風溫癥也。以白薇湯倍升麻。入桂少許。兩服全愈。

甲申仲夏對鄰唐英母年六十餘。亦患前癥。自汗灼熱。鼾睡昏眩。獨脈則浮數欲脫。稍按卽無。時或譫燥。余曰病不難療須先救脈勿緩視也遂以人參三錢爲君。術歸苓甘艸知母爲佐。肉桂附子爲使。冷服一劑。得睡半日。脈亦轉靜。至晚再劑。精神逸爽。啜粥碗許。脈按有力。余曰脈已撤消。不須慮也。次早投白薇湯。始治本癥。彼舅氏李姓者請吳醒生。吳以余所投第三劑極是。但前兩劑。不知何解。妄用桂附燥藥。余曰吾旣用白薇湯。而前兩服豈浪施乎。薛立齋先生云凡脈暴脫。或促代無力。或屋漏。余急用參附湯等藥。多有得生者。聆此則先哲法言。炳如日星余遵而用之。恐未必妄也。

﹝卷之四﹕治驗醫案上﹞夾寒瘟疫

癸未仲夏方我貞外家弟黃申初犯房勞旋感瘟病頭痛發熱。嘔渴脹滿。大便洞泄。夜增狂譫。六脈遲弱。左關右尺沈伏如絕。初治藿香正气散不效。余以附子理中湯停冷與服。得靜睡半日。嘔泄頓止。脹滿亦舒。脈卽漸出。至晡煩渴未解。余曰寒去而熱尙在。經云熱𨿽甚不死不必慮投以竹葉石膏湯。去石膏。加知母天花牛蒡。熱渴半減。次日復煩舌轉黃胎。余仍以前湯去石膏加芩連連三劑全愈。石膏性甘寒沈墜。前癥因兼傷腎寒。故去之。第此癥倘不先用溫劑消寒救脈。而徒見病治病。枉死必矣。

﹝卷之四﹕治驗醫案上﹞傷寒遺熱

甲申臘姜子社有朱氏甥。年十七。因往鄕患外感。初雜投增劇。歷四旬延余診視。及詢後一醫。乃專用補藥。服三十餘劑。面黃將疸。虛煩不寐。六脈弦數。此誤補所致抵今是遺熱癥。投小柴竹葉湯。兩劑頓愈。再劑平復。

﹝卷之四﹕治驗醫案上﹞傷寒吐蛔發呃

壬午春有上街鄕民林姓者年五旬。患夾陰傷寒。初延治不知投何藥。越九日請余正診脈時。

手拈一蛔而出。六部虛大無力。日發呃十數聲。余曰脈。爲假熱癥乃眞寒投理中湯一劑煩渴減半次早脈亦斂余歸仍遺人參三白湯與服數劑。起居如常。但渴未退彼乘便於洪塘求治。誤服療實渴藥滑石漧葛之屬。至夜發燥譫妄。次日促余脈癥已敗越旦而歿。

﹝卷之四﹕治驗醫案上﹞傷寒咽痛

愚按此癥。每見時醫不分傷寒雜病。不論虛實寒熱。一槪投以辛涼。枉斃多矣。故不得不詳辧於後。夫咽痛病源非一也。有傷寒咽痛。有雜病咽痛之不同者。屬傷寒者。有太陽。有陽明。有陽毒。有陰毒。有少陰之爲不同者。卽少陰一經。有客熱。有客寒。有寒熱相搏之又不同者。又有三陰直中陰寒而成咽痛者。又有太陰肺經初感風邪。便成咽痛者。以上皆傷寒外感之咽痛也屬雜病有風痰上壅者。有郁火上升者。有胃經積熱者。有飲食中毒者。有腎虛陰火上炎者。有虛勞咳嗽咯血者。有痰蛾脹火蛾冷蛾之別者。則又有不同也以上皆雜病之咽痛也其傷寒屬太陽者當一二日見則治以升麻六物湯辛涼之劑屬陽明陽毒者當二三日見此爲熱毒上攻。則治以六物湯。或涼膈飲諸辛寒之劑其屬少陰客熱此爲傳經當四五日見則當治以甘艸湯或苦酒湯豬膚湯諸平緩微涼之劑少陰寒熱相搏者此亦爲傳經咽痛則當治以桔梗湯和緩之劑至少陰客寒一癥此本腎寒伏藏於經絡隱曲之間初治未及溫經散寒。及至病久。或經旬日。或越旬餘。以致寒極上衝而成咽痛。治以半夏湯。用半夏桂枝甘艸辛熱之劑。若其兼癥吐利。手足厥逆。則進用四逆湯大熱之劑。屬三陰直中與陰毒則用姜附湯。肺經冒風。則用金沸艸湯以上俱當察其兼癥而施治者也其屬雜病風痰上壅者則治以二陳湯。或星香散加甘桔湯郁火上升者則治以加味逍遙散加桔梗牛蒡子胃經積熱者則治以三黃湯或瀉黃散飲食中毒者則治以苦寒消毒之劑腎虛陰火上炎咽亦痛則當治以八味丸。內有桂附納气歸源其虛勞咳嗽咯血咽痛聲啞者亦須治以壯水之劑以上總應察其兼癥。與脈之虛實而施治者也。柰何一槪混治致人枉死。誰之咎乎。

癸未孟冬庠友鄭能仁患風痰上壅咽痛。初治數劑增劇。余察其六脈浮弦無力。以補中益气湯。

加膽星肉桂兩劑頓愈。痰壅如失。及聞數日前能仁一胞侄年十餘歲病少陰咽痛。經旬日每飧尙能啜粥碗許。動止如常。一句醫投辛涼之劑。飲下半晌。卽轉厥逆煩躁至三更而歿。如此投劑少瘥。生死反掌。可不謹歟。

又仲冬府庠王介人之內患少陰客寒咽痛。項背腰膝疼痛不堪。手足逆冷。大便滑利。六脈弦彊。復少胃气。余斷以越三日當歿。辭不治。及察病因初起冒寒。一女科爲其體虛素郁。投四物湯加減。是助寒閉邪不得發越矣。過數日寒極上衝。喉咽痺痛。復延一醫誤以爲火。而用玄參甘桔之屬。益增煩躁。至十五日延余診視備察脈癥病期久近乃屬少陰寒痛余謂脈癥已敗。法應不起。彼不信再更治。有名醫某又以爲郁火上升。堅投涼劑。至十八日而歿。

甲申季春均鋪王門少婦患肝經郁火上升咽痛。累治不瘥。余投以逍遙散。加牛蒡桔梗黃芩香附兩劑如失。

又季秋都閫連擎天之內患肺經風熱咽痛。脈浮洪有力。余以金沸艸湯加牛蒡倍甘艸一劑而愈甲申季夏鄰婦王氏喜啖辛辣。病胃熱咽痛脈洪滑徵數。余投以甘桔湯。加芩連栝蔞玄參兩劑卽愈。若如此三婦病恙脈實癥實。投以寒劑。效若桴鼓。卽使庸手治之。亦不過如摧朽耳。

果何難。第所難者於虛實寒熱疑似眞假之間。直中病情。易危爲安斯得之矣。

甲申孟秋建寧太學魏與參久客三山。縈戀花柳。病陰火咽痛。前治誤爲實火。歷投涼劑。益增煩痛。察其六脈洪數無力。余曰腎虛已極。火不歸源而浮於上也。以六味料加肉桂麥冬人參少佐附子兩劑卽愈。彼以爲奇。

﹝卷之四﹕治驗醫案上﹞產後肝虛中風

癸未冬陳昌元之內首胎恃壯。當風燥體。卽病發熱如燎。口噤眼歪。喘嘔有沫。面目靑黑。心腹膨脹。揚手舞足。脈見弦數不鼓。余曰此肝虛自招風邪非表病也急以姜附丸調灌。仍用當歸四逆湯。加人參吳萸兩劑。諸癥如失。

﹝卷之四﹕治驗醫案上﹞產後脾虛冒寒

甲申冬土街古友之內患前癥。自汗發熱。煩渴不寐。心腹脹痛。飲食不入。惡露不行。

前治未愈脈虛數無力。余以十全大補湯去白芍加炮姜五味投三劑而痊。

﹝卷之四﹕治驗醫案上﹞半產中寒

甲申首夏唐英之內初起熱病。積服寒劑。懷孕六月因虛而墜。坐艸冒中風寒。卽病面目靑黑。眼竄口噤。嘔吐涎沫。胸腹飽脹。或時離蓐狂走。譫語不休。脈乍數乍疏。危殆濱死。

前醫只投人參三分。佐以養血之藥。余曰急病而用緩劑。何以回生乎。孕六月當作產後論。

遂用人參三錢爲君芎歸術苓桂附熟地木香爲佐。吳萸爲引。一劑涎沫頓止。得靜睡兩時。至晡狂譫仍作。復再延余。六脈如故。余曰此乃病勢已深。藥力未到。仍照前方。加人參二錢。桂附各八分。服後頓瘥。醒卽索粥。惡露亦下。方知痛苦呻吟。調理兩旬全愈。前癥時當暑夏。病復狂譫。醫者不知。見病治病誤以爲熱而投寒劑。必死。及服參附後狂譫仍作此乃藥力未到仍須再藥倘脈癥未明。識見不定。臨事張皇。亦必以爲誤服熱藥攺投涼劑。均能促人於死也。

﹝卷之四﹕治驗醫案上﹞類中風

崇禎壬申季秋家嚴因署臨邛事竣鄕先生天部楊丹房邀遊鶴山。余亦預焉。越午公飲半酣。歡笑失音。昏卒僕。喉聲曳鋸。手足散緩。脈沈伏。余令其從僕徐扶入僧房濃被密蓋復令抵家取參。少頃有儒醫柳君至余曰此乃眞气素虛。外邪因得乘入。非大劑參附。無以回將絕之陽。柳𨿽以餘言爲是。但意疑用人參二兩。附子三錢之多。余曰參多用有徹上徹下徹內徹外之功若不急投。必至自汗遺尿。上下元气俱脫。便不可救矣。餘力任之。促令前劑煎濃湯灌入。飯許。目能轉動再灌。吁气數聲。脈漸復。次日全愈欲歸。余令其且在寺調養旬日。方可行。設遇此癥。誤以爲風爲火而投牛黃冰麝淸气化痰之劑耗泄眞陽必無幸矣同時蜀藩有內江王亦患前癥。醫者執以爲風。雜投牛黃丸活絡丹蘇合丸越九日而薨。

﹝卷之四﹕治驗醫案上﹞異癥

甲申冬西關外一村民年逾五旬。因中風瘥後。誤食瘴牛。狂渴飲水不休。越數期。兩腋乖脇下發腫出汗。膚出細虫如絲。睪丸偏重。尿血淋瀝。耳燥癢不休。前醫投宣虫利水藥累治不瘥。余曰此肝脾兩經濕熱所致。肝主風。脾主濕濕風相搏而成熱濕熱相生而成虫故見於肝部。投小柴湯六一散入龍膽艸生地。四劑而愈。

﹝卷之四﹕治驗醫案上﹞癰疽非外病

是冬南都孝廉查君球年可彊仕。素戀帷幕赴閩謁選。行抵仙霞。綠林剽掠。驚愁隱郁甫泊車數日。病發寒熱。背連左臂疼痛不堪。余適爲其同寓友江右覃應楠療陽虛傷寒。甫愈。聞左壁號聲如雷。覃往顧查呼救揖余代診。查昏臥榻。口絕不道其何病。余見其面色純黯。左頰略帶紫黑。右微紅白。遂診脈左三部搏指。愈按愈實。右脾肺輕舉。亦洪健。重按與右尺全虛第此病旣無三陽表癥當必內患瘡瘍尙兼木侮金爲厲也旁有朱姓者乃查內弟。問余曰。何以言之。余曰此病得之肝腎兩虧。朱又問曰肝腎主何病。余曰腎脈浮數而堅。此平昔色欲過度。因致燎原火熾耳。肝部亦如之蓋木傷土土虧而腎水枯涸無以養肝故致弦彊眞藏脈見也彊中見澀。又金刑木。當有鬱結事。或悲哀悼亡。或遺喪貲重。或驚怒傷懷皆木傷也朱與三五同行相抵掌嘆曰。見亦神矣。始說前由。迫余主方。余又云縱有外疾顯見。當固內滋本爲要。初投一劑。用參歸術各三錢。桂心一錢。佐忍冬阿膠甘艸地黃白芍等藥。頓覺健爽進食。再劑背臂拱痛尢甚。速余再診。見癥劇脈緩。毒不內攻。可喜之兆。照前方只參加至五錢。桂加二錢。入牛蒡一錢。服畢覺患處熱消痛減索粥碗許。思酒。余贊之飲。至四更潰黃膿五六碗。次日再診。脈見濡緩。余曰當無慮。但元气弱耳。仍以前方加參各一兩。術七錢。甘艸肉蔻各三錢。忍冬牛膝乳香陳皮爲佐。桂心只用一錢。服一劑余膿漸少。新肉漸生。飲食如常查始感悟曰微君吾其土矣。服八劑。瘡已斂十之七八偶有一部郎乃查窗友。訪查見余方驚曰柰何盛毒瘡瘍。而用參術桂。以火濟火耶。查亦疑信莫決。聽延一瘍醫呂姓者。呂至極辟余法之妄。乃更投大劑芩連連翹玄參枳朴苓澤之屬。外敷以珠生肌膏。初服亦爽利。自是連五日不延余診。余念其萍水孤蹤。不邀自往。渠托故三辭。未及旬。則馳介三請。予時已別往溪。四日方歸。歸卽趨晤。見查言語謇澀。瘡流黑水。煩躁索水。飲食不進。二便自遺。足冷如冰矣。脈疾散不一。令其急備後事。越五日殞。部郎時在坐。顧余曰。柰何瘡毒而用補劑乎。余曰療病憑脈。此千古不易之定法也。第癰疽癥大要有四。一年少元气脈气健旺。飲食不減。或因誤啖燥熱所致者。則宜苦寒瀉火之劑以治之。一年未甚老。元气脈气未敗。或因悲郁傷肝者。則宜淸涼調气之劑以治之。一由平昔色欲過度。水枯木橫。或兼憂勞。致傷中气。發於彊年老年元气胃气虧損者則宜溫平補劑以治之今查君政合此法也。反此則實實虛虛大命殉之。又有一種疽癥內潰。蝕及臟腑。及發不痛不癢。此爲元气敗絕。法不治也。第今匪類冒醫。見病治病。動手殺人。至於瘍師尢屬污賤之流。一見瘡瘍。不管虛實。大肆攻伐。安得不速人於死乎。今查君將亡。非獨呂奴殺之也。部郎始慚然語塞。

卷之五治驗醫案下

﹝卷之五﹕治驗醫案下﹞雜病門

愚按傷寒爲外感。雜病爲內傷。今昔諸賢。論之詳矣。譾劣如余。不必復贊一詞也。𨿽然外感由於六气外侵。內傷由於五臟自病。愚以爲六气之入。未有不先於元气虛弱。以致衛气不能衛外。而任邪气侵衛。營气不能營內。而任邪气攻內也勞倦不能耐。則肺之元气虛。思慮不能周則心之元气虛。飲食不能運。則脾之元气虛。智謀不能決。則肝之元气虛。精血不能充則腎之元气虛此五臟之內傷也夫人一身陰陽表裏經絡臟腑總由一气貫通。故气實則五臟亦實。皮毛便固。六气難侵。气虛則皮毛並虛。六气𨿽不入。而五臟自生招感。古人謂肝虛風自生。腎虛寒自生。義可見矣。顧安得以陰陽表裏。經絡臟腑。而岐視之乎。柰何學人不察。乃以外感內傷。分爲兩科。是將分一人而爲兩身。則天地可不必交泰。水火可不必旣濟。

人身气血便不必相根據附矣。於是專傷寒者昧於雜病。專雜病者昧於傷寒。一遇傷寒似雜病者治以雜病之藥。雜病似傷寒者治以傷寒之藥。不幾謬妄顚倒。殺人反掌乎。此古今所通病。

而緩扁所莫療。余曰治固可分而術則當兼習者也畱心斯道者識之。勿以爲業不專門者不精。

﹝卷之五﹕治驗醫案下﹞命門火衰陽气脫陷癥

甲申季春侍禦曾儆炫次子奕昭。年四旬。素戀幃幕。復因喪子悲郁。病兩載。治療增劇。至念七日。延余見其面黯無光。頭顱俯垂。或語微喜睡。飲食少思。或兩足痿軟。大便滑泄。

小水淸利。外癥則頭瘡未愈。脈六部沈遲不鼓。左關沈澀。左尺兼緩。脾脈亦弦此爲陽虛已極法應益火之源以消陰翳及閱所服方案。大都皆歸芍棗仁苡薏威靈仙黃柏知母諸品。余曰病本起於肝腎兩虛。卽勤加峻補。猶慮不濟。柰何反以苦寒敗胃滑腸耗气之物。大泄眞陽乎。

夫面黯無光。頭顱俯垂。乃陽气不能上溫而復下陷也。語微喜睡。乃陽气不能升發也。飲食少思。乃脾敗於寒劑。而胃气虛寒。不能健啖也。兩足痿軟。乃筋脈緩弛。肝气不收也。二便滑利。乃命門火衰不能溫土。腎气虛寒不能約液也。瘡口不合。乃脾气敗也。脈沈遲不鼓。則爲元气衰左關沈澀受克於金右關弦受克於木左尺虛緩則爲土克斷以季夏初秋當不起與其弟奕遠言曰脈見三克。若不急治。何以回生。備開一案。與之爲券。余用補中益气湯。去升麻陳皮倍人參。加桂附炮姜骨脂五味與服。四劑泄數漸少脈亦稍健。仍授方以八味丸去澤瀉加人參炙艸阿膠五味諸品。彼已市藥待制。其乃內以余所開醫案。往詢前醫。醫謂余妄用燥藥。仍根據前治至六月十二日而歿。乙酉季夏姻家陳泰宇年逾六旬。病虛喘吐痰。自汗倦臥。

不進飲食。多食便嘔。小便淸長。大便滑泄。面靑黯。形肉日脫脈左三部虛浮無力。右關尺弦小餘以爲命門火衰陽气脫陷眞藏脈見逢土堪憂勉進六君加姜桂。丸八味。初劑癥亦減。數劑如舊。遂輟服。至月終漸篤。仍投前藥一二劑。越次月初四日復再延余脈益少胃气。用大劑參術歸桂附毫不應斷以越三旬當歿。令二子備後事。彼別延一醫。病餘用桂附誤認爲痰火實癥。投淸气化痰麥冬栝蔞之類。初服頓覺胸次豁然。連三服竟完谷吐出。益增昏。且勒金酬券。再請陳雪潭用益土藥。猶庶幾近之。卽知補母。亦遲不及事。果以是月念八日而終。先是五月內過余求診。令急服補藥。乃因循增劇。始延治。晚矣。愚按前癥乃命門火衰不能生脾土以致脾土不能生肺金夫多食便嘔。形肉日脫。自汗吐痰。大便滑利皆土敗金虧眞藏爲患此時卽恪服虛則補母之劑。猶慮不濟。柰何誤認爲實則瀉子。而用淸金安得不速人於斃乎。又每見世醫一遇痰癥。不分虛實。執以爲火。動手便攻。而病家亦甘心自誤。然痰有熱痰寒痰風痰濕痰酒痰血痰气痰驚痰食痰老痰新痰。有屬腎津上溢。脾液上湧泛而似痰者。

郁火上升者。屬飲屬涎。若咯若唾若咳若吐。病源非一皆不可不詳爲辧仍察其所兼何癥此爲第一喫緊庶幾施治非謬卽吐痰一癥未有不由於元气虛寒。命火衰微所致。投以四神八味之屬。急資化源。或克有濟者。敬附錄先哲經驗數案於後。取其大法。以告世之醫病兩家。治病當求其本。勿徒徇現下之癥。而漫投不切之劑。抑亦以破時師拘攣之見。按薛立齋先生曰一儒者𨿽盛暑喜燃火。四肢嘗欲沸湯漬之。而面赤吐痰。又似實火吐甚宿食亦出。惟食椒姜之物方快。余謂食之反出。乃脾胃虛寒。用八味丸及十全大補。加炮姜漸愈。不月而康。又曰工部陳禪林。發熱有痰。服二陳黃連枳殼之類。病益甚。甲辰季冬請治其脈右尺微細。右關浮大。重按微弱。余曰此命門火衰。不能生土而脾病當補火以生土。或可愈也。不悟。仍服前藥。脾土愈弱。至乙巳閏正月病已革。復邀治。右寸脈平脫。此土不能生金。生气絕於內矣。

辭不治。經云虛則補其母實則瀉其子凡病在子當補其母況病在母而屬不足反瀉其子不死何待又雲光祿鄺子涇面白。神勞。食少難化。所服皆二陳枇梔枳實之類。形體日瘦。飲食日減。

余謂此脾胃虛寒之癥。法當補土之母。彼不信。乃徑補土。以致不起。又云表弟婦咳嗽發熱。嘔吐痰涎。日夜約五六碗。喘咳不止。胸滿燥渴。飲食不進。崩血如湧。此命門火衰。脾土虛寒。用八味丸及附子理中湯加減治之而愈。又云羅工部仲夏腹惡寒而外惡熱。鼻吸气而腹覺冷體畏風而惡寒。脈大而虛微。每次進熱粥甌許。必兼食生薑甌許。若粥離火食。腹內卽冷。余曰熱之不熱。是無火也。當用八味丸益火之源。以消陰翳。彼反服四物玄參之類而歿。又云一儒者體肥善飲。仲秋痰喘。用二陳芩連益甚。加桑皮杏仁盜汗气促。加貝母枳殼。

不時發熱。余以爲脾肺虛寒用八味丸以補土母。補中益气湯以接中气而愈又云都憲孟有涯气短痰暈服辛香之劑痰盛遺尿。兩尺浮大。按之如無。余以爲腎家不能納气歸源。香燥致甚耳。用八味丸料三劑而愈。又云一男子素濃味胸滿痰盛。余曰膏粱之人。內多積熱。與法制淸气化痰丸而愈。彼爲有驗。修合饋送。脾胃虛者無不受害。又云先兄體貌丰偉。唾痰甚多。脈洪有力。殊不耐勞。遇風頭暈欲僕。口舌欲裂。或至赤爛。誤食姜蒜少許。口瘡益甚。服八味丸及補中益气加附子錢許。卽愈停藥月餘。諸癥仍作。此命門虛火不歸原也。以上十條。蓋立齋先生治命門火衰吐痰虛癥也。其治陰虛諸痰。亦晰治甚良。夫先生一代醫聖。千載宗工。叨僥武世兩廟宸眷最渥。時工部陳禪林光祿鄺子涇羅工部諸君。尙違先生之治。甘心任時師攻伐喪生。餘可知矣自王節齋老痰丸。王隱君滚痰丸之論一出。舉世爭相艷習﹐罔顧敗胃瀉陽。無辜生靈。殞命於二王作俑。可勝哀悼。然二王之法。只可投於元气壯實。積熱爲患者。暫用亦得見效也。故汴督學西衢葉敬君先生序類經文云。余初與景嶽交。自癸卯歲始。余以苦心誦著。耗脾家之思慮。兼耗腎家之伎巧。於是病泄瀉者二十年。醫家咸以爲火盛。而景嶽獨以爲火衰。遂用參術桂附之劑。培命門之火。而吠者競起。余獨堅信不回。服之五年不輟。竟使前病全瘥。而脾腎還元。余之敢於多服者膽力之決斷也。景嶽之敢於多用者識力之明透也。非景嶽不能有此識。非余不能有此膽。余兩人之相與亦奇矣。嗟乎欲治命門而捨桂附。非其治也而先生所云吠者競起。則時名諸醫竟不知命門爲何物乃謂久瀉屬火盛謬滋大矣而余之治曾奕昭陳泰宇。以補母之藥。反貽同道之誚。不亦宜乎夫先生以吠諭時名之醫。𨿽其言固太峻。而揆之情理。殊爲恰當。但愚以爲應用桂附而不用桂附與不應用桂附而妄用桂附皆吠之屬也應用而不用則爲膽小無識而誤人不應用而妄用則爲膽大逞臆而害人誤人而因循致死。與害人而逼迫隨亡。均有罪耳。今之醫者不明陰陽水火虛實眞假之義。而只見病治病縱巧可獵虛聲。術足弋實利。口給求售。喜動王公。架列百氏之書。

日應千人之請。吾恐開口便錯。庸妄取罪不能免已。陶節庵有云殺人不用刃者。政此謂歟。

大要病之輕而緩者。固可投以和平之劑優遊取效而癥之重而速者生死呼吸亦猶迂緩漫視坐失機宜可乎臨病之工不可無此一膽識庶無負司命之責云爾。

甲申孟春萬兵周開夫年逾六旬。初因捧之役。修途中濕。歸病瘡瘍。延外科投淸火寒劑。

竟至敗胃便脫方悟。服益火藥漸愈。嗣因奉委夜巡。復感風寒。嘔痰少食。請余診視。六脈弦實。右關尺弦細。余曰此非痰乃脾气敗而津液上脫也斷以難越三月。至二月中旬果歿。愚意瘡瘍諸疾。悉屬臟腑有傷。顯癥於外。故薛立齋先生謂十三科皆是一理。因見外科之醫。

固執局方。不循表裏虛實經絡臟腑之宜而誤人者眾。遂大發所蘊。皆內外合一之道。對癥處方。隨手而愈。世人柰何視瘡瘍爲纖罔顧虛實。輕服涼劑。甘以性命陷於粗工之手。可不戒乎。

壬午冬猶子望久患疥瘡頻年治療不瘥。一瘍醫令吞水火丹。正在升煉。余見之曰用此將求死乎。夫水銀性至沈寒。假以烈火煉。轉爲燥毒之物。柔弱腸胃。能堪此銷爍耶。若輩謬妄傷人。卽寸磔不足以盡其辜矣。余教服六味丸。不終劑而愈。此蓋立齋先生治法也。諸家方書。皆指疥癬爲陽明經濕熱之病獨先生則歸本於足少陰謂系腎經虛熱所致如此卓識洵越千載而上之矣。

癸未夏連參天從母一婢足面生瘡。經年恪服解毒寒劑。且令足心頻踐磚石。竟不斂口。

余見其頭傾面黯。謂連曰。死期近矣。察其脈癥胃敗便脫。斷以入秋當歿。已而果然。大都一切瘡瘍皆屬足三陰血虛所致至瘡口不合乃脾气敗也縱初起毒盛熱熾。察果體實气旺。消解涼藥。只宜暫投。少俟熱勢稍退。卽當以益气補血健脾爲主。脾气充則肌肉自生。陰血旺則舊瘀自消。無有不瘥。何至喪生。

癸未春慶城鄭姻親之內。年逾四旬。懷抱鬱結。嘔痰少食。胸腹疼脹。𨿽盛暑猶裹首著綿。

六脈浮結。或時煩渴不寐。余曰。此命門火衰。元气虛寒癥也。投以六君加姜桂及八味丸與服。彼能恪遵余法。不惑於眾論。周兩月而諸癥全瘥。

﹝卷之五﹕治驗醫案下﹞左腎水衰陰虛發熱癥

甲申首春連翔梧年逾五旬。素多姬外家。持籌鹺務。心腎兩虧發熱唾痰陰痿足軟頰紅肉脫腸結便淸。脈左浮緩無力。右亦洪大不勻。先數醫治以款冬麥冬橘紅石斛貝母之屬。日嗽痰十餘碗。

神倦增劇。余曰此爲鐘情枕席。久竭精血病以漸致。其嗽而發熱者乃腎水枯火無以制因而升克肺金若痰則腎液上湧不能四布非出於脾也頰紅者火灼肺而外徵也肉脫者脾气衰火不生土也脈肝腎浮緩此爲受克於金土勢應不起。獨是胃气未敗。飲食如常。尙猶可救。但非恪服二百餘劑。不能見效。法須壯水之主。以制陽光。用六味丸。減澤瀉。加人參龜膠炙艸等藥。服數日痰嗽頓減。日只碗許。體不甚倦。至四十餘劑。病固未減。癥亦未增。余曰杯水車薪。

安能驟愈。須寧耐久服。藥力旣足。病魔自解耳。彼不信。別延數醫。皆力任以爲投十餘劑可愈。甫兩服而唾痰如湧。胸膈脹悶。察之乃瓊玉膏。大都皆甘寒瀉火之藥。始信餘言。復再延治余曰此癥本入死法初尙恃天生一綫胃气畱連未斷。爲之少延殘喘今敗於寒劑土气將絕無能爲矣入秋當殞。辭不治。別請張明卿。張謂連參天曰。諸痰屬脾。非出於腎。怪余創言腎經有痰。連語及。傳示以立齋醫案。始無辯。又刺余曰若根據立齋法治虛癆當無功。余隨轉一語曰。憑丹溪尙有罪耳。張僅投以四白散之物。固知命在垂亡。藥石難蘇。第立齋法最善。未可輕詆也。翔梧至八月十四日果歿。余爲備悉始末。以告同患。再錄立齋陰虛治驗於後。立齋曰愚按虛損之癥。設若腎經陰精不足。陽無所化。虛火妄動。以致前癥者。宜用六味地黃丸補之使陰旺則陽化若脾虛不能生腎。陰陽俱虛而致前癥者。宜用補中益气湯。六味地黃丸培補元气以滋腎水若陰陽絡傷血隨气泛行。而患諸血癥者。宜用四君加當歸純補脾气。以攝血歸經。又曰凡男子少年色欲過度。先見潮熱盜汗咳嗽倦怠等癥此屬足三陰虧損虛熱無火之癥故晝發夜止。夜發晝止。不時而作當用六味丸爲主。以補中益气湯調補脾胃。若脾胃先損者。當以補中益气湯爲主。以六味丸溫存肝腎。多有得生者。若誤用黃柏知母之類。則復傷脾胃。飲食日少。諸髒愈虛。元气下陷。腹痞作瀉。則不可救矣。又曰秋官張碧崖面赤作渴。

痰盛頭暈此腎虛水泛而爲痰用地黃丸而愈又云若腎虛陰火炎上宜用六味丸若腎气虛寒痰上湧用八味丸若因肝腎陰虛而痰中有血者宜用六味丸若腎气虧損。津液難降。敗濁爲痰者。乃眞藏之癥。宜用六味丸爲主腎气旣壯津液淸化而何痰之有哉又云大凡潮熱發熱晡熱者五臟齊損也。宜用六味丸气血虧損者須用十全大補湯。又云大參李北泉時唾痰涎。內熱作渴。肢體倦怠。勞而足熱。用淸气化痰益甚。余曰此腎水泛而爲痰法當補腎不信。另進滚痰丸一服。吐瀉不止。飲食不入。頭暈眼閉。始信余用六君湯數劑。胃气漸復。卻用六味丸月餘。諸癥悉愈。又云上捨陳道復長子虧損腎經。久患咳嗽。午後益甚。余曰當補脾土滋化源使金水自能相生時孟春不信乃服黃柏知母之類。至夏吐痰引飲小便頻數。面目如緋。余以白術當歸茯苓五味陳皮麥冬丹皮澤瀉四劑。乃以參熟地山茱爲丸。俾服之諸癥頓退。復請視。余以爲信。遂用前藥如常與之。彼仍泥不服。卒致不起。庶吉士黃伯鄰發熱吐痰。口漧體倦。自用補中益气湯不應。余謂此金水俱虛之癥。兼服地黃丸而愈。一男子腿內作痛。用滲濕化痰藥。痛連臀肉。面赤吐痰。腳跟發熱。余曰乃腎虛陰火上炎。當滋化源。不信。服黃柏知母之類而歿。又云按內傷發熱者。因飲食過時。勞役過度。而損耗元气陰火得以乘其土位故翕翕然而發熱宜用補中益气湯以升其陽。若因勞力辛苦入房不節。虧損精血。虛火妄動而發熱者。宜用六味丸以補其陰。不可認作有餘之火。而用黃柏知母之類也。又云舉人陳履貞色欲過度。丁酉孟冬發熱無時。飲水不絕。遺精不止。小便淋瀝。或用四物芩連之類。前癥益甚。更加痰涎上湧。口舌生瘡。服二陳黃柏知母之類。胸膈不利。飲食少思。更加枳殼香附肚腹作脹。大便不實。脈浮大。按之微細。余朝用四君爲主。佐以熟地當歸。夕用加減八味丸。更以附子唾津。調搽湧泉穴。漸愈。後用十全大補湯。其大便不通。小腹作脹。此直腸漧澀。令豬膽通之。形體殊倦。痰熱頓增。急用獨參湯而安。再用前藥而愈。但勞發熱無時。其脈浮洪。余謂其當愼起居。否則難治彼以餘言爲迂。至乙巳夏復作。乃服四物黃柏知母而歿。以上十五條舉其大略乃立齋先生治陰虛唾痰諸癥勞損之方法也先生治必求本滋培化源。迥與今古諸氏不同髙明之士欲曾其全。須察其全案可也。

﹝卷之五﹕治驗醫案下﹞消癥

甲申冬連參天患勞力感寒腎脈獨遲。余投以溫經湯。加姜桂三劑得愈。令其且密室靜持。越三日因鹺務勞郁。遽病中消。每日倍飯不飽。食少遲則嘈雜如欲嘔血狀。意疑前劑加姜桂太燥。余曰此因病虛肝火侮脾故獨中焦受爍但兩尺仍遲非可以消劑治也不信。一醫以前湯加麥冬白芍。𨿽消癥頓瘥。飲食如常。其大便又至滑泄。再延予治。令其恪服歸脾湯。加桂附骨脂吳萸。至十劑泄止。始大安則消亦有寒者余稽百氏方書。咸言三消悉屬火病。治須涼劑。

至內經气厥論曰心移寒於肺。飲一溲二。死不治。可見少飲多溺。及老人陽虛夜溺無度。皆寒消肺腎金水衰竭之病。而世鮮有知之者。附張景嶽治一消癥於後。以廣俗眼。張景嶽曰予嘗治一縉紳。年逾四旬。因案牘積勞。致成大病神困食減。時多恐懼。上焦無渴不嗜湯水。或有少飲。則沃而不行然每夜必去溺二三升。莫知其所從來。且半皆濁液。最後延余診視。因相告曰。自病以來。通宵不寐者已半年有餘。卽間有朦朧似睡之意。必夢見亡人凶喪等事。

鬼魅相親。其不免矣。余曰不然。此以思慮積勞。損傷心腎元陽旣虧。則陰邪乖之。故多陰夢陽衰則气虛陽不帥陰則水不化气故飲水少而濁溺多也。陽气漸回則陰邪自退。此政內經所謂心移寒於肺。飲一溲二之癥耳。病本非輕。脈猶帶緩。肉猶未脫。胃气尙存。可無慮也。乃以歸脾之屬。去白術木香。八味之屬。去丹皮澤瀉一以養陽一以養陰出入間用。至三百餘劑。計人參二十餘斤而後全愈此非神消於上精消於下之癥乎可見消有陰陽。不得盡稱爲火癥姑記此一案以爲治消者之鑑噫景嶽其神於治乎。

﹝卷之五﹕治驗醫案下﹞腎虛遺精

甲申秋孝廉曾奕幹次子患遺精三年。百治不瘥。六脈滑緩無力。余曰此腎气下陷。脾虛不能約水。諸醫拘執方書。療以固澀之藥。是治其末而忘其本也。余以補中益气湯去柴胡陳皮加五味阿膠熟地石棗等物投兩劑卽止。仍制加減六味丸與服。絕不用龍骨牡蠣金石剽悍之屬。

金櫻粟殼壅塞隊道之物。徒傷腸胃經絡耳。余每治此癥。率用前藥爲主量加增減無不愈者。

﹝卷之五﹕治驗醫案下﹞脾胃虛熱病濁

甲申季夏漳庠林震伯素善飲。因修途勞頓。饑飽失時。復冒病。白濁經月不瘥。余察其前治非辛涼瀉火。則滋補壅塞。遂致小腹脹悶。或气喘拒食。六脈滑數無力。余曰此中宮虛熱津液下陷膀胱气化不能分泌以歸脾湯去棗仁木香。加炒梔半夏車前黃連服七劑濁止便淸。神思逸爽。夫遺精悉屬腎虛濁癥多屬脾熱治法固殊然亦有寒熱虛實之別。

﹝卷之五﹕治驗醫案下﹞脾胃積熱病濁

甲申仲春一健卒甫三十。素善飲。喜啖辛香病濁竅痛。余以二陳湯加芩連龍膽赤芍車前。投兩劑卽止。如此實癥本無難治若槪施補必變他癥。

﹝卷之五﹕治驗醫案下﹞腎虛遺溺癥

余猶子知白一兒年十三四每夜尙遺溺一二次。余曰此腎气虛弱不能約液也令服六味丸去澤瀉丹皮。加五味遠志鹿膠。服數月前癥頓瘥。且復英爽。

﹝卷之五﹕治驗醫案下﹞諸失血

愚按失血諸癥。經書論之詳矣。然而有五臟六腑之殊。陰陽虛實之分。升於上屬陽爲逆。脫於下屬陰爲順。出於肺者爲咳血爲嗽血爲衄血。出於心者爲勞血爲舌血。出於脾胃者爲吐血嘔血。出於肝者爲鬱怒吐血出於腎者爲咯血爲唾血出於皮膚毛孔者爲溢血此皆陽火挾血以上越也溺血則主膀胱也。淋血則主小腸也。痔血則主胃經也。便血固主大腸。有屬風邪下陷者。有屬郁火侵脾者。有屬濕熱傷脾者。有屬積熱滯下者此皆陰火爍血而下行也又有熱入血室。寒襲衝任。則爲蓄血。又有寒傷經絡而脫陷則爲無火之癥也在婦人暴脫則爲崩徐滲則爲漏胃虛而濕熱乘之則爲赤帶從生戶而出者方爲崩爲漏爲帶從大小便而出者。𨿽治法與男子同而得於胎前產後半產小產之中則又不同也若暴吐暴衄暴崩不止則爲孤陽絕陰气血兩敗也亦當察其老壯虛實以決生死論其方法有易治者。有難治者。有不治者。有不治而自愈者。有錯治而變他癥者。有久治不愈而喪生者。有獨見血癥者。有兼他癥而並見者。悉當察病原之淺深。

年力之衰旺。六脈之宜忌與元气之虛實寒熱。法有必中。劑無妄投。躋夭札於壽域。庶幾得之矣。若以爲屬火屬熱。一槪混用涼劑澀劑。在治實火實熱則可。而屬虛火虛熱與無火無熱之癥。未有不敗胃傷脾。絕生化之源。而速人於死者可勝道哉。大都失血之脈。宜沈細濡弱。

或浮沈和緩。或洪大不數。或浮沈滑緩。或虛微或暴吐暴脫。而六脈俱伏此脈與病合則爲易治或見浮芤浮革。或浮沈皆澀。或結或短此脈屬虛而病屬重則爲難治治得其宜。亦多有痊者。如見浮數洪數。或細數不鼓。或浮大而散。或促代無力。或如滑而無胃气。或弦牢。或實大或細小勁疾此病與脈反則爲不治縱有盧扁。亦爲之束手矣故經云陽道實陰道虛越人曰耍爲虛牢爲實。失血者脈宜沈細。反浮大而牢者死虛病見實脈也夫血濡脈絡。體主陰靜。血未失則脈絡濡軟而和緩。及火熱迫血外溢。眞陰耗竭則成陰絕陽亢火充空捨而見實脈致孤陽用事豈能獨生哉又須以色爲診凡失血之後。或面色帶黃。靑白有神。或目瞑合喜睡。或肢體溫和。飲食如常。或不喜髙聲。聲微不厲。此爲順無別刑克癥候。稱易治。若其面色靑黯無光。

或兩顴暴赤。唇口如朱。或乍起乍眠。煩躁不寐。或身體大熱。或四肢厥逆。或气喘息粗。

或揚聲厲語。或譫狂神昏。或循衣摸牀。肉筋惕。或自汗如雨。頭汗獨見。或周身厥冷顱囟獨熱。或眼眶暴陷。或口渴思水或肢體腫或臍腹絞痛不休。或胃气已敗。嘔吐拒食。此皆凶候不治也。又當以血之色而論。將水試之。浮於上爲心肺血。沈於下爲肝腎血。不浮不沈主脾胃中州之血。此特大槪然耳。肺血色淡有沫。心血赤如塗朱。脾胃乃多气多血之經其色不淡不紫。其質不淸不濃。肝血濃濁結塊。腎血則夾痰紅一縷。或色粉紅此爲金水枯竭肺腎俱損而待斃又有肝腎兩敗始由腎炎水涸繼因肝火獨熾而結塊凝重。暴吐不休者。爲不治大腸便血。則當察其屬便先爲舊瘀。屬便後爲新脫。與小腸膀胱溺血淋血。亦當詳其多少淸濁。

至吐衄而口鼻俱出者。則爲下厥上竭之癥。及痢血而靑黯如苔者。此肝臟已敗皆不治也。婦人諸血。亦當視其多寡淸濁診脈虛隨癥施治故經云至微者理至顯者眾根於中而微於色不容不辧也其治之之法。有經治者余列其醫案於後。未經治者余詳其臆說於中隨癥參解庶無遺法亦無枉死。

﹝卷之五﹕治驗醫案下﹞肺脾陽虛哮喘嗽血

甲申春捨親鐘玄珠素患哮喘面目靑白。體羸惡寒。冬劇夏愈。遇勞益甚。初服溫劑。尙得痊可。輟藥年餘因郁復發。哮喘不休。唾血淡黃有沫余察其六脈浮滑緩弱。謂屬陽虛。應須六君主治。彼惑於眾論。指爲陰虛唾血。恪服淸火滑潤之劑。前癥不減。幸喜鰥居元气尙實。第臥箸每厭肥甘。胃气不無暗損。

﹝卷之五﹕治驗醫案下﹞心腎虛勞吐血

甲申孟秋晦夜社友鄭去華季郎英年弱質。蕓窗勞苦。復戀幃幕。患前癥。經治數月增劇。延余診視。察其面色嬌紅。喉喘有聲。六脈滑數無力。及詢前方。乃用犀角地黃湯。倍黃連。

余曰此爲根搖葉枯。心腎兩虧之癥。若初治得用純甘至靜。壯水固脾之劑。尙猶可救而乃以療胃經實熱吐血之藥混治虛勞吐血寧不敗胃傷生余議每劑用人參一兩爲君。佐以養血滋腎藥數品。倘得服十餘劑。脈癥漸減。庶幾可治。彼意以餘言爲妄。次日別延。仍治以苦寒止塞之劑。血頓止。至八月二十五日而歿。嗣後去華抵雲間。訪內侄太守陳謙夫。因晤名手李士材。談及乃郎前癥。謂廣延救治。獨有敝社蕭友。令余每劑投參一兩。余疑不用。李曰此癥乃陰陽兩虧。心腎將敗。每劑須參二三兩。方能納气歸原。引血歸經。蕭固知用參。而僅投一兩。必遲奏效。去華歸。因以告余。又以李刻醫宗必讀一書示余。不謂六合寥廓之內。亦有臭味同气之士。是先得我心者也。李號士材諱中梓其先人官吏科君亦明經薄仕。而隱於醫。博洽洞曉。具有絕識。閱其所刻僅五冊。詞簡而明。法精以詳。允爲當世正法眼。余婆心熱腸。每欲遠訪參印疑義。而苦爲兵戈梗道。有志未遂。俟之他日耳。其前書當附驥於立齋先生。而淩駕於劉朱之上。余期鳩工重梓。以廣其傳。先爲摘出。以告同患者。

﹝卷之五﹕治驗醫案下﹞肺經風熱咯血

甲申季春吳門表侄婦脾胃素熱。因冒感風邪。目澀鼻幹。自用姜湯。連三晨咯血數口。

又恣飲藕湯益增煩脹。夫所謂外感者從外而入必令從外而出。姜湯獨力。旣難奏效藕湯涼澀復閉外邪用解表劑人芩連天花粉。一服卽愈。

﹝卷之五﹕治驗醫案下﹞胃經積熱吐血

癸未夏內弟陳克輝英年气盛。連宵痛飲。復啖炙爆。數日胃口嘈雜。嘔血碗許。脈洪緩有神。無別兼癥投以犀角地黃湯。入天花川連。連三劑。仍令恣飲藕湯。得全愈切前湯寒涼瀉火本以治脾胃實熱積熱之癥效如桴鼓時醫不知謂其有驗輒移以治虛勞失血遂致敗胃瀉陽陷人死地猶然不悟。豈知年有老壯。體有虛實。癥有寒熱。隨宜施治自當奏效。其可一槪混投乎。

﹝卷之五﹕治驗醫案下﹞脾腎兩經虛寒下血

甲申夏庠友林鼎萬長女適余內侄陳昌元者。年甫二十。元气虛寒。面色靑白。肢體頻冷。嘔痰飽脹。小便淸利。患大便脫血。數月不瘳。脈沈伏如無。著骨重尋。方見蠕動。余曰脈癥相符。此藏气虛寒脫血也。投以十全大補湯。去川芎白芍。加熟附炮姜。少佐升麻。僅服四劑便血頓止神思健爽。胃彊亦喜納食。若以爲此癥屬熱。妄投寒劑。必無幸矣。

﹝卷之五﹕治驗醫案下﹞脾胃兩經久虛便血

戊寅中夏因訪東膠殷州守與其同年朱明社孝廉同居停余見其面色靑黃。日數赴廁。因詢之。

朱曰初爲感寒過飲姜湯。患內熱脫血。隨治以芩連寒劑。卽愈。及秋北上。勞頓復發。根據前方修服。至次劑。拒吐不納。遂輟藥。惟茹澹靜攝。兩旬方瘥。頃爲荒途寇警驚勞仍作。歷今三月。且復倦怠增劇。延數醫皆力言須投寒劑畏而不敢從。余脈之。六部皆沈緩濡弱。此亦易易治耳。但須廣費杖頭。朱曰得三載沈頓瘳何惜銖錙。且圓珠環以酬明徳。余曰公始受辛熱。投以苦寒對癥之劑。宜乎卽愈矣。但熱气𨿽消而廣腸血竅。尙未斂合。故每遇勞輒發夫勞則傷脾脾傷便不能統血以致下陷循故竅而出實因於勞非出於熱也因憶楊仁齋有云病久熱衰。則尊癥不得爲熱明矣。柰何執投前劑。苦寒敗胃。夫安得不吐。及病三發而元气愈虛。是以愈虛愈脫。愈脫愈虛。淹延歲月。而增困也。治須純王至靜。固中滋補之劑。方可搏刮生機耳。朱遽起席。拍案大呼曰。得公數言。便足起吾膏肪。奚翅藉籠中之授乎。吾三年中。歷遊秦楚齊梁徧訪炫名諸醫。並未有如公之從本源發揮者。余以熟地爲君。參歸術爲臣。丹皮炙艸五味知母茯苓阿膠等藥爲佐。引用柴胡升麻爲丸與服。仍令兼飲歸脾湯。略用加減。兩旬血減半。胃气漸健。逾月面轉紅潤。諸癥如失。及臨別濃遺金帛。余峻辭不受曰。投歡傾蓋。誼重金石。濟人盛事。敢望報乎。後聞主鹺林金粟長郎年尙英壯。亦患前癥。

歷延名醫。皆治以涼血淸火之藥。歲久彌劇。每斤丸劑。尙加川連至四五兩竟至敗胃瀉陽而死。可不痛哉。余以世誼往弔。始悉其詳。𨿽方書有云脫於下者屬陰爲順若如此錯治是反逆矣。

﹝卷之五﹕治驗醫案下﹞脾肝腎虛損吐血

甲申春王芝提先生次郎則奚素喜怒。屢患血癥。仍不守禁。且戀帷。面色靑黯。骨蒸潮熱。

因數宵劇飲。僮僕忤意。怒火升炎。迫血暴嘔。初療不愈。越四日延余察其六脈弦硬。且少胃气。謂此癥須參或可救。彼疑不服。姑投以靜血順气平緩之劑。四服。每旦僅唾血數口。

喘脹亦平。余曰癥𨿽漸減。脈全未復。非遵用葛可久獨參法。必無瘥理。但恐尙遲耳。彼始驚悟。緣杖頭偶乏。索逋於鄰友不能卽應。拍案嗔呼。血復上湧不止。時在坐邵是龍善脈。

亦謂金水已敗。法在不治。至夜而歿。

﹝卷之五﹕治驗醫案下﹞心肝腎虛損淋血

癸未春郡司馬朱六間公年五旬。艱嗣。不愼酒色。飲食起居失宜。面目靑黯。怒則暈。大便祕塞脫血。小便淋血如割。屢治皆淸火通淋之劑。反加劇。脈沈遲兩尺帶澀。余曰此乃腎水枯竭不能滋生肝血遂致虛火上炎移熱二腸迫血下竄因而隊道瀝枯妨礙升降故每欲便塞疼難堪須用甘溫之劑滋益化源補養肝木使陰血盛則津液充而淋祕自解矣公曰善向未有談及此者令投補中益气湯。去柴胡倍人參加牛膝。少佐肉桂。丸用加減八味。入人參蓯蓉遠志服逾月漸次而愈。

﹝卷之五﹕治驗醫案下﹞心脾郁熱淋血

壬午孟秋餘因訪寧庠林馨公會間有同社鄭友者云經月病魔侵纏不堪。屢治罔瘥。詳言乃知患淋。余曰淋癥有虛實寒熱之殊。今公年未三旬。元气充實。而修途勞。飲食不調。復喜火酒。脾受積熱矣。時當炎令。丁火司權丙火協應。故心移熱小腸。五火因而內灼。上肺燥口渴。下腎燥淋結。前劑八正五淋只專治淋而未知淸水上源滋益肺金故不效授以二陳小柴加龍膽知母麥冬木通一方與服。首劑知減。數劑全愈。未幾入闈。神思爽然。

前湯小柴龍膽。乃淸肝火之劑肝爲心之母未有母安而子不靜之理況龍膽善治實熱諸淋敷功極速若人參知母麥冬黃芩皆益水上源淸金潤燥之要藥也木通𨿽曰通淋。引藥入心。不止散小腸結熱耳佐二陳則使健脾。而速於營運藥力也。

﹝卷之五﹕治驗醫案下﹞心肝腎三經勞郁吐血

甲申孟春連友蜚天素體孱弱。喜親蕓案。便赤夢遺。燈宵競逐。觸事忤意。遂患前癥。

嗽痰甚多。初療降气淸火之劑不瘥。至二十一日延余診視。脈兩寸洪大虛闊關尺浮緩無力。余曰血癥本非難治。但元气虛脫上浮。肝腎皆得克脈。幸喜不數然須久服參純王之劑方得平復若用苦寒錯治。必至成瘵。議以加減八珍湯。彼疑參難療血。仍延前醫。及二十四日增劇。

復再延余。投以前議藥四劑。唾血遂止。經旬潮熱亦減。惟脈未復。每多言痰嗽不止。少勞夢遺頻作。余曰心腎不交陰陽虛極必經年勿輟良劑。自可奏效。始信餘言恪守禁忌。計復過丸劑七斤。湯劑八十餘帖而愈。至酉春乃兄延余蜚天亦以脈求胗。察其六脈相生。和緩有神兩尺沈實。當主有喜。蜚天曰已得孕兩月矣。至秋果舉一子。

又同時有西關外陳子珍庠生亦患前癥。因療數月不瘥。至四月十一日延余察其病源脈癥。皆與連蜚天相同。余議投參術熟地主治。彼謂血無補法。熟地性溫。參術助火。誤服寧不喪生。反生議誚。仍照前醫治恪服苦寒淸金之劑。經年漸篤。至次夏嘔血不止。又用止塞之劑。致腸結脹痛。逾旬濱死。別請瘍醫。令其刀刺肛門。潰膿數盂而歿。

﹝卷之五﹕治驗醫案下﹞脾肺腎積勞便血

癸酉夏家大人署臨邛。因較生童。邀學博彭予白先生衙齋閱卷。余得與促膝譚歡五晨夕。先生嘗以病脫血爲苦。嘆屢治不瘥。察原委蓋爲素下帷誦著。無間寒暄積勞所致余以爲勞傷脾肺卽腎家伎巧亦爲之竭矣問曰得無遇事過極。時而火熱升燎首面乎。先生曰政苦有此兼癥。

疊投芩連淸火之劑。漫不應。法幾窮矣。脈之六部沈緩。投以六味加五味肉桂人參一丸方。

先生復云血癥可投溫劑乎余謂其脈沈緩屬虛寒。非溫劑不能愈血癥也。仍陳以薛立齋醫案。

始信服。初只每日服錢許越數期漸效乃增至數錢。經三月五載沈頓瘳嗣登甲戌第司理漳郡。家大人以丙子歲歸田。先生邀抵官衙。余亦往從。款洽逾昔。詢前癥不作。猶服六味方無間云。

﹝卷之五﹕治驗醫案下﹞產後吐血崩血

癸酉仲冬時在益郡署中。先室分娩受寒。胎衣不下血潰盈盆。越七日因怒嘔血少止。復暴崩如湧。兩眼瞑合。四肢冷厥。不省人事。脈六部沈代。勢屬危急。余卽以人參二兩爲君。黃歸身附子炙艸各二錢爲佐。入山漆三錢。武火促煎。仍請蜀藩良醫胡君商治。胡至胗視曰。脾爲統血之原。今肝木淩土。固中斂血。須加白術。餘如言治之。藥半晌。目轉气舒。脈復漸蘇。至十三日肢體忽腫。又治以十全大補湯。去芎芍。加炮姜。七劑始退。再延胡君議修補養之劑。胡曰前癥眞陰暴絕。已入死法。今倘勤加調攝。勿輟良劑。亦可少延數年。自是冬而歷甲申季夏一十二載。經水斷絕。盛暑猶著綿衣。暫離參數日。便病暈眩喘脹。計服過人參十五斤有奇丸劑五十餘斤。湯藥千五百帖。而終不免於一死。只因數載以來。俯仰乏資。參難裕置。至甲申仲夏。余緣洪江之行。復觸事火升作渴。誤嚼荸薺數枚。遂患格癥。

食入卽吐。胃气遽絕。日只飲水碗許。絕谷四十九日而歿。歿時肌體丰潤如生。可知參功累積造命非小。每恨需參難繼。枉死。致令結髮參商。哀腸寸斷。餘幾無以爲生矣。

﹝卷之五﹕治驗醫案下﹞產後蓄血兼癥

癸未仲冬方天柱冢婦。系余妻妹。素勞郁。將產坐艸寒。初數醫所投。非辛發卽平緩之劑。漸增劇。越五日。延余治之。察其脈癥寒熱自汗。喘嘔拒食。燥譫不寐。心腹脹痛。大便裏急後重。脈見結代。三至一歇。危篤瀕死。投以參歸術桂附。加五味升麻炙艸等味。彼疑未用。復轉質於內兄陳靑雲云亦知醫。以爲非此溫補之劑。不能挽回。始信服不終劑而熱退汗斂。靜睡半日。醒知索粥。脹消痛減。脈漸復。再劑惡露始行。血塊亦下。三劑脈仍結。

余曰。夜來莫非減參乎。渠云果只用五分。至四劑令加二錢。而諸癥如失。夫前癥寒熱自汗乃陰虛陽脫也嘔喘拒食乃肺逆胃寒也燥譫不寐乃陰寒已極而陽暴越於上也心腹脹痛乃衝任受寒瘀血停蓄也裏急後重乃脾气下陷前醫誤以爲痢則謬也脈見結代乃胃气暴虛不能接續也若謬妄錯治。能免虛虛之禍乎。故丹溪有云產後須大補气血爲主。縱有他癥。以末治之。如惡寒發熱者。乃血气虛弱之極也。須用大補湯治之。余每遵此法以溫補療產後。疊投疊中。先哲法言。豈欺我哉。

﹝卷之五﹕治驗醫案下﹞肝胃郁熱咯血

甲申季夏姜子社續弦少婦病潮熱喘嗽。經水澀少。每郁卽見膈脹拒。食遇啖辛熱。咯血口漧。

脈弦滑微數。姜以爲瘵。余曰。甫笄陰血未充。五火易動。因循不治。亦能成瘵。投以六味地黃加炙艸黃芩麥冬知母阿膠爲丸。服月餘諸癥俱失。且復舉孕。

﹝卷之五﹕治驗醫案下﹞肝腎郁熱赤帶

甲申春裏中一寡婦甫三旬。時或增寒發熱。通宵不寐。時或經晝昏眠。呢喃獨語。遇勞肢體厥冷。每自用姜蔥解表。遂致停熱脾胃。乘虛下注而患赤帶。脈沈伏若絕。重按洪實搏指余以爲相火蘊隆內眞熱而外假寒用四物湯。加黃連龍膽炒梔知母茯苓木通投八劑。諸癥悉平褚澄以僧尼寡婦異其治誠然。

﹝卷之五﹕治驗醫案下﹞脾胃積寒赤帶

癸未秋衷表龔門一外家。年逾三旬。娩未百日。恣啖生冷。嘔吐臍疼。病白帶。月餘行經衝任。冒寒發熱。煩渴。赤帶頻下。脈沈遲無力此內眞寒而外假熱之癥用四物二陳。加炮姜肉桂木香。少佐升麻丸。服閱月而愈。

﹝卷之五﹕治驗醫案下﹞經水先期而至有虛實之異

余侄女年甫笄。素體瘦實。喜啖姜蒜。每經行先期而至脈沈數此脾胃蘊熱迫血下行令其淡飲食用淸涼之物。逾後如期而至。

又乙酉秋連都閫嫡母年將五旬。素未舉孕。懷抱鬱結。亦患經水先期而至。頻漏不絕。暈眩發熱。脈見浮革無力余斷以郁火淩脾气虛不能攝血作虛熱論用八珍湯。去川芎加黃續斷阿膠少佐升麻逾旬而瘥。

﹝卷之五﹕治驗醫案下﹞肝經暴郁吐血

癸未夏里人馬思才之內年逾五旬。偶因外事忤意。怒火激血上越。日吐數盆。脈洪緩。

余投以逍遙散。去白術加黃連炒梔丹皮四劑卽愈。愚按血癥多端。尙有九竅血溢者。有肌膚血溢者。有舌血齦血汗血有顚頂出血者。有從腋胯而滲者無非火傷經絡亦當察元气之虛實施治不可偏執苦寒之劑也昔明醫呂滄洲治一人偶撥中疥。出血如泉。不止。公視時已困極。無气可言。脈惟尺部如絲。他部皆無。乃以四逆湯。加荊芥防風。其脈漸出更服十全大補湯。一劑遂瘥。又治一貴客患三陽合病。脈長弦。因涉海爲風濤所驚。遂吐血升許。且脇痛煩渴譫語。適是年歲運當左尺不應。諸醫鹹以爲腎絕。公曰此天和脈當無憂也遂投小柴胡湯。減參加生地。俟其胃實以承气下之得利而愈。若公者法無偏執。藥隨人投人知寒藥之治血而不知其熱劑之回生非全識也再錄立齋方論於後。立齋曰愚按劉宗濃先生云。榮者水谷之精也。和調於五臟。灑陳於六腑。乃能入於脈也源源而來生化於脾總統於心臟受於肝宣布於肺施泄於腎灌漑一身是以出入升降濡潤宣通者由此使然也故經雲气主噓之血主濡之又云肺朝百脈之气。脾統諸經之血。气血爲人身之橐也。觀此多因飲食起居。六淫七情失宜。虧損元气。以致諸經失職。不能司攝法當調補脾肝之气使血各歸其原諸癥自愈矣若潮熱咳嗽而脈數者。元气虛弱。假熱之脈也。尢當用甘溫調補脾胃爲善。立齋又云古人治血癥諸方。多用寒劑。惟上古之人。形病俱實者宜用之。今之患者多屬形病俱虛。治者當求其屬而主之。若前癥郁熱傷肺而衄血者。用黃益气湯。肺气虛熱。不能攝血而衄者。用四君子加芎歸五味。鬱結傷脾而嗽吐血者。用歸脾湯。胃經有熱而嗽吐血者。用犀角地黃湯。胃气弱而嗽吐血者。用四君子加芎歸升麻。腎經虛熱。陰火內動。而咯吐血者。用六味丸補中益气湯。怒動肝火而見血者。用加味逍遙散。腎涸肝火動而見血者。用六味丸。𨿽曰血得熱而錯經妄行。亦有衛气虛。不能統攝榮血。而爲妄行者。不可不察。以上諸癥皆屬足三陰虧損虛火內動所作非外因所致者宜六味丸補中益气湯滋其化源是治本也其因甚多。不能枚舉。治者當臨癥而制宜。庶無誤矣。立齋又云勞嗽見血等癥。有勞傷元气。內火妄動而傷肺者。亦有勞傷腎水。陰火上炎而傷肺者有因過服生地天門寒藥。損傷脾胃。不能生肺金而不愈者有因誤用黃柏知母之類。損傷陽气。不能生陰精而不愈者凡此皆脾肺虧損而腎水不足以致虛火上炎眞藏爲患也治須補中益气湯補脾土以生肺金用六味地黃丸滋腎水而生陰精否則不救。

乙丑歲餘寓楚時。適有僕婦年逾二旬。每患便血。醫投以藏連丸隨服隨愈。先是同社一劉友貌英偉善屬文。亦病便血。服香連丸。經歲不瘥。飲食如常。抵冬娶親。輟前藥卻愈。次夏患痢。且能健啖。起居不倦。醫者投香連丸之劑。僅四服。至夜發厥而死。惜哉。大都積服寒劑。脾气由漸而傷。及娶親後。精血日耗。元气不支。故遇蹶卽僕理也。譬如家國之亡。任用匪類。非陽喪於剛愎之小人。則必陰敗於柔遜之姦儒。禍非旦夕。有由來矣。再按婦人崩漏諸癥𨿽云血熱妄行。治以四物湯加芩連之屬。此古今通用常法也。多有先由勞傷中气。或脾气素虛。不能統血。繼因邪熱迫致妄行者。初起用前湯數服不止。則當用東垣當歸芍藥湯補之。若因循日久。淸气下陷。則服補中益气湯以升舉之。經云陽密乃固。先哲云血脫益气。此良法也蓋血虛須兼補气夫血猶水也气猶堤也堤堅則水不橫決气固則血不妄行自然之理此方用術爲主。所以神驗。世醫不達此理。拘執方書。率用涼藥傷脾。脾气旣弱。安能固血因誤於劉守眞謂諸血無寒豈知諸血無實乎無實則虛虛則不得以無寒論也故特表而正之。

﹝卷之五﹕治驗醫案下﹞目病最忌點洗

目注精於腎。血於肝。瞳一點水也。裹以薄膜。精瑩遠徹。生身所恃。其爲病也。腎水虛則昏。肝火盛則赤澀。遇風寒則患痛眵淚使肝腎得實縱冒外邪不能爲害惟肝腎一虧不值外邪亦自生災。今見世人每患目疾。只勤點洗。甘心受害。反以內養內治爲迂緩無功。良可哀憫。夫點藥乃用鑪甘石爲君也。一經煉。性燥便妨睡精矣。麝香片。質主辛香。性善走竄經絡。衝辟道路。則反引風入竅矣。琥珀珍珠石燕銅靑。皆金石剽悍酸烈之物。愈竭津液矣。熊膽黃連。性苦寒而凝壅風邪不得發越矣。其有壯年元气健實者。患此惟淸靜調養。

少待經盡气復。不治自愈。縱療以點洗。非藥之功也。卽衰老羸弱者。不治亦只病气畱連。

猶無大害。而一敷以前藥燥烈之屬。削其薄膜。走竄之物。散其眞气。瞳精外脫。迫而爲淚淚幹明滅不至於盲不已也豈目之自盲乎吾以爲一切眼病皆當於脾肝腎處尋源施治。未有不瘳者。東坡曰目病則逸之。齒病則勞之。治目如治民。當如曹參之治齊。治齒如治兵。當如商鞅之治秦。旨哉是言。可不熟思哉。因舉其經驗以爲龜鑑。

甲申秋姜子社祖母年近七旬。患風邪。兩目赤痛。延一眼科。用點法。越數日竟眇左眼。又投以淸火耗气之劑。轉增暈眩自汗。右眼亦昏。癥劇。延余投以補中益气湯。加熟地五味枸杞決明數劑。汗始。斂右目復明。又子社張門姻母亦患此癥。彼年方五旬。元气尙實。余令其密室避風。遇痛謹勿揉按。有淚聽其自流。寬心恬養。兼淡飲食。只寧耐七日。投以淸肝滋腎之藥。數劑。彼能守禁。至期得復明如初。又余洪門表姊甲申夏患眼生翳。延劉潤初治之。劉曰須內外兼治則可愈。於是潤初專療其外。余以健脾養血之劑。滋補脾肝腎三經。旬日翳消而體健逾昔。

戊寅春餘因有東膠之行。至夏先室病脾泄不瘥。一醫用辛燥之劑。服數旬。泄得愈。豈知前藥涸血。竟眇一眼。右眼亦幾壞。余歸急投以滋陰益腎之劑。三十服方得復明。至左眼腎精不能上注目系。絕則莫療矣。

猶子允敷每患赤眼。六脈沈遲。余令其服八味丸。及恣飲雞酒隨愈。夫赤眼亦有寒者。

豈應槪投涼劑乎。詳言數癥以告患者。

卷之六醫鑑病鑑

﹝卷之六﹞醫鑑

僭評諸醫學識才品淑慝貞邪懸此明鑑願醫爲上醫願人擇好醫耳

﹝卷之六﹕醫鑑﹞明醫

粵自三皇肇端。九臣翼贊。創垂醫藥。救民拯物澤及當時恩垂萬世猗且休矣嗣有懷才抱徳之士。繼是業者仰觀天象俯觀地法中觀人事察五運六气之亢承明五臟五行之生克辧陰陽水火之升降躬涉遺編。神遊聖域誦而能解。解而能明。明而能彰。彰而能變化不窮治於未病察所由生別異比類。診合十全。顧何羨揲瓜搦髓。易形擅奇。隱橘市壺。習幻云祕哉。明良之工。世不常出。直超儒仙千仞而上之矣斯爲明醫。

﹝卷之六﹕醫鑑﹞儒醫

嘗稽秦漢以後。有通經博史。修身愼行。聞人碩儒。兼通乎醫者。精究玄機。洞明至道。

每見立言垂教。後學凜爲法程。若通顯之儒。漢張仲景晉王太僕殷仲堪南宋徐熙唐許叔微明李瀕湖諸君是也。若隱逸自髙之儒。西晉皇甫謐唐孫思邈王無功宋紀齊卿李東垣明張景嶽諸君是也。若有道因而得位之儒。若唐許胤宗徐秋夫明薛立齋諸君是也故非儒則醫之術不明非醫則儒之道不該醫固以儒重者也儒誠重矣。而獨柰有之狂儒。背經文而獨創幻談。又有之腐儒。守方書而昧通靈變。又有鄕願之賊儒。存兩端而莫剖是非。更其尢者髙陽生之脈訣。大乖至道。馬宗素之鈴法。殊戾宗傳。僞褚之遺書。倒裝五臟。斯則冒竊儒名。實皆蠹醫者也。故李黃暗齋先生云。非明理之儒。醫書不可亂讀。信然矣。是所貴於儒醫者。須具有大學問。大見識。大膽力。特明眞假關頭。不失經權妙用。方無忝此司命之責矣得進而醫國羹調元鼎壽君澤民躋世熙和斯又爲間出之眞儒已。

﹝卷之六﹕醫鑑﹞隱醫

漢賈長沙有云古之至人。不居朝廷。必隱於醫卜。司馬公亦曰達則爲良相。不達則爲良醫於是丹溪先生。反笈華山。棄舉子業。而卽慨然自命曰。士苟精一藝以推及物之仁𨿽不仕於時猶仕也。若人也苟全性命於亂世。不求聞達於諸侯。弁髦軒冕。調元艸野蘊徳潛修斯云隱矣亦豈必遁迹幽巖忘懷胞與。陶弘景𨿽掛冠神武。而畱方肘後。江明遠固不受宋室之官。

每輒副明主之請是則皆隱而通不失其濟物之仁者也。

﹝卷之六﹕醫鑑﹞徳醫

昔明太祖治平天下。首著陰錄。設醫局以惠濟羣生。宛與軒岐一揆。遠軼漢唐。誠仁恩周溥無窮矣。稽之往代。若徐文伯錢仲陽楊士瀛皆濟人爲心。不計功利。宋劉潤芳治貧家疾。輒懷金置席下。別時令家人自得之。病者一喜而疾以解。東坡亦常蓄善藥濟人。二公存心固誠善。但博施猶病。日亦不足耳總不如存一个好念頭凡胗疾無論貴若王侯卿相賤如倩傭丐兒皆一視同仁亦無計恭慢恩怨悉心救療遇有奇病未明我見不到處。便令再延識者商治勿專私意勿諱我短勿沒人長期愈人病遇急來請勿避風雨此便是受用不盡的徳也有等粗工庸手。不習經書脈理。不管病癥重輕。輕易投劑。陷人垂死。反謗正道。負惡不悛。見有此人。盒飯逢人說害馬。免使無窮生靈將來誤於此輩𨿽曰隱惡揚善。固稱聖人若推擴聖人之心政要教無窮生靈避此粗工庸手安能恝然忍隱乎此非不存濃道。但一片苦衷。只知有生靈之性命。不知有同類之包荒也。且亦使若輩攺心易行。轉庸手而爲良工。儆戒一番。望其同躋壽域。寧不大幸。

至有良工。吾又逢人贊揚。不啻口出。暴庸手之謬。舉良工之善。總爲生靈起見。何卹知我罪我此尢是善用其徳者也溯昔勛臣鄧禹十三子。各執一藝。而業醫者四。若公者勵操素絲。

享士挾纊。榮膺上爵。柰何不遺子孫以溫飽。而獨令其役役於方技之列以竟所未竟之仁是公又世滋其徳矣。

﹝卷之六﹕醫鑑﹞世醫

語云醫不三世不服其藥誠重之也。又嘗有云得讀三家書亦是世醫流此語殊屬附會夫醫以世稱者乃虧冶相承。授受最精。故得以擅名當代也。且今昔方書。不啻汗牛充棟。何啻三家可資聞見。可竟斯道。以此而論。可見世間業醫者僅熟髙陽生之脈訣。王宗顯之快捷方式。平居略記數十湯頭。遇病朗誦幾首歌括。非專守河澗之法。則偏執丹溪之書。訕李東垣獨理脾胃。吠薛立齋每重命門。不曰傷寒專門。則云雜病獨科。求其始會其全。由博入約者。無有也。𨿽百世何足觀哉。故宋龐安常不足父祖所授脈訣。獨取素難。究以玄微。辧晰萬言。垂訓千秋允爲拔出之英則犁牛犁角不爲世耀只爲世累耳世醫云乎哉。

﹝卷之六﹕醫鑑﹞流醫

誰謂萍蹤浪迹中無髙躅乎。而至以醫出濟。學術淺深。品格髙下。吾實無以窮其所自來矣。

惟有試之之法。便可探索什一。果屬精良。尙恨見晚。而與之商扶正教。共濟斯民。寧非濃願。每見一二流屬。亦能粗譚經方。大率套語未辧。及其處劑。攻補混施。識見膽力。藐無一可吾知其遠離鄕井者志惟求食而已矣大都俗子聞風競新。不察腎愚。捨近騖遠。間有縉紳。亦踵此習政因踵此習。而大家俗子。益見縉紳許可者。意爲佳士。而亦踵縉紳之習。交相混也徒自誤已𨿽然豈盡乏人。若唐湛一學識優贍。知明百病虛實。程鳳山能別陰陽傷寒。

而唐尢余所參印。只千百中二三耳。

﹝卷之六﹕醫鑑﹞僧醫

陳眉公謂沙門爲一大養濟院。姚廣孝位極人臣。其姊一窶入婦耳。尙罵他做和尙不了。嗟乎養濟院中傑出何英劉河澗衣缽。傳自浮屠一禿。𨿽能宣明運气每謂傷寒悉屬熱病。又倡言諸病總歸濕火。又謂諸血無寒致今庸流。偏宗其說。浪劑殺人禍世不小世固誤於河澗而河澗實誤於浮屠也有自來矣余嘗見一二妄禿侈口談醫。大乖經典。誑言神授。驚炫俗眼。罪可勝誅哉。試舉一二以證其謬。余裏林君向次郎本患夾陰證。而乃枉歿於還俗馬僧河澗傷寒悉屬熱病之治。又余胞妹丈系明經毛天羽長子。少年不愼。患陰陽俱虛。潮熱發渴。嘔悶便滑。不進飲食。一僧主治以六味丸加黃柏知母幸余見而沮之。始易方。舉世醫流。大都類此。嗚呼生靈受害。何日休乎。

﹝卷之六﹕醫鑑﹞名醫

所謂名醫者非明良之士。乃庸手粗工。藐無實學。巧竊虛聲以炫人者是也陶氏序云醫爲司命之寄。不可權飾妄造今之承籍者多恃名。不能精心研習。郡國諸人。皆尙聲譽。不取實學聞風競獎。季命虛聲。良可惜也。徐春甫曰術不精則殺人。深怪世醫徒修邊幅習以口給。凡有治療。率爾狂誕。偶然幸效。需索百端。至誤傷則曰盡命。俗多習此爲套。而曰醫學無難。語云學到知羞處。方知藝不精。則又澌滅愧恥之心矣。支秉中曰昔越人因公扈志彊气弱。足於謀而餒於斷。趙齊嬰志弱气彊。少於慮而傷於專。乃飲以藥酒。而易置二人之心。使俱爲名士。予觀今之求醫者。率以有時名者爲重。初不計其書之讀不讀。脈之明不明。謂之時醫福醫名醫。一承權貴所舉。輒憑治療。𨿽殺其身。委命無怨。故爲醫者往往奔走權門。

諂容卑能。以求吹薦。綱利沽名。知者笑議仁心仁聞毫蔑有也安得飲以藥酒而易其心乎但若輩病患膏肪。牢不可破。眞無法可治者。區區藥酒云乎哉。愚又以爲若輩形之龐也。類有徳。聲之宏也類有能其黔之驢也夫。

﹝卷之六﹕醫鑑﹞時醫卽庸醫

徐東臯云俗云明醫不如時醫。蓋謂時醫𨿽不讀書明理。以其有時運造化。亦能僥效。常自矜云趁我十年運。有病快來醫。又云饒爾熟讀王叔和。不如我見病癥多。裏諺有云左心小腸肝膽腎。時來每日有千錢。所謂明醫不如時醫。良以有此也。衛生寶鑑有一醫者一人病四肢困倦躁熱。自汗气短。飲食少進。咳嗽痰涎。胸膈不利。大便祕。形羸。一歲更數醫不愈。或曰某處有時醫𨿽不精方書。不明脈候。看癥極多。治無不效患者信而延治。及至診之曰此病食滯。予治多矣。許必效。遂灸肺兪。藥以蠲飲等丸並消導之劑。不數服大便泄瀉。加以腹痛。飲食不進而歿。經云形气不足。病气不足。瀉之則重不足。此陰陽俱弱。血气皆盡。補之惟恐不及。反以小毒之劑瀉之虛之又虛損之又損不死何待夫明醫治病先審歲運太過不及次察形气勇怯之殊病有虛實淺深在髒在腑之別治有緩急反正之異況醫爲人之司命。不精則殺人。今之患者不達此理。委命時醫。其與自暴自棄。甘塡溝壑者何異哉。嗟乎如此庸流。滔滔皆是。其柰之何。

﹝卷之六﹕醫鑑﹞姦醫

薛氏醫案云辛丑年餘在嘉興屠漸山第有林二守不時昏憒。請余治之。譫語不絕。脈洪大。按之如無。此陽虛之病也。當用參附湯治之。有原醫者陽喜而迎曰。先得我心所同然。遂服之。卽靜睡而進食午後再劑神思如故。其脈頓斂。余返後。又詐云用附子多矣。吾以黃連解之。陰仍用參附湯。竊觀仲景先生治傷寒云桂枝下咽。陽盛則斃硝黃入胃。陰盛乃亡。不辧而自明矣。吾恐前言。致誤患者。故表而出之。此立齋先生言也。愚以爲此乃姦詭小人。推是念。何啻專務排擠操心讒妒已哉。或有窺病家之丰實。則朋謀而索質。假危言以示嚇者。或病本易治。故投峻劑。致令變癥驚惶。從中詐財者。或病屬危急。誘利不遂。姑投緩劑。因致因循誤死者。或值內亂之家。孤孽之子。墻競。產房帷妒寵。訐訟挾讎者乘病圖害假手進毒若輩惟利是圖絕人之嗣喪人之生旣壞心術復壞仁術密藏陷阱殘忍窮姦孰姦於此乎古人教人延醫煎藥必素親信者始可托。旨深矣。其操危慮患之夫。尢當謹毖。

﹝卷之六﹕醫鑑﹞淫醫

俗傳錢鏗以妖淫敗道。殞厥修齡。呂仙亦爲采補。受摘塵寰。今昔縉紳名公。耄年惑於方士。演術禦女。遭害傾生者按踵矣。老子曰房中之術。能生人亦能殺人。吾恐迷情枕席。全生者少。一遘芳華粉黛。誰是鐵心漢。能不動念乃至捐軀以徇抑何愚甚。仙茅一藥物耳。本艸極贊其能壯陽益腎東海張弼刺之曰。使君昨日才持去。今日人來乞墓銘。丹溪亦論辟房中補益之非。萬曆年間江右世醫龔應圓者一代良工也著福壽丹書教人采戰之法詳列方論誨淫敗徳絕人長命眞岐黃之罪人也近來有等匪人借醫求食不通經書不諳方脈。乃專務旁門祕煉毒丸。

獻媚權貴。枉道取悅挾此爲載質之資。爲肇名之端。豈知斯藥非剽悍之金石則毒烈之芳艸燔灼腸胃耗竭精髓是醫本以活人而乃以殺人故曰淫醫不特此也。又有素行不端之徒。遇診婦寡女啟念挑淫。綫索傳情術以濟姦無良極矣故孫思邈有云心欲小而膽欲大才欲圓而行欲方。

是瓜李之嫌。士君子最當避忌而存心光明正大尢是醫家本分事。

﹝卷之六﹕醫鑑﹞女醫

語云寧醫十男子莫醫一婦人。誠難之矣。世間有等癡愚蠢漢。以妻外家子女之性命付之醫婆之手。被其妄治傷生者眾矣。夫男子業醫。尙且庸謬。況婦人目不識丁。手不辧脈。一憑長舌取悅裙釵。三指藏刀。甘受隱戮。良足鑑耳。𨿽然此等狂潑。豈無所長乎。但其所挾下胎之藥。自謂最驗﹐故每見閨閫失節之婦。信其誘弄曖昧隱曲。無所不爲。所以先輩著治家訓禁。六婆不入門。思之。

﹝卷之六﹕醫鑑﹞瘍醫

醫寧小道乎而習醫之人則多小人也因人而輕醫所從來矣至吮癰痔。稱曰瘍醫尢是卑庸之流。世愈薄之。𨿽曰科分內外。癥有表裏。豈知皮毛肌肉。悉系五臟六腑十二經絡。所聯屬灌漑者而外之瘡瘍由內之感發也何可膜外視之每見外科之醫。罔顧元气虛實。病機寒熱。固執成方。槪投涼劑。夫在元气形气病气俱實者。用之則宜。設若俱虛。寧不傷生乎。若令外科治外。內科治內。必察脈气完虧。庶免夭枉。若丹溪詳言癰疽之治。義可知矣。

以上十三種醫評。陋識如余不揣方人之譏。總緣生靈起見。特因其品行之貞邪。學識之賢愚。

而直揭之。使世之患者識所愼擇焉。

﹝卷之六﹕醫鑑﹞諭言

余壯歲挾少年結燕趙遊。連鑣驅馳。每見轅下畜。性甚穎。甫束鞍轡。待人乘騎。及粼粼登程。遵我周道。無迷岐路。遇小溝隙側徑。且能紆回屈曲而行。抵宿館停蹄。及執鞭者至。

卸以載。揭以鞍鐙。便自揚揚然入廏索食矣。日復如是。余因詢曰。何以一畜而靈慧乃爾。比執鞭者曰。豢一騾驢可供三十年之用。每歲長途往反。不下六七度彼蓋輸蹄絡繹積有歲月故極熟於裏道館捨無煩鞭策耳越旬日過邯鄲薪米騰貴。復驚寇至。余又詢曰。是亦知此乎執鞭者曰彼惟知求食耳安知食價騰湧彼惟知道可行廏可棲耳安知寇警聞將謂賊亦人耳安知其善惡攸殊物不得與人比也余因憶伏龍雛鳳。同是物也。何以未出茅廬時。不及騾驢一一親見之多。反能知天下事。而天運之否泰。國祚之興亡。人事之吉凶。乃無逃其神算者乎。似不可解矣。偶因談及。有客笑而言曰是足爲明醫隱醫時醫名醫之諭耳余曰然。

﹝卷之六﹞病鑑

此專爲病者操鑑亦兼爲醫者立箴也。

﹝卷之六﹕病鑑﹞知醫

葉敬君曰合天地人性命爲重。命從誰生。生命者曰父曰母。命從誰司。司命者曰君曰相曰師。司命者誰爲之總。總君父師相之權曰醫。上古神農黃帝。君而醫也。岐伯諸臣。師而醫也。中古名賢一隱君子錯出。則皆繼醫之統。而無替其性命之傳者也。道斯隆矣而惜乎近古及今。正教淩夷邪說縱橫。挾治成方。委命匪人靈素奧義。不復窮探。循枝昧本。棄繁就簡二气之中和何自而調燮。生人之大命安望其康濟寧不爲庸妄之砍伐致嘆狂瀾之莫挽乎。故玄晏先生云人受先人之體。有七尺之軀。而不知醫事。此所謂遊魂耳。𨿽有忠孝之心。君父困危。赤子塗地。何以濟之。此聖賢所以精思極論欲盡其理也。明道先生曰人子事親。學醫最是大事。今人視父母疾。一任醫者之手。豈不害事。必須識醫藥之道理。別病如何。藥當何如。故可任醫也。如自己曾學。令醫者說道理。便自見得。或已有所見。亦要說與他商量。張杲醫說云五經四部。軍國禮服。若講用乖越者。止於事迹非宜耳。至於醫藥一物。少有差謬。

便性命及之。千乘之君。百金之長。可不深思戒愼乎。伊芳川先生云治病而委之庸醫。比之不慈不孝此數論者深足爲有生家之明鑑也。

﹝卷之六﹕病鑑﹞試醫

夫人大事。莫逾生死。百年之內。誰保無恙。乃一旦有疾付之庸手。甘心受害。枉死無怨。

不謂至靈者人。而至愚者亦人也。病固不得不求醫。而醫之明脈者蓋千百不一二數也。將謂不治。無以愈病。將聽妄治。又恐喪生。余以爲具慧鑑者方別妍彊憑薦揚者亦須勉受惟有試之一法庶幾酌擇匪謬耳。患者延醫到家。切勿豫言病癥。當先舉手令他胗脈。察色聞聲。胗畢靜默。聽他何說。或者屬寒屬熱。屬虛屬實。或者血虛气虛血實气實。或者外感內傷之異。經絡臟腑之別。主陰主陽。此病之大要也。𨿽病能固有萬千。而脈只二十七種。安能一一肖合。而此大要醫者豈宜不知。得其了了言下。十應二三。便稱名手。於是吾方告以得病之由。起居順逆。飲食喜惡。病期久近。備詳勿諱。乃聽處方修劑。又問其某藥當主何病君臣佐使母子虛實之法。有犯胃气。無犯胃气。速愈遲愈。可治不治之驗。或從順治逆治。正治反治之殊。仍求詳寫始末。看他學問淺深。見識髙下。果屬明良。信心任之。當必無虞。設有不愈。非醫之咎也。若其脈癥不明。舌謇語澀。套語支吾。字迹不通。方藥無法。𨿽承尊貴所舉。屬污諂之流。羊質虎皮。外飾爲事。安可輕信之乎如此乃試醫也非困醫也試醫者爲性命也若醫果精良又何憚困乎余因是而每不平坡公所言者曰。脈之難明。古今所通患也。

至虛有盛候。大實有羸狀。疑似之間。便有生死之異士大夫多祕所患。以驗醫之能否。吾生平有疾。請療必盡告以所患。使醫了然。知疾之所在。虛實寒熱先定於胸中。然後胗脈。疑似不能惑也。吾求愈疾而已。豈以困醫爲事哉。孫眞人亦曰未診先問。最爲有準。吁二公之言。特爲醫者藏拙。非爲病者擇善也。在醫者得矣。而於病者不受誤耶。汪度納交固當寬於容人第病關生死未可不嚴於實醫也。吾恐用醫不試。誤世非小特爲駁正立此試法。

﹝卷之六﹕病鑑﹞薦醫

薦醫爲生死攸系。語云賢不薦醫誠重之也。余以爲賢未始不薦醫。特不薦不賢之醫耳。

張景嶽曰有或見輕淺之偶中而爲之薦者。有意气之私濃而爲之薦者。有信其便便之談而爲之薦者。有見其外飾之貌而爲之薦者。又有貪得而薦者陰利其酬。關情而薦者別圖異望。甚有斗筲之輩。妄自驕矜。好人趨奉。燻猶不辧。擅肆品評。譽之則盜跖可爲堯舜。毀之則鸞鳳可爲鴟。洗垢索瘢。無所不至。而懷眞抱徳之士必其不侔。若此流者𨿽其發言容易。休戚無關。其於淆亂人情。莫此爲甚。多致明良有掣肘之嘆。病家起刻骨之疑。是非之不明。總爲庸人擾之耳。薦醫之關系。不可不察也。

﹝卷之六﹕病鑑﹞半識

世有半識之流。不知虛實補瀉之理。平日略見一二醫書。某病用某方。某方用某藥。將謂根據方治病。法無越此矣。又有自己素經有病。曾與醫師商治粗曉方藥遇有病患亦代胗脈。但見浮動便曰無事沈伏便曰無脈。搖首咋舌。使人驚駭。眞可發笑。噫庸工誤人。固已不堪。如此半識。謬妄尢甚。或主持於親朋之際。或議論於賢愚之間。顚倒是非。妄髙禍福。於是污下之流。存兩可而希苟容。髙明之士。懷獨見而終不合。紛紛築室。掣肘賢良。此半識之爲害。不岌岌其危哉。

﹝卷之六﹕病鑑﹞察獘

醫爲性命之學。生成之主。道大任鉅。自唐書列之方技。而縉紳名士。每每不譚。宋太保林億公云以至精至微之理而付於至卑至賤之人求其能起人之疾者鮮矣。故世遞降而術益鮮。率多市井亡賴。空門孽禿。略識字畫。素饒利辯者爲之是人之辱醫非醫之辱人也若輩學醫。初只挾脈訣快捷方式。湯頭歌括。不一二帙。乃就業於庸流之竊有虛名者。奉爲明師。教習犯誦。

稍知浮沈遲數四綱。頗明溫涼寒熱各性。遠則一年。近則半載。遂以爲道盡傳矣。詣已超矣大開鋪肆髙揭榜額。不曰某某精傳。則曰某某心授。又則曰世傳神祕。離經叛道。執方待病。輕淺偶中。自恃神奇。如是情迷壠斷。計熟蠅頭。而攀援之心萌矣。念以爲非奉二三貴人爲我提掇。何由虛聲日播乎。思得當道尊官。踐任之後。豈乏延醫。乃預謀之胥役隸卒之流。賄托吹薦。及當道有請。何識賢愚。便信然從之。豈知此輩百凡布置。復密通消息於官衙從僕。備詢何人何證。預得病機。了了心中。及一入診。語言吻合。根據病處藥。治或得驗。

儔不艷服爲果精良乎。其始也介下役以爲進身。今也奉尊官而爲廣揚。僥有題額。髙懸戶外。往來見者承風趨影。亦爭傳曰彼名醫也。甚至士大夫髙慧。不免亦墜谷中。疊見疑難重恙。被其枉死者多矣一遇識者燭破肺腑。詞遁計拙。破綻方彰。嗚呼如此競逐邪流。心如靑黑之混。指若鋒刃之險。初亦何事不可度活乃至輕易冒醫殺人無算乎此古今之通獘也考昔劉伯溫公言曰杭有賣果者善藏柑。涉寒暑不潰。出之燁然玉質而金色。置於市價十倍。人爭鬻之。予買得其一。剖之如有煙撲口鼻。視其中則幹若敗絮。予怪而問之曰若所市於人者將以實邊豆。奉祭祀。供賓客乎。將外以惑愚瞽也。甚矣哉爲欺也。賣者笑曰吾業是有年矣。吾業賴是以食吾軀。吾售之。人取之。未嘗有言。而獨不足子所乎。世之爲欺者不少矣。而獨我也乎。此伯溫公憤世嫉邪之言也今醫者旣外以售柑矣而病者可愚瞽而受戮乎。

﹝卷之六﹕病鑑﹞愼擇

凡病至根搖本虧。六脈無胃气。二豎入膏肪。卽使緩扁復見。亦難措手。何論時名之工哉。

若其形气俱實。偶罹病恙。卽不治少待經盡气復。亦當自愈。未有治之而不愈也。卽使庸手妄治。亦無至傷命耳獨是人有可生可死之病得治則生。失治則死。對治則生舛治則死。急治則生。緩治則死者。呼吸關存亡之候。從違操生死之機。如此乃足以別工師之賢愚巧拙。

夫曰明良。豈眞能起死回生哉。但有危急垂死之病。人不能治而已能治。令人全其生。不致枉死。且能救人死於未病之先。與知病之所從生耳。至所謂名醫時醫者。治寒以熱。治熱以寒。治虛以實。治實以虛。淺病偶中。俗服神奇。固似乎名下無虛士矣一若值有假虛假實假熱假寒之癥。病旣變幻。見隨惶惑。竟昧其所謂從逆反正。通用塞用之法而姑投緩劑。藐無膽識。且曰王道穩當。病者亦甘心受誤始見從前所謂名醫者祗虛名耳若夫庸手粗工。不察經書。不諳脈癥。寒熱錯投。緩急混施。實實虛虛致輕變重。重變篤。篤而死是病本非盡可死之病而服必死之藥安得不死。如此賢愚是在病家慧眼預識。臨病愼擇之而已矣。

﹝卷之六﹕病鑑﹞專任

設夫病者旣擇名手而信從之矣。獨其人患非旦夕可愈之病。而欲得乎旦夕必愈之治。於勢難哉。乃日易數醫。賢愚競進。雜揉傷生。禍福反掌。初非擇醫不精。特任醫不專耳。宋李綱有云用人如用醫。必先知其術業可以已病。乃可使之進藥而責成功。今不詳究其術業而姑試之。則𨿽日易一醫。無補於病。徒加疾而已。

﹝卷之六﹕病鑑﹞早治

坡公曰天下之患。莫大於不知其然而然。不知其然而然者是拱手而待亂也。以故明者識气化於未然。及病已成。虛彊半矣。始發方劇。盒飯急治。然邪在經者一劑可愈。傳腑者數四方瘳。至入髒則百無一生。故華君擅剖腹之能。秦緩鮮膏肪之治。非工之巧拙不同特病之淺深懸殊耳。經云病勢已過。命將難全。可不致思。

﹝卷之六﹕病鑑﹞謹始

病機初發。盒飯擇醫。始若錯治。終必敗亡。今姑以傷寒陰陽二癥言之。陽癥初見。頭痛如破。腰背拘急。體熱如焚。喘渴不休。狂譫時增。見者誰不驚危。但其脈與癥合。得治卽愈。勢固可憂。病實無害爲只傳經傷腑而非中藏也獨是陰癥始見。頭不甚痛體不甚熱。飲食失常。臍腹微痛。大便不實。或嘔吐便利。奄奄忽忽只見倦怠豈料藏气已虧脈少胃气隱中大異若知急投溫劑。何至因循喪生。乃醫者不識便謂無虞非投發表。則用淸解。稽延數日病已入髒。漸次增劇。死機呈矣。𨿽有盧扁。莫能爲也蓋陽之气暴而陰之气緩陽之性剛而陰之性柔陽之病在外浮而易見而陰之病在內沈而難覺故人常情但愼於陽而忽於陰而醫者亦不識陰陽虛實。見病治病。往往誤人於死。何可勝數爲此切告患者始病擇醫。不可不謹。生死系之矣。

﹝卷之六﹕病鑑﹞諱疾

愚按郭猷甫云深怪諱疾忌醫之人分明怕死。又怕人知死。意以今日之病。恐仇人知則喜。或貪淫所致。又恐親人知則怒。故病已篤猶自回護。獨不思事勢到此。何不早言。或有病經過者猶前車戒後轍。或有知某病經某明醫者速求治療。自然得愈。斷不可因人喜怒。而戕自己性命。語云﹕才欲藏。病欲露。善夫。

﹝卷之六﹕病鑑﹞速效誤人

病可以速效致者。必惟元气壯盛。諸气未虧。或偶感三陽表證。與乎飲食內傷。及暴受寒冷者。治不數劑。便得痊可。至於五癆七傷六極重恙。若肯精修確服純王善藥。漸涵數載。方有生機。尙亦有不治者。敢用雜霸異術。攻擊眼前。大傷元气。旋卽倒戈敗績者乎。吳文定公家藏集云﹕陳汝中嘗病脾胃郁火之癥。求治於盛用美。診其脈曰如此治可生。如彼治卽死。如此治可以少生。如彼治可以速死。旣而治之。汝中遲其效。或以浮屠善醫薦者。汝中惑其說。遂求治。飲其藥。嘔血一升遂死。噫醫以用藥。藥以攻病。病不能去而反以致死。則何以醫藥。爲哉彼浮屠者悉庸妄人也。目不識醫經。口不辧藥性。指不察脈候。人之虛實。病之新久。一切置之不問。而惟毒藥攻擊之。其殺人蓋亦多矣。予咎汝中之不善。擇醫而致速死特書此以爲世輕服藥者之戒。

﹝卷之六﹕病鑑﹞執方之訣

今夫醫者病者。每獲一方一藥之善。謂能通治眾疾。不啻窶丐之獲異寶。珍祕自矜。豈知滋害爲甚。抑何懵懵不會也。夫人有貧富貴賤之殊。老少彊弱之稟。病有新久虛實。藏有陰藏陽藏。土地髙下不一。物理剛柔異宜。黃帝興四方之問。岐伯舉四治之能。

臨病之師。宜須細審。尙有一病而投數方。未有一方可療數病者。羅太無雲﹕用古方治今病。政如拆舊屋揍新屋。其材木非一。不用經匠氏之手。其可用乎。許叔微釋微論曰予讀仲景書用仲景法。然未嘗守仲景之方乃爲得仲景之心也。語云學方三年無病可醫學醫三年無方可學旨哉言乎。

﹝卷之六﹕病鑑﹞藥第二義

凡人一罹病綱。久支牀第。卽神思性情。亦幾爲之磨蠍不堪矣。至延明醫。餌善藥。猶是第二義。必先閒卻心身。忘情思慮。恬靜勿躁。語默雍容。一切事務漠不相聞。起居得宜。飲食擇美。脫著隨時。勿近佳麗。勿戀娛悅。勿過幽寂。火亦易起。旣得保養之力。然後佐以良劑勤服不輟。自有蘇生之期何患二豎不躍躍然從心頭解也。百病惟虛察內傷爲最重非經年調治不能見效。若復气暴不靜。性淫無制。𨿽有千服神丹。𨿽抵一點恣火。尢須確守禁忌。自擇便宜。屏絕萬緣。當視此身如已。死之身方得有免死之日。若少存一貪生之念。便不免乎喪生之禍是在患者宜自珍耳。

﹝卷之六﹕病鑑﹞鬼疑

鬼神宰造化之權。精誠可格。此理甚微。至乎憑根據作祟。相傳有魑魅妖孽。亦惟失徳之家。

淫冶之婦。或蹇運之夫。往往因邪易入。乘虛召感。禦之之法。別復一論耳。若夫人病而眼中見鬼。奇形異態。舉家震駭。以爲眞鬼而必死也。延巫禱禳惑其矣。愚甚矣。其證有數種。一病從三陽傳入胃腑熱迷心經致神亂不安。則目中見鬼。夫神者心之主也。鬼者神之分也。气全則爲神。神分則見鬼神。散則爲鬼也。又人當春夏之交。病時行瘟熱中心臟則死。傷心經則亂目亦見鬼又一種體虛積。勞暴厥陽气上越假熱棼心。目亦見鬼又見停痰上壅。與食積畱中作熱攻心。目亦見鬼總由神亂則然投以淸熱納气及消痰蠲積之劑。則病自愈也。若其病久。垂亡目亦。見鬼者此乃元气盡脫於外爲神散不聚非。神亂不安也。及察素問有五屍鬼篇。言人五臟虛而值運气不及之年。有克鬼見。令人暴亡。總以天虛而人虛應之虛則鬼見非眞鬼也。惟預施治法。滋補眞陰。益助元气。心神完固。不復散亂。邪鬼自遁矣。經曰得神者昌。失神者亡。得守者生。失守者死。又曰拘於鬼神者不可與言至徳。其斯之謂歟。

﹝卷之六﹕病鑑﹞審不治病

越人曰病有六不治者。驕恣不論於理。一不治也。輕身重財。二不治也。衣食不能適。

三不治也。陰陽藏气不定。四不治也。形羸不能服藥。五不治也。信巫不信醫。六不治也。愚以爲驕恣者多出於富貴之家。富者盈滿自矜。或深言以見非。貴者倨傲自尊。或忠告之難行。

於是污庸卑諂之流。趨承恐後。懷材抱徳之英。降辱寧甘。故謙光爲持躬之要。而重士乃尊生之本也。若此驕恣之與輕身信巫。是本非不治之病。乃自致於敗亡。而非衣服難適。藏气不定。形羸拒藥。終無可治之比也。

﹝卷之六﹕病鑑﹞無病服藥

藥爲病設若人元气充實。眞陰恬靜。飲和可資攝養。何必別假丹劑。鼓溢气血奔突散漫而爲揠助之患。每見有無故而服參歸術蓯蓉骨脂滋益脾腎之藥。暴致血衄脹滿。成不可解之疾者。竊謂病者身之賊也。藥治病之兵也。朝廷不得已而用兵。人有病而始用藥。病實者尙虞驟補。病虛者更畏妄攻藥其可漫嘗乎。歲巳巳家大人佐郡錦官。由渝州登陸以進。道經永川兩昌內江諸邑。目擊井裏蕭條。民懷菜色。因詢諸父老曰。爾蜀古天府之國。土沃人殷。風俗醇美。今何若是之凋殘乎。諸父老曰。正苦十年來奢酋構難。間經援兵四集。淫虐悍暴。

尢甚於賊也。尙悲風鶴已邈。澤雁未歸稱民賊者又輻疊至旣罹烽煙之禍復遭塗炭之苦民愈不堪命矣始信將愎兵驕害甚乎賊。語不誣。於是家大人抵官勵操。以治楚者治蜀。及屢署郡邑符。八載敷仁。皆一意恬靜慈和。爲挽復元气之善圖。恥事鍼砭之速。究竟功牧參苓。蘇生重困。時蜀臬江右曾銘石先生秉憲淸嚴。執鑑人倫。每與當事擊楫寮采。則曰守令者親民之官。官以淸著固難。但未免尙峻刻耳。若淸且和。畱心民瘼。如錦官蕭司馬者則尢難其人也。噫治病與治國一也。久病而服誤劑。猶靑苗之厲法。無病而輕服藥。乃黷武之危。圖均害民也。傷生也。

﹝卷之六﹕病鑑﹞藥隨病施

先哲有云用得其宜。𨿽烏罔亦可奏功。不得其宜。至參苓亦能爲害。夫藥何定施哉。昔有人患陽明胃腑證。法須承气。因誤投參術。幾殆。後以他病陽虛發熱。宜用參術。卻爲前故畏而不服。亦致畱連增劇是猶因噎廢食者也吁同一藥石耳。用之有宜有不宜。而生死系之。益見病者須擇好醫耳。

﹝卷之六﹕病鑑﹞艸藥

無知愚民每每擅一二單方艸藥。爲能立奏殊功。且復省費。誰不悅從。但此須村裏堅剛異稟。別具一副耐毒腸胃者用之極驗。若元气稍虛。誤服旋傾。目擊者屢矣。書此爲戒。

﹝卷之六﹕病鑑﹞鍼灸

鍼灸理極玄微。必按穴精詳。視人肥瘦短長。以意消息。毫芒不瘥者。一著可勝百藥。

今之稱善此術者亦猶盲瞽索途。反滋禍害耳。此亦只是瀉法。而非補法。卽云爲補亦瀉中補也設若精气兩虧。敢妄施乎。大抵陽衰虛寒。六脈沈遲者。亦借外火以資內火。於法得矣。若乎陰虛火旺。脈數發熱之病。灸之則害立生。內經東垣。論之詳矣。

﹝卷之六﹕病鑑﹞僞藥必辧

今病者旣擇名手。復得好方。而藥非地道。雜以僞者。非惟無功。適足取害耳。如沙參之假人參。苜蓿根之假黃。本頭之僞川芎。浙貝母之僞川貝母。廣黃連之僞川黃連。紫楝根之僞巴戟。南當歸之充秦歸。浙地之充懷地。建山藥之充懷山藥。丁茄葉之僞藿香。染獨活之僞當歸。粗鵝管之僞鐘乳。金蓮根之僞肉蓯蓉。浙枸杞之僞甘枸杞。黃絲子之僞菟絲。西五味之亂北五味。杜蘅之亂細辛。楓香之雜乳香。黑束之亂沈香。沙石之雜靈脂。牛膠。之僞阿膠川烏之僞附子。土防己野馬肝之亂何首烏。諸如此類。不可勝窮小人旣售贗器君子當具灼鑑。

﹝卷之六﹕病鑑﹞制藥必親

陶弘景曰王公貴勝。合藥之日。羣下竊換好藥。終不能覺。以此療病。故難責效余以爲制藥必親者非親自監督。必委之素親信之人。始可托也。若竊換猶是小事。甚有仇家妒嫉。及競產爭寵。蕭墻內寡因而暗藏殺機。或賂姦醫。或誘婢僕。加入砒。或乘順便投入蠱毒。每見病家不及覺察。屢被傾生。迨至事泄。噬臍何及。此不容不謹也。

