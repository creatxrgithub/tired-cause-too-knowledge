

祕傳眼科龍木論宋撰者不詳

龍木集序

漢以上有說無方。由漢以下方與說始備。說不乖理。方不違義。斯其爲良醫矣。古之醫有兪跗。渤海秦越人。其爲術不止湯熨鍼石。能視見人五臟結。割皮解肌。湔浣腸胃。神祕精妙。咸可爲後世法。漢倉公得黃帝扁鵲脈書。其言人生死不爽毫髮。司馬遷備載之。後世多不曉。然其意則微矣。醫之攻疫。猶將之制敵。善將者不擇人而戰。善醫者不擇病而治。余觀韜鈐諸書。陰陽變化。縱橫間諜。天地人事之紀。莫不詳究。下至云鳥龍蛇八陣六花之奇。進退倚伏戰守攻圍之具。條貫靡遺。眞可爲用兵之權輿矣。然敵之來。虛實�瑕。其機難測﹐而其爲變無窮。勝敗死生。

在料量呼吸之頃。不可嘗試而冒爲之者。則決策發奇運用之妙。存乎其人。醫之爲道。亦若是而已。目者肝之外候。五臟六腑之精气。上注於目。故火乘肺白輪赤。火乘脾肉輪赤。火乘肝腎黑神翳。心君火動。則各有所乘。五臟之虛實。六气之乖和。皆應於目。醫者視形色。察脈理。審度量。立規矩。知其有餘不足。與法之順逆。然後可以爲施治之。則此龍木集之所由作也。立論精微。布法該核。深有得於兪扁倉公神髓。理由說闡方以義裁。不啻如孫吳之法。嚴整疏遠。可以待勝乎敵。而生死起廢。應手而得者。惟在人善用之耳。

毅所侍禦黃公。患其集未廣布。命梓之以傳。其仁溥矣。公觀風海表。荒陬僻邑。咸所愛�。其民之欺蔽於豪彊。

网絡於誅求。靡爛於箠楚敲撲之下。蓋蔽而不獲伸者。不有妨人之苦於懵瞽者乎。殆有甚者。又不有精神內竭。目系上彊。懼旦夕隕棄而不克救者乎。其未經歷與所未廉得者。困苦憔悴之狀。不亦有如是之極且急者乎。公見之必盡憫之。

不欲其夭廢而安全之者。其亦有所處矣。生人之心一也。起廢疾則思廣其方。理天下則務平其政。公佐天子出治調變之任。亦盡是心而已。常郡侯浠桂。朱公以公命屬文於余。余不佞。不能爲文。惟推公之心以爲侯告。侯曰然。遂書之。

萬曆乙亥歲春三月吉日賜進士出身奉政大夫廣東按察司僉事前南京兵部車駕司郎中王問撰

卷之一龍木總論

一﹟審的歌發揮

詳夫自古名人。無不從學而就功。推窮事理。盡因事以立文。須在理通。方當行用。若或言詞無據。卽不足與討論。

臣從幼歲業此道畱心。亦乃數世相傳。豈敢妄違先哲。每逢同道。皆言眼疾有七十二般。及問其數。名迹難言一半。今則謹按諸家眼論。夙夜搜求。敢推眼疾之名。果有七十二種。據其疾狀。患者頗多。論錄爲歌。以貽後代。又自古諸家之眼。各有條章。病狀一一不同。數目皆書不足。或有畫作圖形。或有歌其藥性。𨿽則救人爲切。詳之理未周全。遂乃按其古今。綴爲歌頌。名號審的歌矣。庶使心念其言。眼看疾狀。認識旣不差錯。治療又有所憑。將用救人。永無傷橫。

近見庸醫之輩。學不從師。自出己意。亂行鍼藥。或虛則反瀉。實則反補。或則翳嫩便鍼。瘡痕割烙。或卽不看血忌。

觸犯人神。或卽誤鍼太深。損其榮衛。因玆疼痛。便致損傷。鍼刀傷觸著五輪。湯藥乖於臟腑。亦由病家無鑑。任信庸醫。遂使可瘥之眸。永沈昏暗之證。忝爲人子。曷不湣傷。故書苦口之辭。發揮歌訣義理者也。

卷之一龍木總論

二﹟眼敍論

夫眼者。五臟之精明。一身之至寶。如天之有日月。其可不保護哉。然骨之精爲瞳子。屬腎。筋之精爲黑眼。屬肝。

血之精爲絡果。屬心。气之精爲白眼。屬肺。肉之精爲約束。屬脾。契筋骨血气之精。與脈並爲之系。系上屬於腦。後出於頂中。故六淫外傷。五臟內郁。飲食房勞。遠視悲泣。抄寫雕鏤。刺繡博奕。不避煙塵。刺血發汗。皆能病目。故方內有五輪八廓內外障等。各各不同。尢當分其所因。及臟腑陰陽。不可混濫。如決其面者爲兌。屬少陽。近鼻上爲外。屬太陽。下爲內。屬陽明。赤脈上下者。太陽病。從下上者。陽明病。從外走內者。少陽病。此三陽病。不可混也。睛色赤。病在心。色白。病在肺。色靑。病在肝。色黑。病在腎。色黃。病在脾。色不可名者。病在胃中。此五臟三陽病。不可混也。仍敍三因於後。

卷之一龍木總論

三﹟三因證治

病者喜怒不節。憂思兼並。致髒气不平。郁而生涎。隨气上厥。逢腦之虛。浸淫眼系。蔭注於目。輕則昏澀。重則障翳。眵淚肉。白膜遮睛。皆內所因。或數冒風寒。不避暑濕。邪中於項。乘虛循系以入於腦。故生外翳。翳論中所謂靑風﹑綠風﹑紫風﹑黑風﹑赤風﹑白風﹑白翳﹑黃翳等。隨八風所中。變生諸證。皆外所因。或嗜欲不節。飲食無時。

生食五辛。熱啖炙。馳騁田獵。冒涉煙塵。勞動外睛。乃喪明之本。所謂恣一時之遊佚。爲百歲之固愆。皆不內外因。

治之各有方。

卷之一龍木總論

四﹟五輪歌

眼中赤翳血輪心﹝眼中白翳有小赤脈是血輪主屬心﹞黑睛屬腎水輪深﹝黑睛屬腎爲水輪﹞

白晴屬肺气輪應﹝白睛爲气輪屬肺﹞肝應風輪位亦沈﹝肝主風輪在內無形﹞總管肉輪脾臟應﹝肉輪屬脾﹞

兩瞼脾應病亦侵﹝兩瞼屬脾﹞瞳人屬膽爲淮海光明瑩淨直千金一臟不和攻入眼鍼醫宜早莫沈吟愚癡初患不將治初問鍼藥卻生疑求神拜鬼閒燒炙痛極狂心枉禱神風熱漸深牢固後昏沈翳膜始求醫假使得痊兼復體服藥名醫日月遲

卷之一龍木總論

五﹟內障眼法根源歌

不疼不癢漸昏薄霧輕煙漸漸濃或見蠅飛花亂出或如懸在虛空此般樣狀因何得肝臟停畱熱及風大叫大啼驚與怒腦脂流入黑眼中初時一眼先昏暗次第相傳與一同苦口何須陳逆耳只言肝气不相通此時服藥期銷定將息多乖及沒功日久旣應全黑暗特名內障障雙瞳名字隨形分十六龍師聖者會推窮靈藥這回難得效金鍼一撥日當空彊修將息依言說莫遣仍前病復宗

卷之一龍木總論

六﹟鍼內障眼法歌

內障由來十六般學醫人子審須看分明一一知形狀不鍼方可得安然若將鍼法同圖翳誤損神光取瘥難冷熱先明虛與實調和四體持安然不然气悶違將息嘔逆勞神翳卻翻咳嗽振頭皆未得多驚先服鎭驚丸若求涼藥銀膏等用意臨時體候看老翳細鍼粗薄嫩鍼形不可一般般病虛新產懷娠月下手應知將息難不雨不風兼告日淸齋三日在鍼前安心定意行醫道念佛親姻莫雜喧患者向明盤膝坐提師腰帶在心安鍼者但行賢哲行惻隱之情實善緣有血莫鍼須住手裹封如舊再開看忽然驚振醫重十服藥三旬見朗然七日解封𨿽見物花生水動莫他言還睛丸散堅心服百日分明復舊根

卷之一龍木總論

七﹟鍼內障眼敍法歌

內障金鍼鍼了時醫師言語要深知綿包黑豆如球子眼上安排綿系之頭安枕上須要穩﹝上一作豆﹞仰臥三朝莫厭遲封後忽然微有疼腦風牽動莫他疑或鍼或烙根據經法痛極仍將火熨之擬吐白梅含咽汁吐來仰臥卻從伊芳起則恐因遭努力𨿽然希有也須知七朝豉粥溫溫食震著牙關事不宜大小便時須緩緩無令自起與扶持髙聲叫喚言多後驚動晴輪見雪飛如此志心三十日漸漸出外認親知狂心莫憶陰陽事夫婦分牀百日期一月不須臨面洗鍼痕溫著痛凝凝五辛酒面周年斷服藥平除病本基

卷之一龍木總論

八﹟小兒歌

小兒不與大人同翳療之源別有宗神气未全難保惜鈹鐮炙烙哭傷瞳等閒痛藥勿令點啼叫勞他病轉濃更若手揉難禁詞因玆睛破永夭終欲求穩便全雙目苦藥煎淋洗避風服藥養肝須見效免教昏暗一生中

卷之一龍木總論

九﹟合藥矜式

凡眼病多因五臟壅熱上衝使然﹐故湯飲之劑。不可見火。蓋藥性得火則熱。投之臟腑。恰如揚湯止沸。非謂無益。

又且害之。須是淨洗向日。如遇陰雨。亦當風漧。若食前補實等藥。或炮或炙。一根據方法。今具於左。

烏頭﹑附子﹐生用去皮尖。熟則用灰火炮裂去皮尖。牡蠣生用則去泥。熟用鹽泥固濟。炭火燒通赤取淨。須左顧者。

諸角先鎊治爲細末。然後入藥和合。寶石亦然。

大黃。古方亦用濕紙裹煨。或甑上蒸。近世生用。當量虛實生熟用之。

天麥二門冬﹑牡丹﹑巴戟天﹑遠志﹑地骨皮﹑皆去心。茯苓去皮。芍藥去心。補藥用白者。瀉藥用赤者。當歸去蘆淨洗。入補藥則用水洗。烈日曬漧。入湯飲酒浸十宿。羌活﹑黃連﹑藜蘆。去根蘆淨洗。

礬石。須於新瓦上或銅器中熬令沸。汁盡卽止。石南。剔去葉嫩莖去大枝。

菟絲子。酒浸曝漧火焙。亦得用紙條子同碾卽爲末。又用鹽拌碾則易碎。但只用酒浸爛而碾爲膏。卻焙再碾。念老鷹聲不輒則易碎。

杏仁﹑蕤仁濕去皮尖。柴胡﹑本﹑前胡去苗洗淨。桂心﹑陳皮去皮。枳殼去瓤麩炒。諸花去萼及梗洗淨。香附子麩炒舂去毛。白僵蠶直者去絲嘴炒。防風去叉股者。蠍虫去足翅毒微炒。荊芥﹑白芷﹑白芨﹑白蘞不見火。蟬蛻洗去土曬漧。微炒。細辛去葉洗淨。

乳香。尋常用。指甲爪﹑燈心艸﹑糯米之類同研及水浸。乳缽研之皆費力﹐惟紙裹放壁隙中。良久碎。卽粉碎。麝香須著少水研之。自然碎極細。不必羅也。

煉蜜法。稱蜜十兩。水十兩。同煎去沫。準令水盡。取出稀。稱得淨蜜十兩。則是水耗而蜜在。庶不焦損。又每蜜一斤。只煉得十二兩半或一分是實數。若火少火多。並用不得。

凡膏中用蠟。皆烊攪調以和藥。

凡膏中用脂。皆先煉去艸方可用。

凡膏中有用雄黃﹑朱砂輩。皆別搗細研。飛過如面。絞膏畢。乃投膏中。以物疾攪。勿使凝彊不調。

凡膏中用水銀。須於凝膏中研令消散。胡粉亦然。若水銀誤傾在地不可收。宜以雉尾收之。川椒亦嘉。

凡藥中用蜜。先稱藥末兩數若干。次稱煉了蜜與藥等分。方可搜。搜畢。更於石臼中搗百數杵。視其色理協議爲嘉。

丸藥末須用密絹作羅底。銼散藥用竹篩篩過。方得藥汁淸利。

卷之一龍木總論

十﹟煎藥訣

大凡煎藥退熱。藥須要淸利。不可用火太猛。火勢蒸炎。水數易幹。須是火勢得中。扇之恐灰土泥飛入藥中。服之反爲害也。要當家人監視。不可專付婢僕也。

卷之一龍木總論

十一﹟服藥須知

凡眼藥率多涼劑。必於食後服之。或者徒泥其說。往往食未下咽。藥卽入口。是致食气與藥气沖搏。釀積於脾胃之上。不謂藥無其效。且使脾家受冷。旋至虛弱。須當食歇片時。候胸隔稍寬。然後隨意服之。尢貴冷熱得所。大熱則非肝肺所宜。大冷則脾腎停積不化。宜自斟酌耳。

卷之一龍木總論

十二﹟點眼藥訣

凡點眼之藥。多用腦﹑麝之類。通入關竅毛孔。易至引惹風邪。點眼之時。宜向密室端坐。然後用銅箸點少許藥放入眼內。點畢。以兩手對按魚尾二穴。次合眼良久。候血脈稍定。漸漸放開。若是夜臥用藥。則又不拘此法也。或向當風去處。或者點罷卽開。則風邪乘入。血脈澀滯難散。疾勢愈切。切須畱意。

卷之一七十二證方論

一﹟圓翳內障

凡眼初患之時。眼前多見蠅飛花發。垂。薄煙輕霧。漸漸加重。不痛不癢。漸漸失明。眼與不患眼相似。且不辧人物。惟睹三光。患者不覺。先從一眼先患。向後相牽俱損。此是腦脂流下。肝風上衝。玉翳靑白。瞳人端正。陽看則小。陰看則大。其眼須鍼。然後服藥。治用防風散﹑羚羊角飲子。

詩曰﹕翳中再好是團圓一點油如水上盤陽裏看時應自小陰中見則又還寬金鍼一撥雲飛去朗日舒光五月天不是醫人誇巧妙萬兩黃金永不傳防風散茺蔚子防風桔梗五味子知母﹝各二兩﹞黑參川大黃細辛芒硝車前子黃芩﹝各一兩﹞

上搗羅爲末。以水一盞。散一錢。煎至五分。去渣溫服。食後。

羚羊角飲子羚羊角﹝三兩﹞知母細辛車前子人參黃芩﹝各二兩﹞防風﹝二兩半﹞

上搗羅爲末。以水一盞。散一錢。煎至五分。夜餐後。去渣溫食之。

卷之一七十二證方論

二﹟冰翳內障

此眼初患之時。頭旋。額角偏痛。眼瞼骨疼痛。眼內赤澀。有花或黑或白或紅﹐皆因肝臟積熱。肺受風勞。或心煩﹑或嘔血。大腸祕澀。夜見燈花如蜂飛。初患之時。宜令鍼治諸穴脈。忌督脈出血過多。恐加昏暗。宜服還睛丸。

詩曰﹕冰翳猶如水煉堅陰中陽裏一般般傍觀瞳子透表白鍼下分明豈誑言來往用鍼三五撥志心服藥必能痊若遇庸醫彊撥下瞳人淸淨不能觀還睛丸防風茺蔚子車前子知母﹝各二兩﹞人參﹝以下各一兩﹞桔梗黃芩漧地黃細辛五味子﹝二兩半﹞黑參﹝半兩﹞

上搗羅爲末。煉蜜爲丸桐子大。空心茶下十丸。

卷之一七十二證方論

三﹟滑翳內障

此眼初患之時。不癢不痛。先從一眼先患。後乃相牽俱損。端然。漸漸失明。皆因腦脂流下。肝气沖上。瞳人內有翳如水銀珠子。不辧人物。宜令金鍼撥之。將息後。服補肝湯及石決明丸卽瘥。

詩曰﹕滑翳看時心且專微含黃色白翻翻才開還大速還小有似水銀珠子旋鍼撥𨿽然隨手落擬抽鍼出卻歸源縮鍼穿破靑涎散五月金烏照遠天補肝湯人參茯苓黑參黃芩﹝各一兩﹞防風知母桔梗茺蔚子﹝各二兩﹞

上搗羅爲末。以水一盞。散一錢。煎至五分。食後去渣溫服。

石決明丸石決明車前子防風知母﹝各一兩﹞茺蔚子五味子細辛人參茯苓黃芩大黃﹝各一兩﹞

上搗羅爲末。煉蜜爲丸如桐子大。食前茶湯送下一十丸。

卷之一七十二證方論

四﹟澀翳內障

此眼初患之時。朦朧如輕煙薄霧。漸漸失明。還從一眼先患。後乃相牽俱損。不睹人物。猶辧三光。翳如凝脂色﹐瞳人端正。狀宜令鍼。金鍼鍼之。然後服還睛散﹑七寶丸立效。

詩曰﹕澀翳聚開隨瞼遲陰陽大小亦微微傍觀瞳子凝脂色先哲畱言不要疑此障撥時根據本法用鍼三五不還遲牢封七日圖瘡將息應當莫自欺還睛散桔梗五味子茺蔚子黑參黃芩﹝各一兩﹞防風知母﹝各二兩﹞車前子細茶﹝各二兩半﹞

上搗羅爲末。以水一盞。散一錢。煎至五分。食後去渣溫服。

七寶丸龍腦﹝一分﹞人參﹝一兩﹞眞珠﹝五錢﹞石決明﹝二兩另搗羅細研﹞琥珀靑魚膽熊膽﹝各二兩﹞茺蔚子﹝二兩﹞

上搗羅爲末。煉蜜爲丸如桐子大。食前茶下十丸。

卷之一七十二證方論

五﹟散翳內障

此眼初患之時。不癢不痛。漸漸失明。還從一眼先患。惟瞳人裏有障翳。乍靑乍白。不辧人物。猶見三光。此眼宜令金鍼撥之。然後宜服還睛散﹑補肝湯主之效。

詩曰﹕散翳又何爲所狀形同酥點爛容儀隨鍼鍼了和涎散未得分明自得知封裹安存須善巧莫令患者致狐疑殷勤遣眼還睛散再睹三光百日期忌愼一如傳戒行不須恣意縱貪知深言向說何爲切記取冥冥黑暗時還睛散人參茯苓細辛五味子桔梗﹝各一兩﹞車前子防風﹝各二兩﹞

上搗羅爲末。以水一盞。散一錢。煎至五分。夜食後。去渣溫服。

補肝湯細辛防風茺蔚子﹝各一兩﹞五味子桔梗﹝各一兩﹞黑參﹝一兩半﹞

上搗羅爲末。以水一盞。散一錢。煎至五分。空心去渣溫服。

卷之一七十二證方論

六﹟浮翳內障

此眼初患之時。都無癢痛。還從一眼先患。後乃相牽俱損。皆因腦中熱風衝入眼內。腦脂流下。凝結作翳。如銀鍼之色﹐𨿽不見人物。猶見三光。宜用金鍼撥之。然後宜決明散﹑墜翳丸神效。

詩曰﹕浮翳正觀如透外乍看色白似銀燈陰寬陽小隨開合此則深知是本形辧認旣能無錯謬金鍼撥出近烏睛但根據教法施心力免觸凝脂破不明決明散石決明人參茯苓大黃車前子細辛﹝各一兩﹞防風﹝二兩﹞茺蔚子﹝二兩﹞桔梗﹝一兩半﹞

上爲末。每食後米飲湯調下一錢。

墜翳丸石決明細辛﹝各一兩﹞知母漧地黃防風﹝各一兩﹞兔肝﹝一具炙﹞五味子人參﹝各二兩半﹞

上爲末﹐煉蜜爲丸如桐子大。空心茶下十丸。

卷之一七十二證方論

七﹟沈翳內障

此眼初患之時。肝臟勞熱﹐還從一眼先患。或見黑花。後卽相牽俱損。腦中熱气流下﹐猶辧三光。宜令金鍼撥之。

然後服羚羊角飲子﹑空靑丸卽瘥。

詩曰﹕一般四障又名沈隱隱藏形黑未深向日細看方得見自古相傳不是今此障撥時須遠穴觀君莫要短頭鍼墜翳彊過五十息只求牢固莫他心羚羊角飲子羚羊角防風茺蔚子﹝各二兩﹞車前子黑參黃芩﹝各一兩﹞大黃﹝半兩﹞

上爲末。以水一盞。散一錢。煎至五分。空心去渣溫服。

空靑丸空靑﹝一銖﹞五味子車前子細辛﹝各一兩﹞防風生地黃知母﹝各一兩﹞石決明﹝一兩另搗細研﹞

上爲末。煉蜜爲丸如桐子大。空心茶下十丸。

卷之一七十二證方論

八﹟橫翳內障

﹝一名橫關翳內障﹞

此眼初患之時。還從一眼先患。皆是五臟虛勞。風毒衝上。腦脂流下。令眼失明。猶辧三光。宜用金鍼撥之。宜服還睛丸﹑七寶散卽瘥。

詩曰﹕𨿽然希有橫關翳學人韜鈐要得知細睹橫心如劍脊上頭下畔白微微開時先向中心撥隨手還當若霧披�往修來何所作一生龍樹願根據歸還睛丸人參黑參石決明車前子五味子黃芩﹝各一兩﹞防風細辛漧地黃﹝各二兩﹞

上爲末。煉蜜爲丸如桐子大。空心茶下十五丸。

七寶散羚羊角犀角﹝各一兩﹞胡黃連石決明車前子甘艸﹝各半兩﹞丹砂﹝一分另研﹞

上爲末。以水一盞。散一錢。煎至五分。食後去渣溫服。

卷之一七十二證方論

九﹟偃月翳內障

此眼初患之時。惟有頭旋額角骨痛。亦因肝腎俱勞。腦風積熱。致使生翳如偃月之狀。宜用金鍼撥之。然後宜服通明散﹑墜翳丸立效。

詩曰﹕腦中一種腦脂凝何得偏稱偃月名一半濃而一半薄醫公不了卽疑生欲知巧妙行醫法濃處先宜撥便開丸散還睛宜遣服堅牢百歲得安寧通明散人參防風黃芩﹝各一兩﹞細辛﹝一兩半﹞茯苓﹝半兩﹞茺蔚子﹝二兩﹞

上爲末。水一盞。散一錢。煎至五分。夜食後。去渣溫服。

墜翳丸靑羊膽靑魚膽鯉魚膽﹝各七个﹞熊膽﹝一分﹞牛膽﹝五錢﹞麝﹝少許﹞石決明﹝一兩﹞

上爲末。麵糊爲丸如桐子大。空心茶下十丸。

卷之一七十二證方論

十﹟棗花翳內障

此眼初患之時。微有頭旋眼澀。漸漸昏暗。時時癢痛。腦熱有花。黃黑不定。此狀宜令鍼治諸穴脈。然後宜服還睛散﹑墜翳丸立效。

詩曰﹕翳中何名是棗花周回鋸齒沒諸他撥時從上輕輕撥狀似流星與落霞細意辧看瞳子內莫畱斷腳作攔遮依然不斷還睛藥百歲光陰睹物華還睛散人參茯苓車前子黑參防風茺蔚子知母﹝各二兩﹞黃芩﹝兩半去皮﹞

上爲末。以水一盞。散一錢。煎至五分。去渣溫服。

墜翳丸方同偃月翳墜翳丸。

卷之一七十二證方論

十一﹟白翳黃心內障

此眼初患之時。肝臟勞熱。先從一眼先患。以後相牽俱損。初覺卽須急療。先須憑服湯藥丸散。將息謹護。卽宜鍼刺諸穴脈。後更用金鍼輕撥。然後服墜翳散卽效。

詩曰﹕可憐白翳更黃心患者商量誤且鍼來往用鍼三五撥不隨鍼落藥能沈還睛方術須通祕百日如風捲霧陰期約叮嚀須向說試看奇效值千金墜翳散石決明茺蔚子防風﹝各二兩﹞車前子甘菊花人參﹝各三兩﹞

上爲末﹐食後米飲湯調下一錢。

卷之一七十二證方論

十二﹟黑水﹝一作黑花﹞凝翳內障

此眼初患之時。不痛不癢。微有頭旋眼澀﹐見花黃黑不定。瞳人微大。翳或靑白。宜用金鍼撥之。然後宜服蘆薈丸﹑通明散立效。

詩曰﹕黑翳冰結微靑色可憐內障無眞容陰陽開處𨿽開裹始覺風在膽中須用金鍼三五撥藥憑蘆薈作神功期程百日叮嚀說玉兔中秋照眼空蘆薈丸蘆薈甘艸﹝炙各一分﹞人參牛膽﹝各半兩﹞柏子仁細辛﹝各一兩﹞羚羊角﹝一兩蜜炙﹞

上爲末。煉蜜爲丸如桐子大。空心茶下十丸。

通明散柏子仁車前子桔梗﹝各二兩﹞茺蔚子黑參茯苓人參﹝各一兩﹞防風﹝一兩半﹞

上爲末。以水一盞。散一錢。煎至五分。食後去渣溫服。

卷之一七十二證方論

十三﹟胎患內障

此眼初患之時。皆因乳母多有喫食乖違。將息失度。愛食濕面五辛諸毒丹藥。積熱在腹。後此令胎中患眼。生後五六歲以來﹐不言不笑。睹無盼視。父母始覺。急須服藥調理。不宜點諸毒藥。燒炙頭面。枉害形容直至年長十五以來方始辧眼內翳狀如靑白色。蓋定瞳人。猶辧三光。可令金鍼撥之。小兒內障。多有不堪療者。宜仔細看之。方可醫療。宜服護睛丸。卽不損眼也。

詩曰﹕內障因何及小兒胎中受熱腦脂垂初生不覺三年內流盼還應眼轉遲四五歲時言近看瞳人結白始如迷若能信受醫家語更讀前賢後首詩又詩曰﹕小兒內障未容醫將息難爲定不疑父母解畱年十八金鍼一撥若雲飛癡心炙烙燒頭面舌舐揩摩黑水虧年幾得醫先損了不堪鍼撥只堪悲護睛丸木香大黃黃芩黑參﹝各一兩﹞射幹細辛﹝各半兩﹞

上爲末。煉蜜爲丸如桐子大。空心茶下十丸。

卷之一七十二證方論

十四﹟五風變內障

此眼初患之時。頭旋偏痛。亦是臟腑虛勞肝風爲本。或一眼先患。或因嘔吐雙暗﹐毒風入眼。兼腦熱相侵。致令眼目失明。初覺卽須急療。宜服除風湯﹑通明補腎丸立效。

詩曰﹕烏綠靑風及黑黃堪嗟宿世有災殃瞳人顏色如明月問睹三光不見光後有腦脂如結白眞如內障色如霜醫人不識將鍼撥翳落非明目卻傷除風湯羚羊角車前子﹝各二兩﹞芍藥人參茯苓大黃黃芩芒硝﹝各一兩﹞

上爲末。以水一盞。散一錢。煎至五分。食後去渣溫服。

通明補腎丸車前子石決明桔梗芍藥﹝各一兩﹞細辛﹝二兩﹞大黃﹝一分﹞茺蔚子漧地黃﹝各二兩﹞

上爲末。煉蜜爲丸如桐子大。空心茶下十丸。

卷之二

十五﹟雷頭風內障

此眼初患之時。頭面多受冷熱。毒風衝上。頭旋猶如熱病相似。俗稱雷頭風。或嘔吐。或惡心。年多。衝入眼內。

致令失明。或從一眼先患。瞳人或大或小不定。後乃相損。眼前昏黑。不辧三光。初覺有患。宜服瀉肝湯﹑磁石丸立效。

詩曰﹕俗號雷頭熱毒風年多衝入眼睛中瞳人微大或微小坐對三光黑不紅腦熱流脂來結白醫師不了便鍼通𨿽然翳墜根據前暗自愧庸醫不用功瀉肝湯防風茺蔚子﹝各二兩﹞五味子細辛黃芩大黃芒硝﹝各一兩﹞車前子﹝一兩半﹞桔梗﹝一兩﹞

上爲末。以水一盞。散一錢。煎至五分。食後去渣溫服。

磁石丸磁石﹝燒赤醋三徧﹞五味子牡丹皮漧薑黑參﹝各一兩﹞附子﹝炮半兩﹞

上爲末。煉蜜爲丸如桐子大。食前茶下十丸。

卷之二

十六﹟驚振內障

此眼初患之時。忽因五臟虛勞受疾。亦由肝气不足﹐熱毒衝入腦中﹐或因打築。腦中惡血流下。漸入眼內。後經二三年間變成白翳。一如內障形狀。不宜鍼撥。先患之眼。更一隻牽損之眼。卻待翳成。根據法鍼之立效。然後服鎭肝丸﹑還睛散卽瘥。

詩曰﹕忽然撞振不全傷疼痛微微日子長變卽腦脂爲白色一如內障睹三光不須錯誤將鍼撥卻恐爲災難可當在後若牽非損者醫元如法如開張鎭肝丸石決明﹝一兩另研﹞細辛幹山藥茺蔚子人參車前子柏子仁茯苓﹝各一兩﹞防風﹝兩半﹞

上爲末。煉蜜爲丸如桐子大。食後茶下十丸。

還睛散人參車前子枯梗﹝各一兩﹞茺蔚子芎﹝各一兩﹞防風細辛﹝各一兩半﹞

上爲末﹐以水一盞。散一錢。煎至五分。食前去渣溫服。

卷之二

十七﹟綠風內障

此眼初患之時。頭旋額角偏痛。連眼瞼骨及鼻頰骨痛。眼內痛澀見花。或因嘔吐惡心。或因嘔逆後。便令一眼先患。

然後相牽俱損。目前花生。或紅或黑。爲肝肺受勞。致令然也。宜服羚羊角飲子﹑還睛丸。兼鍼諸穴眉骨血脈。令住卻疾勢也。

詩曰﹕初患頭旋偏頭痛額角相牽是綠風眼眶連鼻時時痛悶澀生花黑白紅肝臟誰知先患左肺家右眼作先鋒續後相牽多總患緣他脈帶气相通風勞入肺肝家壅客熱潛流到腎宮祕澀大腸由自可每覺心煩上築胸必是有時加嘔逆風痰積聚在心中羚羊湯藥須當服還睛丸散立成功頻鍼眉骨兼諸穴能行病本滅行方忌鍼督脈宜出血恐因此後轉昏蒙瞳子開張三曜絕妙藥能醫更謾逢羚羊角飲子羚羊角防風知母人參茯苓黑參桔梗﹝各二兩﹞細辛﹝三兩﹞黃芩車前子﹝各一兩﹞

上爲末。以水一盞。散一錢。煎至五分﹐食後去渣溫服。

還睛丸茺蔚子防風﹝各二兩﹞人參決明子車前子芎細辛﹝各一兩﹞

上爲末。煉蜜爲丸如桐子大。空心茶下十丸。

卷之二

十八﹟烏風內障

此眼初患之時。不疼不癢。漸漸昏沈。如不患眼人相似。先從一眼起。復乃相牽俱損。瞳子端然不開。不大微小。

不睹三光。此是髒气不和。光明倒退。眼帶障閉。經三五年內昏气結。成翳如靑白色。不辧人物。以後相牽俱損。瞳人微小。鍼之無效。惟宜服藥補治五臟。令奪病勢。宜服決明丸﹑補肝湯。立效。

詩曰﹕都無痛癢不頭疼漸漸昏蒙似物瞞沒翳恰如渾不患烏風根本更何言有花臟腑虛勞事無卽肝家壅气嗔兩種旣知虛與實分明用藥補和宣覺時先服涼藥飲空腹宜吞磁石丸食後補肝宜早治瞳人未卜卽能痊陽衰年老還相似醫者搜索細意看若絕三光應不救瞳人幹定是爲難決明丸石決明防風人參車前子細辛茯苓茺蔚子幹山藥桔梗﹝各二兩﹞

上爲末。煉蜜爲丸如桐子大。食前茶下十丸。

補肝湯芍藥細辛桔梗車前子人參茯苓﹝各一兩﹞羌活防風﹝各二兩﹞

上爲末。以水一盞。散一錢。煎至五分。食前去渣溫服。

卷之二

十九﹟黑風內障

此眼初患之時。頭旋額角偏痛。連眼瞼骨及鼻頰骨時時亦痛。兼眼內痛澀。有黑花來往。先從一眼先患。以後相牽俱損。亦因腎臟虛勞。房室不節。因爲黑風內障。不宜鍼撥。宜服藥將息。鍼治諸穴脈。宜服羚羊角飲子﹑補腎丸立效。

詩曰﹕黑暗形候綠風同臟腑推尋別有蹤黑卽腎家來作禍綠風本是肺相攻欲知何藥能爲療也要羚羊瘥病宗將息一鍼除赤眼澀卽輕輕兼眼中切忌房勞與嗔怒恣意之流切莫從瞳子開張三曜絕名醫拱手謾相逢羚羊角飲子羚羊角羌活黑參細辛桔梗黃芩柴胡﹝各一兩﹞車前子茺蔚子﹝各一兩半﹞防風﹝一兩﹞

上爲末。煉蜜爲丸如桐子大。食後茶下十丸。

補腎丸人參茯苓五味子細辛肉桂桔梗﹝各一兩﹞山藥柏子仁﹝各二兩半﹞漧地黃﹝一兩半﹞

上搗羅爲末。煉蜜爲丸如桐子大。空心茶下十丸。

卷之二

二十﹟靑風內障

此眼初患之時。微有痛澀。頭旋腦痛。或眼先見有花無花。瞳人不開不大。漸漸昏暗。或因勞倦。漸加昏重。宜令將息。便須服藥。恐久結爲內障。不宜鍼撥。皆因五臟虛勞所作。致令然也。宜服羚羊角湯﹑還睛散卽瘥。

詩曰﹕曾無癢痛本源形一眼先昏後得名瞳子端然如不患靑風便是此源因初時微有頭旋悶或見花生又不生忽因勞倦加昏暗知者還應自失驚服藥更須將息到莫遣風勞更發萌須服羚羊湯與散還睛墜翳自相應頭摩膏藥頻頻上免使雙眸失卻明患者無知違此法他時還道是前生羚羊角湯羚羊角人參黑參地骨皮羌活﹝各一兩﹞車前子﹝一兩半﹞

上爲末。以水一盞。散一錢。煎至五分。食遠服。

還睛散人參車前子地骨皮茯苓細辛防風芎羌活﹝各等分﹞

上爲末。以水一盞﹐散一錢。煎至五分。食後去渣溫服。

卷之二

二十一﹟肝虛雀目內障

此眼初患之時。愛多癢或澀﹐發歇。時時暗也。後極重之時。惟昏黃不見。惟視直下之物。宜服洗肝湯﹑瀉肝湯卽瘥。

詩曰﹕雀目𨿽輕不可欺小兒患者作疳翳大人肝臟虛勞事更被風來助本基花發眼前隨自見不憂後患卽無知年深自必亡雙目欲觀三光後世稀洗肝湯大黃車前子黑參黃芩細辛茺蔚子﹝各二兩﹞

上搗羅爲末。以水一盞。散五分。入黑豆三七粒。煎至五分。去黑豆。空心下一服。臨臥一服。

瀉肝湯黃芩防風﹝各二兩﹞芍藥桔梗芒硝大黃﹝各二兩﹞

上搗羅爲末。以水一盞。散半錢。煎至五分。食前去渣溫服。

卷之二

二十二﹟髙風雀目內障

此眼初患之時。肝有積熱衝。腎臟虛勞。亦兼患後風衝。肝气不足。致患此疾。與前狀不同。見物有別。惟見頂上之物。然後爲靑盲。宜服補肝散﹑還睛丸卽瘥。

詩曰﹕雀目前篇已辧根此篇何要再三論直緣病狀同中異爲是髙風要別陳一種黃昏無所見若觀天象總難分多年瞳子如金色欲識髙風只是眞兩目初醫何藥妙卓肝入口火燃薪風勞更若除根本永保千秋共萬春補肝散人參茯苓車前子川大黃黃芩﹝各一兩﹞五味子防風﹝各二兩﹞黑參﹝二兩半﹞

上爲末。以水一盞。散一錢。煎至五分。去渣溫服。

還睛丸人參細辛茯苓木香知母芎﹝各一兩﹞石決明茺蔚子﹝各二兩﹞

上爲末。煉蜜爲丸如桐子大。空心茶下十丸。

卷之二

二十三﹟肝風目暗內障

此眼初患之時。眼朦昏暗。並無赤痛。內無翳膜。此是腎臟虛勞。肝气不足。眼前多生花。數般形狀。或黑或白。

或黃或靑。如此患者。切忌房室。如夜看細書。亦恐失明也。見一物面形難辧。後亦變爲靑盲。急宜補治五臟。可得疾退。宜服補肝散﹑山藥丸立效。

詩曰﹕朦朧遠視不分明赤痛前無淨黑睛下冷肝虛元气乏眼前花見數般形臨時辭卻陰陽事書畫裁縫且慢停不是醫家穿鑿說古來聖者說章程有時一物睹爲二心緒多饒妄與驚急服車前丸及散免教久後變靑盲補肝散羚羊角防風﹝各二兩﹞羌活車前子人參茯苓細辛黑參黃芩﹝各三兩半﹞

上爲末。食後米飲湯調下一錢。

山藥丸幹山藥漧地黃人參茯苓防風澤瀉﹝各一兩﹞

上爲末。煉蜜爲丸如桐子大。空心茶下十丸。

卷之三

二十四﹟肝虛積熱外障

此眼初患之時。忽然發動赤色。淚出翳生。或退或聚或散。初時卽輕。如經一二年間漸重。瘀目不明。卽冤神鬼祈求。此疾皆因肝家勞熱所作。毒風入腦眼中。覺患宜眼藥將息。不得燒炙頭面。可服瀉肝湯﹑靑葙子丸。及朱砂煎點之立效。

詩曰﹕用力勞神赤痛來睛瞳怕日淚難開有時發動有時退怨鬼求神作禍胎忽爾翳生還自可須知肝膈熱榮排急求湯藥先除去根株莫遣髒中理一眼初時生作患相牽後眼莫相違今年發動輕輕過後歲應多轉轉危丸藥靑葙須至服鈹鐮雙瞼血相牽眼中宜點朱砂藥但炙頭中卽易爲瀉肝湯黃大黃黃芩知母芒硝﹝各一兩﹞桔梗﹝一兩﹞

上爲末。以水一盞。散一錢。煎至五分。食後去渣溫服。

靑葙子丸靑葙子車前子細辛漧地黃菟絲子防風茺蔚子五味子人參澤瀉茯苓﹝各一兩﹞

上爲末。煉蜜爲丸如桐子大。空心茶下十丸。

朱砂煎龍腦﹝一分﹞乳香﹝二分﹞朱砂﹝半兩﹞細辛白芷黃連秦皮﹝各一兩﹞

上爲末。以水浸一復時。去渣用汁。以蜜五兩煎之。點眼。

卷之三

二十五﹟傷寒熱病後患目外障

此眼初患之時。或因傷寒起早。熱病後髒气未全。六腑之熱未盡。體虛易損。過食熱物過多。致令患眼。或見黑花。

瞳人開大。發歇不定。赤腫淚出。宜令鐮出瘀血。服熊膽丸﹑生犀角飲子﹑瀉肝湯。切不可點藥。恐損睛也。

詩曰﹕熱病傷寒可後虛因餐壅熱患雙睛疼一日先昏暗不久相牽左右拘紅腫必須鐮瞼內生犀飲子最能驅次服決明丸半劑免教白肉更須瘀未宜點眼緣何事卻恐生瘡敗黑珠瞳子忽然開黑大舊來肝腎有風虛神方用膽點和服雙目光明卻復初若是眼前花出現三年兩載始能除熊膽丸熊膽﹝一个﹞石決明車前子澤瀉細辛﹝各一兩﹞漧地黃茺蔚子﹝各二兩﹞黃牛膽﹝一个﹞

上爲末。煉蜜爲丸如桐子大。空心茶下十丸。

生犀角飲子生犀角桔梗﹝各二兩﹞羚羊角人參茯苓黃芩知母防風﹝各一兩﹞

上爲細末﹐以水一盞。散一錢。煎至五分。去渣溫服。

瀉肝湯石決明川大黃桔梗車前子芒硝﹝各一兩﹞羚羊角防風﹝各兩半﹞

上爲極細末。以水一盞。散一錢。煎至五分。去渣溫服之。

卷之三

二十六﹟混睛外障

此眼初患之時。先疼後癢。磣澀淚出。怕日羞明。白睛先赤。發歇無定。漸漸眼內赤脈橫立遮睛。如隔紗看物。難以辧明。此是毒風在肝臟。積血瞼之間然也。初患宜令鐮洗鉤割。莫熨烙。去除根本。然後宜服涼肝散。點七寶膏。

服退翳丸。立效。

詩曰﹕白睛先赤作根基痛癢風吹淚出眵磣澀難開旬日內發無定體有瘳時年深漸變時爲碧滿目凝眵如覺之赤脈如絲橫與豎混睛外障莫狐疑毒風赤血成其量如此誰言可易醫冷澀藥中須得妙點摩翳膜盡爲期頻鐮雙瞼同篦烙風熱平時卽住之湯藥稍和年歲服要除根本莫鐮遲涼肝散川大黃桔梗﹝各半兩﹞黃芩羚羊角黑參人參茯苓﹝各一兩﹞

上爲末。以水一盞。散一錢。煎至五分。食後去渣溫服。

七寶膏珍珠水晶貝齒﹝各一兩﹞琥珀石決明﹝各三分﹞空靑瑪瑙龍腦﹝各半兩﹞

上爲末。研令細勻。水五升。石器內煎至一升。去渣煎至一盞。入蜜半兩。煎和爲膏。每至夜臥時點之。早晨不得點。

退翳丸白芷細辛五味子枳殼﹝各一兩去瓤麩炒﹞牡蠣茺蔚子﹝各二兩﹞

上爲末。煉蜜爲丸如桐子大。空心米飲湯下十丸。

卷之三

二十七﹟肉侵睛外障

此眼初患之時。或癢或痛。赤爛多年。肺臟風壅。發無定準。漸生肉翳侵睛。遮滿瞳人。此狀宜令鉤割熨烙。後宜服除風湯﹑七寶膏立效。

詩曰﹕肉根基有兩般便須分別見根源或因赤爛多年後肺臟風衝亦使然或癢或痛無定準一條根肺漸侵滿初生浮小鉤除易覆著瞳人卽稍難去熱去風先服藥終須割烙卽長安殘餘服藥徒能效七寶銷磨當自痊除風湯防風黃茺蔚子﹝各二兩﹞桔梗五味子細辛大黃﹝各一兩﹞

上爲末。以水一盞。散五錢。煎五分。食後去渣溫服之。

七寶膏珍珠末龍腦熊膽﹝各一分﹞石決明琥珀﹝各三分﹞水晶龍齒﹝各五錢﹞

上搗碎爲末。研令極勻。水五升。石器內煎至一升。去渣煎至一盞。入蜜半兩和爲膏。每至夜臥後點之。早晨不可點。

卷之三

二十八﹟兩瞼粘睛外障

此眼初患之時。或癢或痛。年多風赤。瞼中有瘡。因熱在肺膈。脾胃風壅。致令兩瞼相粘。卽宜鉤割熨烙。服排風散﹑烏犀丸立效。

詩曰﹕兩瞼粘睛何所論多年風赤是其因睛疼瞼澀皮肉爛瘡可相粘似有筋割烙只須多出血銅篦燒赤烙玄門治風丸散須頻服年歲中間只去根排風散天麻桔梗防風﹝各三兩﹞烏蛇五味子細辛芍藥幹蠍﹝各二兩﹞

上爲末。空心食後米飲湯調下一錢。

烏犀丸烏犀茯苓芍藥細辛黑參人參﹝各一兩﹞幹山藥羌活﹝各二兩﹞

上爲末。煉蜜爲丸如桐子大。空心茶下十丸。

卷之三

二十九﹟膜入水輪外障

此眼初患之時。肝臟積熱。虛勞年多。發歇有時。睛上有瘡。後更生障翳。漸入水輪。因大腸壅滯致使熱也。宜服退熱飲子。鉤割熨烙鐮洗。宜服補虛鎭心丸卽瘥。

詩曰﹕黑上生瘡後痕積生肉漸相侵時多常覆過痕了因此名侵入水輪𨿽卽三光微可睹烏珠沈下必氤氳庸醫猛浪彊鉤割遂使雙眸轉更昏退熱飲子防風黃芩茺蔚子桔梗﹝各二兩﹞大黃黑參五味子細辛﹝各一兩﹞

上爲末。以水一盞。散一錢。煎至五分。食後去渣服之。

補虛鎭心丸石決明人參茯苓大黃﹝各一兩﹞遠志細辛幹山藥防風﹝各二兩﹞

上爲末。煉蜜爲丸如桐子大。空心茶下十丸。

卷之三

三十﹟釘翳根深外障

此眼初患之時。眼中疼痛。作時赤澀。淚出怕日﹐治療失時﹐致令睛上有翳如釘頭子相似。不宜鉤割熨烙。難得全效。宜令服藥﹐此是熱毒在於肝心。宜服除熱飲子﹑鎭心丸卽瘥。

詩曰﹕滯畱邪熱在肝心疼痛生瘡那可任毒藥旣深開得後眼前翳入黑暗深萬藥𨿽然磨不盡能除發歇解愁襟若乖忌省無堅固恐怕瘢痕轉更深除熱飲子黃芩黑參桔梗知母芒硝﹝各二兩﹞防風大黃茺蔚子﹝各一兩﹞

上爲末。以水一盞﹐散一錢。煎至五分。每日空心食後去渣溫服。

鎭心丸遠志人參茯苓柏子仁細辛﹝各二兩﹞幹山藥茺蔚子車前子﹝各一兩﹞

上搗羅爲末。煉蜜爲丸如桐子大。空心茶下十丸。

卷之三

三十一﹟黑翳如珠外障

此眼初患之時。忽然疼痛難忍。淚出不開。有翳如黑珠子在黑眼上。如是大人患者。肝腎俱勞。毒風入眼。如此疾狀。不宜鍼灸觸發。卽服補腎丸。如小兒患者﹐卽是實熱急疳。宜服羚羊角飲子卽瘥。

詩曰﹕黑翳珠排黑水間醫工會者始知難如神藥點翻爲極藥用湯丸卽得安不用彊看將手擘恐因手重出靑涎庸醫挑發並燒香要見三光路更難羚羊角飲子羚羊角五味子細辛大黃知母芒硝﹝各一兩﹞防風﹝二兩﹞

上爲末。以水一盞。散一錢。煎至五分。食後去渣溫溫服之。

卷之三

三十二﹟花翳白陷外障

此眼初患之時。發歇忽然疼痛淚出。立時遽生翳白﹐如珠棗花陷砌魚鱗相似。此爲肝肺積熱。壅實上衝入腦。致生此疾。切宜服藥治療。不得失時。恐損眼也。宜用摩頂膏摩於頂內。然後服知母飲子。兼服山藥丸立瘥。

詩曰﹕忽生白翳簇瞳人點點如花陷砌鱗肝肺伏藏多壅實上衝入腦病爲根膏摩頂上除風熱湯飲除肝服要頻酒面休餐諸毒藥莫因小事發貪嗔摩頂膏子鵝脂牛酥木香﹝各一兩﹞鹽花﹝一兩半﹞朱砂龍腦﹝各一分﹞

上搗羅爲末﹐和成膏。每日兩度摩之頂上立效。

知母飲子知母茺蔚子﹝各一兩﹞防風細辛﹝各一兩半﹞桔梗大黃茯苓芒硝﹝各一兩半﹞

上爲末。以水一盞。散一錢。煎至五分。食後去渣溫服之。

山藥丸幹山藥﹝二兩﹞人參茯苓五味子細辛﹝各一兩﹞漧地黃防風﹝各一兩半﹞

上爲末。煉蜜爲丸如桐子大。空心茶下十丸。

卷之三

三十三﹟冰瑕翳深外障

此眼初患之時﹐或癢或疼。發歇不定。作時赤脈淚出。眵漫﹐致令黑睛上橫立似靑眼。多少不定。久後爲患。全損眼目。此疾不可挑撥。莫去鉤割。宜服茺蔚子散﹐除熱人參湯﹐點退翳淸涼散立瘥。

詩曰﹕黑睛橫豎點靑瑕似翳沈沈少與多醫者細看如此狀根沈入黑莫挑摩老憂久後添爲患除熱除風藥最嘉出入不妨須謹愼志心醫療別無他茺蔚子散茺蔚子防風﹝各二兩﹞黑參細辛大黃枳殼知母芒硝﹝各一兩﹞芍藥﹝一兩半﹞

上爲末。以水一盞。散一錢。煎至五分﹐食後去渣溫服。

人參湯人參茯苓五味子桔梗大黃黑參黃芩車前子﹝各一兩﹞黃芩知母﹝各兩半﹞

上爲細末。以水一盞﹐散一錢。煎至五分﹐食後去渣溫服。

淸涼散馬牙硝白礬曾靑﹝各一兩半﹞龍腦靑黛﹝各一分﹞

上搗爲細末。研令勻細爲妙。每至臨臥時。用散幹點半字在眼內。

卷之三

三十四﹟玉翳浮滿外障

此眼初患之時。或時疼痛。皆是毒風上衝入腦。積熱在於肝隔之間。致令眼內有翳如玉色相似。遮滿瞳人。如此疾不宜鍼割熨烙。宜服退翳散立效。

詩曰﹕黑上浮雲如玉色還因瘡後畱根在施磨翳膏和散拱手神醫無妙門服藥治風兼去熱還睛丸散是其因燒香供養龍樹主覓取來生淸淨根退翳散石決明大黃細辛黃芩車前子﹝各一兩﹞防風﹝二兩﹞芍藥﹝一兩半﹞

上爲末。以水一盞。散一錢。煎至五分。食後去渣溫服。

卷之三

三十五﹟因他病後生翳外障

此眼初患之時﹐或卽赤爛。漸生翳膜侵睛。蓋定瞳人。卽無所見﹐醫者細看。翳心若不赤黃。猶見光明。宜令鉤割熨烙。後點爛翳散。服細辛散。

詩曰﹕眼因他患後漸漸失光明初覺微生膜經年翳濃成徧通睛上黑日久赤黃生火燒銅箸烙用意手輕輕爛翳散朱砂石決明珍珠末﹝各半兩﹞曾靑砂龍腦﹝各一分﹞

上搗研細﹐每至幹點眼內立效。

細辛散細辛茺蔚子﹝各二兩﹞黑參黃芩桔梗大黃﹝各一兩﹞車前子﹝一兩半﹞

上爲末。以水一盞。散一錢。煎至五分。食後去渣溫服。

卷之四

三十六﹟逆順生翳外障

此眼初患之時。皆因五臟虛勞。風熱衝入肝膈之間。漸漸生翳。或後上生向下。或從下生向上。名曰順逆障。亦用鉤割熨烙。點膜。去除暈膜。然後宜服補勞人參丸﹑知母飲子立效。

詩曰﹕此眼眸有翳逆順要須知從下生爲逆名醫效亦遲消停經日月湯藥至還生熨烙並鉤割塗磨散卻宜下來生順逆治法宜如之效速非同逆忌省卽根據根據補勞人參丸人參茯苓桔梗漧地黃防風木香桂心幹山藥細辛﹝各一兩﹞

上爲末。煉蜜爲丸如桐子大。空心茶下十丸。

知母飲子知母茺蔚子車前子﹝各二兩﹞黃芩桔梗大黃五味子﹝各一兩﹞

上爲末。以水一鐘。散一錢。煎至五分。食後去渣溫服。

卷之四

三十七﹟雞冠蜆肉外障

此眼初患之時。皆因脾胃積熱。肝臟受風。漸漸入眼。致生翳膜如雞冠蜆肉。其肉或靑或赤。此疾宜令鉤割鐮洗熨烙。然後宜服抽風湯。除熱茺蔚丸卽瘥。

詩曰﹕眼中生翳似雞冠療者應須翻出看蜆肉或靑或赤黑不嫌割烙始能痊要除風熱憑湯散須要曾靑點病源若言根本未痊愈志心多服決明丸抽風湯防風﹝二兩﹞大黃細辛桔梗﹝各一兩﹞黑參黃芩芒硝車前子﹝各一兩半﹞

上爲末。以水一盞﹐散一錢。煎至五分。食後去渣溫服。

茺蔚丸茺蔚子人參幹山藥﹝各二兩﹞茯苓石決明大黃黑參黃芩﹝各一兩﹞漧地黃﹝一兩半﹞

上爲末。煉蜜爲丸如桐子大。空心茶下十丸。

卷之四

三十八﹟瞼生風粟外障

此眼初患之時。皆肺臟壅毒。大腸積熱。肝家有風。致令眼瞼皮肉上下有肉如粟粒相似。惟多淚出澀痛。如米隱一般。積久年深。翳膜昏暗。漸漸加重。此眼切宜三五度鐮洗出血。去根本卽瘥。然後服除風湯﹑退熱飲子。

詩曰。

澀痛多淚出眞如米隱睛翻看上下瞼粟子只頻生赤白非言定鍼挑更似冰直須瘀血盡涼藥必能徵除風湯防風﹝二兩﹞犀角大黃知母黃芩黑參﹝各一兩﹞桔梗羚羊角﹝各一兩半﹞

上爲末。以水一盞。散一錢。煎至五分。空心去渣溫服。

退熱飲子茺蔚子知母大黃茯苓五味子人參芒硝﹝各一兩﹞車前子﹝一兩半﹞

上爲末。以水一盞。散一錢。煎至五分。食後去渣溫服。

卷之四

三十九﹟胞肉膠凝外障

此眼初患之時。皆因脾胃積熱﹐腦內風衝入眼胞。瞼有肉初時小如麻米。年多漸長大如桃李之狀。摩隱瞳人爲翳。

裏邊宜令鍼出血。然後鐮洗瘀血。服細辛湯﹑磨翳散效。

詩曰﹕眼胞皮肉夾膠形漸長如同梅李形鍼破裏邊膿出後還須服藥使光明或因此患加風熱淚出應當有翳生鈹割理如風毒眼盡磨退散自相應細辛湯細辛人參茯苓車前子五味子黑參防風地骨皮﹝各一兩半﹞

上爲末。以水一盞。散一錢。煎至五分。食後去渣溫服。

磨翳散龍腦曾靑水晶﹝各一兩﹞珍珠末琥珀﹝各一分﹞

上搗羅爲末令細。至夜後點散眼內立效。

卷之四

四十﹟漏睛膿出外障

此眼初患之時。微有頭旋昏悶。四體如勞。五臟多積風气壅毒。致令瘡出於眼中。或流淸涎。皆是腦無所作。𨿽然不痛。漸加昏暗。切宜補治。服治風黃湯卽瘥。

詩曰﹕眼目緣何患滿睛熱和風在瞼中停頭結聚爲膿汁或流涎水色粘靑𨿽然不痛兼無翳漸攻瘡大豈心寧黃象膽丸和散眼安蘆薈作膏蒸若也因緣經歲月烏珠漸落始心驚治風黃湯黃﹝一兩半﹞防風遠志地骨皮人參茯苓大黃﹝各一兩﹞知母﹝二兩﹞

上爲末。以水一盞。散一錢。煎至五分。去渣溫服。

卷之四

四十一﹟蟹睛疼痛外障

此眼初患。忽然疼痛。坐臥不得。赤澀淚出。怕日羞明。皆是肝臟伏熱。膈中膽气不足。致令瞳人突出如黑珠子。

又如桃李相似。此是蟹眼睛也。急宜服藥。不可鍼灸鉤割熨烙。恐損眼也。宜服瀉肝湯﹑補膽丸﹑鎭腎決明丸。立瘥。

詩曰﹕忽然豆粒出烏珠蟹眼因玆作號呼此狀必因疼痛極便明損翳最難除鉤膜鍼鐮皆莫用點諸疼眼敗須臾只宜涼藥兼宜補決明丸散大相宜肝中熱退還消散鍼灸塗摩總不須瀉肝湯黑參地骨皮車前子芒硝﹝各一兩﹞大黃知母﹝各一兩半﹞茺蔚子﹝二兩﹞

上爲末。以水一盞。散一錢。煎至五分。去渣空心溫溫服之。

補膽丸防風細辛﹝各一兩半﹞遠志黃芩人參茯苓桔梗芍藥﹝各一兩﹞

上爲末。煉蜜爲丸如桐子大。空心茶下十丸。

鎭腎決明丸石決明菟絲子五味子﹝各一兩﹞細辛幹山藥漧地黃知母﹝各一兩半﹞

上爲末。煉蜜爲丸如桐子大。空心茶下十丸。

卷之四

四十二﹟突起睛髙外障

此眼初患之時。皆因疼痛發歇作時。蓋是五臟毒風所致﹐令睛突出。此疾不宜鍼灸鉤割。只宜服退熱桔梗飲子﹑還睛丸﹐若要平穩。用鍼鍼破。流出靑汁。卽得平復。

詩曰﹕忽然疼痛便睛髙毒風五臟熱相遭冷凍飲料瀉肝令大泄又吞丸散漸須明莫要中歸平穩處鍼出靑涎莫要挑便突更鍼三五度睛輪平復似元朝退熱桔梗飲子桔梗茺蔚子大黃黑參芍藥防風黃芩芒硝﹝各一兩﹞

上爲末。以水一盞。散一錢。煎至五分。食後去渣溫服。

還睛丸遠志茺蔚子防風人參幹山藥五味子茯苓細辛﹝各一兩﹞車前子﹝一兩半﹞

上爲末。煉蜜爲丸如桐子大。空心茶下十丸。

卷之四

四十三﹟風牽偏外障

此眼初患之時。皆因腎臟虛勞。房事不節。脾胃壅毒。夜臥多涎。肝气不足。致使不覺中風。口眼斜。瞼中赤癢。

時時顳之牽動。宜令火鍼出淚。又鍼睛明穴。若有肉。卽根據法鉤割熨烙。若無肉。不宜鉤割。只服羚羊角飲子。用摩風膏摩之。

詩曰﹕偏風牽動口斜淚出還應不柰何湯飲去除風毒了摩風膏與且摩塗若除肉休鉤割有卽應當用亦佳承泣睛明須是穴風牽瞼動莫鍼他羚羊角飲子羚羊角知母人參五味子茯苓﹝各一兩﹞黃防風茺蔚子﹝各一兩半﹞

上爲末。以水一盞。散一錢。煎至五分。食後去渣溫服。

摩風膏木香當歸白芷黑附子細辛本防風骨碎補﹝各一兩﹞烏頭芍藥肉桂﹝各兩半﹞豬脂﹝半斤﹞

牛酥鵝脂﹝各四兩﹞

上爲末。以麻油半斤。浸藥末一宿一日。以文武火煎如膏爲度。

卷之四

四十四﹟倒睫拳毛外障

此眼初患之時。皆因肝家受熱。膈內風虛。眼多淚出。或癢或疼。乍好乍惡。以手措摩。致令睫毛倒拳。刺隱瞳人。

磣澀睛上。白膜遮滿。不宜鐮洗出血熨烙。切恐眼皮漸小急。開合稍難。然後宜服細辛散﹑補腎丸立效。

詩曰﹕若因風赤淚涓涓翳膜潛生碧漸滿乍好乍惡多年後眼皮急小欲開難倒睫拳攣如刺磣摩應瞳人豈可安醫者去毛根永斷太陽鍼血最爲先湯藥入除風與熱鈹鐮數數點朱煎細辛散細辛防風知母茺蔚子﹝各二兩﹞黑參桔梗大黃羚羊角﹝各一兩﹞

上爲末。以水一盞。散一錢。煎至五分。食後去渣溫溫服之。

補腎丸五味子人參澤瀉幹山藥車前子茯苓細辛黃芩﹝各一兩﹞漧地黃﹝三分﹞

上爲末。煉蜜爲丸如桐子大。每服十丸。空心茶淸下。

卷之四

四十五﹟風牽瞼出外障

此眼初患之時。乍好乍惡。發歇無時。多因淚流不止。蓋因胃气受風。肝膈積熱﹐壅毒在瞼。皆致使眼皮翻出。切宜鐮洗散去瘀血。熨烙三五度。然後服黃湯。煎摩風膏摩之。瞼內塗白蘞膏卽瘥。

詩曰﹕一般風熱入雙眸此眼緣何患異殊脾臟毒風翻出瞼腎因傳送入爲珠若是瞼翻還易療毒風入黑卽難除銅篦輕熨摩風藥白蘞爲膏瞼內塗黃湯黃茺蔚子﹝各二兩﹞防風﹝一兩半﹞地骨皮茯苓川大黃人參黃芩﹝各一兩﹞甘艸﹝五錢﹞

上爲末。以水一盞﹐散一錢﹐煎至五分。食後去渣溫服。

摩風膏黃細辛當歸杏仁﹝各一兩﹞白芷﹝一兩半﹞防風松脂黃蠟﹝各一兩﹞小麻油﹝四兩﹞

上搗羅爲末。煎成膏塗之。

白蘞膏白蘞白芨白芷﹝各一兩﹞突厥子﹝兩半﹞

上爲細末。用牛酥五兩煎爲膏。早晨塗在眼睛內。夜半塗亦得。

卷之四

四十六﹟神祟疼痛外障

此眼初患之時。舊無根基。忽然發動。疼痛如錐刺。瞼皮亦如火炙。此疾不可忍。且求神祟气風。服藥補治臟腑。

不得鉤割熨烙鍼灸。不爾恐生翳障。宜服羚羊角飲子﹐點秦皮煎效。

詩曰﹕舊沒根基忽患生疼痛如鍼刺不安玆如火炙來相近求他神祟不虛言痛定須還湯藥治莫教風熱更相連不須熨烙並燒炙點去秦皮作散煎羚羊角飲子羚羊角﹝二兩﹞人參茯苓大黃天門冬黑參黃芩車前子﹝各一兩﹞

上爲末。以水一盞。散一錢。煎至五分。食後去渣溫服。

秦皮煎秦皮黃木香黃連黑參﹝各一兩﹞

上爲末。以水一盞。浸藥三宿。去渣入蜜四兩。煎成膏用之。

卷之四

四十七﹟旋螺尖起外障

此眼初患之時。忽然疼痛。作時由熱積壅毒畱在肝間。切宜補治。恐損眼也。宜服搜風湯﹑瀉肝飲子。宣腸立效。

詩曰﹕眼前生障翳尖起似旋螺治望難依舊根深更柰何時時疼痛發風來未消磨湯藥勤爲服宣通肝臟多治求丸散解痛定卽從他是療不相應睛髙或陷窪搜風湯防風五味子大黃天門冬桔梗芍藥細辛﹝各兩半﹞茺蔚子﹝二兩﹞

上爲末。以水一盞。散一錢。煎至五分。食後去渣溫溫服之。

瀉肝飲子大黃細辛芒硝車前子黃芩桔梗柴胡知母﹝各一兩﹞

上爲末。以水一盞。散一錢。煎至五分。食後去渣溫溫服之。

卷之四

四十八﹟鶻眼凝睛外障

此眼初患之時。忽然癢痛淚出。五臟眼起皆硬。難以回轉。不辧人物。切宜鍼引血脈﹐以摩風膏摩之。此疾皆因五臟熱壅衝上。腦中風熱入眼所使。宜服瀉肝湯﹑抽風散立效。

詩曰﹕五輪目硬難回轉鶻眼凝睛是本形欲知根深何處起腦中風熱髒中蒸先將鍼風引風壅藥壓塗摩血脈行元損只宜從向泄除嗔戒行卽平平瀉肝湯防風大黃茺蔚子黃芩黑參桔梗芒硝﹝各一兩﹞

上爲末。以水一盞。散一錢。煎至五分。食後去渣溫溫服之。

抽風散石決明茯苓車前子五味子人參細辛知母﹝各一兩半﹞

上搗羅爲末。食後米飲湯調下一錢七分。

卷之四

四十九﹟轆轤轉關外障

此眼初患之時。皆因膈中壅毒。肝臟熱極。風毒入腦。致令眼弔起。睛瞳難以回轉。不辧人物。有在胎中患者。乃不可治。若初患之時。急須治療。宜服天門冬飲子﹑瀉肝散。

詩曰﹕上瞼藏中下瞼藏則還不肯定中央轉關恰似轆轤轉聖者畱言難攺張病卽𨿽云醫不得徒教學人用形彰堪嗟永處幽冥地不識靑黃坐久常天門冬飲子天門冬茺蔚子知母﹝各一兩﹞防風五味子﹝各一兩﹞人參羌活茯苓﹝各二兩﹞

上爲末。以水一盞。散一錢。煎至五分。食後去渣溫服。

瀉肝散天門冬﹝一兩﹞大黃黃芩細辛芒硝﹝各一兩﹞黑參桔梗﹝各一兩半﹞

上爲末。以水一盞。散一錢。煎至五分。食後去渣溫服。

卷之四

五十﹟偶被物撞破外障

此眼初患之時。忽然被物誤有打撞。眼胞靑珠疼痛。惡腫難開。宜令鐮洗出血後。以爛搗地黃綿裹封眼。然後宜服除風散﹑壓熱飲子。

詩曰﹕非理因遭撞破傷不任疼痛堪乖張瞳人被振全昏濁惡血仍流在眼眶欲療只須鐮瞼血地黃綿裹密封藏除風壓熱涼湯飲免使他風作禍殃除風散防風﹝二兩﹞車前子本細辛芎五味子桔梗﹝各一兩半﹞

上搗羅爲末。用陳米飲湯空心調下一錢七分。

壓熱飲子犀角大黃知母人參茯苓黃芩黑參麥門冬﹝各兩半﹞甘艸﹝一兩﹞

上爲末。以水一盞。散一錢。煎至五分。食後去渣溫服。

卷之五

五十一﹟撞刺生翳外障

此眼初患之時。因被物撞刺著。治療不盡。有餘痕積血在瞼之中。致使生翳。如此病狀。不宜鉤割熨烙。切須將息。大忌淫欲嗔怒。宜服人參湯﹑退熱茺蔚子散。

詩曰﹕若有撞刺翳生根治療不盡有餘痕待他疼定瘡徒治勸君將息忌淫嗔覺熱便須將藥壓莫使增加風熱侵若然此翳鉤除得知君不是解醫人人參湯人參﹝二兩﹞茯苓黃芩五味子黑參羌活細辛﹝各一兩﹞車前子﹝一兩半﹞

上爲末。以水一盞。散一錢。煎至五分。食後去渣溫服。

退熱茺蔚子散茺蔚子﹝二兩﹞防風芎桔梗人參知母﹝各一兩﹞本﹝五分﹞白芷﹝三分﹞

上搗羅爲末。每日米湯調下一錢。

卷之五

五十二﹟血灌瞳人外障

此眼初患之時。忽被物誤刺著。鍼或炙之失度。致令一眼先患。後乃相牽俱損。蓋爲疼痛難忍。臥時好眼安著枕上。

便流毒血在好眼中。致使損傷。先宜服止疼沒藥散。後服墜翳明目丸。點摩挲石散立效。

詩曰﹕眼因射刺五輪虧疼痛眶中若受錐好眼臥將安著枕便流惡血隔光輝可憐淸淨無瑕翳沈沒明珠甚可危須用摩挲爲點藥卻教惡血本鄕歸止疼沒藥散沒藥﹝二兩﹞麒麟竭﹝一兩﹞大黃﹝一兩半﹞芒硝﹝一兩半﹞

上搗羅爲末。令細。食後熱茶調下一錢。

墜翳明目丸石決明芎知母幹山藥五味子﹝各一兩﹞細辛人參﹝各一兩半﹞

上搗羅爲末。煉蜜爲丸如桐子大。空心茶下十丸。

摩挲石散摩挲石﹝少許﹞曾靑龍腦石膽﹝各一分﹞

上搗羅爲末。令細。早晨夜後點眼立效。

卷之五

五十三﹟瞇目飛塵外障

此眼初患之時。皆因風吹塵物入眼。貼瞼皮粘定睛上疼痛。隱澀難開。不辧人物。欲治之時。須翻眼皮。用綿裹鍼撥出瞇物。宜服藥將息忌口。若有翳膜。急服退翳車前散﹑補肝丸。

詩曰﹕瞇目諸般物飛揚並濺來貼睛粘定後疼痛隱難開綿裹鍼療出尋淸自暢懷因玆生翳膜好藥卻能回車前散車前子五味子芍藥﹝各一兩半﹞細辛黑參茯苓人參大黃桔梗﹝各一兩﹞

上爲末。以水一盞。散一錢。煎至五分。食後去渣溫服。

補肝丸澤瀉菖蒲﹝各一兩半﹞人參茯苓幹山藥遠志防風知母漧地黃﹝各二兩﹞

上爲末。煉蜜爲丸如桐子大。空心茶下十丸。

卷之五

五十四﹟天行後赤眼外障

此眼初患之時。忽然赤腫淚出。若有患者。或輕或重。還從一眼先患。後乃相牽俱損。切宜鐮洗去瘀血。後宜服瀉肝散。用洗眼湯。點龍腦煎卽效。

詩曰﹕忽然赤疼腫相並天行赤眼是爲名厲竹熱气相傳染體性隨人有重輕瀉肝湯飲應須服瞼中鐮血更星星秦皮湯洗吞丸藥不瘥經年玉翳生忌毒也須將息治不須鉤烙恐傷睛若將痛藥彊爲點損敗神光實可驚醫療之門何最穩多餐涼藥得平平��翳膜得消散善散�之自見徵瀉肝散知母黃芩桔梗﹝各一兩半﹞大黃黑參羌活細辛茺蔚子﹝各一兩﹞

上爲末。以水一盞。散一錢。煎至五分。食後去渣溫服之。

洗眼湯秦皮甘艸細辛黃芩﹝各一兩﹞防風﹝一兩半﹞

上搗羅爲末。以水一盞。散三錢。煎至一盞半。熱洗。一日兩度用之。立效。

龍腦煎龍腦﹝一分﹞秦皮防風細辛甘艸宣黃連﹝各一兩半﹞

上搗羅爲末。以水一大碗。浸藥末三日三夜。用銀銚子煎至七分。以束綿濾去渣。又入蜜四兩。煎至五七沸。入瓷瓶子內盛。勿令泄气。每用點眼立效。

卷之五

五十五﹟暴赤眼後急生翳外障

此眼初患之時。忽然白睛赤腫淚出。或癢或痛。皆是肝心壅毒在胸膈之間。更相擊發。藏气上衝。致使如此。切宜鐮洗出血。後飲蘆根飲子﹑鎭肝丸立效。

詩曰﹕忽然暴患白睛紅輕者無妨重者疼定是肝心二髒熱更須擊發莫相攻蘆根飲子須通泄莫遣他時更復縱丸散鎭肝吞半劑如斯治療有神功蘆根飲子蘆根大黃防風黃芒硝﹝各一兩﹞黃芩黑參﹝各一兩半﹞

上搗羅爲末。以水一盞。散一錢。煎至五分。食後去渣溫服。

鎭肝丸羌活石決明﹝各二兩﹞本﹝一兩半﹞幹山藥細辛五味子茯苓車前子人參﹝各一兩﹞

上搗羅爲末。煉蜜爲丸如桐子大。空心茶下十丸。

卷之五

五十六﹟胎風赤爛外障

此眼初患之時﹐皆因生後乳母多食濕面酒醋壅毒之物。致令小兒雙目盡赤。眵掩四赤爛。號曰胎風。後長成十五以來。切宜鐮洗出血。服黃飲子。點蕤仁膏卽瘥。

詩曰﹕𦇤褓雙眸盡紅醫人欲識號胎風嬰兒乳母吞諸熱潛入初於五臟中癢發手揉能禁制外風因便得侵衝良醫先用通丸散次用蕤仁眶內攻服藥臨時隨冷熱鈹鐮瘀血斷根蹤不然久後爲何狀倒睫拳毛一世中黃飲子黃﹝三兩﹞車前子細辛黃芩五味子﹝各一兩﹞防風﹝一兩半﹞

上搗爲末。以水一盞。散一錢。煎至五分。食後去渣溫服。

蕤仁膏蕤仁﹝五錢﹞石膽黃蠟小麻油膩粉﹝各少許﹞

上搗研。令細如粉爲妙。後入油蠟子瓷碗內。慢火煎成膏。點眼。

卷之五

五十七﹟風赤瘡痍外障

此眼初患之時。或卽癢痛。作時發歇不定。或出多淚。遂合瞼肉瘡出。四如朱砂色相似。然後漸生膜翳。障閉瞳仁。蓋是脾臟毒風卽熱膈中。致令眼病。不宜點藥炙著頭面。恐傷眼也。宜服瀉肝湯﹑墜膈丸立效。

詩曰﹕風赤生於脾臟家瘡生面瞼似朱砂烏珠潔淨未爲事兩年還有翳來遮輕翳點除權得瘥欲飲鉤鐮知者誇若把炙燒來退卻欲除根本路程賒瀉肝湯人參黃芩茯苓大黃桔梗芒硝﹝各一兩﹞茺蔚子﹝二兩﹞黑參﹝一兩半﹞

上爲末。以水一盞。散一錢。煎至五分。食後去渣溫溫服之。

墜膈丸五味子幹山藥知母澤瀉車前子石決明﹝各一兩﹞防風﹝一兩半﹞

上爲末。煉蜜爲丸如桐子大。空心茶下十丸。

卷之五

五十八﹟衝風淚出外障

此眼初患之時。蓋因毒風入眼。遂乃淚出。拭卻還生。冬月卽多。夏月卽少。後至三五年間﹐不分冬夏。皆有淚出。

此疾蓋謂淚膛通肺臟中。久後便令眼目轉加昏暗。難辧物色。如此疾狀。宜服細辛丸﹑暖肺湯。以銅箸燒烙睛明穴。點點眼止淚散。乃得痊效。

詩曰。

風衝淚出血還流每到三冬法不休傾側淚膛通肺臟細辛丸散斷根除雄黃五味迎風點銅箸炙燒烙頭早早勸君醫治卻他時免得一生憂細辛丸細辛﹝二兩﹞五味子熟漧地黃﹝各一兩半﹞人參茯苓地骨皮山芋防風﹝各一兩﹞

上爲末。煉蜜丸如梧桐子大。空心鹽湯下二十丸。日再。

暖肺湯茺蔚子細辛五味子漧地黃﹝各一兩半﹞本﹝一兩半﹞知母黃芩芎﹝各一兩﹞

上爲末。以水一盞。散一錢。煎至五分。食後去渣溫服。

點眼止淚散雄黃﹝五錢﹞曾靑﹝一兩﹞龍腦白礬灰細辛漧薑灰﹝各等分﹞

上搗羅爲末。令十分細。如粉面。每至夜後點在眼內立效。

卷之五

五十九﹟暴風客熱外障

此眼初患之時。忽然白睛脹起﹐都覆烏睛和瞳人。或癢或痛。淚出難開。此是暴風客熱。久在肺臟。上衝肝膈。致令眼內浮脹白睛﹐不辧人物。此疾宜服瀉肺湯﹑補肝散。鈹鐮出血。後點抽風散卽瘥。

詩曰﹕白睛脹起蓋烏睛瞼腫還應癢痛生此是暴風兼客熱來侵肺臟不安寧瀉湯之內加風藥丸散臨時得妙名鈹鐮瘀血應須盡抽風膏藥眼中烹瀉肺湯羌活黃芩黑參﹝各一兩﹞桔梗大黃芒硝地骨皮﹝各一兩﹞

上爲末。以水一盞。散一錢。煎至五分。食後去渣溫服。

補肝散本﹝二兩﹞白芷車前子石決明﹝各一兩半﹞芍藥天麻防風細辛﹝各一兩﹞

上爲末。每日空心米湯調下一錢。

抽風散黃柏秦皮秦艽防風細辛﹝各一兩﹞黃連木香﹝各五錢﹞

上爲末。以水一盞。浸一宿去渣﹐入龍腦少許蜜四兩。同煎爲膏。點眼。

卷之五

六十﹟瞼硬睛痛外障

此眼初患之時。胞瞼赤脹。腫硬難開。淚出疼痛。還從一眼先患。後乃相牽俱損﹐漸生翳膜。昏暗。皆是膈中積肝臟風毒。上衝入眼。宜令鐮洗去瘀血。後服瀉肝散。腫膏。宜謹諸事。

詩曰﹕瞼中紅腫睛酸疼肝膈風來熱生衝腮腫塗膏兼服藥輕輕鐮洗斷其蹤無令發歇生浮翳此後尋醫枉費工省謹若能三五日人間諸事卻通容瀉肝散大黃知母芒硝車前子茺蔚子黃芩天冬﹝各一兩﹞黑參﹝一兩半﹞

上爲末﹐以水一盞。散一錢。煎至五分。食後去渣溫服。

腫膏代赭石黃蠟﹝各半兩﹞細磁末麻油﹝一兩﹞膩粉﹝少許﹞黃柏﹝一兩﹞

上爲末。於銚子內入油蠟同煎爲膏。塗瞼上。

卷之五

六十一﹟眼痛如鍼刺外障

此眼初患之時。微有頭痛目眩。眼系常急。夜臥澀痛。淚出難開。時時如鍼刺外障相似。是心臟伏毒。熱气壅在膈中。以後漸生障翳。遮滿相牽。如此疾狀。宜服瀉心湯。後服補肝散。兼鐮洗出血。火鍼太陽穴立效。

詩曰﹕忽然睛內痛如鍼熱毒潛藏伏在心逐使雙眸兼系急日急則痛侵侵太陽陽白將鍼刺湯飲宣通宜洗淋隱澀難開由瞼內鈹鐮出血卽能禁瀉心湯大黃黃芩桔梗知母﹝各一兩﹞馬兜鈴黑參﹝各一兩半﹞防風﹝二兩﹞

上爲末﹐以水一盞﹐散一錢。煎至五分﹐食後去渣溫服。

補肝散人參茯苓五味子芎本﹝各一兩﹞茺蔚子細辛﹝各一兩半﹞

上爲末。每日空心米湯調下一錢。

卷之五

六十二﹟眼癢極難忍外障

此眼初患之時。忽然癢極難忍。此乃肝臟有風。膽家壅熱衝上所使。切宜鐮洗出瘀血。火鍼鍼陽白太陽二穴。後服烏蛇湯﹑還睛散﹑馬兜鈴丸卽瘥。

詩曰﹕時時睛癢極難忍此病根由誰與尋瞳子气連淸淨府遭他風熱上來侵也須陽白將鍼刺湯用烏蛇病自輕此日不忘丸與散教君去卻病根深烏蛇湯烏蛇本防風芍藥羌活﹝各一兩﹞芎細辛﹝各半兩﹞

上爲末。每日食後米湯調下一錢。

還睛散防風車前子黑參石決明五味子細辛﹝各一兩﹞知母﹝五錢﹞

上爲末。每日食後米湯調下一錢。

馬兜鈴丸馬兜鈴柴胡茯苓﹝各一兩半﹞黑參桔梗細辛﹝各一兩﹞

上爲末。煉蜜爲丸如桐子大。每日空心茶下十丸。

卷之六

六十三﹟眼坐起生花外障

此眼初患之時。眼中別無所苦。惟久坐多時。忽然起後頭旋。眼中黑花發昏。良久乃定。皆因肝腎俱勞受風。心臟熱毒上衝。致有此疾。如治療稍遲。以後變爲靑盲。宜服鎭心丸﹑補肝散立效。

詩曰﹕眼中無別患蹲坐便生花初患頭旋悶心肝風觸他腎虛兼受熱房事每頻多鎭心肝要補早服莫蹉跎任信年深後爲災可柰何更因諸疾作瞳子染沈鎭心丸銀液當取見成銀箔以水銀銷之爲泥合硝石銀液及鹽研爲粉燒出水銀淘去鹽石研細用之芎本人參細辛﹝各一兩﹞石決明遠志黑參﹝各半兩﹞

上爲末。煉蜜爲丸如桐子大。空心茶下十丸。

補肝散茺蔚子﹝一兩半﹞羌活知母旋復花﹝各一兩﹞甘菊花﹝三分﹞防風上爲末。以水一盞。散一錢。煎至五分。食後去渣溫服。

卷之六

六十四﹟瞳人幹缺外障

此眼初患之時。忽因疼痛發歇。作時難忍。夜臥不得睡。卽瞳人幹缺。或上或下。或東或西。常不圓正。不辧三光。

久後俱損。大人多患。其瞳人或白黑不定。白者腦脂流下爲患。黑者膽熱。腎臟俱勞。肝風爲患。宜服瀉肝湯﹑鎭肝丸。

立效。

詩曰﹕瞳人幹缺水金無或黑或白作形模白卽腦脂來閉塞黑卽其中本自虛此狀必須疼痛後膽家風熱作勞劬名醫拱手無方救堪嘆長年暗室居瀉肝湯麥門冬黑參黃芩知母地骨皮﹝各一兩﹞赤芍藥茺蔚子﹝各一兩半﹞

上爲細末﹐以水一盞。散一錢。煎至五分。食後去渣溫服。

鎭肝丸車前子人參茯苓石決明五味子細辛﹝各一兩半﹞幹山藥﹝二兩﹞

上爲末。每日空心米湯調下一錢。

卷之六

六十五﹟眼黃膜上衝外障

此眼初患之時。疼痛發歇。作時赤澀淚出。漸生黃膜。直覆黑睛。難辧人物。皆因腎臟風冷。胃家極熱。切宜鐮鉤熨烙。然後宜點曾靑膏。服通脾瀉胃湯立效。

詩曰﹕黑睛從下生黃膜脾胃含風熱與並疼痛發時多計較門冬犀角便能徵或鐮或點根據輕法若用邪巫不用爭若用燒炙無效後再來求療爲施行曾靑膏曾靑秦皮細辛白芷乳頭香龍腦﹝各一分﹞黃連﹝五分﹞訶子木香﹝各一兩﹞

上爲末。研令勻細。以水二碗浸三日後。煎至一盞。以束綿濾渣後。更入蜜四兩。同煎爲膏。盛瓷瓶中封之。勿令泄气。用之點眼立效。

通脾瀉胃湯麥門冬茺蔚子﹝各一兩﹞防風大黃黑參知母﹝各一兩﹞天門冬黃芩﹝各一兩五錢﹞

上爲末。研令勻細。以水一盞。散一錢。煎至五分。食後去渣溫服。

卷之六

六十六﹟眼赤膜下垂外障

此眼初患之時。忽然赤澀。淚下痛癢。摩隱瞳人。黑睛漸生翳障。赤膜下垂。直覆眼睛。有此障閉。如雲霞之色。

最宜鐮洗出血。熨烙前後。點淸涼煎。服羚羊角飲子卽瘥。

詩曰﹕黑睛從上直來遮臟腑原知受客邪熱气上攻肝內壅睛輪被覆似雲霞上瞼還令瘀血盡飲子宣除效不差消停又點淸涼藥諸藥臨時任減加淸涼煎龍腦膩粉馬牙硝秦皮﹝各一兩﹞防風黃連﹝各三分﹞

上爲末。研極細。以水二碗浸藥二日後。煎取二大盞。濾去渣。更煎三五沸。以束用瓷盒子盛之。別入龍腦。攪勻密封﹐勿令塵入。用之點眼立效。

羚羊角飲子羚羊角﹝一兩五錢﹞黃﹝二兩﹞茺蔚子﹝二兩﹞黃芩天門冬黑參知母桔梗﹝各一兩﹞

上爲末。以水一盞。散一錢。煎至五分。食後去渣溫服。

卷之六

六十七﹟眼小赤脈外障

此眼初患之時。還從上漸生赤脈。奔來睛上。皆因三焦聚熱衝肝膈壅熱使然。治療稍遲﹐以後恐損眼目。宜服犀角飲子。後點摩翳膏卽瘥。

詩曰﹕赤脈根深小中自然漸漸覺奔衝三焦聚熱爲災患欲療先令飲子通浮大必須鉤割烙頻頻用藥卽消融酸鹹熱物房中事謹戒如師受戒同犀角飲子犀角羚羊角大黃人參茯苓知母黃芩﹝各一兩﹞桔梗防風﹝各二兩﹞

上爲末。以水一盞。散一錢。煎至五分。食後去渣溫服。

摩翳膏石決明水晶朱砂龍腦珍珠末﹝各一分﹞琥珀﹝二分﹞

上爲末。研如粉面。後入酥爲膏。每至夜後點服立效。

卷之六

六十八﹟小兒通晴外障

此眼初患之時。皆因失誤築打著頭面額角。倒蹙撲下。令小兒肝受驚風。遂使眼目通睛。宜服牛黃丸﹑犀角飲子﹑通頂石南散立效。

詩曰﹕小兒兩目患通睛欲擬看西又看東振著腦中睛帶轉肝家受得內驚風牛黃犀角頻研服細研石南吹鼻中乳母牽連須忌口數朝方得舊時容牛黃丸牛黃白附子肉桂幹蠍芎石膏﹝各一分﹞白芒﹝二分﹞藿香﹝五錢﹞朱砂麝香﹝各少許﹞

上爲末。煉蜜爲丸如桐子大。臨臥薄荷湯下三丸。乳母忌濕熱面豬肉等物。小兒化服亦得。

犀角飲子犀角﹝一兩﹞射漧艸龍膽﹝各五錢﹞鉤藤黃芩﹝各五分﹞人參﹝二兩﹞茯苓甘艸﹝各一分﹞遠志﹝二分﹞

上爲末。以水一盞。散一錢。煎至五分。食後去渣溫服。

通頂石南散石南﹝一兩﹞藜蘆黃﹝三分﹞瓜蒂﹝五七个﹞

上爲末。每用一粳米許。一日兩度。通頂爲妙。

卷之六

六十九﹟小兒斑瘡入眼外障

此眼初患之時。不論大小。須患斑瘡一度。瘡子患時。覺入眼中。實時將息愼忌。若不忌口將息﹐卽便疼痛淚出﹐赤澀。怕日難開。腫硬。翳如銀色。此乃熱气在肝。上衝入眼。肝膈壅毒。因成障翳﹐宜用秦皮湯洗之。後服涼肝丸。

不宜鐮洗出血﹐點藥挑撥。恐損眼。得疼痛定。卽點退翳藥。

詩曰﹕夫爲人子一生身須患斑瘡不可論熱气透肝衝上瞼難開腫硬更羞明眼疼翳出如白銀不要彊將兩手親卻恐叫啼傷破後順時保護要殷勤秦皮煎水頻頻洗服藥應教微有旬病者若能根據此訣遺君終老眼分明秦皮湯秦皮﹝二兩﹞秦艽細辛防風﹝各一兩﹞甘艸﹝五錢﹞

上爲末。以水一盞。散一錢。煎至三五沸。熱淋洗眼立效。

涼肝丸防風﹝二兩﹞黃芩茺蔚子黑參大黃知母﹝各一兩﹞人參茯苓﹝各一兩五錢﹞

上爲末。煉蜜爲丸如桐子大。空心茶下十丸。

卷之六

七十﹟小兒瞼中生贅外障

此眼初患之時。皆脾胃壅熱上衝入眼瞼之中。致令生肉。初時小如麻米。後三五年間長大。摩隱瞳人。赤澀淚出。

切宜鉤割散去瘀血。後乃熨烙。宜服搜胃散﹑補肝丸。點曾靑膏立效。

詩曰﹕小兒眼瞼贅𨿽稀醫者先來也要知初卽小如麻子大日深漸長豆珠垂必須割烙流瘀血斟量湯丸宜三思若逢髙貴嬌兒女點藥還須得妙奇搜胃散大黃桔梗黑參防風車前子細辛芒硝黃芩﹝各等分﹞

上爲末。以水一盞﹐散一錢。煎至五分﹐食後去渣溫服。

補肝丸芎本細辛五味子﹝各一兩﹞茺蔚子﹝二兩﹞羌活知母﹝各一兩五錢﹞

上爲末﹐煉蜜爲丸如桐子大。空心茶下十丸。

曾靑膏曾靑﹝一兩﹞龍腦﹝少許﹞朱砂乳頭香琥珀珍珠﹝各一分﹞

上爲末。研如面相似。調酥爲膏。每至夜後點眼。

卷之六

七十一﹟小兒疳眼外障

此眼初患之時。皆因腦熱。頭上有瘡。或因雀目多時。瀉痢潛衝。疼痛淚出難開。膈間熱。肝風入。初患之時。時時癢澀。眉咬甲揉鼻。致令翳生。赤腫疼痛﹐淚出難開。膈硬。白膜遮滿。怕日。合面而臥。不喜擡頭。此疾不宜燒炙頭面。恐損眼目。尢忌點藥。宜服殺疳散﹑退翳丸立效。

詩曰﹕小兒疳眼自何來腦熱肝風起禍災或固瀉痢潛中上雀目多時亦是媒初患時時閉癢澀病深生翳腫難開手頭髮兼揉鼻怕見光明頭不擡計拙便將頭面炙枉遭疼痛實堪哀庸醫不解輕輕點刺著瘡痕疼不諧欲知痊瘥求何道服藥如風捲霧開殺疳散防風龍腦牡蠣﹝各二兩﹞五味子白芷細辛﹝各一兩﹞

上爲細末。每日空心米湯調下一錢。

退翳丸黑參防風人參茯苓石決明細辛黃芩桔梗車前子﹝各一兩﹞

上爲末。煉蜜爲丸如桐子大。空心茶下十丸。

卷之六

七十二﹟小兒靑盲外障

此眼初患之時。在母腹中忽受驚邪之气。今生後五七歲以來。便多患眼。其初患夜臥多驚。嘔吐痰涎黃汁。漸漸失明。還從一眼先患。後乃相牽俱損。初覺便宜將息急療。服牛膽丸﹑犀角飲子立效。

詩曰﹕胎中受得風邪气五臟相遭各有名天弔只因心領得目盲肝納是前程痰涎嘔吐皆黃汁神彩時時只欲驚兩眼若能求見物服藥良醫始見明牛膽丸牛膽鉤藤﹝各五錢﹞人參羚羊角藿香廣香﹝各一兩﹞琥珀﹝少許﹞

上爲末。煉蜜爲丸如桐子大。空心薄荷湯下三丸。七歲以上五丸。

犀角飲子犀角防風芍藥黃芩﹝各一兩﹞羚羊角知母﹝各二兩﹞人參﹝五兩﹞

上爲末。以水一盞。散一錢。煎至五分。食後去渣溫服。

卷之七

諸家祕要名方

﹝凡五家﹞

卷之七諸家祕要名方

一﹟巢氏論鍼眼候

凡眼內頭忽結成。三五日間。便生膿汁。世呼爲偸鍼。此由熱气客在間。熱搏津液所成。但其勢輕者。故止小小結聚。汁潰熱歇乃瘥。

卷之七諸家祕要名方

二﹟三因方

﹝十三方﹞

千金神曲丸主明目。百歲可讀細書。常服大益眼目。

神曲﹝四兩﹞磁石﹝二兩火醋淬七次﹞光明朱砂﹝一兩﹞

上爲末。煉蜜爲丸如梧桐子。大米湯服五丸。食前日三服。

羌活散治風毒上攻。眼目昏澀。翳膜生瘡。及偏正頭疼。目小。黑花累累者。

羌活川芎天麻靑皮本旋復花天南星﹝炮各一兩﹞

上爲末。每服二錢。水一盞。姜三片。薄荷七葉。煎至七分。食後服。一法入牽牛末二兩。以生薑汁煮糊﹐丸如桐子大。酒任下二三十丸白蒺藜散治腎臟風毒上攻。眼目赤腫。熱淚昏澀。肉攀睛。

白蒺藜﹝炒去刺﹞甘艸﹝生﹞僵蠶﹝去絲嘴直者炒﹞防風﹝各一兩﹞天南星﹝一兩半黑豆二合靑鹽半兩水煮透取出焙稱不用鹽豆﹞甘菊花﹝三兩生﹞

上爲末。每服二錢。煎甘艸湯調下。食後服。忌炙物。

洗肝散治肝熱﹐赤脈貫睛。澀痛。衝風淚下。兼治熱血攻心。

白蒺藜﹝一兩半﹞防風羌活﹝各半兩﹞馬牙硝﹝二兩﹞甘艸﹝一分﹞

上爲末。每服二錢。食後白湯調下。

椒紅丸明目。暖水髒補虛。久服駐顏﹐縮小便。

川椒﹝取紅四兩﹞巴戟﹝去心﹞金鈴子﹝銼炒﹞附子﹝炮去皮臍﹞茴香﹝炒各一兩﹞

上爲末。別用山藥三兩爲末。酒煮糊﹐爲丸如桐子大。空心鹽湯下三五十丸。

煮肝散治眼赤。有耳癢證。用四生散。入羊子肝煮甚妙。

白附子白蒺藜黃羌活﹝各等分﹞

上爲末。每服四錢匕。鹽酒入羊子肝煮。空心溫服。子肝卽羊肝上有小片者是。

驅風散治風毒上攻眼。腫癢澀痛不可忍。或上下瞼赤爛。或翳肉侵睛。

五倍子﹝一兩去塵土﹞蔓荊子﹝一兩半洗﹞

上銼散。每服三錢。水二盞。銅石器內煎取一盞。澄淸熱洗。畱滓二服再煎。

立勝散治風毒攻眼。及時眼隱澀。羞明腫痛。

黃連黃柏秦皮﹝去粗皮﹞甘艸﹝各等分﹞

上銼散。每服四錢。水一盞。棗一个。燈心七莖。煎數沸去滓。以新羊毛筆蘸刷眼。候溫。卽以手沃之。一法不用黃柏﹑甘艸。有防風﹑黃芩。

神仙照水膏治障翳。

蠟﹝一兩﹞黃丹﹝一兩水飛﹞蛇蛻﹝一分﹞水銀﹝一錢﹞初生烏雞殼﹝一个﹞

上爲柳木箠研細。滴蠟爲餅。臨臥用之。候天明。將水點眼。藥墜水中。翳膜盡去。

柏竹瀝膏治一切赤眼障翳。

慈竹﹝截作段去兩頭﹞黃柏﹝刮去粗皮刮細者蒲塡竹內﹞

上用新磚對立。置竹磚上。兩頭各安淨碗。以干竹火燒令瀝出。盡收之。以銅箸點眼。

通和膏治眼赤澀。翳膜遮障。時多熱淚。

輕粉﹝一字﹞乳香﹝皂莢子大﹞杏仁﹝二十个去皮尖嚼細﹞

上旋入口中都嚼。候津液滿口﹐吐出瓷器中。置火上。令四邊沸。以綿濾別盞中。入生腦子皂子大。研勻。再濾過。

以銅箸點之。

通神膏治眼生翳膜。赤脈肉。澀癢痛有淚。

沙蜜﹝四兩﹞靑鹽麝香﹝各一字﹞乳香砂﹝滴過﹞枯礬﹝各半字﹞當歸﹝五分﹞黃連﹝一錢﹞

上件乳缽內研碎。同蜜入竹筒內密封定。煮半日。濃綿濾過點眼。

蛤粉丸治雀目。不拘久近﹐但日落便不見物。

黃蠟上色蛤粉﹝細研各等分﹞

上蠟搜粉爲丸如棗大。每用豬肝一片。二兩許。批開。裹藥一丸。麻綿纏定。瓷器內用水一碗煮熟。取出。乘熱燻眼。至溫喫肝。以瘥爲度。

卷之七諸家祕要名方

三﹟本事方

﹝六方﹞

鎭肝明目羊肝丸甘菊花羌活柏子仁白術細辛官桂五味子﹝各半兩﹞黃連﹝三分﹞羯羊肝﹝一具新瓦盆中炙幹更焙之若肝大止用一半﹞

上爲末。煉蜜爲丸如桐子大。空心食前溫水下三四十丸。

又方菟絲子車前子麥門冬決明子白茯苓五味子枸杞子茺蔚子苦葶藶地膚子﹝去殼﹞蕤仁澤瀉防風黃芩杏仁﹝大者炒﹞華陰細辛桂心靑葙子﹝各一兩﹞熟地黃﹝一兩半﹞白羯羊肝﹝只用子肝一片薄切新瓦上炙幹﹞

上爲細末。煉蜜爲丸如桐子大。每服三四十丸。溫水下日三服。不拘時候。

張臺卿嘗苦目暗。京師醫者令灸肝。遂轉不見物。因得此方服之遂明。有一男子內障。醫治無效﹐因以余劑遺之。

一夕於燈下語其家人曰。適偶有所見。如隔門縫見火者。及旦視之。眼中翳膜且裂如綫。張云此藥最靈。勿妄與人。忽之則無驗。子隘之。且欲廣其傳也。

又方羌活川芎旋復花防風﹝各半兩﹞甘艸楮葉甘菊花蒼術﹝米泔浸去皮﹞枳實蟬蛻木賊桑葉﹝八月授陰漧各一兩﹞

上木臼中搗爲末。茶淸調下二錢。早晚食後臨臥各一服。亦治赤眼。忌濕面及酒。楮葉須眞無實者。余不堪用。不爾諸藥悉無效。合時不得烙及犯鐵器。予觀此方。取楮葉必無實者。蓋陰陽二物相匹配爾。有實者陽也。無實取葉者陰也。所以不得其眞。諸藥悉無效。

菊花散治腎肝風毒熱气上衝。眼痛。

甘菊花牛蒡子﹝炒熟各八兩﹞防風﹝三兩﹞白蒺藜﹝去刺一兩﹞甘艸﹝一兩﹞

上細末﹐每服二錢。熟水調下。食後臨臥服。

素問云。久視傷血。血主肝。故勤書則傷肝。主目昏。肝傷則自生風熱气。上湊於目。其昏亦甚。不可專服補藥。

須服益血鎭肝明目藥。

地黃丸黃連決明子﹝各一兩﹞沒藥甘菊花防風羌活桂心光明朱砂﹝各半兩﹞幹熟地黃﹝一兩半﹞

上爲細末。煉蜜爲丸如桐子大。每服三十丸。熟水下。食後日三服。

讀書之苦。傷肝損目。誠然。晉範寧嘗苦目痛。就張湛求方。湛戲之曰。古方宋陽子少得其術。以授魯東門伯。次授左邱明。遂世世相傳。以及漢杜子夏。晉左太衝。凡此諸賢並有目疾。俱得此方云。用損讀書一。減思慮二。專內視三。簡外觀四。旦起晚五。夜早眠六。凡此六物。熬以神火。下以气蓰。蘊於胸中。七日然後納諸方寸。修之一時。近能數其目睫。遠視尺箠之餘。長服不已﹐動見墻壁之外。非但明目。乃亦延年。審如是而行之。非可謂之嘲戲。亦奇方也。

治頭風冷淚方﹝龐安常﹞

甘菊花決明子﹝各三分﹞白術羌活川芎細辛白芷荊芥穗﹝各半兩﹞

上爲細末。溫湯調下。食後日三服。

又方﹝龐安常﹞

川芎甘菊細辛白術白芷﹝各一分﹞

上爲細末。蠟丸如黍米大。夜臥納一丸目中。一時辰換一丸。

荀牧仲頃年嘗謂予曰﹐有一人視一物爲兩。醫者作肝气有餘。故見一爲二。令服補肝藥皆不效。此何疾也﹐予曰。

孫眞人云。目之系上屬於腦。後出於項中。邪中於頸。因逢身之虛其入深。則隨目系入於腦。入於腦則轉。轉則目系急。

急則目眩以轉。邪中其睛。所中者不相比則睛散。睛散則歧。故見兩物也。令服驅風入腦藥則愈。

卷之七諸家祕要名方

四﹟百一選方

﹝五方﹞

芎菊散治暴赤眼。

薄荷﹝二兩﹞菊花甘艸川芎﹝各一兩﹞防風﹝七錢﹞白芷﹝半兩﹞

上爲細末。食後茶少許沸湯點服。如傷風。用酒調服。其效尢速。

冀州郭家明上膏治遠年近日不睹光明﹐內外障眼﹐攀睛肉。連瞼赤爛。隱澀難開。怕日羞明。推眵有淚。

視物茫茫。時見黑花。或瞼生風粟。或翳膜侵睛。時發癢痛。並皆治療。此藥神妙無比﹐不可盡述﹐兼治口瘡。塗之立愈。冀宰曾合服。甚奇。

白沙蜜﹝一斤﹞黃丹﹝四錢﹞砂﹝另研﹞乳香﹝另研﹞靑鹽輕粉硼砂﹝以上俱另研各二錢﹞麝香﹝另研五分﹞金星石銀星石井泉石雲母石﹝各一兩﹞腦子﹝另研二錢﹞黃連﹝去須﹞烏魚骨﹝各五錢﹞

上件藥於淨室中。不得令婦人雞犬見。用銀石器內慢火先炒黃丹令紫色。次下蜜。候熬得滴水不散。其色皆紫。次入臘月雪水三升。再熬二十餘沸。將其餘藥研入末一處同熬。用箸滴在指甲上成珠不散爲度。以濃紙三張鋪在筲箕內。

傾藥在紙上濾過。再用瓶子盛。放在新水內浸三晝夜去火毒。其水日一易之。看病眼輕重。臨晚用箸頭蘸藥點大頭。

以眼澀爲度。若治內障眼目﹐用面水和成條而捏作圈子。臨睡置眼上。傾藥在內。如此用之。一月見效。

五蛻散治內障得效方龍蛻﹝卽蛇皮﹞蟬蛻鳳凰蛻﹝鳥花雞卵殼﹞佛蛻﹝卽蠶紙﹞人蛻﹝男子退發﹞

上等分。不以多少。一處同燒作灰。研爲細末。每服一錢。用熟豬肝喫。不拘時候。日進三服。

五生散治目赤。去頭風。退翳。錢文子傳。

天雄附子﹝尖各半兩﹞防風﹝一兩﹞天南星﹝一兩﹞川續斷﹝一兩並生用﹞

上爲飲子。每服二錢。水一盞半。生薑七片。酒少許。煎至六分。食後溫服。因頭風而病目者。服之必效。

地黃丸唐丞相李恭公扈從在蜀中。日患眼。或澀或生翳膜。或卽疼痛。或見黑花如豆大。累累數十不斷。或見如飛虫翅羽。百方治之不效。僧智深云。相公此病緣受風毒。夫五臟實則瀉其子。虛則補其母。母能令子實。子能令母虛。腎是肝之母。令腎受風毒。故令肝虛。肝虛則目中恍惚。五臟亦然。香港腳消渴諸風等。皆由腎虛也。地黃丸悉主之。

生漧地黃﹝一斤﹞熟漧地黃﹝一斤﹞石斛﹝去苗四兩﹞防風﹝去蘆四兩﹞枳殼﹝麩炒四兩﹞牛膝﹝酒浸﹞

杏仁﹝去皮尖麩炒黃爲末入瓦器內去油﹞

上爲細末。不犯鐵器。煉蜜爲丸如桐子大。空心以豆淋酒下五十丸。

豆淋酒法。黑豆半升。淨揀簸炒令煙出。以酒三升浸之。不用黑豆。用此酒煮獨活。卽是紫湯也。

卷之七諸家祕要名方

五﹟和劑方

﹝十四方﹞

錦鳩丸治肝經不足。風邪內乘。上攻於眼。眼暗淚出。怕日羞明。隱澀癢痛。瞻視茫茫。多見黑花。或生翳膜。並皆治之。

斑鳩﹝一隻去皮毛腸嘴爪用文武火連骨炙幹用﹞牡蠣﹝去土取粉用﹞防風﹝去蘆﹞羯羊肝﹝一具薄批炙幹令焦﹞黃連﹝去須﹞蔓荊子﹝二升淘洗絹袋盛飯甑蒸少時曬﹞桂﹝去皮﹞杜蒺藜﹝去尖角炒各二兩﹞甘菊花﹝揀淨各五兩﹞蕤仁﹝去皮﹞羌活﹝去蘆﹞瞿麥艸決明﹝各三兩﹞白茯苓﹝去皮四兩﹞細辛﹝二兩﹞

上十五味爲末。煉蜜和杵五百杵。丸如桐子大。每服十五丸至二十丸。溫水或酒下。空心日午臨臥三服。如久患內外障眼。服諸藥不效者。漸加至五十丸必效。暴赤眼疼痛。食後用荊芥湯下二十丸。

駐景丸治肝腎俱虛。眼常暗昏。多見黑花。或生障翳。視物不明。迎風有淚。久服補肝腎。增眼力。

車前子﹝三兩﹞幹熟地黃﹝三兩﹞菟絲子﹝五兩酒浸別研爲末﹞

上爲末。煉蜜爲丸如桐子大。每服三十丸。溫酒送下。空心晚食前。日二服。

密蒙花散治風气攻注。兩眼昏暗。眵淚羞明。瞼生風粟。隱澀難開。或癢或痛。漸生翳膜。視物不明。久患偏頭疼。牽引兩眼。漸覺細小。昏澀隱疼。並暴赤腫疼。皆治之。

密蒙花﹝揀淨﹞羌活﹝去蘆﹞菊花﹝去土﹞石決明杜蒺藜﹝炒去尖﹞木賊﹝各等分銼﹞

上爲細末。每服一錢。茶淸調下﹐食後日二服。

羚羊角散治大小兒一切風毒瓦斯。上衝眼目。暴發赤腫。或生瘡疼痛。隱澀難開。羞明怕日。

羚羊角﹝半錢﹞川升麻黃芩車前子甘艸﹝各二十兩微炒﹞決明子﹝二十兩﹞艸龍膽﹝去蘆﹞梔子仁﹝各五兩﹞

上爲細末。每服一錢。食後溫熟水調下。日三服。小兒服半錢。

秦皮散治大人小兒風毒。赤眼腫疼。癢澀眵淚。昏暗羞明。

秦皮﹝銼﹞桂府滑石﹝杵碎﹞黃連﹝各等分去須﹞

上爲細末。每服半錢。沸湯點。去滓。溫熱頻洗。

鎭肝丸治肝經不足。內受風熱。上攻眼目。昏暗癢痛。隱澀難開。眵多有淚。怕日羞明。時發腫赤。或生障翳。並皆服之。

決明子地膚子白茯苓﹝去皮﹞遠志﹝去心﹞茺蔚子防風﹝去蘆頭及叉﹞蔓荊子﹝去白皮﹞人參﹝各一兩去蘆﹞靑葙子車前子地骨皮﹝去土﹞柏子仁﹝炒﹞甘艸﹝銼﹞甘菊花柴胡﹝去蘆﹞玄參山藥﹝各半兩﹞細辛﹝一分去苗﹞

上爲末。蜜水煮糊。爲丸如桐子大。每服二十丸。米飲下。食後日三服。

菊睛丸治肝腎不足。眼目昏暗。瞻視不明。茫茫漠漠。常見黑花﹐多有冷淚。久服補不足。彊目力。

巴戟﹝一兩去心﹞枸杞子﹝三兩﹞甘菊花﹝四兩﹞蓯蓉﹝一兩酒浸去皮炒切﹞

上爲細末。煉蜜爲丸如桐子大。每服二十丸至五十丸。溫酒或鹽湯下。空心食前服。

菩薩散治風气攻注。兩眼昏暗。眵淚羞明。瞼腫癢。動時亦痛。耳鳴頭眩。

白蒺藜﹝炒﹞防風﹝銼炒﹞甘艸﹝一兩﹞荊芥穗﹝一兩半﹞蒼術﹝各二兩米泔浸一宿銼炒﹞

上爲末。不拘時候。入鹽少許。沸湯或酒調下一大錢。神效。

撥雲散治風毒上攻。眼目昏暗。翳膜遮障。怕日羞明。時多熱淚。隱澀難開。眶骨赤痛。瞼紅爛。瘀肉侵睛。但是風毒眼疾。並皆治之。

羌活防風甘艸﹝炒﹞柴胡﹝各等分﹞

上爲細末。每服二錢。水一盞﹐煎至七分。食後臨睡時服。薄荷湯茶調下。菊花末湯下亦得﹐忌炙面等。

流气飲治肝經不足。內受風熱。上攻眼目。昏暗。視物不見。常見黑花。當風多淚﹐怕日羞明。推眵赤腫。

隱澀難開。或生翳障。倒睫拳毛。眼眩赤爛。及婦人血風眼。及時行暴赤。眼胞紫黑。應有眼病。並皆治之。

荊芥﹝去梗﹞山梔﹝去尖皮﹞牛蒡子﹝炒﹞蔓荊子﹝去白﹞白蒺藜﹝去尖﹞細辛﹝去葉﹞防風﹝去蘆﹞

玄參﹝去蘆﹞木賊﹝去尖節﹞川芎﹝淨﹞大黃﹝炮﹞菊花甘艸﹝炙﹞黃芩﹝各一兩﹞制蒼術﹝二兩﹞艸決明﹝一兩半﹞

上爲細末﹐每服二錢。臨臥冷酒調下﹐如嬰孩有患。只令乳母服之。

睛明散治外障退翳膜。療風毒。上攻眼疼赤腫。或瞼癢爛﹐時多熱淚昏澀。

黃連﹝去須﹞當歸﹝去蘆洗﹞赤芍藥滑石﹝細研各五兩﹞

上件銼研爲細末。研滑石拌勻﹐每用半錢﹐沸湯點。澄淸去滓。熱洗。忌一切腌藏魚酢酒面等毒物。

春雪膏治肝經不足。內受風熱。上攻頭目。昏暗癢痛。隱澀難開。推眵赤腫﹐怕日羞明。不能遠視。迎風有淚。多見黑花。

腦子﹝二錢半研﹞蕤仁﹝二兩去皮二兩細研﹞

上用生蜜六錢重。將腦子蕤仁同和每用銅箸或金銀釵股。大小時復少許點之。又治連眶赤爛。以紙塗膏貼之。

菊花散理肝气風毒。眼目赤腫。昏暗羞明。隱澀難開。攀睛肉。或癢或痛。漸生翳膜。及治暴赤腫疼。並皆治之。

蟬蛻﹝去頭翅足土﹞木賊﹝去根節﹞白蒺藜﹝去尖炒﹞羌活﹝各三兩去蘆不見火﹞菊花﹝六兩去梗﹞

上爲細末。每服二錢。食後臨臥茶淸調下﹐常服。明利頭目。洗肝去風。忌發風腌藏炙等物。

洗肝散治風毒上攻。暴作赤目。腫痛難開。隱澀眵淚。昏暗羞明。或生翳膜。並皆治之。

大黃﹝煨﹞山梔﹝去皮﹞當歸﹝酒洗去蘆﹞防風﹝去蘆﹞薄荷﹝去梗﹞羌活﹝去蘆﹞甘艸﹝炙﹞川芎﹝各等分﹞

上爲細末。每服二錢﹐冷水或熟水調下。食後。日三服。見效。

卷之八鍼灸經

一﹟偃伏頭部中行

凡十穴神庭一穴。在鼻直入髮際五分。督脈足太陽陽明三脈之會﹐治頭風目眩。鼻出淸涕不止。目淚出。可灸二七壯止。

岐伯曰﹐凡欲療風。勿令灸多。緣風性輕。多卽傷。宜灸七壯。至三七壯止。禁不可鍼。鍼卽發狂。忌生冷雞豬酒面動風物等。

上星一穴。在鼻直上入髮際一寸陷中。督脈气所發。治頭風目眩。睛痛不能遠視。以細三稜鍼刺之。卽宣泄諸陽熱气。無令上衝頭目。可灸七壯。不宜多灸。若頻灸卽拔气上。令目不明。忌如前法。

囟會一穴。在上星後一寸陷中。可容豆。督脈气所發。治目眩。可灸二七壯至七七壯。初灸卽不痛。病去卽痛。痛則罷灸﹐鍼入二分。畱三呼。得气卽瀉。鍼訖。以末鹽生麻油相和。揩髮根下。頭風卽永除﹐若八歲以下。卽不得鍼。忌如前法。

前頂一穴。在囟會後一寸五分骨陷中。督脈气所發。療頭風目眩。鍼入一分。可灸三壯至七七壯卽止。忌如前法。

百會一穴﹐一名三陽五會。在前頂後一寸五分。頂中央旋毛中。可容豆。督脈足太陽交會於巓上。鍼入二分。

得气卽瀉。可灸七壯。至七七壯卽止。唐秦鳴鶴刺微出血。頭痛立愈。凡灸頭頂。不得過七七壯。緣頭頂皮膚淺薄。灸不宜多。

後頂一穴﹐一名交衝。在百會後一寸五分枕骨上﹐督脈气所發。治目眩。頭偏痛。可灸五壯。鍼入三分。

彊間一穴。一名大羽。在後頂後一寸五分。督脈气所發。治腦旋目暈。頭痛不可忍。可灸七壯。鍼入二分。

腦戶一穴。一名合顱。在枕骨上彊間後一寸五分。督脈足太陽之會。禁不可鍼。鍼之令人啞不能言。

治目晴痛。不能遠視。可灸七壯。亦不可妄灸。令人失喑。

風府一穴。一名舌本。在項髮際上一寸。大筋內宛宛中。疾言其肉立起。言休立下。督脈陽維之會。禁不可灸。不幸使人失喑。治頭痛目眩。鍼入三分。

啞門一穴。一作喑。一名舌橫。一名舌厭。在頂中央。入髮際五分宛宛中。督脈陽維之會。入系舌本。仰頭取之。禁不可灸。灸之令人啞。治頭痛。鍼入二分。一作五分。

卷之八鍼灸經

二﹟偃伏頭部第二行

左右凡十四穴曲差二穴。在神庭旁一寸五分。入髮際。足太陽脈气新發。治頭頂痛。目視不明。鍼入二分。可灸三壯。

五處二穴。在上星旁一寸五分。足太陽脈气所發。治目不明。頭風目眩。鍼入三分。畱七呼。可灸三壯。

承光二穴。在五處後一寸五分。足太陽脈气所發。治風眩頭痛。目生白膜。鍼入三分。禁不可灸。

通天二穴。在承光後一寸五分。足太陽脈气所發。治偏風﹐鼻多淸涕。衄血頭重。鍼入三分。畱七呼。可灸三壯。

絡卻二穴。一名彊陽。又名腦蓋。在通天后一寸五分。足太陽脈气所發。治靑風內障。目無所見。可灸三壯。

玉枕二穴。在絡卻後一寸五分。俠腦戶旁一寸三分。起肉枕骨。入髮際上三寸。足太陽脈气所發。治目痛不能視。腦風疼痛不可忍者。可灸三壯。

天柱二穴。俠項後髮際。大筋外廉陷中。足太陽脈气所發。治目瞑視。頭旋腦痛。鍼入五分。得气卽瀉。立愈。

卷之八鍼灸經

三﹟偃伏頭部第三行

左右凡十二穴臨泣二穴。在目上。直入髮際五分陷中。足太陽少陽之會。治目生白翳多淚。鍼入三分。畱七呼。得气卽瀉﹐忌如前法。

目窗二穴﹐在臨泣後一寸﹐足少陽陽維之會。治目外赤痛。忽頭旋。目KTKT。遠視不明。鍼入三分。

可灸五壯。三度刺目大明。

正營二穴。在目窗後一寸。足少陽陽維之會。治頭項偏痛。鍼入三分。可灸五壯。

承靈二穴。在正營後一寸五分。足少陽陽維之會。治腦風頭痛﹐可灸三壯。

腦空二穴。一名顳。在承靈後一寸五分。挾玉枕骨下陷中。足少陽陽維之會。治腦風。頭痛不可忍。目瞑。

鍼入五分。得气卽瀉。可灸三壯。魏公苦患頭風。發卽心悶亂目眩。華佗當鍼而立愈。忌如前法。

風池二穴。在顳後髮際陷中。足少陽陽維之會﹐治目眩苦頭痛﹐目淚出。目內赤疼。目不明。鍼入七分﹐畱七呼。可灸七壯。

卷之八鍼灸經

四﹟側頭部

左右凡十二穴頷厭二穴﹐在曲周下顳上廉。手足少陽陽明之交會。治頭風眩。目無所見﹐偏頭痛。引目外急﹐鍼入七分。畱七呼。可灸三壯。忌如前法。

懸顱二穴。在曲周上顳中廉。足少陽脈气所發。治頭偏痛。引目外赤。鍼入三分。畱三呼。可灸三壯。

忌如前法。

懸釐二穴。在曲周上顳下廉。手足少陽陽明之交會。治頭偏痛。目銳赤痛。鍼入三分。灸三壯。

角孫二穴。在耳郭中間上開口有空。手足少陽之會。治目生膚翳。可灸三壯。

竅陰二穴。在枕骨下。搖動有空。足太陽少陽之會。治頭目痛。鍼入三分。可灸七壯。

脈二穴。一名資脈。在耳本後雞足靑絡脈。刺出血。如豆汁。不宜出血多。治頭風眵蒙。目睛不明。鍼入一分﹐可灸三壯。

卷之八鍼灸經

五﹟正面部中行

凡一穴齦交─穴。左唇內齒上齦縫筋中。治目淚眵汁。內赤癢痛。生白膚翳。鍼入三分。可灸三壯。

卷之八鍼灸經

六﹟面部第二行

左右六穴攢竹二穴。一名始光。一名光明。一名員柱。在兩眉頭陷中。足太陽脈气所發。治目KTKT。視物不明。

眼中赤痛。鍼入一分。畱三呼。瀉三吸。徐徐而出鍼﹐不宜灸。宜以細三稜鍼刺之。宣泄熱气。三度刺目大明。忌如前法。

睛明二穴。一名淚孔。在目內。手足太陽少陽足陽明五脈之會﹐治攀睛翳膜覆瞳子。惡風淚出。目內癢痛。小兒雀目疳眼。大人气眼冷淚。KT目視物不明。大肉侵睛。鍼入一寸五分。畱三呼。禁不可灸。雀目者宜。

可久畱鍼。然後速出鍼。忌如前法。

巨二穴。俠鼻孔旁八分。直目瞳子。蹺脈足陽明之會。治靑盲。目無所見。遠視KTKT。白翳覆瞳子面。鍼入三分。得气而瀉﹐灸亦良。可灸七壯。

卷之八鍼灸經

七﹟面部第三行

左右凡六穴陽白二穴。在眉上一寸。直目瞳子。足少陽陽維之會。治頭目痛。目眵。可灸三壯。鍼入三分。一作二分。

承泣二穴。在目下七分。直目瞳子陷中。蹺脈任脈足陽明之會。治目視KTKT﹐冷淚。眼赤痛。禁不宜鍼。鍼之令人目烏色。可灸三壯。炷如大麥。忌如常法。

四白二穴。在目下一寸。足陽明脈气所發。治頭痛目眩。眼生白翳。可灸七壯。鍼入三分。凡用鍼。穩審方得下鍼。若鍼深。卽令人目烏色。

卷之八鍼灸經

八﹟面部第四行

左右凡八穴本神二穴。在曲差旁一寸五分。一日直耳。上入髮際四分。足少陽陽維之會。治目眩。頸項彊急痛。鍼入三分。可灸三壯。

絲竹空二穴。一名目。在眉後陷中。足少陽脈气所發。禁不可灸。不幸使人目小。又令人目無所見。治目眩頭痛。目赤。視物眩眩。眼睫拳倒。鍼入三分。畱三呼。宜瀉不宜補。

瞳子二穴。在目外五分。手太陽手足少陽之會。治靑盲無所見。遠視KTKT。目中膚翳白膜。頭痛。

目外赤痛。可灸三壯。鍼入三分。

顴二穴。在面骨下廉銳骨端陷中。手少陽太陽之會。治目黃。眼動不止。鍼入二分。

卷之八鍼灸經

九﹟側面部

左右凡二穴頭維二穴。在額角入髮際。本神旁一寸五分。足少陽陽明脈之交會。治頭偏痛。目視物不明。鍼入三分﹐禁不可灸。

卷之八鍼灸經

十﹟背部中行

凡二穴陶道一穴。在大椎節下間﹐俯而取之。督脈足太陽之會。治頭重目瞑。可灸五壯。鍼入五分。

筋縮一穴。在第九椎節下間。俯而取之。督脈气所發。治目轉上垂﹐可灸三壯。鍼入五分。

卷之八鍼灸經

十一﹟背部第二行

左右凡十穴風門二穴。一名熱府。在第二椎下。兩旁相去各一寸五分。督脈足太陽之會。治目瞑風勞。鍼入五分。畱七呼。可灸五壯。

肺二穴。在第三椎下兩傍相去各一寸五分。足太陽脈气所發。甄權鍼經云。在第三椎下兩旁。以搭手左取右。右取左。當中指末是穴。治頭目眩。鍼入五分。畱七呼。可灸一百壯。

肝二穴。在第九椎下兩旁相去各一寸五分。治目上視。目眩。頭痛。目KTKT生白翳。鍼入三分。畱六呼。可灸三壯。

三焦二穴。在第十三椎下兩旁﹐相去各一寸五分。治目眩。頭痛。鍼入五分。畱七呼。可灸三壯。

腎二穴。在十四椎下兩旁相去各一寸五分。與臍平。治目視KTKT。五勞七傷。鍼入三分。畱七呼。

可灸以年爲壯。愼如前法。

卷之八鍼灸經

十二﹟背部第三行

凡二穴二穴。在肩內廉。俠六椎下。兩旁相去各三寸。正坐取之。足太陽脈气所發。以手痛按之。病者言。鍼入六分。畱三呼。瀉五吸。治目眩。鼻衄。可灸二七壯至百壯止。忌莧菜白酒等物。

卷之八鍼灸經

十三﹟手太陰肺經

左右凡四穴大淵二穴。土也。在手掌後陷中。手太陰脈之所注也。爲。治目生白翳。眼赤筋。可灸三壯。鍼入二分。

天府二穴。在腋下三寸動脈中。以鼻取之。治目眩。遠視KTKT。禁不得灸。鍼入四分。畱三呼。

卷之八鍼灸經

十四﹟手陽明大腸經

左右凡四穴商陽二穴。金也﹐一名絕陽。在手大指次指內側。去爪甲角如韭葉。手陽明脈之所出也。爲井。治目靑盲。

可灸三壯。右取左。左取右。如食頃立已。鍼入一分。畱一呼。

合谷二穴。一名虎口。在手大指次指歧骨間陷中。手陽明脈之所過也。爲原。治目視不明。頭痛。鍼入三分。

畱六呼。可灸三壯。若婦人妊娠。不可刺之。損胎气。

卷之八鍼灸經

十五﹟手少陰心經

左右凡四穴通裏二穴。在腕後一寸。治目眩頭痛。鍼入三分。灸三壯。

少海二穴。水也。一名曲節。在肘內廉節後。又云肘內大骨外去肘端五分。手少陰脈之所入也。爲合。治目眩。甄權云。屈手向頭取之。治腦風頭痛。不宜灸。鍼入五分。

卷之八鍼灸經

十六﹟手太陽小腸經

左右凡十四穴少澤二穴。金也。一名小吉。在手小指之端。去爪甲下一分陷中。手太陽脈之所出也。爲井。治目生膚翳。

覆瞳子。可灸一壯。鍼入一分。

前谷二穴。水也。在手小指外側本節之前陷中。手太陽脈之所流也。爲滎。治目中白翳。可灸一壯。鍼入一分。

後溪二穴。木也。在小手指外側本節後陷中。手太陽脈之所注也。爲。治目赤生翳﹐可灸一壯。鍼入一分。

腕骨二穴。在手外側腕前起骨下陷中。手太陽脈之所過也。爲原。治目冷淚。生翳膜。頭痛。可灸三壯。鍼入二分。畱三呼。

陽谷二穴。火也。在手外側腕中銳骨之下陷中。手太陽脈之所行也。爲經﹐治目眩。可灸三壯。鍼入二分。

畱二呼。

養老二穴。在手踝骨上一空腕後一寸陷中。手太陽。治目視不明。可灸三壯。鍼入三分。

支正二穴。在腕後五寸。別走少陰。治頭痛目眩﹐可灸三壯。鍼入三分。

卷之八鍼灸經

十七﹟手少陽三焦經

左右凡六穴關衝二穴﹐金也﹐在手小指次指之端。去爪甲角如韭葉。手少陽脈之所出也。爲井。治目生翳膜﹐視物不明。

鍼入一分。可灸一壯。忌愼如前。

液門二穴。水也。在手小指次指間陷中。手少陽脈之所流也。爲滎。治目眩頭痛。目赤澀。鍼入二分。可灸三壯。

中渚二穴。木也。在手小指次指本節後間陷中。手少陽脈之所注也。爲。治目眩頭痛。目生翳膜。鍼入一分。可灸三壯。

卷之八鍼灸經

十八﹟足少陽膽經

左右凡四穴俠溪二穴。水也。在足小指次指歧骨間本節前陷中。足少陽脈之所流也。爲滎。治目外赤。目眩。可灸三壯。鍼入三分。

丘墟二穴。在足外踝下如前陷中。去俠溪四寸五分。足少陽脈之所過也。爲原。治目生翳膜。可灸三壯。鍼入五分。畱七呼。

卷之八鍼灸經

十九﹟足太陽膀胱經

左右凡八穴至陰二穴。金也。在足小指外側。去爪甲角如韭葉。足太陽脈之所出也。爲井。治目生翳。鍼入二分。可灸三壯。

通谷二穴﹐水也。在足小指外側本節前陷中。足太陽脈之所流也。爲滎。治目眩。頸項痛。目KTKT。

可灸三壯。鍼入三分。

束骨二穴。木也。在足小指本節後陷中。足太陽脈之所注也。爲。治目眩﹐項不可回顧。目內赤爛。可灸三壯。鍼入三分。

京骨二穴。在足外側大骨下。赤白肉際陷中。足太陽脈之所過也。爲原。治目內赤爛。目眩。鍼入三分。

可灸七壯。

卷之八鍼灸經

二十﹟推人神所在法

一日足大指。二日外踝。三日股內。四日腰。五日口舌懸壅。六日手掌。七日內踝。八日足腕。九日尻。十日腰背。

十一日鼻柱。十二日髮際。十三日牙齒。十四日胃脘。十五日徧身。十六日胸前。十七日气沖。十八日股內。十九日足膝。二十日內踝。二十一日手小指。二十二日外踝。二十三日肝。二十四日手陽明兩腰。二十五日足陽明。二十六日胸。二十七日膝。二十八日陰。二十九日膝脛顳。三十日關元下至足。

以上人神所在之日。禁忌鍼灸。若遇疾急。不拘。

卷之八鍼灸經

二十一﹟推逐時人神所在

子時在踝﹐丑時在腰。寅時在目。卯時在面。辰時在頭。巳時在手。午時在胸。未時在腹。申時在心。酉時在背。

戌時在項。亥時在股。

卷之八鍼灸經

二十二﹟推九宮尻神訣

一坤踝上艾休加。二震須當在齒牙。三巽乳頭連口舌。四中肩井是尻家。五幹背面連雙耳。六兌手膊莫虛華。七艮項腰莫鍼灸。八離肋膝最疑他。九坎肘肚腳休犯。記取尻神切莫差。

卷之九諸方辯論藥性

一﹟玉石部

凡二十五種雄黃味苦甘平。寒大溫有毒。治目痛。

礬石味鹹寒無毒。主目痛。一﹑外臺祕要。治目翳及肉。取礬石最白者。內一黍米大於翳上及肉上。卽令淚出。綿拭之。令惡汁出盡。其疾日日減。翳自消薄便瘥。礬石須眞好者。方可用。肘後方治目中風腫赤眼方。白礬二錢。熬和棗丸如彈丸大。以摩上下。食頃止。日三度。二﹑姚合眾方。治小兒目晴上白膜。白礬一分。以水四合。熟銅器中煎取半合。下少白礬調之。以綿濾過。每日三度。點一芥子大。

芒硝味苦辛大寒。孫眞入食忌。治眼有翳。取芒硝一大兩。置銅器中急火上煉之。放冷後。以生絹細羅點眼角中。每夜欲臥時。一度點妙。

馬牙硝味甘大寒無毒。點眼藥中多用。甚去赤腫。障翳。澀淚痛。經驗方。退翳明目白龍散。取馬牙硝洗淨者。用濃紙裹令按實。安在懷內著肉處。養一百二十日。取出研如粉。入少龍腦同研細。不計年數深遠。眼內生翳膜漸漸昏暗。遠視不明。但瞳人不破並醫得。每點用藥末兩米許。點目中。

滑石味甘寒大寒無毒。

石膽味酸辛寒有毒。主明目目痛。

空靑味甘酸寒大寒無毒。主靑盲明目。益肝气。療目赤腫。去膚翳止淚。唐本空靑爲眼藥之要。日華子空靑大者如雞子。小者如相思子。其靑濃如荔枝殼。內有漿酸甜﹐能點多年靑盲。內障翳膜。其殼又可摩翳也。千金方。治眼KTKT不明。以空靑少許漬露一宿。以水點之。

曾靑味酸小寒無毒。主目痛止淚。療頭風腦中寒。

摩娑石主頭痛。

丹砂味甘微寒無毒。主益气明目。

鹽花味鹹溫無毒。陳藏器。明目。去皮膚風毒。日華子。明目。止風淚邪气。範汪方。主目中淚出不得開。

卽刺痛。以鹽如大目許。內目中。習習去鹽。以冷水數洗目瘥。藥性論。空心漱齒。少許時吐水中洗眼。可夜見小字。

食忌。主瞇眼者。以少鹽並豉置水中視之。立出。

水銀味辛寒有毒。

朱砂陳藏器雲。水銀出於朱砂。則知二物其味同也。妊婦不可服。

石膏味辛甘微寒。大寒無毒。主中風。日華子云。治頭風。

銀屑味辛平有毒。明目。

膩粉卽輕粉也。又名水銀粉。味辛冷無毒。

磁石味辛鹹寒無毒。日華子治眼昏。

珊瑚味甘平無毒。去目中翳。錢相公篋中方。治七八歲小兒眼有麩翳未堅。不可妄敷藥。宜點珊瑚散。細研如粉。每日少點之。三日愈。

瑪瑙味辛寒無毒。主目赤爛。

砂味鹹苦辛有毒。妊婦不可服。

石蟹主靑盲。目淫膚翳。細研水飛過。入諸翳相佐。用之點目良。

代赭石味苦甘寒無毒。主賊風。妊婦不可服。

古文錢治翳障明目。療風赤眼。鹽酒浸用。

戎鹽治眼赤爛風赤。細研和水點目中。

井泉石很大黃梔子。治眼瞼腫。得石決明﹑菊花。療小兒眼疳生翳膜。

卷之九諸方辯論藥性

二﹟艸部

凡五十六種菖蒲味辛溫無毒。明耳目。藥性論。治頭風淚下。一寸九節者良。千金方。甲子日取菖蒲一寸九節者。陰漧百日。爲末。服方寸匕。日三服。耳目聰明不忘。

菊花味苦甘平無毒。主頭風眩腫痛。目欲脫淚出。日華子云。菊有兩種。花大气香莖紫者。爲甘菊。花小气烈莖靑小者。名野菊。味苦甘者入藥。苦者不任。治四肢遊風頭痛。作枕用之。可明目。葉亦可明目也。食療。甘菊平。

其葉正月采可作羹。莖五月五日采。花九月九日采。並主頭風。目眩淚出。食醫心鏡。甘菊主頭風。目眩淚出。可切作羹煮粥。生食亦得。

人參味甘溫。微寒無毒。主除邪气。明目。通血脈。

天門冬味苦甘平。大寒無毒。主諸暴風濕。保定肺气。

甘艸味甘平無毒。通經脈。利血气。解百藥毒。

術味苦甘溫無毒。主風眩頭痛。目淚出。聖惠方。治雀目不計時月。用蒼術二兩。搗爲細末。每服一錢。不計時候。以好羊子肝一个。用竹刀子批開。攤藥在內。麻繩纏定。以粟米泔一大盞。煮熟爲度。患人先燻眼。藥气絕卽喫之。簡要濟眾。亦治小兒雀目﹐經驗方。蒼術不拘多少。用米泔水浸三兩日。逐日換水。候滿日取出。刮去黑皮。切作片曝漧。用慢火炒令黃色。細搗末。每一斤末。用蒸過茯苓半斤。煉蜜爲丸如桐子大。空心臥時。溫熟水下十五丸。

別用術末六兩。甘艸末六兩。拌合勻。作湯點之。可壯顏色。明耳目。忌桃李蛤雀三日。又治內外障眼。蒼術四兩。米泔浸七日。逐日換水。後刮去黑皮。細切入靑鹽一兩。同炒黃色爲度。去鹽不用。木賊二兩。以童子小便浸一宿。水淘焙漧。同搗爲末。每日不計時候。但飲食菜蔬內。調下一錢七分。甚妙。

菟絲子味辛甘無毒。久服目明。

茺蔚子味辛甘。微溫。微寒無毒。主明目。療頭痛。

柴胡味苦平。微寒無毒。去腸胃中結气。久服輕身明目。

麥門冬味甘微寒無毒﹐主目黃。陳藏器。和車前子﹑漧地黃爲丸。服之明目。夜中見光。

羌活味苦甘平。微溫無毒。療諸賊風。百節痛風。又日華子。治一切風旋。眼目赤痛。獨活。卽羌活母類也。

車前子味甘鹹。寒無毒。主養肺。明目。療赤痛。藥性論。能去肝中風熱。毒風衝眼。目赤腫障翳。腦痛淚出。聖惠方。治久患內障眼。車前子﹑漧地黃﹑麥門冬。等分爲末。蜜丸如桐子大。服之屢有效。

木香味辛溫無毒。

薯蕷味甘溫平無毒。主頭面遊風。頭風。眼眩。久服耳目聰明。

澤瀉味甘鹹寒無毒。主風。扁鵲云。多服病患眼。

遠志味苦溫無毒。主耳目聰明。去心下膈气。皮膚中熱。面目黃。

艸龍膽味苦。寒。大寒無毒。益肝膽气。日華子云明目。

細辛味辛溫無毒。主頭痛腦動。益肝膽。通精气。久服明目。陶隱居云。最能除痰明目也。

巴戟天味辛甘。微溫無毒。增志益气。療頭面遊風。

芎味辛溫無毒。主中風入腦頭痛。除腦中冷。目淚出。多涕。禦藥院方。眞宗賜髙祖相國去痰淸目生犀丸。

川芎十兩。緊小者。粟米泔浸三日。薄切片子。日榦爲末﹐作兩料入。料入腦麝各一分。生犀半兩。重湯煮。蜜杵爲丸小彈子大。茶酒任嚼下一丸。頭目昏眩。加細辛一分。口眼斜。炮天南星一分。

黃連味苦。寒。微寒無毒。主熱气目痛。傷淚出。明目益膽。又治目方。用黃連多矣。而羊肝丸尢奇異。

取黃連末一大兩。白羊子肝一具去膜。同於砂盆內研令極細。眾手撚爲丸如桐子大。每食以暖漿水吞二七枚。連作五劑瘥。但是諸眼目疾及障翳靑盲。皆主之。禁食豬肉及冷水。劉禹錫云。有崔承元者。因官治一死罪囚出活之。囚後數年亦病死。一日崔爲因內障所苦。喪明逾年。後因半夜嘆息獨坐時。聞階除間之聲。崔問爲誰。曰是昔所蒙活者囚。

今故報恩至此﹐遂以此方見告。訖而沒。崔根據此合服。不數月眼復明。因傳此方於世。又今醫家洗眼湯。以當歸﹑芍藥﹑黃連等分。銼細。以雪水或甜水煮濃汁。乘熱洗。冷卽再溫洗。甚益眼目。是風毒。赤目。花翳。皆可用之。其說曰。

凡眼目之病。皆血脈凝滯使然。故以行血藥合黃連治之。血得熱卽行。故乘熱洗之。用者無不神效。外臺祕要。治目卒癢痛。末黃連。以乳汁浸點目中。抱朴子。乳汁煎黃連。治目中百病。

肘後方。治眼淚出不止。濃煎黃連汁。浸綿拭之。

蒺藜子味苦辛。微溫。寒無毒。主風癢。頭疼。咳逆傷肺。肺痿﹐其葉主風癢。可煮以浴。久服明目。古蒺藜子皆用刺者。治風最良。外臺祕要補肝散。治三十年失明。蒺藜子七月七日收。陰漧。搗散食。白水服方寸匕。

黃味甘微溫無毒。主安痛補虛。日華子。治頭風。熱毒。赤目等﹐藥中有益。呼爲羊肉。

肉蓯蓉味甘酸鹹。微溫有毒。主補中。

防風味甘辛無毒。主頭眩痛。惡風風邪。目盲無所見。日華子治風赤眼止淚。

決明子味鹹苦甘平。微寒無毒。主靑盲目。淫膚。赤白膜。眼赤痛淚出。唐本主明目。故以決明名之。俗方惟以療眼也。日華子。治肝气。脇太陽穴治頭痛。作枕勝黑豆。治頭風明目。食療。葉主明目。利五臟。食之甚良。子主肝家熱毒瓦斯。風眼赤淚。每日服一匙。去塵。空心水吞之。百日後夜見光物也。外臺祕要。治積年失明。不識人。

決明子二升。杵散。食後以粥飲方寸匕。千金方。治肝毒熱。取決明子作菜食之。

五味子味酸溫無毒。日華子。治風明目。

地膚子味苦寒無毒。去皮膚中熱气。久服耳目聰明。外臺祕要。治目痛及瞇目。忽中傷因有熱瞑者。取地膚子白汁注目中。

漧薑味辛溫。大熱無毒。逐風邪。唐本久服令眼暗。肘後方。治身體重。小腹急熱。必衝胸膈。頭重不能舉。

眼中生翳。漧薑四兩。末溫和溫服。覆取汗得解。集驗方。治頭旋眼眩。漧薑爲末。熱酒調半錢。立效。

當歸味甘辛。溫。寒無毒。日華子治一切風。

芍藥味苦酸平。微寒有小毒。通順血脈。藥性論。能治肺邪气。日華子。治頭風痛。明目。赤肉。赤色者。

別本注。赤者利小便。下气。白者止痛散血。

瞿麥味苦辛寒無毒。明目去翳。孕婦不可食。日華子云。治眼目赤腫痛。

玄參味苦鹹。微寒無毒。補腎气。令人目明。

秦艽味苦辛平。微溫無毒。療風。無問久近。

知母味苦寒無毒。療膈中惡及風汗。多服令人瀉。日華子。潤心肺補不足。虛勞。

貝母味辛苦平。微寒無毒。主目眩項直。藥性論。末之點眼。去膚翳。

白芷味辛溫無毒。主頭風侵目淚出。頭眩。目癢。藥性論。除風邪。明目止淚。日華子。治目赤肉。百一選方都梁丸。王定國因被風吹。項背拘急。頭目昏眩。太陽並腦俱痛。自山陽拿舟至泗州求醫。楊吉老旣診脈。卽與藥一彈丸便服。王因款話。經一時再作。並進兩服。病若失。王甚喜。問爲何藥。答曰。公如道得其中一味卽傳此方。王思索良久。自川芎﹑防風之類。凡舉數種皆非。但一味白芷耳。王益神之。此藥初無名。王曰。是藥處自都梁。人可名都梁丸也。大治諸風眩暈。婦人產前後。乍傷風邪。頭目昏重。及血風頭痛。服之令人目明。凡沐浴後。服一二粒甚佳。

方用香白芷大塊。擇白色新潔者。先以棕刷刷去塵土。用沸湯泡洗四五徧。爲細末。煉蜜丸如彈子大。每服一丸。多用荊芥點茶蠟。細嚼下。食後常服。諸無所忌。只幹嚼咽亦可。

黃芩味苦平。大寒無毒。療痰熱。胃中熱。

前胡味苦。微寒無毒。主風气頭痛。推陳致新。明目。

本味苦辛。溫。微寒無毒。主除風頭痛。

天麻味辛平。微溫無毒。療風無問久近。

牡丹皮味辛苦。溫。微寒無毒。療頭痛頭風。蕭炳云。白補赤利。

蘆薈味苦寒無毒。主熱風。腦間熱气。明目。

胡黃連味苦辛平無毒。療風。唐本補肝膽。明目。

附子味辛甘。溫。大熱有大毒。主風寒。張文仲方。療眼暴赤腫。磣痛不得開。又淚出不止。削附子黑皮。

末如蠶糞屎。著中。以定爲度。孕婦不可服。

烏頭味辛甘。溫。大熱有大毒。主中風。目中痛。不可久觀。孕婦不可服之。

半夏味辛平。微寒有毒。主頭眩。悅澤面目。消胸膈痰熱。墮胎。

大黃味苦。寒。大寒無毒。主推陳致新。和五臟。除痰實。腸間結熱。

葶藶味辛苦。寒﹐大寒無毒。治面目浮腫。中風。

桔梗味辛苦。微溫有小毒。補血气。除寒熱風痺。日華子云。補虛養血。

旋復花味鹹甘。溫。微冷利有小毒。主目中眵。

牛膝聖惠方。治眼卒生珠管。牛膝並葉搗絞取汁。日三四度點之。

白蒿深師方。取白艾蒿十束。如升大。煮取汁。以曲及米一如釀酒法。候熟稍稍飲之。但是面目有瘡。皆可飲之。斗門方治火眼。用艾燒令煙起。以碗蓋之。候煙上碗成煤取下。用溫水調化。洗火眼卽瘥。更入黃連甚妙。

菥子崔元亮療眼熱痛淚不止。以菥子一物。搗篩爲末。欲臥時。以銅箸點眼中。當有熱淚及有惡物出。

並去肉。可三四十夜點之甚妙。

仙靈脾經驗方。治瘡毒入眼。以靈脾﹑威靈仙。等分爲末。食後米湯下二錢匕。小兒半錢。

夏枯艸簡要濟眾方。治脾虛。目睛疼。冷淚出不止。筋脈痛。及眼羞明怕日。補肝散。夏枯艸半兩。香附子一兩。共爲末。每服一錢。臘茶調下。無時候服。

卷之十

三﹟木部

凡二十九種桂味甘辛。大熱﹐有小毒。主利肝肺气。頭痛。日華子治一切風。明目。

松脂味苦甘溫無毒。除胃中伏熱。

枸杞味苦寒。根名地骨皮。大寒。子微寒無毒。春夏采葉。秋采莖實。冬采根。藥性論。葉和羊肉作羹。益人甚。除風明目。若渴可煮作飲。代茶飲之。主患眼風障。赤膜。昏痛。取葉搗汁。注眼中妙。千金方。治肝虛。或當風眼淚。枸杞最肥者二升。搗破。納絹袋中。置罐中。以酒一斗浸幹。密封勿泄气。三七日。每旦飲之。任性勿醉。肘後方。療目熱。生膚。赤白眼。搗枸杞汁點眼立效。外臺祕要。療眼暴赤。天行腫癢痛。地骨皮三斤。水三斗。煮取三升。絞去渣。更內鹽一兩。炒取二升。敷目。或加漧薑二兩。

柏實味甘平無毒。主益气除風。久服耳目聰明。

茯苓味甘平無毒。主開胸腑。調髒气。雷公云。凡采得搗令細。於水盆中絞令濁。浮者去之。是茯苓。而若誤服之。令人眼中子。並黑睛點小兼目盲。記之。

琥珀味甘平無毒。日華子明目。摩翳。

黃柏味苦寒無毒。療目熱赤腫。日華子洗肝。明目止淚。

楮實味甘寒無毒。主明目。葉亦入方用。外臺祕要。點眼翳。取楮白皮暴漧。合作一繩子如釵股。火燒作灰。

待冷細研如面。每點於翳上。日三五度漸消。

蔓荊味苦辛。微寒。平溫無毒。主明目。頭風痛。目淚出。日華子治赤眼。

蕤核味甘。溫。微寒無毒。主明目。赤腫痛淚出。目腫爛。圖經劉禹錫傳信方。所注法最奇。云眼風淚癢。

或生翳。或赤。一切皆主之。宣州黃連搗篩末。蕤仁去皮研爲膏。緣此性稍濕。末不得故耳。與黃連等分合和。取無虫漧棗二枚。割頭少許畱之。去卻核。以二物滿塡於中。卻取所割下棗頭。根據前合定。以小綿裹之。惟薄綿爲佳。以大茶碗量水半碗。於銀器中。文武火煎取一雞子。以來。以綿濾。待冷點眼。萬萬不失。前後試驗數十人皆應。今醫家亦多用得效。故附之。

藿香微溫療風。

乳香微溫。日華子味辛熱。微毒。去惡風。

桑葉主除寒熱。日華子暖無毒。除風痛。春葉未開時。可作煎服。治一切風。經驗方。治靑盲。此一法當根據而用之。視物如膺鶻者有此效。正月八。二月八。三月六。四月四。五月五。六月六。七月七。八月二十。九月十二﹑十七。十月二十二。月晦。每遇上件神日。用桑柴灰合以煎湯。沃之於瓷器中。澄令極淸。以藥稍熱洗之。如覺冷。卽重湯煮令得所。不住手洗。遇上件日不得不洗。緣此神日本法也。

梔子味苦。寒。大寒無毒。療目熱赤痛。胃中熱气。

麒麟竭味甘鹹平有毒。小破積血。日華子。此藥性急。亦不可多使。

龍腦味辛苦微寒。一云溫平無毒。主明目。去目赤膚。海藥謹按陶弘景云。主內外障眼。又有蒼龍腦。用點眼則有傷。切宜擇用。

枳殼味苦酸。微寒無毒。止風痛。日華子。除風明目。及肺气。食醫心鏡。用枳殼一兩。杵末。如茶法煎用。

明目。

秦皮味苦。微寒。大寒無毒。去風除熱。目中靑翳白膜。可作湯洗目。藥性主明目。去肝中久熱。兩目赤腫疼痛。風不止淚。秦皮一升。水煎澄淸。冷洗赤眼極效。外臺祕要。治赤眼及睛上瘡。秦皮一兩。淸水一升。於白碗內浸。春夏一食時以上。看碧色出。卽以箸頭纏綿。仰臥。點所患眼。仍洗從大中滿眼著。微痛不畏。良久三五飯間。

卽側臥。瀝卻熱汁。每日十度。以上著不過兩日瘥。又治眼因赤瘥後翳暈。秦皮一兩。切。水一升五合。煮取七合。澄淸漬目中。

沒藥味苦平無毒。主目中翳暈痛。膚赤。

五倍子味苦酸平無毒。療肺臟風。博濟方。治風毒上攻眼目。腫癢澀痛不可忍者。或上下瞼赤爛。浮翳瘀肉侵睛。神效驅風散。五倍子一兩。蔓荊子一兩半。同杵末。每服二錢。水二盞。銅石器內煎及一盞。澄滓熱淋洗。畱滓。二服又根據前淋洗。大能明目去澀癢。

密蒙花味甘平。微寒無毒。主靑盲。膚翳赤澀。眵多淚。消目中赤脈。及疳气攻眼。

訶梨勒味苦溫無毒。圖經取其核。入白蜜研注目中。治風赤澀痛神效。

石南味辛苦中有毒。能逐諸風。

鉤藤微寒無毒。

突厥白味苦。

槐木千金方。療肝赤眼。取槐木枝如馬鞭大。長二尺作一段。齊頭。麻油一匙。置銅缽中。且使童子一人以其木研之。至瞑。令仰臥。以塗向眼。日三度瘥。又方。明目黑髮。取槐子於牛膽中漬陰漧。百日食後吞槐子一枚。

十日身輕。三十日白髮黑。百日內通神。食醫心鏡明目方。嫩槐葉一斤。蒸如造炙肝。取葉研末。如茶法煎。呷之。

牡荊木肘後方。療目卒痛。燒荊木出黃汁。敷之。

雞舌香抱朴子用此香入黃連乳汁煎。治目中病。

苦竹孫眞人食忌。治目中赤痛如刺。不得開。肝實熱所致。或生障翳。苦竹瀝五合。黃連二分。綿裹入竹瀝內浸一宿。以點目中數度。令熱淚出。凡葉竹皆可煎湯飲之。蓋竹葉能生膽上膏。

卷之十

四﹟人部

凡二種乳汁味甘平無毒。唐別錄。首生男乳。療目赤腫痛多淚。又取和雀屎去赤肉。肘後方。療目熱生膚赤白膜。

取屎細直者。以人乳和敷自消爛盡。陳藏器。眼睛和乳汁研滴目瞳子。能見云外物。又主目病。以象睛和乳汁滴目中。

懷孕婦人爪甲取研細末。置目中去障翳。

卷之十

五﹟獸部

凡十四種麝香味辛溫無毒。療風毒。去目中膚翳。雷公。凡使麝香。並用子日開之。不用苦。細研篩用。孕婦不可服。

牛黃味苦平有小毒。孕婦不可服。

熊脂味甘。微寒溫無毒。日華子治風。療頭旋。

酥酸微寒。日華子。益心肺。陳藏器。堪用諸膏摩風腫。

牛膽味苦大寒。益目睛。藥性論﹐臘月牝牛膽。盛黑豆一百粒。後百日開取。食後夜間吞三七粒。鎭肝明目。

黑豆盛汁。不計多少。

牛肝主明目。

靑羊膽主明目。藥性論。靑羊肝服之明目。膽點眼。主赤障白膜風淚。食療治肝風虛熱。目赤暗痛。熱病後失明者。以靑羊膽或子肝薄切。水浸。敷之極效。生子肝吞之尢妙。主目失明。取肝一斤。去脂膜薄切。以未著水新瓦盆一口。揩令淨。鋪肝於盆中。置於炭火上爆。令脂汁盡。候極幹。取決明子半升。蓼子一合。炒令香爲末。和肝搗之爲末。以白蜜漿下方寸匕。食後服之。日三。加至三匕止。不過三劑。目極明。一年服之妙。夜見文本並諸物。其羊卽骨歷羊是也。當患眼痛澀。不能視物。及看日光並燈火光不得者。取熟羊頭眼睛中白珠子二枚。於細石上和棗汁研之。取如小麻子大。安眼睛上仰臥。日二夜二。不過三四度瘥。千金方治目赤及翳。羊眼睛暴榦爲末。敷兩目。又敷目KTKT。靑羊肝內銅器內煮。以麵餅覆面上。上鉆兩孔如人眼。止以目向上燻之。肘後方。治目暗。熱病後失明。

以羊膽敷之。旦暮時各一敷之。梅師方。眼暗。黃昏不見物者。以靑羊肝切。淡醋食之。煮亦佳。羊角主靑盲。明目癢气風頭痛。

羚羊角味鹹苦。寒。微寒無毒。主明目。

犀角味苦酸鹹。寒無毒。療頭痛。日華子鎭肝明目。

虎睛日華子鎭心。

兔肝主目暗。孟詵。肝主明目。和決明子作丸服之。又主服丹石人上衝眼暗不見物。可生食之。一如服羊子肝法。日華子。肝明目。治頭旋眼痛。

豬肝方家多用之。外臺祕要﹐療目盲豬膽一枚。微火上煎之。可丸如黍米大。內眼中食頃良。又翳如重者。

取豬膽白皮曝漧。合作小繩子如粗釵股大。火燒作灰。待冷。便以灰點翳上。不過三五度。

犬膽聖惠方治眼癢急赤澀。用犬膽汁注目中。食療上伏日采犬膽。以酒調服。明目。去眼中濃水。

馬齒劉涓子。主目有白翳息肉。取齒一大握。洗。和朴硝少許。杵。以絹裹安眼上。數易之。

卷之十

六﹟禽部

凡二種白鵝膏﹑斑鳩味甘平無毒。主明目。

卷之十

七﹟虫魚部

凡十七種石蜜味甘平。微溫無毒。明目。葛氏方。目生珠管。以蜜塗目中。仰臥半日。乃可洗去。生蜜佳。

蜜蠟味甘微溫無毒。集驗方。治雀目如神。黃蠟不以多少。器內溶成汁。取出。入蛤粉相合得所。成球。

每用以刀子切下二錢。以豬肝二兩。批開摻藥在內。麻繩紮定。水一碗。同入銚子內煮熟。取出乘熱燻眼。至溫冷並肝食之。日二。以平安爲度。

牡蠣味鹹平。微寒無毒。陶隱君。左顧者雄。故名牡蠣。

珍珠味寒無毒。粉點目中。主膚翳障膜。

石決明味鹹平無毒。主目障翳痛。靑盲。日華子涼明目。殼磨翳障。亦名九孔螺也﹐圖經。殼大者如手。小者如三兩指。海人亦啖其肉。亦取其殼漬水洗眼。七孔者良。十孔者不佳。

鯉魚膽味苦寒無毒。主目熱赤痛﹐靑盲明目。藥性論。目赤痛翳痛。食療。膽主除目中赤及熱痛。點之良。

蟬蛻味甘寒無毒。禦藥院。治頭風目眩。爲末飲湯下。

白僵蠶味鹹辛平無毒。日華子。治一切風病。

靑魚膽味甘平。微寒無毒。主目暗。滴汁目中。

貝子味鹹平有毒。主明目。一名貝齒。千金方。點小兒黑花。眼翳澀痛。用貝齒一兩。作燒灰研如粉。入少龍腦點之妙。又去目翳。貝子十枚。燒灰細篩。取一大胡豆著翳上臥。如炊一石米久。乃滅。息肉者。加珍珠與貝齒等分。

蛇蛻味鹹甘平無毒。主明目。

蠍味甘辛有毒。療諸風。口眼斜。

烏賊魚經驗方。治疳眼。取烏魚骨﹑牡蠣。等分爲末。糊丸如皂角子大。每服用豬肝一具。藥一丸。淸米泔內煮肝熟爲度。和肝食。用煮肝泔水下三兩服。

蠐螬千金方。治稻麥芒入眼。取蠐螬。以新布覆目上。持蠐螬從布上摩之。其芒著布上。

蜘蛛外臺祕要。治疣目。以蜘蛛网絲纏繞。自落。

田中螺藥性論。治肝熱。目赤腫痛。取田中螺大者七枚。淨洗。新汲水養去穢泥。重換水一升浸洗。仍旋取於漧淨器中。著少鹽花於口上。承取自然汁。用點目。逐个如此。用了卻放卻之。百一方。治目痛累年。或三四十年。

方取生海螺一枚。螺口開。以黃連末內螺口中。令螺飲黃連汁。綿注取汁著中。

白魚卽衣魚是也。外臺祕要。治目翳。白魚末。著少許於翳上。

卷之十

八﹟果部

凡一種杏仁廣利方治眼築損肉出。杏仁七枚去皮細嚼吐於掌中。及熱以綿裹箸頭。將點肉上。不過四五度瘥。

左慈祕訣杏不用多食。令人目盲。千金方治頭面風眼。鼻塞眼暗。冷淚。杏仁三升爲末。水煮四五沸。洗頭令汁盡。

三度瘥。

卷之十

九﹟米谷部

凡二種小麻油大寒無毒。主風气。去頭浮風。千金方。治物落眼中。以淸水研好墨點。

靑味甘寒無毒。主益气補腦。久服耳目聰明。

卷之十

十﹟菜部

凡七種蕪菁味苦溫無毒。子主明目。唐本北人又名蔓菁子。主目暗。千金方。常服明目。洞視肝腸。蕪菁子三升。

以苦酒三升煮令熟。日榦篩末。以井花水服方寸匕。加至二三。日三服。

瓜蒂味苦寒有毒。日華子治腦寒。熱癰眼昏。

馬齒莧主目盲白翳。子明目。仙經用之。食醫心鏡。主靑盲白翳。除邪气。利大小腸。去寒熱。馬齒莧實大升。

搗爲末。每一匙煮蔥豉粥和攪食之。煮粥及著米糝五味作羹亦得。

假蘇味辛溫無毒。主寒熱。唐本注。卽菜中荊芥是也。陳者良。主血勞。風气頭痛。頭旋眼眩。經驗方。產後中風。眼反折。四肢搐搦。下藥可立待應效。以如聖散。荊芥穗爲末。酒服二錢匕。後方治一切風口眼偏斜。靑荊芥一斤。靑薄荷一斤。一處砂盆內研。生絹絞汁於瓷器內。看濃薄煎成膏。余滓三分去一分。漉滓不用。將二分滓日榦爲末。以膏和爲丸如梧桐子大。每服二十丸。早至暮可三服。忌動風物。

蔥實味辛溫無毒。主明目。食醫心鏡理眼暗。補不足。蔥實大半升。爲末。每度取一匙頭。水二升。煮取一升半。濾取滓。葺米煮粥食良。久食之。又搗蔥實丸蜜如梧桐子大。食後飲汁服一二十丸。日二三服。亦甚明目。

白荷唐本注。治稻麥芒入眼中不出。以汁注眼中卽出。

苦匏瓠千金方。治眼暗。取七月七日苦苦瓠瓤白。絞取汁一合。以酢一升。古文錢七文和漬。微火煎之減半。

以沫內目中。又去翳法。以石胡荽內鼻中。翳自落。亦名鵝不食艸。

附﹟葆光道人眼科龍木集

夫六識之中。以眼爲上。稱爲日月。諭以驪珠。記二兩下以玄黃。髒四气而通膽。膽視故得身安。明達規矩。全軀莫貴乎斯。上士之人。自調五臟。而能養神之安。卽使髒和。和則眼目淸潔。時遇失養。治療易痊。縱有微。容可驅遣。中士之人。猶能眼動靜。自曉節宜﹐設使气厄。亦能除矣。下等之類。損益旣昧。寒暄失宜。但有疾證。不能療矣。

遂有所傷者也。故致如目者。惟輕膜果裏水。水之性澄淸。不柰纖埃。易致其損。皎潔瑩淨。無不鑑明。貴如寶珠。故曰明珠者。凡舉動瞻視。假借三光。設若外視昧則內視。昧則內視不明。內明則外視卽耀。故眼五臟之中主也。瞳人及黑晴。腎之主也。白睛應肺。總管於肝。明孔徧通於五臟。气若少亂。目生患也。五臟旣安。何敢有損。是以枝病花衰。

根枯葉落。若內有所傷。則外生諸疾也。又曰。目者。精气之餘也。心之主。肝之管也。五臟之精。气皆主於目。骨之精气爲瞳人。筋之精爲白睛。肉之精爲約束。是以筋血气骨之精。爲目瞳人共成也。夫憂愁思慮。皆會於心神。肝藏魂。

腎藏志。肝爲中將。取決於膽。會气於心。而主於目。目者。五臟之精气也。五臟有病。皆形於目。目赤。則病在於心。

目白在肺。目靑在肝。目黃在脾。目黑在腎。不可明者。病在胸中。气失則目瞑。气絕則目暗。肝气通於目。肝气和。

則色明。肝有病。則目奪精而眩。肝中寒。則目昏而瞳人痛。邪傷肝。則目靑目黑。瞻視不明。肝有實熱。則眼痛如刺。

肝若虛寒。則目眩流涕。瞻視生花。肝若勞寒。則混而不欲開。肝气不足。則目昏暗。迎風有淚。視物不明。然衝睛目皆赤痛。瘀肉生息。睛目黃。膽與肝合。膽虛。則陰邪所傷。目中生花。肝熱。則目中多赤痛淚出。肝不和。則昏而熱。

中風欲疼則淚出。文云肝久實熱。目赤澀痛息肉。故目者。五臟中气所成也。又曰目中有五輪。夫五輪者。有風輪。有血輪。有气輪。有水輪。有肉輪。乃應於五臟。隨气所產也。肝之色靑。其味酸。屬東方甲乙木也。旺於春。气通於左目。屬甲爲陽。右目屬乙爲陰。肝主風。故曰風輪也。𨿽有其名。而形狀難曉。與水輪相輔之也。心之色赤。其味苦。

屬南方丙丁火也。旺於夏。心主血。故曰血輪也。血輪與肉輪相輔。赤黑色是也。此輪忌之鍼。脾之色黃。其味甘。屬中央戊己土。旺於四季。各一十八日。脾主肉。故曰肉輪也。肉輪在外。鬱鬱黃白金色也。白睛也。肺之色白。其味辛。

屬西方庚辛金也。旺於秋。故肺主气。故曰气輪也。在肉輪之下。隱而不顯也。腎之色黑。其味鹹。屬北方壬癸水也﹐旺於冬﹐故曰水輪也﹐水輪在四輪之內。爲四輪之母。能以克明視萬物。故乃呼爲瞳仁。肝臟有病。應於風輪。病則迎風有淚。視物煙生。夜退晝增。澀疼裹白。或靑翳拂拂。似蠅聯之狀。此乃肺家之病也。宜治肺經。心臟有病。應於血輪。病則滿眼飛花兢起。散亂縱橫。肉漸沿目睛。兩淚淹赤爛。此心經之病也。脾臟有病。應於肉輪。病則瞼生肉。

瞳人有病。亂澀疼。眼見飛花撩亂。文如毛髮縱橫。夜半卽甚。黃昏日午增於早起。此脾經之病也。肺臟有病。應於气輪﹐病則如雲遮日。逡巡卽漸分明。一如雲影申花。或似飛蠅相趕。此乃肝經受病也。腎臟有病。應於水輪。病則滿眼黑花簇簇。霧气昏昏。視一物如二物。睹太陽如底。此腎病也。宜治腎經。餘皆仿此。且夫病有多端。其說非一。今將眼科不能言詳細。妄說多端。在夫精妙。一一具載於後。

附﹟葆光道人眼科龍木集

五輪歌

風輪肝木東方生木木生風。本髒於肝在兩中。饑飽不均生熱毒。睛疼有翳熱浸瞳。

血輪心火心屬南方火丙丁。熱風流入髒中停。眼兩頭生赤澀。遠視銅環似碎星。

肉輪脾土脾屬中央土最尊。肉攀睛起黑雲。胞沿腫痛羞明澀。赤脈來侵障犯睛。

气輪肺金髒肺停流熱毒生。滿眸微覺滴乳輕。但將涼藥宣腸胃。免使昏昏滴血輪。

水輪腎水腎臟元來受賊邪。上生兩眼內生花。分明蝴蝶交加舞。莫待朦朧似霧遮。

附﹟葆光道人眼科龍木集

八廓歌

關泉廓小腸之腑屬關泉。受病先從心膽傳。兩多生熱淚癢。但調經脈自然痊。

養化廓三焦有病肝中藏。冒暑衝風時犯光。涼膈邪猶畱中宮。連投熱藥病難當。

抱陽廓內抱眞陽是命門。眼前花亂色難分。不能補腎調肝膽﹐赤脈交加熱有根。

傳道廓道傳爲士本經根。肺家壅滯熱風侵。太陽若順應須愈。病澀之時翳犯睛。

水谷廓食气傷脾在胃中。更加積熱兩相衝。胞沿漸腫侵睛赤。不解中宮熱不通。

津液廓膀胱爲水腎爲元﹐冷熱相刑本截居。靑赤翳來輪廓內。非憑妙手不能除。

淸淨廓視物依稀似霧中﹐似霧隱手障睛瞳。更加冷淚頻頻下。此是肝家虛冷攻。

會陰廓腎中之病有因由。酒色气多有帶憂。莫道睛疼無大咎。那堪障翳裹睛休。

夫眼者。乃天地之日月也。天地淸淨。日月光明。天地昏瞑。日月薄蝕﹐經云。眼應於肝。旺在春三月。作魂神寶。

眼爲戶牖所通。萬物無不睹之。好惡是非。自然分別。自少及長。疾病多般。皆是謀養有乖。致使眼目生患。凡人多食熱物。或食五辛。喜怒無時。淫欲不節。衝寒冒暑。坐濕當風。恣意喧呼。狂情啼叫。長夜不寐。天日無閒。極目視髙。

凝神遠望。或久處煙火。或博戲經時。拈掇多年。雕鐫畫繡。燈下細書。月中讀書。皆能耗散精華。大能損目。更有馳騁田獵。冒涉霜雪。向日延風。晝夜不息。皆是損目之因。恣一時之快意。爲目病之根源。所以疾生眼目﹐凡有養性之事。必須愼之。終身保息。自然無憂。永無眼目之患也。

附﹟葆光道人眼科龍木集

鉤割鍼鐮法

夫眼之內。兩頭皆赤有息肉者。宜鉤起。以鈹鍼割取令盡。如未全盡。可再取之。以盡爲度。或以鐮。或以細鍼以綫穿。用口銜定綫頭牽起。以鈹鍼折起﹐令離黑珠﹐向日割之。割了以火熨。令斷其勢。卽不再生﹐不然則二三年仍前發動。生者粘睛不落。則云難療﹕須審細察之。絕濃者入水輪。卽以細鍼篦子折起﹐勿使損掣瞳人。切須穩當。不得粗心大膽﹐瞳人前薄不易傷損。凡鉤割取。用鍼不得在旦﹐旦則腹空。卽暈悶便倒﹐須用人扶頭﹐若有此疾。皆是虛弱之人。宜緩緩調理。但凡鉤鍼。不得一時促急取之。須自斟酌。漸次鐮脫遮。無暈悶之患也。若有赤脈肉。宜鍼鐮也。

可看所患相應。大宜仔細。不可潦艸便用此法。恐有侵睛腫疼之患。愼之愼之。

附﹟葆光道人眼科龍木集

論眼捷法

夫眼之聖功莫大焉﹐且如眼生黑花者﹐如不患眼相似。何以辧之。切須仔細。看瞳人生黑角五六分者。乃眞黑花也﹐此疾因損虛房室得之。若瞳人間微小生黑角气。黑花也﹐因饑飽勞心得之。若熱花者。只白暈侵睛。可辧也。若眼中生翳者。從上生下者難治也。自下而上者亦易治。若頭尾生者亦可治也。大凡肉障之眼。宜仔細詳審緩看﹐瞳人間裏有白者。是肉障也。凡五風患候者。瞳人間盡是也。此證切須緩緩推詳。使患者復舊也。

附﹟葆光道人眼科龍木集

論眼昏花捷要

且夫醫眼之法。最爲多端。非則一體。不可以爲輕慢。如患目昏不明。非有一狀。肝腎虛。而近視不快。脾虛。而見白花。气虛。而瞻視茫茫。血虛。則飛蠅散亂。血冷。則瞳人開張。腎虛。則瞳人縮小。或不明者。气不和也。黑花散亂者。乃精血虛也。更迎風淚不止者。或昏。是思慮傷也。膀胱損也。最宜用和血壯气﹐切不可鍼鐮割點。只宜服收花平補之藥也。

附﹟葆光道人眼科龍木集

七十二問

第一問。眼赤痛者何也。答曰。此乃五臟積毒於肝之外家。受邪熱。使血亂於肝經。故目赤而痛也。服局方八正散。

局方八正散方車前子瞿麥扁蓄滑石甘艸梔子木通大黃﹝各等分﹞

上咀。每服一兩。水二鐘。燈心七莖。煎至八分。去滓。食後溫服。

第二問。目赤而不痛者何也。答曰。此肝之實也。肝者血源。其候在目。血乃肝之實。血盛則流入四肢。血气上衝。

流注於目。血侵於睛﹐睛受其血。故赤而不痛。宜用局方撥雲散。祕方順肝散﹑退赤散。如治目痛。熱淚流。昏澀腫脹﹐宜用祕方撥雲散方。

局方撥雲散方羌活防風柴胡甘艸﹝各等分﹞

上爲末。每服二錢。水一鐘半。煎至一鐘。臨臥薄荷菊花茶淸湯下。亦得忌用藏鹽醬酢濕面炙爆。發熱動風等物。

祕方順肝散方生地黃當歸大黃栝蔞仁﹝各等分﹞

上爲末。每服一錢。水一鐘調下。或用新汲水半鐘調下。

退赤散方生地黃木通甘艸梔子﹝各等分﹞

上爲細末。每服二錢。用竹葉湯調下。食後日進三服。

祕方撥雲散方川芎荊芥薄荷甘艸決明子當歸防風熟地黃木賊旋復花大黃石膏﹝各等分﹞

上爲細末。每服二錢。食後用茶淸調下。如目赤肉侵睛者。用淡竹葉湯調下。

第三問。目赤者何也。答曰。此肝之虛也。肝生木。木生火。火發木滅。火屬心。赤灌大﹐侵睛則腫。宜服祕傳黃丸﹑活血煎﹑當歸丸。

祕傳黃丸方黃﹝蜜炙﹞防風茴香﹝炒﹞白蒺藜﹝炒﹞牡丹皮﹝各等分﹞

上爲末。酒糊爲丸如桐子大。每服三十丸。食後鹽湯下。或酒亦可。婦人用艾醋湯下。

活血煎方當歸﹝一兩﹞地黃川芎香白芷羌活﹝各五錢﹞乳香沒藥﹝各一錢另研﹞

上爲細末﹐煉蜜爲丸桐子大。每服三十丸。薄荷荊芥湯下。或茶淸亦可。

當歸丸方上方祕傳黃丸內去黃。加當歸。名當歸丸。

第四問。大赤者何也。答曰﹐此心實也。五輪分布。大屬心。心者。帝王南面之尊。其候在大赤者。乃心實也。宜用三黃丸﹑菊花散。

三黃丸方黃連﹝去皮﹞黃芩﹝去蘆﹞大黃﹝各等分﹞

上爲細末。煉蜜爲丸如桐子大。每服三十丸。熱水送下。如髒壅實。加栝蔞。小兒積。宜可服之。

菊花散方白蒺藜﹝炒﹞羌活﹝去蘆﹞木賊﹝去節﹞蟬蛻﹝三兩去頭足﹞菊花﹝六兩去梗﹞

上咀。每服三錢。食後臨臥茶淸調下。常服淸利頭目。洗肝去風。忌發風淹炙爆等物。

第五問。小赤者何也。答曰。此心之虛也。心者。五臟六腑之宗。上應榮衛。其屬南方之位。五行生殺。火生土。

土實則火虛。小赤者。心之虛也。宜服茯苓散﹑定光朱砂膏。

茯苓散方白附子玄參﹝各五錢﹞白茯苓﹝七錢五分﹞川續斷白僵蠶﹝各一兩﹞

上咀。每服三錢。水一鐘半。煎至半鐘。去渣溫服。

定光朱砂膏滑石﹝水飛﹞沙蜜﹝各五錢﹞朱砂片腦上爲極細末﹐煎蜜作膏。每用銅箸點大小內立效。

第六問﹐目睛多淚出者何也。答曰。此乃肺之實也。肺乃西方庚辛金也。金生水。水發則流注。金屬肺經。則其色白。五輪八廓經曰。淚本肺之精華。目出眵而硬者。肺之實也。宜用祕方瀉肺湯。

瀉肺湯方桑白皮地骨皮甘艸﹝各等分﹞

上咀。每服一兩。水一鐘半。煎至一鐘。食後服。

第七問。怕日羞明者何也。答曰。此脾之實也。脾屬土。土生濕气。气結傳肺。肺受脾邪。上騰於目。目受脾之濕气。脾主肌。內熱難開。屬太陽。眞气騰其上。土濕稍勝。精華澀結。不榮於目。宜用祕方密蒙花散﹑千里光湯﹑局方羊肝丸。

千里光湯方千里光﹝卽石決明﹞海金沙甘艸菊花﹝分兩同﹞

上咀。每服八錢。水一鐘半。煎至一鐘。去渣食後溫服。

祕方密蒙花散方石決明﹝﹞木賊枸杞子白蒺藜靑葙子羌活菊花蔓荊子﹝各等分﹞

上咀。每服一兩。水二鐘。煎至一鐘。去渣食後溫服。

局方羊肝丸白羊肝一具﹝淨洗去膜﹞黃連﹝細羅﹞

上將羊肝先安盆內。研爛。旋旋入黃連末拌勻得所。爲丸如桐子大。每服四十丸。食後溫漿水下。連作五劑。諸般眼疾。障翳靑盲皆主之。禁食豬肉及冷水。

第八問。視物不明者何也。答曰。此脾臟虛也。目輪屬五臟。靑黃白黑也。黃輪屬脾。卽揭睛是也。目本應其色靑。

屬木。脾土被肝木所克。靑黃相爭。不靑不黃。目睛雜色。而視物不明也。宜服祕方蒼術湯﹑千里光湯﹝方見前﹞。

祕方蒼術湯方蒼術玄參甘艸遠志茺蔚子﹝各等分﹞

上咀。每服五錢。水一鐘半。煎至一鐘。秦皮一片。食後溫服。渣再煎。

第九問﹐眼常見黑花如繩牽者何也。答曰。此腎臟之實也。腎屬水。其應北方黑色。乃肝之母。母實。肝腎之邪傷於經﹐膽者目之經。神水之源。腎邪入目。時復落落蠅羽者。腎之實也。宜用祕方豬苓湯﹐苦參湯。

祕方豬苓湯方豬苓木通梔子大黃金毛狗脊蓄﹝各等分﹞

上咀。每服五錢。水一鐘半。煎至一鐘。去渣溫服。無時。

苦參湯方苦參地骨皮﹝各半兩﹞丹參﹝三錢﹞乳香﹝三錢另研﹞

上咀。每服五錢。水一鐘半。煎至一鐘。去渣溫服。無時。

第十問。迎風有淚者何也。答曰﹐此腎家虛也。五輪曰黑睛屬腎。肝屬木。木生風。腎屬水﹐水枯不能滋木。故迎風有淚。腎之虛也。用石燕子散﹑艾煎丸﹑蠶沙湯。服此藥一止其淚。大有神效。

石燕子散方石燕子﹝一雙醋淬十次﹞玳瑁羚羊角﹝各一兩﹞犀角﹝五錢﹞

上爲末。用好酒薄荷湯或茶淸。食後調下。

艾煎丸方艾葉﹝醋炒﹞肉蓯蓉川牛膝﹝酒浸﹞甘艸桑葉﹝向東者用﹞山藥牛膝﹝炒﹞當歸﹝各等分﹞

上爲末極細。煉蜜爲丸如桐子大。每服十丸。茶淸調下。

蠶沙湯方蠶沙﹝四兩炒﹞巴戟﹝去皮﹞川楝肉馬藺花﹝各二兩去梗﹞

上爲細末。每服二錢。無灰酒。不拘時候調下。

第十一問﹐目中紅筋附睛者何也。答曰。此乃心之肝也﹐心屬火。火主血。肝屬木。木主筋。血侵於筋者。肝之候。

血者肝之源。傳入目。漸灌瞳人。故曰侵睛也。宜服當歸散主之。

當歸散當歸防風苗﹝炮﹞蒺藜﹝炒﹞牡丹皮﹝各等分﹞

上爲末。每服二錢。生蔥薄荷茶淸調下。或作咀。煎服亦可。

第十二問。白膜遮睛者何也。答曰。此乃肺克肝也。肝屬木。肺屬金。金能克木。金色白。風邪肺克肝也。甚則火旺。白輪勝者。輪在睛上。復卽灌交。是母子相刑。五花白膜遮睛。故金克木。宜用祕方連翹散﹑蟬花散﹑密蒙花散﹝方在七問下﹞。

祕方連翹散方連翹梔子甘艸朴硝黃芩薄荷﹝各等分﹞

上爲末。每服三錢。茶淸調下。無根水亦可。

祕方蟬花散方蟬花﹝一兩﹞菊花﹝四兩﹞白蒺藜﹝二兩﹞

上爲末。每服三錢。淸水調下。

第十三問。目中迎風受癢者何也。答曰。肝邪自傳。肝屬木。風動卽癢也。宜用祕方二處膏﹑局方明目地黃丸。

祕方二處膏將田螺養開。掩入黃連末。焙榦爲末。入腦﹑麝二味各少許。綿裹泡水洗眼。

明目地黃丸生地黃﹝洗﹞熟地黃﹝各一兩﹞牛膝﹝三兩各浸﹞石斛枳殼﹝炒﹞防風﹝各四兩﹞杏仁﹝二兩去皮尖火炒黃細研去油﹞

上爲細末。煉蜜爲丸如桐子大。每服三十丸。空心溫水下。或米湯下。忌一切風動諸物。

第十四問﹐目中常早晨昏者何也。答曰。此乃頭風攻衝於頭。目者太陽之首。肝臟爲陽。气旺故使頭風攻注於目。

宜服局方芎菊散﹑白蒺藜散﹑石膏散。

局方芎菊散方川芎菊花甘艸﹝各一兩﹞薄荷﹝二兩﹞防風﹝七錢半﹞白芷﹝五錢﹞

上爲末。每服三錢。食後茶淸下。傷風頭眩。用無根水調下尢速。

白蒺藜散方白蒺藜細辛蓄白芷�香﹝各等分﹞

上爲細末。每服一錢。米湯調下。或溫酒亦可。食後日進三服。

石膏散方石膏石決明﹝﹞荊芥白芷川芎防風旋復花﹝各等分﹞

上爲細末。每服一錢。食後薄荷生蔥茶淸調下。日進三服。

第十五問。常目中昏者何也。答曰。乃痰之所作也﹐在巳午時。眞陽之气火勝。心勝肺。肺壅痰災。時復渾渾而昏也。宜用局方辰砂化痰丸﹑局方玉壺丸。

局方辰砂化痰丸方枯白礬辰砂﹝五錢﹞南星﹝一兩炮﹞半夏﹝一兩﹞

上將白礬﹑半夏﹑南星爲末﹐和勻。生薑汁煮麵糊。爲丸桐子大。每服十丸。食後姜湯下。仍用朱砂爲衣。亦治小兒風壅痰嗽。一歲服一丸。搗碎。用薄荷生薑調下。

局方玉壺丸散南星半夏天麻﹝各五錢﹞重羅白面﹝三兩﹞

上爲細末。滴水爲丸。如桐子大。每服三十丸。水一鐘。煎沸令下藥煮五七滚。候藥浮。漉出。別用生薑下。

不拘時。

第十六問。目常暮昏者何也。答曰。此腦者天眞。萬物行於陽道。不行陰道。至申酉戌時。寒气欲生。腦損則風寒所致。目中微昏不眞。到晚宜衣。灸風火穴。

第十七問。目夜間昏者何也。答曰。此陰毒腎盛也。經云。陰好靜。陽好動。血散漫而不行陰道。寒邪克之。致使寒气太盛。寒气者屬陰。旺在申時。乃一陽之气生。故夜痛目昏。宜用六問瀉肝湯。九問內苦參湯。

第十八問。目中浮翳遮睛者何也。答曰。此乃肺經大熱。肺者西方庚辛金。其色白。肺者气之源。气盛則熱。血盛則寒。肺之熱气灌注瞳人木之气。白膜者肺之苗。根盛苗盛。白膜遮者。肺經熱也。宜用二問順肝散。四問局方三黃丸。

六問瀉肺湯。

第十九問。旋螺突睛者何也。答曰。此睛損也。目者。五臟之源六腑之宗。臟腑積熱。外發於肝臟。肝臟更衰。而發瘡癤。膿血結硬。其睛突也。宜用祕方琥珀膏﹑救睛丸。

祕方琥珀膏方﹝一名立蛻散﹑一名定志丸﹞

人參﹝二錢﹞石菖蒲﹝炮﹞天門冬﹝去心﹞遠志﹝去心﹞預知子﹝各一兩﹞白茯苓麥門冬﹝各一兩去心﹞

上爲細末。煉蜜爲丸如桐子大。每服十丸。朱砂爲衣。茶淸下或水亦可。

救睛丸方梔子薄荷葉赤芍藥枸杞子﹝各二兩﹞蒼術﹝三兩﹞

上爲末。酒糊爲丸如桐子大。每服三十丸﹐井花水送下。或茶淸下亦可。年壯之人可服。如是年老之人。可於前方內。加茯苓三兩尢妙。

第二十問。目睛倒出者何也。答曰。髒之損也。眼應五行。靑黃赤白黑。內應心肝脾肺腎。五臟者目宗源。睛深枯入者。五臟損也。宜服前祕方琥珀膏﹝方見十九問下﹞。

第二十一問。靑膜遮睛者何也。答曰。此病證是外障也。目神爲水之源。精華之腑。五臟蘊積﹐攻衝外發於目。目屬肝。其色靑。宜用蟬花散﹝方見十二問下﹞﹑順肝散﹝方見二問下﹞﹑祕方洗肝散﹑許學士方。

祕方洗肝散方熟地黃大黃梔子當歸甘艸漧葛﹝各五錢﹞赤芍藥甘松黃芩﹝各三兩﹞

上爲細末。每服三錢。米泔調下。

許學士方大黃芍藥石決明﹝﹞黃芩人參梔子甘艸﹝各等分﹞

上爲細末。每服三錢。食後淸水調下。

第二十二問。瞳人倒者何也。答曰﹕此病多是內障病。五行應變。應變升爲气。气血皆衰。榮衛凝滯﹐不得榮於目也。宜用救睛丸﹝方見十九問下﹞。活血煎﹝方見三問下﹞﹑祕方琥珀膏﹝方見十九問下﹞﹑祕方生犀角丸﹑生犀升麻湯。

祕方生犀角丸方犀角麻黃防風石決明當歸楮實子枸杞子﹝各等分﹞

上爲細末。麵糊爲丸如桐子大﹐每服三十丸。茶淸下。小兒量大小。加減丸數。

生犀升麻湯方犀角﹝一兩一綫﹞川升麻防風白附子白芷黃芩﹝各五錢﹞甘艸﹝一錢﹞

上咀。每服三錢。水一鐘半。煎至一半鐘。去渣再煎﹕日進三服在食後。

第二十三問。頭暈眼見赤亂星亂者何也。答曰。此乃血衰也。血者心經也。周流百脈於六陽之首。陽經不行。故目昏也。宜用活血煎﹑﹝方見三問下﹞地黃丸﹑石膏散﹝方見十四問下﹞。此方按素問云。久血傷血。血主肝。故謹書傷肝主目昏。肝傷則自生風。熱气上湊。目故昏也﹐此藥大能養血明目。其功不可盡述。

地黃丸﹝系許學士方﹞

熟地黃﹝兩半﹞決明子黃連﹝各一兩﹞黃芩防風桂心沒藥羌活朱砂﹝各五錢﹞菊花﹝五錢去根﹞

上爲細末。煉蜜爲丸如桐子大。每服三十丸。熱水下。

第二十四問。目不疼不癢而赤昏者何也。答曰。此血聚也。經云。榮屬陽。衛屬陰。陰好靜。陽好動。血气流行。

气乃升降。榮衛通矣。血聚則成癰疽。血滯則麻而不癢不痛。宜用蟬花散。﹝方見十二問下﹞﹑順肝散﹝方見二問下﹞﹑祕方勻气散。

祕方勻气散方香附子﹝炒﹞甘艸蒼術茴香﹝各一兩﹞

上爲細末。每服三錢。鹽湯調下。

第二十五問。目赤而不熱痛者何也。答曰。此血實也。經屬陽。絡屬陰。經主气。絡主血。气盛則壅。血盛則肝實也。應於目。故赤而不熱痛。血實也。宜服當歸散﹝方見十一問下﹞。

第二十六問。血侵睛者何也。答曰。此肝經虛熱也。肝之外候。津液之府。道路宗脈之所聚也。邪熱法於肝經﹐虛則血流。走於兩目。故赤而侵睛也。宜用連翹散﹝方見十二問下﹞﹑順肝散﹝方見二問下﹞﹑祕傳郁金散。

祕傳郁金散方郁金大黃朴硝﹝等分﹞

上三味爲末。用桃條﹑生地黃自然汁調服。點瞳人。

第二十七問。目久昏如物遮者何也。答曰。此爲實也。榮主血。衛主气。上爲天。下爲地。內經曰。淸气爲天。濁气爲地。淸陽走腠理。濁陰走五臟。五臟者。應於心肝脾肺腎也。受衛之气。流於兩目。故昏如物遮睛者。用豬苓湯﹝方見十九問下﹞﹑連翹散﹝方見十二問下﹞。

第二十八問。目痛而憎寒者何也。答曰。此爲虛也。衛爲陰而無陽。榮爲陽而無陰。經曰。榮者肝之司。衛者腎之府。腎屬北方。水爲邪乘。一府榮邪。痛而憎寒也。用祕方蟹黃散。

祕方蟹黃散方黃連黃芩蒲黃郁金梔子秦皮當歸滑石白僵蠶五倍子薄荷白杏仁﹝各五錢﹞銅綠﹝一錢﹞

杏仁﹝洗七枚去皮尖別研﹞

上咀。每服三錢。水一鐘半。煎至一鐘。頻頻暖洗。如冷再暖。無時洗。

第二十九問。目痛而身熱者何也。答曰。榮之實也。榮屬陽而能發熱。衛屬陰而能發寒。榮衛乃陰陽之道路。在上屬心。在下屬肝與腎。目痛而身熱在心也。少陰君火之化。宜用祕方洗心散﹑菊花散。

祕方洗心散荊芥甘艸菊花大黃當歸芍藥﹝各等分﹞

上咀。每服三錢。水一鐘半。煎至一鐘。食後生薑薄荷少許同煎。去渣溫服。

祕方菊花散菊花甘艸防風荊芥蟬蛻大黃石決明﹝各等分﹞

上七味爲細末。每服三錢。水一鐘調服。茶亦可。食後臥時服。

第三十問。目乍暗者何也。答曰。此乃榮衛俱虛也。榮衛者。陰陽之道路。心肝之宗源。榮衛流﹐則血气行。榮衛相爭而不及衛也。故目時復乍明乍暗。宜用活血煎﹝方見三問下﹞﹑艾煎丸﹝方見十問下﹞。

第三十一問。目患左赤而傳右者何也。答曰。此乃陽經太旺也。陰中之陽心也。陽中之陰肝也。心中邪熱。蘊積於肝。肝交於心。邪傳本源也。左目屬太陽。右目屬太陰。此乃太陽經之旺也。宜用洗心散﹝方見二十九問下﹞﹑三黃丸﹝方見四問下﹞。

第三十二問。目患右赤而傳左者何也。答曰。此陽經太旺也。目有陽絡有陽經。有陰絡有陰經。陰經屬血。如目赤右傳之於左。乃肝經邪熱。經脈太旺也。宜用瀉肺湯﹝方見六問下﹞。退赤散﹝方見二問下﹞。

第三十三問。目患左右相傳者何也。答曰。此乃血之邪气攻衝。肺臟不足。爲風邪所使。熱气相爭也。宜用密蒙花散﹝方見七問下﹞﹑祕傳珍珠膏。

祕傳珍珠膏方蒼術﹝三兩﹞谷精艸甘艸木賊川芎荊芥艸決明楮實子羌活﹝各等分﹞蟬蛻﹝一个﹞

上爲末。煉蜜爲丸桐子大。每服十丸。茶淸送下。

第三十四問。目赤而癢澀者何也。答曰。此風邪攻衝也。肝者厥陰之經。而風邪內外相攻﹐風熱相傳。气血痞澀。

時復气邪相動。是作癢且澀。宜用二處膏﹝方見十三問下﹞。

第三十五問。目之兩瞼赤爛者何也。答曰。此乃風濕气使之也。目者精華之宮。魂魄之所聚﹐血脈之源。陰陽之首。

經絡之源。風邪客於腠理。濕气相爭。停於兩瞼。目時赤爛。濕之故也。宜用洗心散﹝方見二十九問下﹞﹑艾煎丸﹝方見十問下﹞﹑二處膏﹝方見十三問下﹞。

第三十六問。目晴通黃者何也。答曰。此乃酒之毒也。或渴之時。飲酒如漿。或好酒侵入四肢。隨入經絡。流注往來上下。致使血潮於目。酒之濕熱流注於目。使目俱黃也。宜用局方三黃丸﹝方見四問下﹞。

第三十七問。目不能遠視者何也。答曰。此乃榮傷於五臟六腑之間。目者肝之外使。風邪客之。使精華之府衰弱。

肝气不足。則不能遠視也。宜用蟬花散﹝方見十二問下﹞﹑羊肝丸﹝方見七問下﹞。

第三十八問。目患每年常發者何也。答曰。此證隨天地同。少陽旺復得甲子。陽明旺復得甲子。太陽旺復得甲子。

太陰旺復得甲子。六十日。三百六十日。其气一周。今太陽受病。復得來年六十日而當發。宜令瀉之。如太陽受病。只瀉太陽經膀胱是也。

第三十九問。目中拳毛倒睫者何也。答曰。脾之損也。脾之主肌肉。肌肉消瘦。則飲食不能進。外感風邪。克於腠理。故毒生於目也。宜用局方省風湯﹑豬苓湯﹝方見九問下﹞。

局方省風湯方防風﹝去苗﹞南星﹝各四兩生用﹞半夏﹝白好者生用浸洗之﹞甘艸黃芩﹝各二兩﹞

上咀。每服四錢。水二鐘。生薑十片。煎至一鐘。去渣溫服。不拘時服。

第四十問。目中漏睛膿出何也。答曰。此乃五臟冷熱相攻。腎敗也。宜服寶光散。

寶光散方大黃龍膽赤芍藥川芎白芷牛蒡子防風防己黃芩當歸甘艸梔子生地黃細辛羌活荊芥﹝各等分﹞

上咀。用水一鐘半。煎至一鐘。去渣食後溫服。

第四十一問。目中肉侵睛者何也。答曰。此脾之實也。脾者倉廩之官。肌肉之府。毒瓦斯攻衝。風邪之气沖肺。肺受脾邪。傳之於目。故肉侵睛也。宜用羊肝丸﹝方見七問下﹞﹑三黃丸﹝方見四問下﹞﹑撥雲散﹝方見二問下﹞﹑局方紫金膏。

局方紫金膏方朱砂﹝另研﹞乳香﹝另研﹞硼砂﹝另研﹞赤芍藥當歸﹝各二兩洗﹞雄黃﹝二錢水飛﹞麝香﹝半兩另研﹞黃連﹝五錢﹞

上爲細末。入研藥內拌勻。再擂。煉蜜爲丸皂角子大。每用一丸。安於淨盞內。沸湯泡開。於無風處洗眼。藥冷閉目少時。候三兩時再煨令熱。根據前洗之。一帖可洗三五次。不可犯銅鐵器內洗。如暴赤眼及瞳者。不可洗之。

第四十二問。目數赤點者何也。答曰。風邪傷肝。主風目胡則傷目昏赤肌肉虛熱則邪气肝之故目病積年不瘥也。用宜省風湯﹝方見四問下﹞﹑活血煎﹝方見三問下﹞﹑牡丹煎丸。

牡丹煎丸方延胡索砂仁﹝各半兩﹞赤芍藥牡丹皮﹝各一兩﹞山茱萸漧薑﹝各半兩炮﹞龍骨﹝細研﹞熟地黃﹝酒浸﹞檳榔羌活﹝各三兩﹞五味子人參白芷當歸﹝酒浸﹞幹山藥肉桂﹝去皮﹞白茯苓白術本附子﹝炮去皮臍﹞木香牛膝﹝酒浸﹞蓽茇﹝各一兩水泡﹞石斛﹝三兩酒浸﹞

上爲細末。煉蜜爲丸如桐子大。每服二十丸。溫酒或醋湯空心下。日進三服。孕婦不可服。

第四十三問。兩眼非時腫赤者何也﹐答曰。此風腫也。目乃肝之候。肝虛不足。冷熱相爭。邪主於目及瞼。結而邪熱不散。因風而發。眼腫故也。宜用洗肝散﹝方見二十一問下﹞﹑祕方犀角消毒飲子。

祕方犀角消毒飲方防風荊芥穗鼠粘子甘艸﹝各等分﹞

上咀。每服三錢。水一盞。煎至七分﹐去渣溫服。不拘時候。

第四十四問。眼珠脫出者何也。答曰。此臟腑陰陽不和也。目者陰陽之精。魂魄之宗。肝之候。陰陽不和。蘊積生熱痰飲。五臟之中攻衝於目。故使眼疼甚﹐則珠脫出者。宜用救睛丸﹝方見十九問下﹞。

第四十五問。目常見黑花者何也。答曰。肝虛之故也。目者肝之候。臟腑之精華。气血津液之宗。气血不足。虛不能榮於神。目常昏暗。時時見如黑綿羊胎毛。宜服羊肝丸﹝方見七問下﹞。

第四十六問。目中瘀肉血潮於睛者何也。答曰。此厥陰旺也。肝之脈。起於大指聚毛之際云云。肝上連目系。本經血气大旺。風熱攻盛。或赤或白。或往或來。皆於血所使也。宜用退赤散﹝方見二問下﹞﹑椒紅丸。

椒紅丸方沈香莪術訶黎勒﹝去核﹞椒紅﹝微炒去汗﹞丁香髙良姜麻油﹝各五錢炒﹞附子﹝炮去皮﹞當歸﹝酒浸﹞白術﹝各一兩﹞麝香肉豆蔻﹝炮各一錢﹞

上爲細末。入麝香令勻。酒煮糊爲丸如桐子大。每服三十丸。溫酒下無時。

第四十七問。目澀者何也。答曰。此乃動臟腑也。或啼哭泣出太過。冷淚不止。液通開而不閉。液道枯漧。臟腑邪熱傳於衛。眞气不榮於目。故目澀也。根據用羊肝丸﹝方見七問下﹞﹑三黃丸﹝方見四問下﹞﹑二處膏﹝方見十三問下﹞。

第四十八問。凡大病後。目昏昏者何也。答曰﹐五臟不調。陰陽之閉塞。血气不牢。神光則落落昏潰。乃血气虛極也。宜用黃丸﹝方見三問下﹞。

第四十九問﹐陽毒病後目微昏者何也。答曰。下元極虛也。五臟爲陰﹐六腑爲陽。六經宣利。卽臟腑虛弱。脾胃不和﹐肌肉未復。勞動血气。肝臟虛弱。肝气內虛﹐以攻雙目微昏也。宜用黃丸﹝方見三問下﹞﹑椒紅丸﹝方見四十六問下﹞﹑祕方柴胡湯。

祕方柴胡湯方柴胡胡黃連黃連濃朴半夏﹝各等分﹞

上爲末。每服二錢。水一鐘半。煎至一鐘。食後服。

第五十問。陰毒病後目微昏者何也。答曰。或服毒熱藥。或鍼或灸。火气痛。風邪衝擊。新病後起早。肝气大盛。

風火相並。故目昏也。宜用三黃丸﹝方見四問下﹞﹑菊花散﹝方見四問下﹞。

第五十一問。遇水目昏者何也。答曰。此冷气攻肝。水者先入兩足令腫也。而足經足經少陰腎之井穴名曰湧泉。

乃腎經所起。水入膀胱。眞榮被傷。上攻於肝。水气侵及於足。邪气攻衝。故目昏也。宜用豬苓湯﹝方見九問下﹞﹑艾煎丸﹝方見十問下﹞。

第五十二問。孕婦目昏者何也。答曰。此血气之候。妊孕少血气。胎气不榮於肝。肝气不足。故昏也。宜用椒紅丸﹝方見四十六問下﹞﹑牡丹煎丸﹝方見四十二問下﹞﹑羊肝丸﹝方見七問下﹞。

第五十三問。婦人產後目睛昏者何也。

答曰。此乃五臟之虛也。婦人妊孕時。當出血一斗三升。肌肉气寬緩。骨節筋脈其神气已虛。五臟不牢。六腑未安。自賴五臟六腑爲根。根乏則苗衰。故目昏也。宜用椒紅丸﹝方見四十六問下﹞﹑菊花散﹝方見二十九問下﹞﹑活血煎﹝方見三問下﹞。

第五十四問。初生小兒未經兩月目爛者何也。答曰。此胎熱也。小兒初生之時。浴湯已冷。穢濁浴之未盡。拭之未幹。兩月胞瞼之間。感於外風。以致赤爛也。宜用連翹散﹝方見十二問下﹞。

第五十五問。小兒出瘡疹。初發於目中者何也。答曰。子在母腹中。飲其血气。其胎胞穢濁。以生故發瘡於目。宜用犀角消毒飲﹝方見四十三問下﹞﹑密蒙花散﹝方見七問下﹞。

第五十六問。小兒眼中生白者何也。答曰。此肺壅痰實熱。熱傷於肝。肝屬於木。木者淸秀之物也。痰實熱气攻衝。

灌注瞳人。瞳人損動。黑睛白交。散漫於兩間爲障也。宜用救睛丸﹝方見十九問下﹞﹑柴胡湯﹝方見四十九問下﹞﹑順肝散﹝方見二問下﹞﹑琥珀膏﹝方見十九問下﹞。

第五十七問。小兒睛生翳障者何也。答曰。臟腑之間。精華之气。小兒純陽。感於風熱。內有熱痰。散於肝經。衝攻於目。

故以交變。變生翳障。宜用蟬花散﹝方見十二問下﹞﹑菊花散﹝方見二十九問下﹞。

第五十八問。小兒雀目者何也。答曰。小兒蘊積於熱﹐風邪客於肝經。肝血凝滯不散。陰陽不和。榮衛不通。使目夜昏。有如雀目也。宜用三黃丸﹝方見四問下﹞﹑復明散。

復明散方蒼術﹝一兩去皮﹞谷精艸﹝一兩﹞地膚子決明子黃芩﹝各半兩﹞

上咀。每服五錢。入荊芥少許。水一盞。煎至七分。去渣。食後服。

第五十九問。小兒目患靑盲者何也。答曰。臟腑虛弱也。因傷冷物至極。气不能宣通。赤而不痛。全無障翳。致使白日視物不見也。宜用蟹黃散﹝方見二十八問下﹞﹑菊花散﹝方見二十九問下﹞﹑犀角消毒飲﹝方見四十三問下﹞。

第六十問。目中生瘡者何也。答曰。此風邪客於腠理。風血散傳。蓋因浴洗之時。拭之未幹。穢污侵潰。受風卽發如粟米之狀。連眶赤爛。遂成瘡疾。名宿風。宜用省風湯﹝方見三十九問下﹞﹑局方三白散。

局方三白散方白牽牛﹝二兩﹞桑白皮﹝微炒﹞木通陳皮﹝各半兩去白﹞

上爲細末。每服三錢。空心煎生薑湯調下。

第六十一問。目患瞼生粟者何也。答曰。脾肺受邪也。脾者肌肉之府。腑者皮毛之源。邪气相搏。肝經虛弱。風盛。

卽發於兩目瞼之間。狀如粟米之形。遂成此癥也。宜用省風湯﹝方見三十九問下﹞。

第六十二問。目患靑盲翳者何也。答曰。肝乃木之原。津液之道路。五臟風熱甚。發於目瞼如粟米之狀。是以如此也。宜用省風湯﹝方見三十九問下﹞。

第六十三問。患瞑目之疾者何也。答曰。瞑者流也。風邪客於目則昏﹐精液不足。目常散癢。冷淚不絕。遂成瞑目也。宜用當歸散﹝方見十一問下﹞﹑艾煎丸﹝方見十問下﹞。

第六十四問。目常膿漏者何也。答曰。目者五臟之宗。六腑之華。津液之道。風邪客於兩目。冷淚相攻﹐瞳人內損。

故成此患。宜用救睛丸﹑琥珀膏﹝方俱見十九問下﹞。

第六十五問。婦人目生偏視者何也。答曰。此是陰陽之邪气攻衝。發於目內。臟腑偏衰。陰陽不和。或一日二日見。

宜用救睛丸﹝方見十九問下﹞。

第六十六問。目生得大小不均者何也。答曰。目者臟腑之精華﹐血脈之宗源。風邪客於目。衝於經絡。肌肉痞澀。

血气凝滯。故使兩目大小不勻。遂成此狀。宜用省風散﹝方見三十九問下﹞。

第六十七問。目患或靑或赤者何也。答曰。此邪熱衝肝。攻於五臟之內。上運於目。使瞳人潰注。灌經於外。或靑或赤。或黃或黑。往來不定故也。宜用羊肝丸﹝方見七問下﹞﹑三黃丸﹝方見四問下﹞﹑三白散﹝方見六十問下﹞。

第六十八問。目患或鍼或割。或取翳障。全痛不止者何也。答曰。目者經絡之苗。五臟之精華。經絡之道路。旣而割損。痛不止。出血不定。宜用牡丹煎﹝方見四十二問下﹞﹑三白散﹝方見六十問下﹞。

第六十九問。目中多眵淚者何也。答曰。此乃經絡蘊熱。因食煎爆太過。故目多眵淚也。宜用洗心散﹝方見二十九問下﹞﹑連翹散﹝方見十二問下﹞。

第七十問。目中常流淚者何也。答曰。乃肝經之虛也。經曰。肝虛則本枯﹐故流冷淚不止也。宜用洗心散﹝方見二十九問下﹞。羊肝丸﹝方見七問下﹞。此外又有二說﹐一說老人冷淚不止。乃精血俱虛。宜用祕方胡椒丸。一說有頭風。

目中常流冷淚者。宜用許學士方。一方治老人冷淚不止。

胡椒丸用胡椒一味爲末。黃蠟溶化爲丸。如綠豆大。每服五七丸。食後茶淸下。

白術散方﹝許學士方﹞

白術川芎羌活細辛白芷荊芥菊花決明子﹝各五錢﹞

菊花散方菊花川芎細辛白芷白術﹝各等分﹞

上爲細末。煉蜜爲丸如桐子大。每服三十丸。食後白滚水下。

第七十一問。如目打損被物傷者何也﹐答曰。此乃瘀血流聚於上而攻目。可以散其血脈。宜用郁金散﹝方見二十六問下﹞﹑蟹黃散﹝方見二十八問下﹞﹑羚羊角散﹑五退散。

羚羊角散方羚羊角甘艸黃連梔子川升麻車前子﹝各十兩﹞龍膽艸決明子﹝各二十兩﹞

上爲細末。每服三錢。米飲湯調下。若小兒可服半錢。日進三服。

五蛻散方蛇蛻鳳凰蛻﹝卽雞卵殼﹞人蛻﹝卽指甲﹞佛蛻﹝卽蠶蛻﹞蟬蛻﹝各等分同燒灰研細和勻一處再研百徧﹞

上爲極細末。每服二錢。豬肝蘸喫。不拘時。日進三服。

第七十二問。目中有翳。往來不定者何也。答曰。此乃是血所病也。蓋心能生血。肝能藏血。肝受血則能視物。治目病不可不治血。此五靈脂入肝。最宜用明目靈脂丸。

明目靈脂丸五靈脂﹝二兩﹞川烏﹝一兩半炮去皮﹞沒藥﹝二兩﹞乳香﹝二兩﹞

上爲細末﹐滴水丸如彈子大﹐每服一丸生薑酒磨下。

