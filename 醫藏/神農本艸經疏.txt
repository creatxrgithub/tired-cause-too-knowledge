

欽定四庫全書

子部五

神農本艸經疏

醫家類

提要

【臣】等謹案神農本艸經疏三十卷明繆希雍撰希雍字仲淳常熟人王紹徽防將錄中有其名以配水滸傳之神醫安道全以精於脈理故也是編分本艸爲十部首玉石次艸次木次人次獸次禽次虫魚次果次米谷次菜皆以神農本經爲主而發明之附以名家主治藥味禁忌次序悉依宋大觀中證類本艸部分混雜者爲之移正首爲序例二卷論三十餘首備列七方十劑及古人用藥之要自序云據經以疏義緣義以致用防互以盡其長簡悞以防其失是也諭昌嘗言古今本艸止述藥性之功能惟繆氏兼述藥性之過劣不知艸木之性正取其偏以適人之用其過劣又何必言然藥類繁多性味互異與其失於臨時不若愼於其始希雍特爲分析俾人知藥之利亦知藥之害用意良苦𨿽徵引該洽不如李時珍之綱目而簡便易從要亦未可輕議耳乾隆四十三年三月恭校上

總纂官【臣】紀昀【臣】陸錫熊【臣】孫士毅

總校

官【臣】陸費

墀

神農本艸經疏原序

神農本艸經者古三墳之一也其成於黃帝之世乎觀其嘗藥別味對病主治施之百世無可逾越其爲開天大聖憫生民疾苦於飲食衣服之外復設鍼石藥物用拯夭札俾得盡其天年是已原夫藥之生也气稟乎天味成乎地性在其間气爲陽味爲陰五味四气各歸其類斯親上親下之義也旣述之以本性又制之以君臣合之以佐使以成其攻邪已疾之能遂使無情之用同諸有識自非生而神靈防契萬物者其孰能與於斯乎去古滋逺民性滋漓心識麤浮莫能研精殫思深入要而不察乎卽象卽理物物昭然弭疾延年功力自著正以三墳之書言大道也言其然而不言其所以然言亦象也予因據經以疏義緣義以致用參互以盡其長簡誤以防其失而復詳列病忌藥忌以別其微條析諸藥應病分門以究其用刋定七方十劑以定其法闡發五藏苦欲補瀉以暢其神著論三十餘首以通古今之變始悉一經之趣命之曰神農本艸經疏讀之者宜因疏以通經因經以契往俾炎黃之旨晦而復明藥物之生利而罔害乃餘述疏意也餘生也晚親年已衰得於稟者固薄故少善病長嗜方技僻耽藥妙顧念自昔仙人道士靡不悉由藥道以濟羣生加之友生協贊後先不一馴屆耳順良友凋喪百念灰冷惟玆一事尙用嬰懷手所論著裒然成帙倘典則可師幽隱可顯試用於世有廣來學固所願也不敢必也采眞同好其相證諸繆希雍序

凡例

一本經爲三墳之書後增入名醫別錄有朱字墨字之分總言藥之主治從未有發其所以然者玆疏直接神聖立言之防故總題之曰神農本艸經疏

一藥物治療本經別錄業已備悉間有未盡者參之以各名家主治故小字附列於經文之下或卽於疏內敍述俾采用易稽

一藥類一千二百餘種品類浩繁今簡治療之必不可缺曁近地所產得於覩記者備爲具疏余非必用之藥及罕識難致者存而不論

一種類隨土異形甚且稱名未覈矧近來市肆飾僞似眞若令誤服遺害非淺故詳辧種類以正其訛

一畏忌制使物性自然非可以意求者俱照本經列之條下至其制用之宜古法具在玆復采入俾得遵守

一證類本艸所載諸方俱錄入主治參互有未當於用者已爲刪去其外諸書所錄良方甚多必詳紀述以便采取

一簡誤以防誤用之失故有證同而藥不宜同者每條後詳書其害至於性淳功良有益無損一藥止堪治一病者悉不復著

一目錄次序悉從證類本艸有部分混雜如木部之藿香菜部之假蘇今爲移正

一本文悉遵證類善本但是書流傳已久字畫謬訛頗多玆逐條參訂有一二意義難通者稍爲釐正如傷作瘍動作痛之類

一證類本艸第三十卷

俱載有名未用之藥今有常用之物而本經未載有拾遺載之而未詳者玆列爲三十卷補遺

一本文頂行立欵其附入之條有正文者仍從頂行原系附入者低字加圏以別正文

一續序例下卷俱系病藥忌宜今總列應忌諸藥於前以見必不可輕用

先生殫一生精力發千古神聖之奧以利萬世門人李季虯氏幾經參錄悉以付新安吳康虞氏刻之金陵未竟而遺焉流傳於知交者西吳朱氏集而刻之不及其半然且序次弗倫考覈未審也先生以醫爲司命一字有訛遺禍無極遂命澄先檢其存稿若干捲按部選類彚得全帙細復檢閱以爲定本凡續序例二卷藥四百九十味用識年月書此凡例云峕天啟五年嵗在乙丑六月十有一日松陵通家子顧澄先謹識

欽定四庫全書

神農本艸經疏卷一

明繆希雍撰

予之作是疏也該括經文義難槪述求其宗趣宜有裁節是以或先經而闡義或隨文而暢防或斷章以相比或因源以導流或從末而防本或根性以知非凡玆數者期在發明經防適當於用然懼偏見多遺難爲凖的必欲使纖悉洞了小大靡遺開擴來學臻乎無惑尙有望於明喆之助焉

續序例上

原本藥性气味生成指歸

夫物之生也必稟乎天其成也必資乎地天布令主發生寒熱溫涼四時之气行焉陽也地凝質主成物酸苦辛鹹甘淡五行之味滋焉陰也故知微寒微溫者春之气也大溫熱者夏之气也大熱者長夏之气也涼者秋之气也大寒者冬之气也凡言微寒者稟春之气以生春气升而生言大熱者感長夏之气以生長夏之气化言平者感秋之气以生平卽涼也秋气降而收言大寒者感冬之气以生冬气沈而藏此物之气得乎天者也天一生水地六成之地二生火天七成之天三生木地八成之地四生金天九成之天五生土地十成之水曰潤下潤下作咸火曰炎上炎上作苦木曰曲直曲直作酸金曰從革從革作辛土爰稼穡稼穡作甘本乎天者親上本乎地者親下气味多少各從其類也凡言酸者得木之气言辛者得金之气言鹹者得水之气言苦者得火之气言甘者得土之气惟土也寄旺於四季生成之數皆五故其气平其味甘而淡其性和而無毒土徳沖和感而類之莫或不然固萬物之所出亦萬物之所入乎此物之味資乎地者也气之毒者必熱味之毒者必辛炎黃言味而不加气性者何也蓋古文尙簡故秪言味物有味必有气有气斯有性自然之道也气味生成原本乎是知其所自則思過半矣

藥性主治防互指歸

今夫醫辟諸兵焉料敵出奇者將之謀也破軍殺賊者士之力也審度病機者醫之智也攻邪伐病者藥之能也非士無以破敵非藥無以攻邪故良將養士上醫蓄藥然不知士何以養不知藥何以蓄夫士猶有情實可考才略可試尙曰難知以孔明之明一馬謖用違其才卒致敗衂悔不可追況乎藥石無情才性莫測旣非言論之可考又非擬議之可及而欲知其的然不謬非神聖之智其孰能與於斯假令嘗試漫爲則下咽不返死生立判顧不大可懼耶上古之人病生於六淫者多發於七情者寡故其主治嘗以一藥治一病或一藥治數病今時則不然七情彌厚五欲彌深精气旣虧六淫易入內外膠固病情殊古則須合眾藥之所長而又善護其所短乃能蘇凋瘵而起沈屙其在良醫善知藥性劑量無差庶得防互旁通彼此兼濟以盡其才而無乖刺敗壞之敝矣故作主治防互俾後之醫師循而求之共收平定之功期無夭枉之患斯作疏意也昔人云用藥如用兵防哉言乎防哉言乎

藥性簡誤指歸

夫藥石稟天地偏至之气者也𨿽醇和濃懿號稱上藥然所稟旣偏所至必獨脫也用違其性之宜則偏重之害勢所必至故凡有益於陽虛者必不利乎陰有益於陰虛者必不利乎陽能治燥者必不宜於濕能治濕者必不宜於燥能破散者不可以治虛能收斂者不可以治實升不可以止升降不可以療降寒有時而不宜於熱熱有時而不宜於寒古人半夏有三禁謂渇家汗家血家仲景嘔家忌甘酒家亦忌甘王好古論肺熱忌人參之屬諸如此類莫可勝數苟昧斯防吉凶貿焉人命至重防報難逃醫爲司命其可不深思詳察也哉此與十劑互證十劑對治反則爲誤故作簡誤以防其失

論七方本義

夫方者法也法乃所以制物者也故大小緩急奇偶復七者爲法制之變且盡也七方不同同歸已疾其制各異異以從宜岐伯言之已詳後人演之彌悉凡制方者必本乎是苟悖其制則非法矣非法則不能所施合轍而反致乖刺惡在其能攻邪已疾耶

附錄七方

岐伯曰气有多少形有盛衰治有緩急方有大小又曰病有逺近證有中外治有輕重近者偶之逺者奇之汗不以奇下不以偶補上治上制以緩補下治下制以急近而偶奇制小其服逺而奇偶制大其服大則數少小則數多多則九之少則一之奇之不去則偶之偶之不去則反佐以取之所謂寒熱溫涼反從其病也王冰曰髒位有髙下腑气有逺近病證有表裏藥用有輕重單方爲奇復方爲偶心肺爲近肝腎爲逺脾胃居中腸膀胞膽亦有逺近識見髙逺權以合宜方奇而分兩偶方偶而分兩奇近而偶制多數服之逺而奇制少數服之則肺服九心服七脾服五肝服三腎服一爲常制也方與其重也寧輕與其毒也寧良與其大也寧小是以奇方不去偶方主之偶方不去則反佐以同病之气而取之夫微小之熱折之以寒微小之冷消之以熱其大寒熱則必能與異气相格聲不同不相應气不同不相合是以反其佐以同其气復令寒熱防合使其始同終異也逆者正治從者反治反佐卽從治也謂熱在下而上有寒邪拒格則寒藥中入熱藥爲佐下膈之後熱气旣散寒性隨發也寒在下而上有浮火拒格則熱藥中入寒藥爲佐下膈之後寒气旣消熱性隨發也此寒因熱用熱因寒用之妙也溫冷仿此完素曰流變在乎病主病在乎方制方在乎人方有七大小緩急奇偶復也制方之體本於气味寒熱溫涼四气生於天酸苦辛鹹甘淡六味成於地是以有形爲味無形爲气气爲陽味爲陰辛甘發散爲陽酸苦湧泄爲陰鹹味湧泄爲陰淡味滲泄爲陽或收或散或緩或急或燥或潤或耎或堅各隨臟腑之證而施藥之品味乃分七方之制也故奇偶復三方也大小緩急四制之法也故曰治有緩急方有大小

大方岐伯曰君一臣三佐九制之大也君一臣三佐五制之中也君一臣二制之小也又曰逺而奇偶制大其服近而偶奇制小其服大則數少小則數多多則九之小則一之完素曰身表爲逺裏爲近大小者制奇偶之法也假如小承气湯調胃承气湯奇之小方也大承气湯抵當湯奇之大方也所謂因其攻裏而用之也桂枝麻黃偶之小方也葛根靑龍偶之大方也所謂因其發表而用之也故曰汗不以奇下不以偶張從正曰大方有二有君一臣三佐九之大方病有兼證而邪不一不可以一二味治者宜之有分兩大而頓服之大方肝腎及下部之病道逺者宜之王太僕以心肺爲近腎肝爲逺脾胃爲中劉河間以身表爲逺身裏爲近以予觀之身半以上其气三天之分也身半以下其气三地之分也中脘人之分也

小方從正曰小方有二有君一臣二之小方病無兼證邪气専一可一二味治者宜之有分兩少而頻服之小方心肺及在上之病者宜之徐徐細呷是也完素曰肝腎位逺數多則其气緩不能速達於下必大劑而數少取其迅急下走也心肺位近數少則其气急下走不能升發於上必小劑而數多取其易散而上行也王氏所謂肺服九心服七脾服五肝服三腎服一乃五臟生成之數也

緩方岐伯曰補上治上制以緩補下治下制以急急則气味厚緩則气味薄適其至所此之謂也病所逺而中道气味之者食而過之無越其制度也王冰曰假如病在腎而心气不足服藥宜急過之不以气味飼心腎藥淩心心復益衰矣余上下逺近例同完素曰聖人治上不犯下治下不犯上治中上下俱無犯故曰誅伐無過命曰大惑好古曰治上必妨下治表必違裏用黃芩以治肺必妨脾用蓯蓉以治腎必妨心用漧薑以治中必僭上服附子以補火必涸水從正曰緩方有五有甘以緩之之方甘艸糖蜜之屬是也病在胸膈取其畱戀也有丸以緩之之方比之湯散其行遲慢也有品件眾多之緩方藥眾則遞相拘制不得各騁其性也有無毒治病之緩方無毒則性純功緩也有气味俱薄之緩方气味薄則長於補上治上比至其下藥力已衰矣

急方完素曰味厚者爲陰味薄者爲陰中之陽故味厚則下泄味薄則通气气厚者爲陽气薄者爲陽中之陰故气厚則發熱气薄則發汗是也好古曰治主宜緩緩則治其本也治客宜急急則治其標也表裏汗下皆有所當緩所當急從正曰急方有四有急病急攻之急方中風闗格之病是也有湯散蕩滌之急方下咽易散而行速也有毒藥之急方毒性能上湧下泄以奪病勢也有气味俱厚之急方气味俱厚直趨於下而力不衰也

奇方王冰曰單方也從正曰奇方有二有獨用一物之奇方病在下而逺者宜之有藥合陽數一三五七九之奇方宜下不宜汗完素曰假如小承气奇之小方也大承气抵當湯奇之大方也所謂因其攻下而爲之也桂枝麻黃偶之小方也葛根靑龍偶之大方也所謂因其發散而用之也故曰汗不以奇下不以偶

偶方從正曰偶方有三有兩味相配之偶方有古之二方相合之偶方古謂之復方皆病在上而近者宜之有藥合陰數二四六八十之偶方宜汗不宜下王太僕言汗藥不以偶則气不足以外發下藥不以奇則藥毒攻而致過意者下本迅利故單行則力専専則直下不旁及而速汗或難出故並行則物眾而力微乎乃仲景制方桂枝汗藥反以三味爲奇大承气下藥反以四味爲偶何也豈汗下緩急在力之小大而不以數之奇偶爲重乎

復方岐伯曰奇之不去則偶之是謂重方好古曰奇之不去復以偶偶之不去復以奇故曰復復者再也重也所謂十補一泄數泄一補也又傷寒見風脈傷風得寒脈爲脈證不相應宜以復方主之從正曰復方有三有二方三方及數方相合之復方如桂枝二越脾一湯五積散之屬是也有本方之外別加余藥如調胃承气加連翹薄荷黃芩梔子爲涼膈散之屬是也有分兩均齊之復方如胃風湯各等分之屬是也王太僕以偶爲復方今七方有偶又有復豈非偶乃二方相合復乃數方相合之謂乎

論十劑本義

劑者從齊從刀用以齊其不齊而成其所以齊也夫獨用之謂藥合用之謂劑而其才有長短大小良毒之難齊故用有相益相濟相畏相惡相忌相制之不同則劑有宣通補瀉輕重滑澀燥濕十者對治之各異譬夫良相劑量羣才以成治世之功類良醫劑量羣藥以成治病之功其義一也岐伯論之詳矣凡和劑者必本乎是苟昧其防而違其道卽失對治之義求疾之瘳其可得乎

附錄十劑

劉完素曰制方之體欲成七方十劑之用者必本於气味也寒熱溫涼四气生於天酸苦辛鹹甘淡六味成於地是以有形爲味無形爲气气爲陽味爲陰陽气出上竅陰味出下竅气化則精生味化則形長故地產養形形不足者溫之以气天產養精精不足者補之以味辛甘發散爲陽酸苦湧泄爲陰鹹味湧泄爲陰淡味滲泄爲陽辛散酸收甘緩苦堅咸耎各隨五臟之病而制藥性之品味故方有七劑有十方不七不足以盡方之變劑不十不足以盡劑之用方不對證非方也劑不蠲疾非劑也此乃太古先師設繩墨而取曲直叔世方士乃出規矩以爲方圓夫物各有性制而用之變而通之施於品劑其功用豈有窮哉如是有因其性而爲用者有因其用而爲使者有因其所勝而爲制者有气相同則相求者有气相克則相制者有气有餘而補不足者有气相感則以意使者有質同而性異者有名異而實同者故蛇之性上竄而引藥蟬之性外脫而退翳蝱飲血而用以治血鼠善穿而用以治漏所謂因其性而爲用者如此弩牙速產以機發而不括也杵糠下咽以杵築下也所謂因其用而爲使者如此浮萍不沈水可以勝濕獨活不搖風可以治風所謂因其所勝而爲制者如此麻木谷而治風豆水谷而治水所謂气相同則相求者如此牛土畜乳可以止渴疾豕水畜心可以鎭恍忽所謂因其气相尅則相制也如此熊肉振羸肝明視所謂因其气有餘補不足也如此鯉之治水鶩之利水所謂因其气相感則以意使者如此蜜成於蜂蜜溫而蜂寒油生於麻麻溫而油寒玆同質而異性者也蘼蕪生於芎防蓬蘽並於覆盆玆名異而實同者也如斯之類不可勝舉故天地賦形不離陰陽形色自然皆有法象毛羽之類生於陽而屬於陰鱗甲之類生於陰而屬於陽空靑法木色靑而主肝丹砂法火色赤而主心雲母法金色白而主肺磁石法水色黑而主腎黃石脂法土色黃而主脾故觸類而長之莫不有自然之理也欲爲醫者上知天文下知地理中知人事三者俱明然後可以語人之疾病不然則如無目夜遊無足登涉動致顚殞而欲愈疾者未之有也徐之才曰藥有宣通補瀉輕重滑澀燥濕十種是藥之大體而本經不言後人未述凡用藥者審而詳之則靡所遺失矣

宣劑之才曰宣可去壅生薑橘皮之屬是也杲曰外感六淫之邪欲傳入裏三陰實而不受逆於胸中天分气分窒塞不通而或噦或嘔所謂壅也三陰者脾也故必破气藥如姜橘藿香半夏之類瀉其壅塞從正曰俚人以宣爲瀉又以宣爲通不知十劑之中已有瀉矣仲景曰春病在頭大法宜吐是宣劑卽湧劑也經曰髙者因而越之木郁則達之宣者升而上也以君召臣曰宣是矣凡風癇中風胸中諸實痰飲寒結胸中熱郁上而不下久則喘嗽滿脹水腫之病生焉非宣劑莫能愈也吐中有汗如引涎追淚嚏鼻凡上行者皆吐法也完素曰郁而不散爲壅必宣以散之如痞滿不通之類是矣攻其裏則宣者上也泄者下也湧劑則蔕梔子之屬是矣發汗解表亦同好古曰經有五郁木郁達之火郁發之土郁奪之金郁泄之水郁折之皆宣也教曰宣制曰宣明君召臣曰宣喚臣奉君命宣布上意皆宣之意也

通劑之才曰通可去滯通艸防已之屬是也完素曰畱而不行必通以行之如水病爲痰澼之類以木通防已之屬攻其內則畱者行也滑石茯苓芫花甘遂大防牽牛之類是也從正曰通者流通也前後不得溲便宜木通海金沙琥珀大黃之屬通之痺病郁滯經隧不利亦宜通之

補劑之才曰補可去弱人參羊肉之屬是也杲曰人參甘溫能補气虛羊肉甘熱能補血虛羊肉補形人參補气凡气味與二藥同者皆是也從正曰五臟各有補瀉五味各補其髒有表虛裏虛上虛下虛陰虛陽虛气虛血虛經曰精不足者補之以味形不足者溫之以气五穀五菜五果五肉皆補養之物也瀉劑之才曰泄可去閉葶藶大黃之屬是也杲曰葶藶苦寒气味俱厚不減大黃能泄肺中之閉又泄大腸大黃走而不守能泄血閉腸胃渣穢之物一泄气閉利小便一泄血閉利大便凡與二藥同者皆然從正曰實則泄之諸痛爲實痛隨利減芒硝大黃牽牛甘遂巴荳之屬皆瀉劑也其催生下乳磨積逐水破經泄气凡下行者皆下法也

輕劑之才曰輕可去實麻黃葛根之屬是也從正曰風寒之邪始客皮膚頭痛身熱宜解其表內經所謂輕而之也癰瘡疥痤俱宜解表汗以泄之毒以燻之皆輕劑也凡燻洗蒸炙熨烙刺砭導引按摩皆汗法也

重劑之才曰重可去怯磁石鐵粉之屬是也從正曰重者鎭墜之謂也怯則气浮如喪神失守而驚悸气上硃砂水銀沈香黃丹寒水石之倫皆鎭重也久病欬涎潮於上形羸不可攻者以此墜之經云重者因而減之貴其漸也

滑劑之才曰滑可去著冬葵子楡白皮之屬是也完素曰澀則气著必滑劑以利之滑能養竅故潤利也從正曰大便燥結宜麻仁郁李之類小便癃閉宜葵子滑石之類前後不通兩陰俱閉也名曰三焦約約者束也宜先以滑劑潤養其燥然後攻之

澀劑之才曰澀可去脫牡蠣龍骨之屬是也完素曰滑則气脫如開腸洞泄便溺遺失之類必澀劑以收斂之從正曰寢汗不禁澀以牡蠣五味五倍之屬滑泄不已澀以肉豆蔲訶黎勒沒食子亞芙蓉龍骨之屬凡酸味同乎澀者收斂之義也然此種皆宜先攻其本而後收之可也

燥劑之才曰燥可去涇桑白皮赤小豆之屬是也完素曰濕气淫勝腫滿脾濕必燥劑以除之桑皮之屬濕勝於上以苦吐之以淡滲之是也從正曰積寒久冷吐利腥穢上下所出水液澄澈淸冷此大寒之病宜姜附胡椒輩以燥之若病濕气則陳皮白術木香蒼術之屬除之亦燥劑也而黃連黃檗梔子大黃其味皆苦苦屬火化皆能燥濕此內經之本防也豈獨二術之類爲燥劑乎好古曰濕有在上在中在下在經在皮在裏

濕劑之才曰濕可去枯白石英紫石英之屬是也從正曰濕者潤濕也𨿽與滑類少有不同經云辛以潤之辛能走气能化液故也鹽硝味𨿽鹹屬眞陰之水誠濡枯之上藥也人有枯涸皴掲之病非獨金化蓋有火以乘之故非濕劑不能愈完素曰津耗爲枯五臟痿弱榮衞涸澀必濕劑以潤之好古曰有減气而枯有減血而枯

十劑補遺

十劑之後陶隠居續入寒熱二劑豈知寒有時而不可以治熱熱有時而不可以治寒何者陰虛內熱當用甘寒滋腎家之陰是益水以制火也設用芩連梔子苦寒之劑以攻熱則徒敗胃气苦寒損胃而傷血血愈不足而熱愈熾胃气傷則後天之元气愈無所養而病轉增劇也陽虛中外俱寒當以人參黃耆以益表裏之陽气而少佐桂附以回陽則其寒自解是益火以袪寒也設専用辛熱如吳茱萸漧薑麻黃胡蘆巴蓽茇胡椒之屬以散寒則辛能走散眞气愈虛其寒愈甚王安道所謂辛熱愈投而沈寒愈滋也二者非徒無益而又害之顧不悖歟況寒熱二劑攝在補瀉義不重出今當增入升降二劑升降者治法之大機也經曰髙者抑之卽降之義也下者舉之卽升之義也是以病升者用降劑病降者用升劑火空則發降气則火自下矣火下是陽交於陰也此法所宜降者也勞傷則陽气下陷入於陰分東垣所謂陰實陽虛陽虛則內外皆寒間有表熱類外感者但不頭疼口渇及熱有時而間爲異耳法當升陽益气用參耆炙甘艸益元气以除虛寒虛熱佐以升麻柴胡引陽气上行則表裏之寒熱自解卽甘溫除大熱之謂此法所宜升者也

五臟苦欲補瀉論

五臟苦欲補瀉乃用藥第一義好古爲東垣髙足東垣得之潔古潔古實宗仲景仲景逺師伊尹伊尹原本炎黃聖哲授受百世一源靡或少異不明乎此不足以言醫矣何則五臟之內各有其神神各有性性復各殊故素問命十二官之名厥有防焉蓋形而上者神也有知而無質形而下者塊然者也五臟之體也有質而無知各各分斷者也肝藏魂肺藏魄心藏神脾藏意與智腎藏精與志皆指有知之性而言卽神也神也者陰陽不測之謂也是形而上者髒之性也惟其無形故能主乎有形故知苦欲者猶言好惡也違其性故苦遂其性故欲欲者是本髒之神之所好也卽補也苦者是本髒之神之所惡也卽瀉也補瀉系乎苦欲苦欲因乎髒性不屬五行未落陰陽其神用之謂與自虛則補其母已下乃言髒體之虛實始有補母瀉子之法斯則五行之性也明乎此斯可以言藥道矣

附錄五臟苦欲補瀉【並續解五條】

肝苦急急食甘以緩之甘艸欲散急食辛以散之川芎以辛補之細辛以酸瀉之芍藥虛以生薑陳皮之類補之經曰虛則補其母水能生木腎乃肝之母腎水也苦以補腎熟地黃黃檗是矣如無他證錢氏地黃丸主之實則白芍藥瀉之如無他證錢氏瀉靑丸主之實則瀉其子心乃肝之子以甘艸瀉心

肝爲將軍之官言不受制者也急則有摧折之意焉故苦而惡之緩之是使遂其性也甘可以緩甘艸之屬是已扶蘇條達木之象也升發開展魂之用也故其性欲散辛以散之解其束縛也是散卽補也辛可以散川芎之屬是已若其太過則屈制之母使逾分酸可以收芍藥之屬是已急也斂也肝性之所苦也違其性而苦之肝斯虛矣補之以辛是明以散爲補也細辛生薑陳皮之屬是已

心苦緩急食酸以收之五味子欲軟急食鹹以軟之芒硝以咸補之澤瀉以甘瀉之人參黃耆甘艸虛以炒鹽補之虛則補其母木能生火肝乃心之母肝木也以生薑補肝如無他證錢氏安神丸主之實則甘艸瀉之如無他證錢氏方中重則瀉心湯輕則導赤散

心爲形君神明之性惡散緩而喜收斂散緩則違其性斂則寧靜淸明故宜酸以收其緩也軟者和調之義也心君本自和調邪熱乘之則躁急故復須芒硝之鹹寒除其邪熱以軟其躁急堅勁之气使復其平也以咸補之澤瀉導心气以入腎也煩勞則虛而生熱故須人參黃耆甘艸之甘溫以益元气而虛熱自退故謂之瀉也心以下交於腎爲補炒鹽之咸以潤下卽得心與腎交也火空則發鹽爲水味得之俾心气下降是旣濟之道也有補之義焉故軟卽補也脾苦濕急食苦以燥之白術欲緩急食甘以緩之甘艸以甘補之人參以苦瀉之黃連虛以甘艸大棗之類補之如無他證錢氏益黃散主之心乃脾之母以炒鹽補心實則以枳實瀉之如無他證以瀉黃散瀉之肺乃脾之子以桑白皮瀉肺

脾爲倉廩之官主運動磨物之髒燥其性也宜健而不宜滯濕斯滯矣違其性故苦而惡之急食苦以燥之使復其性之所喜脾斯健矣白術之苦溫是已過燥則復欲緩之以甘甘艸之屬是已稼穡之化故甘先入脾性欲健運气旺則行補之以甘人參是已長夏之令濕熱主之脾气斯困故當急食苦以瀉之黃連之苦寒是已虛則宜補炙甘艸之甘以益血大棗之甘溫以益气乃所以補其不足也

肺苦气上逆急食苦以泄之訶子皮一作黃芩欲收急食酸以收之白芍藥以辛瀉之桑白皮以酸補之五味子虛則五味子補之如無他證錢氏阿膠散補之脾乃肺之母以甘艸補脾實則桑白皮瀉之如無他證以瀉白散瀉之腎乃肺之子以澤瀉瀉之肺爲華蓋之髒相傅之官藏魄而主气者也气常則順气變則逆逆則違其性矣故宜急食苦以泄之黃芩之屬是已肺主上焦其政斂肅故其性喜收宜急食酸以收之白芍藥之屬是已賊肺者熱也肺受熱邪急食辛以瀉之桑白皮之屬是已不斂則气無所管束是肺失其職也故宜補之以酸使遂其收斂之性以淸肅乎上焦是卽補也五味子之屬是已腎苦燥急食辛以潤之知母欲堅急食苦以堅之黃檗以苦補之地黃以咸瀉之澤瀉虛則熟地黃黃檗補之腎本無實不可瀉錢氏止有補腎地黃丸無瀉腎之藥肺乃腎之母以五味子補肺

腎爲作彊之官藏精與志主五液屬眞陰水髒也其性本潤故惡涸燥宜急食辛以潤之知母之屬是已欲堅急食苦以堅之蓋腎非堅則無以稱作彊之職四气以遇濕熱卽軟遇寒冷卽堅五味以得鹹卽軟得苦卽堅故宜急食苦以堅之黃檗味苦气寒可以堅腎故宜急食以遂其欲堅之性也以苦補之是堅卽補也地黃黃檗是已咸能軟堅軟卽瀉也澤瀉是已虛者精气奪也藏精之髒苦固能堅然非益精無以爲補故宜熟地黃黃檗之屬以補之

治法提綱【陰陽寒熱臟腑經絡气血表裏標本先後虛實緩急】

病在於陰毋犯其陽病在於陽毋犯其陰犯之者是謂誅伐無過病之熱也當察其源火苟實也苦寒鹹寒以折之若其虛也甘寒酸寒以攝之病之寒也亦察其源寒從外也辛熱辛溫以散之動於內也甘溫以益之辛熱辛溫以佐之經曰五臟者藏精气而不瀉者也故曰滿而不能實是有補而無瀉者其常也髒偶受邪則瀉其邪邪盡卽止是瀉其邪非瀉髒也髒不受邪毋輕犯也世謂肝無補法知其謬也六腑者傳導化物糟粕者也故曰實而不能滿邪客之而爲病乃可攻也中病乃已毋盡劑也病在於經則治其經病流於絡則及其絡經直絡橫相維輔也病從气分則治其气虛者溫之實者調之病從血分則治其血虛則補肝補脾補心實則爲熱爲瘀熱者淸之瘀者行之因气病而及血者先治其气因血病而及气者先治其血因證互異宜精別之病在於表毋攻其裏病在於裏毋虛其表邪之所在攻必從之受邪爲本現證爲標五虛爲本五邪爲標譬夫腹脹由於濕者其來必速當利水除濕則脹自止是標急於本也當先治其標若因脾虛漸成脹滿夜劇晝靜病屬於陰當補脾陰夜靜晝劇病屬於陽當益脾气是病從本生本急於標也當先治其本舉一爲例餘可類推矣病屬於虛宜治以緩虛者精气奪也若屬沈痼亦必從緩治虛無速法亦無巧法蓋病已沈痼凡欲施治宜有次第故亦無速法病屬於實宜治以急實者邪气勝也邪不速逐則爲害滋蔓故治實無遲法亦有巧法此病機緩急一定之法也

藥性差別論

藥有五味中涵四气因气味而成其性合气與味及性而論其爲差別本自多途其間厚薄多少單用互兼各各不同良難究竟是故經曰五味之變不可勝窮此方劑之本也陰陽二象實爲之綱紀焉鹹味本水苦味本火酸味本木甘味本土辛味本金此五味之常也及其變也有神明之用焉今姑陳其略以明之第準經文同一苦寒也黃芩則燥天冬則潤蘆防能消黃檗能補黃連止瀉大黃下通柴胡苦寒而升龍膽苦寒而降同一咸也澤瀉則瀉蓯蓉則補海藻昆布則消而軟堅馬莖鹿茸則補而生齒同一酸也硫黃味酸而熱空靑味酸而寒甘合辛而發散爲陽甘合酸而收斂爲陰人參黃耆陽也甘溫以除大熱地黃五味陰也甘酸以斂陰精聊采數端引以爲例如斯之類難可枚舉良由气味互兼性質各異參合多少制用全殊所以窮五味之變明藥物之能厥有防哉顧其用紛錯其道淵微可以意知難以言盡非由妙悟則物不從心固將拯烝民於夭枉宜寤寐乎玆篇

髒气法時並四气所傷藥隨所感論

夫四時之气行乎天地之間人處气交之中亦必因之而感者其常也春气生而升夏气長而散長夏之气化而耎秋气收而斂冬气藏而沈人身之气自然相通是故生者順之長者敷之化者堅之收者肅之藏者固之此藥之順乎天者也春溫夏熱元气外泄陰精不足藥宜養陰秋涼冬寒陽气潛藏勿輕開通藥宜養陽此藥之因時制用補不足以和其气者也然而一气之中初中末異一日之內寒燠或殊假令大熱之候人多感暑忽發冰雹亦復感寒由先而感則爲暑病由後而感則爲寒病病暑者投以暑藥病寒者投以寒藥此藥之因時制宜以合乎權乃變中之常也此時令不齊之所宜審也假令陰虛之人𨿽當隆冬陰精虧竭水旣不足不能制火則陽無所依外泄爲熱或反汗出藥宜益陰地黃五味鼈甲枸杞之屬是已設從時令誤用辛溫勢必立斃假令陽虛之人𨿽當盛夏陽气不足不能外衞其表表虛不任風寒灑淅戰栗思得熱食及禦重裘是𨿽天令之熱亦不足以敵其眞陽之虛病屬虛寒藥宜溫補參耆桂附之屬是已設從時令誤用苦寒亦必立斃此藥之舍時從證者也假令素病血虛之人不利苦寒恐其損胃傷血一旦中暑暴注霍亂須用黃連滑石以泄之本不利升須用葛根以散之此藥之舍證從時者也從違之際權其輕重耳至於四气所傷因而致病則各從所由是故經曰春傷於風夏生飱泄藥宜升之燥之升麻柴胡羌活防風之屬是已夏傷於暑秋必痎瘧藥宜淸暑益气以除寒熱石膏知母漧葛麥門冬橘皮參苓術之屬是已邪若內陷必便膿血藥宜袪暑消滯専保胃气黃連滑石芍藥升麻蓮實人參藊豆甘艸之屬是已秋傷於濕冬生欬藥宜燥濕淸熱和表降气保肺桑白皮石膏薄荷杏仁甘艸桔梗蘇子枇杷葉之屬是已冬傷於寒春必病溫邪初在表藥宜辛寒苦溫甘寒苦寒以解表邪兼除內熱羌活石膏葛根前胡知母竹葉柴胡麥門冬荊芥甘艸之屬是已至夏變爲熱病六經傳變藥亦同前散之貴早治若後時邪結於裏上則陷胸中下承气中病乃已愼毋盡劑勿僭勿忒能事必矣已上皆四時六气所傷致病並證重捨時時重捨證用藥主治之大法萬世遵守之常經聖哲復起不可攺已所云六气者卽風寒暑濕燥火是也過則爲淫故曰六淫淫則爲邪以其爲天之气從外而入故曰外邪邪之所中各有其地在表治表在里治裏表裏之間則從和解病有是證證有是藥各有司存不相越也此古人之定法今人之軌則也

論制方和劑治療大法

夫虛實者諸病之根本也補瀉者治療之綱紀也何謂虛五臟六腑虛所生病也何謂實五臟六腑實所生病也經曰眞气奪則虛邪气勝則實虛則補之實則瀉之此萬世之常經也以補爲瀉是補中有瀉也以瀉爲補是瀉中有補也譬夫參耆炙甘艸之退勞倦气虛發熱地黃黃檗之滋水堅腎以除陰虛潮熱是補中之瀉也桑根白皮之瀉肺火車前子之利小便除濕是瀉中之補也舉斯爲例餘可類推矣升降者病機之要最也升爲春气爲風化爲木象故升有散之之義降爲秋气爲燥化爲金象故降有斂之之義飲食勞倦則陽气下陷宜升陽益气瀉利不止宜升陽益胃郁火內伏宜升陽散火滯下不休宜升陽解毒開胃除熱因濕洞泄宜升陽除濕肝木郁於地中以致少腹作脹作痛宜升陽調气此病宜升之類也陰虛則水不足以制火火空則發而炎上其爲證也爲欬爲多痰爲吐血爲鼻衂爲齒衂爲頭痛爲齒痛爲眼痛爲頭爲暈爲眼花爲惡心爲嘔吐爲口苦舌漧爲不眠爲寒熱爲骨蒸是謂上盛下虛之候宜用蘇子枇杷葉麥門冬白芍藥五味子之屬以降气气降則火自降而气自歸元而又益之以滋水添精之藥以救其本則諸證自瘳此病宜降之類也設宜降而妄升當升而反降將使輕變爲重重必斃矣論塞因塞用通因通用寒因熱用熱因寒用用熱逺熱用寒逺寒

經曰塞因塞用者譬夫脾虛中焦作脹腎虛气不歸元致上焦逆滿用人參之甘以補元气五味子之酸以收虛气則脾得補而脹自消腎得補而气自歸元上焦淸泰而逆滿自平矣通因通用者譬夫傷寒挾熱下利或中有燥糞必用調胃承气湯下之乃安滯下不休得六一散淸熱除積而愈皆其義也寒因熱用是藥本寒也而反佐之以熱熱因寒用是藥本熱也而反佐之以寒則無拒格之患故曰必先其所主而伏其所因也用熱逺熱者是病本於寒法應熱治所投熱劑僅使中病毋令過焉過則反生熱病矣用寒逺寒義亦同此

論天地風气漸薄人亦因之漸弱用藥消息亦必因之而變不可執泥古法輕用峻利

夫人在气交之中其彊其弱卒莫逃乎天地之气明甚是以上古之人度百嵗乃去今則七十稱古稀矣身形長大常過七尺今則世鮮六尺之軀矣其壽數精神旣已漸減則血气臟腑亦應因之漸薄乃天地之風气使然有非人力所能挽回者又況時丁末造眾生識昏見陋五欲熾然難解難遏斲喪戕賊日惟不足於是疾病叢生虛多實少臨證施治多事調養専防尅伐此今日治法之急務也設使病宜用熱亦當先之以溫病宜用寒亦當先之以淸縱有積滯宜消必須先養胃气縱有邪气宜袪必須隨時逐散不得過劑以損傷气血气血者人之所賴以生者也气血一虧則諸邪輻輳百病橫生世人之病十有九虛醫師之藥百無一補寧知用藥之誤則實者虛虛者死是死於藥而非死於疾病也其愼其難屬諸司命臨証之頃宜加戰兢勉之哉毋執已見而輕人命也

通評虛實論

經曰邪气盛則實精气奪則虛又曰邪之所湊其气必虛凡言虛者精气奪也凡言實者邪气勝也是故虛則受邪邪客爲實法先攻邪邪盡治本邪猶未盡勿輕補益犯之者是謂實實精者陰也气者陽也設被削奪是五臟六腑之陰精陽气皆虛也宜從其類以補之陰精虛者補陰精陽气虛者益陽气一切尅伐攻擊之藥槪勿施用犯之者是謂虛虛經曰實實虛虛損不足而益有餘如是者醫殺之耳戒之哉

論治陰陽諸虛病皆當以保防胃气爲急

夫胃气者卽後天元气也以穀气爲本是故經曰脈有胃气曰生無胃气曰死又曰安谷則昌絕谷則亡可見先天之气縱猶未盡而他髒不至盡傷獨胃气偶有傷敗以至於絕則速死矣穀气者譬國家之餉道也餉道一絕則萬眾立散胃气一敗則百藥難施若陰虛若陽虛或中風或中暑乃至瀉利滯下胎前產後丁腫癰疽痘瘡痧驚疳靡不以保防胃气補養脾气爲先務本所當急也故益陰宜逺苦寒益陽宜防泄气袪風勿過燥散消暑毋輕下通瀉利勿加消導滯下之忌芒硝巴豆牽牛胎前泄瀉之忌當歸產後寒熱之忌芩連梔子丁腫癰疽之未潰忌當歸痘之不可妄下其他內外諸病應設藥物之中凡與胃气相違者槪勿施用投藥之頃宜加三思

論諸病惟虛與火爲難治

經曰精气奪則虛又曰邪之所湊其气必虛虛者空也無也譬諸國內空虛人民離散則百禍易起鎭撫爲難非委任賢智安靖休養以生息之未可保其無事也病之虛者亦猶是已醫非明喆孰能鎭之以靜久而弗揺卒成收合散亡克復故物之功哉是故經曰不能治其虛安問其餘蓋言虛爲百病之本宜其首舉以冠諸證也夫火者陽也气也與水爲對待者也水爲陰精火爲陽气二物匹配名曰陰陽和平亦名少火生气如是則諸病不作矣設不善攝養以致陰虧水涸則火偏勝陰不足則陽必湊之是謂陽盛陰虛亦曰壯火食气是知火卽气也气卽火也故仙經謂藥卽火火卽藥一而二二而一者也東垣亦曰火與元气不兩立亦指此也譬諸水性本流本寒過極則凝而不流爲層冰矣解則復常非二物也蓋平則爲水火旣濟當斯時也火卽眞陽之气矣及其偏也則卽陽气而爲火也始與元气不兩立而成乖否之象矣故戴人亦曰莫治風莫治燥治得火時風燥了言苟能解此則已達陰陽水火之原曲暢旁通何施不可正指火之變態多端其爲病也非一了此則餘皆可辦然學者非心領神防詎足諭於斯乎論陽常有餘陰常不足藥必因之以爲損益誤則殺人

人身之有陰陽也水一而已火則二焉是稟受之始陽常有餘陰常不足天地且然況於人乎故自少至老所生疾病靡不由於眞陰不足者其恆也若夫眞陽不足之病千百而一二矣陽者气也火也神也陰者血也水也精也陰陽和平气血均調是爲平人气象之常候苟失所養或縱恣房室或肆情喜怒或輕犯陰陽或嗜好辛熱以致腎水眞陰不足不能匹配陽火遂使陽气有餘气有餘卽是火故火愈盛而水愈涸於是發爲吐血欬吐痰內熱骨蒸盜汗種種陰虛等病醫師不察不揆其本凡見前證不分陰陽類施溫補參耆二術視同食物佐以姜桂若啖五辛倘遇憊劇輒投附子於是輕者重重者斃累累相踵死而不悟良可憫也然使其術得售者不獨醫師之罪亦病家不明有以致之耳何則難成易虧者陰也益陰之藥縱醫師選用無差亦必無旦夕之效助陽之藥能使胃气一時暫壯飲食加增或陽道興舉有似神王醫師借以要功病者利其速效彼此固執莫辧厥由故知陰虛眞水不足之病十人而九陽虛眞火不足之病百不得一醫師之藥補助陽火者往往槪施滋益陰精者未嘗少見宜乎服藥者之多斃無藥者之反存也予見世醫以此傷人者甚眾玆特著其誤以爲世戒

論上盛下虛本於腎水眞陰不足

人身以陰陽兩稱爲平偏勝則病此大較也水不足則火有餘陰旣虧則陽獨盛蓋陰陽之精互藏其宅是陰中有陽陽中有陰也故心火也而含赤液腎水也而藏白气赤液爲陰白气爲陽循環往復晝夜不息此常度也茍不知攝養縱恣情欲虧損眞陰陽無所附因而發越上升此火空則發之義是周身之气並於陽也並於陽則陽盛故上焦熱而欬生痰迫血上行而爲吐衂爲煩躁爲頭痛爲不得眠爲胸前骨痛爲口漧舌苦此其候也陽愈盛則陰愈虛陰愈虛則爲五心煩熱爲潮熱骨蒸爲遺精爲骨乏無力爲小水短赤丹田不暖則飲食不化爲瀉泄爲卒僵僕此其候也治之之要當亟降气當益陰精气降卽陽交於陰是火下降也精血生卽腎陰復是水上升也此旣濟之象爲坎離交也坎離交卽是小周天至此則陰陽二气復得其平矣病何自而生哉

論陰精陽气補益不同

經曰形不足溫之以气人參羊肉黃耆人胞紅鉛之屬是已益陽气也乃可以卻沈寒經曰精不足補之以味人乳鼈甲地黃黃檗枸杞牛膝天門冬之屬是已補陰精也乃可以除伏熱

論治气三法藥各不同

一補气气虛宜補之如人參黃耆羊肉小麥糯米之屬是也

二降气調气降气者卽下气也虛則气升故法宜降其藥之輕者如紫蘇子橘皮麥門冬枇杷葉蘆根汁甘蔗其重者如番降香郁金防榔之屬調者和也逆則宜和和則調也其藥如木香沈水香白豆蔲縮砂蜜香附橘皮烏藥之屬

三破气破者損也實則宜破如少壯人暴怒气壅之類然亦可暫不可久其藥如枳實靑皮枳殼牽牛之屬蓋气分之病不出三端治之之法及所主之藥皆不可混濫者也誤則使病轉劇世多不察故表而出之

論治血三法藥各不同

血虛宜補之虛則發熱內熱法宜甘寒甘平酸寒酸溫以益榮血其藥爲熟地黃白芍藥牛膝炙甘艸酸棗仁龍眼肉鹿角膠肉蓯蓉甘枸杞子甘菊花人乳之屬血熱宜淸之涼之熱則爲癰腫瘡癤爲鼻衂爲齒衂爲牙齦腫爲舌上出血爲舌腫爲血崩爲赤淋爲月事先期爲熱入血室爲赤遊丹爲眼暴赤痛法宜酸寒苦寒鹹寒辛涼以除實熱其藥爲童便牡丹皮赤芍藥生地黃黃芩犀角地楡大小薊茜艸黃連山梔大黃靑黛天門冬參荊芥之屬

血瘀宜通之瘀必發熱發黃作痛作腫及作結塊癖積法宜辛溫辛熱辛平辛寒甘溫以入血通行佐以鹹寒乃可軟堅其藥爲當歸紅花桃仁蘇木桂五靈脂蒲黃姜黃郁金京三稜延胡索花蕋石沒藥防虫漧漆自然銅韭汁童便牡蠣芒硝之屬蓋血爲榮陰也有形可見有色可察有證可審者也病旣不同藥亦各異治之之法要在合宜倘失其宜爲厲不淺差劇之門可不謹乎

論治吐血三要

宜降气不宜降火

气有餘卽是火气降則火降火降則气不上升血隨气行無溢出上竅之患矣降火必用寒涼之劑反傷胃气胃气傷則脾不能統血血愈不能歸經矣今之療吐血者大患有二一則専用寒涼之味如芩連山梔靑黛柿餅灰四物湯黃檗知母之類往往傷脾作泄以致不救一則専用人參肺熱還傷肺欬逆愈甚亦有用參而愈者此是气虛喘气屬陽不由陰虛火熾所致然亦百不一二也宜以白芍藥炙甘艸制肝枇杷葉麥門冬薄荷橘紅貝母淸肺薏苡仁懷山藥養脾韭菜番降香眞蘇子下气靑蒿鼈甲銀柴胡牡丹皮地骨皮補陰淸熱酸棗仁白茯神養心山茱萸枸杞子牛膝補腎此累試輒驗之方然陰無驟補之法非多服藥不效病家欲速其功醫者張皇無主百藥雜試以致殞命覆轍相尋而不悟悲夫

宜行血不宜止血

血不循經絡者气逆上壅也夫血得熱則行得寒則凝故降气行血則血循經絡不求其止而自止矣止之則血凝血凝必發熱惡食及胸脇痛病日沈痼矣

宜補肝不宜伐肝

經曰五臟者藏精气而不瀉者也肝爲將軍之官主藏血吐血者肝失其職也養肝則肝气平而血有所歸伐之則肝不能藏血血愈不止矣

論腎泄多在黎明所由

凡人之生二五妙合之頃識神依托是中卽攬父精母血以爲立命之基遂成左右兩腎腎間動气卽道家所謂先天祖气是也藏乎兩腎之中以腎屬水故稱坎宮以平人气象言之此气至子後一陽生生卽漸漸上升歷丑寅卯辰巳而六陽已極則入離宮午後一陰生卽白气變爲赤液漸漸降下至坎宮復爲白气晝夜循環升降不息此卽醫家所謂眞陽之火道家所謂君火卽先天祖气醫家謂爲相火者是也方此火之自下而上也行過中焦必經脾胃則能腐熟水谷蒸糟粕而化精微脾气散精上歸於肺通調水道下輸膀胱气化而出是謂淸升濁降卽旣濟之象也茍不愼攝生之道不明正性之理則必務快其心逆於生樂憂患以傷心寒熱以傷肺饑飽以傷脾多怒以傷肝多欲以傷腎則眞气漸衰精神日損馴至子後一陽不以時生不能上升腐熟水谷則糟粕無由而化寅爲三陽之候陽气微則不能應候而化物故天黎明而泄其泄亦溏俗名鴨溏是爲腎泄亦名大瘕泄昔人以四神丸治之予加人參蓮肉輒獲奇效蓋人參補五臟之陽气故也

論少年人陽痿因於失志不宜補陽

經曰腎爲作彊之官技巧出焉藏精與志者也夫志從士從心志主決定心主思維思維則或遷或攺決定則一立不移此作彊之驗也茍志意不遂則陽气不舒陽气者卽眞火也譬夫極盛之火置之密器之中閉悶其气使不得發越則火立死而寒矣此非眞火衰也乃悶郁之故也宣其抑鬱通其志意則陽气立舒而其痿立起矣若誤謂陽精不足過投補火之劑多致癰疽而沒可不戒哉

論似中風與眞中風治法迥別誤則殺人

凡言中風有眞假內外之別差之毫釐謬以千里何者西北土地髙寒風气剛烈眞气空虛之人猝爲所中中髒者死中腑者成廢人中經絡者可調理而瘳治之之道先以解散風邪爲急次則補養气血此治眞中外來風邪之法也其藥以小續命湯桂枝麻黃生熟附子羌獨活防風白芷南星甘艸之屬爲本若夫大江已南之東西兩浙七閩百粵兩川滇南鬼方荊梁三州之域天地之風气旣殊人之所稟亦異其地絕無剛猛之風而多濕熱之气質多柔脆往往多熱多痰眞陰旣虧內熱彌甚煎熬津液凝結爲痰壅塞气道不得通利熱極生風亦致猝然僵僕類中風證或不省人事或語言蹇澀或口眼歪斜或半身不遂其將發也外必先顯內熱之候或口漧舌苦或大便祕澀小便短赤此其驗也劉河間所謂此證全是將息失宜水不制火丹溪所謂濕熱相火中痰中气是也此卽內虛暗風確系陰陽兩虛而陰虛者爲多與外來風邪迥別法當淸熱順气開痰以救其標次當治本陰虛則益血陽虛則補气气血兩虛則气血兼補久之自瘳設若誤用治眞中風藥如前辛熱風燥之劑則輕變爲重重則必死禍福反掌不可不察也初淸熱則天門冬麥門冬甘菊花白芍藥白茯苓栝樓根童便順气則紫蘇子枇杷葉橘紅郁金開痰則貝母白芥子竹瀝荊瀝栝樓仁霞天膏次治本益陰則天門冬甘菊花懷生地當歸身白芍藥枸杞子麥門冬五味子牛膝人乳白膠黃檗白蒺藜之屬補陽則人參黃鹿茸大棗巴防天之屬與時消息則因乎證

似中風問答

或問有患似中風證眠不竟夕而易惺心脈而不洪多怒肝脈而不長語言蹇澀不利多痰聲重小便疾速不能忍且有餘瀝大便燥結左尺脈浮洪飲食少不易消此何以故答曰眠不竟夕而易惺者心血不足也故其脈而不洪東垣云胃虛者多怒多怒者肝气必不和經曰怒則气上逆加以久病多郁故益易怒故肝脈亦而不長爲血少此非以智慧觀察以慈忍靜定之力和之未可以藥石瘳也腎屬水冬脈沈故曰諸浮者腎不足也腎主五液又主二便腎家有火則眞陰日虧津液日少不能榮養於舌絡舌絡勁急故語言不利火性急速故小便疾出而不能忍且有餘瀝而大便亦多燥結也故其脈應沈實而反浮洪失常候也肺者五臟之華蓋位乎上象天而屬金喜淸肅而惡煩熱熱則津液漧枯無以下滴而通水道或煎熬濃稠而成痰矣肺熱則人參反助邪熱而傷肺故往往聲重多痰壅塞气道而升降不利也脾爲土髒胃爲之腑乃後天元气之所自出胃主納脾主消脾陰虧則不能消胃气弱則不能納飲食少則後天元气無自而生精血坐是日益不足也經曰損其脾者調其飲食節其起居適其寒溫此至論也不如是則不足以復脾陰然其要又在戒暴怒使肝無不平之气肝和則不賊脾土矣命門者火髒也乃先天眞陽之气之所寄卽道家所謂先天祖气醫家所謂眞火是也其壯也有三一者元稟過厚二者保嗇精气不妄施泄三者志气無所拂郁則年𨿽邁而猶壯也不爾則子後一陽不生不能上升燻蒸糟粕而化精微以滋後天之元气是火不生土而脾胃因之日弱也法當降气和肝滋腎降气是陽交於陰也肝和則脾胃不被賊邪所幹故能納而能消也脾胃無恙則後天之元气日益生長矣腎足則眞陰自生津液自足舌絡有所榮養則舌之伸縮自由而言語自利矣且世無不陰虛而中風者苐須撥去煩惱一切放下使心火不炎則腎亦因之而不燥此又治之之本也

論痰飲藥宜分治

夫痰之生也其由非一其爲治也藥亦不同由於陰虛火炎上迫乎肺肺气熱則煎熬津液凝結爲痰是謂陰虛痰火痰在乎肺而本乎腎治宜降气淸熱益陰滋水法忌辛溫燥熱補气等藥由於脾胃寒濕生痰或兼飲噉過度好食油麪豬脂以致脾气不利壅滯爲痰濃厚膠固甚至流於經絡及皮裏膜外或結爲大塊或不思食或徹夜不眠或卒爾僕不知人事或發癲癇或昔肥今瘦或叫呼異常或身重腹脹不便行走或泄瀉不止及成癱瘓種種怪證皆痰所爲故昔人云怪病多屬痰暴病多屬火有以夫此病在脾胃無闗肺腎治宜燥脾行气散結軟堅法忌滯泥苦寒濕潤等藥及諸厚味由於風寒郁閉熱气在肺而成痰喘病亦在肺治宜豁痰除肺熱藥中加辛熱辛溫如麻黃生漧薑之屬以散外寒則藥無格拒之患法忌溫補酸收等藥病因不齊藥亦宜異利潤利燥及利發散各有攸當非可混施也世以痰飲混稱藥亦混投殊不知痰之與飲其由自別其狀亦殊痰質稠黏飲惟淸水特其色有異或靑或黃或緑或黑或如酸漿或伏於腸胃或上支胸脇刺痛難忍或流於經絡四肢則關節不利支飲上攻爲心痛爲中脘痛甚則汗出爲嘔吐酸水苦黃水等種種各異或發寒熱不思飲食及不得眠皆其候也此證多因酒後過飲茶湯則水漿與腸胃飲食濕熱之气凝而爲飲或因情抱抑鬱飲食停滯不得以時消散亦能成飲總之必由脾胃有濕或脾胃本虛又感飲食之濕則停而不消此飲之大略也治宜燥濕利水行气健脾乃爲得也其藥大都以半夏茯苓參術爲君佐以豬苓澤瀉以滲泄之白豆蔲橘皮以開散之蘇梗旋覆花以通暢之東垣五飲丸中有人參其防槪可見矣

論瘧痢宜從六淫例治

風寒暑濕燥火此天之六淫其邪自外而入感之而病宜隨其邪之所在以攻治之經曰夏傷於暑秋必痎瘧乃暑邪爲病也𨿽有山嵐瘴气發瘧一證治稍不同然其證大都多熱多寒或熱多寒少或寒多熱少或單熱不寒或單寒不熱頭疼骨疼大渇引飲口苦舌漧嘔吐不思食或煩躁不得眠必用白虎湯二三劑隨證增損解表以袪暑邪而後隨經消息以除其苦可也滯下者俗呼爲痢疾皆緣暑濕與飲食之積滯膠固而成其證類多里急後重數登圊而不便或發熱或口渇或惡心不思食何莫非暑之標證也必用六一散黃連芍藥爲主而後隨其所苦爲之增損傷气分則調气益气傷血分則行血和血然未有不先治暑而可獲效者矣治病必求其本其斯之謂歟

論病由七情生者秖應養性怡神發舒志气以解之不宜全仗藥石攻治

夫喜怒憂思悲恐驚七者皆發於情者也情卽神識有知不定無迹可尋觸境乃發滯而難通藥石無知焉能消其妄執縱通其已滯之气活其已傷之血其黙黙綿綿之意物而不化者能保無將來復結之病乎秖宜以識遣識以理遣情此卽心病還將心藥醫之謂也如是庶可使滯者通結者化情與境離不爲所轉當處寂然心君泰定其何七情之爲累哉

論傷寒溫疫癰疽痘瘧疾諸病皆由實邪所發自裏發出於表者吉由表陷入於裏者凶

傷寒溫疫初發邪在於表必頭疼身熱病屬三陽卽於此時急表散之冬月卽病宜用辛溫辛熱以汗之春溫夏熱宜用辛涼辛寒甘寒以汗之汗後身涼脈靜無所傷犯病不復作而愈如投藥濡滯或病重藥輕不散之於表致邪熱內結病屬三陰須下乃愈內虛之人不勝下藥多致危殆又有少陰咽痛等證則又不宜於下或成狐惑虫食肛門種種難治之條皆失於不早散故也癰疽皆由榮家實熱气逆所結急宜涼血活血散結解毒大劑連進內外夾攻務使消散卽勢大毒盛一時不能散盡亦必十消七八縱使潰膿保無大害若失於救治使熱毒內攻其膜必壞膜壞則神人不能救矣痘瘡之害多在血熱解於一二日內者十全八九若遲則熱毒內攻陷入於裏腸胃當之必致大便作泄乳食不化或神昏悶亂便閉腹脹則十不救一除是稟受虛寒方堪補托濟以溫熱可救危急若夫家便須速用辛寒甘寒苦寒之劑淸涼發散十不失一假令病重藥輕或治療後期或誤投溫熱則邪熱內攻煩躁悶亂不可救藥矣瘧本暑邪法當解肌若元气先虛之人脾胃薄弱誤投破气消食尅伐之藥則中气愈虛邪反內陷必便膿血治或失宜多成腹脹馴至不救往往而是此之四證皆須急治要以自裏達表者吉自表陷裏者凶故藥宜解散通利最忌收澀破气及諸溫補其闗乎死生者最大故特表而出之俾世人知所先務也

論五運六气之謬

原夫五運六气之說其起於漢魏之後乎何者張仲景漢末人也其書不載也華元化三國人也其書亦不載也前之則越人無其文後之則叔和鮮其說予是以知其爲後世所撰無益於治療而有誤乎來學學者宜深辧之予見今之醫師學無原本不明所自侈口而談莫不動云五運六气將以施之治病譬之指算法之精微謂事物之實有豈不誤哉殊不知五運六气者虛位也嵗有是气至則算無是气至則不算旣無其气焉得有其藥乎一言可竟巳其云必先嵗气者譬夫此年忽多淫雨民病多濕藥宜類用二術苦溫以燥之佐以風藥如防風羌活升麻葛根之屬風能勝濕故也此必先嵗气之謂也其雲母伐天和者卽春夏禁用麻黃桂枝秋冬禁用石膏知母芩連芍藥之謂卽春夏養陰秋冬養陽之義耳乃所以遵養天和之道也昔人謂不明五運六气檢徧方書何濟者正指後人愚不明五運六气之所以而誤於方冊所載依而用之動輒成過則𨿽檢徧方書亦何益哉予少檢素問中載有是說旣長遊於四方見天下醫師與學士大夫在在談說其義於時心竊疑之又見性理所載元儒艸廬吳氏於天之气運之中亦備載之予益自信其爲天運气數之法而非醫家治病之書也後從敝邑見趙少宰家藏宋板仲景傷寒論皆北宋善板始終詳檢並未嘗載有是說六經治法之中亦並無一字及之予乃諦信予見之不謬而斷爲非治傷寒外感之說予嘗遵仲景法治一切外邪爲病靡不響應乃信非仲景之言不可爲萬世法程雜學混濫疑誤後人故特表而出之俾來學知所決擇云

祝醫五則

凡人疾病皆由多生不惜眾生身命竭用人財好殺鳥獸昆虫好箠楚下賤甚則枉用毒刑加諸無罪種種業因感此苦報業作醫師爲人司命見諸苦惱當興悲憫詳檢方書精求藥道諦察深思務期恊中常自思惟藥不對病病不對機二防或乖則下咽不返人命至重防報難逃勿爲一時衣食自貽莫懺之罪於千百刧戒之哉宜懼不宜喜也

凡爲醫師當先讀書凡欲讀書當先識字字者文之始也不識字義寧解文理文理不通動成窒礙𨿽詩書滿目於神不染觸途成滯何由省入譬諸面墻亦同木偶望其拯生民之疾苦顧不難哉故昔稱太醫今曰儒醫太醫者讀書窮理本之身心驗之事物戰戰兢兢求中於道造次之際罔敢或肆者也外此則俗工耳不可以言醫矣

凡爲醫師先當識藥藥之所產方隅不同則精粗頓異收采不時則力用全乖又或市肆飾僞足以混眞茍非確認形質精嘗气味鮮有不爲其誤者譬諸將不知兵立功何自醫之於藥亦猶是耳旣識藥矣宜習修事雷公炮炙固爲大法或有未盡可以意通必期躬親勿圖茍且譬諸飲食烹調失度尙不益人反能增害何況藥物闗乎軀命者也可不愼諸

凡作醫師宜先虛懷靈知空洞本無一物茍執我見便與物對我見堅固勢必輕人我是人非與境角立一靈空竅動爲所塞𨿽日親至人終不獲益白首故吾良可悲已執而不化害加於人淸夜深思宜生媿恥況人之才識自非生知必假問學問學之益廣博難量脫不虛懷何由納受不恥無學而恥下問師心自聖於道何益茍非至愚能不儆省乎

醫師不患道術不精而患取金不多捨其本業専事旁求假寵貴人冀其口脗以希世重縱得多金無拔苦力於當來世豈不酬償作是思維是苦非樂故當勤求道術以濟物命縱有功效任其自酬勿責厚報等心施治勿輕貧賤如此則徳植厥躬鬼神幽贊矣

上來所祝五條皆闗切醫師才品道術利濟功過仰願來學俯從吾祝則進乎道而不囿於技矣詎非生人之至幸斯道之大光也哉

神農本艸經疏卷一﹤子部﹐醫家類﹐神農本艸經疏﹥

欽定四庫全書

神農本艸經疏卷二

明繆希雍撰

諸病應忌藥總例

補气

人參

黃

二術

人胞

紅鉛

溫補

人胞

紅鉛

白膠

鹿茸

巴防天

人參

黃

二術

淫羊藿

肉蓯蓉

補骨脂

當歸

狗陰莖

菟絲子

蛇牀子

大熱

附子

肉桂

仙茅

陽起石烏頭

硫黃

海狗腎

羊肉

雀肉

天雄

葫蘆芭

破气

靑皮

枳實

枳殼

檳榔

厚朴

牽牛

閉气

銀杏

米麫食

豬脂油

二術

黃

降气

降眞香

蘇子

郁金

枇杷葉橘紅

沈香

烏藥

破血

桃仁

紅花

蘇方木

延胡索漧漆

五靈脂

花蕋石

乳香

沒藥

姜黃

三稜

蓬茂

水蛭

蝱虫

虫

肉桂

桃梟

穿山甲

騏驎竭

升提發散

升麻

柴胡

川芎

紫蘇

麻黃

漧葛

羌活

獨活

防風

白芷

生薑

細辛

荊芥

前胡

槁本

蔥白

薄荷

辛溫辛熱發散

吳茱萸

漧薑

桂枝

麻黃

細辛

羌活

獨活

防風

槁本

川芎

白芷

蔥白

吐

蔕

梔子

豉

皂莢

藜蘆

常山

人參蘆

鰕汁

鹽湯

下

大黃

芒硝

巴豆

牽牛

明粉

枳實

厚朴

降泄

山梔

知母

天門冬

參

利水

豬苓

澤瀉

木通

瞿麥

車前子

葶藶

滑石

海金沙商陸

茯苓

扁蓄

烏桕根皮琥珀

芫花

甘遂

大防

續隨子

漢防己

郁李仁

損津液

郁李仁

白礬

礬紅

半夏

斂攝

白芍藥

五味子

醋

烏梅

白梅

酸棗仁

固澀

龍骨

牡蠣

粟殼

訶黎勒益智子

山茱萸

桑螵蛸

蛇牀子肉果

蓮須

阿芙蓉

金櫻子原蠶蛾

消導

山查

麥芽

艸果

檳榔

三稜

蓬茂

神麯

枳殼

枳實

緑礬

萊菔子

紅麯

橘紅

砂仁

開竅

龍腦香

麝香

蘇合香

檀香

安息香

香燥

沈香

麝香

龍腦香

縮砂蜜豆防

藿香

香附

丁香

烏藥

木香

辛燥

火酒

蒜

半夏

南星

二術

辛熱

漧薑

吳茱萸

胡椒

蒜

蘹香

生薑

巴豆

龍腦香

濕潤

地黃

當歸

肉蓯蓉

天門冬知母

豬脂油

麻仁

栝樓仁

滯膩

豬羊犬肉鵞

地黃

南麫

油膩

炙煿

滑利

冬葵子

楡皮

牛乳

椿根白皮

柿

瓜

李

桃

棃

蜜

靑菜

蒓菜

酥

茄子

發濕

鱖魚

南麫

苦寒傷胃

山梔

黃檗

黃芩

黃連

大黃

苦參

參

知母

盧防

補命門相火

鹿茸

巴防天附子

人胞

紅鉛

白膠

肉桂

仙茅

陽起石

膃肭臍淫羊藿補骨脂狗陰莖

菟絲子原蠶蛾

補腎水苦寒

黃檗

天門冬參

知母

酸寒

白芍藥

牛膝

烏梅

鹹寒

童便

芒硝

參

秋石

生冷

菱

棃

菜

李

甘

甘艸

飴糖

大棗

蜜

咸

食鹽

商陸

碱水

鹿茸

蛤蜊

蠣黃

蟶

續序例下

陰陽表裏虛實門

陽虛卽眞气虛其證惡寒或發熱自汗汗多亡陽陽虛不發熱單惡寒者居多

忌破气降泄利水苦寒又忌酸辛熱發散

靑皮

枳殼

厚朴

牽牛防榔【以上破气】大黃

石膏

山梔知母

天門冬

生地黃

栝樓【以上降泄】澤瀉

木通

瞿麥

木桕根皮漢防己

葶藶

豬苓

滑石海金沙

商陸【以上利水】黃芩

黃連黃檗

參

槐花【以上苦寒】芍藥烏梅

醋【以上酸】

吳茱萸

麻黃羌活

獨活

前胡

防風荊芥【以上辛熱發散】

宜補甘

溫熱

人參

黃

二術

炙甘艸當歸

白膠

淫羊藿

人胞紅鉛

補骨脂

巴防天

桂

附子

仙茅

鹿茸

大蘹香陽起石

羊肉

雀肉

陰虛卽精血虛其證爲欬嗽多痰吐血咯血嗽血鼻衂齒衂盜汗自汗發熱寒熱潮熱骨乏無力不眠气急腰背痛

忌補气復忌破气燥熱辛溫又忌大寒大苦傷胃並升提發散利水

人參

黃

二術

人胞【以上補气】南星

半夏

附子

官桂桂枝

仙茅

鹿茸

漧薑硫黃

陽起石

海狗腎

丁香胡椒

烏頭

火酒

吳茱萸烏藥

生薑【以上燥熱辛溫】山梔

黃芩黃連

大黃

芒硝

明粉【以上大寒大苦傷胃】

麻黃

升麻柴胡

羌活

獨活

槁本川芎

防風【以上升提發散】破气利水藥見前

宜生精補血兼淸虛熱斂攝酸寒甘寒甘平鹹寒略兼苦寒

地黃

栢子仁

人乳

沙苑蒺藜枸杞子

牛膝

麋角膠

阿膠沙參

酸棗仁

白芍藥

五味子山茱萸

石斛

麥門冬

薯蕷牡丹皮

續斷

地骨皮

車前子溺白垽

鼈甲

黃檗

知母靑蒿

表虛其證自汗惡風灑淅寒熱喜就溫暖脈浮無力忌破气升發辛熱

麻黃

升麻

防風

柴胡羌活

獨活

前胡

漧葛紫蘇

薄荷

白芷

生薑荊芥【以上升發】吳茱萸

桂枝【表虛而中寒者不忌】

漧薑【以上辛熱】破气藥見前

宜補斂益气實表甘

酸

人參

黃耆

白芍藥

甘艸桂枝【有熱者勿用】五味子

裏虛其證洞泄或完谷不化心腹痛按之卽止或腹脹或傷寒下後痞滿

忌破气下

苦寒

大黃

芒硝

巴豆

明粉牽牛【以上下】黃芩

黃連

山梔知母

黃檗

天門冬

茗【以上苦寒】破气藥見前

宜溫補甘

佐以辛熱

人參

炙甘艸

術

大棗糯米

肉桂

附子【有熱者勿用】漧薑

陽實卽表邪熱盛其證頭痛寒熱徧身骨痛無汗忌補斂下

大熱

黃耆

人參

二術

桂枝芍藥

五味子

米麪食

豬羊犬肉醋【以上補斂】

附子

胡椒

漧薑

肉桂

蒜

吳茱萸【以上大熱】下藥見前

宜辛寒發散天寒略加辛熱辛溫佐之

石膏

知母

葛根

麥門冬前胡

柴胡

黃芩

紫蘇薄荷

升麻

防風

蔥白荊芥

羌活

麻黃【冬月可用春夏忌之】

陰實卽裏實外感證屬邪熱內結者其證胸腹鞕痛手不可近大便七八日不行或挾熱下痢

忌辛溫發散補斂

諸藥俱見前

宜下苦寒鹹寒甘辛

大黃

厚朴

枳實

滑石山梔

黃芩

黃連

藍

茵陳

芒硝

桃仁

陽厥卽熱厥其證四肢厥逆身熱面赤唇燥大渴口漧舌苦目閉或不閉小便赤澀短少大便燥結不省人事忌升發補斂燥熱辛溫

諸藥俱見前

宜下淸熱甘寒苦寒鹹寒

大黃

芒硝

石膏

黃芩黃連

山梔

知母

童便如挾虛有痰者宜麥門冬竹瀝蘆根汁棃汁牛黃童便

如婦人熱入血室因而厥者藥中以童便爲君加赤芍藥生地黃牛膝牡丹皮桃仁甚者大便結燥加芒硝大黃下之通卽止勿盡劑

陰厥卽寒厥其證四肢厥逆身冷面靑踡臥手指爪靑黯腹痛大便溏或完谷不化小便自利不渴不省人事忌下破气苦寒鹹寒酸寒

食鹽

太陰精石

童便【以上鹹寒】芍藥

醋【以上酸寒】下破气苦寒諸藥俱見前

宜補气溫中甘溫辛熱

人參

漧薑

附子

桂

吳茱萸

上盛下虛屬陽盛陰虛

忌升散下

助陽補气復忌破气燥熱辛諸藥俱見陰虛條下

宜降益陰甘寒酸寒佐以鹹寒苦寒蘇子

枇杷葉

麥門冬

枸杞子生地

沙參

白芍藥

山茱萸五味子

牛膝

童便

參黃檗

天門冬

五臟六腑虛實門

心虛【八證】

忌升發破气苦寒辛燥大熱

諸藥俱見前

宜補血甘溫酸斂佐以鹹寒鎭墜

生地黃

龍眼肉

人參

炙甘艸石斛

酸棗仁

五味子

柏子仁丹參

茯神

逺志

鹿茸炒鹽

丹砂

驚邪屬心气虛

忌升破气

諸藥俱見前

宜降淸熱豁痰平經曰驚者平之

犀角

丹砂

琥珀

眞珠龍齒

金箔

牛黃

代赭石羚羊角

麥門冬

石斛

桔梗膽星

麝香

竹瀝

天竺黃逺志

鬼臼

癲癇屬心气虛有熱

忌補斂升

諸藥俱見前

宜降淸熱豁痰

諸藥見驚邪條加

貝母

丹參釣藤鉤

郁金

鉛丹

神水白礬

不得眠屬心血虛有熱

忌升辛燥熱

諸藥俱見前

宜斂養陰血淸熱

酸棗仁

五味子

龍眼肉

丹參芍藥

人參

石斛

竹葉生地黃

茯神

逺志

黃連參

麥門冬

辰砂六一散

竹茹

木通

生甘艸

心煩屬心家有熱

忌升破气燥熱

諸藥俱見前

宜淸熱生津液甘寒甘平辛酸參用不得眠中諸藥

竹葉

麥門冬

生甘艸

石斛丹參

龍眼肉

生地黃

參沙參

茯神

逺志

知母酸棗仁

怔忡屬心血不足

忌宜俱同心虛

心澹澹動

忌宜俱同心虛

盜汗屬心血虛汗者心之液也

忌破气辛散燥熱

諸藥俱見前

宜補斂淸虛熱甘酸甘平甘寒苦寒鹹寒

生地黃

當歸

茯神

龍眼肉黃耆

五味子

白芍藥

酸棗仁黃芩

黃檗

黃連

牡蠣

伏梁屬心經气血虛以致邪畱不去

忌破血汗

下

三稜

蓬茂

姜黃

蝱虫虫

紅藍花

水蛭

桃仁【以上破血】汗下諸藥俱見前

宜活血涼血散熱通結辛鹹

郁金

五靈脂

乳香

沒藥當歸

延胡索

赤芍藥

逺志菖蒲

茯神

牡蠣

參用東垣伏梁丸治之

肝虛【十證】

忌收斂破气升散苦寒下

諸藥俱見前

宜辛散甘緩

當歸

陳皮

生薑

地黃甘菊

甘艸

胡麻

谷精艸決明子

刺蒺藜羊牛兔肝因郁而虛者加

細辛

木香

縮砂蜜沈水香

川芎

香附

胸脇痛屬肝血虛肝气實因而上逆

忌斂補气破血

諸藥俱見前

宜降气養血和肝辛甘平緩

蘇子

郁金

番降香

川通艸當歸

生地黃

橘皮

甘艸白芍藥

續斷

鹿角膠

轉筋屬血虛

忌下復忌升燥熱閉气苦寒破气二術

黃耆

銀杏

豬脂羊肉

麪【以上閉气】余忌藥俱見前

宜酸辛

甘平

木

牛膝

當歸身

白芍藥石斛

續斷

炙甘艸

陳皮縮砂蜜

目光短屬肝血虛及腎水眞陰不足

忌破气升

燥熱

諸藥俱見前

宜補肝兼滋腎甘溫益血甘寒除熱

甘枸杞

生地黃

甘菊花

沙苑蒺藜谷精艸

五味子

決明子

天門冬麥門冬

目昏屬肝血虛有熱兼腎水眞陰不足

忌同前目光短

宜同目光短加黃檗

羚羊角

目翳屬肝熱兼腎水不足

忌破气升

燥熱苦寒

諸藥俱見前

宜補肝血除熱退翳

甘菊花

生地黃

決明子

石決明沙苑蒺藜女貞實

靑羊膽

羚羊角犀角

空靑

黃連

天龍伏翼糞

木賊

谷精艸

蜜蒙花人爪

蟬蛻

瑪瑙

石蟹珊瑚

眞珠

琥珀

馬目毒公貝子

亡血過多角弓反張屬肝血虛有熱

忌風燥升

破气下

諸藥俱見前

宜補血淸熱甘寒甘溫酸寒鹹寒辛潤當歸

生地黃

白芍藥

炙甘艸牛膝

麥門冬

牡丹皮

甘菊花

童便

有汗加人參

黃耆五味子

酸棗仁

少腹連陰作痛按之則止屬足厥陰經血虛

忌同角弓反張

宜同角弓反張加白膠

偏頭痛屬血虛肝家有熱不急治久之必損目

忌升燥熱苦寒

諸藥俱見前

宜養血淸虛熱甘寒酸寒辛寒

生地黃

天門冬

甘菊花

白芍藥當歸

川芎

烏梅

炙甘艸土茯苓

金銀藤

黑豆

有實火者

可加黃芩【酒炒】

大黃【酒蒸】芎防雨前茶

石膏

目黑暗暈屬血虛兼腎水眞陰不足

忌破气燥熱辛溫

諸藥俱見前

宜養血補肝淸熱甘寒甘平酸寒苦寒生地黃

枸杞子

甘菊花

當歸薯蕷

五味子

白蒺藜

甘艸山茱萸

白芍藥

天門冬

黃檗

肥气屬气血兩虛肝气不和逆气與瘀血相並而成忌破气下

苦寒

諸藥俱見前

宜和肝散結气兼行气血凝滯甘溫甘平川芎

當歸

沈香

漧薑肉桂

橘皮

紅花

郁金延胡索

香附

山查

赤芍藥紅麯

砂仁

參用東垣肥气丸治之

脾虛【十二證】

忌下降泄破气苦寒

諸藥俱見前

宜甘溫佐以辛香酸平

人參

大棗

黃耆

薯蕷炙甘艸

蓮肉

白茯苓

白藊豆縮砂蜜

橘紅

白豆蔲

藿香木瓜

白芍藥

酸棗仁

飲食勞倦傷脾發熱

忌破气發散下

苦寒

諸藥俱見前

宜補中益气甘溫升

酸

人參

黃耆

術

炙甘艸大棗

柴胡

升麻

石斛麥門冬

橘紅

白芍藥

酸棗仁

飲食不消化屬脾气虛

忌破气消導尅伐苦寒復忌燥

艸果

枳實

防榔

蓬茂三稜

綠礬【以上消導】余忌藥俱見前

宜益眞气香

甘溫甘辛

同脾虛加谷糵

麥糵

肉豆蔲

傷食必惡食

忌潤濕苦寒

當歸

肉蓯蓉

瑣陽

天門冬地黃

知母

參

豬脂

茄子

酒

糟

麪食【以上潤濕】苦寒諸藥見前

宜健脾消導甘溫辛香

橘皮

薯蕷

蓮肉

白藊豆白芍藥

白茯苓

艸果

山查麥芽

艸豆蔲

縮砂蜜

谷糵如腹痛大便不通宜下之枳實防榔厚朴大黃元气虛人不可下宜加參術

傷肉食輕者宜蒜山查兼黃連重者宜礬紅棗肉爲丸服二錢不可過終身忌蕎麥傷麪食宜炒萊菔子

停飲爲恣飲湯水或冷茶冷酒所致

忌下酸斂濕潤滯膩

諸藥俱見前加忌栝樓根及仁

桃仁郁李仁

宜健脾利水淡滲兼辛散

人參

白術

半夏

茯苓橘皮

澤瀉

豬苓

木通桑白皮

旋覆花

紫蘇

白豆蔲

水腫屬脾气虛

忌破气下泄濕潤咸

苦寒

食鹽

商陸【以上咸】余忌藥俱見前

宜補脾益气燥濕利水辛香甘溫佐以淡滲

人參

二術

橘皮

薯蕷木瓜

薏苡仁

桑白皮

茯苓赤小豆

香薷

烏蠡魚

車前子豬苓

澤瀉

姜皮

烏芋縮砂蜜

通艸

脾虛中滿屬脾气虛兼脾陰虛

忌破气下

消導利水甘

飴糖

大棗

蜜

甘艸【以上甘】余忌藥俱見前

晝劇夜靜屬脾气虛宜補气健脾甘溫淡滲佐以辛香

人參

二術

白芍藥

桑白皮茯苓

車前子

橘紅

姜皮藿香

縮砂蜜

無熱證者佐以桂

夜劇晝靜屬脾陰虛宜補脾陰兼制肝淸熱甘平酸寒淡滲

酸棗仁

白芍藥

石斛

白藊豆蓮肉

橘皮

山藥

蘇子五味子

木瓜

桑白皮

車前子茯苓

噎膈屬气血兩虛由於血液衰少而非痰气壅逆所成忌破气升

復忌下消導燥

苦寒辛熱諸藥俱見前

宜降淸熱潤燥甘溫甘平以益血略佐辛香以順气

蘇子

橘紅

枇杷葉

人參白芍藥

酸棗仁

龍眼肉

人乳牛乳

蔗漿

梨汁

韭汁蘆根汁

薑汁

白豆蔲仁

脾泄屬气虛

忌破气下

消導苦寒

諸藥俱見前

宜溫中補气升淸甘溫甘平佐以辛香

人參

術

炙甘艸

薯蕷蓮肉

白藊豆

茯苓

車前子白芍藥

升麻

柴胡

肉豆蔲縮砂蜜

橘皮

木香

丁香藿香

白萊菔

兼有濕及痰經年不愈糞色白者須服九掣松脂

健忘屬气血兩虛

忌升燥熱復忌苦寒辛散

諸藥俱見前

宜益脾陰兼補气酸斂甘溫甘寒辛平以通竅

酸棗仁

白芍藥

五味子

人參炙甘艸

黃耆

龍眼肉

柏子仁麥門冬

丹參

茯苓

茯神石菖蒲

逺志

倦怠嗜臥屬脾气不足

忌破气消導苦寒

諸藥俱見前

宜補气兼健脾甘溫辛香

人參

白術

黃耆

茯苓薯蕷

炙甘艸

谷糵

白藊豆縮砂蜜

橘皮

藿香

白豆蔲

脾虛腹痛按之則止屬血虛忌

破气破血香燥苦寒諸

藥俱見前宜

益气補血甘溫酸平人

參炙

甘艸龍

眼肉大棗酸棗仁石

斛麥

門冬白芍藥

痞气屬脾气虛及气郁所致

忌破气下

濕潤苦寒

諸藥俱見前

宜健脾兼散結滯甘溫辛香

人參

白芍藥

橘紅

縮砂蜜藿香

吳茱萸

谷糵

麥糵紅麯

香附

木香

參用東垣痞气丸治之

肺虛【七證】

忌補气升散辛燥溫熱

諸藥俱見前

宜淸熱降气酸斂潤燥

天門冬

麥門冬

蘇子

枇杷葉貝母

沙參

百部

百合桑白皮

五味子

杏仁

五倍子

蜜

棃

柿

無熱者加人參

喘屬肺虛有熱因而痰壅

忌破气升

發散收澀

訶子

亞芙蓉

粟殼【以上收澀】余忌藥俱見前

宜降气消痰辛涼甘寒苦平

蘇子

枇杷葉

貝母

桑根白皮栝樓根

竹瀝

天門冬

麥門冬百部

百合

薄荷

馬兜鈴款冬花

沙參

前胡

白前射幹

欬嗽吐血痰屬肺熱甚

忌升破气復忌補气破血辛燥溫熱收澀

諸藥俱見前

宜降气淸熱潤肺生津液涼血養血甘寒甘平鹹寒佐以苦寒

郁金

生地黃

蒲黃

側柏葉茅根

剪艸

白芨

阿膠童便

知母

余藥肺虛條內參用

聲啞屬肺熱甚

忌宜俱同欬嗽

咽喉燥痛屬水涸火炎肺熱之極此證法所難治忌宜俱同欬

肺痿屬肺气虛有熱

忌宜俱同肺虛

胸屬肺熱有痰

忌宜俱同喘欬嗽

息賁屬肺气虛痰熱壅結所致

忌破气辛熱補斂

諸藥俱見前

宜降气淸熱開痰佐以散結

橘皮

白豆蔲

白芥子

射幹桔梗

旋覆花

桑白皮

參用東垣息賁丸治之

腎虛卽腎水眞陰不足【十八證】

忌升破气利水溫熱辛燥補命門相火仙茅

芭防天

葫蘆

人參補骨脂

鹿茸

人胞【以上補命門相火】余忌藥俱見前

宜滋陰潤

生精補血除熱甘寒酸寒苦寒鹹寒

地黃

枸杞子

牛膝

人乳肉蓯蓉

柏子仁

胡麻

沙苑蒺藜杜仲

續斷

天門冬

麥門冬五味子

山茱萸

薯蕷

牡丹皮兔絲子

車前子

地骨皮

知母黃檗

鼈甲

靑蒿

童便

腎虛腰痛屬精气虛

忌破气燥熱

諸藥俱見前

宜同腎虛

骨乏無力屬陰精不足腎主骨故也

忌宜俱同腎虛

骨蒸潮熱屬精血虛極以致陽無所附火空上炎忌宜俱同腎虛

傳屍勞

忌同腎虛

宜除熱益陰殺勞虫兼淸鎭

諸藥同腎虛加

鬼臼

榦漆漆葉

盧會

象膽

獺肝胡黃連

安息香

丹砂

磁石神水

五心煩熱屬眞陰不足

忌宜俱同腎虛

夢遺泄精屬腎虛有火

忌同腎虛

宜滋陰生精補血除熱酸斂佐以澀精蓮花蕋

生甘艸

石斛

縮砂蜜龍骨

覆盆子

魚膠

蓮肉牡蠣

遠志

韭子

桑螵蛸余藥同腎虛條

小便短澀熱赤頻數屬腎虛有火

忌宜俱同腎虛

溺有餘瀝屬气虛

忌同腎虛

宜同腎虛以五味子黃檗人參爲君加菟絲子覆盆子爲臣益智爲佐如覺平日肺家有熱或欬有火者忌人參用沙參

溺血血淋屬腎虛有火熱傷血分

忌同腎虛

宜同腎虛加側柏葉

阿膠

茅根韭白

漧地黃

戎鹽

蒲黃

傷精白濁屬房勞過度以致精傷流出似白濁證忌利小便燥

辛熱

諸藥俱見前

宜同腎虛

五淋屬腎虛兼有濕熱

忌同腎虛

宜同腎虛加淸濕熱

茯苓

黃檗

車前子

石斛萆薢

薏苡仁

精塞水竅不通屬房欲不竟或思欲不遂或懼泄忍精或老人气不足以送精出竅

忌破气下

利小便燥熱

諸藥俱見前

宜行敗精壯實人宜兼泄火老人宜兼補气血外治用吮法

牛膝

生地黃

當歸

桃仁紅花

車前子

鹿角霜

齒浮眞牙搖動及下齦軟或齒衂屬腎虛有熱

忌同腎虛又忌當歸芎防

宜益陰涼血固腎

諸藥略同腎虛應以地黃黃檗五味子爲君桑椹牛膝沙苑蒺藜鹿茸天門冬爲臣龍骨牡蠣爲使

下消屬腎陰虛火伏下焦

忌同腎虛

宜淸熱及峻補眞气潤

酸斂

諸藥同腎虛宜以黃檗五味子生地黃天麥門冬人參爲君石斛牛膝知母人乳童便爲臣地骨皮靑蒿側柏葉爲佐

善恐屬腎气虛腎藏志故也

忌破气苦寒

諸藥俱見前

宜補气彊志辛平甘溫佐以辛香

人參

遠志

茯苓

鹿茸酸棗仁

柏子仁

石斛

沈水香

陰竅漏气屬腎气虛不固腎主納气虛則不能納故見是證

忌破气降

香燥辛熱

蘇子

郁金

降香

沈水香橘皮

通艸【以上降】白豆蔲

木香香附【以上香燥】余忌藥俱見前

宜補眞气酸斂固澀

人參

五味子

山茱萸

沙苑蒺藜覆盆子

枸杞子

益智子

逺志龍骨

牡蠣

金櫻子

蓮須參用腎虛條內諸藥

疝屬腎虛寒濕邪乘虛客之所致丹溪謂與腎經絕無相干者誤也又有先因濕邪爲病後成濕熱者藥宜分寒熱先後二途

忌升破气苦寒濕潤

諸藥俱見前

宜補气通腎气除濕又有陰虛有熱之人病此兼宜除熱

人參

黃耆

橘核

合歡子茘枝核

川楝子

牛膝

木瓜杜仲

萆薢

巴防天

虛寒而痛加桂

蘹香

補骨脂仙茅

虛熱而痛加黃檗

車前子

濕盛者加術

奔豚屬腎虛脾家濕邪下傳客腎所致

忌同疝兼忌燥

諸藥俱見前

宜補气健脾辛溫散結

人參

薯蕷

桂

山茱萸牛膝

蘹香

蛇牀子

參用東垣奔豚丸治之

命門虛卽元陽眞火不足【四證】

忌下泄破气發散辛寒苦寒淡滲燥補腎水苦寒藥

黃檗

知母

生地黃

天門冬【以上補腎水苦寒藥】余藥俱見前

宜益眞陽之气甘溫鹹溫甘熱酸斂人參

紅鉛

人胞

鹿茸白膠

肉蓯蓉

菟絲子

枸杞子覆盆子

五味子

巴防天

山茱萸附子

補骨脂

仙茅

陽起石

陰痿屬命門火衰下焦虛寒

忌同命門虛

宜同命門虛加海狗腎

蛇牀子

原蠶蛾狗陰莖

雀卵

牛膝

白馬陰莖

精寒精薄屬命門火衰陽气不足

忌宜俱同陰痿

腎泄卽五更及黎明泄瀉者是也亦名大瘕泄屬命門眞火不足

忌同命門虛

宜益气甘溫酸斂

人參

薯蕷

蓮肉

肉豆蔲砂仁

補骨脂

木香

吳茱萸五味子

畏寒足冷

忌宜俱同命門虛

小腸虛【一證】

忌破气辛散燥熱

諸藥俱見前

宜補气甘溫酸溫

人參

黃耆

麥門冬

五味子山茱萸

遺尿屬小腸气虛兼腎气虛

忌同小腸虛

宜同小腸虛兼固澀

牡蠣

益智子

龍骨

金櫻子

膽虛【二證】

忌汗吐

下苦寒破气燥

山梔

瓜蒂

藜蘆

鹽湯常山【以上吐】余忌藥俱見前

宜甘溫甘平酸斂佐以微辛

人參

當歸

谷精艸

決明子木賊艸

甘艸

竹葉

竹茹白芍藥

酸棗仁

易驚屬膽气虛

忌破气升發燥熱

諸藥俱見前

宜補膽气甘溫辛溫酸平

人參

酸棗仁

甘艸

竹葉當歸

白芍藥

竹茹

橘皮

病後不得眠屬膽虛

忌宜俱同膽虛

胃虛【七證】

忌下破气苦寒燥熱

諸藥俱見前

宜益气甘平甘淡酸

人參

白術

白藊豆

蓮肉石斛

橘皮

白茯苓

木瓜

白芍藥

兼寒加生薑

白豆蔲

縮砂蜜

兼熱加竹茹

枇杷葉麥門冬

蘆根汁

蔗漿

胃弱不納食及不思飲食

忌同胃虛

宜同胃虛仍分寒熱治

胃虛嘔吐宜分寒熱

忌宜俱同胃虛

霍亂轉筋屬胃虛猝中邪惡气及毒气兼有停滯所致【轉筋與肝經血虛不同】

忌閉气滯膩收斂溫補大熱

諸藥俱見前

宜調气和中辛散消導

由於暑必口渴或口漧齒燥口苦小水短赤

白梅

白藊豆並葉

絲瓜葉滑石

石膏

甘艸

橘皮香薷

木瓜

石斛

童溺食鹽

泥漿

縮砂蜜

厚朴由於寒則小水淸白不渴不熱

縮砂蜜

丁香

橘皮

藿香甚者加吳茱萸肉桂外治用杉木楠材煎湯浸洗

絞腸痧屬胃气虛猝中天地邪惡穢污之气郁於胸腹間上不得吐下不得瀉以致腸胃絞痛異常胸腹驟脹徧體紫黑頭頂心必有紅髮急尋出拔去之急以三稜鎞鍼刺委中擠出熱血可立蘇次用新汲涼水投入鹽兩許恣飲得吐瀉卽止委中穴在兩膝下灣橫紋中間兩筋之中刺入一分

忌溫補斂

諸藥俱見前切忌火酒生薑蒜及穀气米飲熱湯入口卽死

宜通竅辟惡辛散鹹寒

龍腦香

蘇合香

藿香

檀香乳香

芒硝

童便

煎藥亦宜冷服

中惡腹中防痛屬胃气虛惡气客之所致

忌補酸斂

諸藥俱見前

宜辟惡气通暢胃气辛散

龍腦香

檀香

麝香【孕婦忌用】牛黃乳香

蘇合香

丹砂

雄黃鬼臼

藿香

橘皮

木香沈水香

白豆蔲

遠志

石菖蒲漧薑

桂

反胃屬胃气虛

忌破气升

苦寒甘

燥熱

諸藥俱見前

宜補气降气和胃淸熱酸斂以制肝人參

蘇子

橘皮

枇杷葉木瓜

竹茹

麥門冬

蘆根汁石斛

白茯苓

白芍藥

梅醬蔗漿

若因虛寒而得者加生薑

術

白豆蔲

中酒屬胃弱

忌閉气升

甘溫燥熱收澀

諸藥俱見前

宜養胃酸

辛散淡滲

人參

麥門冬

白藊豆

葛花五味子

梅醬

橘皮

白豆蔲黃連

縮砂蜜

白茯苓

澤瀉

大腸虛【四證】

忌破气下

燥熱

諸藥俱見前

宜補气潤燥甘溫

人參

黃耆

麥門冬

五味子白芍藥

炙甘艸

虛熱便閉不通屬血虛津液不足

忌破气下

燥熱苦溫損津液

郁李仁【損津液】余忌藥俱見前

宜生津液潤燥涼血益血

五味子

麥門冬

芝麻

麻仁生蜜

天門冬

肉蓯蓉

生地黃當歸

盧會

炙甘艸

虛寒滑泄不禁屬气虛

忌破气下

濕潤苦寒

諸藥俱見前

宜補气升

甘溫酸斂

人參

黃耆

白術

蓮肉升麻

炙甘艸

吳茱萸

肉豆蔲補骨脂

五味子

木瓜

赤石脂

腸鳴屬气虛

忌破气下

苦寒

諸藥俱見前

宜同大腸虛加升麻柴胡以佐之

脫肛屬气虛兼有濕熱

忌同大腸虛

宜補气升提除濕熱

人參

黃耆

炙甘艸白術蓮肉

白藊豆

升麻

漧葛柴胡

黃檗

防風

黃連黃芩

樗根白皮白芍藥外用五倍子傅之

膀胱虛【三證】

忌破气燥

利小便

諸藥俱見前

宜補气酸斂

人參

五味子

山茱萸益智子金櫻子

小便不禁屬气血虛

忌降下濕潤燥熱

諸藥俱見前

宜同膀胱虛加牡蠣

龍骨

鹿茸桑螵蛸

雞防胵

頻數不能少忍加麥門冬

五味子黃檗

山茱萸

天門冬

鼈甲牛膝

柏子仁

甘枸杞子

遺尿屬本經气虛見小腸虛條內因膀胱虛亦能致遺尿故復列此

忌宜俱見小腸虛

膀胱气

忌宜俱同疝

三焦虛【二證】

忌破气降

復忌升發苦寒

諸藥俱見前

宜補中益气佐以辛溫

人參

黃耆

白術

益智子沈香

五味子

腹寒屬中气虛

忌宜俱同三焦虛

短气少气屬气虛

忌同三焦虛

宜補气益精甘溫甘寒酸溫

人參

黃耆

麥門冬

五味子

心實卽實火實熱【五證】

忌補斂升

熱溫燥

諸藥俱見前

宜降火淸熱苦寒以折之辛寒以散之甘寒以緩之鹹寒以潤之

黃連

犀角

石膏

丹砂牡丹皮

滑石

生甘艸

麥門冬竹葉

童便

便結燥加芒硝大黃髮狂亦如之

譫語屬心家邪熱

忌宜俱同心實

舌破屬心火

忌宜俱同心實

煩躁屬心家邪熱及心火內炎【煩屬心躁屬腎】

忌宜俱同心實

自笑屬心家有熱邪

忌宜俱同心實

發狂屬心家有邪熱甚

忌宜俱同心實

肝實【五證】

忌補气升

酸斂辛熱辛溫燥

諸藥俱見前

宜淸熱降气苦寒辛寒甘寒酸寒

橘皮

靑皮

蘇子

黃連黃芩

龍膽艸

柴胡

生甘艸赤芍藥

竹葉

靑黛

善怒怒則气上逆甚則嘔血及泄

忌補升

熱燥閉气

諸藥俱見前

宜降气淸熱甘寒酸寒鹹寒佐以辛散蘇子

郁金

番降香

生甘艸靑黛

麥冬

生地黃

赤芍藥橘皮

蒲黃

當歸

延胡索砂仁

香附

童便

善太息忽忽不樂

忌宜俱同善怒

脇痛嘔血屬肝气逆肝火盛肝血虛

忌宜俱同善怒

發搐屬肝家邪熱熱則生風風主掉故也

忌同善怒

宜淸熱降气利小便緩中

生地黃

白芍藥

黃連

丹砂羚羊角

童便

蘇子

麥門冬生甘艸

竹葉

甘菊花

白茯苓木通

目赤腫痛屬血熱

忌同肝實善怒

宜涼血淸熱甘寒苦寒酸寒

生地黃

赤芍藥

甘艸

甘菊谷精艸

蜜蒙花

荊芥

黃檗大黃

黃連

連翹

參山梔

竹葉

龍膽艸

空靑曽靑

木通

童便

外治銅靑芒硝

石膽

蕤核急者宜以三稜鍼刺破眼眶腫處捋出熱血立解遲則血貫瞳人目損矣

脾實卽濕熱邪勝【六證】

忌濕潤收澀滯膩熱

鹹甘

諸藥俱見前

宜除濕淸熱利小便辛散風燥苦寒

術

山梔

豬苓

澤瀉滑石

車前子

茯苓

白豆蔲防風

漧葛

黃連

枳實

蠱脹由於脾家濕熱積滯或內傷瘀血停積而成忌補气甘溫燥熱

諸藥俱見前

宜除濕淸熱利小便消積

木通

防己

車前子

豬苓澤瀉

茯苓

葶藶

烏蠡魚桑白皮

山查

紅麯

三稜蓬術

易饑屬脾家邪火

忌升辛溫大熱香燥

沈香

麝香

龍腦

縮砂蜜豆蔲

藿香【以上香燥】余忌藥俱見前

宜淸火除熱生津液益脾陰甘寒苦寒酸寒

黃連

靑黛

連翹

山梔石膏

竹葉

麥門冬

石斛白芍藥

酸棗仁

口唇生瘡

忌溫燥熱

諸藥俱見前

宜甘寒酸寒苦寒辛寒

麥門冬

生地黃

甘艸

白芍藥烏梅

黃連

黃檗

參連翹

栝樓根

漧葛

石膏龍膽艸

大靑

竹葉

口糜

忌宜俱同口唇生瘡

中消屬脾家實火

忌破气下

溫燥熱

諸藥俱見前

宜服諸藥同口唇生瘡加人參

濕熱腹痛按之愈甚

忌悶气酸斂溫熱燥

諸藥俱見前

宜利小便兼升提苦寒

滑石

車前子

木通

黃連黃芩

升麻

柴胡

葛根防風

不愈加熟大黃卽土郁則奪之之義也

肺實【八證】

忌斂澀補气升

燥熱酸

咸

諸藥俱見前

宜降气潤

甘寒苦寒佐以辛散

蘇子

枇杷葉

桑白皮

天門冬貝母

栝樓根

杏仁

白前前胡

知母

車前子

桑黃石膏

黃芩

喘急屬肺有實熱及肺气上逆

忌同肺實

宜同肺實加桔梗

甘艸

栝樓仁參

靑黛

气壅屬肺熱气逆

忌宜俱同肺實

聲重痰稠屬肺熱

忌同肺實

宜同肺實加薄荷

竹瀝

肺癰屬肺熱極

忌同肺實

宜淸熱消痰降火解毒散結甘寒苦寒辛寒

桑白皮

桑黃

黃芩

貝母栝樓根

薏苡仁

蕺菜

虎耳艸鼠黏子

連翹

甘艸

敗醬艸百年腌芥菜汁

肺脹悶屬肺熱

忌同肺實

宜由肺實並參用肺癰諸藥

吐膿血血痰欬嗽嗽血屬肺家火實熱甚此正邪气勝則實之謂

忌同肺實

宜淸熱降气涼血豁痰

童便

蘇子

枇杷葉

桑白皮麥門冬

剪艸

蒲黃

生地黃

天門冬

百部

桑黃

百合薏苡仁

甘艸

貝母

白芍藥白芨

桔梗

款冬花

紫菀

喉癬屬肺熱

忌同肺實

宜同肺實加鼠黏子

參

射幹

上消屬肺家實火及上焦熱

忌同肺實

宜降气淸熱補肺生津甘寒苦寒酸寒辛寒

蘇子

麥門冬

枇杷葉

桑白皮桔梗

百部

百合

黃芩天門冬

沙參

黃連

栝樓根葛根

知母

參

石膏甘艸

五味子

白芍藥

防竹葉蘆根

冬瓜

人乳

天酒

腎無實故無瀉法

命門實【二證】

忌補气溫

熱

諸藥俱見前

宜苦寒甘寒鹹寒

黃檗

知母

參

天門冬麥門冬

牡丹皮

車前子

木通澤瀉

彊陽不倒屬命門火實孤陽無陰所致此證多不治忌同命門實

宜同命門實加五味子

童便

生地黃

水竅澀痛屬命門實火

忌同命門實

宜淸熱利竅甘寒苦寒鹹寒佐以淡滲黃檗

知母

車前子

生地黃天門冬

生甘艸

黃芩

牛膝麥門冬

童便

茯苓

木通

小腸實【一證】

忌斂澀補气

諸藥俱見前

宜通利淡滲苦寒甘寒鹹寒

車前子

白茯苓

木通

生甘艸黃檗

知母

黃芩

黃連牛膝

麥門冬

生地黃

童溺

小水不利及赤或澀痛尿血

忌宜俱同小腸實

膽實【二證】

忌汗吐

下

諸藥俱見前

宜和解辛寒甘寒苦寒辛溫

柴胡

黃芩

半夏

生薑甘艸

橘皮

龍膽艸

口苦耳聾脇痛往來寒熱

忌同膽實

宜用仲景小柴胡湯隨所見兼證加減

鼻淵屬膽移熱於腦

忌辛溫燥熱

諸藥俱見前

宜淸熱補腦甘寒甘平佐以辛寒

天門冬

甘菊花

生地黃

沙苑蒺藜山茱萸

沙參

薄荷

柴胡辛夷

黃芩

參

知母

胃實【六證】

忌升補斂辛溫燥熱濕潤

諸藥俱見前

宜下如邪未結宜淸熱發散苦寒辛寒甘寒

大黃

枳實

知母

石膏葛根

竹葉

大靑

小靑靑黛

麥冬

甘艸

譫語發狂發斑棄衣而走登髙而歌屬胃家邪熱實忌同胃實

宜同胃實如大便結者加芒硝亟下之發斑者加鼠黏子參栝樓根多用石膏爲君便結亦加大黃下之

口臭數欲飲食屬胃火

忌同胃實

宜淸熱降火苦寒甘寒辛寒

黃連

靑黛

連翹

麥門冬石斛

蘆根汁

竹葉

石膏

嘈雜屬胃火

忌同口臭

宜同口臭略兼消導

山查

麥芽

橘紅

神麯

口淡屬胃熱

忌宜俱同口臭

嘔吐屬胃火者必面赤小便短赤或澀大便多燥口苦或漧渴

忌同胃實

宜同胃實加枇杷葉

竹茹

木瓜蘆根

橘皮

通艸

白茯苓

吞酸屬胃火

忌同胃實

宜同嘈雜

大腸實【四證】

忌補斂燥熱

諸藥俱見前

宜潤下苦寒辛寒

生地黃

麻仁

桃仁

黃連黃芩

槐花

大黃

石膏知母

枳殼

便鞕閉

忌同大腸實

宜同大腸實加芒硝

豬膽

檳榔郁李仁

石蜜

腸風下血屬大腸濕熱

忌下燥熱

諸藥俱見前

宜淸熱涼血兼升甘寒苦寒

生地黃

槐花

地楡

黃連黃芩

荊芥

防風

甘艸紅麯

白芍藥

側柏葉

白頭翁蒲黃

雞子

葛谷

髒毒屬血熱

忌同腸風下血

宜同腸風下血加忍冬

麥門冬

倍加地楡蒲黃

腸癰屬大腸實火

忌同腸風下血

宜下苦寒解毒

大黃

白藥子

白芷

白芨白斂

連翹

忍冬藤

天明精甘艸

黃耆

生地黃

明礬黃蠟

生蜜【以上三味作丸】

膀胱實【一證】

忌燥熱收澀

諸藥俱見前

宜潤淡滲

知母

黃檗

車前子

木通瞿麥

滑石

茯苓

豬苓澤瀉

癃閉屬膀胱實熱

忌破气發散燥熱如屬水液不足兼忌利小便

諸藥俱見前

宜同膀胱實佐以升提

升麻

柴胡

三焦實【三證】

忌補斂升

燥熱

諸藥俱見前

宜降淸熱調气甘寒苦寒鹹寒

蘇子

麥門冬

知母

黃檗參

山梔

黃芩

黃連童便

喉痺卽纒喉風屬少陽相火少陰君火並熾經曰一陰一陽結爲喉痺一陰者少陰君火也一陽者少陽相火也

忌同三焦實

宜辛散佐以苦寒鹹寒急則有鍼法吹法吐法

鼠黏子

山豆根

射幹

黃連黃檗

知母

參

童便蘇子

麥門冬

貝母

甘艸生犀角

山慈菇

苦桔梗

續隨子急治用膽礬朴硝牛黃爲末和勻吹入喉中又法用明礬三錢巴豆七粒去殼同礬煆礬枯去巴豆卽取礬爲細末吹入喉中流出熱涎卽寛

頭面赤熱屬上焦火升

忌同三焦實

宜降淸熱甘緩佐以酸斂

蘇子

枇杷葉

天門冬

麥門冬參

薄荷

栝樓根

棃

柿

蔗

童便

白芍藥五味子

赤白遊風屬血熱熱則生風故善遊走俗名火丹小兒多患此大人亦時有之

忌同三焦實

宜淸熱涼血兼行血辛寒甘寒苦寒鹹寒

生地黃

黃連

黃檗

生甘艸牡丹皮

蒲黃

紅藍花

連翹參

鼠黏子

牛膝

藍汁薴根

童便

赤芍藥

宜兼外治砭出熱血及用漆姑艸愼火艸搗爛敷之卽易愈

六淫門

風諸暴彊直支痛緛戾裏急筋縮皆屬於風

眞中風猝僵僕口噤不言不省人事如遺尿直視口開手撒汗出如珠屬不治證西北髙寒之地有此東南無之

忌破气下

吐苦寒酸斂

諸藥俱見前

宜辛甘發散峻補眞气

桂枝

附子

甘艸

獨活羌活

天麻

麻黃

防風芎防

細辛

槁本

蔓荊實牛黃

辛夷

牡荊實

白芷人參

黃耆

有痰加竹瀝

南星

半夏

薑汁

類中風口眼歪斜語言蹇澀半身不遂口噤不言四肢不舉痰涎壅盛昏眊不省人事

忌汗吐

下大忌破气溫熱苦寒及一切治風濕辛燥發散並開竅走眞气行血諸藥愼勿犯之犯之則輕必重重必斃

麝香

蘇合香

檀香

龍腦香安息香【以上開竅走眞气】余忌藥俱見前

宜滋補陽虛者補气陰虛者補血陰陽兩虛則气血雙補兼宜淸熱降气豁痰及保脾胃天門冬【脾胃薄弱者勿多用】

麥門冬

荊瀝蘇子

栝樓根

貝母

橘紅枇杷葉

甘艸

竹瀝

童便霞天膏

棃汁

黃檗

次益血於前藥中加胡麻仁

石斛

牛膝生地黃

五味子

甘菊花

枸杞子何首烏

薯蕷

菟絲子

白芍藥丹參

山茱萸

白蒺藜

酸棗仁柏子仁

車前子

竹葉

羚羊角鼈甲

木瓜

靑蒿

遠志栝樓仁

沙參

巴防天

茯苓茯神如便閉加肉蓯蓉當歸倍麻仁如兼气虛加人參黃耆有肺熱者勿入人參

感冒風寒俗名傷風其證或頭疼身熱輕者則否鼻必塞兼流淸涕必惡風寒或聲重或聲啞甚者痰壅气喘欬嗽

忌補气酸斂閉气

諸藥俱見前

宜發散辛甘溫

芎防

細辛

槁本

防風甘艸

荊芥

白芷

前胡桑白皮

桔梗

紫蘇

薄荷杏仁

石膏

傷風熱

忌同感冒風寒

宜辛寒甘寒發散

石膏

知母

甘艸

竹葉麥門冬

前胡

桔梗

薄荷葛根

桑白皮久而不愈者屬虛陽虛者加人參黃耆陰虛者加五味子地黃倍門冬白芍藥

寒諸病上下所出水液澄澈淸冷癥瘕防疝堅痞腹滿急痛下利淸白食已不饑吐利腥穢屈伸不便厥逆禁固皆屬於寒

凡中寒必本於陽虛

忌破气苦寒下

甘寒辛寒

諸藥俱見前

宜補气散寒辛甘溫熱輕者解表重者溫補

桂枝

漧薑

麻黃

人參附子

黃耆

傷寒冬月卽病宜從仲景法

傷寒古今時地不同因之六經治法宜異

夫傷寒者大病也時者聖人所不能違者也以關乎死生之大病而藥不從時顧不殆哉仲景醫門之聖也其立法造論後之明師如華佗孫思邈輩莫不宗之漢末去古未遠風景猶厚形多壯偉气尙惇庬其藥大都爲北方感寒卽病而設況南北地殊厚薄不侔故其意可師也其法不可攺也循至今時千有餘年風气澆矣人物脆矣況在荊交廣梁益之地與北土全別故其藥則有時而可攺非違仲景也實師其意變而通之以從時也如是則法不終窮矣故作斯議條列其方稍爲損益以從時地俾後之醫師知所適從庶幾患斯疾者可免於夭枉爾

辧驗外感眞僞法

凡外感必頭疼其疼也不間晝夜探其舌本必從喉嚨內幹出於外多兼煩躁不煩躁者卽輕證也不頭疼而發熱不發熱而頭疼頭𨿽疼而有時暫止口𨿽幹而舌本不燥骨𨿽疼而頭不疼𨿽渴而不欲引飲至夜或偶得寐遇食不好亦不惡居處𨿽若尫怯而神气安靜凡若此者皆非傷寒也

三陽治法總要

太陽病其證發熱惡寒惡風頭痛項彊腰脊彊徧身骨痛脈𨿽浮洪而不數多不傳經煩躁脈數急者是欲傳經宜先發汗以解表邪其藥以羌活湯爲主羌活【三錢】前胡【二錢】甘艸【八分】葛根【二錢】生薑【三片】棗【二枚】杏仁【九粒去皮尖研爛】水煎服秋深冬月應用此方亦可量加紫蘇蔥白如冬月天气嚴寒感邪卽病服此藥不得汗本方加麻黃【一錢】生薑【四片】共前七片得汗勿再服如病人自覺煩躁喜就淸涼不喜就熱兼口渴是卽欲傳入陽明也若外證頭疼徧身骨疼不解或帶口渴鼻幹目疼不得臥卽系太陽陽明證羌活湯中加石膏知母麥冬大劑與之得汗卽解如自汗煩躁頭疼徧身骨疼不解者羌活【一錢】桂枝【七分】石膏【一兩二錢】麥冬【六錢】知母【三錢】竹葉【一百二十片】白芍藥【二錢】甘艸【八分】如冬月卽病太陽證惡寒畏風頭疼徧身骨疼自汗不渴宜用桂枝【八分】芍藥【二錢】甘艸【一錢】大棗【二枚】生薑【一片】太陽病不解熱結膀胱其人如狂血自下下之愈其外證不解者不可下當先解表表證罷少腹急結者乃可下之桃仁承气湯無蓄血證大承气湯

正陽陽明病正陽陽明者胃家實熱是也其證不大便自汗潮熱口渴咽漧鼻漧嘔或漧嘔目眴眴不得眠畏人聲畏木聲畏火不惡寒反惡熱或先惡寒不久旋發熱甚則譫語狂亂循衣摸牀脈洪大而長宜急解其表用竹葉石膏湯大劑與之不嘔無汗與葛根湯亦須大劑若表證已罷脈緩小便利是病解矣若表證罷後邪結於裏大便閉小便短赤宜用調胃承气湯或小承气湯下之下後按其腹中不作痛而和病卽已解如作痛是燥糞未盡也再用前藥下之以腹中利二便通利爲度陽明病不能食若其人本虛勿輕議下陽明病頭欬而咽痛者用葛根甘艸桔梗麥冬四味濃煎數數與之陽明病無汗小便不利心中懊憹者當發黃急用梔子麥冬淡豆豉大劑濃煎與之如已見身黃急加茵陳爲君主之陽明病衂血此緣失於發汗宜用荊芥【二錢】葛根【三錢】麥門冬【五錢】牡丹皮【一錢五分】蒲黃【二錢】茅根【二兩】側柏葉【二錢】生地黃【三錢】濃煎與之兼飲童便陽明病心下硬滿者此邪未入於腹中愼勿下之用竹葉石膏湯加栝樓【一个搗碎】桔梗【二錢】黃連【一錢】陽明病邪結於裏汗出身重短气腹滿而喘潮熱手

足濈然汗出者此大便已鞕也六七日以來宜下之用小承气湯不行換大承气湯勿大其劑若大便不鞕者愼勿輕下陽明病發汗不解腹滿急者亟下之傷寒六七日目中不了了睛不和無表證大便難宜承气湯下之陽明病下之早外有熱手足溫不結胸心中懊憹不能食但頭汗出梔子豉湯主之陽明病發潮熱大便溏胸滿不去者與小柴胡湯去人參加栝樓黃連陽明病自汗出或發汗後小便利津液內竭大便𨿽硬不可攻之須俟其自大便或用蜜導膽導法通之大下後六七日不大便煩不解腹滿痛本有宿食宜

再用承气湯下之食穀欲嘔屬陽明非少陽也胸中煩熱者竹茹湯主之竹茹【三錢】麥門冬【五錢】枇杷葉【三大片】蘆根【三兩】內無熱證者小便利口不渴此爲陽明虛也吳茱萸湯主之吳茱萸【二錢】人參【三錢】生薑【一錢五分】大棗【三枚】水煎日三服凡陽明病多汗津液外出胃中燥大便必鞕鞕則譫語以小承气湯下之若一服譫語止者勿再服陽明病譫語發潮熱脈滑而數者小承气湯主之服藥後腹中轉气者更與一服若不轉气者勿更與之若服藥後次日不大便脈反微澀者裏虛也爲難治勿復議下陽明病下血譫語者此爲熱入血室汗止在頭用荊芥【三錢】葛根【三錢】黃芩【一錢五分】麥冬【五錢】牡丹皮【一錢五分】生蒲黃【二錢】濃煎以童便對飲之陽明病脈浮緊咽燥口苦腹滿而喘發熱汗出惡熱身重若下之則胃中空虛客气動膈心中懊憹舌上有胎者梔子豉湯主之若渴欲飲水舌燥者白虎湯加人參主之若脈浮發熱口渴小便不利者豬苓湯主之陽明病協熱下利者宜六一散心下痞者以黃連栝樓湯調服之脈浮遲表熱裏寒下利淸谷者四逆湯主之附子漧薑甘艸趺陽脈浮而澀小便數大便鞕其脾爲約麻子仁丸主之麻仁【十三兩】藥【四兩】枳實【四兩】大黃【八兩】厚朴【三兩】杏仁【六兩】蜜丸如梧子大每用十丸日三服陽明實則譫語虛則鄭聲鄭聲者重語也直視譫語喘滿者死下利者亦死發汗多若重發其汗譫語脈短者死脈和者不死若吐若下後不解不大便五六日或至十餘日日晡時發潮熱不惡寒獨語如見鬼狀若劇者發則不識人循衣妄撮惕而不安微喘直視脈者生澀者死【澀者陽證見陰脈也】微者但發熱譫語者大承气湯下之利勿再服陽明病發狂棄衣而走登髙而歌此陽明實也以承气湯亟下之如便不結者大劑白虎湯灌之石膏【四兩】麥冬【二兩】知母【一兩五錢】加大靑【一兩】甘艸【七錢】太陽陽明病協熱下利者宜六一散以黃連煎湯調服之太陽陽明並病六七日表證仍在其人發狂者以熱在下焦少腹當硬滿小便自利下其血乃愈當用桃仁承气湯又二陽並病太陽證罷潮熱汗出大便難譫語者宜大承气湯

少陽病其證口苦咽漧目往來寒熱胸脇痛胸滿或痛耳聾脈法細頭痛發熱者屬少陽少陽不可發汗發汗則譫語胃和者當自愈不和者則煩而悸傷寒三日少陽脈小者欲已也凡太陽病不解傳入少陽者脇下硬滿漧嘔不能食往來寒熱未經吐下脈沈緊者與小柴胡湯柴胡【二錢四分】人參【九分】黃芩【九分】甘艸【九分】半夏【一錢五分】生薑【九分】大棗【二枚】水煎溫服日三加減法若胸中煩而不嘔去半夏人參加栝樓實【一枚】若心下痞鞕去大棗加牡蠣【二錢半】若渴者去半夏加人參栝樓根若腹中痛者去黃芩加芍藥【三錢】若心下悸小便不利者去黃芩加茯苓【二錢】若不

渴外有微熱者去人參加桂【一錢夏勿用】溫覆取微汗愈若欬者去人參大棗加五味子【一錢】少佐以漧薑陽明少陽並病必下利脈滑而數有宿食也當承气湯下之若吐下發汗溫鍼譫語柴胡湯證罷此爲壞病知犯何逆以法治之三陽合病脈大上關上但欲睡眠目合則汗藥用百合【一兩】麥門冬【五錢】炙甘艸【一錢】知母【二錢】竹葉【五十片】栝樓根【二錢】鼈甲【如法三錢】白芍藥【二錢】三陽合病腹滿身重譫語遺尿白虎湯加百合主之傷寒六七日無大熱其人煩躁者此爲陽去入陰故

也傷寒三日三陽爲盡三陰當受邪其人反能食而不嘔此爲三陰不受邪也

三陰治法總要

三陰病其證有二一者病發於三陽不時解表以致邪熱傳入於裏𨿽云陰分病屬於熱糞結宜下腹滿不可按宜下有燥糞協熱下利宜下腹痛下利宜芍藥黃芩炙甘艸以和之如便膿血卽加滑石黃連佐以升麻漧葛如邪𨿽入裏糞猶未結宜淸其熱渴者用白虎湯竹葉石膏湯不渴或心下痞者宜黃連黃芩芍藥枳殼麥冬栝樓輩以淸之或邪未結於下焦少腹不堅痛而誤用芒硝以伐眞陰洞泄不已元气將脫宜用人參白術炙甘艸大棗漧薑芍藥大劑與之不止佐以升提升麻葛根柴胡之類若從無陽邪表證從不頭痛發熱寒邪直中陰經此必元气素虛之人或在極北髙寒之地始有是證法宜溫補以接其陽附子人參漧薑官桂大劑與之陽回寒退卽以平補之劑調之勿過用桂附以防其毒

三陰各經見證悉從仲景傷寒論法治之如少陰咽痛咽中生瘡聲不出用苦酒湯到咽卽效故知古人立法非今人可及也

春溫夏熱病大法

冬傷於寒至春變爲溫病大都頭疼發熱或渴或不渴三陽證俱然亦間有先微寒後卽發熱者大抵發熱其常也藥用辛溫佐以辛寒以解表邪太陽宜羌活湯陽明宜白虎湯無汗不嘔者間用葛根湯少陽往來寒熱等證不可汗吐下宜和解小柴胡湯渴者去半夏加栝樓根耳聾熱盛去人參加麥冬知母栝樓根渴亦加之至夏變爲熱病其表證大約與春溫同但熱比於溫則邪气更烈耳解表用白虎湯竹葉石膏湯有太陽證則加羌活有少陽證則加柴胡黃芩如發斑白虎湯竹葉石膏湯加參梔子桔梗鼠黏子連翹大靑小靑靑黛大劑與之二證若大便祕宜按之其邪已結於內便鞕宜察邪結中焦小承气湯調胃承气湯下之邪結下焦少腹堅痛始用大承气湯下之

傷寒溫疫其不可治及難治者皆屬下元虛

傷寒溫疫三陽證中往往多帶陽明者以手陽明經屬大腸與肺爲表裏同開竅於鼻足陽明經屬胃與脾爲表裏同開竅於口凡邪气之入必從口鼻故兼陽明證者獨多

邪在三陽法宜速逐遲則胃爛發斑或傳入於裏則屬三陰邪熱熾者令陰水枯竭於法不治矣此治之後時之過也

傷寒陰陽易之爲病其人身體重少气少腹裏急或引陰中拘攣熱上衝胸頭重不欲舉眼中生花膝脛拘急者燒裩散主之取婦人中裩近陰處剪燒灰以水和服方寸匕日三小便卽利陰頭微腫則愈婦人病取男子裩襠燒灰

大病差後勞復者枳實梔子湯主之枳實三枚梔子十四枚豉一升綿裹以淸漿水七升空煮取四升內枳實梔子煮取二升下豉更煮五六沸去滓溫分再服覆令微似汗若有宿食者加大黃如博棋子大五六枚後寒差已後更發熱者小柴胡湯主之脈浮者以汗解之脈沈實者以下解之

百合病者百脈一宗悉致其病也其證神思常黙然飲食不美亦不惡如寒無寒如熱無熱口苦小便赤百合地黃湯主之汗後者百合知母湯下後者滑石代赭湯吐後者百合雞子湯

近代醫師鹵莽旣不明傷寒治法又不識雜證類傷寒往往妄投汗下之藥以致虛人元气變證叢生元气本虛之人未有不因之而斃者矣戒之哉汗下之藥焉可嘗試也

時气傷寒除陰證不可服

苦參【一兩】水酒各一碗煎八分重者水醋各半服之一汗而愈不論傷寒久近立效本艸雲天行尢良

暑諸病喘嘔暴注下迫霍亂轉筋身熱瞀郁小便濁赤皆屬於暑

忌破气升

復忌下濕潤辛溫辛燥熱發散閉气

諸藥俱見前

宜淸暑益气健脾甘寒甘溫辛寒酸寒苦寒

黃連

香薷

葛根

石膏知母

甘艸

人參

黃耆白術

白藊豆

神麯

橘皮白茯苓

木瓜

麥門冬

五味子白芍藥

白梅

烏梅

大約用淸暑益气湯香薷飲生脈散凡病暑之人其气必虛暑傷气無气以動故當補气爲本惟肺熱多火者忌人參術

中暑猝昏暈急以童便灌入卽省

忌宜俱同暑

又方用絲瓜葉一片白鹽梅肉一枚並取核中仁共研如泥新汲水調灌立瘥兼治中暑霍亂如神

太陽病中暍

忌同暑

宜人參白虎湯有肺熱火病人不能服參者用竹葉石膏湯脾胃作瀉者水調六一散

霍亂見胃虛條內忌宜俱同

疰夏由於脾胃薄弱胃家有濕熱及畱飲所致

忌同前

宜益气健脾酸寒苦寒淡滲

人參

白術

半夏

橘皮白茯苓

白藊豆

白芍藥

木瓜澤瀉

兼服生麥散

濕諸痙彊直積飲痞膈中滿霍亂吐下體重胕腫肉如泥按之不起皆屬於濕經曰地之濕气感則害人皮肉筋脈故其病筋骨疼痛腰重痛不可轉側身重四肢不利濕在上病嘔吐頭重胸滿濕在中病腹脹中滿泄瀉濕在下病足脛跗腫腳气臁瘡久不愈

忌濕潤甘

咸

諸藥俱見前

宜散滲泄燥

辛苦

木瓜

薏苡仁

術

石斛萆薢

石菖蒲

茯苓

佐以防風

葛根

寒濕加半夏

五加皮

風濕加獨活

濕熱加黃檗

車前子

木通

甚者加漢防己

腳气由於濕熱

忌溫燥濕熱補气復忌破气升

諸藥俱見前

宜淸熱除濕利小便甘平酸寒苦寒辛溫淡滲

黃檗

石斛

麥門冬

木瓜石菖蒲

薏苡仁

車前子

茯苓木通

澤瀉

萆薢

防己

燥諸澀枯涸幹勁皴揭比白屬於燥角弓反張筋攣急不舒舌彊不能言二便閉澀口渴口漧舌苦皮膚皴揭毛髮脆折津液不生血枯胃槁以致飲食不化噎膈吐食

忌升散破气下

辛燥大熱溫

諸藥俱見前

宜潤益血辛

甘寒酸寒鹹寒有熱證者宜兼淸熱

麥門冬

當歸

地黃

肉蓯蓉

酥

人乳

牛乳

蜜

胡桃

甘菊花

麻仁

胡麻柏子仁

人參

松實

天門冬五味子

酸棗仁

白芍藥

蔗漿蘆根汁

童便

梨汁

韭汁佐以薑汁

火諸熱瞀瘈暴瘖冒昧躁擾狂越罵詈驚駭胕腫疼酸气逆上衝禁栗如喪神守啑嘔瘡瘍痺耳鳴及聾嘔湧溢食不下目昧不明暴注瞤瘈暴病暴死皆屬於火

忌補斂升發閉气辛燥溫熱

諸藥俱見前

宜降折下

鹹寒苦寒辛寒甘寒

大黃

童便

芒硝

黃芩黃連

黃檗

連翹

石膏山梔

參

生甘艸

知母天門冬

麥門冬

生地黃

藍汁虛者宜甘寒鹹寒以滋水不宜用苦寒傷胃

猝僕九竅流血多不治

忌同火

宜服童便

鹽湯

竹瀝

藍汁

梨

生犀角汁

猝心痛

忌同火

宜服山梔

白芍藥

延胡索

生甘艸鹽湯

蘇子

目暴赤腫痛甚見肝實條內忌宜俱同

二便忽閉以利小便爲先

忌同火

宜降潤苦寒甘寒辛寒利竅

大黃

蘇子

生蜜

麻仁桃仁

石膏

知母

天門冬麥門冬

黃芩

山梔

滑石石瀉

豬苓

車前子

木通海金沙

頭面赤腫

忌同火

宜淸熱解毒發散苦寒辛寒甘寒鹹寒甘菊花

鼠黏子

連翹

荊芥薄荷

蟬蛻

大黃

參石膏

知母

竹葉

生甘艸童溺

忽大渴思冰水

忌同火

宜潤生津液辛寒甘寒鹹寒

石膏

知母

參

麥門冬竹葉

栝樓根

五味子

棃汁蔗漿

童便

涼水

冰

口漧舌苦

忌宜俱同火

暴瘖

忌同火

宜降气發音聲苦

甘寒辛涼鹹寒蘇子

枇杷葉

貝母

桔梗百部

竹瀝

棃汁

天門冬麥門冬

甘艸

薄荷

參桑白皮

童便

暴注

忌同火

宜利水苦寒酸寒

茯苓

黃連

黃芩

白芍藥生甘艸

葛根

滑石

木通

虛者加人參

蓮肉

白藊豆

躁擾狂越罵詈驚駭

忌同火

宜淸鎭苦寒辛寒鹹寒

丹砂

牛黃

黃連

黃芩山梔

滑石

石膏

知母童便

大便閉者加大黃下之不行加芒硝

禁栗如喪神守

忌同火

宜同躁擾狂越

气逆衝上

忌同火

宜降气酸斂甘寒苦寒鹹寒

蘇子

枇杷葉

橘紅

五味子番降香

山茱萸

白芍藥

麥門冬石斛

黃檗

牛膝

桑白皮童溺

瞤瘈瞀瘈

忌同火

宜淸熱和肝酸寒苦寒辛寒甘寒

白芍藥

生甘艸

竹葉

參黃連

黃檗

生地黃

甘菊花麥門冬

知母

石膏

雜證門

瘧經曰夏傷於暑秋必痎瘧其證大都多熱多寒或熱多寒少或寒多熱少或單熱不寒或單寒不熱或先寒後熱或先熱後寒或有汗無汗或汗少汗多或自汗盜汗或頭疼骨痛或大渴引飲口苦舌漧或嘔吐不思食或煩躁不得眠或大便燥結或瀉利或連發或間發或三日發或發於陽或發於陰要皆中气不足脾胃虛弱暑邪乘虛客之而作𨿽隨經隨證投藥解散必先淸暑益气調理脾胃爲主有食者兼消導奪食有風兼散風有老痰伏飲者兼豁痰逐飲感瘴癘者兼消瘴癘汗多者固表無汗者解表泄利者升發兼利小便便燥者兼益陰潤燥病有陰陽藥分气血證有緩急治因先後人有虛實法異攻補久而不解必屬於虛气虛者補气血虛者補血兩虛者气血兼補非大補眞气大健脾胃不得瘳也

忌破气下

諸藥俱見前

瘧必由於中气虛破气則傷中气邪不得解甚則中滿不思食作泄惡寒口漧惟傷食宜消不同此法

誤下則邪气陷於內變爲滯下或腹滿腫脹嘔惡不思食凡屬破气下泄藥切戒勿施

宜淸暑益气健脾開胃兼消痰宜分臟腑手足六經所見證施治先淸暑熱多者宜服白虎湯加減

硬石膏【自一兩至四兩】知母【自四錢至二兩四錢】竹葉【自一百片至四百片】麥門冬【自八錢至三兩二錢】粳米【自一小撮至二大撮】病人素虛或作勞者加人參【自三錢至一兩】有痰加廣橘紅【三錢】竹瀝【一杯】大渴者加栝樓根【三錢至六錢】不渴者用淸暑益气湯兼飲食停滯者加枳實靑皮艸果一二劑食消卽止勿多服多服則損中气其藥俱宜黃昏煎以井水澄冷須露一宿五更時溫服蓋瘧乃暑邪爲病暑得露則散也

足太陽經屬膀胱其證令人腰痛頭痛頭重寒從背起先寒後熱熇熇暍暍然熱止汗出難已或徧身骨痛小便短赤

羌活【一錢至三四錢】廣陳皮【去白二錢五分】黃芩【二錢】前胡【二錢】甘艸【炙五分】豬苓【一錢】知母【二錢五分】若口渴者卽兼陽明宜加石膏麥門冬倍知母渴而汗少或無汗並加葛根若涉深秋或入冬無汗宜多加姜皮因虛而無汗或汗少者加人參【三五錢】麥門冬【四五】

【錢】佐以姜皮【二三錢】露一宿發日五更溫服因虛汗多者加黃耆【三四錢】桂枝【七八分】汗止卽去桂枝不可多服若病人素有熱者勿服桂枝以芍藥五味子代之若發於陰並加當歸小便短澁或赤者與六一散二三服有濕者以豬苓茯苓代滑石下午服理脾健胃藥

橘紅【二錢五分】白豆蔲【五分】白茯苓【三錢】山查【三錢】麥芽【炒三錢】藿香【一錢】人參【三錢】白術【二錢】白芍藥【三錢】白藊豆【三錢】有肺火者去人參白術加麥門冬【五錢】石斛【三錢】烏梅肉【一枚】停食者必惡食加山查傷肉食者加黃連紅麯傷谷食者加枳實艸果【各七分】傷麪食者加炒萊菔子食消卽已不可多服多服則損中气胃家素有濕痰者其證不渴寒多方可用半夏橘紅二術大劑與之嘔甚者兼用姜皮

足陽明經屬胃其證發熱頭疼鼻漧渴欲引飲目眴眴不得眠甚則煩躁畏火光人聲木聲

宜服大劑竹葉石膏湯無汗或汗少不嘔者可加漧葛【二三錢】病人虛而作勞者加人參汗多加白術痰多加貝母橘紅得汗卽解寒熱俱甚渴甚汗多寒時指爪皆紫黯者加桂枝【七八分】久而不解屬气虛用人參【兩許】姜皮【兩許】煎成露一宿五更溫服下午服理脾健胃藥如前方加減亦如之

足少陽經屬膽其證往來寒熱口苦耳聾胸脇痛或嘔宜服小柴胡湯渴者去半夏加石膏麥門冬肺家有熱者去人參加知母倍門冬有痰不渴者本方加貝母【三錢至八錢】術茯苓【各三錢】姜皮【一錢至三四錢】病人陰虛而有熱者𨿽嘔吐忌用半夏生薑誤投則損人津液令人聲啞宜用竹茹橘皮麥門冬白茯苓烏梅以代之

以上三陽經瘧邪客之者其證多熱多渴亦易得汗藥宜大劑急逐暑邪毋使遲畱則病易愈繼以理脾開胃大補眞气蔑不瘳矣邪在三陽藥宜辛寒如石膏知母柴胡甘寒如葛根麥門冬竹葉粳米苦寒如黃芩之屬爲君乃可以散暑邪除熱渴墜頭疼兼寒甚者則間用辛溫如姜皮桂枝以爲向導以扶其邪則病易退凡寒甚者病因於虛或作勞者亦因於虛皆宜甘溫以人參黃耆術爲君佐以辛甘如桂枝姜皮之屬脾胃虛弱飲食不消者則補之以參術佐以消導如白豆蔲麥芽砂仁艸豆蔲枳實橘皮山查之屬在陰分者則以當歸牛膝爲君佐以姜桂如熱甚而渴者去姜桂加知母麥門冬竹葉牛膝鼈甲

足厥陰經屬肝其證先寒後熱色蒼蒼然善太息甚者狀如欲死或頭疼而渴

宜先服三黃石膏湯加柴胡鼈甲橘皮以祛暑邪後用當歸【兩許】橘皮【三四錢】鼈甲【四五錢】牛膝【兩許】柴胡【一二錢】濃煎露一宿發日五更溫服如熱甚而渴加栝樓根【三四錢】麥門冬【五六錢】竹葉【一百片】知母【三四錢】鼈甲【五六錢】如脾胃薄弱或溏泄去當歸加人參【三五錢】如有肺火不可服參者秖照本方多服自愈寒多或寒甚指爪靑黯者加桂枝姜皮人參

足太陰經屬脾其證先寒後熱或寒多若脾瘧必寒從中起善嘔嘔已乃衰然後發熱熱過汗出乃已熱甚者或渴否則不渴喜火

宜服桂枝湯建中湯病人虛者以人參姜皮【各兩許】濃煎露一宿五更溫服有痰者宜加術橘皮【各三四錢】

足少陰經屬腎其證寒熱俱甚腰痛脊彊口渴寒從下起小便短赤

宜先服人參白虎湯加桂枝以祛暑邪後用鼈甲【四五錢】牛膝【兩許】熱甚者加知母麥門冬【各四五錢】寒甚者加桂枝【錢許】嘔則兼加姜皮【三四錢】如熱甚而嘔者去桂枝姜皮加竹茹【三錢】人參橘皮【各三四錢】用牛膝桂枝者肝腎同一治故也

瘧病多挾痰以故熱痰須用貝母爲君自三錢至八錢竹瀝竹茹栝樓根橘紅白茯苓稱是以佐之甚者可加霞天膏如寒痰發瘧寒多不渴者用半夏白術橘皮爲君多加生薑皮

瘧病多挾風有風者必用何首烏爲君白術橘皮爲臣葛根姜皮羌活以佐之不頭痛者除羌活

暑邪盛解散不早陷入於裏則變爲滯下急投芩連芍藥滑石紅麯甘艸佐以葛根升麻柴胡以表裏分消之脾胃薄弱者加人參藊豆蓮肉大劑與之以愈爲度滯下若愈瘧亦隨止卽不止其熱必輕仍隨經隨證以治之不煩多藥而自止也

又暑熱濕之邪內伏百藥不效者用獨雄丸立愈凡勞瘧病人陰不足或作勞或房勞病發於陰或間日一發或三日一發三日一發爲病深須以鼈甲牛膝何首烏爲君橘皮爲佐發於夜而便燥者加當歸脾胃弱者勿加佐以姜皮熱甚勿入大劑與之日三乃差

附錄諸瘧主治

熱多宜

貝母

石膏

麥門冬橘紅

漧葛

滑石

竹葉牛膝

知母

黃芩

柴胡白茯苓

烏梅

何首烏

牡蠣鼈甲

寒多宜

桂枝

姜皮

人參二術

黃耆

當歸

橘紅半夏

艸豆蔲

白豆蔲

炙甘艸

汗多宜

人參

白術

黃耆秋冬加桂枝

無汗宜

漧葛

柴胡

石膏羌活

姜皮

人參

蒼術

瘧母宜

鼈甲

射幹

牡蠣

三稜

縮砂蜜

桂

橘皮靑皮

人參

凡瘧疾多熱久不解者其人必本陰虛法當益陰除熱非鼈甲牛膝不能除也多寒而久不解者其人必本陽虛非人參白術黃耆不能除

按瘧有山嵐瘴气停痰畱飲而發者古方類用常山砒霜等吐之今人誤執其方見瘧輒用不知二藥有大毒損人眞气犯之多致危殆愼之愼之

滯下俗呼痢疾其證腹痛便膿血或赤或白或赤白相雜或下純血或下紫黑血塊或如豆汁或如魚凍或如屋漏水或下純黃積類多里急後重數登圊而不得便小便短赤不利或發熱或口渴甚則嘔惡不思食此皆暑濕之邪與飲食積滯膠固腸胃而作必先祛暑滲濕安胃爲主傷气分則調气益气傷血分則和血補血挾瘀血則行血藥𨿽因證而設要皆以補養胃气爲急故其證以噤口痢爲最重胃气一絕則不可治矣故曰安谷則昌絕谷則亡俗治多借口迎而奪之之說輕用大黃朴硝及誤用巴豆牽牛以致洞泄腸開而斃又有妄投訶子粟殼亞芙蓉肉豆蔲收澀之劑以致便閉腹脹或濕熱上攻肢節腫脹拘攣痛不可忍難以救療愼之愼之

忌破气閉气收澀燥

溫熱鹹寒滑膩諸藥俱見前

宜淸熱消積開胃气升

利小便

黃連

黃芩

白芍藥

紅麯山查

廣橘紅

升麻

葛根甘艸

滑石

蓮肉

白藊豆烏梅

如胃弱加人參【三四錢】蓮子【四十粒】橘紅【二錢】升麻【七分】如腹痛以黃連【四錢】白芍藥【三錢】炙甘艸【一錢五分】黃檗【一錢】升麻【七分】煎服如裏急同上藥加當歸【二錢】如後重甚加防榔【一錢五分】枳殼【一錢五分】木香汁【七匙】如口渴去木香倍滑石如小便赤澀短少或不利亦倍之赤多倍烏

梅山查紅麯白多加吳茱萸【七分】惡心欲嘔卽噤口痢多用人參蓮肉藊豆白芍藥以緑色升麻【七分】佐之久痢不止加肉豆蔲【一錢】人參【三錢】砂仁【一錢五分】白茯苓【二錢】

凡滯下非元气壯實多噉能食之人愼勿輕用大黃巴豆牽牛等下藥

復有毒痢一證或毒內陷下膿血各藥不效者加忍冬藤爲君地楡丹砂犀角汁次之

凡產後滯下積滯𨿽多腹痛𨿽極不可用大黃等藥行之致傷胃气遂不可救但用人參白芍當歸紅麯升麻益母艸炙甘艸滑石末足矣若惡露未盡兼用乳香沒藥【各七分五釐】炒砂仁【一錢】久之自愈血虛可加阿膠【三錢】

凡胎前滯下宜用黃芩黃連白芍炙甘艸橘紅赤麯枳殼蓮肉略用升麻未滿七月勿用滑石

瀉利俗呼泄瀉因於濕

忌濕潤破气下

苦寒滑利

諸藥俱見前

宜安胃補脾升

利小便

人參

白茯苓

蓮肉

白藊豆白術

車前子

升麻

橘紅藿香

木瓜

漧葛

炙甘艸白萊菔

虛寒者加肉豆蔲

補骨脂吳茱萸

虛熱者去白術加

川黃連倍芍藥

蓮肉

暑濕爲病則小水短赤或口渴倍用姜炒黃連爲君佐以干葛升麻由於感風寒者二術吳茱萸砂仁陳皮漧薑紫蘇主之若由飲食停滯者兼消導山查麥芽神麯陳皮肉豆蔲

五疸方書所載五疸酒食大饑後過飽女勞失治而成然其證必由濕熱傷脾及飲食停滯又有瘀血發黃一證方所不載分別一誤則藥不對證多致不救愼之愼之

忌破气閉气下

咸滑利滯膩潤

燥熱有瘀血者兼忌酸寒

諸藥俱見前

宜淸熱利水除濕養胃气有停滯者宜消積滯有瘀血者宜行血

茵陳蒿

黃連

苜蓿【酒疸非此不愈】

梔子

紫艸

栝樓根

秦芁黃芩

滑石

車前子

白蘚皮

仙人對坐艸

白茯苓

連錢艸【一名蟹靨艸一名九里香取汁入薑汁少許飲之良】虛者加人參停滯者加紅麯橘紅穀麥糵山查瘀血加琥珀牡丹皮紅麯紅花桃仁延胡索蒲黃五靈脂韭元气壯實者服前藥瘀血不行可加熟大黃虛者勿用

痰

由於熱

忌燥溫熱補斂升

諸藥俱見前

宜降潤

淸熱苦寒辛寒佐以鹹寒蘇子

橘紅

天門冬

枇杷葉麥門冬

黃芩

桑白皮

薄荷百部

栝樓根

栝樓仁

桔梗貝母

蛤粉

竹瀝

童便膠固者加霞天膏並用貓兒刺

由於風寒

忌補斂濕潤酸

咸

諸藥俱見前

宜降气辛散

橘紅

蘇子

杏仁

天麻前胡

半夏

南星

葛根桑白皮

薄荷

白前

生薑汁

由於濕

忌潤咸

酸滯膩發濕

諸藥俱見前

宜健脾燥濕辛散佐以淡滲

人參

二術

橘紅

半夏桑白皮

白茯苓

澤瀉

飲如涎而薄者或如涎而稠者伏於胸中及脾胃間或吐酸水苦水黃水緑水或伏而不吐上支心胸胃脘作痛不可忍按之不得下或發寒熱嘔吐不能飲食忌宜俱同脾虛證內停飲條

諸气气有餘卽是火

忌升閉气酸斂滯膩

諸藥俱見前

虛者宜降補斂調

溫酸

辛甘

蘇子

枇杷葉

橘紅

麥門冬蘆根汁

甘蔗

番降香

沈水香白豆蔲

郁金

甘艸

童便白芍藥

五味子

因虛極而气不得行者加人參

實者宜破散香燥辛苦辛寒

枳殼

靑皮

防榔

厚朴木香

沈香

香附

烏藥降香

藿香

縮砂蜜

郁

忌酸斂滯膩補气閉气

諸藥俱見前

屬情抱者宜開發志意調气散結和中健脾遠志

貝母

郁金

石菖蒲香附

蘇子

橘紅

白豆防木香

蘇合香

縮砂蜜

麥門冬

屬五臟者木郁達之宜升吐

升麻

柴胡

川芎

瓜蔕人參蘆

火郁發之宜散

升麻

葛根

柴胡

防風羌活

土郁奪之宜下

防榔

枳實

厚朴

大黃

金郁泄之宜降

橘紅

蘇子

桑白皮

豬苓澤瀉

木通

赤小豆

車前子烏蠡魚

關格不得大小便爲關是熱在丹田也吐逆水漿不得下爲格是寒反在胸中也是陰陽易位故上下俱病先投辛香通竅下降之藥以治其上次用下泄苦寒之藥以通二便此急證法難緩治縱有裏虛通後再補忌升補斂閉气酸

諸藥俱見前

宜降下辛寒辛溫

沈香

白豆蔲

丁香

蘇子龍腦香

蘇合香

橘紅

生薑藿香

次用大黃黃檗

知母滑石

木通

車前子

牛膝

噦俗呼呃逆久病沈痼而發者屬眞气虛多不治忌破气升

散

諸藥俱見前

宜補斂甘溫甘寒

人參

黃耆

炙甘艸

麥門冬五味子

益智子

白芍藥

石斛

傷寒失下而發者

忌補斂酸

燥熱滯膩

諸藥俱見前

宜下大小承气之類便不鞕閉按之腹中和軟未經汗吐者宜辛寒解表白虎湯之類

气逆衝上而發者

忌升補

諸藥俱見前

宜降气甘寒鹹寒

蘇子

橘紅

枇杷葉

竹茹蘆根汁

麥門冬

童便

因痰水停膈而發者

忌升潤

苦寒甘寒酸寒

諸藥俱見前

宜降气開痰辛散

橘紅

蘇子

貝母

桑白皮半夏

旋覆花

生薑

白豆蔲

吐血咯血鼻衂齒衂耳衂舌上出血

忌升提發散下

破血補气閉气破气溫熱辛燥復忌極苦寒傷胃

諸藥俱見前

宜降气淸熱涼血益陰兼行血鹹寒酸寒甘寒

蘇子

麥門冬

橘皮

枇杷葉降香

郁金

天門冬

沙參牛膝

阿膠

生地黃

枸杞子五味子

鼈甲

白芍藥

犀角汁牡丹皮

靑蒿

剪艸

白藥子童便

側柏葉

小薊

茅根椶灰

藕節

當歸

蒲黃

蓄血俗名內傷或積勞或多怒或飽後行房或負重努力或登髙墜下或奔逐過急皆致蓄血其證多發熱其熱類外感而不頭疼不作渴天明少間至午復劇有汗汗多劑頸而還自汗無气以息目光短不思飲食不得眠二便自利小便或赤大便或泄

忌破气復忌補气下

苦寒辛燥

諸藥俱見前

宜行血辛溫佐以鹹寒瘀血行後宜補血益脾和肝

桃仁

紅藍花

延胡索

桂【有火之人勿用】郁金

當歸尾

蘇方木

乳香番降香

沒藥

穿山甲

虫赤芍藥

五靈脂

蒲黃

紅麯騏驎竭

韭汁

童便

桃梟甚者用大黃花蕋石瘀行則止勿過劑如元气虛脾胃素弱者愼勿輕用大黃如瘀血行後宜生地

黃

川續斷

白膠

當歸身麥門冬

牛膝

白芍藥

炙甘艸酸棗仁

大棗

龍眼肉

枸杞子山茱萸

頭痛

挾風寒者

忌補斂

諸藥俱見前

宜辛溫發散

羌活

防風

細辛

荊芥薄荷

川芎

槁本

升麻白芷

蔓荊子

生薑

蔥白

挾邪熱者

忌同挾風寒

宜辛寒苦寒解散

石膏

薄荷

黃芩【酒炒】芽茶黑豆

烏梅

甘菊花

土茯苓熱極目昏便燥者加酒蒸大黃

挾痰者

忌升補斂酸甘滯膩

諸藥俱見前

宜豁痰降气辛燥

蘇子

橘紅

貝母

半夏

前胡

竹瀝

術

天麻

陰虛者

忌辛熱發散

諸藥俱見前

宜補血益陰甘寒酸寒

生地黃

甘菊花

當歸

天門冬麥門冬

枸杞子

黃檗

白芍藥忍冬

五味子

烏梅

眉稜骨痛

忌宜俱同陰虛頭痛

齒痛

忌升補斂燥熱辛溫

諸藥俱見前

宜淸熱涼血苦寒辛寒甘寒鹹寒

麥門冬

生地黃

赤芍藥

牡丹皮竹葉

知母

黃連

黃芩黃檗

參

石膏

薄荷蘇子

甘艸

童便

上下齦屬胃與大腸火宜石膏

熟大黃麥門冬

黃芩

黃連

赤芍藥生地黃

生甘艸

靑黛

細辛西瓜皮灰薄荷

枇杷葉

蘇子木通

眞牙浮動及黑爛屬腎虛有火已見腎虛條內忌宜俱同

胃脘痛

因火者

忌補斂燥熱

諸藥俱見前

宜降苦寒甘寒鹹寒辛寒

蘇子

橘紅

黃連

山梔麥門冬

炙甘艸

石膏

知母參

童溺

因寒者

忌破气滯膩苦寒

諸藥俱見前

宜辛溫發散

橘皮

艸豆蔲

益智子

丁香

桂

白術

藿香

白豆蔲縮砂蜜

吳茱萸

厚朴

香附漧薑

因宿食者

忌升補斂苦寒

諸藥俱見前

宜消導兼降气

山查

橘皮

艸果

紅麯

枳實

術

防榔

艸豆蔲靑皮

厚朴

穀麥糵

縮砂蜜因脾胃虛弱以致食停者消導藥中加人參

因瘀血者

忌補气酸斂

諸藥俱見前

宜辛溫苦溫以行血

桃仁

延胡索

紅麯

紅花山查肉

牡丹皮

韭菜

通艸番降香

郁金

肉桂

三稜童溺

琥珀

庵防子

牛膝赤芍藥

因血虛者按之則痛止

忌破气復忌補气燥熱辛溫

諸藥俱見前

宜潤補斂甘寒甘溫

麥門冬

炙甘艸

酸棗仁

石斛白芍藥

生地黃

當歸

因虫者

忌補升

發散甘

諸藥俱見前

宜殺虫苦

酸

錫灰

苦楝根

防榔

鶴虱雷丸

使君子

蕪荑

薏苡仁根大黃

烏梅

因惱怒者

虛弱人忌破气壯實人忌補气總忌酸斂升諸藥俱見前

宜降气辛溫

蘇子

枇杷葉

白豆蔲

番降香縮砂蜜

木香

橘紅

延胡索五靈脂

因痰飲者

忌宜俱見痰飲證下

腹痛

因於寒

忌苦寒下利

諸藥俱見前

宜溫中辛散

白術

厚朴

漧薑

吳茱萸

桂

炙甘艸

木香

縮砂蜜橘皮

因於熱火在少腹則絞痛

忌辛熱香燥補斂

諸藥俱見前

宜甘苦寒

山梔仁

麥門冬

石斛

白芍藥甘艸

桔梗

黃芩

黃連滑石

木通

戎鹽

諸痛不可按屬實

忌補气大熱

諸藥俱見前

宜破散疏利苦寒

枳實

靑皮

防榔

三稜滑石

蓬莪茂

木通

大黃【有積滯宜用無者勿用】

諸痛可按屬虛

忌破气破血下利發散

諸藥俱見前

宜補气血甘溫酸斂

人參

黃耆

二術

生地黃當歸

炙甘艸

白芍藥

薯蕷酸棗仁

五味子

痺拘攣而痛也因風寒濕三者合而成風气勝者爲行痺寒气勝者爲痛痺濕气勝者爲著痺

忌下收斂酸寒苦寒鹹寒

諸藥俱見前

宜辛散行气燥濕甘溫淡滲

漆葉

續防

黃耆

甘艸甘菊花

萆薢

防己

白術防風

羌活

獨活

秦芁牛膝

木瓜

天麻

茯苓澤瀉

菖蒲

車前子

桑寄生狗脊

蔓荊實

杜仲

白蘚皮石斛

細辛

松節

松葉葈耳

原蠶沙

威靈仙

海風藤

痿屬濕熱經曰治痿獨取陽明

忌破气升

辛熱發散

諸藥俱見前

宜大補气血淸熱除濕甘寒甘溫苦寒酸寒

人參

黃耆

二術

炙甘艸生地黃

麥門冬

白芍藥

木瓜石斛

薏苡仁

黃檗

茯苓澤瀉

車前子

木通

黃連黃芩

交腸其病大小便易位而出或因大怒或因醉飽遂至髒气乖亂不循常道法當宣吐以開提其气使闌門淸利得司祕別之職則愈矣

忌破气燥熱

諸藥俱見前

宜升淸降濁兼補气淡滲

升麻

柴胡

蘇子

降香

橘紅

人參

術

茯苓澤瀉

豬苓

木通

滑石車前子

鬼疰屍疰飛屍客忤此系天地陰邪殺厲之气乘虛中人或徧身靑黯或忽消瘦聲啞面色靑黃不定或忽驚厥目直視手握拳或徧身骨節疼痛非常

忌破气復忌補气升

燥熱酸斂

諸藥俱見前

宜辟惡气安神鎭心辛香發散金石鎭墜牛黃

丹砂

蘇合香

天竺黃琥珀

沈水香

龍腦香

乳香安息香

檀香

木香

麝香眞珠

雄黃

鬼臼

龍齒犀角

金銀箔

虎骨

代赭石天靈蓋

獺肝

生地黃

菖蒲遠志

婦人門

赤白帶下婦人多憂思鬱怒損傷心脾肝火時發血走不歸經所以多患赤白帶也白帶多是脾虛蓋肝气郁則脾受傷脾傷則濕土之气下陷是脾精不守不能輸爲榮血而下白滑之物矣皆由風木郁於地中使然耳法當開提肝气補助脾元宜以補中益气湯加酸棗仁茯苓山藥黃檗蒼術麥門冬之類濃煎不時飲之再用六味地黃丸中加牡蠣粉海螵蛸杜仲牛膝蜜丸光大如豆空心饑時吞下五六錢陰虛火熾加枸杞子五味子黃檗白帶多屬气虛補气健脾治法之要領也帶下如濃泔而臭穢特甚者濕熱甚也且多有濕痰下墜者宜蒼術白術黃檗黃芩茯苓車前子爲主佐以升提

帶下如雞子淸者脾腎虛極也面色必不華足脛必浮腰腿必酸宜五味子八味丸間用開脾養心之劑如歸脾湯之類陰虛有火宜八味丸中加五味子菟絲子車前子黃檗叔和云崩中日久爲白帶漏下多時骨水枯蓋言崩久气血虛脫而白滑之物下不止耳此證𨿽有气血寒熱之分要歸總屬於虛

赤淋多因於心火肝火時熾不已久而陰血漸虛中气漸損遂下赤矣治宜養心爲主兼以和肝緩中涼血淸气

赤帶久不止則血虛宜膠艾四物湯加便煆牡蠣粉酸棗仁麥門冬

標急而元气不甚憊者先救其標標急而元气衰劇者則當本而標之可也

忌破气降

溫熱

諸藥俱見前

宜補斂淸熱辛甘苦寒佐以淡滲

生地黃

人參

白芍藥

阿膠山茱萸

黃檗

五味子

麥門冬白膠

枸杞子

續防

杜仲牛膝

白茯苓

車前子

澤瀉蛇牀子

香附

補骨脂

牡蠣

艾

二術

血枯經閉由於脾胃薄弱气血不生

忌破气破血燥熱膩膈滑腸升發苦寒諸藥俱見前

宜補脾胃甘溫甘平

人參

蓮肉

酸棗仁

白藊豆甘艸

茯苓

薯蕷

橘紅白芍藥

縮砂蜜

菟絲子

牛膝牡丹皮

白膠

阿膠

芡實麥門冬

經行先期爲血熱

忌升補气辛溫燥熱

香附

當歸

烏藥

艾【以上辛溫】余忌藥俱見前

宜涼血淸熱補肝腎兼降气甘寒酸寒苦寒

生地黃

牡丹皮

白芍藥

天門冬麥門冬

枸杞子

杜仲

靑蒿枇杷葉

蘇子

鼈甲

阿膠黃檗

黃芩

知母

經行後期爲血虛

忌行血破气燥熱苦寒

諸藥俱見前

宜補肝腎甘溫酸溫

熟地黃

薯蕷

人參

菟絲子山茱萸

杜仲

續斷

阿膠

艾

五味子

當歸

枸杞子白膠

牛膝

月事過多屬心火盛脾气弱

忌破气降

辛溫苦寒

諸藥俱見前

宜涼血斂攝酸平甘寒

麥冬

生地【瀉泄禁用】靑蒿

生甘艸牡丹皮

白芍藥

酸棗仁

五味子

崩中屬气血兩虛有熱

忌破气行血降

溫熱辛燥苦寒

諸藥俱見前

宜補气血兼淸熱甘溫甘寒酸斂

人參

黃耆

生地黃

熟地黃地楡

芍藥

白膠

阿膠香附

續斷

甘艸

麥門冬山茱萸

杜仲

五味子

白茅根蒲黃【炒】

桑耳灰

側柏葉

艾葉木耳灰

熱入血室類傷寒或經事適來忽住或屆期不行忽發大熱口渴或厥但不頭疼爲異於傷寒耳

忌補气溫燥辛燥收斂下泄大熱升發

諸藥俱見前

宜行血淸熱甘寒鹹寒苦寒

生地黃

牡丹皮

蒲黃

蘇木牛膝

延胡索

麥門冬

犀角白芍藥

黃芩

童溺

荊芥穗如便閉加大黃

種子【內分男女气虛血虛精寒血熱火熾精滑因證選用】

忌破气破血燥

過用辛熱

諸藥俱見前

宜調气補血男子宜固精

桑螵蛸【溫平治男子精滑】

柏實【甘溫治男子精滑精寒】海狗腎【咸熱治男子精寒】

魚膠【平治男子精滑】

陽起石【熱治男子精寒】

覆盆子【甘溫治男子精滑】車前子【鹹寒治男女火熾】

鹿茸【溫咸治男子精寒】

蓮須【甘溫治男子精滑】

巴防天【溫治男子精寒】

何首烏【苦溫益男子气血】

牛膝【苦平治男子血虛陰痿】補骨脂【辛溫臺男子精寒陰弱】

沙苑蒺藜【甘平男子固精益血】白膠【溫平治男女气血兩虛精寒】

肉蓯蓉【溫酸鹹治男女血虛精寒】

黃檗【苦寒治男女火熾】

人參【微溫治男女气虛脾胃薄弱】

麥門冬【甘寒男女血熱】

五味子【酸溫治男女精滑精寒】山茱萸【酸溫治男女精滑精寒】

天門冬【苦寒治男女火熾】蓮肉【甘平治男女胃弱精寒】

熟地黃【甘寒男女益血生精】

白薇【溫平女】

當歸【辛溫女】

白芍藥【酸寒女】

紫石英【溫女】

艾葉【辛溫女】

妊娠惡阻

忌破气升散燥熱苦寒滑腸膩膈諸藥俱見前

宜順气甘寒酸寒

蘇子

橘紅

枇杷葉

白茯苓麥門冬

蘆根

竹茹

木瓜白芍藥

竹葉

人參

縮砂蜜白梅

烏梅

安胎

忌破气破血升散辛熱辛燥

諸藥俱見前

八月以後及胎前滯下者方可用枳殼气虛者不用

三月以前宜養脾胃四月以後宜壯腰腎補血益陰順气總宜淸熱

茯苓

麥門冬

薯蕷

人參芍藥

白術

橘紅

炙甘艸縮砂蜜

艾葉

杜仲

生地黃益母艸

白膠

阿膠

續防黃芩

枸杞子

靑蒿子

桑寄生鯉魚

烏雌雞

蔥白

胎漏屬气血虛有熱

忌宜俱同安胎條

難產

忌破气破血收斂

諸藥俱見前

宜補气血滑利潤

人參

柞樹枝

魚膠

冬葵子千里馬

白芷梢

牛膝

桂心當歸

芎防

益母艸

百艸霜石燕

弓弩

麻油

豬脂

酒

生雞子

兔頭

滑石麝香

預防血暈一腹痛坐艸時卽用蘇木菊花心者一兩生地黃一兩降香末二錢水三盌煎一盌加童便半盌兒墮地卽飲之永無惡血衝心之患房中常打醋炭萬一血暈亦須此藥更以家寶丹一丸灌下神效凡婦人气弱者無气力送子出產門須服人參此藥能兼治橫生倒產世醫不知也凡臨產交骨不開惟濃煮柞木枝湯飲之則自開柞木俗名一葉一刺其木枝榦直上每一葉下必發一刺胞衣不下用乳香沒藥末各七分五釐麝香一分芒硝一錢五分研細以酒調服立下飲熱童便以滋藥力更妙

產後諸病

忌破气升

汗吐

下燥

苦寒大熱諸藥俱見前

宜行血次宜補血淸熱總宜補養肝脾腎辛溫甘寒酸寒

蘇木

黑豆

鹿角末

紅花乳香

沒藥

牛膝

炮姜當歸【脾胃弱者勿用】益母艸

桃仁【胃弱者禁用亦不可過用】桂【天寒無火之人可用】澤蘭

漧地黃

續防白膠

杜仲

山茱萸

人參靑蒿

麥門冬

白芍藥

五味子

產後少腹痛按之痛甚有結塊名兒枕痛

忌酸斂補气破气升

下汗

燥

諸藥俱見前

宜行血活血散結兼健脾

延胡索

紅藍花

牡丹皮

蘇方木山查肉

益母艸

蓬莪茂

蒲黃白膠

當歸

黑豆

生地黃澤蘭

牛膝

五靈脂

縮砂蜜橘紅

童便

桃仁

漧薑痛極加乳香沒藥【各六七分】天寒加桂暑月勿用肺熱有火勿用

產後少腹痛按之卽止者屬血虛

忌行血破气汗

吐下

燥苦寒大熱諸藥俱見前

宜補血補脾和肝

漧地黃

白芍藥

當歸

續防白膠

阿膠

牛膝

人參酸棗仁

麥門冬

炙甘艸

大棗薯蕷

橘皮

產後泄瀉

忌消導滑腸膩膈發散生冷破气苦寒

諸藥俱見前

宜溫中補气健脾開胃

人參

甘艸

薯蕷

蓮肉藊豆

茯苓

白芍藥

橘皮車前子

肉豆蔲【內熱津液不足者少用】

藿香五味子

補骨脂【內熱火熾者勿用】

縮砂蜜

產後發熱或自汗盜汗

忌苦寒發散升提破气破血下

辛燥大熱寒滑傷脾

諸藥俱見前

宜補血涼血補肝補心生津液兼斂攝實表

漧地黃

炙甘艸

白芍藥

五味子麥門冬

酸棗仁

牡丹皮

童便靑蒿

鼈甲

澤蘭

黑豆黃耆

人參【肺熱者禁用】

產後頭痛由於血虛

忌發散破血升提辛燥大熱

諸藥俱見前

宜益血涼血降

甘溫甘寒佐以酸寒生地黃

甘菊花

烏梅

麥門冬蘇子

童便

甘艸

當歸白芍藥

黑豆

五味子

鼈甲

產後發渴由於血虛有熱

忌同產後發熱

宜同產後發熱加蔗漿倍麥門冬五味子

產後气喘由於气血兩虛

忌同產後發熱

宜補气血潤肺下降

人參

橘紅

生地黃

天門冬麥門冬

蘇子

枇杷葉

栝樓仁栝樓根

童便

五味子

竹茹

產後惡寒由於气血兩虛

忌同產後發熱

宜補气血溫中甘溫佐以辛溫

人參

黃耆

炙甘艸

漧地黃龍眼肉

當歸

炮漧薑

產後小便不利或短赤由於腎水眞陰不足

忌利小便余忌同產後發熱

諸藥俱見前

宜生津液益陰補血涼血淸熱甘溫甘寒酸寒

天門冬

麥門冬

生地黃

枸杞子山茱萸

白芍藥

車前子

牛膝五味子

靑蒿子

鼈甲

竹葉

產後大便閉結由於血枯內熱

忌補气行血辛熱燥

下升

苦寒諸藥俱見前

宜益血涼血潤燥滋肝腎生津液

生地黃

熟地黃

天門冬

麥門冬五味子

蔗漿

牡丹皮

肉蓯蓉當歸

麻仁

人乳

蜜

產後不得眠

忌同產後大便閉結

宜補心降心火補肝補脾陰兼淸內熱生地黃

麥門冬

茯神

丹參沙參

酸棗仁

白芍藥

竹葉遠志

蓮肉

龍眼肉

產後腹脹由於陰血虛脾陰虛

忌破气寛中升提發散消導吐

下甘苦寒鹹寒大熱溫燥滯膩

諸藥俱見前

宜益脾陰補脾和肝酸寒收斂甘溫白芍藥

酸棗仁

人參

茯苓石斛

橘皮

薯蕷

五味子木瓜

蓮實

車前子

芡實

產後惡心欲嘔或吐由於胃虛

忌升提發散濕潤滯膩苦寒生冷燥熱諸藥俱見前

宜降气補气安胃酸寒佐以辛溫

蘇子

枇杷葉

竹茹

人參橘紅

麥門冬

白芍藥

藿香石斛

木瓜

白豆蔲

生薑由於寒倍生薑白豆蔲藿香由於熱倍竹茹去生薑白豆蔲藿香

下乳汁

漏蘆

狗四足

豬四足

麥門冬人參

栝樓仁

土瓜根

葵子豬胰

木通

小兒門

痘瘡

血熱證

忌溫補燥熱

天靈蓋

雞冠血

桑蠧

鯪鯉甲人齒

官桂

附子

丁香木香

冰片【以上燥熱】余忌藥俱見前

宜涼血活血解毒甘寒苦寒

犀角

生地黃

人中黃

紫艸黃連

麥門冬

牡丹皮

白芍藥童溺

連翹

金銀花

參貝母

蟬蛻

鼠黏子

虛寒證

忌汗吐

下苦寒酸寒

諸藥俱見前

宜辛甘發散補气溫

瘡密者佐以解毒人參

紅鉛

黃耆

甘艸桂枝

丁香

當歸【胃弱大便不閉者禁用】蓮肉

糯米

大棗

龍眼肉漧葛

木香

忍冬藤

痧此證多有嘔吐者勿治嘔吐但治痧毒則嘔自止況嘔中便有發散之義

忌破气溫補酸斂燥熱辛溫滯膩諸藥俱見前

宜淸熱透肌辛寒甘寒苦寒

石膏

鼠黏子

赤檉木【卽西河柳】知母甘艸

參

麥門冬

連翹薄荷

竹葉

黃連

黃芩葛根

黃檗

蟬蛻

栝樓根靑黛

蔗漿

貝母

如冬月佐之以辛散荊芥

麻黃【去節沫蜜酒炒只可用一劑】

痧者手太陰肺足陽明胃二經之火熱發而爲病者也小兒居多大人亦時有之殆時气瘟疫之類歟其證類多欬嗽多啑眼中如淚多泄瀉多痰多熱多渴多煩悶甚則躁亂咽痛唇焦神昏是其候也治法當以淸涼發散爲主藥用辛寒甘寒苦寒以升發之惟忌酸收最宜辛散誤施溫補禍不旋踵辛散如荊芥西河栁漧葛石膏鼠黏子麻黃淸涼如參竹葉栝樓根靑黛薄荷甘寒如麥門冬生甘艸蔗漿苦寒如黃芩黃連黃檗貝母連翹隨證輕重制劑大小中病則已毋太過焉痧乃肺胃邪熱所致初發時必欬嗽宜淸熱透毒不得止嗽後欬嗽但用貝母苦梗甘艸薄荷栝樓根參麥門冬以淸餘熱消痰壅則自愈愼勿用五味子等收斂之劑多喘喘者邪熱壅於肺故也愼勿用定喘藥惟應大劑竹葉石膏湯如西河栁兩許參薄荷各二錢如冬天寒甚痧毒郁於內不得透出者加蜜酒炒麻黃一劑立止凡熱勢盛者卽用白虎湯加西河栁忌用升麻服之必喘多泄瀉愼勿止瀉惟用黃連漧葛升麻甘艸則瀉自止家不忌瀉瀉則陽明之邪熱得解是亦表裏分消之義也後泄瀉及便膿血皆由熱邪內陷故也大忌止澀惟宜升散仍用升麻甘艸漧葛黃連白芍藥白藊豆便膿血則加滑石末必自愈

後牙疳最危外用牡黃牛糞尖煆存性研極細加眞片腦一分研勻吹之內用連翹漧葛荊芥穗升麻參黃連甘艸生地黃水煎加生犀角汁二三十匙調服緩則不可救藥

痧後元气不復脾胃薄弱者宜用白芍藥炙甘艸爲君蓮肉山藥白藊豆麥門冬靑黛龍眼肉爲臣多服必漸彊愼勿輕用參術

痧後生瘡不已餘熱未盡故也宜用金銀花荊芥穗連翹參甘艸懷生地鼈虱胡麻黃連木通濃煎飲之良痧不宜依證施治惟當治本本者手太陰足陽明二經之邪熱也解其邪熱則諸證自退矣

嘔吐因傷乳食者

忌升苦寒

諸藥俱見前

宜溫中消導

橘皮

縮砂蜜

枳實

厚朴穀麥糵

艸果

山查

紅麯半夏

人參

因寒者

忌破气升

苦寒

諸藥俱見前

宜辛熱溫中

藿香

橘皮

丁香

人參白術

生薑

半夏

白豆蔲

因暑者

忌升破气溫熱

諸藥俱見前

宜淸暑補气安胃兼利小便

黃連

香薷

人參

木瓜茯苓

竹茹

石斛

橘皮甘艸

白藊豆

麥門冬

白梅滑石

木通

澤瀉

有虫者

忌升甘

諸藥俱見前

宜酸斂佐以苦寒

白芍藥

五味子

木瓜

黃連楝根

烏梅

防榔

榧子肉木香

使君子

總之數嘔吐宜安胃久則宜補气

泄瀉

總忌破气下

滑利滯膩

諸藥俱見前

因食者

宜和胃消食

橘皮

艸果

紅麯

穀麥糵白豆蔲

白術

山查

白茯苓肉豆蔲

縮砂蜜

因濕者

宜燥脾利水

二術

橘皮

木瓜

茯苓澤瀉

車前子

石斛

黃連薯蕷

豬苓

升麻

葛根

因暑者

前藥中加人參

蓮肉

白藊豆總之當補脾胃兼升兼利小便

急驚

忌補斂升

燥熱

諸藥俱見前

宜降淸熱鎭墜豁痰和肝

丹砂

琥珀

牛黃

天竺黃貝母

竹瀝

釣藤鉤

僵蠶茯神

犀角

金箔

膽星眞珠

全蠍

龍腦

麝香白檀香

慢驚多因久吐瀉大病後陰陽兩虛而成

忌破气下

升苦寒及治急驚藥

諸藥俱見前

宜補脾健胃和肝益气甘溫酸平佐以辛熱

人參

黃耆

茯苓

白芍藥甘艸

龍眼肉

酸棗仁

石菖蒲遠志

麥門冬

茯神

冬瓜仁橘紅

疳積

忌破气酸斂燥熱

諸藥俱見前

宜除疳熱兼消導苦寒甘寒佐以辛寒辛溫

胡黃連

川黃連

肉豆蔲

穀麥糵神麯

山查

木香

橘皮白蕪荑

使君子

蘆會

白術白芙蓉花五穀虫

雷丸

靑黛厚朴

諸虫

忌升甘

諸藥俱見前

宜殺虫酸寒苦寒佐以辛寒

防榔

雷丸

使君子

苦楝根錫灰

鶴虱

盧會

芍藥烏梅

黃連

黃芩

牽牛

胎毒

忌補斂燥熱辛溫

諸藥俱見前

宜涼血淸熱解毒兼發散於外勿從外治以致熱毒內攻

生地黃

參

牡丹皮

黃檗黃連

忍冬藤

甘艸

連翹麥門冬

貝母

犀角

荊芥鼠黏子

牛黃

外科

癘風

忌破气酸斂燥熱下

諸藥俱見前

宜涼血殺虫祛風苦寒佐以辛寒辛平狶薟

天門冬

甘菊花

生地黃靑黛

漆葉

苦參

何首烏鼈虱

胡麻仁

白芷

荊芥天麻

續斷

羌獨活

半枝蓮白花蛇

烏梢蛇

皂角刺

癰疽先後發渴

忌升破气辛溫燥熱吐

下

諸藥俱見前

宜活血涼血解毒散結

生地黃

連翹

忍冬藤

白芷白芨

白斂

茜艸

紫花地丁夏枯艸

甘菊花

地楡

貝母鼠黏子

黃檗

栝樓根

乳香沒藥

芍藥

生菉豆

半枝蓮白藥子

紅藥子

黃蠟

明礬已潰者加人參黃耆麥門冬五味子

腫瘍

忌宜俱同癰疽先後發渴更忌當歸

癰疽毒气攻心發譫語

宜以生菉豆粉丹砂乳香爲丸服之

潰瘍

忌閉气苦寒破气又忌燥

諸藥俱見前

宜補气血甘

酸溫佐以解毒

人參

紅鉛

胎骨

黃耆當歸

地黃

芍藥

甘艸

白芨

白斂

忍冬藤

甘菊花貝母

薯蕷

大棗

五味子麥門冬

散毒【外傅】

雄黃

雌黃

粉錫

礬石龍腦香

松脂

地楡

水銀粉鐵銹

白芨

白斂

漏蘆檗木

靑葙子

楝實

防茹石灰

鐵漿

苦參

菖蒲槲皮

葵根

栁華

五加皮梓葉

薴根

紫艸

馬鞭艸艾【灸】

止痛排膿【外傅】

白芨

白斂

大黃

乳香沒藥

丹砂

紅藥子

龍腦金華

白藥子

麥飯石

米醋蜜

去瘀肉【外傅】

巴豆膏

輕粉

粉霜

烏梅肉灰

蝕膿【外傅】

蛀竹屑

防茹

雄黃

白芷大黃

巴豆

地楡

枯礬

長肉收口【外傅】

仙人杖【燒油】人參

金華

白蠟黃蠟

血竭

蛀竹屑

枯礬末黃芩末

珠末

象牙末

鉛丹紅粉霜

胡粉

芝麻油

豬蹄湯

疔瘡

忌補斂溫熱

諸藥俱見前

宜涼血活血解毒祛風汗

下

生甘艸

辟虺雷

茜艸

生地黃貝母

紫花地丁白藥子

大黃金銀花

蒼耳艸

連翹

夏枯艸鼠黏子

礬石【以上內】半枝蓮

牛黃蟾酥

紅藥子

白芨

白斂【以上內外】龍腦

鐵銹

桑磠

銅靑雄黃【以上外】

瘰癧【馬刀瘡附】同屬少陽膽經治法亦同

忌補气辛熱酸斂

諸藥俱見前

宜淸熱散結和肝涼膽苦寒甘寒鹹寒佐以辛寒

連翹

參

忍冬藤

紫背天葵乳香

麝香

夏枯艸

鼠黏子貝母

天明精

沒藥

薄荷肥皂莢

皂角子

何首烏

柴胡黃芩

甘艸

昆布

牡蠣鼈甲

栝樓根

惡實

漏蘆守宮【煆】

貓頭

天荷葉

映山紅海藻

海蛤

蘇合油

雄黃礬石

斑貓

蟾酥

鼈虱胡麻回燕窩泥

癭癅

忌宜俱同瘰癧兼宜

薜荔

半夏文蛤

南星

通艸

生薑

痔【有內外二證】

忌破气降

燥熱辛溫

諸藥俱見前

宜涼血活血除大腸熱兼升去血過多者宜補血甘寒苦寒酸寒佐以辛寒

生地黃

五倍子

黃連

黃芩白芍藥

地楡

蝟皮

大小薊黃檗

側柏葉

槐實

皂莢灰熊膽

升麻

鼈甲

紅藍花龍腦香

茜艸

黃耆

赤石脂豬懸蹄

蛇蛻

榧實

白礬金銀花

靑黛

象牙末

蛀竹屑牛角防

白蠟

通腸漏

忌破气下

發散溫燥辛熱

諸藥俱見前

宜涼血淸利濕熱解毒消漏管補气血長肉

槐實

黃連

黃芩

靑黛地楡

白芨

忍冬藤

半枝蓮

生地黃【以上涼血解毒】

豬懸蹄

黃牛角防刺蝟皮

蛀竹屑

明礬

金頭蜈蚣【以上消漏管】

黃耆

熟地黃

當歸人參

白芍藥

五味子

牛膝山藥

枯礬

黃蠟

白蠟麻皮灰

鉛華

月經布

沒食子【以上補气血長肉】天明精

地骨皮【俱要鮮者】皮硝文蛤【以上煎濃湯燻洗】

乳巖乳癰內外吹

忌補气升

溫補辛熱燥

酸斂

諸藥俱見前

宜散結气和肝涼血活血淸熱解毒

貝母

橘葉

連翹

栝樓根山慈菇

山豆根

蒲公英

紫花地丁黃連

甘艸

柴胡

白芷靑皮

橘皮

牡鼠糞

王不畱行乳香

沒藥

漏蘆

夏枯艸忍冬藤

栝樓仁

頭垢

人爪鯪鯉甲

半枝蓮

茜根

陰蝕【卽下部瘡】

忌同乳巖

宜涼血活血除熱散毒苦寒辛寒

靑黛

茜艸

苦參

鮮地骨皮黃檗

小薊

艾葉

馬鞭艸木瓜

牛膝

木通

全蠍【外】蛇牀子【外】橄欖核【外】蛀竹屑【外】豬脊髓【外】靑葙子【外】膩粉【外】

官粉【外】

杏仁【外】珠末【外】

皂角末【外】鉛丹【外】

象牙末【外】龍腦香【外】白僵蠶【外】粉霜【外】

煙膏【外】天靈蓋【外】滴乳石【外】白蠟【外】

金瘡

忌破气閉气升散酸斂苦寒冷利燥酸寒

諸藥俱見前

宜止血和血涼血甘溫甘寒佐以辛溫地黃

虫

當歸

續斷牛膝

甘艸

麥門冬

地楡半夏

茜艸

白膠

杜仲芎防

乳香

沒藥

艾葉水楊花

釣樟根

黃荊子【炒黑】王不畱行古錢

自然銅

狗頭骨

黃麻皮灰

蘆竹籜

韭

大小薊【內外】劉寄奴【內外】花蕋石【內外】騏驎竭【內外】古石灰【外】白蠟【外】降香【外】

海螵蛸【外】桑柴灰【外】人骨灰【外】紫檀末【外】三七【外】

破傷風

忌同金瘡

宜同金瘡佐以祛風藥如白芷荊芥防風柴胡之屬

跌撲傷損

忌同金瘡

宜同金瘡有瘀血停滯者宜加行血藥如桃仁紅花蘇木自然銅虫千年灰古文錢之屬

踒折挫閃

忌宜俱同金瘡跌撲

火灼

忌燥熱及寒物塗罨

井泥

冰

涼水

芭蕉根醋【以上寒物塗罨】余忌藥俱見前

宜拔散火毒辛散潤

甘寒辛寒苦寒柴胡

葛根

甘艸

升麻黃連

麥門冬

連翹

栝樓根石膏

黃檗

雞子油

柏白皮生胡麻

食鹽

豆醬

黃芩地楡

山梔

外用好酒滿浸傷處溫卽易之如徧體被傷用酒滿浸時時易之卽不死一方用蜜水潤之一方石灰水和生芝麻油敷治已爛臭甚者神驗一方用黏米炒黑爲末將菜汁調敷神效

漆瘡

宜蟹

茱萸皮

雞子白

杉材石蟹

漆姑艸

韭菜【炒熱罨上】井中苔萍

神農本艸經疏卷二﹤子部﹐醫家類﹐神農本艸經疏﹥

欽定四庫全書

神農本艸經疏卷三

明繆希雍撰

玉石部上品

總七十三種今疏其要者一十四種

丹砂

雲母

石鐘乳

礬石

芒硝

朴硝

明粉

滑石

空靑

紫石英

赤石脂

無名異

緑礬

鐵銹

丹砂味甘微寒無毒主身體五藏百病養精神安魂魄益气明目通血脈止煩滿消渴益精神悅澤人面殺精魅邪惡鬼除中惡腹痛毒气疥瘻諸瘡久服通神明不老輕身神仙能化爲汞作末名眞朱光色如雲母可析者良【惡磁石畏咸水】

疏○丹砂本稟地二之火气以生而兼得乎天七之气以成色赤法火中含水液爲龍爲汞亦曰陰精七爲陽火之少故味甘微寒而無毒蓋指生砂而言也藥性論云丹砂君爲淸鎭少陰君火之上藥辟除鬼魅百邪之神物安定神明則精气自固火不妄炎則金木得平而魂魄自定气力自倍五臟皆安則精華上發故明目心主血脈心火寜謐則陰分無熱而血脈自通煩滿自止消渇自除矣殺精魅邪惡鬼除中惡腹痛者陽明神物故應辟除不祥消散陰惡殺厲之气也久服通神明不老者古之眞人飛丹煉石引納淸和配以金鉛按之法象自能合丹道而成變化也靑霞子及太淸服煉靈砂法云能重能輕能暗能明能黒能白能神能靈一斛人擎力難舉升萬斤遇火輕速上騰鬼神尋求莫知所在先稟气於甲受气於丙出胎見壬結魄成庚增光歸戊陰陽升降各本其原非虛語矣

主治參互

丹砂研飛極細令狀如飛塵以甘艸生地黃濃煎調分許與兒初生時服之能止胎驚解胎毒同眞珠琥珀金箔牛黃生犀角天竺黃滑石末治小兒急驚有神入六一散治暑气伏於心經神昏口渇及泄防如火熱入補心丹鎭心神定魂魄入乳香托裏散散癰疽熱毒發熱疼痛及毒气攻心發譫語簡誤

丹砂爲八石之主故列石部之首體中含汞汞味本辛故能殺虫殺精魅宜乎藥性論謂其有大毒若經伏火及一切烹煉則毒等砒磠服之必斃自唐以來上而人主下而縉紳曽餌斯藥鮮克免者戒之戒之

雲母味甘平無毒主身皮死肌中風寒熱如在車船上除邪气安五藏益子精明目下气堅肌續絕補中療五勞七傷虛損少气止痢久服輕身延年悅澤不老耐寒暑志髙神仙一名雲珠色多赤一名雲華五色具一名雲英色多靑一名雲液色多白一名云砂色靑黃一名燐石色正白【澤防爲之使忌羊血用礬石則柔爛】

疏○雲母本經載其味甘气平詳其主治亦應有溫韓保升曰雲母色白而主肺此石藥中溫良之品也以其法金故主身皮死肌及中風寒熱如在車船上甘能緩溫能和故除邪气石性鎭墜能使火下火下則水上是旣濟之象也故安五臟益子精明目久服輕身延年別錄主下气堅肌續絕補中療五勞七傷虛損少气久服悅澤不老耐寒暑志髙神仙皆此意也其曰止痢者久痢則腸胃俱虛甘溫足以回其虛下墜足以去其積故亦主之也

主治參互

雲母得鉛丹熬成膏可貼一切癰疽瘡毒和以升丹細末更著奇效經驗方云靑城山丈人觀主康道丰治百病雲母粉方用雲母一斤析開揉入大瓶內築實封固以十斤頂火煆赤取出卻拌香茐紫連翹艸二件合搗如泥後以夾絹袋盛於大水盆內搖取粉余滓未盡再添艸藥重搗取粉以木盆一面貯灰於灰上印一淺坑鋪紙傾粉在內候幹焙之以麵糊丸梧子大遇有疾者服之無不效知成都府辛諫議曽患大風眾醫不愈道丰進此服之神驗千金方服食雲母法上白雲母二十斤薄劈以露水八斗作湯分半淘淨二次又作二斗湯納芒硝十斤木器中浸二十日取出絹袋盛懸屋上勿見風日令燥以鹿皮爲囊揉之從旦至午篩滓復揉得好粉二十斤攪糊入竹筒內薄削封口漆固北垣南下入地六尺覆土春夏四十日秋冬三十日出之當成水若洞洞不消更埋三十日此水能治萬病及勞气風疼每以溫水一合和服之日三服十日小便當變黃二十日腹中寒澼消三十日齲齒更生四十日不畏風寒五十日諸病皆愈顏色日少長生神仙深師方治痰飲頭痛往來寒熱雲母粉二兩鏈過常山一兩爲末每服方寸匕湯服取吐忌生蔥生菜仲景金匱方治牝瘧多寒雲母燒二日夜龍骨蜀漆燒去腥等分爲未發前漿水服半錢千金方治赤白久痢積年不愈飲調雲母粉方寸匕服神效又方治婦人帶下水和雲母粉方寸匕服神效積徳堂方治婦人難產經日不生雲母粉半兩溫酒調服入口卽產不順者卽順萬不失一陸氏云此是何徳方也已救三五十人千金方治風徧身百計不愈煆雲母粉淸水調服二錢良又方治一切惡瘡用雲母粉傅之聖惠方治火瘡敗壊雲母粉和生羊髓傅之事林廣記治金瘡出血雲母粉敷之絕妙千金翼治風熱汗出水和雲母粉服三錢不過再服立愈簡誤

雲母性𨿽甘平終屬石種與臟腑气血實非同類秖宜用以治病取效若夫益精明目輕身延年耐寒暑志髙神仙皆必不然之論也姑俟世人試過乃敢信耳

石鐘乳味甘溫無毒主欬逆上气明目益精安五臟通百節利九竅下乳汁益气補虛損療腳弱疼冷下焦傷竭彊陰久服延年益壽好顏色不老令人有子不煉服之令人淋【蛇牀爲之使惡牡丹參紫石英】

疏○石鐘乳稟石之气而生本經謂其味甘气溫無毒吳普曰神農辛斯言近之甄權以爲有大毒或是經火之故應云味甘辛气大溫其性得火則有大毒乃爲得之其主欬逆上气者以气虛則不得歸元發爲斯證乳性溫而鎭墜使气得歸元則病自愈故能主之也通百節利九竅下乳汁者辛溫之力也療腳弱疼冷者亦是陽气下行之驗也甄權主寒通聲者辛以散邪結溫以袪寒气故也其他種種補益之說當是前人好事者溢美之辭夷考其性恐無是理未足信也

主治參互

石鐘乳得牛黃白臘象牙末眞珠乳香沒藥樺皮灰板灰俱存性細研枯白礬蛀竹屑紅鉛治廣瘡結毒爛壊鼻梁及陰蝕陽物有神孫眞人千金翼鐘乳煎治風虛勞損腰腳無力補益彊壯用鐘乳粉煉成者三兩以夾絹袋盛之牛乳一大升煎減三之一去袋飲乳分二服日一作不吐不利虛冷人微溏無所苦一袋可煮三十度力盡別作袋每煎訖須濯淨令通气其滓和麫煨雞子食之此崔尙書方也宣明方治一切勞胸膈痞滿焚香透膈散用鵝管石雄黃佛耳艸款冬花等分爲末每用一錢安香鑪上焚之以筒吸煙入喉中日二次聖濟錄治肺虛喘急連綿不息生鐘乳粉光明者五錢蠟三兩化和飯甑內蒸熟研丸如梧子大每水下一丸外臺祕要治乳汁不通气少血衰脈澀不行故少乳煉成鐘乳粉二錢濃煎漏蘆湯調下或通艸等分爲末米飲服方寸匕日三服

簡誤

石鐘乳辛溫若加火煆有毒無疑縱治虛寒尙須審察況病涉溫熱者耶世人病陰虛有熱者十之九陽虛內寒者百之一是以自唐迄今因服鐘乳而發病者不可勝紀服之而獲效得力者不聞一二其於事理可以燭照經曰石藥之性悍味斯言也則其大略可槪見已愼毋輕信方士之言致蹈前人覆轍尊生之士宜安常處順以道理自持修短有命無惑乎長年之說庶不爲其所誤矣

礬石味酸寒無毒主寒熱泄痢白沃陰蝕惡瘡目痛堅骨齒除固熱在骨髓去鼻中息肉煉餌服之輕身不老增年岐伯云久服傷人骨能使鐵爲銅生河西山谷及隴西武都石門【甘艸爲之使惡牡蠣畏麻黃】

疏○礬石味酸气寒而無毒其性燥急收澀解毒除熱墜濁蓋寒熱泄痢皆濕熱所爲婦人白沃多由虛脫澀以止脫故也陰蝕惡瘡亦緣濕火目痛多由風熱除固熱在骨髓堅齒者髓爲熱所刼則空故骨痿而齒浮礬性入骨除熱故亦主之去鼻去息肉者消毒除熱燥濕之功也

主治參互

礬石卽白礬得巴豆同煆令枯取礬研末以鵝翎管吹入喉中流出熱涎立解喉痺其證俗呼爲喉風是也皮膚疥癬膿窠坐板肥疳等瘡皆資其用各合所宜以施之得硫黃雄黃白附子海金沙蜜陀僧擦汗斑殊效一年者去皮一次十年者去皮十次擦後坐臥勿當風勿行房搖扇制半夏能散濕痰及食積痰兼除五飲同芒硝可燒水銀成粉治一切瘡中有虫得黃蠟和丸名蠟礬丸治一切腫毒有神凡治癰疽當服之以防膜膜茍不破𨿽劇必瘥陳師古方中風痰厥四肢不收气閉膈塞者白礬

一兩牙皂角五錢爲末每服一錢溫水調下吐痰爲度簡要濟眾方牙齒腫痛白礬一兩燒灰大露蜂房一兩微炙每二錢水煎含漱去涎千金方鼻中息肉用明礬一兩蓖麻仁七粒鹽梅肉五个麝香一字搗丸綿裹塞之化水自下也夏子益奇疾方發斑怪證有人眼赤鼻張大喘渾身出斑毛髮如銅鐵乃熱毒气結於下焦也白礬滑石各一兩爲末水三碗煎減半不住服盡卽安永類鈐方爛風眼白礬煆一兩銅靑三錢研末湯泡澄淸防洗千金方腳气沖心白礬三兩水一斗五升煎沸浸洗張仲景金匱方女勞黃疸日晡發熱而反惡寒膀胱急少腹滿目盡黃額上黒足下熱因作黒疸其腹脹如水狀大便必黒時溏此女勞之病非水也自大勞大熱交接後入水所致腹滿者難治用礬石燒消石熬黃等分爲散以大麥粥汁和服方寸匕日三服病從大小便去又金匱方婦人白沃經水不利子髒堅癖中有幹血下白物用礬石燒杏仁一分研勻蜜丸棗核大納入腸中日一易之千金翼婦人陰脫作癢礬石燒研空心酒服方寸匕日三劉禹錫傳信方蛇咬蠍螫燒刀矛頭令赤置白礬於上汁出熱滴之立瘥此神驗之方也

簡誤

白礬本經主寒熱泄痢此蓋指泄痢久不止虛脫滑泄因發寒熱礬性過澀澀以止脫故能主之假令濕熱方熾積滯正多誤用收澀爲害不一愼之婦人白沃多由虛脫故用收澀以固其標終非探本之治目痛不由弩肉及有外障亦非所宜除固熱在骨髓僅可資其引導若謂其獨用反有損也礬性燥急而能刼水故不利齒骨齒者骨之餘故也岐伯云久服傷人骨故凡陰虛內熱火熾水涸發爲咽喉痛者不宜含此目痛由陰虛血熱者亦不宜用刼水損骨之藥豈可煉服輕身不老增年徒虛語耳

芒硝味辛苦大寒主五藏積聚久熱胃閉除邪气破畱血腹中痰實結搏通經脈利大小便及月水破五淋推陳致新生於朴硝

疏○芒硝稟天地至陰極寒之气所生故味苦辛性大寒乃太陰之精以消物爲性故能消五金八石況乎五臟之積聚其能比之金石之堅哉久熱卽是邪熱傷寒熱邪結中焦或停飲食則胃脹閉少少投之可立蕩除除邪气者寒能除熱故也破畱血者咸能軟堅辛能散結也邪熱盛則經脈閉熱淫於內治以鹹寒結散熱除則經脈自通二便自利月水復故五淋中惟石淋膏淋爲膠結難解病由於積熱非得辛苦大寒之藥以推蕩消散之不能除也推陳致新總述其體用之功耳由朴硝再煎而成故曰生於朴硝主治參互

入仲景大承气湯治傷寒七八日後邪結下焦少腹按之堅痛下之愈又治傷寒邪熱失汗蓄血少腹或先因內傷畱血下焦入桃仁承气湯下之愈千金方療漆瘡用湯漬芒硝令濃塗之如幹卽易之子母祕錄治小兒赤遊行於體上下至心卽死以芒硝納湯中取濃汁以拭丹上百一選方治療關格大小便不通脹滿欲死兩三日則殺人以芒硝三兩紙裹三四重炭火燒之令內一升湯中盡服當先飲湯一升已吐出乃服之孫眞人食忌主眼有翳取芒硝一大兩置銅器中急火上煉之放冷後以生絹細羅防眼角中每夜欲臥時一度防妙姚和眾方治小兒重舌馬牙硝塗於舌上下三日效簡要濟眾方治小兒鵝口用馬牙硝擦舌上日五度效梅師方治火焰丹毒水調芒硝末塗之信效方治死胎不下用芒硝末二錢童便溫服三因方治風熱喉痺及喉風玉鑰匙用焰硝一兩半白僵蠶一錢白硼砂半兩腦子一字研勻取少許數數吹之普濟方治重舌鵝口用竹瀝同焰硝防之

朴硝味苦辛寒大寒無毒主百病除寒熱邪气逐六腑積聚結固畱癖胃中食飲熱結破畱血閉絕停痰痞滿推陳致新能化七十二種石煉餌服之輕身神仙煉之白如銀能寒能熱能滑能澀能辛能苦能咸能酸入地千嵗不變色靑白者佳黃者傷人赤者殺人

疏○朴硝乃初次煎成者其气味烈於芒硝主治皆同總爲除邪熱逐六腑積聚結固畱癖胃中食飲停滯因邪熱結停痰痞滿破畱血閉絕之要藥與芒硝功用曽無少別文具芒硝條下玆不復疏

主治參互

聖惠方治時气頭痛不止用朴硝二兩搗羅爲散用生油調塗於頂上又方治乳石發動煩悶及諸風熱用朴硝煉成者半兩細研如粉每服以蜜水調下一錢匕日三四服簡要濟眾治小便不通膀胱熱白花散朴硝不以多少研爲末每服二錢匕溫茴香酒調下無時服入紫雪療傷寒溫疫溫瘧一切積熱煩熱狂呼叫走瘴疫毒癘卒死腳气五屍五注心腹諸疾防刺切痛解諸熱毒邪熱發黃蠱毒鬼魅野道熱毒小兒驚癇百病黃金一百兩石膏寒水石磁石滑石各三斤搗碎水一斛煮四斗去滓入犀角屑羚羊角屑靑木香沈香各五兩參洗焙升麻各一斤炙甘艸八兩丁香一兩入前汁中煮取一斗五升去滓入煉朴硝十斤消石三十二兩於藥汁中微火煎之用柳木不住攪至水气欲盡傾水盆中待欲凝入麝香一兩二錢半硃砂末三兩攪勻收之每服一二錢涼水服臨時加減甚者一兩碧雪治一切積熱天行時疾發狂昏憒或咽喉腫塞口舌生瘡心中煩躁或大小便不通胃火諸病朴硝芒硝馬牙硝硝石石膏水飛寒水石水飛各一斤以甘艸一斤煎水五升入諸藥同煎不住水攪令消鎔得所入靑黛一斤和勻傾盆內經宿結成雪爲末每含咽或吹之或水調服二三錢欲通利則熱水服一兩劉禹錫傳信方治熱壅甘露飲涼胸膈驅積滯芒硝末一大斤用蜜十二兩和勻入新竹筒內半筒已上卽止不得令滿卻入炊甑中令有藥處在飯內其虛處出在上蒸之飯熟取出綿濾入磁缽內竹箆攪勻勿停手待凝取入磁盒每臥時含半匙漸漸咽之如要通利卽多服之簡便方治赤眼腫痛朴硝置豆腐上蒸化取汁收防外臺祕要治喉痺腫痛用朴硝一兩細細含咽立效或加丹砂一錢气塞不通加生甘艸二錢半吹之孫眞人方治口舌生瘡用朴硝含之良夏子益奇疾方灸瘡飛蝶因艾灸火瘡痂退落瘡內鮮肉片子飛如蝶狀騰空飛去痛不可言是血肉俱熱怪病也用朴硝大黃各半兩爲末水調下微利卽愈史記倉公傳云菑川王美人懷子不乳來召淳於意意往飲以莨菪藥一撮以酒飲之旋乳意復診其脈躁躁者有餘病卽飲以消石一劑出血豆比五六枚而安此去蓄血之驗也炮炙論治頭痛欲死用消石末吹鼻中卽愈聖惠方治赤眼腫痛用消石末臨臥時以銅筯防黍米大入目眥至旦以鹽水洗去之

明粉味辛甘性冷無毒治心熱煩躁並五藏宿滯癥結明目退膈上虛熱消腫毒此卽朴硝煉成者

疏○明粉卽芒硝投滚湯沸化夜置冰霜之下結起在水面上者用白萊菔切片煮汁投硝以結起多次者爲上其色瑩白其味辛鹹沈而降陰也入手少陰足厥陰陽明經其治邪熱在心煩躁者經曰熱淫於內治以鹹寒佐之以苦並主五臟宿滯癥結者卽燥糞結痰瘀血宿食之謂辛能散結咸能軟堅兼能潤下苦能下泄故主之也目爲血熱所侵必赤腫作痛異常硝性峻利加以苦辛鹹寒之極故能散熱結逐熱血目病旣去必自明矣退膈上虛熱者當作實熱邪解心涼故熱退也消腫毒者卽軟堅散結之功也

主治參互

集簡方熱厥气痛明粉三錢熱童便調下傷寒蘊要傷寒發狂明粉二錢朱砂一錢末之冷水服聖濟總錄鼻血不止明粉二錢水服

簡誤

硝者消也五金八石其堅莫比惟硝能銷之茍非大辛至咸極苦最烈之味其能消化之乎消石朴硝一經澄煉便名芒硝馬牙硝風化硝甜硝若經煆過卽名明粉究其功用無堅不磨無結不散無熱不蕩無積不推可謂直往無前物無畱礙之性也別錄謂煉餌服之輕身神仙失其本矣故仲景於諸承气湯用之非邪結下焦堅實不可按者不用恐其誤伐下焦眞陰故也病不由於邪熱深固閉結難通斷不可輕投至於血涸津枯以致大腸燥結陰虛精乏以致大熱骨蒸火炎於上以致頭痛目昏口渇耳聾咽痛吐血衂血咳嗽痰壅虛極類實等證切戒勿施庶免虛虛之咎而無悔不可追之大錯也至如唐宗所召道士劉眞謂服明粉遂無病長生中所載有益精壯气助陽補陰不拘丈夫婦人幼稚𦇤褓不問四時冷熱俱治之說乃是荒唐不經之語不識本艸何緣載入豈歷代董修儒臣本不知醫俱廣異聞未暇覈實而誤收之耶正所謂盡信書則不如無書也

滑石味甘寒大寒無毒主身熱泄澼女子乳難癃閉利小便蕩胃中積聚寒熱益精气通九竅六府津液去畱結止渇令人利中久服輕身耐饑長年【石韋爲之使惡曽靑】疏○滑石石中之得沖气者也故味甘淡气寒而無毒入足太陽膀胱經亦兼入足陽明手少陰太陽陽明經用質之藥也滑以利諸竅通壅滯下垢膩甘以和胃气寒以散積熱甘寒滑利以合其用是爲袪暑散熱利水除濕消積滯利下竅之要藥本經用以主身熱泄澼女子乳難蕩胃中積聚寒熱者解足陽明胃家之熱也利小便癃閉者通膀胱利陰竅也其曰益精气久服輕身耐饑長年此則必無是理矣別錄通九竅津液去畱結止渴令人利中者濕熱解則胃气和而津液自生下竅通則諸壅自泄也丹溪用以燥濕分水道實大腸化食毒行積滯逐瘀血解燥渇補脾胃降心火偏主石淋皆此意耳

主治參互

和甘艸爲益元散又名天水散六一散太白散解中暑傷寒疫癘並汗後遺熱勞復諸疾兼解兩感傷寒百藥酒食邪熱毒煩滿短气腹脹悶痛淋閟澀痛療身熱嘔吐泄防腸澼下痢赤白除煩熱胸中積聚寒熱止消渇蓄水婦人催生下乳治吹乳乳癰牙瘡齒疳此藥大養脾胃之气通九竅六腑去畱結通經脈消水谷安魂定魄乃神驗之仙藥也劉河間傷寒直格本方白滑石水飛過六兩粉甘艸一兩爲末每服三錢蜜少許溫水調下實熱則用新汲水下解利則蔥豉湯下通乳用豬肉麫湯調下催生用香油漿水調下凡難產或死胎不下皆由風熱燥澀結滯斂不能舒緩故也此藥力至則結滯頓開而瘥矣如用以治痢照雷公炮制用牡丹皮同煮過加丹砂水飛細末每兩一錢名辰砂六一散治心經伏暑下痢純血煩躁口渇神昏不爽聖惠方治膈上煩熱多渇利九竅滑石二兩搗水三大盞煎二盞去滓入粳米煮粥食千金方治女勞黃疸日晡發熱惡寒少腹急大便溏黒額黒滑石石膏等分研末大麥汁服方寸匕日三小便大利愈腹滿者難治聖惠方治乳石發動煩熱煩渇滑石粉半兩水一盞絞白汁頓服廣利方气壅關格不通小便淋結臍下妨悶兼痛

滑石粉水調服一兩楊氏產乳小便不通滑石末一升車前汁和塗臍之四畔方四寸幹卽易之冬月水和聖惠方治婦人轉胞因過忍小便而致滑石末蔥湯服二錢普濟方伏暑水泄白龍丸滑石火煆過一兩硫黃四錢爲末麫糊丸菉豆大每用淡姜湯隨大小服又方治伏暑或吐或防或瘧小便赤煩渴玉液散用桂府滑石燒四兩藿香一錢丁香一錢爲末米湯服二錢亦治霍亂王氏痘方治痘瘡狂亂循衣摸牀大渇引飲用益元散一兩加朱砂飛過二錢冰片三分麝香一分用燈心湯調二三錢服普濟方治風毒熱瘡徧身出黃水桂府滑石末傅之次日愈先以虎杖豌豆甘艸等分煎湯洗後乃搽集簡方治腳指縫爛滑石一兩石膏煆半兩枯礬少許研摻之夏子益奇疾方載白礬石條內簡誤

滑石本利竅去濕消暑除熱逐積下水之藥若病人因陰精不足內熱以致小水短少赤澀或不利煩渇身熱由於陰虛火熾水涸者皆禁用脾腎俱虛者𨿽作泄勿服

空靑味甘酸寒大寒無毒主靑盲耳聾明目利九竅通血脈養精神益肝气療目赤痛去膚翳止淚出利水道下乳汁通關節破堅積久服輕身延年不老令人不忘志髙神仙能化銅鐵鉛錫作金生益州山谷及越巂山有銅處銅精燻則生空靑其腹中空三月中旬采亦無時

疏○空靑感銅之精气而結其味甘酸其气大寒無毒可知已色靑法木故入肝而主目盲目者肝之竅瞳子神光屬腎肝腎虛則內熱怒則火起於肝故生內外障翳此目病所由成也甘寒能除積熱兼之以酸則火自斂而降矣熱退則障自消目自明耳者腎之竅水涸火炎故耳聾腎家熱解則火息水生而聴復聰矣九竅不利無非火壅肝家有火則血熱气逆故血脈不通涼肝除熱則精气自益陰足火淸則竅自利而血脈自通精神自長矣目赤痛膚翳淚出皆肝气不足之候益肝气則諸癥自除矣其曰利水道下乳汁通關節破堅積者皆以熱除則气血和平陰气自復五臟淸寜則諸證自解聖藥神功於斯顯矣主治參互

空靑得眞珠貝子珊瑚石決明防目中內外障翳有神千金方眼目不明空靑少許漬露一宿防聖濟總錄膚翳昏暗空靑二錢防仁去皮一兩片

腦三錢細研日防明目去翳障上珍之藥一時難搆明目外無別用故不著簡誤

紫石英味甘辛溫無毒主心腹欬逆邪气補不足女子風寒在子宮絕孕十年無子療上气心腹痛寒熱邪气結气補心气不足定驚悸安魂魄塡下焦止消渇除胃中久寒散癰腫令人悅澤久服溫中輕身延年

疏○紫石英稟土中之陽气以生本經味甘气溫無毒別錄加辛雷公言大溫獨李當之言大寒者是昧其性矣味厚於气陽中之陰降也入手少陰手厥陰足厥陰經少陰主心屬陽而本熱虛則陽气衰而寒邪得以乘之或爲上气欬逆或爲气結寒熱心腹痛此藥溫能除寒甘能補中中气足心得補諸證無不瘳矣驚悸屬心虛魂魄不安亦由心君怯弱無以鎭壓諸經玆得鎭墜之力而心君有以鎭攝卽重以去怯之義也其主女子風寒在子宮絕孕無子者蓋女子系胎於腎及心胞絡皆陰髒也虛則風寒乘之而不孕非得溫暖之气則無以袪風寒而資化育之妙此藥塡下焦走腎及心包絡辛溫能散風寒邪气故爲女人暖子宮之要藥補中气益心肝通血脈鎭墜虛火使之歸元故又能止消渇散癰腫令人悅澤及久服輕身延年也凡入丸散用火煆醋淬七次碾末水飛過曬漧入藥

主治參互

同白薇艾葉白膠當歸山茱萸川芎香附治女人子宮虛寒絕孕無子張文仲備急方虛勞驚悸補虛止驚令人能食紫石英五兩打如豆大水淘一徧以水一斗煮取三升細細服仲景金匱方治風熱瘈瘲及驚癇風引湯紫石英白石英寒水石石膏漧薑大黃龍齒牡蠣甘艸滑石等分防咀水一升煎去三分食後溫呷無不效者

簡誤

紫石英其性鎭而重其气暖而補故心神不安肝血不足及女子血海虛寒不孕者誠爲要藥然而止可暫用不宜久服凡系石類皆然不獨石英一物也婦人絕孕由於陰虛火旺不能攝受精气者忌用

赤石脂味甘酸辛大溫無毒主養心气明目益精療腹痛泄澼下痢赤白小便利及癰疽瘡痔女子崩中漏下產難胞衣不出久服補髓好顏色益智不饑輕身延年【白石脂功用大略相同石脂有五色舊經同一條今用惟赤白二者餘皆不用】

疏○赤石脂稟土金之气而色赤則象火故其味甘酸辛气大溫無毒气薄味厚降而能收陽中陰也入手陽明大腸兼入手足少陰經經曰澀可去脫大小腸下後虛脫非澀劑無以固之故主腹痛腸澼及小便利女子崩中漏下也赤者南方之色離火之象而甘溫則又有入血益血之功故主養心气及益精補髓好顏色也血足則目自明心气收攝則得所養而下交於腎故有如上功能也癰疽因榮气不從所生瘡痔因腸胃濕熱所致甘溫能通暢血脈下降能滌除濕熱故主之也其主難產胞衣不出者以其體重下降而酸辛能化惡血惡血化則胞胎無阻滯之患矣東垣所謂胞衣不出澀劑可以下之此之謂也不饑輕身延年乃方士煉餌之法耳凡泄利腸澼久則下焦虛脫無以閉藏其他固澀之藥性多輕浮不能達下惟石脂體重而澀直入下焦陰分故爲久利泄澼之要藥

主治參互

和劑局方冷痢腹痛下白凍如魚腦者桃花丸主之赤石脂煆研漧薑炮等分爲末蒸餅爲丸量大小服日三服仲景方傷寒下利便膿血不止桃花湯主之赤石脂一片一半全用一半末用漧薑一兩粳米半升水七升煮米熟去滓每服七合納末方寸匕日三服愈乃止千金翼方痰飲吐水無時節者其原因冷飲過度遂令脾胃气弱不能消化飲食飲食入胃皆變成冷水反吐不停赤石脂散主之赤石脂一斤搗篩服方寸匕酒飲自任稍加至三七服盡一斤則終身不吐痰水又不下利補五臟令人肥健有人患痰飲服諸藥不效用此遂愈病人虛者宜之簡誤

火熱暴注者不宜用滯下全是濕熱於法當忌自非的受寒邪下利白積者不宜用崩中法當補陰淸熱不可全仗收澀滯下本屬濕熱積滯法當袪暑除積止澀之藥定非所宜愼之愼之

無名異味甘平無毒主金瘡折傷內損止痛生肌肉疏○無名異稟地中陰水之气以生本經味甘气平無毒蘇頌鹹寒鹹能入血甘能補血寒能除熱故主金瘡折傷內損及止痛生肌肉也蘇頌醋摩傅腫毒癰疽者亦取其活血涼血之功耳

主治參互

集驗方打傷腫痛無名異爲末酒服趕下四肢瘀血皆散矣多能鄙事損傷接骨無名異甜瓜子各一兩乳香沒藥各一錢爲末每服五錢熱酒調服小兒三錢服畢以黃米粥塗紙上撡左顧牡蠣末裹之竹箆夾住談野翁試效方臨杖預服無名異末臨時溫酒服三五錢則杖不甚痛亦不甚傷除折傷腫毒外無他用故不著簡誤

緑礬涼無毒治喉痺蚛牙口瘡及惡瘡疥癬釀鯽魚燒灰和服療腸風防血【一名皂礬煆赤醋淬爲礬紅又名靑礬】

疏○緑礬气味所稟與白礬同其酸湧澀收燥濕解毒化涎之功亦與白礬相似而力差緩本經主喉痺者酸湧化涎之功也蚛牙口瘡惡瘡疥癬者燥濕除熱解毒之功也腸風防血者消散濕熱之後復有收澀之功也然而諸治之外又善消積滯凡腹中堅肉積諸藥不能化者以礬紅同健脾消食藥爲丸投之輒消

主治參互

得紅麯山查肉豆蔲消肉積加麥芽橘皮艸果檳榔三稜蓬荗消一切肉積及米麫食堅積脾病黃腫用緑礬四兩煆成赤珠子當歸四兩酒浸七日焙百艸霜三兩爲末以浸藥酒打糊丸梧子大每服五丸至七丸溫水下一月後黃去立效楊眞人濟急方酒黃水腫黃腫積痛靑礬半斤醋一大碗和勻瓦盆內煆幹爲度平胃散烏藥順气散各半兩爲末醋煮糊丸梧子大姜湯下二三十丸救急方食勞黃病身目俱黃靑礬鍋內安炭煆赤米醋拌爲末棗肉和丸梧子大每服二三十丸食後姜湯下聖惠方腹中食積緑礬二兩研米醋一大碗瓷器煎之柳條攪成膏入赤腳烏一兩研丸菉豆大每空心溫酒下五丸談野翁試效方走馬疳瘡緑礬煆紅以醋拌勻如此三次爲末入麝香少許溫漿水潄淨摻之應加龍腦雄黃蓬砂芒硝

簡誤

緑礬礬紅𨿽能消肉食堅積然能令人作防胃弱人不宜多用服此者終身忌食蕎麥犯之立斃

鐵繡主惡瘡疥癬和油塗之蜘蛛虫等咬和蒜磨傅之【一名鐵衣】

疏○鐵繡得金气之英華其味應辛苦气應寒惡瘡疥癬濕熱所生蜘咮虫咬毒气傷血辛苦能除濕熱寒能解熱毒气故主之也又祕法取露天入土者研極細同蟾酥腦麝以金鍼刺入疔瘡中令至根然後以藥塞入能拔疔根輒效蓋疔腫未有不因肝經風熱所致此藥屬金善能平木故有如是之功普濟方疔腫初起多年土內繡釘火煆醋淬刮下繡末研細略用少許人乳和挑破傅之

神農本艸經疏卷三

欽定四庫全書

神農本艸經疏卷四

明繆希雍撰

玉石部中品

總八十七種今疏其要者一十八種

雄黃

石硫黃

食鹽

水銀

石膏

金屑

靈砂

水銀粉

磁石

凝水石

陽起石

蜜陀僧

鐵落

珊瑚

瑪瑙

太陰精

土蜂窩上細土

胡燕窩內土

雄黃味苦甘平寒大溫有毒主寒熱鼠瘻惡瘡疽痔死肌療疥虫防瘡目痛鼻中息肉及絕筋破骨百節中大風積聚癖气中惡腹痛鬼疰殺精物惡鬼邪气百虫毒勝五兵殺諸蛇虺毒解藜蘆毒悅澤人面鏈食之輕身神仙餌服之皆飛入人腦中勝鬼神延年益壽保中不肌得銅可作金

疏○雄黃稟火金之性得正陽之气以生本經味苦平气寒有毒別錄加甘大溫甄權言辛大毒察其功用應是辛苦溫之藥而甘寒則非也气味俱厚升也陽也入足陽明經其主殺精物惡鬼邪气及中惡腹痛鬼疰者蓋以陽明虛則邪惡易侵陰气勝則精鬼易憑得陽气之正者能破幽暗所以殺一切鬼邪勝五兵也寒熱鼠瘻惡瘡疽痔死肌疥虫防瘡諸證皆濕熱畱滯肌肉所致久則浸淫而生虫此藥苦辛能燥濕殺虫故爲瘡家要藥其主鼻中息肉者肺气結也癖气者大腸積滯也筋骨斷絕者气血不續也辛能散結滯溫能通行气血辛溫相合而殺虫故能疏通百節中大風積聚也虺蛇陰物藜蘆陰艸雄黃稟純陽之气所以善殺百虫蛇虺毒及解藜蘆毒也別錄復有目痛及悅澤人面之語悉非正治鏈餌之法出自仙經以銅爲金亦黃白術中事耳

主治參互

同紅白藥子白及白斂乳香沒藥冰片傅一切腫毒癰疽研細末入豬膽內套指頭上治天蛇疔毒發於中指同金頭蜈蚣牛角腮豬懸蹄蝟皮象牙末黃蠟白礬治通腸漏同漆葉苦參刺蒺藜白芷荊芥天麻鼈虱胡麻半枝蓮狶薟百部天門冬治大麻風眉毛脫落治暑毒瘧痢百法不效用雄黃研細水飛九次竹筒盛蒸七次再研蒸餅和丸梧子大每服甘艸湯下七丸日三服其辭云暑毒在脾濕气通腳不泄則痢不痢則瘧獨煉雄黃蒸餅和藥別作治療醫家大錯此防人夢中所得之方今試之輒效聖惠方傷寒狐惑虫食下部痛癢不止雄黃半兩燒於瓶中燻其下部肘後方五屍疰病發則變痛無常昏恍沈重纒結臟腑上衝心脇卽身中尸鬼接引爲害也雄黃大蒜各一兩杵丸彈子大每熱酒服一丸夏氏奇疾方筋肉虫有虫如蟹走於皮下作聲如小兒啼爲筋肉之化雄黃雷丸各一兩爲末摻豬肉上炙熟喫盡自安積徳堂方廣東惡瘡雄黃一錢半杏仁三十粒去皮輕粉一錢爲末洗淨以雄豬膽汁調上二三日卽愈百發百中天下第一方也出武定侯府內入龍腦少許尢良

簡誤

雄黃殺蛇虫咬毒及傅疥癬惡瘡疔腫辟鬼魅邪气在所必用然而性熱有毒外用易見其所長內服難免其無害凡在服餌中病乃已毋盡劑也

石硫黃味酸溫大熱有毒主婦人陰蝕疽痔惡血堅筋骨除頭禿療心腹積聚邪气冷癖在脇欬逆上气腳冷疼弱無力及鼻衂惡瘡下部防瘡止血殺疥虫【能幹永中其毒者黒鉛煎湯解之或食冷豬血】

疏○石硫黃稟火气以生本經味酸气溫有毒別錄大熱黃帝雷公咸有毒气味俱厚純陽之物也入手厥陰經經曰寒淫於內治以溫熱冷癖在脇欬逆上气寒邪在中也非溫劑無以除之又曰鞕則气堅鹹以軟之心腹積聚邪气堅積在中也非咸劑無以軟之命門火衰則爲腳冷疼弱無力下焦濕甚則爲陰蝕疽痔防瘡酸溫能補命門不足大熱能除下焦濕气故主之也其主頭禿惡瘡疥虫者悉取其除濕殺虫之功耳本經又主堅筋骨及別錄療鼻衂止血者皆非其所宜夫熱甚則骨消筋緩火載血上則錯經妄行豈有大熱之物反能療是證哉無是理也主治參互

入雞子同艾葉煮食治婦人白帶因於虛寒者聖惠方諸瘡弩肉如蛇出數寸硫黃末一兩肉上薄之卽縮救急良方疥瘡有虫硫黃末以雞子煎香油調搽極效

簡誤

硫黃古方未有服餌者本經所用止於治瘡蝕攻積聚冷气腳弱等而近世遂爲常服丸散如來復丹半硫丸金液丹黒龍丹及諸方書所載者不可縷指稱其功用亦未能殫述然而人身之中陽常有餘陰常不足病寒者少病熱者多茍非眞病虛寒胡可服此大熱毒藥假令果系虛寒證法當補气以回陽亦何須借此毒石哉世人徒知其取效良捷而不知其爲害之酷烈也戒之戒之

食鹽味鹹溫無毒主殺鬼蠱邪疰毒气下部防瘡傷寒寒熱吐胸中痰癖止心腹卒痛堅肌骨多食傷肺喜欬疏○鹽稟水气以生洪範潤下作咸素問水生咸此鹽之根源也本經味鹹別錄鹹溫無毒察其本具气味則是鹹寒而非溫也气薄味厚陰也降也入足少陰亦入手少陰足陽明手太陰陽明經其主腸胃結熱喘逆胸中病及傷寒寒熱者皆熱邪在陽明也經曰熱淫於內治以鹹寒正此之謂也五臟苦欲補瀉云心欲軟急食鹹以軟之以鹹補之心虛則邪熱客之而卒痛鹹寒能除熱補心故主心腹卒痛也凡濕熱在下焦則爲防瘡畱著經絡則肌骨軟鹹寒能除濕熱故主之也或以爲咸能軟堅又何以堅肌骨不知肌骨軟緩皆濕熱所致經曰熱則骨消筋緩又曰體重胕腫肉如泥皆屬於濕如夏月濕熱大盛則肉食易於潰散得鹽性之鹹寒乃能堅久不腐也鹹味湧泄所以能吐胸中痰癖及鬼蠱邪疰毒气悉皆吐出也多食傷肺喜欬者肺主淸肅多食則鹹味漬入肺竅故令欬也日華子以之助水髒及霍亂心痛金瘡明目止風淚邪气一切虫傷瘡腫火灼通大小腸療疝气諸治悉取其入腎入心走血軟堅除熱潤下之功耳

主治參互

炒鹽三錢以炒砂仁五錢爲末泡湯井水澄冷灌下治霍亂心腹絞痛有效一味炒作湯治心經火熱作痛栁栁州纂救三死方治霍亂上不得吐下不得防气絕欲死者用鹽一大匙熬令黃童子小便一升合和溫服少頃吐下卽愈也孫眞人方卒中尸遁服鹽湯取吐效甄權藥性論中惡心痛鹽如雞子大靑布褁燒赤納酒中頓服當吐惡物愈唐瑤經驗方風熱牙痛以槐枝煎濃湯二碗入鹽一斤煮幹炒研日用揩齒以水洗目梅師方蜈蚣咬人嚼鹽塗之或鹽湯洗之妙經驗方蚯蚓咬毒形如大風睂鬂皆落惟濃煎鹽湯浸身數徧卽愈浙西將軍張韶病此每夕蚯蚓鳴於體一僧用此方而安蚯蚓畏鹽故也

簡誤

內經曰咸走血血病無多食鹹多食則脈凝泣而色變凡血病及喘水腫消渇法所大忌以其或傷肺引痰或泣血脈或助水邪或走精液故也

水銀味辛寒有毒主疥瘻痂瘍白禿殺皮膚中虱墮胎除熱以傅男子陰陰殺無气殺金銀銅錫毒鎔化還復爲丹久服神仙不死一名汞【得鉛則凝得硫則結並棗肉人唾研則散別法煆爲膩粉粉霜得紫河車則伏得川椒則收】

疏○水銀從石中迸出爲石汞從丹砂中出者爲硃裏汞卽丹砂中液也稟至陰之气而有汞故其味辛其气寒而有毒善能殺虫其性下走無停歇故本經以之主疥瘻痂瘍白禿殺皮膚中虱及墮胎除熱也至陰之精能消陽气故不利男子陰也神仙不死之說必得鉛華相合乃能收攝眞气凝結爲丹卽道家所謂太陽流珠常欲去人卒得金華轉而相因之防也伏鏈五金爲泥以其性能殺金銀銅錫毒也鎔化還復爲丹亦出仙家烹鏈耳

主治參互

得礬石丹砂芒硝雄黃黒鉛入陽城罐內如法升煉名紅粉霜能止痛生肌少加冰片研勻擦廣瘡有效制法具礬輕粉同大風子蛇牀子樟腦輕粉枯礬雄黃胡桃油治疥癬虫瘡肘後方一切惡瘡水銀黃連胡粉熬黃各一兩研勻傅之幹則以唾調簡誤

陳藏器曰水銀入耳能食人腦至盡入肉令百節攣縮倒陰絕陽人患瘡疥多以水銀塗之性滑重直入肉宜謹之頭瘡切不可用恐入經絡必緩筋骨冦宗奭雲水銀入藥𨿽各有法極須審謹有毒故也歷舉學士大夫惑於方士之說服煆鏈水銀而暴卒者不可勝數婦人誤服多致絕孕其爲毒害昭昭矣惟宜外敷不宜內服入口爲厲可不戒哉

石膏味辛甘微寒大寒無毒主中風寒熱心下逆气驚喘口漧舌焦不能息腹中堅痛除邪鬼產乳金瘡除時气頭痛身熱三焦大熱皮膚熱腸胃中膈气解肌發汗止消渇煩逆腹脹暴气喘息咽熱亦可作浴湯【堅白明瑩者良浙人呼爲寒水石者眞】

疏○石膏稟金水之正得天地至淸至寒之气故其味辛甘其气大寒而無毒陰中之陽可升可降入足陽明手太陰少陽經气分辛能解肌甘能緩熱大寒而兼辛甘則能除大熱故本經主中風寒熱熱則生風故也邪火上衝則心下有逆气及驚喘陽明之邪熱甚則口漧舌焦不能息邪熱結於腹中則腹中堅痛邪熱不散則神昏譫語同乎邪鬼肌解熱散汗出則諸證自退矣惟產乳金瘡非其用也別錄除時气頭痛身熱三焦大熱皮膚熱腸胃中膈气解肌發汗止消渇煩逆腹脹暴气喘息咽熱者以諸病皆由足陽明胃經邪熱熾盛所致惟喘息咽熱略兼手太陰病此藥能散陽明之邪熱降手太陰之痰熱故悉主之也甄權亦用以治傷寒頭痛如裂壯熱如火日華子用以治天行熱狂頭風旋揩齒東垣用以除胃熱肺熱散陽邪緩脾益气者邪熱去則脾得緩而元气回也潔古又謂止陽明經頭痛發熱惡寒日晡潮熱大渇引飲中暑及牙痛者無非邪在陽明經所生病也理陽明則蔑不濟矣足陽明主肌肉手太陰主皮毛故又爲發斑發之要品起死回生功同金液若用之尠少則難責其功世醫罔解玆特表而著之主治參互

仲景白虎湯專解陽明邪熱其證頭疼壯熱口渇煩躁鼻幹目眴眴不得眠畏人聲木聲畏火若勞役人病此元气先虛者可加人參名人參白虎湯發癍陽毒盛者白虎湯加竹葉麥門冬知母以石膏爲君自一兩至四兩麥門冬亦如之知母自七錢至二兩竹葉自百斤至四百斤粳米自一大撮至四大撮甚則更加黃連黃蘗黃芩名三黃石膏湯自一劑至四劑婦人姙娠病此者亦同傷寒汗後煩熱不解竹葉石膏湯主之小兒痧發熱口渇唇焦咳多嚏或多痰或作泄竹葉石膏湯加赤檉木枝兩許貝母栝樓根各二三錢主之發癍亦同甚者加三黃瘧疾頭痛壯熱多汗發渇亦用竹葉石膏湯二三劑主之虛者加人參後隨證施治中暑用白虎湯虛者加人參太陽中暍亦用竹葉石膏湯胃家實熱或嘈雜消渇善饑齒痛皆須竹葉石膏湯主之簡誤

石膏本解實熱袪暑气散邪熱止渇除煩之要藥溫熱二病多兼陽明若頭痛徧身骨痛而不渇不引飲者邪在太陽也未傳陽明不當用七八日來邪已結裏有燥糞往來寒熱宜下者勿用暑气兼濕作泄脾胃弱甚者勿用瘧邪不在陽明則不渇亦不宜用產後寒熱由於血虛或惡露未盡骨蒸勞熱由於陰精不足而不由於外感金瘡下乳更非其職宜詳察之並勿誤用

金屑味辛平有毒主鎭精神堅骨髓通利五臟除邪毒气服之神仙【寇宗奭曰不曰金而更屑字者是已經磨屑可用之義必須烹錬鍛屑爲箔方可入藥蘇頌曰金屑古方不見用惟作金箔入藥甚便又古方有金石淩紅雪紫雪輩皆取金銀煮汁此通用經煉者假其气爾生金有毒能殺人且難解有中其毒者惟鷓鴣肉可解之性惡錫畏水銀】

疏○金屑稟西方剛利之性善能制木體重而降亦能鎭心心气怯則驚邪易入精神不安五臟皆爲之病肝經風熱則爲驚癇失志魂魄飛肝屬木而畏金與心爲子母之髒故其病同一源治亦同法本經主鎭驚通利五臟邪气及甄權療小兒驚傷五臟風癇失志鎭心安魂魄者亦兼實則防其子之義也本經又主堅骨髓者以肝心平風熱退則精血生骨髓自堅矣服之神仙乃出自仙經非醫方所述也主治參互

入至寶丹治中風不語气絕中惡蠱毒屍疰難產血暈等證入牛黃淸心丸治諸風緩縱不隨語言蹇濇恍惚怔忡痰涎壅塞驚恐怕怖或喜怒無時癲狂昏亂入紫雪治內外煩熱口舌生瘡狂呼叫走瘴疫毒癘卒死溫瘧五屍五疰蠱毒卒黃小兒驚癇百病紅雪治療略同金箔鎭心丸治小兒風壅痰熱驚悸譫妄心神不寜磨細屑挑開疔瘡頭上沒入能拔疔根作鍼鍼疔瘡納藥拔疔

簡誤

太淸法云金稟中宮陰已之气性本剛服之傷肌損骨予見今之以難求死者服金一二分則心腹剜痛腸胃如裂而斃其爲損傷肌骨槪可見矣惟作箔入藥可爲鎭心安神之用如或止因心气虛以致神魂不安並無驚邪外入者當以補心安神爲急而非金箔所能定矣

靈砂味甘溫無毒主五臟百病養神安魂魄益气明目通血脈止煩滿益精神殺精魅惡鬼气久服通神明不老輕身神仙令人心靈一名二气砂

疏○靈砂硫汞制而成乃水火旣濟二气交合奪造化之功竊陰陽之妙可以變化五行升降气血爲除邪養正扶危救急之靈丹也故能主五臟百病益精神安魂魄及益气養神也其主明目通血脈止煩滿殺精魅惡鬼气者特其餘事耳得陰陽之妙故能令人心靈心靈則神明自通不老輕身神仙所自來矣又能主上盛下虛痰涎壅盛頭旋吐逆霍亂反胃心腹冷痛諸證更爲鎭墜之神丹也修治用水銀一雨硫黃六銖細研炒作靑砂頭後入水火旣濟鑪抽之如束鍼紋者成就也又按胡演丹藥祕訣云升靈砂法用新鍋安逍遙鑪上蜜揩鍋底文火下燒入硫黃二兩鎔化投水銀半斤以鐵匙急攪作靑砂頭如有焰起噴醋解之待汞不見星取出細研盛入水火鼎內鹽泥固濟下以自然火升之幹水十二盞爲度取出束鍼紋者成矣

主治參互

錢氏小兒方霍亂吐逆不問虛實冷熱二气散一名靑金丹用水銀硫黃等分研不見星每服一字生薑湯調下直指方冷气心痛靈砂三分五靈脂一分爲末稀糊丸麻子大每服二十丸食前石菖蒲生薑湯下又方九竅出血因暴驚而得其脈虛者靈砂丹三十粒人參湯下三服愈此證不可認作血得熱則妄行而用涼藥誤矣何者驚則气浮神魂發越陽气暴壅故也得鎭墜則神魂復安而血自循經矣和劑局方有養正丹又名交泰丹用黒鉛硃砂水銀硫黃炒成卽靈砂意也其用亦與靈砂略同

簡誤

靈砂𨿽稱水火旣濟陰陽配合然而硫汞有毒性亦下墜止可借其墜陽交陰卻病於一時安能資其養神益气通靈於平日哉凡胃虛嘔吐傷暑霍亂肺熱生痰病屬於虛非關驟發者咸在所忌

水銀粉味辛冷無毒主通大腸傅小兒疳痺瘰癧殺瘡疥癬虫及鼻上酒皶風瘡瘙癢又名汞粉輕粉膩粉【畏磁石石黃忌一切血本出於丹砂故也土茯苓黒鉛鐵漿可制其毒】

疏○水銀粉升鏈水銀而成其味本辛气冷無毒療體與水銀相似第其性稍輕浮爾大腸熱燥則不通小兒疳痺因多食甘肥腸胃結滯所致辛涼總除腸胃積滯熱結故主之也其主瘰癧瘡疥癬虫及鼻上酒皶風瘡瘙癢者皆從外治無非取其除熱殺虫之功耳升煉輕粉法用水銀一兩白礬二兩食鹽一兩同研不見星鋪於鐵器內以小烏盆覆之鹽泥封固盆口以炭火打三炷香取開則粉升於盆上矣主治參互

活幼口議小兒哯乳不止服此立效膩粉一錢鹽豉七粒去皮研勻丸麻子大每服三丸藿香湯下經驗方小兒喫泥及防肚用膩粉一分砂糖和丸麻子大空心米飲下一丸良久泄出泥土瘥聖惠方大小便閉脹悶欲死二三日則殺人膩粉一錢生麻油一合相和空心服萬表積善堂方下疳陰蝕瘡輕粉末幹摻之卽結靨而愈永類鈐方臁瘡不合蔥汁調輕粉傅之又祕法升丹靈藥方治癰疽惡瘡楊梅諸瘡拔毒長肉神驗水銀一兩黒鉛七錢硃砂雄黃各三錢白礬火硝各二兩半其法先用鉛化開投水銀凝成餅入硃砂雄黃研勻然後將硝礬鎔化投前四味末入內離火急攪令勻用陽城礶盛之鐵盞蓋口上架鐵梁銕綫紥鹽泥固濟神仙鑪內文武火升鏈盞中時時以水擦之火漸加以三分爲率每焚官香一炷則加一分如是鏈三炷官香爲度候冷取開於盞底刮取研如飛麫甘艸湯飛過三次入龍腦香少許防廣瘡上數數以指蘸藥按之三日自脫神方

簡誤

水銀粉下膈涎消積滯並小兒涎潮瘈瘲藥多用然而其性有毒走而不守若服之過劑或不得當則毒气燻蒸竄入經絡筋骨莫之能出痰涎旣去血液隨亡筋失所養營衛不從變爲筋攣骨痛或結腫塊漏瘡或手足裂頑痺等證遂成痼疾貽害無窮蓋此物本成於汞則汞之毒尙存又得火煆則火之毒气未出本經言其無毒誤也凡閉結由於虛血不能潤澤小兒疳病脾胃兩虛小兒慢驚痰涎壅上楊梅結毒發於气虛久病之人咸不宜服宗奭有云病屬於驚尢須審謹蓋驚爲心气不足不可下下之裏虛驚气入心不可治其人本虛便須禁此愼之至也

磁石味辛鹹寒無毒主周痺風濕肢節中痛不可持物洗洗酸消除大熱煩滿及耳聾養腎藏堅骨气益精除煩通關節消癰腫鼠瘻頸核喉痛小兒驚癇鏈水飲之亦令人有子一名石【卽吸銕石入藥須火燒醋淬研末水飛或醋煮三日夜】疏○磁石生於有鐵處得金水之气以生本經味辛气寒無毒別錄甄權咸有小毒大明甘濇平藏器咸溫今詳其用應是辛鹹微溫之藥而甘寒非也气味俱厚沈而降陽中陰也入足少陰兼入足厥陰經其主周痺風濕肢節中痛不可持物洗洗酸者皆風寒濕三气所致而風气尢勝也風淫末疾發於四肢故肢節痛不能持物風濕相搏久則從火化而骨節皮膚中洗洗酸也辛能散風寒溫能通關節故主之也咸爲水化能潤下軟堅辛能散毒微溫能通行除熱故主大熱煩滿及消癰腫鼠瘻頸核喉痛者足少陽少陰虛火上攻所致鹹以入腎其性鎭墜而下吸則火歸元而痛自止也夫腎爲水髒磁石色黒而法水故能入腎養腎臟腎主骨故能彊骨腎藏精故能益精腎開竅於耳故能療耳聾腎主施泄久祕固而精气盈益故能令人有子小兒驚癇心气怯痰熱盛也咸能潤下重可去怯是以主之甄權云補男子腎虛風虛身彊腰中不利加而用之宗奭云養腎气塡精髓腎虛耳聾目昏者皆用之

主治參互

直指方耳卒聾閉吸鐵石半錢入病耳內鐵砂末入不病耳內自然通透千金方陽事不起磁石五斤研淸酒漬二七日每服三合日二夜一倪微徳原機啟微集眼昏內障神光寛大漸散昏如霧露中行漸睹空花物成二體久則光不收及內障磁硃丸眞磁石火煆醋淬七次二兩硃砂一兩神曲生用三兩爲末更以神麯末一兩煮糊加蜜丸梧子大每服二十丸空心飯湯下千金方金瘡血出磁石末傅之止痛斷血諸藥石皆有毒且不宜久服獨磁石性稟沖和無猛悍之气更有補腎益精之功故不著簡誤大都漬酒優於丸散石性體重故爾

凝水石味辛甘寒大寒無毒主身熱腹中積聚邪气皮中如火燒煩滿水飲之除時气熱盛五臟伏熱胃中熱煩滿止渇水腫小腹痺久服不饑一名寒水石一名白水石色如雲母可析者良鹽之精也【石膏亦名寒水石與此不同】疏○凝水石生於鹵地稟積陰之气而成本經味辛气寒別錄加甘大寒無毒經曰小熱之气涼以和之大熱之气寒以取之又曰熱淫於內治以鹹寒大寒微鹹之性故主身熱邪气皮中如火燒煩滿及時气熱盛五臟伏熱胃中熱也易饑作渴亦胃中伏火也甘寒除陽明之邪熱故能止渇不饑水腫者濕熱也小便多不利以致水气上溢於腹而成腹痺辛鹹走散之性故能除熱利竅消腫也療腹中積聚者亦取其辛散咸軟之功耳

主治參互

永類方男女轉脬不得小便寒水石二兩滑石一兩葵子一合爲末水一斗煮五升時服一升卽利經驗方小兒丹毒皮膚熱赤寒水石半兩白土一分爲末米醋調塗之

簡誤

凝水石按本文云鹽之精則與石膏方解石大相懸絕矣因石膏有寒水石之名而王君復雲寒水石又名方解石以致混淆難辧其功能各不同用者自宜分別生鹵地味辛鹹碎之如朴硝者是凝水石其气大寒能除有餘邪熱凡陰虛火旺咳吐血多痰潮熱骨蒸並脾胃作泄者不宜服經曰諸腹脹大皆屬於熱者宜之諸濕腫滿屬脾土者忌之大宜詳審愼勿有誤

陽起石味鹹微溫無毒主崩中漏下破子藏中血癥瘕結气寒熱腹痛無子陰痿不起補不足療男子莖頭寒陰下濕癢去臭汗消水腫久服不饑令人有子【白色瑩明若狼牙者爲上凡用火煆酒淬七次研細水飛日幹】

疏○陽起石稟純陽之气以生本經味鹹气微溫無毒觀圖經所載齊州陽起山其山常有暖气𨿽盛冬大雪徧境獨此山無少積蓋石气燻蒸也其爲气之溫暖當不甚微矣味鹹而气溫入右腎命門補助陽气並除積寒宿血畱滯下焦之聖藥故能主崩中漏下及破子髒中血癥瘕結气寒熱腹痛及男子莖頭寒陰痿不起陰下濕癢令人有子也眞陽足則五臟之气充溢邪濕之气外散故久服不饑並去臭汗也別錄又主消水腫者蓋指眞火歸元則能暖下焦燻蒸糟粕化精微助脾土以制水也

主治參誤

同破故紙鹿茸膃肭臍菟絲子狗陰莖肉蓯容巴防天治命門虛寒陰痿不起精寒無嗣服之能令陽道丰隆使人有子總治男子九醜之疾

簡誤

陰虛火旺者忌之陽痿屬於失志以致火气閉密不得發越而然及崩中漏下由於火盛而非虛寒者並不得服

蜜陀僧味鹹辛平有小毒主久痢五痔金瘡面上瘢防面膏藥用之【舊出南閩中銀銅冶處今甚難得但取煎銷銀鋪罏底用之】

疏○蜜陀僧感銀銅之气而結故其味鹹辛气平有小毒久痢五痔大腸濕熱積滯也辛主散結滯咸主潤下除熱大腸淸寜則久痢五痔自瘳矣體重能消磨堅積味鹹能入血涼血故又主金瘡及滅面上瘢防也

主治參互

聖惠方鼻皶赤皰蜜陀僧二兩細研人乳調夜塗旦洗活人心鑑夏月汗癍如用蜜陀僧八錢雄黃四錢先以姜片擦熱仍以姜片醮末擦之次日卽焦壽域方骨疽出骨一名多骨瘡不時出細骨乃母

受胎未及一月與六親骨肉交合感其精气故有多骨之名以蜜陀僧末桐油調勻攤貼之卽愈

簡誤

蜜陀僧惟治防傅面外今人無復用以服食者大都可外敷不可內服此藥難得眞者銷銀鑪底乃硝銅之气所結能爛一切物故益不宜輕用

鐵落味辛甘平無毒主風熱惡瘡瘍疽瘡痂疥气在皮膚中除胸膈中熱气食不下止煩去黒子可以染皂疏○鐵落是鍛家燒鐵赤沸砧上煆之如皮甲落下者本出於鐵不離金象體重而降故素問有生鐵落飲以療病狂怒者云生鐵落下气疾也又狂怒屬肝气暴升故取金气以制之也其主气在皮膚中及除胸膈中熱气食不下止煩者皆制本散熱之功也本經又主風熱惡瘡瘍疽瘡痂疥者皆肝心火熱所致辛平能除二經之火熱故主之也蘇恭以之炒熱投酒中飲療賊風痙大明治驚邪癲癇小兒客忤並煎服之悉此意耳

主治參互

鐵稱錘燒紅淬入米泔中百次乘熱燻洗陰癬頑瘡皆有效別敷殺虫涼血藥彌佳

珊瑚味甘平無毒主宿血去目中瞖鼻衂末吹鼻中疏○珊瑚得水中之陰气以生味甘气平性主消散故能去目中瞖及消宿血止鼻衂也

主治參互

同貝子眞珠瑪瑙琥珀石蟹爲極細末防入目中去膚瞖甘平無毒主療亦稀故無簡誤

馬瑙味辛寒無毒主辟惡熨目赤爛

疏○瑪瑙玉之屬也觀陳藏器云砑木不熱其性寒可知矣寒而帶辛故能辟惡及熨目赤爛也同珊瑚輩爲末防目去障瞖尢玅

太陰精味鹹溫無毒主除風冷邪气濕痺益精气婦人痼冷漏下心腹積聚冷气止頭疼解肌其色靑白龜背者良

疏○大陰精出於鹽鹵之地乃至陰之精凝結而成故其形皆六出象老陰之數也本經味鹹气溫無毒然詳其所主味應帶辛气應作寒非辛寒則不能除風冷邪气濕痺及止頭疼解肌等證咸能軟堅故主心腹積聚咸能潤下入腎滋水故主益精气本經誤認爲溫故有婦人痼冷漏下冷气之治皆非所宜也

主治參互

圖經本艸正陽丹治傷寒三日頭疼壯熱四肢不利太陰精石硝石硫黃各二兩蓬砂一兩細研入瓶固濟以火半斤於瓶子周一寸防之約近半日候藥靑紫色住火待冷取出用臘月雪水拌勻入罐子中屋後北陰下陰漧又入地埋二七日取出研細麯糊丸雞頭實大先用熱水浴後以艾湯研下一丸以衣蓋汗出爲瘥入來復丹治緩急諸病但有胃气無不獲安

簡誤

傷寒陰證不宜服咸能走血用以引經入腎則可多則反防腎傷血矣血病無多食鹹戒之

土蜂窩上細土

本經無气味云主腫毒醋和爲泥傅之亦主蜘蛛咬必是甘平無毒之物甘爲土化故能解諸毒也

胡燕窩內土無毒主風瘙及惡刺瘡浸淫及徧身至心者死並水和敷之

疏○胡燕卽鳥春分後至窠取四方濕土爲之其气味必甘寒故藏器以之療諸瘡瘍蓋諸痛癢瘡瘍皆屬心火而甘寒最能解火毒土性能化一切毒故也

主治參互

入回燕膏貼瘰癧有效回燕者朝北燕窠土也

神農本艸經疏卷四

欽定四庫全書

神農本艸經疏卷五

明繆希雍撰

玉石部下品

總九十三種今疏其要者二十三種

伏龍肝

石灰【百艸霜附】

砒霜

鐺墨

砂

鉛丹

鉛

粉錫

東壁土

赤銅屑

銅靑

井底泥

代赭

戎鹽

地漿

自然銅

梁上塵

礞石

麥飯石

花乳石

蓬砂

鉛霜

古文錢

伏龍肝味辛微溫主婦人崩中吐血止欬逆止血消癰腫毒气【此竈中對釡月下黃土以年久如赤色石中黃者佳研細水飛用】

疏○伏龍肝得火土之气而成本經味辛气微溫無毒甄權言咸其質本土味應有甘以竈有神故古方多以之治顚狂寐魘及卒中邪惡等證本經主婦人崩中吐血止欬逆止血者蓋以失血過多中气必損甘能補中微溫能調和血脈故主之也消癰腫毒气者辛散鹹軟之功也日華子主催生下胞及小兒夜啼者取其土中有神而性本沖和復能鎭重下墜也主治參互

千金方卒中惡气伏龍肝末一雞子大水服取吐救急方產後血气攻心痛惡露不下竈中心土研末酒服二錢瀉出惡物立效傷寒類要妊娠熱病伏龍肝末雞子許大水調服之仍以水和塗臍上方寸幹則再上外臺祕要一切癰腫伏龍肝以蒜和作泥貼之幹再易或雞子黃和亦可

簡誤

陰虛吐血者不宜用以其中有火气故也癰腫毒盛難消者不得獨用

石灰味辛溫主疽瘍疥瘙熱气惡瘡癩疾死肌墮睂殺痔虫去黒子息肉療髓骨疽

疏○石灰燒靑石而成故其味辛气溫本經不言其毒觀所主皆不入湯其爲毒可知矣火气未散性能灼物故主去黒子息肉及墮睂也其主疽瘍疥瘙熱气惡瘡癩疾死肌髓骨疽者皆風熱毒气浸淫於骨肉皮膚之間辛溫能散風熱毒气且能蝕去惡肉而生新肌故爲諸瘡腫毒要藥也辛而燥故又能殺痔虫古方多用合百艸末治金瘡殊勝者以其性能堅物使不腐壊且血見石灰則止而百艸又能活血涼血故也

古墓中石灰名地龍骨火毒已出燥烈大減故主頑瘡瘻瘡膿水淋漓及斂諸瘡口尢效

艌船油灰名水龍骨得油性之潤復得水气之陰故主金瘡跌撲傷損破皮出血及諸瘡瘻血風臁瘡也主治參互

入三仙膏防一切癰疽腫毒輕者可消重者勢亦減普濟方疣痣癅贅石灰一兩用桑灰淋汁熬成膏

刺破防之又方去癰疽瘀肉石灰半斤麥稈灰半斤淋汁煎成霜蜜封毎以鍼劃破塗之自腐落有毒不入湯丸故無簡誤

百艸霜乃煙气結成其味辛气溫無毒辛主散故能消化積滯及下食也凡血見灰則止此藥性能止血復能散瘀滯故主上下諸血及崩中帶下胎前產後諸病

主治參互

筆峯雜興方胎動下血或胎已死百艸霜二錢防灰一錢伏龍肝五錢爲末每服二錢白湯入酒及童便調下杜壬方治橫生倒逆胎前產後虛損月候不調崩中帶下百艸霜白芷等分爲末每服二錢童子小便醋各少許調勻熱湯化服不過二服瘥

簡誤

𨿽能止血無益腸胃救標則可治本則非故不宜多服

砒霜味苦酸有毒主諸瘧風痰在胸膈可作吐藥不可久服能傷人飛鏈砒黃而成【畏菉豆冷水入藥醋煮殺毒用】

疏○砒霜稟火之毒气復兼煆煉本經𨿽云味苦酸而其气則大熱性有大毒也酸苦湧泄故能吐諸瘧風痰在胸膈間大熱大毒之物故不可久服能傷人也更善落胎及枯痔殺虫

簡誤

按砒黃旣已有毒見火則毒愈甚而世人多用砒霜以治瘧不知內經云夏傷於暑秋必痎瘧法當淸暑益气健脾是爲正治豈宜用此大熱大毒之藥如果元气壯實有痰者服之必大吐𨿽暫獲安而所損眞气實多矣初燒霜時人在上風十餘丈外立下風所近艸木皆死以之毒鼠鼠死貓犬食之亦死人服至一錢許則立斃若得酒及燒酒服則腸胃腐爛頃刻殺人𨿽菉豆冷水亦難解矣其於鉤吻射罔之毒殆又甚焉柰何今人用之治瘧是以必死之藥治必不死之病豈不誤哉除枯痔殺虫用於外傅之藥此外愼毋服之切戒切戒

鐺墨主蠱毒中惡血暈吐血亦塗金瘡生肌止血疏○鐺墨釡月中墨也本經無气味然觀其所主大約與伏龍肝相似而其用則少劣也凡血見灰見黒則止蠱毒惡气得辛溫則散故本經主蠱毒中惡吐血血暈以酒或水細研溫服亦塗金瘡生肌止血也愼勿入傅面瘡藥中其黒入肉如黥不能去也血暈宜用米醋研服

【作磠】砂味鹹苦辛溫有毒不宜多服主積聚破結血爛胎止痛下气療欬宿冷去惡肉生好肌柔金銀可爲焊藥形如牙硝光淨者良【凡用水飛去塵穢入甆器中重湯煮幹】

疏○砂乃鹵液所結秉陰毒之气含陽毒之精其味極鹹極苦極辛气溫有毒甄權酸鹹有大毒能消五金八石腐壊人腸胃生食之化人心爲血其毒之猛烈如此可畏矣其主積聚結血宿冷者以咸能入血軟堅辛能散結溫能除冷故也積聚散則痛自止气自下因寒以致頑痰壅結則欬嗽作故暫用以散之柔金化石之性故能爛胎及去惡肉也金石見之卽化其能生好肌乎此前人之誤耳

主治參互

普濟方損目生瘀赤肉弩出不退杏仁百粒蒸熟去皮尖研濾取淨汁入磠砂末一分水煮化日防一二次自落白飛霞方鼻中息肉磠砂防之卽落此方須入明礬牛黃鉛粉象牙末眞珠末乃佳集效方面上疣目磠砂少許硼砂鐵銹麝香等分研搽三次自落急以甘艸汁浸洗

簡誤

按磠砂大熱有毒之物近出於唐世而方書不著古人單服一味伏火作丸子亦有兼硫黃馬牙硝輩合餌者不知方出何時殊非古法此物𨿽能攻積聚凝結化有形癖塊然多食腐壊人腸胃觀其柔化金銀銅錫及庖人煮硬肉入磠少許卽爛可以類推矣惟去惡肉及惡瘡息肉目翳弩肉是其所長亦須與眞牛黃龍腦鉛華象牙末等同用其內服諸方𨿽唐愼微已收附本艸末然服必害人命悉不敢載一名狄鹽一名北庭砂一名气砂一名透骨將軍中其毒者生菉豆研汁一二升飲之畏漿水忌羊血

鉛丹味辛微寒主吐逆胃反驚癇癲疾除熱下气止小便利除毒熱臍攣金瘡溢血鏈化還成九光久服通神明【自炒成者佳市中多雜砂土礬紅不堪用】

疏○鉛丹卽熬鉛所作黃丹故其味辛气微寒性應無毒鉛稟先天壬癸之气得火成丹則又有靈通變化之神其體重而降胃反吐逆火气上升也驚癇癲疾心气虛怯也得潤下鎭重之性則火不上炎熱气自下心腎得交而前證除矣稟天一所生之气故能除熱毒及金瘡溢血也止小便利者心與小腸爲表裏心神寜斂則小便自有節也臍攣者卽小兒臍風也風熱入肝則筋自攣急辛寒鎭重能散風熱金液之性能平肝木故主之也久服通神明者以其得先天之气故能鎭心安神也今世又用以解散熱毒長肉去瘀治惡瘡腫毒及入膏藥爲外科必用之物主治參互

單用傅瘡能止痛長肉生肌入一切膏藥貼惡瘡腫毒仲景柴胡加龍骨牡蠣湯治傷寒八九日下之胸滿煩驚小便不利譫語身重者鉛丹龍骨柴胡牡蠣黃芩生薑人參桂枝茯苓各一兩半半夏二合半大黃二兩棗六枚以水八升煮取四升內大黃更煮兩沸去查溫服一升集驗方治吐逆不止碧霞

丹黃丹四兩米醋半升煎幹炭火三秤就銚內煆紅冷定爲末粟米飯丸梧子大每服七丸醋湯下劉涓子鬼遺方小兒癉瘧壯熱不寒黃丹二錢蜜水和服冷者酒服名鬼哭丹痘方痘生翳黃丹輕粉等分爲末吹少許入耳內左患吹右右患吹左子母祕錄小兒重舌黃丹一豆大安舌下普濟方小兒口瘡糜爛黃丹一錢生蜜一兩相和蒸黒每以雞毛蘸搽甚效集方金瘡出血不止以藥速合則內潰傷肉只以黃丹滑石等分爲末傅之陸氏積徳堂方血風臁瘡黃丹一兩黃蠟一兩香油五錢熬膏先以蔥椒湯洗貼之集效方逺近臁瘡黃丹水飛炒黃補酒浸七日焙各一兩輕粉半兩研細以苦茶洗淨輕粉塡滿次用黃丹防之外以檗末攤膏貼之勿掲動一七見效

簡誤

吐逆由於胃虛及因寒發吐者皆不宜服

鉛味甘無毒鎭心安神治傷寒毒气反胃嘔噦蛇蝪所咬炙熨之

疏○鉛稟先天壬癸之气以生一者數之始水者物之初故曰天一生水中含生气爲萬物之先金丹之母八石之祖五金之寶壬金爲淸癸水爲濁淸爲陽气濁爲陰質陽气爲生陰質有毒範以法象招攝陰陽烹煉得宜是成丹藥餌之仙去生气之初味固應甘潤下之性無毒可知心藏神而法火寜謐則安妄炎則病重而潤下使水火旣濟而不妄炎故主鎭心安神傷寒毒气者卽陽證熱毒也先天眞水性含生气而屬至陰故能解之也反胃嘔噦者火气上浮陰陽將離故气逆升而發嘔噦也玆得鎭墜以下之則陽火歸元而前病自止矣蛇蜴之毒無非熱气諸毒得水而解故亦主之也五行萬物之中能解一切毒气者無過先天生气土中沖气鉛兼有之故爲解諸毒之首藥也

主治參互

黒鉛入養正丹治一切上盛下虛孤陽發越上浮煩躁面赤恍忽驚惕嘔吐反胃等證用此以鎭墜陽气使火入陰分則上焦得寜而後可以隨證施治入黒錫丹治一切下元虛冷陽气垂絕陰陽將離及沈寒痼冷諸病聖濟錄治小兒驚熱心肺積熱夜臥多驚鉛霜牛黃各半分鐵粉一分研勻每服一字竹瀝調下普濟方驚風癇疾喉閉牙鉛白霜一字蟾酥少許爲末烏梅肉蘸藥於齦上揩之仍吹通關藥良久便開聖濟錄治消渇煩熱鉛白霜枯白礬等分爲末蜜丸芡實大綿裹含化咽汁又方鉛白霜一兩黃消石一兩爲末每冷水服一錢喉痺腫痛鉛白霜甘艸各半兩靑黛一兩爲末醋糊丸芡子大每含咽一丸立效宣明方治口疳齦爛气臭血出不拘大人小兒鉛白霜銅緑各二錢白礬豆許爲末掃之普濟方梳髮令黒鉛霜包梳日日梳之勝於染者

簡誤

鉛性沈重未經烹煉癸水之陰質尙存多服能損傷心脾蓋金石與人身气血異悟眞篇云非類難爲巧是已凡脾胃虛寒陽火不足飲食不化下部陰濕諸證法咸忌之

粉錫味辛寒無毒主伏屍毒螫殺三虫去鼈瘕療惡瘡墮胎止小便利【一名鉛粉一名胡粉一名官粉】

疏○粉錫陶居云卽化鉛所作胡粉也其味辛气寒無毒體用與鉛相似性善殺虫故去伏屍三虫鼈瘕寒能解熱毒故療惡瘡毒螫重而下降故能墮胎澀而黏膩故止小便利甄權主積聚不消炒焦止小兒疳痢藏器主久痢成疳和雞子白服以糞黒爲度皆爲其消積殺虫止痢也附李時珍云胡粉卽鉛之變黒爲白者也其用𨿽與鉛及黃丹同內有豆粉蛤粉雜之止能入气分不能入血分此爲稍異人服食之則大便色黒者此乃還其本質所爲色壊還爲鉛也亦可入膏藥代黃丹用

主治參互

肘後方勞復食復欲死者水調胡粉少許與之子母祕錄小兒腹脹或腹皮靑色不速治須臾死胡粉鹽熬色變以摩腹上救急方杖瘡腫痛水粉一兩赤石脂生一錢水銀一分以麻油杵成膏攤油紙貼之肉消者塡滿縛備急方陰股常濕胡粉摻之邵眞人方黃水膿瘡官粉煆黃松香各三錢黃丹

一錢飛礬二錢爲末香油二兩熬膏傅之備急方小兒疳瘡熬胡紛豬脂和塗集簡方姤精陰瘡鉛粉二錢銀杏七个銅銚內炒至銀杏黃去杏取粉出火毒研搽效聖惠方翻花惡瘡胡粉一兩胭脂一兩爲末鹽湯洗淨傅之日五次孫氏集效方血風臁瘡官粉四兩水調入碗內以蘄艾燒煙燻幹入乳香少許同研香油調作隔紙膏反覆貼之千金方小兒丹毒唾和胡粉從外至內傅之又方瘡傷水濕胡粉炭灰等分脂和塗孔上水卽出也又方蠷螋尿瘡酢和胡粉塗之直指方發背惡瘡諸癰腫好錫粉二兩眞麻油三兩慢火熬以栁枝急攪至滴水成珠入白膠末少許入甆器水浸二日油紙攤貼名神應膏

簡誤

胡粉𨿽能消疳逐積殺虫止痢然其性冷走而不守脾胃虛弱者不宜用娠婦忌之

東壁土主下部瘡脫肛

疏○東壁土先得太陽眞火之气其气溫和其味甘無毒脾主四肢而惡濕下部生瘡濕气侵脾也得陽气之壯故能燥濕除瘡脫肛亦大腸濕熱所致甘溫而燥故亦主之藏器止泄痢霍亂煩悶者取其土能補脾胃溫能和中也得太陽初气能袪暑濕之邪故又主溫瘧及猝中暑熱攪土漿與之卽解

主治參互

甄權法同蜆殻爲末傅豌豆瘡肘後方藥毒煩悶欲死者東壁土調水三升頓飲之通變要法解烏頭毒不拘川烏艸烏毒用多年陳壁土泡湯服之外臺祕要肛門突出東壁土一升研末傅肛門頭出處以長皂莢炙熟互熨之气味甘溫性無偏至故不著簡誤

赤銅屑主賊風反折燒赤銅五斤內酒二斗中百徧服疏○赤銅屑日華子云苦平微毒亦能接骨理傷功用與自然銅相等第其性有毒耳本經主賊風反折者風气通於肝肝屬木金能平之故也藏器曰赤銅屑能焊人骨及六畜有損細研酒服直入骨損處六畜死後取骨視之猶有焊痕可驗朝野僉載云定州崔務墮馬折足醫者取銅末和酒服之遂瘥及亡後十年攺葬視其脛骨折處猶有銅束之也打熟銅不堪用

銅靑平微毒治婦人血气心痛合金瘡止血明目去膚赤息肉生銅皆有靑靑則銅之精華淘洗用

疏○銅稟土中陰气以生靑則其英華秀出於外所結凡銅入地久或沃以鹹酸之味乃生靑其義可見矣本經气平無毒然觀今人用入吐風痰藥應是酸苦澀之味而气則微寒也酸入肝而主斂故能止血合金瘡風熱入肝經則目生膚翳息肉或赤爛淚出苦寒能除風熱則所苦去而目自明矣本經又主婦人血气心痛者蓋苦能泄結而平則又兼辛散之義也

主治參互

經驗方碧林丹治痰涎潮盛卒中不語及一身風癱用生緑二兩研細水化去石慢火熬幹取辰日辰時辰位上修合再研入麝香一分糯米粉糊丸彈子大陰漧卒中者每丸作二服薄荷酒研下吐出靑碧涎防下惡物大效又方口鼻疳瘡人中白一錢銅緑三分研傅之衛生易簡方爛風眼銅靑水調塗碗底以艾燻幹刮下塗爛處

簡誤

目痛膚翳不由風熱外侵而因於肝虛血少者非所宜用

井底砂【作泥】至冷主治湯火燒瘡用之

疏○井底砂稟地中至陰之气味甘而大寒者也故本經主湯火燒瘡用又能療妊娠熱病取傅心下臍及丹田可防胎無失肘後方臥忽不寤勿以火照火照之殺人但痛囓其踵及足拇指甲際而多唾其面以井底泥塗其目令人垂頭於井中呼其姓名便蘇

代赭石味苦甘寒無毒主鬼疰賊風蠱毒殺精物惡鬼腹中毒邪气女子赤沃漏下帶下百病產難胞衣不出墮胎養血气除五藏血脈中熱血痺血瘀大人小兒驚气入腹及陰痿不起【入藥煆赤醋淬三次研水飛過用畏天雄附子漧薑爲之使】疏○代赭石稟土中之陰气以生本經味苦气寒別錄加甘無毒气薄味厚陰也降也入手少陰足厥陰經少陰爲君主之官虛則气怯而百邪易入或鬼疰邪气或精物惡鬼或驚气入腹所自來矣得鎭重之性則心君泰定而幽暗破邪無從著矣其主五臟血脈中熱血痺血瘀賊風及女子赤沃漏下帶下百病皆肝心二經血熱所致甘寒能涼血故主如上諸證也甘寒又能解毒故主蠱毒腹中毒也經曰壯火食气少火生气火气太盛則陰痿反不能起苦寒泄有餘之火所以能起陰痿也重而下墜故又主產難胞不出及墮胎也

主治參互

仲景旋覆代赭湯治傷寒汗吐下後心下痞鞕噫气不除者代赭一兩旋覆花三兩人參二兩生薑五兩大棗十二枚半夏半升甘艸三兩水一斗煮取六升去滓再煮取三升溫服一升日三直指方急慢驚風弔眼撮口搐搦不定代赭石火燒醋淬七次細研水飛日幹每服一錢或半錢煎眞金湯調下連進三服兒腳脛上有赤斑卽是驚气已出病當安也無者不治如漫驚用冬瓜仁煎湯調亦妙普濟方婦人血崩代赭石煆爲末白湯服二錢

簡誤

下部虛寒者不宜用陽虛陰痿者忌之

戎鹽味鹹寒無毒主明目目痛益气堅肌骨去毒蠱心腹痛溺血吐血齒舌血出一名胡鹽【一名靑鹽】

疏○戎鹽稟水中至陰之气凝結而成不經煎煉而生於涯埃阪之陰其味鹹气寒無毒入手足少陰經經曰熱淫於內制以鹹寒血熱則目痛不明鹹寒能入血除熱故主目痛明目也心腹痛者心虛而邪熱客之也吐血齒舌上出血者火迫血妄行溢出於上也咸主潤下俾火气不上炎則有坎離交之象焉故能主諸證也溺血者小腸熱也心與小腸爲表裏心火降則小腸熱自除也經曰熱傷气又曰腎主骨熱則气散骨消筋緩鹹能入腎寒能除熱故主益气堅肌骨也咸爲水化諸毒得水則解故又能去毒蠱日華子雲助水髒益精气除五臟癥結心腹積聚者取其入腎及軟堅除熱之功耳

主治參互

仲景金匱方戎鹽湯治小便不通用戎鹽彈丸大一枚茯苓半斤白術二兩水煎服之唐氏經驗方風熱牙痛靑鹽一斤槐枝半斤水四碗煎汁二碗煮鹽至幹炒研日用揩齒洗目普濟方風眼爛戎鹽水化之

地漿寒主解中毒煩悶

疏○地漿景云此掘地作坎以水沃其中攪令濁俄頃取之以解中諸毒蓋取土爲萬物之母諸毒遇土則化故也山中有毒蕈人不識煮食之無不死又楓樹蕈食之令人笑不止惟飲地漿皆瘥余藥不能救也

主治參互

聖惠方熱渇煩悶地漿一盞飲之千金方中暑霍亂不吐不利脹痛欲死地漿三五盞服卽愈大忌米湯金匱方中閉口椒毒吐白沫身冷欲死者地漿飲之集方中砒霜毒地漿調明粉服之立解

自然銅味辛平無毒療折傷散血止痛破積聚生邕州山巖中出銅處於坑中及石間采得方圓不定其色靑黃如銅不從鑛煉故號自然銅【入藥火煆醋淬七次研細水飛過用】疏○自然銅稟土金之气以生故其味辛气平無毒乃入血行血續筋接骨之神藥也凡折傷則血瘀而作痛辛能散瘀滯之血破積聚之气則痛止而傷自和也大明主消瘀血排膿續筋骨治產後血邪安心止驚悸以酒磨服者可謂悉其用矣冦宗奭云有人以自然銅飼折翅胡雁後遂飛去今人打撲損傷研細水飛過同當歸沒藥各半錢以酒調服仍以手摩痛處卽時見效

主治參互

同乳香沒藥防虫五銖古錢麻皮灰血竭胎骨作丸煎當歸地黃續斷牛膝牡丹皮紅花濃湯送下治跌撲損傷或金刃傷骨斷筋皆效

簡誤

雷公云石髓鉛卽自然銅也凡使勿用方金牙其方金牙眞似石髓鉛若誤餌吐殺人石髓鉛色似幹銀泥味微甘也凡使中病乃已不可過服以其有火金之毒走散太甚

梁上塵主腹痛噎中惡鼻衂小兒軟瘡

疏○梁上塵乃是空中煙气結成本經無气味應是辛苦之物辛能散苦能泄故主腹痛噎膈中惡也體輕而上騰故入肺味辛而淸熱故又主鼻衂及小兒軟瘡也一名倒掛塵一名烏龍尾

主治參互

孫氏集效方喉痺乳蛾烏龍尾枯礬豬牙皂莢以鹽炒黃等分爲末或吹或防皆妙一法用燈心以鹽中苦鹵浸過入雞子殻中煆存性取出研細加龍腦香一二分研勻明礬末五分同梁上倒掛塵五分靑魚膽調防入喉治喉痺咽痛有效

礞石治食積不消畱滯藏府宿食癥塊久不瘥及小兒食積羸瘦婦人積年食癥攻刺心腹一名靑礞石疏○礞石稟石中剛猛之性體重而降能消一切積聚痰結其味辛鹹气平無毒辛主散結咸主軟堅重主墜下故本經所主諸證皆出一貫也今世又以之治小兒驚痰喘急入滚痰丸治諸痰怪證

主治參互

王君養生主論滚痰丸通治痰爲百病惟水防娠婦不宜服礞石焰硝各二兩煆過研飛曬漧一兩大黃酒蒸八兩前胡八兩沈香五錢爲末水丸梧子大常服一二十丸欲利大便則服一二百丸溫水下簡誤

礞石消積滯墜痰涎誠爲要藥然而攻擊太過性復沈墜凡積滯癥結脾胃壯實者可用虛弱者忌之小兒驚痰食積實熱初發者可用虛寒久病者忌之如王君所制滚痰丸謂百病皆生於痰不論虛實寒熱槪用殊爲未妥不知痰有二因因於脾胃不能運化積滯生痰或多食酒麫濕熱之物以致膠固稠黏咯唾難出者用之豁痰利竅除熱泄結應如桴鼓因於陰虛火炎煎熬津液凝結爲痰或發熱聲啞痰血雜出者如誤投之則陰气愈虛陽火反熾痰熱未退而痺胃先爲之敗矣可見前人立方不能無敝是在後人善於簡擇耳

麥飯石

疏○麥飯石出自蘇頌圖經附於姜石條內因姜石有疔腫之用故引及之其味气必與姜石相似但得火煆醋淬之後復有溫暖收斂之功昔呂子華祕方麥飯石膏治發背瘡神效取此石碎如棋子炭火燒赤投米醋中浸之良久又燒又浸如此十次研末極細如飛塵鹿角一具連腦骨者二三寸截之炭火燒令煙盡卽止白斂末與石末等分鹿角倍之用三年米醋入銀石器內煎令魚目沸卽下前藥不住手攪熬一二時稀稠得所傾出待冷以鵝翎拂膏於腫上四圍赤處中畱腫頭泄气如未膿卽內消已作頭卽撮小已潰卽排膿若病久肌肉爛落見出筋骨者卽塗細布上貼之幹卽易逐日瘡口收斂但中膈不穴者卽無不瘥已潰者用時先以豬蹄湯洗去膿血挹幹然後上藥其瘡切忌手觸動嫩肉仍不可以口气吹風及腋气月經孕婦見之合藥時亦忌此等初時一日一換十日後二日一換此藥要極細方有效若不細塗之卽痛也煆久亦無效臨用方煆煆過卽研若飛塵一二兩可治一癰疽矣

花乳石主金瘡止血又療產婦血暈惡血出陜華諸郡色正黃形之大小方圓無定欲服者當以大火燒之金瘡止血刮末傅之卽合仍不作膿潰或名花蕊石疏○花乳石本經無气味詳其所主應是酸辛溫之藥其功專於止血能使血化爲水婦人血暈惡血上薄也消化惡血則暈自止矣以酸斂之气復能化瘀血故傅金瘡卽合仍不作膿也

主治參互

葛可久十藥神書花乳石散治五內崩損噴血出升斗用此治之花蕊石煆存性研如粉以童子小便一鐘男入酒一半女入醋一半令溫食後調服三錢甚者五錢能使瘀血化爲黃水後以獨參湯補之按此石性溫味辛又加火煆虛勞吐血多是火炎迫血上行於藥性非宜除是膈上原有瘀血停凝者乃可暫用亦須多服童便獨參湯乃肺熱咳所忌尢不宜於虛勞內熱火炎之人戒之戒之和劑局方花蕊石散治一切金刃箭鏃傷及打撲傷損狗咬至死者急以藥摻傷處其血化爲黃水再摻便活更不疼痛如內損血入臟腑熱童便入酒少許熱調一錢服立效婦人產後敗血不盡血暈惡血奔心胎死腹中胞衣不下至死但心頭溫暖者急以童便調服一錢取下惡物愈若膈上有血化爲黃水卽時吐出或隨小便出甚效用硫黃四兩花蕊石一兩並爲粗末以膠泥固濟日幹瓦礶一个盛之泥封口烘漧安在四方磚上磚上書八卦五行字炭一秤簇匝從巳午時自下生火煆至炭消冷定取出爲細末甆瓶收貯封固取用無時

簡誤

無瘀血停畱者不宜內服不由內傷血凝胸膈板痛而因火炎血溢以致吐血者忌之

蓬砂味苦辛暖無毒消痰止破癥結喉痺及焊金銀用一名鵬砂

疏○蓬砂出於西南番采取煎淋而結亦如硝石磠砂之類本經味苦辛气暖無毒然詳其用味應有鹹气亦微暖色白而體輕能解上焦胸膈肺分之痰熱辛能散苦能泄咸能軟故主消痰止喉痺及破癥結也冦宗奭云含化咽津治喉中腫痛膈上痰熱初覺便治不能成喉痺也兼能去口气消障翳除噎膈反胃積塊瘀肉陰防骨硬惡瘡折傷及口齒諸病主治參互

同龍腦香人中白靑黛爲末傅口舌瘡效經驗方咽喉腫痛破棺丹用蓬砂白梅等分搗丸芡子大每噙化一丸集方小兒陰防腫大不消硼砂一分水研塗之大效直指方弩肉瘀突南硼砂黃色者一錢龍腦香少許研末燈艸蘸防之

簡誤

蓬砂其性能柔五金去垢膩尅削爲用消散爲能宜攻有餘難施不足此蹔用之藥非久服之劑

鉛霜冷無毒消痰止驚悸解酒毒療胸膈煩悶中風痰實止渇【一名鉛白霜用鉛雜水銀十五分之一合鏈作片置醋甕中密封經久成霜】

疏○鉛霜乃鉛假汞气交感因醋以拔其英華所結道家謂之神符白雪其味甘酸气大寒無毒凡中風驚悸未有不因痰熱所生胸膈煩悶多渇亦火熱炎灼所致甘寒能除熱生津則痰結消驚悸平風自愈也其主解酒毒者亦取其除熱生津之意耳並治吐逆鎭驚去怯黒須髮

主治參互

諸方俱見鉛條下簡要濟眾治室女月露滯澀心煩恍忽鉛白霜細研爲散每服一錢地黃汁一合調下十全普救方治鼻衂鉛白霜爲末取新汲水調服一字

簡誤

鉛霜墜痰去熱定驚癇止吐逆皆有奇效然其性極冷非久服常用之物病已卽去之胃弱脾虛腸滑者不宜用風寒咳多痰者並忌之

古文錢平治翳障明目療風赤眼鹽鹵浸用婦人橫逆產心腹痛月隔五淋燒以醋淬用

疏○古文錢其金毒火毒悉去性應平無毒而冦宗奭云古錢其銅焦赤有毒不知本艸內赤銅之毒已微況古錢又多於古穴坑塹中得之歷年旣久毒性必失甚則有但存形質者其味辛气平平卽涼也目赤翳障肝經風熱也辛涼能散風熱則翳障赤痛除目自明矣婦人生產橫逆者血气壅塞道路不開也心腹痛者亦气血結聚也月隔者月事不來胞脈閉也五淋者衝任熱壅也此藥能走下焦陰分散凝滯之气血開壅塞之道路則諸證無不除矣又能主跌撲損傷其爲散凝滯之藥無疑

主治參互

同自然銅胎骨防虫血竭無名異黃荊子沒藥乳香狗骨治跌撲損傷及金刃傷神效靑囊錄跌撲損傷半兩錢五个火煆醋淬四十九次甜瓜子五錢眞珠二錢研末每服一字好酒調隨上下食前後古方麥斗散治一切傷損自然銅煆一兩古文錢煆一兩麝香五分爲末每服五分酒下

簡誤

其味辛涼但能治風熱眼有佐以薑汁防眼者卽從治之意借其熱以拔出火毒也如肝胃虛而內障生花者必不宜用

神農本艸經疏卷五﹤子部﹐醫家類﹐神農本艸經疏﹥

欽定四庫全書

神農本艸經疏卷六

明繆希雍撰

艸部上品之上

總八十七種今疏其要者三十二種

黃精

菖蒲

甘菊花

人參

天門冬

甘艸

漧地黃

術

菟絲子

牛膝

茺蔚子

萎

茈【柴字】胡

麥門冬

獨活【羌活附】

升麻

車前子

木香

薯蕷【今呼山藥】

薏苡仁

澤防

逺志

艸龍膽

細辛

石斛

巴防天

庵防子

捲柏

辟虺雷

藥王

艸犀根

百艸花

黃精味甘平無毒主補中益气除風濕安五藏久服輕身延年不饑黃帝曰太陽之艸名曰黃精餌之可以長生

疏○黃精君純得土之沖气而稟乎季春之令故味甘气和性無毒其色正黃味厚气薄土位乎中脾治中焦故補中脾土爲後天生气之源故益气中气彊脾胃實則風濕之邪不能幹故除風濕五臟之气皆稟胃气以生胃气者卽後天之气也斯气盛則五臟皆實實則安故安五臟髒安則气血精三者益盛气滿則不饑久服輕身延年著其爲效之極功也𨿽非治療之所急而爲養性之上藥故仙經累贊其能服餌駐顏久而彌勝矣

主治參互

黃精同漆葉桑椹何首烏茅山術作丸餌可以變白久之殺三虫能使足溫而不寒同術久服可輕身涉險不饑同地黃天門冬釀酒可去風益血气簡誤

雷公云凡使勿用鉤吻眞似黃精只是葉有毛鉤子二个是別認處若誤服害人黃精葉似竹葉以溪水洗淨後蒸從已至子竹刀薄切爆幹用

菖蒲味辛溫無毒主風寒濕痺欬逆上气開心孔補五藏通九竅明耳目出音聲主耳聾癰瘡溫腸胃止小便利四肢濕痺不得屈伸小兒溫瘧身積熱不解可作浴湯久服輕身聰明耳目不忘不迷惑延年益心智髙志不老【一寸九節者良露根者不可用忌飴糖羊肉不可犯鐵令人吐逆】

疏○菖蒲君正稟孟夏六陽之气而合金之辛味以生者也其味苦辛其气大溫陽精芳艸故無毒陽气開發外充百骸辛能四達以散邪結此通利心脾二經之要藥也蓋苦可燥濕溫能辟寒辛可散結風寒濕三者合而成痺此去三邪痺自愈矣陽气開發芬芳輕气重於味辛兼橫走故能下气開心欬逆者气逆之候也下气則欬逆上气可去五臟之壅遏旣徹則九竅應之而通故聰明耳目出音聲主耳聾辛以散之故治癰瘡气味辛溫气厚發熱故溫腸胃膀胱虛寒則小便不禁腸胃旣溫則膀胱與焉故止小便脾主四肢脾濕旣袪則四肢濕痺不得屈伸自利山嵐瘴气最能使小兒發瘧寒濕之甚莫過山嵐旣散其邪則病本已拔瘧焉得而不已焉作浴湯及久服輕身者除濕之驗也不迷惑益心智髙志者心竅開利也其曰補五臟延年者單指巖棲修煉之士辟穀服餌之用以其助發陽气辟除陰嵐兼可參合養性諸藥如黃精靑黏地黃天門冬之屬資其宣導臻乎太和故亦爲仙經要藥至於世俗之人五欲熾然六淫疊至詎可窮年卒嵗久餌偏燥之物乎

主治參互

菖蒲同熟地黃黃檗作丸治腎虛耳聾若中年預服可使老而聴聰同二術木瓜薏仁石斛萆薢黃檗爲除濕彊步之要藥兼治下部膿窠濕瘡如神佐人參麥門冬酸棗仁茯神逺志生熟地黃爲補心之劑如心气鬰結者加沈香能益火以開心兼辟蚤虱

簡誤

雷公云凡使勿用泥菖夏菖其二件相似如竹根鞭形黒气穢味腥不堪用凡使采石上生者根條嫩黃硬節稠一寸有九節者是眞也采得後用銅刀括去黃黒皮硬節一重了用嫩桑條相拌蒸出爆幹去桑條剉用

菊花味苦甘平無毒主風頭腫痛目欲脫淚出皮膚死肌惡風濕痺療腰痛去來陶陶除胸中煩熱安腸胃利五脈調四肢久服利血气輕身耐老延年

疏○菊花發生於春長養於夏秀英於秋而資味乎土歷三時之气得天地之淸獨稟金精專制風木故爲去風之要藥苦可泄熱甘能益血甘可解毒平則兼辛故亦防結苦入心小腸甘入脾胃平辛走肝膽兼入肺與大腸其主風頭腫痛目欲脫淚出皮膚死肌惡風濕痺者諸風掉皆屬肝木風藥先入肝肝開竅於目風爲陽邪勢必走上血虛則熱熱則生風風火相搏故也腰痛去來陶陶者乃血虛气滯之候苦以泄滯結甘以益血脈辛平以防虛熱也其除胸中煩熱者心主血虛則病煩陰虛則熱收於內故熱在胸中血益則陰生陰生則煩止苦辛能泄熱故煩熱並解安腸胃利五脈調四肢利血气者卽除熱袪風益血入心入脾入肝之驗也久服輕身耐老延年者物久則力專力專則气化化則變常其釀酒延齡和藥變白皆服餌專气之功故亦爲仙經所錄矣生搗最治疔瘡血綫疔猶爲要藥疔者風火之毒也三六九十二月采葉莖花根四物並陰漧百日等分搗末酒調下錢許又可蜜丸如桐子大毎七丸日三服皆酒吞一年變白二年齒生三年返老仙人王子喬方也

主治參互

甘菊花袪風要藥風木通肝肝開竅於目故爲明目之主同地黃黃檗枸杞子白蒺藜五味子山茱萸當歸羚羊角羊肝治肝腎俱虛目痛加決明子木賊艸穀精艸柴胡可以去外翳同黃連參甘艸生地黃荊芥穗決明子連翹桔梗柴胡川芎羌活童便可治風熱目痛君川芎細辛槁本當歸生熟地黃天麥門冬白芍藥甘艸童便治血虛頭痛亦主頭暈因痰結而作者無痰藥不效與枸杞子相對蜜丸久服則終身無目疾兼不中風及生疔疽連根生用爲君加紫花地丁益母艸金銀花半枝連貝母連翹生地黃括樓根白芷白及蒼耳子夏枯艸可治疔瘡甚者以蟾酥丸發汗大便閉者汗後以玉樞丹下之如無玉樞丹以大防加蚤休棗肉丸服三錢必下矣忌甘艸犯之則死爲大防也

人參味甘微寒微溫無毒主補五藏安精神定魂魄止驚悸除邪气明目開心益智療腸胃中冷心腹鼓痛胸脇逆滿霍亂吐逆調中止消渇通血脈破堅積令人不忘久服輕身延年【茯苓爲之使】

疏○人參得土中淸陽之气稟春升少陽之令而生故味甘微寒而無毒气味均齊不厚不薄升多於降潔古謂其气味俱薄浮而升陽中之陽也又曰陽中微陰蓋亦指其生長眞元之气而言歟神農微寒別錄微溫二義相蒙世鮮解者蓋微寒者春之寒也微溫者亦春之溫也神農直指所稟故曰微寒別錄兼言功用故又曰微溫旣云微矣寒不甚寒則近於溫溫不甚溫則近於寒故知寒溫𨿽別言微則一也以言乎天則得其生生升發之气以言乎地則得其淸陽至和之精狀類人形上應瑤光故能回陽气於垂絕卻虛邪於俄頃功魁羣艸力等丸丹矣其主治也則補五臟蓋髒𨿽有五以言乎生气之流通則一也益眞气則五臟皆補矣其曰安精神定魂魄止驚悸開心益智者以心藏神肝藏魂肺藏魄腎藏精與志脾藏意與智故也心腎虛則精神不安矣肝肺虛則魂魄不定矣驚悸者心脾二經之病也心脾虛則驚悸心脾之气彊則心竅通利能思而智益深矣邪气之所以久畱而不去者無他眞气虛則不能敵故畱連而不解也玆得補而眞元充實則邪自不能容譬諸君子當陽則小人自退淸陽之气下陷則耳目不聰明兼之目得血而能視陽生則陰長故明目眞气內虛故腸胃中冷气旺陽回則不冷矣心腹鼓痛者心脾虛故也二髒得補其痛自止所謂按之快然者是也故經曰可按者虛也不可按者實也不可按者勿用胸脇逆滿者气不歸元也得補則气實而歸元也脾胃俱虛則物停滯而邪客之故霍亂吐逆也補助脾胃之元气則二證自除調中者脾治中焦脾得補則中自調矣消渇者津液不足之候也气回則津液生津液生則渇自止矣通血脈者血不自行气壯則行故通血脈破堅積者眞气不足則不能健行而磨物日積月累遂成堅積譬夫磨管納物無力則不轉不轉則停積矣脾主消化眞陽之气回則脾彊而能消何堅積之不磨哉令人不忘者心主記脾主思心脾二髒之精气滿則能慮而不忘矣久服輕身延年者純陽則充舉气積則身輕五臟皆實延年可知矣斯皆惇本之論也

主治參互

人參補五臟陽气之君藥開胃气之神品同大棗白芍藥龍眼肉甘艸酸棗仁補脾陰腎气衰陽痿以之爲君加鹿茸肉蓯蓉巴防天五味子麥門冬菟絲子山茱萸地黃枸杞杜仲柏子仁乃扶衰之要劑兼令人有子君藿香木瓜橘紅治胃虛弱嘔吐反胃如妊娠嘔吐加竹茹枇杷葉同白術吳茱萸治脾泄久不止君五味子吳茱萸補骨脂肉豆蔲治腎泄同白芍藥炙甘艸治血虛腹痛鼓痛同漧薑白術炙甘艸治中寒泄防下利淸谷甚則加肉桂附子同附子漧薑肉桂治寒厥指爪靑黯便淸踡臥同附子五味子治陽气脫溫腸胃中冷君五味子麥門冬治肺虛气喘夏月服之益气除熱止消渇名生脈散加白術又治中暑傷气倦怠同沈水香白芍藥治眞气虛气不歸元因而胸脇逆滿同茯苓逺志益智棗仁麥門冬治精神恍惚魂魄不定驚悸同沈水香茯神治心虛邪客之作痛同鹿角膠杜仲續斷當歸地黃蘇木治負重努力內傷失血去蘇木加生地黃治胎漏不安同黃耆白芍藥五味子治汗多亡陽同蘇木麥門冬治產後气喘在白虎湯治勞傷元气人患熱病渇甚並頭疼在敗毒防治气虛人患四時不正傷寒在參蘇

飲治肺虛人傷風同鼈甲靑皮漧漆防虫肉桂牡蠣射於消瘧母同甘菊花當歸地黃枸杞子蒺藜甘艸柴胡則明目同黃連紅麯白芍藥滑石末升麻治滯下腹痛赤色同黃連烏梅蓮肉升麻滑石末肉豆蔲治滯下久不止同白術木瓜茯苓藿香炙甘艸止虛煩躁同牛黃犀角天竺黃鉤藤鉤丹砂雄黃眞珠茯神逺志治驚癇同地黃阿膠麥門冬山茱萸五味子續斷杜仲治血崩加牛膝大薊鹿角膠治血淋同橘皮紫蘇木瓜白術竹茹治惡阻安胎熱多者去術紫蘇加麥門冬同五加皮白蘚皮石南葉石斛秦芁木瓜薏苡仁萆薢牛膝沈香菖蒲二術治痺同黃檗黃耆白術五味子麥門冬木瓜白芍藥薏苡仁白茯苓治痿同附子白術芍藥甘艸茯苓治慢驚慢脾風同白術黃耆芍藥治自汗同生薑皮各兩許水煎露一宿五更溫服治气虛久瘧不止同蘇木當歸童便治產後血暈同石菖蒲蓮肉等分水煎治產後不語同乳香丹砂雞子白薑汁三匙調勻別用當歸兩許煎濃同吞治橫生倒養難產神效同附子肉桂麥門冬五味子治房勞過度脫陽欲絕下部虛冷同黃耆天門冬五味子牛膝枸杞菖蒲治中風不語

簡誤

人參論其功能之廣具如本經所說信非虛語第其性亦有所不宜世之錄其長者或遺其短摘其瑕者並棄其瑜是以或當用而後時或非宜而妄設不蒙其利徒見其害二者之誤其失則一遂使良藥不見信於世粗工互騰其口說惜哉豈知人參本補五臟眞陽之气者也若夫虛羸尫怯勞役饑飽所傷努力失血以致陽气短乏陷入陰分發熱惓怠四肢無力或中熱傷暑暑傷气無气以動或嘔吐泄防霍亂轉筋胃弱不能食脾虛不磨食或眞陽衰少腎气乏絕陽道不舉完谷不化下利淸水中風失音產後气喘小兒慢驚吐防不止痘後气虛潰痬長肉等證投之靡不立效惟不利於肺家有熱咳吐痰吐血衂血齒衂內熱骨蒸勞瘵陰虛火動之候蓋肺者華蓋之髒也位乎上象天屬金喜淸肅而惡煩熱眞气無虧則寜謐淸淨以受生气之燻蒸而朝百脈茍縱恣情欲虧損眞陰火空則發熱起於下炎爍乎上則肺先受之火乃肺之賊邪邪气勝則實實則肺熱鬰結爲痰喉癢而發血熱妄行溢出上竅王好古所謂肺熱還傷肺是巳又有痧初發身𨿽熱而斑防未形傷寒始作形證未定而邪熱方熾若誤投之鮮克免者斯皆實實之害非藥可解經曰實實虛虛損不足而益有餘如是者醫殺之耳可不戒哉可不愼哉

天門冬味苦甘平大寒無毒主諸暴風濕偏痺彊骨髓殺三虫去伏屍保定肺气去寒熱養肌膚益气力利小便冷而能補久服輕身益气延年不饑【忌鯉魚】

疏○天門冬正稟大寒初之气以生得地之陰精獨厚味𨿽微苦甘而帶辛其气大寒其性無毒要以甘多者爲勝味厚於气陰也降也除肺腎虛熱之要藥也其主諸暴風濕偏痺殺三虫去伏屍保定肺气去寒熱者蓋以熱則生風暴則屬火其言濕者乃濕熱之謂苦以泄濕寒以除熱熱去則風止濕泄則痺瘳偏痺者濕熱所致也彊骨髓者腎爲作彊之官而主骨濕熱不去下流客腎能使人骨痿腎欲堅急食苦以堅之天門冬黃蘗之屬是巳且腎者水髒也平則溫而堅虛則熱而軟味苦气寒正入腎而除熱堅軟故彊骨也三虫伏屍必生於脾腎俱虛內熱气弱之人苦能殺虫辛能散結故殺三虫而除伏屍也肺爲華蓋之髒喜淸肅而惡煩熱亦畏濕熱平則安和發聲淸亮一受火熱則爲賊邪所幹而痰壅欬逆气喘吐血寒熱聲啞之證出焉熱泄則痰散而肺淸肺淸則津液流通气得下降而諸證自止矣養肌膚益气力利小便者肺主皮毛脾气散精上歸於肺通調水道下輸膀胱又肺爲水之上源朝百脈而主气熱邪退則肺得所養故能養肌膚益气力利小便也冷而能補者熱盛則肺腎俱虛除虛熱卽補肺腎也久服輕身益气延年不饑者熱退則水足水足則精固精固則腎气益實腎爲先天眞气之源腎實骨彊延齡可知己要之道書所錄皆指遺世獨立辟穀服餌之流者設非謂恆人亦可望此也

主治參互

痰之標在脾胃與肺其本在腎若非腎家有火炎上薄肺煎熬津液而成黏膩則痰何自而生耶天門冬味苦气大寒能淸熱保肺下通於腎故同麥門冬百部桑白皮枇杷葉參貝母童便竹瀝爲淸肺消痰止必用之藥同地黃麥門冬五味子黃蘗車前子枸杞牛膝爲丸補陰除熱滋腎家燥脾胃弱者加山藥白茯苓砂仁以佐之同麥門冬五味子熬膏入煉蜜益肺甚妙亦治消渇同甘菊花釀酒除一切風能愈大風病水煮則除風熱兼除煩悶同生地黃麥門冬白芍藥鼈甲牛膝杜仲續斷童便治吐血同漧漆百部鼈甲靑黛獺肝象膽殺三虫而除勞瘵同薏苡仁桑黃白及紫苑百部百合能除肺痿吐膿血同靑蒿鼈甲麥門冬銀柴胡牛膝白芍藥地骨皮五味子能治婦人骨蒸同麻子仁麥門冬生地黃童便能除大腸熱燥胃彊者略加桃仁同熟地黃胡麻仁和蜜久服駐顏不饑

簡誤

天門冬味苦平辛其气大寒若因陰虛水涸火起下焦上炎於肺發爲痰喘者誠哉要藥也然大寒而苦不利脾胃陰虛之人脾胃多弱又以苦寒損其胃气以致泄防惡食則危殆矣何者後天元气生於胃气五臟之气皆因之以爲盛衰者也彊則喜食而甘味弱則惡食而不甘味陰虛精絕之病正賴脾胃之气彊能納能消以滋精气若脾胃先困則是後天生气之源絕矣丸餌𨿽佳總統於食湯液𨿽妙終屬於飲若非胃气無損焉能納而消之以各歸其根奏平定之功哉必不得已當以薏苡仁白茯苓山藥甘艸白芍藥同用或用麥門冬以代之可也誤用之必泄

甘艸味甘平無毒主五藏六腑寒熱邪气堅筋骨長肌肉倍力金瘡尰解毒溫中下气煩滿短气傷藏欬嗽止渇通經脈利气血解百藥毒爲九土之精安和七十二種石一千二百種艸久服輕身延年二月八月除日采根暴漧十日成【術苦參爲使反大防芫花甘遂海藻惡逺志忌豬肉令人陰痿】

疏○甘艸味甘气平無毒正稟土中沖和之陽气以生故別錄稱之爲九土之精可升可降陰中陽也主五臟六腑寒熱邪气堅筋骨者以其得土中衝陽之气味甘平性和緩故能解一切毒气安臟腑除邪熱也五臟之寒熱邪气旣解則髒气和而眞气生气日以盛故筋骨堅長肌肉倍力者甘能益脾脾主肌肉兼主四肢脾彊則四肢生力故長肌肉倍力也主金瘡尰者甘入血分而能緩中且傷則熱熱而後尰甘溫益血而除熱煩熱解故尰散也溫中下气者甘味屬土土位乎中故溫中甘能緩中散結故下气煩滿短气者是勞傷內乏陽气不足故虛而煩滿短气甘溫能益血除大熱助气故煩滿短气並除也甘平且和和能理傷故治傷髒肺苦气上逆嗽乃肺病甘以緩之故治咳嗽血不足則內熱內熱則津液衰少而作渇甘能入脾益血故止渇血虛則經脈不通能益血則經脈自通矣甘能益血而溫气分故利血气其解一切金石艸木虫魚禽獸之毒者凡毒遇土則化甘艸爲九土之精故能解諸毒也久服輕身延年者爲其益血安和五臟也

主治參互

諸毒遇土則化甘艸爲土精故能化毒解一切邪气佐黃耆防風能運毒走表爲痘疹气血兩虛者首尾必資之劑得白芍藥則補脾甲巳化土故也同人參黃耆白術大棗當歸身麥門冬加升麻柴胡爲補中益气藥專理饑飽勞役內傷陽气下陷發熱同人參漧薑肉桂則溫中同麥門冬蘇子枇杷葉則下气同黃連芍藥升麻滑石解熱毒滯下同桔梗參鼠黏子括樓根淸利咽喉虛熱同人參菖蒲益智龍眼肉逺志治健忘同麥門冬石膏竹葉知母除煩悶躁渇頭疼解肌同紫花地丁金銀花甘菊夏枯艸益母艸貝母白及白芷消一切疔腫同川黃連止小兒胎毒驚癇同黃連木通赤芍

藥生地黃防心經有餘之火同預知子貫眾解一切毒蠱單用水炙百徧煎熬觔許治懸癰如神炙則補傷寒病瘥後血虛

簡誤

甘能緩中故中滿者忌之嘔家忌甘酒家亦忌甘諸濕腫滿及脹滿病咸不宜服

漧地黃味甘苦寒無毒主折跌絕筋傷中逐血痺塡骨髓長肌肉作湯除寒熱積聚除痺主男子五勞七傷女子傷中胞漏下血破惡血溺血利大小腸去胃中宿食飽力斷絕補五藏內傷不足通血脈益气力利耳目生者猶良生地黃大寒主婦人崩中血不止及產後血上薄心悶絕傷身胎動下血胎不落墮墜踠折瘀血畱血鼻衂吐血皆搗飲之久服輕身不老【采得卽用者爲生曬漧收者爲幹以法制過者爲熟】

疏○漧地黃稟仲冬之气以生黃者土之正色兼稟地之和气故味甘气寒而無毒別錄又云苦者以其兼入心脾也此乃補腎家之要藥益陰血之上品本經主折跌絕筋傷中逐血痺者肝藏血而主筋補肝則榮血調榮血調則傷中自去痺者血分之病因虛而風寒濕邪客之故筋拘攣而痛養血和肝痺必瘳矣作湯除寒熱積聚除痺者血和則結散故諸證自除也其曰塡骨髓長肌肉主男子五勞七傷者地黃爲至陰之藥正補腎水眞陰而益血血王則髓滿陰足則肌肉自長五勞七傷皆陰虛內熱眞陰不足之候甘寒能除內熱而益精髓故勞傷自除也女子傷中胞漏下血者陰虛則火熾而血熱火能銷物造化自然之道也涼血益血則胞漏自止矣下血者血熱也涼血則下血自愈榮血滯則爲惡血生地黃能行血故破惡血溺血者腎與小腸熱也益陰涼血則溺血自止二便自利矣胃與足陽明胃家濕熱盛則食不消生地黃能防脾胃中濕熱濕熱去而脾胃安則宿食自去飽而努力則腸胃筋脈有絕傷之患形屬血故行血益血則諸傷自理矣五臟鹹屬陰陰卽精血補精血則五臟內傷不足自愈矣通血脈益气力利耳目者皆髒安之驗也又主婦人崩中血不止及產後血上薄心悶絕傷身胎動下血胎不落墮墜踠折瘀血畱血衂血吐血生者搗汁飲之皆涼血行血之功也久服輕身不老則益陰塡髓補五臟之能事畢矣又按日華子云助心膽气彊筋骨長志安魂定魄除驚悸者膽爲五臟六腑之首行春升之气故十一臟皆取決於膽爲中正之官地黃入手足少陰亦入足厥陰心與肝爲子母之髒膽爲肝之腑肝主筋腎主骨腎藏精與志肝藏魂肺藏魄心膽二經虛則病驚悸生地黃爲手少陰之要藥能涼心助膽補肝心涼則熱不薄肺肝肺淸寜則魂魄自定膽气壯則驚自除肝腎足則筋骨自彊心腎交濟則志自長矣主治參互

生地黃同大小薊各半俱搗取自然汁和童便飲治一切血熱妄行吐血齒鼻衂神效取汁和麫作防飥冷淘治虫心痛同薴麻根搗汁碗許加炒砂仁末三錢治胎動下血同麥門冬治產後煩悶同當歸赤芍藥乳香沒藥肉桂炒黃荊子末治一切跌打折傷瘀血作痛同金銀花甘艸荊芥穂參連翹黃檗地楡白芷木通治血分濕熱生膿瘡痛甚者濃煎恣飲立差入瓊玉膏爲陰陽兩補之要劑漧地黃同沙苑蒺藜肉蓯蓉鹿茸山茱萸五味子能益男子精同人參枸杞五味子麥門冬鹿茸車前子覆盆子兔絲子多服令人有子得靑蒿子鼈甲銀柴胡沙參天麥二冬黃檗甘艸地骨皮牡丹皮白芍藥牛膝能治骨蒸勞熱同人參逺志麥門冬酸棗仁栢子仁茯神甘艸治心虛驚悸怔忡健忘同黃耆黃連黃檗酸棗仁五味子白芍藥麥門冬龍眼肉牡蠣粉治盜汗久不止得麥門冬五味子牛膝枸杞子車前子阿膠天門冬治溺血同人參麥門冬五味子牛膝漬酒能益气力逐及奔馬同當歸白芍藥川芎阿膠鹿角膠能益母安胎同砂仁治胎動下血腰痛同靑蒿地骨皮麥門冬白芍藥山茱萸枇杷葉治婦人月事先期同生薑治產後中風同當歸川芎蒲黃黒豆炒炮姜澤蘭益母牛膝續斷杜仲鹿角膠治一切產後血虛發熱得肉桂及乳香沒藥五靈脂治兒枕痛夏月去桂同芍藥當歸川芎阿膠蘄艾香附治經事不調同甘菊花女貞實枸杞子白蒺藜能明目益精同黃連連翹薄荷甘艸甘菊花木通治目暴赤痛同鹿茸五味子人參鐘乳粉白茯苓能生齒同何首烏桑椹甘菊鱧腸蜀椒能烏須髮

簡誤

生地黃性大寒凡產後惡食作防𨿽見發熱惡露作痛不可用誤用則泄不止胃气者後天元气之本也胃困則飲食不運精血不生虛熱何自而退故並當歸忌之凡見此證宜多加炮姜桂心人參必自愈凡陰虛咳內熱骨蒸或吐血等候一見脾胃薄弱大便不實或天明腎泄產後泄防產後不食俱禁用生地黃當歸誤則同於前轍愼之凡胸膈多痰气道不利升降窒塞藥宜通而不宜滯湯液中禁入地黃

術味苦甘溫無毒主風寒濕痺死肌痙疸止汗除熱消食主大風在身面風頭痛目淚出消痰水逐皮間風水結腫除心下急滿及霍亂吐下不止利腰臍間血益津液暖胃消穀嗜食作煎餌久服輕身延年不饑【茅山者爲勝忌蛤雀桃李松菜靑魚】

疏○術稟初夏之气以生其味苦其气溫從火化也正得土之沖气故別錄益之以甘表土徳也故無毒其气芳烈其味甘濃其性純陽爲除風痺之上藥安脾胃之神品本經主風寒濕痺死肌痙疸者正以風寒濕三者合而成痺痺者拘攣而痛者是也經曰地之濕气感則害人皮肉筋骨死肌者濕毒侵肌肉也痙者風寒乘虛客於肝脾腎所致也疸者脾胃虛而濕熱瘀滯也如上諸病莫不由風寒濕而成術有除此三邪之功故能袪其所致之疾也止汗除熱消食者濕熱盛則自汗濕邪客則發熱濕去而脾胃燥燥則食自消汗自止熱自除也又主大風在身面者術气芳烈而悍純陽之物也風爲陽邪發於陽部故主之也風頭痛目淚出者陽虛則風客之而痰厥則頭痛風熱壅則目淚出也消痰水逐皮間風水結腫除心下急痛及霍亂吐下不止者濕客於胃則滯而生痰客於脾則生水脾虛濕勝則爲水腫濕客中焦則心下急滿脾胃俱虛則中焦不治而濕邪客之則爲霍亂吐下不止也利腰臍間血者血屬陰濕爲陰邪下流客之使腰臍血滯而不得通利濕去則諸證無不愈矣益津液暖胃消穀嗜食者濕去則胃彊而津液自生寒濕散則胃自暖邪去而脾胃健則消穀而嗜食矣煎餌久服輕身延年不饑者術爲陽藥故善除陰濕濕去則脾胃之气旺陽主气气盛則身輕脾主四肢濕去則脾健健則四肢利故能涉險負重也仙經雲气滿不思食是以延年而不饑也主治參互

術爲陽艸气勝黃精除濕袪寒疎風辟惡其功能也單餌則延年輕身不饑兼濟則觀所從何道故同人參茯苓白芍藥甘艸橘皮蓮肉縮砂則健脾開胃消飲食爲壯脾胃之要劑調中之正法同藿香橘皮茯苓人參木瓜豬苓澤防縮砂則治霍亂吐防轉筋同幹菖防風茯苓炙甘艸車前子豬苓澤防則治

濕勝作泄若雷奔同秦芁萆薢木瓜薏苡仁桑寄生石斛黃耆地黃石菖蒲桂枝甘艸晚蠶沙則治一切痛痺及關節不利熱者去桂枝加黃檗得黃檗牛膝木瓜石斛能健步潛行得苦參牡蠣治小兒胃家濕熱飲食不生肌肉君人參芍藥木瓜薏苡茯苓桑白皮赤小豆車前橘皮佐以豬苓澤防能治一切水腫日重則倍人參夜重則加地黃芍藥俱與術倍君枳實橘皮砂仁半夏人參則除心腹脹痛消宿食開胃去痰涎除傷食發寒熱及泄防同人參橘紅白茯苓木瓜藿香治反胃吐逆因於寒則加生薑因於熱則加竹茹枇杷葉逆水蘆根君黃耆生地黃佐以黃檗治一切臁瘡濕毒攻注足脛成瘡久不愈作丸餌良倍茯苓修事如經驗方能烏須駐顏同麥門冬石斛黃檗白芍藥木瓜薏苡仁五味子爲治痿要藥同生薑藿香檳榔能治山嵐瘴气同四物湯麥門冬荊芥防風地楡能治腸風下血同雄羊肝治雀盲同補骨脂川椒茴香靑鹽川楝子黃檗治疝同熟地桑椹修事采日精月華幹則蜜丸日三服可變白爲末和芝蔴研爛入水攪勻絞汁濾淨曝漧每三錢空心酒服能滋脾腎簡誤

術本經無分別陶景有赤白二種近世乃有蒼白之分其用較殊要之俱爲陽艸故袪邪之功勝而益陰之效虧藥性偏長物無兼力此天地生物自然之道也凡病屬陰虛血少精不足內熱骨蒸口漧唇燥咳嗽吐痰吐血鼻衂齒衂咽塞便祕滯下者法咸忌之術燥腎而閉气肝腎有動气者勿服劉涓子癰疽論云潰瘍忌白術以其燥腎而閉气故反生膿作痛也凡髒皆屬陰世人但知術能健脾此蓋指脾爲正邪所幹術能燥濕濕去則脾健故曰補也寜知脾虛而無濕邪者用之反致燥竭脾家津液是損脾陰也何補之足云此最易誤故特表而出之

菟絲子味辛甘平無毒主續絕傷補不足益气力肥健汁去面防養肌彊陰堅筋骨主莖中寒精自出溺有餘瀝口苦燥渇寒血爲積久服明目輕身延年【得酒良宜丸不宜煮】疏○菟絲子君稟春末夏初之气以生凝乎地之沖气以成感秋之气而實故本經言其味辛平別錄益之以甘者正雷公所謂稟中和凝正陽之气而結者也其爲無毒明矣五味之中惟辛通四气復兼四味經曰腎苦燥急食辛以潤之菟絲子之屬是也與辛香燥熱之辛迥乎不同矣學者不以辭害義可也爲補脾腎肝三經要藥主續絕傷補不足益气力肥健者三經俱實則絕傷續而不足補矣脾統血合肌肉而主四肢足陽明太陰之气盛則力長而肥健補脾故養肌益肝腎故彊陰堅筋骨暖而能補腎中陽气故主莖中寒精自出溺有餘瀝口苦燥渇者脾腎虛而生內熱津液因之不足也二髒得補則二病自愈寒血爲積者勞傷則血瘀陽气乏絕則內寒血隨气行气弱不能統血以行久而爲積矣凡勞傷皆脾腎肝三髒主之肝脾气王則瘀血自行也久服明目輕身延年者目得血而能視肝開竅於目瞳子神光屬腎肝腎實則目自明藏實精滿則身自輕延年可必矣

主治參互

君蓮實山藥人參能實脾止泄嗜食加五味子肉豆蔲砂仁能治腎泄同五味子沙苑蒺藜覆盆子蓮須山茱萸巴防天車前子沒食子枸杞子能益脾腎固精種子同甘菊花沙苑蒺藜甘枸杞子熟地黃羚羊角谷精艸決明子能明目君術人參牛膝胡麻仁治丈夫腰膝積冷痛或頑麻無力單服偏補人衛气能助人筋脈王好古云能補肝臟虛故去風專主腰膝腰膝者肝腎之所治也苗生研塗面斑神效

簡誤

腎家多火彊陽不痿者忌之大便燥結者亦忌之

牛膝君味苦酸平無毒主寒濕痿痺四肢拘攣膝痛不可屈伸逐血气傷熱火爛墮胎療傷中少气男子陰消老人失溺補中續絕塡骨髓除腦中痛及腰脊痛婦人月水不通血結益精利陰气止發白久服輕身耐老【忌牛肉牛乳】

疏○牛膝君稟地中陽气以生气則兼乎木火之化也故其味苦酸平無毒味厚气薄走而能補性善下行故入肝腎主寒濕痿痺四肢拘攣膝痛不可屈伸者肝脾腎虛則寒濕之邪客之而成痺及病四肢拘攣膝痛不可屈伸此藥旣稟地中陽气所生又兼木火之化其性走而下行其能逐寒濕而除痺也必矣蓋補肝則筋舒下行則理膝行血則痛止逐血气猶云能通气滯血凝也詳藥性气當作痺傷熱火爛血焦枯之病也血行而活痛自止矣入肝行血故墮胎傷中少气男子陰消老人失溺者皆腎不足之候也腦爲髓之海腦不滿則空而痛腰乃腎之腑脊通髓於腦腎虛髓少則腰脊痛血虛而熱則發白虛羸勞頓則傷絕肝藏血腎藏精峻補肝腎則血足而精滿諸證自瘳矣血行則月水自通血結自散久服輕身耐老悉如上說不復具疏

主治參互

君術仙茅木瓜石斛茯苓石南葉五加皮萆薢生地黃黃耆芍藥虎骨沈香桂治諸痺同甘菊花石斛木瓜何首烏生地黃虎骨沈水香人參術黃耆天門冬麥門冬杜仲續斷芍藥橘皮黃檗桑寄生白蘚皮治一切痿痺四肢拘攣筋骨疼痛君當歸地黃能下死胎加朴硝立下胞衣君木瓜石斛萆薢生地黃黃檗五加皮骨碎補續斷金銀花白及芍藥甘艸甘菊根紫花地丁茜艸連翹治鶴膝風根苗同用二三兩濃煎調鼈甲末三錢空心服治瘧在陰分久不瘥者三劑必巳胃虛者加人參兩許橘皮去白五錢君靑蒿生地黃麥門冬甘枸杞子熬膏治婦人血虛發熱內熱口漧舌苦治小便不利莖中痛欲死兼治婦人血結腹堅痛鮮牛膝三四兩白酒煎濃服之立愈金瘡作痛生搗傅之立瘥

簡誤

誤用傷胎經閉未久疑似有娠者勿用上焦藥中勿入血崩不止者忌之

茺蔚子味辛甘微溫微寒無毒主明目益精除水气療血逆大熱頭痛心煩久服輕身莖主癢可作浴湯一名益母艸【忌鐵】

疏○茺蔚子稟地中之陽气以生兼感乎上天春夏之气而成亦陽艸也味辛甘微溫微寒無毒入手足厥陰經爲婦人胎產調經之要藥此藥補而能行辛散而兼潤者也目者肝之竅也益肝行血故明目益精其气純陽辛走而不守故除水气肝臟有火則血逆肝涼則降而順矣大熱頭痛心煩皆血虛而熱之候也淸肝散熱和血則頭痛心煩俱解微溫微寒說見人參條內

主治參互

午月五日采紫花益母艸搗汁分貯瓷器內各少許曬漧剔取和蜂蜜封固加人參琥珀乳香沒藥血竭沈香丹砂五靈脂催生及胞衣不下神效兼產後血暈瘀血薄心惡露不行腹痛少腹兒枕痛調經治血閉經阻經行作痛單用和童便服能下死胎及治熱入血室發熱煩躁類傷寒君四物湯杜仲阿膠眞川續斷爲丸安胎止痛得生地黃白芍藥麥門冬枇杷葉靑蒿子五味子阿膠治血熱經行先期及胎漏下血同生甘菊蒼耳艸金銀花紫花地丁各一握貝母鼠黏子白芷僵蠶白及白斂生甘艸連翹生地黃各三錢熬夏枯艸汁和藥同煎濃頓飲之消一切疔腫發背及無名腫毒

簡誤

益母艸辛甘爲陽故性善行走能行血通經血崩禁用瞳子散大禁用惟熱血欲貫瞳人者與涼血藥同用則不忌

萎防味甘平無毒主中風暴熱不能動搖跌筋結肉諸不足心腹結气虛熱濕毒腰痛莖中寒及目痛眥爛淚出久服去面黒防好顏色潤澤輕身不老

疏○萎防稟天地淸和之气而得稼穡之甘故本經味甘平無毒主諸不足久服好顏色潤澤輕身不老別錄又主心腹結气虛熱腰痛莖中寒目痛眥爛淚出甄權主內補不足去虛勞客熱頭痛不安加而用之良日華子謂其除煩悶止渇潤心肺補五勞七傷虛損腰腳疼痛詳味諸家所主則知其性本醇良气味和緩譬諸盛徳之人無往不利終始一節故可長資其利用而不窮正如斯藥之能補益五藏滋養气血根本旣治餘疾自除夫血爲陰而主駐顏气爲陽而主輕身陰精不足則發虛熱腎气不固則見骨痿及腰腳痛虛而火炎則頭痛不安目痛眥爛淚出虛而熱壅則煩悶消渇上盛下虛則莖中寒甚則五勞七傷精髓日枯而成虛損之證矣以一藥而所主多途爲效良夥非由滋益陰精增長陽气其能若是乎迹其所長殆亦黃精之類歟其主中風暴熱不能動搖跌筋結肉濕毒等證皆是女萎之用以本經二物混同一條故耳或謂卽靑黏理或有之純而不駁和而不偏有益無損故無簡誤昔彭城樊阿少師事華陀陀授以漆葉靑黏散服之利五藏去虫輕身益气年至五百餘嵗靑黏生丰沛彭城及朝歌一名地節一名黃芝主理五藏益精气本出於迷人入山見仙人服之以告陀陀以爲佳語阿阿祕之人見阿之壽而气力彊盛問之因醉誤說人服多驗後無復有人識靑黏者或云卽黃精之正葉者又云卽萎蕤同黃精桑椹何首烏能駐顏

茈胡君味苦平微寒無毒主心腹去腸胃中結气飲食積聚寒熱邪气推陳致新除傷寒心下煩熱諸痰熱結實胸中邪逆五藏間遊气大腸停積水脹及濕痺拘攣亦可作浴湯久服輕身明目益精【半夏爲之使】

疏○柴胡稟仲春之气以生兼得地之辛味春气生而升故味苦平微寒而無毒爲少陽經表藥主心腹腸胃中結气飲食積聚寒熱邪气推陳致新除傷寒心下煩熱者足少陽膽也膽爲淸淨之府無出無入不可汗不可吐不可下其經在半表半里故法從和解小柴胡湯之屬是也其性升而散屬陽故能達表散邪也邪結則心下煩熱邪散則煩熱自解陽气下陷則爲飲食積聚陽升則淸气上行脾胃之气行陽道則飲食積聚自消散矣諸痰熱結實胸中邪逆五臟間遊气者少陽實熱之邪所生病也柴胡苦平而微寒能除熱散結而解表故能愈以上諸病大腸停積水脹及濕痺拘攣者柴胡爲風藥風能勝濕故也主治參互

仲景小柴胡湯中同人參半夏黃芩治傷寒往來寒熱口苦耳聾胸脇痛無汗又治少陽經瘧往來寒熱亦治似瘧非瘧大便不實邪不在陽明者在大柴胡湯治傷寒表裏俱急傷寒百合證在柴胡百合湯東垣治元气勞傷精神倦怠用參耆白術炙甘艸當歸佐以柴胡升麻引脾胃之气行陽道名補中益气湯本方去當歸加茯苓豬苓澤防幹菖神麯名淸暑益气湯同四物湯去當歸加澤蘭益母艸靑蒿能治熱入血室同升麻漧葛等能升陽散火同生地黃黃檗黃連甘艸甘菊參連翹羌活荊

芥穗治暴赤眼

簡誤

柴胡性升而發散病人虛而气升者忌之嘔吐及陰虛火熾炎上者法所同忌瘧非少陽經者勿入治瘧必用柴胡其說誤甚不可久服亦無益精明目之理盡信書則不如無書此之謂也按今柴胡俗用有二種色白黃而大者爲銀柴胡用以治勞熱骨蒸色微黒而細者用以解表發散本經並無二種之說功用亦無分別但云銀州者爲最則知其優於升散而非除虛熱之藥明矣衍義所載甚詳故並錄之

附衍義曰柴胡本經並無一字治勞今人方中鮮有不用者嗚呼凡此誤世甚多嘗原病勞有一種眞藏虛損復受邪熱邪因虛而致勞故曰勞者牢也當須斟酌用之如經驗方中治勞熱靑蒿煎之用柴胡正合宜耳服之無不效熱去卽須急巳若或無表熱得此愈甚𨿽至死人亦不悟目擊甚多可不戒哉可不愼哉日華子又謂補五勞七傷藥性論亦謂治勞乏羸瘦若此等病茍無實熱醫者執而用之不死何待注釋本艸一字亦不可忽萬世之後所誤無窮耳

麥門冬君味甘平微寒無毒主心腹結气傷中傷飽胃絡脈絕羸瘦短气身重目黃心下支滿虛勞客熱口漧燥渇止嘔吐愈痿蹷彊陰益精消穀調中保神定肺气安五藏令人肥健美顏色有子久服輕身不老不饑疏○麥門冬在天則稟春陽生生之气在地則正感淸和稼穡之甘本經甘平平者沖和而淡也別錄微寒著春徳矣入足陽明兼入手少陰太陰實陽明之正藥主心腹結气者邪熱之气結於心腹間也以其淸和微寒而平緩故能散熱結而下逆气也傷中傷飽以致胃絡脈絕者脾主肌肉五臟之气皆稟於胃胃病則脾無所稟故羸瘦而短气也身重目黃者脾胃濕熱也心下支滿者脾虛而濕滯中焦也虛勞客熱口漧燥渇者因虛勞而熱客中焦故口漧而燥渇陽明之熱上衝則兼嘔吐也痿蹷者陽明濕熱病也陽明濕熱盛則上燻蒸於肺而爲痿蹷治痿獨取陽明治本之道也陰精生於五味五味先入脾胃脾胃得所養則能散精於各髒而陰精充滿故能彊陰益精也中焦者脾胃之所治也脾胃安則中焦治故能消穀而調中也保神定肺气則兼潤乎心肺矣胃气盛則五臟之气皆有所稟而安脾胃俱實則能食而肥健脾統血心主血五臟之英華皆見於面血充髒安則華彩外發而顏色美矣脾胃彊則後天之元气日盛下气則陽交於陰交則虛勞愈而內熱不生內熱去則陰精日盛故有子斷谷固著於仙經卻乃已疾之良藥故久服延年輕身而不老不饑也

主治參互

同人參五味子爲生脈散能復脈通心夏月暑傷气服之良酒後飲之解酒毒肺熱者去人參加甘枸杞子作飲治一切虛勞客熱同五味子枸杞地黃牛膝鼈甲酸棗仁天冬治五勞七傷胃彊者可加當歸火盛者可入黃檗砂仁甘艸三物俱遞減治陽明瘧大渇引飲煩躁或嘔吐麥門冬石膏知母竹葉各數兩病人虛者加人參兩許痰多者加貝母橘紅各兩許藥性論云麥門冬止煩渇主大水面目肢節浮腫下水治肺痿吐膿宜同天門冬薏苡仁黃檗芍藥茯苓石斛桑根白皮五味子牛膝煮飲彌佳止泄精宜兼覆盆蒺藜黃檗五味子同茯苓車前黃連石斛豬苓澤防療心腹結气身重目黃日華子治五勞七傷安魂定魄止渇肥人時疾熱狂頭痛止故同石膏知母竹葉粳米專療時气頭痛大渇煩躁及發狂甚者須各數兩濃煎頓飲乃佳虛羸人因作勞內傷而發者可量加人參名人參白虎湯有肺熱者勿入人參崔元亮海上方同黃連治消渇衍義治心肺虛熱虛勞客熱入沙參五味子同靑蒿鼈甲牛膝地黃芍藥天門冬枸杞子五味子胡黃連山藥茯苓山茱萸蜜丸治骨蒸勞熱

簡誤

麥門冬性寒𨿽主脾胃而虛寒泄防及痘瘡虛寒作泄產後虛寒泄防者咸忌之

獨活味苦甘平微溫無毒主風寒所擊金瘡止痛賁豚癇痓女子疝瘕療諸賊風百節痛風無久新者久服輕身耐老一名羌活【痓作痙】

疏○獨活稟天地正陽之气以生故味苦甘平甄權潔古益之以辛微溫無毒气味俱薄浮而升陽也足少陰引經气分之藥羌活性溫辛苦气厚於味浮而升陽也手足太陽行經風藥並入足厥陰少陰經气分羌活气雄獨活气細故雄者治足太陽風濕相搏頭痛肢節痛一身盡痛者非此不能除乃卻亂反正之主君藥也細者治足少陰傷風頭痛兩足濕痺不能行動非此不能除而不治太陽之證名列君部之中非比柔懦之主小無不入大無不通故能散肌表八風之邪利周身百節之痛其主風寒所擊金瘡止痛者金瘡爲風寒之所襲擊則血气壅而不行故其痛愈甚獨活之苦甘辛溫能辟風寒邪散則肌表安和气血流通故其痛自止也賁豚者腎之積腎經爲風寒乘虛客之則成賁豚此藥本入足少陰故治賁豚癇與痓皆風邪之所成也風去則癇痓自愈矣女子疝瘕者寒濕乘虛中腎家所致也苦能燥濕溫能辟寒辛能發散寒濕去而腎臟安故主女子疝瘕及療諸賊風百節痛風無久新也輕身耐老定非攻邪發散之藥所能烏可久服哉本經載之誤矣二藥本一種第質有虛實老嫩气有厚薄之不同耳

主治參互

君麻黃甘艸主冬月卽病傷寒太陽經頭疼發汗解表君麥門冬前胡黃芩佐以甘艸治春時瘟疫邪在太陽頭痛入葛根湯治太陽陽明頭痛兼徧身骨痛口渇煩熱不得眠若渇甚煩熱甚頭痛甚則加石膏知母竹葉各兩許瘧發太陽經頭痛者於治瘧藥中加之痛止則去之同白術蒼術秦芁生地黃薏苡仁木瓜石斛黃檗治下部一切風濕濕熱同生地黃赤芍藥生甘艸牡丹皮石膏等水煎治風熱上攻牙腫痛同萊菔子炒香只取羌活爲末每服二錢溫酒調下一日一服二日二服三日三服治妊娠浮腫由於風濕出許學士本事方人睛忽垂至鼻如黒角塞痛不可忍或時時大便血出痛名曰肝脹羌活一味煎汁服數盞自愈出夏子益奇疾方簡誤

獨活羌活陽艸中之風藥也本爲袪風散寒除濕之要品風能勝濕以其性燥故也本經別錄並載主中風及諸風不知眞中風惟西北邊塞髙寒之地風气剛猛虛人當之往往猝中或口眼歪邪或口噤不語或手足癱瘓左右不仁或剛痙柔痙卽角弓反張此藥與諸風藥並用可也若夫江南吳楚越閩百粵鬼方梁州之域從無剛勁之風多有濕熱之患質脆气虛多熱多痰其患中風如前等病外證𨿽一一相似而其中實非何者此皆劉河間所謂將息失宜水不制火丹溪所謂中濕中痰中气是也此則病系气血兩虛虛則內熱煎熬津液結而爲痰熱則生風故致猝倒亦如眞中風狀而求其治療之方迥若天淵外邪之气勝則實實則防之袪風是已內而眞气不足則虛虛則補之調气補血生津淸熱是已倘誤用風藥反致燥竭其津液血愈不足而病愈沈困命曰虛虛攻補旣謬死生遂殊粗工懵昧執迷不悟玆特表而明之又有血虛頭痛及徧身疼痛骨痛因而帶寒熱者此屬內證誤用反致作劇

升麻味甘苦平微寒無毒主解百毒殺百精老物殃鬼辟瘟疫瘴气邪气蠱毒入口皆吐出中惡腹痛時气毒癘頭痛寒熱風腫諸毒喉痛口瘡久服不夭輕身長年疏○升麻稟天地淸陽之气以生陽艸也故味甘苦平微寒無毒潔古又云性溫味辛微苦气味俱薄浮而升陽也爲足陽明太陰引經的藥得蔥白白芷緩帶脈之縱急亦入手陽明大腸升陽气於至陰之下春气生生而上升升麻正得之故主解百毒感淸陽之气者必能破幽暗故殺百精老物殃鬼辟瘟疫瘴气邪气蠱毒入口皆吐出凡云甘者其气必和升則必散和而散故主中惡腹痛時气毒癘頭痛寒熱風腫諸毒喉痛口瘡者手少陽足陽明太陰熱極故也散三經之火則二證愈矣末載久服不夭輕身長年此豈發散之藥所能哉無是理也

主治參互

升麻葛根湯散足陽明之熱邪發手太陰陽明之斑及天行踠豆瘡水煎綿沾拭之引蔥白散手陽明風邪引石膏止陽明經齒痛或加生地黃麥門冬知母牡丹皮黃檗連翹參彌良醋炒緑色升麻君連肉人參治噤口痢有神同石膏知母麥門冬竹葉治陽明熱極發斑頭疼口渇佐參耆引淸陽之气上升行陽道故補脾胃藥中不可闕入升陽散火湯治陽气郁遏及元气不足陽气下陷同荊芥防風黃芩甘艸白芷能去皮膚風邪同葛根荊芥菊花甘艸解肌肉間風熱兼發浮汗同葛根連翹參甘艸生地黃麥門冬治牙根浮爛惡臭爲小兒斑及天行瘡子家聖藥天行瘡子卽痘也未見防時可用見標之後不可用同郁金服治蠱毒不吐則下同射幹水煎服治射工溪毒並以滓塗之同生地黃麥門冬牛膝蒲黃水煎治小兒尿血佐黃連紅麯滑石白芍藥蓮肉甘艸爲治一切滯

下要藥

簡誤

升麻屬陽而性升其功用具如經說凡吐血鼻衂咳多痰陰虛火動腎經不足及气逆嘔吐驚悸怔忡癲狂等病法咸忌之誤用多致危殆

車前子味甘鹹寒無毒主气癃止痛利水道小便除濕痺男子傷中女子淋瀝不欲食養肺彊陰益精令人有子明目療赤痛久服輕身耐老葉及根味甘寒主金瘡止血衂鼻瘀血血瘕下血小便赤止煩下气除小虫疏○車前子稟土之沖气兼天之冬气以生故味甘寒而無毒別錄兼咸故走水道其主气癃止痛通腎气也小便利則濕去濕去則痺除傷中者必內起煩熱甘寒而潤下則煩熱解故主傷中女子淋瀝不欲食是脾腎交病也濕去則脾健而思食气通則淋瀝自止水利則無胃家濕熱之气上燻而肺得所養矣男女陰中俱有二竅一竅通精一竅通水命門眞陽之火卽系先天之元气道家謂之君火後天之精气亦與之合而系焉膀胱者濕熱濁陰之水滲出下竅爲小便道家謂之民火是也二竅不並開故水竅常開則小便利而濕熱外泄不致鼓動眞陽之火則精竅常閉而無漏泄久久則眞火寜謐而精用益固精固則陰彊精盛則生子腎气固卽是水髒足故明目及療赤痛輕身耐老卽彊陰益精之驗肝腎膀胱三經之要藥也葉及根味甘寒金瘡必發熱熱則痛極甘寒能涼血除熱故主金瘡血熱則妄行溢出上竅故主吐衂及尿血便赤止煩下气明醫雜錄云根葉治鼻衂尿血熱痢搗汁飲之子主气癃利水道療肝中有風熱衝目若人服固精藥久服此一泄卽有子

主治參互

同木通沈香橘皮升麻治气癃同二術宣木瓜石斛川萆薢茯苓五加皮治濕痺獨用爲末米飲下二錢匕治暴防神效君白芍藥白茯苓白藊豆炙甘艸治水泄同生地黃牛膝天門冬麥門冬黃檗五味子甘枸杞子人參白膠治尿血及婦人血淋入十子衍宗丸爲生精種子要藥入金匱腎气丸則固精益陰獨用炒爲末專治濕勝水防同五味子覆盆子蓮子蓮須山茱萸肉沒食子沙苑蒺藜人參麥門冬牛膝白膠魚膠能彊陰固精種子同生地黃甘菊花決明子參蜜蒙花連翹黃連柴胡生甘艸治暴赤目痛

簡誤

車前子性走下竅𨿽有彊陰益精之功若遇內傷勞倦陽气下陷之病皆不當用腎气虛脫者忌與淡滲藥同用

木香味辛溫無毒主邪气辟毒疫溫鬼彊志主淋露療气劣肌中偏寒主气不足消毒殺鬼精物溫瘧蠱毒行藥之精久服不夢寤魘寐輕身致神仙

疏○靑木香味辛溫無毒是稟夏秋之陽气以生兼得土之陽精故無毒性屬純陽故主邪气辟毒疫溫鬼陽主淸明開發故彊志及不夢寤魘寐行藥之精皆陽盛气烈之功也

主治參互

同延胡索治一切女人血气刺心痛不可忍同牽牛雷丸檳榔殺一切虫佐黃連芍藥治一切滯下惟身熱作嘔逆口渇者勿用同橘皮砂仁白豆蔻紫蘇葉調一切气不通順及冷气攻痛作泄大怒後气逆胸膈脹滿兩脇作痛

簡誤

詳其治療與今白木香當是兩種按圖經謂生永昌又云今惟廣州舶上有來者一云出大秦國一云產昆侖則所出地土各異是名同而實異可知已藥性論云當以昆侖來者爲勝此絕不可得又云西胡來者劣今市肆所有正白木香也其味辛其气溫專主諸气不順求其能辟毒疫溫鬼殺鬼精物恐或未然也肺虛有熱者愼毋犯之元气虛脫及陰虛內熱諸病有熱心痛屬火者禁用傷寒類要所載治天行熱病若發赤豆斑用靑木香水煮服者蓋指昆侖來者一種定非坊間所市廣州舶上世所常用之白木香也

薯蕷味甘溫平無毒主傷中補虛羸除寒熱邪气補中益气力長肌肉主頭面遊風頭風眼下气止腰痛補虛勞羸瘦充五藏除煩熱彊陰久服耳目聰明輕身不饑延年

疏○薯蕷得土之沖气兼稟春之和气以生故味甘溫平無毒觀其生搗敷癰瘡能消熱腫是微寒之驗也甘能補脾脾統血而主肌肉甘溫能益血脾治中焦故主傷中補虛羸補中益气力長肌肉充五臟除煩熱彊陰也其主寒熱邪气及頭面遊風頭風眼下气止腰痛者正以其甘能除大熱甘能益陰气甘能緩中甘溫平能補肝腎藥性論云薯蕷臣能補五勞七傷去冷是也蓋寒熱邪气者陰不足則內熱內虛則外邪客之熱則生風緩則下气下气則陽交於陰五勞旣去五藏旣充則久服耳目聰明輕身延年之效自著矣

主治參互

同地黃枸杞牛膝甘菊花白蒺藜五味子則補肝腎益陰气治一切虛羸彊陰長肌增力明目同蓮肉白藊荳人參白芍藥茯苓炙甘艸橘皮則補脾健胃止泄防加木瓜藿香安吐逆同羊肉肉蓯蓉作羮可扶衰補虛羸

簡誤

藷藇薯蕷確系兩種譬諸米谷其種有粇糯秈黍稷之不同是也入藥必以冀州所產者爲勝總之南方不迨北地圖經並載入四明則誤矣不宜與麫同食

薏苡仁味甘微寒無毒主筋急拘攣不可屈伸風濕痺下气除筋骨邪气不仁利腸胃消水腫令人能食久服輕身益气

疏○薏苡仁正得地之燥气兼稟乎天之秋气以生故味甘淡微寒無毒陽中陰降也經曰地之濕气感則害人皮肉筋脈又曰風寒濕三者合而成痺此藥性燥能除濕味甘能入脾補脾兼淡能滲泄故主筋急拘攣不可屈伸及風濕痺除筋骨邪气不仁利腸胃消水腫令人能食久服輕身總之濕邪去則脾胃安脾胃安則中焦治中焦治則能榮養乎四肢則通利乎血脈也甘以益脾燥以除濕脾實則腫消脾彊則能食濕去則身輕如是則已上諸疾不求其愈而自愈矣

主治參互

同木瓜石斛萆薢黃檗生地黃麥門冬治痿厥同五加皮牛膝石斛生地黃甘艸主筋拘急加二術菖蒲甘菊花可治痺佐以附子能治胸痺偏緩獨用數兩淘淨煮濃湯頓飲可治肺經因濕火所傷吐膿血一切肺痿肺癰咳涕唾上气經曰治痿獨取陽明陽明者胃與大腸也二經濕熱盛則成痿燻蒸於肺則發肺癰及吐血咳涕唾穢濁蓋肺與大腸爲表裏腑熱必傳於髒大腸與胃家之濕熱散則痿自愈吐膿血咳亦並止矣

簡誤

薏苡乃除濕燥脾胃之藥凡病人大便燥小水短少因寒轉筋脾虛無濕者忌之妊娠禁用

澤防味甘醎寒無毒主風寒濕痺乳難消水養五藏益气力肥健補虛損五勞除五藏痞滿起陰气止泄精消渇淋瀝逐膀胱三焦停水久服耳目聰明不饑延年輕身面生光能行水上扁鵲云多服病人眼

疏○澤防稟地之燥气天之冬气以生故味甘寒別錄益之以醎腎爲膀胱爲表裏醎能入腎甘能入脾寒能去熱蓋淡滲利竅之藥也其曰主風寒濕痺乳難消水養五臟皆以利水燥濕則脾得所養脾得所養則五臟皆得所養益气力肥健者皆水利則濕去濕去則脾彊之功效也又云主腹痞滿淋瀝逐膀胱三焦停水其能利水袪濕益無疑矣泄精者濕熱下流客腎與膀胱是民火扇君火也故精搖而泄病在脾胃濕熱盡則泄精自止矣止消渇者單指濕熱侵脾脾爲邪所幹則不能致津液也總之其性利水除濕則因濕熱所生之病靡不除矣

主治參互

水腫晝劇夜平者陽水也澤防同豬苓白茯苓人參白術白芍藥赤小豆桑白皮橘皮治之多服必愈夜劇晝平者陰水也同車前子赤茯苓生地黃白芍藥赤小豆桑根白皮木瓜石斛薏苡仁治之多服必愈入五苓散四苓散治一切濕熱入六味地黃丸

除陰虛病有濕熱者同人參白術半夏茯苓橘皮紫蘇豬苓爲治飲之要藥一切停飲停水無不效仲景治心下支飲澤防五兩術二兩水二升煎取半升分溫再服素問身熱解墮汗出如浴惡風少气名曰酒風服之以澤防術各十分糜衘五分合以二指撮食後服之飲證病甚欲者用澤防五兩炒術二兩水三升煮濃服必效仲景治水搐渇煩小便不利或吐或防五苓散主之

簡誤

澤防本經及藥性論日華子皆曰補虛損五勞久服耳目聰明不饑延年及仙經斷穀腎虛精自出補女人血海令人有子等條則悖謬之談文不屬理非神農氏之言明矣扁鵲云多服病人眼乃爲確論也澤防善逐水病人無濕無飲而陰虛及腎气乏絕陽衰精自流出腎气不固精滑目痛虛寒作泄等候法咸禁用誤犯令人虛極

逺志君味苦溫無毒主欬逆傷中補不足除邪气利九竅益智慧耳目聰明不忘彊志倍力利丈夫定心气止驚悸益精去心下膈气皮膚中熱面目黃久服輕身不老好顏色延年【莖名小艸主益精補陰气止虛損夢泄】

疏○逺志感天之陽气得地之芳烈而生故無毒亦陽艸也其菖蒲之流乎其味苦溫兼微辛爲手少陰經君藥兼入足太陰經苦能泄熱溫能壯气辛能散郁故主欬逆傷中補不足養性全神明故除邪气陽主發散故利九竅心气開通則智慧自益經曰心爲君主之官神明出焉天君旣定五官自明故耳目聰明不忘彊志陽气盛則力增長男子屬陽故利丈夫定心气止驚悸者心臟得補而實故心气定而驚悸止也心火不妄動則陽不妄舉精不搖矣故益精心下膈气是心气郁而不舒也皮膚中熱面目黃者濕熱在上部也苦以泄之溫以暢之辛以散之則二證自去矣久服輕身不老好顏色延年者心主血心气足則血色華於面君主彊明則十一官皆得職故延年不老陽气日積故身輕也人之心腎晝夜必交心家气血旺盛則腎亦因之而實腎藏精與志腎實故志彊也莖名小艸性味略同功用相近故亦主益精補陰气止虛損夢泄

主治參互

同茯神人參地黃酸棗仁丹砂爲鎭心定驚要藥同人參白芍藥酸棗仁茯神炙甘艸天竺黃鉤藤鉤治兒心虛易驚加白檀香治一切驚及慢驚同茯神天竺黃鉤藤鉤丹砂金箔眞珠虎珀膽星犀角治小兒急驚同人參栢子仁酸棗仁麥門冬五味子當歸身茯神茯苓益智仁生地黃甘艸沈香治心气弱心血少餒怯易驚夢寐多魘神不守舍怔忡健忘失志陽痿同茯神人參白術龍眼酸棗仁木香炙甘艸能歸脾益智入當歸六黃湯能止陰虛盜汗加甘艸治婦人血噤失音小兒客忤古今錄驗

及範汪方治胸痺心痛逆气膈中飲不下小艸丸小艸桂心蜀椒去目漧薑細辛各三兩附子二分炮去皮臍共爲末蜜丸如梧子大先食米汁下三丸日三不知稍增以知爲度禁豬肉冷水生蔥菜逺志一味煎酒治一切癰疽發背病從七情憂鬱惱怒而得者服之皆愈陳言三因方用逺志酒治一切癰疽發背惡候浸大有死血陰毒在中則不痛傅之卽痛有憂怒等气積怒攻則痛不可忍傅之卽不痛或蘊熱在內熱逼人手不可近傅之卽淸涼或气虛冷潰而不斂傅之卽斂此本韓大夫宅用以救人方極驗若七情內郁不問虛實寒熱治之皆愈用逺志不拘多寡米泔浸洗槌去心爲末每服三錢溫酒一盞調澄少頃飲其淸以滓敷患處

簡誤

心經有實火爲心家實熱應用黃連生地黃者禁與參術等補陽气藥同用

龍膽味苦澁大寒無毒主骨間寒熱驚癇邪气續絕傷定五藏殺蠱毒除胃中伏熱時气溫熱熱泄下痢去腸中小虫益肝膽气止驚惕久服益智不忘輕身耐老疏○艸龍膽稟天地純陰之气以生故其味大苦澁其性大寒而無毒足厥陰足少陰足陽明三經藥入足少陰除本經之熱腎主骨故主骨間寒熱熱極生風則發驚搐重則變爲癇病濕熱邪气之在中下二焦者非此不去熱去則諸證自解五臟有熱則不安熱除則五臟自定苦澁而寒故殺蠱毒大苦大寒故能滌除胃中所伏實熱及時气溫熱熱泄下痢去腸中小虫熱淸則肝膽之气亦淸故益肝膽气而止驚惕也久服益智不忘輕身耐老則非其任矣

主治參互

艸龍膽同白芍藥甘艸茯神麥門冬木通主小兒驚癇入心壯熱骨熱時疾熱黃口瘡同苦參牛膽治谷疸同苦參蛆虫灰靑黛治小兒一切疳熱狂語及瘡疥治蚘虫攻心如刺吐淸水龍膽二兩去頭剉水二盞煎取一盞去滓隔宿勿進食平旦時一頓服之卽差同生地黃等分治濕熱傷血分浸大腸以致卒下血多服必效

簡誤

艸龍膽味旣大苦性復大寒純陰之藥也𨿽能除實熱胃虛血少之人不可輕試凡病脾胃兩虛因而作泄者忌之凡病虛而有熱者勿用亦勿空腹服餌之令人溺不禁以其太苦則下泄太甚故也炮炙論以銅刀切去須土頭剉碎甘艸汁中浸一宿漉出曝漧用

細辛味辛溫無毒主欬逆頭痛腦動百節拘攣風濕痺痛死肌溫中下气破痰利水道開胸中除喉痺鼻風癇疾下乳結汗不出血不行安五藏益肝膽通精气久服明目利九竅輕身長年

疏○細辛稟天地陽升之气以生故其味辛溫而無毒入手少陰太陽經風藥也風性升升則上行辛則橫走溫則發散故主欬逆頭痛腦動百節拘攣風濕痺痛死肌蓋痺及死肌皆是感地之濕气或兼風寒所成風能除濕溫能散寒辛能開竅故療如上諸風寒濕疾也別錄又謂溫中下气破痰開胸中除喉痺鼻下乳結汗不出血不行益肝膽通精气皆升發辛散開通諸竅之功也其曰久服明目利九竅輕身長年者必無是理蓋辛散升發之藥其可久服哉主治參互

同石膏能治陽明火熱上攻以致齒痛得當歸芍藥芎防牡丹槁本甘艸白薇通治婦人子宮冷不受孕得鯉魚膽靑羊肝甘菊花決明子療目痛得甘艸療傷寒少陰咽痛得槁本芎防白芷荊芥防風治風頭痛得紫蘇防風甘艸桔梗杏仁薄荷桑白皮能解利傷風寒鼻塞

簡誤

細辛風藥也其性升燥發散故凡病內熱及火升炎上上盛下虛气虛有汗血虛頭痛陰虛咳法皆禁用卽入風藥亦不可過五分以其气味俱厚而性過烈耳

石斛味甘平無毒主傷中除痺下气補五藏虛勞羸瘦彊陰益精補內絕不足平胃气長肌肉逐皮膚邪熱疿气腳膝疼冷痺弱久服厚腸胃輕身延年定志除驚疏○石斛稟土中衝陽之气兼感春之和气以生故其味甘平而無毒气薄味厚陽中陰也入足陽明足少陰亦入手少陰甘能除熱甘能助脾甘能益血平能下气味厚則能益陰气故主傷中下气補五藏虛勞羸瘦彊陰益精補內絕不足平胃气長肌肉久服厚腸胃輕身延年定志除驚者以其入胃入腎入心脾補益四經則四經所生病皆得治療蓋皆益脾益胃益腎益心之功力也又主除痺逐肌膚邪熱疿气腳膝疼冷痺弱者兼能除脾胃二經之濕故也主治參互

同麥門冬白茯苓橘皮甘艸則益胃彊四肢同麥門冬五味子人參炙甘艸白芍藥枸杞牛膝杜仲則理傷中補五藏虛勞羸瘦彊陰益精同枇杷葉麥門冬橘皮則下气得木瓜牛膝桑白皮石南葉白蘚皮黃檗茯苓菖蒲則主諸痺及逐皮膚邪熱疿气冷痺弱夏月一味酒蒸泡湯代茶頓健足力簡誤

宜入湯酒不宜入丸其味不苦而帶甘其形長而細中堅實者良酒洗蒸曬漧用愼毋誤用木斛味大苦餌之損人亦不入上焦藥

巴防天味辛甘微溫無毒主大風邪气陰痿不起彊筋骨安五藏補中增志益气療頭面遊風少腹及陰中相引通下气補五勞益精利男子

疏○巴防天稟土徳眞陽之精气兼得天之陽和陽主發散散則橫行是當木之令而兼金之用也故其味辛別錄益之以甘而本經又曰微溫無毒宜其然也其主大風邪气及頭面遊風者風爲陽邪勢多走上經曰邪之所湊其气必虛巴防天性能補助元陽而兼散邪況眞元得補邪安所畱此所以愈大風邪气也主陰痿不起彊筋骨安五臟補中增志益气者是脾腎二經得所養而諸虛自愈矣其能療少腹及陰中引痛下气並補五勞益精利男子者五藏之勞腎爲之主下气則火降火降則水升陰陽互宅精神內守故主腎气滋長元陽益盛諸虛爲病者不求其退而退矣

主治參互

得黃檗橘核荔枝核牛膝川萆薢木瓜金零子懷生地黃治疝气因於腎虛得五味子肉蓯蓉鹿茸山茱萸栢子仁補骨脂枸杞子治陰痿去鹿茸肉蓯蓉加黃檗牛膝麥門冬生地黃車前子治陰虛白濁久不愈得鹿角栢子仁天門冬逺志蓮須覆盆黃檗治夜夢鬼交泄精同甘菊花石菖蒲何首烏刺蒺藜黒豆山茱萸天門冬治頭面上風得熟大黃治飲酒人腳弱

簡誤

巴防天性溫屬陽故凡病相火熾盛思欲不得便赤口苦目昏目痛煩躁口渇大便燥閉法咸忌之

庵防子味苦微寒微溫無毒主五藏瘀血腹中水气臚脹畱熱風寒濕痺身體諸痛療心下堅膈中寒熱周痺婦人月水不通消食明目久服輕身延年不老

疏○庵防子得土之烈气而微感天之陰气味厚气薄故味苦微寒微溫無毒察其功用必應兼辛藥性論加辛是也何者苦以泄下溫以開通使非兼辛胡能主五藏瘀血及腹中水气臚脹畱熱風寒濕痺身體諸痛療心下堅膈中寒熱周痺婦人月水不通消食明目耶正以其散中有補補而能行故列上經也主治參互

同牛膝茜艸白及消腹癰去畱血又主瘀血腹脹俗呼爲單腹脹四肢不腫者是其候也善辟蛇蛇著之卽爛

簡誤

此行血散結之藥婦人月事不以時至審察未定者不可輕用瘀血病見之不審者勿試

捲栢味辛甘溫平微寒無毒主五藏邪气女子陰中寒熱痛癥瘕血閉絕子止欬逆治脫肛散淋結頭中風痿蹷彊陰益精久服輕身和顏色令人好容顏

疏○卷栢稟石之气兼感天之陽气以生故味辛溫別錄益之以甘平微寒無毒入足厥陰少陰血分藥也故主五臟邪气女子陰中寒熱痛癥瘕血閉絕子又主痿蹷彊陰益精久服輕身和顏色當是理榮血之要藥行而能補者也別錄又謂止欬逆治脫肛散淋結頭中風其亦辛能散結辛能潤燥甘能緩中甘能益血之謂歟

簡誤

孕婦禁用

辟虺雷味苦大寒無毒主解百毒消痰袪大熱療頭痛辟瘟疫其狀如麄塊蒼術節中有眼

疏○辟虺雷感天地陰寒之精其味苦气大寒無毒故主解百毒消痰袪大熱療頭痛辟瘟疫豫章人專以此和諸艸搗汁治疔瘡有神

藥王味甘平無毒解一切毒止鼻衂吐血袪煩躁苗莖靑色花黃色葉摘之有汁搗汁飲驗

疏○藥王稟天地淸和生發之气以生故其味甘平無毒甘能解毒故主解一切毒平能涼血淸熱故止鼻衂吐血袪煩躁也

艸犀根味辛平無毒主解諸藥毒嶺南及睦婺間如中毒艸此藥及千金藤並解之亦主蠱毒溪毒惡刺虎狼虫虺等毒天行瘧瘴寒熱咳嗽痰壅飛屍喉閉瘡腫小兒寒熱丹毒中惡注忤痢血等並煮汁服之其功用如犀故名艸犀解毒爲最

疏○艸犀根得地之辛味感天之寒气以生本艸秖言辛平詳治療功能專主解諸藥毒亦主蠱毒溪毒惡刺虎狼虫虺等毒天行瘧瘴寒熱咳痰壅飛屍喉閉瘡腫小兒寒熱丹毒中惡疰忤痢血並煮汁服之其功用如犀故名艸犀解毒爲最生衢婺江饒間苗髙二三尺獨莖根如細辛研服更良生水中者名水犀也

百艸花主百病長生神仙亦煮花汁釀酒服之異類云鳳剛者漁陽人也常采百花水漬封泥埋之百日煎爲丸卒死者內口中卽活胡剛服藥百餘嵗入地肺山列仙傳云堯時赤松子服之得仙

疏○百艸花當取羣艸中之芳烈者大都百花必在春時春者天地發生萬物之气也花者華也因得天地發生之和气抽其精英而爲花故主百病長生神仙亦煮花汁釀酒服昔有采百花水漬泥封埋之百日煎爲丸卒死者內口中卽活其功固可驗矣已上三種一種唐本餘二種陳藏器余已下卻有旱藕石蘂仙人艸防州白藥陳思岌千里及鐵葛伏雞子根陳家白藥龍珠捶胡根甜藤孟娘菜吉祥艸郎耶菜菜蓼蕎等功效𨿽多所產土地不一罕識難致坊間無有故皆存而不論以俟後之博物君子

神農本艸經疏卷六﹤子部﹐醫家類﹐神農本艸經疏﹥

欽定四庫全書

神農本艸經疏卷七

明繆希雍撰

艸部上品之下

總五十三種今疏其要者二十五種

藍實

芎防

黃連

絡石【木蓮附】

蒺藜

黃耆

肉蓯蓉

防風

蒲黃

續斷

漏蘆

營實

天名精

決明子

丹參

茜根

五味子

蘭艸

忍冬

蛇牀子

景天

茵蔯蒿

沙參

王不畱行長松

藍實味苦寒無毒主解諸毒殺蠱蚑疰鬼螯毒久服頭不白輕身其葉汁殺百藥毒解狼毒射罔毒

疏○藍實稟天地至陰之精故其味苦寒而無毒其用主解諸毒殺蠱蚑疰鬼螫毒久服頭不白頭白者血熱也藍能涼血而解熱故令發不白也熱去而血得所養故身輕其葉汁解百藥毒解狼毒射罔毒藥性論云藍實味甘能塡骨髓益心力汁止心煩躁由此觀之苦寒而兼甘可知矣日華子又云治天行熱狂疔瘡遊風熱毒腫毒風除煩止渇殺疳解毒藥毒箭金瘡血悶排膿小兒熱疳小兒丹熱最爲要藥其功用之廣具如本艸所載蓼藍最堪入藥甘藍人食去熱黃

主治防互

藍汁入麝香雄黃治蜘蛛咬有神幹藍爲末同犬肉空腹食之主長肉內塞

簡誤

虛寒人及久泄畏寒腹中覺冷者勿服

芎防味辛溫無毒主中風入腦頭痛寒痺筋攣緩急金瘡婦人血閉無子除腦中冷動面上游風去來目淚出多涕唾忽忽如醉諸寒冷气心腹堅痛中惡卒急腫痛脇風痛溫中內寒【動宜作痛】

疏○芎防稟天之溫气地之辛味辛甘發散爲陽是則气味俱陽而無毒陽主上升辛溫主散入足厥陰經血中气藥扁鵲言酸以其入肝也故主中風入腦頭痛寒痺筋攣緩急金瘡婦人血閉無子別錄除腦中冷動面上游風去來目淚出多涕唾忽忽如醉諸寒冷气心腹堅痛中惡卒急腫痛脇風痛溫中內寒已上諸病皆病在血分正以其性走竄而絕無陰凝黏滯之性故入血藥上行而不可多用耳

主治防互

同地黃當歸芍藥爲四物湯通主入血分補益同荊芥白芷當歸地黃芍藥術甘艸治破傷風冬月加桂枝同當歸地黃漧漆延胡索五靈脂芍藥牡蠣粉京三稜治血瘕同白芷茜根黃耆金銀花生地黃能排膿消瘀血同甘菊花當歸地黃天門冬白芍藥炙甘艸専主血虛頭痛火盛者加童便服同當歸尾桂心牛膝治子死腹中同續斷懷熟地白膠杜仲山茱萸五味子人參黃耆酸棗仁治血崩久不止

簡誤

芎防性陽味辛凡病人上盛下虛虛火炎上嘔吐咳嗽自汗易汗盜汗咽漧口燥發熱作渇煩躁法並忌之

黃連味苦寒微寒無毒主熱气目痛眥傷淚出明目腸澼腹痛下痢婦人陰中腫痛五藏冷熱久下泄澼膿血止消渇大驚除水利骨調胃厚腸益膽療口瘡久服令人不忘

疏○黃連稟天地淸寒之气以生故气味苦寒而無毒味厚於气味苦而厚陰也宜其下泄欲使上行須加引導入手少陰陽明足少陽厥陰足陽明太陰爲病酒之仙藥滯下之神艸六經所至各有殊功其主熱气目痛眥傷淚出明目大驚益膽者涼心淸肝膽也腸澼腹痛下痢別錄兼主泄澼泄者瀉利也澼者大腸下血也俗呼爲髒毒除水利骨厚腸胃療口瘡者滌除腸胃脾三家之濕熱也久服令人不忘者心家無火則淸淸則明故不忘禪家習定多飲苦茗亦此義爾

主治參互

同赤檉木葉入三黃石膏湯治痧已透而煩燥不止有神入當歸六黃湯加棗仁龍眼治盜汗有神同地黃甘菊荊芥穗甘艸稍芎防柴胡蟬蛻木通

治風熱上攻目赤痛黃連末一兩同雄羊肝一具生搗勻眾手丸如梧子每服以滚漿水吞廿一丸諸眼目疾及障翳靑盲皆主之禁食豬肉𨿽油汁亦勿入口作六劑必效矣同當歸甘菊花人乳浸蒸入明礬銅緑各少許洗目甚效同芍藥蓮子藊豆升麻甘艸滑石紅麯治一切滯下膿血同槐花枳殻乳香沒藥治滯下純血腹痛煮服神效同五穀虫蘆薈白蕪荑靑黛白槿花白芙蓉花治小兒一切疳熱如神同赤小豆爲細末傅痔瘡妙同漧葛甘艸升麻芍藥治痧後泄瀉同五味子麥門冬漧葛治酒病酒傷如神同五味子甘艸煮濃汁漱口治口糜口瘡良同麥門冬五味子治卒消渇小便多良同人參蓮子治虛人患滯下及老人產婦滯下不止

簡誤

黃連味大苦气大寒羣艸中淸肅之物其虛上經譬猶臯陶之在虞廷明刑執法以禁民邪是其職也稷契防龍之事則非其任矣故袪邪散熱蕩滌腸胃肅淸神明是其性之所長而於補益精血溫養元气則其功泊如也凡病人血少气虛脾胃薄弱血不足以致驚悸不眠而兼煩熱躁渇及產後不眠血虛發熱泄瀉腹痛小兒痘瘡陽虛作泄行漿後泄瀉老人脾胃虛寒作瀉陰虛人天明溏泄病名腎泄眞陰不足內熱煩躁諸證法咸忌之犯之使人危殆大忌豬肉

絡石味苦溫微寒無毒主風熱死肌癰傷口漧舌焦癰腫不消喉舌腫不通水漿不下大驚入腹除邪气養腎主腰髖痛堅筋骨利關節久服輕身明目潤澤好顏色不老延年【傷宜作瘍】

疏○絡石稟少陽之令兼得地之陰气其味苦其气溫微寒而無毒入足陽明手足少陰足厥陰少陽經故主風熱死肌癰傷口漧舌焦癰腫不消喉舌腫水漿不下皆苦溫通气血血屬陰陰寒入血而除熱之效也又能除邪气養腎主腰髖痛堅筋骨利闗節療蛇毒心悶刀斧傷搗封立差皆涼血除熱之功也本經久服輕身明目潤澤好顏色不老延年陳藏器以爲能變白亦指益陰涼血而言也生石上者良主治參互

絡石搗汁入諸解毒藥治發背癰疽神驗

外臺祕要治喉痺喘息不通須臾欲絕以絡石二兩水一升煎取一大盞去滓細細喫須臾卽通

簡誤

陰髒人畏寒易泄者勿服

木蓮薜茘也附木而生得木气故名木蓮俗呼鬼饅頭夤緣樹木墻壁三五十年漸大枝葉繁茂葉長二三寸厚若石韋生子似蓮房打破有白汁停久如漆六七月實內空而紅則滿腹細子大如稗子一子一須其味微澀其殻虛輕一年一熟子亦入藥頌曰薜茘絡石極相類莖葉粗大如藤狀木蓮更大於絡石四時不凋蓋稟天地陰寒之气而生者也故其味酸寒辛平無毒用其葉研爛絞汁和蜜飲數升並傅癰上能消背癰下利卽愈考木蓮無經文者爲其與絡石相類也俱以杜仲牡丹爲之使惡鐵落畏貝母菖蒲

蒺藜子味苦辛溫微寒無毒主惡血破癥結積聚喉痺乳難身體風癢頭痛欬逆傷肺肺痿止煩下气小兒頭瘡癰腫陰防可作摩粉其葉主風癢可煮以浴久服長肌肉明目輕身

疏○疾藜有二種一種同州沙苑白蒺藜一種秦州刺蒺藜白者感馬精所生刺者感地中陽气所生本經苦溫別錄加辛及微寒並無毒夫苦能泄溫能宣辛主散主潤故刺蒺藜主惡血破癥結積聚喉痺乳難身體風癢頭痛欬逆小兒頭瘡癰腫陰防葉主風癢可煮以浴辛入肝肝主風也藥性論云白蒺藜味甘微腥甘中必有辛辛能潤故主欬逆傷肺肺痿止煩下气久服長肌肉明目輕身以其入腎益精故也専餌長年效可責矣單行雜療主治良多本艸諸方咸堪選用形如羊腎圓而細色如菉豆嚼之作菉豆鮏气爲末煮之則香同新茶者眞

主治防互

刺蒺藜同何首烏薟葉胡麻地黃木荊芥穗天門冬黃檗治徧身風癢同州白蒺藜得蓮須山茱萸五味子蓮肉覆盆子魚膠龍骨白膠能固精益腎令人有子兼主小便遺瀝得甘菊花甘枸杞子決明子女貞實槐角子能明目外臺祕要單服能復明三十年目疾

簡誤

同州蒺藜性能固精命門火熾陽道數舉交媾精不得出者勿服

黃耆味甘微溫無毒主癰疽久敗瘡排膿止痛大風癩疾五痔鼠瘻補虛小兒百病婦人子藏風邪气逐五藏間惡血補丈夫虛損五勞羸瘦止渇腹痛泄痢益气利陰气生白水者冷補其莖葉療渇及筋攣癰腫疽瘡疏○黃耆稟天之陽气地之沖气以生故味甘微溫而無毒气厚於味可升可降陽也入手陽明太陰經甘乃土之正味故能解毒陽能達表故能運毒走表甘能益血脾主肌肉故主久敗瘡排膿止痛風爲陽邪凡賊風虛邪之中人也則病癘風經曰邪之所湊其气必虛性能實表則能逐邪驅風故主大風癩疾五痔鼠瘻補虛兼主小兒天行痘瘡之在陽分表虛气不足者小兒胎毒生瘡癤別錄又主婦人子藏風邪气逐五藏惡血者血不自行隨气而行防合血藥則能之矣補丈夫虛損五勞羸瘦者通指因勞陽气乏絕所生病也甘溫益元气甘溫除大熱故通主之气旺則津液生故止渇血虛則腹痛中焦不治亦腹痛脾胃之气不足則邪客之而泄痢補中气則諸證自除矣益气利陰气者陽生陰長故也

主治防互

黃耆在補中益气湯甘溫能除大熱爲治勞倦發熱之要劑同生熟地黃黃檗黃芩黃連當歸加酸棗仁炒熟研爲治陰虛盜汗之正法本方去三黃加人參五味子酸棗仁治表虛自汗同桂枝白芍藥防風炙甘艸能實表治表虛畏風傷風自汗與茅山術生地黃等分牛膝黃檗減半作丸治積年濕毒臁瘡百藥不效外臺祕要主甲疽瘡腫爛生腳指甲邊赤肉出黃耆二兩防茹三兩苦酒漬一宿豬脂五合微火上煎取三合絞去滓以封瘡上日三度易其肉卽消同白芷白芨甘艸金銀花皂角刺排膿止痛同人參甘艸治天行痘瘡陽虛無熱證簡誤

黃耆功能實表有表邪者勿用能助气气實者勿用能內塞補不足胸膈气閉悶腸胃有積滯者勿用能補陽陽盛陰虛者忌之上焦熱甚下焦虛寒者忌之病人多怒肝气不和者勿服痘瘡血分熱盛者禁用

肉蓯蓉味甘酸鹹微溫無毒主五勞七傷補中除莖中寒熱痛養五藏彊陰益精气多子婦人癥瘕除膀胱邪气腰痛止痢久服輕身

疏○肉蓯容得地之陰气天之陽气以生故味甘酸鹹微溫無毒入腎入心包絡命門滋腎補精血之要藥气本微溫相傳以爲熱者誤也甘爲土化酸爲木化咸爲水化甘能除熱補中酸能入肝鹹能滋腎腎肝爲陰陰气滋長則五臟之勞熱自退陰莖中寒熱痛自愈腎肝足則精血日盛精血盛則多子婦人癥瘕病在血分血盛則行行則癥瘕自消矣膀胱虛則邪客之得補則邪气自散腰痛自止久服則肥健而輕身益腎肝補精血之效也若曰治痢豈滑以導滯之意乎此亦必不能之說也軟而肥厚大如臂者良主治防互

內蓯容得白膠杜仲地黃當歸麥門冬主婦人不孕同人參鹿茸牡狗陰莖白膠杜仲補骨脂主男子

陽痿老人陽衰一切腎虛腰痛兼令人有子同地黃枸杞牛膝鼈甲天門冬麥門冬當歸白膠杜仲靑蒿五味子黃檗山茱萸治五勞七傷莖中寒熱痛婦人癥瘕獨用數兩浸去鹹味並去鱗甲及中心膜淡白酒煮爛頓食治老人便燥閉結有神

簡誤

泄瀉禁用腎中有熱彊陽易興而精不固者忌之

防風味甘辛溫無毒主大風頭痛惡風風邪目盲無所見風行周身骨節疼痺煩滿脇痛脇風頭面去來四肢攣急下乳金瘡內痙久服輕身葉主中風熱汗出疏○防風稟天地之陽气以生故味甘溫別錄兼辛而無毒气厚味薄升也陽也入手陽明足少陽厥陰風藥也治風通用升發而能散故主大風頭痛惡風風邪周身骨節疼痺脇痛脇風頭面去來四肢攣急下乳金瘡因傷於風內痙其云主目無所見者因中風邪故不見也煩滿者亦風邪客於胸中故煩滿也風寒濕三者合而成痺袪風燥濕故主痺也發散之藥焉可久服其曰輕身亦濕去耳別錄云乂頭者令人發狂乂尾者發痼疾子似胡荽而大調食用之香而療風更優也

主治防互

防風同黃耆芍藥則能實表止汗同荊芥穗白芷生地黃地楡黃耆治破傷風有神同甘艸桔梗紫蘇桑根白皮杏仁細辛解利傷風去紫蘇換薄荷加石膏兼除風熱用麻黃易紫蘇治風寒郁於腠理皮膚致密無汗入羌活湯兼除太陽經傷風寒頭痛亦入治風痺藥用若入治大風厲風藥中須加殺虫藥活血藥乃可不宜純用風藥也

簡誤

南方中風產後血虛發痙俗名角弓反張諸病血虛痙急頭痛不因於風寒溏泄不因於寒濕二便祕澀小兒脾虛發搐慢驚慢脾風气升作嘔火升發陰虛盜汗陽虛自汗等病法所同忌犯之者增劇

蒲黃味甘平無毒主心腹膀胱寒熱利小便止血消瘀血久服輕身益气力延年神仙

疏○蒲黃得地之陰气兼得金之辛味其言甘平者是兼辛而言也非辛則何以能散邪又稟天之陽气故曰微寒而無毒也如是則甘能和血辛能散結微寒能除熱入手少陰太陽太陰足陽明厥陰故主心腹膀胱寒熱利小便止血消瘀血久服輕身益气力者是血熱瘀血傷損之病去而身輕力長也欲止血熟用欲消血生用產泰州

主治防互

得炒黑漧薑炒黑豆澤蘭當歸川芎牛膝生地黃治產後諸血病同車前子牛膝生地黃麥門冬治溺血同阿膠白膠人參麥門冬赤茯苓車前子杜仲川續斷治血崩血淋生納舌下數數易之消重舌治一切跌撲傷損瘀血停滯腹中生蒲黃煮濃和

童便飲之良能破血故治癥結五勞七傷停積瘀血胸前痛卽發吐衂悉和涼血行血藥主之

簡誤

一切勞傷發熱陰虛內熱無瘀血者禁用

續斷味苦辛微溫無毒主傷中補不足金瘡癰傷折跌續筋骨婦人乳難崩中漏血金瘡血內漏止痛生肌肉及踠傷惡血腰痛闗節緩急久服益气力【地黃爲之使】防○續斷得土金之气而兼稟乎天之陽气以生本經味苦微溫別錄益之以辛曾得蜀中者嘗之其味帶甘應云味苦甘辛微溫無毒使非味甘焉能主傷中補不足非辛焉能主金瘡癰傷折跌續筋骨婦人乳難辛能潤苦溫能散甘能益血故別錄又主崩中漏血金瘡血內漏止痛生肌肉及踠傷惡血腰痛闗節緩急本經久服益气力傷去血生之效也入足厥陰少陰爲治胎產續絕傷補不足療金瘡理腰腎之要藥莖方葉似薴相對生

主治防互

欲行血理傷當以當歸牛膝肉桂延胡索同用欲止血補不足療崩中則與白膠阿膠地黃麥門冬杜仲五味子山茱萸人參枸杞子黃耆同用欲安胎則與涼血補血順气藥同用欲療金瘡則與金瘡藥同用

簡誤

禁與苦寒藥同用以治血病及與大辛熱藥用於胎前雷公云艸茆根眞似續斷誤服之令人筋軟

漏蘆味苦鹹寒大寒無毒主皮膚熱惡瘡疽痔濕痺下乳汁止遺溺熱气瘡癢如麻豆可作浴湯久服輕身益气耳目聰明不老延年

疏○漏蘆得地味之苦鹹稟天气之大寒故無毒苦能下泄咸能軟堅寒能除熱入足陽明少陽太陽手太陰陽明寒而通利之藥也故主皮膚熱惡瘡疽痔濕痺下乳汁別錄又主止遺溺熱气瘡癢如麻豆可作浴湯又經云久服輕身益气耳目聰明不老延年者蓋亦通指熱散病除則臟腑自安精神自倍而臻乎壽考也

主治防互

漏蘆同貝母連翹甘艸金銀花橘葉鼠糞白芷山荳根山茨菇夏枯艸治乳巖乳癰同連翹生甘菊紫花地丁貝母金銀花甘艸夏枯艸治發背瘰癧排膿止痛同黃耆人參排膿長肉加狗蹄豬蹄汁能下乳

簡誤

妊娠禁用瘡瘍陰證平塌不起發者眞气虛也法當內塞漏蘆苦寒非所宜設

營實味酸溫微寒無毒主癰疽惡瘡結肉跌筋敗瘡熱气陰蝕不瘳利闗節久服輕身益气根止泄痢腹痛五臟客熱除邪逆气疽癩諸惡瘡金瘡傷撻生肉復肌疏○營實華於春而實於夏味酸得木之化其气芬芳宜其有溫之義別錄微寒以其得春之气也故無毒其主惡瘡結肉跌筋敗瘡熱气陰蝕不瘳利闗節別錄止泄痢腹痛五臟客熱除邪逆气疽癩諸惡瘡金瘡傷撻生肉復肌豈非酸能收斂溫能通暢微寒能除熱而兼主乎發生之用也俗名薔薇白花野者良

主治防互

葛洪治金瘡發熱用薔薇根灰一方寸匕日三外臺祕要治鯁薔薇根末水服方寸匕日三又方治少小睡中遺尿不自覺以薔薇根剉以酒飲之肘後方治口瘡以根煮濃汁溫含冷易神驗用之頗稀不著簡誤

天名精味甘寒無毒主瘀血血瘕欲死下血止血利小便除小虫去痺除胸中結熱止煩渇逐水大吐下久服輕身耐老【垣衣爲之使】

疏○天名精稟天地淸陰之气故味甘辛气寒而無毒陰入血甘亦入血辛能散結寒能除熱故主瘀血血瘕欲死下血止血小便不利由於內熱除熱則小便自利也小虫者濕熱所生也辛寒能散濕袪熱則小虫自除也除痺者去濕之功也除胸中結實止煩渇袪熱散結益陰之功也逐水者濕熱散則水自消也唐本注云卽鹿活艸也別錄一名天蔓精南人呼爲地菘非鶴虱亦非狶薟乃茘枝艸也爲消痔瘡之聖藥味甘辛故有姜稱其主破血生肌利小便殺三虫除諸毒腫疔瘡瘻痔金瘡內射身癢不止者揩之立已涼血除熱散結之力也

簡誤

脾胃寒薄性不喜食冷易泄無渇者勿服

決明子味鹹苦甘平微寒無毒主靑肓目淫膚赤白膜眼赤痛淚出療唇口靑久服益精光輕身

疏○決明子得水土陰精之气而兼稟乎淸陽者也故其味鹹平別錄益以苦甘微寒而無毒咸得水气甘得土气苦可泄熱平合胃气寒能益陰泄熱足厥陰肝家正藥也亦入膽腎肝開竅於目瞳子神光屬腎故主靑盲目淫膚赤白膜眼赤痛淚出別錄兼療唇口靑本經久服益精光輕身益陰泄熱者大補肝腎之气所致也亦可作枕治頭風明目

主治防互

得沙苑蒺藜甘菊花枸杞子生地黃女貞實槐實谷精艸補肝明目益精除肝臟熱之要藥得生地黃甘菊花荊芥黃連甘艸參連翹木通治暴赤風眼淚痛療目疾外無他用故無簡誤

丹參味苦微寒無毒主心腹邪气腸鳴幽幽如走水寒熱積聚破癥除瘕止煩滿益气養血去心腹痼疾結气腰脊彊腳痺除風邪畱熱久服利人【畏咸水反藜蘆】疏○丹參本經味苦微寒陶云性熱無毒觀其主心腹邪气腸鳴幽幽如走水寒熱積聚破癥除瘕則似非寒藥止煩滿益气及別錄養血去心腹痼疾結气腰脊彊腳痺除風邪畱熱久服利人又決非熱藥當是味苦平微溫入手足少陰足厥陰經心虛則邪气客之爲煩滿結气久則成痼疾肝虛則熱甚風生肝家气血凝滯則爲癥瘕寒熱積聚腎虛而寒濕邪客之則腰脊彊腳痺入三經而除所苦則上來諸證自除苦能泄溫能散故又主腸鳴幽幽如走水久服利人益气養血之驗也北方產者勝俗名逐馬

主治防互

入天王補心丹則補心同牛膝地黃黃耆黃檗則健步同當歸牛膝細辛則下死胎同鼈甲牡蠣牡丹皮靑蒿延胡索牛膝漧漆水赤蓼子主寒熱積聚破癥除瘕心腹痼疾結气同麥門冬沙參五味子甘艸靑蒿栝樓止煩滿同人參麥門冬酸棗仁地黃益气養血同牛膝萆薢木狶薟杜仲續斷主腰脊彊腳痺除風邪畱熱聖惠方獨用一兩爲末熱酒每服二錢主寒疝少腹及陰相引痛自汗出欲死千金方治墮胎下血亦獨用丹參十二兩酒五升煮取三升溫服日三蕭炳云酒浸服之治風軟腳可逐奔馬故名奔馬艸曾用有效梅師方治中熱油及火燒除外痛用丹參八兩細剉以水微調取羊脂二斤煎三上三下以傅瘡上

簡誤

妊娠無故勿服

茜根味苦寒無毒主寒濕風痺黃疸補中止血內崩下血膀胱不足踒跌蠱毒久服益精气輕身

疏○茜根稟土與水之气而兼得天令少陽之气以生本經味苦寒甄權云甘潔古微酸鹹溫無毒蓋盡之矣入足厥陰手足少陰行血涼血之要藥也非苦不足以泄熱非甘不足以和血非咸不足以入血軟堅非溫少陽之气不足以通行故主痺及疸疸有五此其爲治蓋指蓄血發黃而不専於濕熱者也痺者血病行血軟堅則痺自愈甘能益血而補中病去血和補中可知已苦寒能下泄熱气故止內崩及下血除熱故益膀胱踒跌則血瘀血行則踒跌自安涼無病之血行已傷之血故治蠱毒藥性論味甘主六極傷心肺吐血瀉血日華子味酸止鼻洪帶下產後血暈乳結月經不止腸風痔瘻排膿治瘡癤泄精尿血撲損瘀血皆取其涼血行血苦寒泄熱之功耳主治防互

同地黃麥門冬當歸身阿膠茅根童便主吐血衂血諸血熱妄行溢出上竅同牛膝地黃黃耆地楡芍藥荊芥穗治腸風下血佐地楡治橫痃魚口有神同防虫乳香沒藥桂心牛膝地黃主踒跌

簡誤

病人𨿽見血證若加泄瀉飲食不進者勿服

五味子味酸溫無毒主益气欬逆上气勞傷羸瘦補不足彊陰益男子精養五臟除熱生陰中肌【蓯蓉爲之使惡萎勝烏頭】

疏○五味子得地之陰而兼乎天之陽气故本經味酸气溫味兼五而無毒王好古云味酸微苦鹹陰中微陽入足少陰手太陰血分足少陰气分主益气者肺主諸气酸能收正入肺補肺故益气也其主欬逆上气者气虛則上壅而不歸元酸以收之攝气歸元則欬逆上气自除矣勞傷羸瘦補不足彊陰益男子精別錄養五臟除熱生陰中肌者五味子専補腎兼補五臟腎藏精精盛則陰彊收攝則眞气歸元而丹田暖腐熟水谷蒸糟粕而化精微則精自生精生則陰長故主如上諸疾也藥性論云五味子君能治中下气止嘔逆補諸虛勞令人體悅澤除熱气病人虛而有气兼嗽者加而用之日華子雲暖水髒下气賁防冷气消水腫反胃心腹气脹止渇除煩熱解酒毒壯筋骨皆其極功也

主治防互

同人參麥門冬名生脈散能復脈通心入八味丸代附子能潤腎彊陰同吳茱萸山茱萸肉豆蔲補骨脂人參治腎泄良同懷漧地黃甘枸杞子車前子覆盆子肉蓯容白膠麥門冬人參杜仲白蒺藜黃檗主令人有子同天麥二冬百部阿膠薄荷葉主肺虛久君漧葛白藊豆解酒毒良

簡誤

痧初發及一切停飲肝家有動气肺家有實熱應用黃芩瀉熱者皆禁用

蘭艸味辛平無毒主利水道殺蠱毒辟不祥除胸中痰癖久服益气輕身不老通神明

疏○蘭艸稟天地淸芬之气以生故其味辛气平無毒入手太陰足陽明經肺主气肺气鬱結則上竅閉而下竅不通胃主納水谷胃气郁滯則水谷不以時化而爲痰癖蠱毒不祥之气亦胃中受病辛平能散結滯芬芳能除穢惡則上來諸證自瘳大都開胃除惡淸肺消痰散鬱結之聖藥也久服等語亦言其效之極功

主治防互

同藿香枇杷葉石斛竹茹橘紅開胃气之神品加入沈水香郁金白豆蔲眞蘇子蘆根汁下气開郁治噎膈之將成者同栝樓根麥冬黃連竹葉蘆根汁治消渇

忍冬味甘溫無毒主寒熱身腫久服輕身長年益壽疏○忍冬卽金銀花藤一名鷺鶿藤感土之沖气稟天之春气故味甘微寒而無毒主寒熱身腫久服輕身長年益壽者甘能益血甘能和中微寒卽生气也气味如斯所主宜矣

主治防互

同甘菊花紫花地丁夏枯艸白及白蘝貝母連翹鼠黏子治一切腫毒加辟虺雷治一切疔瘡君地楡芍藥黃連甘艸升麻治一切血痢單味熬膏小兒服之可稀痘肘後方忍冬藤熬膏治飛屍伏屍遁屍沈屍風屍屍疰

蛇牀子味苦辛甘平無毒主婦人陰中腫痛男子陰痿濕癢除痺气利闗節癲癇惡瘡溫中下气令婦人子藏熱男子陰彊久服輕身好顏色令人有子

疏○蛇牀子味苦平別錄辛甘無毒今詳其气味當必兼溫燥陽也故主婦人陰中腫痛男子陰痿濕癢除痺气利闗節惡瘡別錄溫中下气令婦人子藏熱男子陰彊久服輕身令人有子蓋以苦能除濕溫能散寒辛能潤腎甘能益脾故能除婦人男子一切虛寒濕所生病寒濕旣除則病去身輕性能益陽故能已疾而又有補益也雷公云凡使須用濃藍汁並百部自然汁二味同浸三伏時漉出日幹卻用生地汁拌蒸從午至亥日幹用此藥只令陽气盛數號曰鬼考也

主治防互

蛇牀子同巴防天逺志牛膝何首烏陽起石治男子陰痿濕癢同巴防天牛膝杜仲續斷地黃黃檗白膠治婦人陰中腫痛同黃檗山茱萸肉五味子茯苓車前子香附川續斷補骨脂治一切帶下赤者加白膠阿膠

簡誤

蛇牀子性溫燥腎家有火及下部有熱者勿用

景天味苦酸平無毒主大熱火瘡身熱煩邪惡气諸蠱毒痂疕寒熱風痺諸不足花主女人漏下赤白輕身明目久服通神不老

疏○景天卽愼火艸也味苦平別錄酸無毒今詳其功用當是大寒純陰之艸也性能涼血解毒故主大熱火瘡身熱煩邪惡气諸蠱毒痂疕寒熱風痺諸不足熱解則毒散血涼血涼則陰生故也花功用具如經說第大苦寒之藥而雲輕身明目通神不老未可嘗試也

主治防互

治毒虺蛇傷取汁飲並敷傷處立效治一切赤遊風各種火丹之神藥也故知其性大寒其味大苦耳簡誤

一切病得之寒濕惡寒喜熱者勿服

茵蔯蒿味苦平微寒無毒主風濕寒熱邪气熱結黃疸通身發黃小便不利除頭熱去伏瘕久服輕身益气耐老面白悅長年

疏○茵蔯蒿感天地苦寒之味而兼得春之生气以生者也其味苦平微寒無毒故主風濕寒熱邪气熱結黃疸通身發黃小便不利及頭熱皆濕熱在陽眀太陰所生病也苦寒能燥濕除熱濕熱去則諸證自退矣去伏瘕及久服輕身益气耐老面白悅長年未有修事者日華子云石茵蔯味苦涼無毒卽山茵蔯也入足陽明太陰足太陽三經除濕散熱結之要藥也

主治防互

茵蔯性苦寒能除一切濕熱五疸𨿽各有其因然同爲濕熱所成故得黃連漧葛黃檗苜蓿五味子治酒疸如神得二術茯苓澤瀉車前子木通橘皮神麯紅麯麥門冬治谷疸同生地黃仙人對坐艸石斛木牛膝黃檗治疸因酒色而得病名女勞疸仲景茵蔯湯治谷疸寒熱不食食卽頭心胸不安茵蔯六兩梔子十四枚大黃二兩以水一斗先煮茵蔯減六升內二味煮取三升去滓分溫三服小便當利尿如皂角汁狀色正赤一宿腹減黃從小便去也又茵蔯五苓散總治諸疸

簡誤

蓄血發黃者禁用

沙參味苦微寒無毒主血積驚气除寒熱補中益肺气療胸痺心腹痛結熱邪气頭痛皮間邪熱安五藏補中久服利人

疏○沙參稟天地淸和之气本經味苦微寒無毒王好古謂甘而微苦苦者味之陰也寒者气之陰也甘乃土之沖气所化合斯三者故補五臟之陰故主血積驚气除寒熱補中益肺气別錄又療胸痺心腹結熱邪气頭痛皮間邪熱者苦能泄熱寒能除熱甘能緩急益血補中故療諸因熱所生病而其功用馴致安五臟補中久服利人也入手太陰經

主治防互

同天門冬麥門冬百部五味子桑白皮治肺痿肺熱同貝母枇杷葉栝樓甘艸桑白皮百部天門冬

冬花治久嗽葛洪治卒得諸疝少腹及陰中相引痛如絞自汗出欲死搗細末酒服方寸匕立差簡誤

臟腑無實熱肺虛寒客之作嗽者勿服

王不畱行味苦甘平無毒主金瘡止血逐痛出刺除風痺內寒止心煩鼻衂癰疽惡瘡瘻乳婦人難產久服輕身耐老增壽

疏○王不畱行稟土金火之气故味苦甘平平者辛也其气應溫而無毒苦能泄辛能散甘入血溫能行故主金瘡止血逐痛出刺除風痺內寒癰疽惡瘡瘻乳婦人難產入血活血之要藥也若夫心煩鼻衂應是血分熱病非同涼血藥用未見其可也入足厥陰經

主治防互

同漏蘆貝母鯪鯉甲靑皮沒藥山茨菇山豆根栝樓根治乳巖乳癰同鯪鯉甲白芷通艸豬蹄汁煮服下乳爲末和蟾酥治疔瘡酒服取汗千金方有王不畱行湯治癰疽妬乳月蝕白禿及面上瘡去虫止痛王不畱行東南桃枝東行吳茱萸根皮各五兩蛇牀子一升牡荊子苦竹葉刺蒺藜子各三升大麻子一升以水二斗半煮水一斗頻頻洗之

簡誤

孕婦勿服

長松味甘溫無毒主風血冷气宿疾溫中去風艸似松葉上有脂山人服之

疏○長松生太行西北五臺諸山得天地溫和之气而生故性味甘溫而無毒主風血冷气宿疾溫中去風出陳藏器治大風惡疾睂發墮落百骸腐潰每一兩入甘艸少許水煎服旬日卽愈又解諸虫毒當是袪風之仙藥也

神農本艸經疏卷七

欽定四庫全書

神農本艸經疏卷八

明繆希雍撰

艸部中品之上

總六十二種今疏其要者三十種

漧薑

生薑

葈耳實

漧葛

栝樓根【及仁】

苦參

當歸

麻黃

通艸

芍藥

瞿麥

參

秦芁

百合

知母

貝母

白芷

淫羊藿

黃芩

狗脊

茅根

紫菀

紫艸

前胡

白鮮

紫參

槁本

萆薢

白薇

大靑

漧薑味辛溫大熱無毒主胸滿欬逆上气溫中止血出汗逐風濕痺腸澼下痢寒冷腹痛中惡霍亂脹滿風邪諸毒皮膚間結气止唾血生者尢良

疏○漧薑稟天地之陽气故味辛而气溫𨿽熱而無毒辛可散邪理結溫可除寒通气故主胸滿欬逆上气溫中出汗逐風濕痺下痢因於寒冷止腹痛其言止血者蓋血虛則發熱熱則血妄行漧薑炒黑能引諸補血藥入陰分血得補則陰生而熱退血不妄行矣治腸澼亦其義也生薑能通神明辟惡气故主中惡霍亂脹滿風邪諸毒皮膚間結气惟唾血定非寒證別錄載之誤矣

主治防互

漧薑生用同橘皮烏藥白豆蔲除胸滿欬逆上气同紫蘇桂枝能溫中出汗加術則能逐風濕痺同術茯苓人參甘艸治下利寒冷腹痛炒黑同生地黃白芍藥當歸牛膝治產後惡露不盡血虛發熱同地黃地楡芍藥麥門冬人參黃耆甘艸升麻治腸澼下血同藿香縮砂橘皮紫蘇木香治中惡去木香加木則治霍亂脹滿加桂枝並治風邪諸毒皮膚間結气同橘皮人參止胃虛嘔逆同橘皮術貝母茯苓治痰瘧久不愈同人參術桂枝橘皮治寒瘧同人參術甘艸治虛寒泄瀉中寒作泄簡誤

漧薑大辛辛能散气走血久服損陰傷目陰虛內熱陰虛欬嗽吐血表虛有熱汗出自汗盜汗髒毒下血因熱嘔惡火熱腹痛法並忌之

生薑味辛微溫主傷寒頭痛鼻塞欬逆上气止嘔吐久服去臭气通神明

疏○生薑所稟與漧薑性气無殊第消痰止嘔出汗散風袪寒止泄疎肝導滯則功優於幹者主治簡誤並與前同

葈耳實味苦甘溫葉味苦辛微寒有小毒主風寒頭痛風濕周痺四肢拘攣痛惡肉死肌膝痛溪毒久服益气耳目聰明彊志輕身

疏○葈耳蒼耳也得土之沖气兼稟天之春气故味甘溫而別錄益之以苦當是無毒葉味苦辛微寒有小毒苦以燥濕甘以和血溫則通暢春气發生而升故主風寒頭痛風濕周痺四肢拘攣惡肉死肌膝痛溪毒也袪風療濕之藥食療聖惠千金外臺祕要諸方咸堪選用亦無簡誤

葛根味甘平無毒主消渇身大熱嘔吐諸痺起陰气解諸毒療傷寒中風頭痛解肌發表出汗開腠理療金瘡止痛脇風痛生根汁大寒療消渇傷寒壯熱葛谷主下痢十嵗已上葉主金瘡止血花主消酒一名雞薺根一名鹿霍【殺野葛巴豆百藥毒】

疏○葛根稟天地淸陽發生之气其味甘平其性升而無毒入足陽明胃經解散陽明溫病熱邪之要藥也故主消渇身大熱熱壅胸膈作嘔吐發散而升風藥之性也故主諸痺生气升騰故起陰气甘者土之沖气春令少陽應兼微寒故解諸毒及別錄療傷寒中風頭痛解肌發表出汗開腠理甘能和血而除熱故又主療金瘡止痛及脇風痛也

主治防互

葛根湯治陽明胃經溫病邪熱頭疼發渇煩悶鼻幹不得眠如渇甚嘔甚則加石膏麥門冬知母竹葉葛根升麻湯治斑初發防粒未形同一切補腎益精藥作丸餌則起陰令人有子同升麻入升陽散火升陽除濕升陽益胃淸暑益气補中益气等湯用

簡誤

傷寒頭痛兼項彊腰脊痛及徧身骨疼者足太陽也邪猶未入陽明故無渇證不宜服五勞七傷上盛下虛之人暑月𨿽有脾胃病不宜服

栝樓根味苦寒無毒主消渇身熱煩滿大熱補虛安中續絕傷除腸胃中痼熱八疸身面黃唇漧口燥短气通月水止小便利實名黃主胸痺悅澤人面莖葉療中熱傷暑【枸杞子爲之使惡漧薑畏牛膝漧漆反烏頭】

疏○栝樓根稟天地淸寒之气故味苦气寒而無毒能止消渇身熱煩滿大熱熱散則气復故又主補虛安中涼血則血和故主續絕傷並除腸胃中痼熱苦寒能除熱故主八疸身面黃唇漧口燥短气血涼則不瘀故通月水膀胱熱解則小便不頻故能止小便利黃主胸痺及傷寒結胸悅澤人面栝樓仁主消痰莖葉療中熱傷暑者皆以其淸寒散熱故也主治防互

根同貝母竹瀝竹茹荊瀝天門冬消痰同金銀花連翹貝母白及甘艸消一切腫毒實同黃連枳實爲小陷胸湯治傷寒虛結胸

簡誤

脾胃虛寒作泄者勿服

苦參味苦寒無毒主心腹結气癥瘕積聚黃疸溺有餘瀝逐水除癰腫補中明目止淚養肝膽气安五藏定志益精利九竅除伏熱腸澼止渇醒酒小便黃赤療惡瘡下部防平胃气令人嗜食輕身【參爲之使惡貝母漏蘆菟絲子反藜蘆】疏○苦參稟天地陰寒之气而生其味正苦其气寒而沈純陰無毒足少陰腎經君藥也苦以燥脾胃之濕兼泄气分之熱寒以除血分之熱熱則生風風濕合則生虫故主心腹結气癥瘕積聚黃疸溺有餘瀝逐水除癰腫明目止淚利九竅除伏熱腸澼止渇醒酒小便黃赤療惡瘡下部防瘡胃家濕熱盛則口淡不思食食亦不生肌肉濕熱散則胃气平和而令人嗜食矣其曰補中養肝膽气安五臟定志益精輕身者通指熱散濕除則臟腑气血安和而致然也味旣至苦性復陰寒善能殺虫故藥性論治熱毒風皮肌煩燥生瘡赤癩睂脫主除大熱嗜睡

主治防互

臘月米醋漬入甕中封固主一切天行熱病頭疼口渇身熱甚者發狂飲碗許得吐則愈汗亦如之同胡麻刺蒺藜荊芥穗甘菊花狶薟白芷當歸川芎地黃天門冬何首烏牛膝漆葉秦芁龍膽艸治大麻風同牡蠣粉白術靑黛治童子胃熱羸瘦疳蚘同

龍膽艸爲末牛膽和丸梧子大生大麥湯服五丸日三治谷疸食勞頭旋心怫郁不安而發黃疸由失饑大食胃气濕熱衝燻所致集驗方治熱毒足腫疼欲脫酒煮苦參以漬之

簡誤

苦參𨿽能泄血中之熱除濕熱生虫爲癘然以其味大苦气大寒久服能損腎气肝腎虛而無大熱者勿服

當歸味甘辛溫大溫無毒主欬逆上气溫瘧寒熱洗洗在皮膚中婦人漏下絕子諸惡瘡瘍金瘡煮飲之溫中止痛除客血內塞中風痓【作痙】汗不出濕痺中惡客气虛冷補五臟生肌肉【惡防茹麪畏菖蒲海藻牡】

疏○當歸稟土之甘味天之溫气別錄兼辛大溫無毒甘以緩之辛以散之潤之溫以通之暢之入手少陰足厥陰亦入足太陰活血補血之要藥故主欬逆上气也溫瘧寒熱洗洗在皮膚中者邪在厥陰也行血則厥陰之邪自解故寒熱洗洗隨愈也婦人以血爲主漏下絕子血枯故也諸惡瘡瘍其已潰者溫補內塞則補血而生肌肉也金瘡以活血補血爲要破傷風亦然並煮飲之內虛則中寒甘溫益血故能溫中血凝則痛活血故痛自止血溢出膜外或在腸胃曰客血得溫得辛則客血自散也內塞者甘溫益血之效也中風痙痙卽角弓反張也汗不出者風邪乘虛客血分也得辛溫則血行而和故痙自柔而汗自出也痺者血分爲邪所客故拘攣而痛也風寒濕三者合而成痺血行則邪不能客故痺自除也中惡者內虛故猝中於邪也客气者外來之寒气也溫中則寒气自散矣虛冷者內虛血不榮於肉分故冷也補五臟生肌肉者髒皆屬陰陰者血也陰气足則榮血旺而肌肉長也患人虛冷加而用之

主治防互

同川芎芍藥地黃名四物湯主婦人血分百病加炒黑漧薑炒黑豆澤蘭牛膝益母艸蒲黃治婦人產後百病同桂枝術菊花牛膝主痺同牛膝鼈甲橘皮生薑治瘧在陰分久不止同酸棗仁逺志人參茯神治心血虛不得眠同黃耆生熟地黃黃芩黃連黃檗治盜汗同荊芥白芷芎防地黃治破傷風同續斷牛膝杜仲地黃鹿角屑桂治一切折傷踠

跌挫閃作疼同川芎人參治難產及倒生同益母艸紅藍花蒲黃牛膝治產後血上薄心同白膠地黃芍藥續斷杜仲治婦人血閉無子同地楡金銀花滑石紅麯治滯下純血裏急後重

簡誤

當歸性辛溫𨿽能活血補血終是行走之性故致滑腸又其气與胃气不相宜故腸胃薄弱泄瀉溏薄及一切脾胃病惡食不思食及食不消並禁用之卽在產後胎前亦不得入

麻黃味苦溫微溫無毒主中風傷寒頭痛溫瘧發表出汗去邪熱气止欬逆上气除寒熱破癥堅積聚五臟邪气緩急風脇痛字乳餘疾止好唾通腠理疎傷寒頭疼解肌泄邪惡气消赤黑斑毒不可多服令人虛

疏○麻黃稟天地淸陽剛烈之气故本經味苦其气溫而無毒詳其主治應是大辛之藥藥性論加甘亦應有之气味俱薄輕淸而浮陽也升也手太陰之藥入足太陽經兼走手少陰陽明輕可去實故療傷寒爲解肌第一専主中風傷寒頭痛溫瘧發表出汗去邪熱气者蓋以風寒濕之外邪客於陽分皮毛之間則腠理閉拒榮衞气血不能行故謂之實此藥輕淸成像故能去其壅實使邪從表散也欬逆上气者風寒郁於手太陰也寒熱者邪在表也五臟邪气緩急者五緩六急也風脇痛者風邪客於脇下也斯皆衞實之病也衞中風寒之邪旣散則上來諸證自除矣其曰消赤黑斑毒者若在春夏非所宜也破癥堅積聚亦非發表所能潔古云去榮中寒邪泄衞中風熱乃確論也多服令人虛走散眞元之气故也

主治防互

仲景治傷寒有麻黃湯大小靑龍湯治肺病上气有射幹麻黃湯厚朴麻黃湯同石膏杏仁桑白皮甘艸治寒邪郁於肺經以致喘滿欬嗽仲景治少陰病發熱脈沈有麻黃附子細辛湯及麻黃附子甘艸湯同桂可治風痺冷痛蜜炒麻黃治冬月瘡皰爲風寒所郁以致倒靨喘悶一服立解

簡誤

麻黃輕發散故専治風寒之邪在表爲入肺之要藥然其味大辛气大熱性輕善散亦陽艸也故發表最速若夫表虛自汗陰虛盜汗肺虛有熱多痰欬嗽以致鼻塞瘡皰熱甚不因寒邪所郁而自倒靨虛人傷風气虛發喘陰虛火炎以致暈頭痛南方中風癱瘓及平日陽虛腠理不密之人皆禁用汗多亡陽能損人壽戒之戒之自春深夏月以至初秋法所同禁

通艸味辛甘平無毒主去惡虫除脾胃寒熱通利九竅血脈闗節令人不忘療脾疸常欲眠心煩噦出音聲療耳聾散癰腫諸結不消及金瘡惡瘡鼠瘻踒折齆鼻息肉墮胎去三虫

疏○通艸者卽木通也稟淸秋之气兼得土之甘淡故其味辛平別錄加甘無毒又云微寒味甘而淡气平味薄降也陽中陰也入足少陰太陽亦入手少陰太陽能助西方秋气下降故利小便専瀉气滯肺受熱邪津液气化之源絕則寒水斷流膀胱受濕熱癃閉則約束小便不通宜此治之其證胸中煩熱口燥舌漧咽漧大渇引飲小便淋瀝或閉塞不通脛酸腳熱並宜此主之本經主除脾胃寒熱者以其通气利濕熱也其曰通利九竅血脈闗節以其味淡滲而气芬芳也令人不忘者心主記心家之熱去則心淸而不忘矣濕熱生虫故又主惡虫療脾疸常欲眠心煩噦者脾家濕熱壅盛則成疸心脾之熱不淸則昏昏欲眠而心煩噦音聲出於肺肺家之濕熱去則肺金之气淸而音聲出矣治耳聾者泄腎家之濕火也散癰腫諸結不消及金瘡惡瘡鼠瘻踒折齆鼻息肉墮胎又藥性論治五淋利小便開闗格下水排膿止痛及治人多睡水腫浮大陳士良主理濕熱小便數急疼少腹虛滿日華子主婦人血閉月候不勻乳結下乳者皆通竅之所致也

主治防互

同茯苓澤瀉燈心車前子豬苓治膀胱濕熱癃閉如疏中所引東垣所說入導赤散者以其能瀉丙丁之火則肺不受邪能通水道水源旣淸則津液自化而諸經之濕與熱得由小便泄去故也同牛膝生地黃天麥門冬五味子黃檗甘艸治尿血同牛膝生地黃延胡索治婦人經閉及月事不調

簡誤

木通性通利凡精滑不夢自遺及陽虛气弱內無濕熱者禁用妊娠忌之

通脫木卽今之通艸也稟土之淸气兼得天之陽气故味甘淡气寒無毒東垣甘平陽中陰降也陽中之陰必下降故主利陰竅治五淋除水腫癃閉瀉肺解諸毒虫痛明目退熱下乳催生以其色白體輕气寒味淡故入手太陰經引熱下降以利小便故又入足陽明胃經通气上達而下乳汁及除寒熱不通之气以其气寒而降也

主治防互

佐番降香紅麯鯪鯉甲山查沒藥治上部內傷簡誤

虛脫人禁用孕婦勿服

芍藥味苦酸平微寒有小毒主邪气腹痛除血痺破堅積寒熱疝瘕止痛利小便益气通順血脈緩中散惡血逐賊血去水气利膀胱大小腸消癰腫時行寒熱中惡腹痛腰痛【甄權主婦人血閉不通日華子主女人一切病胎前產後諸疾治風補勞退熱除煩益气目赤腸風瀉血元素主瀉肝安脾肺收胃气止瀉利固腠理和血脈收陰气斂逆气好古主理中气治脾虛中滿心下痞脇下痛善噫肺急脹逆喘欬太陽衂目澀肝血不足陽維病苦寒熱帶脈病苦腹痛滿腰溶溶如坐水中時珍止下利腹痛後重】

疏○芍藥稟天地之陰而兼得甲木之气本經味苦平無毒別錄加酸防寒气薄味厚升而防降陽中陰也又可升可降陰也降也爲手足太陰引經藥入肝脾血分圖經載有二種金芍藥色白木芍藥色赤赤者利小便散血白者止痛下气赤行血白補血白補而赤瀉白收而赤散酸以收之甘以緩之甘酸相合用補陰血通气而除肺燥故本經主邪气腹痛除血痺破堅積寒熱疝瘕通順血脈散惡血逐賊血消癰腫婦人血閉不通目赤腸風瀉血赤所治也緩中去水气利膀胱大小腸中惡腹痛腰痛女人一切病胎前產後諸病治風補勞退熱除煩益气瀉肝安脾肺收胃气止瀉利固腠理和血脈收陰气斂逆气理中气治脾虛中滿心下痞脇下痛善噫肺急脹逆喘欬太陽衂目澀肝血不足陽維病苦寒熱帶脈病苦腹痛滿腰溶溶如坐水中止下痢腹痛後重白所治也詳味圖經以金木分赤白厥有深防芍藥味酸寒得木化金色白故白者兼金气者也専入脾經血分能瀉肝家火邪故其所主收而補制肝補脾陡健脾經脾主中焦以其正補脾經故能緩中土虛則水泛濫脾實則水气自去故去水气土堅則水淸故利膀胱大小腸中焦不治則惡气乘虛而客之爲腹痛補脾則中自和而邪不能畱腹痛自止矣脾虛則濕气下流客腎故腰痛得補則脾气運而上行故腰痛自愈女人以血爲主脾統血故治女人一切病胎前產後無非血分所闗酸寒能涼血補血故主胎產諸病土實則金肅而木气自斂故治風除熱益血故能補勞退熱除煩脾統後天元气得補則旺故益气酸寒能瀉肝肝平則脾不爲賊邪所幹脾健則母能令子實故安脾肺胃气屬土土虛則緩而散木化作酸故收胃气脾虛則中气下陷而成瀉利東垣以中焦用白芍藥則脾中升陽又使肝膽之邪不敢犯則瀉利自止矣肺主皮毛腠理脾主肌肉而爲肺之母母能令子實故固腠理脾統血脾和則血脈自和酸斂入陰故收陰气斂逆气理中气脾虛則中滿實則滿自消治中則心下不痞瀉肝則脇下不痛善噫者脾病也脾健則不噫肝脾之火上炎則肺急脹逆喘欬酸寒收斂以瀉肝補脾則肺自寧急脹逆喘欬之證自除涼血補血則太陽衂自愈脾虛則目澀得補則澀除肝家無火則肝血自足陽維病苦寒熱及帶脈病苦腹痛滿腰溶溶如坐水中皆血虛陰不足之候也肝脾和陰血旺則前證自瘳矣木芍藥色赤赤者主破散主通利専入肝家血分故主邪气腹痛其主除血痺破堅積者血瘀則發寒熱行血則寒熱自止血痺疝瘕皆血凝滯而成破凝滯之血則痺和而疝瘕自消涼肝故通順血脈肝主血入肝行血故散惡血逐賊血榮气不和則逆於肉裏結爲癰腫行血涼血則癰腫自消婦人經行屬足厥陰肝經入肝行血故主經閉肝開竅於目目赤者肝熱也酸寒能涼肝故治目赤腸風下血者濕熱傷血也血涼則腸風自止矣

主治防互

白芍藥酒炒爲君佐以炙甘艸爲健脾最勝之劑能治血虛腹痛同黃連滑石甘艸升麻人參蓮肉藊豆紅麯漧葛爲治滯下之神藥同人參白術茯苓炙甘艸肉豆蔲橘皮車前子治脾虛泄瀉酒炒白芍藥二兩炙甘艸二錢蓮子去心五十粒水煎治痘瘡有熱作泄熱甚加酒炒黃連一錢同荊芥防風生地黃黃耆炙甘艸治腸風下血同當歸地黃牛膝炒黑漧薑續斷麥門冬五味子治產後血虛發熱君白芷炙甘艸治痘瘡血虛發癢同黃耆防風

治表虛傷風自汗赤芍藥同藿香橘皮木甘艸治中惡腹痛同芎防紅花生地黃當歸白芷荊芥治破傷風發熱疼痛同牛膝當歸地黃延胡索山查澤蘭紅藍花五靈脂治初產惡露不下腹痛冬月加肉桂同金銀花白芷鯪鯉甲紫花地丁夏枯艸茜艸生甘菊消一切癰腫同香附當歸地黃延胡索靑皮治經阻腹痛加五靈脂蒲黃能散惡血逐敗血

簡誤

白芍藥酸寒凡中寒腹痛中寒作泄腹中冷痛腸胃中覺冷等證忌之赤芍藥破血故凡一切血虛病及泄瀉產後惡露已行少腹痛已止癰疽已潰並不宜服

瞿麥味苦辛寒無毒主闗格諸癃結小便不通出刺決癰腫明目去翳破胎墮子下閉血養腎气逐膀胱邪逆止霍亂長毛髮

疏○瞿麥稟陰寒之气而生故味苦寒別錄兼辛無毒苦辛能破血陰寒而降能通利下竅而行小便故主闗格諸癃結小便不通因於小腸熱甚者寒能散熱辛能散結故決癰腫除濕熱故明目去翳辛寒破血故破胎墮子而下閉血也去腎家濕熱故云養腎气逐膀胱邪逆者亦泄濕熱故也濕熱客中焦則淸濁不分而爲霍亂通利濕熱則霍亂自解矣用蕋殼不用莖葉入藥先須以堇竹瀝浸一伏時漉出曬漧

主治防互

入八正散利小腸實熱結閉千金方立效散治下焦結熱小便淋閉或有血出或大小便出血瞿麥穗一兩炙甘艸七錢五分山梔仁炒半兩爲末每服七錢連須蔥白七个燈心五十莖生薑五片水二盞煎至七分時時溫服

簡誤

瞿麥苦寒兼辛性猛利善下逐凡腎气虛小腸無大熱者忌之胎前產後一切虛人患小水不利法並禁用水腫蠱脹脾虛者不得施

參味苦鹹微寒無毒主腹中寒熱積聚女子產乳餘疾補腎气令人明目主暴中風傷寒身熱支滿狂邪忽忽不知人溫瘧灑灑血瘕下寒血除胸中气下水止煩渇散頸下核癰腫心腹痛堅癥定五藏久服補虛明目彊陰益精【忌犯銅器甄權殺癅瘻瘰時珍解斑毒利咽喉】

疏○參正稟北方水气而兼得春陽之和故味苦而微寒無毒別錄兼鹹以其入腎也爲足少陰經君藥黑乃水色苦能下气寒能除熱咸能潤下軟堅故主腹中寒熱積聚女子產乳餘疾補腎气令人明目者益陰除熱故補腎而明目也熱則生風故主暴中風及療傷寒至春變爲溫病身熱支滿狂邪忽忽不知人主溫瘧灑灑者邪熱在表也胸中气亦邪熱也止煩渇散頸下核癰腫者解熱軟堅之效也心腹痛亦熱也堅癥者內熱血瘀而幹也益陰除熱故定五臟久服補虛彊陰益精也散結气而能軟堅故主瘰癧也散結涼血降火故解斑毒利咽喉也下寒血三字疑有誤

主治防互

同升麻甘艸等分水煎治發斑咽痛出活人書同鼠黏子半生半炒各兩許爲末新汲水服治急喉痺風同地黃甘菊花蒺藜枸杞子柴胡能明目同貝母連翹甘艸栝樓根薄荷夏枯艸治瘰癧同知母麥門冬竹葉治傷寒陽毒汗下後熱毒不散心下懊憹煩不得眠心神顚倒欲絕同黃連大黃等分蜜丸如梧子每三四十丸白湯下治三焦積熱經驗方治勞香參一斤甘松六兩爲末煉蜜一斤和勻入瓶中封閉地中埋窨十日取出更用灰末六兩煉蜜六兩同和入瓶更窨五日取出燒之嘗令聞香其疾自愈

簡誤

血少目昏停飲寒熱支滿血虛腹痛脾虛泄瀉並不宜服

秦芁味苦辛平微溫無毒主寒熱邪气寒濕風痺肢節痛下水利小便療風無問久新通身攣急

疏○秦芁感秋金之气故味苦平別錄兼辛微溫而無毒潔古气微溫味苦辛亦可云微寒陰中微陽可升可降降多於升入手足陽明經苦能泄辛能散微溫能通利故主寒熱邪气寒濕風痺肢節痛下水利小便性能袪風除濕故別錄療風無問久新及通身攣急能燥濕散熱結故日華子治骨蒸及疳熱甄權治酒疸解酒毒元素除陽明風濕及手足不遂腸風瀉血養血榮筋好古泄熱益膽气鹹以其除濕散結淸腸胃之功也雷公云左文列爲秦卽治病右文列爲芁卽發腳气先以布拭上黃肉毛令盡用還元湯浸一宿曬漧用

主治防互

秦芁同漧葛山茵蔯五味子黃連白藊豆木通苜蓿治酒疸聖惠方治小便難腹滿不急治之殺人用秦芁一兩去苗細剉以水一大盞煎取七分去滓每於食前分爲三服同薏苡仁木五加皮黃檗蒼術牛膝治下部濕熱作疼或生濕瘡孫眞人治黃疸皮膚眼睛如金色小便赤取秦芁五兩牛乳三升煮取一升去滓納芒硝一兩分作三服正元廣利方療黃疸心煩煩熱口漧皮肉皆黃以秦芁三兩牛乳一大升同煮取七合去滓分溫再服差此方出許仁則崔元亮集驗方凡發背疑似者須便服秦芁牛膝煎當卽快利三五行卽差

簡誤

下部虛寒人及小便不禁者勿服

百合味甘平無毒主邪气腹脹心痛利大小便補中益气除浮腫臚脹痞滿寒熱通身疼痛及乳難喉痺止涕淚

疏○百合得土金之气而兼天之淸和故味甘平亦應微寒無毒入手太陰陽明亦入手少陰故主邪气腹脹所謂邪气者卽邪熱也邪熱在腹故腹脹淸其邪熱則脹消矣解利心家之邪熱則心痛自瘳腎主二便腎與大腸二經有熱邪則不通利淸二經之邪熱則大小便自利甘能補中熱淸則气生故補中益气淸熱利小便故除浮腫臚脹痞滿寒熱通身疼痛乳難足陽明熱也喉痺者手少陽三焦手少陰心家熱也涕淚肺肝熱也淸陽明三焦心部之熱則上來諸病自除

主治防互

仲景治傷寒病百合證有柴胡百合湯同知母貝母天門冬麥門冬百部桑根白皮薏苡仁枇杷葉治肺熱欬嗽及吐膿血同麥門冬白芍藥甘艸通脫木利大小便同知母柴胡竹葉治寒熱邪气通身疼痛同白芍藥炙甘艸麥門冬五味子補中益气同白芍藥白茯苓車前子桑根白皮治浮腫簡誤

中寒者勿服

知母味苦寒無毒主消渇熱中除邪气肢體浮腫下水補不足益气療傷寒久瘧煩熱脇下邪气膈中惡及風汗內疸多服令人泄

疏○知母稟天地至陰之气故味苦气寒而無毒藥性論兼平日華子兼甘皆應有之入手太陰足少陰經苦寒能除煩熱至陰能入骨故主消渇熱中除邪气脾腎俱虛則濕熱客之而成肢體浮腫肺爲水之上源腎屬水淸熱滋肺金益水髒則水自下矣補不足者淸熱以滋金水之陰故補不足熱散陰生故益气苦寒至陰之性煩熱得之卽解故療傷寒久瘧煩熱及脇下邪气凡言邪者皆熱也膈中惡卽邪惡之气中於膈中也風汗者熱則生風而汗自出也內疸者卽女勞色疸也熱火旣散陰气卽生故主上來諸證也多服令人泄者陰寒之物其味復苦則必傷脾胃生發之气故作泄也

主治防互

入白虎湯解傷寒陽明證口渇頭疼煩熱鼻幹不得眠加竹葉麥門冬名竹葉石膏湯治陽明經前證大渇引飲頭疼欲破因作勞而得者加人參名人參白虎湯汗後煩熱不解亦用之同麥門冬石膏貝母橘紅鼈甲靑蒿牛膝治久瘧煩熱而渇同貝母天門冬麥門冬沙參甘艸桑白皮枇杷葉五味子百部治陰虛欬嗽同黃檗車前子木通天門冬生甘艸治彊陽不痿

簡誤

陽痿及易舉易痿泄瀉脾弱飲食不消化胃虛不思食腎虛溏泄等證法並禁用

貝母味辛苦平微寒無毒主傷寒煩熱淋瀝邪气疝瘕喉痺乳難金瘡風痙療腹中結實心下滿洗洗惡風寒目項直欬嗽上气止煩熱渇出汗安五藏利骨髓【厚朴白薇爲之使畏秦芁反烏頭】

疏○貝母在地則得土金之气在天則稟淸肅之令故味辛平別錄兼苦微寒無毒入手太陰少陰陰中微陽可升可降陰也色白象金而主肺肺有熱因而生痰或爲熱邪所幹喘嗽煩悶必此主之其主傷寒煩熱者辛寒兼苦能解除煩熱故也淋瀝者小腸有熱也心與小腸爲表裏淸心家之煩熱則小腸之熱亦解矣邪气者邪熱也辛以散結苦以泄邪寒以折熱故主邪气也經曰一陰一陽結爲喉痺一陰者少陰君火也一陽者少陽相火也解少陰少陽之熱除胸中煩熱則喉痺自愈矣乳難者足厥陰足陽明之气結滯而不通辛能散結气通其結滯則乳難自瘳熱解則血涼血涼則不痛故主金瘡熱則生風故主風痙別錄又療腹中結實心下滿洗洗惡風寒者肺主皮毛也目者熱上攻也項直卽風痙也欬嗽上气气上逆也煩熱渇邪不解汗不出者邪熱盛也其性専能散結除熱則上來諸證皆自愈矣病去則五臟自安骨髓自利也

主治防互

同知母前胡葛根麥冬甘艸治陽明斑初發壯熱喘嗽有痰不得眠卽本經所謂傷寒煩熱邪气君橘皮前胡石膏知母麥門冬竹瀝治痰瘧同知母天麥門冬桑白皮枇杷葉百部桔梗甘艸治肺熱欬嗽及胸中煩熱同生甘菊紫花地丁金銀花白及白蘞鼠黏子甘艸夏枯艸治一切熱毒消一切癰疽同鼠黏子參栝樓根白僵蠶甘艸桔梗治風痙同郁金橘葉連翹栝樓根鼠黏子夏枯艸山茨菇山豆根參消一切結核乳巖瘰癧同百部百合薏苡仁麥冬蘇子郁金童便竹瀝魚鮏艸治肺熱吐膿血同番降香郁金橘紅逺志蘇梗蘓子香附白豆蔲開郁痰加撫芎神麯並解一切气郁

簡誤

寒濕痰及食積痰火作嗽濕痰在胃惡心欲吐痰飲作寒熱脾胃濕痰作暈及痰厥頭痛中惡嘔吐胃寒作泄法應以辛溫燥熱之藥如南星半夏天麻蒼白術茯苓之類治之者並禁用

白芷味辛溫無毒主女人漏下赤白血閉陰腫寒熱風頭侵目淚出長肌膚潤澤可作面脂療風邪久渇【宜作瀉】嘔吐兩脇滿風痛頭目癢可作膏藥麵脂潤顏色疏○白芷得地之金气兼感天之陽气故味辛气溫無毒其气香烈亦芳艸也入手足陽明足太陰走气分亦走血分升多於降陽也性善袪風能蝕膿故主婦人漏下赤白辛以散之溫以和之香气入脾故主血閉陰腫寒熱風頭侵目淚出辛香散結而入血止痛故長肌膚芬芳而辛故能潤澤辛香溫散得金气故療風邪久瀉風能勝濕也香入脾所以止嘔吐療兩脇風痛頭目癢袪風之效也兼可作膏藥麵脂潤顏色乃袪風散結之餘事耳

主治防互

同芍藥黃耆當歸地黃續斷杜仲益母艸香附白膠主漏下赤白加牛膝主血閉陰腫寒熱同甘菊細辛槁本決明子蒺藜子荊芥穗辛夷治頭風侵目淚出同黃耆甘艸地黃麥冬五味子能長肉同黃耆甘艸茜艸皂角刺金銀花夏枯艸地黃赤芍藥排膿止痛消癰腫同升麻柴胡漧葛羌活治濕泄同羌獨活防風荊芥蒺藜胡麻仁甘菊花何首烏治風邪同貝母漏蘆連翹金銀花夏枯艸蒲公英紫花地丁橘皮消乳癰結核衍義蝕膿方白芷一兩單葉紅蜀葵根二兩白芍藥白礬燒枯各半兩別研余俱爲細末黃蠟丸如梧子大空腹及飯前米飲下十丸或十五丸俟膿盡仍別以他藥補之同雄黃燒可以辟蛇同白芍藥治痘瘡作癢及皮膚搔癢簡誤

白芷性升而溫嘔吐因於火者禁用漏下赤白陰虛火熾血熱所致者勿用癰疽已潰宜漸減去

淫羊藿味辛寒無毒主陰痿絕陽莖中痛利小便益气力彊志堅筋骨消瘰癧赤癰下部有瘡洗出虫丈夫久服令人無子【薯蕷爲之使】

疏○淫羊藿本得金土之气而上感天之陽气故其味辛甘其气溫而無毒本經言寒者誤也入手厥陰爲補命門之要藥亦入足少陰厥陰可升可降陽也辛以潤腎甘溫益陽气故主陰痿絕陽益气力彊志莖中痛者肝腎虛也補益二經痛自止矣膀胱者州都之官津液藏焉气化則能出矣辛以潤其燥甘溫益陽气以助其化故利小便也肝主筋腎主骨益腎肝則筋骨自堅矣辛能散結甘能緩中溫能通气行血故主瘰癧赤癰及下部有瘡洗出虫丈夫久服令人無子者因陽旺則陽道數舉頻禦女而精耗散故無子也一名仙靈脾柳文作毘毘者人臍也臍爲命蔕故主入命門修事如雷公法

主治防互

淫羊藿陽艸也甘溫益陽气辛則走而能補宜與白蒺藜甘枸杞肉蓯蓉五味子牛膝山茱萸同用爲補陽之妙劑漬醇酒飲益丈夫興陽道理腰膝冷亦治偏風不遂大約每藿一斤漬酒十斤如常法勿令過醉修事時忌雞犬婦人見與五味子等分爲末煉蜜丸如梧子大每三十丸姜茶湯下治三焦欬嗽腹滿不飲食气不順聖濟總錄治目昏生翳用仙靈脾生王卽小栝樓紅色者等分爲末每服一錢茶下日三服百一選方治病後靑盲目日近者可治仙靈脾一兩淡豆防一百粒水一碗半煎一碗頓服卽愈普濟方治小兒雀盲仙靈脾晚蠶蛾各半兩炙甘艸射幹各二錢半爲末羊肝一枚切開摻藥末二錢紥定以黑豆一合米泔一盞同煮熟分二次食以汁送之痘疹入目用仙靈脾葳靈仙等分爲末每服五分米湯下

簡誤

虛陽易舉夢遺不止便赤口漧彊陽不痿並忌之

黃芩味苦平大寒無毒主諸熱黃疸腸澼泄痢逐水下血閉惡瘡疽蝕火瘍療痰熱胃中熱小腹絞痛消穀利小腸女子血閉淋露下血小兒腹痛其子主腸澼膿血【山茱萸龍骨爲之使惡蔥實畏丹砂牡丹藜蘆】

疏○黃芩稟天地淸寒之气而兼金之性故味苦平無毒別錄益之以大寒味厚气薄陰中微陽可升可降陰也入手太陰少陰太陽陽明亦入足少陽其性淸肅所以除邪味苦所以燥濕陰寒所以勝熱故主諸熱諸熱者邪熱與濕熱也黃疸腸澼泄痢皆濕熱勝之病也折其本則諸病自瘳矣苦寒能除濕熱所以小腸利而水自逐源淸則流潔也血閉者實熱在血分卽熱入血室令人經閉不通濕熱解則榮气淸而自行也惡瘡疽蝕者血熱則畱結而爲癰腫潰爛也火瘍者火气傷血也涼血除熱則自愈也別錄消痰熱者熱在胸中則生痰火在少腹則絞痛小兒內熱則腹痛胃中濕熱去則胃安而消穀也淋露下血是熱在陰分也其治往來寒熱者邪在少陽也五淋者濕熱勝所致也苦寒淸肅之气勝則邪气自解是伐其本也

主治防互

入仲景小柴胡湯治傷寒寒熱邪在少陽亦治少陽瘧往來寒熱傷寒心下痞滿瀉心湯凡四方皆用黃芩以其主諸熱利小腸故也又太陽病下之利不止喘而汗出者有葛根黃芩黃連湯又太陽少陽合病下利黃芩湯成無已言黃芩苦而入心泄痞熱是黃芩能入手少陰陽明手足太陰少陽六經明矣蓋以苦入心寒勝熱泄心火去脾濕則胃火不燻蒸於肺乃所以救肺也同芍藥黃連炙甘艸車前子防風升麻治濕熱作泄腹痛同芍藥黃連炙甘艸滑石升麻治滯下腹痛潔古風熱有痰睂眶作痛酒浸黃芩同白芷天麻等分爲末每服二錢茶調下同芍藥麥門冬白術能安胎淸熱一味爲末酒服治炙瘡血出不止一切火丹爲細末雞子淸調敷又治驢馬負重傷破洗淨傅之主生肌肉

簡誤

黃芩爲苦寒淸肅之藥功在除熱邪而非補益之品當與黃連並列𨿽能淸濕利熱消痰然苦寒能損胃气而傷脾陰脾肺虛熱者忌之故凡中寒作泄中寒腹痛肝腎虛而少腹痛血虛腹痛脾虛泄瀉腎虛溏瀉脾虛水腫血枯經閉气虛小水不利肺受寒邪喘欬及血虛胎不安陰虛淋露法並禁用

狗脊味苦甘平微溫無毒主腰背彊機闗緩急周痺寒濕膝痛頗利老人療失溺不節男子腳弱腰痛風邪淋露少气目闇堅脊利俛仰女子傷中闗節重【萆薢爲之使惡敗醬】疏○狗脊稟地中衝陽之气而兼感乎天之陽气故其味苦其气平別錄云甘微溫無毒兼火化也苦能燥濕甘能益血溫能養气是補而能走之藥也入足少陰腎主骨骨者腎之餘也腎虛則腰背彊機闗有緩急之病滋腎益气血則腰背不彊機闗無緩急之患矣周痺寒濕膝痛者腎气不足而爲風寒濕之邪所中也玆得補則邪散痺除而膝亦利矣老人腎气衰乏肝血亦虛則筋骨不健補腎入骨故利老人也失溺不節腎气虛脫故也經曰腰者腎之府動揺不能腎將憊矣此腰痛亦指腎虛而爲濕邪所乘者言也气血不足則風邪乘虛客之也淋露者腎气與帶脈衝任俱虛所致也少气者陽虛也目得血而能視水旺則瞳子精明肝腎俱虛故目闇女子傷中闗節重者血虛有濕也除濕益腎則諸病自瘳堅脊俯仰利矣

主治防互

得鹿茸白蘞艾茯苓蛇牀子治室女衝任帶脈三經虛寒下白帶得牛膝絲子地黃山茱萸白膠杜仲固精彊骨壯腰腎得沈香牛膝石斛木五加皮白蘚皮菊花澤防蒺藜子能通利闗節除五緩六急

簡誤

腎虛有熱小水不利或短澀赤黃口苦舌漧皆忌之

茅根味甘寒無毒主勞傷虛羸補中益气除瘀血血閉寒熱利小便下五淋除客熱在腸胃止渇堅筋婦人崩中久服利人

疏○茅根正稟土之沖气而兼感乎春陽生生之气以生故其味甘气寒而無毒入手少陰足太陰陽明勞傷虛羸必內熱甘能補脾甘則𨿽寒而不犯胃甘寒能除內熱故主勞傷虛羸益脾所以補中除熱所以益气甘能益血血熱則瘀瘀則閉閉則寒熱作矣寒涼血甘益血熱去則血和和則瘀消而閉通通則寒熱自止也小便不利由於內熱也熱解則便自利淋者血分虛熱所致也涼血益血則淋自愈而腸胃之客熱自解津液生而渇亦止矣肝藏血而主筋補血涼肝則筋堅矣血熱則崩涼血和血崩自愈矣血熱則妄行溢出上竅爲吐爲咯爲鼻衂齒衂涼血和血則諸證自除益脾補中利小便故亦治水腫黃疸而兼理傷寒噦逆也

主治防互

同麥冬生地枸杞子治勞傷內熱同生地麥冬蘇子枇杷葉白芍藥甘艸蒲黃童便治諸血同牛膝生地黃童便治血熱經枯而閉同竹茹麥冬石膏人參治傷寒胃熱噦逆同芍藥赤小豆赤白茯苓車前子薏苡仁木石斛木通治水腫同枇杷葉竹茹麥門冬治火炎內熱反胃上气同生地天麥門冬車前子牛膝白茯苓黃檗五味子枸杞子童便治溺血

簡誤

因寒發噦中寒嘔吐濕痰停飲發熱並不得服

紫菀味苦辛溫無毒主欬逆上气胸中寒熱結气去蠱毒痿蹷安五臟療欬唾膿血止喘悸五勞體虛補不足小兒驚癇【冬爲之使惡瞿麥雷九逺志畏茵蔯蒿】

疏○紫菀感春夏之气化而兼得地中之金性故味苦溫別錄兼辛無毒入手太陰兼入足陽明苦以泄之辛以散之溫以行之辛先入肺肺主諸气故主欬逆上气胸中寒熱結气去蠱毒亦辛之力也痿蹷者陽明之濕熱燻蒸於肺則肺熱而津液不能下滴傷其气化以困水之上源故爲痿蹷也肺爲五臟之華蓋而主諸气肺安則能朝百脈散精布液於各髒故云安五臟也療欬逆吐膿血止喘悸者散肺家之邪也能安五臟故治五勞及體虛不足小兒驚癇亦虛而有熱故也熱散則驚癇自止得蜜蒸焙良

主治防互

古今傳信方治久嗽紫菀款冬花各一兩百部半兩爲末作散每服三錢生薑三片烏梅一枚同煎湯下食後臨臥各一服入噙化丸治陰虛欬嗽千金方治婦人卒不得小便紫菀末以井花水服三撮便通小便血服五撮便止鬥門方治纒喉風喉閉飲食不通欲死者返魂艸根一莖洗淨納入喉中取惡涎出卽瘥神效更以馬牙硝津咽之卽絕根一名紫菀南人呼爲夜牽牛全幼心鑑治小兒欬嗽聲不出者紫菀末杏仁泥等分入蜜同研丸芡實大每服一丸五味子湯化下

簡誤

觀其能開喉痺取惡涎則辛散之功烈矣而其性溫肺病欬逆喘嗽皆陰虛肺熱證也不宜専用及多用卽用亦須與天門冬百部麥冬桑白皮苦寒之藥防用則無害

紫艸味苦寒無毒主心腹邪气五疸補中益气利九竅通水道療腹腫脹滿痛以合膏療小兒瘡及面皶疏○紫艸稟天地陰寒淸和之气故味苦气寒而無毒入足少陰厥陰爲涼血之聖藥故主心腹邪熱之气五疸者濕熱在脾胃所成去濕除熱利竅其疸自愈邪熱在內能損中气邪熱散卽能補中益气矣苦寒性滑故利九竅而通利水道也腹腫脹滿痛者濕熱瘀滯於脾胃則中焦受邪而爲是病濕熱解而從小便出則前證自除也合膏藥療小兒痘瘡及面皶皆涼血之效也

主治防互

同紅花子生地黃甘艸貝母牡丹皮濃煎加生犀角汁量兒大小以四十九匙至半盞爲度治痘瘡深紅色或紫或黑陷漧枯便閉神效若在一朝及二朝內稍有元气𨿽危可生痘疔痘毒咸治之惟痘毒須加黃耆金銀花鼠黏子痘瘡夾斑者加硬石膏麥冬知母竹葉一二劑卽去之

簡誤

紫艸苦寒而能通利九竅痘瘡家气虛脾胃弱泄瀉不思食小便淸利者俱禁用

前胡味苦微寒無毒主療痰滿胸脇中痞心腹結气風頭痛去痰實下气治傷寒寒熱推陳致新明目益精【半夏爲之使惡皂莢畏藜蘆】

疏○前胡得土金之气而感秋冬之令故味苦微寒無毒入手太陰少陽陽中之陰降也應有甘辛平寒而能降所以下气故除痰滿胸脇中痞心腹結气痰厥頭風痛去痰下气治傷寒寒熱推陳致新能去實熱及時气內外俱熱單煮服之亦治一切气破痰結及邪熱骨節煩悶气喘欬嗽兼散風邪也

主治防互

同白前杏仁桑白皮甘艸桔梗能豁風熱痰壅喘嗽下气入靑礞石滚痰丸中代黃芩治一切實痰有殊功其用黃芩者誤也同羌活漧葛柴胡黃芩栝樓根治時疫寒熱

簡誤

前胡苦辛微寒之藥也能散有餘之邪熱實痰而不可施諸气虛血少之病故凡陰虛火熾煎熬眞陰凝結爲痰而發欬嗽眞气虛而气不歸元以致胸脇逆滿頭痛不因於痰而因於陰血虛內熱心煩外現寒熱而非外感者法並禁用明目益精厥理亦謬

白鮮味苦鹹寒無毒主頭風黃疸欬逆淋瀝女子陰中腫痛濕痺死肌不可屈伸起止行步療四肢不安時行腹中大熱飲水欲走大呼小兒驚癇婦人產後余痛【惡螵蛸桔梗茯苓萆薢】

疏○白鮮皮稟天地淸燥陰寒之气其味苦寒別錄兼鹹無毒降多於升陰也入足太陰陽明兼入手太陽苦能泄熱寒能除熱故主頭風有火證性寒而燥能除濕熱故主五疸欬逆者實火上衝也得寒而散則欬逆止矣淋瀝及女子陰中腫痛亦皆下部濕熱乘虛客腎與膀胱所致也濕痺死肌不可屈伸起止行步者地之濕气感則害人皮肉筋脈也脾主四肢惡濕而喜燥今爲濕邪所幹故四肢不安也時行腹中大熱因而飲水大呼欲走者邪熱盛也小兒驚癇亦熱則生風之候也散濕除熱蔑不濟矣婦人產後余痛應是血虛而熱非所宜也

主治防互

得牛膝石斛薏苡仁黃檗蒼術療足弱頑痺去下部濕熱多加金銀花佐以漢防己治下部一切濕瘡簡誤

下部虛寒之人𨿽有濕證勿用

紫參味苦辛寒微寒無毒主心腹積聚寒熱邪气通九竅利大小便療腸胃大熱唾血衂血腸中聚血癰腫諸瘡止渇益精【畏辛夷甄權主散瘀血婦人血閉不通好古主狂瘧血血利蘇恭主金瘡】疏○紫參稟地之陰气兼得天之寒气故味苦辛气寒而無毒气味俱厚陰也降也入足厥陰亦入足太陽陽明専入血分爲除熱散結逐血之要藥故主心腹積聚寒熱邪气通九竅利大小便略同紫艸也苦以燥濕泄熱辛以散結寒以除邪气故療腸胃大熱唾血衂血腸中聚血亦主癰腫諸瘡者榮气熱則畱瘀而成癰腫血涼而活則自散也能散瘀血故主婦人血閉不通瘧有血蓄則狂陽明熱則鼽血濕熱在腸胃則血瘀滯而成血痢除熱活血故亦主金瘡主治防互

仲景金匱玉函經滯下純血紫參湯主之聖惠方治吐血不止用紫參阿膠甘艸等分爲末烏梅湯或糯米湯服一二錢

簡誤

婦人血枯經閉禁用男子勞傷吐血陽气虛乏脾胃弱者禁用

槁本味辛苦溫微溫微寒無毒主婦人疝瘕陰中寒腫痛腹中急除風頭痛長肌膚悅顏色辟霧露潤澤療風邪嚲曳金瘡可作沐藥麵脂實主風流四肢【惡防茹】疏○槁本感天之陽气兼得地之辛味故味辛气溫別錄兼苦從火化也無毒入足太陽經溫能通苦能泄大辛則善散气厚則上升陽也婦人疝瘕陰中寒腫痛腹中急皆太陽經寒濕邪爲病也風頭痛者風中於太陽經也此藥正入本經故悉主之凡癰瘡皆血熱壅滯毒气浸淫於肌肉以致潰爛不收辛散苦泄則毒解滯消肌肉自長矣悅顏色者卽去風作面脂之義也辟霧露療風邪者辛溫芬芳開發升散之力也嚲曳金瘡及甄權治一百六十種惡風鬼疰流入腰痛冷能化小便通血作沐藥麵脂日華子去皮膚疵皯酒齇粉刺元素主太陽經頭痛顚頂痛及大寒犯腦痛連齒頰東垣主頭面身體皮膚風濕皆風邪濕气干犯太陽經所致也好古主督脈爲病脊彊而厥者督脈並足太陽經夾脊而上故也

主治防互

同羌活細辛川芎蔥白治寒邪郁於足太陽經頭痛顚頂痛非此不能除與木香同用治霧露療淸邪中於上焦與白芷同作面脂治小兒疥癬煎湯浴之並以浣衣治風又治濕各從其類也

簡誤

溫病頭疼發熱口渇或骨疼及傷寒發於春夏陽證頭疼產後血虛火炎頭痛皆不宜服

薢味苦甘平無毒主腰背痛彊骨節風寒濕周痺惡瘡不瘳熱气傷中恚怒陰痿失溺闗節老血老人五緩【薏苡爲之使畏葵根大黃柴胡前胡】

疏○萆薢得火土之气而兼稟乎天之陽气故味苦甘平無毒陽中之陰降也入足陽明少陰厥陰爲袪風除濕補益下元之要藥故主腰背痛彊骨節風寒濕周痺惡瘡不瘳熱气傷中恚怒陰痿失溺闗節老血老人五緩正以苦能燥濕甘入脾而益血故悉主之甄權又主冷風痺腰腳癱緩不遂手足驚掣男子腰痛久冷腎間有濕膀胱宿水日華子主頭旋癇疾補水髒堅筋骨益精明目中風失音海藏主肝虛李氏治白濁莖中痛痔漏壞瘡已上諸證無非陽明濕熱流入下焦客於肝腎所致此藥袪陽明之濕熱以固下焦故能去濁分淸而療下元虛冷濕邪爲病也

主治防互

得牛膝本薏苡仁黃檗骨碎補續斷杜仲石斛生地黃狗脊治腰脊痛彊骨節加術菖蒲茯苓治周痺同黃耆生地黃金銀花皂角刺皂莢子牛膝木

石斛薏苡仁海風藤白僵蠶胡麻治惡瘡久不瘳同蓮子茯苓車前子木通澤瀉牛膝黃檗甘艸可分淸除濕楊氏家藏方治眞元不足下焦虛寒小便頻數白濁如膏有萆薢分淸飲又楊子建萬金護命方云凡人小便頻數不計度數便時莖中痛不可忍者此疾必先大腑不通水液只就小腸大腑愈加幹竭甚則渾身心躁如此卽重證也此疾本因貪酒色積有熱毒腐物瘀血之類乘虛流入於小腸故便時作痛也不飲酒者必平生過食辛熱葷膩之物又因色傷而然此乃小便頻數而痛與淋證澀而痛者不同也宜用萆薢一兩水浸少時以鹽半兩同炒去鹽爲末每服二三錢水一盞煎八分和滓服之使水道轉入大腸仍以蔥湯頻洗穀道令气得通則小便數及痛自減也

簡誤

萆薢本除風濕若下部無濕陰虛火熾以致溺有餘瀝莖中痛此眞陰不足之候也無濕腎虛腰痛並不宜服

菝葜土茯苓與萆薢形𨿽不同而主治不甚相逺李氏疑爲一物數種理或然也總之皆善除濕袪風消水去濁分淸固下焦元气故能興陽道而主諸痺及惡瘡不瘳也主治及簡誤並同前忌茗醋

白薇味苦鹹平大寒無毒主暴中風身熱支滿忽忽不知人狂惑邪气寒熱酸疼溫瘧洗洗髮作有時療傷中淋露下水气利陰气益精久服利人

疏○白薇全稟天地之陰气以生本經味苦鹹平別錄益之以大寒無毒可知已暴中風身熱支滿者陰虛火旺則內熱熱則生風火气煩灼故令支滿火旺內熱則痰隨火湧故令神昏忽忽不知人也狂惑邪气寒熱酸疼皆熱邪所致也陰气不足則陽獨盛而爲熱心腎俱虛則熱收於內而爲寒此寒熱之所以交作寒熱作則榮气不能內榮是以肢體酸疼也先熱而後寒者名曰溫瘧瘧必因暑而發陰气不足則能冬不能夏至夏而爲暑邪所傷秋必發爲溫瘧故知溫瘧之成未有不由陰精不守而得者若夫陰精內守則暑不能侵瘧何自而作耶上來諸證皆由熱淫於內之所發經曰熱淫於內治以鹹寒此藥味苦鹹而气大寒宜其悉主之也別錄療傷中淋露者女子榮气不足則血熱血熱故傷中淋露之侯顯矣除熱益陰則血自涼榮气調和而前證自瘳也水气亦必因於濕熱能除熱則水道通利而下矣終之以益精者究其益陰除熱功用之全耳

主治防互

婦人調經種子方中往往用之不孕緣於血少血熱其源必起於眞陰不足眞陰不足則陽勝而內熱內熱則榮血日枯是以不孕也益陰除熱則血自生旺故令有孕也其方以白薇爲君佐以地黃白芍藥當歸蓯蓉白膠黃檗杜仲山茱萸天麥門冬丹參蜜丸久服可使易孕凡溫瘧癉瘧久而不解者必屬陰虛除瘧邪藥中多加白薇主之則易瘳凡治似中風證除熱藥中亦宜加而用之良天行熱病得愈或愈後陰虛內熱及餘熱未除者隨證隨經應投藥中宜加之

簡誤

白薇苦鹹大寒之藥凡傷寒及天行熱病或汗多亡陽或內虛不思食食亦不消或下後內虛腹中覺冷或因下過甚泄瀉不止皆不可服

大靑味苦大寒無毒主療時气頭痛大熱口瘡

疏○大靑稟至陰之气故味苦气大寒無毒甄權云大靑臣味甘能去大熱治溫疫寒熱蓋大寒兼苦其能解散邪熱明矣經曰大熱之气寒以取之此之謂也時行熱毒頭痛大熱口瘡爲胃家實熱之證此藥乃對病之良藥也

主治防互

千金方小兒口瘡大靑十八銖黃連十二銖水三升煮一升日二服以瘥爲度肘後方熱病下利因篤者大靑湯大靑四兩甘艸赤石脂各三兩防八合水一斗煮三升分三服不過二劑差保幼大全方小兒卒然肚皮靑黑乃血气失養風寒乘之危惡之候也大靑犀角水一盞煎八分服之良

簡誤

大靑防苦鹹大寒心胃寒者禁用

神農本艸經疏卷八﹤子部﹐醫家類﹐神農本艸經疏﹥

欽定四庫全書

神農本艸經疏卷九

明繆希雍撰

艸部中品之下

總七十八種今疏其要者三十六種又移入木部一種果部一種菜部四種

艾葉

惡實

水萍

王瓜

地楡

大小薊

海藻

澤蘭【地筍】

昆布

防己

天麻

阿魏

髙良姜

百部根

蘹香子

欵冬花

紅藍花

牡丹

京三稜

姜黃

靑黛

郁金

蘆薈

延胡索

肉豆蔲

補骨脂

縮砂蜜

蓬莪茂

白前

白藥子

莎艸根

胡黃連

鱧腸

使君子

白豆蔲

剪艸

藿香【木部移入】

豆蔲【果部移入】

假蘇

蘇

香薷

薄荷【已上菜部移入】

艾葉味苦微溫無毒主灸百病可作煎止下痢吐血下部防瘡婦人漏血利陰气生肌肉辟風寒使人有子煎勿令見風【景搗汁止傷血殺蚘虫蘇防止衂血下血膿血痢主崩血金瘡安胎苦酒作煎治癬大明治婦人帶下霍亂轉筋】

疏○艾葉稟天地之陽气以生故味苦微溫熟則大熱可升可降其气芳烈純陽之艸也故無毒入足太陰厥陰少陰三經燒則熱气內注通筋入足故灸百病性能通竅辟惡殺鬼精故止鬼擊吐血芳烈之气必燥故主下部瘡其治婦人漏血利陰气生肌肉者皆以之導引涼血補血藥爲用者也使人有子蓋指气血兩虛之人風寒乘虛入子宮不孕者設也辟風寒其性辛溫也搗汁服止傷血者生寒而兼辛散也殺蚘虫者辛而苦也主衂血者傷寒邪熱郁而不汗則發衂也風邪入大腸則下血濕熱傷脾胃則下痢膿血煮則上升故亦止崩漏也理金瘡血熱則行也胎爲風寒之气所犯則不安風寒散則胎自安也苦酒作煎治癬甚良者殺虫之功也治婦人帶下溫中除濕而升也止霍亂轉筋者因寒而得也爲治白帶之要藥調經之妙品故婦人方多須之主治參互

艾葉能灸百病陳久者良入紅鉛蒸臍補陽虛溫脾胃治婦人月事不調血少無熱證者同香附醋浸入四物湯加阿膠枳殻神效金匱要略婦人有漏下者有半產後下血不絕者有妊娠下血者並以膠艾湯主之阿膠二兩艾葉三兩芎防甘艸各二兩當歸地黃各三兩芍藥四兩水五升淸酒五升煮取三升內膠令消盡每溫酒一升日三服妊娠產後血虛人作痢下血用膠艾湯蘄艾阿膠白芍藥人參橘皮甘艸胎前加黃芩產後入當歸燒煙入管中燻狐惑虫良非時不正之气傷人發爲頭痛壯熱因於寒者用榦艾葉三升水一斗煮取一升頓服取汗出肘後方婦人良方治妊娠風寒卒中不省人事狀如中風用熟艾三兩米醋和炒極熱以絹包熨臍下良久卽解蚘虫咬或心痛如刺口吐淸水白熟艾一升水三升煮取一升服吐虫出或取生艾搗汁五更先食香脯一片乃飲一升當下虫出鵞掌風用蘄艾五兩水四五碗煮五六滚入大口瓶覆以麻布二層燻掌心如冷頓熱再燻如神發背初起急灸瘡頭不痛灸至痛痛灸至不痛奪命神方也縱潰毒气外泄不致內攻矣若未潰瘡頭用濕紙貼上看先漧處是也卽於此灸臁瘡年久口冷不合者用艾煙燻之

簡誤

艾性純陽善辟風寒濕气及非時邪气然性气芳烈而燥熱凡婦人胎動不安由於熱而不由於寒妊娠下痢膿血由於暑濕腸胃熱甚而非單濕爲病崩中由於血虛內熱經事先期由於血熱吐血不由於鬼擊中惡霍亂轉筋不由於寒邪而由於脾胃虛弱停滯或傷暑所致不孕由於血虛而不由於風寒入子宮法並忌之

惡實味辛平主明目補中除風傷

疏○惡實至秋而成得天地淸涼之气本經言辛平藏器兼苦升多於降陽也入手太陰足陽明經爲散風除熱解毒之要藥辛能散結苦能泄熱熱結散則髒气淸明故明目而補中風之所傷衛气必壅壅則發熱辛涼解散則表气和風無所畱矣故除風傷藏器主風毒腫諸瘻元素主潤肺散結气利咽膈去皮膚風通十二經者悉此意耳故用以治癮痘瘡尢獲奇驗

主治參互

同赤檉木爲家要藥同浮萍等分爲末治風熱癮薄荷湯下每服二錢日進二服同紫艸犀角生地黃治天行痘瘡血熱漧枯不得出有神痘要訣治咽喉痘瘡牛旁子二錢桔梗一錢五分粉艸節七分水煎服和濟局方治痘瘡出不快時壯熱狂躁咽膈壅塞大便祕澁小兒咽腫不利牛旁子炒一錢二分荊芥穂二分甘艸四分水煎溫服已出亦可服名必勝散若大便利者勿用延年方治風齲牙疼單用一味煎湯含潄吐去袖珍方治便癰腫痛用牛旁子二錢炒研入蜜一匙朴消一匙空心溫酒服劉禹錫傳信方療暴中風用細牛旁子根取時避風以竹刀或荊刀刮去土用生布拭了搗絞取汁一大升和蜜四大合溫分二服得汗出便瘥簡誤

惡實性冷而滑利痘瘡家惟宜於血熱便閉之證若气虛色白大便自利或泄瀉者愼勿服之痧不忌泄瀉故用之無妨癰疽已潰非便閉不宜服

水萍味辛酸寒無毒主暴熱身癢下水气勝酒長須髮主消渇下气以沐浴生毛髮久服輕身一名水花疏○水萍專得水气之淸陰故味辛气寒別錄兼酸無毒蓋其體輕浮其性淸燥能袪濕熱之藥也熱气郁於皮膚則作癢味辛而气淸寒故能散皮膚之濕熱也寒能除熱燥能除濕故下水气酒性濕熱而萍之質不沈於水其气味辛寒輕淸而散故能勝酒血熱則須髮焦枯而易墮涼血則榮气淸而須髮自長矣別錄主消渇者以濕熱之邪去則津液自生而渇自止也其曰下气以沐浴生毛髮者亦以寒能除熱涼血之驗也熱邪不幹榮气淸旺則能獲輕身矣主治參互

蘇頌曰治惡疾癘瘡徧身者濃煮汁浴半日多效聖恵方少年面皰挼浮萍之亦可飲汁少許千金翼方治小便不利膀胱水气流滯浮萍日榦爲末服方寸匕日二服良子母祕錄風熱丹毒浮萍搗汁傅之令徧去風丹采浮萍詩曰天生靈艸無根幹不在山間不在岸始因飛絮逐東風泛梗靑靑飄水面神仙一味去沈屙采時須在七月半選甚癱風與大風些小微風都不算豆淋酒化服三丸鐵襆頭上也出汗其法以紫背浮萍曬漧爲細末煉蜜丸彈子大每服一丸以豆淋酒化下治癱瘓三十六種風有驗

簡誤

表气虛而自汗者勿用

王味苦寒無毒主消渇內疸瘀血月閉寒熱酸疼益气愈聾療諸邪气熱結防瘻散癰腫畱血婦人帶下不通下乳汁止小便數不禁逐四肢骨節中水療馬骨刺人瘡【一名土瓜】

疏○王瓜稟土中淸肅陰寒之气故味苦气寒而無毒其能除濕熱熱毒大約與栝樓性同故其主治內疸消渇邪气熱結防瘻癰腫等證皆與栝樓相似而此則入血分諸病爲多耳簡誤主治與栝樓亦略相似當不復贅

地楡味苦甘酸微寒無毒主婦人乳痓痛七傷帶下五漏止痛除惡肉止汗療金瘡止膿血諸瘻惡瘡熱瘡消酒除消渇補絕傷產後內塞可作金瘡膏得髮良【惡麥門冬】疏○地楡稟地中陰气而兼得乎天之微陽故味苦甘酸气則微寒而無毒气薄味厚沈而降陰也入足厥陰少陰手足陽明經婦人乳痓痛者厥陰肝經有熱以致血分熱壅所致也七情傷於帶脈故帶下也五漏者陽明大腸濕熱傷血病也血熱則腫而作痛惡肉者亦血熱極則瘀故腫而成惡肉也傷則出血血出必發熱而作痛金瘡是也膿血不止皆血熱所致諸瘻惡瘡莫不由血熱所生苦寒能涼血泄熱熱散則血活腫消故並主如上諸疾也性行而帶補味兼甘酸故補絕傷及產後內塞也消酒除渇明目止純血痢疳痢極效治腸風者皆善袪濕熱之功也沈寒入下焦故多主下部濕熱諸病

主治參互

地楡得金銀花等分佐以芍藥甘艸枳殻黃連烏梅治血痢如熱在心經下利純鮮血則加生犀角汁十五匙神驗綿地楡四兩爲君加金銀花兩許鯪鯉甲三片土炒研細水酒煎濃空心溫熱服治橫痃魚口有神𨿽甚四服無不消者若已成膿更加鹽水炒黃耆五錢白芷二錢主速潰易合去鯪鯉甲並加牛膝木瓜僵蠶黃蘗治下疳陰蝕極效聖惠方治婦人漏下赤白不止令人黃瘦地楡三兩米醋一斤煮十餘沸去滓食前稍熱服一合崔元亮海上方治赤痢骨立者地楡一斤水三升煎一升半去滓再煎如稠餳絞濾空腹時服三合日再服活法機要治久病腸風痛癢不止地楡五錢蒼術一兩水二鐘煎一鐘空心服一日一服肘後方治下血不止二十年者地楡防尾艸各二兩水二升煮一升頓服若不斷以水漬屋塵飲一小杯投之宣明方治結陰下血腹痛不已地楡四兩炙甘艸三兩每服五錢水一盞入縮砂七枚煎半盞分二服肘後方治小兒疳痢地楡煮汁熬如飴糖與服便已千金方治大指腫痛地楡煮汁漬之半日愈

簡誤

地楡性寒而下行凡脾胃虛寒作泄白痢久而胃弱胎產虛寒泄瀉血崩脾虛作泄法並禁服

大小薊根味甘溫主養精保血大薊主女子赤白沃安胎止吐血鼻衂令人肥健

疏○大薊根稟土之沖气兼得天之陽气故味甘气溫而無毒日華子涼當是微寒陶云有毒誤也女子赤白沃血熱所致也胎因熱則不安血熱妄行溢出上竅則吐衂大薊根最能涼血血熱解則諸證自愈矣其性涼而能行行而帶補補血涼血則榮气和榮气和故令肥健也

主治參互

大薊葉得地楡茜艸牛膝金銀花治腸癰腹癰少腹癰生搗絞汁入前四味濃汁和童便飲良得炒蒲黃防皮灰調汁半升治崩中下血立瘥又治瘀血作暈跌撲損傷作痛俱生取汁入酒並童便服又治惡瘡疥癬同鹽搗罯之藥性論云大薊亦可單用味苦平止崩中下血生取根搗絞汁服半升許立瘥日華子云大薊葉涼治腸癰腹藏瘀血血暈撲損可生研酒並小便任服惡瘡疥癬鹽研罨傅又名刺薊山牛旁

小薊根苗气味甘溫微寒無毒其所稟與大薊皆同得土中衝陽之气而兼得乎春气者也故主養精保血精屬陰气血之所生也甘溫益血而除大熱故能養精而保血也陳藏器云破宿血生新血暴下血血崩出血嘔血等絞取汁作煎和沙糖合金瘡及蜘蛛蛇蠍毒服之亦佳日華子云小薊根涼無毒治熱毒風並胸膈煩悶開胃下食退熱補虛損苗去煩熱生研汁服小薊力微只可退熱不似大薊能補養下气食療云小薊根生養气取生根葉搗取自然汁服一盞亦佳又取葉煮食之除風熱根主崩中又女子月傷過搗汁半升服之金瘡血不止挼葉封之夏月熱煩悶不止搗葉取汁半升服立瘥聖惠方治心熱吐血口漧用刺薊葉及搗絞取汁每服一小盞頓服又方乳石發動壅熱心悶吐血以生刺薊搗取汁每服三合入蜜少許攪勻服之外臺祕要治鼻塞不通小薊一把水二升煮取一升去滓分服梅師方治卒吐血及瀉鮮血取小薊葉搗汁溫服簡要濟眾治九竅出血以刺薊一握絞取汁以酒半盞調和頓服如無鮮汁只搗幹者爲末冷水調三錢又方治小兒浸淫瘡痛不可忍發寒熱刺薊末新水調傅瘡上干卽易之

簡誤

大小薊性下行以其能下气故主崩衂多效惟不利於胃弱泄瀉及血虛極脾胃弱不思飲食之證

海藻味苦鹹寒無毒主癭癅气頸下核破散結气癰腫癥瘕堅气腹中上下鳴下十二水腫療皮間積聚暴防癅气熱結利小便

疏○海藻全稟海中陰气以生故味苦鹹寒而無毒气味俱厚純陰沈也苦能泄結寒能除血熱咸能軟堅潤下故本經主癭癅气頸下核破散結气癰腫癥瘕堅气及腹中上下鳴下十二水腫療皮間積聚暴防癅气結熱利小便潔古專消癭癅馬刀瘰諸瘡堅而不潰者經云咸能軟堅榮气不從外爲浮腫隨各引經治之腫無不消反甘艸一云有小毒

主治參互

危氏得效方治蛇盤瘰頭項交接者海藻菜以蕎麥麵炒過白僵蠶等分爲末以白梅泡湯和丸梧子大每服六十丸米飲下必泄出毒气宜加連翹範汪方海藻酒治癭气及項下瘰癧用海藻一斤絹袋盛之以淸酒二斤浸之春夏二日秋冬三日每服兩合日三酒盡再作其滓曝榦爲末每服方寸匕日三服不過兩劑卽瘥雷公云凡使須用生烏豆並紫背天葵同蒸一伏時曝漧用宜以淡白酒先洗淨爲佳

簡誤

脾家有濕者勿服

澤蘭味苦甘微溫無毒主乳婦內衂中風餘疾大腹水腫身面四肢浮腫骨節中水金瘡癰腫瘡膿產後金瘡內塞【防己爲之使根名地筍】

疏○澤蘭感土澤之气故味苦甘而入血兼得乎春气故微溫而無毒桐君兼酸故入足厥陰太陰經苦能泄熱甘能和血酸能入肝溫通榮血故又主癰腫瘡膿及婦人吹乳乳結止衂血並中風餘疾佐以益脾土之藥而用防己爲之使則主大腹水腫身面四肢浮腫骨節中水气日華子云澤蘭通九竅利闗脈養血气破宿血消癥瘕產前產後百病通小腸長肉生肌消撲損瘀血治鼻洪吐血頭風目痛婦人勞瘦丈夫面黃又藥性論云澤蘭使味苦辛主產後腹痛頻產血气衰冷成勞瘦羸又治通身面目大腫主婦人血瀝腰痛總其泄熱和血行而帶補之能也主治參互

澤蘭婦人方中最爲急用古人治婦人澤蘭丸甚多澤蘭得炒黒豆炮漧薑當歸芎防漧地黃牛膝益

母艸赤芍藥蒲黃五靈脂治產後惡露不盡少腹作痛俗名兒枕痛寒月加桂多火及內熱虛勞人去桂加童便去五靈脂加人參鼈甲香附麥門冬治產後諸虛百病肺熱者去人參雷公云凡使須要別識雌雄其形不同大澤蘭莖葉皆圓眼靑黃能生血調气養榮气與小澤蘭迥別采得後看葉上斑根須尖此藥能破血通久積凡修事大小澤蘭須細剉之用絹袋盛懸於屋南畔角上令幹用子母祕錄治小兒蓐瘡嚼澤蘭心封上澤蘭气味和平除婦人產後他用甚稀故無簡誤

昆布味鹹寒無毒主十二種水腫癭癅聚結气瘻瘡疏○昆布得水气以生故味鹹气寒而性無毒咸能軟堅其性潤下寒能除熱散結故主十二種水腫癭癅聚結气瘻瘡東垣云癭堅如石者非此不除正咸能軟堅之功也詳其气味性能治療與海藻大略相同故同一簡誤也

主治參互

外臺祕要項下卒腫其囊漸大欲成癭者昆布海藻等分爲末蜜丸杏核大時時含咽汁聖惠方癭气結核防防腫硬以昆布一兩洗去咸曬漧爲散每以一錢綿裹好醋浸過含之咽汁味盡再易之項下五癭同此廣濟方治膀胱結气急宜下气用昆布一斤白米泔浸一宿洗去鹹味以水一斛煮熟劈細入蔥白一握寸斷之更煮極爛乃下鹽酢糝姜橘椒末調和食之仍食粱米粳米飯極能下气

防己味辛苦平溫無毒主風寒溫瘧熱气諸癇除邪利大小便療水腫風腫去膀胱熱傷寒寒熱邪气中風手腳攣急止泄散癰腫惡結諸瘑疥癬虫瘡通腠理利九竅

疏○防己得土中陽气而兼感乎秋之燥气以生故味辛苦平溫無毒潔古謂其大苦辛寒爲得之然性燥而不淳善走下行長於除濕以辛能走散兼之气悍故主風寒溫瘧熱气諸癇除邪气除濕下行故利大小便此本經所載也別錄療水腫風腫去膀胱熱通腠理利九竅止泄者皆除濕之功也其曰傷寒寒熱邪气中風手腳攣急則寒非燥藥可除不宜輕試又曰散癰腫惡結諸瘑疥癬虫瘡非在下部者亦不宜用治濕風口眼防邪手足拘痛眞由中風濕而病者方可用之畱痰非由脾胃中濕熱而得者亦不宜服肺气喘嗽不因風寒濕所郁腠理壅滯者勿用惟治下焦濕熱腫泄腳气行十二經濕爲可任耳生漢中內有淡黒紋暈如車輻解者良凡修事以車前艸根相對蒸半日曬漧殺雄黃毒惡細辛畏萆薢女菀鹵咸伏硝石殷孽爲之使

主治參互

凡用防己於下部濕熱藥中亦必以二術茯苓黃蘗甘艸萆薢木瓜石斛薏苡仁等補益之藥爲主而使防己爲使乃無瞑之患陶曰防己是療風水要藥潔古曰去下焦濕腫及痛並泄膀胱火邪必用漢防己龍膽艸爲君黃檗知母甘艸佐之防己乃足太陽本經藥也本艸十劑云通可去滯通艸防己之屬是也夫防己大苦寒能瀉血中濕熱通其滯塞亦能瀉大便補陰瀉陽助秋冬瀉春夏之藥也比之於人則險而健者也幸災樂禍能首爲亂階然善用之亦可敵凶突險此瞑之藥也故聖人存而不廢大抵聞其臭則可惡下咽則令人身心煩亂飲食減少至於十二經有濕壅塞不通及下注腳气曁膀胱積熱非此藥不可眞行經之仙藥無可代之者若夫飲食勞倦陰虛生內熱元气谷食已虧以防己泄大便則重亡其血此不可用一也如人大渇引飲是熱在上焦肺經气分宜滲泄而防己乃下焦血分藥此不可用二也外傷風寒邪傳肺經气分濕熱而致小便黃赤乃至不通此上焦气分禁用血藥此不可用三也大抵上焦濕熱者皆不可用下焦濕熱流入十二經致二陰不通者然後審而用之張仲景方治皮水胕腫按之沒指不惡風水气在皮膚中四肢聶聶動者防己茯苓湯主之防己黃耆桂枝各三兩茯苓六兩甘艸三兩水一升煎半升日二服又方治風水惡風汗出身重脈浮防己黃耆湯主之防己一兩黃耆二兩二錢半白術七錢半炙甘艸半兩剉散每服五錢生薑四片棗一枚水一盞半煎八分溫服良久再服腹痛加芍藥又治風濕相闗節沈痛微腫惡風方同上

簡誤

防己固爲去下焦血分濕熱之要藥然其性悍其气猛能走竄決防大苦大寒能傷胃气凡胃虛陰虛自汗盜汗口苦舌漧腎虛小水不利及胎前產後血虛𨿽有下焦濕熱愼毋用之犯之爲害非細

天麻味辛平無毒主諸風濕痺四肢拘攣小兒風癇驚气利腰膝彊筋力久服益气輕身

疏○天麻得土之辛味兼感天之陽气以生故其味辛气平無毒大明云暖浮而升陽也入足厥陰經厥陰爲風水之髒諸風濕痺四肢拘攣小兒風癇驚气皆肝臟爲邪气所客致病天麻入肝味辛气暖能逐風濕外邪則肝气平和前證自瘳矣肝主筋位居於下故能利腰膝彊筋力也風濕纒注則身重气乏能除風濕則身自輕气自益也凡頭風暈與夫痰熱上壅以致頭痛及或四肢濕痺麻木小兒風癇驚悸等證所必須之藥

主治參互

同術半夏黃芩前胡橘皮茯苓治痰厥頭痛同術橘皮茯苓車前治飲在心下作支滿同南星前胡橘皮白前消一切風痰

簡誤

風藥多燥風能勝濕故也凡病人覺津液衰少口漧舌燥咽漧作痛大便閉濇病火炎頭暈血虛頭痛及南方似中風皆禁用之

阿魏味辛平無毒主殺諸小虫去臭气破癥積下惡气除邪鬼蠱毒

疏○阿魏稟火金之气而兼得乎天之陽气故其味辛平溫而無毒气味俱厚陽也入足太陰陽明經其气臭烈殊常故善殺諸虫專辟惡气辛則走而不守溫則通而能行故能消積利諸竅除穢惡邪鬼蠱毒也蘇恭曰體性極臭而能止臭亦奇物也

主治參互

同人參橘紅京三稜蓬莪茂砂仁治一切肉食堅積入膏藥同麝香硫黃蘇合油貼一切痞塊同安息香百部靑黛丹砂治屍疰惡气

簡誤

阿魏之气臭烈人之血气聞香則順聞臭則逆故凡脾胃虛弱之人𨿽有痞塊堅積不可輕用當先補養胃气胃气彊則堅積可漸磨而消矣故古人治大積大聚消其大半而止正此謂也

髙良姜大溫主暴冷胃中冷逆霍亂腹痛

疏○髙良姜稟地二之气以生本經大溫藏器辛溫元素辛熱純陽浮也入足陽明太陰經二經爲客寒所犯則逆冷霍亂腹痛諸病生焉辛溫暖脾胃而逐寒邪則胃中冷逆自除霍亂腹痛自愈矣甄權治腹內久冷气痛去風冷痺弱大明主轉筋瀉痢反胃解酒毒消宿食蘇頌治惡心嘔淸水皆取其暖胃溫中散寒袪冷之功也

主治參互

外臺祕要霍亂吐利髙良姜炙令香每用五兩以酒一升煮三四沸頓服亦治腹痛中惡普濟方霍亂嘔甚不止用髙良姜生剉二錢大棗一枚水煎冷服立定永類鈐方心脾冷痛用髙良姜三錢五靈脂六錢爲末每服三錢醋湯調下

簡誤

髙良姜辛溫大熱惟治客寒犯胃胃冷嘔逆及傷生冷飲食致成霍亂吐瀉之要藥如胃火作嘔傷暑霍亂火熱注瀉心虛作痛法咸忌之

百部根微溫【蜀本云微寒】主欬嗽上气

疏○百部根正得天地陰寒之气故蜀本云微寒日華子言苦本經言微溫者誤也苦而下泄故善降肺气升則喘嗽故善治咳嗽上气能散肺熱故藥性論主潤益肺其性長於殺虫傳屍骨蒸勞往往有虫故亦主之疳熱有虫及蚘虫寸白虫蟯虫皆能殺之又燒燻樹木蛀虫觸煙卽死亦殺蠅蠓日華子論之詳矣陶云殺虱濃煎洗牛馬虱卽去陳藏器云火炙酒浸空腹飲去虫蠶咬兼疥癬瘡

主治參互

同桑根白皮天麥二冬貝母枇杷葉五味子紫菀治一切虛嗽但不能治食積嗽千金方單用一味熬膏入蜜不時取服可療三十年嗽楊氏經驗方治徧身黃腫取鮮百部根洗搗罨臍上以糯米飯半升拌酒半合揉和蓋在藥上用帛包住過一二日後口內作酒气則水從小便出腫自消矣聖濟總錄百虫入耳百部炒研細末生油調敷耳門上

簡誤

百部味苦脾虛胃弱人宜兼保脾安胃藥同用庶不傷胃气

蘹香子味辛平無毒主諸瘻霍亂及蛇傷

疏○蘹香得土金之沖气而兼稟乎天之陽故其味辛平亦應兼甘無毒辛香發散甘平和胃入足太陰陽明太陽少陰經故主霍亂香气先入脾脾主肌肉故主諸瘻脾主四肢故主腳气通腎气膀胱爲腎之腑故主膀胱腎間冷气及治疝气胃和則熱解熱解則口臭自除

主治參互

蘹香酒炒得川楝子荔枝核橘核肉桂蒼術木瓜牛膝治寒濕成疝得炒砂仁食鹽則主中惡腹痛霍亂腹痛吐逆古方惡毒癰腫或連陰髀間疼痛急攣牽入少腹不可忍一宿則殺人者用蘹香苗葉搗取汁一升服之日三四進用其滓以貼腫上冬間根亦可用此外國方永嘉以來用之起死神效

簡誤

蘹香辛溫胃腎多火陽道數舉得熱則嘔者勿服

欵冬花味辛甘溫無毒主欬逆上气善喘喉痺諸驚癇寒熱邪气消渇喘息呼吸

疏○欵冬花得天地陰寒之气而兼稟乎金水之性故淩冰雪而獨秀其味辛甘溫而無毒陰中含陽降也辛能散而能潤甘能緩而能和溫則通行不滯善能降下欬逆上气善喘喉痺諸驚癇寒熱邪气消渇喘息呼吸一皆气升火炎之病也气降則火自降气降則陽交於陰水火旣濟旣濟則火不上炎气不逆升肺不受邪得淸肅之常道而諸證自退矣杏仁爲之使得紫菀良

主治參互

欵冬花𨿽畏貝母然得貝母桑根白皮紫菀枇杷葉栝樓根百部天麥門冬杏仁治喘逆及咳嗽反良物有相制故也如半夏畏生薑得之則制其毒而愈能奏效也得麻黃杏仁桑根白皮甘艸治風寒郁實熱於上焦肺分作喘其效甚速一味燒煙吸之治喘嗽具如本艸注中所載濟生方痰嗽帶血欵冬花百合蒸焙等分爲末蜜丸龍眼大每臥時嚼一丸薄荷湯下欵冬花古今方用之爲治嗽要藥以其辛溫散而能降於肺無迕無分寒熱虛實皆可施用故無簡誤

紅藍花味辛溫無毒主產後血暈口噤腹內惡血不盡絞痛胎死腹中並酒煮服亦主蠱毒下血堪作燕脂其苗生搗碎傅遊腫其子吞數顆主天行瘡子不出其燕脂主小兒防耳滴耳中

疏○紅藍花稟土與火之气潔古海藏皆兼甘苦溫陰中之陽故入心海藏以爲肝經血分藥也入酒良乃行血之要藥其主產後血暈口噤者緣惡血不下逆上衝心故神昏而暈及口噤入心入肝使惡血下行則暈與口噤自止腹內絞痛由於惡血不盡胎死腹中非行血活血則不下瘀行則血活故能止絞痛下死胎也凡蠱藥之毒必傷血分此藥能行血血活則毒可解子主天行瘡子者痘瘡因血分有毒血行則毒散故主之也小兒聤耳亦血凝也血散則耳腫自消矣

主治參互

熱病胎死腹中新汲水濃煮紅藍花汁和童便熱飲之立瘥胞衣不下產後血暈並同此法無不立效同延胡索當歸生地黃牛膝赤芍藥益母艸川芎或丸或煎治經阻少腹作痛及結塊良其子主天行痘瘡血熱有功宜同生犀角紫艸生地黃用燕脂其汁所造也痘瘡初發時以之抹眼眶及眼角可免瘡子入眼同薄荷金絲荷葉汁入礬末少許滴入耳中治聤耳同冰片眞珠細末治痘毒及痘疔剔破令人吮出惡血抹入瘡眼中良

簡誤

紅藍花本行血藥也血暈解畱滯行卽止過用能使血行不止而斃世人所不知者

牡丹味辛苦寒微寒無毒主寒熱中風瘈瘲痙驚癇邪气除癥堅瘀血畱舎腸胃安五藏療癰瘡除時气頭痛客熱五勞勞气頭腰痛風噤癲疾

疏○牡丹皮稟季春之气而兼得乎木之性陰中微陽其味苦而微辛其气寒而無毒其色赤而象火故入手少陰厥陰足厥陰亦入足少陰經辛以散結聚苦寒除血熱入血分涼血熱之要藥也寒熱者陰虛血熱之也中風瘈瘲痙驚癇皆坐陰虛內熱榮血不足之故熱去則血涼涼則新血生陰气復陰气復則火不炎而無因熱生風之證矣故悉主之癰瘡者熱壅血瘀而成也涼血行血故療癰瘡辛能行血苦能泄熱故能除血分邪气及癥堅瘀血畱舎腸胃藏屬陰而藏精喜淸而惡熱熱除則五藏自安矣別錄並主時气頭痛客熱五勞勞气頭腰痛者泄熱涼血之功也甄權又主經脈不通血瀝腰痛此皆血因熱而枯之也血中伏火非此不除故治骨蒸無汗及小兒天行痘瘡血熱東垣謂心虛腸胃積熱心火熾甚心气不足者以牡丹皮爲君亦此意也忌胡荽赤花者利白花者補

主治參互

神不足者手少陰志不足者足少陰故仲景腎气丸用之治神志之不足究竟牡丹皮乃入心經正藥心主血涼血則心不熱而陰气得寧用之腎經藥中者陰陽之精互藏其宅神志水火藏於心腎卽身中坎離也交則陰陽和而百病不生不交則陰陽否而精神離矣欲求弗夭其可得乎入淸胃散治陽明胃經血熱齒痛潔古曰葉爲陽發生也花爲陰成實也丹者赤色火也故能瀉陰胞中之火四物湯加之治婦人骨蒸又曰牡丹皮入手厥陰足少陰故治無汗之骨蒸然須與靑蒿子天麥門冬沙參地黃五味子牛膝枸杞之屬同用始得其力

簡誤

牡丹皮本入血涼血之藥然能行血凡婦人血崩及經行過期不淨並忌與行血藥同用

京三稜味苦平無毒主老癖癥瘕結塊俗傳昔人患癥癖死遺言令開腹取之得病塊堅硬如石文理有五色人謂異物竊取削成刀柄後因以刀刈三稜柄消成水乃知此可療癥癖也黃色體重狀若鯽魚而小者良疏○京三稜稟火土之气故本經味苦平潔古兼甘亦應兼辛兼甘故無毒入足厥陰亦入足太陰從血藥則治血從气藥則治气老癖癥瘕積聚結塊未有不由血瘀气結食停所致苦能泄而辛能散甘能和而入脾血屬陰而有形此所以能治一切凝結停滯有形之堅積也又主產後惡血血結通月水墮胎止痛利气者亦散血行气之功用也潔古用以治心膈痛飲食不消海藏用以通肝經積血皆與作者之意合也

主治參互

同蓬莪茂靑皮香附延胡索肉桂牡蠣鼈甲人參則消一切堅癥老癖之積聚同靑皮紅藍花當歸川芎生地黃芍藥桂心牛膝延胡索五靈脂則治產後一切惡血停滯畱結及月水凝蓄不通少腹作痛不可按同橘皮靑皮縮砂蜜紅麯山查麥牙人參肉荳蔲黃連則消一切食積並气壅塞不利子母祕錄治小兒气癖三稜煮汁作羮粥與奶母食日亦以棗許與兒食小兒百日及十嵗已下癇熱痃癖皆理之合人參彌良

簡誤

京三稜潔古謂其辛苦甘無毒陰中之陽能瀉眞气眞气虛者勿用此見諦之言也故凡用以消導必資人參芍藥地黃之力而後可以無獘觀東垣五積方皆有人參意可知已何者蓋積聚癥癖必由元气不足不能運化流行致之欲其消也必借脾胃气旺能漸漸消磨開散以收平復之功如秪一味專用克削則脾胃之气愈弱後天之气益虧將見故者不去新者復至矣戒之哉

姜黃味辛苦大寒無毒主心腹結積疰忤下气破血除風熱消癰腫功力烈於郁金

疏○姜黃得火气多金气少故其味苦勝辛劣辛香燥烈性不應寒宜其無毒陽中陰也降也入足太陰亦入足厥陰經苦能泄熱辛能散結故主心腹結積之屬血分者兼能治气故又云下气總其辛苦之力破血除風熱消癰腫其能事也日華子謂其能治癥瘕血塊又通月經及撲損瘀血蘇頌謂其袪邪辟惡治气脹及產後敗血攻心方書用以同肉桂枳殻治右脇痛臂痛有效戴元禮云能入手臂治痛何莫非下气破血辛走苦泄之功歟察其气味治療乃介乎京三稜郁金之藥也

主治參互

得當歸生地黃牛膝延胡索肉桂治一切積血在腹中作痛經驗方治中寒心痛難忍姜黃一兩桂三兩爲末醋湯服一錢產寶方治產後血痛有塊用姜黃桂心等分爲末酒服方寸匕血下盡卽愈簡誤

凡病人因血虛臂痛血虛腹痛而非瘀血凝滯气逆上壅作脹者切勿誤用誤則愈傷血分令病轉劇愼之愼之

靑黛味鹹寒無毒主解諸藥毒小兒諸熱驚癇發熱天行頭痛寒熱並水研服之亦磨傅熱瘡惡腫金瘡下血蛇犬等毒染澱亦堪傅熱毒惡腫蛇虺螫毒

疏○靑黛外國藍靛之英華也稟水土陰寒之气以生故味鹹寒而無毒甄權謂其甘平以其得土气之厚也故可解諸藥毒及小兒諸熱驚癇發熱天行頭痛寒熱並水研服之亦磨傅熱瘡惡腫金瘡下血蛇犬等毒波斯國來及太原產者勝如不可得卽用染甕上沫之紫碧色者亦可

主治參互

得蕪荑使君子肉胡黃連蘆防殺虫除熱及小兒一切疳積病醫學正傳治心口熱痛薑汁調一錢服之聖惠方治內熱吐血靑黛二錢新汲水下中藏經治肺熱咯血用靑黛一兩杏仁以牡蠣粉炒過一兩研勻黃蠟化和作三十餅子方名靑餅子每服一餅以干柿半个夾定濕紙裹煨香嚼食粥飲送下日三服生生編治小兒夜啼靑黛水研服之宮气方治小兒疳痢歌云孩兒雜病變成疳不問彊羸女與男煩熱毛焦鼻口燥皮膚枯槁四肢癱腹中時時更下痢靑黃赤白一般般眼澀面黃鼻孔赤穀道開張不可看此方便是靑黛散孩兒百病服之安活人書治傷寒赤斑靑黛二錢水研服

簡誤

靑黛旣稟陰寒之气而生解毒除熱固其所長古方多有用之於諸血證者使非血分實熱而病生於陰虛內熱陽無所附火气因空上炎發爲吐衂咯唾等證用之非宜血得寒則凝凝則寒熱交作胸膈或痛愈增其病矣醫師宜詳辧之

郁金味辛苦寒無毒主血積下气生肌止血破惡血血淋尿血金瘡

疏○郁金稟天令淸涼之气而兼得土中金火之味故其味辛苦其气寒而無毒潔古論气味俱薄陰也降也入手亦能升入手少陰足厥陰兼通足陽明經辛能散苦能泄故善降逆气入心肝胃三經故治血積气降而和則血凝者散故主生肌止血其破惡血治血淋尿血主金瘡者調气行血之功也單用亦治女人宿血气心痛冷气結聚溫醋磨服之入心涼血故潔古用以涼心入足陽明故治陽毒入胃下血頻痛其性輕能開郁滯故爲調逆气行瘀血之要藥主治參互

郁金同韭菜番降香當歸生地黃童便能治怒气傷肝吐血又治鼻衂唾血喉中血鮏气及經脈逆行有痰方加竹瀝郁金七兩同明礬三兩爲細末薄米糊爲丸梧子大每服五十丸白湯下昔人曽治婦人癲狂十年不愈初服此藥心胸間有物脫去卽神气灑然再服而蘇此驚憂痰血總聚心竅所致此藥入心去惡血明礬化頑痰故也龎安常傷寒論云痘始有白泡忽搐入腹漸作紫黒色無膿日夜叫亂者郁金一枚甘艸二錢半水半碗煮幹去甘艸切片微火烘燥爲末入眞片腦半錢每用一錢以生豬尾血五七滴新汲水調下不過二服甚者毒气從手足心出如癰狀乃瘥此乃五死一生之也又範石湖文集云嶺南有采生之害其術於飲食中行厭勝法致魚肉能反生於人腹中而人已死則陰役其家初得覺胸腹痛次日刺人十日則生在腹中也凡胸膈痛卽用升麻或膽礬吐之若膈下痛急以米湯調郁金末二錢服卽瀉出惡物或合升麻郁金服之不吐則下李巽巖侍郎爲雷州推官鞠獄得此方活人甚多

簡誤

郁金本入血分之气藥其治已上諸血證者正謂血之上行皆屬於內熱火炎此藥能降气气降卽是火降而其性又入血分故能降下火气則血不妄行丹溪不逹此理乃謂其上行治血則誤矣凡病屬眞陰虛極陰分火炎薄血妄行溢出上竅而非气分拂逆肝气不平以致傷肝吐血者不宜用也卽用之亦無效

蘆薈味苦寒無毒主熱風煩悶胸膈間熱气明目鎭心小兒癲癇驚風療五疳殺三虫及痔病瘡瘻解巴豆毒俗呼爲象膽蓋以其味苦如膽故也生波斯國似黒錫疏○盧防稟天地陰寒之气故其味苦其气寒其性無毒寒能除熱苦能泄熱燥濕苦能殺虫至苦至寒故爲除熱殺虫之要藥其主熱風煩悶胸脇間熱气明目鎭心小兒癲癇驚風療五疳殺三虫者熱則生風熱能使人煩悶熱除則風熱煩悶及胸膈間熱气自解涼肝故明目除煩故鎭心小兒癲癇驚風熱所化也五疳同爲內熱脾胃停滯之證三虫生於腸胃濕熱痔病瘡瘻亦皆濕熱下客腸髒致血凝滯之所生故悉主之能解巴豆毒亦除熱之力也詳其功用是足厥陰足太陰二經藥亦可兼入手少陰經主治參互

同厚朴橘紅甘艸靑黛蕪荑百艸霜旋復花爲末以砂仁湯吞治小兒諸疳一嵗一分甚效衛生易簡方治脾疳與使君子等分爲末每服一二錢米飲調下李恂用以主小兒諸疳熱甄權單用殺疳蚘及吹鼻殺腦疳除鼻癢蘓頌研末傅齒甚效治濕癬出黃水有神治大便不通眞盧防研細七錢朱砂研如飛面五錢滴好酒和丸每服三錢酒吞朝服暮通暮服朝通須天晴時修合爲妙

簡誤

其味至苦其性大寒主消不主補凡兒脾胃虛寒作瀉及不思食者禁用

延胡索味辛溫無毒主破血產後諸病因血所爲者婦人月經不調腹中結塊崩中淋露產後血暈暴血衝上因損下血或酒摩及煮服

疏○延胡索稟初夏之气而兼得乎金之辛味故味辛气溫而無毒入足厥陰亦入手少陰經溫則能和暢和暢則气行辛則能潤而走散走散則血活血活气行故能主破血及產後諸病因血所爲者婦人月經之所以不調者無他气血不和因而凝滯則不能以時至而多後期之證也腹中結塊產後血暈暴血衝上因損下血等證皆須气血和而後愈故悉主之也崩中淋露利守不利走此則非與補气血藥同用未見其可

主治參互

君當歸生地黃牛膝益母艸童便則主產後血暈有神得四物湯白膠牛膝香附則主婦人經阻少腹作痛或結塊治人方治小便尿血用延胡索一兩朴硝七錢半爲末毎服四錢水煎服非蓄血瘀滯者不可用勝金方治膜外气疼及气塊延胡索不限多少爲末豬胰一具切作塊子炙熟蘸末頻食之聖惠方治熱厥心痛或發或止久不愈身熱足寒者用延胡索去皮金鈴子肉等分爲末每溫酒或白滚湯下二錢濟生方治婦女血气腹中刺痛經不調用延胡索去皮醋炒當歸酒浸炒各一兩橘紅二兩爲末酒煮米糊丸梧子大每服一百丸空心艾醋湯下聖惠方治產後諸病凡產後穢污不盡腹滿及產後血暈心頭硬或寒熱不禁或心悶手足煩熱气力欲絕諸病並用延胡索炒研酒服二錢直指方治疝气危急用延胡索鹽水炒全蠍去毒生用等分爲末空心鹽酒下又方治冷气腰痛用延胡索當歸桂心等分爲末溫酒服三四錢隨量頻進以止爲度聖惠方治墜落車馬筋骨痛不止延胡索末豆淋酒服二錢日二服

簡誤

此藥性溫味辛能走而不能守故經事先期及一切血熱爲病凡崩中淋露皆應補气血涼血淸熱則愈一切辛走之藥法所應禁

肉荳蔲味辛溫無毒主鬼气溫中治積冷心腹脹痛霍亂中惡冷疰嘔沫冷气消食止泄小兒乳霍糯米粉裹煨去粉擂碎忌銅鐵器

疏○肉荳蔲稟火土金之气故味辛气溫而無毒入足太陰陽明經亦入手陽明大腸辛味能散能消溫气能和中通暢其气芬芳香气先入脾脾主消化溫和而辛香故開胃胃喜暖故也故爲理脾開胃消宿食止泄瀉之要藥香能辟惡除不祥又中气不虛則邪惡之气不能入故主鬼气及溫中脾主中焦胃爲後天生气之本脾胃之陽气旺則積冷心腹脹滿霍亂中惡冷疰嘔沫冷气食不消泄不止小兒乳霍諸證自除矣

主治參互

君人參補骨脂吳茱茰五味子砂仁爲治腎泄及冷泄之聖藥得縮砂蜜橘皮人參紅麯山查肉霍香麥芽爲開胃進飲食消宿食止瀉之上劑獨用修事爲末以棗肉和丸或爲末縮砂湯下名公子登筵散言服之卽可赴席其開胃進食消導之功烈矣百一選方治久瀉不止用肉荳蔲一兩木香二錢五分爲末棗肉和丸米飲下四五十丸又方肉荳蔲煨一兩熟附子七錢爲末糊丸米飲服四五十丸瑞竹堂方治老人虛瀉肉荳蔲三錢煨研乳香一兩爲末全幼心鑑治小兒泄瀉用肉荳蔲五錢乳香二錢半生薑五片同炒黒色去姜研爲膏收入宻器旋丸菉豆大每量大小米飲下聖惠方治冷痢腹痛不能食者肉荳蔲一兩去皮醋和面裹煨搗末每服一錢粥飲調下

簡誤

大腸素有火熱及中暑熱泄暴注腸風下血胃火齒痛及濕熱積滯方盛滯下初起皆不宜服

補骨脂味辛大溫無毒主五勞七傷風虛冷骨髓傷敗腎冷精流及婦人血气墮胎一名破故紙【忌羊肉諸血得胡桃良】疏○補骨脂稟火土之气而兼得乎天令之陽故其味辛其气大溫性則無毒陽中微陰降多升少入手厥陰心包絡命門足太陰脾經能暖水髒陰中生陽壯火益上之要藥也其主五勞七傷蓋緣勞傷之病多起於脾腎兩虛以其能暖水髒補火以生土則腎中眞陽之气得補而上升則能腐熟水谷蒸糟粕而化精微脾气散精上歸於肺以榮養乎五臟故主五臟之勞七情之傷所生病風虛冷者因陽气衰敗則風冷乘虛而客之以致骨髓傷敗腎冷精流腎主骨而藏精髓乃精之本眞陽之气不固卽前證見矣固其本而陽气生則前證自除男子以精爲主婦人以血爲主婦人血气者亦猶男子陽衰腎冷而爲血脫气陷之病同乎男子之腎冷精流也大溫而辛火能消物故能墮胎

主治參互

三因方治精气不固用破故紙靑鹽等分同炒爲末每服二錢米飲下普濟方治小便無度腎气虛寒用破故紙十兩酒蒸茴香十兩鹽炒爲末酒糊丸梧子大每服百丸鹽酒下或以末糝豬腎煨食之嬰童百問治小兒遺尿膀胱冷也夜屬陰故小便不禁用破故紙炒爲末每夜熱湯服五分和劑方補骨脂丸治下元虛敗腳手沈重夜多盜汗縱欲所致此藥壯筋骨益元气補骨脂四兩炒香菟絲子四兩酒蒸胡桃肉一兩去皮沈香研細一錢半煉蜜丸如梧子大每服二三十丸空心鹽湯溫酒任下自夏至起冬至止日一服此乃唐宣宗時張壽太尉知廣州得方於南番人有詩云三年時節向邊隅人信方知藥力殊奪得春光來在手靑蛾休笑白髭須經驗方治虛勞男子女人五勞七傷下元虛冷一切風病四肢疼痛駐顏壯气烏髭須用補骨脂一斤酒浸一宿曬漧卻用烏油麻一升和炒令麻子聲絕簸去只用補骨脂爲末醋煮麵糊丸如梧子大每服二三十丸空心溫酒鹽湯任下又方治腎虛腰痛用破故紙一兩炒爲末溫酒服三錢神效或加木香一錢和劑局方靑娥丸治腎气虛弱風冷乘之或血气相腰痛如折俛仰不利或因勞役傷骨或濕痺傷腰或墮跌損傷或風寒客或气滯不散皆令腰痛或腰間如物重墜用破故紙酒浸炒一斤杜仲去皮切片薑汁炒一斤胡桃肉去皮三十个爲末以蒜搗膏一兩和丸梧子大每空心溫酒服二十丸婦人淡醋湯下常服壯筋骨活血脈烏髭須益顏色夏子益奇疾方治玉莖不痿精滑無歇時時如鍼刺揑之則脆此名腎漏用破故紙韭子各一兩爲末每用三錢水二盞煎六分服日三次愈則止二神丸治脾腎虛瀉用破故紙炒半斤肉荳蔲生用四兩爲末肥棗研膏和丸梧子大每服五七十丸空心米飲下本事方加木香二兩名三神丸直指方治打墜腰痛瘀血凝滯用破故紙炒茴香炒辣桂等分爲末每熱酒服二錢唐鄭相國自敍云予爲南海節度年七十五粵地卑濕傷於內外眾疾俱作陽气衰絕服乳石補藥百端不應元和七年有訶陵國舶主李摩訶知予病狀遂傳此方並藥予初疑而未服摩訶稽首固請遂服之經七八日而覺應驗自爾常服其功神效十年二月罷郡歸京錄方傳之用破故紙十兩淨去皮洗過曝干酒浸蒸再曝搗篩令細胡桃瓤二十兩湯浸去皮細研如泥更以好蜜和令如飴糖瓷器盛之旦日以暖酒二合調藥十匙服之便以飯壓如不飲酒人以暖熟水調之餌久則延年益气悅心明目補添筋骨但禁蕓臺羊肉余無所忌此物本自外番隨海舶而來非中華所有番人呼爲補骨脂語訛傳爲破故紙也王紹顏續傳信方載其事頗詳故錄之按白飛霞方外奇方云破故紙屬火收斂神明能使心包之火與命門之火相通故元陽堅固骨髓充實濇以治脫也胡桃屬木潤燥養血血屬陰惡燥故油以潤之佐破故紙有木火相生之妙故語云破故紙無胡桃猶水母之無蝦也

簡誤

補骨脂陽藥也凡病陰虛火動陽道妄舉夢遺尿血小便短濇及目赤口苦舌漧大便燥結內熱作渇火升目赤易饑嘈雜濕熱成痿以致骨乏無力者皆不宜服

縮砂蜜味辛溫無毒主虛勞冷瀉宿食不消赤白泄痢腹中虛痛下气

疏○縮砂蜜稟天地陽和之气以生故其味辛其气溫其性無毒入足太陰陽明少陰厥陰亦入手太陰陽明厥陰可升可降降多於升陽也辛能散又能潤溫能和暢通逹虛勞冷瀉脾腎不足也宿食不消脾胃俱虛也赤白滯下胃與大腸因虛而濕熱與積滯客之所成也辛以潤腎故使气下行兼溫則脾腎之气皆和和則冷瀉自止宿食自消赤白滯下自愈气下則气得歸元故腹中虛痛自已也甄權用以止冷气痛止休息痢消化水谷溫暖肝腎陳藏器用以主上气奔豚鬼疰邪气鬼疰必由於脾腎兩虛陰陽乏絕故也日華子用以主一切气轉筋霍亂轉筋霍亂必由脾胃爲邪所幹胃气壅滯閉塞而成楊氏用以止痛安胎气結則作痛气逆則胎不安潔古用以治脾胃气結滯不散皆下气散結溫中和胃入脾入腎入肝入命門入大腸之故耳

主治防互

縮砂蜜气味辛溫而芬芳香气入脾辛能潤腎故爲開脾胃之要藥和中气之正品若兼腎虛气不歸元非此爲向導不濟殆勝桂附熱毒之害多矣好古謂得人參益智則入脾得黃蘗茯苓則入腎得赤白石脂則入大小腸也得人參橘皮藿香白茯苓白芍藥炙甘艸治泄瀉兼嘔吐及不思食得藿香橘皮木治霍亂轉筋腹痛吐瀉獨用兩許炒爲末入食鹽三錢滚湯一碗泡浸冷服治幹霍亂累效藥性論治冷滑下痢不禁虛羸以縮砂仁爲末以羊子肝薄切糝之瓦上焙榦爲末入榦薑末等分飯丸梧子大每四十丸白湯下日二服直指方治徧身腫滿陰亦腫者用縮砂仁土狗一个等分研和老酒服之簡便方治痰气膈脹用砂仁搗碎以蘿卜汁浸透焙榦爲末每服二錢食逺沸湯服簡便方治上气欬逆用砂仁洗淨炒研生薑連皮等分搗爛熱酒食逺泡服溫隱居方治子癇昏冒用砂仁和皮炒黒熱酒調下二錢不飲者米飲下此方安胎止痛其效不可盡述孫尙藥方治妊娠胎動偶因所觸或跌墮傷損致胎不安痛不可忍者用砂仁熨斗炒熱去皮用仁搗碎每服二錢熱酒調下須臾覺腹中胎動極熱卽胎已安矣神效婦人良方治婦人血崩用砂仁於新瓦上焙研末米飲服三錢直指方治牙齒疼痛縮砂仁常嚼之良事林廣記治一切食毒用砂仁末水服二錢

簡誤

縮砂蜜气味辛溫陽藥也凡腹痛屬火泄瀉得之暑熱胎動由於血熱咽痛由於火炎小兒脫肛由於气虛腫滿由於濕熱上气欬逆由於火衝迫肺而不由於寒气所傷皆須詳察簡別難以槪用誤則有損無益勿易視也本非肺經藥今亦有用之於欬逆者通指寒邪郁肺气不得舒以致欬逆之證若咳嗽多緣肺熱此藥卽不應用矣

蓬莪茂味苦辛溫無毒主心腹痛中惡疰忤鬼气霍亂冷气吐酸水解毒食飲不消酒磨服之又療婦人血气丈夫奔防

疏○蓬莪茂感夏末秋初之气而得土金之味故其味苦辛其气溫而無毒陽中陰降也入足厥陰肝經气分能破气中之血入气藥發諸香主積聚諸气爲最要之藥與京三稜同用之良心腹痛者非血气不得調和卽是邪客中焦所致中惡疰忤鬼气皆由气不調和臟腑壅滯陰陽乖隔則疫癘疰忤鬼气得以憑之茂气香烈能調气通竅竅利則邪無所容而散矣解毒之義亦同乎是其主霍亂冷气吐酸水及飲食不消皆行气之功也故多用酒磨又療婦人血气結積丈夫奔防入肝破血行气故也多用醋磨郁金入心亦入肝專主血分亦散肝郁茂與三稜專能行气破積姜黃行气破血入脾爲多

主治參互

得人參橘皮縮砂蜜京三稜肉荳蔲靑皮麥蘗谷蘗木香消一切飲食停滯積聚及小兒癥癖甚良楊子建防命方治一切冷气搶心切痛發卽欲死久患心腹痛時發者蓬莪茂醋煮二兩木香煨一兩爲末淡醋湯下半錢普濟方治婦人血气遊走作痛及腰痛茂同漧漆等分爲末酒服二錢腰痛核桃酒下保幼大全治小兒盤腸內釣痛以茂半兩用阿魏

一錢化水浸周時焙研紫蘇湯下一字十全普救方治小兒气痛以茂炮熟爲末熱酒服一錢保幼大全治初生吐乳不止用茂少許鹽二釐乳一合煎三五沸去滓入牛黃二釐服之甚效危氏得效方治渾身燎炮每个出水有靨一片如指甲大其泡復生抽盡肌肉卽不可治用茂同三稜各五錢爲末分三服酒調連進愈

簡誤

蓬莪茂行气破血散結是其功能之所長若夫婦人小兒气血兩虛脾胃素弱而無積滯者用之反能損眞气使食愈不消而脾胃益弱卽有血气凝結飲食積滯亦當與健脾開胃補益元气藥同用乃無損耳

白前味甘微溫【蜀本云微寒】無毒主胸脇逆气咳嗽上气疏○白前感秋之气而得土之衝味故味甘辛气微溫蘇恭又謂微寒性無毒陽中之陰降也入手太陰肺家之要藥甘能緩辛能散溫能下以其長扵下气故主胸脇逆气咳嗽上气二病皆气升气逆痰隨气壅所致气降則痰自降能降气則病本立拔矣微溫微寒見人參條下

主治參互

寇宗奭曰白前能保定肺气治嗽多用以溫藥相佐使尢佳仲景金匱要略治嗽而脈浮用澤漆湯中有白前苗似細辛而大根色白亦似白防又似牛膝脆而易折不若白微之可彎而不折也苦者非是外臺方治久嗽吐血用白前桔梗桑根白皮各三兩甘艸炙一兩水六升煮一升分三服忌豬肉菘菜深師方治久欬上气體腫短气晝夜倚壁不得臥常作水雞聲者白前湯主之白前二兩紫菀半夏各三兩大防七合以水一斗漬一宿煮取三升分作數十服苐進一服勿相繼以須藥力之行

簡誤

白前辛溫走散下气之藥性無補益凡欬逆上气欬嗽气逆由於气虛气不歸元而不由於肺气因邪客壅實者禁用深師方中所主久欬上气體腫短气脹滿當是有停飲水濕濕痰之病乃可用之病不由於此者不得輕施

白藥味辛溫無毒主金瘡生肌

疏○白藥稟天地淸寒之气而兼金水之性故味辛經雲气溫日華子云冷當是辛寒之藥無疑故無毒而能解毒金瘡出血過多必發熱熱則作痛不得生肌矣涼血淸熱則其痛自止肌自生也又藥性論亦可單用味苦能治喉中熱塞噎痺不通胸中隘塞咽中常痛腫脹日華子云性泠消痰止嗽治渇並吐血喉閉消腫毒又云剪艸根名白藥詳味二條所主皆解熱散結之功則其爲寒明矣入肺入胃不言可知主治參互

施州人取白藥子並野豬尾二味洗淨去粗皮焙干等分爲末酒調服二錢許療心气痛解熱毒甚效又諸瘡癰腫不散者取生根爛搗傅貼幹則易之無生者用細末水調塗之亦可崔元亮海上方治一切天行熱病取白藥研如面二錢漿水一大盞空腹頓服之便仰臥一食頃心頭悶亂或惡心腹內如車鳴防刺痛良久當有吐利數行勿怪欲服藥時先令煮漿水粥於井中懸著待泠若吐利過度卽喫泠粥一碗止之不喫卽困人經驗方治妊娠傷寒防胎以白藥子爲細末雞子淸調攤於綿紙上可如碗大自臍貼至臍下胎存生處幹卽以濕水潤之衍義又爲治馬肺熱藥有效聖惠方治風熱上壅咽喉不利白藥三兩黑牽牛五錢同炒香去牽牛一半爲末防風末三兩和勻每一錢水調服又方治吐血不止白藥煆存性糯米飲服三錢又方治吐血不止白藥煆存性糯米飲服三錢又方治咽喉腫痛白藥末一兩龍腦香二分五釐生蜜和丸芡實大每含咽一丸又方名鐵罩散治胎熱不安用白藥子一兩白芷五錢爲末每服二錢紫蘇湯下心煩熱入白砂糖少許經驗良方治衂血不止紅棗肉白藥各煆存性等分爲末糯米飲調服二錢許

簡誤

苦寒辛散之物凡病𨿽有血熱吐衂等證若脾胃素弱易於作泄者勿服

莎艸根味甘微寒無毒主除胸中熱充皮毛久服令人益气長須眉

疏○莎艸根稟天地溫燥之气而兼得乎土金之味故其味甘應有苦辛微寒亦應微溫無毒入足厥陰气分亦入手太陰經气厚於味陽中之陰降也血中之气藥也能行十二經八脈气分得童子小便苦酒漬過良芎防爲之使辛主散苦溫主降泄肝主怒而苦急肺苦气上逆而主皮毛怒則气上逆逆則胸中熱降則肝气平而胸中熱除肺得安而皮毛自充須眉自長矣其云久服益气者是亦調气之功也蘇頌又謂治心腹中客熱膀胱間連脇下气妨常日憂愁不樂心忪少气東垣治一切气霍亂吐瀉腹痛腎气膀胱冷气世醫專用以治婦人崩漏帶下月經不調者皆降气調气散結理滯之所致也蓋血不自行隨气而行气逆而郁則血亦凝澀气順則血亦從之而和暢此女人崩漏帶下月事不調之病所以咸需之耳然須輔之以益血涼血之藥气虛者兼入補气藥乃可奏功也海藏雲本艸不言治崩漏而方中用治崩漏是能益气而止血也又能逐去瘀血是推陳也凡气郁血滯必用之藥童便浸透炒黒能止血治崩漏

主治參互

香附一斤童子小便浸透砂器中炒炒時不住手灑童便火勿過猛炒三晝夜爲度川木耳四兩紙包裹以新瓦兩片夾定繩防泥固火煆存性覺煙起良久急去火取置冷地泠取出同香附研極細如面每五七分淡醋湯調空心服此治血崩祕方累試有驗交感丹凡人中年精耗神衰蓋由心血少火不下

降腎气憊水不上升致心腎隔絕榮衛不和上則多驚中則塞痞飲食不下下則虛泠遺精愚醫徒知峻補下田非惟不能生水滋陰而反見衰悴但服此方半年屏去一切暖藥絕嗜欲然後習袐固溯流之術其效不可殫述香附子一斤新水浸一宿炒黃同茯神四兩爲末蜜丸彈子大每早細嚼一丸以降气湯下降气湯用香附半兩茯神二兩炙甘艸一兩半爲末防沸湯服前藥和劑局方升降諸气並一切气病痞脹喘噦噫酸煩悶虛痛走注常服開胃消痰散壅思食早行山行尢宜服之去邪辟瘴香附子炒四百兩沈香十八兩縮砂仁四十八兩炙甘艸一百二十兩爲末每服一錢鹽湯防服又方香附一斤砂仁八兩炙甘艸四兩爲末鹽湯服治一切气疾心腹脹滿噎塞噫气吞酸痰逆嘔惡及宿酒不解又方香附二十兩烏藥十兩甘艸炒一兩爲末鹽湯服二錢能調中快气治心腹刺痛集簡方香附二兩蘄艾五錢以醋湯同煮熟去艾炒爲末醋糊丸白湯服二錢治心气痛腹痛少腹痛血气痛不可忍仁存方香附皂莢水浸半夏各一兩白礬末半兩薑汁麵糊丸姜湯下一二錢治停痰宿飲風气上攻胸膈不利同南星等分爲末薑汁糊丸治老少痃癖往來疼痛集簡方香附末二錢以海藻一錢煎酒空心調下並食海藻治防疝脹痛及小腸气婦人良方香附炒一兩荔枝核燒存性半兩爲末每二錢米飲調下治血气刺痛瑞竹堂方四制香附丸香附一斤分作四分用酒醋鹽水童便各浸春三夏一秋五冬七日淘淨曬搗微焙爲末醋糊丸梧子大每酒下七十丸治女人經不調兼諸病瘦人加澤蘭赤茯苓末二兩气虛加四君子料血虛加四物料濟生方香附四兩茯苓甘艸炙各一兩橘紅二兩爲末沸湯下二錢治婦人气盛血衰變生諸證頭暈腹滿皆宜獨用炒爲末極熱酒服二錢立愈下血血崩或五色漏帶並宜常服滋血調气乃婦人之仙藥也同赤芍藥爲末加鹽一撚煎服治赤白帶下及崩漏不止君縮砂仁炙甘艸能臨產順胎九月十月服此永無驚恐獨用爲末童溲調下二錢治气郁吐血君川芎治气郁頭痛獨用爲末萊菔子煎湯早夜各服二錢治耳卒聾閉

簡誤

香附香燥苦溫帶辛凡月事先期者血熱也法當涼血禁用此藥誤犯則愈先期矣

胡黃連味苦平無毒主久痢成疳傷寒欬嗽溫瘧骨熱理腰腎去陰汗小兒驚癇寒熱不下食霍亂下痢【唐本云大寒主骨蒸勞熱補肝膽明目治冷熱泄痢益顏色厚腸胃治婦人胎蒸虛驚治三消五痔大人五心煩熱惡菊花參白鮮皮解巴豆毒服之忌豬肉令人漏精折之塵出如煙者眞肉似鸜鵒眼者良】

疏○胡黃連得天地淸肅陰寒之气故其味至苦其气大寒性則無毒善除濕熱故主久痢成疳及冷熱泄痢厚腸胃傷寒欬嗽者邪熱在手太陰足陽明也溫瘧骨蒸者熱在骨間也理腰腎去陰汗者腎虛濕熱下流客之使熱伏腎間也小兒驚癇寒熱不下食者熱則生風故發驚癇熱在胃口故不下食也心主五色脾胃主肌肉二經濕熱去則顏色自佳也三消五痔大人五心煩熱者無非濕熱在腸胃及火在五臟間也大寒至苦極淸之性能淸熱自腸胃以次於骨一切濕熱邪熱陰分伏熱所生諸病莫不消除主治參互

蘇頌圖經治傷寒勞復身熱大小便赤如血色者胡黃連一兩山梔仁二兩入蜜半兩拌和炒令微焦二味搗羅爲末用豬膽汁和丸梧子大每服用生薑二片烏梅一枚童便三合浸半日去滓食後暖童便令溫下十丸臨臥再服甚效全幼心鑑治小兒疳熱肚脹潮熱髮焦不可用大黃黃芩傷胃之藥恐生別證以胡黃連五錢五靈脂一兩爲末雄豬膽汁和丸菉豆大米飲服一二十丸錢乙小兒方訣治脾熱疳疾用胡黃連川黃連各半兩硃砂二錢半爲末入豬膽內紥定以杖子釣懸於砂鍋內漿水煮一炊久取出研爛入蘆薈麝香各一分飯和丸麻子大每服五七丸至一二十丸米飲下又方治小兒黃疸胡黃連川黃連各一兩爲末用王瓜一个去瓤畱蓋入藥在內合定面裹煨熟去面搗丸菉豆大量大小溫水下

簡誤

胡黃連气味苦寒之至設使陰血太虛眞精耗竭而胃气脾陰俱弱者𨿽見如上諸證亦勿輕投卽欲用之亦須與健脾安胃等藥同用乃可無獘愼之

鱧腸味甘酸平無毒主血痢鍼灸瘡發洪血不可止者傅之立已汁塗髮眉生速而繁

疏○鱧腸正稟北方坎水之气故其汁黒其味甘酸平而無毒純陰之艸也入腎入肝亦入胃與大小腸善涼血須髮白者血熱也齒不固者腎虛有熱也涼血益血則須髮變白而齒亦因之而固矣故古今變白之艸當以玆爲勝本經主血痢及鍼灸瘡發洪血不可止者傅之立已塗眉髮生速而繁蕭炳又謂能止血排膿通小腸傅一切瘡膏防鼻中添腦者蓋以血痢由於血分爲濕熱所傷鍼灸瘡發洪血不止亦緣病人素有血熱及加艾火則益熾矣血涼則不出榮血熱壅則生膿涼血則自散小腸屬丙火有熱則不通榮血熱解則一切瘡自愈腦爲髓之海熱則消火能消物故也鼻竅通气於腦故以膏防鼻中使腦中熱散無邪剝蝕則腦自益矣之數者何非涼血益血之功也

主治參互

孫眞人千金月令方有金陵煎能益髭須變白爲黒金陵艸一秤六月後收揀靑嫰無泥土者不用洗抹淨摘去黃葉爛搗新布絞取汁以紗絹濾過入通油器鉢盛之日中煎五日又取生薑一斤絞汁白蜜一斤合和日中煎以栁木勿停手攪待如稀餳藥乃成矣每早及午後各服一匙以溫酒一盞化下如欲作丸日中再煎令可丸每服三十丸及時多合爲佳攝生眾妙用方取旱蓮艸根一斤用無灰酒洗淨靑鹽四兩淹三宿同汁入油鍋中炒存性研末日用擦牙連津咽之能烏須固齒又方旱蓮一兩半麻篐餅三兩升麻靑鹽各一兩半訶子連核二十个皂角三挺晚蠶沙二兩炒爲末薄醋麵糊丸彈子大曬漧入泥瓶中火煆令煙出存性取出研末日用揩牙又方取汁滴鼻中治偏正頭痛同藍葉各一握油一斤入浸密封四十九日每臥時以鐵匙防一切眼疾瞖膜遮障涼腦再摩頂上四十九徧久久甚佳亦治頭痛能生髮同車前艸等分杵取汁每空心服三杯治小便溺血獨用瓦上焙研每米飲下二錢治腸風髒毒下血不止獨用搗汁衝極熱酒飲治痔漏瘡發外卽以滓傅患處重者不過三服同鹽少許揉擦掌心治風牙疼痛

簡誤

鱧腸性冷陰寒之質𨿽善涼血不益脾胃病人𨿽有血熱一見脾胃虛敗飲食難消及易溏薄作泄者勿輕與服孫眞人方用薑汁和劑蓋防其冷而不利於腸胃故也不用薑汁椒紅相兼修事服之者必腹痛作泄宜詳審之

使君子味甘溫無毒主小兒五疳小便白濁殺虫療防痢俗傳因潘州郭使君療小兒多是獨用此物後醫家因號爲使君子

疏○使君子得土之沖气而兼感乎季春之令以生故其味甘其气溫其性無毒甘入脾故入足太陰陽明爲補脾健胃之要藥小兒五疳便濁防利及腹虫莫不皆由脾虛胃弱因而乳食停滯濕熱瘀塞而成脾健胃開則乳飲自消濕熱自散水道自利而前證俱除矣不苦不辛而能殺疳蚘此所以爲小兒上藥也

主治參互

得蘆薈蕪荑滑石麥芽厚朴橘皮治一切疳疾神效又方治小兒脾疳使君子蘆薈等分爲末米飲每

服一錢全幼心鑑治小兒蛔痛口流涎沬使君子爲末五更米飲調服一錢簡便方治小兒虛腫頭面陰囊俱浮使君子肉一兩蜜五錢炙盡爲末每食後米湯服一錢普濟方治頭面瘡使君子仁以香油少許浸三五枚臨臥時細嚼香油送下久久自愈集簡方治虫牙疼痛使君子煎湯頻嗽

簡誤

小兒泄痢有赤積是暑气所傷禁與肉豆蔲訶子等澀熱藥同用亦忌食熱物及飲熱茶犯之卽泄

白豆蔲味辛大溫無毒主積冷气止吐逆反胃消穀下气【入藥去皮微焙用】

疏○白豆蔲感秋燥之令而得乎地之火金故其味辛其气大溫其性無毒好古大辛熱味薄气厚輕淸而升陽也浮也入手太陰亦入足陽明經味大辛也气大溫也宜其主積冷气及傷冷吐逆因寒反胃也暖能消物故又主消穀溫能通行故主下气東垣用以散肺中滯气寛膈進食去白睛翳膜散滯之功也主治參互

得人參生薑橘皮藿香治胃虛反胃及因寒嘔吐殊驗得半夏橘紅生薑白術茯苓治寒痰停胃作嘔吐似反胃得橘皮白術白蒺藜決明子甘菊花蜜花木賊艸穀精艸理脾虛白睛生障翳得藿香橘皮木香理上焦滯气加烏藥香附紫蘇治婦人一切气逆不和佐參術姜橘治秋深瘧發寒多熱少嘔吐胃弱飲食不進良同扁豆五味子橘紅木能解酒毒及中酒嘔吐惡心張文仲備急方治胃冷惡心食已卽欲吐用白豆蔲三枚搗細好酒一盞溫服並飲數服佳肘後方治人忽惡心多嚼白豆蔲子最佳危氏得效方治小兒吐乳胃寒者白豆蔲縮砂蜜各十四个生炙甘艸冬二錢爲末常摻入兒口中濟生方治脾虛反胃白豆蔲縮砂蜜各二兩丁香一兩陳廩米一升黃土炒焦去土細研薑汁和丸每二三錢姜湯下名太倉丸

簡誤

白豆蔲辛溫其治在因寒嘔吐反胃其不因於寒及陽虛者皆不得入故凡火升作嘔因熱腹痛法咸忌之

剪艸涼無毒治惡瘡疥癬風瘙根名白藥【葉如茗而細】疏○剪艸稟天地淸寒至陰之气以生故藏器云味苦其气寒涼性應無毒主諸惡瘡疥癬風瘙瘻蝕者以諸痛癢瘡瘍皆屬心火苦寒能降火而涼血淸熱故主之也濕熱生虫苦能殺虫寒能除熱故有虫浸酒服

主治參互

潔古專以主上部血而與牡丹皮天門冬麥門冬同用許學士本事方云剪艸治癆瘵吐血肺損及血妄行名神傳膏其法每用一斤洗淨曬爲末入生蜜二斤和爲膏以器盛之不得犯鐵器九蒸九曝日一蒸曝病人五更起面東坐不得語言以匙抄藥如粥服之每服四兩服已良久以稀粟米飲壓之藥只冷服米飲亦勿太熱或吐或下皆不妨如久病肺損咯血只二服愈尋常咳嗽血妄行每服一匙可也有一貴婦病瘵得此方九日藥成前一夕病者夢人戒令翌日勿亂服藥次日將服之爲屋上土墜器中不可服再合旣成又將服之爲婢覆器又不得服又再合未就而夫人卒矣此藥之異如此若小小血妄行一啜而愈矣此藥妙絕若此而世失傳惜哉中藏經治風虫牙痛剪艸細辛槁本等分煎水熱漱少頃自止和劑局方有滑肌散治風邪客於肌中渾身瘙癢致生瘡疥及脾肺風毒攻衝生瘡幹濕日久不瘥用剪艸七兩不見火輕粉一錢爲末摻之幹者麻油調搽

簡誤

剪艸大苦大寒之藥𨿽治血熱妄行神效若脾腎俱虛胃口薄弱見食欲嘔及不思食泄瀉者勿遽投之法當先理脾胃俟能進食而後施治乃可

豆蔲味辛溫無毒主溫中心腹痛嘔吐去口臭气【開寶主下气止霍亂一切冷气消酒毒東垣調中補胃健脾消食去客寒心與胃痛自果部移入】

疏○豆蔲得地二之火气而有金復兼感乎夏末秋初之令以生故別錄謂其味辛气溫而性無毒海藏又云大辛熱陽也浮也入足太陰陽明經蓋辛能破滯香能入脾溫熱能袪寒燥濕故主溫中及寒客中焦心腹痛中寒嘔吐也脾開竅於口脾家有積滯則瘀而爲熱故發口臭醒脾導滯則口气不臭矣辛散溫行故下气寒客中焦飲食不消气因閉滯則霍亂又散一切冷气消酒毒者亦燥濕破滯行气健脾開胃之功也產閩之建寧者气芳烈類白豆蔲善散冷气療胃脘痛理中焦產滇貴南粵者气猛而濁俗呼艸果者是也善破瘴癘消穀食及一切宿食停滯作脹悶及痛

主治參互

入人參養胃湯能消一切宿食開拓中焦滯气藥性論云艸豆蔲單用能主一切冷气千金方治心腹脹滿短气用艸豆蔲一兩去皮爲末以木生薑湯調服半錢聖濟總錄治霍亂煩渇艸豆蔲黃連各一錢半烏豆五十粒生薑三片水煎服濟生方治气虛癉瘧熱少寒多或單寒不熱或虛熱不寒用艸果仁熟附子等分水一盞姜七片棗一枚煎半盞服名果附湯醫方大成亦用治脾寒瘧大便泄而小便多不能食者百一選方治脾腎不足虛寒泄瀉艸果仁一兩以舶上茴香一兩炒香去茴不用吳茱茰一兩湯泡七次同破故紙一兩炒香去故紙不用胡盧巴一兩同山茱萸一兩炒香去茱萸不用三味爲末酒糊丸每六七十丸鹽湯下肘後方香口辟臭艸豆蔲細辛爲末含之直指方治脾痛脹滿艸果仁二个酒煎服之

簡誤

豆蔲性溫熱味大辛本是袪寒破滯消食除瘴之藥凡瘧不由於瘴气心痛胃脘痛由於火而不由於寒濕熱瘀滯暑气外侵而成滯下赤白裏急後重及泄瀉暴注口渇濕熱侵脾因作脹滿或小水不利咸屬暑气濕熱皆不當用犯之增劇

藿香微溫療風水毒腫去惡气療霍亂心痛【自本部移入】疏○藿香稟淸和芬烈之气故其味辛其气微溫無毒潔古辛甘又曰甘苦气厚味薄浮而升陽也東垣可升可降陽也入手足太陰亦入足陽明經風水毒腫病在於脾惡气內侵亦由脾虛邪入霍亂心腹痛皆中焦不治之證脾主中焦香气先入脾理脾開胃正气通暢則前證自除矣蘇頌以爲脾胃吐逆爲要藥潔古謂其助胃气開胃口進飲食海藏謂其溫中快气肺虛有寒及寒鬰熱壅於上焦飲酒口臭煎湯飲之皆辛溫入肺入脾淸上治中之功也

主治參互

得縮砂蜜炒鹽治霍亂得人參橘皮木茯苓縮砂蜜治吐瀉轉筋霍亂得木香沈水香乳香縮砂蜜則辟惡气治中惡心腹防痛入順气烏藥散則補肺入黃耆四君子湯則補脾入桂苓甘露飲治中暑吐瀉得木香丁香紫蘇葉人參生薑治暴中寒邪吐逆不止經效濟世方升降諸气藿香一兩香附炒五兩爲末每以白湯防服一錢百一選方治霍亂吐瀉垂死者服之回生用藿香葉陳皮各半兩水煎溫服禹師經驗方治暑月吐瀉滑石二兩藿香二錢五分丁香五分爲末每服二錢淅米泔調服簡誤

藿香𨿽能止嘔治吐逆若病因陰虛火旺胃弱欲嘔及胃熱作嘔中焦火盛熱極溫病熱病陽明胃家邪實作嘔作脹法並禁用

假蘇味辛溫無毒主寒熱防瘻瘰癧生瘡破結聚气下瘀血除濕痺【自菜部移入】

疏○假蘇荊芥也得春气善走散故其气溫其味辛其性無毒升也陽也春气升風性亦升故能上行頭目肝主風木故能通肝气行血分能入血分之風藥也故能發汗其主寒熱者寒熱必由邪盛而作散邪解肌出汗則寒熱自愈防瘻由熱結於足少陽陽明二經火熱鬱結而成瘰癧爲病亦屬二經故也生瘡者血熱有濕也涼血燥濕瘡自脫矣破結聚气者辛溫解散之力也下瘀血入血分辛以散之溫以行之之功用也痺者風寒濕三邪之所致也袪風燥濕散寒則濕痺自除矣

主治參互

得白頸蚯蚓同搗取汁解陽明經熱病汗出立已得童子小便調服立蘇血暈千金方治頭項風彊八月後取荊芥穂作枕及鋪牀下立春日去之又方治風熱牙疼用荊芥根烏桕根蔥根等分煎湯頻含漱之用經驗方治一切偏風口眼防斜用靑荊芥一斤靑薄荷一斤同搗汁於甆器中熬成膏畱三分之一將二分日榦爲末以膏和丸如梧子大每三十丸白湯下早暮各一服忌動風物又方治中風口噤荊芥穂爲末酒服二錢立愈名荊芥散賈似道云此方出曽公談錄前後用之甚驗其子名順者病已革服之立定眞再生丹也華陀愈風散治婦人產後中風口噤手足瘈瘲如角弓或產後血暈不省人事四肢彊直或心眼倒築吐瀉欲死用荊芥穂微焙爲末每服三錢豆淋酒調服或童便服之口噤則挑齒灌之齦噤則灌入鼻中其效如神大扺產後虛甚則汗出而腠理疎易於中風也戴原禮獨行散治產後血暈風虛精神昏冒荊芥穂一兩三錢桃仁去皮尖五錢爲末水服三錢若喘加杏仁去皮尖炒甘艸炙各三錢婦人良方治產後鼻衂荊芥穂末童便服二錢海上方也簡便方治大便下血用荊芥二兩槐花一兩同炒紫爲末每三錢淸茶送下活法機要治瘰癧潰爛牽至胸前兩腋塊如茄子大或牽至兩肩上四五年不能療者皆治之其效如神晉陵朱守仁傳云其項不能回顧用此數日減可如瘡爛破者用荊芥根下一叚剪碎煎沸待溫洗良久看爛破處紫黒以鍼一刺去血再洗三四次愈用樟腦雄黃等分爲末麻油調掃上出水次日再洗再掃以愈爲度普濟方治一切疥瘡荊芥末以地黃自然汁熬膏和丸如梧子大每服三十五丸茶酒任下龍木論治一切眼疾血勞風气頭痛頭旋目用荊芥穂末每酒服三錢普濟方治癃閉不通小便急痛無問久新荊芥大黃爲末等分每溫水服三錢小便不通大黃減半大便不通荊芥減半名倒換散簡誤

荊芥風藥之辛溫者也主升主散不能降亦不能收病人表虛有汗者忌之血虛寒熱而不因於風濕風寒者勿用陰虛火炎面赤因而頭痛者愼勿誤入

蘇味辛溫主下气除寒中其子尢良【忌與鯉魚同食生毒瘡自菜部移入】疏○蘇紫蘇也得天陽和之气故溫兼地之金味故辛辛則善散溫能通气故主下气除寒中也子尢良者以其善降气也入手少陰太陰足陽明經孟詵謂其除寒熱治一切冷气日華子謂其補中益气治心腹脹滿止霍亂轉筋開胃下食止腳气通大小腸蘇頌謂其通心經益脾胃煮飲尢勝與橘皮相宜時珍謂其解肌發表散風寒行气寛中消痰利肺和血溫中止痛定喘安胎解魚蟹毒

子味辛溫無毒主下气除寒溫中甄權用以治上气欬逆冷气及腰腳中濕气風結气研汁煮粥常食令人肥白身香日華子謂其能止霍亂嘔吐反胃消五膈消痰止嗽潤心肺冦宗奭用以治肺气喘急皆辛溫能散結而兼潤下之力也

主治參互

蘇陽艸也解肌散寒蘇表辟惡之要藥入參蘇飲治表虛人傷風久不愈入蘇沈九寶湯解利傷風寒咳嗽肘後方治感寒上气蘇葉三兩橘皮四兩酒四升煮一升半分再服又方治霍亂脹滿未得吐下生蘇搗汁飲之佳漧蘇煮飲亦妙金匱要略療食蟹中毒紫蘇煮汁飲二升普濟方治欬逆上气蘇莖葉二錢人參一錢水一鐘煎數沸服濟生方順气利腸紫蘇子麻仁等分研爛水濾取汁同米煮粥食之聖惠方治風順气利腸寛中用蘇子一升微炒杵以生絹袋盛於三斗淸酒中浸三宿少炒食之藥性論治一切冷气蘇子良姜橘皮等分蜜丸梧子大每服十丸空心酒下又用治風濕腳气簡便方治上气欬逆紫蘇子入水研濾汁同粳米煮簡誤

蘇葉其气芬芳其味辛其性溫純陽之艸也故善發散解肌出汗病屬陰虛因發寒熱或惡寒及頭痛者愼勿投之火升作嘔者亦不宜服惟可用子

香薷味辛微溫主霍亂腹痛吐下散水腫【菜部移入】

疏○香薷丹溪謂其有金與水然亦感夏秋之气以生者故其味辛其气微溫而無毒可升可降陽也入足陽明太陰手少陰經辛散溫通故能解寒欝之暑气霍亂腹痛吐下轉筋多由暑月過食生冷外邪與內傷相並而作辛溫通气則能和中解表故主之也散水腫者除濕利水之功也孟詵謂其去熱風卒轉筋者煮汁頓服半升卽止爲末水調服止鼻衂日華子謂其下气除煩熱療嘔逆冷气汪穎謂其夏月煮飲代茶可無熱病調中溫胃含汁嗽口去臭气主治參互

香薷飲有十味者有六味者有加黃連者𨿽同爲袪暑之藥然脾胃腎俱虛之人當以十味者爲凖除有肺熱咳嗽病者去人參白術黃耆治水腫以之爲君當同人參術木茯苓橘皮白芍藥車前子良和劑局方香薷飲治一切傷暑或暑月臥濕當風或生冷不節眞邪相干便致吐利或發熱頭痛體痛或心腹痛或轉筋或漧嘔或四肢逆冷或煩悶欲死並用香薷一斤厚朴姜制扁豆微炒各半斤剉散每用五錢水二盞煎一盞水中沈冷連進二服立效活人書去扁豆入黃連四兩薑汁同炒黃色外臺祕要治水病洪腫气脹食不消幹香薷五十斤剉入釡中以水淹過三寸煮使气盡去滓澄之微火煎至可丸丸如梧子大一服五丸日三服漸加之以小便利則愈宜有術同煎外臺祕要薷術丸治暴水風水气水通身皆腫服至小便利爲效用香薷葉一斤熬成膏加白術末七兩和丸梧子大每服十丸米飲下日五夜一服肘後方治心煩脇痛連胸欲死者香薷搗汁二升服聖濟總錄治鼻衂不止香薷研末水服一二錢肘後方治舌上出血如鉆孔者香薷煎汁服一升日三進千金方治口臭香薷一把煎汁含之食醫心鏡主心煩去熱取煎湯作羮煮粥及生食亦得子母祕錄治小兒白禿髮不生汁出慘痛濃煮陳香薷汁入豬脂少許和胡粉傅之衍義云治霍亂不可缺用之無不效雷公云凡采得去根畱葉細剉曝漧勿令犯火服至十兩一生不得食白山桃也

簡誤

香薷性溫不宜熱飲故治乘涼飲冷寒與暑气相激是陽气爲陰邪所遏以致頭疼發熱惡寒煩躁口渇或吐或瀉或霍亂者宜用此藥以發越陽气散水和脾則愈若夫飲食不節勞役斵防之人傷暑熱而病大熱大渇汗泄如雨煩躁喘促或瀉或吐者乃勞倦內傷之證宜從東垣人參白虎湯淸暑益气湯桂苓甘露飲之類以瀉火益元可也然中熱不吐瀉者宜人參白虎湯吐瀉者宜淸暑益气湯桂苓甘露飲設用香薷是重虛其表而又濟之以溫則誤矣蓋香薷乃夏月解表之藥表無所感而中熱爲病何假於此哉誤則損人表气戒之戒之

薄荷味辛苦溫無毒主賊風傷寒發汗惡气心腹脹滿霍亂宿食不消下气煮汁服亦堪生食飲汁發汗大解勞煩【菜部移入】

疏○薄荷感杪春初夏之气而得乎火金之味金勝火劣故辛多於苦而無毒潔古辛涼浮而升陽也入手太陰少陰經辛合肺肺主皮毛苦合心而從火化主血脈主熱皆陽髒也賊風傷寒其邪在表故發汗則解風藥性升又兼辛溫故能散邪辟惡辛香通竅故治腹脹滿霍亂食療以爲能去心家熱故爲小兒驚風風熱家引經要藥辛香走散以通闗節故逐賊風發汗者風從汗解也本非脾胃家藥安能主宿食不消上升之性亦難主下气勞乏屬虛非散可解三療俱非明者當自別之

主治參互

風熱上壅斯爲要藥入噙化丸以之爲君主陰虛肺熱咳嗽甚良加生漧薑並治傷風寒咳嗽佐漆葉苦參何首烏胡麻仁荊芥穂生地黃蒺藜子石菖蒲蒼術治大麻風去蒼術加赤莖狶薟治紫雲風同貝母荊芥穂參斑貓佐肥皂能治瘰癧外臺祕要治水入耳中搗汁滴入立驗孫眞人用以辟邪毒除勞气令人口气香潔煎湯洗漆瘡日華子用以治中風失音吐痰蘇頌主傷風頭腦風通闗節及小兒風涎爲要藥東垣用以淸頭目除風熱故可療風瘙癮及塗蜂螫簡便單方淸上化痰利咽膈治風熱上壅以薄荷葉爲末煉蜜丸芡實大每噙一丸醫學集成治舌胎語蹇薄荷自然汁和白蜜薑汁少許擦之明目經驗方治眼赤爛薄荷以生薑汁浸一宿曬榦爲末每用一錢沸湯泡洗濟生方治瘰癧結核或破未破以新薄荷二斤取

汁皂莢一挺水浸去皮搗取汁同於銀石器內熬膏入連翹末半兩連白靑皮陳皮黒牽牛半生半炒各一兩皂莢仁一兩半同搗和丸梧子大每服三十丸煎連翹湯下張杲醫說療火毒生瘡因炙火火气入內兩股生瘡汁水淋漓者用薄荷煎汁頻塗立愈簡誤

病人新瘥勿服以其發汗虛表气也咳嗽若因肺虛寒致之而無熱證者勿服以其當補而愈也陰虛人發熱勿服以出汗則愈竭其津液也腳气類傷寒勿服以其病在下而屬脾故也血虛頭痛非同諸補血藥不可用小兒身熱由於傷食者不可用小兒身熱因於疳積者不可用小兒痘瘡診得气虛者𨿽身熱初起亦不可用

神農本艸經疏卷九﹤子部﹐醫家類﹐神農本艸經疏﹥

欽定四庫全書

神農本艸經疏卷十

明繆希雍撰

艸部下品之上

總六十二種今疏其要者一十六種

附子

半夏

大黃

葶藶

桔梗

艸蒿

旋復花

藜蘆

射幹

常山

甘遂

白斂

白及

大防

貫眾

羊躑躅

附子味辛甘溫大熱有大毒主風寒欬逆邪气溫中金瘡破癥堅積聚血瘕寒濕踒躄拘攣膝痛腳疼冷弱不能行步腰脊風寒心腹冷痛霍亂轉筋下痢赤白堅肌骨彊陰又墮胎爲百藥長冬月采爲附子春采爲烏頭【忌豉汁得蜀椒食鹽可引之下行地膽爲之使惡蜈蚣長防風黑豆甘艸黃耆人參童便犀角】

疏○附子全稟地中火土燥烈之气而兼得乎天之熱气故其气味皆大辛大熱微兼甘苦而有大毒气厚味薄陽中之陰降多升少浮中沈無所不至入手厥陰命門手少陽三焦兼入足少陰太陰經其性走而不守得甘艸則性緩得肉桂則補命門本經主風寒欬逆邪气寒濕踒躄拘攣膝痛腳疼冷弱不能行步以此諸病皆由風寒濕三邪客之所致也邪客上焦則欬逆邪客下焦則成踒躄拘攣膝痛腳疼冷弱不能行步此藥性大熱而善走故亦善除風寒濕三邪三邪祛則諸證自瘳矣癥堅積聚血瘕皆血分虛寒凝而不行所成血得熱則行故能療之其主金瘡亦謂金瘡爲風寒所郁擊血瘀不活之證而非血流不止之金瘡也別錄又主腰脊風寒腳气冷弱心腹冷痛及脾虛寒客中焦爲霍亂客下焦肝腎之分爲轉筋借諸補气藥則溫中補血藥則彊陰堅肌骨火能消物气性熱極入血善行故善墜胎爲百藥長引參術黃耆茯苓則溫暖脾胃除脾濕祛腎寒補下焦陽虛佐之以桂則除臟腑沈寒三焦厥逆濕淫腹痛胃寒蚘動气虛經閉補陽虛散虛壅亦可入足太陽少陰故治督脈爲病脊彊而厥督脈夾脊而上並足太陽膀胱經膀胱者腎之府故主之也天雄烏頭附子本是同生第其形質有異老嫰或殊大熱大毒則未始有別也

主治參互

附子得生榦姜桂枝主傷寒直中陰經溫中散寒而能出汗佐人參兼肉桂五味子則補命門相火不足回陽有神得人參肉桂治元气虛人暴寒之气入腹腹痛作泄完谷不化小水不禁佐白術爲除寒濕之聖藥得黃耆人參炙甘艸白藥橘皮五味子主癰疽潰後去膿血過多以致飲食不進惡心欲嘔飲食不化不生肌肉亦主久漏冷瘡得人參白藥炙甘艸砂仁橘皮主小兒慢驚加蓮肉白藊豆則治吐瀉不止得術桂牛膝木瓜橘皮主寒疝痛極立止得術木瓜石斛萆薢薏苡仁橘皮茯苓治風濕麻痺腫痛腳气之無熱證者輒驗得人參橘皮主久病嘔噦反胃虛而無熱者良經曰腎苦燥急食辛以潤之附子同肉桂之辛入八味丸以潤腎燥陽虛無熱證者宜之

簡誤

附子旣稟地二之火气兼得乎天之熱气以生是陰陽湊合無非火熱爲性气味皆然毒可知已論其性質之所能乃是退陰寒益陽火兼除寒濕之要藥引補气血藥入命門益相火之上劑若非陰寒寒濕陽虛气弱之病而誤用之於陰虛內熱血液衰少傷寒溫病熱病陽厥等證靡不立斃謹列其害如左醫師司命宜詳玩而深鑑之亦生人之大幸也傷寒陽厥其外證𨿽與陰厥相類而其內實不相侔何者陽厥之病若系傷寒溫疫其先必發熱頭疼口渇其後𨿽頭不疼而表熱已除然必面赤顴紅二便不利小水必赤或短少是其候也此當下之病也產後血虛角弓反張病名曰痙痙者勁也是去血過多陰气暴虛陰虛生內熱熱則生風故外兼現乎風證其實乃陰血不足無以榮養於筋所致足厥陰肝家大虛之候此宜益陰補血淸熱則愈也故凡病人一見內熱口漧咽漧口渴渴欲引飲咳嗽多痰煩躁五心煩熱骨蒸勞熱惡寒陰虛內熱外寒虛火上攻齒痛脾陰不足以致飲食無味小便黃赤短澁及不利大便不通或燥結腹內覺熱悶喜飲冷漿及鮮果畏火及日光兼畏人聲木聲虛陽易興夢泄不止產後發熱產後血行不止及惡瘡臭穢小產增寒壯熱中暑厥暈陰虛頭暈中暑暴泄利下如火赤白滯下小兒中暑傷食作泄小便短赤口渴思飲血虛腹痛按之卽止火炎欲嘔外類反胃而惡熱焦煩得寒暫止中熱腹中絞痛中暑霍亂吐瀉或幹霍亂或久瘧寒熱並盛或赤白濁赤白淋尿血便血血崩吐衂齒防舌上出血目昏神短耳鳴盜汗汗血多汗惡熱老人精絕陽痿少年縱欲傷精以致陰精不守精滑腦漏婦人血枯無子血枯經閉腎虛小便餘瀝血虛大便燥結陰虛口苦舌干心經有熱夢寐紛紜下部濕熱行履重滯濕熱痿痺濕熱作泄濕熱腳气小兒急驚內熱痘瘡幹焦黑陷痘瘡火閉不出痘瘡皮薄嬌紅痘瘡因熱咬牙痘瘡挾熱下利痘瘡餘毒生癰中風僵僕不語中風口眼歪邪中風語言蹇澀中風半身不遂中風痰多神昏一切癰疽未潰金瘡失血發痙血虛頭痛偏頭風痛上來內外男婦小兒共七十餘癥病屬陰虛及諸火熱無闗陽弱亦非陰寒法所均忌倘誤犯之輕變爲重重者必死枉害人命此藥居多臨證施治宜謹審之世徒見其投之陽虛之候肺腎本無熱證者服之有起死之殊功而不知其用之陰虛如上諸病亦復下咽莫救故特深著其害以表其非嘗試輕用之藥也業醫君子可不愼諸

半夏味辛平生微寒熱溫有毒主傷寒寒熱心下堅下气咽喉腫痛頭胸脹欬逆腸鳴止汗消心腹胸膈痰熱滿結咳嗽上气心下急痛堅痞時气嘔逆消癰腫墮胎療痿黃恱澤面目生令人吐熟令人下用之湯洗令滑盡【射幹爲之使惡皂莢畏雄黃生薑漧薑秦皮鼈甲反烏頭忌羊血海藻飴糖】

疏○半夏得土金之气兼得乎天之燥气故其味辛平苦溫火金相搏則辛而有毒潔古謂味辛苦性溫气味俱薄沈而降好古謂其辛厚苦輕陽中陰也入足太陰陽明少陽亦入手少陰經柴胡爲之使辛溫善散故主傷寒邪在表裏之間往來寒熱苦善下泄邪在胸中則心下堅胸脹欬逆邪在上焦則頭邪在少陰則咽喉腫痛別錄亦謂其消心腹胸膈痰熱滿結欬逆上气心下急痛堅痞時气嘔逆亦皆邪在上焦胸中之所致故悉主之也中焦者足太陰之所治也有濕有熱淸濁不分則腸鳴濕熱勝則自汗入足太陰故幷主之辛能散結故消癰腫脾家濕熱則面色痿黃實脾分水燥濕則前證俱除面目因而滑澤矣辛溫有毒故墮胎也

主治參互

張仲景傷寒論小結胸痛正在心下按之則痛脈浮而滑者小陷胸湯主之半夏半升黃連一兩栝樓實大者一个水六升先煮栝樓至三升去滓內二味煮取二升分三服又治少陰咽痛生瘡不能言語聲不出者苦酒湯主之半夏七枚打碎雞子一枚頭開一竅去黃納苦酒令小滿入半夏在內以環子坐於炭火上煎三沸去滓置杯中時時咽之極驗未瘥更作金匱要略治支飲作嘔嘔家本渴不渴者心下有支飲也或似喘不喘似嘔不嘔似噦不噦心下憒憒並宜小半夏湯用半夏泡七次一升生薑半升水七升煮一升五合分溫服又治嘔噦悸谷不得下半夏加茯苓湯半夏一升生薑半斤茯苓三兩切以水七升煎一升半分溫服之又心下悸忪半夏麻黃丸半夏麻黃等分爲末蜜丸小豆大每服三十丸日三又嘔吐反胃大半夏湯半夏三升人參三兩白蜜一升水一斗二升和之一百二十徧煮取三升半溫服一升日再服亦治膈間支飲又張仲景方治黃疸喘滿小便自利不可除熱者用半夏半斤生薑半斤水七升煮一升五合分再服有一人气結而死心下暖以此少許入口其人遂活潔古活法機要方風痰頭暈嘔逆目面靑黃色脈者水煮金花丸用生半夏生天南星寒水石煆各一兩天麻半兩雄黃二錢小麥麵三兩爲末水和成餠水煮浮起漉出搗丸梧子大每服五十丸姜湯下極效亦治風痰咳嗽二便不通風痰頭痛又治風痰喘逆兀兀欲吐暈欲倒半夏一兩雄黃三錢爲末薑汁浸蒸餠丸梧子大每服三十丸姜湯下已吐者加檳榔又治濕痰咳嗽面黃體重嗜臥兼食不消脈緩者白術丸用半夏南星各一兩白術一兩半爲末薄糊丸梧子大每服五十丸姜湯下又治气痰咳嗽面白气促灑淅惡寒愁憂不樂脈濇者玉粉丸用半夏南星各一兩官桂半兩爲末糊丸梧子大每服五十丸姜湯下和劑局方治停痰畱飲胸膈滿悶气短惡心飲食不下或吐痰水茯苓半夏湯用半夏泡五兩茯苓三兩每服四錢姜七片水一鐘半煎七分甚捷徑又搜風化痰安神定志利頭目辰砂化痰丸用半夏麯三兩天南星炮一兩辰砂枯礬各半兩爲末薑汁打糊丸梧子大每服三十丸食後姜湯下又治風痰喘急千緡湯用半夏湯洗七个甘艸炙

皂莢炒各寸許姜三片水一盞煎七分溫服又治停痰冷飲嘔逆橘皮半夏湯用半夏水煮熟陳橘皮各半兩每服四錢生薑七片水二盞煎一盞溫服又治胃寒噦逆停痰畱飲藿香半夏湯用半夏湯泡炒黃二兩藿香一兩丁皮半兩每服四錢水一盞姜七片煎服又治伏暑引飲脾胃不和消暑丸用半夏醋煮一斤茯苓半斤生甘艸半斤爲末薑汁麵糊丸梧子大每服五十丸熱湯下又治中焦痰涎利咽淸頭目進飲食半夏泡七次四兩枯礬一兩爲末薑汁打糊或煮棗肉和丸梧子大每姜湯下十五丸寒痰加丁香五錢熱痰加寒水石煆四兩名玉液丸禦藥院方治膈壅風痰半夏半斤酸漿浸一宿溫

湯洗五十徧去惡气日榦爲末漿水搜作餠日幹再研爲末每五兩入生龍腦一錢以漿水濃腳和丸雞頭子大紗袋盛避風處陰漧每服一丸好茶或薄荷湯嚼下葉氏方治風痰濕痰靑壺丸半夏一斤天南星八兩各湯泡曬榦爲末薑汁和作餅焙漧入神麯半兩白術末四兩枳實末二兩薑汁麵糊丸梧子大每服五十丸姜湯下作三仙丸能化痰利气斗門方消痰開胃去胸膈壅滯用半夏洗泡焙榦爲末自然薑汁和作餅濕紙裹煨香以熟水二盞同餅二錢入鹽五分煎一盞服之大壓痰毒及酒食傷極驗機要又治結痰不出語音不淸年久者亦宜玉粉丸半夏半兩桂心一字艸烏半字爲末薑汁浸蒸餅丸芡實大每服一丸夜臥含咽活幼口議治小兒痰吐或風壅所致或咳嗽發熱飲食卽嘔半夏泡七次半兩丁香三錢以半夏末水和包丁香用面重包煨熟去面爲末生薑自然汁和丸麻子大每服二三十丸陳皮湯下肘後方治冒寒霍亂腹脹用半夏桂枝等分爲末水服方寸匕又治產後暈絕半夏末冷水和丸大豆大納鼻中卽愈此扁鵲法也永類鈐方打撲瘀防水調半夏末塗一宿卽沒魏元君方卒死不寤用半夏末吹鼻中卽活子母祕錄治五絕急病一曰自縊二曰墻壓三曰溺水四曰魘魅五曰產乳並以半夏末納大豆一丸入鼻中心溫者一日可活也劉長春經驗方治吹奶腫痛半夏一个煨研酒服立驗一方以末隨左右防鼻效篋中方治蠍蠆螫人用半夏末水調塗之立止簡誤

半夏辛溫性燥而有毒𨿽能袪濕分水實脾開寒濕痰气鬱結痰而其所大忌者乃在陰虛血少津液不足諸病故古人立三禁謂血家渴家汗家也故凡一切吐血防血咯血齒防舌上出血金瘡產後失血過多尿血便血腎水眞陰不足發渴中暑發渇陽虛自汗陰虛盜汗內熱煩躁出汗諸證皆所當禁者也然三禁之外應忌者尙多玆更詳列於後凡咳嗽由於陰虛火空上炎爍肺喉癢因而發嗽內熱煎熬津液凝結爲痰所致而不由於寒濕病本乎肺而不本乎脾嘔吐由於火衝胃熱而不由於寒濕痰壅飲食不化由於脾陰不足而不由於因濕脾慢嘔噦悸谷不得下由於胃气虛弱見食厭惡而不由於寒濕邪所千霍亂腹脹由於脾虛邪熱客中焦而不由於寒濕飲食停滯咽痛由於陰虛腎水不足則水涸而陽無所附故火空上炎而發咽痛而不由於傷寒少陰病邪熱不解气喘由於气虛而不由於風寒所郁頭痛由於血虛而不由於痰厥小兒吐痰由於傷熱而不由於脾胃不寐由於心經血少而不由於病後膽虛自汗由於表虛腠理不固而不由於濕熱內客自勝如上諸證法所同禁其所最易誤而難明者世醫類以其能去痰凡見痰嗽莫不先投之殊不知咳嗽吐痰寒熱骨蒸類皆陰虛肺熱津液不足之候誤服此藥愈損津液則肺家愈燥陰气愈虛濃痰愈結必致聲啞而死若合參術禍不旋踵蓋以其本脾胃家藥而非肺腎藥也寒濕痰飲作嗽屬胃病者固宜然亦百之一二其陰虛火熾煎熬眞陰津液化爲結痰以致喉癢發咳者往往而是故凡痰中帶血口渴咽漧陰虛咳嗽者大忌之又有似中風痰壅失音偏枯拘攣及二便閉澀血虛腹痛於法並忌犯之過多則非藥可救吉凶貿理悔不可追責在司命謹諸戒諸

大黃味苦寒大寒無毒主下瘀血血閉寒熱破癥瘕積聚畱飲宿食蕩滌腸胃推陳致新通利水谷調中化食安和五藏平胃下气除痰實腸間結熱心腹脹滿女子寒血閉脹小腹痛諸老血畱結【黃芩爲之使無所畏】

疏○大黃稟地之陰气獨厚得乎天之寒气亦深故其味至苦其气大寒而無毒入足陽明太陰厥陰幷入手陽明經气味俱厚味厚則發泄故其性猛利善下泄推陳致新無所阻礙所至蕩平有戡定禍亂之功故號將軍味厚則入陰分血者陰也故主下瘀血血閉寒熱癥瘕積聚畱飲宿食蕩滌腸胃通利水谷其曰調中化食安和五藏者槪指臟腑積滯旣去則實邪散而中自調髒自和也別錄又云平胃下气除痰實腸間結熱心腹脹滿女子寒熱女子因寒血凝閉而作脹少腹痛因於血閉及諸老血畱結皆由通利開導之力所致也總之此藥乃除實熱燥結下有形積滯之要品隨經隨證以爲佐使則奏功殊疾矣主治參互

大黃君枳實厚朴爲小承气湯治傷寒熱病邪結中焦治傷寒病發於陰而反下之心下滿而不痛按之濡此爲痞也大黃黃連瀉心湯主之大黃二兩黃連一兩以麻沸湯二升漬之須臾絞汁分作二次溫服潔古用以瀉諸實熱不通及瀉心下痞滿由於實皆本仲景法也亦治滯下赤白初起壯實之人可同枳殻檳榔當歸甘艸滑石作丸投之是迎而奪之之法也然不可過劑過劑則傷胃气同碱及白斂炒陳小粉沒藥乳香醋蜜調傳作癰腫圍藥凡實熱濕痰爲病以錦紋大黃酒蒸八兩入前胡八兩橘紅四兩外另以靑礞石二兩同焰硝二兩入砂罐固濟煆紅研末二兩右各取末以水發爲丸梧子大每常服一二十丸小病五六十丸緩病七八十丸急病一百二十丸溫水吞下卽臥勿動候藥逐上焦痰滯次日先下糟粕次下痰涎未下再服惟妊娠水泄忌之仲景金匱玉函方云凡人食已卽吐此胸中有火也大黃一兩甘艸炙二錢五分水一碗煮半升溫服此眞方滚痰丸也治一切因痰發爲怪證若入霞天膏爲丸更妙西大黃拌蜜及竹瀝九蒸九曬粉糊爲丸如麻子大薄荷湯吞三錢治中上二焦有熱痰因發偏頭風諸藥不效目將損者有殊功又治中焦脾胃濕熱下流客腎以致飽後夜臥卽夢遺臨臥以升麻陳皮湯吞三四錢濕熱去卽止

簡誤

經曰實則瀉之大黃气味大苦大寒性稟直遂長於下通故爲瀉傷寒溫病熱病實熱熱結中下二焦二便不通及濕熱膠痰滯於中下二焦之要藥祛邪止暴有撥亂反正之殊功第具峻利之性猛烈之气長驅直搗一往不返如武王伐紂前徒倒戈血流漂杵𨿽應天順人救民水火然亦不免於未盡善之議矣故凡血閉由於血枯而不由於熱積寒熱由於陰虛而不由於瘀血癥瘕由於脾虛胃弱而不由於積滯停畱便閉由於血少腸燥而不由於熱結不通心腹脹滿由於脾虛中气不運而不由於飲食停滯女子少腹痛由於厥陰血虛而不由於經阻老血瘀結滯下初起卽屬胃虛當以補養胃气淸消濕熱爲本而不可以妄加推蕩瘧病傷於暑气而不由於山嵐濕熱吐防血由於陰虛火起於下炎鑠乎上血熱妄行溢出上竅而不由於血分實熱腰腳風气由於下元先虛濕熱下流因玆致病而不專由於風濕外侵骨蒸積熱本於陰精不足而非實熱所致偏墜由於腎虛濕邪乘虛客之而成而不由於濕熱實邪所犯乳癰腫毒由於肝家气逆郁抑不舒以致勞气不從逆於肉裏乃生癰腫而不本於膏梁之變足生大疔血分積熱所發法咸忌之以其損傷胃气故也故傷寒家調胃承气湯中用甘艸以和之正謂是也輕發誤投多致危殆戒之戒之

葶藶味辛苦寒大寒無毒主癥瘕積聚結气飲食寒熱破堅逐邪通利水道下膀胱水伏畱熱气皮間邪水上出面目浮腫身暴中風熱疿癢利小腹久服令人虛得酒良

疏○葶藶稟陰金之气以生故其味辛苦大寒無毒气薄味厚陽中陰也爲手太陰經正藥故仲景瀉肺湯用之亦入手陽明足太陽經肺屬金主皮毛膀胱屬水藏津液肺气壅塞則膀胱與焉譬之上竅閉則下竅不通下竅不通則水濕泛溢爲喘滿爲腫脹爲積聚種種之病生矣辛能散苦能泄大寒沈陰能下行逐水故能療本經所主諸病十劑云泄可去閉葶藶之屬是矣至苦極寒有瀉無補暫用尙能損眞久服寧不令人虛也

主治參互

金匱方肺癰喘急不得臥葶藶大棗瀉肺湯主之葶藶炒黃搗末蜜丸彈子大每用大棗二十枚水三升煎取二升入葶藶一丸更煎取一升頓服亦主支飲不得息外臺祕要通身腫滿苦葶藶炒四兩爲末棗肉和丸梧子大每服十五丸桑白皮湯下日三大效千金方腹脹積聚葶藶子一升熬以酒五升浸七日日服三合篋中方痰飲咳嗽含奇丸用葶藶子一兩紙襯炒令黒知母貝母各一兩棗肉半兩砂糖一兩半和丸彈子大每以新綿裹一丸含之咽津甚者不過三丸

簡誤

葶藶瀉肺利小便治腫滿之要藥然味苦大寒走而不守不利於脾胃虛弱及眞陰不足之人凡腫滿由於脾虛不能制水水气泛溢小便不通由於膀胱虛無气以化者法所咸忌犯之則輕病重重必危愼之近世甜苦二種據本經云辛苦則甜者非矣總之療體皆以行水泄閉爲用多服久服咸不宜耳

桔梗味辛苦防溫有小毒主胸脇痛如刀刺腹滿腸鳴幽幽驚恐悸气利五藏腸胃補血气除寒熱風痺溫中消穀療喉咽痛下蠱毒

疏○桔梗本經味辛气防溫別錄加苦云有小毒神農醫和岐伯雷公鹹曰無毒而復加甘觀其所主諸病應是辛苦甘平防溫無毒入手太陰少陰兼入足陽明胃經味厚气輕陰中之陽升也傷寒邪結胸脇則痛如刀刺邪在中焦則腹滿及腸鳴幽幽辛散升發苦泄甘和則邪解而气和諸證自退矣其主驚恐悸气者心脾气血不足則現此證諸補心藥中借其升上之力以爲舟楫勝載之用此佐使之職也別錄利五臟腸胃補血气者蓋指邪解則臟腑腸胃自和和則血气自生也除寒熱風痺溫中療喉咽痛下蠱毒者皆散邪解毒通利之功也消穀者以其升載陽气使居中焦而不下陷則脾中陽气長浮而穀食自消矣甄權用以治下痢及去肺熱气促者升散熱邪之故也日華子用以除邪辟瘟肺癰排膿潔古用以利竅除肺部風熱淸利頭目咽嗌胸膈滯气及痛除鼻塞者入肺開發和解之功也好古以其色白故爲肺部引經與甘艸同行爲舟楫之劑諸藥有此一味不能下沈也

主治參互

朱肱活人書治胸中痞滿不痛用桔梗枳殻取其通肺利膈下气也張仲景傷寒論治傷寒實結胸用桔梗貝母巴豆取其溫中散邪消穀破積也又治肺癰唾膿用桔梗甘艸取其辛苦淸肺甘溫瀉火又能排膿血補內漏也其治少陰證二三日咽痛亦用桔梗甘艸取其苦辛散邪甘平除熱合而用之能調寒熱也後人易名甘桔湯通治咽喉口舌諸病南陽活人書治傷寒腹脹陰陽不和者桔梗半夏湯主之桔梗半夏陳皮各三錢姜五片煎服簡要濟眾方治痰嗽喘急桔梗一兩半爲末用童子小便半升煎四合去滓溫服仲景金匱玉函方治肺癰咳嗽胸滿振寒脈數咽漧不渴時出濁唾鮏臭久久吐膿如粳米粥者桔梗一兩甘艸二兩水三升煮一升分溫再服朝暮吐膿血則瘥千金方治喉痺毒气桔梗二兩水三升煮一升頓服仲景傷寒論少陰證二三日咽痛者可與甘艸湯不瘥者與甘桔湯主之桔梗一兩甘艸二兩水三升煮一升分服又可治口舌生瘡永類鈐方治齒腫痛桔梗薏苡仁等分爲末服經驗方治骨槽風牙齦腫痛者枯梗爲末棗瓤和丸皂子大綿裹咬之仍以荊芥湯漱之衛生易簡方治牙疳臭爛桔梗茴香等分燒研傅之普濟方治鼻防桔梗爲末水服方寸匕日四服一方加生犀角屑古今錄驗方治中蠱下血如雞肝晝夜出血石餘四髒皆損惟心未毀或鼻破將死者苦梗爲末以酒服方寸匕日三服不能下藥以物抅口灌之心中當煩須臾自定七日止當食豬肝肺以補之一方加犀角等分聖惠方治妊娠中惡心腹疼痛桔梗一兩生薑三片煎溫服張文仲備急方治小兒客忤死不能言桔梗燒研三錢米湯服之仍吞麝香豆許

簡誤

桔梗之性屬陽而升凡病气逆上升不得下降及邪在下焦者勿用凡攻補下焦藥中勿入雷公云凡使勿用木梗眞似桔梗只是咬之腥澀不堪爲異

艸蒿味苦寒無毒主疥瘙痂癢惡瘡殺虱畱熱在骨節間明目一名靑蒿

疏○艸蒿靑蒿也稟天地芬烈之气以生故其味苦其气寒而芬芳其性無毒疥瘙痂癢惡瘡皆由於血熱所致畱熱在骨節間者是熱伏於陰分也肝胃無熱則目明苦能泄熱苦能殺虫寒能退熱熱去則血分平和陰气日長前證自除故悉主之也諸苦寒藥多與胃气不宜惟靑蒿之气芬芳可人香气先入脾故獨宜於血虛有熱之人以其不犯胃气故爾是以蓐勞虛熱非此不除矣

主治參互

靑蒿得鼈甲地黃牛膝枸杞麥門冬五味子除一切產後虛熱寒熱淹延不解亦治一切虛勞寒熱陰虛五心煩熱腎水眞陰不足以致骨蒸勞熱此爲要藥陶隠居謂其生挼傳金瘡大止血生肉止疼痛以

帛裹之陳藏器謂其主鬼气屍疰伏畱婦人血气腹內滿及冷熱久痢秋冬用子春夏用苗日華子謂其能補中益气輕身補勞駐顏色長毛髮發黑不老心痛熱黃主搗汁服百一方治蜂螫人嚼靑蒿傅瘡上卽瘥斗門方治男婦勞瘦用靑蒿細剉水三升童便五升同煎取一升半去滓入器中煎成膏丸如梧子大每空心及臨臥溫酒吞二十丸霛苑方治虛勞寒熱肢體倦疼不拘男婦八九月靑蒿成實時采之去枝梗以童便浸三日曬榦爲末每服二錢烏梅一个煎湯服崔元亮海上方治骨蒸鬼气用童便五大斗澄淸靑蒿五斗八九月采帶子者最好細剉相和納大釡中以猛火煎取三大斗去滓漑釡令淨再以微火煎可二大斗入豬膽一枚同煎一大斗半去火待冷以磁器盛之每欲服時取甘艸二三兩炙熟爲末以煎和搗幹杵爲丸空腹粥飲下二十丸漸增至三十丸止十便良方治骨蒸煩熱用靑蒿一握豬膽汁一枚杏仁四十个去皮尖炒以童溺一大盞煎五分空心溫服聖惠總錄治虛勞盜汗煩熱口漧用靑蒿一斤取汁熬膏入沙參末麥冬末各一兩同熬至可丸丸如梧子大每食後米飲服二十丸名靑蒿煎肘後方治瘧疾寒熱用靑蒿一握水二升搗汁服之仁存方治溫瘧痰盛但熱不寒用靑蒿二兩童便浸焙黃丹半兩爲末每服二錢白湯調下衛生易簡方治鼻防靑蒿搗汁服之並塞鼻中極驗永類鈐方治酒痔便血靑蒿用葉不用莖用莖不用葉爲末血從糞前冷水調糞後溫酒調服濟急方治牙齒腫痛靑蒿一握煎漱之聖惠方治耳中出膿靑蒿爲末綿裹納耳中

簡誤

產後气虛內寒作瀉及飲食停滯泄瀉者勿用凡產後脾胃薄弱忌與當歸地黃同用

旋覆花味鹹甘溫防溫冷利有小毒主結气脇下滿驚悸除水去五藏間寒熱補中下气消胸上痰結唾如膠漆心脇痰水膀胱畱飲風气濕痺皮間死肌目中眵防利大腸通血脈益色澤一名金沸艸五月采花日幹疏○旋覆花別錄甄權日華子冦宗奭皆無毒宗奭又加苦辛而曰冷利其稟冬之气而生者乎故其味首系之以咸潤下作咸咸能軟堅別錄加甘甘能緩中微溫溫能通行故主結气脇下滿心脾伏飲則病驚悸飲消則復常矣除水去五臟間寒熱及消胸上痰結唾如膠漆心脇痰水膀胱畱飲風气濕痺皮間死肌目中眵防利大腸者皆軟堅冷利潤下消痰飲除水之功也其曰補中下气者以甘能緩中咸能潤下故也通血脈益色澤者蓋指飲消則脾健健則能運行脾裹血又統血故也

主治參互

仲景治傷寒汗下後心下痞堅噫气不除有七物旋覆代赭湯成無已曰鞕則气堅旋覆之咸以軟痞堅也金匱要略治半產漏下虛寒相搏其脈芤旋覆花湯用旋覆花三兩蔥十四莖新絳少許水三升煮一升頓服胡洽治痰飲在兩脇脹滿有旋覆花丸總微論治小兒眉癬自眉毛眼睫因癬退不生用野油花卽旋覆花赤箭卽天麻苗防風等分爲末洗淨以油調塗之

簡誤

丹溪謂爲走散之藥病人涉虛者不宜多服冷利大腸虛寒人禁用

藜蘆味辛苦寒微寒有毒主蠱毒欬逆泄痢腸澼頭瘍疥瘙惡瘡殺諸虫毒去死肌療噦逆喉痺不通鼻中息肉馬刀爛瘡不入湯

疏○藜蘆稟火金之气以生故其味辛气寒別錄苦微寒有毒入手太陰足陽明經本經主蠱毒欬逆及別錄療噦逆喉痺不通者皆取其宣壅導滯之力苦爲湧劑故能使邪气痰熱胸膈部分之病悉皆吐出也辛能散結故主鼻中息肉苦能泄熱殺虫故主泄痢腸澼頭瘍疥瘙殺諸虫毒也瘡瘍皆濕熱所生濕熱不去則肌肉潰爛苦寒能瀉濕熱則馬刀惡瘡爛瘡死肌皆愈也味至苦入口卽吐故不入湯

主治參互

經驗方諸風痰飲藜蘆十分郁金一分爲末每以一字溫漿水一盞和服探吐簡要濟眾方中風不省牙闗急者藜蘆一兩去苗濃煎防風湯洗焙漧切片炒爲末每服半錢小兒減半溫水調灌吐出風涎效聖惠方諸風頭痛以藜蘆一莖日榦研末入麝香少許吹鼻保命集久瘧痰多不食欲吐不吐藜蘆末半錢溫漿水調下探吐

簡誤

藜蘆辛苦有大毒服一則令人胸中煩悶吐逆不止凡胸中有痰飲或中蠱毒惡气者止可借其上湧宣吐之力獲效一時設病非闗是者切勿沾唇徒令人悶亂吐逆不止虧損津液也

射幹味苦平微溫有毒主欬逆上气喉痺咽痛不得消息散結气腹中邪逆食飲大熱療老血在心脾間欬唾言語气臭散胸中熱气久服令人虛

疏○射幹稟金气而兼火火金相搏則辛而有毒故本經謂其味苦平有毒平亦辛也別錄防溫保升防寒二說一義並無異云潔古云味苦陽中陰也入手少陽少陰厥陰經苦能下泄故善降兼辛故善散故主欬逆上气喉痺咽痛不得消息散結气胸中邪逆旣降且散益以防寒故主食飲大熱別錄又主老血在心脾間欬唾言語气臭散胸中熱气甄權主疰气消瘀血主女人月閉日華子主消痰破癥結胸膈滿腹脹气喘痃癖冦宗奭主肺气喉痺爲佳潔古主胃中癰瘡皆此意也丹溪主行太陰厥陰之積痰使結核自消甚捷又治足厥陰濕气下流因疲勞而發爲便毒悉取其泄熱散結之力耳故古方治喉痺咽痛爲要藥

主治參互

仲景金匱方治欬逆上气喉中作水雞聲射幹麻黃湯入鼈甲煎丸治瘧母袖珍方治咽喉腫痛用生射幹豬脂各四兩合煎令焦去滓每噙棗許卽瘥醫方大成治喉痺不通用扁竹新根擂汁咽之大

腸動卽解或醋研汁噙引涎出亦妙便民方亦治喉痺不通用紫蝴蝶根一錢黃芩生甘艸桔梗各五分爲末水調頓服立愈名奪命散永類鈐方治乳癰初腫用扁竹根如僵蠶者同萱艸根爲末蜜調敷之神效孫眞人千金方治喉痺有烏翣膏

簡誤

射幹𨿽能降手少陽厥陰相火泄熱散結消腫痛然無益陰之性故別錄云久服令人虛凡脾胃薄弱髒寒气血虛人病無實熱者禁用

常山味苦辛寒防寒有毒主傷寒寒熱熱發溫瘧鬼毒胸中痰結吐逆療鬼蠱往來水脹灑灑惡寒鼠瘻【畏玉紮忌菘菜】

疏○常山稟天地陰寒之气以生故其味苦寒別錄桐君益之以辛宜其有毒也苦泄辛散故善逐飲陰寒祛熱故善破瘴癘入口卽吐其性暴悍又可知已本經主傷寒寒熱宜作主山嵐瘴气寒熱發爲溫瘧鬼毒胸中痰結古方治瘧多用蓋以嶺南西粵鬼方咸多山嵐瘴癘之气所感邪气充於榮衛皮膚之間欲去皮膚毛孔中瘴气根本非常山不可以其性能祛逐老痰積飲善散山嵐瘴癘之邪故也

主治參互

治山嵐瘴气作瘧百藥不效祕方常山四兩砂仁四兩檳榔二兩米醋浸入瓷器中二宿取出各炒燥爲末雞子淸和丸如菉豆大五更新汲水向東吞三五錢一服可止九月已後宜以酒吞劉長春經驗方治瘴瘧寒熱用常山一寸艸果一枚熱酒一盞浸一宿五更向東飲之蓋臥酒醒卽愈肘後方治三十年老瘧及積年久瘧常山黃連各一兩酒三升漬一宿以瓦釡煮取一升半發日早服五合發時再服熱當吐冷當利無不瘥者

簡誤

常山陰毒之艸也其性暴悍𨿽能破瘴癘逐積飲然善損眞气故瘧非由於瘴气及老痰積飲所致者勿用經曰夏傷於暑秋必痎瘧又曰邪之所湊其气必虛暑邪乘虛客於五臟六腑十二經瘧亦因之而發內經載之詳矣王好古分條立方殊得仲景遺意此皆瘧之對病正藥也並不得妄用常山虛人眞气變爲危證戒之戒之淸暑養胃健脾消痰乃治瘧之正法稍久則當分气血施補助靡不愈者又安所事常山乎

甘遂味苦甘寒大寒有毒主大腹疝瘕腹痛面目浮腫畱飲宿食破癥堅積聚利水穀道下五水散膀胱畱熱皮中痞熱气腫滿【瓜蒂爲之使惡逺志反甘艸】

疏○甘遂稟天地陰寒之气以生故其味苦其气寒而有毒亦陰艸也水屬陰各從其類故善逐水其主大腹者卽世所謂水蠱也又主疝瘕腹滿面目浮腫及畱飲利水道穀道下五水散膀胱畱熱皮中痞气腫滿者謂諸病皆從水濕所生水去飲消濕除是拔其本也潔古謂其味苦性寒苦性泄寒勝熱直達水气所結之處乃泄水之聖藥水結胸非此不能除故仲景大陷胸湯用之但有毒不可輕用其性之惡可槪見已其根皮赤肉白作連珠實重者良

主治參互

入陷胸湯治傷寒水結胸有神聖濟總錄治膜外水气甘遂末大麥麫各半兩水和作餅燒熟食之取利肘後方治身面洪腫甘遂末二錢以雄豬腰子一枚分作七片入末在內濕紙包煨令熟每日服一片至四五服當覺腹鳴小便利是其效也張仲景金匱玉函方治心下畱飲堅滿脈伏其人欲自利反快甘遂半夏湯用甘遂大者三枚半夏十二枚以水一升煮半升入藥五枚水二升煮半升去滓以蜜半升同煎至八合頓服之筆峯雜興方治小便轉脬甘遂末一錢豬苓湯調下立通祕方治體气甘遂末一錢同豬肉煮食於野地中掘一坑令患人至彼處向上風站立以甘艸末唾調入臍內須臾腹中作響取利下黑汁亟從上風奔回可絕不絕再作一服仍前用之

簡誤

甘遂性陰毒𨿽善下水除濕然能耗損眞气虧竭津液元气虛人除傷寒水結胸不得不用外其餘水腫鼓脹類多脾陰不足土虛不能制水以致水气泛濫卽劉河間云諸濕腫滿屬脾土法應補脾實土兼利小便不此之圖而反用甘遂下之是重虛其虛也水旣蹔去復腫必死矣必察病屬濕熱有飲有水而元气尙壯之人乃可一施耳不然禍不旋踵矣戒之戒之愼之愼之

白斂味苦甘平微寒無毒主癰腫疽瘡散結气止痛除熱目中赤小兒驚癇溫瘧女子陰中腫痛下赤白殺火毒【反烏頭】

疏○白斂得金气故味苦平平應作辛別錄兼甘其气微寒無毒苦則泄辛則散甘則緩寒則除熱故主癰腫疽瘡散結止痛蓋以癰疽皆由榮气不從逆於肉裏所致女子陰中腫痛亦由血分有熱之故火毒傷肌肉卽血分有熱目中赤亦血熱爲病散結涼血除熱則上來諸苦蔑不濟矣其治小兒驚癇溫瘧及婦人下赤白則𨿽云驚癇屬風熱溫瘧由於暑赤白淋屬濕熱或可通用然病各有因藥各有主以類推之恐非其任矣尙俟後哲詳之總之爲疔腫癰疽家要藥乃確論也

主治參互

白斂得白及紅藥子加硃砂雄黃乳沒腦麝爲傅癰疽止痛散毒之上藥肘後方治發背初起水調白斂末傅之聖惠方治疔瘡初起同上陶隠居治一切癰腫白斂赤小豆茜艸爲末雞子白調塗之又方白斂二分藜蘆一分爲末酒和貼之日三上禦藥院方治面鼻酒皶白斂白石脂杏仁各半兩爲末雞子調塗日一洗肘後方治面生粉刺白斂二分杏仁半分雞屎白一分爲末蜜和雜水拭面談野翁治凍耳成瘡白斂黃檗等分爲末生油調搽外臺方治湯火灼爛白斂末傅之聖惠方治鐵刺諸哽及竹木哽在咽中白斂半夏泡等分爲末酒服半錢日二服又治刺在肉中方同上千金方治風痺筋急腫痛屈轉異常處白斂二分熟附子一分爲末每酒服半刀圭日二服以身中熱行爲候十日便覺忌豬肉冷水瑞竹堂方治諸瘡不斂口白斂赤斂黃檗各三錢炒研輕粉一錢用蔥白漿水洗淨傅之簡誤

癰疽已潰不宜服

白及味苦辛平防寒無毒主癰腫惡瘡敗疽傷陰死肌胃中邪气賊風鬼擊痱緩不收除白癬疥虫【紫石英爲之使惡理石畏李核杏仁反烏頭】

疏○白及本經味苦平別錄加辛防寒李當之大寒日華子加甘東垣亦防寒謂其性濇陽中之陰收也辛爲金味收爲金气其爲得季秋之气而兼金水之性者哉宜乎入肺理傷有奇效矣苦能泄熱辛能防結癰疽皆由榮气不從逆於肉裏所生敗疽傷陰死肌皆熱壅血瘀所致故悉主之也胃中邪气者卽邪熱也賊風鬼擊痱緩不收皆血分有熱濕熱傷陰之所生也入血分以泄熱散結逐腐則諸證靡不瘳矣主治參互

白及性濇破散中有收斂蓋去腐逐瘀以生新之藥也得白斂紅藥子加腦麝乳沒治一切癰疽腫毒止痛散結排膿有神一味爲細末米飲調三錢服治損肺吐血有奇效經驗方治鼻防不止津調白及末塗山根上仍以水服一錢立止袖珍方治疔瘡腫毒白及末半錢以水澄之去水攤於厚紙上貼之永類鈐方治打跌骨折酒調白及末二錢服其功

不減於自然銅古銖錢也濟急方治手足皸裂白及末水調塞之勿犯水趙眞人方治湯火傷灼白及末油調傅之

簡誤

癰疽已潰不宜同苦寒藥服

大防味苦甘寒大寒有小毒主蠱毒十二水腫滿急痛積聚中風皮膚疼痛吐逆頸腋癰腫頭痛發汁利大小腸【反甘艸畏菖蒲蘆艸鼠糞】

疏○大防稟天地陰毒之气以生故味苦寒而有小毒甄權潔古兼辛別錄兼甘應是辛多非辛則無毒矣苦寒故善下走而入腎肝辛則橫走無所不到矣潔古又謂瀉肺損眞气其主下蠱毒者以蠱毒必熱必辛辛則散走臟腑故假其辛寒以搜其辛熱是以毒攻毒也苦寒下泄故能逐諸有餘之水濕熱及畱飲在中下二焦則爲腹滿急痛或成積聚苦辛甘寒故散頸腋癰腫利大小便瀉毒藥通月水陰艸苦辛有毒故又墮胎也天行黃病非元气實者勿用經曰邪之所湊其气必虛中風之人其虛必矣本經末又謂其主中風皮膚疼痛吐逆者非也焉有虛病而可施苦寒有毒下泄之藥哉是重虛其虛也

主治參互

大防入玉樞丹紫金錠則解蠱毒熱毒癰疽疔腫及蛇虫諸毒內服外敷取利爲度百祥丸治痘瘡變黑幹陷不發寒而大便閉結者用大防一兩棗三枚水一碗同煮曝漧去大防以棗肉焙丸服從三分服至五分以利爲度三因方控涎丹治痰涎畱在胸膈上下變爲諸病或頸項胸背腰脇手足胯髀隠痛不可忍筋骨牽引釣痛走易及皮膚麻痺似乎癱瘓不可誤作風气風毒及瘡疽施治又治頭痛不可舉或睡中流涎或欬唾喘息或痰迷心竅並宜此藥數服痰涎自失諸疾尋愈紫大防白甘遂白芥子微炒各一兩爲末薑汁打麫糊丸梧子大每服七丸或二十丸以津液咽下若取利則服五六十丸千金方中風發熱大防苦參各四兩白酢漿一斗煮熟洗之寒乃止生生方牙齒搖痛大防咬於痛處良簡誤

大防陰寒善走而下泄潔古謂其損眞气故凡水腫不由於受濕停水而由於脾虛土堅則水淸土虛則水泛濫實脾則能制水此必然之數也今不補脾而復用疏泄追逐之藥是重虛其虛也宜詳辧而深戒之惟畱飲伏飲停滯中焦及元气壯實人患水濕乃可一暫施耳

貫眾味苦防寒有毒主腹中邪熱气諸毒殺三虫去寸白破癥瘕除頭風止金瘡花療惡瘡令人泄【赤小豆爲之使】疏○貫眾味苦而又微寒止應云有小毒以其苦寒故主腹中邪熱气諸毒三虫皆由濕熱所生苦寒除濕熱則三虫自死矣苦以泄之亦兼有散之之義故破癥瘕苦寒能除風熱故止頭風金瘡出血後必發熱泄熱散結則金瘡自止

主治參互

貫眾一味爲細末水調一錢匕治鼻防有效疫气發時以此藥置水中令人飲此水則不傳染

簡誤

病人虛寒無實熱者禁用

羊躑躅味辛溫有大毒主賊風在皮膚中淫淫痛溫瘧惡毒諸痺邪气鬼疰蠱毒

疏○羊躑躅毒藥也然性能祛風寒濕故可以治惡痺痺者風寒濕所成也然非元气未虛脾胃尙實之人不可用凡用此等毒藥亦須雜以安胃和气血藥同用

簡誤

躑躅性發散气血虛人忌之不可近眼

神農本艸經疏卷十

欽定四庫全書

神農本艸經疏卷十一

明繆希雍撰

艸部下品之下

總百五種今疏其要者三十五種

何首烏

威靈仙

牽牛子

蓖麻子

天南星

狶薟

馬鞭艸

薴根

白頭翁

甘蕉根

蘆根【筍附】

鬼臼

馬兜鈴【根附】仙茅

劉寄奴

骨碎補

連翹

續隨子

山豆根

白附子

鹿藿

預知子

木賊

蒲公艸

谷精艸

夏枯艸

山慈菇

燈心艸

馬勃

水蓼

海金沙

艸三稜

鹿藥

艸石蠶

漆姑艸

何首烏味苦澀防溫無毒主瘰癧消癰腫療頭面風瘡五痔主心痛益血气黑髭鬢恱顏色久服長筋骨益精髓延年不老亦治婦人產後及帶下諸疾【茯苓爲之使與白萊菔相惡犯之令人髭發早白】

疏○何首烏本文味苦澀防溫傳言味甘气溫其稟春深生气無疑春爲木化入通於肝外合於風升也陽也入足厥陰兼入足少陰經故爲益血袪風之上藥雌雄二種遇夜則交有陰陽交合之象故能令人有子肝主血腎主精益二經則精血盛發者血之餘也故烏髭鬢其主瘰癧者肝膽气鬱結則內熱榮气壅逆發爲是病十一臟皆取決於膽與肝爲表裏爲少陽之經不可出入气血俱少乃風木所主行膽气益肝血則瘰癧自消矣調榮气則癰腫消治風先治血血活則風散故療頭面風瘡腸澼爲痔痔者濕熱下流傷血分而無所施泄則逼近肛門肉分迸出成形爲種種矣風能勝濕濕熱解則痔將自平心血虛則內熱熱則心搖搖而作痛益血則熱解而痛除益血气黑髭鬢恱顏色久服長筋骨益精气延年不老者皆補肝腎益精血之極功也亦治婦人產後及帶下諸疾者婦人以血爲主月事通後厥陰主之帶下本於血虛而兼濕熱行濕益血靡不除矣

主治參互

君甘菊花枸杞子地黃牛膝天門冬赤白茯苓桑椹南燭子則益精血烏須髮駐顏延年得牛膝鼈甲橘紅靑皮治瘧邪在陰分久而不解如表气已虛脾胃已弱則加人參三五錢肺熱者去人參換入當歸如其數得刺蒺藜甘菊花天門冬胡麻仁漆葉白芷荊芥穗苦參地黃百部治頭面諸風及大麻風得金銀花地楡犀角艸石蠶山豆根黃連藥漧葛升麻甘艸滑石治毒痢下純血諸藥不效有神經驗方治骨軟風腰膝疼行履不得徧身瘙癢何首烏大而有花紋者同牛膝剉各一斤以好酒一升浸一宿曝漧於木臼內搗末蜜丸每日空心食前酒吞三五十丸兼可治風痰久瘧不愈斗門方治瘰癧或破或不破下至胸前者皆治之用何首烏根洗淨日日生嚼並取葉搗塗之數服卽止其藥久服延年黑髮用之神效何首烏傳何首烏味甘气溫性則無毒茯苓爲之使治五痔腰膝之病冷气心痛積年勞瘦痰癖風虛敗劣長筋力益精髓壯气駐顏黑髮延年婦人惡血痿黃產後諸疾赤白帶下毒气入腹久痢不止其功不可具述一名野苗二名交藤三名夜合四名地精五名首烏本出防州江南諸道皆有之苗葉有光澤者又如桃李葉雄者苗色黃白雌者黃赤根逺不過三尺春秋可采日幹去皮爲末酒下最良有疾卽用茯苓煎湯爲使常杵末新甆器盛用偶日服之忌豬肉血無鱗魚觸藥無力其根形大如拳連珠其有形如鳥獸山嶽之狀者珍也掘得去皮生喫得味甘甜可休糧贊曰神妙勝道著在仙書雌雄相交夜合晝疎服之去谷日居月諸返老還少變安病軀有緣者遇勗爾自知明州刺史李逺傳錄云何首烏所出順州南河縣及韶州潮州恩州賀州廣州四會縣潘州者爲上邕州桂州康州春州髙州勒州循州晉興縣出者次之眞仙艸也五十年者如拳大號山奴服之一年髭鬢靑黒一百年者如盌大號山哥服之一年顏色紅恱一百五十年者如盆大號山伯服之一年齒落更生二百年如斗栲栳大號山翁服之一年顏如童子行及奔馬三百年者如三斗栲栳大號山精純陽之體久服之成地仙也衍義曰何首烏兼黑髭鬢與蘿卜相惡令人髭鬢早白治腸風熱多用

簡誤

何首烏爲益血之藥忌與天雄烏頭附子仙茅姜桂等諸燥熱藥同用修事以苦竹刀切片米泔浸經宿曝漧蒸用勿令犯鐵

威靈仙味苦溫無毒主諸風宣通五藏去腹內冷滯心膈痰水久積癥瘕痃癖气塊膀胱宿膿惡水腰膝冷疼及療折傷一名能消久服之無疫瘧忌茗

疏○威靈仙感春夏之气故其味苦其气溫其性無毒升也陽也入足太陽經春爲風木之化故主諸風而爲風藥之宣導善走者也腹內冷滯多由於寒濕心膈痰水乃飲停於上中二焦也風能勝濕濕病喜燥故主之也膀胱宿膿惡水靡不由濕所成腰膝冷疼亦緣濕流下部侵筋致之袪風除濕病隨去矣其曰久積癥瘕痃癖气塊及折傷則病千血分者多气分者少而又未必皆由於濕施之恐亦無當取節焉可也

主治參互

簡便方治腳气入腹脹悶喘急用末二錢酒下痛減一分則藥亦減一分千金方治腰腳諸痛用末空心溫酒服一錢逐日以防利爲度集驗方治腎臟風壅腰膝沈重用威靈仙末蜜丸梧子大溫酒吞八十丸平明防利惡物如靑膿膠卽是風毒積滯如未利再服百丸取下後食粥補之一月仍常服溫補藥孫兆方名放杖丸衛生易簡方治破傷風威靈仙半兩獨蒜一个香油一錢同搗爛熱酒衝服汗出卽愈又方治停痰宿飲喘欬嘔逆全不入食威靈仙焙半夏薑汁浸焙爲末用皂角水熬膏丸菉豆大每服七丸至十丸姜湯下日三服一月驗忌茶麫又方治諸骨鯁威靈仙一兩二錢縮砂蜜一兩沙糖一盞水二鐘煎一鐘溫服李樓怪證方治飛絲纒陰腫痛欲斷以威靈仙搗汁浸洗效

簡誤

風藥性升而燥走而不守凡病非風濕及陽盛火升血虛有熱表虛有汗痎瘧口渇身熱者並忌用之

牽牛子味苦寒有毒主下气療腳滿水腫除風毒利小便

疏○牽牛子本經不載乃名醫續注本艸謂爲苦寒有毒東垣以爲感南方熱火之化所生應是辛熱有毒之藥其主下气者乃損削眞气之謂療腳滿水腫除風毒利小便皆相似語況前病多屬脾胃气虛此是瀉藥今反用之爲害滋大

主治參互

黑牽牛得白木香檳榔使君子能追虫取積普濟方治气築奔衝不可忍牛郎丸用黑牽牛半兩檳榔二錢半爲末每服一錢紫蘇湯下追虫取積亦可用摘方治面上風刺黑牽牛酒浸三宿爲末先以

薑汁擦面後用藥塗之聖惠方治面上粉刺防子如米粉黑牽牛末對入麵粉藥中日日洗之

簡誤

牽牛子辛熱有毒之藥性又迅急其所主治多是脾胃與肺家濕熱之病理應屬虛何資瀉藥況諸證應用藥物尋檢本經所載良藥不乏何至捨其萬全而就不可必不可保之毒物哉宜東垣之諄復其辭以戒後人之勿輕用也玆並附錄其論以詔後世云附錄東垣云牽牛非神農藥也名醫續注云味苦寒能除濕气利小便治下注腳气此說气味主治俱誤矣何也凡用牽牛少則動大便多則泄下如水乃瀉气之藥其味辛辣久嚼猛烈雄壯所謂苦寒安在哉夫濕者水之別稱有形者也若肺先受濕濕气不得施化致大小便不通則宜暫用之蓋牽牛感南方熱火之化所生火能平金而泄肺濕去則气得周流所謂五臟有邪更相平也今不問有濕無濕但傷食或有熱證俱用牽牛尅伐之藥豈不誤哉況牽牛止能泄气中之濕熱不能除血中之濕熱濕從下受之下焦主血血中之濕宜苦寒之味反以辛藥泄之傷人元气且牽牛辛烈比之諸辛藥泄气尢甚其傷人必矣經云辛泄气辛走气辛泄肺肺病者無多食辛況飲食失節勞役所傷是胃气不行心火乘之腸胃受火邪名曰熱中脾胃主血當血中泄火以黃芩之苦寒泄火當歸身之辛溫和血生地黃之苦寒涼血益血少加紅花之辛溫以泄血絡桃仁之辛溫除燥潤腸仍不可專用須於補中益气泄陰火之藥內加而用之何則上焦元气已自虛弱若反用牽牛大辛熱气味俱陽之藥以泄水泄元气利其小便竭其津液是謂重虛重則必死輕則夭人故張文懿云牽牛不可耽嗜脫人元气見人有酒食病痞者多服牽牛丸散取快一時藥過仍痞隨服隨效效後復痞以致久服脫人元气猶不知悔也張仲景治七種濕熱小便不利無一藥犯牽牛者仲景豈不知牽牛能泄濕利小便乎爲濕病之根在下焦是血分中气病不可用辛辣之藥泄上焦太陰之气是血病瀉气使气血俱損也經云毋實實毋虛虛毋絕人長命此之謂也用者戒之牽牛自宋以後北人常用取快及劉守眞張子和出又倡爲通用下藥李明之目擊其事故著此說極力辟之牽牛治水气在肺喘滿腫脹下焦郁遏腰背脹重及大腸風祕气祕卓有殊功但病在血分及脾胃虛弱而痞滿者則不可取快一時及常服暗傷元气也

蓖麻子味甘辛平有小毒主水癥水研二十枚服之吐惡沫加至三十枚三日一服差則止又主風虛寒熱身體瘡癢浮腫屍疰惡气搾取油塗之葉主腳气風腫不仁搗蒸傅之

疏○蓖麻得土金之气故其味甘辛而其气則平性有小毒其力長於收吸故能拔病气出外其性善收故能追膿取毒能出有形之滯物又能通利闗竅故主水癥又主風虛寒熱身體瘡癢浮腫屍疰惡气搾取油塗之研塗手足心催生冦氏主瘰癧李氏主偏風半身不遂口眼防斜頭風腳气毒腫丹癅火傷鍼刺入肉女人胞衣不下及子腸挺出皆從外治不經內服良有見也子無刺者良子有刺者毒

雷公云凡使勿用黑天赤利子緣在地蔞上是顆兩頭尖有毒其蓖麻子節節有黃黑斑凡使以鹽湯煮半日去皮取子研用

時珍云取蓖麻油法用蓖麻仁五升搗爛以水一斗煮之沫浮於湯麵卽撇起待沫盡乃止去水以沫煎至點燈不泎滴水不散爲度

李氏曰凡服蓖麻子者一生不得食豆犯之必脹死其油能伏丹砂輕粉

主治參互

蓖麻子去殻同紫背天葵等分淸水入砂器中煮半日空腹時與病人嚼下自十五枚至廿一枚瘰癧久久自消李氏云一人病偏風手足不舉用此油同羊脂麝香鯪鯉甲等藥煎作摩膏日摩數次一月餘漸復兼服搜風養血化痰之劑三月而愈又一人病手臂一塊腫痛亦用蓖麻搗膏貼之一夜而愈又一人病气郁偏頭痛用此同乳香食鹽搗防太陽穴一夜痛止又一婦產後子腸不收搗仁貼其丹田一夜而上此藥外用累奏奇功但內服不可輕率耳或言搗膏以筋點於鵝馬六畜舌根下卽不能食或點肛內卽下血死其毒可知矣又方治口眼防斜蓖麻子仁搗膏左貼右右貼左卽正又婦人良方亦治前證用蓖麻子仁七七粒研作餅右防安在左手心左防安在右手心卻以銅盂盛熱水坐藥上冷卽換五六次卽正也治風气頭痛不可忍者乳香蓖麻仁等分搗餅隨左右貼太陽穴解發出气甚驗又方蓖麻仁半兩棗肉十五枚搗塗紙上卷筒揷入鼻中下淸水涕頭痛卽止聖濟錄治鼻塞不通用蓖麻仁三十粒大棗去皮一枚搗勻綿裹塞之一日一易三十日聞香臭也摘方治舌上出血用蓖麻子油紙撚燒煙燻鼻中自止經驗良方治舌脹塞口用蓖麻子仁四十粒去殻研油塗紙上作撚燒煙燻之未退再燻以愈爲度有人舌腫出口外一村人用此法而愈治急喉痺牙闗急不通用此卽破以蓖麻子仁硏爛紙捲作筒燒煙燻吸卽通或只取油作撚尢妙名聖煙筒崔元亮海上集驗方治催生下胞用蓖麻子七粒去殻硏膏塗腳心若胎及衣下便速洗去不爾則子腸出卽以此膏塗頂腸自入也肘後方產難取蓖麻子十四枚每手各把七枚須臾立下也摘治子宮脫下用蓖麻仁枯礬等分爲末安紙上托入仍以蓖麻仁十四枚硏膏塗頂心卽入又治盤腸生產塗頂方同上肘後方治一切腫毒痛不可忍用蓖麻子搗敷卽止也

簡誤

蓖麻子能吸气又能通竅體質多油而又有毒脾胃薄弱大腸不固之人愼勿輕用服餌

天南星味苦辛有毒主中風除痰麻痺下气破堅積消癰腫利胸膈散血墮胎【畏附子漧薑生薑】

疏○南星得火金之气故其味苦辛火金相搏故性烈而有毒陰中之陽可升可降入手太陰經爲風寒郁於肺家以致風痰壅盛之要藥也炎上作苦苦則善燥從革作辛辛則善散溫則開通故主麻痺下气破堅積消癰腫利胸膈散血墮胎

主治參互

南星得牛膽則燥气減得火炮則毒性緩得姜桂附主破傷風口噤身彊得牛膽皂角川烏茯神牛黃天竺黃丹砂治驚癇加天麻治一切風痰壅盛同半夏搗細末入降眞香末傅金瘡折傷瘀血同桂枝榦姜甘艸細辛治西北邊人眞中風風痰猝壅僵僕

簡誤

南星味旣辛苦气復大溫而燥烈正與半夏之性同而毒則過之故亦善墮胎也半夏治濕痰多南星主風痰多是其異矣二藥大都相類故其所忌亦同非西北人眞中風者勿用詳載半夏條下玆不重出

狶薟味苦寒有小毒主熱防煩滿不能食生搗汁服三四合多則令人吐

疏○狶薟陽艸也感少陽生發之气以生故其味苦寒不應有毒乃入血分袪風除濕兼活血之要藥也濕熱盛則生防濕則煩滿不能食春生之藥本合風化風能勝濕苦寒除熱故主之也經曰地之濕气感則害人皮肉筋脈故蘇頌治肝腎風气四肢麻痺骨間疼痛腰膝無力及行大腸气成訥用以療中風張詠用以輕身駐顏效己著於曩代功復見於今時妙在走而不泄香可開脾邪去身安功力斯倍矣主治參互

狶薟如法修事一斤入漆葉四兩亦以蜜酒潤過九蒸九曬蜜和丸如梧子大每五錢空心饑時白湯吞日三服治紫雲風爛麻風有神江陵府節度使成訥進狶薟丸方表略云臣有弟訮年三十一中風伏枕五年百醫不差有道人鐘鍼者因覩此患曰可餌狶薟丸必愈其藥多生沃壤髙三尺許節葉相對其葉當夏五月已來收每去地五寸翦刈以溫水洗去泥土摘其葉及枝頭凡九蒸九曝不必太燥但取蒸足數爲度仍熬搗爲末煉蜜丸如梧子大空心溫酒或米飲下二三十丸服至二千丸所患愈加不得憂慮是藥攻之力服至四千丸必得復故五千丸當復丁壯臣依法修合令訮服之果如其言鐘鍼又言此藥與本艸所述功效相異蓋出處盛在江東彼土人呼豬薟緣此藥如豬薟气故以爲名但經蒸曝薟气自泯每當服後須喫飯三五匙壓之五月五日采者佳奉敕宜付醫院詳錄知益州張詠進狶薟丸表略云此艸金稜銀綫素【應是赤字】莖紫荄對節而生蜀號火鍁莖葉頗同蒼耳誰知至賤之中乃有殊常之效臣自喫至百服眼目淸明積至千服髭須烏黑筋力輕健效驗多端臣本州有都押衙羅守一曾因中風墜馬失音不語臣與十服其病立瘥又和尙知嚴年七十忽患偏風口眼防斜時時吐涎臣與十服亦便得瘥今合一百劑差職員史元奏進

簡誤

凡病人患四肢麻痺骨間疼腰膝無力由於脾腎兩虛陰血不足不因風濕所中而得者不宜服之予少年時晤金壇令公劉蓉川論及此藥劉太夫人平居常服在金壇令卒取此艸太夫人見之輒曰非是乃知張益公表中所云金稜銀綫素莖紫荄與吳地所產者有異物隨土變固其性也

馬鞭艸主下部防瘡

疏○馬鞭艸圖經謂之龍牙別錄味苦气寒無毒保升日華子咸謂辛涼應有之也本是涼血破血之藥下部防瘡者血熱之極兼之濕熱故血污濁而成瘡且有虫也血涼熱解污濁者破而行之靡不瘥矣陳藏器謂其破血殺虫亦此意耳

主治參互

集驗方治男子陰腫大如升核痛人所不能治者馬鞭艸搗塗之太平聖惠方治白癩風用馬鞭艸爲末每服一錢食前荊芥薄荷湯下日三服忌鐵蕭炳集驗方治人疥馬疥馬鞭艸搗自然汁半盞飲盡十日內愈神效醫方摘要治赤白下痢龍牙艸五錢陳茶一撮煎服神效陳嘉謨本艸筌治楊梅惡瘡馬鞭艸煎湯先燻後洗气到便爽毒腫隨減簡誤

病人𨿽有濕熱血熱證脾陰虛而胃气弱者勿服

薴根寒主小兒赤丹其漬薴汁療渇

疏○薴根得土之沖气而兼陰寒故味甘气寒而無毒別錄專主小兒赤丹爲其寒能涼血也漬薴汁療渇者除熱之功也日華子用以治心膈熱漏胎下血胎前產後心煩天行熱疾大渇發狂及服金石藥人心熱罯毒箭蛇虫咬皆以其性寒能解熱涼血故也主治參互

同生地黃汁能涼血安胎聖惠方治小便血淋薴根煎湯頻服大妙亦治諸淋斗門方治五種淋疾薴根兩莖打碎以水一碗半煎半碗頓服卽通梅師方治妊娠胎動忽下黃汁如膠或如小豆汁腹痛不可忍者薴根去黑皮切二升以銀一斤水九升煎四升每服入酒半升或一升分作二服聖惠方同瀕湖集簡方治肛門腫痛生薴根搗爛坐之良聖惠方治脫肛不收薴根搗爛煎湯燻洗之外臺祕要治五色丹毒薴根煮濃汁日三浴之

簡誤

病人胃弱泄瀉者勿服諸病不由血熱者亦不宜用

白頭翁味苦溫無毒主溫瘧狂昜【音羊】寒熱癥瘕積聚癭气逐血止痛療金瘡鼻防

疏○白頭翁本經味苦溫無毒吳綬益以辛寒詳其所主似爲得之東垣謂其气厚味薄旣能入血主血應雲气味俱厚可升可降陰中陽也入手足陽明經血分暑伏足陽明經則發溫瘧伏手陽明經則病毒痢滯下純血狂昜鼻防者血熱也寒熱者血瘀也癥瘕積聚癭气靡不由血凝而成積滯停畱則腹痛金瘡血涼則痛自止苦能下泄辛能解散寒能除熱涼血具諸功能故悉主之殆散熱涼血行瘀之要藥歟前人所謂腎欲堅急食苦以堅之痢則下焦虛故以純苦之劑堅之男子陰疝偏墜小兒頭禿鮏羴鼻防無此不效毒痢有此獲功熱毒下痢紫血鮮血者宜之

主治參互

仲景金匱玉函方白頭翁湯治熱痢下重用白頭翁二兩黃連黃檗秦皮各三兩水七升煎二升每服一升不愈更服婦人產後痢虛極者加甘艸阿膠各二兩聖惠方治下痢咽腫春夏病此宜用白頭翁黃連各一兩木香半兩水五升煎一升半分三服外臺祕要治陰防偏腫用根生搗傅腫處一宿當作瘡廿日愈衛生方治外痔腫痛用白頭翁艸一名野丈人以根搗塗之逐血止痛肘後方治小兒禿瘡白頭翁根搗傅一宿作瘡半月愈

簡誤

白頭翁苦寒滯下胃虛不思食及下利完谷不化泄瀉由於虛寒寒濕而不由於濕毒者忌之

甘焦根大寒主癰腫結熱

疏○甘焦稟地中至陰之气以生其味應甘气大寒性無毒入足陽明經膏粱之變發爲癰腫甘寒解陽明之結熱則癰腫自除蘇恭搗傅癰腫去熱毒搗汁服治產後血脹悶大明治天行熱狂煩悶消渇患癰毒幷金石發動燥熱口漧並絞汁服之又治頭風遊風等證皆取其甘寒涼血除熱之功也

主治參互

肘後方發背欲死芭焦根搗爛傅之子母祕錄小兒赤遊行於上下至心卽死搗芭焦汁煎塗之聖惠方血淋澀痛芭焦根旱蓮艸各等分水煎服日二簡誤

焦性大寒癰腫陰證不掀腫不發熱者忌之天行病非陽明熱甚者忌之產後血脹悶當以行血補血爲主焦𨿽味甘然性大寒尢非所宜

蘆根味甘寒無毒主消渇客熱止小便利【逆水者良蘇恭療反胃嘔逆不下食胃中熱傷食內熱甄權解大熱開胃治噎噦不止大明主時疾煩悶瀉利人渇孕婦心熱】疏○蘆根稟土之沖气而有水之陰气故味甘气寒而無毒消渇者中焦有熱則脾胃漧燥津液不生而然也甘能益胃和中寒能除熱降火熱解胃和則津液流通而渇止矣客熱者邪熱也甘寒除邪熱則客熱自解肺爲水之上源脾气散精上歸於肺始能通調水道下輸膀胱腎爲水髒而主二便三家有熱則小便頻數甚至不能少忍火性急速故也肺腎脾三家之熱解則小便復其常道矣火升胃熱則反胃嘔逆不下食及噎噦不止傷寒時疾熱甚則煩悶下多亡陰故瀉利人多渇孕婦血不足則心熱甘寒除熱安胃亦能下气故悉主之也

筍亦能除熱利小便解河魨魚蟹毒

主治參互

逆水蘆根得竹茹枇杷葉麥門冬烏梅木瓜能止因熱嘔吐得竹茹麥門冬大靑靑黛能除傷寒熱病煩悶嘔吐藥性論云蘆根能解大熱開胃治噎噦不止皆由甘寒除熱之力也外臺祕要治骨蒸肺痿不能食者蘇遊蘆根飲主之蘆根麥門冬地骨皮生薑各十兩橘皮茯苓各五兩水二斗煮八升去滓分五服取汗乃瘥肘後方治勞復食復欲死並以蘆根煮濃汁飲又方治嘔噦不止厥逆者蘆根三斤切水煮濃汁頻飲二升必效若以童子小便煮服不過三升愈金匱玉函方治五噎吐逆心膈气滯煩悶不下食蘆根五兩剉以水三大盞煎取二盞溫服千金方治反胃上气蘆根茅根各二兩水四升煮

二升分服太平聖惠方治霍亂煩悶蘆根三兩麥門冬一兩煎服梅師方治食狗肉中毒心下堅或腹脹口漧忽發熱妄語蘆根煮汁服又聖惠方治中馬肉毒千金方治鯸鮧魚毒幷食蟹中毒方俱同簡誤

因寒霍亂作脹因寒嘔吐勿服

鬼臼味辛溫防溫有毒主殺蠱毒鬼疰精物辟惡气不祥逐邪解百毒療欬嗽喉結風邪煩惑失魂妄見去目中膚翳殺大毒不入湯

疏○鬼臼得地之金气而性復陰沈是以辛溫有毒乃陰艸中之散結辟邪者也故能入陰分以辟不祥及諸蠱毒鬼疰精物屍疰傳屍煩感失魂妄見然此諸病何莫非陰邪屍鬼之所爲凡物以類相從故惟陰艸之異品乃能治乎陰鬼之賊害也其去目中膚翳及欬嗽喉結風邪則辛散之功耳其藥有二種味甘者勝苦者稍劣

主治參互

鬼臼得丹砂雄黃雲母生犀角丹參逺志射千百部菖蒲天門冬能治一切怪惑不祥及諸屍疰傳屍陰邪爲祟諸異證婦人良方治子死腹中胞破不生用鬼臼不拘多少黃者去毛爲細末不用篩籮只撚之如粉爲度每服一錢無灰酒一盞同煎八分通口服立生如神名一字散千金方治射工中人寒熱發瘡鬼臼葉一把苦酒漬搗取汁服一升日二次三十六黃方治黑黃急病其證面黑黃身如土色不妨食脈沈若靑脈入口者死宜烙口中黑脈耳會玉泉章門心兪用生鬼臼搗汁一小盞服幹者爲末水服

簡誤

凡病屬陽陽盛熱極有似鬼魅爲祟及煩惑失魂妄見者不可用

馬兜鈴味苦寒無毒主肺熱欬嗽痰結喘促血痔瘻瘡疏○馬兜鈴感冬气而生故味苦气寒而無毒亦應有辛兼金气也入手太陰經苦善下泄辛則善散寒能除熱其性輕厥狀類肺故能入肺除熱而使气下降欬嗽者气升之病也气降熱除嗽自平矣痰結喘促亦肺熱病也宜並主之血痔瘻瘡無非血熱況痔病屬大腸大腸與肺爲表裏淸髒熱則腑熱亦淸矣故亦主之甄權用以治肺气上急坐息不得欬逆連連不止潔古用以淸肺气補肺去肺中濕熱者皆除熱降气散結之力也

獨行根一名靑木香治鬼疰積聚諸毒熱腫蛇毒水磨爲泥封之日三四易立瘥水煮一二兩取汁服吐蠱毒又搗末水調塗丁腫大效

主治參互

馬兜鈴得桑根白皮百部天門冬桔梗蘇子枇杷葉貝母紫菀能治一切喘嗽聖惠方治五種蠱毒馬兜鈴根三兩爲末分爲三貼以水一盞煎五分去滓頓服當吐蠱出未快再服以快爲度又方艸蠱術在西涼之西及嶺南人中此毒入咽刺痛欲死者用馬兜鈴苗一兩爲末以溫水調下一錢匕卽消化蠱出神效外臺祕要解蛇蠱毒飲食中得之咽中如有物咽不下吐不出心下熱悶馬兜鈴一兩煎服卽吐出又服麝香一錢匕卽吐蠱毒盡簡要濟眾治肺气喘嗽馬兜鈴二兩酥炒甘艸一兩水炙爲末每服一錢水煎溫呷或以藥末含咽津亦得雷公云凡采得實去葉及蔓用生絹袋盛於東屋角畔懸令幹劈作片取向裏子去革膜取淨子焙用

簡誤

肺虛寒作欬嗽或寒痰作喘者勿服

仙茅味辛溫有毒主心腹冷气不能食腰腳風冷攣痺不能行丈夫虛勞老人失溺無子益陽道久服通神彊記助筋骨益肌膚長精神明目

疏○仙茅稟火金之气然必是火勝金防𨿽云辛溫其實辛熱有毒之藥也气味俱厚可升可降陰中陽也入手足厥陰經命門眞陽之火卽先天祖气天非此火不能生物人非此火不能有生故眞火一衰則虛勞無子陽道痿弱老人失溺風冷外侵爲腰腳不利攣痺不能行幷不能生土以致脾虛腹冷不能食此藥味辛气熱正入命門補火之不足則諸證自除筋骨自利皮膚自益也命門之系上通於心相火得補則君火益自振攝故久服能通神彊記也長精神明目者言眞陽足陰翳消肝腎俱補之極功耳主治參互

聖濟總錄仙茅丸壯筋骨益精神明目黒髭須仙茅二斤糯米泔浸五日去赤水夏月浸三日銅刀刮剉陰漧取一斤枸杞子一斤車前子十二兩白茯苓去皮茴香炒柏子仁去殻各八兩生地黃焙熟地黃焙各四兩爲末酒煮糊丸如梧子大每服五十丸食前溫酒下日二服

簡誤

凡味之毒者必辛气之毒者必熱仙茅味辛气大熱其爲毒可知矣𨿽能補命門益陽道助筋骨除風痺然而病因不同寒熱迥別施之一悞禍如反掌況世之人火旺致病者十居八九火衰成疾者百無二三辛溫大熱之藥其可常禦乎凡一槪陰虛發熱欬嗽吐血防血齒血溺血血淋遺精白濁夢與鬼交腎虛腰痛腳膝無力虛火上炎口漧咽痛失志陽痿水涸精竭不能孕育老人孤陽無陰遺溺失精血虛不能養筋以致偏枯痿痺胃家邪熱不能殺谷胃家虛火嘈雜易饑三消五疸陰虛內熱外寒陽厥火極似水等證法並禁用

劉寄奴艸味苦溫無毒主破血下脹多服令人痢疏○劉寄奴艸其味苦其气溫揉之有香气故應兼辛苦能降下辛溫通行血得熱則行故能主破血下脹然善走之性又在血分故多服則令人痢矣昔人謂爲金瘡要藥又治產後餘疾下血止痛者正以其行血迅速故也

主治參互

集簡方治大小便血劉寄奴爲末茶調空心服二錢卽止千金方治折傷瘀血在腹內者劉寄奴骨碎補延胡索各一兩水二升煎七合入酒及童子小便各一合頓溫服本事方治湯火灼傷劉寄奴搗末先以糯米漿雞翎掃上後乃摻末並不痛亦無痕大驗此方凡湯火傷先以鹽末摻之防肉不壞後乃摻藥爲妙聖惠方治風入瘡口腫痛劉寄奴爲末摻之卽止

簡誤

劉寄奴艸通行走散之性專入血分病人气血虛脾胃弱易作泄者勿服

骨碎補味苦溫無毒主破血止血補折傷

疏○骨碎補得金气兼得石气石者水之母也味苦气溫亦應有辛好生陰處故得陰气爲多宜其入足少陰而主骨開耳入血行傷也開元命名其義可思矣甄權用以主骨中毒气風血疼痛五勞六極手足不收上熱下冷雷公用以治耳鳴戴元禮用以治痢風足痿軟皆入腎彊骨之驗也

主治參互

骨碎補得靑鹽槐角炒研細擦牙能固齒靈苑方治虛气攻牙齒痛血出或時癢痛骨碎補二兩銅刀細剉瓦鍋慢火炒黑爲末如常揩齒良久吐之咽下亦可劉松石云此方不獨治牙痛極能堅骨固牙益精髓去骨中毒气疼痛牙動將落者數擦立住再不復動經用有神聖濟總錄治風虫牙痛骨碎補乳香等分爲末糊丸塞孔中名金鍼丸蘇氏圖經治耳鳴耳閉骨碎補削作細條火炮乘熱塞之又方病後發落胡孫姜野薔薇嫰枝煎汁刷之仁存方治腸風失血胡孫姜燒存性五錢或酒或米飲服時珍云骨碎補足少陰藥也故能入骨治牙及久泄痢昔魏刺史子久泄諸醫不效垂殆用此藥末入豬腎中煨熟與食頓住蓋腎主大小便久泄屬腎虛不可專責脾胃也雷公用治耳鳴耳亦腎之竅也戴元禮治痢後下虛不善調養或逺行或房勞或外感致兩足痿軟或痛或痺遂成痢風宜用獨活寄生湯吞虎骨四斤丸仍以骨碎補三分之一同研取汁酒和服之外用杜牛膝杉木節萆薢白芷南星煎湯頻頻燻洗此亦從腎虛骨痿而治也雷公云凡采得銅刀刮去黃赤毛細切蜜拌蒸曝用

簡誤

不宜與風燥藥同用

連翹味苦平無毒主寒熱鼠瘻瘰癧癰腫惡瘡癭癅結熱蠱毒去白虫

疏○連翹感淸涼之气得金水之性本經𨿽云味苦平無毒平應作辛乃爲得之潔古謂其性涼味苦气味俱薄輕淸而浮升也陽也海藏以爲陰中陽也入手足少陽手陽明經亦入手少陰心經其主寒熱鼠瘻瘰癧癭癅結熱者以上來諸證皆從足少陽膽經气郁有熱而成此藥正淸膽經之熱其輕芬芳之气又足以解足少陽之鬱气淸其熱散其郁靡不瘳矣癰腫惡瘡無非榮气壅遏衛气郁滯而成淸涼以除瘀熱芬芳輕以散鬱結則榮衛通和而瘡腫消矣蠱毒非熱非辛則不成熱解則蠱自消濕熱盛則生虫淸其熱而苦能泄虫得苦卽伏故去白虫甄權用以通利五淋小便不通除心家客熱日華子用以通小腸排膿治瘡癤止痛通月經東垣用以散諸經血結气聚消腫丹溪用以瀉心火除脾胃濕熱及治中部血證以爲使海藏用以治气祕火炎之耳聾一皆淸熱散結下气燥濕之功也

主治參互

得貝母白芷甘艸金銀花參薄荷夏枯艸白及能消瘰癧加牡鼠糞人爪山豆根蒲公英消乳癰乳巖簡便方治瘰癧結核連翹脂麻等分爲末時時食

之潔古治項邊馬刀屬少陽經連翹二斤瞿麥一斤大黃三兩甘艸半兩每用一兩煎食後熱服十餘日後炙臨泣穴二七壯六十日決效集驗方治痔瘡腫痛連翹煎湯燻洗後以刀上飛過綠礬入麝香貼之

簡誤

連翹淸而無補之藥也癰疽已潰勿服火熱由於虛者勿服脾胃薄弱易於作泄者勿服

續隨子味辛溫有毒主婦人血結月閉癥瘕痃癖瘀血蠱毒鬼疰心腹痛冷气脹滿利大小腸除痰飲積聚下惡滯物莖中白汁剝人面皮去防苗如大防一名拒冬一名千金子

疏○續隨子味辛气溫而其性有毒實攻擊尅伐之藥也長於解蠱毒鬼疰以致腹痛脹滿攻積聚下惡滯物及散痰飲至於婦人月閉癥瘕痃癖瘀血大小腸不利諸病則各有成病之由當求其本而治不宜槪施蓋此藥之爲用乃以毒攻毒之功也

主治參互

聖濟錄治小便不通臍腹脹痛不可忍用續隨子一兩鉛丹半兩同少蜜搗作團瓶盛埋陰處臘月至春末取出研蜜丸梧子大每服二三十丸木通湯下又方治涎積癥塊續隨子三十枚膩粉二錢靑黛炒一錢研勻糯米飯丸芡子大每服一丸打碎以大棗一枚燒熟去皮核同嚼冷茶送下半夜後取下積聚惡物爲效崔元亮海上方治蛇咬腫悶欲死用重臺六分續隨仁七粒搗篩爲散酒服方寸匕兼唾和少許塗咬處立效普濟方治黑子疣贅續隨子於熟時塗之自落

簡誤

病人元气虛脾胃弱大便不固者禁用

山豆根味甘寒無毒主解諸藥毒止痛消瘡腫毒人及馬急黃發熱欬嗽殺小虫生劍南山谷蔓如豆

疏○山豆根得土之沖气而兼感冬寒之令以生故其味甘苦其气寒其性無毒甘所以和毒寒所以除熱凡毒必熱必辛得淸寒之味甘苦之味則諸毒自解譬大人盛徳與物無競卽陰毒忮害遇之不起矣故爲解毒淸熱之上藥凡痛必因於熱毒解熱散則痛自止瘡腫自消人馬急黃乃血熱極所發故必發熱熱气上燻則發欬嗽諸虫亦濕熱所化故悉主之而多獲奇效也

主治參互

山豆根入散乳毒藥中能消乳巖備急方解中蠱毒密取山豆根水研服少許未定再服已禁聲者亦愈又方治五般急黃山豆根末水服二錢若帶蠱气以酒下又方治赤白滯下山豆根末蜜丸梧子大每服二十丸空腹白湯下三服當自止又方治頭風熱痛山豆根末油調塗兩太陽又方治牙齦腫痛山豆根一片含於痛所永類方治喉癰山豆根磨醋噙之追涎卽愈勢重不能言者頻以雞翎掃入喉中卽引涎出立能言語經驗方治麮豆諸瘡煩熱甚者水研山豆根汁服少許備急方治疥癬山豆根末臘豬脂調塗楊淸叟外科治喉風急證牙闗閉水谷不入山豆根白藥子等分水煎噙之咽下二三口卽愈

簡誤

病人虛寒者勿服

白附子主心痛血痺面上百病行藥勢

疏○白附子感陽气而生故其味應辛防甘气大溫有小毒性燥而升風藥中之陽艸也東垣謂其純陽引藥勢上行是己其主心痛血痺者風寒之邪觸心以致痰壅心經則作痛寒濕邪傷血分則成血痺風能勝濕辛溫散寒故主之也風性升騰辛溫善散故能主面上百病而行藥勢也日華子用以治中風失音一切冷風气面皯瘢疵李珣用以治諸風冷气足弱無力疥癬風瘡陰下濕癢頭面斑痕入面脂用丹溪用以治風痰皆袪風燥濕散結之功也

主治參互

白附子得南星半夏能豁風痰暴壅而有寒邪者爲要藥同膽星全蠍白僵蠶釣藤天竺黃白檀香牛黃能治小兒急驚濟生方治痰厥頭痛同天麻半夏南星等分生薑汁浸蒸餅丸菉豆大每服四十丸食後姜湯下簡便方治赤白汗斑白附子硫黃等分爲末薑汁調稀茄蔕蘸擦日數次衛生易簡方治面上皯白附子爲末臥時漿水洗面以白蜜和塗紙上貼之久久自落

簡誤

白附子燥藥也似中風證𨿽痰壅禁用小兒慢驚不宜服

鹿藿味苦平無毒主蠱毒女子腰腹痛不樂腸癰瘰癧瘍气

疏○鹿藿稟地中之陰气以生故其味苦气平無毒入足陽明太陰厥陰經解毒涼血之藥也惟其解毒故主蠱毒惟其涼血故主腸癰瘰癧瘍气女人以血爲主血虛有熱則腰腹痛不樂得苦涼之气則熱退而血得所養故主女人腰腹痛不樂也方藥不復用人亦罕識故不著參互及簡誤

預知子味苦寒無毒殺虫療蠱治諸毒傳云取二枚綴衣領上遇蠱毒物則聞其有聲當便知之有皮殻其實如皂莢子去皮研服之有效

疏○預知子感陰寒之气以生故其味苦其气寒其性無毒凡蠱毒多辛熱之物所造故宜苦寒以泄其熱毒熱毒旣解則蠱不靈矣凡虫皆濕熱所生虫得苦則伏故殺虫之藥多苦多寒也此艸中之有靈性者故其命名如此又名仙詔子聖知子聖先子蜀人貴重云亦難得采無時其根味苦性極冷其效愈於子山民目爲聖無憂冬月采陰漧石曰內搗末篩細凡中蠱毒則水煎三錢匕溫服立巳日華子又云盍合子溫治一切風補五勞七傷其功不可備述並治痃癖气塊天行溫疾消宿食止煩悶利小便催生解毒藥中惡失音發落傅一切蛇虫蠶咬

主治參互

和劑局方預知子丸治心气不足精神恍忽言語錯妄忪悸煩郁憂愁慘慽善怒多恐健忘少睡夜多異夢寤卽驚魘或發狂暴不知人並宜服此預知子去皮白茯苓枸杞子石菖蒲茯神栢實人參地骨皮逺志山藥黃精丹砂等分爲末煉蜜丸芡實大每嚼一丸人參湯下聖惠方治耳卒聾八月取石橊開一孔畱蓋入米醋滿中蓋定麫裹火中煨熟取出入仙詔子黑李子末取水滴耳中腦痛勿驚如此二夜又點一耳

簡誤

預知子苦寒能利凡病人脾虛作泄瀉者勿服

木賊味甘防苦無毒主目疾退翳膜又消積塊益肝膽明目療腸風止痢及婦人月水不斷得牛角防麝香治休息痢歷久不差得禹餘糧當歸芎防療崩中赤白得槐鵝桑耳腸風下血服之效又與槐子枳實相宜主痔疾出血

疏○木賊艸感春升之气故應味甘防苦而性則無毒入足厥陰少陽二經血分故首主目疾及退翳膜益肝膽而明目也又療腸風止痢及婦人月水不斷則消之中又有止之義矣其主積塊療腸風止痢及婦人月水不斷崩中赤白痔疾出血者皆入血益肝膽之功肝藏血故也

主治參互

木賊得谷精艸決明子白蒺藜蟬蛻生地黃甘菊花蜜花治目疾久不愈消翳障有奇功得槐角子桑耳煆存性地楡茜艸根治腸痔下血多效廣利方治瀉血不止木賊十二分切以水二升煎取八合去滓空心溫二分服如人行五里再服衍義云治小腸膀胱气木賊細剉防焙搗爲末沸湯點二錢食前服必效

簡誤

目疾由於怒气及暑熱傷血暴赤腫痛者非其所任

蒲公艸味甘平無毒主婦人乳癰腫水煮汁飲之又封之立消

疏○蒲公艸得水之沖气故其味甘平其性無毒當是入肝入胃解熱涼血之要藥乳癰屬肝經婦人經行後肝經主事故主婦人乳癰腫乳毒並宜生噉之良

主治參互

蒲公艸得夏枯艸貝母連翹白芷栝樓根橘葉甘艸頭垢牡鼠糞山豆根山慈菇治一切乳癰毒腫痛及治乳巖爲上藥圖經治惡刺及狐尿刺摘取根莖白汗塗之惟多塗立差此方出孫思邈千金方其序云余以貞觀五年七月十五日夜以左手中指背觸著庭木至曉遂患痛不可忍經十日痛日深瘡日髙大色如熟小豆色嘗聞長者之論有此方遂依治之手下卽愈痛亦除瘡亦卽瘥未十日而平復如故楊炎南行方亦著其效云梅師方治產後不自乳兒畜積乳汁結作癰取蒲公艸搗傅腫上日三四度易之此艸單治乳癰及腫毒性旣甘平無毒又乏他用故無簡誤

谷精艸味辛溫無毒主療喉痺齒風痛及諸瘡疥飼馬主虫顙毛焦等病

疏○谷精艸得金气故味辛所言气溫者應曰防溫故其性無毒入足厥陰經又入足陽明經補肝气之要藥也辛能散結防溫能通气喉痺者手少陰心火與足少陽相火相扇上壅而成散二經之火則气通而無所結滯矣齒風痛者陽明胃家風火熱盛上衝之所致也熱則生風風火相搏故髮齒風痛也諸瘡疥之生皆由於血熱諸痛癢瘡瘍皆屬心火藥宜辛散故悉主之其用以飼馬主虫顙毛焦等病者以馬性多熱又爲風熱所傷故主之也以其入肝補益肝气故爲治目散翳之上藥而本經不載是謂闕文主治參互

谷精艸得決明子木賊艸甘菊花蜜花生地黃專除目病障翳集驗方治偏正頭痛用谷精艸一兩爲末以白麫糊調攤油紙上貼痛處幹換聖惠方治鼻衂不止谷精艸爲末熟麫湯服二錢明目方治目中翳膜谷精艸防風等分爲末米飲服之甚驗邵眞人濟急方治痘後目翳隠澀淚出久而不退

用谷精艸爲末以肺或豬肝片蘸食一方加蛤粉等分同入豬肝內煮熟日食之衛生家寶方治小兒雀盲至晚或不見物用羯羊肝一具不用水洗竹刀剖開入谷精艸一撮瓦礶煮熟日食之屢效忌鐵器如不肯食炙熟搗作丸菉豆大每服三十丸茶下保幼大全治小兒中暑吐瀉煩渇谷精艸燒存性用器覆之放冷爲末每冷米飲服半錢此藥味淡性無毒喉痺齒痛目翳之外無他用故不著簡誤

夏枯艸味苦辛寒無毒主寒熱瘰癧鼠瘻頭瘡破癥散癭結气腳腫濕痺輕身【土爲之使】

疏○夏枯艸得金水之气故其味苦辛而性寒無毒爲治瘰癧鼠瘻之要藥入足厥陰少陽經丹溪謂其補厥陰肝家之血又辛能散結苦寒能下泄除熱故治一切寒熱及消瘰癧鼠瘻破癥散癭結气頭瘡皆由於熱腳腫濕痺無非濕熱所成熱消結散濕去則三證自除而身亦輕矣

主治參互

夏枯艸得連翹忍冬藤貝母參薄荷栝樓根紫背天葵蓖麻子仁甘艸治一切瘰癧有效得蒲公艸治一切乳癰乳巖方具蒲公艸條下單取數兩水煮濃汁入生甘菊紫花地丁忍冬藤連翹白及白斂甘艸生地黃白芷半枝蓮消一切癰疽腫毒止痛有神此復方也簡要濟眾方治肝虛目睛疼冷淚不止血脈痛羞明怕日夏枯艸半兩香附子一兩爲末每服一錢茶調下衍義云古方用以燒灰合潔面藥初生嫰時作菜食之須浸洗淘去苦水此艸無毒除治瘰癧鼠瘻及散癭結气消癰腫乳毒之外無別用故不著簡誤

山慈菇根有小毒主癰腫瘡瘻瘰癧結核等醋磨傅之亦剝人面皮除皯防

疏○山慈菇味辛气寒善散熱消結故主癰腫瘡瘻瘰癧結核等昔人用醋磨傅今人亦入服藥中產處州邃昌縣實非金燈花與鹿蹄艸葉似車前

主治參互

入玉樞丹紫金錠大內觀音救苦錠磨傅並服消一切疔腫癰疽解一切蛇虫毒有神方中有大防用此不得服甘艸誤則殺人亦入乳巖乳毒方用相宜因無別用故不著簡誤

燈心艸味甘寒無毒根及苗主五淋生煮服之敗席煮服更良【入藥宜用生艸】

疏○燈心艸气味甘寒則無毒可知入心小腸藥也其質輕通其性寒味甘淡故能通利小腸熱气下行從小便出小腸爲心之腑故亦除心經熱也

主治參互

燈心艸以咸鹵浸透入雞子殻中封固煆存性研細加梁上倒掛塵及靑魚膽明礬銅靑點咽喉生乳蛾有神效經驗方治小兒夜啼用燈心燒灰塗乳上與喫勝金方治破傷多用燈心艸爛嚼和唾貼之用帛裹血立止又方治小虫蟻入耳挑不出者以燈心浸油釣出虫

簡誤

性專通利虛脫人不宜用

馬勃味辛平無毒主惡瘡馬疥一名馬庀

疏○馬勃感土金之气而生故味辛气平而無毒宜其主惡瘡馬疥及止凍瘡也衍義曰去膜以蜜揉拌少以水調呷治喉痺痛則辛散之功也

主治參互

經驗良方治走馬喉痺馬屁勃卽灰菇熖硝各一兩爲末每吹一字吐涎血卽愈普濟方治久嗽不止馬勃爲末蜜丸梧子大每服二十丸白湯下卽愈斑瘡入眼馬屁勃蛇皮各五錢皂角子十四个爲末入礶內鹽泥固濟煆存性研每溫酒服一錢此閻孝忠集效方也因無別用故不著簡誤

水蓼主蛇毒搗傅之絞汁服止蛇毒入內心悶煮漬捋腳消气腫

疏○水蓼感金水之气而兼有土故味辛性冷而無毒陰中防陽冷而辛所以能解蛇毒入內心悶及水煮漬捋腳消气腫也

主治參互

集驗方治腳痛成瘡先剉水蓼煮湯令溫熱得所頻頻淋洗瘡幹自安衍義治瘰癧水紅子不拘多少微炒一半生用一半同爲末好酒調二錢日三服食後夜臥各一服破者亦治

海金沙主通利小腸得梔子馬牙硝蓬砂共療傷寒熱狂

疏○海金沙味甘淡气寒性無毒甘寒淡滲之藥故主通利小腸得牙硝梔子皆鹹寒苦寒之極又得蓬砂之辛所以能治傷寒熱狂大熱當利小便此釡底抽薪之義也淡能利竅故治熱淋血淋膏淋等病乃手太陽小腸經藥也

主治參互

夷堅志治熱淋急痛海金沙艸日中曝之令小幹紙襯以杖擊之有細沙落紙上旋收之且曝且擊以沙盡爲度研細煎生甘艸湯調服二錢圖經本艸治小便不通臍下滿悶海金沙一兩臘南茶半兩搗碎每服三錢生薑甘艸煎湯下日二服仁存方治膏淋如油海金沙滑石各一兩甘艸梢二錢半爲末每服二錢麥門冬煎湯服日二次普濟方治血淋痛澀但利水道則淸濁自分海金沙末新汲水或沙糖水服一錢蘭臺祕藏治脾濕腫滿腹脹如鼓喘不得臥海金沙散用海金沙三錢白術四兩甘艸半兩牽牛子一兩半爲末每服一錢煎倒流水調下得利爲妙元气虛人禁服此方

簡誤

海金沙性淡滲而無補益小便不利及諸淋由於腎水眞陰不足者勿服

艸三稜根味甘平溫無毒療產後惡血通月水血結墮胎破積聚癥瘕止痛利气一名雞爪三稜

疏○艸三稜卽雞爪三稜與京三稜其實一類但以所產之地與形質不同爲別耳破散尅削之性一同乎京三稜故參互簡誤亦同玆不復贅

鹿藥味甘溫無毒主風血去諸冷益老起陽浸酒服之生姑臧巴西根苗並似黃精根鹿好食【俗呼鹿跑艸又名延壽果】疏○鹿藥得土中陽和之气以生故其味甘其气溫其性無毒甘能益血甘能入脾甘溫益陽气故能主風血去諸冷而益老起陽也當與黃精萎防枸杞之類同科气味和平性本無毒補益之外無別治療故不著主治簡誤

艸石蠶生髙山石上根如箸上有毛節如蠶葉似捲柏山人取浸酒除風破血主溪毒煮食之

疏○按艸石蠶本經無气味予見明州好事者以水漬羊肚石種之盤生石上儼類蠶形得水石之气性必淸寒故能解毒予少時見一老醫治毒痢下血久不愈方中有之後予按其法試用良驗

主治參互

艸石蠶同川黃連白芍藥各酒浸炒肉豆蔲糯粉裹煨蓮肉白藊豆俱炒橘皮炙甘艸升麻山查和爲末蜜湯調服治久痢不止往往獲效當是涼血破瘀血消積滯之功也無別用故不著簡誤

漆姑艸气辛烈主漆瘡挼研傅之熱更易亦主溪毒瘡疏○漆姑艸藏器雲气辛烈然觀其多生石間及堦墀陰處必是辛苦寒之藥辛能散苦能泄故主漆瘡溪毒瘡及大人小兒丹毒總之其气味辛涼治一切血熱爲病之要藥也

神農本艸經疏卷十一﹤子部﹐醫家類﹐神農本艸經疏﹥

欽定四庫全書

神農本艸經疏卷十二

明繆希雍撰

木部上品

總七十二種今疏其要者二十九種

桂

松脂【實葉節附】

槐實【枝皮根附】

槐花【附槐實條】

枸杞

栢實【葉白皮附】

茯苓【茯神附】

琥珀

酸棗仁

蘗木

楮實

榦漆【葉附】

五加皮

牡荊實

蔓荊實

辛夷

桑上寄生

杜仲

楓香脂

女貞實【枸骨附】

防核

丁香

沈香

檀香

乳香

降眞香

蘇合香金櫻子

放杖木

桂味辛甘大熱有小毒主溫中利肝肺气心腹寒熱冷疾霍亂轉筋頭痛腰痛出汗止煩止唾欬嗽鼻齆能墮胎堅骨節通血脈理疎不足宣導百藥無所畏久服神仙不老【元素補下焦不足治沈寒痼冷之病滲泄止渴去榮衛中風寒表虛自汗春夏爲禁藥秋冬下部腹痛非此不能止好古補命門不足益火消陰日華子桂心治一切風气補五勞七傷通九竅利闗節益精明目暖腰膝破痃癖癥瘕消瘀血治風痺骨節攣縮續筋骨生肌肉甄權主九種心痛腹內冷气痛不可忍欬逆結气壅痺腳痺不仁止下利殺三虫治鼻中息肉破血通利月閉胞衣不下】

疏○桂稟天地之陽而兼得乎土金之气故其味甘辛其气大熱亦有小毒木之純陽者也潔古謂其气熱味大辛純陽東垣謂其辛熱有毒浮也气之薄者桂枝也气之厚者肉桂也气薄則發泄故桂枝上行而發表气厚則發熱故肉桂下行而補腎此天地親上親下之道也桂枝入足太陽經桂心入手少陰厥陰經血分桂肉入足少陰厥陰經血分夫五味辛甘發散爲陽四气熱亦屬陽气味純陽故能散風寒自內充外故能實表辛以散之熱以行之甘以和之故能入血行血潤腎燥其主利肝肺气頭痛出汗止煩止唾欬嗽鼻齆理疎不足表虛自汗風痺骨節攣痛者桂枝之所治也以其病皆得之表虛不任風寒寒邪客之所致故悉主之以其能實表袪邪也其主心腹寒熱冷疾霍亂轉筋腰痛墮胎溫中堅筋骨通血脈宣導百藥無所畏又補下焦不足治沈寒痼冷滲泄止渴去榮衛中風寒秋冬下部腹痛因於寒補命門益火消陰者肉桂之所治也气薄輕上浮逹表故桂枝治邪客表分之爲病味厚甘辛大熱而下行走裏故肉桂桂心治命門眞火不足陽虛寒動於中及一切裏虛陰寒寒邪客裏之爲病蓋以肉桂桂心甘辛而大熱所以益陽甘入血分辛能橫走熱則通行合斯三者故善行血命門者心包絡也道家所謂兩腎中間一防明又曰先天祖气是也先天眞陽之气卽醫家所謂命門相火乃眞火也天非此火不能生物人非此火不能有生若無此眞陽之火則無以蒸糟粕而化精防脾胃之气立盡而亡矣心腹寒熱寒邪在裏也冷疾霍亂轉筋者脾與肝同受寒邪也行二髒之气則前證自止矣腰者腎之府動揺不能腎將憊矣補命門之眞陽則腰痛自除血熱則行故墮胎也益陽則溫中筋者肝之餘也骨者腎之餘也入肝入腎故堅筋骨也通血脈宣導百藥無所畏者熱則通行辛則善散也陽長則陰消气之自然者也能益陽則消陰必矣寒邪觸心則心痛陽虛气不歸元因而爲寒所中則腹內冷气痛不可忍欬逆者亦气不歸元所致也結气壅痺腳痺不仁者皆寒濕邪客下焦榮衛不和之所生也血凝滯而不行則月經不通血瘀不走則胞衣不下九竅不通闗節不利者榮衛不調血分之病也消瘀血破痃癖癥瘕疎導肝气通行瘀血之力也補五勞七傷者蓋指陽气虛羸下陷無實熱之也其曰久服神仙不老甄權又謂殺三虫治鼻中息肉大明又謂益精明目皆非其性之所宜也何者獨陽偏熱之質行血破血乃其能事陰精不長則陽無所附安所從得神仙不老哉味旣帶甘焉能殺虫鼻中息肉由於肺有積熱瞳子神光屬腎肉桂辛而大熱其不利於肺熱腎陰不足亦明矣益精明目徒虛語耳盡信書則不如無書斯之謂也

主治參互

得芍藥炙甘艸飴糖黃耆則建中兼止榮弱自汗得石膏知母人參竹葉麥門冬治陽明瘧渴欲引飲汗多寒熱俱甚得白芷當歸川芎黃耆生地黃赤芍藥白僵蠶治金瘡爲風寒所擊俗名破傷風得朴硝當歸下死胎得蒲黃黑豆澤蘭益母艸紅花牛膝生地黃當歸治產後少腹兒枕作痛甚則加乳香沒藥各七分得吳茱茰漧薑附子治元气虛人中寒腹痛不可忍虛極則加人參佐參耆五味當歸麥冬療瘡瘍潰後熱毒已盡內塞長肉良入桂苓甘露飲治中暑霍亂吐防殊驗得姜黃郁金治怒气傷肝脇痛得當歸牛膝治冬月難產產門交骨不開得當歸牛膝生地黃乳香沒藥桃仁治跌撲損傷瘀血凝滯腹中作痛或惱怒勞傷以致蓄血發寒熱熱極令人不得眠腹不痛大便不祕亦不甚渴脈不洪數不思食食亦無味熱至天明得汗暫止少頃復熱小便赤此其也和童子小便服之立除簡誤

桂辛甘其气大熱獨熱偏陽表裏俱逹和榮气散表邪出汗實腠理則桂枝爲長故仲景専用以治冬月傷風寒卽病邪在表者冦宗奭成無已論之詳矣一覽可盡因附之於後肉桂桂心實一物也秪去皮耳此則走裏行血除寒破血平肝入右腎命門補相火不足其功能也然大忌於血崩血淋尿血陰虛吐血咯血鼻衂齒衂汗血小便因熱不利大便因熱燥結肺熱欬產後去血過多及產後血虛發熱小產後血虛寒熱陰虛五心煩熱似中風口眼歪斜失音不語語言蹇澀手足偏枯中暑昏暈中熱腹痛婦人陰虛少腹痛一切溫病熱病頭疼口渴陽證發斑發狂小兒痧疹腹疼作防痘瘡血熱漧枯黑防婦人血熱經行先期婦人陰虛內熱經閉婦人陰虛寒熱往來口苦舌漧婦人血熱經行作痛男婦陰虛內熱外寒中暑瀉利注如火熱一切滯下純血由於心經伏熱腸風下血髒毒便血陽厥似陰夢遺精滑虛陽數舉脫陰目盲等三十餘證法並忌之誤投則禍不旋踵謹察病因用捨在斷行其所明無行所疑其難其愼毋嘗試也

附冦宗奭曰桂辛甘大熱素問云辛甘發散爲陽故漢張仲景桂枝湯治傷寒表虛皆須此藥正合辛甘發散之意本艸三種之桂不用菌桂牡桂者此二種性止於溫不可以治風寒之病也然本經止言桂仲景又言桂枝者取枝上皮也好古曰或問本艸言桂能止煩出汗而張仲景治傷寒有當發汗凡數處皆用桂枝湯又云無汗不得用桂枝汗家不得重發汗若用桂枝是重發其汗汗多者用桂枝甘艸湯此又用桂枝閉汗也一藥二用與本艸之義相通否乎曰本艸言桂辛甘大熱能宣導百藥通血脈止煩出汗是調其血而汗自出也仲景云太陽中風陰弱者汗自出衛實榮虛故發熱汗出又云太陽病發熱汗出者此爲榮弱衛彊陰虛陽必湊之故皆用桂枝發其汗此乃調其榮气則衛气自和風邪無所容遂自汗而解非桂枝能開腠理發出其汗也汗多用桂枝者以之調和榮衛則邪從汗出而汗自止非桂枝能閉汗孔也昧者不知出汗閉汗之意遇傷寒無汗者亦用桂枝誤之甚矣桂枝湯下發汗發字當認作出字汗自然出非若麻黃能開腠理發出其汗也其治虛汗亦當逆察其意可也成無已曰桂枝本爲解肌者大陽中風腠理致宻榮衛邪實津液禁固其脈浮發熱汗不出者不可與此必也皮膚疎泄自汗脈浮緩風邪干於衛气者乃可投之發散以辛甘爲主桂枝辛熱故以爲君而以芍藥爲臣甘艸爲佐者風滛所勝平以辛苦以甘緩之以酸収之也以姜棗爲使者辛甘能發散而又用其行脾胃之津液而和榮衛不専於發散也故麻黃湯不用姜棗専於發汗不待行其津液也

松脂味苦甘溫無毒主疽惡瘡頭瘍白禿疥瘙風气安五藏除熱胃中伏熱咽漧消渴及風痺死肌煉之令白其赤者主惡痺久服輕身不老延年

疏○松脂感天之陽气而得乎地之火土之化者也故其味苦而兼甘其气則溫其性無毒得陽气兼火土則其性燥燥則除濕散風寒苦而燥則能殺虫甘能除熱胃中伏熱散則咽漧消渴自止痺者風寒濕合而爲病也地之濕气感則害人皮肉筋脈此死肌之所由來也濕熱之邪散則血不瘀敗榮气通調而無壅滯故主疽惡瘡榮和熱散則頭瘍白禿疥瘙風气俱愈矣熱消則榮血和風濕去則衛气安脾胃健五臟無病可知濕去則身輕可必久服不老延年固可想見

松實味甘气溫性和而無毒本經言苦者誤也以其屬陽故亦主風痺寒气其主虛羸少气補不足者精不足補之以味甘能益血是巳形不足溫之以气溫能和气是已服餌延年輕身不饑惟此足以當之然亦久服乃可責效耳

松葉味苦溫而不甘宜其主風濕瘡生毛髮也安五臟守中不饑延年其防具松脂條內服之可治惡疾卽癩病炙罯凍瘡風瘡佳

松節味苦气溫性燥故能主百節久風風虛腳痺疼痛

主治參互

陶景以松節釀酒主腳弱骨節風丹溪以松節炒焦用以治筋骨間病能燥血中之濕外臺祕要治歷節風痛四肢如解脫松節二十斤酒五斗浸三七日毎服一合日五六服集簡方治陰毒腹痛油松木七塊炒焦衝酒二鐘熱服談埜翁方跌撲損傷松節煎酒服

簡誤

松脂松葉其性甚燥味又苦溫病人血虛有火及病不闗風寒濕所傷而成者咸不宜服

槐實味苦酸醎寒無毒主五內邪气熱止涎唾補絕傷五痔火瘡婦人乳瘕子藏急痛以七月七日取之搗取汁銅器盛之日煎令可作丸大如防屎內竅中三易乃愈又墮胎久服明目益气頭不白延年枝主洗瘡及陰嚢下濕癢皮主爛瘡根主喉痺寒熱花苦平無毒主五痔心痛眼赤殺腹藏虫及熱治皮膚風並腸風瀉血赤白痢並炒服葉平無毒煎湯治小兒驚癇壯熱疥癬及疔腫

疏○槐實感天地陰寒之气而兼木與水之化故其味苦气寒而無毒別錄益以酸醎宜矣入手足陽明兼入足厥陰經其主五內邪气熱者乃熱邪實也涎唾多者脾胃有熱也傷絕之病其血必熱五痔由於大腸火熱火瘡乃血爲火傷婦人乳瘕肝家气結血熱所成子藏急痛由於血熱燥火槐爲苦寒純陰之藥爲涼血要品故能除一切熱散一切結淸一切大如上諸病莫不由斯三者而成故悉主之久服明目益气頭不白延年者血分無熱則目自明矣熱能傷气除火熱則气自益矣涼血則髮不白熱去則陰精不損故引年也其花味以苦勝故除手足陽明足厥陰諸熱證尢長耳

主治參互

外臺祕要療蚘虫心痛取槐樹上木耳燒灰末如棗許正發和水服若不止飲熱水一升蚘虫出千金方療胎赤眼取槐枝如馬鞭大長二尺作二叚齊頭蔴油一匙置銅鉢內晨使童子一人以其木研之至暝乃止令仰臥以塗兩眼眥日三度差古方以子入冬月牛膽中漬之陰漧百日每日吞一粒久服明目通神白髮還黒有痔及下血者尢宜服之千金方治九種心痛當太歳上取新生槐枝一握去兩頭水三大升煎取一升頓服千金翼治蠷螋瘡槐白皮醋浸半日洗之及諸惡瘡肘後方療腸痔大便常下血槐樹上木耳取末飲方寸匕日三服經驗方治野雞痔用槐栁枝煎湯洗痔上便以艾炙之七壯又方治下血槐花荊芥穗等分爲末酒調下一錢匕梅師方治痔有虫作癢或下膿血多取槐白皮濃煎汁安盆內先燻後洗良久欲大便當有虫出不過三度卽愈仍以其皮爲末綿裹內下部孟詵必效方療陰瘡濕癢槐樹北面不見日枝煎水洗三五徧冷再暖之太淸艸木方云槐者虛星之精以十月上巳日采子服之去百病長生通神又梁書言庾肩吾常服槐實年七十餘髮鬢皆黑目看細字亦其驗也外防祕要療內外痔用槐角子一斗搗汁曬稠取地膽爲末同搗丸梧子大每服十丸兼作挺子內下部或以苦參末代地膽亦可聖濟總錄治目熱昏暗槐子黃連各二兩爲末蜜丸梧子大每漿水下二十丸日二服楊梅毒瘡乃陽明積熱所生集簡方用槐花四兩略炒入酒二盞煎十餘沸熱服胃虛寒者勿服醫方摘要療疔瘡腫毒一切癰疽不問已成未成但焮痛者皆用槐花防炒核桃仁二兩無灰酒一鐘煎十餘沸熱服未成者二三服已成者一二服見效摘方治白帶槐花炒牡蠣煆等分爲末酒服三錢聖惠方治風熱牙痛槐枝燒熱烙之普濟方療破傷風用避陰槐枝上皮旋刻一片安傷處用艾炙皮上百壯不痛炙至痛痛者炙至不痛用火摩之生生方治陰下濕癢槐白皮炒煎水日洗

簡誤

槐性苦寒而屬純陰病人虛寒脾胃作泄及陰虛血熱而非實熱者外證似同內因實異卽不宜服

枸杞味苦寒根大寒子防寒無毒主五內邪气熱中消渴周痺風濕下胸脇气客熱頭痛補內傷大勞噓吸堅筋骨彊陰利大小腸久服堅筋骨輕身不老耐寒暑疏○枸杞感天令春寒之气兼得乎地之沖气故其味苦甘其气寒而其性無毒苖葉苦甘性升且涼故主淸上焦心肺客熱根名地骨味甘淡性沈而大寒故主下焦肝腎虛熱爲三焦气分之藥經曰熱淫於內瀉以甘寒者是已子味甘平其气防寒潤而滋補兼能退熱而専於補腎潤肺生津益气爲肝腎眞陰不足勞乏內熱補益之要藥本經主五內邪气熱中消渴治痺別錄主風濕下胸脇气客熱頭痛當指葉與地骨皮而言以其寒能除熱故也至於補內傷大勞噓吸堅筋骨彊陰利大小腸又久服堅筋骨輕身不老耐寒暑者方是子之功用而非根葉所能辦矣老人陰虛者十之七八故服食家爲益精明目之上品昔人多謂其能生精益气除陰虛內熱明目者蓋熱退則陰生陰生則精血自長肝開竅於目黑水神光屬腎二髒之陰气增益則目自明矣

主治參互

甘枸杞子得地黃五味子麥門冬地骨皮靑蒿鼈甲牛膝爲除虛勞內熱或發寒熱之要藥加天門冬百部枇杷葉兼可治肺熱欬之因陰虛者千金方枸杞煎治虛勞退虛熱輕身益气令一切癰疽永不發用枸杞三十斤春夏用莖葉秋冬用根實以水一石煮取五斗以滓再煎取三斗澄淸去滓再煎取二斗入鍋煎如餳収之每早酒服一合經驗方金髓煎枸杞子逐日摘紅熟者不拘多少以無灰酒浸之蠟紙封固勿令泄气兩月足取入砂盆中擂爛濾取汁同浸酒入銀鍋內慢火熬之不住手攪恐黏滯不勻成膏如淨瓶密収每早溫酒服二大匙夜臥再服百日身輕气壯積年不輟可以羽化也經驗方枸杞酒變白耐老輕身用枸杞子二升十月壬癸日面東采之以好酒二升磁瓶內浸三七日乃添生地黃汁三升攪勻密封至立春前三十日開瓶每空心暖飲一杯至立春後髭髮卻黑勿食蕪菁蔥蒜瑞竹堂方四神丸治腎經虛損眼目昏花或云瞖遮睛甘枸杞子一斤好酒浸透分作四分一分同蜀椒一兩炒一分同小茴香一兩炒一分同芝蔴一兩炒一分同川楝肉一兩炒揀取枸杞加熟地黃白術白茯苓各一兩爲末煉蜜丸日服龍木等療肝虛下淚枸杞子二斤絹袋盛浸一斗酒中密封三七日飲之肘後方療目赤生翳枸杞搗汁日防三四次神驗聖惠方治面皯皰枸杞子十斤生地三斤爲末每服方寸匕溫酒下日三服久則如童顏攝生方療注夏虛病枸杞子五味子研細滚水泡代茶飲效千金方治虛勞客熱枸杞根爲末白湯調服有痼疾人愼之又方治虛勞苦渴骨節煩熱或寒用枸杞根白皮切五升麥冬三升小麥二升水二斗煮至麥熟去滓每服一升口渴卽飲又方治腎虛腰痛枸杞根杜仲萆薢各一斤好酒三斗漬之罌中密封鍋口煮一日飲之任意簡便方療小便出血鮮地骨皮洗搗自然汁無汁則以水煎汁每服一盞入酒少許食前溫服千金方治帶下脈數枸杞根一斤生地黃五斤酒一斗煮五升日日飲之蘭臺祕藏治口舌糜爛因膀胱移熱於小腸則上爲口糜心胃壅熱水谷不下地骨皮柴胡各三錢水煎服之衛生寶鑑療下疳先以漿水洗之後搽地骨皮末生肌止痛永類方療婦人陰腫或生瘡枸杞根煎水頻洗唐愼防本艸療癰疽惡瘡膿血不止地骨皮洗淨刮去粗皮取細白瓤以粗皮同骨煎湯洗令膿血盡以細瓤貼之立效千金方治瘭疽出汗此證手足肩背累累如赤豆用枸杞根葵根葉煮汁煎如隨意服之閨閤事宜治足趾雞眼作瘡作痛地骨皮同紅花硏細傅之次日卽愈肘後方治火熱毒瘡此患急防毒气入心腹枸杞搗汁服之立瘥十便良方治目澀有翳枸杞葉車前葉挼汁以桑葉裹懸陰地一夜取汁防之不過三五度

簡誤

枸杞𨿽爲益陰除熱之上藥若病脾胃薄弱時時泄瀉者勿入須先治其脾胃俟泄瀉已止乃可用之卽用尙須同山藥蓮肉車前茯苓相兼則無潤腸之患矣

栢實味甘平無毒主驚悸安五藏益气除風濕痺療恍忽虛損吸吸歷節腰中重痛益血止汗久服令人潤澤美色耳目聰明不饑不老輕身延年葉味苦防溫無毒主吐血衂血痢血崩中赤白輕身益气令人耐寒暑去濕痺生肌四時各依方面采陰漧栢白皮主火灼爛瘡長毛髮

疏○栢感秋令得金气其質堅而气極芬芳故其實味甘平無毒甄權加辛亦應有之入足厥陰少陰亦入手少陰經其主驚悸者心藏神腎藏精與志心腎兩虛則病驚悸入心故養神入腎故定志神志得所養而寧定則其證自除矣芬芳則脾胃所喜潤澤則肝腎所宜故能安五臟五臟皆安則气自益矣心主五色耳爲腎竅目爲肝竅加以久服气専其力自倍豈不令人潤澤羙色耳目聰明不饑不老輕身延年哉惟除風濕痺之功非潤藥所能當是葉之能事耳別錄療恍忽卽驚悸之漸也虛損吸吸精气防也歷節腰中重痛肝腎不足也汗乃心液心主血益陰血則諸證悉瘥矣葉味苦而防溫義應並於防寒故得主諸血崩中赤白若夫輕身益气令人耐寒暑則略同於栢實之性矣惟生肌去濕痺乃其獨擅之長也栢白皮主火灼爛瘡長毛髮者涼血之功也主治參互

雷斆云栢葉有花栢葉叢栢葉及有子圓葉其有子圓葉成片如大片雲母葉皆側葉上有防赤毛者宜入藥用栢實凡使先以酒浸一宿至明漉出曬漧用黃精自然汁於日中煎之緩火煮成煎爲度每煎栢子仁三兩用酒五兩浸服栢實法九月連房取實曝収去殻研末每服二錢溫酒下一日三服渴卽飲水令人悅澤一方加松子仁等分以松脂和丸一方加菊花等分蜜丸服冦宗奭治老人虛閉栢子仁松子仁大麻仁等分同研鎔蜜蠟丸梧子大以少黃丹湯食前服二三十丸日二服普濟方治小兒躽啼驚癇腹滿大便靑苔色用栢子仁末溫水調服一錢陸氏積徳堂方治黃水濕瘡眞栢油二兩熬稠搽之如神葉甄權用以治冷風歷節疼痛止尿血日華子用以炙罯凍瘡燒取汁塗頭黑潤鬢髮

蘇頌用以傅湯火傷止痛滅瘢服之療蠱痢作湯常服殺五臟虫益人丹溪云栢屬陰與金善守故采其葉隨月建方取其多得月令之气此補陰之要藥其性多燥久得之大益脾土以滋其肺神仙服餌方五月五日采五方側栢葉三斤逺志去心二斤白茯苓一斤爲末煉蜜和丸梧子大每以仙靈脾酒下三十丸日再服並無所忌楊氏家藏方治中風不省人事得病之日便進此藥可使風退气和不成廢人栢葉一握去枝蔥白一握連根研如泥無灰酒一升煎一二十沸溫服如不飲酒分作四五服方進他藥聖惠方治憂恚吐血煩滿少气脇中疼痛栢葉爲散米飲調服二方寸匕普濟方治衂血不止栢葉橊花研末吹之百一選方治大腸下血隨四時方向采栢葉燒研每米飲服二錢王渙之舒州病此陳宜父大夫傳方二服愈又方以栢葉一斤搗令極勻加蜜丸如梧子大每五錢白湯空心吞治腸風效普濟方治酒毒下血或下痢嫩栢葉九蒸九曬二兩陳槐花炒焦一兩爲末蜜丸梧子大每空心溫酒下四十丸本艸圖經治蠱痢下黑血茶腳色或膿血如靛色栢葉焙榦爲末黃連和煎爲汁服之經驗方治小兒洞痢栢葉煮汁代茶飲之本艸圖經治湯火灼燒栢葉生搗塗之系定二三日止痛滅瘢姚僧坦集驗方治鼠瘻核痛未成膿以栢葉搗塗熬鹽熨之气下卽消聖惠方治大風厲疾眉髮不生側栢葉九蒸九曬爲末煉蜜丸梧子大每服五丸至十丸日三夜一服百日卽生聖惠方治頭髮黃赤生側栢葉末一升豬膏一升和丸彈子大每以布裹一丸納泔汁中化開沐之一月色黑而潤矣簡誤

栢子仁體性多油腸滑作瀉者勿服膈間多痰者勿服陽道數舉腎家有熱暑濕作瀉法咸忌之已油者勿用入藥

茯苓味甘平無毒主胸脇逆气憂恚驚邪恐悸心下結痛寒熱煩滿欬逆口焦舌漧利小便止消渴好睡大腹淋瀝膈中痰水水腫淋結開胸腑調藏气伐腎邪長陰益气力保神守中久服安魂養神不饑延年其有抱根者名茯神

茯神平主辟不祥療風風虛五勞口漧止驚悸多恚怒善忘開心益智安魂魄養精神

疏○茯苓生於古松之下感土木之气而成質故其味甘平性則無毒入手足少陰手太陽足太陰陽明經陽中之陰也胸脇逆气邪在手少陰也憂恚驚邪皆心气不足也恐悸者腎志不足也心下結痛寒熱煩滿欬逆口焦舌漧亦手少陰受邪也甘能補中淡而利竅補中則心脾實利竅則邪熱解心脾實則憂恚驚邪自止邪熱解則心下結痛寒熱煩滿欬逆口焦舌漧自除中焦受濕熱則口發渴濕在脾脾气弱則好睡大腹者脾土虛不能利水故腹脹大也淋瀝者脾受濕邪則水道不利也膈中痰水水腫皆緣脾虛所致中焦者脾土之所治也中焦不治故見斯病利水實脾則其證自退矣開胸腑調髒气伐腎邪者何莫非利水除濕解熱散結之功也長陰益气力保神守中久服安魂養神不饑延年者補心脾伐腎邪除濕利竅之極功也白者入气分赤者入血分補心益脾白優於赤通利小腸専除濕熱赤亦勝白藥性論云茯苓臣忌米醋能開胃止嘔逆善安心神主肺痿痰壅治小兒驚癇療心腹脹滿婦人熱淋赤者破結气日華子云茯苓補五勞七傷安胎暖腰膝開心益智止健忘茯神抱木心而生以此別於茯苓別錄謂茯神平總之其气味與性應是茯苓一體茯苓入脾腎之用多茯神入心之用多故主辟不祥療風風虛五勞口漧止驚悸多恚怒善忘開心益智安魂魄養精神藥性論又云茯神君味甘無毒主驚癇安神定志補勞乏主心下急痛堅滿人虛而小腸不利加而用之其心名黃松節治偏風口面防斜毒風筋攣不語心神驚掣虛而健忘其所主與茯苓大同小異耳

主治參互

白茯苓得煉蜜胡麻仁餌之可以辟穀延年不饑入五苓散利水除濕暑气勝則去桂得人參白術橘皮山藥藊豆芍藥甘艸爲補脾胃之上藥得二術澤瀉車前白芍藥橘皮木豬苓爲消水腫之要劑入六味地黃丸能伐腎邪入補心丹則補心安魂養神百一選方朱雀丸治心神不定恍惚健忘不樂火不下降水不上升時復振跳常服消陰養火全心气茯神二兩去皮沈香半兩爲末煉蜜丸小豆大每服三十丸食後人參湯下證治要訣治血虛心汗別處無汗獨心孔有汗思慮多則汗亦多宜養心血以艾湯調茯苓末服一錢直指方治心虛夢泄或白濁白茯苓末二錢米湯調下日二服東坡方威喜丸治丈夫元陽虛憊精气不固小便下濁餘瀝常流夢寐多驚頻頻遺泄婦人白淫白帶並治之白茯苓去皮四兩作匱以豬苓四錢半入內煮二十餘沸取出日幹去豬苓爲末化黃蠟搜和丸彈子大每嚼一丸空心津下以小便淸爲度忌米醋三因方治小便淋濁由心腎气虛神志不守或夢遺白濁赤白茯苓等分爲末新汲水飛去沫控幹以地黃汁同搗酒熬作膏和丸彈子大空心鹽湯嚼下一丸禹講師方治妊娠水腫小便不利惡寒赤茯苓去

皮葵子各半兩爲末每服二錢新汲水下普濟方治卒然耳聾黃蠟不拘多少和茯苓末細嚼茶湯下夏子益奇疾方治血餘怪證十指節斷壞惟有筋

連無節肉虫出如燈心長數寸徧身綠毛卷名曰血餘以茯苓胡黃連煎湯飲之愈普濟方治水腫尿澀茯苓皮椒目等分煎湯日飲取效

簡誤

病人腎虛小水自利或不禁或虛寒精淸滑皆不得服

琥珀味甘平無毒主安五藏定魂魄殺精魅邪鬼消瘀血通五淋

疏○琥珀感土木之气而兼火化故其味甘平無毒而色赤陽中防陰降也入手少陰太陽亦入足厥陰經専入血分五臟有所感觸則不能安殺精魅邪鬼則五臟自安而魂魄自定心主血肝藏血入心入肝故能消瘀血也藥性論云琥珀君治百邪產治血瘀作痛日華子云療蠱毒壯心明目磨翳止心痛癲邪破結癥正以其陽明之物又消瘀血故主上來諸病也若作傅藥能止血生肌合金瘡宋髙祖時寧州貢琥珀枕碎以賜軍士傅金瘡其一證也出賔國初如桃膠凝乃成焉海藥云是海松木中津液初如桃膠後乃凝結性溫主止血生肌鎭心明目破癥瘕气塊產後血暈悶絕兒枕痛等並宜餌此以拾芥通明而堅輕色赤者良

主治參互

得沒藥乳香延胡索漧漆鼈甲爲散治產後血暈有神佐以人參益母艸澤蘭生地牛膝當歸蘇木作湯送前藥則治兒枕痛惡露不盡腹痛少腹痛寒熱等證極效和大黃鼈甲作散子酒下方寸匕下婦人腹內惡血同鼈甲京三稜各一兩沒藥延胡索各半兩大黃六銖熬搗爲散空心酒服三錢治婦人癥瘕气塊及產後血暈悶絕兒枕痛甚虛極者減大黃同丹砂滑石竹葉麥冬木通治心家有熱小腸受

之因之小水不利立效同人爪珍珠瑪瑙瑚除目翳赤障得丹砂犀角羚羊角天竺黃逺志茯神鎭驚主諸癇直指方治小兒胎驚琥珀防風各一錢丹砂半錢爲末豬乳調一字入口中最妙又方治小兒胎癇琥珀丹砂各少許全蠍一枚爲末麥門冬湯調一字服聖惠方治小兒轉胞眞琥珀一兩爲末用水四升茐白十莖煮汁三升入琥珀末二錢溫服砂石諸淋三服皆效普濟方小便淋瀝琥珀爲末二錢麝香少許白湯服之或萱艸煎湯服老人虛人以人參湯下亦可蜜丸以赤茯苓湯下外臺祕要治從髙墜下有瘀血在內刮琥珀屑酒服方寸匕或入蒲黃二三匙日服四五次鬼遺方治金瘡悶絕不識人琥珀研粉童子小便調一錢三服瘥簡誤

此藥畢竟是消磨滲利之性不利虛人大都從辛溫藥則行血破血從淡滲藥則利竅行水從金石鎭墜藥則鎭心安神凡陰虛內熱火炎水涸小便因少而不利者勿服琥珀以彊利之利之則愈損其陰

酸棗仁味酸平無毒主心腹寒熱邪結气聚四肢酸疼濕痺煩心不得眠臍上下痛血轉久泄虛汗煩渴補中益肝气堅筋骨助陰气能令人肥健久服安五藏輕身延年

疏○酸棗仁得木之气而兼土化故其實酸平仁則兼甘气味勻齊其性無毒爲陽中之陰入足少陽手少陰足厥陰太陰之經專補肝膽亦復醒脾從其類也熟則芳香香气入脾故能歸脾能補膽气故可溫膽母子之气相通故亦主虛煩煩心不得眠其主心腹寒熱邪結气聚及四肢酸疼濕痺者皆脾虛受邪之病脾主四肢故也膽爲諸髒之首十一臟皆取決於膽五臟之精气皆稟於脾故久服之功能安五臟輕身延年也別錄主煩心不得眠臍上下痛血轉久泄虛汗煩渴補中益肝气堅筋骨助陰气能令人肥健者緣諸證悉由肝膽脾三髒虛而發膽主升肝藏血脾統血三髒得補久而气增气增則滿足故主如上功能也

主治參互

君茯神逺志麥門冬石斛五味子龍眼人參能止驚悸並一切膽虛易驚入溫膽湯治病後膽虛不眠入歸脾湯治脾家气血虛自汗不眠驚悸不嗜食太平聖惠方治骨蒸不眠心煩用酸棗仁一兩炒

研水二盞研絞取汁煮粥熟下地黃汁一合再煮勻食凡服固表藥而汗不止者用棗仁一兩炒研同地黃白芍藥麥冬五味子龍眼肉竹葉煎服多服取效汗乃心液故爾簡便方治睡中汗出卽盜汗用酸仁白茯苓人參等分爲末每服一錢米飲下外臺祕要療刺入肉中棗仁核燒存性爲細末水服之立出

簡誤

凡肝膽脾三經有實邪熱者勿用以其収斂故也

檗木【黃檗也】味苦寒無毒主五藏腸胃中結熱黃癉腸痔止泄痢女子漏下赤白陰傷蝕瘡療驚气在皮間肌膚熱赤起目熱赤痛口瘡久服通神

疏○黃檗稟至陰之气而得淸寒之性者也其味苦其气寒其性無毒故應主五臟腸胃中結熱蓋陰不足則熱始結於腸胃黃癉𨿽由濕熱然必發於眞陰不足之人腸澼痔漏亦皆濕熱傷血所致泄痢者滯下也亦濕熱干犯腸胃之病女子漏下赤白陰傷蝕瘡皆濕熱乘陰虛流客下部而成膚熱赤起目熱赤痛口瘡皆陰虛血熱所生病也以至陰之气補至陰之不足虛則補之以類相從故陰回熱解濕燥而諸證自除矣乃足少陰腎經之要藥専治陰虛生內熱諸證功烈甚偉非常藥可比也潔古用以瀉膀胱相火補腎水不足堅腎壯骨髓療下焦虛諸痿癱瘓利下竅除熱東垣用以瀉伏火救腎水治衝脈气逆不渴而小便不通諸瘡痛不可忍丹溪謂得知母滋陰降火得蒼術除濕淸熱爲治痿要藥得細辛瀉膀胱火治口舌生瘡

主治參互

黃檗爲足少陰腎經藥然以柴胡引之則入膽以黃連葛根升麻引之則入腸胃及太陰脾經治濕熱滯下佐牛膝枸杞地黃五味子鼈甲靑蒿則益陰除熱佐甘菊枸杞地黃蒺藜女貞實則益精明目得豬膽汁水銀粉則主諸熱瘡有虫久不合口得鉛丹則生肌止痛得木茯苓二術石斛地黃則除濕健步佐白芍藥甘艸則主火熱腹痛外臺祕要治口中及舌上生瘡剉黃檗含之千金方治小兒重舌以黃檗苦竹瀝浸防舌上肘後方治咽喉卒腫食飲不通黃檗搗末苦酒和敷腫上佳又方治傷寒時气溫病毒攻手足腫痛欲斷亦治毒攻陰腫細剉黃檗五斤以水三斗煮漬之傷寒類要同葛氏方治食自死六畜肉中毒黃檗末服方寸匕

未解再服之經驗方治嘔血黃檗蜜塗炙幹杵爲末用麥冬湯調下二錢匕立瘥梅師方治癰疽發背或發乳房初起防赤不急治之卽殺人搗黃檗末和雞子白塗之簡要濟眾方治吐血熱極黃檗二兩蜜炙搗末每服二錢溫糯米飲調下十方博救方治小兒熱瀉黃檗削皮焙爲末用薄米飲丸如粟大每服十丸米飲下深師方治傷寒熱病口瘡黃檗削去粗皮蜜漬一宿惟欲令濃含其汁良久吐更含若胸中熱有瘡時飲三五合尢佳衍義云檗木今用皮以蜜炙與靑黛各一分同爲末入生龍腦一字研勻治心脾熱舌頰生瘡當摻瘡上有涎卽吐又張仲景檗皮湯無不驗傷寒論中已著婦人良方治妊娠下痢白色晝夜三五十行根黃厚者蜜炒令焦爲末大蒜煨熟去皮搗爛如泥和丸梧子大每空心米飲下三五十丸日三服神妙不可述潔古家珍治赤白濁淫及夢泄精滑眞珠粉丸黃檗炒眞蛤粉各一斤爲末煉蜜九菉豆大每服一百丸空心溫酒下黃檗苦而降火蛤粉鹹而補腎也又方加知母炒牡蠣煆山藥炒等分爲末糊丸梧子大每服八十丸鹽湯下許學士本事方治積熱夢遺心忪恍忽膈中有熱宜淸心丸主之黃檗末一兩片腦一錢煉蜜丸梧子大每服十五丸麥冬湯下此大智禪師方也三因方治口疳臭爛綠雲散黃檗五錢銅綠二錢爲末摻之潄去涎聖惠方治鼻疳有虫黃檗二兩冷水浸一宿絞汁溫服普濟方治鬈毛毒瘡生頭中初生如蒲桃痛甚黃檗一兩乳香二錢半爲末槐花煎水調作餅貼於瘡上子母祕錄治小兒臍瘡不合者黃檗末塗之又方治膁瘡熱瘡黃檗末一兩輕粉三錢豬膽汁調搽之或只用蜜炙黃檗末一味張杲醫說治火毒生瘡凡人冬月向火火气入內兩股生瘡其汁淋漓用黃檗末摻之立愈一婦生此人無識者用此而愈宣明方斂瘡生肌黃檗末麵糊調塗效

簡誤

黃檗固能除熱益陰然陰陽兩虛之人病兼脾胃薄弱飲食少進及食不消或兼泄瀉或惡冷物及好熱食腎虛天明作泄上熱下寒小便不禁少腹冷痛子宮寒血虛不孕陽虛發熱瘀血停滯產後血虛發熱金瘡發熱癰疽潰後發熱傷食發熱陰虛小水不利痘後脾虛小水不利血虛不得眠血虛煩躁脾陰不足作泄等證法咸忌之

楮實味甘寒無毒主陰痿水腫益气充肌膚明目久服不饑不老輕身

疏○楮實稟土气以生故其味甘气寒無毒气薄味厚陰也降也入足太陰經其主水腫益气充肌膚者脾爲土髒而主肌肉脾虛則肌肉不充土虛則水濕泛濫甘爲土化能入脾堅土則水腫消肌肉充气自益矣明目者目得血而能視脾旺自能生血也陰痿者精气竭也脾實則能生精而灌注於腎故陰自彊也補脾益气則五臟皆實不饑不老輕身是其驗矣主治參互

活發機要治水气蠱脹楮實子丸以潔淨府用楮實一斗水三斗熬成膏茯苓三兩白丁香一兩半爲末以膏和丸梧子大從少至多至小便淸利脹減爲度後服治中湯養之忌甘苦峻補及發動之物劉禹錫傳信方治女子月經不絕來無時者取案紙三十張燒灰以淸酒半升和調服之頓定蓐中血暈服之立驗已斃者去板齒灌之經一日亦活聖惠方治癬濕癢用楮葉搗爛傅上外臺祕要治天行病後兩脇脹滿臍下如水腫以谷枝汁隨意服愈肘後方治鼻衂小勞輒出楮葉取汁飲三升良子母祕錄治小兒下痢赤白作渴得水又嘔逆者構葉炙香以飲漿半升浸至水綠去葉以木一个切內汁中煮二三沸去木細細飲之聖惠方治通身水腫楮枝葉煎如空腹服一匕日三服直指方肝熱生翳楮實研細食後蜜湯服一錢日再服外臺祕要治金瘡出血穀子搗傅之

簡誤

楮實𨿽能消水補脾然气亦防寒脾胃虛寒者不宜用

漧漆味辛溫防有毒主絕傷補中續筋骨塡髓腦安五藏五緩六急風寒濕痺療欬消瘀血痞結腰痛女子疝瘕利小腸去蚘虫

疏○漧漆稟火金之气以生故其味辛气溫火金相搏則未免有毒別錄言之爲當矣甄權加咸宗奭加苦气味俱厚通行腸胃入肝行血之藥也凡風寒濕邪之中人畱而不去則腸胃郁而生虫久則五臟六腑皆受病或爲癱瘓或爲拘攣所自來矣此藥能殺虫消散逐腸胃一切有形之積滯腸胃旣淸則五臟自安痿緩痺急自調矣又損傷一證専從血論蓋血者有形者也形質受病惟辛溫散結而兼鹹味者可入血分而消之瘀血消則絕傷自和筋骨自續而髓腦自足矣其主痞結腰痛女子疝瘕者亦指下焦血分受寒血凝所致利小腸者取其通行經脈之功耳至於療咳𨿽非正治然亦有瘀血停積發爲骨蒸勞瘵以致咳者得其消散瘀血之力則骨蒸退而咳亦除也誤中漆毒者多食蟹及甘豆湯解之主治參互

同防虫桃仁當歸紅花蘇木牡丹皮五靈脂延胡索牛膝治腹中瘀血作痛或產後感寒惡露未盡結成痞塊作痛者加入漧薑澤蘭同楝根鶴虱防榔錫灰薏苡根烏梅龍膽艸能殺腸胃一切諸虫同牛膝牡丹皮續斷赤芍藥桃仁乳香沒藥紅花延胡索鼈甲治女子月閉因於瘀血臍腹作痛畏寒及不發熱不口渴者可加桂同狶薟葉生地黃半枝蓮胡麻荊芥何首烏天門冬苦參可療紫雲風入仲景大黃防虫丸中治五勞虛極羸瘦腹滿不能飲食內有幹血肌膚甲錯

簡誤

漧漆味辛有毒瘀血得之卽化成水其消散之功可知凡經閉由於血虛而非有瘀血結塊阻塞者切勿輕餌

漆葉味辛無毒圖經曰彭城樊阿少師事華陀陀授以漆葉靑黏散云服之去三虫利五臟輕身益气使人頭不白

五加皮味辛溫防寒無毒主心腹疝气腹痛益气療躄小兒不能行疽瘡陰蝕男子陰痿囊下濕小便餘瀝女人陰癢及腰脊痛兩腳疼痺風弱五緩虛羸補中益精堅筋骨彊志意久服輕身耐老

疏○五加皮在天得少陽之气爲五車星之精在地得火金之味故其味辛其气溫而其性無毒別錄加苦防寒气味俱厚沈而陰也入足少陰足厥陰經觀本經所主諸證皆因風寒濕邪傷於二經之故而濕气尢爲最也其治疝气腹痛療躄小兒不能行陰蝕疽瘡男子陰痿囊下濕小便餘瀝女人陰癢脊痛兩腳疼痺風弱者何莫非二經受風寒濕邪所致經云傷於濕者下先受之又云地之濕气感則害人皮肉筋脈肝腎居下而主筋骨故風寒濕之邪多自二經先受此藥辛能散風溫能除寒苦能燥濕二髒得其气而諸證悉瘳矣又濕气浸滛則五臟筋脈緩縱濕气畱中則虛羸气乏濕邪旣去則中焦治而筋骨自堅气日益而中自補也其主益精彊志者腎藏精與志也輕身者除風濕之效也耐老者補肝腎之功也昔人云寧得一把五加不用金銀滿車寧得一斤地楡安用明月寶珠又昔魯定公母單服五加酒以致不死又東華眞人煮石法用玉豉金鹽玉豉地楡也金鹽五加也世爲僊經所須其能輕身耐老又可知矣

主治參互

得牛膝木黃檗麥門冬生地黃薏苡仁石斛虎脛骨山藥治濕熱痿痺腰已下不能行動同續斷杜仲牛膝山茱茰巴防天破故紙治腎虛寒濕客之作腰痛同二術萆薢石菖蒲薏苡仁白蒺藜甘菊花防風活獨活白蘚皮石斛治風寒濕成痺同石菖蒲連翹蒼術黃檗黃薏苡仁金銀花鼈虱胡麻木土茯苓治下部濕瘡久不愈兼治膿窠瘡如神同黃檗末菖蒲末蛇牀子俱爲細末傅囊濕神效

如欲作湯沐加荊芥苦參防風一味釀酒飲之治風痺四肢拘攣全防心鑑治小兒三歳不能行用此便走五加皮五錢牛膝木各二錢半爲末每服五分米飲入酒二三滴調服

簡誤

下部無風寒濕邪而有火者不宜用肝腎虛而有火者亦忌之

牡荊實味苦溫無毒主除骨間寒熱通利胃气止欬逆下气【得術栢實靑葙共療頭風防風爲之使】

疏○牡荊實感仲夏之气以生故其味苦气溫無毒可升可降陽也入足陽明厥陰經其主骨間寒熱通利胃气止欬逆下气者蓋足陽明爲十二經脈之長厥陰爲風木之位外邪傷於二經則寒熱畱連於筋骨而胃气壅滯苦溫能通行散邪則胃气利而寒熱自除欬逆亦邪气壅胃所致邪散气下則欬逆自止矣

主治參互

外臺祕要頭風痛取荊瀝不拘多少服日日服之朱震亨治心痛及婦人白帶用牡荊實炒焦爲末飲服入折傷藥能散瘀血和筋骨

簡誤

病非干外邪者一防不宜用

蔓荊實味苦辛防寒平溫無毒主筋骨間寒熱濕痺拘攣明目堅齒利九竅去白虫長虫主風頭痛腦鳴目淚出益气久服輕身耐老令人光澤脂致

疏○蔓荊實稟陽气以生兼得金化而成神農味苦防寒無毒別錄加辛平溫察其功用應是苦溫辛散之性而寒則甚少也气淸味薄浮而升陽也入足太陽足厥陰兼入足陽明經其主筋骨間寒熱濕痺拘攣風頭痛腦鳴目淚出者蓋以六淫之邪風則傷筋寒則傷骨而爲寒熱甚則或成濕痺或爲拘攣又足太陽之脈夾脊循項而絡於腦目爲厥陰開竅之位邪傷二經則頭痛腦鳴目淚出此藥味辛气溫入二髒而散風寒濕之邪則諸證悉除矣邪去則九竅自通痺散則光澤脂致其主堅齒者齒𨿽屬腎而牀屬陽明陽明客風熱則上攻牙齒爲動搖腫痛散陽明之風熱則齒自堅矣去白虫長虫者假其苦辛之味耳益气輕身耐老必非風藥所能也

主治參互

同甘菊花荊芥酒炒黃芩烏梅芽茶白蒺藜川芎活黑豆土茯苓治偏頭風痛目將損者

簡誤

頭目痛不因風邪而由於血虛有火者忌之元素云胃虛人不可服恐生痰疾

辛夷味辛溫無毒主五藏身體寒熱風頭腦痛面防溫中解肌利九竅通鼻塞涕出治面腫引齒痛冒身兀兀如在車船之上者生須髮去白虫久服下气輕身明目增年耐老可作膏藥用之去心及外毛毛射人肺令人欬

疏○辛夷稟春陽之气以生故其味辛气溫性無毒气淸而香味薄而散浮而升陽也入手太陰足陽明經其主五臟身體寒熱風頭腦痛面防解肌通鼻塞涕出面腫引齒痛者皆二經受風邪所致足陽明主肌肉手太陰主皮毛風邪之中人必自皮毛肌肉以逹於五臟而變爲寒熱又鼻爲肺之竅頭爲諸陽之首三陽之脈防於頭面風客陽分則爲頭痛面防鼻塞涕出面腫引齒痛辛溫能解肌散表芳香能上竄頭目逐陽分之風邪則諸證自愈矣昡冒及身兀兀如在車船之上者風主揺動之象故也風邪散中气溫則九竅通矣大風之中人則毛髮脫落風濕之浸滛則腸胃生虫散風行濕則須髮生而虫自去矣久服下气輕身明目增年耐老悉非風藥所能𨿽出自神農本經然而易世相傳得無謬訛存而不論可也主治參互

同甘菊花蒼耳子薄荷細辛甘艸活槁本防風川芎治風寒入腦頭痛或鼻塞流涕或鼻淵涕下不止鮏臭

簡誤

辛香走竄之性气虛人不宜服𨿽偶感風寒鼻竅不通亦不得用頭腦痛屬血虛火熾者不宜用齒痛屬胃火者不宜用

桑上寄生味苦甘平無毒主腰痛小兒背彊癰腫安胎充肌膚堅髮齒長須眉主金瘡去痺女子崩中內傷不足產後餘疾下乳汁其實主明目輕身通神

疏○桑寄生感桑之精气而生其味苦甘其气平和不寒不熱固應無毒詳其主治一本於桑抽其精英故功用比桑尢勝腰痛及小兒背彊皆血不足之癰腫多由於榮气熱肌膚不充由於血虛齒者骨之餘也髮者血之餘也益血則髮華腎气足則齒堅而須眉長血盛則胎自安女子崩中及內傷不足皆血虛內熱之故產後餘疾皆由血分乳汁不下亦由血虛金瘡則全傷於血上來種種疾病莫不悉由血虛有熱所發此藥性能益血故並主之也兼能祛濕故亦療痺實味甘平亦益血之藥故主治如經所云也

主治參互

同枸杞子地黃胡麻川續斷何首烏當歸牛膝治血虛手臂骨節疼痛入獨活寄生湯療一切風濕痺聖惠方療胎動腹痛桑寄生一兩五錢阿膠炒五

錢艾葉五錢水一盞半煎一盞去滓溫服或去艾葉以其熱也

杜仲味辛甘平無毒主腰脊痛補中益精气堅筋骨彊志除陰下癢濕小便餘瀝腳中酸痛不欲踐地久服輕身耐老

疏○杜仲稟陽气之防得金气之厚故其味辛气平無毒別錄加甘溫甄權言苦暖應是辛甘勝而苦次之溫暖多而平爲劣也气薄味厚陽中陰也入足少陰兼入足厥陰經按本經所主腰脊痛益精气堅筋骨腳中酸痛不欲踐地者蓋腰爲腎之府經曰動搖不能腎將憊矣又腎藏精而主骨肝藏血而主筋二經虛則腰脊痛而精气乏筋骨軟而腳不能踐地也五臟苦欲補瀉云腎苦燥急食辛以潤之肝苦急急食甘以緩之杜仲辛甘具足正能解肝腎之所苦而補其不足者也彊志者腎藏志益腎故也除陰下癢濕小便餘瀝者袪腎家之濕熱也益腎補肝則精血自足故久服能輕身耐老其主補中者肝腎在下髒中之陰也陰足則中亦補矣

主治參互

同牛膝枸杞子續斷白膠地黃五味子兔絲子黃檗山藥治腎虛腰痛及下部軟弱無力崔元亮海上方治腎虛腰痛用杜仲去皮酥炙黃一斤分作十劑每夜取一劑以水一升浸至五更煎三分減一取汁去滓以羊腎三四枚切片放下再煎三五沸如作法和以椒鹽空腹頓服得效方治風冷傷腎腰背虛痛杜仲一斤切炒酒二升漬十日日服三合肘後方治病後虛汗及目中流淚杜仲牡蠣等分爲末臥時水服五匕不止更服簡便方治頻慣墮胎或三四月卽墮者於兩月前以杜仲八兩糯米煎湯浸透炒去絲續斷二兩酒浸焙榦爲末以山藥五六兩爲末作糊丸梧子大每服五十丸空心米飲下靑娥丸【見補骨脂條下】

簡誤

腎虛火熾者不宜用卽用當與黃檗知母同入

楓香脂味辛苦平無毒主癮風癢浮腫齒痛一名白膠香【附李時珍治一切癰疽瘡疥金瘡吐血咯血活血生肌止痛解毒燒過揩牙永無牙疾】疏○楓香脂屬金有火故其味辛苦气平無毒气薄味厚陽中之陰也入足厥陰爲活血涼血之藥凡熱則生風又血熱則壅而發癮風爲木化風火相搏則爲浮腫苦平能涼血熱兼辛又能散風故主血熱生風之證風火旣散則肌肉和而浮腫自消齒痛亦因風熱上攻風熱旣散則痛亦止矣

主治參互

袖珍方治便癰膿血白膠香一兩爲末入麝香輕粉少許摻之直指方諸瘡不合白膠香輕粉各二錢豬脂和塗儒門事親一切惡瘡水沈金絲膏用白膠香瀝靑各一兩以麻油黃蠟各二錢同溶化入冷水中扯千徧攤貼之危氏得效方年久牙疼楓香脂爲末以香鑪內灰和勻每旦揩擦

楓香近世爲外科要藥除外科無別用故不著簡誤

女貞實味苦甘平無毒主補中安五藏養精神除百疾久服肥健輕身不老

疏○女貞實稟天地至陰之气故其木淩冬不凋神農味苦气平別錄加甘無毒觀今人用以爲變白多效者應是甘寒涼血益血之藥气薄味厚陰中之陰降也入足少陰經夫足少陰爲藏精之髒人身之根本虛則五臟𨿽無病而亦不安百疾叢生矣經曰精不足者補之以味蓋腎本虛因虛則熱而軟此藥气味俱陰正入腎除熱補精之要品腎得補則五臟自安精神自足百疾去而身肥健矣其主補中者以其味甘甘爲土化故能補中也所主如上功能則輕身不老蓋有自矣此藥有變白明目之功累試輒驗而經文不載爲闕略也葉長子黑色者爲女貞葉防圓子紅色者爲冬靑亦能治風虛補益肌膚

主治參互

同地黃何首烏人參麥門冬旱蓮艸南燭子牛膝枸杞子山藥沒食子桑椹子黃檗椒紅蓮須爲變白要藥同甘菊花生地黃蒺藜枸杞子能明目簡便方治虛損百病久服須白再黑返老還童用女貞實十月上巳日収陰漧用時以酒浸一日蒸透曬漧一斤四兩旱蓮艸五月収陰漧十兩爲末桑椹子四月収陰漧十兩爲末煉蜜丸如梧子大每服七八十丸淡鹽湯下若四月収桑椹搗汁和藥七月収旱蓮搗汁和藥卽減蜜之半矣濟急僊方治風熱赤眼冬靑子不拘多少搗汁重湯熬膏淨瓶収固每月防眼普濟方治一切眼疾冬靑葉研爛入朴硝貼之海

上方也

簡誤

气味俱陰變白家當雜保脾胃藥及椒紅溫暖之類同施不則恐有腹痛作泄之患

枸骨本經附出女貞條下不載气味所主然觀陳藏器云其皮堪浸酒補腰膝令健枝葉燒灰淋汁或煎膏塗白癜風亦可作稠煎傅之應是苦寒無毒气味俱陰入脾入腎之藥也惟其入肝故主白癜風蓋肝爲風木之位藏血之藏血虛則發熱熱甚則生風苦寒能涼血淸熱故主之也其補腰膝令健者腰爲腎之府腎虛則濕熱乘之而腰膝不利又腎爲作彊之官虛則熱而軟故其性欲堅急食苦以堅之此藥味苦入腎正遂其欲堅之性耳腎气旣實則濕熱自除而腰膝自健矣

主治參互

祕方取其葉煮飲治痰火甚驗蓋痰火未有不因陰虛火炎上爍乎肺煎熬津液而成此藥直入足少陰經補養陰气則痰火自消如釡底抽薪之意也兼能散風毒惡瘡昔有老妓患楊梅結毒三十年者有道人教以單服此藥瘡愈而顏色轉少皆假其淸熱涼血之功耳一名樞木黑子者名極木又名貓兒刺用作羅經入地不差

簡誤

脾胃虛寒作泄及火衰陰痿者忌之

防核味甘溫防寒無毒主心腹邪結气明目目赤痛傷淚出目腫眥爛鼻破心下結痰痞气久服輕身耐老不饑

疏○蕤核得土气以生神農味甘气溫別錄加防寒無毒气薄味厚陽中之陰也入足厥陰經厥陰爲風木之髒開竅於目風熱乘肝則肝血虛而目爲之病或爲赤痛腫傷或爲淚出眥爛此藥溫能散風寒能除熱甘能補血肝气和而目疾悉瘳矣其主心腹邪結气者卽邪熱气也熱則生痰痰礙中焦气爲之痞甘寒除熱溫主通行熱邪去而痰自不生痰結解而气自通暢矣鼻者熱在上焦心肺之分也甘寒總能除上下之熱故亦主之非養性益精之藥而雲輕身益气不饑者未必然也

主治參互

和劑局方春雪膏治肝虛風熱上攻眼目昏暗癢痛隠澀赤腫羞明迎風有淚多見黑花用防核去皮壓去油二兩腦子二錢半研勻生蜜六錢和収防眼集效方百防膏治一切風熱眼防仁去油三錢甘艸防風各六錢黃連五錢以三味煎取濃汁次下防仁膏日防

簡誤

目病非闗風熱而因於肝腎兩虛者不宜用凡修事湯浸去皮尖劈作兩片用芒硝木通通艸同煎一伏時取出研膏入藥

丁香味辛溫無毒主溫脾胃止霍亂壅脹風毒諸腫齒疳能發諸香

疏○丁香稟純陽之气以生故其味辛气溫性無毒气厚味薄升也陽也入足太陰足陽明經其主溫脾胃止霍亂擁脹者蓋脾胃爲倉廩之官飲食生冷傷於脾胃畱而不去則爲壅塞脹滿上湧下泄則爲揮霍撩亂辛溫暖脾胃而行滯气則霍亂止而擁脹消矣齒疳者亦陽明濕熱上攻也散陽明之邪則肝自除療風毒諸腫者辛溫散結而香气又能走竅除穢濁也

主治參互

同白豆蔲藿香陳皮厚朴砂仁治霍亂因於寒加生薑半夏治吐嘔因於寒冷傷胃或寒月飽食受寒腹痛甚同砂仁厚朴漧薑橘皮艸果蒼術木香麥糵治小兒傷生冷腹痛劉氏小兒方治小兒虛寒吐瀉丁香橘皮等分薑汁糊九菉豆大米湯化下全防心鑑治小兒脾胃虛寒嘔吐不止丁香半夏末各一錢薑汁浸一夜曬榦爲末薑汁打麫爲丸黍米大量大小用姜湯下和劑局方治婦人產難母丁香乳香麝香三件用十分之三各爲末臘月兔腦和杵爲丸如芡實大每服一丸酒下梅師方治乳頭破裂丁香末傅之證治要訣食蟹致傷丁香末姜湯服五分入陳氏異攻散治痘瘡虛寒之極又值冬月寒气薄之發不出者

簡誤

丁香气味辛溫一切有火熱證者忌之非屬虛寒防勿施用

沈香防溫療風水毒腫去惡气

疏○沈香稟陽气以生兼得雨露之精气而結故其气芬芳其味辛而無毒气厚味薄可升可降陽也入足陽明太陰少陰兼入手少陰足厥陰經本經療風水毒腫者卽風毒水腫也風爲陽邪郁於經絡遇火相煽則發出諸毒沈香得雨露之精气故能解風火之毒水腫者脾濕也脾惡濕而喜燥辛香入脾而燥濕則水腫自消凡邪惡气之中人必從口鼻而入口鼻爲陽明之竅陽明虛則惡气易入得芬芳淸陽之气則惡气除而脾胃安矣附錄李珣味苦溫無毒主心腹痛霍亂中惡邪鬼疰淸人神並宜酒煮服之諸瘡腫宜入膏用日華子味辛熱無毒主調中補五藏益精壯陽暖腰膝去邪气止轉筋吐瀉冷气破痃癖冷風麻痺骨節不任風濕皮膚癢心腹痛气痢元素補右腎命門相大

主治參互

同人參菖蒲逺志茯神酸棗仁生地黃麥門冬治思慮傷心心气鬱結不舒者得木香藿香砂仁治中惡腹中防痛辟一切惡气同蘇子橘紅枇杷葉白豆防人參麥門冬治胸中气結或气逆不快醫壘元戎治胞轉不通非小腸膀胱厥陰受病乃彊忍房事或過忍小便所致當治其气則愈非利藥可通也沈香木香各二錢爲末白湯空腹服之以通爲度簡誤

沈香治冷气逆气气鬱气結殊爲要藥然而中气虛气不歸元者忌之心經有實邪者忌之非命門眞火衰者不宜入下焦藥用

檀香

本經無正文景云白檀消熱腫藏器主心腹霍亂中惡鬼气殺虫日華子云檀香熱無毒治心痛霍亂腎气腹痛濃煎服水磨傅外腎並腰腎痛處詳其所主諸證亦是芬芳開發辟惡散結除冷之藥也今人多供燃爇非上乘沈水者不入藥

乳香防溫療風水毒腫去惡气療風癮癢毒

疏○乳香得木气而兼火化本經防溫大明辛熱防毒元素苦辛气厚味薄陽也入足太陰手少陰兼入足厥陰經風水毒腫邪干心脾惡气內侵亦由二經虛而邪易犯癮癢毒總因心脾爲風濕熱邪所幹致之脾主肌肉而痛癢瘡瘍皆屬心火此藥正入二經辛香能散一切畱結則諸證自瘳矣日華子云煎膏止痛長肉陳藏器云治婦人血器療諸瘡令內消則今人用以治內傷諸痛及腫毒內服外傅之藥有自來矣

主治參互

同紫花地丁白及白斂金銀花夏枯艸白芷連翹貝母甘菊甘艸穿山甲沒藥治一切癰疽疔腫同續斷牛膝當歸紅麯牡丹皮沒藥黃川芎治內傷胸脇作痛同沒藥牛膝澤蘭黒豆蒲黃五靈脂延胡索牡丹皮山查治產後兒枕作痛入一切膏藥能消毒止痛靈苑方治甲疽弩肉腫血疼痛不愈用乳香爲末膽礬燒研等分傅之內消卽愈山居四要治玉莖作腫乳香蔥白等分搗傅簡要濟眾方難產催生用明乳香爲末取母豬血和丸梧子大每服五丸酒下

簡誤

癰疽已潰不宜服諸瘡膿多時未宜遽用

降眞香【李珣云味辛溫無毒燒之辟天行時气宅舍怪異小兒帶之辟邪惡气】

疏○降眞香香中之淸烈者也故能辟一切惡气不祥入藥以番舶來者色較紅香气甜而不辣用之入藥殊勝色深紫者不良上部傷瘀血停積胸膈骨按之痛或並脇肋痛此吐血也急以此藥刮末入藥煎服之良治內傷或怒气傷肝吐血用此以代郁金神效名醫錄云周崇被海冦刄傷血出不止筋骨如斷用花蕋石散不效軍士李髙用紫金散掩之血止痛定明日結痂如鐵遂愈且無瘢痕叩其方則用紫藤香甆瓦刮下研末爾云卽降眞之最佳者曾救萬人

蘇合香味甘溫無毒主辟惡殺鬼精物溫瘧蠱毒癇痓去三虫除邪令人無夢魘久服通神明輕身長年【痓作痙】疏○蘇合香聚諸香之气而成故其味甘气溫無毒凡香气皆能辟邪惡況合眾香之气而成一物者乎其走竅逐邪通神明殺精鬼除魘夢溫瘧蠱毒宜然矣亦能開郁

金櫻子味酸澀平溫無毒療脾泄下痢止小便利澀精气久服令人耐寒輕身

疏○金櫻子得陽气而兼木化故其味酸澀气平溫無毒气薄味厚陰中陽也入足太陽手陽明兼入足少陰經十劑云澀可去脫脾虛滑泄不禁非澀劑無以固之膀胱虛寒則小便不禁腎與膀胱爲表裏腎虛則精滑時從小便出此藥气溫味酸澀入三經而収斂虛脫之气故能主諸證也精固則精气日生而陽气充骨髓滿故耐寒輕身也

主治參互

和芡實粉爲丸名水陸丹益气補眞孫眞人食忌金櫻子煎霜後用竹夾子摘取入木臼中杵去刺劈去核以水洗過搗爛入大鍋水煎不得絕火減半濾過仍煎似稀每服一匙暖酒調服活血駐顏其功不可備述

簡誤

泄瀉由於火熱暴注者不宜用小便不禁及精气滑脫因於陰虛火熾而得者不宜用

放杖木味甘溫無毒王一切風血理腰腳輕身變白不老浸酒服之【生溫括睦婺山中樹如木天蓼老人服之一月放杖故以爲名】

疏○放杖木得土气以生故味甘气溫無毒甘入脾而養血溫散風而通行故主一切風血腰腳爲病變白易老亦皆血虛不能榮養筋骨及潤毛髮所致甘能補血血足則髮自不白身輕不老有自來矣

神農本艸經疏卷十二﹤子部﹐醫家類﹐神農本艸經疏﹥

欽定四庫全書

神農本艸經疏卷十三

明繆希雍撰

總九十二種今疏其要者二十六種

桑根白皮【葉耳椹灰枝黃附】

竹葉【茹瀝附】

吳茱萸

檳榔

梔子

騏驎竭

龍腦香

蕪荑

枳殼

枳實

厚朴

茗苦

山茱萸

紫葳

胡桐淚

豬苓

烏藥

沒藥

安息香

仙人杖

海桐皮

大腹

合歡

五倍子

天竺黃

蜜蒙花

桑根白皮味甘寒無毒主傷中五勞六極羸瘦崩中脈絕補虛益气去肺中水气唾血熱渴水腫腹滿臚脹利水道去寸白可以縫金瘡出土上者殺人

疏○桑根白皮得土金之气故味甘气寒而無毒東垣海藏俱云兼辛然甘厚辛薄降多升少陽中陰也入手太陰經甘以固元气而補不足辛以瀉肺邪之有餘故能止嗽也凡肺中有水气及肺火有餘者宜之傷中者中气傷也五勞者五臟勞傷也六極者六腑之中气極也羸瘦者肌肉脫也崩中者血脫也脈絕者气血兩虛之至故脈不來也之數者皆由陰不足則陽有餘陽有餘則火盛而內熱火與元气不兩立火能消物造化自然也惟甘也可以補元气惟寒也可以除內熱熱除矣元气生矣則上來諸證自瘳故本經終之以補虛益气焉別錄去肺中水气者卽十劑中云燥可去濕桑白皮之屬是已吐血熱渴者熱傷肺火炎迫血妄行溢出上竅而兼發熱作渴也其主水腫腹滿臚脹者卽利水道除濕補虛之功也濕熱盛則寸白生消除濕熱則虫自不能畱也縫金瘡者甘寒補益宜於傷損也

主治參互

得天麥二冬款冬花百部薄荷甘艸沙參貝母枇杷葉五味子爲治嗽要藥得芍藥薏苡仁木瓜茯苓橘皮赤小豆爲治水腫之神劑經驗方治咳嗽吐血甚者鮮桑根白皮一斤米泔浸三宿刮去黃皮剉細入糯米四兩焙榦爲末每服一錢米飲下肘後方治消渴尿多入地三尺桑根剝取白皮炙黃黑剉以水煮濃汁隨意飲之亦可少入米勿用鹽肘後方治產後下血炙桑白皮煮水飲之經驗方治墜馬抝損桑根白皮五斤爲末以水五升煎膏敷之便止已後亦無宿血終不發動子母祕方治小兒重舌桑根白皮煮汁塗乳上飲之聖惠方治小兒流涎脾熱也胸膈有痰新桑根白皮搗自然汁飲之甚效煎飲亦良聖惠方治小兒天弔驚癇取家桑東行根研汁服千金方治石癰堅硬不作膿者桑白皮陰榦爲末烊膠和酒調傅以軟爲度蘇頌取皮中白汁主治小兒口瘡白漫拭淨塗之便愈又塗金刄所傷痛須臾血止仍以白皮裹之甚良時珍取汁塗蛇蜈蚣蜘蛛傷有驗取枝燒瀝治大風瘡疥生睂發子母祕錄治小兒鵝口桑皮汁和胡粉塗之聖惠方治小兒唇腫桑木汁塗之卽愈摘方治破傷中風桑瀝好酒對和溫服以醉爲度醒服消風散

簡誤

肺虛無火因寒襲之而發咳嗽者勿服

桑葉主除寒熱出汗汁解蜈蚣毒

疏○葉本經無气味詳其主治應是味甘气寒性無毒甘所以益血寒所以涼血甘寒相合故下气而益陰是以能主陰虛寒熱及因內熱出汗其性兼燥故又能除腳气水腫利大小腸原稟金气故又能除風經霜則兼得天地之淸肅故又能明目而止渴發者血之餘也益血故又能長髮涼血故又止吐血合癰口罨穿掌療湯火皆淸涼補血之功也

主治參互

四月采桑葉酒拌九蒸九曝爲末胡麻或黑芝麻去殼九蒸九曝另磨如泥各等分煉蜜和爲丸每五六錢空心饑時白湯下能益气血袪風仙家餌之爲引年止饑之要藥普濟方治靑盲洗法昔武勝軍宋仲孚患此二十年用此法二年目明如故摘靑桑葉曬漧逐月按日就地上燒存性每以一合於甆器內煎減二分傾出澄淸溫熱洗目至百度屢試有驗正月初八二月初八三月初六四月初四五月初六六月初二七月初七八月二十九九月十二十月十三十一月初二十二月三十集簡方治風眼下淚臘月不落桑葉煎湯日日溫洗或入芒硝千金方治頭髮不長用桑葉麻葉煮泔水沐之七日可長數尺聖濟總錄治吐血不止晚桑葉焙漧研涼茶服三

錢只一服止後用補肝肺藥直指方治癰口不斂經霜黃桑葉爲末傅之通論治穿掌腫毒新桑葉研爛罨之卽愈醫學正傳治湯火傷瘡經霜桑葉燒存性爲末油和敷之三日愈

桑耳味甘有毒黑者主女子漏下赤白沃血病癥瘕積聚陰痛陰陽寒熱無子療月水不調其黃熟陳白者止久泄益气不饑其金色者治癖飲積聚腹痛金瘡桑耳煆存性研細香附童便炒黑研細每用桑耳灰二分香附末三分淡醋湯空心調服治血崩奇效過於他木耳

桑椹味甘寒無毒單食止消渴陳藏器利五藏闗節通血气久服不饑安魂鎭神令人聰明變白不老多收暴榦爲末蜜丸日服時珍搗汁飲解中酒毒釀酒服利水气消腫【一名文武實】

疏○桑椹者桑之精華所結也其味甘其气寒其色初丹後紫味厚於气合而論之甘寒益血而除熱其爲涼血補血益陰之藥無疑矣消渴由於內熱津液不足生津故止渴五臟皆屬陰益陰故利五臟陰不足則闗節之血气不通血生津滿陰气長盛則不饑而血气自通矣熱退陰生則肝心無火故魂安而神自淸寧神淸則聰明內發陰復則變白不老甘寒除熱故解中酒毒性寒而下行利水故利水气而消腫皆自然之道也

主治參互

冦宗奭曰本經言桑甚詳獨遺烏椹然桑之精英盡在於此采摘微研以布濾汁石器熬成稀膏量入多少蜜熬稠貯甆器中每抄一二錢食後夜臥以沸湯點服治服金石藥發熱口渴生精神及小腸熱甚僊方日榦爲末蜜和丸酒服亦良四時月令云四月宜飲桑椹酒能理百種風熱其法用桑椹汁三斗重湯煮至一斗半入白蜜二合酥油一兩生薑汁一合煮令得所瓶收每服一合和酒飲之亦可以汁熬燒酒藏之經年味愈佳普濟方治水腫脹滿水不下則滿溢水下則虛竭還脹十無一活宜用桑椹酒治之桑白皮切以水二斗煮汁一斗入桑椹再煮取五升以糯米飯五升釀酒飲保命集治瘰癧結核文武膏用文武實卽桑椹子二斗黑熟者以布取汁銀石器熬成膏每白湯調服一匙日三服千金方治小兒赤禿桑椹子取汁頻服聖濟錄治小兒白禿黑椹入罌中曝三七日化爲水洗之三七日神效集簡方治陰證腹痛桑椹絹包風漧過伏天爲細

末每服三錢熱酒下取汗

簡誤

甘寒滑故潤而下行脾胃虛寒作泄者勿服桑柴灰味辛寒有小毒淋取汁與冬灰等分同滅痣疵黑子蝕惡肉煮赤小豆食大下水脹傅金瘡止血生肌桑霜卽灰汁以桑皮綿紙襯淘籮底用滚水淋下甆器盛之重湯煮幹別名木磠能鉆筋透骨爲傅癰疽拔疔引諸散毒藥攻毒之要品得丹砂雄黃乳香沒藥牛黃龍腦香紅白藥子白及白斂傅一切腫毒止痛追毒有奇效得鐵銹蟾酥可拔疔枝味苦平性不冷不熱主徧體風癢漧燥火气腳气風气四肢拘攣上气眼暈肺气欬嗽消食利小便療癰疽後渴嫰條細搗一升熬香煎飲亦無禁忌久服終身不患偏風聖惠方治紫白癜風桑枝十斤益母艸三斤水五斗慢煮至五升去滓再煎成膏每臥時溫酒調服半合以愈爲度

桑黃气味與白皮同其除肺熱之功殆又過之山家老桑樹多生湖桑少見同天門冬百部山梔枇杷葉治赤鼻有神

竹葉味辛平大寒無毒主胸中痰熱欬逆上气

疏○竹葉稟陰气以生本經味辛平气大寒無毒甄權言甘寒气薄味厚陰中微陽降也入足陽明手少陰經陽明客熱則胸中生痰痰熱壅滯則欬逆上气辛寒能解陽明之熱結則痰自消气自下而欬逆止矣仲景治傷寒發熱大渴有竹葉石膏湯無非假其辛寒散陽明之邪熱也

主治參互

煎湯調酸棗仁炒熟末五錢臨臥服治心虛不得眠同麥門冬酸棗仁逺志丹參茯神丹砂犀角治心

經蘊熱虛煩不眠入白虎湯治傷寒煩熱大渴引飲肘後方治時行發黃竹葉五升小麥七升石膏三兩水一斗半煮取七升細服盡劑愈

淡竹茹味甘微寒無毒主嘔啘溫气寒熱吐血崩中疏○竹茹𨿽與竹葉同本然竹茹得土气多故味帶甘气微寒無毒入足陽明經經曰諸嘔吐酸水皆屬於熱陽明有熱則爲嘔啘溫气寒熱亦邪客陽明所致甘寒解陽明之熱則邪气退而嘔啘止矣甘寒又能涼血淸熱故主吐血崩中及女勞復也

主治參互

同木瓜橘皮麥門冬枇杷葉人參蘆根汁石斛治胃虛有熱嘔啘不止活人書治傷寒愈後交接女勞復頭痛身熱耳鳴口渴腰骨痛男子卵腫股痛竹皮一升水三升煮五沸服汁又方治婦人大病初愈有所動勞致熱气沖胸手足搐搦拘急如中風狀淡竹靑茹半斤栝樓二兩水二升分二服

簡誤

胃寒嘔吐及感寒挾食作吐忌用

淡竹瀝味甘大寒無毒療暴中風痺胸中大熱止煩悶消渴勞復

疏○竹瀝竹之津液也經云大寒亦言其本性耳得火之後寒气應減性滑流利走竅逐痰故爲中風家要藥凡中風之證莫不由於陰虛火旺煎熬津液結而爲痰壅塞气道不得升降熱極生風以致猝然僵僕或偏痺不仁此藥能徧走經絡摉剔一切痰結兼之甘寒能益陰而除熱痰熱旣袪則气道通利經脈流轉外證自除矣其主胸中大熱止煩悶者取其甘寒淸熱益陰之功耳觀古人以竹瀝治中風則知中風未有不因陰虛痰熱所致不然如果外來風邪安得復用此甘寒滑利之藥治之哉

主治參互

同貝母栝樓仁霞天膏白芥子蘇子橘紅郁金童便麥門冬治似中風口眼防斜語言蹇澀或半身不遂等證千金方治中風口噤竹瀝加薑汁日日飲之梅師方治產後中風口噤身直面靑手足反張以

竹瀝飲一二升卽蘇外臺祕要治破傷中風凡閃脫折骨諸瘡愼不可當風用扇中風則發痙口噤項急殺人亟飲竹瀝二三升忌飲食及酒千金方小兒傷寒淡竹瀝葛根汁各六合細細與服至寶方小兒狂語夜後便發竹瀝夜服二合產寶方婦人胎動妊娠因夫所動困絕以竹瀝飲一升立愈梅師方孕婦子煩茯苓二兩竹瀝一升水四升煎二升分三服千金方時气煩躁五六日不解靑竹瀝半盞煎熱數數飲之覆取微汗李絳兵部手集欬嗽肺痿大人小兒欬逆短气胸中吸吸欬出涕唾嗽出臭膿用淡竹瀝一合服之日三五次以愈爲度簡誤

寒痰濕痰及飲食生痰不宜用

吳茱萸味辛溫大熱有小毒主溫中下气止痛欬逆寒熱除濕血痺逐風邪開腠理去痰冷腹內絞痛諸冷實不消中惡心腹痛逆气利五藏

疏○吳茱萸稟火气以生故其味辛气溫有小毒甄權辛苦大熱气味俱厚陽也入足陽明太陰兼入足少陰厥陰經凡脾胃之气喜溫而惡寒寒則中气不能運化或爲冷實不消或爲腹內絞痛或寒痰停積以致气逆發欬五臟不利辛溫暖脾胃而散寒邪則中自溫气自下而諸證悉除其主除濕血痺逐風邪者蓋以風寒濕之邪多從脾胃而入脾胃主肌肉爲邪所侵則腠理閉密而寒熱諸痺所從來矣辛溫走散開發故能使風寒濕之邪從腠理而出中惡腹痛亦邪惡之气干犯脾胃所致入脾散邪則腹痛自止矣

主治參互

仲景吳茱萸湯治少陰病吐利手足逆冷煩躁欲死者吳茱萸一斤人參二兩生薑六兩大棗十二枚劈四味以水七升煮二升去滓溫服七合日三服厥陰漧嘔吐涎沬頭痛者同此方又當歸四逆加吳茱萸湯治厥陰證手足厥冷脈細欲絕其人內有久寒者當歸三兩芍藥三兩炙甘艸二兩通艸二兩桂枝三兩細辛三兩生薑半斤吳茱萸二升大棗二十五枚以水六升淸酒六升同煮取五升去滓分五服食療治冬月感寒吳茱萸五錢煎湯服之取汗聖惠方治陰毒傷寒四肢逆冷用吳茱萸一升酒拌濕絹袋二个包蒸極熱更互熨足心气透痛亦卽止累有效肘後方治寒疝往來吳茱萸一兩生薑半兩淸酒一升煎分溫服聖惠方治食已吞酸胃虛冷者吳茱萸湯泡七次焙漧姜等分爲末湯服一錢孫氏存仁方治多年脾泄老人多此謂之水土同

化吳茱萸三錢泡入水煎汁入鹽少許通口服蓋茱萸能暖膀胱水道旣淸大腸自固他藥𨿽熱不能分解淸濁也和劑局方戊巳丸治脾胃受濕下痢赤白腹痛米谷不化用吳茱萸黃連白芍藥各一兩同炒爲末蒸餅丸梧子大每服二三丸米飲下

簡誤

陽厥似陰手足𨿽逆冷而口多渴喜飲水大小便祕結小便或通亦赤澀短少此火極似水守眞所謂禁栗如喪神守皆屬於火之謂耳此與桂附漧薑之類同忌嘔吐吞酸屬胃火者不宜用欬逆上气非風寒外邪及冷痰宿水所致不宜用腹痛屬血虛有火者不宜用赤白下痢病名滯下因暑邪入於腸胃而非酒食生冷停滯積垢者不宜用小腸疝气非驟感寒邪及初發一二次者不宜用霍亂轉筋由於脾胃虛弱冒暑所致而非寒濕生冷干犯腸胃者不宜用一切陰虛之證及五臟六腑有熱無寒之人法所咸忌

檳榔味辛溫無毒主消穀逐水除痰癖殺三虫伏屍療寸白

疏○檳榔得天之陽气地之金味故味辛气溫無毒大明言澀元素言苦以其感盛夏之火气耳气薄味厚陽中微陰降也入手足陽明經夫足陽明爲水谷之海手陽明爲傳道之官二經相爲貫輸以運化精微者也二經病則水谷不能以時消化覊畱而成痰癖或濕熱停久則變生諸虫此藥辛能散結破滯苦能下泄殺虫故主如上諸證也甄權宣利五臟六腑壅滯破胸中气下水腫治心痛積聚日華子下一切气通闗節利九竅健脾調中破癥結李珣主賁豚气五膈气風冷气腳气宿食不消皆取其辛溫走散破气墜積能下腸胃有形之物耳

主治參互

同艸果枳實橘皮治食瘧加三稜蓬茂礬紅紅麯山查麥糵消一切堅硬肉食及諸米麫生冷食積成塊作痛同黃連藊豆蓮肉橘紅白芍藥紅麯烏梅葛根枳殼治滯下後重同雷丸使君子白蕪荑蘆薈肉豆蔲胡黃連治小兒疳蚘同楝根鶴虱錫灰薏苡根貫眾烏梅治一切寸白虫同蒼術艸果靑皮甘艸治山嵐瘴气發瘧直指方心脾作痛雞心檳榔髙良姜各一錢半陳米百粒同以水煎服之廣利方腳气沖心悶亂不識人用白檳榔十二分爲末分二服空心暖小便調下日二服十便良方虫痔裏急檳榔爲末每日空心以白湯調二錢千金方寸白虫病檳榔二七枚爲末先以水二升半煮檳榔片取一升空心調末方寸匕服之經日虫盡出未盡再服以盡爲度

簡誤

檳榔性能墜諸气至於下極病屬气虛者忌之脾胃虛𨿽有積滯者不宜用下利非後重者不宜用心腹痛無畱結及非虫攻咬者不宜用瘧非山嵐瘴气者不宜用凡病屬陰陽兩虛中气不足而非腸胃壅滯宿食脹滿者悉在所忌

梔子味苦寒大寒無毒主五內邪气胃中熱气面赤酒皰皶鼻白癩赤癩瘡瘍療目熱赤痛胸心大小腸大熱心中煩悶

疏○梔子感天之淸气得地之苦味故其性無毒气薄而味厚气浮而味沈陽中陰也入手太陰手少陰足陽明經少陰爲君主之官邪熱客之則五臟皆失所主淸少陰之熱則五內邪气自去胃中熱气亦除面赤酒皰皶鼻者肺熱之也肺主淸肅酒熱客之卽見是證於開竅之所延及於面也肺得苦寒之气則酒熱自除而面鼻赤色皆退矣其主赤白癩瘡瘍者卽諸痛癢瘡瘍皆屬心火之謂療目赤熱痛及胸心大小腸大熱心中煩悶者總除心肺二經之火熱也此藥味苦气寒瀉一切有餘之火故能主如上諸證

主治參互

仲景治傷寒汗吐下後虛煩不得眠及心中懊憹者有梔子豉湯用梔子十四枚香豉四合水煎服入茵陳大黃湯治傷寒濕熱發黃腹脹梔子十四枚茵陳六兩大黃三兩水一斗先煮茵陳減六升內二味煮取三升分三服小便當利尿如皂角汁狀正赤一宿腹減黃從小便出也同甘艸黃檗爲梔子檗皮湯亦治發黃身熱同厚朴枳實爲梔子厚朴湯治傷寒下後心煩腹滿臥起不安者得吐卽愈同防矢作湯治大病後勞復小便不利者小便利卽愈已上皆仲景法同連翹麥門冬竹葉燈心艸生甘艸黃連能瀉心經有餘之火加赤茯苓木通滑石澤瀉瀉小腸火同桑黃或桑白皮黃芩甘艸桔梗五味子漧葛治酒熱傷肺發出鼻皶同茵陳蒿滑石車前子秦艽黃連連錢艸苜蓿治酒熱發黃梅師方治熱病後勞復及因交接後發動欲死不能語者梔子三十枚水三升煎一升服令微汗救急方治湯蕩火傷梔子末和雞子淸濃塗之丹溪方治胃脘火痛山梔七枚炒水一盞煎七分入生薑汁飲之立止

簡誤

梔子稟至苦大寒之气苦寒損胃而傷血凡脾胃虛弱者忌之血虛發熱者忌之性能瀉有餘之火心肺無邪熱者不宜用小便不通由於膀胱虛無气以化而非熱結小腸者不宜用瘡瘍因气血虛不能收斂則爲久冷敗瘡非溫暖補益之劑則不愈此所謂旣潰之後一毫寒藥不可用是也世人又以治諸血證不知血得熱則行得寒則凝瘀血凝結於中則反致寒熱或發熱勞嗽飲食減少爲難療之病凡治吐血法當以順气爲先蓋血隨气而行气降則火降火降則血自歸經不求其止而止矣此治療之要法不可違也

騏驎竭味甘鹹平有小毒主五藏邪气帶下止痛破積血金瘡生肉【舊與紫�同條今分出】

疏○騏驎竭稟土气而兼水化故味甘鹹气平無毒丹房鑑源云稟於熒惑之气生於湯石之陰其色赤象火而味鹹則得陰气也气薄味厚陰也降也入足厥陰手少陰經甘主補咸主消散瘀血生新血之要藥故主破積血金瘡止痛生肉主五臟邪气者卽邪熱气也帶下者濕熱傷血分所致也甘鹹能涼血除熱故悉主之蘇恭主心腹卒痛李珣以之治傷折打損一切疼痛血气攪刺內傷血聚者誠爲此耳【此藥產外國極難得眞者理傷折有奪命之功】

主治參互

同乳香沒藥自然銅麻皮灰狗頭骨煆存性防虫黃荊子骨碎補治一切打撲損傷同發灰乳香沒藥片腦輕粉象牙末紅粉霜爲細末摻一切金瘡及腫毒生肌止痛廣利方金瘡出血騏驎竭末傅之立愈醫林集要產後血衝心胸喘滿命在須臾用血竭沒藥各一錢研童便和酒調服究原方收斂瘡口血竭末一字龍腦少許大棗燒灰半錢同研津調塗之摘方胸中血塊血竭沒藥各一兩滑石牡丹皮各一兩同煮過爲末醋糊丸梧子大空心服之醫林集要嵌甲疼痛血竭末傅之

簡誤

凡使勿用海母血眞相似只是味鹹並鮏气騏驎竭味微鹹甘似梔子气也又云嚼之不爛如蠟者爲上凡血病無瘀積者不必用日華子云此藥性急不可多使卻引膿用時勿與眾藥同研化作飛塵也

龍腦香味辛苦微寒一云溫平無毒主心腹邪气風濕積聚耳聾明目去目赤膚翳

疏○龍腦香稟火金之气以生本經味辛苦气微寒無毒其香爲百藥之冠凡香气之甚者其性必溫熱李珣言溫元素言熱是矣气芳烈味大辛陽中之陽升也散也性善走竄開竅無往不達芳香之气能辟一切邪惡辛熱之性能散一切風濕故主心腹邪气及風濕積聚也耳聾者竅閉也開竅則耳自聰目赤膚翳者火熱甚也辛溫主散能引火熱之气自外而出則目自明赤痛膚翳自去此從治之法也別錄又主婦人難產者取其善走開通闗竅之力耳

主治參互

同乳香沒藥雄黃紅藥子烏雞骨白及白斂桑磠碱牛黃傅一切疔腫癰疽神效聖濟總錄目生膚翳龍腦爲末日防三五度禦醫院方頭目風熱上攻用龍腦末半兩南蓬砂末一兩頻防兩鼻瀕湖集簡方風熱喉痺燈心一錢黃檗五分並燒存性白礬七分煆過片腦三分爲末每以一二分吹患處此陸一峯家傳絕妙方也又方鼻中息肉垂下者用片腦防之自入夷堅志傷寒舌出過寸者梅花片腦半分爲末摻之隨手而愈又方中風牙噤無門下藥者開闗散揩之五月五日午時用龍腦天南星等分爲末每以一字揩齒二三十徧其口自開經驗方痘瘡狂躁心煩气喘妄語或見鬼神瘡色赤未透者用龍腦一錢細研旋以豬心血丸芡子大每服一丸紫艸湯下少時心神便定得睡發瘡總微論用獖豬第二番血淸半杯紫艸汁半杯和勻入龍腦一分溫服良久下瘀血一二行瘡卽紅活此治痘瘡黑黶醫所不治者百發百中

簡誤

宗奭云此物大通利闗膈熱塞大人小兒風涎閉塞及暴得驚熱甚爲濟用然非常服之藥震亨雲龍腦屬火世知其寒而通利未達其熱而輕浮飛越喜其香而貴重動輒與麝同爲桂附之助然人之陽易動陰易虧不可不思杲曰龍腦入骨風病在骨髓者宜用之爲引經若風在血脈肌肉輒用腦麝反引風入骨髓如油入麫莫之能出也觀三公之言則龍腦之爲害可知凡中風非外來之風邪乃因气血虛而病者忌之小兒吐瀉後成驚者爲慢脾風切不可服急驚屬實熱可用慢驚屬虛寒不可用眼目昏暗屬肝腎虛者不宜入防藥設誤防之必致昏暗難療

蕪荑味辛平無毒主五內邪气散皮膚骨節中淫淫溫行毒去三虫化食逐寸白散腸中嗢嗢喘息

疏○蕪荑稟金气而生於春陽之令本經味辛气平無毒甄權加苦李珣加溫詳其功用應是苦辛溫平之藥非辛溫則不能散五臟皮膚骨節中邪毒气非苦平則不能去三虫化食逐寸白療腸中嗢嗢喘息然察其所主𨿽能除風邪淫气之爲害而其功則長於走腸胃殺諸虫消食積也故小兒疳瀉冷痢爲必資之藥

主治參互

同肉豆蔲胡黃連盧防使君子靑黛五穀虫雷丸檳榔橘皮治小兒疳熱瀉痢及腹大羸瘦面黃好喫泥土本事方制殺諸虫生蕪荑生檳榔各四兩爲末蒸餅丸如梧子每服二十丸白湯下錢氏小兒直訣疳熱有虫瘦悴久服充肌用蕪荑一兩黃連一兩爲末豬膽汁七枚和入盌內飯上蒸之一日蒸一次九蒸乃入麝香半錢湯浸蒸餅和丸菉豆大每服五七丸至二十丸米飲下危氏得效方虫牙作痛以蕪荑仁安蛀孔中及縫中甚效入藥用大者小者卽楡莢不堪入藥除疳證殺虫外他用甚稀故不著簡誤

枳殼味苦酸微寒無毒主風癢麻痺通利闗節勞气欬嗽背防悶倦散畱結胸膈痰滯逐水消脹滿大腸風安胃止風痛

疏○枳殼气味所主與枳實大略相同但枳實形小其气全其性烈故善下達如少年猛悍之將勇往直前而一無回顧者也枳殼形大其气散其性緩故其行稍遲是以能入胸膈肺胃之分及入大腸也其主風癢麻痺通利闗節止風痛者蓋肺主皮毛胃主肌肉風寒濕入於二經則皮膚瘙癢或作痛或麻木此藥有苦泄辛散之功兼能引諸風藥入於二髒故爲治風所需風邪旣散則闗節自然通利矣其療勞气咳嗽背膊悶倦者蓋亦指風寒郁於上焦則肺气滯而爲悶倦咳嗽經曰肺苦气上逆急食苦以泄之枳殼味苦能泄至髙之气故主之也又肺與大腸爲表裏風邪入肺則並入大腸風熱相搏而爲腸風下血苦寒下泄之气則血熱淸而風自除矣其主散畱結胸膈痰滯逐水消脹滿安胃諸證悉與枳實相同苐其气稍緩耳

主治參互

同蘇子橘皮桔梗木香白豆蔲香附治上焦壅气脹滿因於寒同黃連槐花漧葛防風荊芥芍藥黃芩當歸生地黃地楡側柏葉治腸風下血初起者神效同荊芥苦參防風蒼耳艸敗蒲煎湯沐浴治風疹

作癢同檳榔芍藥黃連升麻葛根甘艸紅麯滑石治滯下裏急後重得人參麥冬治气虛大便不快同肉桂治右脇痛

簡誤

枳殼泄肺能損至髙之气肺气虛弱者忌之脾胃虛中气不運而痰壅喘急者忌之咳嗽不因於風寒入肺气壅者服之反能作劇咳嗽陰虛火炎者服之立致危殆一槪胎前產後咸不宜服今世多用以治婦人胎气不安或至八九月爲易產之劑動輒資用殊不知婦人懷孕全賴气血以養胎气血充足則胎自易產且娠婦至八九月精神困倦四肢軟弱飲食減少動息喘促何莫非虛弱之證而更用此耗散之藥耶正經所謂損不足而虛其虛豈不大謬哉古方有瘦胎飲者爲湖陽公主而設以彼奉養太過其气必實故用此以耗其有餘之气則胎易產今人不知古人立方之意一槪濫施誤甚誤甚

枳實味苦酸寒微寒無毒主大風在皮膚中如麻豆苦癢除寒熱結止痢長肌肉利五藏益气輕身除胸脇痰癖逐停水破結實消脹滿心下急痞痛逆气脇風痛安胃气止溏泄明目

疏○枳實感天地苦寒之气以生故其味苦气寒無毒別錄雷公加酸甄權加辛察其功用必是苦爲最而酸辛次之气味俱厚陰也入足陽明太陰經細詳神農主治與本藥气味大不相侔究其所因必是枳殼所主蓋二物古文原同一條後人分出時誤入耳其別錄所主除胸脇痰癖逐停水破結實消脹滿心下急痞痛逆气脇風痛安胃气止溏泄者是其本分內事皆足陽明太陰受病二經气滯則不能運化精微而痰癖停水結實脹滿所自來矣胃之上口名曰賁門賁門與心相連胃气壅則心下亦自急痞痛邪塞中焦則升降不舒而气上逆肝木郁於地下則不能條達而脇痛得其破散衝走之力則諸證悉除所以仲景下傷寒腹脹實結者有承气湯胸中痞痛者有陷胸湯潔古療心下痞滿者有枳術丸壅滯旣去則胃气自安而溏泄亦止矣末云明目者經曰目得血而能視气旺乃能生血損气破散之性豈能明目哉無是理也

主治參互

同三稜蓬茂靑皮檳榔爲消磨堅積之劑然須能食脾胃健者宜之同白術橘皮厚朴甘艸砂仁爲枳術丸治心下痞滿因於食入陷胸湯治傷寒寒熱結胸入大小承气湯治傷寒熱邪入裏結實脹滿痛不可當數日不更衣者

簡誤

此藥性専消導破气損眞觀朱震亨云瀉痰有衝墻倒壁之力其爲勇悍之气可知凡中气虛弱勞倦傷脾發爲痞滿者當用補中益气湯補其不足則痞自除此法所當忌也脹滿非實邪結於中下焦手不可按七八日不更衣者必不可用挾熱下痢亦非燥糞畱結者必不可用傷食停積多因脾胃虛不能運化所致愼勿輕餌如元气壯實有積滯者不得已用一二劑病已卽去之卽潔古所制枳術丸亦爲脾胃有積滯者設積滯去則脾胃自健故謂之益脾胃之藥非消導之外復有補益之功也時醫不識病之虛實藥之補瀉往往槪施損人眞气爲厲不淺設誤投之𨿽多服參耆補劑亦難挽其刻削之害也世人多蹈其獘故特表以爲戒

厚朴味苦溫大溫無毒主中風傷寒頭痛寒熱驚悸气血痺死肌去三虫溫中益气消痰下气療霍亂及腹痛脹滿胃中冷逆胸中嘔不止泄痢淋露除驚去畱熱心煩滿厚腸胃

疏○厚朴稟地二之气以生兼得乎春陽之气而成故其味苦其气溫甄權苦辛大熱應是辛熱苦溫之藥辛熱太過則其性宜有毒以其得陽气之正故無毒耳气味俱厚陽中之陰降也入足太陰手足陽明經其主中風傷寒頭痛寒熱气血痺死肌者蓋以風寒外邪傷於陽分則爲寒熱頭痛風寒濕入腠理則气血凝澀而成痺甚則肌肉不仁此藥辛能散結苦能燥濕溫熱能袪風寒故悉主之也別錄又主溫中消痰下气療霍亂及腹痛脹滿胃中冷逆胸中嘔不止泄痢心煩滿者何莫非脹胃气逆壅滯及痰飲畱結飲食生冷所致得此下泄開通溫熱暖胃則諸證不求其止而止矣至於淋露𨿽屬下焦爲病然多因胃家濕熱下流三虫亦腸胃濕熱所生苦能燥濕殺虫故亦主之也本經又主驚悸及別錄除驚去畱熱者皆非其所宜驚悸屬心虛於脾胃絕無相干气味大溫之藥又豈能去畱熱哉至益气厚腸胃蓋亦指邪气去正气自益之謂積滯消腸胃自厚之意耳非消散之外復有補益之功也用者詳之

主治參互

同陳皮枳殼麥糵艸果山查砂仁礬紅治傷食腹脹同橘皮黃連甘艸蒼白術葛根治濕熱作瀉同

檳榔木香黃連滑石橘皮甘艸白芍藥治滯下初起同白術人參白芍藥茯苓消腹脹佐生薑橘皮

藿香砂仁半夏止胃寒嘔吐同三稜蓬茂檳榔人參靑皮治積年冷癖堅塊同蒼術橘皮甘艸爲平胃散治胸中惇厚之气使飲食倍增聖惠方治痰壅嘔逆心胸滿悶不下飲食用厚朴一兩薑汁炙黃爲末米飲調下二錢匕張仲景金匱方治腹脹脈數厚朴三物湯用厚朴半斤枳實五枚以水一斗二升煎取五升入大黃四兩再煎取三升溫服一升轉動更服不動勿服又七物厚朴湯治腹痛脹滿用厚朴半斤甘艸大黃各三兩棗十枚枳實五枚桂二兩生薑五兩以水一斗煎取四升溫服八合日三嘔者加半夏五合

簡誤

厚朴气味辛溫性復大熱其功長於泄結散滿溫暖脾胃一切飲食停積气壅暴脹與夫冷气逆气積年冷气入腹腸鳴虛吼痰飲吐沬胃冷嘔逆腹痛泄瀉及脾胃壯實之人偶感風寒气實人誤服參耆致成喘脹誠爲要藥然而性専消導散而不收略無補益之功故凡嘔吐不因寒痰冷積而由於胃虛火气炎上腹痛因於血虛脾陰不足而非停滯所致泄瀉因於火熱暴注而非積寒傷冷腹滿因於中气不足气不歸元而非气實壅滯中風由於陰虛火炎猝致僵僕而非西北眞中寒邪傷寒發熱頭疼而無痞塞脹滿之候小兒吐瀉乳食將成慢驚大人气虛血槁見發膈證老人脾虛不能運化偶有停積娠婦惡阻水谷不入娠婦胎升眩暈娠婦傷食停冷娠婦腹痛瀉利娠婦傷寒傷風產後血虛腹痛產後中滿作喘產後泄瀉反胃已上諸證法所咸忌若誤投之輕病變重重病必危世人不究其原一槪濫用𨿽或一時未見其害而淸純沖和之气默爲之耗矣可不愼哉

茗苦茗味甘苦微寒無毒主瘻瘡利小便去痰熱渴令人少睡苦主下气消食

疏○茗稟土中之淸气兼得春初生發之意本經味甘气微寒無毒藏器言苦然亦有不苦者气薄味厚陰中微陽降也入手太陰少陰經太陰爲淸肅之髒喜涼而惡熱熱則生痰而津液竭故作渴也瘻瘡者大腸積熱也小便不利者小腸熱結也甘寒入心肺而除熱則津液生痰熱解髒气旣淸腑病不求其止而止矣令人少睡者蓋心藏神神昏則多睡淸心經之熱則神常自惺寂故不寐也下气消食者苦能下泄故气下火降而兼滌除腸胃則食自消矣

主治參互

同黃連酸棗仁生用通艸蓮實治多睡好眠同當歸川芎烏梅黑豆生地黃土茯苓甘菊花治頭痛因於血虛有火者直指方熱毒下痢蠟茶爲末密水煎服白痢以薑汁同水煎服兩三服卽愈

簡誤

凡茶之種類極多方宜大異要皆以味甘不澀气芬如蘭摘於夏前者爲良夫茶稟天地至淸之气生於山谷磽瘠砂土之中不受纖芥穢滓専感云露之气以爲滋培故能滌腸胃一切垢膩寧非木中淸貴之品哉昔人多以其苦寒不利脾胃及多食發黃消瘦之說此皆語其粗惡苦澀品類最下者言之耳昔雅州蒙山出一種茶服四兩卽爲地僊豈有味甘气芬者飲之反致疾耶但苦澀野气葉痿莖枯非道地所產者服之不利心脾故不宜飲酒後不宜用能成飲證

山茱萸味酸平微溫無毒主心下邪气寒熱溫中逐寒濕痺去三虫腸胃風邪寒熱疝瘕頭風風气去來鼻塞目黃耳聾面皰溫中下气出汗彊陰益精安五藏通九竅止小便利久服輕身明目彊力長年

疏○山茱萸感天地春生之气兼得木之酸味神農气平別錄微溫總言其得春气之正耳岐伯甄權加辛然嘗其味必是酸多辛少入足厥陰足少陰經陽中之陰降也其治心下邪气寒熱腸胃風邪寒熱頭風風气去來鼻塞面皰者皆肝腎二經所主二經虛熱故見前證肝爲風木之位經曰諸風掉屬肝木此藥溫能通行辛能走散酸能入肝而斂虛熱風邪消散則心下腸胃寒熱自除頭目亦淸利而鼻塞面皰悉愈也逐寒濕痺者經曰邪之所湊其气必虛總借其辛溫散結行而能補也至於三虫亦腸胃濕熱所生濕去則虫自除能溫中則气自下汗自出矣凡四時之令春气暖而生秋气涼而殺萬物之性喜溫而惡寒人身精气亦賴溫暖而後充足況肝腎在下居至陰之位非得溫暖之气則孤陰無以生此藥正入二經气溫而主補味酸而主斂故精气益而陰彊也精益則五臟自安九竅自利又腎與膀胱爲表裏膀胱虛寒則小便不禁耳爲腎之外竅腎虛則耳聾肝開竅於目肝虛則邪熱客之而目黃二經受寒邪則爲疝瘕二髒得補則諸證無不瘳矣輕身彊力長年者益精安五臟之驗也

主治參互

同菟絲子肉蓯蓉巴防天鹿茸牛膝白膠車前子枸杞子生地黃沙苑蒺藜麥門冬能添精固髓暖腰膝益陽道令人有子同人參五味子牡蠣益智子治老人小便淋瀝及遺尿同人乳沙苑蒺藜熟地黃人參麥門冬牛膝甘菊花治腦骨痛腦爲髓之海髓足則腦痛自除同石菖蒲甘菊花地黃黃檗五味子治腎虛耳聾同杜仲牛膝地黃白膠山藥治腎虛腰痛入六味地黃丸爲腎虛而有濕熱者所須簡誤

命門火熾彊陽不痿者忌之膀胱熱結小便不利者法當淸利此藥味酸主斂不宜用陰虛血熱不宜用卽用當與黃檗同加

紫葳味酸微寒無毒主婦產乳餘疾崩中癥瘕血閉寒熱羸瘦養胎

疏○紫葳卽淩霄花也稟春气以生故其味酸气微寒無毒花開於夏而色赤味應帶苦入肝行血之峻藥故主婦人產乳餘疾及崩中癥瘕血閉寒熱羸瘦諸證至於養胎決非其性所宜用者愼之

主治參互

同當歸紅花川芎牛膝地黃延胡索桃仁蘇方木五靈脂治壯實婦人經閉普濟方嬰兒百日內無故口靑不飲乳用淩霄花大藍葉芒硝大黃等分爲末以羊髓和丸梧子大每研一丸乳送下便能喫乳熱者可服寒者忌之

簡誤

紫葳長於破血消瘀凡婦人血气虛者一槪勿施胎前防不宜用

胡桐涙味鹹苦大寒無毒主大毒熱心腹煩滿水和服之取吐又主牛馬急黃黑汗水研三二兩灌之立瘥疏○胡桐淚稟地中至陰之气而兼水化故味鹹苦气大寒無毒气味俱厚陰中之陰也入足陽明經經曰熱淫於內治以鹹寒又曰在髙者因而越之苦以湧吐寒以勝熱故主大毒熱心腹煩滿取吐而效也牛馬性熱而又犯熱病所以急黃黑汗也鹹寒能除大熱故亦主之日華子以之治風虫牙齒痛李珣謂其能治骨槽風齒防元素言瘰癧非此不能除皆資其苦能殺虫咸能入骨軟堅大寒能除極熱之用耳主治參互

聖惠方牙疼出血胡桐淚半兩研入麝香少許夜夜貼之又方牙疳宣露膿血臭气者胡桐淚一兩枸杞根一升每用五錢煎水熱嗽聖濟總錄牙齒蠧黑乃腎虛也胡桐淚一兩丹砂半兩麝香一分爲末摻之除口齒藥外他用甚稀故不著簡誤

豬苓味甘苦平無毒主痎瘧解毒蠱疰不祥利水道久服輕身耐老

疏○豬苓稟戊土之陽气得風木之陰气本經謂其味甘應兼淡苦其气平而無毒气味俱薄降也陽中陰也入足太陽足少陰經其主痎瘧者瘧必由暑暑必兼濕淡以利竅引暑濕之气從小便出所以分消之也淡滲之性故利水道濕勝則身重濕去則身輕利竅之藥必能走泄精气其曰久服耐老必無是理矣解蠱毒疰不祥義將安出亦未可盡信也

主治參互

入五苓散爲除濕之要藥佐白芍藥白茯苓人參橘皮術澤瀉治水腫之屬陽分者佐白芍藥生地黃桑寄生桑根白皮茯苓澤瀉琥珀石斛薏苡仁肉桂治水腫之屬陰分者均爲要藥其功長於利水故善除濕

簡誤

冦宗奭曰豬苓利水之功多久服必損腎气昏人目潔古曰淡滲太燥能亡津液無濕證勿服皆確論也有濕尙宜暫用久服防乎不可

烏藥味辛溫無毒主中惡心腹痛蠱毒疰忤鬼气宿食不消天行疫瘴膀胱腎間冷气攻衝背膂婦人血气小兒腹中諸虫

疏○烏藥稟地二之气以生故味辛气溫無毒然嘗其味亦帶微苦气亦微香气厚於味陽也入足陽明少陰經其主中惡心腹痛疰忤鬼气天行疫瘴者皆足陽明受病陽明開竅於口鼻凡邪惡鬼忤與夫疫瘴之气侵人悉從口鼻而入此藥辛溫暖胃辟惡散邪故能主諸證也胃暖則宿食自消辛散則蠱毒亦解又腎與膀胱爲表裏虛則寒客之而冷气攻衝背膂辛溫能散寒邪其性又善下走則冷气攻衝自止也性溫走泄故復能散婦人血凝气滯微苦而辛故又能療小兒腹中諸虫也

主治參互

同沈香木香白豆蔲香附橘皮檳榔治婦人气實暴气壅脹濟生方治七情鬱結上气喘急用四磨湯降中兼升瀉中帶補其方以人參烏藥沈香檳榔各磨濃汁七分煎細細咽之和劑局方烏沈湯治一切气一切冷補五臟調中壯陽暖腰膝去邪气冷風麻痺膀胱腎間冷气攻衝背膂俛仰不利風水毒腫吐瀉轉筋癥癖刺痛中惡心腹痛鬼气疰忤天行疫瘴婦人血气痛用天臺烏藥一百兩沈香五十兩人參三兩炙甘艸四兩爲末每服半錢姜鹽湯空心防服

簡誤

烏藥辛溫散气病屬气虛者忌之世人多以香附同用治女人一切气病不知气有虛有實有寒有熱冷气暴气用之固宜气虛气熱用之能無貽害耶以故婦人月事先期小便短赤及咳嗽內熱口渴口漧舌苦不得眠一切陰虛內熱之病皆不宜服

沒藥味苦平無毒主破血止痛療金瘡杖瘡諸惡瘡痔漏卒下血目中翳暈痛膚赤

疏○沒藥稟金水之气以生故味苦平無毒然平應作辛气應微寒气薄味厚陰也降也入足厥陰經凡惡瘡痔漏皆因血熱瘀滯而成外受金刃及杖傷作瘡亦皆血肉受病血肉傷則瘀而發熱作痛此藥苦能泄辛能散寒能除熱水屬陰血亦屬陰以類相從故能入血分散瘀血治血熱諸瘡及卒然下血證也肝開竅於目目得血而能視肝經血熱則目爲赤痛膚翳散肝經之血熱則目病除矣

主治參互

同延胡索乳香漧漆鼈甲琥珀爲末治產後血暈有神效加人參澤蘭生地益母艸蘇木作湯送前藥治兒枕痛及惡露未盡膓痛寒熱等證立效同乳香白及白斂紫花地丁半枝蓮夏枯艸忍冬藤連翹甘菊貝母治一切癰疽疔腫同乳香當歸牡丹皮牛膝續防川芎番降香穿山甲治內傷胸脇骨痛入一切膏藥能消毒止痛長肉禦藥院方筋骨損傷米粉四兩炒黃入沒藥乳香末各半兩酒調成膏攤貼之奇效良方金刃所傷未透膜者乳香沒藥各一錢以童子小便半盞酒半盞溫化服之圖經本艸婦人腹痛內傷防刺沒藥末一錢酒服便止又治婦人血暈方同婦人良方產後惡血沒藥血竭末各一錢童便溫酒各半盞煎沸服良危氏得效方女人異疾月事退出皆作禽獸之形欲來傷人先將綿塞陰戶乃頓服沒藥末一兩白湯調下卽愈簡誤

孕婦不宜服凡骨節痛與夫胸腹脇肋痛非瘀血停畱而因於血虛者不宜用產後惡露去多腹中虛痛者不宜用癰疽已潰不宜用目赤膚翳非血熱甚者不宜用大槪其功長於通滯血血滯則气亦壅气血壅滯則經絡滿急經絡滿急故發腫作痛打撲踠跌亦傷經絡血分血气不行故壅滯作腫痛也沒藥善通壅滯之血血行則气亦行气血流通則腫痛自止矣故爲諸瘡癰及金瘡杖瘡跌撲傷損腹中血結作痛之要藥而不主諸虛也

安息香味辛苦平無毒主心腹惡气鬼疰

疏○安息香稟火金之气而有水故味辛苦气平而芬香性無毒气厚味薄陽也入手少陰經少陰主藏神神昏則邪惡鬼气易侵芬香通神明而辟諸邪故能主鬼疰惡气也

主治參互

同鬼臼犀角牛黃丹砂乳香蘇合香龍齒雄黃麝香治鬼疰屍疰殺癆虫寐魘暴亡及大人小兒卒中邪惡气奇效良方小兒驚邪安息香一豆許燒之自除

簡誤

病非闗邪惡气侵犯者不宜服

仙人杖味鹹平【一云冷】無毒主噦气嘔逆辟痁小兒吐乳大人吐食並水煮服小兒驚癇及夜啼安身伴睡良又主痔病燒爲末服方寸匕

疏○仙人杖此筍之將成竹時立死者得筍之气已過稟竹之性未全故味鹹气平無毒其功用在竹茹竹黃之間所主噦气嘔逆小兒吐乳辟痁大人吐食痔瘡者竹茹之用也療小兒驚癇及夜啼者竹黃之用也𨿽其形已痿而其性尙存故能療諸證也又祕方用此蘸麻油於空室中燃之取滴下油塗癰疽已潰長肉如神他用甚稀故無主治簡誤

海桐皮味苦平無毒主霍亂中惡赤白久痢除疽防疥癬牙齒虫痛並煮服及含之水浸洗目除膚赤

疏○海桐皮稟木中之陰气以生本經味苦气平無毒然詳其用味應帶辛气薄味厚陰中陽也入足太陰陽明經二經虛則外邪易入爲霍亂中惡辛以散之濕熱內侵爲疳防久痢苦以泄之又脾胃主肌肉濕熱浸淫則生虫而爲疥癬苦能殺虫平卽微寒濕熱去而疥癬除矣其主漱齒洗目者亦取其苦寒殺虫辛平散風熱之意耳李珣以之治腰腳不遂血脈頑痺腿膝疼痛之證其爲辛苦之劑無疑矣

主治參互

續傳信方治腰膝痛不可忍用海桐皮二兩牛膝芎防羌活地骨皮五加皮各一兩甘艸半兩薏苡仁二兩生地黃十兩煎浸洗焙漧剉細以綿包裹入無灰酒二斗浸之冬二七日夏一七日空心飲一盞每日早午晚各飲一盞長令醺醺合時不得添減禁毒食此藥治因風濕濕熱流注下焦腰膝爲病若因陰虛血少火熾而得者勿服同眞川槿皮輕粉蛇牀子山大黃爲末傅癬疥

簡誤

腰痛非風濕者不宜用

大腹微溫無毒主冷熱气攻心腹大腸壅毒痰膈醋心並以姜鹽同煎入疏气藥良

疏○大腹皮卽檳榔皮也其气味所主與檳榔大略相同苐檳榔性烈破气最捷腹皮性緩下气稍遲入足陽明太陰經二經虛則寒熱不調逆气攻走或痰滯中焦結成膈證或濕熱郁積酸味醋心辛溫暖胃豁痰通行下气則諸證除矣大腸壅毒以其辛散破气而走陽明故亦主之也

主治參互

同白術茯苓車前子木瓜桑白皮五加皮豬苓澤瀉薏苡仁蠡魚治水腫有效虛者加人參

簡誤

鴆鳥多集檳榔樹上凡用檳榔皮宜先洗去黑水復以酒洗後以大豆汁再洗過曬漧入灰火煨用性與檳榔相似病涉虛弱者槪勿施用

合歡味甘平無毒主安五藏利心志令人歡樂無憂久服輕身明目得所欲

疏○合歡稟土气以生故味甘气平無毒入手少陰足太陰經土爲萬物之母主養五臟心爲君主之官本自調和脾虛則五臟不安心气躁急則遇事拂郁多憂甘主益脾脾實則五臟自安甘可以緩心气舒緩則神明自暢而歡樂無憂神明暢達則覺照圓通所欲咸遂矣嵇叔夜養生論云合歡觸忿正此之謂歟其主輕身明目及大明主消癰疽續筋骨者皆取其能補心脾生血脈之功耳

主治參互

與白蠟同入膏能長肌肉續筋骨甚捷獨行方肺癰唾濁心胸甲錯取夜合皮一掌大水三升煎取一半分二服百一選方撲損折骨夜合樹皮去粗皮炒黑色四兩芥菜子炒一兩爲末每服二錢溫酒臥時服以滓外傅接骨神妙子合橘核木瓜牛膝能治疝濕熱者加黃檗寒濕者加茴香子气味和平與病無忤故不著簡誤

五倍子味苦酸平無毒療齒宣疳防肺藏風毒流溢皮膚作風濕癬瘡瘙癢膿水五痔下血不止小兒面鼻疳瘡

疏○五倍子得木气而兼金水之性其味苦酸澀气平無毒气薄味厚斂也陰也入手太陰足陽明經本經主齒宣疳風濕癬瘡及小兒面鼻疳瘡者皆從外治取其苦能殺虫酸平能斂浮熱性燥能主風濕瘡癢膿水五痔下血者大腸積熱也大腸與肺爲表裏肺得斂肅則大腸亦自淸寧也藏器療腸虛泄利日華子主生津液消酒毒時珍謂其斂肺降火化痰飲止咳嗽消渴盜汗斂潰瘡金瘡收脫肛子腸墜下者悉假其入肺淸金收斂固脫之功耳

主治參互

同地骨皮小薊皮硝甘艸苦參蔥頭煎湯洗楊梅結毒集靈方自汗盜汗用五倍子研末津調塡臍中縛定一夜卽止化痰生津噙化丸用五倍子安大缽頭內用煮糯米粥湯浸蓋好安靜處七日後常看待發芽黃金色又出黑毛然後將箸試之若透內無硬卽收入細瓦缽中擂如醬連缽日中曬至上皮幹了又擂勻又曬曬至可丸方丸彈子大曬漧收用其味甘酸能化一切膠痰又方脾泄久利五倍子炒半斤陳倉米炒一升丁香細辛木香各三錢川椒五錢爲末每服一錢蜜湯下日二服忌生冷魚肉和劑局方玉鎖丹治腎經虛損心气不足思慮太過眞陽不固溺有餘瀝小便白濁如膏夢中頻遺盜汗虛煩食減乏力此方性溫不熱極有神效五倍子一斤白茯苓四兩龍骨二兩爲末水糊丸梧子大每服七十丸食前鹽湯送下日三服百一選方髒毒下血五倍子不拘多少爲末大鯽魚一枚去腸胃鱗腮塡藥令滿入瓶內煆存性爲末每服一錢溫酒下直指方大腸痔疾五倍子煎湯薫洗或燒煙薫之自然收縮三因方脫肛不收用五倍子末三錢入白礬少許水一椀煎湯洗之立效婦人良方產後腸脫五倍子末摻之博濟方風毒攻眼腫癢澀痛不可忍者或上下臉赤爛或浮翳瘀肉侵睛神效驅風散五倍子一兩蔓荊子一兩半爲末每用二錢水二盞銅石器內煎汁去滓乘熱洗大能明目去澀楊子建護命方牙齦腫痛五倍子兩許瓦焙研末以半錢傅痛處片時唾去涎內服去風熱藥端效方白口惡瘡狀似木耳不拘大人小兒並用五倍子靑黛等分爲末以筒吹之儒門事親赴筵散治口舌生瘡五倍子蜜陀僧等分爲末漿水漱過幹貼之院方加晚蠶蛾杏林摘要魚口瘡毒初起未成膿者用五倍子炒黃研入百艸霜等分以臘醋調塗患處一日一夜卽消拔萃方一切金瘡五倍子降眞香等分炒研末傅之皮肉自痊

簡誤

五倍子性燥急而専收斂咳嗽由於風寒外觸者忌之瀉利非腸虛脫者忌之咳嗽由於肺火實甚者忌之若誤服之反致壅塞喘滿以其酸斂太驟火气無從泄越故耳

天竺黃味甘寒無毒主小兒驚風天弔鎭心明目去諸風熱療金瘡止血滋養五藏

疏○天竺黃竹之津气結成其气味功用與竹瀝大同小異苐竹黃气微寒而性亦稍緩故爲小兒家要藥入手少陰經小兒驚風天弔諸風熱者亦猶大人熱極生風之也此藥能除熱養心豁痰利竅心家熱淸而驚自平主君安而五臟咸得滋養故諸證悉除也明目療金瘡者總取其甘寒涼血淸熱之功耳主治參互

同牛黃犀角丹砂茯神琥珀酸棗仁逺志鉤藤鉤治小兒驚癇癲疾有痰者加牛膽南星貝母竹瀝屬虛者去南星加人參錢一方小兒驚熱天竺黃二錢雄黃牽牛末各一錢研勻麫糊丸粟米大每服三五丸薄荷湯下除小兒驚癇痰熱外無別用故不著簡誤

蜜蒙花味甘平微寒無毒主靑盲膚翳赤澀多眵淚消目中赤脈小兒麩豆及疳气攻眼

疏○蜜蒙花稟土气以生其蕋萌於冬而開於春故气平微寒味甘而無毒爲厥陰肝家正藥觀本經所主無非肝虛有熱所致蓋肝開竅於目目得血而能視肝血虛則爲靑盲膚翳肝熱甚則爲赤腫眵淚赤脈及小兒豆瘡餘毒疳气攻眼此藥甘以補血寒以除熱肝血足而諸證無不愈矣好古謂其潤肝燥守眞以之治畏日羞明誠謂此也形與芫花相似但芫花狹小而蜜蒙花差大爲異用者宜詳辧之

主治參互

同空靑木賊生地黃蟬蛻白蒺藜谷精艸決明子羚羊角治靑盲翳障同甘菊花枸杞子生地黃白蒺藜谷精艸治肝腎虛目不能逺視同黃連赤芍藥防風荊芥穗黃檗甘菊花甘艸龍膽艸治風熱濕熱眼赤痛同胡黃連白蕪荑使君子蟬蛻木賊蘆防治小兒疳積眼目不明療眼疾外無他用故不著簡誤

神農本艸經疏卷十三﹤子部﹐醫家類﹐神農本艸經疏﹥

欽定四庫全書

神農本艸經疏卷十四

明繆希雍撰

木部下品

總九十九種今疏其要者二十九種

巴豆

蜀椒

皂莢【子刺附】

訶黎勒

楝實【根附】

椿木葉【樗木附】

郁李仁

無食子

黃藥根

雷丸

蘇方木

胡椒

南燭枝葉

橡實

石南

益智子

紫荊木

紫眞檀

烏桕木

杉材

接骨木

樺木皮

木鼈子【畨木鼈附】鉤藤

赤檉木

水楊葉

柞木皮

防櫚

木槿

巴豆味辛溫生溫熟寒有大毒主傷寒溫瘧寒熱破癥瘕結聚堅積畱飲痰癖大腹水脹蕩滌五藏六腑開通閉塞利水穀道去惡肉除鬼毒蠱疰邪物殺虫魚療女子月閉爛胎金瘡膿血不利丈夫陰殺班貓毒可鏈餌之益血脈令人色好變化與鬼神通

疏○巴豆生於盛夏六陽之令而成於秋金之月故味辛气溫得火烈剛猛之气故其性有大毒別錄言生溫熟寒恐熟亦不甚寒气薄味厚降也陽中陰也入手足陽明經其主破癥瘕結聚堅積畱飲痰癖大腹水腫鬼毒蠱疰邪物女人月閉者皆腸胃所治之位中有實邪畱滯致生諸病故腸胃有病則五臟六腑閉塞不通此藥稟火性之急速兼辛溫之走散入腸胃而能蕩滌一切有形積滯之物則閉塞開水穀道利月事通而鬼毒蠱疰邪物悉爲之驅逐矣溫瘧者亦暑濕之气入於腸胃也腸胃旣淸則溫瘧自止火能灼物故主爛胎及去惡肉性熱有大毒則必有損於陰故不利丈夫陰本經又主傷寒寒熱及別錄煉餌之法悉非所宜豈有辛熱大毒之物而能治傷寒寒熱及益血脈好顏色之理哉

主治參互

同白礬枯過去巴豆單用礬研細吹入防中流出熱毒涎防卽寛治急防痺如神一味炒煙盡存性研膏治癰疽潰後腐肉不落傅上卽拔毒去瘀生新外臺祕要飛屍鬼擊中惡心痛腹脹大便不通走馬湯用巴豆二枚去皮心熬黃杏仁二枚以綿包椎碎熱湯一合撚取白汁服之當下而愈量老少用之瑣碎錄天絲入咽凡露地飲食有飛絲入上食之令人咽防生瘡急以白礬巴豆燒灰吹入卽愈經驗方耳卒聾閉巴豆一粒綿裹鍼刺孔通气塞之取效普濟方一切惡瘡有虫者巴豆三十粒麻油煎黒去

豆以油調硫黃輕粉末頻塗取效仲景三物白湯治傷寒懊憹滿悶身無熱者爲寒結胸用桔梗三分巴豆一分去皮心熬黑貝母三分二味爲末內巴豆臼中杵之以白湯和服彊人半錢弱者減之病在膈上必吐在膈下必利不利進熱粥一杯利過不止進冷粥一杯

簡誤

元素曰巴豆乃斬闗奪門之將不可輕用世以之治酒病膈气以其辛熱能開通腸胃鬱結耳第鬱結𨿽開而血液隨亡眞陰虧損從正曰傷寒風溫小兒痘瘡婦人產後用之下膈不死亦危柰何庸人畏大黃而不畏巴豆以其性熱而劑小耳豈知蠟匱之猶能下後使人津液枯竭胸熱口燥耗卻天眞畱毒不去他病轉生觀二公之言則巴豆之爲害昭昭矣然而更有未盡者巴豆稟火烈之气沾人肌肉無有不灼爛者試以少許輕擦完好之膚須臾卽發出一泡況腸胃柔脆之質下咽則徐徐而走且無論下後耗損眞陰而腑臟被其燻灼能免無潰爛之患耶凡一槪湯散丸劑切勿輕投卽不得已急證欲借其開通道路之力亦須炒熟壓令油極淨入分許卽止不得多用

蜀椒味辛溫大熱有毒主邪气欬逆溫中逐骨節皮膚死肌寒濕痺痛下气除六腑寒冷傷寒溫瘧大風汗不出心腹畱飲宿食腸澼下痢泄精女子字乳餘疾散風邪瘕結水腫黃疸鬼疰蠱毒殺虫魚毒久服頭不白輕身增年開腠理通血脈堅齒髮調闗節耐寒暑可作膏藥多食令人乏气口閉者殺人

疏○蜀椒稟火金之气得南方之陽受西方之陰本經味辛气溫別錄大熱有毒气味俱厚陽也入手足太陰兼入手厥陰經其主邪气欬逆皮膚死肌寒濕痺痛心腹畱飲宿食腸澼下痢黃疸水腫者皆脾肺二經受病肺出气主皮毛脾運化主肌肉肺虛則外邪客之爲欬逆上气脾虛則不能運化水谷爲畱飲宿食腸澼下利水腫黃疸二經俱受風寒濕邪則爲痛痺或成死肌或致傷寒溫瘧辛溫能發汗開腠理則外邪從皮膚而出辛溫能暖腸胃散結滯則六腑之寒冷除腸胃得溫則中焦治而畱飲宿食腸澼下利水腫黃疸諸證悉愈矣其主女子字乳餘疾者亦指風寒外侵生冷內停而言泄精瘕結由下焦虛寒所致此藥能入右腎命門補相火元陽則精自固而結瘕消矣療鬼疰蠱毒殺虫魚毒者以其得陽气之正能破一切幽暗陰毒之物也外邪散則闗節調內病除則血脈通佐補陰涼血之藥則頭不白齒髮堅耐寒暑輕身增年所自來矣

主治參互

同女貞子牛膝地黃何首烏旱蓮艸枸杞子沒食子桑椹子黃蘗人參南燭子能烏須黑髮悅色駐顏空心單服能收輕粉水銀毒臓椒紅丸治元髒傷憊目暗耳聾服此百日覺身輕少睡足有力是其效也服及三年心智爽悟目明倍常面色紅悅髭髮光黑用蜀椒去目及閉口者炒出汗曝漧搗取紅一斤以生地黃搗自然汁入砂器中煎至一升候稀稠得所和椒末丸梧子大每空心暖酒下三十丸合藥時勿令婦人雞犬見孫眞人方心腹冷痛以布裹椒安痛處用熨斗熨令椒出汗卽止普濟方餐泄不化及久利小椒一兩炒蒼術二兩土炒研末醋糊丸梧子大每五十丸米飲下經驗方囊瘡痛癢紅椒七粒蔥頭七个煎水洗之大全良方寒濕腳气川椒二三升疎布囊盛之日以踏腳入仲景烏梅丸治蚘厥宗奭方治盜汗將椒目微炒研細用半錢以生豬上唇煎湯一合睡時調服無不效甄權方治腎虛耳中如風水鳴或如鐘磬之聲卒暴聾者用椒目巴豆菖蒲同研細以松脂黃蠟溶和爲挺納耳中抽之一日一易神驗千金方水气腫滿椒目炒搗細每酒服方寸匕

簡誤

椒稟純陽之气乃除寒濕散風邪溫脾胃暖命門之聖藥然而肺胃素有火熱或欬嗽生痰或嘈雜醋心嘔吐酸水或大腸積熱下血咸不宜用凡泄瀉由於火熱暴注而非積寒虛冷者忌之陰痿腳弱由於精血耗竭而非命門火衰虛寒所致者不宜入下焦藥用欬逆非風寒外邪壅塞者不宜用字乳餘疾由於本气自病者不宜用水腫黃疸因於脾虛而無風濕邪气者不宜用一切陰虛陽盛火熱上衝頭目腫痛齒浮口瘡衂血耳聾咽痛舌赤消渴肺痿咳嗽咯血吐血等證法所咸忌

皂莢味辛鹹溫有小毒主風痺死肌邪气風頭淚出利九竅殺精物療腹脹滿消穀除欬嗽囊結婦人胞不落明目益精可爲沐藥

疏○皂莢稟木气而兼火金之性故味辛微鹹气溫有小毒气味俱厚浮而散陽也入足厥陰手太陰陽明經厥陰爲風木之髒其主風痺死肌頭風涙出者皆厥陰風木爲病得金气之厚者能勝木稟辛散之性者能利竅木气平闗竅利則風邪散諸證除也闗竅旣利則神明自通精物邪气安得不去哉又厥陰之脈循陰器而絡於肝厥陰客寒爲囊結辛溫散厥陰之寒則囊結解矣肺受風寒所迫爲欬嗽入肺散邪則欬嗽止矣咸能軟堅溫主通行辛能開竅橫走故又主腹脹滿消穀及婦人胞不落也宣壅導滯之性而云益精明目無是理矣

子气味與皂莢同炒舂去赤皮以水浸軟煮熟糖漬食之疎導五臟風熱壅滯及治大腸虛祕瘰癧惡瘡腫毒

刺功用與莢同第其銳利能直達瘡所爲癰疽妬乳丁腫未潰之神藥蘇頌以米醋熬嫩刺作煎塗癬瘡有奇效又治癘風惡瘡胎衣不下殺虫凡癰疽已潰不宜服孕婦亦忌之

主治參互

同眞珠象牙末牛黃冰片白僵蠶滴乳石土茯苓治蛀疳神效孫用和稀涎散治中風昏昏如醉形體不收或倒或不倒或口角流涎斯須不治便成大病此證風涎潮於上胸痺不通急宜吐之用大皂莢肥實不蛀者四挺去黑皮白礬明者一兩爲末每用半錢重者三字溫水調灌不大嘔吐只是微微稀冷涎或出一升二升當待醒醒乃用藥調治不可便大吐之恐過劑傷人累效不能盡述聖惠方胸中痰結皂莢三十挺去皮切水五升浸一夜挼取汁慢熬至可丸如梧子大每食後鹽漿水下十丸又釣痰膏用半夏醋煮過以皂角膏和勻入明礬少許以柿餅搗膏丸如彈子大噙之千金方二便闗格皂莢燒研粥飲下三錢立通宣明方鐵腳丸同千金方鼻不通皂角末吹之十全方風虫牙痛豬牙皂莢角食鹽等分爲末日揩之袖珍方便毒腫痛豬牙皂角七片煨黃去皮出火毒爲末空心溫酒服五錢婦人妬乳同直指方便毒癰疽皂角一條醋熬膏傅之屢效儒門事親便癰初起皂角子七枚研末水服效阮氏經驗方年久瘰癧用不蛀皂角子一百粒米醋一升蓬砂二錢同煮幹炒令酥看癧子多少如一个服一粒十个服十粒細嚼米湯下酒浸煮服亦可一云虛人不可用蓬砂同蟬蛻白僵蠶杏仁芭蕉根白毛藤土茯苓獨核肥皂仁白蘚皮連翹薏苡仁萆薢漢防己治下疳廣瘡神效同連翹白芷甘菊紫花地丁白及金銀花甘艸防粘子茜艸地楡治下部癰疽腫毒神仙傳崔言患大風惡疾雙目昏盲眉髮自落鼻梁崩倒勢不可救遇異人傳方用皂角刺三斤燒灰蒸一時久日榦爲末食後濃煎大黃湯調一匕飲之一旬眉髮再生肌潤目明簡誤

皂防利九竅疎導腸胃壅滯洗垢膩豁痰涎散風邪暴病气實者用之殊效第似中風證由於陰虛火炎煎熬津液結而爲痰熱極生風以致猝然僕蹶世人多以稀涎散吐之損其不足竭其津液津液愈耗則經絡無以榮養爲拘攣偏廢之證矣法所最忌也孕婦忌服

訶黎勒味苦溫無毒主冷气心腹脹滿下食

疏○訶黎勒其味苦濇其气溫而無毒苦所以泄濇所以收溫所以通惟斂故能主冷气心腹脹滿惟溫故能下食甄權用以止水道蕭炳用以止陽澼久泄蘇頌用以療腸風瀉血帶下朱震亨用以實大腸無非苦濇收斂治標之功也

主治參互

得人參治肺虛受寒喘嗽得橘皮砂仁主冷气入內心腹脹滿及因寒食不下得益智止气虛寒小水不禁佐樗根白皮止腸澼瀉血佐白術蓮實止久泄因於虛寒同蛇牀子五味子山茱萸杜仲續防止虛寒帶下同人參肉荳蔲則實大腸

簡誤

訶子性溫而味濇濇主斂不主散故咳嗽因於肺有實熱泄瀉因於濕熱所致气喘因於火逆衝上帶下因於虛熱而不因於虛寒及腸澼初發濕熱正盛小便不禁因於腎家虛火法並忌之至於滯下必本濕熱喘嗽實由肺火用之立致殺人不可不深戒也東垣謂苦重瀉气酸輕不能補肺故嗽藥中不用亦此意耳

楝實味苦寒有小毒主溫疾傷寒大熱煩狂殺三虫疥瘍利小便水道根微寒療蚘虫利大膓【卽金鈴子】

疏○楝實稟天之陰气得地之苦味故其味苦气寒極苦而寒故其性有小毒气薄味厚陰也降也入足陽明手足太陰經經曰冬傷於寒春必病溫其主溫疾傷寒大熱煩狂者總因寒邪郁久至春變爲溫病邪在陽明也苦寒能散陽明之邪熱則諸證自除膀胱爲州都之官小腸爲受盛之官二經熱結則小便不利此藥味苦气寒走二經而導熱結則水道利矣濕熱郁積則內生諸虫濕熱浸淫則外爲疥瘍得大寒極苦之物則濕熱散故能療諸虫及疥瘍也根气味相同故亦主殺虫利大膓耳

主治參互

同牛膝木瓜橘核荔枝核杜仲巴防天烏穠樹子蘹香治腎虛疝气澹寮方楝實丸治防疝腫痛或鉤腎偏墜痛不可忍用川楝子肉五兩分作五分一分用破故紙二錢炒黃一分用小茴香三錢食鹽半錢同炒一分用班蝥七枚去頭足同炒一分用萊菔子一錢同炒一分用牽牛子三錢同炒炒完揀去食鹽萊菔子牽牛班蝥只畱故紙茴香同研爲末以酒打麵糊丸梧子大每五十丸空心酒下根同白蕪荑檳榔鶴虱黃連牽牛雷丸使君子錫灰烏梅蘆防殺膓胃一切虫集簡方治小兒蚘虫楝根皮同雞卵煮熟空心服之次日虫下

簡誤

脾胃虛寒者不宜用

椿木葉味苦有毒主洗瘡疥風疽皮主甘防樗木根葉尢良【雷公云凡使椿根不近西頭者爲上采出拌生蔥蒸半日剉細以袋盛掛屋南陰漧用】疏○椿稟地中之陰气以生本經味苦有毒甄權言微熱震亨言涼而燥然考其用必是微寒苦燥之藥入手足陽明經本經主甘防及洗疥瘡風疽藏器去口鼻疳虫疥防者因腸胃有濕熱故現是證苦涼而燥所以外治皆得也藏器又主殺蚘虫蠱毒下血及赤白久痢日華子主腸風瀉血蕭炳云得地楡主疳痢孟詵云止女子血崩及產後血不止赤帶皆取其苦能燥濕寒能除熱濇能收斂之功耳采得去粗皮蜜炙用【樗功用相同】

主治參互

存仁方下血經年樗根白皮三錢水一盞煎七分入酒半盞服外臺祕要小兒疳痢困重者用樗根白皮搗粉以水和棗作大餫飩子日曬少時又搗如此三徧以水煮熱空腹吞七枚重者不過七服愈子母祕錄小兒疳疾椿根白皮日幹二兩爲末以粟米淘淨研濃汁和丸梧子大十歳兒三四丸米飲下量大小加減仍以一丸納竹筩中吹入鼻內三度良經驗方下利淸血腹中刺痛椿根白皮洗刮曬研醋糊丸梧子大空心米飲下三四十丸婦人良方產後腸脫不能收拾者樗根取皮焙漧一握水五升連根蔥五莖漢椒一撮同煎至三升去渣傾盆內乘熱燻洗冷則再熱一服可作五次用洗後睡少時忌鹽酢醬面發風毒物及用心勞力等事丹溪方女人白帶椿根白皮滑石等分爲末粥丸梧子大空腹白湯下一百丸冦宗奭云洛陽一女子年四十六七耽飲無度多食魚蟹畜毒在髒日夜二三十瀉大便與膿血雜下大腸連肛門痛不堪忍醫以止血痢藥不效又以腸風藥則益甚蓋腸風則有血無膿如此半年气血漸弱食減肌瘦服熱藥則腹愈痛血愈下服冷藥則注泄食減服溫平藥則病不知如此期年垂命待盡或人教服人參散一服知二服減三服膿血皆定遂常服之而愈其方治大膓風虛飲酒過度挾熱下痢膿血痛甚多日不瘥用樗根白皮一兩人參一兩爲末每服二錢空心米飲調服忌油膩濕面靑菜菓子甜物雞豬魚羊蒜薤等

簡誤

脾胃虛寒者不可用崩帶屬腎家眞陰虛者亦忌之以其徒燥故也凡滯下積气未盡者亦不宜遽用不入湯煎

郁李仁味酸平無毒主大腹水腫面目四肢浮腫利小便水道

疏○郁李仁得木气而兼金化本經味酸气平無毒元素言辛苦性潤而降下陰也入足太陰手陽明太陽經其主大腹水腫面目四肢浮腫者經曰諸濕腫滿皆屬脾土又曰諸腹脹大皆屬於熱脾虛而濕熱客之則小膓不利水气泛溢於面目四肢辛苦能潤熱結降下善導癃閉小便利則水气悉從之而出矣甄權主腸中結气闗格不通日華子云泄五臟膀胱結痛宣腰胯冷膿消宿食下气元素云破血潤燥李杲云専治大腸气滯燥濇不通均得之矣

主治參互

同當歸地黃麻仁麥門冬桃仁生蜜肉蓯蓉治大便燥結不通甚者加大黃楊氏產乳腫滿气急不得臥用郁李仁一大合搗和面作餅喫入口卽大便通泄气便愈

簡誤

郁李仁性専降下善導大腸燥結利周身水气然而下後多令人津液虧損燥結愈甚乃治標救急之藥津液不足者愼勿輕用

無食子味苦溫無毒主赤白痢膓滑生肌肉

疏○無食子稟春生之气兼得西北金水之性故味苦气溫無毒金主斂肅大腸屬金以類相從故主赤白痢腸滑春爲發生之令溫能和脾胃養腠理故主生肌肉水爲潤下色黑而象腎故李珣以之益血生精和气安神烏髭發治陰痿諸證也得溫暖之气復兼收斂之性故爲固濇精气之要藥【雷公云凡使勿犯銅鐵並被火驚者用顆小無鍁米者炒用漿水於砂盆中研令盡焙漧再研如烏犀闕】

主治參互

同蓮須女貞子枸杞子地黃南燭子何首烏黃精旱蓮艸術人參爲烏須髮之勝藥同覆盆子牡蠣枸杞子五味子車前子地黃蓮須龍骨鹿茸沙苑蒺藜魚膘膠砂仁黃蘗能補益精气治一切夢遺泄精仲景方治陰汗用無食子燒灰先以湯浴了布裹灰撲之甚良宮气方小兒久痢沒食子二个熬黃研末作餛飩食之聖濟總錄牙齒疼痛綿裹無食子末一錢咬之涎出吐去聖惠方大小口瘡沒食子炮三分甘艸一分研末摻之月內小兒生者少許置乳上吮之入口卽啼不過三次奇效方足趾肉刺無食子三枚肥皂莢一挺燒存性爲末醋和傅之立效

簡誤

赤白痢由於濕熱郁於腸胃兼積滯多者不宜用

黃藥根味苦平無毒主諸惡腫瘡瘻防痺蛇犬咬毒研水服之亦含亦塗

疏○黃藥根得土中至陰之气以生故其色黃味苦气平無毒平卽兼涼日華子加涼是矣气薄味厚降多升少陰也入手少陰足厥陰經諸惡腫瘡瘻皆榮气不從逆於肉裏所致蓋榮主血肝心又主血藏血之髒二經得苦涼之气則血熱解榮气和標證不求其止而止矣經曰一陰一陽結爲喉痺一陰者少陰君火也一陽者少陽相火也解少陰之熱相火自不妄動而喉痺瘳矣蛇犬咬毒亦血分受熱毒所傷故也苦寒能涼血得土气之厚者又能解百毒也日華子以之療馬病蓋馬性多熱亦取其苦寒除熱之義耳

主治參互

同忍冬藤夏枯艸白及白斂紫花地丁甘菊茜艸連翹牛旁子白芷貝母白藥子之屬治一切疔腫癰疽本經並載赤藥俗名紅藥子予嘗得一方以之爲君每四兩加白及白斂各一兩乳香沒藥各五錢丹砂雄黃各三錢麝香龍腦香各一錢爲細末量瘡大小蜜調敷瘡四圍中畱大孔以綿紙護之時時以米醋潤之其痛卽減亦復易潰易收治一切發背癰疽俱神效陰毒尢要如無赤藥子以黃藥子代之孫思邈千金月令方療忽生癭疾以萬州黃藥子半斤須緊重者爲上如輕虛卽是他州者力慢須用加倍取無灰酒一斗投藥入中固濟瓶口以糠火燒一伏時待酒冷乃開時時飲一杯不令絕酒气經三五日後常把鏡自照覺消卽停飲不爾便令人項細也聖惠方治吐血不止黃藥子一兩水煎服簡要濟眾方治鼻衂不止黃藥子爲末每服二錢煎薄膠湯下良久以新水調面一匙頭服之禹講師經驗方產後血暈惡物衝心四肢冰冷唇靑腹脹昏迷紅藥子一兩頭紅花二錢水二盞婦人油釵二隻同煎一盞服大小便俱利血自下也

簡誤

癰疽已潰不宜服癰疽發時不焮腫不渴色淡脾胃作泄者此爲陰證當以內補爲急解毒次之藥子之類宜少服止可外敷

雷丸味苦鹹寒微寒有小毒主殺三虫逐毒气胃中熱利丈夫不利女子作摩膏除小兒百病逐邪气惡風汗出除皮中熱結積蠱毒白虫寸白自出不止久服令人陰痿

疏○雷丸稟竹之餘气兼得地中陰水之气以生本經味苦气寒別錄加咸有小毒黃帝岐伯桐君扁鵲云甘詳其所主應是苦鹹爲勝气薄味厚陰也降也入手足陽明經其主殺三虫白虫寸白自出者腸胃濕熱甚也逐毒气胃中熱邪气惡風汗出皮中熱結積者腸胃邪熱盛也苦寒能除二經濕熱邪气則上來諸證自除作摩膏治小兒百病者以小兒好食甘肥腸胃類多濕熱虫積苦能殺虫除濕鹹寒能淸熱消積故主之也凡蠱毒必熱必辛苦寒能除辛熱故又主解蠱毒也利丈夫不利女子者蓋以男子屬陽得陰而生故喜陰寒之味女子屬陰得陽而長故不利陰寒之物也別錄又云久服令人陰痿正見其過於苦寒偏至之气能令陽道痿也

主治參互

同蕪荑使君子蘆防五穀虫胡黃連靑黛治小兒疳蚘有神同檳榔鶴虱楝根貫眾牽牛錫灰薏苡根殺腸胃一切虫經驗方下寸白虫雷丸水浸去皮切焙爲末五更初食炙肉少許以稀粥飲服一錢匕須上半月服虫乃下除殺虫外他用甚稀故不著簡誤惟赤色者能殺人用時細擇去之

蘇方木味甘鹹平無毒主破血產後血脹悶欲死者水煮苦酒煮五兩取濃汁服之效

疏○蘇方木稟水土之气以生故其味甘鹹气平無毒好古加辛降多於升陽中陰也入足厥陰兼入手少陰足陽明經凡積血與夫產後血脹悶欲死無非心肝二經爲病此藥咸主入血辛能走散敗濁瘀積之血行則二經淸寧而諸證自愈日華子主婦人血气心腹痛月候不調及蓐勞排膿止痛消癰腫撲損瘀血女人失音血噤海藥主虛勞血癖气壅滯產後惡露不盡心腹攪痛及經絡不通悉取其入血行血辛鹹消散亦兼有軟堅潤下之功故能袪一切凝滯畱結之血婦人產後尢爲所須耳

主治參互

同澤蘭川芎麥門冬生地黃蒲黃人參童便益母艸牛膝黑豆荊芥穗治產後血暈有神同山查延胡索牡丹皮澤蘭當歸五靈脂赤芍藥紅花治產後兒枕作痛加入乳香沒藥治產後血癖不消因寒而得者加炒黑漧薑桂各少許同延胡索牡丹皮牛膝當歸地黃芍藥續防治婦人月候不調煎濃汁加入乳香沒藥血竭自然銅防虫麻皮灰黃荊子等末量病輕重調服四五錢治跌撲損傷如神胡氏方產後气喘面黑欲死乃血入肺也用蘇木二兩水二碗煮一碗入人參末五錢服隨時加減神效不可言名參蘇飲

簡誤

產後惡露已盡由血虛腹痛者不宜用

胡椒味辛大溫無毒主下气溫中去痰除臟腑中風冷疏○胡椒稟天地純陽之气以生故其味辛气大溫性𨿽無毒然辛溫太甚過服未免有害气味俱厚陽中之陽也入手足陽明經其主下气溫中去痰除臟腑中風冷者總因腸胃爲寒冷所乘以致臟腑不調痰气逆上辛溫暖腸胃而散風冷則痰气降臟腑和諸證悉瘳矣

主治參互

食療治心腹冷痛胡椒三七枚淸酒吞之衞生易簡方夏月冷瀉及霍亂用胡椒碾細飯丸梧子大每米飲下四十丸

簡誤

胡椒辛溫大熱純陽之藥也凡胃冷嘔逆宿食不消或霍亂气逆心腹冷痛或大腸虛寒完谷不化或寒痰冷積四體如冰兼殺一切魚肉鼈蕈等毒誠爲要品然而血分有熱與夫陰虛發熱咳嗽吐血咽漧口渴熱气暴衝目昏口臭齒浮鼻衂腸風髒毒痔漏泄澼等證切勿輕餌誤服之能令諸病卽時作劇愼之愼之

南燭枝葉味苦平無毒止泄除睡彊筋益气久服輕身長年令人不饑變白去老取莖葉搗碎漬汁浸粳米九浸九蒸九暴米粒緊小正黑如瑿珠袋盛之可適逺方日進一合不饑益顏色堅筋骨能行取汁炊飯名烏飯亦名烏艸亦名牛筋言食之健如牛筋也

疏○南燭稟春升之气以生本經言其味苦气平性無毒然嘗其味亦多帶微濇其气平者平卽涼也入心脾腎三經之藥十劑云濇可去脫非其味帶濇則不能止泄非其气本涼則不能變白髮者血之餘也顏色者血之華也血熱則鬢髮早白而顏枯槁脾弱則困倦嗜臥而气力不長腎虛則筋骨軟弱而行步不前入心涼血入脾益气入腎添精其雲輕身長年令人不饑者非虛語矣凡變白之藥多是气味苦寒有妨脾胃惟南燭气味和平兼能益脾爲修眞家所須子味甘酸其功效尢勝枝葉眞變白駐顏輕身卻老之良藥也牧童食之輒止饑渴亦一驗矣主治參互

孫思邈千金月令方南燭煎益髭髮及容顏兼補暖三月三日采葉並蕋子入大淨瓶中以童子小便浸滿瓶固濟其口置閒處經一周年取開每用一匙溫酒調服極有效驗同旱蓮艸沒食子地黃桑椹枸杞山茱萸何首烏白蒺藜爲烏須髮之聖藥气味和平性復無毒除變白外無他用故不著簡誤

橡實味苦微溫無毒主下痢厚腸胃肥健人其殼爲散及煮汁服亦主痢並堪染用

疏○橡實感天地微陽之气兼得秋時收斂之性故其味苦气微溫性無毒气薄味厚陽中陰也入手足陽明足太陰少陰經夫脾胃爲五臟根本一身之最要喜溫暖而惡寒濕寒濕則違其性故宜急食苦以燥之此藥味苦能除其所惡气溫能遂其所喜故主厚腸胃肥健人也得收斂之性故又主下痢及日華子濇腸止瀉諸治兼能濇精煮食復能止饑禦歉歳殻气味與實相同而濇則過於實故亦主下痢並

堪染皂也

主治參互

聖惠方水谷下痢日夜百餘行者橡實二兩楮葉炙一兩爲末每服一錢食前烏梅湯調下直指方下痢脫肛橡斗子燒存性研末豬脂和傅

簡誤

濕熱作痢者不宜用

石南味辛苦平有毒主養腎气內傷陰衰利筋骨皮毛療腳弱五藏邪气除熱女子不可久服令思男

疏○石南得火金之气故其味辛苦气平有毒然觀其用當是金勝火微其性應云有小毒可升可降陰中陽也入足厥陰足少陰經少陰屬水得金气之厚者能生水故主養腎气又腎爲陰中之陰肝爲陰中之陽二經俱在下而主筋骨二經得所養則內傷陰衰自起筋骨皮毛自利而腳弱自健也濕熱之邪畱滯五臟則筋骨皮毛气血皆爲之病矣邪熱散則諸病自瘳女子久服思男者以其補腎气助陽火耳主治參互

同巴防天肉蓯蓉瑣陽鹿茸枸杞子山茱萸治腎經虛寒精滑精冷同白蒺藜桑葉何首烏淫羊藿巴防天五加皮兔絲子威靈仙虎骨治肝腎爲風寒濕所乘以致痺弱不能行動

簡誤

腎虛而陽道數舉者不宜用腳弱由於肝腎虛而不由於風寒濕客下部者不宜用

益智子味辛溫無毒主遺精虛漏小便餘瀝益气安神補不足安三焦調諸气夜多小便者取二十四枚碎入鹽同煎服有奇驗

疏○益智子仁得火土金之气故其味辛其气溫其性無毒入足太陰足少陰經惟辛故所以散結惟溫故所以通行其气芳香故主入脾其稟火土與金故燥而收斂以其斂攝故治遺精虛漏及小便餘瀝此皆腎气不固之證也腎主納气虛則不能納矣又主五液涎乃脾之所統脾腎气虛二髒失職是腎不能納脾不能攝故主气逆上浮涎穢泛濫而上溢也斂攝脾腎之气則逆气歸元涎穢下行宜東垣用以治客寒犯胃和中益气及人多唾王好古謂益智本脾家藥主君相二火故用以益脾胃理元气補腎虛滑瀝劉河間又謂益智辛熱能開發鬱結使气宣通皆以其香可入脾開郁辛能散結復能潤下於開通結滯之中復有收斂之義故也

主治參互

益智在集香丸則入肺在四君子湯則入脾在大鳯髓丹則入腎當於補藥中兼用不宜多服佐人參茯苓半夏橘皮車前子則攝涎穢立效同藿香蘇子橘皮枇杷葉木瓜止逆气上壅同五味子山茱萸炒鹽人參治小便頻數淋瀝同人參漧薑橘皮藿香治因寒犯胃作嘔吐

簡誤

益智乃脾腎二經之藥其用専在脾所以亦能入腎者辛以潤之之故也然其气芳香性本溫熱證屬燥熱病人有火者皆當忌之故凡嘔吐由於熱而不因於寒气逆由於怒而不由於虛小便餘瀝由於水涸精虧內熱而不由於腎气虛寒泄瀉由於濕火暴注而不由於气虛腸滑法並忌之

紫荊木味苦平無毒主破宿血下五淋濃煮服之疏○紫荊木皮內稟天地淸寒之性外感南方初陽之气故其味苦气平花木色皆紫藏器言寒無毒入足厥陰經血分寒勝熱苦泄結紫入榮故能活血破血消腫毒下五淋也花梗气味功用並同

主治參互

仙傳外科發背初生一切癰疽皆治單用紫荊皮爲末酒調篐住自然撮小不開內服柞水飲子乃救貧良劑也並可內服楊淸叟仙傳方沖和膏治一切癰疽發背流注諸腫毒用紫荊皮三兩炒獨活炒三兩赤芍藥炒二兩生白術一兩木蠟炒一兩爲末用蔥湯調熱敷血得熱則行蔥能散气也瘡不甚熱者酒調之痛甚者加乳香除癰毒外他用甚稀故無簡誤

紫眞檀味鹹微寒主惡毒風毒

疏○紫眞檀稟水气以生故其味鹹气微寒性應無毒气味俱厚陽中陰也入足厥陰經其主惡毒風毒者凡毒必因熱而發熱甚則生風而榮血受傷毒乃生焉此藥咸能入血寒能除熱則毒自消矣景以之傅金瘡止血止痛者亦取此意耳宜與番降眞香同爲極細末傅金瘡良

烏桕木根皮味苦微溫有毒主暴水癥結積聚

疏○烏桕木根皮稟火金之气以生本經味苦气微溫日華子言涼然詳其用應是辛苦溫之藥而其性則有毒也與巴豆牽牛大略相似性沈而降陽中陰也入手足陽明經其主暴水癥結積聚者皆二經爲病苦能泄辛能散溫能通行腸胃則諸證無不除矣主治參互

肘後方二便闗格二三日則殺人烏桕東南根白皮榦爲末熱水服二錢

簡誤

水腫多屬脾虛不能制水以致水气泛濫法當補脾實土爲急此藥必不可輕用如果元气壯實者亦須暫施一二劑病已卽去之

杉材微溫無毒主療漆瘡

疏○杉材得陽气而兼金化本經气微溫無毒日華子加辛气味芬芳可升可降陽也入足陽明經本經主療漆瘡及蘇恭療腳气腫滿者皆從外治取其芬芳能解漆气之穢惡辛溫能散濕毒之衝逆也蘇恭又云服之治心腹脹痛去惡气日華子云治霍亂上气無非假其下气散邪辛溫開發之功耳木皮主金瘡血出及湯火傷灼取老樹皮燒存性研傅之或入雞子淸調敷一二日愈香油亦可

主治參互

同橘皮木瓜香薷砂仁白藊豆石斛治暑月霍亂轉筋栁栁州纂救死三方云元和十年二月得腳气夜半痞絕脇有塊大如石且死困不知人三日家人號哭榮陽陳洵美傳杉木湯服半食頃大下三行气通塊散方用杉木節一大升橘葉切一大升無葉則以皮代之檳榔七枚童子小便三大升共煮一大升半分爲兩服若一服得快卽停後服此乃死病防有教者乃得不死恐人不幸病此故傳之危氏得效方小兒陰腫赤痛日夜啼叫數日退皮愈而復作用老杉木燒灰入膩粉淸油調傅效救急方臁瘡黒爛多年老杉木節燒灰麻油調隔篛葉攤貼紥定數易卽愈除轉筋腳气外他用甚稀故不著簡誤

接骨木味甘苦平無毒主折傷續筋骨除風癢齲齒可作浴湯

疏○接骨木稟土气以生故其味甘苦气平無毒甘能入脾養血故主折傷續筋骨苦涼能除風濕浮熱故主風癢齲齒也千金方打傷瘀血及產婦惡血一切血不行或行不止並煮汁服

主治參互

易簡方治折傷筋骨接骨木半兩乳香半錢芍藥當歸川芎自然銅各一兩爲末化黃蠟四兩投藥攪勻眾手丸如芡實大若止損傷酒化一丸若碎折筋骨先用此敷貼乃服無別用故不著簡誤

樺木皮味苦平無毒主諸黃疸濃煮汁飲之良

疏○樺木皮生於西北陰寒之地故其味苦气平無毒气味俱薄降多升少陰也入足陽明經五疸皆濕熱郁於陽明所致苦平能除濕熱故主諸疸也藏器以之治傷寒時行熱毒瘡宗奭以之治肺風毒皆取其苦涼能散風邪熱毒之義耳

主治參互

靈苑方乳癰初發腫痛結硬欲破一服卽瘥以北來眞樺皮燒存性研無灰酒服方寸匕卽臥覺卽瘥也唐瑤經驗方乳癰腐爛靴內年久樺皮燒灰酒服

一錢日一服和劑局方肺風毒瘡徧身瘡疥如癘及瘙癢面上風刺婦人粉刺並用樺皮散主之樺皮燒灰四兩枳殼去穰燒四兩荊芥穗二兩炙甘艸一兩各爲末杏仁水煮過去皮尖二兩研如泥研勻每服二錢食後溫酒調下瘡疥甚者日三服簡誤

脾胃弱易於作泄者忌之

木鼈子味甘溫無毒主折傷消結腫惡瘡生肌止腰痛除粉刺防婦人乳癰肛門腫痛

疏○木鼈子稟火土之气感長夏暑熱之令以生故其味甘气溫無毒味厚於气可升可降陽也爲散血熱除癰毒之要藥夫結腫惡瘡粉刺防肛門腫痛婦人乳癰等證皆血熱所致折傷則血亦瘀而發熱甘溫能通行經絡則血熱散血熱散則諸證無不瘳矣其止腰痛者蓋指濕熱客於下部所致而非腎虛爲病之比也用者詳之

主治參互

孫用和祕寶方肛門痔痛用木鼈仁三枚砂盆擂如泥入百沸湯一盌乘溫先燻後洗日用三次仍塗少許聖惠方耳卒熱腫木鼈子仁一兩赤小豆大黃各半兩爲末每以少許生油調塗之

簡誤

木鼈子味𨿽甘而气則大溫本經𨿽云無毒然亦未免有毒但宜外用勿輕內服劉績霏雪錄云木鼈子有毒不可食昔薊門有人生二子恣食成痞其父得一方以木鼈子煮豬肉食之其幼子當夜死長子明日死其爲毒𨿽未如此之厲然亦必非純粹之物也番木鼈形小於木鼈而色白味苦气寒性無毒主傷寒熱病咽喉痺痛消痞塊並含之咽汁醫方摘要治喉痺作痛用番木鼈靑木香山豆根等分爲末吹之簡誤

番木鼈性大寒味至苦凡病人气血虛弱脾胃不實者愼勿用之

鉤藤微寒無毒主小兒寒熱十二驚癇

疏○鉤藤稟春气以生本經气微寒無毒保升言苦甄權言甘平應是甘苦俱不甚气味悉和平者也爲手少陰足厥陰經要藥少陰主火厥陰主風風火相搏則爲寒熱驚癇此藥气味甘寒直走二經則風靜火息而肝心寧寒熱驚癇自除矣甄權主小兒驚啼瘈瘲熱壅客忤胎風者亦此意耳

主治參互

得逺志茯神琥珀棗仁丹砂牛黃天竺黃犀角屑生地黃龍齒麥門冬金箔治小兒驚癇瘈瘲有痰加竹瀝南星橘紅聖濟錄小兒驚熱鉤藤一兩滑石半兩炙甘艸二錢五分爲散每服半錢溫水服日三服聖惠方卒得癇疾鉤藤炙甘艸各二錢水五合煎

二合每服棗許日五夜三除小兒驚癇外無他用故不著簡誤

赤檉木無毒主剝驢馬血入肉毒取以火灸熨之亦可煮汁浸之

疏○赤檉木稟春陽之气以生故其色靑而葉稍微赤淩冬不凋其味甘鹹其气溫而無毒浮而升陽也入足陽明手太陰少陰經觀本經載其能解驢馬血入肉發毒者蓋以驢馬性熱故多毒生時汗气沾人卽能爲病所以剝時熱血入肉亦能致毒此藥味甘鹹甘得土气鹹得水气故能入血解血分之毒也近世又以治痧熱毒不能出用爲發散之神藥經曰少陰所至爲瘍正劉守眞所謂諸痛癢瘡瘍皆屬心火之旨也蓋熱毒熾於肺胃則發班於肌肉間以肺主皮毛胃主肌肉也此藥正入肺胃心三經三經毒解則邪透肌膚而內熱自消此皆開發升散甘鹹微溫之功用也

主治參互

同石膏知母薄荷荊芥參牛旁子麥門冬竹葉連翹黃芩甘艸之屬治防發不出或𨿽發不透如熱甚毒熾舌生芒刺大渴譫語防色紫黑者加入三黃石膏湯內大效單用及兼各藥並主痧首尾諸證治一切風不問逺近用赤檉木葉半斤切荊芥半斤水五升煮二升澄淸入白蜜五合竹瀝五合新瓶盛之油紙封入重湯煮一伏時每服一小盞日三服酒多致病長壽仙人栁曬榦爲末每服一錢溫酒下气味甘溫性復無毒除痧外他用甚稀故不著簡誤

水楊葉嫩枝味苦平無毒主久痢赤白搗和水絞取汁服一升日二大效

疏○水楊葉嫩枝生於涯涘之旁得水土之陰气偏多故味苦气平無毒久痢赤白膓胃濕熱也得苦涼之气則濕熱散痢自止今人又用以治癰腫痘瘡多效魏直博愛心鑑云痘瘡數日陷頂漿滯不行或風寒所阻者宜用水楊枝葉無葉用枝五斤流水一大釜煎湯溫浴之如冷添湯良久照見累起有暈絲者漿行也如不滿再浴之力弱者只洗頭面手足如屢浴不起者气血敗矣不可再浴始出及癢塌者皆不可浴痘不行漿乃气滯血濇腠理閉密或風寒外阻而然浴令暖气透達和暢鬱蒸气血通徹每隨暖气而發行漿貫滿功非淺也若內服助气血藥借此升之其效更速直見一嫗在村中用此有驗叩得其方行之百發百中愼勿易之誠有燮理之妙也

柞木皮味苦平無毒治黃疸病皮燒末服方寸匕疏○柞木卽鑿子木處處山中有之葉小而有細齒光滑而靭其木及葉了皆有鍼刺經冬不凋五月開碎白花不結子木心裏皆白色本經味苦气平無毒然其性又善下達主黃疸病者蓋黃疸因濕熱郁於腸胃而發此藥苦能燥濕微寒能除熱兼得下走利竅之性則濕熱皆從小便出而黃自退矣今世又以爲治難產催生之要藥亦取其下達利竅之性耳同魚膘人參千里馬百艸霜牛膝白芷當歸益母艸爲催生聖藥無別用故不著參互及簡誤

防櫚皮平無毒止鼻洪吐血破癥治崩中帶下腸風赤白痢入藥燒灰用不可絕過

疏○防櫚皮稟微陽之气以生故其味苦濇气平無毒本經主諸病皆燒灰用者凡血得熱則行得黑灰則止故主鼻洪吐血苦能瀉熱濇可去脫故主崩中帶下及腸風赤白痢也且血固脫之性而能消瘀血故能破癥也凡失血過多內無瘀滯者用之切當與亂髮灰同入更良如暴得吐血瘀滯方動暴得崩中惡露未竭濕熱下痢初發腸風帶下方熾悉不宜遽用卽用亦無效入藥須年久敗者良

木槿平無毒止腸風瀉血又止痢後熱渴作飲服之令人得睡入藥炒用

疏○木槿本經气平無毒詳其主治應是味苦气寒淸熱滑利之藥腸風瀉血濕熱畱中也痢後作渴餘熱在經津液不足也夜臥少睡心經蘊熱虛煩不寧也苦寒能除諸熱滑利能導積滯故主如上等證今人用治癬瘡多取川中所產肉厚而色紅者彌良花功用相同作湯代茶兼能治風

主治參互

扶壽方牛皮癬川槿皮一兩大風子肉十五个半夏五錢剉河水井水各一盌浸六七宿入輕粉一錢禿筆掃塗覆以靑衣數日有臭涎出妙忌澡浴簡便方癬瘡有虫川槿皮煎入肥皂浸水頻頻擦之或以槿皮浸汁磨雄黃尢妙

神農本艸經疏卷十四

欽定四庫全書

神農本艸經疏卷十五

明繆希雍撰

人部

總二十五種今疏其要者十一種又陳藏器三種

發髲

亂髮

人乳汁

頭垢

人牙齒

人屎【人中黃附】

人溺【秋石附】

溺白垽

婦人月水【經衣

附】

浣褌汁【婦人褌襠附】

懷姙婦人爪甲

天靈蓋人胞【胞衣水附】

初生臍帶

髮髲味苦溫小寒無毒主五癃闗格不通利小便水道療小兒癇大人痙仍自還神化合雞子黃煎之消爲水療小兒驚熱【雷斆云是男子二十已來無疾患顏色紅白於頂心剪下者入丸藥膏中用先以苦參水浸一宿漉出入瓶子以火煆赤放冷研用】

疏○發者血之餘也經曰男子八歳腎气盛齒更發長是髮因人之血气以爲生長榮枯也故血盛之人則髮潤而黑血枯之人則髮燥而黃本經用髮髲之意爲是故爾其味苦气溫別錄小寒無毒入手足少陰經大人痙小兒驚癇皆心肝二經血虛而有熱也髮爲血之餘故能入心入肝益血微寒而苦又能泄熱所以療小兒驚癇及大人痙也心與小腸爲表裏腎與膀胱爲表裏心腎有熱則二腑亦受病此藥能入心除熱入腎益陰則水道利五癃闗格俱通矣是以古人治驚多用茯苓琥珀竹葉之類取其分利心經之熱自小腸出也日華子主止血悶血暈金瘡傷風及煎膏長肉消瘀血者悉取其入心走肝益血除熱之功耳自還神化之事未見別方大抵以火煆之復化而凝成血質此卽自還神化之謂是因血而生復還爲血非神化而何

亂髮微溫主欬逆五淋大小便不通小兒驚癇止血鼻衂燒之吹內立已

疏○亂髮卽常人頭上墮下者其气味所主與發髲相似第其力稍不及耳以發髲一時難得故別錄重出此條以便臨時取用療體實不甚相逺也

主治參互

和劑局方腸風黑散治腸風瀉血用亂髮一兩半荊芥二兩槐花槐角各一兩以上共煆爲末枳殻甘艸各一兩半爲末和前末勻毎服二錢水一盞煎七分空心服溫酒調下亦得劉禹錫傳信方孩子熱瘡亂髮一團如棃子大雞子黃十个煮熟同於銚子內熬至甚幹始有液出旋置盞中液盡爲度用敷瘡上外卽以苦參粉摻之神效又方小兒防臍卽用淸油調髮灰傅之不可傷水臍濕不漧亦傅之效千金方小兒驚啼亂油髮燒研乳汁或酒服少許良聖惠方鼻血不止血髮燒灰吹之又方諸竅出血頭髮敗防陳蓮蓬並燒灰等分每服三錢童便溫酒調下婦人良方女人漏血亂髮洗淨燒研空心溫酒服一錢入諸膏藥內能消毒止痛長肉生肌肘後方女勞黃疸膏髮煎用豬膏半斤亂髮雞子大三團和煎髮消藥成矣分再服病從小便中出也簡誤

髮灰走血分而帶散其主諸血證亦是血見灰則止取其治標之義居多若欲全仗其補益未必能也經熬煆成末後气味不佳胃弱者勿服入外科藥殊有神效

人乳汁主補五藏令人肥白悅澤【唐本注療目赤痛多淚解獨肝牛肉毒合豉濃汁飲之神效】

疏○人乳乃陰血所化生於脾胃攝於衝任未受孕則下爲月水旣受孕則畱而養胎已產則赤變爲白上爲乳汁此造化微之妙人身轉運之神也其味甘气平無毒入心入腎入脾潤肺益壽延年之聖藥也气血之液故能補五臟五臟得補則气血充實而體自肥白悅澤也經曰目得血而能視乳爲血化故能療目赤痛多淚甘能解毒故又主解獨肝牛肉毒也

主治參互

攝生眾妙方接命丹治男婦气血衰弱痰火上升虛損之證又治中風癱瘓手足疼痛不能動履等證用人乳二杯香甜白者爲佳以好棃汁一杯和勻銀石器內頓滚每日五更一服能消痰補虛生血延壽此以人補人之妙法也聖惠方眼熱赤腫人乳半合古文錢十文銅器中磨令變色稀稠成煎瓶收日防數次或以乳浸黃連蒸熱洗之萬氏家抄方一切虛損勞證太乙神應丸人乳一碗磁器煮漧焙燥牛乳一碗同前制杜仲三兩破故紙二兩半白蘚皮白茯苓牛膝當歸各二兩黍米金丹一个曬漧卽初生兒口中血珠共爲末蜜丸桐子大每服一丸夜間噙化

簡誤

乳屬陰其性涼而滋潤血虛有熱燥渴枯涸者宜之若髒气虛寒滑泄不禁及胃弱不思食脾虛不磨食並不宜服

頭垢主淋閉不通【梳上者名百齒霜】

疏○頭垢頭上垢膩也其性滑潤而下走故本經主淋閉不通及景療噎疾其味苦溫能走陽明故又主勞復及婦人吹乳也

主治參互

同白芷貝母半夏爲丸酒下治婦人吹乳同山茨菇橘葉防糞人爪蒲公英柴胡山豆根白芷連翹貝母夏枯艸忍冬藤治乳巖乳癰神效類要方天行熱病後勞復含頭垢棗核大一枚良外臺祕要預防勞復傷寒初愈欲令不勞復者頭垢燒研水丸梧子大飲服一丸衞生寶鑑婦人吹乳百齒霜以無根水丸梧子大每服三丸數條之外無別用故不著簡誤

人牙齒平除勞治瘧蠱毒气入藥燒用

疏○牙齒者腎之標骨之餘也經云男子三八腎气平而眞牙生五八腎气衰而齒槁以腎主骨故也其味甘鹹气熱有小毒其主除勞治瘧者蓋勞乃勞極精气乏絕腎家虧損所致也齒牙爲腎气所生以類相從適還其本故主之也瘧亦因勞而發非夏傷暑秋爲瘧之比故亦主之味甘而鹹所以能解蠱毒气也今世又以之治痘瘡倒靨乳癰未潰爲必須之藥主治參互

錢氏小兒方痘瘡倒靨人牙燒存性入麝香少許溫酒服半錢聞人規痘疹論人牙散治痘瘡方出爲風寒外襲或變黑或靑紫此倒靨也宜溫肌發散使熱气復行而斑自出用人牙不拘多少瓦罐固濟煆過出火毒研末出不快而黑陷者獖豬血調下一錢因誤服涼藥血濇倒陷者入麝香溫酒服之其效如神肘後方乳癰未潰人牙齒燒研酥調敷之直指方陰疽不發頭凹沈黯不疼無熱內服補散不起用人牙燒過穿山甲炙各一分爲末分作二服用當歸麻黃煎湯下外以薑汁和麪傅之

簡誤

近世用人牙治痘瘡陷伏稱爲神品然一槪用之貽害不淺夫齒者腎之標骨之餘也痘瘡則毒自腎出方長之際外爲風寒穢气所冒腠理閉塞血濇不行毒不能出或變黒倒靨宜用此以酒麝達之竄入腎經發出毒气使熱令復行而瘡自紅活蓋劫劑也若伏毒在心昏冒不省人事及气虛色白癢塌不能作膿熱沸紫泡之證止宜解毒補虛茍誤用此則鬱悶聲啞反成不治之證可不愼哉其除勞治瘧本經𨿽言之今世亦稀用

人屎寒主療時行大熱狂走解諸毒宜用絕幹者搗末沸湯沃服之

疏○人之五穀入胃津液上升爲气血糟粕下降而成糞其本原以化過但存極苦大寒之气味耳入足陽明經經曰陽明實熱則登髙而歌棄衣而走苦寒能除陽明之熱故療時行大熱狂走也凡毒必熱必辛苦寒能除辛熱故又主解諸毒也蘇恭云新者封疔腫一日根爛蓋疔腫乃風火之毒气結成得大寒極苦之气則風火散根自爛也今世人又以之治痘瘡血熱紫黒倒靨者殊效

糞淸臘月截淡竹去靑皮塞口納糞坑中積年得汁甚黒而苦主天行熱狂熱疾中惡蕈毒惡瘡瘟病垂死者皆瘥一名黃龍湯俗名金汁

人中黃卽多年厠坑中甎上所凝結黃垽是也藥性治療大約與人屎同解胃家熱毒有效

主治參互

斗門方熱病發狂奔走似癲如見鬼神久不得汗及不知人事者以人中黃入大罐內以泥固濟煆半日去火毒研末新汲水服三錢未退再服冦宗奭衍義大熱狂渴幹陳人屎爲末於陰地淨黃土中作五六寸小坑將末三兩匙於坑中以新汲水調勻良久澄淸細細與飲卽解儒門事親四靈無價散治痘瘡黑陷腹脹危篤者此爲劫劑用人糞貓糞豬犬糞等分臘月初旬收埋髙燥黃土窖內至春取出砂罐盛之鹽泥固濟炭火煆令煙盡爲度取出爲末入麝香少許研勻甆器密封收之一歳一字二歳半錢三歳一錢蜜水調下須臾瘡起千金方疔腫初起刮破以熱屎傅之幹卽易又方五色丹毒黃龍湯飲二合並塗之良陶景解藥箭毒交廣夷人用焦銅爲箭鏃更以毒藥物汁漬之射人才傷皮便死惟飲糞汁卽解

簡誤

傷寒溫疫非陽明實熱者不宜用痘瘡非火熱郁滯因而紫黑幹陷倒靨者不宜用以其苦寒之極耳

人溺療寒熱頭疼溫气童男者尢良

疏○人溺乃津液之濁者滲入膀胱而出其味鹹气寒無毒爲除勞熱骨蒸咳嗽吐血及婦人產後血暈悶絕之聖藥晉禇澄勞極論云降火甚速降血甚神飲溲溺百不一死服涼藥百不一生言其功力之優勝也經云飲入於胃遊溢精气上輸於脾脾气散精上歸於肺通調水道下輸膀胱故人服小便入胃亦隨脾之气上歸於肺下通水道而入膀胱乃循其舊路也故能治肺病引火下行凡人精气淸者爲血濁者爲气濁之淸者爲津液淸之濁者爲小便與血同類也故其味鹹而走血鹹寒能伏虛熱使火不上炎而血不妄溢是以能療諸血證也蘇恭主久嗽上气失聲及日華子止勞渴潤心肺療血悶熱狂撲損瘀血在內暈絕止吐血鼻衂皮膚皴裂難產胞衣不下諸證悉由此故本經主寒熱頭疼溫气者鹹寒能除邪熱故耳法當熱飲熱則於中尙有眞气在其行自速冷則惟存鹹味寒性矣

主治參互

同枇杷葉天門冬麥門冬蘇子桑白皮沙參五味子生地黃款冬花百部治陰虛咳嗽聲啞喉間血鮏气同蘇木番降香續防牛膝牡丹皮蒲黃治內傷吐

血或瘀血停畱作痛同澤蘭荊芥白芷續防延胡索牛膝蘇木黑豆治產後血暈虛者加人參凡產後溫飲一杯可免血暈至三日後止之中暍昏倒以熱小便灌下卽活聖濟總錄頭痛至極童便一盞豉心半合同煎至五分溫服孟詵必效方骨蒸發熱童便五升煎取一升以蜜三匙和之每服二碗半日更服此後常服自己小便輕者二十日重者五十日瘥聖惠方絞腸沙痛童便乘熱服之卽瘥仲景方中暑昏悶夏月在途中熱死急移陰處就掬道上熱土擁臍上作窩令人溺滿暖气透臍卽蘇乃服地漿蒜水等藥千金方金瘡出血不止飲人尿五升外科發揮折傷跌撲童便入少酒飲之推陳致新其功甚大千金方火燒悶絕不省人事者新尿頓服二三升良通變要法人咬手指瓶盛熱尿浸一宿卽愈普濟方赤眼腫痛自己小便乘熱抹洗卽閉目少頃此以鹹寒內有眞气故能退去邪熱也

簡誤

人溺滋陰降火除骨蒸解勞乏治諸吐衂咯血唾血其效甚速禇澄遺書云人喉有竅則咳血殺人喉不停物毫髮芥帶必欬血旣滲入愈滲則愈欬愈欬愈滲惟飲溲溺則百不一死若服寒涼則百不一生其爲肺腎有火者必須之物第其性稍寒惟不利於脾胃虛寒或溏泄及陽虛無火食不消者咸在所忌今世人類用秋石此乃水澄火鏈眞元之气盡失其功不逮童便多矣況難多服久服則咸能走血使血凝泣爲病

溺白垽療鼻衂湯火灼瘡

疏○溺白垽卽人中白乃人溺之積气結成其味鹹气涼無毒能瀉肝腎三焦膀胱有餘之火本經療鼻衂及大明治傳屍勞熱肺痿心隔熱吐血羸瘦渴疾者以其能入諸經瀉去火邪也涼能除熱故又治湯火灼瘡今人以之治口舌生瘡疳等證多效是其除熱降火之驗也

主治參互

同冰片硼砂靑黛黃檗牙硝白礬治口舌生瘡及小兒走馬牙疳口臭經驗方鼻衂不止人中白焙漧入麝香少許溫酒調服立效又方小兒口疳人中白煆黃檗蜜炙焦爲末等分入冰片少許以靑布拭淨摻之累效

婦人月水解箭毒並女勞復【陳藏器云經衣主金瘡血湧出炙熱熨之又燒灰傅虎狼傷瘡及箭鏃毒入腹】

疏○經云女子二七天癸至任脈通太衝脈盛月事以時下謂之天癸者乃天一所生之水也上應太陰下應海潮月有盈虧潮有朝汐故月事一月一行與之相符也其味鹹鹹爲水化凡毒得水則解故能解箭毒也女勞復者熱病新瘥後交感而得其證發熱煩躁少腹陰囊牽引而痛以前病餘熱未除陰精復損故有是證月水乃陰中有陽之物能補陰除熱故主之也金瘡及虎狼傷瘡皆血分受傷爲病以類相從乃所以補其不足也童女首經名紅鉛能回垂絕之陽气第一時難得耳如女子自受胎時算至十四歳足卽於是日是時經至者此爲正鼎其經爲上藥用法招攝於經將至時眞气先到采入身中名得大藥可以接命卽首楞經所載精仙是也絕非入鑪交感亦非情想得通故亦成仙道耳

主治參互

扁鵲方丈夫熱病後交接復發忽卵縮入腹腹痛欲死燒女人月經赤衣爲末熱水服方寸匕卽定並治女勞色疸千金方男子陰瘡因不忌月事行房陰物潰爛用室女血衲瓦上燒存性研末麻油調傅博物志交廣夷人以焦銅和毒藥於箭鏃上中人卽沸爛須臾骨壊而死但服月水屎汁解之

簡誤

月水𨿽能治病然穢污不潔之物故女子入月時人宜逺之其升丹煎膏治藥及小兒出痘切須避忌如犯之則藥不靈痘變壊也紅鉛其性質乃陽气凝結而成火盛人不宜單服須多服人乳並入童溺乃佳

浣褌汁解箭毒並女勞復亦善婦人褌襠主陰易病當陰上割取燒末服方寸匕童女褌益佳若女患陽易卽須男子褌也陰易病者人患時行病起後交合陰陽便卽相著甚於本病其候小便赤濇寒熱甚頭痛腰痛耳鳴眼花服此便通利

疏○褌襠居下體得陰气勝取其以類相從气相感能導邪熱故主陰陽易病也

主治參互

仲景方陰陽易病身體重少气腹裏急或引陰中拘急熱上衝胸頭重不欲舉眼中生花膝脛拘急者燒褌散主之取中褌近陰處燒灰水服方寸匕日三服小便卽利陰頭微腫則愈男用女女用男千金方胞衣不下以本婦褌覆井上卽下

懷妊婦人爪甲取細末置目中去瞖障

疏○爪者筋之餘肝膽之外候也經曰多食辛則筋急而爪枯以辛能散眞气而走筋也本經獨用懷妊婦人者蓋婦人气血充實乃能受孕取其有生長力緊之意也其味甘鹹气平無毒目中瞖障肝中血虛也爪甲乃肝之餘气所生而性又帶散故防目能去瞖障也冦宗奭以眾人甲刮取細末搐鼻內治鼻衂立愈兼能催生利小便止尿血散乳癰等用

主治參互

聖惠方胞衣不下取本婦手足爪甲燒灰酒服又方一切目疾以木賊艸擦取爪甲末同丹砂等分研勻以露水搜丸芥子大每以一粒防入目內或用乳汁和亦得並治飛絲入目

天靈蓋味鹹平無毒主傳屍屍疰鬼气伏連久瘴勞瘧寒熱無時者燒令黑細研白飲和服亦合丸散用疏○天靈蓋乃死人腦蓋骨也不用他骨而用此者以人生時腦爲諸陽之防而此骨則一身眾骨之主也其主傳屍屍疰鬼气伏連者取其同類之气引出邪魅則其魂魄飛越不復附人故得瘥也久瘴勞瘧寒熱無時者亦邪惡之气侵人也辟惡散邪是其能事故亦主之

主治參互

同鬼臼漧漆象膽獺肝丹砂胡黃連入滋陰藥內治傳屍勞同牛黃象牙末蛀竹屑血竭乳香沒藥黃蠟明礬眞珠作丸治楊梅結毒痘瘡經驗方痘瘡陷伏灰平不長此系虛寒證用天靈蓋燒研酒服三分

附化屍上人骨取爲細末傅金瘡止血長肉及惡瘡不收斂並能治打撲折傷人受杖時服之不痛不腫不爛

簡誤

天靈蓋治勞瘵者以其有屍鬼勞虫爲害取其逐散邪也今人虛損勞怯皆系色欲過度損傷眞陰實無鬼气淹伏何得用此幽暗不祥之物治之哉其痘瘡虛寒陷伏或爲邪气所觸發不出者不過借其陽气所結之餘逐散其邪以發出耳非正治也若血熱煩躁瘡幹紫黑者用之必致危殆不救愼之愼之

人胞主血气羸瘦婦人勞損面防皮黑腹內諸病漸瘦瘁者以五味和之如防法與食之勿令知一名紫河車

疏○夫人有生之初攬父精母血以成胚胎外卽有衣一層裹之卽胞也至十月降生時隨兒後出其味甘鹹气溫無毒血气羸瘦婦人勞損面防皮黑腹內諸病漸瘦瘁者皆榮血不足精气虧損也此藥得精血之气而結得從其類以補之是以主諸證也今世以之治男女一切虛損勞極爲益血補精气之用主治參互

同人參黃耆鹿茸白膠當歸補骨脂五味子巴防天治眞陽虛極畏寒足冷吳球大造丸治虛勞骨蒸女人無子及多生女月水不調小產難產服之必主有子危疾將絕者一二服可更活一二日其補气血之功力可見也久服耳目聰明須髮烏黑延年益壽有奪造化之功故名大造丸用紫河車一具男用女胎女用男胎初生者米泔洗淨淡酒蒸熟搗曬研末敗板童便浸三日酥炙黃二兩黃檗杜仲各一兩半牛膝一兩二錢生地黃二兩半入砂仁六錢白茯苓二兩絹袋盛入瓦罐酒煮七次去茯苓砂仁不用杵地黃爲膏聽用天門冬麥門冬人參各一兩二錢淨夏月加五味子七錢俱忌鐵器爲細末地黃膏加酒米糊丸小豆大每服八九十丸空心鹽湯下女人去板加當歸二兩男子遺精女人漏下並加牡蠣粉一兩去人參

簡誤

人胞乃補陰陽兩虛之藥以其形質亦得男女坎離之气而成如陰陽兩虛者服之有反本還元之功誠爲要藥也然而陰虛精涸水不制火發爲咳嗽吐血骨蒸盜汗等證此屬陽盛陰虛法當壯水之主以制陽光不宜服此並補之劑以耗將竭之陰也胃火齒痛法亦忌之

胞衣水味辛無毒主小兒丹毒諸熱毒發寒熱不歇狂言妄語頭上無辜髮竪虛痞等證天行熱病飲之立效此卽胞衣埋地下久逺化爲水者得地中之陰气其气必寒辛寒而走足陽明經故主如上諸證也南人以甘艸升麻和入胞瓶盛埋之三五年後掘出取爲藥也

初生臍帶主瘧燒爲灰飲下之

疏○臍者命蒂也當心腎之中爲眞元歸宿之處胎在母腹臍連於胞喘息呼吸滋養之妙從此而通胎出母腹臍帶剪防則一防眞元之气從此而歸入命門丹田故臍爲命蒂而臍帶亦眞气防聚之所也本經以之治瘧者應是久瘧虛寒之甚借其气以補不足也今世以小兒脫下臍帶燒灰與服可解胎中一切毒及免驚風痘患亦取裨補眞元耳

主治參互

全幼心鑑臍汁不漧綿裹落下臍帶燒研一錢入當歸頭末一錢麝香一字摻之保幼大全預解胎毒臍帶燒灰以乳汁調服或入辰砂少許可免痘患無毒而主療甚稀不著簡誤

神農本艸經疏卷十五﹤子部﹐醫家類﹐神農本艸經疏﹥

欽定四庫全書

神農本艸經疏卷十六

明繆希雍撰

獸部上品

總二十種今疏其要者十種

龍骨【齒附】

麝香

牛黃

熊脂【膽掌附】

象牙【膽皮附】

白膠

阿膠

牛乳

酥

乳腐

龍骨味甘平微寒無毒主心腹鬼疰精物老魅欬逆泄痢膿血女子漏下癥瘕堅結小兒熱气驚癇療心腹煩滿四肢枯痿汗出夜臥自驚恚怒伏气在心下不得喘息腸癰內疽陰蝕止汗縮小便溺血養精神定魂魄安五藏白龍骨療夢寐泄精小便泄精齒主小兒大人驚癇癲疾狂走心下結气不能喘息諸痙殺精物小兒五驚十二癇身熱不可近大人骨間寒熱又殺蠱毒【得牛黃人參良畏石膏忌魚及鐵】

疏○龍稟陽气以生而伏於陰爲東方之神乃陰中之陽鱗虫之長神靈之物也故其骨味甘平气微寒無毒內應乎肝入足厥陰少陽少陰兼入手少陰陽明經神也者兩精相合陰陽不測之謂也神則靈靈則能辟邪惡蠱毒魘魅之气及心腹鬼疰精物老魅遇之則散也欬逆者陽虛而气不歸元也气得斂攝而歸元則欬逆自止其性濇以止脫故能止泄痢膿血因於大腸虛而久不得止及女子漏下也小兒心肝二髒虛則發熱熱則發驚癇驚气入腹則心腹煩滿斂攝二經之神气而平之以淸其熱則熱气散而驚癇及心腹煩滿皆自除也肝气賊脾脾主四肢故四肢痿枯肝寧則熱退而脾亦獲安故主之也汗者心之液也心气不收則汗出肝心腎三經虛則神魂不安而自驚收斂三經之神气則神魂自安气得歸元升降利而喘息自平汗自止也肝主怒肝气獨盛則善恚怒魂返乎肝則恚怒自除小腸爲心之腑膀胱爲腎之腑二經之气虛脫則小便多而不禁髒气斂則腑亦隨之故能縮小便及止夢寐泄精小便泄精兼主溺血也其主養精神定魂魄安五臟者乃收攝神魂閉濇精气之極功也又主癥瘕堅結腸癰內疽陰蝕者以其能引所治之藥黏著於所患之處也按龍骨入心腎腸胃龍齒單入肝心故骨兼有止

防濇精之用齒惟鎭驚安魂魄而已凡用龍骨先煎香艸湯洗二度搗粉絹袋盛之用燕子一隻去腸肚安袋於內懸井上面一宿取出研粉入補腎藥中其效如神又法酒浸一宿焙漧研粉水飛三度用如急用以酒煮焙漧或云凡入藥須水飛過曬漧每觔用黑豆一斗煮一伏時曬漧用否則著人腸胃晚年作熱也

主治參互

仲景方同牡蠣入柴胡桂枝各湯內取其收斂浮越之正气固脫而鎭驚同逺志等分爲末煉蜜丸如梧子大硃砂爲衣每服三十丸蓮心湯下治勞心夢遺梅師方睡卽泄精白龍骨四分韭子五合爲散空心酒服方寸匕又方泄防不止白龍骨白石脂等分爲末水丸梧子大紫蘇木湯下量大人小兒用亦治久痢休息姚和眾方久痢脫肛白龍骨粉撲之龍齒同荊芥澤蘭牡丹皮蘇木人參牛膝紅花蒲黃當歸童便治產後惡血撲心妄語顚狂如傷寒發狂者切不可認作傷寒治誤則殺人同牛黃犀角鉤藤鉤丹砂生地黃茯神琥珀金箔竹瀝天竹黃蘇合香治大人小兒驚癇癲疾

簡誤

龍骨味濇而主收斂凡泄痢腸澼及女子漏下崩中溺血等證皆血熱積滯爲患法當通利疎泄不可便用止濇之劑恐積滯瘀血在內反能爲害也惟久病虛脫者不在所忌

麝香味辛溫無毒主辟惡气殺鬼精物溫瘧蠱毒癇痙去三虫療諸防邪鬼气中惡心腹暴痛脹急痞滿風毒婦人難產墮胎去面防【音孕】目中膚翳久服除邪不夢寤魘寐通神仙【忌大蒜】

疏○陶景云麝常食柏葉又噉蛇予以爲其香必非因噉蛇而結蘇頌乃云夏月食蛇多至寒則香滿入春臍內急痛自以剔出陶云五月得香往往有蛇皮骨豈有食蛇逾一年而皮骨尙不化者乎不知麝乃山獸好食香木芳艸如栢葉之類故其气聚於臍而結成是香或遇蛇亦噉但不結香耳如必噉蛇多而後有香則此藥必大毒難近之物安得味辛气溫無毒耶甄權言苦辛其香芳烈爲通闗利竅之上藥凡邪气著人淹伏不起則闗竅閉塞辛香走竄自內達外則毫毛骨節俱開邪從此而出故主辟惡气殺鬼精物防邪蠱毒溫瘧中惡心腹暴痛脹急痞滿風毒諸證也其主癇痙者借其气以達於病所也苦辛能殺蠱故主去三虫辛溫主散故能去面防及目中膚翳性能開竅故主難產墮胎也走竄之性而云久服除邪不夢寤魘寐通神仙者凡香皆能辟除惡气而通神明故有是功能也日華子云納子宮暖水髒止冷帶疾藥性論主小兒驚癇客忤蝕一切癰疽膿水今人又用以治中風中气中惡痰厥猝僕兼入膏藥傅藥皆取其通竅開經路透肌骨之功耳主治參互

同犀角牛黃琥珀龍齒逺志丹砂鉛丹金箔菖蒲眞珠茯神天竺黃治心气虛怯驚邪癲癇或夢寐紛紜鬼交鬼疰及小兒急驚大人中惡等證同白及白斂紅白藥子雄黃烏雞骨煆乳香沒藥冰片爲末傅一切癰疽疔腫有神濟生方中風不省麝香二錢研末入淸油二兩和勻灌之卽蘇又方食諸果成積傷脾作脹气急用麝香一錢生桂末一兩飯和丸菉豆大大人十五丸小兒七丸白湯下蓋果得麝卽落水得桂卽枯故也夏子益奇疾方口內肉毬根如綫五寸餘如股吐出乃能食物撚之則痛徹心者麝香一錢研水服之日三自消續千金方催生易產麝香一錢水研服經驗方鼠咬成瘡麝香封之妙並治蠶咬成瘡

簡誤

麝香走竄飛內透骨竅臟腑外徹皮肉及筋其性能射故善穿透開散東垣云凡風病在骨髓者用之使風邪得出若在肌肉用之反引風入骨丹溪云五臟之風不可用麝香以防衛气二公之言誠得其防矣凡似中風小兒慢脾風與夫陰陽虛竭發熱吐血盜汗自汗气虛暈气虛痰熱血虛痿弱血虛目翳心虛驚悸肝虛癇痙產後血暈胎前气厥諸証之屬於虛者法當補益槪勿施用卽如不得己欲借其開通闗竅於一時亦宜少少用之勿令過劑蘇省開通之後不可復用矣孕婦不宜佩帶勞怯人亦忌之李廷飛雲不可近鼻有白虫入腦患癩久帶其香透闗令人成異疾

牛黃味苦平有小毒主驚癇寒熱熱盛狂痙除邪逐鬼療小兒百病諸癇熱口不開大人狂癲又墮胎久服輕身增年令人不防【人參爲之使惡常山畏牛膝漧漆】

疏○牛爲土畜其性甘平惟食百艸其精華凝結爲黃猶人身之有內丹也故能解百毒而消痰熱散心火而療驚癇爲世神物諸藥莫及也凡牛生黃則夜視其身有光皮毛潤澤眼如血色蓋得气之精而形質變化自有異也或云牛病乃生黃者非也本經味苦气平別錄有小毒吳普云無毒然必無毒者爲是入足厥陰少陽手少陰經其主小兒驚癇寒熱熱盛口不能開及大人癲狂癇痙者皆肝心二經邪熱膠痰爲病心熱則火自生焰肝熱則木自生風風火相搏故發如上等證此藥味苦气涼入二經而能除熱消痰則風火息神魂淸諸證自瘳矣鬼邪侵著因心虛所致小兒百病多屬胎熱入心養神除熱解毒故悉主之也性善通竅故能墮胎善除熱益心故能令人不防非久服多服之藥其雲輕身延年者蓋指病去則身自輕安而得盡其天年也

主治參互

同犀角琥珀天竺黃鉤藤鉤茯神眞珠金箔麝香丹砂治小兒驚癇百病入外科內服藥能解疔腫癰疽毒並可入傅藥止痛散毒如神同犀角生地黃牡丹皮竹葉麥門冬治小兒五色丹毒同鐘乳石珍珠豬牙皂角象牙末白僵蠶紅鉛片腦明礬沒藥蛀竹屑天靈蓋爲丸土茯苓湯下治結毒有神姚和眾方小兒初生三日去驚邪辟惡气以牛黃一豆許以蜜少許研勻綿蘸令兒吮之一日令盡外臺祕要小兒七日口噤牛黃爲末以淡竹瀝化一字灌之更以豬乳滴之錢氏小兒方初生胎熱或身體黃者以眞牛黃一豆大入蜜調膏乳汁化開時時滴兒口中兼治腹痛夜啼總微錄小兒熱驚或驚癇嚼舌迷悶仰目牛黃一杏仁大竹瀝薑汁各一合和勻與服又方小兒積熱毛焦睡語欲發驚者牛黃六分硃砂五錢同研以犀角磨汁調服一錢王氏痘方痘瘡黑陷牛黃二粒朱砂一分研末蜜浸胭脂取汁調搽並可內服

簡誤

牛黃治小兒百病之聖藥蓋小兒稟純陽之气其病皆胎毒痰熱所生肝心二經所發此藥能化痰除熱淸心養肝有起死回生之力惟傷乳作防脾胃虛寒者不當用

熊脂味甘微寒微溫無毒主風痺不仁筋急五藏腹中積聚寒熱羸瘦頭瘍白禿面皯皰食飲吐嘔久服彊志不饑輕身長年

疏○詩云惟熊惟羆男子之祥取其爲陽獸而彊力壯毅也本經味甘气防寒別錄防溫無毒其主風痺不仁筋急者蓋風爲陽邪熊爲陽獸其气溫能通行經絡其性潤能滋養肝脾故主之也滑澤而通行故主五藏腹中積聚及食飲吐嘔甘寒而彊力故能主寒熱羸瘦輕身性潤而疎風故能主頭瘍白禿面皯皰也久服彊志不饑長年甚言其補虛壯筋骨之功耳熊掌乃八珍之一食之可禦風寒益气力肉與脂同功河間云熊肉振羸是因其气有餘以補不足者也

熊膽味苦寒無毒療時气熱盛變爲黃疸暑月久痢疳防心痛疰忤【藥性論小兒五疳殺虫治惡瘡】

疏○熊膽气味與象膽同其所主亦相似時气熱盛變爲黃疸熱邪在足太陰也久痢疳防濕熱在手陽明也心痛疰忤熱邪在手少陰也入三經而除熱邪故能療諸證也極苦而寒故又能殺虫治惡瘡點痔主治防互

齊東野語赤目障翳熊膽丸以膽少許化開入片腦一二釐研勻防上絕妙聖惠方小兒鼻蝕熊膽半分湯化抹之外臺祕要十年痔瘡熊膽塗之神效一切方不及也或加入片腦少許以豬膽汁和塗亦妙保幼大全諸疳羸瘦熊膽使君子末等分研勻瓷器蒸溶蒸餅丸麻子大每米飲下二十丸

簡誤

凡膽皆極苦寒而能走肝膽二經防有餘之熱蓋以類相從也小兒疳積多致目內生翳障者以肝脾二髒邪熱壅滯則二髒之气血日虛閉塞日甚故也用此防肝膽脾家之熱則內邪淸而外障去矣如不因疳證而目生翳障及痘後閉者多因肝腎兩虛宜滋陰養血淸熱爲急諸膽皆不得用有痼疾者不可食熊肉令終身不愈

象牙無毒主諸鐵及雜物入肉刮取屑細研和水傅瘡上立出

疏○象牙本經無气味日華子云平海藥云寒應是甘寒無毒之物象性勇猛而牙善蛻故能出一切皮肉間有形滯物如經所言也又能治邪魅驚悸風癇及惡瘡拔毒長肉生肌去漏等用

主治參互

同明礬黃蠟牛角防鉛花金頭蜈蚣蝟皮豬懸蹄治通腸漏能去漏管治楊梅結毒載牛黃條內王氏痘方痘不收象牙屑銅銚炒黃紅色爲末每服七八分白湯下又方鍼箭入肉象牙末水和傅之卽出也日華子治小便不通象牙生煎服之小便過多燒灰飲下

象膽主明目及治疳治瘡腫以水化塗之治口臭以綿裹少許貼牙根平旦漱去數度卽瘥

疏○象膽苦寒之物也入肝脾二經肝熱則目不明脾家郁熱則成疳積或口臭苦寒除二經之熱故能主諸證苦寒涼血解毒故又能主瘡腫也今世治疳證癆瘵傳屍多用之總取其苦寒能殺疳虫癆虫兼除臟腑一切熱結也

主治參互

同獺肝蘆防漧漆胡黃連靑黛鬼臼丹砂入滋腎藥內治傳屍癆瘵聖濟總錄內障目翳用象膽半兩鯉魚膽七枚熊膽一分牛膽半兩麝香一分石決明一兩爲末糊丸菉豆大每茶下十丸日二

象皮其性最易收斂人以鉤刺揷入皮中拔出半日其瘡卽合故入膏散爲長肉合金瘡之要藥

簡誤

象膽苦寒之極不利脾胃凡疳證脾弱者目病血虛者咸不宜多服象牙及皮气味和平於臟腑無迕故不著簡誤

白膠味甘平溫無毒主傷中勞絕腰痛羸瘦補中益气婦人血閉無子止痛安胎療吐血下血崩中不止四肢酸疼多汗淋露折跌傷損久服輕身延年一名鹿角膠【得火良畏大黃】

疏○白膠是熬鹿角而成故其味甘气平別錄溫無毒气薄味厚降多升少陽中之陰也入足厥陰少陰手少陰厥陰經經曰勞則喘且汗出內外皆越中气耗矣故凡作勞之人中气傷絕四肢作痛多汗或吐血下血皆肝心受病此藥味甘气溫入二經而能補益中气則絕傷和四肢利血自止汗自斂也折跌傷損則血瘀而成病甘溫入血通行又兼補益故折跌傷損自愈婦人血閉無子及崩中淋露胎痛不安腰痛羸瘦者皆血虛肝腎不足之候溫肝補腎益血則諸證自退而胎自得所養也血气生眞陽足故久服能輕身延年耳更治尿血溺精瘡瘍腫毒及漏下赤白婦人久服能令有子

主治參互

同牛膝牡丹皮麥門冬地黃眞蘇子郁金白芍藥當歸童便續斷治勞傷吐血同山茱萸枸杞子鹿茸地黃麥冬杜仲補骨脂懷山藥車前子五味子巴防天蓮須治腎虛陽痿精寒無子加入當歸紫石英治婦人血閉子宮冷服之受孕外臺祕要虛勞尿精及尿血白膠二兩炙酒二升頓和溫服肘後方妊娠卒下血以酒煮膠二兩消盡頓服

簡誤

鹿乃仙獸純陽之物也其治勞傷羸瘦益腎添精暖腰膝養血脈彊筋骨助陽道之聖藥也然而腎虛有火者不宜用以其偏於補陽也上焦有痰熱及胃家有火者不宜用以其性熱復膩滯難化也凡吐血下血系陰虛火熾者槪不得服

阿膠味甘平微溫無毒主心腹內崩勞極灑灑如瘧狀腰腹痛四肢酸疼女子下血安胎丈夫小腹痛虛勞羸瘦陰气不足腳酸不能久立養肝气久服輕身益气一名傅致膠【得火良薯蕷爲之使畏大黃凡用以蛤粉炒或酒化成膏亦得】

疏○阿膠舊云煮牛皮作之藏噐與蘇頌皆云是烏驢皮其說爲的其功専在於水按阿井在山東兗州府東阿縣乃濟水之伏者所注其水淸而重其色正綠其性趨下而純陰與眾水大別本經味甘气平別錄微溫無毒元素云性平味淡气味俱薄可升可降陽中陰也入手太陰足少陰厥陰經其主女子下血腹內崩勞極灑灑如瘧狀腰腹痛四肢酸疼胎不安及丈夫少腹痛虛勞羸痩陰气不足腳酸不能久立等證皆由於精血虛肝腎不足法當補肝益血經曰精不足者補之以味味者陰也補精以陰求其屬也此藥得水气之陰具補陰之味俾入二經而得所養故能療如上諸證也血虛則肝無以養益陰補血故能養肝气入肺腎補不足故又能益气以肺主气腎納气也气血兩足所以能輕身也今世以之療吐血衂血血淋尿血腸風下血血痢女子血气痛血枯崩中帶下胎前產後諸疾及虛勞咳嗽肺痿肺癰膿血雜出等證神效者皆取其入肺入腎益陰滋水補血淸熱之功也

主治防互

同天麥門冬栝樓根白藥子五味子桑白皮剪艸生地黃枸杞子百部蘇子白芍藥治肺腎俱虛咳嗽吐血同杜仲枸杞子白芍藥山藥麥門冬地黃黃耆人參靑蒿續斷黃蘗治婦人崩中漏血同白芍藥炙甘艸麥冬地黃白膠當歸枸杞子杜仲續斷治婦人胎痛或胎漏下血直指方老人虛祕阿膠炒二錢蔥白三根水煎化入蜜二匙溫服仲景方黃連阿膠湯治少陰病得之二三日以上心中煩不得臥者用阿膠三兩黃連四兩黃芩一兩芍藥二兩雞子黃二枚以水五升先煮三物取二升去滓內膠烊盡小冷內雞子黃攪令相得溫服七合日三和劑局方治腸胃气虛冷熱不調下痢赤白裏急後重腹痛小便不利用阿膠二兩炒黃連三兩茯苓二兩爲末搗丸梧子大每服五十丸米湯下日三千金翼吐血不止阿膠炒二兩蒲黃六合生地黃三兩水五升煮三升分服兼治衂血梅師方妊娠下血不止阿膠三兩炙爲末酒一升煎化服卽愈產寶方膠艾湯妊娠胎動阿膠艾葉各二兩蔥白一升水四升煮一升分服

簡誤

此藥多僞造皆雜以牛馬皮舊革鞍靴之類其气濁穢不堪入藥當以光如瑿漆色帶油緑者爲眞眞者折之卽斷亦不作臭气夏月亦不甚濕軟如入調經丸藥中宜入醋重湯頓化和藥其气味𨿽和平然性黏膩胃弱作嘔吐者勿服脾虛食不消者亦忌之

牛乳微寒補虛羸止渴

乳腐味甘微寒無毒主潤五藏利大小便益十二經脈疏○牛乳乃牛之血液所化其味甘其气微寒無毒甘寒能養血脈滋潤五藏故主補虛羸止渴及乳腐所主皆同也日華子主養心肺解熱毒潤皮膚者亦此意耳肝味苦甘气和平食之能補肝治雀盲主治參互

同人乳羊乳梨汁蘆根汁蔗漿熬膏治反胃噎膈大便燥結宜時時飲之兼能止消渴

夏子益奇疾方肉人怪病人頂生瘡五色如櫻桃狀破則自頂分裂連皮剝脫至足名曰肉人常飲牛乳自消

簡誤

患冷气人忌之與酸物相反令人腹中癥結脾胃作泄者亦不得服

酥微寒補五藏利大膓主口瘡

疏○酥乃牛乳所出乳之精華也其味甘气防寒無毒性滑澤五臟皆屬陰酥乃陰血之精華故能補五藏血枯火盛大腸燥結及口舌生瘡甘寒除熱補血故主利大腸口瘡也按酥酪醍醐總成於牛乳但有精粗之別耳其性大抵皆滋潤滑澤宜於血熱枯燥之人其功不甚相逺故二物不復載

主治參互

凡一切藥用酥炙者取其潤燥兼能益精髓補血脈又有滲入骨肉使骨易糜之功外臺祕要一切肺病咳嗽膿血不止用好酥五十斤煉三徧當出醍醐每服一合日三服以瘥爲度神效

簡誤

性能利竅驟食之使人遺精

神農本艸經疏卷十六

欽定四庫全書

神農本艸經疏卷十七

明繆希雍撰

獸部中品

總十七種今疏其要者九種

白馬莖【尿溺附】鹿茸【角髓腎肉附】牛角防【膽肉附】羖羊角【肝腎肉血附】狗陰莖【頭骨血肉附】羚羊角

犀角

虎骨

兔頭骨【腦肝肉附】

白馬莖味鹹甘平無毒主傷中脈絕陰不起彊志益气長肌肉肥健生子小兒驚癇陰漧百日用

疏○馬火畜也其陰莖又純陽之物也故能主男子陰痿堅彊房中藥多用之本經味鹹气平別錄甘無毒察其功用气平應作溫非甘溫則不主傷中脈絕以甘能補血脈溫能通經絡故耳陽衰則陰不起而生長之道絕咸溫走下焦補助眞陽則陰自起精自暖故能令人有子也气屬陽陽得補故能益气腎藏志腎气足故能彊志甘溫補血脈而助眞气故又能長肌肉肥健也別錄又主小兒驚癇者似非其所長應是誤入耳凡収當取銀色無病白馬春月遊牝時力勢正彊者生取陰漧百日用時以銅刀切片將生羊血拌蒸半日去血曬漧剉用

主治防互

得肉蓯蓉巴防天山茱萸兔絲子眞陽起石人參鹿茸狗陰莖作丸治眞陽虛脫陰痿不起下元冷憊等證

簡誤

馬陰莖乃純陽之物也凡陰虛火盛者不得服人但喜其溫暖滋助陽道少年多欲者房中術用之仗其力勢恣欲無節以致損竭眞陰多成勞瘵不可不戒也

馬通微溫主婦人崩中止渴及吐下血鼻衂金瘡止血

疏○白馬通本經𨿽云防溫然必是苦而涼者也惟其苦涼所以能療諸血熱證止渴及孟詵主陰陽易垂死者絞汁服也

白馬溺味辛防寒主消渴破癥堅積聚男子伏梁積疝婦人瘕疾銅器盛飲之

疏○白馬溺昔有人與其奴皆患心腹痛病奴死剖之得一白鼈赤眼仍活以諸藥納口中終不死有人乘白馬觀之馬尿墮鼈而鼈縮遂以灌之卽化成水其人乃服之疾亦愈觀其气味不應有如是之功乃知物性畏忌各有所制如刀柄之刈三稜而化爲水正以遇其所制之物故也本經雲气防寒然詳其用必是防溫味應帶鹹辛鹹溫具足所以能療經所言諸證

主治防互

千金方食發成瘕咽中如有虫上下者白馬尿飲之佳鮑氏方利骨取牙白馬尿浸茄稈三日炒爲末防牙卽落

簡誤

無積聚癥瘕者不得服胸中虛痞誤作伏梁服之有損

鹿茸味甘酸溫防溫無毒主漏下惡血寒熱驚癇益气彊志生齒不老療虛勞灑灑如瘧羸瘦四肢酸疼腰脊痛小便利泄精溺血破畱血在腹散石淋癰腫骨中熱疽癢【癢應作瘍凡用取形如分岐馬鞍茸端如瑪瑙紅玉破之肌如朽木者最良先以酥薄塗勻於烈炎中燎去毛再炙】

疏○鹿茸稟純陽之質含生發之气故其味甘气溫別錄言酸防溫气薄味厚陰中之陽也入手厥陰少陰足少陰厥陰經婦人衝任脈虛則爲漏下惡血或瘀血在腹或爲石淋男子肝腎不足則爲寒熱驚癇或虛勞灑灑如瘧或羸痩四肢酸疼腰脊痛或小便數利泄精溺血此藥走命門心包絡及腎肝之陰分補下元眞陽故能主如上諸證及益气彊志生齒不老也癰腫疽瘍皆榮气不從所致甘溫能通血脈和腠理故亦主之日華子主補男子腰腎虛冷腳膝無力夜夢鬼交精溢自出女人崩中漏血赤白帶下炙末空心酒服方寸匕

主治參互

同牛膝杜仲地黃山茱萸補骨脂巴防天山藥肉蓯容兔絲子治腎虛腰痛及陰痿不起澹寮方班龍丸治諸虛用鹿茸酥炙鹿角膠炒成珠鹿角霜陽起石煆紅醋淬肉蓯容酒浸酸棗仁柏子仁黃耆各一兩地黃丸蒸八錢朱砂半錢各爲末酒糊丸梧子大每空心酒下五十丸昔西蜀市中有一道人貨之一名茸珠丹每醉髙歌曰尾閭不禁滄海竭九轉靈丹都漫說惟有班龍頂上珠能補玉堂闗下宂朝野徧傳之卽此方也普濟方鹿茸酒治陽事虛痿小便頻數面色無光用嫩鹿茸一兩去毛切片山藥末一兩絹袋褁置酒甕中七日後開甕日飲三杯將茸焙漧作丸服本事方陰虛腰痛不能反側鹿茸兔絲子各一兩茴香半兩爲末以羊腎二對和酒煮爛搗如泥和丸梧子大陰漧每服三五十九酒下日三服濟生方室女白帶因衝任虛寒者鹿茸酒蒸焙二

兩金毛狗脊白斂各一兩爲末用艾煎醋打米糊丸梧子大每酒下五十丸日二服簡誤同白膠鹿角味鹹無毒主惡瘡癰腫逐邪惡气畱血在陰中除小腹血急痛腰脊痛折傷惡血益气【杜仲爲之使】疏○鹿山獸屬陽夏至解角者陰生陽退之象也麋澤獸屬陰冬至解角者陽生陰退之象也是以麋茸補陰鹿茸補陽角亦如之凡角初生軟嫩者爲茸稟壯健之性故能峻補腎家眞陽之气成白膠則气味甘緩能通周身之血脈生角則味鹹气溫惟散熱行血消腫辟惡气而已鹹能入血軟堅溫能通行散邪故主惡瘡癰腫逐邪惡气及畱血在陰中少腹血急痛折傷惡血等證也肝腎虛則爲腰脊痛鹹溫入腎補肝故主腰脊痛气屬陽補陽故又能益气也日華子雲水磨服治脫精尿血夜夢鬼交醋磨汁塗瘡瘍癰腫熱毒火炙熱熨小兒重舌鵞口瘡孟詵云蜜炙研末酒服輕身彊骨髓補陽道絕傷又治婦人夢與鬼交者酒服一撮卽出鬼精燒灰治女子胞中余血不盡欲死者悉取其入血行血散熱消腫補陽辟邪之意也

主治參互

濟生方骨虛勞極面腫垢黑脊痛不能久立血气衰憊發落齒槁甚則喜唾用鹿角屑二兩牛膝一兩半爲末煉蜜丸梧子大每服五十丸空心鹽湯下肘後方腎虛腰痛如錐刺不能動揺鹿角屑三兩炒黃研末空心溫酒服方寸匕日三子母祕錄產後腹痛瘀血不盡者鹿角燒研豉汁服方寸匕日三並治產後血暈千金方蹉跌損傷血瘀骨痛鹿角末酒服方寸匕瀕湖方癰癤腫痛毒鹿角尖磨濃汁塗之

簡誤

無瘀血停畱者不得服陽盛陰虛者忌之胃火齒痛亦不宜服

髓味甘溫主丈夫女子傷中絕脈筋急痛欬逆以酒和服之良

疏○髓者精血之純懿內充以實骨者也鹿稟純陽故其髓味甘气溫性能補血而潤燥所以主一切血脈不和如傷中脈絕筋急痛及欬逆也日華子同蜜煮服壯陽道令人有子同地黃汁煎膏服塡骨髓壯筋骨治嘔吐者亦此意也

腎平主補腎气

疏○鹿性淫一牡常禦百牝腎气有餘故也故服之能壯陽道補腎家不足

鹿肉甘溫補中彊五藏益气力生者療口僻割薄之疏○鹿所食多芳艸其性質芳潔气味醇和故其肉味甘气溫無毒與他肉不同也性能益脾胃通血脈故主補中彊五臟益气力也生者療中風口僻亦取其有通血脈之功血脈通則口僻自正也

牛角防下閉血瘀血疼痛女人帶下燔之味苦無毒疏○牛角防乃角中嫩骨也爲筋之粹骨之餘入足厥陰少陰血分之藥兼入手陽明經苦能泄溫能通行故主婦人帶下及閉血瘀血疼痛也

主治防互

同豬懸蹄蝟皮金頭蜈蚣蛀竹屑明白蠟去漏管近效方大便下血黃牛角防一具煆末煮豉湯服

二錢日三塞上方防瘻痔疾牛角防燒灰酒服方寸匕

膽味苦大寒無毒除心腹熱渴利口焦燥益目精可丸藥

疏○膽牛食百艸其精華萃於膽其味苦其气大寒無毒經云寒以勝熱苦以泄結故主心腹熱及渴利口焦燥也肝開竅於目肝熱則目睛不明入肝泄熱故益目精也近世以南星末釀入陰漧治驚風有奇功者取其苦寒制南星之燥俾善於豁痰除熱耳簡誤

脾胃虛寒者忌之目病非風熱者不宜用

牛肉味甘平無毒主安中益气養脾胃

疏○牛土畜也黃中央正色也經雲中央色黃入通於脾故爲益脾胃之藥脾胃得所養則中自安气自益矣丹溪朱氏有倒倉法非爲其有吐下之力也特飲之旣滿或上湧下泄爾此蓋借其補以爲防故積聚去而腸胃得所養亦奇法也但病非闗腸胃者不宜服凡牛病死及黑身白頭獨肝者皆不宜服合豬肉及黍米酒食並生寸白虫合韭薤食令人熱病合生薑食損齒又云牛乃稼穡之資不可多殺及食若以之療病則藥物甚多以之供饌核則肥甘不少似可無此一物也好生君子其念及而力戒之當有冥福耳

羖羊角味鹹苦溫防寒無毒主靑肓明目殺疥虫止寒泄辟惡鬼虎狼止驚悸療百節中結气風頭痛及蠱毒吐血婦人產後余痛久服安心益气輕身取之時勿中濕濕卽有毒

疏○羊角乃肺肝心三經藥也而入肝爲正本經咸溫別錄苦防寒甄權大寒察其功用應是苦寒居多非苦寒則不能主靑盲驚悸殺疥虫及風頭痛蠱毒吐血也蓋靑盲肝熱也驚悸心熱也疥虫濕熱也風頭痛火熱上升也蠱毒吐血熱毒傷血也苦寒總除諸熱故能療如上等證也驚悸平則心自安熱傷气熱除則气自益其主百節中結气與婦人產後余痛亦指血熱气壅者而言本經又主止寒泄及辟惡鬼虎狼未解其義俟博物者詳之

主治防互

子母祕錄產後寒熱心悶脹極百病羖羊角燒末酒服方寸匕普濟方治小兒癇疾方同上

羊腎補腎气益精髓

疏○羊腎補腎气者以其類相從借其气以補其不足也腎得補則精髓自益矣

主治防互

羊腎一對去脂切肉蓯容一兩酒浸一夕去皮膜和作羮加五味食治勞傷陽虛無力

羊肉味甘大熱無毒主緩中字乳餘疾及頭腦大風汗出虛勞寒冷補中益气安心止驚【反半夏菖蒲】

疏○羊得火土之气以生故其味甘气大熱無毒素問言苦亦以其性熱屬火耳李杲云補可去弱人參羊肉之屬是已羊肉有形凡形气痿弱虛羸不足者宜之其主字乳餘疾者蓋產後大虛血气暴損得甘熱之物補助陽气則陰血自長餘疾自除矣中气虛則心不安或驚惕陽气弱則頭腦大風汗出補中則中自緩故能安心止驚益气則陽自足故能療頭腦大風汗出及虛勞寒冷也

主治防互

金匱要略羊肉湯治寒勞虛羸及產後心腹疝痛用肥羊肉一斤水一斗煮汁八升入當歸五兩黃耆八兩生薑六兩煮取二升分四服又方產後虛羸腹痛冷气不調及腦中風汗自出白羊肉一斤治如常調和食之

飲膳正要壯胃健脾羊肉三斤切梁米二升同煮下五味作粥食千金方損傷靑腫用新羊肉貼之簡誤

羊肉味甘大熱脾胃虛寒羸痩气乏者宜之然天行熱病後溫瘧熱痢後食之必致發熱難療姙婦食之令子多熱與夫癰腫瘡瘍消渴吐血嘈雜易饑等證咸不宜服又銅器煮食之男子損陽女子暴下物性之異如此不可不知也

羊肝性冷療肝風虛熱目赤暗無所見生食子肝七枚神效或切薄片水浸傅之

疏○羊肝補肝以類相從肝開竅於目肝熱則目赤痛失明補肝除熱所以能明目及治諸目疾也主治防誤

醫鏡翳膜羞明有淚肝經有熱也用靑羊子肝一具竹刀切和黃連四兩爲丸梧子大食遠茶淸下七十丸日三服忌鐵器豬肉冷水

羊血主女人中風血虛悶產後血暈悶欲絕者生飲一升卽活

疏○血爲水化故其味應鹹气平無毒女人以血爲主血熱則生風血虛則悶絕咸平能補血涼血故主女人血虛中風及產後血悶欲絕也性能解丹石毒如丹砂水銀汞粉生銀磠砂砒霜硫黃鐘乳礜石陽起石等類凡覺毒發刺飲一升卽解凡服地黃何首烏諸補藥者須忌之

牡狗陰莖味鹹平無毒主傷中陰痿不起令彊熱大生子除女子帶下十二疾一名狗精六月上伏取陰漧百日

疏○狗陰莖气味與馬陰莖同其所主亦相似性専補右腎命門眞火故能令陽道丰隆精暖盈溢使人生子也女子帶下十二疾皆衝任虛寒所致咸溫入下焦補暖二脈故亦主之也

主治參互

同兔絲子覆盆子魚膠車前子巴防天肉蓯容鹿茸沙苑蒺藜山茱萸能益陽暖精使人有子

簡誤

陽事易舉者忌之內熱多火者勿服

頭骨主金瘡止血【燒灰用黃狗者良余骨燒灰生肌敷馬瘡及療諸瘡瘻妬乳癰腫】疏○狗頭骨本經無气味察其功用應是甘鹹溫之物咸能入血甘能補血溫能和血故主金瘡止血也主治參互

同血竭乳香沒藥蚺蛇膽防虫天靈蓋自然銅治跌撲損傷有神臨杖時服之防心止痛杖後服之生肌長肉千金方治小兒久痢狗頭骨燒灰白湯服非久痢虛寒者勿用利濟局方狗頭骨丸治久痢臍腹防痛所下雜色晝夜不止或其人久虛所下腸垢謂之惡痢並能治之赤石脂漧薑各半兩肉豆蔲煨附子炮去皮各一兩狗頭骨灰一兩爲末醋和丸如桐子大每服六七十丸空心米飲下非陰髒人及陽虛極者不宜用聖惠方赤白帶下不止者狗頭骨燒存性爲末每酒服一錢日三經驗方產後血不定奔四肢以狗頭骨灰酒服二錢甚效衛生易簡方打損接骨狗頭骨灰熱醋調塗傷處暖臥壽域方惡瘡不愈狗頭骨灰黃丹等分敷之同白斂等分爲末生白酒調服五錢治少腹癰有神

白狗血味鹹無毒主癲疾發作

疏○癲疾屬手少陰少陰主血藏神血虛而神自不寧故發是證此物入心補血以類相從故主癲疾發作也

簡誤

犬性熱以其稟火土之气故助陽陽勝則發熱動火生痰發渴凡病人陰虛內熱多痰多火者愼勿食之天行病後尢爲大忌治痢亦非所宜

肉味鹹酸溫主安五藏補絕傷輕身益气

疏○犬火畜也其味鹹酸气溫無毒乃脾胃家肉也五臟皆賴脾胃以養脾胃得補故主安五臟五臟安而身自輕气自益絕傷自補矣日華子主補胃气壯陽道暖腰膝益气力孟詵主補五勞七傷益陽事補血脈厚腸胃實下焦塡骨髓者皆取其溫暖脾胃之功則气血生長腰腎受庇陽道壯健而下焦暖也主治防互

乾坤祕韞戊戌丸治男子婦人一應諸虛不足大補元气用黃童子狗一隻去皮毛肚腸同外腎於砂鍋內以酒酢八分水二升入地骨皮一斤肉蓯容各半斤同煮一日去藥再煮一夜去骨再煮肉如泥擂細入當歸末四兩蓮肉蒼術末各一斤山藥兔絲子末各十兩甘艸末八兩和杵千下丸梧子大每空心酒下六七十丸危氏方痔漏有虫用熟犬肉蘸藍汁空心食七日效

簡誤

气壯多火陰虛之人不宜食凡犬肉不可炙食令人消渴姙婦食之令子無聲熱病後食之殺人道家以犬爲地厭忌物

羚羊角味鹹苦寒防寒無毒主明目益气起陰去惡血注下辟蠱毒惡鬼不祥安心气常不魘寐療傷寒時气寒熱熱在肌膚溫風注毒伏在骨間除邪气驚夢狂越僻謬及食噎不通久服彊筋骨輕身起陰益气利丈夫疏○羊火畜也而羚羊則屬木本經味鹹气寒別錄苦防寒無毒气薄味厚陽中之陰降也入手太陰少陰足厥陰經少陰爲君主之官虛則神明不守外邪易侵或蠱毒惡鬼不祥或邪气魘寐驚夢狂越僻謬羚羊性靈能通神靈逐邪气心得所養而諸證除矣其主傷寒時气寒熱熱在肌膚溫風注毒伏在骨間者皆厥陰爲病厥陰爲風木之位風熱外邪傷於是經故見諸證入肝散邪則諸證自除經曰壯火食气又曰熱則骨消筋緩火熱太甚則陰反不能起而筋骨軟鹹寒入下焦除邪熱則陰自起气自益筋骨彊身自輕也肝熱則目不明肝藏血熱傷血則惡血注下肝在志爲怒病則煩滿气逆噎塞不通苦寒能涼血熱下降能平逆气肝气和而諸證無不瘳矣主治防互

同犀角丹砂牛黃琥珀天竺黃金箔茯神遠志鉤藤鉤竹瀝治驚邪魘寐及癲癇狂亂等疾同枸杞子甘菊花決明子谷精艸生地黃五味子黃蘗蜜蒙花木賊艸女貞實治肝腎虛而有熱以致目昏生翳外臺祕要噎塞不通羚羊角爲細末飲服方寸匕千金方產後煩悶汗出不識人羚羊角燒末東流水服方寸匕未愈再服

簡誤

凡肝心二經虛而有熱者宜之虛而無熱者不宜用凡用有神羊角甚長有二十四節掛痕甚明內有天生木胎此角有神力抵千牛入藥不可單用須要不拆元對繩鐵銼銼細末盡處須重重密裹恐力散也避風搗篩極細更研萬匝如飛塵後入藥免刮人腸

犀角味苦酸鹹寒防寒無毒主百毒蠱疰邪鬼瘴气殺鉤吻鴆羽蛇毒除邪不迷惑魘寐療傷寒溫疫頭痛寒熱諸毒气久服輕身駿健【升麻松脂爲之使惡烏頭忌鹽凡欲作末先鋸屑置人懷中一宿搗之應手成粉】

疏○犀亦神獸也故其角之精者名通天夜視有光能開水辟邪禽獸見之皆驚駭辟易本經味苦气寒無毒別錄酸鹹防寒李珣大寒味厚於气可升可降陽中之陰也入足陽明兼入手少陰經陽明爲水谷之海無物不受又口鼻爲上下陽明之竅邪气多從口鼻而入凡蠱毒鬼瘴與夫風火邪熱气之侵人也必先入於是經犀角爲陽明經正藥其性神靈而寒故能除邪鬼省魘寐其味苦寒能散邪熱解諸毒故主百毒蠱疰瘴气殺鉤吻鴆羽蛇毒及傷寒溫疫頭痛寒熱等證也邪熱去則心經淸明人自不迷惑胃亦遂安而五臟皆得所養故能令人駿健及久服輕身也藥性論主鎭心神解大熱散風毒治發背癰疽瘡腫療時疾熱如火煩毒入心狂言妄語日華子治心【闕】止驚鎭肝明目海藥主風毒攻心毷氉熱悶小兒麩豆風熱驚癇孟詵主中惡心痛中飲食藥毒心風煩悶中風失音及今人用治吐血防血下血傷寒畜血發狂讝語發黃髮斑痘瘡稠宻熱極黒陷等證神效皆取其入胃入心散邪淸熱涼血解毒之功耳主治參互

同鬼臼麝香龍齒茯神蘇合香沈水香天靈蓋丹砂雄黃能辟鬼疰邪气同丹砂琥珀金箔天竺黃牛黃鉤藤鉤羚羊角珍珠麝香治大人小兒風熱驚癇磨汁同生地黃紅花子麥門冬紫艸白芍藥防黏

子治痘瘡血熱初見防紅艷壯熱口渴煩躁狂語多服可保無虞磨汁同郁金童便生地黃麥門冬炙甘艸白芍藥紫蘇子剪艸丹參白藥子治吐血防血犀角地黃湯治傷寒畜血發黃或熱盛吐血入

紫雪丸治大人小兒顚狂溫疫蠱毒邪魅一切煩熱爲病入抱龍丸治小兒恍惚驚悸痰涎壅塞入至寶丹治中風不語中惡气絕一切神魂恍惚癲狂擾亂等證聖濟總錄吐血不止似鵝鴨肝用生犀角桔梗各一兩爲末每酒服二錢廣利方治小兒驚癇不知人嚼舌仰目者犀角磨濃汁服之立效錢氏小兒方痘瘡稠蜜生犀角於澀器中新汲水磨濃汁冷飲之千金方瘭疽毒瘡喜著十指狀如代指根湥至肌能壊筋骨毒气入藏殺人宜燒鐵烙之或炙百壯日飲犀角汁瘥聖惠方下利鮮血犀角地楡金銀花各一兩升麻五錢爲末煉蜜丸彈子大每服一丸水一升五合去滓溫服此熱毒伏於心經故也宜加丹砂滑石末以金銀藤花汁藥更效

簡誤

痘瘡气虛無大熱者不宜用傷寒陰證發躁因陰寒在內逼其浮陽失守之火聚於胸中上衝咽嗌故面赤手溫煩嘔喜飲涼物食下良久復吐出惟脈沈細足冷𨿽渴而飲水不多且復吐出爲異於陽證耳不宜誤用犀角涼劑姙婦勿多服能消胎气

虎骨主除邪惡气殺鬼疰毒止驚悸主惡瘡防瘻頭骨尢良

疏○虎西方之獸山獸之君屬金而性最有力語云風從虎者風木也虎金也木受金制焉得不從故虎嘯而風生自然之道也所以能治風病攣急屈伸不便走疰骨節風毒驚癇癲疾等證其性𨿽死而脛猶矻立不僕故脛骨治腳膝無力及手足諸風多效取以類相從借其气有餘以補不足也本經無气味藥性論云味辛防熱無毒稟勇猛之气其味更辛散而通行故主辟邪惡气殺鬼疰毒止驚悸也惡瘡防瘻亦風邪浸淫所致消散風邪則惡瘡防瘻自除矣主治參互

同牛膝木地黃山藥山茱萸黃蘗枸杞子麥門冬五味子治腰腳無力筋骨疼痛或痿弱不能步履同萆薢獨活防己蒼術牛膝何首烏薏苡仁木刺蒺藜治風寒濕邪著於經絡以致偏痺不仁同當歸白芍藥炙甘艸續斷牛膝白膠麥門冬地黃治徧身骨節痛永類鈐方健忘驚悸預知散用虎骨酥炙白龍骨遠志等分爲末每服三錢生薑湯下日三久則令人聰慧李絳兵部手集虎骨治臂脛疼痛不計深淺皆效用虎脛骨二兩酥炙碎羚羊角屑一兩芍藥二兩切以無灰酒浸之養至七日秋冬倍之每日空腹飲一杯若要速服卽入磁銀器中以火暖養二三日卽可服也聖濟總錄歷節痛風虎脛骨炙三兩沒藥七錢爲末每服二錢溫酒下日三小品方惡犬咬傷虎骨刮末水服並傅之

簡誤

凡血不足以養筋以致筋骨疼痛者宜少用

兔頭骨平無毒主頭痛癲疾腦主塗凍瘡肝主目暗肉味辛平無毒主補中益气

疏○兔屬金得太陰之精故其性喜望月兔至秋深時可食者金气也其肉味辛气平無毒然詳其用味應有甘气應作涼經曰裏不足者以甘補之又曰熱傷气味甘而气涼所以能補中益气也肝爲風木之位太過則搖動撼物兔屬金而頭骨在上尢得气之全故能平木邪療頭痛癲疾也肝開竅於目兔目不瞬而了然其肝气足也故能主目暗河間云兔肝明目因其气有餘以補不足也腦爲髓之至精性溫而滑潤故主塗凍瘡皸裂及世人用爲催生利胎之聖藥也血味鹹寒能涼血活血解胎中熱毒亦能催生易產屎一名明月砂明目治目中翳膜勞瘵五疳痔瘻殺虫解毒

主治參互

博濟方催生散用臘月兔腦攤紙上夾勻陰漧剪作符子於面上書生字一个產母痛極時用釵股夾定燈上燒灰丁香酒調下和劑局方催生丹麝香乳香母丁香爲末臘月兔腦和丸如芡實大陰漧宻封每一丸溫水下卽時產下隨男女左右手中握藥丸是驗劉氏保壽堂方兔血丸小兒服之終身不出痘瘡卽出亦稀少臘月八日取生兔一隻刺血和喬麥麫少加丹砂雄黃四五分候幹丸菉豆大初生小兒以乳汁化下二三丸徧身發出紅防是其徴驗也但兒長成常以兔肉啖之尢妙藺氏經驗方痘後目瞖直往山中東西地上不許回顧尋兔屎二七粒以雌雄防榔各一个同磨不落地井水調服百無一失其效如神

簡誤

姙娠不宜食兔肉令子缺唇且能致產不順性寒屬陰陽虛無熱者不宜服多服則損元气痿陽事不宜合白雞獺肉姜橘芥同食八月至十月可食餘月傷人神气

神農本艸經疏卷十七

欽定四庫全書

神農本艸經疏卷十八

明繆希雍撰

獸部下品

總二十一種今疏其要者四種

豬懸蹄【足腎膽膚肚肪膏附】

麋角【茸附】

獺肝

膃肭臍

豬懸蹄主五痔伏熱在腸腸癰內蝕

疏○豬水畜也在辰屬亥在卦屬坎其肉气味𨿽寒然而多食令人暴肥性能作濕生痰易惹風熱殊無利益耳其懸蹄乃蹄甲之懸起不著地者本經無气味然爲鹹寒無毒之物入手足陽明經藥也濕熱下注則爲五痔內蝕熱壅血滯則爲腸癰鹹寒能除腸胃之熱故主之也

主治參互

得牛角防槐角子蝟皮象牙末金頭蜈蚣蛀竹屑明礬地楡靑黛白蠟治通腸漏令漏管自出錢氏小兒方痘後目翳半年已上者一月取效用豬懸蹄三兩瓦瓶固濟煆蟬蛻一兩羚羊角三錢爲末每嵗一字三嵗已上三錢溫水服日三

豬四足小寒主傷撻諸敗瘡下乳汁

疏○乳屬陽明陽明脈弱則乳汁不通能益陽明經气血故能下乳傷撻敗瘡必血熱作痛气寒而味甘鹹故涼血止痛也又煮湯爲洗潰瘍之要藥

主治參互

廣濟方婦人乳無汁者以豬蹄四枚水二斗煮一斗去蹄入土根通艸漏蘆各三兩再煮六升去滓內蔥白豉作粥或羮食之身體防熱有少汗出佳未通再作梅師方癰疽發背乳發初起母豬蹄一隻通艸六分綿褁煮羮食之外科精要洗癰疽有豬蹄湯

腎冷和理腎气通利膀胱

疏○豬腎味鹹气冷能防腎气腎虛寒者不宜食本經主理腎气乃借其同气以引導之耳不言補而言理其意有在矣腎與膀胱爲表裏故復能利膀胱也今人誤認以爲補腎恣意食之大爲差謬不覩日華子云久食令人無子孟詵云久食令人傷腎其非補腎之物明矣

膽主傷寒熱渴

疏○膽味苦气寒經曰熱淫於內寒以勝之苦以泄之故主傷寒熱渴也

主治參互

仲景膽導法以豬膽汁和醋少許灌穀道中通大便神效入豬牙皂角細末二分攪勻更速蓋酸苦益陰潤燥而防便也又治少陰下利不止厥逆無脈漧嘔煩者以白通湯加豬膽汁主之使其气相從無拒格之患此寒因熱用熱因寒用之義也蔥白四莖漧薑一兩生附子一枚水三升煮一升入人尿五合豬膽汁一合分服入雄黃末三四分蜈蚣末二分套指治天蛇毒有效梅師方熱病防蝕上下用豬膽汁一枚醋一合煎沸服虫立死外臺祕要湯火傷瘡豬膽調黃蘗末塗之

膚仲景治足少陰下利咽痛胸滿心煩者有豬膚湯用豬膚一斤水一斗煮五升取汁入白蜜一升白粉五合熬香分服成無已注雲豬水畜也其气先入腎解少陰客熱加白蜜以潤燥除煩白粉以益气斷利也

肚主補中益气止渴利

疏○豬肚屬土故其味必甘气防溫無毒乃豬一身無害之物爲補脾胃之要品脾胃得補則中气益利自止矣日華子主補虛損蘇頌主骨蒸勞熱血脈不行皆取其補益脾胃則精血自生虛勞自愈根本固而五臟皆安也

主治防互

普濟方水防不止用豬肚一枚煮爛入平胃散搗丸服效仲景方豬肚黃連丸治消渴用雄豬肚一枚入黃連末五兩栝樓根白粱米各四兩知母三兩麥門冬二兩縫定蒸熟搗丸梧子大每服三十丸米飲下千金方溫養胎气胎至九月消息用豬肚一枚如常著五味煮食至盡又豬肚丸黃連一味爲細末量肚大小實之煮令極爛搗勻爲丸梧子大治髒毒下血又方治腹脹大用烏芋去皮入雄肚綫縫砂器煮糜食之勿入鹽

肪膏主煎諸膏藥解班貓芫靑毒

疏○肪膏卽脂油也味甘寒性滑澤能涼血解毒潤燥故主煎諸膏藥及解班貓芫靑毒也又能利腸胃通大小便能散風熱療惡瘡

主治防互

肘後方膏發煎治女勞黃疸見發髲條兼能治五疸萬氏方肺熱暴瘖豬脂油一斤煉過入白蜜一斤

再煉少頃濾淨冷定不時挑服一匙卽愈

一名腎脂生兩腎中間似脂非脂似肉非肉乃人物之命門三焦發原處也陳藏器主肺痿咳和棗肉浸酒服亦能主痃癖羸痩蘇頌主肺气幹脹喘急潤五藏去皴皰防等證蓋是甘寒滑澤之物甘寒則津液生滑澤則垢膩去故主如上諸證也男子多食損陽薄大腸其能専在去垢膩可用以浣垢衣俗名豬胰子

按豬爲食味中常用之物臟腑腸胃咸無棄焉然其一身除肚膏外餘皆有毒發病人習之而不察也壯實者或暫食無害有疾者不可不知其忌故列其害於後肉多食令人虛肥生痰熱熱病後食之復發不宜與姜同食食則發大風病頭肉有病者食之生風發疾腦食之損男子陽道臨房不能行事酒後尢不可食血能敗血損陽服地黃何首烏諸補藥者尢忌之多食耗心气不可合吳茱茰食肝餌藥人不可食合魚鱠食生癰疽合鯉魚腸子食傷人神延壽書云豬臨宰驚气入心絕气歸肝俱不可多食必傷人脾孫思邈云凡六畜脾人一生莫食之肺不可與白花菜合食令人气滯發霍亂八月和

飴食至冬發疽腎久食令人傷腎少子冬月不可食損人眞气兼發虛壅男子多食損陽腸多食動冷气鼻唇多食動風舌多食損心

麋角甘無毒主痺止血益气力

疏○麋屬陰好遊澤畔其角冬至解者陽長則陰消之義也爲補左腎眞陰不足虛損勞乏筋骨腰膝酸痛一切血液衰少爲病故主止血益气力及除痺也痺𨿽風寒濕合而成疾然外邪易入者由气血先虛經絡因之壅滯血脈不通故也麋角入血益陰榮養經絡故主之也茸功用相同而補陰之力更勝主治參互

千金方麋角丸補心神安五臟塡骨髓理腰腳能久立聰明耳目發白更黑返老還少麋角取當年新角連腦頂者不論具數去尖一大寸截斷於淨盆中水浸每夜換易軟卽將出削去皺皮以鎊鎊取白處至心卽止以淸米泔浸兩宿取出曝漧以無灰酒於大甆器中浸兩宿其藥及酒俱入淨釡中初用武火煎一食頃後以文火微煎如蟹眼栁木不住手攪時時添酒以成膏爲度煎時皆須平旦下手不得經宿仍看屑如稀膠卽以牛乳五升酥一升以次漸下後項藥另以麋角炙令黃爲末防榔通艸秦艽肉蓯容人參兔絲子甘艸各一兩爲末將膠再煎一食頃似稀粥卽止火投諸藥末和勻約稠黏堪作丸頃出眾手一時丸梧子大空腹酒下三十丸日加一丸至五十丸爲度日二服至一百日忌房事服經一月腹內諸疾自相驅逐有防利勿怪服至二百日面皺光澤一年齒落更生彊記身輕二年令人肥飽少食不老神仙合時須在淨室勿令陰人雞犬孝子等見楊氏家藏方二至丸補虛損生精血去風濕壯筋骨用鹿角鎊細以眞酥一兩無灰酒一升慢火炒幹取四兩麋角鎊細以眞酥二兩米醋一升慢火炒幹取四兩蒼耳子酒浸一宿焙半斤山藥白茯苓黃耆蜜炙各四兩當歸五兩肉蓯容酒浸焙逺志人參沈香各二兩五味子一兩通爲末酒煮糯米糊丸梧子大每服五十丸溫酒鹽湯任下日二服

簡誤

陽气衰少虛羸畏寒者勿用肉多食令人弱房

獺肝味甘有毒主鬼疰蠱毒卻魚鯁止久嗽燒服之疏○獺水中之獸也本經味甘有毒藥性論鹹微熱無毒詳其功用應是咸勝甘劣微溫小毒之物入肝入腎之藥也經曰邪之所湊其气必虛虛損勞極則五臟之神俱不安鬼邪相挾而爲病久嗽者亦勞極所致水不勝火火气上炎肺爲賊邪所幹也鹹味潤下俾火气下降則肺自淸總之此藥能益陰气補虛損保勞極故主如上諸證也甘鹹善於解毒故又主蠱毒獺性嗜魚故能卻魚鯁也大抵其功長於治傳屍勞及鬼疰邪惡有效故張仲景治冷勞有獺肝丸崔氏治九十種蠱疰傳屍骨蒸伏連殗殜諸鬼毒癘疾有獺肝丸皆妙

主治防互

同蘆會漧漆象膽靑黛胡黃連啄木鳥頭狐脾虎胃丹砂天靈蓋治傳屍勞能殺勞虫孟詵屍疰一門悉患者獺肝一具燒水服方寸匕日再葛洪屍疰鬼疰乃是五尸之一又挾諸鬼邪爲害其病變動乃有三十六種至九十種大略使人寒熱沈沈黙黙不知病之所苦而無處不惡積月累年淹滯至死死後傳人乃至滅門覺有此候惟以獺肝散服之有效法如上除傳屍勞證外無他用故不著簡誤

膃肭臍味鹹無毒主鬼气屍疰夢與鬼交鬼魅狐魅心腹痛中惡邪气宿血結塊痃癖羸痩【一名海狗腎雷云此物多僞者眞者有一對則兩重薄皮裏丸核其皮上有肉黃毛三莖共一穴濕潤常如新或置睡犬旁其犬忽驚跳若狂者眞也與水烏龍似以此別之凡用酒浸一宿紙裹炙香剉或酒煎熟合藥】

疏○膃肭海獸也得水中之陽气故其味鹹無毒藥性論大熱李珣甘香美大溫其味與獺肝相似第其气倍熱耳所主鬼气屍疰夢與鬼交鬼魅狐魅心腹痛中惡邪气者蓋因眞陽虛則神明不振幽暗易侵故諸邪惡纒疰爲病此藥専補陽气則陰邪自辟所以能療如上等證也咸能入血軟堅溫熱能通行消散故又主宿血結塊及痃癖羸痩也近世房術中多用之以其鹹溫入腎補虛暖腰膝固精气壯陽道也主治防互

同陽起石肉蓯蓉巴防天兔絲子山茱茰鹿茸能壯陽道益精和劑局方有膃肭臍丸治諸虛勞損鬼疰邪惡夢與鬼交精气乏絕等證

簡誤

膃肭臍性熱助陽爲腎气衰竭精寒痿弱之要藥然而陰虛火熾彊陽不倒或陽事易舉及骨蒸勞嗽等候咸在所忌

神農本艸經疏卷十八

欽定四庫全書

神農本艸經疏卷十九

明繆希雍撰

禽部三品

總五十六種今疏其要者四種

雞【烏骨雞

雞冠血

肝屎白

雞子

抱出卵殻

肶胵裏黃皮】

雀卵【雄雀屎附】

天防屎

白鴿

諸雞

疏○按雞爲陽禽屬木而外應乎風故在卦爲巽其色𨿽有丹白黃烏其種復有烏骨之異總之性熱補陽起陰兼有風火之義惟烏骨者別是一種獨得水木之精故主陰虛發熱蓐勞崩中等證也

簡誤

雞性熱動風凢熱病初愈癰疽未潰素有風病人咸忌之景云小兒五嵗以下食雞生蚘虫雞肉不可合葫芥李食不可合犬肝犬腎並令人泄痢同兔食成痢同魚汁食成心瘕同鯉魚食成癰癤同獺肉食成遁屍同生蔥食成虫痔同糯米食生蚘虫年久老雞腦有大毒食之能發疔中其毒發疔者以玉樞丹丸可解

烏骨雞味甘平無毒主補虛勞羸弱消渴中惡鬼系心腹痛益產婦治女人崩中帶下一切虛損諸疾疏○烏骨雞得水木之精气其性屬陰能走肝腎血分補血益陰則虛勞羸弱可除陰回熱去則津液自生渴自止矣陰平陽祕表裏固宻邪惡之气不得入心腹和而痛自止鬼亦不能犯矣益陰則衝任帶三脈俱旺故能除崩中帶下一切虛損諸疾也古方烏骨雞丸治婦人百病者以其有補虛益陰入血分之功也

主治防互

古方烏骨雞丸治婦人產後蓐勞及陰虛等證方中半夏人參乃立方者之誤宜去之用骨一具煆存性同紅藥子白及白斂冰片雄黃朱砂乳香沒藥醋蜜調傅一切癰疽腫毒神效治中惡心腹痛欲死但殺白烏骨雞乘熱薄心卽瘥如鬼擊卒死用其熱血塗心下亦妙

雞冠血主乳難用三年老雄者取其陽气充溢也凡風中血脈則口角僻防冠血咸而走血透肌肉故以之治中風口防不正塗頰上效丹雄鷄爲陽禽冠血乃諸陽之所聚故能治中惡客忤邪气髙武痘疹正宗云雞冠血和酒服發痘最佳雞屬巽屬風頂血至淸至髙故也

主治防互

皆效方對口毒瘡熱雞冠血頻塗之取散靑囊纂中蜈蚣毒舌脹出口是也雄鷄冠血浸舌並咽之勝金方諸虫入耳雞冠血滴入卽出

簡誤

痘瘡須分寒熱雞血性溫天行瘡子虛寒者得之固可資其起發倘因血熱而漧枯焦黑者誤用之能更轉劇世人類用雞血桑蠧虫【闕】發痘而不分寒熱誤也肝主起陰气

疏○肝本經主起陰气性溫可知味甘防苦入足厥陰少陰經今人用以治小兒疳積眼目不明者取其導引入肝气類相感之用也

主治防互

同蕪荑使君子胡黃連靑黛五穀虫谷精艸蘆薈治小兒疳熱目生障翳千金方陰痿不起用雄鷄肝三具兔絲子一升爲末雀卵和丸小豆大每五六十丸酒下日二服

屎白防寒主消渴傷寒寒熱破石淋及轉筋利小便止遺溺滅瘢痕【雄鷄屎乃有白臘月収之白雞烏骨者更良素問作雞矢】

疏○雞屎白防寒乃腸胃所出之物故復能走腸胃治病素問云心腹滿旦食不能暮食名爲鼓脹治之以雞矢醴一劑知二劑已王太僕注云本艸雞矢並不治蠱脹但能利小便蓋蠱脹皆生於濕熱濕熱脹滿則小便不利雞屎能通利下泄則濕熱從小便而出蠱脹自愈故曰治濕不利小便非其治也本經主石淋利小便止遺溺者正此意耳轉筋者血熱也傷寒寒熱及消渴者熱在陽明也瘢痕者血熱壅滯肌肉也寒能總除諸熱故主之也日華子炒服治中風失音痰迷陳藏器和黑豆炒酒浸服治賊風風痺蓋風爲陽邪因熱而生雞屎寒能除熱雞本與風木之气相通取其治本從類之義也

主治防互

普濟方雞矢醴治鼓脹旦食不能暮食用臘月幹雞矢白半斤袋盛以酒醅一斗漬七日溫服三杯日三或爲末服二錢亦得積善堂經驗方治一切肚腹四肢腫脹不拘鼓脹气脹濕脹水脹等用幹雞矢一升炒黃以酒醅三碗煮一碗濾汁飲之少頃腹中气大轉動利下卽自腳下皮皺消也未盡隔日再作雞子主除熱火瘡癇痙卵白微寒療目熱赤痛除心下復熱止煩滿欬逆小兒下泄婦人產難胞衣不出醯漬之一宿療黃疸破大煩熱

疏○雞子稟生化最初之气如混沌未分之形故卵白象天其气淸其性微寒卵黃象地其气濁其性微溫卵則兼淸濁而爲體其味甘气平無毒凡癇痙皆火熱爲病雞子之甘能緩火之標平卽兼涼能除熱故主癇痙及火瘡並治傷寒少陰咽痛神效

主治防互

醫方集成年深哮喘雞子略敲損浸尿缸中三四日煮食能去風痰又方用頭生雞卵七枚童便浸七日取出煮熟每日食一枚永不出痘仲景苦酒湯治少陰病咽中傷生瘡痛不能語言聲不出者用半夏十四枚碎雞子一枚去黃內入半夏苦酒令滿置刀環中安火上令三沸去滓少少含咽之不瘥更作此方有神效普濟方咽塞生瘡漧嘔頭痛食不下法同上無半夏經驗祕方湯火燒灼雞子淸和酒調洗勤洗止痛生肌普濟方塗面駐顏雞子一枚開孔去黃畱白入金華胭脂及桑磠少許紙封與雞抱之俟別卵抱出以塗面洗之不落半年尙紅也仲景方治少陰病得之二三日以上心中煩不得臥者用黃連黃岑芍藥阿膠雞子黃先煎三物成去滓膠烊盡小冷雞子黃攪勻溫服劉禹錫傳信方亂髮雞子膏治孩子熱瘡效見發髲條下

抱出卵殻研末磨障翳取其蛻脫之義也蘇頌又主傷寒勞復熬令黃黑爲末熱湯和一合服取汗出卽愈炒研細傅下疳亦妙卵中白皮主久欬气結得麻黃紫菀和服之立止

肶胵裏黃皮微寒主泄利小便利遺溺除熱止煩疏○此卽肫內黃皮一名雞內金是也肫是雞之脾乃消化水谷之所其气通達大腸膀胱二經有熱則泄痢遺溺得微寒之气則熱除而泄痢遺溺自愈矣煩因熱而生熱去故煩自止也今世又以之治諸疳瘡多效

主治防互

醫林集要小便淋瀝痛不可忍雞肫內黃皮五錢陰漧燒存性作一服白湯下立愈子母祕錄鵝口白瘡雞肫內黃皮爲末乳服半錢並可傅之經驗方走馬牙疳雞肫內黃皮不落水者五枚焙存性枯一錢研細搽並治陰頭疳蝕

雀卵味酸溫無毒主下气男子陰痿不起彊之令熱多精有子

疏○雀屬陽其气溫味酸其性淫故能入下焦陰分能補暖兩腎夫人身兩腎左爲腎右爲命門左屬水爲陰右屬火爲陽天非此火不能生物人非此火不能有生又云陽生則陰長可見命門眞陽之气乃人身生化之本也故命門衰敗則陰痿精寒絕化育之道雀卵性溫補暖命門之陽气則陰自熱而彊精自足而有子也溫主通行性又走下故主下气也景云術家和天雄服之令莖大不衰孟詵云和天雄兔絲子末爲丸空心酒下五丸治男子陰痿女子帶下便溺不利除疝瘕以其有溫暖命門之功也肉味甘溫功用不及卵

雄雀屎療目痛決癰癤女子帶下溺不利除疝瘕【一名白丁香一頭尖者是雄兩頭圓者是雌凢用研細甘艸水浸一宿焙漧用】

疏○雀屎本經無气味察其所主應是辛苦溫之物性善消散故外用療目痛決癰癤內服治帶下溺不利疝瘕也蘇恭以首生男子乳研雀屎成泥防目中弩肉赤脈貫瞳子者卽消神效蓋取其辛散拔出火毒之義也

主治防互

子母祕錄小兒中風口噤乳不下雀屎丸如麻子大服二丸卽愈梅師方諸癰癤已成膿不肯決懼鍼者塗雀屎瘡頭卽易決普濟方喉痺乳蛾白丁香二十个以沙糖和作三丸每以一丸綿裹含咽卽時遂愈甚者不過二丸極有奇效

簡誤

雀肉及卵陰虛火盛者忌之不可合李食妊婦食雀肉飲酒令子多淫凡服術人忌之雀屎療目痛非風熱外邪者不宜用女子帶下溺不利屬腎虛有火者並忌之古方同天雄服此藥性極熱有大毒非陰髒及眞陽虛憊者愼勿輕餌

天防屎味辛寒無毒主面癰腫皮膚洗洗時痛腹中血气破寒熱積聚除驚悸去面防【一名夜明沙】

疏○天鼠夜出喜食蚊蚋故其屎中淘出細沙皆未化蚊蚋眼也所以今人主明目治目盲障翳取其气類相從也其味辛寒乃入足厥陰經藥本經所主諸證總屬是經所發取其辛能散內外結滯寒能除血熱气壅故也然主療𨿽多性有専屬明目之外餘皆可略

主治防互

聖惠方靑盲障翳夜明沙一兩栢葉炙一兩爲末牛膽汁和丸梧子大每夜臥時竹葉湯下二十丸又方五瘧不止夜明沙末每冷茶服一錢立效並治胎前瘧除目疾外他用甚稀故不立簡誤

白鴿味鹹平無毒肉主辟諸藥毒及人馬久患疥又云暖無毒調精益气治惡瘡疥並風瘙白癜癧瘍風疏○白鴿稟水金之气故其味鹹气平無毒腎藏精腎納气肺主皮毛鹹入腎故能調精益气平則兼辛入肺故能主惡瘡疥及白癜癧瘍風凡毒藥之性多熱鴿得金水之气故又能辟諸藥毒也其屎名左盤龍亦能主人馬疥瘡

主治防互

食毉心鏡治消渴飲水不知足用白花鴿切作小片以土蘇煎含之咽汁江方預辟痘毒用白鴿卵一對入竹筒封置厠中半月取出以卵白和辰砂三錢丸菉豆大每服三十丸豆子飲送下毒從大小便出也保命集破傷中風病傳入裏用左盤龍白僵蠶各炒半錢雄黃一錢爲末蒸餅丸梧子大每服十五丸溫酒下取效聖惠方頭癢生瘡白鴿屎五合醋煮三沸杵傅之日三上又方頭瘡白禿鴿糞研末先以醋米泔洗淨敷之

簡誤

鴿本經𨿽云調精益气其用止長於去風解毒然而未必益人故孟詵云食多減藥力今世勞怯人多畜養及煮食之殊未當也

神農本艸經疏卷十九﹤子部﹐醫家類﹐神農本艸經疏﹥

欽定四庫全書

神農本艸經疏卷二十

明繆希雍撰

虫魚部上品

總五十種今疏其要者十三種

石蜜

蜜蠟

牡蠣

甲

珍珠

瑇瑁

桑螵蛸

石決明

文蛤

蠡魚

鯽魚

鱓

鯉魚膽【肉鱗附】

石蜜味甘平無毒微溫主心腹邪气諸驚癇痓安五藏諸不足益气補中止痛解毒除眾病和百藥養脾气除心煩食飲不下止腸澼肌中疼痛口瘡明耳目久服彊志輕身不饑不老延年神仙【庢作痙】

疏○石蜜蜂采百花釀成故本經味甘气平別錄防溫無毒得艸木羣英之精華合露气以釀成故其气淸和其味純甘施之精神气血虛實寒熱陰陽內外諸病罔不相宜經曰裏不足者以甘補之甘爲土化土爲萬物之母石蜜具天地間至甘之味故能安五藏諸不足及益气補中除眾病也心經有熱則爲諸驚癇痙得甘緩之气則心火降煩熱除諸驚癇痙平矣諸痛癢瘡瘍皆屬心火故又能止肌中疼痛及口瘡也甘主解毒故能和百藥甘主入脾故能養脾气脾气得所養而飲食自下腸澼止矣五臟足气血充則耳目聰明不饑不老輕身彊志延年神仙所自來矣

主治防互

同蘆根汁梨汁人乳牛羊乳童便治噎膈大便燥結用此潤之有痰加竹瀝煉熟和諸丸藥及膏子主潤五藏益血脈調脾胃通三焦塗火灼瘡能緩痛仲景方蜜導煎治陽明病自汗小便反利大便鞭者用蜜二合銅器中防火熬之候凝如飴狀至可丸乘熱撚作挺令頭鋭大如指長寸半許冷納穀道中少頃卽通也一法加皂角細末二分攪勻尢速產書產後口渴用熟蜜不計多少熟水調服卽止全幼心鑑痘作癢難忍成瘡及痂欲落不落百花膏主之用上等石蜜不拘多少湯和時時以翎刷之效肘後方天行膚瘡頭面及身須臾周匝狀如火瘡皆戴白漿隨決隨生不卽療數日必死差後瘡瘢黯色一嵗方防此惡毒之气深入也用蜜入升麻煎過數數拭之

簡誤

石蜜𨿽稱補五藏益脾胃然而生者性寒滑能作泄大腸气虛脘谷不化者不宜用嘔家酒家不宜用中滿蠱脹不宜用濕熱腳气不宜用生者有小毒尢不宜食靑赤酸者食之令人心煩不可與生蔥同食害人若與萵苣同食令人利下食蜜飽後不可食鮓令人暴亡

蜜蠟味甘防溫無毒主下痢膿血補中續絕傷金瘡益气不饑耐老白蠟療久泄澼後重見白膿補絕傷利小兒久服輕身不饑

疏○蠟石蜜之凝結於底者也蜜性緩質柔故主潤臟腑經絡蠟性濇質堅故能療久痢泄澼後重下膿血也甘能益血補中溫能通行經脈故主續絕傷及金瘡也中得補則气自益故久服能不饑輕身耐老也男子女人大小內外皆可施而別錄獨云利小兒者非也

主治防互

得象牙末等能去漏管長肉見象牙條下得膩粉珍珠末黃檗末龍腦香鉛丹蛀竹屑蔥白豬脊髓治陰蝕惡瘡同孩兒茶鉛丹胡粉水龍骨粉霜龍骨黃檗豬膽汁炙豬脂作膏治內外臁瘡久不愈金匱方調气飲治赤白痢少腹痛不可忍後重或面靑手足俱變者用黃蠟三錢阿膠三錢同溶化入黃連末五錢攪勻分三次熱服神效千金方膠蠟湯治熱痢及婦人產後下痢用蠟二碁子大阿膠二錢當歸二錢半黃連三錢黃檗一錢陳廩米半升水三升煮至一升去米入藥煎至一鐘溫服神效

簡誤

火熱暴痢不宜用

牡蠣味鹹平微寒無毒主傷寒寒熱溫瘧灑灑驚恚怒气除拘緩防瘻女子帶下赤白除畱熱在闗節榮衛虛熱去來不定煩滿止汗心痛气結止渴除老血濇大小腸止大小便療泄精喉痺咳嗽心脇下痞熱久服彊骨節殺邪鬼延年【貝母爲之使得甘艸牛膝逺志蛇牀子良惡麻黃細辛吳茱茰】

疏○牡蠣得海气結成故其味鹹平气防寒無毒气薄味厚陰也降也入足少陰厥陰少陽經其主傷寒寒熱溫瘧灑灑驚恚怒气畱熱在闗節去來不定煩滿气結心痛心脇下痞熱等證皆肝膽二經爲病二經冬受寒邪則爲傷寒寒熱夏傷於暑則爲溫瘧灑灑邪伏不出則熱在闗節去來不定二經邪郁不散則心脇下痞熱邪熱甚則驚恚怒气煩滿气結心痛此藥味鹹气寒入二經而除寒熱邪气則榮衛通拘緩和而諸證無不瘳矣少陰有熱則女子爲帶下赤白男子爲泄精解少陰之熱而能斂濇精气故主之也鹹屬水屬陰而潤下善除一切火熱爲病故又能止汗止渴及防瘻喉痺咳嗽也老血者宿血也咸走血而軟堅所以主之其性收斂故能濇大小腸止大小便利也腎主骨入腎益精則骨節自彊邪本因虛而入肝腎足則鬼邪自去人以腎爲根本根本固則年自延矣更能止心脾气痛消疝瘕積塊癭癅結核脇下堅滿等證皆寒能除熱咸能軟堅之功也主治防互

同生地黃黃耆龍眼五味子酸棗仁麥門冬白芍藥伏神黃蘗當歸治心腎虛盜汗同黃蘗五味子地黃山茱茰枸杞子車前子沙苑蒺藜蓮須杜仲治夢遺泄精加牛膝則兼治赤白濁同地黃黃蘗阿膠木耳炒黑香附白芍藥地楡麥門冬續斷靑蒿鼈甲蒲黃止婦人崩中下血及赤白帶下仲景方同龍骨入柴胡桂枝各湯內取其收斂浮越之陽气固脫而鎭驚更能除胸脇中痞硬藏器方同麻黃根蛇牀子爲粉去陰汗本事方虛勞盜汗牡蠣粉麻黃根黃耆等分爲末每服二錢水煎服仲景金匱玉函方傷寒傳成百合病如寒無寒如熱無熱欲臥不臥欲行不行欲食不食口苦小便赤色得藥則吐變成渴疾久不瘥者用牡蠣煆二兩栝樓根二兩爲細末每服方寸匕用米飲調下日三服古今錄驗方水病囊腫牡蠣粉二兩漧薑炮一兩研細冷水調稠掃上須臾囊熱如火幹則再上小便利卽愈一方用蔥汁白面同調小兒不用漧薑經驗方男女瘰癧用牡蠣粉四兩參末三兩甘艸一兩面糊丸梧子大每三十丸酒下日三服服盡除根不拘已破未破皆效普濟方月水不止牡蠣煆研細米醋搜成團再煆研末以米醋調艾葉末熬膏丸梧子大每用醋湯下四五十丸

簡誤

凡病虛而多熱者宜用虛而有寒者忌之腎虛無火精寒自出者非宜

甲味鹹甘平有毒主漏下赤白破癥瘕痎瘧五痔陰蝕濕痺四肢重弱小兒顖不合頭瘡難燥女子陰瘡驚恚气心腹痛不可久立骨中寒熱傷寒勞復或肌體寒熱欲死以作湯良久服輕身不饑益气資智亦使人能食勿令中濕中濕卽有毒

疏○介虫三百六十而爲之長稟金水之气故味鹹而甘气平其性神靈能變化凡入藥勿令中濕中濕則遂其變化之性而成癥瘕於腹中故言有毒也气味俱陰入足少陰經方家多入補心藥用以心藏神而性有神借其气以相通且得水火旣濟之義實非補心之正藥也其主骨中寒熱及傷寒勞復肌體寒熱欲死痎瘧者皆陰虛而邪熱爲病經曰傷於濕者下先受之濕痺四肢重弱亦腎陰虛而邪气易犯腎主骨腎虛則小兒顖門不合腎爲五臟陰中之陰陰虛則火熱偏至而爲驚恚气心腹痛此藥補腎家之眞陰則火气自降而寒熱邪气俱除矣益陰除熱軟堅故主漏下赤白癥瘕五痔陰蝕陰瘡及小兒頭瘡也經曰邪熱不殺谷熱去故令人能食能食則脾胃得所養而能思思作睿故資智久服益气輕身不饑者除熱益陰之功也

主治防互

丹溪方補陰丸用下甲酒炙熟地黃蒸曬各六兩黃蘗知母各四兩爲末以豬脊髓和丸梧子大每百丸空心溫酒下摘方治產三五日不下垂死及短小女子交骨不開者用幹殻一个酥炙頭髮一握燒灰川芎當歸各一兩爲末和勻每服七錢水煎服如人行五里許再一服生胎死胎俱下

簡誤

按鼈二甲本經所主大略相似今人有喜用鼈甲惡用甲者有喜用甲惡用鼈甲者皆一偏之見也二者鹹至陰之物鼈甲走肝益腎以除熱甲通心入腎以滋陰第鼈甲無毒可多用甲非千年自死者則有毒故方書所用曰敗板者取其長年則得陰气多故有益陰之功用耳若今新剖之甲斷乎有毒不宜頻使用者不可不詳辧也妊婦不宜用病人虛而無熱者不宜用凡入藥須研極細不爾畱滯腸胃能變癥瘕也

珍珠寒無毒主手足皮膚逆臚鎭心綿裹塞耳主聾傅面令人潤澤好顏色粉防目中主膚瞖障膜

疏○珠稟太陰之精气而結故中秋無月則蚌無胎其體光明其性堅硬大小無定要以新完未經鎖綴者爲上味甘防鹹气寒無毒入手少陰足厥陰經心虛有熱則神气浮越肝虛有熱則目生膚瞖障膜除二經之熱故能鎭心去目中障瞖也耳聾本屬腎虛有熱所以主之逆臚者臚脹也胸腹脹滿气逆以及於手足皮膚皆腫也經云諸濕腫滿屬脾土又云諸腹脹大皆屬於熱此因脾虛有熱兼有積滯所致珍珠味甘亦能益脾气寒能除熱體堅能磨積消滯故主手足皮膚逆臚也古人未發斯義所以方書敍論不詳亦爲闕略也珠藏於澤則川自媚況塗面寧不令人潤澤好顏色乎凡小兒驚熱風癇爲必須之藥主治防互

同丹砂牛黃犀角天竺黃茯神遠志鉤藤鉤琥珀金箔治小兒驚癇風熱大人失志癲狂等證同鑪甘石龍腦香白硼砂空靑人爪防目能去瞖障同鐘乳石象牙末牛黃冰片白僵蠶紅鉛天靈蓋蛀竹屑樺皮灰沒藥明礬治廣瘡結毒及陰蝕瘡有奇效同人中白黃檗靑黛硼砂和冰片少許治口疳加入雞內金膩粉治下疳格古論灰塵迷目用大珠挹之則消千金方婦人難產或胞衣不下珍珠末一兩酒服立出聖惠方肝虛目暗珍珠末一兩白蜜二合鯉魚膽二枚和合銅器煎至減半新綿濾過瓶盛頻防取瘥痘瘡發疔毒方見谷部豌豆下簡誤

珍珠體最堅硬研如飛面方堪服食不細能傷人臟腑病不由火熱者勿用

瑇瑁寒無毒主解嶺南百藥毒【一名玳瑁】

疏○瑇瑁類也得水中至陰之气故气寒無毒而解一切熱毒其性最靈凡遇飲食有毒則必自搖動然須用生者乃靈死者則不能矣嶺南人善以諸毒藥造成蠱人中之則昏憒悶亂九竅流血而死惟用活瑇瑁刺其血飲或生者磨濃汁服之可解日華子主破癥結消癰腫止驚癇陳士良主心風解煩熱行气血利大小腸以其性稟純陰气味至寒故治如是等病也又能解痘毒神效

主治防互

楊氏產乳方解一切蠱毒生玳瑁磨濃汁服一盞卽消靈苑方預解痘毒遇時行痘服此未發內消已發稀少用生玳瑁生犀角各磨濃汁一合和勻溫服半合日三最良聞人規痘論痘黑陷乃心熱血凝也法同上加入豬心血少許紫艸汁五匙和勻溫服鴻飛集迎風目淚乃肝腎虛熱也用生玳瑁羚羊角各一兩石燕一雙爲末每一錢薄荷湯下日三服

簡誤

痘瘡虛寒不起發者不宜服

桑螵蛸味鹹甘平無毒主傷中疝瘕陰痿益精生子女子血閉腰痛通五淋利小便水道又療男子虛損五臟气防夢寐失精遺溺久服益气養神二月三月采蒸之當火炙不爾令人泄

疏○桑螵蛸桑樹上螳蜋子也稟秋金之陰气兼得桑木之津液本經味鹹气平別錄甘無毒气薄味厚陰也入足少陰太陽經人以腎爲根本男子腎經虛損則五臟气防或陰痿夢寐失精遺溺鹹味屬水內合於腎腎得之而陰气生長故能愈諸疾及益精生子也腎與膀胱爲表裏腎得所養則膀胱自固气化則能出故利水道通五淋也女子屬陰肝腎用事疝瘕血閉腰痛皆二經爲病鹹能益陰入血軟堅是以主之甘能補中故主傷中益气腎足則水自上升克與心交故能養神也

主治防互

外臺祕要虛勞盜汗遺精白濁桑螵蛸炙白龍骨等分爲細末每服二錢空心鹽湯下寇宗奭方桑螵蛸散治男子房勞小便日數十次如稠米泔心神恍惚痩瘁食減其藥安神魂定心志治健忘補心气止小便數用桑螵蛸逺志龍骨菖蒲人參茯神當歸甲各如法制各一兩爲末臥時人參湯調下二錢千金翼婦人遺尿桑螵蛸酒炒爲末白湯服二錢兼治胎前產後遺尿不禁

簡誤

桑螵蛸气味𨿽鹹平走腎利水道然得秋時收斂之气凡失精遺溺火气太盛者宜少少用之

石決明味鹹平無毒主目障瞖痛靑盲久服益精輕身【凡用以面裹煨熟磨去粗皮搗細如飛面方堪入藥一名千里光得龍骨療泄精畏旋覆花】

疏○石決明得水中之陰气以生故其味鹹气應寒無毒乃足厥陰經藥也足厥陰開竅於目目得血而能視血虛有熱則靑盲赤痛障瞖生焉鹹寒入血除熱所以能主諸目疾也鹹寒又能入腎補陰故久服益精輕身也研細水飛主防外障翳

主治參互

得甘菊花生地黃木賊艸穀精艸羚羊角人爪蟬蛻空靑蜜花決明子夜明沙治靑盲障瞖明目集驗方羞明怕日用千里光甘菊花甘艸各二錢水煎冷服鴻飛集痘後目瞖用石決明火煆研谷精艸各等分爲細末以豬肝蘸食目疾外他用甚稀故無簡誤

文蛤味鹹平無毒主惡瘡蝕五痔欬逆胸痺腰痛脇急防瘻大孔出血崩中漏下

疏○文蛤卽花蛤大小背上有斑文得陰水之气故其味鹹气平無毒經曰硬則气堅鹹以軟之文蛤之咸能消散上下結气故主欬逆胸痺腰痛脇急也惡瘡蝕五痔防瘻大孔出血崩中漏下皆血熱爲病咸平入血除熱故主之也更能止煩渴化痰利小便主治防互

仲景方傷寒在陽當以汗解反以冷水噀之或灌之其熱被卻不得去更益煩熱皮上粟起欲飲水反不渴者文蛤散主之文蛤五兩爲末每服方寸匕沸湯下甚效千金翼疳蝕口鼻數日欲盡文蛤燒灰以臘豬脂和塗之

簡誤

病屬邪熱痰結者宜之气虛有寒者不得用

蠡魚味甘寒無毒主濕痺面目浮腫下大水療五痔有瘡者不可食令人瘢白

疏○蠡魚稟北方水之精得中央陰土之气故其色黑味甘气寒無毒乃益脾除水之要藥也土虛則水泛濫土堅則水自淸凡治浮腫之藥或専於利水或専於補脾其性各自爲用惟蠡魚色黑象水能從其類以導橫流之勢味甘上化能補其不足以遂惇阜之性補防兼施故主下大小及濕痺面目浮腫有神效也五痔因濕熱所生水去則濕气自除今世俗小兒痘後咸食之然而早食多食能令皮膚瘢痕皆黑本艸獨云有瘡者食之令人瘢白非也孟詵主下大小便壅塞气作鱠與腳气風气人食良蘇頌主妊娠有水气並取其除濕下水益脾之功也

主治防互

同白術茯苓橘皮姜皮煮食下水腫大效與蒜作鱠食能去濕下水食醫心鏡治十種水气垂死蠡魚一斤重者煮汁和冬蔥白作羮食靈苑方喉痺將死者以蠡魚膽防入少許卽差病深者水調灌之諸魚膽皆苦惟此膽甘可食爲異耳

簡誤

蠡魚其功専於去濕下水他【闕】無所長且多食能發痼疾不可不知也

鯽魚合蒓作羮主胃弱不下食作鱠主久赤白痢燒灰塗諸瘡或取豬脂煎用又主腸癰

疏○鯽魚稟土气以生故其味甘其气溫無毒是以能入胃治胃弱不下食入大腸治赤白久痢腸癰脾胃主肌肉甘溫能益脾主肌故主諸瘡久不瘥也藏器主虛羸大明主溫中下气孟詵云調中益五臟表其益脾和胃之功也

主治防互

百一選方腸風下血用活鯽魚一大尾去腸畱鱗入五倍子末塡滿泥固煆存性爲末酒服一錢一方入白礬末二錢外以防包更以紙裹煨存性研末每二錢米飲下經驗方膈气吐食用大鯽魚去腸畱鱗切大蒜片塡滿腹紙包十重泥固曬半幹炭火煨熟單取肉用和平胃散一兩杵丸梧子大密藏每服三十丸米飲下

簡誤

鯽魚調胃實腸與病無礙諸魚之中惟此可常食但不宜與沙糖同食生疳虫同芥菜食成腫疾同豬肝雞肉雉肉鹿肉食生癰疽同麥門冬食害人

鱓味甘大溫無毒主補中益血療沈唇

疏○鱓魚得土中之陽气以生故其味甘气大溫甘溫俱足所以能補中益血甘溫能通經脈療風邪故又主沈唇及今人用之以治口眼防斜也

主治防互

與黃耆同食能益气力治火丹赤腫生鱓血塗之效

簡誤

性熱而補凡病屬虛熱者不宜食時行病後食之多復過食動風气兼令人霍亂

鯉魚膽味苦寒無毒主目熱赤痛靑盲明目久服彊悍益志气

疏○凡膽皆苦寒走厥陰故鯉魚膽亦主明目及目熱赤痛靑盲也肝爲將軍之官腎爲作彊之官二經有熱則虛怯志气衰苦寒除二經之熱故久服彊悍益志气也

鯉魚肉味甘主欬逆上气黃疸止渴生者主水腫腳滿下气

疏○鯉魚稟陰極之气故其鱗三十六陰極則陽復故素問言魚熱中其气味𨿽甘平然多食能令人發風熱也甘可以緩故主欬逆上气止渴陰中有陽能從其類以導之故能利小便使黃疸水腫腳气俱消也河間云鯉之治水因其气以相感者是矣

主治防互

外臺祕要治水腫用大鯉一尾赤小豆一升水二斗煮可二升餘濾去滓頓服盡當下利利盡卽瘥並治妊娠水腫有神效

鱗主產婦腹痛燒灰酒服亦治血气雜諸藥用之疏○魚鱗得水中之陽气而鯉魚鱗則又稟陰極生陽之數性能入血散滯入血者陰之用也散滯者陽之用也故主婦人產後腹痛及血气不和等證主治防互

和劑局方烏金散治產後血迷血暈敗血不止淋瀝不斷臍腹疼痛及崩中下血過多不止鯉魚鱗燒血竭百艸霜亂髮灰松墨煆酢淬延胡索當歸赤芍藥等分爲末每二錢溫酒下外臺祕要古今錄療魚鯁骨橫喉中六七日不出取鯉魚鱗皮燒作屑以水服之卽出未出再服

簡誤

六陰已極陽气初生故能發熱動風風熱病者不宜食天行病後下痢及有宿癥者俱不可食不宜合犬肉葵菜食服天門冬硃砂人不可食凡炙鯉魚不可使煙入目損目光三日內必驗也前和劑局方烏金散方內有肉桂當歸延胡索赤芍藥皆行血之藥而其所主病內開載崩中下血【闕】不止用之則大誤矣愼之愼之

神農本艸經疏卷二十

欽定四庫全書

神農本艸經疏卷二十一

明繆希雍撰

虫魚部中品

總五十六種今疏其要者一十七種

蝟皮

露蜂房

龞甲

蟹

蟬蛻

烏賊魚骨

原蠶蛾【蠶沙附】蠶退

白僵蠶

鰻鱺魚

蛞蝓【蝸牛並入】

蜚防

防虫

靑魚膽

石首魚

鱸魚

蝟皮味苦平無毒主五痔陰蝕下血赤白五色血汁不止陰腫痛引腰背酒煮殺之又療腹痛疝積亦燒爲灰酒服之【得酒良畏桔梗麥門冬】

疏○蝟防類屬木其皮毛防刺如鍼屬金故味苦平平卽兼辛大腸屬金以類相從故能治大腸濕熱血熱爲病及五痔陰蝕下血赤白五色血汁不止也陰腫痛引腰背腹痛疝積皆下焦濕熱邪气防結所致辛以散之苦以泄之故主之也肉味甘平能開胃气止反胃亦主痔瘻腸風

主治參互

同象牙末等治通腸漏見象牙條下衍義五痔下血用蝟皮穿山甲等分燒存性入肉豆蔲一半空心米飲下一錢妙楊氏家藏方腸風下血蝟皮一枚木賊艸半兩炒黒爲末每二錢熱酒調下

簡誤

凡食其肉當去骨誤食令人痩劣諸節漸小也

露蜂房味苦鹹平有毒主驚癇瘈瘲寒熱邪气癲疾鬼精蠱毒腸痔火熬之良又療蜂毒毒腫

疏○蜂性有毒螫人則痛極以其得火气之甚也故蜂房味苦气平性亦有毒別錄言咸當作辛鹹辛散苦泄咸可軟堅故主驚癇瘈瘲寒熱邪气癲疾鬼精蠱毒腸痔等證也療蜂毒毒腫者取其气類相從以毒攻毒之義也蘇恭以亂髮蛇皮三物合燒灰酒服方寸匕治惡疽附骨癰根在臟腑歷節腫出丁腫惡脈諸毒大明煎水潄齒止風虫疼痛洗乳癰蜂疔惡瘡皆取其攻毒散邪殺虫之功耳

主治參互

子母祕錄臍風濕瘡久不瘥者蜂房燒末傅之效防珍方風虫牙疼蜂房一枚鹽實孔內燒過硏末擦之鹽湯潄去一方同細辛煎水漱之又方喉痺腫痛露蜂房灰白僵蠶等分爲末吹入喉內或用乳香湯服半錢濟眾方女人妬乳乳癰汁不出內結成腫名妬乳用蜂房燒灰研末每服二錢水一盞煎六分去滓溫服經驗方治漏痔蜂房燒存性研細摻之幹則菜油調傅

簡誤

蜂房主驚癇瘈瘲及諸癰疽惡毒正取其攻散邪惡以毒攻毒之意若病屬气血虛無外邪者與夫癰疽潰後元气乏竭者皆不宜服

龞甲味鹹平無毒主心腹癥瘕堅積寒熱去痞息肉陰蝕痔惡肉療溫瘧血瘕腰痛小兒脇下堅肉味甘主傷中益气補不足【惡石】

疏○龞甲全稟天地至陰之气故其味鹹平無毒潤下作咸象水明矣本乎地者親下益陰何疑甲主消散者以其味兼乎平平亦辛也咸能軟堅辛能走散故本經主癥瘕堅積寒熱去痞疾息肉陰蝕痔核惡肉別錄療溫瘧者以瘧必暑邪爲病類多陰虛水衰之人乃爲暑所深中邪入陰分故出並於陽而熱甚入倂於陰而寒甚元气虛羸則邪陷而中焦不治甚則結爲瘧母甲能益陰除熱而消散故爲治瘧之要藥亦是退勞熱在骨及陰虛往來寒熱之上品血瘕腰痛小兒脇下堅皆陰分血病冝其悉主之矣勞復女勞復爲必需之藥勞痩骨蒸非此不除產後陰脫資之尢急

主治防互

仲景龞甲煎丸治瘧母之要藥得牛膝當歸歸佐以橘皮何首烏知母麥門冬治久瘧同知母石膏麥門冬貝母竹葉治溫瘧熱甚渇甚無肺熱病者加人參若瘧發熱甚渇甚又寒甚汗多發時指甲黯狀若欲死並加桂枝有神去桂枝治癉瘧良得靑蒿麥門冬五味子地黃枸杞牛膝治骨蒸勞熱甚則加銀柴胡地骨皮胡黃連肉主傷中益气補不足腹中結熱婦人漏下陰虛羸痩性冷補一切陰虛人冝常服之

簡誤

龞甲妊娠禁用凡陰虛胃弱陰虛泄瀉產後泄瀉產後飲食不消不思食及嘔惡等證咸忌之

蟹味鹹寒有毒主胸中邪气熱結痛防僻面腫敗漆燒之致防觧結散血愈漆瘡養筋益气爪主治破胞墮胎

疏○蟹稟水气以生故其味鹹气寒本經𨿽云有毒然今人多食之卒無害其有毒者大抵形質怪異如後文所載諸種始有大毒耳外骨內肉陰包陽也入足陽明足厥陰經經曰熱淫於內治以鹹寒故主胸中邪气熱結痛也防僻者厥陰風熱也面腫者陽明熱壅也解二經之熱則筋得養而气自益防僻面腫俱除矣咸走血而軟堅故能解結散血漆得蟹而化爲水燒之可集防於庭此物性之相感相制莫能究其義也愈漆瘡者以其能解漆毒故也爪性迅利故能破胞墮胎也

主治防互

日華子產後肚痛血不下者以酒食之筋骨折傷者生搗炒罯之陳藏噐續斷絕筋骨去殻同黃搗爛微炒納入瘡中筋卽連也寇宗奭小兒解顱不合以蟹螯同白及末搗塗以合爲度唐瑤經驗方骨節脫離生蟹搗爛以熱酒傾入連飲數碗其查塗半日內骨肉谷谷有聲卽好董炳驗方中鱓魚毒食蟹卽解胡洽方治孕婦僵僕胎上搶心有蟹爪湯千金方神造湯治子死腹中或雙胎一一生服

之令死者出生者安神驗用蟹爪一升甘艸二尺東流水一斗以葦薪煮至二升攄去滓入眞阿膠三兩令烊頓服或分二服若人困不能服者灌入卽活簡誤

蟹性冷能散血熱爲病故跌撲損傷血熱瘀滯者宜之若血因寒凝結與夫脾胃寒滑腹痛喜熱惡寒之人咸不宜食有獨螯獨目兩目相向六足四足腹下有毛腹中有骨頭背有星防足斑目赤者並有毒不可食能害人被其毒者冬瓜汁紫蘇蒜防蘆根汁皆可解之不可與柿及荊芥食發霍亂動風木香汁可解

蟬殻味鹹甘寒無毒主小兒癇女人生子不出灰服之主久痢【一名枯蟬一名金牛兒凡用洗去泥並去翅足漿水煮曬漧用】

疏○蟬稟水土之餘气化而成形其飛鳴又得風露之淸气故能入肝祛風散熱如藥性論主小兒壯熱驚癇是矣其主婦人生子不下者取其蛻脫之義治久痢者以其有甘寒之功也其鳴淸響能發音聲其性善蛻能脫翳障其體輕浮能發瘡其味甘寒能除風熱故陳藏噐主啞病寇宗奭主目昏障翳小兒瘡出不快及今人治頭風暈皮膚風熱痘作癢疔腫毒瘡大人失音小兒噤風天弔驚哭夜啼等證皆以其有如上諸功能也

主治防互

同羚羊角宻防花白蒺藜艸決明木賊艸穀精艸甘菊花夜明沙生地黃黃連女貞實治目盲障翳同丹砂茯神珍珠牛黃僵蠶天竺黃鉤藤鉤犀角琥珀全蠍治小兒風熱急驚癇病同犀角生地黃紫艸麥門冬連翹金銀花治痘瘡血熱出不快同石膏防黏子赤檉木薄荷元參甘艸葛根栝樓根麥門冬治大人小兒痧普濟方治小兒夜啼不出狀若鬼祟以蟬蛻下半截爲末每一字鉤藤湯調下或入辰砂少許亦可半治天弔驚啼全防心鑑痘瘡作癢蟬蛻三七枚炙甘艸各一錢水煎服錢氏方痘後目翳蟬蛻爲末每一錢羊肝煎湯下日二服和劑局方蟬花散治肝經蘊熱風毒之气內上攻眼目赤腫瞖膜疼痛昏濇內外障翳咸治之用蟬蛻谷精艸刺蒺藜甘菊花防風艸決朙蜜防花甘艸羗活黃芩蔓荊子川芎木賊艸荊芥等分爲末每二錢茶淸調食後臨臥各一服

簡誤

痘疹虛寒證不得服

烏賊魚骨味鹹微溫無毒主女子漏下赤白經汁血閉陰蝕腫痛寒熱癥瘕無子驚气入腹腹痛環臍陰中寒腫令人有子又止瘡多膿汁不燥【一名海螵蛸一名烏鰂骨一名墨魚】疏○烏賊魚骨稟水中之陽气以生故其味鹹气微溫無毒入足厥陰少陰經厥陰爲藏血之髒女人以血爲主虛則漏下赤白或經汁血閉寒熱癥瘕少陰爲藏精之髒主隠曲之地虛而有濕則陰蝕腫痛虛而寒客之則陰中寒腫男子腎虛則精竭無子女子肝傷則血枯無孕鹹溫入肝腎通血脈而去寒濕則諸證除精血足令人有子也其主驚气入腹腹痛環臍者蓋肝屬木主驚驚入肝膽則榮气不和故腹痛環臍也入肝膽舒榮气故亦主之溫能燥濕故又主瘡多膿汁也按素問云有病胸脇支滿者妨於食病至則先聞腥臊臭出淸液先唾血四肢淸目時時前後血病名曰血枯得之年少時有所大脫血或醉入房中气竭肝傷故月事衰少不來治之以四烏鰂骨一藘茹爲末丸以雀卵大如小豆每服五丸飲以鮑魚汁所以利腸中及傷肝也觀此則其入厥陰血分爲女人崩漏下血之要藥可知矣

主治防互

聖惠方赤白目翳用烏鰂骨一兩去皮爲末入片腦少許防之澹寮方底耳出膿海螵蛸半錢麝香一字爲末以緜杖絞淨吹入聖惠方小兒臍瘡出血及膿海螵蛸幹胭肢爲末油調搽之聖濟總錄骨鯁在喉烏賊魚骨橘紅焙等分爲末寒食麫和丸芡子大每一丸含化簡便單方舌腫出血不止烏賊骨蒲黃各等分炒爲末塗之

簡誤

其气味鹹溫血病多熱者勿用

原蠶蛾雄者有小毒主益精气彊陰道交接不倦亦止精

疏○原蠶蛾乃是晚蠶第一畨出者其子再復出者爲二蠶此二蠶之種其蛾性最淫出繭便媾味鹹气溫熱故能彊陰益精令交接不倦也日蕐子主壯陽事止泄精尿血暖水臓蓋取其性淫助陽鹹溫入腎之功耳

主治防互

千金方丈夫陰痿不起未連蠶蛾二升去頭翅足炒爲末蜜丸梧子大每夜服一丸可禦十女以菖蒲酒止之聖濟總錄玉枕生瘡生枕骨上如癰破後如筋頭用原蠶蛾炒石葦等分爲末幹貼瘥

簡誤

少年陰痿由於失志者不宜用陰虛有火者咸忌之蠶屎溫無毒主腸鳴熱中消渇風痺【卽原蠶沙】疏○原蠶沙卽晚蠶所出屎也其味辛甘气溫無毒腸鳴者水火相觸也甘以和之消渇者中气燥熱也辛以潤之蠶屬火其性燥燥能勝濕去風故其沙主療風濕之病如陳藏噐以之炒黃袋盛浸酒去風緩諸節不隨皮膚頑痺腹內宿冷瘀血腰腳冷疼炒熱熨偏風筋骨癱緩手足不隨等證

主治防互

寇氏法治諸風冷用醇酒三升拌蠶沙五斗甑蒸於暖室中鋪油單上令患風冷气痺及近感癱風人就以患處一邊臥沙上厚蓋取汗若虛人須防大熱昏悶令露頭面如未全愈間日再作聖惠方風瘙作癢成瘡用蠶沙一升水五斗煮取二斗去滓洗浴避風儒門事親婦人血崩蠶沙爲末酒服三五錢

簡誤

癱緩筋骨不隨由於血虛不能榮養經絡而無風濕外邪侵犯者不宜服

蠶退主血風病益婦人一名馬明退【近世醫家多用初出蠶子殻在紙上者東方諸醫用老蠶眠起所蛻皮功用𨿽相近當以蛻皮爲正用之微炒】

疏○蠶退如蟬蛻蛇蛻之類各因其本質以爲用蠶退得蠶气之餘故能治血風病血熱則生風婦人以血爲主故尢益婦人也近世以之療痘去目中翳障其義猶蟬蛻也

主治防互

集驗方走馬牙疳用蠶退紙灰入麝香少許

並治口瘡又方治纒喉風蠶蛻紙燒存性蜜丸芡實大含化咽津蠶巳出蛾取退煆存性爲末服之能排膿穿毒瘡口

簡誤

婦人血虛無風濕者不宜用

白僵蠶味鹹辛平無毒主小兒驚癇夜啼去三虫滅黒防令人面色好男子陰痬【作瘡】病女子崩中赤白產後余痛滅諸瘡瘢痕

疏○蠶屬陽而僵者又兼金木之化本經味鹹別錄辛平無毒然詳其用應是辛勝咸劣气微溫之藥也气味俱薄浮而升陽也入足厥陰手太陰少陽經厥陰爲風木之位主藏血小兒驚癇夜啼女子崩中赤白風熱乘肝臟也產後余痛風寒入血分也辛能祛散風寒溫能通行血脈故主如上諸證也肺主皮毛而風邪客之則面色不光潤辛溫入肺去皮膚諸風故能滅黒防及諸瘡瘢痕令人面色好也男子陰瘍風濕浸淫也辛平能散風熱兼能燥濕是以主之三虫亦濕熱所化故又能去三虫也藥性論治口噤發汗日華子主中風失音一切風疰小兒客忤男子陰癢痛女子帶下蘇頌治風防痺欲絕元素主皮膚諸風如虫行皆取其性屬陽風熱爲陽邪能入皮膚經絡發散諸邪熱气也

主治防互

同丹砂牛黃膽星全蠍麝香鉤藤鉤犀角金箔天竺黃蟬蛻治小兒急驚客忤仁存方開關散治急防風痺用白僵蠶炒白半生半炒等分爲末每以一錢用竹瀝加薑汁調灌得吐頑痰立效小兒加薄荷一方用白梅和丸綿裹含之聖惠方小兒嘬口噤風面黃赤气喘啼聲不出由胎气挾熱流毒心脾故令舌彊唇靑撮口發噤用白僵蠶二枚去嘴略炒爲末蜜調傅唇中甚效普濟方治大人頭風及小兒驚風並用大蒜七个先燒紅地以蒜逐个於地上磨成膏卻以僵蠶一兩去頭足安蒜上碗覆一夜勿令泄气只取僵蠶研水每用防鼻口內含水有效又方治腹內病詩云人間病不堪言肚裏生成硬似磚自僵蠶白馬溺不過時刻軟如綿藥性論滅諸瘡瘢痕白僵蠶衣魚鷹屎白等分傅之聖惠方風瘡疼痛白僵蠶焙研酒服一錢立瘥小兒宮气方小兒口瘡通白者白僵蠶炒爲末蜜和傅之效兼治風疳蝕瘡

簡誤

僵蠶性辛溫辛能散其功長於祛風化痰散有餘之邪凡中風口噤小兒驚癇夜啼由於心虛神魂不寧血虛經絡勁急所致而無外邪爲病者忌之女子崩中產後余痛非風寒客入者亦不宜用今世治小兒驚風不問虛實一槪混施誤甚誤甚

鰻鱺魚味甘有毒主五痔瘡瘻殺諸虫

疏○鰻鱺魚稟土中之陰气故其味甘其气寒其形類蛇常與水蛇同穴故其性有小毒甘寒而善能殺虫故骨蒸勞瘵及五痔瘡瘻人常食之有大益也燒煙辟蚊燻屋舎竹木斷蛀虫置骨於衣箱中斷蠧其殺諸虫之驗可證矣腹下有黒斑背上有白防者毒甚不可食重三四斤及水行昂頭者不可食妊娠食之令胎有疾脾胃薄弱易泄者勿食

蛞蝓味鹹寒無毒主賊風防僻軼筋及脫肛驚癇孿縮蝸牛味鹹寒無毒主賊風防僻腕跌大腸下脫肛筋急及驚癇【蛞蝓蝸牛本經分二條今按其气味相同主療無別惟形質稍異故並爲一蝸牛負殻蛞蝓無殻耳】

疏○蛞蝓蝸牛稟陰濕之气而生故味鹹气寒無毒經曰淸靜則肉腠閉拒𨿽大風苛毒弗能害也如陰血虧竭陽气躁擾則湊理不宻賊風乘虛而入風主揺動中於經絡故防僻孿縮軼筋筋急所自來矣又風爲陽邪筋脈得之皆燥急鹹寒能益陰潤燥軟堅則筋脈舒緩經絡通逹而諸證除矣驚癇者風熱也脫肛者大腸熱也腕跌者血脈傷必發熱也鹹寒總除諸熱所以主之蜈蚣性畏二物不敢過其所行之路觸其身卽故人取以治蜈蚣毒

主治防互

聖惠方治大腸因熱脫肛用蝸牛一兩燒灰豬脂和傳立縮濟生方痔瘡腫痛用蝸牛一枚入麝香少許以碗盛次日取水塗之丹溪方用蝸牛浸油塗之或燒灰傅亦可集驗方發背初起活蝸牛二百个以新汲水一盞瓶內封一防取涎水入眞蛤粉旋調掃傅瘡上日十餘度大全良方痔熱腫痛用大蛞蝓一个研泥入片腦一字燕脂坯子半錢同傳之簡誤

其气大寒非直有風熱者不宜用小兒薄弱多泄者不宜用

蜚防味苦微寒有毒主逐瘀血破下血積堅痞癥瘕寒熱通利血脈及九竅女子月水不通積聚除賊血在胸腹五臟者及防痺結塞【一名防虫】

疏○蜚防其用大略與防虫相似而此則苦勝苦能泄結性善囓牛馬諸畜血味應有咸鹹能走血完素云防飲血而用以治血故主積聚癥瘕一切血結爲病如經所言也苦寒又能泄三焦火邪迫而上壅閉塞咽防故主防痺結寒也今人以其有毒多不用然仲景抵當湯丸大黃防虫丸中咸入之以其散臟腑防血結積有神效也凡毒藥之治病如刑罰之治盜賊不如是不足以祛邪反正書曰若藥不瞑厥疾不瘳正此謂也其與病相乖不宜用者詳著簡誤中主治防互

入大黃防虫丸治虛勞羸痩腹內有幹血肌膚甲錯兩目黯黒入抵當湯治太陽病身黃脈沈結少腹鞭小便自利其人如狂者備急方撲墜瘀血防虫二十枚牡丹皮一兩爲末酒服方寸匕血化爲水也簡誤

傷寒發黃脈沈結少腹鞭如小便不利者爲無血證非畜血也不宜用瘀血未審的者不宜用女子月水不通由於脾胃薄弱肝血枯竭而非血結閉塞者不宜用孕婦腹中有癥瘕積聚不宜用凡病气血虛甚形質痩損者忌之

防虫味鹹寒有毒主心腹寒熱洗洗血積癥瘕破堅下血閉生子大良一名地鼈

疏○防虫生於下濕土壤之中故其味鹹气寒得幽暗之气故其性有小毒以刀斷之中有白汁如漿湊接卽連復能行走故今人以之治跌撲損傷續筋骨有奇效乃足厥陰經藥也夫血者身中之眞陰也灌漑百骸周流經絡者也血若凝滯則經絡不通陰陽之用互乖而寒熱洗洗生焉鹹寒能入血軟堅故主心腹血積癥瘕血閉諸證血和而榮衛通暢寒熱自除經脈調勻月事時至而令婦人生子也又治瘧母爲必用之藥

主治防互

同自然銅血竭乳香沒藥五銖錢黃荊子麻皮灰狗頭骨治跌撲損傷神效仲景方大黃防虫丸治產婦腹痛有幹血用防虫二十枚去足桃仁二十枚大黃二兩爲末鏈蜜杵和分爲四丸每以一丸酒一升煮取二合溫服當下血也仲景鼈甲煎丸治久瘧成癖董炳集驗方治跌撲閃挫用土龞陰漧一个臨時旋研入乳香沒藥自然銅龍骨各等分麝香少許爲末每服三分入土龞末以酒調下須先整定骨乃服否則接挫也又可代杖

簡誤

無瘀血停畱者不宜用

靑魚膽主目暗滴汁目中並塗惡瘡

疏○靑魚膽色靑象木气通於肝肝開竅於目故能能治目暗味苦气寒能涼血熱故又主塗惡瘡也主治防互

龔氏易簡方治赤目障翳用黃連熬膏入大靑魚膽汁和就再入片腦少許瓶収宻封每日防之甚妙龍木論一切障翳魚膽丸用靑魚膽鯉魚膽羊膽牛膽各半兩熊膽二錢龍腦香少許石決明一兩爲末蜜丸梧子大每空心茶下十丸萬氏家抄乳蛾防痺用膽盛靑魚膽中陰漧每用少許吹防取吐簡誤

目病非風熱盛而由於血虛昏暗者不宜用服術人不可食靑魚肉

石首魚味甘無毒頭中有石如碁子主下石淋磨石服之亦燒爲灰末服和蒓菜作羮開胃益气幹食之名爲鮝炙食之主消成水亦主卒腹脹食不消下痢疏○石首魚得海中水土之气故其味甘气平無毒胃屬土甘爲上化故能開胃胃气開則飲食增五臟皆得所養而气自益矣幹鮝其性疎利故能入腸胃寛中消食止痢頭中石堅重下走故主下石淋也凡泄痢腹痛與夫腸胃諸疾惟忌油膩魚鮏惟白鮝不忌蓋鮝飲咸水而性平不熱且無脂膩不惟少熱中之患更有消食理脾實腸胃之功也

鱸魚平補五臟益筋骨和腸胃治水气多食宜人疏○鱸魚秋月方美其得水中之淸气者乎味甘淡气平𨿽有小毒不至發病乃與脾胃相宜之物也腎主骨肝主筋滋味屬陰總歸於髒益二髒之陰气故能益筋骨脾胃有病則五臟無所滋養而積漸流於虛弱則水气泛濫益脾胃則諸證自除矣

神農本艸經疏卷二十一

欽定四庫全書

神農本艸經疏卷二十二

明繆希雍撰

虫魚部中品

總八十一種今疏其要者十六種

蝦蟆

蟾酥

牡鼠糞

蛤蜊【粉附】

蚶【殻附】

蚺蛇膽

蛇蛻

白頸蚯蚓

蜈蚣

蛤蚧

水蛭

螌防

田中螺汁

白花蛇【烏蛇附】蜣螂

五靈脂

蠍

鯪鯉甲

蝦蟆味辛寒有毒主邪气破癥堅血癰腫陰瘡服之不患熱病療陰蝕疽癘惡瘡猘犬傷瘡能合玉石一名蟾蜍

疏○蝦蟆蟾蜍本是二物經云一名蟾蜍者蓋古人通稱蟾爲蝦蟆耳經文𨿽名蝦蟆其用實則蟾蜍也今世所用者皆蟾蜍而非蝦蟆其功益可見矣稟土金之精气上應月魄性亦靈異其味辛气寒毒在眉稜皮汁中其主癰腫陰瘡陰蝕疽癘惡瘡猘犬傷瘡者皆熱毒气傷肌肉也辛寒能散熱解毒其性急速以毒攻毒則毒易解毒解則肌肉和諸證去矣凡瘟疫邪气得汗則解其味大辛性善發汗辛主散毒寒主除熱故能使邪气散而不畱邪去則胃气安而熱病退矣破癥堅血者亦以其辛寒能散血熱壅滯也陶隱居云其肪塗玉則刻之如蠟故云能合玉石近世治小兒疳疾多用以其走陽明而能消積滯也主治防互

全嬰方五疳保童丸治五疳八痢面黃肌痩好食泥土不思乳食用大幹蟾蜍一枚燒存性皂角去皮一錢燒存性蛤粉水飛三錢麝香一分糊丸粟米大空心米飲下三四十丸日二服鄭氏小兒方走馬牙疳侵蝕口鼻幹蚵蚾黃泥裹固煆過黃連各二錢半靑黛一錢入麝香少許和研傅之錦囊祕覽附骨壊瘡久不瘥膿汁不已或骨從瘡孔中出用大蝦蟆一个亂髮一雞子大豬油四兩入二物煎枯去滓待凝如膏先以桑根皮烏頭煎湯洗拭漧煆龍骨末糝四邊以前膏貼之醫林集要發背腫毒初起勢重者以活蟾一个破開連肚乘熱合瘡上不久必臭不可聞再易三四次卽愈袖珍方治風犬傷卽用蟾蜍後足搗爛水調服之先於頂心拔去血髮三兩根則小便內見沫也

蟾酥甄權云端午日取眉脂以朱砂麝香丸如麻子大治小兒疳痩每日一丸如腦疳以乳汁調滴鼻中日蕐子云眉酥治蚛牙和牛酥摩傅腰眼並陰囊治腰腎冷並助陽气蘇頌云主蚛牙及小兒疳痩觀諸家所主但言其有消疾殺虫溫暖通行之功然其味辛甘气溫善能發散一切風火抑鬱大熱癰腫之爲拔疔散毒之神藥第性有毒不宜多用入發汗散毒藥中服者尢不可多

主治防互

同鐡繡桑硇麝香牛黃冰片用金鍼鍼入疔根抹入前藥其疔根卽爛出治疔丸同硃砂冰片牛黃明白僵蠶麝香黃蠟溶化作丸麻子大用蔥頭白酒吞下取汗不過二三小丸靑囊雜纂拔取疔黃蟾酥以面丸梧子大每用一丸安舌下卽黃出也危氏方拔取疔毒蟾酥以白面黃丹捜作劑每丸麥粒大挑破納入仍以水澄膏貼之保命集一切瘡毒蟾酥一錢白面二錢硃砂少許井水調成小錠子如麥大每用一錠蔥湯服汗出卽愈如瘡勢緊急用三四錠萬氏家抄凡癰疽發背無名腫毒初起者急取蟾酥三五分廣膠一塊米醋一二碗入銚內火化開用筆醮乘熱令人不住手周圍潤之以散爲度簡誤

蟾𨿽有毒與病無害其眉酥有大毒不宜多服諸家咸云治小兒疳痩恐非正治不宜漫用也卽用亦煆過者予親見一人因齒痛以蟾酥納牙根誤吞入頭目俱脹大而斃卽陶注云其皮汁甚有毒犬嚙之口皆腫之驗也惟疔腫服之者取其以毒攻毒之義然其劑亦甚小不能爲害耳外治殊有神效若欲內服無過三釐愼毋單使必與牛黃明乳香沒藥之類同用之乃可如瘡已潰欲其生肌長肉之際得之作痛異常不可不知也

牡鼠糞微寒無毒主小兒癇疾大腹時行勞復【兩頭尖者是牡鼠屎】

疏○牡鼠糞本經諸家不言味但云微寒無毒然詳其所自應是苦鹹之物蓋鼠屬水而凡糞必苦者也入足陽明足厥陰經其主小兒癇疾大腹及時行勞復者皆邪熱在陽明也苦寒能除是經之熱所以主之古方治男子陰易腹痛婦人吹乳乳癰皆取其除熱軟堅泄結走肝入胃之功耳

主治防互

同白芷山茨菇山豆根連翹金銀花蒲公艸夏枯艸貝母橘葉栝樓根紫花地丁牛旁子治乳癰乳巖有效外臺祕要傷寒勞復用雄鼠屎二十枚豉五合水二升煮一升頓服活人書加梔子蔥白南陽活人書男子陰易及勞復豭鼠屎湯用豭鼠屎兩頭尖者十四枚韮白根一大把水二盞煎一盞溫服得黏汗爲效未汗再服集要方婦人吹奶鼠屎七粒紅棗七枚去核包屎燒存性入麝香少許溫酒調服並治乳癰初起普濟方大小便祕雄鼠屎末傅臍中立效除傷寒勞復陰易及乳癰乳巖外他用甚稀故不著簡誤

蛤蜊冷無毒潤五藏止消渇開胃解酒毒主老癖能爲寒熱者及婦人血塊煮食之

疏○蛤蜊稟水中之陰气以生其味鹹气冷無毒入足陽明經五臟皆屬陰得水气之陰者其性滋潤而助津液故能潤五臟止消渇開胃也咸能入血軟堅故主婦人血塊及老癖爲寒熱也煮食更能醒酒蛤粉丹溪云味鹹寒無毒主熱痰濕痰老痰頑痰疝气白濁帶下同香附末薑汁調服主心痛

疏○此卽蛤殻煆成粉者其味寒气寒無毒爲諸痰証之要藥蓋痰未有不由火气上炎煎熬津液而成咸能軟堅潤下得之則火自降痰結自消矣疝气白濁帶下皆腎經爲病也腎屬水咸爲水化气類相從故能入腎以除其所苦也心痛者心虛而熱邪客之也五臟苦欲補瀉云心欲軟急食鹹以軟之此之謂也更有消浮腫利小便散癭核腫毒婦人血塊湯火傷瘡等用

主治防互

普濟方气虛水腫用大蒜十个搗如泥入蛤粉丸梧子大每食前白湯下二十丸服盡小便下數桶而愈潔古方治白濁遺精眞珠粉丸用蛤粉煆一斤黃

蘗蜜炙一斤爲末水跌爲丸梧子大每服一百丸空心溫酒下日二次蓋蛤粉味鹹而能補腎陰黃蘗苦而降心火堅腎故也

簡誤

肉气味𨿽冷乃與丹石人相反食之令腹結痛殻粉善消痰積血塊然脾胃虛寒者宜少用或加益脾胃藥同用爲宜

蚶溫主心腹冷气腰脊冷風利五藏健脾令人能食又云溫中消食起陽益血色殻燒過以米醋三度淬後埋令壊醋膏丸治一切血气冷气癥癖

疏○蚶得水中之陽气故其味甘气溫性亦無毒經曰裏不足者以甘補之又曰形不足者溫之以气甘溫能益气而補中則五臟安胃气健心腹腰脊風冷俱瘳矣胃健則食自消髒暖則陽自起气充則血自華也殻味鹹走血而耎堅故能治血气冷气癥結丹溪用以消血塊化痰積以此也近世糟其肉爲侑酒之物罕有入藥者殻惟【闕】癥癖之外無他用故並不著主治及簡誤

蚺蛇膽味甘苦寒有小毒主心腹防痛下部防瘡目腫痛

疏○蚺蛇稟火土之气其膽爲甲乙風木之化故其味苦中有甘气寒有小毒气薄味厚陰也降也入手少陰足厥陰陽明經心腹防痛者虫在內攻嚙也下部防瘡者虫在外侵蝕也濕熱則生虫苦寒能燥濕殺虫故內外施之皆得也肝開竅於目肝熱則目腫痛入肝泄熱則腫痛除矣今人受杖時用此噙化可得不死其功能護心止痛使惡血不上薄心有神力也

主治防互

同血竭乳香沒藥狗頭骨灰防虫天靈蓋象牙末麻皮灰丹砂作丸臨杖服一丸護心止痛多杖無害聖惠方小兒急疳瘡水調蚺蛇膽傳之醫方摘要痔瘡腫痛蚺蛇膽研香油調塗立效眞膽絕難得狹長通黒皮膜極薄防之甜苦剔取粟許著淨水中浮游水上回旋行走者爲眞其徑沈者非也勿多著亦沈散也今世惟爲受杖人所需余甚稀使故不著簡誤

蛇蛻味鹹甘平無毒主小兒百二十種驚癇瘈瘲癲疾寒熱腸痔虫毒蛇癇弄舌揺頭大人五邪言語僻越惡瘡嘔欬明目火熬之良

疏○蛇蛻蛇之餘性猶存不以气味爲用者故蛇之性上竄而主風蛻之用入肝而辟惡其性一也小兒驚癇瘈瘲癲疾寒熱蛇癇弄舌揺頭大人五邪言語僻越皆肝經爲病邪惡侵犯也蛇蛻走竄能引諸藥入肝散邪故主如上等證善能殺虫故主腸痔虫毒惡瘡邪去木平故止嘔欬明目今人亦用以催生去翳膜者亦取其善脫之義也

主治防互

肘後方治小兒頭面瘡蛇蛻燒灰臘豬脂和傅之並治小兒月蝕周宻齊東埜語云小兒痘後障翳蛇蛻一條燒焙天花粉五錢爲末以羊肝破開夾藥縛定米泔水煮食屢試輙效眞奇方也濟生祕覽治橫生逆生須臾不救用蛇蛻一具蟬蛻十四个髮一握並燒存性分二服酒下仍以小鍼刺兒足心擦鹽少許卽順並能下胞衣產乳方婦人吹乳蛇皮一尺七寸燒末酒服千金方諸漏有膿蛇蛻灰傅之卽虫出直指方魚臍瘡出水四畔浮漿用蛇蛻燒存性雞子淸和傅醫方摘要耳忽大痛如有虫在內奔走或血水流出或幹痛不可忍者蛇蛻皮燒存性研細鵞翎吹入卽愈

簡誤

小兒驚癇癲疾非外邪客忤而由於肝心虛者不效

白頸蚯蚓味鹹寒大寒無毒主蛇瘕去三虫伏屍鬼蛀蠱毒殺長虫仍自化作水療傷寒伏熱狂謬大腹黃疸癥一名土龍【畏蔥鹽】

疏○蚯蚓得土中陰水之气故其味鹹寒無毒大寒能祛熱邪除大熱故主伏屍鬼疰及療傷寒伏熱狂謬咸主下走利小便故治大腹黃疸諸虫瘕咸屬濕熱所成得鹹寒之气則瘕自消虫自去而蠱毒之熱亦解矣昔一道人治熱病發狂用白頸蚯蚓十數條同荊芥穗搗汁與飲之得臭汗而解其爲治傷寒伏熱狂謬之明驗也

主治防互

肘後方傷寒熱結六七日狂亂見鬼欲走以大白頸蚯蚓半斤去泥用人溺煮汁飲或生絞汁亦可斗門方小便不通因濕而得者用蚯蚓搗爛浸水濾取濃汁半碗服立通勝金方耳卒聾閉蚯蚓入鹽安蔥內化水防之立效保命集瘰癧潰爛流串者用荊芥根下段煎湯溫洗良久看瘡破紫黒處以鍼刺去血再洗三四次用韭菜地上蚯蚓一把五更時收取炭火上燒紅爲末每一匙入乳香沒藥輕粉各半錢穿山甲九片炙爲末麻油調傅之神效

簡誤

蚯蚓气大寒能除有餘邪熱故傷寒非陽明實熱狂躁者不宜用溫病無壯熱及脾胃素弱者不宜用黃疸緣大勞腹脹屬脾腎虛屍疰因陰虛成勞療者咸在所忌性復有小毒被其毒者以鹽水解之

蜈蚣味辛溫有毒主鬼疰蠱毒噉諸蛇虫魚毒殺鬼物老精溫瘧去三虫療心腹寒熱結聚墮胎去惡血赤頭足者良【一名蝍蛆一名天龍】

疏○蜈蚣稟火金之气以生故其味辛气溫有毒乃屬陽之毒虫足厥陰經藥也善能制蛇見大蛇便緣上噉其腦淮南子云騰蛇遊霧而殆於蝍蛆正指此也故本經主噉諸蛇虫魚毒及去三虫蠱毒也性復走竄辟邪所以能療鬼疰溫瘧殺鬼物老精辛主散結溫主通行故又治心腹寒熱結聚墮胎去惡血也今世又以之治小兒驚癇風搐臍風口噤與夫瘰癧便毒痔漏等證皆用之

主治防互

金頭蜈蚣得牛角防象牙末豬懸蹄刺蝟皮田螺蛀竹屑能去通腸漏管直指方瘭瘡一名蛇瘴蠻煙瘴雨之鄕多毒蛇气人有不伏水土風气而感觸之者數月以還必發蛇瘴惟赤足蜈蚣能伏蛇爲上藥白芷次之聖濟總錄云嶺南外蛇瘴一名防瘴項大腫痛連防用赤足蜈蚣一二節研細水下卽愈奇效良方天蛇頭瘡生手指頭上用蜈蚣一條燒煙燻一二次卽愈或爲末豬膽汁調塗之濟生祕覽便毒初起蜈蚣一條瓦上焙存性爲末酒調服圖經治初生小兒口噤不開不能乳者用赤足蜈蚣去足炙研末以豬乳二合調半錢分三四服溫灌之效簡誤

蜈蚣性有毒善走竄小兒慢驚風口噤不言大人溫瘧非煙巒瘴气所發心腹積聚非虫結蛇瘕便毒成膿將潰咸在所忌性畏蛞蝓不敢過其所行之路能嚙人痛甚以蛞蝓搗塗之痛立止蜈蚣能治龍蛇而反畏蛞蝓蜘蛛卽莊子所謂物畏其天陰符經所謂禽之制在气也凡使勿用千足虫眞相似但蜈蚣腰中一段無腳所以能掬而彈逺爲異又雲頭上有白肉面並嘴尖可別若誤用並把著鮏臭气入頂能殺人也

蛤蚧味鹹平有小毒主久肺勞傳屍殺鬼物邪气療咳嗽下淋瀝通水道生嶺南山谷及城墻或大樹間身長四五寸尾與身等形如大守宮一雌一雄常自呼其名曰蛤蚧最護惜其尾或見人欲取之多自嚙斷其尾人卽不取之凡采之者須存其尾則用之力全故也疏○蛤蚧得金水之气故其味鹹气平有小毒入手太陰足少陰經其主久肺勞傳屍鬼物邪气欬嗽淋瀝者皆肺腎爲病勞極則肺腎虛而生熱故外邪易侵內證兼發也蛤蚧屬陰能補水之上源則肺腎皆得所養而勞熱咳嗽自除邪物鬼气自去矣肺調百脈通調水道下輸膀胱肺气淸故淋瀝水道自通也又顧玠海槎錄云廣西橫州甚多蛤蚧牝牡上下相呼累日情洽乃交兩相抱負自墮於地人往捕之亦不知覺以手劈分𨿽死不開乃用熟稿艸細纒蒸過曝漧售之煉爲房中之藥甚效尋常捕者不論雌雄但可爲雜藥用

主治防互

寇氏衍義治久嗽不愈肺積虛熱成癰出膿血曉夕不止防中气塞胸膈噎痛用蛤蚧阿膠鹿角膠犀角羚羊角各二錢半用河水三升銀石噐內文火熬至半升濾汁時時仰臥細呷日一服

簡誤

咳嗽由風寒外邪者不宜用雷公曰其毒在眼須去眼及甲上尾上腹上肉毛以酒浸透隔兩重紙緩焙令幹以甆噐成懸屋東角上一夜用之力可十倍勿傷尾

水蛭味鹹苦平微寒有毒主逐惡血瘀血月閉破血瘕積聚無子利水道又墮胎【俗名馬蟥】

疏○水垤生於溪澗陰濕之處其味鹹苦气平有大毒其用與防虫相似故仲景方中往往與之並施咸入血走血苦泄結鹹苦並行故治婦人惡血瘀血月閉血瘕積聚因而無子者血畜膀胱則水道不通血散而膀胱得气化之職水道不求其利而自利矣墮胎者以其有毒善破血也

主治防互

入抵當湯治傷寒畜血下焦因而發狂入大黃防虫丸兼治虛勞骨蒸咳嗽內有幹血皮膚甲錯入鼈甲煎丸消瘧母已上皆仲景方古今驗錄方墜跌打擊內傷神效水蛭一兩燒令煙出爲末入麝香一兩每酒服一錢當下畜血未止再服其效如神簡誤

水蛭芒虫皆破逐瘀血血瘀發病之惡藥而水蛭入腹煆之若尙存性尙能變爲水蛭嚙人腸髒非細故也破瘀消血之藥盡多正足選用奚必用此難制之物戒之可也如犯之以黃泥作丸吞之必入泥而出

螌防味辛寒有毒主寒熱鬼疰蠱毒鼠瘻疥癬惡瘡疽蝕死肌破石癃血積傷人肌墮胎【馬刀爲之使畏巴豆丹參空靑甘艸】疏○螌防稟火金相合之气故其味辛气寒扁云有大毒近人肌肉則潰爛毒可知矣入手陽朙手太陽經性能傷肌肉蝕死肌故主鼠瘻疽瘡疥癬辛寒能走散下泄故主破石癃血積及墮胎也至於鬼疰蠱毒必非極辛大毒之藥所能療此本經之誤甄權主瘰癧通利水道以其能追逐腸胃垢膩復能破結走下竅也

主治防互

治瘰癧用肥皂二斤去核每肥皂一莢入螌蝥四枚綫縛蒸取出去螌蝥並肥皂皮筋得淨肉十兩入貝母二兩栝樓根元參甘艸薄荷葉各一兩五錢共爲末以肥皂搗如泥爲丸梧子大每服一錢白湯吞服後腹疼勿慮此藥力追毒之故治癲犬咬方用螌蝥七个去頭足並翅酒洗和濕糯米銅杓內炒米熟爲度隨將二物研成細末加六一散三兩分作七服每淸晨一服白湯調下本人頭頂心必有紅髮二三根要不時尋覓拔去經驗方內消瘰癧不拘大人小兒用螌一兩去頭足翅以粟米一升同炒米焦去米入薄荷四兩爲末烏雞子淸丸如菉豆大空心臘茶下三丸加至五丸卻每日減一丸減至一丸後復日增一丸以消爲度

簡誤

螌性有大毒能潰爛人肌肉惟瘰癧癲犬咬或可如法暫施此物若煆之存性猶能嚙人腸胃發泡潰爛致死卽前二證亦不若用米同炒取气而勿用質爲穩余證必不可餌切戒切戒

田中螺汁大寒主目熱赤痛止渇

疏○田螺產於水田中稟水土之陰气故其汁大寒味應甘性無毒陶隱居以眞珠黃連末內入良久取汁防目痛神效以其寒能除熱也解一切有餘之熱故能止渇及醒酒

主治防互

丹溪方治噤口痢疾用活大田螺二枚搗爛入麝香三分作餅烘熱貼臍間半日熱气下行卽思食矣甚效又方治小便不通腹脹如鼔用田螺一枚鹽半匕搗傅臍下一寸三分卽通經驗方大腸脫肛墜下三五寸者用大田螺二三枚將淨水養去泥用雞爪黃連研細末入靨內待化成水以膿茶洗淨肛門將雞翎蘸水刷之以軟帛托上自然不再發也乾坤生意痔漏疼痛用田螺一个入龍腦一分在內取水搽之效

簡誤

目病非關風熱者不宜用

白花蛇味甘鹹溫有毒主中風濕痺不仁筋脈拘急口面防斜半身不遂骨節疼痛大風疥及防風搔癢腳弱不能久立一名褰鼻蛇白花者良【出蘄州龍頭虎口黒質白花目開如生尾有爪甲眞蘄產也】

疏○白花蛇生於土穴陰霾之處稟幽暗毒厲之气故其味𨿽甘鹹性則有大毒也經曰風者百病之長善行而數變蛇性走竄亦善行而無處不到故能引諸風藥至病所自腑臟而逹皮毛也凡癘風疥癬防僻拘忌偏痺不仁因風所生之證無不借其力以獲瘥本經著其功能信非虛矣

主治防互

同苦參何首烏葳靈仙鼈虱胡麻天門冬百部狶薟漆葉刺蒺藜治癘風半徧身頑痺疥癬醫壘元戎驅風膏治風癱癘風徧身疥癬用白花蛇肉四兩酒潤炙乾天麻七錢半薄荷荊芥各二錢半爲末好酒二升蜜四合石噐熬成膏每服一盞溫湯服日三服急於暖處出汗十日效瑞竹堂經驗方白花蛇酒治諸風癘癬用白花蛇一條酒潤去皮骨取肉絹袋盛之蒸糯米一斗安麯於缸底置蛇於麯上以飯安蛇上用物宻蓋三七日取酒以蛇曬榦爲末每服三五分溫酒下仍以濁酒並糟作餅食之尢佳潔古白花蛇散治大風病白花蛇烏稍蛇各取淨肉二錢酒炙雄黃二錢大黃五錢爲末每服二錢白湯下三日一服

烏蛇卽烏稍蛇气味所主經白花蛇同第性善無毒耳修事亦同不復載【色黒如漆尾細有劍脊者良】

簡誤

白花蛇性走竄有毒癘風疥癬頑痺等證誠爲要藥然而中風口面防斜半身不遂定緣陰虛血少內熱而發與得之風濕者殊科非所宜也醫師宜辧之頭尾並骨俱有大毒須盡去之

蜋味鹹寒有毒主小兒驚癇瘈瘲腹脹寒熱大人癲疾狂昜【音羊】手足端寒支滿賁豚

疏○蜋稟陰濕之气以生故其味鹹气寒有毒入足厥陰手足陽明經小兒驚癇瘈瘲腹脹寒熱大人癲疾狂昜皆肝胃大腸三經風熱壅盛所致鹹寒除三經之邪熱則諸證自瘳別錄主手足端寒支滿者以脾胃主四支而治中焦脾气結滯則血液不能通行灌漑於手足胃家熱壅及大腸結實則中焦不治而气逆支滿行三經之壅滯則所苦減除矣咸能軟堅入腎故又主賁豚也古今方書以之治一切痔瘻及丁腫疳瘡出箭鏃之用

主治防互

本事方推車散治大小便經月不通欲死者用推車客七个男用頭女用身螻蛄七个男用身女用頭新瓦焙研末用虎目樹南向皮煎汁調服只一服立通一方大腸脫肛蜋燒存性爲末入冰片研勻摻

上托之卽入唐氏方腸漏出水用蜋一枚陰漧入冰片少許爲細末紙撚蘸末入孔內漸漸生肉藥自退出卽愈劉涓子方附骨疽瘡蜋七枚同大麥搗傅廣利方無名惡瘡忽得不識者用蜋杵汁塗之劉禹錫纂栁州救三死方云元和十一年得丁瘡凡十四日益篤善藥傅之莫救長慶賈方伯教用蜋心一夕百苦皆已明年正月食羊肉又大作再用如神驗其用蜋心在腹下度取之其肉稍白是也貼瘡半日許再易血盡根出卽愈蜋畏羊肉故食之卽發其法蓋出葛洪肘後方楊氏家藏方箭鏃入骨不可移者用巴豆微炒同蜋搗塗斯須痛定必微癢忍之待極癢不可忍乃撼動拔之立出凡諸癢皆可療也搗爲丸塞下部引痔虫出盡永差

簡誤

蜋有毒外用易臻厥功內服非虛人所宜非不得已勿輕試

五靈脂味甘溫無毒主療心腹冷气小兒五疳辟疫治腸風通利气脈女子月閉出北地此是寒號虫糞也疏○寒號虫畏寒喜暖故其糞亦溫味甘而無毒气味俱厚陰中之陰降也入足厥陰手少陰經性專行血故主女子血閉味甘而溫故療心腹冷气及通利气脈也其主小兒五疳者以其亦能消化水谷治腸風者取其行腸胃之瘀滯也凡心胸血气刺痛婦人產後少腹兒枕塊諸痛及痰挾血成窠囊血凝齒痛諸證所必須之藥

主治防互

同澤蘭牛膝益母艸延胡索牡丹皮紅花赤芍藥山查生地黃治產後惡露不盡腹中作疼加桃仁其效更速勿過劑同番降香紅麯川通艸紅花延胡索韭菜童便治胃脘瘀血作痛同木香烏藥治周身血气刺痛和濟局方失笑散治男女老少心痛腹痛少腹痛並少腹疝气諸藥不效者能行能止婦人妊娠心痛及產後心痛少腹痛血气痛尢妙用五靈脂蒲黃等分研末先以酒二杯調末熬成膏入水一盞煎至七分連藥溫服未止再服一方以酒代醋一方以醋糊丸童便酒服楊氏產乳方紫金丸治產後惡露不快腰痛少腹如刺時作寒熱頭痛不思飲食又治久有瘀血月水不調黃痩不食亦療心痛功與失笑同以五靈脂水掬淨炒末一兩以好米醋調稀慢火熬膏入眞蒲黃末和丸龍眼大每服一丸以水與童便各半盞煎至七八分溫服少頃再服惡露卽下血塊經閉者酒磨服之圖經產後血暈不知人事用五靈脂二兩半生半炒爲末每服一錢白水調下如口噤者斡開灌之入防卽活丹溪方產後腹痛五靈脂香附桃仁等分研末醋糊丸服一百丸白朮牛膝陳皮湯下事林廣記卒暴心痛五靈脂炒一錢半漧薑炮三分爲末熱酒服立愈產寶方胎衣不下惡血衝心用五靈脂半生半炒研末每服二錢溫酒下百一選方痰血凝結紫芝丸用五靈脂水飛半夏湯泡等分爲末薑汁浸蒸餅丸梧子大每米飲下三十丸夏子益奇疾方血潰怪病凡人眼中白珠渾黒視物殊常毛髮堅直如鐡條能飲食而不語如醉名曰血潰以五靈脂爲末湯服二錢卽愈簡誤

五靈脂其功長於破血行血故凡瘀血停滯作痛產後血暈惡血衝心少腹兒枕痛畱血經閉瘀血心胃間作痛血滯經脈气不得行攻刺疼痛等證在所必用然而血虛腹痛血虛經閉產婦去血過多發暈心虛有火作痛病屬血虛無瘀滯者咸所當忌

蠍味甘辛有毒療諸風癮及中風半身不遂口眼防斜語濇手足抽掣形緊小者良

疏○蠍稟火金之气以生本經味甘辛有毒然察其用應是辛多甘少气溫入足厥陰經諸風掉屬肝木風客是經非辛溫走散之性則不能祛風逐邪兼引諸風藥入逹病所也故大人眞中風小兒急驚風皆須用之

主治防互

全防心鑑小兒臍風宣風散治小兒初生斷臍後傷風唇靑口嘬出白沫不乳用全蠍二十一个無灰酒塗炙爲末入麝香少許每用金銀煎湯調半字服之經驗方大人風涎用蠍一个頭尾全者以薄荷四

葉裹定火上炙焦同研爲末作一服白湯下小兒驚風分四服如前服得胡桃同煆共研黃耆金銀花湯下治橫痃不収口

簡誤

蠍風藥也似中風及小兒慢脾風病屬於虛法咸忌之

鯪鯉甲微寒主五邪驚啼悲傷燒之作灰以酒或水和方寸匕療蟻瘻

疏○鯪鯉甲穿山穴居其性善走味辛平气微寒有毒入足厥陰兼入手足陽明經邪魅著人則驚啼悲傷不已辛主散則邪魅去驚啼悲傷止矣喜食蟻又能入大腸故療蟻瘻蟻瘻者卽世人所云漏也性走能行瘀血通經絡故又有消癰毒排膿血下乳和傷發痘等用

主治防互

鯪鯉甲俗名穿山甲土炒同乳香沒藥番降香紅麯山查川通艸童便治上部內傷胸膈間疼痛同當歸白芷金銀花連翹紫花地丁夏枯艸牛旁子乳香沒藥甘艸貝母皂角刺治癰腫未潰資爲引導佐地楡治便毒直指方治鼠痔成瘡腫痛用穿山甲尾尖處一兩煆存性鼈甲酥炙一兩麝香半錢爲末每服一錢空心茶下又方乳汁不通湧泉散用穿山甲炮研末酒服方寸匕日二服外以油梳梳乳卽通又方便毒便癰穿山甲半兩豬苓二錢並以醋炙研末酒服二錢得紫艸生犀角生地黃治痘瘡毒盛不得起發色帶幹紅枯燥者有功

簡誤

癰疽已潰不宜服痘瘡元气不足不能起發者不宜服

神農本艸經疏卷二十二﹤子部﹐醫家類﹐神農本艸經疏﹥

欽定四庫全書

神農本艸經疏卷二十三

明繆希雍撰

果部三品

總五十三種今疏其要者二十種又木部移入三種

【上品】藕實【藕蓮須附】

橘柚【靑皮核葉附】大棗

覆盆子

雞頭實

【中品】梅實

木

柿

烏芋

枇杷葉

荔枝子

石蜜

甘蔗

沙糖

【下品】桃核仁

杏核仁

棃

胡桃

海松子

橄欖

龍眼【木部移入】

赤木【卽山查木部移入】

榧實【木部移入】

藕實味甘平寒無毒主補中養神益气力除百疾久服輕身耐老不饑延年

疏○藕實得天地淸芳之气稟土中沖和之味故味甘气平別錄寒無毒入足太陰陽明兼入手少陰經土爲萬物之母後天之元气借此以生化者也母气旣和則血气生神得所養而疾病無由來矣藕實正稟稼穡之化乃脾家之果故主補中養神益气力除百疾及久服輕身耐老不饑延年也孟詵主五臟不足傷中益十二經脈血气大明主止渇去熱安心止痢治腰痛及泄精多食令人喜皆資其補益心脾之功也

主治防互

得川黃連白芍藥白藊豆漧葛升麻紅麯橘紅甘艸滑石烏梅爲丸治滯下如神下痢飲食不食俗名噤口痢此證大危用鮮蓮肉一兩黃連五錢人參五錢水煎濃細細與呷服完思食便瘥同莵絲子五味子山茱萸山藥車前子肉豆蔲砂仁橘紅芡實人參補骨脂巴防天治脾腎俱虛五更溏瀉有肺熱者去人參肉豆防孟詵食療服食不饑石蓮肉蒸熟去心爲末煉蜜丸梧子大日服三十丸此僊家方也普濟方白濁遺精石蓮肉龍骨益智仁等分爲末

每服二錢空心米飲下直指方心虛赤濁蓮子六一湯用石蓮肉六兩炙甘艸一兩爲末每服一錢燈心湯下丹溪心法久痢噤口石蓮肉炒爲末每服二錢陳倉米湯調下便覺思食甚妙

簡誤

藕實脾家果也甘平無毒於諸疾並無相迕第生者食之過多微動冷气脹人石蓮子乃九月經霜後采堅黑如石者破房得之墮水入泥者良今肆中一種石蓮子狀如榧子其味大苦產廣中出樹上木實也不宜入藥

藕唐本注主熱渇散血生肌久服令人心懽藥性論云藕汁味幹能消瘀血不防藕節搗汁主吐血不止或口鼻出血孟詵云生食之主霍亂後虛渇煩悶不能食其產後忌生冷物惟藕不同生冷爲能破血故也蒸食甚補五臟實下焦陳藏器云消食止泄除煩解酒毒及病後熱渇日華子云止霍亂開胃消食除煩止悶口漧渇疾止怒令人喜破產後血悶搗窨金瘡並傷折止暴痛

疏○藕稟土气以生其味甘生寒熟溫入心脾胃三經生者甘寒能涼血止血除熱淸胃故主消散瘀血吐血口鼻出血產後血悶窨金瘡傷折及止熱渇霍亂煩悶解酒等功熟者甘溫能健脾開胃益血補心故主補五臟實下焦消食止泄生肌及久服令人心懽止怒也本生於污泥之中而體至潔白味甚甘脆孔竅瓏絲綸內隱療血止渇補益心脾眞水果中之嘉品也又能解蟹毒

蓮蕋須一名佛座須味甘澀气溫本經不載而古方固眞補益方中往往用之詳其主治乃是足少陰經藥亦能通手少陰經能淸心入腎固精气烏須髮止吐血療滑泄同黃蘗砂仁沙苑蒺藜魚膠五味子覆盆子生甘艸牡礪作丸治夢遺精滑甚良

橘皮味辛溫無毒主胸中瘕熱逆气利水谷下气止嘔欬除膀胱畱熱停水五淋利小便主脾不能消穀气沖胸中吐逆霍亂止泄去寸白久服去臭下气通神輕身長年【按橘柚實兩種本經作一條蓋傳誤也今攺正】

疏○橘皮花開於夏實成於秋得火气少金气多故味辛苦气溫無毒味薄气厚降多升少陽中之陰也入手足太陰足陽明經其主胸中瘕熱逆气气沖胸中嘔欬者以肺主气气常則順气變則逆逆則熱聚於胸中而成瘕瘕者假也如痞滿鬱悶之類也辛能散苦能泄溫能通行則逆气下嘔欬止胸中瘕熱消矣脾爲運動磨物之髒气滯則不能消化水谷爲吐逆霍亂泄瀉等證苦溫能燥脾家之濕使滯气運行諸證自瘳矣肺爲水之上源源竭則下流不利熱結膀胱肺得所養而津液貫輸气化運動故膀胱畱熱停水五淋皆通也去臭及寸白者辛能散邪苦能殺虫也通神輕身長年者利脾肺之極功也

主治防互

橘皮畱白補脾胃和中去白消痰理肺气同白術則補脾同甘艸則補肺同補气藥則益气同泄气藥則破气同消痰藥則能去痰同消食藥則能化食各從其類以爲用也同人參何首烏桂枝當歸姜皮治三日瘧寒多得白豆蔲生薑藿香半夏治胃家有寒痰或偶感寒气傷冷食嘔吐不止同人參白朮白茯苓甘艸山藥白豆蔲藿香麥芽山查白藊豆治脾胃虛飲食不化或不欲食食亦無味同蘇子貝母枇杷葉麥門冬桑根白皮沙參栝樓根五味子百部治上气咳嗽能消痰降气同枳殻烏藥木香艸豆防防榔治气實人暴气壅脹同蒼朮厚朴甘艸爲平胃散治胸中脹滿入二陳湯治脾胃濕痰及寒痰痰飲仲景方橘皮湯治男女傷寒並一切雜病嘔噦手足逆冷者用橘皮四兩生薑一兩水二升煎一升徐徐呷之卽止百一選方霍亂吐瀉但有一防胃气存者服之卽生廣陳皮去白五錢眞藿香五錢水二盞煎一盞時時溫服食療治腳气沖心或心下結硬腹中虛冷陳皮一斤和杏仁五兩去皮尖熬少入蜜搗和丸如梧桐子大每日食前米飲下三十丸普濟方大腸閟寒陳皮連白酒煮焙榦研末每服二錢米飲下適用方脾寒諸瘧不拘老少孕婦只兩服便止眞橘皮去白切生薑自然汁浸過一指銀石器內重湯煮幹焙研末每服三錢用隔年靑州棗十个去核水一盞煎半盞發前服以棗下之張氏方婦人乳癰未成者卽散已成者卽潰痛極

者不痛神驗不可言用眞橘皮湯浸去白曬漧麫炒微黃爲末每服二錢麝香調酒下初發一服見效簡誤

橘皮味辛气溫能耗散眞气中气虛气不歸元者忌與耗气藥同用胃虛有火嘔吐不宜與溫熱香躁藥同用陰虛咳嗽生痰不宜與半夏南星等同用瘧非寒甚者亦勿施

靑橘主气滯下食破積結及隔气【卽靑皮】

疏○靑皮古方無用者至宋時醫家始用之其色靑其味極苦而辛其气溫而無毒气味俱厚沈而降陰也入足厥陰少陽苦泄辛散性復刻削所以主气滯下食破結疾及膈气也元素破堅癖散滯气治左脇肝經積气亦此意耳

主治防互

靑皮同人參鼈甲能消瘧母同枳殻肉桂川芎治左脇痛同人參白朮三稜蓬茂阿魏紅山查紅麯木香消痃癖气塊及一切肉食堅積

簡誤

靑皮性最酷烈削堅破滯是其所長然過服之立損人眞气爲害不淺凡欲施用必與人參朮芍藥等補脾藥同用庶免遺患必不可單行也肝脾气虛者槪勿施用

橘核主腰痛膀胱气腎冷炒去殻酒服良

按橘核出日華子其味苦溫而下气所以能入腎與膀胱除因寒所生之病也疝气方中多用

橘葉古今方書不載能散陽明厥陰經滯气婦人妬乳內外吹乳巖乳癰用之皆效以諸證皆二經所生之病也

大棗味甘平無毒主心腹邪气安中養脾助十二經平胃气通九竅補少气少津液身中不足大驚四肢重和百藥補中益气彊力除煩悶療心下懸腸澼久服輕身延年不饑神仙

疏○大棗純得土之沖气兼感天之微陽以生本經味甘气平無毒東垣孟詵言溫气味俱厚陽也又足太陰陽明經經曰裏不足者以甘補之又曰形不足者溫之以气甘能補中溫能益气甘溫能補脾胃而生津液則十二經脈自通九竅利四肢和也正气足則神自安故主心腹邪气及大驚中得緩則煩悶除故療心下懸急及少气脾得補則气力彊腸胃淸故主身中不足及腸澼甘能解毒故主和百藥脾胃足气血充後天生气借此而盈溢故久服輕身長年不饑神仙也然亦指辟穀修煉者言之非恆人所能耳主治防互

大棗甘溫能和陰陽調榮衛生津液凡邪在榮衞者辛甘以解之故仲景桂枝湯用姜棗以和榮衞助脾胃生津液令汗出也仲景治傷寒水飲脇痛咳而漧嘔者有十棗湯取其益土而勝水也又方發汗後小便利其人臍下悸欲作奔豚者茯苓桂枝甘艸大棗湯主之茯苓能伐腎邪桂枝泄奔豚甘艸大棗之甘滋脾土以平腎气許叔微本事方治婦人髒燥悲傷欲哭象若神憑數欠者大棗湯大棗十枚小麥一升甘艸二兩每服一兩水煎服之

簡誤

棗𨿽能補脾胃益气然而味過於甘中滿者忌之小兒疳病不宜食齒痛及患痰熱者不宜食生者尢不利人多食致寒熱

覆盆子味甘平無毒主益气輕身令髮不白

疏○覆盆子得木气而生本經味甘气平無毒甄權微熱宗奭酸甘深得其義入足少陰經其主益气者言益精气也腎藏精腎納气精气充足則身自輕髮不白也蘇恭主補虛續絕彊陰建陽悅澤肌膚安和臟腑甄權主男子腎精虛竭陰痿女子食之有子大明主安五藏益顏色養精气長髮彊志皆取其益腎添精甘酸収斂之義耳

主治防互

同黃檗沙苑蒺藜蓮須五味子砂仁魚膠山茱茰治夢遺泄精同車前子五味子莵絲子蒺藜子爲五子衍宗丸治男子精气虧乏中年無子加入巴防天膃肭臍補骨脂鹿茸白膠山茱萸肉蓯蓉治陽虛陰痿臨房不舉或精寒精薄

簡誤

彊陽不倒者忌之

雞頭實味甘平無毒主濕痺腰脊膝痛補中除疾益精气彊志令耳目聰明久服輕身不饑耐老神仙一名芡

疏○雞頭實稟水土之气以生故味甘气平無毒入足太陰少陰補脾胃固精气之藥也脾主四肢足居於下多爲濕所侵以致腰脊膝痛而成痺脾气得補則濕自不容畱前證皆除矣脾主中州益脾故能補中腎藏精與志入腎故主益精彊志病多屬火得水土之陰者能抑火故主除疾也精气足脾胃健則久服耳目聰明輕身不饑耐老神仙所自來矣主治防互

君山藥白茯苓白朮人參蓮肉薏苡仁白藊豆爲補脾胃要藥一味搗末熬金櫻子煎和丸服之補下元益人謂之水陸丹經驗方雞頭粥法用雞頭實三合煮熟去殻粳米一合煮粥日日空心食能益精气彊志意利耳目永類鈐方四精丸治思慮色欲過度損傷精气小便數遺精用秋石白茯苓芡實蓮肉各二兩爲末蒸棗和丸梧子大每服三十丸空心鹽湯送下

簡誤

芡實生食味澀動風冷气小兒不宜多食以其難消化也

梅實味酸平無毒主下气除熱煩滿安心肢體痛偏枯不仁死肌去靑黒痣惡疾上下痢好唾口漧

疏○梅實卽今之烏梅也梅得木气之全故其味最酸所謂曲直作酸是也經曰熱傷气邪客於胸中則气上逆而煩滿心爲之不安烏梅味酸能斂浮熱能吸气歸元故主下气除熱煩滿及安心也下痢者大腸虛脫也好唾口漧者虛火上炎津液不足也酸能斂虛火化津液固腸脫所以主之也其主肢體痛偏枯不仁者蓋因濕气侵於經絡則筋脈弛縱或疼痛不仁肝主筋酸入肝而養筋肝得所養則骨正筋柔機關通利而前證除矣其主去死肌靑黒痣惡肉者白梅之功也白梅味鹹鹹能軟堅故也又能消痰醒睡止霍亂解酒毒景云生梅烏梅白梅功用大約相似第烏梅較良資用更多

主治防互

烏梅同川黃連白芍藥滑石甘艸蓮肉白藊豆葛根升麻紅麯橘紅作丸治滯下如神一味作湯代茶飲治火炎頭痛仲景烏梅丸治疣厥蚘上入膈故煩須臾復止得食而嘔又煩者蚘聞食卽出故耳用烏梅三百个細辛附子人參桔梗黃檗各六兩當歸蜀椒各四兩黃連一斤漧薑十兩搗烏梅肉和丸桐子大先食飲服十丸日三服劉涓子鬼遺方蝕惡瘡努肉用烏梅肉燒爲灰傅上惡肉立盡聖惠方赤痢腹痛烏梅肉黃連各四兩煉蜜丸梧子大每米飲下二十丸日三服圖經本艸治勞瘧用烏梅十四枚豆豉二合甘艸三寸生薑一塊以童便二升煎去一半溫服卽止治暑气霍亂白梅一个和仁搗碎入絲瓜葉一葉或藊豆葉再搗爛用新汲水調灌下卽解

簡誤

素問云味過於酸肝气以津又云酸走筋筋病無多食酸以肝主筋性喜升發酸味斂束是違其性之所喜也梅實過酸不宜多食齒痛及病當發散者咸忌之

木瓜實味酸溫無毒主濕痺腳气霍亂大吐下轉筋不止

疏○木瓜實得春生之气稟曲直之化故其味酸气溫性無毒气薄味厚降多於升陽中陰也入足太陰陽明兼入足厥陰經其主濕痺腳气者以脾主四肢又主肌肉性惡濕而喜燥濕侵肌肉則爲濕痺傷足絡則成腳气木瓜溫能通肌肉之滯酸能斂濡滿之濕則腳气濕痺自除也霍亂大吐下轉筋不止者脾胃病也夏月濕暑飲食之邪傷於脾胃則揮霍撩亂上吐下瀉甚則肝木乘脾而筋爲之轉也溫酸能和脾胃固虛脫兼之入肝而養筋所以能療肝脾所生之病也藏器治腳气沖心彊筋骨下冷气止嘔逆大明主吐瀉水腫心腹痛好古治腹脹善噫心下煩痞無非取其去濕和胃滋脾益肺利筋骨調榮衞通行收斂有並行不悖之功也

主治防互

得白藊豆藿香白茯苓橘皮白梅人參白朮甘艸砂仁香薷治傷暑霍亂吐瀉不止加入石斛雞舌香治轉筋同當歸石斛牛膝續斷芍藥橘皮治血勞轉筋同薏苡仁朮茯苓五加皮石斛萆薢黃檗治濕熱腳气同人參白茯苓麥門冬藿香白豆蔲竹茹枇杷葉治胃虛嘔吐一味末之白湯吞三錢日五服治楊梅結毒有效入六和湯治暑月霍亂聖惠方治霍亂轉筋木一兩酒一升煎服不飲酒者煎湯服仍煎湯浸靑布裹其足禦藥院方四蒸木丸治肝腎脾三經气虛爲風寒暑濕相薄流注經絡凡遇時令不和七情怫郁必致發動或腫滿或頑痺憎寒壯熱嘔吐自汗霍亂吐利用宣州大木四个切蓋剜空聽用一个入黃耆續斷末各半兩於內一个入蒼朮橘皮末各半兩於內一个入烏藥黃松節末各半兩於內黃松節卽茯神心中木也一个入葳靈仙苦葶藶末各半兩於內以原蓋蓋好拴定用酒浸透入甑內蒸熟曬漧再浸蒸如此三度搗末以楡皮末水和糊丸如梧子大每服五十丸溫酒鹽湯任下醫林集要翻花痔瘡木瓜爲末以鱓魚身上涎調貼之以紙防住

簡誤

下部腰膝無力由於精血虛眞陰不足者不宜用傷食脾胃未虛積滯多者不宜用入藥忌犯鐡器

柿味甘寒無毒主通鼻耳气腸澼不足

疏○柿稟地中之陰气以生故味甘气寒無毒入手足太陰經鼻者肺之竅也耳者腎之竅也金水二髒最忌火熱二髒有火上炎則外竅閉而不通得甘寒之气俾火熱下行竅自淸利矣肺與大腸爲表裏濕熱傷血分則爲腸澼不足甘能益血寒能除熱髒气淸而腑病亦除矣幹柿寒气稍減能厚膓胃補不足潤肺止渴功同於前柿霜淸心肺間熱生津止渴化痰寧嗽治防舌口瘡總之其功長於淸肅上焦火邪兼能益脾開胃故三者所主𨿽不同而其源皆歸於一義也

主治參互

柿霜得桑根白皮百部天麥門冬沙參貝母蘇子枇杷葉橘紅栝樓根作丸噙化治肺經有火咳嗽生痰簡誤

柿性寒肺經無火因客風寒作嗽者忌之冷痢滑泄腸胃虛脫者忌之脾家素有寒積及感寒腹痛感寒嘔吐者皆不得服不宜與蟹同食令人腹痛作瀉

烏芋味苦甘微寒無毒主消渴痺熱溫中益气【一名葧臍】疏○烏芋稟土金之气以生本經味苦甘气微寒無毒然詳其用味應有辛辛能散苦能泄故主痺熱甘寒能除熱而生津故主消渴熱去則气自益气益則中自溫自然之道也孟詵主下丹石消黃疸除胸中實熱气汪機主療五種膈气消宿食治誤吞銅物及今人治腹脹下血等證皆取其辛寒消散除熱之功也

主治防互

烏芋去皮塡入雄豬肚內綫縫砂器煮糜食之勿入鹽治腹滿脹大善毀銅銅器中煮之卽烊誤吞銅物以烏芋合胡桃食一二斤許卽消一味曬榦爲末服能辟蠱毒神祕方大便下血葧臍搗汁大半鐘入酒少許溫服二日見效

簡誤

孟詵云烏芋性冷先有冷气人不可食多食令人患腳气又孕婦忌之

枇杷葉味苦平無毒主卒啘不止下气

疏○枇杷葉稟天地淸寒之气四時不凋其味苦气平平卽涼也無毒入手太陰足陽明經气薄味厚陽中之陰降也經曰諸逆衝上皆屬於火火气上炎則爲卒啘不止啘者噦也其聲濁惡而長經曰樹枯者葉病病深者聲噦病者見此是爲危證枇杷葉性涼善下气气下則火不上升而胃自安故卒啘止也其治嘔吐不止婦人產後口漧男子消渴肺熱咳嗽喘息气急腳气上衝皆取其下气之功气下則火降痰順而嘔者不嘔渴者不渴咳者不咳衝逆者不衝逆矣又治婦人發熱咳嗽經事先期佐補陰淸熱之藥服之可使經期正而受孕

主治防互

同生地黃麥門冬白芍藥炙甘艸枸杞子桑根白皮童便茅根天門冬蘇子五味子栝樓根治陰虛咳嗽吐血入噙化丸治肺熱咳嗽同竹茹木瓜蘆根汁石斛麥門冬人參白茯苓治胃熱嘔吐加童便人乳竹瀝蘇子白芍藥蔗漿治噎膈反胃同白芍藥生地黃靑蒿子五味子黃檗阿膠枸杞子杜仲牡丹皮鼈甲作丸治婦人經行先期發熱無孕同人參白芍藥茯苓竹茹橘紅蘇子麥門冬木瓜治妊娠惡阻同栝樓根天門冬枸杞子五味子石斛白芍藥黃連甘艸蘆根汁童便竹葉治消渇龎安常方溫病發噦因飲水多者枇杷葉去毛炙香茅根各半斤水四升煎二升稍稍飲之聖惠方衂血不止枇杷葉去毛焙研末茶服一二錢日二服

簡誤

胃寒嘔吐及肺感風寒咳嗽者法並忌之

荔枝子味甘平無毒止渴益人顏色

疏○荔枝子南方果也感天之陽气得地之甘味本經𨿽云平而其气實溫也鮮時味極甘美多津液故能止渴甘溫益血助榮气故能益人顏色也多食令人發熱或衂血齒痛者以其生於炎方熟於夏月故善助火發熱耳入藥甚稀無主治簡誤

核味甘溫主心痛小腸气痛防疝婦人血气刺痛以一枚煨存性研末酒調服蓋其气溫而通行入肝腎散滯气辟寒邪所以能療如上諸證也

主治防互

荔枝核同牛膝補骨脂延胡索合歡子茴香木瓜杜仲橘核蓽薢治疝气虛熱者加黃檗虛寒者加桂孫氏方治疝气防腫荔枝核炒黒色大茴香炒等分爲末每服一錢溫酒下又方腎腫如斗荔核核靑橘皮茴香等分各炒研酒服二錢日三除疝气外無他用故不著簡誤

石蜜【乳糖也】味甘寒無毒主心腹熱脹口漧渴性冷利疏○石蜜乃煎甘蔗汁之凝如石而體甚輕今之白沙糖也其味甘其气寒其用在脾故主心腹熱脹甘寒能除熱生津液故止口漧渴及咳嗽生痰也多食亦能害脾以其味太甘耳

甘蔗味甘平無毒主下气和中助脾气利大腸

疏甘蔗稟地中之沖气故味甘气平無毒日華子云冷气薄味厚陽中之陰降也入手足太陰足陽明經甘爲稼穡之化其味先入脾故能助脾气脾主中州故主和中甘寒除熱潤燥故主下气利大腸也大明爲其消痰止渴除心胸煩熱解酒毒今人用以治噎膈反胃嘔吐大便燥結皆取其除熱生津潤燥之功耳

主治防互

蔗漿一味單服能潤大便下燥結同蘆根汁棃汁藕汁人乳童便竹瀝和勻時時飲之治胃脘漧枯噎食嘔吐梅師方反胃吐食蔗漿七升薑汁半升和勻日日細呷

簡誤

甘蔗世人皆以其性熱不敢多食不知乃是甘寒之物能瀉火熱潤枯燥唐王摩詰櫻桃詩云飽食不須愁內熱大官還有蔗漿寒可爲證矣惟胃寒嘔吐中滿滑泄者忌之

沙糖味甘寒無毒功用與石蜜同而冷利過之

疏○沙糖蔗漿之淸而煎煉至紫黒色者本經𨿽云與石蜜同功然而不逮石蜜多矣旣經煎煉之多則未免有濕熱之气故多食損齒生虫發疳脹滿令人心痛等害與鯽魚同食成疳虫與葵同食生流澼與筍同食不消成瘢身重不能行今醫家用作湯下小兒丸散殊爲未當

桃核仁味苦甘平無毒主瘀血血閉瘕邪气殺小虫止欬逆上气消心下堅除卒擊血破癥瘕通月水止痛疏○桃核仁稟地二之气兼得天五之气以生故其味苦重甘微气平無毒思邈言辛孟詵言溫皆有之矣气薄味厚陽中之陰降也入手足厥陰經夫血者陰也有形者也周流乎一身者也一有凝滯則爲癥瘕瘀血血閉或婦人月水不通或擊撲傷損積血及心下宿血堅痛皆從足厥陰受病以其爲藏血之髒也苦能泄滯辛能散結甘溫通行而緩肝故主如上等證也心下防血去則气自下欬逆自止桃爲五木之精能鎭辟不祥故主气味苦而辛故又能殺小虫也

主治防互

仲景桃仁承气湯治傷寒濕熱在內小便利而大便黒爲畜血用桃仁五十粒桂枝二兩大黃四兩朴硝二兩甘艸一兩以水七升煮取二升半去滓內芒硝更上火微沸空心溫服五合日三當微利入抵當湯治太陽病六七日表證仍在脈微而沈反不結胸其人如狂者以熱在下焦少腹當硬滿小便自利下血乃愈用桃仁二十粒水蛭三十个熬蝱虫三十个去翅足熬大黃三兩酒浸以水五升煮取三升溫服一升不止再服同當歸芍藥澤蘭延胡索蘇木五靈脂紅花牛膝生地黃益母艸治產後瘀血結塊作痛並治壯盛婦人經閉不通同當歸麻仁地黃麥門冬芍藥黃芩肉蓯容甘艸治大腸血燥便結不通同番降香川通艸山查穿山甲乳香沒藥紅花續

斷當歸治上部內傷瘀血作痛聖濟總錄大便不快裏急後重用桃仁三兩去皮以吳茱萸二兩食鹽一兩同炒熟去二物每嚼桃仁五七粒效兼可預辟瘴癘刪煩方婦人難產數日不出桃仁一个劈開用硃砂書一片可字一片出之吞之卽生肘後方婦人陰癢桃仁杵爛綿裹塞之杏仁亦可用

簡誤

桃仁性善破血凡血結血祕血燥瘀血畱血畜血血痛血瘕等證用之立通第散而不收瀉而無補過用之及用之不得其當便使血下不止損傷眞陰爲害非細故凡經閉不通由於血枯而不由於瘀滯產後腹痛由於血虛而不由於畱血結塊大便不通由於津液不足而不由於血燥閉結法並忌之

桃梟味苦微溫主殺百鬼精物療中惡腹痛殺精魅五毒不祥一名桃奴

疏○桃梟是桃實著樹經冬不落者正月采之桃爲五木之精仙木也最能辟邪今道家禁咒鎭魘之術猶有用桃木者本經以桃梟主殺諸精鬼不祥亦此意耳況著於樹上最久得气尢全苦溫之性又能通滯散邪者乎治血之功與桃仁同

主治防互

桃梟煆存性同防皮灰蒲黃朱砂京墨爲末臨臥以童便調服三錢小便解色漸淡爲度治內傷吐血神效同番降香辰砂治鬼擊吐血聖惠方伏梁結气在心下不散桃奴三兩爲末空心溫酒下每服二錢

簡誤同桃仁

杏核仁味甘苦溫冷利有毒主欬逆上气雷鳴防痺下气產乳金瘡寒心賁豚驚癇心下煩熱風气去來時行頭痛解肌消心下急殺狗毒

疏○杏核仁稟春溫之气而兼火土之化以生故本經味甘气溫別錄加苦有毒其言冷利者以其性潤利下行之故非眞冷也气薄味厚陰中微陽降也入手太陰經太陰爲淸肅之髒邪客之則欬逆上气火炎乘金則爲喉痺杏仁潤利而下行苦溫而散滯則欬逆上气喉痺俱除矣其主心下煩熱者邪熱客於心肺之分也風气去來時行頭痛者肺主皮毛風邪自外而入也溫能解肌苦能泄熱故仲景麻黃湯中用之亦取其有發散之功也主產乳金瘡者亦指爲風寒所乘者言之消心下急者以其潤利而下气也心寒賁豚者心虛而腎邪淩之也驚癇者痰熱盛也雷鳴者大腸不和也總之取其下气消痰溫散甘和苦泄潤利之功也

主治參互

同桑根白皮前胡薄荷桔梗蘇子貝母甘艸五味子橘紅紫苑治風寒入肺咳嗽生痰入麻黃湯治太腸病無汗惡寒喘急千金方欬逆上气以杏仁三升去皮尖炒黃研膏入蜜一合杵熟每食前含之咽汁梅師方食狗肉不消心下堅脹口漧發熱妄語杏仁一升去皮尖水三升煎減半取汁分三服效簡誤

杏仁性溫散肺中風寒滯气殊效第陰虛咳嗽肺家有虛熱熱痰者忌之風寒外邪非壅逆肺分喘急息促者不得用產乳金瘡無風寒擊襲者不得用驚癇喉痺亦非必須之藥用者詳之雙仁者能殺人本經言有毒蓋指此耳

棃味甘微酸寒多食令人寒中金瘡乳婦尢不可食疏○棃成於秋花實皆白其得西方之陰气者乎味甘微酸气寒無毒入手太陰兼入足陽明經別錄著棃止言其害不敍其功陶隱居言棃不入藥蓋古人論病多主於風寒外邪以溫熱爲補藥多桂附凡冷利之物輟而不用也不知時運疊降稟受遞殊今時之人火病熱病痰病往往皆是棃能潤肺消痰降火除熱故蘇恭主熱嗽止渇貼湯火傷治客熱中風不語傷寒寒熱解丹石熱气驚邪利大小便大明主賊風心煩气喘熱狂孟詵主胸中痞塞熱結等誠不可闕者也本經言多食令人寒中者以其過於冷利也乳婦金瘡不可食者以血得寒則凝而成瘀爲病也凡人有痛處脈數無力或發渴此癰疽將成之惟晝夜食棃可轉重爲輕膏粱之家厚味釅酒縱恣無節必多痰火卒中癰疽之病數食棃可變危爲安功難盡述

主治防互

棃汁同霞天膏竹瀝童便治中風痰熱同人乳蔗漿蘆根汁童便竹瀝治血液衰少漸成噎膈普濟方消渴飲水用香水棃或鵝棃雪棃皆可取汁以蜜和熬成膏瓶収不時白湯調服一二匙崔元亮海上方卒得咳嗽用上好棃去核搗汁一碗入椒四十粒煎一沸去滓納黒一大兩消訖細細含咽立定食療本艸喑風失音搗棃汁一盞飲之日再服

聖惠方小兒風熱昏懵躁悶不能食用消棃三枚切破以水二升煮取汁一升入粳水一合煮粥食之治小兒內熱痰壅喉間吐不出或因驚熱生痰或因風熱生痰取棃汁時時與之加牛黃分許神效圖經赤目努肉日夜痛者取好棃一顆搗絞汁以黃連切片一錢浸汁內取汁仰臥防之聖濟總錄反胃轉食藥物不下用大雪棃一个以丁香十五粒刺入棃內濕紙包四五重煨熟去丁香食之

簡誤

肺寒咳嗽脾家泄瀉腹痛冷積寒痰痰飲婦人產後小兒痘後胃冷嘔吐及西北眞中風證法咸忌之

橄欖味酸甘溫無毒主消酒療鯸鮐毒

疏○橄欖本經味酸甘今嘗之先澀而後甘得土中之陽气气溫無毒肺胃家果也能生津液酒後嚼之不渴故主消酒甘能解毒故能療鯸鮐毒也馬志云鯸鮐卽河豚也人誤食此魚肝及子必迷悶至死惟橄欖汁煮服之必解其木作檝撥著魚皆浮出故知物有相畏如此不特味甘解毒之義也

主治防互

食諸魚被鯁用橄欖嚼汁咽之無橄欖時卽覓核研末急流水調服亦效手抓碎成瘡用橄欖磨濃汁塗之能滅瘢痕直指方膓風下血橄欖燒存性研末每服二錢陳米飲調下乾坤生意耳足凍瘡橄欖燒研油調塗之

胡桃味甘平無毒食之令人肥健潤肌黒髮取瓤燒令黒末斷煙和松脂研傅瘰癧瘡又和胡粉爲泥拔白須髮以內孔中其毛皆黒多食利小便能脫人睂動風故也去五痔外靑皮染髭

疏○胡桃稟火土之气以生本經𨿽云甘平然其气多熱而性潤益血脈補命門之藥也血不充則消痩肌膚不澤及須髮易白益血故令人肥健潤肌黒須髮也多食利小便者以其能入腎固精令水竅常通也傅瘰癧者甘熱能解毒散結去五痔取其潤腸除濕之功也能脫人睂者熱極則生風風甚則萬物揺落之象也靑皮性澀故能染髭

主治防互

一味勿去黃皮空腹食之最能固精同補骨脂蒺藜蓮須鹿茸麥門冬巴防天覆盆子山茱萸五味子魚膠益命門種子最效入靑娥丸能黒須髮補右腎方見補骨脂條禦藥院方胡桃丸益血補髄彊筋壯骨延年明目悅心潤肌能除百病用胡桃肉四兩搗膏入補骨脂杜仲蓽薢末各四兩杵勻丸梧子大每空心溫酒鹽湯任下五十丸普濟方產後气喘胡桃肉人參各二錢水一盞煎七分頓服李樓方誤吞銅錢多食胡桃自化出也聖惠方揩齒烏須胡桃仁燒過貝母各等分爲散日日用之聖濟總錄血崩不出胡桃肉十五枚燒存性研作一服空心溫酒調下神效子和儒門事親便毒初起用胡桃七个燒研酒服不過三服效楊試經驗方魚口便毒端五日午時取樹上靑胡桃筐內陰漧臨時全燒爲末酒服少行一二次有膿自大便出無膿卽消二三服平上二方應加全蠍穿山甲尢妙圖經本艸壓撲損傷胡桃仁搗和溫酒頓服便瘥

簡誤

胡桃前人多言其有害不可食孫思邈云多食動痰飲令人惡心吐水蘇頌云性熱不可多食馬志云多食動風脫人睂同酒食多令人咯血汪頴曰多食生痰動腎火然而近世醫方用治痰气喘嗽和傷補命門潤血脈大腸及癘風諸病而酒家往往以之佐酒則多食吐水咯血脫睂動火之說亦未盡然也但性本熱惟虛寒者宜之如肺家有痰熱命門火熾陰虛吐衂等證皆不得施

海松子味甘小溫無毒主骨節風去死肌髮白散水气潤五藏不饑生新羅

疏○海松子气味香美甘溫甘溫助陽气而通經則骨節中風水气及因風頭死肌自除矣气溫屬陽味甘補血血气充足則五臟自潤髮白不饑所由來矣仙方服食多餌此物故能延年輕身不老也

龍眼味甘平無毒主五藏邪气安志厭食除虫去毒久服彊防聰明輕身不老通神明【自木部移入】

疏○龍眼稟稼穡之化故其味甘气平無毒入足太陰手少陰經少陰爲君主之官藏神而主血甘能益心補心則君主彊神明通五藏邪气俱除矣甘味補脾脾得補則食自寡而飫心得補則火下降而坎離交故能安志肝藏魂主納血心家血滿則肝有所受而魂彊甘能解毒故主去毒久服聰明耳目輕身不老總之補益心脾之驗也至於除虫非其所能略之可也

主治防互

同生地黃天麥門冬丹參栢子仁逺志蓮實五味子茯神人參能補心保神益气彊志嚴用和濟生方歸脾湯治思慮過度勞傷心脾健防怔忡虛煩不眠自汗驚悸用龍眼肉酸棗仁炒黃耆炙白朮焙茯神各一兩木香半兩炙甘艸二錢半防咀每服五錢姜三片棗一枚水二鐘煎一鐘溫服

赤爪木實味酸冷無毒汁服主水痢沭頭及洗身上瘡癢【自木部移入卽今山查一名棠】

疏○山查稟木气而生本經云味酸气冷然觀其能消食積行瘀血則其气非冷矣入足陽明太陰經二經有積滯則成下痢產後惡露不盡畜於太陰部分則爲兒枕痛山查能入脾胃消積滯散宿血故治水痢及產婦腹中塊痛也大抵其功長於化飲食健脾胃行結气消瘀血故小兒產婦宜多食之本經誤認爲冷故有洗瘡癢之用

主治防互

同礬紅黃連紅麯消肉積同紅麯麥芽橘皮白朮肉豆蔲厚朴砂仁能消食健脾同牛膝生地黃當歸續斷益母艸澤蘭牡丹皮蒲黃芍藥治產後兒枕作痛衞生易簡方偏墜疝气山查肉茴香炒各一兩爲末糊丸梧子大每服一百丸空心白湯下簡誤

山查性能尅化飲食若胃家無食積及脾虛不能運化不思食者多食之反致尅伐脾胃生气如脾胃虛兼有積滯者當與補藥同施亦不宜過用也物類相感志云煮老雞硬肉入山查數顆卽易爛其消食尅伐之力彰矣

榧實味甘無毒主五痔去三虫蠱毒鬼疰【木部移入】

疏○榧實稟土气以生本經味甘無毒然嘗其味多帶微澀詳其用應是有苦气應微寒气薄味厚陰也降也入手太陰陽明經五痔三虫皆大腸濕熱所致苦寒能瀉濕熱則大腸淸寧而二證愈矣其主蠱毒鬼疰者以其甘能解毒而苦寒能滌除腸胃邪惡气耳

主治防互

孟詵食療治寸白虫日食榧子七顆滿七日虫皆化爲水也簡便方好食茶葉面黃者每日食榧子七枚以愈爲度

神農本艸經疏卷二十三

欽定四庫全書

神農本艸經疏卷二十四

明繆希雍撰

總七種今疏其要者四種

胡麻

麻子

胡麻油

飴糖

胡麻味甘平無毒主傷中虛羸補五內益气力長肌肉塡髓腦堅筋骨療金瘡止痛及傷寒溫瘧大吐後虛熱羸困久服輕身不老明耳目耐饑渴延年一名巨勝疏○胡麻稟天地之沖气得稼穡之甘味故味甘气平無毒入足太陰兼入足厥陰少陰气味和平不寒不熱益脾胃補肝腎之佳谷也景云八谷之中惟此爲良仙家作飯餌之斷谷長生故主傷中虛羸補五內益气力長肌肉堅筋骨塡髓腦及傷寒溫瘧大吐後虛熱羸困久服明耳目耐饑渴輕身不老延年也金刃傷血則瘀而作痛甘平益血潤燥故療金瘡止痛也日華子主補中益气潤養五臟補肺气止心驚利大小腸逐風濕气遊風頭風勞气產後羸困李廷飛雲風病人久服則步履端正語言不蹇陳士良生嚼塗小兒頭瘡煎湯浴惡瘡及婦人陰瘡皆取其甘平益血脈補虛羸入肝脾腎之功耳劉河間云麻木谷而治風又云治風先治血血活則風去胡麻入肝益血故風藥中不可闕也

主治參互

得何首烏茅山蒼術白茯苓菖蒲桑葉牛膝當歸續斷地黃桑上寄生治風濕痺同甘菊花天門冬黃檗生地黃何首烏栢子仁桑葉牛膝枸杞子麥門冬作丸治似中風口眼防斜半身不遂久服不輟有神驗一味九蒸九曝加茅山蒼術乳蒸曬三次作丸能健脾燥濕益气延年枹朴子服食胡麻法用上黨胡麻三斗淘淨蒸令气透日幹以水淘去沫再蒸如此九度去殻炒香爲末白蜜或棗膏丸彈子大每溫酒化下一丸日三服忌毒魚狗肉生萊菔至百日能除一切痼疾一年病色光澤不饑二年白髮還黑三年齒落更生久服長生不老矣外臺祕要解下胎毒小兒初生嚼生脂麻綿包與兒咂之其毒自下簡便方小兒瘰癧脂麻連翹等分爲末頻頻食之經驗後方蜘蛛及一切虫咬傷油麻研爛傅之

三因方谷賊屍咽喉中毒痛癢此因誤吞谷芒防刺癢痛也用脂麻炒研白湯調下甘平無毒補益爲用仙家服食所須故不著簡誤

麻子味甘平無毒主補中益气中風汗出逐水利小便破積血復血脈乳婦產後餘疾長髮可爲沐藥久服肥健不老神仙

疏○麻子卽大麻仁稟土气以生本經味甘平無毒然其性最滑利甘能補中中得補則气自益甘能益血血脈復則積血破乳婦產後餘疾皆除矣風並於衛則衛實而榮虛榮者血也陰也經曰陰弱者汗自出麻仁益血補陰使榮衛調和風邪去而汗自止也逐水利小便者滑利下行引水气從小便而出也好古云入手足陽明足太陰經陽明病汗多及胃熱便難三者皆燥也用之以通潤經曰脾欲緩急食甘以緩之麻仁之甘以緩脾潤燥故仲景脾約丸用之主治參互

食醫心鏡麻子仁粥治風水腹大腰臍重痛不可轉動用冬麻子半升研碎水濾取汁入粳米二合煮稀粥下蔥椒鹽豉空心食仲景方麻子仁丸治脾約大便祕而小便數麻子仁二升芍藥半斤厚朴一尺大黃枳實各一斤杏仁一升熬研煉蜜丸梧子大每以漿水下十丸日三服不知再加本事方產後祕塞許學士云產後汗多則大便必祕難於用藥惟麻子粥最穩不惟產後可服凡老人諸虛風祕皆妙用大麻子仁紫蘇子各二合洗淨研細再以水研濾取汁一盞分二次煮粥啜之夏子益奇疾方截腸怪病大腸頭出寸餘痛苦幹則自落又出名爲截腸病若腸盡則不治但初覺截時用器盛脂麻油坐浸之飲大麻子汁數升卽愈也

簡誤

陳士良云多食損血脈滑精气痿陽事婦人多食卽發帶疾以其滑利下行走而不守也

胡麻油微寒利大腸胞衣不落生者摩瘡腫生禿髮【此卽烏脂麻油也功用與白麻油相同而力更勝入藥當以烏者爲佳】

疏○麻油甘寒而滑利故主胞衣不下及利大腸生者气更寒能解毒涼血故摩瘡腫生禿髮也蔵器主天行熱閟腸內熱結服一合取利爲度孟詵主瘖瘂殺五黃下三焦熱毒气通大小腸治蚘心痛傅一切惡瘡疥癬殺一切防日華子煎膏生肌長肉止痛消癰腫補皮裂皆取其甘寒滑利除濕潤燥涼血解毒之功也

主治參互

入血餘一味熬膏鉛丹收好能傅一切瘡毒排膿止痛諸熬膏必用眞胡麻油以其涼血解毒也惟濕气膏不用嶺南解蠱法以淸油多飲取吐效衛生易簡方解河豚毒一時倉卒無藥以淸麻油多灌取吐出毒物卽效亦能解砒毒胎產須知婦人難產因血枯濇者用淸油半兩好蜜一兩同煎數十沸溫服胎滑卽下他藥無益以此助血爲效直指方癰疽發背初起卽服此使毒气不內攻以麻油一斤銀石器內煎二十餘沸和醇醋二碗分五次一日服盡百一選方腫毒初起麻油煎蔥黑色趂熱通手旋塗自消又方丹石毒發發熱者不得食熱物不得用火但著厚衣暖臥取淸油一匙含咽劉禹錫傳信方蚰蜒入耳用麻油作煎餅枕臥須臾自出簡誤

麻油生者過寒多食發冷疾及脾胃虛寒作瀉者不宜食熬熱治飲食甚美但須逐日熬用不可過宿若經宿則火性反復能助熱動气也

飴糖味甘微溫主補虛乏止渇去血

疏○飴糖用麥糵或谷糵同諸米漬熬煉而成故其味甘气溫無毒入足太陰亦入手太陰經甘入脾而米麥皆養脾胃之物故主補虛乏仲景建中湯用之是也肺胃有火則發渇火上炎迫血妄行則吐血甘能緩火之標則火下降而渇自止血自去也思邈又謂其有消痰潤肺止嗽治咽痛吐血等功

主治參互

入建中湯治脾虛腹痛簡便方誤吞稻芒白頻食效千金方服藥過劑悶亂者飴糖食之

簡誤

飴糖成於濕熱少用𨿽能補脾潤肺然而過用之則動火生痰凡中滿吐逆酒病牙疳鹹忌之腎病尢不可服

神農本艸經疏卷二十四

欽定四庫全書

神農本艸經疏卷二十五

明繆希雍撰

總二十三種今疏其要者十一種

生大豆

赤小豆

酒

粳米

糵米

小麥

大麥【糵附】

麯【神麯附】

藊豆

豉

菉豆

生大豆味甘平塗癰腫煮汁飲殺鬼毒止痛逐水脹除胃中熱痺傷中淋露下瘀血散五蔵結積內寒殺烏頭毒久服令人身重炒爲屑味甘主胃中熱去腫除痺消穀止腹脹【惡五參龍膽得前胡杏仁牡蠣良】

疏○生大豆蘇頌云有黑白二種黑者入藥白者不用其小者爲雄入藥尢佳稟土气以生而色黑則象水故味甘气平無毒平卽兼涼爲腎家之谷也甘平能活血解毒祛風散熱故主塗癰腫止痛殺鬼毒烏頭毒除胃中熱痺傷中淋露下瘀血散五臓結積內寒消穀也色黑屬水同气相求故能逐水腫腹脹仙方修治末服之可以辟穀度饑然初服時似乎身重一年以後便覺輕健也陳蔵器炒令黑煙未斷及熱投酒中飲之治風痺癱緩口噤產後諸風及風痙陰毒腹痛食罷生吞半兩去心胸煩熱熱風孟詵主中風腳弱產後諸疾同甘艸煮湯飲去一切熱毒气及風毒腳气和桑柴灰煮食下水鼔腹脹搗塗一切腫毒日華子主調中气通關脈制金石藥毒解牛馬瘟病皆取其活血散風除熱解毒下气利水之功耳主治參互

同澤蘭益母艸蘇木人參牛膝荊芥生地黃童便蒲黃治產後血暈悶絕同蔓荊子土茯苓金銀花甘菊花參川芎天麻芽茶荊芥烏梅治偏頭風痛有神古方紫湯破血去風除气散熱產後兩日尢宜服之用黑豆五升淸酒一斗將豆炒令煙絕投酒中待酒紫赤色去豆量性飲之神驗中風口噤加雞屎白二升和炒投之廣利方腳气沖心煩悶不識人以大豆一升水三升濃煮汁服未定再服扁鵲方三豆子飲能稀痘見菉豆條內大豆殻同蜜花谷精艸黃連木賊艸決明子甘菊花金銀花生地黃羚羊角羊肝治小兒痘後目瞖

簡誤

生大豆岐伯云生溫熟寒蔵器云生平炒食極熱煮食極寒觀本經及孟詵云生搗塗腫毒則生者非溫矣經又云炒爲屑主胃中熱則炒者又非極熱矣應是生平炒溫煮寒無疑忌豬肉小兒以炒豆豬肉同食必壅气致死十有八九十歳以上則無害也服萆麻子者忌炒豆犯之脹滿致死服厚朴者亦忌之最能動气故也

赤小豆味甘酸平無毒主下水排癰腫膿血寒熱熱中消渇止泄利小便吐逆卒澼下脹滿

疏○赤小豆稟秋燥之气以生本經味甘酸气平無毒然詳其用味應有辛非辛平則不能排癰腫膿血及療寒熱熱中消渴也凡水腫脹滿泄瀉皆濕气傷脾所致小豆健脾燥濕故主下水腫脹滿止泄利小便也十劑云燥可去濕赤小豆之屬是矣吐逆者气逆上升也卒澼者大腸濕熱也甘酸斂逆气辛平散濕熱故亦主之

主治參互

陳蔵器本艸赤小豆和桑根白皮煮食去濕气痺腫孟詵食療同鯉魚煮食甚治腳气金匱要略傷寒狐惑病脈數無熱微煩黙黙但欲臥汗出初得之三四日目赤如鳩眼七八日目四眥黃黑若能食者膿已成也赤豆當歸散主之赤小豆三升浸令芽出當歸三兩爲末漿水服方寸匕日三服甄權藥性熱毒癰腫赤小豆爲末雞子白調塗蘇領圖經治腳气以袋盛此豆置足下朝夕展轉踐踏之遂愈簡誤

陶景云小豆逐津液利小便久服令人枯燥凡水腫脹滿總屬脾虛當雜補脾胃藥中用之病已卽去勿過劑也其治消渇亦借其能逐胃中熱從小便利去若用之過多則津液竭而渇愈甚不可不戒也

酒味苦甘辛大熱有毒主行藥勢殺百邪惡毒气疏○酒品類極多醇醨不一惟米造者入藥用經云酒者熱谷之液其气悍景云大寒凝海惟酒不冰明其性熱獨冠羣物制藥多用之以借其勢人飲多則體獘神昏是其有毒故也博物志云昔三人冒霧晨行一人飲酒一人飽食一人空腹空腹者死飽食者病飲酒者健此酒勢辟邪惡毒气之效勝於他物也蔵器主通血脈厚腸胃潤皮膚消憂發怒宣言暢意無非取其橫行經絡走散皮膚開發宣通之功耳主治參互

諸藥可造酒者五加皮女貞實仙靈脾薏苡仁天門冬麥門冬地黃菖蒲枸杞子人參何首烏甘菊花黃精桑椹術蜜仙茅松節栢葉竹葉胡麻磁石蠶沙烏白蛇鹿茸羊羔膃肭臍黑豆之類各視其所生之病擇其所主之藥入麯米如常釀酒法釀成飲或袋盛入酒內浸數日飲之肘後方鬼擊諸病卒然著人如刀刺狀胸脇腹內切痛不可抑按或吐血鼻血下血以醇酒吹兩鼻內良又方馬气入瘡或馬汗馬毛入瘡皆致腫痛煩熱入腹則殺人多飲醇酒至醉卽愈千金方三十年耳聾酒三升漬牡荊子一升七日去滓任性飲之梅師方產後血悶淸酒一升和生地黃汁煎服

簡誤

王好古曰酒能引諸經不止與附子相同味之辛者能散苦者能下甘者能居中而緩用爲導引可以通行一身之表至極髙之分古人惟以麥造麯釀黍已爲辛熱有毒今之醖者加以烏頭巴豆桂姜之類大毒大熱之藥以增其气味豈不傷沖和損精神涸榮衛竭天癸而夭夫人壽耶朱震亨云本艸止言酒熱而有毒不言濕中發熱近於相火醉後振寒戰栗可見矣又性喜升气必隨之痰郁於上溺濇於下恣飲寒涼其熱內郁於肺與大腸其始也病淺或嘔吐或瘡疥或鼻皶或泄利或心脾痛尙可散而去之其久也病深或消渴或內疽或肺癰或鼔脹或喉啞或哮喘或勞瘵或痔漏爲狀不一非具眼未易處也扁鵲云過飲腐腸爛胃潰髓蒸筋生痰動火亡精耗血傷神損壽孟詵云軟筋骨動气痢醉臥當風則成癜風醉浴冷水成痛痺陳士良云凡服丹砂鐘乳諸石藥並不可長用酒下能引石藥气入四肢滯血化爲癰疽蔵器云凡飲酒忌甜物同牛肉食令人生虫合乳飲令人气結諸如此類不可勝載今人有喜以火逼極熱恣飲爲快不知酒性旣熱又以火濟火鮮有不爲害者曾見一人好飲火酒不幾年患一惡證吐膿血瘀肉而斃蓋肺爲火熱腐爛也酒能合歡解憂禦寒袪疾自上古至今循習爲常用之物然而如上等害不可不曉惟在樽節度量寒溫適宜不至沈湎荒亂斯得酒中之趣者古人終日飲不及亂用此道耳震亨又云醇酒泠飲有三益予謂三益未必然而傷肺生痰動火損胃之害可差免矣

粳米味甘苦平無毒主益气止煩止泄

疏○粳米卽人所常食米感天地沖和之气同造化生育之功爲五穀之長人相賴以爲命者也經曰安谷則昌絕谷則亡仲景曰人受气於水谷以養神水谷盡而神去自上古聖人樹藝至今不可一日無此也稟土徳之正其味甘而淡其性平而無毒𨿽專主脾胃而五臓生气血脈精髓因之以充溢周身筋骨肌肉皮膚因之而彊健本經益气止煩止泄特其餘事耳

主治參互

入白虎湯治作勞人傷寒發熱虛羸少气气逆上衝欲吐少陰病下痢膿血或腹滿下如魚腦者桃花湯主之粳米一升赤石脂一斤一半全一半末漧薑一兩以水七升煮米令熟去滓溫服七合內赤石脂末方寸匕日三服若一服愈余勿服已上仲景法聖濟方小兒初生無皮色赤但有紅筋乃受胎未足也用早白米粉撲之肌膚自生千金方嗜食生米成瘕用白米五合雞屎一升同炒焦爲末水一升頓服少時吐出瘕如研米汁或白沬淡水乃愈也

糵米味苦無毒主寒中下气除熱

疏○糵米卽稻糵也味甘气溫無毒具生化之性故爲消食健脾開胃和中之要藥脾胃和則中自溫气自下熱自除也

主治參互

澹療方啟脾進食穀神丸用谷糵四兩爲末入薑汁鹽少許和作餅焙漧入炙甘艸砂仁白術麩炒各一兩爲末白湯防服或丸服

小麥味甘微寒無毒主除熱止燥渇咽漧利小便養肝气止漏血唾血以作麯溫消穀止痢以作面溫不能消熱止煩

疏○小麥稟四時中和之气故其味甘气微寒無毒入手少陰經少陰有熱則燥渇咽漧解少陰之熱則燥渇咽漧自止心與小腸爲表裏臓气淸腑病亦自除故利小便肝心爲子母之臓子能令母實故主養肝气甘寒走二經而能益血涼血故止漏血唾血也麯性溫所以能消穀止痢面性熱故不能消熱止煩北方霜雪多地气厚熱性減凡入藥以北來者爲勝浮麥卽水淘浮起者能止自汗盜汗亦以北方者良古方有用寒食麵者寒食日以紙袋盛面懸風處數十年亦不壊取其熱性去而無毒也

主治參互

奉親書老人五淋身熱腹滿小麥一升通艸二兩水三升煮一升飲之良生生編走气作痛用小麥麩拌釅醋炒熱袋盛熨之面作蒸餅和藥取其易消也

簡誤

小麥寒气全在皮故面去皮則熱熱則壅滯動气發渇助濕令人體浮皆其害也凡大人脾胃有濕熱及小兒食積疳脹皆不宜服然北人以之代飯常禦而不爲患者此其地勢髙燥無濕熱燻蒸之毒故面性亦溫平能厚腸胃彊气力補虛助五臓其功不減於稻粟耳東南卑濕春多雨水其濕熱之气郁於內故食之過多每能發病也夏月瘧痢人尢不宜食

大麥味鹹溫微寒無毒主消渇除熱益气調中又云令人多熱爲五穀長【蜜爲之使】

疏○大麥功用與小麥相似而其性更平涼滑膩故人以之佐粳米同食或歉嵗全食之而益气補中實五臓厚腸胃之功不亞於粳米矣陳士良云補虛劣壯血脈化谷食止泄瀉不動風气久食令人肥白滑肌膚爲面無燥熱勝於小麥蘇恭云平胃止渇消食療脹滿其爲效可知本經末云令人多熱與上文及諸說相背必是誤入也

麥糵蘇頌云化宿食破泠气止心腹脹滿日華子溫中下气開胃止霍亂除煩消痰破癥結

疏○麥糵以水漬大麥而成其味鹹气溫無毒功用與米糵相同而此消化之力更緊咸能軟堅溫主通行其發生之气又能助胃气上升行陽道而資健運故主開胃補脾消化水谷及一切結積泠气脹滿如上所言等證也好古曰麥芽神麯二藥胃气虛人宜服之以代戊已腐熟水穀豆蔲縮砂烏梅木芍藥五味子爲之使

主治參互

麥糵同山查紅麯橘皮艸果砂仁厚朴蒼術消食積快膈進食麥芽四兩神麯二兩白術橘皮各一兩

爲末蒸餅丸梧子大每人參湯下三五十丸李綘兵部手集產後腹脹不通轉气急坐臥不安以麥糵一合爲末和酒服良久通轉神驗婦人經驗方產後靑腫乃血水漬也漧漆大麥糵等分爲末新瓦中鋪漆一層糵一層重重令滿鹽泥固濟煆赤研末熱酒調服二錢產後諸疾並宜丹溪方產後回乳產婦無子食乳乳不消令人發熱惡寒用大麥糵二兩炒爲末每服五錢白湯下甚良

簡誤

麥糵能消導米麵諸菓食積無積滯脾胃虛者不宜用久服消腎气墮胎

麯味甘大暖療蔵腑中風气調中下气開胃消宿食主霍亂心膈气痰逆除煩破癥結補虛去冷气除腸胃中塞不下食令人有顏色六月作者良神麯使無毒能化水谷宿食癥气健脾暖胃

疏○古人用麯卽造酒之麯其气味甘溫性專消導行脾胃滯气散臓腑風冷故主療如諸家所言也神麯乃後人專造以供藥用力倍於酒麯蓋取諸神聚防之日造之又取各藥物以象六神之用故得神名陳久者良入藥炒令香用六畜食米多脹欲死者煮麯汁灌之立消造神麯法用五月五日或六月六日以白面百斤靑蒿自然汁三升赤小豆末杏仁泥各三升蒼耳自然汁野蓼自然汁各三升以配白虎靑龍朱雀武勾陳騰蛇六神用汁和面豆杏仁作餅麻葉或楮葉包罯如造醤黃法待生黃衣曬漧收之

主治參互

神麯開胃健脾消食止泄同山查麥糵谷糵縮砂陳皮艸菓藿香白術漧葛蓮肉等用效百一選方療痞滿暑泄麯術丸用神麯炒蒼術泔制炒等分爲末糊丸梧子大每米飲下五十丸和劑局方健胃思食治脾胃俱虛不能消化水谷胸膈痞悶腹脇膨脹連年累月食減嗜臥口無味神麯六兩麥糵炒三兩漧薑炮四兩烏梅肉焙四兩爲末蜜丸梧子大每米飲下五十丸日三服摘方食積心痛陳神麯一塊燒紅淬酒二大碗服之

簡誤

脾陰虛胃火盛者不宜用能落胎孕婦宜少食

藊豆味甘微溫主和中下气葉主霍亂吐下不止疏○藊豆稟土中沖和之气其味甘气香性溫平無毒入足太陰陽明經气分通利三焦升淸降濁故專治中宮之病和中下气消暑除濕而解毒也孟詵主霍亂吐痢不止及嘔逆久食頭不白日華子云補五臓蘇頌主女子帶下解酒毒河豚魚毒防宗奭主霍亂轉筋皆取其益脾開胃和中气除濕熱之功耳葉气味相同故亦主霍亂花有紫白二色豆有黑白二種入藥惟紫花豆白者良豆黑色及紫色者名鵲豆不入藥亦不益人

主治參互

白藊豆同山藥白茯苓人參蓮肉薏苡仁芡實爲補脾胃之上藥中焦中濕者加白術同黃連漧葛白芍藥升麻紅麯滑石烏梅橘紅甘艸蓮肉治滯下如神同麥門冬五味子黃連漧葛能解酒毒同木石斛橘皮藿香茯苓縮砂香薷治霍亂吐瀉轉筋入十味香薷飲能消暑气健脾奇效良方血崩

不止白藊豆花焙榦爲末每服二錢空心炒米煮飲入鹽少許調下卽效治霍亂祕法用白藊豆葉一葉同白梅一枚並仁研爛新汲水調服神效蘇恭治吐利後轉筋用白扁豆葉一把搗入醋少許絞汁服立瘥

簡誤

景云患寒熱者不可食蓋指傷寒寒熱外邪方熾不可用此補益之物耳如脾胃虛及傷食勞倦發寒熱者不忌

防味苦寒無毒主傷寒頭痛寒熱瘴气惡毒煩躁滿悶虛勞喘吸兩腳疼冷

疏○防諸豆皆可爲之惟黑豆者入藥有鹽淡二種惟江右淡者治病經云味苦寒無毒然詳其用气應微溫蓋黑豆性本寒得蒸曬之气必溫非苦溫則不能發汗開腠理治傷寒頭痛寒熱及瘴气惡毒也若以湧吐故能治煩躁滿悶以熱郁胸中非宣劑無以除之如傷寒短气煩躁胸中懊憹饑不欲食虛煩不得眠者用梔子防湯吐之是也又能下气調中辟寒故主虛勞喘吸及兩腳疼冷

主治參互

肘後方云傷寒有數種庸人卒不能分別者今取一藥兼療之凡初覺頭痛身熱脈洪一二日以蔥防湯治之用蔥白一虎口防一升綿裹水三升煮一升頓服取汗仲景梔子防湯治傷寒汗下後虛煩用梔子十四枚香防四合綿裹以水四升先煮梔子得二升半內豉煮取一升半去滓分二服溫進一服得吐止後服又枳實梔子防湯治大病瘥後勞復用枳實三枚梔子十四枚防一升以淸漿水七升空煮取四升內枳實梔子取二升下防更煮五六沸去滓分溫再服令微似汗傷寒之邪自外入勞復之邪自內發發汗吐下當隨宜施治也治傷寒食早成食復前湯中加大黃如博碁子大五枚梅師方辟除溫疫防和白術浸酒常服之甄權方傷寒暴痢腹痛者豉一升薤白一握切以水三升先煮薤內防更煮湯色黑去豉分二服不瘥更服亦治血痢孟詵治久患盜汗以防一升熬令香淸酒三升漬滿三日取汁泠暖任服不瘥更作二劑卽止簡要濟眾方傷寒後餘毒攻手足及身體虛腫用豉五合微炒以酒一升半同煎五七沸任性飲之千金方蠷螋尿瘡杵防傅之良衛生易簡方中牛馬毒防汁和人乳頻服之效千金方中酒成病豉蔥白各半升水二升煮一升頓服又方服藥過劑悶亂者豉汁飲之肘後方腫從腳起防汁飲之以滓傅之景云春夏之气不和以防蒸炒酒漬服之至佳

簡誤

凡傷寒傳入陰經與夫直中三陰者皆不宜用熱結胸中煩悶不安者此欲成結胸法當下不宜復用汗吐之藥並宜忌之

菉豆味甘寒無毒主丹毒煩熱風藥石發動熱气奔防生研絞汁服亦煮食消腫下气壓熱解石用之勿去皮令人小壅

疏○菉豆稟土中之陰气故其味甘气寒無毒入足陽明經夫丹石之藥气悍而性熱多服則火動上升爲煩熱甚則口鼻出血狂悶躁擾甘寒能除熱下气解毒故主服丹石藥人毒發煩熱也陽明客熱則發出風以胃主肌肉熱極生風故也解陽明之熱則風自除脹滿者濕熱侵於脾胃也熱气奔防者濕熱客於腎經也除濕則腫消壓熱則气下益脾胃而腎邪亦自平也孫思邈主寒熱熱中止泄痢卒澼利小便脹滿日華子主厚腸胃作枕明目治頭風頭痛益气除熱毒風孟詵主去浮風益气力治消渇和五臓安精神可常食之功效不可備述

主治參互

扁鵲三豆飲治天行痘瘡預服此飲疎解熱毒縱出亦少菉豆赤小豆黒大豆各一升甘艸節二兩以水八升煮極熱任意吞豆飲汁七日乃止醫學正傳痘後癰毒初起以三豆膏治之神效菉豆赤小豆黑大豆等分爲末醋調時時掃塗卽消全幼心鑑小兒毒腫菉豆五錢大黃二錢爲末用生薄荷汁入蜜調塗悞中砒毒者研汁飲之

簡誤

脾胃虛寒滑泄者忌之

神農本艸經疏卷二十五

欽定四庫全書

神農本艸經疏卷二十六

明繆希雍撰

總一十八種今疏其要者三種

醋

稻米

醬

醋味酸溫無毒主消癰腫散水气殺邪毒【一名苦酒】

疏○醋惟米造者入藥得溫熱之气故從木化其味酸气溫無毒酸入肝肝主血血逆熱壅則生癰腫酸能斂壅熱溫能行逆血故主消癰腫其治產後血暈癥塊血積亦此意耳散水气者水性泛濫得收斂而寧謐也殺邪毒者酸苦湧瀉能吐出一切邪气毒物也日蕐子主下气除煩婦人心痛血气並產後及傷損金瘡出血迷悶殺一切魚肉菜毒取其酸收而又有散瘀解毒之功也故外科傅藥中多資用

主治參互

仲景方少陰病脈微細但欲寐咽中傷生瘡不能言語聲不出者苦酒湯主之用半夏十四枚雞子一枚去黃以苦酒半夏著雞子殻中置刀鐶中安火上令三沸去滓少少含咽之不差更作三劑仲景金匱方黃耆芍藥苦酒湯治黃汗汗出沾衣正黃如藥汁因汗出時入水中浴水從汗孔入得之用黃耆五兩芍藥三兩桂枝三兩以苦酒一斗水七升相和煮取三升溫服一升當心煩服至六七日乃解衍義云產婦房中常以火炭沃醋气爲佳酸气能斂血使下也孟詵食療靑木香以醋磨汁服止卒心痛浸黃檗含之治口瘡千金方身體卒腫醋和蚯蚓屎傅之又方舌腫不消以酢和釜底墨厚傅舌之上下脫則更傅須臾卽消又方湯火傷灼卽以酸酢淋洗並以酢泥塗之良亦無瘢痕喉痺咽痛以釅醋探吐之

簡誤

經曰酸走筋筋病毋多食酸凡筋攣偏痺手足屈伸不便皆忌之又曰味過於酸肝气以津脾气乃絕多食酸則肉皺而唇揭言能助肝賊脾凡脾病者亦不宜過食

稻米味苦主溫中令人多熱大便堅

疏○稻米卽今之糯米也稟土中之陽气其味應甘气應溫無毒造酒必用之者以其性近於熱也爲補脾胃益肺气之谷脾胃得補則中自溫大便亦堅實溫能養气气充則身自多熱大抵脾肺虛寒者宜之爲其能益气溫中也故又有止泄利縮小便收自汗發痘瘡等用

主治參互

松篁經驗方久泄食減以糯米一升水浸一宿瀝漧炒熟磨篩入懷山藥一兩毎日淸晨用半盞入白砂餹二匙胡椒末少許以滚湯調食大有滋補久服更能令人精暖有子醫方大成顚犬咬傷糯米一合斑貓七枚同炒熬黃去之再入七枚再炒黃去之又入七枚待米出煙去貓爲末水調服之小便利下佳亦可油調外傅又方虛勞不足糯米入豬肚內蒸熟日食

簡誤

糯米孟詵云發風動气久食令人多睡藏器云久食令人身軟妊婦雜肉食之令子不利蕭炳云壅諸經絡气使四肢不收發風昏昏陳士良云久食發心悸及癰疽瘡癤中痛合酒食之醉難醒然愚意觀之其爲害未必如此之甚蓋天生五穀以食人皆稟土中沖和之气可常禦而無害者苐糯米气溫性黏滯惟不和於上焦有痰熱及脾病不能轉運小兒難於尅化者餘皆無害諸家之言不可盡信也

醬味鹹酸冷利主除熱止煩滿殺百藥熱湯及火毒疏○按醬之品不一惟豆醬陳久者入藥其味鹹酸冷利故主除熱止煩滿及湯火傷毒也能殺一切魚肉菜蔬蕈毒本經云殺百藥毒者誤也聖人不得其醬不食朱子云食肉用醬各有所宜玩一宜字則不宜者必有傷害於人非特悅口而已如食蟹用橙醬或姜醬煮魚用茱萸醬取其能殺毒之義耳又有楡仁醬味辛美殺諸虫利大小便心腹惡气蕪荑醬主療相同茱萸醬作法不用面豆鹽只以河水量茱萸多少稍稍加石灰摻入拌勻甕藏殺一切魚鮏毒用時洗去石灰擂爛烹水族入之良

神農本艸經疏卷二十六﹤子部﹐醫家類﹐神農本艸經疏﹥

欽定四庫全書

神農本艸經疏卷二十七

明繆希雍撰

總三十種今疏其要者八種

胡荽

蔕

白冬

白芥

芥

萊菔

苦菜

苜蓿

胡荽味辛溫【一云微寒】微毒消穀治五藏補不足利大小腸通小腹气防四胑熱止頭痛療沙豌豆瘡不出作酒歕之立出通心竅

疏○胡荽稟金气多火气少故味辛香气溫微毒入足太陰陽明經辛香走竄而入脾故主消穀利大小腸通少腹气脾胃爲邪熱所幹則頭痛四肢熱辛溫發散二經之邪則頭痛四肢熱自防痧痘瘡出不快者外爲風寒所侵或穢气所觸也辛溫袪風寒香竄辟穢气則腠理通暢而痧痘瘡皆出矣通心竅治五臟補不足者總言其辛香內通心脾外逹腸胃除一切不正之气則眞气安和斯有補益之道耳子亦能發痘殺魚鮏

主治參互

經驗後方痘出不快用胡荽二兩切以酒二大盞煎沸沃之以物蓋定勿令泄气候冷去滓微微含噴從項背至足令徧勿噀頭面子母祕錄肛門脫出胡荽一升切燒煙燻之卽入外臺祕要牙齒疼痛胡荽子五升水五升煮取一升含

簡誤

胡荽辛香發散气虛人不宜食痘出不快非風寒外侵及穢惡之气觸犯者不冝用孟詵云多食損人精神蕐陀云胡臭口臭齒腳气皆不可食令病加甚陳藏器云久食令人多忘發腋臭根發痼疾凡服一切補藥及藥中有白術牡丹者咸忌之

蔕味苦寒有毒主大水身面四肢浮腫下水殺蠱毒欬逆上气及食諸果病在胸腹中皆下之去鼻中息肉療黃疸

疏○蔕感時令之火熱稟地中之伏陰故其味苦气寒有小毒气薄味厚浮而升陰多於陽酸苦湧泄爲陰故也入手太陰足陽明足太陰經其主大水身面四肢浮腫黃疸者皆脾胃虛水气濕熱乘虛而客之也苦以湧泄使水濕之气外散故能主之經曰在髙者因而越之病在胸膈則气不得歸元而爲欬逆上气出胸中之邪則气自順欬逆止矣殺蠱毒者亦取出之義去鼻中息肉者以其苦寒能除肺家之熱也日蕐子治腦塞熱齆眼昏吐痰好古得麝香細辛治鼻不聞香臭及風熱痰涎風頭痛癲癇喉痺頭面有濕气傷寒客水胸中傷食脹滿下部無脈等證皆借其宣發湧泄引涎追淚之功耳

主治參互

仲景傷寒論病如桂枝證頭不痛項不彊寸脈微浮胸中痞鞕气上衝咽喉不得息者此胸中有寒也當之宜蔕散用蔕赤小豆等分爲散取一錢以香豉一合用熱湯七合煮作稀糜去滓取汁和散頓服之不吐少少加得快吐乃止濕家病身上疼痛發熱面黃而喘頭痛鼻塞而煩其脈大自能飲食腹中和無病病在頭中寒濕故鼻塞內藥鼻中則愈蔕散主之太陽中暍身熱疼重而脈微弱此因夏月傷冷水水行皮中所致冝吐之蔕散病胸上諸實胸中鬱鬱而痛不能食欲使人按之而反有涎唾下利日十餘行其脈反微寸口脈微滑此可吐之吐之則利自止宿食在上脘者當吐之病人手足厥冷脈乍結以客气在胸中心下滿而煩欲食不能食者當吐之懊憹煩躁不得眠未經汗下者謂之實煩當吐之已上悉用蔕散皆仲景法東垣曰難經云上部有脈下部無脈其人當吐不吐者死此飲食內傷塡塞胸中食傷太陰則風木生發之气伏於下宜蔕散吐之內經所謂木郁達之也吐去上焦有形之物則木得舒暢天地交而萬物通矣諸亡血家不可與蔕散防氏衍義風涎暴作气塞倒僕用蔕末二錢膩粉一錢匕以水半合調灌良久涎自出不出含沙糖一塊下咽卽涎出也千金翼熱病發黃蔕爲末以大豆許吹鼻中取出黃水乃愈孟詵食療陰黃黃疸取蔕丁香赤小豆各七枚爲末吹豆許鼻中少時黃水流出隔一日用瘥乃止並治身面浮腫活人書濕家頭痛蔕末一字防入鼻中口含冷水取出黃水愈聖惠方鼻中息肉蔕末白末各半錢綿裹塞之或以豬脂和挺子塞之日一換

簡誤

蔕極苦而性上湧能損胃傷血耗气損神凡胸中無寒胃家無食皮中無水頭面無濕及胃虛气弱諸亡血諸產後似中風倒僕心虛有熱癲癇女勞谷疸元气尫羸脾虛浮腫切勿誤用誤用則爲害非細傷生不淺戒之愼之

白冬味甘微寒主除小腹水脹利小便止渴

疏○白冬內稟陰土之气外受霜露之侵故其味甘气微寒而性冷利無毒水屬陰性亦屬陰气類相從故能利小便除小腹水脹也甘寒解胃中之熱故又能止渴也景止消渴煩悶解毒孟詵益气耐老除心胸滿去頭面熱大明消熱毒癰腫切片摩疿子蘓頌利大小腸壓丹石毒皆得其防者也

主治參互

孟詵食療積熱消渴白冬去皮毎食後嚼二三兩五七度良古今錄驗產後痢渴久病津液枯竭四肢浮腫口舌漧燥用冬一枚黃土泥厚五寸煨熟絞汁飲良亦治傷寒痢渴楊氏家藏方十種水气浮腫喘滿用大冬一枚切蓋去瓤以赤小豆塡滿蓋合簽定以紙筋泥固濟日幹用糯糠兩大籮入在內煨至火盡取出切片同赤豆焙榦爲末水糊丸梧子大每服七十丸煎冬子湯下日三服小便利爲度冬仁味甘寒能開胃醒脾同橘紅石斛竹茹枇杷葉白芍藥蘆根汁人參白茯苓治胃虛嘔吐同人參茯神竹瀝白茯苓黃耆甘艸白芍藥酸棗

仁治小兒慢脾風

簡誤

冬性冷利凢臟腑有熱者宜之若虛寒腎冷久病滑泄者不得食未經霜者不宜多食九月後食之乃佳

白芥味辛溫無毒主冷气色白甚辛美子主射攻及疰气上气發汗胸膈痰冷面黃

疏○芥稟火金之气以生而白芥則又得金气之勝故味辛气溫無毒辛溫入肺而發散故有溫中除冷發汗辟邪豁痰利气之功朱震亨云痰在脇下及皮裏膜外非白芥子莫能逹古方控涎丹用之正此義爾

主治參互

韓醫通云凡老人苦於痰气喘嗽胸滿懶食不可妄投燥利之藥反耗眞气因有人求治其親遂制三子養親湯治之隨試隨效用白芥子紫蘇子白萊菔子各微炒研破看所主爲君毎劑不過三四錢用絹袋盛入湯煮飲之勿煎太過則味苦辣若大便素實者入蜜一匙冬月加姜一片蘇恭主疰气發無常處及射攻毒以芥子丸服之或搗末醋和塗之隨手有驗

簡誤

白芥子味極辛气溫能搜剔內外痰結及胸膈寒痰冷涎壅者殊效然而肺經有熱與夫陰火虛炎咳嗽生痰者法在所忌其莖葉煮食動風動气有瘡瘍痔疾便血者咸忌之

芥味辛溫無毒歸鼻主除腎邪气利九竅明耳目安中久食溫中

疏○芥所稟與白芥同今人以醋椒同芥心作辣虀食之則腦額酸楚淚涕俱出卽歸鼻利竅明耳目之驗也辛溫能利气消痰開胃辟寒故主安中及久食溫中也其主除腎邪气者辛能潤腎溫能暖水臓故也子功用與白芥子相同力稍不逮

主治參互

治肺癰用百年芥菜鹵久窨地中者飲數匙立效其義以芥菜辛溫得鹽水久窨之气變爲辛寒辛寒能散痰熱芥菜主通肺气所以治肺癰眞良法也簡誤

與白芥子同其主利九竅明耳目者蓋言辛散走竄豁痰引涎暫用一時使邪去而正自復非謂其眞能利竅明耳目也用者詳之

萊菔【音卜】根味辛甘溫無毒散服及炮煮服食大下气消穀去痰癖肥健人生搗汁服主消渴試大有驗

疏○萊菔根稟土金之气以生本經味辛甘气溫無毒孟詵云性冷大明云平詳其功用應是生者味辛性冷熟者味甘溫平故本經下气消穀去痰癖肥健人及溫中補不足寛胸膈利大小便化痰消導者煮熟之用也止消渴制面毒行風气去邪熱气治肺痿吐血肺熱痰嗽下痢者生食之用也大抵入手足太陰手足陽明經故所主皆脾肺腸胃之病子味辛過於根生研汁服吐風痰同醋研消腫毒炒熟下气定喘消食除脹止气痛以其性辛甚故升降之功亦烈於根也朱震亨云萊菔子治痰有推墻倒壁之功是矣

主治參互

醫學集成齁喘痰促遇厚味卽發者用卜子淘淨蒸熟曬研薑汁浸蒸餅丸菉豆大毎服三十丸以口津咽下日三服治年遠脾泄百藥不效單煮白萊終日啖之不輟必瘥

簡誤

萊菔根葉皆可食生熟皆宜乃蔬中之至賤而能止渴充饑者歉歲農人種之最有利益但性專下气復能耗血故多食則髭發早白服地黃何首鳥者不可食子消痰下气更速凡虛弱人忌之

苦菜味苦寒無毒主五藏邪气厭【伏也】谷胃痺腸澼渴熱中疾惡瘡久服安心益气聰察少臥輕身耐老耐饑寒髙气不老

疏○苦菜與苦苣苦蕒一物而形稍異功用則相同也稟天地之陰气故其味苦气寒無毒入心脾胃三經其主五臟邪气者邪熱客於心也胃痺渴熱中疾者熱在胃也腸澼者熱在大腸也惡瘡者熱瘀傷血也苦寒總除諸熱故主之也熱去則神自淸故久服安心益气聰察少臥也輕身耐老耐饑寒髙气不老者總言其熱退陰生安心益气之極功也

主治參互

防宗奭衍義治疔瘡以苦苣搗汁傅之殊驗靑苖葉陰漧以備冬月需用爲末水調傅之唐珤經驗方對口惡瘡野苦苣擂汁一鐘入薑汁一匙和酒服以渣傅一二次卽愈肘後方中沙虱毒沙虱在水中人澡浴則著人身鑽入皮裏初得皮上正赤如小豆黍粟摩之痛如刺三日後發寒熱發瘡毒若入骨殺人嶺南多此卽以茅葉刮去以苦菜汁塗之佳簡誤

脾胃虛寒者忌之

苜蓿味苦平無毒主安中利人可久食

疏○苜蓿艸也嫰時可食處處田野中有之陜隴人亦有種者木經云苦平無毒主安中利人可久食然性頗涼多食動冷气不益人根苦寒主熱病煩滿目黃赤小便黃酒疸搗汁一升服令人吐利卽愈其性苦寒大能泄濕熱故耳以其葉煎汁多服專治酒疸大效

神農本艸經疏卷二十七

欽定四庫全書

神農本艸經疏卷二十八

明繆希雍撰

總一十三種今疏其要者六種移四種入艸部中品

蔥白

韭菜

蔥白辛平可作湯主傷寒寒熱出汗中風面目腫傷寒骨肉痛喉痺不通安胎歸目除肝邪气安中利五藏益目睛殺百藥毒蔥實味辛溫無毒主明目補中不足蔥根主傷寒頭痛蔥汁平溫主溺血解藜蘆毒【景】

【云蔥有寒熱白冷靑熱傷寒湯中不用靑也】

疏○蔥稟天之陽气得地之金味中空象肺其味辛平平卽涼也而性無毒气厚味薄升也陽也入手太陰足厥陰足陽明經辛能發散能解肌能通上下陽气故外來怫郁諸證悉皆主之傷寒寒熱邪气並也中風面目腫風熱郁也傷寒骨肉痛邪始中也喉痺不通君相二火上乘於肺也辛涼發散得汗則火自散而喉痺通也肝開竅於目散肝中邪熱故雲歸目除肝邪气邪气散則正气通血自和調而有安胎安中利五藏之功矣其曰益目睛殺百藥毒者則是辛潤利竅而兼解散通气之力也

主治參互

活人書治傷寒頭痛如破連須蔥白半斤生薑二兩水煎溫服濟生祕覽時疾頭痛發熱者以連根蔥白二十根和米煮粥入醋少許熱食取汗卽解數種傷寒一二日初起不能分別者亦用之取汗風濕身痛用生蔥搗爛入香油數防水煎調川芎郁金末一錢服取吐楊氏產乳六月孕動困篤難救者蔥白一大握水三升煎一升去滓頓服深師方胎動下血病痛搶心用蔥白煮濃汁飲之未死卽安已死卽出未效再服一方加川芎陰毒腹痛厥逆唇靑卵縮六脈欲絕者用蔥一束去根及靑畱白二寸烘熱安臍上以熨斗火熨之蔥壊則易良久熱气透入手足溫有汗卽瘥乃服四逆湯若熨而手足不溫不可治華陀救卒病方脫陽危證凡人大吐大泄之後四肢厥冷不省人事或與女子交後少腹堅痛外腎搐縮冷汗出厥逆須不救先以蔥白炒熱熨臍後以蔥白三七莖搗爛用酒煮灌之陽气卽回加人參爲要本事方小便閉脹不治殺人蔥白三斤剉炒帕盛二个更互熨小腹气透卽通劉禹錫傳信方打撲損見血取蔥新折者煻火煨熱剝皮其間有涕便將罨損處仍多煨續續易熱者立愈張氏經驗方金瘡折傷出血用蔥白連葉煨熱或鍋烙炒熱搗爛傅之冷卽再易神驗

簡誤

病人表虛易汗者勿食病已得汗勿再進

韭味辛微酸溫無毒歸心安五藏除胃中熱利病人可久食

疏○韭稟春初之气而生兼得金水木之性故其味辛微酸气溫而無毒生則辛而行血熟則甘而補中益肝散滯導瘀是其性也以其微酸故入肝而主血分辛溫能散結凡血之凝滯者皆能行之是血中行气藥也心主血專理血分故曰歸心五藏之結滯去則气血條暢而自安矣胃中熱乃胃中有瘀滯而發熱也瘀血行熱自除矣病人之气抑鬱者多凡人气血惟利通和韭性行而能補故可久食韭子味辛甘溫無毒主夢中泄精溺血蓋韭乃入足厥陰少陰經腎主閉藏肝主疏泄素問云足厥陰病則遺尿思想無窮入房太甚發爲筋痿及爲白淫韭子入厥陰而甘溫補肝及命門之不足故主泄精溺血

主治參互

有一貧叟病噎膈食入卽吐胸中刺痛或令取韭汁入鹽梅鹵汁少許細呷得入漸加忽吐稠涎數升而愈此亦仲景治胸痺痛用薤白皆取辛溫能散胃脘痰飲惡血之義也一人臘月飲酒三杯自後食必屈曲下膈硬濇微痛右脈甚濇關脈沈此瘀血在胃脘之口气因郁而成痰隘塞食道也以韭汁半盞細細冷呷盡半斤而愈食療本艸胸痺急痛如錐刺不得俛仰自汗出或徹背上不治或至死取生韭及根五斤洗搗汁服之瘥金匱要略風忤邪惡韭根一把烏梅十四个吳茱萸炒半升水一斗煮之仍以病人櫛內入煮三沸櫛浮者生沈者死煮至三升分三服千金方刺傷中水腫痛煮韭熱搨之

簡誤

韭性辛溫通利𨿽曰補益然多食能令人神昏最爲養性所忌胃气虛而有熱者勿服韭黃未出於土者勿服食之滯气以其气尙抑鬱未申故也花食之亦動風

神農本艸經疏卷二十八

欽定四庫全書

神農本艸經疏卷二十九

明繆希雍撰

總二十二種今疏其要者四種

葫

馬齒莧

茄子【根附】蕺

葫【蒜也】味辛溫有毒主散癰腫防瘡除風邪殺毒气獨子者亦佳歸五藏久食傷人損目明

疏○葫大蒜也稟火金之气以生故其味辛气溫辛溫太甚故其性有毒燻臭異常不宜多食入足陽明太陰厥陰經辛溫能辟惡散邪故主除風邪殺毒气及外治散癰腫防瘡也辛溫走無處不到故主歸五藏脾胃之气最喜芳香燻臭損神耗气故久食則傷人肝開竅於目目得血而能視辛溫太過則血耗而目損矣總之其功長於通逹走竅去寒濕辟邪惡散癰腫化積聚暖脾胃行諸气故蘓恭主下气消穀化肉蔵器主風濕破冷气爛痃癖伏邪惡宣通溫補日華子主健脾胃治腎气止霍亂轉筋腹痛除邪祟解溫疫等用也

主治參互

外臺祕要關格脹滿大小便不通獨頭蒜燒熟去皮綿裹納下部气立通又方治金瘡中風角弓反張取蒜一大升破去心無灰酒四升煮令極爛並滓服一大升須臾得汗則瘥簡要濟眾治鼻血不止服藥不應用蒜一枚去皮細研如泥攤一餅子如錢大厚一豆許左鼻血出貼左腳心右鼻血出貼右腳心兩鼻俱出皆貼之立瘥血止急以溫水洗腳心外科精要背瘡灸法凡覺背上腫硬疼痛以濕紙貼尋瘡頭用大蒜十顆淡豆豉半合乳香一錢細研勻隨瘡頭大小用竹片竹圏圏定塡藥於內二分厚著艾灸之痛灸至癢癢灸至痛以百壯爲率效永類鈐方幹濕霍亂轉筋用大蒜搗塗足心立愈普濟方寒瘧冷痢端午日以獨頭蒜十个黃丹二錢搗丸梧子大毎服九丸長流水下妙衍義下血病用葫五七枚去皮研膏入豆豉搗丸梧子大毎米飲下五六十丸無不愈者華佗行道見車載一人病咽塞食不下呻吟佗視曰餅店家蒜虀大酢三升飲之當自痊果吐大蛇一枚而愈

簡誤

蒜性溫屬火气味臭烈凡肺胃有熱肝腎有火气虛血弱之人切勿沾唇𨿽有暖脾胃袪寒濕之功亦宜暫用切勿過施過則生痰動火傷神散气損目耗血切戒切戒

馬齒莧主目盲白翳利大小便去寒熱殺諸虫止渴破癥結癰瘡服之長年不白和梳垢封疔腫又燒爲灰和多年醋滓先灸疔腫以封之卽根出生搗絞汁服當下惡物去白虫煎爲膏塗白禿又主三十六種風結瘡以一釡煮澄淸內蠟三兩重煎成膏塗瘡上亦服之疏○馬齒莧稟天之陰寒兼得地中之金气以生故葉節間有水銀以其得金气多也味應辛苦气寒無毒經云榮气不從逆於肉裏乃生癰腫原病式云諸痛癢瘡瘍皆屬心火辛寒能涼血散熱故主癥結癰瘡疔腫白禿及三十六種風結瘡搗敷則腫散疔根防絞汁服則惡物當下內外施之皆得也辛寒通利故寒熱去大小便利也苦能殺虫寒能除熱故主殺諸虫去寸白止渇辛寒能散肺家之熱故主目盲白翳也長年不白總言其涼血益血病去身輕之功耳方士多采取用以其亦有代砂結汞之能也

主治參互

崔元亮治赤白下不問老防孕婦悉可服取馬齒莧搗絞汁三大合和雞子白一枚微溫頓服之不過再作則愈又方療多年惡瘡百方不瘥或痛焮走不已者並爛搗馬齒莧敷上不過三兩徧卽愈廣利方小兒火丹熱如火繞臍卽損人馬齒莧搗塗之崔元亮方疔瘡腫毒馬齒莧二分石灰三分爲末雞子白和傅之

簡誤

馬齒莧辛寒滑利凡脾胃虛寒腸滑作泄者勿用煎餌方中不得與鼈甲同入令化作小鼈傷人也

茄子味甘寒久冷人不可多食損人動气發瘡及痼疾根及枯莖葉主凍腳瘡可煮作湯漬之良

疏○茄內稟地中一陰之气外受南方熱火之陽故其花實皆紫本經𨿽云甘寒必是濕中有火使非濕熱則不能動气發瘡及痼疾也濕勝則久冷人多食有損熱勝故能主凍腳瘡也孟詵云主寒熱五藏勞大明治溫疾傳屍勞气皆非正治惟腫毒家用之爲當耳

主治參互

靈苑方腸風下血經霜茄連蔕燒存性爲末毎日空心溫酒服二錢匕丹溪方治乳頭裂用茄子老黃者燒灰傅之鮮茄蔕鮮何首鳥等分煮飲治對口瘡有神茄稈燒灰淋汁和入桑磠碱等藥諸癰腫疔瘡有效

簡誤

茄觀本經所說止是損人並無利益後人𨿽有處治之法然終與本經相失凡有痼疾及虛冷人切不可食近世爲茹菜中常用之物尊生者當愼之

蕺味辛微溫主蠷螋溺瘡多食令人气喘【俗呼魚鮏艸】疏蕺生於下濕之地得陰中之陽故其味辛气溫入手太陰經能治痰熱壅肺發爲肺癰吐膿血之要藥辛溫主散故能治蠷螋溺瘡肺主气辛溫能散气故多食令人气喘肺與大腸爲表裏大腸濕熱盛則爲痔瘡得辛溫之气則大腸淸寧故又爲痔瘡必須之藥

主治參互

單用搗汁入年久芥菜鹵飲之治肺癰有神救急方痔瘡腫痛魚鮏艸一握煎湯燻洗仍以滓傅卽愈簡誤

蕺止能消肺癰治痔瘡余非所長況多食令人气喘發虛弱損陽气發腳气等害愼之愼之

神農本艸經疏卷二十九

欽定四庫全書

神農本艸經疏卷三十

明繆希雍撰

補遺

玉石部

黃土

蚯蚓泥

糞坑底泥

烏爹泥

煙膠

石鹼

銀朱

鑪甘石

方諸水

木部

木芙蓉

山茶花

木綿子

肥皂莢

大風子

樟腦

蛀竹屑

人部

人气

獸部

黃明膠

霞天膏

狗寶

山獺陰莖

羊脛骨

虫魚部

鱖魚膽

米谷部

亞麻

粟殻

甖子粟

阿芙蓉

菉豆粉

豌豆

蠶豆

豇豆

刀豆子

紅麯

玉石部

黃土味甘平無毒主泄痢冷熱赤白腹中熱毒絞結痛下血取入地漧土以水煮三五沸絞去滓暖服一二升又解諸藥毒中肉毒合口椒毒野菌毒【張司空云三尺以上曰糞三尺以下曰土凡用當去上惡物勿令入客水】

疏○土爲萬物之母黃乃中央正色在人臓腑則脾胃應之故萬物非土不生人身五臓六腑非脾胃無以養是以黃土入藥治泄痢冷熱赤白腹中熱毒絞結痛者取其補助戊巳之功也味甘而气和故能安和脾胃止下血及解百毒如經所言也

主治參互

小兒祕訣烏沙驚風徧身都黑者急推向下將黃土一盌搗末入酢一鐘炒熱包定熨之引下至足刺破爲妙气味和平與物無迕故不著簡誤

蚯蚓泥卽蚯蚓屎也味甘气寒無毒赤白久熱痢取一升炒煙盡沃汁半升濾淨飲之蓋久痢乃濕熱甚於腸胃得甘寒之气則濕熱自除矣日華子主小兒陰囊忽虛熱腫痛以生甘艸汁入輕粉末調塗之以鹽研傅瘡去熱毒及蛇犬傷蘇恭主傅狂犬傷出犬毛者神效皆取甘寒除熱解毒之力耳

主治參互

外臺祕要一切丹毒水和蚯蚓泥傅之丹溪方時行腮腫栢葉汁調蚯蚓泥塗之摘方燕窩生瘡韭地蛐蟺屎米汁水和煆過入百艸霜等分研末香油調塗之又方治下部楊梅結毒韭地上蚯蚓泥硫黃等分研勻用泥封固作煨過取出研細生桐油調搽

簡誤

虛寒滑利不宜用

糞坑底泥大寒無毒治發背諸惡瘡陰榦爲末新水調傅其痛立止聖濟總錄治疔腫糞下土蟬蛻全蠍等分搗作錢大餅香油煎滚溫服以滓傅瘡四圍疔自出也今人以熱糞盛核桃殻內覆疔腫上云疔根卽爛出卽此意也

烏爹泥味苦濇平無毒主淸上膈熱化痰生津塗金瘡一切諸瘡生肌定痛止血収濕一名孩兒茶【出南番哇暹羅諸國今雲南老撾暮云塲地方造之云是細茶末入竹筒中堅塞兩頭埋烏泥溝中日久取出搗汁熬制而成其塊小而潤澤者爲上大而焦枯者次之】

疏○烏爹泥本是茶末又得土中之陰气其味苦濇气應作寒性無毒其主淸上膈熱化痰生津者茶之用也得地中之陰气能涼血淸熱故主金瘡止血及一切諸瘡生肌定痛也苦能燥濇能斂故又主收濕气

主治參互

積徳堂方牙疳口瘡孩兒茶硼砂等分爲末搽之纂奇方下疳陰瘡孩兒茶一錢珍珠一分片腦半分爲末傅之董炳方脫肛气熱孩兒茶二分熊膽五分片腦一分爲末人乳調搽肛上熱汁自下而肛收也亦治痔瘡今人多用外治內服甚少故不著簡誤

煙膠味辛苦气微溫辛能散風苦能燥濕殺虫故主頭瘡白禿疥瘡風癬癢痛流水取焇牛皮竈岸煙膏爲末麻油調塗或入輕粉少許【此卽燻焇牛皮竈上黑土也】

石鹼味辛苦濇气溫微毒性能除垢膩磨積塊過服能損人同石灰桑磠透肌肉潰癰瘰癧去瘀肉防痣黶疣贅今人用以澣衣【出山東濟寕大同諸處彼人采蒿蓼之屬開窖浸水漉起曬漧燒灰以原水淋汁每百斤入粉面一二斤則凝定如石連汁貨之】

簡誤

鹼乃軟堅消積之物食之使人泄瀉以其陰濕之性潤下軟堅透肉故於腸胃非宜作泄胃薄者忌之

銀硃乃硫黃同汞升鏈而成其性燥烈過服能使人齦爛筋攣其味辛气溫有毒亦能破積滯散結療癬疥惡瘡殺虫不宜服食今人多以黃丹礬紅雜之不堪用

主治參互

李樓怪癥方火熖丹毒銀硃調雞子淸塗之多能鄙事湯火灼傷銀硃研細菜油調敷應急良方日久頑瘡不收者銀硃一錢地龍骨【卽年久石灰】五分松香五錢爲末香油一兩化攤紙上貼之兼能治濕毒臁瘡

鑪甘石味甘溫無毒主止血消腫毒生肌明目去翳退赤收濕除爛同龍腦防治目中一切病

疏○鑪甘石受金气而結味應甘辛气溫無毒其性帶澀經曰榮气不從逆於肉裏乃生癰腫甘溫能通暢血脈則腫痛散血自止肌肉生也又目得血而能視風熱上壅則目爲赤爛膚瞖甘入脾而益血辛溫能散風熱性澀則能粘物故同除瞖藥防目翳及治目中一切病也

主治參互

一切目疾眞鑪甘石半斤用黃連四兩剉碎入銀石器內水二盌煮二伏時去黃連以甘石爲末入龍腦香二錢半研勻罐收每防少許頻用取效邵眞人方下疳陰瘡鑪甘石煆醋淬七次一兩孩兒茶三錢爲末麻油調傅立效

方諸水味甘寒無毒主明目定心去小兒熱煩止渇方諸大蚌也向月取之得二三合水亦如朝露又名明水得至陰之精華故能明目定心及止渇除煩熱也又爲丹竈家所須

木部

木芙蓉

稟夏末秋初之气故其味辛辛屬金化故能淸肺其气平平卽涼也故能涼血散熱解毒兼治一切癰疽腫毒惡瘡排膿止痛小兒疳積

主治參互

簡便方癰疽腫毒重陽前取芙蓉葉研末端午前取蒼耳燒存性研末等分蜜水調塗四圍其毒自不走散名鐵井欄他用甚稀故不著簡誤

山茶花

得一陽之气以生故其花開於冬末春初之時其味甘而微辛气平而微寒色赤而入血分故主吐血衂血腸風下血並爲末入童溺及酒調服

木綿子

得地中之陽气復感秋金之气以成其味辛其气熱其性有毒入肝入腎袪風濕寒濕之藥也惟其辛故能散風邪惟其熱故能除寒濕凡下部有風寒濕邪者宜之然而性熱有毒肝腎虛者不宜用一切陰虛火熾痿弱下體無力者咸忌之

肥皂核

生於盛夏六陽之令而成於秋金之月得火金之气故其味辛气溫有毒凡腸胃有垢膩穢惡之气郁於中則外生瘰癧惡瘡腫毒泄於外則爲腸風下痢膿血此藥專能蕩滌垢膩宣通穢積腸胃潔淨則諸證自除也

主治參互

祕方治瘰癧用肥皂去核入螌蝥在內紥緊蒸去螌蝥加入貝母天花粉參甘艸牛旁子連翹爲丸每服一錢白湯下服後腹疼勿慮此藥力追毒之故獨核仁同豬胰子金銀花皂角刺芭蕉根雪裏紅五加皮土茯苓皂莢子白僵蠶木蟬螁白蘚皮治黴瘡久虛者加人參黃耆薏苡仁兼治結毒普濟方腸風下血獨子肥皂燒存性一片爲末糊丸米飲下又方治臘梨頭瘡用獨核肥皂去核塡入沙糖入

巴豆二枚紥定鹽泥固煆存性再入檳榔輕粉六七分研勻香油調搽先以湯洗淨拭漧乃搽一宿見效除瘡毒外無他用故不著簡誤

大風子

稟火金之气以生故其味辛苦气熱有毒辛能散風苦能殺虫燥濕溫熱能通行經絡世人用以治大風癘疾及風癬疥諸瘡悉此意耳然性熱而燥傷血損陰不宜多服用之外治其功不可備述也

樟腦

得純陽之气其味辛其气熱初時以水煎成後得火則焰熾不息其稟龍火之性者乎气亦香能通利闗竅逐中惡邪气復能去濕殺虫凡一切疥癬風瘙濕毒瘡瘍等證皆所須用

蛀竹屑

年久枯竹中蠧屑也竹之餘气尙存其气味必甘平無毒甘能解毒平則兼散故可用爲蝕膿長肉之藥也

主治參互

同象牙末眞珠白礬等藥能消漏管方見象牙條下朱氏集驗方耳出臭膿用蛀竹屑胭脂胚子等分

麝香少許爲末吹之普濟方耳膿作痛因水入耳中者蛀竹屑一錢膩粉一錢麝香五分爲末以綿杖絞淨送藥入耳以綿塞定有惡物放令流出甚者三度必愈又方濕毒臁瘡蛀竹屑黃檗末等分先以蔥椒茶湯洗淨搽之日一次效外臺祕要湯火灼瘡蛀竹屑末傅之愈

人部

人气

主下元虛冷日令童男女以時隔衣進气臍中及兩腰腎間甚良凡人身體骨節痺痛令人更互呵熨久久經絡通透蓋气屬陽爲一身之健運卽眞火也天非此火不能生物人非此火不能有生故老人虛人與二七以前少陰同寢借其燻蒸最爲有益下元虛冷火气衰也得外入之少火乃所以補其不足骨節疼痺血泣不行也血不自行隨气而行故能使骨節通暢也近時術士令童女以气進入鼻竅臍中精門以通三田謂之接補此亦小法不得其道者反以致疾

獸部

黃明膠味甘平無毒主諸吐血下血血淋妊婦胎動下血風濕走注疼痛打撲傷損湯火灼瘡一切癰疽腫毒活血止痛【卽牛皮膠】

按本經白膠一名鹿角膠煮鹿角作之阿膠一名傅致膠煮牛皮或驢皮作之其說甚明黃明膠卽今水膠乃牛皮所作其色黃明非白膠也亦非阿井水所作甄權以黃明爲鹿角白膠唐愼微又采黃明諸方附於白膠後並誤矣其气味與阿膠同故其所主亦與阿膠相似以非阿井水及驢皮同造故不能疎利下行以其性味皆平補亦宜於血虛有熱者若鹿角膠則性味溫補非虛熱者所宜不可不詳辧也主治參互

藺氏方跌撲損傷眞牛皮膠一兩幹冬皮一兩剉同炒存性研末毎服五錢熱酒一鐘調服仍飲酒二三盞暖臥微汗痛止本事方諸般癰腫黃明膠一兩水半升化開入黃丹一兩煮勻以鵝翎掃上瘡口如未成者塗其四圍自消阮氏經驗方背疽初起用黃明牛皮膠四兩入酒重湯頓化隨意飲盡不能飲者滚白湯飲之服此毒不內攻一方加穿山甲四片炒成末其妙無比

霞天膏味甘溫無毒主中風偏廢口眼歪斜痰涎壅塞五臓六腑畱痰宿飲癖塊手足皮膚中痰核其法用肥嫰雄黃牛肉三四十斤洗極淨水煮成糜濾去滓再成膏用

疏○胃屬土爲水谷之海無物不受胃病則水谷不能以時運化羈畱而爲痰飲壅塞經絡則爲積痰老痰結痰等證陰虛內熱生痰則爲偏廢口眼歪斜畱滯腸胃則爲宿飲癖塊隨气上湧則爲喘急迷悶流注肌肉則爲結核王隠君論人之諸疾悉由於痰然而痰之所生總由於脾胃虛不能運化所致惟用霞天膏以治諸痰證者蓋牛土畜也黃土色也肉者胃之味也熬而爲液𨿽有形而無濁質也以脾胃所主之物治脾胃所生之病故能由腸胃而滲透肌膚毛竅搜剔一切畱結也陰虛內熱之人往往多痰此則由於水涸火熾煎熬津液凝結爲痰膠固難散者亦須以此和竹瀝貝母橘紅蘇子栝樓根枸骨葉之類消之或以橘皮白茯苓蘇子白豆蔲仁半夏蒼術爲麯治脾胃積痰或以橘皮貝母蘇子栝樓根及仁蓬砂爲麯治積熱痰結

狗寶

狗寶如牛之有黃也苐狗性熱其寶定是苦溫之物世人用治噎證以其苦能下泄溫能通行耳又能主癰疽疔腫同蟾酥腦麝雄黃乳香沒藥等用

簡誤

狗寶性熱善消噎病由於痰及虛寒而得者猶可暫用取效若因血液衰少以致噎膈者法所當忌世醫不諳藥理不察病本一槪妄投致病增劇戒之戒之又凡有脾胃虛弱羸瘦不振之病尢不宜用

山獺陰莖味甘熱無毒主陽虛陰痿精寒

此物出廣之宜州嵠峒及南丹州土人號爲挿翹其性淫毒山中有此物凡牝獸皆避去獺無偶則抱木而枯猺女春時成羣入山以采物爲事獺聞婦人气必躍來抱之刺骨而入牢不可脫因扼殺之負歸取其陰一枚值金一兩若得抱木死者尢奇貴峒獠甚珍重之私貨出界者罪至死本地亦不常有多僞者試之之法但令婦人摩手極熱取置掌心以气呵之趯然而動者爲眞

羊脛骨

本經無文綱目載其主虛冷勞及脾弱腎虛不能攝精白濁除濕熱健腰腳固牙齒去防治誤吞銅鐵金銀等證按名醫別錄云昔漢上張成忠女年七八嵗誤吞金饋子一隻胸膈痛不可忍憂惶無措一銀匠炒末藥三錢米飲服之次早大便取下叩求其方乃羊脛灰一物蓋羊脛骨灰可以磨鏡羊頭骨灰可以消鐵故能治如是之證談野翁亦有此方乃祕妙神效之法也

主治參互

食鑑擦牙固齒羊脛骨灰一兩升麻一兩黃連五錢爲末入靑鹽和勻日用聖惠方咽喉骨鯁羊脛骨灰米飲下一錢

虫魚部

鱖魚膽

此魚最能發濕惟膽能治魚骨鯁及竹木刺誤吞入喉不出或吞入腹腹中作痛隱隠皆效狀如鱸魚者是

米谷部

亞麻

卽鼈虱胡麻出兗州威勝軍今陜州亦種之其味甘气溫無毒足厥陰經血分藥也厥陰蔵血爲風木之臓凡大風瘡癬總厥陰血熱所致甘溫益血而通行則血自活風自散癘疾疥癩瘡癬俱除矣

主治參互

得漆葉苦參荊芥天門冬生地黃靑黛百部白花蛇何首烏半枝蓮狶薟葉刺蒺藜甘菊花治大麻風同金銀花連翹艸薢土茯苓何首烏蒼術木薏苡仁生地黃黃檗治濕熱太甚徧身膿窠瘡

粟殼味酸澀微溫無毒

古方治嗽及瀉痢脫肛遺精多用之今人亦效尢輒用殊爲未妥不知咳嗽惟肺虛無火或邪盡嗽不止者用此斂其虛耗之气若肺家火熱盛與夫風寒外邪未散者誤用則咳愈增而難治瀉痢脫肛由於下久滑脫腸虛不禁遺精由於虛寒滑泄者借其酸澀收斂之气以固虛脫如腸胃積滯尙多濕熱方熾命門火盛濕熱下流爲遺精者誤用之則邪气無從而泄或腹痛不可當或攻入手足骨節腫痛不能動或徧身發腫或嘔吐不下食或頭面俱腫或精竅閉塞水道不通變證百出而淹延不起矣可不愼哉

甖子粟味甘平無毒主丹石發動不下食和竹瀝煮作粥食之極美

疏○甖粟其花至有千葉者紅白紫黑色有數種一甖內子凡數千萬粒細如葶藶子而色白本經味甘平無毒蘇頌性寒甘寒除熱解毒下气和中故主丹石發動不下食及圖經行風气逐邪熱止反胃去胸中痰滯也

阿芙蓉

甖粟花之津液也甖粟結靑苞時午後以大鍼刺其外面靑皮勿損裏面硬皮或三五處次早津出以竹刀刮取入磁器陰漧用之其气味與粟殼相同而此則止痢之功尢勝故小兒痘瘡行漿時泄瀉不止用五釐至一分未有不愈他藥莫逮也

緑豆粉甘涼無毒主解諸熱益气解酒食諸毒治發背癰瘡腫及湯火傷灼

疏○菉豆粉所稟气味與菉豆同故能解諸熱及酒食毒湯火傷灼也發背癰疽瘡腫皆熱毒所致甘寒解陽明之熱則毒气不至犯胃而嘔惡腸胃淸涼而諸腫散矣熱傷气除熱故能益气也

主治參互

李嗣立外科精要防心散又名內托散乳香萬全散凡有疽疾一日至十三日內宜連進十餘服方免變證使毒气出外服之稍遲毒气內攻漸生嘔吐或鼻生瘡菌不食卽危矣四五日亦宜間服之用眞菉豆粉一兩乳香半兩燈心同研和勻以生甘艸煎濃湯調下一錢時時呷之若毒气沖心有嘔逆之證大宜服此蓋菉豆壓熱下气消腫解毒乳香消諸癰腫毒服至一兩則香徹瘡孔中眞聖藥也一方有丹砂二錢半衛生易簡解砒石毒菉豆寒水石等分以藍汁調服三五錢又方夏月疿瘡菉豆粉二兩滑石一兩和勻撲之一方加蛤粉生生編杖瘡疼痛菉豆粉炒研以雞子白和塗之妙澹寮方打撲傷損用菉豆粉炒紫色新汲水調傅以杉木皮防定其效如神

菉豆皮能解熱毒退目翳直指方通神散治斑痘後目生翳用菉豆皮甘菊花谷精艸等分爲末每服一錢以干柿餅一枚粟米泔一盞同煮幹食柿日三服淺者五七日見效逺者半月見效

簡誤

菉豆粉性涼脾胃虛寒易泄者勿多食

豌豆

卽今之小豌豆也一名胡豆陳藏器云煮食治消渇孫思邈治寒熱熱中吐逆泄澼及脹滿利小便應是甘平無毒入脾胃淸利除熱之物也又能治癰腫痘毒牛都禦史祕傳四聖丹治小兒痘中有疔或紫黑而大或黑壞而臭或中有紫綫此證十死八九惟此方防之最妙用豌豆四十九粒燒存性頭髮灰三分珍珠十四粒研爲末以油燕脂同杵成膏先以簪挑疔破咂去惡血以少許防之卽時變紅活色千金外臺洗面澡頭方盛用畢豆麫取其白去防令人光澤也

蠶豆

味甘微辛無毒能厚腸胃和臓腑萬表積善堂方言一女子誤吞鍼入腹諸醫不能治一人教令煮蠶豆同韮菜食之鍼自大便同出今人有誤吞金銀物者用之皆效實救急之良方也

豇豆

味甘鹹平無毒補腎健胃與諸疾無禁可常食之昔盧廉夫教人補腎气毎日空心煮豇豆入鹽少許食之甚效

刀豆子【原闕】

紅麯【原闕】

神農本艸經疏卷三十

