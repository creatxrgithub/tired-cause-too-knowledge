

本艸備要淸汪昂

陳序

醫學始於《內經》﹐藥品始於《本經》﹐藥性之於醫﹐特其一端耳﹐而生殺反掌匪細﹐故也同雷。而下考其性﹐正其用﹐廣其數﹐詳其義﹐歷數十百家﹐宜亦無餘蘊矣﹐然皆偏有所長。求其詞句雅煉﹑意旨賅明﹑不簡不繁﹑體裁合節者﹐則未之數見也。

汪子庵﹐予之至交也。少長宮墻﹐逾壯厭薄制舉﹐遂自逸以老﹐然經史百家靡不殫究﹐而於岐黃之書爲尢嗜﹐蓋以刀圭家鮮能探注﹐而養生者又不可以不知也。

予交庵久﹐尊酒論文之暇﹐輒及醫旨﹐殆於其間有玄解乎﹖近以本艸一帙示予﹐蓋會蕞諸家﹐而手自裁定者也﹐名曰備要﹐徵序於予﹐予知非以予言爲重﹐以予稍解此中意旨耳。

夫本艸﹐大者莫如《綱目》﹐謂其類多而難窮也﹔小本莫如《湯液》﹐又未免失之稍略。卽余小刻醫學五種﹐其一爲《本艸十劑》﹐蓋推徐氏之說而擴充之﹐但與《方解》相表裏﹐而於嬰兒﹑瘍科藥則未之及。玆本精於搜逸﹐嚴於樹裁﹐於《湯液》則補其闕略﹐於《綱目》則汰其繁蕪﹐益以《經疏》諸書。使義類昭著﹐文約而指博﹐以云備要﹐其然乎。是書行世﹐則從來諸家別刻﹐皆可廢覽矣。嗟乎﹐使庵得行其志﹐將躋民生於仁壽﹐其見諸事功者﹐曷止如是。今伏處衡茅﹐僅著方書以寄意﹐然其博濟之心﹐則一也﹐是庵之爲庵也夫。

眷同學弟陳丰拜撰

童序

乙已夏﹐武林武蝶生先生﹐言及新安汪庵《本艸備要》《醫方集解》二書簡要易明﹐鄕僻無醫之所與不知醫之人﹐讀之了然。且卷帙無多﹐行李便於攜帶其中。醫方無不神效﹐歷試歷驗﹐洵爲有濟於世之書。惜坊本舛訛漶漫﹐幾至不能卒讀。如能重訂鋟行﹐亦造福不小。京江包松溪﹑包美東﹑包子諸君子聞之欣然﹐願爲重刊﹐而蝶翁遂以仇校自任﹐於是松溪諸君金開雕。雕旣成﹐有謂方書中精詳而罕傳者頗多﹐此書淺略﹐且已徧行海內﹐家有其書﹐何必多此一舉﹖此蓋泥於海鹽吳遵程之說。不知吳氏之《成方切用》《本艸從新》卽因汪氏書而推展之﹐良足補所未備﹐然例以先河後海之義﹐則汪氏安可忽者。擬俟此書工竣﹐卽續刊吳氏之書﹐以與汪氏書相輔而行﹐此特先河之義也。噫嘻﹐醫豈易言哉﹗病情萬變﹐治不一端。近之淺學急求速化﹐往往鈔撮湯頭﹐藥性編寫爲歌訣﹐人挾一冊﹐率爾懸壺﹐以性命爲嘗試。曾有友人偶患腸風﹐以柿幹燒灰﹐飲服而愈。醫者驚爲奇方﹐紀而錄之﹐不知卽載在《本艸備要》柿幹注內﹐則是醫家於此二書罕有涉其淺而領其略也﹐遑問其他。今之重梓是書﹐正以其淺而易明﹐略而知要﹐以便於人人之用耳。若夫髙材敏達之士﹐欲廣究醫理之奧﹐則最古之《內經》《難經》《神農本艸經》﹐最博之《千金》《外臺》諸書俱在﹐原不以淺略域之也。抑聞之﹐行遠自邇﹐登髙自卑﹐苟由此而尋源竟委﹐以遊灝博而歸於精微。爲三折肱之良醫﹐登一世於仁壽﹐是二書者﹐又未必非梯航之一助云。

道光二十五年仲冬月童濂敍於揚州

自序

醫學之要﹐莫先於切脈﹐脈候不眞﹐則虛實莫辧﹑攻補妄施﹐鮮不夭人壽命者。其次﹐則當明藥性﹐如病在某經當用某藥﹐或有因此經而旁達他經者。是以補母瀉子﹐扶弱抑彊﹐義有多端﹐指不一定。自非兼貫博通﹐析微洞奧﹐不但呼應不靈﹐或反致邪失正。先正云﹕用藥如用兵﹐誠不可以不愼也。古今著本艸者﹐無慮數百家﹐其中精且詳者﹐莫如李氏《綱目》﹐考究淵博﹐指示周明﹐所以嘉惠斯人之心﹐良方切至。第卷帙浩繁﹐卒難究殫﹐舟車之上﹐攜取爲難﹐備則備矣﹐而未能要也。他如《主治》《指掌》《藥性歌賦》﹐聊以便初學之誦習﹐要則要矣﹐而未能備也。近如《蒙筌》《經疏》﹐世稱善本。《蒙筌》附類﹐頗著精義﹐然文拘對偶﹐辭太繁縟﹐而闕略尙多﹔《經疏》發明主治之理﹐制方參互之義﹐又著簡誤﹐以究其失﹐可謂盡善﹐然未暇詳地道﹑明制治﹑辧眞僞﹐解處偶有付會﹐常品時多芟黜﹐均爲千慮之一失。余非岐黃家﹐而喜讀其書﹐三餘之暇﹐特爲諸家本艸﹐由博返約﹐取適用者凡四百品﹐匯爲小帙。某藥入某經﹑治某病﹐必爲明其气味﹑形色所以主治之由﹐間附古人畏惡兼施﹑制防互濟﹑用藥深遠之意﹐而以土產﹑修治﹑畏惡附於後﹐以十劑宣﹑通﹑補﹑瀉冠於前﹐旣著其功﹐亦明其過﹐使人開卷了然﹐庶幾用之不致舛誤。以去備則已備矣﹐以去要則又要矣。通敏之士﹐由此而究圖焉﹐醫學之精微﹐可以思過半矣。題曰本艸備要﹐用以就正於宗工焉﹗

休寧庵汪昂題於延禧堂

增補本艸備要自序

言之可貴而足以垂後者﹐必性命之文也﹐其次則經濟之文也。余於理學﹐旣無所窺﹐又六經四子之書﹐燦如星日﹐卽漢疏宋注﹐且有遺譏﹐況余愚瞽凡民﹐安敢以管蠡仰測髙深也哉﹗性命之文﹐吾無及矣。若經濟之文﹐必須見諸實事﹐方能載諸簡編。余少困棘闈﹐壯謝制舉﹐長甘蓬﹐終鮮通榮﹐經濟之文﹐吾無望焉耳﹗至於詞章詩賦﹐月露風雲﹐縱極精工﹐無裨實用。揚子所謂雕虫篆刻﹐壯夫不爲﹐不其然乎﹗竊謂醫藥之書﹐𨿽無當於文章巨麗之觀﹐然能起人沈﹐益人神智﹐弱可令壯﹐郁可使寬。無關道脈﹐而能有助剛大之形軀﹔不系政刑﹐而實有裨生成之大徳。言不墮綺語之障﹐用有當施濟之仁﹐羣居飽食之餘﹐或可以愧小慧而勝猶賢也乎﹗是用寄意此中﹐思以壽世。初則謂醫學與堪輿不同﹐堪輿當有祕奧﹐天機不欲輕泄。若醫集所以濟生救疾﹐自應無微不闡﹐無隱不彰﹐恣意極言﹐不遣餘蘊。

及泛覽諸書﹐惟《靈素》《難經》﹑仲景﹑叔和﹐奧衍宏深﹐不易究殫。自唐宋而下﹐名家百氏方書﹐非不燦陳﹐而義蘊殊少詮釋。如本艸第言治某病某病﹐而不明所以主治之由﹔醫方第云用某藥某藥﹐而不明所以當用之理。千書一律﹐開卷茫如﹐卽間有辧析病源﹑訓解藥性者﹐率說焉而不詳﹐語焉而不暢﹐醫理𨿽云深造﹐文本多欠通明﹐難以豁觀者之心目。

良用憮然﹐不揣固陋﹐爰采諸家之長﹐輯爲《本艸備要》《醫方集解》二篇﹐理法全宗古人﹐體裁更爲創制。本艸則字箋句釋﹐仿傳注之詳明。醫療則詮證釋方﹐兼百家之論辧。書分兩帙﹐用實相資。要令不知醫之人﹐讀之了然﹐庶裨實用。兩書甫出﹐幸海內名賢頗垂鑑許。今本艸原刻﹐字已漫滅﹐特再加釐訂﹐用酬世好。抑世尙有議余藥味之簡者﹐余惟歌賦湯液﹐藥僅二百四十種﹐拙集廣至四百種﹐不爲少矣。如食物僅可充口腹﹐僻藥非治所常需者﹐安能盡錄﹖蓋旣取其備﹐又欲其要﹐應如是止也。玆因重梓﹐更增備而可用者約六十品﹐聊以厭言者之口﹐仍不礙攜者之艱。苟小道之可觀﹐倘不至致遠之恐泥也乎﹗

康熙甲戌歲陽月

休寧八十老人庵汪昂書於延禧堂

本艸備要凡例

﹝一﹞注本艸者﹐當先注病證。不然﹐病之未明﹐藥於何有﹖從前作者罕明斯義﹐第云某藥入某經治某病而已。淺術視之﹐蓋茫如也。惟李氏《綱目》裒集諸家﹐附著論說﹐間及病源﹔《經疏》因之釋藥而兼釋病﹐補前人之未備﹐作後學之指南。玆集祖述二書﹐更加增訂﹐藥性病情﹐互相闡發﹐以便資用。若每處皆釋﹐則重復煩瑣﹐反生厭瀆﹐故前後間見﹐或因藥論辧﹐讀者匯觀而統會之可也。

﹝一﹞藥品主治﹐諸家析言者少﹐統言者多。如治痰之藥﹐有治燥痰者﹐有治濕痰者﹐諸書第以除痰槪之﹔頭痛之藥﹐有治內傷頭痛者﹐有治外感頭痛者﹐諸書惟言治頭痛而已。

此皆相反之證﹐未可混施。舉此二端﹐其餘可以類推矣﹗又每藥之下﹐止言某病宜用﹐而不言某病忌用﹐均屬闕略。玆集並加詳注﹐庶無貽誤。

﹝一﹞每藥先辧其气味形色﹐次著其所入經絡﹐乃爲發明其功用之中﹐不能逐款細注﹐讀者諒之。

﹝一﹞徐之才曰﹕藥有宣﹝上升下行曰宣﹞﹑通﹑補﹑瀉﹑澀﹑滑﹑燥﹑濕﹝濕卽潤也﹞﹑輕﹑重十種﹐是藥之大體﹐而《本經》不言﹐後人未述。凡用藥者審而詳之﹐則靡所遺失矣。今爲分闡以冠於諸藥之首﹝此十劑也。陶宏景加寒﹑熱二劑﹐玆不俱述。然本集燥劑﹐卽陶氏之熱劑﹐通劑乃徐氏之燥劑﹐而寒劑則多寓於瀉劑也﹞。

﹝一﹞藥品主治﹐已注明入某髒某腑者﹐則不更言入某經絡﹐以重復無用也。

﹝一﹞藥品稍近遐僻者﹐必詳其地道形色。如習知習見之藥﹐則不加詳注。

﹝一﹞陰陽﹑升降﹑浮沈﹐已詳於藥性總義中﹐故每品之下﹐不加重注。

﹝一﹞主治要義及諸家名論用……病癥用……藥名湯頭用……頂上十劑用……﹝一﹞藥內﹐間附古方﹐便人施用。如方藥俱全者﹐則於方名加……如有方無藥者﹐則方名不用……﹝一﹞藥目次第﹐每藥稍從其類﹐以便查閱。

﹝一﹞先哲名言﹐有言以人重者﹑有人以言重者﹐須當仍其名氏﹐庶乎後學知所稟承﹐或者或非﹐有可裁斷矣。柰何醫集之中﹐率掠古人之言﹐混入已作﹐使讀者蒼黃莫辧﹐涇渭難分﹐習俗移人﹐賢者不免。甚有合數人之言﹐砌掇成篇﹐首尾欠貫﹐詞意多乖。以故醫學每鮮佳編﹐良深慨息。本集采用諸家﹐悉存原名﹐使可考據。間有刪節數句者﹐以限於尺幅也﹔有增攺數句數字者﹐務暢其文義也。亦有錄其言而未悉其名氏者﹐以藏書旣寡﹐目力不充﹐難於盡考也。或時附入鄙見﹐必加「昂按」二字﹐以聽時賢之論定。其間旁搜遠討﹐義圖貫通﹐取要刪繁﹐詞歸雅飭﹐庶幾豁觀者之心目云耳。

﹝一﹞是書篇章𨿽約﹐多有補《綱目》《經疏》之所未備者﹐故曰備也。

﹝一﹞藥有气味﹑形色﹑經絡﹑主治﹑功用﹑禁忌數端﹐《藥性歌賦》𨿽便記誦﹐然限於字句﹐又須用韻﹐是以不能詳括。玆集文無一定﹐藥小者語簡﹐藥大者詞繁﹐然皆各爲杼軸﹐煉成章﹐使人可以誦讀。

﹝一﹞《本艸》一書﹐讀之率欲睡欲臥﹐以每藥之下﹐所注者不過臟腑﹑經絡﹑甘酸苦澀﹑寒熱溫平﹑升降浮沈﹑病候﹑主治而已。未嘗闡發其理﹐使讀之者有義味可咀嚼也。

卽如《證類》諸本﹐采集頗廣﹐又以眾說繁蕪﹐觀者罔所折衷也。是編主治之理﹐務令詳明﹐取用之宜﹐期於確切。言暢意晰﹐字少義多﹐作者頗費匠心﹐讀者幸毋忽視。

﹝一﹞是書之作﹐不專爲醫林而設。蓋以疾人所時有﹐脫或處僻小之區﹐遇庸劣之手﹐脈候欠審﹐用藥乖方﹐而無簡便方書與之較證﹐鮮有不受其誤者。是以特著此編﹐兼輯《醫方集解》一書相輔而行。篇章𨿽約﹐詞旨詳明﹐攜帶不難﹐簡閱甚便。倘能人置一本﹐附之篋笥﹐以備緩急﹐亦衛生之一助。有識之士﹐當不以愚言爲狂謬也。

﹝一﹞昂自壯立之年﹐便棄制舉﹐蹉跎世變﹐念著書作詩﹐無當人意﹐只堪復瓿﹐難以垂遠。然禽鹿視息﹐無所表見﹐竊用疚心﹐故疲精瘁神﹐著輯方書數種﹐以爲有當於民生日用之實。且集諸家大成﹐貫穿箋釋﹐或可有功前賢﹐嘉惠來世。易世之後﹐倘有嗜吾書而爲重梓者﹐庶能傳之久遠﹐此區區立言之意也。

﹝一﹞是書之作﹐因閱過伯齡《圍棋四子譜》而師其意。章圍棋之譜﹐自唐宋至今﹐千有餘載。然必如伯齡之譜﹐有議論﹐有變換﹐而後圍棋之妙顯。本艸自《本經》而下﹐不啻數百千家﹐然率言其气味主治﹐而無義味可尋。必須爲之字箋句釋﹐明體辧用﹐而後藥性之功全。蓋士生千載之後﹐貴能取前人之言﹐寸衡銖稱﹐抉髓掄精﹐庶幾有集成之益﹐無缺略之譏也。故拙著《內經》《本艸》《方解》《湯頭》數書﹐皆另爲體裁﹐別開徑路﹐以發前賢未竟之旨﹐啟後人便易之門。竊謂於醫學頗有闡微廓淸之力﹐讀者倘能鑑別﹐斯不虛老人之苦心焉耳﹗

藥性總義

凡藥酸屬木入肝﹑苦屬火入心﹑甘屬土入脾﹑辛屬金入肺﹑鹹屬水入腎﹐此五味之義也。

凡藥靑屬木入肝﹑赤屬火入心﹑黃屬土入脾﹑白屬金入肺﹑黑屬水入腎﹐此五色之義也。

凡藥酸者能澀能收﹑苦者能瀉能燥能堅﹑甘者能補能和能緩﹑辛者能散能潤能橫行﹑咸者能下能軟堅﹑淡者能利竅能滲泄﹐此五味之用也。

凡藥寒﹑熱﹑溫﹑涼﹐气也﹔酸﹑苦﹑甘﹑辛﹑咸﹐味也。气爲陽﹐味爲陰。气濃者陽中之陽﹐薄者陽中之陰﹔味濃者陰中之陰﹐薄者陰中之陽。气薄則發泄﹝發散﹞﹐濃則發熱﹝溫燥﹞﹐味濃則泄﹝降瀉﹞﹐薄則通﹝利竅滲濕﹞。辛甘發散爲陽﹐酸苦湧泄爲陰﹐鹹味湧泄爲陰﹐淡味滲泄爲陽。輕淸升浮爲陽﹐重濁沈降爲陰。陽气出上竅﹐陰味出下竅。淸陽發腠理﹐濁陰走五臟。淸陽實四肢﹐濁陰歸六腑。此陰陽之義也。

凡藥輕虛者浮而升﹐重實者沈而降。味薄者升而生﹝象春﹞﹐气薄者降而收﹝象秋﹞﹐气濃者浮而長﹝象夏﹞﹐味濃者沈而藏﹝象冬﹞﹐味平者化而成﹝象土﹞。气濃味薄者浮而升﹐味濃气薄者沈而降﹐气味俱濃者能浮能沈﹐气味俱薄者可升可降。酸鹹無升﹐辛甘無降﹐寒無浮﹐熱無沈﹐此升降浮沈之義也﹝李時珍曰﹕升者引之以鹹寒﹐則沈而直達下焦﹔沈者引之以酒﹐則浮而上至巓頂。一物之中﹐有根升梢降﹑生升熟降者﹐是升降在物亦在人也﹞。

凡藥根之在土中者﹐半身以上則上升﹐半身以下則下降﹝以生苗者爲根﹐以入土者爲梢。上焦用根﹐下焦用梢﹐半身以上用頭﹐中焦用身﹐半身以下用梢。𨿽一藥而根﹑梢各別﹐用之或差﹐服亦罔效﹞。藥之爲枝者達四肢﹐爲皮者達皮膚﹐爲心﹑爲幹者內行臟腑。質之輕者上入心﹑肺﹐重者下入肝﹑腎。中空者發表﹐內實者攻裏。枯燥者入气分﹐潤澤者入血分。此上下內外﹐各以其類相從也。

凡藥色靑﹑味酸﹑气臊﹑性屬木者﹐皆入足厥陰肝﹑足少陽膽經﹝肝與膽相表裏﹐膽爲甲木﹐肝爲乙木﹞﹔色赤﹑味苦﹑气焦﹑性屬火者﹐皆入手少陰心﹐手太陽小腸經﹝心與小腸相表裏﹐小腸爲丙火﹐心爲丁火﹞﹔色黃﹑味甘﹑气香﹑性屬土者﹐皆入足太陰脾﹑足陽明胃經﹝脾與胃相表裏﹐胃爲戊土﹐脾爲己土﹞﹔色白﹑味辛﹑气腥﹑性屬金者﹐皆入手太陰肺﹑手陽明大腸經﹝肺與大腸相表裏﹐大腸爲庚金﹐肺爲辛金﹞﹔色黑﹑味鹹﹑气腐﹑性屬水者﹐皆入足少陰腎﹑足太陽膀胱經﹝腎與膀胱相表裏﹐膀胱爲壬水﹐腎爲癸水﹐凡一臟配一腑﹐腑皆屬陽﹐故爲甲﹑丙﹑戊﹑庚﹑壬﹔髒皆屬陰﹐故爲乙﹑丁﹑己﹑辛﹑癸也﹞。

十二經中﹐惟手厥陰心包﹑手少陽三焦經無所主﹐其經通於足厥陰﹑少陽。厥陰主血﹐諸藥入肝經血分者﹐並入心包﹔少陽主气﹐諸藥入膽經气分者﹐並入三焦。命門相火﹐散行於膽﹑三焦﹑心包絡﹐故入命門者﹐並入三焦。此諸藥入諸經之部分也。

藥有相須者﹐同類而不可離也﹝如黃柏﹑知母﹑破故紙﹑胡桃之類﹞﹔相使者﹐我之佐使也﹔相惡者﹐奪我之能也﹔相畏者﹐受彼之制也﹔相反者﹐兩不可合也﹔相殺者﹐制彼之毒也﹐此異同之義也。

肝苦急﹝血燥苦急﹞﹐急食甘以緩之﹔肝欲散﹝木喜條達﹞﹐急食辛以散之﹔以辛補之﹐以酸瀉之﹝以散爲補﹐以斂爲瀉﹞。心苦緩﹝緩則散逸﹞﹐急食酸以收之﹔心欲軟﹐急食鹹以軟之﹔以咸補之﹝按﹕水能克火﹐然心以下交於腎爲補﹐取旣濟之義也﹞﹐以甘瀉之。脾苦濕﹐急食苦以燥之﹔脾欲緩﹝舒和﹞﹐急食甘以緩之﹔以甘補之﹐以苦瀉之。肺苦气上逆﹝火旺克金﹞﹐急食苦以瀉之﹔肺欲收﹐急食酸以收之﹔以酸補之﹐以辛泄之。腎苦燥﹐急食辛以潤之﹔腎欲堅﹝堅固則無狂蕩之患﹞﹐急食苦以堅之﹔以苦補之﹐以咸瀉之。此五臟補瀉之義也。

風淫於內﹐治以辛涼﹐佐以苦甘﹐以甘緩之﹐以辛散之﹝風屬木﹐辛爲金﹐金能勝木﹐故治以辛涼。過辛恐傷眞气﹐故佐以苦甘﹐苦勝辛﹐甘益气也。木性急﹐故以甘緩之。木喜條達﹐故以辛散之﹞。熱淫於內﹐治以鹹寒﹐佐以苦甘﹐以酸收之﹐以苦發之﹝水勝火﹐故治以鹹寒。甘勝咸﹐佐之所以防其過﹐必甘苦者﹐防咸之過﹐而又以瀉熱气佐實也。熱淫故以酸收之﹐熱結故以苦發之﹞﹐濕淫於內﹐治以苦熱﹐佐以酸淡﹐以苦燥之﹐以淡泄之﹝濕爲土气﹐苦熱皆能燥濕﹐淡能利竅滲濕﹐用酸者﹐木能制土也﹞。火淫於內﹐治以咸冷﹐佐以苦辛﹐以酸收之﹐以苦發之﹝相火畏火也﹐故治以咸冷。辛能滋潤﹐酸能收斂﹐苦能泄熱﹐或從其性而升發之也﹞。燥淫於內﹐治以苦溫﹐佐以甘辛﹐以苦下之﹝燥屬金﹐苦屬火﹐火能勝金﹐故治以苦溫。甘能緩﹐辛能潤﹐苦能下﹐故以爲佐也﹞。寒淫於內﹐治以甘熱﹐佐以苦辛﹐以咸瀉之﹐以辛潤之﹐以苦堅之﹝土能制水﹐熱能勝寒﹐故治以甘熱。苦而辛﹐亦熱品也。傷寒內熱者﹐以咸瀉之。內燥者﹐以辛潤之。苦能瀉熱而堅腎﹐瀉中有補也﹞。此六淫主治各有所宜﹐故藥性宜明而施用貴審也。

人之五臟應五行﹐金﹑木﹑水﹑火﹑土﹐子母相生。經曰﹕虛則補其母﹐實則瀉其子。

又曰﹕子能令母實。如腎爲肝母﹐心爲肝子﹐故入肝者﹐並入腎與心﹔肝爲心母﹐脾爲心子﹐故入心者﹐並入肝與脾﹔心爲脾母﹐肺爲脾子﹐故入脾者﹐並入心與肺﹔脾爲肺母﹐腎爲肺子﹐故入肺者﹐並入脾與腎﹔肺爲腎母﹐肝爲腎子﹐故入腎者﹐並入肺與肝。此五行相生﹐子母相應之義也。

酸傷筋﹝斂則筋縮﹞﹐辛勝酸﹔苦傷气﹝苦能瀉气﹞﹐鹹勝苦﹔甘傷肉﹐酸勝甘﹔辛傷皮毛﹝疏散腠理﹞﹐苦勝辛﹔鹹傷血﹝鹹能滲泄﹞﹐甘勝咸。此五行相克之義也。

酸走筋﹐筋病毋多食酸﹐筋得酸﹐則拘攣收引益甚也。苦走骨﹐骨病毋多食苦﹔骨得苦﹐則陰益甚重而難舉也。甘走肉﹐肉病毋多食甘﹐肉得甘﹐則壅气臚腫益甚也。辛走气﹐气病毋多食辛﹐气得辛﹐則散而益虛也。咸走血﹐血病毋多食鹹﹐血得咸﹐則凝澀而口渴也﹝鹹能滲泄津液﹞。此五病之所禁也。

多食鹹﹐則脈凝泣﹝澀同﹞而變色﹝脈卽血也﹐心合脈﹐水克水﹞。多食苦﹐則皮槁而毛拔﹝肺合皮毛﹐火克金﹞。多食辛﹐則筋急而爪枯﹝肝合筋﹐爪者筋之餘。爲金克木﹐按肝喜散﹐故辛能補肝﹐惟多則爲害﹞。多食酸﹐則肉胝而唇揭﹝脾合肉﹐其華在唇﹐水克土﹐胝音支﹐皮濃也﹞。多食甘﹐則骨痛而發落﹝腎合骨﹐其華在發﹐土克水﹞。此五味之所傷也。

藥之爲物﹐各有形﹑性﹑气﹑質。其入諸經﹐有因形相類者﹝如連翹似心而入心﹐荔枝核似睪丸而入腎之類﹞﹔有因性相從者﹝如屬木者入肝﹐屬水者入腎﹔潤者走血分﹐燥者入气分﹔本天者親上﹐本地者親下之類﹞﹔有因气相求者﹝如气香入脾﹐气焦入心之類﹞﹔有因質相同者﹝如藥之頭入頭﹐幹入身﹐枝入肢﹐皮行皮。又如紅花﹑蘇木﹐汁似血而入血之類﹞﹐自然之理﹐可以意得也。

藥有以形名者﹐人參﹑狗脊之類是也﹔有以色名者﹐黃連﹑黑參之類是也﹔有以气名者﹐﹑香薷之類是也﹔有以味名者﹐甘艸﹑苦參之類是也﹔有以質名者﹐石膏﹑石脂﹑歸身﹑歸尾之類是也﹔有以時名者﹐夏枯﹑款冬之類是也﹔有以能名者﹐何首烏﹑骨碎補之類是也。

凡藥火制四﹐﹑煨﹑炙﹑炒也﹔水制三﹐浸﹑泡﹑洗也﹔水火共制二﹐蒸﹑煮也。

酒制升提﹐姜制溫散﹔入鹽走腎而軟堅﹐用醋注肝而收斂﹔童便制﹐除劣性而降下﹔米泔制﹐去燥性而和中﹔乳制潤枯生血﹐蜜制甘緩益元﹔陳壁土制﹐借土气以補中州﹔面裹曲制﹐抑酷性勿傷上膈﹔黑豆﹑甘艸湯漬﹐並解毒致令平和﹔羊酥﹑豬脂塗燒﹐咸滲骨容易脆斷﹔去穣者免脹﹐去心者除煩﹐此制治各有所宜也。

藥之爲用﹐或地道不眞﹐則美惡迥別﹔或市肆飾僞﹐則气味全乖﹔或收采非時﹐則良異質﹔或頭尾誤用﹐則呼應不靈﹔或制治不精﹐則功力大減。用者不察﹐顧歸咎於藥之罔功。譬之兵不精練﹐思以蕩寇克敵﹐適以復眾輿屍也。治療之家﹐其可忽諸﹗《千金》云﹕凡藥須治擇熬泡畢﹐然後秤用。不得生秤﹐濕潤藥皆先增分兩﹐燥乃秤之。

艸部

黃

補气﹐固表﹐瀉火甘溫。生用固表﹐無汗能發﹐有汗能止﹝丹溪云﹕黃大補陽虛自汗﹐若表虛有邪﹐發汗不出者﹐服此又能自汗。朱震亨﹐號丹溪﹐著《本艸補遺》﹞。溫分肉﹐實腠理﹐瀉陰火﹐解肌熱。炙用補中﹐益元气﹐溫三焦﹐壯脾胃﹝脾胃一虛﹐土不能生金﹐則肺气先絕。脾胃緩和﹐則肺气旺而肌表固實。補中卽所以固表也﹞。生血生肌﹝气能生血﹑血充則肉長﹐經曰﹕血生肉﹞﹐排膿內托﹐瘡癰聖藥﹝毒瓦斯化則成膿﹐補气故能內托。癰疽不能成膿者﹐死不治﹐毒瓦斯盛而元气衰也﹐痘癥亦然﹞。痘癥不起﹐陽虛無熱者宜之﹝新安汪機治痘癥虛寒不起﹐用四君子湯加黃﹑紫艸多效﹐間有枯萎而死者﹐自咎用藥之不精﹐思之至忘寢食﹐忽悟曰﹕白術燥濕﹐茯苓滲水﹐宜痘漿之不行也。乃減去二味﹐加官桂﹑糯米﹐以助其力﹐因名保元湯。人參﹑白術﹑茯苓﹑甘艸﹐名四君子湯。王好古曰﹕黃實衛气﹐是表藥﹔益脾胃﹐是中州藥﹔治傷寒尺脈不至﹐補腎元﹐是裏藥。甄權謂﹕其補腎者﹐气爲水母也。日華謂﹕其止崩帶者﹐气盛則無陷下之憂也。《蒙筌》曰﹕補气藥多﹐補血藥亦從而補气﹐補血藥多﹐補气藥亦從而補血。益气湯𨿽加當歸﹐因勢寡﹐功被參﹑所據﹔補血湯數倍於當歸﹐亦從當歸所引而補血。黃一兩﹑當歸二錢﹐名補血湯。气藥多而云補血者﹐气能生血﹐又有當歸爲引也。表旺者不宜用﹐陰虛者宜少用﹐恐升气於表﹐而裏愈虛矣。汪機﹐號石山﹐著《本艸會編》。王好古﹐號海藏﹐著《湯液本艸》。甄權﹐著《藥性論》。日華﹐著《大明本艸》。陳嘉謨﹐著《本艸蒙筌》﹞。爲補藥之長﹐故名耆﹝俗作﹞。

皮黃肉白﹐堅實者良。入補中藥槌扁﹐蜜炙。達表生用﹝或曰﹐補腎及治崩帶淋濁﹐宜鹽水浸炒。昂按﹕此說非也。前癥用黃﹐非欲抑黃使入腎也。取其補中升气﹐則腎受蔭﹐而帶濁崩淋自止。卽日華﹕气盛自無陷下之憂也。有上病而下取﹐有下病而上取﹐補彼經而益及此經者﹐此類是也﹞。茯苓爲使。惡龜甲﹑白鮮皮。畏防風﹝東垣曰﹕黃得防風﹐其功益大﹐乃相畏而更以相使也。李東垣﹐著《用藥法篆》﹞。

艸部

甘艸

有補有瀉﹐能表能裏﹐可升可降味甘。生用气平﹐補脾胃不足而瀉心火﹝火急甚者﹐必以此緩之﹞。炙用气溫﹐補三焦元气而散表寒。入和劑則補益﹐入汗劑則解肌﹝解退肌表之熱﹞﹐入涼劑則瀉邪熱﹝白虎湯﹑瀉心湯之類﹞﹐入峻劑則緩正气﹝姜﹑附加之﹐恐其僭上﹔硝﹑黃加之﹐恐其峻下﹐皆緩之之意﹞﹐入潤劑則養陰血﹝炙甘艸湯之類﹞。能協和諸藥﹐使之不爭。生肌止痛﹝土主肌肉﹐甘能緩痛﹞﹐通行十二經﹐解百藥毒﹝凡解毒藥﹐並須冷凍飲料﹐熱則不效。小兒初生﹐拭去口中惡血﹐綿漬汁令咂之﹐能解胎毒﹞﹐故有國老之稱。中滿證忌之﹝甘令人滿。亦有生用爲瀉者﹐以其能引諸藥至於滿所。經云﹕以甘補之﹐以甘瀉之是已。故《別錄》﹑甄權並云除滿﹐脾健運則滿除也。仲景冶痞滿﹐有甘艸瀉心湯。又甘艸得茯苓﹐則不資滿﹐而反泄滿。

陶宏景﹐著《明醫別錄》﹐發明藥性﹞。

大而結者良。補中炙用﹐瀉火生用﹐達莖中﹝腎莖﹞用梢﹝梢止莖中痛﹐淋濁證用之﹞。

白術﹑苦參﹑漧漆爲使。惡遠志。反大戟﹑芫花﹑甘遂﹑海藻。然亦有並用者﹝胡洽治痰癖﹐十棗湯加甘艸﹔東垣治結核﹐與海藻同用﹔丹溪治勞瘵﹐蓮心飲與芫花同行﹐非妙達精微者﹐不知此理。十棗湯﹐芫花﹑甘遂﹑大戟等分﹐棗十枚﹐仲景詒傷寒表已解﹐心下有水气﹑喘咳之劑。時珍曰﹕甘艸外赤中黃﹐色兼坤離﹐味濃气薄﹐資全土徳。協和羣品﹐有元老之功﹐普治百邪﹐得王道之化。贊帝力而人不知﹐參神功而己不與﹐可謂藥中之良相也。昂按﹕甘艸之功用如是。故仲景有甘艸湯﹑甘艸芍藥湯﹑甘艸茯苓湯﹑炙甘艸湯﹐以及桂枝﹑麻黃﹑葛根﹑靑龍﹑理中﹑四逆﹑調胃﹑建中﹑柴胡﹑白虎等湯﹐無不重用甘艸﹐贊助成功。

卽如後人益气﹑補中﹑瀉火﹑解毒諸劑﹐皆倚甘艸爲君﹐必須重用﹐方能見效﹐此古法也。

柰何時師每用甘艸不過二三分而止﹐不知始自何人﹐相習成風﹐牢不可破﹐殊屬可笑。附記於此﹐以正其失﹞。

艸部

人參

大補元气﹐瀉火生甘苦微涼﹝甘補陽﹐微苦微寒﹐又能補陰﹞﹐熟甘溫。大補肺中元气﹝東坦曰﹕肺主气﹐肺气旺﹐則四髒之气皆旺﹐精自生而形自盛。十劑曰補可去弱﹐人參羊肉之屬是也。人參補气﹐羊肉補形﹞﹐瀉火﹝得升麻補上焦﹐瀉肺火﹔得茯苓補下焦﹐瀉腎火﹔得麥冬瀉火而生脈﹔得黃﹑甘艸﹐乃甘溫退大熱。東垣曰﹕參﹑﹑甘艸﹐瀉火之聖藥﹐合用名黃湯。按煩勞則虛而生熱﹐得甘溫以益元气﹐而邪熱自退﹐故亦謂之瀉﹞﹐益土﹝健脾﹞﹑生金﹝補肺﹞。明目﹐開心益智﹐添精神﹐定驚悸﹝邪火退﹐正气旺﹐則心肝寧而驚悸定﹞﹐除煩渴﹝瀉火故除煩﹑生津故止渴﹞﹐通血脈﹝气行則血行﹐賀汝瞻曰﹕生脈散用之者﹐以其通經活血﹐則脈自生也﹐古方解散藥﹑行表藥多用之﹐皆取其通經而走表也﹞﹐破堅積﹝气運則積化﹞﹐消痰水﹝气旺則痰行水消﹞。

治虛勞內傷﹝傷於七情﹑六欲﹑飲食﹑作勞爲內傷﹔傷於風寒﹑暑﹑濕爲外感。如內傷發熱﹐時熱時止﹔外感發熱﹐熱甚無休。內傷惡寒﹐得暖便解﹔外感惡寒﹐絮火不除。內傷頭痛﹐乍痛乍歇﹔外感頭痛﹐連痛無停。內傷則手心熱﹐外感則手背熱。內傷則口淡無味﹐外感則鼻塞不通。內傷則气口脈盛﹐多屬不足﹐宜溫﹑宜補﹑宜和﹔外感則人迎脈盛﹐多屬有餘﹐宜汗﹑宜吐﹑宜下。蓋左人迎主表﹐右气口主裏也﹗昂按﹕東垣辧內傷外感最詳﹐恐人以治外感者治內傷也。今人緣東垣之言﹐凡外傷風寒發熱咳嗽者﹐槪不輕易表散﹐每用潤肺退熱藥﹐間附秦艽﹑蘇梗﹑柴胡﹑前胡一二味﹐而羌活﹑防風等絕不敢用。不思秦艽陽明藥﹐柴胡少陽藥﹐於太陽有何涉乎﹖以致風寒久郁﹐嗽熱不止﹐變成虛損﹐殺人多矣。此又以內傷治外感之誤也﹐附此正之﹞﹐發熱自汗﹝自汗屬陽虛﹐盜汗屬陰虛﹐亦有過服參﹑而汗反盛者﹐以陽盛陰虛﹐陽愈補而陰愈虧也﹐又宜淸熱養血﹐而汗自止﹞﹐多夢紛紜﹐嘔噦反胃﹐虛咳喘促﹝《蒙筌》曰﹕歌有肺熱還傷肺之句﹐惟言寒熱﹐不辧虛實﹐若肺中實熱者忌之﹐虛熱者服之何害﹖又曰﹕諸痛無補法﹐不用參。若久病虛痛﹐何嘗忌此耶﹞﹐瘧痢滑瀉﹝始痢宜下﹐久痢宜補﹐治瘧意同。丹溪曰﹕葉先生患痢﹐後甚逼迫﹐正合承气證﹐予曰气口脈虛﹐形𨿽實而面黃白﹐必過飽傷胃﹐與參﹑術﹑陳﹑芍十餘帖﹐三日後胃气稍完﹐再與承气湯二帖而安。又曰﹕補未至而下﹐則病者不能當﹔補已至而弗下﹐則藥反添藥。匪急匪徐﹐其間間不容髮﹐噫﹐微哉﹗昂按﹕此先補後下法之變者也﹐非胸有定見者﹐不可輕用﹐然後學亦宜知之。大承气湯﹐大黃﹑芒硝﹑枳實﹑濃朴﹞﹐淋瀝脹滿﹝《發明》云﹕胸脇逆滿﹐由中气不足作脹者宜補之﹐而脹自除﹐經所謂塞因塞用也。俗醫泥於作飽不敢用﹐不知少服反滋壅﹐多服則宣通﹐補之﹐正所以導之也。皇甫嵩﹐著《本艸發明》﹞﹐中暑﹑中風及一切血證﹝東垣曰﹕古人治大吐血﹐脈芤洪者﹐並用人參。脫血者先益其气﹐蓋血不自生﹐須得生陽气之藥乃生﹐陽生則陰長之義也。若單用補血藥﹐血無由而生矣。凡虛勞吐血﹐能受補者易治﹐不能受補者難治﹞。

黃潤緊實﹐似人形者良。去蘆用。補劑用熟﹐瀉火用生。煉膏服﹐能回元气於無何有之鄕﹝有火者﹐天冬膏對服﹞。參生時背陽向陰﹐不喜風日﹐宜焙用﹐忌鐵。茯苓爲使。畏五靈脂。惡皂莢﹑黑豆﹑紫石英﹑人溲﹑咸鹵。反藜蘆﹝言聞曰﹕東垣理脾胃﹐瀉陰火﹐交泰丸內用人參﹑皂莢﹐是惡而不惡也﹔古方療月閉﹐四物湯加人參﹑五靈脂﹐是畏而不畏也。

又療痰在胸膈﹑人參藜蘆同用﹐而取其湧越﹐是激其怒性也。非洞奧達權者不能知﹞。

人參蘆能湧吐痰涎﹐體虛人用之﹐以代瓜蒂﹝丹溪曰﹕人參入手太陰﹑補陽中之陰。

蘆反能瀉太陰之陽﹐亦猶麻黃根﹑苗不同。痰在膈﹐在經絡﹐非吐不可﹐吐中就有發散之義。

一婦性躁味濃﹐暑月因怒而病呃﹐作則舉身跳動﹐昏不知人。其人形气俱實﹐乃痰因怒郁﹐气不得降﹐非吐不可。以參蘆半兩﹐逆流水煎服﹐吐頑痰數碗﹐大汗昏睡而安﹞。

艸部

沙參

補陰﹐瀉肺火甘苦微寒。味淡體輕﹐專補肺气﹐淸肺養肝﹐兼益脾腎﹝脾爲肺母﹐腎爲肺子﹞。久嗽肺痿﹐金受火克者宜之﹐寒客肺中作嗽者勿服﹝人參補五臟之陽﹐沙參補五臟之陰﹐肺熱者用之﹐以代人參﹞。

似人參而體輕松﹐白實者良﹐生沙地者長大﹐生黃土者瘦小。畏防己。反黎蘆﹝北地眞者難得。鄭奠一曰﹕能療胸痺﹑心腹痛﹑邪熱結﹐去皮膚遊風﹑疥癬﹑惡瘡﹑疝气﹑崩帶﹞。

艸部

丹參

補心﹐生血﹐去瘀气平而降﹝《本經》﹕微寒。宏景曰﹕性應熱﹞。味苦色赤﹐入心與包絡。破宿血﹐生新血﹝瘀去然後新生﹞﹐安生胎﹝養血﹞﹐墮死胎﹝去瘀﹞﹐調經脈﹝風寒濕熱﹐襲傷營血﹐則經水不調。先期屬熱﹐後期屬寒。又有血虛﹑血瘀﹑气滯﹑痰阻之不同。大抵婦人之病﹐首重調經﹐經調則百病散﹞﹐除煩熱﹐功兼四物﹝一味丹參散﹐功同四物湯﹞﹐爲女科要藥。

治冷熱勞﹐骨節痛﹐風痺不隨﹝手足緩散﹐不隨人用。經曰﹕足受血而能步﹑掌受血而能握﹞﹐腸鳴腹痛﹐崩帶癥瘕﹝音「徵加」。癥者有塊可徵﹐瘕者假也﹐移動聚散無常﹐皆血病﹞﹐血虛血瘀之候。又治目赤﹑疝痛﹑瘡疥﹑腫毒﹐排膿生肌﹝鄭奠一曰﹕丹參養神定志﹐通利血脈﹐實有神驗﹞。畏咸水﹐忌醋。反藜蘆。

艸部

元參

補水﹐瀉無根之火苦鹹微寒。色黑入腎。能壯水以制火﹐散無根浮游之火﹝腎水受寒﹐眞陰失守﹐孤陽無根﹐發爲火病﹞﹐益精明目﹐利咽喉﹐通二便。

治骨蒸傳屍﹐傷寒陽毒發斑﹝亦有陰證發斑者﹞﹐懊﹝鬱悶不舒﹞﹐煩渴﹐溫瘧灑灑﹐喉痺咽痛﹝本腎藥而治上焦火證﹐壯水以制火也。腎脈貫肝膈﹐入肺中。循喉嚨﹐系舌本。腎虛則相火上炎﹐此喉痺﹑咽腫﹑咳嗽﹑吐血之所由來也。潮熱骨蒸﹐亦本於此。此與黃能治下焦帶濁崩淋同義﹞﹐瘰癘結核﹝寒散火﹐咸軟堅﹞﹐癰疽鼠﹝音漏﹞。脾虛泄瀉者忌用。蒸過焙用﹐勿犯銅器。惡黃﹑山茱萸﹑姜﹑棗。反藜蘆。

艸部

白術

補脾燥濕苦燥濕﹝經曰﹕脾苦濕﹐急食苦以燥之﹞﹐甘補脾﹐溫和中。在血補血﹐在气補气﹝同血藥則補血﹐同气藥則補气﹞﹐無汗能發﹐有汗能止﹝濕從汗出﹐濕去汗止。止汗同﹑芍之類﹐發汗加辛散之味﹞。燥濕則能利小便﹐生津液﹝旣燥濕而又生津何也﹖汪機曰﹕脾惡濕﹐濕勝則气不得施化﹐津何由生﹖用白術以除其濕﹐則气得周流﹐而津液生矣﹞﹐止泄瀉﹝凡水瀉﹐濕也。腹痛腸鳴而瀉﹐火也。水火相激則腸鳴。痛甚而瀉﹐瀉而痛減者食也。完谷不化气虛也。在傷寒下利﹐則爲邪熱不殺谷也。久瀉名脾泄﹐腎虛而命火衰﹐不能生土也。有積痰壅滯﹐肺气不能下降﹐大腸虛而作瀉者宜豁痰。有傷風泄瀉者宜散風。如脾虛濕瀉者宜白術。凡治瀉﹐丸散優於湯劑﹞﹐消痰水腫滿﹐黃膽濕痺。補脾則能進飲食﹐祛勞倦﹝脾主四肢﹐虛則四肢倦怠﹞﹐止肌熱﹝脾主肌肉﹞﹐化癥癖﹝同枳實則消痞﹐一消一補﹐名枳術丸﹑荷葉燒飯爲丸﹐脾運則積化也﹞。和中則能已嘔吐﹐定痛安胎﹝同黃則安胎﹐黃芩除胃熱﹐白術補脾﹐亦除胃熱﹐利腰臍間血。蓋胎气系於脾﹐脾虛則蒂無所附﹐故易落。利腰臍血者﹐濕除則血气流行也﹞。血燥無濕者禁用。能生膿作痛﹐潰瘍忌之﹝補气故也﹐凡脹滿者忌用﹐白術閉气﹐然亦有塞因塞用者﹞。

肥白者出浙地﹐名雲頭術﹔燥白者出宣歙﹐名狗頭術﹐差勝於浙。用糯米泔浸﹝借穀气以和脾﹞﹐陳壁土炒﹝借土气以助脾﹞﹐或蜜水炒﹐人乳拌用﹝潤以制其燥﹐《千金方》曰﹕有人病牙齒退場門﹐艱於飲食者﹐名髓溢﹐單用白術愈﹞。

艸部

蒼術

補脾燥濕﹐宣﹐升陽散郁甘溫辛烈。燥胃彊脾﹐發汗除濕﹐能升發胃中陽气﹝東垣曰﹕雄壯上行﹐能除濕﹐下安太陰﹐使邪气不傳入脾﹞﹐止吐瀉﹐逐痰水﹝許叔微云﹕蒼術能治水飲之囊﹐蓋燥脾以去濕﹐崇土以塡科。日用蒼術一斤﹐大棗五十枚﹐去皮搗﹐麻油半兩﹐水二盞研﹐濾汁和丸﹐名神術丸。丹溪曰﹕實脾土﹐燥脾濕﹐洵是治痰之本﹞﹐消腫滿﹐辟惡气﹝辟一切嵐瘴﹑邪惡﹑鬼气。暑濕月﹐焚之佳。《夷堅志》曰﹕有士人遊西湖﹐遇一女子﹐明艷動人﹐重幣求之不得。又五年重尋舊遊﹐悵然空返﹐忽遇女子﹐士欣然並行﹐過旅館﹐畱半歲﹐將議偕逝。

女曰﹕向自君去﹐憶念之苦﹐感疾而亡﹐今非人也﹐但君浸陰气深﹐當暴瀉﹐宜服平胃散﹐以補安精血。士驚惋曰﹕藥味皆平﹐何得取效﹖女曰﹕中有蒼術除邪气﹐乃爲上品也﹞。散風寒濕﹐爲治痿要藥﹝陽明虛則宗筋縱弛﹐帶脈不引故痿蹶。蒼術陽明經藥。經曰﹕治痿獨取陽明。合黃柏爲二妙散﹐加牛膝名三妙散﹞。又能總解痰﹑火﹑气﹑血﹑濕﹑食六郁﹝丹溪曰﹕諸郁皆因傳化失常﹐气不得升降。病在中焦﹐將欲升之﹐必先降之﹐將欲降之﹐必先升之。越鞠丸用蒼術﹑香附。蒼術能徑入諸經﹐疏泄陽明之濕﹐通行斂澀﹐香附乃陰中快气之藥﹐一升一降﹐故郁散而平﹞﹐及脾濕下流﹐腸風帶濁﹝帶濁赤者濕傷血分﹐從心﹑小腸來。白者濕傷气分﹐從肺﹑大腸來。並有寒熱二證﹐亦有因痰而帶濁者﹐宜二陳加二術﹑升﹐柴﹞。燥結多汗者忌用﹝南陽文氏值亂﹐逃往壺山﹐饑﹐因有人教以餌術﹐遂不饑。數十年後歸家﹐顏色更少﹐气力轉健。術一名山精﹐一名山姜。《導仙錄》曰﹕子欲長生﹐當服山精﹐子欲輕翔﹐當服山姜。昂按﹕蒼術善發汗﹐安能長遠服食﹖文氏仙錄之說﹐要亦方書誇張之言也﹞。

出茅山堅小有朱砂點者良。糯米泔浸焙漧﹐同芝麻炒﹐以制其燥。

二術皆防風﹑地楡爲使﹐主治略同﹐第有止汗發汗之異。古文本艸不分蒼﹑白﹐陶隱君﹝卽宏景﹞言有兩種﹐始各施用。

艸部

葳蕤

平補而潤﹐去風濕甘平。補中益气﹐潤心肺﹐悅顏色﹐除煩渴。

治風淫濕毒﹐目痛爛﹝風濕﹞﹐寒熱瘧﹝﹐詩廉切﹐亦瘧也﹞﹐中風暴熱﹐不能動搖﹐頭痛腰痛﹝凡頭痛不止者屬外感﹐宜發散。乍痛乍止者屬內傷﹐宜補虛。又有偏頭痛者﹐左屬風與血虛﹐右屬痰熱與气虛﹐腰痛亦有腎虛﹑气滯﹑痰積﹑血瘀﹑風寒﹑濕熱之不同。凡挾虛﹑挾風濕者﹐宜葳蕤﹞﹐莖寒自汗﹐一切不足之證。用代參﹑﹐不寒不燥﹐大有殊功﹝昂按﹕葳蕤溫潤甘平﹐中和之品。若蜜制作丸﹐服之數斤﹐自有殊功。與服何首烏﹑地黃者﹐同一理也。若僅加數分於煎劑﹐以爲可代參﹑﹐則失之遠矣。大抵此藥性緩﹐久服方能見功。而所主者﹐多風濕﹑虛勞之癥。故仙以之服食﹐南陽用治風溫﹐《千金》《外臺》亦間用之﹐未嘗恃之重劑也。若急虛之證﹐必須參﹑﹐方能復脈回陽﹐斯時卽用葳蕤斤許﹐亦不能敵參﹑數分也。時醫因李時珍有可代參﹑之語﹐凡遇虛證﹐輒加用之﹐曾何益於病者之分毫哉﹖拙著《方解》﹕欲采葳蕤古方可以入補劑者﹐終不可得﹐則古人之罕用﹐亦可見矣﹞。

似黃精而差小﹐黃白多須﹝二藥功用相近﹐而葳蕤更勝﹞﹐竹刀刮去皮﹑節﹐蜜水或酒浸蒸用。畏咸鹵﹝陶宏景曰﹕《本經》有女萎無葳蕤﹐《別錄》有葳蕤無女蕤。功用正同﹐疑名異爾﹞。

艸部

黃精

平補而潤甘平。補中益气﹐安五臟﹐益脾胃﹐潤心肺﹐塡精髓﹐助筋骨﹐除風濕﹐下三虫。以其得坤土之精粹﹐久服不饑﹝气滿則不饑。脂川有人虐使婢﹐婢逃入山﹐拔艸根食之甚美﹐久食不饑。夜宿樹下﹐見艸動疑爲虎﹐上樹避之﹐及曉而下﹐淩空若飛鳥。家人采薪見之﹐告其主﹐設网捕不得。或曰﹕此豈有仙骨﹖不過服食靈藥耳。遂設酒饌於路﹐果來食之﹐食訖遂不能去﹐擒而詢之﹐指所食之艸﹐乃黃精也﹞。

俗名山生薑﹐九蒸九曬用﹝仙家以爲芝艸之類﹐服之長生﹞。

艸部

狗脊

平補肝腎苦堅腎﹐甘益血﹝能彊汗﹞﹐溫養气。治失溺不節﹝腎虛﹞﹐腳弱﹑腰痛﹑寒濕。

周痺﹝經曰﹕內不在臟腑﹐而外未發於皮﹐獨居分肉之間﹐眞气不能周﹐命曰周痺﹞。

除風虛﹐彊機關﹐利俯仰﹝滋腎益肝﹐則骨健而筋彊﹞。

有黃毛如狗形﹐故曰金毛狗脊。去毛﹐切﹐酒拌蒸。萆爲使。熬膏良。

艸部

石斛

平補肝腎甘淡入脾﹐而除虛熱﹐鹹平入腎﹐而澀元气。益精﹐彊陰﹐暖水髒﹐平胃气﹐補虛勞﹐壯筋骨。

療風痺腳弱﹐發熱自汗﹐夢遺滑精﹐囊澀餘瀝﹝雷曰﹕石斛鎭髓。昂按﹕石斛石生之艸﹐體瘦無汁﹐味淡難出。置之煎劑﹐猝難見功﹐必須熬膏﹐用之爲良﹞。

光澤如金釵﹐股短而中實﹐生石上者良﹐名金釵石斛。長而虛者名水斛﹐不堪用。去頭﹑根﹐酒浸用。惡巴豆。畏僵蠶。細銼水浸﹐熬膏更良。

艸部

遠志

補心腎苦泄熱﹐溫壯气﹐辛散郁。主手少陰﹝心﹞﹐能通腎气上達於心。彊志益智﹐補精壯陽﹐聰耳明目﹐利九竅﹐長肌肉﹐助筋骨。

治迷惑善忘﹐驚悸夢泄﹝能交心腎。時珍曰﹕遠志入足少陰腎經﹐非心經藥也。彊志益精﹐故治健忘。蓋精與志﹐皆藏於腎﹐腎精不足﹐則志气衰﹐不能上通於心﹐故健忘夢泄也﹞﹐腎積奔豚﹐一切癰疽﹝酒煎服。《經疏》曰﹕癰疽皆屬七情憂鬱惱怒而得﹐遠志辛能散郁。昂按﹕辛能散郁者多矣﹐何獨遠志﹖《三因》云﹕蓋亦補腎之力耳。繆希雍著《本艸經疏》﹞。

去心﹐甘艸水浸一宿用。畏眞珠﹑藜蘆﹐得茯苓﹑龍骨良。

艸部

石菖蒲

宣﹐通竅﹐補心辛苦而溫﹐芳香而散。補肝益心﹐開心孔﹐利九竅﹐明耳目﹐發音聲。去濕逐風﹐除痰消積﹐開胃寬中。

療噤口毒痢﹝楊土瀛曰﹕噤口𨿽屬脾虛﹐亦熱閉胸膈所致。用木香失之溫﹐山藥失之閉﹐惟參苓白術散加菖蒲﹐米飲下﹐胸次一開﹐自然思食。菖蒲黍米酸酒﹐治一切風﹞﹐風痺驚癇﹐崩帶胎漏﹐消腫止痛﹐解毒殺虫﹝李士材曰﹕《仙經》稱爲水艸之精英﹐神仙之靈藥﹐用泔浸飯上蒸之﹐借穀气而臻於中和﹐眞有殊常之效。又曰﹕芳香利竅﹐心脾良藥﹐能佐地黃﹑天冬之屬﹐資其宣導﹐若多用﹑獨用﹐亦耗气血而爲殃。李士材﹐著《藥性解》《本艸通玄》﹞。

根瘦節密﹐一寸九節者良。去皮﹐微炒用。秦艽爲使。惡麻黃。忌飴糖﹑羊肉﹑鐵器。

艸部

牛膝

補肝腎﹐瀉惡血苦酸而平。足厥陰﹑少陰經藥﹝肝腎﹞﹐能引諸藥下行。酒蒸則甘酸而溫﹐益肝腎﹐彊筋骨﹝肝主筋﹐腎主骨﹞﹐治腰膝骨痛﹐足痿筋攣﹝下行故理足﹐補肝則筋舒﹐血行則痛止﹞﹐陰痿失溺﹝筋衰則陰痿﹐腎虛則失溺﹞﹐久瘧下痢﹐傷中少气﹝以土皆補肝腎之功﹞。

生用﹐則散惡血﹐破癥結﹝血行則結散﹞﹐治心腹諸痛﹐淋痛尿血﹝熱蓄膀胱﹑便澀而痛曰淋。气淋便澀餘瀝﹐勞淋房勞卽發﹐冷淋寒戰後溲﹐膏淋便出如膏﹐石淋精結成石﹐尿血卽血淋也。鮮色者﹐心與小腸實熱﹔色瘀者﹐腎與膀胱虛冷。張子和曰﹕石淋乃肝經移熱於胞中﹐日久熬煎成石﹐非腎與小腸病也。大法治淋宜通气﹑淸心﹑平火﹑利濕。不宜用補﹐恐濕熱得補增劇也。牛膝﹐淋證要藥﹐血淋尢宜用之﹐杜牛膝亦可。又有中气不足致小便不利者﹐宜補中益气﹐經所謂气化則能出是也﹐忌用淋藥通之﹞﹐經閉產難﹝下行之效﹐誤用墮胎﹞﹐喉痺齒痛﹝引火下行﹞﹐癰腫惡瘡﹐金瘡傷折﹝以上皆散惡血之功﹞﹐出竹木刺﹝搗爛罨之卽出﹔縱瘡口合﹐刺猶自出﹞。然性下行而滑竅﹐夢遺失精及脾虛下陷﹐因而腿膝腫痛者禁用。

出西川及懷慶府﹐長大肥潤者良。下行生用﹐入滋補藥酒浸蒸。惡龜甲。畏白前。忌羊肉。

艸部

甘菊花

祛風溫﹐補肺腎﹐明目味兼甘苦﹐性稟平和﹐備受四气﹝冬苗﹑春葉﹑夏蕊﹑秋花﹞﹐飽經霜露﹐得金﹑水之精居多。能益金﹑水二髒﹝肺腎﹞﹐以制火而平木﹝心肝﹞。木平則風息﹐火降則熱除。故能養目血﹐去翳膜﹝與枸杞相對蜜丸久服﹐永無目疾﹞。治頭目眩暈﹝風熱﹞﹐散濕痺遊風。

以單瓣味甘者入藥﹝花小味苦者﹐名苦薏﹐非眞菊也。《牧署閒談》云﹕眞菊延齡﹐野菊瀉人﹞。術﹑枸杞﹑地骨皮爲使。黃者入陰分﹐白者入陽分。紫者入血分。可藥可餌﹐可釀可枕﹐《仙經》重之。

艸部

五味子

補肺腎﹐澀精气。

性溫。五味俱備﹝皮甘﹑肉酸﹐核中苦辛﹐都有鹹味﹞酸鹹爲多﹐故專收斂肺气而滋腎水﹝气爲水母。經曰﹕肺欲收﹐急食酸以收之。王好古曰﹕入手太陰血分﹑足少陰气分﹞。

益气生津﹝肺主气﹐斂故能益﹐益气故能生津。夏月宜常服﹐以瀉火而益金﹞﹐補虛明目﹐彊陰澀精﹝仲景八味丸﹐加之補腎。蓋內核似腎﹐象形之義﹞退熱斂汗﹐止嘔住瀉﹐寧嗽定喘﹝感風寒而喘嗽者當表散﹐宜羌﹑防﹑蘇﹑桔﹔痰壅气逆而喘嗽者當淸降﹐宜二陳及蘇子降气湯﹔水气逆而喘嗽者﹐宜小靑龍半夏茯苓湯﹔气虛病久而喘嗽者﹐宜人參五味﹞除煩渴﹐消水腫﹐解酒毒﹐收耗散之气﹐瞳子散大。嗽初起脈數有實火者忌用﹝丹溪曰﹕五味收肺气﹐非除熱乎﹐補腎非曖火髒乎﹖乃火熱嗽必用之藥﹐寇氏所謂食之多虛熱者﹐收補之驟也。閔守泉每晨吞北五味三十粒﹐固精气﹐益五臟﹞。

北產紫黑者良。入滋補藥蜜浸蒸﹐入勞嗽藥生用﹐俱槌碎核。南產色紅而枯﹐若風寒在肺宜南者。蓯蓉爲使。惡葳蕤。熬膏良。

艸部

天門冬

瀉肺火﹐補腎水﹐潤燥痰甘苦大寒﹐入手太陰﹝肺﹞气分﹐淸金降火﹐益水之上源﹝肺爲腎母﹞﹐下通足少陰腎﹝苦能堅腎﹐寒能去腎家濕熱﹐故亦治骨痿﹞。滋腎潤燥﹐止渴消痰﹝《蒙筌》曰﹕腎主津液﹐燥則凝而爲痰﹐得潤劑則痰化﹐所謂治痰之本也﹞﹐澤肌膚﹐利二便。

治肺痿腫癰﹝肺痿者﹐屬於風寒咳嗽﹐短气鼻塞胸脹﹐久而成痿﹐有寒痿﹑熱痿二證。

肺癰者﹐熱毒蘊結﹐咳吐膿血﹐胸中隱痛。痿重而癰稍輕。治痿宜養血﹑補气﹑保肺﹑淸火﹔治癰宜瀉熱﹑豁痰﹑開提﹑升散。癰爲邪實﹐痿爲正虛﹐不可誤治﹞﹐吐膿吐血﹝苦泄血滯﹐甘益元气﹐寒止血妄行﹞﹐痰嗽喘促﹐消渴嗌漧﹝煩渴引飲﹐多食善饑﹐爲消渴﹐由火盛津枯﹞﹐足下熱痛﹐虛勞骨蒸﹐陰虛有火之證。然性冷利﹐胃虛無熱及瀉者忌用。

取肥大明亮者﹐去心皮﹐酒蒸。地黃﹑貝母爲使﹐惡鯉魚。二冬熬膏並良﹝天冬滋陰助元消腎痰﹐麥冬淸心降火止肺咳﹞。

艸部

麥門冬

補肺﹐淸心﹐瀉熱﹐潤燥甘微苦寒。淸心潤肺﹝東垣曰﹕入手太陰气分﹞﹐彊陰益精﹐瀉熱除煩﹝微寒能瀉肺火﹐火退則金淸﹐金旺則水生﹐陰得水養﹐則火降心寧而精益﹞﹐消痰止嗽﹝午前嗽多屬胃火﹐宜芩﹑連﹑梔﹑柏﹑知母﹑石膏﹔午後嗽及日輕夜重者﹐多屬陰虛﹐宜五味﹑麥冬﹑知母﹑四物﹞﹐行水生津﹝肺淸則水道下行﹐故治浮腫﹔火降則腎气上騰﹐故又治消渴﹞。

治嘔吐﹝胃火上衝則嘔﹐宜麥冬。又有因寒﹑因食﹑因痰﹑因虛之不同﹞﹐痿蹶﹝手足緩縱曰痿蹶。陽明濕熱上蒸於肺﹐故肺熱葉焦﹐發爲痿蹶。《經疏》曰﹕麥冬實足陽明胃經之正藥﹞﹐客熱虛勞﹐脈絕短气﹝同人參﹑五味﹐名生脈散。蓋心主脈﹐肺朝百脈﹐補肺淸心﹐則气充而脈復。又有脈絕將死者﹐服此能復生之。夏月火旺灼金﹐服之尢宜。東垣曰﹕人參甘寒﹐瀉火熱而益元气﹔麥冬苦寒﹐滋燥金而淸水源﹔五味酸溫﹐瀉丙火而補庚金﹐益五臟之气也。丙火小腸﹐庚金大腸﹐並主津液﹞﹐肺痿吐膿﹐血熱妄行﹐經枯乳閉。明目悅顏﹝益水淸火﹞。但性寒而泄﹐气弱胃寒人禁用。

肥大者良﹐去心用。入滋補藥酒浸﹝制其寒﹞。地黃﹑車前爲使。惡款冬花﹑苦參﹑靑葙﹑木耳。

艸部

款冬花

潤肺﹐瀉熱﹐止嗽辛溫純陽。瀉熱潤肺﹐消痰除煩。定驚明目。

治咳逆上气﹐喘渴﹝肺虛挾火﹞﹐喉痺﹐肺痿肺癰﹐咳吐膿血。爲治嗽要藥﹝燒煙以筒吸之亦良。百合﹑款冬等分蜜丸﹐名百花膏﹐治咳嗽痰血。凡陰虛勞嗽﹐通用款冬﹑紫菀﹑百部﹑百合﹑沙參﹑生地﹑麥冬﹑五味﹑知﹑柏﹑芩﹑芍。如內熱骨蒸﹐加丹皮﹑地骨。若嗽而復瀉者﹐爲肺移熱於大腸﹐臟腑俱病。嗽而發熱不止者﹐爲陰虛火炎﹐皆難治﹞﹐寒熱虛實﹐皆可施用﹝《本艸匯》曰﹕隆冬獨秀﹐先春開放﹐得腎之體﹐先肝之用﹐故爲溫肺理嗽之最。大抵咳必因寒﹐寒爲冬气﹐入肺爲逆。款冬非肺家專藥﹐乃使肺邪從腎順流而出。

肺惡寒。郭佩蘭﹐著《本艸匯》﹞。十一﹑二月開花如黃菊﹐微見花﹑未舒者良﹝生河北關中﹐世多以枇杷蕊僞之﹞。揀淨花﹐甘艸水浸一宿﹐曝用。得紫菀良。杏仁爲使。惡皂莢﹑硝石﹑玄參。畏黃﹑貝母﹑連翹﹑麻黃﹑靑葙﹑辛夷﹝𨿽畏貝母﹐得之反良﹞。

艸部

紫菀

潤肺﹐瀉火辛溫潤肺﹐苦溫下气。補虛調中﹐消痰止渴。

治寒熱結气﹐咳逆上气﹐咳吐膿血﹝專治血痰﹐爲血勞聖藥﹞﹐肺經虛熱﹐小兒驚癇﹝亦虛而有熱﹞。能開喉痺﹐取惡涎﹐然辛散性滑﹐不宜多用獨用﹝《本艸匯》云﹕苦能達下﹐辛可益金﹐故吐血保肺﹐收爲上劑。𨿽入至髙善於達下﹐使气化及於州都﹐小便自利﹐人所不知。李士材曰﹕辛而不燥﹐潤而不寒﹐補而不滯﹐誠金玉君子﹐非多用獨用﹐不能速效。州都﹐膀胱也﹞。

根作節﹑紫色潤軟者良﹝人多以車前﹑旋復根僞之﹐誤服誤人﹞。去頭須蜜水浸﹐焙用。

款冬爲使。惡天雄﹑瞿麥﹑本﹑遠志。畏茵陳。白者名菀﹝時珍曰﹕紫入血分﹐白入气分﹞。

艸部

旋復花

一名金沸艸

瀉﹑下气﹐消痰鹹能軟堅﹐苦辛能下气行水﹐溫能通血脈。入肺﹑大腸經。消痰結堅痞﹐唾如膠漆﹐噫气不除﹝噫﹐於介切﹐俗作噯。胸中气不暢﹐故噯以通之﹐屬不足。亦有挾痰挾火者﹐屬有餘。仲景治汗﹑吐﹑下後﹐痞硬噫气﹐有代赭旋復湯﹞﹐大腸水腫﹐去頭目風。然走散之藥﹐冷利大腸﹐虛者愼用。

類金錢菊﹐去皮帶蕊殼蒸用﹐根能續筋﹝筋斷者﹐搗汁滴傷處﹐用滓敷其上﹐半月不開﹐筋自續矣﹞。

艸部

百部

潤肺﹐殺虫甘苦微溫。能潤肺﹐治肺熱咳嗽﹝苦能瀉熱﹞。有小毒﹐殺蛔﹑蟯﹑蠅﹑虱﹐一切樹木蛀虫﹝觸煙卽死﹞。

治骨蒸傳屍﹐疳積疥癬﹝皆有虫。時珍曰﹕百部亦天冬之類﹐故皆治肺而殺虫﹐但天冬寒﹐熱嗽宜之﹔百部溫﹐寒嗽宜之﹞。

根多成百故名。取肥實者﹐竹刀劈去心皮﹐酒浸焙用。

艸部

桔梗

宣通气血﹐瀉火散寒﹐載藥上浮苦辛而平。色白屬金﹐入肺﹝气分﹞瀉熱﹐兼入手少陰心﹑足陽明胃經。開提气血﹐表散寒邪﹐淸利頭目咽喉﹐開胸膈滯气。

凡痰壅喘促﹑鼻塞﹝肺气不利﹞目赤﹑喉痺咽痛﹝兩少陰火﹞﹑齒痛﹝陽明風熱﹞口瘡﹑肺癰漧咳﹝火郁在肺﹞﹑胸膈刺痛﹝火郁上焦﹞﹑下痢腹痛﹑腹滿腸鳴﹝肺火郁於大腸﹞﹐並宜苦梗以開之。爲諸藥舟楫﹐載之上浮﹐能引苦泄峻下之劑。至於至髙之分成功﹝旣上行而又能下气何也﹖肺主气﹐肺金淸﹐濁气自下行耳﹞﹐養血排膿﹐補內漏﹝故治肺癰。時珍曰﹕枳桔湯治胸中痞滿不痛﹐取其通肺利膈下气也。甘桔湯通治咽喉口舌諸病﹐取其苦辛散寒﹑甘平除熱也。宋仁宗加荊芥﹑防風﹑連翹﹐遂名如聖湯。王好古加味甘桔湯﹐失音加訶子﹐聲不出加半夏﹐上气加陳皮﹐涎嗽加知母﹑貝母﹐咳渴加五味﹐酒毒加葛根﹐少气加人參﹐嘔加半夏﹑生薑﹐吐膿血加紫菀﹐肺痿加阿膠﹐胸膈不利加枳殼﹐痞滿加枳實﹐目赤加梔子﹑大黃﹐面腫加茯苓﹐膚痛加黃﹐發斑加荊﹑防﹐疫毒加牛蒡﹑大黃﹐不得眠加梔子。昂按﹕觀海藏所加﹐則用藥之大較﹐亦可識矣﹞。

去浮皮﹐泔浸微炒用。畏龍膽﹑白芨。忌豬肉。

艸部

薺

補﹐和中﹐解毒寒利肺﹐甘解毒﹝能解百藥及蛇虫毒﹐在諸藥中﹐毒皆自解﹞。和中止嗽﹐治消渴彊中﹝渴癥下消﹐莖長興盛﹐不交精出﹐名彊中。消渴之後﹐發爲癰疽﹞﹐癰腫疔毒。

似人參而體虛無心﹐似桔梗而味甘不苦﹝姦賈多用以亂人參。時珍曰﹕薺卽甜桔梗﹞。

艸部

馬兜鈴

瀉肺﹐下气體輕而虛。熟則四開象肺﹐故入肺。寒能淸肺熱。苦辛能降肺气﹝時珍曰﹕錢乙補肺阿膠散用之﹐非取其補肺﹐取其淸熱降气﹐則肺自安也。其中阿膠糯米﹐乃補肺之正藥。昂按﹕淸熱降气﹐瀉之卽所以補之﹐若專一於補﹐適以助火而益嗽也﹞。

治痰嗽喘促﹐血痔瘡﹐大腸經熱﹝﹐漏也﹐音閭﹐亦音漏。痔屬大腸﹐大腸與肺爲表裏。肺移熱於大腸﹐故腸風痔﹐淸髒熱則腑熱亦淸矣。《千金》單服治水腫﹐以能瀉肺行水也﹞﹐亦可吐蠱﹝湯劑中用之﹐多作吐﹞。

蔓生﹐實如鈴﹐去筋膜﹐取子用。

艸部

白前

瀉肺﹐降气﹐下痰辛甘微寒。長於降气下痰止嗽﹐治肺气壅實﹐胸膈逆滿。虛者禁用。

似牛膝﹑粗長堅直易斷者﹐白前也﹔短小柔軟能彎者﹐白薇也﹝近道多有﹐形色頗同﹐以此別之﹞。去頭須﹐甘艸水浸一伏時﹝卽一晝夜﹞﹐焙用。忌羊肉。

艸部

白芨

澀﹐補肺﹐逐瘀生新味苦而辛﹐性澀而收。得秋金之令﹐入肺止吐血﹐﹝《摘玄》云﹕試血法﹐吐水內浮者肺血也﹐沈者肝血也﹐半浮沈者心血也。各隨所見﹐以羊肺﹑肝﹑心蘸白芨末﹐日日服之佳﹞﹐肺損者能復生之﹝以有形生有形也。人之五臟﹐惟肺葉損壞者﹐可以復生。臺州獄吏憫一重囚﹐囚感之曰﹕吾七犯死罪﹐遭刑拷﹐肺皆損傷。得一方﹐用白芨末米飲日服﹐其效如神。後囚淩遲﹐剖開胸﹐見肺開竅穴數十﹐皆白芨塡補﹐色猶不變也﹞。

治跌打折骨﹝酒服二錢﹞﹐湯火灼傷﹝油調末敷﹞﹐惡瘡癰腫﹐敗疽死肌。去腐逐瘀生新﹐除面上﹝音千﹐去聲﹐面黑气。音炮﹐面瘡也﹞﹐塗手足皴裂﹐令人肌滑。

紫石英爲使。畏杏仁。反烏頭。

艸部

半夏

燥濕痰﹐潤腎燥﹐宣通陰陽辛溫有毒﹐體滑性燥﹐能走能散﹐能燥能潤。和胃健脾﹝去濕﹞﹐補肝﹝辛散﹞潤腎﹐除濕化痰﹐發表開郁﹐下逆气﹐止煩嘔﹐發音聲﹐利水道﹝燥去濕﹐故利水﹔辛通气﹐能化液﹐故潤燥。丹溪謂﹕二陳湯能使大便潤而小便長﹞﹐救暴卒﹝葛生曰﹕凡遇五絕之病﹐用半夏末吹入鼻中卽活﹐蓋取其能作嚏也。五絕﹐謂縊死﹑溺死﹑壓死﹑魘死﹑產死也﹞。

治咳逆頭眩﹝火炎痰升則眩﹞﹐痰厥頭痛﹐眉稜骨痛﹝風熱與痰﹞﹐咽痛﹝成無己曰﹕半夏辛散﹐行水气而潤腎燥。又局方半硫丸﹐治老人虛祕﹐皆取其潤滑也。俗以半夏﹑南星爲性燥誤矣﹐濕去則土燥﹐痰涎不生﹐非二物之性燥也。古方用治咽痛﹑喉痺﹑吐血﹐非禁劑也。二物亦能散血﹐故破傷﹑撲打皆主之。惟陰虛勞損﹐則非濕熱之邪﹐而用利竅行濕之藥﹐是重竭其津液﹐醫之罪也﹐豈藥之咎哉。《甲乙經》用治之眠﹐是果性燥者乎﹗半夏﹑硫黃等分﹐生薑糊丸﹐名半硫丸﹞胸脹﹝仲景小陷胸湯用之﹞﹐傷寒寒熱﹝故小柴胡湯用之﹞﹐痰瘧不眠﹝《素問》曰﹕胃不和﹐則臥不安。半夏能和胃气而通陰陽。《靈樞》曰﹕陽气滿﹐不得入於陰﹐陰气虛﹐故目不得瞑﹐飲以半夏湯﹐陰陽旣通﹐其臥立安。又有喘嗽不得眠者。

左不得眠屬肝脹﹐宜淸肝﹔右不得眠屬肺脹﹐宜淸肺﹞﹐反胃吐食﹝痰膈﹞﹐散痞除癭﹝癭多屬痰﹞﹐消腫止汗﹝勝濕﹞。孕婦忌之﹝王好古曰﹕腎主五液﹐化爲五濕﹐本經爲唾﹑入肝爲淚﹑入心爲汗﹑入肺爲涕﹑入脾爲痰。痰者因咳而動﹐脾之濕也﹐半夏泄痰之際﹐不能治痰之本﹐治本者治腎也。咳無形﹐痰有形﹐無形則潤﹐有形則燥﹐所以爲流脾濕而潤腎燥之劑也。俗以半夏爲肺藥非也﹐止嘔爲足陽明﹐除痰爲足太陰。柴胡爲之使﹐故柴胡湯用之。𨿽云止嘔﹐亦助柴﹑芩主寒熱往來﹐是又爲足少陽也。時珍曰﹕脾無濕不生痰﹐故脾爲生痰之源﹐肺爲貯痰之器。按﹕有聲無痰曰咳﹐蓋傷於肺气﹔有痰無聲曰嗽﹐蓋動於脾濕也﹔有聲有痰曰咳嗽﹐或因火﹑因風﹑因寒﹑因濕﹑因虛勞﹑因食積﹐宜分證論治。大法治嗽﹐當以治痰爲先﹐而治痰又以順气爲主。宜以半夏﹑南星燥其濕﹐枳殼﹑橘紅利其气﹐肺虛加溫斂之味﹐肺熱加涼瀉之劑。趙繼宗曰﹕二陳治痰﹐世醫執之﹐內有半夏﹐其性燥烈﹐若風﹑寒﹑濕﹑食諸痰則相宜﹐至於勞痰﹑失血諸痰﹐用之反能燥血液而加病。按古有三禁﹐血家﹑汗家﹑渴家忌之﹐然亦間有用之者。俗以半夏專爲除痰﹐而半夏之功用﹐不復見知於世矣。小柴胡湯﹑半夏瀉心湯﹐皆用半夏﹐豈爲除痰乎﹖火結爲痰﹐气順則火降而痰消﹞。

圓白而大﹐陳久者良﹐浸七日﹐逐日換水﹐瀝去涎﹐切片﹐薑汁拌﹝性畏生薑﹐用之以制其毒﹐得姜而功愈彰﹞。柴胡﹑射幹爲使。畏生薑﹑秦皮﹑龜甲﹑雄黃。忌羊肉﹑海藻﹑飴糖。惡皂角。反烏頭﹝合陳皮﹑茯苓﹑甘艸﹑名二陳湯﹐爲治痰之總劑。寒痰佐以漧薑﹑芥子﹐熱痰佐以黃芩﹑栝蔞﹐濕痰佐以蒼術﹑茯苓﹐風痰佐以南星﹑前胡﹐痞痰佐以枳實﹑白術。更看痰之所在﹐加導引藥﹐惟燥痰非半夏所司也﹞。

韓飛霞造曲十法﹝一薑汁浸造﹐名生薑曲﹐治淺近諸痰。一礬水煮透﹐兼姜糊造﹐名礬曲﹐礬最能卻水﹐治淸水痰。一煮皂角汁﹐煉膏﹐和半夏末爲曲﹐或加南星﹐或加麝香﹐名皂角曲﹐治風痰開經絡。一用白芥子等分﹐或三分之一﹐竹瀝和成﹐略加曲糊﹐名竹瀝曲﹐治皮裏膜外結核隱顯之痰。一麻油浸半夏三五日﹐炒榦爲末﹐曲糊造成。油以潤燥﹐名麻油曲﹐治虛熱勞咳之痰。一用臘月黃牛膽汁﹐略加熱蜜和造﹐名牛膽曲﹐治癲癇風痰。一用香附﹑蒼術﹑撫芎等分﹐熬膏﹐和半夏末作曲﹐名開郁曲﹐治郁痰﹔一用芒硝居半夏十分之三﹐煮透爲末﹐煎大黃膏和成﹐名硝磺曲﹐治中風﹑卒厥﹑傷寒宜下由於痰者。一用海粉一兩﹑雄黃一兩﹑半夏二兩﹐爲末煉蜜和造﹐名海粉曲﹐治積痰沈痼﹔一用黃牛肉煎汁煉膏﹐卽霞天膏﹐和半夏末爲曲﹐名霞天曲﹐治沈痼痰﹐功效最烈﹞。以上並照造曲法﹐艸庵七日﹐待生黃衣曬漧﹐懸掛風處﹐愈久愈良。

艸部

天南星

燥濕﹐宣﹐祛風痰味辛而苦﹐能治風散血﹝《是齋方》﹕南星﹑防風等分爲末﹐治破傷風﹑刀傷﹑撲傷如神﹐名玉眞散。破傷風者﹐藥敷瘡口﹐溫酒調下二錢﹔打傷至死﹐童便調灌二錢﹐連進三服必活﹞﹔气溫而燥﹐能勝濕除痰﹔性緊而毒﹐能攻積拔腫﹐補肝風虛﹝凡味辛而散者﹐皆能補肝﹐木喜條達故也﹞﹐爲肝﹑脾﹑肺三經之藥。

治驚癇風眩﹝丹溪曰﹕無痰不作眩﹞﹐身彊口噤﹐喉痺舌瘡﹐結核疝瘕﹐癰毒疥癬﹐蛇虫咬毒﹝調末箍之﹞﹐破結下气﹐利水墮胎﹐性更烈於半夏﹝與半夏皆燥而毒﹐故墮胎。半夏辛而能守﹐南星辛而不守。然古安胎方中﹐亦有用半夏者﹞。陰虛燥痰禁用。

根似半夏而大﹐形如虎掌﹐故一名虎掌。以礬湯或皂角汁浸三晝夜﹐曝用﹔或酒浸一宿﹐蒸﹐竹刀切開﹐至不麻乃止﹔或姜渣﹑黃泥和包﹐煨熟用。造曲法與半夏同。造膽星法﹕臘月取黃牛膽汁﹐和南星末納入膽中﹐風漧﹐年久者彌佳。畏附子﹑漧薑﹑防風﹝得防風則不麻﹐火炮則毒性緩﹐得牛膽則不燥﹐且膽有益肝膽之功﹞。

艸部

貝母

宣﹐散結﹐瀉熱﹐潤肺﹐淸火微寒﹐苦瀉心火﹐辛散肺郁﹝入肺經气分﹐心火降則肺气寧。《詩》曰﹕言采其虻。虻卽貝母也。取其解郁﹞。潤心肺﹐淸虛痰。

治虛勞煩熱﹐咳嗽上气﹐吐血咯血﹐肺痿肺癰﹐喉痺﹝君相之火﹞目眩﹝火熱上攻﹞﹐淋瀝﹝小腸邪熱﹐心與小腸相表裏﹐肺爲气化之源﹞癭癅﹝化痰﹞﹐乳閉產難。功專散結除熱﹐敷惡瘡﹝唐時有人膊上生瘡如人面﹐能飲酒食物﹐亦無他苦。徧投諸藥悉受之﹐至貝母。

瘡乃顰眉﹐灌之數日﹐成痂而愈﹞﹐斂瘡口﹝火降邪散﹐瘡口自斂﹐非貝母性收斂也。俗以半夏燥毒﹐代以貝母﹐不知貝母寒潤﹐主肺家燥痰﹐半夏溫燥﹐主脾家濕痰﹐設或誤用﹐貽誤非淺。故凡風﹑寒﹑濕﹑食諸痰﹐貝母非所宜也﹐宜用半夏﹑南星﹞。

川產開瓣者良﹐獨顆無瓣者不堪用。去心﹐糯米拌炒黃﹐搗用。濃朴﹑白薇爲使。畏秦艽。反烏頭。

艸部

栝樓仁

俗作瓜蔞

瀉火﹐潤肺﹐滑腸﹐止血﹐治熱痰甘補肺﹝本艸苦﹞﹐寒潤下。能淸上焦之火﹐使痰气下降﹐爲治嗽要藥﹝肺受火逼﹐失下降之令﹐故生痰作嗽﹞。又能蕩滌胸中郁熱垢膩﹐生津止渴﹝丹溪曰﹕消渴神藥﹞﹐淸咽利腸﹝通大便。《是齋方》﹕焙研酒調或米飲下﹐治小便不通﹞﹐通乳消腫。

治結胸胸痺﹝仲景小陷胸湯用之。又云﹕少陽證口渴者﹐小柴胡湯﹐以此易半夏﹞﹐酒黃熱痢﹐二便不通。炒香酒服﹐止一切血﹝寒降火﹞﹐瀉者忌用。

實圓長如熟柿子﹐扁多脂﹐去油用。枸杞爲使﹐畏牛膝﹑漧漆。惡漧薑。反烏頭。

艸部

天花粉

瀉火﹐潤燥﹐治熱酸能生津﹐甘不傷胃﹐微苦微寒。降火潤燥﹐滑痰解渴﹝古方多用治消渴﹞﹐生肌排膿﹐消腫﹐行水通經﹐止小便利﹐﹝膀胱熱解﹐則水行而小便不數﹞。

治熱狂時疾﹐胃熱疸黃﹐口燥唇幹﹐腫毒發背﹐乳癰瘡痔。脾胃虛寒者禁用。

卽栝蔞根﹐畏惡同。澄粉食﹐大宜虛熱人。

艸部

夏枯艸

補陽﹐散結﹐消癭辛苦微寒﹐气稟純陽。補肝血﹐緩肝火﹐解內熱﹐散結气。

治癭濕痺﹐目珠夜痛﹝樓全善曰﹕目珠連目本﹐卽目系也。夜痛及點苦寒藥更甚者﹐夜與寒皆陰也﹐夏枯气稟純陽﹔補厥陰血脈﹐故治此如神﹐以陽和陰也。按目白珠屬陽﹐故晝痛﹐點苦寒藥則效﹔黑珠屬陰﹐故夜痛﹐點苦寒藥反劇﹞。

冬至生﹐夏至枯﹐故名﹐用莖葉。

艸部

海藻

瀉熱﹐軟堅痰﹐消癭癅咸潤下而軟堅﹐寒行水以泄熱。故消癭癅﹑桔核﹑陰之堅聚﹝腹痛曰疝﹐丸痛曰﹐音頹﹞﹐痰飲香港腳水腫之濕熱。消宿食﹐治五膈。

山東海有大葉馬尾二種﹐亦作海菜食﹐洗去咸水用﹝昂按﹕其用在咸﹐似不宜過洗﹞。

反甘艸﹝東垣治瘰﹑馬刀﹑海藻﹑甘艸並用﹐蓋激之以潰堅也﹞。

艸部

海帶

下水消癭﹐功同海藻。似海藻而粗﹐柔弱而長。

艸部

昆布

功同海藻而少滑﹐性雄。治水腫癭癅﹐陰膈噎﹝含之咽汁﹞。

出登萊者﹐搓如繩索﹔出閩越者﹐大葉如菜。洗去鹹味用。

艸部

獨活

宣﹐搜風﹐去濕辛苦微溫。气緩善搜﹐入足少陰﹝腎﹞气分﹐以理伏風。

治本經傷風頭痛﹐頭暈目眩﹝宜與細辛同用﹞﹐風熱齒痛﹝文潞公《藥準》用獨活﹑地黃等分爲末﹐每服三錢﹞﹐痙癇濕痺﹝項背彊直﹐手足反張曰痙﹔濕流關節﹐痛而煩曰濕痺。

風勝濕﹐故二活兼能去濕﹞﹐奔豚疝瘕﹝腎積曰奔豚﹐風寒濕客於腎家所致。瘕疝亦然﹞。有風不動﹐無風反搖﹐又名獨搖艸﹝故治風﹞。

《本經》云﹕獨活一名羌活。古方惟用獨活﹐後人云是一類二種﹐遂分用。以形虛大有臼如鬼眼﹐節疏色黃者爲獨活﹔色紫節密﹐气猛烈者爲羌活。並出蜀漢。又云自西羌來者名羌活﹝故名胡王使者﹐今采諸家所分經絡﹑主治各證﹐以便施用﹞。

艸部

羌活

宣﹐搜風﹐發表﹐勝濕辛苦性濕﹐气雄而散﹐味薄上升。入足太陽﹝膀胱﹞以理遊風﹐兼入足少陰﹑厥陰﹝腎﹑肝﹞气分。瀉肝气﹐搜肝風﹐小無不入﹐大無不通。

治風濕相搏﹐本經頭痛﹝同川芎﹐治太陽﹑少陰頭痛。凡頭痛多用風藥者﹐以巓頂之上﹐惟風藥可到也﹞﹐督脈爲病﹐脊彊而厥﹝督脈並太陽經﹞﹐剛痙柔痙﹝脊彊而厥﹐卽痙證也。

傷寒無汗爲剛痙﹔傷風有汗爲柔痙。亦有血虛發痙者。大約風證宜二活﹐血虛忌用﹞﹐中風不語﹝按﹕古人治中風﹐多主外感﹐率用續命﹑愈風等湯以發表﹐用三化湯﹑麻仁丸以攻裏。至河間出﹐如雲中風非外來之風﹐良由心火暴甚﹐腎水虛衰。東垣則以爲本气自病。丹溪以爲濕生痰﹑痰生熱﹑熱生風。世人復分北方風勁﹑質濃﹐爲眞中﹔南方地卑﹑質弱﹐爲類中。不思岐伯云﹕中風大法有四。一偏枯﹐半身不遂也﹔二風痱﹐四肢不收也﹔三風﹐奄忽不知人也﹔四風痺﹐諸風類痺狀也。風證盡矣﹐何嘗有眞中﹑類中之說乎﹖此證皆由气血虧虛﹐醫者不知養血益气以固本﹐徒用烏﹑附﹑羌﹑獨以驅風﹐命曰虛虛﹐誤人多矣。眞中定重於類中。焉有類中旣屬內傷﹐眞中單屬外感乎﹗河間﹑東垣皆北人﹐安能盡捨北人而專治南病乎﹞﹐頭旋目赤﹝目赤要藥﹞。散肌表八風之邪﹐利周身百節之痛﹐爲卻亂反正之主藥。若血虛頭痛﹑徧身痛者﹝此屬內證﹞﹐二活並禁用。

艸部

防風

宣﹐發表﹐勝濕辛苦性溫﹐升浮爲陽。搜肝瀉肺﹐散頭目滯气﹑經絡畱濕。

主上部見血﹝用之爲使﹐亦能治崩﹞﹐上焦風邪﹐頭痛目眩﹐脊痛項彊﹐周身盡痛﹐太陽﹝膀胱﹞經證﹝徐之才曰﹕得蔥白﹐能行周身﹞。又行脾胃二經﹐爲去風勝濕之要藥﹝凡風藥皆能勝濕。東垣曰﹕卒伍卑賤之職﹐隨所引而止﹐乃風藥中潤劑。若補脾胃﹐非此引用不能行﹞﹐散目赤﹑瘡瘍。若血虛痙急﹑頭痛不因風寒﹝內傷頭痛﹞﹑泄瀉不因寒濕﹑火升發嗽﹑陰虛盜汗﹑陽虛自汗者並禁用﹝同黃﹑芍藥﹐又能實表止汗﹔合黃﹑白術﹐名玉屏風散﹐固表聖藥。黃得防風而功益大﹐取其相畏而相使也﹞。

黃潤者良。上部用身﹐下部用梢。畏萆。惡漧薑﹑白蘞﹑芫花。殺附子毒。

艸部

本

宣﹐去風寒濕辛溫雄壯﹐爲太陽經﹝膀胱﹞風藥﹐寒郁本經﹑頭痛連腦者必用之﹝凡巓頂痛﹐宜本﹑防風﹑酒炒升﹑柴﹞。治督脈爲病﹐脊彊而厥﹝督脈並太陽經貫脊﹞﹔又能下行去濕﹐治婦人疝瘕﹐陰寒腫痛﹐腹中急痛﹝皆太陽寒濕﹞﹐胃風泄瀉﹝夏英公病泄﹐醫以虛治不效。霍翁曰﹕此風客於胃也﹐飲以本湯而愈。蓋本能除風濕耳﹞﹐粉刺酒﹝音查﹐和白芷作面脂良﹞。

根紫色似芎而輕虛﹐气香味麻。

艸部

葛根

輕﹐宣﹐解肌﹐升陽﹐散火辛甘性平﹐輕揚升發。入陰陽經﹐能鼓胃气上行﹐生津止渴﹝風藥多燥﹐葛根獨能止渴者﹐以能升胃气﹑入肺而生津耳﹞。兼入脾經﹐開腠發汗﹐解肌退熱﹝脾主肌肉﹞。爲治脾胃虛弱泄瀉之聖藥﹝經曰﹕淸气在下﹐則生飧泄。葛根能升陽明淸气﹞。

療傷寒中風﹐陽明頭痛﹝張元素曰﹕頭痛如破﹐乃陽明中風﹐可用葛根蔥白湯﹔若太陽初病﹐未入陽明而頭痛者﹐不可便服升葛湯發之﹐反引邪气入陽明也。仲景治太陽﹑陽明合病﹐桂枝湯加葛根麻黃﹔又有葛根黃芩黃連解肌湯﹐是用以斷太陽入陽明之路﹐非太陽藥也﹞。血痢溫瘧﹝丹溪曰﹕治瘧無汗要有汗﹐散邪爲主﹐帶補﹔有汗要無汗﹐扶正爲主﹐帶散。

若陽瘧有汗﹐加參﹑﹑白術以斂之﹐無汗加芩﹑葛﹑蒼術以發之﹞﹐腸風痘疹﹝能發痘疹。

丹溪曰﹕凡斑疹已見紅點﹐不可更服升葛湯﹐恐表虛反增斑爛也﹞。

又能起陰气﹐散郁火﹐解酒毒﹝葛花尢良﹞﹐利二便﹐殺百藥毒。多用反傷胃气﹝升散太過﹞。

生葛汁大寒﹐解溫病大熱﹐吐衄諸血。

艸部

升麻

輕﹐宣﹐升陽﹐解毒甘辛微苦。足陽明﹑太陰﹝胃﹑脾﹞引經藥﹝參﹑上行﹐須此引之﹞﹐亦入手陽明﹑太陰﹝大腸﹑肺﹞。表散風邪﹝引蔥白﹐散手陽明風邪﹔同葛根﹐能發陽明之汗﹔引石膏﹐止陽明頭痛齒痛﹞﹐升發火郁﹐能升陽气於至陰之下。引甘溫之藥上行﹐以補衛气之散而實其表﹝柴胡引少陽淸气上行﹐升麻引陽明淸气上行﹐故補中湯用爲佐使。若下元虛者﹐用此升之。則下元愈虛﹐又當愼用﹞。

治時气毒癘﹐頭痛﹝陽明頭痛﹐痛連齒頰﹞寒熱﹐肺痿吐膿﹐下痢後重﹝後重者﹐气滯也。气滯於中﹐必上行而後能下降。有病大小便祕者﹐用通利藥而罔效﹐重加升麻而反通。

丹溪曰﹕气升則水自降。經曰﹕地气上爲云﹐天气下爲雨。天地不交﹐則萬物不通也﹞﹐久泄﹝經曰﹕淸气在下﹐則生飧泄﹞脫肛﹐崩中帶下﹝能緩帶脈之縮急﹞﹐足寒陰痿﹐目赤口瘡﹐痘瘡﹝升葛湯﹐初發熱時可用﹐痘出後气弱或泄瀉者可少用﹐否則見點之後﹐必不可用﹐爲其解散也﹞斑疹﹝成朵如錦紋者爲斑﹐隱隱見紅點者爲疹。蓋胃熱失下﹐衝入少陽﹐則助相火而成斑﹐衝入少陰﹐則助君火而成疹﹞﹐風熱瘡癰。解百藥毒﹐吐蠱毒﹐殺精鬼﹝性陽﹑气升﹑味甘故也﹞。陰虛火動者忌用﹝朱肱《活人書》言瘀血入裏吐衄血者﹐犀角地黃湯﹐乃陽明聖藥﹐如無犀角﹐代以升麻。二藥性味相遠﹐何以爲代﹖蓋以升麻能引諸藥同入陽明也。朱二允曰﹕升麻性升﹐犀角性降﹐用犀角止血﹐乃借其下降之气﹐淸心肝之火﹐使血下行歸經耳。倘誤用升麻﹐血隨气升﹐不愈湧出不止乎﹖古方未可盡泥也﹞。

裏白外黑﹐緊實者良﹐名鬼臉升麻﹐去須蘆用﹝或有參﹑補劑﹐須用升﹑柴﹐而又恐其太升發者﹐升麻﹑柴胡並用﹐蜜水炒之。別有一種綠升麻﹐繆仲醇用治滯下﹐每每有驗﹞。

艸部

白芷

宣﹐發表﹐祛風﹐散濕辛散風﹐溫除濕﹐芳香通竅而表汗。行手足陽明﹝大腸﹑胃﹞﹐入手太陰﹝肺﹐色白味辛﹐故入肺﹞﹐而爲陽明主藥﹝陽明之脈營於面﹐故治頭面諸疾﹞。治陽明頭目昏痛﹝楊吉老方﹐白芷湯泡四﹑五徧﹐蜜丸彈子大﹐名都梁丸。每服一丸﹐荊芥點醋茶嚼下。楊吉老﹐名介﹐治王定國病時在都梁﹐因以名丸﹞﹐眉稜骨痛﹝風熱與痰﹐同酒浸黃芩爲末﹐茶下﹞牙痛﹝上齦屬足陽明﹐下齦屬手陽明﹐二經風熱﹞鼻淵﹝肺主鼻﹐風熱乘肺﹐上爍於腦﹐故鼻多濁涕而淵。經曰﹕腦滲爲涕﹐宜同細辛﹑辛夷治之﹞﹐目癢淚出﹐面﹝幹去聲﹐面黑气﹞瘢疵﹝可作面脂﹞﹐皮膚燥癢﹐三經風熱之病。及血崩血閉﹐腸風痔﹐癰疽瘡瘍﹐三經濕熱之病。

活血排膿﹝腸有敗膿血﹐淋露腥穢﹐致臍腹冷痛﹐須此排之﹞﹐生肌止痛﹐解砒毒﹑蛇傷﹝先以繩紮傷處﹐酒調下白芷末五錢。種白芷﹐能辟蛇﹞。又治產後傷風﹐血虛頭痛﹝自魚尾上攻﹐多在日晚﹐宜四物加辛﹑芷。如气虛頭痛﹐多在淸晨﹐宜芎﹑倍參﹑。保壽堂治正﹑偏頭痛﹐白芷﹑川芎各三錢﹐搽牛腦上﹐加酒頓熟﹐熱食盡醉﹐其病如失。魚尾﹐目之上角﹞。然其性升散﹐血熱有虛火者禁用。

色白﹑气香者佳﹐或微炒用。當歸爲使。惡旋復花。

艸部

細辛

宣散風濕﹐補肝潤腎辛溫散風邪﹐故諸風痺痛﹑咳嗽上气﹑頭痛脊彊者宜之﹝專治少陰頭痛﹐獨活爲使﹞。

辛散浮熱﹐故口瘡喉痺﹝少陰火﹞﹑鼻淵齒蠱者﹝虫蝕膿爛﹞宜之。辛益肝膽﹐故膽虛驚癇﹐風眼淚下者宜之。水停心下則腎燥﹐細辛之辛﹐能行水气以潤之﹝腎燥者﹐心亦燥﹐火屈於水故燥也。經曰﹕腎苦燥﹐急食辛以潤之﹞。𨿽手少陰﹝心﹞引經﹐乃足少陰﹝腎﹞本藥﹐能通精气﹐利九竅﹐故耳聾鼻﹝音甕﹐鼻塞不聞香臭也。風寒入腦﹐故气不宣通。寒宜表﹐熱宜淸﹐有息肉者﹐爲末吹鼻﹞﹑倒睫便澀者宜之。散結溫經﹐破痰下乳﹐行血發汗﹝能發少陰之汗。仲景治少陰證反發熱﹐麻黃附子細辛湯﹐乃治邪在裏之表劑﹞。然味濃性烈不可過用﹝不可過一錢﹐多則气不通﹐悶絕而死﹐𨿽而無傷可驗﹐開平獄嘗治此﹐不可不知﹞。

味極辛﹐產華陰者眞﹝杜蘅﹑鬼督郵﹑徐長卿皆可亂之﹞﹐揀去雙葉者用。惡黃﹑山茱。畏硝石﹑滑石。反藜蘆。

艸部

柴胡

宣﹐發表和裏﹐退熱升陽苦平微寒﹐味薄气升爲陽。主陽气下陷﹐能引淸气上行﹐而平少陽﹑厥陰之邪熱﹝肝﹑膽﹑心包﹑三焦相火。時珍曰﹕行少陽﹐黃芩爲佐﹔行厥陰﹐黃連爲佐﹞﹐宣暢气血﹐散結調經﹝昂按﹕人第知柴胡能發表﹐而不知柴胡最能和裏。故勞藥﹑血藥﹐往往用之。補中益气湯﹐逍遙散﹐皆用柴胡﹐取其和中﹐皆非解表﹞。爲足少陽﹝膽﹞表藥﹝膽爲淸淨之府﹐無出無入﹐其經在半表半里﹐法當和解﹐小柴胡湯之屬是也。若病在太陽﹐服之太早﹐則引賊入門﹔若病入陰經﹐復服柴胡﹐則重虛其表。最宜詳愼﹞。

治傷寒邪熱﹝仲景有大﹑小柴胡湯﹞﹐痰熱結實﹐虛勞肌熱﹝寇宗曰﹕柴胡﹐《本經》並無一字治勞﹐《藥性論》《日華子》皆言補勞傷﹐醫家執而用之﹐貽誤無窮。時珍曰﹕勞有五﹐若勞在肝﹑膽﹑心﹑心包有熱﹐則柴胡乃手足厥陰﹑少陽必用之藥﹔勞在脾胃有熱﹐或陽气下陷﹐則柴胡爲升淸退熱必用之藥。惟勞在肺腎者﹐不可用耳﹐寇氏一槪擯斥﹐殊非通論。昂按﹕楊氏秦艽扶羸湯﹐治肺痿成勞﹐咳嗽聲嗄﹐體虛自汗﹐用柴胡爲君﹐則肺勞亦有用之者矣。《藥性論》甄權著﹞﹐嘔吐心煩﹝邪在半表半里﹐則多嘔吐﹞﹐諸瘧寒熱﹝東垣曰﹕諸瘧以柴胡爲君﹐佐以引經之藥。李士材曰﹕瘧非少陽經愼用。諭嘉言曰﹕瘧發必有寒有熱﹐蓋外邪伏於半表半里﹐適在少陽所主之界。入與陰爭﹐陽勝則熱﹔出與陽爭﹐陰勝則寒。旣純熱無寒﹐爲癉瘧溫瘧﹐純寒無熱﹐爲牝瘧﹐要皆自少陽而造其極偏。補偏救獘﹐亦必返還少陽之界﹐使陰陽協和而後愈也。謂少陽而兼他經則有之﹐謂他經而不涉少陽﹐則不成其爲瘧矣﹐脈縱屢遷﹐而弦之一字﹐實貫徹之也。昂按﹕瘧之不離少陽。猶咳之不離於肺也。談藪云﹕張知閣久病瘧﹐熱時如火﹐年餘骨立。醫用茸﹐附諸藥﹐熱益甚。孫琳投以小柴胡湯﹐三服脫然。琳曰﹕此名勞瘧﹐熱從髓出﹐加以剛劑﹐气血愈虧。熱有在皮膚﹑在臟腑﹑在骨髓﹐在骨髓者﹐非柴胡不可﹐若得銀柴胡﹐只須一服﹐南方者力減﹐故三服乃效也。時珍曰﹕觀此則得用藥之妙的矣。昂按﹕據孫氏之說﹐是柴胡亦能退骨蒸也﹞﹐頭眩目赤﹐胸痞脇痛﹝凡脇痛﹐多是肝木有餘﹐宜小柴胡湯加靑皮﹑川芎﹑白芍。又左脇痛﹐宜活血行气﹔右脇痛﹐宜消食行痰﹞﹐口苦耳聾﹝皆肝膽之邪﹞﹐婦人熱入血室﹝衝爲血海﹐卽血室也﹐男女皆有之。柴胡在髒主血﹐在經主气﹞﹐胎前產後諸熱﹐小兒痘疹﹐五疳羸熱﹐散十二經瘡疽﹐血凝气聚﹐功同連翹﹝連翹治血熱﹐柴胡治气熱﹐爲少異﹞。陰虛﹐火炎气升者禁用。

銀州者根長尺餘﹐微白﹐治勞疳良。北產者如前胡而軟者良﹐南產者彊硬不堪用。外感生用﹐內傷升气酒炒用根﹐中及下降用梢﹐有汗﹑咳者蜜水炒。前胡﹑半夏爲使。惡皂角。

艸部

前胡

宣﹐解表﹐瀉﹐下气﹐治風痰辛以暢肺解風寒﹐甘以悅脾理胸腹﹐苦瀉厥陰﹝肝﹞之熱﹐寒散太陽﹝膀胱﹞之邪﹝微寒﹐一云微溫﹞。性陰而降﹐功專下气﹐气下則火降而痰消﹝气有餘便是火﹐火則生痰﹞。能除實熱。

治痰熱哮喘﹐咳嗽嘔逆﹐痞膈霍亂﹐小兒疳气﹐有推陳致新之績。明目安胎。無外感者忌用﹝按﹕柴胡﹑前胡均是風藥。但柴胡性升﹑前胡性降﹐爲不同。肝膽經風痰﹐非前胡不能除﹞。

皮白肉黑﹐味甘﹑气香者良。半夏爲使。惡皂角。忌火。

艸部

麻黃

輕﹐發汗辛溫微苦﹝僧繼洪曰﹕中牟產麻黃﹐地冬不積雪﹐性熱﹐故過服泄眞气﹞。入足太陽﹝膀胱﹞﹐兼走手少陰﹑陽明﹝心﹑大腸﹞而爲肺家專藥。能發汗解肌﹐去營中寒邪﹑衛中風熱。

調血脈﹐通九竅﹐開毛孔。

治中風傷寒﹝中﹐猶傷也﹞﹐頭痛溫瘧﹐咳逆上气﹝風寒郁於肺經。經曰﹕諸气郁﹐皆屬於肺﹞﹐痰哮气喘﹝哮證宜瀉肺气﹐𨿽用麻黃﹐而不出汗﹐本艸未載﹞﹐赤黑斑毒﹝胃熱。

一曰斑證﹐表虛不得再汗﹐非便閉亦不可下﹐只宜淸解其熱﹞﹐毒風疹痺﹐皮肉不仁﹐目赤腫痛﹐水腫風腫。過劑則汗多雲陽﹐夏月禁用﹝汗者心之液﹐過汗則心血爲之動搖﹐乃驍悍之劑。丹溪以人參﹑麻黃同用﹐亦攻補法也。東垣曰﹕十劑曰輕可去實﹐葛根﹑麻黃之屬是也。邪客皮毛﹐腠理閉拒﹐營衛不行﹐故謂之實﹐二藥輕淸﹐故可去之。時珍曰﹕麻黃太陽經藥﹐兼入肺經﹐肺主皮毛﹔葛根陽明經藥﹐兼入脾經﹐脾主肌肉。二藥皆輕揚發散﹐而所入不同。王好古曰﹕麻黃治衛實﹐桂枝治衛虛﹐𨿽皆太陽經藥﹐其實營衛藥也。心主營爲血﹐肺主衛爲气。故麻黃爲手太陰之劑﹐桂枝爲手少陰心之劑。時珍曰﹕仲景治傷寒﹐無汗用麻黃﹐有汗用桂枝﹐未有究其精微者。津液爲汗﹐汗卽血也﹐在營則爲血﹐在衛則爲汗。寒傷營﹐營血內澀。不能外通於衛﹐衛气閉固﹐津液不行﹐故無汗發熱而惡寒﹔風傷衛﹐衛气外滯﹐不能內護於營﹐營气虛弱﹐津液不固﹐故有汗發熱而惡風。然風寒皆由皮毛而入﹐皮毛肺之合也﹐蓋皮毛外閉﹐則邪熱內攻﹐故用麻黃﹑甘艸同桂枝﹐引出營分之邪﹐達之肌表﹔佐以杏仁﹐泄肺而和气。汗後無大熱而喘者加石膏。《活人書》﹐夏至後加石膏知母﹐皆泄肺火之藥﹐是麻黃湯𨿽太陽發汗重劑﹐實散肺經火郁之藥。腠理不密﹐則津液外泄﹐而肺气虛﹐虛則補其母﹐故用桂枝同甘艸﹐外散風邪以救表﹐內伐肝木以防脾﹔佐以芍藥﹐泄木而固脾﹔使以姜﹑棗﹐行脾之津液而和營衛。下後微喘者﹐加濃朴﹑杏仁﹐以利肺气也。汗後脈沈遲者加人參﹐以益肺气也。《活人書》﹐加黃芩爲陽旦湯﹐以瀉肺熱也。是桂枝湯𨿽太陽解肌輕劑﹐實爲理脾救肺之藥也。諸家皆以麻黃桂枝爲肺經藥﹐謂傷寒傳足不傳手者誤也。桂能平肝﹞。

發汗用莖去節﹐煮十餘沸﹐掠去浮沫﹐或用醋湯略泡。

備用﹐亦有用蜜炒者﹝庶免太發﹞﹐止汗用根節﹝無時出汗爲自汗﹐屬陽虛﹔夢中出汗爲盜汗﹐屬陰虛。用麻黃根﹑蛤粉﹑粟米等分爲末﹐袋盛撲之佳。時珍曰﹕麻黃髮汗﹐駛不能禦﹔根節止汗﹐效如影響﹐物理不可測如此。自汗有風濕﹑傷風﹑風溫﹐气虛﹑血虛﹑脾虛﹑陰虛﹑胃熱﹑痰飲﹑中暑﹑亡陽﹑柔痙等證﹐皆可加用。蓋其性能行周身肌表﹐引諸藥至衛分而固腠理。汗𨿽爲心液﹐然五臟亦各有汗。經曰﹕飲食飽甚﹐汗出於胃﹔驚而奪精﹐汗出於心﹔持重遠行﹐汗出於腎﹔疾走恐懼﹐汗出於肝﹔搖體勞苦﹐汗出於脾﹞。濃朴﹑白薇爲使。惡辛夷﹑石膏。

艸部

荊芥

一名假蘇

輕﹐宣﹐發表﹐祛風﹐理血辛苦而溫﹐芳香而散。入肝經气分﹐兼行血分。其性升浮能發汗﹝又云﹕止冷汗﹑虛汗﹞﹐散風濕﹐淸頭目﹐利咽喉。治傷寒頭痛﹐中風口噤﹐身彊項直﹐口面斜﹐目中黑花。

其气溫散﹐能助脾消食﹝气香入脾﹞﹐通利血脈。治吐衄腸風﹐崩中血痢﹐產風血運﹝產後去血過多﹐腹內空虛﹐則自生風。故常有崩運之患﹐不待外風襲之也。荊芥最能散血中之風﹐華佗愈風散﹐荊芥三錢﹐微焙爲末﹐豆淋酒調服﹐或童便服﹐諸家云甚效﹞﹐瘰瘡腫。淸熱散瘀﹐破結解毒﹝結散熱淸﹐則血涼而毒解﹐爲風病﹑血病﹑瘡家聖藥﹞。荊芥功本治風﹐又兼治血者﹐以其入風木之髒﹐卽是藏血之地也。李士材曰﹕風在皮裏膜外﹐荊芥主之﹐非若防風能入骨肉也。

連穗用﹝穗在於巓﹐故善升發﹞﹐治血炒黑用﹝凡血藥用山梔﹑漧薑﹑地楡﹑棕櫚﹑五靈脂等﹐皆應炒黑者﹐以黑勝紅也﹞。反魚蟹﹑河豚﹑驢肉。

艸部

連翹

輕﹐宣﹐散結﹐瀉火微寒升浮。形似心﹝實以蓮房有瓣﹞﹐苦入心﹐故入手少陰﹐厥陰﹝心﹑心包﹞气分而瀉火﹐兼除手﹑足少陽﹝三焦﹑膽﹞﹐手陽明經﹝大腸﹞气分濕熱。散諸經血凝﹑气聚﹝營气壅遏﹐衛气郁滯﹐遂成瘡腫﹞﹐利水通經﹐殺虫止痛﹐消腫排膿﹝皆結者散之。凡腫而痛者爲實邪﹐腫而不痛爲虛邪﹐腫而赤者爲結熱﹐腫而不赤爲畱气停痰﹞﹐爲十二經瘡家聖藥﹝經曰﹕諸瘡痛癢皆屬心火﹞。

艸部

紫蘇

宣﹐發表﹐散寒味辛入气分﹐色紫入血分。香溫散寒﹐通心利肺﹐開胃益脾﹝气香入胃﹞﹐發汗解肌﹐和血下气﹐寬中消痰﹐祛風定喘﹐止痛安胎﹐利大﹑小腸﹐解魚﹑蟹毒。多服泄人眞气﹝時珍曰﹕同陳皮﹑砂仁﹐行气安胎﹔同霍香﹑烏藥﹐溫中止痛﹔同香附﹑麻黃﹐發熱解肌﹔同芎﹑當歸﹐和血散血﹔同桔梗﹑枳殼﹐利膈寬腸﹔同卜子﹑杏仁﹐消痰定喘﹔同木瓜﹑濃朴﹐散溫解暑治霍亂香港腳﹞。

气香者良。宜橘皮。忌鯉魚。

蘇子與葉同功。潤心肺﹐尢能下气定喘﹐止嗽消痰﹐利膈寬腸﹐溫中開郁﹝有蘇子降气湯﹞。

蘇梗下气稍緩﹐虛者宜之﹝葉發汗散寒﹑梗順气安胎﹐子降气開郁﹑消痰定喘。表弱气虛者忌用葉﹐腸滑气虛者忌用子﹞﹐炒﹑研用。

艸部

薄荷

輕﹐宣﹐散風熱辛能散﹐涼能淸﹝本經溫﹐蓋體溫而用涼也﹞﹐升浮能發汗。搜肝气而抑肺盛﹐消散風熱﹐淸利頭目。

治頭痛頭風﹐中風失音﹐痰嗽口气﹐語澀舌胎﹝含漱﹞﹐眼耳咽喉﹐口齒諸病﹝辛香通竅﹐而散風熱﹞﹐皮膚癮疹﹐瘰瘡疥﹐驚熱﹝凡小兒治驚藥﹐俱宜薄荷湯調﹞﹐骨蒸。破血止痢﹝能治血痢。血痢病在凝滯﹐辛能散﹐涼能淸﹞。虛人不宜多服﹝能發汗疏表﹐夏月多服﹐泄人元气﹞。

蘇產气芳者良﹝薄荷﹐貓之酒也﹔犬﹐虎之酒也﹔蜈蚣﹐雞之酒也﹔桑椹﹐鳩之酒也﹔莽艸﹐魚之酒也﹐食之皆醉。被貓傷者﹐薄荷汁塗之﹞。

艸部

雞蘇

一名水蘇﹐一名龍腦薄荷

輕﹐宣﹐散熱﹐理血辛而微溫。淸肺下气理血﹐辟惡而消穀。

治頭風目眩﹐肺痿血痢﹐吐衄崩淋﹐喉腥口臭﹐邪熱諸病﹝《局方》有龍腦雞蘇丸﹞。

方莖中虛﹐似蘇葉而微長﹐密齒面皺﹐气甚辛烈。

艸部

木賊

輕﹐發汗﹐退目翳溫微甘苦。中空輕揚﹐與麻黃同形﹑性﹔亦能發汗解肌﹐升散火郁﹑風濕﹐入足厥陰﹐少陽血分。益肝膽。

治目疾﹐退翳膜﹝翳乃肝邪郁遏﹐不能上通於目﹞﹐及疝痛脫肛﹐腸風痔﹐赤痢崩中諸血病。

艸部

浮萍

輕﹐發汗﹐利濕辛散輕浮。入肺經﹐達皮膚﹐能發揚邪汗﹝丹溪曰﹕浮萍發汗﹐甚於麻黃﹞﹐止瘙癢﹑消渴﹝搗汁服﹞生於水﹐又能下水气﹐利小便。

治一切風濕癱瘓﹝浮萍一味﹐蜜丸酒服﹐治三十六種風﹔濃煮汁浴﹐治惡疾瘡癩徧身﹞。

燒煙辟蚊。

紫背者良。

艸部

蒼耳子

一名耳﹐卽詩卷耳

輕﹐發汗﹐散風濕甘苦性溫。善發汗散風濕﹐上通腦頂﹐下行足膝﹐外達皮膚。

治頭痛目暗﹐齒痛鼻淵﹐肢攣痺痛﹐瘰瘡疥﹝采根葉熬﹐名萬應膏﹞﹐徧身瘙癢﹝作浴湯佳﹞。

去刺﹐酒拌蒸。忌豬肉﹝《聖惠方》云﹕葉搗汁﹐治產後痢﹞。

艸部

天麻

宣﹐祛風辛溫﹐入肝經气分。益气彊陰﹐通血脈﹐彊筋力﹐疏痰气。

治諸風眩掉﹐頭旋眼黑﹐語言不遂﹐風濕﹝音頑﹞痺﹐小兒驚癇﹝諸風掉眩﹐皆屬肝木。肝病不能榮筋﹐故見前癥。天麻入厥陰而治諸疾﹐肝气和平﹐諸疾自瘳﹞。血液衰少及類中風者忌用﹝風藥能燥血故也。昂按﹕風藥中須兼養血藥﹐制其燥也。養血藥或兼搜風藥﹐宣其滯也。古云﹔治風先治血﹐血行風自滅﹞。

根類黃瓜﹐莖名赤箭﹐有風不動﹐無風反搖﹐一名定風艸。明亮堅實者佳﹐濕紙包煨熟﹐切片﹐酒浸一宿焙用。

艸部

秦艽

宣﹐去寒濕苦燥濕﹐辛散風。去腸胃之熱﹐益肝膽之气﹐養血榮筋﹝風藥中潤劑﹐散藥中補劑﹞。

治風寒濕痺﹝經曰﹕風寒濕三气雜至﹐合而爲痺。風勝爲行痺﹐寒勝爲痛痺﹐濕勝爲著痺。痺在於骨則體重﹐在脈則血澀﹐在筋則拘攣﹐在肉則不仁﹐在皮則寒﹞﹐通身攣急﹐﹝血不榮筋﹞﹐虛勞骨蒸﹝時珍曰﹕手足陽陰經藥﹐兼入肝膽。陽明有濕﹐則手足酸痛寒熱﹐有熱則日晡潮熱骨蒸。《聖惠方》治急勞煩熱﹐秦艽﹑柴胡各一兩﹐甘艸五錢﹐爲末﹐每服三錢。治小兒骨蒸潮熱食減瘦弱﹐秦艽﹑炙甘艸各一兩﹐每服一二錢﹐錢乙加薄荷五錢﹞﹐疸黃酒毒﹐腸風瀉血﹐口噤牙痛﹝齒下齦屬手陽明大腸經。張潔古曰﹕秦艽能去下牙痛﹐及本經風濕﹞。濕勝風淫之證﹐利大小便﹝牛乳點服﹐兼治黃膽﹐煩渴便赤﹞。

形作羅紋相交﹐長大黃白左紋者良。菖蒲爲使﹐畏牛乳。

艸部

艸

宣﹐去風濕苦辛。生寒﹐熟溫。

治肝腎風气﹐四肢麻痺﹐筋骨冷痛﹐腰膝無力﹐風濕瘡瘍。若痺痛由脾腎兩虛﹑陰血不足﹐不由風濕而得者﹐忌服﹝風藥能燥血﹞。

江東人呼豬爲﹐其艸似豬詠臭﹐故名﹝唐成訥有進表。宋張詠進表云﹕其艸金稜銀綫﹐素莖紫﹐對節而生﹐頗同蒼耳。臣喫百服﹐眼目淸明﹐卽至千服﹐須髮烏黑﹐筋力輕健﹐效驗多端﹞。以五月五日﹑六月六日﹑七月七日﹑九月九日采者尢佳。去粗莖﹐畱枝葉花實﹐酒拌蒸曬九次﹐蜜丸﹐甚益元气﹝辛苦气寒﹐故必蒸曬九次加以酒蜜﹐則苦寒之陰濁盡去﹐而淸香之美味見矣。數不至九﹐陰濁未盡﹐則不能透骨搜風而卻病也﹞。搗汁熬膏﹐以甘艸﹑生地煎膏﹐煉蜜三味收之﹐酒調服尢妙。

艸部

威靈仙

宣﹐行气﹐祛風辛泄气﹐鹹泄水﹝《本艸》苦﹐元素甘﹞﹐气溫屬木。其性善走﹐能宣疏五臟﹐通行十二經絡。

治中風痛風﹐頭風頑痺﹝濕熱流於肢節之間﹐腫屬濕﹐痛屬熱﹐汗多屬風﹐麻屬气虛﹐木屬濕痰死血。十指麻木﹐亦是胃中有濕痰死血﹐脾主四肢故也。痛風當分新久﹐新痛屬寒﹐宜辛溫藥﹔久痛屬熱﹐宜淸涼藥。河間所謂暴病非熱﹐久病非寒是也。大法宜順气﹑淸痰﹑搜風﹑散濕﹑養血﹑去瘀爲要。威靈仙傳曰﹕一人手足不遂數十年﹐遇新羅僧曰﹐得一藥可治﹐入山求之﹐乃威靈仙也﹐服之而愈﹞﹐癥瘕積聚﹐痰水宿膿﹐黃膽浮腫﹐大小腸祕﹐風濕痰气﹐一切冷痛。性極快利﹐積不痊者﹐服之有捷效。然疏泄眞气﹐弱者愼用。和砂仁﹑沙糖﹑醋煎﹐治諸骨哽。

根叢須數百條﹐長者二尺餘﹐色深黑﹐俗名鐵腳威靈仙。忌茗﹑麵湯。

艸部

釣藤鉤

宣﹐除風熱﹐定驚甘微苦寒。除心熱﹐平肝風。

治大人頭旋目眩﹐小兒驚啼螈﹝音熾縱。筋急而縮爲螈﹐筋緩而弛爲﹐伸縮不已爲螈﹐俗謂之搐搦是也﹞﹐客忤胎風﹐發斑疹。主肝風相火之病﹐風靜火息﹐則諸證自除﹝相火散行於膽﹑三焦﹑心包﹞。

有刺﹐類釣鉤。藤細多鉤者良﹝純用鉤﹐其功加倍﹞。久煎則無力。

艸部

茵芋

宣﹐去風濕辛苦微溫﹐有小毒。

治風濕拘攣痺痛﹝時珍曰﹕古方治風癇﹐有茵芋丸﹔治風痺﹐有茵芋酒﹔治產後風﹐有茵芋膏。風濕諸證多用之。茵芋﹑石南﹑莽艸﹐皆治風妙品﹐近世罕知。莽艸辛溫有毒﹐治頭風癰腫乳癰疝瘕。蘇頌曰﹕古方風濕諸酒多用之﹐今人取葉煎湯熱含﹐治牙虫喉痺甚效。

甄權曰﹕不入湯﹞。

莖赤﹐葉如石橊而短濃﹐莖炙用。

艸部

當歸

補血﹐潤燥﹐滑腸甘溫和血﹐辛溫散內﹐苦溫助心﹑散寒﹝諸血屬心﹐凡通脈者﹐必先補心﹐當歸苦溫助心﹞。入心﹑肝﹑脾﹝心生血﹐肝藏血﹐脾統血﹞﹐爲血中之气藥。

治虛勞寒熱﹐咳逆上气﹝血和則气降﹞﹐溫瘧﹝厥陰肝邪﹞痢﹝便血曰﹞﹐頭痛腰痛﹐心腹諸痛﹝散寒和气﹞﹐風痙無汗﹝痙音擎上聲。身彊項直﹐角弓反張曰痙。無汗爲剛痙﹐有汗爲柔痙。當歸辛散風﹐溫和血。產後亦有發痙者﹐以脫血無以養筋也﹐宜十全大補湯﹞﹐痿痺癥瘕﹝筋骨緩縱﹐足不任地曰痿﹔風寒濕客於肌肉﹑血脈曰痺﹔血凝气聚﹐按之堅硬曰癥﹔𨿽堅硬而聚散無常曰瘕﹐尙未至癥也﹞﹐癰疽瘡瘍﹐衝脈爲病﹐气逆裏急﹐帶脈爲病﹐腹痛腰溶溶如坐水中﹝衝脈起於腎下﹐出於气街﹐挾臍上行﹐至胸中﹐上頏顙﹐滲諸陽﹐灌諸經﹐下行入足﹐滲三陰﹐灌諸絡﹐爲十二經脈之海﹐主血。帶脈橫圍於腰如束帶﹐總約諸脈﹞﹐及婦人諸不足﹐一切血證﹐陰虛而陽無所附者。

潤腸胃﹐澤皮膚﹐養血生肌﹝血旺則肉長﹞﹐排膿止痛﹝血和則痛止﹞。然滑大腸﹐瀉者忌用﹝當歸爲君﹐白芍爲臣﹐地黃爲佐﹐芎爲使﹐名四物湯。治血之總劑﹐血虛佐以人參﹑黃﹔血熱佐以條芩﹑梔﹑連﹔血積佐以大黃﹑牽牛。昂按﹕血屬陰﹐四物能養陰﹐陰得其養﹐則血自生﹐非四物能生血也。若气虛血弱之人﹐當用人參﹐取陽旺生陰血之義。多有過服四物陰滯之藥﹐而反致害者﹞。使气血各有所歸﹐故名﹝血滯能通﹐血虛能補﹐血枯能潤﹐血亂能撫﹐蓋其辛溫能行气分﹐使气調而血和也。東垣曰﹕頭﹐止血而上行﹔身﹐養血而中守﹔尾﹐破血而下流﹔全﹐活血而不走。雷﹑海藏並曰﹕頭﹐破血。時珍曰﹕治上用頭﹐治中用身﹐治下用尾﹐通治全用。一定之理也﹞。

川產力剛善攻﹐秦產力柔善補。以秦產頭園尾多肥潤气香者良﹐名馬尾當歸﹔尾粗堅枯者﹐名頭當歸﹐只宜發散用。治血酒制﹐有痰姜制﹝昂按﹕當歸非治痰藥﹐姜制亦臆說耳﹞。畏菖蒲﹑海藻﹑生薑。惡濕面。

艸部

芎

補血潤燥﹐宣﹐行气搜風辛溫升浮。爲少陽﹝膽﹞引經﹐入手﹑足厥陰﹝心包﹑肝﹞气分﹐乃血中气藥。助淸陽而開諸郁﹝丹溪曰﹕气升則郁自降﹐爲通陰陽血气之使﹞﹐潤肝燥而補肝虛﹝肝以瀉爲補﹐所謂辛以散之﹐辛以補之﹞﹐上行頭目﹐下行血海﹝衝脈﹞﹐搜風散瘀﹐止痛調經。

治風濕在頭﹐血虛頭痛﹝能引血下行﹐頭痛必用之。加各引經藥﹐太陽羌活﹐陽明白芷﹐少陽柴胡﹐太陰蒼術﹐少陰細辛﹐厥陰吳茱萸。丹溪曰﹕諸經气郁﹐亦能頭痛﹞﹐腹痛脇痛﹐气郁血郁﹐濕瀉血痢﹐寒痺筋攣﹐目淚多涕﹝肝熱﹞﹐風木爲病﹝諸風掉眩﹐皆屬肝木﹞。

及癰疽瘡瘍﹝癰從六腑生﹐疽從五臟生﹐皆陰陽相滯而成。气爲陽﹐血爲陰﹐血行脈中﹐气行脈外﹐相並周流。寒濕搏之﹐則凝滯而行遲﹐爲不及﹔火熱搏之﹐則沸騰而行速﹐爲太過﹔气郁邪入血中﹐爲陰滯於陽﹔血郁邪入气中﹐爲陽滯於陰﹐致生惡毒﹐然百病皆由此起也。芎﹑歸能和血行气而通陰陽﹞﹐男婦一切血證。然香竄辛散﹐能走泄眞气﹐單服久服﹐令人暴亡﹝單服則髒有偏勝﹐久服則過劑生邪﹐故有此失。若有配合節制﹐則不至此矣。昂按﹕芍﹑地酸寒爲陰﹐芎﹑歸辛溫爲陽﹐故四物取其相濟以行血藥之滯耳。川芎辛散﹐豈能生血者乎﹖治法云﹕驗胎法﹐婦人過經三月﹐用川芎末﹐空心熱湯調服一匙﹐腹中微動者是胎﹐不動者是經閉﹞。

蜀產爲川芎﹐秦產爲西芎﹐江南爲撫芎。以川產大塊﹑裏白不油﹑辛甘者勝﹐白芷爲使。畏黃連﹑硝石﹑滑石。惡黃﹑山茱萸。

艸部

白芍藥

補血﹐瀉肝﹐澀﹐斂陰苦酸微寒﹐入肝脾血分﹐爲手﹑足太陰﹝肺脾﹞行經藥。瀉肝火﹝酸斂汗﹐肝以斂爲瀉﹐以散爲補﹞﹐安脾肺﹐固腠理﹝肺主皮毛﹐脾主肌肉。肝木不克土﹐則脾安。土旺能生金﹐則肺安。脾和肺安﹐則腠理固矣﹞﹐和血脈﹐收陰气﹐斂逆气﹝酸主收斂﹞﹐散惡血﹐利小便﹝斂陰生津﹐小便自利﹐非通行之謂也﹞﹐緩中止痛﹝東垣曰﹕經曰損其肝者﹐緩其中﹐卽調血也﹞益气除煩﹐斂汗安胎﹐補勞退熱。

治瀉痢後重﹝能除胃中濕熱﹞﹐脾虛腹痛﹝瀉痢俱太陰病﹐不可缺此﹐寒瀉冷痛忌用。

虞天民曰﹕白芍不惟治血虛﹐大能行气。古方治腹痛﹐用白芍四錢﹐甘艸二錢﹐名芍藥甘艸湯。蓋腹痛因營气不從﹐逆於肉裏﹐白芍能行營气﹐甘艸能斂逆气﹐又痛爲肝木克脾土﹐白芍能伐肝故也。天民又曰﹕白芍只治血虛腹痛﹐余不治﹐以其酸寒收斂﹐無溫散之功也﹞﹐心痞脇痛﹝脇者﹐肝膽二經往來之道。其火上衝﹐則胃脘痛﹐橫行則兩脇痛。白芍能理中瀉肝﹞﹐肺脹喘噫﹝噯同﹞﹐癰腫疝瘕。其收降之體﹐又能入血海﹝衝脈爲血海﹐男女皆有之﹞﹐而至厥陰﹝肝﹞。治鼻衄﹝鼻血曰衄﹐音女六切﹞目澀﹐肝血不足﹝退火益陰﹐肝血自足﹞﹐婦人胎產﹐及一切血病。又曰產後忌用﹝丹溪曰﹕以其酸寒伐生發之气也﹐必不得已﹐酒炒用之可耳。時珍曰﹕產後肝血已虛﹐不可更瀉也。寇氏曰﹕減芍藥以避中寒。微寒如芍藥﹐古人猶諄諄告誡﹐況大苦大寒﹐可肆行而莫之忌耶﹖同白術補脾﹐同參﹑補气﹐同歸﹑地補血﹐同芎瀉肝﹐同甘艸止腹痛﹐同黃連止瀉痢﹐同防風發痘癥﹐同姜﹑棗溫經散濕﹞。

赤芍藥主治略同﹐尢能瀉肝火﹐散惡血﹐治腹痛堅積﹐血痺疝瘕﹝邪聚外腎爲疝﹐腹內爲瘕﹞﹐經閉腸風﹐癰腫目赤﹝皆散瀉之功﹞。

白補而收﹐赤散而瀉。白益脾﹐能於土中瀉木﹔赤散邪﹐能行血中之滯。產後俱忌用。

赤白各隨花色﹐單瓣者入藥。酒炒用﹝制其寒﹞﹐婦人血分醋炒﹐下痢後重不炒。惡芒硝﹑石斛。畏鱉甲﹑小薊。反藜蘆。

艸部

生地黃

大瀉火甘苦大寒﹐入心腎。瀉丙火﹝小腸爲丙火﹐心與小腸相表裏﹐導赤散與木通同用﹞﹐淸燥金﹝胃﹑大腸火﹞﹐消瘀通經﹐平諸血逆。治吐衄崩中﹝唾血者﹐血隨唾出﹔咯血者﹐隨痰咯出﹐或帶血絲﹐出腎經及肺經。自兩脇逆上吐出者﹐屬肝經。衄血者﹐血溢於腦﹐從鼻而出﹔咳血者﹐咳出痰內有血﹐並屬肺經。吐出嘔出成盆成碗者﹐屬胃經。經漏不止曰崩﹐血熱則妄行﹐宜以此涼之。虛人忌用﹐用於漧地黃可也﹞﹐傷寒陽彊﹐痘癥大熱﹝痘癥用之甚多﹐本艸未載﹞。多服損胃。

生掘鮮者﹐搗汁飲之﹐或用酒制﹐則不傷胃。生則寒﹐幹則涼﹐熱則溫﹝故分爲三條﹐以便施用﹞。

艸部

漧地黃

補陰﹐涼血甘苦而寒﹐沈陰而降。入手足少陰﹝心﹑腎﹞﹑厥陰﹝心包﹑肝﹞﹐及手太陽經﹝小腸﹞。

滋陰退陽﹐生血涼血。

治血虛發熱﹝經曰﹕陰虛生內熱﹞﹐勞傷咳嗽﹝咳嗽陰虛者﹐地黃丸爲要藥﹐亦能除痰。

丹溪曰﹕久病陰火上升﹐津液生痰不生血﹐宜補血以制相火﹐其痰自除﹞﹐痿痺驚悸﹝有觸而心動曰驚﹐無驚而自動曰悸﹐卽怔忡也。有因心虛火動者﹐有因肝虛膽怯者﹐有因水停心下者﹐火畏水故悸也。地黃能交心腎而益肝膽﹐亦能行水﹐故治之﹞。吐衄尿血﹝痛爲血淋﹐不痛爲尿血。由心﹑腎气結﹐或憂思﹑房勞所致﹐多屬虛寒﹐不可專作熱治﹞血暈崩﹝經曰﹕陰虛陽搏謂之崩﹞﹐足下熱痛﹐折跌絕筋﹝生地一斤﹐瓜姜糟一斤﹐生薑四兩﹐炒熟﹐傷折處﹐冷則易之。又生地汁三分﹐酒一升半﹐煮服﹐下撲損瘀血﹞﹐塡骨髓﹐長肌肉﹐利大小便﹐調經安胎﹐又能殺虫。治心腹急痛﹝《海上方》﹕搗汁和面作飪食﹐能利出虫﹐忌用鹽。《本艸匯》曰﹕丹溪雲气病補血﹐𨿽不中病﹐亦無害也。不知血藥屬陰﹐其性凝滯﹐若胃虛气弱之人﹐過服歸地等劑﹐反致痞悶﹐飲食減少﹐變證百出﹐至死不悟﹐豈不惜哉﹗大抵血虛﹐固不可專補其气﹐而气虛亦不可徒補其血也。凡勞病﹐陽虛宜四君補气﹔陰虛宜四物補血﹔陰陽俱虛者﹐宜合用﹐名八珍湯﹞。

江浙生者﹐南方陽气力微﹔北方生者﹐純陰力大﹐以懷慶肥大菊花心者良。酒制則上行外行﹐姜制則不泥膈。惡貝母。畏蕪荑。忌萊菔﹑蔥﹑蒜﹑銅鐵器。得酒﹑門冬﹑丹皮﹑當歸良。

艸部

熟地黃

平補肝腎﹐養血滋陰甘而微溫。入手足少陰﹑厥陰經。滋腎水﹐補眞陰﹐塡骨髓﹐生精血﹐聰耳明目﹝耳爲腎竅﹐目爲肝竅。目得血而能視。耳得血而能聰﹞﹐黑髮烏髭。治勞傷風痺﹐胎產百病﹐爲補血之上劑﹝丹溪曰﹕產前當淸熱養血爲主﹐產後宜大補气血爲主﹐𨿽有雜證﹐從未治之。

昂按﹕丹溪產後大補气血一語﹐誠至當不易之論。後人不善用之﹐多有風寒未解﹐瘀血未盡﹐妄施峻補﹐反致大害者﹐不可不察。王碩云﹕男子多陰虛﹐宜熟地﹔女子多血熱﹐宜生地﹞。

以好酒拌砂仁末﹐浸蒸曬九次用﹝地黃性寒﹐得酒與火與日則溫。性泥﹐得砂仁則和气﹐且能引入丹田。六味丸用之爲君﹐尺脈弱者加桂﹑附﹐所謂益火之原﹐以消陰翳也。尺脈旺者加知﹑柏﹐所謂壯水之主﹐以制陽光也﹞。

艸部

何首烏

平補肝腎﹐澀精苦堅腎﹐溫補肝﹐甘益血﹐澀收斂精气。添精益髓﹐養血祛風﹝治風先治血﹐血活則風散﹞﹐彊筋骨﹐烏髭發﹝故名首烏﹞﹐令人有子﹐爲滋補良藥。气血太和﹐則勞瘦風虛﹑崩帶瘡痔﹑瘰癰腫諸病自已﹝營血調則癰腫消。赤者﹐外科呼爲瘡帚﹞止惡瘧﹝益陰補肝﹐瘧疾要藥﹐而本艸不言治瘧。時珍曰﹕不寒不燥功在地黃﹑天冬諸藥之上﹞。

有赤﹑白二種。夜則藤交﹐一名六藤﹐有陰陽交合之象。赤雄入血分﹐白雌入气分。以大如拳﹑五瓣者良﹐三百年者大如栲栳﹐服之成地仙。凡使赤﹑白各半泔浸﹐竹刀刮皮切片﹐用黑豆與首烏拌勻﹐鋪柳甑﹐入砂鍋﹐九蒸九曬用。茯苓爲使。忌諸血﹑無鱗魚﹑萊菔﹑蔥﹑蒜﹑鐵器﹝唐時有何首烏者﹐祖名能嗣﹐父名延秀。能嗣五十八﹐尙無妻子﹐服此藥七日﹐而思人道﹐娶妻連生數子。延秀服之﹐壽百六十歲。首烏又服之﹐壽百三十歲﹐發猶烏黑﹐李翺爲立何首烏傳。然流傳𨿽久﹐服者尙少。明嘉靖初﹐方士邵應節進七寶美髯丹﹐世宗服之﹐連生皇子﹐遂盛行於世。方用赤﹑何首烏各一斤﹐黑豆拌﹐九蒸曬。茯苓半斤﹐乳拌。當歸﹑枸杞﹑菟絲各半斤﹐俱酒浸。牛膝半斤﹐酒浸。同首烏第七次蒸至第九次。破故紙四兩﹐黑芝麻炒﹐蜜丸。並忌鐵器。昂按﹕地黃﹑何首烏皆君藥也﹐故六味丸以地黃爲君﹐七寶丹以何首烏爲君﹐各有配合﹐未可同類而共施也。卽有加減﹐當各依本方隨病而施損益。今人多以何首烏加入地黃丸中﹐合兩方而爲一方﹐是一藥二君﹐安所適從乎﹖失制方之本義也﹞。

艸部

牡丹皮

瀉伏火而補血辛甘寒微。入手足少陰﹝心﹑腎﹞﹑厥陰﹝心包﹑肝﹞。瀉血中伏火﹝色丹故入血分。時珍曰﹕伏火卽陰火也﹐陰火卽相火也。世人專以黃柏治相火﹐不知丹皮之功更勝﹐故仲景腎气丸用之﹞﹐和血﹑涼血而生血﹝血熱則枯﹐涼則生﹞﹐破積血﹝積瘀不去則新血不生﹞﹐通經脈。

爲吐衄必用之藥﹝血屬陰本靜﹐因相火所逼﹐故越出上竅﹞。治中風﹐五勞﹐驚癇螈﹝筋脈伸縮抽掣爲螈。或手足抽掣﹐口眼斜﹐卒然眩僕﹐吐涎身軟﹐時發時止爲癇。皆陰虛血熱﹐風火相搏﹐痰隨火湧所致﹞﹐除煩熱﹐療癰瘡﹝涼血﹞﹐下胞胎﹐退無汗之骨蒸﹝張元素曰﹕丹皮治無汗之骨蒸﹐地骨皮治有汗之骨蒸。神不足者手少陰﹐志不足者足少陰﹐故仲景腎气丸用丹皮﹐治神志不足也。按《內經》曰﹕水之精爲志﹐故腎藏志。火之精爲神﹐故心藏神﹞。

單瓣花紅者入藥﹐肉濃者佳。酒拌蒸用。畏貝母﹑菟絲﹑大黃。忌蒜﹑胡荽﹑伏砒﹝時珍曰﹕花白者補﹐赤者利﹐人所罕悟﹐宜分別之﹞

艸部

續斷

補肝腎﹐理筋骨苦溫補腎﹑辛溫補肝。能宣通血脈而理筋骨。主傷中﹐補不足﹝《經疏》曰﹕味甘故然﹞暖子宮﹐縮小便﹐破瘀血。

治腰痛胎漏﹝懷妊瀝血﹞﹐崩帶遺精﹐腸風血痢﹝《是齋方》﹕平胃散一兩﹐川續斷二錢半﹐每服二錢﹐米飲下﹐治時痢亦驗﹞﹐癰痔腫毒。又主金瘡折跌﹝以功命名﹞﹐止痛生肌。

女科外科﹐需爲上劑。川產良。狀如雞腳﹐皮黃皺節節斷者眞。去向裏硬筋﹐酒浸用。地黃爲使。

艸部

骨碎補

補腎﹐治折傷苦溫補腎﹐故治耳鳴﹝耳鳴必由腎虛﹞﹐及腎虛久瀉﹝研末﹐入豬腎煨熟﹐空心食之。

腎主二便﹐久瀉多屬腎虛﹐不可專責脾胃也﹞。腎主骨﹐故治折傷﹝以功命名﹐粥和敷傷處。

經曰﹕腎者胃之關也。前陰利水﹐後陰利谷﹞﹐牙痛﹝炒黑爲末﹐擦牙﹐咽下亦良﹞。又入厥陰﹝心包﹐肝﹞﹐能破血止血﹝入血行傷﹐故治折傷﹐粥和末裹傷處﹞。

根似姜而扁長﹐去毛用﹐或蜜拌蒸。

艸部

益母艸

一名茺蔚

通行瘀血﹐生新血辛微苦寒。入手﹑足厥陰﹝心包﹑肝﹞。消水行血﹐去瘀生新﹐調經解毒﹝瘀血去則經調﹞。

治血風血暈﹐血痛血淋﹐胎痛產難﹐崩中帶下﹝帶脈橫於腰間﹐病生於此﹐故名爲帶。

赤屬血﹐白屬气。气虛者﹐補中益气而兼升降。血虛者﹐養血滋陰而兼調气﹞。爲經產良藥﹐消疔腫乳癰﹝亦取其散瘀解毒﹞﹐通大小便。然辛散之藥﹐瞳子散大者忌服。

益母子主治略同﹐調經益精﹐明目﹝血滯病目者則宜之﹞活血﹐順气逐風﹝气行則血行﹐血活則風散﹞﹐行中有補。治心煩頭痛﹝血虛血熱之候﹞﹐胎產帶崩﹐令人有子﹝有補陰之功。

時珍曰﹕益母根莖花葉實﹐皆可同用。若治瘡腫胎產﹐消水行血﹐則宜並用﹔若治血分風熱﹐明目調經﹐用子爲良。蓋根莖花葉專於行﹐子則行中有補也。《產寶》濟陰返魂丹﹐小暑端午或六月六日﹐采益母莖葉花實﹐爲末蜜丸﹐治胎產百病。《近效方》﹕搗汁熬膏亦良﹞。忌鐵。子微炒用。

艸部

澤蘭

通﹑行血﹐消水苦泄熱﹐甘和血﹐辛散郁﹐香舒脾。入足太陰﹑厥陰﹝脾﹑肝﹞。通九竅﹐利關節﹐養血气﹐長肌肉﹐破宿血﹐調月經﹐消癥瘕﹐散水腫﹝防己爲使﹞。

治產後血瀝腰痛﹝瘀行未盡﹞﹐吐血鼻血﹐目痛頭風﹐癰毒撲損。補而不滯﹐行而不峻﹐爲女科要藥﹝古方澤蘭丸甚多﹞。

時珍曰﹕蘭艸﹑澤蘭﹐一類二種﹐俱生下濕。紫莖素枝﹐赤節綠葉﹐葉對節生﹐有細齒。但以莖圓節長﹑葉光有歧者爲蘭艸﹔莖微方節短﹑葉有毛者爲澤蘭。嫩時並可﹝音那﹞而佩之﹐《楚辭》所謂紉秋蘭以爲佩是也﹝朱文公《離騷辧證》云﹕必花葉俱香﹐燥濕不變﹐方可刈佩。今之蘭蕙﹐花𨿽香而葉無气﹐質弱易萎﹐不可刈佩﹞﹐吳人呼爲香艸﹐俗名孩兒菊﹝夏日采﹐置發中﹐則發不﹐浸油塗發﹐去垢香澤﹐故名澤蘭﹞。蘭艸走气分﹐故能利水道﹐除痰癖﹐殺蠱辟惡﹐而爲消渴良藥﹝經曰﹕數食肥甘﹐傳爲消渴﹐治之以蘭﹐除陳气也﹞。澤蘭走血分﹐故能消水腫﹐塗癰毒﹐破瘀除癥﹐而爲婦人要藥。以爲今之山蘭者誤矣。

防己爲使﹝寇宗﹑朱丹溪並以蘭艸爲山蘭之葉﹐李時珍考眾說以譏之。按別本云﹕蘭葉甘寒﹐淸肺開胃﹐消痰利水﹐解郁調經﹐閩產者力勝。閩產爲勝﹐則是建蘭矣。李士材云﹕蘭葉稟金水之气﹐故入肺臟﹐東垣方中嘗用之。《內經》所謂治之以蘭除陳气者是也﹐余屢驗之。李時珍又謂東垣所用乃蘭艸也。其集諸家之言曰﹕陳遁齋《閒覽》云楚騷之蘭﹐或以爲都梁香﹐或以爲澤蘭﹐或以爲猗蘭﹐當以澤蘭爲正﹐今之所種如麥門冬者名幽蘭﹐非眞蘭也﹐故陳止齋著盜蘭說以譏之。旣名幽蘭﹐正合騷經矣。方虛谷《訂蘭說》言古之蘭艸卽今之千金艸﹐俗名孩兒菊者﹔今之所謂蘭﹐其葉如茅者﹐根名土續斷﹐因花馥鬱﹐故得蘭名。楊升庵曰﹕世以如蒲萱者爲蘭﹐九畹之受誣也久矣。又吳艸廬《有蘭說》曰﹕蘭爲醫經上品﹐有根有莖﹐艸之植者也。今所謂蘭無枝無莖﹐因黃山谷稱之﹐世遂謬指爲離騷之蘭。寇氏本艸溺於流俗﹐反疑歸說爲非。夫醫經爲實用豈可誣哉﹖今之蘭果可以利水殺虫而除痰癖乎﹖其種盛於閩﹐朱子閩人﹐豈不識其土產而辧析若此。世俗至今﹐猶以非蘭爲蘭﹐何其惑之甚也。

昂按﹕朱子辧蘭﹐援《離騷》紉以爲證﹐竊謂紉亦騷人風致之詞耳。如所云飲木蘭之墜露﹐餐秋菊之落英﹐豈眞露可飲而英可餐乎﹖又云制芰荷以爲衣﹐集芙蓉以爲裳﹐豈眞芰荷可衣芙蓉可裳乎﹖宋儒釋經執泥﹐恐未可爲定論也。第騷經旣言秋蘭﹐則非春蘭明矣。本經旣言澤蘭﹐則非山蘭明矣。是《離騷》之秋蘭﹐當屬本經之澤蘭無疑也。然《離騷》不嘗曰春蘭兮秋菊乎﹖不又曰結幽蘭而延佇乎﹖不又曰疏石蘭以爲芳乎﹖若秋蘭旣屬之澤蘭﹐將所謂春蘭幽蘭石蘭者﹐又不得爲山蘭﹐當是何等之蘭乎﹖且山蘭爲花中最上之品﹐古今評者﹐列之梅﹑菊之前今反屈﹐於孩兒菊之下﹐以爲盜襲其名﹐世間至賤之艸皆收入本艸﹐獨山蘭淸芬佳品﹐擯棄不錄﹐何其不幸若斯之甚也﹗本艸殺虫之藥良多﹐皆未必有驗﹐至於行水消痰﹐固山蘭之葉力所優爲者也。蓋李時珍﹑陳﹑方﹑吳﹑楊輩﹐皆泥定陳藏器以澤蘭﹑蘭艸爲一類二種﹐遂並騷經而疑之。崇澤蘭而黜山蘭﹐遂令蘭艸無復有用之者。不思若以爲一類﹐則《本經》蘭艸一條﹐已屬重出﹐何以《本經》蘭艸反列之上品﹐而澤蘭止爲中品乎﹖況一入气分﹐一入血分﹐迥然不同也。又騷經言蘭者凡五﹐除木蘭人所共識﹐其餘春蘭﹑秋蘭﹑幽蘭﹑石蘭若皆以爲孩兒菊﹐是不特一類二種﹐且四種一類矣。而以爲九畹之受誣﹐豈理也哉﹖蓋《本經》言澤蘭﹐所以別乎山也﹔言蘭艸﹐明用葉而不用其花也﹔騷經言秋蘭﹐所以別乎春也﹔言石蘭﹐所以別乎澤也。愚謂秋蘭當屬澤蘭﹐而春蘭﹑石蘭定是山蘭。其曰幽蘭﹐則山蘭之別名﹐以其生於深山窮谷故也。寇氏﹑朱氏之論﹐又安可全非也﹐姑附愚說﹐以咨多識之士﹞。

艸部

白薇

瀉血熱苦鹹而寒﹐陰陽﹑衝﹑任之藥。利陰气﹐下水气。

主中風身熱支滿﹐忽忽不知人﹝陰虛火旺﹐則內熱主風。火气焚灼﹐故身熱支滿。痰隨火湧﹐故不知人﹞﹐血厥﹝汗出過多血少﹐陽气獨上﹐气塞不行而厥﹐婦人尢多。此證宜白薇湯﹐白薇﹑當歸各一兩﹐參五錢﹐甘艸錢半﹐每服五錢﹞熱淋﹐溫瘧灑灑﹐寒熱酸痛﹝寒熱作﹐則營气不能內營﹐故酸痛﹞﹐婦人傷中淋露﹝血熱。千金白薇散治胎前產後遺尿不知時﹐白薇﹑芍藥等分﹐酒調服。丹溪曰﹕此卽河間所謂熱甚廷孔鬱結﹐神無所依﹐不能收禁之意也。廷孔﹐女人溺孔也﹞﹐產虛煩嘔﹝仲景安中益气竹皮丸用之。《經疏》曰﹕古方調經種子﹐往往用之。蓋不孕緣於血熱血少﹐而其源起於眞陰不足﹐陽勝而內熱﹐故營血日枯也。

益陰淸熱﹐則血自生旺而有子矣﹐須佐以歸﹑地﹑芍藥﹑杜仲﹑蓯蓉等藥﹞。

似牛膝而短小柔軟。去須酒洗用。惡大黃﹑大戟﹑山茱﹑姜﹑棗。

艸部

艾葉

宣﹐理气血﹐燥﹐逐寒濕苦辛。生溫﹐熟熱。純陽之性﹐能回垂絕之元陽。通十二經﹐走三陰﹝太﹑少﹑厥﹞﹐理气血﹐逐寒濕﹐暖子宮﹐止諸血﹐溫中開郁﹐調經安胎﹝胎動腰痛下血﹐膠艾湯良﹐阿膠﹑艾葉煎服﹐亦治虛痢﹞。

治吐衄崩帶﹝治帶要藥﹞﹐腹痛冷痢﹐霍亂轉筋﹝皆理气血﹑逐寒濕之效﹞﹐殺蛇治癬﹝醋煎﹐外科有用幹艾作湯﹐投白礬二三錢﹐洗瘡﹐然後敷藥者。蓋人血气冷﹐必假艾力以佐陽﹐而艾性又能殺虫也﹞。以之灸﹝音九﹞火﹐能透諸經而治百病。血熱爲病者禁用﹝灸火則气下行﹐入藥則熱上衝﹐不可過劑。丹田气弱﹐臍腹冷者﹐以熟艾裝袋﹐兜臍腹甚妙。寒濕香港腳﹐亦宜以此夾入襪內﹞。

陳者良﹐揉搗如綿﹐謂之熟艾﹐灸火用。婦人丸散﹐醋煮搗餅﹐再爲末用﹝入茯苓數片同研﹐則易細﹞。煎服宜鮮者﹐苦酒﹝醋也﹞﹑香附爲使﹝艾附丸﹐調婦人諸病。宋時重湯陰艾﹐自明成化來﹐則以蘄州艾爲勝。云灸酒壇﹐一灸便透。《蒙筌》《發明》﹐並以野艾爲眞蘄艾﹐𨿽香實非艾種﹞。

艸部

延胡索

宣﹐活血﹐利气辛苦而溫。入手足太陰﹝肺﹑脾﹞﹑厥陰﹝心包﹑肝﹞經。能行血中气滯﹐气中血滯﹐通小便﹐除風痺。

治气凝血結﹐上下內外諸痛﹝通則不痛﹞﹐癥瘕崩淋﹐月候不調﹝气血不和﹐因而凝滯﹐不以時至﹞﹐產後血暈﹐暴血上衝﹐折傷積血﹐疝气危急﹐爲活血﹑利气第一藥。然辛溫走而不守﹝獨用力迅﹐宜兼補气血藥﹞﹐通經墜胎﹐血熱﹑气虛者禁用。

根如半夏。肉黃﹑小而堅者良。酒炒行血﹐醋炒止血﹐生用破血﹐炒用調血。

艸部

紅花

古名紅蘭花

通﹐行血﹐潤燥辛苦甘溫。入肺經而破瘀血﹑活血﹝瘀行則血活。有熱結於中﹑暴吐紫黑血者﹐吐出爲好。吐未盡﹐加桃仁﹑紅花行之。大抵鮮血宜止﹐瘀血宜行﹞﹐潤燥﹐消腫止痛﹝凡血熱血瘀﹐則作腫作痛﹞。

治經閉便難﹐血運口噤﹐胎死腹中﹝非活血行血不能下﹞﹐痘瘡血熱﹝本艸不言治痘﹞﹐喉痺不通。又能入心經﹐生新血﹝須兼補益藥爲佐使﹞。俗用染紅﹐並作胭脂﹝胭脂活血解毒。痘疔挑破﹐以油胭脂敷之良﹞。少用養血﹐多則行血﹐過用能使血行不止而斃﹝血生於心包﹐藏於肝﹐屬於衝﹑任。紅花汁與相類﹐故治血病。有產婦血悶而死﹐名醫陸氏以紅花敷十斤煮湯﹐寢婦於上而燻之﹐湯冷再加﹐半日而蘇。《金匱》有紅蘭花酒﹐云治婦人六十二種風﹞。

艸部

茜艸

通﹐行血色赤入營﹐气溫行滯﹐味酸走肝﹐而咸走血﹝《本經》苦寒﹞﹐入厥陰﹝心包﹑肝﹞血分。

能行血止血﹝能行故能止。消瘀通經﹐又能止吐崩尿血﹞﹐消瘀通經﹝酒煎一兩﹐通經甚效﹞。

治風痺黃膽﹝疸有五﹕黃膽﹑谷疸﹑酒疸﹑黃汗疸﹑女勞疸。此蓋蓄血發黃﹐不專於溫熱者也。女勞疸必屬腎虛﹐亦不可以濕熱例治。當用四物﹑知﹑柏壯其水﹐參﹑術培其气﹐隨證而加利濕淸熱藥﹞﹐崩運撲損﹐痔瘡癤。血少者忌用。根可染絳﹐忌鐵。

艸部

紫艸

瀉血熱﹐滑腸甘鹹气寒。入厥陰﹝心包﹑肝﹞血分。涼血活血﹐利九竅﹐通二便﹝鹹寒性滑﹞。

治心腹邪气﹝卽熱也﹞﹐水腫五痘﹐癬惡瘡﹝血熱所致﹞及痘瘡血熱毒盛﹑二便閉澀者﹝血熱則毒閉﹐得紫艸涼之﹐則血行而毒出。大便利者忌之。《活幼心書》云﹕紫艸性寒﹐小兒脾實者可用﹐脾虛者反能作瀉。古方惟用茸﹐取其初得陽气﹐以類觸類﹐用發痘瘡。今人不達此理﹐一槪用之誤矣﹞。瀉者忌用。

去頭須﹐酒洗。

艸部

淩霄花

一名紫葳

瀉血熱甘酸而寒。入厥陰﹝心包﹑肝﹞血分。能去血中伏火﹐破血去瘀。

生產乳餘疾﹐崩帶癥瘕﹐腸結﹝不大便﹞血閉﹐淋風癢﹐血熱生風之證。女科多用﹐孕婦忌之﹝《本經》云﹕養胎。《經疏》云﹕破血之藥﹐非所宜也。肺癰有用之爲君藥者。淩霄花爲末﹐和密陀僧唾調﹐敷酒甚驗﹞。

藤生﹐花開五瓣﹐黃赤有點﹐不可近鼻﹐嗅之傷腦。

艸部

大小薊

瀉﹐涼血甘溫﹝《大明》曰涼﹞。皆能破血下气﹐行而帶補。治吐衄腸癰﹐女子赤白濁﹐安胎﹝涼血之功﹞。

小薊力微﹐能破瘀生新﹐保精養血﹐退熱補虛﹐不能如大薊之消癰毒﹝丹溪曰﹕小薊治下焦結熱血淋。《本事方》﹕一人冷气入陰囊﹐腫滿疼痛﹐煎大薊汁服﹐立瘥﹞。

兩薊相似﹐花如髻。大薊莖髙而葉皺﹐小薊莖低而葉不皺﹐皆用根。

艸部

三七

一名山漆

瀉﹐散瘀﹐定痛甘苦微溫。散血定痛。

治吐血衄血﹐血痢血崩﹐目赤癰腫﹝醋磨塗卽散﹐已破者爲末摻之﹞。爲金瘡杖瘡要藥﹝杖時先服一二錢﹐則血不衝心﹔杖後敷之﹐去瘀消腫易愈。大抵陽明﹑厥陰血分之藥﹐故治血病﹞。

此藥近時始出﹐軍中恃之。從廣西山洞來者﹐略似白芨﹑地黃﹐有節﹐味微甘﹐頗似人參。以末摻豬血中﹐血化爲水者眞﹝近出一種﹐葉似菊艾﹐而勁濃有岐尖﹐莖有赤稜﹐夏秋開黃花﹐蕊如金絲﹐盤紐可愛﹐而气不香﹐根大如牛蒡﹐味甘極。《易繁衍》云是三七﹐治金瘡折傷血病甚效﹐與南中來者不同﹞。

艸部

地楡

澀﹐止血苦酸微寒。性沈而澀﹝本艸未嘗言澀﹐然能收汗止血﹐皆酸斂之功也﹞﹐入下焦﹐除血熱。

治吐衄崩中﹝血虛禁用﹞﹐腸風﹝血鮮者爲腸風﹐隨感而見也﹔血瘀者爲髒毒﹐積久而發也。糞前爲近血﹐出腸﹑胃﹔糞後爲遠血﹐出肺﹑肝﹞血痢﹝蘇頌曰﹕古方斷下多用之。

寇宗曰﹕虛寒瀉痢﹐及初起者忌用。蘇頌﹐著《本艸圖科》﹞。

似柳根﹐外黑裏紅。取上截﹐炒黑用。梢皮行血。得發良。惡麥冬。

艸部

蒲黃

生滑行血﹐炒澀止血甘平。厥陰﹝心包﹑肝﹞血分藥。生用性滑﹐行血消瘀﹐通經脈﹐利小便﹐祛心﹑腹﹑膀胱寒﹑熱﹝同五靈脂﹐治心腹血气痛﹐名失笑散﹞。

療撲打損傷﹐瘡癤諸腫﹝一婦舌脹滿口﹐以蒲黃頻摻﹐比曉乃愈。宋度宗舌脹滿口﹐禦醫用蒲黃﹑榦薑末等分﹐搽之愈。時珍曰﹕觀此則蒲黃之涼血﹑活血可知矣。蓋舌爲心苗﹐心包相火。乃其臣使﹐得漧薑﹐是陰陽相濟也﹞。

炒黑性澀﹐止一切血﹐崩帶泄精。

香蒲﹐花中蕊屑﹐湯成入藥。

艸部

捲柏

生用破血﹐炙用止血生用辛平﹐破血通經﹐治癥瘕淋結。炙用辛溫﹐止血﹐治腸風脫肛。

生石上﹐拳攣如雞足﹐俗呼萬年松。凡使鹽水煮半日﹐井水煮半日﹐焙用。

艸部

茹

瀉﹐破血辛寒﹐有小毒。蝕惡肉﹐排膿血﹐殺疥虫﹐除熱痺﹐破癥瘕﹝《內經》同烏賊骨。治婦人血枯﹞。

根如萊菔﹐皮黃肉白﹐葉長微闊﹐折之有汁﹐結實如豆﹐一顆三粒。甘艸爲使。

艸部

庵子

瀉﹐行水﹐散血苦辛微寒﹝《別錄》微溫﹞。入肝經血分。行水散血﹐散中有補。

治陽痿經澀﹐腰﹑膝﹑骨節重痛﹐產後血气作痛﹐閃銼折傷﹝撲打方多用之﹞。能制蛇﹝見之則爛﹞。

葉似菊而薄﹐莖似艾而粗。薏苡爲使。

艸部

郁金

宣﹐行气解郁﹐瀉﹐泄血破瘀辛苦气寒。純陽之品﹐其性輕揚上行﹐入心及包絡﹐兼入肺經。涼心熱﹐散肝郁﹐下气破血﹝行滯气﹐亦不損正气。破瘀血﹐亦能生新血﹞。

治吐衄尿血﹐婦人經脈逆行﹝經不下行﹐上爲吐衄諸癥。用郁金末﹐加韭汁﹑薑汁﹑童便服﹐其血自淸。痰中帶血者﹐加竹瀝﹞﹐血气諸痛﹐產後敗血攻心﹐癲狂失心﹝癲多喜笑﹐尙知畏懼﹐證屬不足﹔狂多忿怒﹐人莫能制﹐證屬有餘。此病多因驚憂﹑瘀血塞於心竅所致。郁金七兩﹐白礬三兩﹐米糊丸服﹐名白金丸。郁金入心散惡血﹐明礬化頑痰故也﹞﹐痘毒入心﹝郁金一兩﹐甘艸二錢半﹐煮幹焙研末﹐冰片五分﹐每用一錢﹐加豬血五﹑七滴﹐新汲水下。治斑痘始有白泡﹐忽搐入腹﹐紫黑無膿﹞﹐下蠱毒﹝同升麻服﹐不吐則下﹞。

出川廣﹐體銳圓如蟬肚﹐外黃內赤﹐色鮮微香﹐味苦帶甘者眞﹝市人多以姜黃僞之﹞。

艸部

姜黃

瀉﹐破血﹐行气苦辛﹝《本艸》大寒。藏器﹑《大明》曰熱﹞色黃﹐入脾兼入肝經。理血中之气﹐下气破血﹐除風消腫﹐功力烈於郁金。

治气脹血積﹐產後敗血攻心﹐通月經﹐療撲損。片子者能入手臂﹐治風寒濕痺﹝血虛臂痛者勿用。時珍曰﹕入臂治痛﹐其兼理血中之气可知﹞。

出川廣﹝陳藏器曰﹕郁金苦寒色赤﹐姜黃辛溫色黃﹞術味苦色靑﹐三物不同﹐所用各別。

《經疏》曰﹕姜黃主治﹐介乎三稜﹑郁金之間。時珍曰﹕姜黃﹑郁金﹑莪術﹑形狀不同﹐大略相近。但郁金入心﹐專治血﹔姜黃入脾﹐兼治血中之气﹔術入肝﹐治气中之血﹐稍爲不同。今時以扁如漧薑者﹐爲片子姜黃。圓如蟬腹者﹐爲蟬肚郁金﹐並可染色﹐術形𨿽似郁金﹐而色不黃也﹞。

艸部

蓬莪術

瀉﹐破血﹐行气﹐消積辛苦气溫。入肝經血分。破气中之血﹝能通肝經聚血﹞﹐消瘀通經﹐開胃化食﹐解毒止痛。

治心腹諸痛﹐冷气吐酸﹐奔豚癖﹝酒﹑醋磨服。﹐音賢﹐小腹積。癖多見於男子﹐癥瘕多見於婦人。莪術香烈﹐行气通竅﹐同三稜用﹐治積聚諸气良。按﹕五積﹐心積曰伏梁﹐起臍上至心下﹔肝積曰肥气﹐在左脇﹔肺積曰息賁﹐在右脇﹔脾積曰痞气﹐在胃脘右側﹔腎積曰奔豚﹐在小腹上至心下。治之不宜專用下藥﹐恐損眞气﹐宜於破血行气藥中﹐加補脾胃藥。气旺方能磨積﹐正旺則邪自消也。經曰﹕大積大聚﹐其可犯也﹐哀其大半而止﹐過者死。東垣五積方﹐用三稜﹑莪術﹐皆兼人參贊助成功。按治積諸藥﹐神曲﹑麥芽化谷食﹐萊菔化麵食﹐砂﹑阿魏﹑山查化肉食﹐紫蘇化魚﹑蟹毒﹐葛花﹑枳消酒積﹐麝香消酒積﹑果積﹐芫花﹑牽牛﹑大戟行水飲﹐三稜﹑莪術﹑鱉甲消癥瘕﹐木香﹑檳榔行气滯﹐礞石﹑蛤粉功痰積﹐巴豆攻冷積﹐大黃﹑芒硝攻熱積﹐雄黃﹑膩粉攻涎積﹐虻虫﹑水蛭攻血積﹞。

𨿽爲泄劑﹐亦能益气﹝王好古曰﹕故治气短不能接續。大小七香丸﹑積香丸﹑諸湯散中多用之﹞。

根如生薑﹐莪生根下﹐似卵不齊﹐堅硬難搗。灰火煨透﹐乘熱搗之﹝入气分﹞﹐或醋磨酒磨﹐或煮熟用﹝入血分﹞。

艸部

荊三稜

瀉﹐行气﹐破血﹐消積苦平。色白屬金﹝皮黑肉白﹞﹐入肺金血分﹐破血中之气﹝亦通肝經聚血﹞﹐兼入脾經。

散一切血瘀﹑气結﹐瘡硬食停﹐老塊堅積﹝乃堅者削之。從血藥則治血﹐從气藥則治气。須輔以健脾補气藥良。昔有人患癥瘕死﹐遺言開腹取之﹐得病塊如石。文理五色﹐削成刀柄。

因砍三稜﹐柄消成水﹐乃知此藥可療癥瘕﹞﹐消腫止痛﹐通乳墮胎。功近香附而力峻﹐虛者愼用。

色黃體重﹐若鯽魚而小者良。醋浸﹑炒﹐或面裹﹑煨。

艸部

白茅根

瀉火﹐補中﹐止血﹐止噦甘寒。入手少陰﹝心﹞﹐足太陰﹑陽明﹝脾胃﹞。補中益气﹐除伏熱﹐消瘀血﹐利小便﹐解酒毒。

治吐﹑衄諸血﹝心肝火旺﹐逼血上行﹐則吐血﹔肺火盛﹐則衄血。茅根甘和血﹐寒涼血﹐引火下降﹐故治之。撲損瘀血﹐搗汁服。名茅花湯。亦治鼻衄產淋﹞﹐血閉寒熱﹝血瘀則閉﹐閉則寒熱作矣﹞﹐淋瀝崩中﹝血熱則崩﹞﹐傷寒噦逆﹝卽呃逆。《說文》曰﹕噦﹐气牾也。

東垣作漧嘔之甚者﹐未是﹞﹐肺熱喘急﹐內熱煩渴﹐黃膽水腫﹝淸火行水。時珍曰﹕良藥也﹐世人以微而忽之﹐惟事苦寒之劑﹐傷沖和之气﹐烏足知此哉﹞。

茅鍼﹐潰癰癤﹝酒煮服。一鍼潰一孔﹐二鍼潰二孔﹞﹐口瘡之神藥。角蒿。

艸部

蘆根

瀉熱﹐止嘔甘益胃﹐寒降火。

治嘔噦反胃﹝胃熱火升﹐則嘔逆﹐食不下。《金匱》方﹕蘆根煎服﹞﹐消渴客熱﹐傷寒內熱﹐止小便數﹝肺爲水之上源﹐脾气散精﹐上歸於肺﹐始能通調水道﹐下輸膀胱。腎爲水髒﹐而主二便﹐三經有熱。則小便數﹐甚至不能少忍﹐火性急速故也。蘆中空﹐故入心肺﹐淸上焦熱﹐熱解則肺之气化行﹐而小便復其常道矣﹞。能解魚﹑蟹﹑河豚毒。

取迸水肥濃者﹐去須﹑節用。

艸部

薴根

瀉熱﹐散瘀甘寒而滑。補陰破瘀﹐解熱潤燥。

治天行熱疾﹐大渴大狂﹐胎動下血﹐諸淋血淋﹐搗貼赤遊丹毒﹐癰疽發背﹐金瘡折傷﹝止血易痂﹞﹐雞魚骨哽﹝搗如龍眼。雞骨﹐雞湯下﹐魚骨﹐魚湯下﹞。汁能化血爲水。

薴皮與產婦作枕﹐止血運﹔安腹上﹐止產後腹痛﹝散瘀之功﹞漚薴汁﹐療消渴。

艸部

薔薇根

瀉濕熱苦澀而冷。入胃﹑大腸經。除風熱﹑濕熱﹐生肌殺虫。

治泄痢消渴﹐牙痛口糜﹝煎汁含漱﹞﹐遺尿好眠﹐癰疽瘡癬。

花有黃﹑白﹑紅﹑紫數色﹐以黃心﹑白色﹑粉紅者入藥。

子﹐名營實﹐酸溫。主治略同﹝《千金》曰﹕薔薇根﹐角蒿﹐口瘡之神藥。角蒿所在多有﹐開淡紅紫花﹐角微彎﹐長二寸許﹐辛苦有小毒。治惡瘡有虫﹐及口齒瘡﹞。

艸部

芭蕉根

瀉熱味甘大寒。治天行熱狂﹐煩悶消渴﹐產後血脹﹝並搗汁服﹞﹐塗癰腫結熱﹝爲末﹐油調敷。霜後者佳﹞。

艸部

大黃

大瀉血分濕熱﹐下有形積滯大苦大寒。入足太陰﹝脾﹞﹐手足陽明﹑厥陰﹝大腸﹑胃﹑心包﹑肝﹞血分。其性浮而不沈﹐其用走而不守。若酒浸﹐亦能引至髙之分﹝仲景太陽門調胃承气湯﹐大黃注曰酒浸﹔陽明門大承气湯﹐大黃注曰酒洗﹔少陽陽明小承气湯﹐大黃不用酒制﹐皆有分別。東垣曰﹕邪气在上﹐非酒不至。若用生者﹐則遺至髙之邪熱。病愈後﹐或目赤﹑喉痺﹑頭痛﹑膈上熱疾生也﹞。用以蕩滌腸胃﹐下燥結而除瘀熱。

治傷寒時疾﹐發熱譫語﹝大腸有燥糞﹐故譫語﹐宜下之。譫﹐音占﹞﹐溫熱瘴瘧﹐下痢赤白﹐腹痛裏急﹐黃膽水腫﹐癥瘕積聚﹝積久成形謂之積﹐屬陰﹔聚散無常謂之聚﹐屬陽。

積多是血或食或痰﹐聚多是气﹞﹐畱飲宿食﹐心腹痞滿﹐二便不通﹝皆土郁﹐奪之﹞﹐吐血衄血﹐血閉血枯﹐損傷積血﹐一切實熱﹐血中伏火。行水除痰﹐蝕膿消腫﹐能推陳致新。然傷元气而耗陰血﹝下多亡陰﹞﹐若病在气分﹐胃虛﹑血弱人禁用﹝病在气分而用之﹐是爲誅伐無過。東垣曰﹕能推陳致新﹐如定禍亂以致太平﹐所以有將軍之號。時珍曰﹕仲景瀉心湯﹐治心气不足吐衄血者﹐用大黃。黃連﹑黃芩﹐乃瀉心包﹑肝﹑脾﹑胃四經血中之伏火也。又治心下痞滿按之軟者﹐用大黃﹑黃連瀉心湯﹐亦瀉脾胃之濕熱﹐非瀉心也。病發於陰﹐而反下之﹐則痞滿。乃寒傷營血﹐邪結上焦﹐胃之上脘當心﹐故曰瀉心。經曰﹕太陰所至﹐爲痞滿。又曰﹕濁气在上﹐則生脹是已。病發於陽﹐而反下之﹐則結胸。乃熱邪陷入血分﹐亦在上脘﹐故大陷胸湯﹑丸皆用大黃﹐亦瀉脾胃血分之邪﹐而降其濁气也。若結胸在气分﹐只用小陷胸湯﹔痞滿在气分﹐只用半夏瀉心湯。或問心气不足而吐衄﹐何以不補心而反瀉心﹖丹溪曰﹕少陰不足﹐亢陽無輔﹐致陰血妄行﹐故用大黃瀉其亢甚之火。又心本不足﹐肝﹑肺各受火邪而病作﹐故用黃芩救肺﹑黃連救肝。肺者陰之主﹐肝者心之母﹐血之合也﹐肺﹑肝火退﹐則血歸經而自安矣。寇宗曰﹕以苦泄其熱﹐就以苦補其心﹐蓋一舉而兩得之。李士材曰﹕古人用大黃治虛勞吐衄﹐意甚深微。蓋濁陰不降﹐則淸陽不生﹐瘀血不去﹐則新血不生也﹞。

川產錦紋者良。有酒浸﹑酒蒸﹑生﹑熟之不同。生用更峻。黃芩爲使﹝欲取通利者﹐不得驟進谷食﹐大黃得谷食﹐便不能通利耳。《夷堅志》﹕湯﹐火傷者﹐搗生大黃﹐醋調敷﹐止痛無瘢﹞。

艸部

黃芩

瀉火﹐除濕苦入心﹐寒勝熱。瀉中焦實火﹐除脾家濕熱。

治痢腹痛﹝便血曰﹐寒痛忌用。凡腹痛有寒熱﹑虛實﹑食積﹐瘀血﹑痰濕之不同。

寒宜溫﹐熱宜淸﹐虛宜補﹐實宜下﹐食宜消導﹐瘀血宜行散﹐痰濕宜化痰利濕。痛時手不可按者爲實痛﹐按之痛止者爲虛痛﹞﹐寒熱往來﹝邪在少陽﹞﹐黃膽五淋﹐血閉﹝實熱在血分﹞气逆﹐癰疽瘡瘍﹐及諸失血。消痰﹝丹溪以黃芩降痰﹐假其降火也。按痰因火動﹐當先降火﹞利水﹐解渴安胎﹝胎孕宜淸熱涼血﹐血不妄行則胎安﹞﹐養陰退陽﹐補膀胱水。

酒炒則上行﹐瀉肺火﹐利胸中气﹝肺主气﹐熱傷气﹐瀉熱所以保肺﹞。治上焦之風熱﹑濕熱﹝丹溪曰﹕黃芩上﹑中二焦藥﹞﹐火嗽喉腥﹝五臭﹐肺爲腥﹞﹐目赤腫痛。過服損胃。血虛﹑寒中者禁用﹝得柴胡退寒熱﹐得芍藥治痢﹐得濃朴﹑黃連止腹痛﹐得桑皮瀉肺火﹐得白術安胎之聖藥。時珍曰﹕仲景治少陽證小柴胡湯﹐太陽少陽合病下利黃芩湯﹐少陽證下後心滿瀉心湯﹐並用之。蓋黃連苦寒﹐入心瀉熱﹐除脾家濕熱﹐使胃火不流入肺﹐不致刑金﹐卽所以保肺也。肺虛不宜者﹐苦寒傷土﹐損其母也。少陽證𨿽在半表半里﹐而心膈痞滿﹐實兼心﹑肺上焦之邪。心煩喜嘔﹐默默不欲食﹐又兼脾﹑胃中焦之證﹐故用黃芩以治手﹐足少陽相火﹐黃芩亦少陽藥也。楊士瀛曰﹕柴胡退熱﹐不及黃芩。時珍曰﹕柴胡乃苦以發之﹐散火之標也﹔黃芩乃寒能勝熱﹐折火之本也。東垣治肺熱﹐身如火燎﹐煩燥引飲。而晝盛者﹐宜一味黃芩湯﹐以瀉肺經气分之火﹐黃芩一兩煎服。《本事方》用治崩中﹑暴下﹞。

黃明者良。中虛名枯芩﹐卽片芩﹐瀉肺火﹐淸肌表之熱。內實名條芩﹐卽子芩﹐瀉大腸火﹐補膀胱水。上行酒炒。瀉肝﹐膽火﹐豬膽汁炒。山茱萸﹑龍骨爲使。畏丹皮﹑丹砂。

艸部

黃連

瀉火﹐燥濕大苦大寒。入心瀉火﹝王海藏曰﹕瀉心﹐實瀉脾也。實則瀉其子﹞﹐鎭肝涼血﹝凡治血﹐防風爲上部之使﹐黃連爲中部之使﹐地楡爲下部之使﹞﹐燥濕開郁﹐解渴﹝單用能治消渴﹞除煩﹐益肝膽﹐濃腸胃﹐消心瘀﹝能去心竅惡血﹞﹐止盜汗﹝涼心﹞。

治腸瀉痢﹝便血曰﹐有髒連丸。濕熱郁而爲痢﹐黃連治痢要藥。噤口者﹐熱壅上焦﹐同人參煎湯呷之﹐但得下咽便好。諭嘉言曰﹕下痢﹐必先汗解其外﹐後調其內。首用辛涼以解表﹐次用苦寒以攻裏。《機要》云﹕後重宜下﹐腹痛宜和﹐身重宜除濕﹐脈弦宜去風﹐風邪內結宜汗﹐身冷自汗宜溫﹐膿血稠粘宜重劑以竭之。下痢﹐赤屬血分﹐白屬气分。戴氏曰﹕俗謂赤熱﹑白寒者﹐非也。通作濕熱處治﹐但有新久﹑虛實之分﹞﹐痞滿﹝燥濕開郁。

張仲景治九種心下痞﹐五等瀉心湯皆用之﹞腹痛﹝淸熱﹞﹐心痛伏梁﹝心積﹞﹐目痛傷﹝人乳浸點或合歸﹑芍等分﹐煎湯熱洗﹐散熱活血﹞﹐癰疽瘡疥﹝諸痛癢瘡﹐皆屬心火﹞﹐酒毒胎毒﹝小兒初生﹐合甘艸爲末﹐蜜調令咽之﹞﹐明目﹝《傳信方》﹕羊肝一具﹐黃連一兩﹐搗丸﹐名羊肝丸﹐凡是目疾皆治﹞定驚﹝鎭肝﹞﹐止汗解毒﹐除疳﹝同豬肝蒸爲丸﹞殺蛔﹝蛔得苦則伏﹞。虛寒爲病者禁用﹝久服黃連﹑苦參反熱﹐從火化也。昂按﹕炎上作苦﹐味苦必燥﹐燥則熱矣﹐旦苦寒沈陰肅殺﹐伐傷生和之气也。韓曰﹕黃連與肉桂同行﹐能交心腎於頃刻。

時珍曰﹕治痢用香連丸﹐姜連丸用黃連﹑漧薑﹐姜黃散用黃連﹑生薑﹐左金丸用黃連﹑吳茱萸﹐治口瘡用黃連﹑細辛﹐止下血用黃連﹑大蒜﹐一陰一陽﹐寒因熱用﹐熱因寒用﹐最得制方之妙﹞。出宜州者粗肥﹐出四川者瘦小。狀類鷹爪﹑連珠者良。去毛。治心火生用﹐虛火醋炒﹐肝﹑膽火豬膽汁炒﹐上焦火酒炒﹝有吞酸嘈雜等證﹐亦有吐酸者名酢心﹐宜黃連。吳茱萸降火開郁。酢﹐音醋﹞﹐中焦火薑汁炒﹐下焦火鹽水或童便炒﹐食積火黃士炒﹐治濕熱在气分﹐吳茱萸湯炒﹐在血分漧漆水炒﹐點眼赤人乳浸﹝時珍曰﹕諸法不獨爲之引導﹐蓋辛熱制其寒苦﹐鹹寒制其燥性﹐用者詳之﹞。黃芩龍骨爲使。惡菊花﹑玄參﹑僵蠶﹑白鮮皮。

畏款冬﹑牛膝。忌豬肉﹝時珍曰﹕方有髒連丸﹑黃連豬肚丸﹐豈忌肉而不忌臟腑乎﹖﹞。殺烏頭﹑巴豆毒。﹝黃連瀉心火﹐佐以龍膽瀉肝﹑膽火﹐白芍瀉脾火﹐石膏瀉胃火﹐知母瀉腎火﹐黃柏瀉膀胱火﹐木通瀉小腸火。黃芩瀉肺火﹐梔子佐之﹔瀉大腸火﹐黃連佐之﹔柴胡瀉肝膽火﹐黃連佐之﹔瀉三焦火﹐黃芩佐之。鄭奠一曰﹕兀兀欲吐﹐用黃連數分甚效﹞。

艸部

胡黃連

瀉熱﹐療驚疳苦寒。去心熱﹐益肝膽﹐濃腸胃。

治骨蒸勞熱﹐五心﹝心窩﹑左右手心﹑足心﹞煩熱﹐三消﹝渴而多飲爲上消﹐肺熱也。

心移熱於肺﹐傳爲膈消是也。多食善饑爲中消﹐胃熱也﹐痺成爲消中是也。渴而小便數有膏爲下消﹐腎熱而水虧也﹞五痔﹝牝痔﹑牡痔﹑脈痔﹑腸痔﹑血痔﹑濕熱下流傷血分﹐無所施泄﹐則逼肛門而爲痔腫﹞﹐溫瘧瀉痢﹐女人胎蒸﹐消果子積﹐爲小兒驚疳良藥﹝朱二允曰﹕解喫煙毒﹐合茶服之甚效﹞。性味功用同黃連﹐故名。

出波斯國﹐今秦隴﹑南海亦有之。心黑外黃﹐折之塵出如煙者眞。畏﹑惡同黃連。

艸部

苦參

瀉火﹐燥濕﹐補陰苦燥濕﹐寒勝熱。沈陰主腎。補陰益精﹐養肝膽﹐安五臟﹝濕熱去則血气和平﹐而五臟自安﹞利九竅﹐生津止渴﹐明目止淚﹝淚爲肝熱﹞。

治溫病血痢﹝純下淸血者﹐風傷肝也﹐宜散風涼血﹔下如豆汁者﹐濕傷脾也﹐宜淸熱滲濕﹞﹐腸風溺赤﹐黃膽酒毒。熱生風﹐濕生虫﹐又能祛風﹑逐水﹑殺虫﹐治大腸疥癩。然大苦大寒﹐肝﹑腎虛而無熱者勿服﹝張從正曰﹕凡藥皆毒也﹐𨿽苦參﹑甘艸﹐不可不謂之毒﹐久服必偏勝爲患。經曰﹕五味入胃﹐各歸其所喜攻﹐久而增气﹐物化之常也。气增而久﹐夭之由也。王冰注曰﹕气增不已﹐則髒有偏勝﹐偏勝則髒有偏絕﹐故令人暴夭。《筆談》曰﹕久用苦參擦牙﹐遂病腰痛﹐由其气傷腎也。經又曰﹕大毒治病﹐十去其六﹔常毒治病﹐十去其七﹔小毒治病﹐十去其八﹔無毒治病﹐十去其九。谷肉果菜﹐食養盡之﹐無使過之﹐傷其正也。按﹕人參補脾﹐沙參補肺﹐紫參補肝﹐丹參補心﹐玄參補腎。苦參不在五參之內﹐然名參者皆補也。藥能醫病﹐不能養人﹐食能養人﹐不能醫病﹞。

糯米泔浸去鮏气﹐蒸用。玄參爲使。惡貝母﹐菟絲子﹑漏蘆。反藜蘆﹝苦參一兩﹐或酒煎﹐或醋煮﹐能吐天行時毒﹞。

艸部

知母

瀉火補水﹐潤燥滑腸辛苦寒滑。上淸肺金而瀉火﹝瀉胃熱﹑膀胱邪熱﹑腎命相火﹞﹐下潤腎燥而滋陰﹐入二經气分﹝黃柏入二經血分﹐故二藥必相須而行﹞。消痰定嗽﹐止渴安胎﹝莫非淸火之用﹞。

治傷寒煩熱﹐蓐勞﹝產勞﹞骨蒸﹝退有汗之骨蒸﹞﹐燥渴虛煩﹐久瘧下痢﹝治嗽者﹐淸肺火也。治渴者﹐淸胃熱也。退骨蒸者﹐瀉腎火也﹞﹐利二便﹐消浮腫﹝小便利則腫消。東垣曰﹕熱在上焦气分﹐結祕而渴﹐乃肺中伏熱﹐不能生水﹐膀胱絕其化源。宜用滲濕之藥﹐瀉火淸金﹐滋水之化源。熱在下焦血分﹐便閉而不渴﹐乃眞水不足﹐膀胱漧涸﹐無陰則陽無以化。宜用黃柏﹑知母大苦寒之藥﹐滋腎與膀胱之陰。而陽自化﹐小便自通。丹溪曰﹕小便不通﹐有熱有濕﹐有气結於下﹐宜淸﹑宜燥﹑宜升。又有隔二隔三之治﹕如肺不燥﹐但膀胱熱﹐宜瀉膀胱﹐此正治﹔如因肺熱不能生水﹐則淸肺﹐此隔二之治﹔如因脾濕不運而精不上升﹐故肺不能生水﹐則燥胃健脾﹐此隔三之治。瀉膀胱﹐黃柏﹑知母之類﹔淸肺﹐車前﹑茯苓之類﹔燥脾﹐二術之類。昂按﹕凡病皆有隔二隔三之治﹐不獨便閉也﹞。然苦寒傷胃而滑腸﹐多服令人瀉﹝李士材曰﹕苦寒肅殺﹐非長養萬物者也。世以其滋陰﹐施之虛損之人﹐則如水益深矣﹐特表出以爲戒﹞。

得酒良。上行酒浸﹐下行鹽水拌。忌鐵。

艸部

龍膽艸

瀉肝膽火﹐下焦濕熱大苦大寒﹐沈陰下行。益肝膽而瀉火﹝相火寄於肝膽﹐有瀉無補﹐瀉其邪熱﹐卽所以補火也﹞﹐兼入膀胱﹑腎經。除下焦之濕熱﹐與防己同功。酒浸亦能外行﹑上行。

治骨間寒熱﹝腎主骨﹞﹐驚癇邪气﹝肝經風火﹞﹐時气溫熱﹐熱痢疸黃﹑寒濕香港腳﹝足傷濕熱﹐則成香港腳。腫而痛者﹐爲濕香港腳﹐宜淸熱利濕搜風。又有攣縮枯細﹐痛而不腫者﹐名幹香港腳﹐宜養血潤燥﹞﹐咽喉風熱﹐赤睛肉﹝瀉肝膽火﹐能明目。元素曰﹕柴胡爲主﹐龍膽爲使﹐目疾要藥。昂按﹕若目疾初起﹐宜發散﹐忌用寒涼﹞﹐癰疽瘡疥。過服損胃。

甘艸水浸一宿﹐曝用。小豆﹑貫眾爲使。忌地黃。

艸部

靑黛

瀉肝﹐散郁火鹹寒﹐色靑瀉肝。散五臟郁火﹐解中﹑下焦蓄蘊風熱﹝《衍義》曰﹕一婦患臍﹑腹﹑二陰徧生濕瘡﹐熱癢而痛﹐出黃汁﹐二便澀。用鰻鱺﹑松脂﹑黃丹之類塗之﹐熱痛愈甚。其婦嗜酒﹐喜食魚﹑蝦發風之物。乃用馬齒莧四兩研爛﹐入靑黛一兩和塗﹐熱痛皆去﹐仍服八正散而愈。此中﹑下焦蓄蘊風熱。毒瓦斯若不出﹐當作腸風﹑內痔。婦不能禁酒物﹐果仍發痔﹞。

治傷寒發斑﹐吐咯血痢﹝陰虛火炎者忌用。合杏仁研﹐置柿餅中煨食﹐名聖餅子﹐治咯血﹞。小兒驚癇﹐疳熱丹熱﹐敷癰瘡﹑蛇犬毒。

卽靛花。取嬌碧者﹐水飛淨用﹝內多鍛石﹐故須淘淨﹞。

艸部

大靑

瀉心胃熱毒微苦鹹﹐大寒。解心胃熱毒。

治傷寒﹐時疾熱狂﹐陽毒發斑﹝熱甚傷血﹐裏實表虛﹐則發斑。輕如疹子﹐重如錦紋。

紫黑者﹐熱極而胃爛也﹐多死。《活人書》﹕治赤斑煩痛﹐有犀角大靑湯﹞﹐黃膽熱痢﹐丹毒喉痺。

處處有之。髙二三尺﹐莖圓葉長﹐葉對節生﹐八月開小紅花成簇﹐實大如椒﹐色赤。用莖葉。

艸部

牽牛

大瀉气分濕熱辛熱有毒﹐屬火善走。入肺經﹐瀉气分之濕熱﹝肺主气﹐火能平金而泄肺﹞﹐能達右腎命門﹐走精隧﹐通下焦郁遏。及大腸風祕﹑气祕﹐利大小便﹐逐水消痰﹐殺虫墮胎。

治水腫喘滿癖气塊。若濕﹑熱在血分﹑胃弱气虛人禁用﹝東垣曰﹕牽牛苦寒誤矣﹐其味辛辣﹐久嚼猛烈雄壯﹐所謂苦寒安在哉﹖乃瀉气之藥﹐比諸辛藥泄气尢甚。若濕從下受﹐下焦主血﹐血中之濕﹐宜苦寒之味。而反用辛熱之藥﹐泄上焦之气﹐是血病瀉气﹐使气血俱損也。王好古曰﹕以气藥引﹐則入气﹔以大黃引﹐則入血。時珍曰﹕一婦腸結﹐年幾六十﹐服養血潤燥藥﹐則泥結﹐服硝黃藥﹐則若罔知。如此三十餘年。其人體肥膏梁而多郁﹐日吐酸痰乃寬。此乃三焦气滯﹐有升無降﹐津液皆化爲痰﹐不能下潤腸腑﹐非血燥也。潤劑畱滯﹐硝﹑黃入血﹐不能入气﹐故無效。用牽牛爲末﹐皂角膏丸﹐才服便通。外甥素多酒色病﹐二便不通﹐脹痛呻吟七晝夜﹐用通利藥不效。予言此乃濕熱之邪在精道﹐壅隧路﹐病在二陰之間。故前阻小便﹐後阻大便﹐病不在大腸﹑膀胱也。用楝實﹑茴香﹑穿山甲諸藥﹐倍牽牛﹐三服而平。東垣補下焦陽虛天眞丹﹐用牽牛鹽水炒黑﹐佐沈香﹑杜仲﹑肉桂﹑破故紙諸藥﹐深得補瀉兼施之妙﹞。

有黑﹑白二種﹐黑者﹝亦名黑醜﹞力速。取子淘去浮者﹐舂去皮用。得木香﹑漧薑良﹝此藥漢前未入本艸﹐故仲景方中無此。《別錄》始載之﹐宋後始多用者﹞。

艸部

防己

通﹐行水﹐瀉下焦血分濕熱大苦大寒﹝《本經》﹞平﹐《別錄》溫﹞。太陽﹝膀胱﹞經藥。能行十二經﹐通腠理﹐利九竅﹐瀉下焦血分濕熱﹐爲療風水之要藥。

治肺气喘嗽﹝水濕﹞﹐熱气諸癇﹝降气下痰﹞﹐濕癥香港腳﹝足傷寒濕爲香港腳。寒濕郁而爲熱﹐濕則腫﹐熱則痛。防己爲主藥。濕加苡仁﹑蒼術﹑木瓜﹑木通﹐熱加芩﹑柏﹐風加羌活﹑萆﹐痰加竹瀝﹑南星﹐痛加香附﹑木香﹐活血加四物﹐大便祕加桃仁﹑紅花﹐小便祕加牛膝﹑澤瀉﹐痛連臂加桂枝﹑威靈仙﹐痛連脇加膽艸。又有足跟痛者﹐屬腎虛。不與香港腳同論﹞﹐水腫風腫﹐癰腫惡瘡。或濕熱流入十二經﹐致二陰不通者﹐非此不可。然性險而健﹐陰虛及濕熱在上焦气分者禁用﹝《十劑》曰﹕通可去滯﹐通艸防己之屬是也。通艸卽木通﹐是徐之才亦以行水者﹐爲通與燥劑無以別矣。木通甘淡﹐瀉气分濕熱﹔防己苦寒﹐瀉血分濕熱。本集以行水爲通劑﹐攺熱藥爲燥劑﹞。

出漢中﹐根大而虛通﹐心有花紋﹐色黃﹐名漢防己﹔黑點黃腥木彊者﹐名木防己﹐不佳﹝陳藏器曰﹕治風用木防己﹐治水用漢防己﹞。酒洗用。惡細辛。畏萆。

艸部

葶藶

大瀉气祕﹐通﹐行水辛苦大寒。屬火性急﹐大能下气﹐行膀胱水。腫中水气急者﹐非此不能除。破積聚癥結﹐伏畱熱气﹐消腫除痰﹐止嗽定喘﹝水濕泛溢﹐爲腫脹﹐爲痰嗽﹐爲喘滿﹞通經利便。久服令人虛﹝《十劑》曰﹕泄可去閉﹐葶藶﹑大黃之屬是也。大黃泄陰分血閉﹐葶藶泄陽分气閉﹐气味俱濃﹐不減大黃。然有甜﹑苦二種﹐甜者性緩﹐苦者性急﹐泄肺而傷胃﹐宜大棗輔之。仲景有葶藶大棗瀉肺湯﹐治肺气喘急不得臥。昂按﹕輔以大棗﹐補土所以制水﹞。

子如黍米﹐微長色黃。合糯米微炒﹐去米用。得酒良。楡皮爲使。

艸部

甘遂

大通﹐瀉經隧水濕苦寒有毒。能瀉腎經及隧道水濕﹐直達水气所結之處﹐以攻決爲用﹐爲下水之聖藥﹝仲景大陷腸湯用之﹞。

主十二種水﹐大腹腫滿﹝名水蠱。諭嘉言曰﹕腎爲水谷之海﹐五臟六腑之源。脾不能散胃之水精於肺﹐而病於中﹔肺不能通胃之水道於膀胱﹐而病於上。腎不能司胃之關﹐時其輸泄﹐而病於下﹐以致積水浸淫﹐無所底止。腎者﹐胃之關也。前陰利水﹐後陰利谷。王好古曰﹕水者﹐脾肺腎三經所主。有五臟六腑十二經之部分﹐上頭面﹐中四肢﹐下腰腳﹐外皮膚﹐中肌肉﹐內筋骨。脈有尺寸之殊﹐浮沈之別﹐不可輕瀉藥﹐當知病在何經何髒﹐方可用之。

按﹕水腫有痰裹食和瘀血﹑致淸不升濁不降而成者﹐有濕熱相生﹑隧道阻塞而成者﹔有燥熱衝擊﹑祕結不通而成者﹐證屬有餘。有服寒涼傷飲食﹑中气虛衰而成者﹔有大病後正气衰憊而成者﹐有小便不通﹑水液妄行﹑脾莫能制而成者﹐證屬不足。宜分別治之。然其源多由中气不足而起。丹溪曰﹕水病當以健脾爲主﹐使脾實而气運﹐則水自行。宜參﹑苓爲君﹐視所挾證加減﹐苟徒用利水藥﹐多致不救﹞﹐瘕疝積聚﹐畱飲宿食﹐痰迷癲癇。虛者忌用。

皮赤肉白﹐根作連珠。重實者良。面裹煨熟用﹝或用甘艸﹑薺汁浸三日﹐其水如墨﹐以淸爲度﹐再面裹煨﹞。瓜蒂爲使。惡遠志。反甘艸﹝張仲景治心下畱飲﹐與甘艸同用﹐取其相反以立功也。有治水腫及腫毒者﹐以甘遂末敷腫處﹐濃煎甘艸湯服之﹐其腫立消﹐二物相反﹐感應如此﹞。

艸部

大戟

大瀉﹐通臟腑水濕苦寒有毒。能瀉臟腑水濕﹐行血發汗﹐利大小便。

治十二種水﹐腹滿急痛﹐積聚癥瘕﹐頸腋癰腫﹐風毒腳腫﹐通經墮胎。誤服損眞气﹝時珍曰﹕痰涎爲物﹐隨气升降﹐無處不到。入心則迷﹐成癲癇﹔入肺則塞竅﹐爲咳喘背冷﹔入肝則脇痛漧嘔﹐寒熱往來﹔入經絡則麻痺疼痛﹔入筋骨則牽引隱痛﹔入皮肉則瘰癰腫。陳無擇並以控涎丹主之﹐殊有奇效﹐此乃治痰之本。痰之本﹐水也﹐濕也﹐得气與火。則結爲痰。大戟能泄臟腑水濕﹐甘遂能行經絡水濕﹐白芥子能散皮裏膜外痰气﹐惟善用者能收奇功也。又曰﹕錢仲陽謂腎爲眞水﹐有補無瀉。復云痘癥變黑歸腎者﹐用百祥膏下之﹐非瀉腎也﹐瀉其腑﹐則髒自不實。腑者﹐膀胱也。百祥惟大戟一味﹐能行膀腕之水故也。竅謂非獨瀉腑﹐乃腎邪實而瀉肝也。實則瀉其子﹐大戟浸水靑綠﹐肝膽之色也。痘癥毒盛火熾﹐則水益涸﹐風挾火勢﹐則土受虧﹐故津液內竭﹐不能化膿﹐而成黑陷之證﹐瀉其風火之毒﹐所以救腎扶脾也。昂按﹕瀉心乃所以補心﹐瀉腎卽所以救腎﹐邪熱退﹐則眞陰復矣。《機要》用大戟一兩﹐棗三枚﹐同煮焙漧﹐去戟﹐用棗丸服﹐名棗變百祥丸﹞。

杭產紫者爲上﹐北產白者傷人。漿水煮﹐去骨用。得大棗則不損脾。畏菖蒲。反甘艸。

艸部

商陸

大通﹐行水苦寒有毒﹝諸家辛酸﹐時珍苦寒﹞。沈陰下行﹐與大戟﹑甘遂同功。

療水腫脹滿﹝腫屬脾﹐脹屬肝。腫則陽气猶行﹐如單脹而不腫者名臌脹﹐爲木橫克土﹐難治。腫脹朝寬暮急爲血虛﹐朝暮俱急爲气血兩虛。腫脹由心腹而散四肢者吉﹐由四肢而入心腹者危。男自下而上﹐女自上而下﹐皆難治﹞。瘕疝癰腫。喉痺不通﹐﹝薄切醋炒﹐塗喉中良﹞﹐濕熱也病。瀉蠱毒﹐敷惡瘡﹐墮胎孕﹐令人見鬼神。

取花白者根﹝赤者傷人﹐只堪貼臍﹐入麝三分搗貼﹐小便利則﹐腫消﹞﹐黑豆湯浸蒸用。

得蒜良。

艸部

芫花

大通﹐行水苦寒有毒。去水飲痰癖。

療五水在五臟﹑皮膚﹐脹滿喘急﹐痛引胸脇﹐咳嗽瘴瘧﹝五水者﹐風水﹑皮水﹑正水﹑石水﹑黃汗也。水積胸中﹐堅滿如石﹐名石水。汗如柏汁﹐名黃汗﹐久不愈必致癰膿。時珍曰﹕仲景治傷寒太陽證﹐表未解﹐心下有水而咳﹐漧嘔發熱﹐或喘或利者﹐小靑龍湯主之。

表已解﹐有時頭痛﹐汗出惡寒﹐心下有水﹐漧嘔﹐痛引兩脇﹐或喘或嗽者﹐十棗湯主之。蓋靑龍散表邪﹐使水從汗出﹐《內經》所謂開鬼門也﹔十棗逐裏邪﹐使水從兩便出﹐《內經》所謂潔淨府﹑去陳法也。十棗湯﹕芫花﹑甘遂﹑大戟等分﹐棗十枚﹞。

葉似柳﹐二月開花紫碧色﹐葉生花落。陳久者良。醋煮過﹐水浸曝用。根療疥﹐可毒魚。反甘艸﹝鬥訟者﹐取葉擦皮膚﹐輒作赤腫﹐假傷以誣人﹞。

艸部

蕘花

大通﹐行水辛散結﹑苦泄熱﹐行水捷藥﹐主治略同芫花。

艸部

澤漆

通﹐行水辛苦微寒。消痰退熱﹐止嗽殺虫﹐利大﹑小腸。治大腹水腫﹐益丈夫陰气。

生平澤﹐葉園黃綠﹐頗類貓睛﹐一名貓兒眼睛艸。莖中有白汁﹐黏人﹝時珍曰﹕《別錄》云是大戟苗﹐非也。功相類耳﹞。

艸部

常山

宣﹐吐痰﹐截瘧﹐通﹐行水辛苦而寒﹐有毒。能引吐行水﹐祛老痰積飲﹝痰有六﹕風痰﹑寒痰﹑濕痰﹑熱痰﹑食痰﹑气痰也。飲有五﹐流於肺爲支飲﹐於肝爲懸飲﹐於心爲伏飲﹐於經絡爲溢飲﹐於腸胃爲痰飲也。常山力能吐之﹐下之﹞﹐專治諸瘧。然悍暴能損眞气﹐弱者愼用﹝時珍曰﹕常山蜀漆﹐韌痰截瘧﹐須在發散表邪及提出陽分之後用之。瘧有經瘧﹑髒瘧﹑風﹑寒﹑暑﹑濕﹑痰﹑食﹑瘴﹑鬼之別﹐須分陰﹑陽﹑虛﹑實﹐不可槪論。常山蜀漆﹐得甘艸則吐﹐得大黃則利﹐得烏梅﹑穿山甲則入肝﹐得小麥﹑竹葉則入心﹐得秫米﹑麻黃則入肺﹐得龍骨﹑附子則入腎﹐得艸果﹑檳榔則入脾。蓋無痰不作瘧﹐一物之功﹐亦在驅逐痰水而已。李士材曰﹕常山發吐﹐惟生用﹑多用爲然。與甘艸同用亦必吐。若酒浸炒透﹐但用錢許﹐每見奇功﹐未見其或吐也。世人泥於雷老人久病忌服之說﹐使良藥見疑﹐沈難起﹐抑何愚也。常山吐瘧痰﹐瓜蒂吐熱痰﹐烏附尖吐濕痰﹐萊菔子吐气痰﹐藜蘆吐風痰﹞。

雞骨者良。酒浸蒸或炒用。栝蔞爲使。忌蔥﹑茗。莖葉名蜀漆﹐功用略同﹝古方有蜀漆散﹐取其苗性輕揚﹐發散上焦邪結﹞。甘艸水拌蒸。

艸部

藜蘆

宣﹐引吐辛寒至苦﹐有毒。

入口卽吐﹐善通頂﹐令人嚏﹐風癇證多用之﹝張子和曰﹕一婦病風癇﹐初一﹑二年一作﹐後漸日作﹐甚至一日數作﹐求死而已。值歲大饑﹐采百艸食﹐見野艸若蔥﹐采蒸飽食﹐覺不安﹐吐膠涎數日﹐約一二斗﹐汗出如洗﹐甚昏困﹐後遂輕健如常人。以所食蔥訪人﹐乃憨蔥苗﹐卽藜蘆是矣。時珍曰﹕和王妃年七十﹐中風不省﹐牙關緊閉。先考太醫吏目月池翁診視﹐藥不得入。不獲已﹐打去一齒﹐濃煎藜蘆湯灌之﹐少頃噫气﹐遂吐痰而蘇。藥不瞑眩﹐厥疾不瘳﹐誠然﹞。

取根去頭。用黃連爲使。反細辛﹑芍藥﹑諸參。惡大黃。畏蔥白﹝吐者﹑服蔥湯卽止﹞。

艸部

木通

古名通艸

輕﹐通﹐行水﹐瀉小腸火甘淡輕虛。上通心包﹐降心火﹐淸肺熱﹝心火降。則肺熱淸矣﹞﹐化津液﹝肺爲水源﹐肺熱淸﹐則津液化﹐水道通﹞﹐下通大﹑小腸﹐膀胱﹐導諸濕熱由小便出﹝故導赤散用之。

凡利小便者﹐多不利大便﹐以小水愈通﹐大便愈燥也。木通能入大腸﹐兼通大便﹞﹐通利九竅﹐血脈關節。

治胸中煩熱﹐徧身拘痛﹝楊仁齋云﹕徧身隱熱﹑疼痛拘急﹑足冷﹐皆伏熱傷血。血屬於心﹐宜木通以通心竅﹐則經絡流行也﹞﹐大渴引飲﹝中焦火﹞﹐淋瀝不通﹝下焦火﹐心與小腸相表裏﹐心移熱於小腸﹐則淋祕﹞﹐水腫浮大﹝利小便﹞﹐耳聾﹝泄腎火﹐通竅﹞目眩﹐口燥舌漧﹝舌爲心苗﹞﹐喉痺咽痛﹝火炎上焦﹞﹐鼻﹝熱壅淸道﹐則气窒不通﹞失音﹝淸金﹞﹐脾熱好眠﹝脾主四肢﹐倦則好眠。心爲脾母﹐心熱淸﹐脾熱亦除﹞﹐除煩退熱﹐止痛排膿﹐破血催生﹐行經下乳﹝火不亢於內﹐气順血行﹐故經調有準﹐乳汁循常﹞。汗多者禁用﹝東垣曰﹕肺受熱邪﹐津液气化之源絕﹐則寒水斷流﹔膀胱受濕熱﹐癃閉約束﹐則小便不通﹐宜此治之。寒水﹐太陽膀胱也。朱二允曰﹕火在上則口燥﹐眼赤﹑鼻幹﹐在中則心煩﹑嘔噦﹑浮腫﹐在下則淋祕﹑足腫﹐必借此甘平之性﹐瀉諸經之火﹐火退則小便自利﹐便利則諸經火邪﹐皆從小水而下降矣。君火宜木通﹐相火宜澤瀉﹐利水𨿽同﹐所用各別﹞。

藤有細孔﹐兩頭皆通﹝故通竅﹞。

艸部

通艸

古名通脫木

輕﹑通﹑利水﹑退熱色白气寒﹐體輕味淡。气寒則降﹐故入肺經﹐引熱下行而利小便﹔味淡則升﹐故入胃經﹐通气上達而下乳汁。治五淋水腫﹐目昏耳聾﹐鼻塞失音﹝淡通竅﹐寒降火﹐利肺气﹞﹐退熱催生。

艸部

澤瀉

通﹐利水﹐瀉膀胱火甘淡微鹹。入膀胱﹐利小便﹐瀉腎經之火邪﹐功專利濕行水。

治消渴痰飲﹐嘔吐瀉痢﹐腫脹水痞﹐香港腳疝痛﹐淋瀝陰汗﹝陰間有汗﹞﹐尿血泄精﹝旣利水而又止泄精﹐何也﹖此乃濕熱爲病。不爲虛滑者言也﹐虛滑則當用補澀之藥﹞﹐濕熱之病。

濕熱旣除﹐則淸气上行。又能養五臟﹐益气力﹐起陰气﹐補虛損﹐止頭旋﹐有聰耳﹑明目之功﹝脾胃有濕熱﹐則頭重耳鳴目昏。滲去其濕﹐則熱亦隨去﹐土乃得令﹐而精气上行。

故《本經》列之上品﹐云聰耳明目﹐而六味丸用之﹐今人多以昏目疑之﹞。多服昏目﹝小便過利﹐而腎水虛故也。眼中有水﹐屬膀胱﹐過利則水涸而火生。張仲景八味丸用澤瀉﹐寇宗謂其接引桂附入腎經。李時珍曰﹕非接引也﹐乃取其瀉膀胱之邪气也。古人用補藥﹐必兼瀉邪﹐邪去則補藥得力﹐一闔一辟﹐此乃玄妙。後人不知此理﹐專一於補﹐必致偏勝之患矣。

王履曰﹕地黃﹑山茱﹑茯苓﹑丹皮﹐皆腎經藥﹐桂﹑附右腎命門之藥﹐何待接引乎﹖錢仲陽謂﹕腎爲眞水﹐有補無瀉。或云脾虛腎旺﹐故瀉腎扶脾﹐不知腎之眞水不可瀉﹐瀉其伏畱之邪耳﹗脾喜燥﹐腎惡燥﹐故兼補爲難。易老云﹕去脬中畱垢﹐以其微鹹能瀉伏水故也。昂按﹕六味丸有熟地之溫﹐丹皮之涼﹐山藥之澀﹐茯苓之滲﹐山茱之收﹐澤瀉之瀉。補腎而兼補脾﹐有補而必有瀉﹐相和相濟﹐以成平補之功﹐乃平淡之神奇﹐所以爲古今不易之良方也。卽有加減﹐或加紫河車一具﹐或五味﹑麥冬﹑杜仲﹑牛膝之類﹐不過一二味﹐極三四味而止。今人或疑澤瀉之瀉而減之﹐多揀本艸補藥﹐恣意加入﹐有補無瀉。且客倍於主﹐責成不專﹐而六味之功﹐且退處於虛位﹐失制方配合之本旨矣﹐此近世庸師之誤也﹞。

鹽水拌﹐或酒浸用。忌鐵。

艸部

車前艸

通﹐行水﹐瀉熱﹐涼血甘寒。涼血去熱﹐止吐衄﹐消瘕瘀﹐明目通淋﹝凡利水之劑﹐多損於目。惟此能解肝與小腸之熱﹐濕熱退而目淸矣。雷曰﹕使葉﹐勿使莖﹑蕊﹞。

子﹐甘寒。淸肺﹑肝風熱﹐滲膀胱濕熱﹐利小便而不走气﹐與茯苓同功﹐彊陰益精﹐令人有子﹝腎有二竅﹐車前子能利水竅而固精竅。精盛則有子﹐五子衍宗丸用之﹐枸杞﹑菟絲各八兩﹐五味﹑復盆各四兩﹐車前二兩﹐蜜丸。慣遺泄者﹐車前易蓮子。時珍曰﹕人服食﹐須佐他藥﹐如六味丸之用澤瀉可也﹐若單用則過瀉﹞。治濕痺五淋﹐暑濕瀉痢﹝歐陽文忠患暴下﹐國醫不能愈。夫人云﹕市有藥﹐三文一貼甚效。公不肯服﹐夫人雜他藥進之﹐一服而愈。問其方﹐乃車前子爲末﹐米飲下二錢。一云此藥利水而不動气﹐水道利則淸濁分﹐谷髒自止矣﹞﹐目赤障翳﹝能除肝熱﹞﹐催生下胎。

酒蒸搗餅﹐焙研﹝酒蒸搗餅﹐入滋補藥。炒研﹐入利水泄瀉藥﹞。

艸部

燈艸

輕﹐通﹐利水﹐淸熱甘淡而寒。降心火﹝心能入心﹞﹐淸肺熱﹐利小腸﹝心與小腸相表裏﹐心火淸則肺熱小腸亦淸﹐而熱從小便出矣﹞﹐通气止血。

治五淋水腫﹐燒灰吹喉痺﹐塗乳止夜啼﹐擦癬最良﹝縛成把﹐擦摩極癢時﹐虫從艸出﹐浮水可見﹐十餘次則能斷也﹞。

艸部

瞿麥

通﹐利水﹐破血苦寒。降心火﹐利小腸﹐逐膀胱邪熱﹐爲治淋要藥﹝故八正散用之。五淋大抵皆屬濕熱﹐熱淋宜八正及山梔﹑滑石之類﹔血淋宜小薊﹑牛膝﹔膏腎虛淋宜補腎﹐不可獨瀉﹔老人气虛者﹐宜參﹑術兼木通﹑山梔﹔亦有痰滯中焦作淋者﹐宜行痰兼通利藥﹐最忌發汗﹐汗之必便血﹞。破血利竅﹐決癰消腫﹐明目去翳﹐通經墮胎。性利善下﹐虛者愼用﹝寇宗曰﹕心經𨿽有熱﹐而小腸虛者服之﹐則心熱未淸﹐而小腸別作病矣﹞。

花大如錢﹐紅白斑斕﹐色甚斌媚﹐俗呼洛陽花。用蕊﹑殼。丹皮爲使。惡螵蛸﹝產後淋當去血﹐瞿麥﹑蒲黃皆爲要藥﹞。

艸部

蓄

一名扁竹

通淋苦平。殺虫疥﹐利小便。治黃膽熱淋﹐蛔咬腹痛﹐虫蝕下部﹝煮服﹞。

葉細如竹﹐弱莖蔓引﹐促節有粉﹐三月開紅花。

艸部

天仙藤

通﹐活血﹐消腫苦溫。疏气活血。治風勞腹痛﹐妊娠水腫﹝有天仙藤散﹐專治水腫﹞。

葉似葛﹐圓而小﹐有白毛﹐根有須﹐四時不凋﹝一云卽靑木香藤﹞。

艸部

地膚子

通﹐利水﹐補陰甘苦气寒。益精彊陰﹐入膀胱﹐除虛熱﹐利小便而通淋﹝時珍曰﹕無陰則陽無以化﹐亦猶東垣治小便不通﹐用知﹑柏滋腎之意。王節齋曰﹕小便不禁或頻數﹐古方多以爲寒﹐而用溫澀之藥。殊不知屬熱者多﹐蓋膀胱火邪妄動﹐水不得寧﹐故不能禁而頻數也。故老人多頻數﹐是膀胱血少﹐陽火偏旺也。治法當補膀胱陰血﹐瀉火邪爲主﹐而佐以收澀之劑﹐如牡蠣﹑山茱﹑五味之類﹐不可獨用。病本屬熱﹐故宜瀉火。因水不足﹐故火動而致便數﹐小便旣多﹐水益虛矣﹐故宜補血。補血瀉火﹐治其本也。收之澀之﹐治其標也﹞。

治疝﹐散惡瘡﹝煎湯﹐洗瘡疥良﹞。葉作浴湯﹐去皮膚風熱丹腫﹐洗眼除雀盲澀痛。

葉如蒿﹐莖赤﹐子類蠶砂。惡螵蛸。

艸部

石韋

通淋﹐補勞甘苦微寒。淸肺金以滋化源﹝凡行水之藥﹐必皆能先淸肺火﹞﹐通膀胱而利水道。益精气﹐補五勞﹝利濕淸熱之功。髙陽生對宣帝治勞傷﹐用石韋計﹞。治淋崩發背﹝炒末﹐冷調﹐酒服﹞。

生石陰﹐柔韌如皮﹐背有黃毛。去毛﹐微炙用。杏仁﹑滑石﹑射幹爲使﹐得菖蒲良。生古瓦上者名瓦韋﹐治淋。

艸部

海金砂

通淋﹐瀉濕熱甘寒淡滲。除小腸﹑膀胱血分濕熱。

治腫滿﹑五淋﹑莖痛。得梔子﹑牙硝﹑硼砂﹐治傷寒熱狂﹝大熱利小便﹐此釜底抽薪之義也﹞。

莖細如綫﹐引竹木上。葉級皺處﹐有砂黃赤色。忌火。

艸部

茵陳

通﹐利濕熱﹐治諸黃苦燥濕﹐寒勝熱。入足太陽﹝膀胱﹞經。發汗利水﹐以泄太陰﹑陽明﹝脾﹑胃﹞之濕熱。

爲治黃膽之君藥﹝脾胃有濕熱則發黃﹐黃者﹐脾之色也。熱甚者﹐身如桔色﹐汗如柏汁。亦有寒濕髮黃﹑身燻黃而色暗。大抵治以茵陳爲主﹐陽黃加大黃﹑梔子﹐陰黃加附子﹑漧薑﹐各隨寒熱治之﹞。又治傷寒時疾﹐狂熱瘴瘧﹐頭痛頭旋﹐女人瘕疝﹝皆濕熱爲病﹞。

艸部

香薷

宣﹐通﹐利濕﹐淸暑辛散皮膚之蒸﹐溫解心腹之凝結。屬金﹑水而主肺﹐爲淸暑之主藥。肺气淸﹐則小便行而熱降﹝暑必兼濕﹐治暑必兼利濕﹐若無濕﹐但爲幹熱﹐非暑也﹞。

治嘔逆水腫﹝熬膏服﹐小便利則消﹞﹑香港腳口气﹝煎湯含敷﹞。單服治霍亂轉筋﹝時珍曰﹕暑月乘涼飲冷﹐致陽气爲陰邪所遏﹐反中入內﹐遂病頭痛﹐發熱惡寒﹐煩躁口渴﹐吐瀉霍亂﹐宜用之﹐以發越陽气﹑散暑和脾則愈。若飲食不節﹑勞役作傷之人﹐傷暑大熱大渴﹐汗出如雨﹐煩躁喘促﹐或瀉或吐者﹐乃內傷之證。宜用淸暑益气湯﹑人參白虎湯之類﹐以瀉火益元可也。若用香薷﹐是重虛其表﹐而濟之熱矣。蓋香薷乃夏月解表之藥﹐如冬月之用麻黃﹐气虛者尢不宜多服﹐今人謂能解暑﹐槪用代茶﹐誤矣﹗李士材曰﹕香薷爲夏月發汗之藥﹐其性溫熱﹐只宜於中暑之人﹐若中熱者誤服之﹐反成大害﹐世所未知。按潔古云﹕中暑爲陰證﹑爲不足﹐中熱爲陽證﹑爲有餘。經曰﹕气盛身寒﹐得之傷寒﹔气虛身熱﹐得之傷暑。故中暑宜溫散﹐中熱宜淸涼。身寒「寒」字﹐當「熱」字看﹐傷寒必病熱﹞。陳者勝﹝宜冷凍飲料﹐熱服令人瀉﹞。

艸部

靑蒿

瀉熱﹐補勞苦寒。得春木少陽之令最早﹝二月生苗﹞﹐故入少陽﹑厥陰﹝肝膽﹞血分。

治骨蒸勞熱﹝童便搗汁﹐取汁熬膏﹞﹐蓐勞虛熱﹝凡苦寒之藥﹐多傷胃气。惟靑蒿芳香入脾﹐獨宜於血虛有熱之人﹐以其不犯胃气也﹞﹐風毒熱黃﹐久瘧久痢﹐瘙疥惡瘡﹐鬼气屍疰﹝時珍曰﹕《月令通纂》言伏內庚日﹐采蒿懸門庭﹐可辟邪。冬至元旦﹐各服一錢亦良﹐則靑蒿之治鬼疰﹐蓋亦有所伏也﹞﹐補中明目。

童便浸葉用﹐熬膏亦良。使子勿使葉﹐使根勿使莖。

艸部

附子

大燥﹐回陽﹐補腎命火﹐逐風寒濕辛甘有毒﹐大熱純陽。其性浮而不沈﹐其用走而不守﹐通行十二經﹐無所不至。能引補气藥以復散之元陽﹐引補血藥以滋不足之眞陰﹐引發散藥開腠理﹐以逐在表之風寒﹝同漧薑﹑桂枝﹐溫經散寒發汗﹞﹐引溫暖藥達下焦﹐以祛在裏之寒濕﹝能引火下行﹐亦有津調貼足心者。入八味丸內﹐亦從地黃等補陰﹞。

治三陰傷寒﹝吳綬曰﹕附子陰證要藥。凡傷寒傳變三陰﹐中寒夾陰﹐身𨿽大熱﹐而脈沈細者﹔或厥陰腹痛﹐甚則唇靑﹑囊縮者﹐急須用之。若待陰極陽竭而用之﹐已遲矣。東垣治陰盛格陽﹐傷寒面赤目赤﹐煩渴引飲﹐脈七八至。但按之則散﹐用姜附湯加人參﹐投半斤﹐得汗而愈﹐此神聖之妙也﹞﹐中寒中風﹝卒中曰中﹐漸傷曰傷。輕爲感冒﹐重則爲傷﹐又重則爲中﹞﹐气厥痰厥﹝虛寒而厥者宜之。如傷寒陽盛格陰﹐身冷脈伏﹐熱厥似寒者﹐誤投立斃﹐宜承气﹑白虎等湯﹞﹐咳逆﹝風寒﹞嘔噦﹝胃寒﹞﹐膈噎﹝膈噎﹐多由气血虛﹑胃冷﹑胃槁而成。飲可下而食不可下﹐槁在吸門﹐喉間之厭會也。食下胃脘痛﹐須臾吐出﹐槁在賁門﹐胃之上口也﹐此上焦﹐名噎。食下良久吐出﹐槁在幽門﹐胃之下口也﹐此中焦﹐名膈。朝食暮吐﹐槁在闌門﹐大﹑小腸下口也﹐此下焦﹐名反胃。又有痰飲﹑食積﹑瘀血壅塞胃口者。

如寒痰胃冷﹐則宜姜﹑附﹑參﹑術﹔胃槁者﹐當滋潤﹐宜四物牛羊乳﹐血瘀者加韭汁。當與韭汁﹑牛乳二條參看論治﹞﹐脾泄﹝命火不足﹞﹐冷痢寒瀉﹐霍亂轉筋﹝脾虛﹐寒客中焦爲霍亂。寒客下焦肝腎爲轉筋。熱霍亂者禁用﹞﹐拘攣風痺﹐癥瘕積聚﹐督脈爲病﹐脊彊而厥﹐小兒慢驚﹐痘瘡灰白﹐癰疽不斂﹐一切沈寒痼冷之證﹝經曰﹕陰盛主內寒﹐陽虛生外寒﹞。

助陽退陰﹐殺邪辟鬼﹝本艸未載﹞﹐通經墮胎﹝凡陰證用姜﹑附藥﹐宜冷服﹐熱因寒用也。

蓋陰寒在下﹐虛陽上浮。治之以寒﹐則陰益盛﹐治之以熱﹐則拒格不納。用熱藥冷凍飲料﹐下嗌之後﹐冷體旣消﹐熱性便發﹐情且不違﹐而致大益﹐此反治之妙也。又有寒藥熱飲治熱證者﹐此寒因熱用﹐義亦相同也。經曰﹕正者正治﹐反者反治。如用寒治熱﹐用熱治寒﹐此正治也。

或以寒治寒﹐以熱治熱﹐此反治也。經所謂必伏其所主﹐而先其所因。蓋借寒藥﹑熱藥爲反佐﹐以作向導也﹐亦曰從治。王好古曰﹕用附子以補火﹐必防涸水。如陰虛之人﹐久服補陽之藥﹐則虛陽益熾﹐眞陰愈耗﹐精血日枯﹐而气無所附麗﹐遂成不救者多矣﹞。

母爲烏頭﹐附生者爲附子﹐連生者爲側子﹐細長者爲天雄﹐兩岐者爲烏喙。五物同出異名。

附子以西川彰明赤水產者爲最﹐皮黑體圓﹑底平八角﹑重一兩以上者良﹝或云二兩者更勝﹐然難得﹞。生用發散﹐熟用峻補﹝趙嗣眞曰﹕仲景麻黃附子細辛湯﹐熟附配麻黃﹐發中有補﹔四逆湯生附配漧薑﹐補中有發﹐其旨微矣。丹溪曰﹕烏附行經﹐仲景八味丸用爲少陰向導﹐後世因以爲補藥﹐誤矣﹗附子走而不守﹐取其健悍走下﹐以行地黃之滯耳。相習用爲風及補藥﹐殺人多矣。昂按﹕附子味甘气熱﹐峻補元陽。陽微欲絕者﹑回生起死﹐非此不爲功﹐故仲景四逆﹑眞武﹑白通諸湯多用之。其有功於生民甚大﹐況古人日用常方﹐用之最多﹐本非禁劑。丹溪乃僅以爲行經之藥﹐而云用作補藥多致殺人﹐言亦過矣。蓋丹溪法重滋陰﹐故每訾陽藥﹐亦其偏也。王節齋曰﹕气虛用四君子湯﹐血虛用四物湯﹐虛甚者俱宜加熟附。蓋四君﹑四物﹐皆平和寬緩之劑﹐須得附子健悍之性行之﹐方能成功。附子熱藥﹐本不可輕用﹐但當病﹐則𨿽暑熱時月﹐亦可用也﹞。水浸﹐面裹煨﹐令發坼﹐乘熱切片﹐炒黃﹐去火毒用。又法﹐甘艸二錢﹐鹽水﹑薑汁﹑童便各半盞﹐煮熟用﹝今人用黑豆煮亦佳﹞。畏人參﹑黃﹑甘艸﹑防風﹑犀角﹑綠豆﹑童便。反貝母﹑半夏﹑栝蔞﹑白芨﹑白蘞。中其毒者﹐黃連﹑犀角﹑甘艸煎湯解之﹐黃土水亦可解。

烏頭功同附子而稍緩。附子性重峻﹐溫脾逐寒﹔烏頭性輕疏﹐溫脾逐風。寒疾宜附子﹐風疾宜烏頭。

烏附尖吐風痰﹐治癲癇﹐取其鋒銳﹐直達病所﹝丹溪治許白雲﹐屢用瓜蒂﹑梔子﹑苦參﹑藜蘆等劑﹐吐之不透。後用附子尖和漿水與之﹐始得大吐膠痰數碗﹞。

天雄補下焦命門陽虛﹝寇宗﹑張元素皆曰補上焦。丹溪曰﹕可爲下部之佐。時珍曰﹕其尖皆向下生﹐故下行。然補下乃所以蓋上也﹐若上焦陽虛﹐則屬心﹑肺之分﹐當用參﹑﹐不當用雄﹑附矣﹞﹐治風寒濕痺﹐爲風家主藥﹐發汗又能止陰汗。

側子散側旁生﹐宜於發散四肢﹐充達皮毛﹐治手足風濕諸痺。

艸部

艸烏頭

大燥﹐開頑痰辛苦大熱。搜風勝濕﹐開頑痰。治頑瘡﹐以毒攻毒﹐頗勝川烏。然至毒﹐無所釀制﹐不可輕投。

野生﹐狀類川烏﹐亦名烏喙。薑汁炒﹐或豆腐煮用。熬膏﹐名射罔﹐敷箭射獸﹐見面立死。

艸部

白附子

燥﹐祛風濕﹐治面疾辛甘有毒﹐大熱純陽。陽明經藥﹐能引藥勢上行﹐治面上百病﹝陽明之脈縈於面﹐白附能去頭面遊風。作面脂﹐消斑疵﹞。補肝虛﹐祛風痰﹐治心痛血痺﹐諸風冷气﹐中風失音﹐陰下濕癢。

根如艸烏之小者﹐長寸許﹐皺紋有節﹐炮用﹝陶宏景曰﹕此藥久絕﹐無復眞者﹐今惟涼州生﹞。

艸部

破故紙

一名補骨脂

燥﹐補命火辛苦大溫。入心包﹑命門。補相火以通君火﹐暖丹田﹐壯元陽﹐縮小便﹝亦治遺尿﹞。

治五勞七傷﹝五臟之勞﹐七情之傷﹞﹐腰膝冷痛﹐腎冷精流﹐腎虛泄瀉﹝腎虛則命門火衰﹐不能燻蒸脾胃﹐脾胃虛寒﹐遲於運化﹐致飲食減少﹐腹脹腸鳴﹐嘔涎泄瀉﹐如鼎釜之下無火﹐物終不熟﹐故補命門相火卽所以補脾。破故紙四兩﹐五味三兩﹐肉蔻二兩﹐吳茱一兩﹐姜煮棗丸﹐名四神丸﹐治五更泄瀉﹞﹐婦人血气﹝婦人之血脫气陷﹐亦猶男子之腎冷精流﹞墮胎。

出南番者色赤﹐嶺南者色綠。酒浸蒸用﹐亦有童便乳浸﹑鹽水炒者。得胡桃﹑胡麻良。

惡甘艸﹝唐鄭相國方﹕破故紙十兩﹐酒浸蒸爲末﹐胡桃肉二十兩﹐去皮爛研﹐蜜和﹐每日酒調一匙﹐或水調服。白飛霞曰﹕破故紙屬火﹐堅固元陽﹔胡桃屬水﹐潤燥養血﹐有水火相生之妙。忌蕓薹﹑羊血。加杜仲﹐名靑娥丸。云薹﹐油菜也﹞。

艸部

肉蓯蓉

補腎命﹐滑腸甘酸鹹溫。入腎經血分。補命門相火﹐滋潤五臟。益髓彊筋。

治五勞七傷﹐絕陽不興﹐絕陰不產﹐腰膝冷痛﹐崩帶遺精﹐峻補精血﹝時珍曰﹕補而不峻﹐故有蓯蓉之號﹞。驟用恐妨心﹐滑大便。

長大如臂﹐重至斤許。有松子鱗甲者良。酒浸一宿﹐刷去浮甲﹐劈破﹐除內筋膜。酒蒸半日。又酥炙用。忌鐵﹝蘇恭曰﹕今日所用﹐多艸蓯蓉功力稍劣﹞。

艸部

鎖陽

補陽﹐滑腸甘溫補陰。益精興陽﹐潤燥養筋﹝彊筋故能興陽﹞。治痿弱﹐滑大便﹝便燥者啖之﹐可代蓯蓉﹐煮粥彌佳﹞。

鱗甲櫛比﹐狀類男陽。酥炙。

艸部

巴戟天

補腎﹐祛風甘辛微溫。入腎經血分﹑彊陰益精﹐治五勞七傷﹔辛溫散風濕﹐治風气﹑香港腳﹑水腫。

根如連珠。擊破中紫而鮮潔者﹐僞也。中𨿽紫﹐微有白糝粉色而理小暗者﹐眞也。蜀產佳﹝山根似巴戟﹐但色白﹐人或醋煮以亂之﹞。去心﹐酒浸焙用。復盆子爲使。惡丹參。

艸部

胡盧巴

燥﹐補腎命﹐除寒濕苦溫純陽。入右腎命門。暖丹田﹐壯元陽。

治腎臟虛冷﹐陽气不能歸元﹝同附子﹑硫黃﹞﹐瘕疝冷气﹝同茴香﹑巴戟﹑川烏﹑川楝﹑吳茱萸﹞﹐寒濕香港腳。

出嶺南番舶者良﹐云是番萊菔子。酒浸曝﹐或蒸﹐或炒。

艸部

仙茅

燥﹐補腎命辛熱有小毒。助命火﹐益陽道﹐明耳目﹐補虛勞。

治失溺無子﹐心腹冷气不能食﹝溫胃﹞﹐腰腳冷痺不能行﹝曖筋骨﹞。相火盛者忌服。

葉如茅而略闊﹐根如小指﹐黃白多涎。竹刀去皮﹐切﹐糯米泔浸﹐去赤汁﹐出毒用。忌鐵﹝唐﹐婆羅門始進此方﹐當時盛傳﹐服之多效。照前制﹐陰漧﹐蜜丸﹐酒服。禁牛乳﹑牛肉。許眞君書曰﹕甘能養肉﹐苦能養气﹐鹹能養骨﹐酸能養筋﹐滑能養膚﹐和苦酒服之必效﹞。

艸部

淫羊藿

一名仙靈脾

補腎命辛香甘溫。入肝腎。補命門﹝時珍曰﹕手足陽明﹑三焦﹑命門藥﹞﹐益精气﹐堅筋骨﹐利小便。

治絕陽不興﹐絕陰不產﹐冷風勞气﹐四肢不仁﹝手足麻木﹞。

一名仙靈脾。北部有羊﹐一日百合﹐食此藿所致﹐故名。去枝﹐羊脂拌炒。山藥爲使。

得酒良。

艸部

蛇牀子

補腎命﹐去風濕辛苦而溫。彊陽益陰﹐補腎祛寒﹐祛風燥濕。

治痿囊濕﹐女子陰痛陰癢﹝濕生虫﹐同礬煎湯洗﹞﹐子髒虛寒﹐產門不閉﹝炒熱熨之﹞﹐腎命之病。及腰酸體痛﹐帶下脫肛﹐喉痺齒痛﹐濕癬惡瘡﹝殺虫止癢﹞﹐風濕諸病。煎湯浴﹐止風癢﹝時珍曰﹕腎命﹑三焦气分之藥﹐不獨補助男子﹐而且有益婦人﹐世人捨此而求補藥於遠域﹐豈非貴耳賤目乎﹖﹞。

似小茴而細。微妙﹐殺毒則不辣﹝以地黃汁拌蒸三徧佳﹞。惡丹皮﹑貝母﹑巴豆。

艸部

菟絲子

平補三陰甘辛和平。凝正陽之气﹐入足三陰﹝脾﹑肝﹑腎﹞。彊陰益精﹐溫而不燥﹐不助相火。

治五勞七傷﹐精寒淋瀝﹐口苦燥渴﹝脾虛腎燥而生內熱﹐菟絲益陰淸熱﹞。祛風明目﹐補衛气﹐助筋脈﹐益气力﹐肥健人﹝補肝腎之效。《老學庵筆記》﹕予族弟﹐少服菟絲子凡數年﹐飲食倍常﹐血气充盛。忽因浴見背腫﹐隨視隨長﹐乃大疽也。適值金銀花開﹐飲至數斤﹐腫遂消。菟絲過服﹐尙能作疽﹐以此知金石藥﹐不可不戒。昂按﹕此人或感他毒﹐未可盡歸咎於菟絲也﹞。

無根﹐蔓延艸上﹐子黃如黍粒。得酒良。淘去泥沙﹐酒浸一宿﹐曝榦搗末。山藥爲使。

艸部

復盆子

平補肝腎甘酸微溫。益腎臟而固精﹐補肝虛而明目﹐起陽痿﹐縮小便﹝寇氏曰﹕服之當復其溺器﹐故名﹞﹐澤肌膚﹐烏髭發﹝搾汁塗發不白﹞﹐女子多孕。

同蜜爲膏﹐治肺气虛寒﹝李士材曰﹕彊腎無燥熱之偏﹐固精無凝澀之害﹐金玉之品也﹞。

狀如復盆﹐故名。去蒂﹐淘淨搗餅﹐用時酒拌蒸。葉絞汁﹐滴目中﹐出目弦虫﹐除膚赤﹐收濕止淚。

艸部

蒺藜子

平補肝腎苦溫補腎﹐辛溫瀉肺气而散肝風﹐益精明目﹝肝以散爲補﹐凡補肝藥﹐皆能明目﹞。

治虛勞腰痛﹐遺精帶下﹐咳逆肺痿﹐乳閉癥瘕﹐痔漏陰﹝音頹﹞﹐腎﹑肝﹑肺三經之病﹐催生墮胎﹝刺蒺藜主惡血﹐故能破癥下胎﹞。

沙苑蒺藜綠色似腎﹝故補腎﹞。炒用﹝亦可代茶﹞。

刺蒺藜三角有刺。去刺﹐酒拌蒸﹝風家宜刺蒺藜﹐補腎則沙苑者爲優﹞。余功略同﹝瑞竹堂方﹕齒牙打動者﹐蒺藜根燒灰敷之﹞。

艸部

使君子

補脾﹐殺虫﹐消積甘溫。健脾胃﹐除虛熱﹐殺髒虫。

治五疳便濁﹐瀉痢瘡癬﹐爲小兒諸病要藥﹝《經疏》曰﹕五疳便濁﹐瀉痢腹虫﹐皆由脾胃虛弱﹐因而乳停食滯﹑濕熱瘀塞而成。脾胃健﹐則積滯消﹐濕熱散﹐水道利﹐而前證盡除矣。時珍曰﹕凡能殺虫之藥﹐多是苦辛﹐獨使君子﹑榧子﹐甘而殺虫。每月上旬﹐虫頭向上﹐中旬頭橫﹐下旬向下。《道藏》云﹕初一至初五﹐虫頭向上。凡有虫病者﹐每月上旬﹐空心食數枚﹐虫皆死而出也。按﹕地黃﹑胡麻皆殺虫﹞。

出閩蜀﹐五瓣有﹐內仁如榧。亦可煨食﹐久則油﹐不可用。忌飲熱茶﹐犯之作瀉。

艸部

益智子

燥脾腎﹐補心腎辛熱。本脾藥﹐兼入心﹑腎。主君相二火﹐補心气﹑命門﹑三焦之不足﹝心爲脾母﹐補火故能生土﹞﹐能澀精固气﹝《本艸》未載﹞。又能開發鬱結﹐使气宣通﹝味辛能散﹞﹐溫中進食﹐攝涎唾﹝胃冷則涎湧﹞﹐縮小便﹝腎與膀胱相表裏﹐益智辛溫固腎。鹽水炒﹐同烏藥等分﹐酒煮山藥糊丸﹐鹽湯下﹐名縮泉丸﹞。

治嘔吐泄瀉﹐客寒犯胃﹐冷气腹痛﹐崩帶泄精﹝澀精固气。因熱而崩濁者禁用﹞。

出嶺南﹐形如棗核﹐用仁。

艸部

砂仁

卽縮砂

宣﹐行气﹐調中辛溫香竄。補肺益腎﹐和胃醒脾﹐快气調中﹐通行結滯。

治腹痛痞脹﹝痞滯﹐有傷寒下早裏虛邪入而痞者﹔有食壅痰塞而痞者﹔有脾虛气弱而痞者。須分虛實治之﹐不宜專用利气藥﹐恐變爲鼓脹。鼓脹﹐內脹而外有形﹔痞脹﹐惟覺痞悶而已﹐皆太陰爲病也﹞﹐噎膈嘔吐﹐上气咳嗽﹐赤白瀉利﹝濕熱積滯﹐客於大腸﹐砂仁亦入大小腸經﹞﹐霍亂轉筋﹐奔豚崩帶。祛痰逐冷﹐消食醒酒﹐止痛安胎﹝气行則痛止﹐气順則胎安﹞﹐散咽喉口齒浮熱﹐化銅鐵骨鯁﹝王好古曰﹕得檀香﹑豆蔻入肺﹐得人參﹑益智入脾﹐得黃柏﹑茯苓入腎﹐得赤石脂入大﹑小腸。《醫通》曰﹕辛能潤腎燥﹐引諸藥歸宿丹田﹐地黃用之拌蒸﹐亦取其能達下也。《經疏》曰﹕腎虛气不歸元﹐用爲向導。殆勝桂﹑附熱藥爲害﹞。

出嶺南﹐研用。

艸部

白豆蔻

宣﹐行气﹐暖胃辛熱。流行三焦﹐溫暖脾胃﹝三焦利﹐脾胃運﹐則諸證自平矣﹞而爲肺家本藥﹝肺主气﹞。

散滯气﹐消酒積﹐除寒燥濕﹐化食寬膨。

治脾虛瘧疾﹐感寒腹痛﹐吐逆反胃﹝肺胃火盛及气虛者禁用﹞﹐白睛翳膜﹝白睛屬肺﹐能散肺滯﹞﹐太陽經目紅筋﹝太陽脈起目﹞。

番舶者良﹐研細用。

艸部

肉豆蔻

一名肉果

燥脾﹐澀腸辛溫气香。理脾暖胃﹐下气調中﹐逐冷祛痰﹐消食解酒。

治積冷心腹脹痛﹝挾痰﹑挾食者並宜之﹞﹐中惡吐沫﹐小兒吐逆﹐乳食不下。又能澀大腸﹐止虛瀉冷痢﹝初起忌用﹞。

出嶺南。似艸蔻﹐外有皺紋﹐內有斑紋。糯米粉裹﹐煨熟用。忌鐵。

艸部

艸豆蔻

一名艸果

燥濕祛痰﹐除痰截瘧辛熱香散。暖胃健脾﹐破气開郁﹐燥濕祛寒﹐除痰化食。

治瘴癘寒瘧﹝佐常山能截瘧。或與知母同用﹐取其一陰一陽﹐治寒熱瘴瘧。蓋艸果治太陰獨勝之寒﹐知母治陽明獨勝之火﹞﹐寒客胃痛﹝散滯气﹐利膈痰﹐因滯因寒者多效﹞﹐霍亂瀉痢﹐噎膈反胃﹐痞滿吐酸﹐痰飲積聚。解口臭气﹑酒毒﹑魚肉毒﹝故食料用之﹞。過劑助脾熱﹐耗气損目。

閩產名艸蔻﹐如龍眼而微長﹐皮黃白﹑薄而稜峭﹐仁如砂仁﹐而辛香气和。滇廣所產名艸果﹐如訶子﹐皮黑﹑濃而稜密﹐子粗而辛臭﹐𨿽是一物﹐微有不同。面裹﹐煨熟﹐取仁用。忌鐵。

艸部

香附

一名莎艸根

宣﹐調气開郁性平气香﹐味辛能散﹐微苦能降﹐微甘能和。乃血中气藥﹐通行十二經。八脈气分﹐主一切气﹝人身以气爲主﹐气盛則彊﹐虛則衰﹐順則平﹐逆則病﹐絕則死矣。經曰﹕怒則气上﹐恐則气下﹐喜則气緩﹐悲則气消﹐驚則气亂﹐思則气結﹐勞則气耗﹐此七情之气也。以香附爲君﹐隨證而加升降消補之藥。《素問》中仍有寒則气收﹐熱則气泄﹐名九气﹞。利三焦﹐解六郁﹝痰郁﹑火郁﹑气郁﹑血郁﹑濕郁﹑食郁﹞﹐止諸痛﹝通則不痛﹞。

治多怒多憂﹐痰飲痞滿﹐胸腫腹脹﹐飲食積聚﹐霍亂吐瀉﹐腎气香港腳﹐癰疽瘡瘍﹝血凝气滯所致。香附一味末服﹐名獨勝丸﹐治癰疽由鬱怒得者。如瘡初作﹐以此代茶。潰後亦宜服之。大凡瘡疽喜服香藥﹐行气通血﹐最忌臭穢不潔觸之。故古人治瘍﹐多用五香連翹飲。

康祖左乳病癰﹐又臆間生核﹐痛楚半載。禱張王夢授以方﹐薑汁制香附爲末﹐每服二錢﹐米飲下﹐遂愈﹞﹐吐血便血﹐崩中帶下﹐月候不調﹝气爲血配﹐血因气行。經成塊者﹐气之凝﹔將行而痛﹐气之滯﹔行後作痛﹐气血俱虛也﹔色淡亦虛也﹐色紫﹐气之熱﹔色黑則熱之甚也﹔錯經者﹐气之亂﹔肥人痰多而經阻﹐气不運也。香附陰中快气之藥﹐气順則血和暢﹐然須輔以涼血補气之藥。丹溪曰﹕能引血藥至气分而生血﹐此正陽生陰長之義﹞﹐胎產百病。

能推陳致新﹐故諸書皆云益气﹝行中有補。丹溪曰﹕天行健運不怠﹐所以生生無窮﹐卽此理耳。時珍曰﹕凡人病則气滯而餒﹐香附爲气分君藥。臣以參﹑佐以甘艸﹐治虛怯甚速也﹞。

去毛用。生則上行胸膈﹐外達皮膚﹔熟則下走肝腎﹐旁徹腰膝。童便浸炒﹐則入血分而補虛﹔鹽水浸炒﹐則入血分而潤燥﹝或蜜水炒﹞﹔靑鹽炒﹐則補腎气﹔酒浸炒﹐則行經絡﹔醋浸炒﹐則消積聚﹝且斂其散﹞﹔薑汁炒﹐則化痰飲﹔炒黑又能止血。忌鐵﹝時珍曰﹕得參﹑術則補气﹐得歸﹑地則補血﹐得木香則散滯和中﹐得檀香則理气醒脾﹐得沈香則升降諸气﹐得芎﹑蒼術則總解諸郁﹐得梔子﹑黃連則淸降火熱﹐得茯神則交濟心腎﹐得茴香﹑破故紙則引气歸元﹐得濃朴﹑半夏則決壅消脹﹐得紫蘇﹑蔥白則發汗散邪﹐得三稜﹑莪術則消積磨塊﹔得艾葉則治血气﹐暖子宮。乃气病之總司﹐女科之仙藥也。大抵婦人多郁﹐气行則郁解﹐故服之尢效﹐非宜於婦人﹐不宜於男子也。李士材曰﹕乃治標之劑﹐惟气實血未大虛者宜之﹐不然恐損气而燥血﹐愈致其疾矣。世俗泥於女科仙藥之一語﹐惜未有發明及此者﹞。

艸部

木香

宣﹐行气辛苦而溫。三焦气分之藥﹐能升降諸气﹐泄肺气﹐疏肝气﹐和脾气﹝怒則肝气上﹐肺气調﹐則金能制木而肝平﹐木不克土而脾和﹞。

治一切气痛﹐九種心痛﹝皆屬胃脘﹐曰寒痛﹑熱痛﹑气痛﹑血痛﹑濕痛﹑痰痛﹑食痛﹑蛔痛﹑悸痛。蓋君心不易受邪﹐眞心痛者﹐手足冷過腕節﹐朝發夕死﹞﹐嘔逆反胃﹐霍亂瀉痢﹐後重﹝同檳榔用。劉河間曰﹕痢疾行血則膿血自愈﹐調气則後重自除﹞癃閉﹐痰壅气結﹐癖癥塊﹐腫毒虫毒﹐衝脈爲病﹐气逆裏急。殺鬼物﹐禦瘴霧﹐去腋臭﹐寬大腸﹐消食安胎﹝气逆則胎不安﹞。過服損眞气﹝丹溪曰﹕味辛气升﹐若陰火衝上者﹐反助火邪﹐當用黃柏知母﹐少以木香佐之。王好古曰﹕《本艸》主气劣﹑气不足﹐補也﹔通壅導气﹐破也﹔安胎健脾胃﹐補也﹔除痰癖癥塊﹐破也﹐不同如此。汪機曰﹕與補藥爲佐則補﹐與瀉藥爲君則瀉。

李時珍曰﹕諸气郁﹐皆屬於肺﹐上焦气滯用之者﹐金郁泄之也﹔中气不運﹐皆屬於脾﹐中焦气滯用之者﹐脾胃喜芳香也﹔大腸气滯則後重﹐膀胱气不化則癃閉﹐肝气郁則爲痛﹐下焦气滯用之者﹐塞者通之也﹞。

番舶上耒﹐形如枯骨﹐味苦粘舌者良﹐名靑木香﹝今所用者﹐皆廣木香﹑土木香﹞。磨汁用。東垣用黃連制﹐亦有蒸用﹐面裹煨用者﹝煨用實腸止瀉﹞。畏火。

艸部

藿香

宣﹐去惡气辛甘微溫。入手足太陰﹝肺﹑脾﹞。快气和中﹐開胃止嘔﹝胃弱﹑胃熱而嘔者忌用﹞﹐去惡气﹐進飲食。

治霍亂吐瀉﹐心腹絞痛﹐肺虛有寒﹐上焦壅熱﹝能理脾﹑肺之气。古方有藿香正气散﹐正气通暢﹐則邪逆自除﹞。

出交廣﹐方莖有節﹐葉微似茄汁。古惟用葉﹐今枝﹑莖亦用之﹐因葉多僞也。

艸部

茴香

古作懷香

燥﹐補腎命門﹐治寒疝大茴辛熱。入腎膀胱。暖丹田﹐補命門﹐開胃下食﹐調中止嘔。

療小腸冷气﹐疝陰腫﹝疝有七種﹐气﹑血﹑寒﹑水﹑筋﹑狐﹑也。肝經病﹐不屬腎經﹐以厥陰肝脈絡陰器也。多因寒濕所致﹐亦有挾虛者﹐當加參﹑術於溫散藥中﹞﹐幹濕腳气。多食損目發瘡。

小茴辛平﹐理气開胃﹐亦治寒疝。食料宜之。

大如麥粒﹐輕而有細稜者名大茴﹐出寧夏﹐他處小者名小茴。自番舶來﹐實八瓣者﹐名八角茴香。炒黃用﹐得酒良。得鹽則入腎﹐發腎邪﹐故治陰疝﹝受病於肝﹐見證於腎。大﹑小茴各一兩﹐爲末﹐豬脬一个﹐連尿入藥﹐酒煮爛﹐爲丸服﹞。

艸部

甘松香

宣﹐理气醒脾甘溫芳香。理諸气﹐開脾郁。

治腹卒然滿痛﹐風疳齒﹐香港腳膝浮。煎湯淋洗。

出涼州及黔蜀。葉如茅﹐用根﹝根極繁密﹞。

艸部

山柰

宣﹐溫中﹐辟惡辛溫。暖中辟惡。

治心腹冷痛﹐寒濕霍亂﹐風虫牙痛。

生廣中﹐據葉皆如生薑﹐入合諸香用。

艸部

髙良姜

宣﹐燥﹐暖胃散寒辛熱。暖胃散寒﹐消食醒酒。

治胃脘冷痛﹝凡心口一點痛﹐俗言心气痛﹐非也。乃胃脘有滯或有虫﹐及因怒﹑因寒而起。以良姜酒洗七次﹐香附醋洗七次﹐焙研。因寒者﹐姜二錢﹐附一錢﹔因怒者﹐附二錢﹐姜一錢﹔寒怒兼者﹐每錢半﹐米飲加薑汁一匙﹐鹽少許服。初梁緄患心脾痛﹐夢神授此方﹐二味等分服﹐後入各炒方用﹞﹐霍亂瀉痢﹐吐惡噎膈﹐瘴瘧冷癖。肺胃熱者忌之。

出嶺南髙州。

子﹐名紅豆蔻﹐溫肺散寒﹐醒脾燥濕﹐消食解酒﹝東垣脾胃藥中常用之﹞。並東壁土炒用。

艸部

蓽茇

茇﹑一作撥

燥﹐除胃冷﹐散浮熱辛熱除胃冷﹐溫中下气﹐消食祛痰。

治水瀉气痢﹝牛乳點服﹞﹐虛冷腸鳴﹝亦入大腸經﹞﹐冷痰惡心﹐嘔吐酸水﹐癖陰疝。

辛散陽明之浮熱﹐治頭痛﹝偏頭痛者﹐口含溫水﹐隨左右以末吹一字入鼻效﹞﹑牙痛﹝寒痛宜漧薑﹑蓽茇﹑細辛﹐熱痛宜石膏﹑牙硝﹐風痛宜皂角﹑僵蠶﹑蜂房﹑二烏﹐虫痛宜鍛石﹑雄黃﹞﹐鼻淵。多服泄眞气﹐動脾肺之火﹐損目。

出南番﹐嶺南亦有。類椹子而長﹐靑色﹐去挺用頭。醋浸。刮淨皮粟﹐免傷人肺。

艸部

煙艸

新增

宣﹐行气﹐辟寒辛溫有毒。

治風寒濕痺﹐滯气停痰﹐山嵐瘴霧。其气入口﹐不循常度﹐頃刻而周一身﹐令人通體俱快﹐醒能使醉﹐醉能使醒﹐饑能使飽﹐飽能使饑。

人以代酒代茗﹐終身不厭﹝故一名相思艸﹞。然火气燻灼﹐耗血損年﹐人自不覺耳。閩產者佳﹝煙筒中水﹐能解蛇毒﹞。

艸部

金銀花

瀉熱﹐解毒甘寒入肺。散熱解毒﹝淸熱卽是解毒﹞﹐補虛﹝凡物甘者皆補﹞療風﹐養血止渴﹝丹溪曰﹕癰疽安後發渴﹐黃六一湯吞忍冬丸切當。忍冬養血﹐黃補气﹐渴何由作﹞。

治癰疽疥癬﹐楊梅惡瘡﹐腸血痢﹐五種屍疰。

經冬不凋﹐名忍冬﹝又名左纏藤﹞。花葉同功﹐花香尢佳﹐釀酒代茶。熬膏並妙﹝忍冬酒﹐治癰疽發背一切惡毒﹐初起便服奇效。幹者亦可﹐惟不及生者力速。忍冬五兩﹐甘艸二兩﹐水二碗﹑煎至一碗﹐再入酒一碗略煎﹐分三服﹐一日一夜喫盡。重者日二劑﹐服至大﹑小腸通利﹐則藥力到。忍冬丸﹐照前分兩﹐酒煮曬漧﹐同甘艸爲末﹐以所煮余酒打糊爲丸。

陳藏器曰﹕熱毒血痢﹐濃煎服之。爲末﹐糖調常服﹐能稀痘﹞。

艸部

蒲公英

一名黃花地丁

瀉熱﹐解毒甘平。花黃﹐屬土﹐入太陰﹑陽明﹝脾﹑胃﹞。化熱毒﹐解食毒﹐消腫核。

專治乳癰﹝乳頭屬厥陰﹐乳房屬陽明。同忍冬煎﹐入少酒服﹐搗敷亦良﹞疔毒﹐亦爲通淋妙品﹝諸家不言治淋﹐試之甚驗﹞。擦牙﹑烏髭發﹝瑞竹堂有還少丹﹐方取其通腎。東垣曰﹕苦寒腎經君藥﹞﹐白汁塗惡刺﹝凡螳螂諸虫﹐盛夏孕育﹐遊諸物上﹐必遺精汁﹐幹久則有毒。人手觸之成疾﹐名狐尿刺。慘痛不眠﹐百療難效﹐取汁濃塗卽愈﹐千金方極言其功﹞。

葉如萵苣﹐花如單瓣菊花﹐四時有花﹐花罷飛絮﹐斷之莖中有白汁﹝鄭方升曰﹕一莖兩花﹐髙尺許者﹐掘下數尺﹐根大如拳﹐旁有人形拱抱。搗汁酒服﹐治噎膈如神﹞。

艸部

紫花地丁

瀉熱﹐解毒辛苦而寒。

治癰疽發背﹐疔腫瘰﹐無名腫毒。

葉如柳而細﹐夏開紫花結角﹐生平地者起莖﹐生溝壑者起蔓。

艸部

杜牛膝

一名天名精﹐一名地菘

瀉熱﹐吐痰﹐破血﹐解毒甘寒微毒。能破血﹝一婦產後﹐口渴气喘﹐面赤有斑﹐大便泄﹐小便祕。用行血﹑利水藥不效﹐用牛膝濃煎膏飲﹐下血一桶﹐小便通而愈﹞﹐能止血吐痰﹐除熱解毒殺虫。

治乳蛾喉痺﹐砂淋血淋﹝《良方》曰﹕濃煎﹐加乳﹑麝少許﹐神效﹞﹐小兒牙關緊閉﹐急慢驚風﹝不省人事者﹐絞汁入好酒灌之卽蘇。以醋拌渣﹐敷項下﹞。服汁﹐吐瘧痰﹝驚風服之﹐亦取其吐痰﹞。漱汁﹐止牙痛。搗之﹐敷蛇﹑虫螫毒。

根白如短牛膝。地黃爲使﹝煎湯洗痔﹐渣塞患處良﹞。

艸部

鶴虱

瀉﹐殺虫苦辛﹐有小毒。殺五臟虫﹐治蛔嚙腹痛﹝面白唇紅﹐時發時止者﹐爲虫痛﹐肥肉汁調末服﹞。

《沈存中筆記》云﹕是杜牛膝子﹝或曰非也﹐別是一種﹞。最黏人衣。有狐气﹐炒熱則香。

艸部

山豆根

瀉熱﹐解毒苦寒。瀉心火以保金气﹐去肺﹐大腸之風熱﹝心火降﹐則不灼肺而金淸。肺與大腸相表裏﹐肺金淸﹐則大腸亦淸﹞﹐消腫止痛。

治喉癰喉風﹐齦腫齒痛﹝含之咽汁﹞﹐喘滿熱咳﹐腹痛下痢﹐五痔諸瘡。解諸藥毒﹐敷禿瘡﹑蛇狗蜘蛛傷﹐療人﹑馬急黃﹝血熱極所致﹞。

苗蔓如豆﹐經冬不凋。

艸部

牛蒡子

一名鼠粘子﹐一名惡實

瀉熱﹐解毒辛平。潤肺解熱﹐散結除風﹐利咽膈﹐理痰嗽﹐消斑疹﹐利二便﹐行十二經。散諸腫瘡瘍之毒﹐利腰膝凝滯之气﹝性冷而滑利﹐痘癥虛寒泄瀉者忌服﹞。

實如葡萄而褐色﹐酒拌蒸﹐待有霜﹐拭去用。根苦寒。竹刀刮淨﹐絞汁﹐蜜和服﹐治中風﹐汗出乃愈。搗和豬脂﹐貼瘡腫及翻花瘡﹝肉翻出如花狀﹞。

艸部

山慈菇

瀉熱﹐解毒甘微辛﹐有小毒。功專淸熱散結。

治癰瘡疔腫﹐瘰結核﹝醋磨塗﹞。解諸毒﹑虫毒﹑蛇﹑虫﹑狂犬傷。

根與慈菇﹑小蒜相類﹐去毛殼用﹝玉樞丹中用之。《廣筆記》云﹕出處州遂昌縣洪山﹐無毛﹐云眞者有毛﹐誤也﹞。

艸部

漏蘆

瀉熱﹐解毒咸軟堅﹐苦下泄﹐寒勝熱。入胃﹑大腸﹐通肺﹑小腸。散熱解毒﹐通經下乳﹐排膿止血﹐生肌殺虫。

治遺精尿血﹐癰疽發背﹝古方以漏蘆湯爲稱首﹞﹐及預解時行痘疹毒﹝取其寒勝熱﹐又能入陽明故也﹞。

出閩中﹐莖如油麻﹐枯黑如漆者眞。甘艸拌蒸。連翹爲使。

艸部

貫眾

瀉熱﹐解毒味苦微寒﹐有毒﹐而能解邪熱之毒。

治崩中帶下﹐產後血气脹痛﹐破癥瘕﹐發斑痘﹝王海藏快斑散用之﹞﹐化骨哽﹝能軟堅﹞﹐殺三虫。

根似狗脊而大。汁能制三黃﹐化五金﹐伏鐘乳﹑結砂﹑制汞﹐解毒軟堅﹝以此浸水缸中﹐日飲其水﹐能辟時疾﹞。

艸部

射幹

瀉火﹐解毒﹐散血﹐消痰苦寒有毒。能瀉實火﹐火降則血散腫消﹐而痰結自解﹐故能消心﹑脾老血﹐行太陰﹝肺﹑脾﹞﹑厥陰﹝肝﹞之積痰。

治喉痺﹑咽痛﹐爲要藥﹝擂汁醋和﹐噙之引涎。《千金方》﹕治喉痺﹐有烏扇膏﹞﹐治結核瘕疝﹐便毒瘧母﹝鱉甲煎丸﹐治瘧母用之﹐皆取其降厥陰相火也﹞。通經閉﹐利大腸﹐鎭肝明目。

扁竹花根也﹝葉橫鋪﹐如烏羽及扇﹐故一名烏扇﹐烏﹞﹐泔水浸一日﹐竹葉煮半日用。

艸部

續隨子

一名千金子

瀉﹐行水﹐破血﹐解毒辛溫有毒﹐行水破血。

治癥瘕痰飲﹐冷气脹滿﹐蠱毒鬼疰。利大﹑小腸﹐下惡滯物﹐塗疥癬瘡﹝玉樞丹用之﹐治百病多效。《經疏》曰﹕乃以毒治毒之功﹞。

去殼﹐取色白者﹐壓去油用﹝時珍曰﹕續隨子﹑大戟﹑澤漆﹑甘遂﹐莖葉相似﹐主療亦相似﹐長於利水﹐用之得法﹐皆要藥也﹞。

艸部

馬藺子

一名蠡實

瀉濕熱﹐解毒甘平。

治寒疝喉痺﹐癰腫瘡癤﹐婦人血气煩悶﹐血運崩帶。利大﹑小腸。久服令人瀉。

叢生﹐葉似薤而長濃﹐結角子如麻大﹐赤色有稜。炒用。治疝用醋拌。根﹑葉同功。

艸部

蓖麻子

瀉﹐通竅﹐拔毒﹐出有形滯物辛苦有毒。性善收﹐亦善走﹐能開通諸竅﹑經絡。

治偏風不遂﹐斜﹝搗餅。左貼右﹐右貼左﹐卽止﹞口噤﹐鼻窒耳聾﹝搗爛綿裹﹐塞耳塞鼻﹞﹐喉痺舌脹﹝油作紙﹐燃煙燻﹞。能利水气﹐治水癥浮腫﹝研服。當下靑黃水﹐壯人只可五粒﹞能出有形滯物。治鍼刺入肉﹝搗敷傷處﹐頻看﹐刺出卽去藥﹐恐努出好肉﹞﹐竹木骨哽﹝蓖麻子一兩﹐凝水石二兩﹐研勻。以一撚置舌根﹐噙咽﹐自然不見﹞﹐胞胎不下﹝蓖麻一粒﹐巴豆一粒﹐麝香一分﹐貼臍中並足心﹐胎下卽去之。若子腸挺出者﹐搗膏塗頂心﹐卽收﹞。能追膿拔毒﹐敷瘰惡瘡﹐外用屢奏奇功﹝鵜鶘油﹐能引藥气入內。蓖麻油﹐能拔气出外﹐故諸膏多用之﹞。然有熱毒﹐气味頗近巴豆﹐內服不可輕率﹝去皮﹐黃連水浸﹐每晨用浸水吞一粒至三四粒﹐治大風疥癩﹞。

形如牛蜱﹐黃褐有斑。鹽水煮﹐去皮研﹐或用油。忌鐵﹝食蓖麻﹐一生不得食炒豆﹐犯之脹死﹞。

艸部

白頭翁

瀉熱﹐涼血苦堅腎﹐寒涼血。入陽明﹝胃﹐大腸﹞血分。

治熱毒血痢﹝仲景治熱痢﹐有白頭翁湯合黃連﹑黃柏﹑秦皮。東垣曰﹕骨欲堅﹐急食苦以堅之。痢則下焦虛﹐故以純苦之劑堅之﹞﹐溫瘧寒熱﹐齒痛骨痛﹝腎主齒骨﹐齦屬陽明﹞﹐鼻衄禿瘡﹐瘰疝瘕﹐血痔偏墜﹝搗敷患處﹞。明目消疣。

有風反靜﹐無風則搖﹐近根外有白茸。得酒良。

艸部

王瓜

卽土瓜根

瀉熱﹐利水﹐行血苦寒。瀉熱利水。治天行熱疾﹐黃膽消渴﹝搗汁飲﹞﹐便數帶下﹐月閉瘀血。利大﹑小腸﹐排膿消腫﹐下乳﹝通乳藥多用之﹐單服亦可﹞墮胎。

根如栝蔞之小者﹐味如山藥﹐根﹑子通用﹝《經疏》曰﹕主治略似栝蔞。傷寒發斑﹐用王瓜搗汁﹐和伏龍肝末服﹐甚效﹞。

艸部

王不畱行

通﹐行血甘苦而平。其性行而不住﹐能走血分﹑通血脈﹐乃陽明﹑衝﹑任之藥﹝陽明多气多血﹞。

除風去痺﹐止血定痛﹐通經利便﹐下乳﹝俗云﹕穿山甲﹑王不畱行婦人服之乳長流﹞催生。治金瘡﹝止血﹞癰瘡﹝散血﹞﹐出竹﹑木刺。孕婦忌之。

花如鈴鐸﹐實如燈籠﹐子殼五稜。取苗子蒸﹐漿水浸用。

艸部

冬葵子

滑腸﹐利竅甘寒淡滑。潤燥利竅﹐通營衛﹐滋气脈﹐行津液﹐利二便﹐消水腫﹝用楡皮等分煎服﹞﹐通關格﹐下乳滑胎。

秋葵復種﹐經冬至春作子者﹐名冬葵子。根﹑葉同功。春葵子亦滑﹐不堪入藥。

蜀葵花﹐赤者治赤帶﹐白者治白帶﹐赤者治血燥﹐白者治气燥。亦治血淋﹑關格﹐皆取其寒潤滑利之功也。

艸部

白蘚皮

通﹐祛風濕气寒善行﹐味苦性燥﹝行水故燥﹞。入脾﹑胃除濕熱﹐兼入膀胱﹑小腸。行水道﹐通關節﹐利九竅。

爲諸黃﹑風痺之要藥﹝一味白蘚皮湯﹐治產後風。時珍曰﹕世醫止施之瘡科﹐淺矣﹞。

兼治風瘡疥癬﹐女子陰中腫痛﹝濕熱乘虛客腎與膀胱所致﹞。

根黃白而心實。取皮用。惡桑螵蛸﹑桔梗﹑茯苓﹑萆。

艸部

萆

通﹐祛風濕﹐補下焦甘苦性平。入足陽明﹑厥陰﹝胃﹑肝﹞。祛風去濕﹐以固下焦﹝陽明主肉﹐屬濕。厥陰主筋﹐屬風﹞﹐補肝虛﹝去風﹞﹐堅筋骨﹝風濕去﹐則筋骨堅﹞﹐益精明目。

治風寒濕痺﹐腰痛久冷﹐關節老血﹐膀胱宿水﹐陰痿失溺﹐莖痛遺濁﹐痔惡瘡﹝諸病皆陽明濕熱流入下焦﹐萆能除濁釐淸﹐古方有萆釐淸飲。史國信云﹕若欲興陽﹐先滋筋力。若欲便淸﹐先分肝火。《萬金護命方》云﹕凡人小便頻數﹑便時痛不可忍者﹐此疾必因大腸祕熱不通﹐水液只就小腸﹐大腸愈加幹竭﹐甚則身熱心躁﹐思水﹐卽重證也。此疾本因貪酒色﹐或過食辛熱﹑葷膩之物﹐積有熱毒﹐腐物﹑瘀血﹐乘虛流入小腸﹐故便時作痛也。

此便數而痛﹐與淋證澀而痛不同﹐宜用萆一兩﹐鹽水炒﹐爲末﹐每服二三錢﹐使水道轉入大腸﹐仍以蔥湯頻洗穀道﹐令气得通﹐則便數及痛自減也。腎有二竅﹐淋證出於溺竅﹐濁證出於精竅﹞。

有黃﹑白二種﹐黃長﹑﹝音硬﹞﹐白虛﹑軟﹐軟者良。薏苡爲使。畏大黃﹑柴胡﹑前胡。忌茗﹑醋﹝時珍曰﹕萆﹑菝﹑土茯苓﹐形不同而主治不甚相遠﹐豈一類數種乎﹖萆根細長﹑淺白﹐菝根作塊而黃﹞。

艸部

土茯苓

通﹐祛濕熱﹐補脾胃甘淡而平。陽明﹝胃﹑大腸﹞主藥﹐健脾胃﹐祛風濕﹐脾胃健則營衛從﹐風濕除則筋骨利。利小便﹐止瀉泄。

治筋骨拘攣﹐楊梅瘡毒﹝楊梅瘡﹐古方不載。明正徳間起於嶺表﹐其證多屬陽明﹐厥陰而兼及他經。蓋相火寄於厥陰﹑肌肉屬於陽明故也。醫用輕粉劫劑﹐其性燥烈。入陽明劫去痰涎﹐從口齒出﹐瘡卽幹愈。然毒瓦斯竄入經絡﹑筋骨﹐血液枯槁﹐筋失所養﹐變爲拘攣﹑癰﹑漏﹐竟致廢痼。土茯苓能制輕粉之毒﹐去陽明濕熱。用一兩爲君﹐苡仁﹑金銀花﹑防風﹑木通﹑木瓜﹑白蘚皮各五分﹐皂角子四分﹐气虛加人參七分﹐血虛加當歸七分﹐名搜風解毒湯﹞﹐瘰瘡腫﹝濕郁而爲熱﹐營衛不和﹐則生瘡腫。經曰﹕濕气害人﹐皮肉筋脹是也。

土茯苓淡能滲﹐甘能補﹐患膿疥者﹐煎湯代茶﹐甚妙﹞。

大如鴨子﹐連綴而生﹐俗名冷飯團。有赤﹑白二種﹐白者良。可食良﹐亦可生啖。忌茶。

艸部

白蘞

瀉火﹐散結苦能泄﹐辛能散﹐甘能緩﹐寒能除熱。殺火毒﹐散結气﹐生肌止痛。

治癰疽瘡腫﹐面上瘡﹐金瘡撲損﹝箭鏃不出者﹐同丹皮或半夏爲末﹐酒服﹞﹐斂瘡方多用之﹝故名﹐每與白芨相須﹞﹐搽凍耳﹝同黃柏末油調﹞。

蔓赤﹐枝有五葉﹐根如卵而長﹐三五枝同窠﹐皮烏肉白。一種赤蘞﹐功用皆用﹝鄭奠一曰﹕能治溫瘧血痢﹐腸風痔﹐赤白帶下﹞。

艸部

預知子

補勞﹐瀉熱苦寒。補五勞七傷。

治癖气塊﹐天行溫疾﹐蛇虫咬毒。殺虫療蠱﹝綴衣領中﹐凡遇蠱毒﹐則聞其聲而預知之﹐故名﹞﹐利便催生。

藤生﹐子如皂角﹐褐色光潤。出蜀中﹐云亦難得。

艸部

旱蓮艸

一名鯉腸﹐又名金陵艸

補腎甘鹹﹐汁黑。補腎止血﹐黑髮烏髭﹝《千金》云﹕當及時多收﹐其效甚速。《經疏》云﹕性涼不益脾胃﹐故《千金方》金陵煎丸用薑汁和劑﹞。

苗如旋復﹐實似蓮房﹐斷之有計﹐須臾而黑。熬膏良。

艸部

劉寄奴艸

瀉﹐破血﹐止血苦溫。破血通經﹐除癥下脹﹐止金瘡血。多服令人吐利。

一莖直上﹐葉尖長﹑糙澀﹐花白芯黃﹐如小菊花﹐有白絮如苦絮﹐子細長亦似苦子。莖﹑葉﹑花﹑子皆可用﹝劉裕﹐小字寄奴。微時﹐曾射一蛇﹐明日﹐見童子林中搗藥﹐問之﹐答曰﹕吾王爲劉寄奴所傷﹐合藥敷之。裕曰﹕王何不殺之﹖童曰﹕寄奴﹐王者﹐不可殺也。叱之不見﹐乃收藥回。每遇金瘡﹐敷之立愈﹞。

艸部

馬鞭艸

瀉﹐破血﹐消脹﹐殺虫味苦微寒。破血通經﹐殺虫消脹。

治气血癥瘕﹐癰瘡陰腫﹝搗汁塗敷﹞。

墟陌甚多。方莖﹐葉似益母對生﹐夏﹑秋開細紫花﹐穗如車前艸﹐類蓬蒿而細﹐根白而小。

用苗﹑葉。

艸部

谷精艸

輕﹐明目辛溫輕浮。上行陽明﹝胃﹞﹐兼入厥陰﹝肝﹞。明目退翳之功在菊花之上。亦治喉痺齒痛﹐陽明風熱。

收谷後﹐荒田中生。葉似嫩秧﹐花如白星﹝小兒雀盲者﹐羯羊肝一具﹐不洗﹐竹刀割開﹐入谷精煮熟食之。或作丸﹐茶下﹞。

艸部

靑葙子

一名艸決明

瀉肝﹐明目味苦微寒。入厥陰﹝肝﹞。祛風熱﹐鎭肝明目。治靑盲障翳﹐虫疥惡瘡。瞳子散大者忌服﹝能助相火﹞。

類雞冠而穗尖長。

艸部

決明子

瀉肝﹐明目甘苦鹹平。入肝經﹐除風熱。治一切目疾﹐故有決明之名。又曰﹕益腎精﹝瞳子神光屬腎。日華曰﹕明目甚於黑豆﹐作枕治頭風﹞。

狀如馬蹄決明。搗碎煎。惡大麻仁。

艸部

蓼實

宣﹐溫中辛溫。溫中明目﹐耐風寒﹐下水气﹝時珍曰﹕古人種蓼爲蔬﹐收子入藥﹐今爲酒曲用其汁耳。以香蓼﹑靑蓼﹑紫蓼爲良﹞。

有香蓼﹑靑蓼﹑紫蓼﹑赤蓼﹑木蓼﹑水蓼﹑馬蓼。

艸部

馬勃

輕﹐解熱﹐外用敷瘡辛平輕虛。淸肺解熱﹝東垣普濟消毒飲中用之﹞﹐散血止嗽。

治喉痺咽痛﹝吹喉中良﹐或加白礬﹐或硝掃喉﹐取吐痰愈﹞﹐鼻衄失音﹐外用敷諸瘡良。

生濕地朽木上。狀如肺肝﹐紫色虛軟﹐彈之粉出﹐取粉用。

艸部

木鱉子

瀉熱﹐外用治瘡苦溫微甘。有小毒﹐利大腸。

治瀉痢疳積﹐瘰瘡痔﹐乳癰蚌毒。消腫追毒﹐生肌除﹝音旱﹐黑斑﹞﹐專入外科。

核扁如鱉﹐綠色。揀去油者﹐能毒狗。

木部

茯苓

補心脾﹐通﹐行水甘溫益脾助陽﹐淡滲利竅除濕。色白入肺瀉熱﹐而下通膀胱﹝能通心气於腎﹐使熱從小便出﹐然必其上行入肺﹐能淸化源﹐而後能下降利水也﹞﹐寧心益气﹐調營理衛﹐定魄安魂﹝營主血﹐衛主气﹐肺藏魄﹐肝藏魂﹞。

治憂恚驚悸﹝心肝不足﹞﹐心下結痛﹐寒熱煩滿﹐口焦舌漧﹝口爲脾竅﹐舌爲心苗。火下降則熱除﹞﹐咳逆﹝肺火﹞嘔噦﹝胃火﹞﹐膈中痰水﹝脾虛﹞﹐水腫淋瀝﹐泄瀉﹝滲濕﹞遺精﹝益心腎。若虛寒遺溺﹑泄精者﹐又當用溫熱之劑峻補其下。忌用茯苓淡滲之藥﹞。小便結者能通﹐多者能止﹝濕除則便自止﹞﹐生津止渴﹝濕熱去則津生﹞﹐退熱安胎。

松根靈气結成﹐以大塊﹑堅白者良。去皮﹐乳拌蒸﹐多拌良。

白者入肺﹑膀胱气分﹐赤者入心﹑小腸气分﹝時珍曰﹕白入气﹐赤入血﹞﹐補心脾白勝﹐利濕熱赤勝。惡白蘞。畏地楡﹑秦艽﹑龜甲﹑雄黃。忌醋。

皮﹐專能行水﹐治水腫膚脹﹝以皮行皮之義﹐五皮散用之。凡腫而煩渴﹐便祕溺赤﹐屬陽水﹐宜五皮散﹑疏鑿飲﹔不煩渴﹐大便溏﹐小便數﹐屬陰水﹐宜實脾飲﹑流气飲。腰以上腫﹐宜汗﹔腰以下腫﹐宜利小便﹞。

木部

茯神

補心主治略同茯苓﹐但茯苓入脾﹐腎之用多﹐茯神入心之用多。開心益智﹐安魂養神。療風眩心虛﹐健忘多恚。

卽茯苓抱根生者﹝昂按﹕以其抱心﹐故能補心也﹞。去皮及中木用。

茯神心木﹐名黃松節。療諸筋攣縮﹐偏風斜﹐心掣健忘﹝心木一兩﹐乳香一錢﹐石器炒研﹐名松節散。每服二錢﹐木瓜湯下﹐治一切筋攣疼痛。乳香能伸筋﹐木瓜能舒筋也﹞。

木部

琥珀

通﹐行水﹐散瘀﹐安神甘平。以脂入土而成實﹐故能通塞以寧心。安魂魄﹐療癲邪﹝從鎭墜藥﹐則安心神﹞。

色赤入手少陰﹑足厥陰﹝心﹑肝﹞血分﹐故能消瘀血﹐破癥瘕﹐生肌肉﹐合金瘡﹝從辛溫藥﹑則破血生肌﹞。其味甘淡上行﹐能使肺气下降而通膀胱﹝經曰﹕飲食入胃﹐遊溢精气。上輸於脾﹐脾气散精﹐上歸於肺﹐通調水道﹐下輸膀胱。凡滲藥皆上行而後下降﹞﹐故能治五淋﹐利小便﹐燥脾土﹝從淡滲藥﹐則利竅行水。然石藥終燥﹐若血少而小便不利者﹐僅致燥急之苦﹞﹐又能明目磨翳。

松脂入土﹐年日久結成﹐或云楓脂結成。以摩熱拾芥者眞﹝市人多煮雞子及靑魚枕僞之。摩呵亦能拾芥﹐宜辧﹞。用柏子仁末﹐入瓦鍋同煮半日﹐搗末用。

木部

松節

燥濕﹐去風松之骨也﹐堅勁不凋﹐故取其苦溫之性﹐以治骨節間之風濕﹝丹溪曰﹕能燥血中之濕﹞。

杵碎浸酒良﹝史國公藥酒中用之﹞。

松脂苦甘性燥。祛風去濕﹐化毒殺虫﹐生肌止痛。養生家煉之服食﹐今熬膏多用之﹝齲齒有孔﹐松脂塞﹐虫卽從脂出﹞。

松毛釀酒﹝煮汁代水﹞﹐亦治風痺香港腳。

木部

柏子仁

補心脾﹐潤肝腎辛甘而潤。其气淸香﹐能透心腎而悅脾﹝昂按﹕凡補脾藥多燥﹐此潤藥而香能舒脾﹐燥脾藥中兼用最良﹞。養心气﹐潤腎燥﹐助脾滋肝﹝王好古曰﹕肝經气分藥﹞﹐益智寧神﹝養心﹞﹐聰耳明目﹝甘益血﹐香通竅﹞﹐益血止汗﹝心生血﹐汗爲心液﹞﹐除風濕。愈驚癇﹐澤皮膚﹐辟鬼魅。

炒研去油﹐油透者勿用。畏菊花。

木部

側柏葉

補陰﹐涼血苦澀微寒﹝《本艸》微溫﹞。養陰滋肺而燥土最淸血分﹐爲補陰要藥。

止吐衄崩淋﹐腸風尿﹝血﹞痢﹝血﹞﹐一切血證﹐去冷風濕痺﹐歷節風痛﹝肢節大痛﹐晝靜夜劇﹐名白虎歷節風。亦風寒濕所致﹞。塗湯火傷﹝搗爛水調塗﹞﹐生肌殺虫﹐炙罨凍瘡﹐汁烏髭發。

取側者﹝丹溪曰﹕多得月令之气﹐隨月建方取﹞﹐或炒或生用。桂﹑牡蠣爲使。惡菊花。

宜酒﹝萬木皆向陽﹐柏獨四指﹐受金之正气﹐堅勁不凋﹐多壽之木﹐故元旦飲椒柏酒以辟邪﹞。

木部

肉桂

大燥﹐補腎命火辛甘大熱﹐气濃純陽。入肝﹑腎血分﹝平肝﹑補腎﹞﹐補命門相火之不足﹝兩腎中間﹐先天祖气﹐乃眞火也。人非此火﹐不能有生﹐無此眞陽之火﹐則無以蒸糟粕而化精微﹐脾胃衰敗﹐气盡而亡矣﹞﹐益陽消陰。治痼冷沈寒﹐能發汗疏通血脈﹐宣導百藥﹝辛則善散﹐熱則通行﹞。去營衛風寒﹐表虛自汗﹝陽虛﹞﹐腹中冷痛﹐咳逆結气﹝咳逆亦由气不歸元﹐桂能引火﹐歸宿丹田﹞。

木得桂而枯﹝削桂釘木根﹐其木卽死﹞﹐又能抑肝風而扶脾土﹝肝木盛則克土﹐辛散肝風﹐甘益脾土﹞﹐從治目赤腫痛﹝以熱攻熱﹐名曰從治﹞﹐及脾虛惡食﹝命火不足﹞﹐濕盛泄瀉﹝土爲木克﹐不能防水。古行水方中﹐亦多用桂﹐如五苓散﹑滋腎丸之類﹞﹐補勞明目﹐通經墮胎﹝辛熱能動血故也﹞。

出嶺南桂州者良﹝州因桂名﹞。色紫肉濃﹐味辛甘者﹐爲肉桂﹝入肝﹑腎﹑命門﹞。去粗皮用﹝其毒在皮﹞﹐去裏外皮﹐當中心者﹐爲桂心﹝入心﹞﹐枝上嫩皮﹐爲桂枝﹝入肺﹑膀胱及手足﹞。得人參﹑甘艸﹑麥冬良。忌生蔥﹑石脂﹝本艸有菌桂﹑筒桂﹑牡桂﹑版桂之殊。

今用者亦罕分別﹐惟以肉濃气香者良﹞。

木部

桂心

燥﹐補陽﹐活血苦入心﹐辛走血。能引血﹑化汗﹑化膿﹐內托癰﹑疽﹑痘瘡﹝同丁香﹐治痘瘡灰塌﹞﹐益精明目﹐消瘀生肌﹐補勞傷﹐暖腰膝﹐續筋骨。

治風痺癥瘕﹐噎膈腹滿﹐腹內冷痛﹐九種心痛﹝一虫﹑二疰﹑三風﹑四悸﹑五食﹑六飲﹑七冷﹑八熱﹑九去來痛﹐皆邪乘於手少陰之絡﹐邪正相激﹐故令心痛﹞。

木部

桂枝

輕﹐解肌﹐調營衛辛甘而溫﹐气薄升浮。入太陰肺﹑太陽膀胱經。溫經通脈﹐發汗解肌﹝能利肺气。經曰﹕辛甘發散爲陽﹞。

治傷風頭痛﹝無汗能發﹞﹐中風自汗﹝有汗能止。中﹐猶傷也﹐古文通用﹐自汗屬陽虛。

桂枝爲君﹐芍藥﹐甘艸爲佐。加姜﹑棗名桂枝湯﹐能和營實表﹞﹐調和營衛﹐使邪從汗出﹐而汗自止。亦治手足痛風﹑脇風﹝痛風有風痰﹑風濕﹑濕痰﹑瘀血﹑气虛﹑血虛之異。

桂枝用作引經。脇風屬肝﹐桂能平肝。東垣曰﹕桂枝橫行手臂﹐以其爲枝也。又曰﹕气薄則發泄﹐桂枝上行而解表。气濃則發熱﹐肉桂下行而補腎。王好古曰﹕或問桂枝止煩出汗﹐仲景治傷寒發汗﹐數處皆用桂枝湯。又曰無汗不得用桂枝﹐汗多者桂枝甘艸湯﹐此又能閉汗也﹐二義相通否乎﹖曰﹕仲景云太陽病發熱汗出者﹐此爲營弱衛彊。陰虛﹐陽必湊之﹐故以桂枝發其汗﹐此乃調其營气﹐則衛气自和﹐風邪無所容﹐遂自汗而解﹐非若麻黃能開腠理﹐發出其汗也。汗多用桂枝者﹐以之調和營衛﹐則邪從汗出﹐而汗自止﹐非桂枝能閉汗孔也﹐亦惟有汗者宜之。若傷寒無汗﹐則當以發汗爲主﹐而不獨調其營衛矣﹗故曰無汗不得服桂枝﹐有汗不得服麻黃也。《傷寒例》曰﹕桂枝下咽﹐陽盛則斃﹔承气入胃﹐陰盛則亡﹞。

木部

枸杞子

平補而潤甘平﹝《本艸》苦寒﹞。潤肺淸肝﹐滋腎益气﹐生精助陽﹐補虛勞﹐彊筋骨﹝肝主筋﹐腎主骨﹞﹐去風明目﹝目爲肝竅﹐瞳子屬腎﹞﹐利大小腸。治嗌漧消渴﹝昂按﹕古諺有云﹐出家千里﹐勿食枸杞。其色赤屬火﹐能補精壯陽。然气味甘寒而性潤﹐仍是補水之藥﹐所以能滋腎﹑益肝﹑明目而治消渴也﹞。

南方樹髙數尺﹐北方並是大樹。以甘州所產﹑紅潤少核者良。酒浸搗用。根名地骨皮﹝見下﹞。

葉﹐名天精艸﹐苦甘而涼。淸上焦心﹑肺客熱﹐代茶止消渴﹝時珍曰﹕皆三焦气分之藥﹞。

木部

地骨皮

瀉熱涼血﹐補正气甘淡而寒。降肺中伏火﹐瀉肝﹑腎虛熱﹐能涼血而補正气。

內治五內邪熱﹝熱淫於內﹐治以甘寒。地骨一斤﹐生地五斤﹐酒煮服﹐治帶下﹞﹐吐血尿血﹝搗鮮汁服﹞﹐咳嗽消渴﹝淸肺﹞。外治肌熱虛汗﹐上除頭風痛﹝能除風者﹐肝﹑腎同治也。

肝有熱﹐則自生風﹐與外感之風不同﹐熱退則風自息﹞﹐中平胸脇痛﹝淸肝﹞﹐下利大﹑小腸。療在表無定之風邪﹐傳屍﹐有汗之骨蒸﹝李東垣曰﹕地爲陰﹐骨爲裏﹐皮爲表。地骨皮瀉腎火﹐牡丹皮瀉包絡火﹐總治熱在外﹐無汗而骨蒸。知母瀉腎火﹐治熱在內有汗而骨蒸。

四物湯加二皮﹐治婦人骨蒸。朱二允曰﹕能退內潮﹐人所知也﹔能退外潮﹐人實不知。病或風寒散而未盡﹐作潮往來﹐非柴﹑葛所能治﹐用地骨皮走表又走裏之藥﹐消其浮游之邪﹐服之未有不愈者﹐特表明之。時珍曰﹕枸杞﹑地骨﹐甘寒平補﹐使精气充足﹐則邪火自退。世人多用苦寒﹐以芩﹑連降上焦﹐知﹑柏降下焦﹐致傷元气惜哉﹗予嘗靑蒿佐地骨退熱﹐累有殊功﹞。

甘艸水浸一宿用﹝腸滑者﹐忌枸杞子。中寒者﹐忌地骨皮。掘鮮者同鮮小薊煎濃汁﹐浸下疳甚效﹞。

木部

山茱萸

補肝腎﹐澀精气辛溫酸澀。補腎溫肝﹝入二經气分﹞。固精祕气﹐彊陰助陽﹐安五臟﹐通九竅﹝《聖濟》云﹕如何澀劑以通九竅﹖《經疏》云﹕精气充則九竅通利。昂按﹕山茱萸通九竅﹐古今疑之﹐得《經疏》一言﹐而意旨豁然。始嘆前人識見深遠﹐不易測識﹐多有如此類者﹐卽《經疏》一語而擴充之﹐實可發醫人之慧悟也﹞﹐暖腰膝﹐縮小便。

治風寒濕痺﹝溫肝故能逐風﹞﹐鼻塞目黃﹝肝虛邪客﹐則目黃﹞﹐耳鳴耳聾﹝腎虛則耳鳴耳聾﹐皆固精通竅之功。王好古曰﹕滑則气脫﹐澀劑所以收之﹐仲景八味丸用之爲君﹐其性味可知矣。昂按﹕《別錄》﹑甄權皆云能發汗﹐恐屬誤文。酸劑斂澀﹐何以反發﹖仲景亦安取發汗之藥爲君乎﹖李士材曰﹕酸屬東方﹐而功多在北方者﹐乙癸同源也。肝爲乙木﹐腎爲癸水﹞﹐去核﹝核能滑精﹞用。惡桔梗﹑防風﹑防己。

木部

酸棗仁

補而潤﹐斂汗﹐寧心甘酸而潤﹝凡仁皆潤﹞。專補肝膽。炒熟酸溫而香﹐亦能醒脾﹝故歸脾湯用之﹞。助陰气﹐堅筋骨﹐除煩止渴﹝斂陰生津﹞﹐斂汗﹝《經疏》曰﹕凡服固表藥﹐而汗不止者﹐用棗仁炒研﹐同生地﹑白芍﹑五味﹐麥冬﹑竹葉﹑龍眼肉煎服多效。汗爲心液故也﹞寧心﹝心君易動﹐皆由膽怯所致。經曰﹕凡十一官皆取決於膽也﹞。

療膽虛不眠﹝溫膽湯中或用之。肝虛則膽也虛﹐肝不藏魂﹐故不寐。血不歸脾﹐臥亦不安。《金匱》治虛勞煩不眠﹐用酸棗仁湯。棗仁二升﹐甘艸一兩炙﹐知母﹑茯苓﹑芎各二兩﹐深師加生薑二兩﹐此補肝之劑。經曰﹕臥則血歸於肝。蘇頌曰﹕一方加桂一兩﹐二方棗仁並生用﹐治不得眠﹐豈得以煮過便爲熟乎﹖﹞﹐酸痺久瀉﹝酸收澀﹐香舒脾﹞。

生用酸平﹐療膽熱好眠﹝時珍曰﹕今人專以爲心家藥﹐殊昧此理。昂按﹕膽熱必有心煩口苦之證﹐何以反能好眠乎﹖溫膽湯治不眠﹐用二陳加竹茹﹑枳實﹐二味皆涼藥﹐乃以涼肺﹑胃之熱﹐非以溫膽經之寒也。其以溫膽名湯者﹐以膽欲不寒不燥﹐當溫爲候耳。膽熱好眠四字﹐不能無疑也﹞。

炒﹐研用。惡防己。

木部

杜仲

補腰膝甘溫能補﹐微辛能潤。色紫入肝經气分。潤肝燥﹐補肝虛。子能令母實﹐故兼補腎。肝充則筋健﹐腎充則骨彊﹐能使筋骨相著﹝皮中有絲﹐有筋骨相著之象﹞。

治腰膝酸痛﹝經曰﹕腰者腎之府﹐轉移不能﹐腎將憊矣﹔膝者筋之府﹐屈伸不能﹐筋將憊矣。一少年新娶﹐得腳軟病﹐且痛甚﹐作香港腳治﹐不效。孫林曰﹕此腎虛也。用杜仲一兩﹐半酒半水煎服﹐六日全愈。按﹕腰痛不已者﹐屬腎虛﹔痛有定處﹐屬死血﹔往來走痛﹐屬痰﹔腰冷身重﹑遇寒卽發﹐屬寒濕﹔或痛或止﹐屬濕熱﹐而其原多本於腎虛﹐以腰者腎之府也﹞﹐陰下濕癢﹐小便餘瀝﹐胎漏﹝懷孕瀝血﹞胎墜﹝慣墜胎者﹐受孕一﹑兩月﹐用杜仲八兩﹐糯米煎湯浸透﹐炒斷絲﹐續斷二兩﹐酒浸﹐山藥六兩﹐爲糊丸﹐或棗肉爲丸﹐米飲下。

二藥大補腎气﹐托住胎元﹐則胎不墜﹞。

出漢中。濃潤者良。去粗皮銼﹐或酥炙﹑酒炙﹑蜜炙﹐鹽酒炒﹑薑汁炒﹐斷絲用。惡黑參。

木部

女貞子

平補肝腎甘苦而平。少陰之精﹐隆冬不雕。益肝腎﹐安五臟﹐彊腰膝﹐明耳目﹐烏髭發﹐補風虛﹐除百病﹝女貞酒蒸﹐曬漧﹐二十兩﹐桑椹幹十兩﹐旱蓮艸十兩﹐蜜丸﹐治虛損百病。如四月卽搗桑椹汁﹐七月卽搗旱蓮汁﹐和藥﹐不必用蜜。時珍曰﹕女貞子上品妙藥﹐古方罕用何哉﹞。

女貞﹑冬靑﹐《本艸》作二種﹐實一物也。冬至采佳。酒蒸用﹝近人放蠟虫於此樹﹞。

木部

楮實

平﹐補﹐助陽甘寒。助陽气﹐起陰痿﹐補虛勞﹐壯筋骨﹐明目充肌﹝時珍曰﹕《別錄》《大明》皆云楮實大補益﹐而《修眞祕書》又云久服令人骨痿﹐《濟生祕覽》治骨哽用楮實煎湯﹐豈非軟骨之徵乎﹖《本艸發明》甚言其功﹐而云今補藥中罕用﹐惜未之察耳﹞。

取子浸去浮者﹐酒蒸用。

楮皮善行水。治水腫气滿﹝皮可爲紙。楮汁和白芨飛面﹐調糊接紙﹐永不解脫﹞。

木部

桑白皮

瀉肺﹐行水﹐十劑作燥﹐以其行水也甘辛而寒。瀉肺火﹝羅謙甫曰﹕是瀉肺中火邪﹐非瀉肺气也。火與元气不兩立﹐火去則气得安矣﹐故《本經》又云益气。東垣曰﹕甘﹐固元气之不足而補虛。辛﹐瀉肺气之有餘而止嗽。然性不純良﹐不宜多用。錢乙瀉白散﹐桑皮﹑地骨各一兩﹐甘艸五錢﹐每服二錢﹐入粳米百粒煎。時珍曰﹕桑皮﹑地骨﹐皆能瀉火從小便出。甘艸瀉火緩中﹐粳米淸肺養血﹐乃瀉肺諸方之準繩也。一婦﹐鼻久不聞香臭﹐後因他疾﹐繆仲醇爲處方﹐每服桑皮至七八錢﹐服久而鼻塞忽通﹞﹐利二便﹐散瘀血﹐下气行水﹐止嗽淸痰﹝《發明》曰﹕肺中有水﹐則生痰而作嗽﹐除水气﹐正所以瀉火邪﹐實則瀉其子也。火退气寧﹐則補益在其中矣。《十劑》曰﹕燥可去濕﹐桑白皮﹑赤小豆之類是也﹞。

治肺熱喘滿﹐唾血熱渴﹐水腫臚脹。肺气虛及風寒作嗽者愼用。爲綫可縫金瘡。

刮去外皮﹐取白用﹝如恐其瀉气﹐用蜜炙之﹞。續斷﹐桂心爲使。忌鐵。

桑乃箕星之精。其木利關節﹐養津液﹐行水﹝《錄驗》方﹕枝皮細﹐釀酒服良﹞祛風﹝桑枝一升﹐細銼﹐炒香﹐水三升﹐熬至二升﹐一日服盡﹐名桑枝煎﹐治風气﹑香港腳﹑口渴﹞。其火拔引毒瓦斯﹐祛風寒濕痺﹝凡癰疽不起﹐瘀肉不腐﹐瘰﹑流注﹑頑﹑惡瘡不愈﹐用桑木片紮成小把﹐燃火﹐吹息﹐灸患處。內服補托藥良﹞。煎補藥﹐熬諸膏﹐宜用桑柴﹐內亦宜桑枝攪。

桑椹甘涼。色黑入腎而補水。利五臟關節﹐安魂鎭神﹐聰耳明目。生津止渴﹝煉膏﹐治服金石藥熱渴﹞﹐利水消腫﹐解酒烏髭。曬榦爲末﹐蜜丸良。取極熟者﹐滬汁熬膏﹐入蜜煉稠﹐點湯和酒並妙。入燒酒經年愈佳﹝每日湯點服﹐亦治瘰﹐名文武膏﹐以椹名文武實也﹞。

桑葉甘寒。手﹑足陽明﹝大腸﹑胃﹞之藥﹐涼血﹝刀斧傷者﹐爲末幹貼之妙﹞燥濕﹐去風明目﹝采經霜者﹐煎湯洗眼﹐去風淚。洗手足﹐去風痺。桑葉﹑黑芝麻等分﹐蜜丸﹐名扶桑丸﹐除濕去風﹐烏須明目。以五月五日﹐六月六日﹐立冬日﹐采者佳。一老人年八十四﹐夜能細書﹐詢之云得一奇方﹐每年九月二十三日﹐桑葉洗目一次﹐永絕昏暗﹞。末服止盜汗﹝嚴州有僧﹐每就枕﹐汗出徧身﹐比旦﹐衣被皆透﹐二十年不能療。監寺教采帶露桑葉﹐焙榦爲末﹐空心米飲下二錢﹐數日而愈﹞﹐代茶止消渴。

木部

桑寄生

補筋骨﹐散風濕苦堅腎﹐助筋骨而固齒﹑長髮﹝齒者骨之餘﹐發者血之餘﹞。甘益血﹐止崩漏而下乳﹑安胎﹝三癥皆由血虛﹞。外科散瘡瘍﹐追風濕。

他樹多寄生﹐以桑上采者爲眞﹐雜樹恐反有害。莖﹑葉並用。忌火。

木部

梔子

瀉心﹑肺﹑三焦之火苦寒。輕飄象肺﹐色赤入心﹐瀉心﹑肺之邪熱﹐使之屈曲下行﹐從小便出﹝海藏曰﹕或用爲利小便藥﹐非利小便﹐乃肺淸則化行﹐而膀胱津液之府﹐得此气化而出也﹞﹐而三焦之郁火以解﹐熱厥﹝厥有寒﹑熱二證﹞心痛以平﹝丹溪曰﹕治心痛﹐當分新久。若初起因寒﹑因食﹐宜當溫散。久則郁而成熱﹐若用溫劑﹐不助痛添病乎﹖古方多用梔子爲君﹐熱藥爲之響導﹐則邪易伏。此病𨿽日久﹐不食不死﹐若痛止恣食﹐病必再作也﹞﹐吐衄﹑血淋﹑血痢之病以息﹝最淸胃脘之血。炒黑末服﹐吹鼻治衄。《本艸匯》曰﹕治實火之血﹐順气爲先﹐气行則血自歸經﹔治虛火之血﹐養正爲先﹐气壯則自能攝血。丹溪曰﹕治血不可單行﹑單止﹐亦不可純用寒藥。气逆爲火﹐順气卽是降火﹞。治心煩懊不眠﹝仲景用梔子豉湯。王好古曰﹕煩者气也﹐燥者血也﹐故用梔子治肺煩﹐香豉治腎燥。亦用作吐藥﹐以邪在上焦﹐吐之邪散﹐經所謂其髙者因而越之也。按﹕梔豉湯﹐吐虛煩客熱﹔瓜蒂散﹐吐痰食宿寒﹞﹐五黃﹝古方多用梔子﹑茵陳﹞五淋﹐亡血津枯﹐口渴目赤﹐紫癜白癩﹐瘡瘍﹝皮腠﹐肺所主故也﹞。

生用瀉火﹐炒黑止血﹐薑汁炒止煩嘔。內熱用仁﹐表熱用皮。

木部

豬苓

通﹐行水苦泄滯﹐淡利竅﹐甘助陽。入膀胱﹑腎經。升而能降﹐開腠發汗﹐利便行水﹐與茯苓同而不補。

治傷寒﹑溫疫大熱﹐﹝《經疏曰﹕大熱利小便﹐亦分消之意﹞﹐懊消渴﹐腫脹淋濁﹐瀉痢瘧﹝瘧多由暑﹐暑必兼濕。經曰﹕夏傷於暑﹐秋必瘧﹞。然耗津液﹐多服損腎昏目﹝腎水不足則目昏。仲景五苓散﹐豬苓﹑茯苓﹑澤瀉﹑白術﹑桂﹐爲治水之總劑。昂按﹕經曰﹕膀胱者﹐州都之官﹐津液藏焉﹐气化則能出矣。用肉桂辛熱引入膀胱﹐所以化其气也。除桂名四苓散。《資生經》曰﹕五苓散能生津液﹐亦通大便。曾世榮治驚風﹐亦用五苓散。白茯苓安心神﹐澤瀉導小便﹐小腸利而心气平﹐木得桂而枯﹐能抑肝而風自止﹐可謂善用五苓者矣﹞。

多生楓樹下﹐塊如豬屎故名﹝馬屎曰通﹐豬屎曰苓。苓卽屎也﹐古字通用﹞。肉白而實者良。去皮用。

木部

黃柏

瀉相火﹐補腎水苦寒微辛﹐沈陰下降。瀉膀胱相火﹝足太陽引經藥﹞﹐補腎水不足﹐堅腎潤燥﹝《發明》曰﹕非眞能補也。腎苦燥﹐急食辛以潤之﹐腎欲堅﹐急食苦以堅之也﹐相火退而腎固﹐則無狂蕩之患矣。按﹕腎本屬水﹐虛則熱矣﹔心本屬火﹐虛則寒矣﹞﹐除濕淸熱。

療下焦虛﹐骨蒸勞熱﹝陰虛生內熱﹞﹐諸痿癱瘓﹝熱勝則傷血﹐血不榮筋﹐則軟短而爲拘。濕勝則傷筋﹐筋不束骨﹐則弛長而爲痿。合蒼術名二妙散﹐淸熱利濕﹐爲治痿要藥。或兼气虛﹑血虛﹑脾虛﹑腎虛﹑濕痰﹑死血者﹐當隨證加治﹞﹐目赤耳鳴﹝腎火﹞﹐消渴便閉﹐黃膽水腫﹝王善夫病便閉﹐腹堅如石﹐腿裂出水﹐飲食不下﹐治以利小便藥﹐徧服不效。東垣曰﹕此奉養太過﹐膏梁積熱﹐損傷腎水﹐致膀胱漧涸﹐小便不化﹐火又逆上﹐而爲嘔噦﹐《難經》所謂關則不得小便﹐格則吐逆者。《內經》所謂無陰則陽無以化也。遂處以北方大苦寒之劑﹐黃柏﹑知母各一兩﹐酒洗焙研﹐桂一錢爲引﹐名滋腎丸﹐每服二百丸﹐未幾﹐前陰如刀刺火燒﹐溺出牀下成流﹐腫脹遂消﹞。水瀉熱痢﹐痔血腸風﹐漏下赤白﹝皆濕熱爲病﹞﹐諸瘡痛癢﹐頭瘡﹝研末敷之﹞口瘡﹝蜜炒研含。凡口瘡用涼藥不效者﹐乃中气不足﹐虛火上炎。宜用反治之法﹐參﹑術﹑甘艸補上之虛﹐漧薑散火之際。甚者加附子﹐或噙官桂﹐引火歸元﹞﹐殺虫安蛔。久服傷胃﹐尺脈弱者禁用﹝若虛火上炎﹐服此苦寒之劑﹐有寒中之變。

時珍曰﹕知母佐黃柏﹐滋陰降火﹐有金水相生之義。古云黃柏無知母﹐猶水母之無蝦也。蓋黃柏能制命門﹑膀胱陰中之火﹐知母能淸肺金﹑滋腎水之化源。丹溪曰﹕君火者﹐人火也﹐心火也。可以水滅﹐可以直折﹐黃連之屬﹐可以制之。相火者﹐天火也﹐龍雷之火也。陰火也﹐不可以水濕制之﹐當從其性而伏之﹐惟黃柏之屬﹐可以降之。按﹕火有虛火﹑實火﹑燥火﹑濕火﹑郁火﹑相火之異。虛火宜補﹐實火宜瀉﹐燥火宜滋潤﹐郁火宜升發。濕火由濕郁爲熱﹐多病腫。經所謂諸腹脹大﹐皆屬於熱﹔諸病腫﹐皆屬於火是也。宜利濕淸熱而兼補脾。相火寄於肝腎﹐乃龍雷之火﹐非苦寒所能勝﹐宜滋陰養血﹐壯水之主﹐以制陽光。又按﹕諸病之中﹐火證爲多﹐有本經自病者﹐如忿怒生肝火﹐焦思生心火之類是也﹔有子母相克者﹐如金火克肺金﹐肝木克脾火之類是也﹔有臟腑相移者﹐如肺火咳嗽﹐久則移熱於大腸而泄瀉﹐心火煩焦﹐久則移熱於小腸﹐而爲淋閉之類是也。又有別經相移者﹐有數經合病者﹐當從其重者而治之﹞。

川產﹑肉濃色深者良。生用降實火﹐蜜炙則不傷胃﹐炒黑能止崩帶。酒制治上﹐蜜制治中﹐鹽制治下﹝又末乳調﹐能塗凍瘡﹞。

木部

枳實﹑枳殼

瀉﹐破气﹐行痰。枳實小﹐枳殼大苦酸微寒。其功皆能破气。气行則痰行喘止﹐痞脹消﹝脾無積血﹔心下不痞﹔濁气在上﹐則生腹脹。東垣曰﹕枳實治下而主血﹐枳殼治上而主气﹞﹐痛刺息﹐後重除。

治胸痺結胸﹐食積五膈﹐痰癖癥結﹐嘔逆咳嗽﹐水腫脇脹﹝肝郁﹞﹐瀉痢淋閉﹐痔腫腸風。除風去痺﹝辛散風﹞﹐開胃健脾。所主略同﹐但枳實利胸膈﹐枳殼寬腸胃。枳實力猛﹝大﹑小承气湯皆用之。丹溪曰﹕枳實瀉痰﹐能衝墻倒壁﹞﹐枳殼力緩爲少異。孕婦及气虛人忌用﹝按﹕《本艸》殼﹑實皆云明目。思之不得其解﹐然目疾方中多用之﹐豈以其破濁气﹖卽能升淸气乎﹖《本經》又言枳實益气﹐想亦同此理也。故濃朴調中﹐亦有益气明目之文。王好古曰﹕枳實佐以參﹑術﹑漧薑則益气﹐佐以硝﹑黃﹑牽牛則破气﹐此本經所以言益气﹐而復言消痞也。張元素曰﹕枳殼泄肺﹑走大腸﹐多用損胸中至髙之气。昔湖陽公主難產﹐方士進瘦胎飲﹐用枳殼四兩﹐甘艸三兩﹐五月後日服一錢。張潔古攺以枳術名束胎丸。寇宗明其不然﹐蓋孕婦全賴血气以養胎﹐血气充實﹐胎乃易生。彼公主奉養太過﹐气實有餘﹐故可服之﹐若槪施則誤矣。時珍曰﹕八九月胎﹐气盛壅滯﹐用枳殼﹑蘇梗以順气﹐胎前無滯﹐則產後無虛也。气弱者﹐大非所宜矣﹞。

皮濃而小爲枳實﹐殼薄虛大爲枳殼。陳者良。麩炒用﹝時珍曰﹕殼﹑實上世未分﹐魏﹑晉始分用。潔古﹑東垣﹐始分殼治上﹐實治下。海藏始分殼主气﹐實主血。然仲景治上焦胸痺﹑痞滿用枳實﹔諸方治下血﹑痢﹑痔﹑腸祕﹑後重用枳殼﹐則實不獨治下﹐而殼不獨治髙也。蓋自飛門至魄門﹐皆肺主之﹐三焦相通﹐一气而已。飛門﹐口也。魄門﹐卽肛門﹞。

木部

濃朴

瀉﹐下气﹐散滿苦降能瀉實滿﹐辛溫能散濕滿﹝王好古曰﹕《別錄》言濃朴溫中益气﹐消痰下气。果泄气乎﹖益气乎﹖益與枳實﹑大黃同用﹐則瀉實滿﹐所謂消痰下气是也﹔與橘皮﹑蒼術同用﹐則除濕滿﹐所謂溫中益气是也。與解利藥同用﹐則治傷寒頭痛﹔與瀉利藥同用﹐則濃腸胃。

大抵味苦性溫﹐用苦則瀉﹐用溫則補也。同大黃﹑枳實﹐卽承气湯。同橘皮﹑蒼術﹐卽平胃散。按﹕脹滿癥多不同﹐淸﹑補貴得其宜。气虛宜補气﹐血虛宜補血﹐食積宜消導﹐瘀滯宜行痰﹐挾熱宜淸熱﹐濕盛宜利濕﹐寒郁者散寒﹐怒郁者行气﹐蓄血者消瘀﹐不宜專用行散藥。

亦有服參﹑而脹反甚者﹐以挾食﹑挾血﹑挾熱﹑挾寒﹐不可槪作脾虛气弱治也﹞。入足太陰﹑陽明﹝脾﹑胃﹞。平胃調中﹝佐蒼術爲平胃散。平濕土之太過﹐以致於中和﹞﹐消痰化食﹐濃腸胃﹐行結水﹐破宿血﹐殺髒虫。

治反胃嘔逆﹐喘咳瀉痢﹐冷痛霍亂。誤服脫人元气﹐孕婦忌之。

榛樹皮也﹐肉濃﹑紫潤者良。去粗皮﹐薑汁炙﹐或醋炒用。漧薑爲使。惡澤瀉﹑硝石。

忌豆﹐犯之動气。

木部

檳榔

瀉气﹐行水﹐破脹﹐攻堅苦溫破滯﹐辛溫散邪。瀉胸中至髙之气﹐使之下行。性如鐵石﹐能墜諸藥至於極下。攻堅去脹﹐消食行痰﹐下水除風﹐殺虫醒酒。

治痰癖癥結﹐瘴癘瘧痢﹐水腫香港腳﹝香港腳衝心﹐尢須用之﹐童便﹑薑汁溫酒調服﹞。治大﹑小便气祕﹐裏急後重﹝同木香用﹐木香能利气﹞。過服則損眞气﹝嶺南多瘴﹐以檳榔代茶﹐其功有四﹕醒能使醉﹐醉能使醒﹐饑能使飽﹐飽能使饑。然泄髒气﹐無瘴之地忌用﹞。

雞心尖長﹐破之作錦紋者良﹝程星海曰﹕陰毛生虱﹐也鮮良方﹐以檳榔煎水洗﹐卽除。

又方﹐以心紅擦之亦好﹞。

木部

大腹皮

瀉﹐下气﹐通﹐行水辛泄肺﹑溫和脾。下气行水﹐通大﹑小腸。

治水腫香港腳﹐痞脹痰膈﹐瘴瘧霍亂。气虛者忌用。

子﹐似檳榔﹐腹大形扁﹝故與檳榔同功﹞。取皮﹐酒洗﹐黑豆湯再洗。煨用﹝鳩鳥多棲其樹﹐故宜洗淨﹞。

木部

槐實

卽槐角

瀉風熱﹐涼大腸苦寒純陰。入肝經气分。疏風熱﹐潤肝燥﹐涼大腸。

治煩悶風眩﹐痔血腸風﹝糞前有血名外痔﹐糞後有血名內痔﹐穀道肉名舉痔﹐頭上有孔名痔﹐瘡內有虫名虫痔。大法用槐角﹑地楡﹑生地以涼血﹐芩﹑連﹑梔﹑柏以淸熱。防風﹑秦艽以祛風濕﹐芎﹑歸﹑人參以和血生血﹐枳殼以寬腸﹐升麻以升提。治腸風略同﹐不宜專用寒涼﹐須兼補劑收功﹞﹐陰瘡濕癢﹐明目止淚﹝淸肝﹐淚爲肝熱﹞﹐固齒烏髭﹝十月上已采﹐漬牛膽中﹐陰漧百日。食後吞一枚﹐明目補腦﹐發白還黑﹐腸風痔血﹐尢宜服之﹞﹐殺虫﹝根﹑皮皆能洗痔﹞墮胎。

去單子及五子者﹐銅槌槌碎﹐牛乳拌蒸﹝槐乃虛星之精﹞。

槐花苦涼﹐入肝﹑大腸血分而涼血﹝血涼則陰自足﹞。治風熱目赤﹐赤白泄痢﹐五痔腸風﹐吐崩諸血﹝舌上無故出血如綫者﹐名血衄﹐炒研摻之﹞。陳者良。

木部

苦楝子

一名金鈴子

瀉濕熱﹐治疝﹐殺虫苦寒有小毒。能入肝舒筋﹐能導小腸﹑膀胱之熱﹐因引心包相火下行﹐通利小便。

爲疝气要藥。亦治傷寒熱狂﹑熱厥﹐腹痛心痛。殺三虫﹐療瘍疥﹝《夷堅志》﹕消渴癥有虫﹑耗其津液者﹐取根﹑皮濃煎﹐加少麝服﹐下其虫而渴自止﹞。脾胃虛寒忌之。

川產良。酒蒸﹝寒因熱用﹞。去皮取肉﹑去核用。用核則槌碎﹐漿水煮一伏時去肉用。

茴香爲使。

木部

蔓荊子

輕宣﹐散上部風熱辛苦微寒﹑輕浮升散。入足太陽﹑陽明﹑厥陰﹝膀胱﹑胃﹑肝﹞經。搜風涼血﹐通利九竅。

治濕痺拘攣﹐頭痛腦鳴﹝太陽脈絡於腦﹞﹐目赤齒痛﹝齒𨿽屬腎﹐爲骨之餘。而上齦屬足陽明﹐下齦屬手陽明。陽明風熱上攻﹐則動搖腫痛﹞﹐頭面風虛之證。明目固齒﹐長髮澤肌。

去膜﹐打碎用﹐亦有酒蒸﹑炒用者。惡石膏﹑烏頭。

木部

石南葉

宣﹐去風﹐補腎辛散風﹑苦堅腎。補內傷陰衰﹐利筋骨皮毛﹐爲治腎虛﹑腳弱﹑風痺要藥。婦人不可久服﹐令思男﹝時珍曰﹕今人絕不知用﹐蓋爲《藥性論》有令人陰痿之說也。不知此藥能令腎彊﹐人或借此縱欲﹐以致痿弱﹐歸咎於藥﹐良可慨也。昂按﹕石南補陰祛風則有之﹐然味辛不熱﹐不助相火﹐亦未聞淫邪方中用石南者﹐《別錄》思男之說﹐殆不可信﹞。

關中者佳。炙用。

木部

辛夷

卽木筆花

宣散上焦風熱辛溫輕浮。入肺﹑胃气分﹐能助胃中淸陽上行﹐通於頭腦。溫中解肌﹐通九竅﹐利關節。

主治鼻淵鼻塞﹝肺主鼻。膽移熱於腦﹐則鼻多濁涕而淵﹐風寒客於腦則鼻塞。經曰﹕腦滲爲涕。王冰曰﹕膽液不澄﹐則爲濁涕﹐如泉不已﹐故曰鼻淵﹞﹐及頭痛面﹝音旱﹐黑斑。

可作面脂﹞﹐目眩齒痛﹐九竅風熱之病。然性走竄﹐气虛火盛者忌服﹝時珍曰﹕肺開竅於鼻﹐陽明胃脈環鼻上行。腦爲元神之府﹐鼻爲命門之竅。人之中气不足﹐淸陽不升﹐則頭爲之傾﹐九竅爲之不利。吾鄕金正希先生嘗語余曰﹕人之記性﹐皆在腦中。小兒善忘者﹐腦未滿也﹔老人健忘者﹐腦漸空也。凡人外見一物﹐必有一形影畱於腦中。昂按﹕今人每記憶往事﹐必閉目上瞪而思索之﹐此卽凝神於腦之意也。不經先生道破﹐人皆習焉而不察矣。李時珍曰﹕腦爲元气之府﹐其於此義﹐殆暗符歟﹞。

去外皮毛﹝毛射肺﹐令人咳﹞﹐微炒用。芎爲使。惡石脂。畏黃﹑菖蒲﹑石膏。

木部

郁李仁

潤燥﹐瀉气﹐破血辛苦而甘。入脾經气分。性降下气行水﹐破血潤燥。

治水腫癃急﹐大腸气滯﹐關格不通。用酒能入膽﹐治悸﹑目張不眠﹝一婦因大恐而病﹐愈後目張不瞑。錢乙曰﹕目系內連肝膽﹐恐則气結﹐膽橫不下。郁李潤能散結﹐隨酒入膽﹐結去膽下﹐而目瞑矣﹞。然治標之劑﹐多服滲人津液。

去皮﹑尖﹐蜜浸研。

木部

金櫻子

澀精﹐固腸酸澀。入脾﹑肺﹑腎三經。固精祕气。

治夢泄遺精﹝和芡實爲丸﹐名水陸丹﹞﹐泄痢便數﹝丹溪曰﹕經絡隧道﹐以通暢爲平和﹐而昧者以澀性爲快﹐熬膏食之﹐自作不靖﹐咎將誰執李時珍曰﹕無故而食﹐以恣欲則不可。

若精气不固者﹐服之何害﹞。

似橊而小﹐黃赤有刺。取半黃﹐﹝熟則純甘﹞去刺核用。熬膏亦良﹝《筆談》云﹕熬膏則甘﹐全失澀味﹞。

木部

訶子

澀腸﹐斂肺﹐瀉气苦以泄气消痰﹐酸以斂肺降火﹝東垣曰﹕肺苦气上逆﹐急食苦以泄之﹐以酸補之。訶子苦重泄气﹐酸輕不能補肺﹐故嗽藥中不用﹞﹐澀以收脫止瀉﹐溫以開胃調中。

治冷气腹脹﹐膈气嘔逆﹐痰嗽喘急﹝肺挾痰水﹐或被火傷﹐故宜苦酸以斂之﹞﹐瀉痢脫肛﹐腸風崩帶﹝皆取其酸澀﹞﹐開音止渴﹝肺斂則音開﹐火降則渴止。古方有訶子淸音湯﹞。

然苦多酸少﹐𨿽澀腸而泄气﹐气虛及嗽痢初起者﹐忌服﹝同烏梅﹑倍子﹐則收斂﹔同陳皮﹑濃朴﹐則下气。得人參﹐治肺虛寒嗽﹔得陳皮﹑砂仁﹐治冷气腹脹。佐白術﹑蓮子﹐治虛寒久瀉﹔佐樗皮﹐治腸癖便血。同蛇牀﹑五味﹑山茱﹑續斷﹑杜仲﹐治虛寒帶下﹞。

從番舶來﹐番名訶黎勒。嶺南亦有。六稜黑色﹐肉濃者良。酒蒸一伏時﹐去核取肉用﹐用肉則去核。生用淸金行气﹐煨熟溫胃固腸﹝海魚放涎凝滑﹐船不能行﹐投訶子湯﹐尋化爲水﹐其化痰可知﹞。

木部

烏藥

宣﹐順气辛溫香竄﹐上入脾﹑肺﹐下通腎經。能疏胸腹邪逆之气。

一切病之屬气者皆可治。气順則風散﹐故用以治中气﹑中風﹝厥逆﹑痰壅﹑口噤﹑脈伏﹐身溫爲中風﹐身冷爲中气。又有痰爲中風﹐無痰爲中气。《局方》治此﹐亦用烏藥順气散。許學士云﹕暴怒傷陰﹐暴喜傷陽﹐憂愁不已﹐气多厥逆。往往得中气之證﹐不可作中風治﹞﹐及膀胱冷气﹐小便頻數﹐反胃吐食﹐宿食不消﹐瀉痢霍亂﹐女人血凝气滯。小兒蛔蛔﹐外如瘡癤疥癘﹐皆成於血逆﹐理气亦可治之。療貓﹑犬百病。气虛﹑气熱者忌用﹝時珍曰﹕四磨湯治七情鬱結上气喘急者﹐降中兼收﹐瀉中兼補也。方用人參﹑烏藥﹑沈香﹑檳榔﹐各濃磨汁七分合煎。縮泉丸﹐用同益智﹑等分爲丸﹐治虛寒便數者﹐取其通陽明﹑少陰也﹞。

根有車轂紋﹑形如連珠者良。酒浸一宿用﹝亦有研用者﹞。

木部

五加皮

宣﹐去風濕﹐補﹐壯筋骨辛順气而化痰﹐苦堅骨而益精﹐溫祛風而勝濕。逐肌膚之瘀血﹐療筋骨之拘攣﹝腎得其養﹐則妄水去而骨壯﹔肝得其養﹐則邪風去而筋彊﹞。

治五緩虛羸﹝五臟筋脈緩縱。《千金方》補云﹕五月五日采莖﹐七月七日采葉﹐九月九日采根﹐合爲末﹐治五勞﹞陰痿囊濕﹐女子陰癢﹝濕生虫﹞﹐小兒腳弱﹐明目愈瘡。釀酒尢良﹝王綸曰﹕風病飲酒﹐能生痰火﹐惟五加浸酒益人﹞。

莖靑﹐節白﹐花赤﹐皮黃﹐根黑﹐上應五車之精。芬香﹑五葉者佳。遠志爲使。惡玄參。

木部

椿樗白皮

澀腸﹐燥濕苦燥濕﹐寒勝熱﹐澀收斂。入血分而澀血。去肺﹑胃之陳痰。治濕熱爲病﹐泄瀉久痢﹐崩帶腸風﹐夢遺便數﹐有斷下之功﹝痢疾滯气未盡者勿遽用﹐勉彊固澀﹐必變他證﹞﹐去疳﹑樗皮尢良﹝時珍曰﹕椿皮入血气而性澀﹔樗皮入气分而勝利。凡血分受病不足者宜椿皮﹔气分受病有郁者宜樗皮。《乾坤生意》治瘡腫下藥﹐用樗皮水研﹐服汁取利﹐是其驗矣。昂按﹕樗皮止瀉痢﹐終是澀劑。寇氏曰﹕一婦年四十餘﹐耽飲無度﹐多食魚蟹﹐積毒在髒﹐日夜二三十瀉﹐便與膿血雜下﹐大腸連肛門甚痛。用止血痢藥不效﹐用腸風藥益甚﹐蓋腸風有血無膿也。服熱藥﹐腹愈痛﹐血愈下。服冷藥﹐注瀉食減。服溫平藥﹐則若不知﹐年餘待斃。或教服人參散﹐樗皮﹑人參各一兩爲末﹐空心溫酒或米飲下二錢﹐遂愈。昂按﹕此方仍是作痢疾治﹞香者爲椿﹐肌實而赤嫩﹐其苗可茹﹔臭者爲樗﹐肌虛而白﹐主治略同。根東引者良。去粗皮﹐或醋炙﹑蜜炙用。忌肉面。

木部

楡白皮

滑﹐利竅甘滑下降。入大﹑小腸﹑膀胱經。行經脈﹑利諸竅﹐通二便﹐滲濕熱﹐滑胎產﹝或胎死腹中﹐服汁可下﹞﹐下有形畱著之物。治五淋腫滿﹝《備急方》﹕搗屑作粥食﹐小便利差﹞喘咳不眠﹝嵇康《養生論》﹕楡令人瞑﹞﹐療疥癬禿瘡﹐消赤腫妒乳﹝乳癰汁不出﹐內結成腫﹐名妒乳。和陳醋滓調﹐日六七易效。《十劑》曰﹕滑可去著﹐冬葵子﹑楡白皮之屬是也﹞。

有赤白二種﹐去粗皮﹐取白用﹝采皮爲面﹐荒年當糧可食。香劑以之調和﹐粘滑勝於膠漆﹞。

木部

秦皮

澀而補﹐明目苦寒﹐色靑﹐性澀。補肝膽而益腎。以能平木﹝能除肝熱﹞故治目疾﹝洗目赤﹐退翳膜﹞驚癇。以其收澀而寒﹐故治崩帶下痢﹝仲景白頭翁湯用之﹞。以其澀而補下焦﹐故能益精有子﹝時珍曰﹕天道貴嗇﹐惟收澀故能補。今人只知治目一節﹐幾於廢棄﹐良爲可婉﹞。出西土。皮有白點﹑漬水碧色﹑書紙不脫者眞。大戟爲使。惡吳茱萸。

木部

海桐皮

宣﹐祛風濕苦溫﹝《經疏》云﹕應兼辛﹞。入血分。祛風﹑去濕﹑殺虫﹐能行經絡達病所。治風蹶頑痺﹐腰膝疼痛﹝《傳信方》﹕海桐﹑薏苡各二兩﹐芎﹑羌活﹑地骨皮﹑五加皮各二兩﹐甘艸五錢﹐生地七兩﹐酒二斗浸﹐此方不得增減。早﹑中﹑晚飲﹐常令醺醺﹞﹐疳疥癬﹐目赤﹝煎洗﹞牙虫﹝煎服﹐或含漱﹞。出廣南。皮白堅韌﹐作索不爛。

木部

蕤仁

亦名白

補﹐明目甘溫﹝《別錄》微寒﹞。入心﹑肝﹑脾三經。消風散熱﹐益水生光﹝三經皆血髒也。血得其養﹐則目疾平。凡目病在表﹐當疏風淸熱。在裏屬腎虛﹑血少﹑神勞﹐宜補腎養血安神。

遠視爲腎水虧﹐近視爲火不足﹞。

治目赤腫痛﹐爛淚出﹐亦治心腹邪熱﹐結气痰痞﹝今人惟用療眼。陳藏器曰﹕生治足睡﹐熟治不眠﹞。叢生有刺﹐實如五味﹐圓扁有紋﹐紫赤可食。取仁浸﹐去皮﹑尖﹐研用。

木部

密蒙花

潤肝﹐明目甘而微寒。入肝經气血分。潤肝燥。治目中赤脈﹑靑盲膚翳﹐赤腫眵﹝音鴟。眼脂﹞淚﹐小兒疳气攻眼。產蜀中。葉冬不雕﹐其花繁密蒙茸﹐故名。揀淨﹐酒浸一縮﹐候幹﹐蜜拌蒸﹐曬三次。

木部

芙蓉花

瀉﹐涼血﹐解毒辛平﹑性滑涎粘。淸肺涼血﹐散熱止痛﹐消腫排膿。治一切癰疽腫毒有殊功﹝用芙蓉花﹐或葉﹑或皮﹑或根﹐生搗或榦研末﹐蜜調塗四圍﹐中間畱頭﹐幹則頻換。初起者卽覺淸涼﹐痛止腫消。已成者卽膿出﹐已潰者則易斂。瘍科祕其名爲淸涼膏﹑淸露散﹑鐵箍散﹐皆此物也。或加赤小豆末﹐或蒼耳燒存性爲末﹐加入亦妙﹞。

木部

山茶花

瀉﹐涼血甘微辛寒。色赤﹐入血分。治吐衄腸風。麻油調末﹐塗湯火傷。用紅者爲末﹐入童便﹑薑汁﹑酒調服﹐可代郁金。

木部

木槿

瀉熱苦涼。活血潤燥。治腸風瀉血﹐痢後熱渴。作飲服﹐令人得睡。川產者治癬瘡﹝癬瘡有虫﹐用川槿皮肥皂水浸﹐時時搽之﹐或浸汁磨雄黃尢妙﹞。用根﹑皮。

木部

杉木

宣﹐散腫脹辛溫。去惡气﹐散風毒。治香港腳腫痛﹐心腹脹滿﹐洗毒瘡﹝柳子濃纂《救死方》云﹕得香港腳夜半痞絕﹐脇塊如石﹐昏困且死。鄭洵美傳杉木湯﹐食頃大下﹐塊散气通。用杉木節一升﹐橘葉一升﹐無葉以皮代﹐大腹檳榔七枚﹐連子槌碎﹐童便三升煮﹐分二服。若一服得快利﹐卽停後服﹞。有赤﹑白二種﹐赤﹑油斑如野雞者﹐作棺尢貴。性直﹐燒炭最發火藥。

木部

烏臼木

瀉熱毒苦涼﹑性沈而降。利水通腸﹐功勝大戟。療疔腫﹐解砒毒﹝極能瀉下。凡患腫毒﹐中砒毒者﹐不拘根﹑皮﹑枝﹑葉﹐搗汁多飲﹐得大利卽愈。虛人忌用﹞。

子﹐可作燭。

木部

水楊柳

宣﹐行气血苦平。痘瘡頂陷﹐漿滯不起者﹐用枝煎湯浴之﹝此因气凝血滯﹐或風寒外束而熱﹐得此暖气透達﹐漿隨暖而行﹐再用助气血藥更效﹞。

枝﹐煎汁﹐治黃膽。

木部

皂角

通關竅﹐搜風辛鹹性燥﹐气浮而散。入肺﹑大腸經。金勝木﹐燥勝風﹐故兼入肝。搜風泄熱﹐吹之導之﹐則通上﹑下關竅﹐而湧吐痰涎﹐搐鼻立作噴嚏。

治中風口噤﹐胸痺喉痺﹝凡中風不省人事﹐口噤不能進藥。急提頭髮﹐手掐人中﹐用皂角末或半夏末吹入鼻中﹐有嚏者生﹐無嚏者肺气已絕﹐死。或用稀涎散吐之﹐皂角末一兩﹐白礬五錢﹐每用一錢﹐溫水調灌。或加藜蘆﹑少麝﹐鵝翎探喉﹐令微吐稀涎﹐再用藥治。年老﹑气虛人忌用﹞。服之則除濕去垢﹝最去油膩﹐刮人腸胃﹞﹐消痰破堅﹝取中段﹐湯泡服﹐治老人風祕﹞﹐殺虫下胎。治風濕風癩﹐痰喘腫滿﹐堅癥囊結﹝厥陰肝脈絡陰器。寒客肝經﹐則爲囊結﹞。塗之則散腫消毒﹐煎膏貼一切痺痛。合蒼術焚之﹐辟瘟疫濕气。一種小如豬牙﹐一種長而枯燥﹐一種肥濃多脂。多脂者良。去粗皮﹑子弦。或蜜炙﹑酥炙﹐絞汁燒灰用。柏實爲使﹐惡麥冬。畏人參﹑苦參﹝性能消鐵﹐不結莢者﹐鑿樹一孔﹐八鐵封之﹐則結莢矣。

錘碾見之﹐久則成孔﹐故此木不能燒爨﹞。

皂角刺辛溫。搜風殺虫﹐功同皂莢。但其鋒銳﹐能直達患處﹐潰散癰疽。治癰毒妒乳﹐風厲惡瘡﹝癰﹐同癩。癘乃營气熱附﹐風寒客於脈而不去。經曰﹕脈風成爲癘。脈與營皆血也。蒸曬爲末﹐大黃湯調下﹞胎衣不下。癰疽已潰者禁用﹐孕婦忌之。

皂角子通大便燥結。存性用﹝汪機曰﹕其性得濕則滑。李時珍曰﹕亦辛以潤之之義﹐非得濕則滑也﹞。

木部

肥皂莢

瀉熱毒辛溫。除風濕﹐去垢膩﹝故澡身﹐盥面用之﹞﹐療無名腫毒有奇功﹝不拘奇瘍惡毒﹐用生肥皂去子﹑弦及筋搗爛﹐釅醋和敷立愈﹐不愈再敷奇驗。此方方書未載﹐若貧人﹐僻地倉卒無藥者﹐用之甚便﹐故特著之。《集成》曰﹕生肥皂火存性﹐生油﹐膩粉調敷諸惡瘡﹞。

木部

棕櫚

澀﹐止血苦能泄熱﹐澀可收脫﹐燒黑能止血﹝紅見黑則止﹐不可燒過。棕櫚﹑側柏﹑捲柏燒存性﹐飯丸﹐止遠年下血。亦可煎服﹞。治吐衄下痢﹐崩帶腸風﹐失血過多者﹐初起未可遽用。

年久敗棕尢良。﹝與發灰同用更良﹞。

木部

茶

瀉熱﹐淸神﹐消食苦甘微寒。下气消食﹐去痰熱﹐除煩渴﹐淸頭目﹝得春初生發之气﹐故多整肅上膈之功。《湯液》云﹕茶苦寒下行﹐如何是淸頭目﹖《蒙鑑》曰﹕熱下降﹐則上自淸矣﹞﹐醒昏睡﹝淸神﹞﹐解酒食﹑油膩﹑燒炙之毒﹐利大﹑小便。多飲消脂﹝最能去油﹞﹑寒胃﹝故濃茶能引吐。《千金》療卒頭痛如破﹐非中冷﹑中風。由痰﹑厥气上衝所致﹐名厥頭痛﹐單煮茶恣飲取吐﹐直吐出膽汁乃已﹐渴而卽瘥﹞。酒後飲茶﹐引入膀胱﹑腎經﹐患瘕疝水腫﹐空心亦忌之﹝與姜等分濃煎﹐名姜茶飲﹐治赤白痢。茶助陰﹐姜助陽﹐使寒熱平調。並能消暑﹑解酒﹑食毒﹞。陳﹑細者良﹐粗者損人。

木部

吳茱萸

燥﹐去風寒濕﹐宣﹐下气開郁辛苦大熱﹐有小毒。入足太陰﹝脾﹞血分﹐少陰﹑厥陰﹝腎﹑肝﹞气分﹝其气燥﹐故專入肝而旁及脾﹑腎﹞。潤肝燥脾﹐溫中下气﹐除濕解郁﹐去痰殺虫﹐開腠理﹐逐風寒。

治厥陰頭痛﹝仲景用吳茱萸湯﹞﹐陰毒腹痛﹝痛在小腹﹞﹐嘔逆吞酸﹝俗名醋心。亦有吐酸者﹐宜降火淸痰﹐用吳萸作響導。蔡中丞苦痰飲﹐率十日一發﹐頭痛背寒﹐嘔酸不食。得一方﹐茯苓﹑吳萸湯泡七次﹐等分﹐蜜丸﹐名吳仙丹。前﹑後痰方無此者﹞﹐痞滿噎膈﹝胃冷﹞。食積瀉痢﹐血痺陰疝﹐痔疾腸風﹐香港腳水腫﹐口舌生瘡﹝爲末﹐醋調貼足心﹐過夜便愈﹐能引熱下行﹞﹐衝脈爲病﹐气逆裏急﹝宜此主之﹞。性𨿽熱﹐而能引熱下行﹝段成式言﹕椒性善下﹐吳萸性上﹐似不盡然。寇宗曰﹕此物下气甚速。東垣曰﹕濁陰不降﹐厥气上逆﹐膈塞脹滿﹐非吳萸不可治也。昂按﹕吳萸辛熱﹐故性上。气味俱濃﹐故善降﹞﹐利大腸壅气﹝故治腸風痔痢﹞﹐下產後余血﹝故產後必用之﹞。然走气動火﹐昏目發瘡﹐血虛有火者禁用。

陳者良。泡去苦烈汁用﹝須泡數次﹞。止嘔﹐黃連水炒。治疝﹐鹽水炒。治血﹐醋炒。惡丹參﹑硝石。

木部

川椒

宣﹐散寒濕﹐燥﹐補火辛熱純陽。入肺﹐發汗散寒﹐治風寒咳嗽。入脾﹐暖胃燥濕﹐消食除脹﹐治心腹冷痛﹑吐瀉痢﹑痰飲水腫﹝《千金方》有人冷气入陰囊腫滿﹐生椒擇淨﹐帛裹著丸囊﹐濃半寸﹐須臾熱气大通﹐日再易﹐取消瘥。梅師用桂末塗亦良﹞﹔入右腎命門﹐補火﹐治腎气上逆﹝能下行導火歸元。每日吞三十粒﹐大能溫補下焦﹞﹐陽衰溲數﹑陰汗泄精﹝下焦虛寒﹞。堅齒明目﹐破血通經﹐除癥安蛔﹝虫見椒則伏。仲景蛔厥烏梅丸用之。凡虫嚼腹痛者﹐面白唇紅﹐時發時止﹞。殺鬼疰﹑虫﹑魚毒﹝最殺勞虫。危氏神授丸。川椒炒出汗﹐爲末﹐米飲下三錢。

有人病傳屍勞﹐遇異人傳此方﹐服至二斤﹐吐出虫如蛇而安﹞。肺﹑胃素熱者忌服﹝丹溪曰﹕食椒旣久﹐則火自水中生﹐多被其毒也﹞。秦產名秦椒﹐俗名花椒﹐實稍大﹔蜀產肉濃皮皺爲川椒。閉口者殺人﹐微炒去汗﹐搗﹐去裏面黃殼﹐取紅用﹝名椒紅﹞。得鹽良﹝入腎﹞。使杏仁。畏款冬﹑防風﹑附子﹑雄黃﹑麻仁﹑涼水﹝椒乃玉衡星之精﹐辟疫伏邪﹐故歲旦飲椒柏酒﹞。

子﹐名椒目﹐苦辛。專行水道﹐不行穀道。能治水臌﹐除脹定喘﹐及腎虛耳鳴。

木部

胡椒

燥﹐快膈﹐消痰辛熱純陽。暖胃快膈﹐下气消痰。治寒痰食積﹐腸滑冷痢﹐陰毒腹痛﹐胃寒吐水﹐牙齒浮熱作痛﹝合蓽茇散之﹞。殺一切魚﹑肉﹑鱉﹑蕈﹝音尋﹐上聲﹞毒。食料宜之﹐嗜之者眾。

多食損肺﹐走气動火﹐發瘡﹑痔﹑髒毒﹐齒痛目昏。

畢澄茄一類二種﹐主治略同。

木部

蘇木

瀉﹐行血﹐解表甘鹹辛涼。入三陰血分。行血去瘀﹐發散表裏風气﹝宜與防風同用﹞。治產後血暈﹝《肘後方》﹕煮汁服。《海藏方》﹕加乳香﹐酒服﹞﹐脹滿欲死﹐血痛血瘕﹐經閉气壅﹐癰腫朴傷﹐排膿止痛。多破血﹐少和血。出蘇方國﹐交﹑愛亦有。忌鐵。

木部

沈香

重﹐宣﹐調气﹐補陽辛苦性溫。諸木皆浮﹐而沈香獨沈﹐故能下气而墜痰涎﹝怒則气上﹐能平則下气﹞。能降亦能升﹐气香入脾﹐故能理諸气而調中﹝東垣曰﹕上至天﹐下至泉﹐用爲使﹐最相宜﹞。

其色黑﹑體陽﹐故入右腎命門﹐暖精助陽。行气不傷气﹐溫中不助火。

治心腹疼痛﹐噤口毒痢﹐癥癖邪惡﹐冷風麻痺﹐气痢气淋。色黑﹑沈水者良。香甜者性平﹐辛辣者熱。入湯劑﹐磨汁用﹔入丸散﹐紙裹置懷中﹐待燥碾之。忌火﹝鷓鴣斑者﹐名黃沈﹔如牛角黑者﹐名黑沈﹔咀之軟﹑削之捲者﹐名黃臘沈﹐甚難得﹔浮者﹐名棧香﹔半沈者﹐名煎香﹔雞骨香𨿽沈而心空﹐並不堪用﹞。

木部

檀香

宣﹐理气辛溫。調脾肺﹐利胸膈﹐去邪惡﹐能引胃气上升﹐進飲食﹐爲理气要藥﹝《內典》云﹕旃檀塗身﹐能除熱惱。昂按﹕內興欲念﹐亦稱熱惱。蓋諸香多助淫火﹐惟檀香不然﹐故釋氏焚之。道書又以檀爲俗香﹐不可以供上眞﹞。

木部

紫檀

重﹐和血鹹寒。血分之藥。和榮气﹐消腫毒﹐敷金瘡﹐止血定痛。

木部

降眞香

焚之能降諸眞﹐故名

宣﹐辟惡﹑止血﹑生肌辛溫。辟惡气怪異﹐療傷折金瘡﹐止血定痛﹐消腫生肌﹝周崇逐寇被傷﹐血出不止﹐敷花芯石散﹐不效。軍士李髙﹐用紫金藤散敷之﹐血止痛定﹐明日結痂無瘢﹐曾救萬人。紫金藤﹐卽降眞香之最佳者也﹞。

木部

丁香

燥﹐暖胃﹐補腎辛溫純陽。泄肺溫胃﹐大能療腎﹐壯陽事﹐暖陰戶。治胃冷壅脹﹐嘔噦呃逆﹝丹溪曰﹕人之陰气﹐以胃爲養。土傷則木挾相火﹐直衝淸道而上作咳逆。古人以爲胃寒﹐用丁香﹑柿蒂﹐不能淸痰利气﹐惟助火而已。按﹕呃逆有痰阻﹑气滯﹑食塞﹐不得升降者﹔有火郁下焦者﹔有傷寒汗﹑吐﹐下後﹐中气大虛者﹔有陽明內熱失下者﹔有痢疾大下﹐胃虛而陰火上衝者。時珍曰﹕當視虛實陰陽﹐或泄熱﹐或降气﹐或溫﹐或補﹐或吐﹐或下﹐可也。古方單用柿蒂﹐取其苦溫降气。《濟生》加丁香﹑生薑﹐取其開郁散痰。蓋從治之法﹐亦嘗有收效者矣。朱氏但執以寒治熱﹐矯枉之過矣﹞癖奔豚﹐腹痛口臭﹝丹溪曰﹕脾有郁火﹐溢入肺中﹐濁气上行﹐發爲口气﹐治以丁香﹐是揚湯止沸耳﹐惟香薷甚捷﹞﹐腦疳齒﹐痘瘡胃虛灰白不發。熱證忌用。有雌﹑雄二種﹝雌卽雞舌香﹐力大。若用雄﹐去丁蓋乳子﹞。畏郁金火。

木部

乳香

一名燻陸香

宣﹐活血﹐伸筋香竄入心﹐苦溫補腎﹐辛溫通十二經。能去風伸筋﹝筋不伸者﹐敷藥加用﹞﹐活血調气﹐托裏護心﹝香徹瘡孔﹐能使毒瓦斯外出﹐不致內攻﹞﹐生肌止痛。治心腹諸痛﹐口噤耳聾﹐癰疽瘡腫﹐產難折傷﹝皆取其活血止痛﹞。亦治癲狂﹝以能去風散瘀。靈苑辰砂散﹐辰砂一兩﹐乳香﹑棗仁各五錢﹐酒下。恣飲沈醉﹐聽睡一二日勿動﹐驚醒則不可治。《本事》加人參一兩﹐名寧志膏﹞。出諸番。如乳頭﹑明透者良﹝市人多以楓香僞之﹞。性粘難研﹐水飛過﹐用缽坐熱水中研之﹐或用燈心同研則易細。

木部

沒藥

宣﹐散瘀﹐定痛苦平﹝《經疏》云﹕應兼辛﹞。入十二經。散結气﹐通滯血﹐消腫定痛生肌﹝寇宗曰﹕血滯則气壅﹐气壅則經絡滿急﹐故腫且痛﹞﹐補心膽虛﹐肝血不足﹝推陳致新﹐能生好血﹞。

治金瘡杖瘡﹝血肉受傷﹐故瘀而發熱作痛﹞﹐惡瘡痔漏﹐翳暈目赤﹝肝經血熱﹞﹐產後血气痛﹐破癥墮胎﹝乳香活血﹐沒藥散血﹐皆能消腫止痛生肌﹐故每兼用。瘡疽已潰者忌用﹐膿多者勿敷﹞。出諸南番。赤色﹑類於琥珀者良。主治與乳香同。

木部

楓脂香

卽白膠香

宣﹐調气血苦平。活血解毒﹐止痛生肌。治血衄咯血﹐齒痛風疹﹐癰疽金瘡。外科要藥。色白微黃﹐能亂乳香﹐功頗相近。

木部

冰片

一名龍腦香

宣﹐通竊﹐散火辛溫。香竄善走能散﹐先入肺﹐傳於心脾而透骨﹐通諸竅﹐散郁火。治驚癇痰迷﹝東垣曰﹕風病在骨髓者宜之。若在血脈肌肉﹐反能引風入骨﹐如油入面﹞﹐目赤膚翳﹝乳調日點數次。王節齋曰﹕冰片大辛熱﹐用之點眼﹐取其拔出火邪。蓋火郁發之﹐從治法也。世人誤以爲寒﹐而常用之。遂致積熱害目﹐故云眼不點不瞎者﹐此也﹞﹐耳聾鼻息﹝鼻中息肉﹐點之自入﹐皆通竅之功﹞﹐喉痺舌出﹝散火﹞﹐骨痛齒痛﹝治骨﹞﹐痘陷﹝豬心血作引﹐酒服或紫艸湯服﹐引入心經能發之﹞產難﹐三虫五痔﹝王綸曰﹕世人誤以爲寒﹐不知辛散性甚﹐似乎涼耳。諸香皆屬陽﹐豈有香之至者﹐而反寒乎﹖昂幼時曾問家叔建侯公云﹕姜性何如﹖叔曰﹕體熱而用涼。蓋味辛者多熱﹐然辛熱必借辛以散之﹐風熱散則涼矣。此卽本艸所云冰片性寒之義﹐向未有發明之者﹐附記於此﹞。出南番﹐云是老杉脂。以白如冰﹑作梅花片者良﹝以杉木炭養之則不耗﹐今人多以樟腦升打亂之﹞。

木部

樟腦

宣﹐通竅﹐除濕辛熱香竄﹐能於水中發火﹝置水中焰益熾﹞。通關利滯﹐除濕殺虫。置鞋中去香港腳﹝《集要》曰﹕和烏頭爲末﹐醋丸彈子大﹐置足心﹐微火烘之﹐汗出爲效﹞燻衣篋﹐辟疰虫。以樟木切片﹐浸水煎成。升打得法﹐能亂冰片。

木部

蘇合香

宣﹐通竅﹐辟惡甘溫走竄。通竅開郁﹐辟一切不正之气﹐殺精鬼。出諸番。合眾香之汁煎成。以筋挑起﹐懸絲不斷者眞。

木部

血竭

補﹐和血﹐斂瘡甘鹹。色赤入血分。補心包﹑肝血不足﹐專除血痛﹐散瘀生新﹐爲和血之聖藥。治內傷血聚﹐金瘡折跌﹐瘡口不合﹐止痛生肌。性急﹐不可多使﹐引膿﹝血竭單入血分﹑乳香﹑沒藥兼入气分﹐皆木脂也﹞。出南番。色赤﹐以染透指甲者爲眞﹝假者是海母血﹐味大鹹﹐有鮏气﹞。單碾用﹝同眾藥搗﹐則作塵飛﹞。

木部

阿魏

瀉﹐消積﹐殺虫辛平﹝一日溫﹞。入脾胃。消肉積﹐殺細虫﹐去臭气﹝諺曰﹕黃芩無假﹐阿魏無眞。劉純曰﹕阿魏無眞卻有眞﹐臭而止臭是爲珍﹞﹐解蕈菜﹐自死牛馬肉毒。治心腹冷痛﹑瘧痢﹝瘧痢多由積滯而起﹞﹐傳屍﹑疳勞疰虫。出西番。木脂熬成﹐極臭。試取少許﹐安銅器一宿﹐沾處白如銀﹐汞者眞﹝人多以胡蒜白贗之﹞。用缽研細﹐熱酒器上燻過入藥。

木部

蘆薈

瀉熱﹐殺虫大苦大寒。功專淸熱殺虫﹐涼肝明目﹐鎭心除煩。治小兒驚癇五疳﹐敷齒濕癬﹝甘艸末和敷﹞﹐吹鼻殺腦疳﹐除鼻癢。小兒脾胃虛寒作瀉者勿服。出波斯國。木脂也﹐味苦﹑色綠者眞。

木部

胡桐淚

瀉熱﹐殺虫苦能殺虫﹐咸能入胃軟堅﹐大寒能除熱。治咽喉熱痛﹝磨掃取涎﹞﹐齒風疳﹐瘰結核﹝蘇頌曰﹕古方稀用﹐今口齒家﹐多用爲要藥﹞。出涼肅。乃胡桐脂﹐入土得斥鹵之气結成﹐如小石片﹐木淚狀如膏油。

木部

蕪夷

宣﹐散風濕﹐瀉﹐消積﹐殺虫辛散滿﹐苦殺虫﹐溫燥濕化食﹝諸虫皆因濕而生﹐气食皆因寒而滯﹞。祛五臟﹑皮膚﹑肢節風濕﹐心腹積冷﹐癥痛鱉瘕﹝《直指方》云﹕嗜酒人﹐血入於酒爲酒鱉﹔多气人﹐血入於气爲气鱉﹔虛勞人﹐敗血雜痰爲血鱉。如虫之行﹐上侵人咽﹐下蝕人肛﹐或附脇背﹐或隱胸腹。惟用蕪夷炒﹐兼暖胃﹑理气﹑益血之藥﹐乃可殺之﹞﹐痔瘡癬﹐小兒驚疳冷痢﹝得訶子﹑豆蔻良﹞﹐胃中有虫﹐食卽作痛﹝和面炒黃爲末﹐米飲下﹞。形類楡莢。陳久﹑气膻者良。

木部

沒石子

澀精﹐外用染須苦溫入腎。須精固气﹐收陰汗﹐烏須髮。出大食諸番。顆小﹑紋細者佳。炒研用﹐虫食成孔者揀去。忌銅﹑鐵器。

木部

衛矛

一名鬼箭羽

瀉﹐破血苦寒﹝時珍曰﹕酸澀﹞。破陳血﹐通經落胎﹐殺虫祛祟。幹有三羽﹐葉似野茶。酥炙用。

木部

漆

瀉﹐破血﹐消積﹐殺虫辛溫有毒。功專行血殺虫﹐削年深堅結之積滯﹝丹溪曰﹕漆性急而飛補﹐用之中節﹐積滯去後﹐補性內行﹐人不知也﹞﹐破日久凝結之瘀血﹝能化瘀血爲水﹞﹐續筋骨絕傷﹝損傷必有瘀血停滯﹞。治傳屍勞瘵﹐瘕疝蛔虫。炒令煙盡入藥﹐或燒存性﹐用半夏爲使。畏川椒﹑紫蘇﹑雞子﹑蟹﹝漆得蟹而成水﹞。

木部

巴豆

大燥﹐大瀉辛熱有大毒。生猛而熟少緩。可升可降﹐能止能行﹐開竅宣滯﹐去臟腑沈寒﹐最爲斬關奪門之將。破痰癖血瘕﹐气痞食積﹐生冷硬物所傷﹐大腹水腫﹐瀉痢驚癇﹐口耳聾﹐牙痛喉痺﹝纏喉急痺﹐緩治則死。用解毒丸﹐雄黃一兩﹐郁金一錢﹐巴豆十四粒﹐去皮油﹐爲丸。每服五分﹐津咽下。雄黃破結气﹐郁金散惡血﹐巴豆下稠涎﹐然系厲劑﹐不可輕用。或用紙拈蘸巴豆油﹐燃火刺喉﹔或搗巴豆﹐綿裹﹐隨左﹑右納鼻中﹐吐出惡涎﹐紫血卽寬。鼻𨿽小﹐生瘡無礙﹞。其毒性又能解毒﹑殺虫﹐療瘡瘍﹑蛇蠍諸毒。峻用大可劫病﹐微用亦可和中。通經爛胎﹝巴豆稟火烈之气﹐爛人肌肉。試以少許擦皮膚﹐卽發一泡﹐況腸胃耶﹐不可輕用。王好古曰﹕去心﹑皮膜﹑油﹐生用﹐爲急治水穀道路之劑。炒去煙﹑令紫黑用。爲緩治消堅磨積之劑。可以通暢﹐可以止瀉﹐世所不知也。時珍曰﹕一婦年六十餘﹐溏瀉五載﹐犯生冷油膩肉食﹐卽作痛﹐服升澀藥﹐瀉反甚﹐脈沈而滑﹐此乃脾胃久傷﹐積冷凝滯。法當以熱下之。用臘匱巴豆丸五十粒﹐服二日﹐不利而愈。自是每用治瀉痢﹐愈者近百人﹞。一名剛子﹝雷曰﹕緊小﹑色黃者爲巴﹐三稜﹑色黑者爲豆﹐小而兩頭尖者爲剛子。剛子殺人。時珍曰﹕此說殊乖。蓋緊小者爲雌﹐有稜及兩頭尖者是雄﹐雄者更峻耳。用之得宜﹐皆有功力。不去膜則傷胃﹐不去心則作嘔。《藏器》法連白膜服﹞。或用谷﹑用仁﹑用油﹑生用﹑炒用﹑醋煮燒存性用。研去油﹐名巴豆霜。芫花爲使。畏大黃﹑黃連﹑涼水﹝中其毒者﹐以此解之﹐或黑豆﹑綠豆汁亦佳﹞。得火良。

巴豆油作紙拈燃火﹐吹息﹐或燻鼻﹐或刺喉﹐能行惡涎惡血。治中風中惡﹐痰厥气厥﹐喉痺不通﹐一切急病﹝大黃﹑巴豆﹐同爲峻下之劑。但大黃性寒﹐腑病多熱者宜之。巴豆性熱﹐髒病多寒者宜之。故仲景治傷寒傳裏多熱者﹐多用大黃﹔東垣治五積屬髒者﹐多用巴豆。與大黃同服﹐反不瀉人﹞。

木部

大風子

燥痰﹐外用治瘡辛熱有毒。取油治瘡癬疥癩﹐有殺虫劫毒之功﹝丹溪曰﹕粗工治大風病﹐佐以大風油﹐殊不知此物性熱﹐有燥痰之功而傷血﹐至有病將愈而先失明者﹞。出南番。子中有仁﹐白色﹐久則油黃﹐不可用。入丸藥﹐壓去油。

木部

荊瀝

宣通經絡﹐滑痰瀉熱甘平。除風熱﹐化痰涎﹐開經絡﹐行血气。治中風失音﹐驚癇痰迷﹐眩暈煩悶﹐消渴熱痢﹐爲去風化痰妙藥。气虛﹑食少者忌之﹝《延年祕錄》云﹕熱多用竹瀝﹐寒多用荊瀝。丹溪曰﹕虛痰用竹瀝﹐實痰用荊瀝﹐並宜薑汁助送﹐則不凝滯﹞。

牡荊俗名黃荊﹐截取尺餘﹐架磚上﹐中間火炙﹐兩頭承取汁用。

木部

竹瀝

瀉火﹐滑痰﹐潤燥甘寒而滑。消風降火﹐潤燥行痰﹐養血益陰﹝竹之有瀝﹐猶人之有血也。故能補陰淸火﹞。利竅明目。

治中風口噤﹐痰迷大熱﹐風痙癲狂﹐煩悶﹝《產乳》方﹕妊娠苦煩名子煩﹐竹瀝不限多少細服。梅師加茯苓煎﹞消渴﹐血虛自汗。然寒胃滑腸﹑有寒濕者勿服﹝《經疏》曰﹕中風要藥。凡中風未有不因陰虛火旺﹑痰熱壅結所致﹐如果外來風邪﹐安得復用此寒滑之藥治之哉﹗丹溪曰﹕痰在經絡﹑四肢﹑皮裏﹑膜外者﹐非此不能達行。又曰﹕味甘性緩﹐能除陰虛之有大熱者。寒而能補﹐胎後不礙虛﹐胎前不損子。世人因本艸大寒二字﹐棄而不用﹐然人食筍﹐至老未有因寒而病者。瀝﹐卽筍之液也﹐又假火而成﹐何寒如此之甚耶﹖治法云﹕竹瀝和米煮粥﹐能治反胃﹞。竹類甚多﹐淡行肉薄﹐節間有粉﹐多汁而甘﹐最良﹔竹堅而節促﹐皮白如霜﹔苦竹本粗葉大﹐筍味苦。入藥﹐惟此三種﹐功用略同。竹茹卽刮取靑皮。竹瀝如取荊瀝法。薑汁爲使﹝姜能除痰﹐且濟其寒﹞。

筍尖發痘瘡﹝《本艸》未載。昂按﹕筍蕨多食﹐皆能燥血﹐故筍有刮腸篦之名。惟同肉煮食﹐則無害也﹞。

木部

竹茹

瀉上焦煩熱﹐涼血甘而微寒。開胃土之郁﹐淸肺金之燥﹐涼血除熱。治上焦煩熱﹝皮入肺﹐主上焦。溫膽湯用之﹞﹐溫气寒熱﹐噎膈嘔逆﹝胃熱﹞﹐吐血衄血﹝淸肺涼胃﹐齒血不止﹐浸醋含之﹞﹐肺痿驚癇﹝散肝火﹞﹐崩中胎動﹝涼胎气﹞。

木部

淡竹葉

瀉上焦煩熱辛淡甘寒。涼心暖脾﹐消痰止渴。除上焦風邪煩熱﹝葉生竹上﹐故治上焦。仲景治傷寒發熱﹑大渴﹐有竹葉石膏湯。乃假其辛寒﹐以散陽明之邪熱也﹞﹐咳逆喘促﹐嘔噦吐血﹐中風失音﹐小兒驚癇。竹生一年以上者﹐嫩而有力。

木部

天竹黃

瀉熱﹐豁痰﹐涼心甘而微寒。涼心經﹐去風熱﹐利竅豁痰﹐鎭肝明目。功同竹瀝﹐而性和緩﹐無寒滑之患。治大人中風不語﹐小兒客忤驚癇爲尢宜。出南海。大竹之津气結成﹝卽竹內黃粉﹞﹐片片如竹節者眞。

木部

雷丸

瀉﹐消積﹐殺虫苦寒有小毒。入胃﹑大腸經。功專消積殺虫﹝楊得異疾﹐每發語﹐腹中有小聲應之﹐久漸聲大。有道士曰﹕此應聲虫也﹐但讀本艸﹐取不應者治之。讀至雷丸﹐不應﹐服之而愈﹞。竹之餘气﹐得霹靂而生﹐故名。大小如栗﹐竹刀刮去黑皮。甘艸水浸一宿﹐酒拌蒸﹐或炮用。濃朴﹑芫花爲使。惡葛根。

木部

赤檉柳

一名西河柳

宣﹐解毒能使疹毒外出。末服四錢﹐治痧疹不出﹐喘嗽悶亂。沙糖調服﹐治疹後痢。

果部

大棗

補脾胃﹐潤心肺﹐和百藥甘油。脾經血分藥。補中益气﹐滋脾土﹐潤心肺﹐調營衛﹐緩陰血﹐生津液﹐悅顏色﹐通九竅﹐助十二經﹐和百藥。傷寒及補劑加用之﹐以發脾胃升騰之气。多食損齒﹝齒屬腎﹐土克水﹞﹐中滿證忌之﹝甘令人滿。大建中湯心下痞者﹐減餳﹑棗與甘艸同例。成無己曰﹕仲景治奔豚用大棗者﹐滋脾土以平腎气也。治水飲脇痛﹐有十棗湯﹐益脾土以勝妄水也﹞。

北產肥潤者良﹝昂按﹕金華南棗﹐更勝於北﹐徽寧所產﹐亦有佳者﹞。殺烏﹑附毒。忌蔥﹑魚同食。

果部

桃仁

瀉﹐破血﹐潤燥苦平微甘﹝孫思邈辛﹐孟詵溫。孫思邈﹐著《千金方》﹐孟詵﹐著《食療本艸》﹞厥陰﹝心包﹑肝﹞血分藥。苦以泄血滯﹐甘以緩肝气新血﹝成無己曰﹕肝者﹐血之源﹐血聚﹐則肝气燥。肝苦急﹐宜急食甘以緩之﹞。通大腸血祕。

治熱入血室﹝衝脈﹞﹐血燥血痞﹐損傷積血。血痢經閉﹐咳逆上气﹝血和則气降﹞﹐皮膚血熱﹐燥癢蓄血﹐發熱如狂﹝仲景治膀胱蓄血﹐有桃仁承气湯卽調胃承气湯加桃仁﹑桂枝。

抵當湯﹐用桃仁﹑大黃﹑虻虫﹑水蛭。水蛭﹐卽馬蟥。蛭食血之虫﹐能通肝經聚血﹐性最難死。𨿽炙爲末﹐得水卽活﹐若入腹中﹐生子爲患﹐田泥和水飲下之。虻虫卽蚊虫﹐因其食血﹐故用以治血﹞。血不足者禁用。行血連皮﹑尖生用﹐潤燥去皮﹑尖炒用﹐俱研碎﹐或燒存性用。雙仁者有毒﹐不可食。香附爲使。

桃花苦平。下宿水﹐除痰飲﹐消積聚﹐利二便﹐療風狂﹝範純佑女﹐喪夫發狂﹐夜斷窗﹐登桃樹食花幾盡﹐自是遂愈。以能瀉痰飲﹑滯血也﹞。

桃葉能發汗﹝凡傷寒﹑風痺發汗不出﹐以火地﹐用水灑之﹐鋪榦桃葉濃二三寸﹐席臥﹐溫復取大汗﹐敷粉極燥﹐卽瘥。麥麩﹑蠶沙﹐皆可如此法用。桃爲五木之精﹐其枝﹑葉﹑花﹑仁﹐並能辟邪。《食醫心鏡》桃仁煮粥﹐治鬼證咳嗽。生桃食多生癰癤﹞。

果部

杏仁

瀉肺﹐解肌﹐潤燥﹐下气辛苦甘溫而利。瀉肺解肌﹝能發汗﹞﹐除風散寒﹐降气行痰﹐潤燥消積﹝索面﹑豆粉﹐近之則爛﹞﹐通大腸气祕。治時行頭痛﹐上焦風燥﹐咳逆上气﹝杏仁炒研﹐蜜和爲丸﹐含咽﹞﹐煩熱喘促。有小毒﹐能殺虫治瘡﹐制狗毒﹝可毒狗﹐消狗肉積﹞﹑毒。肺虛而咳者禁用﹝東垣曰﹕杏仁下喘治气﹐桃仁療狂治血﹐俱治大便祕。當分气血﹐晝便難屬陽气﹐夜便難屬陰血。婦人便祕﹐不可過泄。脈浮屬气﹐用杏仁﹑陳皮﹔脈沈屬血﹐用桃仁﹑陳皮。肺與大腸相表裏﹐賁門上主往來﹐魄門下主收閉﹐爲气之通道﹐故並用陳皮佐之。賁門胃之上口﹐魄門﹐卽肛門。杏仁﹑紫菀﹐並能解肺郁﹐利小便﹞。去皮﹑尖﹐炒研﹐發散連皮﹑尖研。雙仁者殺人。得火良。惡黃﹑黃芩﹑葛根。

果部

烏梅

澀腸﹐斂肺酸澀而溫。脾﹑肺血分之果﹐斂肺﹝肺欲收﹐急食酸以收之﹞澀腸﹐湧痰消腫﹐淸熱解毒﹐生津止渴﹐醒酒殺虫。

治久咳瀉痢﹝梁莊肅公血痢﹐陳應之用烏梅﹑胡黃連﹑竈下土等分爲末﹐茶調服而愈。

曾魯公血痢百餘日﹐國醫不能療﹐應之用鹽梅肉研爛﹐合臘茶入醋服﹐一啜而安﹞。瘴瘧﹝諸癥初起者﹐皆禁用﹞霍亂﹐吐逆反胃﹐勞熱骨蒸﹝皆取其酸收﹞﹐安蛔厥﹝蛔虫上攻而眩僕。

虫得酸則伏﹐仲景有蛔厥烏梅丸﹞﹐去黑痣﹐蝕惡肉﹝癰瘡後生惡肉﹐燒梅存性﹐研末敷之﹞。

多食損齒傷筋﹝經曰﹕酸走筋﹐筋病無多食酸﹞。

白梅功用略同。治痰厥僵僕﹐牙關緊閉﹝取肉揩擦牙齦﹐涎出卽開。蓋酸先入筋﹐齒軟則易開。若用鐵器撬開﹐恐傷其齒﹞﹐驚癇喉痺﹐敷乳癰腫毒﹐刺入肉中﹝嚼爛罨之卽出。

瘡中肉。搗餅貼之卽收﹞。

靑梅薰黑爲烏梅﹝稻灰汁淋蒸﹐則不蠹。孟詵云﹕烏梅十顆﹐湯煮去核﹐納肛中﹐通大便﹞﹐鹽漬爲白梅﹝時珍曰﹕梅﹑花於冬﹐而實於夏﹐得木之全气﹐故最酸。膽爲甲木﹐肝爲乙木。人舌下有四竅﹐兩通膽液﹐故食酸則津生。食梅齒者﹐嚼胡桃卽解。衣生黴點者﹐梅葉煎湯洗之。搗洗葛衣亦佳﹞。

果部

栗

補腎咸溫。濃腸胃﹐補腎气﹝寇宗曰﹕小兒不可多食。生則難化﹐熟則滯气。能解羊膻﹞。

果部

陳皮

能燥能宣﹐有補有瀉﹐可升可降辛能散﹐苦能燥﹑能瀉﹐溫能補﹑能和。同補藥則補﹐瀉藥則瀉﹐升藥則升﹐降藥則降。爲脾﹑肺气分之藥﹝脾爲气母﹐肺爲气龠。凡補藥澀藥﹐必佐陳皮以利气﹞。調中快膈﹐導滯消痰﹝大法治痰﹐以健脾順气爲主。潔古曰﹕陳皮﹑枳殼利其气﹐而痰自下﹞﹐利水破癥﹐宣通五臟﹐統治百病﹐皆取其理气燥濕之功﹝人身以气爲主﹐气順濕除﹐則百病散。《金匱》云﹕能解魚毒﹑食毒﹞。多服久服﹐損人元气。入補養藥則畱白﹐入下气消痰藥則去白﹝《聖濟》云﹕不去白﹐反生痰﹞。

去白名橘紅﹐兼能除寒發表﹝皮能發散皮膚﹞。核治疝痛。葉散乳癰﹝皆能入厥陰﹐行肝气﹐消腫散毒。腰腎冷痛﹐橘核炒酒服良。《十劑》曰﹕宣可去壅﹐生薑橘皮之屬是也。《泊宅編》曰﹕莫彊中﹐食已輒胸滿不下﹐百治不效。偶家人合橘皮湯﹐嘗之似有味﹐連日飲之。一日坐廳事﹐覺胸中有物墜下﹐目瞪汗濡﹐大驚扶歸﹐腹疼痛﹐下數塊如鐵彈﹐臭不可聞﹐自此胸次廓然。蓋脾之冷積也﹐半年服藥不知﹐功乃在橘皮。方用橘皮一斤﹐甘艸﹑鹽各四兩﹐煮幹點服﹐名二賢散。蒸餅丸﹐名潤下丸。治痰特有驗。世醫惟知半夏﹑南星﹑枳殼﹑茯苓之屬﹐何足語此哉﹗丹溪曰﹕治痰﹐利藥過多則脾虛﹐痰易生而反多。又曰﹕胃气亦賴痰以養﹐不可攻盡﹐攻盡則虛而愈劇﹞。廣中陳久者良﹐故名陳皮﹝陳則烈气消﹐無燥散之患。半夏亦然﹐故同用名二陳湯﹞。治痰咳﹐童便浸曬。治痰積﹐薑汁炒。治下焦﹐鹽水炒。去核﹑皮﹐炒用。

果部

靑皮

瀉肝﹐破气﹐散積辛苦而溫﹐色靑气烈。入肝膽气分。疏肝瀉肺﹝柴胡疏上焦肝气﹐靑皮平下焦肝气。凡瀉气藥﹐皆云瀉肺﹞﹐破滯削堅﹐除痰消痞。治肝气郁積﹐脇痛多怒﹐久瘧結癖﹝入肝散邪﹐入脾除痰﹐瘧家必用之品﹐故淸脾飲以之爲君﹞﹐瘧痛乳腫﹝丹溪曰﹕乳房屬陽陰﹐乳頭屬厥陰。乳母或因忿怒鬱悶﹐濃味釀積﹐致厥陰之气不行﹐故竅不得出。陽明之血騰沸﹐故熱甚而化膿。亦因其子有滯痰膈熱﹐含乳而睡﹐噓气致生結核者﹐初起便須忍痛揉軟﹐吮令汁透﹐自可消散。治法以靑皮疏肝滯﹐石膏淸胃熱﹐甘艸節行濁血﹐瓜蔞消腫導毒。或加沒藥﹑橘葉﹑金銀花﹑蒲公英﹑皂角刺﹑當歸﹐佐以少酒﹐若於腫處灸三五壯尢捷。久則凹陷﹐名乳癌﹐不可治矣﹞。最能發汗﹝皮能達皮﹐辛善發散﹞﹐有汗及气虛人禁用﹝陳皮升浮﹐入脾﹑肺治髙﹔靑皮沈降﹐入肝﹑膽治低。炒之以醋﹐所謂肝欲散﹐急食辛以散之﹐以酸泄之﹐以苦降之也﹞。橘之靑而未黃者。醋炒用﹝古方無用者﹐宋以後始與陳皮分用﹞。

果部

柿幹

潤肺﹐澀腸﹐寧嗽甘平性澀﹝生柿性寒﹞。脾﹑肺血分之藥。健脾澀湯﹐潤肺寧嗽﹐而消宿血。治肺痿熱咳﹐咯血反胃﹝有人三世病反胃﹐得一方﹐柿幹同漧飯日日食﹐不飲水﹐遂愈﹞﹐腸風痔漏﹝肺與大腸相表裏﹐髒淸則腑熱亦除。《泊宅編》﹕柿幹燒灰飲﹐服二錢﹐治下血﹞。忌蟹。

柿霜乃其精液。生津化痰﹐淸上焦心﹑肺之熱爲尢佳。治咽喉口舌瘡癰。

柿蒂止呃逆﹝古方單用﹐取其苦溫降气。《濟生》加丁香﹑生薑﹐取其開郁散痰﹐亦從治之法。《產寶》云﹕產後呃逆﹑煩亂。柿餅一个﹐煮汁熱飲﹞。

果部

木瓜

補﹐和脾﹐舒筋﹐澀﹐斂肺酸澀而溫。入脾﹑肺血分。斂肺和胃﹐理脾伐肝﹐化食﹝酸能斂﹐斂則化﹐與山查同﹞止渴﹝酸能生津﹞﹐气脫能收﹐气滯能和﹐調營衛﹐利筋骨﹐去濕熱﹐消水脹。

治霍亂轉筋﹝夏月暑濕﹐邪傷脾胃。陽不升﹐陰不降﹐則揮霍撩亂﹐上吐下瀉﹐甚則肝木乘脾﹐而筋爲之轉也。《食療》云﹕煮汁飲良。時珍曰﹕肝𨿽主筋﹐而轉筋則因風寒濕熱﹐襲傷脾胃所致。轉筋必起於足腓﹐腓﹐音肥﹐足肚也﹐腓及宗筋﹐皆屬陽明。木瓜治轉筋﹐取其理筋以伐肝也。土病則金衰而木盛﹐故用酸溫以收脾肺之耗散﹐而借其走筋以平肝邪﹐乃土中瀉木以助金也。陶宏景曰﹕凡轉筋呼木瓜名﹐寫木瓜字﹐皆愈﹞﹐瀉痢香港腳﹝脾主四肢。或寒濕傷於足絡﹐或胃受濕熱之物﹐上輸於脾﹐下流至足﹐則成香港腳。惡寒發熱﹐狀類傷寒﹐第脛腫掣痛爲異耳。宜利濕淸熱﹐忌用補劑及淋洗。昔有患足痺者﹐趁舟見舟中一袋﹐以足倚之﹐比及登岸﹐足已善步矣﹐詢袋中何物﹐乃木瓜也﹞﹐腰足無力。多食損齒﹑骨﹐病癃閉﹝酸收太甚。鄭奠一曰﹕木瓜乃酸澀之品﹐世用治水腫﹑腹脹﹐誤矣﹗有大僚舟過金陵﹐愛其芬馥﹐購數百顆置之舟中﹐舉舟人皆病溺不得出﹐醫以通利藥罔效。迎予視之﹐聞四面皆木瓜香﹐笑謂諸人曰﹕徹去此物﹐溺卽出矣﹐不必用藥也。於是盡投江中﹐頃之﹐溺皆如舊﹞。陳者良﹝香薷飲用之﹐取其和脾去濕﹐補肺生金﹞。忌鐵。

果部

山查

查﹐古字作楂

瀉滯气﹐消積﹐散瘀﹐化痰酸甘鹹溫。健脾行气﹐散瘀化痰﹐消食磨積﹝消油膩﹑鮏羴之積﹐與麥芽消殼積者不同。凡煮老雞硬肉﹐投數枚則易爛﹐其消肉積可知﹞。髮小兒痘疹﹐止兒枕作痛﹝惡露積於太陰﹐少腹作痛﹐名幾枕痛。沙糖調服﹞。多食令人嘈煩易饑﹐反伐脾胃生發之气﹝破泄太過﹐中气受傷﹐凡服人參不相宜者﹐服山楂卽解。一補气﹐一破气也﹞。有大﹑小二種﹐小者入藥﹐一名棠球子。去皮﹑核用﹝一云核亦有力﹐化食磨積﹞。

果部

梨

潤腸﹐瀉火﹐淸熱甘微酸寒。潤肺涼心﹐消痰降火﹐止渴解酒﹐利大小腸。治傷寒發熱﹐熱嗽痰喘﹐中風失音﹝搗汁頻服。《聖惠方》梨汁煮粥﹐治小兒心臟風熱昏躁﹞。切片﹐貼湯火傷。多食冷利。脾虛泄瀉及乳婦﹑血虛人忌之﹝生者淸六腑之熱﹐熟者滋五臟之陰。實火宜生﹐虛火宜熟。《泊宅編》有仕宦病消渴﹐醫謂不過三十日死。亟棄官歸﹐途遇一醫﹐令致北梨二擔﹐食盡則瘥。宦如其言﹐食及五六十枚而病愈。楊吉老介醫木甚著﹐一士有疾﹐厭厭不聊﹐往謁之。楊曰﹕汝證熱已極﹐气血全消﹐三年當以疽死﹐不可爲也。士不樂而退﹐聞茅山一道士﹐醫術通神﹐但不肯以技自名。乃衣僮僕之服﹐詣山拜之﹐願執役席下﹐道士喜畱﹐只事左右﹐歷兩月久。覺其與常隸別﹐扣所從來﹐再拜謝過﹐始以實告。道士笑曰﹕世間那有醫不得的病﹐試診脈。又笑曰﹕吾亦無藥與汝﹐便可下山買好梨﹐日食一顆﹐梨盡取幹者泡湯﹐和滓食之﹐疾自當平。士人如戒﹐經一歲復見吉老﹐顏貌腴澤﹐脈息和平。驚曰﹕君必遇異人﹐士人以告。楊衣冠焚香﹐望茅山設拜。蓋自咎其學之未至也﹞。搗汁用﹐熬膏亦良﹝加薑汁﹑蜂蜜佳。淸痰止嗽。與萊菔相間收藏則不爛﹐或削梨蒂扡萊菔上﹞。

果部

枇杷葉

瀉肺降火苦平。淸肺和胃而降气﹐气下則火降痰消﹝气有餘便是火﹐火則生痰﹞。治熱咳﹑嘔逆﹑口渴﹝時珍曰﹕火降痰順﹐則逆者不逆﹐嘔者不嘔﹐咳者不咳﹐渴者不渴矣。一婦肺熱久嗽﹐身如火炙﹐肌瘦將成勞。以枇杷葉﹑款冬花﹑紫菀﹑杏仁﹑桑皮﹑木通等分﹐大黃減半﹐蜜丸櫻桃大。食後﹑夜臥各含化一丸﹐未終劑而愈﹞。葉濕重一兩﹐幹重三錢爲气足﹐拭淨毛﹝毛射肺﹐令人咳﹞。治胃病﹐薑汁炙﹔治肺病﹐蜜炙。

果部

橄欖

宣﹐淸肺甘澀而溫。肺﹑胃之果﹐淸咽生津﹐除煩醒酒﹐解河豚毒﹝投入煮佳﹞及魚骨鯁﹝如無橄欖﹐以核磨水服。橄欖木作舟楫﹐魚撥卽浮出﹐物之相畏有如此者﹞。

核﹐燒灰﹐敷疰疳良。

果部

白果

一名銀杏

澀﹐斂肺﹐去痰甘苦而溫。性澀而收。熟食溫肺益气﹝色白屬金﹐故入肺﹞﹐定痰哮﹐斂喘嗽﹐縮小便﹐止帶濁。生食降痰解酒﹐消毒殺虫﹝花夜開﹐人不得見﹐性陰﹐有小毒﹐故能消毒殺虫﹞。

多食則收澀太過﹐令人壅气臚脹﹐小兒發驚動疳﹝食千枚者死﹞。

漿﹐澤手面﹐浣油膩﹝時珍曰﹕去痰濁之功﹐可以類推﹞。

果部

石橊皮

澀腸﹐外用染須酸澀而溫。能澀腸﹐止瀉痢下血﹝末服﹞﹐崩帶脫肛﹝瀉痢至於脫肛者﹐以石橊皮﹑陳壁土加明礬少許﹐濃煎燻洗﹐再用五倍子炒研﹑敷托而止之﹞。浸水﹐汁黑如墨﹐烏須方綠云油中用之。勿犯鐵器﹝《客座新聞》云﹕一人患腹脹﹐夏成診曰﹕飲食如常﹐非水腫蠱脹﹐乃濕熱生虫之象也。以石橊﹑椿樹東引根皮﹑檳榔各五錢﹐空心服﹐腹大痛﹐瀉虫長丈餘﹐遂愈﹞。

果部

枳子

一名木蜜

潤﹐解酒甘平。止渴除煩﹐潤五臟﹐解酒毒﹝葛根解酒毒﹐而發散不如枳。屋外有枳樹﹐屋內釀酒多不佳。趙以得治酒毒﹑房勞病熱者﹐加葛根於補气血藥中﹐一貼微汗﹐反解怠﹐熱如故。知气血虛﹐不禁葛根之散也﹐必得枳方可﹐偶得幹者加入卽愈。《東坡集》曰﹕楊穎臣病消渴﹐日飲水數斗﹐飯亦倍進﹐小便頻數﹐服消渴藥﹐日甚。延張肱診之﹐笑曰﹕君幾誤死﹐取麝香當門子﹐以酒濡作十許丸﹐枳子煎湯吞之遂愈。問其故﹐肱曰﹕消渴消中﹐皆脾弱腎敗﹑土不制水而成。今穎臣脾脈極熱﹐腎脈不衰﹐當由酒果過度﹐積熱在脾﹐所以多食多飲﹐飲多溲不得不多﹐非消非渴也。麝香壞酒果﹐枳能勝酒﹐故假二物以去其酒果之毒也。雷曰﹕凡使麝香﹐用當門子尢妙﹞。

俗名雞距﹐以實拳曲如雞距。蜀呼爲棘枸。經霜黃赤﹐甚甘。其葉入酒﹐酒化爲水。

果部

胡桃

補命門﹐肉潤﹐皮澀味甘气熱。皮澀﹝皮斂肺定喘﹐固腎澀精。今藥中罕用﹐昂謂若用之﹐當勝金櫻﹑蓮須也﹞肉潤﹐皮汁靑黑﹐屬水入腎。通命門﹐利三焦﹐溫肺潤腸﹐補气養血。佐補骨脂﹐一木一火﹐大補下焦﹝胡桃屬木﹐破故紙屬火﹐有木火相生之妙。古云﹕黃柏無知母﹐破故紙無胡桃﹐猶水母之無蝦也。時珍曰﹕三焦者﹐無气之別使﹔命門者﹐三焦之本原。命門指所居之府而言﹐爲藏精﹑系胞之物﹔三焦指所治之部而名﹐爲出納﹑腐熟之司。一爲體﹐一爲用也。其體非脂非肉﹐白膜裹之﹐在脊骨第七節

兩腎中央﹐系著於脊﹐下通二腎﹐上通心﹑肺貫腦。爲生命之源﹐相火之生﹐精气之府﹐人物皆有之。生人生物﹐皆由此出。《內經》所謂七節之旁﹐中有小心是也。《難經》誤以右腎爲命門。髙陽生承謬脈訣﹐至朱肱﹑陳言﹑戴起宗始辟之。夫腎命相通﹐藏精而惡燥﹐胡桃頗類其狀。汁靑黑﹐故入北方﹐佐破故紙﹐潤燥而調血﹐使精气內充﹐血脈通利﹐諸疾自除矣。男女交媾﹐皆稟此命火而結胎。人之窮通壽夭﹐皆根於此﹞﹐三焦通利﹐故上而虛寒喘嗽﹝能溫肺化痰。洪邁有痰疾﹐晚對上諭以胡桃三枚﹑姜三片﹐臥時嚼服﹐卽飲湯﹐復嚼姜﹑桃如前數﹐靜臥必愈。邁如旨服﹐旦而痰消嗽止。洪輯幼子病痰喘﹐夢觀音令服人參胡桃湯﹐服之而愈。明日剝去皮﹐喘復作﹐仍連皮用﹐信宿而瘳。蓋皮能斂肺也。胡桃﹑蔥白﹑姜﹑茶等分﹐搗煎﹐能發汗散寒﹞﹐下而腰腳虛痛﹝能補腎﹞﹐內而心腹諸痛﹐外而瘡腫諸毒﹝能調中和營﹞﹐皆可除也。然動風痰﹐助腎火﹝連皮同燒細嚼三枚﹐能久戰﹞﹐有痰火積熱者﹐少服。油者有毒﹐故殺虫治瘡。殼外靑皮﹐壓油烏髭發。潤燥養血去皮用﹐斂澀連皮用。

果部

龍眼肉

補心脾甘溫歸脾。益脾長智﹝一名益智﹞﹐養心補血﹝心爲脾母﹞﹐故歸脾湯用之。治思慮勞心脾﹐及湯風下血﹝心生血﹐脾統血。思慮過多﹐則心脾傷而血耗﹐致有健忘﹑怔忡﹑驚悸諸病。歸脾湯能引血歸脾而生補之。腸風亦由血不歸脾而妄行﹞。

果部

荔枝核

宣散寒濕甘澀而溫。入肝腎。散滯气﹐辟寒邪。治胃脘痛﹐婦人血气痛﹝存性五錢﹐香附一兩﹐爲末﹐每服二錢﹐鹽湯或米飲下﹐名蠲痛散。單服﹑醋湯下﹐亦效﹞。其實雙結﹐核似睪丸﹝睪音臯﹐腎子也﹞故治疝卵腫﹐有述類象形之義﹝存性﹐酒調服﹐加茴香﹑靑皮﹐各炒爲末﹐酒服亦良﹞。殼發痘瘡﹐燒存性用。荔枝連殼研﹐止呃逆﹝生荔枝多食則醉﹐以殼浸水解之。此卽食物不消﹐還以本物解之之義﹞。

果部

榧實

潤肺甘澀。潤肺﹝《本艸》未嘗言潤﹐然潤劑也。故寇氏云﹕多食潤腸﹞殺虫﹝有虫積者﹐宜上旬日日食之﹐食一斤﹐虫乃絕﹞。

果部

海松子

潤燥甘溫。潤肺溫胃﹐散水除風。治咳嗽﹝松子一兩﹐胡桃二兩﹐煉蜜和服﹐治肺燥咳嗽﹞虛祕﹝同柏子仁﹑麻仁﹐溶蠟爲丸﹐名三仁丸﹞。出遼東雲南﹐松須五鬣。

果部

落花生

補脾潤肺辛能潤肺﹐香能舒脾。果中佳品﹐出閩廣。藤生花﹐落地而結實﹐故名﹝按﹕落花生《本艸》未收﹐本無當醫藥之用﹐然能益脾潤肺﹐實佳果也。因世人謗之者多﹐附見於此﹐明其有利無害也﹞。炒食。

果部

蓮子

補脾﹐澀腸﹐固精甘溫而澀﹐脾之果也。脾者黃宮﹐故能交水火而媾心腎﹐安靖上下君﹑相火邪﹝古方治心腎不交﹑勞傷白濁﹐有蓮子淸心飲﹐補心腎有瑞蓮丸﹞。益十二經脈血气﹐澀精气﹐濃腸胃﹐除寒熱。治脾泄久痢﹐白濁夢遺﹐女人崩帶及諸血病。大便燥者勿服。去心﹑皮﹐蒸熟焙漧用。得茯苓﹑山藥﹑白術﹑枸杞良。

黑而沈水者爲石蓮﹐淸心除煩﹐開胃進食﹐專治噤口痢﹑淋濁諸證﹝石蓮入水則沈﹐入鹵則浮。煎鹽人以之試鹵﹐蓮浮至頂﹐鹵乃可煎。落田野中者﹐百年不壞﹐人得食之﹐發黑不老。肆中石蓮﹐產廣中樹上﹐其味大苦﹐不宜入藥﹞。

蓮心爲末﹐米飲下﹐療產後血竭。

果部

蓮蕊須

澀精甘溫而澀。精心通腎﹐益血固精﹐烏須黑髮﹐止夢泄遺精﹐吐崩諸血。略與蓮子同功。

果部

藕

涼血散瘀澀平。解熱毒﹐消瘀血﹐止吐﹑衄﹑淋﹑痢一切血證﹝和生地汁﹑童便服良﹞。藕生甘寒﹐涼血散瘀﹝宋大官作血﹐誤落藕皮﹐血遂渙散不凝。一人病血淋﹐痛脹欲死﹐李時珍以發灰二錢﹐藕汁調服﹐三日而愈。《梅師方》﹕產後余血上衝﹐煮汁服﹞﹐止渴除煩﹝《聖惠方》﹕藕汁﹐蜜和服﹐治時气煩渴﹞﹐解酒毒﹑蟹毒﹝搗爛﹐熱酒調服﹞。煮熟甘溫﹐益胃補心﹝多孔象心﹞﹐止瀉﹝能實大腸﹞止怒﹐久服令人歡﹝益心之效﹞。生搗﹐罨金瘡傷折﹔熟搗﹐塗坼裂凍瘡﹝《肘後方》﹕卒中毒箭者﹐藕汁飲﹐多多益善。孟詵曰﹕產後忌生冷﹐獨藕不忌﹐爲能散瘀血也﹞澄粉亦佳﹐安神益胃。

果部

荷葉

輕宣﹐升陽﹐散瘀苦平。其色靑﹐其形仰﹐其中空﹐其象震﹝震仰盂﹞﹐感少陽甲膽之气。燒飯合藥﹐裨助脾﹐胃而升發陽气﹝潔古枳術丸﹐用荷葉燒飯爲丸﹞﹐痘瘡倒者﹐用此發之﹝僵蠶等分爲末﹐胡荽湯下。聞人規曰﹕勝於人牙﹑龍腦﹞。能散瘀血﹐畱好血。治吐﹑衄﹑崩﹑淋﹐損傷產瘀﹝熬香末服﹞﹐一切血證﹐洗腎囊風﹝東垣曰﹕雷頭風癥﹐頭面疙瘩腫痛﹐憎寒惡熱﹐狀如傷寒﹐病在三陽﹐不可過用寒藥重劑﹐誅罰無過﹐處淸震湯治之。荷葉一枚﹐升麻﹑蒼術各五錢﹐煎服。鄭奠一曰﹕荷葉研末﹐酒服三錢﹐治遺精極驗﹞。

果部

芡實

一名雞頭子

補脾﹐澀精甘澀。固腎益精﹐補脾去濕。治泄瀉帶濁﹐小便不禁﹐夢遺滑精﹝同金櫻膏爲丸﹐名水陸二仙丹﹞﹐腰漆瘀痛﹝吳子野曰﹕人之食芡﹐必枚嚙而細嚼之﹐使華液流通﹐轉相灌漑﹐其功勝於乳石也。《經驗後方》﹕煮熟研膏﹐合粳米煮粥食﹐益精气﹞。蒸熟搗粉用﹐澀精藥或連殼用﹝李惟熙曰﹕菱寒而芡暖﹐菱花背日﹐芡花向日﹞。

果部

甘蔗

補脾﹐潤燥甘寒。和中助脾﹐除熱潤燥﹐止渴﹝治消渴﹞消痰﹐解酒毒﹐利二便﹝《外臺方》﹕嚼咽或搗汁﹐治發熱口漧便澀﹞。治嘔噦反胃﹝《梅師方》﹕蔗汁﹑薑汁和服﹞﹐大便燥結﹝蔗汁熬之﹐名石蜜﹐卽白霜糖。唐大歷間﹐有鄒和尙始傳造法﹐性味甘溫﹐補脾緩肝﹐潤肺和中﹐消痰治嗽﹐多食助熱損齒生虫。紫沙糖功用略同﹞。

果部

荸薺

一名鳧茈﹐一名烏芋﹐一名地栗

補中﹐瀉熱﹐消食甘微寒滑。益气安中﹐開胃消食﹝飯後宜食之﹞﹐除胸中實熱。治五種噎膈﹝五膈﹐憂膈﹑恚膈﹑气膈﹑熱膈﹑寒膈。噎亦五種﹐气噎﹑食噎﹑勞噎﹑憂噎﹑思噎﹞﹐消渴黃膽﹐血證蠱毒﹝末服辟蠱﹞﹐能毀銅﹝汪機曰﹕食銅錢﹐食之則錢化。可見爲消堅削積之物﹐故能開五膈﹐消宿食﹐治誤吞銅也﹞。

果部

菱

俗名菱角﹐一名芰

瀉﹐解暑﹐止渴甘寒。安中消暑﹐止渴解酒。有兩角﹑三角﹑四角﹑老嫩之殊﹝《武陵記》以三角﹑四角者爲芰﹐兩角者爲菱。菱花隨月而轉﹐猶葵花之向日﹞。

果部

西瓜

瀉暑甘寒。解暑除煩﹐利便醒酒﹐名天生白虎湯﹝西瓜﹑甜瓜﹐皆屬生冷﹐多食傷脾助濕。

《衛生歌》云﹕瓜﹑桃生冷宜少食﹐免致成瘧痢。瓜性寒﹐曝之尢寒。《稽食賦》云﹕瓜﹑曝則寒﹐油煎則冷﹐物性之異也﹞。

谷菜部

粳米

粳﹐硬也

補脾淸肺甘涼。得天地中和之气﹐和胃補中﹐色白入肺。除煩淸熱﹐煮汁止渴﹝仲景白虎湯﹑桃花湯﹑竹葉石膏湯﹐並用之以淸熱﹑補不足。張文潛《粥記》﹕粥能暢胃气﹐生津液﹐每晨空腹食之﹐所補不細。昂按﹕今人終日食粥﹐不知其妙。迨病中食之﹐覺與臟腑相宜﹐迥非他物之所能及也﹞。粳﹐乃稻之總名﹐有早﹑中﹑晚三收。晚者得金气多﹐性涼﹐尢能淸熱﹝北粳涼﹐南粳溫﹐白粳涼﹐紅粳溫﹐新米食之動气﹞。

陳廩米沖淡可以養胃﹐煮汁煎藥﹐亦取其調腸胃﹑利小便﹑去濕熱﹐除煩渴之功﹝《集成》云﹕陳米飯紮作團﹐火存性﹐麻油﹐膩粉調﹐敷一切惡瘡﹑百藥不效者﹞。

谷菜部

糯米

糯﹐懦也。《本艸》名稻米。按﹕《詩》﹐黍﹑稷﹑稻﹑粱﹑禾﹑麻﹑菽﹑麥﹐名八

此稻與禾所以有異乎。

補溫脾肺甘溫。補脾﹑肺虛寒﹐堅大便﹐縮小便﹐收自汗﹝同龍骨﹑牡蠣爲粉﹐能撲汗﹞﹐發痘瘡﹝解毒化膿﹞。然性粘滯﹐病患及小兒忌之﹝糯米釀酒則熱﹐熬餳尢甚。餳卽飴糖﹐潤肺和脾﹐化痰止嗽。仲景建中湯用之﹐取其甘以補脾緩中。多食發濕熱﹑動痰火﹑損齒﹞。

谷菜部

穀芽

健脾消食甘溫。開胃快脾﹐下气和中﹐消食化積。炒用。

谷菜部

大麥芽

開胃健脾﹐行气消積鹹溫。能助胃气上行﹐而資健運﹐補脾寬腸﹐和中下气﹐消食除脹﹐散結祛痰﹝咸能軟堅﹞﹐化一切米﹑面﹑果﹑食積﹐通乳下胎﹝《外臺方》﹕麥芽一升﹑蜜一升服﹐下胎神驗。

薛立齋治一婦人﹐喪子乳脹﹐幾欲成癰﹐單用麥芽一二兩炒﹐煎服立消﹐其破血散气如此。

《良方》云﹕神曲亦下胎﹐皆不可輕用﹞。久服消腎气﹝王好古曰﹕麥芽﹐神曲﹐胃虛人宜服之﹐以伐戊己﹐腐熟水谷。李時珍曰﹕無積而服之﹐消人元气。與白術諸藥﹐消補兼施﹐則無害也。胃爲戊土﹐脾爲己土﹞。炒用。豆蔻﹑砂仁﹑烏梅﹑木瓜﹑芍藥﹑五味爲使。

谷菜部

小麥

補味甘微寒。養心除煩﹐利溲止血﹝李時珍曰﹕《素問》麥屬火﹐心之谷也﹔鄭玄謂屬木﹔許愼謂屬金﹔《別錄》云養肝﹐與鄭說合﹔孫思邈云養心﹐與《素問》合﹐當以《素問》爲準。按﹕麥﹐秋種夏熟﹐備受四時之气。南方地暖下濕﹐不如北產者良。張仲景治婦人髒躁證﹐悲傷欲絕﹐狀若神靈﹐用甘麥大棗湯。大棗十枚﹐小麥一升﹐甘艸一兩﹐每服一兩﹐亦補脾气。《聖惠方》﹕小麥飯治煩熱。少睡﹐多渴﹞。

麵粉甘溫。補虛養气﹐助五臟﹐濃腸胃﹐然能壅气作渴﹐助濕發熱。陳者良﹝寒食日﹐紙袋盛﹐懸風處﹐名寒食麵﹐年久不熱﹐入藥尢良﹞。

浮小麥﹝卽水淘浮起者﹞咸涼。止虛汗盜汗﹐勞熱骨蒸﹝汗爲心液﹐麥爲心谷﹐浮者無肉﹐故能涼心。麥麩同功﹞。

麥麩醋拌蒸﹐能散血止痛﹐熨腰腳折傷﹐風濕痺痛﹐寒濕香港腳﹐互易至汗出良﹝麥之涼﹐全在皮﹐故面去皮卽熱﹐凡瘡瘍痘瘡潰爛不能著席者﹐用麥麩裝褥臥﹐性涼而軟﹐誠妙法也﹞。

谷菜部

稷

補﹑和中甘平。益气和中﹐宣脾利胃﹝陶宏景曰﹕稷米﹐人亦不識。書記多雲黍與稷相似﹐又注﹕黍米云米。與黍米相似﹐而粒殊大﹐食之不宜﹐人發舊病。《詩》云﹕黍稷稻粱﹐禾麻菽麥﹐此八谷也。俗猶不能辧證﹐況芝英乎﹖按﹕黍﹑稷辧者頗多﹐皆無確義。李時珍曰﹕稷﹑黍一類二種。粘者爲黍﹐不粘者爲稷。昂謂﹕詩人旣云八谷﹐何必取一類者彊分二種﹖是仍爲七谷矣。蓋﹑稷同音﹐故世妄謂爲稷﹐不知乃黍類似粟﹐而粒大疏散﹐乃北方下谷﹐南土全無﹐北人亦不之重﹐安能度越粳﹑糯而髙踞八谷之上乎﹖陶氏所說﹐因是黍﹐所以疑也。若稷當屬髙碩如蘆﹐世之所謂蘆稷者﹐實旣香美﹐性復中和﹐幹又髙碩﹐所以能爲五穀之長﹐而先王以之名官也。況黍所生不徧﹐而蘆稷薄海蕃滋﹐《本艸》乃指蘆稷爲蜀黍﹐其名義亦不倫矣。此實從來之誤﹐敢爲正之﹐以質明者。又蘆稷最能和中﹐煎湯溫服﹐治霍亂吐瀉如神。昂嘗病中啾喞﹐經兩月﹐有友人見招﹐飲以蘆稷燒酒一醉﹐而積病暢然﹐性之中和﹐又可見矣﹞。

谷菜部

粟

補腎甘鹹微寒。養腎益气。治胃熱消渴﹐止霍亂﹐利二便﹝《千金方》粟米粉水丸﹐梧子大﹐煮七枚﹐納醋中﹐細吞之﹐治反胃吐食﹞。卽粱米。有靑﹑黃﹑赤﹑白﹑黑諸色﹐陳者良。

谷菜部

蕎麥

瀉﹐利腸﹐下气甘寒。降气﹐寬腸胃沈積﹝孟詵曰﹕能煉五臟垢穢。昂按﹕亦解酒積﹞﹐泄痢帶濁﹐敷痘瘡潰爛﹐湯火灼傷。脾胃虛寒人勿服。

谷菜部

黑大豆

補腎﹐解毒甘寒色黑。屬水似腎﹐腎之谷也﹝豆有五色﹐各入五臟﹞﹐故能補腎鎭心﹝腎水足﹐則心火寧﹞﹐明目﹝腎水足則目明﹞﹐利水下气﹝古方治水腫﹐每單用﹐或加他藥﹞﹐散熱祛風﹝炒熱酒沃﹐飲其汁﹐治產後中風危篤及妊娠腰痛﹐兼能發表。《千金》云﹕一以去風﹐一以消血結﹞﹐活血﹝《產書》云﹕熬令煙絕﹐酒淋服﹐下產後余血﹞解毒﹝蘇頌曰﹕古稱大豆解百藥毒﹐試之不然﹐又加甘艸﹐其驗乃奇﹞﹐消腫止痛﹐搗塗一切腫毒﹐煮食稀痘瘡。緊小者良﹝小者名馬料豆。每晨鹽水吞﹐或鹽水煮食﹐補腎﹞。畏五參﹑龍膽﹑豬肉。忌濃朴﹝犯之動气﹞﹐得前胡﹑杏仁﹑牡蠣﹑石蜜﹑諸膽汁良。

谷菜部

赤小豆

通﹐行水﹐散血。十劑作燥甘酸﹝思邈﹕咸冷﹞。色赤﹐心之谷也。性下行﹐通小腸﹐利小便﹝心與小腸相表裏﹞﹐行水散血﹐消腫排膿﹐淸熱解毒。治瀉痢香港腳﹝昔有患香港腳者﹐用袋盛赤小豆﹐朝夕踐踏之﹐遂愈。同鯉魚煮汁食﹐能消水腫﹐煮粥亦佳﹞﹐敷一切瘡疽﹝雞子白調末箍之﹐性極粘﹐幹則難揭﹐入薴根末則不粘。宋仁宗患腮﹐道士贊能﹐取赤小豆四十九粒咒之﹐雜他藥敷之而愈。中貴任承亮親見﹐後任自患惡瘡﹐付永投以藥立愈。問之﹕赤小豆也。承亮始悟道士之咒僞也。後過豫章﹐見醫治脇疽甚捷﹐任曰﹕莫非赤小豆耶﹖醫驚拜曰﹕用此活三十餘口﹐願勿復宣﹞﹐止渴解酒﹐通乳下胎。然滲津液﹐久服令人枯瘦﹝《十劑》曰﹕燥可去濕﹐桑白皮﹑赤小豆之屬是也。按﹕二藥未可言燥﹐蓋取其行水之功﹐然以木通﹐防己爲通劑﹐通﹑燥二義似重。故本集攺熱藥爲燥劑﹐而以行水爲通劑﹞。

谷菜部

綠豆

瀉熱解毒甘寒。行十二經﹐淸熱解毒﹝一切艸木﹑金石﹑砒霜毒皆治之﹞﹐利小便﹐止消渴﹐治瀉痢﹐連皮用﹝其涼在皮﹞。

粉﹐撲痘瘡潰爛良﹝一市民誦觀音經甚誠﹐出行折一足﹐哀叫菩薩﹐夢僧授一方﹐綠豆粉新銚炒紫色﹐井水調﹐濃敷紙貼﹐杉木紮定﹐其效如神﹞。

谷菜部

白扁豆

補脾﹐除濕﹐消暑甘溫腥香。色白微黃﹐脾之谷也。調脾暖胃﹐通利三焦﹐降濁升淸﹐消暑除濕﹝能消脾胃之暑﹞﹐止渴止瀉﹐專治中宮之病﹝土彊濕去﹐正气自旺﹞。解酒毒﹐河豚毒﹝《備急方》﹕新汲水調末服﹐能解砒毒﹞。多食壅气﹐子粗圓﹑色白者入藥﹐連皮炒﹐研用﹐亦有浸去皮及生用者。

谷菜部

淡豆豉

宣﹐解表﹐除煩苦泄肺﹑寒勝熱﹝陳藏器曰﹕豆性生平﹐炒熟﹑熱煮食寒﹐作豉冷﹞。發汗解肌﹐調中下气。治傷寒頭痛﹐煩躁滿悶﹐懊不眠﹐發斑嘔逆﹝凡傷寒嘔逆煩悶﹐宜引吐﹐不宜用下藥以逆之。淡豉合梔子﹐名梔子豉湯﹐能吐虛煩﹞﹐血痢溫瘧﹝時珍曰﹕黑豆性平﹐作豉則溫﹐旣經蒸﹐故能升能散。得蔥則發汗﹐得鹽則能吐﹐得酒能治風﹐得薤則治痢﹐得蒜則止血﹐炒熟又能止汗。孟詵治盜汗﹐炒香漬酒服。《肘後》﹕合蔥白煎﹐名蔥豉湯﹐用代麻黃湯﹐通治傷寒﹐發表﹐亦治酒病﹞。

造淡豉法﹐用黑大豆水浸一宿﹐淘淨蒸熟﹐攤勻﹐蒿復﹐候上黃衣﹐取曬﹐簸淨﹐水拌﹐幹濕得所﹐安甕中﹐築實。桑葉濃蓋﹐泥封。曬七日取出﹐曝一時﹐又水拌入甕。如此七次﹐再蒸﹐去火气﹐甕收用。

谷菜部

刀豆

宣﹐下气甘平。溫中止呃﹝存性服﹞﹐勝於柿蒂。

谷菜部

胡麻

卽芝麻﹐一名巨勝子﹐種出大宛﹐故曰胡麻

補肝腎﹐潤五臟﹐淸腸甘平。補肺气﹑益肝腎﹐潤五臟﹐塡精髓﹐堅筋骨﹐明耳目﹐耐饑渴﹝可以辟穀﹐但滑腸﹐與白術並用爲勝﹞﹐烏髭發﹐利大小腸﹐逐風濕气﹝劉河間曰﹕麻木谷而治風。又云﹕治風先治血﹐血活則風散﹐胡麻入肝益血﹐故風藥中不可闕也。鄭奠一用鱉虱胡麻﹐佐苦參﹑蒺藜﹐治大瘋疥癩﹐屢有愈者﹞﹐涼血解毒。生嚼敷小兒頭瘡。

麻油滑胎療瘡﹐熬膏多用之﹝涼血解毒﹐止痛生肌﹞。

皮肉俱黑者良﹝入腎﹞栗色者名鱉虱胡麻更佳﹐九蒸九曬﹐可以服食﹝陶宏景曰﹕八谷之中﹐惟此爲良。昂按﹕若云自大宛來﹐則非八谷之麻﹐明矣。又按﹕月令仲秋之月﹐天子以犬嘗麻﹐則其爲八谷之麻又可見矣。種出大宛之說﹐何以稱焉﹐豈白者產中原﹑黑者產大宛乎﹖﹞

谷菜部

大麻仁

大麻﹐卽作布之麻﹐俗作火麻

潤燥滑腸甘平滑利。脾﹑胃﹑大腸之藥﹐緩脾潤燥。治陽明病﹑胃熱汗多而便難﹝三者皆燥也﹐汗出愈多﹐則津枯而大便愈燥。張仲景治脾約有麻仁丸。成無己曰﹕脾欲緩﹐急食甘以緩之﹐麻仁之甘﹐以緩脾潤燥。張子和曰﹕諸燥皆三陽病﹞﹐破積血﹐利小便﹐通乳催生。又木谷也﹐亦能治風。極難去殼﹐帛裹置沸湯﹐待冷﹐懸井中一夜﹐曬漧﹐就新瓦上去殼﹐搗用。畏茯芩﹑白薇﹑牡蠣。

谷菜部

薏苡仁

補脾胃﹐通﹐行水甘淡。微寒而屬土﹐陽明﹝胃﹞藥也。甘益胃﹐土勝水。淡滲濕。瀉水所以益土﹐故健脾。治水腫濕痺﹐香港腳疝气﹐泄痢熱淋。益土所以生金﹐故補肺淸熱﹝色白入肺﹐微寒淸熱﹞﹐治肺痿肺痛﹐咳吐膿血﹝以豬肺沾苡仁米服﹞。扶土所以抑木﹐故治風熱筋急拘攣﹝厥陰風木主筋﹐然治筋骨之病﹐以陽明爲末。陽明主潤宗筋﹐宗筋主束骨而利機關者也。陽明虛則宗筋縱馳﹐故經曰﹕治痿獨取陽明﹐又曰﹕肺熱葉焦﹐發爲痿。蓋肺者相傳之官﹐治節出焉﹐陽明濕熱上蒸於肺﹐則肺熱葉焦﹐气無所主而失其治節﹐故痿。薏苡理脾﹐而兼淸熱補肺﹐筋寒則急﹐熱則縮﹐濕則縱。然寒濕久畱﹐亦變爲熱。又有熱气燻蒸﹐水液不行﹐久而成濕者。薏苡去濕要藥﹐因寒因熱﹐皆可用也。《衍義》云﹕因寒筋急者不可用﹐恐不然﹞。但其力和緩﹐用之須倍於他藥。殺蛔墮胎﹐炒熟微研。

谷菜部

禦米殼

卽罌粟殼

澀腸﹐斂肺﹐固腎酸澀微寒。斂肺澀腸而固腎。治久嗽瀉痢﹐遺精脫肛﹐心腹筋骨諸痛﹝東垣曰﹕收澀固气﹐能入腎﹐故治骨病尢宜﹞﹐嗽﹑痢初起者忌用﹝丹溪曰﹕此是收後藥﹐要先除病根﹞。一名麗春花﹐紅黃紫白﹐艷麗可愛。凡使殼﹐洗去蒂及筋膜﹐取薄皮。醋炒或蜜炒用﹝性緊澀﹐不制多令人吐逆﹞。得醋﹑烏梅﹑陳皮良。罌中有米極細﹐甘寒潤燥﹐煮粥食﹐治反胃﹝加參尢佳﹞。

谷菜部

神曲

宣﹐行气﹐化痰﹐消食辛散气﹐甘調中﹐溫開胃。化水穀﹐消積滯﹝《醫余》云﹕有傷粽子成積﹐用曲末少加木香﹐鹽湯下﹐數日口中聞酒香﹐積遂散﹞。治痰逆癥結﹐瀉痢脹滿。回乳﹝炒研﹐酒服二錢﹐日二﹞下胎﹝產後血暈﹐末服亦良﹞﹐亦治目病﹝《啟微集》云﹕生用﹐能發其生气﹔熟用﹐能斂其暴气﹞。造曲法﹐以五月五日﹐六月六日﹐用白面百斤﹐赤豆末﹑杏仁泥﹑靑蒿﹑蒼耳﹑紅蓼汁各三升﹐以配靑龍﹑白虎﹑朱雀﹑玄武﹑蛇﹑勾陳六神﹐通和作餅﹐生黃衣﹐曬收。陳者良。炒用。

谷菜部

紅曲

宣﹐破血﹐燥﹐消食甘溫色赤。入營而破血﹐燥胃消食﹐活血和血。治赤白下痢﹐跌打損傷﹐產後惡露不盡﹝李時珍曰﹕人之水谷入胃﹐中焦濕熱燻蒸﹐遊溢精气﹐化爲營血﹐此造化自然之妙也。紅曲以白米飯雜曲面母﹐濕熱蒸﹐卽變爲眞紅﹐此人窺造化之巧者也。故治脾胃營血﹐得同气相求之理﹞。紅入米心﹑陳久者良﹝昂按﹕紅曲溫燥﹐能腐生物使熟。故魚肉用之﹐不特取其色也﹞。

谷菜部

醋

一名苦酒

散瘀﹐斂气﹐消癰腫酸溫。散瘀解毒﹐下气消食﹝食斂縮則消矣﹞﹐開胃气﹝令人嗜食﹐《本艸》未載﹞﹐散水气。治心腹血气痛﹝磨木香服﹞﹐產後血暈﹝以火淬醋﹐使聞其气﹞﹐癥結痰癖﹐疸黃癰腫﹝外科敷藥多用之﹐取其斂壅熱﹑散瘀解毒。昂按﹕貝母性散而斂瘡口﹐蓋能散﹐所以能斂。

醋性酸收而散癰腫﹐蓋消則內散﹐潰則外散﹐收處卽是散處﹐兩者一義也﹞口舌生瘡﹝含漱﹞﹐損傷積血﹝面和﹐塗能散之﹞﹐谷﹑魚﹑肉﹑菜﹑蕈﹑諸虫毒。多食傷筋﹝收縮太過。酒﹑醋無所不入﹐故制藥多用之﹞。米造﹑陳久者良﹝寇宗曰﹕食酸則齒軟者﹐齒屬腎﹐酸屬肝﹐木气彊水气弱故也﹞。

谷菜部

酒

宣﹐行藥勢辛者能散﹐苦者能降﹐甘者居中而緩﹐濃者熱而毒﹐淡者利小便。用爲響導﹐可以通行一身之表﹐引藥至極髙之分。熱飲傷肺﹐溫飲和中。少飲則和血行气﹐壯神禦寒﹐遣興消愁﹐辟邪逐穢﹐暖水藏﹐行藥勢。過飲則傷神耗血﹝亦能亂血﹐故飲之身面俱赤﹞﹐損胃灼精﹐動火生痰﹐發怒助欲﹝酒是色媒人﹞﹐致生濕熱諸病﹝過飲則相火昌炎﹐肺金受灼﹐致生痰嗽。脾因火而困怠﹐胃因火而嘔吐﹐心因火而昏狂﹐肝因火而善怒﹐膽因火而忘懼﹐腎因火而精枯﹐以致吐血﹑消渴﹑勞傷﹑蠱膈﹑癰疽﹑失明﹐爲害無窮。汪穎曰﹕人知戒早飲﹐而不知夜飲更甚。醉飽就牀﹐熱壅三焦﹐傷心損目﹐夜气收斂﹐酒以發之﹐亂其淸明﹐勞其脾胃﹐停濕動火﹐因而致病者多矣。朱子云﹕以醉爲節可也﹞。醇而無灰﹐陳久者良。畏枳﹑葛花﹑赤豆花﹑綠豆粉﹑咸鹵﹝得咸則解﹐水制火也﹞。

谷菜部

韭

補陽﹐散瘀辛溫微酸。肝之菜也﹐入血分而行气。歸心益胃﹐助腎補陽﹝一名土鐘乳﹐言溫補也﹞﹐除胃熱﹐充肺气﹐散瘀血﹐逐停痰。治吐衄損傷﹐一切血病﹝搗汁童便和服﹞﹐噎膈反胃﹝能消瘀血停痰在胃口﹐治反胃及胃脘痛。丹溪曰﹕有食熱物及鬱怒﹐致死血畱胃口作痛者﹐宜加韭汁﹑桔梗入藥﹐開提气血﹔有腎气上攻﹐致心痛者﹐宜韭汁和五苓散爲丸﹐空心茴香湯下。治反胃宜用牛乳加韭汁﹑薑汁﹐細細溫服。蓋韭汁散瘀﹐薑汁下气消痰和胃﹐牛乳解熱潤燥補虛也。《單方總錄》曰﹕食不得入﹐是有火也﹔食久反出﹐是無火也。治法𨿽有寒﹑熱﹑虛﹑實之別﹐要以安其胃气爲本。使陰陽升降平均﹐嘔逆自順而愈矣﹞﹐解藥毒﹐食毒﹐狂犬﹑蛇﹑虫毒。多食昏神﹐忌蜜﹑牛肉﹝昂按﹕今人多以韭炒牛肉﹐其味甚佳﹐未見作害。經曰﹕毒藥攻邪﹐五穀爲養﹐五畜爲益﹐五菜爲充﹐五果爲助﹐气味合而服之﹐以補精益气。五菜﹐韭﹑薤﹑蔥﹑葵﹑藿也﹔五果﹐桃﹑李﹑棗﹑杏﹑栗也﹞。

韭子辛甘而溫﹐補肝腎﹐助命門﹐暖腰膝。治筋痿遺尿﹐泄精溺血﹐白帶白淫﹝經曰﹕足厥陰病則遺尿。思想無窮﹐入房太甚﹐發爲筋痿及白淫。韭子同龍骨﹑桑螵蛸﹐能治諸病﹐以其入厥陰補肝﹑腎﹑命門。命門者﹐藏精之府也﹞。蒸﹑曝﹑炒﹐研用﹝燒煙燻牙虫﹞。

谷菜部

蔥

輕﹐發表和裏﹐宣﹐通陽活血生辛散﹐熟甘溫﹝陶宏景曰﹕白冷靑熱﹐傷寒湯中不得用靑﹞﹐外實中空﹐肺之菜也。

肺主皮毛﹐其合陽明﹝大腸﹞。故發汗解肌﹐以通上下陽气﹝仲景白通湯﹑通脈四逆湯並加之﹐以通脈回陽﹞﹐益目睛﹝白睛屬肺﹞﹐利耳鳴﹐通二便﹝時珍曰﹕蔥管吹鹽入玉莖中﹐治小便不通﹐及轉脬危急者極效﹞。治傷寒頭痛﹐時疾熱狂﹐陰毒腹痛﹝陰證厥逆﹐用蔥白安臍上熨之﹞。气通則血活﹝气爲血帥﹞﹐故治吐血衄血﹐便血痢血﹝《食醫心鏡》﹕蔥煮粥食﹐治赤白痢﹐薤粥亦良﹞﹐折傷血出﹝火煨研封﹐止痛無瘢﹞﹐乳癰風痺﹐通乳安胎﹝婦人妊娠傷寒﹐蔥白一物湯﹐發汗而安胎﹐加生薑亦佳。《刪繁方》﹕合香豉﹑阿膠﹐治胎動﹞。通气故能解毒﹐殺藥毒﹑魚肉毒﹑蚯蚓毒﹑犬毒。諸物皆宜﹐故曰菜伯﹐又曰和事艸。取白連須用﹐亦有用靑者。同蜜食殺人﹐同棗食令人病﹝《百一方》﹕患外痔者﹐先用木鱉煎湯燻洗﹐以靑蔥涎對蜜調敷﹐其涼如冰。《獨行方》﹕水病足腫﹐煮湯漬之﹐日三五度佳﹞。

谷菜部

大蒜

張騫使西域﹐始得種入中國﹐故一名葫

宣﹐通竅﹐辟惡辛溫。開胃健脾﹐通五臟﹐達諸竅﹝凡極臭極香之物﹐皆能通竅﹞﹐去寒濕﹐解暑气﹐辟瘟疫﹐消癰腫﹝搗爛﹐麻油調敷﹞﹐破癥積﹐化肉食﹐殺蛇虫蠱毒。治中暑不醒﹝搗﹐和地漿溫服﹞﹐鼻衄不止﹝搗﹐貼足心﹐能引熱下行﹞﹐關格不通﹝搗﹐納肛中﹐能通幽門﹞。

敷臍能達下焦﹐消水﹐利大﹑小便。切片﹐灼艾﹐灸﹝音九﹞一切癰疽﹐惡瘡腫核。獨頭者尢良﹝李迅曰﹕癰疽著灸﹐勝於諸藥。緣熱毒中膈﹐上下不通﹐必得毒瓦斯發泄﹐然後解散。

初起便用獨頭大蒜﹐切片灸之﹐三壯一易﹐百壯爲率。但頭項以上﹐切不可灸﹐恐引气上﹐更生大禍也。史源曰﹕有灸至八百壯者﹐約艾一篩﹐初壞肉不痛﹐直灸到好肉方痛。至夜﹐火滿背髙阜﹐頭孔百數﹐則毒外出﹐否則內逼五臟而危矣。《綱目》曰﹕《精要》謂頭上毒不得灸﹐此言過矣。頭爲諸陽所聚﹐艾宜小如椒粒﹐炷宜三五壯而已。又按﹕李東垣灸元好問腦疽﹐艾大如兩核許﹐灸至百壯﹐始覺痛而痊。由是推之﹐頭毒若不痛者﹐艾大壯多﹐亦無妨也﹞。然其气燻臭﹐多食生痰動火﹐散气耗血﹐損目昏神﹝五葷皆然﹐而蒜尢甚。《楞嚴經》云﹕五葷熟食發淫﹐生啖增恚﹐故釋氏戒之。釋家以大蒜﹑小蒜﹑興渠﹑慈蔥﹑蔥爲五葷。慈蔥﹐冬蔥也﹔蔥﹐山蔥也﹔興渠﹐西域菜﹐云卽中國之荽。道家以韭﹑薤﹑蒜﹑胡荽﹑蕓苔爲五葷。蕓苔﹐油菜也﹞。忌蜜。

谷菜部

薤

一名子﹐音叫

滑﹐利竅﹐助陽辛苦滑溫。調中助陽﹐散血生肌﹐泄下焦大腸气滯。治泄痢下重﹝王好古曰﹕下重者﹐气滯也﹐四逆散加此以泄滯。按﹕下重亦有气虛﹑血虛﹑火熱﹑風燥之不同﹞﹐胸痺刺痛﹝仲景用栝蔞薤白白酒湯﹞﹐肺气喘急。安胎利產﹐塗湯﹑火傷﹝和蜜搗用。《肘後方》﹕中惡卒死者﹐用薤汁灌鼻中﹐韭汁亦可﹞。葉似韭而中空﹐根如蒜。取白用。忌牛肉﹝其葉光滑﹐露亦難貯﹐故云薤露﹞。

谷菜部

胡荽

宣﹐發痘疹﹐辟惡气辛溫香竄。內通心脾﹐外達四肢。辟一切不正之气﹐痧疹﹑痘瘡不出。煎酒噴之﹝心脾之气﹐得芳香而營運﹐含噴徧身﹐勿頭面。痘疹家懸掛﹐辟邪惡﹐胡荽久食﹐令人多忘﹐病患不宜食胡荽﹑黃花菜﹞。

谷菜部

生薑

宣﹐散寒發表﹐止嘔開痰辛溫。行陽分而祛寒發表﹐宣肺气而解郁調中﹐暢胃口而開痰下食。治傷寒頭痛﹐傷風鼻塞﹝辛能入肺﹐通气散寒﹞﹐咳逆嘔噦﹝有聲有物爲嘔﹐有聲無物爲噦﹐有物無聲爲吐。

其證或因寒﹑因熱﹑因食﹑因痰﹐气逆上衝而然。生薑能散逆气﹐嘔家聖藥。東垣曰﹕辛熱生薑之類治嘔吐﹐但治上焦气壅表實之病﹐若胃虛穀气不行﹑胸閉塞而嘔者﹐惟宜益胃﹑推揚穀气而已﹐勿作表實用辛藥瀉之。丹溪曰﹕陰分咳嗽者﹐多屬陰虛﹐宜用貝母﹐勿用生薑﹐以其辛散也。昂按﹕人特知陳皮﹑生薑能止嘔﹐不知亦有發嘔之時。以其性上升﹐如胃熱者非所宜也。藿香亦然﹞﹐胸壅痰膈﹐寒痛濕瀉。消水气﹐行血痺﹝產後血上衝心及污穢不盡﹐煎服亦良﹞﹐通神明﹐去穢惡﹐救暴卒﹝凡中風﹑中气﹑中暑﹑中惡﹑暴卒等癥﹐薑汁和童便飲效。薑汁開痰﹐童便降火也﹞﹐療狐臭﹝薑汁頻塗﹞﹐搽凍耳﹝熬膏塗﹞。殺半夏﹑南星﹑菌蕈﹑野禽毒﹝野禽多食半夏﹐故有毒﹐生薑能解之﹞﹐辟霧露山嵐瘴气﹝早行含之﹞。搗汁﹐和黃明膠熬﹐貼風濕痺痛。久食兼酒﹐則患目發痔﹝積熱使然﹞﹐瘡癰人忌食。

姜皮辛涼﹐和脾行水。治浮腫脹滿﹝以皮行皮﹐五皮散用之。成無己曰﹕姜﹑棗辛甘﹐能行脾胃之津液而和營衛﹐不專於發散也。東垣曰﹕夜不食姜者﹐夜主閣而姜主辟也﹔秋不食姜者﹐秋主收而姜主散也。妊婦多食﹐令兒歧指﹐象形也﹞。

秦椒爲使。惡黃連﹑黃芩﹑夜明砂﹝槽姜納入蟬蛻﹐𨿽老無筋﹞。

谷菜部

漧薑﹑黑姜

燥﹐回陽﹐宣﹐通脈生用辛溫﹐逐寒邪而發表。炮則辛苦大熱﹐除胃冷而守中﹝辛則散﹐炮則稍苦﹐故止而不移﹐非若附子走而不守﹞。溫經止血﹝炮黑止吐衄諸血﹐紅見黑則止也﹞﹐定嘔消痰﹐去臟腑沈寒痼冷。能去惡生新﹐使陽生陰長﹐故吐衄下血﹐有陰無陽者宜之。亦能引血藥入气分而生血﹐故血虛發熱﹑產後大熱者宜之﹝此非有餘之熱﹐乃陰虛生內熱也﹐忌用表藥寒藥。

漧薑能入肺﹐利气﹔能入肝﹐引血藥生血﹐故與補陰藥同用。乃熱因熱用﹐從治之法﹐故亦治目睛久赤﹞。引以黑附﹐能入腎而祛寒濕﹐能回脈絕無陽﹝仲景四逆﹑白通﹑姜附湯﹐皆用之﹞。同五味利肺气而治寒嗽﹝肺惡寒﹞。燥脾濕而補脾﹝脾惡濕﹞﹐通心助陽而補心气﹝苦入心﹞﹐開五臟六腑﹐通四肢關節﹐宣諸脈絡。治冷痺寒痞﹐反胃下利。多用損陰耗气﹐孕婦忌之﹝辛熱能動血。王好古曰﹕服漧薑以治中者必僭上﹐宜大棗輔之。東垣曰﹕宜甘艸以緩之﹞。母姜曬漧者爲漧薑﹐炮黑爲黑姜。

谷菜部

山藥

古名薯蕷

補脾肺﹐澀精气色白入肺﹐味甘歸脾。入脾﹑肺二經﹐補其不足﹐淸其虛熱﹝陰不足則內熱﹐補陰故能淸熱﹞。固腸胃﹐潤皮毛﹐化痰涎﹐止瀉痢﹝滲濕故化痰止瀉。《百一方》﹕山藥半生半炒﹐米飲下。治噤口痢﹞。肺爲腎母﹐故又益腎彊陰﹐治虛損勞傷﹝王履云﹕八味丸用之以彊陰﹞﹔脾爲心子﹐故又益心气﹝子能令母實﹞﹐治健忘遺精﹝昂按﹕山藥性澀﹐故治遺精泄瀉﹐而諸家俱未言澀﹞。生搗﹐敷癰瘡﹐消腫硬﹝山藥能消熱腫﹐益補其气﹐則邪滯自行。丹溪云﹕補陽气生者﹐能消腫硬是也﹞。色白而堅者入藥。

谷菜部

百合

潤肺止嗽甘平。潤肺寧心﹐淸熱止嗽﹐益气調中﹐止涕淚﹝涕淚﹐肺肝熱也。經曰﹕肺爲涕﹐肝爲淚﹐心爲汗﹐脾爲涎﹐腎爲唾﹞﹐利二便。治浮腫臚脹﹐痞滿寒熱﹐瘡腫乳癰﹐傷寒百合病﹝行住坐臥不安﹐如有鬼神狀。蘇頌曰﹕病名百合﹐而用百合治之﹐不識其義。李士材曰﹕亦淸心安神之效耳。朱二允曰﹕久嗽之人﹐肺气必虛﹐虛則宜斂。百合之甘斂﹐勝於五味之酸收﹞。花白者入藥。

谷菜部

萊菔

俗作蘿卜

宣﹐行气﹐化痰﹐消食辛甘屬土。生食升气﹐熟食降气。寬中化痰﹐散瘀消食﹝丹溪曰﹕气升則食自降﹞。治吐血衄血﹐咳嗽吞酸﹐利二便﹐解酒毒﹐制面毒﹑豆腐積﹝昔有人病﹐夢紅裳女子引入宮殿﹐小姑歌云﹕五靈樓閣曉玲瓏﹐天府由來是此中﹐惆悵悶懷言不盡﹐一丸萊菔火吾宮。一道士云﹕此犯大麥毒也。女子心神﹐小姑脾神。《醫經》﹕萊菔制面毒﹐遂以藥並萊菔治之﹐果愈。腐漿見萊菔則難收﹞。生搗治噤口痢﹐止消渴﹐塗跌打湯火傷。多食滲血﹐故白人髭發﹝服何首烏﹑地黃者忌之﹐生薑能制其毒。夏月食其菜數斤﹐秋不患痢﹐冬月以菜葉攤屋瓦上﹐任霜雪打壓﹐至春收之﹐煎湯飲﹐治痢得效。有人避難入石洞中﹐賊燒煙燻之﹐口含萊菔一塊﹐煙不能毒。嚼汁濡水飲之亦可。王荊公患偏頭痛﹐搗萊菔汁﹐仰臥﹐左痛注右鼻﹐右痛注左鼻﹐或兩鼻齊注﹐數十年之患。二注而愈﹞。

萊菔子辛入肺﹐甘走脾﹐長於利气。生能升﹐熟能降。升則吐風痰﹐散風寒﹐寬胸膈﹐發瘡疹﹔降則定痰喘咳嗽﹐調下痢後重﹐止內痛﹝皆利气之功。丹溪曰﹕萊菔子治痰﹐有衝墻倒壁之功。《食醫心境》研湯煎服﹐治气嗽痰喘吐膿血﹞。炒用。

谷菜部

白芥子

宣﹐利气﹐豁痰辛溫入肺。通行經絡﹐溫中開胃﹐發汗散寒﹐利气豁痰﹐消腫止痛﹝痰行則腫消﹐气行則痛止。爲末醋調敷﹐消癰腫﹞。治咳嗽反胃﹐痺木香港腳﹐筋骨諸病﹝痰阻气滯﹞。久嗽肺虛人禁用﹝丹溪曰﹕痰在脇下及皮裏膜外﹐非此不能達行。古方控涎丹用之﹐正此義。韓三子養親湯﹐白芥子主痰﹐下气寬中﹔紫蘇子主气﹐定喘止嗽﹔萊菔子主食﹐開痞降气。各微炒研﹐看病所主爲君。治老人痰嗽﹑喘滿﹑懶食﹞北產者良。煎湯不可過熟﹐熟則力減。

芥菜子豁痰利气﹐主治略同。

谷菜部

蔓菁子

卽蕪菁

瀉熱﹐利水﹐明目苦辛。瀉熱解毒﹐利水明目﹝古方治目﹐用之最多﹞。治黃膽﹝搗服﹞腹脹﹝搗研濾汁飲﹐或吐或利﹐腹中自寬﹐得汗愈﹞﹐癥瘕積聚﹐小兒血痢﹝蜜和汁服﹞﹐一切瘡疽﹝凡癰疽搗敷皆良。醋調敷禿瘡﹐鹽搗敷乳癰。冬取根用﹞﹐敷蜘蛛咬毒﹝陳藏器曰﹕蔓菁園中無蜘蛛。李時珍曰﹕蔓菁子可升可降﹐能汗能吐能下﹐能利小便﹐明目解毒﹐其功甚偉﹐世罕知用﹐何哉﹖﹞。根﹐搗敷陰囊腫大如斗﹔末服解酒毒﹔和蕓苔﹝油菜也﹞根搗汁﹐雞子淸調﹐塗諸熱毒﹝單鹽搗﹐不用蕓薹亦可﹞。

谷菜部

蕓薹

宣﹐散血﹐消腫辛溫。散血消腫﹐搗貼乳癰丹毒﹝孫思邈曰﹕搗貼丹毒﹐隨手卽消﹐其效如神﹞﹐動疾發瘡。卽油菜﹝道家五葷之一﹞。

子﹐與葉同功﹐治產難。

谷菜部

馬齒莧

一名九頭獅子艸

瀉熱﹐散血酸寒。散血解毒﹐祛風殺虫。治諸淋疳痢﹝《海上方》﹕搗汁﹐和雞子白服﹐治赤白痢﹞﹐血癖惡瘡﹝多年惡瘡﹐敷兩三徧卽瘥。燒灰煎膏﹐塗禿瘡濕癬﹞﹐小兒丹毒﹝搗汁飲﹐以滓塗之﹞﹐利腸滑產。葉如馬齒﹐有大﹑小二種﹐小者入藥。性至難燥﹐去莖用﹝亦忌魚﹑鱉同食﹞。

谷菜部

甜瓜蒂

宣﹐湧﹐吐。與淡豆豉﹑赤小豆﹐並爲吐藥苦寒。陽明﹝胃﹞吐藥﹐能吐風熱痰涎﹐上隔宿食﹝吐去上焦之邪﹐經所謂其髙者因而越之。在上者湧之﹐木郁達之是也。越以瓜蒂﹑淡豉之苦﹐湧以赤小豆之酸﹐吐去上焦有形之物﹐則木得舒暢﹐天地交而萬物通矣。當吐而胃弱者﹐代以參蘆。朱丹溪曰﹕吐中就有發散之義。張子和曰﹕諸汗法﹐古方多有之﹐惟以吐發汗﹐世罕知之。故予嘗曰﹕吐法兼汗以此夫。昂按﹕汗﹑吐﹑下﹑和﹐乃治療之四法。仲景瓜蒂散﹑梔豉湯﹐並是吐藥。子和治病﹐用吐尢多。丹溪治許白雲大吐二十餘日﹐治小便不通﹐亦用吐法﹐甚至用四物﹑四君以引吐﹐成法具在。今人惟知汗﹑下﹑和﹐而吐法絕置不用。遇邪在上焦及當吐者﹐不行湧越﹐致結塞而成壞證。輕病致重﹐重病致死者多矣﹗時醫皆棄古法﹐枉人性命﹐可痛也夫﹞﹐治風眩頭痛﹐懊不眠﹐癲癇喉痺﹐頭目濕气﹐水腫黃膽﹝或合赤小豆煎﹐或吹鼻中﹐取出黃水﹞﹐濕熱諸病。上部無實邪者禁用﹝能損胃耗气﹐語曰﹕大吐亡陽﹐大下亡陰。凡取吐者﹐須天气淸明﹐巳午以前﹐令病患隔夜勿食﹐卒病者不拘。《類編》云﹕一女子病喘不止﹐遇道人教取瓜蒂七枚爲末﹐調服其汁﹐卽吐痰如膠粘﹐三進而病如掃﹞。

谷菜部

冬瓜

又名白瓜

瀉熱﹐補脾寒瀉熱﹐甘益脾。利二便﹐消水腫﹝冬瓜任喫效﹞﹐止消渴﹝苗﹑葉皆治消渴﹞﹐散熱毒癰腫﹝切片敷之。丹溪曰﹕冬瓜性急而走﹐久病陰虛者忌之。昂按﹕冬瓜日食常物﹐於諸瓜中尢覺宜人﹐且味甘而不辛﹐何以見其性急而走乎﹖﹞。

子﹐補肝明目﹝凡藥中所用瓜子﹐皆冬瓜子也﹞。

谷菜部

絲瓜

瀉熱涼血﹐宣通經絡甘平﹝蘇頌曰冷﹞。涼血解毒﹐除風化痰﹐通經絡﹐行血脈﹝老者筋絡貫穿﹐象人經絡﹐故可借其气以引之﹞﹐消浮腫﹐稀痘瘡﹝出不快者﹐燒存性﹐入朱砂﹐蜜水調服﹞。治腸風崩漏﹐疝痔癰疽﹐滑腸下乳。

谷菜部

茄根

瀉﹐散血﹐消腫散血消腫。煮汁漬凍瘡﹝史國公藥酒﹐用白茄根爲君。茄根以馬尿浸三日﹐曬炒爲末﹐點牙卽落﹞。

茄子甘寒﹐散血寬腸﹐動風發病。

金石水土部

金

重﹐鎭心肝﹐定郁悸辛平有毒﹝生金屑﹐服之殺人。昂按﹕金性至剛重墜﹐與血肉之體不相宜﹐故服之致死﹐非其性有毒也。人被金銀灼者﹐並不潰爛﹐無毒可知矣。精金粹玉﹐世之寶器﹐豈有毒瓦斯哉﹖﹞。金制木﹐重鎭怯﹐故鎭心肝﹐安魂魄﹝𨿽云重墜﹐亦借其寶气也。古方有紅雪﹑紫雪﹐皆並金銀煮汁﹐亦假其气耳﹞。治驚癇風熱﹐肝膽之病﹝肝經風熱﹐則爲驚癇失志﹐魂魄飛揚。肝屬木而畏金﹐與心爲子母之髒﹐故其病同源一治﹞。丸散用箔爲衣﹐煎劑加入藥煮。畏鉛﹑水銀﹝遇鉛則碎﹐五金皆畏水銀﹞。

金石水土部

銀

功用略同。

金石水土部

銅綠

卽銅靑

宣﹐去風痰酸平微毒。治風爛淚眼﹐惡瘡疳瘡﹐婦人血气心痛﹐吐風痰﹐合金瘡﹐止血殺虫﹝治皆肝膽之病﹐亦金勝木之義﹞。用醋制﹐銅刮用。

金石水土部

自然銅

重﹐續筋骨辛平。主折傷﹐續筋骨﹐散瘀止痛﹝折傷必有死血瘀滯經絡﹐然須審虛實﹐佐以養血﹑補气﹑溫經之藥。銅非不可用﹐火毒﹑金毒相煽﹐復挾香藥﹐熱毒內攻﹐𨿽有接骨之功﹐必多燥散之禍﹐用者愼之﹞。產銅坑中。火﹑醋淬七次﹐細研﹐甘艸水飛用﹝昔有飼折翅雁者﹐雁飛去﹐故治折傷﹞。

金石水土部

鉛

重﹐墜痰﹐解毒甘寒屬腎。稟壬癸之气﹐水中之金﹐金丹之母﹐八石之祖﹝丹竈家必用之﹞。安神解毒﹐墜痰殺虫﹐烏須﹝制爲梳﹐以梳須﹞明目。

鉛丹﹝卽黃丹﹐用黑鉛加硝﹑黃﹑鹽﹑礬煉成﹞鹹寒沈重﹐味兼鹽﹑礬。內用墜痰去怯﹐消積殺虫﹐治驚疳瘧痢。外用解熱拔毒﹐去瘀長肉﹐熬膏必用之藥﹝用水漂去鹽硝砂石﹐微火炒紫色﹐攤地上﹐去火毒用﹞。

鉛粉主治略同﹝亦名胡粉錫粉。李時珍曰﹕鉛粉亦可代鉛丹熬膏﹐然未經鹽礬火。又有豆粉﹑蛤粉雜之﹐只入气分﹐不能入血分也﹞。

金石水土部

鐵

重﹐墜痰﹐鎭驚辛平重墜。鎭心平肝﹐定驚療狂﹐消癰解毒。諸藥多忌之﹝李時珍曰﹕補腎藥尢忌之﹞。

畏磁石﹑皂莢﹝皂莢木作薪﹐則斧裂﹞。

時﹐砧上打落者名鐵落﹝《素問》用治怒狂﹞﹐如塵飛起者名鐵精﹐器物生衣者名鐵銹﹐鹽﹑醋浸出者名鐵華﹝李時珍曰﹕大抵借金气以平木﹑墜下解毒﹐無他義也﹞。

鍼砂消水腫黃膽﹐散癭癅﹐烏髭發﹝烏須方多用之﹞。

金石水土部

密陀僧

重﹐鎭驚﹐劫痰﹐消積辛鹹小毒。感銀鉛之气而結。墜痰鎭驚﹐止血散腫﹐消積殺虫﹐療腫毒﹐愈凍瘡﹝用桐油調敷﹞﹐解狐臭﹝油調搽腋。以饅頭蒸熱劈開﹐摻末夾腋下亦佳﹞﹐染髭須。出銀坑難得﹐今用者乃傾銀底。入藥煮一伏時。

金石水土部

丹砂

重﹐鎭心﹐定驚﹐瀉熱體陽性陰﹝內含陰汞﹞﹐味甘而涼﹐色赤屬火﹝性反驚者﹐離中虛有陰也。味不苦而甘者﹐火中有土也﹞。瀉心經邪熱﹝心經血分主藥﹞﹐鎭心淸肝﹐明目發汗﹝汗爲心液﹞﹐定驚祛風﹐辟邪﹝胡玉少卿多惡夢﹐遇推官胡用之﹐胡曰﹕昔常患此﹐有道士教戴靈砂而驗。逐解髻中絳囊授之﹐卽夕無夢﹞解毒﹝胎毒﹑痘毒宜之﹞﹐止渴安胎﹝《博救方》﹕水煮一兩﹐研﹐酒服﹐能下死胎。李時珍曰﹕同遠志﹑龍骨之類養心气﹔同丹參﹑當歸之類養心血﹔同地黃﹑枸杞之類養腎﹔同濃朴﹐川椒之類養脾﹔同南星﹑川烏之類祛風。多服反令人癡呆﹞。

辰產﹐明如箭鏃者良﹝名箭鏃砂﹞。細研﹐水飛三次用﹝生用無毒﹐火煉則有毒﹐服餌常殺人﹞。惡磁石。畏鹽水。忌一切血﹝鄭康成注《周禮》﹐以丹砂﹑雄黃﹑石膽﹑礬石﹑磁石爲五毒﹐古人用以攻瘍﹞。

金石水土部

水銀

重﹐外用殺虫辛寒﹐陰毒。功專殺虫。治瘡疥蟣虱﹝性滑重﹐且入肉。頭瘡切不可用﹐恐入經絡﹐令人筋骨拘攣﹞﹐解金﹑銀﹑銅﹑錫毒﹝能殺五金﹞﹐墮胎絕孕。從丹砂燒而出。畏磁石﹑砒霜。得鉛則凝﹐得硫則結﹐並棗肉入唾研則碎。散失在地者﹐以花椒﹑茶末收之。

金石水土部

輕粉

燥﹐劫痰涎﹐外用殺虫辛冷﹝時珍曰﹕燥有毒﹞。殺虫治瘡﹐劫痰消積﹝能消涎積。十棗湯加大黃﹑牽牛﹑輕粉﹐名三化神散﹞﹐善入經絡﹐螈藥多用之。不可過服常用﹝時珍曰﹕水銀陰毒﹐用火丹砂而出。再加鹽﹑礬﹐煉爲輕粉。輕揚燥烈﹐走而不守﹐今人用治楊梅毒瘡。𨿽能劫風痰濕熱從牙齦出﹐邪郁暫解﹐然毒瓦斯竄入經絡﹐筋骨血液耗亡﹐筋失所養﹐變爲筋攣骨痛。

癰腫疳漏﹐遂成廢痼﹐貽害無窮。上下齒齦﹐屬手足陽明腸胃經。毒瓦斯循經上行﹐至齒齦薄嫩之處而出﹞。土茯苓﹑黃連﹑黑鉛﹑鐵漿﹑陳醬能制其毒。

金石水土部

空靑

重﹐明目甘酸而寒。益肝明目﹐通竅利水。產銅坑中。大塊﹑中空有水者良。

金石水土部

雲母

補中甘平屬金﹐色白入肺。下气補中﹐堅肌續絕。治勞傷瘧痢﹐瘡腫癰疽﹝同黃丹熬膏貼之。《千金翼》﹕用敷金瘡。靑城山人康道丰﹐有雲母粉方﹐能治百病﹞。有五色﹐以色白光瑩者爲上。古人亦有煉服者﹝雲母入火﹐經時不焦﹐入土不腐﹐故云服之長生﹞。使澤瀉。

惡羊肉。

金石水土部

石膏

體重﹐瀉火气﹐輕﹐解肌甘辛而淡﹐體重而降。足陽明經﹝胃﹞大寒之藥。色白入肺﹐兼入三焦﹝諸經气分之藥﹞。

寒能淸熱降火﹐辛能發汗解肌﹐甘能緩脾益气﹐生津止渴。治傷寒鬱結無汗﹐陽明頭痛﹐發熱惡寒﹐日晡潮熱。肌肉壯熱﹝經云﹕陽盛生外熱﹞﹐小便赤濁﹐大渴引飲﹐中暑自汗﹝能發汗﹐又能止自汗﹞﹐舌焦﹝胎濃無津﹞牙痛﹝陽明經熱﹐爲末擦牙固齒﹞。又胃主肌肉﹐肺主皮毛﹐爲發斑﹑發疹之要品﹝色赤如錦紋者爲斑﹐隱隱見紅點者爲疹﹐斑重而疹輕。率由胃熱﹐然亦有陰陽二證﹐陽證宜用石膏。又有內傷陰證見斑疹者﹐微紅而稀少﹐此胃气極虛﹐逼其無根之火遊行於外﹐當補益气血﹐使中有主﹐則气不外遊﹐血不外散﹐若作熱治﹐死生反掌﹐醫者宜審﹞﹐但用之甚少﹐則難見功﹝白虎湯以之爲君﹐或自一兩加至四兩﹐竹葉﹑麥冬﹑知母﹑粳米﹐亦加四倍﹐甚者加芩﹑連﹑柏﹐名三黃石膏湯﹐虛者加人參﹐名人參白虎湯﹞。然能寒胃﹐胃弱血虛及病邪未入陽明者禁用﹝成無己解大靑龍湯曰﹕風﹑陽邪傷衛﹐寒﹐陰邪傷營﹐營衛陰陽俱傷﹐則非輕劑所能獨散﹐必須重輕之劑同散之﹐乃得陰陽之邪俱去﹐營衛俱和﹐石膏乃重劑﹐而又專達肌表也。質重气輕﹐又成氏以桂麻爲輕劑﹐石膏爲重劑也。東垣曰﹕石膏足陽明藥﹐仲景用治傷寒陽明證﹐身熱﹑目痛﹑鼻開﹑不得臥﹐邪在陽明﹐肺受火制﹐故用辛寒以淸肺气﹐所以有白虎之名﹐肺主西方也。按﹕陽明主肌肉﹐故身熱﹔脈交額中﹐故目痛﹔脈起於鼻﹐循鼻外﹐金燥﹐故鼻幹﹔胃不和﹐則臥不安﹐故不得臥。

然亦有陰虛發熱﹐及脾胃虛勞﹐傷寒陰盛格陽﹑內寒外熱﹑類白虎湯證﹑誤投之不可救也。

按陰盛格陽﹐陽盛格陰二證﹐至爲難辧﹐蓋陰盛極而格陽於外﹐外熱而內寒﹔陽盛極而格陰於外﹐外冷而內熱。經所謂重陰必陽﹐重陽必陰﹐重寒則熱﹐重熱則寒是也。當於小便分之﹐便淸者﹐外𨿽燥熱﹐而中實寒﹔便赤者﹐外𨿽厥冷﹐而內實熱也。再看口中之燥潤﹐及舌苔之淺深﹐胎黃﹑黑者爲熱﹐宜白虎湯﹔然亦有舌黑屬寒者﹐舌無芒刺﹐口有津液也﹐急宜溫之﹐誤投寒劑卽死矣﹞。亦名寒水石﹝時珍曰﹕古方所用寒水石是凝水石﹐唐﹑宋諸方用寒水石卽石膏。凝水石乃鹽精滲入土中﹐年久結成﹐淸瑩有稜﹐入水卽化。辛鹹大寒﹐治時气熱盛﹐口渴水腫﹞瑩白者良。研細﹐甘艸水飛用。近人因其寒﹐或用火﹐則不傷胃﹐味淡難出。若入煎劑﹐須先煮數十沸﹐雞子爲使。忌巴豆﹑鐵。

金石水土部

滑石

滑﹐利竅﹐通﹐行水﹐體重﹐瀉火气﹐輕﹐解肌滑利竅﹐淡滲濕﹐甘益气﹐補脾胃﹐寒瀉熱﹐降心火。色白入肺﹐上開腠理而發表﹝肺主皮毛﹞﹐下走膀胱而行水﹐通六腑九竅津液﹐爲足太陽經﹝膀胱﹞本藥。治中暑積熱﹐嘔吐煩渴﹐黃膽水腫﹐香港腳淋閉﹝偏主石淋﹞﹐水瀉熱痢﹝六一散加紅曲治赤痢﹐加漧薑治白痢﹞﹐吐血衄血﹐諸瘡腫毒﹐爲蕩熱除濕之要劑。消暑散結通乳滑胎﹝時珍曰﹕滑石利竅﹐不獨小便也。上開腠理而發表﹐是除上﹑中之濕熱。下利便溺而行水﹐是除中﹐下之濕熱。

熱去則三焦寧而表裏和﹐濕去則闌門通而陰陽利矣。闌門分別淸濁﹐乃小腸之下口。河間益元散﹐通治上下表裏諸病﹐蓋是此意。益元散﹐一名天水散﹐一名六一散﹐取天一生水﹐地六成之之義。滑石六錢﹐甘艸一錢﹐或加辰砂。滑石治渴﹐非實止渴﹐資其利竅﹐滲去濕熱﹐則脾胃中和而渴自止耳。若無濕﹑小便利而渴者﹐內有燥熱﹐宜滋潤﹐或誤服此﹐則愈亡其津液而渴轉甚矣﹐故王好古以爲至燥之劑﹞。白而潤者良。石葦爲使。宜甘艸﹝走泄之性﹐宜甘艸以和之﹞。

金石水土部

朴硝﹑芒硝

朴硝﹐卽皮硝

大瀉﹐潤燥﹐軟堅辛能潤燥﹐咸能軟堅﹐苦能下泄﹐大寒能除熱。朴硝酷澀性急﹐芒硝經煉稍緩。能蕩滌三焦﹑腸﹑胃實熱﹐推陳致新﹝按﹕致新則瀉亦有補﹐與大黃同。蓋邪气不除﹐則正气不能復也﹞。治陽彊之病﹐傷寒﹝經曰﹕人之傷於寒也必病熱﹐蓋寒郁而爲熱也﹞疫痢﹐積聚結癖﹐畱血停痰﹐黃膽淋閉﹐瘰瘡腫﹐目赤障翳。通經墮胎﹝丰城尉家有貓﹐子死腹中﹐啼叫欲絕﹐醫以硝灌之﹐死子卽下。後有一牛﹐亦用此法得活。本用治人﹐治畜亦驗《經疏》曰﹕硝者消也﹐五金八石﹐皆能消之﹐況臟腑之積聚乎﹖其直往無前之性﹐所謂無堅不破﹐無熱不蕩者也。病非熱邪深固﹑閉結不通﹐不可輕投﹐恐誤伐下焦眞陰故也。成無己曰﹕熱淫於內﹐治以鹹寒﹐气堅者以鹹軟之﹐熱盛者以寒消之﹐故仲景大陷胸湯﹑大承气湯﹑調胃承气湯﹐皆用芒硝以軟堅﹑去實熱。結不至堅者﹐不可用也。佐之以苦﹐故用大黃相須爲使。

許譽卿曰﹕芒硝消散﹐破結軟堅。大黃推蕩﹐走而不守﹐故二藥相須﹐同爲峻下之劑。王好古曰﹕本艸言芒硝墮胎﹐然妊娠傷寒可下者﹐兼用大黃以潤燥﹐軟堅瀉熱﹐而母子相安。經曰﹕有故無殞﹐亦無殞也﹐此之謂歟。謂藥自病當之﹐故母與胎俱無患也﹞。硝能柔五金﹐化七十二種石爲水。生於鹵地﹐刮取煎煉。在底者﹐爲朴硝﹔在上有芒者﹐爲芒硝﹔有牙者﹐爲馬牙硝﹔置風日中﹐消盡水气﹐輕白如粉﹐爲風化硝。大黃爲使﹝《本經》《別錄》﹕朴硝﹑硝石𨿽分二種﹐而气味﹑主治略同。後人辧論紛然﹐究無定指。李時珍曰﹕朴硝下降﹐屬水性寒﹔硝石爲造炮﹐焰硝上升﹐屬火性溫。昂按﹕世人用硝﹐從未有取其上升而溫者﹐李氏之說﹐恐非確論﹞。

金石水土部

元明粉

瀉熱﹐潤燥﹐軟堅辛甘而冷。去胃中之實熱﹐蕩腸中之宿垢。潤燥破結﹐消腫明目﹝血熱去﹐則腫消而目明。昂按﹕瀉痢不止﹐用大黃元明粉以推蕩之﹐而瀉痢反止。蓋宿垢不淨﹐疾終不除﹐經所謂通因通用也﹞。朴硝煎化用萊菔煮﹐再用甘艸煎﹐入罐火﹐以去其鹹寒之性﹐陰中有陽﹐性稍和緩。大抵用代朴硝﹐若胃虛無實熱者禁用。俱忌苦參。

金石水土部

太陰玄精石

瀉熱﹐補陰太陰之精﹐鹹寒而降。治上盛下虛﹐救陰助陽﹐有扶危拯逆之功﹝正陽丹﹐用治傷寒壯熱。來復丹﹐用治伏暑熱瀉﹞。出解池﹑通泰積鹽處﹐咸鹵所結﹐靑白瑩徹﹐片皆六稜者良。今世用者﹐多是絳石。

金石水土部

赤石脂

重﹐澀﹐固大小腸甘而溫﹐故益气生肌而調中。酸而澀﹐故收濕﹝《獨行方》﹕末﹐治小兒臍中汁出﹑赤腫﹞止血而固下﹝《經疏》云﹕大﹑小腸下後虛脫﹐非澀劑無以固之。其他澀藥輕浮﹐不能達下﹐惟赤石脂體重而澀﹐直入下焦陰分﹐故爲久痢﹑泄癖要藥。仲景桃花湯用之﹐加漧薑﹑粳米﹞。療腸癖泄痢﹐崩帶遺精﹐癰痔潰瘍﹐收口長肉﹐催生下胞﹝《經疏》云﹕能去惡血﹐惡血化﹐則胞胎無阻。東垣云﹕胞胎不出﹐澀劑可以下之。又云﹕固腸﹑胃有收斂之能﹐下胎衣無推蕩之峻﹞。細膩粘舌者良。赤入血分﹐白入气分﹝五色石脂入五臟﹞。研粉﹐水飛用。惡芫花。畏大黃。

金石水土部

禹餘糧

重﹐澀固下甘平性澀。手﹑足陽明﹝大腸﹑胃﹞血分重劑。治咳逆下痢﹐血閉﹝癥瘕﹞血崩﹐能固下﹝李先知云﹕下焦有病患難會﹐須用餘糧﹑赤石脂﹞﹐又能催生。石中黃粉﹐生於池澤。

無砂者良。牡丹爲使。

金石水土部

浮石

一名海石

瀉火﹐軟堅咸潤下﹐寒降火。色白體輕﹐入肺淸其上源﹝肺爲水之上源﹞。止渴止嗽﹐通淋軟堅﹐除上焦痰熱﹐消癭癅結核﹝頑痰所結﹐咸能軟堅。兪琰《席上腐談》云﹕肝屬木﹐當浮而反沈﹔肺屬金﹐當沈而反浮何也﹖以肝實而肺虛也。故石入水則沈﹐而南海有沈水之香﹐虛實之反如此﹞。水沫日久結成﹐海中者味鹹更良。

金石水土部

硼砂

潤﹐生津﹐去痰熱甘微鹹涼。色白質輕﹐故除上焦胸膈之痰熱﹐生津止嗽。治喉痺﹑口齒諸病﹝初覺喉中腫痛﹐含化咽津﹐則不成痺﹞。能金而去垢膩﹐故治噎膈積塊﹐結核肉﹐目翳骨哽﹝碱能軟堅﹐含之咽汁﹞。出西番者﹐白如明礬﹐出南番者﹐黃如桃膠。能制汞﹑啞銅﹝硼砂﹑砂﹐並可作金銀焊﹞。

金石水土部

砂

瀉﹐消肉積鹹苦辛熱﹐有毒。消食破瘀。治噎膈癥瘕﹐去目翳肉﹐暖子宮﹐助陽道﹝性大熱﹐能爛五金。《本艸》稱其能化人心爲血﹐亦甚言不可多服耳。凡煮硬肉﹐投少許卽易爛﹐故治噎膈﹑癥瘕﹑肉積有殊功。《雞峯方》云﹕人之臟腑﹐多因觸冒成病﹐而脾胃最易受觸。飲食過多﹐則停滯難化。冷熱不調﹐則嘔吐瀉痢﹐而膏梁者爲尢甚。口腹不節﹐須用消化藥。

或言飲食旣傷於前﹐難以毒藥反攻其後﹐不使砂﹑巴豆等﹐只用曲﹑柏之類。不知古今立方用藥﹐各有主對。曲﹑柏只能消化米谷﹐如傷肉食﹐則非砂﹑阿魏不能治也﹔如傷魚﹑蟹﹐須用橘葉﹑紫蘇﹑生薑﹔傷菜果﹐須用丁香﹑桂心﹔傷水飲﹐須用牽牛﹑芫花﹐必審所傷之因﹐對用其藥﹐則無不愈。其間多少﹐則隨患人气血以增損之而已。又有虛人沈積﹐不可直取﹐當以蠟匱其藥﹐蓋蠟能久畱腸胃﹐又不傷气﹐能消磨至盡也。又有脾虛飲食遲化者﹐正宜助養脾胃﹐自能消磨﹐更不須用消導藥耳。病久積而成癥瘕者﹐須用三稜﹑鱉甲之類。寒冷成積者﹐輕則附子﹑濃朴﹔重則礬石﹑硫黃。瘀血結塊者﹐則用大黃﹑桃仁之類﹐用者詳之﹞。出西戎。乃鹵液結成﹐狀如鹽塊﹐置冷濕處卽化。白淨者良。水飛過﹐醋煮﹐幹如霜用﹝畏醋﹞。忌羊血。

金石水土部

磁石

重﹐補腎辛鹹。色黑屬水﹐能引肺金之气入腎。補腎益精﹐除煩祛熱﹐通耳明目﹝耳爲腎竅﹐腎水足﹐則目明﹞。治羸弱周痺﹐骨節酸痛﹝腎主骨﹞﹐驚癇﹝重鎭怯﹞腫核﹝咸軟堅﹞﹐誤吞鍼鐵﹝末服﹞﹐止金瘡血﹝《十劑》曰﹕重可去怯﹐磁石﹑鐵粉之屬是也。《經疏》云﹕石藥皆有毒﹐獨磁石沖和﹐無悍猛之气。又能補腎益精﹐然體重漬酒優於丸散。時珍曰﹕一士病目漸生翳﹐珍以羌活勝濕湯加減﹐而以磁朱丸佐之﹐兩月而愈。蓋磁石入腎﹐鎭養眞陰﹐使神水不外移﹔朱砂入心﹐鎭養心血﹐使邪火不上侵﹔佐以神曲﹐消化滯气﹐溫養脾胃生發之气﹐乃道家黃婆媒合嬰之理。方見孫眞人《千金方》﹐但云明目﹐而未發出用藥微義也。

黃婆﹐脾也﹔女﹐心也﹔嬰兒﹐腎也﹞。色黑﹐能吸鐵者眞。火醋淬﹐碾末﹐水飛﹐或醋煮三日夜用。柴胡爲使。殺鐵消金。惡牡丹。

金石水土部

礞石

重﹐瀉痰甘威有毒﹐體重沈墜。色靑入肝﹐制以硝石﹐能平肝下气﹐爲治驚利痰之聖藥﹝吐痰在水上﹐以石末摻之﹐痰卽隨下。王隱君有礞石滚痰丸﹐能治百病。礞石﹑焰硝各二兩﹐研﹐水飛淨一兩﹐大黃酒蒸八兩﹐黃芩酒洗八兩﹐沈香五錢﹐爲末﹐水丸﹐量虛實服。時珍曰﹕風木太過﹐來制脾土﹐气不運化﹐積滯生痰﹐壅寒上﹑中二焦﹐變生諸證。礞石重墜﹐硝性疏快﹐使痰積通利﹐諸證自除﹞。气弱脾虛者禁用。堅細靑黑﹐中有白星點。硝石﹑礞石等分﹐打碎拌勻﹐入坩鍋至硝盡﹑石色如金爲度。如無金星者不入藥。研末水飛﹐去硝毒用。

金石水土部

代赭石

重﹐鎭虛逆﹐養陰血苦寒。養血气﹐平血熱﹐入肝與心包﹐專治二經血分之病﹐吐衄崩帶﹐胎動產難﹐小兒慢驚﹝赭石半錢﹐冬瓜仁湯調服﹞﹐金瘡長肉﹝仲景治傷寒汗吐下後﹐心下痞硬﹑噫气﹐用代赭旋復湯。取其重以鎭虛逆﹐赤以養陰血也。今人用治膈噎甚效﹞。紅醋淬﹐水飛用。

漧薑爲使。畏雄﹑附。

金石水土部

花蕊石

澀﹐止血酸澀气平。專入肝經血分。能化瘀血爲水﹐止金瘡出血﹝刮末敷之卽合﹐仍不作膿。《局方》治損傷諸血﹐胎產惡血﹑血暈﹐有花蕊石散﹞﹐下死胎胞衣﹝惡血化則胞胎無阻﹞。出陜華代地。體堅色黃。研﹐水飛用。

金石水土部

鑪甘石

燥溫﹐治目疾甘溫。陽明胃經藥。受金﹑銀之气﹐金勝木﹐燥勝濕﹐故止血消腫﹐收濕除爛﹐退赤去翳﹐爲目疾要藥。產金銀坑中﹐金銀之苗也。狀如羊脂﹐松似石脂﹐能點赤銅爲黃﹝今之黃銅﹐皆其所點也﹞。紅﹑童便淬七次﹐研粉﹐水飛用。

金石水土部

陽起石

重﹐補腎命咸溫。補右腎命門。治陰痿精乏﹐子宮虛冷﹐腰膝冷痺﹐水腫癥瘕﹝寇宗曰﹕凡石藥冷熱皆有毒﹐宜酌用。按﹕經曰﹐石藥發癲﹐芳艸發狂。芳艸之气美﹐石藥之气悍。二者相遇﹐恐內傷脾﹞。出齊州陽起山﹐雲母根也。𨿽大雪徧境﹐此山獨無。以雲頭﹑雨腳鷺鷥毛﹑色白滋潤者良﹝眞者難得﹞。火﹑醋淬七次﹐研粉﹐水飛用。亦有用燒酒﹑樟腦升煉取粉者。桑螵蛸爲使。惡澤瀉﹑菌桂。畏菟絲子。忌羊血。

金石水土部

鐘乳

補陽甘溫。陽明﹝胃﹞气分藥。木石之精。彊陰益陽﹐通百節﹐利九竅﹐補虛勞﹐下乳汁。

服之令人陽气暴充﹐飲食倍進﹐形體壯盛。然其性悍﹐須命門眞火衰者可偶用之。若借以恣欲﹐多服﹑久服﹐不免淋濁癰疽之患。出洞穴中﹐石液凝成﹐下垂如冰柱。通中輕薄﹑如鵝翎管﹑碎之如爪甲光明者眞。煉合各如本方﹐蛇牀爲使。惡牡丹﹑紫石英。忌參﹑術﹑羊肉﹑蔥﹑蒜﹑胡荽。

金石水土部

白石英

重﹐潤肺甘辛微溫。肺﹑大腸經气分之藥。潤以去燥﹐利小便﹐實大腸。治肺痿吐膿﹐咳逆上气。但系石類﹐祗可暫用﹝《十劑》曰﹕濕可去枯﹐白石英﹑紫石英之屬是也。濕﹐卽潤也。

按﹕潤藥頗多﹐石藥終燥﹐而徐之才取二石英爲潤劑﹐存其意可取﹞。白如水晶者良。

金石水土部

紫石英

重﹐鎭心﹐潤﹐補肝甘平。性溫而補﹐重以去怯﹐濕以去枯。入心﹑肝血分﹐故心神不安﹐肝血不足﹐女子血海虛寒不孕者宜之﹝衝爲血海﹐任主胞胎。《經疏》云﹕女子系胞於腎及心包絡﹐虛則風寒乘之﹐故不孕。紫石英辛溫﹐走二經﹐散風寒﹐鎭下焦﹐爲暖子宮之要藥﹞。色深紫瑩徹﹐五稜。火﹑醋淬七次﹐研末水飛用。二英俱畏附子。惡黃連﹝石英五色﹐各入五臟﹞。

金石水土部

雄黃

重﹐解毒﹐殺虫辛溫有毒。得正陽之气﹐入肝經气分。搜肝彊脾﹐散百節大風﹐殺百毒﹐辟鬼魅。治驚癇痰涎﹐頭痛眩暈﹐暑瘧痢﹐泄瀉積聚﹝虞雍公道中冒暑﹐泄痢連月﹐夢至仙居﹐延之坐。壁中有詞云﹕暑毒在脾﹐濕气連腳﹐不泄則痢﹐不痢則瘧。獨煉雄黃﹐蒸餅和藥﹐甘艸作湯﹐食之安樂。別作治療﹐醫家大錯。如方服之遂愈﹞。又能化血爲水﹐燥濕殺虫﹐治勞疳瘡疥蛇傷。赤似雞冠﹐明徹不臭﹐重三五兩者良。醋浸﹐入萊菔汁煮﹐幹用。生山陰者名雌黃﹐功用略同。劣者名燻黃﹐燒之則臭﹐只堪燻瘡疥﹐殺虫虱。

金石水土部

石硫黃

燥﹐補陽﹐殺虫味酸有毒。大熱純陽﹝硫黃陽精極熱﹐與大黃極寒﹐並號將軍﹞﹐補命門眞火不足。性𨿽熱而疏利大腸﹐與燥澀者不同﹝熱藥多祕﹐惟硫黃暖而能通﹔寒藥多泄﹐惟黃連肥湯而止瀉﹞﹐若陽气暴絕﹐陽毒傷寒﹐久患寒瀉﹐脾胃虛寒﹐命欲垂盡者用之﹐亦救危妙藥也。治寒痺冷癖﹐足寒無力﹐老人虛祕﹝《局方》用半硫丸﹞﹐婦人陰蝕﹐小兒慢驚。暖精壯陽﹐殺虫療瘡﹐辟鬼魅﹐化五金﹐能幹汞﹝王好古曰﹕太白丹﹑來復丹皆用硫黃佐以硝石﹕至陽佐以至陽﹐與仲景白通湯佐以人尿﹑豬膽汁意同。所以治內傷生冷﹐外冒暑濕﹑霍亂諸病。能除扡格之寒﹐兼有伏陽﹐不得不爾。如無伏陽﹐只是陰虛﹐更不必以陰藥佐之。《夷堅志》云﹕唐與正亦知醫﹐能以意治病。吳巡檢病不得溲﹐臥則微通﹐立則不能涓滴﹐徧用通藥不效。唐問其平日自制黑錫丹常服﹐因悟曰﹕此必結砂時﹐硫飛去﹐鉛不死﹐鉛砂入膀胱﹐臥則偏重猶可溲﹐立則正塞水道故不通。取金液丹三百粒﹐分十服﹐瞿麥湯下﹐鉛得硫則化﹐水道遂通。家母舅童時亦病溺澀﹐服通淋藥罔效﹐老醫黃五聚視之曰﹕此乃外皮竅小﹐故溺時艱難﹐非淋癥也。以牛骨作楔﹐塞於皮端﹐竅漸展開﹐勿藥而愈。使重服通利藥﹐得不更變他證乎﹖乃知醫理非一端也。硫能化鉛爲水﹐修煉家尊之爲金液丹﹞。番舶者良﹝難得﹞。

取色黃堅如石者﹐以萊菔剜空﹐入硫合定﹐糠火煨熟﹐去其臭气﹐以紫背浮萍煮過﹐消其火毒﹐以皂莢湯淘其黑漿。一法絹袋盛﹐酒煮三日夜。一法入豬大腸爛煮三時用。畏細辛﹑諸血﹑醋。

土硫黃辛熱﹑鮏臭﹐只可入瘡藥﹐不可服餌。

金石水土部

石蟹

重﹐瀉﹐明目鹹寒。治靑盲目翳﹐天行熱疾﹐解一切金石藥毒。醋磨﹐敷癰腫。出南海。身全是蟹﹐而質石也。細研﹐水飛用。

金石水土部

無名異

重﹐和血﹐行傷咸入血﹐甘補血。治金瘡折傷﹐癰疽腫毒﹝醋磨塗﹞﹐止痛生肌﹝人受杖時﹐須服三五錢﹐不甚痛傷﹞。生川廣。小黑石子也﹐一包數百枚。

金石水土部

石

重﹐燥﹐祛寒積辛熱﹐有大毒。治堅癖痼冷﹐寒濕風痺﹝蘇恭曰﹕攻寒冷之病最良。《別錄》曰﹕不煉服﹐殺人。此石生於山無雪﹐入水不冰。時珍曰﹕性气與砒石相近。《博物志》言﹕鸛伏卵時﹐取此石暖足。謬也﹞。有瘡﹑白數種﹐火燒但解散﹐不能脫其堅。置水不凍者眞。惡羊血。

金石水土部

砒石

大燥﹐劫痰辛苦而咸。大熱大毒﹐砒霜尢烈。專能燥痰﹐可作吐藥。療風痰在胸膈﹐截瘧除哮。外用蝕敗肉﹐殺虫枯痔。出信州﹐故名信石﹐衡州次之。錫之苗也﹝故錫壺亦云有毒﹞。生者名砒黃﹐煉者名砒霜。畏綠豆﹑冷水﹑羊血。

金石水土部

石灰

重﹐燥濕﹐止血﹐生肌辛溫性烈。能堅物散血﹐定痛生肌﹐止金瘡血﹝臘月用黃牛膽汁和﹐納膽中﹐陰漧用﹞﹐殺瘡虫﹝有人腳肚生一瘡﹐久遂成漏﹐百藥不效﹐自度必死。一村人見之曰﹕此鱔漏也。以鍛石溫泡﹑燻洗﹑覺癢卽是也。洗不數次﹐遂愈﹞蝕惡肉﹐無瘢疵﹝和藥點痣﹞解酒酸﹝酒家多用之﹐然有灰之酒傷人﹞﹐內用止瀉痢﹑崩帶﹐收陰挺﹝陰肉挺出﹐亦名陰菌﹐或產後玉門不閉。熬黃水泡﹐澄淸暖洗﹞﹑脫肛﹐消積聚﹑結核。風化者良。

壙灰﹐火毒已出﹐主頑瘡﹑膿水淋漓﹐斂口尢妙。

金石水土部

白礬

澀﹐燥濕﹐墜痰酸鹹而寒﹐性澀而收。燥濕追涎﹐化痰墜濁﹐解毒生津﹐除風殺虫﹐止血定痛﹐通大﹑小便﹐蝕惡肉﹐生好肉﹐除痼熱在骨髓﹝髓爲熱所劫則空﹐故骨痿而齒浮﹞。治驚癇黃膽﹐血痛喉痺﹐齒痛風眼﹐鼻中息肉﹐崩帶脫肛﹐陰蝕陰挺﹝陰肉挺出﹐肝經之火﹞﹐疔腫癰疽﹐瘰疥癬﹐虎﹑犬﹑蛇﹑虫咬傷﹝時珍曰﹕能吐風﹐熱痰涎﹐取其酸苦湧泄也﹔治諸血痛﹑陰挺﹑脫肛﹑瘡瘍﹐取其酸澀而收也﹔治風眼﹑痰飲﹑泄痢﹑崩滯﹐取其收而燥濕也﹔治喉痺﹑癰蠱﹑蛇傷﹐取其解毒也﹞。多服損心﹑肺﹐傷骨﹝寇宗曰﹕劫水故也。書紙上﹐水不能濡﹐故知其性劫水也。李迅曰﹕凡發背﹐當服蠟礬丸以護膜﹐防毒瓦斯內攻。礬一兩﹐黃蠟七錢﹐溶化和丸。每服十丸﹐漸加至二十丸﹐日服百丸則有力。此藥護膜托裏﹑解毒化膿功甚大。以白礬﹑芽茶搗末冷水服﹐解一切毒﹞。取潔白光瑩者﹐用。又法以火地﹐酒水於上﹑取礬布地﹐以盤復之。四面灰擁一日夜﹐礬飛盤上﹐掃收之﹐爲礬精。未盡者更如前法。再以陳苦酒﹝醋也﹞化之﹐名礬華。七日可用﹐百日彌佳。甘艸爲使。畏麻黃。惡牡蠣﹝生用解毒﹐用生肌﹞。

金石水土部

膽礬

一名石膽

宣﹐吐風痰﹐澀﹐斂咳逆酸澀辛寒。入少陽膽經。性斂而能上行﹐湧吐風﹑熱痰誕﹐發散風木相火。治喉痺﹝醋調咽﹐吐痰誕立效﹞咳逆﹐痙癇崩淋。能殺虫﹐治牙虫﹑瘡毒﹑陰蝕。產銅坑中﹐乃銅之精液﹝故能入肝﹑膽治風木﹞。磨鐵作銅色者眞﹐形似空靑鴨嘴色爲上﹝市人多以醋揉靑礬僞之﹞。畏桂﹑芫花﹑辛夷﹑白薇。

金石水土部

皂礬

一名綠礬

澀﹐燥濕﹐化痰酸湧澀收。燥濕化痰﹑解毒殺虫之功與石礬同﹐而力差緩。主治略同白礬﹐利小便﹐消食積﹝同健脾消食藥爲丸﹞﹐散喉痺﹝醋調咽汁。時珍曰﹕脹滿﹑黃腫﹑瘧痢﹑疳疾方往往用之。其源則自仲景用礬石硝石治女勞黃膽方中變化而來﹞。深靑瑩淨者良。赤用﹝赤名絳礬﹐能入血分﹐伐肝木﹐燥脾濕。張三丰治腫滿﹐有伐木丸。蒼術二斤﹐米泔浸﹐黃酒﹐面曲四兩炒﹐絳礬一斤﹐醋拌曬漧﹐入瓶。火爲末﹐醋糊丸﹐酒下。或去皂礬乃銅之精液﹐用醋制以平肝﹐勝於鍼鐵。不必忌鹽﹐後亦不發。多服令人瀉﹞。

金石水土部

靑鹽

卽戎鹽

補腎﹐瀉血熱甘鹹而寒。入腎經﹐助水髒﹐平血熱。治目痛赤澀﹐吐血溺血﹐齒舌出血﹐堅骨固齒﹝擦牙良﹞﹐明目烏須。餘同食鹽﹐出西羌。不假煎煉﹐方稜明瑩色靑者良。

金石水土部

食鹽

瀉熱﹐潤燥﹐補心﹐通二便﹐宣﹐引吐鹹甘辛寒。咸潤下﹐故通大﹑小便﹔咸走血而寒勝熱﹐故治目赤癰腫﹐血熱熱疾﹔鹹補心﹐故治心虛﹝以水制火﹐取旣濟之義﹐故補心藥用鹽炒。一人病笑不休﹐用鹽赤煎沸﹐飲之而瘳。經曰﹕神有餘則笑不休。神﹐心火也。用鹽﹐水制火也。一婦病此半年﹐張子和亦用此法而愈﹞﹔鹹入腎而主骨﹝故補腎藥用鹽湯下﹞﹐故堅肌骨﹐治骨病齒痛﹝擦牙亦佳﹐淸火固齒。齒縫出血﹐夜以鹽濃敷齦上﹐瀝涎盡乃臥。或問咸能軟堅﹐何以堅肌骨﹐不知骨消筋緩﹐皆因濕熱﹐熱淫於內﹐治以鹹寒﹐譬如生肉易潰﹐得鹽性鹹寒﹐則能堅久不壞也﹞﹔咸潤燥而辛泄肺﹝煎鹽用皂角收﹐故味微辛﹞故治痰飲喘逆﹝《本經》﹕治喘逆。惟哮癥忌之﹞﹔咸軟堅﹐故治結核積聚。又能湧吐醒酒﹝水勝火﹞﹐解毒﹝火熱卽毒也﹐能散火涼血﹞殺虫﹝浙西將軍蚓毒﹐每夕蚓鳴於體﹐一僧教以鹽湯浸身﹐數次而愈﹞﹐定痛止癢﹝體如虫行﹐風熱也﹐鹽湯浴三四次佳。亦治一切風气。凡湯火傷﹐急以鹽生摻之﹐護肉不壞﹐再用藥敷﹞。

多食傷肺﹑走血﹑滲津發渴﹝《經曰》﹕咸走血﹐血病毋多食鹹。食鹹則口漧者﹐爲能滲胃中津液也﹞﹐凡血病哮喘﹑水腫﹑消渴人爲大忌﹝鹽品頗多﹐江淮南北鹽生於海﹔山西解州鹽生於池﹔四川﹑雲南鹽生於井﹔戎鹽生於土﹔光明鹽或生於階州山崖﹐或產於五原鹽池。

狀若水晶﹐不假煎煉﹐一名水晶鹽﹔石鹽生於石﹔木鹽生於樹﹔蓬鹽生於艸﹐造化之妙﹐誠難窮矣﹞。

金石水土部

急流水

通性速而趨﹐下通二便﹐風痺藥宜之﹝昔有病小便閉者﹐眾不能瘥。張子和易以急流之水﹐煎前藥一飲而溲。時珍曰﹕天下之水﹐滅火濡枯則同。至於性從地變﹐質與物遷者﹐未嘗同也﹞。

金石水土部

逆流回瀾水

宣性逆而倒上﹐中風﹑卒厥宣痰飲之藥宜之。

金石水土部

甘瀾水

補用流水以瓢揚萬徧﹐亦曰勞水。水性咸而重﹐勞之則甘而輕。仲景用煎傷寒勞傷等藥﹐取其不助腎气而益脾胃也。

金石水土部

井泉水

補將旦首汲﹐曰井華水﹔出甕未放﹐曰無根水﹐無時初出﹐曰新汲水。解熱悶煩渴﹝凡熱病不可解者﹐新汲水浸靑色衣服互熨之炒。心悶汗出﹐新汲水蜜和飲炒﹞﹐煎補陰之藥宜之﹝井以有地脈山泉者爲上﹔從江湖滲來者次之﹔其城市近溝渠污穢者﹐咸而有碱。煮粥煎茶﹐味各有異﹐以之入藥﹐其可無擇乎﹖﹞。

金石水土部

百沸湯

宣﹐助陽气助陽气﹐行經絡﹝汪穎曰﹕湯須百沸者佳。寇宗曰﹕患風冷气痺﹐人以湯淋腳至膝﹐濃復取汗﹐然別有藥﹐特假陽气而行耳。四時暴瀉痢﹐四肢﹑臍﹑腹冷﹐坐深湯中﹐浸至腹上﹐生陽之藥﹐無速於此。張從正曰﹕凡傷風寒﹑酒食﹐初起無病﹐便飲太和湯。或酸薺水揉肚探吐﹐汗出卽已。昂按﹕感冒風寒﹐而以熱湯澡浴﹐亦發散之一法。故《內經》亦有可湯熨﹑可浴及摩之﹑浴之之文。《備急方》治心腹卒脹痛﹐欲死﹐煮熱湯以漬手足﹐冷卽易之﹞。

金石水土部

陰陽水

一名生熟水

宣﹑和陰陽治霍亂吐瀉有神功﹝陰陽不和而交爭﹐故上吐下瀉。而霍亂飲此輒定者﹐分其陰陽﹐使和平也。按﹕霍亂有寒﹑熱二證﹐藥中能治此者甚多﹐然未嘗分別言之。倉卒患此﹐脈候未審﹐愼勿輕投偏熱﹑寒之劑。曾見有霍亂服姜湯而立斃者﹐惟飲陰陽水爲最穩。霍亂邪在上焦則吐﹐邪在下焦則瀉﹐邪在中焦則吐瀉兼作﹐此濕霍亂﹐癥輕易治。又有心腹絞痛﹑不得吐瀉者﹐名幹霍亂﹐俗名絞腸痧﹐其死甚速。古方用鹽熬熱﹐童便調飲﹐極爲得治。勿與谷食﹐卽米湯下咽亦死﹞。以沸湯半鐘﹐井水半鐘和服。

金石水土部

黃薺水

宣﹐湧﹐吐酸鹹﹐吐痰飲﹑宿食。酸苦湧泄爲陰也。

金石水土部

露水

潤肺甘平。止消渴﹐宜煎潤肺之藥。秋露造酒最淸冽﹐百花上露﹐令人好顏色﹝霜殺物﹐露滋物﹐性隨時異也。露能解暑﹐故白露降則處暑矣。瘧必由於暑﹐故治瘧藥﹐露一宿服﹞。

金石水土部

臘雪水

瀉熱甘寒。治時行瘟疫﹐宜煎傷寒﹑火﹝音謁﹐傷暑﹞之藥﹐抹痱良。

金石水土部

冰

瀉熱甘寒。太陰之精﹐水極似土。傷寒陽毒熱甚昏迷者﹐以一塊置膻中﹝兩乳中間﹞良。解燒酒毒﹝陳藏器曰﹕盛夏食冰﹐與气候相反﹐冷熱相激﹐卻致諸疾。宋徽宗食冰太過﹐病脾疾﹐國醫不效。楊介進大理中丸﹐上曰﹕服之屢矣。介曰﹕病因食冰﹐臣請以冰煎此藥﹐治受病之源也﹐果愈﹞。

金石水土部

地漿

瀉熱﹐解毒甘寒。治瀉痢冷﹑熱﹑赤﹑白﹐腹內熱毒絞痛。解一切魚肉﹑菜﹑果﹑藥物﹑諸菌毒﹝菌﹐音郡﹐生朽木濕地上。亦名蕈﹐音尋﹐上聲﹞﹐及虫蜞入腹﹝如誤食馬蟥蜞入腹﹐生子爲患﹐用地漿下之﹞﹐中﹝暑熱﹞卒死者﹝取道上熱土圍臍﹐令人尿臍中﹐以熱土大蒜等分﹐搗水去渣﹐灌之卽活﹞。以新水沃黃土攪濁﹐再澄淸用﹝凡跌打損傷﹐取淨土蒸熱﹐以布裹更互熨之﹐勿大熱﹐恐破肉。𨿽瘀血凝積﹐气絕欲死者亦活。宋神宗皇子病螈﹐國醫不能治。錢乙進黃土湯而愈。帝問其故﹐對曰﹕以土伏水﹐水得其平﹐風自止矣﹞。

金石水土部

孩兒茶

瀉熱﹐生津﹐澀﹐收濕苦澀﹑淸上膈熱﹐化痰生津﹐止血收濕﹐定痛生肌。塗金瘡口瘡﹝硼砂等分﹞﹐陰疳痔腫。出南番﹐云是細茶末。納竹筒﹐埋土中﹐日久取出﹐搗汁熬成。塊小﹑潤澤者上﹐大而枯者次之。

金石水土部

百艸霜

輕﹐止血﹐消積辛溫。止血﹝鼻衄者﹐水調塗之。紅見黑則止﹐水克火也﹞消積。治諸血病﹐傷寒陽毒﹑發斑﹐疸膈瘧痢﹐咽喉﹑口舌﹑白禿﹑諸瘡﹝時珍曰﹕皆兼取火化從治之法﹞。竈突上煙煤。

金石水土部

墨

辛溫。止血生肌。飛絲﹑塵芒入目﹐濃磨點之﹔點鼻止衄﹔豬膽汁磨﹐塗諸癰腫﹝醋磨亦可﹞。酒磨服﹐治胞不下。

金石水土部

伏龍肝

重﹐調中﹐止血﹐燥濕﹐消腫辛溫。調中止血﹑去濕消腫。治咳逆反胃﹐吐衄崩帶﹐尿血遺精﹐腸風癰腫﹝醋調塗﹞﹐臍瘡﹝研敷﹞丹毒﹝臘月豬脂或雞子白調敷﹞﹐催生下胎﹝《博救方》子死腹中﹐水調三錢服﹐其土當兒頭上戴出﹞。斧心多年黃土﹐一云竈額內火气﹐積久結成如石﹐外赤中黃。研細﹐水飛用。

金石水土部

碱

一作碱

瀉﹐磨積﹐去垢辛苦澀溫。消食磨積﹐去垢除痰。治反胃噎膈﹐點痣﹑﹑疣﹑贅﹝與礦灰等分﹐用小麥桿灰﹐煎榦爲末。挑破痣﹐三點卽瘥﹞。發麵﹐浣衣用之。取蓼蒿之屬﹐浸曬燒灰﹐以原水淋汁﹐每百斤入粉面二三斤﹐則凝定如石。

禽獸部

雞

補屬巽屬木﹝故動風﹞。其肉甘溫﹐補虛溫中﹝日華曰﹕黑雌雞補產後虛勞。馬益卿曰﹕妊婦宜食牡鷄﹐取陽精之全於天也。崔行功曰﹕婦人產死﹐多是富貴擾攘﹐致產婦驚亂故耳。

屏人靜產﹐更爛煮牡鷄汁作粳米粥與食﹐自然無恙。雞汁性滑而濡﹐不食其肉﹐恐難化也。

俗家每產後卽食雞啖卵﹐壯者幸無事﹐弱者因而致疾矣。龔雲林曰﹕四五年老母雞﹐取湯煮粥食﹐能固胎﹞。

雞冠居淸髙之分﹐其血乃精華所聚﹐雄而丹者屬陽。故治中惡驚忤﹝以熱血口﹑塗面﹑吹鼻良﹞﹔本乎天者親上﹐故塗口眼斜。用老者取其陽气充足也。能食百虫﹐故治蜈蚣﹑蚯蚓﹑蜘蛛咬毒。

雞子甘平。鎭心﹐安五臟﹐益气補血﹐淸咽開音﹐散熱定驚﹐止嗽止痢﹝醋煮食﹐治赤﹑白久痢﹞﹐利產安胎﹝胞衣不下者﹐吞卵黃二三枚﹐解發刺喉﹐令吐卽下﹞。多食令人滯悶。

哺雛蛋殼細研﹐麻油調﹐搽痘毒神效。

雞肫皮﹝一名雞內金﹐一名﹐音皮鴟﹞甘平性澀。雞之脾也。能消水谷﹐除熱止煩﹐通小腸﹑膀胱。治瀉痢便數﹐遺溺溺血﹐崩帶腸風﹐膈消反胃﹐小兒食瘧。男用雌﹐女用雄。

雞矢醴微寒﹐下气消積﹐利大﹑小便。《內經》用治膨脹﹝臘月取雄鷄屎白收之。醋和﹐塗蚯蚓﹑蜈蚣咬毒﹔合米炒﹐治米癥﹞。

禽獸部

烏骨雞

補虛勞甘平。雞屬木﹐而骨黑者屬水﹐得水木之精气﹐故能益肝腎﹐退熱補虛。治虛勞消渴﹐下痢噤口﹝煮汁益胃﹞﹐帶下崩中﹐肝﹑腎血分之病。鬼擊卒死者﹐用其血塗心下效﹝《睽車志》﹕夏侯弘捉得一小鬼﹐問﹕所持何物﹖曰﹕殺人以此矛戟﹐中心腹者﹐無不輒死。弘曰﹕治此有方否﹖鬼曰﹕以烏雞敷之卽瘥﹞。骨肉俱黑者良﹐舌黑者骨肉俱黑。男用雌﹐女用雄﹝女科有烏雞丸﹐治百病﹞。

禽獸部

鴨

補陰甘冷。入肺﹑腎血分﹐滋陰補虛﹐除蒸止嗽﹐利水道﹐治熱痢。白毛烏骨者﹐爲虛勞聖藥﹐取金肅水寒之象也﹝葛可久有白鳳膏﹞。老者良。酒或童便煮。熱血解金﹑銀﹑丹石﹑砒霜諸毒及中惡﹑溺死者。

卵甘鹹微寒。能滋陰﹐除心腹膈熱。鹽藏﹐食良。

禽獸部

五靈脂

宣﹐行血﹐止痛甘溫純陰﹐气味俱濃。入肝經血分。通利血脈﹐散血和血﹐血閉能通﹝生用﹞﹐經多能止﹝炒用﹞。治血痺血積﹐血眼血痢﹐腸風崩中﹐一切血病﹝《圖經》云﹕血暈者﹐半炒半生﹐末服一錢﹞﹐心腹血气﹐一切諸痛。又能除風化痰﹐殺虫消積﹝諸痛皆屬於木﹐諸虫皆生於風﹞﹐治驚﹑疳﹑瘧﹑疝﹐蛇﹑蠍﹑蜈蚣傷。血虛無瘀者忌用﹝五靈脂一兩﹐雄黃五錢﹐酒調服﹐滓敷患處﹐治毒蛇咬傷。李仲南曰﹕五靈脂治崩中﹐非正治之藥。乃去風之劑﹐衝﹑任經虛﹐被風襲傷營血﹐以致崩中暴下﹐與荊芥﹑防風治崩義同。方悟古人識見深遠如此。

時珍曰﹕此亦一說﹐但未及肝虛血滯﹐亦自生風之意。按﹕衝爲血海﹐任主胞胎。任脈通﹐衝脈盛﹐則月事以時下﹐無崩漏之患﹐且易有子﹞。北地鳥名﹐寒號虫矢也﹝卽曷旦鳥。夜鳴求旦。夏月毛采五色﹐鳴曰鳳凰不如我。冬月毛落﹐忽寒而號﹐曰得過且過。髙士奇曰﹕月令仲冬之月﹐不鳴﹐似與寒號之名未協﹞。黑色气甚臊惡。糖心潤澤者眞。研末酒飛﹐去砂石用。行血宜生﹐止血宜炒。惡人參。

禽獸部

夜明砂

一名天鼠矢

瀉﹐散血﹐明目辛寒。肝經血分藥。活血消積﹐治目盲障翳﹝加石決明豬肝煎﹐名決明夜靈散﹐治雞盲眼﹞瘧﹝音奇。小兒鬼﹞驚疳﹝蝙蝠及矢﹐並治驚﹑疳﹑瘧﹑癇﹑厥陰之病﹞﹐血气腹痛﹝《經疏》曰﹕辛能散內外滯气﹐寒能除血熱气壅﹐明目之外﹐餘皆可略。吳鶴臯曰﹕古人每用虻虫﹑水蛭治血積﹐以其善吮血耳。若天鼠矢﹐乃食蚊而化者也﹐當亦可以攻血積﹐《本艸》稱其下死胎﹐則其能攻血塊也何疑﹞。同鱉甲燒煙辟蚊。蝙蝠矢也﹐食蚊﹐砂皆蚊眼﹐故治目疾。淘淨焙用。惡白薇﹑白蘞。

禽獸部

豬肉

臟腑引經水畜﹐鹹寒。

心血﹐用作補心藥之向導﹐蓋取以心歸心﹑以血導血之意﹝《延壽丹書》曰﹕豬臨殺﹐驚气入心﹐絕气入肝﹐皆不可多食﹞。

尾血﹐和龍腦﹝冰片﹞﹐治痘瘡倒﹝能發之﹐時珍曰﹕取其動而不息﹐亦有用心血者﹞。

肝﹐主藏血﹐補血藥用之﹐入肝明目﹝雄者良。同夜明砂作丸﹐治雀目。雀目者﹐夜不能睹﹐濕痰及肝火盛也﹞。

肺﹐補肺﹐治肺虛咳嗽﹝咳血者﹐蘸薏仁末食﹞。

肚﹐入胃健脾﹝仲景治消渴﹐有黃連豬肚丸。用雄豬肚一枚﹐入黃連末五兩﹐栝蔞根﹑白粱米各四兩﹐知母三兩﹐麥冬二兩﹐縫定蒸熟﹐丸如梧子大﹐每服三十丸﹐米飲下。《直指方》﹕治小兒疳熱﹐黃連五兩﹐入豬肝蒸爛﹐飯丸﹐米飲下﹐仍服調血淸心藥佐之。且曰﹕小兒之病﹐非疳卽熱﹐常須識此﹞。

腎﹐鹹冷而通腎。治腰痛耳聾﹝日華曰﹕補水髒﹐暖腰膝。又曰﹕久食令人少子。孟詵曰﹕久食令人腎虛。李時珍韙之﹐謂其鹹冷能瀉腎气也。昂按﹕枸杞﹑玄參﹑知母﹑黃柏﹐性皆寒而能補腎。豬腎乃肉食﹐何獨瀉腎若斯之酷也﹖古今補腰腎藥﹐用豬腎者頗多﹐未見作害。大抵諸家食忌﹐不可盡信。《瑣碎錄》﹕豬腎一對﹐童便二分﹐酒一分﹐瓦罐煨﹐五更食之﹐治勞瘵﹐一月愈。《經驗後方》﹕豬腎﹑枸杞葉﹑豉汁﹐入蔥﹑椒﹑鹽作羹﹐治陰痿羸瘦﹞。

腸﹐入大腸﹐治腸風血痢﹝《奇效方》﹕治髒毒﹐有髒連丸﹞。

膽汁﹐苦入心﹑寒勝熱﹑滑潤燥。瀉肝膽之疳﹐沐髮光澤。醋和﹐灌穀道﹐治大便不通﹝仲景治陽明證內無熱者﹐便𨿽祕﹐勿攻。故用膽汁外導之法﹐不欲以苦寒傷胃腑也。成無已曰﹕仲景治厥逆無脈﹐用白通湯加豬膽汁。蓋陽气大虛﹐陰气內勝﹐純與陽藥﹐恐陰气格拒不得入。故加豬膽汁﹐苦入心而通脈﹐寒補肝而和陰﹐不致格拒也。昂按﹕此卽熱因寒用之義﹞。浴初生小兒﹐永無瘡疥。

豬脬﹝亦作胞﹞﹐治遺溺疝气﹐用作引經。

豬脂﹐甘寒。涼血潤燥﹐行水散風﹐解毒﹝《千金方》﹕凡中惡及牛肉毒﹑百獸肝毒﹐服豬脂一斤﹐佳﹞殺虫﹝故瘡藥多用之﹞﹐利腸﹝能通大便﹐退諸黃﹞滑產。煎膏藥﹐主諸瘡﹝臘月者佳。古方用之最多﹐治咳嗽亦用之﹞。

豬蹄﹐煮湯﹐通乳汁﹝加通艸二兩﹐佳﹞﹐洗敗瘡。

懸蹄甲﹐治寒熱痰喘﹐痘瘡入目﹐五痔腸癰﹝古人有用左甲者﹐有用後甲者﹞。

豬肉反黃連﹑烏梅﹑桔梗﹐犯之瀉痢﹝時珍曰﹕方有髒連丸﹑黃連豬肚丸﹐豈忌肉而不忌臟腑乎﹖昂按﹕《別錄》云﹐豬肉閉血脈﹐弱筋骨﹐虛人肌﹐不可久食。陶弘景曰﹕豬爲用最多﹐惟肉不可食。孫思邈曰﹕久食令人少子﹐發宿病﹑筋骨碎痛之气。孟詵曰﹕久食殺藥﹑動風﹑發疾。韓曰﹕凡肉皆補﹐惟豬肉無補。李時珍曰﹕南豬味濃汁濃﹐其毒尢甚﹐若將爲大禁者然。然今人終日食肉﹐內滋外腴﹐子孫蕃衍﹐未見爲害若斯之甚也。又云﹕合黃豆﹑蕎麥﹑葵菜﹑生薑﹑胡荽﹑吳茱﹑牛肉﹑羊肝﹑龜﹑鱉﹑鯽魚﹑雞子食之﹐皆有忌。

然肴饌中合食者多﹐未見絲毫作害也。大抵肉能補肉﹐其味雋永﹐食之潤腸胃﹐生精液﹐丰肌體﹐澤皮膚﹐固其所也。惟多食﹐則助熱生痰﹑動風作濕﹐傷風寒及病初愈人爲大忌耳。

先王教民﹐畜牧養彘爲先﹐豈故爲是以厲民歟﹖明太祖釋家字之義﹐亦曰無豕不成家。諸家之說﹐稽之於古則無徵﹐試之於人則不驗﹐徒令食忌不足取信於後世而已。傷寒忌之者﹐以其補肌固表﹐油膩纏粘﹐風邪不能解散也。病初愈忌之者﹐以腸胃久枯﹐難受肥濃濃味也。

又按﹕豬肉生痰﹐惟風痰﹑濕痰﹑寒痰忌之。如老人燥痰漧咳﹐更須肥濃以滋潤之﹐不可執泥於豬肉生痰之說也﹞。

禽獸部

犬肉

補虛寒酸而鹹溫。暖脾益胃﹐脾胃暖則腰腎受蔭矣。補虛寒﹐助陽事﹝兩腎﹑陰莖尢勝﹞。黃者補脾﹐黑者補腎。畏杏仁。忌蒜﹝道家以爲地厭。黃犬血﹐酒服二碗﹐治腸癰﹞。

禽獸部

羊肉

補虛勞甘熱屬火。補虛勞﹐益气血﹐壯陽道﹐開胃健力﹐通气發瘡﹝仲景治虛羸蓐勞﹐有當歸羊血湯。《十劑》曰﹕補可去弱﹐人參﹑羊肉之屬是也。東垣曰﹕人參補气﹐羊肉補形。凡味同羊肉者﹐皆補血虛﹐陽生則陰長也﹞。

羊肝﹐苦寒﹝蘇頌曰溫﹞色靑。補肝而明目﹝肝以瀉爲補。羊肝丸﹐治目疾加黃連﹞。

膽﹐苦寒。點風淚眼﹐赤障白翳﹝臘月入蜜膽中﹐紙套籠住﹐懸檐下﹐待霜出﹐掃取點眼。又入蜜膽中蒸之﹐候幹﹐研爲膏﹐每含少許﹐或點之。名二百味艸花膏﹐以羊食百艸﹐蜂采百花也。時珍曰﹕肝竅開於目﹐膽汁減則目暗。目者﹐肝之外候﹐膽之精華也﹐故諸膽皆治目病﹞。

脛骨﹐入腎而補骨。燒灰擦牙良﹝時珍曰﹕羊脛骨灰可以磨鏡﹐羊頭骨可以消鐵。誤吞銅錢者﹐脛骨三錢﹐米飲下﹞。

禽獸部

羊血

解金銀﹑丹石﹑砒硫一切諸毒。

乳﹐甘溫。補肺腎虛﹐潤胃脘﹑大腸之燥。治反胃消渴﹐口瘡舌腫﹝含漱﹞﹐蜘蛛咬傷﹝有渾身生絲者﹐飲之瘥﹞。

肉﹑肝﹐靑羊良﹔膽﹐靑羯羊良﹔乳﹐白羊良。骨用。反半夏﹑菖蒲。忌銅器﹝牡羊曰﹑曰羝﹐去勢曰羯。子曰羔﹐羔五月曰﹞。

禽獸部

牛肉

補脾土甘溫屬土。安中補脾﹐益气止渴﹝倒倉法﹐用牡黃牛肉二十斤﹐洗淨﹐煮爲糜﹐濾去渣﹐熬成琥珀色。前一晚不食﹐至日﹐空腹坐密室﹐取汁每飲一鐘。少時又飲﹐積數十鐘﹐身體覺痛。如病在上則吐﹐在下則利﹐在中則吐而利﹐利後必渴﹐卽飲已溺數碗﹐以滌余垢。

饑倦先與米飲﹐二日與淡粥﹐次與濃粥軟飯﹐將養一月沈悉安矣。須斷房事半年﹐牛肉五年。丹溪曰﹕牛坤土﹐黃中色﹐肉﹑胃藥﹐液﹑無形之物也﹗積聚旣久﹐回薄腸胃曲折之處﹐豈銖兩丸散所能窺犯乎﹗肉液充滿流行﹐無處不到﹐如洪水泛漲﹐一切凝滯﹐皆順流而去矣。此方傳於西域異人﹐中年後行一二次﹐亦卻疾養壽之一助也。王綸曰﹕牛肉補中﹐非吐下藥﹐借補爲瀉﹐因瀉爲補﹐亦奇方也。丹溪治林徳方咳而咯血﹐調肺壅非吐不可﹐血耗非補不可﹐惟倒倉二法兼備﹐服之而愈。又治蕭伯善便濁滑精﹐亦用倒倉法而愈。又治許文懿公病心痛﹐用燥藥﹑靈丹﹑艾灸雜治﹐數年不效﹐自分爲棄人。丹溪先以防風通聖散下其積滯﹐而病稍起﹐思食。然兩足難移﹐次年行倒倉法﹐節節應手﹐復生子﹐活十四年。又臨海林兄久嗽吐紅﹐發熱消瘦﹐眾以爲瘵﹐百方不應。丹溪脈之﹐兩手弦數﹐日輕夜重﹐計無所出。時冬月也﹐以倒倉法而安﹐仍次年生子﹞。

牛乳﹐味甘微寒。潤腸胃﹐解熱毒﹐補虛勞﹐治反胃噎膈﹝胃槁胃冷﹐脾不磨食﹐故气逆而成反胃。气血不足﹐其本也﹔曰痰飲﹐曰食積﹐其標也。胃槁者﹐滋血生津﹔胃冷者﹐溫中調气。東垣曰﹕上焦吐者由乎气﹐治在和中而降气﹔中焦吐者由乎積﹐治在行气而消積﹔下焦吐者由乎寒﹐治在溫中而散寒。丹溪曰﹕反胃噎膈﹐大便燥結﹐宜牛﹑羊乳時時咽之﹐兼服四物湯爲上策。不可服人乳﹐人乳有五味之毒﹐七情之火也。昂按﹕噎膈不通﹐服香燥藥取快一時﹐破气而燥血﹐是速其死也。不如少服藥﹐飲牛乳加韭汁﹑或薑汁﹑或陳酒爲佳。江南臬司多患噤口痢﹐粒米不進﹐鄭奠一令服牛乳﹐久之亦瘥﹞。

白水牛喉﹐治反胃吐食﹐腸結不通﹝除兩頭﹐去脂膜﹐醋浸炙末﹐每服二錢﹐陳米飲下﹞。酥﹑酪﹑醍﹑醐﹐皆牛羊乳所作﹐滋潤滑澤﹐宜於血熱枯燥之人。牛膽﹐納鍛石於內﹐懸掛風處百日﹐治金瘡良。

禽獸部

牛黃

瀉熱﹐利痰﹐涼驚甘涼。牛有病﹐在心﹑肝﹑膽之間凝結成黃﹐故還以治心﹑肝﹑膽之病﹝《經疏》云﹕牛食百艸﹐其精華凝結成黃﹐猶人之有內丹。故能散火﹑消痰﹑解毒﹐爲世神物。或云牛病乃生黃者﹐非也﹞。淸心解熱﹐利痰涼驚﹐通竅辟邪。治中風入髒﹐驚癇口噤﹝心熱則火自生焰﹐肝熱則木自生風﹐風火相搏﹐膠痰上壅﹐遂致中風不語。東垣曰﹕中髒宜之。若中腑及血脈者用之﹐反能引風入骨﹐如油入面。按﹕中風中髒者重﹐多滯九竅﹔中腑稍輕﹐多著四肢。若外無六經形證﹐內無便溺阻隔﹐爲中經絡﹐爲又輕。初宜順气開痰﹐次宜養血活血﹐不宜專用風藥。大抵五臟皆有風﹐而犯肝者爲多。肝屬風木而主筋﹐肝病不能營筋﹐故有舌彊口噤﹐斜﹑癱瘓﹑不遂﹑不仁等癥。若口開爲心絕﹔手散爲脾絕﹔眼合爲肝絕﹔遺尿爲腎絕﹔吐沫鼻衄爲肺絕﹔發直頭搖﹑面赤如妝﹑汗綴如珠者﹐皆不治。若只見一二癥﹐猶有可治者﹞﹐小兒百病﹝皆胎毒﹑痰熱所生。兒初生時未食乳﹐用三五釐﹐合黃連﹑甘艸末蜜調﹐令咂之良﹞﹐發痘墮胎﹝善通竅﹞。牛有黃﹐必多吼喚﹐以盆水承之﹐伺其吐出迫喝卽墮水﹐名生黃﹐如雞子黃大﹐重疊可揭。輕虛﹑气香者良﹝觀此則非病乃生黃矣﹞。殺死﹐角中得者名角黃﹐心中者名心黃﹐肝﹑膽中者名肝﹑膽黃。成塊成粒﹐總不及生者。但磨指甲上﹐黃透指甲者爲眞﹝駱駝黃極易得﹐能亂眞﹞。得牡丹﹑菖蒲良﹝聰耳明目﹞﹐人參爲使。

惡龍骨﹑龍膽﹑地黃﹑常山。

禽獸部

白馬溺

瀉﹐殺虫﹐消癥辛寒。殺虫﹐破癥積﹐治反胃﹐﹝祖臺之志怪云﹕昔有人與奴皆患心腹痛病﹐奴死﹐剖之得一鱉﹐尙活。以諸藥投口中﹐不死。有人乘白馬觀之﹐馬溺墜鱉而鱉縮﹐遂以灌之﹐卽化成水。主乃服馬溺而愈﹞。

禽獸部

驢溺

瀉﹐殺虫辛寒。殺虫﹐治反胃噎膈﹝須熱飲之。張文仲《備急方》曰﹕昔患反胃﹐奉敕調治﹐竟不能療。一衛士云﹕服驢屎極驗。遂服二合﹐只吐一半﹐再服二合﹐食粥便定。宮中患反胃者五六人﹐同服之俱瘥﹞。

禽獸部

阿膠

平補而潤甘平。淸肺養肝﹐滋腎益气﹝肺主气﹐腎納气﹞﹐和血補陰﹝肝主血﹐血屬陰﹞﹐除風化痰﹐潤燥定喘﹐利大﹑小腸。治虛勞咳嗽﹐肺痿吐膿﹐吐血衄血﹐血淋血痔﹐腸風下痢﹝傷暑伏熱成痢者﹐必用之。妊娠血痢尢宜﹞﹐腰酸骨痛﹐血痛血枯﹐經水不調﹐崩帶胎動﹝或妊娠下血﹐酒煎服﹞。癰疽﹑腫毒及一切風病﹑瀉者忌用﹝大抵補血與液﹐爲肺﹑大腸要藥。

寇宗曰﹕驢皮煎膠﹐取其發散皮膚之外。用烏者﹐取其屬水以制熱則生風之義﹐故又治風也。陳自明曰﹕補虛用牛皮膠﹐去風用驢皮膠。楊士瀛曰﹕小兒驚風後﹐瞳人不正者﹐以阿膠倍人參服﹐最良。阿膠育神﹐人參益气也。按﹕阿井乃濟水伏流﹐其性趨下﹐用攪濁水則淸。故治瘀濁及逆上之痰也﹞。用黑驢皮﹑阿井水煎成﹝蘇頌曰﹕《本經》阿膠亦用牛皮﹐見二膠可通用。牛皮膠制作不精﹐故不堪用﹞﹐以黑光帶綠色﹑夏月不軟者眞。銼炒成珠﹐或面炒﹑蛤粉炒﹝去痰﹞﹑蒲黃炒﹝止血﹞﹐酒化﹑水化﹐童便和用。得火良。山藥爲使。畏大黃。

禽獸部

黃明膠

卽牛皮膠

補虛甘平。功與阿膠相近﹐亦可代用。同蔥白煮粥﹐通大便﹝李時珍曰﹕眞阿膠難得﹐牛皮膠亦可權用。其性味皆平補﹐宜於虛熱之人。張仲景治瀉痢﹐阿膠與黃膠﹑黃蠟並用。陳藏器曰﹕諸膠皆能療風補虛止泄﹐驢皮主風爲最。《經驗方》云﹕癰疽初起﹐酒頓黃明膠四兩﹐服盡﹐毒不內攻。《唐氏方》﹕加穿山甲四片﹐燒存性用。昂謂﹕此方若驗﹐勝於服蠟礬丸也﹞。

禽獸部

虎骨

宣﹐去風﹐健骨味辛微熱。虎屬金而制木﹐故嘯則風生。追風健骨﹐定痛辟邪。治風痺拘攣疼痛﹐驚悸顚癇﹐犬咬骨哽﹝爲末﹐水服﹐犬咬敷患處﹞。以頭骨﹑脛骨良﹝虎𨿽死﹐猶立不僕﹐其气力皆在前脛。時珍曰﹕凡辟邪疰﹐治驚癇﹐瘟瘧﹑頭風﹐當用頭骨。治手足風﹐當用脛骨。

治腰脊風﹐當用脊骨﹐各從其類也﹞。

虎肚﹐治反胃﹝取生者﹐存滓穢勿洗﹐新瓦固存性﹐爲末。入平胃散一兩﹐每服三錢﹐效。昂按﹕虎肚丸宜於食膈﹐若寒膈﹑气膈﹑血膈﹑痰膈﹐恐難見功﹞。

虎睛爲散﹐竹瀝下﹐治小兒驚癇夜啼。

禽獸部

犀角

瀉心﹑胃大熱苦酸鹹寒。涼心瀉肝﹐淸胃中大熱﹐祛風利痰﹐辟邪解毒。治傷寒時疫﹐發黃髮斑﹝傷寒下早﹐熱乘虛入胃則發斑﹔下遲﹐熱畱胃中亦發斑﹞﹐吐血下血﹐蓄血譫狂﹐痘瘡黑陷﹐消癰化膿﹐定驚明目。妊婦忌之﹝能消胎气。時珍曰﹕五臟六腑﹐皆稟气於胃。風邪熱毒﹐必先幹之﹐飲食藥物﹐必先入胃。角﹐犀之精華所聚﹐足陽明胃藥也。故能入陽明﹐解一切毒﹐療一切血﹐及驚﹑狂﹑斑﹑痘之證。《抱朴子》云﹕犀食百艸之毒及棘﹐故能解毒。飲食有毒﹐以角攪之﹐則生白沫﹞。烏而光潤者勝﹐角尖尢勝﹝鹿取茸﹐犀取尖﹐其精气盡在是也﹞。現成器物﹐多被蒸煮﹐不堪入藥。入湯劑磨汁用﹐人丸散銼細。紙裹納懷中﹐待熱搗之立碎﹝《歸田錄》云﹕人气粉犀﹞。升麻爲使。忌鹽。

禽獸部

羚羊角

瀉心﹑肝火苦鹹微寒。羊屬火﹐而羚羊屬木﹐入足厥陰﹝肝﹞﹑手太陰﹑少陰﹝肺﹑心﹞經。目爲肝竅﹐此能淸肝﹐故明目去障。肝主風﹐其合在筋﹐此能祛風舒筋﹐故治驚癇搐搦﹐骨痛筋攣﹔肝藏魂﹐心主神明﹐此能瀉心﹑肝邪熱﹐故治狂越僻謬﹐夢魘驚駭﹔肝主血﹐此能散血﹐故治瘀滯惡血﹐血痢腫毒﹔相火寄於肝膽﹐在志爲怒﹐﹝經曰﹕大怒則形气絕﹐而血菀於上﹞﹐此能下气降火﹐故治傷寒伏熱﹐煩懣气逆﹐食噎不通﹔羚之性靈﹐而精在角﹐故又辟邪而解諸毒﹝昂按﹕痘科多用以淸肝火﹐而《本艸》不言治痘﹞。似羊而大﹐角有節﹑最堅勁﹑能碎金剛石與貘骨﹝貘﹐音麥﹐能食鐵﹞。夜宿防患﹐以角掛樹而棲﹝角有掛紋者眞。一邊有節而疏﹐乃山驢﹑山羊﹐非羚也﹞。多兩角。一角者勝。銼研極細﹐或磨用。

禽獸部

鹿茸

大補陽虛甘溫﹝一云咸熱﹞純陽。生精補髓﹐養血助陽﹐彊筋健骨。治腰腎虛冷﹝《百一方》﹕鹿角屑熬黃爲末﹐酒服﹐主腰脊虛冷刺痛﹞﹐四肢酸痛﹐頭眩眼黑﹐崩帶遺精﹐一切虛損勞傷。惟脈沈細﹑相火衰者宜之。鹿角初生﹐長二三寸﹐分歧如鞍﹐紅如瑪瑙。破之如朽木者良﹝太嫩者﹐血气未足﹐無力﹞。酥塗微炙用﹝不酥塗則傷茸﹞﹐或酒炙。不可嗅之﹐有虫恐入鼻顙﹝獵人得鹿﹐縶之取茸﹐然後斃鹿﹐以血未散故也。最難得不破﹐未出血者。沈存中《筆談》云﹕凡含血之物﹐血易長﹐筋次之﹐骨最難長。故人二十歲﹐骨髓方堅﹐麋﹑鹿角無兩月長至二十餘斤﹐凡骨之長﹐無速於此﹐艸木亦不及之。頭爲諸陽之會﹐鐘於茸角﹐豈與凡血比哉﹗鹿陽獸﹐喜居山﹔麋陰獸﹐喜居澤﹐麋似鹿﹐色靑而大。皆性淫﹐一牡輒交十餘牝。麋補陰﹐鹿補陽﹐故冬至麋角解﹐夏至鹿角解也。麋﹑鹿茸角﹐罕能分別。雷曰﹕鹿角勝麋角。孟詵﹑蘇恭﹑蘇頌﹐並云麋茸﹑麋膠勝於鹿。時珍曰﹕鹿補右腎精气﹐麋補左腎血液﹞。

鹿角咸溫。生用則散熱行血﹐消腫﹝醋磨﹐塗腫毒。爲末﹐酒服﹐治折傷。《醫余》曰﹕有瘡赤腫而痛﹐用黃連涼藥久不愈者﹐卻當用溫藥﹐如鹿角灰﹑發灰﹑乳香之類﹐此陰陽寒暑往來之理也﹞辟邪﹐治夢與鬼交﹝酒服一撮﹐鬼精卽出。能逐陰中邪气惡血﹞。煉霜熬膏﹐則專於滋補﹝時珍曰﹕鹿仍仙獸﹐純陽多壽﹐能通督脈。又食良艸﹐故其角﹑肉食之﹐有益無損。鹿﹐一名斑龍﹐西蜀道士嘗貨斑龍丸﹐歌曰﹕尾閭不禁滄海竭﹐九轉靈丹都漫說﹐惟有斑龍頂上珠﹐能補玉堂門下穴。蓋用鹿茸與膠﹑霜也﹞。造膠﹑霜法﹐取新角寸截﹐河水浸七日﹐刮淨﹐桑火煮七日﹐入醋少許﹐取角搗成霜用﹐其汁加無灰酒熬成膏用。畏大黃﹝鹿﹐鹿相交之精也。設法取之﹐大補虛勞﹞。

禽獸部

麝香

宣﹐通竅辛溫香竄。開經絡﹐通諸竅﹐透肌骨﹐暖水髒。治卒中諸風﹑諸气﹑諸血﹑諸痛﹐痰厥驚癇﹝嚴用和云﹕中風不醒者﹐以麝香淸油灌之﹐先通其關。東垣曰﹕風病在骨髓者宜之。

若在肌肉用之﹐反引風入骨﹐如油入面。時珍曰﹕嚴氏言風病必先用﹐東垣謂必不可用﹐皆非通論。若經絡壅閉﹐孔竅不利者﹐安得不用爲引導以開通之耶﹗但不可過耳。昂按﹕據李氏之言﹐似乃以嚴說爲長。《廣利方》中惡客忤垂死﹐麝香一錢﹐醋和灌之﹞﹐癥瘕瘴瘧﹐鼻窒耳聾﹐目翳陰冷。辟邪解毒﹐殺虫墮胎。壞果敗酒﹐故治果積﹑酒積﹝東垣曰﹕麝香入脾治肉﹐牛黃入肝治筋﹐冰片入腎治骨﹞。研用。凡使麝香﹐用當門子尢妙。忌蒜。不可近鼻﹐防虫入腦﹝麝見人捕之﹐則自剔出其香﹐爲生香尢難得。其香聚處﹐艸木皆黃。市人或攙荔枝核僞之﹞。

禽獸部

熊膽

瀉熱苦寒。涼心平肝﹐明目殺虫。治驚癇五痔﹝塗之取瘥﹞。通明者佳。性善辟塵。撲塵水上﹐投膽少許﹐則豁然而開。

禽獸部

象皮

外用﹐斂金瘡象肉壅腫﹐以刀刺之﹐半日卽合。治金瘡不合者﹐用其皮灰﹐亦可以熬膏入散。

象膽亦能辟塵﹐與熊膽同功。

禽獸部

獺肝

補肝腎﹐殺傳屍甘鹹而溫。益陰補虛﹐殺虫止嗽﹐治傳屍鬼疰有神功﹝屍疰﹑鬼疰乃五疰之一﹐變動有三十三種﹐乃至九十九種。其癥使人寒熱﹐沈沈默默﹐不知病之所苦﹐而無處不惡﹐死後傳入﹐乃至滅門。古方有獺肝丸。獺肝烘漧﹐炙爲末。水服二錢﹐日三次﹐以瘥爲度﹞。諸肝皆有葉數﹐惟獺肝一月一葉﹐其間又有退葉﹐須於獺身取下﹐不爾多僞﹝吳鶴臯曰﹕獺陰物﹐晝伏夜出﹐故治鬼疰。昂謂﹕不然﹐緣其肝獨異於他獸也﹞。

禽獸部

皮

瀉﹐涼血苦平。治腸風瀉血﹐五痔﹝燒末﹐油調敷﹐水服亦佳﹞陰腫。脂滴耳中治聾。膽點痘後風眼。似鼠而圓大﹐褐色﹐攢毛﹐外刺如栗房。黑存性用。

禽獸部

兔矢

一名明月砂

宣﹐明目﹐殺虫殺虫明目﹐治癆瘵五疳﹐痘後生翳。

兔肝瀉肝熱﹐故能明目。

兔肉治消渴﹝《海上方》﹕澄汁冷凍飲料﹞﹐小兒食之稀痘瘡﹝陶弘景曰﹕孕婦食之﹐令兒缺唇。保壽堂兔血丸﹐令小兒永不出痘﹐𨿽出亦稀。臘八日取生兔刺血﹐和蕎麥麵﹐加雄黃四五分﹐和丸﹐如綠豆大。初生小兒﹐乳汁送下二三丸﹐徧身發出紅點﹐此其驗也﹞。

禽獸部

鼠矢

宣﹐調陰陽甘而微寒。治傷寒勞復發熱﹐男子陰易腹痛﹝婦人傷寒初愈﹐卽與交接﹐毒中男人﹐名陰易。若女人與傷寒男子交者﹐名陽易。《活人》有鼠矢湯﹞。兩頭尖者﹐爲雄鼠屎。

鼠膽明目。汁滴耳中﹐治二十年老聾﹝陶弘景曰﹕鼠膽隨死輒消﹐不易得也﹞。

鼠肉治兒疳鼠﹝河間曰﹕鼠性善穿﹐而治瘡﹐因其性爲用也﹞。

鱗介魚虫部

龍骨

澀﹐瀉﹐固腸﹐鎭驚甘澀微寒。入手﹑足少陰﹝心﹑腎﹞﹑手陽明﹝大腸﹞﹑足厥陰﹝肝﹞經。能收斂浮越之正气﹐澀腸益腎﹐安魂鎭驚﹐辟邪解毒。治多夢紛紜﹐驚癇瘧痢﹐吐衄崩帶﹐遺精脫肛。利大﹑小腸﹐固精止汗﹐定喘﹝气不歸元則喘﹞斂瘡﹐皆澀以止脫之義﹝《十劑》曰﹕澀可去脫。牡蠣﹑龍骨之屬是也﹞。白地錦紋﹑舐之粘舌者良﹝人或以古礦灰僞之﹞。酒浸一宿﹐水飛三度用﹐或酒煮﹑酥炙﹑火﹐亦有生用者。又雲水飛﹐曬漧﹐黑豆蒸過用﹝否則著人腸胃﹐晚年作熱﹞。忌魚及鐵。畏石膏﹑川椒﹑得人參﹑牛黃良﹝許洪云﹕牛黃惡龍骨﹐而龍骨得牛黃更良﹐有以制伏也﹞。

鱗介魚虫部

龍齒

澀﹐鎭驚澀涼。鎭心安魂。治大人痙癲狂熱﹐小兒五驚十二癇﹝《衛生寶鑑》曰﹕龍齒安魂﹐虎睛定魄。龍屬木﹐主肝﹐肝藏魂。虎屬金﹐主肺﹐肺藏魄也﹞。治同龍骨。

鱗介魚虫部

鯉魚

通﹐行水甘平。下水气﹐利小便。治咳逆上气﹐香港腳黃膽﹐妊娠水腫﹝古方治水腫﹐有鯉魚湯﹑鯉魚粥。劉河間曰﹕鯉之治水﹐鴨之利水﹐所謂因其气相感也﹞。

鯉魚骨燒灰﹐療魚骨哽。

鱗介魚虫部

鯽魚

補土和胃甘溫。諸魚屬火﹐獨鯽屬土。土能制水﹐故有和胃﹑實腸﹑行水之功﹝作食﹐治香港腳及上气﹞。忌麥冬﹑芥菜﹑沙糖﹑豬肝。

鱗介魚虫部

石首魚

補﹐調胃甘平。開胃消食﹐治暴痢腹脹﹝《菽園雜記》曰﹕痢疾最忌油膩﹑生冷﹐惟白鯗相宜。

以其無脂不膩﹐而能消宿食﹑理腸胃也﹞。卽幹白魚鯗﹐首中有石﹐故名﹝石治石淋。昂按﹕今人多以石首魚鰾合破故紙等藥爲丸﹐名魚鰾丸﹐云暖精種子。而《本艸》全未之及﹐何也﹞。

鱗介魚虫部

靑魚膽

瀉熱﹐治目疾苦寒色靑。入肝膽。治目疾﹐點眼消赤腫障翳﹐咽津吐喉痺痰涎﹐塗火熱瘡﹐療魚骨哽。臘月收﹐陰漧。

鱗介魚虫部

鱧魚膽

瀉熱凡膽皆苦﹐惟鱧魚膽甘﹝昂按﹕味終帶苦﹞。喉痺將死者﹐點入卽瘥﹐病深者水調灌之。

俗名烏魚﹐卽七星魚﹝首有七星﹐夜朝北斗﹐道家謂之水厭。雁爲天厭﹐犬爲地厭。《衛生》歌云﹕雁行有序犬有義﹐黑魚拱北知臣禮﹐人無禮義反食之﹐天地鬼神皆不喜。楊拱《醫方摘要》云﹕除夕黃昏時﹐取大黑鱧魚一尾﹐小者二三尾﹐煮湯浴兒﹐徧身七竊俱到﹐能免出痘。不可嫌腥﹐而以淸水洗去也。如不信﹐畱一手或一足不洗﹐遇出痘時﹐不洗處痘必多。此乃異人所傳﹐不可輕易。《食醫心鏡》﹕鱧魚一斤以上﹐和冬瓜﹑蔥白作羹﹐治十種水气﹞。

鱗介魚虫部

鱔魚

宣﹐去風甘溫。補五臟﹐除風濕。

尾血﹐療口眼斜﹝少和麝香﹐左塗右﹐右塗左﹐正卽洗去。《千金》云﹕鱉血﹑雞冠血和伏龍肝﹐並治口﹞﹐滴耳治耳痛﹐滴鼻治鼻衄﹐點目治痘後生翳﹝時珍曰﹕鱔善穿穴﹐與蛇同性。故能走經絡﹐療風邪及諸竅之病。風中血脈﹐用血主之﹐從其類也﹞。

鱗介魚虫部

鰻鱺

補虛﹐殺虫甘平。去風殺虫﹝按﹕虫由風生﹐故風字從虫﹞。治骨蒸勞瘵﹐濕痺風瘙﹐陰戶蝕癢﹝皆有虫。張鼎雲﹕其骨燒煙﹐蚊化爲水﹐燻竹木﹐辟蛀虫﹔置衣箱﹐辟諸蠹﹞﹐補虛損﹝有病瘵者﹐相染已死數人。乃取病者釘之棺中﹐棄於流水﹐永絕傳染。漁人異之﹐開視﹐見一女子尙活。取置漁捨﹐多食鰻鱺﹐病愈﹐遂以爲妻。《聖惠方》﹕鰻鱺淡炙食﹐治諸虫﹐心痛多吐﹐冷气上攻滿悶﹞。

鱗介魚虫部

蚺蛇膽

瀉熱﹑明目﹑護心蚺﹝音髯﹞稟己土之气﹐膽屬甲乙風木﹐气寒有小毒﹐其味苦而帶甘。涼血明目﹐療疳殺虫﹐主厥陰﹑太陰﹝肝木﹑脾土﹞之病。

肉﹐極腴美﹐主治略同。

取膽粟許﹐置水上﹐旋行極速者眞﹝膽上旬近頭﹐中旬近心﹐下旬近尾。能護心止痛﹐受杖時噙之﹐杖多不死﹞。

鱗介魚虫部

白花蛇

宣﹐祛風濕甘鹹而溫。蛇善行數蛻﹐如風之善行數變﹐花蛇又食石南﹝食石南藤花﹑葉。石南辛苦﹐治風﹞﹐故能內走臟腑﹐外徹皮膚﹐透骨搜風﹐截驚定搐。治風濕癱瘓﹐大風疥癩﹝《開寶本艸》云﹕治中風口眼斜﹐半身不遂。《經疏》云﹕前癥定緣陰虛﹑血少﹑內熱而發﹐與得之風濕者殊。料白花蛇非所宜也﹐宜辧。凡服蛇酒藥﹐切忌見風﹞。出蘄州。龍頭虎口﹐黑質白花﹐脇有二十四方勝紋﹐腹有念珠斑。尾有佛指甲﹐𨿽死而眼光不枯。他產則否。頭﹑尾有毒﹐各去三寸﹐亦有單用頭尾者。酒浸三日﹐去盡皮﹑骨﹐大蛇一條只得淨肉四兩。

鱗介魚虫部

烏梢蛇

宣﹐去風濕功用同白花蛇﹐而性善無毒。不喫物。眼光至死不枯。以尾細能穿百錢者佳。重七錢至一兩者爲上﹐十兩至一鎰者中﹐大者力減。去頭與皮﹑骨﹐酒煮或酥炙用。

鱗介魚虫部

蛇蛻

輕﹐宣﹐去風毒甘鹹無毒﹝甄權﹕有毒﹞。性靈而能辟惡﹐故治鬼魅蠱毒﹔性竄而善去風﹐故治驚癇風瘧﹐重舌﹝《聖惠方》﹕燒末敷﹞喉風﹔性毒而能殺虫﹐故治疥癬惡瘡﹐疔腫痔漏﹔屬皮而性善蛻﹐故治皮膚瘡瘍﹐產難目翳。用白色如銀者﹐皂莢水洗淨。或酒﹑或醋﹑或蜜浸﹐炙黃用﹐或燒存性﹐或鹽泥固﹐各隨本方。

鱗介魚虫部

海狗腎

一名膃肭臍

補腎﹐助陽甘鹹大熱。補腎助陽﹐治虛損勞傷﹐陰痿精冷﹐功近蓯蓉﹑鎖陽。出西番﹐今東海亦有之。似狗而魚尾。置器中長年濕潤﹐臘月浸水不凍。置睡犬旁﹐犬驚跳者爲眞﹝或曰﹕連臍取下故名臍﹐或曰﹕乃膃肭獸之臍也。昂按﹕兩名不類﹐恐一是海魚之腎。一是山獸之臍也。《綱目》以此條入獸部﹞。

鱗介魚虫部

穿山甲

一名鮫鯉

宣﹐通經絡鹹寒善竄﹝喜穿山﹞﹐專能行散﹐通經絡﹐達病所﹝某處病﹐用某處之甲﹐更良﹞﹐入厥陰﹑陽明﹝肝﹑胃﹞。治風濕冷痺。通經下乳﹐消腫潰癰﹐止痛排膿﹐和傷發痘﹝元气虛者愼用﹞。風﹑瘧﹑瘡科爲要藥﹝以其穴山寓水﹐故能出入陰陽﹐貫穿經絡﹐達於營分﹐以破邪結﹐故用爲使﹞﹐以其食蟻﹐又治蟻﹝漏也﹐音閭﹐亦音漏。有婦人項下忽腫一塊﹐漸延至頸﹐偶刺破﹐出水一碗﹐瘡久不合。有道人曰﹕此蟻漏也﹐緣飯中偶食蟻得之。用穿山甲燒﹐存性爲末﹐敷之立愈。劉伯溫《多能鄙事》云﹕油籠滲漏﹐刮甲裏肉投入﹐自至漏處補住。《永州記》云﹕不可於堤岸殺之。恐血入土﹐則岸堤滲漏。觀此二說﹐其性之善竄可知矣﹞。癰瘍已潰者忌服。如鱉而短﹐似鯉有足。尾甲力更勝。或生或燒﹐酥炙﹐醋炙。

童便﹐油煎﹐土炒﹐隨方用。

鱗介魚虫部

海螵蛸

一名烏賊骨

宣﹐通血脈咸走血﹑溫和血。入肝﹑腎血分。通血脈﹐祛寒濕﹐治血枯﹝《內經》﹕血枯﹐治之以烏骨﹞﹐血瘕﹐血崩血閉﹐腹痛環臍﹐陰蝕腫痛﹝燒末﹐酒服﹞﹐瘧痢疳虫﹐目翳淚出﹐耳出膿﹝性能燥膿收水。爲末﹐加麝少許摻入﹞﹐厥陰﹑少陰﹝肝﹑腎﹞經病。出東海﹐亦名墨魚﹝腹中有墨﹐書字逾年乃滅。常吐黑水﹐自罩其身﹐人卽於黑水處取之﹞。取魚骨﹐鹵浸﹑炙黃用。惡附子﹑白芨﹑白蘞。能淡鹽。

鱗介魚虫部

龜板

補陰﹐益血甘平至陰﹐屬金與水。補心益腎﹐滋陰資智﹝性靈﹐故資智﹑通心﹑益腎以滋陰﹞。治陰血不足﹐勞熱骨蒸﹐腰腳酸痛﹐久瀉久痢﹝能益大腸﹞﹐久嗽瘧﹝老瘧也。或經數年﹐中有痞塊﹐名瘧母﹞﹐癥瘕崩漏﹐五痔產難﹝爲末酒服﹐或加芎﹑歸﹑發﹞﹐陰虛血弱之癥﹝益陰淸熱﹐故治之。時珍曰﹕龜﹑鹿皆靈而壽。龜首常藏向腹﹐能通任脈﹐故取其甲﹐以補精﹑補腎﹑補血﹐以養陰也。鹿首常還向尾﹐能通督脈。故取其角﹐以補命﹑補精﹑補气﹐以養陽也。昂按﹕《本艸》有鹿膠而不及龜膠﹐然板不如膠﹐誠良藥也。合鹿膠﹐一陰一陽﹐名龜鹿二仙膏﹞。大者良。上﹑下甲皆可用。酥炙或酒炙﹑豬脂炙﹐灰用。洗淨槌碎﹐水浸三日用。桑柴熬膏良﹝自死敗龜尢良﹐得陰气更全也﹞。惡人參。

龜尿走竅透骨﹐染須髮﹐治啞聾﹝以鏡照之﹐龜見其影﹐則淫發而尿出。或以豬鬃松毛刺其鼻﹐尿亦出﹞。

鱗介魚虫部

鱉甲

補陰﹐退熱鹹平屬陰﹐色靑入肝。治勞瘦骨蒸﹐往來寒熱﹐溫瘧瘧母﹝瘧必暑邪。類多陰虛之人﹐瘧久不愈﹐元气虛羸﹐邪陷中焦﹐則結爲瘧母。鱉甲能益陰﹑除熱而散結﹐故爲治瘧要藥﹞﹐腰痛脇堅﹐血瘕痔核﹝咸能軟堅﹞﹐經阻產難﹐腸癰瘡腫﹐驚癇斑痘﹐厥陰血分之病﹝時珍曰﹕介虫陰類﹐故皆補陰。或曰﹕木物屬金與土﹐故入脾﹑肺而治諸癥﹞。色綠九肋。重七兩者爲上。醋炙。若治勞﹐童便炙﹐亦可熬膏。

鱉肉涼血補陰﹐亦治瘧痢﹝煮作羹食﹐加生薑﹑沙糖﹐不用鹽﹑醬﹐名鱉糖湯﹞。惡礬石。忌莧菜﹑雞子﹝鱉色靑﹐故走肝﹑益腎而退熱﹔龜色黑﹐故通心﹑入腎而滋陰。陰性𨿽同﹐所用略別﹞。

鱉膽味辣﹐可代椒解腥。

鱗介魚虫部

蟹

瀉﹐散血鹹寒。除熱解結﹐散血通經﹐續筋骨﹝筋絕傷者﹐取蟹黃﹑足髓﹐熬納瘡中﹐筋卽續生。骨節脫離者﹐生搗﹐熱酒調服﹐渣塗半日﹐骨內谷谷有聲卽好﹞﹐塗漆瘡﹝能敗漆﹞。然寒胃動風。

蟹爪墮胎﹝產難及子死腹中者﹐服蟹爪湯卽出。其螯燒煙﹐能集鼠於庭。中蟹毒者﹐搗藕節﹐熱酒調服。腌蟹﹐中入蒜則不沙﹞。

鱗介魚虫部

蝦

補陽甘溫。托痘瘡。下浮汁﹐吐風痰﹝中風癥﹐以蝦半斤﹐入姜﹑蔥﹑醬料水煮﹐先喫蝦﹐次喫汁﹐以鵝翎探引﹐吐出痰涎﹐隨證用藥﹞﹐壯陽道。

鱗介魚虫部

牡蠣

澀腸﹐補水﹐軟堅咸以軟堅﹐化痰﹐消瘰結核﹐老血瘕疝﹔澀以收脫﹐治遺精崩帶﹐止嗽斂汗﹝或同麻黃根﹑糯米爲粉撲身﹐或加入煎劑﹞固大﹑小腸﹔微寒以淸熱補水﹐治虛勞煩熱﹐溫瘧赤痢﹐利濕止渴﹐爲肝﹑腎血分之藥﹝王好古曰﹕以柴胡引之﹐去脇下硬﹔茶引之﹐消頸核﹔大黃引之﹐消股間腫﹔以地黃爲使﹐益精收澀﹐止大小便利﹔以貝母爲使﹐消積結﹞。鹽水煮一伏時﹐粉用。亦有生用者﹐貝母爲使。惡麻黃﹑辛夷﹑吳茱萸。得甘艸﹑牛膝﹑遠志﹑蛇牀子良﹝海气化成﹐純雄無雌﹐故名牡﹞。

鱗介魚虫部

蛤粉

澀蛤蜊殼爲粉。與牡蠣同功﹝海藏曰﹕腎經血分藥。宋徽宗寵妃病痰嗽﹐面腫不寐﹐李防禦治之﹐三日不效﹐當誅﹐李技窮憂泣﹐忽聞市人賣嗽藥﹐一文一帖﹐喫了今夜得睡﹐色淡碧﹐李市之。恐藥猛悍﹐先自試﹐覺無害﹐共並三帖爲一以進﹐妃服之﹐是夕寢安嗽止﹐面腫亦消。帝大悅﹐賜直萬金。李不知其方﹐懼得罪。伺得市人﹐重價求之﹐乃蚌殼研粉﹐少加靑黛也。以淡薺水﹐加麻油數滴﹐調服。《聖惠方》﹕白蜆殼研粉﹐米飲調﹐治咳嗽不止﹞。

肉﹐咸冷﹐止渴解酒﹝牡蠣﹑蛤蜊﹑海蛤﹑文蛤﹐並出海中﹐大抵海物鹹寒﹐功用略同。江湖蛤蚌﹐無咸水浸漬﹐但能淸熱利濕﹐不能軟堅﹞。

文蛤。背有花紋﹐兼能除煩渴﹐利小便。

鱗介魚虫部

瓦楞子

卽蚶殼

瀉﹐消癥﹐散痰甘鹹。消血塊﹐散痰積﹝紅﹑醋淬三次﹐爲末﹐醋膏丸﹐治一切气血癥瘕﹞。

鱗介魚虫部

田螺

瀉熱味甘大寒。利濕淸熱﹐止渴﹝消渴﹞醒酒﹐利大﹑小便﹝能引熱下行。熊彥誠病前後不通﹐腹脹如鼓﹐眾醫莫措。遇一異人曰﹕此易耳﹐奉施一藥。卽脫靴入水﹐探得一大螺﹐曰﹕事濟矣。以鹽和殼搗碎﹐帛系臍下一寸三分﹐曾未安席﹐砉然暴下。歸訪異人﹐無所見矣。

董守約以香港腳攻注﹐或教捶數螺系兩股﹐便覺冷气趨下至足﹐卽而亦安﹞。治香港腳黃膽﹐噤口毒痢﹝用螺少加麝﹐搗餅烘熱﹐貼臍下﹐引熱下行﹐自然思食﹞﹐目熱赤痛﹝入鹽花﹐取汁點之﹞﹐搽痔瘡狐臭。

鱗介魚虫部

石決明

瀉風熱﹐明目鹹平。除肺﹑肝風熱﹐靑盲內障﹐水飛點目外障。亦治骨蒸勞熱。通五淋﹝能淸肺﹑肝故也﹐古方多用治瘍疽﹞﹐解酒酸﹝爲末﹐投熱酒中﹐卽解﹞。如蚌而扁﹐惟一片無對﹐七孔﹑九孔者良。鹽水煮一伏時﹐或面裹煨熟﹐研粉極細﹐水飛用。惡旋復花。

鱗介魚虫部

眞珠

瀉熱﹐定驚甘鹹性寒。感月而胎﹝語云﹕上巳有風梨有蠹﹐中秋無月蚌無胎﹞﹐水精所孕。水能制火﹐入心﹑肝二經。鎭心安魂﹝肝藏魂。昂按﹕𨿽云瀉熱﹐亦借其寶气也。大抵寶物多能鎭心安魂﹐如金箔﹑琥珀﹑眞珠之類。龍齒安魂﹐亦假其神气也﹞﹐墜痰拔毒﹐收口生肌。治驚熱痘療﹐下死胎胞衣﹝珠末一兩﹐苦酒服﹞﹐塗面好顏色﹐點目去翳膜﹐綿裹塞耳治聾。

取新潔未經鉆綴者﹐乳浸三日﹐研粉極細用﹝不細傷人臟腑。陸佃曰﹕蛤蚌無陰陽牝牡﹐須雀化成﹐故能生珠﹐專一於陰陽也﹞。

鱗介魚虫部

蛤蚧

補肺潤腎﹐定喘止嗽鹹平。補肺潤腎﹐益精助陽。治渴通淋﹐定喘止嗽﹐肺痿咯血﹐气虛﹑血竭者宜之﹝能補肺﹑益水源。李時珍曰﹕補肺止渴﹐功同人參。益气扶羸﹐功同羊肉。《經疏》曰﹕咳嗽由風寒外邪者不宜用﹞。出廣南。首如蟾蜍﹐背綠色﹐斑點如綿紋。雄爲蛤﹝鳴聲亦然﹐因聲而名﹞﹐皮粗口大﹐身小尾粗﹔雌爲蚧﹐皮細口尖﹐身大尾小。雌雄相呼﹐屢日乃交﹐兩兩相抱﹐捕者擘之﹐𨿽死不開。房術用之甚效﹐不論牝牡者﹐只可入雜藥。口含少許﹐奔走不喘者眞。藥力在尾﹝見人捕之﹐輒自嚙斷其尾﹐尾不全者不效﹞。凡使去頭足﹝雷曰﹕其毒在眼﹐用須去眼﹞﹐洗去鱗內不淨及肉﹑毛﹐酥炙﹐或蜜炙﹑或酒浸焙用。

鱗介魚虫部

蜂蜜

亦名石蜜﹑巖蜜

補中﹐潤燥﹐滑腸艸木精英﹐合露气以釀成。生性涼﹐能淸熱﹔熟性溫﹐能補中。甘而和﹐故解毒。柔而滑﹐故潤燥。甘緩可以去急﹐故止心腹﹑肌肉﹑瘡瘍諸痛﹔甘緩可以和中﹐故能調營衛﹐通三焦﹐除眾病﹐和百藥﹝故丸藥多用之﹞﹐而與甘艸同功。止嗽治痢﹝解毒潤腸﹐最治痢疾。

薑汁和服甚佳﹞﹐明目悅顏。同薤白搗﹐塗湯火傷。煎煉成膠﹐通大便祕﹝乘熱納穀道中﹐名蜜煎導﹞。然能滑腸﹐泄瀉與中滿者忌用之。以白如膏者良﹝汪穎曰﹕蜜以花爲主。閩廣蜜熱﹐川蜜溫﹐西蜜涼。安宣州有黃連蜜﹐味小苦﹐點目熱良。西京有梨花蜜﹐色白如脂﹞。

用銀﹑石器﹐每蜜一斤入水四兩﹐桑火慢熬﹐掠出浮沫﹐至滴水成珠用。忌蔥﹑鮮萵苣同食﹝昂按﹕生蔥同蜜食殺人﹐而萵苣蜜漬點茶者頗多﹐未見作害﹐豈腌過則無患乎﹖抑藥忌亦有不盡然者乎﹖﹞。

黃蠟﹐甘溫。止痛生肌﹐療下痢﹝蜜質柔性潤﹐故滑腸胃﹔蠟質堅性澀﹐故止瀉痢﹞﹐續絕傷﹝按﹕蜜﹑蠟皆蜂所釀成﹐而蜜味至甘﹐蠟味至淡。故今人言無味者﹐謂之嚼蠟﹞。

鱗介魚虫部

露蜂房

宣﹐解毒﹐殺虫甘平有毒。治驚癇螈﹐附骨癰疽﹐根在臟腑﹝和蛇蛻﹑亂髮﹑燒灰酒服。按﹕附骨疽不破﹐附骨成膿﹐故名。不知者﹐誤作賊風治。附骨疽痛處發熱﹐四體乍熱乍寒﹐小便赤﹐大便祕而無汗﹐瀉熱發散則消。賊風痛處不熱﹐亦不發寒熱﹐覺身冷﹐欲得熱熨則小寬﹐時有汗﹐宜風藥治之﹞﹐塗瘰成﹝音漏。炙研﹐豬脂和塗﹞﹐止風﹑虫牙痛﹝煎水含嗽。時珍曰﹕陽明藥也﹐取其以毒攻毒﹐兼殺虫之功耳﹞﹐敷小兒重舌﹝燒灰酒和敷舌下﹐日數次﹞﹐起陰痿﹝燒灰敷陰上﹞。取懸於樹﹑受風露者﹐炙用﹝治癰腫﹐醋調塗。洗瘡﹐煎用﹞。

鱗介魚虫部

僵蠶

輕﹐宣﹐去風﹐化痰辛鹹微溫。僵而不腐﹐得淸化之气﹐故能治風化痰﹐散結行經﹝蠶病風作僵﹐故因以治風﹐能散相火逆結之痰﹞。其气味俱薄﹐輕浮而升﹐入肺﹑肝﹑胃三經。治中風失音﹐頭風齒痛﹐喉痺咽腫﹝炒爲末﹐姜湯調下一錢﹐當吐出頑痰﹞﹐丹毒瘙癢﹝皆風熱爲病﹞﹐瘰結核﹐痰瘧血病﹐崩中帶下﹝風熱乘肝﹞﹐小兒驚疳﹐膚如鱗甲﹝由气血不足﹐亦名胎垢﹐煎湯浴之﹞。下乳汁﹐滅瘢痕。苦諸癥由於血虛而無風寒客邪者勿用。以頭蠶色白條直者良。

糯米泔浸一日﹐待桑涎浮出﹐漉起焙漧﹐拭淨肉﹑毛﹑口﹑甲﹐搗用。惡桑螵蛸﹑茯苓﹑茯神﹑桔梗﹑萆。

蠶繭﹐甘溫。能瀉膀胱相火﹐引淸气上朝於口﹐止消渴﹝蠶與馬﹐並屬午﹐爲離﹐主心。作繭退藏之際﹐故繰絲湯飲之﹐能抑心火而治消渴﹞。癰疽無頭者﹐燒灰酒服﹝服一枚出一頭﹐二枚出二頭﹞。

雄蠶蛾﹐气熱性淫﹐主固精彊陽﹐交接不倦﹝蠶退紙燒存性﹐入麝少許﹐蜜和﹐敷走馬牙疳﹐加白礬尢妙。《百一方》﹕蠶紙燒灰﹐酒水任下﹐能治邪祟﹑發狂﹑悲泣﹞。

鱗介魚虫部

原蠶砂

燥濕﹐去風蠶食而不飲﹐屬火性燥﹐燥能去風勝濕﹝經曰﹕燥勝風﹐燥屬金﹐風屬木也﹞其沙辛甘而溫。炒黃浸酒﹐治風濕爲病﹐支節不隨﹐皮膚頑痺﹐腰腳冷痛﹐冷血瘀血﹝史國公藥酒中用之﹞。炒熱﹐熨患處亦良﹝寇宗曰﹕醇酒三升﹐拌蠶沙五升﹐蒸熱鋪暖室席上﹐令患冷風气痺人以患處就臥﹐濃復取汗。不愈﹐間日再作﹐須防昏悶﹞。麻油調敷﹐治爛弦風眼﹝目上下胞屬脾。脾有風濕﹐則虫生弦爛。又新瓦炙﹐爲末﹐少加雄黃﹐麻油調敷﹐治蛇串瘡。

有人食烏梢蛇﹐渾身變黑﹐漸生鱗甲﹐見者驚縮。鄭奠一令日服晚蠶沙五錢﹐盡一二斗﹐久之乃退﹞。晚蠶矢也﹐淘淨曬漧。

鱗介魚虫部

桑螵蛸

補腎甘鹹。入肝﹑腎﹑命門﹐益精气而固腎。治虛損陰痿﹐夢遺白濁﹐血崩腰痛﹐傷中疝瘕﹝肝腎不足﹞﹐通五淋﹐縮小便﹝能通故能縮。腎與膀胱相表裏﹐腎得所養﹐气化則能出﹐故能通﹔腎气旣固﹐則水道安常﹐故又能止也。寇宗治便數﹐有桑螵蛸散﹐桑螵蛸﹑茯神﹑遠志﹑菖蒲﹑人參﹑當歸﹑龍骨﹑鱉甲醋炙﹐各一兩﹐爲末。臥時﹐人參湯下二錢﹐能補心安神﹐亦治健忘﹞。炙﹐飼小兒﹐止夜尿。螳螂卵也。桑樹產者爲好﹝房長寸許﹐有子如蛆﹐芒種後齊出﹐故仲夏螳螂生也。如用他樹者﹐以桑皮佐之﹐桑皮善行水﹐能引達腎經﹞。炙黃﹐或醋煮湯泡﹐煨用。畏旋復花﹝螳螂能出箭鏃﹐螳螂一个﹐巴豆半个﹐研敷傷處。微癢且忍﹐極癢乃撼拔之。以黃連貫眾湯洗﹐鍛石敷之。《楊氏方》﹕用蜣螂﹐鏃出後﹐敷生肌散。螳螂﹑蜣螂﹐皆治驚風﹐今人罕用。蜣螂兼治腹痛﹑便祕﹑下痢﹑脫肛﹑瘡疽﹑虫痔﹞。

鱗介魚虫部

蟬蛻

輕﹐散風熱蟬乃土木餘气所化﹐飲風露而不食。其气淸虛而味甘寒﹐故除風熱﹔其體輕浮﹐故發痘疹﹔其性善蛻﹐故退目翳﹐催生下胞﹔其蛻爲殼﹐故治皮膚瘡瘍癮疹﹝與薄荷等分﹐爲末﹐酒調服﹞﹔其聲淸響﹐故治中風失音﹔又晝鳴夜息﹐故止小兒夜啼﹐蟬類甚多﹐惟大而色黑者入藥﹐洗去泥土﹑翅﹑足﹐漿水煮﹐曬漧用﹝攻毒生用﹞。

蚱蟬﹐治小兒驚癇夜啼﹐殺疳去熱﹐出胎下胞﹝時珍曰﹕治皮膚瘡瘍風熱﹐當用蟬蛻﹔治臟腑經絡﹐當用蟬身。各從其類也﹞。

鱗介魚虫部

五倍子

澀﹐斂肺鹹酸。其性澀﹐能斂肺﹔其气寒﹐能降火。生津化痰﹐止嗽止血﹐斂汗﹝鄭贊寰曰﹕焙研極細﹐以自己漱口水調敷臍上﹐治盜汗如神﹞解酒﹐療消渴泄痢﹐瘡癬五痔﹐下血脫肛﹐膿水濕爛﹐子腸墜下﹐散熱毒﹐消目腫﹝煎水洗之﹞﹐斂瘡口﹝熱散﹐瘡口自斂﹞其色黑﹐能染須﹝丹溪曰﹕倍子屬金與水﹐噙之善收頑痰﹐解熱毒。黃昏咳嗽﹐乃火浮肺中﹐不宜用涼藥﹐宜五倍﹑五味﹐斂而降之。《醫學綱目》云﹕王元圭虛而滑精﹐屢與加味四物湯﹐吞河間祕眞丸及珍珠粉丸﹐不止。後用五倍子一兩﹐茯苓二兩﹐丸服遂愈。此則倍子斂澀之功﹐敏於龍骨﹑蛤粉也。昂按﹕凡用祕澀藥﹐能通而後能祕。此方用茯苓倍於五倍﹐一瀉一收﹐是以能盡其妙也﹞。嗽由外感﹐瀉非虛脫者禁用。生鹽膚木上﹐乃小虫食汁﹐遺種結球於葉間﹝故主治之證﹐與鹽膚子葉同功﹞。

五倍子殼﹐輕脆而中虛﹐可以染皂﹐或生或炒用。

鱗介魚虫部

白蠟

外用生肌甘溫屬金。生肌止血﹝鄭贊寰曰﹕汪禦章年十六﹐常患尿血﹐屢醫不效。予以白蠟加入衝血滋腎藥中﹐遂愈﹞﹐定痛補虛﹐續筋接骨﹐外科要藥。

鱗介魚虫部

斑蝥

大瀉﹐以毒攻毒辛寒有毒。外用蝕死肌﹐敷疥癬惡瘡﹔內用破石淋﹐拔瘰疔腫﹝楊登甫云﹕瘰之毒﹐莫不有根。大抵治以斑蝥﹑地膽爲主﹐制度如法﹐能令其根從小便出﹐如粉片血塊爛肉﹐此其驗也。以木通﹑滑石﹑燈心輩導之。斑蝥捕得﹐屁射出﹐臭不可聞。故奔走下竅﹐直至精溺之處﹐能下敗物﹐痛不可當﹐用須斟酌﹞﹐下犬毒﹝九死一生之候﹐急用斑蝥七枚﹐去頭﹑翅﹑足﹐糯米炒黃﹐爲末酒煎﹐空心下﹐取下小狗三四十枚﹐如數少再服。又方﹐糯米一勺﹐斑蝥二十一枚﹐分三次﹐炒至靑煙爲度。去蝥﹐取米爲粉﹐冷水入淸油少許﹐空心下。取利下毒物﹐如不利再進。愈後﹐忌聞鐘鼓聲﹐復發則不可治。服之肚痛急者﹐用靛汁或黃連水解之﹞﹐潰肉﹝肌肉近之則爛﹞墮胎。豆葉上虫﹐黃黑斑文。去頭﹑足﹐糯米炒熟﹐生用則吐瀉﹐人亦有用米取气不取質者。畏巴豆﹑丹參。惡甘艸﹑豆花﹝斑蝥﹑芫靑﹑葛上亭長﹑地膽四虫﹐形色不同﹐功略相近。食芫花爲芫靑﹐靑綠色尢毒﹐春生﹔食葛花爲亭長﹐黑身赤頭﹐夏生﹔食豆花爲斑蝥﹐斑色﹐秋生﹔冬入地爲地膽﹐黑頭赤尾。陶隱居曰﹕乃一物而四時變化者。蘇恭曰﹕非也﹐皆極毒﹐須愼用﹞。

鱗介魚虫部

蠍

宣﹐去風辛甘有毒。色靑屬木﹐故治諸風眩掉﹝皆屬肝木﹞﹐驚癇搐掣﹐口眼斜﹝白附﹑僵蠶﹑全蠍等分爲末﹐名牽正散。酒服二錢﹐甚效﹞﹐瘧疾風瘡﹐耳聾帶疝﹐厥陰風木之病﹝東垣曰﹕凡疝气帶下﹐皆屬於風。蠍乃治風要藥﹐俱宜加而用之。汪機曰﹕破傷風﹐宜以全蠍﹑防風爲主﹞。類中風﹑慢脾驚屬虛者忌用。全用去足﹐焙﹐或用尾﹐尾力尢緊。形緊小者良﹝人被螫者﹐塗蝸牛卽解﹞。

鱗介魚虫部

蜈蚣

宣﹐去風辛溫有毒。入厥陰肝經。善走能散﹐治臍風撮口﹝炙末﹐豬乳調服﹞﹐驚癇瘰﹐蛇癥﹝能制蛇﹞瘡甲﹝趾甲內惡肉突出﹐俗名雞眼睛﹐蜈蚣焙研敷之﹐以南星末醋調﹐敷四圍﹞﹐殺虫﹝古方治嗽多生用之﹞墮胎。取赤足黑頭者﹐火炙﹐去頭﹑足﹑尾﹑甲﹐將荷葉火煨用﹐或酒炙。畏蜘蛛﹑蜒蚰﹝不敢過所行之路﹐觸著卽死﹞﹑雞屎﹑桑皮﹑鹽﹝中其毒者﹐以桑汁﹑鹽﹑蒜塗之。被咬者﹐捕蜘蛛置咬處﹐自吸其毒﹐蜘蛛死﹐放水中﹐吐而活之﹞。

鱗介魚虫部

蟾蜍

卽癩蝦蟆

瀉﹐療疳﹐拔毒蟾﹐土精而應月魄﹐辛涼微毒﹐入陽明胃。發汗退熱﹐除濕殺虫﹐治瘡疽發背﹝未成者﹐用活蟾蜍系瘡上。半日﹐蟾必昏憒﹐置水中救其命。再易一个﹐三易則毒散矣。勢重者﹐剖蟾蜍合瘡上﹐不久必臭不可聞﹐如此二三易﹐其腫自愈﹞﹐小兒勞瘦疳疾。

蟾酥﹐辛溫大毒。助陽气﹐治疔腫發背﹐小兒疳疾腦疳﹝卽蟾蜍眉間白汁﹐能爛人肌肉﹐惟疔疳或合他藥服一二釐﹐取其以毒攻毒。腦疳乳和滴鼻中。外科多用之。蟾蜍肪塗玉﹐刻之如蠟。肪音方﹐脂也﹞。

鱗介魚虫部

白頸蚯蚓

瀉熱﹐利水蚓﹐土徳而星應軫水。味性鹹寒﹐故能淸熱﹔下行故能利水。治溫病大熱狂言﹐大腹黃疸﹐腎風香港腳﹝蘇頌曰﹕香港腳必須用之爲使﹞。白頸者﹐乃老蚯蚓。治大熱﹐搗汁井水調下。

入藥或曬榦爲末﹐或鹽化爲水﹐或微炙﹐或燒灰﹐各隨本方﹝中其毒者﹐鹽水解之。張將軍病蚯蚓咬毒﹐每夕蚓鳴於體﹐濃煎鹽水浸身﹐數過而愈﹞。

蚯蚓泥﹝卽蚯蚓屎﹞﹐甘寒﹐瀉熱解毒。治赤白久痢﹐敷小兒陰囊熱腫﹐腫腮丹毒。

鱗介魚虫部

五穀虫

卽糞蛆

瀉熱﹐療疳寒。治熱病譫﹝音占﹐妄語﹞妄﹐毒痢作吐﹐小兒疳積疳瘡。漂淨曬漧﹐或炒﹐或﹐爲末用。

人部

發

一名血餘

補﹐和血發者血之餘。味苦微寒﹐入足少陰﹑厥陰﹝腎﹑肝﹞。補陰消瘀﹐通關格﹐利二便。治諸血疾﹝能去心竅之血﹐故亦治驚癇﹞﹐血痢血淋﹐舌血﹝末﹐茅根湯服﹞鼻血﹝燒灰吹鼻﹞﹐轉胞不通﹝燒灰﹐服﹞﹐小兒驚熱﹝合雞子黃﹐煎爲汁服﹐雞子能去風痰﹞。

合諸藥煎膏﹐涼血去瘀長肉﹝發屬心﹐稟火气而上生﹔眉屬肝﹐稟木气而側生﹔須屬腎﹐稟水气而下生。或曰發屬肝﹐稟木气而直生﹔眉屬金﹐稟金气而橫生﹐金無餘气﹐故短而不長﹐至老金气鈍﹐則眉長矣。昂按﹕肺主皮毛﹐毛亦短而不長者也﹐何以獨無所屬乎﹖毛旣爲肺之合﹐自當屬肺﹑屬金。眉當屬肝﹑屬木﹐以其側生象木枝也。此乃臆說﹐附質明者。經曰﹕腎者﹐精之處也﹐其華在發。王冰注曰﹕腎主髓﹐腦者﹐髓之海﹐發者。腦之華﹐腦髓減﹐則發素。時珍曰﹕發入土﹐千年不朽﹔以火之﹐凝爲血質﹔煎煉至枯﹐復有液出﹔誤吞入腹﹐化爲癥虫﹔煉服食﹐使發不白﹐故《本經》有自還神化之稱。陳藏器曰﹕生人發掛果樹上﹐則烏鳥不敢來。又人逃走﹐取其發於緯車上縛之﹐則迷亂不知所適﹐此皆神化。《子母祕錄》﹕亂髮燒灰﹐亦治屍疰。豬脂調塗小兒燕口﹐卽兩角生瘡也。宋丞相王郇公﹐小腹切痛﹐備治不效。用附子﹑硫黃﹑五夜叉丸之類﹐亦不瘥。張駙馬取婦人油頭髮﹐燒灰研篩﹐酒服二錢﹐其痛立止。《內經》﹕腦爲髓海﹐衝爲血海﹐命門爲精海﹐丹田爲气海﹐胃爲水谷之海﹞。皂莢水洗淨﹐罐固存性用。胎發尢良﹐補衰涸。

頭垢﹐治淋及噎膈勞復。

人部

人牙

宣﹐發痘咸溫有毒。治痘瘡倒﹝《痘疹論》﹕出不快而黑陷者﹐豬血調下一錢﹔服涼藥而血澀倒陷者﹐麝香酒調服。時珍曰﹕欲其竄入腎經﹐發出毒瓦斯﹐蓋劫劑也。若伏毒在心﹐不省人事﹐气虛色白﹑癢塌無膿﹐及熱痱紫泡之證﹐只宜補虛解毒。苟誤服此﹐則鬱悶聲啞﹐反成不救﹞。退火毒﹐研用。

人部

人乳

補虛﹐潤燥甘鹹。潤五臟﹐補血液﹐止消渴﹐澤皮膚﹐治風火證﹝昂按﹕老人便祕﹐人乳最良﹞。

本血所化﹐目得血而能視﹐用點赤澀多淚﹝熱者﹐黃連浸點﹞。然性寒滑﹐髒寒胃弱人不宜多服﹝時珍曰﹕人乳無定性。其人和平﹐飲食沖淡﹐其乳必平。其人躁暴﹐飲酒食辛﹐或有火病﹐其乳必熱。又有孕之乳﹐爲忌乳﹐最有毒﹐小兒食之吐瀉﹐成疳魃之病﹐內亦損胎。

昂按﹕乳乃陰血所化﹐生於脾胃﹐攝於衝任。未受孕則下爲月水﹐旣受孕則畱而養胎﹐已產則變赤爲白﹐上爲乳汁﹐以食小兒﹐乃造化之玄微也。服之益气血﹐補腦髓﹐乃謂以人養人也。然能滑腸﹑濕脾﹑膩膈﹐天設之以爲小兒﹐非壯者所當常服。惟制爲粉﹐則有益無損﹐又須旋用﹐久則油膻。須用一婦人之乳爲佳﹐乳雜則其气雜。乳粉﹑參末等分蜜丸﹐名參乳丸﹐大補气血﹞。取年少無病婦人乳﹑白而稠者﹐如兒食良。黃赤淸色﹑气腥穢者﹐並不堪用。或曝曬﹑用茯苓粉收﹐或水頓﹑取粉尢良。取粉法﹐小鍋燒水滚﹐用銀瓢如碗大﹝錫瓢亦可﹞。傾乳少許入瓢﹐浮滚水上頓﹐再浮冷水上立幹﹐刮取粉用﹐再頓再刮﹐如攤粉皮法。

人部

紫河車

卽胞衣﹐一名混沌皮

大補气血甘鹹性溫。本人之血气所生﹐故能大補气血﹐治一切虛勞損極﹝虛損﹕一損肺﹐皮槁毛落﹔二損心﹐血脈衰少﹔三損脾﹐肌肉消脫﹔四損肝﹐筋緩不收﹔五損腎﹐骨痿不起。六極﹐曰气極﹑血極﹑筋極﹑肌極﹑骨極﹑精極﹞﹐恍惚失志癲癇。以初胎及無病婦人者良。有胎毒者害人﹝以銀器插入﹐焙煮﹐不黑則無毒﹞。長流水洗極淨﹐酒蒸焙榦研末。或煮爛搗碎入藥﹝如新瓦炙者﹐反損其精汁﹞﹐亦可調和煮食﹝李時珍曰﹕崔行功《小兒方》云﹕胞衣宜藏天徳月徳吉方﹐深埋緊築。若爲豬﹑狗食﹐令兒癲狂﹔螻蟻食﹐令兒瘡癬﹔鳥雀食﹐令兒惡死﹔棄火中﹐令兒瘡爛﹔近社廟﹑井﹑竈﹑街巷﹐皆有所忌。此亦銅山西崩﹐洛鐘東應﹐自然之理。今人以之炮炙入藥﹐𨿽曰以人補人﹐然食其同類﹐獨不犯崔氏之戒乎﹖以故本集如天靈蓋等﹐槪不入錄﹞。

人部

童便

一名還元水。飲自己溺﹐名輪回酒

平﹐瀉火﹐補陰﹐散瘀血鹹寒﹝時珍曰溫﹞。能引肺火下行從膀胱出﹐乃其舊路﹐降火滋陰甚速。潤肺散瘀﹝咸走血﹞﹐治肺痿失音﹐吐衄損傷﹝凡跌打損傷﹑血悶欲死者﹐擘開口以熱尿灌之﹐下咽卽醒。

一切金瘡受杖﹐並宜用之﹐不傷臟腑。若用他藥﹐恐無瘀者﹐反致誤人矣﹞﹐胞胎不下﹝皆散瘀之功﹞。凡產後血暈﹐敗血入肺﹐陰虛久嗽﹐火蒸如燎者﹐惟此可以治之﹝晉褚澄《勞極論》曰﹕降火甚速﹐降血甚神。飲溲溺百無一死﹐服寒涼藥百無一生﹞取十二歲以下童子﹝少知識﹐無相火﹞﹐不食葷﹑腥﹑酸﹑咸者佳。去頭尾﹐取中間一節淸沏如水者﹐用當熱飲。熱則眞气尙存﹐其行自速﹐冷則惟有鹹寒之性。入薑汁﹝行痰﹞﹑韭汁﹝散痰﹞更好。

冬月用湯溫之﹝李士材曰﹕煉成秋石﹐眞元之气漸失﹐不及童便多矣。《普濟方》﹕治目赤腫痛﹐用自己小便﹐乘熱抹洗﹐卽閉目少頃。此以眞气退其邪熱也﹞。

人部

秋石

補腎水﹐潤三焦鹹溫。滋腎水﹐潤三焦﹐養丹田﹐安五臟﹐退骨蒸﹐軟堅塊。治虛勞咳嗽﹐白濁遺精﹐爲滋陰降火之聖藥。若煎煉失道﹐多服誤服﹐反生燥喝之患﹝咸能走血﹐且經煉﹐中寓暖气﹐使虛陽妄作﹐則眞水愈虧。﹞《蒙筌》曰﹕每月取童便﹐每缸用石膏七錢﹐桑條攪澄﹐傾去淸液﹐如此二三次﹐乃入秋露水攪澄﹝故名秋石﹞如此數次﹐滓穢淨﹐鹹味減﹐以重紙鋪灰上曬漧﹐刮去在下重濁﹐取輕淸者爲秋石。世醫不取秋時﹐雜收人溺﹐以皂莢水澄曬爲陰煉﹐火爲陽煉﹐盡失於道﹐安能應病﹖況經火煉﹐性卻變溫耶﹝秋石再研入罐﹐鐵盞蓋定﹐鹽泥固濟升打﹐升起盞上者名秋冰。味淡而香﹐乃秋石之精英也。《保壽堂方》﹕用童男童女小便﹐各煉成秋石﹐其色如雪﹐和勻加乳汁﹐日曬夜露﹐取日精月華﹐幹卽加乳。待四十九日足﹐收貯配藥。《摘玄》曰﹕腫脹忌鹽﹐只以秋石拌飲食佳﹞。

人部

人中黃

瀉熱甘寒入胃。淸痰火﹐消食積﹐大解五臟實熱。治天行熱狂﹐痘瘡血熱﹐黑陷不起。納甘艸末於竹筒中﹐緊塞其孔﹐冬月浸糞缸中。至春取出洗﹐懸風處陰漧﹐取甘艸用﹝亦有用皂莢末者﹐竹須削去靑皮﹞。一云卽糞缸多年黃﹐存性用。

人部

糞淸

一名金汁

瀉火熱主治同人中黃。用棕皮棉紙﹐上鋪黃土﹐淋糞濾汁﹐入新甕﹐碗復埋土中一年﹐淸若泉水﹐全無穢气用。年久者彌佳﹝野間殘糞下土﹐篩敷癰疽﹐如冰著背﹞。

人部

人中白

瀉火鹹平。降火散瘀﹐治肺瘀鼻衄﹝刮人中白﹐新瓦火上逼幹﹐調服卽止﹞﹐勞熱消渴﹐痘瘡倒陷﹐牙疳口瘡。卽溺﹐研用﹝以蒙館童子便桶﹑山中老僧溺器刮下者﹐尢佳﹞。

