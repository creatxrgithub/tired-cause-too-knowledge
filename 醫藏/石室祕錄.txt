

石室祕錄淸陳士鐸

序

嘗稽天下事﹐可傳而不傳者﹐何可勝道。可傳而不傳﹐而或爲人憾﹐或人不爲憾者﹐何可勝道。華元化靑囊書。嵇叔夜廣陵散﹐二者之不傳也﹐人恆憾之。吾獨謂有可憾﹐有可不憾。今夫琴雅樂備。醫﹐仁術也。而皆本於先王。稀生少好音聲﹐長而玩之﹐自斯導養神气。宣和情志﹐而身則不免焉﹐毋乃稍遠於先王之遺音乎﹖𨿽不傳奚憾。華君繼盧扁諸公而起﹐獨成神奇。能使痿者振﹐弱者彊﹐枯者澤﹐瘠者肥﹐危者安﹐殤者壽﹐死者生﹐其學祖軒黃﹐根於《素問》《內經》﹐此誠守先王之道﹐以待來玆﹐以利澤斯民者也﹐不可不傳也。惟不傳。故憾。昔昌黎有言曰﹕莫爲之後。𨿽盛而弗傳。袁孝己嘗從嵇生學琴矣﹐嵇吝勿與。是廣陵散之不傳﹐非無傳人而不傳也。華君授書獄。卒﹐獄卒疑畏﹑焚之﹐是靑囊書之不傳﹐時無傳人﹐斯不傳已。嗟乎﹗士生抱倜儻特達之才﹐一旦激於義烈﹐奮罔顧身﹐名垂宇宙﹐而其嘔心之所著述﹐曾不克畱後來者之一目。此其郁勃之气﹐固結乎古今人物﹐誰爲之解﹐而誰爲之釋。迨越數百千年﹐忽有好學深思如遠公陳子者﹐聞風而慕﹐誠求而得﹐取淹沒久遠之遺文﹐表章而出﹐更闡揚其所未發﹐謂非曠代一抒已哉。第指迷自呂祖﹐啟函自天師﹐辧難參訂自眞人﹐迹近怪異﹐或疑其說荒渺爲不可據矣。乃吾三復斯篇﹐立方固奇﹐而立論甚正。聚數賢之心思﹐變古今之向導﹐審疾疚之幾微﹐定醫治之龜鑑。自來醫書亦滋多一矣﹐譬入龍宮﹐海藏珍寶雜陳﹐取捨安決。未若斯錄﹐開卷了然。故誠信而刊布﹐以傳海內﹐共欣賞也。方今聖人在上﹐恭己垂裳﹐過化存神。黎民固已殷動﹐萬邦固已協和﹐災癘疫盡爲盛徳大業之所銷息﹐然猶朝夕幹幹﹐軫念疾苦﹐慮無一夫之不獲而後卽安。設是書梓而果行耶﹐家戶誦﹐賢智神明而通變﹐中材亦遵守而步趨。偶試偶效﹐再試再效﹐歷久歷試﹐萬不有一失焉。則所以仰佐至治者﹐壽世壽民﹐豈其微哉。夫事不能傳之於先﹐猶能傳之於後﹑後先不同﹐傳則一也。華君得陳子而傳矣﹐天師眞人得華君抑又傳矣。世之覽者﹐不以爲陳子所受之書﹐直以爲華君未焚之書。

恍乎師友晤對﹐一堂須眉飛動﹐而耳提面命而口授也。然後信靑囊一書﹐術足以仁民利物﹐究不等於廣陵散之無傳也。華君在天之靈﹐吾知其無憾也已。

時康熙二十八年歲次己巳仲秋上浣之吉

義烏後學金以謀孝芑氏敬題

序

醫道大矣哉﹐非學博天人﹐非理窮幽祕﹐非傳得異人﹐則不可以談醫。甚矣﹗醫道之大而難也。

遠公陳子﹐幼讀班﹑馬之書﹐長習黃﹑岐之教﹐且性喜好遊﹐足迹幾徧歷宇內。然而見聞不廣﹐所見者不過世上之文﹐所聞者不過時師之語﹐欲匠心自師﹐以求刀圭之獲效﹐𨿽所在奏功﹐終焦勞無術﹐仰天而嘆有以也。康熙丁卯夏秋之間﹐過我於玉河之西。初不知我爲天上人也﹐與之辧難《內經》諸書﹐多未曾有。余出祕錄示之﹐乃手抄行笈﹐慨然以著書爲己任。余笑曰﹕君之志則大矣﹐而君之學則未也。遠公愀然曰﹕我安得讀盡碧落祕函以救天下哉。余乃於袖中出此書與觀﹐目瞪口呆﹐不敢出一語。余乃細加指示﹐盡傳無隱。因戒之曰﹕子得此書﹐可以著書矣。而遠公猶以未足也﹐余又爲之辧難《內經》者一月。陳子攺容而謝之曰﹕吾今而後﹐不敢以著書讓之後世也。余亦欣然色笑。遂將《石室祕錄》令其抄錄一通。存之笥中﹐以備著書時之考稽也。第是書奇怪﹐世多不識﹐倘以此治人之癥﹐未免驚愕欲走。吾傳之以見天地之大。何所不有。正不必執此以治天下人﹐使人疑懼而動其議論也。因序數語於前﹐以警陳子遠公也。天師岐伯職拜中淸殿下弘宣祕錄無上天眞大帝眞君岐伯書於玉河之南。

時康熙丁卯冬至前一日也

序

嗟乎﹗何醫道之大也﹑精也﹑神也。然大而不知其大﹐精而不知其精﹐神而不知其神﹐則猶之不大﹑不精﹑不神也。陳子遠公﹐喜讀岐黃之書﹐三十年於玆矣。於《內經》治法﹐實能窺奧﹐而嘆醫道之不多法門也。人之病苦患多﹐醫之道苦患少﹐有以哉。丁卯仲冬﹐著書玉河之南﹐逢岐伯與余爲之辧難﹐驚怪異﹐因慨然曰﹕安得天上奇書祕錄以活後世哉。岐伯乃傳此書二十四法﹐遠公又請﹐每思一法﹐岐伯卽傳之一法﹐思之思之﹐神鬼通之﹐非陳子之謂歟。今其書現下﹐皆世所未見﹐誠恐旨意深邃﹐方法過奇﹐慮人之不信之﹐又請餘發明。余嘉陳子活人之心﹐無有盡期﹐乃逐門又尙論之﹐以見醫道之大而精﹐精而神也。合而刊布天下﹐使世知天地之間﹐何所不有。有陳子之好善不倦﹐卽有天上人樂爲之傳術無已也。吾願天下人盡讀玆編﹑研幾深入﹐無再誤天下人也。陳子請序書之異時云。漢長沙守張機職拜廣徳眞人題於玉河之南。

時康熙丁卯冬至後十日也

序

今上戊辰二月花朝後三日﹐遠公陳子。將岐天師《石室祕錄》請序於余﹐余讀之驚異﹐嘆醫道之神而奇也。夫醫至起死奇矣﹐而玆編實不止此。其文肆而醇﹐其意深而旨﹐乃性天之學﹐非刀圭之書也。陳子學博天人﹐理通鬼神﹐人得此編之祕﹐何患醫道之不入於化乎。而陳子不然﹐長跽而請予曰﹕習醫救一人﹐不若救一世也﹔救一世﹐不若救萬世也﹐亦何言大而心善乎。吾尼山立教﹐不過救一世爲心也。己立立人﹐己達達人。未嘗教人施徳於萬世。然而尼山之書﹐垂之至今﹐𨿽謂之救萬世可也。今陳子注《素問》《內經》﹐余嘆其有志未逮﹐乃以華元化靑囊術動之。陳子愀然曰﹕吾安得此天上奇編讀之乎﹖余乃正襟而訓之曰﹕予欲注《素問》乎﹖捨靑囊術何以著書尙論爲耶。陳子憂之。而余曰﹕無憂也﹐吾當召岐天師盡傳之。蓋靑囊祕術﹐華君原得之岐天師者也。陳子再拜受教。余乃邀天師至燕市﹐而天師又邀仲景張公同遊客邸﹐晨夕往還﹐罄傳方法﹐共一百二十八門﹐名曰《石室祕錄》﹐卽靑囊之術也。無方不神﹐無論不異。陳子得之﹐乃決奧闡幽﹐肆力於《素問》以大壯其文瀾。而陳子尢以天師傳之未盡﹐更求仲景張公爲之發明﹐以補天師之所略。又請於天師召華元化﹐質今昔之異同﹐華君又罄傳之毋隱。今其書具在﹐陳子不樂自祕﹐欲公之萬世﹐不欲僅活一世之人已也。與尼山己立立人﹐己達達人之心﹐不千古相同乎。但陳子苦於客貧﹐不能速授梨棗﹐然而其言之大﹐其心之善﹐實覺覆被萬世也。陳子仍存之﹐以待世之好善如子者斯可矣。余因陳子請序﹐遂題數言於前。亦以勸天下好善之君子也。積善必有餘慶﹐吾於陳子見之﹐吾不願止陳子一人見之﹐天下人亦可聞吾言以自勉於爲善﹐毋讓陳子獨爲仁人也。

呂道人題於燕山

卷一﹝禮集﹞

天有奇文﹐地有奇事﹐人有奇病﹐不可拘也。欲治其病﹐不可以常藥治之。有正醫﹐有反醫﹐有順醫﹐有逆醫﹐有內治﹔有外治﹐有完治﹐有碎治﹐有大治﹐有小治﹐有生治﹐有死治﹐有上治﹐有下治﹐有中治之分﹔有先治﹐有後治﹐有急治﹐有緩治﹐有本治﹐有未治之異﹐有一百二十八法。

卷一﹝禮集﹞

正醫法

論肺經生癰論久嗽服气法論水瀉論血痢論水腫論兩脇脹滿吞酸吐酸論腰痛論怔忡不寐

岐天師曰﹕凡人有病气喘嘔咳者﹐乃肺病也。肺乃金髒﹐又嬌髒也。居於心之上﹐瓣如蓮花﹐色紅蒂紫。咽管之下﹐卽是肺經﹐司气之出入﹐不容食物。咽之上有會厭在﹐卽小舌頭也。會厭遮住咽門。飲食之類﹐始能直入食管﹐而下通於胃。倘人飲食之時多言﹐會厭不及遮咽門﹐設或米食之類﹐入於气管﹐則必咳不已。可見气管不容一物﹐可知藥亦不熊直入也。治肺之法﹐正治甚難﹐當轉治以脾。脾气有養﹐則土自生金﹐咳嗽自己。故五臟之中﹐除肺一經之外﹐俱可正治﹐獨肺經不可正治。然則肺經生癰瘍﹐何以治之耶。用元參一兩﹐生甘艸一兩﹐金銀花八兩﹐當歸二兩﹐水煎服。﹝批﹞淸金消毒湯﹞。

加麥冬一兩。數品中﹐惟麥冬乃淸肺火之品﹐余俱入脾﹑入肝﹑入心之藥﹐而用之者何也﹖蓋入肝則平木﹐而不必肺金用力以制之﹐則肺金得養矣﹔入脾則脾土能生肺金﹐而肺金又得養矣﹔入心經則心火不淩肺金﹐而肺經又得養矣。𨿽前藥乃治心﹑治脾﹑治肝之藥﹐似乎隔一隔二隔三治法﹐其實乃正治肺金也。﹝雷公曰﹕我意方中加白芍三錢更妙﹐平肝火﹐使心火弱﹐不來克肺也。﹞

長沙守仲景張公曰﹕肺經固是嬌髒﹐不可容物﹐然未嘗不可客气。人有久嗽不已﹐服諸補肺之藥不效者﹐遵岐天師之法治之﹐無有不愈。但止服湯藥﹐而不以气入咽門﹐則肺經終難速愈。法當用女子十三歲者﹐呵其气而咽之。每日五更時﹐令女子以口哺口﹐盡力將臍下之气﹐盡送病患口中﹐病患咽下一口﹐卽將女子推開﹐不可摟抱在懷﹐恐動相火也。每日止可呵一口﹐自然服藥有功。但呵气之時﹐切戒不可少動欲心。一動﹐不特無益﹐而有害矣。止可一口﹑二口﹐恐女子有病也。

天師曰﹕脾經之病﹐如水瀉﹐乃脾气不溫。血痢﹐乃過於燥熱﹐而成此癥也。水瀉﹐用白術一兩﹐車前五錢﹐二味煎湯﹐服之立效。﹝批﹞分水神丹﹞。血痢不同﹐有腹痛﹑不痛之分。痛者﹐乃火熱也。用歸尾一兩﹐黃連三錢﹐枳殼二錢﹐白芍一兩﹐廣木香二錢﹐甘艸一錢﹐蘿卜子二錢﹐水煎服。﹝批﹞神丹﹞﹐不痛者﹐乃寒也。白芍三錢﹐當歸三錢﹐蘿卜子一錢﹐枳殼一錢﹐檳榔一錢﹐甘艸一錢﹐水煎服。﹝批﹞神丹。﹞水瀉者﹐乃一時水气侵脾﹐故傾腹而出。用白術以利腰臍之气血﹐用車前以分消其水勢﹐此正治之法也。

張公曰﹕白術﹑車前利腰臍﹐而消水气是矣。然而白術亦能健脾﹐脾健水濕自分﹐原不必借重車前。

車前能通竅而安髒气﹐亦不止分消已也。髒安則水濕之气自消﹐各有專能。

又能分助﹐所以奏效如神耳。

天師曰﹕血痢者﹐乃肝經來克脾土也。𨿽因脾土之濕﹐又加暑熱暗侵﹐瓜果內傷所致。然終因肝木太旺無制﹐淩脾土而然也。故方用白芍﹑當歸滋肝而平木﹐肝木得養﹐不來下克脾土﹐則土亦得養﹐而血痢自痊矣。

張公曰﹕血痢𨿽有痛﹑不痛之分﹐其實皆火邪而挾濕气也。論理二方俱可通治﹐而天師分別痛﹑不痛之分﹐乃愼之也。二方出入加減﹐各爲神效﹐正不必畏首畏尾﹐一用之於痛﹐一用之於不痛也。蓋火邪帶濕气﹐居於腸脾之際﹐不得奔下﹐未有不急而後重者。妙在用當歸﹑白芍滑而利之﹐則火邪利於直下﹐不止平肝木而救脾土也。

天師曰﹕水腫之病﹐亦土不能克水也。方用牽牛三錢﹐甘遂三錢﹑水煎。一服卽大瀉水斗餘﹐臌脹盡消。此則直奪其水勢﹐而土得其平成矣。﹝批﹞消水神方。雷公曰﹐此方固神奇﹐俱各用三錢似太多﹐減去各一錢則不過猛矣﹐病去而不傷本。﹞病未盡去﹐可以再進﹐亦不失中和之道﹐但二味藥性峻烈﹐過於猛矣﹐人疑非正治之法。然水勢滔天﹐必開決其水口﹐則水旋消。此二味之中病源﹐妙在於猛也。第服此二味之後﹐切不可食鹽﹐一食鹽﹐則前病重犯﹐不可救矣。此乃不知禁忌﹐自犯死癥﹐非藥之故也。今人一見牽牛﹑甘遂﹐視爲必死之品﹐過矣。水腫之病﹐必須以手按足面如泥者﹐始可用此二味正治。否則﹐按之不如泥﹐隨按而皮隨起者﹐非水也﹐當作气虛﹑腎虛治之﹐不可以此二味輕投以殺之也。﹝批﹞何言之當也。﹞

張公曰﹕水腫治法甚多﹐獨此二味奇妙通神。其次用雞屎醴﹑然雞屎醴終不若此二味之神。蓋雞屎醴有毒﹐而此無毒也。牽牛性𨿽猛﹐得甘遂而遲矣﹔甘遂性𨿽緩﹐得牽牛而快矣。兩相合而兩相成﹐實有妙用。此方蓋余方也﹐天師取之以救天下﹐余何可自立而自譽之﹐止言其相成有如此。

心經之病﹐怔忡不寐等癥﹐乃心血少也。方用人參三錢。丹參二錢﹐麥冬三錢﹐甘艸一錢﹐茯神三錢﹐生棗仁五錢﹐熟棗仁五錢﹐菖蒲一錢﹐當歸三錢﹐五味子一錢﹐水煎服。﹝批﹞安寐丹。妙。﹞此方之妙﹐妙在生﹑熟棗仁各五錢﹐而以諸補心之藥爲佐使。蓋棗仁乃安心上不寐之聖藥﹐生用使其日間不臥﹐熟用使其夜間不醒也。日夜旣安﹐則怔忡自定﹐又何必用虎睛﹑琥珀﹑丹砂之多事哉。

肝經之病﹑兩脇脹滿﹐吞酸吐酸等癥﹐乃肝木之郁也。正治之法﹐方用白芍五錢﹐柴胡二錢﹐炒梔子一錢﹐蒼術一錢﹐茯苓一錢﹐神曲五分﹐半夏一錢﹐甘艸一錢﹐丹皮三錢﹐水煎服。﹝批﹞气爽丹﹐雷公曰﹕此方尙可加當歸三錢﹐以生肝血。此方之妙﹐妙在用白芍﹑丹皮﹑柴胡也。蓋三味乃肝木專經之藥﹐而芍藥尢善平肝﹐不去遠淩脾土。土得養而木益舒﹐木舒而气爽﹐痛自除﹐吐漸止也。﹞

腎經之病﹐如腰痛之癥﹐用杜仲一兩﹐破故紙五錢﹐各鹽水炒﹐熟地三兩﹐白術三兩﹐胡桃二兩﹑各爲末﹐蜜爲丸每日饑而服之﹐白滚湯送下一兩﹑服完自愈。此方之奇﹐奇在白術乃脾經藥也﹐何以爲正治腎經。不知白術最利腰臍﹐腰臍利則水濕之气不畱於腎宮﹐又用熟地﹑杜仲﹐純是補水之藥﹔而胡桃與破故紙同用﹐又有相濟之功﹐補腎火以生腎水﹐謂非正治得乎。岐天師不講者﹐未必非畱以待我補。余所以又補心肝腎三法﹐願人細思而用藥也。

華君曰﹕是傳余文也﹐無方。

孫眞君曰﹕治肺有隔一﹑隔二﹑隔三之治﹐其實原正治肺經。此種議論﹐大開聾。凡肺病皆宜如此治之﹐勿謂天師專治肺癰立論﹐而不通於凡治肺病也。

按血痢癥﹐張公槪指爲火邪挾濕﹐此特就壯實人之血痢言之也。然內傷勞倦﹐與中气虛寒人﹐脾不攝血﹐往往脾濕下乘而成血痢。每以理中湯加木香﹑肉桂﹐補中益气湯加熟地﹑炒黑漧薑治之而愈。但火邪之血﹐色必鮮紅﹐脈必洪緩。口必消渴﹐而喜飲冷﹐小便必熱澀而赤濁。內傷之血﹐色必鮮而紫暗﹐或微紅淡白﹐脈必微細而遲﹐或浮澀而空﹐口不渴﹐卽渴而喜飲熱湯﹐小便不澀不亦﹐卽赤而不熱不濁可辧。﹝李子永識。﹞

昔賢論腫癥﹐與此不符。大槪以隨按而起者爲水腫﹐按肉如泥者爲气虛。附之以俟臨癥者之自考。﹝李子永識。﹞

卷一﹝禮集﹞

反醫法

論發狂見鬼論發狂不見鬼論中風墮地論卒倒不知人。

天師曰﹕凡人有病發狂如見鬼狀﹐或跌倒不知人﹐或中風不語﹐或自臥而跌在牀下者﹐此皆正气虛而邪气犯之也。似宜正治邪爲是﹐然而邪之所湊﹐其气必虛﹐不治其虛﹐安問其餘。此所以急宜固其正气﹐而少佐以祛痰﹑祛邪之藥爲妙。如發狂見鬼者﹐乃虛也﹐方用人參一兩﹐白術一兩﹐半夏三錢﹐天南星三錢﹐附子一錢﹐大劑灌之﹐狂自定矣。﹝批﹞祛狂至神丹方。妙。﹞或倒不知人﹐乃气虛也﹐亦用前方主之。或中風不語者﹐以人參一兩﹐天南星三錢﹐生半夏三錢﹐生附子一个﹐名爲三生飲﹐急灌之。又自臥跌牀下者﹐卽中風類他﹐又名屍厥﹐亦以三生飲救之。

發狂不知人而不見鬼者﹐乃熱也﹐不可與前湯。此見鬼爲虛﹐而非實熱。方用人參﹐同入於祛痰﹑祛邪之藥內﹐乃因其反而反治之也。

跌倒不知人﹐𨿽因气虛﹐然未有無痰而能跌倒者﹐旣跌倒﹐亦未有不知人者﹐故必須祛痰﹐而佐以助正之藥﹐此前方之所以可兼治之也。

中風與墮地之癥。純是气虛。气虛之人﹐未有不生痰者。痰重﹐卒中卒倒﹐有由來也。然則徒治其痰﹐而不補其气﹐卽所以殺之也。三生飲妙在用生人參一兩﹐同生附﹑半夏﹑南星祛邪蕩滌之藥﹐駕馭而攻之。譬如大將登壇﹐用虎賁之士﹐以掃蕩羣妖﹐必能活生人於殺人之中。若徒正治其邪﹐而不反治其本﹐則十人九死﹐冤鬼夜號﹐誰之咎歟。﹝批﹞純。﹞

張公曰﹕發狂見鬼﹐明是虛而痰中之。用半夏﹑南星附子以祛痰﹐不用人參﹑白術之多﹐何以驅駕之而成功哉。此方之妙﹐不特治發狂見鬼如神﹐而治中風不語。卒倒不知人﹐亦神妙之極﹐蓋气虛而後痰中也。岐天師分析甚精﹐又引三生飲以治中風等癥。其實前方除發狂不見鬼﹐不可用此方﹐其餘無不可治﹐正不必又用三生飲也。然三生飲亦是奇方﹐亦可采用之。總之﹐斟酌於二方之間﹐無不可起生人於死人之中也。

發狂不見鬼。明是內熱之癥﹐岐天師不立方者﹐待余補之也。方用人參三錢。白芍三錢﹐白芥子三錢﹐半夏三錢﹐天南星二錢﹐黃連二錢﹐陳皮一錢﹐甘艸一錢﹐水煎服。此方妙在用黃連。蓋厥深則熱亦深﹐去其熱則厥自定。黃連入心﹐引諸補心之味﹐同羣相濟﹐或補或瀉。譬如人家相爭﹐嚷於一室﹐親朋各爲勸解。自然怒气平而悔心發﹐黃連之用於補劑之中﹐正此意也。

華君曰﹕是傳余之文﹐無有他方。我尙有數語﹐請載於後。中風等癥﹐非大加人參﹐以祛駕其邪﹐則痰不能開﹐而邪不能散。方中妙在用人參至一兩﹐始有力量。否則﹐少用反爲痰邪所使﹐又安能助制附子﹐以直蕩羣妖哉。

雷公曰﹕妙極﹐各闡發無遺﹐無可再談。

眞聖人之言。﹝李子永識。﹞

卷一﹝禮集﹞

順醫法

論气虛胃虛

天師曰﹕凡人有病气虛者﹐乃身子羸弱﹐飲食不進﹐或大便溏泄﹑小便艱澀。方用人參一兩﹐茯苓三錢﹐白術五錢﹐陳皮一錢﹐甘艸一錢﹐澤瀉一錢﹐車前一錢﹐水煎服。此乃病欲下行﹐而隨其性而下補之也。方中用人參爲君者﹐開其胃气。胃爲腎之關﹐關門不開﹐則上之飲食不能入﹐下之糟粕不能出﹐妙在用人參以生胃土﹐而茯苓﹑車前能分消水谷也。且胃之性最喜溫和﹐不喜過濕﹐濕則必上壅嘔﹐下積而瀉矣。今順土之性而溫補之﹐則飲食自進﹐而大小便各安其位矣。

張公曰﹕此方生胃土以消水谷﹐誰曰不然﹐然而不止生胃土也﹐且能健脾。脾健則胃气益開﹐而胃气益壯。方中最妙用白術也﹑白術上利胃而下健脾﹐且能祛濕以生腎。有此大功﹐則大小便得脾腎之气而能開能合。下旣通達﹐又何患飲食之不進乎﹐吾見其飽食而無礙也。

服前方而不愈者﹐兼服八味丸以補土母﹐蓋八味丸最能實大腸利膀胱也。﹝李子永識。﹞

卷一﹝禮集﹞

逆醫法

論气喘上逆論雙蛾論腎虛大吐

天師曰﹕凡逆癥甚多﹐不止厥癥一門也。如气喘而上者﹐逆也﹐人以爲气之有餘也﹐殊不知气盛當作气虛﹐有餘認作不足。若錯認作肺气之盛﹐而錯用蘇葉﹑桔梗﹑百部﹑山豆根之類﹐去生便遠。方用人參一兩﹐牛膝三錢﹐熟地五錢﹐山茱萸四錢﹐枸杞子一錢﹐麥冬五錢﹐北五味一錢﹐胡桃三个﹐生薑五片﹐水煎服。﹝批﹞安喘至聖丹。雷公曰﹕妙極。然天師止言肺經之虛﹑腎水大耗之气喘也﹐而未嘗論其腎火之逆﹐挾肝气而上衝之气喘也。𨿽其癥輕於腎水大耗之病﹐而气逆作喘則一也。病甚則有吐粉紅之痰者。此腎火炎燒﹐肺經內熱﹐不能克肝﹐則木寡於畏﹐龍雷之火愈爲升騰﹐法當淸其內熱。方用地骨皮一兩﹐沙參一兩﹐麥冬五錢﹐白芥子二錢﹐白芍五錢﹐甘艸三分﹐桔梗五分﹐丹皮二錢﹐水煎服﹐方名淸熱止喘丹。此方之妙﹐妙在地骨以淸骨髓中之內熱﹐沙參﹐丹皮以養陰﹐白芍以平肝木中之火﹐麥冬以淸肺中之火﹐加甘艸﹑桔梗引入肺經﹐則痰嗽自除﹐而气喘亦定﹐孫眞人曰﹕何論之奇辟乃爾﹐我有一奇方以附後。﹞此方絕不去治肺經﹐而正所以治肺也。蓋人生肺气﹐夜臥必歸气於腎中﹐此母居子捨之義也﹐今因色欲過度﹐腎水大耗﹐肺金日去生之。久之﹐則不特腎水虛﹐而肺金亦虛。譬如家有浪子﹐日費千金﹐母有積蓄﹐日日與之﹐傾囊倒篋﹐盡數交付其子﹐後將安繼﹖是子貧而母亦貧矣。一遇外侮之侵﹐將何物解紛﹖而外侮又復恐嚇之﹐逃之子捨﹐以避其鋒﹔而子家貧乏﹐無以奉母﹐又必仍復還家﹐以受外侮之淩逼﹐勢不至不死不已。今腎水旣虧﹐而肺金又耗﹐外受心火之傷﹐中受肝木之橫﹐脾土又下﹐不來生水﹐則轉輾難藏﹐於是仍返而上喘。幸有一綫元陽未絕﹑所以不死。苟不大劑急救其腎﹐使貧子來偸竊﹐又何以肺金有養哉。況貧子暴富﹐不特母家亦富﹐而外侮亦不敢欺淩矣。此不治肺而正所以治肺也。或疑人參乃肺脾之藥﹐旣宜補腎﹐不宜多用人參。不知腎水大虛﹐一時不能驟生﹐非急補其气﹐則元陽一綫必且斷絕。況人參少用則泛上﹐多用則下行﹐妙在用人參至兩許﹐使能下達病源。補气以生腎水。藥中熟地。山茱萸之類﹐同气相求﹐直入命門﹐又何患太多之病哉。若病重之人﹐尢宜多加﹐一兩尙欠也。但喘有不同﹐有虛有實。初起之喘多邪實﹐久病之喘多气虛﹐邪實者﹐喘必擡肩﹔气虛而喘者﹐微微气急耳。余所論乃久病之喘。若初起之喘﹐若四磨﹑四七湯。得一劑卽止。此病逆而藥亦逆之也。

張公曰﹕肺金補子之義﹐已講透徹無遺﹐余再出一論以廣之。肺气旣弱﹐自然不能克木﹐肝木無制﹐必然气旺﹐气旺必來淩脾胃之土。脾胃卽受制於肝木﹐則何能來生肺金耶。方中十劑之中﹐或間加柴胡五分﹑白芍五錢﹑熟地倍加一兩﹐同前方煎飲﹐未必無小補也﹐蓋欲平肝﹐自必旺其土﹐土旺則金有不生者乎。此亦反治之義耳。

天師曰﹕更有人病雙蛾者﹐人以爲熱也。喉門腫痛﹐痰如鋸不絕﹐茶水一滴不能下咽﹐豈非熱癥﹐然而痛𨿽甚﹐至早少輕﹔喉𨿽腫﹐舌必不燥﹕痰𨿽多﹐必不黃而成塊。此乃假熱之癥也。若以寒涼之藥急救之﹐下喉非不暫快﹐少頃而熱轉甚。人以爲涼藥之少也﹐再加寒涼之品﹐服之更甚。急須刺其少商之穴﹐出血少許﹐喉門必有一綫之路開矣。急以附子一錢﹐熟地一兩﹐山茱萸四錢﹐麥冬三錢﹐北五味三錢﹔牛膝三錢﹐茯苓五錢﹐煎服﹐﹝批﹞消火神丹。﹞下喉一聲響亮﹐其火勢熱癥﹐立時消散。蓋少陰之火﹐直如奔馬﹐凡人腎水大耗者﹐腎中元陽不能下藏。蓋無水以養火﹐而火必上越也﹐日日衝上﹐而咽喉口小﹐不能任其出入﹐乃結成腫痛﹐狀似雙蛾﹐實非雙蛾也。方中妙在用附子辛熱之藥﹐引尢雷之火下藏於窟宅。夫龍雷之火﹐乃相火也﹐喜水而不喜火﹐故藥中熟地﹑山茱之類﹐純是補陰之味﹐使火有所歸而不再沸。此因其逆勢而逆導之也。

喜水而不喜火。喜水者﹐喜眞陰之水也﹐而非寒涼之水不喜火者﹐不喜邪气之火也﹐而非辛熱之火。

日重夜輕﹐治之最易。用山豆根三錢﹐半夏一錢﹐桔梗三錢﹐甘艸一錢治之。一劑立愈﹐而非逆癥可比耳。

張公曰﹕陰虛雙蛾之癥﹐余更有治法。用附子一錢﹐鹽水炒成片﹐用一片含在口中﹐立時有路﹐可以用湯藥矣。後以八味丸一兩﹐白滚水送下﹐亦立時而愈﹐可與岐天師方並傳。

天師曰﹕更有大吐之癥﹐舌如芒刺﹐雙目紅腫﹐人以爲熱也。不知此乃腎水漧槁﹐火不能藏﹐水不能潤﹐食入卽出耳。法當用六味地黃湯﹐一料煎服﹐恣其吞飲﹐則餘火下息﹐而飲食可入。蓋胃爲腎之關﹐胃中之火﹐必得腎中之水以潤之。腎水耗﹐不能上潤脾胃﹐則胃火沸騰﹐湧而上出﹐以致雙目紅痛﹐舌如芒刺也。但此癥時躁時靜﹐一時而欲飲水﹐及至水到﹐又不欲飲﹐卽彊飲之﹐又不十分寬快﹐此乃上假熱而下眞寒也。理宜六味湯內﹐加附子﹑肉桂﹐煎湯與飲﹐始合病源。而今止用六味地黃湯者何﹖蓋腎𨿽寒而胃正熱。溫腎之藥﹐必經過胃經﹐熱性發作﹐腎不及救﹐而胃反助其邪火之焰﹐則病勢轉添。不若竟用六味地黃湯﹐使其直趨腎宮﹐𨿽經過胃中﹐不致相犯﹐假道滅虢﹐不平胃而胃自平矣。此亦逆治之法也。﹝批﹞孫公曰﹕眞絕奇之論。﹞

張公曰﹕余立地黃丸﹐原所治武帝之消渴也﹐不意可以治此等之癥﹐實有奇功。今又得岐天師暢爲發明﹐將方之功效﹐盡情表出﹐余之幸也。不獨余之幸也﹐願世人畱意。此方治上假熱而下眞寒者﹐無不神妙﹐奏功如響﹐非惟大吐之癥宜之耳。

華君曰﹕是傳予之文﹐而子之文更多可喜也。然予更有數語﹐雙蛾陰癥﹐最難治而最易治也。不知其竅而最難﹐知其法而最易。予常爲人治此病。用附子一枚﹐以鹽一合﹐水煮透﹐令其口含一片﹐而火勢立止。然後以六味湯﹐大劑飲之﹐不再發﹐神方也。

大吐之癥﹐先以手擦其腳心﹐使滚熱﹐然後以附子一枚煎湯﹐用鵝翎掃之﹐隨幹隨掃﹐少頃卽不吐矣﹐後以六味丸湯﹐大劑飲之﹐卽安然也。

气喘之癥﹐莫妙用天師方﹐大劑飲之必生﹐無他方法也。

孫眞君曰﹕天師論喘癥奇辟﹐然予亦有方。用人參一兩。北五味一錢﹐麥冬二兩﹐牛膝三錢﹐胡桃三个﹐生薑汁三匙﹐水煎服。﹝批﹞天師曰﹕妙絕。﹞此方之妙﹐妙在麥冬用至二兩。蓋喘病𨿽是腎虛﹐畢竟肺虛不能生腎水也﹐腎水不能速生﹐必須補气以生之。然徒用參以補气﹐未免水虧而火愈旺﹐今反用麥冬以滋腎水之母﹐則人參亦從之以生肺﹐而不去助火矣。肺有養而水自生﹐又何患火之不能制哉。

往往有气喘而脈微澀者﹐用熟地一二兩﹐當歸六七錢。甘艸一錢﹐治之而愈。此名貞元飲。婦人最多此癥。﹝李子永識。﹞

卷一﹝禮集﹞

內治法

論肺癰論肝癰論腸癰

天師曰﹕內治者﹐言人有病在臟腑而治之也。人有肺癰。腸癰﹑肝癰者﹐必須從內消之也。然而治法不同。肺癰方﹕用元參三兩﹐麥冬三兩﹐生甘艸五錢﹔金銀花十兩﹐先用水十碗﹐煎湯四碗﹐取二碗浸前藥﹐加水二碗﹐又煎之﹐煎一碗服之﹐二劑卽愈。其餘湯二碗﹐再煎二煎。﹝批﹞救肺敗毒至聖丹﹐妙。﹞

肝癰方。用白芍三兩﹐當歸三兩﹐炒梔子三錢﹐生甘艸三錢﹔金銀花十兩﹐水十碗﹐煎取四碗﹕分二碗泡前藥﹐再加水二碗同煎﹔渣又加水二碗﹐同金銀花汁兩碗﹐煎一碗服二劑愈。﹝批﹞救肝敗毒至聖丹﹐妙。﹞

腸癰方﹕用金銀花八兩﹐煎水二碗﹐當歸三兩﹐地楡一兩﹐薏仁五錢﹐水十五碗﹐煎二碗﹐分作二服。上午一服。臨睡一服﹐二劑愈。﹝批﹞救腸敗毒至聖丹﹐妙。﹞蓋癰生胸腹之內﹐無不生於火與邪﹐若外用末藥調敷﹐則相隔甚遙﹐必須內消爲得。然癰勢甚急甚大﹐一懷水何能救車薪之火。故必大劑煎飲﹐而火邪自散﹐而癰瘍自消。倘日以敷藥調治於皮膚之外﹐或以小劑而求散於湯餌之中﹐吾見其必死而已矣。

張公曰﹕瘡瘍之疾﹐發於火邪之盛﹐其由來非一日矣。欲消其火邪﹐豈是尋常細小之藥所能去乎。故必多用重藥以劫治之。然而散邪之藥俱耗眞陰﹐多用重用皆能取敗。惟金銀花敗毒而又不傷气﹐去火而又能補陰﹐故必須此品爲君。但此品性純而正﹐乃正人君子也。譬如正人君子﹐必同羣攻擊於羣小之中﹐始不至僨事而召禍。所以必多加至十兩或一斤﹐始可取勝於眉睫。然徒籍此一味﹐又覺勢單力薄。或用麥冬以滋肺﹐或用芍藥﹑當歸以潤肝﹐或用地楡以涼大腸﹑或用甘艸以瀉火﹑或用梔子以淸熱﹐或加薏仁以去濕﹔相助成功﹐各有妙理﹐非泛然而用之者也。

華君曰﹕是傳余文﹐然余更有說。肺癰初起﹐可用此方﹔倘已成形﹐必須外治。用刀刺其肺出膿血﹐而後以神膏敷其口則愈﹐否則有性命之憂也。想天師後必傳方﹐玆不贅耳。後無傳﹐予當傳子。肝癰不可用刺法﹐須用內消內散。

腸癰之癥﹐此方最妙﹐但亦治初起之病也。久則內必出毒﹐更當另用奇方﹐以助其潰膿。方用生甘艸三錢﹐金銀花二兩﹐地楡一兩﹐當歸二兩﹐牛膝一兩﹐乳香三錢﹐沒藥三錢。水先煎甘艸五味﹐取一碗﹐調乳香﹑沒藥末三錢飲之﹔渣水再煎一碗﹐又調乳香﹑沒藥末三錢飲之。大約早服頭煎晚服二煎﹐二劑必全好矣。﹝批﹞淸腸消毒丹﹞。此天師傳予而未傳子也﹐意者畱以待予耶﹐不然﹐何各以盡言﹐獨此方尙未傳完耶。

岐天師曰﹕是畱之以待華君傳子也。

卷一﹝禮集﹞

外治法

論陽癥癰疽論陰癥癰疽

天師曰﹕人有背生癰疽﹐或生於胸腹之間﹐或生於頭面之上﹐或生於手足之際﹐皆是五日之內﹐猶當內散﹕五日之外﹐必須動刀。內散方﹕金銀花四兩﹐蒲公英二兩﹐生甘艸二兩﹐當歸二兩﹐天花粉五錢﹐水煎服。一劑卽消﹐二劑全愈﹐不必三劑。金銀花專能內消瘡毒﹐然非多用則力輕難以成功﹔生甘艸一味已足夠毒﹐況又用之於金銀花內﹐蓋足以散邪而衛正﹕蒲公英陽明經藥也﹐且能散結逐邪﹔天花粉消痰聖藥﹔當歸活血﹐是其專功。血不活所以生癰﹐今血活而癰自愈。此方之所以奇而肆也。﹝批﹞消毒神聖丹。﹞倘若不曾服過敗毒之散。以致成膿奔潰﹐外口必小﹐而內宅自大。譬如賊居深山﹐關隘必窄﹐而其中巢穴﹐自必修廣。

若不直搗其堅。則延蔓無已﹐勢必民化爲盜。故須用金刃﹐去其口邊之腐肉﹐使內毒之气不藏。刀用三寸長﹐闊止三分﹐兩邊俱利﹐其鋒濃半分﹐少尖一邊。手執定﹐眼看定﹐心注定﹐一刀橫畫﹐一刀直畫。

人必少厥﹐不必驚惶﹐少頃自定。後以末藥敷於膏藥之上貼之﹐大約一个膏藥﹐敷末藥二錢﹐粘貼卽止痛﹐敗膿盡出。一連三日﹐卽消盡矣。內用煎方﹕當歸一兩﹐黃五錢﹐人參一錢﹐荊芥一錢。金銀花二兩﹐生甘艸三錢﹐水煎服﹐二劑可已﹐不須多服。﹝批﹞敗毒聖神丹。﹞此治陽癥瘡瘍之法也。陽癥瘡癰﹐必然突起寸餘﹐其色紅腫發光﹐疼痛呼號者是。若陰癥癰疽﹐內消之法﹐與陽癥同治﹐至於破潰之治法﹐絕不相同。大約陰癥癰疽﹐其色必黑暗﹐痛亦不甚﹐但覺沈沈身重﹐其瘡口必不突起﹐或現無數小瘡口﹐以欺世人。急用附子三錢﹐人參三兩﹐生黃三兩﹐當歸一兩﹐金銀花三兩﹐白芥子二錢治之。麥冬可加三錢﹐元參不可用也。﹝批﹞散寒救陰至聖丹﹞

總陰癥宜用溫熱散之﹐不可用寒涼解之也。外用膏藥﹐加生肌末藥五錢貼之﹐一日兩換始可。蓋陰癥癰疽﹐多生於富貴膏粱之客﹐功名失志之人。心腎不交﹐陰陽俱耗﹐又加憂愁抑鬱﹐拂怒呼號﹐其气不散﹐乃結成大毒。無論在背在頭﹐在腹在脇﹐在手在足﹐俱是危癥。若服吾藥﹐又用吾膏藥﹐無不生全。蓋陽癥可以涼解﹐而陰癥必須溫散也。膏藥方開後﹕金銀花一斤﹐生地八兩﹐當歸三兩﹐川芎二兩﹐牛膝一兩﹐丹皮一兩﹐麥冬三兩﹐生甘艸一兩﹐荊芥一兩﹐防風五錢﹐黃三兩﹐茜艸根五錢﹐人參五錢﹐元參五兩﹐用麻油五斤﹐煎數沸﹐將藥渣濾出﹐再熬﹐將成珠﹔入後藥﹕廣木香一兩﹐黃丹二斤﹐炒飛過去砂﹐沒藥一兩﹐乳香一兩﹐血竭一兩﹐象皮爲末五錢﹐麝香一錢﹐各爲細末﹐入油中﹐少煎好﹐藏瓷罐內用之。每一个用一兩﹐大約發背瘡必須用一兩﹐其餘瘡口﹐量大小用之。﹝批﹞陰陽至聖丹。雷公曰﹕何論之妙而方之奇也。﹞

末藥方﹕人參一兩﹐冰片一錢﹐乳香去油三錢﹐透明血竭五錢﹐三七末一兩﹐兒茶一兩﹐水飛過去砂﹐川倍子一兩﹐藤黃三錢﹐貝母二錢﹐輕粉一錢﹐各爲絕細末﹐以無聲爲度。此膏藥與末藥﹐神奇無比。發背外﹐其餘瘡口﹐不消二个﹐陰癥不消三个。祕之。﹝批﹞陰陽至聖丹。孫公曰﹕眞奇方也。﹞

張公曰﹕瘡瘍吾方已傳之矣﹐可附於末。

癰疽最難治﹐外尙未現眞形﹐內已先潰大穴。古人云﹕外大如豆﹐內大如拳﹐外大如拳﹐內大如盤﹐信不爽也。

凡人一見背有瘡口外現者﹐不可小視之﹐急用蒜切片一分濃﹐貼在瘡口上﹐用艾火燒之。痛者燒之不痛﹐不痛者燒之知痛而止﹐切不可不痛卽止﹐而痛者亦止也。此法最妙﹐世人不識﹐而我特表而出之﹐以治發背之初起者。蓋一經灸之﹐則毒隨火化﹐以火攻火﹐又何疑焉﹐願世醫畱意。

華君曰﹕傳子法尢奇﹐傳予之方不然也。癰疽方﹕用金銀花三兩﹐生甘艸三錢﹐蒲公英三錢﹐當歸一兩﹐天花粉五錢﹐水煎服。予之方少異天師傳子之方。然天師見今日气體﹐更薄於三國之時﹐所以藥味攺輕爲重﹐止天花粉一味﹐分兩相同﹐想因痰不可大攻故也。然予方亦奇甚﹐不可輕視。或見瘡勢少輕﹐酌用吾方治之何如﹐亦無不附應他﹐膏藥與末藥方相同。

岐天師曰﹕華君言是。﹝批﹞天師曰﹕妙。﹞

雷公曰﹕我亦有方。治癰疽方﹕用生甘艸五錢﹐金銀花三兩﹐當歸一兩﹐元參五錢﹐天花粉三錢﹐白礬一錢﹐附子一片﹐水煎服﹐初起者﹐一劑卽消﹔腫起者﹐二劑卽消﹐神方也。﹝批﹞更妙之甚。﹞

孫眞君曰﹕我亦有奇方傳子。凡癰初起﹐用白礬一兩﹐金銀花三兩﹐水煎服。一劑卽消﹐發背亦然。

卷一﹝禮集﹞

完治法

論頭痛論腦痛論兩臂肩膀痛論兩足痛腰下痛

天師曰﹕完者﹐如病頭痛﹑腦痛﹑手足兩臂疼痛﹑兩肩背疼痛﹑腰以下痛﹐不必支解刀破﹐囫圇而治之也。如頭痛者﹐用黃酒一升﹐入細辛一兩﹐川芎三兩﹐白芷一兩﹐煮酒﹐一醉而愈。

張公曰﹕此等治法﹐世人不知﹐亦不敢用﹐我爲開導之。頭痛至終年累月﹐其邪深入於腦可知﹐一二錢之散藥﹐安能上至巓頂﹐而深入於腦中﹐必多用細辛﹑川芎﹑白芷以大散之也。或疑散藥太多﹐必損眞气﹐恐頭痛未除﹐而眞气先行散盡。誰知風邪在頭﹐非多用風藥﹐必難成功﹐有病則病受之﹐何畏哉。一醉而愈﹐此方信而不必疑者也。惟是旣愈之後﹐必須用熟地五錢﹐芍藥五錢﹐當歸五錢﹐川芎一錢﹐山茱萸三錢﹐麥冬三錢﹐水煎服。四劑爲妙。﹝批﹞補血生水湯。妙。﹞

天師曰﹕腦痛用黃酒一升﹐柴胡五錢﹐白芍三兩﹐辛夷三錢﹐郁李仁五錢﹐麥冬五錢﹐桔梗三錢﹐甘艸一錢。水三碗﹐煎湯﹐入前酒飲之﹐一醉而愈。量好者﹐再飲之以酒﹐必以醉爲度。﹝批﹞淸腦平灑丹。﹞

張公曰﹕腦痛之病﹐乃風入膽經也。膽應於腦﹐故腦痛。人以用柴胡太多﹐過於辛散﹐不知有白芍以和之﹐則不散气而轉能散邪。辛夷﹑郁仁﹐皆入膽之妙品﹔桔梗﹑甘艸﹐又入肺之妙藥。膽病何以又兼治肺﹐不知鼻上通於腦﹐腦熱則必下流淸水﹐久則必成鼻淵矣﹔兼治其肺﹐則肺气淸肅﹐自去平膽木之旺﹐而淸涕不致下行﹐此立方之神妙有如此。

天師曰﹕兩臂痛與兩肩膊痛﹐亦用黃酒二升﹐當歸三兩﹐白芍三兩﹐柴胡五錢﹐羌活三錢﹐半夏三錢﹐陳皮五錢﹐白芥子三錢﹐秦艽三錢﹐附子一錢。水六碗﹐煎二沸﹐取汁﹐入黃酒內﹐一醉爲度。

張公曰﹕臂與肩膊﹐乃手經之病﹐肝气之郁也。妙在用白芍爲君﹐以平舒肝木之气﹐不來侵克脾胃之气﹔而柴胡﹑羌活﹐又善去風﹐且直走手經之上﹔而秦艽亦是風藥﹐兼附而攻﹐邪自退出﹔半夏﹑陳皮﹑白芥子﹐皆祛痰聖劑﹐風邪去而痰不畱﹔更得附子﹐無經不逐﹐又何有餘邪之尙存哉﹐自然一醉而愈也。

天師曰﹕兩足痛﹑腰以下痛﹐用黃酒二升﹐黃半斤﹐防風五錢﹐薏仁五兩﹐杜仲一兩﹐茯苓五錢﹐車前子三錢﹐肉桂一錢。水十碗﹐煎二沸﹐取汁二碗﹐入酒內﹐一醉而愈。

以上皆風入四肢﹑頭項﹑背間﹑腰以下也﹐借黃酒一味﹐無經不達﹐引其藥味﹐而直入病中也。此所謂完全治法也。

張公曰﹕腰足痛﹐明是腎虛而气衰﹐不能運動﹐更加之濕﹐自必作楚。妙在不補腎而單益气﹐气足則血生﹐血生則邪退﹔又助之薏仁﹑茯苓﹐車前之去濕﹐濕去則血更活矣。況更助之杜仲之健腎﹐肉桂之溫腎﹐防風之蕩風乎。相畏而相使﹐相佐而相成﹐必然之理也。

華君曰﹕此一門未嘗傳予﹔無可論。

雷公曰﹕頭痛予有神方傳子﹐方用川芎一兩﹐沙參一兩﹐蔓荊子二錢﹐細辛五錢。水二碗﹐煎八分﹐加黃酒半碗﹐調勻。早晨服之﹐一劑永不再痛。此方妙在用沙參。蓋沙參補陰﹐原不入腦﹐今用於川芎之中﹐而蔓荊﹑細辛直走於巓﹐則沙參不能下行﹐不得不同羣共入於腦中。夫腦痛者﹐因腦陰之虛﹐風得畱之而不去。今補其腦則風不能存﹐而腦痛自愈﹐而頭痛亦除矣。此方不特治頭痛﹐兼治腦疼﹐無不神效。更有一方﹐治腰痛如神。方用白術三兩﹐芡實二兩﹐薏仁三兩﹐水煎服。一劑卽愈。

此方妙在用白術﹐以去腰間之濕气﹔而芡實﹑薏仁﹐又是去濕之物﹐濕去而腰臍自利。汝老年恐有腰痛之疾﹐可服吾方﹐自無痛楚。亦只消一劑﹐多則陽旺﹐反非學道人所宜﹐妙極之方也。此方治夢遺亦神效﹐亦只消一劑。天師之言也。

﹝凡頭痛因風寒者﹐藥宜酒煎﹔因火邪者﹐藥宜茶淸﹐李子永識。﹞

卷一﹝禮集﹞

碎治法

論癅論癭論治頑癬論接舌生舌論生齒固齒

碎治法最奇。人有病腹中結﹐或成虫形﹑鳥形﹑蛇形。

各藥不愈﹔或頭內生鵲﹐手內生鳩之類﹐必內無異癥﹐而外顯奇形﹐如癭如癅之類﹔必須割去癅癭﹐去其鳥鵲﹐始能病愈。然此猶是節外生枝﹐𨿽動刀圭﹐無傷五內﹐用生肌之藥一敷上﹐卽如無病之人。獨是腦內生虫﹐必須劈開頭腦﹐將虫取出﹐則頭風自去。至於腹中龜蛇鳥虫之類﹐亦必割破小腹﹐將前物取出﹐始可再活。第術過於神奇﹐不便畱方﹐存此說以見醫道之奇有如此。論其治法﹐先用忘形酒﹐使其人飲醉﹐忽忽不知人事﹐任人劈破﹐絕不知痛癢﹐取出虫物﹐然後以神膏異藥﹐縫其破處﹐後以膏藥貼敷﹐一晝夜卽全好如初。徐以解生湯藥飲之﹐如夢初覺﹐而前癥頓失矣。自靑囊傳後﹐華君獲罪之後﹐失傳者數千載矣﹐今再傳術遠公﹐終不敢以此等術輕授﹐使遠公再犯也。前車可鑑﹐勿再重求。子旣以癭癅之類再請﹐吾不敢祕﹐再傳子以全活人可也。

癭癅不同﹐癭者連肉而生﹐根大而身亦大﹔癅者根小而身大也。卽癅之中又各不同﹐有粉癅﹐有肉癅﹐有筋癅﹐有物癅。筋癅不可治﹐亦不必治﹐終身十載﹐不過大如核桃。粉癅則三年之後﹐彼自然而破﹐出粉如綫香末﹐出盡自愈﹐亦不必治也。肉癅最易治﹐用水銀一錢﹐兒茶三錢﹐冰片三分﹐硼砂一錢﹐麝香三分﹐黃柏五錢﹐血竭三錢﹐各爲細末。

將此藥擦於癅之根處﹐隨擦隨落﹐根小者無不落也。物癅則根大﹐最難治。不特而動。無故而鳴﹐或如虫鳴﹐或如鳥啼。必須用刀破其中孔﹐則物自難居﹐必然突圍而出。後用生肌神藥敷之﹐則癅化爲水﹐平復如故矣。此乃不敬神鬼﹐觸犯歲君而得﹐病不可測﹐非理可談﹐故吾《內經》不言﹐然世未嘗無此病也。生肌散開後﹕人參一錢﹐三七根末三錢﹐輕粉五分﹐麒麟血竭三錢﹐象皮一錢﹐乳香去油一錢﹐沒藥一錢﹐千年鍛石三錢﹐廣木香末一錢﹐冰片三分﹐兒茶二錢﹐各爲絕細末﹐研無聲爲度。修合時須用端午日﹐不可使一人見之。

癭不同﹐形亦各異﹐然皆濕熱之病也。由小而大﹐由大而破﹐由破而死矣。初起之時﹐卽宜用小刀割破﹐略出白水﹐以生肌散敷之立愈。倘若失治﹐漸漸大來﹐用藥一點﹐點其陷處﹐半日作痛﹐必然出水。其色白者易愈﹐黃者﹑紅者皆難愈。然服吾藥﹐無不愈也。點藥﹕用水銀一錢﹑硼砂一錢﹑輕粉一錢﹑鵲糞一錢﹑鶯糞一錢﹑冰片五分﹑潮腦五分﹑綠礬一錢﹑皂礬一錢﹑麝香三分﹐爲絕細末。用鍼刺一小孔﹐然後乘其出血之時﹐將藥點上﹐則粘連矣。約用一分﹐以人乳調之﹐點上大如雞豆子。一日點三次﹐第二日必然流水。流水之時﹐不可再點﹐點則過痛﹐轉難收口矣。三日後必然水流盡﹐而皮寬如袋﹐後用煎方﹐必然平復如故。煎方開後﹕人參三錢﹐茯苓五錢﹐薏仁一兩﹐澤瀉二錢﹐豬苓一錢﹐黃一兩﹐白芍五錢﹐生甘艸一錢﹐陳皮一錢﹐山藥三錢﹐水煎服。十劑全消如故。但忌房事一月﹐余無所忌。若犯房事。必破不能收口﹐終身成漏矣。

張公曰﹕碎治之法尙多﹐吾當廣之。人有病手臂生瘡﹐變成大塊﹐如拳頭大者﹐必須用刀割去﹐人必暈絕﹐不可學也。吾有奇方﹐止用小刀﹐略破其皮一分﹐後以末藥敷之﹐卽化爲水﹐神方也。方用人參三錢﹐甘艸一錢﹐硼砂一分﹐冰片一分﹐輕粉半分﹐各爲末。摻之卽化爲水矣。

此方乃化毒奇方﹐不可輕視。更人有肚上生瘡﹐結成頑塊﹐終年不去者﹐亦可照上法治之﹐立效。

凡人有生虫鳥之病於身上﹑臂上﹑頭上者﹐岐眞人已傳妙方﹐何必再傳﹐未有奇於岐眞人者故耳。

有足上生癅如斗大者﹐我有一法﹐不必破碎治之﹐止用鍼輕輕刺一小鍼眼﹐以前藥敷之﹐必流水不止﹐急用煎方治之﹐方用人參三兩﹐黃三兩﹐生甘艸﹑薏仁各五兩﹐白芥子三錢﹐水煎服。二劑卽消盡其水﹐而人絕無憊色。內外雙治之法﹐然終以鍼刺其孔﹐不可爲非碎治也。此方之妙﹐乃補其本源之气﹐又利水而不走其气。刺其孔而出水﹐未免大損元气﹐今補其气﹐又何懼水之盡出哉。此方之所以奇也﹐妙也。

天師曰﹕碎治有七法未傳。一法洗其筋﹐一法破其腦。一法破其腹﹐一法洗其腸﹐一法換其舌﹐一法換其皮﹐一法接其骨也﹐子不信乎﹖非皮也﹐乃言皮內有病﹐而去其皮﹐別生皮也﹐舌有人咬斷而接之也。破其皮血﹔卽癭癅法也。本不宜傳﹐吾子善問﹐再傳二法。皮上生頑癬﹐終歲經年﹐服藥無效﹐擦治無功。用刀削去其頑癬一塊之皮﹐用前生肌藥敷五錢﹐摻之必癢不可當﹐削亦不十分痛。當用麻藥與飲﹐使人不知﹐然後用刀摻藥。麻藥方開後﹕羊躑躅三錢﹐茉莉花根一錢﹐當歸一兩﹐菖蒲三分﹐水煎。服一碗﹐卽人如睡寢﹐任人刀割﹐不痛不癢。換皮後三日﹐以人參五錢﹐生甘艸三錢﹐陳皮五分﹐半夏一錢﹐白薇一錢﹐菖蒲五分﹐茯苓五錢﹐煎服卽醒。蓋羊躑躅專能迷心﹐茉莉根亦能使人不知﹐用菖蒲引入心竅﹐以迷亂之耳。不服人參﹐可十日不醒。後用人參解之者﹐正气盛﹐則邪藥自解﹔各味皆助正之品﹔亦用菖蒲引入心經也。身溫而臥﹐安如酣睡人也。

凡人有被人咬落舌尖﹐或連根咬斷者﹐或一日﹐或二日﹐或半月﹐俱可接之。速用狗舌一條﹐觀其人舌之大小﹐切正如人舌光景﹐將病患舌根伸出﹐病患座在椅上﹐仰面﹐頭放在椅背上﹐以自己手拿住喉嚨﹐則舌自伸出。急將狗舌蘸藥末﹐接在人舌上﹐一交接﹐永不落矣。未藥方開後﹕龍齒用透明者三錢﹐冰片三分﹐人參亦用透明者三錢﹐象皮一錢。生地三錢﹐土狗三个﹐去頭翅﹐地虱二十个。先將人參各項俱研末﹐後用地虱﹑土狗搗爛﹐入前藥末內搗之﹐佩身上三日﹐榦爲末﹐盛在瓶內﹐遇有此等病﹐爲之醫治可也。﹝批﹞接舌神丹﹞此藥末接骨最奇﹐服下神效。骨斷者﹐服一錢卽愈﹐神方也。

聞人說咬落舌頭者﹐以醋漱之﹐可以重長。師曰﹕亂道。肉逢酸則縮﹐豈有反伸出之理﹐要重生必是仙丹。汝旣禱天﹐我當傳子。人參一兩﹐煎湯含漱者半日﹐以一兩參湯漱完﹐然後已﹕再用龍齒末三分﹐人參末一錢﹐麥冬末一錢﹐血竭三分﹐冰片二分﹐土狗一个﹐地虱十个﹐各火焙爲末﹐放在土地上一刻出火气﹔將此末乘人參漱口完時﹐卽以此末自己用舌蘸之使令徧﹐不可將舌卽縮入口中﹐放在外者半刻﹐至不能忍﹐然後縮入可也﹐三次則舌伸長矣。仙丹也﹐奇絕神妙﹐不可思度也。﹝批﹞生舌仙丹。﹞

長齒法﹕方用雄鼠脊骨全副﹐余骨不用﹐尾亦不用﹐頭亦不用﹐骨碎補三錢﹐炒爲末﹐麝香一分﹐熟地﹐身懷之令幹﹐爲末三錢﹐但熟地必須自制﹐切不可經鐵器﹐一犯則前藥俱不效矣﹐生地亦須看一做過﹐經鐵鍼穿孔者卽不效﹐細辛三分﹐楡樹皮三分﹐總之﹐羣藥俱不可經鐵器﹐當歸一錢﹐靑鹽二錢﹐杜仲一錢足矣﹐各爲絕細末。鼠骨去肉不用﹐新瓦上焙榦爲末﹐不可燒焦﹐乘其生气也﹐用一瓷瓶盛之。每日五更時﹐不可出聲﹐將此藥輕擦在無牙之處。三十六擦﹐藥任其自然咽下﹐不可用水漱口﹐一月如是。日間午間擦之更佳﹐亦如前數。

固齒方﹕用雄鼠脊骨一副﹐當歸一錢﹐熟地三錢﹐細辛一錢﹐楡樹皮三錢﹐骨碎補三錢﹐靑鹽一錢﹐杜仲二錢﹐各爲末。裹在綿紙成條﹐咬在牙牀上﹐以味盡爲度。一條永不齒落矣。然亦不可經鐵器﹐經則不效。然汝亦幸虧此藥﹐所以五十外不動搖也。汝後不必愁﹐昨服吾符故也﹐傳汝救人可耳。此藥可救數百人﹐大約一人須用三條。

張公曰﹕洗筋之法最難傳﹐亦最難效﹐止可言治癥可也。筋之縮也﹐由於血之不養﹐然血久不能養筋﹐則筋縮急而不能再生。必須割開皮肉﹐用藥洗之。倘不得其法﹐藥不得眞者﹐必不能成功﹐反致殺人﹐何若不傳之爲妙歟﹐破腦尢不可輕傳﹐曹公非明鑑乎。以生人而輕破其腦﹐則人已死矣﹐又誰信再活乎。喧嘩擾攘之中﹐何能靜思方法﹐而望其重蘇乎。破腹之法﹐腸胃皆見﹐人必如死﹐謂能再生﹐人斷不信。洗腸亦然。此岐天師所以隱而不言﹐而今亦不必輕傳﹐徒取人物議。若換舌換皮﹐岐天師各畱異術﹐今亦安能再助髙深哉。

接舌已奇﹐生舌尢奇﹐非仙傳﹐世人安得此方法乎。願人尊之﹐千萬年而勿失耳。

生齒﹑固齒﹐小術也﹐不足爲異﹐姑存之以備考。而終非破治之法﹐如此當刪去﹐另附於後可存之處可也。

華君曰﹕此傳予之法﹐而無自長舌之方。

卷一﹝禮集﹞

大治法

論痿癥論腎虛如白虎湯癥論汗出如雨不止論直中陰經論治陽明之火

天師曰﹕大治法﹐周身有病﹐統上下左右盡治之也。如气血全虧﹐一身多病﹔或頭痛未已﹐而身骨痛﹔或腹痛未已﹐而四肢盡痛是也。𨿽此等病﹐乃痿癥居多﹐自宜專治陽明胃火。然而胃火旣盛﹐一身上下四肢盡行消瘦﹐又不可專治胃經一門也。方用人參三錢﹐茯苓三錢﹐薏苡仁五錢﹐當歸三錢﹐黃三錢﹐甘菊花一錢﹐元參五錢﹐麥冬一兩﹐陳皮五分﹐神曲五分﹐白芥子三錢﹐白芍三錢﹐熟地一兩﹐水三大碗﹐煎一碗服之。﹝批﹞雙補至神丹。﹞蓋陽明火盛﹐理宜用竹葉石膏湯矣﹐而此偏不用﹐反用參﹑苓﹑﹑熟爲君﹐補其气血者﹐何也﹖胃火過盛﹐已鑠气血﹐再用白虎湯﹐𨿽一時解其火勢之燎原﹐然而焦頭爛額﹐必致重亡其津液。不若用補气血之藥﹐大劑煎飲﹐使水足而火自息。方中宜用元參﹑麥冬﹑甘菊之品﹐純是退陽明之味﹔而陽明卽有火勢之燎原﹐亦能撲滅。況又重加之當歸生血之類﹐以滋化源乎。但諸藥若小其劑﹐則不特無益﹐而反助火勢之飛揚﹐此大治之所以妙也。

大約大治之法﹐施之於虛癥最宜﹐乘其初起﹐胃火有餘﹐卽以大劑與之﹐可以轉敗爲勝。若因循時日﹐畏首畏尾﹐初時不敢用大劑﹐乃至胃气已衰﹐而後悔悟﹐始用大劑遲矣。其病宜用大劑者﹐則發背癰疽﹐切忌小治﹐尢當以大劑與之。另有專門﹐玆不再贅。

張公曰﹕大治實陽明胃火之患﹐不止癰疽發背﹐更有癥如腎虛而火沸騰﹐如白虎湯癥者﹐亦宜用大劑六味地黃湯治之。更有腎水泛上﹐吐痰傾盆者﹐亦宜用六味湯﹐加附子﹑肉桂﹐煎湯數碗﹐大碗飲之而愈﹐皆不可小治之也。凡腎水腎火之虛﹐上焦𨿽現熱癥﹐而其舌終滑而不燥﹐非若陽癥之幹極而起刺也。

更有大汗之癥﹐汗如雨出﹐不可止抑﹐气息又復奄奄﹐不是發狂熱癥﹐若不急用大補之藥﹐則頃刻亡陽而死矣。方用人參三兩﹐白術四兩﹐當歸三兩﹐桑葉十片﹐麥冬三兩﹐北五味三錢﹐黃三兩﹐水煎服。﹝批﹞止汗定神丹。﹞此方純是補气之藥﹐气足則汗止﹐而陽返於命門之宮矣。倘以小小之劑治之﹐又何以補生元气於無何有之鄕哉﹐吾見其立亡而已矣。更有直中陰經之癥﹐陰寒之气﹐斬關直入於腎宮﹐命門之火逃亡﹐而將越出於軀殼之外﹐非用大劑補火之藥﹐何以追散失之元陽而返其宅哉。方用人參一兩﹐白術三兩﹐附子二錢﹐肉桂一錢﹐漧薑二錢﹐水三碗煎服。一劑而愈。﹝批﹞參術附桂湯﹞。此方用人參﹑白術﹐實有妙用﹐驅寒之品﹐而不用此二味﹐寒去而气隨之去矣﹐故必用二味﹐且必須多加﹐而元陽始足可畱於將絕之頃也。此皆大治之法﹐不可不知。

華君曰﹕天師不曾傳﹐予有一論可參觀。陽明之火勢﹐最盛最急﹐若不以大劑退火之藥與之﹐立刻將腎水燒幹矣。然過用寒涼﹐必致轉傷胃气﹐胃气旣傷﹐則胃火益勝。𨿽石膏湯中有人參以救胃气﹐然終不勝攻之大烈也。愚意石膏用一兩者﹐人參必須亦用一兩﹔或石膏用至二三兩﹔則人參斷不可止用一兩﹐必須多加爲妙。卽不敢加至三兩﹐亦必須加至一兩五錢。與其火退之後﹐再用人參﹐何若乘其火盛之時﹐而倍用之。攻補兼施﹐火勢衰﹐而胃气又不復損之爲得也。予治陽明火盛﹐往往奏功如響者﹐人參同石膏兼用﹐而無偏重之勢故耳。此予獨得之祕﹐因遠公爲天師所愛﹐不惜盡傳無隱。願遠公謹聽吾言﹐必與參同用﹐無分輕重也。此段再請教天師與長沙公何如﹖﹝批﹞雷公曰﹕華君之言至當也。﹞

天師曰﹕妙論不刊。

﹝諸病凡胃气衰者﹐用藥不可大劑﹐不可不知。更有暴病中寒﹐脈微欲絕﹐四肢冰冷者﹐初服須急服生附﹑漧薑各五錢救之﹐參﹑術又在所緩。此說本之嘉言諭氏。李子永識。﹞

卷一﹝禮集﹞

小治法

論治气不順論治上焦之痰論中風不語

天師曰﹕小治法者﹐乃上焦之病也。病旣在上焦﹐若大其劑﹐則勢下行﹐反爲不美。如胸膈不利﹐或痰盛閉塞﹐或一時中風不語﹐皆當以小劑治之。小劑方甚多﹐舉三﹐四之病﹐可悟其餘。譬如胸膈不利﹐此气不順也﹐可用蘇葉一錢﹐半夏一錢﹐甘艸一錢﹐桔梗一錢﹐百部五分治之。﹝批﹞順气湯。﹞一劑快然無礙矣。如痰盛閉塞作痛者﹐乃痰在上焦也﹐用天花粉一錢﹐甘艸一錢﹐柴胡一錢﹐陳皮五分﹐半夏一錢﹐蘇子一錢治之。﹝批﹞化痰飲。﹞或用瓜蒂七个﹐或用皂角一个﹐以水煎湯吐之﹐皆小治之法也。或中風不語者﹐亦用瓜蒂散﹑皂角湯探吐之。然必看其眞正中風﹐始用二方吐之﹐否則﹐萬萬不可輕用。眞正中風﹐平日自然壯盛﹐能禦風寒﹐不畏寒熱之人﹔旣中之後﹐雙目突出﹐手足亂舞﹐痰色黃﹐結成塊﹐大小便閉塞不通者是。若安靜﹐平日人衰弱﹐臨癥之時﹐气息如無﹐大小便自遺﹐手撒眼閉﹐浮腫﹐作水雞聲﹐不十分響者﹐乃气虛也﹐切不可與瓜蒂﹑皂角二湯。當與前三生飲﹐加人參一兩治之。

張公曰﹕人以爲輕病也﹐不十分畱心﹐誰知大病成於小病乎。小病而斟酌盡善﹐又何大病之生也。岐天師忽用大劑以治大病﹐忽用小劑以治小病﹐如神龍變化﹐不可測度﹐眞聖化神兼而立方也。

華君曰﹕不必談﹐亦無可談。

卷一﹝禮集﹞

偏治法

論治心痛論上熱下寒論兩脇脹滿論胃气痛脾不化食論痿論厥論吐血論治頭痛腰背手足痛論夢遺喘嗽口眼歪斜目痛

天師曰﹕偏治者﹐乃一偏之治法。譬如人病心痛﹐不治心而偏治肝﹔譬如病在上﹐而偏治下﹕譬如病在右﹐而偏治左﹔譬如病在四肢手足﹐而偏治其腹心也。

心痛﹐人以爲病在心也﹐不知心乃神明之宰﹐一毫邪气不可干犯﹐犯則立死。人病心痛﹐終年累月而不愈者﹐非心痛也﹐乃包絡爲心之膜﹐以障心宮﹐邪犯包絡﹐則心必痛。包絡名爲膻中﹐乃心之臣也。相爲賊所攻﹐君有不振恐者乎﹖臣辱則君憂﹐此心之所以痛而不寧也。然則宜治包絡﹐何以必責之肝也﹖肝屬木﹐包絡屬火﹐肝木生心火﹐治其肝木之寒﹐則心火有養﹐而包絡之寒邪自散。況肝木之气旣溫﹐生心之餘﹐必能來生包絡﹐故不必救包絡﹐而必先救肝。肝木得寒﹐則澀而不舒﹐散肝中之邪﹐卽所以散包絡之邪也。方用蒼術二錢﹐白芍五錢﹐當歸一兩﹐肉桂一錢﹐良姜一錢﹐水煎服。﹝批﹞定痛至聖丹﹞。此寒邪犯包絡之方如此。更有熱邪來犯包絡柰何﹖寒邪之犯﹐必惡寒﹐見水則如仇讎﹐手火燠之則快。熱邪之犯﹐見水喜悅﹐手按之轉痛是也。故熱痛之病﹐必然呼號﹐不能安於牀席﹐治法亦責之肝。蓋包絡之熱﹐由於肝經之熱也。瀉其肝木之旺﹐而去其郁熱之火﹐不必救包絡之焚﹐而包絡之火自衰矣。方用白芍一兩﹐炒梔子三錢﹐甘艸一錢﹐當歸三錢﹐生地五錢﹐陳皮八分﹐水煎服。﹝批﹞解熱至聖丹。﹞二劑卽安然如故。此偏治之一端也。病在上者﹐乃上焦火熱之盛﹐吐痰如湧泉﹐面赤喉痛﹐上身不欲蓋衣﹐而下體冰涼﹐此上假熱而下眞寒也。方用附子一个﹐熟地半斤﹐山茱萸四兩﹐北五味一兩﹐麥冬一兩﹐茯苓三兩﹐澤瀉三兩﹐丹皮三兩﹐山藥四兩﹐肉桂一兩﹐水十餘碗﹐煎四碗。探涼與病患服之﹐二刻內四碗服盡﹐立刻安靜﹐此病在上而下治之法也。﹝批﹞增減地黃湯。雷公曰﹕上熱下寒﹐予更有方﹐用熟地三兩﹐山萸一兩﹐車前子三錢。

肉桂三錢﹐牛膝五錢﹐麥冬五錢﹐北五味三錢﹐水煎冷服﹐一劑卽安。可佐六味湯也。天師曰﹕此方奇妙﹞。蓋此病乃下焦腎中水火俱耗盡眞陰﹐而元陽無可居之地﹐於是上騰而作亂。

倘以寒藥救之則愈熾﹐以補气藥救之則反危。必須用八味地黃湯﹐大劑與服﹐加麥冬﹑五味﹐少救其肺金之气﹐下治而上自安﹐子不見天地之道乎。冬至之時﹐地下大熱﹐則天道自寒﹔夏至之時﹐地下大寒﹐天上自熱。人身亦如是也。腎經熱﹐則頭目咽喉心肺皆寒﹐安享其淸肅之气﹔腎經寒﹑則頭目咽喉心肺反生其拂逆之躁矣。此亦上病下治之一法也。

病在左者﹐如兩脇脹滿﹐不可左臥者﹐此病在肝也﹐法亦專治肝矣。今偏不治肝﹐而兼治肺。蓋肝木之旺﹐由於肺經之虛。金不能制木﹐則木愈盛﹐木盛則脾土更無所養﹐肺金益虛﹐則肝木益旺﹐而病無已時也。方用人參一錢﹐黃芩三錢﹐麥冬三錢﹐甘艸一錢﹐白芍三錢﹐當歸三錢﹐柴胡一錢﹐茯苓一錢﹐陳皮五分﹐水煎服。一劑知﹐二劑愈﹐四劑全瘥。蓋參﹑乃補气之味﹐與肝木不相干也﹔𨿽用柴胡舒肝﹐然而柴胡亦是肺經主藥﹐一味而兩用之﹔白芍﹑當歸﹐𨿽專入肝經﹐然亦能入肺。所以同羣入肺以助气﹐而非逐隊以平肝﹐此左病治右之一法也。

右病治左﹐可以悟矣﹐予再傳一方。人病胃气痛﹐或脾气不好﹐不能飲食﹐或能飲食而不能化﹐作痛作滿﹐上吐下瀉者﹐此乃肝經來克土也。平其肝木﹐則脾胃之土得養﹑而前癥俱愈矣。方用白芍三錢﹐甘艸一錢﹐當歸二錢﹐柴胡二錢﹐茯苓三錢﹐白芥子一錢。有火者﹐加炒梔子二錢﹔無火者﹐加肉桂一錢﹐水煎服。此方再加白術三錢﹔有食者﹐加山楂二錢﹔傷米食者﹐加枳殼一錢﹐麥芽一錢﹔有痰者﹐加半夏一錢。此方𨿽白術﹑茯苓乃脾胃之品﹐然其性亦能入肝。白芍﹑當歸﹑柴胡﹐則純是肝經之正藥﹔有此三味﹐直入肝經﹐則各藥無不盡入肝以平木﹐木平則脾胃之土安然。況有食則化食﹐有痰則祛痰﹐有火則散火﹐有寒則去寒﹐有不功效立奏者乎。此右病而左治之一法也。

治在腹心者﹐乃人生瘍生癰﹐或痿厥之類是也。癰瘍不治癰瘍﹐而內治其中气﹐少加以祛邪散火之品是也。備有專門﹐玆不再贅。如痿癥﹑厥癥甚多﹐不能枚舉﹐止舉一二之病﹐可觸類而通。人有痿癥﹐終年不能起牀﹐面色光鮮﹐足弱無力﹐不能舉步者﹐人以爲兩足之無力也﹐不知乃陽明火盛。不必去治兩足﹐止平其胃火﹐則火息而足自堅凝。若不平胃火﹐而徒用補陰之劑﹐則飲食愈多﹐而兩足益弱。法當用元參三兩﹐麥冬一兩﹐甘菊花三錢﹐人參一錢﹐熟地一兩﹐菟絲子一錢。水數碗﹐煎湯四碗﹐恣其吞飲﹐則胃火漸平﹐而兩足自然生力。此不治足而正所以治足也。

厥病﹐一時手足厥逆﹐痛不可忍。人以爲手足四肢之風癥也﹐不知乃心中熱蒸﹐外不能泄﹐故四肢手足則寒﹐而胸腹皮熱如火。方用柴胡三錢﹐當歸二錢﹐荊芥一錢﹐黃連二錢﹐炒梔子二錢﹐半夏一錢﹐枳殼一錢﹐水煎服。一劑卽平﹐二劑卽全愈。﹝批﹞雷公治厥﹐方用白芍一兩﹐炒梔子三錢﹐陳皮一錢﹐柴胡一錢﹐天花粉二錢﹐水煎服。治熱厥最妙﹐以其入肝而平木也。妙。﹞蓋厥癥多是火病﹐厥之甚。則熱之甚也。故舒其內熱﹐而四肢手足自溫矣。方中妙在用柴胡爲君﹐用諸寒涼之藥﹐直入心肝之內﹐又不凝滯於胸膈之間﹐蓋柴胡能散半表半里之邪﹐又善疏泄鬱悶之气。若止治其四肢手足之風﹐而不直搗其中堅﹐則賊首不擒﹐餘黨安息﹖故不治四肢手足﹐而專治其心胸也。以上三法﹐亦偏治之一法也。

張公曰﹕此一門餘無可贊髙深。無已﹐則再言厥癥﹑痿癥。痿癥中有不是陽明之痿﹐不可不辧。

其癥亦不能起牀﹐亦能善飯﹐亦骨無力不能起立。人以爲此痿癥也。而不知非痿癥也。此腎寒極而火沸騰﹐似痿而非痿也。初起之時﹐未嘗不是陽明火熾而來﹐用寒涼折服之﹐則胃火息矣。而腎水熬幹﹐夜必咳嗽吐痰﹐而日間轉覺少輕。呻吟牀席﹐飲食少遲﹐更覺難堪。方用元參一兩﹐麥冬三兩﹐熟地二兩﹐水煎。服。若有肝火者﹐加白芍五錢﹐水煎服。四劑可以起牀。後用六味湯﹐大劑煎飲。加麥冬一兩﹐五味一錢﹐熟地一兩﹐山茱萸四錢﹐山藥三錢﹐丹皮三錢﹐澤瀉二錢﹐茯苓二錢﹐水煎服。此方妙在用元參﹑麥冬﹐滋肺金而去心間之遊火﹐又妙在用熟地以補腎水﹐則水足而胃火自堅矣。肺金自然下生腎水﹐則腎水藏於腎宮﹐不上衝咽門﹐不必止嗽﹐而嗽自除矣。

厥癥𨿽多是火﹐然亦有非火而亦厥者﹐乃直中陰經也。陰寒直入於腎宮﹐則必挾腎水上犯心君之火。

君弱臣彊﹐犯上自所不免。若不用大熱之藥﹐急救心君﹐則危亡頃刻。方用人參三錢﹐白術一兩﹐附子一錢﹐肉桂一錢﹐吳茱萸一錢﹐水煎服。一劑卽愈。﹝批﹞急救寒厥湯。﹞然寒厥與熱厥大相懸絕﹐不可不辧。寒厥手足必靑﹐飲水必吐﹐腹必痛﹐喜火熨之。若熱厥﹐手足𨿽寒﹐而不靑紫﹐飲水不吐﹐熨火則腹必加痛是也。能辧癥淸而用藥者﹐下喉卽定﹐便是神醫﹐何必用追魂之符錄哉。

華君曰﹕偏治法多有未全﹐予爲補之。人有病吐血者﹐似乎胃經之病﹐而不知非胃﹐乃腎火之衝上也。若止治胃﹐則胃气益傷﹐胃傷則無以輸精於腎﹐而腎水益虛﹐腎火愈熾﹐吐血無已時也。法當峻補腎水﹐水足而火不上沸矣。方用六味地黃湯加麥冬﹑五味﹐大劑吞飲﹐血癥可痊。否則﹐用寒涼之品﹐臨時止血﹐而血之衝決﹐安能止抑哉。

如人病頭痛者﹐人以爲風在頭﹐不知非風也﹐亦腎水不足﹐而邪火衝入於腦﹐終朝頭暈﹐似頭痛而非頭痛也。若止治風﹐則痛更甚。法當大補腎水﹐而頭痛頭暈自除。方用熟地一兩﹐山茱萸四錢﹐山藥三錢﹐北五味二錢﹐麥冬二錢﹐元參三錢﹐川芎三錢﹐當歸三錢﹐葳蕤一兩﹐二劑卽愈。﹝批﹞定風去暈丹﹞。此方妙在治腎而不治風﹐尢妙在治腎而兼治肝也。肝木不平﹐則肺金失化源之令﹐而腎水愈衰。今補肝又補腎﹐子母相資﹐自然上淸頭目。況又入麥冬﹑五味﹐以滋肺金之淸肅乎﹐所以下喉卽安然也。

如人患腰痛者﹐人以爲腎之病也﹐不知非腎﹐乃脾濕之故﹐重如系三千文。法當去腰臍之濕﹐則腰痛自除。方用白術四兩﹐薏仁三兩﹐水六碗﹐煎湯一碗﹐一气飲之﹐一劑卽痛如失。此方不治腎﹐而正所以治腎﹐世人未知也。

如人患背痛者﹐人以爲心病﹐而非心也﹐乃膀胱之气化不行﹐故上阻滯而作痛。法當淸其膀胱之火。背痛自止。蓋膀胱乃腎之府﹐腎虛膀胱亦虛。夾脊乃河車之路﹐膀胱借腎道而行﹐所以腎脊作楚耳。

方用熟地一兩﹐茯苓五錢﹐肉桂三分﹐車前子三錢﹐澤瀉三錢﹐薏仁五錢﹐芡實五錢﹐水煎服。二劑﹐膀胱之水道大通﹐而背脊之疼亦愈矣。﹝批﹞護背丹。﹞蓋熟地乃補腎之聖劑﹐腎足而膀胱之气亦足﹔況又有茯苓﹑車前﹑薏仁等類﹐以瀉其水﹔而肉桂又引入諸藥﹐直達膀胱。

以通其气。自然化行而水泄﹐水泄而火散﹐上行之鬱結有何不除﹐此痛之所以立效也。

如人手足痛者﹐人以爲脾經之熱﹐不知非脾也﹐乃肝木之鬱結也。散其鬱气﹐則手足之痛自去。方用逍遙散加梔子三錢﹐半夏二錢﹐白芥子二錢﹐水煎服。二劑卽痛如失。蓋肝木作祟﹐則脾不敢當其鋒﹐气散於四肢﹐結而不伸﹐所以作楚。今一旦平其肝气﹐而脾气自舒﹐脾舒而痛在手足有不盡除者乎。

如人病在兩足之弱﹐不能步履﹐人以爲腎水之虧﹐不知非腎也﹐蓋气虛不能運用耳。方用補中益气湯加牛膝三錢﹐金釵石斛五錢﹐黃一兩﹐人參三錢治之。二劑卽足生力。四劑可以步履矣。蓋人參﹑﹑術﹐皆補气之聖藥﹐而牛膝﹑石斛﹐亦健足之神劑﹐所以兩用之而成功。

如人病夢遺者﹐人以爲心气之虛﹐不知非心也。蓋腎水耗竭﹐上不能通於心﹐中不能潤於肝﹐下不能生於脾土﹐以致玉關不關﹐無夢且遺。徒責之夢中之冤業﹐誰任其咎。法當大劑補腎﹐而少佐以益心﹑益肝﹑益脾之品﹐自然漸漸成功﹐不止而止也。方用熟地一兩﹐山茱萸四錢﹐北五味一錢﹐茯苓三錢﹐生棗仁五錢﹐當歸三錢﹐白芍三錢﹐薏仁五錢﹐白術五錢﹐白芥子一錢﹐茯神二錢﹔肉桂三分﹐黃連三分。水煎服。﹝批﹞斷夢止遺丹。﹞一劑卽止夢遺﹐十劑卽全愈。此方妙在心肝腎脾肺五臟兼補﹐不止止其遺﹐安其夢﹔尢妙在黃連﹑肉桂同用﹐使心腎兩交﹐自然魂魄寧而精竅閉。若不補其五臟﹐而惟是止澀之﹐則精愈旺而夢益動﹐久則不須夢而自遺矣。此方之所以奇妙而入神也。

如人病喘嗽者﹐人以爲肺虛而有風痰﹐不知非然也。乃气虛不能歸元於腎﹐而肝木挾之作祟耳。法當峻補其腎﹐少助引火之品﹐則气自歸元﹐而痰喘可息﹐方用人參一兩﹐熟地二兩﹐山茱萸四錢﹐麥冬五錢﹐五味子一錢﹐牛膝一錢﹐枸杞子一錢﹐菟絲子一錢﹐茯苓三錢﹐白芥子一錢﹐水煎服。此方妙在多用人參於補腎之中﹐使其直走丹田气海﹐而生元陽之神﹐而火自歸元﹐不致上沸。一連數劑﹐必獲奇功。倘以四磨﹑四七等湯﹐治其風痰﹐一綫元陽﹐必致斷絕不救矣。以上諸治﹐皆偏治之最奇最效者﹐不可不補入也。

如人病口眼歪斜﹑人以爲胃中之痰﹐不知非也﹐乃心中虛極﹐不能運於口目之間﹐輕則歪斜﹐重則不語。方用人參一錢﹐白術五錢﹐茯苓三錢﹐甘艸一錢﹐陳皮一錢﹐肉桂一錢﹐菖蒲五錢﹔半夏一錢﹐當歸五錢﹐白芍五錢治之。一劑少愈﹐二劑全愈。此方之妙﹐全不去祛風法邪一味補正﹐而歪斜自愈﹐此方之所以爲妙也。

如人病目痛而澀﹐無淚紅赤﹐人以爲熱﹐不知非熱也﹐乃腎水虧而虛火衝上耳。方用六味地黃湯加柴胡一錢﹐白芍三錢﹐當歸三錢﹐甘菊花三錢治之。一劑輕﹐二劑全愈。此亦上病治下之法﹐可以參觀並傳之。

﹝始發熱﹐漸至壯熱。而後厥者﹐爲熱厥﹕始不發熱﹐而厥者﹕爲寒厥﹐李子永識。﹞

卷一﹝禮集﹞

全治法

論治癆病論虛癆論治癆虫

天師曰﹕全治者﹐乃人病癆瘵之癥也。癆病用不得霸藥﹐宜用通身淸火之味治之。﹝批﹞癆癥與虛損癥﹐外癥大相似而治實不同。虛損者﹐陰陽兩虛﹕癆癥陰虛陽亢﹐故虛損可用溫補﹐癆癥用淸補﹐而忌用溫也。辧證法不必憑脈﹐只看人著復衣﹐此著單衣者爲癆﹔人著單衣﹐此著復衣者爲虛損。一骨蒸而熱﹐一營衛虛而熱故也。李子永識。﹞方用熟地五錢﹐地骨皮五錢﹐藥𨿽多而功用平和也﹐丹皮二錢﹐元參一錢﹐人參三錢﹐白術三分﹐桑葉五片﹐麥冬二錢﹐北五味五粒﹐茯苓二錢﹐芡實五錢﹐山茱萸一錢﹐白芥子三分﹐棗仁五分﹐沙參二錢﹐水煎服。﹝批﹞首方實平補神丹﹞。此方妙在地骨皮爲君﹐以入陰中平其虛火﹐而又不損其脾胃之气﹔余又加芡實﹑茯苓﹐以利其濕气﹐則熟地專能生陰中之水﹔少加人參﹐以補微陽而不助火﹐則肺金有養矣﹔又益之麥冬﹑五味﹐補其肺金﹐則金能生水。水生自能制虛火﹐而相火下伏﹐不奪心主之權。則一身安寧。此全治之法也。

更有一法﹐治人虛勞而未成癆瘵之癥。方用熟地一兩﹐山藥一兩﹐山茱萸三錢﹐麥冬三錢﹐棗仁一錢﹐人參一錢﹐茯苓二錢﹐陳皮一錢﹐甘艸一錢﹐沙參三錢﹐白芥子一錢。芡實五錢﹐白芍三錢﹐遠志八分﹐丹皮一錢﹐水煎服。此方亦通身補其气血之方也﹐不寒不熱﹐不多不少﹐不偏不倚﹐乃至中之方﹐當以此爲主﹐治初起之癆役也。蓋癆役之方﹐當世推尊補中益气。其方原無不利﹐但補中益气湯治飲食內傷﹐兼帶風邪者最妙﹐不能治無有風邪而兼癆役內傷之癥也。吾今立方名爲和平散﹐以治內傷而無外感者神效。亦全治之一法也。

癆病前方妙矣。如前方服之不見起色者﹐必有癆虫屍气﹐當用一方。用鬼箭三錢﹐鱉甲一兩﹐地栗粉半斤﹐生何首烏半斤﹐熟地半斤﹐神曲二兩﹐白薇三兩﹐人參五錢﹐柴胡五錢﹐鹿角霜六兩﹐地骨皮五兩﹐沙參五兩﹐各爲細末﹐蜜爲丸。每日服前湯後﹐送下五錢﹐一日二次。﹝批﹞斷虫神丹。﹞此方善能殺虫﹐又不傷耗眞陰之气﹐眞全治之巧者。因遠公善心﹐余不吝罄傳﹐天下無癆虫屍气之憂矣﹐大約此藥可服半料卽止﹐不必盡也。此丸服半料後﹐當攺用六味地黃丸﹐加麥冬三兩﹐五味一兩足矣﹐不必另立方矣。骨蒸有汗者﹐宜用丹皮﹔無汗者﹐宜用沙參﹔若地骨皮﹐則有汗無汗俱宜服之。

張公曰﹕癆病最難治﹐非偏於熱﹐則偏於寒﹔非多於淸﹐卽多於補。正以當世無可遵之方﹐今岐天師酌定此三方﹐煎﹑丸並用﹐平補無奇﹐實有鬼神難測之機﹐余又安敢以鄙淺而參間之。然而至神之中﹐不妨少益至微之語。前方可服五劑﹐卽當服吾地黃丸湯一劑﹐再服前湯五劑﹐又服餘地黃湯一劑。如此間服﹐則水勝於火﹐陽勝於陰﹐不至有偏旺之虞。𨿽岐天師方中補陰之品多於補陽﹐然而陽常有餘﹐陰常不足﹐似乎多服補腎水之劑﹐尢爲無獘也。方用熟地一兩﹐山茱萸四錢﹐澤瀉一錢五分﹐丹皮一錢五分﹐山藥三錢﹐茯苓三錢﹐麥冬三錢﹐北五味五分﹐水煎服。此方卽六味地黃湯﹐加麥冬﹑五味者也。余特另酌分兩﹐以示世之善用六味地黃湯者。

華君曰﹕此未傳予之法也﹐無可談。

雷公曰﹕我亦有方傳子。癆病已成﹐人最難治。蓋有虫生之﹐以食人之气血也。若徒補其气血﹐而不知入殺虫之品。則飲食入胃﹐止蔭虫而不生气血矣。但止殺虫而不補气血﹐則五臟盡傷﹐又何有生理哉。予方於大補气血之中﹐加入殺虫之藥﹐則元气旣全﹐眞陰未散﹐虫死而身安矣。方用人參三兩﹐熟地八兩﹐何首烏生用八兩﹔地栗粉八兩﹐鱉甲醋炙一斤﹐神曲五兩﹑麥冬五兩﹐桑葉八兩﹐白薇三兩﹐山藥一斤﹐爲末﹐打成糊﹔前藥各爲末﹐爲丸。每日白滚水送下五錢﹐半年而虫俱從大便中出。予方與天師方﹐各有妙理﹐可並傳之。

孫眞君曰﹕未成癆病而將成癆病者﹐用熟地一兩﹐地骨皮五錢﹐人參五分﹐麥冬五錢﹐北五味三分﹐白術一錢﹐山藥三錢﹐白芥子一錢﹐水煎服。此方妙在平補而無偏勝之獘﹐𨿽熟地多用﹐然有參﹑術以行气﹐自易制其膩滯﹐故轉能奏功﹐倘謂參﹑木助陽﹐熟地過濕﹐舉世皆不知其妙也。

更有一方﹐治癆虫神效。榧子半斤﹐鱉甲一斤﹐地栗粉八兩﹐獺肝一付﹐白薇四兩﹐生何首烏一斤﹐各爲細末﹐蜜爲丸。每日臨睡﹐空腹白滚水送下五錢。服半料﹐腹中似虫非虫﹐盡行便出。天師乃治癆虫已成之聖方﹐而予乃治癆虫將成之妙藥也﹐﹝妙﹞。

卷一﹝禮集﹞

生治法

論發狂論呆病論花癲論羊癲

天師曰﹕生治者﹐乃人未死而若死者﹐用藥以生之也。譬如發狂呆病是也。發狂多是熱病﹐登髙而歌﹐棄衣而走﹐見水而入﹐罵詈之聲﹐叫喊殺人之語﹐不絕於口﹐舌如芒刺。飲食不休﹐痰色光亮﹐面如火腫是也。方用石膏半斤﹐元參一斤﹐白芥子三兩﹐半夏三兩﹐知母一兩﹐甘艸一兩﹐麥冬五兩﹐竹葉數百片﹐人參一兩。先用糯米半斤﹐煎湯一鍋﹐去其米粒﹐用湯半鍋﹐將前藥煎之﹐取半碗。﹝批﹞救胃自焚湯。﹞彼索水時與之飲﹐隨索隨與﹐飲盡必睡。急再用元參一斤﹐麥冬半斤﹐煎湯候之。﹝批﹞玄麥至神湯。﹞一醒呼水﹐卽以此湯與之﹐彼必欣然自飲﹐服完必又睡。又將渣煎湯候之﹐醒後再與。彼卽不若從前之肯服﹐亦不必彊﹐聽其自然可也。後用熟地三兩﹐麥冬三兩﹐元參六兩﹑山茱萸一兩﹐煎二碗與之。﹝批﹞勝火神丹。妙。﹞一劑必愈﹐不必再與。此生治之一法也。

呆病又不如是治法。呆病郁抑不舒﹐憤怒而成者有之。羞恚而成者有之。方用人參一兩﹐柴胡一兩﹐當歸一兩﹐白芍四兩﹐半夏一兩﹐甘艸五錢﹐生棗仁一兩﹐天南星五錢﹐附子一錢﹐菖蒲一兩﹐神曲五錢﹐茯苓三兩﹐郁金五錢﹐水十碗﹐煎一碗灌之。﹝批﹞救呆至神湯。﹞彼必不肯飲﹐以雙手執其頭髮﹐兩人拿其左右手﹐以一人托住下頦﹐一人將羊角去尖。插入其口﹐一人以手拿住其頭﹐一人傾藥入羊角內灌之。倘或吐出不妨﹐益妙﹐盡灌完爲止。彼必罵詈﹐少頃人困欲睡。聽其自醒﹐切勿驚動。使彼自醒來則全愈﹐驚醒來則半愈矣。此生治之又一法也。狂病之方﹐妙在用石膏之多﹐以平其陽明之火。然徒籍石膏﹐未免過於峻烈﹐又濟之以元參。元參亦能平胃火之浮游﹐不特去心腎之二火。又妙用麥冬以濟之﹐則肺金不畏火之炎上﹐而自能下生腎水﹐腎水生﹐則胃中之火不必治而自愈。然而狂病至不知人﹐則痰勢籍火奔騰可知。方中又用白芥子﹑半夏以祛逐其痰﹐痰祛則心自淸﹐況又有竹葉以淸心乎﹐則火易息而人易復也。一劑之後﹐又佐以元參﹑麥冬﹐大劑煎飲﹐則火益息而水益深。後又用熟地之類滋其腎肺之藥﹐相制而相成﹐字不重奪其造化哉。後呆病之方﹐妙在用柴胡以舒泄其不得意之气﹔又有白芍佐之﹐肝气一舒﹐心脈自散﹔又妙用祛痰之劑﹐集之於參苓之內﹐則正气足而邪气自散﹔尢妙用菖蒲開竅之神品﹐同羣共入﹐見匙卽開。重關領禁之人﹐一旦再享春風之樂﹐是誰之功哉。生治法如何可盡﹐舉一而悟其餘耳。

張公曰﹕遠公心解神怡﹐又何可言。尙有一說﹐在狂病多是熱癥﹐然亦有不全是熱者﹐不可不辧也。

狂之癥同﹐而寒熱各異。熱癥發狂﹐如岐天師之方治之可也。倘寒癥發狂。又將何以治之。凡人發狂而止罵詈人﹐不口渴索飲﹐與之水不飲者﹐乃寒癥之狂也。此得之气郁不舒﹐怒气不能發泄﹐其人平日必懦弱不振﹐今一旦而狂病發作耳。治之法﹐宜祛痰爲主﹐而佐以補气之藥。方用人參一兩﹐茯神一兩﹐白術五錢﹐半夏一錢﹐南星一錢﹐附子一錢﹐菖蒲三分﹐水煎服。﹝批﹞速救寒狂丹。﹞此方之妙﹐全在補气﹐而不十分祛痰。蓋寒癥發狂﹐與癇癥同治。加入附子以消其寒气﹐菖蒲引入心經﹐自然下喉熟睡﹐病如失也。方內再加柴胡一錢﹐以舒其肝木之鬱气。

尢易奏功。遠公醫道通神﹐何知柴胡之妙耶。呆病無熱癥﹐不必重說。

華君曰﹕舉二可以類推﹐不必盡傳也﹐予當傳之。予師所傳之法﹐尙有二方。如人病花癲﹐婦人忽然癲癇﹐見男子則抱住不肯放。此乃思慕男子不可得﹐忽然病如暴風疾雨﹐罔識羞恥﹐見男子則以爲情人也。此肝木枯槁﹐內火燔盛﹐脈必弦出寸口。法當用平肝散郁祛邪之味。一方亦天師所傳﹐用柴胡五錢﹐白芍一兩﹐當歸五錢﹐炒梔子三錢﹐甘艸一錢﹐茯神三錢﹐菖蒲一錢﹐麥冬五錢﹐元參三錢﹐白芥子五錢﹐水煎服。﹝批﹞散花去癲湯。﹞如不肯服﹐用人灌之﹐彼必罵詈不休﹐久之人倦欲臥。臥後醒來﹐自家羞恥﹐緊閉房門者三日﹐少少與之飲食自愈。一劑後不必更與之藥也。此生治之一法。更有羊癲之癥﹐忽然臥倒﹐作羊馬之聲﹐口中吐痰如湧者﹐痰迷心竅﹐因寒而成﹐感寒則發也。天師傳一方﹐治之神效﹐奏功實多。方用人參三錢﹐白術一兩﹐茯神五錢﹐山藥三錢﹐薏仁五錢﹐肉桂一錢﹐附子一錢﹐半夏三錢﹐水煎服。此方助其正气﹐以生心血﹐又加桂﹑附以祛寒邪﹐加半夏以消痰﹐逐去其水﹐自然气回而癲止也。一劑全愈﹐永不再發﹐幸珍視之毋忽。羊癲癥得之小兒之時居多﹐內傷脾胃﹐外感風寒。結成在胸膈之中。所以一遇風寒﹐便發舊痰。今純用補正之藥﹐不盡祛痰﹐轉能去其病根也。若作風痰治之﹐𨿽亦奏功﹐終不能一止而不再發。此天師之方﹐所以奇而正也。

雷公曰﹕我亦有方傳子。治牛馬之癲﹐𨿽與羊癲同治﹐而癥實各異。方用人參三兩﹐白術五兩﹐甘艸一兩﹐陳皮三錢﹐生南星一兩﹐半夏一兩﹐附子一錢﹐爲末﹐蜜爲丸。須病未發前服之﹐永不再發。﹝批﹞天師云﹕妙甚。﹞蓋健其胃气﹐自不生痰﹐況又佐之祛痰斬關之將乎。

若羊癲之人﹐亦先以此方治之﹐亦自愈。人病來如作牛馬聲﹐卽牛馬癲也。大約羊癲小兒居多﹐牛馬癲大人居半也。

卷一﹝禮集﹞

死治法

論中邪屍厥論見鬼卒倒中毒中惡

天師曰﹕死治法者﹐如人死厥不醒人事﹐中風不語﹐或感鬼神之祟﹐或遇山魈之侵﹐一時卒倒﹐不醒人事是也。此等病﹐是邪气中之﹐痰迷心竅也。怪病多起於痰﹐不必驚惶﹐治其痰而病自愈。然而邪之所湊﹐其气必虛。用祛痰之藥﹐加入於補正之中﹐則病去如掃﹐死者重生。方用人參三錢﹐白術五錢﹐茯苓三錢﹐半夏三錢﹐天南星三錢﹐白芥子一錢﹐生附子五分﹑生薑一大塊﹑搗汁﹐水半酒半﹐共二碗﹐煎八分服。外用皂角刺爲末。人研皂角刺時﹐﹝批﹞刺字疑衍文。李子永識﹞。先用紙一張濕透﹐封住同在之人鼻孔﹐然後研爲細末。取一匙於鵝翎管﹐吹入病患鼻孔內﹐必取噴嚏﹐以前藥灌之﹐立醒。必吐出痰水半盆﹐或一盆﹐如膠如湯之類﹐或黃黑靑紅之色。人自然困倦欲睡﹐不可驚他﹐任他自睡。醒來用人參一錢﹐白薇一錢﹐茯苓三錢﹐白術五錢﹐半夏一錢﹐白芥子三錢﹐陳皮五分﹐甘艸五分﹐水煎服﹐一劑全愈。﹝批﹞回正散﹞。此死治之一法也。蓋人之中邪﹐必由元气之虛﹐邪遂乘虛而入。故用人參以助其正气﹐而以半夏﹑白芥子以祛邪與痰﹐天南星尢能入心而祛邪﹐用附子猛烈之將﹐單刀直入﹐邪自驚退。故一下口﹐而邪卽外越上湧出矣。然邪出之後﹐當純補胃气﹐故又不用祛痰之劑﹐而竟用健脾補胃之品也。更有死癥治法﹐如屍厥之癥﹐亦是气虛。當用人參一兩﹐白術五錢﹐半夏五錢﹐茯苓五錢﹐菖蒲五錢﹐陳皮五分治之。﹝批﹞祛陰至聖丹。雷公曰﹕予治屍厥更易﹐只消一味蒼術﹐切片三兩﹐水六碗﹐煎三碗﹐灌之盡必吐﹐吐後卽愈。蓋蒼術陽藥﹐善能祛鬼﹐故用之者有奇效矣。此方凡見鬼者﹐治之俱妙。﹞𨿽同是中邪﹐然前癥是陽邪﹐此乃遇陰邪也。陽邪者﹐日間遇之﹔陰邪者﹐夜間遇之也﹐後方𨿽亦用人參以補正﹐而終不用南星之類直入其心中也。如不能語言亦用皂角末吹之。倘其前二癥﹐俱遺尿手撒﹐則多不能救。否則﹐皆一劑回生也。以上二癥﹐皆死治之法也。觸類旁通。頭頭是道。大約治邪之法﹐二方足以包括﹐再看病之輕重用藥之多寡﹑則得之矣。

張公曰﹕死治之妙﹐盡此二方﹕更求其餘﹐尙有一法。是救窮人之法也。如人卒然見鬼卒倒﹐或在神廟之內﹐或在棺槨之旁﹐偶遇屍气﹐感中陰邪鬼魅﹐不省人事者﹐以瓜蒂散吐之﹐必然吐痰如湧泉﹐傾盆而出﹐鬼若遠走則已。吐後仍見鬼者﹐痰未淨也。又用前瓜蒂吐之﹐以不見鬼爲度。後用白術一兩﹐茯苓五錢﹐白薇一錢﹐陳皮五分﹐半夏一錢﹐神曲一錢﹐炮姜一錢﹐水煎服。﹝批﹞祛鬼散。﹞此法可治貧窮之人﹐以慰遠公憐憫之心也。紫金錠亦祛痰聖藥也。

華君曰﹕天師傳予﹐尙有二方﹐並傳於君。死癥有中陰邪﹑陽邪是矣﹐另有中惡﹑中毒之分。中惡者﹐如天師所言之類是也﹔中毒者﹐尙未及之。如中蛇虫之毒﹐亦一時猝倒。中蛇毒則身必直攛﹐舌必外出﹐眼必細開一縫是也。急用雄黃一兩﹐研爲細末﹐入水中飛過﹐取水用之﹐而不用雄黃。一碗加食鹽少許﹐入滚水一碗﹐同調勻灌之。以鵝翎探吐之﹐必吐出惡痰如蝸牛涎者﹐碗許自愈。後用人參五錢﹐茯苓五錢﹐生甘艸三錢﹐白滚水煎服﹔再加白芷二錢﹐另煎水﹐傾入湯中同服﹐二劑永無後患矣。﹝批﹞雷公曰﹕予中毒亦有神方﹐無論各毒﹐治之俱神效﹐方用白芷二錢﹐生甘艸三錢﹐金銀花二兩﹐白礬五錢﹐水三碗﹐煎一碗﹐服之卽解毒。天師方更勝吾方也。﹞更有中金蠶之毒。如兩粵間有金蠶﹐人家收畱在家﹐用計遣之不去。其初有嫁金蠶之法﹐人家感受此蠶﹑則子子孫孫永不脫離﹔最可惡之物也。

蓋有神人作祟﹐附在此家不肯去。人家有不願者﹐將平生所得財物﹐並將金蠶包裹其內﹐故意置在道旁﹐倘人不知其故﹐拾之而歸﹐則金蠶附於身中﹐而不可脫離矣。再禱而再送之﹐斷斷不能也。天師曾傳予方治一人﹐神效滅蹤。方用雷丸三錢﹐爲末﹐同白礬少許﹐調勻。倘見金蠶出見之時﹐輒以末少許﹐滲在虫身之上﹐立時化爲紅水如血﹐神道必然震怒作祟。倘空中有聲﹐仰將此藥末﹐聽其聲音響處﹐望空灑去﹐則神道必大罵﹐負心而去﹐永不再至矣。此余在三國入蜀中親見者﹐近來此風少息。然南寧蠻洞中﹐尙有其毒﹐今傳此方﹐以備不虞﹐未爲不可。天師想因遠公不重至西粵﹐故爾不傳。然終隱天師方法﹐吾所以罄傳無隱﹐以表揚天師術之奇也。余曾問之矣﹐初起得物之時﹐必然驟富﹐物從空中來﹐其人喜極﹐將金蠶供之廚櫃間﹐晨夕拜禱﹐久之人面如金色﹐與金蠶相同﹐服藥無效﹐又久之﹐腹大如臌脹矣。當時蜀中盛多此風﹐得金蠶者﹐大約年歲不能出五年必死﹐而金蠶不去也。又傳於子﹐子死傳孫﹐往往至滅門之禍。

幸孔明先生入蜀﹐用符水解之﹐故蜀中今無此癥矣。

卷二﹝樂集﹞

上治法

論頭疼目痛耳聾口舌生瘡鼻腫眉落烏須瘰串目生星

天師曰﹕上治者﹐治上焦之癥也。如頭疼﹐目痛﹐耳聾口舌生瘡﹐鼻腫之類。頭疼而風入太陽經也﹐用川芎一錢﹐細辛一錢﹐白芷一錢﹐柴胡一錢﹐芍藥三錢﹐半夏一錢﹐甘艸一錢治之。蓋風𨿽犯太陽﹐治法不可全治太陽﹐當上淸其邪﹐故用白芷﹑川芎﹑細辛三味以散之。又用赤芍﹑甘艸。柴胡﹐以淸肝膽之火﹐膽經與肝經入於頭絡﹐故用此數味以散邪去火。又加半夏去痰﹐甘艸和中﹐相濟而有成也。

張公曰﹕頭痛余傳一方﹕用川芎一兩﹐蔓荊子二錢。水煎服﹐立愈。﹝批﹞芎荊散﹞。蓋川芎補血﹐蔓荊子去風也。

天師曰﹕目痛者﹐肝經之病﹐宜治肝矣﹐而余偏不治肝。方用黃連一錢﹐花椒七粒﹐明礬三分﹐荊芥五分﹐生薑一片﹐水煎半碗。乘熱洗之﹐一日洗七次﹐明日卽愈。﹝批﹞洗目神散。﹞此治火眼之如此﹐若虛火之眼﹐又不如是。用人乳半鐘﹐生地二錢﹐葳蕤仁五分﹐去殼﹐取一分研碎﹐明礬半分﹐水半鐘﹐同人乳煎藥。取汁少許﹐洗七次﹐明日卽愈。虛火之眼﹐紅而不痛不澀﹐無淚無眵是也。有火者﹐紅腫如含桃﹐淚出不止﹐酸痛羞明﹐多眵是也。

雷公曰﹕余亦有治眼痛方。用柴胡﹑防風各二分﹐黃連三分﹐花椒二粒﹐明礬一分﹐水半鐘﹐飯鍋蒸﹐洗眼如神。一日洗三次﹐二日卽止痛。

張公曰﹕目痛余亦有一方最妙。以人乳一合﹐黃連三分﹐大棗一个﹐明礬三分﹐人參三分﹐水半鐘﹐同煎二沸﹐卽取起洗眼。無論虛眼實眼﹐奇妙。每日洗七次﹐三日卽全愈。

天師曰﹕耳聾者﹐腎經病也。論理該用六味地黃丸﹐內加柴胡五錢﹐甘菊二兩﹐當歸三兩﹐枸杞三兩﹐麥冬三兩﹐北五味三錢﹐白芍二兩﹐今不用此。鼠膽一枚﹐龍齒一分﹐冰片一分﹐麝香一分﹐朱砂一分﹐乳香半分﹐潮腦半分﹐各研爲絕細末。以人乳爲丸﹐如桐子大﹐外用絲綿裹之﹐不可太大﹐﹝批﹞通耳神丹。﹞塞入耳之深處﹐至不可受而止。塞三日取出﹐卽耳聰﹐永不再聾﹐不必三丸。但鼠膽最難得。覓一大鼠﹐先以竹籠養之﹐後以紙爲匣子﹐引其藏身﹐內用果品﹐令其自食﹐久之﹐忽然用棒槌擊死﹐立時取膽﹐則膽在肝中也﹐否則再不可得。幹者可用﹐只消用水調化﹐俱入藥末中﹐則一樣也。實耳聾者﹐亦用此方﹐神妙。

鼻腫者﹐乃肺經火盛也﹐宜用甘桔湯則效。今不用﹐方用皂角末吹入﹐打淸嚏數十卽愈。蓋鼻因气壅﹐今打嚏則壅塞之气盡開散﹐故不必淸肺﹐而鼻腫自消也。

口舌生瘡者﹐乃心經熱也﹐宜用黃連﹑黃芩之類﹐涼散之自愈。今不用﹐用黃柏一錢﹐姜蠶一錢﹐枳殼燒灰五分﹐炙甘艸末五分﹑薄荷末五分﹐冰片三釐﹐山豆根五分﹐各爲末絕細。滲上﹐一日滲三次。第一日卽少快﹐明日全愈﹐神方也。以上皆上治之法也。

天師曰﹕眉落方﹕用桑葉七片﹐每日洗之﹐一月重生如舊﹔須落亦然。須自當畱一方﹐以救天下白須老子。須白乃腎水枯﹐任督血幹也﹐二者得一﹐皆能白須。地黃湯最妙﹐余不用。用桑椹半斤﹐取汁一碗﹐以骨碎補一兩﹐爲末浸之。曬漧﹐無日則用火焙漧﹐再浸﹐以汁幹爲度﹔再用何首烏﹐生者爲末二兩﹐用赤不用白﹐熟地焙榦爲末二兩﹐靑鹽一兩﹐沒石子雌雄各四對﹐長者雄﹐園者雌﹐當歸一兩﹐各爲細末。

每日擦牙者七七﹐擦左右各如數﹐一月之間﹐卽黑如漆。﹝批﹞骨碎補卽破故紙﹞。蓋桑椹專能補陰黑須﹐而又佐之熟地﹑首烏﹐豈有不黑之理﹐但苦不能引入須根耳。今妙在用骨碎骨﹑沒石﹐直透齒肉之內﹐旣入齒肉﹐有不引須根者乎﹐此方之所以巧而奇也。倘更用烏須補腎﹐以通任督﹐則上下相資﹐吾見長生不老﹐未必非此老人﹐況僅僅髭髯有不重臻於年少之時乎﹐今並傳之。桑椹一斤﹐蒸熟曬漧﹐不蒸則此物最不肯幹﹐但不可經鐵器﹐飯鍋蒸則無害。大約熟地一經飯鍋。𨿽鐵器無礙。生赤何首烏一斤﹐切片﹐飯鍋蒸熟曬漧九次爲妙﹐南燭葉一斤﹐亦飯鍋蒸熟曬漧﹐若不蒸﹐自幹則無用﹐熟地一斤﹐麥冬半斤﹐花椒去殼皮二兩﹐以四兩取米二兩﹐白果一兩﹐白術一斤。﹝批﹞烏須至補丹。

又方﹕名黑鬢仙丹﹐熟地一斤﹐萬年靑三片﹐小用五片﹐桑椹一斤﹐黑芝麻八兩﹐山藥二斤﹐南燭皮四兩﹐花椒一兩﹐白果一兩﹐巨勝子三兩﹐連殼﹐用蜜爲丸﹐早晚酒送下各五錢。忌蘿卜而已。絕妙神方也。張公傳﹐熟地一斤﹐薏仁﹐山茱﹑桑葉各八兩﹐白術﹑生赤何首烏各三兩﹐巨勝子﹑白果各三兩。黑芝麻四兩﹐北五味二兩﹐山藥一斤﹐花椒一兩﹐烏頭皮四兩﹐胡桃肉三兩﹐加參片三兩﹐無亦可﹐蜜爲丸﹐服五錢。一方岐公傳旱蓮可加三兩。﹞此方不刊﹐卽名爲陳氏烏須丸﹐久服長生不老。春夏服地黃丸﹐秋冬服此丸﹐保汝升躋有路﹐斑白無蹤。無桑椹時﹐可以桑葉代之須用一斤。𨿽椹勝於葉﹐而葉之功亦不亞椹也。

張公曰﹕烏須方﹐此方最妙。其餘秦眞人萬年靑方亦當附入。唇口生瘡﹐可將口瘡方同治。

華君曰﹕傳余無白須重烏方。然余傳方中﹐尙有喉間瘰串之方﹐今傳之。方用白芍一兩﹐柴胡五錢﹐香附一兩﹐白術五錢﹐金銀花三兩﹐瓦艸一錢﹐瓦蔥亦可﹐靑苔一錢﹔幹者止可用三分﹐人參五錢﹐白芥子二錢﹐各爲末。人有病瘰串者﹐用米醋調﹐摻痰核之上。如已破者﹐不可用醋調﹐用麻油調之﹐內服方用柴胡五分﹐白芍五錢﹐當歸五錢﹐半夏一錢﹐白芥子三錢﹐甘艸一錢﹐桔梗三錢﹐水煎服。用前藥外治﹐以此湯內治﹐尢易見功。﹝批﹞消串神丹。天師曰﹕前方尙須加白礬三錢﹐麝香三分。﹞不服此方﹐亦未嘗不愈﹐但遲日月耳。

天師曰﹕眼目星久不能去﹐止可去臨時者﹐方用白蒺藜三錢﹐水煎洗之﹐三日卽無星﹐尢妙。

瘰串乃鼠食之物﹐人不知食之﹐多生此病。然亦有鬱气者﹐乃易成而不愈也。方用白芍三兩﹐白芥子三兩﹐紫背天葵三兩﹐香附三兩﹐茯苓三兩﹐當歸三兩﹐人參五錢﹐蒲公英一兩﹐柴胡五錢﹐白術五兩﹐砂仁二錢﹐各爲末﹐米飯爲丸﹐如細米一半大。每日白滚水送下三錢﹐日三服﹐一月卽消﹐二月全愈。﹝批﹞化串湯。化瘰仙丹。﹞

跌損唇皮之類﹐以桑白皮作綫縫之﹐以生肌散滲之自合。

雷公曰﹕予有烏須二方。一丸方﹕用熟地二斤﹐白術一斤﹐麥冬一斤﹐山茱萸半斤﹐黑芝麻半斤﹐山藥二斤﹐桑葉一斤﹐巴戟四兩﹐白果四兩﹐爲末﹐蜜爲丸。每日早晚各服五錢。萬年靑六片﹐加入尢妙。一煎方﹕熟地一兩﹐生何首烏赤者一兩﹐桑葉一兩﹐白果二錢﹐黑芝麻五錢炒研碎﹐山藥一兩﹐萬年靑半片﹐人參三錢﹐花椒一錢﹐水煎﹐加酒一茶鐘﹐再加桔梗五分。早服頭煎﹐晚服二煎﹐夜服三煎﹐四劑卽黑如漆。二方同用﹐永不再白。﹝批﹞方名還童丹。﹞倘气血虛者﹐用服十劑必效。

孫眞君曰﹕耳聾用珍珠一粒﹐外用龍骨末一分﹐以蜜調之﹐丸在珠上﹐外又用丹砂爲衣。綿裹塞耳中卽愈﹐神方也。一月後取出﹐再用六味地黃丸一料﹐不再聾。

又曰﹕烏須方﹐莫妙用幹桑椹一斤﹐飯鍋蒸熟曬漧﹐生何首烏一斤﹐爲丸。二味朝夕吞服﹐自然烏黑矣。蓋二味原是烏須之聖藥﹐能日日服之﹐延年返老﹐豈特須髮之黑哉。或少加白果尢妙﹐不必加熟地﹐藥愈多﹐其功轉不大效。用生何首烏者﹐以滋味不外泄也﹐連皮用之﹐正取其皮引入人之皮毛耳。每日服五錢﹐或一兩俱可。無椹用桑葉二斤﹐首烏一斤可也。﹝妙極。﹞

卷二﹝樂集﹞

中治法

論統治諸瘡

天師曰﹕中治者﹐或胸前生瘡﹐乳上生瘡﹐兩脇﹑兩背﹑兩手生瘡是也。然而瘡瘍別有專門﹐此不必再贅。旣已立門﹐存一治法﹐統治中焦部位之瘡﹐無不神效。方用金銀花一兩﹐元參一兩﹐生甘艸五錢﹐白礬二錢﹐有病則病受之也﹐當歸一兩﹐白芍一兩﹐炒梔子三錢﹐荊芥三錢﹐連翹二錢﹐白芥子二錢﹐水煎服。﹝批﹞散邪敗毒至神丹。﹞一服知﹐二劑全消﹐破潰者四劑愈。如陰瘡﹐方中去梔子﹐加肉桂一錢。此方統治中焦諸瘡俱效。妙在用散邪敗毒之品於補藥之內﹐轉足以消毒而去火也。此中治之法。

張公曰﹕岐眞人統治瘡瘍之方妙甚﹐然余更有奇方。用生甘艸一兩﹐當歸一兩﹐蒲公英一兩﹐黃芩一錢﹐金銀花二兩﹐乳香一錢﹐爲末。先將前藥用水五碗﹐煎一碗﹐將乳香末調飲之﹐神效﹐亦足附前方之功也。﹝批﹞散毒仙丹。﹞一身上下﹐俱可治之﹐乃統治之法。

華君曰﹕餘同傳﹐無可語。

孫眞君曰﹕予亦有一方﹐統治諸瘡。方用天花粉三錢﹐生甘艸一兩﹐金銀花一兩﹐蒲公英五錢﹐水煎服。一劑輕﹐二劑全愈。此方消毒實有奇功﹐下治諸癰﹐可統治之也。

卷二﹝樂集﹞

下治法

論腿癰多骨癰囊癰騎馬癰鶴膝風腳脛爛瘡

天師曰﹕下治者﹐乃生腿癰﹐多骨癰﹐囊癰﹐騎馬癰﹐鶴膝風﹐兩腳爛瘡﹐腳疽等項是也。囊癰﹑騎馬癰最難治。此皆少年人不保重﹐或串花街柳巷﹐或貪倚翠偎紅﹐忍精而戰﹐耐饑而守﹐或將泄而提其气﹐或已走而再返其陽﹐或人方泄精﹐而我又入其戶﹐皆足以生此惡毒也。方用金銀花四兩﹐蒲公英二兩﹐人參一兩﹐當歸一兩﹐生甘艸一兩﹐大黃五錢﹐天花粉二錢﹐水煎服﹐一劑卽消﹐二劑全愈﹐潰者三劑愈。蓋此毒乃乘虛而入﹐必大補其血﹐而佐以逐邪之品﹐則病去如失。否則婉轉流連﹐禍不旋踵。與其毒勢彌漫﹐到後來發散﹐何不乘其初起﹐正气未哀﹐一劑而大加祛逐之爲快哉。方中妙在金銀花﹐而以當歸補血爲君﹐人參爲佐﹐大黃爲使﹐重輕多寡之得宜也。

鶴膝風治法﹐則又不然。此又因濕而戰﹐立而行房﹐水气襲之﹐故成此疾。方用黃八兩﹐肉桂三錢﹐薏仁四兩﹐茯苓二兩﹐白術二兩﹐防風五錢﹐水十餘碗﹐煎二碗﹐分作二服。上午一服﹐臨睡一服﹐服後以濃被蓋之﹐必出大汗﹐不可輕去其被﹐令其汗自幹則愈。一服可也﹐不必再服。此方妙在用黃以補气﹐蓋兩足之所以能動而舉步者﹐气以行之也﹐今鶴膝之病﹐則人之气虛不能周到﹐行步自然艱難﹐今用黃半斤﹐則气旺極矣。又佐之肉桂以通其气﹐又佐之防風以散其邪﹐始相惡而相濟。又佐之白術﹑薏仁﹐以去其寒濕之气。邪气去則正气自固﹐此功之所以速成也。若以爲人不能受﹐畏而不用﹐則反害之矣。

多骨疽乃生於大腿之中﹐多生一骨者是﹐乃濕熱而生者也。治之得法﹐則易易耳﹐否則變生可畏。方用當歸一兩﹐金銀花一兩﹐白芍一兩﹐柴胡一錢﹐茵陳三錢﹐龍膽艸二錢﹐白術三錢﹐生甘艸三錢﹐水煎服卽愈。﹝批﹞化骨至神丹。﹞苟或失治﹐卽長一骨﹐橫插於皮間作痛﹐必須取出此骨始愈。以鐵鋏鉗出之﹐外用前生肌方藥膏貼之﹐兩个卽愈。此方妙在用白芍。蓋白芍能平肝木﹐又能活筋。多骨疽者﹐非骨也﹐筋變爲骨﹐似骨而非骨也。白芍不特平肝木之火﹐兼能散肝木之邪﹐邪去則筋舒﹐筋舒則似骨非骨者盡化﹑又加金銀花原能去毒﹐此二味之所以相濟也。

足疽亦濕熱也。方用金銀花一兩﹐蒲公英一兩﹐生甘艸三錢﹐當歸一兩﹐薏仁二兩﹐水煎服。一劑卽愈。﹝批﹞祛濕消邪散。﹞蓋此方妙在用薏仁爲君﹐蓋濕气必下受﹐而水流必下行﹐薏仁去濕而利關節之气﹐金銀花去火毒之邪﹐助之以生甘艸﹐則邪易散而濕易退矣。然而血虛則水气易侵﹐濕邪易入。今用當歸以補其血﹐血足水無所侵﹐而濕難以入﹐故用之合宜﹐而病可速效也。

腳脛之生爛瘡﹐亦濕熱也。往往兩腿腐爛﹐臭气難聞。若止以湯藥治之﹐未易奏效。先以蔥湯溫洗﹐後以白蠟一兩﹐黃丹二兩﹐韭菜地上蚯蚓糞二兩﹐炒幹一兩五錢﹐冰片五分﹐潮腦三錢﹐麝香五分﹐血竭五錢﹐鉛粉一兩﹐炒松香三錢﹐乳香去油三錢﹐沒藥三錢﹐銅綠三分﹐輕粉一錢﹐兒茶三錢﹐各爲絕細末。乘蔥湯洗濕之時﹐滲在瘡口之上﹐必然癢不可當﹐但不可用手抓其癢。少頃必流黃水﹐如金汁者數碗﹐再用蔥湯洗之﹐又滲又流又滲﹐如是者三次﹐則水漸少而痛漸止矣。﹝批﹞分濕消毒至神丹。﹞明日用前膏藥﹐以濃皮攤膏﹐仍入此末藥﹐加入二錢貼之﹐任其水出。倘癢之極﹐外以鶴翎掃之卽不癢﹐貼二膏卽止水而愈。腿癰卽照多骨治法﹐不再立方。腳脛爛瘡﹐內服湯藥。金銀花一兩﹐薏仁二兩﹐茯苓一兩﹐生甘艸五錢﹐牛膝五錢﹐萆五錢﹐半夏五錢﹐肉桂五分﹐水煎服。﹝批﹞分濕內化丹。﹞自貼膏藥﹐連用此方﹐二劑卽愈。此方妙在薏仁爲君﹐金銀花﹑萆爲臣﹐茯苓爲佐使。蓋薏仁去兩足之濕﹐茯苓能分消脾胃中之濕气﹐生甘艸﹑金銀花能解郁熱之毒﹐而萆又善走足﹐且能祛濕健脛﹐又加之牛膝以助其筋力﹐則爛濕之瘡﹐有不去之如失者乎﹐此下治之最妙者也。

張公曰﹕下治法盡於此矣﹐余欲尙贊髙深。多骨之生也﹐𨿽生於濕熱﹐而成之不由濕熱也﹐必有人喜飲涼水﹐好食果品而成之。初生多骨疽之時﹐卽用大黃一兩﹐芙蓉葉曬榦爲末一兩﹐麝香三分﹐冰片三分﹐五倍子一兩﹐藤黃三錢﹐生礬三錢﹐各爲末﹐米醋調成如濃糊一樣。塗於多骨疽之左右四周﹐以藥圍其皮肉﹐中畱一頭如豆大﹐以醋用鵝翎不時掃之﹐若不掃﹐任其幹圍﹐則無益也﹐一日夜卽內消。﹝批﹞消毒散。﹞疽生於環跳之間﹐不用此圍藥﹐多成多骨疽。故疽一生﹐無論其有骨無骨﹐卽以此藥敷之﹐神效。其餘癰疽癤毒﹐亦以此藥敷之﹐無不神效。

華君曰﹕予無可論。

雷公曰﹕我亦有治多骨之方﹐用內消之法最奇效。大凡毒至於環跳之穴者﹐卽多骨疽也。用人參三錢﹐大黃五錢。蒲公英一兩﹐金銀花二兩﹐天花粉三錢﹐薏仁三兩﹐先用水六碗﹐煎薏仁取湯三碗。煎前藥三碗。分作二次服﹐二日服兩劑卽消﹐神方也。若已潰﹐用天師方法治之。﹝批﹞天師云﹕方神奇之甚﹐勝吾方也。﹞

﹝鶴膝風古多用大防風湯﹐內气血藥並用﹐以病在下焦陰分故也。此除去血藥﹐想用宜於初起之時。如病久﹐古方恐不可廢﹐李子永識。﹞

卷二﹝樂集﹞

先治法

論外感初起論內傷初起論傷寒初起

天師曰﹕先治者﹐宜先而先之也。人病發熱﹐必須散其邪气﹐俟邪气速去﹐而後再扶其正气﹐則正气不爲邪所傷。方用柴胡一錢﹐荊芥一錢﹐半夏一錢﹐黃芩一錢﹐甘艸一錢﹐水煎服﹐則邪散而身涼。

蓋四時不正之气﹐來犯人身﹐必然由皮毛而入營衛。今用柴胡﹑荊芥先散其皮毛之邪﹐邪旣先散﹐安得入裏﹔方中又有半夏以祛痰﹐使邪不得挾痰以作崇﹐又有黃芩﹐使不得挾火以作殃﹔況又有甘艸﹐調和藥味以和中。邪气先散﹐而正气又不相傷﹐此先治之妙也。一癥一方﹐亦可類推。

張公曰﹕先治法最妙﹐無柰世人不肯先服藥何﹐所以邪由皮毛而入營衛﹐由營衛而入臟腑也。倘先用此方﹐又何至傳經深入哉。先治法甚多﹐不能盡﹐再傳二方﹐觸類旁通。無非先治之法。一方用柴胡一錢﹐當歸一錢﹐白芍二錢﹐甘艸﹑陳皮各一錢﹐天花粉二錢﹐梔子一錢﹐水煎服。﹝批﹞內傷散邪湯﹐神妙。﹞此方凡肝脈郁者﹐用一劑卽快﹐不必專是外感也﹐治內傷初起者神效。又一方用柴胡一錢﹐白芍一錢﹐茯苓一錢﹐甘艸一錢﹐當歸二錢﹐麻黃一錢﹐桂枝一錢﹐陳皮五分﹐水煎服。﹝批﹞外感祛邪湯。﹞

此方專治傷寒初起者神效。乘其尙未傳經﹐可從補正之中﹐兼用祛邪之品﹐而熱散之也。蓋初起之邪﹐尙不敢與正气相敵﹐故一補正气﹑而邪气自消。及一傳經﹐則正气遁入於臟腑﹑不敢與邪相爭﹐愈補而愈不敢出也﹐故一傳經﹐則萬萬不可用補藥。今乘其初起之時﹐亟用補劑而加之祛邪之品﹐用桂枝以熱散﹐用麻黃以祛寒﹐寒熱相攻﹐邪難內入﹐而又有正气之健助﹐所以一劑而盡愈也。先治之法﹐二方最妙﹐幸畱意而善用之。

華君曰﹕予未聞師傳也。

雷公曰﹕天下最難治者﹐莫過於傷寒﹐然得其法﹐治之又甚易﹐張仲景論之詳矣。今又增一法﹐以治傷寒初起之病﹐攻補兼施﹐實有卓見﹐惜世人未知其論耳。其方可試﹐無不神效。然而人見白術﹑當歸之多用﹐疑於太補﹐不知傷寒初起﹐何畏於補。鄙意尙可加入人參一錢﹐乘其邪未深入﹐補正以逐邪﹐則邪易走也﹐又何疑於術﹑歸之用哉。﹝批﹞天師曰﹕此予方也。但三日內可加參﹐三日外者﹐不可輕用也。﹞

﹝治外感初起﹐用小柴胡湯﹐人參﹑姜﹑棗加荊芥。按小柴胡原治傷寒少陽經主藥﹐此經半表半里﹐寒邪漸逼﹐而稍稍成熱﹐故用之﹐亦非外感初起。須知內有濕熱之人﹐而兼外感者﹐用之則宜。其脈左右兩寸關俱弦洪者爲準。李子永識。﹞

卷二﹝樂集﹞

後治法

論補正攻邪

天師曰﹕後治法者﹐宜後而後之也。人有正气虛寒﹐以中邪气風寒﹐不可先攻其邪。蓋邪之所湊﹐其气必虛﹐邪之敢入於正气之中者﹐是人之正气先虛也。不急補其正气﹐則邪何所畏而肯速去哉。譬如賊人入室﹐主懦而僕從又怯﹔賊必將安坐門庭﹐逍遙酒食矣。苟能用一二果敢之士﹐出死力而爭敵﹐則盜寇且急走而不遑也。故必先補其正﹐而後可以散邪。方用人參三錢﹐黃三錢﹐柴胡二錢﹐半夏一錢﹐甘艸一錢﹐當歸三錢﹐陳皮一錢﹐白術三錢﹐神曲五分﹐黃芩五分﹐山楂五粒﹐水煎服。﹝批﹞補正散。﹞

此方妙在用參﹑歸﹑﹑術以扶正气﹐加柴胡﹑半夏以祛邪﹐加陳皮﹑山楂以消食﹐加甘艸以和中﹐不治邪而邪自退。此後治之妙法也。

張公曰﹕後治法甚多﹐再傳二法。一方用人參一錢﹐白術三錢﹐甘艸一錢﹐半夏一錢﹐柴胡三錢﹐茯苓三錢﹐水煎服。﹝批﹞扶正散邪湯。﹞此方專治正气虛而邪入之者。如頭疼發熱﹐凡脈右寸口大於左寸口者﹐急用此方﹐無不全愈。蓋𨿽有外邪﹐不可純作邪治﹐當以補正爲先﹐治邪爲後。又一方﹕用當歸三錢﹐白芍三錢。枳殼一錢﹐檳榔一錢﹐甘艸一錢﹐水煎服﹐﹝批﹞補血蕩邪湯。﹞此方治痢疾之病最妙。以補正爲先﹐蕩邪爲後。其餘後治之法﹐可意會而默通之也。

華君曰﹕予未傳。

雷公曰﹕後治法有瘧疾方。用人參五錢﹐白術一兩﹐靑皮一錢﹐柴胡一錢﹐半夏三錢﹐水煎服。瘧病𨿽有痰邪﹐不可先治邪。此方一味補正﹐略爲祛邪以消痰﹐然正足而邪自退矣。更有陰虛而發熱如瘧者﹐亦以前方加熟地一兩﹐生何首烏一兩﹐去半夏﹐換白芥子三錢﹐治之亦效。

卷二﹝樂集﹞

急治法

論風邪作喘直中陰寒中心卒痛中痰中邪中气論气喘非外感論腹痛非內傷

天師曰﹕急治者﹐不可須臾緩也。乃外感之喘脹﹐气不能息之類﹔如直中陰寒﹐手足厥冷﹐小腹冷痛﹐而欲死者是也﹔如心中卒痛﹐手不可按﹐气悶欲死者是也。凡人忽感風邪﹐寒入乎肺經﹐以致一時擡肩大喘﹐气逆痰吐不出﹐人不能臥是也。方用柴胡一錢﹐茯苓二錢﹐當歸一錢﹐黃芩一錢﹐麥冬二錢﹐射幹一錢﹐桔梗二錢﹐甘艸﹑半夏各一錢﹐水煎服。﹝批﹞滅邪湯。﹞此方妙在用柴胡﹑射幹﹑桔梗﹐以舒發肺金之气﹐用半夏以祛痰﹐用黃芩以去火。蓋外感寒邪﹐則內必變爲熱癥﹐今用黃芩以淸解之。然徒用黃芩﹐𨿽曰淸火﹐轉足以抑遏其火气。妙在用桔梗﹑射幹﹑柴胡﹐一派辛散之品﹐轉足以消火滅邪。此急治之一法也。

直中陰寒之癥﹐乃寒邪直入於腎經﹐不由皮毛而入營衛﹐不由營衛而入臟腑也。乃陰寒之邪﹐直中於兩腎之中﹐而命門之火﹐無可藏之地﹐乃奔越星散﹐而寒邪乘其眞火逃亡﹐趁勢趕逐。於是入腹則腹痛﹐入肝則肝絕﹐入心則人亡。此至急之時﹐不可用藥之須臾緩也。方用人參五錢﹐白術一兩﹐附子一錢﹐肉桂一錢﹐漧薑五分﹐水煎服﹐﹝批﹞逐寒回陽湯﹞。此方妙用人參﹑白術。蓋寒邪直入﹐宜止用附﹑桂以逐之﹐何必用參﹑術﹐而且多加之也。不知寒邪直犯腎宮﹐元陽遁出於脾胃之間﹐止此一綫之微气在焉﹐若不用人參以救之﹐何能喚回於無何有之處﹐不多加白術﹐何能利其腰臍而回其元气。故又加附子﹑肉桂﹐以祛散其寒邪也。

中心卒痛﹐手不可按者﹐乃火邪犯心也。若不急救息其火﹐則臟腑內焚﹐必致身殉。方用梔子三錢﹐白芍五錢﹐甘艸一錢﹐良姜三分﹐天花粉二錢﹐蒼術一錢﹐貫眾一錢﹐水煎服。﹝批﹞瀉火定痛湯。﹞

此方妙在用梔子以淸火。或疑心經之熱﹐宜用黃連以涼之。何以不用黃連﹐而反用梔子耶﹖蓋心中火發﹐用黃連固宜﹐然黃連性燥﹐心火正在燥烈之時﹐以燥投燥﹐正其所惡﹐不特不能去火﹐而轉助其焰矣。不若桅子瀉其肝木之邪﹐母衰則子亦衰﹐不瀉心火﹐正所以瀉心火也。且梔子能瀉六經之郁火﹐原不專入肝經﹐亦能入心經也。一味而兩用之﹐此用藥之奇妙﹕況又與白芍共享以瀉肝﹐又加良姜數分﹐以引入於心中﹔復增天花粉﹐以逐其火熱之痰﹐則痰去自然火散﹐而鬱气益舒。此急治肝﹐而正急治心也。

又是急治之一法﹐余可類思。

張公曰﹕急治之法妙矣﹐而余更有法。如人中痰﹑中邪﹑中气三法﹑亦不可不講。中痰方﹕用人參三錢﹐白術三錢﹐茯苓三錢﹐附子一錢﹐天南星一錢﹐半夏二錢﹐水煎服﹐下喉卽愈。蓋痰之生也﹐由於气之虛﹔而气之虛也﹐由於臟腑之冷。故方中用參﹑術以補正气﹐用半夏﹑南星﹑茯苓以祛痰﹐用附子以溫中。所以一下喉而痰聲靜﹐痰气淸也。中邪方﹕用人參三錢﹐白術三錢﹐半夏三錢﹐皂角末一錢﹐陳皮一錢﹐水煎服。﹝批﹞開竅消痰飲。﹞此方之妙在皂角能開人之孔竅﹐引人參﹑白術﹑半夏之類﹐直入心經﹐而痰之迷滯﹐無不盡開﹐痰去邪將何畱。中气方﹕用人參一兩﹐白術五錢﹐茯苓五錢﹐甘艸一錢﹐陳皮一錢﹐附子一錢﹐半夏三錢﹐南星三錢﹐水煎服。﹝批﹞助气回生飲。﹞此方與中痰方相仿佛﹐而此方勝於前者﹐以分兩之多﹐而又多甘艸﹑陳皮以消中和內也。三法有利於醫者不淺。

華君曰﹕予聞之天師矣﹐尙有二癥。一則气喘之不能臥﹐而非外感也﹔一則腹痛之不可忍﹐而非內傷也。凡人有气喘不得臥﹐吐痰如湧泉者﹐舌不燥而喘不甚﹐一臥則喘加﹐此非外感之風邪﹐乃腎中之寒气也。蓋腎中無火﹐則水無所養﹐乃上泛而爲痰﹐將胃中之水﹐盡助其洶湧之勢﹐而不可止遏矣。法當用六味丸湯﹐加附子﹑肉桂大劑飲之﹐則腎宮火熱﹐而水有所歸。水旣歸宮﹐喘逆之气亦下安而可臥。凡人之臥﹐必得腎气與肺气相交﹐而後河車之路平安無奔逆也。方中補其腎火﹐何以安然能臥﹐不知腎爲肺之子﹐子安則母亦寧﹐肺金之气可歸於腎宮﹐以養其耗散之气矣。此所以補腎火﹐正所以養肺金也﹐況六味丸全是補腎水之神劑乎﹐水火同補﹐而肺金更安﹐肺腎相安﹐有不臥之而甚適者乎。

凡人腹中疼痛欲死﹐手按之轉甚者﹐此乃火挾痰與食而作祟也。若作直中治之﹐立死矣。方用甘艸一錢﹐茯苓三錢﹐白芍五錢﹐枳實一錢﹐梔子三錢﹐山楂二十粒﹐水煎服。加柴胡一錢。﹝批﹞紛解散。﹞此方有解紛之妙﹐乃天師未傳者﹐想於別門見之也。

岐天師曰﹕實未傳。孫眞君有治心痛方。管仲三錢﹐乳香末二錢﹐白芍三錢﹐炒梔子三錢﹐甘艸五分﹐水煎服。一劑卽止痛﹐此方專治火痛也﹐治呼號口渴者神效。

卷二﹝樂集﹞

緩治法

論陽明之火大渴論大吐論大瀉

天師曰﹕緩治者﹐不可急而姑緩之也。如人病火盛之癥﹐大渴引飲﹐呼水自救﹐朝食卽饑﹐或夜食不止﹔或久虛之人﹐气息奄奄﹐不能飲食者是。前癥陽明火盛﹐故能食善消﹐宜竹葉石膏以治之矣﹐然而不可急也。蓋火盛必然水哀﹐火之有餘﹐水之不足﹐石膏辛散之味﹐𨿽然去火﹐而勢過猛烈﹐實能鑠盡眞陰﹐大熱之際﹐不得已而用之﹐所以救存腎中之水也﹐若日日用之﹐則水不能救而反耗眞陰之气﹐眞陰之气旣耗。則火仍復沸騰﹐不若緩治之爲得也。方用元參一兩﹐麥冬五錢﹐白芥子二錢﹐竹葉三十片﹐甘菊花二錢﹐生地三錢﹐陳皮五分﹐丹皮二錢治之。﹝批﹞淸肅至涼湯。﹞此方之妙。全在元參能去浮游之火﹐使陽明之餘火漸漸消滅﹔麥冬消肺中之熱﹐斷胃之來路﹔用生地淸腎中之火﹐斷胃之去路﹔加丹皮截胃之旁路﹔竹葉與白芥子淸痰行心﹐又截胃之中路﹔四面八方﹐俱是分散其勢﹐則餘火安能重聚。此緩治法﹐勝於急遽之功也。至於久虛之人﹐气息奄奄﹐無不曰宜急治矣。不知气血大虛﹐驟加大補之劑﹐力量難任﹐必至胃口轉加臌脹﹐反不若緩緩淸補之也。方用茯苓一錢﹐白術五分﹐山藥一錢﹐陳皮三分﹐甘艸三分﹐人參三分﹐當歸一錢﹐白芍二錢﹐棗仁五分﹐山楂三粒﹐麥芽三分﹐炮姜三分﹐水煎服。此方妙在用白芍爲君﹐引參﹑苓入肝爲佐。小小使令﹐徐徐奏功﹐潛移默奪﹐使脾气漸實﹐胃口漸開。不急於張皇﹐而徐能奏功。此又緩治之一法。

張公曰﹕緩治之法﹐不止陽明之火宜然。天師借而說法﹐余又廣之可也。凡人久病﹐俱不可急遽用藥﹐須緩治爲妙。譬如人大渴之後﹐不可純用止渴之藥是矣。然而大吐之人﹐豈亦可純用止嘔之味耶﹐不可也。法當用人參五錢﹐茯苓三錢﹐白術三錢﹐甘艸三分﹔陳皮一錢﹐豆蔻仁三粒﹐水煎服。此方純用健胃補脾之劑﹐而人不知其中奧妙也﹐大吐之後﹐津液已幹﹐如何又用健脾補胃以重燥之﹐得毋傷子太甚耶。不知脾胃之气健﹐而後津液能生。苟以潤藥補之﹐則脾胃惡濕﹐反足傷其眞气﹐所以不用潤劑﹐而反用燥藥也。他臟腑惡燥。惟脾胃臟腑反惡濕而喜燥。以人參﹑白術投之﹐正投其所好。

又安有燥烈之虞哉。

大瀉之後﹐自多亡陰﹐宜以補陰藥治之矣。然而以補陰之藥急治﹐反足增其水勢﹐法當以溫藥補之。

用熟地五兩。山藥四兩﹐山茱萸四兩﹐白術五兩﹐肉桂一兩﹐肉果一兩﹐北五味一兩﹐吳茱萸一兩﹐人參五兩﹐薏仁五兩﹐各爲末﹐蜜爲丸﹐如梧子大。﹝批﹞生陰止瀉丹。﹞每日晚飯前吞五錢﹐旬日卽健矣。此方之妙﹐不用茯苓﹑澤瀉﹑豬苓之類去分消水气﹐而水气自然分消。蓋補腎正所以補脾﹐而緩治勝於急治也。

華君曰﹕未傳。

卷二﹝樂集﹞

本治法

論心驚不安夜臥不睡論精滑夢遺見色倒戈

天師曰﹕本治者﹐治心腎之法也。人非心不能寧靜致遠﹐非腎不能作彊生育。故補心卽當補腎﹐補腎卽當補心也。是二經一身之主宰﹐臟腑之根本也。故人病心驚不安﹐或夜臥不睡者﹐人以爲心之病也﹔誰知非心病也﹐腎病也。如人見色而思戰﹐入門而倒戈者﹐或夢遺精滑者﹐人以爲腎之病也﹔誰知非腎病也﹐心病也。然則欲安心者當治腎﹐欲治腎者當治心。治心方﹕用人參三兩﹐茯苓三兩﹐茯神三兩﹐遠志二兩﹐生棗仁一兩﹐熟地三兩﹐山茱萸三兩﹐當歸三兩﹐菖蒲三錢﹐黃連五錢﹐肉桂五錢﹐白芥子一兩﹐麥冬三兩﹐砂仁五錢﹐各爲末﹐蜜爲丸。每日送下五錢﹐或酒或湯俱可。此方乃治心之驚與不寐耳﹐宜用參﹑苓﹑當歸﹐麥冬足矣﹐卽或爲火起不寐﹐加黃連亦足矣﹐何以反用熟地﹑山茱萸補腎之藥﹐又加肉桂以助火。不知人之驚恐者﹐乃腎气不入於心也﹕不寐者﹐乃心气不歸於腎也。今用熟地﹐山茱萸以補腎﹐則腎气有根﹐自然上通於心矣﹔肉桂以補命門之火﹐則腎气旣溫﹐相火有權﹐則心气下行﹐君火相得﹐自然上下同心﹐君臣合徳矣。

治腎方者﹐精滑夢遺與見色倒戈﹐則關門不守﹐腎無開合之權矣﹐誰知皆心君之虛﹐而相火奪權﹐以致如此。方用熟地半斤﹐山藥四兩﹐山茱萸四兩﹐茯苓三兩﹐肉桂一兩﹐附子一个﹐人參三兩﹐白術四兩﹕北五味一兩﹐麥冬三兩﹐遠志一兩﹐炒棗仁一兩﹐鹿茸一副﹐巴戟天三兩﹐肉蓯蓉三兩﹐柏子仁一兩﹐砂仁五錢﹐紫河車一副﹐杜仲一兩﹐破故紙一兩﹐各爲末﹐蜜爲丸。此方用熟地﹑山萸﹑杜仲﹑山藥之類﹐補腎也﹔巴戟天﹑蓯蓉﹑附子﹑鹿茸﹐補腎中之火也。可以已矣﹕而必加入參﹑苓﹑柏子仁﹑麥冬﹑遠志﹑棗仁之類者何也﹖蓋腎中之火虛﹐由於心中之火先虛也。故欲補腎火者﹐先補心火。使心火不補﹐腎火終不能益﹐而轉增其上焦之枯竭。故必須兼補其心﹐心气下舒於腎中﹐腎气上交於心﹐則水火相濟﹐君臣和悅﹐民眾奠安﹐肺气淸寧﹐脾胃得養﹐通調三焦。不妨整戈矛再利﹐卽野禦亦可收功也。

張公曰﹕予有一言﹐願贊髙深。本治責之心腎﹐又何疑焉﹔然而心不可徒補之腎﹐而腎不可徒補之心也。譬如人有心驚不寐﹐𨿽是腎气不上通於心﹐而亦有肝气之不上生於心。故補腎之中﹐自宜添入補肝之品。方中有當歸﹑肉桂﹐亦是補肝之品﹐然終非直入肝經之藥也。余意前方中﹐加入白芍三兩﹐補腎而兼補肝﹐相因而生心火﹐心有不泰然者乎。腎虛而用補心之藥固是﹐然補心而不補肝﹐肝木郁塞﹐心難下生。愚意補腎方中﹐亦宜添入白芍三兩﹐則肝气自舒﹐自生心包之火﹐火足自生命門之火矣﹐可質之岐天師﹐再定去畱。﹝批﹞雷公曰﹕天師方固妙﹐而張公論亦佳。﹞

華君曰﹕予曾聞之夫子矣﹐有方亦妙﹐並傳於此。凡人臥不安枕﹐方用人參五兩﹐遠志二兩﹐棗仁炒二兩﹐熟地八兩﹐山茱萸四兩﹐茯神三兩﹐柏子仁一兩﹐麥冬三兩﹐陳皮五錢﹐各爲末﹐蜜爲丸。

每日白滚水送下二兩﹐五日卽安﹐服一料全愈﹐名爲寧神安臥丸。人有夢遺者﹐用熟地一斤﹐山藥一斤﹐芡實一斤﹐生棗仁五兩﹐巴戟天二兩﹐麥冬三兩﹐北五味三兩﹐蓮子半斤﹐同心用﹐各爲末﹐蜜爲丸。每日白滚湯送下一兩﹐名爲益心止遺丸。前方補心中而兼補腎﹐後方補腎中而兼補心﹐與天師傳方同意。二方亦天師傳也﹐不知何故各各不同﹐然而四方俱奇妙通元。甚矣﹐夫子之不可測也。巴戟天不特彊陽﹐而且止精﹔腎水非火不能生﹐亦非火不能止﹔若用肉桂﹑附子大熱之味﹐果然助其虛火﹔巴戟性非大熱﹐不能溫中﹐用之純陰之中何害﹐反得其旣濟之功也。

孫眞君傳治心驚不安方。心驚非心病也﹐乃肝血虛而不能養心也。方用白芍五錢﹐當歸五錢﹐熟地五錢﹐生棗仁一兩﹐遠志一錢﹐茯神三錢﹐麥冬五錢﹐北五味一錢﹐人參二錢﹐水煎服。﹝批﹞天師云﹕此方之妙在用生棗仁至一兩。﹞此方之妙﹐全不盡去治心。治肝正所以治心﹐治肺亦所以益心也。

又傳治見色倒戈方。用人參三兩﹐熟地八兩﹐黃五兩。白術八兩﹐肉桂二兩﹐山茱萸三兩﹐巴戟天五兩﹐肉蓯蓉三兩﹐麥冬五兩﹐北五味一兩﹐覆盆子五兩﹐各爲末﹐蜜爲丸。﹝批﹞又云﹕此方不可輕傳﹐存之可也。﹞每日半饑﹐酒送下一兩。一月後﹐房事卽攺觀。但不可傳與匪人耳。

卷二﹝樂集﹞

末治法

論大便不痛﹐小便不痛瘧癥不已產婦感中風邪

天師曰﹕末治者﹐乃六腑之治也。人如病大小便不通﹐或瘧癥不已﹐產後風寒﹐皆作末治也。凡久病之後﹐或大便一月不通﹐不必性急﹐止補其眞陰﹐使精足以生血﹐血足以潤腸﹐大便自出﹐不可視爲根本之病﹐而速求其愈。亦有人小便點滴不出﹐亦不必十分大急﹐乃腎气不能行於膀胱也﹐補其腎气﹐則小便自出﹐不必視爲根本之病﹐而急欲出之也。大便不通方﹕用熟地一兩﹐元參一兩﹐當歸一兩﹐川芎五錢﹐火麻仁一錢﹐蜜半甌﹐大黃一錢﹐桃仁十个﹐紅花三分﹐水煎服。此方妙在用熟地﹑元參﹑當歸以生陰血﹐少加麻仁﹐大黃以潤腸下行。此正末治其閉結﹐而不亟亟以通之也。小便不通方﹕用肉桂一錢﹐熟地一兩﹐山茱萸四錢﹐茯苓二錢﹐車前子一錢﹐澤瀉一錢﹐丹皮一錢﹐山藥一錢﹐水煎服。此方卽七味地黃湯。妙在不去通小便﹐而專治腎水腎火。蓋腎中有火﹐而膀胱之气化自行﹐不通小便而小便自通矣。

此末治之一法也。

瘧癥不已﹐終歲連朝﹐經年累月﹐或已止而又發﹐或未止而難痊。人皆謂有邪未散也﹐急宜逐邪﹐不可末視之。殊不知邪之久踞﹐乃正虛之甚也﹐自當重補其正﹐而末治其邪。方用熟地五錢﹐何首烏五錢﹐鱉甲五錢﹐白術五錢﹐當歸五錢﹐人參二錢﹐甘艸一錢﹐柴胡一錢﹐半夏一錢﹐肉桂五分﹐山茱萸四錢﹐水煎服。此方妙在熟地﹑山茱萸﹑當歸之品以補陰血﹐加人參﹑白術以健脾﹐加鱉甲以入陰分﹐加何首烏以補陰气﹐加半夏﹑柴胡﹐少少去其痰與邪﹐則正气有餘﹐邪自退舍。此又末治之一法也。

產婦感中風邪﹐皆作末治者。產婦舊血盡去﹐新血未生。

大虛軀殼﹐原易中邪。風寒襲之﹐一散邪﹐必有厥逆寒癥之變﹐死亡頃刻矣。方用當歸一兩﹐川芎五錢﹐人參一兩﹐荊芥一錢﹐肉桂一錢﹐益母艸一錢治之。此方妙在用參﹑歸各一兩﹐參以固气﹐歸以生血﹐气血旣生﹐而風邪易去。大虛之人﹐略帶去邪之藥﹐則邪原易出﹐乃腠理實疏﹐關門不鎖故耳。方中荊芥一品最妙﹐不特易於祛邪﹐而且引舊血以歸經﹐佐新血以復正﹐故兩用之而成功也。益母艸更是產科最利之品﹐安有他虞哉。此又固气血爲先﹐散邪爲末又一法也。

張公曰﹕俱講得入神出化﹐予又何佐髙深哉。尙有一言相商﹐產婦臨月之前一月﹐如有風邪感冒等癥﹐皆作風寒感冒治之。其臨月之期﹐如有感中風邪﹐不可作風邪治之。方用人參一兩﹐當歸一兩﹐川芎五錢﹐柴胡二錢﹐甘艸一錢﹐白芥子三錢﹐水煎服。毋論其頭疼身痛﹐咳嗽太陽痛﹐六經傳經傷寒﹐俱宜以此方治之﹐切不可輕用桂枝﹑麻黃。蓋孕婦實與平常人治法大不相同耳。

孫眞君曰﹕大便不通﹐亦多實癥﹐天師傳者﹐治虛癥之方耳。我傳此方﹐治實癥者﹐實有奇效。方用大黃五錢﹐當歸尾一兩﹐升麻五分﹐蜜半甌﹐水煎服。﹝批﹞天師云﹕此方尙加熟地一兩。﹞大黃泄利﹐用當歸潤之﹐仍以爲君﹐𨿽泄而不十分過猛﹐不至有亡陰之獘﹕況有升麻以提之﹐則泄中有畱﹐又何必過慮哉。

卷二﹝樂集﹞

不內外治法

論跌撲斷傷

天師曰﹕內者﹐胸腹之中﹔外者﹐風邪之犯。今旣無胸腹之病﹐又無風寒之侵﹐忽然跌僕爲災﹐斷傷受困﹐此不內外之因﹐又一門也。方用當歸五錢﹐大黃二錢﹐生地三錢﹐赤芍藥三錢﹐桃仁一錢﹐紅花一錢﹐丹皮一錢﹐敗龜板一錢﹐水一碗﹐酒一碗﹐煎服。﹝批﹞逐瘀至神丹﹞。方中最妙當歸﹑芍藥和其血﹐大黃﹑桃仁逐其瘀﹐生地﹑紅花動其滯﹐一劑卽可病去也。倘以大黃爲可畏﹐或不用﹐攺爲別味﹐則𨿽有前藥﹐亦用之而不當。蓋有病則病受之﹐用大黃之藥﹐始能消去其瘀血﹐而終不能大下其脾中之物﹐又何必過忌哉。倘跌傷打傷﹐手足斷折﹐急以杉板夾住手足﹐不可顧病患之痛﹐急爲之扶正湊合安當﹐倘苟不正﹐此生必爲廢人。故必細心湊合端正﹐而後以杉板夾之﹐再用補骨之藥﹐令其吞服﹐則完好如初矣。

方用羊躑躅三錢﹐炒黃大黃三錢﹐當歸三錢﹐芍藥三錢﹐丹皮二錢﹐生地五錢﹐土狗十个捶碎﹐土虱三十个搗爛﹐紅花三錢﹐自然銅末。先將前藥酒煎﹐然後入自然銅末。調服一錢﹐連湯吞之。一夜生合。神奇之甚﹐不同世上折傷方也﹐不必再服﹐止服二劑可也。﹝批﹞接骨至神丹。﹞蓋羊躑躅最能入心而去其敗血。人受傷至折傷手足﹐未有不惡血奔心者。

引諸活血之藥﹐同羣共入﹐則惡血必從下行﹐而新生之血必羣入於折傷之處﹕況大黃不特去瘀血﹐亦能逐而生新﹐瘀去而各活血之品必能補缺以遮其門路﹐況土狗。土虱俱是接骨之聖藥﹐卽有缺而不全﹐又得自然銅競走空缺而補之﹐此所以奏功之速耳。骨斷之處﹐自服藥後﹐瑟瑟有聲﹐蓋兩相連貫﹐彼此合縫﹐若有神輸鬼運之巧。恐世人不信耳﹐吾傳至此﹐不畏上泄天機者﹐正副遠公好善之心﹐共爲救濟之事。庶天眷可邀﹐愆尢可免耳。

跌損唇皮之類﹐以桑白皮作綫縫之﹐後以生肌散糝之自合。

張公曰﹕方至此神矣﹑聖矣﹑化矣﹑亦何能贊一言哉。惟有前方煎藥之內﹐少爲商酌者。第一方中﹐再加生地三錢﹐枳殼五錢。蓋生地乃折傷之聖藥﹐多多益善﹐少則力不全耳。折傷之病﹐未免瘀血奔心﹐有枳殼之利於中﹐則瘀血不能犯也。

華君曰﹕無可言。

卷二﹝樂集﹞

陰治法

論腎虛感寒水虧夜熱

天師曰﹕陰治者﹐病癥乃陰气不足﹐而陰邪又犯之也。如腎水虛寒﹐又感寒者﹔或腎水虧竭﹐夜熱晝寒是也。此等病﹐若認作陽癥治之﹐則口渴而熱益熾﹐必致消盡陰水﹐吐痰如絮﹐咳嗽不已﹐聲啞聲嘶﹐變成癆瘵。法當峻補其陰。則陰水足而火焰自消﹐骨髓淸泰﹐上熱餘火俱歸烏有矣。方用熟地一兩﹐山茱萸五錢﹐麥冬五錢﹐北五味五錢﹐元參三錢﹐地骨皮三錢﹐丹皮一錢﹐沙參五錢﹐白芥子一錢﹐芡實五錢﹐車前子一錢﹐桑葉七片﹐水煎服。﹝批﹞安火至聖湯。﹞此方妙在全用純陰之品﹐一直竟進腎宮﹐滋其匱乏﹐則焦急之形﹐不上焰於口舌皮毛之際﹕又加元參﹑地骨皮﹑沙參﹑丹皮之品﹐少淸其骨髓中之內熱﹐自然陰長陽消﹐不治陽而自安也﹐又何必更加柴胡以散之﹐而邪始去哉。此方乃治陰火自動者神效。若陰寒無火者﹐又不宜用此方。當用肉桂一錢﹐附子一錢﹐熟地一兩﹐山茱萸四錢﹐白術三錢﹐人參三錢﹐柴胡五分﹐水煎服。﹝批﹞祛寒至聖丹。﹞此方之妙用附﹑桂祛寒之藥﹐加之於參﹑熟補陰之內﹐使陽得陰而有制﹐不致奔越沸騰﹕少加柴胡數分﹐則陰邪自散﹐又何必純用麻黃﹑桂枝之類﹐鑠盡眞陰哉﹔況腎中之火﹐必得水而後生。以水非邪水﹐乃眞水也。邪水可以犯心而立死﹐眞水可以救心而長延。蓋陽根於陰﹐而眞陰腎水﹐實爲眞陽君相之火之母也。此方中加熟地﹐山萸﹐正是此意。﹝批﹞妙極﹞恐人未知﹐故又表而出之。倘止用附﹑桂以祛寒﹐未嘗不效。然而邪去而陰消﹐必然枯竭。苟或治之不得法。必有亡陽之癥矣。願人加意於水中補火﹐更於水中去邪也。

張公曰﹕妙絕之論﹐發千古所未發﹐何以再贊髙深。然尙有一方以參之。前癥乃陰虛火動也﹐用六味湯似亦相宜﹔後癥乃陰寒無火也﹐八味湯似亦可用﹐然而終不及天師二方。蓋治陰之內﹐卽畱以治陽﹔而治陽之中﹐卽藏於補陰也。有貧不能用人參者﹐用予後方可也。

華君曰﹕同傳予法無異。

卷二﹝樂集﹞

陽治法

論傷寒發斑中暑火熾傷暑吐血陽癥火瀉

天師曰﹕陽治者﹐治陽癥之病也。陽癥甚多﹐不能槪舉﹐姑舉一二癥大者言之。傷寒內發斑﹐身熱心如火﹐口渴呼水﹐气喘舌燥﹐揚手出身者是﹔或中暑熱之气﹐大渴飲水﹐數桶不止﹐汗如雨下﹐大喊狂呼﹐日重夜輕是也。此皆陽火燒焚於胃口﹐煙騰勢急。威猛不可止遏。皆陽癥也。此時杯水實﹐不足以勝之﹐非大劑寒涼﹐安能撲滅。卽以用寒涼撲滅之矣﹐而餘煙斷火﹐微焰猶存。必得大雨滂沱﹐屋棟溝渠﹐無非膏澤﹐則火气消亡﹐門庭可整。此陽癥之治﹐難於陰癥也。方用元參三兩﹐升麻二錢﹐黃芩一兩﹐麥冬三兩﹐防風三錢﹐天花粉三錢﹐蘇葉一錢﹐靑黛三錢﹐生甘艸三錢﹐生地一兩﹐桑白皮五錢。一劑卽消大半﹐二劑全愈。﹝批﹞滂沱湯﹞。此方妙在元參爲君﹐不特去其浮游之火﹐兼能淸其胃中之熱﹐且性又滋潤。發斑𨿽是火熱不能外越﹐然亦因胸中水少不足潤。故郁而不出也﹐今用元參潤之﹐則火得潤而難居。況又有黃芩以大涼其胸膈﹐又加升麻﹑防風引散其火邪﹐更佐之麥冬﹑生地﹐涼血以淸肺气﹐自然淸肅下行﹐而中焦之火﹐盡化爲烏有也。

至於中暑之病﹐亦陽火邪熾也。法用靑蒿五錢﹐石膏五錢﹐麥冬五錢﹐半夏一錢﹐黃連一錢﹐人參三錢﹐甘艸一錢﹐茯苓五錢﹐竹葉五十片﹐水煎服。﹝批﹞消暑至神湯。﹞此方妙在用靑蒿去暑﹐再加二錢香薷﹐則暑气自化﹔用石膏以平瀉其胃中之邪火﹐邪火一去﹐胃气始轉﹐水能下行﹐不蓄停於膀胱之內﹐而散逸於四肢﹔況又有茯苓導其下行者乎﹔又慮火气傷心﹐復加黃連以救心。人參以救肺。各髒卽安﹐胃邪必遁﹐此治陽癥之妙法也。

張公曰﹕妙論出奇不窮。陽癥固多﹐二癥最急﹐故天師特舉之以爲法。予再廣之﹐有二癥在焉。

一則傷暑中之吐血也。凡人感傷暑气﹐忽然吐血傾盆﹐人皆謂是陰虛。不知陰虛吐血﹐與陽虛吐血不同。陰虛吐血者﹐人必安靜﹐不似陽虛之躁動不寧也。陽癥必大熱作渴﹐欲飲涼水﹐舌必有刺﹐不似陰癥之口不渴而舌胎滑也。法當淸胃火﹐不必止其血。方用石膏三錢﹐靑蒿五錢﹐香薷三錢﹑荊芥一錢﹐當歸三錢﹐人參三錢﹐水煎服。﹝批﹞祛暑止血湯。﹞此方乃正陽癥吐血之神劑也。方中𨿽有解暑之味﹐然而補正多於解暑。去香薷一味﹐實可通治諸陽癥之血也。但此方止可用一二劑﹐卽宜攺用六味地黃湯﹐以滋其陰水﹐水足則陽火自消耳。一則陽癥之火瀉也。完谷不化﹐飲食下喉卽出﹐一日或瀉十餘次﹐或瀉數十次﹐或晝夜瀉數百次﹐人以爲熱也。然而熱之生也何故﹖生於腎中之水衰不能制火﹐使胃土關門不守於上下﹐所以直進而直出也。論其勢之急迫奔崩﹐似乎宜治其標。然治其標。不能使火之驟降﹐必須急補腎中之水﹐使火有可居之地﹐而後不至於上騰。方用熟地三兩﹐山茱萸一兩﹐車前子一兩﹐甘艸一兩﹐茯苓一兩﹐白芍三兩﹐肉桂三分﹑水煎服。此方乃補腎之湯﹐非止瀉之藥也﹐然而止瀉之妙﹐捷如桴鼓。蓋腎水一生﹐腎火卽降﹐頃刻應驗。非好爲奇談﹐而不據實理也。若止作胃虛有火治之﹐未嘗無功﹐終不若此之捷。脾約丸亦佳﹐安能及此方之神哉。

華君曰﹕與餘同﹐不必講。

雷公曰﹕無一論不奇妙。

卷二﹝樂集﹞

假治法

論假熱假寒

天師曰﹕假治者﹐病是假熱﹐而治以假熱之方﹔癥是假寒﹐而治以假寒之藥也。如人喉痛口漧﹐舌燥身熱﹐人以爲熱﹐而非熱也。內眞寒而外現假熱耳。如人手足冰冷﹐或發厥逆﹐或身戰畏寒﹐人以爲寒﹐而非寒也﹐內眞熱而外現假寒耳。此時看癥未確﹐死生反掌。吾以假熱之藥﹐治假寒之癥﹐以假寒之品﹐治假熱之病﹐是以假對假也﹐假寒方﹕附子─錢﹐肉桂一錢﹐人參三錢﹐白術五錢﹐豬膽汁半个﹐苦菜汁三匙。先將藥二碗﹐水煎好﹐以冰水泡涼﹐入豬膽汁﹑苦菜汁調勻﹐一气服之卽愈。方中全是熱藥﹐倘服之不宜﹐必然虛火上衝﹐盡行嘔出。吾以熱藥涼服﹐已足順其性而下行﹐況又有苦菜汁﹑膽汁之苦﹐以騙其假道之防也。蓋上熱之癥﹐下必寒極﹐熱藥入之﹐至於下焦﹐投其所喜。無柰關門皆爲彊賊所守﹐非以間牒之﹐必然拒絕而不可入。內無糧艸﹐外無救援﹐柰之何哉。吾今用膽汁﹑菜汁﹐以與守關之士﹐買其歡心﹐不特不爲拒絕﹐轉能導我入疆﹐假道滅虢﹐不信然哉。

至於假熱之方﹐則又不然。心胸之內﹐全是一團邪火﹐盤踞於中焦。若不直搗中堅﹐巨魁不擒﹐餘黨安能星散。然而用師無法﹐則彼且力拒死鬥而不可救。方用黃連三錢﹐柴胡二錢﹐白芍三錢﹐當歸三錢﹐炒梔子二錢﹐半夏三錢﹐枳殼一錢﹐茯苓三錢﹐菖蒲三分﹐水煎服。此方妙在用黃連一味﹐直入心經﹔佐以梔子副將﹐單刀直入﹐無邪不散﹔又柴胡﹑白芍瀉其運糧之道﹔又半夏﹑枳殼斬殺餘黨﹐中原旣定﹐四隅不戰而歸正矣。然而火熱居中﹐非用之得宜﹐則賊勢彌空﹐安能直入。又加菖蒲之辛熱﹐乘熱飲之﹐則熱喜同熱﹐不致相反﹔而轉能相濟﹐此又假治之妙法也。

張公曰﹕講得透徹痛快﹐予又何說之詞。然而假熱假寒﹐不止此二癥也﹐吾再廣言之。如人气喘不安﹐痰涎如鋸而不止者﹐人以爲熱﹐而非熱也﹐乃下元寒極﹐逼其火而上喘也。此最急最危之癥﹐苟不急補其命門之火與腎水﹐則一綫微陽﹐必然斷絕。方用熟地四兩﹐山茱萸三兩﹐麥冬三兩﹐北五味一兩﹐牛膝一兩﹐附子一錢﹐肉桂一錢﹐冰水泡冷服之﹐一劑卽愈。附子﹑肉桂斬關奪門之藥﹐其性最熱﹐倘不用之於熟地﹑山茱萸﹑北五味之中﹐則孤陽乘大熱之勢﹐沸騰而上矣。方中妙在用熟地﹑山茱萸之類﹐使足以濟火﹔又麥冬以滋肺金之化原﹐使金去生水﹐而水益足以生火﹐而火不敢於飛越﹐況又有牛膝之下走而不上行乎。然必冰水泡之﹐騙其上焦之熱﹐直至腎宮﹐腎宮下熱﹐則上焦淸涼﹐火自歸舍﹐又何患喘與痰作祟哉。更有眼目紅腫﹐經年不愈者﹐人以爲熱﹐而不知非熱也﹐亦腎火上升而不下降耳。法用六味地黃湯﹐加麥冬﹑甘菊花﹑白芍﹑當歸各三兩﹐柴胡五錢﹐各爲末﹐蜜爲丸。每日吞服五錢﹐一料必全愈。

此𨿽病輕﹐而世人多患之﹐迷而不悟﹐予所以特表出也。𨿽非假治之法﹐而癥實假熱之癥﹐可觸類而旁通之耳。假寒之法﹐莫妙岐天師之方﹐可以統治矣﹐故不再傳。

華君曰﹕亦同。

卷二﹝樂集﹞

眞治法

論眞熱眞寒

天師曰﹕眞病原難分晰﹐然有假卽有眞也。卽以前癥言之﹐如人喉痛口漧﹐舌燥身熱﹐與假熱無異﹐然而此曰眞熱者﹐何以辧之。假熱之癥﹐口𨿽渴而不甚﹐舌𨿽幹而不燥﹐卽燥而無芒刺﹐無裂紋﹐喉𨿽痛而日間輕﹐身𨿽熱而有汗﹔不若眞熱之癥﹐口漧極而呼水﹐舌燥極而開裂生刺﹐喉日夜痛而不已﹐身大熱烙手而無汗也。方用麻黃三錢﹐黃連三錢﹐黃芩三錢﹐石膏三錢﹐知母三錢﹐半夏二錢﹐枳殼二錢﹐甘艸一錢﹐當歸五錢﹐水煎服。一劑輕﹐二劑愈。此方純用寒涼之藥﹐以祛逐其火﹐火一去而上焦寬快矣。更有人手足冰冷。或數厥逆﹐身戰畏寒﹐與假寒無異﹐然而謂之眞寒者﹐何以辧之﹖假寒之癥﹐手足冰冷﹐或有時溫和﹐厥逆身戰﹐亦不太甚﹐有時而安﹐然有時而發搐﹔不若眞寒之癥﹐手足寒久不回﹐色變靑紫﹐身戰不已﹐口噤出聲而不可禁也。方用附子三錢﹐肉桂一錢﹐漧薑一錢﹐白術五錢﹐人參一兩﹐急救之。此乃直中寒邪﹐腎火避出軀殼之外﹐而陰寒之气直犯心宮﹐心君不守﹐肝气無根據﹐乃發戰發噤﹐手足盡現靑色也。然則止宜用附﹑桂﹑漧薑祛逐其寒邪足矣﹐何以又用白術﹑人參﹖且少用亦足濟用﹐何以多加如許也﹖蓋元陽飛越﹐止一綫之气未絕﹐若不急用人參﹐返气於若存若亡之際﹐而徒用桂﹑附﹑漧薑﹐一派辛辣火熱之藥﹐邪𨿽外逐﹐而正气亦就垂絕。故不若多加於危急之際﹐則敗軍殘卒﹐見有孤軍未亡﹐而又驍勇之將﹐號召散失﹐有不再整旗槍﹐共奔毒�下者乎﹐此眞治之妙也。

張公曰﹕奇論天開。眞治卽直治﹐眞治其本病﹐而不必以假藥騙之﹐對癥用藥可也﹐余不再論。

華君曰﹕亦同。

卷二﹝樂集﹞

男治法

論狐疝論彊陽不倒論痿陽不振

天師曰﹕男子與女子之治﹐原無分別﹐然而亦有殊處。男子與婦人殊者﹐疝病﹐陽彊不倒﹐痿而不舉。疝病不同﹐然而與婦人異者﹐止狐疝不同耳﹐余俱相同。狐疝者﹐日間縮在囊之上﹐夜間垂在囊之下也。此乃寒濕﹐又感陰陽不正之气﹐乘於交感之際﹐或在神道之旁﹐或在風濕之際﹐感而成之也。方用杜若五錢﹐搗汁﹐以涼水浣之﹐取汁一碗﹐加沙參一兩﹐肉桂一錢﹐桂枝一錢﹐小茴香一錢﹐橘核一錢﹐水煎服。﹝批﹞扶正祛疝湯。﹞一服卽伸出﹐二服卽消﹐三服全愈。神方也。

彊陽不倒﹐此虛火炎上﹐而肺金之气不能下行故爾。若用黃柏﹑知母二味﹐煎湯飲之﹐立時消散。然而自倒之後﹐終歲經年﹐不能重振﹐亦是苦也。方用元參三兩﹐肉桂三分﹐麥冬三兩﹐水煎服﹐卽倒。﹝批﹞養陽湯。﹞此方妙在用元參以瀉腎中浮游之火﹐尢妙肉桂三分﹐引其入宅﹐而招散其沸越之火﹐同气相求﹐火自回合。況麥冬又助肺金之气﹐淸肅下行﹐以生腎水﹐水足火自息矣﹐此不求倒而自倒。他日亦可重整戈矛﹐再圖歡合耳。

至於痿而不振者﹐乃過於琢削﹐日泄其腎中之水﹐而腎中之火亦日消亡。蓋水去則火亦去﹐必然之理。如一家人口﹐廚下無水﹐又何以煮爨而生煙﹐必汲其泉源﹐而後取其薪炭﹐可以鉆燧取火﹐以煮飲食﹐否則空鐺安爨也。方用熟地一兩﹐山茱萸四錢﹐遠志一錢﹐巴戟天一錢﹐肉蓯蓉一錢﹐肉桂二錢﹐人參三錢﹐枸杞子三錢﹐茯神二錢﹐杜仲一錢﹐白術五錢﹐水煎服。﹝批﹞起陽至神丹。﹞一劑起﹐二劑彊﹐三劑妙。老人倍加。此方用熱藥於補水之中﹐則火起而不愁炎燒之禍﹐自然煮湯可飲﹐煮米可餐。斷不致焦釜沸幹﹐或虞爆碎也﹐此皆男治之法也。

張公曰﹕男治法妙﹐然余亦有數方﹐可並傳之。狐疝方﹕用白術五錢﹐沙參一兩﹐柴胡三錢﹐白芍三錢﹐王不畱行三錢﹐水煎服。﹝批﹞逐狐丹。﹞一劑卽出而不縮。

陽倒不舉方﹐用熟地一斤﹐肉桂三兩﹐覆盆子三兩﹐黃二斤﹐巴戟天六兩﹐柏子仁三兩﹐去油﹐麥冬三兩﹐當歸六兩﹐白術八兩﹐各爲末﹐蜜爲丸。每日白滚湯送下一兩﹐自然陽旺不倒矣。﹝批﹞彊陽神丹。﹞

孫眞君傳治疝方。用沙參一兩﹐橘核一錢﹐肉桂一錢﹐柴胡一錢﹐白芍五錢﹐陳皮五分﹐吳茱萸五分﹐水煎服。一劑卽定痛﹐二劑卽全愈。疝气一癥﹐大約皆肝木之病﹐予所以治其肝﹐自隨手而奏功也。﹝妙。﹞

卷二﹝樂集﹞

女治法

論風邪入血室論治羞隱陰內生虫陰門生瘡

天師曰﹕女癥各經﹐俱與男人同治﹐惟是經癥宜知﹐至於羞隱之處﹐更宜畱心是也。經期前後﹐寒熱溫涼﹐有邪無邪﹐俱當細辧﹐世有專門﹐不須枚舉﹐我今止據一癥而言之。如婦人經期適來﹐爲寒風所中﹐則經水必然驟止。經不外泄﹐必變爲寒熱﹐時而身戰﹐時而身涼﹐目見鬼神﹐心中驚悸。

論治法﹐本當刺其期門之穴﹐一刺出血立已。無柰世人不肯刺於乳下﹐羞恚不肯爲醫人所見﹐於是必變而益發狂語﹐所由來也。今立一方治之。方用柴胡三錢﹐當歸二錢﹐白芍五錢﹐枳殼二錢﹐炒梔子三錢﹐甘艸一錢﹐陳皮五分﹐生地二錢﹐水煎服。此方妙在用柴胡於白芍之中。蓋前癥經血不能外出﹐則血藏於血室之中﹐藏而不出﹐則血化爲熱﹐气鬱結不伸﹐必在半表半里之間﹐以興妖作怪。柴胡眞半表半里之藥﹐用白芍直入血室﹐和平而分解之。如人羞恚隱藏於血宅之內﹐必得一相信之人﹐走入其中﹐爲之開導﹐而後眾人排闥而入﹐庶幾一笑回春﹐仍然歡好﹐身出而禍亦消。此方之妙﹐理實相同﹐故取而顯譬之﹐非好爲論說也。至於羞隱之癥﹐亦不可枚舉﹐查其專門﹐而細詢病情﹐隨癥加減﹐治之可也。

張公曰﹕論奇辟。予更有說﹐熱入血室﹐非熱也﹐乃風邪壅之而熱也﹐所以用柴胡一散而愈。

婦人羞隱之處﹐不便明言﹐然大約非寒則熱耳。今有一試方。先用當歸三錢﹐白芍三錢﹐川芎一錢﹐熟地五錢﹐甘艸一錢﹐柴胡一錢﹐白芥子一錢﹐黃芩三分﹐炮姜三分﹐水煎服。倘有羞隱之處﹐不肯明言者﹐以此方投之﹐必奏奇功。問其服藥後﹐較前平善﹐則是虛癥也﹐竟用四物湯治之可也。未好﹐則是熱病作祟﹐方中大加梔子三錢治之﹐必奏功也。此亦妙法﹐行醫者宜亟知之。

華君曰﹕女子治法﹐尙有二條未傳﹐待予補之。婦人陰內生虫﹐乃濕熱也﹐用雞肝入藥末引之亦妙。終不若夫子之方更神也。方用蚯蚓三四條﹐炙榦爲末﹐用蔥數條﹐火上炙榦爲末﹐用蜜一碗。煮成膏﹐將藥搗於其中。納入陰戶﹐虫盡死矣﹐自然隨溺而下﹐神方也。世人未知﹐幸爲畱意。

又婦人陰門邊生瘡﹐作癢作痛不止者﹐以此方煎水洗之﹐立效。方用蛇牀子一兩﹐花椒三錢﹐白礬三錢﹐水十碗﹐煎五碗﹐乘熱燻之﹐溫則洗之。一次卽止癢﹐二次卽止痛﹐三次卽全愈。分作五日洗之﹐每日止消洗一次。神效之極﹐幸珍之。

卷二﹝樂集﹞

虛治法

論气虛血虛

天師曰﹕虛癥亦多﹐我舉一二以槪其餘。虛治者﹐非气虛﹐卽血虛也。气虛如人不能飲食﹐食之而不能化者是﹔血虛者﹐面色黃瘦﹐或出汗盜汗﹐或夜眠常醒﹐不能潤色以養筋者是也。蓋飲食入胃﹐必須胃气充足﹐始能化糟粕而生津液﹐气旣自餒﹐何能化飲食也。方用人參二錢﹐黃三錢﹐白術三錢﹐陳皮五分﹐甘艸一錢﹐麥芽五分﹐神曲五分﹐山楂五粒﹐炮姜一錢﹐茯苓三錢﹐水煎服。此方參﹑苓﹑﹑術﹐純是健脾開胃之品﹔又恐飲食難消﹐復加山楂﹑神曲﹑麥芽之類以消之。則胃气旣旺﹐又何愁飲食之不化﹐津液之不生耶。

血虛自當補血﹐捨四物湯又何求耶。余今不用四物湯﹐用麥冬三錢﹐熟地一兩﹐桑葉一片﹐枸杞子三錢﹐茜艸一錢﹐當歸五錢﹐水煎服。此方妙在用桑葉以補陰而生血﹐又妙加入茜艸﹐則血得活而益生﹐又況濟之熟地﹑麥冬﹑當歸﹐大劑以共生之﹐則血足色潤而筋舒也。外癥旣見攺觀﹐則內自安而寐適﹐心气得養﹐又寧有盜汗之生哉。此虛治之法也。

張公曰﹕虛治亦不止補气補血﹐蓋此二方﹐實可統治之。甚矣﹐天師立方之妙也。別有加減之法﹕气虛方中﹐倘傷米食﹐加麥芽五分﹔傷肉食﹐加山楂十粒﹔傷麵食﹐加蘿卜子五分﹕有痰﹐加半夏一錢﹐白芥子一錢﹔咳嗽﹐加蘇子一錢﹐桔梗二錢﹔傷風﹐柴胡二錢﹔夜臥不安﹐加炒棗仁二錢﹔胸中若微疼﹐加枳殼五分。血虛方中﹐亦同前加減法治之。

華君曰﹕尙有一方﹐並傳子。有气血兩虛之人﹐飲食不進﹐形容枯槁﹐補其气而血益燥﹐補其血而气益餒﹐助胃气而盜汗難止﹐補血脈而胸膈阻滯﹐法當气血同治。方用人參一錢﹐白術一錢﹐甘艸八分﹐陳皮五分﹐茯苓二錢﹐當歸二錢﹐白芍三錢﹐熟地三錢﹐川芎一錢﹐神曲五分﹐麥冬五錢﹐穀芽一錢﹐水煎服。此方气血雙補﹐與八珍湯同功﹐而此更妙於八珍者也﹐妙在補中有調和之法耳。

卷二﹝樂集﹞

實治法

論治實邪

天師曰﹕實病亦不同﹐亦甚多﹐今亦舉其一二。如人終歲終年﹐不畏勞役﹐不辭辛苦﹐寒涼之品﹐可以多餐﹐辛熱之味﹐不能上口者是也。至於邪气之入﹐不可同觀。吾言實病之多﹐皆邪气之多也。人實者少而虛者多。邪气之入﹐別有治法﹐不可混入於此門。倘人有彊壯之容顏﹐過於熱甚﹐欲求方者與之。方用陳皮一錢﹐神曲一錢﹐麥芽一錢﹐黃芩一錢﹐濃朴一錢﹐天花粉一錢﹐甘艸五分﹐芍藥二錢﹐山楂十粒﹐枳殼五分﹐當歸二錢﹐茯苓一錢﹐水煎服。此等方﹐止可備用﹐以治有餘之人﹐不可據之以槪治天下之人也。蓋實者﹐一百中一二人﹐而虛者徧天下。天地之气﹐何能過濃。況培植者少﹐而琢削者多乎。今定此方﹐亦定一門之治法﹐非教醫者﹐執此以消導之耳。

張公曰﹕仁心仁術﹐於此方並見。實病甚少﹐天師言多者﹐乃言邪气之實﹐非言正气之實也。邪气之實﹐傷寒門最多。天師言有專門者﹐說有傷寒之書也﹐倘人病邪气之實。幸於傷寒門查而治之﹐無差毫髮。傷寒書卷繁多﹐玆不能備載耳。

華君曰﹕予未傳。

卷二﹝樂集﹞

寒治法

論吐血衄血目腫口舌生瘡

天師曰﹕寒治者﹐乃火盛而正折之也。如人病目痛﹐口舌生瘡﹐鼻中出血﹐口中吐血是也。此等之癥﹐乃火气郁勃於上焦﹐不能分散﹐故重則上衝﹐而爲吐血衄血﹐輕者目痛而口舌生瘡也﹐法當用寒涼之品﹐以淸其火熱燎原之勢﹐並瀉其炎上巓頂之威。方用生地一兩﹐當歸一兩﹐川芎五錢﹐元參五錢﹐黃芩三錢﹐三七根末三錢﹐甘艸一錢﹐荊芥炒一錢﹐水煎服。此方妙在不純用寒涼以逐火﹐而反用微寒之藥以滋陰﹐蓋陰气生則陽气自然下降。尢妙用荊芥引血歸經﹐用三七末以上截其新來之路﹐又加黃芩以少淸其奔騰之勢﹐誠恐過於寒涼﹐恐冷熱相戰﹐又加甘艸以和之﹐此治熱之最巧﹑最妙法也。若竟用寒涼折之﹐非不取快一時。然火降而水不足﹐則火無所歸﹐仍然焰生風起﹐必較前更勝﹐而始以淸補之藥救之﹐則胃气已虛﹐何能勝任﹐予所以乘其初起﹐卽用之爲妙也。

目腫而痛﹐亦是火癥﹐然必看其眵多淚多﹐紅腫而痛﹐如有物鍼觸二般。用柴胡三錢﹐甘艸一錢﹐炒梔子三錢﹐半夏一錢﹐白蒺藜三錢﹐水煎服。此方之妙﹐全在直散肝膽之郁火﹐火散則熱自退。不攻之攻勝於攻﹐不下之下勝於下也。一劑卽可奏功﹐正不必再服。

口舌生瘡﹐又不可如是治之。乃心火郁熱﹐而舌乃心苗﹐故先見癥。法用黃連二錢﹐菖蒲一錢﹐水煎服。一劑而愈﹐神方也。此方不奇在黃連﹐而奇在菖蒲。菖蒲引心經之藥﹐黃連𨿽亦入心經﹐然未免肝脾亦入﹐未若菖蒲之單入心也。況不雜之以各經之品﹐孤軍深入﹐又何疑哉﹐此所以奏功如響也。倘不知用藥神機﹐輕混之以肝脾之藥﹐𨿽亦奏功﹐終不能捷如桴鼓﹐此治熱之又一法也。

張公曰﹕寒治之法﹐世人最多﹐予皆不取。今天師之法﹐不容予不首折也。用寒而又遠寒﹐用散而又遠散﹐眞奇與巧並行﹐而攻與補兼用也﹐予又何必多言哉。無已﹐則更有一方。在治火初起之時﹐尙未現於頭目口舌之際﹐亦可化有爲無。方用柴胡二錢﹐白芍三錢﹐甘艸一錢﹐炒梔子三錢﹐半夏一錢﹐羌活五分﹐茯苓三錢﹐水煎服。一劑可以散火。方名先解湯。乘外癥之不見﹐而先解之。亦爭上流法﹐醫者宜畱意焉。

華君曰﹕亦無有傳我。

孫眞人曰﹕予有吐血方傳子。生地汁一碗﹐無鮮生地處﹐用幹者一兩﹐煎湯半碗﹐調三七根末三錢﹐炮姜灰末五分﹐服一劑卽止﹐吐血神效﹐衄血亦可治﹐妙。

卷二﹝樂集﹞

熱治法

論腎寒吐瀉論心寒胃弱

天師曰﹕熱治寒也。寒癥不同﹐舉一二癥言之﹐如嘔吐不已﹐食久而出是也﹔或下利不已﹐五更時分﹐痛瀉四五次是也。此等之癥﹐人皆以爲脾胃之寒﹐治其胃﹐則嘔吐可止﹐治其脾﹐則下利可遏。

然而終歲經年﹐服胃脾藥而不愈者何也﹖不得其故耳。蓋胃爲腎之關﹐而脾爲腎之海。胃气不補命門之火﹐則心包寒甚﹐何以生胃土而消其谷食﹔脾气不補命門之火﹐則下焦虛冷﹐何以化其糟粕而生精微。

故補胃必宜補腎﹐而補脾亦宜補腎也。方用熟地三兩﹐山茱萸二兩﹐茯苓三兩﹐人參三兩﹐肉桂一兩﹐附子一兩﹐北五味一兩。吳茱萸五錢﹐山藥四兩﹐各爲末﹐蜜爲丸。饑服一兩。此方之妙﹐全在用腎藥居多﹐而脾胃藥居少﹐尢妙用熱溫之藥於補腎補土之中﹐則火足而土健。誰知水足而火生也﹐此種議論﹐舉世未聞。然豈徒托空言以示奇乎﹐實有至理存焉。試之無不效奏頃刻﹐願世人加意之。此熱治之妙法﹐一方可兼治之。凡如此等之病﹐無不可統而兼治也。

張公曰﹕眞妙絕之論﹐快心之語。天師言補腎之法﹐而余更有論﹐乃言補心方也。胃與脾𨿽同是屬土﹐而補胃﹐補脾宜辧。凡人能食而食之不化者﹐乃胃不病而脾病也﹐當以補脾﹐而補脾尢宜補腎中之火﹐蓋腎火能生脾土也。有人不能食﹐食之而反安然者﹐乃胃病而非脾病﹐不可補腎中之火﹐當補心中之火﹐蓋心火能生胃土也。世人一見人不能飲食﹐動曰脾胃之病﹐而不知分胃之寒﹑虛責之心﹐分脾之虛﹑寒而責之腎也。天師之法﹐心腎兼補﹐予可不必更立奇方。然而治脾胃兩虛者﹐用之神效。若單是胃虛胃寒者﹐自宜獨治心之爲妙。余所以更定一方﹐以佐天師之未及。方用人參一兩﹐白術三兩﹐茯神三兩﹐菖蒲五錢﹐良姜五錢﹐蓮肉三兩﹐山藥四兩﹐半夏三錢﹐白芥子三錢﹐附子三錢﹐遠志二兩﹐炒棗仁五錢﹐白芍三兩﹐各爲末﹐蜜爲丸。每日白滚水送下三錢﹐飯後服。此方專補心火﹐並疏肝气。專生心火﹐內加附子﹑良姜﹐以助火熱之气。心火足﹐自然生胃土﹐胃土足﹐而飲食自然能進而無害矣。此方實可濟大師之未及也。

華君曰﹕治法與余相同﹐無可言。

卷二﹝樂集﹞

通治法

論痢下通治論火瀉通治論下血通治

天師曰﹕通治者﹐因其通而通之也。如人病下痢者是。痢疾之癥﹐多起於暑天之郁熱﹐而又感以水濕雨露之气以成之。紅白相見﹐如血如膿﹐甚者如屋漏水﹐如魚凍水﹐裏急後重﹐崩迫痛疼﹐欲下而不能﹐不下而不快﹐一日數十行﹐或一夜數百行﹐或日夜數千行﹐气息奄奄﹐坐而待死﹐此通之病也。若驟止其邪﹐則死生頃刻﹔不止其邪﹐則危絕如絲﹔欲補其气﹐則邪气轉加﹔欲淸其火﹐則下行更甚。此時惟有因勢利導之法﹐可行於困頓之間。或疑人已气虛血敗﹐更加利導﹐必致歸陰。不知邪气一刻不去﹐則正气一刻不安。古人之痢疾無止法﹐信不誣也。方用白芍三兩﹐當歸三兩﹐蘿卜子一兩﹐枳殼三錢﹐檳榔三錢﹐甘艸三錢﹐車前子三錢﹐水煎服。一劑卽止﹐二劑全安﹐可用飲食矣。﹝批﹞此方前已有了﹐止分兩不同耳。多車前子一味。﹞此方之奇而妙者﹐全在用白芍﹑當歸。蓋水瀉最忌當歸之滑﹐而痢疾最喜其滑也﹔芍藥味酸﹐入肝以平木﹐使木不敢再侵脾土﹔又有枳殼﹑檳榔﹐消逐其濕熱之邪﹔又加車前﹐分利其水濕﹐而又不耗眞陰之水﹐所以功勝於茯苓也。尢奇者﹐在用蘿卜子一味﹐世多不解。蓋蘿卜子味辣﹐而能逐邪去濕﹐而又能上下通達﹐消食利气﹐使气行於血分之中﹐助歸﹑芍以生新血﹐而祛蕩其敗瘀也。少加甘艸以和中﹐則無過烈之患。此奏功之神奇﹐實有妙理耳。

張公曰﹕固然奇妙通權。通因通用﹐痢疾立論﹐最爲妥當。然而通因之法﹐不止痢疾也﹐水瀉亦是﹐下血亦是也。水瀉者﹐人見其如潮而來﹐如瀑而下﹐皆曰急宜止之﹐以免亡陰之癥﹐用粟殼﹑鶯粟﹑烏梅之類止之。其論則是﹐其治則非也。水瀉𨿽不比痢疾之斷不可止﹐然而水瀉之中﹐亦有不可遽止之病﹐如疼痛於腹中﹐後重於門口﹐皆是有火而瀉﹐不比虛寒之直瀉﹐俱當用通因之法治之。方用人參三錢﹐車前一兩﹐白芍三錢﹐檳榔一錢﹐甘艸一錢治之。此方之妙﹐妙在車前以滑之﹐而又佐以檳榔之去積﹐自然有滯皆行。況車前性𨿽滑而能分消水谷﹐則水气自然分開。第大瀉之後﹐自然亡陰﹐又用人參以補气﹐則气足而陰自生。又慮久瀉自然虧中﹐又加甘艸以和之。𨿽是通因之法﹐實乃扶正之方。

下血之癥﹐其人之血虛﹐不言可知﹐似乎宜補其血矣。然而血之下也﹐必非無故﹐非濕熱之相侵﹐卽酒毒之深結﹐若不逐去其濕熱酒毒﹐而徒尙止澀之味﹐吾未見其下血之能止也。方用熟地一兩﹐地楡三錢﹐白芍三錢﹐當歸三錢﹐黃連三錢﹐甘艸一錢﹐葛根一錢﹐柞樹枝五錢﹐水煎服。﹝批﹞解酒散火湯。﹞

一劑必下血更多﹐二劑略少﹐三劑全愈。蓋此病不用通因之法﹐永不奏功﹐必如此而能愈也。方中妙在用熟地﹑當歸﹑芍藥以生新血﹐新血生則舊血必去。又妙在地楡以涼大腸﹐用柞木以去酒毒﹐所以相濟而成功也。此二方亦通因之妙用﹐人亦亟宜知之。

華君曰﹕同。

雷公曰﹕通因通用﹐張公補論之﹐尢爲酣暢﹐我無以贊一言。𨿽然﹐尙有一說。在大瀉之後﹐𨿽是火瀉﹐畢竟宜溫補之﹐以生其陰。瀉一止﹐卽宜用四物湯﹐加人參﹑炮姜以溫補。而不可謂水瀉忌滑﹐而禁用歸﹑熟也。

﹝痢癥按昔賢謂如屋漏水者﹐爲不治癥﹕魚凍水者﹐爲虛寒癥。後方恐宜酌用﹐李子永識。﹞

卷二﹝樂集﹞

塞治法

論气虛中滿論飽食塡塞

天師曰﹕塞者﹐因其塞而塞之也﹐如人气虛中滿是也。凡人气虛﹐多不能食﹐食則倒飽﹐人以爲多食之故﹐以香砂﹑枳實等丸消導之。其初未嘗不少快﹐久則腹飽﹐又消之﹐久久不已﹐必變成中滿之癥矣。腹髙而大﹐气喘而粗﹐人又以爲臌脹也﹐用牽牛﹑甘遂等藥以利導其水﹐水未必去而臌脹益甚﹐又以爲藥之不勝也﹐又用大黃﹑巴豆之藥下之﹐又不應﹔以爲風邪襲之﹐又以辛散之品﹐如龍膽艸﹑茵陳之類。雜然紛進﹐不至死不止。猶然開鬼門﹐泄淨府﹐紛紛議論﹐皆操刀下石之徒也。誰知初起之時﹐卽以補胃健脾之藥﹐先爲速治﹐何至此哉﹐初用之方﹕用人參一錢﹐白術二錢﹐茯苓三錢﹐陳皮三分﹐甘艸一分﹐蘿卜子一錢﹐薏仁五錢﹐芡實五錢﹐山藥三錢﹐水煎服。﹝批﹞消脹至神湯。﹞此方絕不去消導﹐而專以補爲事﹐世醫未有不笑其迂﹐以爲此等藥﹐服之必增脹滿。下喉之時﹐實覺微飽﹐世醫乃誇示曰﹕吾言之驗如此。而病患與病家﹐並諸親友﹐俱嘆世醫﹐而咎此方之迂而害事也。詎知下喉之時﹐𨿽覺微脹﹐入腹之後﹐漸覺開爽﹐連服數劑﹐不特開爽﹐而並無脹滿之疾矣。蓋中滿之疾﹐原是气虛而成﹐不補其虛﹐脹何從解。補藥之中﹐加以蘿卜子。

分消其脹气﹐使人參不敢助邪而反助正﹔況又有茯苓﹑薏仁﹑芡實之類﹐純是去濕之藥﹐則水道自行﹐而上壅可免﹔尢妙用甘艸一分﹐以引羣藥之入於滿處。蓋中滿最忌甘艸﹐而余偏用之﹐成功於忌之中也。

張公曰﹕妙論疊出不窮﹐大哉﹐聖人之語。中滿固是塞癥﹐飽食塡塞於胸膛﹐亦是塞癥也。人皆用香砂﹑濃朴消之﹐而余獨不然。方用人參三錢﹐白術三錢﹐陳皮一錢﹐甘艸一分﹐肉桂一錢﹐神曲三錢﹐水煎服。此方妙在全不去消食﹐反助其飽悶之气。誰知飽食而不消者﹐由於胃气之不足也。我補其胃气﹐則胃彊自能運化而入於脾中﹐又何必用濃朴﹑枳殼之消導哉。此亦塞治之法也﹐可與天師方並垂天壤。

華君曰﹕法同於余﹐而論備之。

雷公曰﹕我亦有方。中滿病﹐固是胃气之虛﹐然徒補胃气亦難療。當補心火﹐以生胃土。方用人參三錢﹐白術五錢﹐炒棗仁五錢﹐遠志八分﹐山藥三錢﹐茯苓三錢﹐米仁五錢﹐陳皮三分﹐神曲三分﹐麥芽五分﹐水煎服。

方中全不治滿而滿自除﹐正以治心火也。

卷二﹝樂集﹞

解治法

論結胸論內傷肝郁

天師曰﹕解者﹐邪聚於一處﹐而分解之也。如人病結胸等癥者是。傷寒初愈﹐五臟六腑﹐久不見飲食矣﹐一旦飽食﹐則各經羣起而。無如胃經火熾﹐一甌之物﹐不足以供其自餐﹐又安能分散於諸人乎﹐勢必羣起而爭﹐而胃經自家困乏﹐茹而不吐﹐則五臟六腑﹐喧嘩擾攘﹐而胃經堅不肯出矣。然則治之法柰何﹖惟有堅壁以待﹐枵腹以守﹐則敵人自散。蓋原因無食﹐所以起爭﹐使終無糧艸﹐勢亦難於久待﹐自然仰關而攻﹐不戰自退。乘其散亡之時﹐少佐師旅﹐聲言追逐﹐實仍和解﹐彼此同歸於好。方用元參一兩﹐麥冬一兩﹐水二碗煎服。此方之妙﹐全不去顧胃中之火﹐亦不去消胃中之食﹐止釐淸肺中之气﹐散其心腎浮游之焰。心腎肺經旣已退舍﹐則肝經一旅之師﹐又何能爲難哉。脾與胃唇齒相倚﹐從前不過同羣共逐﹐大家聲揚﹐原未嘗有戰攻之舉﹐今心肝肺腎之火旣已收師﹐則脾臟一經﹐亦自相安於無事矣。

倘一逢結胸﹐卽以此方投之﹐則不特無功﹐轉且有害。故一遇結胸之病﹐必須令其空腹數日﹐而後以此方投之﹐萬舉萬當﹐此解治之一法也。

張公曰﹕眞妙絕奇文﹐結胸之癥﹐不意發如許奇語。非天師又烏能哉。我欲再發一言﹐不可得矣。非學貫天人﹐不可言醫﹔非識通今古﹐不可談醫﹔非窮盡方書﹐不可注醫。此得人所以最難﹐自古及今﹐代不數人。元以前無論﹐明朝三百年﹐止得數人而已。李瀕湖之博﹐繆仲醇之辧﹐薛立齋之智﹐近則李士材之達﹐諭嘉言之明通﹐吾子亡弘肆﹐我所言者數人﹐皆上關星宿﹐鐘山川之靈而生者也。今日旣許子在著書中人﹐願吾子勿以菲薄自待也。著書當弘而肆﹕醫道盡矣至矣﹐化矣神矣。

解法﹕更有人病內傷﹐而頭疼目疼﹐心脇痛﹐徧身痛﹐手足又痛﹐此皆肝气鬱蒸之故。或頭痛救頭﹐腳痛救腳﹐治何日始能盡期。當據其要而先治之﹐餘者不治自愈。方用白芍五錢﹐當歸三錢﹐柴胡三錢﹐天花粉三錢﹐丹皮三錢﹐梔子三錢﹐甘艸三錢﹐川芎一錢﹐香附一錢﹐桂枝一錢﹐水煎服。此方妙在白芍爲君﹐柴胡爲臣﹐祛風祛痰之藥爲佐使。一劑而脇痛失﹐再劑而諸痛平﹐三劑而一身泰﹐眞扼要爭奇﹐解法之至妙者。施之內傷之癥﹐尢多奇功。願世人勤而用之﹐收功無量也。

華君曰﹕未傳於予。

卷二﹝樂集﹞

斂治法

論亡陽論下血論吐血論頭汗論手汗

天師曰﹕斂治者﹐乃气將散而收斂之也。譬如人汗出不已﹐此亡陽而气欲散也。又如下血與吐血不已﹐此血欲散而不能住者是也。气散僅存一綫之陽﹐倘再令其奔越﹐則陽脫而死所不免也。然而治脫之法﹐惟在斂其肺气﹐使皮毛腠理固密﹐則陽從何散。第徒斂肺气﹐而不大補元陽﹐則元气仍然欲脫﹐卽不脫出於皮毛腠理﹐必然脫出於口鼻耳目﹐故必以補爲斂之爲得也。方用人參一兩﹐黃一兩﹐當歸一兩﹐五味子一錢﹐山萊萸四錢﹐桑葉五片﹐酸棗仁一錢﹐麥冬三錢﹐水煎服。此方之妙﹐全在用參﹑歸以補气﹐用山萸﹑五味以斂气﹐則補足以濟斂之功﹐而斂足以滋補之益。況又有桑葉收汗之妙品﹐調停於斂之中﹐不偏於斂﹐亦不偏於補也。

下血之癥﹐多因好酒成病。用解酒之品﹐可以成功﹐而殊不盡然也﹐世醫所用解酒之品﹐無過漧葛﹑桑白皮而已。然而漧葛不可多服﹐而桑白皮又气味輕淸﹐不可專任此二味﹐所以解酒而酒病終難去也。況中酒之病﹐其來已素非一朝一夕之有﹐豈是輕淸不可久服之藥﹐可能治之乎﹖余故皆棄而不取。方用人參二錢﹐當歸一兩﹐地楡三錢﹐生地五錢﹐三七根末三錢﹐水煎服。﹝批﹞生新湯。三六亦能生血﹐不止止血也。﹞此方之妙﹐全在不去治酒病﹐亦不去治血病﹐全以生地﹑當歸活其血﹐血活則新血生而舊血止﹔況又佐以地楡之寒﹐以去大腸之火﹔又佐以三七之末﹐以杜塞大腸之竅﹐自然血止而病愈也。此斂之一法也。

更有吐血之癥﹐或傾盆﹐或盈碗﹐若不急以收斂﹐則吐將安底。然而一味酸收寒遏﹐則血勢更狂﹐愈足以恣其崩騰之勢。不若從其性﹐而少加以收斂之品﹐則火寢息而血歸經。方用人參一兩﹐當歸一兩﹐酸棗仁三錢﹐三七根末三錢﹐水煎調服。此方之妙﹐不去止血﹐而惟固其气。蓋血脫益气﹐實有奇功。血乃有形之物﹐旣已傾盆盈碗﹐盡情吐出﹐則一身之中﹐無血以養可知﹐自當急用生血補血之品﹐尢以爲遲﹐柰何反用補气之味﹐得無迂而寡效乎﹖誰知血乃有形之物﹐气爲無形之化﹐有形不能速生﹐而無形實能先得﹐況有形之物﹐必從無形中生之。气無形﹐始能生血有形之物﹐補气正所以補血﹐生气正所以生血也。況血旣盡情吐出﹐止存幾希一綫之气﹐若不急爲補之﹐一旦气絕﹐又何以生血而補血哉。經云﹕有形之血﹐不能速生﹐無形之气﹐所當急固。眞治血之妙法。此又斂之之一法也。

張公曰﹕眞有不可思擬之妙﹐余無以贊一詞矣﹐止語汝頭汗出而斂之法。凡人頭頂出汗﹐乃腎火有餘﹐而腎水不足﹐若不知其故﹐而徒用止汗之藥﹐必致目昏而耳痛。法當滋其腎﹐而淸肺金之化源﹐自易奏功如響。方用桑葉一斤﹐熟地二斤﹐北五味三兩﹐麥冬六兩﹐各爲末﹐蜜爲丸。﹝批﹞遏汗湯。﹞每日白滚水送下五錢或一兩﹐一月後﹐永不出汗矣。更有人每飯之時﹐頭汗如雨落者﹐此又胃火勝﹐而非腎火余也。法當用元參一斤﹐麥冬一斤﹐天冬一斤﹐生地一斤﹐北五味四兩﹐酸棗仁半斤﹐各爲末﹐蜜爲丸。﹝批﹞斂汗湯﹞。每日白滚水送下一兩﹐二月必愈。似乎胃火勝宜用竹葉石膏湯﹐而余偏不用者何也﹖蓋胃火之勝者﹐微勝耳﹐非若熾盛而火炎﹐奔騰而熱發﹐不過因飲食之味﹐入於胃中﹐逐覺津津汗出﹐飲食完而汗隨止。然則以元參一味﹐解之有餘矣﹐況又用天﹑麥二冬﹐以淸肺火﹐生地以涼血﹐酸棗仁以平心火﹐五味子以收汗而滋液﹐則胃經有火之盛﹐亦已消磨﹐況原未十分之盛乎。此斂法之一也。手中之汗﹐細小病也﹐不必入於此中﹐以藥水洗之卽愈﹐俟後可入處﹐予當言之。

華君曰﹕亦未傳。

卷二﹝樂集﹞

升治法

論陽虛下陷陰虛下陷

天師曰﹕升治者﹐乃气虛下陷﹐不能升而升之者也。凡人因饑飽勞役﹐內傷正气﹐以致气乃下行﹐脾胃不能克化﹐飲食不能運動﹐往往變成癆瘵。若疑飲食不進﹐爲是脾胃之火﹔或疑肉黍所傷﹐謂是水谷之積。輕則砂仁﹑枳殼﹑山楂﹑麥芽之類﹐重則大黃﹑芒硝﹐牽牛﹑巴豆之品﹐紛然雜進﹐必致臌悶不已。倘先以升提之藥治之﹐何成此等病癥哉。方用人參一錢﹐黃三錢﹐柴胡一錢﹐升麻三分﹐當歸三錢﹐陳皮一錢﹐甘艸一錢﹐白術三錢治之。此方卽補中益湯﹐余爲之增定其輕重﹐以爲萬世不刪之定則。東垣一生學問﹐全在此方。凡人右手寸脈﹐大於左手寸口之脈﹐無論其左右關脈﹐與左右腎脈之大與小﹑沈與浮﹐卽以此方投之﹐無不神效。蓋右寸之脈大於左寸口﹐卽內傷之癥也﹐此方實爲對病。妙在用柴胡﹑升麻二味﹐雜於參﹑﹑歸﹑術之中。以升提其至陽之气﹐不使其下陷於陰分之間﹕尢妙加甘艸。陳皮於補中解紛。則補者不至呆補﹐而升者不至偏墮﹐所以下口安然﹐奏功如響耳。或疑參﹑太多。不妨略減則可。倘以爲補藥不可驟﹐竟去參﹑﹐則柴﹐麻無力。譬如繩索細小﹐欲升千斤重物於百丈之上﹐難矣。或用參而不用﹐或用而不用參﹐則功必減半﹐然猶勝於盡去之也。倘以升﹐柴提气﹐或疑淸气不升﹐反又濁陰之騰上者﹐此必左手寸口之脈﹐大於右手寸口﹐始可借言。苟或不然﹐殺人無算﹐必是此人創說也。余最惡此等似是而非﹐爲吾道之鄕願﹐吾子盡辟之也。

張公曰﹕講補中益气湯﹐從無有如此痛快者﹐東垣何幸得如此之褒揚哉。余何言乎。惟是陽虛而下陷者﹐宜如是升提﹕陰虛而下陷者﹐又當何法以升提之乎﹖天師不言﹐予當增入。譬如人陰虛脾泄﹐歲久不止﹐或食而不能化﹐或化而溏泄是也。方用熟地五錢﹐山茱萸五錢﹐北五味一錢﹐白術一兩﹐山藥三錢﹐車前子一錢﹐肉桂一錢﹐茯苓三錢﹐升麻三分﹐水煎服。﹝批﹞升陰湯。此方之妙﹐不意張公見及。雷公曰﹕張公之方妙甚﹐眞補天手也。﹞此方之妙﹐純是補陰之藥﹐惟加升麻三分﹐以提陰中之气﹐陰气升而瀉自止﹔乃又有溫熱之味﹐以暖命門而健脾土﹐又何至再行溏泄哉﹐天師乃升陽气之論﹐而余乃補升陰气之湯也。有此二方﹐可與乾坤不老。

華君曰﹕亦未傳。

卷二﹝樂集﹞

墮治法

論腹痛三癥

天師曰﹕墮治者﹐不能下降﹐用藥以墮之也。如腹中痛﹐手按痛甚﹐或胸中傷食﹐手不可按者﹐皆宜墮之也。方用白術二錢﹐枳殼三錢﹐白芍三錢﹐甘艸一錢﹐山楂二十粒﹐麥芽三錢﹐濃朴一錢﹐水煎服﹐﹝批﹞速腐湯。﹞論理﹐胸中旣然傷食﹐但用麥芽﹑濃朴﹑山楂﹑枳殼消之足矣﹐何以又加白術與白芍﹖蓋傷食而食不能化﹐所以結在心胸﹐以致作痛﹐若徒消食而不健脾胃之气﹐則土虧而物難速腐。故必用白術以健其胃口之气﹐以生其脾內之陰﹐則土气有餘﹐何難消食。然而心胸飽悶﹐則肝經乘我之困﹐來侵脾胃之土﹐又加白芍以平肝木﹐則木弱而脾胃之土自安﹐自可順還以化糟粕矣。此墮治之妙法也。至於邪气挾食﹐存於大腸﹐大腸之內火气炎蒸﹐夾食作祟﹐故痛而不可手按。是食已離脾胃﹐可攻之直下。方用大黃三錢﹐芒硝一錢﹐濃朴一錢﹐柴胡一錢﹐黃芩一錢﹑甘艸一錢治之。此卽大承气湯也。此方之妙﹐全在用大黃﹑芒硝二味。蓋大黃性涼而散﹐又善走而不守﹔芒硝性更緊於大黃﹐但其味實熱﹐佐之黃芩﹐則相濟有功﹔尢妙仍用柴胡﹐以舒其肝經之邪气﹔又佐以濃朴之祛蕩﹔若邪甚者﹐或再加枳實﹐尢易成功。此墮之又一法也。

張公曰﹕不可思議之論﹐予何言耶。必欲予言﹐又有一癥相商。有人成痞塊之癥﹐一時發作﹐而腹痛亦不可手按者﹐亦可用下墮之法﹐蓋乘其邪動而墮之也。方用枳實一兩﹐白術二兩﹐馬糞炒焦五錢﹐酒煎服。蓋馬糞最能安痛﹐又不傷气﹐且又能逐邪而化物﹐藥箱中最宜先備而不用也﹐蓋倉猝間不可卽得。此物愈久愈妙。不必多用至五錢﹐卽一二錢用之﹐無不奇妙﹐今況用之五錢乎﹔況又與枳實同用﹐則積塊自消。然而徒消其積﹐未免恐傷脾陰﹐又佐以白術二兩﹐大健其脾气﹐則馬糞與枳實﹐可以施其祛蕩之功。

此又墮治之妙法也。

華君曰﹕亦未傳。

雷公曰﹕我尙有墮治之方。如人腹痛手不可按﹐方用枳實一錢﹐大黃二錢﹐生甘艸一錢﹐白芍五錢﹐乳香末一錢﹐水煎服。此方之妙﹐用攻於和解之中。不十分攻邪﹐而邪自退舍。此墮治之最善者也。﹝批﹞天師云﹕此方妙極﹐可師之。﹞

卷二﹝樂集﹞

開治法

論關隔論屍厥

天師曰﹕開治者﹐气閉不開而開之也。如關隔之癥是也﹔或如屍厥气閉是也。關隔者﹐乃上焦有關﹐一層關住﹐而飲食不能下﹔下焦有關﹐一層關住﹐而下不能出。此乃气之郁塞﹐一時偶得上吐下瀉﹐不能盡命而死矣。此等癥﹐五臟六腑原未嘗有損﹐偶然觸怒﹐肝气沖於胃口之間﹐腎气不得上行﹐肺气不得下達﹐以成此癥。若言胃病﹐而胃實未病﹔若言脾病﹐而脾實無病也。法當以開郁爲主。方用柴胡一錢﹐郁金一錢﹐白芍三錢﹐茯苓一錢﹐白芥子一錢﹐天花粉一錢﹐蘇子一錢﹐荊芥一錢﹐甘艸五分﹐水煎服。﹝批﹞和解至聖丹。﹞此方妙在平常而有至理。蓋肝气之郁﹐必用柴﹑芍以舒之﹐然過多則必阻而不納。方中以此二味爲君﹐而佐以郁金之寒散﹐芥子之祛痰﹐天花粉之散結﹐甘艸之和中﹐茯苓之去濕﹐气味平和﹐委婉易入﹐不爭不戰﹐相愛相親﹐自能到門而款關﹐不致扣關而堅壁也。

至於屍厥閉气﹐此中邪气閉﹐必須用藥以開之。開之柰何﹖不用瓜蒂以探吐﹐卽用皂角以取噴也。

方用瓜蒂七个﹐水二碗﹐煎湯一碗﹑加鹽少許灌之﹐卽大吐濃痰數碗而愈。或用皂角刺﹐研爲細末﹐取鵝翎管盛藥末﹐吹入疾人鼻中﹐得打噴嚏﹐口吐濃痰如黃物者卽愈。蓋厥癥多系熱邪﹐然熱邪必然叫號﹐今黯然無語﹐宛似死人﹐明系陰虛之人﹐忽中陰邪﹐不可以治陽厥之法治之﹐多至不救。不若先以瓜蒂﹑皂角取吐﹐以去其痰涎﹐人自出聲﹐而後以人參五錢﹐白薇一錢﹐茯苓三錢﹐白術五錢﹐半夏二錢﹐治之自安。﹝批﹞開閉至聖丹。﹞此開治之一法也。

張公曰﹕論奇而方妙。中風之癥﹐亦可用瓜蒂散﹑皂角湯以開之。然必須用人參一兩﹐半夏三錢﹐南星三錢﹐附子一錢﹐以繼之也。否則﹐徒用瓜蒂﹑皂角﹐徒取一時之開關﹐而終不能畱中气之堅固﹐𨿽開關何益哉。

華君曰﹕尙有二法未傳。一陰陽湯也。法用滚水﹑涼水各一碗﹐均之﹐加炒鹽一撮﹐打百餘下﹐起泡飲之。凡有上焦欲吐而不能吐者﹐飲之立吐而愈。

一噴嚏之法未授也。用生半夏三錢﹐爲末﹐水丸如黃豆大﹐入鼻孔中﹐則必噴嚏不已﹐用水飲之立止。通治中風不語﹑屍厥等癥﹐中惡﹑中鬼俱妙﹐皆開治之法也。

﹝關格癥﹐上不得入﹐下不得出﹐病在上下二焦﹐而根實本於中焦。諭嘉言以黃連湯進退法﹐兼朝服八味丸﹐治之甚善﹐附記於末﹐以俟臨癥者之自擇。方法詳《醫門法律﹟關格條》﹐玆不贅。李子永識。﹞

卷二﹝樂集﹞

閉治法

論交感脫精論夢遺脫精

天師曰﹕閉治者﹐乃虛極下脫﹐關門不閉而閉之也。如人交感樂極﹐男女脫精而死者﹐或夢遺精滑不守者是也。男女走精而亡﹐亦因气虛不能自禁﹐一時男貪女愛﹐盡情縱欲﹐以致虛火沸騰﹐下元盡失。先泄者陰精﹐後泄者純血﹐血盡繼之以气而已。當此之時﹐切不可離鑪﹐仍然抱住。男脫則女以口哺送其熱气﹐女脫則男以口哺送其熱气﹐一連數口呵之﹐則必悠悠忽忽﹐陽气重回﹐陰精不盡全流出。倘一出王鑪﹐則彼此不相交接﹐必立時身死﹐然苟能以獨參湯數兩急煎之﹐內可加附子一錢﹐乘熱灌之﹐亦有已死重生者。蓋脫癥乃一時暴亡﹐陽气未絕﹐止陰精脫絕耳﹐故急補其眞陽﹐則陽能生陰﹐可以回絕續於無何有之鄕。方中人參﹐純是補气之劑﹐附子乃追亡逐失之妙藥﹐相濟易於成功。倘無參而徒用附子﹐則陽旺而陰愈消﹐故必用人參以爲君。旣用參矣﹐而珍惜不肯多加﹐終亦無效。蓋陰精盡泄﹐一身之中﹐已爲空殼﹐若不多加人參﹐何以生津﹐以長其再造之陰哉。故必多加參﹐而後收功耳。

問用陰藥以引陽可否﹖天師曰﹕似是而非﹐此諭嘉言之臆說耳。蓋陰精盡出﹐用補陰之味﹐內無根源﹐何從補入。故必補陽以生陰﹐而不可補陰以引陽也。論理陰精脫盡﹐宜用澀精之藥以閉之﹐殊不知內已無陰﹐何從閉澀。獨用人參補气﹐气足而陰自生﹐陰生而關自閉﹐此不閉之閉﹐正妙於閉也。

至於夢遺脫精﹐又不可執此法以治之。夢遺之病﹐多成於讀書飄蕩之子﹐或見色而思﹐或已泄而戰﹐或用心作文﹐以取快於一時﹐或夜臥不安而漁色﹐遂至風情大勝﹐心气不寧﹐操守全無﹐玉關不閉。往往少年坐困﹐老大徒傷﹐爲可嘆也。今立一方﹐熟地八兩﹐山茱萸四兩﹐山藥八兩﹐北五味三兩﹐麥冬三兩﹐炒棗仁四兩﹐遠志一兩﹐車前子三兩﹐茯苓三兩﹐芡實半斤﹐白術八兩﹐各爲末﹐蜜爲丸。每日白滚水送下一兩﹐一料全愈﹐不再發。比方妙在用芡實﹑山藥爲君﹐而以熟地﹑山茱之類爲佐﹐直補其心腎之陰﹔而又以白術利其腰臍﹐而元精自不外泄。況夢遺原無止法﹐愈止而愈泄﹐不若補其陰气﹐縱或走泄﹐亦不野狼狽﹐何必補澀而後不走失乎。然則不閉之閉﹐正深於閉﹐又何必牡蠣﹑金櫻子之爲得哉。車前利小便而不走气﹐利其水則必存其精﹐又不可不知其功也。

張公曰﹕前後俱妙﹐男女脫精﹐以口送气固佳。然而不知其法﹐以冷气送之﹐亦是徒然。必須閉口先提關元之气﹐盡力哺其口中﹐而後送下喉﹐可救於垂絕之頃﹐否則﹐適所以害之也。但不可遽然離鑪﹐卽欲離鑪﹐亦須緩緩取出﹐不可見其死去﹐驚走下牀也。離鑪抱住其身﹐尙不至死。此等癥﹐富貴人多﹐而貧賤人少。富貴人﹐自宜獨參三兩﹐或四兩﹐或半斤﹐或一斤愈妙﹐煎湯灌之﹐可以重蘇﹔若貧窮之士﹐荊布之婦﹐亦得此病﹐急用黃四兩﹐當歸二兩﹐附子二錢﹐水五碗﹐煎一碗﹐急灌之﹐亦有生者﹐又不可不知。卽死在牀褥之內﹐亦可以藥灌之而生。大約夜死者﹐日救之則活﹔日死者﹐夜救之則亡。夢遺之癥﹐余尙有一方至妙﹐可佐天師之不言。有人夢遺﹐日日而遺者﹐有不須夢而遺者﹐俱效。方用芡實八兩﹐山藥十兩﹐生棗仁十兩﹐蓮子心五錢﹐將蓮子劈開﹐肉不用﹐單用其綠芽﹐焙榦爲末﹐前藥俱爲末﹐米湯打粉爲丸﹐如桐子大。每日早晚用白滚水送下各五錢。此方平淡之中﹐有至理存焉。蓋心一動而精卽遺﹐此乃心虛之故﹐而玉門不閉也。方中山藥補腎而生精﹐芡實生心而去濕﹐生棗仁淸心而益心包之火﹐蓮肉心尢能淸心﹐而气下通於腎﹐使心腎相交﹐關玉門之聖藥。誰知蓮肉之妙全在心﹐總由世醫之不讀書耳。果然此段文﹐乃載在《大乘蓮花經》內﹐醫道所以須通竺典。生棗仁正安其不睡﹐始能不泄﹐妙在與山藥同用﹐又能睡而不泄。

華君曰﹕同。

雷公曰﹐我亦有夢遺方最妙。方用白術八兩﹐山藥八兩。人參二兩﹐生棗仁四兩﹐遠志一兩﹐麥冬四兩﹐芡實四兩﹐炒北五味一兩﹐車前一兩﹐各爲末﹐蜜爲丸。每日白滚水送下五錢自愈﹐此亦補心腎之法。

孫眞君曰﹕遇交感脫精﹐急以人參三兩﹐煎湯灌之﹐固是奇妙方法﹐然貧家何以救之。我有法﹐用人抱起坐之﹐以人之口气哺其口﹐又恐不能入喉﹐以筆管通其兩頭﹐入病患喉內﹐使女子呵之﹐不必皆妻外家也。凡婦人皆可盡力呵之﹐𨿽死去者亦能生。妙法也﹐吾今日泄天地之奇。﹝批﹞孫君泄盡天地之祕矣。﹞

卷二﹝樂集﹞

吐治法

論痰塊壅塞

天師曰﹕吐治者﹐病在胃口之間不能下﹐則必上越而吐之。如人上焦壅滯痰塊﹐不上不下﹐塞在胸間﹐气喘﹐欲嘔不能﹐欲吐不肯者是也。法當用陰陽水探吐之﹐或用瓜蒂﹑藜蘆煎汁﹐飲之卽吐。然必痰气與火結在胸間作痛者﹐始可用此法吐之﹐否則斷斷不可。蓋人之元气﹐不可一傷﹐吐一次﹐則五臟反復﹐必損壽元。故必問其人胸痛否﹐气塞否﹐喉間有所礙否﹐痰吐出黃否﹐有此數種﹐始可用前藥以吐之。苟或不盡然﹐卽病患自家欲吐﹐亦須愼之﹐況行醫者乎。此吐治之一法﹐在人裁度而用之耳。

張公曰﹕吐不可輕用﹐不知禁忌而妄吐之﹐必致五臟反復不寧﹐天師之叮嚀告誡﹐眞仁人之言也﹐汝當敬聽。我更有一法教人。宜吐之癥﹐必須看其痰﹐吐在壁上﹐有光亮者﹐放心吐之﹐余則皆忌。光亮者﹐如蝸牛之涎一樣光亮也。但看見光亮者﹐無論其痰在上中下﹐此光亮之色﹐必須俟其痰迹幹而分辧之﹐不可據其濕痰時﹐而卽以爲光亮也。

華君曰﹕同。

卷二﹝樂集﹞

泄治法

天師曰﹕泄治者﹐汗之也。邪居於腠理之間﹐不肯自出。必用汗藥以疏泄之。方用荊芥一錢﹐桔梗一錢﹐防風一錢﹐甘艸一錢﹐蘇葉一錢﹐白術五錢﹐茯苓三錢﹐陳皮五分﹐水煎服。此方妙在用白術爲君﹐而以表汗爲佐使。蓋人之脾气健﹐而皮毛腠理始得開合自如﹐今用白術以健土去濕而利腰臍﹐邪已難於久住﹐況有防風﹑荊芥﹑蘇葉之品﹐盡散外邪﹐何敢再居營衛﹐又有甘艸從中調治﹐則邪不必攻而自散矣。此泄治之佳者。

張公曰﹕予方泄治最多﹐無如此方之妙。我方一味主散﹐天師方妙在健脾而散邪也。此方倘治冬月之泄汗﹐或加入桂枝五分乎﹐或加入麻黃五分乎﹐亦在人斟酌之耳。

華君曰﹕同。

﹝泄治方用白術﹐與蘇合丸用白術同意﹐其法甚妙。李子永識。﹞

卷三﹝射集﹞

王治法

論飲食難消內傷諸癥

天師曰﹕王治者﹐不可以伯道治之﹐而用王道治法爲必全﹐而尊尙之也。如人病已將愈﹐不過飲食難消﹐胸膈不快﹐或吐酸﹐或溏泄﹐或夜臥不寧﹐或日間潮熱﹐俱宜王道治之﹐而不可以偏師取勝。方用人參一錢﹐茯苓二錢﹐白術二錢﹐甘艸五分﹐陳皮五分﹐半夏七分。此六君子湯也﹐最妙者。

有熱加黃芩三分﹔夜不睡加黃連五分﹐肉桂五分﹔潮熱加柴胡一錢﹐地骨皮三錢﹐丹皮一錢﹔有食覺胸中少痛﹐加枳殼五分﹐山楂十粒﹔有痰加白芥子一錢﹔咳嗽加桔梗一錢﹔下泄水加車前一錢﹕腹中痛加肉桂五分﹐白芍一錢﹔頭暈加蔓荊子一錢﹐川芎一錢﹔上吐酸水﹐加白芍三錢﹐倍加茯苓﹔飽滿加枳殼五分。所謂王道蕩蕩﹐看之平常﹐用之奇妙﹐日計不足﹐歲計有餘﹐何必用參至兩計﹐加桂﹑附以出奇哉﹐此王道之法也。

張公曰﹕天師用藥﹐多尙霸法﹐此偏以王道出奇﹐眞不可測也。言醫者﹐細心觀之﹐勿以天師皆用霸術﹐而羣以霸道鬥奇﹐置王道於不用﹐又非天師之心﹐並失遠公之求矣。

華君曰﹕未嘗傳予。

卷三﹝射集﹞

霸治法

論大渴大吐大瀉大滿發背癰腫

天師曰﹕霸治者﹐不可用王道﹐不得已而霸者也。如人病至危﹐安可仍用六君子輩﹐迂緩從事﹐以圖速功哉﹐勢必如宋襄之速亡而已。故一遇大渴﹑大吐﹑大瀉﹑大滿﹑發背﹑癰腫之類﹐死亡頃刻。若不用大劑去毒去邪之藥﹐單刀直進﹐摧蕩逐除﹐而欲尙補正則邪自散之論﹐未有不一敗塗地而不可救者也﹐故必須大劑與之爲得。大吐方﹐此寒邪直入腎宮﹐將脾胃之水挾之盡出﹐手足厥逆﹐少腹痛不可忍﹐以火熱之物熨之少快﹐否則寒冷欲死。方用附子一个﹐白術四兩﹐肉桂一錢﹐漧薑三錢﹐人參三兩救之﹐下喉便覺吐定﹐再進則安然如故。﹝批﹞定吐至神丹。雷公曰﹕方中夫人參三兩﹐大吐有火邪而吐者﹐飲之水則呃逆不止﹐與之茶則吐﹐食亦不吐﹐有吐至二三日不已者﹐方用人參一兩﹐炒梔子三錢﹐黃連三錢﹐各爲末﹐米糕水調服。少少服之﹐若吐﹐再服少少﹐卽不吐矣。此方名止吐泄火丹。蓋吐則未有不胃气傷者也﹐以人參救胃气﹐則吐泄自止矣﹐蓋腎水養人﹐何能克心以殺人。惟陰寒邪气﹐直入腎宮﹐則腎火逃避﹐而諸邪挾眾逆犯﹐心君不寧矣。所以必用附子﹑肉桂﹑漧薑﹐一派辛辣大熱之物﹐而又必多用人參以定變﹐使諸藥徧列分布﹐無非春溫之气﹐自然寒邪散而吐止﹐此方之所以霸而奇也。

大瀉者﹐乃火挾邪勢﹐將膀胱脾中水谷﹐盡驅而出﹐必欲無畱一絲而後快。腹必大痛﹐手不可按﹐完谷不化﹐飲食下喉卽出﹐捷如奔馬﹐若稍稍遲延﹐必死亡頃刻。蓋其病得之夏秋之暑熱﹐一遇涼風﹐便起波濤﹐乘風拍浪﹐蕩日掀天﹐直趨海口而下﹐若不急用大劑治之﹐而尙王道之遲遲﹐鮮不敗乃事矣﹐方當用大黃一兩﹐人參二兩﹐黃連五錢﹐車前子五錢﹐甘艸一錢﹐水煎服﹐此方之奇﹐全在用大黃。旣已火瀉﹐何反助其威﹖不知火瀉之癥﹐乃火畱於腸胃之間﹐若不因勢利導﹐則火不去而水不流﹐故必用大黃以利之也。然徒用大黃﹐而不多用人參﹐有攻無補﹐反致損傷眞气矣。至方中又加甘艸者﹐恐大黃過於猛迅﹐用此緩之也。更用車前者﹐分消其水勢也﹐水不入於膀胱﹐則大腸增勢而添流﹐今得車前﹐自然引水歸於故道﹐又何至陸地爲水鄕哉。此又用霸之妙法也。

大滿之癥﹐此邪壅住上焦而不得散也。方用枳殼三錢﹐梔子三錢﹐栝蔞一个﹐天花粉三錢﹐甘艸一錢﹐陳皮三錢﹐濃朴一錢五分﹐半夏一錢﹐水煎服。此方之妙﹐全在栝蔞。蓋栝蔞最能去胸膈之食而消上焦之痰﹐況又佐之枳殼﹑天花﹐同是消中焦之勝藥﹐又有濃朴﹑半夏﹐以逐其胃口之痰﹐尢妙用甘艸﹐使羣藥畱中而不速下﹐則邪气不能久畱﹐自然分散而潛消矣。此又用霸之妙法也。

大渴之癥﹐前已備載﹐玆不再談。

發背前已定方立論﹐俱可通觀﹐亦不再悉。

張公曰﹕奇談暢論﹐霸道之說﹐無不入神入妙﹐又何能贊一說﹐惟大瀉之癥﹐不可不辧。大瀉有火瀉﹐有寒瀉﹐天師之言乃火瀉也﹐未言寒瀉﹐予補之。寒瀉之癥﹐以一日或數十行﹑數百行。腹亦有痛者﹐以完谷不化﹐下喉卽出﹐亦死亡頃刻﹐亦多在夏秋之間﹐然則將何以辧之。予辧之熱與痛耳。火熱者﹐口必渴﹐舌必燥﹐甚則生刺也﹐苔必黃灰黑色﹐腹必痛而手不可按也﹔若寒瀉者﹐口不渴﹐卽渴亦不十分喜飲水。舌苔必白滑而不燥﹐腹痛喜手按﹐不按則苦是也。然則治之法﹐豈可相同哉。法當急用補气之藥﹐以生其胃气﹐佐以分消之品。方用人參一兩﹑白術三兩﹐附子一錢﹐茯苓一兩﹐澤瀉三錢﹐豬苓三錢﹐肉桂二錢﹐水煎服。﹝批﹞止瀉定痛丹。﹞此方卽五苓散加人參者也。妙在加參至一兩﹐有參始能挽回垂絕之地﹔佐白術﹑茯苓﹐以去水濕之气﹔而又有附子﹑肉桂﹐以補命門之火﹐使火熱以生脾土﹐而膀胱气化﹐水道可通於故轍﹔況又有豬苓﹑澤瀉以分消其水勢乎﹐自然大便實而寒邪去也。此霸治之不可不知者又一也。其餘天師已言之盡矣﹐不再贅。

華君曰﹕與予同傳。

﹝大瀉方﹐借治火痢甚妙。李子永識。﹞

卷三﹝射集﹞

倒治法

論肝葉倒轉論狂言見鬼論墮水淹死

天師曰﹕倒治者﹐乃不可順﹐因而倒轉治之也。如人病傷筋力﹐將肝葉倒轉﹐視各物倒置﹐人又無病﹐用諸藥罔效。必須將人倒懸之﹐一人手執木棍﹐劈頭打去﹐不必十分用力﹐輕輕打之﹐然不可先與之言﹐必須動其怒气﹐使肝葉開張﹐而後擊之﹐彼必婉轉相避者數次﹐則肝葉依然相順矣。﹝批﹞雷公曰﹕如人視正爲斜﹐視斜爲正﹐亦以此法治之愈。﹞更有─法﹕以黃酒一壺﹐令病患飲之大醉﹐以竹轎擡之﹐故意跌翻﹐亦必愈也。更有痰結在胃中﹐不能吐出﹐狂言如見鬼狀﹐時發時止﹐气塞胸膛。以牛肉五斤﹐水二斗﹐煎湯飲之﹐至不可食而止﹐以鵝翎探吐﹐必大吐﹐必吐至如塊黃色頑痰而後止。若不吐出﹐再飲之﹐必以吐盡而止﹐前病頓失。後以陳皮﹑茯苓﹑甘艸﹑白術湯﹐徐徐飲之﹐平復如故﹐此倒治之法也。

張公曰﹕好。倒治無可言。

華君曰﹕同。然予尙有一法未傳。如人墮水而死﹐令一人將死人雙足反背在肩上﹐行二里許﹐必然口中倒出水來﹐然後放在灰內半日﹐任其不動﹐然後以生半夏丸納鼻孔中。倘冬天則不能救﹐其夏秋之間﹐無不活者﹐必然打嚏而蘇。急以人參三錢﹐茯苓一兩﹐白術五錢﹐薏仁五錢﹐車前五錢。肉桂一錢﹐煎湯半盞灌之﹐無不生全也。

卷三﹝射集﹞

縛治法

論肺癰開刀論欠伸兩手不能下

天師曰﹕縛治者﹐乃肺中生癰﹐必須開刀﹐有不可內消者。必其人不守禁忌﹐犯色而變者也。毒結成於肺葉之下﹐吐痰卽痛欲死﹐手按痛處﹐亦痛欲死。此等肺癰﹐必須開刀。將病患用綿絲繩縛在柱上﹐必須牢緊妥當﹐不可使病患知﹐手執二寸之刀﹐令一人以涼水急澆其頭面﹐乘病患驚呼之際﹐看定痛處﹐以刀刺入一分﹐必有膿射出如注﹐乃解其縛﹐任其流膿流血﹐不可以藥敷之﹐後以前膏藥貼之。不可遽入生肌散﹐三日後加之可也。此縛治之法也。問服煎藥否﹖天師曰﹕方用金銀花一兩﹐元參五錢﹐人參三錢﹐甘艸三錢﹐足矣。可用四劑﹐不必再用。肝癰不用刺。

張公曰﹐縛治法妙極﹐亦無可言。

華君曰﹕同。然予尙有一癥。凡人有伸欠﹐而兩手不能下者﹐將人抱住﹐縛在柱上﹐又把木棒打去﹐病患自然把手來遮隔﹐而兩手自下矣。下後用當歸一兩﹐川芎五錢﹐紅花五分﹐生地五錢﹐桃仁五个﹐甘艸一錢﹐大黃一錢﹐丹皮二錢﹐水煎服。二帖全愈。比有婦人而得此癥者﹐亦縛在柱上﹐令一人解其下衣﹐而彼怕羞﹐自然以兩手下來遮隔﹐亦一時手下﹐亦以前湯與之可愈也。

卷三﹝射集﹞

肥治法

論气虛多痰

天師曰﹕肥治者﹐治肥人之病也。肥人多痰﹐乃气虛也。虛則气不能營運﹐故痰生之。則治痰焉可僅治痰哉﹐必須補其气﹐而後帶消其痰爲得耳。然而气之補法﹐又不可純補脾胃之土﹐而當兼補其命門之火。蓋火能生士﹐而土自生气﹐气足而痰自消﹐不治痰﹐正所以治痰也。方用人參三兩﹐白術五兩﹐茯苓二兩﹐薏仁五兩﹐芡實五兩﹐熟地八兩﹐山茱萸四兩﹐北五味一兩﹐杜仲三兩﹐肉桂二兩﹐砂仁五錢﹐益智仁一兩﹐白芥子三兩﹐桔紅一兩﹐各爲末﹐蜜爲丸。每日白滚水送下五錢﹐﹝批﹞火土兩培丹。﹞

此方之佳﹐全在肉桂之妙﹐妙在補命門心包之火。心包之火足﹐自能開胃以去痰﹔命門之火足﹐始能健脾以去濕。況方中純是補心補腎之味﹐肉桂於補藥之中﹐行其地天之泰﹐水自歸經﹐痰從何積。此肥人之治法有如此。

張公曰﹕妙。肥人治法﹐不過如此﹐無可再言。此乃丸藥方也﹐若有人不肯服丸藥﹐當用煎方。予定一方﹐用人參三錢﹐白術五錢﹐茯苓三錢﹐熟地一兩﹐山茱萸四錢﹐肉桂一錢﹐砂仁一錢﹐益智仁一錢﹐半夏一錢﹐陳皮五分﹐神曲一錢﹐水煎服。﹝批﹞補气消痰飲。﹞此方治气虛而兼補腎水﹑腎火者也。腎中水火足﹐而脾胃之气自健﹐痰亦漸消矣。此方肥人可常用也。

華君曰﹕同。

卷三﹝射集﹞

瘦治法

論瘦人多火

天師曰﹕瘦人多火﹐人盡知之。然而火之有餘﹐水之不足也﹐不補水以鎭陽光﹐又安能去火而消其烈焰哉。方用熟地三兩﹐元參八兩﹐生地四兩﹐麥冬三兩﹐白芍五兩﹐丹皮三兩﹐沙參二兩﹐地骨皮五兩﹐天門冬三兩﹐陳皮五錢﹐各爲末﹐蜜爲丸。加桑葉六兩﹐亦爲末﹐同搗爲丸。每日白滚水送下五錢。

﹝批﹞添陰湯。﹞妙在元參去浮游之火﹐而又能調停五臟之陽。各品之藥﹐陰多於陽﹐則陰气勝於陽气﹐自然陰勝陽消﹐又何必石膏﹑知母之紛紛哉。𨿽石膏﹐知母原是去火神劑﹐不可偏廢﹐然而用之於火騰熱極之初﹐可以救陰水之熬幹﹐不可用之於火微熱退之後﹐減陽光之轉運。此瘦人之治法又如此。

張公曰﹕妙。瘦人多火﹐予亦定一煎方。方用元參一兩﹐麥冬三錢﹐天冬三錢﹐生地三錢﹐熟地三錢﹐山茱一錢﹐北五味五分﹐白芍三錢﹐丹皮二錢﹐白芥子一錢﹐甘艸五分﹐水煎服。﹝批﹞去薪湯。﹞此方皆滋陰之藥﹐而又不凝滯於胃中﹐瘦人常服﹐必無火癥之侵矣。

華君曰﹕同﹐無可談。

卷三﹝射集﹞

摩治法

論手足疼痛論臟腑結論頸項彊直論口眼歪斜

天師曰﹕摩治者﹐撫摩以治之也。譬如手足疼痛﹑臟腑結﹑頸項彊直﹑口眼歪斜是也。法當以人手爲之按摩﹐則气血流通﹐痰病易愈。手足疼痛者﹐以一人抱住身子﹐以兩人兩腿﹐夾住左右各足一條﹐輕輕捶之千數﹐覺兩足少快﹐然後以手執其三里之間﹐少爲伸之者七次﹐放足﹐執其兩手﹐撚之者千下而後已﹐左右手各如是﹐一日之間﹐而手足之疼痛可已。臟腑結之法﹐以一人按其小腹揉之﹐不可緩﹐不可急﹐不可重﹐不可輕﹐最難之事﹐總以中和爲主。揉之數千下乃止﹐覺腹中滚熱﹐乃自家心中注定病﹐口微微嗽津﹐送下丹田气海﹐七次乃止。如是七日﹐結可消。頸項彊直﹐乃風也。以一人抱住下體﹐以一人手拳而搖之﹐至數千下放手﹐深按其風門之穴﹐久之﹐則其中酸痛乃止。病患乃自坐起﹐口中微微咽津﹐送下丹田者﹐七次而後己﹐一日卽痊。口眼歪斜之法﹐令一人抱住身子﹐又一人桅住不歪斜之耳葉﹐又令一人摩其歪斜之處者﹐至數百下﹐面上火熱而後已﹐少頃﹐口眼如故矣。此皆摩之之法也。

張公曰﹕妙﹐予不能增一詞。

華君曰﹕無。

卷三﹝射集﹞

浴治法

論治疥論止手汗論治癩頭

天師曰﹕浴治者﹐以水煮滚浴之也。如人生瘡﹑生疥者是。不可在浴堂內去浴﹐必須在自家屋內。

用苦參四兩﹐生甘艸一兩﹐金銀花一兩﹐蒼耳艸半斤﹐荊芥一兩﹐防風一兩﹐生黃三兩﹐水煮湯一大鍋﹐乘熱燻之﹐外用席二條﹐裹住身上﹐用衣蓋之﹐使气不散﹐俟稍涼浴之﹐必至湯寒而後已。一日再浴﹐將渣再煎﹐如前浴之﹐三日瘡疥必全愈也。

燻不可爲訓﹐恐引毒入臟腑也。燻者﹐乃用藥裹在紙內﹐或在火鑪﹐同人燻於被內者是﹐切不可用之﹐不若洗浴之爲妙。

張公曰﹕妙。人有手汗出者﹐以黃一兩﹐葛根一兩﹐荊芥三錢﹐防風三錢﹐水煎湯一盆﹐熱燻而溫洗﹐三次卽無汗﹐神方也。卽是此湯亦可﹐然不若每日一換藥之爲妙也。

更有癩頭洗方﹕用蝸牛數十條﹐以癩頭洗之﹐二次必全愈﹐亦神方也。水三碗﹐煎蝸牛三十條足矣。

華君曰﹕無。

卷三﹝射集﹞

達治法

論火丹砂疹

天師曰﹕達治者﹐乃火郁於胸中而不得散﹐因而達之外也。火气熱甚﹐蘊蓄日久﹐則熱勢益盛﹐往往變爲火丹之癥﹐或發砂疹是也。若不急爲達之﹐則火勢燎原﹐立刻灰燼。方用升麻三錢﹐元參八兩﹐漧葛三兩﹐靑蒿三兩﹐黃三兩﹐水煎服。﹝批﹞達郁湯。﹞此方之奇﹐奇在靑蒿與元參同用。蓋火丹砂疹之病﹐乃胃火與肝結之火﹐共騰而外越﹐治肝則胃不得舒﹐治胃則肝不得泄。今妙在用靑蒿﹐靑蒿平胃火﹐兼能平肝火﹐然未免性平而味不甚峻﹐又佐之元參之重劑﹐則火勢散漫﹐無不撲滅矣。然而靑蒿𨿽平胃肝之火﹐而胃肝二火相形﹐畢竟胃火勝於肝火﹐又佐以干葛之平胃﹐此方之斟酌咸善﹐而人不可測度者也。達治之法也。

張公曰﹕達治法﹐古今絕妙異方﹐目中不曾多見﹐此方實奇而當。予更增一方﹐亦可少佐髙深。白芍三錢﹐柴胡二錢﹐丹皮二錢﹐元參三錢﹐麥冬三錢﹐荊芥三錢﹐生地三錢﹐炒梔子三錢﹐防風一錢﹐天花粉二錢﹐水煎服。﹝批﹞固本散﹞。此方專散肝木中之火﹐達其肝木之火﹐而諸經之火盡散矣。

華君曰﹕無。

孫眞人傳治火丹神效。絲瓜子一兩﹐柴胡一錢﹐元參一兩﹐升麻一錢﹐當歸五錢﹐水煎服。一劑卽消。﹝批﹞天師云﹕絕奇絕妙之方。﹞

卷三﹝射集﹞

發治法

論疏通肝邪

天師曰﹕發治者﹐邪入皮毛腠理﹐將入營衛﹐而急發散之謂也。方用柴胡一錢﹐白術三錢﹐荊芥一錢﹐蘇葉一錢﹐半夏一錢﹐甘艸一錢﹐蒼術一錢﹐丹皮一錢﹐水煎服。此方平和之中有妙理。蓋木气之郁﹐最宜平散﹐今所用之藥﹐俱是直入肝經之聖藥﹐自然肝木疏通﹐枝葉調達。無風吹動﹐柳葉自繁﹐嫩綠芳艸﹐徧出新靑﹐宇宙之間﹐無非春气之舒暢矣。此發治之法也。

張公曰﹕不意天師早已言之矣﹐我前方可廢也。予方卽發之也﹐可刪之。遠公言是﹐姑兩存之。

華君曰﹕無。

卷三﹝射集﹞

奪治法

論水腫腹脹跗腫

天師曰﹕奪治者﹐乃土气雍塞而不行﹐不奪則愈加阻滯﹐故必奪門而出﹐而水乃大流也。病如水腫之疾﹐腹脹如鼓﹐兩跗如浮﹐按之如泥﹐小便不利﹐大便反結﹐人以爲水病﹐誰知皆由於土气之郁。方用雞屎醴一升﹐炒黃色爲末﹐以黃酒一斤﹐先將雞屎末盛於新布上﹐後將黃酒灑之﹐不可太驟﹐緩緩衝之﹐則藥味盡下。取汁一碗﹐病患服之。切不可令病患先知﹐則不肯信心而服﹐使生別病。下喉之後﹐腹卽作雷鳴﹐一飯之間﹐傾腹而出﹐兩足卽減大半﹐再飲一碗全消。蓋雞屎善能逐水﹐而又通土性﹐無微不入﹐將從前所蓄之水﹐無不開其水口﹐盡歸大腸而泄。此奪法之奇也。至於牽牛﹑甘遂﹐非不善於逐水﹐終不勝雞屎神效。但已用之後﹐必須禁用飲食﹐否則再發無救。行醫者﹐切宜知之﹐有病者﹐切宜記之。

張公曰﹕雞屎醴果然神效﹐若言甘遂﹑牽牛不及雞屎﹐則未然也。二方俱可酌用。

華君曰﹕同。然予尙有一法未傳﹐水腫之法﹐有用大麥芒二兩﹐煎湯飲之亦消﹐且無後病﹐但須一連數月作湯飲之﹐卽泄水而愈。藥味平常﹐而奏功甚奇﹐此類是也。天師何故不傳﹐豈以無奇而忽之耶。

然而奏功實神﹐予終不敢沒其奇。

天師曰﹕此方止可治初起之水腫﹐而不可治久病之水腫也。

卷三﹝射集﹞

深治法

論病入膏肓骨髓腦中

天師曰﹕深治者﹐病患深而深治之也﹐如人病在膏肓﹐或在骨髓﹐或在腦中者是﹐此等癥﹐成非一朝﹐則治亦非一日﹐必須多服湯藥於日間﹐久服丸餌子夜半﹐非數百劑﹐非數十斤﹐不能奏效。大約勞瘵之癥居多﹐而虛勞次之。方用熟地一兩﹐山茱萸四錢﹐山藥三錢﹐丹皮二錢﹐澤瀉二錢﹐茯苓三錢﹐北五味一錢﹐麥冬三錢﹐芡實五錢﹐水煎服。此朝服方也。晚服丸方﹕用紫河車一具﹐鹿角膠二兩﹐龜膠三兩﹐元參三兩﹐熟地八兩﹐山茱萸四兩﹐地骨皮五兩﹐人參二兩﹐白術五兩﹐白芍五兩﹐炒棗仁三兩﹐枸杞子三兩﹐麥冬三兩﹐人乳二碗﹐浸熟地﹐曬漧﹐砂仁五錢﹐各爲末。每日半夜﹐白滚水送下五錢。此方不熱不寒﹐可以長服﹐方名中正丸。病傷根本﹐扶之不易。譬如花木大肆摧殘﹐欲其枝葉之茂﹐豈是一朝可成﹐必須培植灌漑﹐終歲經年﹐自然春意漸回﹐萌芽可達﹐漸漸扶蘇﹐而不可性急也。方丸並用﹐飲食更須得時。深治之難﹐從來眉蹙﹐切勿心急﹐以期奏功之速。此深治之法也﹐膏肓病﹐十人止可逃一二﹐論此治法﹐非盡人能救之也﹐但捨此又別無治法。余憫世人﹐故又立門如此﹐倘肯聽吾言﹐斷絕色欲﹐口淡滋味﹐心戒貪嗔﹐自然服藥有功﹐否則亦止可苟延歲月而已﹐又不可不告誡也。

張公曰﹕佛心神術。勞瘵之癥﹐誠難速效﹐天師之方﹐平穩中實有妙理。余更有一方﹐亦極平穩﹐可並傳以備世選用。方用芡實八兩﹐薏仁八兩﹐山藥三斤﹐糯米一斤﹐人參三兩﹐茯苓三兩﹐蓮子半斤﹐白糖半斤﹐各爲末﹐每日白滚水調服一兩。如不欲調服﹐以水打成丸﹐如元宵﹐服亦可。上下午服一丸最妙﹐亦可爲深治之佐。

華君曰﹕無。

雷公曰﹕我亦有一方傳子。用芡實一斤﹐山藥二斤﹐黑芝麻八兩﹐小黃米炒三斤﹐薏仁一斤﹐白糖一斤﹐肉桂五錢﹐各爲末。白滚水每日調服五錢或一兩﹐自能開胃健脾﹐補腎益精也。或疑入肉桂恐動火﹐不知人非命門之火不能生長﹐於七斤有餘之藥﹐加桂止五錢﹐不過百分之一﹐何熱之有﹐正取其溫气﹐以生長脾胃耳。方名全生至寶丹。﹝批﹞天師曰﹕妙極﹐可常服。張眞人曰﹕極妙。﹞

卷三﹝射集﹞

淺治法

論細小疾病

天師曰﹕淺者﹐因病未深而淺治之﹐不必深治之者也。如人患細小疾病。何必張皇而用人參﹐驚懼而加桂﹑附。飲食不調﹐用六君子可也﹕頭痛﹐用小柴胡湯可也﹕咳嗽﹐用逍遙散可也﹔水瀉﹐用五苓散可也﹕腹痛﹐用小建中湯可也﹔兩肋飽悶﹐亦用逍遙散可也。蓋略一舒之﹐自必奏功﹐無容以深中臟腑之藥﹐以治皮毛也。此淺治之法﹐又宜知之也。

張公曰﹕淺治法妙。

華君曰﹕無。

卷三﹝射集﹞

長治法

論痿癥論腰痛論背脊骨痛論兩腿酸痛論肉扳睛論痙病

天師曰﹕長治者﹐永遠之癥﹐不可以歲月計也。如病痿癥﹑痙癥是也。痿病﹐必久臥牀席﹐不能輒起﹐其故何也﹖蓋諸痿之癥﹐盡屬陽明胃火﹐胃火鑠盡腎水﹐則骨中空虛無滋潤﹐則不能起立矣。然則止治陽明﹐而骨中之髓何日充滿﹐欲其雙足有力難矣。方用元參一兩﹐熟地二兩﹐麥冬一兩﹐牛膝二錢﹐水煎服。﹝批﹞消陰堅骨湯。﹞此方之妙﹐全在不去治陽明而直治腎經﹐以補其匱乏。腎水一生﹐則胃火自然息焰﹐況又有麥冬以淸肺气﹐牛膝以堅膝脛﹐故以此方長治之﹐則痿廢之狀可免。若徒以石膏﹑知母之類降其胃中之火﹐火降矣﹐腎水益幹﹐又將何物以充足其骨髓乎。無怪經年累月﹐愈治而愈憊也﹐此長治之法﹐不可不知之。

張公曰﹕妙。長治法﹐不止痿痙二項﹐予爲廣之。如腰痛﹐背脊骨痛﹐兩腿酸痛﹐兩目生肉扳睛是也﹐腰痛服藥﹐服之不驗者﹐乃濕气入於兩腰子也﹐最難治。補腎水而益痛﹐瀉腎水而覺空﹐去風而無益﹐去寒而轉增﹐去火而益甚﹐此所以知爲水濕之癥也。外無水象﹐內無水形﹐令人揣摩不著﹐然余實有辧而知之之法。凡腰痛而不能下俯者是也。方用柴胡一錢﹐防己二錢﹐澤瀉一錢﹐豬苓一錢﹐肉桂三分﹐白術五錢﹐甘艸五分﹐山藥三錢﹐白芥子一錢﹐水煎服。﹝批﹞解濕仙丹。﹞此方妙在入腎而去濕气﹐不是入腎而補水﹐然須多服爲妙。大約此等腰痛﹐初起之時﹐三四劑卽可奏功﹐痛至經年累月者﹐非服二月不效也。

腰不能俯者﹐水濕﹔腰不能直者﹐非水濕﹐乃風寒也。用逍遙散﹐加防己一錢。初起時﹐一劑可愈﹐久則非一劑可愈也。當攺用白術二兩﹐杜仲一兩﹐酒煎服﹐十劑可愈。﹝批﹞利腰丹。﹞可爲長治之法。

背脊骨痛者﹐乃腎水衰耗﹐不能上潤於腦﹐則河車之路漧澀而難行﹐故爾作痛。此等癥﹐非一二劑可以見功。非久服補气之藥以生陰﹐非大服補陰之藥以生水﹐未易奏功也。方用黃一兩﹐熟地一兩﹐山茱萸四錢﹐麥冬四錢﹐北五味一錢﹐白術五錢﹐防風五分﹐茯苓三錢﹐附子一分﹐水煎服。﹝批﹞潤河湯。﹞

此方補气則有黃﹑白術﹐補水則有熟地﹑山茱﹐去濕則有茯苓﹐去風則有防風﹐引經則有附子﹐而又麥冬以生腎水之母﹐自然金旺生水﹐水足則河車之路不幹﹐不幹則潤金滋骨可知﹐又何痛之作楚。旣不痛矣﹐又何背之不直哉。然此方不能奏近功於旦夕﹐必須多服﹑久服乃效﹐所以入之於長治之門也。

兩腿酸痛﹐又不如是治法。此濕气入於骨中﹐而皮外無濕也。此病不止骨內而受濕气﹐或被褥中得之也。方用薏仁二兩﹐芡實一兩﹐茯苓三錢﹐肉桂一錢﹐牛膝二錢﹐萆一錢﹐水煎服。﹝批﹞壯骨去濕丹。﹞此方之妙﹐妙在薏仁能入骨而去水﹐加芡實健脾以去濕﹐不使濕以增濕﹐而牛膝﹑萆﹐又是最利雙足之品﹐又加肉桂﹐引經直入於骨中﹐濕有不去﹐酸疼有不止者乎。但腳中之病﹐乃人身之下流﹐一有病﹐不易去之。況濕气在骨﹐如陸地低窪之處﹐久已成潭﹐如何能車水卽幹﹐必多用人功﹐而後可以告竭。故此方必須多服﹑久服﹐正是此意。

肉扳睛﹐乃眼病失治而生肉。人不知避忌﹐將眼皮翻轉﹐以取涼快﹐誰知風忽中之﹐則眼毛倒生而扳睛矣。此等病最忌動刀﹐一動刀則不可內治矣﹐法當用丸散以消之。然非服至半年﹐不能奏效。方用甘菊花十兩﹐須用家園自種者爲妙﹐否則斷不可用﹐白芍一斤﹐當歸半斤﹐柴胡四兩﹐丹皮三兩﹐葳蕤一斤﹐同州蒺藜一斤﹐艸決明四兩﹐茯苓十兩﹐麥冬十兩﹐天門冬十兩﹐枸杞子一斤﹐名爲末﹐蜜爲丸。

每日饑服一兩﹐一料少愈﹐二料全痊。最忌房事﹐能斷欲者﹐一料全愈﹐否則必須二料﹑三料也。此亦長治之一法﹐可參用之﹐故又廣之如此。

天師曰﹕痙病乃寒濕之气集之雙足之間﹐骨中寒痛而不可止﹐亦終歲經年不能身離牀褥﹐傴僂之狀可掬﹐其故何也﹖蓋諸痙盡皆水濕也﹐水气久不出﹐則一身之關節﹐無非水气之彌空﹐土無權矣﹐又何以分消而利道哉。然則止治其水﹐而濕气可以盡去﹐乃治水亦終歲經年﹐仍然不驗者爲何﹖徒治水而不治土也。方用白術五錢﹐薏仁二兩﹐芡實三錢﹐茯苓一兩﹐肉桂一錢﹐牛膝一錢﹐萆一兩﹐杜仲三錢﹐水煎服。

此方之妙﹐利其水濕之气﹐又不耗其眞陰﹐日日吞服﹐不必攺方。服之三月﹐必然如舊﹐再服三月﹐必然步履如初矣。此眞長治之法﹐人亦遵守而不可更攺者也。

華君曰﹕同。

雷公曰﹕痙病方﹕白術四兩﹐薏仁八兩﹐山藥八兩﹐車前子一兩﹐牛膝三兩﹐生黃十兩﹐肉桂一兩﹐杜仲四兩﹐各爲末﹐蜜爲丸。每日飯前﹐酒送下一兩。

一料必全愈﹐用補於利之中也。

又方治痿﹕用元參一兩﹐甘菊花五錢﹐麥冬一兩﹐熟地二兩﹐牛膝五錢﹐天門冬三錢﹐水煎服。

此方與天師同意。﹝妙﹞

卷三﹝射集﹞

短治法

論陽明口渴用石膏湯論四逆湯論附子理中湯論大承气湯

天師曰﹕短治者﹐乃病不必長治﹐而可以短兵取勝﹐則用短治之法。譬如陽明之癥初起﹐乘其口渴引水自救之時﹐急用石膏﹑知母煎服。一劑而渴減﹐再劑而渴止﹐三劑而病如失﹐卽不可再與四劑矣。

蓋石膏初用有蕩邪之功﹐久用有損正之失﹐故可暫用而不可長用。倘不信吾言﹐以石膏爲奪命之藥﹐日日與之﹐必致變爲痿癥﹐而不能速起也。故我頻頻戒用石膏者爲此。

仲景創立此方﹐所以救人傷寒傳入陽明之癥﹐不得已而用之﹐截住其邪﹐不使再傳也。原非教人日日用之也。柰何世醫不知此故﹐妄自多加﹐任情縱意﹐忍於輕用﹐以致殺人而不悟也﹐悲夫。此短治之法﹐又不可不知之。

張公曰﹕吾方得岐天師發明﹐眞大幸也。我立此方﹐原所以救一時之急﹐非教人經年累月而亦用之也。世醫不悟﹐亦可聞岐天師之語而悟矣。短治法不止石膏湯﹐如四逆湯﹐不可久服也﹐久則有火盛自焚之慮。附子理中湯﹐亦不可久用﹐有太剛則折之虞。大承气湯止可一劑﹐而不可至再﹐重則有大下亡陰之禍。諸如此﹐俱可類推。

華君曰﹕同。

﹝白虎湯﹐張路玉謂爲治熱病主方﹐極有理﹐故在傷寒門﹐亦不可輕用。

李子永識。﹞

卷三﹝射集﹞

日治法

論日間發寒熱

天師曰﹕日治者﹐病重於日間﹐而發寒發熱﹐較夜尢重﹐此等癥必須從天未明而先截之。方用柴胡三錢﹐當歸三錢﹐黃五錢﹐人參一錢﹐陳皮一錢﹐半夏一錢﹐靑皮一錢。枳殼一錢﹐白術五錢﹐甘艸一錢﹐漧薑五分﹐水煎服。﹝批﹞補正逐邪湯。﹞此方妙在加柴胡於參﹑﹑歸﹑術之中。蓋邪之敢在日間作祟者﹐欺正气之衰也。今用祛邪之品同補正之藥﹐共相攻邪﹐則正气有餘﹐邪自退舍。譬如賊人白晝操戈入室。明欺主人軟弱﹐故肆無忌憚。倘主人退縮潛形﹐則賊勢更張﹐必大恣掠﹐席捲資囊而去。正气日消﹐病安能愈也﹐妙在全用補正爲君﹐則主人無懼﹐指揮如意﹐號召家人﹐奮勇格鬥﹐前後左右﹐無不執耒而來﹐負鋤而至﹐爭先捍禦﹐賊人自然膽落﹐惟恐去之不速矣。況方中有柴胡﹑半夏之類﹐各各消邪﹐又譬如主人旣勇﹐奴僕無非勇士﹐則賊不奔逃﹐必被擒獲。此方之用於日間﹐實有妙用也。

張公曰﹕妙絕。日聞之病﹐以此治之﹐最妙。余尙有一法﹐治日間之癥﹐尢易奏功。方用人參一錢﹐白術五錢﹐甘艸一錢﹐陳皮一錢﹐柴胡二錢﹐熟地一兩﹐白芥子一錢﹐水煎服。﹝批﹞陰陽兼治湯。﹞天師之方﹐乃治陽虛之癥﹐余方乃治陽虛而兼陰虛之癥﹐二方彼此參用﹐何愁日間之病棘手哉。

華君曰﹕同。

雷公曰﹕日間發熱﹐乃邪在於陽分也。補陽气而邪自退。方用人參三錢﹐甘艸一錢﹐白術五錢﹐當歸三錢﹐陳皮一錢﹐柴胡二錢﹐水煎服。有痰﹐加半夏一錢﹔有食﹐加山楂一錢。方名助正湯。

助其正﹐邪不祛而自祛也。

卷三﹝射集﹞

夜治法

論夜發寒熱

天師曰﹕夜治者﹐病重於夜間而發熱者也。或寒少而熱多﹐或熱少而寒多﹐一到天明﹐便覺淸爽﹐一到黃昏﹐便覺沈困﹐此陰气甚虛﹐故行陽分則病減﹐行陰分則病重也。方用熟地一兩﹐山茱萸四錢﹐當歸三錢﹐白芍三錢﹐鱉甲五錢﹐柴胡三錢﹐白芥子三錢﹐陳皮一錢﹐生何首烏三錢﹐茯苓五錢﹐北五味一錢﹐麥冬三錢﹐水煎服。﹝批﹞補陰辟邪丹。﹞此方妙在鱉甲同柴胡並用﹐又以諸補陰之藥﹐合而攻之也。蓋鱉甲乃至陰之物﹐逢陰則入﹐逢陽則轉。卽此二味原是治陰經之邪熱﹐況又用於純陰同隊之中﹐有不去陰邪而迅散哉。生何首烏直入陰經﹐亦能攻邪﹐加以白芥子去髒膈之滯痰﹐又不耗其眞陰之气﹐有不奏功如響者乎。譬如人家主婦﹐一旦被賊人所執﹐刀火相逼﹐倘箱櫃空虛﹐則賊人失望﹐勢必因羞變怒﹐愈將主婦施刑。今用熟地﹑山茱﹑當歸﹑芍藥﹐純是補正之品﹐同羣共投﹐猶賊在房中﹐盡將金玉散傾﹐則賊喜出望外﹐必且棄主婦而取資財﹐飽則揚去。又有鱉甲﹑首烏﹑芥子之類﹐力能戰邪﹐則堂外聲揚﹐奪門攻擊﹐邪自張皇﹐更思早遁。倘止用鱉甲﹑首烏﹐則又勢單力薄﹐無物餌賊﹐豈肯甘心反走﹐必致相爭相戰﹐彼此敗衄而後去。更有妙論﹐人多未知。如此等癥﹐必須在黃昏之前﹐以此藥先與之﹐則陰气固而邪不敢入。又譬如人家門戶謹防﹐鎖鑰嚴整﹐司更值宿之僕俱各精健絕倫﹐則賊必望風退卻﹐又何爭越墻上壁﹐而主婦知覺﹐呼召家人﹐捆縛而獻哉。此皆日間不治﹐而以夜間先治之法也。

張公曰﹕眞絕奇之論。予何從而贊助髙深﹐惟有陰經之邪盛﹐而又帶陽經之邪﹐天師尙未發明也﹐餘一論之。陰邪之盛﹐必發夜間無疑矣。然亦有陰邪而兼帶陽邪﹐亦發於夜間﹐其病亦發寒發熱﹐無異純陰邪气之癥﹐但少少煩躁耳﹐不比陰癥之常靜也。法當於補陰之中。少雜陽藥一二味﹐使陰長陽消﹐自然奏功如響。方用熟地一兩﹐山茱萸四錢﹐當歸三錢﹐鱉甲五錢﹐柴胡三錢﹐白芥子三錢﹐陳皮一錢﹐生何首烏三錢﹐茯苓五錢﹐北五味一錢﹐麥冬三錢。此天師方也。予再加人參二錢﹐白術三錢而已﹐卽可治陰邪而兼治陽邪之癥。

卷三﹝射集﹞

气治法

天師曰﹕气治者﹐气實气虛而不可不平之也﹐气實者﹐非气實﹐乃正气虛而邪气實也。若作正气之實﹐而用消气之藥﹐使正气益虛而邪气益實﹐害且不可救藥。方用補正之藥﹐而佐以祛邪之品﹐則正气自旺﹐邪气日消矣。方用人參一錢﹐白術一錢﹐甘艸一錢﹐柴胡三錢﹐白芍三錢﹐麻黃一錢﹐半夏一錢﹐水煎服。此方之妙﹐亦是用散藥於補正之中﹐使正气旺於邪气﹐自然兩相擊斗﹐邪可逃亡﹐否則適所取敗。

此气病宜知气治耳。

張公曰﹕气治法甚多﹐天師止言一條﹐似乎未備﹐余更廣之。气陷﹐補中益气湯可用﹔气衰﹐六君子湯可采﹕气寒﹐人參白術附子湯可施﹔气虛﹐則用四君子﹔气郁﹐則用歸脾湯﹔气熱﹐則用生脈散﹕气喘﹐則用獨參湯﹔气動﹐則用二陳湯加人參﹔气壅滯﹐則用射幹湯﹕气逆﹐則用逍遙散。余廣至此﹐气治之法﹐庶幾全乎﹐人可因癥而施治也。

華君曰﹕同。予更有論。气虛﹑气實﹐原有分別。气虛則羸弱而難施﹐气實則壯盛而易察。虛者用天師之方﹐實者另有一方。枳殼五分﹐白術一錢﹐陳皮五分﹐茯苓三錢﹐甘艸一錢﹐山楂十粒﹐柴胡一錢﹐白芍三錢﹐炒梔子一錢﹐水煎服。﹝批﹞消實湯。﹞亦可佐天師之未逮。

雷公曰﹕華君補得妙。

卷三﹝射集﹞

血治法

論治血宜順性

天師曰﹕血治者﹐乃血病不肯歸經﹐或上或下﹐或四肢皮毛﹐合處出血者是也。血循經絡﹐外行於皮毛﹐中行於臟腑﹐內行於筋骨﹐上行於頭目兩手﹐下行於二便兩足一臍。是周身無非血路﹐一不歸經﹐自然各處妄行﹐有孔則鉆﹐有洞則泄﹐甚則吐嘔﹐標出於毛孔﹐流出於齒縫﹐滲出於腹臍而不止大小便之出也。然則血宜順其性而不宜拂。方用當歸三錢﹐白芍三錢﹐熟地五錢﹐川芎一錢﹐荊芥末一錢﹐生地五錢﹐麥冬三錢﹐茜艸根一錢﹐甘艸一錢﹐水煎服。此方卽四物湯加減﹐妙在用茜艸根﹑荊芥﹐引血歸經﹐不拂亂其性﹐則血自歸經﹐各不相犯矣。倘用止血之劑﹐未嘗無效。然而如石壓艸﹐一時𨿽止﹐而性思衝突﹐必得空隙﹐仍飛越沸騰﹐何如此方順其性而引之﹐譬如與彊橫之人同行﹐少拂其意﹐便懷慍怒﹐慍怒未已﹐必致鬥毆﹐皮碎血流是其常也。若贊揚稱頌﹐順其性而與之飲食﹐則同羣相得﹐轉得其气力﹐以助我匱乏。同舟無敵國之形﹐一室無操戈之事﹐久且爲我綢繆﹐徹我桑土﹐不特血不妄行﹐亦將潤筋生色﹐永斷覆轍之患﹐又何必絕之太甚﹐以自取爭鬥哉﹐此血治之法﹐尢當畱意。

張公曰﹕講得近理近情。治血以四物湯爲主﹐加荊芥﹑茜艸更妙﹐順其性而引其歸經也。然而用六味丸湯治血癥亦妙。蓋血病最忌寒涼之品﹐寒則凝滯不行﹐難以歸經。六味丸湯﹐妙在不寒不熱﹐補腎水以滋肝木。肝木得養﹐則血有可藏之經﹐自然不致外泄﹐何至上吐。方用熟地五錢﹐山茱萸三錢﹐山藥二錢﹐丹皮二錢﹐澤瀉二錢﹐茯苓二錢。此六味地黃湯方也。又加麥冬三錢﹐北五味一錢﹐得此二味﹐又去淸補肺金﹐使皮毛有養﹐毛孔堅固﹐則血難外越。肺金不幹﹐下且足以克肝﹐而肝木畏金之克﹐又何至上犯於肺耶。故血癥最宜用此方。久服三年不吐﹐始慶重生﹐否則﹐尙在生死之間也。

華君曰﹕同。而余又另有方﹐用生地一兩﹐荊芥一錢﹐麥冬三錢﹐元參三錢﹐水煎服。﹝批﹞止血歸經方。﹞一劑止血﹐後用六味湯全愈。

雷公曰﹕血癥﹐余亦有奇方。用生地一兩﹐三七根末三錢﹐荊芥末一錢﹐人參三錢﹐水煎﹐調末服。

一劑卽止血。

後亦須用六味湯調理。

卷三﹝射集﹞

髒治法

論脾肺同治論腎肝同治論心腎同治論肺經獨治

天師曰﹕髒治者﹐五臟中有病而治之者也。髒有五﹐治法惟三﹐脾肺同一治﹐腎肝同一治﹐心腎同一治也。肺气之傷﹐必補脾气﹐脾气旣傷﹐肺气亦困﹐故補肺必須補脾﹐而補脾必須補肺。如人或咳嗽不已﹐吐瀉不已﹐此肺脾之傷。人以爲咳嗽宜治肺﹐吐瀉宜治脾。殊不知咳嗽由於脾气之衰﹐而吐嘔瀉由於肺气之衰﹐蓋肺气無淸肅之下行﹐始上嘔而下瀉﹕脾气斡旋之令不行﹐則上爲咳嗽矣。方用人參一錢﹐麥冬三錢﹐茯苓三錢﹐柴胡一錢﹐神曲五分﹐車前子一錢﹐甘艸一錢﹐薏仁五錢﹐水煎服。﹝批﹞肺脾雙解飲。﹞此方乃治肺治脾之藥合而用之者也。咳嗽喘病之盡除﹐吐嘔瀉癥之各去﹐所謂一方兩用也。

腎肝同治者﹐腎水不能滋肝﹐則肝木抑鬱而不舒﹐必有兩脇飽悶之癥﹔肝木不能生腎中之火﹐則腎水日寒﹐必有腰脊難於俯仰之癥﹐故補肝必須補腎中之水﹐補腎中之水﹐又不可不補肝木。倘補肝而不補腎﹐則脇痛何以頓除﹔補腎而不補肝﹐則腰脊何以立愈。方用熟地一兩﹐山茱萸五錢﹐白芍五錢﹐當歸五錢﹐柴胡二錢﹐肉桂一錢﹐水煎服。﹝批﹞腎肝同補湯。﹞此方熟地﹑山茱補腎之藥﹐而當歸﹑白芍﹑柴胡﹑肉桂補肝之品﹐旣兩髒平補﹐似乎藥不該輕重。今補肝之藥反多於補腎者﹐可見腎爲肝之母﹐肝又爲命門之母也。命門是一身主宰﹐當生五臟之气﹐不宜爲五臟所生。然而五臟疊爲生克。肝旣是木﹐豈木獨不可以生命門之火乎。此有至理存焉﹐非吾仙人﹐安能闡發。願世人勿驚爲創說奇聞﹐而疑爲不可執之以治病也。

再心腎治法。二髒合而治之者﹐其義又何居﹖腎﹐水髒也﹔心﹐火髒也。是心腎二經爲仇敵﹐似乎不宜牽連而一治之。不知心腎𨿽相克﹐其實相須。無心之火﹐則成死灰﹐無腎之水﹐則成冰炭﹐心必得腎水以滋養﹐腎必得心火而溫暖。如人驚惕不安﹐夢遺精泄﹐豈非心腎不交乎。人以爲驚惕不安﹐心之病﹐我以爲腎之病﹔夢遺精泄﹐人以爲腎之病﹐我以爲心之病。非顚倒之也﹐實至當不易之理。方用人參三兩﹐白術五兩﹐遠志一兩﹐炒棗仁三兩﹐熟地五兩﹐山茱萸三兩。麥冬三兩﹐北五味一兩﹐芡實五兩﹐山藥三兩﹐菖蒲一兩﹐柏子仁三兩﹐去油﹐茯神三兩﹐砂仁三錢﹐橘紅一兩﹐各爲末﹐蜜爲丸。白滚水送下五錢。﹝批﹞心腎同補丹。﹞此丸之妙﹐乃治腎之藥少於治心。蓋心君寧靜﹐腎气自安﹐腎气旣安﹐何至心動。此治心正所以治腎﹐而治腎正所以治心也。此治髒之法﹐幸人加之意哉。

張公曰﹕髒治之法盡於三方﹐無可再議。不已﹐其肺臟之獨治乎。肺有忽感風寒﹐而鼻塞出嚏﹐咳嗽不已﹐吐痰如敗絮﹐乃肺經獨病也﹐不必兼治於脾。予畱一方﹕用甘艸一錢﹐桔梗三錢﹐半夏一錢﹐射幹一錢﹐水煎服。﹝批﹞散寒湯。﹞此方之妙﹐妙在桔梗升提於鼻﹐引去痰之藥上行於肺﹐以散風寒之邪。邪散則鼻塞頓除﹐痰亦隨之而散﹐又何必治脾之迂緩哉。然止可治風寒之外感﹐而不可治內傷之諸癥。內傷諸癥﹐有天師方在﹐肺脾同治之可耳。腎肝與心腎治法﹐亦不必再言。

天師曰﹕盡善也。

華君曰﹕無。

﹝此脾濕燻肺之癥﹐方用燥脾利濕爲宜﹐如肺熱移於大腸者﹐又宜淸肺潤燥法治之﹐不可以泄瀉而戒用潤劑也。李子永識。﹞

卷三﹝射集﹞

腑治法

論小便閉塞大便閉結論治膽怯論腎虛吐嘔

天師曰﹕腑治法甚多﹐我舉其一二癥﹐取以爲法﹐餘可推展。發人病小便不通﹐大便甚結者是也。小便不通﹐乃膀胱之病。膀胱之气化不行﹐小便卽不能出。小便閉塞﹐治膀胱之經而已矣﹐然而治法全不在治膀胱也﹐方用人參三錢﹐蓮子三錢﹐白果二十个﹐茯苓三錢﹐甘艸一錢﹐車前子三錢。肉桂三分﹐王不畱行三錢﹐水煎服。﹝批﹞通水至奇丹。﹞一劑卽如注。此方之奇妙﹐全在用人參﹐其次則用肉桂三分。蓋膀胱必得气化而始出。气化者何﹖心包絡之气也。膀胱必得心包絡之气下行﹐而水路能出。尢妙用白果二十个﹐人多不識此意。白果通任督之脈﹐又走膀胱﹐引參﹑桂之气﹐直奔於膀胱之中﹐而車前﹑王不畱行盡是泄走之物﹐各隨之趨出於陰气之口也。此治腑之妙法﹐人知之乎。

大便閉結者﹐人以爲大腸燥甚﹐誰知是肺气燥乎。肺燥則淸肅之气不能下行於大腸﹐而腎經之水僅足以自顧﹐又何能旁流以潤溪澗矣。方用熟地三兩﹐元參三兩﹐火麻子一錢﹐升麻二錢﹐牛乳一碗﹐水二鐘﹐煎六分﹐將牛乳同調一碗服之。﹝批﹞潤燥至神湯﹐﹞一劑不解﹐二劑必大便矣﹐此方之妙﹐全在不潤大腸而補腎﹐尢妙不止補腎而且補肺﹐更妙不止補肺而且升肺。蓋大腸居於下流﹐最難獨治﹐必須從腎經以潤之﹐從肺經以淸之。气旣下行﹐沈於海底﹐非用升提之法﹐則水注閉塞而不通。啟其上孔﹐則下孔自然流通。此下病治上之法﹐亦腑病治髒之法也。其餘治腑之法﹐可卽此以悟。

張公曰﹕天師太略﹐余當增廣之。凡人膽怯不敢見人者﹐少陽膽經虛也。而所以致少陽膽經之虛者﹐肝木之衰也。而肝木之衰﹐又因腎水之不足。法當補腎以生肝木。方用熟地一兩﹐山茱萸四錢﹐芍藥五錢﹐當歸五錢﹐柴胡一錢﹐茯神五錢﹐白芥子一錢﹐生棗仁一錢﹐肉桂一錢﹐水煎服。﹝批﹞助勇丹。﹞此方之妙﹐補腎之中用補肝之品﹐尢妙再去補心﹐使心不取給於肝膽之血﹐則膽之汁有餘﹐而怯形可去。又妙在用肉桂以入肝﹐如人得勇往之人﹐自然頃刻膽壯矣。此治腑實有妙理﹐人知之乎。

吐嘔之癥﹐人以爲胃虛﹐誰知由於腎虛。無論食入卽出﹐是腎之衰﹐凡有吐癥﹐無非腎虛之故。故治吐不治腎﹐未窺見病之根也。方用人參三錢﹐白術五錢﹐薏仁五錢﹐芡實五錢﹐砂仁三粒﹐吳茱萸五分﹐水煎服。﹝批﹞轉胃丹。﹞此方似乎治脾胃之藥﹐不知皆治腎之法﹐方中除人參救胃之外﹐其餘藥品俱入腎經﹐而不止畱在脾也。腎火生脾﹐脾土始能生胃﹐胃气一轉﹐嘔吐始平。此治胃而用治腎之藥﹐人知之乎。

華君曰﹕亦無。

孫眞君傳治小便閉塞方﹕用車前子五錢﹐肉桂三分﹐水煎服卽通。

卷三﹝射集﹞

常治法

論頭疼論目痛

天師曰﹕常治者﹐可以常法而常治之者也。如人病頭疼﹐則以頭疼常法治之﹕目痛﹐則以目痛常法治之是也。何必頭疼而治之於兩足﹐目痛而治之以兩手乎。𨿽頭疼實有治之兩足而愈﹐目痛實有治之兩手而痊者﹐然彼必常治之而不愈不痊﹐然後以變法治之﹐非可以常治﹐而先求之於變法也。故一遇頭疼﹐卽以蔓荊子一錢﹐川芎五錢﹐白芷一錢﹐甘艸一錢﹐半夏一錢﹐細辛一錢治之﹐病去如掃。﹝批﹞止疼湯。﹞一遇目痛﹐以柴胡一錢﹐白芍三錢﹐當歸一錢﹐白蒺藜二錢﹐甘菊花一錢﹐荊芥﹑防風各一錢﹐半夏一錢﹐甘艸五分﹐梔子二錢﹐水煎服。﹝批﹞全目飲。﹞二劑卽愈。皆無事捨常而思變也。此常治之法﹐可爲師也。

張公曰﹕常病用常法極是﹐予亦不再言變也。

華君曰﹕無。

卷三﹝射集﹞

變治法

論傷寒變結胸論瘧變下痢論中風變狂論中暑變亡陽論反胃變噎膈

天師曰﹕變法者﹐不可以常法治﹐不得已而思變之也。變癥不同﹐用藥各異﹐吾舉其大者言之。如傷寒變爲結胸﹐瘧疾變爲下痢﹐中風變爲發狂﹐中暑變爲亡陽﹐反胃而變成噎膈﹐若不以變法治之﹐仍以平常藥餌相治﹐吾見其坐斃而已矣。然則結胸之癥﹐乃傷寒之變也﹐可不以變法治之乎。傷寒火邪正熾﹐原不可急與飲食。若不知禁忌與之﹐胃中得食﹐不啻如寶﹐故茹而不出﹐而他髒見胃中有食﹐羣起而爭﹐其勢猖狂﹐非杯水可解﹐必當以變法治之。急須以栝蔞一枚捶碎﹐入甘艸一錢﹐同煎服之。夫栝蔞乃陷胸之勝物﹐平常人服之﹐必至心如遺落﹐今病患一旦服之﹐不畏其虛乎﹖誰知無病常人﹐斷斷不可服此﹐而傷寒結胸之癥﹐卻有相宜。蓋食結在胸﹐非大黃﹑芒硝﹑枳殼﹑檳榔﹑濃朴之類可能祛逐﹐必得栝蔞﹐始能陷之。入於脾中﹐尢恐其過於下也﹐少加甘艸畱之﹐且得甘艸之和﹐不致十分推蕩。此變癥而用變法﹐眞勝於用正也。

瘧疾本是常癥﹐只可以平常消導而發散之。今忽爲下利等癥﹐則變輕爲重。欲發汗﹐則身已亡陰﹐欲祛邪﹐則下已便物。顧上則慮下﹐顧下則礙上。倘仍以常法治之﹐奏功實少。今用人參一兩﹐鱉甲一兩﹐白術三兩﹐茯苓一兩﹐當歸一兩﹐白芍三兩﹐柴胡一錢﹐枳殼一錢﹐檳榔一錢﹐水煎服。﹝批﹞補陽消瘧丹。﹞此方奇在用人參﹑白術。蓋瘧病則亡陽﹐若不急補其陽气﹐則下多亡陰﹐勢必立亡。惟急補其陽气之不足﹐陽生陰長﹐始有生機。尢妙白芍﹑當歸之多﹐以滋潤其腸中之陰。蓋下利多。則陰亡亦多﹐今用補陰之劑﹐則陰生陽降﹐自然春意融和﹐冰泮化水﹐分消水道﹐污穢全無﹐況方中又加枳殼﹑檳榔﹐仍然去積。又妙少用柴胡﹐微舒肝气﹐使木气相安﹐不來克土﹐自然土克水之多﹐水潤木之下﹐內气旣生﹐外邪亦散。此治下利﹐而瘧病同除。此種治變之法﹐何可不知。

中風系是危癥﹐況變發狂﹐死在眉睫。倘不以變法救之﹐何以得免於垂絕耶。方用人參三兩﹐菖蒲三錢﹐半夏三錢。南星三錢﹐生用附子一錢﹐丹砂末三錢﹐先將參﹑苓﹑附子等項煎湯﹐調入丹砂末灌之。﹝批﹞救絕至神丹。﹞十人中亦可救三四。蓋天下無眞中風之人﹐不過中气﹑中痰﹑中濕而已﹐若不用人參﹑附子﹐大劑煎飲﹐何能返已去之元陽﹐回將絕之心气哉。況人將死之時﹐未有不痰上湧者﹐妙在用半夏﹑南星以祛逐之。尢妙用菖蒲以引入心經﹐使附子﹑半夏得施其蕩邪之功﹐而丹砂又能鎭定心气﹐所以往往返危爲安。倘仍以尋常二陳之類以消痰﹐痰未必消﹐而心气已絕。此又癥變而法變者也。

中暑原是熱癥﹐然而熱之中也﹐亦由於气之虛。人若气實形壯者﹐多難中暑。然則中暑之病﹐宜補气爲先﹐解暑爲次。無如人以爲熱也﹐治表爲急﹐治本爲末。先以香薷飲治之﹐不效﹐又攺用白虎湯﹐又不效﹐乃用發散之劑﹐雜然並進﹐則火邪乘熱气外走﹐盡趨皮膚而出﹐而不可止﹐以變爲亡陽之癥者多矣。法當以人參三兩﹐元參三兩﹐甘艸一錢﹐北五味一錢﹐生地三兩救之。此方之妙﹐全在用人參以補元气﹐用元參以涼血。蓋血得涼﹐則气自止而不走﹐又有五味子之酸﹐以收斂肺金之气﹐此不止汗而汗自止也。倘惟以四君子湯平常治法。則一杯之水﹐何能止車薪之發焰哉。此又變法之宜知也。

反胃癥初起之時﹐未嘗非胃病也﹐當時以逍遙散加黃連一錢﹐立止也。無如世醫不知治法﹐乃用香砂﹑濃朴﹑枳殼﹑砂仁之類﹐紛紛投之。不應﹐又攺用大黃﹑巴豆之類下之。

又不應﹐乃攺用黃連﹑黃柏﹑黃芩﹑梔子﹑知母大寒之品以涼之。又不應﹐乃攺用桂枝﹑白果﹑肉桂﹑附子﹑漧薑﹑吳茱萸之類以熱之。又不應﹐乃始用柴胡﹑荊芥﹑桔梗﹑防風﹑蘇子之類以散之﹐遂成噎膈之癥矣。吾今憫之﹐乃傳一方﹐用熟地一兩﹐山茱萸四兩﹐麥冬三錢﹐北五味一錢﹐元參一錢﹐當歸三錢﹐白芥子一錢﹐牛膝二錢﹐水煎服。﹝批﹞轉食至神丹。﹞此方之妙﹐全在不治翻胃﹐正所以治翻胃也。蓋人之反胃﹐乃是腎中陰水竭也。腎水不足﹐則大腸細小﹐水不足以潤之﹐故腸細而漧涸。腸旣細小﹐則飲食入胃不能下行﹐必反而上吐。治之之法﹐不可治上﹐而宜治下。方中用熟地﹑山茱之類﹐純是補腎中之水也。腎水足﹐而大腸有水相資﹐則大腸仍復寬轉﹐可以容物。水路旣寬﹐則舟楫無礙﹐大舸小舶﹐可以順行﹐又何懼區區小舟不可以轉運糧食哉。此腎中虛而水不足以潤大腸者﹐宜如是治法。若腎中寒涼而虛者﹐又不如是治也。蓋翻胃之名𨿽同﹐翻胃之實各異。腎中無水而翻胃者﹐食下喉卽吐﹔腎中無火而翻胃者﹐食久而始吐也﹐譬如今日食之﹐明日始盡將今日之物吐出者是也。方用熟地一兩﹐附子一錢﹐肉桂一錢﹐山茱萸四錢﹐麥冬五錢﹐北五味一錢﹐茯苓二錢﹐山藥二錢﹐丹皮一錢﹐澤瀉一錢﹐牛膝一錢﹐水煎服。此方八味丸湯也﹐妙在用附子﹑肉桂於補腎水之中﹐使去水中補火。補火者﹐補命門之火也。蓋脾胃之气必得命門之火始生。譬如釜下無火﹐何以煮爨﹐未免水冷金寒﹐結成冰凍﹐必得一陽初復之气﹐始解陽和。人身脾胃亦然。然而寒涼之病﹐止該腹痛心疼﹐今反無此癥﹐乃上越而吐者何也﹖蓋脾胃有出路﹐則寒邪之气不畱於中﹐今日日上吐﹐將胃口咽門已成大道熟徑﹐往來無所阻滯﹐則徑情趨奔﹐其勢甚便﹐又何必積蓄於中州﹐盤踞於心腹﹐顚寒作熱﹐以苦楚此脾胃哉。此翻胃下寒﹐心腹之所以不痛也。此又不治反胃﹐而所以治反胃也。此變法治病之端也。

張公曰﹕說得我閉口無言。汝知而不能言﹐今可以言矣。無可一言﹐惟有三嘆頓首而已。惟聖者知之﹐予亦不能言之也。

華君曰﹕余𨿽有傳﹐不及君之多而且暢。

雷公曰﹕無一論不奇辟。眞聖人之言﹐不可測也。

﹝反胃而用逍遙加黃連﹐趙養葵先生亦主此方﹐但此必食入卽吐之癥﹐如朝食暮吐者﹐又爲命門無火﹐當是八味湯癥矣。李子永識。﹞

卷三﹝射集﹞

初治法

論傷風初治論傷寒初治論傷食初治論傷暑初治論傷濕初治論燥病初治論火病初治

天師曰﹕初治者﹐首先宜以此治之也。初病傷風﹐卽以傷風治之﹔初病傷寒﹐卽以傷寒治之﹔初病傷食﹐卽以傷食治之也。凡人病初起之時﹐用藥原易奏功。無如人看不淸﹐用藥錯亂﹐往往變癥蜂起。苟認得淸﹐用得當﹐又何變癥之生耶。如傷風之癥必然頭痛身疼﹐咳嗽痰多﹐切其脈必浮﹐此傷風也。卽以防風一錢﹐荊芥一錢﹐柴胡一錢﹐甘艸一錢。黃芩一錢﹐半夏一錢﹐水煎服。﹝批﹞逐風散。﹞一劑卽止﹐不再劑也。

傷寒之初起也﹐鼻塞目痛﹐項彊頭亦痛﹐然切其脈必浮緊﹐此傷寒也。若以傷寒治之卽愈。方用桂枝一錢﹐甘艸一錢﹐陳皮一錢﹐漧葛一錢﹐水煎服。﹝批﹞蕩寒湯﹐﹞一劑卽愈。

傷食之癥﹐心中飽悶﹐見食則惡﹐食之轉痛﹐此傷食也﹐卽以消食藥服之立已。方用白術一錢﹐茯苓一錢﹐枳殼一錢。山楂二十粒﹐麥芽二錢﹐穀芽二錢﹐神曲三分﹐半夏一錢﹐甘艸五分﹐砂仁三粒﹐水煎服。﹝批﹞食食散。﹞一劑快﹐二劑愈。此初治之法﹐人易知之不能知﹐卽知而不肯用﹐行醫者無輕易此初治法也。

張公曰﹕又不必言。甚矣﹐聖人之言入也﹐三方而初癥定之矣。初病傷暑﹐必然頭暈﹑口渴﹑惡熱﹐甚則身熱﹑痰多﹑气喘是也。方用靑蒿一兩﹐香薷三錢﹐白術五錢﹐陳皮一錢﹐甘艸一錢﹐茯苓三錢﹐有參加一錢﹐無亦可。﹝批﹞靑香散。﹞一劑卽愈。

傷濕初起之時﹐必然惡濕身重﹐足腫﹐小便短赤。方用白術三錢﹐澤瀉三錢﹐豬苓三錢﹔肉桂五分﹐茯苓五錢﹐柴胡一錢﹐車前子一錢﹐半夏一錢﹐水煎服。﹝批﹞引水散。﹞一劑立愈﹐二劑脫然。

燥病初起﹐咽漧口燥﹑嗽不已﹑痰不能吐﹑面目紅色﹑不畏風吹者是也。方用麥冬五錢﹐桔梗三錢﹐甘艸一錢﹐天花粉一錢﹐陳皮三分﹐元參五錢﹐百部八分﹐水煎服。﹝批﹞寧肺湯。﹞一劑燥立止﹐二劑嗽止﹐三劑全愈。

火癥初起﹐必大渴引飲﹐身有斑點﹐或身熱如焚﹐或發狂亂語。方急用石膏三錢﹐元參一兩﹐麥冬三兩﹐甘艸三錢﹐升麻三錢﹐知母三錢﹐半夏三錢﹐竹葉百片。﹝批﹞平亂湯。﹞一劑少止﹐二劑卽安﹐三劑全愈﹐不可四劑也。若初起之時﹐大勢少衰﹐減半與之﹐乘其火勢初起﹐胃气未衰﹐急用此湯以遏之﹐則火自然驟滅而不爲害矣。方卽竹葉石膏湯﹐妙在加入元參。麥冬數兩﹐使石膏不爲主帥﹐而反爲偏裨﹐聽麥冬﹑元參之差遣﹐則止去火而不損腎中之陰。又妙加入升麻﹐引其外出而不能入﹐止祛火而不損腎水﹐所以更奏功如神也。倘疑升麻太多而少減之﹐則轉不奏功之捷。予所以又戒世人之不知用升麻者。

華君曰﹕余未傳。

﹝暑癥未有不兼濕者﹐故方中多用術苓﹐李子永識。﹞

卷三﹝射集﹞

終治法

論傷寒調理論中暑調治論中風調治論中濕調治論火癥調治論燥癥善後

天師曰﹕終治者﹐病已愈而爲善後之計﹐故曰終治。如傷寒愈後﹐作何調治﹔中暑之後﹐作何湯飲﹕中風之後﹐作何將息是也。傷寒邪已盡退﹐正气自虛﹐理宜補正﹐但胃彊脾弱﹐多食補劑﹐恐能食而不能受。法當用補胃之藥少﹐而補脾之藥多﹐尢不宜補脾之藥多﹐而補腎之藥少。蓋腎能生土﹐而土自能生金﹐金旺則木有所畏﹐不至來克脾土﹐然則補腎正所以補脾也。方用熟地一兩﹐麥冬三錢﹐五味子五分﹐白芍三錢﹐肉桂三分﹐白術三錢﹐薏仁三錢﹐白芥子一錢﹐水煎服。﹝批﹞脾腎至資湯。﹞此方專補腎脾二經﹐不去通補各髒﹐而各髒無不治之也。

中暑傷气﹐而調治之法不可以治气爲先﹐當以補血爲主。蓋陽傷則陰血亦耗也。方用當歸一兩﹐白芍三錢﹐川芎一錢﹐熟地一兩﹐五味子一錢﹐麥冬三錢﹐水煎服。此方卽四物湯也﹐妙在全是陰經之藥﹐又加之麥冬﹑五味以養肺金。金旣旺﹐可以制木之克脾﹐則四物生肝而安於無事之福也。

中風之後﹐亦气之虛也。此等病斷宜補气﹐不可補血。蓋血滯而後中風﹐不可再補血以增添气滯也。方用人參三錢。茯苓三錢﹐薏仁三錢﹐半夏一錢﹐神曲五分﹐白術五錢﹐甘艸一錢﹐肉桂一錢﹐陳皮五分﹐水煎服。﹝批﹞气血兩補丹。﹞此方妙補胃气﹐以生肺金之气﹐補命門以生脾土之陰﹐又何畏風木之旺哉。此三方皆善後至妙者﹐可以爲終治之法。

張公曰﹕妙極矣。予又何言﹐予當一一補之。中濕之後﹐水已瀉盡﹐法當健脾。然而不可徒健脾也﹐當補命門之火以生脾土。方用白術五錢﹐茯苓三錢﹐肉桂三分﹐白芍三錢﹐薏仁五錢﹐白芥子一錢﹐水煎服。此方專補腎經之火﹐而又不十分大熱﹐則脾气得溫﹐自然能去濕气而生胃气也。

火癥旣已散盡餘火﹐勢必气息奄奄﹐不能坐立。若一味瀉火﹐則胃气必傷﹐而骨髓耗盡﹐水何日重生。方用熟地一兩﹐元參五錢﹐麥冬一兩﹐牛膝一錢﹐白芍三錢﹐水煎服。﹝批﹞濟水湯。﹞此方妙在潤肺金以生腎水﹐兼去平肝。三髒旣安﹐則胃气自然得生﹐又何必再瀉其餘火哉。

燥病旣除﹐善後之計﹐惟大補腎水﹐水足則肺金有養。方用六味湯﹐加麥冬﹑五味子治之可也。

華君曰﹕予亦未傳﹐無可談。

卷三﹝射集﹞

專治法

論直中陰寒論中暑

天師曰﹕專治者﹐專治一臟﹐單刀直入之謂也。如人病直中陰經寒癥﹐勢如奔馬﹐不可止遏。倘徵兵分調於各路﹐勢必觀望低徊﹐而不能急遽以救主﹐不若止用一二大將﹐斬關直進之爲得也。方用人參一兩﹐附子二錢﹐水煎服卽愈﹐方名參附湯。用之卻有至理。蓋寒邪直入腎臟﹐邑主外亡﹐市民逃竄﹐賊人且驅傾城之民﹐盡爲盜賊﹐上犯潢池﹐其鋒不可當。此時若號召鄰邑之兵﹐則緩不濟事﹐故不若卽此具師﹐推大將登壇﹐以兵馬之權盡歸之﹐令其奮勇當先﹐突圍衝入﹐斬殺剪除﹐城安民樂﹐前途倒戈﹐返兵而逐賊矣。方中用附子者﹐如大將也﹐用人參者﹐乃兵馬也。身如城郭﹐藥可借觀﹐生死相同﹐足以顯譬。願人深思﹐自得之專治之法。

張公曰﹕專治之法﹐歸屬直中陰寒之癥﹐綽乎有理。但直中一門﹐不止一方盡之。吾傳一門﹐可暢觀之﹐而治無遺法也。

華君曰﹕余亦同傳﹐然余尙有法。如人病中暑之癥﹐發渴引飲﹐其勢亦甚急。若欲緩兵分治﹐則暑邪不易分散﹐當用一二味解暑之品﹐以直逐其邪﹐則心君庶可以安寧。法當用人參一兩﹐靑蒿二兩﹐香薷三錢﹐白術五錢﹐水煎服。﹝批﹞淸暑神丹。﹞此方之妙﹐妙在人參以固元气﹐而後靑蒿得以散其邪。𨿽靑蒿一味﹐亦能解暑﹐似不必人參之助。然解暑而不補气﹐暑𨿽解矣﹐人必弱也。惟與參同用﹐則祛邪之中而有補正之道﹐暑散而不耗散眞气﹐自然奏功如響。方中況有白術以健脾﹐香薷以追熱﹐又用之咸宜乎。

卷三﹝射集﹞

分治法

論便血與溺血分治論腰痛與頭痛分治論遺精與健忘分治論吞酸與泄瀉分治論中气與中痰

分治天師曰﹕分治者﹐癥犯艱難﹐不可作一癥治之﹐乃用分治之法。如人便血矣﹐又溺血﹔腰痛矣﹐又頭痛﹕遺精矣﹐又健忘﹕吞酸矣﹐又泄瀉。癥旣紛出﹐藥難一般﹐不得不分之以相治也。或治其上﹐或治其下﹐或治其有餘﹐或治其不足﹐止正可以混同一例。然而得其道﹐則分中可合﹕不得其道﹐則合處仍分。如便血與溺血不可同論也﹐然總之出血於下﹐用生地一兩﹐地楡三錢治之﹐則二癥自愈。﹝批﹞兩地丹。﹞蓋大小便𨿽各有經絡﹐而其源同﹐因膀胱之熱而來也。生地淸膀胱之火﹐地楡亦能淸膀胱。一方而兩用之﹐分之中又有合也。

腰痛與頭痛﹐上下相殊也。然而腎气上通於腦﹐而腦气下達於腎﹐上下𨿽殊﹐气實相通。法當用溫補之藥﹐以大益其腎中之陰﹐則上下之气自通。方用熟地一兩﹐杜仲五錢﹐麥冬五錢﹐北五味二錢﹐水煎服卽愈。﹝批﹞上下兼養丹。﹞蓋熟地﹑杜仲﹐腎中之藥也﹐止腰中痛是其專功。今並頭痛而亦愈者何也﹖蓋熟地𨿽是補腎之劑﹐然補腎則上蔭於腦﹐背脊骨梁轆轤上升﹐是其直路﹐腎一足則气卽騰奔而不可止﹐故一補腎气﹐腰不疼而腦卽不痛也。合中有分﹐而分中實合﹐不信然乎。

遺精﹐下病也﹔健忘﹐上病也。何以分治之而咸當乎。方用人參三兩﹐蓮須二兩﹐芡實二兩﹐山藥四兩﹐麥冬三兩﹐五味子一兩﹐生棗仁三兩﹐遠志一兩﹐菖蒲一兩﹐當歸三兩﹐柏子仁去油一兩﹐熟地五兩﹐山茱萸三兩﹐各爲末﹐蜜爲丸。每日早晚各用白滚水送下五錢。﹝批﹞遺忘雙治丹。﹞半料兩癥俱全。

此方乃治健忘之方也﹐何以遺精而亦效﹖蓋遺精𨿽是腎水之虛﹐而實本於君火之弱﹐今補其心君﹐則玉關不必閉而自閉矣。此合中之分﹐實有殊功也。

吞酸﹐火也﹔泄瀉﹐寒也。似乎寒熱殊而治法宜變﹐不知吞酸𨿽熱﹐由於肝气之鬱結﹐泄瀉𨿽寒﹐由於肝木之克脾。然必一方以治木郁﹐又一方以培脾土﹐則土必大崩﹐而木必大凋矣。不若於一方之中而兩治之。方用柴胡一錢﹐白芍五錢﹐茯苓三錢﹐陳皮五分﹐甘艸五分﹐車前子一錢﹐神曲五分﹐水煎服。﹝批﹞兩舒散。﹞。二癥皆愈﹐此方之奇絕﹐在白芍之妙﹐蓋白芍乃肝經之藥﹐最善舒木气之郁﹐木郁一舒﹐上不克胃而下不克脾。方中又有茯苓﹑車前﹐以分消水濕之气﹐水盡從小便出﹐何有餘水以吞酸﹐剩汁以泄瀉。況又有半夏﹑神曲之消痰化粕哉。此一治而有分治之功﹐世人未盡知也。

張公曰﹕何奇之多如此﹐我是無可再言。遠公請益﹐我有一癥增入可也。中气而又中痰﹐𨿽若中之異﹐而實皆中於气之虛也。气虛自然多痰﹐痰多必然耗气﹐𨿽分而實合耳。方用人參一兩﹐半夏三錢﹐南星三錢﹐附子一錢﹐茯苓三錢﹐甘艸一錢﹐水煎服。﹝批﹞仁勇湯。﹞中气﹐中痰之癥俱悉矣。蓋人參原是气分之神劑﹐而亦消痰之妙藥。半夏﹑南星𨿽是逐痰之神品﹐而亦扶气之正神。附子﹑甘艸﹐一仁一勇﹐相濟而成大敵﹐用之於三味之中﹐扶正必致祛邪﹐蕩痰必然益气﹐分合而無分合之形﹐奇絕而有神化之妙﹐又不可不知。

華君曰﹕與餘同﹐無可講。

卷三﹝射集﹞

同治法

論四物﹑逍遙﹑六君﹑歸脾﹑小柴胡﹑參蘇。

補中益气﹑四君子諸湯加減法。

天師曰﹕同治者﹐同是一方而同治數病也。如四物可治吐血﹐又可治下血﹔逍遙散可治木郁﹐又可治數郁﹔六君子湯可治飲食之傷﹐又可治痰气之積。然而方𨿽同﹐而用之輕重有別﹐加減有殊﹐未可執之以治一病﹐又卽以治彼病耳。如吐血宜加麥冬﹑甘艸﹐便血宜加地楡﹑黃芩之類於四物湯中也。

如丹皮﹑梔子﹐宜加於木郁之中﹐黃連宜加火郁之中﹐黃芩﹑蘇葉宜加於金郁之中﹐石膏﹑知母宜加於土郁之中﹐澤瀉﹑豬苓宜加於水郁之中也。傷肉食﹐宜加山楂﹔傷米食﹐宜加麥芽﹑枳殼﹔傷麵食﹔宜加蘿卜子之類於六君子湯內也。同治之法﹐可不審乎。

張公曰﹕同治法不止三方﹐予再廣之。歸脾湯可治鬱怒傷肝之人﹐又可治心虛不寐之癥。小柴胡湯可治傷風初起之病﹐又可和傷寒已壞之病。參蘇飲可治風邪之侵﹐又可治气郁之悶。補中益气湯可升提陽气﹐又可補益脾陰﹐兼且消食於初傷﹐祛邪於變後﹐瘧癥藉之以散邪﹐瀉癥資之以固脫也。四君子湯可以補气之不足﹐又可以瀉火之有餘﹐諸如此類﹐不可枚舉﹐亦在人善悟之耳。

華君曰﹕余未傳。

卷三﹝射集﹞

異治法

論中濕論中暑論中寒

天師曰﹕異治者﹐一病而異治之也。如人病中濕也﹐或用開鬼門之法﹐或用泄淨府之法是也。𨿽同是水癥﹐何以各施治法而皆效﹖蓋開鬼門者﹐開人毫毛之孔竅也﹔泄淨府者﹐泄大小之二便也。治法𨿽殊﹐而理歸一致。其一致何也﹖蓋水腫之癥﹐原是土气之郁﹐土郁則水自壅滯而不流﹐開鬼門者﹐如開支河也﹐泄淨府者﹐如開海口也﹐故異治之而皆效也。方已備載前文﹐玆不再談。願人卽此以悟其餘之異治耳。

張公曰﹕異治甚多﹐天師太略﹐予再廣之。如人中暑也﹐或用熱散﹐或用寒解﹔傷寒之法﹐或用桂枝湯﹐或用麻黃湯是也。桂枝與麻黃﹐寒熱各殊﹐如何用之而皆效﹖蓋二物總皆散藥﹐風寒初入於營衛之間﹐熱可散於初﹐寒可散於後。風寒初入於皮毛﹐將入胃經﹐則風邪尙寒﹐所以可用桂枝以熱散。風寒旣由皮毛而入營衛﹐則寒且變熱矣。蓋正气逃入於府﹑而皮毛軀殼聽邪外據﹐而成內熱之癥﹐所以可用麻黃而寒散之也。治法𨿽有不同﹐祛邪則一﹐故用之而皆效耳。

中暑﹐或用香薷以熱散之﹐或用靑蒿以涼散之。似乎有異﹐不知非異也。蓋中暑之癥﹐感夏令之熱邪也。邪入臟腑﹐必須祛散。香薷與靑蒿﹐同是祛暑熱之聖物﹐性𨿽有寒熱之分﹐而祛逐無彼此之異也。此異治之宜知耳。其餘異治之法﹐不可因此以更通之哉。

華君曰﹕余亦不傳。

卷三﹝射集﹞

勞治法

論久坐論久臥

天師曰﹕勞治者﹐使之身勞而後治之也。如人久坐則血滯筋疏﹐久臥則肉痿而骨縮﹐必使之行走於途中﹐攀援於嶺上﹐而後以藥繼之也。方用當歸一兩﹐白芍三錢﹐黃一兩﹐甘艸一錢﹐陳皮五分﹐防風五分﹐半夏一錢﹐水煎服。此方原是補血湯而變之者也。蓋久坐﹑久臥之人﹐其血甚滯﹐若再補血﹐則血有餘而气不足﹐未免血勝於气矣﹐似宜急以補气之藥補之。今仍補血者何也﹖蓋气之能生﹐必本血之能養﹐吾反驅之於奔走攀援之際﹐而後以補血之藥繼之者﹐使气喘則气更不足﹐而血愈加有餘﹐仍以補血之藥加之﹐則血喜气之怯﹐轉憐其匱乏﹐損己之有餘﹐以益气之不足﹐則血气和平。而滯者不滯﹐痿者不痿矣。此勞治之所以妙也。

張公曰﹕不必增。

華君曰﹕余亦未傳。

卷三﹝射集﹞

逸治法

論過勞論治气勞論治血勞

天師曰﹕逸者﹐因人之過勞﹐而勸其安閒﹐而後以湯丸之藥繼之者也。凡人太勞﹐則脈必浮大不倫﹐按之無力﹐若不勸其安閒作息﹐必有吐血損癥之侵﹐故逸治不可不講也。或遨遊於山水﹐或習靜於房圍﹐或養閒於書史琴玩﹐或偸娛於笙簫歌板﹐是隨地皆可言歡﹐而生人無非樂境﹐自足轉火宅而淸涼﹐變勞心爲暇豫也。後以滋補之方繼之﹐自然開懷﹐飲食易於消磨矣。方用人參三兩﹐白術五兩﹐茯苓三兩﹐熟地五兩﹐山茱四兩﹐砂仁五錢﹐當歸八兩﹐白芍五兩﹐黃五兩﹐麥冬三兩﹐北五味二兩﹐陳皮五錢﹐神曲一兩﹐各爲末﹐蜜爲丸。每日早晚服﹐各五錢。此方乃補气補血補精之妙品也﹐有斡旋之力﹐可以久服滋人﹐不致有偏勝之禍也。逸治之方﹐惟此最佳﹐幸爲畱意。

張公曰﹕勞逸得宜﹐方劑有法﹐吾無間然。吾方𨿽有。不及天師﹐汝言亦是有理。予再傳二方﹐一治气之勞﹐一治血之勞。勞气方﹕人參三兩﹐黃三兩﹐茯苓四兩﹐白術八兩﹐白芍三兩﹐陳皮一兩﹐炙甘艸八錢﹐麥冬二兩﹐北五味一兩﹐遠志一兩﹐白芥子一兩﹐各爲末﹐蜜爲丸﹐早服五錢。此方乃補气藥也。人有傷气而右脈大者﹐最宜服此方。倘左手脈大於右手者﹐乃傷血也。另立一方﹐用熟地八兩﹐白芍八兩﹐當歸四兩﹐山茱萸四兩﹐麥冬三兩﹐五味子一兩﹐遠志一兩﹐生棗仁一兩﹐茯神三兩﹐砂仁五錢﹐白芥子一兩﹐橘紅三錢﹐肉桂五錢﹐各爲末﹐蜜爲丸。晚服一兩。此方專治血之不足也。如身夜熱者﹐加地骨皮五兩﹐去肉桂。無血人服之﹐實有奇功。可並載之﹐以供世人之采擇。

卷三﹝射集﹞

吸治法

論胞上升論頭痛論腸下論瘡毒初起

天師曰﹕吸治者﹐不可用湯藥﹐而用吸治也。如人生產﹐子落地而胞不墮﹐或頭痛而久不愈﹐或腸下而久不收﹐或瘡毒初起﹐而未知陰陽之癥﹐皆可用藥以吸之也。產婦子落地矣﹐而胞忽上升者﹐必有惡血奔心之癥﹐勢甚危急。倘以下藥下之﹐則虛其元气﹐恐致暴亡﹐不若用蓖麻子一錢搗爛﹐塗於本婦之足心﹐則少頃胞胎自下矣。更有胞落子生而大腸墮下者﹐更爲可畏。此虛極下陷﹐法當用人參加升麻﹑柴胡提之。而產婦初生﹐未便用升麻﹑柴胡以發散其正气﹐恐气散而腸愈難收﹐不若仍用蓖麻子一味﹐搗爛﹐塗於本婦之頂心﹐少頃腸自收入。急用溫湯﹐將頂上蓖麻洗淨﹐不使少畱些須。倘若時辰太久﹐則腸且上懸﹐又成危癥而不可救矣。胞胎一落﹐亦是同然﹐俱宜洗淨爲禱。至於頭痛之癥﹐止消用蓖麻子一粒﹐搗碎﹐同棗肉些須﹐同搗勻﹐丸如黃豆大﹐外用絲綿裹之﹐納於鼻孔。少頃﹐必有淸涕流出﹐卽將丸藥取出﹐不可久放其中﹐頭痛卽愈﹐永不再發。倘久畱在中﹐必致腦髓流出﹐又成不可藥救之癥。切記切記。

瘡毒初起﹐有一種解毒之石﹐卽吸住不下。但毒輕者﹐一吸卽下﹔重者﹐必吸數日而始下。不可急性﹐而人自取下也。此石最妙﹐一石可用三年﹐然止可用以治小瘡口可耳。大毒癰疽﹐仍須前湯藥治之爲妙。此吸治之宜知也。

張公曰﹕吸法盡於此﹐無可再談。

卷三﹝射集﹞

引治法

論虛火沸騰論厥逆

天師曰﹕引治者﹐病在下而上引之﹐病在上而下引之也。如人虛火沸騰於咽喉口齒間﹐用寒涼之藥﹐入口稍快﹐少頃又甚﹐又用寒涼﹐腹瀉肚痛﹐而上熱益熾。欲用熱藥涼飲﹐而病患不信﹐不肯輕治﹐乃用外治之法引之而愈。方用附子一个﹐爲末﹐米醋調成膏藥﹐貼在湧泉穴上。少頃﹐火气衰﹐又少頃而熱止退﹐變成冰涼世界﹐然後六味地黃丸湯﹐大劑與之﹐則火不再沸騰矣。蓋此火乃雷火也﹐見水則愈酷烈。子不見雷霆之震﹐濃陰大雨之時﹐愈加震動﹐驚天轟地﹐更作威勢﹐一見太陽當空﹐則雨歇聲消﹐寂然不聞矣。

又不見冬令之天地耶﹐嚴寒霜雪﹐冰凍郊原﹐雨雪霏霏﹐陰風慘厲﹐此天气下行﹐而地气反上﹐蓋下熱則上自寒也。又不見夏日之天地乎﹐酷日炎蒸﹐蘊隆火熱﹐爍木焚林﹐燔湯沸水﹐天气上升﹐地气下降﹐此上熱而下寒也。人身虛火﹐亦猶是也。今旣火騰於上﹐則下體冰冷。今以附子大熱之藥﹐湧泉引之者﹐蓋湧泉𨿽是水穴﹐水之中實有火气存焉﹐火性炎上﹐而穴中正寒﹐忽然得火﹐則水自沸溫﹐水溫則火自降﹐同气相求﹐必歸於窟宅之中矣。火旣歸於窟宅﹐又何至沸騰於天上哉﹐此咽喉口齒忽然消亡﹐有不知其然而然之妙。此引治之巧﹐又當知之者。

張公曰﹕引治尙有一法﹐汝備志之。如人病厥逆之癥﹐不敢用藥以治之者﹐用吳茱萸一兩﹐爲末﹐以面半兩﹐用水調成濃糊一般﹐以布如鐘大攤成膏﹐紙濃半分﹐貼在湧泉穴內﹐則手足不逆矣。況上熱下寒之癥﹐皆可用此法而引之。亦引火歸元之法也。

華君曰﹕亦未傳。

卷三﹝射集﹞

單治法

論諸痛治肝論吐瀉各癥治胃

天師曰﹕單治者﹐各經有病﹐而單治一病也。如人病身痛﹐又雙手痛。又兩足痛﹐腹痛﹐心痛者是。此等癥﹐如單治其一經﹐是此病先愈﹐而後一癥一癥治之也。論此癥滿身上下中央俱病矣﹐當先治肝爲主﹐肝气一舒﹐則諸癥自愈﹐不可頭痛救頭﹐腳痛救腳也。方用柴胡一錢﹐白芍五錢﹐茯苓五錢﹐甘艸一錢﹐陳皮一錢﹐當歸二錢﹐蒼術二錢﹐薏仁五錢﹐梔子一錢﹐水煎服。﹝批﹞加減逍遙散。﹞此方逍遙散之變方也﹐單治肝經之郁﹐而又加去濕之品。蓋諸痛皆屬於火﹐而兩足之痛又兼有濕气作祟。方中用梔子以淸火﹐用薏仁以去濕﹐故𨿽治肝經之一經﹐而諸經無不奏效也。此單治之神﹐更妙於兼治﹐人知之乎。

張公曰﹕更有或瀉或吐﹐或飽悶﹐或頭暈眼花之癥﹐當先治其胃气﹐則諸癥俱安。方用人參三錢﹐茯苓三錢﹐甘艸三分﹐陳皮一錢﹐白芍三錢﹐神曲一錢﹐砂仁三粒﹐薏仁五錢﹐水煎服。此方乃治胃之方也。胃气一生﹐則吐瀉各癥自愈。此亦單治之一法也﹐附於天師之方後可耳。

華君曰﹐未傳。

卷三﹝射集﹞

雙治法

論心痛治肝論胃吐治脾論肺燥治腎

天師曰﹕雙治者﹐一經有疾﹐單治一經不足﹐而雙治二經始能奏效﹐故曰雙治。如人病心痛﹐不可止治心痛﹐必須兼治肝﹔如人胃吐﹐不可單治胃﹐而兼治脾﹔如人肺嗽﹐不可單治肺﹐而兼治腎是也。病心致痛﹐理宜治心﹐而今不治心者何也﹖蓋心气之傷﹐由於肝气之不足﹐補其肝﹐而心君安其位矣。方用白芍五錢﹐當歸五錢﹐有火加梔子三錢﹐無火加肉桂二錢﹐水煎服。﹝批﹞心肝雙解飲。﹞疼立止。蓋芍藥平肝又能生肝之血﹐與當歸同用﹐更有奇功。梔子﹑肉桂皆是淸肝助肝之神品﹐肝气旣平﹐則心气亦定。子母有關切之誼﹐母安而子未有不安者。此心肝兩治之妙法也。

胃吐由於脾虛﹐脾气不下行﹐自必上反而吐﹐補其脾气﹐則胃气自安。方用人參三錢﹐茯苓三錢﹐白術五錢﹐甘艸一錢﹐肉桂一錢﹐神曲一錢﹐半夏一錢﹐砂仁三粒﹐水煎服。﹝批﹞脾胃雙治飲。﹞此方乃治脾之藥居多﹐何以用之於胃吐之病反宜也﹐蓋胃爲脾之關﹐關門之沸騰﹐由於關中之潰亂﹐然則欲關外安靜﹐必先關內敉寧。方中全用補脾之藥﹐則脾气得令﹐又何患胃口之吐哉。況方中又有砂仁﹑半夏﹑神曲等類﹐全是止吐之品﹐有不奏功如神者乎。此又脾胃雙治之妙法也。

肺嗽之癥﹐本是肺虛﹐肺虛必宜補肺明矣﹐柰何兼治腎也﹖蓋肺金之气﹐夜臥必歸諸腎之中﹐譬如母子之間﹐母𨿽外遊﹐夜間必返於子家﹐以安其身。今肺金爲心火所傷﹐必求救於己子﹐以禦外侮。倘其子貧寒﹐何以號多人以報母仇哉。今有一方治之﹐用熟地一兩﹐山茱萸四錢﹐麥冬一兩﹐元參五錢﹐蘇子一錢﹐甘艸一錢﹐牛膝一錢﹐沙參三錢﹐天門冬一錢﹐紫菀五分﹐水煎服。此方之妙﹐全在峻補腎水﹐而少淸肺金﹐則子盛於母﹐而母仇可報。方中又有祛邪之品﹐用之得宜﹐全不耗散肺金。譬如子率友朋﹐盡是同心之助﹐聲言攻擊﹐全不費老母之資﹐則子之仇𨿽在未復﹐而外侮聞風退舍﹐不敢重犯於母家。此又肺腎相治之妙法也。

張公曰﹕雙治之法甚多﹐然有此三法﹐無不可觸類而治之矣。蓋諸病非心肝之病﹐卽脾胃與肺腎之病也。今天師旣各有雙治之法﹐且藥味入神﹐寧不可據之以爲枕中祕乎。余所以贊嘆﹐而不敢再爲參贊也。

華君曰﹕未傳。

卷三﹝射集﹞

立治法

論厥癥論腰疼

天師曰﹕立治者﹐不可坐臥而立治之也。如人厥病者是。蓋厥癥多兩手反張﹐兩足轉逆﹐必須立而飲藥﹐則頃刻立定﹐不可不知之也。蓋厥癥原是熱病﹐熱深則厥亦深。倘令其臥而服藥﹐則藥到胃﹐一遇火气沸騰﹐衝擊而不相入﹐反致吐出者﹐比比也。我今立一法﹐立而飲藥﹐則斷斷無吐出之虞。方用黃連三錢﹐柴胡一錢﹐茯苓三錢﹐白芍三錢﹐白芥子一錢﹐木瓜一錢﹐甘艸一錢﹐水煎服。﹝批﹞順性湯﹞。此方純是平肝之品﹐去火而又順火之性﹐目宜入口不吐。然而火熱炎上﹐吐亦常有﹐令人將病患抱而立之﹐令一人將藥與飲﹐俟其下口久之﹐然後抱臥﹐則藥性相順﹐而無吐逆之苦矣。此立治之法﹐人可不知之耶。尙有腰疼之癥﹐亦宜立而飲藥。蓋腰屬腎﹐腎虛而後腰痛﹐久則腎宮益虛。縱然有補腎之藥﹐不肯直入腎宮﹐如浪子久不在家﹐反畏家如敵國。縱有纏頭在手﹐又將別遊他院。必須人扶住身子﹐與藥服之﹐則藥始能直入腎經。又譬如浪子不肯還家﹐得人勸阻﹐不得已而返其家室。蓋腎宮坐臥﹐水谷不能直達得行﹐使之站立﹐水谷滋味始能入之﹐所以必得一人扶立﹐而藥得達也。方用熟地一兩﹐山茱四錢﹐北五味一錢﹐麥冬二錢﹐白術一兩﹐杜仲五錢﹐酒煎服。﹝批﹞健腰丹。﹞此方𨿽妙﹐非立飲不能直達於腎宮。此又立治之妙也﹐人知之乎。

張公曰﹕立治之癥無多﹐止此二癥﹐不再論。

華君曰﹕與餘同。

卷三﹝射集﹞

臥治法

論痛風論風懿論風痱論痿廢論痙癥

天師曰﹕臥治者﹐因其臥而臥治之也。如痛風之人﹐風懿﹑風痱﹑痿廢之癥是也。痛風之病﹐乃中濕也。濕气入於關節骨髓之中﹐則痛不可忍﹐手足牽掣﹐腰脊傴僂﹐經歲周年不起牀席﹐欲其坐起﹐且不可得。欲其不臥而治得乎。方用薏仁一兩﹐芡實一兩﹐茯苓三錢﹐車前子一錢﹐白術五錢﹐肉桂一分﹐不可多﹐水煎服﹐﹝批﹞解濕湯。﹞此方妙在去濕而不走气。尢妙在用肉桂一分﹐得桂之气而不得桂之味﹐始能入諸關節之間﹐以引去其水濕之气也。此方常服﹐當用作湯﹐不可責其近功。此臥治之一法。

風懿之癥﹐奄忽不知人﹐不疼不痛﹐臥於牀褥之上﹐亦終歲經年。此亦風濕之癥﹐入之皮肉之內﹐而手足不爲用者也。方用白術五錢﹐薏仁一兩﹐芡實五錢﹐山藥三錢﹐車前子一錢﹐人參三錢﹐甘艸一錢﹐陳皮一錢﹐柴胡一錢﹐白芍三錢﹐白芥子三錢﹐水煎服﹝批﹞健胃散濕丹。﹞此方亦去濕之神劑﹐水去而又不耗气﹐則皮肉自然血活﹐而風癥可痊﹐但不可責之以近功。此又臥治之一法。

風痱之癥﹐乃火熱也。火之有餘﹐由於腎水之不足﹐補水則火自消亡於烏有。方用熟地四兩﹐山茱萸三錢﹐北五味二錢﹐麥冬二兩﹐元參一兩﹐附子一分﹐白芥子三錢﹐水煎服。﹝批﹞息火湯。﹞此方妙在純是補水之味﹐水足則火自息﹐火息則風痱之患自除。此又臥治之一法也。

痿廢之癥﹐乃陽明火癥﹐腎水不足以滋之﹐則骨空不能立。方用元參三兩﹐麥冬一兩﹐熟地三兩﹐山茱萸二兩﹐水煎服。﹝批﹞生陰壯髓丹。﹞此方妙在熟地﹑山茱全去滋水﹐而元參去浮游之火﹐麥冬生肺金之陰﹐陰長陽消﹐陽明自然息焰。火焰旣息﹐金水又生﹐臟腑有津﹐骨髓自滿﹐而兩足有不能步履者乎。此又臥治之一法也。

張公曰﹕臥病固不止此﹐更有痙癥﹐亦須臥治者也。其癥必腳縮筋促﹐不能起立﹐或痛或不痛﹐終年難以下牀﹐不得不臥以治之。方用薏仁五錢﹐芡實五錢﹐山藥五錢﹐茯苓五錢﹐白術五錢﹐肉桂一錢﹐水煎服。﹝批﹞風濕兩祛散。﹞此方乃純是去濕健脾之藥﹐絕不去祛風﹐而祛風已在其中。蓋痙病原是濕癥﹐而非風癥﹐脾健則水濕之气自消﹐濕去則筋之疼痛自去﹐筋舒則骨節自利矣。但此藥必須多服始得。

華君曰﹕與餘同。

孫眞君曰﹕痿癥奇方﹕用薏仁三兩﹐熟地三兩﹐麥冬一兩﹐北五味一錢﹐牛膝五錢﹐水煎服。此方之妙﹐妙在薏仁用至三兩﹐則熟地不患太濕﹐麥冬不患太寒﹐牛膝不患太走﹐轉能得三味之益﹐可以久服而成功也。﹝批﹞妙論妙方。﹞我傳子止此。天師已發天地之奇﹐又何必吾輩之多事哉。我有方俱已傳世﹐今傳子者﹐從前未傳之方也﹐實無可再傳﹐非隱祕之也。

卷三﹝射集﹞

饑治法

論傷寒論虫痛論霍亂

天師曰﹕饑治者﹐不可飽食﹐俟其饑而用藥治之也。如傷寒邪火初退之時﹐虫痛枵腹﹐胃空之候是也。傷寒火退邪散﹐則胃气初轉﹐最忌急與之食。一得食﹐則胃气轉閉﹐不可復開。此時卽以藥下之﹐則胃气大傷﹐而火邪復聚﹐反成不可解之癥。不若禁之不與之食﹐則中州之地自然轉輸﹐漸漸關開搬運﹐不至有阻隔之虞。方用陳皮一錢﹐甘艸五分﹐白芍三錢﹐神曲五分﹐枳殼五分﹐濃朴五分﹐梔子一錢﹐茯苓一錢﹐麥芽二錢﹐水煎服。﹝批﹞退邪消食飲。﹞此方藥味平平﹐似無甚奇妙。然而此癥本不可以大劑出奇﹐得此平調﹐轉能化有事爲無事。然必待其饑餓之時﹐始可與服。若正飽之時服之﹐徒滋滿悶而已矣。

虫痛之癥﹐得食則痛減﹐無食則痛增。以酸梅湯一盞試之﹐飲下而痛卽止者﹐乃虫痛﹐飲下而痛增重或少減者﹐非虫痛也。方用楝樹根一兩﹐黃連三錢﹐烏梅肉三錢﹐吳茱萸三錢﹐炒梔子三錢﹐白薇一兩﹐白術二兩﹐茯苓三錢﹐甘艸三錢﹐鱉甲三錢﹐各爲末﹐蜜爲丸﹐每服三錢﹐丸如小米大。﹝批﹞殺虫丹。﹞此丸必須乘其饑餓思食之時與之。此丸服下﹐必痛甚﹐不可與之水。蓋虫得水卽生也。此方之妙﹐妙在健脾之中而用殺虫之品。

旣是殺虫之藥﹐何故必待其饑餓而始殺之﹖蓋腹中無食則虫無所養﹐虫口必上向而索食﹐待其饑餓枵腹之時﹐則虫頭盡向上而不向下矣。一與之食﹐彼必以爲食也﹐盡來爭食之﹐柰入口拂其性﹐則又亂動而跳躍﹐故轉痛甚也。禁與之水﹐則周身上下﹑耳目口鼻﹐無非沾染藥气﹐內外夾攻﹐有死而已﹐設不知禁忌﹐仍與之水﹐則虫且借勢而翻騰沐浴﹐藥少水多﹐自然解體﹐止可殺虫一半﹐而不能剪艸除根矣。故必堅忍須臾一刻之痛﹐使終身之痛除﹐願人忍之哉。此饑治之宜知也。大黃亦可加三錢﹐不加亦可﹐腹之上疼不宜加﹐腹之下痛宜加也。

張公曰﹕饑治之法﹐盡此二條﹐無可增也﹐惟消虫之法。予尙有一方﹐可傳於世﹐省事而效捷﹐凡人腹中不論生何虫﹐只消食榧子﹐每日十个﹐不消三日﹐盡化爲水矣。或用生甘艸一兩﹐榧子二兩﹐米飯爲丸﹐白滚水饑時送下五錢。五日虫皆便出。皆不費錢﹐而又去病之捷﹐急宜加載者也。

華君曰﹕同。然余尙有一法。霍亂之癥﹐一時而來﹐少頃卽定﹐切不可與之食。當令其忍饑一日﹐而後以陳皮一錢。甘艸五分﹐白術二錢﹐茯苓三錢﹑山楂五粒﹐香薷一錢﹐藿香五分﹐木瓜一錢﹐白芍三錢治之﹐則痛不再發。蓋霍亂乃暑之熱气也﹐暑熱得食﹐復聚而不可解﹐所以必使之餓﹐則暑邪盡散也。

名爲定亂湯。

﹝虫系濕熱所生﹐故祛熱是標﹐燥濕是本﹐燥濕是標健脾是本。李子永識。﹞

卷三﹝射集﹞

飽治法

論治上焦火論治上焦痰論治胃寒論治脾寒論論治癆虫論消肺痰

天師曰﹕飽治者﹐病在上焦﹐用藥宜飽飯後食之﹐此一法也。又病宜吐﹐宜飽食之後﹐用藥以吐之﹐又一法也。又有不必吐﹐宜飽食以治之﹐又一法也。病在上焦者﹐頭目上之病也﹐用上淸丸之類﹐上淸丸方﹐世多不妥﹐吾斟酌更定之﹐以治上焦之火﹐俱可服。蘇葉二兩﹐薄荷一兩﹐白芷五錢﹐黃芩二兩﹐甘艸一兩﹐桔梗三兩﹐麥冬三兩。天門冬三兩﹐半夏一兩﹐陳皮一兩﹐蔓荊子五錢﹐柴胡一兩﹐各爲末。水打成丸。每服三錢﹐飽食後服。﹝批﹞上淸丸。﹞此方妙在淸火而不傷中气﹐彊弱人感中風邪﹐上焦有風火者﹐服之俱妙。

上焦痰气甚盛﹐而下焦又虛者﹐不可下之﹐乃令其飽食後﹐以藥服之卽吐﹐吐至飲食卽止。在下無礙﹐而上焦之痰火﹐一吐而愈。此治法之巧者。方用瓜蒂七个﹐人參二錢﹐水三大碗﹐煎數沸飲之﹐卽大吐。﹝批﹞加參瓜蒂散。﹞此方妙在瓜蒂散中加入人參。蓋吐必傷气﹐今以瓜蒂吐之﹐而人參仍補其胃中之气﹐𨿽大吐﹐而仍不傷胃也。故能一吐而卽定。

不必吐﹐飽食以治之者﹐乃胃口寒而痛也。手按之而少止者﹐當用此法治之。方用人參一兩﹐白術一兩﹐肉桂一錢﹐肥鴨一隻﹐將藥入鴨腹內﹐煮之極爛﹐外以五味和之﹐蔥椒之類俱不忌﹐更以腐皮同煮﹐恣其飽餐食盡。﹝批﹞五香湯。﹞如不能食盡﹐亦聽之﹐不必又食米飯也﹐一餐而痛如失矣。此飽食之法﹐眞有奇效。胃寒未有不胃气虛者。若以湯藥與之﹐未免不能久畱於胃中﹐各經俱來分取﹐所以難愈。今以肥鴨煮藥飽食之﹐必久畱於胃中﹐任其獨樂﹐備經不能分取﹐自然一經偏受其益﹐而獨感之寒亦不覺其頓失。正气久畱於胃中﹐則邪气自避於胃外也。因陳子之不明﹐余故又廣泄其祕。

張公曰﹕凡病在上者﹐俱宜飽飯後服之。惟飽食用鴨治胃﹐實所創聞﹐眞神仙之治法也。必飽食之以治病﹐乃脾病也。胃寒而痛者﹐在心之上也﹔脾寒而痛者﹐痛在心之下與左右也。方用豬肚一个﹐蓮肉一兩﹐紅棗一兩﹐肉桂一錢﹐小茴香二錢﹐白糯米一合﹐將各藥同米俱入肚中﹐以綫紮住口﹐外用淸水煮之。肚未入藥之前﹐先用淸水照常洗去穢气﹐入藥煮熟﹐以極爛爲主。一气頓食﹐蘸甜醬油食之。﹝批﹞蓮花肚。﹞如未飽﹐再用米飯壓之﹐而痛如失矣。可與天師方並垂。天師方治胃﹐而予方治脾﹐兩不相妨。

又方用肥鰻二斤﹐白薇一兩﹐小茴香三錢﹐甘艸一錢﹐薏仁五錢﹐榧子十个﹐去殼﹐同在砂鍋內﹐用水煮爛﹐加五味和之﹐乘饑飽餐一頓。﹝批﹞作香鰻。﹞不可少畱些須﹐以食盡爲度﹐不必再食飯食﹐亦半日不可茶水﹐凡有癆虫﹐盡皆死矣。我因遠公之問﹐大啟其機。我不敢隱之﹐以於天譴也。

華君曰﹕同。余更有一法未備也。人患痰病久不愈﹐乃用豬肺頭一个﹐以蘿卜子五錢﹐研碎﹐白芥子一兩﹐研碎﹐五味調和﹐飯鍋蒸熟﹐飯後頓食之﹐一个卽愈。此方乃治上焦之痰﹐湯藥不能愈者﹐用此神驗。蓋久畱於肺上﹐而盡消其膜膈之痰﹐亦治之最巧者。

卷四﹝禦集﹞

富治法

論治膏粱宜補正气

天師曰﹕富治者﹐治膏粱富貴之人也。身披重裘﹐口食肥甘﹐其腠理必疏﹐脾胃必弱。一旦感中邪气﹐自當補正爲先﹐不可以祛邪爲急。若惟知推蕩外邪﹐而不識急補正气﹐必至變生不測﹐每至喪亡﹐不可不愼也。方用人參三錢﹐白術三錢﹐甘艸一錢﹐陳皮五分﹐茯苓三錢﹐半夏五分﹐爲君主之藥。倘有風邪﹐加入桂枝一錢﹐或柴胡一錢﹔傷暑﹐加入香薷一錢﹔傷濕﹐加入豬苓二錢﹔傷熱﹐加入黃連一錢﹔傷燥﹐加入蘇子一錢﹑麥冬五錢﹔傷气﹐加入白芍五錢﹔傷寒﹐加入肉桂一錢﹐水煎服。此方之妙﹐妙在健脾順气﹐正補而邪自退。況又逐經各有加減妙法﹐使膏粱之子﹐永無屈死矣。此富貴之善治也。

張公曰﹕富貴治法﹐已備極細微﹐不必再行加減。

卷四﹝禦集﹞

貧治法

論貧賤不可與富貴同治

天師曰﹕貧治者﹐藜藿之民﹐單寒之子﹐不可與富貴同爲治法﹐故更立一門。蓋貧賤之人﹐其筋骨過勞﹐腠理必密﹐所食者粗﹐無燔熬烹炙之味入於腸胃﹐則胃气健剛可知。若亦以富貴治法治之﹐未必相宜也﹐方用白術二錢﹐茯苓三錢﹐白芍三錢﹐甘艸一錢﹐半夏一錢﹐陳皮五分﹐濃朴五分﹐共七味爲主。有風者﹐加桂枝一錢﹐或柴胡一錢﹔有火者﹐加黃連一錢﹐或梔子一錢﹕有濕者﹐加豬苓二錢﹔有燥者﹐加麥冬五錢﹐蘇葉一錢﹔有寒者﹐加肉桂一錢﹔有暑者﹐加香薷一錢﹐有熱者﹐加石膏一錢﹔傷米食者﹐加麥芽二錢﹔傷肉食者﹐加山楂二十粒﹔傷麵食者﹐加蘿卜子一錢。以此方加減﹐無不神效。此貧賤治法﹐實有圓機﹐賴世醫審之。

張公曰﹕貧賤治亦同﹐實無可傳﹐非好隱也。

卷四﹝禦集﹞

產前治法

論子懸論漏胎論治動論橫生倒養附胎產金丹回生丹

天師曰﹕產前之癥﹐俱照各門治之。惟有子懸之癥最難治﹐其次漏胎﹐又其次是胎動﹐更難可畏者﹐是橫生倒養﹐不可不急講也。子懸之癥﹐乃胎熱而子不安﹐身欲起立於胞中﹐故若懸起之象﹐其實非子能懸掛也。若作气盛下之﹐立死矣。方用人參二錢﹐白術五錢﹐茯苓二錢﹐白勺五錢﹐黃芩三錢﹐杜仲一錢﹐熟地一兩﹐生地三錢﹐歸身二錢﹐水煎服﹐此方純是利腰臍之聖藥﹐少加黃芩淸之﹐則胎得寒﹐子自定。沈方中滋補有餘﹐而寒涼不足﹐定變扶危﹐中藏深意。蓋胎系於腰腎之間﹐而胞又結於任衝之際﹐今藥皆直入於內經之中﹐則深根固蒂﹐子卽欲動而不能。況又用淸子之藥有不泰然於下者乎。

其次漏胎﹐乃气血不足之故﹐急宜以峻補之﹐則胎不漏。方用人參二錢﹐白術五錢﹐杜仲一錢﹐枸杞子一錢﹐山藥二錢﹐當歸身一錢﹕茯苓二錢﹐熟地五錢﹐麥冬二錢﹐北五味五分﹐山茱萸二錢﹐甘艸一錢﹐水煎服。此方不寒不熱﹐安胎之聖藥也。凡有胎不安者﹐此方安之神效。胎之動也﹐由於男女之顚狂。今補其气血﹐自然鎭定﹐又何至漏胎哉。

胎動卽漏胎之兆﹐亦以此方治之﹐無不神效。

難產如橫生倒養﹐此死亡頃刻也﹐若無急救之法。何以成醫之聖。然而胎之不順﹐由於血气之虧。血气旣虧。子亦無力﹐往往不能轉頭﹐遂至先以手出﹐或先腳下矣。倘手足先出﹐急以鍼刺兒手足﹐則必驚而縮入。急用人參一兩﹐當歸三兩﹐川芎二兩﹐紅花三錢﹐速灌之。﹝批﹞轉頭丹。﹞少頃﹐則兒頭直而至門矣。倘久之不順﹐再將前藥服之﹐不可止也。若兒頭旣已到門﹐久而不下﹐此交骨不開之故。速用柞木枝一兩﹐當歸二兩﹐川芎一兩﹐人參一兩﹐煎湯服之。﹝批﹞奪門丹。﹞少頃﹐必然一聲響亮﹐兒卽生矣。眞至神至奇之方也。倘兒頭不下﹐萬萬不可用柞木枝。蓋此味專開交骨﹐兒未回頭而兒門先開﹐亦死之道﹐故必須兒頭到門﹐而後可用此方也。此產前之法﹐必當熟悉於胸中﹐而後臨產不致倉皇。

張公曰﹕產前無白帶也。有則難產之兆﹐卽幸而順生產後亦有血暈之事。方用黑豆三合﹐煎湯三碗。

先用一碗﹐入白果十个﹐紅棗二十个﹐熟地一兩﹐山茱萸四錢﹐茯苓三錢﹐澤瀉二錢﹐丹皮二錢﹐山藥四錢﹐薏仁四錢﹐加水二碗。煎服。﹝批﹞束帶湯。﹞一劑止﹐二劑永不白帶。亦通治婦人之諸帶﹐無不神效。

小產之癥﹐非產前也﹐然非正產之癥﹐亦可作產前治。如人不正產而先產者﹐名曰小產﹐𨿽無大產之虛﹐而气血亦大傷矣﹐宜急補之﹐則日後坐胎﹐不至再有崩漏。用人參五錢﹐白術五錢﹐茯苓三錢﹐熟地一兩﹐當歸五錢﹐杜仲二錢﹐炮姜五分﹐水煎服。﹝批﹞全帶湯。﹞此方乃補气補血之聖方。胞動而下﹐必損帶脈﹐補其气血﹐則帶脈損處可以重生﹐他日受孕﹐不致有再損之虞也。

華君曰﹕治法與餘同﹐然尙有二方未傳﹐一漏胎也﹐一胎動也。胎動方﹕白術一兩﹐熟地一兩﹐水煎服。此方妙在用白術以利腰臍﹐用熟地以固根本﹐藥品少而功用專﹐所以取效神也。此方可以救貧乏之人﹐天師畱以待予傳世立功。甚矣﹐天師之恩徳大也。方名黑白安胎散。

漏胎方亦奇絕﹐用白術五錢﹐熟地一兩﹐三七根末三錢﹐水煎服。此方妙在三七根末﹐乃止血神品﹐故用之奏效如響。此方更勝安胎之藥﹐方名止漏絕神丹。

雷公眞君曰﹕難產﹐婦人之常生子而反致死母﹐仁人所痛心也。但難產非兒之橫逆﹐實母之气衰﹐以致兒身不能回轉。於是﹐手先出而足先墮矣。一見此等生法﹐絕勿驚惶﹐我有至神之法。口中念「無上至聖化生佛」百徧﹐兒之手足卽便縮入。急用人參一兩﹐附子一錢﹐當歸一兩﹐川芎五錢﹐黃一兩﹐煎湯飲之﹐兒身卽順﹐立刻產下。蓋參﹑補气﹐歸﹑芎補血﹐气血旣足﹐兒易舒展﹐何必服催生之丸哉﹖倘不補气血﹐而用催生墮胎之藥﹐必致轉利轉虛﹐不殺母﹐必殺子矣。

﹝胎動是熱。不動是寒。熱用黃芩﹐寒用砂仁﹐寒熱相兼﹐並用砂仁﹐黃芩。世不察寒熱﹐專以黃芩﹐砂仁爲安胎聖藥﹐亦謬矣。橫生倒產﹐獨參湯最妙﹐世醫不知也。至有胎衣不下者﹐令常服參湯﹐或加入砂仁數分﹐服二三日﹐其衣自下。李子永識。﹞

﹝附胎產金丹﹐此丹專治婦人胎前產後﹐調經種子﹑保孕安胎﹑及一切虛損等癥﹐應驗如神。方用當歸二兩﹐酒洗﹐白茯苓二兩﹐人孔制﹐人參二兩﹐白術二兩﹐土炒﹐生地四兩﹐酒洗﹐煮﹐白薇二兩﹐洗淨﹐人乳拌﹐桂心一兩二錢。﹞延胡索二兩﹐酒拌煮﹐幹透﹐蘄艾二兩﹐醋煮﹐川本二兩﹐水洗淨﹐粉甘艸一兩二錢﹐酒炒﹐赤石脂二兩﹐﹐水飛﹐川芎二兩﹐丹皮二兩﹐水洗﹐曬漧﹐沈香六錢﹐沒藥一兩二錢。去油﹐鱉甲四兩﹐醋炙﹐北五味子一兩﹐益母艸二兩﹐取上半截﹐童便煮﹐香附子四兩﹐童便﹑醋﹑人乳﹑鹽水﹑米泔水制。如內熱﹐加靑蒿二兩。以上諸藥﹐共合一處。惟人參﹐沈香二樣另研﹐生地酒煮灑幹﹐其汁拌諸藥同。再用紫河車一具﹐盛竹籃內﹐放於長流水﹐浸半日﹐洗淨。用黃柏四兩﹐入鉛球內。將黃柏與河車下﹐用白酒二斤﹐外加淸水一碗﹐灌滿鉛球﹐仍以鉛球封口訖﹐外以砂鍋盛水﹐將鉛球懸於鍋中﹐下以煤火煮兩日兩夜爲度。取出河車﹑黃柏共汁﹐俱搗入羣藥內﹐拌勻曬漧﹐磨面﹐煉蜜爲丸。每丸重三錢五分﹐外以飛過朱砂爲衣﹐再以蠟丸收貯。如臨產﹐米湯化服一丸﹔血崩﹐好酒﹑童便化服一丸﹔血暈﹐當歸川芎湯化服一丸﹔胞衣不下﹐漧薑炒黑﹐煎湯化服一丸卽下。或小產無論已下未下﹐白滚湯化服一丸卽下。以上諸癥﹐照方調服﹐無不神效。

回生丹﹐亦專治婦人胎前產後﹐功效如前。方用錦紋大黃一斤﹐爲末﹐蘇木三兩﹐打碎﹐河水五碗﹐煎汁三碗聽用。

大黑豆三升﹐水浸取殼﹐用絹袋盛殼﹐同豆煮熟﹐去豆不用﹐將殼曬漧﹐其汁畱用。紅花三兩﹐炒黃色﹐入好酒四碗﹐煎三五滚﹐去渣﹐存汁聽用。米醋九斤﹐陳者佳。將大黃末一斤﹐入淨鍋﹐下米醋三斤﹐文火熬之﹐以長木箸不住手攪之成膏。再加醋三斤﹐熬之又成﹐又加醋三斤﹐次第加畢﹐然後下黑豆汁三碗再熬﹐次下蘇木汁﹐次下紅花汁﹐熬成大黃膏﹐取入瓦盆盛之。大黃鍋粑亦鏟下﹐入後藥同磨。人參二兩﹐當歸一兩﹐酒洗﹐川芎一兩﹐酒洗﹐香附一兩﹐醋炒﹐延胡索一兩﹐醋炒﹐蒼術一兩﹐米泔浸炒﹐蒲黃一兩﹐隔紙炒﹐茯苓一兩﹐乳制﹐桃仁一兩﹐去皮尖油﹐川牛膝五錢﹐酒洗﹐甘艸五錢﹐炙﹐地楡五錢﹐酒洗﹐川羌活五錢﹐廣橘紅五錢﹐白芍藥五錢﹐酒洗。木瓜三錢﹐靑皮三錢﹐去瓤炒﹐白術三錢﹐米泔浸炒﹐烏藥二兩半﹐去皮﹐良姜四錢﹐木香四錢﹐乳香二錢﹐沒藥二錢﹐益母艸二兩﹐馬鞭艸五錢﹐秋葵子二錢﹐懷熟地一兩﹐酒蒸。如法制就﹐三稜五錢﹐醋浸透﹐紙裹煨﹐五靈脂五錢﹐醋煮化﹐焙漧研細。山茱萸肉五錢﹐酒浸蒸﹐搗爛入藥﹔曬。以上三十味﹐並前黑豆殼﹐共曬榦爲末﹐入石臼內﹐下大黃膏。拌勻﹐再下煉熟蜜一斤﹐共搗千杵﹐取起爲丸。每丸重二錢七八分﹐靜空陰漧﹐須二十餘日。不可日曬﹐不可火烘。幹後止重工錢有零﹐熔蠟護之。用時去蠟殼調服。如臨產。用參湯調服一丸﹐則分娩全不費力。如無參﹐用淡淡炒鹽湯服。或橫生。逆生﹐兒枕同治。亦有因气血虛損難產者﹐宜多用人參。或子死腹中﹐因產母染熱病所致﹐用車前子一錢﹐煎湯調服一丸﹐或二丸至三丸﹐無不下者。若因血下太早子死﹐用人參﹑車前子各一錢﹐煎湯服。如無參﹐用陳酒少許煎車前湯服。或胎衣不下﹐用炒鹽少許﹐泡湯調服一丸或二三丸卽下。或產畢血暈﹐用薄荷湯調服一丸卽醒。以上乃臨產緊要關頭﹐一時卽有名醫﹐措手不及﹐起死回生﹐此丹必須預備。胎前常服此丹﹐壯气養胎﹐滋陰順產﹐調和臟腑﹐平理陰陽﹐更爲神妙。室女經閉﹐月水不調﹐眾疾並效。

以上二方﹐非敢以後人鄙意妄與先聖同傳﹐第以屢試屢驗﹐弗忍自私﹐特公諸天下。苟敬謹珍重﹐必獲奇效。倘修合之粗疏﹐或用引之訛謬﹐以致藥癥不合﹐疑悔交生﹐而曰藥之咎也﹐藥不受也。願臨事者愼之。

卷四﹝禦集﹞

產後治法

論產後宜補附胎產金丹回生丹

天師曰﹕產後之病﹐不可枚舉﹐終以補气補血爲主。余未嘗不可定方而槪治之也。產後往往血暈頭痛﹐身熱腹疼或手足逆而轉筋﹐或心脇滿而吐嘔﹐風邪入而變爲陰寒﹐或涼气浸而直爲厥逆﹐皆死亡定於旦夕﹐而危急亂於須臾也。此時若作外癥治之﹐藥下喉卽死﹐可不愼歟。方用人參五錢﹐白術五錢﹐熟地一兩﹐當歸二兩﹐川芎一兩﹐荊芥末炒黑二錢。此方爲主﹐有風感之﹐加柴胡六分﹔有寒入之。加附子一錢﹐肉桂一錢。其餘諸癥﹐俱不可亂加。以此方服之﹐無不神效。但可或減分兩﹐而不可去取藥味。蓋產婦一身之血﹐盡行崩下﹐皮毛腠理如紙之薄﹐邪原易入﹐然亦易出也。故以大劑補正之中﹐略加祛邪之藥﹐少粘气味﹐邪則走出於軀殼之外﹐烏可照平常無病之人﹐慮其邪之難散而重用逐邪之方也。方中妙在純是補气補血之品﹐全罔顧邪﹐盡於輔正﹐正气旣多﹐邪气自遁。況方中原有荊芥之妙劑﹐不特引气血各歸經絡﹐亦能引邪气各出皮毛﹐此方之所以奇而妙﹑妙而神也。惟有兒枕作痛﹐手按之少痛者﹐加入山植十粒﹑桃仁五个可也。一劑卽去之﹐余藥萬不可輕用增入也。問熟地三日內可服否﹖一曰﹕何嘗不可服也。

張公曰﹕產後方﹐最定得妙﹐無可再傳方也。

華君曰﹕與予異﹐並傳子。如產後諸癥﹐以補气血爲主。方用人參三錢﹐當歸一兩﹐川芎五錢﹐荊芥炒黑一錢﹐益母艸一錢﹐水煎服。﹝批﹞气血兼補湯。﹞有風﹐加柴胡五分﹔有寒﹐加肉桂一錢﹔血不淨﹐加山楂十粒﹔血暈﹐加炒黑姜片五分﹕鼻中衄血﹐加麥冬二錢﹔夜熱﹐加地骨皮五分﹔有食﹐加山楂五粒﹑穀芽一錢﹔有痰﹐少加白芥子五分﹐余斷斷不可輕入。此方純補气血而不治表﹐所以爲妙。予親治產後﹐無不神效。不知天師何故不傳此方﹐而另傳方與遠公。想因气數之薄﹐而此方尙欠力量也﹐然亦可並傳千古云。

附胎產金丹。治產後諸癥。凡產後﹐好酒﹑童便化服一丸﹐諸病不生。產後經風﹐防風湯化服一丸。兒枕疼者﹐山楂沙糖湯化服一丸。虛怯者﹐川芎當歸湯每日服一丸﹐十日痊愈。無子者﹐行經後﹐川芎當歸湯服一丸﹐卽能受孕。以上諸癥﹐照方調服﹐能保命護身﹐回生起死﹐其功不能盡述。

回生丹﹐治產後諸癥。凡產後三日﹐血气未定﹐還走五臟﹐奔充於肝﹐血暈﹐起止不得﹐眼見黑花﹐以滚水調服卽愈。或產後七日﹐血气未定﹐因食物與血結聚胸中﹐口干心悶煩渴﹐滚湯下。或產後虛羸﹐血入於心肺﹐熱入於脾胃﹐寒熱似瘧﹐實非瘧也﹐滚湯下。或產後敗血﹐走注五臟﹐轉滿四肢﹐停畱化爲浮腫﹐渴而四肢覺寒﹐乃血腫﹐非水腫也﹐服此卽愈。或產後敗血熱極﹐中心煩躁﹐言語顚狂﹐非風邪也﹐滚水下。或產後敗血流入心孔﹐閉塞失音﹐用甘菊花三分﹐桔梗二分﹐煎湯調服。或產未盈月﹐誤食酸寒堅硬之物﹐與血相搏﹐流入大腸﹐不得克化﹐泄痢膿血﹐用山楂煎湯調服。或生產時﹐百節開張﹐血入經絡﹐停畱日久﹐虛脹酸疼﹐非濕癥也﹐用蘇梗三分﹐煎湯調服。或產後月中﹐飲食不得應時﹐兼致怒气﹐余血流入小腸﹐閉卻水道﹐小便澀結﹐溺血似雞肝﹐用木通四分﹐煎湯調服。又或流入大腸﹐閉卻肛門﹐大便澀難﹐有瘀而成塊﹐如雞肝者﹐用廣皮三分﹐煎湯調服。或產後惡露未淨﹐飲食寒熱不得調和﹐以致崩漏﹐形如肝色﹐潮濕煩悶﹐背膊拘急﹐用白術三分﹐廣皮二分﹐煎湯調服。或產後血停於脾胃﹐脹滿嘔吐﹐非翻胃也﹐用陳皮煎湯服。或產後敗血入五臟六腑﹐並走肌膚四肢﹐面黃口漧﹐鼻中流血﹐徧身斑點﹐危癥也﹐陳酒化服。

或產後小便澀﹐大便閉﹐乍寒乍熱﹐如醉如癡﹐滚水調服。以上諸癥﹐皆產後敗血爲害也。故此丹最有奇功。至產後一切異癥﹐醫所不識﹐人所未經﹐但服此丹﹐無不立安。一丸未應﹐二丸三丸必效無疑﹐愼之重之。

卷四﹝禦集﹞

老治法

論老人宜補腎

天師曰﹕老人之气血旣衰﹐不可仍照年少人治法。故食多則飽悶﹐食少則困餒﹐食寒則腹痛﹐食熱則腸燥。此老人最難調治﹐而醫之用藥﹐不可不知其方也。丸方莫妙用六味丸﹐加麥冬三兩﹐北五味子一兩﹐與之常服﹐則腸無燥結之苦﹐胃有能食之歡。此方之妙﹐竟可由六十服至百年﹐終歲不斷常服。蓋老人气血之虛﹐盡由於腎水之涸。六味丸妙在極補腎水﹐又能健脾胃之气﹐去腎中之邪火。而生腎中之眞陽﹐所以老人最宜也。然而﹐老人最不肯節飲食﹐又將何以治之﹖余今新定一方﹐可以統治傷食多痰之癥。方用人參五分﹐茯苓一錢﹐白芥子一錢﹐麥冬三錢﹐薏仁五錢﹐山藥二錢﹐陳皮三分﹐麥芽五分﹐山楂三粒﹐神曲三分﹐蘿卜子三分﹐甘艸五分﹐水煎服。有火者﹐加元參二錢﹔有寒者﹐加肉桂五分﹕有痰者﹐加半夏五分﹔有食者﹐加山楂﹑麥芽﹔有濕者﹐加澤瀉一錢﹕有暑者﹐加香薷五分﹔有燥者﹐加麥冬五錢﹑蘇葉五分﹔不眠者﹐加棗仁一錢﹔脇痛者﹐加白芍三錢﹔心痛者﹐加梔子一錢﹔咳嗽者﹐加枯梗一錢﹕腰酸者﹐加熟地五錢﹐杜仲五錢﹔足無力者﹐加牛膝一錢﹐餘可不必再加。老人之方﹐如此可悟也。

張公曰﹕老治之法﹐最平穩而妥當﹐不必再立方也。

華君曰﹕無。

更有一方﹐治老人不寐最妙。用六味地黃丸一料﹐加麥冬四兩﹐炒棗仁五兩﹐黃連三錢﹐肉桂五錢﹐當歸三兩﹐白芍五兩﹐甘菊花三兩﹐要家園自種者﹐白芥子二兩﹐爲末﹐蜜爲丸。每日白滚水送下五錢﹐服後用飯。此方老人可服至百歲。

卷四﹝禦集﹞

少治法

論少年人宜治脾胃

天師曰﹕少年人血气方剛﹐不可動用補血﹐必看其彊弱如何﹐而後因病下藥﹐自然無差。方用濃朴一錢﹔茯苓三錢﹐陳皮一錢﹐甘艸一錢﹐半夏一錢﹐砂仁三粒﹐車前子一錢。此方爲主﹐而逐癥加減﹐自易奏功。畏寒者﹐傷寒也﹐加桂枝一錢﹔畏風者﹐傷風也﹐加柴胡一錢﹔畏食者﹐傷食也﹐加麥芽三錢﹑山楂三十粒﹔傷酒者﹐加漧葛一錢﹕畏濕者﹐傷濕也﹐加茯苓﹑澤瀉各一錢﹔惡熱者﹐傷熱也﹐加石膏一錢﹔畏暑者﹐傷暑也﹐加香薷一錢﹔痰多者﹐加半夏一錢﹐天花粉一錢﹐余可照癥加之。此治少年之方法﹐亦非無意。蓋管其脾胃﹐則諸藥𨿽加而不傷胃气﹐故易奏功﹐人不可易視之也。

張公曰﹕少治法亦妥妙﹐不必再爲加減。

卷四﹝禦集﹞

東南治法

論補中益气湯

天師曰﹕東南治者﹐東方之人與南方之人同治也。東南俱系向明之地﹐腠理疏泄﹐气虛者多﹐且天分甚薄﹐不比西北之人剛勁。若照西北人治法治之﹐立見危殆矣。人用人參一錢﹐白術二錢﹐當歸一錢五分﹐黃三錢。紫胡一錢﹐升麻五分﹐陳皮五分﹐甘艸一錢﹐此補中益气湯也。以此方出入加減﹐無有不妙。加減法﹐照老少貧富治法用之。

張公曰﹐東南治法﹐以補中益气湯加減﹐俱得其妙﹐不必再言。

卷四﹝禦集﹞

西北治法

天師曰﹕西北人賦質旣堅﹐體亦甚壯﹐冷水冷飯﹐不時常用﹐始覺快然﹐一用熱劑﹐便覺口鼻雙目火出。故治法與東南人迥別﹐方用黃連五分﹐黃芩一錢﹐梔子一錢﹐陳皮一錢﹐枳殼一錢﹐濃朴一錢﹐甘艸一錢﹐麥芽二錢﹐水煎服。有食﹐加山楂三十粒﹔傷食﹐加大黃一錢﹔有痰﹐加天花粉三錢﹔傷風﹐加柴胡二錢﹔傷暑﹐加香薷三錢﹕傷熱﹐加石膏五錢﹔怒气傷肝﹐加白芍五錢。余俱照病加減可也。此治西北人又如此﹐因其彊而多用消導之品也。

張公曰﹕西北治法﹐尙可斟酌。倘健者﹐可加大黃一錢。

華君曰﹕無。

卷四﹝禦集﹞

皮毛治法

論疥瘡論黃水瘡論痱瘡論紫白癜風

天師曰﹕皮毛治法者﹐感輕之癥﹐病未深入營衛﹐故從皮毛上治之也。如病疥瘡﹑黃水瘡﹑痱瘡是也。此等癥﹐不必用湯藥。疥瘡用輕粉一錢﹐油胡桃末三錢﹐不可去油﹐豬板油三錢﹐白薇末二錢﹐防風末一錢﹐蘇葉末一錢。搗成丸如彈子大﹐擦瘡處﹐一日卽愈。

黃水瘡﹐凡毒水流入何處﹐卽生大水泡瘡﹐卽爲黃水瘡﹐手少動之卽破。此熱毒郁於皮毛也﹐當以湯洗之卽愈。方用雄黃五錢﹐防風五錢。二味用水十碗﹐煎數沸﹐去渣取汁﹐洗瘡上卽愈。

痱瘡﹐以暑气傷熱而生也。有雪水洗之更佳﹐隨洗隨滅。如不能得﹐有一方最妙﹐用黃瓜切成片﹐擦之卽愈。此皆從皮毛治之也。

張公曰﹕凡人生白癜風與紫癜風者﹐乃暑熱之時﹐人不知而用日曬之手巾﹐擦其身中之汗﹐便成此病﹐最無害而最難愈。方用蒼耳子一兩﹐防風三錢﹐黃三兩﹐備爲末﹐水打成丸。米湯每日早晨送下三錢﹐一料服完必愈。神方也﹐紫白癜俱效。

卷四﹝禦集﹞

肌膚治法

論膿窠瘡粉刺論頑癬論凍瘡論坐板瘡

天師曰﹕肌膚者﹐𨿽同是皮毛﹐而各有治法。肌膚之病﹐從腠理而出﹐較皮毛略深﹐如人生膿窠瘡﹑粉刺﹑頑癬之類是也。然皆气血不和﹐故虫得而生焉。活其气血﹐則病自愈。膿窠瘡﹐用當歸三錢﹐生地三錢﹐熟地三錢﹐白芍三錢﹐麥冬三錢﹐天門冬三錢﹐川芎一錢﹐茯苓三錢﹐甘艸一錢﹐柴胡一錢﹐人參一錢﹐白術三錢﹐黃五錢﹐荊芥一錢﹐薏仁五錢﹐水煎服。此方妙在補气補血之藥﹐而略用柴胡﹑荊芥以發之。先服四劑﹐必然瘡口盡加臌脹作膿。四劑後﹐去柴胡﹐加五味子五粒﹐又服四劑﹐則滿身之瘡如掃而愈矣。

粉刺之癥﹐乃肺熱而風吹之﹐多成此刺。𨿽無關人病﹐然書生嬌女各生此病﹐亦欠丰致。我畱一方﹐爲之添容﹐未爲不可。方用輕粉一錢﹐黃芩一錢﹐白芷一錢﹐白附子一錢﹐防風一錢﹐各爲細末﹐蜜調爲丸。於每日洗面之時﹐多擦數徧﹐臨睡之時﹐又重洗面而擦之。不須三日﹐自然消痕滅瘢矣。

惟有頑癬之方最難治理﹐然一經我治﹐亦易收功。方用楝樹皮一兩﹐白薇一兩﹐輕粉三錢﹐冰片一錢﹐生甘艸一錢﹐蝸牛三錢﹐火焙漧﹐有殼亦可用﹐杜大黃根一兩﹐各爲細末。先以荔枝殼扒碎其癬皮﹐而後以此藥末﹐用麻油調搽之﹐三日卽結靨而愈。此皆治肌膚之法﹐可以爲式。

張公曰﹕凍瘡乃人不能耐寒。而肌膚凍死﹐忽遇火气﹐乃成凍瘡耳。耳上凍瘡﹐必人用手去溫之﹐反成瘡也。方用黃犬屎﹐露天久者變成白色﹐用炭火過爲末﹐再用鍛石敷﹐陳年者﹐炒﹐各等分﹐以麻油調之﹐敷上。𨿽成瘡而爛。敷上卽止痛生肌﹐神方也。若耳上面上𨿽凍而不成瘡者﹐不必用此藥﹐止消荊芥煎湯洗之﹐三日愈。

坐板瘡亦是肌膚之病﹐止消輕粉一錢。蘿卜子種三錢﹐冰片半分﹐杏仁去皮尖十四粒﹐研爲末。

以手擦之瘡口上﹐一日卽愈。神效奇絕﹐無以過也。

卷四﹝禦集﹞

筋脈治法

論筋病論脈病

天師曰﹕筋脈者﹐一身之筋﹐通體之脈﹐不可有病。病則筋縮而身痛﹐脈澀而體重矣。然筋之舒﹐在於血和﹐而脈之平﹐在於气足。故治筋必須治血。而治脈必須補气﹐人若筋急蜷縮﹐傴僂而不能立﹐俯仰而不能直者﹔皆筋病也。方用當歸一兩﹐白芍五錢﹐薏仁五錢﹐生地五錢﹐元參五錢﹐柴胡一錢﹐水煎服。此方之奇﹐在用柴胡一味入於補血藥之中。蓋血虧則筋病﹐用補血藥以治筋﹐宜矣。何以又用柴胡以舒散之﹖不知筋乃肝之餘﹐肝气不順﹐筋乃縮急﹐甚而傴僂。今用柴胡舒其肝脈之郁。鬱气旣除﹐而又濟之以大劑補血之品﹐則筋得其養而寬﹐筋寬則諸癥悉愈矣。

血脈不足之癥﹐任﹑督﹑陰陽各經絡不足﹐或毛髮之漧枯﹐發鬢之凋落﹐或色澤之不潤﹐或相貌之憔悴是也。此等之癥﹐人以爲气之衰也﹐誰知血之竭乎﹐法當補其血。而血不可驟補也﹐須緩緩補之。當歸一錢﹐白芍三錢﹐川芎一錢﹐熟地四錢﹐白果五个﹐何首烏三錢﹐桑葉七片﹐水煎服。此湯卽四物湯。妙在用白果以引至唇齒﹐用桑皮以引至皮毛。用何首烏以引至發鬢﹐則色澤自然生華﹐而相貌自然發彩矣。此治脈之法﹐人亦宜知。

張公曰﹕筋脈之治﹐予尙有二奇方傳世。用當歸三錢﹐芍藥一兩﹐熟地二兩﹐柴胡一錢﹐白術五錢﹐肉桂一錢﹐白芥子一錢﹐水煎服。﹝批﹞滋筋舒肝湯。﹞此方乃腎肝同治之法。筋𨿽屬肝﹐而滋肝必責之腎。今大補其腎﹐又加之舒肝之藥﹐而筋有不快然以養者耶。

脈治法﹐當歸一兩﹐白芍三錢﹐生地三錢﹐麥冬三錢﹐熟地一兩﹐萬年靑三分﹐枸杞子二錢﹐旱蓮艸一錢﹐花椒三分﹐天冬三錢﹐水煎服。此方藥味俱是補血之品﹐而又上走於面。久服自然兩鬢變黑﹐容顏潤澤矣﹐可與天師法並傳也。

華君曰﹕無方。烏須我有絕奇之方﹐世間方甚多﹐皆不能取效於旦夕。我之奇方﹐不須十天﹐保汝重爲烏黑。熟地三兩﹐何首烏三兩﹐用生不用熟﹐用紅不用白﹐用圓不用長﹐黑芝麻一兩﹐炒﹐萬年靑二片﹐桑葉二兩﹐山藥三兩﹐白果三十个﹐桔梗三錢﹐各爲細末。不可經鐵器﹐爲丸。每日早飯後服一兩﹐十日包須烏黑。乃餘自立之方﹐治人親驗者也。

岐天師﹕加花椒一錢。此方奇絕﹐華君不畏泄天機耶。

卷四﹝禦集﹞

溫治法

論虛勞

天師曰﹕溫治者﹐不可用寒涼﹐又不可用辛熱﹐不得已乃用溫補之藥﹐以中治之也。如人病虛勞﹐四肢無力﹐飲食少思﹐怔忡驚悸﹐失血之後﹐大汗之後是也。此等各癥﹐俱不可用偏寒偏熱之藥﹐必須溫乎之品﹐少少與之﹐漸移默奪﹐庶幾奏效。倘以偏師出奇。必有後患。方用熟地五錢﹐白術五錢﹐茯苓五錢﹐白芥子五分﹐山藥二錢﹐枸杞子一錢﹐當歸一錢﹐棗仁五分﹐麥冬一錢﹐神曲三分﹐芡實三錢﹐水煎服。此方去濕之藥居多﹐使健脾利气﹐生血養精﹐旣無偏熱之虞﹐又鮮偏寒之慮﹐中和純正﹐久之可服﹐濕去則脾气自行﹐血足則精神自長﹐此溫治之所以妙也。

張公曰﹕溫治法妙﹐予亦有一方可存。熟地五錢﹐山藥一錢﹐茯苓一錢﹐甘艸一錢﹐女貞子一錢﹐麥冬三錢﹐白芍三錢﹐當歸二錢﹐菟絲子一錢﹐棗仁一錢﹐遠志八分﹐山藥一錢﹐陳皮三分﹐砂仁一粒﹐覆盆子一錢﹐水煎服。此方不涼不熱﹐補腎肝肺脾心之五臟﹐而無偏重之憂。可以溫治者﹐幸畱意於此方。

華君曰﹕未傳。

卷四﹝禦集﹞

淸治法

論脈燥

天師曰﹕淸治者﹐不可用涼藥﹐又不可用溫補﹐乃攺用淸平之劑﹐故曰淸治。此等病﹐必是肺气之燥。肺金之气一燥﹐卽有意外之虞﹐若不急治﹐必變成肺痿﹑肺癰等癥。蓋燥極成火﹐自宜用涼藥矣。此不可涼藥者何﹖肺居上流﹐用涼藥以寒肺﹐或藥不能遽入於肺中﹐勢必趨於脾胃﹐肺之熱未除﹐而胃口反成虛寒之癥﹐必致下瀉﹐瀉久而胃口無生气矣。胃旣無生气﹐又何能生肺金而養肺气哉。故不若用淸平之味﹐平補胃口﹐而上淸肺金之气之爲得也。方用元參三錢﹐麥冬五錢﹐桔梗一錢﹐天門冬一錢﹐甘艸一錢﹐紫菀一錢﹐款冬花一錢﹐貝母一錢﹐蘇子一錢﹐水煎服。﹝批﹞淸肺益气湯。﹞此方皆一派淸平之品﹐而專入肺金之妙劑也。久服胃旣不寒﹐而肺金得養﹐又何肺痿﹑肺癰之生哉。故人久咳不已﹐卽當敬服此方﹐萬勿惑於時師﹐而用偏寒之藥也。

張公曰﹕淸治法﹐方最妙﹐予不能贊一詞﹐不畱方。

卷四﹝禦集﹞

收治法

論久嗽久瀉久汗

天師曰﹕收治者﹐气散而收之也。如人病久嗽不已﹐久瀉不已﹐久汗不已是也。久嗽省﹐人無不爲邪之聚也﹐日日用發散之劑而不效者何﹖气散故耳。气散矣﹐而仍用散藥﹐無怪乎經月而不效也。法當用收斂之藥一二劑﹐便見成功。方用人參一錢﹐白芍三錢﹐酸棗仁二錢﹐北五味子一錢﹐麥冬五錢﹐蘇子一錢﹐益智仁五分﹐白芥子一錢﹐水煎服。﹝批﹞止嗽神丹。﹞一劑輕﹐二劑全愈。後服六味地黃丸﹐加麥冬三兩﹐北五味子一兩。服之不再發﹐否則不能保其不發也。蓋久服散藥﹐耗盡眞陰﹐𨿽暫用收斂之藥﹐一時奏功﹐而眞陰旣虧﹐腠理不密﹐一經風邪﹐最易感入﹐此必須之勢也。服地黃丸﹐水足而肺金有養﹐腠理自密﹐又何患重感風邪哉。

大瀉之後﹐必多亡陰﹐亡陰旣多則元陽亦脫。若不急爲收止﹐則陰絕陽亡﹐可立而待﹐法當用止塞之品。或疑邪未盡去﹐如何止住其水﹐萬一邪居中州﹐則腹心之患﹐不可不慮。其言則是﹐其理則非。吾言大瀉者﹐乃純是下淸水﹐非言下利也。利無止法﹐豈瀉水亦無止法乎。敵人患水瀉者﹐急宜止遏。方用白術五錢﹐茯苓三錢﹐車前子一錢﹐北五味一錢﹐吳茱萸五分﹐酸棗仁一錢﹐水煎服。﹝批﹞分水神丹﹞。此方止藥少於補藥﹐健脾去濕﹐水性分消﹐不收而自收也。

若純以粟殼以澀止之﹐而不分消其滔天之勢﹐則阻滯一時﹐勢必潰決﹐反生大害矣。

大汗之病﹐陽气盡隨汗而外越﹐若不急爲止抑﹐則陽气立散﹐實時身死。法當以大補之劑煎飲﹐一綫之气可畱﹐而大汗可止。方用人參一兩﹐或黃二兩代之﹐當歸一兩﹐北五味一錢﹐桑葉七片﹐急爲煎服。此方卽補血湯之變﹐妙在補气藥多於補血﹐使气旺則血自生﹐血生汗可止。況方中加五味子以收汗﹐加桑葉以止汗﹐有不相得益彰者乎。倘以大汗之人﹐气必大喘﹐不可以參重增其气﹐純用補血之品﹐未爲無見。然而﹐血不可驟生﹐气當急固﹐罔顧气﹐徒補血﹐未見功成。此似是而非﹐又不可不急辧之也。

此收法宜知﹐醫可不細加體認乎。

張公曰﹕俱論得暢而妙﹐吐瀉無可再言。惟久嗽之法﹐吾意卽宜以六味地黃湯﹐加麥冬﹑五味治之﹐似宜不必先用人參以救肺气之害也。然而天師用之﹐必有深意﹐他日再敬詢之。

﹝大汗癥﹐多系陽脫﹐有用大劑參附湯者。李子永識。﹞

卷四﹝禦集﹞

散治法

論散郁

天師曰﹕散治者﹐有邪而鬱結胸中﹐以表散之藥散之也。

如人頭疼身熱﹐傷風咳嗽﹐或心事不爽﹐而鬱气蘊於中懷﹐或怒气不舒﹐而怨憤畱於脇下﹐倘以補藥溫之﹐則愈甚矣。方用柴胡一錢﹐白芍三錢﹐薄荷一錢﹐丹皮一錢﹐當歸二錢﹐半夏一錢﹐白術一錢﹐枳殼三分﹐甘艸一錢﹐水煎服。﹝批﹞郁神丹。﹞此方純治前癥﹐投之一不效應如響﹐卽逍遙散變之也。

開郁行气。去濕利痰﹐無不兼治。散之中有補之法﹐得補益之利﹐受解散之功﹐眞藥壺之妙藥﹐刀圭之神劑也。散之方無出其右﹐毋輕視之。

張公曰﹕固然散之法無出其右﹐予再言其加入之味。如頭疼﹐加川芎一錢﹔目痛﹐加疾藜一錢﹐甘菊花一錢﹔鼻塞﹐加蘇葉一錢﹔喉痛﹐加桔梗二錢﹔肩背痛﹐加枳殼二錢﹔兩手痛﹐加桂枝一錢﹕兩脇痛﹐倍加柴胡﹑白芍﹔胸痛﹐加枳殼一錢﹔腹痛手不可按者﹐加大黃二錢﹔腹痛手按之不痛者﹐加肉桂一錢。此加減之得宜﹐人亦不可不知之也。

卷四﹝禦集﹞

軟治法

論消痞塊

天師曰﹕軟治者﹐病有堅勁而不肯輕易散者﹐當用軟治。如人生塊於胸中﹐積痞於腹內是也。法用藥以軟之。心中生塊﹐此气血堅凝之故﹐法當用補血補气之中﹐少加軟堅之味﹐則气血活而堅塊自消。倘徒攻其塊﹐而不知溫補之藥﹐則堅終不得消。方用人參一錢﹐當歸一錢﹐白芍三錢﹐靑鹽一錢﹐熟地五錢﹐山茱萸二錢﹐麥冬三錢﹐北五味一錢﹐柴胡一錢﹐半夏一錢﹐附子一片﹐水煎服。﹝批﹞軟堅湯。﹞此方妙在純用補藥﹐止加靑鹽一味以軟堅﹐若無意於堅者﹐久之而堅自軟﹐柔能制剛之妙法也。

痞塊之堅﹐又不可以此法治之。蓋堅在於腹中﹐若徒攻其堅﹐必致腹中不和﹐而損傷胃气。法當用和解之中﹐軟以治之﹐則堅之性可緩﹐而堅之形可化﹐堅之气可潰﹐堅之血可消。否則﹐有形之物盤踞於中﹐無形之气必耗於外﹐日除堅而堅終不得去也。方用白術五兩﹐茯苓三兩﹐神曲二兩﹐地粟粉八兩﹐鱉甲一斤﹐醋炙﹐人參五錢﹐甘艸一兩﹐白芍三兩﹐半夏一兩﹐白芥子一兩﹐蘿卜子五錢﹐濃朴五錢﹐肉桂三錢﹐附子一錢﹐各爲末﹐蜜爲丸。每日臨睡送下五錢﹐卽以美物壓之﹐﹝批﹞消積化痞至神丹。﹞一料未有不全愈者。此方有神功﹐妙在用鱉甲爲君﹐則無堅不入。尢妙用地粟粉﹐佐鱉甲以攻邪﹐又不耗散眞气。其餘各品﹐俱是健脾理正之藥﹐則脾健而物自化。尢妙用肉桂﹑附子﹐衝鋒突圍而進﹐則鱉甲大軍相繼而入﹐勇不可當。又是仁者之師﹐賊𨿽彊橫﹐自不敢抵敵﹐望風披靡散走。又有諸軍在後﹐斬殺無遺﹐剿撫並用﹐有不三月告捷者哉﹐此更軟治之妙。倘不補正气﹐惟大黃﹑巴豆﹑兩頭尖﹑阿魏之類﹐直前攻堅﹐𨿽亦有得勝之時﹐然中州掃蕩﹐田野蕭然﹐終必倉空箱罄。民眾匱乏之形。有數年不能培植者也。人烏可徒言攻堅哉。

張公曰﹕奇論不磨。如人身生塊而不消者﹐乃气虛而痰滯也﹐法當補气﹐而不可全然消痰﹐痰愈消而气愈虛矣。方用人參一錢﹐白術五錢﹐薏仁五錢﹐茯苓三錢﹐黃五錢﹐防風五分﹐白礬一錢﹐白芍三錢﹐陳皮五分﹐白芥子三錢﹐水煎服。﹝批﹞消補兼施湯。﹞此方妙在補气多﹐而祛痰之藥少﹐气足而痰自難畱﹐況又有白芥子無痰不消﹐白礬無堅不入﹐況又有白芍以和肝木﹐不來克脾胃之土﹐而土益能轉其生化之機﹐又得薏仁﹑茯苓﹐以分消其水濕之气﹐何身塊之不消乎。

瘰串之塊﹐必須軟治。方用柴胡一錢﹐白芍五錢﹐茯苓五錢﹐陳皮五分﹐半夏一錢﹐甘艸一錢﹐連翹一錢﹐香附一錢﹐皮硝五分﹐屋上瓦蔥幹者三分﹐生者用一錢﹐水煎服。一劑動﹐二劑輕﹐三劑少愈﹐四劑全愈﹐神方也。人參﹐弱人加之一錢﹐不可多加。

卷四﹝禦集﹞

堅治法

論注夏

天師曰﹕堅治者﹐怠惰不振﹐用堅藥以堅其气﹐或堅其骨也。堅气者﹐如人夏月無陰﹐到三伏之時﹐全無气力﹐悠悠忽忽﹐惟思睡眠﹐一睡不足再睡﹐再睡不足﹐則懶於語言﹐或夢遺不已﹐或夜熱不休者是也。此皆腎水泄於冬天﹐夏月陽勝﹐陰無以敵﹐所以如此。必須峻補其腎水﹐水足而骨髓充滿﹐則骨始有力﹐而气不下陷矣。方用熟地一兩﹐山茱萸四錢﹐北五味一錢﹐麥門冬三錢﹐白芍三錢﹐當歸二錢﹐白術三錢﹐茯苓一錢﹐陳皮一錢﹐生棗仁二錢﹐芡實三錢﹐水煎服。方名軟堅湯。得此方妙在純是補陰﹐而全無堅治之法﹐然堅之意已寓於中矣。蓋骨空則軟﹐補其骨中之髓﹐則骨不堅而堅也。此方之妙﹐可以治以上之气軟骨軟﹐無不全愈﹐終不必再立堅骨之法也。

此亦有凡小兒十歲以上﹐十歲以下﹐天癸水未至﹐亦有患前癥者﹐豈皆冬不藏精之故耶﹖而非然也。

蓋小兒最不忌口﹐一見瓜果涼熱之物﹐盡意飽啖﹔久則胃气弱矣﹐再則脾气壞矣﹐又腎气寒矣﹐遂至腎水耗去﹐亦如冬不藏精之癥。方又不可全用前方﹐當以補胃補脾補腎三經爲主﹐不可純用補腎一經之味也。

方用白術一錢﹐茯苓一錢﹐熟地三錢﹐北五味五分﹐麥冬一錢﹐當歸一錢﹐白芍二錢﹐陳皮三分﹐山楂三粒﹐枳殼二分﹐人參五分。水煎服。﹝批﹞健脾生水湯。﹞一劑立愈﹐不必再服也。此方脾肺腎俱爲統治﹐而又平肝木﹐肝旣得養﹐則心亦泰然。此五臟皆用補劑﹐而小兒純陽﹐尢易奏功﹐不若大人之必須多服也﹐夏天小兒最宜服一二劑﹐再無注夏之病。此又堅治之一法﹐畱心兒科者﹐幸察之。

張公曰﹕堅治法妙。

華君曰﹕君多小兒癥治。

卷四﹝禦集﹞

抑治法

論肺火心火胃火肝火腎水

﹐天師曰﹕抑治者﹐抑之使不旺也。或瀉其肺中之火﹐或遏其心中之焰﹐或止其胃中之气﹐或平其肝木之盛是也。此四經最多火而最難治。肺經之火﹐散之則火愈甚﹐抑之反勝於散之矣。蓋肺經之气實﹐則成頑金﹐頑金非火不煉﹐然而肺乃嬌髒﹐終不可以煉法治之﹐故用抑之之法。方用山豆根一錢﹐百部一錢﹐靑黛一錢﹐黃芩一錢﹐天花粉二錢﹐桑白皮一錢﹐水煎服。﹝批﹞養肺湯。﹞此方專抑肺金之气。而又不傷气﹐則肺金有養﹐自然安寧。倘全以寒涼之藥降之﹐則又不可。蓋肺乃嬌髒﹐可輕治而不可重施﹐以輕淸下降之味少抑其火。則胃气不升﹐心火少斂﹐肺經煉﹐必成完器﹐又何必用大散之藥哉。

心中之焰﹐非黃連不可遏﹐徒用黃連而不如瀉木之品﹐則火𨿽暫瀉而又旺。方用黃連一錢﹐柴胡一錢﹐白芍三錢﹐菖蒲一錢﹐半夏一錢治之。此方用瀉肝之藥多於瀉心﹐母衰則子自弱﹐必然之理。設不用瀉木之藥﹐而純用瀉心之黃連﹐則黃連性燥﹐轉動心火﹐此所以心肝必須同治也。

胃中之气有餘﹐必且久變爲熱。人以爲我能食冷﹐乃气之有餘也。我能消食﹐乃脾之健旺也。我能不畏天寒﹐此腎之有餘也。誰知胃气之有餘﹐本之腎水之不足﹐一遇風寒襲之﹐夏暑犯之﹐非變爲消渴之癥﹐必成爲痿廢之人。必須平日用大劑六味地黃丸吞服﹐自然气餒而火息﹐胃平而熱除也。無知世人不信﹐自號曰彊﹐不肯多服﹐又托言我不能吞丸藥﹐下咽則吐﹐不聽仁人之語﹐因循不服﹐及至火病﹐則日快與我用竹葉石膏湯﹐晚矣。吾今立一方爲湯藥﹐省其不可吞服丸藥。方用元參三錢﹐熟地五錢﹐麥冬三錢﹐北五味一錢﹐山茱萸三錢﹐山藥三錢﹐丹皮一錢﹐天花粉八分﹐水煎服。此方乃平胃火之聖藥﹐妙在補腎補肺補肝﹐全不純去平胃。中州安泰﹐豈有阻滯抑鬱之理﹐自然挽輸有路﹐搬運無虞﹐上不淩鑠肺金﹐下不侵克脾土﹐旁不關害肝木。一方之中﹐眾美備臻﹐又何患胃火之上騰哉。至於胃火旣旺﹐或丸藥原有艱難之道﹐世人不知﹐予並發明之。蓋人之胃口﹐𨿽是胃土主事﹐其實必得腎水上滋﹐則水道有路﹐糧食搬運而無阻隔之虞。今胃火旣盛﹐水僅可自救於腎宮﹐又安能上升於咽喉口舌之間﹐況丸藥又是硬物﹐原非易得下喉﹐此所以不肯服﹐非天性不能服也。如反胃之病﹐食入反出﹐非明驗歟。無腎水之人﹐無食以下喉﹐猶然吐出﹐蓋胃中無腎水以潤故耳。彼無腎水沖上﹐尙不能入於胃中﹐況又有胃火之盛﹐無腎水之潤者﹐無怪乎到口難咽也。

肝木之盛﹐抑之之法﹐必須和解。然和解之中而不用抑之之法﹐則火愈盛﹐木愈旺矣。方用白芍五錢﹐甘艸一錢﹐炒梔子三錢﹐當歸二錢﹐白芥子一錢﹐柴胡一錢﹐荊芥一錢﹐澤瀉一錢﹐水煎服。﹝批﹞散風湯。﹞此方用柴﹑荊以散肝木之气。

更妙用白芍﹑梔子以淸肝木之火﹐火去而木衰﹐此善於抑之也。

張公曰﹕抑治法﹐說得如此透辟﹐不刊之書﹐益信然也。

腎中之水﹐有火則安﹐無火則泛。倘人過於入房﹐則水去而火亦去﹐久之水虛而火亦虛﹐水無可藏之地﹐則必上泛而爲痰矣。治之法﹐欲抑水之下降﹐必先使火之下溫﹐法當仍以補水之中﹐而用火熱之藥﹐使水足以制火﹐而火足以生水﹐則水火有相得之美也。方用熟地三兩﹐山茱萸一兩﹐肉桂三錢﹐茯苓一兩﹐北五味一錢﹐牛膝三錢﹐水煎服。一劑而痰卽下行﹐二劑而痰消無迹矣。蓋肉桂乃補腎中火之聖藥。倘止用之以溫命門﹐水亦可以下降。然而﹐不補其腎宮之水則腎宮匱乏﹐水歸而房舍空虛﹐難以存活﹐仍然上泛﹐故必用補水以補火也。方用熟地﹑山茱﹐純是補水之藥﹐而牛膝又是引下之絕品。

水有火之溫﹐又有水之養﹐又有引導之使。自安然而無泛上之理也。

卷四﹝禦集﹞

揚治法

論气沈血滯

天師曰﹕揚治者﹐乃气沈而不能上﹐血滯而不能行是也。气得揚而展舒﹐血得揚而活動。倘沈抑不揚﹐則必有呃逆廢之癥。必用藥以揚之﹐則气舒展而血活動也。方用當歸三錢﹐白芍三錢﹐黃三錢﹐白術三錢﹐柴胡五分﹐熟地五錢﹐升麻五分﹐人參一錢﹐茯苓一錢﹐川芎一錢﹐水煎服。此八珍湯也。妙是血气平補﹐若用甘艸而不用黃﹐則不是八珍湯矣。气血平補﹐旣無偏曲﹐而後以升麻﹑柴胡揚之﹐使血气流動﹐自無气並血而成廢之癥﹐亦無血並气而成呃逆之癥矣。此揚治之不可廢也﹐故又立一門耳。設止補陽而不補陰﹐則陽旺而陰愈消。設止補其陰而不補其陽﹐則陰旺而陽愈息。故必兼補之﹐而揚法始爲有益﹐不可與發散之一類而並觀之也。

張公曰﹕闡發細微﹐無可道。

卷四﹝禦集﹞

痰治法

論治初起之痰已病之痰久病之痰論老痰頑痰

天師曰﹕痰治者﹐痰塞於咽喉之間﹐𨿽是小病﹐而大病實成於此﹐古人所以另立門以治之。然而所立之方﹐皆是治痰之標﹐不足治痰之本也﹐故立二陳湯﹐以治上中下新暫久之病﹐通治之而無實效也。今另立三方﹐一治初起之痰﹐一治已病之痰﹐一治久病之痰。痰病𨿽多﹐要不能越吾之範圍也。初起者﹐傷風咳嗽吐痰是也。用半夏一錢﹐陳皮一錢﹐天花粉一錢﹐茯苓一錢﹐甘艸一錢﹐蘇子一錢﹐水煎服。二劑可以消痰矣。此方去上焦之痰也。上焦之痰﹐原止在胃中而不在肺。去其胃中之痰﹐而肺金气肅﹐何致火之上升哉。已病之痰﹐痰在中焦也。必觀其色之白與黃而辧之﹐最宜分明。黃者﹐乃火已將退也﹔白者﹐火正熾也。火熾者﹐宜用寒涼之品﹕火將退者﹐宜加祛逐之品。吾今立一方﹐俱可治之。白術三錢﹐茯苓五錢﹐陳皮一錢﹐甘艸一錢﹐白芥子三錢﹐梔子一錢﹐火痰加之﹐枳殼五分﹐水煎服。此方系健脾之劑﹐非祛痰之劑也。然而痰之多者﹐多由於脾气之濕。今健其脾气﹐則水濕之气下行﹐水濕旣不畱於脾中﹐又何從而上出﹐況又加之消痰之聖藥﹐而痰有不安靜速亡者乎。至於久病之痰﹐切不可以作脾濕生痰論之。蓋久病不愈﹐未有不腎水虧損者﹐非腎水泛上爲痰﹐卽腎火沸騰爲痰。此久病之痰﹐當補腎以祛逐之。方用熟地五錢﹐茯苓三錢﹐山藥三錢﹐薏仁五錢﹐芡實五錢﹐山茱萸三錢﹐北五味一錢﹐麥冬三錢﹐車前子一錢﹐益智仁三分﹐水煎服。此治水泛爲痰之聖藥。若火沸爲痰者﹐內加肉桂一錢。此方之妙﹐純是補腎之味。而又兼祛濕之品﹐化痰之味。水入腎宮﹐自變化爲眞精﹐又安有升騰爲痰者乎。此治下焦有痰之法也。有此三方﹐再看何癥﹐出入加減﹐治痰無餘事矣。

張公曰﹕三方極妙﹐可爲治痰之聖方也﹐然予尙有方在。初起之痰﹐用天師方可也。已病之痰﹐予方亦佳﹐並附於後。用白術三錢﹐茯苓三錢﹐陳皮一錢﹐天花粉二錢﹐益智仁三分﹐人參三分﹐薏仁三分。有火者﹐加黃芩一錢﹕無火者﹐加漧薑一錢﹐水煎服。此方亦健脾而去濕﹐且不耗气﹐不助火之沸騰﹐二劑而痰癥自消。久病之痰﹐用予六味丸湯加麥冬﹑五味﹐實有奇功﹐可與天師方並傳萬古也。無火者﹐加附子﹑肉桂可耳。

華君曰﹕予尙有二方﹐治痰之久而成老痰者。方用白芍三錢﹐柴胡一錢﹐白芥子五錢﹐茯苓三錢﹐陳皮三分﹐甘艸一錢﹐丹皮二錢﹐天花粉八分﹐薏仁五錢﹐水煎服。此方妙在用白芥子爲君﹐薏仁﹑白芍爲臣﹐柴胡﹑花粉爲佐﹐使老痰無處可藏﹐自然漸漸消化。此方可用八劑﹐老痰無不消者﹐方名消渴散。又方治頑痰成塊而塞在咽喉者爲頑痰﹐畱在胸膈而不化者爲老痰也。方用貝母三錢﹐甘艸一錢﹐桔梗三錢﹐紫菀二錢﹐半夏三錢﹐茯苓三錢﹐白術三錢﹐神曲三錢。白礬一錢﹐水煎服。此方妙在貝母與半夏同用﹐一燥一濕﹐使痰無處藏避﹐而又有白礬以消塊﹐桔梗﹐紫菀以去邪﹐甘艸調停中央﹐有不奏功如響者乎。二方亦不可廢也。

﹝火沸爲痰﹐反加肉桂﹐此火不及水折也。李子永識。﹞

卷四﹝禦集﹞

火治法

論陽明胃火論治各經之火

天師曰﹕火治者﹐治火之有餘也。火癥甚多﹐惟陽明一經最難治。前論𨿽悉﹐尙有未盡之議也。

知治陽明之法﹐則五臟之火﹐各腑之火﹐無難專治矣。陽明本胃土也﹐如何有火﹖此火乃生於心包。心包之火﹐乃相火也。君火失權﹐則心包欺之﹐以自逞其炎赫之勢。是必以辛涼大寒之品﹐大劑投之﹐恣其快飲。斯火得寒而少息﹐熱得涼而略停﹐然必添入健胃之藥﹐始可奏功。蓋胃火之沸騰﹐終由於腎气之不足﹐去胃火﹐必須補胃土﹐然而徒補胃土﹐而不去水濕之痰﹐亦不得也。方用石膏一兩。或二兩﹐或三兩﹐看火勢之盛衰﹐用石膏之多寡﹐知母三錢﹐麥冬五錢﹐甘艸一錢﹐糯米一合﹐竹葉百片﹐人參三錢﹐水煎服。方則人參竹葉石膏湯也。胃火之盛﹐非此湯不能平。還問其人必大渴飲水﹐見其有汗如雨者﹐始可放膽用之﹐否則不可輕用。蓋無汗而渴﹐亦有似此癥者﹐不可不辧也。此方純是降胃火之藥﹐所以急救先天之腎水也。此癥一日不治﹐卽熬幹腎水而不救。故不得已用此霸道之藥也。倘無汗而渴﹐明是腎火有餘而腎水不足﹐又烏可復用石膏湯。以重傷其腎水乎。然則又當何方以治之﹖用熟地三兩﹐山茱萸二兩﹐北五味三錢﹐麥冬二兩﹐元參一兩。此方乃治似白虎癥﹐而非胃火之熱者。人更宜知之也。其餘心火用黃連﹐肝火用梔子﹐肺火用黃芩﹐前言悉之矣﹐玆不再贅。

張公曰﹕不意吾方﹐得眞人闡發至此﹐大快也﹐然予更有說﹐陽明之火𨿽起於心包﹐實成於肝木之克之也。肝木旺則木中有火﹐不特木來克土﹐而轉來助焰。肝木之火﹐半是雷火﹐一發則震地轟天。

陽明得心包之火而沸騰﹐又借肝木龍雷之火以震動﹐如何可以止遏。故輕則大渴﹐重則發狂也。予治此癥﹐往往白芍加至數兩﹐未曾傳世﹐世所以不能發明之也。先用石膏湯以去火﹐隨加白芍以平木﹐木平而火無以助焰﹐自然胃火孤立無援。又加麥冬以平肺金之气﹐則金有水潤﹐不必取給於胃土﹐而胃土可以自救﹐況又有石膏﹑知母之降火哉。此狂之所以定﹐而熱之所以除也。方用石膏一兩﹐知母三錢﹐麥冬一兩﹐半夏三錢﹐甘艸一錢﹐竹葉一百片﹐糯米一合﹐先煎四碗﹐又加白芍二兩同煎。﹝批﹞法制白虎湯。﹞此方之妙﹐不在石膏﹑知母之降胃火﹐妙在白芍之平肝木﹐使木气有養不來克土﹐並不使木郁生火﹐以助胃火也。又妙在麥冬以淸肺金﹐使金中有水﹐胃火難炎﹐且去制肝﹐無令克土也。

華君曰﹕予方又不同。傳遠公乃專論陽明﹐傳予乃論各經之火也。有方並傳子。梔子三錢﹐白芍五錢﹐甘艸一錢﹐丹皮三錢﹐元參三錢﹐水煎服。﹝批﹞瀉火聖神湯。﹞心火﹐加黃連一錢﹔肺火﹐加黃芩一錢﹔胃火﹐加石膏三錢﹕腎火﹐加知母一錢﹐黃柏一錢﹔大腸火﹐加地楡一錢﹕小腸火﹐加麥冬三錢﹐天冬三錢﹔膀胱火﹐加澤瀉三錢。治火何以獨治肝經也﹖蓋肝屬木﹐木易生火﹐故治火者首治肝﹐肝火一散﹐而諸經之火俱散。所以﹐加一味去火之藥﹐卽可以去各經之火也。

卷四﹝禦集﹞

靜治法

論解火郁

天師曰﹕靜治者﹐靜以待之而不可躁也。如人病拂逆之癥﹐躁急之狀﹐不可一刻停畱﹐此火郁而不得舒﹐故爾如此。倘用寒涼之品急以止之﹐則火郁於中﹐而反不得出。靜以待之﹐使其燥气稍息﹐而後以湯藥投之﹐任其性而無違其意﹐則功易奏而病易去矣。方用白芍﹑當歸各三錢﹐茯苓五錢﹐柴胡五分﹐甘艸一錢﹐白芥子一錢﹐丹皮二錢﹐棗仁一錢﹐水煎服。方名靜待湯。此方之妙﹐全無驚張之气﹐一味和解﹐火郁於肝木之中﹐不覺漸漸自散。此靜治之妙法也。

張公曰﹕妙。從無醫人講至此﹐更欲立方而不可得。气躁﹐乃气中有火也﹐亦宜以靜法待之。予酌一方﹐用白術三錢﹐茯苓三錢﹐白芍三錢﹐陳皮五分。甘艸五分﹐麥冬三錢﹐元參三錢﹐天花粉一錢﹐蘇子一錢﹐水煎服。名爲靜气湯。此方和平安靜﹐無驚張之气﹐可治心煩气動﹐肺燥胃幹之癥。

血燥﹐乃血熱之故﹐往往鼻衄血﹐心煩不寐﹐不能安枕﹐怔忡等癥﹐亦宜以靜待之。方用當歸三兩﹐芍藥三錢﹐熟地五錢﹐生地三錢﹐丹皮一錢﹐地骨皮五錢﹐沙參三錢﹐白芥子一錢﹐甘艸三錢﹐炒棗仁一錢﹐水煎服。﹝批﹞寧血湯。﹞此方亦無驚張之气﹐又加荊芥五分﹐血動者最宜服之。

卷四﹝禦集﹞

動治法

論治手足麻木

天師曰﹕動治者﹐因其不動而故動之也。如雙腳麻木﹐不能履地﹐兩手不能執物者是也。法當用竹筒一大个﹐去其中間之節﹐以圓木一根穿入之﹐以圓木兩頭縛在桌腳下﹐病患腳心先踏竹筒而圓轉之如踏車者﹐一日不計其數而踏之﹐然後以湯藥與之。方用人參一錢﹐黃三錢﹐當歸一錢﹐白芍三錢﹔茯苓三錢﹐薏仁五錢﹐白術五錢﹐半夏一錢﹐陳皮五分﹔肉桂三分﹐水煎服。﹝批﹞發機湯。﹞此方俱是補藥之中﹐妙有行濕之味。蓋此等病﹐必濕气侵之﹐始成偏廢﹐久則不仁之癥成也﹐成則雙足自然麻木。乘其尙有可動之機﹐因而活動之﹐從來足必動而治﹐血始活。因濕侵之﹐遂不能伸縮如意﹐所以必使之動﹐而後可以藥愈也。否則﹐徒飲前湯耳。兩手之動﹐又不如是﹐必使兩人反轉病患之手在背後﹐以木槌轉箠之﹐箠至兩臂酸麻﹐而後以湯藥與之可愈。

方用人參一錢﹐茯苓三錢﹐黃五錢﹐防風一錢﹐半夏一錢﹐羌活一錢﹐水煎服。﹝批﹞發動湯。﹞此方又妙在防風﹑黃同用﹐而以黃爲君﹐人參爲臣﹐祛痰祛濕爲使﹐又乘其動气之時與服﹐則易成功。否則﹐亦正不能奏效耳。

張公曰﹕動治法最妙。予則更有法﹐於二癥尢當。使人抱起坐了﹐以一人有力者﹐將其手延拳回者不已﹐後服天師之藥更妙﹐可並志之。

卷四﹝禦集﹞

春夏治法

論春宜理气夏宜健脾

天師曰﹕春夏治者﹐隨春夏發生之气而治之得法也。春宜疏泄﹐夏宜淸涼﹐亦不易之法也。然而舒發之中﹐宜用理气之藥﹐淸涼之內﹐宜兼健脾之劑﹐未可盡爲舒發與淸涼也。春用方﹐春則用人參一錢﹐黃一錢。柴胡一錢﹐當歸二錢﹐白芍三錢﹐陳皮五分﹐甘艸一錢﹐神曲五分﹐水煎服。﹝批﹞迎春湯。﹞此方有參﹑以理气﹐又有柴﹑芍﹑當歸以養肝而舒木气﹐則肝不克脾土﹐自然得養矣。夏則用麥冬三錢﹐元參三錢﹐五味子一錢﹐白術五錢﹐甘艸一錢﹐香薷八分﹐神曲三分﹐茯苓三錢﹐陳皮五分﹐水煎服。﹝批﹞養夏湯。﹞此方妙在健脾之中﹔而有潤肺之藥﹐脾健而肺潤﹐又益之去暑之品﹐又何患暑極之侵入哉。此春夏之法﹐所宜知者。

張公曰﹕春夏治法最妙﹐以老幼加減法門法通用之﹐妙甚。

卷四﹝禦集﹞

秋冬治法

論秋宜潤肺冬宜補腎

天師曰﹕秋冬治者﹐以順秋气之肅﹐冬气之寒也。然秋天而聽其气肅﹐冬令而順其气寒﹐則過於肅殺矣。法當用和平之藥以調之﹐使肅者不過於肅﹐而寒者不過於寒也。秋則用麥冬五錢﹐北五味一錢。人參一錢﹐甘艸一錢﹐百合五錢﹐款冬花一錢﹑天花粉一錢﹐蘇子一錢﹐水煎服。﹝批﹞潤秋湯。﹞此方妙在不寒不斂﹑不熱不散﹑則肺金旣無干燥之患﹐而有滋潤之益﹐又何慮金風之涼也﹐冬則用白術五錢﹐茯苓三錢﹐山茱萸二錢﹐熟地五錢﹐肉桂三分﹐生棗仁一錢﹐枸杞子一錢﹐菟絲子一錢﹐薏仁三錢﹐水煎服。﹝批﹞溫冬飲。﹞此方補腎之水多﹐補腎之火少﹐使水不寒而火不沸﹐又何虞冬令之寒哉。秋冬治法之佳妙者。

張公曰﹕妙。亦以老少門法加減之。

卷四﹝禦集﹞

奇治法

論治奇癥四十七

天師曰﹕奇治者﹐不以常法治之也。如人生怪病於腹中。或生異癥於身上﹐或生奇形於口上是也。奇病豈是常藥可治﹐余當以奇藥治之﹐倘人腹中忽有應聲虫﹐此將何法以治之乎﹖用殺虫藥治之﹐不應﹔用祛痰藥治之﹐不應﹔用寒藥涼之﹐又不應﹔用熱藥消之﹐又不應﹐然則終何以治之哉。古人有將本艸讀之﹐而虫不應聲者﹐用之卽愈﹐此奇治之一法也。余別有一神奇法治之﹐省閱本艸之勞神。用生甘艸一味﹐加入白礬﹐各等分﹐不須二錢﹐飲下卽愈。蓋應聲出﹐非虫也﹐乃髒中毒瓦斯有祟以憑之也。

用甘艸以消毒﹐用白礬以消痰﹐況二物一仁一勇﹐余又以智用之﹐智﹑仁﹔勇三者俱全﹐祟不覺低首而卻走矣。

張公曰﹕妙絕矣﹐不可思議。

天師曰﹕倘人身上忽生人面瘡者﹐有口鼻雙眼之全﹐與之肉且能食﹐豈非怪病乎﹐而治之法柰何﹖世人有以貝母末敷之﹐而人面瘡愁眉而愈。人以爲此冤家債主也﹐而余以爲不然﹐蓋亦有祟憑焉。我有一方奇甚﹐效更捷於貝母。方用雷丸三錢﹐一味研爲細末﹐加入輕粉一錢﹐白茯苓末一錢﹐調勻敷上卽消。﹝批﹞輕雷丸。﹞蓋雷丸此藥﹐最能去毒而逐邪﹐加入輕粉﹐深入骨髓﹐邪將何隱。用茯苓不過去其水濕之气耳。此中奇妙﹐最難言傳﹐余不過道其理之奧妙﹐而不能言其治之神奇也。

倘人口中忽生瘡於舌上﹐吐出在外寸餘﹐上結成黃靨﹐難以食物。人以爲病在心也﹐心熱故生此瘡。此亦近理之談﹐而不知非也。亦有祟以憑之也。方用冰片一分﹐入在蚌口內﹐立化爲水﹐乃以鵝翎敷掃其上﹐立刻收入其舌﹐便可飲食矣。蚌乃至陰之物﹐以至陰攻至陰之邪﹐則邪自退走。況又加以冰片之辛溫﹐逐邪不遺餘力﹐自然手到功成也。

倘鼻中生紅綫一條﹐長尺許﹐少動之則痛欲死﹐人以爲飲酒之病也﹐而余以爲不然。亦祟也。方用硼砂一分﹐冰片一分﹐研爲末﹐以人乳調之﹐輕輕點在紅綫中間。﹝批﹞冰砂丹。﹞忽然覺有人如將病患打一拳一般﹐頃刻卽消。奇絕之方也。蓋硼砂亦是殺祟之物也。

耳中聞螞蟻戰鬥之聲者﹐此則非祟﹐乃腎水耗盡﹐又加怒气傷肝所致。方用白芍三兩﹐柴胡三錢﹐梔子三錢﹐熟地三兩﹐山茱萸三兩﹐麥冬一兩﹐白芥子三錢﹐水煎服。﹝批﹞止喧丹。﹞方中純是補腎平肝之聖藥。飲之數日﹐其戰鬥之聲漸遠﹐服一月卽愈。此乃奇病﹐而以伯道之方治之也。

耳中作癢﹐以木刺之﹐尙不足以安其癢﹐必以鐵刀刺其底﹐錚錚有聲﹐始覺快然﹐否則癢極欲死。

此腎肝之火結成鐵底於耳中﹐非湯藥可救。余立一方﹐用龍骨一錢﹐皂角刺一條﹐燒灰存性﹐冰片三分﹐雄鼠膽一枚。先將前藥爲末﹐後以鼠膽水調勻﹐而後以人乳再調如濃糊一般。﹝批﹞收癢丹。﹞將此藥盡抹入耳孔內﹐必然癢不可當﹐必須人執其兩手﹐癢定而自愈矣。愈後﹐服六味丸三十斤可也。如人無故見鬼如三頭六臂者﹐或如金甲神﹐或如斷手無頭死鬼﹐或黑或白﹐或靑或紅之狀﹐皆奇病也。然此皆心虛而祟憑之。方用白術三兩﹐蒼術三兩﹐附子一錢﹐半夏一兩﹐天南星三錢﹑大戟一兩﹐山茨菇一兩。各爲細末﹐加入麝香一錢﹐爲末﹐做成餅子﹐如玉樞丹一樣。﹝批﹞石室祕丹。﹞此方更妙於紫金錠。凡遇前病﹐用一餅﹐姜湯化開飲之﹐必吐頑痰碗許而愈。

更有山魈木客﹐狐貍虫蛇作祟憑身者。方用生桐油搽其下體不便處﹐最妙。然余更有奇法﹐以本人褲子包頭﹐則妖自大笑而去﹐永不再犯。蓋妖原欲盜人之精气也﹐然最喜淸潔﹐見人污物包頭﹐則其人之不潔可知﹐故棄之而去﹐亦因其好潔而亂之也。不成器之物﹐而睡夢中來壓人者﹐亦以此法治之。

如人背脊裂開一縫﹐出虱千餘﹐此乃腎中有風﹐得陽气吹之﹐不覺破裂而虱現。方用熟地三兩﹐山茱萸三兩﹐杜仲一兩﹐白術五錢﹐防己一錢﹐簽艸三錢。﹝批﹞活水止虱丹。﹞二劑﹐裂縫生虱盡死。

張公曰﹕方皆妙絕奇絕。脊縫生虱﹐方用蓖麻三粒﹐研成如膏﹐用紅棗三枚﹐搗成爲丸﹐如彈子大。火燒之燻衣上﹐則虱死而縫合。亦絕奇方也﹐眞不可思議矣。蓖麻子能殺虱而去風﹐虱去風出則縫自合矣。

天師曰﹕如人糞從小便出﹐小便從大便出者﹐此夏天暑熱之癥。人以五苓散治之亦妙﹐而予更有奇方。止用車前子三兩﹐煎湯三碗﹐一气服完卽愈。

人有腹中生蛇者﹐乃毒瓦斯化成也﹐或感山嵐水溢之气﹐或感四時不正之气﹐或感屍气﹑病气而成也。方用雄黃一兩﹐白芷五錢﹐生甘艸二兩﹐各爲細末﹐端午日修合爲丸﹐粽子米和而丸之﹐如大桐子大。飯前食之﹐食後必作痛﹐用力忍之﹐切不可飲水﹐一飲水不則效矣。切記。

張公曰﹕生蛇腹中﹐以身上辧之﹐身必漧涸如柴﹐似有鱗甲者﹐蛇毒也﹐最易辧。吾尙有一方﹐治之最驗。白芷一味爲丸。每日米飲湯送下五錢﹐卽全愈。

天師曰。生鱉者﹐乃飲食饑飽之時﹐過於多食﹐不能一時消化﹐乃生鱉甲之虫﹐似鱉而非鱉也。亦以前方﹐再用馬尿一碗﹐加人尿半合﹐童便尢妙﹐飲之立消。雄黃乃殺蛇之藥﹐白芷乃爛蛇之品﹐甘艸乃去毒之劑﹐而馬尿化鱉之聖藥也﹐故用之隨手而效耳。此則奇病而用奇藥也。

人有生鳥鵲於頭上臂上﹐外有皮一層包之﹐或如癅狀﹐或不如癅﹐而皮膚髙起一塊者﹐內作鳥鵲之聲﹐逢天明則啼﹐逢陰雨則叫﹐逢饑寒則痛疼﹐百藥不效。必須用刀割破其皮﹐則鳥鵲難以藏形﹐乃破孔而出﹐宛似鳥鵲﹐但無羽毛耳。鳥鵲出孔之後﹐以前生肌散敷之﹐外加神膏﹐三日後依然生合。乃人不敬神道而戲弄之耳。此病予見之數次矣。扁鵲之治﹐華佗之醫﹐皆我教之也。

如人徧身生疙疽﹐或內如核塊﹐或外似蘑菇﹐香蕈﹐木耳之狀者﹐乃濕熱而生也﹐數年之後﹐必然破孔出血而死。當先用外藥洗之﹐後用湯藥消之則愈。外浴洗方﹐蒼耳子艸一斤﹐荊芥三兩﹐苦參三兩﹐白芷三兩﹐水一大鍋﹐煎湯傾在浴盆內﹐外用席圍而遮之﹐熱則燻﹐溫則洗﹐洗至水冷而止。﹝批﹞消濕湯。﹞三日後﹐乃用煎方。白術五錢﹐薏仁一兩﹐芡實五錢﹐人參一兩﹐茵陳三錢﹐白芥子三錢﹐半夏三錢﹐澤瀉三錢﹐附子一錢﹐黃芩三錢﹐水煎服。﹝批﹞紅黃霹靂散。﹞一連十劑﹐自然全消無蹤矣﹐外邊亦無不消也。

如人有腹中髙碩﹐宛似坐胎者﹐形容憔悻﹐面目瘦黑﹐骨榦毛枯﹐此乃鬼胎也。方用紅花半斤﹐大黃五錢﹐雷丸三錢﹐水煎服。傾盆瀉出血塊如雞肝者數百片而愈﹐後乃用六君子湯調治之﹐自然復元。此等之病﹐乃婦人淫心忽起﹐有物以憑之﹐才生此癥。無論室女出嫁之人﹐生此病者﹐邪之所湊﹐其气必虛﹐況又起淫心﹐有不邪以親邪者乎。方中妙在用紅花爲君﹐又用至半斤﹐則血行難止﹐有躍躍自動之貌。又加以大黃走而不守之味﹐則雷丸蕩邪之物﹐自然功成之速也。

如人有頭角生瘡﹐當日卽頭重如山﹐第二日卽變靑紫﹐第三日靑至身上卽死。此乃毒瓦斯攻心而死也。此病多得之好喫春藥。蓋春藥之類﹑不過一丸﹐食之卽彊陽善戰﹐非用大熱之藥﹐何能致此。世間大熱之藥﹐無過附子與陽起石之類是也。二味俱有大毒﹐且陽起石必須火而後入藥﹐是燥幹之極﹐自然克我津液。況窮工極巧於婦女博歡﹐則筋骸气血俱動﹐久戰之後﹐必大泄盡情﹐水去而火益熾矣。久之貪歡﹐必然結成大毒﹐火气炎上﹐所以多發在頭角太陽之部位也。初起之時﹐若頭重如山﹐便是此惡癥。急不待時﹐速以金銀花一斤煎湯﹐飲之數十碗﹐可少解其毒﹐可保性命之不亡﹐而終不能免其瘡口之潰爛也。

再用金銀花三兩﹐當歸二兩。生甘艸一兩﹐元參三兩﹑煎湯。日用一劑﹐七日仍服。瘡口始能收斂而愈。

此種病世間最多﹐而人最不肯忌服春藥也﹐痛哉。腳大指生疽﹐亦多不救﹐亦可以此法治之。

張公曰﹕有人腳板下忽生二指﹐痛不可忍者﹐乃濕熱之气結成﹐觸犯神之故。方用硼砂一分﹐瓦蔥一兩﹐冰片三分﹐人參一錢﹐爲末。﹝批﹞消指散。﹞以刀輕刺出血﹐刺在生出指上﹐實時出水﹐敷星星在血流之處﹐隨出隨糝﹐以血盡爲度。流三日不流水矣﹐而痛亦少止。再用人參三錢。白術五錢﹐生甘艸三錢﹐牛膝二錢﹐萆三錢﹑薏仁一兩﹐半夏一錢﹐白芥子三錢﹐水煎服。﹝批﹞化水湯﹞。四劑可全愈﹐而指盡化爲水矣。外用一天師膏藥﹐加生肌散敷之卽愈矣。

如人有背上忽然疼痛﹐裂開一縫﹐竄出蛇一條﹐長二尺者﹐頗善跳躍。予親手治之而驗。其癥必先背脊疼甚﹐而又無腫塊﹐久則腫矣﹐長有一尺許一條﹐直似立在脊上。予乃用刀輕輕破其皮而蛇忽跳出﹐其人驚絕。予乃用人參一兩﹐半夏三錢﹐南星三錢﹐附子一錢﹐治之忽蘇。生肌散敷其患處而愈。予問其何故而背忽痛耶。彼人云﹕我至一廟﹐見塑一女娘﹐甚覺美麗非常﹐偶興雲雨之思﹐頓起脊背之痛﹐今三月以來﹐痛不可忍。若有蛇鉆毒刺光景。余心疑似生怪物見其人又健壯﹐故用刀刺開皮肉﹐不意蛇出﹐而人竟死也。予隨甩三生飲救之而愈。可立醫案﹐以見病之奇而神道之不可玩也。

又有七孔流血者﹐亦腎虛熱也。用六味地黃湯加麥冬三錢﹐五味子一錢﹐骨碎補一錢治之。

天師曰﹕如人有足上忽毛孔標血如一綫者﹐流而不止卽死。急以米醋三升﹐煮滚熱﹐以兩足浸之﹐卽止血。﹝批﹞杜隙湯。﹞後用人參一兩﹐當歸三兩﹐穿山甲一片﹐火炒爲末﹐煎參歸湯﹐以穿山甲末調之而飲﹐卽不再發。此癥乃酒色不禁﹐恣意縱欲所致﹐世上人多有之。方書不載﹐今因陳子之問﹐而立一奇方也。凡有皮毛中出血者﹐俱以此方救之﹐無不神效。臍中出血﹐亦是奇癥﹐然法不同﹐用六味湯加骨碎補─錢。飲之卽愈。如齒上出血﹐亦以此方投治。蓋臍﹑齒亦俱是腎經之位﹑而出血皆是腎火之外越也。六味湯滋其水﹐則火自息焰矣。骨碎補專能止竅補骨中之漏者也﹐故加入相宜耳。

如人有覺腸胃中癢而無處扒搔者﹐只覺置身無地。此乃火鬱結而不散之故﹐法當用表散之藥。方用柴胡三錢﹐白芍一兩﹐甘艸二錢﹑炒梔子三錢。天花粉三錢﹐水煎服卽愈。﹝批﹞化癢湯。﹞

如有人先徧身發癢﹐以錐刺之少已。再癢﹐以刀割之快甚。少頃又癢甚﹐以刀割之覺疼﹐必流血不已﹐以鍛石上之﹐則血止而癢作。又以刀割之﹐又流血﹐又以鍛石止之﹐止之又癢。勢必割至體無完膚而後止。此乃冤鬼索命之報也﹐無法可救。我憫世人不知作惡誤犯者亦有之﹐余今酌定一方救之。方用人參一兩﹐當歸三兩﹑荊芥三錢﹐水煎服。﹝批﹞救割全生湯。﹞貧者無力買參﹐則用黃二兩代之。服此藥三劑必救。而癢止痛亦平。但須對天盟誓﹐萬勿作犯法之事﹐有冤讎者﹐爲之懺經禮佛﹐庶幾不再發。

否則﹐發不能再救。

如人有皮膚手足之間如蚯蚓唱歌者﹐此乃水濕生虫也。方用蚯蚓糞﹐敷於患處卽止鳴﹐以水調塗之﹐濃一寸可也。鳴止﹐再用煎湯。方用白術五錢﹐薏仁一兩﹐芡實一兩﹐生甘艸三錢﹐黃芩二錢。附子三分﹐防風五分﹐水煎服卽愈。此治濕則虫無以養﹐況又有生甘艸以解毒化虫﹐防風去風而逐瘀﹐附子斬關而搗邪﹐所以奏功如神也。

如有人臂上忽生頭一个﹐眼耳口鼻俱全﹐且能呼人姓名﹐此乃債主索負之鬼結成此奇病也。方用人參半斤﹐貝母三兩﹐白芥子三兩﹐茯苓三兩﹐白術五兩﹐生甘艸三兩﹐白礬二兩﹐半夏二兩﹐靑鹽三兩﹐各爲末﹐米飯爲丸。每日早晚白滚水送下各五錢﹐自然漸漸縮小而愈﹐病奇而方神也。此癥初起之時﹐必然臂痛發癢﹐以手搔之﹐漸漸長大﹐久則漸漸露形﹐大如茶鐘﹐但無頭髮須眉而已。如用刀割之﹐立刻死亡不救。服吾藥後﹐亦以懺經念佛爲妙。

如人舌吐出不肯收進﹐乃陽火盛彊之故。以冰片少許﹐點之卽收。﹝批﹞收舌散。﹞後用黃連三錢﹐人參三錢。菖蒲一錢﹐柴胡一錢﹐白芍三錢﹐水煎服﹐二劑可也。

如人舌縮入喉嚨﹐不能語言者﹐乃寒气結於胸腹之故。急用附子一錢﹐人參三錢﹐白術五錢﹐肉桂一錢﹐漧薑一錢治之﹐則舌自舒矣。

如人舌出血如泉者﹐乃心火旺極﹐血不藏經也。當用六味地黃湯加槐花三錢﹐飲之立愈。

有人唇上生瘡﹐久則瘡口出齒牙於唇上者﹐乃七情憂鬱﹐火動生齒﹐奇癥也。方用柴胡三錢﹐白芍三錢﹐黃連一錢﹐當歸三錢﹐川芎一錢﹐生地三錢﹐黃芩一錢﹐天花粉二錢﹐白果十个﹐水煎服。外用冰片一分﹐僵蠶末一錢﹐黃柏炒爲末三錢﹐糝之自消齒矣。

人掌中忽髙起一寸﹐不痛不癢﹐此乃陽明經之火不散而郁於手也。論理該痛癢﹐而今不痛癢﹐不特火郁於腠理﹐而且水壅於皮毛也﹐法當用外藥消之。蓋陽明之火盛﹐必然作渴﹐引飲不休。今又不渴﹐是胃中之火盡散﹐而流毒手掌中。必其人是陽明之火盛﹐手按於牀席之上﹐作意行房﹐過於用力﹐使掌上之气血不行﹐久而突突而髙也。不痛不癢﹐乃成死肉矣。方用附子一个煎湯﹐以手漬之﹐至涼而止。如是者十日﹐必然作痛﹐再漬必然作癢﹐又漬而髙者平矣。蓋附子大熱之物﹔無經不入﹐𨿽用外漬﹐無不內入也。

倘以附子作湯飲之﹑則周身俱熱﹐又引動胃火﹐掌肉不消而內癥蜂起﹐予所以外治而愈也。或附子湯中﹐再加輕粉一分。引入骨髓﹐更爲奇效耳。

有人鼻大如拳﹐疼痛欲死﹐此乃肺經之火熱壅於鼻而不得泄。法當淸其肺中之邪﹐去其鼻間之火可也。方用黃芩三錢﹐甘艸三錢﹐桔梗五錢﹐紫菀二錢。百部一錢﹐天門冬五錢﹐麥冬三錢。蘇葉一錢﹐天花粉三錢﹐水煎服﹐﹝批﹞解壅湯。﹞四劑自消。此方全在羣入肺經﹐以去其火邪﹐又何壅腫之不消耶。此奇病而以常法治之者也。

男子乳房﹐忽然壅腫如婦人之狀﹐捫之痛欲死﹐經歲經年不效者﹐乃陽明之毒瓦斯結於乳房之間也。然此毒非瘡毒﹐乃痰毒也。若瘡毒﹐不能經久﹐必然外潰。今經歲經年壅腫如故﹐非痰毒而何﹖法當消其痰﹐通其瘀﹐自然奏功如響矣。

方用金銀花一兩。蒲公英一兩﹐天花粉五錢﹐白芥子五錢﹐附子一錢﹐柴胡二錢﹐白芍三錢﹐通艸三錢﹐木通一錢﹐炒梔子三錢﹐茯苓三錢﹐水煎服。﹝批﹞化聖通滯湯。﹞此方妙在金銀花與蒲公英直入陽明之經﹐又得淸痰通滯之藥爲佐﹐附子引經﹐單刀直入﹐無堅不破﹐又何患痰結之不消。或疑附子大熱﹐諸痛皆屬於火﹐似不可用。殊不知非附子不能入於至堅之內。況又有梔子﹑芍藥之酸寒﹐𨿽附子大熱﹐亦解其性之烈矣﹐又何疑於過熱哉。

人腳板中﹐色紅如火﹐不可落地﹐又非痰毒﹐終歲經年不愈。此病亦因人用熱藥﹐立而行房﹐火聚於腳心而不散﹐故經歲經年不愈也。法當用內藥消之﹐若作外治﹐必然爛去腳板。方用熟地三兩﹐山茱萸五錢﹐北五味三錢﹐麥冬一兩﹐元參一兩﹐沙參一兩﹐丹皮三錢﹐甘菊花五錢﹐牛膝三錢。

金釵石斛一兩﹐茯苓五錢﹐澤瀉三錢﹐車前子三錢﹐萆二錢﹐水煎服。﹝批﹞祛火丹﹞。十劑消﹐二十劑全愈。然須忌房事三月﹐否則必發﹐發則死矣。愼之哉。

人有手足脫下﹐而人仍不死之癥﹐此乃傷寒之時口渴﹐過飲涼水﹐以救一時之渴﹐孰知水停腹內﹐不能一時分消﹐遂至四肢受病﹐气血不行﹐久而手足先爛。手指與腳指墮落。或腳指墮落之後﹐又爛腳板﹐久之連腳板一齊墮落矣﹐若有傷寒口渴﹐過飲涼水者﹐愈後倘手足指出水者﹐急用吾方﹐可救指節腳板之墮落也。方用薏仁三兩﹐茯苓二兩﹑肉桂一錢﹐白術一兩﹐車前子五錢﹐水煎服。一連十劑﹐小便大利﹐而手腳不出水矣﹐永無後患﹐不必多服。

更有人手指甲盡行脫下﹐不痛不癢﹐此乃腎經火虛﹐又於行房之後﹐以涼水洗手﹐遂成此病。方用六味湯加柴胡﹐白芍。骨碎補治之而愈。

有人指縫流血不止﹐有虫如蜉蝣之小﹐鉆出少頃﹐卽能飛去﹐此癥乃濕熱生虫也。然何故生虫而能飛耶﹖蓋不止濕熱﹐而又帶風邪也。凡虫感風者﹐俱有羽翼能飛﹐安在人身得風之气﹐轉不能飛也。方用茯苓三錢﹐黃五錢﹐當歸三錢﹐白芍三錢﹐生甘艸三錢﹐人參一錢﹐柴胡一錢﹐荊芥一錢﹐熟地五錢﹐川芎一錢。白術三錢﹐薏仁五錢﹐水煎服。此方之妙﹐全不去殺虫﹐而但補其气血﹐而佐之去濕去風。

人身气血和﹐自不生虫。補气血之和﹐則虫自無藏身之窟﹐況又逐水消風﹐虫更從何處生活耶﹐此方之所以平而奇也。服四劑則血不流﹐而虫不出。再服四劑﹐手指完好如初矣。

人有喉患大腫﹐又非癭癅﹔忽痛忽不痛﹐外現五色之紋﹑中按之半空半實﹐此乃痰病結成﹐似癅非癅﹐似癭非癭也。方用海藻三錢﹐半夏三錢﹐白芥子三錢﹐貝母三錢﹐南星三錢﹐人參三錢﹐茯苓五錢﹐昆布一錢﹐附子一分﹐桔梗三錢﹐甘艸一錢﹐水煎服。此方乃消上焦之痰﹐聖藥也。又有海藻﹑昆布﹐以去其癭癅之外像﹐消其五色之奇紋。妙在消痰而仍不損气﹐則胃气健而痰易化也。一劑知﹐二劑消大半﹐三劑。則全消﹐四劑永不再發﹐此方兼可治癭癥﹐神效。

人有臍口忽長出二寸﹐似蛇尾伏﹐而又非蛇﹐不痛不癢﹐此乃祟也。然亦因任帶之脈痰气壅滯﹐遂結成此異病也。人世之間﹐忽生此病﹐必有難諭之災。蓋人身而現蛇龜之象﹐其家必然敗落﹐而時運亦未必興隆也。法當以硼砂一分﹐白芷一錢﹐雄黃一錢﹐冰片一分﹐麝香一分﹐兒茶二錢﹐各爲末。將其尾刺出血﹐必然昏暈欲死﹐急以藥點之﹐立刻化爲黑水急用白芷三錢﹐煎湯服之而愈。倘不愈﹐則聽之﹐不可再治。

蓋妖旺非藥能去之。非前世之冤家﹐卽今生之妖孽也。

人有糞門內拖出一條﹐似蛇非蛇﹐或進或出﹐便糞之時﹐又安然無礙﹐此乃大腸濕熱之極﹐生此怪物﹐長於直腸之間﹐非蛇也﹐乃肉也﹐但伸縮如意﹐又似乎蛇。法當內用湯藥。外用點藥﹐自然消化矣。

內用當歸一兩﹐白芍一兩﹐枳殼一錢﹐檳榔一錢﹔蘿卜子三錢﹐地楡五錢﹐大黃一錢﹐水煎﹐飯前服之。﹝批﹞逐邪殺蛇丹。﹞二劑後﹐外用冰片點之。失用木耳一兩﹑煎湯洗之﹐洗後將冰片一分﹐研末而掃﹐掃盡卽縮進而愈﹐神驗。

亦有人糞門生虫﹐奇癢萬狀﹐似人之勢進出而後快者。此乃幼時爲人戲耍﹐乘風而入之﹐以見此怪癥也。以蜜煎成爲勢一條﹐用蛇牀子三錢﹐生甘艸一錢﹐楝樹根三錢﹐各爲細末﹐同煉在蜜內﹐導入糞門﹐聽其自化。一條卽止癢而愈﹐神方也。

人有小便中溺五色之石﹐未溺之前痛甚﹐已溺之後﹐少覺寬快﹐此卽石淋也。交感之後入水﹐或入水之後交感﹐皆有此癥。方用熟地三兩﹐茯苓五兩﹐薏仁五兩﹐車前子五兩﹐山茱萸三兩﹐靑鹽一兩﹐骨碎補二兩﹐澤瀉三兩﹐麥冬五兩﹐芡實八兩﹐肉桂三錢﹐各爲末﹐蜜爲丸。早晚白滚水吞下各一兩﹐﹝批﹞消石神丹。﹞十日必無溺石之苦矣。此癥成之最苦﹐欲溺而不溺﹐不溺而又欲溺﹐尿管中痛如刀割﹐用盡气力﹐止溺一塊﹐其聲錚然﹐見水不化﹐及膀胱之火熬煎而成此異病也。其色或紅或白﹐或黃或靑或黑不一﹐總皆水郁而火煎之也。此方之妙﹐全不去治石淋﹐而轉去補腎水之不足。水足而火自消﹐火消而水自化﹐其中有奧妙之旨也。倘治膀胱﹐則气不能出﹐又何以化水哉。

人有腳肚之上忽長一大肉塊﹐如癅非癅﹐如肉非肉﹐按之痛欲死﹐此乃脾經濕气結成此塊﹐而中又帶火不消﹐故手不可按﹐按而痛欲死也。法宜峻補脾气﹐而分消其濕爲是。然而外長怪狀﹐若在內一時消之﹐恐不易得。當用內外夾攻之法﹐自然手到病除。內服方﹕用白術一兩﹐茯苓三錢﹐薏仁一兩﹐芡實一兩﹐澤瀉五錢﹐肉桂五分﹐車前子三錢﹐人參三錢﹐牛膝二錢﹐萆三錢﹐白礬三錢﹐陳皮二錢﹐白芥子三錢﹐半復二錢﹐水煎服。﹝批﹞消濕化怪湯。﹞二劑後﹐用蚯蚓糞一兩﹑炒﹐水銀一錢﹐冰片五分﹐硼砂一分﹐黃柏五錢﹐炒﹐兒茶三錢﹐麝香五分﹐各爲細末。研至不見水銀爲度﹐將此藥末用醋調成膏﹐敷在患處。﹝批﹞消塊神丹。﹞一日卽全消矣﹐神效之極也。此膏可治凡有塊者﹐以此內外治之﹐無不效應如響。

人腰間忽長一條肉痕﹐如帶圍至臍間﹐不痛不癢﹐久之飲食少進﹐气血枯槁。此乃腎經與帶脈不和﹐又過於行房﹐盡情縱送﹐乃得此疾。久之帶脈气衰﹐血亦漸耗﹐顏色黯然﹐𨿽無大病﹐而病實篤也。法當峻補腎水﹐而兼外帶脈﹐自然身壯而形消。熟地一斤﹐山萸肉一斤﹐杜仲半斤﹐山藥半斤﹐白術一斤。破故紙三兩﹐白果肉三兩﹐炒﹐當歸三兩﹐白芍六兩﹐車前子三兩﹐各爲末﹐蜜爲丸。每日早晚各服一兩。﹝批﹞滅痕丹。﹞十日後﹐覺腰輕。再服十日﹐其肉淺淡。再服全消﹐不須二料也。然必須忌房事者三月﹐否則無效。此方乃純補腎經﹐而少兼任﹑帶脈也。任﹑帶之病﹐而用任﹑帶之藥﹐何愁不建功哉。

有人眼內長肉二條﹐長一寸﹐如綫香之粗﹐觸出於眼外﹐此乃崇也。𨿽是肝膽之火﹐無崇則不能長此異肉。法當藥點之。冰片一分﹐黃連一分﹐硼砂半分﹐甘艸一分﹐各爲細末﹐無聲爲度。用人乳調少許﹐點肉尖上。﹝批﹞去刺全目丹。﹞覺眼珠火炮出﹐一時收入而愈。更須服煎藥﹐用白芍五錢﹐柴胡一錢﹐炒桅子三錢﹐甘艸一錢﹐白芥子三錢﹐茯苓三錢﹐陳皮一錢﹐白術三錢﹐水煎服。﹝批﹞舒郁全睛丹。﹞此方妙在舒肝膽之气﹐而又瀉其火與痰﹐則本源已探其驪珠﹐又何愁怪肉之重長耶。

人身忽長鱗於腹間脇上﹐此乃婦人居多﹐而男子亦間生焉。蓋孽龍多化人﹐與婦人交﹐卽成此癥。而男子與龍合。亦間生鱗甲也。此病速治爲妙﹐少遲則人必變爲龍矣。今先傳一方﹐用雷丸三錢﹐大黃三錢﹐白礬三錢﹐鐵衣三錢﹐雄黃三錢﹐研末﹐各爲末﹐棗肉爲丸。﹝批﹞黃雷丸。﹞凡得此病﹐酒送下三錢﹐立時便下如人精者一碗﹐胸中便覺開爽。再服三錢﹐則鱗甲盡落矣。遠公﹐吾傳術至此﹐非無意也汝將來救人不少﹐此方之妙﹐妙在雷丸無毒不散﹐而龍又最惡雄黃﹐故相濟而成功﹐又何疑哉。況各藥又皆去毒去水之品乎﹐此方之最神最奇者也。

此書無一癥不全﹐無一論不備﹐眞天地之奇寶﹐軒岐之精髓也。善用之﹐成醫之聖﹐豈但良醫而已哉。願遠公晨夕研窮﹐以造於出神入化耳。呂道人又書。

華君曰﹕奇病尙有數癥未全﹐我今盡傳無隱。人手上皮上現蛇形一條﹐痛不可忍。此蛇乘人之睡﹐而作交感於人身﹐乃生此怪病。服湯藥不效。以刀刺之﹐出血如墨汁﹐外用白芷爲末﹐糝之少愈。明日又刺﹐血如前﹐又以白芷末糝之﹐二次化去其形。先刺頭﹐後刺尾﹐不可亂也。

尙有一癥更奇﹐喉中似有物行動﹐吐痰則痛更甚﹐身上皮膚開裂﹐有水流出﹐目紅腫而又不痛﹐足如斗腫而又可行﹐眞絕世不見之癥。此乃人食生菜﹐有娛蚣在葉上。不知而食之﹐乃生蜈蚣於胃口之上﹐入胃則胃痛﹐上喉則喉痛﹐饑則痛更甚也。方用雞一隻﹐煮熟﹐五香調治﹐芬馥之气逼人﹐乘人睡熟﹐將雞列在病患口邊﹐則蜈蚣自然外走。倘有蜈蚣走出﹐立時拿住﹐不許其仍進口中。或一條﹐或數條不等﹐出盡自愈。大約喉間無物走動﹐則無娛蚣矣。然後以生甘艸三錢﹐薏仁一兩﹐茯苓三兩﹐白芍五錢﹐當歸一兩﹐黃一兩﹐防風五分﹐荊芥一錢﹐陳皮一錢﹐水煎。﹝批﹞全膚湯﹞。服十劑﹐則皮膚之裂自愈﹐而雙足如斗亦消矣。蓋蜈蚣在上焦﹐非藥食能殺。因藥下喉﹐卽至胃中﹐而娛蚣卻在胃口之上﹐故不能殺之也。所以引其外出﹐然後以藥調治其气血自愈。皮膚開裂者﹐乃蜈蚣毒瓦斯盆踞肺邊﹐肺主皮毛﹐故皮膚開裂。兩足如斗﹐足乃腎之部位﹐肺居上﹐爲腎之母﹐母病則予亦病。然腎水終是不乏﹐而毒瓦斯畱於腎部﹐故足之皮大而浮﹐非骨之病也﹐所以能走耳。眼屬肝﹐肝受肺气之毒燻蒸而紅腫矣。更有奇癥﹐人有胃脘不時作痛﹐遇饑更甚﹐尢畏大寒﹐日日作楚。予以大蒜三兩﹐搗汁灌之﹐忽吐蛇一條﹐長三尺而愈。蓋蛇最畏蒜气﹐此予親手治人者。

更有人忽頭面腫如斗大﹐看人小如三寸﹐飲食不思﹐呻吟如睡﹐此痰也。﹝批﹞天師曰﹕此亦邪气憑之迫。﹞用瓜蒂散吐之﹐而頭目之腫消。又吐之﹐而見人如故矣。後用人參﹑白術各三錢﹐茯苓三錢﹐甘艸一錢﹐陳皮五分﹐半夏三錢﹐水煎服﹐三劑愈。

更治陳登之病﹐中心悶甚﹐面赤不能飲食。予謂有虫在胸中﹐必得之食腥也。以半夏三錢﹐瓜蒂七个﹐甘艸三錢﹐黃連一錢﹐陳皮一錢﹐人參三錢吐之。﹝批﹞加味瓜蒂散。﹞吐虫三升﹐皆赤頭而尾如魚。

予謂能斷酒色﹐可長愈﹐否則﹐三年後必病飽滿而死。登不聽吾言﹐三年果死。

相傳﹕華眞人治一人﹐被犬咬其足指﹐隨長一塊﹐痛癢不可當。謂疼者有鍼十个﹐癢者有黑白棋子二枚。以刀割開取之。果然否﹖眞人云﹕並無此事﹐後人附會之也。更治一人﹐耳內忽長肉一條﹐手不可近﹐色紅帶紫。予曰﹕此腎火騰燒於耳也。用硼砂一分﹐冰片一分點之﹐立化爲水。後用六味地黃丸。大料飲之﹐服二料全愈。

張公曰﹕人大腿腫痛﹐堅硬如石﹐痛苦異常﹐欲以繩系足﹐髙懸梁上。其疼乃止。放下疼卽如砍﹐腿中大響一聲﹐前腫卽移大臀之上﹐腫如巴斗﹐不可著席﹐將布兜之懸掛﹐其疼乃可﹐此亦崇憑之也。方用生甘艸一兩﹐白芍三兩﹐水煎服。蓋生甘艸專瀉毒瓦斯。白芍平肝木以止痛也﹐痛止則腫可消﹐毒出則崇可杜也。

人有心窩外忽然生瘡如碗大﹐變成數口﹐能作人聲叫喊此乃憂鬱不舒﹐而崇憑之也。用生甘艸三兩﹐人參五錢﹐白礬三錢﹐茯神三錢﹐金銀花三兩﹐水煎服﹐卽安不鳴矣﹐再用二劑卽愈。蓋甘艸消毒﹐人參﹑茯神以安其心﹐白礬以止其鳴﹐金銀花以解其火熱﹐故易於奏功也。

卷四﹝禦集﹞

平治法

論气虛﹑血虛﹑腎虛﹑胃虛﹑脾虛諸用藥方

天師曰﹕平治者﹐平常之病﹐用平常之法也。气虛者﹐用六君子﹑四君子湯。血虛者﹐用四物湯。腎虛無火者﹐用八味湯﹕腎虛有火者﹐用六味地黃湯。肺虛者﹐用生脈散。心虛者﹐用歸脾湯或天王補心丹。肝虛者﹐用建中湯。胃虛者﹐用四君子湯。脾虛者﹐用補中益气湯。郁癥﹐用逍遙散。傷風﹐用小柴胡湯或參蘇飲。有熱者﹐用二黃湯。胃熱甚者﹐用竹葉石膏湯。諸如此類﹐俱可以平常法治之﹐何必出奇眩異哉﹐此平治之宜知也。

卷四﹝禦集﹞

奇治法

論單味治病

天師曰﹕奇治者﹐可以一味而成功﹐不必更借重二味也﹐故曰奇治﹐非奇異之奇也。如吐病用瓜蒂散﹐止用瓜蒂一味足矣﹐不必再添別藥﹐反牽制其手也。如瀉病﹐止用車前子一兩飲之﹐卽止水瀉是也﹐不必更加別藥﹐以分消之也。又如气脫﹑吐血等癥﹐止要一味獨參湯治之是也。又如腰痛不能俯仰﹐用白術四兩﹐酒二碗﹐水二碗﹐煎湯飲之﹐卽止疼痛﹐不必更加他藥也。﹝批﹞利腰散。﹞蓋瓜蒂專能上湧﹐若雜之他藥﹐反不能透矣。譬如人善跳躍﹐一人牽扯其身﹐轉不自如。車前子性滑而能分水谷﹐倘兼附之他藥﹐又如人善入水者﹐一人牽其足﹐則反下沈。人參善能補气﹐接續於無何有之鄕﹐加之別藥﹐則因循宛轉。所以可以專用﹐而不可以雙用也﹐此奇治之宜知者。

卷四﹝禦集﹞

偶治法

論雙味治病

天師曰﹕偶治者﹐方中不能一味奏功﹐乃用二味兼而治之也。如吐血用當歸﹑黃之類﹕中寒用附子﹑人參之類﹔中熱用元參﹑麥冬之類是也。夫吐血則必血虛﹐用當歸一味以補血足矣﹐何以又佐之黃也。蓋血乃有形之物﹐不能速生﹐必得气旺以生血﹐故必用黃以補其气也。夫中寒之癥﹐陰寒逼人﹐陽气外越﹐祛寒用附子足矣﹐必加之人參者何也。蓋元陽旣不歸合﹐則一綫之气在若存若亡之間﹐不急補其气﹐則元陽出走而不返矣﹐故必兼用人參﹐以挽回於絕續之頃也。夫中熱之癥﹐上焦火气彌漫﹐不用降火之品﹐何能救焚﹐似乎用元參以退其浮游之火足矣﹐何以加入麥冬。蓋胃火沸騰﹐則肺金自燥﹐胃口自救不暇﹐又何以取給以分潤肺金之气﹐故必用麥冬以潤之﹐則肺足以自養﹐不藉胃土之奉膳﹐則胃土足以自資﹐而火自然可息。此皆偶治之妙法﹐誰能知奧耶。

舉三方可通其餘﹐至於三之四之﹐至於十之外。均可於偶方之法廣悟也。

卷四﹝禦集﹞

形治法

論目痛頭痛手痛腳痛

天師曰﹕形治者﹐四肢頭面有形可據而治之也。如見其目痛則治目﹐見其頭痛則治頭﹐見其手痛則治手﹐見其腳痛則治腳也。其病見之形象﹐何必求之於無形﹐此形治之宜審也。審何經之病﹐用何經之藥﹐自然效應。如手之麻木﹐乃气虛而風濕中之。必須用手經之藥引入手中﹐而去風去濕之藥始能有效﹐否則﹐亦甚無益。倘捨外形之可據﹐而求內象之無端。無怪其不相入也。方用白術五錢﹐防風五分﹐黃五錢﹐人參二錢﹐陳皮五分﹐甘艸一錢﹐桂枝五分﹐水煎服。﹝批﹞逐風湯。﹞方中黃﹑人參﹑白術﹐俱補气去濕之藥﹐防風乃去風之品﹐然必得桂枝﹐始能入於手經也。經絡旣淸﹐自然奏功。舉一而可類推﹐願人審諸。

張公曰﹕天師太略﹐予補一二可也。腳痛之癥最多﹐而最難治。蓋腳乃人身之下流﹐水濕之气一犯﹐則停蓄不肯去﹐須提其气﹐而水濕之气始可散也。今人動以五苓散治濕﹐亦是正經﹐然終不能上升而盡去其濕也。予今立一方﹐可以通治濕气之侵腳者。方用人參﹐白術各三錢﹐黃一兩﹐防風一錢﹐肉桂一錢﹐薏仁五錢﹐芡實五錢﹐陳皮五分﹐柴胡一錢﹐白芍五錢﹐半夏二錢﹐水煎服。﹝批﹞升气去濕湯。﹞此方乃去濕之神劑。防風用於黃之中﹐已足提气而去濕﹐又助之柴胡以舒气﹐則气更升騰﹐气升則水亦隨之而入於脾矣。方中又有白術﹑芡實﹑薏仁﹐俱是去水去濕之聖藥。有不奏功如響者乎。凡有濕病﹐幸以此方治之。

目之紅腫也﹐乃風火入於肝膽之中。濕气不散﹐合而成之也。初起之時﹐卽用舒肝舒膽之藥﹐而加之去濕散火之品﹐自然手到功成。無如人止知散邪﹐而不知合治之法﹐所以壅結而不能速效﹐少不愼疾﹐或解郁於房闈﹐或畱情於聲色﹐或冒觸於風寒﹐遂變成爛眼流淚之癥﹐甚則肉扳睛有之。吾今定一方﹐卽於初起之三五日內﹑連服二劑﹐卽便立愈。方用柴胡三錢﹐白芍三錢﹐白蒺藜三錢﹐甘菊花二錢﹐半夏三錢﹐白術五錢﹐荊芥一錢﹐甘艸一錢﹐艸決明一錢﹐水煎服。﹝批﹞淸目散。﹞一劑輕﹐二劑愈。有熱者﹐加梔子三錢﹐無熱者不必加入。此方之妙在火﹑風﹑濕同治﹐而又佐之治目之品﹐所以藥入口而目卽愈也。其餘有形之治﹐可以類推。

卷四﹝禦集﹞

气治法

論气逆痰滯論气虛痰多气虛痰寒气虛痰熱

天師曰﹕气治者﹐气病實多﹐吾亦舉其大者言之﹐如气逆痰滯是也。夫痰之滯﹐非痰之故﹐乃气之滯也。苟不利气﹐而惟治痰﹐吾未見痰去而病消也。方用人參一錢﹐白術二錢﹐茯苓三錢﹐陳皮一錢﹐天花粉一錢﹐白芥子一錢﹐神曲一錢﹐蘇子一錢﹐豆蔻三粒﹐水煎服。﹝批﹞順气活痰湯。﹞此方之妙﹐在治痰之中。而先理气﹐气順則痰活﹐气順則濕流通﹐而痰且不生矣。此气治之宜知﹐可卽一方﹐而悟滯气之法。

張公曰﹕气治法甚多﹐天師方甚略﹐吾再傳二方。可以悟治法矣。气虛痰多之癥﹐痰多本是濕也﹐而治痰之法﹐又不可徒去其濕﹐必須補气爲先﹐而佐以消痰之品。方用人參三錢﹐茯苓三錢﹐薏仁五錢﹐半夏三錢﹐神曲一錢﹐陳皮一錢﹐甘艸一錢﹐水煎服。﹝批﹞助气消痰湯﹞。此方𨿽有半夏﹑陳皮消痰﹐然而不多用人參﹐則痰從何消。有人參以助气﹐有薏仁﹑茯苓之類﹐自能健脾以去濕﹐濕去而痰自除矣﹐此气治之一法也。

更有气虛痰寒者﹐卽用前方﹐加肉桂三錢﹐漧薑五分足矣。

有气虛痰熱者﹐不可用此方。當用麥冬三錢﹐天花粉一錢﹐甘艸一錢﹐陳皮一錢﹐白芥子一錢﹐茯苓二錢﹐神曲三分﹐白芍三錢﹐當歸三錢﹐水煎服。﹝批﹞淸火消痰湯。﹞此方之妙在不燥而又是補气之劑﹐潤以化痰﹐痰去而气自足也。得此二方﹐則治气無難矣。

卷四﹝禦集﹞

暗治法

論兒門暗疾論產門生虫產門生瘡

天師曰﹕暗治者﹐乃人生暗疾而不可視之癥﹐最難治而最易治也。大約暗疾﹐婦人居其九﹐或生於兒門之外﹐或生於兒門之中﹐或生於乳上﹐或生於臍間﹐或生於糞門之旁﹐或生於金蓮之上﹐止可陳說﹐然猶有羞愧而不肯盡言者﹐止可意會而默思之也。患在身體之外者﹐必系瘡瘍。以瘡瘍前法治之﹐不再論也。

惟是兒門之內﹐不可不立一方﹐以傳行醫之暗治。大約兒門內之病﹐非癢則痛﹐吾言一方﹐俱可兼治﹐取效甚神。方用當歸一兩﹐梔子三錢。白芍五錢﹐柴胡一錢﹐茯苓五錢﹐楝樹根五分﹐水煎服。此方之妙﹐皆是平肝去濕之品﹐無論有火無火﹐有風有濕﹑俱奏奇功﹐正不必問其若何癢﹐若何痛﹐若何腫﹐若何爛﹐此暗治之必宜知者也。有痰﹐加白芥子一錢﹔有火﹐加黃芩一錢﹔有寒﹐加肉桂一錢﹐余不必加。

張公曰﹕何奇至此﹐吾不能測之矣。

華君曰﹕有二法未傳﹐我傳與遠公。產門內生虫﹐方用雞肝一副﹐以鍼刺無數孔﹐納入產門內﹐則虫俱入雞肝之內矣。三副全愈﹐不必添入藥味也。止要刺孔甚多﹐則虫有入路。三副後﹐用白芍五錢﹐當歸五錢﹐生甘艸三錢﹐炒桅子三錢﹐陳皮五分﹐澤瀉三錢﹐茯苓三錢﹐白術五錢﹐水煎服。﹝批﹞去濕化虫湯﹞。四劑不再發。

又方治產門外生瘡久不愈﹐神效。黃柏三錢﹐炒﹐爲末﹐輕粉五分﹐兒茶三錢﹐冰片五分﹐麝香三分﹐白薇三錢﹐炒﹐爲末﹐蚯蚓糞三錢﹐炒﹐鉛粉三錢﹐炒﹐乳香三錢﹐出油﹐潮腦三錢﹐各爲末﹐調勻。

以藥末糝口上﹐二日卽全愈﹐神效之極。兼可治各色之瘡。無不神效。

卷四﹝禦集﹞

明治法

論治瘡毒論頭面上瘡論身上手足瘡

天師曰﹕明示人之病癥﹐而不必暗治之也。如生毒在手面﹐或結毒在皮膚﹐或生於面上﹐或生於頰間是也。有瘡俱照前傳瘡毒之法消之﹐但不可如發背﹑肺癰重癥而治之也。我今再傳以治小瘡毒如神。方用金銀花一兩﹐當歸一兩﹐蒲公英一兩﹐生甘艸三錢﹐荊芥一錢﹐連翹一錢﹐水煎服。﹝批﹞消癰湯。﹞一劑輕﹐二劑消﹐三劑愈。此明治之妙法﹐人亦宜知之﹐不可忽也。頭上最不可用升藥﹐切記切記。下病宜升﹐而上病不宜升也。頭上病最宜用降火之藥。

張公曰﹕吾不能加一言。

華君曰﹕予尙有二方。一方頭面上瘡﹐用金銀花二兩﹐當歸一兩﹐川芎五錢。蒲公英三錢﹐生甘艸五錢﹐桔梗三錢﹐黃芩一錢﹐水煎服。﹝批﹞上消癰瘡散。﹞一劑輕﹐二劑全消﹐不必三劑。一方治身上手足之瘡疽﹐神效。金銀花三兩﹐當歸一兩﹐生甘艸三錢﹐蒲公英三錢﹐牛蒡子二錢﹐芙容葉七个﹐無葉時用梗三錢﹐天花粉五錢﹐水煎服。﹝批﹞消癰萬全湯。﹞一劑卽消﹐二劑全愈﹐神方也。與遠公方各異﹐不知何故。天師曰﹕二方俱神效﹐並傳可也。

卷五﹝書集﹞

久治法

論虛寒久治

天師曰﹕久治者﹐日久歲長而治之也。此乃寒虛之人﹐不可日斷藥餌﹐如參﹑苓﹐﹑術之類﹐日日煎飲始好﹐否則卽昏眩怔忡是也。方用人參一錢﹐白術二錢﹐黃二錢﹐茯苓二錢﹐甘艸五分﹐白芥子一錢﹐神曲五分﹐肉桂一分﹐麥冬二錢﹐北五味三分﹐蘇子五分﹐水煎服。﹝批﹞久道湯。﹞心不寧﹐加生棗仁一錢﹔不寐﹐加熟棗仁一錢﹐遠志一錢﹔飽悶﹐加白芍二錢﹔口渴﹐加當歸二錢﹐熟地三錢﹕夢遺﹐加芡實三錢﹐山藥三錢﹔飲食不開﹐加麥芽一錢﹐山楂三四粒﹔有痰﹐加半夏五分﹔咳嗽﹐加桔梗一錢﹕有浮游之火﹐加元參二錢﹔頭痛﹐加蔓荊子七分﹐或川芎一錢﹔有外感﹐加柴胡一錢﹔鼻塞﹐加蘇葉一錢﹐目痛﹐加柴胡一錢﹔心微痛﹐加桅子五分﹔脇痛﹐加芍藥一錢﹔腹痛﹐加肉桂三分﹐此久治之法。

張公曰﹕妙極。

卷五﹝書集﹞

暫治法

論傷風傷食傷暑傷濕

天師曰﹕暫治者﹐乃彊壯之人素不服藥﹐一朝得病﹐用藥暫治之也。如人外感傷寒﹐用傷寒專門治之﹐玆不再贅。

其餘傷風﹑傷食﹑傷暑﹑傷濕﹐俱可以暫治而愈。傷風則用柴胡三錢﹐荊芥一錢五分﹑白芍三錢﹐蒼術五分﹐茯苓二錢﹐炒梔子二錢﹐枳殼一錢。丹皮一錢﹐白芥子一錢﹐水煎服。﹝批﹞祛風散。﹞此方發散之藥𨿽重﹐然因其素不患病﹐則腠理必密﹐故以重劑散之。然方中有健脾之藥﹐正不必憂散藥之太重也。

如傷食作痛。胸腹飽悶塡脹﹐欲嘔而不得﹐方用白術三錢﹐枳殼二錢。山楂三十粒﹐麥芽三錢﹐半夏一錢﹐甘艸一錢﹐砂仁三粒﹐濃朴一錢﹐水煎服。﹝批﹞化食湯。﹞此方純是攻藥﹐而不至消气﹐妙用白術爲君﹐故不消气而轉能消食。然亦因其形壯體健而用之﹐倘體弱久病之人﹐不敢以此方投之。

傷暑者﹐乃暑气因其勞而感之﹐必非在髙堂內寢之中而得之也。方用香薷二錢。靑蒿五錢﹐石膏一錢﹐漧葛一錢﹐車前子一錢﹐茯苓三錢﹐白術一錢﹐濃朴一錢﹐陳皮一錢﹐甘艸一錢﹐水煎服。﹝批﹞解暑神奇丹。﹞此方純是解暑之藥﹐亦因其气壯而用之﹐气虛人最忌。

傷濕之癥﹐兩足浮腫﹐手按之必如泥﹐乃濕侵於脾也。急用茯苓五錢﹐豬苓三錢。白術三錢﹐澤瀉三錢﹐肉桂二分治之。亦因其體壯气盛而用之﹐倘气虛還須斟酌。此皆暫治之法。

卷五﹝書集﹞

遠治法

論中風臌脹痿癥食炭

天師曰﹕遠者﹐病得之年遠﹐而徐以治之也。如中風已經歲月﹐臌脹已經年許﹐痿癥而臥牀者三載﹐如癲癇食炭數年是也。此等之癥﹐臥牀旣久﹐起之最難卒效。然而治之得法﹐亦可起之於旦夕。如中風手足不仁﹐不能起立行步者﹐但得胃气之健﹐而手足不致反張﹐便足者﹐皆可起之。方用人參五兩﹐白術半斤﹐薏仁三兩﹐肉桂三錢﹐附子一錢﹐茯苓一兩﹐半夏一兩﹐南星三錢﹐水二十碗﹐煎四碗。﹝批﹞回生神丹。﹞

分作二次服﹐早晨服二碗﹐卽臥﹐上以綿被蓋之﹐令極熱﹐汗出如雨﹐任其口呼大熱﹐不可輕去其被﹐任其自幹。再用後二碗晚服﹐亦蓋之如前﹐不可輕去其被。一夜必將濕气冷汗盡行外出﹐三日可步履矣。後用八味地黃丸四料爲丸﹐服完﹐永不再發。

肢脹經年而不死者。必非水臌。水臌之癥﹐不能越於兩年﹐未有皮毛不流水而死者。今二三年不死﹐非水臌﹐乃气臌﹑血臌﹑食臌﹑虫臌也。但得小便利而胃口開者﹐俱可治。方用茯苓五兩﹔人參一兩﹐雷丸三錢﹐甘艸二錢﹐蘿卜子一兩﹑白術五錢﹐大黃一兩﹐附子一錢﹐水十碗﹐煎湯二碗。﹝批﹞消臌至神湯。﹞早服一碗﹐必然腹內雷鳴﹐少頃必下惡物滿桶﹐急拿出傾去﹐再換桶﹔卽以第二碗繼之﹐又大瀉大下﹐至黃昏而止﹐淡淡米飲湯飲之﹐不再瀉。然人弱極矣。方用人參一錢﹐茯苓五錢﹐薏仁一兩﹐山藥四錢﹐陳皮五分﹐白芥子一錢﹐水煎服。﹝批﹞回春健脾丹。﹞一劑卽愈。忌食鹽者一月﹐犯則無生機矣。先須斷明﹐然後用藥治之。

痿癥久不效者﹐陽明火燒盡腎水也。然能不死長存者何。蓋腎水𨿽涸﹐而肺金終得胃气以生之﹐肺金有气﹐必下生腎水﹐腎𨿽漧枯﹐終有露气﹐夜潤腎經﹐常有生機﹐故存而不死也。方用麥冬半斤﹐熟地一斤﹐元參七兩﹐五味子一兩。水二十碗﹐煎六碗。﹝批﹞起廢神丹。﹞早晨服三碗﹐下午服二碗﹐半夜服二碗﹐一連二日﹐必能坐起。後攺用熟地八兩﹐元參三兩﹐麥冬四兩﹐北五味三錢﹐山茱萸四錢﹐牛膝一兩。水十碗﹐煎二碗。﹝批﹞壯體丹。﹞早晨一碗。晚服一碗﹐十日卽能行步﹐一月卽平復如舊矣。蓋大滋其肺腎之水﹐則陽明之火不消而自消矣。

癲癇之癥﹐亦累歲經年而未愈﹐乃痰入於心竅之間而不能出。喜食炭者﹐蓋心火爲痰所迷﹐不得發泄﹐炭乃火之餘﹐與心火气味相投﹐病患食之﹐竟甘如飴也。方用人參一兩﹐南星三錢﹐鬼箭三錢﹐半夏二錢﹐附子一錢﹐肉桂一錢﹐柴胡三錢﹐白芍三錢﹐菖蒲二錢﹐丹砂末二錢。﹝批﹞啟迷奇效湯。﹞

先將前藥煎湯二碗﹐分作二服﹐將丹砂一半調入藥中﹐與病患服之。彼不肯服﹐卽以炭飴之﹐服了與汝炭喫﹐彼必欣然服之索炭也﹐不妨仍與之炭。第二服亦如前法﹐則彼不若前之欣然﹐當令人急灌之﹐不聽﹐不妨打之以動其怒气﹐怒則肝木火起以生心﹐反能去痰矣﹐皆絕妙奇法﹐世人未見未聞者﹐吾救世心切﹐不覺盡傳無隱。此皆遠治之法﹐最宜熟記。

張公曰﹔中風之有胃气﹐則脾健可知。但脾胃俱有根源﹐何難用藥。天師所用之藥﹐又是健脾之品﹐使脾一旺﹐則气益旺可知。气旺則濕自難畱。方中又全是去濕之藥﹐濕去則痰消。又有消痰之品﹐痰消則寒自失。而又有補火之劑﹐所以奏功也。然非大劑煎飲﹐則一土安能止汪洋之水﹐而重築其堤岸哉。

臌脹之癥﹐年久不死﹐原是可救﹐所以用下藥以成功﹐非土郁之中固有水積﹐若果水癥﹐早早死矣﹐安能三年之未死也。然而﹐𨿽非水癥。而水必有壅阻之病。方中仍用茯苓爲君﹐以雷丸﹑大黃爲佐﹐不治水而仍治水﹐所以奏功如神也。

痿癥久不死﹐𨿽是肺經之潤﹐亦由腎經之有根也。倘腎水無根﹐縱肺金有夜气之生﹐從何處生起﹐吾見立槁而已矣。惟其有根﹐所以不死。故用大劑補腎之品﹐因之而病愈﹐亦因其有根可救而救之也。

癲癇之病﹐𨿽時嘗食物﹐腸中有水谷之气﹐可以養生不死﹐亦其心之不死也。倘心早死﹐卽無病之人﹐食穀亦亡。況有癲癇之癥﹐吾見其早亡﹐不能待於今日。惟其中心不死﹐不過胃痰有礙﹐一時癲癇﹐其脾胃猶有生气也。故用人參以治心﹐加附子﹑菖蒲﹑肉桂溫中以祛邪﹐加柴胡舒肝平木﹐加南星﹑鬼箭﹑半夏逐痰蕩邪﹐加丹砂定魂鎭魄﹐自然邪气少而正气多也。皆天師未言﹐而予發其奧妙如此。方則天師至神至奇﹐予不能贊一辭也。

華君曰﹕予無此之多﹐各有小異﹐不必盡言﹑只言異處可也。臌脹方不同﹐傳余之方﹐乃用甘遂三錢﹐牽牛三錢﹐水三碗﹐煎半碗服之﹐則瀉水一桶。瀉極﹐用人參一錢﹐茯苓三錢﹐薏仁一兩﹐山藥五錢﹐芡實一兩﹐陳皮五分﹐白芥子一錢﹐水煎服。﹝批﹞健脾分水湯。﹞一劑卽愈﹐亦忌鹽一月。

痿癥方亦不同。方用元參一兩﹐熟地三兩﹐麥冬四兩﹐山茱萸一兩﹐沙參三兩﹐五味子五錢﹐水煎服。﹝批﹞起痿神湯。﹞十日卽可起牀。予曾親試之﹐神驗。不知天師何故不傳此方﹐而更傳新方也。

想天道之薄而人身亦殊﹐用藥更重也。

癲癇余未傳方﹐然別有治癲之方﹐亦奇妙。方用柴胡五錢﹐白芍三兩﹐人參一兩﹐半夏三錢﹐白芥子五錢﹐南星三錢﹐用牛膽制過者。附子一錢﹐茯神三錢﹐菖蒲三錢﹐水十碗﹐煎二碗。﹝批﹞天師曰﹕亦奇妙方也﹐二方相較﹐彼更奇於此。﹞先與一碗服之﹐必倦怠﹐急再灌一碗﹐必熟睡。有睡至一二日者﹐切不可驚醒﹐如死人一般﹐任其自醒。醒來病如失﹐卽索飲食﹐說從前之病﹐不可卽與飲食﹐餓半日﹐與之米粥湯﹐內加人參五分﹐陳皮五分﹐煎粥與之。再用人參三錢﹐白術一兩﹐甘艸一錢﹐茯苓五錢﹐陳皮五分﹐白芥子五錢﹐水煎與之﹐彼必欣然自服。﹝批﹞加減六君子湯。﹞服後再睡﹐亦聽其自醒﹐則永不再發。亦奇妙法也。

天師曰﹕此方未嘗不佳妙。

卷五﹝書集﹞

近治法

論猝倒心傷暴亡腹痛欲死中惡中痰心疼

天師曰﹕近治者﹐一時猝來之病而近治之也。如一時眼花猝倒﹐不省人事﹐一時心痛暴亡﹐一時腹痛﹐手足靑而欲死者是也。此等之癥如風雨驟至﹐如駿馬奔馳﹐不可一時止遏﹐不可少緩﹐須臾以治之也。眼花猝倒﹐非中於惡﹐則中於痰。然中惡中痰﹐實可同治。蓋正气之虛﹐而後可以中惡﹕中气之餒﹐而後可以痰迷﹐然則二癥皆气虛之故。故補其气﹐而中气正气自回﹐或加以祛痰之品﹐逐邪之藥﹐無有不奏功頃刻者。方用人參三錢﹐白術五錢﹐附子一錢﹐半夏一錢﹐南星一錢﹐陳皮一錢﹐白薇一錢﹐水煎服。﹝批﹞消惡湯。﹞下喉卽愈。此方妙在補气之藥多於逐痰祛邪。中气健於中﹐邪气消於外﹐又何懼痰之不速化哉。

心痛暴亡﹐非寒卽火。治火之法﹐止消二味。用炒梔子五錢﹐白芍五錢﹐煎湯服之。﹝批﹞自焚急救湯。﹞下喉卽愈。治寒之藥﹐必須多加。方用人參三錢﹐白術五錢﹐肉桂一錢﹐附子一錢﹐甘艸一錢﹐白芍三錢﹔熟地一兩﹐山茱萸四錢﹐良姜一錢﹐水煎服﹐﹝批﹞消冰散。﹞二方各有深意﹐前方因火盛而瀉以肝木也﹐後方因大寒而補腎气也﹐多寡不同﹐而奏功之神則一耳。

腹痛之癥﹐一時痛極﹐甚至手足皆靑﹐救若少遲﹐必致立亡。此腎經直中寒邪也。法當急溫命門之火﹐而佐熱其心包之冷﹐使痛立除﹐而手足之靑亦解。方用人參三錢﹐白術五錢﹐熟地五錢﹐附子一錢﹐肉桂一錢﹐吳茱萸五分﹐漧薑五分﹐水煎服卽愈。﹝批﹞救疼至聖丹。﹞此方之妙﹐補火於眞陰之中﹐祛寒於眞陰之內﹐自然邪去而痛止﹐不致上犯心而中犯肝也。此近治之法﹐當於平日畱心﹐不致臨癥急遽﹐誤人性命也。

華君曰﹕余亦有傳﹐但不同耳。中惡中痰方﹕人參三錢﹐茯苓五錢﹐天南星三錢﹐附子一錢﹐虛人多加人參至一兩﹐水煎服卽蘇。﹝批﹞解惡仙丹。﹞

心痛方﹕治有火者神效﹐貫仲三錢﹐白芍三錢﹐梔子三錢﹐甘艸二錢﹐水煎服。﹝批﹞止痛仙丹。﹞

一劑卽止痛。

卷五﹝書集﹞

輕治法

論小柴胡湯

天師曰﹕輕者﹐病不重﹐不必重治﹐而用輕劑以治之也。如人咳嗽﹑頭痛﹑眼目痛。口舌生瘡﹐皆是小癥﹐何必用重劑以補陽﹐用濃味以滋陰哉。法當用輕淸之品﹐少少散之﹐無不立效﹐如小柴胡之方是也。然而小柴胡湯﹐世人不知輕重之法﹐予再酌定之﹐可永爲式。方用柴胡一錢﹐黃芩一錢﹐半夏一錢﹐陳皮五分﹐甘艸一錢﹐此小柴胡湯。予更加人參五分﹐茯苓二錢﹐更爲奇妙。蓋气足則邪易出﹐而汗易發。

世人見用人參﹐便覺失色﹐匪獨醫者不敢用﹑卽病者亦不敢服。相沿而不可救藥者﹐滔滔皆是﹐安得布告天下醫人﹐詳察其病源﹐而善用之也。此輕治之法﹐極宜究心。

張公曰﹕天師言小柴胡湯﹐治外感者也。予言治內傷者﹐補中益气湯是也。然補中益气湯﹐東垣立方之後﹐世人亂用﹐殊失重輕之法。予再酌定之﹐可傳之千古不敝。柴胡一錢﹐升麻四分﹐黃三錢﹐白術三錢﹐當歸三錢﹔陳皮八分﹐甘艸一錢﹐人參一錢﹐人气虛者多加﹐可至一兩﹐看人之彊弱分多寡耳。﹝批﹞酌定補中益气湯。﹞若有痰﹐加半夏一錢﹔有熱﹐加黃芩一錢﹔有寒﹐加桂枝一錢﹔頭痛﹐加蔓荊子八分﹐或川芎一錢﹔兩脇痛﹐加白芍三錢﹔少腹痛﹐亦加白芍三錢﹕有食﹐加麥芽二錢﹔傷肉食﹐加山楂二十粒﹔胸中痛﹐加枳殼五分﹐神曲五分。如此加用﹐自合病機。無如人不肯用此方以治內傷也﹐法最宜畱心。大約右手寸口脈與關脈大於左手之脈者﹑急用此湯﹐無不神效。

﹝小柴胡本是半表半里少陽經藥﹐內用參苓﹐以病在少陽﹐恐漸逼裏﹐乘之於所勝也。故先扶胃气﹐使邪不入而已﹐入者亦得正旺而自退耳。李子永識。﹞

卷五﹝書集﹞

重治法

論大渴大汗大吐大瀉陰陽脫

天師曰﹕重治者﹐病出非常﹐非輕淡可以奏功﹐或用之數兩﹐或用半斤﹑一斤﹐而後可以獲效。如大渴﹑大汗﹑大吐﹑大瀉﹑陰陽脫之癥﹐從前俱已罄談﹐而方法亦盡﹐余可不言。然而尙未盡者﹐大渴之癥﹐必用石膏﹐往往有一晝夜而用至斤許者。蓋熱之極﹐藥不得不用之重﹐此時倘守定不可多與之言﹐反必殺之矣。第此等癥﹐乃萬人中一有之﹐不可執之以治凡有胃火之人也。

張公曰﹕大渴之癥﹐用石膏以平胃火﹐無人不知矣﹐尙有未知其故者。胃火沸騰奔越﹐不啻如火之燎原﹐必得傾盆之雨﹐始能滂沛而息滅之。原取一時權宜之計﹐故可以臨時用之﹐多能取效。必不可久用﹐久用則敗亡也。

天師曰﹕大汗之癥﹐必用參﹐往往有用參斤許者。然亦偶爾有之﹐不可拘執以治凡有汗亡陽之癥。蓋陽藥不宜偏多﹐而陰藥可以重用故耳。

張公曰﹕大汗勢必用補气之藥﹐以救亡陽之癥。然而﹐過用補气之藥﹐仍恐陽旺而陰消。服數劑補气之後﹐卽宜攺用補陰之品。況亡陽之後﹐陰血正枯﹐進以補水之藥﹐正投其所好也。陰定則陽生﹐而陰陽無偏勝之獘矣。

天師曰﹕大吐之癥﹐明是虛寒﹐亦有用參至數兩者。然而吐不可一類同觀。其勢不急﹐不妨少用﹐可以徐加。倘寒未深﹐而吐不甚﹐亦以參數兩加之﹐恐增飽滿之癥矣。

張公曰﹕大吐之癥﹐虛寒居多﹐然亦有熱而吐者。不可不講。熱吐者﹐必隨痰而出﹐不若寒吐之純是淸水也。熱吐不可用參﹐以二陳湯飲之得宜。若寒吐﹐必須加人參兩許﹐而雜之辛熱之品﹐始能止嘔而定吐。第人參可以暫用﹐而不可日日服之。吐多則傷陰﹐暫服人參止吐則可﹐若日日服之。

必至陽有餘而陰不足﹐胃中漧燥﹐恐成閉結之癥矣。所以﹐人參可暫而不可常也。

大瀉之癥﹐往往用止瀉之藥至數兩者﹐亦一時權宜之計﹐而不可執之爲經久之法。

大瀉﹐澀之始能止瀉。若過於酸收﹐則大腸細小矣﹐下不能出﹐又返而上。故止瀉之藥﹐止可一時用之﹐而不可經久用之也。

陰陽脫﹐亦有用參至數斤者。然脫有不同﹐有火盛而脫有水虛而脫。水虛者﹐用人參數斤﹐實爲對藥。倘腎中有火﹐作彊而脫﹐止可用多數兩﹐挽回於一時﹐而不可日日用參數斤﹐以奪命於後日也。蓋重治之法﹐前已備言其功。玆更發明其獘﹐願人斟酌善用之。

陰陽脫癥﹐明是气虛之癥﹐用參最宜﹐最可多服﹐卽腎中有火﹐亦可用之。但脫後用參以救脫則可﹐救活之後﹐亦當急用熟地﹑山茱﹐大劑作湯飲之﹐使已脫之精重生﹐則未脫之气可長。否則﹐陽旺陰消﹐恐非善後之策﹐不特腎中有火者不宜久服人參也。倘能用熟地﹑山茱﹑北五味﹑麥冬之類於人參之中﹐又各各相宜﹐不必避忌人參之不宜用也。

華君曰﹕前已明言﹐然余尙有方並傳﹐以爲臨癥之鑑。大渴不止﹐方用石膏數兩﹐知母三錢﹐糯米一撮﹐麥冬三兩﹐人參亦數兩﹐與石膏同用﹐半夏三錢﹐甘艸一錢﹐竹葉百片﹐元參二兩﹐水煎服。

大汗方﹕用人參四兩﹐北五味三錢﹐麥冬三兩﹐生地二兩﹐水煎服。一劑卽止汗。更有奇方﹐以救貧乏之人。黃三兩﹐當歸二兩﹐桑葉十四片﹐北五味三錢。麥冬二兩﹐水煎服之。﹝批﹞消汗至神丹﹞。一劑卽止汗。

大吐方﹕人參一兩﹐陳皮二錢﹐砂仁三粒。﹝批﹞止嘔仙丹。﹞此治有火之吐﹐倘寒甚而吐﹐加丁香二錢﹐漧薑三錢﹐神效。更有腎火沸騰而吐﹐食入卽出等癥﹐用六味湯一料﹐煎湯二碗﹐服之卽止吐。更有腎寒之極﹐今日飲食﹐至明日盡情吐出者﹐用六味湯一料﹐加附子一个。肉桂二兩﹐煎湯二碗﹐服之卽不吐。二方予親試而驗者也。

大瀉方﹕用白術一兩﹐茯苓一兩﹐肉桂五分﹐澤瀉三錢﹐豬苓三錢﹐一劑卽止瀉。更有腎經作瀉﹐五更時痛下七八次者﹐亦用八味地黃湯一料﹐煎湯二碗與之。當日卽減大半﹐二服愈﹐四服全愈。

陰陽脫無可說﹐大約必得人參以救之。天師之說﹐亦言其變也。

﹝吐癥﹐張公旋復花湯最妙﹐宜補入。李子永識。﹞

卷五﹝書集﹞

瘟疫治法

天師曰﹕瘟疫之癥﹐其來無方。然而召之亦有其故。或人事之錯亂﹐或天時之乖違﹐或屍气之纏染﹐或毒瓦斯之變蒸﹐皆能成瘟疫之癥也。癥旣不同﹐治難畫一。然而瘟疫之人﹐大多火熱之气蘊蓄於房戶。則一家俱病﹔蘊蓄於村落﹐則一鄕俱病﹔蘊蓄於市廛﹐則一城俱病﹔蘊蓄於道路﹐則千里俱病。故癥𨿽多﹐但去其火熱之气﹐而少加祛邪逐穢之品﹐未有不可奏功而共效者也。方用大黃三錢﹐元參五錢﹐柴胡一錢﹐石膏二錢﹐麥冬三錢﹐荊芥一錢﹐白芍三錢﹐滑石三錢﹐天花粉三錢﹐水煎服。此方可通治瘟疫之病﹐出入加減﹐無不奏功。此方之妙﹐用大黃以蕩滌胸腹之邪﹐用荊芥﹑柴胡以散其半表半里之邪气﹐用天花粉以消痰去結﹐用石膏以逐其胃中之火﹐用芍藥以平肝木﹐不使來克脾气﹐則正气自存﹐而邪气自出。此方最妥最神﹐治瘟疫者﹐以此爲枕中祕。

張公曰﹕瘟疫不可先定方。瘟疫來之無方也。不可空缺一門﹐天師所以酌定此方﹐可以救世。大約可據之以治時气之病﹐而終不可以治气數之災也。

卷五﹝書集﹞

瘴癘治法

天師曰﹕瘴癘者﹐乃兩粵之气鬱蒸而變之者也。其气皆熱而非寒﹐其癥皆頭痛而腹滿﹐土人服檳榔無礙者﹐辛以散之也。蓋火气得寒﹐反抑鬱而不伸﹐檳榔气辛。同气易入﹐其味卻散﹐故適與病相宜。然止可救一時之急﹐終不可恃之爲長城也。今立一方﹐可長治瘴癘之侵。人參一錢﹐白術五錢﹐茯苓三錢﹐陳皮五分﹐甘艸五分﹐半夏一錢﹐檳榔一錢﹐枳殼五分﹐柴胡五分﹐五味子五粒﹐麥冬三錢﹐水煎服。此方之妙﹐全非治瘴癘之品﹐而服之自消。蓋健脾則气旺﹐气旺則瘴癘不能相侵﹐卽旣感者﹐方中已有去瘴癘之藥﹐豈有不奏功立應者乎。此瘴癘治法﹐又宜知之也。

或人有感癘而成大麻風者﹐又不可如是治法。蓋大麻風純是熱毒之气﹐裹於皮膚之間﹐濕气又藏遏於肌骨之內﹐所以外癥皮紅生點﹐須眉盡落﹐徧體腐爛﹐臭气旣不可聞﹐人又安肯近而與治。予心痛之﹐乃立一奇方。用元參四兩﹐蒼術四兩﹐熟地四兩。蒼耳子四兩﹐薏仁四兩﹐茯苓四兩﹐名爲四六湯。各爲末﹐蜜爲丸。每日吞用一兩﹐二料必然全愈。蓋此方之妙﹐能補腎健脾﹑而加入散風去濕﹐正補則邪自退﹐不必治大風﹐而大風自治矣。急宜先刻一張﹐廣行施捨﹐功徳又何可量哉。止忌房事而已。

華君曰﹕傳予方不同。用檳榔一錢﹐白芍三錢﹐柴胡八分﹐白術三錢﹐茯苓三錢﹐車前子二錢﹐枳殼五分﹐白芥子三錢﹐水煎服。有火﹐加黃連五分﹐水煎服。二劑卽瘴消﹐亦妙方也。

大麻風﹐予有奇方。用蒼術二兩﹐熟地二兩﹐元參二兩﹐蒼耳子二兩﹐車前子二兩﹐生甘艸二兩﹐金銀花十兩﹐蒲公英四兩﹐白芥子二兩﹐各爲末﹑蜜爲丸﹐料全愈。此方中和之中有妙理﹐似勝天師傳方也。尙有論二篇﹐並傳之。

一論眞假。病有眞假﹐則藥豈可無眞僞。蓋假對假﹐而眞乃現。苟必眞以治假﹐則假癥反現眞病以惑人。故必用假藥以治假癥也。如上焦極熱﹐而雙足冰涼﹐此下寒乃眞寒而上熱乃假熱也。設我以涼藥投之﹐下喉自快﹐及至中焦﹐已非其所喜。必且反上而不納。況藥又不肯久居於中焦﹐勢必行至下焦而後已。乃下焦冰涼世界﹐以寒入寒﹐𨿽同气相通﹑似乎可藏﹐殊不知陰寒之地﹑又加冰雪﹐必然積而不流﹐成冰結凍﹐何有已時﹐必得大地春回﹐陽和有气而後化。人身假熱之癥。亦正相同﹐倘以寒藥投之﹐自然違背﹐先以熱藥投之﹐亦未必遂順其性。法當用四逆湯﹐加人尿﹑膽汁﹐調涼與服。則下喉之時﹐自覺寬快﹐不致相逆其拂抑之气。及至中焦﹐味已變溫﹐性情四合。引入下焦﹐則熱性大作﹐不啻如貧子得衣﹑乞兒逢食。下旣熱矣﹐則龍雷之火有可歸之宅﹐自然如蜃之逢水﹐龍之得珠﹐潛返於淵﹐不知不覺﹐火消烏有矣。四逆湯﹐熱藥也。亂之以人尿﹑膽汁﹐則熱假爲寒﹐以騙癥之假寒作熱﹐實有妙用。倘執定以熱攻寒之說﹐而不知以假熱之方﹐則腎且坐困。盡以眞熱之藥﹐遽治假熱之病﹐必至格而不入。此眞假之宜知﹐予所以特爲作論。此一端之法﹐可通之以治假寒之癥矣。

二論內外治法。內病治內﹐外病治外﹐人皆知之矣。不知內病可以外治﹐而外病可以內攻也。夫外病徒於外治之﹐必致日久而難效﹐必須內治之﹐可旦夕奏功也。如癰疽結毒之類是也。人見癰疽等癥之發於外﹐以鐵箍散圍之﹐以刀圭刺之﹐以膏藥貼之﹐以末藥敷之﹐縱然藥神﹐亦不能速效必用內藥內散﹐不過一二日之間﹐便爲分消烏有﹐然則何可徒治其外哉。至於內病以藥內散﹐實多奇功﹐不比外癥之難愈。然而內外兩施﹐表裏兼治﹐其功更捷。如引導之奇﹐按摩之異﹐又不可不急講也。

天師曰﹕二論俱欠明快警切﹐似不必傳。

卷五﹝書集﹞

得治法

天師曰﹕得治者﹐言治之得法也。如傷寒而得傳經﹑直中之宜﹐傷暑而得中暑﹑中之宜﹐中風而得中气﹑中火﹑中痰之宜﹔中濕而得中水﹑中气﹑中食﹑中虫之宜﹐中燥而得中涼﹑中熱之宜﹕中寒而得中肝﹑中腎﹑中心﹑中脾﹑中髒﹑中腑之宜。因病下藥﹐又何至殺人頃刻哉。𨿽得之治﹐無方之可言﹐而得之鑑﹐實爲人之幸也。吾存得之一門者﹐欲人知得則有功﹐不得則有過也。

得治之法﹐看病患色澤之眞僞﹐看病患脈息之實虛﹐有神無神﹐問病患之喜好若何﹐飲食若何﹐有痰無痰若何﹐痰之色若何﹐再察病患舌之顏色若何﹐滑與不滑若何﹐能食不能食﹐心腹之間痛不痛。

觀其情意﹐詳審其從違﹐徐聽其聲音﹐再聞其气息﹐病之癥了然於心中﹐又何患不得哉。

卷五﹝書集﹞

失治法

天師曰﹕失治者﹐不能知病之眞假﹐癥之虛實與陰陽寒熱﹐而妄治之也。信口雌黃﹐全無見識。喜攻人之短﹐炫自己之長。不識藥味之溫和﹐動言可用﹔何知方法之大小﹐輒曰難投。視熟地。人參爲冤家仇敵﹔珍黃柏﹑知母爲親子嬌兒。用寒涼之品﹐全無畏忌之心﹔見平補之施﹐頓作驚疑之色。喜攻喜散﹐矜消導爲神奇﹔怒抑怒揚﹐薄通塞爲怪涎。但明瀉火﹐而不悟從治之妙﹐鄙茱萸爲無用之材﹔僅曉益水﹐而不曉變癥之方﹐笑甘遂爲可棄之物。消痰而不消痰之本﹐詫病難攻﹔瀉火而不瀉火之原﹐嘆方可廢。奇平之法﹐原未曾熟究於胸中﹔正變之機﹐安能卽悟於指下。無怪動手卽錯﹐背謬殊多﹐舉意全非﹐失亂不少。以致冤鬼夜號﹐藥櫃中無非黑气﹐陰魂慘結﹐家堂上盡是啼聲。願學醫者﹐見失以求得﹐庶可攺過以延祥。然則求得延祥之法柰何﹖見寒藥投之而拒格﹐卽當攺用大熱之方﹔見熱藥投之而燥煩﹐卽當攺用淸涼之劑﹕見消導之而轉甚者﹐宜攺溫補﹔見祛邪之則更加者﹐宜用平調﹔見利水而水益多者﹐補腎爲先﹔見散邪而邪益盛者﹐助正爲急。此皆補過之文﹐抑亦立功之術﹐臨癥切須詳審﹐愼弗忽略。

卷五﹝書集﹞

意治法

天師曰﹕醫者﹐意也。因病患之意而用之﹐一法也﹔因病癥之意而用之﹐又一法也﹔因藥味之意而用之﹐又一法也。因病患之意耐用之柰何﹖如病患喜食寒﹑卽以寒物投之﹐病人喜食熱﹐卽以熱物投之也。隨病患之性﹐而加以順性之方則不違而得大益。倘一違其性﹐未必聽信吾言﹐而肯服吾藥也。所以古人有問可食蜻蜒﹑胡蝶否﹖而卽對曰可食者﹐正順其意耳。因病癥之意而用之柰何﹖如人見弓蛇之類於懷內﹐必解其疑﹕見鬼祟於庭邊﹐必破其惑是也。因時令之意而用之柰何﹖時當春寒而生疫病﹐解散爲先﹔時當夏令而生瘟癥﹐陰涼爲急之類是也﹐因藥味之意而用之又柰何﹖或象形而相制﹐或同气而相求﹐或相反而成功﹐或相畏而作使﹐各有妙理﹐豈曰輕投。此意治之入神﹐人當精思而制方也。

卷五﹝書集﹞

神治法

天師曰﹕神治者﹐通神之治﹐不可思議﹐而測度之以人謀也。或剖腹以洗腸﹐或破胸以洗髓﹐或決竇以出鳥雀﹐或用藥以化龜蛇﹐此尢不經之奇﹐未足以取信也。惟是尋常之中﹐忽然斗異﹐死亡之刻﹐頓爾全生。藥品是人之同施﹐功效實世之各別。非學究天人之奧理﹐通鬼神之玄機﹐何能至此哉。洞垣之術﹐飲之上池之水﹕刮骨之療﹐得之靑囊之書。遠公旣神授於今朝﹐豈難通靈於他日。願寢食於玆編﹐爲天下萬世法。

岐天師載志於篇終﹐欲遠公極深而研幾之也。冬至後六日書於客邸。

卷五﹝書集﹞

傷寒相舌祕法

天師曰﹕我有傷寒相舌法。凡見舌系白苔者﹐邪火未甚也﹐用小柴胡湯解之。舌系黃苔者﹐心熱也﹐可用黃連﹑梔子以涼之。凡見黃而帶灰色者﹐系胃熱也﹐可用石膏。知母以涼之。凡見黃而帶紅者﹐乃小腸膀胱熱也﹐可用梔子以淸之。見舌紅而白者﹐乃肺熱也﹐用黃連﹑蘇葉以解之。見舌黑而帶紅者﹐乃腎虛而挾邪也﹐用生地﹐元參﹐又入柴胡以和解之。見舌紅而有黑星者﹐乃胃熱極也﹐用石膏以治之﹐元參﹑漧葛亦可﹐終不若石膏之妙。見舌紅而有白點者﹐乃心中有邪也﹐宜用柴胡﹑黃連以解之﹐心肝同治也。見舌紅。而有大紅點者﹐乃胃熱而帶濕也﹐須茵陳五苓散以利之。蓋水濕必歸膀胱以散邪﹐非肉桂不能引入膀胱﹐但止可用一二分﹐不可多入。見舌白苔而帶黑點﹐亦胃熱也﹐宜用石膏以涼之。見舌黃而有黑者﹐乃肝經實熱也﹐用柴胡﹑梔子以解之。

見舌白而黃者﹐邪將入裏也﹐急用柴胡﹑梔子以解之﹐不使入裏﹔柴胡乃半表半里﹐不可不用之也。見舌中白而外黃者﹐乃邪入大腸也﹐必須五苓散以分水﹐水分則泄止矣。見舌中黃而外白者﹐乃邪在內而非外﹐邪在上而非下﹐止可加柴胡﹑枳殼以和解﹐不可驟用大黃以輕下也﹕天水加五苓亦可﹐終不若柴胡﹑枳殼直中病原﹐少加天水則更妥﹐或不加﹐用天水加五苓散亦可也。見根黃而光白者﹐亦胃熱而帶濕也﹐亦須用石膏爲君﹐而少加去水之品﹐如豬苓﹑澤瀉之味也。見舌黃而隔一瓣一瓣者﹐乃邪濕已入大腸﹐急用大黃﹑茵陳下之﹐不必用抵當﹑十棗湯也﹐若下之遲﹐則不得不用之。然須辧水與血之分﹐下水用十棗﹐下血用抵當也。見舌有紅中如虫蝕者﹐乃水未升而火來乘也﹐亦須用黃連﹑柴胡以和解之。見舌紅而開裂如人字者﹐乃邪初入心﹐宜用石膏﹑黃連以解之。見舌有根黑而尖帶紅者﹐乃腎中有邪未散﹐宜用柴胡﹑梔子以解之。見舌根黑而舌尖白者﹐乃胃火乘腎﹐宜用石膏﹑知母﹑元參以解之﹐不必論其渴與不渴不必問其下利也。舌根黑而舌尖黃者﹐亦邪將入腎﹐須急用大黃下之。然須辧其腹痛與不痛﹐按之腹痛而手不能近者﹐急下之﹐否則﹐只用柴胡﹐梔子以和解之。見舌純紅而獨尖黑者﹐乃腎虛而邪火來乘也﹐不可用石膏湯﹐腎旣虛而又用石膏﹐是速之死也﹐當用元參一兩或二兩以救之﹐多有能生者。見舌有中心紅暈﹐而四圍邊防純黑者﹐乃君相之火炎騰﹐急用大黃加生地兩許﹐下而救之﹐十人中亦可救五六人。見舌有中央灰黑﹐而四邊微紅者﹐乃邪結於大腸也﹐下之則愈﹐不應則死﹔以腎水枯槁﹐不能潤之推送﹐此時又不可竟用熟地補腎之藥﹔蓋邪未散不可補﹐補則愈加脹急﹐適所以害之也﹔必邪下而後以生地滋之則可﹐然亦不可多用也。見舌有純灰色﹐中間獨兩暈黑者﹐亦邪將入腎也﹐急用元參兩許﹐少加柴胡治之。見舌有外紅而內黑者﹐此火極似水也﹐急用柴胡﹑梔子﹑大黃﹑枳實以和利之﹔若舌又見刺﹐則火亢熱之極矣﹐尢須多加前藥。總之﹐內黑而外白﹐內黑而外黃﹐皆前癥也﹐與上同治﹐十中亦可得半生也。惟舌中淡黑﹐而外或淡紅﹐外或淡白﹐內或淡黃者﹐較前少輕﹐俱可以前法治之﹐十人中可得八人生也。見舌有純紅而露黑紋數條者﹐此水來乘火﹐乃陰癥也﹐其舌苔必滑﹐必惡寒惡水﹐下喉必吐。倘現純黑之舌﹐乃死癥也﹐不須治之。水極似火﹐火極似水﹐一帶純黑﹐俱不可治。傷寒知舌之驗法﹐便有把握﹐庶不至臨癥差誤耳。

傷寒得仲景而大彰﹐今又得天師而大著﹐又得吾子之補論﹐而無遺蘊矣。玆相舌法﹐正天師所傳﹐較《金鏡錄》更備﹐且無誤治之虞﹐誠濟世之慈航﹐救生之實錄也。願世人細心觀之﹐保無有操藥殺人之禍矣。呂道人書於燕市。

﹝傷寒大成中﹐相舌法較備﹐可參看。李子永識﹞

雷公眞君曰﹕我受廣成夫子之傳﹐深知醫道。世人止推我炮制﹐可慨也。今得遠公陳子﹐可以盡泄吾祕。汝注《內經》﹐無微不揚﹐無隱不出﹐𨿽岐公之助﹐然亦妝之靈機足以發之也。第其中止可因經發明﹐不能於經外另出手眼祕奧。𨿽岐公傳汝《石室祕錄》﹐實爲醫術之奇﹐而其中尙有未備﹐我今罄予子﹐附於《石室祕錄》之後﹐以廣岐天師之未備﹐使後世知我醫道之神﹐不止以炮制見長﹐亦大快事也。當詳言之﹐子細記之可耳。

卷五﹝書集﹞傷寒相舌祕法

一﹑論五行

雷公眞君曰﹕五行火木土金水﹐配心肝脾肺腎﹐人盡知之也。然而﹐生中有克﹐克中有生﹐生不全生﹐克不全克﹐生畏克而不敢生﹐克畏生而不敢克﹐人未必盡知之也。何以見生中有克﹖腎生肝也﹐腎之中有火存焉﹐腎水漧枯﹐腎不能生肝木矣﹐火無水制﹐則腎火沸騰﹐肝木必致受焚燒之禍﹐非生中有克乎。治法當急補其腎中之水﹐水足而火息﹐腎不克木﹐而反生木矣。肝生心也﹐肝之中有水存焉﹐肝火燥烈﹐肝不能生心火矣﹐木無水養﹐則肝木焦枯﹐心火必有寒冷之虞﹐非生中有克乎。治法當急補其肝中之水﹐水足而木旺﹐肝不克火﹐而反生火矣。心中之火﹐君火也﹐心包之火﹐相火也﹐二火之中﹐各有水焉。二火無水﹐則心燔灼而包絡自焚矣﹐又何能火生脾胃之土乎。火無所養﹐則二火熾盛﹐必有燎原之害﹐此生中有克﹐不信然乎。治法當補其心中之水﹐以生君火﹐更當補其腎中之水﹐以滋相火。

水足而二火皆安﹐不去克脾胃之土﹐而脾胃之土自生矣。脾土克水者也﹐然土必得水以潤之﹐而後可以生金。倘土中無水﹐則過於亢熱﹐必有赤地千里﹑煉石流金之災﹐不生金而反克金矣。治法當補其脾陰之水﹐使水足以潤土﹐而金之气有所資﹐庶幾金有生而無克也。肺金生水者也﹐然金亦必得水以濡之﹐而後可以生水﹐倘金中無水﹐則過於剛勁﹐必有煉太甚﹐崩鑪飛汞之憂﹐不生水而反克水矣。治法當補其肺中之水﹐使水足以濟金﹐而水之源有所出﹐庶幾水有生而無克也。以上五者﹐言生中有克﹐實有至理﹐非漫然立論。倘腎中無水﹐用六味地黃丸湯﹐大劑與之。

肝中無水﹑用四物湯。心中無水﹐用天王補心丸。心包無水﹐用歸脾湯。脾胃無水﹐用六君﹑四君。肺經無水﹐用生脈散。舉一而類推之可也。

何以見克中有生乎﹖肝克土也。而肝木非土﹐又何以生。然而肝木未嘗不能生土﹐土得木以疏通﹐則土有生气矣。脾克水也﹐而脾土非水﹐又何以生。然而脾土未嘗不生水﹐水得土而蓄積﹐則水有根基矣。腎克火也﹐而腎水非火不能生﹐無火則腎無溫暖之气矣。然而心火必得腎水以生之也﹐水生火﹐而火無自焚之禍。心克金也﹐而心火非金不能生﹐無金則心無淸肅之气矣。然而肺金必得心火以生之也﹐火生金﹐而金無寒冷之憂。肺克木也﹐而肺金非木不能生﹐無木則金無舒發之气矣。然而肝木必得肺金以生之也﹐金生木﹐而木無痿廢之患。以上五者﹐亦存至理﹐知其顚倒之奇﹐則治病自有神異之效。

何以見生不全生乎﹖腎生肝也﹐而不能全生肝木。蓋腎水無一臟不取資也。心得腎水﹐而神明始煥發也﹔脾得腎水﹐而精微始化導也﹔肺得腎水﹐而淸肅始下行也﹕肝得腎水﹐而謀慮始決斷也﹕六腑亦無不得腎水﹐而後可以分布之。此腎經之不全生﹐而無乎不生也。

何以見克不全克乎﹖腎克火也﹐而不至全克心火。蓋腎火無一臟不焚燒也。心得腎火﹐而躁煩生焉﹔脾得腎火﹐而津液幹焉﹔肺得腎火﹐而喘嗽病焉﹔肝得腎火﹐而龍雷出焉﹔六腑亦無不得腎火﹐而燥渴枯竭之癥見矣。此腎經之不全克﹐而無乎不克也。

何以見生畏克而不敢生乎﹖肝木本生心火也﹐而肝木畏肺金之克﹐不敢去生心火﹐則心气愈弱﹐不能制肺金之盛﹐而金愈克木矣。心火本生胃土也﹐而心火畏腎水之侵﹐不敢去生胃土﹐則胃气轉虛﹐不能制腎水之勝﹐而水益侵胃土矣。心包之火本生脾土也﹐而心包之火畏腎水之泛﹐不敢去生脾土﹐則脾气更困﹐不能伏腎水之淩﹐而水益欺脾土矣。脾胃之土﹐所以生肺金也﹐而脾胃之土畏肝木之旺﹐不敢去生肺金﹐則肺金轉衰﹐不敢制肝木之犯﹐而木愈侮土矣。腎經之水﹐所以生肝木也﹐而腎水畏脾胃之土燥﹐不敢去生肝木﹐則肝木更凋﹐不能制脾胃二土之並﹐而上愈制水矣。見其生而制其克﹐則生可全生﹐忘其克而助其生﹐則克且更克。此醫道之宜知﹐而用藥者所宜究心也。

何以見克畏生而不敢克乎﹖金克木也﹐肺金之克肝﹐又何畏於腎之生肝乎﹖不知腎旺則肝亦旺﹐肝旺則木盛﹐木盛則肺金必衰﹐𨿽性欲克木﹐見茂林而自返矣﹐故木衰者﹐當補腎以生肝﹑不必制肺以扶肝。

木克土也﹐肝之克脾﹐又何畏於心之生脾乎﹖不知心旺則脾亦旺﹐脾旺則土盛﹐土盛則肝木自弱﹐𨿽性思克土﹐遇焦土而自頹矣﹐故土衰者﹐當補心以培土﹐不必制木以救土。土制水者也﹐脾之克腎﹐又何畏於肺之生腎乎﹖不知肺旺則腎亦旺﹐腎旺則水盛﹐水盛則脾土自微﹐𨿽性欲制水﹐見長江而自失矣﹐故水衰者﹐當補肺以益水﹐不必制土以蓄水。水制火者也﹐腎水之克心﹐又何畏肝之生心乎﹖不知肝旺則心亦旺﹐心旺則火盛﹐火盛則腎水必虛﹐𨿽性喜克火﹐見車薪而自退矣﹐故火衰者﹐當補肝以助心﹐不必制水以援心。火制金者也﹐心之克肺﹐又何畏脾之生肺乎﹖不知脾旺則肺亦旺﹐肺旺則金盛﹐金盛則心火自衰﹐𨿽性欲克金﹐見頑金而難矣﹐故金衰者﹐當補土以滋金﹐不必息火以全金也。此五行之妙理﹐實醫道之精微。能於此深造之﹐醫不稱神﹐未之前聞也。

長沙守張眞人曰﹕闡發至此﹐精矣神矣。自有軒岐之書﹐從未有談五臟之五行﹐顚倒神奇至此。實有至理存乎其中﹐用之卻有效。莫驚言過創辟可喜﹐而難見施行也。

卷五﹝書集﹞傷寒相舌祕法

二論臟腑

雷眞君曰﹕五臟六腑﹐人所知也。然而﹐五臟不止五﹐六腑不止六﹐人未之知也。心肝脾肺腎﹐此五臟也。五臟之外﹐胞胎亦爲髒。𨿽胞胎系婦人所有﹐然男子未嘗無胞胎之脈。其脈上系於心﹐下連於腎﹐此脈乃通上通下﹐爲心腎接續之關。人無此脈﹐則水火不能相濟﹐下病則玉門不關﹐上病則怔忡不寧矣。若婦人上病﹐與男子同﹐下病則不能受妊。是生生之機屬陰﹐而藏於陽﹐實另爲一臟也。然旣爲一臟﹐何以不列入五臟之中﹖因五臟分五行﹐而胞胎居水火之兩歧。不便分發﹐所以止言五臟而不言六髒也。

或疑胞胎旣是一臟﹐不列入五臟之中﹐何以千古治病者﹐不治胞胎﹐竟得無恙﹐是胞胎亦可有可無之脈﹐其非五臟之可比﹐而不知非也。蓋胞胎不列入五臟﹐亦因其兩歧。故病在上則治心﹐而心气自通於胞胎之上﹔病在下則治腎﹐而腎气自通於胞胎之下。故不必更列爲一臟﹐而非胞胎之不爲髒也﹐或又疑女子有胞胎以懷妊﹐以胞胎爲一臟固宜﹐而男子亦曰有胞胎﹐其誰信之。

不知男子之有胞胎﹐論脈之經絡﹐而非胞之有無也。於心之膜膈間﹐有一系下連於兩腎之間﹐與婦人無異﹐惟婦人下大而上細﹐男子上下俱細耳﹐婦人下有口﹐而男子下無口爲別。

此脈男女入房。其气下行﹐而婦人之脈﹐其口大張﹐男子泄精﹐直射其口﹐而胞胎之口始閉而受妊矣。若男子精不能射﹐或女子气不下行﹐或痰塞﹐或火燒﹐或水冷﹐其口俱不敢開﹐斷不能受妊。此胞胎之爲一臟甚重也。至小腸﹑大腸﹑膀胱﹑膽﹑胃﹑三焦﹐此六腑也。六腑外﹐更有膻中﹐亦一腑也。膻中﹐卽心包絡﹐代君火司令者也。膻中與心﹐原爲一臟一腑。兩相表裏﹐今獨稱心而遺膻中﹐非膻中不可爲腑。尊心爲君火﹐不得不抑膻中爲相火也。或曰千古不治膻中﹐何以治心而皆效。不知心與膻中爲表裏﹐表病則裏亦病﹐故治裏而表自愈﹐況膻中爲脾胃之母﹐土非火不生﹐心火不動。必得相火之往來以生之﹐而後胃气能入﹐脾气能出也。膻中旣爲脾胃母﹐謂不足當一腑之位乎。此膻中之爲一腑﹐人當畱意。

張眞君曰﹕六髒七腑﹐今日始明﹐眞一快事。

﹝嘗論五臟各相生相克﹐實各相成。一經之病﹐每兼數經以治﹐此經之邪。或向別經而求﹐故用藥不得膠柱﹐過於區別﹐然論其大槪﹐亦不可混。肺爲金髒﹐其質嬌﹐畏寒畏熱﹐而過寒過熱之藥﹐不可以之治肺也。脾爲土髒﹐其質濃。可寒可熱﹐而偏寒偏熱之藥﹐無不可以之治脾也。心爲火髒﹐體居上﹐忌用熱﹐其有以熱藥治心者﹐乃腎虛而坎不交離﹐本腎病而非心病也﹐腎爲水髒。體居下﹐忌用寒﹐其有以寒藥治腎者﹐乃心實而陽亢爍陰﹐本心病而非腎病也。至於肝爲木髒。木生於水﹐其源從癸﹐火以木熾﹐其權挾丁﹐用熱不得遠寒﹐用寒不得廢熱﹐古方治肝之藥﹐寒熱配用﹐反佐雜施﹐職此故也。其五臟之不同如此﹐謹附志以俟後來者之鑑諸。李子永識。﹞

卷五﹝書集﹞傷寒相舌祕法

三論陰陽

雷眞君曰﹕天地之道﹐不外陰陽﹐人身之病﹐又何能離陰陽也。內經論陰陽﹐已無餘義。

然而止論其細微﹐反未論其大綱也。人身之陰陽﹐其最大者﹐無過气血﹐內經𨿽略言之﹐究未嘗言其至大也。蓋气血之至大者﹐在气之有餘與血之不足。气有餘﹐則陽旺而陰消﹔血有餘﹐則陰旺而陽消。陽旺而陰消者﹐當補其血﹔陰旺而陽消者﹐當補其气。陽旺而陰消者﹐宜泄其气﹔陰旺而陽消者﹐宜泄其血。欲陰陽補瀉之宜﹐視气血之有餘不足而已。

卷五﹝書集﹞傷寒相舌祕法

四論晝夜

雷眞君曰﹕晝夜最可辧病之陰陽﹐然而最難辧也。陽病晝重而夜輕﹐謂陽气與病气交旺也﹐然亦有陽病而晝不重者﹐蓋陽气虛之故耳。陰病晝輕而夜重﹑陰气與病气交旺也﹐然亦有陰病而夜反輕者﹐蓋陰气虛之故耳。夫陽气與病气交旺者﹐此陽未虛之癥﹐故元陽敢與邪气相爭而不止﹐𨿽見之勢重﹐其實病反輕﹐當助其陽气以祛邪﹐不可但祛邪而不補其陽气也。陰气與病气交旺者﹐此陰未衰之癥﹐故眞陰與邪气相戰而不已﹐𨿽見之勢橫﹐其實病未甚也﹐助其陰气以逐邪﹐不必僅逐邪而不補其陰气也。陽虛則晝不重﹐視其勢若輕﹐而不知其邪實重。蓋元陽虛極﹐不敢與陽邪相戰﹐有退縮不前之意﹐非陽旺而不與邪鬥也。陰虛而夜反輕﹐視其勢亦淺﹐而不知其邪實深。蓋眞陰微甚﹐不敢與陰邪相犯﹐有趨避不遑之象﹐非陰旺而不與邪角也。此陰相辧於晝夜﹐不可爲病之所愚。然而尙不可拘於此也﹐或晝重而夜亦重﹐或晝輕而夜亦輕﹐或有時重﹐有時不重﹐或有時輕﹐有時不輕﹐此陰陽之無定﹐而晝夜之難拘。又不可泥於補陽之說﹐當峻補於陰﹐而少佐其補陽之品﹐則陰陽有養﹐而邪气不戰自逃矣。

張眞君曰﹕論陰陽亦不能出經之微。

卷五﹝書集﹞傷寒相舌祕法

五論四時

雷眞君曰﹕春夏秋冬﹐各有其令﹐得其時則無病﹐失其時則病生﹐《內經》亦詳言之矣。而余更取而言之者﹐勸人宜先時加謹﹐不可後時以恃藥也。別有導引法﹐欲傳世久矣﹐知天師已先有之﹐然法未嘗不佳﹐可並行不悖也。法開後。

先春養陽法每日閉目冥心而坐﹐心注定肝中﹐咽津七口﹐送下丹田﹐起立﹐雙手自抱兩脇﹐微搖者三﹐如打恭狀﹐起立俟气定﹐再坐如前法﹐咽津七口﹐送下丹田﹐永無風癥之侵。一月行六次可也。多多更妙。

先夏養陰法每日閉目冥心而坐﹐心中注定於心﹐咽津十四口﹐送下心中﹐永無暑气之侵。

先秋養陰法每日閉目冥心而坐﹐心注肺中﹐咽津送下丹田者十二口﹐以雙手攀足心者三次﹐候气定﹐再如前咽津送下丹田者七口而後止﹐永無燥熱之病。

先冬養陽法每日五更坐起﹐心中注定兩腎﹐口中候有津水﹐送下丹田者三口﹐不必漱津﹐以手擦足心﹔火熱而後已﹐再送津三口至丹田﹐再睡﹐永無傷寒之癥。而長生之法。亦在其中矣。長夏不必更有方法。

張眞君曰﹕妙方也。惜人不肯行耳﹐行則必能卻疾。

卷五﹝書集﹞傷寒相舌祕法

六論气色

雷眞君曰﹕有病必須察色﹐察色必須觀面﹐而各有部位。

不可不知。面之上兩眉心﹐候肺也。如色紅則火﹐色靑則風﹐色黃則濕﹐色黑則痛﹐色白則寒也。兩眼之中爲明堂﹐乃心之部位。明堂之下﹐在鼻之中﹐乃肝之部位。肝位之兩傍以候膽也。鼻之尖上以候脾。鼻尖兩傍以候胃。兩顴之上以候腎。腎位之上以候大腸。肝膽位下﹐鼻之兩傍﹐以候小腸。肺位之上爲額﹐以候咽喉。額之上以候頭面。心位之傍﹐以候膻中。鼻之下人中爲承漿﹐以候膀胱。三焦無部位﹐上焦寄於肺﹐中焦寄於肝﹐下焦寄於膀胱。其餘各部位﹐俱照《靈樞》無差錯也。五色之見﹐各出於本部﹐可照五色以斷病。一如肺經法斷之﹐無不神驗。但其中有生有克。如靑者而有黃色﹐則木克土矣﹔紅者而有黑色﹐則水克火矣﹔黃者而有紅色﹐則火生土矣﹔黑者而有白色﹐則金生水矣。克者死﹐生者生也。治之法﹐克者救其生﹐生者制其克﹐否則病不能卽瘥。然其中有從內出外﹐有從外入內。從內出外者﹐病欲解而不欲藏﹔從外入內者﹐病欲深而不欲散。欲解者病輕﹐欲深者病重也。治之法﹐解者助其正﹐深者逐其邪﹐否則病不能遽衰。男女同看部位﹐無有分別﹐《靈樞》誤言也。但內外何以別之﹖色之沈而濁者爲內﹐色之浮而澤者爲外也。五色旣見於部位。必細察其浮沈﹐以知其病之錢深焉﹔細審其枯潤﹐以觀其病之生死焉﹔細辧其聚散﹐以知其病之遠近焉﹔細觀其上下﹐而知其病之臟腑焉。其間之更妙者﹐在察五色之有神無神而已。色暗而神存﹐𨿽重病亦生﹔色明而神奪﹐𨿽無病亦死。然有神無神﹐從何辧之﹖辧之於色之黃明。倘色黃而有光彩﹐隱於皮毛之內﹐𨿽五色之分見﹐又何患乎。此觀神之法﹐又不可不知之也。

卷五﹝書集﹞傷寒相舌祕法

七論脈訣

雷眞君曰﹕脈訣﹐《內經》已暢言矣﹐王叔和又發明之﹐予又何言。𨿽然尙有未備者﹐不可不一論之。脈訣﹐大約言愈多則旨益晦﹐吾獨尙簡要以切脈﹐不必紛紛於七表八里也。切脈之最要者在浮沈﹐其次則遲數﹐又其次則大小﹐又其次則虛實﹐又其次則澀滑而已。知此十脈﹐則九人之病不能出其範圍。至於死脈﹐尢易觀也。不過魚蝦之遊﹑禽鳥之喙﹑屋漏彈石﹑劈索水流之異也。知十法之常﹐卽可知六法之變﹐又何難知人之疾病哉。《靈樞》之形容脈象﹐不可爲法也。

張眞君曰﹕脈訣原不必多﹐多則反晦。明言十法﹐至簡至要﹐可以爲萬世切脈之法。

卷五﹝書集﹞傷寒相舌祕法

八論彊弱

人有南北之分者﹐分於彊弱也。南人之弱﹐不及北人之彊也遠甚。然而南人亦有彊於北人者﹐北人亦有弱於南人者﹐亦不可一槪而論。然而統治彊弱﹐又斷斷不可﹐當觀人以治病﹐不可執南北以治彊弱也。蓋天下有偏陰偏陽之分﹐偏於陽者﹐𨿽生於南而亦彊﹔偏於陰者﹐𨿽生於北而亦弱。故偏於陽者﹐宜用寒涼之劑﹔偏於陰者﹐宜用溫熱之品也。

張眞君曰﹕是。

卷五﹝書集﹞傷寒相舌祕法

九論寒熱

雷眞君曰﹕病之有寒熱也﹐半成於外來之邪﹐然亦有無邪而身發寒熱者﹐不可不知。無邪而身發寒熱﹐乃肝气郁而不得宣﹐膽气亦隨之而郁。木之气旣郁滯﹐而心之气自然不舒﹐心肝膽三經皆郁﹐則脾胃之气不化﹐肺金無養﹐其金不剛﹐上少淸肅之气下行﹐而木寡於畏﹐土且欲發泄而不能﹐於是作寒作熱﹐似瘧非瘧﹑而不能止。倘用祛邪之藥﹐則其勢更甚﹐惟有舒其木气﹐而寒熱自除矣。

張眞君曰﹕亦創論也﹐方宜用逍遙散﹐大加白芍可也。

卷五﹝書集﹞傷寒相舌祕法

十論生死

雷眞君曰﹐知生死而後可以爲醫。生中知死﹐死中知生﹐非易易也。何以知生中之死﹐如傷寒癥﹐七日不汗死是也。何以知死中有生﹐如中風﹑中惡﹑中毒是也。生中之死﹐而辧其不死﹔死中之生﹐而辧其不生﹐醫道其庶幾乎。傷寒至七日猶無汗﹐人皆謂必死矣﹐而予獨斷其不死者﹐非因其無汗而可生也。蓋傷寒邪盛﹐禁汗之不得出﹐其人無煩躁之盛﹐腎水猶存﹐邪不能熬幹之也﹐𨿽無汗﹐必有汗矣﹐七日來復﹐豈虛言哉。此生中之死﹐而辧其不死之法也。中風不語﹐中惡不出聲﹐中毒致悶亂﹐𨿽其人之气猶存﹐似乎不死﹐然而﹐遺尿則腎絕矣﹐手撒則肝絕矣﹐水不下喉則脾胃絕矣。舌本彊則心絕矣﹐聲如酣則肺絕矣。五臟無一生﹐無有不死者﹔倘有一臟之未絕﹐未死也。看何髒之絕﹐而救何髒之气﹐則死猶不死矣。然而﹐五臟之中尢最急者﹐莫過心腎﹐心腎之藥﹐莫過人參﹑附子二味﹐二味相合﹐則無經不入。救心腎﹐而各髒亦無不救之矣。𨿽將死之人﹐必有痰涎之作祟﹐似祛痰化涎之藥﹐亦不可輕度。然不多用人參﹐而止用祛痰化涎之藥﹐適足以死之也。卽或偶爾生全﹐未幾仍歸於死。此死中之生﹐而辧其不生之法也。

張公曰﹕眞奇絕之文。

卷五﹝書集﹞傷寒相舌祕法

十一論眞假

雷眞君曰﹕病之有眞有假也。大約寒熱之癥居多﹐《內經》已辧之無遺義矣。予再取而論之者﹐以眞假之病難知﹐而用藥者不可徒執泛逆之治法也。予有治眞寒假熱之法﹐而不必尙夫湯劑也。如人下部冰涼﹐上部大熱﹐渴欲飲水﹐下喉卽吐﹐此眞寒反現假熱之象以欺人。自當用八味湯﹐大劑攪冷與飲。人或不敢用﹐或用之不多﹐或病患不肯服﹐當用吾法治之。以一人彊有力者﹐擦其腳心﹐如火之熱﹐不熱不已﹐以大熱爲度﹐後用吳茱萸一兩爲末﹐附子一錢﹐麝香一分﹐爲細末﹐以少少白面入之﹐打爲糊﹐作膏二个﹐貼在腳心之中﹐少頃必睡熟﹐醒來下部身熱﹐而上部之火自息矣﹐急以八味湯與之﹐則病去如失。至於治眞熱假寒之法﹐則又不然。如人外身冰涼﹐內心火熾﹐發寒發熱﹐戰栗不已﹐此內眞熱反現假寒之象。自當用三黃石膏湯加生薑﹐乘熱飲之。醫或信之不眞﹐或病家不肯與服﹐予法亟宜用之也。井水一桶﹐以水撲心胸﹐似覺心快﹐撲之至二三十次﹐則內熱自止﹐而外之戰栗不覺頓失。急以元參﹑麥冬﹐白芍各二兩﹐煎湯與之﹐任其恣飲﹐則病不至再甚矣。

張公曰﹕何方法之奇至此﹐遵而行之﹐人無死法矣。

卷五﹝書集﹞傷寒相舌祕法

十二論老少

雷眞君曰﹕老人與小兒最難治也。老人气血已衰﹐服飲食﹐則不生精而生病。小兒精气未滿﹐食飲食﹐則傷胃而傷脾﹐故老人小兒當另立一門。𨿽岐天師已立﹐有門有方﹐然終覺未全。今另畱數方﹐半治老人之生精﹐半治小兒之傷胃也。生精者﹐生其腎中精也。人生腎气有餘﹐而後脾胃之气行﹐脾胃气行﹐而後分精四布於各臟腑﹐俱得相輸以傳化﹐方名養老丸。用熟地八兩﹐巴戟天四兩﹐山茱萸四兩﹐北五味一兩﹐薏仁三兩﹐芡實四兩﹐車前子一兩﹐牛膝三兩﹐山藥四兩﹐各爲末﹐蜜爲丸。每日吞五錢。自能生精壯气。開胃健脾也﹐又何慮飲食之難化乎。小兒之方﹐單顧其胃﹐天師已有神方傳世﹐今再立一方﹐亦治腎以生土也。論小兒純陽﹐不宜補腎﹐不知小兒過於飲食﹐必至傷胃﹐久之﹐胃傷而脾亦傷﹐脾傷而肺金亦傷﹐肺金傷而腎水更傷矣。小兒至腎水之傷﹐則癆瘵之癥起﹐雞胸犬肚之證見。苟治之不得法﹐而仍治以治胃之藥﹐未能奏功﹐雜然攻利之藥並進﹐殤人夭年可憫﹐今立一方﹐治小兒腎臟之損﹐實有奇功﹐方名全幼丸。用熟地二兩﹐麥冬一兩﹐山藥三兩﹐芡實三兩﹐車前子一兩﹐神曲五錢﹐白術一兩﹐地栗粉三兩﹐鱉甲三兩﹐生何首烏三兩﹐茯苓二兩﹐各爲末﹐蜜爲丸。每日白滚湯送下三錢﹐一料前癥盡愈。二方實可佐天師之未逮也。

張眞君曰﹕妙絕之論﹐妙絕之方。

卷五﹝書集﹞傷寒相舌祕法

十三論气血

雷眞君曰﹕气無形也﹐血有形也。人知治血必須理气﹐使無形生有形﹐殊不知治气必須理血﹐使有形生無形也。但無形生有形﹐每在於倉皇危急之日﹔而有形生無形﹐要在於平常安適之時。人見用气分之藥速於見功﹐用血分之藥難於奏效﹐遂信無形能生有形﹐而疑有形不能生無形。不知气血原疊相生長﹐但止有緩急之殊耳。故吐血之時﹐不能速生血也﹐亟當補其气﹔吐血之後﹐不可純補气也﹐當緩補其血。气生血﹐而血無奔軼之憂﹔血生气﹐而气無輕躁之害。此气血之兩相須而兩相得也。

張眞君曰﹕論妙極﹐無獘之道也。

卷五﹝書集﹞傷寒相舌祕法

十四論命門

雷眞君曰﹕命門爲十二經之主﹐《內經》已詳言之。余再取而尙論者﹐蓋命門之經𨿽彰﹐而命門之旨尙晦也。命門旣爲十二經之主﹐而所主者何主也。人非火不能生活﹐有此火﹐而後十二經始得其生化之機。命門者﹐先天之火也。此火無形﹐而居於水之中。天下有形之火﹐水之所克﹔無形之火﹐水之所生。火克於水者﹐有形之水也﹕火生於水者﹐無形之水也。然而無形之火﹐偏能生無形之水﹐故火不藏於火﹐而轉藏於水也。命門之火﹐陽火也﹐一陽陷於二陰之間者也。人先生命門﹐而後生心﹐其可專重夫心乎。心得命門﹐而神明有主﹐始可以應物。肝得命門而謀慮﹐膽得命門而決斷。胃得命門而能受納﹐脾得命門而能轉輸﹐肺得命門而準節大腸得命門而傳導﹐小腸得命門而布化﹐腎得命門而作彊﹐三焦得命門而決瀆﹐膀胱得命門而收藏﹑無不借命門之火以溫養之也。此火宜補而不宜瀉﹐宜於水中以補火﹐尢宜於火中以補水﹐使火生於水﹐而還以藏於水也。倘日用寒涼以伐之﹐則命門之火微﹐又何能生養十二經耶。此《內經》所謂主不明則十二官危﹐非重言命門歟。

張眞君曰﹕命門得天師之辧﹐正若日月之經天。今又得雷眞君之尙論﹐則命門何至於晦而不彰乎。萬世之大幸也。

﹝張景嶽先生謂﹕善補陰者﹐宜於陽中補陰﹐無伐陽以散陰。善補陽者﹐宜於陰中補陽﹐無伐陰以救陽。深得此意。李子永識。﹞

卷五﹝書集﹞傷寒相舌祕法

十五論任督

雷眞君曰﹕任督之脈﹐在臟腑之外﹐別有經絡也﹐每爲世醫之所略。不知此二部之脈不可不講﹐非若衝﹑之脈可有可無也。任脈起於中極之下﹐以上毛際﹐循腹裏﹐上關元﹐至咽喉。上頤循面入目﹐此任脈之經絡也。督脈起於少腹以下骨中央﹐女子入系廷孔﹐在溺孔之際﹐其絡循陰器﹐合纂間﹐繞纂後﹐卽前後二陰之間也﹐別繞臀﹐至少陰﹐與巨陽中絡者﹐合少陰上股內後廉﹐貫脊屬腎﹐與太陽起於目內﹐上額交顚上﹐入絡腦﹐還出別下項﹐循肩膊﹐挾脊抵腰中﹐入循膂絡腎﹕其男子循莖下至纂﹐與女子等﹕其少腹直上者﹐貫臍中央﹐上貫心入喉﹐上頤環唇﹐上系兩目之下中央﹐此督之經也。二經之病﹐各有不同﹐而治法實相同也。蓋六經之脈絡﹐原相貫通﹐治任脈之疝瘕﹐而督脈之遺溺﹑脊彊亦愈也。然此二脈者﹐爲胞胎之主脈﹐無則女子不受妊﹐男子難作彊以射精﹐此脈之宜補而不宜瀉明矣。補則外腎壯大而陽旺﹐瀉則外腎縮細而陽衰﹕補則子宮熱而受妊﹐瀉則子宮冷而難妊矣。

張眞君曰﹕妙絕。今人不知任督之至要﹐所以用藥不效也﹐知任督﹐何難治病哉。

卷五﹝書集﹞傷寒相舌祕法

十六論子嗣

雷眞君曰﹕人生子嗣﹐𨿽曰天命﹐豈盡非人事哉。有男子不能生子者﹐有女子不能生子者。男子不能生子有六病﹐女子不能生子有十病。六病維何﹖一精寒也﹐一气衰也﹐一痰多也﹐一相火盛也﹐一精少也。一气郁也。精寒者﹐腎中之精寒﹐𨿽射入子宮﹐而女子胞胎不納﹐不一月而卽墮矣。气衰者﹐陽气衰也﹐气衰則不能久戰﹐以動女子之歡心﹐男精已泄﹐而女精未交﹐何能生物乎。精少者﹐𨿽能射﹐而精必衰薄﹐胞胎之口大張﹐細小之入﹐何能饜足﹐故隨入而隨出矣。痰多者﹐多濕也﹐多濕則精不純﹐夾雜之精。縱然生子﹐必然夭喪。相火盛者﹐過於久戰﹐女精已過﹐而男精未施﹐及男精旣施﹐而女興已寢﹐又安能生育哉。气郁者﹐乃肝气抑塞﹐不能生心包之火﹐則懷抱憂愁﹐而陽事因之不振﹐或臨鑪而興已闌﹐對壘而戈忽倒﹐女子之春思正濃﹐而男子之浩嘆頓起﹐則風景蕭條﹐房幃岑寂﹐柴米之心難忘﹐調笑之言絕少﹐又何能種玉於蘭田﹐毓麟於蘭室哉。故精寒者溫其火﹐气衰者補其气﹐痰多者消其痰﹐火盛者補其水﹐精少者添其精﹐气郁者舒其气﹑則男子無子者可以有子﹐不可徒補其相火也﹐十病維何﹖一胎胞冷也﹐一脾胃寒也﹐一帶脈急也﹐一肝气郁也﹐一痰气盛也﹐一相火旺也﹐一腎水衰也。一任督病也﹐一膀胱气化不行也﹐一气血虛而不能攝也。胎胞之脈﹐所以受物者也﹐暖則生物﹐而冷則殺物矣。縱男子精熱而射入﹐又安能茹之而不吐乎。脾胃虛寒﹐則帶脈之間必然無力﹐精卽射入於胞胎﹐又安能勝任乎。帶脈宜馳不宜急﹐帶脈急者﹐由於腰臍之不利也﹐腰臍不利﹐則胞胎無力﹐又安能載物乎。肝气郁則心境不舒﹐何能爲歡於牀第。痰气盛者﹐必肥婦也﹐毋論身肥則下體過胖﹐子宮縮入﹐難以受精﹐卽或男子甚健﹐鼓勇而戰﹐射精直入﹐而濕由膀胱﹐必有泛濫之虞。相火旺者﹐則過於焚燒﹐焦漧之地﹐又苦艸木之難生。腎水衰者﹐則子宮燥涸﹐禾苗無雨露之潤﹐亦成萎黃﹐必有墮胎之嘆。任督之間﹐倘有疝瘕之癥﹐則精不能施因外有所障也。膀胱與胞胎相近﹔倘气化不行﹐則水濕之气必且滲入於胎胞﹐而不能受妊矣。女子懷胎﹐必气血足而後能養。倘气虛則陽衰﹐血虛則陰衰﹐气血雙虛﹐則胞胎下墜而不能升舉﹐小產之不能免也。故胎胞冷者溫之﹐脾胃寒者暖之﹔帶脈急者緩之﹔肝气郁者開之﹐痰气盛者消之﹔相火旺者平之﹐腎水衰者補之﹔任督病者除之﹔膀胱气化不行者﹐助其腎气﹔气血不能攝胎者﹐益其气血也。則女子無子者﹐亦可以有子﹐不可徒治其胞胎也。種子方﹐莫妙用岐天師之方﹐故不再定。

張眞君曰﹕男女之病﹐各各不同﹐得其病之因﹐用其方之當﹐何患無子哉。以男子六病﹐女子十病﹐問人之有無﹐卽可知用藥之宜也。

卷五﹝書集﹞傷寒相舌祕法

十七論瘟疫

雷眞君曰﹕古人云疫來無方﹐非言治疫之無方﹐乃言致疫之無方也。然亦未嘗無方。疫來旣有方﹐而謂治之無方可乎。大約瘟疫之來﹐多因人事之相召﹐而天時之气運﹐適相感也。故气機相侵﹐而地气又復相應﹐合天地之毒瓦斯﹐而瘟疫成焉。侵於一鄕﹐則一鄕之人病﹔釀於一城﹐則一城之人病﹔流於千里﹐則千里之人病。甚且死亡相繼﹐闔門闔境﹐無不皆然﹐深可痛也。此等病必須符水救之﹐然而符水終不浪傳於世﹐今別定一法﹐用管仲一枚﹐浸於水缸之內﹐加入白礬少許﹐人逐日飲之﹐則瘟疫之病不生矣。眞至神之法也。

張眞人曰﹕妙方。此先制瘟疫之法也。

卷五﹝書集﹞

岐天師兒科治法

天師曰﹕兒科得其要﹐無難治人。今傳一法門﹐使萬世小兒盡登仁壽。法在先看气色﹐後看脈。

小兒有疾﹐某顏色必鮮艷﹐以鼻之上眼之中間﹐中正精明穴上辧之。色紅者﹐心熱也﹐紅筋橫直現於山根﹐皆心熱也。色紫者﹐心熱之甚﹐而肺亦熱也。色靑者﹐肝有風也﹔靑筋直現者﹐乃肝熱也﹔靑筋橫現者﹐亦肝熱也﹔直者風上行﹐橫者風下行也。色黑者﹐風甚而腎中有寒。色白者﹐肺中有痰。色黃者﹐脾胃虛而作瀉﹐黃筋現於山根﹐不論橫直﹐總皆脾胃之癥。止有此數色﹐無他顏色﹐故一覽而知小兒之病矣。大人看脈於寸關尺﹐小兒何獨不然﹐但小兒不必看至數﹐止看其數與不數耳。數甚則熱﹐不數則寒也。數之中﹐浮者風也﹐沈者寒也﹐緩者濕也﹐澀者邪也﹐滑者痰也﹐如此而已。七表八里﹐俱不必去看。自知吾訣﹐則《脈訣》亦不必讀也。有止歇者﹐乃痛也﹐余亦不必再談。小兒癥﹐大約吐瀉厥逆﹑風寒暑熱而已﹐其餘痘疹喑﹐余無他病。或心疼腹痛﹐或有痞塊﹐或有瘡疔﹐可一覽而知也。然而﹐小兒之病﹐虛者十之九﹐實者十之一﹐故藥宜補爲先。今立三方﹐通治小兒諸癥。第一方﹕人參三分﹐白術五分﹐茯苓一錢﹐甘艸一分﹐陳皮二分﹐神曲三分﹐半夏一分﹐此六君子加減也﹐通治小兒脾胃弱病﹐神效。如傷肉食者﹐加山楂五粒﹔傷米食者﹐加麥芽五分﹔傷麵食﹐加蘿卜子三分﹔吐者﹐加白豆蔻一粒﹐去甘艸﹐加生薑三片﹔瀉者﹐加漧薑三分﹐豬苓五分。第二方治外感也。或傷風傷寒﹐或咳嗽﹐或發熱﹐或不發熱﹐或頭痛﹐或鼻塞﹐或痰多﹐或驚悸﹐或角弓反張﹐皆以此方通治之﹐無不神效。方用柴胡七分﹐甘艸三分﹐桔梗五分﹐半夏三分﹐黃芩三分﹐白芍二錢﹐白術二錢﹐當歸五分﹐陳皮二分﹐茯苓五分﹐水煎服。頭痛﹐加蔓荊子三分﹔心痛手不可按者﹐乃實火也﹐加梔子一錢﹐按之不痛者﹐乃虛火也﹐加甘艸八分﹐貫仲五分﹐廣木香三分﹐乳香一分﹔脇痛者﹐加芍藥三錢﹔腹痛者﹐以手按之﹐手按而疼甚者﹐乃食也﹐加大黃一錢﹔按之而不痛者﹐乃寒也﹐非食也﹐加肉桂三分﹐漧薑三分﹔有汗出不止者﹐加桑葉一片﹔眼痛而紅腫者﹐乃火也﹐加黃連三分﹐白蒺藜一分﹔喉痛者﹐加山豆根三分。第三方﹕治虛寒之癥﹐夜熱出汗﹑夜啼不寐﹑怔忡﹑久嗽不已﹑行遲語遲﹑龜背狗肚﹑將成癆瘵等癥﹐方用熟地三錢﹐山茱萸二錢﹐麥冬二錢﹐北五味五分﹐元參二錢﹐白術二錢﹐茯苓一錢﹐薏仁三錢﹐丹皮一錢﹐沙參二錢﹐地骨皮二錢﹐水煎服。倘兼有外感﹐少加柴胡五分﹐白芍三錢﹐白芥子一錢。餘無可加減矣。

卷五﹝書集﹞

諸眞人傳授兒科

痘瘡計日痘瘡壞病疹

痘治法天師曰﹕今人看痘爲難治﹐不知得其法則無難也。初起之時﹐不論身弱身彊﹐先以補气補血之藥爲君﹐加之發散之藥﹐則重者必輕﹐而輕者必少。無如世人皆以寒涼之品爲主﹐又助以劫散之味﹐此所以輕變重﹐重至死也。吾今傳五方﹐朝夕服之﹐室七日﹐無不結靨﹐再無回毒之癥﹐十人十活﹐不殺一小兒也。

第一曰方﹕見小兒身熱﹐眼如醉眼者﹐此出痘兆也。若不是醉眼﹐則非出痘﹐不可用此方。用治外感方治之﹐若見醉眼﹐急投此方﹐則痘點卽現﹐必不待三日而自出也。方用黃三錢﹐白術一錢﹐甘艸一錢﹐當歸二錢﹐川芎二錢﹐茯苓三錢﹐柴胡一錢五分﹐升麻五分﹐麥冬二錢﹐元參三錢﹐陳皮五分﹐荊芥一錢﹐金銀花先用五分﹐水三碗﹐煎湯二碗﹐再煎藥至五分﹐與小兒飲之。此方五歲以上俱照此分兩﹐五歲以下減半﹔周歲內者又降序之。服此藥﹐自然神思淸爽。病家不肯服﹐勸其速服﹐包其速愈﹐不妨身任之。服後見點﹐再用第二方。

第二日方﹕白術二錢﹐麥冬三錢﹐甘艸一錢﹐桔梗二錢﹐當歸五錢﹐生地五錢﹐元參三錢﹐柴胡一錢﹐升麻三分﹐荊芥一錢﹐茯苓二錢﹐白芍三錢﹐白芥子二錢﹐金銀花三錢﹐水煎服。服此藥後﹐一身盡現點矣﹐其色必紅﹐而無色白色黑之虞矣。

第三日方﹕人參五分﹐白芍三錢﹐白術三錢﹐茯苓三錢﹐元參二錢﹐神曲三分﹐丹皮一錢﹐水煎服。此方服後﹐盡皆灌漿﹐無不气血之足﹐永無退癥之虞矣。再服第四日方。

第四日方﹕人參一錢﹐當歸二錢﹐熟地五錢﹐茯苓三錢﹐金銀花三錢﹐陳皮五分﹐甘艸一錢﹐元參三錢﹐白術三錢﹐白芍二錢﹐神曲五分。服此方後﹐小兒必然口健﹐要喫食不已﹐不妨少少頻與﹐亦不可多食也﹐第五方可不必用矣。然更傳之者﹐恐小兒多食則生他病﹐故又傳此方。

第五日方﹕人參一錢﹐茯苓三錢﹐白術二錢﹐甘艸一錢。有食﹐加麥芽五分﹐山楂五粒。若不傷食不必加﹐止加金銀花三錢。能服此五方﹐期七日前而回春也﹐以上小兒年歲小者﹐俱照第一方減之。如小兒已身熱三日﹐則用第三方﹐四日則用第四方。如壞癥﹐另用壞癥方。

秦眞人傳壞癥方﹕治痘瘡壞癥已黑者﹐人將棄之﹐下喉卽活。人參三錢﹐陳皮一錢﹐蟬蛻五分﹐元參二錢﹐當歸二錢﹐荊芥穗一錢﹐水二鐘﹐煎八分﹐灌下喉中卽活。大約壞癥﹐皆元气虛而火不能發也。我用參以助元气﹐用元參以去浮游之火﹐用陳皮去痰開胃﹐則參無所礙﹐而相得益彰﹐荊芥以發之﹐又能引火歸經﹐當歸以生新去舊消滯气﹐蟬蛻亦解毒去斑。世人如何知此妙法。初起不可服﹐必壞癥乃可﹐一劑卽回春﹐不必再劑也。

雷眞君傳痘瘡壞癥方﹕痘瘡壞癥﹐最爲可憐﹐身如黑團之气﹐口不能言﹐食不能下﹐世人到此﹐盡棄之溝中﹐醫者到此﹐亦置而罔顧﹐誰知盡人皆可生之乎。吾有奇方﹐名必全湯。人參三錢﹐元參一兩﹐荊芥一錢﹐金銀花一兩﹐陳皮三分﹐水煎五分灌之。下喉而眼開﹐少頃而身動﹐久之而神气回﹐口能言﹐食能下矣。不必再服他藥。痘瘡自面而生全﹐至奇至神之方也。蓋痘瘡壞癥﹐皆气虛而火不能發也。火毒畱於中而不得泄﹐故形如死狀﹐其實臟腑未壞。我用參以固元气﹐用元參以去火﹐用金銀花以消毒﹐用陳皮以化痰﹐用荊芥以引經﹐而發出於外。內中原有生機﹐所以一劑回春也。

疹治法凡疹初起﹐小兒必發熱﹐口必大渴呼水。其發疹之狀﹐如紅雲一片﹐大約發斑相同。

但斑無頭粒﹐而疹有頭粒也﹔頭如蚤咬之狀﹐無他別也。我今傳四時之疹方﹕用元參三錢﹐麥冬二錢﹐蘇葉一錢﹐升麻五分﹐天花粉一錢﹐金銀花三錢﹐陳皮三分﹐甘艸一錢﹐生地三錢﹐黃芩八分﹐桂枝二錢﹐水鐘半﹐煎五分﹐熱服。凡有疹子﹐無不神效。

惟夏天加靑蒿三錢可也。小兒初生數月減半﹐一周外俱照此分兩﹐不必再傳方也。服吾方一劑卽愈﹐何至三。

卷五﹝書集﹞

張眞人傳痘疹門

痘疹初起方﹕白芍二錢﹐柴胡一錢﹐當歸一錢﹐陳皮五分﹐荊芥八分﹐防風三分﹐生地二錢﹐甘艸一錢﹐桔梗一錢。麥冬一錢。漧葛一錢﹐水煎服二劑﹐痘瘡惡者必變爲良。

痘瘡出齊方﹕人參一錢﹐黃一錢﹐甘艸一錢﹐白芍二錢﹐生地二錢﹐麥冬二錢﹐柴胡八分﹐紅花五分﹐水煎服。有熱﹐加黃連五分﹐或黃芩一錢﹐梔子一錢﹐亦可﹔有驚﹐加蟬蛻去翅足三分﹕色黑者﹐加肉桂五分﹔大便閉結不通﹐加大黃三分﹕腹痛﹐加芍藥一錢﹐甘艸一錢﹕泄瀉﹐加茯苓一錢﹔有汗﹐倍加黃﹕有痰。加白芥子一錢﹔癢﹐加荊芥子六分﹔身痛者﹐加廣木香三分﹔色白者﹐寒也﹐加肉桂一錢﹐人參黃俱多加﹔痘瘡頭不突者﹐气虛也﹔倍黃﹔腰不滿者﹐血虛也﹐加當歸一錢﹐熟地二錢可也。

痘瘡將回方﹕人參一錢﹐白術一錢﹐茯苓一錢﹐甘艸三分﹐桔梗三分。升提其气﹐而又益肺金﹐使皮毛得諸補藥之益也﹐水煎服。有紅紫漧燥黑陷者﹐熱未退也﹐本方加黃芩一錢﹔如痘色白黑灰黑色而陷﹐寒虛也﹐加肉桂三分﹐人參一錢﹔灌膿者﹐倍加人參﹐再加黃二錢﹐當歸二錢﹔泄瀉﹐加漧薑五分﹐茯苓一錢﹔心慌悶亂者﹐多加人參﹕嘔吐者﹐亦加人參﹑漧薑﹔身癢者﹐加廣木香三分﹔當靨不靨﹐多加人參﹔大便閉者﹐加大黃三分﹔口渴者﹐熱也﹐加麥冬二錢﹐元參一錢﹔失音者﹐加石菖蒲三分﹐桔梗一錢﹔痘瘡入眼成翳者。加蟬蛻五分。從前初起方中卽加蟬蛻七个﹐則目無痘矣。咽喉之中﹐防其生痘者﹐初起方卽用桔梗一錢﹐卽無比癥。小兒痘癥﹐有此三方﹐再無死法﹐神而通之﹐可謂神醫矣。壞癥亦以此方治之﹐無不生者。總之﹐小兒宜補不宜散﹐一言盡之矣。

疹乃熱也﹐不可用人參白術﹐當用補血﹐而不可散血﹐俱宜切記。

方用當歸二錢﹐元參三錢﹐升麻三分﹐甘艸三分﹐漧葛一錢﹐水煎服。此治疹奇方也。有此奇方爲骨﹐又出入加減可也。心火熱極﹐加黃連三分﹔肝火﹐加梔子六分﹔肺火﹐加黃芩一錢﹐麥冬一錢。

辧各經病﹐亦看小兒山根之色﹐然看之時﹐須用洗去面上塵土﹐細看之。《痘疹全書》統諸癥以立言﹐而余總祕要以傳方。有此四方爲骨﹐參之彼書﹐出入加減﹐神奇之極矣。

卷五﹝書集﹞

錢眞人傳痘瘡神方

不論初起﹑灌漿﹐收靨﹐俱用之﹐神妙無比。

人參一兩﹐白術八錢﹐茯苓五錢﹐陳皮三錢﹐白芍一兩﹐生甘艸三錢﹐元參八錢﹐蟬蛻一錢﹐柴胡二錢﹐黃連五分﹐神曲三錢﹐山楂肉二錢﹐各爲細末﹐水打成丸﹐如綠豆大。遇前癥﹐與一錢﹐未起者卽起﹐已起者卽灌漿﹐不收靨者收靨﹐神奇之極﹐毋視爲尋常也。願將此方廣傳人世。

卷五﹝書集﹞

岐天師傳治回毒方

名爲回毒卽消丹﹕金銀花五錢﹐生甘艸一錢﹐人參二錢﹐元參三錢﹐水二碗﹐煎三分﹐與小兒服之。一劑卽消大半﹐二劑全愈﹐不須三劑也﹐付符一道﹐焚在藥中煎汁﹐神效。凡服藥不效﹐焚符於藥中﹐煎藥與小兒飲之﹐十人十生。而壅咒曰﹕小兒有病﹐病魔作祟﹐吾今施符﹐治無不愈﹐吾奉天師岐眞君律令敕。書符前後念一徧﹐焚於藥內﹐又念一徧書符時。此祕訣也。

又傳疹方﹕治夏日發疹者﹐神效。蘇葉一錢﹐麥冬二錢﹐桔梗一錢﹐生甘艸一錢﹐升麻五分﹐生地二錢﹐元參三錢﹐靑蒿三錢﹐水煎服。

岐眞人曰﹕張眞人治四時之疹﹐余方治夏時熱疹也。切記此二方﹐何患疹病之難治哉。

又傳治水痘方﹕亦治熱癥而有水气也。柴胡一錢﹐茯苓二錢﹐桔梗一錢﹐生甘艸五分﹐黃芩五分。竹葉十片﹐燈艸一圓﹐水煎服。有痰者﹐加天花粉三分﹔有食﹐加山楂三粒﹐麥芽三分﹔有火﹐加黃連一分﹐餘可不必。有此一方﹐水痘無難治矣。

卷五﹝書集﹞

岐天師又傳治回毒歲久不愈方

金銀花一兩﹐當歸﹐人參﹑白術各一兩﹐黃二兩﹐薏仁三兩﹑生甘艸二錢﹐白芥子三錢﹐柴胡﹑肉桂各五分。先將薏仁用水四碗﹐煎湯二碗﹐再煎前藥半碗﹐饑服一劑。再用金銀花一兩﹐當歸五錢﹐黃﹑薏仁各一兩﹐白術五錢﹐生甘艸﹑白芥子各二錢﹐陳皮五分﹐水三碗﹐煎半碗﹑四服全愈。其服藥之時﹐更須用藥洗之。金銀花一兩﹐生甘艸三錢﹐生蔥三條﹐煎二腕。

卷五﹝書集﹞

岐眞人傳兒科祕法

山根之上有靑筋直現者﹐乃肝熱也﹐用柴胡三分﹐白芍一錢﹐當歸五分﹐半夏三分﹐白術五分﹐茯苓一錢﹐山楂三粒﹐甘艸一分﹐水煎服。有靑筋橫現者﹐亦肝熱也﹐但直者風上行﹐橫者風下行﹐亦用前方﹐多加柴胡二分﹐加麥芽一錢﹐漧薑一分。

有紅筋直現者﹐乃心熱也﹐亦用前方﹐加黃連一分﹐麥冬五分﹐去半夏﹐加桑白皮三分﹐天花粉二分。

有紅筋斜現者﹐亦心熱也﹐亦用前方﹐加黃連二分。蓋熱極於胸中也﹐亦不可用半夏﹐用桑白皮﹑天花粉。有黃筋現於山根者﹐不必論橫直﹐總皆脾胃之癥﹐或水瀉﹐或上吐﹐或下瀉﹐或腹痛﹐或不思飲食﹐余定一方皆可服﹐服之無不神效。如皮黃﹐卽黃筋也﹐方用白術五分﹐茯苓五分﹐陳皮二分﹐人參二分﹐神曲一分﹐麥芽二分﹐甘艸一分﹐水一鐘﹐煎半酒盞﹐分二起服﹐加淡竹葉七片。有痰﹐加半夏一分﹐或白芥子二分﹐或天花粉二分﹔有熱﹐如口渴者是﹐加麥冬三分﹐黃芩一分﹕有寒者﹐加漧薑一分﹔吐者﹐加白豆蔻一粒﹔瀉者﹐加豬苓五分﹔腹痛者﹐如小兒自家捧腹是﹐須用手按之﹐大叫呼痛者﹐乃食積也﹑加大黃三分﹔枳實一分﹔如按之不痛﹐不呼號者﹐乃寒也﹐再加漧薑三分。如身熱者﹐不可用此方﹐予另立一方。

萬全湯﹕凡小兒發熱者﹐毋論夜熱﹑早熱﹑晚熱﹐用之無不神效。方用柴胡五分﹐白芍一錢﹐當歸五分﹐白術三分﹐茯苓二分﹐甘艸一分﹐山楂三粒﹐黃芩三分﹐蘇葉一分﹔麥冬一錢﹐神曲三分﹐水一鐘﹐煎半酒鐘服﹐或分二起服。冬天﹑加麻黃一分﹕夏天﹐加石膏三分﹕春天﹐加靑蒿三分﹐秋天﹐加桔梗三分﹔有食﹐加枳殼三分﹔有痰﹐加白芥子三分﹔瀉者﹐加豬苓一錢﹔吐者﹐加白豆蔻一粒。小兒諸癥不過如此﹐萬不可作驚風治之。有驚者﹐此方加人參五分﹐卽定驚如神。有疳者﹐用脾胃方﹐加蒲黃三分﹐黃芩三分可也。

卷五﹝書集﹞

長沙張眞人傳治小兒感冒風寒方

柴胡五分﹐白術一錢﹐茯苓三分﹐陳皮二分﹐當歸八分﹐白芍一錢﹐炙甘艸三分﹐半夏三分﹐水一鐘﹐煎半鐘﹐熱服。一劑卽愈﹐不必再劑。

治小兒痢疾神方﹕當歸一錢﹐黃連二分﹐白芍一錢五分﹐枳殼五分﹐檳榔五分﹐甘艸三分﹐水一鐘﹐煎半鐘﹐熱服。一劑輕﹐二劑愈。紅痢﹐加黃連一倍﹕白痢﹐加澤瀉三分﹔腹痛者﹐倍加甘艸﹐多加白芍﹕小便赤﹐加木通三分﹔下如豆汁﹐加白術一錢﹔傷食﹐加山楂﹑麥芽各三分﹔气虛者﹐加人參三分。此方通治小兒痢疾﹐加減之﹐無不神效。

治小兒瘧疾方﹕柴胡六分﹐白術一錢﹐茯苓一錢﹐歸身一錢﹐白芍一錢五分﹐半夏五分﹐靑皮五分﹐濃朴五分﹐水一鐘﹐煎半鐘﹐露一宿﹐再溫之與服。熱多者﹐加人參﹑黃各五分﹐寒多者﹐加漧薑三分﹔痰多者﹐加白芥子一錢﹔夜發熱者﹐加何首烏﹑熟地各二錢﹐日間發者不用加﹔腹痛﹐加檳榔三分。

治小兒咳嗽神方﹕蘇葉五分﹐桔梗一錢﹐甘艸一錢﹐水一酒鐘﹐煎五分﹐熱服﹐二劑卽全愈。有痰﹐加白芥子五分可也。

治小兒口疳流水口爛神方﹕黃柏二錢﹐人參一錢﹐爲末。敷口內。二日卽愈。一匙一次﹐一日不過用二次而已。小兒之疳﹐皆虛熱也﹐用黃柏以去火﹐人參以健脾土也。大人亦可用﹐神效。

治小兒便虫神方﹕諸虫皆可治。榧子去殼五个﹐甘艸三分﹐爲末﹐米飯爲丸。服完虫盡化爲水矣。大人亦用此去虫。

蓋榧子最能殺虫﹐又不耗气﹐食多則傷脾。

治小兒虫積方﹕使君子十个﹐去殼炒香﹐檳榔一錢﹐榧子十个﹐甘艸一錢﹐各爲細末﹐米飯爲丸﹐如梧桐子大。與十丸小兒服之﹐二日卽便虫﹑五日全愈。神方也。

卷五﹝書集﹞

兒科

驚疳吐瀉生下不肯食乳初生臍汁不漧肚臍突出

小兒病﹐驚﹑疳﹑吐﹑瀉盡之矣。然而驚﹑疳﹑吐﹑瀉﹐不可不分別言之也。世人動曰驚風﹐誰知小兒驚則有之﹐而風則無。小兒純陽之體﹐不宜有風之入﹐而狀若有風者﹐蓋小兒陽旺則內熱﹐熱極則生風﹐是風非外來之風﹐乃內出之風也。內風何可作外風治之﹐故治風則死矣。法當內淸其火。

而外治其驚﹐不可用風藥以表散之也。吾今特傳奇方﹐名爲淸火散驚湯﹐方用白術三分﹐茯苓二錢﹐陳皮一分﹐甘艸一分﹐梔子三分﹐白芍一錢﹐半夏一分﹐柴胡三分﹐水煎三分服。此方健脾平肝之聖藥﹐肝平則火散﹐脾健則驚止﹐又加去火散痰之品﹐自然藥下喉而驚風定也。

疳癥乃脾熱也﹐然亦固心熱而脾火旺極﹐遂至口中流涎。若不平其心火﹐則脾火更旺﹐而濕熱上蒸﹐口涎正不能遽止。治法不可徒淸脾火﹐而當先散心火。方用止疳散。蘆薈一錢﹐黃連三分﹐薄荷三分﹐茯苓二錢﹐甘艸一分﹐桑白皮一錢﹐半夏三分﹐水煎服三分。此方心脾兩淸之聖藥﹐不專淸脾。

引水下行﹐則濕熱自去﹐濕熱去﹐疳病自愈也。

吐癥﹐𨿽胃气之弱﹐亦因脾气之虛。蓋小兒恣意飽餐﹐逐至食而不化﹐久而停積於脾中﹐又久之而上衝於胃口﹐又久之而大吐矣﹐故治吐必先治胃﹐而治胃尢先治脾。吾有奇方﹐止吐速效﹐方名定吐湯。人參一錢﹐砂仁一粒﹐白術五分﹐茯苓二錢﹐陳皮二分﹐半夏一分﹐漧薑一分﹐麥芽五分﹐山楂三粒﹐水煎服。夏月加黃連三分﹐冬月加漧薑一分﹐無不愈者。此方卽六君子之變方﹐乃治脾胃之聖藥。脾胃安而化導速﹐自然下行﹐不至上吐。沈方中加減得宜﹐消積有法﹐有不奏功如神者乎。

瀉癥﹐則專責之脾矣﹐論理亦用煎湯﹐可以取效﹐然而瀉有不同﹐有火瀉﹐有寒瀉﹐不可不分。火瀉者﹐小兒必然身如火熱﹐口渴舌燥﹐喜冷凍飲料而不喜熱湯﹐若亦以前方投之﹐則益苦矣。予另有奇方﹐名爲瀉火止瀉湯。方用車前子二錢﹐茯苓一錢﹐白芍一錢﹐黃連三分﹐澤瀉五分﹐豬苓三分﹐麥芽一錢﹐枳殼二分﹐水煎服。一劑卽止瀉。車前﹑茯苓﹑澤瀉﹐豬苓﹐皆止瀉分水之聖藥﹐白芍以平肝﹐使不來克脾﹐黃連淸心火﹐不來助脾之熱﹐而麥芽﹑枳殼消滯气以通水道﹐不必止瀉﹐瀉自止也。寒瀉者﹐腹痛而喜手按摩﹐口不幹而舌滑﹐喜熱湯不喜冷凍飲料﹐又不可用瀉火之湯﹐五苓散可也﹐然而五苓尙欠補也。盞小兒致於寒瀉﹐未有不大傷脾气者﹐脾气旣傷﹐非人參不能救﹐五苓散無人參﹐僅能止瀉﹐元气未能頓復。我今傳一奇方﹐名爲散寒止瀉湯。方用人參一錢﹐白術一錢﹐茯苓二錢﹐肉桂二分﹐甘艸一分﹐漧薑二分﹐砂仁一粒﹐神曲五分﹐水煎服。此方參﹑苓﹑白術乃健脾補气之神品﹐分濕利水之聖藥也﹐又加肉桂﹑漧薑以祛寒﹐砂仁﹑甘艸﹑神曲以調和之﹐則寒風自然越出﹐而泄瀉立止矣。

雷公眞君曰﹕小兒驚癥﹐皆本於气虛﹐一作風治﹐未有不死者。或治風而兼補虛﹐可以苟全性命﹐要之斷斷不可作風治也。我今特傳奇方﹐名壓驚湯。人參五分﹐白術五分﹐甘艸三分﹐茯神一錢﹐半夏三分﹐神曲五分﹐砂仁一粒﹐陳皮一分﹐丹砂三分﹐水煎服。此卽六君子之變方也。小兒止有脾病﹐治脾而驚自定。故用六君子以健脾﹐少加壓驚之品奏功如神耳。

小兒吐瀉﹐傷食之故也。蓋飲食飽餐﹐自難一時消化﹐不上吐﹐必下瀉矣﹐亦用前方六君子湯。但吐者去甘艸加砂仁﹐瀉者加車前子治之﹐自能奏功於俄頃。倘不知補脾﹐而惟圖消克﹐非救兒生﹐乃送兒死矣。願人敬聽吾言﹐共登兒齡於百歲也。

小兒生下不肯食乳者﹐乃心熱也。蔥煎乳汁﹐令小兒服之亦妙。終不若用黃連三分﹐煎湯一分﹐灌小兒數匙﹐卽食乳矣﹐神效。

小兒初生﹐臍汁不漧﹐用車前子炒焦﹐爲細末﹐敷之卽幹﹐神效。

小兒肚臍突出半寸許﹐此气旺不收也。若不急安之﹐往往變爲角弓反張。方用茯苓一錢﹐車前子一錢﹐甘艸二分﹐陳皮三分﹐通艸三分﹐如無通艸﹐燈心一圓﹐共煎湯灌之。一劑卽安﹐神方也。

卷六﹝數集﹞

傷寒門

雷公眞君曰﹕傷寒兩感﹐隔經相傳﹐每每殺人。如第一日宜在太陽﹐第二日宜在陽明﹐第三日宜在少陽﹐第四日宜在太陰﹐第五日宜在少陰﹐第六日宜在厥陰﹐此順經傳也。今第一日太陽卽傳陽明﹐第二日陽明卽傳少陽﹐第三日少陽卽傳太陰﹐第四日太陰卽傳少陰﹐第五日少陰卽傳厥陰﹐此過經傳也。更有第一日太陽卽傳少陽﹐第二日陽明卽傳太陰。第三日少陽卽傳少陰﹐第四日太陰卽傳厥陰﹐此隔經傳也。第一日太陽卽傳少陰﹐第二日陽明卽傳太陰﹐第三日少陽卽傳厥陰﹐此兩感傳也﹐順傳者﹐原有生機﹐至七日而病自愈過傳者﹐有生有死矣。隔傳者﹐死多於生矣。兩感而傳者﹐三日水漿不入﹐不知人卽死。𨿽仲景張公立門原有治法﹑然亦止可救其不死者﹑而不能將死者而重生之也。我今憫世人之枉死﹐特傳二方﹐一救過經傳之傷寒﹐一救隔經傳之傷寒。過經傳方﹐名救過起死湯。麻黃一錢﹐柴胡一錢﹐濃朴一錢。石膏五錢﹐知母一錢﹐靑蒿五錢﹐半夏一錢﹐黃芩一錢﹐茯苓五錢﹐炒梔子五分﹐當歸三錢﹐水煎服。一劑卽生。蓋過經之傳﹐必然變癥紛紜﹐斷非初起之一二日也。所以方中不用桂枝以散太陽之邪﹐止用麻黃以散其表。傷寒至三四日﹐內熱必甚﹐故以石膏﹑知母爲君﹐以瀉陽明之火邪。陽明火─退﹐而厥陰之木不舒﹐則木以生火﹐邪退者復聚﹐故又用靑蒿﹑柴胡﹑梔子以涼散之﹐木不自焚﹐而各經之邪不攻自散。況又有茯苓之重用﹐健脾行濕﹐引火下行﹐盡從膀胱而出之乎。且黃芩以淸肺﹐濃朴以逐穢﹐半夏以淸痰﹐又用之咸宜﹐五臟無非生气矣。所以不必問其日數﹐但見有過經之傳者﹐卽以此方投之﹐無不慶更生也。

隔經傳方﹐名救隔起死湯。人參五錢﹐石膏五錢﹐知母一錢﹐靑蒿一兩﹐柴胡二錢﹐白芍三錢﹐半夏一錢﹐炒梔子三錢﹐甘艸一錢﹐水煎服。隔經之傳﹐必至三日而癥乃明﹐𨿽已過陽明﹐而餘火未散﹐故少陰之火助其焰﹐少陽之火失其權﹐若不仍用石膏﹑知母﹐則陽明之火勢不退﹐而少陰之火勢不息也﹐故必須用此二味爲主。然徒用二味﹐而太陰脾土不急爲救援﹐則火極淩亢﹐何以存其生气﹐故又用人參以助生气。但生气旣存﹐而厥陰受邪﹐則木气漧燥﹐勢必克太陰之脾土﹐僅存之生气﹐又安能保乎。故又用柴﹑芍﹑梔﹑蒿﹐以涼散其木中之邪。木之邪散﹐則木气得養﹐自然不去克土﹐而太陰之气生。太陰土有生气﹐貝陽明之火必消歸無有矣﹐又何至焚燒﹐自滅其少陰之髒哉。況方中半夏淸痰﹐甘艸和中﹐又用之無不宜乎。起死爲生﹐實非虛語。故一見有隔經之傳﹐卽以此方投之﹐必能轉敗爲功也。或疑靑蒿用之太多﹐不知靑蒿不獨瀉肝木之火﹐尢能瀉陽明之焰﹐且性靜而不動﹐更能補陰。火旺之時。補陰重藥又不敢用﹐惟靑蒿借其攻中能補﹐同人參兼用﹐實能生陰陽之气於無何有之鄕。若但用人參﹐止生陽气﹐而不能生陰气矣。陰生則陽火無權﹐制伏之道﹐實非世人所能測也。

其兩感傳者﹐近岐天師已傳四方﹐可以救死﹐予不必再傳。遠公固請奇方以救世。我於第三日少陽與厥陰兩感﹐水漿不入﹐不知人者﹐再傳一方﹐以佐天師之未逮。方名救髒湯。人參一兩﹐麥冬三兩﹐當歸一兩﹐天花粉三錢﹐元參二兩﹐白芍二兩﹐荊芥二錢﹐水煎服。余方多當歸者﹐助肝膽以生血也。多加麥冬者﹑救肺气之絕﹐以制肝膽之木﹐使火不旺而血易生﹐而後胃气有養﹐臟腑可救其壞也。與天師方﹐大同小異﹐各有妙用。傷寒發狂﹐至登髙而歌﹐棄衣而走﹐見水而入﹐罵詈呼號﹐不避親疏者﹐去生遠矣。仲景以竹葉石膏湯救之﹐妙矣。蓋陽明之火﹐其勢最烈﹐一發而不可救﹐非用大劑白虎湯﹐何能止其燎原之勢。而世人畏首畏尾﹐往往用之而特小其劑﹐是猶杯水救車薪之焰也﹐故用石膏必須至三四兩﹐或半斤﹐一劑煎服﹐火勢始能少退﹐狂亦可少止也﹐然石膏性猛﹐𨿽善退火﹐未免損傷胃气﹐必須與人參兼用爲妙。我今傳一方﹐用白虎湯之半﹐而另加藥味﹐方名祛熱生胃湯。石膏三兩﹐知母三錢﹐人參五錢﹐元參三兩﹐茯苓一兩﹐麥冬三兩﹐車前子五錢﹐水煎服﹑此方石膏﹑知母以瀉胃火﹑人參以生胃气﹐元參去浮游之焰﹐麥冬生肺中之陰﹐茯苓﹑車前引火下行於膀胱﹐從小便而出﹐且火盛者﹐口必渴﹐口渴必多飲水﹐吾用此二味以分濕﹐則水流而火自隨水而散矣。方中瀉火又不傷气﹐似勝於白虎湯。一劑而狂定﹐二劑而口渴減半﹐三劑而口渴止﹐火亦息﹐正不必用四劑也。凡有火熱而發狂﹐或汗如雨下﹐口渴舌燥。或如芒刺者﹐以此方投之立救﹐斷不至於死也。

傷寒發斑﹐死癥也。然而斑亦有不同﹐有徧身發斑者﹐有止心窩內發斑者。徧身發斑﹐癥似重而反輕﹐心窩發斑﹐癥似輕而轉重。蓋徧身發斑﹐內熱已盡發於外﹔心窩發斑﹐熱存於心中而不得出﹐必須用化斑之藥﹐以解其熱毒之在中也。我有一方最神﹐名起斑湯。升麻二錢﹐當歸一兩﹐元參三兩﹐荊芥三錢﹐黃連三錢﹐天花粉五錢﹐甘艸一錢﹐茯神三錢﹐水煎服。火毒結於內﹐必須盡情發出﹐然內無血以養心﹐則心中更熱﹐火毒益熾﹐而不能外越也。故用當歸﹑元參以滋心中之血﹐用黃連以涼心中之火﹐天花粉以消心中之痰。然而無開關之散﹐則火藏於內而不得泄﹐故又用升麻﹑荊芥以發之﹐甘艸﹑茯神以和之﹐自然引火出外而不內蓄矣。火旣外越﹐斑亦漸消﹐又何至於喪命哉﹕傷寒太陽癥﹐結胸癥具﹐煩躁者主死。言不可下﹐卽下而亦死也。夫結胸而加煩躁﹐此胃气之將絕也。胃气欲絕﹐津液何生﹐津液旣無﹐心何所養﹐故結胸而又煩躁﹐所以癥或不可治也。𨿽然津液之竭非五臟之自絕﹐亦因結胸之故耳。是必攻其中堅。使結胸癥愈而津液自生﹐死癥可望重蘇也。

我今傳一奇方﹐名化結湯。天花粉五錢﹐枳殼一錢﹐陳皮五分﹐麥芽三錢﹐天門冬三錢﹐桑白皮三錢﹐神曲三錢﹐水煎服。一劑卽結胸開﹐而津液自生也。此方用天花粉以代瓜蔞﹐不至陷胸之過猛。然而天花粉卽瓜蔞之根也﹐最善陷胸﹐而無性猛之憂。枳殼消食寬中﹔麥芽與桑白皮同用﹐而化導更速﹔神曲﹐陳皮調胃﹐實有神功﹔天門冬善生津液﹐佐天花粉有水乳之合﹐世人未知也。天花粉得天門冬﹐化痰化食﹐殊有不可測識之效。所以旣結者能開﹐必死者可活。若以大陷胸湯蕩滌之於已汗已下之後﹐鮮不速其死矣。

傷寒有髒結之癥﹐載在太陽經中﹐其實髒結非太陽經病也﹐然則仲景載在太陽經者何故。正辧太陽經有似髒結之一癥﹐不可用攻﹐故載之以辧明也。髒結之癥﹐小腹之內與兩臍之旁﹐相連牽痛﹐以至前陰之筋亦痛﹐重者有筋靑而死者﹐此乃陰邪而結於陰地也。原無表證﹐如何可作表治﹐必須攻裏爲得。我有一方﹐專補其陰中之虛﹐而少佐之祛寒之味﹐則陰邪自散﹐而死癥可生﹐方名散結救髒湯。人參一兩﹐白術五錢﹐甘艸一錢﹐附子一錢﹐當歸一兩﹐肉桂五分﹐水煎服。白術利腰臍之气﹐人參救元陽之絕﹐當歸活周身之血﹐血活而腰臍之气更利也﹐甘艸和中以定痛﹐附﹑桂散寒以祛邪﹑髒中旣溫﹐結者自解矣。用攻於補之內﹐祛寒於補之中﹐其奏功爲獨異耳。

傷寒陽明癥中﹐有直視譫語喘滿者死﹐而下利者亦死之文。此必癥犯直視譫語﹐而又喘滿下利﹐一齊同見也。苟有一癥未兼﹐尙不宜死。倘三癥皆見﹐明是死證矣。𨿽然直視譫語之生﹐多是胃火之盛﹐自焚其心﹐而腎水不能來濟﹐於是火愈盛而無制。喘滿者﹐火炎而气欲上脫也﹕下利者﹐火降而气欲下脫也。此猶欲脫未脫之危癥﹐苟治之得法﹐猶可望生。吾有奇方﹐名曰援脫散。石膏五錢﹐人參一兩﹐麥冬一兩﹐白芍一兩﹐竹茹三錢﹕水煎服。此方用人參以救脫﹐肜石膏以平火﹐用麥冬以平喘﹐白芍以止利﹐用竹茹以淸心﹐自然气不絕而可救也。

傷寒壞癥﹐乃已汗﹑已吐﹑已下﹐而身仍熱如火﹐此不解之癥也。其時自然各死癥紛見矣﹐我用何法以生之乎。夫已汗而不解者﹐乃不宜汗而汗之﹔已吐而不解者﹐乃不宜吐而吐之﹔已下而不解者﹐乃不宜下而下之也。於不宜汗而救其失汗﹐於不宜吐而救其失吐﹐於不宜下而救其失下﹐固是生之之法﹐然而終無一定之法也。我今特傳奇方﹐於三者之失而統救之﹐名救壞湯。人參五錢﹐茯苓五錢﹐柴胡一錢﹐白芍一兩﹑元參五錢﹐麥冬五錢﹐白芥子二錢﹐當歸五錢﹐陳皮五分﹐水煎服。此方妙在全不去救失吐﹑失汗﹑失下之癥﹐反用參﹑苓﹑歸﹑芍大補之劑﹐少加柴胡以和解之﹐自能退火而生胃气。倘鑑其失吐而重吐之﹐失汗而重汗之﹐失下而重下之﹐孱弱之驅﹐何能勝如是之摧殘哉﹐必死而已矣。

故必用吾方﹐而後死者可生也。

傷寒少陰癥﹐惡寒身蜷而下利﹐手足逆冷﹐不治之病也。蓋陰盛無陽﹐腹中無非寒气﹐陽已將絕﹐而又下利不止﹐則陽隨利而出﹐不死何待。𨿽然陽气將絕﹐終非已絕也。急用補陽气之藥﹐挽回於無何有之鄕﹐則將絕者不絕。方用人參二兩﹐附子二錢﹐甘艸二錢﹐漧薑二錢﹐白術一兩。茯苓五錢﹐水煎服。方名救逆止利湯。一劑而逆回﹐二劑而利止﹐三劑全愈矣。此方用人參﹑附子﹐回元陽於頃刻﹐以追其散失﹐祛其陰寒之气﹐用白術﹐茯苓以分消水濕﹐而仍固其元陽﹔用甘艸﹑漧薑調和腹中﹐而使之內熱﹐則外寒不祛而自散﹐又何有餘邪之伏莽哉。自然寒者不寒﹐而蜷者不蜷﹔逆者不逆﹐而利者不利也。寒蜷逆利之盡去﹐安得而不生乎。

傷寒少陰癥﹐吐利兼作﹐又加煩悶﹐手足四逆者﹐死病也。上吐下瀉﹐且兼煩躁﹐則陰陽擾亂﹐拂抑而無生气可知。況加手足四肢之逆冷﹐是脾胃之气又將絕也﹐自是死癥無疑。然而治之於早﹑未嘗不可救。如一見此等癥﹐急以人參二兩﹐白術二兩﹐肉桂二錢﹐丁香二錢灌之﹐尙可救耳。方名止逆奠安湯。人參救元陽之絕﹐原有奇功﹔白術救脾胃之崩﹐實有至效﹔丁香止嘔﹐肉桂溫中又能止瀉。

救中土之危亡﹐奠上下之變亂。轉生機於頃刻﹐杜死禍於須臾﹐捨此方又何有別方哉。

傷寒少陰癥﹐下利𨿽止﹐而頭眩昏暈﹐亦是死癥。蓋陽𨿽回而陰已絕﹐下多亡陰﹐竟至陰絕﹐原無救法。𨿽然陰陽之道﹑未嘗不兩相根而兩相生也﹐今因陰絕而諸陽之上聚於頭者﹐紛然亂動﹐所以眩冒﹐陽欲脫而未脫。夫陽旣未絕﹐補其陽而陽气生﹐陽生則陰之絕者可以重續﹐陰生於陽之中也。方用參桂湯﹕人參二兩﹐肉桂二錢﹐煎服可救。人參返陽气於無何有之鄕﹐是止能返陽气也﹐如何陰絕者亦能回之﹖不知人參𨿽屬陽而中存陰气﹐陽居其八﹐陰居其二﹐陽旣回矣﹐陰气亦從之而漸返﹐肉桂𨿽是純陽之品﹐而性走肝腎﹐仍是補陰之聖藥﹐故用之而成功也。

傷寒少陰癥﹐四逆﹐惡寒身蜷﹐脈不至﹐不煩而躁﹐本是死癥﹐而吾以爲可救者何﹖全在脈不至﹐不煩而躁也。夫病至四肢之逆﹐其陰陽之將絕可知﹔脈之不至﹐未必非寒極而伏也﹐不然陽絕則心宜煩矣﹐而何以不煩。但嫌其不煩而躁﹐則陽未絕而將絕﹐爲可畏耳。陽旣欲絕﹐則陰亦隨之而絕矣。故一補其陽﹐陽回而陰亦回矣。陰陽之道﹐有一綫未絕﹐俱爲可救。譬如得餘火之星星。引之可以焚林﹐況眞陰眞陽非有形之水火也﹐乃先天之气耳﹐一得接續﹐便有生機。故一見此等之癥﹐急以生生湯救之。可以重生。方用人參三兩﹐附子三錢﹐炒棗仁五錢﹐水煎服。此方得人參以回其陰陽﹐得附子以祛其寒逆﹐加棗仁以安心﹐則心定而躁可去﹐躁定而脈自出矣。死中求生﹐其在斯方乎。

傷寒少陰病﹐六七日息髙者死。息髙見於六七日之間﹐明是少陰之癥﹐而非太陽之癥也。息髙與气喘大殊﹐太陽之癥乃气喘﹐气喘本於邪盛﹔少陰之癥乃息髙﹐息髙本於气虛。而息髙與气喘﹐終何以辧之﹖气喘者﹐鼻息粗大﹔息髙者﹐鼻息微小耳。此乃下元之眞气﹐欲絕而未絕﹐牽連气海之間﹐故上行而作气急之狀﹐能上而不能下也﹐最危最急之候。方用止息湯﹕人參三兩﹐熟地三兩﹐牛膝三錢﹐麥冬二兩﹐破故紙三錢﹐胡桃仁一个﹐漧薑五分﹐水煎服。此方大補關元气海﹐復引火之下行﹐絕不去祛寒逐邪﹐庶幾气可回﹐而息髙者可平也。倘疑是太陽喘癥﹐而妄用桂枝湯﹐殺人於頃刻矣。故必用止息湯救之﹐十人中亦可望生五六人。然必須多服久服始得﹐苟或服一劑而輒止﹐亦未能收功者﹐又不可不知。

傷寒少陰病﹐脈微沈細﹐但欲臥﹐汗出﹐不煩﹐自欲嘔吐﹐至五六日自利﹐復煩躁﹐不能臥寐者﹐死癥也。傷寒而脈微沈細﹐明是陰癥﹐況欲臥而不欲動乎。汗已出矣﹐內無陽癥可知。心中不煩﹐時欲嘔吐﹐此陽邪已散﹐而陰邪作崇﹐急以祛寒爲是。乃失此不溫﹐至五六日而下利﹐是上下俱亂也。此時倘不煩躁﹐則腎中之眞陽未散﹐今又加煩躁不得臥寐﹐明是奔越而不可回之兆矣﹐非死癥而何﹖然而其先原因失治﹐以至於不可救﹐非本不可救﹐而成此擾亂之癥也。我有奇方﹐名轉陽援絕湯。用人參一兩﹐白術一兩﹐炒棗仁一兩﹐茯神五錢﹐肉桂二錢﹐水煎服。一劑卽可安臥而回春矣。此方用人參以救絕﹐用白術﹑茯神以分消水濕而止下利﹔又用肉桂以溫中而去寒﹐加棗仁以安心而解躁﹐用之得宜﹐自然奏功如響也。

傷寒脈遲﹐自然是寒﹐誤與黃芩湯以解熱﹐則益加寒矣。寒甚宜不能食﹐今反能食﹐病名除中。仲景爲是死癥者﹐何也﹖夫能食者﹐是胃气有餘﹐如何反日死癥。不知胃寒而加之寒藥﹐反致能食者﹐此胃气欲絕﹐轉現假食之象﹐以欺人也。此不過一時能食﹐非可久之道。病名除中者﹐正言其胃中之气除去而不可畱也。𨿽然﹐此病𨿽是死癥﹐而吾以爲猶有生機﹐終以其能食﹐胃气將除而未除﹐可用藥以畱其胃气也。方用參苓湯加減﹐人參一兩﹐茯苓五錢﹐肉桂一錢﹐陳皮三分﹐甘艸一錢﹐水煎服。此方參﹑苓健脾開胃﹐肉桂祛寒﹐陳皮化食﹐甘艸畱中﹐相制得宜﹐自然轉敗爲功﹐而死者可重生矣。

傷寒六七日﹐脈微﹐手足厥冷﹐煩躁﹐灸厥陰。厥不還者死。此仲景原文也。夫傷寒陰癥發厥﹐灸其厥陰之經﹐亦不得已之法﹐原不及湯藥之神也。灸厥陰不還﹐聽其死者﹐亦僅對貧寒之子而說﹐以其不能備參藥也。倘以參附湯救之未有不生者。我今憐憫世人﹐另傳一方﹐名還厥湯。用白術四兩﹐附子三錢﹐漧薑三錢﹐水煎服。一劑而蘇。凡見有厥逆等癥﹐卽以此方投之﹐無不神效如響。蓋白術最利腰臍﹐陰寒之初入﹐原從腰臍始﹐吾利其腰臍﹐則腎宮已有生气﹐況佐之附子﹑漧薑﹐則無微不達﹐而邪又安畱乎。況白術健脾開胃﹐中州安奠﹐四肢邊旁﹐有不陽回頃刻者乎。

傷寒發熱下利﹐又加厥逆﹐中心煩躁而不得臥者﹐死癥也。身熱未退﹐邪猶在中﹐今旣發厥﹐身𨿽熱而邪將散矣﹐宜下利之自止﹔乃不止﹐而心中轉添煩躁不得臥﹐此血幹而心無以養﹐陽气將外散也﹐不死何待﹖又將何法以生之﹖亦惟有補元陽之气而已矣。方用參術湯﹕人參三兩﹐白術三兩﹐炒棗仁一兩﹐麥冬三錢﹐水煎服。此方參﹑術補气﹐气足而血自生﹐血生而煩躁可定﹐況又佐之棗仁以安魂﹐麥冬以益肺﹐有不奏功如神者乎。縱不能盡人可救﹐亦必救十之七八也。

傷寒發熱而能發厥﹐便有可生之機。以發厥則邪能外出也。然厥可一二而不可頻頻。況身熱而下利至甚﹐如何可久厥而不止乎﹐其爲死癥何疑。蓋下寒而上熱﹐鬱結於中﹐而陰陽之气不能彼此之相接也。必須和其陰陽﹐而通達其上下﹐則死可變生。方用人參三兩﹐白術五錢﹐甘艸一錢﹐蘇子一錢。

附子二錢﹐水煎服。此方通達上下﹐以和其陰陽之气﹐自然厥止而利亦止﹑厥利旣止﹐死可變生。倘服後而厥仍不止﹐則亦無藥之可救﹐正不必再與之也。蓋陰陽已絕﹐而上下之气不能接續矣。

傷寒熱六七日不下利﹐忽然變爲下利者﹐已是危癥﹐況又汗出不止乎﹐是亡陽也。有陰無陽﹐死癥明甚﹐吾何以救之哉﹐夫陽之外越﹐因於陰之內祛也。欲陰之安然於中而不外祛﹐必先使陽之壯於內而不外出。急以人參三兩﹐北五味一錢﹐煎湯救之可生。然而貧寒之子﹐安可得參。

我另定一方﹐用白術三兩﹐黃三兩﹐當歸一兩﹐北五味一錢﹐白芍五錢﹐水煎服。此方補气補血﹐以救陽气之外越﹐陽回則汗自止﹔汗止而下利未必遽止﹐方中特用當歸﹐白芍者﹐正所以止利也。水瀉則當歸是所禁用﹐下利非水瀉也﹐正取當歸之滑﹐白芍之酸﹐兩相和合﹐以成止利之功。

況又有五味之收斂﹐不特收汗﹐並且澀利。若遇貧賤之子﹐無銀備參者﹐急投此方﹐亦可救危亡於頃刻。

傷寒下利﹐手足厥冷﹐以致無脈﹐急灸其關元之脈者﹐以寒極而脈伏﹐非灸則脈不能出也。今灸之而脈仍不出﹐反作微喘﹐此气逆而不下﹐乃奔於上而欲絕也。本是死癥﹐而吾以爲可生者﹐正以其無脈也。夫人死而後無脈﹐今人未死而先無脈﹐非無也﹐乃伏也。灸之不還﹐豈眞無脈之可還乎﹖無脈應死矣﹐而仍未死﹐止作微喘﹐是脈欲還而不能遽還也。方用人參一兩﹑麥冬一兩﹐牛膝三錢﹐熟地五錢﹐甘艸一錢。附子一錢﹐名爲還脈湯。一劑而脈驟出者死﹐苟得漸漸脈出﹐可望生全矣。

傷寒下利後﹐脈絕﹐手足厥冷﹐猝時還脈﹐而手足盡溫者生。此亦用灸法而脈還者也﹐然亦必手足溫者可生﹐正見陽气之尙畱耳。倘脈不還﹐則手足之逆冷﹐終無溫熱之時﹐是陽不可返﹐而死不可生矣。今將何以救之哉。不知脈之不返者﹐因灸法而不能返也。灸之力微﹐終不及藥之力濃。吾以人參三兩灌之﹐則脈自然驟出矣。夫少陰下利厥逆無脈者。服白通湯﹐惡脈之驟出﹔玆厥陰下利﹐厥逆脈絕者﹐用灸法欲脈之猝還﹐一死一生者何也﹖一用灸而一用藥也。可見用藥之能速出脈﹐不於此益信乎﹐吾所以用獨參湯救之而可生也。

傷寒下利﹐日十餘行﹐脈反實者死。何也﹖蓋下多亡陰﹐宜脈之虛弱矣﹐今不虛而反實﹐現假實之象也。明是正气耗絕﹐爲邪气所障﹐邪盛則正气消亡﹐欲不死不可得矣。然則何以救之哉。仍補其虛﹐而不必論脈之實與不實也。方名還眞湯。人參一兩﹐茯苓二兩﹑白芍一兩﹐水煎服。此方人參以固元陽﹐茯苓以止脫瀉﹐白芍以生眞陰﹐陰生而陽長﹐利止而脫固﹐則正气旣彊﹐虛者不虛﹔而後邪气自敗﹐實者不實也。假象變爲眞虛﹐則死癥變爲眞生矣。產後感太陽風邪﹐大喘大吐大嘔﹐不治之癥也。喘則元陽將絕﹐況大喘乎﹔吐則胃气將亡﹐況大吐乎﹔嘔則脾气將脫﹐況大嘔乎。產後气血大弱﹐如何禁此三者﹐自是死癥無疑。吾欲於死裏求生﹐將用何方以救之。仍然大補气血﹐而少加止吐止嘔止喘之藥﹐而太陽風邪反作末治而已矣。方用轉气救產湯﹕人參三兩﹐麥冬三兩﹐白術一兩﹐當歸一兩﹔川芎三錢﹐荊芥一錢﹐桂枝三分﹐水煎服。一劑而喘轉﹐嘔吐止﹐便有生機﹐否則仍死也。人參奪元气於欲絕未絕之間﹐麥冬安肺气於將亡未亡之候﹑白術救脾胃之气於將崩未崩之時﹐當歸﹑川芎不過生血而已﹐荊芥仍引血歸經而兼散邪﹐助桂枝祛風而同入膀胱﹐下行而不上逆也。方中酌量﹐實有深意﹐非漫然或多或少而輕用之。大約此方救此癥﹐亦有七八人生者﹐總不可惜人參而少用之耳。

產後感冒風邪﹐是太陽之癥。口吐膿血﹐頭痛欲破﹐心煩不止﹐腹痛如死﹐或作結胸﹐皆在不救。以產後气血大虧不可祛邪﹐而病又犯甚拙﹐不能直治其傷故耳。如口吐膿血者﹐血不下行而上行也﹔頭痛欲破者﹐血不能養陽﹐而陽欲與陰絕也﹔心煩不止者﹐心血已盡﹐腎水不上滋也﹔腹痛如死者﹐腹中寒極﹐腎有寒侵﹐命門火欲外遁也﹔或作結胸﹐胃中停食不化﹐胃气將絕也。諸癥少見一癥﹐已是難救﹐況一齊共見乎﹐必死無疑矣﹐子欲以一方救之﹐何也﹖蓋產後感邪﹐原不必深計﹐惟補其正﹐而邪自退。予用佛手散﹐多加人參﹐而佐之肉桂﹑荊芥﹐不必治諸癥﹐而諸癥自必皆去。當歸二兩﹐川芎一兩﹐人參三兩﹐荊芥二錢﹐肉桂一錢。一劑卽見功﹐再劑而全愈。蓋佛手散原是治產後聖方﹐加之人參則功力更大﹐生新去舊﹐散邪歸經﹐止痛安心﹐開胃消食。所以奏效皆神也。

產後減少陽風邪﹐譫語不止﹐煩燥不已﹐更加驚悸者死﹐蓋少陽。膽經也﹐膽中無計則不能潤心﹐心中無血則不能養心﹐於是心中恍惚﹐譫語生矣﹔而煩躁驚悸﹐相因而至﹐總皆無血之故。無血補血﹐如何卽是死癥。不知膽木受邪﹐不發表則血無以生﹐然徒發表則血更耗散﹐顧此失彼﹐所以難救﹐然而非眞不可救也﹐吾用佛手散加減治之﹐便可生全。方用當歸二兩﹐川芎一兩﹐人參一兩﹐炒棗仁一兩﹐麥冬三錢﹐竹茹一團﹐丹砂一錢﹐熟地五錢﹐水煎服。此方歸﹐芎生血以養心﹐又加人參﹑棗仁﹑麥冬﹐竹茹﹑丹砂﹐無非安心之藥﹐而熟地又是補腎之妙劑﹐上下相需。心腎兩濟﹐又何煩躁之不除﹐驚悸之不定﹐而譫語之不止者乎。

產後感中陽明之風邪﹐大喘大汗者﹐亦不治。蓋風邪入於陽明﹐寒變爲熱﹐故大喘大汗。平人得此病﹐原該用白虎湯﹐而產婦血气虧損﹐如何可用乎。𨿽然大補產婦之气血﹐而兼治陽明之邪火﹐未必不降﹐而大喘大汗未必不除也。方用補虛降火湯﹕麥冬一兩﹐人參五錢﹐元參五錢﹐桑葉十四片﹐蘇子五分﹐水煎服。此方人參﹑麥冬補气﹐元參降火﹐桑葉止汗﹑蘇子定喘﹐助正而不攻邪﹐退邪而不損正﹐實有奇功也。

產後感陽明之邪﹐發狂亡陽者﹐不救之癥也。狂癥多是實熱﹔產後發狂又是虛熱矣。實熱可瀉火而狂定﹐虛熱豈可瀉火以定狂哉。然吾以爲可救者﹐正以其亡陽也。亡陽多是气虛﹐𨿽實熱而气仍虛也﹐故瀉實熱之火﹐不可不兼用人參﹐況產後原是虛癥乎。大約亡陽之癥﹐用藥一止汗﹐便有生機﹐吾今不去定狂。先去止汗。方用救陽湯﹕人參三兩﹐桑葉三十片﹐麥冬二兩﹐元參一兩﹐靑蒿五錢﹐水煎服。一劑而汗止﹐再劑而狂定﹐不可用三劑也。二劑後卽單用人參﹑麥冬北五味﹑當歸。川芎調理﹐自然安也﹐此方止可救亡陽之急癥﹐而不可據之爲治產之神方﹐蓋靑蒿𨿽補﹐未免散多於補不過借其散中有補﹐以祛胃中之火﹐一時權宜之計。倘多服又恐損產婦气血矣﹐所以二劑後﹐必須攺用他方。

妊婦臨月﹐忽感少陰經風邪﹐惡寒蜷臥﹐手足冷者﹐不治之癥也。少陰﹐腎經也﹐無論傳經至少陰﹐與直中入少陰﹐苟得此癥﹐多不能治。蓋少陰腎經﹐宜溫而不宜寒﹐今風寒入之﹐則命門之火微﹐而腎宮無非寒气﹐勢必子宮亦寒。手足冷者﹐脾胃寒極之非也。脾胃至於寒極﹐不死何待。而吾以爲可生者﹐以胎之未下也﹐急以溫熱藥救之。方名散寒救胎湯。人參一兩﹐白術二兩﹐肉桂一錢﹐漧薑一錢﹐甘艸一錢﹐水煎服﹐一劑而寒散﹐不惡寒矣﹔再劑而手足溫﹔不蜷臥矣﹔三劑全愈。夫人參﹐白術﹐所以固气﹐肉桂漧薑﹐所以散寒﹐甘艸和中﹐亦可已矣。不知肉桂漧薑﹐𨿽是散寒。用之於臨月之時﹐何愁胎墮。然必竟二味性甚猛烈﹐得甘艸以和之﹐則二味單去祛腹中之寒﹐而不去催胎中之子﹐助人參﹑白術以掃除﹐更有殊功耳﹐豈漫然而多用之哉。

妊婦臨月﹐感少陰經癥﹐惡心腹痛﹐手足厥逆者﹐不治。亦以寒入腎宮﹐上侵於心﹐不獨下浸於腹已也﹐較上癥更重。夫腎水滋心﹐何以反至克心。蓋腎之眞水﹐心藉之養﹐腎之邪水﹐心得之亡。今腎感寒邪﹐挾腎水而上淩於心﹐故心腹兩相作痛﹐手足一齊厥逆。此候至急至危﹐我將何術以救之。亦仍治其少陰之邪而已。方用回陽救產湯﹕人參一兩﹐肉桂一錢﹐漧薑一錢﹐白術五錢﹐甘艸一錢﹐當歸一兩﹐水煎服。此方妙在加當歸。蓋少陰之邪﹐敢上侵於心者﹐欺心中之無血也﹐用當歸以補血﹐助人參之力以援心﹐則心中有養﹐而肉桂。漧薑無非祛寒蕩邪之品﹐況有白術﹑甘艸之利腰臍而調心腹乎﹐自然痛止而逆除矣。仲景謂子生則可治﹐用獨參湯以救之﹐亦救之於生子之後﹐而非救之於未生子之前也。子未生之前﹐當急用吾方﹐子旣生之後﹐當急用仲景方。

產婦臨月﹐忽感少陰癥者﹐急以人參﹑白術大劑溫之﹐不應則死。此仲景之文也﹐似乎舍人參﹑白術無可救之藥矣。吾以爲單用人參﹑白術﹐尙非萬全﹐苟用人參﹑白術不應﹐急加入附子﹑肉桂﹑漧薑﹐未必不應如響也。吾今酌定一方﹐名全生救難湯。人參一兩﹐白術一兩﹐附子一錢﹐甘艸五分﹐水煎服。可治凡感少陰經之邪者﹐神效。產婦三四日至六七日﹐忽然手足蜷臥﹐息髙气喘﹐惡心腹痛者﹐不救。此癥蓋感少陰之寒邪﹐而在內之眞陽﹐逼越於上焦﹐上假熱而下眞寒也。倘治之不得法﹐有死而已。急用平喘祛寒散﹕人參二兩﹐麥冬五錢﹐肉桂二錢﹐白術三兩﹐吳茱萸五分﹐水煎服。二劑喘止﹐二劑痛止。此方亦補气反逆之聖藥﹐祛寒定喘之神方﹐但服之不如法﹐往往僨事。必須將藥煎好﹐俟其微寒而頓服之。蓋藥性熱而病大寒﹐所謂宜順其性也。

產婦半月後至將盈月﹐亦患前癥﹐又不可用前方矣﹐當攺用護產湯。人參五錢﹐茯苓五錢﹐附子一錢﹐白術五錢﹐當歸一兩﹑熟地一兩﹐山茱萸五錢﹐麥冬五錢﹐牛膝一錢﹐水煎服。蓋產婦已產至半月以後與將盈月﹐不比新產血气之大虧也。故參可少用﹐而補陽之中﹐又可用補陰之劑。有附子以祛寒﹐何患陰滯而不行哉。

產婦產後﹐手足靑﹐一身黑﹐不救。此陰寒之最重﹐而毒瓦斯之最酷者也。原無方法可以回生﹐然見其未死而不救﹐毋寧備一方救之而不生。吾令酌定一方﹐名開靑散黑湯﹐人參四兩﹐白術四兩﹐附子一錢﹐當歸一兩。肉桂三錢﹐水煎服。此方服下﹐手足之靑少退﹐身不黑﹐便有生機﹐否則仍死也。蓋毒深而不可解﹐寒結而不可開耳。

產後足純靑﹐心下痛﹐𨿽較上癥少輕﹐而寒毒之攻心則一﹐故亦主死。以前方投之﹐往往多效﹐不比一身盡黑者之難救也。蓋此癥由下而上﹐一散其下寒﹐而上寒卽解﹐所以易於奏效。

產後少陰感邪﹐腎水上泛﹐嘔吐下利﹐眞陽飛越者﹐亦死癥也。蓋產婦腎水原枯﹐如何上泛而至嘔吐。不知腎水之泛濫﹐因腎火之衰微也。火爲寒所祛﹐水亦隨寒而趨。此癥犯在平人﹐尙然難救﹐況產婦乎。而吾以爲可救者﹐有腎水之存耳。急用補陽之藥﹐入於補陰之中﹐引火歸原﹐水自然下行而不致上泛。方用補火引水湯﹕人參五錢﹐白術一兩﹐熟地一兩﹐山茱萸五錢﹐茯苓一兩﹐附子一錢﹐肉桂三錢﹐車前子一錢﹐水煎服。一劑而腎水不泛濫矣。此方火補命門之火﹐仍於水中補之﹐故水得火而有歸途﹐火得水而有生气﹐兩相合而兩相成也。

產後四五日﹐忽感風邪發厥者﹐死癥也。厥癥多是熱﹐而產後發厥﹐豈有熱之理﹐是熱亦虛熱也。

欲治厥而身虛不可散邪﹐欲淸熱而身虛不可用涼﹐所以往往難治。謂是死癥﹐而實非盡是死癥也。我定一方﹐名轉厥安產方。當歸一兩﹐人參一兩﹐附子一錢﹐水煎服。一劑卽厥定而人生矣。蓋產後發厥﹐乃陽气旣虛而陰血文耗﹐復感寒邪以成之者也。我用人參以回元气於無何有之鄕﹐用當歸以生血於敗瘀未復之後﹐用附子以祛除外來之邪﹔故正回而邪散﹐血生而厥除也。

產後吐蛔虫者﹐不治之癥也﹔以胃气將絕﹐虫不能安身耳。夫蛔虫在人之胃中﹐大寒不居﹐太熱亦不居。今產後吐蛔﹐必在發厥之後﹐其吐蛔也﹐必然盡情吐出﹐非偶然吐一條也﹐更有成團逐塊而吐出者﹐眞是惡癥﹐吾欲生之何也﹖正因其吐蛔之尙可生也。蓋人髒旣絕﹐虫亦寂然﹐今紛然上吐﹐是胃中尙有气以逼迫之﹐吾安其胃气﹐則虫自定而人可生。方用安蛔救產湯﹕人參一兩﹐白術一兩﹐榧子仁一兩﹐白薇三錢﹐肉桂一錢﹐神曲五分﹐水煎服。二劑而蛔定矣。此方參﹑術以生胃气﹐榧子﹐白薇﹑肉桂以殺虫﹐所以奏功獨神耳。

產後口吐血膿﹐又復發斑﹐此千人中偶一有之。本是不救﹐然治之得法﹐亦有不死者。此癥蓋因夏月感受暑熱之气﹐未及發出﹐一至生產﹐而火毒大彰﹔又因身虛﹐而火勢猶不能一時盡發﹐故口吐膿血以妄行﹐而身生斑點以拂亂也。論理產後不宜用涼藥化斑﹐然此等癥又不得不用涼藥﹐爲權宜之計﹐吾今酌定一方﹐名爲化火救產湯。人參五錢﹐當歸一兩﹐川芎五錢﹐麥冬五錢﹐荊芥三錢﹐元參一兩﹐升麻一錢﹐水煎服﹐一劑而血膿止﹐再劑而斑稀﹐三劑而斑化矣﹐不可用四劑也。三劑後當攺用佛手散﹐大劑多飲﹐自然無後患﹐否則恐有變寒之患。吾方原不大寒。卽變寒而可救﹐倘從前一見斑﹐卽用黃連解毒之藥﹐以救一時之急﹐及至熱退寒生﹐往往有寒戰而死者﹐涼藥可輕用乎﹖故寧可服吾方﹐以漸退斑而緩降血﹐不可用霸藥以取快於一時也。

產後患厥陰癥﹐嘔吐﹐兩脇脹滿者。必便血﹐不治之癥也。蓋傷肝而血乃下行﹐本無血而又傷血﹐豈有不死之理。而吾必欲救之﹐將恃何法乎﹖正因其便血耳。倘肝受風邪﹐而不下行。則邪畱兩脇﹐反是腹心之病﹐今血盡趨大便而出﹐是肝中之邪散﹐吾淸其大腸之火﹐似可奏功矣。但產婦宜溫補不宜淸理﹐用涼藥以消其火﹐非所以救產後之婦也。不知火之有餘﹐乃水之不足﹐大補其水。則火自消歸無有矣。方用平肝救血湯﹕當歸一兩﹐川芎五錢﹐麥冬一兩﹐三七根末一錢﹐水煎服。一劑而血止﹐兩脇之脹滿亦除矣﹐又何至上嘔食而下便血哉。

產後下利厥逆﹐躁不得臥﹐或厥不得止﹐俱是死癥。蓋下利則亡陰﹐厥逆則亡陽﹐已是難救﹐況躁不得臥﹐是血無以養心矣﹐而厥更不止﹐則汗出又無已也﹐欲不死得乎。我欲於死中求生﹐舍人參﹑當歸無別藥也。方名參歸湯。人參二兩﹐當歸二兩﹐荊芥一錢﹐水煎服。用參﹐歸補气血以生新﹐則舊血可止﹐舊血止而新血益生﹐自然有血以養心﹐厥可定而心可安﹐躁可釋也。

卷六﹝數集﹞

中寒門

雷公眞君曰﹕陰寒宜中少陰經腎中﹐手足靑黑者﹐不治之癥也。蓋陰毒結成於脾胃之間﹐而腎中之火全然外越﹐如何可救。然而心尙不痛﹐則心中尙有星星餘火﹐存於其中。急用救心蕩寒湯﹕人參三兩﹐良姜三錢﹐附子三錢﹐白術三兩﹐水煎服。助心中之火不使遽絕﹐則相火得君火之焰而漸歸。火勢旣旺﹐寒邪失威﹐自然火生土﹐而脾胃之气轉﹐一陽來復﹐大地皆陽春﹐手足四肢盡變溫和矣。此方妙在良姜入心﹐同附子斬關直入﹐然非參﹑術之多用﹐亦不能返元陽於無何有之鄕也﹐故必須多用而共成其功耳。

陰寒直中腎經﹐面靑鼻黑﹐腹中痛欲死﹐囊縮﹐較前癥更重矣。死亡頃刻﹐救之少遲﹐必一身盡黑而死。急用救亡丹﹕人參五錢﹐白術三兩﹑附子一个﹐漧薑三錢﹐肉桂五錢﹐水煎急灌之。吾方似較仲景張公之用熱更重﹐不知此癥全是一團死气﹐現於身之上下﹐若不用此等猛烈大熱重劑﹐又何以逐陰寒而追亡魂﹐祛毒瓦斯而奪陽魄哉。故人參反若可少用。而附﹐桂不可不多用也。然而白術又何以多用之耶﹖不知白術最利腰臍﹐腹痛欲死﹐非此不能通達﹐故多用之以驅駕桂﹑附﹐以成其祛除掃蕩之功﹐而秦返魄還魂之效耳。

陰寒直中腎經﹐心痛欲死﹐嘔吐不納食﹐下利淸水﹐本是不治之病。蓋寒邪犯心﹑而脾胃將絕﹑急不待時﹐此時覓藥﹐緩不濟事﹐速用鍼刺心上一分﹐出紫血少許﹐然後用逐寒返魂湯救之。人參一兩﹐良姜三錢﹐附子五錢﹐茯苓五錢﹐白術三兩﹐丁香一錢。此方專入心以逐祛﹐返元陽於頃刻﹐心若定而諸邪退走﹐脾胃自安﹐不至上下之逆﹐庶可重生。否則因循觀望﹐必至身死矣。

陰寒直中腎經﹐兩脇作痛﹐手足指甲盡靑﹐囊縮﹐拽之而不出﹐蜷曲而臥﹐亦不治之癥也。此乃陰寒從腎以入肝﹐而肝气欲絕﹐故筋先受病將死也。𨿽癥較前三癥少輕﹐而能死人則一。余又將何法以生之乎。夫肝木之絕﹐由於腎气之先絕﹐欲救肝不得不先救腎。方用救腎活肝湯﹕白術三兩﹐當歸一兩﹐人參五錢。熟地一兩﹐山茱萸五錢﹐附子一錢﹐肉桂二錢﹐水煎服。此方祛寒之中﹐仍用回陽之藥﹐然加入熟地﹑山茱萸﹐則參﹑術無過燥之憂﹐附﹑桂有相資之益﹐肝得火而溫﹐亦得水而養﹐自然筋活而靑去﹐囊寬而縮解也。

陰寒而直中腎經﹐舌黑眼閉﹐下體盡黑﹐上身盡靑﹐大便出﹐小便自遺﹐此更危急之癥﹐𨿽有仙方﹐恐難全活。而予必欲生之﹐因定一方﹐𨿽不敢曰人盡可救﹐亦庶幾於十人中而救一二人乎。方名救心湯。人參五兩﹐附子一个﹐白術半斤﹐肉桂一兩﹐菖蒲五分﹐良姜三錢﹐水煎服﹐此方參﹑術多用者﹐恐少則力量不能勝任﹐以駕禦夫桂﹑附之熱藥也﹐故必多加﹐而後可望其通達上下﹐以盡祛周身之寒毒。倘得大便止而小便不遺﹐便有生機﹐再進一劑﹐則眼開而舌黑可去﹐身黑身靑俱可盡解也。苟服藥後仍前大小便之不禁﹐不必再服藥﹐聽其身死而已矣。大約此方救此病﹐十人中亦可救三四人。

凡人直中陰寒﹐冷气犯於小腹﹐不從傳經傷寒而自寒者﹐命曰直中陰經。陰經者﹐少陰腎經﹐其癥必畏寒﹐腹痛作嘔﹐手足厥逆﹐有手足俱靑﹐甚則筋靑囊縮。若不急以溫熱之藥治之﹐有立時而死者﹐最可懼之癥也﹐方用蕩寒湯﹕白術三兩﹐肉桂三錢﹐丁香一錢﹐吳茱萸一錢﹐水煎服。一劑而陰消陽回﹐不必再劑也﹐此方妙在獨用白術至三兩﹐則腰臍之與大利﹐又得肉桂以溫熱其命門之火﹐丁香﹑吳茱萸止嘔逆而反厥逆﹐則陰寒之邪何處潛藏﹐故一劑而回春也。

卷六﹝數集﹞

中暑門

雷公眞君曰﹕中暑亡陽﹐汗出不止﹐立時气脫者﹐死癥也。蓋亡陽則陽气盡從汗出﹐故气盡而死。法當急補其陽气﹐則陽气接續陰气﹐而不至有遽脫之憂﹐用獨參湯妙矣﹐而貧家何從得參﹐不若以當歸補血湯。用當歸一兩﹔黃二兩﹐加桑葉三十片救之。蓋二味價廉﹐而功亦不亞於人參﹐且桑葉又有補陰之功﹐無陰則陽不化﹕黃補气﹐得當歸則補血﹐得桑葉則尢能生陰也。

中暑發狂﹐气喘﹐汗如雨下﹐如喪神失守﹐亦死亡頃刻也。蓋熱極無水以養神﹐心中自焚﹐逼汗於外﹐亡陽而且失神也﹐急宜用白虎湯救之。然少亦不濟也﹐必須石膏用四兩﹐人參亦用四兩﹐加黃連三錢﹐水煎服。一劑而神定﹐二劑而汗止矣。或疑心中無水﹐而身何以有汗。不知發狂之癥﹐口未有不渴者。口渴必飲水自救﹐水入腹中﹐不行心而行脾﹐脾必灌注於肺﹐肺主皮毛﹐故從外泄。然則汗乃外來之水﹐非內存之液也。況汗從外泄﹐陽气亦從之而出﹐陽出而心中之陰气亦且隨之而散亡﹐所以喪神失守耳。吾以黃連平其心火﹐石膏除其胃火﹐而大加人參以救其亡陽之脫﹐庶幾火散而正气獨存﹐神存而外邪皆失也。

中暑循衣摸牀﹐以手撮空﹐本是死癥。然而可救者﹐以暑气之在心﹐解心中之熱﹐則五臟卽有生气﹐方用獨參湯三兩﹐加黃連三錢灌之﹐而循衣摸牀﹑撮空等癥遽止者卽生。蓋人參救心气之絕﹐而黃連散心中之火﹐火散气回﹐其生也必矣。

中暑猝倒﹐心痛欲死者。不治之癥也。暑气最熱﹐而心乃火宮﹐以火入火﹐何以相犯而竟至心痛欲死也。不知心火﹐君火也﹔暑火﹐邪火也。邪火淩心﹐與邪水浸心﹐原無彼此之異。故寒暑之气不犯則已﹐犯則未有不猝然心痛者也。心君至靜﹐有膻中之間隔﹐犯心者犯膻中也。邪犯膻中﹐便猝然心痛﹐此時卽以祛暑之藥﹐直引入膻中﹐則暑散火退﹐而心君泰然也。方用散暑救心湯﹕靑蒿一兩﹐黃連三錢﹐人參三錢﹐茯神五錢﹐白術三錢﹐香薷一錢﹐藿香五錢﹐半夏一錢﹐水煎服。一劑而痛卽止。此方神效者﹐妙在靑蒿同用﹐直入膻中﹐逐暑無形﹐所以止痛如響耳。

中暑忽倒﹐口吐白沫﹐將欲發狂﹐身如火燒﹐紫斑爛然者﹐多不可救﹐而予謂有一綫可救者﹐正以其紫斑之發出也。倘不發出﹐則火毒內藏﹐必至攻心而亡。今嫌其斑𨿽發出﹐而其色純紫﹐則毒瓦斯太盛﹐恐難化耳。方用救斑再蘇湯﹕元參三兩﹐升麻三錢﹐荊芥三錢﹐黃連三錢﹐黃芩三錢﹑麥冬三兩﹐天冬一兩﹐靑蒿一兩﹐水煎服。一劑而斑色變紅﹐再劑而斑紅變淡﹐三劑而斑色盡消﹐便慶再蘇也。否則終亦必亡而已矣。

夏日感暑﹐至生霍亂﹐欲吐而不能﹐不吐不可﹐最急之病也﹐用香薷飲亦得生。然有用之而不納﹐隨飲卽吐﹐尢爲至凶﹐法當從治﹐我有妙方﹐名轉治湯。白術三錢﹐茯苓三錢﹐芍藥五錢﹐藿香一錢﹐紫蘇五分﹐陳皮五分﹐天花粉一錢﹐肉桂五分﹐香薷五分﹐白豆蔻一粒﹐水煎冷服﹐下喉卽納﹐霍亂卽定矣。此方之妙﹐妙在用芍藥爲君﹐而佐之白術﹑茯苓﹐則肝气自平﹐不束下克脾土﹐則霍亂自定﹐況又有解暑之藥乎。尢妙在用肉桂﹑香薷﹑藿香溫熱之藥﹐順暑熱之气﹐引邪下行﹐而暗解紛紜﹐此實有神鬼不測之機﹐而用之於刀圭之內也。

霍亂腹痛﹐欲吐不能﹐欲瀉不得﹐四肢厥逆﹐身靑囊縮﹐必死之癥也。予亦何必再爲立方。然而其人一刻不亡﹐豈可聽之而不救乎。此癥乃下虛寒﹐而上感暑熱之气﹐陰陽拂亂。上下不接﹐最危最急之候。法當用陰陽水探吐之。若不應﹐急以救亂湯治之。人參五錢﹐香薷三錢﹐吳茱萸三錢﹐茯苓三錢﹐白術三錢﹐附子五分﹐藿香一錢﹐木瓜三錢﹐水煎服。下喉而气卽回矣﹐眞治幹霍亂之神方也。若濕霍亂﹐又不可用此方﹐用白術五錢﹐香薷一錢﹐靑蒿五錢﹐茯苓五錢﹐陳皮一錢﹐砂仁三粒﹐一劑卽回春也。

產後忽感中暑﹐霍亂吐瀉﹐法在不救。然而亦有用藥救之而能生者。總不可用香薷也﹐方用消暑活產丹﹕人參一兩﹐當歸二兩﹐川芎一兩﹐肉桂二錢﹐靑蒿一錢﹐水煎服。一劑卽愈。蓋產婦止補气血﹐气血旣回﹐暑气自散﹐況方中又有祛寒解暑之味乎﹐所以奏功獨神也。或疑感暑是熱﹐胡爲反用肉桂。不知產婦气血大虛﹐徧身是寒﹐一感暑气﹐便覺相拂﹐非有大熱之气深入腹中也﹐不過略感暑气﹐與本身之寒兩相攻擊﹐以致霍亂。今仍用肉桂以溫其虛寒﹐以靑蒿而解其微暑﹐用之於大劑補气補血之中﹐是以駕禦而不敢有變亂之形﹐此立方之妙﹐而建功之神也﹐又何必疑哉。

夏令火熱﹐爍石流金﹐人有一時感犯暑邪﹑上吐下瀉﹐立刻死者﹐最可懼之癥也。切勿輕用香薷飲﹐亦莫妄用白虎湯。我有一方﹐名曰解熱消暑散。靑蒿一兩﹐漧葛一錢﹐香薷一錢﹐茯苓一兩﹐白術三錢﹐白扁豆二錢﹐陳皮一錢﹐治之卽安。此方妙在用靑蒿﹑茯苓爲君。靑蒿最能解暑而去熱﹐一物而兩用之﹐引其暑熱盡從膀胱而出﹐而漧葛﹑香薷之類﹐不過佐靑蒿以去暑也。尢妙少用白術以健脾胃之气﹐則暑熱退而胃气不傷﹐勝於香薷飲多矣。

卷六﹝數集﹞

水濕門

雷公眞君曰﹕水气淩心包之絡﹐呃逆不止﹐死癥也。而吾以爲可救者﹐心包爲水气所淩﹐惟恐犯心﹐所以呃逆不止者﹐欲號召五臟之气共救水气之犯心也。水气淩心包﹐以成呃逆之癥﹐亦止須分消其水濕之气﹐而呃逆自除也。方用止呃湯﹕茯神一兩﹐蒼術三錢﹐白術三錢﹐薏仁一兩﹐芡實五錢﹐半夏一錢﹐人參三錢﹐陳皮一錢﹐丁香五分﹐吳茱萸三分﹐水煎服。一劑而呃卽止﹐二劑而呃卽愈。

此方健胃固脾﹐𨿽利濕分水﹐而不消眞气﹐故能補心包而壯心君之位﹐不必治呃而呃有定矣。

水濕結在膀胱﹐點滴不能出﹐以致目突口張﹐足腫气喘者﹐不治之癥也。而吾以爲可治者﹐膀胱與腎爲表裏﹐膀胱之開合﹐腎司權也﹐水濕結在膀胱者﹐腎气不能行於膀胱耳。吾通其腎气而膀胱自通﹐諸癥自愈矣。方用通腎消水湯﹕熟地一兩﹐山茱萸五錢﹐車前子三錢﹐茯神五錢﹐肉桂一錢﹐牛膝一錢﹐山藥一兩﹐薏仁一兩﹐水煎服。此方專治腎以通膀胱之气﹐膀胱得腎气而水自難藏﹐水不能藏而下行﹐則气亦自順而不逆﹐又何至有目突气喘之病哉。上病漸消﹐而下病尋愈﹐足腫之水不覺盡歸於膀胱﹐從溺而盡出也。

黃癉之癥﹐一身盡黃﹐兩目亦黃﹐卻是死癥。倘初起卽治之﹐亦未必卽死也﹐我有奇方﹐名爲消黃去癉湯。茵陳三錢﹐薏仁三兩﹐茯苓二兩﹐車前子三兩﹐肉桂三分﹐水煎服。

一連四劑﹐黃去癉消矣。黃癉𨿽成於濕熱﹐畢竟脾虛不能分消水濕﹐以致郁而成黃。吾用茯苓﹑薏仁﹑車前大劑爲君﹐分消水濕﹐仍是健脾固气之藥﹐少用茵陳以解濕熱﹐用肉桂引入膀胱﹐盡從小便而出。無事張皇﹐而暗解其濕熱之橫﹐此方之澹而妙。簡而神也。四劑之後減半。加白術一兩﹐煎湯飲之﹐再用四劑﹐則全愈而無後患矣。

黃癉之癥﹐原不宜死﹐然治之不得法﹐往往生變爲死。蓋黃癉外感之濕易治﹐內傷之濕難醫﹐外感單治濕而癉隨愈﹐內傷單治濕而癉難痊。瀉水則气愈消﹐發汗則精愈泄﹐又何能黃癉之速愈哉。我有方單治內傷而得黃癉者﹐名治內消癉湯﹐白術一兩﹐茯苓一兩﹐薏仁一兩﹐茵陳二錢﹐炒梔子二錢﹐陳皮五分﹐水煎服。此方妙在用白術﹑茯苓﹑薏仁之多﹐使健脾又復利水﹐助茵陳﹑梔子以消濕熱﹐盡從膀胱內消﹐不必又去退皮膚之濕﹐而皮膚之濕自消。大約此方用至十劑﹐無不消者﹐不必十劑之外。

服十劑減半﹐去梔子再服五劑﹐則全愈﹐人亦健旺矣。至妙至神之方﹐有益無損﹐可爲治內傷而成濕者之法。

產婦感水腫﹐以致面浮手足浮﹐心脹者﹐不治之癥也。然而此浮非水气也﹐乃虛气作浮耳﹐若作水濕治之﹐必死矣。吾今不治水濕﹐單去健脾﹐反有生意。方用助气分水湯﹕白術二兩﹐人參三兩﹐茯苓五錢﹐薏仁一兩﹐陳皮五分﹐蘿卜子三分﹐水煎服。此方參﹐苓﹑薏﹑術皆健脾之聖藥﹐陳皮。蘿卜子些微以消其脹﹐脾气健而水濕自行﹐水濕行而脹自去﹐脹去而浮亦漸消矣。但此方須多食見效﹐不可一劑而卽責其近功也。

產婦痢疾﹐而加之嘔逆者﹐必死之癥也。蓋痢疾亡陰﹐平人尙非所宜﹐何況產婦气血之大虛乎。今又加嘔逆﹐則胃中有火﹐遏抑拂亂﹐而气血更虛﹐勢必至胃气之絕﹐不死何待乎。然而胃气有一綫未絕﹐卽可救援。吾有一方﹐不必服藥。止須將田螺一个搗碎﹐入麝香一釐﹐吳茱萸一分﹐爲細末﹐掩在臍上﹐卽不嘔吐﹐便慶再生。蓋田螺最利水去火﹐痢疾本是熱癥﹐而又加濕也。產婦痢疾﹐因气血之虛﹐不可竟用去熱散火之藥﹐以虛其虛﹐今用田螺外治﹐法至巧也。嘔逆一回﹐速以當歸一兩﹐白芍三錢﹐甘艸一錢﹐枳殼三分﹐檳榔三分﹐水煎服。二劑而痢自除﹐後用獨參湯調理可也。

產婦一身發黃者﹐濕熱壅滯而不散﹐欲治黃而气血更消﹐欲補虛而濕黃更甚﹐此方法之窮﹐而醫人束手﹐亦聽其死亡而已矣。𨿽然濕熱之成原本於虛﹐補虛以治黃病﹐未有不可﹐但宜兼治之得法耳。吾有一方﹐治因虛而發黃者神效﹐不獨治產婦也﹐方名補虛散黃湯。白術一兩﹐薏仁二兩﹐車前子五錢﹐茯苓五錢﹐荊芥一錢﹐茵陳五分﹐水煎服。常人非產婦者﹐茵陳用三錢。此方之妙﹐健脾以利水﹐而不耗气﹐旣補虛又去濕﹑濕去而黃不退者﹐未之有也。

產婦濕气感中胞絡﹐下陰腫脹﹐小水點滴不出﹐死癥也﹐蓋水入腹中﹐必趨膀胱而出之小便﹐今不由膀胱﹐而盡入於胎胞之絡﹐是相反不相順也﹐如何不死乎。然則予將何法以救之﹖亦仍利膀胱而已。夫膀胱之能化水者。得腎气以化之也。產婦气血大虛﹐則腎气亦虛﹐腎气虛則膀胱之气亦虛﹐膀胱气虛﹔故不化水﹐而水乃入於胎胞而不散﹐故初急而後腫﹐腫極而水點滴不出也。吾今不獨治膀胱﹐而先治腎﹐腎气足而膀胱之气自行﹐水道自順也。方用通水散﹐白術一兩﹐熟地一兩﹐茯苓三錢﹐山茱萸五錢﹐薏仁一兩﹐肉桂五分﹐車前子三錢﹐人參一兩﹐水煎服。此方補腎而兼補心。蓋胎胞上連心﹐下連腎﹐吾補其心腎﹐則胎胞之气通﹐自不受水﹐而轉輸於膀胱矣。況膀胱又因腎气之通﹐自能化水而分消於大小腸﹐下趨於便門而出﹐此實有妙用﹐非泛然以立方也。

產婦水气淩肺﹐作喘不已者﹐亦是死癥。然治之得法﹐正不死也。產婦因虛以受水气﹐原不可全治夫水也。𨿽作喘不已﹐似爲水气所犯﹐然徒治其水﹐則喘且益甚﹐而治之之法將若何﹖亦助其脾气之旺﹐使之無畏乎水。則水自不能淩脾﹐脾不受淩﹐喘將何生乎。方用補土寧喘丹﹕人參一兩﹐白術一兩﹐麥冬一兩﹐茯苓三錢﹐蘇子一錢﹐水煎服。此方人參補气以健脾﹐白術利腰以健脾﹐麥冬養肺以健脾﹐茯苓﹑蘇子不過借其佐使﹐以行水止喘而已﹐然而治喘實有神功也。脾健則土旺﹐土旺則水不敢泛濫﹐何至有脹喘之生哉。

卷六﹝數集﹞

熱癥門

雷公眞君曰﹕熱病發狂﹐如見鬼狀者﹐死癥也。與熱病不知人﹐正復相同﹐然而熱癥同而死癥異也。發狂如見鬼狀者﹐實熱也﹔熱病不知人者﹐虛熱也。實熱宜瀉火﹐虛熱宜淸火。熱極而至發狂﹐大約陽明之火居多﹐火熱燔燒﹐自己之心亦焚﹐心中自焚﹐則心之神外越而見鬼矣。非如見鬼也﹐而實實見鬼耳。人至見鬼﹐與死爲鄰矣﹐將用何藥以救之乎﹖方用火齊湯﹕石膏一兩﹐元參三兩﹐人參二兩﹐知母一錢﹐黃連三錢﹐茯神一兩﹐白芥子三錢﹐水煎服。此方石膏以降胃火﹐元參以降浮游之火﹐知母以降腎火﹐黃連以降心火﹐茯神以淸心﹐引諸火從小便而泄出﹐白芥子以消痰﹐則神淸而心定﹐然非多加人參﹐則胃气消亡﹐又安能使諸藥之降火哉﹐此方之所以妙而神也。一劑而狂止﹐再劑而不見鬼矣﹐三劑而火全退也﹐熱病不知人者﹐𨿽亦陽明之火﹐然非盡陽明之火也。乃肝气鬱悶﹐木中之火不得泄﹐於是木克胃﹐而胃火亦旺﹐熱气燻蒸﹐心中煩亂﹐故不知人。然神尙守於心中﹐而不至於外越也。方用開知湯﹕白芍一兩﹐當歸一兩﹐甘艸三錢﹐石膏一兩﹐柴胡一錢﹐炒梔子五錢﹐白芥子三錢﹐菖蒲三錢﹐麥冬一兩﹐水煎服。此方用歸﹑芍以滋肝﹐用柴胡以開郁﹐用石膏﹑梔子平胃肝之火﹐用白芥子﹑麥冬消痰淸肺﹐用菖蒲啟心中之迷﹐自然熱去而心安﹐又何至悶亂不知人哉。故一劑頓解﹐二劑全愈也。

人有火盛之極﹐舌如芒刺﹐唇口開裂﹐大渴呼飲﹐𨿽非傷寒之癥所得﹐而人患此病﹐卽不身熱﹐亦去死不久也。白虎湯亦可救﹐但過於太涼﹐恐傷胃气﹐往往有熱退而生變﹐仍歸於亡﹐故白虎湯不可輕投也。我有一方﹐名曰淸涼散。元參二兩﹐麥冬一兩﹐甘菊花五錢﹐靑蒿五錢﹐白芥子三錢﹐生地三錢﹐車前子三錢﹐水煎服。此方妙在元參爲君﹐以解上焦之焰﹕麥冬爲臣﹐以解肺中之熱﹕甘菊﹑靑蒿爲佐﹐以消胃中之火﹔尢妙車前子﹑白芥﹑生地爲使﹐或化痰﹐或涼血﹐盡從膀胱以下瀉其大熱之气。是上下之間﹐無非淸涼﹐而火熱自散﹐又不損胃﹐故能扶危而不至生變也。

產婦產半月﹐忽然大汗如雨﹐口渴舌漧﹐發熱而躁﹐有似傷寒癥者﹐死癥也。若作傷寒治之﹐無不死矣。此乃內水漧枯﹐無血以養心陽﹐气無陰不化﹐乃發汗亡陽而身熱耳。故口𨿽渴而不欲飲水﹐舌𨿽幹而苔又滑甚﹐心躁而不至發狂﹐此所以異於傷寒之外癥也。此時急用人參二兩﹐當歸二兩﹑黃二兩﹐桑葉三十片﹐北五味一錢﹐麥冬五錢﹐水煎服。方名收汗丹。參﹑歸﹑黃大補其气血﹐麥冬﹑五味淸中有澀﹐佐桑葉止汗﹐實有神功。蓋此等虛汗﹐非補不止﹐而非澀亦不收也。故一劑而汗止﹐二劑而汗收﹐起死回生﹐非此方之謂乎。

卷六﹝數集﹞

燥癥門

雷公眞君曰﹕血燥肺幹﹐又生癰疽者﹐多不可救﹐恐無血以濟之也。此等病多得之膏粱之人﹐縱情房幃﹐精血大耗﹐又忍精而戰。精不化而變爲膿血﹐乃陰毒﹐非陽毒也。如以治陽毒法治之﹐則死矣。我今特畱奇方﹐名化癰湯。金銀花五兩﹐荊芥三錢﹐白芥子三錢﹐肉桂三分﹐當歸三兩﹐元參三兩﹐水煎服。一劑而陰變陽矣﹐二劑而未潰者全消﹐已潰者生肉﹐三劑卽愈﹐四劑收功﹐神效之極。倘瘡口大潰大爛﹐已成壞癥者﹐肯服吾方﹐亦斷無性命之憂﹐堅守長服﹐斷必收功。蓋此方消毒而不散气﹐尙補而不尙攻﹐治陰毒之癰疽﹐實有鬼神莫測之妙。

血崩之後﹐口舌燥裂﹐不能飲食者死。蓋亡血自然無血以生精﹐精涸則津亦涸﹐必然之勢也。

欲使口舌之幹者重潤﹐必須使精血之竭者重生。補精之方﹐六味丸最妙。然而六味丸﹐單補腎中之精﹐而不能上補口舌之津也。𨿽補腎於下﹐亦能通津於上﹐然終覺緩不濟急。吾今定一奇方﹐上下兼補﹐名上下相資湯。熟地一兩﹐山茱萸五錢﹐葳蕤五錢﹐人參三錢﹐元參三錢﹐沙參五錢﹐當歸五錢﹐麥冬一兩﹐北五味二錢﹐牛膝五錢﹐車前子一錢﹐水煎服。此方補腎爲君﹐而佐之補肺之藥﹐子母相資﹐上下兼潤﹑精生而液亦生﹐血生而津亦生矣﹐安在已死之癥﹐不可慶再生耶。

燥癥﹐舌漧腫大﹐溺血﹐大便又便血不止﹐亦是死癥﹐蓋夏感暑熱之毒﹐至秋而燥極﹐肺金淸肅之令不行﹐大小便熱極而齊便血也。論理見血宜治血矣﹐然而治血﹐血偏不止﹐反至燥添而不可救。吾不治血﹐專治燥﹐方用兼潤丸﹐熟地一兩﹐元參二兩﹐麥冬二兩﹐沙參二兩﹐車前子五錢﹐地楡三錢﹐生地五錢﹐當歸一兩﹐白芍一兩﹐水煎服。一劑輕﹐二劑血止﹐便有生機也。此方純是補血妙品﹐惟用地楡以淸火﹐車前子以利水﹐火淸水利﹐不必治血﹐血自止也。

漧燥火熾﹐大腸陰盡﹐遂至糞如羊屎﹐名爲腸結﹐不治之癥也。然而陰盡卽宜死﹐今不死而腸結﹐是陰猶未盡也。眞陰一日不盡﹐則一日不死﹔一綫不絕﹐則一綫可生。吾有奇方﹐專補其陰﹐使陰生而火息﹐陰旺而腸寬也。方用生陰開結湯﹕熟地二兩﹐元參一兩﹐當歸一兩﹑生地五錢﹐牛膝五錢﹐麥冬五錢﹐山茱萸五錢﹐山藥三錢﹐肉蓯蓉五錢﹑酒洗淡﹐水煎服。一連數劑﹐腸結可開﹐糞卽不如羊屎矣﹐可望再生。然必須日日一劑﹐三月終﹐攺用六味地黃湯﹐或不用湯﹐而用丸調理歲餘﹐永無腸結之苦也。

燥癥幹甚﹐小腸細小﹐不能出便﹐脹甚欲死者﹐亦不治之癥也。而我欲治之者何﹖蓋小腸之開合﹐小腸不得而司令﹐腎操其權也。倘徒治小腸﹐則小腸益虛﹐失其傳導之官﹐而脹且益甚。我今不治小腸而專治腎﹐則腎气開﹐小腸亦開也。方名治本消水湯。熟地二兩﹐山茱萸一兩﹐車前子五錢﹐麥冬一兩﹐北五味二錢﹐茯苓五錢﹐牛膝三錢﹐劉寄奴三錢﹐水煎服。一劑少通﹐再劑腸寬﹐小便如注矣。方用熟地﹑山茱萸以補腎﹐麥冬﹑五味補肺气﹐以使淸肅之气下行於膀胱。茯苓﹐車前分消水勢﹐牛膝﹑寄奴借其迅速之气﹐導其下行而不使上壅﹐此腎气通﹐水亦順也。

肺燥復耗之﹐必有吐血之苦﹐久則成肺痿矣﹐如何可治。然我乘其未痿之前而先治之﹐何盡至於死乎。方用救痿丹﹕麥冬三兩﹐元參三兩﹐金銀花三兩﹐白芥子三錢﹐桔梗三錢﹐生甘艸三錢﹐水煎服。此方專資肺气﹐𨿽用金銀花之解毒﹐仍是補陰之妙藥﹐故肺痿可解。而吐血之癥又不相犯。倘專治肺痿﹐則肺痿未必愈﹐而血癥重犯﹐不可救藥矣﹐故必用吾方而肺痿可愈也。

燥極生風﹐手足牽掣者﹐死癥也。蓋脾胃漧枯﹐不能分蔭於手足﹐故四肢牽掣而動。風生於火。肝木又加燥極﹐復來克土﹐則脾胃更虛﹐愈難滋潤於手足﹐而牽掣正無已時也。方用潤肢湯﹕人參一兩﹐元參一兩﹐當歸一兩﹐白芍一兩﹐炒梔子三錢﹐麥冬一兩﹐山藥五錢﹐水煎服。一劑少安﹐再劑漸定﹐三劑而風止矣。此方用人參﹑山藥生胃以健脾﹑歸﹑芍平肝以生血﹐麥冬以生肺气﹐元參﹑炒梔子淸火去風﹐兼且解燥﹐內熱旣除﹐外癥牽掣自愈﹐死癥可望生也。

燥熱之極﹐已生郁之癥﹐不可起牀者﹐不治之癥也。郁者﹐兩脇脹滿﹐不可左右臥﹐而又不能起牀﹐此肝經少血﹐而胃气漧枯﹐久之腎气亦竭﹐骨中無髓﹐漸成痿廢﹐如何可治。不知此癥起於夏令之熱﹐爍盡肺金之津﹐不能下生腎水﹐遂至腎水不能生肝木﹐木不能生心火﹐火不能生脾土﹐而成郁也。然則只救肺腎﹐而脾胃不治自舒矣。方用金水兩資湯﹕熟地一兩﹐山茱萸五錢﹐麥冬一兩﹐北五味二錢﹐人參一兩﹐白芍一兩﹐水煎服。此方𨿽曰金水兩資﹐實腎肝肺三經同治﹐蓋補肺腎則金水有源﹐燥癥自潤﹕若不平肝木﹐則胃气難生﹐未易生精生液﹐欲骨堅能步﹐脇安能臥﹐不易得矣﹐所以補腎補肺之中﹐不可無治肝之聖藥。白芍最能平肝﹐且能生血﹐用之於補腎補肺之中﹐更善調劑﹐而奏功更神也﹐久服自有生機﹐但不可責其近效耳。

燥極口吐白血者﹐不治之癥也。夫血未有不紅者也﹐如何吐白﹐不知久病之人﹐吐痰皆白沫者﹐乃白血也。吐白沫何以名白血﹐以其狀如蟹涎﹐絕無有敗痰存乎其中。實血而非痰也。世人不信﹐取所吐白沫﹐露於星光之下﹐一夜必變紅矣。此沫出於腎﹐而腎火挾之沸騰於咽喉﹐不得不吐者也﹐𨿽是白沫而實腎中之精﹐豈特血而已哉。苟不速治﹐則白沫變成綠痰﹐無可如何矣。方用六味地黃湯﹕熟地一兩﹐山茱萸五錢﹐山藥五錢﹐丹皮二錢﹐澤瀉二錢﹐茯苓五錢﹐麥冬一兩﹐北五味一錢﹐水煎服。日日服之﹐自然白沫止而化爲精也﹐沫化爲精則生矣。

燥極一身無肉﹐嗌漧面塵﹐體無膏澤﹐足心反熱者﹐亦不治之癥也。此血幹而不能外養﹐精涸而不能內潤耳。吾有奇方﹐實可救之﹐名曰安潤湯。當歸五錢﹐白芍五錢﹐熟地一兩﹐川芎二錢﹐麥冬五錢﹐牛膝三錢﹐人參三錢﹐桑葉三十片﹐水煎服。此四物湯而加味者也。妙在加人參﹑桑葉﹐則四物更加大補﹐一身之气血無不潤﹐又何至漧燥之苦哉。

燥癥善驚﹐腰不能俯仰﹐丈夫疝﹐婦人小腹痛﹐目盲突者﹐不治之癥也。然予謂可治者﹐以諸癥皆腎病也。腎虛可補﹐補腎則心中有血﹐可以止驚﹐補腎則腰中有精﹐可以俯仰﹐補腎則任督有水﹐男子去疝﹐而女子可去痛﹐又何患目盲突之小癥乎。予今特傳一方﹐名資本潤燥湯。熟地二兩﹐桑葉三十片﹐山茱萸五錢﹐沙參一兩﹐白術一兩﹐甘菊花三錢﹐水煎服。此方純是補腎﹐而少佐之健脾者何也﹖善燥甚必口渴﹐口渴必多飲水﹐水多則腰必有水气而不得散。白術最利腰臍﹐又得熟地補腎之藥﹐則白術不燥﹐轉得相助以成功﹐此立方之妙也。倘遇此等病﹐卽以吾方投之﹐未有不生者。

燥癥咳嗽﹐已傷肺矣﹐復加吐血吐膿﹐烏得不死﹐而必欲生之迂矣。不知燥癥以致咳嗽﹐原是外感﹐非比內傷﹐𨿽吐膿血﹐亦因咳嗽之傷而來。救咳嗽而肺金有養﹐嗽止而膿血亦消也。方用養肺救燥丹﹕麥冬三兩﹐金銀花三兩﹐元參三兩﹐甘艸三錢﹐天門冬三錢﹐桔梗三錢﹐水煎服。此方單入肺經以潤津液﹐兼消浮火而止膿血﹐內气旣潤﹐外感又除﹐何愁死癥之難制哉。

產後血燥而暈﹐不省人事﹐此呼吸危亡時也。蓋因亡血過多﹐舊血旣出﹐新血不能驟生﹐陰陽不能接續﹐以致如此。方用救暈至聖丹﹕人參一兩﹐當歸二兩﹐川芎一兩﹐白術一兩﹐熟地一兩﹐炒黑漧薑一錢﹐水煎服。人參以救脫﹔歸﹑芎以逐瘀生新﹔熟地﹑白術利腰臍而補脾腎﹐黑姜引血歸經以止暈﹐一劑便可獲效。奪死爲生﹐眞返魂之妙方也。

產婦產後﹐大便燥閉﹐欲解不能﹑不解不可﹐燥躁身熱者﹐往往不救。蓋此癥因亡血過多﹐腸中無腎水以相資﹐所以艱澀而不得出﹐一用大黃下之﹐鮮不死矣﹐必須用地黃湯大補之﹐亦有生者。但不論服之效與不效﹐日日與服一劑﹐或四五日﹐或十餘日﹐自然大便出而愈﹐切勿見其一二服不效﹐卽用降火之劑以殺之也。吾今酌定地黃湯﹕熟地二兩﹐山茱萸一兩﹐山藥五錢﹔丹皮五錢﹑澤瀉三錢﹐茯苓三錢﹐麥冬一兩﹐北五味一錢﹐水煎服。照吾分兩﹐治大便燥結俱妙﹐不獨產婦產後之閉結也。

產婦產後﹐失血衄血﹐癥俱不治。蓋血少而又耗之也。然肯服六味地黃丸﹐亦能不死。而予更有奇方﹐名止失湯。人參一兩﹑當歸五錢﹑麥冬三錢﹐山茱萸五錢﹐三七根末三錢﹐水煎調服。一劑而血止﹐再劑而有生气矣。此方補气血以顧產﹐滋肺脈以救燥﹐止血以防脫﹐用之咸宜﹐所以奏功獨神﹐勝於六味湯也。產後血燥成瘵癥者﹐乃產怯也。亦緣產時﹐失於調理﹐故成癆瘵﹐如何可治。亦於未成之先﹐而急治之乎。或於一月之外﹐見怯弱而不能起牀者﹐急用救癆丹救之﹕熟地一兩﹐當歸一兩﹐黃一兩﹐人參一兩﹐鱉甲五錢﹐山茱萸五錢﹐麥冬一兩﹑白芍五錢﹐白芥子一錢﹐水煎服。此方气血雙補﹐不寒不熱﹐初起癆瘵最宜﹐而產後尢能奏效。乘其初起﹐投以此方﹐無不生者。萬勿因循﹐至於日久而不可救也。

產後血崩不止﹐口舌燥裂﹐不治之癥也。然以大補藥救之﹐往往有生者。予有奇方﹐名定崩救產湯。人參一兩﹐當歸一兩﹐黃一兩﹐白術一兩﹐三七根末三錢﹐水煎服。此方亦補气血﹐不純去止崩﹐而血自止﹐所以爲妙。止三七根末乃止崩之味﹐然又是補藥﹐同羣共濟﹐收功獨神﹐血崩止而口舌燥裂亦愈也。倘惟圖止崩不去補虛﹐則血崩不止而死矣。

卷六﹝數集﹞

內傷門

雷公眞君曰﹕凡人忽然猝倒不知人﹐口中痰聲作響﹐人以爲中風也。誰知是气虛﹐若作風治﹐未有不死者。蓋因平日不愼女色﹐精虧以致气衰﹐又加起居不愼﹐故一時猝中﹐有似乎風之吹倒也。方用培气湯﹕人參一兩﹐白芥子三錢﹐黃一兩﹐白術一兩﹐茯神五錢﹐菖蒲二錢﹐附子一錢﹐半夏二錢﹐水煎服。此方補气而不治風﹐消痰而不耗气﹐反有生理。一劑神定﹐二劑痰淸﹐三劑全愈。

凡人有一時昏眩﹐跌倒﹐痰聲如鋸﹐奄乎不知人。此似中風﹐而非中風﹐不可作眞中風治也。𨿽然不可作中風治﹐但其中有陰虛陽虛之不同。陰虛者﹐腎中之水虛﹐不能上交於心也。陽虛者﹐心中之火虛﹐不能下交於腎也。二癥各不能使心气之淸﹐往往猝倒。更有肝气過燥﹐不能生心中之火而猝倒者﹐亦陰虛也。更有胃气過熱﹐不能安心中之火而猝倒者﹐亦陽虛也。辧明四癥而治之﹐毋難起死回生。陰虛𨿽有二癥﹐而治陰虛之法﹐止有一方﹐名再蘇丹。熟地二兩﹐山茱萸一兩﹐元參一兩﹐白芥子三錢﹐柴胡一錢﹐菖蒲一錢﹐麥冬一兩﹐北五味一錢﹐茯神五錢﹐水煎服。一劑而蘇醒﹐再劑而聲出﹐十劑而全愈矣。此方之妙﹐全不去治中風﹐竟大補其腎中之水﹐使眞水速生﹐自能上通心中之气。尢妙滋肺中之气﹐不特去生腎水﹐更能制伏肝木﹐不來下克脾土﹐則脾土運用﹐而化精尢易﹐至於茯神﹑菖蒲安心而通心竅﹐柴胡舒肝以生心气﹐使白芥子易於消痰﹐使元參易於解火﹐實有妙用耳。

陽虛須用二方。一方治心中火虛﹐不能下交於腎也。方名交腎全生湯。人參一兩﹐生半夏三錢﹐附子三錢﹑菖蒲一錢﹐茯神五錢﹐生棗仁一兩﹐白術一兩﹐甘艸一錢﹐水煎服。

下喉卽痰淨而聲出矣﹐連報數劑﹐安然如故。此方妙在人參﹐白術﹑附子﹐半復同用﹐直補心脾之气而祛痰﹐則气旺而神易歸﹐陽生而痰易化矣。尢妙在用生棗仁一兩﹐則心淸不亂﹐況又有菖蒲﹑茯神之通竅而安心﹐甘艸之和中而調气乎﹐主見死癥之變爲生矣。一方名抑火安心丹。治胃熱而不能安火之癥也。人參一兩﹐石膏五錢﹐天花粉五錢﹐茯神一兩﹐菖蒲一錢﹐麥冬三錢﹐元參一兩﹐水煎服。一劑而心定﹐再劑而火消﹐三劑病全愈矣。此方妙在用石膏於人參﹑茯苓之中﹐補心而瀉胃火﹐則火易消﹐气又不損﹐況天花粉之消痰﹐菖蒲之開竅﹐又佐之各得其宜﹐有不定亂而爲安乎。以上四癥﹐虛實寒熱不同﹐苟細悉之於胸中﹐斷不至臨癥之錯誤也。

更有中風之癥﹐口渴引飲﹐眼紅气喘﹐心脈洪大﹐舌不能言﹐又不可作气虛治之﹐倘作气虛用參﹑之藥﹐去生亦遠。此乃腎虛之極﹐不能上滋於心﹐心火亢極自焚﹐悶亂遂至身倒﹐有如中風也。法當大補腎水﹐而佐之淸心祛火之藥﹐自然水足以濟火。方用水火兩治湯﹕熟地一兩﹐山茱萸五錢﹐麥冬一兩﹐五味子二錢﹐當歸一兩﹐生地一兩﹐元參一兩﹐茯神三錢﹐黃連二錢﹐白芥子三錢﹐水煎服。此方補腎兼補肝﹐肝腎足而心血生﹔又得祛火之劑以相佐﹐火息而痰消﹐喘平而舌利﹐何至有性命之憂哉。

心痛之癥有二。一則寒气侵心而痛﹐一則火气焚心而痛。寒气侵心者﹐手足反溫﹔火气焚心者﹐手足反冷﹐以此辧之最得。寒痛與火痛不同﹐而能死人則一。吾傳二方﹐一治寒﹐一治熱﹐無不效應如響。治寒痛者﹐名散寒止痛湯。良姜三錢﹐肉桂一錢﹐白術三錢﹐甘艸一錢﹐艸烏一錢﹐蒼術三錢﹐貫仲三錢。水煎服。此方妙在用管仲之祛邪﹐二術之祛濕﹐邪濕去而又加之散寒之品﹐自然直中病根﹐去病如掃也。治熱痛者﹐名瀉火止痛湯。炒梔子三錢﹐甘艸一錢﹐白芍二兩﹐半夏一錢﹐柴胡一錢﹐水煎服。此方妙在用白芍之多﹐瀉水中之火﹐又如梔子直折其熱﹐而柴胡散邪﹐半夏遂痰﹔甘艸和中﹐用之得當﹑故奏功如神也。二方皆一劑奏效﹐可以起死爲生。

脇痛之癥﹐乃肝病也。肝宜順而不宜逆﹐逆則痛﹐痛而不止則死矣。故治脇痛必須平肝﹐平肝必須補腎﹐腎水足而後肝气有養﹐不必治脇痛﹐脇痛自平也。方用肝腎兼資湯﹕熟地一兩﹐白芍二兩﹐當歸一兩﹐白芥子三錢﹐炒梔子一錢﹐山茱萸五錢﹐甘艸三錢﹐水煎服。此方補肝爲君﹐補腎爲佐﹐少加淸火消痰之味﹐自然易於奏功﹐一劑而痛定矣。

腹痛之最急者﹐絞腸痧也。世人懼用官料藥﹐殊不知藥能去病﹐何畏官料哉。吾有一方最妙﹐不用官料之味﹐而功力十倍勝之。方用馬糞一兩﹐炒黑﹐入黃土一撮﹐微炒﹐用黃酒乘熱服五錢。

一劑卽痛去如失。蓋馬糞最善止痛﹐而治腹痛尢神。用黃上者﹐因馬糞過行之迅速﹐得土而少遲﹐且黃土與脾土同性相親。引之入於病處﹐使馬糞易於奏功也。況又用黃酒佐之﹐則無微不達﹐非吐則瀉﹐气一通而痛輒定矣。

陰陽脫癥﹐乃男女貪歡﹐盡情縱送﹐以致興酣暢美﹐一時精脫而不能禁也。少治之緩﹐則精盡气散而死矣。夫癥本脫精﹐自當益精以救脫﹐然精不能速生也。此時精已盡泄﹐惟有气存﹐然精盡而气亦甚微﹐不急補其气﹐何以生元陽而長眞水哉。方用生气救脫湯﹕人參三兩﹐附子一錢﹐黃三兩﹐熟地一兩﹐麥冬一兩﹐北五味一錢﹐水煎服。此方大用參﹑﹐補元陽於無何有之鄕﹐加熟地﹑麥冬以生精﹐加五味以止脫﹐加附子溫經以走經絡。庶幾气旺而神全﹐精生而身旺也。倘不補气而惟補精﹐則去生遠矣。

人有小解之時﹐忽然昏眩而倒者﹐亦陰陽之气脫也。此癥多得之入內過於縱欲。夫縱欲宜卽亡於男女之身﹐玆何以離男女而暴亡。蓋亡於男女之身﹐乃泄精甚酣﹐樂極情濃使然也。離男女而亡者﹐乃泄精未暢﹐平日腎气銷亡﹐腎火衰弱﹐旣泄其精﹐更加虛極﹐故气隨小便而俱絕﹐二癥𨿽異而實同。救法亦不必大異﹐惟死於男女之身﹐桂﹐附可不必重加﹐而脫於小便之頃﹐桂﹑附斷須多用﹐至人參則二癥皆當用至二三兩。予有一方﹐名逢生丹。人參二兩﹐附子二錢﹐白術一兩﹐菖蒲一錢﹐半夏一錢﹐生棗仁一兩﹐水煎服。此方妙在人參急救其气﹐以生於無何有之鄕﹐加附子以追其散亡之气﹐菖蒲啟心竅而還迷﹐半夏消痰飲而辟邪﹐尢妙用白術以利腰臍而固腎气之脫﹐用棗仁以安魂魄而淸心君之神﹐自然絕處逢生也。此方陰陽脫﹐俱可兼治而收功。怔忡之癥﹐擾擾不寧﹐心神恍惚﹐驚悸不已﹐此肝腎之虛﹐而心气之弱也﹐若作痰治﹐往往殺人。蓋腎虛以致心气不交﹐心虛以致肝气益耗﹐不治虛而反攻痰﹐安得不速死乎。吾有一方﹐名寧靜湯。人參一兩﹐白術五錢﹐白芍一兩﹐熟地一兩﹐元參一兩﹐生棗仁五錢﹐白芥子三錢﹐麥冬五錢。水煎服。此方一派補心肝腎之藥﹐三經同治﹐則陰陽之气自交﹐上下相資﹐怔忡自定﹐而驚悸恍惚之癥﹐亦盡除矣﹐怔忡治之不得法﹐多致危亡。此癥乃因泄精之時﹐又得气惱﹐更不愼色而成者也。似乎宜治腎爲主﹐不知愈補腎而心气愈加怔忡者何故﹖因肝得气惱﹐肝气大旺。

補腎則肝气更旺﹐反去增心之火﹐故愈加怔忡也。然則心不可補乎﹖心不補則火不能息﹐補心而又加去火之藥﹐則得生矣。方用化忡丹﹕人參二錢﹐麥冬五錢﹐生棗仁二錢﹐白芍五錢﹐元參五錢﹐茯神五錢﹐黃連一錢﹐白芥子一錢﹐甘艸五分﹐水煎服。此方妙在不去定心﹐反去瀉火﹕尢妙在不去瀉肝﹐反去補肝﹕尢妙在不去補腎﹐反去補肺。蓋瀉心火﹔卽所以定心气也。補肝气則肝平﹐肝平則心亦平﹔補肺气則肺旺﹐能制肝經之旺矣。制服相宜﹐自然心气得養﹐而怔忡有不全愈者乎。

癆病最難治者﹐癆虫屍气也。此癥感之日久﹐遂至生虫﹐而蝕人臟腑﹐每至不救。滅門滅戶﹐傳染不已﹐若不傳方救之﹐則禍且中於後世。我有奇方﹐久服自然消除﹐名救癆殺虫丸。鱉甲一斤﹐醋炙﹐茯苓五兩﹐山藥一斤﹐熟地一斤﹐白薇五兩﹐沙參一斤﹐地骨皮一斤﹐人參二兩﹐山茱萸一斤﹐白芥子五兩﹐饅魚一斤﹐煮熟。先將饅魚搗爛﹐各藥研末﹐米飯爲丸。每日五更時服一兩﹐半料卽虫化爲水矣。此方大補眞陰﹐全非殺虫傷气之藥﹐然補中用攻﹐而虫又潛消於烏有﹐眞治癆神方也。

離魂之癥﹐乃魂出於外﹐自覺吾身之外﹐更有一吾﹐此欲死未死之癥。然而魂𨿽離﹐去身未遠﹐尙有可復之機﹐蓋陰陽未至於決絕也。急用定魂全體丹救之﹕人參一兩﹐茯神五錢﹐柏子仁三錢﹐生棗仁一兩﹐遠志一錢﹐白芥子三錢﹐丹砂一錢﹐當歸一兩﹐白術一兩﹐甘艸一錢﹐麥冬五錢﹐龍齒末五分﹐水煎服。此方救心气之虛﹐心虛而後魂離﹐心气足而魂自定﹐況方中又用引魂合一之味於補虛之中乎﹐所以一劑卽見功也。

反胃有食入而卽出者﹐此腎水虛﹐不能潤喉﹐故喉燥而卽出也。有食久而反出者。此腎火虛﹐不能溫脾﹐故脾寒而反出也。治反胃者﹐俱當治腎﹐但當辧其有火﹑無火之異﹐則死癥可變爲生也。治反胃之癥﹐莫妙用仲景地黃湯﹐但無火者﹐加附子﹑肉桂﹐則效驗如響。然而世人亦有用仲景方而不驗者﹐何也﹖以所用之不得其法﹐而非方之不神也。我今酌定二方﹐一治無火而反胃者﹕熟地二兩﹐山茱萸一兩﹐附子三錢﹑茯苓三錢﹐澤瀉三錢﹐丹皮三錢﹐肉桂三錢﹐山藥六錢﹐水煎服。一治有火而反胃者﹐熟地二兩﹐山茱萸五錢﹐山藥一兩﹐澤瀉三錢﹐丹皮三錢﹐茯苓五錢﹐麥冬五錢﹐北五味二錢﹐水煎服。二方出入加減﹐自然治反胃有神功也。

反胃之癥﹐𨿽一時不能遽死﹐然治之不得其宜﹐亦必死而後已。反胃多是腎虛無火﹐故今日食之﹐至明日盡吐﹐卽《內經》所謂食入卽出是也。夫食入於胃中而吐出﹐似乎病在胃也。誰知胃爲腎之關門﹐腎病而胃始病。飲食之入於胃﹐必得腎水以相濟﹐而咽喉有水道之通﹐始上可輸挽﹐下易運化。然而腎中無火﹐則釜底無薪﹐又何以蒸腐水谷乎。此腎寒而脾亦寒﹐脾寒不能化﹐必上湧於胃﹐而胃不肯受﹐則湧而上吐矣。方用定胃湯﹕熟地三兩﹐山茱萸二兩﹐肉桂三錢﹐茯苓三錢﹐水煎服。一劑而吐止﹐十劑而病全愈。此治朝入暮吐﹐暮服朝吐者也。倘食下卽吐﹐又不可用肉桂。加麥冬一兩﹐北五味子一錢﹐亦未嘗不效應如響。蓋二方全是大補腎中之水火﹐而不去治胃﹐勝於治胃也。

失血之癥﹐有從口鼻出者﹐有從九竅出者﹑有從手足皮毛之孔而出者﹐癥似各異。吾有一方﹐可統治之﹐名收血湯。熟地二兩﹐生地一兩﹐荊芥一錢﹐三七根末三錢﹐當歸一兩﹐黃一兩﹐水煎服。此方補血而不專補血﹐妙在兼補气也﹔止血而不專止血﹐妙在能引經也。血旣歸經﹐气又生血﹐自然火不沸騰﹐相安無事﹐何至有上中下之亂行哉。故無論各癥用之而皆效也。

癲癇之癥﹐多因气虛有痰﹐一時如暴風疾雨﹐猝然而倒﹐口吐白沫﹐作牛羊馬聲。種種不同﹐治之不得法﹐往往有死者。吾今畱一方﹐名祛痰定癲湯。人參三錢﹐白術五錢﹐白芍五錢﹐茯神三錢﹐甘艸一錢﹐附子一片﹐半夏三錢﹐陳皮一錢﹐菖蒲一錢﹐水煎服。此方參﹑術﹐茯﹑芍﹐皆健脾平肝之聖藥﹔陳皮﹑半夏﹑甘艸﹐不過消痰和中﹕妙在用附子﹑菖蒲﹑以起心之迷﹐引各藥直入心竅之中﹐心淸則痰自散﹐而癲癇自除矣。旣不耗气﹐又能開竅﹐安有死法哉。

中邪遇鬼﹐亦陽气之衰也。陽气不衰﹐則陰气不能中人﹐況鬼祟乎。惟陽气衰微﹐而後陰鬼來犯﹐治之又何可不補其正气哉。倘或止治痰以逐邪﹐而不加意於元陽之峻補﹐則气益虛而邪且不肯輕退﹐反致死亡之速矣。我今傳一方﹐名扶正辟邪丹。人參一兩﹐當歸一兩﹐茯苓五錢﹐白術二兩﹐菖蒲一錢﹐半夏三錢﹐白芥子三錢﹐丹參五錢﹐皂角刺五分﹐山羊血五分﹐附子一錢﹐水煎服。

此方山羊血﹑皂角刺﹐開關之聖藥也﹕半夏﹑白芥子﹐消痰之神劑也。然不多用人參各補藥﹐以回陽補气﹐必不能起死回生。大約用此方﹐一劑便覺鬼去﹐二劑而痰消人健矣。

中惡之癥﹐乃中毒瓦斯也﹐犯之亦不能救。如犯蛇毒之气﹐與各虫之毒瓦斯也﹐其癥肚脹腹大﹐气滿口喘﹐身如燥裂而不可忍之狀﹐大便閉結﹐小便黃赤﹐甚則陰頭脹大﹐疼痛欲死。此等癥必須消毒﹐不可驟用補劑﹐犯則殺人。吾今酌定奇方﹐治之最效而且最神﹐名解惡神丹。金銀花三兩﹐生甘艸三錢﹐白礬五錢﹐白芷三錢﹐水煎服。此方解惡而不傷气﹐化毒於無形﹐實有妙用。火約中惡之癥﹐服吾方不須二劑﹐便可慶生全也。

暈眩似乎小癥﹐然而大病皆起於暈眩。眼目一時昏花﹐卒致猝倒而不可救者﹐比比也。故世人一犯暈眩之癥﹐治之不可不早。吾今傳一奇方﹐名防眩湯。人參三錢﹐白術一兩﹐當歸一兩﹐熟地一兩﹐川芎五錢﹐白芍一兩﹐山茱萸五錢﹐半夏三錢﹐天麻二錢﹐陳皮五分﹐水煎服。此方單治气血之虛﹐不治頭目之暈。蓋气血足則陰陽和﹐陰陽和則邪火散﹐又何慮暈眩之殺人哉。多服數劑﹐受益無窮﹐不可見一二劑不能收功﹐便棄之而不用也。

嘔吐之癥﹐一時而來﹐亦小癥也。然而傾胃而出﹐必傷胃气﹐胃气一傷﹐多致不救。其癥有火有寒﹐火吐宜淸火而不可降火﹐寒吐宜祛寒而不可降寒。蓋降火則火引入脾而流入於大腸﹐必變爲便血之癥﹔降寒則寒引入腎而流入於膀胱﹐必變爲遺溺之癥矣。我今酌定二方。一治火吐﹐名淸火止吐湯。茯苓一兩﹐人參二錢﹐砂仁三粒﹐黃連三錢﹐水煎服。此方解火退熱則嘔吐自止﹐妙在茯苓分消火勢﹐引火緩行於下﹐而非峻祛於下也﹔尢妙人參以扶胃气﹐則胃土自能克水﹐不必止吐﹐吐自定也﹔況又有砂仁之止嘔乎﹐所以一劑而吐﹐止耳。一治寒吐﹐名散寒止嘔湯。白術二兩﹐人參五錢﹐附子一錢﹐漧薑一錢﹐丁香三分﹐水煎服。此方散寒而仍用補脾健土之藥。則寒不能上越。而亦不敢下行﹐勢不得不從臍﹐中而外遁也。一劑亦卽奏功如響。

瀉癥﹐乃水瀉也。寒瀉宜治﹐火瀉難醫﹑往往有一日一夜瀉至數百徧者﹐傾腸而出﹐完谷不化﹐糞門腫痛﹐瀉下如火之熱﹐此亦百千人一病也。然無方救之﹐必致立亡。我今酌定二方﹐名截瀉湯。薏仁二兩﹐車前子一兩﹐人參三錢﹐白芍二兩﹐黃連三錢﹐茯苓五錢﹐甘艸二錢﹐山藥一兩﹐肉桂三分﹐水煎服。一劑而瀉減半﹐再劑而瀉止。神方也。愈後用六君子湯調治。此等癥因火盛之極﹐挾水谷之味﹐一直下行﹐不及傳導﹐所以完谷而出也。若認作脾气之虛﹐以止塞之﹐則火益旺而勢益急﹐我乘其勢而利導之﹐則水气分消﹐火勢自散﹐所以奏功能神。

喘癥與短气不同﹐喘乃外感﹐短气乃內傷也。短气之癥﹐狀似乎喘而非喘也。喘必擡肩﹐喉中作水雞之聲﹔短气則不然﹐喘不擡肩﹐喉中微微有息耳。若短气之癥﹐乃火虛也﹐作實喘治之立死矣。蓋短气乃腎气虛耗﹐气沖於上焦﹐壅塞於肺經﹐癥似有餘而實不盡。方用歸气定喘湯。人參二兩﹐牛膝三錢﹐麥冬一兩﹐熟地二兩﹐山茱萸五錢﹐北五味一錢。枸杞子二錢﹐胡桃一个﹐破故紙一錢﹐水煎服。一劑而气少平﹐二劑而喘可定﹐三劑而气自平矣。此方妙在用人參之多﹐下達气原﹐以挽回於無何有之鄕。其餘純是補腎補肺之妙品﹐子母相生﹐水气自旺﹐水旺則火自安於故宅﹐而不上衝於咽門。此治短气之法﹐實有異於治外感之喘癥也。

喘癥不同﹐有虛喘﹐有實喘。實喘看其癥若重而實輕。用黃芩二錢﹐麥冬三錢﹐甘艸五分﹐柴胡一錢﹐蘇葉一錢﹐山豆根一錢﹐半夏一錢﹐烏藥一錢﹐水煎服。一劑喘止﹐不必再服也。然實癥之喘﹐气大急﹐喉必作聲﹐肩必擡起﹐非若虛喘﹐气少急而喉無聲﹐肩不擡也。虛喘乃腎气大虛﹐脾气又復將絕﹐故奔衝而上﹐欲絕尙未絕也。方用救絕止喘湯﹕人參一兩﹐山茱萸三錢﹐熟地一兩﹐牛膝一錢﹐麥冬五錢﹐五味子一錢﹐白芥子三錢﹐水煎服。一劑輕﹐二劑喘止﹐十劑全愈。此病實死癥也﹐幸幾微之气﹐流連於上下之間﹐若用涼藥以平火﹐是速其亡也﹔然用桂﹑附以補火﹐亦速其亡。蓋气將絕之時﹐宜緩續而不宜驟續﹐譬如鑪中火絕﹐止存星星之火﹐宜用薪炭引之﹐若遽投之以硫黃之類﹐反滅其火矣。更以寒溫之物動之﹐鮮有生气矣。方中妙在一派補腎補肺之藥﹐與人參同用﹐則直入於至陰之中﹐而生其气﹐腎气生而脾气亦生﹐自能接續於無何有之鄕。況人參又上生肺﹐以助腎之母。子母相生﹐更能救絕也。

消渴之癥﹐𨿽分上中下﹐而腎虛以致渴﹐則無不同也。故治消渴之法﹐以治腎爲主﹐不必問其上中下之消也。吾有一方最奇﹐名合治湯。熟地三兩﹐山茱萸二兩﹐麥冬二兩﹐車前子五錢﹐元參一兩﹐水煎服。日日飲之﹐三消自愈。此方補腎而加淸火之味﹐似乎有腎火者宜之﹐不知消癥非火不成也﹐我補水而少去火﹐以分消水濕之气﹐則火從膀胱而出﹐而眞气仍存﹐所以消癥易平也﹐又何必加桂﹑附之多事哉。惟久消之後﹐下體寒冷之甚者﹐本方加肉桂二錢﹐亦附應異常。倘不遵吾分兩﹐妄意增減﹐亦速之死而已﹐安望其有生哉。消渴之癥𨿽有上中下之分﹐其實皆腎水之不足也。倘用瀉火止渴之藥﹐愈消其陰﹐必至更助其火﹐有渴甚而死者矣。治法必須補腎中之水﹐水足而火自消。然而此火非實火也﹐實火可以寒消﹐虛火必須火引﹐又須補腎中之火﹐火溫於命門﹐下熱而上熱頓除矣。方用引火升陰湯。元參二兩﹐肉桂二錢﹐山茱萸四錢﹔熟地一兩﹐麥冬一兩﹐北五味子二錢﹐巴戟天五錢﹐水煎服。此方火補腎中之水﹐兼溫命門之火﹐引火歸原而水气自消﹐正不必止渴而渴自除﹐不必治消而消自愈也。

夢遺之癥﹐久則玉關不閉﹔精盡而亡矣。世人往往用澀精之藥﹐所以不救。倘於未曾太甚之時﹐大用補精補气之藥﹐何至於此。我有奇方傳世。芡實一兩﹐山藥一兩﹐蓮子五錢﹐茯神二錢﹐炒棗仁三錢﹐人參一錢﹐水煎服。此方名保精湯。先將湯飲之。後加白糖五錢﹐拌勻﹐連渣同服。每日如此﹐不須十日﹐卽止夢不遺矣。方中藥味平平﹐淡而不厭﹐收功獨神者﹐蓋芡實﹑山藥固精添髓﹐蓮子淸心止夢﹐茯神﹑棗仁安魂利水﹐得人參以運用於無爲﹐不必止夢而夢自無﹐不必止精而精自斷也﹐又何至於玉關不閉﹐至於夭亡哉。

痿癥不起牀席﹐已成廢人者﹐內火熾盛﹐以熬幹腎水也。苟不補腎﹐惟圖降火﹐亦無生機。𨿽治痿獨取陽明﹐是胃火不可不降﹐而腎水尢不可不補也。我今傳一奇方﹐補水於火中﹐降火於水內﹐合胃與腎而兩治之﹐自然骨髓增添﹐燔熱盡散﹐不治痿而痿自愈。方名降補丹。熟地一兩﹐元參一兩。麥冬一兩﹐甘菊花五錢﹐生地五錢﹐人參三錢﹐沙參五錢﹐地骨皮五錢﹐車前子二錢﹐水煎服。此方補中有降﹐降中有補﹐所以爲妙。胃火不生﹐自不耗腎中之陰﹔腎水旣足﹐自能制胃中之熱。兩相濟而兩相成﹐起痿之方﹐孰有過於此者乎。

凡人有兩足無力﹐不能起立﹐而口又健飯﹐如少忍饑餓﹐卽頭面皆熱﹐有咳嗽不已者﹔此亦痿癥。乃陽明胃火﹐上衝於肺金﹐而肺金爲火所逼﹐不能傳淸肅之气於下焦﹐而腎水爍幹﹐骨中髓少﹐故不能起立﹐而胃火又焚燒﹐故能食善饑﹐久則水盡髓幹而死矣﹐可不急瀉其胃中之火哉。然而瀉火不補水﹐則胃火無所制﹐未易息也。方用起痿至神湯﹕熟地一兩﹐山藥一兩﹐元參一兩﹐甘菊花一兩﹐人參五錢﹐白芥子三錢﹐當歸五錢﹐白芍五錢﹐神曲二錢﹐水煎服。一劑火減二劑火退﹐十劑而痿有起色﹐三十劑可全愈也。此方奇在甘菊花爲君﹐瀉陽明之火﹐而又不損胃气﹐其餘不過補腎水﹐生肝血﹐健脾气﹐消痰涎而已。蓋治痿以陽明爲主﹐瀉陽明然後佐之諸藥﹐自易成功耳。

痺癥𨿽因風寒濕三者之來﹐亦因身中元气之虛﹐邪始得乘虛而入。倘惟攻三者之邪﹐而不補正气﹐則痺病難痊﹐必有死亡之禍矣。我今傳一方﹐於補正之中﹐佐之祛風﹑祛濕﹐祛寒之品﹐則痺癥易愈也。方名散痺湯。人參三錢﹑白術五錢﹐茯苓一兩﹐柴胡一錢﹐附子一錢﹐半夏一錢﹑陳皮五分﹐水煎服。此方健脾利濕﹐溫經散風﹐正气不虧而邪气自散﹐二劑而痺癥如失。

陰蛾之癥﹐乃腎水虧乏﹐火不能藏於下﹐乃飛越於上﹐而喉中關狹﹐火不得直泄﹐乃結成蛾﹐似蛾而非蛾也。早晨痛輕﹐下午痛重﹐至黃昏而痛更甚﹐得熱則快﹐得涼則加﹐其癥之重者﹐滴水不能下喉。若作外感陽癥治之﹐用山豆根﹑芩﹑連﹑梔子之類﹐則痛益甚而關不開﹐有不盡命而死者矣。

我今傳一方﹐單補陰虛﹐用引火歸源之法﹐而痛頓失也。方名化蛾丹。熟地一兩﹐山茱萸一兩﹐附子一錢﹐車前子三錢﹐麥冬一兩﹐北五味二錢﹐水煎服。此方大補腎之水﹐不治蛾之痛。壯水則火息﹐引火則痛消﹐故一劑卽可收功﹐奇絕之法也。

水臌﹐滿身皆水﹐按之如泥者是。若不急治水﹐畱於四肢而不得從膀胱出﹐則變爲死癥而不可治矣。方用決流湯﹕牽牛二錢﹐甘遂二錢﹐肉桂三分﹐車前子一兩﹐水煎服。一劑而水流斗餘﹐二劑卽全愈﹐斷不可與三劑也﹐與三劑﹐反殺之矣。蓋牽牛﹑甘遂﹐最善利水﹐又加之車前﹑肉桂﹐引水以入膀胱﹐但利水而不走气﹐不使牽牛﹑甘遂之過猛﹐利水並走气也﹐但此二味﹐畢竟性猛﹐多服傷人元气﹐故二劑逐水之後﹐斷宜屏絕﹐須攺用五苓散﹐調理二劑﹐又用六君子湯以補脾可也。更須忌食鹽﹐犯則不救。

气臌﹐乃气虛作腫﹐似水臌而非水臌也。其癥一如水臌之狀﹐但按之皮肉不如泥耳。必先從腳面腫起﹐後漸漸腫至上身﹐於是頭面皆腫者有之。此等气臌﹐必須健脾行气﹐加利水之藥﹐則可救也。倘亦以水臌法治之。是速之死也。我今傳一奇方﹐名消气散。白術一兩﹐薏仁一兩﹐茯苓一兩﹐人參一錢﹐甘艸一分﹐枳殼五分﹐山藥五錢﹐肉桂一分﹐車前子一錢﹐蘿卜子一錢﹐神曲一錢﹐水煎服。日日一劑﹐初服覺有微礙﹐久則日覺有效﹐十劑便覺气漸舒﹐二十劑而全消﹐三十劑而全愈。此方健脾﹐而仍是利水之品﹐故不傷气﹐奏功𨿽緩﹐而起死實妙也。然亦必禁食鹽。三月後可漸漸少用矣﹐卽秋石亦木可用﹐必須三月後用之。

虫臌﹐惟小腹作痛﹐而四肢浮脹﹐不十分之甚﹐而色紅而帶點﹐如虫蝕之象﹐眼下無臥蠶微腫之形﹐此是虫臌也﹐必須殺虫可救。然過於峻逐﹐未免轉傷元气﹐轉利轉虛﹐亦非生之之道。方用消虫神奇丹﹕雷丸三錢﹐當歸一兩﹐鱉甲一兩﹐醋炙﹐地栗粉一兩﹐鮮者取汁一茶甌﹐神曲三錢﹐茯苓三錢﹐車前子五錢﹐白礬三錢﹐水煎服。一劑卽下虫無數﹐二劑虫盡出無畱矣。虫去而臌脹有消﹐不必用三劑也。蓋雷丸最善逐虫去穢﹐而鱉甲﹑地栗更善化虫於烏有。然虫之生﹐必有毒結於腸胃之間﹐故又用白礬以消之。誠慮過於峻逐﹐又佐之當歸以生血﹐新血生而舊瘀去﹐更佐之茯苓﹑車前﹐分利其水气﹐則虫從大便而出﹐而毒從小便而行﹐自然病去如掃矣。但此藥服二劑後﹐必須服四君﹑六君湯去甘艸﹐而善爲之調理也。

血臌之癥﹐其由來漸矣。或跌閃而血瘀不散﹐或憂鬱而結血不行﹐或風邪而血蓄不發﹑遂至因循時日﹐畱在腹中﹐致成血臌。飲食入胃﹐不變精血﹐反去助邪﹐久則脹﹐脹則成臌矣。倘以治水法逐之﹐而癥犯非水﹐徒傷元气﹔倘以治與法始之﹐而癥犯非气。徒增飽滿﹐是愈治愈脹矣。我有奇方﹐妙於逐瘀﹐名消瘀蕩穢湯。水蛭三錢﹐必須炒黑可用﹐大約一兩炒黑﹐取末用三錢﹐當歸二兩﹐雷丸三錢﹐紅花三錢﹐枳實三錢﹐白芍三錢﹐牛膝三錢﹐桃仁四十粒﹐去皮尖搗碎﹐水煎服。一服卽下血斗餘。再服卽血盡而愈。蓋血臌之癥﹐惟腹脹如鼓﹐而四肢手足並無脹意﹐故血去而病卽安也。服此方一劑之後﹐切勿再與二劑﹐當攺用四物湯調理﹐於補血內加白術﹑茯苓﹐人參﹐補气而利水。自然全愈。否則血臌𨿽痊。恐成漧枯之癥。

卷六﹝數集﹞

血癥

雷公眞君曰﹕凡人有一時忽吐狂血者﹐人以爲火也﹐多用寒涼藥瀉火﹐乃火愈退而血愈多﹐或用止血藥治之而仍不效﹐此乃血不歸經之故﹐若再以寒涼瀉火之藥而重瀉之﹐未有不死者矣。當用補气之藥﹐而佐之歸經之味﹐不必止而自止矣。方用引血湯﹕人參五錢﹐當歸一兩﹐炒黑荊芥三錢﹐丹皮二錢﹐水煎服。一劑而血無不止。此方妙在不專去補血﹐反去補气以補血﹔尢妙在不單去止血﹐反去行血以止血。蓋血逢寒則凝滯而不行﹐逢散則歸經而不逆﹐救死於呼吸之際﹐此方實有神功也。

人有大怒而吐血者﹐或傾盆而出﹑或衝口而來﹐一時昏暈﹐亦生死頃刻也。倘以止血藥治之﹐則气悶而不能安﹔倘以補血藥治之﹐則胸痛而不可受﹐往往有變癥蜂起而斃者﹐不可不治之得法也。方用解血平气湯﹐白芍二兩﹐當歸二兩﹐荊芥炒黑三錢﹐柴胡八分﹐紅花二錢﹐炒梔子三錢﹔甘艸一錢﹐水煎服。

一劑而气舒﹐二劑而血止﹐三劑而病全愈。蓋怒气傷肝﹐不能平其气﹐故致一時吐血﹐不失去舒气﹐而遽去止血﹐愈激動肝木之气﹐气愈旺而血愈吐矣。方中芍藥多用之妙﹐竟去平肝﹐又能舒气﹐荊芥﹑柴胡皆引血歸經之味﹐又適是開郁寬脇之劑﹐所以奏功甚速﹐而止血實神﹐全非用當歸補血之故﹐當歸不過佐芍藥以成功耳。

凡人有血崩不止者﹐婦人之病居多。亦一時昏暈﹐或有不知人而死者。此病多起於貪欲﹐若治之不得法﹐日用止澀之藥﹐未有不輕變重而重變死者。方用安崩湯治之﹕人參一兩﹐黃一兩﹐白術一兩﹐三七根末三錢﹐水煎﹐調三七根末服之。一劑卽止崩﹐可返危爲安也。蓋崩血之後﹐惟气獨存﹐不補气而單補血﹐緩不濟事﹐今亟固其欲絕之气﹐佐之三七以澀其血﹐气固而血自不脫也。

卷六﹝數集﹞

腹痛

雷公眞君曰﹕凡人有腹痛不能忍﹐按之愈痛﹐口渴飲冷水則痛止﹐少頃依然大痛﹐此火結在大小腸﹐若不急治﹐亦一時气絕。方用定痛至神湯﹕炒梔子三錢﹐甘艸一錢﹐茯苓一兩﹑白芍五錢﹐蒼術三錢﹐大黃一錢﹐濃朴一錢﹐水煎服。此方妙在舒肝經之气﹐用白芍﹑甘艸和其痛﹐尢妙多用茯苓爲君﹐以利膀胱之水﹐更妙在梔子以瀉郁熱之气﹐又恐行之欠速﹐更佐之大黃﹐走而不守﹐則瀉火逐瘀﹐尢爲至神也。

卷六﹝數集﹞

喉痛

雷公眞君曰﹕凡人有咽喉忽腫作痛﹐生雙蛾者﹐飲食不能下﹐五日不食卽死矣。但此癥實火易治﹐而虛火難醫﹐實火世人已有妙方﹐如用山豆根﹐芩﹑連﹑半夏﹑柴胡﹑甘艸﹑桔梗﹑天花粉治之立消。惟虛火乃腎火不藏於命門﹐浮游於咽喉之間﹐其癥亦如實火﹐惟夜重於日﹐淸晨反覺少輕﹔若實火淸晨反重﹐夜間反輕。實火﹐口燥舌漧而開裂﹔虛火﹐口不甚渴﹐舌滑而不裂也。以此辧癥﹐斷不差錯。此種虛痛﹐若亦以治實火之法治之。是人已下井﹐而又益之石也。故不特不可用寒涼﹐並不可用發散。蓋虛火必須補也﹐然徒補腎水﹐𨿽水能制火。可以少差﹐而火勢太盛﹐未易制伏﹐又宜於水中補火﹐則引火歸源而火勢頓除﹐有消亡於頃刻矣。方用引火湯﹐熟地一兩﹔元參一兩。白芥子三錢﹐山茱萸四錢﹐北五味二錢﹐山藥四錢﹐茯苓五錢﹐肉桂二錢﹐水煎服。一劑而痰聲靜﹐痛頓除﹑腫亦盡消﹐二劑全愈。蓋熟地﹑山茱萸﹑五味之類﹐純是補腎水聖藥﹐茯苓﹑山藥又益精而利水﹐助肉桂之下行﹐元參以消在上之浮火﹐白芥子以消壅塞之痰﹐上焦旣寬﹐而下焦又得肉桂之熱﹐則龍雷之火有不歸根於命門者乎。一劑便生﹐眞有鬼神莫測之機﹐又勝於八味地黃湯也。倘喉腫閉塞﹐勺水不能下﹐𨿽有此神方﹐將安施乎。我更有法﹐用附子一个﹐破故紙五錢。各研末﹐調如糊作膏﹐布攤如膏藥﹐大如茶鐘。貼腳心中央﹐以火烘之一時辰﹐喉卽寬而開一綫路﹐可以服藥矣﹐又不可不知此妙法也。

卷六﹝數集﹞

气郁

雷公眞君曰﹕凡人有鬱鬱不樂﹐忽然气塞而不能言﹐苟治之不得法﹐則死矣。夫郁癥未有不傷肝者也﹐傷肝又可伐肝乎﹖伐肝是愈助其郁﹐郁且不能解﹐又何以救死於頃刻哉。方用救肝開郁湯﹕白芍二兩﹐柴胡一錢﹐甘艸一錢﹐白芥子三錢﹐白術五錢﹐當歸五錢﹐陳皮二錢﹐茯苓五錢﹐水煎服。

一劑而聲出﹐再劑而神安﹐三劑而鬱气盡解。此方妙在用白芍之多至二兩﹐則直入肝經。以益其匱乏之气﹐自然血生而火熄﹔又用白術﹑當歸健土以生血﹐柴胡以解郁﹐甘艸以和中﹐白芥子以消膜隔之痰﹔又妙在多用茯苓﹐使鬱气與痰涎盡入於膀胱之中﹐而消弭於無形也。倘人有鬱气不解﹐奄奄黃瘦﹐亦急以吾方治之﹐何至變生不測哉。

卷六﹝數集﹞

癲癥

雷公眞君曰﹕癲病之生也。多生於脾胃之虛寒﹐脾胃虛寒﹐所養水谷﹐不變精而變痰﹐痰凝胸膈之間不得化﹐流於心而癲癥生矣。苟徒治痰而不補气﹐未有不速之死者。方用祛癲湯﹕人參五錢﹐白術一兩﹐肉桂一錢﹐漧薑一錢﹐白芥子五錢﹐甘艸五分﹐菖蒲五分﹐半夏三錢﹐陳皮一錢﹐水煎服。此方用人參﹑白術專補脾胃﹐用桂﹑姜以祛寒邪﹐用白芥子﹐半夏以消頑痰﹐用甘艸﹑菖蒲以引入心而開竅﹐自然正气回而邪痰散。一劑神定﹐再劑神旺﹐又何癲病之不能愈哉。惟是花癲之癥﹐乃女子思想其人而心邪﹐然亦因脾胃之寒而邪入也。本方加入白芍一兩﹐柴胡二錢﹐炒梔子三錢﹐去肉桂﹐治之亦最神。一劑而癲止矣。蓋柴胡﹑白芍﹑炒梔子﹐皆入肝以平木﹐祛火而散郁﹐故成此奇功也。

卷六﹝數集﹞

狂癥

雷公眞君曰﹕狂病有傷寒得之者﹐此一時之狂也。照仲景張公傷寒門治之﹐用白虎湯以瀉火矣。更有終年狂病而不愈者﹐或欲拿刀以殺人﹐或欲見官而大罵﹐親戚之不認﹐兒女之不知﹐見水則大喜﹐見食則大怒﹐此乃心气之虛﹐而熱邪乘之﹐痰气侵之﹐遂成爲狂矣。此等癥欲瀉火﹐而火在心之中不可瀉也﹔欲消痰﹐而痰在心之中不易消也。惟有補脾胃之气﹐則心自得養﹔不必祛痰痰自化﹐不必瀉火火自無矣。

方爲化狂丹。人參一兩﹐白術一兩﹐甘艸一錢﹔茯神一兩﹐附子一分﹐半夏三錢﹐菖蒲一錢﹐菟絲子三錢﹐水煎服。一劑狂定﹐再劑病痊。此方妙在補心脾胃之三經﹐而化其痰﹐不去瀉火。蓋瀉火則心气愈傷﹐而痰涎愈盛﹐狂將何止乎。尢妙用附子一分﹐引補心消痰之劑﹐直入心中﹐則气尢易補﹐而痰尢易消﹐又何用瀉火之多事乎﹐此所以奏功如神也。

卷六﹝數集﹞

禾病

雷公眞君曰﹕呆病如癡﹐而默默不言也﹐如饑而悠悠如失也﹐意欲癲而不能﹐心欲狂而不敢﹐有時睡數日不醒﹐有時坐數日不眠﹐有時將己身衣服密密縫完﹐有時將他人對像深深藏掩﹔與人言則無語而神遊﹐背人言則低聲而泣訴﹐與之食則厭薄而不吞﹐不與食則吞炭而若快。此等癥𨿽有祟憑之﹐實亦胸腹之中﹐無非痰气。故治呆無奇法﹐治痰卽治呆也。然而痰勢最盛﹐呆气最深﹐若以尋常二陳湯治之﹐安得獲效。方用逐呆仙丹﹕人參一兩﹐白術二兩﹐茯神三兩﹐半夏五錢﹐白芥子一兩﹐附子五分﹐白薇三錢﹐菟絲子一兩﹐丹砂三錢﹐研末。先將各藥煎湯﹐調丹砂末與半碗﹐彼不肯服﹐以炭之﹐欣然服矣。又之﹐又服半碗﹐然後聽其自便。彼必倦怠欲臥矣﹐乘其睡熟﹐將其衣服被褥盡行火化﹐單畱身上所服之衣﹐另用新被蓋之﹐切不可驚醒。此一睡﹐有睡至數日者﹐醒來必覓衣而衣無﹐覓被而被非故物﹐彼必大哭﹐然後又以前藥與一劑﹐必不肯服﹐卽之炭。亦斷不肯矣﹐不妨以鞭責之﹐動其怒气﹐用有力之人﹐將前藥執而灌之。彼必大怒﹐已而又睡去矣。此時斷須預備新鮮衣服被褥等項﹐俟其半日卽醒﹐彼見滿房皆是親人﹐心中恍然如悟﹐必又大哭不已﹐諸人當以好言勸之﹐彼必說出鬼神之事。親人說幸某人治療﹐已將鬼神盡行祛遣﹐不必再慮﹐彼聽之欣然而病亦全愈矣。此方之妙﹐妙在大補心脾。以茯神爲君﹐使痰在心者盡祛之而出﹐其餘消痰之藥﹐又得附子引之﹐無經不入﹐將徧身上下之痰﹐盡行祛入膀胱之中﹐而消化矣﹔白薇﹑菟絲子﹐皆是安神妙藥﹐而丹砂鎭魂定魄﹐實多奇功﹐所以用之而奏效也。

卷六﹝數集﹞

厥癥

雷公眞君曰﹕人有忽然發厥﹐口不能言﹐眼閉手撒﹐喉中作酣聲﹐痰气甚盛﹐有一日卽死者﹐有二三日而死者﹐此厥多犯神明﹐然亦原素有痰气而發也。治法自宜攻痰爲要﹐然徒攻痰而不開心竅﹐亦是徒然。方用啟迷丹﹕生半夏五錢﹐人參五錢﹐菖蒲二錢﹐菟絲子一兩﹐甘艸三分﹐茯神三錢﹐皂角莢一錢﹐生薑一錢﹐水煎服。此方人參﹐半夏各用五錢﹐使攻補兼施﹐則痰宜消﹐而气宜復﹔尢妙用菟絲子爲君﹐則正气升而邪气散﹔更妙用皂莢﹑菖蒲﹑茯神﹐開心竅以淸心。自然气回而厥定。倘疑厥癥是熱﹐而輕用寒涼之藥﹐則去生遠矣。半夏用生不用制者﹐取其生气以救死﹐且制之過熟﹐反掣時效遲﹐而不能奏功也。其餘厥癥﹐岐天師新定於《內經》可考。傷寒厥癥﹐張仲景載於傷寒門中可稽﹐故不再傳。

卷六﹝數集﹞

斑疹

雷公眞君曰﹕人有一附身熱﹐卽便身冷﹐而滿體生斑如疹者﹐乃火從外泄﹐而不得盡泄於皮膚﹐故郁而生斑。人盡以爲熱也﹐用寒涼瀉火之藥不效﹐有斑不得消而死者﹐亦可傷也。亦用消斑神效湯治之﹕元參一兩﹐麥冬一兩﹐升麻三錢﹐白芷一錢﹐白芥子三錢﹑沙參三錢﹐丹皮五錢﹐水煎服。一劑斑勢減﹐再劑斑紋散﹐三劑斑影盡消矣。此方妙在用元參﹑麥冬以消斑﹐尢妙在升麻多用﹐引元參﹑麥冬以入於皮膚﹐使羣藥易於奏功。而斑無不消也。

卷六﹝數集﹞

亡陽

雷公眞君曰﹕凡人毋論有病無病﹐一旦汗如雨出﹐不肯止者﹐名曰亡陽。汗盡﹐止有气未絕。

最危之癥也。若因汗出而用止汗之藥﹐則汗不能止﹔若因汗盡而用補血之藥﹐則血難驟生。所當急補其气﹐尙可挽回。然而補气之藥﹐舍人參實無他藥可代。方用收汗生陽湯﹕人參一兩﹐麥冬一兩﹐北五味三錢﹐黃一兩﹐當歸五錢﹐熟地一兩﹐炒棗仁五錢﹐甘艸一錢﹐水煎服。一劑而汗收﹐再劑而气復﹐三劑而气旺﹐四劑而身健矣。此方之妙﹐妙在气血均補﹐而尢補於气﹐使气足以生陽﹐陽旺而陰亦生矣。夫亡陽之癥﹐𨿽是陽亡﹐其實陰虛不能攝陽﹐以致陽气之亡也。倘陰足以攝陽﹐則汗𨿽出﹐何至亡陽。然治亡陽之癥﹐烏可徒教陽乎﹐我所以救陽兼救陰也。

卷六﹝數集﹞

痢疾

雷公眞君曰﹕凡人夏秋感熱之气﹐患痢便血﹐一日間至百十次不止者﹐至危急也。苟用涼藥以止血﹐利藥以攻邪﹐俱非善法。我有神方﹐可以救急援危﹐又不損傷气血﹐痢止身亦健也。方用援絕神丹﹕白芍二兩﹐當歸二兩﹐枳殼二錢。檳榔二錢﹐甘艸二錢﹐滑石末三錢﹐廣木香一錢﹐蘿卜子一錢﹐水煎服。一劑輕﹐二劑止﹐三劑全愈。此方妙在用白芍﹐當歸至二兩之多﹐則肝血有餘﹐不去制克脾土﹐則脾气有生發之機﹐自然大腸有傳導之化﹔加之枳殼﹐檳榔﹑蘿卜子﹑俱逐穢祛積之神藥﹐尢能於補中用攻﹔而滑石﹑甘艸﹑木香﹐調和於遲速之間﹐更能不疾不徐﹐使瘀滯之盡下﹐而無內畱之患也。其餘些小痢疾﹐不必用如此之多﹐減半治之﹐亦無不奏功。不必分紅白﹑痛與不痛﹐皆神效。

卷六﹝數集﹞

五絕

五絕﹐乃縊死﹑跌死﹑魘死﹑淹死﹑壓死是也。世人禍成倉猝﹐往往不救。然此等之死﹐五臟未絕﹐因外來之禍﹐而枉死者也。其魂魄守於屍旁﹐相去未遠﹐苟以神術招之﹐魂魄卽附體而可生也。我傳神符一道﹐先書黃紙上﹐焚化在熱黃酒內﹐掘開牙關﹐灌入喉中﹐後再用藥丸化開﹐亦用黃酒調勻﹐以人口含藥水﹐用蔥管送於死人喉內。少頃卽活。招魂符式圖無咒。但書符時﹐一心對雷眞君天醫使者書之。自然靈應無比。藥丸名救絕仙丹。山羊血二錢﹐菖蒲二錢﹐人參三錢﹐紅花一錢﹐皂角刺一錢。半夏三錢﹐制蘇葉二錢﹐麝香一錢﹐各爲末﹔蜜爲丸﹐如龍眼核大﹐酒化開用。修此丸時﹐端午日妙﹐如臨時木必如許之多﹐十分之一可也。此方神奇之極﹐又勝於秦眞人。閒時備藥﹐修合一料﹐大可救人。若到臨期﹐緩不濟事。此方不特救五絕﹐凡有邪祟昏迷﹐一時猝倒者﹐皆可灌之﹐以起死回生也。

卷六﹝數集﹞

砒毒

雷公眞君曰﹕世人有服砒霜之毒﹐五臟欲裂者﹐腹必大痛﹐舌必伸出﹐眼必流血而死。最可憐也。方用瀉毒神丹﹕大黃二兩﹐生甘艸五錢﹐白礬一兩﹐當歸三兩﹐水煎湯數碗飲之﹐立時火瀉卽生﹐否則死矣。此砒毒已入於髒﹐非可用羊血﹑生甘艸上吐而愈﹐我所以又變下法救之。飲之而不瀉﹐此腸已斷矣﹐又何救乎。倘用之早﹐未有不生者﹐不可執吐法而無變通。若初飲砒毒﹐莫妙用生甘艸三兩﹐急煎湯﹐加羊血半碗﹐和勻飲之﹐立吐而愈。若飲之不吐﹐速用大黃之方﹐則無不可救也。

卷六﹝數集﹞

虎傷

雷公眞君曰﹕世人被虎咬傷﹐血必大出﹐其傷口立時潰爛﹐其疼不可當。急用豬肉貼之﹐隨貼隨化﹐隨化隨易。速用地楡一斤﹐爲細末﹐加入三七根末三兩﹐苦參末四兩﹐和勻摻之﹑隨濕隨摻﹐血卽止而痛卽定。蓋地楡涼血﹐苦參止痛﹐三七根末止血﹐合三者之長﹐故奏功實神。

卷六﹝數集﹞

湯火傷

火燒湯池

雷公眞君曰﹕凡人有無意之中﹐忽爲湯火所傷﹐徧身潰爛﹐與死爲鄰。我有內治妙法﹐可以變死而生﹐方名逐火丹。用大黃五錢﹐當歸四兩﹐荊芥三錢﹐炒黑﹐生甘艸五錢﹐黃芩三錢﹐防風三錢﹐黃三兩﹐茯苓三兩﹐水煎服。一劑痛減半﹐二劑痛全減﹐三劑瘡口全愈﹐眞至神至聖之方也。此方妙在重用大黃於當歸﹑黃之內﹐旣補气血又逐火邪﹔尢妙用荊芥﹑防風﹐引黃﹑當歸之補气血﹐生新以逐瘀﹔更妙用茯苓三兩﹐使火气盡從膀胱下瀉﹐而皮膚之痛自除﹔至於甘艸﹑黃芩﹐不過調和而淸涼之已耳。

卷六﹝數集﹞

癰疽並無名瘡毒

雷公眞君曰﹕凡人癰疽發於背﹐或生於頭頂﹐或生於胸腹﹐或生於手足臂腿腰臍之間﹐前陰糞門之際﹐無論陽毒陰毒﹐一服吾方﹐無不立消﹐已潰者卽斂﹐眞神方也。金銀花四兩﹐蒲公英一兩﹐當歸二兩﹐元參一兩﹐水五碗﹐煎八分。饑服﹐一劑盡化爲無有矣。切勿嫌其藥料之重﹐減去分兩﹐則功亦減半矣。此方旣善攻散諸毒﹐又不耗損眞气﹐可多服久服﹐俱無礙﹐卽內治肺癰﹑大小腸癰﹐亦無不神效也。

我已傳完﹐汝另抄一本﹐存之醫述之中﹐以成全書﹐他年刊布天下﹐傳之萬年﹐以見吾道之大﹐亦快事也。

雷公眞君傳於燕市﹐時康熙戊辰七月晦日也。我無他言﹐但願汝修道﹐以答上帝之心也。完。

跋

余與陳子遠公同裏而神交﹐偶得是編﹐讀之嘆爲神奇﹐故亟梓以濟世。遠公淹貫經史﹐才思泉湧﹐論議數千言﹐娓娓不窮。蓋是編原期救人﹐而非卽乎采藻﹐竊恐以詞害志﹐故略有所刪攺﹐要使雅俗一覽了然。至定方用藥之間﹐總不敢增減一字﹐知我當不罪我也。﹝以謀謹識。﹞

