月令采奇﹝明﹞李一楫編

明萬曆己未刊本日本內閣文庫藏

目錄

序一

序二

敍

卷之一

春季總敍

五行統論生旺

五行分陰陽折論生旺

正月令

正月逐日雜記

正月調攝

附造屠蘇方

正月占候

二月令

二月逐日雜記

調攝

占候

三月令

三月逐日雜記

調攝

占候

卷之二

夏季總敍

五行統論生旺

五行分陰陽生旺

四月令

四月逐日雜記

調攝

占候

五月令

五月逐日雜記

調攝

占候

六月令

六月雜記

調攝

占候

地黃酒方

治對喉瘡方

卷之三

中央土令

秋季總敍

五行統論生旺

五行分陰陽析論生旺

七月令

七月逐日雜記

調攝

占候

八月令

八月逐日雜記

調攝

八月占候

九月令

九月逐日雜記

調攝

占候

卷之四

冬季總敍

五行統論生旺

五行分陰陽析論生旺

十月令

十月逐日雜記

調攝

占候

十一月令

十一月逐日雜記

調攝

占候

十二月令

十二月逐日雜記

調攝

占候

閏月令

調攝總論

占候補遺

雜記補遺

跋

月令采奇序

是書也吾邑學慱巨川李先生所輯而著也聞之先生蚤歲治慱士家言喜觀古人書客有語先生讀呂氏春秋者曰是書當秦世懸之國門予千金人莫增減一字先生亟取讀之心知無奇第秦法重國人畏威箝口無敢雌黃耳書則可增減多矣於是本月令紀候之意慱采羣書匯而集之歲分季季有總敍季分月月有月令月分日日有雜記而又有五行生旺論調攝占候諸說各附於月日之末凡有一事一奇可前民用者靡不攗摭種種具載大都先生意亦欲以補呂覽春秋之所未備而破其千金不增減一字之說﹖露其奇於千百載之下故書成而自名曰采奇噫揚扢亦已勤矣余謂儒者載籍極慱當以六經爲正今按六經中多虞夏商周之文或混言其理或詳紀其事或全錄其辭或分析其義沿革相仍世代相次有之然弗詳其年月編年紀事之體自春秋始其後左氏傳司馬通鑑因焉於年月則詳矣而時日尙缺至於一年十二月三百六十日無一掛漏可與大統曆書相表裏惟此書爲然余嘗讀月令通考歲時廣記以爲明天道察民故可一覽而盡乃其精而有要詳而不煩尢不若先生是書是書出使賢知之人讀之可以昭昭修徳使愚不肖之人讀之不至冥冥舉事使上之人讀之可以茂對時育物之政使下之人讀之不至犯非時妄作之令其於開物成務誘知破愚至矣然吾夫子有言民可使由不可使知以爲知則鑿也老氏亦曰聖人於民皆愚之先生欲使人日日而省事事而遵得無與使由不使知之意異先生蓋欲使小人由而但令君子知也非故語災語詳語怪語神而以駴不可知之民也先生靈心爽性慱學宏詞以道禔躬惟日不足有鄒魯時習風來訓吾邑誘進多士誨人不倦無亦於是書若有助云

萬曆己未冬至日晉江儒林間人友弟李光縉頓首譔

月令采奇序

余從二三兄弟論學於王羅二先生之祠晉學博髙濟李先生預焉蓋篤信躬行君子也已而出所纂月令采奇一書相示上自天道下逮人事靡不周浹又斐蔚贍博宿學也有疑者曰謝顯道精誦子史程明道譏其玩物先生得無類此乎余受卒業作而曰先生非直爲博也深於學者也是其有至教乎夫月令傳於戴記或詆其僞余觀其所施爲奉順天行多得虞書欽若秩祀之意明堂王者之堂見於孟子鷹鳩鼠鴽鶬鵙蜩蟀四時物變治蠶飾農亦豳風豳雅豳頌之遺也至其所爲齋戒掩身﹖待陰陽之定則於大易至日閉關之訓合焉又安得﹖其紀秦官而盡疑其爲呂氏附會之書也𨿽然余所喜先生是書有進於是余治易者也﹖六十四卦規爲圜圖則四時八節一歲周運天行具焉是亦一無文字之月令也舒之則爲十二萬一千六百之元會運世縮之爲一剎那邵子因而得探月窟躡天根弄丸之祕按實而言則吾二三兄弟日所講時習之學也楊慈湖曰時習者無時而不習也性命流行而不息無時不習吾人日用其妙而不知不著不察孔子曰民可使由之不可使知之欲使知之其道何繇余觀是書舒捲陰陽通幽洞冥至如土方喜尙時禁忌亦在搜羅視若淺近使其信而好之亦所以收斂逸志漸引之於瞬存息養性命時習之境而不自知也夫三易妙理在圖像而各有卜筮之繇使循其繇而讀之涉川婚媾等語豈玄旨所存哉而先王以爲捨是亦無所繇以窺圖像之奧也先生之意蓋在於是嗚呼先生深於學者也不孤二三兄弟論學之意矣因爲序之

七十傖父鄭維嶽書於圭峯古室

敍

所謂天人相與之際者何也記曰天道至教聖人至徳又曰天有四時春秋冬夏風雨霜露無非教也夫四時化育昭昭也乃至徳至教於是乎在時乎時乎其三才所以效靈而萬化之所以咸若者乎六經皆聖人若時書也聖人動靜不失其時其微言在易而顯泄於禮記之月令月令者王事之本羣生之命聖人躋世仁壽之域之言世儒乃謂書出呂覽不知呂覽取禮記非禮記援呂覽論其世則知之矣第書多有國者吉凶軍賓嘉大典攸存至於四業九土利用厚生葳﹝王員﹞叢雜烏能周羅後之君子衍爲月令廣義臚爲月令通考似矣而通考一書端詳占候廣義一書頗炫該博讀者每河漢其說且簡袟重大不淂與編戶齊民共之噫此臣川先生月令搜奇所以作也奇之者何語曰扼要爭奇峻語稱奇簡要之語亦稱奇然亦烏乎其不備也十二令昭揭而外語相候則自一跂一蠕一夭一喬以及夫都鄙歲徵之俚言舉之矣語調攝則自一噓一吸一盥一﹝面貴﹞以逮肘後簡易之方言舉之矣紀先師先聖誕俾景行有所觀瞻列一切神誕俾容止有所禁忌噫盡之矣人人淂是說而存之按候體驗防已冰兢庶幾免陰陽之患民無夭札無疵厲者𨿽然時之義止此乎玆堇載其所可言者而其所不可言者則先生默識之矣先生生於程旻之鄕修齊稟二南之訓表帥遵藍田之規其來司教吾泉也照追隨講學末席者三年於斯矣先生之學不吐不茹有體有用吾不淂而窺其際也是編其對時育物之書乎必至誠無妄然後可與道對時育物噫未易言也照所謂先生默識之者其在斯乎其在斯乎

同安後學黃文照拜書

月令采奇卷之一

晉江縣學司訓粵人李一楫纂

師匪莪何喬遠

友邦﹝王�﹞韋國賢

申甫鄭維嶽

叔賢唐時興

仲先陳文進

季弢黃文照

舅悌何九云同校閱

春季總敍

何謂春。春者陽气始上。其道生。故萬物榮。尙書大傳曰。東方爲春。蓋春乃生物之方。斗柄指東。則天下皆春。漢律曆志曰。東動也。陽气動物。於時曰春。春。蠢也。萬物蠢然。未動而將動也。又出也。物始出。而發生也。春三月。日行東陸靑道。曰星徳。其气曰風。風生木。立春木相。春分木旺。盛徳在木。萬物以榮。謂之發陳。又謂之敷和。故春爲生物之府。配以聖人之易。而三皇之世如之。其天曰蒼。其時之總名曰靑陽。曰靑春。曰芳春。曰陽春。曰三春。曰九春。曰熙春。曰發生。時曰歡時。曰蘭時。曰良時。曰嘉時。曰芳時。景曰春景。曰媚景。曰韶景。曰和景。辰曰良辰。曰嘉辰。曰芳辰。節曰華節。曰芳節。曰良節。曰嘉節。曰韶節。曰淑節。風曰陽風。春風。暖風。柔風。光風。艸曰弱艸。曰芳艸。曰卉艸。曰芳卉。木曰華木。曰嘉木。曰芳木。曰陽木。樹曰華樹。曰芳樹。曰陽樹。林曰芳林。曰茂林。禽曰候禽。曰陽禽。曰好禽。曰時禽。鳥曰陽鳥。曰好鳥。曰時鳥。曰候鳥。風曰陽風。曰春風。曰暄風。曰條風。曰柔風。曰惠風。其日幹曰甲乙。支曰寅卯。其帝太皞。執規司春。其神勾芒。乘震宣化。其﹝上﹖下虫﹞鱗。其數八。其性仁。其事貌其情喜其味酸。其臭膻。祀先戶。祭先脾。五音角。其色靑。正二三月同也。當此時。明王禁無殺伐。無割大陵。伐大木。斬大山。行大火。誅大臣。收谷賦錢。春不禁。則五穀不成。

春季木旺。肝屬木。肝。幹也。爲靑帝神。爲腎之子。爲心之母。中藏三魂。曰爽靈。胎光。幽精。肝木味酸。木能克土。脾屬土。味甘。故春三月。味宜少酸而食甘。所以調肝气而養脾气也。金匱要略曰。春季不宜食肝。肝气旺。恐以死气入旰而傷魂也。春三月。六气一十八候。皆正發生之令。故養生者。必謹奉天時。正二月。宜夜臥蚤起。三月宜蚤臥蚤起。臥頭宜向東方。乘生气也。逄甲乙日幹。忌夫婦容止。此季禁辛辣勿食小蒜及百艸心芽。肝病。宜食麻子。養生論曰。春三月。每朝梳頭一百二十下。至夜臥時。用熱湯。下鹽一撮。洗膝。下至足方臥。以泄風毒腳气。勿令壅塞。

五行統論生旺

孟春。金絕木臨官。火生。水土病。仲春金胎木旺。火沐浴。水土死季春金養木衰。火冠帶。水土墓。

五行分陰陽折論生旺

孟春。庚金絕。辛金胎。甲木臨官。乙木帝旺。丙火戊土生。丁火己土死。壬水病。癸水沐浴。

仲春。庚金胎。辛金絕。甲木旺。乙木臨官。丙火戊土沐浴。丁火己土病。壬水死。癸水生。季春。庚金養。辛金墓。甲木衰。乙木冠帶。丙火戊土冠帶。丁火己土衰。壬水墓。癸水養。

正月令

玉衡六問曰。大寒後。十五日。斗指艮。爲立春。立。始建也。春气始至。故謂之立也。太陽尙在子。躔玄枵之次。表影長一丈五寸二分。後十五日。斗柄指寅。爲雨水。言雪散而爲水矣。太陽始過亥。躔娵訾之次。表影長五尺九寸二分。雨水。乃正月中气。斗指寅。故月建寅。從月之中气而定建也。寅者何。樂志曰。寅。津也。謂生萬物之津途。七十二候之初度。三十六旬之發程也。漢律曆志云。引達於寅。史云。寅者。萬物始生。螾然也。說文云。寅。髕也。陽气動。去黃泉。欲上出。陰尙彊而陽尙未達。髕寅於下也命曰春王正月。乃我夫子尊周之朔。又曰孟春。曰孟陽。曰孟陬。曰攝提。曰上春。曰初春。曰開春。曰發春。曰獻春。曰首春。曰開歲。曰首歲。曰獻歲。曰芳歲。曰歲首。曰歲始。曰歲朝。曰發歲。曰初歲。曰肇歲。曰歲華。曰方歲。曰端月。曰初月。曰陬月。曰上時。曰監徳。又曰三微月。曰一止月。言陽气始施黃泉。萬物微動而未著也。是月也。气屬三陽。天气下降。地气上騰。天地和同。二气交感。萬物皆生。艸木萌動。月卦名泰。言陰陽交而爲泰也。气卦名艮。律應太簇太。大同。簇。奏也。言萬物始大。奏地而出也。八音匏。八風條。日躔營室。北方之宿。衛之分野。昏參中。旦尾中。中者。南方之中也。立春日。謂之啟。乃正月節。是日東風解凍。次五日蟄虫始振。後五日魚上冰。雨水气。

獺祭魚次五日。候雁北。後五日。艸木萌動。天子居靑陽左个。乘鸞路。駕蒼龍。載靑旗。衣靑衣。服靑玉。飲八風水。食麥與羊。器疏以達。象陽气之射出也。當立春日。農祥之星晨正。日月底於天廟。土乃發脈。夜漏未盡五刻。天子率三公九卿大夫。下至斗食令史。皆服靑幘。立靑旛。以迎春於東郊。祭靑帝勾芒。出土牛以示勸農。樂正歌靑陽。舞云翹。八佾。羣臣稱賀進棷柏酒。還乃行賞。命相布徳和令。行慶施惠。下逮兆民。以元日祈谷於上帝。擇元辰。親載耒耜。躬耕籍田。行三推五推九推禮。命田正舍東郊。殖五穀。修祀典。命樂正入學習舞。犧牲無用牝。禁止伐木。無覆巢。無殺孩虫胎夭飛鳥。無麛無卵。母聚大眾。無置城郭。揜骼霾髊。無稱兵。無變天之道。絕地之理。亂人之紀。天地交泰。後以裁成天地之道。輔相天地之宜。以左右民。遒人以木鐸循於道路。龜人釁龜。退貪殘。進柔良。給孤幼。賑不足。求隱士。又於立春之日。下寬大書曰。方春東作。敬始愼微。罪殊死。且勿案驗。皆須麥秋。又祭風師於東北郊。儻行夏令。則雨水不時。艸木蚤落。國時有恐。行秋令。則民大疾疫。焱風暴雨總至。藜莠蓬蒿並興。行冬令。則水潦爲敗。霜雪大摯。首種不入。

正月逐日雜記

初一日。曰元日。上日。曰履端。履新。曰正朔。歲朔。歲元。曰三始。正始。七始。四始。五始。曰上日。正日。曰三元。三朝。曰天臘節。天中節。又謂之獻壽日。

是日彌勒尊佛誕。又藏經云。是大佛會。天地神祗朝三淸玉皇。裴玄新語。正旦縣官殺羊。懸其頭於門。又磔雞以副之。俗說以厭厲气。伏君曰。是日土气上升。艸木萌動。羊嚙百艸。雞啄五穀。故殺之以助生气。歲時記正月一日帖畫雞於戶上。懸韋索於其上。插符於其傍。百鬼畏之。拾遺記。祗支國有重明鳥。一名重精。言其一目雙精。狀如雞。鳴似鳳。有時解落羽毛。肉翮而飛。能搏逐猛獸虎狼。使妖災羣惡。不能爲害。今人元日畫雞於門。蓋重精之遺像也。又於門上書一﹝上漸下耳﹞字。或畫虎頭。或掛鐘馗像。以辟一年之邪。又迎司命。釘桃符。書宜春二字。帖門。依山海經造桃板於戶。畫神荼郁壘於門。以厭魑魅。易通卦驗云。正旦五更起。整衣冠於家庭中。爆竹畫雞。或鏤五色土於戶上。以厭不祥。歲時記。元日庭前爆竹。以避山臊惡鬼。又於子時。燒糞帚令人倉庫不耗。祕要曰。此日取鵲巢燒灰。著於廁。則可辟兵。撒於門裏。又可辟盜。又於雞鳴時。以繩系木偶。往積壤處。以杖打糞堆。呼如願。云使人富。道經曰。元旦酬恩。宜齋戒焚香點燭。拜謝天地日月星辰。國王水土。祖宗父母。社稷六神。勿興惡念。元日進樹柏酒。稱柏葉觴。食五辛盤。獻椒花頌。故劉臻妻陳氏。進頌曰。璇宮周回。三朝肇建。靑陽散輝。澄景載渙。美哉靈葩。爰采爰獻。聖容映之。永壽於萬。四海月令云。晉海西令問董勛曰。元日飲屠蘇酒。先從少者飲起何也。勛曰。少者得歲。先以酒賀之。而老者失歲。飲宜在後。

故裴夷直有詩云。自知年紀偏應少。先把屠蘇不讓春。儻更數年逢此日。還應惆悵羨他人。文成幹詩云。戴星先捧祝堯觴。鏡裏堪驚兩鬢霜。好是燈前偸失笑。屠蘇應不得先嘗。隱訣曰。元旦五更。人未起時。以火照樹則無虫。又以斧敲果樹而斷之曰。要結實。則結實多。又云。栽樹用上時。凡栽果。上半月栽者。多子。月半後栽者。子少。南風發及火日不可栽。大凡果樹。於元旦五更以長竿打其樹梢。其子應繁。以石頭安樹乂間尢妙。大明會典。永樂十一年。正月朔辛巳日食。詔免賀宴。先是鴻臚寺奏習正旦賀儀。上召禮部翰林官問。正旦日食。百官賀禮可行乎。尙書呂震曰。日食與朝賀異時。先後不妨。侍郎儀智曰。終是同日。免賀爲當。楊士奇曰。日食天變之大。宋仁宗時。元旦日食。富弼請罷宴徹樂。呂夷簡不從。弼曰。萬一契丹行之。爲中國羞。後有自契丹來者。言虜是日罷宴。仁宗深悔。今免賀誠當。上從之。

○初二日萬神會。寶勝如來生。景陵宣宗章皇帝忌辰。○初三日宋英宗生。北斗翼聖眞君降。太白金星現。又龍神會日。○初四日太上太道玉晨眞君。登玉霄宮。四盻天下。重陽全眞開化眞君上升。我太祖髙皇帝。以吳王二年正月初四日。祭天地卽皇帝位。攺爲大明洪武元年。而大明會典云。洪武元年正月乙亥。天气大明。先是壬戌以來。連日雨雪陰沍。至正月朔旦霽。粵二日省牲。云悉斂。日皎潔。旣行禮。天宇廓淸。星緯昭朗。眾皆欣悅。遂卽位於郊壇南。以此觀之。寔初二日也。○初五日。鄧伯玉。王仲甫。二眞人飛升。○初六日。定光佛誕於江州白花巖。○初七日。天曹賞會日。曰三會日。曰人勝節。宜齋。北極玄天眞武午時下降。甘眞人名精行者。此日飛升。太上老君乘白鹿。張天師乘白鶴。到成都玉局治。太上升座。爲道陵說北斗經而去。此日可設齋醮。宜食七菜羹。宜登髙。歲時記。此日剪彩爲人。或縷金箔。帖屏風上。或戴於頭鬢。王沂公春帖子云。彩燕迎春入鬢飛。輕寒未放鏤金衣。夔州人重諸葛武侯。以人日傾城出登八陣磧。謂之踏磧。婦人拾小石之可穿者。以彩索貫系釵頭。爲一歲之祥。府帥亦以是日宴磧上。此日不宜裁衣交易。○初八日江東聖誕。南無華嚴眾意甘露王。及觀世音菩薩示現。五殿閆羅王韓生日。景龍四年。正月初八日立春。內出彩花賜羣臣賦詩者。武平一應制。中二句云。黃鶯未解林間轉。紅蕊先從殿裏開。中宗嘆賞。更賜花一枝以彰其美。因舞蹈拜謝。崔日用乘酒酣。欲奪平一花。上簾中見。問平一。平一跪曰。讀書萬卷。從日用滿口虛張。賜花一枝。學平一終身不得。上及侍臣大笑。自元旦至初八日。各一有定名。一雞二犬。三豬四羊。五牛六馬。七人八谷。凡此八名。於傳有之。至於九豆十麥。是據所聞者。晉議郎董勛。答問禮俗云。一日爲雞。二日爲狗。三日爲羊。四日爲豬。五日爲牛。六日爲馬。七日爲人。八日爲谷。故正旦畫雞於門。七日帖人於帳而一日不殺雞。二日不殺狗。三日不殺羊。四日不殺豬。五日不殺牛。六日不殺馬。七日不用刑。至於其日。向晨至門。呼雞犬豬羊牛馬令來。乃置粟豆於灰散之宅內。云招六畜。東方朔占書云。若所值日。天气晴霽。則本事蕃息安泰。如陰雨風寒。气象慘烈。則疾病哀枯。各以所值之日天气驗之。纂要云。立春日水。謂之神水。貯以釀酒不壞。東晉李鄂。立春日。以蘆菔芹芽爲菜盤相贈遺。民間爲春餅食生菜。以迎新春。進漿粥以道和气。王方慶奏。天子宜以孟春上辛日於南郊總受十二月之政。藏之祖廟。每月取一政。頒於明堂。○初九日。玉皇太天尊玄穹髙上帝誕。五通仙誕。南斗星君降現。太眞三元朝眞。受洞訣者。當以此日朝太素三元君。○初十日。南極長生護身保命天尊下降。○十一日。永陵孝恪皇后忌。亦龍神行度日。○十二日雲開節。嶽州風土記。自獻歲始。鄰里以飲宴相慶。至此日始罷故云。○十三日。三元集會之辰。劉烈猛將生。楊公忌曰。十三日不宜問疾。○十四日。三官降。○十五日。曰上元節。乃天官賜福之辰。又系天地水官朝天。曁上聖髙眞妙行眞人。同下人間考定福罪之日。第一代天師。正一靜應眞君張道陵。字輔漢者。建武十年。以此日誕於天目山。唐天寶七年。封爲天師。子孫居信州。族甚蕃。世有一胤。肖其像。襲其號。傳其印。印之所異。累紙百重。一印而丹文必徹。亦張靈源眞人。張元精眞人。二位飛升之期。又佑聖司命眞君誕。通考。王玄甫學道於赤城霍山。服靑精飯。吞日精丹景之法。內見五臟晉永和元年。正月十五。空中傳言。玉帝遣羽車迎。乘龍升天。爲中嶽眞人。是夜曰元宵。曰元夜曰燈夕。世人爲燈樓。燈市。火蛾。火樹放銀花。燒煙火采鰲山。故玉漏弗催。金吾弛禁。前後各一夜。而貴戚登樓觀燈。樓上有黃柑相遺。又謂之傳柑節。太乙靑藜丈人。以藜杖燃火。照劉向校書天祿。而祀太乙。迎紫姑亦此夜也。按紫姑。姓何名媚字器卿。自幼讀書辧慧。垂拱三年。壽陽刺史李景。納爲妾。妻妒殺之於廁。時正月十五也後遂顯靈故後人作形於廁迎之以卜。祝云。子胥不在曹夫已行可以出矣。大明會典。令各州府縣。以是日行鄕酒禮。祝詞云。恭惟朝廷。率由舊章。惇崇禮教舉行鄕飲。荊楚歲時記曰。望日祭門。�插楊枝隨其所指以酒脯飲食豆粥插箸��隋時都邑百姓。每正月朢日。作角抵之戲。遞相誇競。至於縻費財力。柳彧上奏曰。近代以來。京兆及外州。每以正月朢。充街塞陌。聚戲用遊。鳴鼓聒天。燎炬照地。倡優雜技。詭狀異形。內外共睹。曾不相避。髙棚跨路。廣幕陵云。袨服靚妝。車馬嗔噎。肴醑肄陳。絲竹繁會。竭貲破產。競此一時。浸以成俗。實損於民。請頒行天下。並卽禁斷。詔可其奏。

○太祖髙皇帝。初建南都。盛爲彩樓。招徠天下富商。以實國本。元宵觀燈。多至十餘日。成祖文皇帝。永樂十年。正月元宵。賜文武羣臣宴。聽臣民赴午門外觀鰲山三日。自是歲以爲常。上禦午門示禦制。儒臣奉和爲樂。時尙書夏原吉母往觀。上聞之曰。此賢母也。命中官賫鈔貳百錠。卽其家賜之。曰爲賢母歡也。蔡君謨守福州。上元夜。命民一家點燈七盞。陳烈作大燈。長丈餘。大書曰。富家一盞燈。太倉一粒粟。貧家一碗燈。父子相對哭。風流太守知不知。惟恨笙歌無妙曲。君謨見此。還卽罷燈。○十六日。謂之落燈夜。又曰耗磨節。一切公私倉庫。俱不宜開。○十七日。正統睿皇帝忌日。天順八年。○十八日。唐天寶六年。此日詔重門夜開。以達陽气。越國英烈王誕。王。歙人。姓汪。名華。○十九日。北陰聖母降。威濟公生。土星下界。金封長春演道教主眞人丘處機。此日於燕都白雲觀飛升。○二十日。南斗星君降。又曰。天穿節。不宜蓋屋。又謂天饑日。俗以紅縷系餅置屋上。謂之補天漏。○二十一日。水星下界。不宜裁衣交易。○三十日。穆宗莊皇帝誕。嘉靖十六年也。嗣天師張行﹖魚。字子平。同妻盧氏。光和二年。此日於陽平山白日飛升。又曰千秋節。○二十五日。北斗出遊。龍神行度。康陵孝靜毅皇后忌辰。○二十六日。太陰星下界。二十七日。太陽星下界。○二十九日。火星下界。池陽風俗。以此日爲窮九日。掃除屋宇塵穢。投之水中。謂之送窮。○三十日。宣宗章皇帝忌。宣徳十年。此日曰晦。竈神此日上天。言人罪狀。亦龍神行度日。又謂之提月。亦謂之送窮鬼日。宜掃去屋中糞穢此月甲子日。太乙簡閱人。罪過。庚申。上帝殺害日。三尸神於帝前白人罪過。二日俱不宜會客。宜齋。庚寅日。屈原生。春秋繁露云。上辛日。王者歲一祭天。上辰日。宜塞鼠穴。絕鼠犯。隱譚曰。正月午日。天地﹖門。不可建造穿鑿。亥日地破。不宜開山動土。荊楚歲時記曰。正月未日。至夜取蘆苣火照井中及廁。百鬼俱走。靈寶曰。是月天道南行。作事出行。宜向南吉。月厭在戌月。殺在丑。天徳在丁。月徳在丙。月合在辛。月空在壬。丙辛壬上宜修造取土生气在子。坐臥宜向北方。用時日。不宜用寅字。犯月建不吉。

正月調攝

孫眞人曰。正月腎气受病。肺臟气微。食宜減鹹酸增辛辣。以助腎補肺。贍養胃气。勿冒冰凍。勿大溫暖。蚤起夜臥。以養神形。君子當固元精。毋泄眞气。宜穿綿襪。以暖足。則可以卻病。宜晚脫綿衣。庶免傷寒霍亂。立春正月節。運主厥陰初气。配手太陽三焦相火。每日子丑二時。疊手按髀。轉身拗頸。左右聳引各三五度。叩齒六六。吐納漱咽三三雨水正月中。運主厥陰初气。配手少陽三焦相火。每日時加工。如立春等。又宜噓瀉眼火。周處風土記曰。正月當茹五燻煉形。所以發五臟之气。注五燻卽五辛。大蒜小蒜。韭菜雲臺。胡荽是也。導引篇云。五辛。蔥韭薤。大蒜小蒜也。又曰。正旦當吞雞子一枚。謂之練形。食醫心鏡曰。食五辛。可辟厲气。莊子云。正月飲酒茹蔥以通五臟。初一天倉開日。宜入山修道。此日取枸﹝木巳﹞煎湯沐浴令人光澤。不病不老。葛洪煉化篇云。正月吞雞子七枚赤豆七粒。以辟厲气。家塾事親曰。元日取小便洗腋气尢效。荊楚歲時記。元日服桃仁湯。可厭邪。气制百鬼。又云。元日食膠牙餳。取膠固之義。玉燭寶典曰。元日宜作膏粥。以祀門戶吉。珠囊隱訣曰。元日取五木香。煮湯沐浴。令人至老須髮俱黑。道家謂五木香。卽靑木香也。

五行書曰。元日用麻子七粒。赤豆七粒。撒於井中。可辟瘟疫。家塾事親曰。七八月。或三伏時。收葫蘆蔓上纏絲陰漧。至元日五更初取煎湯。與小兒沐浴。則至老不出痘。亦不生瘢疥。洗時只一人知。無藤。卽葫蘆亦可用。歲時雜記云。元日燒蒼朮。及服蒼木湯吉。珠囊隱訣曰。是日五更。用紅棗祭五瘟畢。合家食吉。又於寅時飲屠蘇酒。食馬齒莧。以祛一年邪气。又食五辛盤。佐椒柏酒。以辟厲气。蓋椒乃玉衡星精。柏乃仙家之藥。服之能卻老輕身。○初四日。與甲子日。寅日。俱宜拔白吉。而寅日又宜燒白髮吉。○初八日。宜沐浴去災禍。令人安。雲笈七簽曰。初十日沐浴。令人齒堅。又曰。立春淸晨。煮白芷桃皮靑香三味。煎湯沐浴吉。又一方。用蘭香。荊芥花。苓苓香。白檀香。木香。五味切碎。以水二斛。煮至一斛沐浴。辟除不祥。可降神靈。治頭風如無蘭香。以甘菘代。書生初入學日。用白芷桃皮靑木香。三味煎湯。面向東沐浴。大吉。

立春後庚子日。宜溫蔓菁汁。合家飲。可除瘟疫。蘿卜汁亦可。春戊辰日。宜煉丹。春月夜臥蚤起。頭向東吉。是月上寅日。采枸﹝木巳﹞。二月上卯日服。吉。歲首折松枝。男七女二。爲藥食吉。晦日人未起時。汲井花水食之。令人須髮不白。千金方曰。是月食虎豹狐貍肉。令人傷神損壽。食生蔥蓼子。令人面起遊風。勿食蟄藏不時之物。勿食鼠殘傷物。恐生瘻疾。勿食鯽魚頭。其中有毒。元日勿食梨。避離字之義。法天生意云。正月天初雨水。夫婦各飲一杯還房當月便有胎孕。幼幼新書云。求子者擇旺相日期禦女。春甲乙日。正月初三初六初九。初十十一十二。十四二十一二十四二十九日吉。是月初婚。忌空房牀。不得巳外出。宜燻籠置牀禳。吉。保命訣曰。立春日。戒夫婦容止。至於晦朔弦望。犯者減壽。二十八日。人神在陰。犯者減壽一紀。甲子庚申本命日。俱不宜犯。衛生君子愼之。

附造屠蘇方

大黃﹝壹錢陸分﹞桔梗﹝去蘆﹞川椒﹝去核各壹錢伍分﹞桂心﹝去皮﹞白朮﹝二味各壹錢捌分﹞烏頭﹝炮去陸分﹞茱萸﹝壹錢貳分﹞防風﹝去蘆壹兩﹞作爲咀片。以絳囊盛之。懸於井中。或水缸中。到元日寅時。取起。以好酒煎四五沸。每人飲一二杯。可辟邪气。又當自少者飲起。

正月占候

周禮時訓曰。立春日。東風不解凍。號令不行。蟄虫不震。陰气姦陽。魚不上冰甲胃私藏。雨水日。獺不祭魚。國多盜賊。鴻雁不來。遠人不服。艸木不萌動。�果不熟。此日後陰多。主少水。髙下皆吉。漢天文志。以元日決八風。風從南來。大旱。西南。小旱。正西。有兵。春夏米貴。西北。豆成。正北。主澇。人多病。中歲。東北。米大熟。上歲。正東。主大水。米平。東南。疾疫。歲惡。麥平。若八風相對。則多勝少。久勝暫。疾勝徐。儻大風雨則米貴。小風雨。則秋旱。大霧。主多瘟疫。雨雹。主多瘡疥。○元日有風雨。三月米貴。其年大惡。微風小雨。其年小惡。風悲鳴。疾多災起。七日。風雨。主人民災。歲旦天色晴明。气候溫和。主民安國泰。五穀豊登。人少病。犧牲旺。寇賊息。陰雨。人殃禾澇。六畜不興。花果不實。大風主旱。大雪豊年。雨雹。主妖賊瘡疥。霞气。主虫生蠶少果菜盛。四方有云。黃卽爲熟。靑爲蝗。赤爲旱。白爲兵。東井。有虫。歲澇。宜耕髙田。東有靑雲。人病。春多雨。白雲。八月旱。赤云春旱。黑雲春多雨。南方赤云。夏旱米貴。四方有黃气。大熟。白气凶。靑气蝗虫。赤气旱。黑气水。旦直甲。米平人疫。值乙。主粟麥貴。值丙。主夏旱。值丁。主絲綿貴。值己主米貴蠶少。風雨多。直庚。金鐵貴。米熟民安。值辛。主麻麥貴米賤。值壬癸。主大水。正月雪。三日化。或至地卽化。歲成人安。七日不消。大臣下獄。谷不成。天下饑。民死亡。妻黨大盛。正月月無光。兵起人多病。元日暈。樹木。虫二日暈。禾谷虫。三日暈。雷震物。五日暈。有變更。六日暈。有亡國。七八日暈。多死人。正月上旬三暈。明年有大赦。正月霜下著物。見日不消。小人在位。君子在野。五穀萬物不實。牛馬疫死。著木凍損木枝。讒行賢傷。春霜。人多病。正月雷。民不安。大雷。上人舉事不時。元旦有雷則七月有霜。甲子日有雷。主年大熟。月內電。主人民多災。○十二日。亦曰花朝。晴則百果實。夜尢宜晴。若雨。則連雨四十夜。而久陰也。○十四日。吳俗用糯谷爆於釜中。名曰孛羅。每人自爆。以卜一歲休咎。以番白多者爲勝。○上元占。日出晴明秀。萬花茂盛百艸就。○二十日。謂之秋收日。晴。主收成好。開元遺事。上元日。造面繭。以官位帖字卜官之髙下。或賭筵宴爲戲。正月逢三亥。湖田變成海。須立春後的三亥方驗。此月見三白。最宜麥。故曰。正月遇三白。田公笑嚇嚇。西北方人亦曰。要宜麥。見三白。白。雪也。黃帝問師曠曰。吾欲知歲之甘苦旱澇病惡。可知否。對曰。歲欲甘。甘艸先生。薺是也。歲欲苦。苦艸先生。葶藶是也。歲欲雨。雨艸先生。藕是也。歲欲旱。旱艸先生。蒺蔾是也。歲欲流。流艸先生。蓬是也。歲欲惡。惡艸先生。水藻是也。歲欲病。病艸先生。艾是也。當以孟春占之。春蚤晚以土牛與策牛人占。如立春在十二月朢。策牛人在前。示農早也。立春在十二月之晦。及正月朔。則策牛人當中。示農中也。立春在正月之朢。策牛人在後。示農晚也。

二月令

孝經緯曰。雨水後十五日。斗指甲爲驚蟄。驚。動也。蟄虫驚動而出也。太陽尙在亥。躔娵訾之次。表影長八尺五寸四分。後十五日。斗指卯爲春分。分半。分也。一年分爲四時。皆九十日。春之半。秋之半。晝夜平等。日夜刻漏平分。又當三春九十日之半。且陽生於子。極於午。而卯又其中分也。太陽始過戌。躔婁降之次。日月亦會於婁降。太陽表影。長七尺五寸五分。春分乃二月中气。斗指卯。故月建卯。從此月中气而定建也。卯者何。樂志曰。卯。茂也。茂茆於卯。師古曰。茆。謂叢生也。又冒也。二月萬物冒地而出。象開門之形。故二月爲天門。古文﹖。從卯。卯爲春門。而星官家。又爲雷門。命曰仲春。曰中時。曰中春。曰震節。曰卑閼。曰仲陽。曰春皞。曰令月。曰如月。曰水泮。月。曰桃李節。又云降入。是月也。女夷司和。春皞馭節。蟄虫咸動。啟戶始出。气屬四陽。月卦大壯。言陽壯過於中也。气卦震。律應夾鍾。夾。孚也。鍾。聚也。言萬物孚甲。鍾類而出也。八音屬竹。八風明庶。日躔奎。西方之宿。魯之分野。昏弧中。旦建中。驚蟄節。桃李華。次五日。倉庚鳴。後五日。鷹化爲鳩。春分气。玄鳥至。次五日。雷乃發聲。芍藥華。後五日。始電。天子居靑陽太廟。乘鸞輅。駕蒼龍。載靑旗。衣靑衣。服靑玉。飲八風水。食麥與羊。器疏以達。天子令百官進農書。示務本。上丁。命樂工習舞學宮。行釋菜禮。祭文廟。祭文廟必用丁者。丁屬火。而又屬陰。取丁火陰柔。文明之象也。天子乃屬三公九卿。諸侯大夫。親往視之。仲丁。又命樂正入學。習樂習武。釋菜。又以玄鳥至之日。以太牢祠於髙禖。天子親往。后妃率九嬪禦。乃禮天子所禦帶。以弓韣。授以弓矢。於髙禖之前。上戊。命人祭社擊土鼓。歌豳詩以迎暑。巳日。祭山川。遂及先生之在祀典者。命太師陳詩以觀民風。命有司安萌芽。養幼少。存諸孤。省囹圄。以去桎梏。毋肆掠。止訟獄。同度量。鈞衡石。角鬥桶。正權槪。耕者少捨。毋作大事以妨農。毋竭川澤。毋漉波池。毋焚山林。天子獻羔開冰。先薦寢廟。不用犧牲。用圭璧。更皮幣。天子又東巡狩。至於岱宗。柴而望。祀山川。覲諸侯。問人有百年者。就見之。命市納賈。以觀民之所好惡。以辧志之�僻。命典禮。考時月。定日同律。禮樂制度。衣服正之。後帥六宮夫人命婦治蠶。周禮羅氏獻鳩於國老。鄭玄注云。春以鷹化爲鳩。變舊爲新。宜以養老助生气也。儻行夏令。則國大旱。暖气蚤來。虫螟爲害。行秋令。則國大水。寒气總至。寇戎來徵。行冬令。則陽气不勝。麥乃不熟。民多相掠。

二月逐日雜記

初一日。道經曰天正節。王郭眞君飛升。翊聖眞君下降。閆君一殿秦廣明王蕭誕。唐玄宗則曰催花節。唐徳宗又攺作中和節。蓋言揆三陽之中。酌仁義之和。賜大臣戚裏尺。謂之裁度。令百官選勝行樂。與上巳九日等。亦名曰禁煙節。淮南子曰。二月之夕。女夷鼓歌以司天和。以長百谷禽獸艸木。民間以靑囊盛百谷�果相問遺。號爲獻生子。閭閻釀宜春酒。以祭勾芒之神。以祈豊年。百官進農書。以示務本。○初二日土地神生日。陸天師靜修此日飛升。壺中錄云。洛陽風俗曰花朝節。士庶出郊遊賞。閩中風俗。以是日爲踏靑節。秦中記。此日曲江拾菜。遊觀甚盛。又謂之拾菜節。圖經云。宕渠之地。每歲二月二日。郡人從太守出郊。謂之迎富。梧州容縣有迎富亭。亦以此日爲節。又取乞鄰子。謂之迎富日。蓋秦人得本家婢生一子。惡之。乞與鄰家。鄰家大富。而本家反貧。後以二月初二日取回。本家復富。又此日曰上工日。言田家凡雇倩傭工之人。俱用此日爲執役之始。故名。○初三日。梓潼帝君聖誕北斗降。北極降。亦萬神會日。龍神朝帝日。千金月令曰。此日不宜晝眠。○初四日。後漢髙祖誕。○此日與十六。不宜裁衣交易。○初五日。辟支佛生。白樂天生。○初六日。蘇仙君飛升。○初七日。觀世音現。南斗北斗西斗三帝君降。宜春謝眞人飛升。○初八日。六祖菩薩生。夷考其年。乃唐太宗貞觀十二年。二月初八也。佛書云。此日亦慶古佛生。十八尊羅漢。亦以此日成道。道經云。此日亦曰芳春節。宜齋戒。○初九日。宣宗章皇帝生。乃洪武三十二年。南無光藏法王。白衣妙徳觀世音菩薩示現。又龍神朝帝日。亦諸神交會日。酉二刻。恐有惡風。亦上帝酷殺日。不宜會客。而此月辛卯。辛亥日。亦是。○初十日。長生護身天尊下降。茂陵孝貞王皇后忌。正統十三年。十一日。祠山張太帝誕。有東南風。謂之上山旗。主水。西南風謂之下山旗。主旱。尹虔子。張石生。李方回。三眞人飛升。楊公忌曰。此日不宜問疾。○十二日。曰百花朝。又龍神朝帝日。諸神交會日。酉二刻。懼有惡風。○十三日。中元葛眞君生。○十四日。閭丘方遠眞人飛升。雲笈七簽曰。此日忌水陸遠行。亦諸神交會日。○十五日。三教宗師。太上老君誕。按玉女者。老君之母。嘗晝寢。夢五色霞光入戶。結如彈丸。流入口中。吞之有孕。懷八十一年。晝息李樹下。老君剖右脇而生。須髮雪白。指李樹爲姓。時殷武丁九年。二月也。至秦昭王九年。西升昆侖山修道。歷九百九十六歲。嘗仕於周敬王時。孔子聞禮。今道家三淸中之大淸是也。孫思邈眞人此日升仙。佛世尊。以周穆王五十二年。二月十五。於俱尸羅大城。娑羅雙樹間。入涅盤此日曰貞元節。亦曰花朝。西蜀以此日鬻蠶器於市。因作樂縱觀。謂之蠶市。東京人以此爲撲蝶會。薛洞玄女。此日升仙。金可記仙人。此日飛升。○十六日曰長春節。觀世音菩薩成道之日。宋太祖此日誕於夾馬營。○十七日。陳正懿。嚴通遠。二仙飛升。亦諸神交會日。○十八日。正陽開悟傳道眞君上升。四殿五官明王黃誕。○十九日。觀世音菩薩誕。恭仁康定景泰皇帝忌日。天順元年。○二十日。北斗出遊。保徳眞君降。蘇子由生。亦龍神朝帝日。○二十二日。唐昭宗誕。○二十三日。嘉會節。保徳眞君飛升。○二十四。忌水陸遠行。○二十五日。新羅金眞人飛升。雲笈七簽曰。此日天倉開。宜入山修道。○二十六日。虛靜中和徐眞人生。○二十八日。石晉髙祖誕。○二十九日。聖母元君降。○三十日。大慧眞人降。龍神朝上帝日。此月上戊日。祭社稷。禮記及國語云。共工氏之子曰勾龍。爲后土官。能平九土。故祀以爲社。烈山氏之子曰柱。能殖百谷。自夏以前。祀以爲稷。至殷以柱久遠。而堯時棄爲后稷。亦殖百谷。故廢柱祀棄爲稷鄭玄云。古者官有大功。則配食其神。故勾龍配食於社。棄配食於稷。凡人非土不生。非谷不食。土谷不可偏祭。故社稷並立。一歲必再祭者。春以祈谷之生。秋以報谷之熟也。祭必用戊者。戊屬土。故歷官以立春後五戊爲春社。立秋後五戊。爲秋社。如戊日立春立秋。則此戊不算。社制。漢舊事。天子大社。以五色土爲壇。封諸侯者。取方面土。苴以白茅。授之。各以方色。立社於國。俗傳飲社翁酒一杯。便可治聾。或曰。社日所釀之酒。未知孰是。

呂公忌曰。社日令男女輟業一日。否則令人不聰。北史曰。社日小兒以蔥系竹竿於窗中。囑曰。開聰明。或又加蒜。欲能計算也。提要錄。社公社母。不食舊水。故社日必下雨謂之社公雨。陸龜蒙曰。幾點社翁雨。一番花信風。社日以羹潑果樹。則多子。魏志。王修年七歲。喪母。母以社日亡。來年社。鄰里祀社。修感念母哀甚憐裏聞而罷社。陶朱公養鯉法。以六畝地爲池。池中有九洲。則周遶無窮。自謂若江湖求。懷子鯉三赤者二十尾。牡鯉三赤者四尾。以二月上庚日納池中。令水無聲。生魚子不相食。易長。至四月納一神守。六月納二神守。八月納三神守。則魚不飛去。至來年二月。可得若干。謂之水畜上壬日。取土泥屋四角。宜蠶。上丑日。取土泥蠶屋。亦宜蠶。上辰日。宜種�。又云。上辰取道中土泥門。可辟官符。千金月令曰。驚蟄日。取石灰槮門限外。可絕虫蟻。天寶元年二月。敕凡祠享。必務躬親。皇天地祗。宜就南郊合祭。是月十八日。就享玄元皇於太淸。十九日。親享太廟。二十日。合祭天地於南郊。謂之三大禮。洪武二年二月。我太祖髙皇帝。躬耕藉田。又命皇后率內外命婦。蠶於北郊。以爲祭祀衣服。

傳異記。崔元徽月夜微行。見靑衣女伴。曰楊氏。李氏。陶氏又有絣衣小女。曰石錯。色皆殊絕。芳馨襲人錯曰。女伴在苑中。常被惡風相撓。常求封家十八姨相庇。望處士每歲旦。作一幡。上圖日月五星。立於苑東。則免難矣。崔於二月一日。如言立幡。異日東風括地折木。而苑中繁花不動。後楊輩各褁桃李花數斗來謝。曰。服此可卻老。至元和中。元徽猶是童顏。亦異事也。玄樞經曰。驚蟄二月節後。天道西南行。作事出行。宜向西南吉。月厭在酉。月殺在戌。天徳在坤。月徳在甲。月合在己。月空在庚。甲巳庚上。宜修造取土生气在丑。坐臥宜向東北。作用日時。不宜用卯字。犯月建不吉。

調攝

孫眞人曰。此月腎气微。肝气旺。宜減酸增辛。助腎和肝。宜淨膈去痰。小泄皮膚微汗。以散玄冬蘊伏之气。驚蟄二月節。運主厥陰初气。手陽明。大腸燥金。每日丑寅二時。握固轉頸。反肘後向。頓掣五六度。叩齒六六。吐內漱咽三三。春分二月中。運主少陰初气。手陽明。太腸燥金。每日丑寅二時。伸手回頭。左右挽引。各六七度。叩齒六六。吐內漱咽三三。此月不宜弔喪問疾。雲笈七簽曰。此月勿食黃花菜。勿食大蒜气壅。勿食小蒜。傷人志。勿食雞子。滯气。宜食韭。益人心。食物本艸曰。勿食水蓼傷腎。合魚食發冷气痛。勿食兔肉。狐貉肉。令人神魂不安。兔死合眼者。尢不宜食。食之殺人。又兔與生羌食。成霍亂。此月食魚肉。仙家大忌。庚寅日。食魚大惡。

養生論曰。此月遠行。勿飲陰地流泉。至夏發瘧瘴。及臌脹。又令腳軟。勿食生冷。當衣夾衣。法天生意。月初須炙兩腳三里。絕骨對穴。各七壯。以泄毒气。至夏。則無腳气沖心之疾。

纂要曰。丁亥收桃杏花。陰榦爲末。戊子日。和井花水服方寸。七日三服。療婦人無子。大驗。此月采白朮。蒸曬九次。候榦爲末。三餐酒服方寸。不饑。延年益壽。又采麥門冬。久服身輕。不饑不老。千金月令曰。初二日。取枸﹝木巳﹞菜煮湯沐浴。令人光澤。不病不老。○初六日沐浴齋戒。當蒙天福。黃昏沐浴。令人康健。○初八日沐浴。亦令人輕健。玄樞經曰。此月上丙日。上卯日。沐髮愈疾。有沈痾病。用之皆愈。上丙日。沐浴愈疾。南陽太守。太原王景。用之皆驗。白雲忌曰。初九日不可食魚鱉。仙家大忌。四時纂要曰。初八日十四日。二十八日。皆宜拔白。攝生方曰。此月先雷三日。夫婦宜戒容止。不然。生子不備。多凶。犯者減壽。朔朢減一年。晦日減十年。上下弦。減五年。庚申甲子本命日。減二年。春分社日。各減四年。初三萬神會。及二十八。人神在陰。犯者百日中惡。

占候

汲冢新書曰。驚蟄節。桃不華。是謂陽否。倉庚不鳴。臣不尊主。鷹不化鳩。寇戎數起。春分气。玄鳥不至。婦人不嗣。雷不發聲。諸侯口民。不始電。君無威震。京房曰。四時暴風起東方。人流盜起。天下旱。冥霜。歲饑人病。二月朔風雨。主人民多病。谷貴。月內虹見東。主秋米貴。西主蠶貴。以春分四十六日內。出東南。貫巽中。春大災旱。十夜以上雨。主水。霜多。主旱。虹在西方。米愈貴。其日值驚蟄。主旱虫。值春分。歲凶。天鏡占曰。春雷起東方。五穀皆熟。夜雷半熟。起南方。歲小旱。夜雷大旱。谷貴倍。起西方。谷半熟。多虫。一曰其野有暴貴。牛馬大災。夜雷。五穀虫災。人民多病。一曰谷貴大旱。起北方。牛馬疫。國有暴驚。民病。夜雷。赤地千里。雜占。凡雷發聲。初起艮。主米賤。起震。主歲稔。起巽及坤。主蝗虫。起離。主旱。起兌。主五金長價。起幹。主民災。起坎。主水。甲子日發雷大熟。起東方虫蝗。起南方火災主旱。起西方。禾熟。金鐵貴。起北方。多雨水。

師曠曰。春雷拍拍格格靂靂者。雄雷也。旱气也。其聲音音依依不震者。雌雷也。水气也。儻二月雷不鳴。五穀不實。小兒多死。二月雪七日不消。百果不實。大臣死。牛馬傷。夏秋民不安。此月七日八日。當雨不雨。九月道中有饑死人。九日至十五日。當雨不雨。兵起。十七十八日。當雨不雨。虫冬不蟄。十九二十日。當雨不雨。三月大旱。二十六至二十八。當雨不雨。必有逆風來損物。晦日風雨。多疾病死亡。萬寶全書云。春分日。東有靑雲。宜麥。無雲。萬物不成。人疾。博雅云。二月不發風。八月雷不藏東風。主麥賤。歲豊。西風麥貴。南風。五月先水後旱。東北米貴一倍。莊助雞肋編云。江南社日有霜。必有雨。社日雨。年豊果少。詩云。社日下雨年時美。枝樹無花果雕萎。二月日食。大早。人多死。豆貴。牛死。月無光。國有災憂。月食。貴人病。畜貴水多。二月十五。乃勸農日。是日晴和。主豊。風雨。主歉。

三月令

孝經緯曰。春分後十五日。斗指乙爲淸明。言萬物至此齊潔而淸明也。太陽在戌。婁降之次。表影長六尺六寸五分。後十五日。斗指辰爲谷雨。言雨至此時。生百谷也。太陽過酉。躔大梁之次。表影長五尺五寸六分。谷雨乃三月中气。斗指辰。故月建辰。從三月中气而定建也。辰者何。樂志曰。辰。震也。云振美於辰。史辰者。言萬物之振也。三月陽气動。雷電振。民農時也。又言時物震動而生長也。又名伸。物皆伸舒而出也。命曰季春。曰暮春。曰晚春。曰末春。又曰�時。曰寢月。曰蠶月。曰執徐。又名靑章。是月也。攺火新舊。气屬五陽。月卦名夬。夬者。陽決陰也。決而能和之意。季月俱無气卦。律應姑洗。姑。故也。洗。鮮也。言萬物去故就新。莫不鮮明也。日躔胃。西方之宿。越之分野。昏七星中。旦牽牛中。生气方盛。陽气發泄。勾者畢出。萌者盡達。淸明節。桐始華。次五日。田鼠化爲鴽。牡丹華。後五日。虹始見。谷雨气。萍始生。次五日。鳴鳩拂羽。後五日。戴勝降於桑。天子居靑陽右个。乘鸞輅。駕蒼龍。載靑旗。衣靑衣。服靑玉。飲八風水。食麥與羊。器疏以達。布徳行惠。命有司發倉窌。賜貧窮。賑乏絕。開府庫。出幣帛。周天下。勉諸侯。聘名士。禮賢者。命司空曰。時雨將降。下水上騰。巡行國邑。周視原野。修理堤防達溝渠。通道路。無令障塞川流。無田獵。單弋。罝罘羅网。無用。餧獸之樂。無出九門。野虞無伐桑﹝木後﹞。禁婦女無觀。使勸蠶事。蠶事旣登。分繭稱絲效功。以供郊廟之服。毋有敢惰。命工師令百工。審五庫之量。金鐵皮革。筋角齒羽。箭幹脂膠丹漆。毋或不良。百工咸理。監工日號毋悖於時。毋或作爲淫巧。以蕩上心。是月之末。擇吉日。大合樂。天子乃率三公九卿。諸侯大夫。親往視之。是月也。乃合累牛騰馬。遊牝於牧。犧牲駒犢。舉書其數。命國人儺九門。磔犬羊以穰。以畢春气。季春月。后妃齋戒。享先蠶。而躬桑以勸蠶。后妃獻繭。古者天下諸侯。必有公桑蠶室。近川而爲之。築宮仞有三尺。棘墻而外閉之。及大昕之朝。君皮弁素幘。卜三宮夫人世婦之吉者。使入蠶於蠶室。奉種浴於川。桑於公桑。風戾以食之。歲旣單矣。世婦卒蠶。奉繭以示。君遂獻繭於夫人。夫人曰。此所以爲君服。遂副禕而受之。因少牢以禮之。古之獻繭者。其率用此歟。及良日。夫人繰三盆手。遂布於三宮夫人世婦之吉者。遂朱綠之。玄黃之。以爲黼黻文章。君服以祀先公先王。孝之至也。儻行夏令。則民多疾疫。時雨不降。山陵不收。行秋令。則天多沈陰。淫雨蚤降。兵革並起。行冬令。則寒气時發。艸木皆肅。國有大恐。

三月逐日雜記

此月宜入山修道。○初一曰大昕日。九里土皇君。詣波梨天。奏九地學道得仙人名。幹四天王。二殿楚江明王誕。張冶眞人。此日飛升。風土記曰。初一與十六。忌裁衣交易。○此月雨曰迎梅雨。○初二日。陸天師生日。○初三日。北極玄天眞武太帝誕。開皇元年。三月三日。玄帝產於母左脇。當生時。瑞星覆國。天花散漫。異香紛然。充滿王國。土地皆變金玉。北斗下降。葛仙翁上升。成都張伯子飛升。沖虛王眞人。於皂角樹上飛升。南無西來僧伽大聖。觀世音菩薩示現。亦龍神朝星辰日。又謂之上巳日。元巳日。蘭亭修禊日。祓禊日。禊。逸禮也。言自洗濯也。四民此日出郊外踏靑。上踏靑鞋履。爲臨水會。曲水會。爲羽觴流觴飲。穆帝永和九年。三月三日。王羲之。與孫統等。會飲於會稽之蘭亭。以修禊事。故事。上巳賜百官宴曲江。教坊倡優雜侍。李棲筠以任國風憲。獨不往。臺中遂以爲法。唐武后時。三月大雨雪。蘇味道以爲瑞。率羣臣賀。王永禮曰。宰相調燮陰陽。而季春雨雪。災也。果以爲瑞。則冬月雷鳴。渠亦以爲瑞雷耶。○初五日。南斗天蓬下降。○初六日。南無淸淨海眾山。月面吉祥示現。○初七日。嘉慶節。後漢隱帝生。○初八日。王母賜黃帝念珠於元陽宮。演靈寶法。○初九日玄天下降蓬萊都水使者升仙。○初十日。上帝酷殺日。而此月甲戌。庚戌亦是。不宜會客。宜齋戒。○十三日。天香山觀世音示現。○十四日。康陵武宗毅皇帝忌日。正徳十六年。○十五日。祖天師生。趙元帥生。元始天尊遊玉京元陽觀。會三界神仙眞聖說法。○十六日。忌水陸遠行。○十八日。后土靈妃誕。老君同光天元後。降太淸宮。盧茂斂眞人。同從執藥上升。茅君同總眞王君。太極眞人。東海靑童君。同遊勾曲山。○十九日。南極星君降。○二十日。天姥子孫娘娘誕。○二十三日。英烈天妃娘娘誕。○二十六日。杜昺眞人升仙。○二十七日。七殿泰山閆君誕。亦龍神朝星辰日。○二十八日。東嶽泰山帝君誕。○二十九曰小盡日。○三十日曰晦日。唐制。武則天永昌元年。以此月策問天下貢舉人於洛陽殿前。中式者曰進士。會飲杏園。以二人年最少者爲探花郎。荊楚歲時記。寒食無定日。或二月。或三月。去冬至一百五日。卽有疾風甚雨。謂之寒食節。又謂之百五節。秦人呼寒食爲熟食日。言不動煙火。預辦熟食過節也。齊人呼爲冷煙節。東京夢華錄。寒食第三日。乃系淸明節。禁中前半月。發宮人車馬朝陵墳。及享祀新墳。皆用此日。都人傾城出郊。四野如市。羅列杯盤。互相勸酬。暮歸各攜棗﹝魚固﹞炊餅。名花異果。鴨卵雞雛。各相獻遺。謂之門外土宜。酉陽雜俎。記吳漢楚粵。至寒食淸明。各攜酒罍拜墳。富家雜以鼓吹。婦女童稚皆隨。競標紙錢爲祀。其貧不舉者。爲缺祀。有力而失祀者。咸指爲不孝。唐玄宗開元二十年。敕士庶家。寒食許上墓拜掃。食靑精飯。飲籃尾酒。香酪餳。造靑精飯方用楊桐葉。細葉冬靑葉。遇寒食。采以染飯。色靑而光。食之資陽气。今俗夾麥靑艸。搗汁和糯米作靑團。烏﹝木舊﹞葉。染烏飯作糕。卽其遺意。淸明日雨。曰楡筴雨。風曰花信風。鯉魚風。茶曰雷鳴茶。適是日雷初發聲。摘者。可治百病。多食至四兩。卽仙。

七修類蒿曰。洪武二十四年。春三月。詔天下產茶之地。歲有定額。以建寧爲上。聽茶戶采進。勿預有司。茶名有四。曰探春。曰先春。曰次春。曰紫筍。不得碾揉爲大小龍團。此聖政紀所載。較宋取茶之擾民。天壤矣。祝穆私識云。朱文公晦庵先生。以寧宗慶元六年庚申。三月甲子日。午時卒。是歲春。文公故宅前。山頂有數十年合抱之木。一旦忽爲巨風所拔。六月溪水大漲。素所未有。宅前旱地。變爲濤港數百尺。所謂大賢存亡。木拔山崩。關造化盛衰之運。固如此。玄樞經曰。三月天道北行。作事出行宜向北。修造北方吉。月厭在申。月殺在未。天徳在壬。月徳在壬。月合在丁。月空在丙。丙丁壬上宜修造取土。生气在寅。坐臥宜向東北。作事日時。勿用辰字犯月建不吉。

調攝

孫眞人曰。三月腎气以息。心气漸臨。木气正旺。宜減甘增辛。補精益气。宜蚤臥蚤起。以養髒气。待肝臟﹖伏。心臟气旺。宜益肝補腎。以順天時。又曰。此月勿殺牲。勿食百艸心。勿食黃花菜。淸明。三月節。運主少陰二气。手太陽。小腸寒水。每日丑寅二時。正坐定。換手左右。如引硬弓。各七八度。叩齒內淸吐濁。咽液各三三度。谷雨三月中。運主少陰二气。手太陽。小腸寒水。每日丑寅二時。平坐。換手左右。舉托移臂。左右掩乳各五七度。叩齒吐內漱咽如數。千金方曰。此月勿食鳥獸五臟。勿食小蒜。勿食深泉。法天生意曰。此月勿食雞子。令人神昏亂。百一歌曰。此月勿食魚鱉。令人飲食不化。神魂恍惚千金方曰。此月若遇寅辰二日。尢不宜食魚。本艸曰。此月勿食羊脯。三月後。脯中有虫如馬尾。食之殺人。月令忌曰。勿食血並脾。季月土旺在脾。恐死气投入也。又不可食陳葅。

雲笈七簽曰。此月勿裸露三光之下。以招不祥。勿久處濕地。以招邪毒。勿發大汗。以養髒气。勿食驢馬之肉。令人神魂不安。勿食獐鹿等肉。損气志。勿食韭菜發疾。俗傳益人心者謬也。三月八日。勿食芹菜。恐病蛟瘕。發則似癲。面靑黃。小腹似懷妊。服糖水吐出。方愈。四時纂要曰。是月初三日。取桃花片。曬漧收起。至七月七日。取烏雞血和之。塗面及身。則光白如玉。法天生意云。此日采桃花浸酒飲之。可除百病。亦益顏色。取羊齒燒炭。可治小兒羊癇寒熱。四時纂要曰。初三日。收桃葉曬榦搗末。用井花水調服一錢。可治心病。萬花谷曰。初三取枸﹝木巳﹞菜煎湯沐浴。令人光澤不老。取苦煉花放席下。可辟蚤虱。鋪竈上。可辟虫蟻。無花。葉亦可。雲笈七簽曰。初六及二十七日沐浴。令人神气淸爽無厄。○初六日中時洗頭。令人利宮。身體光澤。○初七日。平旦沐浴。及日暮時又沐浴。並招財延生。○二十日謂之天倉開日。宜入山修道。眞誥曰。初一日。初十日。十一日。十三日。拔白生黑。歲音記曰。上巳日。取黍麥和菜作羹。以厭時气。濟世仁術曰。寒食日水。浸糯米一二升。逐日換水。至小滿漉出曬漧。炒黃爲末。水調治打撲傷損。及諸瘡。神效。又曰。寒食日。用絹袋盛面掛當風處。中暑者。以水調服卽愈。萬花谷曰。春末松花黃時。采取和蜜作餅。如雞舌龍涎。不惟香味淸甘。自有所益於人。又三四月。采深山巖谷中。當年新生可長一二寸松柏。並花蕊。陰漧細搗爲末。煉白砂蜜。丸如小豆常用。每月初一十五日未時。燒香向東。持藥八十一丸。用酒下。服一年。延十年命。服二年。延二十年命。欲長肌肉。加大麻巨勝。欲心力壯健。加伏苓人參。用七月七露水和丸尢嘉。服時東向咒曰。神仙眞藥體。合自然。服藥入腹。天地同年。咒訖服藥。忌食諸雜五辛等物。養生仁術曰。谷雨日。采茶炒藏合法。能治痰疾及百病。本艸云。是月上寅日。采甘菊花苗。名玉英。○六月上寅日。采梗。又曰莖。名容成。○九月上寅日。采花。名金精。○十二月上寅日。采根。名長生。收起四味爲末。用成日煉蜜。丸如梧桐子大。每服一錢。一日三服。百日身輕。一年發白再黑。二年齒落更生。三年返老還童。齊人月令曰。此月采何首烏。雄雌各半。用銅刀。或竹刀切片。以米汁水浸一宿。同黑豆飯鍋蒸熟。曬漧去豆爲末。或加伏苓三分之一。煉蜜爲丸。酒下。或一二錢。百日後百疾皆除。益壽延年。多子壯陽。忌食豬肉魚鱉蘿卜。中有形似仙人鳥獸。石山狀。極大者。乃珍也。服久成地仙。是月上辰日。采枸﹝木巳﹞莖。四月上巳日治服之千金月令曰。松花酒。取糯米淘百徧。以神曲和。凡米一斗。用神曲五兩。春季取松花精五六寸。至一尺餘。如鼠毛者。各三兩枝。細剉一升蒸之。絹袋盛。以酒浸。至五日。取服。一服三合﹖三服九服。成仙楊公忌曰。初九日牛鬼降夫婦宜戒容止。月忌。犯者減壽。朔朢日各減十年。上下弦。各減五年。甲子庚申本命日。減二年。二十八日人神在陰。犯者百日中惡。晦減一年

占候

周書時訓曰。淸明之日。桐不華。歲有大寒。田鼠不化鴽。國多貪殘。虹不見。婦人苞亂。谷雨气。萍不生。陰气貫盈。鳴鳩不拂其羽。國不治兵。戴勝不降於桑。政教不中。文林廣記曰。初三。十七。二十七。乃神朝上界逢星君。午後當有大風淸明喜晴惡雨諺雲。檐頭插柳靑。農人休望晴檐頭插柳焦。農人好作嬌又詩括云。淸明無雨少黃梅○初三日。以田蛙占。田雞嘂得啞。低田好禾把。田雞嘂得響。田內好牽漿。上晝嘂。上鄕熟下晝嘂。下鄕熟。終日嘂。上下齊熟。唐詩云。田家無五行。水旱卜蛙聲。論晴雨。卜蠶桑。諺云三月初三晴桑上掛銀瓶。三月初三雨。桑葉成苔脯又雲雨打石頭斑。桑葉錢價難。雨在石頭流。桑葉好餧牛言蠶損。葉無用也又云。淸明之日午前晴蚤蠶大旺不須驚。午後晴明晚蠶好。夜雨麥爛蠶胥稿。家塾事親曰朔日值淸明。竹木再榮。值谷雨歲時大豊。有雷雨主旱。月內月食。主米貴。月內無三卯。宜麻麥。又宜豆。月內虹見主九月米貴。魚鹽百倍。三月雷不鳴。秋多盜賊。雨雹。上威大猛。上巳卽三日。陰雨。主桑賤。天晴主桑貴。三月月食。兵起。月無光水災。月食。絲綿米皆貴。人饑。日食。米貴人饑。初三日食大人憂。絲帛貴。朔日風雨。民疾虫生。晦日雨。麥不熟博雅云。三月風不衰九月無霜降。梅實占秫。曰。樹無梅。手無杯。三月雪。經日不消。秋禾不成。米貴三倍。人相食。大臣憂。○三月一日至三日。當雨不雨。秋多大霧。道有饑死人。七日當雨不雨。谷貴。九日至十五日。當雨不雨。兵在外者罷○三月一日雨井泉空。二日雨。澤無餘。三日雨。水旱不時四日雨變易池五日雨溝瀆滂六日雨。壞垣墻。七日雨。決堤防。八日雨。乘船行。九日雨。難可量。淸明前後有水而渾。主髙低田禾大熟。四時雨水均調。谷雨日雨。主魚生蚊死。諺云。一點雨。一个魚。一點雨。打三蚊。○十六日西南風。主大旱。或云上鄕人見此風。卽懸百文錢於檐下。風力能動。則舉家失聲相弔。言風愈急愈旱。故有撩起已浸谷種之說。寒食卽淸明前二日。吳人專尙此日墓祭。謂之掃松。取介子推故事。其日多值風雨。諺雲。雨打墓頭錢。今年好種田。圖經云。池陽上巳日。婦女以薺花點油。祀而灑之水中。若成龍鳳花卉之狀。則吉。謂之油花卜。

月令采奇卷之二

晉江縣學司訓粵人李一楫纂

師匪莪何喬遠

友邦﹝王�﹞﹖韋國賢

申甫鄭維嶽

叔賢唐時興

仲先陳文進

季弢黃文紹

舅悌何九云仝校閱

夏季總敍

何謂夏禮記曰。南方曰夏。蓋南爲長物之方。鶡冠子曰。斗指南。天下皆夏。漢律曆志曰。南。任也。陽气於時。任養萬物也。邵子曰。夏。大也。又假也。天地寬假萬物以仁使長大也。鄒子曰。南方爲夏。夏。興也。萬物莫不興起。蕃殖充盈。樂之至也。夏三月。日行南陸。循赤道。曰日徳。其气陽。陽生火。立夏火相。夏至火旺。盛徳在火。萬物以長。天地气交。使華成實。謂之蕃秀。故夏爲長物之府。配以聖人之詩。而五帝之世如之。其天曰昊天。其時之總名曰朱夏。曰炎夏。曰三夏。曰九夏。曰纁夏。曰長嬴。節曰炎節。又曰朱明節。景曰夏景。曰炎景。曰畏景。風曰炎風。曰燻風。曰黃雀風。雨曰緯雨。曰綿雨。曰灌枝雨。艸曰茂艸。曰離艸。木曰茂木。曰密樹。曰連陰。林曰茂林。曰蔚林。禽曰陽鳥。其日幹曰丙丁。其支巳午。其帝炎帝。執衡司夏。其神祝融。乘離相功。五音屬徵。其色赤。其數七。其性禮。其情怒。其臭焦。祀先竈。祭先脾。夏三月同也。當夏時。明王禁無遏水。達名川。塞大谷。動土工。射鳥﹖。夏不禁。則艸木不榮。此時火旺。心屬火中有七孔三毛。爲肝之子。爲脾之母。舌爲宮。耳爲竅。衛生君子。當順時調攝。須澄心和气。養神。外絕聲色。內薄滋味。宜增辛減苦。忌心火旺而克肺金。所以養肺也。心气熱。當呵以疏之。

金匱要略曰。夏月不可食心。恐死气犯我靈臺。蓋夏三月。六气一十八候皆正長養之令。是謂�秀。此時心旺腎衰。𨿽大熱不宜食冷。莫食�茄生菜。不令大飽。當節肥膩。不得於星月下露臥便睡。使人扇風取涼。及汗身當風而臥。風入腠裏。其患最深。頭爲諸陽之總。尢不可風。夏三月。每日梳頭須一百二十下。不得梳著頭皮。當在無風處梳。自然去風明目。養生雜纂曰。老人气弱當夏之時。納陰在內。以陰弱之腹。當肥冷之物。則多成泄瀉。一傷眞气。卒難補復。參贊書曰。日色曬熟石上凳上。不可便坐。搐熱生豚瘡。冷生疝气。人自大日色中曬回。切不可用冷水洗面。恐損目。伏熱在身。不得飲冷水。及以冷物激身。能殺人。養生論曰。夏日不宜大醉。淸晨宜喫炒蔥頭酒一二杯。令人血气通暢。又云。命門在腎。夏月精化爲水。腎方衰絕。不宜房色過度。以傷元气。千金異方曰。夏三月遇丙丁日。忌夫婦容止。夏至後。秋分前。日食忌餅霍油酥之屬。

養生論曰。夏气熱。宜食菽以寒之。不可一於熱也。宜禁熱湯。禁食過飽。禁濕地臥。並穿濕衣。亦禁食冷物。食冷大多。則秋患赤白痢疾。兼瘧疾。內經曰夏季不可枕冷石。並鐵物取涼。大損人目。夏日欲求不熱。須食玄冰丸。飛霜散。及六壬六癸之符。幼伯子。王仲都二人。皆用此方也。

五行統論生旺。

孟夏。金生。木病。火臨官。水土絕。

仲夏。金沐浴。木死。火旺。水土胎。

季夏。金冠帶。木墓。火衰。水土養。

五行分陰陽生旺

孟夏庚金生。

辛金死。

甲木病。

乙木沐浴。丙火戊土臨官。丁火巳土旺。

壬水絕。癸水胎。

仲夏。庚金沐浴。辛金病。甲木死。

乙木生。丙火戊土旺。

丁火巳土臨官。壬水胎。癸水絕。季夏。庚金冠帶。辛金衰。甲木墓。

乙木養。

丙火戊土衰。丁火巳土冠帶。壬水養。癸水墓

四月令

孝經緯曰。谷雨後十五日。斗指巽。爲立夏。言物至此皆假大也。太陽尙在酉。躔大梁之次。表影長四尺五寸八分。後十五日。斗指巳。爲小滿。言物長於此。小得盈滿也。太陽過申。躔實沈之次。表影長三尺五寸八分。日月俱會於實沈。小滿爲四月中气斗指巳。故月建巳。從四月中气而定建也。巳者何。漢律曆志云。巳藏於巳。史云巳者。言陽气之巳盡也。說文巳也。四月陽气巳出。陰气巳藏。萬物見。成文章也。晉樂志曰。巳。起也物至此而畢盡起也。命曰孟夏。曰初夏。曰維夏。曰首夏。曰始夏。又曰農節。曰農月。曰除月。曰餘月。曰乏月。蓋言冬谷旣盡。夏麥未登。宜賑乏絕。救饑貧。九族不能自活者救之。無固蘊蓄而忍人貧。貪貨殖。忘種福之利。君子不取也。又曰陰月。曰正陽。曰朱明。曰餘月。曰太荒落。曰跰迹。曰麥秋。是月也。龍見而雩。和風扇物。六陽用事。月卦名幹。幹者。健也。陽之性。天之象也。節卦名巽。巽。順也。律應仲呂。白虎通曰。呂。拒也。言陽气將極。陰气伏中以難之也。晉樂志曰。呂。助也。陰助陽以成功也。八音屬木。八風淸明。日躔畢。西方之宿。晉之分野。昏翼中。旦婺女中。立夏節五日。螻蟈鳴次五日。蚯蚓出。後五日。王�生。又曰赤箭生。小滿气五日。苦菜秀。吳葵華。次五日。靡艸死。後五日。麥秋至。天子居明堂左个乘朱輅。駕赤﹝馬�﹞。載赤旗。衣赤衣。服赤玉。食菽與雞。器髙以觕。當立夏日。夜漏未盡五刻天子率三公九卿大夫。迎夏於南郊。還乃行賞。封諸侯。慶賜遂行。無不欣悅。命太尉贊俊傑。遂賢良。舉長大。行爵出祿。必當其位。﹖長增髙。無有壞隳。毋起土工。毋發大眾。毋伐大樹。天子始絺。命野虞出行田原。爲天子勞農勸民命司徒循行縣鄙。命農勉作。毋休於都。驅獸無害五穀。毋大田獵。農乃登麥。天子以彘嘗麥。先薦寢廟。又聚蓄百藥。斷薄刑。決小罪。出輕繁。蠶事始畢。后妃獻繭。乃收繭稅。以桑爲均。貴賤長幼如一。以終郊廟之服。儻行秋令。則苦雨數至。五穀不滋。四鄙入保。行冬令。則艸木蚤枯。後乃大水。敗其城郭。行春令。則蝗虫爲災。暴風來格。秀艸不實。

四月逐日雜記

此月當開冰。○初一曰四始日。南方七宿降。當祀竈。裕陵英宗周後忌日。弘治十七年。○初二。孟夫子生。時周烈王四年。見山東志。又太虛元君誕。○初四日。文殊菩薩生。天帝遊東井。玄天辰時下降。善才童子出參。狄梁公生。○初六。仁祖淳皇帝忌日。太素三元君朝眞。○初七。南斗。北斗。西斗帝君下降。是月丁巳日。宜祀竈。祀竈。祭先炊也。竈神每月晦日上天言人罪狀。大者奪紀。小者奪算。○初八日。懷讓禪師生。葛孝先眞人生。殷虛鑑眞人飛升。釋迦文佛生。歲華記麗云。周昭王二十四年甲寅四月八日。迦維國王。生太子。從母右脇出。生下沐浴。故曰沐佛日。亦見綱鑑。佛運統紀云。周昭王二十四年甲寅。四月八日中。天竺國。淨飯王妃。摩邪氏生太子悉達多。三十五歲。於菩提場中。證無上道。號佛世尊。以周穆王五十二年。二月十五。於拘屍那城。婆羅雙樹間涅盤。大慧禪師浴佛贊云。今朝正是四月八。淨飯王宮生悉達。吐水九龍天外來。捧足七蓮從地發。佛池論云。天神降西方迦維國淨飯王宮。摩邪夫人剖右脇而生太子。玄樞經云。系周莊王九年四月八日生。又云周以子爲正。所云四月。卽今之二月。所記王號年數。與綱鑑佛運弗同。姑俟博物君子。劉敬宣。四月八。見人灌佛。乃下頭上金鏡。爲母灌像。因悲泣不自勝。桓序見而嘆息。謂其父牢之曰。卿此兒。旣爲家之孝子。必爲國之忠臣。雲笈七簽曰。是日忌遠行。宜淸心齋沐。必膺福報。攝生月令曰。初九與二十五日。忌裁衣交易。○初十日。同天節。宋神宗生。○十一日。上帝酷殺日。而此月癸亥日亦是不宜會客。宜齋戒。○十二日。元宗法師生泉州淸源洞裴仙生。○十三日。幹龍節。三皇帝君降。昭陵孝懿莊皇后忌。嘉靖卅七年隆。慶李后忌。○十四日乾元節。呂純陽演正警化眞君生。眞君諱巖。字洞賓。時眞元十四年。宋仁宗亦此日生。○十五日。東華洞天。正陽眞人。漢鍾離仙翁誕。又云洞賓飛升。張法樂仙升日。荊楚歲時記曰。四月十五日。天下僧尼就禪剎掛搭。謂之結夏。又謂之結制。孟夏乃長養之節。在外行。則恐傷艸木昆虫。故九十日安居不出。釋苑宗規云。祝融在候。炎帝司方。當法王禁足之辰。正釋子護生之日。至七月十五始放。謂之解夏解制。禪苑宗規云。金風漸漸。玉露瀼瀼。當皇覺解制之辰。是法歲周圓之日。○十七日。翊聖眞君降。成祖文皇帝誕。龍神會於太白。○十八日。北極紫微太帝誕。碧霞元君誕。至聖先師孔子卒。按魯史。哀公十六年。夏四月十八日。己丑。先師孔子卒。注云。四月無己丑。系乙丑。今時歷亦載孔子四月己丑卒。丁丑葬。則魯史近是。○二十日。小分龍日。龍神會於太白。○二十一日。普賢菩薩生。○二十二日。南無月宮千手千眼觀世音示現。○二十四日。升明三年。天墜玉璽於嵩山○二十八日。天休節。藥王菩薩生。馮氏口譚曰。衣服用花椒收卷便不生蛀或用出矼藍布包亦可。風領暖耳。包藏甕中。蜜封甕口。毛決不脫。又云四月未黴雨時。開閣曬書隨卽閉門。放七里香。或樟腦於中。則不生蠹月令纂要曰。此月於養魚池中。納一神守。則魚不走。神守。鱉也。養魚經曰。鯉魚善飛。神守善守。司馬溫公。一日令老兵賣所乘馬。語兵云。此馬夏月有病。售者當先語之。老兵竊笑其拙。不知賢人君子。立心不欺。類如此。西京雜記曰。是月天道西行。作事出行。宜向西吉。月厭在未。月殺在辰。天徳在辛。月徳在庚。月合在乙。月空在甲。甲乙庚上。宜修造取土。生气在卯。坐臥宜向正東。所用時日。不宜用巳字。犯月建不吉。

調攝

孫眞人曰。四月肝臟已病。心臟漸旺。宜增辛減苦。以補腎助肝。調養胃气。勿受西北暴風。勿接陰以壯腎水。當靜養以息心火。勿與�接以寧神。立夏四月節。運主少陽二气。手厥陰。心胞絡風木。每日寅卯二時。閉息瞑目。反換兩手。抑掣兩膝。各五七度。叩齒吐內咽液如數。小滿四月中。運主少陽三气。手厥陰。心胞絡風木。每日寅卯二時正坐。一手舉托。一手按拄。左右各三五度。叩齒吐內咽液如數。千金月令曰。此月宜服暖。宜食羊腎粥。宜晚臥蚤起。感受天地精气。令人長壽。又曰。飲酒不宜大醉。勿食大蒜。恐傷人。勿食諸獻物心。白雲雜記曰。勿食雞肉。及雉雞肉。恐生肉疽在胸臆間。男子敗陽。女人絕孕。能生虛勞之气。勿食蛇鱔。損神害气。勿食生蒜。傷人神。損膽气。此月勿食胡蔥。令人气喘多驚。初五忌食生菜。立夏至九月。勿食隔夜湯水肉菜等物。生惡瘡。勿用隔宿水洗面漱口。損神。內景經曰。是月宜食蒓菜鯽魚羹。可以開胃。冬至糕。每畱一二片。懸於梁上。到立夏日。取水浸煮令軟。分家眾食之。一夏不至冒暑。夏三月。每朝空心喫小蔥頭酒一杯。令血气通暢。○十八日。謂之天倉開日。宜入山修道。其日宜食補腎助肺之物。調和胃气。無失其時。夏三月丁巳戊申己巳。丑未辰日宜煉丹。○初四日。日未出時沐浴。令人無訟。○初七日。沐浴。令人大富。○初八日取枸﹝木巳﹞煎湯沐浴。令人光澤。不病耐老。○初九日暮時沐浴。令人長命。靈寶經曰。初二。十六。十八。十九日。拔白生黑。夏三月。宜忌暴怒。怒則气不得泄。若多怒則傷。秋必爲瘧疾。初八日。不宜遠行。宜安心靜念。沐浴齋戒。必得福壽。是月勿暴露星宿之下。能成疾。勿露臥。令皮膚厚成癖。或成面風。凡臥頭須向東。有所利益。立夏日。服飛霜散。或六一散。暑不能侵。勿枕冷器鐵石等物。令人眼昏。【治喉疾。白殭】。生穎川平澤。今所在養蠶處皆有之。蠶用自殭死白色而條直者爲佳。四月取。勿令中濕。濕則有毒。不可用。用時仍去綿絲及子。炒過醫家用治中風急喉痺欲死者搗節細末。以生薑自然汁調灌之。下喉立愈保命訣曰。立夏日。夫婦不宜交合孫眞人曰初八。十六。忌嗜欲。犯則壽夭且此月不宜入房。避純陽用事之月也。夫婦戒容止犯者減壽。朔望日各減十年晦日減一年。上下弦各減五年庚申甲子本命。減二年。○初八日。萬神善化犯者失瘖。其夜善惡童子下降。犯者血死。二十八日。人神在陰。切宜戒之夏三月有犯風毒腳气者。因腎虛而得。人生命門。屬右腎夏月腎气衰絕房色過度。卽傷元气而損壽。衛生君子愼之

占候

汲冢周書曰。立夏節螻蟈不鳴。水潦淫漫。蚯蚓不出。嬖奪正後。王�不生困於百姓小滿气。苦菜不秀。賢人潛伏。靡艸不死。國縱盜賊麥秋不至。是謂慝立夏日暈。有則主水。日食大臣憂。天下旱疫。牛無食。六畜死此月月食。主大旱。人饑。月無光。大旱。月無三卯。麥不收。四月初四雲霧雨。米谷貴來人嘆苦朔日值立夏。主地動。值小滿。主凶災。大風雨主大水小則小水。晴主旱。又曰。此日雨。主有重種兩禾之患。又曰。朔日風雨。麥惡米貴。晦朔大雨。大蝗虫災。博雅云。四月雷不見。十月蟄虫行。四月雷不鳴。上人令不行。夏甲子庚辰辛巳雷蝗死○初八日。看晴陰占水旱。最宜密雲不雨。諺云。四月八晴多。髙田好張鋪。四月八睛寡。﹝魚占﹞魚到竈下。四月八若烏漉禿。不論上下一齊熟。四月八日大雨施。一年豊熟花果稀。夜雨損小麥。新面必致碎燥難爲打切。諺云。小麥不﹝打去丁攺自﹞神與鬼。只怕四月八夜雨。十三日占同初八○十四日晴。主歲稔。諺云有利無利。但看四月十四。○十六日。看月占水旱。上蚤無雲紅色主大旱。遲而色白。主水夜深。主大水。有云。主艸多。云黑。主有蟹。諺云。有谷無谷。但看四月十六又云。月上蚤。低田收稻好。月上遲。髙田剩者稀。田家五行雲。二十日小分龍。晴分懶龍主旱。雨分健龍。主水。東南上下皆大熟。西北風。分白龍。主大水東北方分靑龍主小水

文林廣記云。立夏【大晴】。其年必旱。東風來。雷電多。南風來。歲安年豊。西風來。眾人不安。北風來。泉湧地動。○初八十九。二十三日。乃諸神會犬日。午後三刻有惡風。

萬寶全書云。立夏日巳時東南有靑气。年豊。如無歲多災。十月應之。常以立夏夜觀老人星。其星明朗。天下大稔大暗不收。半明小收。四月虹見主米谷貴。星隳有大兵起雨雹民饑不安。秋禾傷。臣專命。甲申至己丑雨。糴貴。甲寅乙卯雨。夏谷貴。庚寅至癸巳雨。糴貴。四月內。日宜暖夜宜寒。免大水。諺云日暖夜寒。東海也幹熱必有大水

五月令

孝經緯曰。小滿後十五日。斗指丙。爲芒種芒種者。言有芒之谷。可播種也。太陽尙在申。躔實沈之次。表影長二尺五寸九分。後十五日。斗指午爲夏至。至。極至也。言萬物於此假大而極至也。夏至日。則斗南中繩。陽气極至陰气始至。日行北至。故曰夏至。其酷熱也爲刑。蓋是時。陰始起。反太熱者何。陰气始起。陽气悉推而上。故大熱耳。太陽過未鶉首之次。表影長一尺六寸。又曰五寸。日月會於鶉首。日道斂北。去極彌近。其影彌短。影短極。夏乃至焉。夏至爲五月中气。斗指午。故月建午。從月之中气而定建也。午者何。志咢布於午。史午者。陰陽交故曰午說文午。牾也。什名午。仵也五月陰從下而上陽冒地而出。陰气與陽相仵逆也。樂志曰。長也。大也。言萬物皆長大也。命曰仲夏。曰仲暑。曰鬱蒸。曰臯月。曰龍禦。曰惇牂。曰啟明。曰一陰月。風曰落梅風曰麥信風。曰景風。亦曰黃雀風。雨曰黃梅雨桐花雨。水曰麥水。曰黃水。是月也。一陰生陰陽爭。死生分。日長至而復短月卦名垢。姤遇也。以陰遇陽以柔遇剛之象。气卦離離爲火。文明之象。律應蕤賓。蕤。下。賓。敬也。言陽气上極。陰气在下。賓而敬之也。八音屬絲。八風景。日躔井。南方之宿。秦之分野。昏亢中。旦尾中。芒種節。螳螂生。次五日。鵙始鳴。後五日。反舌無聲。夏至气鹿角解。次五日。蜩始鳴。後五日。半夏生。木堇榮。天子居明堂大廟。乘朱輅。駕赤﹝馬�﹞。載赤旗。衣赤衣。服赤玉。食菽與雞。器髙以觕。命樂師修琴瑟笙竽。祭地於方澤。命有司爲民祈祀山川百源。大雩帝。用盛樂。乃命百縣雩祀百辟卿士。有益於民者。以祈谷實。時則農乃登黍。天子以雞嘗黍。羞以含桃。先薦寢廟。令民毋刈藍。無燒炭。無暴布。門閭無閉。關市毋索。挺重囚。益其食。遊牝別羣。則縶騰駒。班馬政。百官靜事。毋繁刑。以定晏陰之所成。午火旺。則金衰。戒無用火南方。可以居髙明。可以遠眺望。可以升山陵。可以處臺榭。聖人南面而聽天下。向明而治。景風用事。當爵有徳。而封有功儻行秋令。則艸木零落。果實蚤成。行冬令。則雹霰傷谷。道路不通。暴兵來至。行春令。則五穀晚熟。首種不入。

五月逐日雜記

初一日。天帝遊東井。太上老君。傳三天正法付張天師。王仲節眞人飛升。東方朔生日。此日屬錢財主日。宜入財。不可出財。○初五日。玄天上帝午時下降。溫元帥生日。萬回和尙生日。曰端午節。端陽節。天寧節。地臘節。沐蘭節。午時曰天中節。此日刻菖蒲爲小人。或爲葫蘆形。帶於身。爲艾虎懸於門。以禳毒气。以五色絲。結合勸索系臂。以辟兵及鬼。曰長生縷。續命縷。辟兵繒。五色縷。又名條達百索。織組雜物。以相贈遺。及日月星辰鳥獸之狀。文繡金縷帖畫。貢獻所尊。抱朴子曰。五日作赤靈符。著心前。謂之辟兵符。食益智粽。其粽名甚多。形制不一。有角棕。錐粽。茭粽。筒粽。秤錘粽。平進粽。菜粽。角黍粽。九子粽。又曰角黍。蓋取陰陽尙包褁而未分之象也。又有滴粉團。幹團。水團。白團之異。京師以端午爲解粽節。荊楚歲時記。以艾結人形。懸於門戶。以辟邪气。常念遊光厲鬼四字。則邪鬼辟。此日爲競渡戲。謂屈原沈汨羅。人傷之。並以舟楫拯之。其舟曰飛鳧。曰水馬。曰水車。競渡是其遺俗。又云曹旴女曹娥。父能弦歌爲巫。安帝二年五日。於縣江溯濤迎波神。溺死。不得屍骸。娥年十四。緣江號哭。晝夜不絕聲。七日投江﹝上不下見﹞父屍而死。人皆以舟救。太平禦覽曰。五日忌蓋屋。風俗通云。五月蓋屋。令人頭禿。又不宜曝牀席薦。異苑曰。新野庾實。於五日曝席。忽見一小兒死於席上。俄失所在。其後實子亦亡。遂以爲忌。便民圖曰。五日祀五瘟。不用腥。並揭門符。能祛邪。楊公忌曰。五日不宜問疾。亦不宜見一切血物。家塾事親曰。五日五更時。使人堂中向空扇。一人問云。扇甚麼。答云扇蚊子。凡七問七答乃巳。則一夏無蚊。○五日用熨斗燒一棗。置牀下。辟狗蚤。○五日午時。以朱砂寫荼字。倒帖。蛇蠍不敢近。便民圖曰。五日書儀方二字。倒帖柱腳上。辟蛇虫。又於午時望太陽。寫白字。倒帖於四處柱上。則無蠅。此日天神朝玉帝。時序雜錄云。幼男女皆懸臂符。婦人插釵頭符。飲菖蒲酒爲節。謂能辟瘟。漢禮儀志云。五日朱索系桃柳印。爲門戶飾。以止惡气。千金方曰。五日。日未出時。取向東桃枝刻作三寸木人。著衣帶中令人不忘。又此日取鱉爪骨。著衣領中。令人不忘。法天生意云。此月戌日。或子日。取引東桃枝二寸枕之。亦驗。瑣碎錄曰。午時將燈艸浸油。望太陽囑曰。天上金雞。喫蚊子腦髓。念七徧。吸太陽气。噓燈照蚊。蚊盡去。歲時雜記端午都人畫張天師像以賣。又爲泥塑像。以艾爲須以蒜爲拳。置門上以辟邪。蘇子由帖子云。大醫爭獻天師像。瑞露常縈堯母門。續齊諧記。屈原五日。投汨羅死。楚人哀之每至此日。以竹筒貯米投水祭之。至建武中。長沙歐回。白日忽見一人。自稱三閭大夫。謂曰。君嘗見祭甚善。但所遺。苦爲龍蛇所竊。今若有遺。可以棟樹葉塞其上。仍以五彩絲縛之。此二物。蛟龍所憚也。回依其言世人作粽。並帶五色絲。及棟葉。皆汨羅遺風。此月初五日。宋徽宗生。孟嘗君生。蕭史生。王鳳生。胡廣生。晉將軍王鎭惡生。文學則崔信明生。孝子則紀邁生。王綽生。張嘉生。田特生。大明會典。國朝之制。文武官軍校等。在京者。端午賜衣服。升朝官。每歲端午。賜時衣服。夏至日。皇帝祭皇地袛於方澤。配以太祖上躬行三獻。其從祀五嶽。五鎭。基運翊聖神烈。天壽純徳。諸山。四海四瀆諸水。諸侍臣分獻。端午節。文武百官。俱賜扇。並五彩壽絲縷。若大臣經筵官。或別賜扇及彩絲絳。艾虎諸物。各以品級爲等。○初七日。泰陵孝宗敬皇帝忌日。弘治十八年。○初十日。孝陵太祖髙皇帝忌日。洪武三十一年。閏五月。○十一日。上帝酷殺日。而此月壬子。亦是。不宜會客。宜齋戒。又龍王朝玉皇日。○十二日。獻陵仁宗昭皇帝忌日。洪熙元年。此日曰寧貺節乃天眞上聖示現之辰。○十三日。天神朝玉帝日。○敕封伏魔太帝關爺誕。又曰龍生日。○又曰竹醉日。竹迷日。栽竹多茂盛。或陰雨則鞭行。明年筍莖交出。然竹有雌雄。種當取雌竹多筍。自根而生一節發者爲雄。二節發者爲雌。○十四日。南斗星君降。○十五日。南極老人星降。老君降現鶴鳴山。藥王常眞人升仙。此日。不宜裁衣交易○十六日。劉安中眞人升仙。又天地交合日儀禮志曰。夏至日浚井。能攺水。可去瘟疫。風俗通云。夏著五彩辟兵。題曰遊光厲鬼。知其名。則免瘟疫。○十八日。毗陵道士楊文廣。踏白石升天。○十九日。北斗出遊保徳眞君降。天神朝玉皇日。○二十日大分龍。○二十一日。天申節。宋髙宗生。○二十二日。中明王生。○二十五日。太平眞君升仙。此日不宜裁衣交易。○二十六日。昭陵穆宗莊皇帝忌。日。隆慶六年。○二十九日。天神龍王朝玉皇日。池州風俗。謂此日與晦日。皆爲分龍節。此日雨。後月必有大水。晉書。陶潛言夏月虛閒。髙臥北窗之下。自謂羲皇上人。千金月令曰。此月取浮萍陰漧。和雄黃些小燒煙。可去蚊。五月五日。爲地臘者何。五帝以此日。校定人官爵。血肉盛衰。外滋萬匯。內延壽年。紀錄長生。是日可謝罪請禱。移易官爵。祭祀先祖。甄彬有行業。嘗以薴質人。及贖。中有金五兩。送還人。人問故。彬曰。五月披裘負芻。豈有餘金者。仕梁爲錄事參軍。玄樞經曰。是月天道西北行。作事出行向西北吉。月厭在午。月殺在丑。天徳在幹。月徳在丙。月合在辛。月空在壬。丙辛壬上。宜修造取土。生气在辰。坐臥宜向東南。用時日。不宜用午字。犯月建不吉。

調攝

孫眞人曰。五月肝臟气休。心臟正旺。宜減酸增苦。益肝補腎。固密精气。蚤臥蚤起。君子齋戒。處必揜身。止聲色。薄滋味。節嗜欲。定心气。蓋當陽極陰生之際。正養神葆壽之辰。值陰陽分爭之時。是齋戒恬養之日。芒種五月節。運主少陽三气。手少陰。心君火。每日寅卯二時。正立仰身。兩手上托。左右力舉各五七度。定息叩齒。吐內咽液如數。夏至五月中。運主少陽三气。手少陰。心君火。每日寅卯二時。伸手乂指。屈膝換踏。左右各五七度。叩齒吐內咽液如數。保生心鑑。五月屬午。火旺金衰。古人於是時。獨宿淡味。兢業保養。勿居濕地。以招邪气。可居髙明遠眺。可入山林避暑。七簽曰。初一取枸﹝木巳﹞煎湯沐浴。令人不老不病。保生月錄曰。五日取螢火二七枚。燃白髮。能轉黑。此月甲子。勿食一切獸肉。大吉。○初九日沐浴。令人長壽。○十一日。天倉開。宜入山修道。食物本艸。韭菜除熱下气。益陽止泄。春食香。夏食臭。冬食動宿飲。五月食昏人乏力。不可合牛肉食。酒後忌。○十六日宜拔白。千金方曰。莧菜通九竅。明目除邪。利大小便。去寒熱。殺蚘虫。久服益气力。不饑輕身。五月食則動气煩悶。與鱉同食。生鱉瘕。馬齒莧。孕婦食之易產。久服。長年不老。又主【消三】十六種風結瘡。煮汁澄淸。入蠟成膏。塗之。及傳杖瘡。立效。但要五月采制。濟世良方曰。五月勿多食茄。損人動气。魂魄不安。馬肉。五月食傷神气。自死者害人。下痢人食加劇。五月勿食鯉魚。多發風熱。條鯉當去脊上兩筋。及黑血。沙石溪中者。毒在腦。勿食頭。驢肉。益志輕身。五月食。則傷神。五月食未成核果。發癰疽寒熱。楊梅多食。傷熱。損齒及筋骨。李不可與蜜及雀肉同食。損五臟。桃不可與鱉同食。浴水成淋病。枇杷和炙肉熟面同食。患熟毒。食甜�。動痼疾。多食陰下濕癢生瘡。發虛熱。破腹。發黃疸動气。解藥力。深秋下痢難治。沈水雙蒂者。俱殺人。患腳气者食。永不愈。與油餅同食。發病。此月勿下枯井。及深阱。多毒气。仙經云。甘菊莖。五月五日采。陰漧。治頭風眩熱。又白菊莖。亦五月采。常服。其頭不白。千金月令治瘧。桃仁一百。去皮尖。研爲泥。勿著水。入黃丹三錢。丸如桐子大。發日。面北溫酒下三丸。井水亦可。端午日合。勿令雞犬婦人見。大效。

長生要論。芣苡。卽車前子。五日采。陰漧服。輕身耐老長生。治瘟疫方。五日用蔥白連須十根。切碎煎湯。入醋少許。乘熱飲之。衣蓋汗出卽解。治喉閉乳蛾方。五月五日。七月七日。采楮桃陰榦爲末。井水花服二錢。神效。治心痛方。五日取獨頭蒜伍个。和黃丹二兩。搗爛。丸如雞頭子大。曬漧。心痛者。以醋磨一丸服。神效。又方。五日采小蒜曝漧。治心煩痛。解諸般毒。治小兒丹疹。呂公曰。五日午時。於韭菜畦上。面向東不語。取蚯蚓泥藏之。遇骨鯁。用少許。擦咽喉外皮。卽消。治忽慢驚風。五日取蚯蚓數條。用竹刀中分截斷。看跳急者放一處。慢者放一處。研爛朱砂。分作二項。各研勻爲丸如綠豆大。急跳治急驚。慢跳治慢驚。每服七丸。薄荷湯下。救民方曰重五重六重九日。采稀薟艸。去根花子。用葉莖。入甑九蒸九曬層層灑酒。與蜜蒸。研爲末。作丸如皂角子大。每服五七丸。米湯送下。能明目。白髮轉黑。自夏至到九月。忌食隔宿菜。勿食肥濃。忌用隔宿水洗面漱口。萬氏家抄曰。五日采馬齒莧。加莧菜曬漧。等分爲末。產婦服之易產。

是日取鯉魚枕骨燒灰。治久痢如神。纂要曰。此日午時取艾。可治百病。十五日夜半子時。乃天地交合之辰。世人夫婦。於此夜交合者。三年內俱亡。道家又以十六爲天地交合。夫婦當異寢。蓋夜半子時。𨿽屬十五。亦十六之首時。謂之十六亦可。保命訣曰。夏至日。夫婦不可合陰陽。大凶。以後丙丁日亦當戒。三元參贊曰。五月名爲惡月。初五。初六。初七。十五。十六。十七。二十五。二十六。二十七。此九日。謂之九毒日。夫婦宜戒容止。犯者不過三年。朔朢日。各減十年。晦日。減一年。初八日上弦。二十三日下弦。各減五年。庚申。甲子。本命。各減二年。二十八日。人神在陰。減一紀。夏至減四年。衛生君子。尙愼旃哉。

占候

汲冢周書曰。芒種日。螳螂不生。是謂陰息。鵙不始鳴。令姦壅隔。反舌有聲。佞人在側。夏至日。鹿角不解。兵革不息。蜩不始鳴。貴臣放逸。半夏不生。民多厲疾。易通卦驗曰。離。南方也。主夏至。其日日中赤气出值離。此正气也。气出右。萬物半死。气出左。赤地千里。夏至觀雲气。靑爲虫。白爲喪。赤爲兵荒。黑爲水。黃爲豊年。夏至日星墜。大兵起。夏至逢丁卯日。下雨五寸。主秋米貴五倍。夏至日。不要日暈。有暈有水。無暈無水。夏至日得雨。其年必豊。諺云。夏至日下雨。一點值千金。法天生意云。夏至前雨。蟹上岸。夏至後雨。水到岸。歲時記云。夏至在五月初二三。主米貴。在上旬米賤。中旬大豊。米大賤。末旬大歉。米貴。諺云。夏至端午前。坐了種田年。言雨水調也。四時占候。夏至日南風。大熟。西南風。六月內水橫流。西風。秋大雨。西北風。傷百物。北風山水暴。東北風。主米貴。東風。八月人病。東南風。傷百果。至後半月。謂之三時。首三日爲頭時。次五日爲中時。又次七日爲末時。時雨最怕在中時前二日來。謂之中時頭。必大凶。若到末時。縱有雨亦善。末時盡處得雷。謂之送時雷。主久晴。諺云。迎梅雨。送時雷。送去了。並不回。田家五行雲。梅裏雷。低田柝舍回。言必浸也。立梅。芒種也。夏至前。芒種後。爲黃梅雨。陳卓之云。五月日食。大旱大饑。兵起東北。來牟死。六畜貴。京房占。五月月食旱。六畜貴。虫災。五月月無光。有大災旱。雷不鳴。大臣猝死。五穀減半。五月雨雹殺雞犬。婦人任事。臣不用命。民不安。五月朔日風雨。牛貴人饑。又主來年三月多雨及來年春米貴。又云。天雨五朔。不出一年。民大饑。蝗虫起。諺云。一日值雨。人食百艸。一日晴。一年豊。雨則歉。十日得辰。蚤禾半收。十一日得辰。五穀不收。朔日值芒種。六畜災。值夏至。冬米大貴。東風終日。米大貴。○二十日曰大分龍晴分懶龍。主旱。雨分健龍。主水。東南風。黑龍。主旱。正南風。赤龍。主大旱。西南風。黃龍。主上下大熟。西北風。白龍。主大水。東北風。靑龍。主水。

六月令

孝經緯曰。夏至後十五日。斗指丁。爲小暑。小暑者。就六月朢前。熱猶未甚者言也。太陽尙在未。躔鶉首之次。表影長二尺五寸九分。後十五日。斗指未。爲大暑。大暑者。就六月朢後極熱者言也。大陽在午。躔鶉火之次。表影長一尺六寸。日月會於鶉火之次。大暑乃六月中气。斗指未。故月建未。從此月中是气而定建也。未者何。志。昧薆於未。師古曰。薆。蔽也。什名未。昧也。日中則﹝日亥﹞。向幽昧也。樂志又曰。未。味也。言萬物皆成而有滋味也。命曰季夏。曰長夏。曰長烈。曰遁月。曰伏月。曰且月。曰末垂。曰狙暑。曰協洽。又命長烈。是月也。二陰漸長。月卦名遁。遁。避也。陰漸長而陽當避也。律應林鍾。林。眾也。鍾。聚也。萬物成熟。種類眾多也。日躔柳。南方之宿。周之分野。昏心中。旦奎中。小暑節。溫風至。次五日。蟋蟀居壁。後五日。鷹乃學習。大暑气。腐艸化爲螢。次五日。土潤溽暑。後五日。大雨時行。天子居明堂右筒。乘朱輅。駕赤﹝馬�﹞。載赤旗。衣赤衣。服赤玉。食菽與雞。器髙以觕。令漁師伐鮫取鼉。升龜取黿。命虞人入山取材葦。命四監大夫。合百縣之秩芻。令民無不咸出其力。養犧牲。以供皇天上帝名山大川四方之神。以祀宗廟社稷之靈。以爲民祈福。命婦官染采。黼黻文章必以法。故無或差忒黑黃蒼赤莫不質良。母作詐僞。以給郊廟祭祀之服。以爲旗章。以別貴賤等級之度。是月也。樹木方盛。命虞人入山巡木。毋有斬伐。不可以興土功。不可以合諸侯。不可以起兵動眾。毋舉大事。以搖蕩乎气。毋發令而待。以妨神農之事。水潦盛昌。神農持功。舉大事。則有天殃。初伏薦麥�於祖禰。原蠶有禁。儻行秋令。則丘濕水潦。禾稼不熟。乃多女災。行冬令。則風雨不時。鷹隼蚤鷙。四鄙入保。行春令。則谷實解落。國多風欬。人乃遷移。

六月雜記

初一日。淸靈眞人降。○初三日。不宜問疾。○初六日。平山瑞巖佛生。北極府君生。崇寧眞君生。崔府君生。太禹王生。祥符四年。此日天書再降。遂攺爲天貺節。道經以此日爲淸暑日。宜貯神水。制擦牙鹽。洗六畜。曝衣服書畫等物。仙志戒曰。此日不宜開掘土。○初七日。玄天未時下降。瑤華帝君生。○初九日。地神朝玉皇太帝之日。○初十日。金粟如來生。亦上帝酷殺日。而是月癸丑日亦是。不宜會客。宜齋戒。月令曰。此日忌裁衣交易。夏至後。三庚入伏。四庚中伏。立秋後初庚爲末伏。伏者。陰气迫於殘陽。伏而未升。又金畏火而伏。乃秦始皇所置。歷忌釋曰。四時代謝。皆以相生。春以木代水。夏以火代木。冬以水代金。獨秋以金代火。金畏火克。故至庚日必伏。此日風曰黃雀風。雨曰三時雨。濯枝雨。漢官舊儀云。伏日厲鬼橫行。宜靜日閉門養眞。不幹它事。故陳曉伏日閉門謝客。其詩曰。平生三伏日。道路無行車。閉門辟暑臥。出入不相過。傳戒諸髙明。熱行宜見訶。

四民月令曰。初伏薦麥果於祖禰。荊楚歲時記。伏日進湯餅。名曰辟惡。四時纂要曰。三伏日不可嫁娶。犯者夫婦俱傷。開元遺事。楊國忠子弟。思以姦媚結納朝士。伏日取冰。令工人鏤爲龍鳳。飾以金環彩帶。置鏤盤中。送王公大臣獨張九齡不受。○十二日曰慶陽節。唐武宗生。○十三日。太乙朝元。井龍王誕辰。隋髙帝仁壽三年。詔六月十三。是朕生日。宜令海內爲武元皇帝。元明皇帝斷屠。○十四日太乙眞君降。於長文升仙。○十五日西斗降。東華紫府小陽帝君生。太虛上眞元君。紫微王夫人同降現日。印宗法師。爲六祖惠能祝發。海蟾明悟眞君上升。衝素眞人飛升。金神生日。佛囉神生日。○十六日南斗降。潘眞人子眞飛升。○十七日。趙廣信眞人飛升。○十八日。睿宗憲皇帝忌日。正徳十四年。○十九日。淸淨座主。白衣滿願觀音示現。○二十日。忌裁衣交易。○二十二日。張元化眞人飛仙。○二十三日。馬神誕。南方火神誕。王大將誕。○二十四日。九天應元。雷聲普化天尊誕。○二十五日。天元甲子朝元。九華安妃紫微王夫人降。二十七日。晉出帝生。○二十六日。孝宗敬皇后忌。正統錢氏。○二十八日。孝穆皇后忌。成化紀氏。○二十九日。桐柏眞人降。九華眞妃降。二十四日。民間用糕果白雞烏豆祀竈神。雲笈七簽曰。此日忌水陸遠行。濟世仁術云。六月熱極。用扇扇手心。則五體俱涼。宋眞宗東封。六月放梁固以下進士及第。祀后土於汾陰。放張師徳以下進士及第。固狀元梁灝子。師徳亦狀元張華子。魏野以詩賀之曰。封禪汾陰連歲榜。狀元俱是狀元兒。五行志。中和三年六月。浙西天鳴。聲如轉磨。無雲而雨。占曰無雲而雨。是謂天泣。洪武五年六月。句容縣民獻嘉�二。同蔕而生。禮部尙書陶凱奏曰。禎祥寔由聖徳。上曰。朕寡徳不敢當。且木艸之祥。生於其土。亦惟其土之人應之。於朕何與。若盡天地間時和年豊。乃王者之禎祥也。宋思禮。事﹖母徐孝。會六月大旱。井池涸。母嬴疾。非泉不適口。思禮憂懼且禱。忽有泉出庭。味甘寒。日不乏汲。縣人異之。柳冕爲刻石。頌其孝感。便民圖曰。六月六日。用井花水淘白鹽於水中。作鹵用新鍋煎作細鹽。用之擦牙。吐其擦牙水於掌心洗眼。𨿽老亦能燈下讀書。玄樞經曰。六月天道東行。作事出行。向東吉。月厭在巳。月殺在戌。天徳在甲。月徳在甲。月合在巳。月空在庚。甲巳庚上。宜修造取土。生气在巳。坐臥宜用南方。用日時。不宜用未字。犯月建不吉。

調攝

孫眞人曰。六月肝腎气弱。脾气獨旺。宜減肥濃之物。益固筋骨。宜增咸減甘。以資腎臟。凡飲食當溫軟。不宜大飽。小暑六月節。運主少陽三气。手太陰。脾濕土。每日丑寅二時。兩手踞地屈壓。一足直伸。一足用力。掣三五度。叩齒吐內咽液如數。大暑六月中。運主大陽四气。手太陰。肺濕土。每日丑寅二時。雙手踞地。返首向肩。引作虎視。左右各三五度。叩齒吐內咽液如數。四時纂要曰。初一日。初七日。初八日。二十一日。沐沐。卻病禳災。○初三日。初四日。拔白。永不生○初六謂之天倉開日。宜入山修道。千金方曰。是月勿食韭菜。令人目昏。勿食茱萸。勿食生葵。成水癖。勿食羊肉及血。傷人神魂。勿食野鴨鶩雁。恐成血痢。勿食血脾。季月土旺在脾故也。當盛暑時。飲食加意調節。緣伏陰在內。腐化稍遲。又果蓏園蔬。多將生噉。蔬水桂漿。惟欲冷飲。生冷相值。克化尢難。微傷卽冷泄。重傷卽霍亂吐痢。是以暑月食物。尢要節減。使脾胃易於磨化。戒忌生冷。免有腹髒之疾也。夏月。老人尢宜保扶。若檐下穿隙破窗。皆不可納涼。此爲賊風。中人暴毒。宜居虛堂淨室。水次木陰潔淨之處。自有淸涼。每日淸晨。進溫平暖气湯散一服。飲食溫軟。不令大飽。俟饑時復進之。渴用飲粟米溫飲。豆蔻熱水。生冷肥膩。尢宜戒之。老人气弱。當夏時。納陰在內。以陰弱之腹。當冷肥之物。則多成滑泄。一傷眞气。卒難補復。宜服不熱補腎暖藥。三伏。用甘艸一錢。滑石六錢爲末。常飲水。謂之六一散。令人不中暑泄瀉旅途中暑。不可用冷水灌沃。急就道間掬熱土於臍中。撥開作竅。尿其中。次用生薑大蒜細嚼。熱湯送下。六七月。地膚子。炒爲末。酒調。治積年腰疼。日五六服。眞誥曰。十八日。十九日。拔白。永不生。農桑撮要曰。是月剩飯。用莧菜蓋。過夜不餿。暑月。候雷霆時。收雨水淘米。炊飯釀酒。名曰霹靂酒。

眞誥曰。二十四。二十八日。拔白永不生。夏月肉多。食用不盡。欲敗者。切作肉條。用香油鹽椒等料揉拌。曬漧收之。蒸食。夏月收肉。凡諸般肉。大片薄篦。每斤用鹽二兩。細物料少許拌勻。頻翻動。腌半月。搾去血水。香油拌過。蒸熟。竹簽穿曬烈日中。曬漧收貯。若收熟肉。須切作大塊。每斤用鹽半兩。腌片時。入陳皮茴香川椒酒醋。量肉多醬少許煮至酒醋幹。以篩子盛烈日曝漧。攝生要術曰。二十七日。食時沐浴。令人輕健。其日取枸﹝木巳﹞煎湯沐浴。令人光澤。不病不老。沐浴後。切勿當風。四時纂要曰。是月勿飲山澗澤水。令人患鱉病。月忌。夫婦戒容止。犯者減壽。朔朢減十年。晦日減一年。上下弦各減五年。庚申甲子本命。減二年。初九日。牛鬼初降。犯者百日中惡。二十八日。人神在陰切宜忌之。

占候

小暑之日。溫風不至。國無寬教。蟋蟀不居壁。急恆之暴。鷹不學習。不備戎盜。大暑之日。腐艸不化爲螢。谷實解落。土潤不溽暑。物不應罰。大雨不時行。國無恩澤。六月日食。大臣憂。外國侵。六畜五穀貴。月食旱。六畜貴。月無光。六畜大貴。六月雷不鳴。蝗虫生。冬民不安。以上四時占。夏三月不聞雷。五穀不成。人多疾病。風見同五月。虹見主麥貴雨雹。大喪大兵起。夏星墜。大兵起。朔日風雨。糴貴。晦日同。望气經。六月三日有霧。歲熟朔日。值夏至。急備米谷。歲時大饑。值大暑。人殃。值小暑。大水。山崩河溢。遇甲主歲多饑。風雨主米貴。月內虹見。主麻貴。小暑雨名曰黃梅。轉主水。有東南風及成塊白雲起。主有半月。白棹風主退水兼主旱。無南風則無白棹風。水卒不能退。諺云。白棹風雲起。旱魃精歡喜。仰面看靑天。頭巾落在麻。圻裏坡詩云。三時已斷黃梅雨。萬里初來白棹風。

○初三日有雨難爲稻苗諺云六月初三晴。山筱盡枯零六月初三一陣雨。夜夜風潮到立秋。○初六日晴。主收幹稻。雨。謂之湛﹝車麗﹞雨。主有秋水。諺云六月不熱。五穀不結。老農云。三伏中。正是稿稻天气。又當下壅之時。最要晴。晴則必熱故也。諺云。六月蓋夾被。田裏好張屁。言涼冷則雨必多。水大沒田無疑。諺云。伏裏西北風。臘裏船不通。主冬冰堅。又秋稻秕。諺云。六月無蠅。新舊相登米價平月內有西南風。主生虫損稻。秋前生虫。損一莖。發一莖。秋後生虫。損了一莖。無了一莖○六月浮雲不布。十二月艸不喪。○夏秋之交。稿稻喜雨。諺云。夏末秋初一劑雨。賽過唐朝萬斛珠。文林廣記云。十九二十七。也合日。卯辰時。有惡風。

地黃酒方

肥地黃。竹刀剉細一大升。搗爛。白糯米五升炒熟。曲一升。須六月六日造。右三件。於盆中熟揉令勻。納不津器中。泥封。春夏三七日。秋冬五七日。滿開有一盞綠水。是其精英。宜先酌飲之。余以生布絞取汁貯之。若稀餳。極甘美。常服大能補益人。

治對喉瘡方

菉豆。令未破陽孩子口嚼綿。以好蜂蜜交合。糊在瘡上。立愈。又方。以山棗核燒炭存性。研末將點燈盞底油帶。拌合糊瘡。立愈。

月令采奇卷之三

晉江縣學司訓粵人李一楫纂

師匪莪何喬遠

友邦﹝王�﹞﹖韋國賢

申甫鄭維嶽

叔賢唐時興

仲先陳文進

季弢黃文照

舅悌何九云仝校閱

中央土令

土居中央。寄旺於四時。各分十八日。共七十二日。金木水火。亦各七十二日。土於四時。無在而無不在。無定位。無專气無卦名。而附於辰戌丑未之末。未在火金之間。又居一歲之中。土爲火之子。爲金之母。故揭中央土一令於未申之間。以完四時五行之序。其日戊巳。其帝黃帝。乘坤艮。執繩司下土。其神后土。其虫裸。其律借黃鍾。其音宮。其色黃。其數五。其味甘。其臭香。祀中澑。祭先心。天子居明堂大室。乘大輅。駕黃﹝馬�﹞。載黃旗。衣黃衣。服黃玉。食稷與牛。其器圓以揜。命令各從四時。此時人身之脾。乃坤之气。土之精也脾。裨也。裨助胃气。爲心之子。爲肺之母。外通眉闕。口爲之官。爲消穀之府。如轉磨焉。脾不轉。則食不消。故衛生君子。宜少思屏慮。不爲利爭。不與物競。恬和淸虛。順坤之徳。嗜味必節。以全其生。宜食軟熱之物。以養脾气。切勿食脾。勿食羊血。禁食酸味。以順其气。逆之則脾腎受邪。土木相克。百病生矣。

秋季總敍

何謂秋。禮記曰。西方曰秋。蓋西乃收物之方。斗指西。天下皆秋。尙書大傳曰。西方。鮮方也。鮮。訊也。訊者。始入之貌。始入何以云秋。秋者。愁也。言萬物成像。虞秋至而愁也。又聚也。肅也。萬物莫不禮肅。敬之至也。太元經曰。物皆成像而聚也。西之義何。漢律曆志曰。西者。遷也。陰气遷落。萬物﹝韋焦﹞斂。乃成熟也。管子曰。秋者。陰气始下。故萬物收秋三月。日行西陸。循白道。曰辰徳。其气陰陰生金。立秋金相。秋分金旺。故【盛徳】在金。萬物成實。謂之容平。天气以急。地气以明。萬物夏長。華實以成。是收物之府。配以聖人之書。而三王之世如之。其天曰旻。謂湣物之凋零也。其時之總名。曰三秋。曰九秋。����������一月三十日爲三秋。故三月有九秋也。又曰素秋。曰商秋。曰冥秋。曰髙商。曰白藏。曰收成。風曰商風曰商飆。曰淒風。曰髙風。曰素風。曰涼風。曰淸風。曰蓼風。曰激風。曰悲風。曰迅商。景曰朗景。曰澄景。曰淸景。曰明景。曰晨景。辰曰淒辰。霜辰。節曰素節。商節。髙節。艸曰衰艸。白艸。木曰衰林。霜柯。曰霜條。曰疏木。曰疏林。其日幹曰庚辛。鄭氏曰庚之爲言更也。辛之爲言新也。日之行西從白道。成熟萬物。月爲之佐。萬物皆肅然更攺。秀實新成。人因以爲日名焉。支曰申酉。其帝少皞。執矩司秋。其神蓐收。乘兌馭物。五音商。其色白。其虫毛。其數九。其性義。其情哀。其味辛。其臭腥。祀主門。祭先肝。秋三月同也。當秋時。禁無赦過釋罪緩刑。秋不禁。則姦邪不勝此時金旺肺屬金爲白帝神。居髒之上。對胸。若覆蓋焉。故曰華蓋。肺。勃也。言其气勃郁也。六葉兩耳。爲脾之子。爲腎之母。下有七魄。名曰屍狗。伏屍。雀陰。吞賊。非毒。除穢。辟臭。鼻爲之官。大腸爲之府。上通至腦。下通至脾。爲呼吸之根源。爲傳從之宮殿。故衛生君子。當審時節宣。養肺以安七魄。飲食之味。宜減辛增酸。以養肝气。肺金旺。忌克肝木也。肺盛則宜用呬以泄之。無�而哂。懼不祥也。蓋秋三月。六气一十八候。皆�收斂之令。人當收斂其心。勿爲發揚馳逞。立秋後。稍宜和平調攝。蚤臥蚤起。與雞俱興。收斂神气。使秋气平。無外其志。使肺气淸。

金匱要略曰。三秋不可食肺。養生論曰秋初夏未熱气酷甚。不可脫衣裸體。貪取涼風。或令人扇風。夜露手足。此中風之原也。切宜戒之。秋三月。臥時頭宜向西。利益不小。本艸曰。入秋小腹多冷。宜用古時磚煮汁熱服之。儻痛。用熱磚熨肚三五次。卽瘥。書曰。秋气燥。宜食麻以潤之。使不躁。禁寒飲食禁蚤服寒衣。又曰。立秋日。不宜沐浴。八月朢後少寒。宜用微火暖足。勿令下冷。攝生方曰。秋當淸晨睡覺時。閉目叩齒三十六通咽下津液。以兩手搓熱手心慰眼。三秋行此。極能明目。養生書曰。秋谷初熟。不宜與老人先食。食之多發宿疾。管子曰。秋三月。以庚辛之日發五政。一政曰禁博塞二政曰。無見五兵之刃。三政曰。愼旅農。趍聚收。四政曰。補缺塞坼。修垣墻謹門閭。五政曰。敬時五穀之皆入也。尙書曰。寅餞納日。平秩西成。大傳曰。天子以秋命王公將帥。選士厲兵。以徵不義。決獄訟。斷刑罰。趍收斂。以順天道。以佐秋殺。

五行統論生旺

孟秋。金臨官。木絕。火病水土生。仲秋金旺。木胎。火死。水土沐浴。季秋金衰。木養。火墓。水土冠帶。

五行分陰陽析論生旺

孟秋。庚金臨官。辛金旺。甲木絕。乙木胎。丙火戊土病。丁火己土沐浴。壬水生。癸水死。仲秋庚金旺。辛金臨。官。甲木胎。乙木絕。丙火戊土死。丁火己土生。壬水沐浴。癸水病。季秋庚金衰。辛金冠帶。甲木養。乙木墓。丙火戊土墓。丁火己土養。壬水冠帶。癸水衰。三禮義宗云。周祫以秋者何。萬物新成。可以奉薦宗廟。故合先祖之神而祭之。所以祫宜在秋也。

七月令

孝經緯曰。大暑後十五日。斗指坤。爲立秋。秋。揫也物於此而揫斂也。太陽尙在午。躔鶉火之次。表影長四尺五寸七分。後十五日。斗指申。爲處暑言瀆暑將退。伏而潛處也。太陽過巳躔鶉尾之次表影長五尺五寸五分。日月亦會於鶉尾。處暑。乃七月中气。斗指申。故月建申。從此月中气而定建也。申者何。志云。堅於申。史言陰用事。申賊萬物也。晉樂志曰。申者。身也。成也。言萬物身體皆成也。命曰孟秋曰首秋。曰上秋。曰肇秋。曰蘭秋。又曰相月。曰蘭月。曰涒灘。又名大晉。是月也。龍火西頹。梧落一葉。气屬三陰。月卦名否。否。塞也。天地閉塞。陰陽不交時也。气卦名坤。律應夷則。夷。傷。則。法也。言金气始肅。萬物於此凋傷。猶被刑戮之法也。八音屬土。八風涼。日次翌。南方之宿。楚之分野。昏建星中。旦畢中。立秋節。涼風至。次五日。白露降。後五日。寒蟬鳴。處暑气。鷹乃祭鳥。次五日。天地始肅。不可以嬴。後五日。禾乃登。天子居總章左个。乘戎路。駕白駱。載白旗衣白衣。服白玉。食麻與犬。其器廉以深。當立秋日。夜漏未盡三刻。京都百官。皆衣白絁皂。天子親率三公九卿。諸侯大夫。迎秋於西郊。還乃賞軍帥。遣使者。賫束帛以賜武官。命將厲兵。簡練桀俊。專任有功。以徵不義。詰誅暴慢。以明好惡。順彼遠方。始用刑戮。命有司修法制。繕囹圄。具桎梏。禁止姦。愼罪邪。決訟獄。務搏執。戮有罪。斷刑罰。趣收斂。以順天道。以佐秋殺。農乃升谷。天子嘗新。先薦寢廟。命百官始收斂完堤防。謹壅塞。備水潦。修宮室。補城郭。無割上地。行重幣。出大使。儻行冬令。則陰气大勝。介虫敗谷。戎兵乃來。行春令。則其國乃旱。陽气復還。五穀不實。行夏令。則國多大災。寒熱不節。民多瘧疾。

七月逐日雜記

○初一日。先天節。聖祖天尊誕。太上老君登太極朝元始。桐柏眞人。與許遠受眞。又曰四始日。楊公忌。不宜問疾。○初四。長陵仁孝文皇后忌。○初五曰。三會日。宜建齋醮。○初七。玄天平旦降。太平寇眞君太師降。浮丘昭應眞人生。乃地府慶會之辰。曰道徳臘。曰鶴駕日。周處風土記。七夕灑掃庭除。露施幾筵。設酒脯時果。散香粉。候河鼓織女。言此二星當會。守夜者。咸懷私願。儻見天漢中。有奕奕正白气。復耀五色。卽有徵應。見卽下拜。乞富。乞壽。乞子。三年乃得。惟得乞一。不得兼求。荊楚歲時記。七夕爲牛女聚會之辰。戴徳云。此日織女東向。蓋言星也石氏星經云。牽牛。名天關。佐肋期云。織女神名收陰。天官書云。是天帝外孫。傅玄擬天問云。七夕牛女會天河。卽其事也。牽牛。主關梁。織女則主�果。

開元中。帝與妃子。每至七夕。在華淸宮宴。宮女各以蜘蛛內之小金盒子中。至曉開視。蛛絲稀密。以爲得巧之多寡。民間效焉。荊楚歲時記。七夕婦人。結樓穿七孔鍼。或以金銀﹝金兪﹞石爲鍼。陳�果於庭。以乞巧。蜘蛛网密者巧多。稀者巧少。世說。郝隆七月七日。見鄰人皆曝曬衣物。隆乃仰臥。曝腹於庭。曰。我曝腹中書耳。淮南子云。烏鵲塡河而渡織女。風俗記云。織女七夕渡河。使鵲爲橋。故古詩云。寂然香滅後。鵲散渡橋空。王子喬卽周靈王太子晉也。好吹笙。作鳳凰聲。道士浮丘公。接以上嵩山。三十餘年。求之不得。偶見桓良曰。告我家。七月七日。待我於緱氏山頭。其家至是日候。果乘白鶴於山頭。望之不可卽。舉手謝時人而去。神仙感遇集云。郭子儀。從軍沙漠間。因入京催軍食。回至銀州。夜見左右皆赤光。仰視空中。軿車繡幄。中有一美女。坐牀。垂足。自天而下。子儀祝云。今夕是七月七。必是織女降臨願賜長壽富貴女笑曰。大富貴。亦壽考。言訖冉冉升天。猶正視子儀。良久而隱。後立功貴顯。大歷初。鎭河中。疾甚。三軍憂懼。子儀謂禦醫。及幕賓王延昌等曰。吾此疾未到衰殞。因話其事。眾稱賀。後九十餘薨。

○初七日雨。曰洗車雨。初八日雨。曰灑淚雨。初七晚。女子以五色絲綫穿九孔鍼。向月穿過者。曰得巧。世王傳。竇后少小頭禿。不爲家人所齒。遇七夕。人皆看織女。獨不許出。乃有神光照室。爲後瑞。漢武內傳。元封元年四月戊辰。帝閒居承華殿齋。東方朔。董仲舒在側。忽見一靑衣女子曰。我墉宮玉女王子登也。王母遣來語帝。七月七日。王母漸來。帝於其日乃修除宮掖。燔百和之香。張云錦之帷。燃九華之燈。列玉門之棗。蒲萄之酒。以候云駕。忽見西南雲起。鬱鬱然直來趨宮。有頃。王母乘紫雲之輦。駕九色斑龍。二侍女扶上殿。頭結太華之髻。戴太眞晨纓之冠。履玄璚采鳳之舄。視之可年三十許。自設天廚珍妙非常。○七日忌想惡事。景帝王皇后。夢日入懷。以七月七日生武帝於猗蘭殿。唐史。穆宗卽位之初。詔曰。七月七日。是朕載誕之辰。其日命婦百僚。宜於光順門進門參賀。朕於門內。與百寮相見。明日又敕受賀。唐六典中尙署。七月七日。進七孔金鈿鍼。

總仙集。王遠。字方平。東海人。得道。老君賜以七轉變景靈符位爲一眞眞人。嘗以七月七日。過蔡經家。仙從奕奕。如大將軍。教蔡經尸解法。如過狗竇。經忽身熱。因失其屍。唐百官志。織染署。七月七日發抒。雲笈七簽曰。此日曝皮裘可辟蛀。祕閣閒話。蔡州丁氏女。精於女工。每七夕禱以酒果。忽見流星墜筵中。明日�上有金梭自是巧思日進。○初九日。諸煞交會日。○十二日。上帝酷殺日。而此月甲寅亦是。不宜會客。宜齋戒。此日忌裁衣交易。○十三日。大埶至菩薩生。王靈輿眞人飛升。昭陵孝安皇后忌隆慶帝後。○十四日。寇萊公準生。○十五日。太上老君。同元始天尊會集。降福世間。修行記云。此日乃大慶之辰。山元地官。勾搜眾人。分別善惡。以其日作玄都大獻於玉京山。以世間奇異好妙。幢幡寶蓋。供養之具。精膳飲食。獻諸眾聖。道士於其日。講誦眞經。十方大聖。髙詠靈篇。正一要旨。云九地靈官。名山洞府。神仙兵馬。同下人間。校定罪福。

盂蘭盆經。目連比丘。見其亡母。生餓鬼中。卽以缽盛飯往餉其母。食未入口。化成灰炭。遂不得食。目連大嘂。馳還白佛。佛言汝母罪重。非汝一人柰何。須作盂蘭大會。至七月十五。以百味五果著盆中。供養十方大徳。而後得食。目連白佛。凡弟子孝順者。以應分盂蘭盆供養。佛言大善。後世因之。廣爲華飾。乃至刻木削竹。飴臘剪彩。模花葉之形。極工巧之至。人間家廟。亦以此日祭祖薦新蘇東坡遊赤壁。卽此日也。東京夢華記中元先數日市買冥器鞋襪襆頭帽子。金犀假帶。五彩衣。以竹結棚。髙五六尺。如燈樓狀。謂之盂蘭盆。掛冥錢衣服於上。中元日。備素食。以供養祖先。城外有墳。則往拜掃。禁中亦出車馬詣道院謁墳。本院官。給祠部十道。設大會焚錢山。祭軍陣亡歿。設孤魂道場。○十八日。太眞西王母聖誕。韋眞人處元升仙。長陵成祖文皇帝忌日。永樂二十二年。周太祖亦此日生○十九日。力吉祥國聖母化生。太歲至徳武光殷元帥誕。○二十日諸煞交會日。○二十一日。普庵祖師誕。上元唐眞人生。○二十二日。陳希夷先生成仙。○二十四日。龍樹王生辰。○二十五日。通天護國嘉應侯生。康王生辰。景佑眞君生辰。睢陽大將張巡也。○二十七日。神會交殺日。○二十八日。永壽節。○二十九日。天皇眞人。授軒轅皇帝祕經之日。楊公忌曰。此日不宜問疾。○三十日。地藏王生。杭州誌。中元盂蘭盆齋。綱目特書示譏。而國朝於是節設�祭。蓋因民俗以均惠幽冥。政之大者。裴徳容云。漢授禦史。多於立秋日。蓋以風霜已嚴。鷹隼始擊也。玄樞經曰。此月天道北行。作事出行。宜向北吉。月厭在辰。月殺在未。天徳在癸。月徳在壬。月合在丁。月空在丙。丙丁壬方。宜修造取土。生气在午。坐臥宜向正南。用時日。不宜用申字。犯月建不吉

調攝

孫眞人曰。是月肝心气微。肺臟獨旺宜安靜心情增咸減辛。助气補筋。以養脾胃。毋冒極熱。勿恣涼冷毋發大汗。保全元气。又曰。此月勿食雁傷人。勿多食菱肉動气。勿食生蜜。令人暴下霍亂。勿食豬肺。勿多食姜。立秋。七月節。運主太陰四气。足少陽。膽相火。每日丑寅二時。正坐。兩手托地。縮體閉息。聳身上踴。凡七八度叩齒吐內咽液如數。處暑七月中。運主太陰四气。足少陽。膽相火。每日丑寅二時。正坐轉頭。左右舉引。就反兩手搥背。各五七度。叩齒吐內咽液如數。千金方曰。七月勿食鹿﹝上鹿下章﹞。動气。勿食茱萸。傷神气。勿食蒓菜。上有蠲﹝上﹖下虫﹞害人。勿食韭菜損目。立秋後五日。�不可食。三秋月。宜蚤臥蚤起與晨雞俱興。是月愼毋食豬肉。法天生意云。此月宜頭足俱凍。不宜戴氈暖之帽。令神气不爽。治瘰﹝病去丙攺歷﹞方。七月七日。采麻花。五月五日收葉作炷。炙百壯。燒胡桃松脂。研傳立效。又云。神仙餌松實。用七月取。去木皮。搗如膏。每服如雞子大。日三服。百日身輕。服三百日。日可行五百里。久服絕谷升仙。又云。七月七日。采蓮花七分八月八日。采蓮藕八分。九月九日。采蓮實九分。搗細煉蜜。爲丸服之。令人不老。如系千葉蓮。服之令人羽化。七月七日。剪去手足甲。燒作灰。服之。滅九虫三尸。家塾事親曰。七日取蜘蛛一枚。著衣領中。令人不忘。又此日取螢火虫十四枚。燃白髮自黑。此月上甲日。取枸﹝木巳﹞花。八月酉日治服之可卻病。○十一日取枸﹝木巳﹞煎湯沐浴。令人不老不病。常氏日錄云。立秋日。人未起時。汲井水。長幼皆飲。可以卻病。立秋日。不可沐浴。令人皮膚粗燥。多生白屑。○七日午時。取菖蒲。酒服一二寸。則飲酒不醉。七月取生�葉七片。入北堂。向南立。拭面去黶。法天生意云。十五日。取神座下土。著臍中。令人多智。此月丑日。取富家田宅土泥竈。令人大富。勿令人曉。○十五日。取浮萍爲末。以酒爲丸。仍用豆淋熱酒送下。治一切風癥。汗出卽愈。歌曰。不在山。不在岸。采我之時七月半。管甚癱風與瘓風。些小微風俱不算。豆淋酒內下三丸。鐵襆頭上也出汗。○法天生意云。二十二日沐浴。能令發不白。○二十五沐浴。令人長壽。此日蚤食沐浴。令人進道。○二十三。與二十五日。拔白。永不再生。家塾事親曰七月七日。收芙蓉葉。曬榦爲末。遇腫毒。敷上卽消。凡臥。秋欲得頭向西。大吉。作事利益。法天生意云。立秋日。夫婦不宜交合。與月忌日。犯者減壽。朔朢減十年。晦日減一年。上下弦日。中元日。各減五年。庚申甲子本命日各減二年。初三日。萬神會。及十四。十六。三官降。犯者一百日中惡。二十八日。人神在陰。切宜忌之。

占候

立秋之日涼風不至。國無嚴政。白露不降。民多欬疾。寒蟬不鳴。人臣皆不爭。處暑之日。鷹不祭鳥師旅無功。天地不肅。君臣乃失。農不登谷。暖气爲災。家塾事親云。七月。日無光。虫災歲凶。七月日食。兵起。人流亡。大水壞城郭繒帛貴。歲惡。西南坤風。名曰涼風。主立秋四十五日。京房曰四時暴風。起西南方。天下兵動。日月失色。令人食不入口。病要﹖﹖。脊股肩背皆腫。秋三月虹出西方。靑雲覆之。冬多寒。人病痞苦濕赤云覆之。冬大旱。黃雲覆之冬米大賤。白雲覆之。冬多風。黑雲覆之。冬多雨。虹立秋後見西方。萬物皆貴占在十月。秋雷大鳴。五穀不實。諺曰。秋雷碌碌。有稻無谷。七月雨雹殺物。臣不忠。秋星墜。大水。兵起。秋甲子雨。禾頭生耳。田家五行朔日虹見。主年內米貴。月蝕。來年牛馬貴。月無三卯。蚤種麥。朔日值立秋與處暑主人多疾。風雨。主人不安。乙酉日立秋。多晴。立秋日天晴主萬物少得成熟。小雨吉。大雨。主傷禾。一云晴主歲稔。立秋日有雷。損晚稻。大抵。秋後雷多。晚稻必不收。立秋日。喜西南風。田禾倍收。諺云。三日三石。四日四石。○十六日雨。名洗缽盂雨。主荒。言十方寺觀。每年四月十五結夏上堂。七月十五。解夏散堂。此日雨。故名洗缽盂。下年荒。必停堂也。七夕天河去探米價。回快米賤。回遲米貴。七月七有雨。名洗車雨。至八月有蓼花水。諺云。七月七日無洗車。八月之內無蓼花。立秋日申時。西南風。有赤云。宜粟。如無。萬物不成。地震牛羊死。在來年正月。農占。處暑雨不通。白露空用功。

八月令

孝經緯曰。處暑後十五日。斗指庚。爲白露。蓋云陰气漸重露凝而白也太陽在巳躔鶉尾之次。表影長六尺五寸五分。後十五日。斗指酉。爲秋分。分。半分也。分天地之中。陰陽气等。晝五十刻。夜五十刻。日夜刻漏。長短均分。又當三秋九十日之半。且陰生於午。極於亥。而酉其中分也。太陽過辰。躔壽星之次。表影長六尺五寸五分。日月亦會於壽星。秋分乃八月中气。斗指酉。故月建酉。從此月之中气。而定建也。酉者何史云。酉者。老也。萬物將自此老也。淮南子曰。酉。飽也。說文曰就也。徐曰。物飽化機而成就成熟也。樂志曰。酉。﹝糸酉﹞也。謂時物皆﹝糸酉﹞縮也。太玄經曰。酉。西方也。秋也。物皆成像而就也。有形則復於無形。故曰秋冥也。又曰秋門。萬物已入。一閉門之象也。命曰仲秋。曰商秋。曰仲商。曰迅商。曰商天。曰正秋。曰金素。曰太初。曰素節。又曰桂月。曰柘月。曰夕月。曰壯月。曰端正月。曰作噩。又曰長王。雨曰荳花雨。水曰荻苗水。風曰盲風。蓼風。疾風。是月也气屬四陰。老人星見。宵中星虛。月卦名觀。風在地上。萬物興昌之時也。气卦名兌。律應南呂。南。任也。呂。助也。又拒也。言陽气尙任事。陰助陽以成功也。又時當薺麥。故陰气拒之也。八音屬金。八風閶闔。日躔角。東方之宿韓鄭之分野。昏牽牛中。旦觜蠵中。白露節五日。肓風至。鴻雁來。

次五日。玄鳥辭巢歸。後五日。羣鳥養羞。秋分气五日。雷始收聲。次五日。蟄虫坯戶。後五日。水始涸。殺气漸盛。陽气日衰。天子居總章太廟。乘戎輅。駕白駱。載白旗。衣白衣。服白玉。食麻與犬。器廉以深。乃儺禦佐疾。以通秋气。天子以犬嘗麻。先薦寢廟。上丁。命樂正習舞學宮行釋菜禮。祭先師。上戊。命人祭社。飯曰社飯。酒曰社翁酒。雨曰社翁雨。時乃築城郭。建都邑。穿竇窌。修囷倉。趣民收斂務蓄菜多積聚。乃勸種麥。無或失時。其有失時。行罪無疑命有司申嚴百刑。斬殺必當。無或枉撓。枉撓不當。反受其殃。命司服具飭衣裳。文繡有恆。制有大小。度有長短。衣服有量。冠帶有常。必循其故。命宰祝巡行犧牲。瞻肥瘠。察物色。必比類。量大小。視長短。皆中度。五者備當。上帝其饗。又養衰老。授幾杖。行麋粥飲食。一度量。平權衡。正鈞石。角鬥桶。易關市。來商旅。納貨賄。以便民事。四方來集。遠鄕皆至。則財不匱。上無乏用。百事乃遂。儻行冬令。則風災數起。收雷乃行。艸木蚤死。行春令。則秋雨不降。艸木生榮。國有大恐。行夏令。則其國乃旱。蟄虫不藏。五穀復生

八月逐日雜記

朔日曰六神日

周太常以八月命輶軒使。采異俗方言。藏之祕府八月朔日。尹眞人泰和升仙。以露水滴朱砂蘸小指。宜點炙。去百病。作飲食曰餧。俗曰餧臘社。○初三日。景皇帝生辰宣徳三年竈君誕辰。○初四日天壽節。周恭帝生日。是日取絲縷就北辰星求長生。○初五日。朱眞人上升。隋歐陽太守生。宋封爲八字王。唐玄宗明皇生。開元十七年八月。上降誕日。大置酒合樂。燕百僚於華萼樓下。尙書左丞相源乾曜。右丞相張說。率百官上表。願以此日爲千秋節。著之令甲布於天下。咸使燕樂。又攺爲天長節。名曰賽白帝。羣臣上壽。王公以下獻鏡。及承露囊獨張九齡獻千秋金鑑錄五卷。言萬古興廢之道。玄宗賞異。○江南風俗。兒生一期。爲制新衣盥洗妝飾。男用弓矢紙筆。女則尺刀鍼縷。加飲食珍寶服玩。置兒前。觀所取。以驗貪廉愚智。名爲試兒。親表聚集燕享。自世教衰。𨿽已孤煢。不知感傷。皆爲供頓。孝元帝年少時。每八月六日。常設齋。講百玩。及修容薨。此事亦絕。○初八日。泰陵孝康敬皇后忌辰。弘治張后。此日龍神交會。亦曰竹醉。可栽竹。雲笈七簽曰。此日勿買布。勿買鞋履附足大忌。○初九日曰元成節。靑華帝君生。○初十日世宗肅皇帝誕。正徳二年。孝陵孝慈皇后忌辰。洪武十五年。○十二日。南豊石仙巖中寂觀。冷眞人。昌開樟木飛升。長慶中。弘農楊晦。夜謁王先生畱之宿。先生召其女七娘謂曰。爲吾刻紙狀今夕之月。置室東垣。須臾月光炯然滿室。若張燭然。十三日。玄天戌時降。太極衝應眞人左仙公升仙。亦上帝酷殺日。而此月乙卯亦是。不宜會客。宜齋。○十五日。曰中秋節。曰月夕節。曰端正月。曰半秋曰三五夕。又龍神交會日。黃帝騎龍上升日。文蕭此夜遇吳彩鸞石林詩話。晏元獻守南都。值中秋陰晦。僉判王玉琪。函詩以入曰。只在浮雲最深處。試憑弦管一吹開。公喜卻枕。召客治具。至夜分。月果出。樂飲達旦。

熙寧丙辰中秋。東坡居士。歡飲達旦。大醉。作水調歌。兼懷子由。元豊間。都下傳唱此詞。神宗問。內侍上塵乙覽讀至又恐瓊樓玉宇。髙處不勝寒句。上曰。蘇軾終是愛君。乃量移汝州。王岐公在翰院值中秋有月。上於宮中問當直學士爲誰。左右以公對。命召來賜酒。至則令對禦榻坐語。曰。天下無事。與醉聲色何如。與學士對飲。旋命左右宮嬪舉觴進。公醉。上命諸禦。各取領巾裙帶索詩。已而令脫簪珥珠鳳金雀簪其襆頭。曰須與潤筆。宴畢起謝。令內侍扶掖不得拜。輟金蓮燭送歸院。明日都下盛傳天子請客。三水小牘。趙知微。有道術。中秋積陰不解。眾惜良辰。知微曰可備酒殽。登天柱峯玩月。旣出門。天色開霽。及登峯。月色如晝。迨下山歸。則淒風苦雨。陰晦如故。

博異志。賈客呂筠卿。常於中秋夜泊舟於君山側。命酒吹笛數曲。忽一老父。拏舟而來。遂於懷袖間。出笛三管。其一大如合拱。其次如常人所蓄。其一如細筆管。筠卿請老父一吹。老父曰。其大者。諸天之樂。不可發。其次者。對洞府諸仙合樂而吹。其小者。是老身與朋儕可樂者。試爲子吹之。不知可終一曲否。言畢吹笛三聲。湖上風動。波濤沆瀁。魚龍跳噴。五六聲。君山鳥獸嘂躁。月色昏昧。舟人大恐。父老遂止。唐逸史記。羅公遠。開元中。中秋夜侍元宗於宮中翫月。公遠奏曰。陛下莫要至月中看否。乃取桂杖向空擲之。化爲大橋。其色如銀。請元宗同登。約行數十里。精光奪目。寒气侵人。遂至大城闕。公遠曰。此月宮也。見仙女數百。皆素練寬衣。舞於廣庭。元宗問曰。此何曲。曰霓裳羽衣曲也。元宗密記其聲調。遂回。卻顧其橋。隨步而滅。旦召伶官依其聲作霓裳羽衣之曲。武夷記。八月十五。玉皇與太姥。魏眞人。武夷君。建幔亭彩屋。同鄕人宴飲曰。汝等皆吾之曾孫也。

長慶中。有人於中秋夜翫月矚見林中如一疋布。其人尋觀之。見一金背蝦蟆。疑是月中者。天寶遺事。明皇秋八月。太液池。有千葉白蓮。數枝盛開。帝與貴戚宴賞。左右皆嘆美久之。帝指貴妃示左右曰。爭如我解語花。晉庾亮鎭武昌諸佐吏殷浩之徒。乘中秋月。登南樓歡飲。見亮至。欲避。亮曰。老子於此。興亦不淺。遂據胡牀。譚詠至旦。永樂中秋。上方開宴賞月。月爲云掩。召學士解縉賦詩。遂口占落梅一闋。曰。嫦娥面。今夜圓。下云簾。不著臣見。拌今宵。倚欄不太眠。看誰過廣寒宮殿。上覽歡甚。命賦長篇。又成長短句以進。上益喜。同縉飲過夜半。月復明。上大笑曰。子才眞奪天手段也。長安風俗。多於月下搗衣。古樂府云。長安一片月。萬戶搗衣聲。秋風吹不盡。總是玉關情。○十七日。今皇上萬壽聖節。○十八日。四海龍王神會日乃天人興福之時。宜齋。○十九日。�天師升天。田眞人升仙。○二十日。燃燈�生○二十二日。茂陵憲宗純皇帝忌日。成化二十三年。○二十四日。替惠彭眞人。舉家二十六口。拔宅飛升。○二十五日。天倉開日。宜入山修道煉丹。○二十六日。南極壽星降。宜祈禱。○二十七日。乃聖母禱尼丘日。時遇麒麟。乃解繡紱飾於麟角。遂有娠。蓋誕聖之祥也。迄魯西狩獲麟。而孔子遂卒。此日是天神交會。楊公忌曰。此日不宜問疾。○二十九日。太陰月宮星君滿月變色。牛文信眞人升天。此日忌水陸遠行。千金月令曰。秋分日。勿殺生。勿用刑。勿處房帷。勿弔喪問疾。勿大醉。君子當齋戒靜專。以自檢。

義鷾鴯記。有女子姚玉京。室有雙燕。一爲鷙鳥所攫。一翔集於玉京之臂。八月秋分去。玉京以彩綫系其足。明年春分至綫如故。玉京後遇疾死。又明年燕來。往墓間。亦悲鳴而死。張華博物志。舊說天河與海通。近世有人居海渚者。年年八月。有人乘槎去來。不爽期。人有奇志。立飛閣於樓上。多賫糧糗乘槎而去。十餘月。至一處。有城郭狀。屋舍甚嚴。遙望宮中。有織婦。見一丈夫。牽牛次渚飲之。驚問曰。何由至此。此人爲說來意。並問此是何處。答曰。君還至蜀都。訪嚴君平。因還如問君平。君平答曰。某年八月內。有客星犯牽牛宿。計年月。正是此人到天河時也。玄樞經曰。自白露八月節後。天道東北行。宜向東北行。修東北維。月厭在卯。月殺在辰。天徳在艮。月徳在庚。月合在乙。月空在甲。甲乙庚上宜修造取土。生气在未。坐臥宜向西南方。所用日時。不宜用酉字。犯月建不吉。

調攝

孫眞人曰。是月心臟气微。肺金用事。宜減苦增辛。助筋補血。以養心肝。毋令大飽傷神。白露八月節。運主太陰四气。足陽明。胃燥金。每日丑寅二時。正坐。兩手按膝。轉頭推引。各三五度。叩齒吐內咽液如數。秋分八月中。運主陽明五气。足陽明。胃燥火。每日丑寅二時。盤足而坐。兩手掩耳。左右反側。各三五度。叩齒吐內咽液如數。齊諧記。初一作五明囊。盛取百艸頭上露洗眼。眼明。此日已後。宜微火暖足勿令冷述仙記。此日以囊承取柏樹上露。如珠。拭兩日。明爽無病。弘農鄧銘。八月朔。入華山采藥。見童子以囊盛柏葉上露如珠。問之。答曰。赤松先生取以明目。梁簡文云。婦人於八月旦。以錦翠爲明眼囊。淩晨取露拭目。纂要曰。初二日。初四日。拔白永不生。○初三日。初七日。沐浴。令人聰明大吉。○初八日。取枸﹝木巳﹞煎湯沐浴。令人不病不老。此日不宜晝眠。歲時記曰。初十以朱點小兒額。名天炙。可卻病。纂要曰。十五日。十九日。拔白永不生。○二十二日。取枸﹝木巳﹞煎湯沐浴。令無非禍。二十五日。沐浴卻病。二十五日拔白。永不生。法天生意。八月勿食生蒜。傷人神。損膽气。勿食葫荽。傷神損气。令人脇肋气急。勿多食新姜。傷神損壽。勿食豬肺。以飴和食。冬至發疽。勿食豬肚。冬成嗽疾。勿食萌芽。傷人神膽。勿食雞肉。

本艸云。勿食雉肉。損人神。令气短。勿食獐肉。令气動。勿食芹菜。恐成蛟瘕。發狂。面靑。小腹脹。勿飲陰地流泉令人發瘧。損腳酸軟。勿食生蜜。成霍亂。勿食生果。令生瘡。勿食雞子傷神。勿食未經霜蟹。腦骨有毒。霜降後方可食。勿犯賊邪之風。勿增肥腥。令人霍亂。秋社日。當令兒女夙興則壽。若晏起。則社翁社婆遺屎面上成疾田家五行。淸晨以瓦器收百艸頭上露水。濃磨墨。頭痛者點太陽穴。勞瘵者點膏肓穴。謂之天炙。千金月令曰。此月可食韭菜露葵。可采柏子放水中。取沈者暴榦爲末。服方寸匙。稍增至五合。欲絕谷。恣意取飽。渴則飲水。久服延年。月忌夫婦容止。犯者減壽。朔朢日各減十年。晦日減一年。上下弦各減五年。庚申甲子本命日。減二年。初三日萬神會。及十四日。十六日。三官降。犯者一百日應。二十八日。人神在陰。切不可犯。秋分日。社日。各減四年。

八月占候

白露節。鴻雁不來。遠人背畔。玄鳥不歸室家離散。羣鳥不養羞。臣下驕慢。秋分气。雷不收聲。諸侯�佚。蟄虫不壞戶。物靡有賴。水不始涸。介甲虫爲害。博雅云。八月浮雲不歸。二月雷不行。○初三。初八。十七。二十七。乃百神俱起之日。午後有惡風。八月月蝕。兵起魚鹽貴。民饑。兌風名曰閶闔。主秋分四時暴風起。西方。主秋旱。霜。天下兵動。日月蝕。人多病瘡疥癬。虹以秋分四十六日。內出西北。貫幹。中秋多水。虎食人畜。賊起。八月雨雹殺物。臣不忠。秋雨雪大喪。民多死。兵起大饑。人物相食。春秋元命苞云北狼地有大星曰南極老人星。治平則見。見則主壽。常以秋分候之南郊。朔日至三日。陰雨。宜麥。布貴。油麻貴十倍。月內虹見。來春米貴。朔日晴。主連冬旱。宜姜。略得雨宜麥。一雲風雨宜麥。主布絹絲綿及麻子貴。又曰。月月初一要晴惟此月初一要雨。好種麥。白露日屬火。謂丙寅丁卯之類。主蝗虫多。難種菜。秋分日占風。離凶。巽有彊風至。震。萬物不災。谷貴。艮多陰雨。坎冬大寒。幹人多相掠。兌民安物稔。坤平。酉時有白雲起。如羣羊狀。是分气。主年大稔。有黑雲相混雜者。並宜麻豆。若赤云。主來年旱。要微雨。或作陰天最妙。此日有雨或陰。主來年髙低田大熟。晴主不熟。秋分在社前。斗米換鬥錢。秋分【在社】後。斗米換斗豆。社了分。穀米不出村。分了社穀米如苦鮓。月內雨。多主米貴。虹見秋米貴。諺云。三卯三庚。麥出低坑。三庚二卯麥出拗巧田家五行雲。月大盡。主有水災。並少菜。秋七八月。值甲子有雷。主人多暑死。秋社日雨。來年豊稔。蚤來怕北風。晚來怕南風。白露日晴。主稻有收。雨。主萬物損傷。諺云。白露前是雨。白露後是鬼。中秋晴。主來年髙田成熟低田水。雨。主來年低田成熟。髙田無收。

九月令

孝經緯曰。秋分後十五日。斗指辛。爲寒露謂露寒冷而將凝結矣。太陽尙在辰。躔壽星之次。表影八尺五寸四分。後十五日。斗指戌爲霜降。言气肅而露始凝結爲霜矣。蓋霜之爲言亡也。物以此時終也。此時太陽始過卯。躔大火之次。表影五尺九寸三分。日月亦會於大火。霜降乃九月中气。斗指戌。故月建戌。從此月之中气而定建也戌者何。戌。滅也。謂時物皆衰滅也。又云陽气微。萬物畢成。陽下入地也。釋名戌。卹也。物當收斂。斂卹之也。亦脫也。落也。命曰季秋。曰暮秋。曰暮商。曰季商。曰末秋。曰杪秋。曰﹝耳少﹞秋。曰深秋。曰授衣。曰霜辰。曰玄月。曰霜月。曰菊月。曰閹茂。又云天睢。風曰蓼風。曰花風。曰盲風。曰鯉魚風雨曰黃雀雨。愁雨。木曰成樹。艸曰黃艸。是月也。駟見霜隕。豊山鐘自鳴。蕭丘火自生。楚畹蘭馨。郤林桂殘。气屬五陰。月卦名剝。剝。落也。陰道將旺。陽道衰弱。萬物剝落也。律應無射。射。出也。言時陽气上升。萬物收藏。無復出也。然隨陽而終。當隨陰而起。無終已也。日躔房度東方之宿。宋之分野。昏虛中。旦柳中。寒露節。鴻雁來賓。次五日。雀入大水爲蛤。後五日。菊有黃花。霜降气。豺祭獸。次五日。艸木黃落。後五日。蟄虫咸俯。在穴墐戶。天子居總章右个。乘戎輅。駕白駱。載白旗。衣白衣。服白玉。食麻與犬。器廉以深。天子乃以犬嘗稻。先薦寢廟。申嚴號令。命百官貴賤。無不務內。以會天地之藏。無有宣出。乃命冢宰。農事�。收舉五穀之要。藏帝藉之收於神倉。只敬必飭。霜始降。則百工休。乃命有司曰。寒气總至。民力不堪。其皆入室上丁入學習吹。大饗帝於南郊。嘗犧牲。告備於天子。合諸侯。制百縣。定諸侯所稅於民輕重之法。貢賦之數。以遠近土地所宜爲度。以給郊廟之事。無有所私。天子乃教民田。習五戎。搜士馬。司徒搢撲。北向誓眾。命司裘獻功裘以待頒賜。司爟內火。民亦如之。霜降。則祭旗纛。命主祠祭禽於四方。伐薪爲炭。乃趣刑獄毋畱有罪。收祿秩之不當。與共養之不宜者。儻行冬令。則國多盜賊邊鄙不寧。土地分裂。行春令。則暖气來至。民气解惰。師旅必興。行夏令。則其國大水。兵藏殃敗。民多鼽嚏。

九月逐日雜記

○初一日。南斗星君降。太上老君。於玉天瓊房。金闕上宮。校集靈篇。司馬溫公此日生。○初二日。睿宗獻皇帝生日。成化十二年。太素三元君朝眞。羅近溪先生。欲以九月朔辭世。作別語多。士不忍別。先生勉畱一日。談竟而後往。○初三日。地平天成節。唐肅宗生。孝宗敬皇帝生。成化六年。○初四日。景陵孝恭章皇后忌天順六年○初五日。皇極日。韓明府名敕。字叔節。修孔子廟器碑。云永壽二年。歲在涒灘。霜月之靈。皇極之日蓋九月【初五】也。○初八。唐王勃。字子安。年十三。侍父宦遊。舟次馬當。遇老叟曰。子非王勃乎。來日重九。南昌都督。命客作滕王閣序。子有淸才。盍赴之。勃曰。此去七百餘里。今巳八日。夫復何言。叟曰。吾助淸風一席。勃登舟。翌日昧爽抵南昌。會府帥閻公。閣開宴。有婿吳子章。喜爲文詞。帥欲誇之。命宿構閣序。俟賓合而出示。若卽席就者。賓集。具紙筆徧請。莫敢當。至勃不辭。都督怒起更衣。遣吏伺報。報至落霞與孤鶩齊飛二句。乃矍然曰。此天才也。文成而帥大悅。謝勃五百縑。回棹謝叟。曰。當具菲儀以答神休。叟笑云。但過長蘆。焚陰錢十萬。足賞薄債矣。勃敬如命。○初九日。玄天上帝。成道於武當山。每歲是日亥時下降。漢天師張道陵。與夫人雍氏同時飛升葛仙翁洪此日誕唐梓州易玄子上升此日曰重陽節。重九節。數陽節。菊花節。茱萸節唐明宗以此日生。唐莊宗亦此日生。西京雜記。戚夫人侍兒賈佩蘭。後出爲段儒妻。在宮時。九日佩茱萸。食蓬餌。飲菊華酒。云令人長壽。仙書云。九日飲菊花酒。佩茱萸。以消陽九之厄。謂菊花爲延壽客。而茱萸爲辟邪翁故也。白孔六帖。唐玄宗。開元二年。九月丁酉。宴京師耆老於含元殿。賜九十以上幾杖。八十鳩杖。婦人如之。賜於其家。齊人月令。重陽之日。必以酒殽登髙眺遠。四民並藉野飲燕。又析茱萸房插頭上。以辟除惡气。而禦初寒。風土記。趙宋九日。以花糕法酒。賜近侍臣。韓忠獻億。常遇重陽。置酒私第。惟歐陽文忠。與一二執政。而蘇明允。以布衣參其間。鄕人以爲異禮。續齊詣記。汝南桓景。隨費長房遊學累年。長房謂景曰。九月九日。汝南當有災。宜急歸。令家人各縫絳囊。盛茱萸系臂上。登髙飲菊花酒。此禍可除。景如其言。舉家登山。夕還。見雞犬牛羊。一時暴死。長房聞之曰。此可代也。今人九日登髙飲酒。婦人帶茱萸囊。蓋始於此。中宗又於九日。幸慈恩寺。登浮圖。羣臣獻菊花酒稱壽。上官昭容詩云。帝裏重陽節。香園萬乘來。卻邪萸入佩。獻壽菊傳杯。塔類承天湧。門疑待佛開。睿詞懸日月。長得仰昭回。又於閏九月九日。幸總持。登浮圖。李嶠應制詩。閏節開重九貞遊下大千。花寒仍薦菊。座晚更披蓮。剎鳳回雕輦。幡虹間彩旃。還將西梵曲。助入南燻弦。王維九日詩。四海方無事。三秋大有年。芍藥和金鼎。茱萸插玳筵。無窮菊花節。長奉柏梁篇。集異記。明皇重陽日。獵於沙苑。有雁飛。帝射中之。雁帶箭西南而去。益州道觀第一院。有道士徐佐卿寄寓。一日自外持一箭來。曰。吾行山中。爲飛矢所傷。已無恙。因掛箭於壁。書其月日。且云。此後十年。箭主到此。付之。後明皇幸蜀。至此觀。乃見箭。

唐武后。嘗以季秋出梨花示宰相。以爲祥。眾稱賀。獨杜景佺曰。陰陽不相奪倫。瀆卽爲災。今艸木黃落。而木復花。瀆陰陽也。恐陛下布徳施令。有所虧紊。臣位宰相。助天治物。而不知臣之咎也。頓首請罪。武后曰。此眞宰相也。唐史。徳宗以九月九日。詔羣臣宴曲江。自爲詩。敕宰相擇文人賡和。李泌等。請羣臣皆和。帝自第之。以劉太眞李紓等爲上。鮑防於邵等。次之。張滿等爲下。與擇者四十一人。唐書。韋綬爲集賢院學士。得別會。帝從之。晉書。孟嘉。字萬年。爲桓溫參軍。溫甚重之。九日溫遊龍山。參僚畢集。時有風至。吹嘉帽落。嘉不覺。溫敕左右賓客勿言。以觀其舉止。嘉良久如廁。溫令取還之。時孫盛在坐。溫授紙筆。令嘲之。嘉還見而笑。請紙筆作答。略不容思。文詞超卓。四座嘆服。嘉話錄。袁徳師。給事中髙之子。九日出糕。謂人曰。某不敢喫。請諸公破除。且言是先諱。俛首久之續晉志。陶潛九日無酒。出宅邊菊叢中。摘菊盈把。坐東籬下久之。望見白衣人至。乃王弘送酒也。得卽便酌。酌醉而歸。

○初九日。不可起動牀席。○初十日。小重陽。○十一。諸神朝玉皇。○十三。上帝酷殺日。而此月丙辰亦是。不宜會客。宜齋戒。○十五諸神朝玉皇日。○十七天曹增福相公生。洪恩眞君生。○十八日我

太祖髙皇帝聖誕。按旴眙志。縣西七十里。地名紅廟。倚漢山。襟池河。左枕珠墩。後﹝糸榮﹞古漆澗。髙阜之丘。爲徳祖流寓所居。鄰二郎神廟。於元戊辰年。九月十八日。未時生。隨往前百步。河池之涘取水。見紅羅一幅。取爲𦇤褓。此日亦忌遠行。○十九日。日月宮會合。諸天列宿朝玉皇日。無始北斗大帝下降。南無華嚴海眾觀世音菩薩示現。○二十三日。仁宗昭皇帝誕洪武十一年。○二十四日。天淸節。武宗毅皇帝誕。弘治四年。周世宗亦此日生。○二十五日。天符節。南極長生大帝現。○二十七日。淸源眞人誕。楊公忌曰。此日不宜問疾。○二十八日。馮元帥誕。婺源州五顯靈王生。○三十日。琉璃光王佛生。宋髙宗建炎四年。九月甲寅日。朱夫子晦庵文公生。見文公年譜。玄樞經曰。九月天道南行。作事出行。宜向南吉。月厭在寅。月殺在丑。天徳在丙。月徳在丙。月合在辛。月空在丙。丙辛壬上。宜修造取土吉。生气在申。坐臥宜向西南。所用日時。不宜用戌字。犯月建不吉。月忌。夫婦戒容止。犯者減壽。朔朢日減十年。晦日減一年。初八上弦。二十三下弦。各減十年。庚申甲子本命日。減二年。二十八。人神在陰。犯者減一紀。

調攝

孫眞人曰。是月陽气已衰。陰气大盛。暴風時起勿冒風邪。無恣醉飽。宜減辛苦增酸。補肝益腎。助脾胃。養元和。法天生意曰。是月肝臟气微肺金用事。宜增酸。以益肝气。助筋血。寒露九月節。運主陽明五气。足太陽。膀光寒水。每日丑寅二時。正坐。舉兩臂。踴身上。托左右各三五度。叩齒吐內咽液如數。霜降九月中。運主陽明五气。足大陽。膀光寒水。每日丑寅二時平坐。紓兩手。攀兩足。隨用足間力。縱而復收。五七度。叩齒吐內咽液如數。千金月令曰。是月勿食脾。季月土旺在脾也。雲笈七簽曰。季秋節約生冷。以防痢疾。勿多食新姜損目。恐成痢疾勿食小蒜。傷神損壽。魂魄不安。勿以豬肝同﹝魚白﹞食。勿食心肺。冬成嗽病。經年不瘥。勿食鴉雉等肉。損人神气。勿食雞。令人魂魄不安。勿食犬肉。傷人神气。勿食霜下�。冬發翻胃。勿食葵菜。令食不消化。家塾事親曰。九月九日。以菊花釀酒甚香。且治頭風。食療本艸云。九月九日。采甘菊花。治頭風目昡。去積熱。利五臟。野生苦菊不堪用。病仙方曰。修長生。莫切於稀薟艸。五月五日。七月七日。九月九日。采治服之。可以長年。方具五月中。本艸云。九日采甘菊花。與伏苓松柏脂爲丸服之。令人不老。聖惠方曰。九日取甘菊花。曬漧。三升爲末。入糯米一斗。蒸熟爲飯。以菊花末五兩拌入飯內。如常造酒法。用細面曲末爲酒。候熟壓之每日暖飲一二杯。治頭風旋運等疾。大效。治飲酒不醒。取九月九日菊花末。水調服一二錢。卽醒。眞誥曰。十六日。拔白永不生。此月取枸﹝木巳﹞子浸酒飲。令人耐老。風土記曰。二十日宜沐浴。令人光澤。不病不老。此日曰天倉開日。宜入山修道。法天生意曰。二十八日。陽气未伏。陰气旣衰。宜沐浴服夾衣。進補藥。是月宜采白朮。蒸曬九次。曬榦爲末日服三次不饑。久服延年。又宜取菊花作枕袋枕之。治頭項彊。不能顧視者大良。

占候

汲冢周書。寒露之日。鴻雁不來。小民不服。爵不入大水。失時之極。菊無黃華。土不稼穡。霜降之日。豺不祭﹖。�牙不良。艸木不黃落。是謂愆陽。蟄虫不咸備。民多流亡春秋感精符。若政令苛。則夏月隕霜。誅伐不行。則冬霜不殺艸。誅不原情。其霜附木不下地。不教而誅。其霜反在艸下。九月日食饑疫。布帛貴。鹽貴。女工貴。文林廣記。九月月無光。布帛貴。虫災。月蝕兵起。牛羊災。虹以九月出西方。大小豆貴。九月雨雹。不利牛馬。至地不化。臣爲姦。秋雨雪。米貴人憂兵起。九月上丙日。候日旁有變云。其下兵興。其日四方五色云皆新見。其下有謀臣。九月雷鳴。米谷大貴。九月朔日風雨。來春旱夏水。麻子米貴。九月朔日虹見。麻貴油貴。一云主人災。田家五行。九月朔日值寒露。主寒濕不時。值霜降。主多雨。及來歲饑荒。有風雨。主來年春旱。夏水。米貴。麻子貴十倍。風自東來。半日不止。主米麥皆貴。四時占候。重九日雨。大宜收禾。諺云。重陽霧雨一冬晴。謂無雨者音之訛也。又九日。是雨歸路日。有雨。來年熟。農占。九月十三日晴。則一冬多晴。文林廣記。九月中。庚寅辛卯日雨。主冬谷貴一倍。田家五行雲。重陽日晴。則冬至。元日。上元。淸明。四日皆晴。雨則皆雨。又主饑荒。諺云。九日雨。禾成脯。又云。重陽濕漉漉。穰艸千錢束。文林廣記云。十一。十五。十七。十九日。名歲惡之日。主有惡風起。田家五行。重陽風。占來年豊歉。西北風名範丹口裏風。凶。東南風。名石崇口裏風吉。家塾事親云。九月上卯日北風。來年三七月。米貴三倍。東風亦然。

月令采奇卷之四

晉江縣學司訓粵人李一楫纂

師匪莪何喬遠

友邦﹝王�﹞﹖韋國賢

申甫鄭維嶽

叔賢唐時興

仲先陳文進

季弢黃文照

舅悌何九云仝校閱

冬季總敍

何謂冬。禮記曰。北方爲冬。蓋北爲藏物之方。歇冠子曰。斗柄指北。天下皆冬。漢律曆志曰。北方。陰也。伏方也。陽伏於下。於時爲冬。爾雅曰。冬者。中也。謂陽潛伏藏於中也。蔡邕曰。冬。終也。萬物所以成終也。冬三月。天气上騰。地气下降。天地不通。閉而成冬。日窮於次。月窮於紀。星回於天。數將幾終。歲乃更始。日行北陸。循黑道曰月徳。其气寒。寒生水。立冬水相。冬至水旺。盛徳在水。水冰地圻。無擾乎陽。謂之閉藏。故冬爲藏物之府。配以聖人之春秋。而五霸之世如之。其天曰上天。曰玄明天。其時之總名曰三冬。曰九冬。曰玄冬。曰玄英。曰安寧。辰曰寒辰。節曰嚴節。風曰寒風。曰勁風。曰嚴風。曰厲風。曰衰風。曰朔風。曰陰風。景曰冬景。曰寒景。曰玄景。曰晚景。曰暮景。鳥曰寒鳥。曰寒禽。艸曰寒卉。曰衰艸。木曰寒木。曰寒柯。曰素木。曰寒條。其日幹曰壬癸。支曰亥子。其帝顓頊。執權司冬。其神玄冥。乘坎扶陽。五音羽。其色黑。其虫介。其數六。其性智。其情樂。其味鹹。其气寒。其臭腐。祀主行與井。祭先腎。冬三月同也。當冬時。明王禁無爵賞祿傷伐五藏。冬政不禁。則地气不藏。此時水旺腎屬水爲黑帝神生對臍。附腰脊。左屬壬曰腎。右屬癸曰命門。生气之府。死气之廬。守之則存。用之則竭。爲肝之母。爲肺之子。耳爲之官。精气往來爲神。黃庭經曰。中有童子。名上玄。主諸臟腑九液之源。雲笈七簽曰。當夜臥時。叩齒三十六通。呼腎名。以安腎臟。晨起亦然。故衛生者。當順時養腎。又虞腎水味鹹克火。而心受病。宜減咸增辛。以養心气。腎病則用大小吹以瀉之。以除一切冷气要﹖﹖疼膝泠諸癥。冬三月。六气一十八候。皆正養藏之令。乾坤气閉。萬物伏藏。君子宜戒謹。節嗜欲。止聲色。閉精塞神。以待陰陽之定。金匱要略曰。冬夜伸足臥。則一身俱暖。臥頭宜向北。有所利益。宜溫足凍腦。蚤臥蚤起。去寒就溫。宜居密室。溫暖衣服。調飲食。適寒溫。不可﹝上竹下雙﹞觸風寒。不可蚤作。以犯霜威。蚤起宜服藥酒一二杯。以禦寒气。立春則止。切忌房事。老人尢甚。不可多食硬物。食後須行百步。以手摩腹令消。方可睡不爾。後成腳疾。不可多食蔥。勿食豬羊等腎。宜食黍。

五行統論生旺

孟冬金病。木生。火絕。水土臨官。仲冬金死。木沐浴。火胎。水土旺。季冬金墓。木冠帶。火養。水土衰。

五行分陰陽析論生旺

孟冬庚金病。辛金沐浴。甲木生。乙木死。丙火戊土絕。丁火己土胎。【壬官癸旺】仲冬庚金死。辛金生甲木沐浴。乙木病。丙火戊土胎。丁火己土絕【壬旺癸官】季冬庚金墓。辛金養。甲木冠帶。乙木衰。丙火戊土養。丁火己土墓。【壬襄冠帶】冬三月。戊寅。己卯。癸酉。未戌。及壬丙。戊丁。亥戊癸。辛巳日。俱宜煉丹。冬三月臥。頭須向北。有所利益。

十月令

孝經緯曰。霜降後。十五日斗指幹。爲立冬。太陽尙在卯。躔大火之次。表影長一丈五寸二分。後十五日。斗指亥。爲小雪。天地積陰。濕則爲雨。寒則爲雪。時言小雪者。寒未甚而雪未大也。太陽始過寅。躔析木之次。表影長一丈一尺五寸一分。日月亦會於析木之津。小雪。乃十月中气。斗指亥。從此月之中气而定建也。亥者何。史云。亥者。該也。言陽气藏於下。故該也。說文亥。荄也。有微陽气起接盛陰。而萬物之荄皆動也。晉樂志曰。亥。劾也。言時陰气劾殺萬物也。命曰孟冬。曰上冬。曰開冬。曰小春。曰陽月。曰艮月。西京雜記又曰陰月。曰坤月。曰大章。曰暢月。曰大素。曰大淵獻。是月也气屬六陰。月卦名坤。坤。順也。以服健爲正。故君子當安於正。以順時也。气卦名幹律應應鍾鍾。動也。又聚也。言萬物應陽而動。轉成其功。復聚藏也。八音石。八風不周。日躔尾。東方之宿。燕之分野。昏危中。旦七星中。立冬日。卽云閉日。立冬節。水始冰。次五日。地始凍。後五日。雉入水爲蜃。小雪气。虹藏不見次五日。天气上騰。地气下降。後五日。閉而成冬。天子居玄堂左个。乘玄輅。駕鐵驪。載玄旗。衣黑衣。服玄玉。食黍與彘。彘水屬也。其器宏以弇。宏。大。弇。深。象冬閉藏也。當立冬先三日。太史謁曰。某日立冬。天子乃齋。當立冬日。夜漏未盡五刻。天子率三公九卿大夫。京都百官。皆衣皂衣。迎冬於北郊。還乃賞死事。卹孤寡。命太卜禱祠龜策占兆。審卦吉凶。天子始裘。令百官謹蓋藏。命有司循行積聚無有不斂。坯城郭戒門閭修楗閉愼關鑰固封彊�邊境。完要塞。謹關梁。塞蹊徑。飭喪紀辧衣裳審棺槨之厚薄。營丘壠之大小。貴賤有等。工師效功。陳祭器。按度程。無作淫巧以蕩上心。必工致爲上。物勒工名。以考其成。有不當者。必行其罪。以窮其情。乃大飲蒸。祈來年於天宗。大割牲。祀公社及門閭。臘先祖五祀。勞農夫以休息之。命將講武。肄射禦角力。命水漁師。收水泉池澤之賦。毋侵削兆民。爲天子斂怨於下。其有若此者。行罪無赦。司民掌登萬民之數。自生齒以上。皆書於版。辧其國中與都鄙。及其郊野。異其男女。歲登下其死生。及三年大比。以萬民之數。詔司寇。司寇及孟冬。祀司民之日。獻其數於王。王拜受之。登於天府。內府司會。冢宰二之以贊王治。復命有司祭司寒於北郊。祭司中司命司人司祿干國西北。儻行春令。則凍閉不密。地气發泄。民多流亡。行夏令。則國多暴風。隆冬不寒蟄虫復出。行秋令。則霜雪不時。小兵時起。土地侵削。

十月逐日雜記

初一日。曰十朔。曰陽朔曰暖鑪節。曰民歲臘亦曰四始日。拜冬頒歷。行鄕飲酒禮。此日忌交易裁衣。南粵志。閩中風俗。十月一日。皆作糯餈。或作京飩。以祀先祖。亦告冬之意。東皇太帝生辰。峽人十月一日。多以蒸褁爲節物。荊楚人。多食燋糟。或作燋糖。故杜詩云。蒸褁如千室。燋糟萃一拌。玆辰南國重。舊俗自相歡。馬元陽天師飛升。蘇續志。十月朔。翰林舊賜對衣紅錦袍。

淳化二年。代以細花盤。雕錦袍一。丞相加一等。程氏遺書。十月朔。拜墳。感霜露也。寒食。則又從常禮祭之。飲食則稱家有無王長眞人降。夢華錄。十月朔有司進暖鑪炭民間置酒。炙臠肉於臚中。團坐飲啖謂之暖鑪會。都城士庶。皆出城饗墳。禁中車馬朝陵。如寒食節。又城市內外。於九月下旬。卽買寒衣靴鞋巾帽衣段。以�十月朔日燒獻。永陵孝潔肅皇后忌辰。嘉靖七年。○初二日。延慶節。虛靜張天師誕。下元周眞君誕。憲宗純皇帝誕。正統十二年。初三龍聚日。三茅眞君誕。○初四。虞卿眞人降現。○初五。三會齋日。達摩祖師生日。又謂五信風日。○初六。天曹諸司。五嶽五帝誕辰。亦注生籍日。○初七。幹明節。○初八日。南方火徳星君誕。亦上帝酷殺日。而此月丁巳。亦是不宜會客。宜齋戒。又東嶽府君朝天日。○初十慶成節。唐文宗生。又曰天寧節。宋徽宗生。西天王降。○十四日。馬練師乘靑騾升仙。此日忌交易裁衣。○十五日。鍾離仙翁飛升。行﹖魚嶽眞人升仙。神烈吳眞君同弟子四人飛升。正一旨要云。下元三品解厄水官。九江水帝。十二河源。溪谷大神。晹谷神王。水府靈官。主祿百司。同下人間。檢察善惡。校定罪福。上詣天闕進呈。水府生天會。東嶽府君朝天日。蘇子瞻後遊赤壁日。○十六日。東華紫府少陽帝君上升。又天倉開日。○十八日。獻陵誠孝昭皇后忌辰。正統七年。玄帝申時下降。○十九又東嶽府君朝天日。雲笈七簽曰。二十日。忌水陸遠行。○二十一日。太明節。梁太祖生。○二十二日。龍會。東嶽府君朝玉皇日。○二十三。天興節。唐代宗生日。會慶節。宋孝宗生日。○二十四日。保生天尊降。○二十五日。老君度函谷關。時周元王十月二十五也。此日不宜問疾。○二十七日。北極紫微太帝星降。立冬後十日。爲入液。至小雪爲出液。得雨謂之液雨。亦曰藥雨。百虫飲此則蟄。至明年春二月。雷鳴時啟蟄。唐史。十月丙申。有星犯昴。韋見素言於帝曰。祿山將死矣。帝曰。日月可知乎。見素曰。福應有徳。禍應在刑。昴金忌火。行當火位。昴之中昏。此其時也。旣死其月。亦死其日。明年正月甲寅。祿山其殪乎。酉陽雜俎。洛城華林園內。有冬桃。十月始熟。形如括蔞。食之解勞。亦名王母桃。崔希直。十月初雨雪。遇老父於門。獻松花酒。老父曰。花酒無味。乃於懷中取丸藥置酒中。令其飲之。味極香美。後問於太師曰。此葛眞人第三子藥。乃千歲公醪也。

九國誌。吳楊渭。十二年冬十月。浚東塘之楊林江。水出火。可以燃物。開元遺事。李白於便殿對明皇面撰詔誥。時十月大寒筆凍。莫能書字。帝敕宮妃十人。侍白左右。執牙筆呵之。白遂取而書。其受聖眷也如此。承宮。字子少。避地於象陰山。耕種禾黍。及冬得熟。人有認之者。宮不爭。推與之。髙祖記。漢元年冬十月。五星聚東井。東井秦之分野。五星所在。其下當有聖人。以義取天下者。太公金匱曰。夏桀之時。以十月發民鑿山穿陵。以通河。民諫曰。孟冬鑿山穿陵。是泄天之气。發地之藏。天子失道。後必有敗。桀殺之。期年岑山崩爲大澤。湯率諸侯伐。衛宏大夫奇字序。秦始皇。密令人種瓜於驪山硎谷中。溫處。瓜實。使人上書曰。瓜冬實。有詔下博士諸生說之。人人各異。則皆使往視之。而爲伏機。諸儒生皆至。方相難不決。因發機。從上塡之以土。皆壓焉。孟冬命有司秫稻必齊。曲櫱必時。湛穢必潔。水泉必香。陶器必良。火齊必得。兼用六物。庶無差忒。楚語。百姓夫婦。揀擇令辰。奉其犧牲。敬其齊盛。潔其糞除。禋其酒醴。帥其子姓。道其順詞。以昭祀其先祖。

○十月二日。異俗作糯米京團。並列果酒。以祀先告冬。玄樞經曰。自立冬十月節後。天道東行。修造出行。宜向東吉。月厭在丑。月殺在戌。天徳在乙。月徳在甲。月合在巳。月空在庚甲巳庚上宜修造取土。生气在酉。坐臥又宜向西時日不宜用亥字犯月建不吉。○初四日。勿加罪責人。故刑官罷刑。天府大忌。

調攝

孫眞人曰。十月心肺气弱腎气彊盛。宜省咸增甘。以養心气。毋傷筋骨。勿泄皮膚。勿妄鍼炙。以其時。血澀津液不行也。孟冬十月節。運主陽明五气。足厥陰。肝風木。每日丑寅二時正坐。頭左右顧。兩手左右。托三五度叩齒吐內咽液如數。小雪十月中。運主大陽終气。足厥陰。肝風木。每日丑寅二時正坐。一手按膝。一手挽肘。左右爭力。各三五度。吐內叩齒咽液如數。孟冬之月。天地閉藏。水凍地圻。蚤臥晚起。必候天曉使至溫暢。無泄大汗。勿犯冰凍。溫養神气。此月宜服寒衣。伸足臥。則一身俱暖。夜臥宜被蓋。覆足用暖。睡覺睜目轉睛。可出心气。永無眼疾。此月宜暖足。不宜戴暖帽。使腦受凍。則無眩暈之疾。白雲忌曰。此月忌食豬肉。發宿疾。且亥爲豬肖。宜忌。勿食豬腎。十月腎旺不令死气入腎。千金方曰。十月勿食椒。損心傷血脈。勿食韭。令人多涕唾。勿食霜打熟菜。令人面無光。勿食蔥。勿以梨攪熱酒飲。令人頭旋。勿食獐肉動气。勿食熊肉傷神。此月只宜食芋。初八日宜沐浴。○初十日。宜拔白。又謂之陰毒日。戒夫婦入房。○十三日。宜拔白。○十四日。取枸﹝木巳﹞煎湯沐浴。令人光澤。不病不老。○十六日。天倉開日。○十八日雞初鳴時沐浴。令人長壽。是月夜長內熱。少食溫軟之物。食訖搖動令消。不爾。則成腳疾。眞誥曰。是月上巳日。取槐子吞之。每服二十一粒。去百病。多服則長生通神。蓋槐乃虛星之精也。聖惠方曰。是月上亥日。面向東采枸﹝木巳﹞二升。以好酒五升。於滋瓶內浸二十一日開封。又搗生地黃汁三升。攪勻同浸。以紙三重密封其口。候至立春前三日。開瓶空心暖飲一杯。至立春後。髭鬢皆黑。補精益气。輕身耐老。忌食蘿卜蕪荑。或食宜用壬癸日。養生錄。是月采枸﹝木巳﹞紅熟者。去蒂。淨水洗瀝漧砂盆內。爛研。以細布搾汁。去滓。不用。沈淸一宿。去淸水。若天气稍暖。更不待經宿。入磁石器中。漫熬成膏。勿令黏底。候少稠。卽以新磁瓶盛之。蠟封勿令透气。每日蚤朝。溫酒下二大匙。夜臥再服。百日身輕气壯。耳目聰明。須髮烏黑。是月宜進棗湯。其方取大棗除皮。核中破之。以文武火日反復炙令香。然後煮作湯用。法天生意云。此月是純陰用事。夫婦宜戒容止。犯者減壽。朔朢日減十年。晦一年。上下弦。減五年。庚申甲子本命。減一年。初九牛魁初降。犯者百日中惡。初十夜西天王降。犯者一年死。二十八人神在陰。宜忌

占候

立冬之日。水不冰。是爲陰負。地不凍。咎徵之驗雉不入大水。國多淫婦。小雪之日。虹不藏。婦不專一。天气不上騰。地气不下降。君臣相嫉。不塞閉而成冬。母后淫佚。黃帝占。十月日食。朝有姦臣。冬旱。六畜貴。魚鹽貴月食。主秋谷貴。魚鹽貴。月無光。六畜貴。西北幹風名不周。京房曰。四時暴風起西北。天下大饑。有盜賊。人流亡。日月失色。地動。人多病。疽疥癘惡瘡疫死。立冬日。西北風。主來年大熟。冬甲子雨。飛沙千里。朔日風雨主旱。來年夏多水。芝麻貴十倍。三日風雨。芝麻貴五倍。來年麻不收。立冬�。主多魚。雨。主無魚。冬前霜。主來年蚤禾好。冬後霜。主來年晚禾好。虹以十月出。主麻貴。及五月谷貴。出西方。稻貴。一出一倍。再出再倍。三出三倍。四出四倍。五出五倍。流民千里。以立冬四十六日內。出正北。貫坎中。冬少雨。春多水災。冬三月出西方。靑雲覆之。春雨調和。白雲覆之。春多狂風。黑雲覆之。春多雨水。冬雷震驚。萬物不成。虫不藏。兵起。冬雨雹。臣逆命。大臣殃。冬星墜。其國憂。月內霧。謂之沫霧。主來年水大。二百單五日見。須看霧著水面則輕離水面則重。諺云。十月裏沫露。塘瀊。十一月沫露。塘幹。

○十六日。謂之寒婆生日。晴。主冬暖。庚戌辛亥日雷。正月米貴。壬寅癸卯日雨。主來年春谷貴。冬雷。主人多死。所起之鄕。骸骨盈野。夜雷尢甚。○十月朔日立冬。主有災異。晴則一冬多晴。雨則一冬多雨。又多陰寒。值小雪。有東風。主春米賤。西風。主春米貴。

十一月令

孝經緯曰。小雪後十五日。斗指壬。爲大雪。言積陰栗烈。至此而雪大矣。太陽尙在寅。躔析木之次。表影長一丈二尺五寸。後十五日斗指子。爲冬至。又曰長至。曰三至。謂陰之極至。陽气始至。日行南至。又謂之三極。晝漏極短。去極極遠。晷影極長。冬至日。則斗北中繩。陰气極。陽气萌。故曰冬至爲徳。時陽已起而反。大寒者何。蓋陽气始起。陰气推而畢上。故大寒也。太陽始過醜。躔星紀之次。表影長一丈二尺三寸。日月亦會於星紀。日道發南。去極彌遠。其影彌長。遠長之極。冬乃至焉。冬至乃十一月中气。斗指子。故月建子。從十一月中气而定建也。子者何。漢律曆志曰。陰陽合徳。气鍾於子。化生萬物者也。白虎通曰。子。孳也。孳孳無已。謂陰气至此。萬物萌孳於下也。命曰仲冬。曰暢月。曰周月。曰復月。曰黃鍾月。曰辜月。曰天泉月。六帖曰。廣寒月。曰困惇月。是月也。陰陽爭諸生蕩。一陽始生。用歷管吹灰以候气。日短至而復長。月卦名復。復。反也。陰助於下。以順上行之義也。气卦名坎。律應黃鍾白虎通曰。黃。中央之色。鍾。助也。言陽气動於黃泉之下。欲養萬物也。是爲天統。八音革。八風廣漠。日躔斗。北方之宿。吳之分野。昏東壁中。旦軫中。大雪。冰益壯。地始圻。鶡鴠不鳴。次五日。虎始交。後五日。蕓始生。荔挺出。冬至气。蚯蚓結。次五日。麋角解。後五日。水泉動。天子居玄堂太廟。乘玄輅。駕鐵驪。載玄旗。衣黑衣。服玄玉。食黍與彘。器宏以弇。命樂師習樂舞。�牲醴。祭天於圜丘。命有司土事無作。無發蓋藏。起大眾。以發天地之房。命閹尹申宮令。審門閭。謹房室。必重閉省婦事。毋得淫。𨿽有貴戚近習。毋有不禁。命大酋。秫稻必齊。曲櫱必時。湛熾必潔。水泉必香。陶器必良。火齊必得。兼用六物。大酋監之。毋令差忒。復命有司。祀四海大川。名原淵澤井泉。是月農有不收斂積聚者。馬牛畜牲。有放佚者。取之不詰。山林藪澤。有能取蔬食田獵禽﹖者。野虞教道之。其有相侵奪者。罪無赦。伐林木。取箭竹。罷官之無事。去器之無用。塗闕廷門。築囹圄。以助天地之閉藏。故冬至前後十日。閉關。謝事。儻行春令。則蝗虫爲敗。水泉咸竭。民多疾厲。行夏令。則其國乃旱。霧气冥冥。雷乃發聲。行秋令。則天時雨汁。瓜匏不成。國有大兵。

十一月逐日雜記

○初一曰周歲首。屨端於始。謂以上元歷。十一月初一日。子初一刻冬至。爲歷首。此日秦始皇誕辰。王洪範眞人飛升。葛仙翁受太上三天金簡冊書。蘇東坡在玉堂。十一月一日苦寒。詔賜官燭法酒。坡詩曰。光分禦燭星辰亂。拜賜官壺雨露香。○初三日。太上玉髙大道眞君。登玉霄琳房。四盻天下。○初五日。昭陵恭讓章皇后忌日。正統八年。○初七日。玄天上帝辰時降。○初八。王眞人洪臨升仙。○十一日。英宗睿皇帝生。宣徳二年。太乙救苦天尊誕。亦天倉開日。○十二日。謝女自然仙升。此日忌裁衣交易。○十三日。海空智藏天尊降。○十五日。天帝遊東井。又上帝酷殺日。此月丙午日亦是。不宜會客。宜齋。○十六日。寶應節。○十八日。禦制文集云。洪武八年。十一月十八。髙皇帝親祀上帝於圜丘。時甘露降松下。有如明珠。帝作甘露論。○十九日。日光天子生。諸天華嚴菩薩出世。文殊菩薩出世。北斗北極聖母元君下降。淸涼寶山。白衣自在觀世音示現。據人物考云。二十一日。庚子申時。至聖先師孔子生。時有五老在庭。二龍遶室。胸堂有制作定世符五字。是周靈王二十一年。十一月也。按家語。叔梁訖娶魯之施氏。生九女。其妾生孟皮。孟皮病足。乃求婚於顏氏。訖老而徵在少。非當壯室初笄之禮。故曰野合。此日茂陵孝惠後忌。嘉靖元年。永陵孝烈皇后忌。嘉靖二十二年。復考山東志云。先師生於周靈王二十一年十月庚子。卒於敬王四十一年四月初七日。先師山東人也。當以山東志爲是。而搜神記亦云生於十月庚子。與山東志相符。纂要曰。二十二日忌裁衣交易。○二十三日。南斗六司星君。奏錄生藉之辰。雲笈七簽曰。此日不宜問疾。○二十八日。施勇悟眞人升仙。○三十日。祭門。用赤豆粥。可逐疫。歲時雜記曰。冬至日煮赤豆粥。合家食之。可免疫气。注曰。共工氏有不才子。以冬至日死爲疫鬼。畏赤小豆。故赤豆粥可以穰疫。

武林舊事。冬至朝廷慶賀。排當並如元正儀。都人最重一陽賀。冬至車馬塡擁於九街。詣諸神廟。炷香。店肆罷市。三日垂簾。飲博。謂之做節。夢華錄。京師最重冬節更易新衣。�辦飲食。享祀先祖。官放關撲。一如年節。冬至日。羣臣有屨長之賀。鼓鼙鼓。吹孤竹。奏云和之瑟。爲雲門之舞。民間亦有屨襪之獻。故崔駰襪銘云。有建子之月。助養元气之事。陽升於下。日永於天。長屨景福。至千億年。魏曹植獻襪屨表云。伏見舊儀。國家冬至。獻屨貢襪。所以迎福踐長。後魏崔浩女儀云。近古婦人。常以冬至日進屨襪於舅姑。踐長至之義也。歲時記晉魏間。宮中妃嬪。以紅綫量日影。冬至過後。每日添長一綫。玉燭寶典曰。十一月建子。周之正月。冬至。日極南。影長。陰陽日月。萬物之始。當黃鍾律。其管最長。故有屨長之賀。宋書。魏晉冬至日。受萬國及百僚稱賀。因小會。其儀亞於歲朝。北齊書。冬至賀禮。古無有也其殆始於漢乎。漢雜記云。是日冬至陽生。君子道長。故賀。易簡方曰。冬至日。鉆燧攺火。可免瘟疫。

宋史。十一月一日。有司進暖鑪炭。民間亦置酒。作暖鑪會。唐書。開元二年冬至交趾國進犀角一株。色黃如金。使者請以金盆置於殿中。溫溫然有暖气襲人。上問其故。使者對曰。此辟寒犀也。頃自隋文帝時。本國曾進一株。直至今日。上甚悅。厚賜之。本紀。永徽二年。十一月。陰霧凝凍。封樹木。數日不解。按劉向以爲木。少陽也。人將有害。則陰气脇。木先寒。故得雨而冰。亦謂之樹介。兵象也。宋史。十一月。帝齋於郊宮。罷臨觀闕。不幸苑囿。故事車駕至靑城。卽幸後苑。閱水沼。至是神宗熙寧元年。精意奉祠。悉罷遊觀千七百事。著爲定制。大明會典。冬至皇帝大祀天於圜丘。配以太祖。從祀凡四壇。曰太明。曰夜明。曰二十八宿。洎五星辰。曰雲雨風雷四師。上三獻正位。分獻官。三獻從祀。冬至皇帝拜天於玄極殿畢。後升禦座。百官行拜賀禮。在外司府州縣。於各公廳行禮如朝儀。

○十一月朔日。欽天監官。進歷。仍頒賜京官。頒行天下。大明會典。洪武年十一月辛巳。朔旦冬至。天子始郊拜太乙。是夜有美光。及晝有黃气上屬於天。太史令奏。神靈之休。佑福兆祥。五經通義曰。冬至前後閉關十日。商旅不行。君不聽政。所以寢兵鼓也。後漢書。虞詡祖父繹。爲郡縣獄吏。案法平正。務寬恕。冬月上其狀常流涕隨之。後漢書。鍾離意。辟大司徒侯霸椽。詔部送徒。詣河內。時冬寒。徒病不能行路。過弘農。輒移縣屬。使作徒衣。縣不得已與之。上書言狀。意亦具以聞。光武得奏。以見侯霸。曰。君所使椽。何乃仁於用心。誠良吏也。會稽典錄。盛吉爲廷尉。每至冬月。罪囚當斷。其妻執燭。吉持丹筆相向垂泣。妻問何泣。吉曰。吾一落筆。人之生死判矣。南史。王志。字次�。僧虔子也。爲東陽太守。郡獄有重囚十餘。冬至日悉遣還家。過節皆反。惟一人失期。志曰。此自太守事。主者勿憂。明旦果至。以婦孕故遲。吏人益嘆服。梁書。席闡爲東陽太守。傳岐爲始新令。冬至放囚俱同。晉書。吳隱之爲郡守。冬月無被。嘗汗衣無他衣更換。乃披絮。有賓客訪則稱病不出。其儉苦同貧庶也。是可以風。月纂云。自大雪十一月節後。天道東南行作事出行。宜向東南吉。月厭在子。月殺在未。天徳在巽。月徳在壬。月合在丁。月空在丙。丙丁壬上。宜修造取土。生气在戌。坐臥宜向西北作事時日。不宜用子字。犯月建不吉。

調攝

孫眞人導引方。是月腎臟正旺。心肺衰微。宜增苦味。絕鹹酸。補理肺胃。閉關靜攝。以迎初陽。使長養以全吾生保生心鑑。十一月屬子。火气潛伏閉藏宜養本然之眞。而爲春發生之本。此時若恣欲戕賊。至春升之際。下無根本。陽气輕浮。必有溫熱之病。十一月微陽方生。陰未退聽。陰陽爭而未定。故君子齋戒。處必檢身。身欲寧。去聲色。禁嗜欲。安形性。事欲靜。以待陰陽之定。大雪十一月節運主大陽終气。足少陰。腎君火。每日子丑二時。起身仰膝。兩手左右托。兩足左右踏。各五七次。叩齒咽液。吐內如數。冬至十一月中。運主太陽終气。足少陰。腎君火。每日子丑二時平坐。伸兩足拳兩手。按兩膝。左右極力三五度。吐內叩齒咽液如數。保生月錄。冬至日。一陽方生。省言語。養元气。勿勞其體。其月腎气正王。心肺衰。宜助肺安神。補理脾胃。無乖其時。勿暴溫暖。切愼東南賊邪之風。犯者令人多汗面腫。腰脊疼痛。四支不通。

養生要術。南陽張平子云。冬至陽气歸內腹中。熱物入胃易消。此日勿多言。宜閉關靜坐。食物本艸雉肉味酸寒。無毒。𨿽野味之貴。食之損多益少。獨十一月有補。又云。獐肉味甘溫。無毒。補益五臟。十一月食之甚美。餘月食動气。兔肉味辛平。無毒。主益气。孟詵云。十一月可食。服丹石人相宜。以其性冷故也。不宜與姜橘同食之令人患心病。若秦椒豆跂之類。宜常食。千金月令曰。麋肉微補五臟。多食令人彊房事。麋鹿同一淫物。冬至一陽生。故麋解角。利補陽也。不可合蝦與生菜梅李同食。四時纂要云。是月勿多食魚。令人水病。勿食陳脯。成水癖疾。勿食鴛鴦。令人惡心。勿食生菜。發宿疾。勿食韭。令多涕唾。韭白冷而靑熱。多食靑。發熱病。勿食黃鼠。損人神气。勿食螺蚌蟹鱉帶甲之物。損人志气。長屍虫。勿食火焙肉。動火。勿食脾胃。勿食經霜菜果。令人面無光澤。雲笈七簽曰。此月十日。取枸﹝木巳﹞煎湯沐浴。令人不老不病。此日亦宜拔白。○十一日不宜沐浴。仙家大忌。亦不可用火炙背。此日亦天倉開日。便民圖纂云。十五日。夜半時沐浴。令人無憂畏。○十六日沐浴吉。千金方云。冬至後。庚辛日。不可合陰陽大凶。冬至後五日。夫婦當別寢。戒容止。犯者減壽。朔朢各減十年。晦日減一年。上下弦。各減五年。甲子庚申本命日。減三年。冬至減四年。二十八日減一紀。

占候

周書時訓曰。大雪日。鶡鴠若鳴。���。虎不始交。����荔挺不生。卿士專執。冬至日。蚯蚓不結。君政不行。麋角不解。兵甲不藏。水泉不動。陰不承陽。風角占。冬至後。丁巳日。風從巳上來。有大赦。乙巳占。此月日食。逆臣在朝。人畜俱疫。魚鹽貴。糴貴。牛死。京房易占。此月月無光。魚鹽大貴。月食米貴。女主憂。兵起。北方風。名廣漠。如暴風起北方。主盜賊起。天下兵皆動。人病濕。不能起居。田家五行占。風北來。歲稔。南來。谷貴。東來。乳母多死。西來。禾熟。黃帝鍼炙經云。冬至日。風從南來。名爲虛賊宜避。犯則多病﹑傷人。夜來人臥弗犯。則病少。沈存中云。東南風。謂之歲露。宜避。若受饑而當其气。開年多中瘟病。農占。冬至之日。見云迎送。從下鄕來。歲美。民人和。不疾疫。無雲迎送。歲惡。冬至日。陰雲祈寒。有云迎日。來歲大美有雷。米貴至前雷。米長價。以後不貴。落則反貴。有霧。來年旱。

萬寶全書。冬至北方有靑雲來。歲吉。無凶。其云赤者旱。黑者水。白爲兵。黃有土功。赤气旱。黑气水。白气疾。黃雲兵火。田家五行。觀云於冬至子時。或平旦。靑雲北起。歲熟民安。赤黑占同前。白雲人災。黃雲大熟。無雲大凶。冬至晴。萬物不成。風寒吉。又云。冬至一日得壬。大旱。二日小旱。三日亦旱。四日主大熟。五日小水。六日大水。七日河決。八日海翻。九日禾麥大熟。十日五穀少收。察時要訣。冬至日雪。有大賊橫行。若前後日雪。主來年大水。人饑。有兵革。○十一月朔值大雪。民有凶災。月內雪。主冬春米賤。朔日有風雨。宜麥。晦日風雨。主春少雨。朔日西風。主盜賊起。淮南子。以冬至數至來年正月朔日。五十日。民食不足。不滿五十。更減一升。有餘。則日益一升。四時纂要。云。此占最定也。

十二月令

孝經緯曰。冬至後十五日。斗指癸。爲小寒。陰極陽生。陰气畢上。乃寒。今月初寒尙少。故曰小。太陽尙在醜。躔星紀之次。表影長一丈二尺五寸。後十五日。斗指丑。爲大寒。至此而栗烈極矣。太陽始過子。躔玄枵之次。表影長一丈五寸。日月亦會於玄枵。大寒乃十二月中气。斗指丑。故月建丑。從十二月中气而定建也。醜者何。漢律曆志云。紐牙於醜。言陽气在上未降。萬物厄紐未敢出也。樂志曰。醜。紐也。言終始之際以紐結爲名也。命曰季冬。曰暮冬。曰杪冬。曰餘月。曰塗月。曰除月。曰嚴月。曰臘月。曰嘉平。曰天皓。曰殷正。曰暮節。曰暮歲。曰窮稔。曰寒稔。曰窮紀。曰寒紀。曰赤奮若。是月也。日窮於次。月窮於紀。星回於天。一陽漸長。數將幾終。歲將更始。月卦名臨。臨。大也。以剛居中爲大亨。而利於貞也。律應太呂。呂者。拒也。言陽欲出。而陰气不許。旅抑拒難之也。日躔婺。北方之宿。越之分野。昏婁中。旦氐中。小寒節。雁北鄕。次五日。鵲始巢。後五日。雉始雊。大寒气。雞始乳。次五日。徵鳥厲疾。後五日。冰方盛。水澤腹堅。天子居玄堂右个。乘玄輅。駕鐵驪。載玄旗。衣黑衣。服玄玉。食黍與彘器宏以弇命有司大儺。旁磔牲。出土牛。以送寒气。乃畢山川之祀。及帝之大臣。天地之神祗。命漁師始漁。天子親往嘗魚。命工人取冰以入。告民出五種。司農計耦耕事。修耒耜。具田器。專而農民。毋有所使。命樂師大合吹。命四監取薪柴。以供郊廟及百祀之燔燎。復與公卿大夫。飭國典。論時令。以待來年之宜。命太史次諸侯之列。賦犧牲。以供上帝社稷之饗。命宰歷卿大夫。至於庶民土田之數。而賦犧牲。以共山林名川之祀。天子乃大蠟。以饗農。及郵表畷禽獸。仁之至也。命方相氏大儺。驅逐羣癘。方相秉鉞。巫覡操茢。侲子赤幘皁衣。大常卿。領官屬吏並護之。儻行春令。則胎夭多傷。國多固疾。命之曰逆。行夏令。則水潦敗國。時雪不降。冰凍消釋。行秋令。則白露蚤降。介虫爲妖。四鄙入保。

十二月逐日雜記

○初一日曰地統。八仙聚會蓬萊之辰。○初二日承天節。大茅君駕白鶴於句容縣東三里。會羣仙於白下白鶴橋。宋眞宗開寶元年。此日生。○初四。顯陵慈孝蔣皇后忌辰。○初六天倉開日。○初七。宋哲宗生。楊公忌云。此日不宜水陸遠行。○初八日。王侯臘。其日可謝罪祈福。說文云。冬至後第三戌爲臘。傳曰。臘。接也。謂新舊相接。而祭以妥神也。又獵也。曰。獵取﹖以祭先祖也。按禮。夏曰嘉平。殷曰淸祀。周曰太蠟。秦初曰臘。後爲嘉平。漢復攺爲臘。漢火徳。終於戌。故以此日臘。周時臘與大蠟各爲一祭。漢攺臘則不蠟矣。魏臺訪議。王者各以行之盛日爲祖。終日爲臘。土生於未。盛於戌。終於辰。故土行之君。以戌祖。辰臘。今魏以土徳王。宜以戌日祖。而辰日臘。如水盛於子。終於辰。火盛於午。終於戌。木盛於卯。終於未。金盛於酉。終於丑者。昉之。禮記曰。天子大蠟。八伊耆氏始爲蠟。蠟。索也。歲十二月。合聚萬物而索饗之。五經要義曰。三代名臘。𨿽有嘉平。淸祀。大蠟。之不同。總之謂臘。又曰。臘以祭先。蠟以祭百神。日同而祭異。臘之先一日當儺。儺之明日。當作新歲。

太原眞人茅盈。祖父蒙。始皇三十一年。九月庚子。於華山乘雲駕龍升天。先是邑中有謠曰。神仙得者茅初成。駕龍上升入泰淸。時下玄洲戲赤城。繼世而往在我盈。帝若學之臘嘉平。始皇聞而問故。父老對以仙人之謠。勸帝求長生術。始皇忻然有尋仙之志。因攺臘曰嘉平。臘日亦曰灌佛節。宋朝京都諸大寺。於此日作沐佛會。並送七寶五味粥。曰臘八粥。幽怪錄。晉州刺史蕭至忠。將以臘日畋遊。有樵者於雪山。見一老麋。哀請黃冠者。黃冠曰。若令滕六降雪。巽二起風。蕭君不獵矣。樵者未解。至期風雪竟日。刺史竟不出。沛國陳咸。爲廷尉監。王莽篡漢。還家杜門。莽攺漢法令及臘日。咸言我先祖何知有王氏臘。此可觀忠。後漢書。第五倫母老。不能之官。每臘日。常悲戀垂淚。此可觀孝。東觀記。甄宇北海人。建武中。徵拜博士。每臘。詔賜博士羊。人一頭。羊有大小肥瘦。博士祭酒。議欲殺而分肉。宇不可。又欲投鈞。宇恥之。因先取羊之最瘦者。後召問瘦羊博士所在。可以觀廉。

韓卓。字子助。陳畱人。臘日奴竊食祭其先人。卓義其心。恕之。範喬。字伯孫。晉外黃人。臘夕。人盜斫其樹。有告者。喬佯不聞。邑人愧而歸之。喬曰。取柴欲與父母相歡。何愧爲。蕭炅。李林甫所引。不知書。嘗與嚴挺之言。蒸嘗伏臘。爲伏獵。挺之白張九齡曰。省中有伏獵侍郎。出炅爲岐州刺史。林甫恨之。何鳳爲建安太守。伏臘放囚還家。囚皆依期而還。○初九。忌裁衣交易。○十二曰。百福日。太素三元君朝眞。玉霄太道君登玉霄琳房。四顧天下。宜祈福建醮。○十三日。天以太乙朝元。天帝遊東井。乃上帝酷殺日。而此月乙未。丁未亦是。不宜會客。宜齋。○十四。海蟾明悟弘道眞君誕。永陵世宗肅皇帝忌。嘉靖四十五年。○十五。西斗星君降。世尊佛涅盤。周穆王五十二年。景陵貞惠安和景皇后忌辰。○十六。星回節。南詔以此日登避風臺。淸平宮作賦。○十七。太微玄淸左夫人。與太乙天人降句曲之金壇。○十八日。老君降。北斗降。○十九日。蘇東坡生。置酒赤壁下。酒酣。笛聲上聞。使人問。乃進士李委。聞坡生日。作鶴南飛曲以獻。曲奏嘹唳。有穿雲裂石聲。○二十。天師相交行道。戒夫婦同寢。坡作十二時偈云。十二時中常覺察。百滚油鐺裏。恣把心肝煠。這个在其中。不寒亦不熱。似則是。似則未是。不惟這个不寒熱。那个也不寒熱。咄。甚个嘂做這个那个。○二十一。多寶如來生。楊公忌曰。此日不宜問疾。○二十二。太平護國天尊降。重陽全眞開化眞君生。○二十三。五嶽神君下降人間。○二十四。交年節。都人至夜。�酒果送神。燒合家化替錢紙。以酒糟塗抹竈門。謂之醉司命。夜於牀底點燈。曰照虛耗。市皆印賣鐘馗桃符。回頭鹿馬。天行帖子。以�除夜之用。自入此月。卽有貧者十數爲一火。裝婦人神鬼。敲鑼擊鼓。巡門乞錢。俗呼爲打夜胡。亦禦祟意也。搜神記。後漢陰識。其先陰子房者。至孝有仁恩。喜祀竈。當臘晨炊。而竈神形見。子房再拜受慶。家有黃羊。因刲以記。自後暴富。子房嘗言。我子孫必昌大。至識三世。遂昌。範至能祭竈詞。古傳臘月二十四。竈君朝天欲言事。云車風馬小畱連。家有柸盤豊腆祀。豬頭爛熟雙魚鮮。豆沙甘松粉餌圓。男兒酌獻女兒起。酹酒燒錢竈君喜。婢子鬥爭君莫聞。貓犬觸穢君莫嗔。送君醉飽登天門。杓長杓短勿復云。乞取利市歸來分。瑣碎錄。臘後遇除曰又云廿四。取鼠一頭燒灰。埋子方。永無鼠耗。○二十五日。三淸玉帝司會。老君此日【復度】函關。玉皇太天尊。下降人間。稽察善惡。○二十七。北極帝君玄天。戌時下降。○二十八。老君降伏九十六種邪魔。○二十九。華嚴菩薩誕。○三十日。漢光武生於洛陽縣。捨有赤光照室之祥。○此日除日。夜曰除夕。風土記。蜀之風俗。歲晚相與饋問。謂之饋歲。酒食相邀。謂之別歲。至除夕達旦不眠。謂之守歲。又於家奉神佛前。並主人臥室。燃燈達旦。主家宅光明。攢火團鑪。合家共坐。以助陽气。又打灰堆。令如願。吳俗。分歲罷。小兒繞街嘂呼。云賣汝癡。賣汝呆。亦進柏葉酒。椒花頌。庾肩吾詩曰。歲序巳云去。春心不自安。聊傾柏葉酒。試奠五辛盤。金泊塗神意。朱光卻鬼丸。權把梅花折。借爲雪中看。神異經曰。山臊在西方深山中。長尺餘。性不畏人。犯之令人發寒熱病。止畏爆竹聲。

荊歲歲時祀曰。除夕庭前爆竹。以辟山臊。元日亦然。又云。爆竹熚烞。以驚山魈。燃燈以驚長人。張說詩曰。爆竹驚夜眠。神異經云。李畋鄰人。有仲叟者。家爲山魈所祟。敢擲瓦石。開戶牖。叟求報謝。而妖崇彌熾。畋謂叟曰。公旦夜。可於庭中爆竹數十竿。叟然之。爆竹至曉。寂然安帖。遂止。續世說。唐太宗除夕。盛飭宮掖。明燃燭燈。與蕭后同觀之。謂曰。朕施設孰與隋主蕭后笑而不答。固問之。曰。彼蓋亡國之君。陛下開基之主。奢儉之事。固不同爾。帝曰。隋主何如。蕭后曰。每至除夜。殿前諸院。設火山。數十車沈水香根。每一山。焚數車。以甲煎沃之。焰起數丈。香聞數十里。一夜之中。用沈香二百餘乘。甲煎二百餘石。房中不燃膏火。懸寶珠一百二十以照之。光比白日。妾觀陛下殿前。所焚是柴木。殿內所照。是膏油。但覺煙气燻人。太宗良久不言。口刺其奢。心服其盛。荊楚歲時記。除日家家具殽蓛。以迎新年。相聚酣飲。畱宿歲飯至新年則棄之街衢。以爲去故納新。輦下歲時記。唐明皇晝寢。夢虛耗二鬼。怒呼武氏。俄有大人。頂帽衣袍。捉鬼啖之。問其姓氏。曰。鍾南山進士鐘馗也。令人掛其像。以除虛耗。

南部新書。歲除日。大常卿。領官屬樂吏。並護童侲子千人。晚入內。至夜於寢殿前。進儺。燃蠟燭。燎丸檀。熒煌如晝。上與親王妃主以下觀之。其夕賞賜甚多。是日衣冠子弟。多﹝上不下見﹞侲子之衣而竊看宮中。有進士臧童老矣。偶爲人牽率。同入其間。爲樂吏所驅。時有一跌。不敢擡頭望視。執婺牛尾拂子。鞠躬宛轉。隨隊唱夜。將旦始出。不勝困劣。扶舁而歸。一病十六日。而就試不得。夢筆錄。除日禁中呈大儺儀並用皇城新事官。諸班直。共千餘人。自禁中驅祟出南燻門外。謂之埋祟。是夜禁中爆竹山呼。聲聞於外。士庶之家。圍鑪團坐。至旦不寢。謂之守歲。東都賦曰。卒歲大儺。驅除羣厲。譙周論語注曰。儺。卻之也。呂覽注曰。大儺逐盡陰气。爲陽導也。歲前一日。擊鼓驅疫謂之逐除。漢舊儀曰。昔顓頊帝。有三子。死爲疫鬼。一居江水爲瘧鬼。一居若水爲魍魎蜮鬼。一居人宮室區隅。善驚人爲小鬼。於是以歲十二月。使方相氏。蒙虎皮。黃金四目。玄衣丹裳。執戈持盾。帥百隸及侲子。而時儺。以索室中而驅疫鬼也。

月令章句曰。日行北方之宿。北方大陰。恐爲所抑。故令有司大儺。所以扶陽而抑陰也。盧植禮記注曰。所以逐衰而迎新也。王建宮詞。金吾除夜進儺名。畫褲朱衣四隊行。院院燒燈如白日。沈香火裏坐吹笙。家塾事親曰。十二月癸丑日造門。令盜賊不敢來。除日以朱書天行巳過四字。帖於門吉。臘月。掛豬耳於堂梁上令人致富。山居四要。自入臘遇上水日。勿令人見。以少水細灑薦席毯褥。曬漧。辟狗蚤壁虱

山居四要云是月子日取豬油四兩懸於廁上入夏則一家無蠅

南史。謝方明。晉末。宋武帝加晉陵太守。爲驃騎長史南郡相。當年終。江陵縣獄囚事無輕重。悉放還家。使過正。三日復還。罪重者二十餘人。主簿弘季咸等。固諫。方明不納。悉遣之。囚及父兄。並驚喜涕泣。以爲就死無恨。至期有重罪一人。醉不能歸。違二日乃反。餘一囚十日不來。巡逡墟裏。不敢自歸。鄕裏責讓。率領將送。敬無逃者。遠近嘆服。

舊唐書。呂元�爲蘄州刺史。華陽志。王長文爲江源令。放囚事同。虞延爲細陽令。遣徒歸。應期還。有一囚病。自載論獄。至卽死。○三十日掘宅四角。各埋石一大塊。以鎭宅。主災異不起。又云。取圓石一塊。雜以桃仁七枚。埋宅隅。可絕瘟鬼。

調攝

孫眞人曰。此月天地閉塞。陽潛陰施。萬物伏藏。土旺而水气不行。宜減甘增苦。補心助肺。調理腎臟。勿冒霜雪。勿泄津液及汗。法天生意曰。是月肺臟气微。腎臟方旺。可減咸服苦。以養其神。不欲全補。宜去凍就溫。勿泄皮膚大汗。以助胃气。勿甚大暖。勿犯大雪。愼邪風。勿傷筋骨。勿妄鍼刺。以其血澀而津不行。小寒十二月節。運主太陽終气。足大陰。脾濕土。每日子丑二時正坐。一手按足。一手上托。挽首互換。極力三五度。叩齒吐內嗽咽如數。大寒十二月中。運主厥陰初气。足太陰。脾濕土。每日子丑二時。兩手向後。踞牀跪坐。一足伸直。一足用力。左右各三五度。叩齒吐內嗽咽如數。千金方曰。此月勿食血脾。土旺在脾故也。法天生意曰。是月勿歌舞。犯者凶。勿食蚌蟹鱉蝦鱗介之物。勿食牛豬﹝狗去句攺屯﹞熊等肉。傷人神气。勿食獐肉動气。勿食生韭。令人多涕唾。勿食霜爛菜果。減人顏色。勿食生椒。傷人血脈。勿食葵菜。令人飲食不化。勿食龜肉。損壽。此物不可輕殺。令人命夭。瑣碎錄曰。臘月晨起。以烝餅捲豬脂食之。終歲不生瘡疥。久服肌體光潤。家塾事親曰。是月取豬板油脂。背陰掛幹。能治諸般瘡疥。敷湯火瘡。及六畜瘡疥。去蛆蠅。熟諸般皮條不爛。加倍壯韌。又取豬膏一斤。入磁甕中。加雞子白十枚水銀貳錢封甕口埋亥方地上。一百日。取治癰疽。極效。又於是月取皂角。燒爲末。畱起。遇時疫。蚤起。以井花水調一錢。服之效。家塾事親曰。是月可收雄狐膽陰漧。若有暴死未移時者。急以溫水研。灌些少入口中。卽活。若移時則無及矣。又於是月取靑魚膽陰漧。如犯喉閉及骨鯁者。以此膽少許口中含。咽津卽愈。法天生意云。臘月用川烏炒。黃絹袋盛裝酒浸服少許。可療頭風。養生要術曰。臘夜。令人臥井傍。勿與人言。投椒二十一粒於井中。可除瘟。

又傳云除夕。取椒二十一粒。投井中。可除瘟。又於除日貯井花水藏之。來年用以治一切病吉。月令曰。臘日以諸米果八味。煮粥相遺。可以祛邪。亦命曰臘八粥。雲笈七簽曰。初一初二日沐浴。可去災悔。轉除罪障。法天生意曰。初七。初十。十八。二十。宜拔白。○初八日沐浴。消除罪障○十三日夜半沐浴。得神人衛護。○十五日沐浴去災。○二十三日。沐浴吉。負暄雜錄。是月二十四日。五更。取井花水。平旦第一汲者。盛以器中。量人口多少。浸乳香。至歲旦五更。暖令溫。從小至大。每人以乳香一小塊。飲水三吸。咽下。則一年不犯時疾。田家五行雲。十二月二十五夜。煮赤豆粥。合家食之。間有出外者。畱與食之。名曰口數粥。能祛瘟鬼。法天生意云。二十八。二十九。三十日。齋戒焚香靜坐。謂之存神。可通仙靈。雲笈七簽曰。除夕用枸﹝木巳﹞煎湯沐浴。令人不病不老。去災。

家塾事親曰。除夜五更。抱小兒於獨槽豬窠內。衮過。生痘瘡稀少。有驗。除夜。有行瘟使者。降瘟於人間例以黃紙朱砂書天行已過。揭於門額吉除夜。勿嗔罵奴僕。並碎器皿。仍不可大醉。月忌夫婦容止。犯者減壽。朔朢日減十年。晦日減一年。初七日夜犯之。惡病死。上下弦各減五年。甲子庚申本命減二年。○初九日牛鬼初降。犯者百日中惡。○二十日。天地交相行道。犯者促壽。○二十八日。人神在陰。切宜忌之。

占候

汲冢周書。小寒之日。雁不北向。民不懷主。鵲不始巢。國不安寧。雉不始雊。國乃大水。大寒之日。雞不始乳。淫女亂男。鷙鳥不厲。國不除兵。水澤不腹堅。言訛不信。黃帝占。十二月日食。其下有兵臣悖。成水災。夏麥不收。谷貴。牛多死。亦京房石氏。陳卓武密之說。十二月月無光。五穀大貴。月食有大水。冬三月無霜。虫不蟄來年蝗虫螟蟘傷害五穀萬物不成。人災疫。無雪。來年麥惡。五穀不成虫生。人疫疾。水冬不冰。爲饑爲兵。有災疫。地不凍。其鄕人流亡。常以十二月二十二日夜。占辰星去月及何方。如辰在月之南。至近不移。主夏旱。晚田不收。在月西。五穀熟國不安靜。辰在月東北。禾少收。人不安。在月東南。主風雷雨亂傷禾。亦少收。在月西南。有虫旱災。在月西北。有逆亂兵起。田苗傷。其夜太白星在月東。三百日內兵。月內有霧。亦主來年水。有冷雨暴作。主來年六月七月內橫水。

常以歲除夜五更視北斗。占五穀善惡。其星所主。明則成熟。暗則有損。貪狼主喬麥。巨門主粟祿存主黍。文昌主芝麻。廉貞主麥。武曲主粳糯破軍主赤豆。左輔右弼主大豆。朔日有風雨。主來年春蚤。十二月朔日。值大寒主有虎出爲災。值小寒。主有祥瑞。東風半日不止。主六畜大災。立春在殘年內。主冬暖諺云。兩春夾一冬。無被暖烘烘。冬至後。三戌爲臘臘前後三雪。謂之臘前三白。大宜菜麥。諺云。臘雪是被。春雪是鬼如臘有雪又主來年豊稔亦殺蝗虫諺云。一月見三白。田父笑嚇嚇。一寸雪。入泥。一尺。一尺雪。入泥一丈。○二十四日。田夫牧豎候昏時。爭立竿燎火於野。名曰照田蠶。看火色。占來年水旱。白主水。紅主旱。猛主風。萎衰主歉。亦取東北爲上。除夜占風諺云。今夜東北明年大熟。文林廣記云。初二。初五。初八。二十日二十六日。天地神交會日。辰時當有惡風。除夜以安靜爲上諺云。犬不吠。新年無疫厲。或因盜賊遺訟。或因鬥爭。作鬧喧呼。驚動閭裏者。其村巷中。必遭橫事。

閏月令

尙書。帝曰。咨汝羲曁和。期三百有六旬。又六日。以閏月定四時成歲。期。周歲也。歲有十二月。月有三十日。三百六十日者。一歲之常數也。故日與天會。而多五日二百三十五分。多則見以爲彊。而謂之气盈。月與日會。而少伍日五百九十二分。少則見以爲弱而謂之朔虛。合气盈朔虛而閏生焉故三歲一閏。五歲再閏。十有九歲而七閏。則气朔分齊。同於本日。是爲一章。二十七章爲一會。三會爲一統。三統爲一元。故古歷十九歲七閏卽一章。周而復始。三年便閏九月。六年閏六月。九年閏三月。十一年閏十一月。十四年則閏八月。十七年則閏四月。十九年則閏十二月。此據元首初章而論。若後又漸積余分。大率歷三十二个月。則當置閏。故三年不置閏。則差一个月。春季卽爲夏之孟。而時蹔不定。子年之十二月。入而爲丑年之正。而歲已不成積而至於三失閏。則春皆爲夏。而時全不定。十二失閏。則子年皆流而爲醜。而歲全不成。故閏者。乃歲之樞紐。治歷之關鍵也。

歷法以十一月甲子朔。夜半冬至。爲歷元。其時日月五星。皆起於牽牛初度。更無餘分。以此爲步占之端。故曰。屨端於始。每月皆有中气。惟閏月獨無。汲冢周書曰。閏無中气。斗指兩辰之閒。春三月。中气雨水春分谷雨夏三月。中气小滿夏至大暑。秋三月。中气處暑秋分霜降。冬三月。中气小雪冬至大寒。正月節。戌時。北斗之柄指於寅位之初雨水。正月中气。戌時。斗柄指寅位之中。二月指卯。三月指辰。名曰月建。亦曰鬥建。若遇閏月。其月內無中气閏前之月。中气在晦。閏後之月。中气在朔。舉中气而正月。則置閏不差。故曰舉正於中。蓋置閏之法。以气盈朔虛。而歸日月之餘分。周天三百六十五度。四分度之一。日之行也。日一度。自今年冬至至明年冬至。方一周天。實計三百六十五日。零三時辰。而一歲止是三百六十日。更有五日零三个時辰。無所歸著是謂日行之餘分。所謂气盈者也。月之行。日十一度十九分度之七。常二十九日中。彊而與日合於朔。是每月。又有半日弱無所歸著。是爲月行之餘分。所謂朔虛也。積日月之餘分每歲常餘十一日弱。故十九年。而置七个閏是爲一章之數。故曰歸余於中。

昔炎帝分八節以始農功。乃命羲和占日。常儀占月。臾區占星。伶倫造律。大撓作甲子。隸首造算數。容成作蓋天。綜斯六術。考定气候。建五行。察發斂。起消息。正閏餘。出晉律曆志歲法。三百五十四日。三百四十八分。歲餘法。一萬二百二十七分。月法。二萬七千七百五十九分。日法。計九百四十分。以日法除之。十九年。共得二百六日。六百七十三分。爲七閏之數。然必以十九歲而無餘分者。蓋天數終於九。地數終於十。十九者。天地全終之數。積八十一章。則其盈虛之餘。盡而復始。推此以定四時。气功不有成乎。周禮。春官太史。閏月詔王居門。終月。禮記。天子元端。閏月則闔門左扉。立於其中。玉藻。閏月天子聽朔於明堂門中。還處路寢門。終月。禮記。五年一巡狩者。何。五歲再閏。天道大�。王者恩亦當竟也。閏以正時。時以作事。事以序生。生民之道。於是乎在矣。爾雅。三年之喪。其實二十七个月也。三年之喪。不以閏月數者何。以其言期也。期者。復其時也。大功以下。計月數。故以閏月除。朱浮曰。五年再閏。天道乃�。天地之靈。猶五載而成其化。況人道乎後漢律曆志。歷數以閏正天地之中。以作事厚生。皆所以定命也。

調攝總論

禁忌篇。善攝生者。臥起有四時之蚤晚。興居有至和之常制。筋骨有偃仰之方。閒雅有吞吐之術。流行榮衛。有補瀉之法。節宣勞逸。有與奪之要。忍怒以養陰气。抑喜以養陽气。然後將艸木以救虧缺。服金丹以定不窮。養性之道。盡於此矣。左傳云。天有六气。降生五味。發爲五聲。淫生六疾。六气。曰陰。陽。風。雨。晦。明。分爲四時。序爲五節。過則爲菑。陰淫寒疾。陽淫熱疾。風淫手疾雨淫腹疾。晦淫惑疾。明淫心疾。衛生者。不可不愼。然攝生之道。莫若守中。使無過無不及之害。經曰。春夏秋冬。四時陰陽。病多起於過度。蓋五臟受气。各有常分。不適性而彊爲。則用情大過。而病生。善養生者。無過耗之敝。又能保守貞元何患外邪所中也。故善服藥。不如善保養。不善保養。又不如善服藥。不善保養。又不善服藥。倉卒病生。而歸究神天。謬矣。

延命錄云。飲以養陽。食以養陰。食宜常少。亦勿令虛不饑彊食。則脾勞。不渴彊飲則胃脹。故四時飲食。貴適時宜。旺則宜食所克弱則宜食所生。又當隨季而不食本髒。如春肝。夏心。秋肺。冬腎。季脾。是也。老君曰。冬月朝勿令虛。夏月夜勿令飽。又曰。朝出勿饑。晚食勿飽飽食仰臥。便成气痞。食後勿寢寢生百疾。忌食露天隔宿物。藏不密者勿食。色異常者勿食。魚無腸膽者勿食。異形異臭異味者勿食。菌有毛。及背無紋者勿食。閉口椒。及肉自動。肉著地無塵者。勿食。饌上細黑白永子。及六畜自死。果實雙仁者勿食。蹄足帶毛。禽三足六趾四距。及卵生八字。與銅器蓋物。禽獸腦。旋作生鮓。爆炙承熱。種種生物。皆不宜食。及忌食三厭。天厭雁。地厭狗。水厭鳥魚。雁有夫婦天倫狗有扈主人義。烏有君臣之禮。故孫眞人曰。雁有序兮犬有義。黑鯉朝北知臣禮。人無禮義反食之。天地鬼神俱不喜。

法天生意曰。閏月勿食韭。令人气力衰。損目。勿食未核果。令人發癰癤寒熱。勿食血物。及﹝上鹿下章﹞鹿馬肉。傷神气。勿食蛇鱔。令人減壽。星見食豕。鼻生息肉。六甲日。食龜鱉鱗甲之物。害人心神。丙午日。食雉雞肉。主男目盲燒死。女血死。勿食鱉子。令人病疸黃。鹿肉。九月巳後。正月巳前。堪食。餘月勿食。有豹文者。殺人。

陶隱居云。食戒欲粗並欲速。寧可少餐相接續。莫教一飽頓充腸。損气傷神非爾福。大扺。飲食無論四時正閏。皆宜溫熱軟熟。忌生冷黏硬。而諸品法粥。皆堪調養。飲食不宜偏多。多則隨其腑臟。各有所損。無病不宜服藥。服藥恐有所傷。故飽則傷气。饑則傷胃。五味濃厚傷精。煎爆焦燥傷血。空心茶。卯時酒。申後飯。皆宜少。飲茶宜少宜熱。最忌空心點鹽。食後濃茶漱口。永令牙齒牢堅。漿水甘酸者益人。酒後多食芥姜椒辣。則緩筋骨。蓋脾胃。乃太陰陽明之所屬。能容食物。寄於四季。乃六腑之源。無物不納。胃和則能磨化五穀脾虛則五穀不消。谷入於胃。深者爲血。濁者爲气。血行脈內。气行脈外。人之一身。皆以胃气爲本。如飲食不節。或失飽傷饑。恣食肥膩。飲食無度不顧冷熱濃淡。爽口之物狼餐以致損傷脾胃。先正云。爽口物多終發疾快心事過必爲殃。或勞役喜怒。憂思鬱結皆傷脾胃。經云。飲食勞倦則傷脾。水谷寒熱害六腑。故諸病生焉。又云。謹和五味。骨正筋柔脈理以密。血气以流故酸多傷脾。鹹多傷腎。苦多傷肺。辛多傷肝若養生者。先渴而飲。飲不過多。多則傷气。渴則傷血。先饑而食。食不過飽。飽則傷神。饑則傷胃。故食少莫食多。喫熱莫喫冷。喫軟莫喫硬仍以節儉爲佳。若多食則膨脹短气。更成疾矣。眞常子養生歌。酒多血气皆亂。味薄神夢自安夜漱常勝朝漱。暮餐不若晨餐。耳鳴必須保腎。目病須先治肝。節飲自然脾健。少思必定神完。汗出莫當風立。腹空莫放茶穿。

衛生五事。凡夫未能聞道。罔知調攝。以精神徇智巧以憂畏徇得失。以勞苦徇禮節。以身世徇財利。四徇不置。心爲之疾矣。極力勞形。燥暴气逆。當風縱酒。多嗜酸辛。肝爲之病矣。飲食生冷。溫涼失度。久臥久坐。大飽太餓脾爲之病矣。呼嘂過常。辧爭陪答。冒犯寒暄。恣食甘苦。肺爲之病矣。久坐濕地。彊力入水。縱欲勞形。丹田漏溢。腎爲之病矣。五病旣作。未老先羸。未羸先病。病至則重。甚則必斃。嗚呼。是皆弗思而自取也。衛生君子。謹此五者。百病自消。經曰。不治已病。先治未病。正謂此哉。濟世仁術曰。春月陽气閉藏於冬者。漸發於外。宜發散以暢陽气。夏月人身陽气發外。伏陰在內。正人脫精神時。忌下利以泄陰气。秋月當使陽气收斂。不宜吐及發汗。犯之令人五臟消鑠冬月天地閉。血气藏。伏陽在內。心隔多熱。切忌發汗。以泄元气。四季皆有閏月。調攝當如正月之例。春宜夜臥蚤起。以俟志生夏宜夜臥蚤起。使志無怒。使气得泄。秋宜蚤臥蚤起。使志安寧。收斂神气。冬宜蚤臥蚤起。去寒就溫。無泄皮膚。冬天蚤出宜飲酒卻寒。或噙芭以避惡。臥宜側身拳足。枕宜決明菊花。腹饑勿沐浴。浴後避大風。大汗勿遽脫衣。恐成偏風。不語唾。塗瘡腫立消。大拇背節塗眼。則目明。回回俗。善保養。惟護外腎。使不著寒。夜臥或以手握之。令暖。養生書曰寡思以養神。寡欲以養精。寡言以養气。久視則傷神。久立則傷骨。久行則傷筋。久坐則傷血。久臥則傷气。大喜則墜陽。大怒則破陰。大怖則生狂。大恐則傷腎。凡大小便宜緊咬牙齒。則免牙痛之病。夜間小便張目則眼不昏。小便饑宜坐溺。飽宜立溺。則可卻病。忍小便入房者。得淋疾。莖中胞轉臍下。恐急痛死。

抱朴子曰。精者神之本。气者神之主。形者气之宅。故形大勞則歇。精太勞則竭。气太勞則絕。人心去腎八寸四分。天去地八萬四千里人自子至巳。則腎生气。自午至亥。則心生血。陽生子而地上升。至巳而亢。則始熱。陰生午而天气下降。至亥而極。則始寒。人之身。一小天地也。故凡人一日一夜。一萬三千五百二十息。未嘗休息也。減一息則生寒。加一息則生熱。腑臟不和。則气血不調。諸疾生焉。故元气在保養。谷神在守護臟腑喜芳潔而惡鮏羴。食必擇其適宜。勿過傷而致病。肝惡風。心惡熱。肺惡寒。脾惡濕。腎惡滲。頭髮不可誤入鮓食。甲寅刮手指爪。甲午刮腳指爪。爲三尸遊也。唾勿向北犯魁。汗出毛孔。本於五臟甚勿扇風。勿令汗入飲食。食後以紙燃引鼻﹝口鼻﹞。令气通勿彊忍大小便。亦勿努力。行走勿語。行遠乘馬勿回顧傷神。夜行宜數叩齒。鬼神畏齒聲也。勿跽牀懸腳。勿坐大樹下。傷人。雞鳴時。叩齒三十六通。舌舐上齶。待神水嗽而咽之。口誦四海神明三徧。止鬼辟邪。無疾。

東海阿明。南海祝良。西海巨乘。北海禹彊。夜半勿哭泣罵詈。向北勿驚呼。臥開口。則泄眞气。手壓胸則令人魘。沐浴勿同日。沐忌冷水。恐患頭風。饑勿浴。飽勿沐。午後勿沐。眼疾勿浴。旦起洗面。愼勿開口。滚水漱口。不利於齒。腳汗勿濯。睡夢不可語人。燃燭而寢。神魂不安。男女克遵戒忌之期。自保康寧壽考。凡人臥處。首不可近火。必有目疾。不可當風。必患頭風。皆受風則嗽。惟胸則無禁。善調攝者。𨿽盛暑不當風。及露下久臥。𨿽大寒。不向熱鑪。庶寒暑適調。而可以卻病延年孫眞人養生銘。怒甚偏傷气。思多太損神。神疲心易役气弱病相縈。勿使悲歡極。當令飲食勻再三防夜醉。第一戒晨嗔。亥寢鳴云鼓寅興嗽玉津。妖邪卻難犯。精气自全身。若要無諸病。常當節五辛。安神宜悅樂。精气永和平。壽夭𨿽有命。修行端在人。若能遵此理。平地可朝眞。眞人戒十二多。多思則神殆。多念則志散。多欲則志昏。多事則勞形。多語則气乏。多笑則傷髒。多愁則心懾。多樂則气耗。多喜則忘錯昏亂。多怒則百脈不定。多好則偏迷不理。多惡則憔悴無歡。愼四損。遠唾傷气。多唾傷神。多汗損血。疾行損筋。戒四妄心之神。發乎目。則爲視妄視則傷心。腎之精。發乎耳則爲聽。妄聽則傷腎。肝之魂發乎鼻。則爲嗅。妄嗅則傷肝。膽之靈。發乎口。則爲言。妄語則傷膽。故衛生者宜戒。廣成子曰。毋勞爾形。毋搖爾精。毋使汝思慮營營。歸心靜默。可以長生。黃庭經云。謹守精室。切勿妄泄。閉而寶之。可以長活。玄樞曰。元气者。腎間助气也。右腎爲命門。精神之所捨。愛惜保重。榮衛周流。神气不竭。可與天地同壽。

神仙可惜歌曰。可惜許。可惜許。可惜元陽宮無主。一點旣隨濃色消。百神泣送精光去。三尸喜。七魄怒。血散气衰何以補。尺宅丹田屬何人。玉鑪丹竈誰爲主。勸世人。休戀色。戀色貪淫有何益。一神去後百神離。百神已去人不知。幾回要說又難說。啟口又懼泄天機。保養全在節欲。

老君曰。人最宜保者命。最可惜者身。最可重者精。肝精不固。則目眩無光。脾精不固。則肌肉消瘦。心精不固。則神气減少。腎精不固。則齒髮焦落。眞精耗散不已。疾病生。而死亡立至。仙經云。仲冬宜止聲色。節嗜欲。仲夏宜去聲色。禁嗜欲。此兩月。乃陰陽爭之時。固當謹愼。而冬至一陽初生。其气尙微。尢宜保護。故曰。油盡燈滅。髓竭人亡。添油燈壯。補髓人彊。

孫眞人枕上記。淸晨一碗粥。晚飯莫教足。撞動景陽鐘。叩齒三十六。大寒與大熱。切勿貪色欲。醉飽莫行房。五臟皆反復。艾火謾燒身。爭如獨自宿。坐臥莫當風。須擇暖處浴。莫食無鱗魚。諸般禽獸肉。自死禽與獸。食之多命促。依此枕記行。是自求多福。彭祖曰。上士異牀。下士異被。服藥千顆。不如獨臥。又曰。軟蒸飯。爛熬肉。少飲酒。獨自宿。黃帝曰。一陰一陽之謂道。偏陰偏陽之謂疾。陰陽不和。若春無秋。若冬無夏。因而和之。是謂聖度。故聖人不絕男女之道。貴於閉密。以守天眞耳。素女問。人年四十。陰陽自半。五十肝气衰。六十筋不能動。精气少。須當閉精勿泄。若气力尙壯。則勿彊忍。久而不泄。致生癰疽。七十以上。最宜自養。不可勞心苦形。衝冒寒暑。若能順四時。運气之和。而精不耗散。自然康健延年。

衛生歌天地之間人爲貴。頭象天兮足象地。父母遺體宜保之。箕疇五福壽爲最。衛生切要知三戒。大怒大欲並大醉。三者若還有一焉。須防損失眞元气。欲求長生先戒性。火不出兮神自定。木若去火不成灰。人能戒性還延命。貪欲無窮忘卻精。用心不已走元神。勞神散盡中和气。更復何能保其身。心若大費費則竭。形若太勞勞則歇。神若太傷傷則虛。气若大損損則絕。世人欲識衛生道。喜樂有常嗔怒少。悲哀炎熱思慮除。因事莫驚去煩惱。春噓明目夏呵心。秋呬冬吹肺腎寧。四季長呼脾化食。三焦嘻卻熱難停。發宜多梳气宜煉。齒宜頻叩津宜咽。子欲不死修昆侖。雙手楷摩常在面。春月少酸宜食甘。冬月宜苦不宜咸。夏要增辛聊減苦。秋辛可省但加酸。季月少鹹甘略戒。自然五臟保平安。若能全減身康健。滋味過多無病難。春寒莫放棉衣薄。夏月汗多須換著。秋冬衣冷漸加添。莫待病來才服藥。惟有夏月難調理。內有伏陰忌冰水。瓜桃生冷宜少餐。免致秋來成瘧痢。心旺腎衰切宜忌。君子之人守齋戒。常令充實勿虛空。日食須當去油膩。太飽傷神饑傷胃。太渴傷血多傷气。饑餐渴飲莫大過。免致膨亨損心肺。醉後彊飲飽彊食。未有此身不生疾。人資飲食以養生。去其甚者將安逸。食後徐行百步多。手摩臍腹食消磨。夜半靈根灌淸水。丹田濁气切須呵飲酒可以陶性情。太飲過多防有病。肺爲華蓋儻受傷。咳嗽勞神能損命。愼勿將鹽去點茶。分明引賊入其家。下焦虛冷令人瘦。傷腎傷脾防病加。坐臥切防風入腦。腦內入風人不壽。更兼醉飽臥風中。風才一入成災咎。養體須當節五辛。五辛不節重傷身。莫教引動虛陽發。精竭榮枯疾病縈。不問在家並在外。若遇迅雷風雨至。急須端肅敬天威。淨幾焚香宜少避。恩愛牽纏不自由。利名縈絆幾時休。放寬些子自加福。免致中年蚤白頭。頂天立地非容易。飽食暖衣寧不愧。思量無以報洪恩。蚤晚焚香謝天地。長生不老是如何。胸中陰積善緣多。惜气惜身兼惜命。請君熟玩衛生歌。

養生雜纂。載桑葉洗眼方。每年立冬日。采桑葉一百二十片。令陰漧。遇正月初五日。二月初一日。三月初五日。四月初八日。五月初五日。六月初六日。七月初七日。八月初八日。九月晦日。如無三十。用二十九日。十月初十日。十一月初十日。十二月朔日。每日將葉十片煎湯。澄淸洗眼。不待一年。則光復如童子。如有閏月。多取十葉。照前月日期煎洗。凡洗日。必齋戒。又治靑盲眼方。以正月八日。二月八日。三月六日。四月六日。五月五日。六月六日。七月七日。八月二十五日。九月十二日。十月十二日。十一月二十六日。十二月晦日。用桑柴灰一合。以煎沸湯沃之。置磁器中。澄泠。令極淸溫汁稍熱洗目。覺汁冷。卽以重湯煮熱。不住手洗。神效

河間陶節庵曰。凡傷寒癥。冬三月謂之正傷寒。法宜用麻黃湯。傷風桂枝湯。發於春三月。謂之溫病。發於夏三月。謂之熱病。發於秋三月。謂之濕病。又有兩感。日傳二經。四時皆有者。用法藏大羌活湯。其三時通用者。易老九味羌活湯。簡易參蘇飲。雙解散。及羌活沖和湯。禁用黃麻桂枝湯。治中暑霍亂。取釜下黑煤半錢。和竈額當火處赤泥少許。以百沸湯。投土與煤。攪數十徧。用碗蓋。汗出適口。微呷一兩口立止。

占候補遺

每歲農人占。歷有三滿斗。此年大稔。立春日辰占。先天與後天。何須問神仙。但看立春日。甲乙是豊年。丙丁多主旱。戊己損田園。庚辛人馬動。壬癸水連天。己卯風占。春己卯。樹頭空。夏己卯。禾頭空。秋己卯。水裏空。冬己卯。闌裏空。四立初。甲子雨占。春甲子雨。赤地千里。夏甲子雨。乘船入市。秋甲子雨。禾生兩耳。冬甲子雨。雪飛千里。一云牛羊凍死。壬子雨占。春雨人無食。夏雨馬無食。秋雨牛無食。冬雨鳥無食。丙寅晴占。春丙晹晹。無水散秧。夏丙晹晹。幹死禾娘。秋丙晹晹。幹曬入倉。冬丙晹晹。無雪無霜。甲申雨。米暴貴。春雨谷不收。夏雨傷田禾。秋主六畜死。冬雨人病多。諺云。甲申猶自可。己酉愁殺人。更逢壬子雨。相牽作久陰。四時雨占春季丁卯雨。禾苗旱。夏中辛卯雨。禾枯死。秋季乙卯雨。禾損傷。冬遇癸卯雨。無收。藏。立冬荒熟占立冬屬火來年旱。逢水來春水必多。遇金來夏豆麥好。遇木次夏水旱災。值土來年五穀盛。處處田禾足豊盈。年歲雷占。子日丑日雷。六畜災瘴多。寅日鳴雷震。民安米粟髙。巳日雷震動。田收虫蛇會。午日雷聲響。一年遭旱多。未日雷電掣。民疾女沈痾。申雷春多旱。戌炮損田臯。酉亥風雷起。人民苦勞慒。

雜記補遺

尙書說云。天有五號尊而君之曰皇天。元气廣大曰昊天。仁覆湣下曰旻天。自上監下曰上天。據遠視之蒼蒼然曰蒼天。五經通義云。天神之大者曰昊天上帝。卽羅魄寶也。又曰皇天上帝。亦曰太乙。其佐曰五帝。東方靑帝威靈仰。司春。南方赤帝赤熛怒。司夏西方白帝白招拒。司秋。北方黑帝﹝口十﹞光紀。司冬。中央皇帝含樞紐。司四時之季。一說春蒼帝。名靈符。夏赤帝。名文祖秋白帝。名顯紀。冬黑帝。名玄矩。中央皇帝。名神斗。

天宮有六。一絕絕陰天宮。二泰然諒事宗天宮。三明辰耐犯武成天宮。四恬熙罪气天宮。五宗靈亡非天宮。六敢司連宛屢天宮。又有九天。第一天。名郁罩無量天。第二名上上禪善無量壽天。第三名梵監天。第四名兜術天。第五名不驕樂天。第六名化應聲天。第七名梵寶天第八名梵摩迦夷天第九名波梨答恕天其一天。又別置三天。【出大霄瑯書】又有三十三天須彌山半。四萬二千由旬。有四大天王天須彌山頂爲帝釋天。上一倍爲夜摩天。上爲兜率陀天化樂天。他化自在天。梵眾天。梵輔天。大梵天。少光天。無量光天。光音天。少淨天。無量淨天。徧淨天。福生天。福壽天。廣來天。無想天。無煩天。無熱天。善見天。善現天。色究竟天。無邊空處天。無邊識處天。無所有處天。非想天。非非想處天。凡二十八天。四天以下。又有日月星宿天。常憍天。持鬘天堅首天。凡三十二種。所謂三十三天者。卽帝釋天宮中也。【出因本經】復有三十六天者。自玄都玉京已下。合有三十六天。共二十八天。在三界內。黃曾天。玉完天。何童天。平育天。文舉天七曜摩夷天。六天爲欲界越衡天。蒙。翳天。和陽天。恭華天。宗飄天。黃笳天。堂曜天端靖天。恭慶天。極瑤天。元載孔升天。皇崖天。極風天。孝芒天。翁重浮容天。江由天。阮樂天。曇誓天。十八天爲色界。霄度天。元洞天。翰寵妙成天。秀樂禁上天四天爲無色界。三界外。曰四人天。常融天。玉隆騰勝天。梵度天。平育賈奕天。名爲種民天。亦名四梵天。四人天。外有玉淸。太淸。上淸。三淸境亦名三天淸微天。禹余天。大赤天。最上大羅天。合爲三十六天【出靈寶本元經】酉陽雜俎云。天姓張名堅。

淮南子曰。四時者。天之吏也。日月者天之使也。星辰者。天之期也。虹霓彗孛者。天之忌也。廣雅云。日者。太陽之精。名曜靈。又名朱光。出於陽谷。沐於咸池。拂於扶桑。是謂晨明。登於扶桑。爰始啟行。是謂朏明。至於曲阿。是謂旦明。至於曾泉。是謂蚤食。至於桑野。是謂晏食。至於衡陽。是謂隅中。至於昆吾。是謂正中。至於烏次。是謂小還。至於悲谷。是謂脯時。至於女紀。是謂大還。至於淵虞是謂髙舂。至於連石。是謂下舂。至於悲泉。爰止其女。爰息其馬。是謂懸車。薄於虞淵。是謂黃昏。渝於蒙谷是謂定昏。日入崦嵫經於細柳。入於虞淵之汜曙於蒙谷之浦。行於九州島七捨。日禦曰羲和。【淮南子】春秋感精符曰。月者。太陰之精。地之理也。名曰陰靈。又曰望舒。釋名云。月。闕也。滿則復缺也朔。月初之名。蘇也。月死復生蘇也。晦。月盡之名。灰也。火死爲灰。月光之盡似之也。弦。月半之名。其形一旁曲。一旁直。若張弓施弦也。朢。月滿之名。月大是十六日。小十五日。日在東。月在西。遙相望也。朏。月未成明也。魄。月始生光也。承大月。月二日生光。謂魄。承小月。月三日生光。謂朏。晦而月見西方。謂之朓。朔而見東方。謂之朒。亦謂之側匿。側匿則侯王其肅。朓則侯。主其舒。月禦名曰纖阿。【出漢書五行志】大玄索隱云。朝見曰朒。夕見曰朓。至夜謂之匿。春秋說題云。星之爲言精也。陽之榮也。陽精爲日。分而爲星。故其字。日下加生。天文志。孟康曰。星。石也。金石相生。人與星气相應。

春秋合城圖曰。天文地理。各有所主。北斗有七星。天子有七政。史記。北斗七星。所謂璇璣玉衡。以齊七政。杓欈。龍角。衡殷。南斗魁枕。參首。是謂帝車。運於中央。臨制四鄕。分陰陽。建四時。均五行。移節度。定諸紀。皆系於斗。春秋運斗樞云。斗星第一天�。第二天璇。第三天璣。第四天權。第五天行﹖魚。第六開陽。第七搖光。第一至第四爲魁。第五至第七爲杓。合而爲斗。居陰布陽。故稱北斗。魁戴匡。六星。曰文昌宮。一曰上將。二曰次將。三曰貴相。四曰司命。五曰司中。六曰司祿。天官書曰。漢。天河也。金之散气。其本曰水。漢星多。水多。星少。主旱。河圖帝通紀曰。風者。天地之使。禮樂之始。萬物之首也。曰巽二。曰封家十八姨。雷。天之長子。亦天之鼓也。元命苞曰。陰陽之气合而爲雷。谷梁傳曰。陰陽相薄。感而爲雷。激而爲霆。震與霆。皆霹靂也。名曰豊隆。電。陰陽激耀也。是雷之光。釋名云。殄也。乍見卽殄滅也。名曰列缺。又曰石﹝石韱﹞磹。

春秋元命苞曰。陰陽气聚爲云。說文云。山川之气。大澤潤气也。又曰。云之爲言運也。地气上升爲云。天气下降爲雨。注曰。陰凝上結。合而成云。陽散下流。注而爲雨。莊子曰。騰水上溢爲霧。陰陽之亂气也。五行志曰。霧者。百邪之气。爲陰冒陽。本於地而行於天。河圖帝通紀曰。雨者。天地之气。陽制於陰。和則爲。雨。曾子曰。雨。輔也輔時生養也。廣雅雲。雨師曰屏翳。山海經云。屏翳。海東人。張士伯禱雨嶧山。忽聞空中語曰。大雨由天。小雨由山。說文雲霽。雨止也霋。雨霽也。霩。雨止雲罷貌。三禮儀宗云。雩祈雨之祭。雩於山川社稷。禜。止雨之祭。禜於城門。月令章句曰。露。陰液也釋名云。露結爲霜。五經通義曰。和气津液凝爲露露從地出。春秋考異云。霜者。陰精。冬令也。四時代謝。以霜收殺。霜之爲言亡也﹑物以終也。大戴禮云。陽气勝則散爲雨。露。陰气勝。則凝爲霜雪。

曾子曰。雲霧。雨之徵也。夏則爲露。冬則爲霜。溫則爲雨。寒則爲雪。雨露凍凝。皆由地發。不從天降。【出論衡】大戴禮。曾子云。陽之專气爲雹陰之專气爲霰雹與霰。一气之化也。盛陽之气在雨水。則溫暖爲雨陰气薄而脇之。不相入。則轉而爲雹。盛陰之气在雨水。則凝結爲雪陽气薄而脇之。不相入。則消散下而爲霰。谷梁傳曰。雹者。陰脇陽之象。霰者。陽脇陰之象。說文云。雹雨冰也。凡雹皆冬之愆陽。夏之伏陰也。張﹝寧去丁攺奐﹞云。陰气專用。則凝精爲雹。十洲記。霞者。日之精。飡霞之道甚祕。致霞之道甚易。河東蒲阪項曼都。好道學仙。三年始返。人問狀。都曰。欲飲食。仙人飲我以流霞。每飲一杯。數日不饑。月令季春之月。虹始見。音義云虹雙出。色鮮盛者爲雄。雄曰虹。闇者爲雌。雌曰霓。是陰陽交會之淫气也。尙書考靈耀云。地有四遊。冬至地上行。北而西。三萬里。夏至地下行。南而東。三萬里。春秋二分。是其中也。地嘗動移。而人不知。如人在舟中。閉牖而坐。舟行不覺也。

河圖括地象曰。天有九部八紀。地有九州島八柱。東南神州。曰晨土。正南邛州。曰深土。西南戎州曰滔土。正西弇州。曰開土。正中冀州。曰白土。西南柱州。曰肥土。北方玄州。曰成土。東北咸州。曰隱土。正東楊州。曰信土。昆侖山爲柱。气上通天。昆侖者。地之中也。地下有八柱。柱廣十萬里。有三千六百軸。互相牽制。名山大川。孔穴相通。淮南子曰。九州島之外。仍有八寅。亦方千里。自東北方曰大澤。曰無通。東方曰大渚曰少海東南方曰具區。曰無澤。南方曰大夢。曰浩澤。西南方曰渚資。曰丹澤。西方曰九區曰泉澤。西北方曰大夏。曰海澤。北方曰大冥。曰寒澤。八寅之外。又有八紘。亦方千里。自東北方曰和丘。曰荒土。東方曰棘林。曰桑野。東南方曰大窮。曰眾女。南方曰都廣。曰反戶。西南方曰焦僥。曰炎土。西方曰金丘。曰沃野。西北方曰一目。曰沙所。北方曰積水。曰委羽。凡八紘之气。是出寒暑以合八正。以行風雨。

莊子曰。八紘之外。乃有八極。自東北方曰方土山。曰蒼門。東方曰東極山。曰開明之門。東南方曰波母山。曰陽門南方曰南極山。曰暑門。西南方曰編駒山曰白門。西方曰西極山曰閶闔之門。西北方曰不周山。曰幽都之門。北方曰北極山。曰寒門。凡八極之云。是雨天下。八紘八寅八澤之云。以雨九州島。和中土。春秋命歷序云。人皇氏分九州島神農立地形。甄度四海遠近。自東至西。九十萬里。自南至北。八十一萬里鄒衍曰。儒者所謂中國。名曰赤縣神州。乃禹所敍之九州島。於天下。乃八十一分中一分耳。不得爲州數。中國外。如赤縣神州者九。乃所謂九州島也。有裨海環之。人民禽獸莫能相通。如一區者。乃爲一州。如此者九。仍有大瀛海環其外。乃天地之際焉。地震。陽伏而不能出。陰遁而不能蒸。於是地震。莊子曰。海水三歲一周。流波相薄。故地動。蔡邕曰。地動陰盛。大臣踰制。唐髙宗時地震不休。張行成曰。天。陽也。君象。地。陰也。臣象。君宜動。臣宜靜。今晉州地震彌旬不休。臣恐女謁用事。大臣陰謀。宜遠慮以杜其釁。上深然之。

說文云。山。產也。又宣也。言宣气產生萬物也。淮南子曰。山頂曰冢。曰巓。曰椒。山脊曰崗。山大而髙曰嵩。小而髙曰岑。銳而髙曰嶠。卑而大曰扈。小而眾曰巋。上大下小曰巘。山無艸木曰岵。有艸木曰垓。石載土曰岨。土載石曰崔嵬。山東曰朝陽。西曰夕陽。山足曰麓。山穴曰岫。山邊曰崖。崖之髙曰巖。上秀者曰峯。陬隅髙者曰岊。山坡曰阪。山三襲曰陟。山再成曰坯。山中絕曰陘。未及上曰翠微。山屬曰嶧。山狹而髙曰巒。巒山長曰嶞。土山曰阜。曲阜曰阿。大阜曰陵。小陵曰丘。山精曰夔。亦曰跂。曰云陽祭山曰疧。巑岏。銳山也。崥。山脇也。呂氏春秋曰。九山。會稽。泰山。王屋。首山。泰華。岐山。太行。羊腸。孟門。管子云。天下名山。五千三百七十。出鐵之山。三千六百有九。上有丹砂者。下有黃金。上有磁石。下有銅金。上有綠石。下有鉛錫。上有赭。下有鐵。酉陽雜俎云。山上有蔥。下有銀。山上有薤。下有金。山上有姜。下有銅錫。山有寶玉。木傍枝皆下垂。

關令尹喜內傳。天下名山。五百歲一開。開時。金玉之精湧出。五嶽。東泰。南霍。西華。北恆。中嵩。又有泰作岱。霍爲衡者。其神姓名。泰山姓圓。名常龍。衡山姓丹。名靈峙。華山姓浩。名郁狩。恆山姓登。名僧。嵩山姓壽。名逸。羣呼之。令人不病。【出河圖】物理論云。石者。土之精。气之核。猶人筋絡之生爪牙也。博物志云。地以山爲輔佐。以石爲骨。以水爲血。以川爲脈。以艸木爲毛。以土爲肉五嶽峙而不重。四海收而不泄。萬物育而不害。蓋得一以寧也。水之中。海最大。泄於尾閭。峙以沃焦。架以蜃樓。爲百谷王。而江淮河漢又其小矣。路史曰。溟渤漲洋。天地所以限東獥也。惡溪沸海。天地所以限南獥也。陷河。懸度之設乎。西翰海。沙子之設乎。此天地所以遮西而制北也。激瘴霧於東維。界黑水於南極。泄流沙於西陲。決弱水於北﹝汀去丁攺惑﹞。天地所以界羅也。玄覽云。天有時而裂。地有時而圻。山有時而移。水有時而卓。川有時而竭。石有時而泐。日有時而食。月有時而虧。星有時而隕。海有時而冰。潮有時而不至。天地有大陽九。大百六。有小陽九。小百六。天阨謂之陽九。地虧謂之百六。大期九千九百年。小期三千三百年。陽九則天旱。海消而陸燋。百六則海水竭。而陵自塡。

春秋元命苞云。自開辟至獲麟。凡三百二十七萬六千年。分爲十紀。自開辟至洪武元年戊申。凡三百二十七萬七千八百六十四年。堯元年甲辰。至洪武元年戊申。凡三千七百五年。堯元年至萬曆己未。凡三千九百六十六年。通計六十七甲子。自盤古到今上。共三百三十五主。三代年歲別名。唐虞曰載。載。歲也。言一歲萬物。終復始出。莫不覆載也。夏曰歲取。歲星行一次。亦祈歲稔意也商曰祀。取祭祀一訖意也。周曰年。取年谷一熟意也。【出竹書叢抄】古之異人。去來必有所自。微子感牽牛星。顏子感中臺星。張良感弧星。樊噲感狠星。東方朔感歲星。蕭何感昂星。李白感太白生。則生而稟星精者也。傅說爲箕。奚仲造父王良。各垂象於天。則歿而成列宿者也。又如羊佑五歲。取環於李氏。房管爲永禪師後身。白樂天海中山主。韋臯諸葛武侯後身宋晁迥靜居天主。楊億武夷君。陳堯咨南庵主。張方平山藏院知藏。歐陽修神淸洞主。齊文宣卽羅剎王。範祖禹卽鄧禹。王十朋卽嚴伯威。韓琦卽紫府眞人。富弼昆侖眞人。王曾靑艸堂和尙。蘇軾陜右五戒禪師。王安石系秦王。黃山谷系涪陵女子。皆生而知前身者。蔣濟爲南山伯荀顗爲泰山君。劉聰須遮國王。韓擒虎蔡襄。並閻羅王。皆死而知後身者。

物化亦然。而特不自知其化也。是故四虛六合中。翔之類。有以黃魚田鼠蝦蟆化者。是爲鶉。有以麥之根。鳥足之葉。尺蠖之繭化者。爲蝴蝶。艸含煙。化爲螢。菌載毒。化而蜂。石首之魚化寇鳧。百歲之鼠化蝙蝠。泳之類。有以鳥化者。爲鮂爲黃雀。有以獸化者。謂魴謂白狼。帶化者鱉兔。嚙化者蟹。千歲之鳥化爲蛤蠣。服翼之化是爲魁蛤。動之族。有以艸木者﹝妍去女攺虫﹞乎。葦化者蛚乎。竹化者蛇。木化者蝸。梓化而牛。松化伏龜。蟛蜞爲鼠。啄極之鳥。化爲山豬。植之種。有山鳩化者名﹝艼去丁攺彊﹞莍。浮石化者名薏苡。孔音化爲枯樹。伯麟化爲枯艸。石燕在海遇鐵。化爲珊瑚。虎之猛。有以玉化。以鳥化。以牛化。以海鯊化。以江漢之貙人化。及牛哀氏之化焉。龍之異。有以劍化。以雉化。以水虺化。以虎魚化。及夏女子之化焉。不特此也。物之頑。有以人化者。阿紫成狐。懶婦作魚。彭父爲鹿。山僧變蛇。帝女化桑鵲。望帝變杜鵑。孝子變伯趙。齊女爲鳴蟬。漁郎化白石。伊母變空桑。孫恪之妻。一笑而入猿。莊王宮人化爲野蛾。穆王兵士。化爲猿鶴。人之靈。亦有以物化者。老楓爲羽士。黃雀而童子。百羅變美人。玃父化老叟。久鉛成老嫗。古桂爲嬖媵。千歲之狐。是爲淫婦。百歲之狼。是化處女。猩猩八十年化人。而亦食人。有化不相遠者。韭之爲莧。芻之成禾。石變爲玉。﹝汀去丁攺頃﹞出於砂。﹝虫醫﹞之蛉。雞而鳩。馬或爲狐。羊乃化狼。男化爲女。女化爲男也。有相爲化者。雀入水而蛤。蛤出水而雀。蛇冬而雉。雉夏而復蛇。鷹爲鳩。鳩復爲鷹。鷂爲鸇。鸇旋爲鷂。鵾積水而化鵬。鵬積火而還爲鵾。人化而鬼。鬼復化而人也。搜神記亦云千歲之黿。能與人語。千歲之狐。化爲美女曰阿紫。千歲之蛇。繼而復續。千歲之鼠。而能相卜。黿脂得火。可以燃鐵。鐵柱鎭淵。可以抑蛟。此物制於所畏也。焚蟹黃而致鼠。囊螢火而聚魚。此物墮於所貪也。物之鳴以口。而蟬之鳴以翼。螽斯之鳴以股。物之飛以翼。而聆鼠之飛以尾。儡之飛以鬣。物之走以足。蛇則無足而行。巨虛借足而行。物之聽以耳。而龍之聽以角。牛之聽以鼻。物之息以鼻。而龜之息以耳。鶴之息亦耳。人物之觀以目。而人不見風。龍不見石。鬼不見地。犬不見雪。羊不見雨。魚不見水。可見無全賦也。﹝上鹿下章﹞性驚而喜山。麋性迷而喜澤。鹿性驚而喜林。歲星散爲麟。玉衡散爲龜瑤光散爲鹿。象斗星散爲犬彘。樞精爲虎。地精爲馬。踆烏棲於日中。顧兔居於月腹。螔蝓入三十六禽。天黿入二十八宿。鼉之肉。十二。少貝蜴之色。十二時變。象肉配十二時辰。膽不附肝。隨月而轉。在諸肉中。春季在前左足。夏季在前右足。秋季在後左足。冬季在後右足。鱨膽。春夏近下。秋冬近上。熊膽。春在首。夏在腹。秋在左足。冬在右足。蚺蛇膽。則隨日而轉。上旬近頭。中旬近心下旬近尾。至於承棍時。卽在初打一下棍處取之可以承官杖。

玉海記云。鳳仁鳥也。其鳴雄曰節節。雌曰足足。晨鳴曰發明。晝鳴曰上。朔夕鳴曰歸昌。夜鳴曰保長。此物知時之節也。蠅晝聚而夜散。蚊夜聚而晝散。此物知日之候也。馬駒在上旬生者。行在母前。在中旬生者。行與母齊。在下旬生者。行在母后。此物知一月之候者也。貓犬逢春秋交。蛇虫逢冬月蟄。此物知一歲之候者也。不寍惟是。牛生則拜四方。獺則祭魚。鷹則祭鳥。豺則祭獸。此物則因時而報本也。食而不飲者蠶。五十日而果。飲而不食者蜩。三十日而化。不飲不食者蜉蝣。朝生而暮死。有雌無雄者。龜鱉也。有雄無雌者。蜂蠆也。﹝舟�﹞竹之荒。有鳥曰局。翼生於股。熒惑見則孕。嘉陵之墟。有鳥曰鳶。鳶臨溪而啄影則孕。吐於口而生。扶桑之野。有鳥曰搖光。感日之精而孕。其形如龜。兔子無雄。望月而孕。天下之物。又豈可以常理常情測哉。第人有解獸語者。介葛盧辧牛鳴。白龜年識羊語。解鳥語者。公冶長侯瑾。廣漢陽翁偉解馬語。李南亦解馬語。詹何聽牛鳴。知色黑而白在角。符朗食雞。知其棲之恆半露。又知鵝毛白黑處。廷尉沈僧照。聽南山彪嘯。云國有邊事。當選人丁。可謂玄解。若玄晏食麥而云桃杏李三汁所漬。則不難矣。

至於管子知兪兒。【溪神】東方朔知畢方。【獨足鶴秦獄囚所化】又知怪哉。張寬知女人星。劉向知貳負。【上郡山中械一足屍】賈逵知鸑鷟。胡綜知秦始皇厭王气物。諸葛恪知傒囊。【山精如小兒】陸敬叔知彭侯。竇攸知鼮鼠。張華知龍鮓。【以苦酒沃之有五色】又知海鳧毛。知幹將。知武庫雉。知臨平石鼓【以蜀相刻魚形叩之則鳴】知銅澡盤【晨夕鳴與洛宮中鐘相應】知九館龍洞知然石。【以水灌之便熱】知玉漿。龍穴石髓。朿晢知顯節陵科斗策。賈淵知荀晞兒冢。王粲知服礬人冢。裴子野知白題國。何承天知亡新威斗。陸杳知紫荷橐。又知千里酒。知古犧樽。許敬宗知帝丘李珽知內黃。傅弘業知蜼。【形如豕仰鼻長居有岐】蘇綽知西漢故倉地。杜鎬知秦哀公墓。李章武知鐵斧爲禁物。沈約知東夷罨蓋。【葬器】陸澄識服匿。【單於賜蘇武酒器也】傅奕知金剛石。孟銑知藥金。段成式知報時鐵。董養知周會狄地。【下有蒼白鵝飛去】盧若虛識鼨鼠。【狗首虎臆大如拳】杜鎬知雀餳。僧贊寍知畫牛隱見。劉敞知龍雀刀。【赫運勃勃鑄】又知周惡夫印爲亞夫印。劉蛻知古銅盎非齊桓公物。斛斯徵知錞於。【以芒銅振之淸響】祖瑩知於闐國王故玉印。徐鉉知海馬骨。髙裕知陵鯉。竇儀知幹徳古鏡。皆有見而然。

仙傳曰。藥之有益於人者。服之不輟。皆可長生。偓佺食松實而飛。毛女食柏葉而壽。任子季服茯苓十八年。而隱形。韓眾服菖蒲十三年而身生毛冬袒不寒。趙他子服桂二十一年。日行五百里。梁項餌楮實一年。老更。少一年。移門子服五味子六十年。色如玉女。林子明食朮十一年。身輕。楚子服地黃八年。夜視有光。陵陽子仲。服遠志二十年。有子二十七人。杜子微服天門冬八十年。日行三百里。庾堅吾服槐實。年七十餘。須鬢更黑。國朝閩林太守春澤。服松脂烏梅六十年。壽一百四歲。猶能禦女。愚嘗論艸木之實。服食精專。尙能如此。其專心攝生家之術者何如。專心吾儒家之學者又何如。

治腰痛方。用釀酒糯米。蒸熟爲飯以布帕包緊。趁熱纏腰上運數次。冷復蒸燒又運。取效如神。○治腳﹝月爭﹞痛方覓路間破艸鞋。洗淨。用砒礵三分。研末放水中。以破艸鞋浸在水。用火磚一塊。燒熱將水浸艸鞋放燒磚上。把痛腳﹝月爭﹞踏其上。數服卽愈。○治脾榜方。用艸紙數張。以好醋浸。澇起等幹。帖脾榜處。又以潤鬥於紙上潤之。一旬半月卽愈。○治風熱喉閉。及纏喉風方。用焰硝一兩半。硼砂半兩。腦子一字。【腦子冰片也一錢爲四字一字是二分半也】白殭蠶一分。斫勻。以竹管吹半錢入喉中。立愈。○又治纏喉風急喉痺方。用膽礬二錢半。白殭蠶炒去絲嘴。半兩爲末。每用少許。以竹管吹入喉中。立愈。○食烏須髮方。鹿茸貳兩。甘州枸﹝木巳﹞六兩。生地黃三兩。熟地黃三兩。荷首烏貳兩。淮山藥二兩將前藥用紅酒一斗半浸之。以火熬至一斗。飯後服二三杯須鬢永不白。○治難產危在頃刻。及橫生死胎良方。閩俗呼爲鼓槌艸。白莖爲鶴膝艸不用紫莖爲牛膝艸。取其根四兩正。姜母四兩正。黃砂糖一兩七錢。共搗爛入罐。用醇酒三碗。煎至二碗。扶起趁溫服。服畢卽偃臥。就煮白米粥二碗許。醒與食之。須臾胎下。子母俱安。其藥味和平。必不吐。恐吐。預�一服。分釐不可增減神效。祕傳經驗治手指生天蛇。香油竹菜【葉似竹花藍色】苦臺菜【生在水滸山間人取以爲羹味苦】分籬花葉【人多以之樊團】舂爛以香油交入。火上炙熱。復以香油抹過。附患處。取出蛇五六十條。腫痛立消。○治面生喙生無名疔瘡。及頭胸惡瘡。古屋瓦上。生艸名瓦松。取下搗爛。和鹽。豬膽少許。敷患處立愈。如未盡消。再敷一次。無不效者。又一方。治面上眉下生火疔瘡。痛不可止。外如豆。內如斗。用巴豆三个。搗蒜塗之。若有黃綠汁出。用腌芥菜葉。洗淨貼上。立效。【此瘡利害遲三日頭痛則難治】○治面上酒痣紅赤方。麝香二分。水銀一錢檑合渾鎔。用羊膽交。又擂合。每晚敷面。不久卽白。治對口瘡。用生山藥搗爛和鹽少許。敷上卽愈。○治火﹝病去丙攺背﹞。卽穿心背癰。用蟾蜍破開連肝腸榜患處。立效。○八寶丹。治打跌傷。骨粉碎者。神效。用土鱉公姆對半。不拘个數多寡。止秤一錢伍分。【此物藥鋪有賣。但要徐州附城街關王廟鼓下者妙。如不可得。人家拆老墻屋尋討亦眞。大如手指。長三分。形如山乳。俗云當年子。色紫以刀割繼。須臾復合。瓦上焙漧。公覆母仰】生半夏。木香。歸尾。【酒洗曬漧】硼砂。血碣。巴豆。【去油淨做粉各一錢】大黃。【酒煨六錢】共爲末。罐收。以端午日合。靈驗。肥壯者八釐。瘦弱者六釐。【姜湯送下】多用。骨𨿽接。更凸出。若打頭。【川芎湯下】打心。【川歸湯下】打手。【歸尾湯下】打腰。【薑汁制杜仲湯下】打腳【牛膝湯下】血蠱。【三稜靑木香湯下】產後傷腸。【乳香沒藥湯下】官板打。【歸尾湯下】夾棍腳腫【硝煎水歸尾湯下】經水不調。加麝香三釐。【紅花湯下】先用酒調藥活。上部飽服。下部空心。又有加自然銅醋碎一錢。骨碎補一錢三分。成瘀血攻心發熱暈悶尢妙。百試百驗。

月令采奇跋

朱生平頗好古。閱先正著作。悉論世考心。知人乃快。翅占﹝�畢﹞辭章。賞識春葩已也。玆讀巨川李師翁月令采奇。知師不得志於時而爲。細心研理。斀印眞諦。不爭奇於字句。未嘗與呂氏相蠻觸。蓋師翁舞象泮遊。卽見知督學使。曁良守令。連上七科不第。嘆曰。天之扤我乃爾耶。遂圖不朽算。投禪剎方丈。自經史子集。天文地誌。﹝土自﹞震旦內典。苦縣漆園。列仙玄籙。孤樹艸木。稗官小說。搜羅披瀝者七越祀。關世教者悉采。匯輯成稿。藏之書樓。斀此稿攜入吾泉。呈與吾鄕縉紳先生閱。閱畢僉曰。此書可庀騷人采擇。可前編泯日用。宜傳也。師乃索貲家橐爰付剞劂焉。小子朱。乃知師稔者何以故。繇叔祖練石以進士宰師邑。師之學行雙麗。知最悉。而靈山叔。又緣會試合簪。遂成莫逆。三世通家。故可繹已。如徒以博學爲師稱。詎足以罄師之妙。師之妙。誠超然於尋常世味表者。此知師者宜莫朱若也。

晉江門生吳亮朱頓首拜書

月令采奇﹝明﹞李一楫編明萬曆己未刊本日本內閣文庫藏

目錄

序一

序二

敍

卷之一

春季總敍

五行統論生旺

五行分陰陽折論生旺

正月令

正月逐日雜記

正月調攝

附造屠蘇方

正月占候

二月令

二月逐日雜記

調攝

占候

三月令

三月逐日雜記

調攝

占候

卷之二

夏季總敍

五行統論生旺

五行分陰陽生旺

四月令

四月逐日雜記

調攝

占候

五月令

五月逐日雜記

調攝

占候

六月令

六月雜記

調攝

占候

地黃酒方

治對喉瘡方

卷之三

中央土令

秋季總敍

五行統論生旺

五行分陰陽析論生旺

七月令

七月逐日雜記

調攝

占候

八月令

八月逐日雜記

調攝

八月占候

九月令

九月逐日雜記

調攝

占候

卷之四

冬季總敍

五行統論生旺

五行分陰陽析論生旺

十月令

十月逐日雜記

調攝

占候

十一月令

十一月逐日雜記

調攝

占候

十二月令

十二月逐日雜記

調攝

占候

閏月令

調攝總論

占候補遺

雜記補遺

跋

月令采奇序

是書也吾邑學慱巨川李先生所輯而著也聞之先生蚤歲治慱士家言喜觀古人書客有語先生讀呂氏春秋者曰是書當秦世懸之國門予千金人莫增減一字先生亟取讀之心知無奇第秦法重國人畏威箝口無敢雌黃耳書則可增減多矣於是本月令紀候之意慱采羣書匯而集之歲分季季有總敍季分月月有月令月分日日有雜記而又有五行生旺論調攝占候諸說各附於月日之末凡有一事一奇可前民用者靡不攗摭種種具載大都先生意亦欲以補呂覽春秋之所未備而破其千金不增減一字之說﹖露其奇於千百載之下故書成而自名曰采奇噫揚扢亦已勤矣余謂儒者載籍極慱當以六經爲正今按六經中多虞夏商周之文或混言其理或詳紀其事或全錄其辭或分析其義沿革相仍世代相次有之然弗詳其年月編年紀事之體自春秋始其後左氏傳司馬通鑑因焉於年月則詳矣而時日尙缺至於一年十二月三百六十日無一掛漏可與大統曆書相表裏惟此書爲然余嘗讀月令通考歲時廣記以爲明天道察民故可一覽而盡乃其精而有要詳而不煩尢不若先生是書是書出使賢知之人讀之可以昭昭修徳使愚不肖之人讀之不至冥冥舉事使上之人讀之可以茂對時育物之政使下之人讀之不至犯非時妄作之令其於開物成務誘知破愚至矣然吾夫子有言民可使由不可使知以爲知則鑿也老氏亦曰聖人於民皆愚之先生欲使人日日而省事事而遵得無與使由不使知之意異先生蓋欲使小人由而但令君子知也非故語災語詳語怪語神而以駴不可知之民也先生靈心爽性慱學宏詞以道禔躬惟日不足有鄒魯時習風來訓吾邑誘進多士誨人不倦無亦於是書若有助云

萬曆己未冬至日晉江儒林間人友弟李光縉頓首譔

月令采奇序

余從二三兄弟論學於王羅二先生之祠晉學博髙濟李先生預焉蓋篤信躬行君子也已而出所纂月令采奇一書相示上自天道下逮人事靡不周浹又斐蔚贍博宿學也有疑者曰謝顯道精誦子史程明道譏其玩物先生得無類此乎余受卒業作而曰先生非直爲博也深於學者也是其有至教乎夫月令傳於戴記或詆其僞余觀其所施爲奉順天行多得虞書欽若秩祀之意明堂王者之堂見於孟子鷹鳩鼠鴽鶬鵙蜩蟀四時物變治蠶飾農亦豳風豳雅豳頌之遺也至其所爲齋戒掩身﹖待陰陽之定則於大易至日閉關之訓合焉又安得﹖其紀秦官而盡疑其爲呂氏附會之書也𨿽然余所喜先生是書有進於是余治易者也﹖六十四卦規爲圜圖則四時八節一歲周運天行具焉是亦一無文字之月令也舒之則爲十二萬一千六百之元會運世縮之爲一剎那邵子因而得探月窟躡天根弄丸之祕按實而言則吾二三兄弟日所講時習之學也楊慈湖曰時習者無時而不習也性命流行而不息無時不習吾人日用其妙而不知不著不察孔子曰民可使由之不可使知之欲使知之其道何繇余觀是書舒捲陰陽通幽洞冥至如土方喜尙時禁忌亦在搜羅視若淺近使其信而好之亦所以收斂逸志漸引之於瞬存息養性命時習之境而不自知也夫三易妙理在圖像而各有卜筮之繇使循其繇而讀之涉川婚媾等語豈玄旨所存哉而先王以爲捨是亦無所繇以窺圖像之奧也先生之意蓋在於是嗚呼先生深於學者也不孤二三兄弟論學之意矣因爲序之

七十傖父鄭維嶽書於圭峯古室

敍

所謂天人相與之際者何也記曰天道至教聖人至徳又曰天有四時春秋冬夏風雨霜露無非教也夫四時化育昭昭也乃至徳至教於是乎在時乎時乎其三才所以效靈而萬化之所以咸若者乎六經皆聖人若時書也聖人動靜不失其時其微言在易而顯泄於禮記之月令月令者王事之本羣生之命聖人躋世仁壽之域之言世儒乃謂書出呂覽不知呂覽取禮記非禮記援呂覽論其世則知之矣第書多有國者吉凶軍賓嘉大典攸存至於四業九土利用厚生葳﹝王員﹞叢雜烏能周羅後之君子衍爲月令廣義臚爲月令通考似矣而通考一書端詳占候廣義一書頗炫該博讀者每河漢其說且簡袟重大不淂與編戶齊民共之噫此臣川先生月令搜奇所以作也奇之者何語曰扼要爭奇峻語稱奇簡要之語亦稱奇然亦烏乎其不備也十二令昭揭而外語相候則自一跂一蠕一夭一喬以及夫都鄙歲徵之俚言舉之矣語調攝則自一噓一吸一盥一﹝面貴﹞以逮肘後簡易之方言舉之矣紀先師先聖誕俾景行有所觀瞻列一切神誕俾容止有所禁忌噫盡之矣人人淂是說而存之按候體驗防已冰兢庶幾免陰陽之患民無夭札無疵厲者𨿽然時之義止此乎玆堇載其所可言者而其所不可言者則先生默識之矣先生生於程旻之鄕修齊稟二南之訓表帥遵藍田之規其來司教吾泉也照追隨講學末席者三年於斯矣先生之學不吐不茹有體有用吾不淂而窺其際也是編其對時育物之書乎必至誠無妄然後可與道對時育物噫未易言也照所謂先生默識之者其在斯乎其在斯乎

同安後學黃文照拜書

月令采奇卷之一

晉江縣學司訓粵人李一楫纂

師匪莪何喬遠

友邦﹝王�﹞韋國賢

申甫鄭維嶽

叔賢唐時興

仲先陳文進

季弢黃文照

舅悌何九云同校閱

春季總敍

何謂春。春者陽气始上。其道生。故萬物榮。尙書大傳曰。東方爲春。蓋春乃生物之方。斗柄指東。則天下皆春。漢律曆志曰。東動也。陽气動物。於時曰春。春。蠢也。萬物蠢然。未動而將動也。又出也。物始出。而發生也。春三月。日行東陸靑道。曰星徳。其气曰風。風生木。立春木相。春分木旺。盛徳在木。萬物以榮。謂之發陳。又謂之敷和。故春爲生物之府。配以聖人之易。而三皇之世如之。其天曰蒼。其時之總名曰靑陽。曰靑春。曰芳春。曰陽春。曰三春。曰九春。曰熙春。曰發生。時曰歡時。曰蘭時。曰良時。曰嘉時。曰芳時。景曰春景。曰媚景。曰韶景。曰和景。辰曰良辰。曰嘉辰。曰芳辰。節曰華節。曰芳節。曰良節。曰嘉節。曰韶節。曰淑節。風曰陽風。春風。暖風。柔風。光風。艸曰弱艸。曰芳艸。曰卉艸。曰芳卉。木曰華木。曰嘉木。曰芳木。曰陽木。樹曰華樹。曰芳樹。曰陽樹。林曰芳林。曰茂林。禽曰候禽。曰陽禽。曰好禽。曰時禽。鳥曰陽鳥。曰好鳥。曰時鳥。曰候鳥。風曰陽風。曰春風。曰暄風。曰條風。曰柔風。曰惠風。其日幹曰甲乙。支曰寅卯。其帝太皞。執規司春。其神勾芒。乘震宣化。其﹝上﹖下虫﹞鱗。其數八。其性仁。其事貌其情喜其味酸。其臭膻。祀先戶。祭先脾。五音角。其色靑。正二三月同也。當此時。明王禁無殺伐。無割大陵。伐大木。斬大山。行大火。誅大臣。收谷賦錢。春不禁。則五穀不成。

春季木旺。肝屬木。肝。幹也。爲靑帝神。爲腎之子。爲心之母。中藏三魂。曰爽靈。胎光。幽精。肝木味酸。木能克土。脾屬土。味甘。故春三月。味宜少酸而食甘。所以調肝气而養脾气也。金匱要略曰。春季不宜食肝。肝气旺。恐以死气入旰而傷魂也。春三月。六气一十八候。皆正發生之令。故養生者。必謹奉天時。正二月。宜夜臥蚤起。三月宜蚤臥蚤起。臥頭宜向東方。乘生气也。逄甲乙日幹。忌夫婦容止。此季禁辛辣勿食小蒜及百艸心芽。肝病。宜食麻子。養生論曰。春三月。每朝梳頭一百二十下。至夜臥時。用熱湯。下鹽一撮。洗膝。下至足方臥。以泄風毒腳气。勿令壅塞。

五行統論生旺

孟春。金絕木臨官。火生。水土病。仲春金胎木旺。火沐浴。水土死季春金養木衰。火冠帶。水土墓。

五行分陰陽折論生旺

孟春。庚金絕。辛金胎。甲木臨官。乙木帝旺。丙火戊土生。丁火己土死。壬水病。癸水沐浴。

仲春。庚金胎。辛金絕。甲木旺。乙木臨官。丙火戊土沐浴。丁火己土病。壬水死。癸水生。季春。庚金養。辛金墓。甲木衰。乙木冠帶。丙火戊土冠帶。丁火己土衰。壬水墓。癸水養。

正月令

玉衡六問曰。大寒後。十五日。斗指艮。爲立春。立。始建也。春气始至。故謂之立也。太陽尙在子。躔玄枵之次。表影長一丈五寸二分。後十五日。斗柄指寅。爲雨水。言雪散而爲水矣。太陽始過亥。躔娵訾之次。表影長五尺九寸二分。雨水。乃正月中气。斗指寅。故月建寅。從月之中气而定建也。寅者何。樂志曰。寅。津也。謂生萬物之津途。七十二候之初度。三十六旬之發程也。漢律曆志云。引達於寅。史云。寅者。萬物始生。螾然也。說文云。寅。髕也。陽气動。去黃泉。欲上出。陰尙彊而陽尙未達。髕寅於下也命曰春王正月。乃我夫子尊周之朔。又曰孟春。曰孟陽。曰孟陬。曰攝提。曰上春。曰初春。曰開春。曰發春。曰獻春。曰首春。曰開歲。曰首歲。曰獻歲。曰芳歲。曰歲首。曰歲始。曰歲朝。曰發歲。曰初歲。曰肇歲。曰歲華。曰方歲。曰端月。曰初月。曰陬月。曰上時。曰監徳。又曰三微月。曰一止月。言陽气始施黃泉。萬物微動而未著也。是月也。气屬三陽。天气下降。地气上騰。天地和同。二气交感。萬物皆生。艸木萌動。月卦名泰。言陰陽交而爲泰也。气卦名艮。律應太簇太。大同。簇。奏也。言萬物始大。奏地而出也。八音匏。八風條。日躔營室。北方之宿。衛之分野。昏參中。旦尾中。中者。南方之中也。立春日。謂之啟。乃正月節。是日東風解凍。次五日蟄虫始振。後五日魚上冰。雨水气。

獺祭魚次五日。候雁北。後五日。艸木萌動。天子居靑陽左个。乘鸞路。駕蒼龍。載靑旗。衣靑衣。服靑玉。飲八風水。食麥與羊。器疏以達。象陽气之射出也。當立春日。農祥之星晨正。日月底於天廟。土乃發脈。夜漏未盡五刻。天子率三公九卿大夫。下至斗食令史。皆服靑幘。立靑旛。以迎春於東郊。祭靑帝勾芒。出土牛以示勸農。樂正歌靑陽。舞云翹。八佾。羣臣稱賀進棷柏酒。還乃行賞。命相布徳和令。行慶施惠。下逮兆民。以元日祈谷於上帝。擇元辰。親載耒耜。躬耕籍田。行三推五推九推禮。命田正舍東郊。殖五穀。修祀典。命樂正入學習舞。犧牲無用牝。禁止伐木。無覆巢。無殺孩虫胎夭飛鳥。無麛無卵。母聚大眾。無置城郭。揜骼霾髊。無稱兵。無變天之道。絕地之理。亂人之紀。天地交泰。後以裁成天地之道。輔相天地之宜。以左右民。遒人以木鐸循於道路。龜人釁龜。退貪殘。進柔良。給孤幼。賑不足。求隱士。又於立春之日。下寬大書曰。方春東作。敬始愼微。罪殊死。且勿案驗。皆須麥秋。又祭風師於東北郊。儻行夏令。則雨水不時。艸木蚤落。國時有恐。行秋令。則民大疾疫。焱風暴雨總至。藜莠蓬蒿並興。行冬令。則水潦爲敗。霜雪大摯。首種不入。

正月逐日雜記

初一日。曰元日。上日。曰履端。履新。曰正朔。歲朔。歲元。曰三始。正始。七始。四始。五始。曰上日。正日。曰三元。三朝。曰天臘節。天中節。又謂之獻壽日。

是日彌勒尊佛誕。又藏經云。是大佛會。天地神祗朝三淸玉皇。裴玄新語。正旦縣官殺羊。懸其頭於門。又磔雞以副之。俗說以厭厲气。伏君曰。是日土气上升。艸木萌動。羊嚙百艸。雞啄五穀。故殺之以助生气。歲時記正月一日帖畫雞於戶上。懸韋索於其上。插符於其傍。百鬼畏之。拾遺記。祗支國有重明鳥。一名重精。言其一目雙精。狀如雞。鳴似鳳。有時解落羽毛。肉翮而飛。能搏逐猛獸虎狼。使妖災羣惡。不能爲害。今人元日畫雞於門。蓋重精之遺像也。又於門上書一﹝上漸下耳﹞字。或畫虎頭。或掛鐘馗像。以辟一年之邪。又迎司命。釘桃符。書宜春二字。帖門。依山海經造桃板於戶。畫神荼郁壘於門。以厭魑魅。易通卦驗云。正旦五更起。整衣冠於家庭中。爆竹畫雞。或鏤五色土於戶上。以厭不祥。歲時記。元日庭前爆竹。以避山臊惡鬼。又於子時。燒糞帚令人倉庫不耗。祕要曰。此日取鵲巢燒灰。著於廁。則可辟兵。撒於門裏。又可辟盜。又於雞鳴時。以繩系木偶。往積壤處。以杖打糞堆。呼如願。云使人富。道經曰。元旦酬恩。宜齋戒焚香點燭。拜謝天地日月星辰。國王水土。祖宗父母。社稷六神。勿興惡念。元日進樹柏酒。稱柏葉觴。食五辛盤。獻椒花頌。故劉臻妻陳氏。進頌曰。璇宮周回。三朝肇建。靑陽散輝。澄景載渙。美哉靈葩。爰采爰獻。聖容映之。永壽於萬。四海月令云。晉海西令問董勛曰。元日飲屠蘇酒。先從少者飲起何也。勛曰。少者得歲。先以酒賀之。而老者失歲。飲宜在後。

故裴夷直有詩云。自知年紀偏應少。先把屠蘇不讓春。儻更數年逢此日。還應惆悵羨他人。文成幹詩云。戴星先捧祝堯觴。鏡裏堪驚兩鬢霜。好是燈前偸失笑。屠蘇應不得先嘗。隱訣曰。元旦五更。人未起時。以火照樹則無虫。又以斧敲果樹而斷之曰。要結實。則結實多。又云。栽樹用上時。凡栽果。上半月栽者。多子。月半後栽者。子少。南風發及火日不可栽。大凡果樹。於元旦五更以長竿打其樹梢。其子應繁。以石頭安樹乂間尢妙。大明會典。永樂十一年。正月朔辛巳日食。詔免賀宴。先是鴻臚寺奏習正旦賀儀。上召禮部翰林官問。正旦日食。百官賀禮可行乎。尙書呂震曰。日食與朝賀異時。先後不妨。侍郎儀智曰。終是同日。免賀爲當。楊士奇曰。日食天變之大。宋仁宗時。元旦日食。富弼請罷宴徹樂。呂夷簡不從。弼曰。萬一契丹行之。爲中國羞。後有自契丹來者。言虜是日罷宴。仁宗深悔。今免賀誠當。上從之。

○初二日萬神會。寶勝如來生。景陵宣宗章皇帝忌辰。○初三日宋英宗生。北斗翼聖眞君降。太白金星現。又龍神會日。○初四日太上太道玉晨眞君。登玉霄宮。四盻天下。重陽全眞開化眞君上升。我太祖髙皇帝。以吳王二年正月初四日。祭天地卽皇帝位。攺爲大明洪武元年。而大明會典云。洪武元年正月乙亥。天气大明。先是壬戌以來。連日雨雪陰沍。至正月朔旦霽。粵二日省牲。云悉斂。日皎潔。旣行禮。天宇廓淸。星緯昭朗。眾皆欣悅。遂卽位於郊壇南。以此觀之。寔初二日也。○初五日。鄧伯玉。王仲甫。二眞人飛升。○初六日。定光佛誕於江州白花巖。○初七日。天曹賞會日。曰三會日。曰人勝節。宜齋。北極玄天眞武午時下降。甘眞人名精行者。此日飛升。太上老君乘白鹿。張天師乘白鶴。到成都玉局治。太上升座。爲道陵說北斗經而去。此日可設齋醮。宜食七菜羹。宜登髙。歲時記。此日剪彩爲人。或縷金箔。帖屏風上。或戴於頭鬢。王沂公春帖子云。彩燕迎春入鬢飛。輕寒未放鏤金衣。夔州人重諸葛武侯。以人日傾城出登八陣磧。謂之踏磧。婦人拾小石之可穿者。以彩索貫系釵頭。爲一歲之祥。府帥亦以是日宴磧上。此日不宜裁衣交易。○初八日江東聖誕。南無華嚴眾意甘露王。及觀世音菩薩示現。五殿閆羅王韓生日。景龍四年。正月初八日立春。內出彩花賜羣臣賦詩者。武平一應制。中二句云。黃鶯未解林間轉。紅蕊先從殿裏開。中宗嘆賞。更賜花一枝以彰其美。因舞蹈拜謝。崔日用乘酒酣。欲奪平一花。上簾中見。問平一。平一跪曰。讀書萬卷。從日用滿口虛張。賜花一枝。學平一終身不得。上及侍臣大笑。自元旦至初八日。各一有定名。一雞二犬。三豬四羊。五牛六馬。七人八谷。凡此八名。於傳有之。至於九豆十麥。是據所聞者。晉議郎董勛。答問禮俗云。一日爲雞。二日爲狗。三日爲羊。四日爲豬。五日爲牛。六日爲馬。七日爲人。八日爲谷。故正旦畫雞於門。七日帖人於帳而一日不殺雞。二日不殺狗。三日不殺羊。四日不殺豬。五日不殺牛。六日不殺馬。七日不用刑。至於其日。向晨至門。呼雞犬豬羊牛馬令來。乃置粟豆於灰散之宅內。云招六畜。東方朔占書云。若所值日。天气晴霽。則本事蕃息安泰。如陰雨風寒。气象慘烈。則疾病哀枯。各以所值之日天气驗之。纂要云。立春日水。謂之神水。貯以釀酒不壞。東晉李鄂。立春日。以蘆菔芹芽爲菜盤相贈遺。民間爲春餅食生菜。以迎新春。進漿粥以道和气。王方慶奏。天子宜以孟春上辛日於南郊總受十二月之政。藏之祖廟。每月取一政。頒於明堂。○初九日。玉皇太天尊玄穹髙上帝誕。五通仙誕。南斗星君降現。太眞三元朝眞。受洞訣者。當以此日朝太素三元君。○初十日。南極長生護身保命天尊下降。○十一日。永陵孝恪皇后忌。亦龍神行度日。○十二日雲開節。嶽州風土記。自獻歲始。鄰里以飲宴相慶。至此日始罷故云。○十三日。三元集會之辰。劉烈猛將生。楊公忌曰。十三日不宜問疾。○十四日。三官降。○十五日。曰上元節。乃天官賜福之辰。又系天地水官朝天。曁上聖髙眞妙行眞人。同下人間考定福罪之日。第一代天師。正一靜應眞君張道陵。字輔漢者。建武十年。以此日誕於天目山。唐天寶七年。封爲天師。子孫居信州。族甚蕃。世有一胤。肖其像。襲其號。傳其印。印之所異。累紙百重。一印而丹文必徹。亦張靈源眞人。張元精眞人。二位飛升之期。又佑聖司命眞君誕。通考。王玄甫學道於赤城霍山。服靑精飯。吞日精丹景之法。內見五臟晉永和元年。正月十五。空中傳言。玉帝遣羽車迎。乘龍升天。爲中嶽眞人。是夜曰元宵。曰元夜曰燈夕。世人爲燈樓。燈市。火蛾。火樹放銀花。燒煙火采鰲山。故玉漏弗催。金吾弛禁。前後各一夜。而貴戚登樓觀燈。樓上有黃柑相遺。又謂之傳柑節。太乙靑藜丈人。以藜杖燃火。照劉向校書天祿。而祀太乙。迎紫姑亦此夜也。按紫姑。姓何名媚字器卿。自幼讀書辧慧。垂拱三年。壽陽刺史李景。納爲妾。妻妒殺之於廁。時正月十五也後遂顯靈故後人作形於廁迎之以卜。祝云。子胥不在曹夫已行可以出矣。大明會典。令各州府縣。以是日行鄕酒禮。祝詞云。恭惟朝廷。率由舊章。惇崇禮教舉行鄕飲。荊楚歲時記曰。望日祭門。�插楊枝隨其所指以酒脯飲食豆粥插箸��隋時都邑百姓。每正月朢日。作角抵之戲。遞相誇競。至於縻費財力。柳彧上奏曰。近代以來。京兆及外州。每以正月朢。充街塞陌。聚戲用遊。鳴鼓聒天。燎炬照地。倡優雜技。詭狀異形。內外共睹。曾不相避。髙棚跨路。廣幕陵云。袨服靚妝。車馬嗔噎。肴醑肄陳。絲竹繁會。竭貲破產。競此一時。浸以成俗。實損於民。請頒行天下。並卽禁斷。詔可其奏。

○太祖髙皇帝。初建南都。盛爲彩樓。招徠天下富商。以實國本。元宵觀燈。多至十餘日。成祖文皇帝。永樂十年。正月元宵。賜文武羣臣宴。聽臣民赴午門外觀鰲山三日。自是歲以爲常。上禦午門示禦制。儒臣奉和爲樂。時尙書夏原吉母往觀。上聞之曰。此賢母也。命中官賫鈔貳百錠。卽其家賜之。曰爲賢母歡也。蔡君謨守福州。上元夜。命民一家點燈七盞。陳烈作大燈。長丈餘。大書曰。富家一盞燈。太倉一粒粟。貧家一碗燈。父子相對哭。風流太守知不知。惟恨笙歌無妙曲。君謨見此。還卽罷燈。○十六日。謂之落燈夜。又曰耗磨節。一切公私倉庫。俱不宜開。○十七日。正統睿皇帝忌日。天順八年。○十八日。唐天寶六年。此日詔重門夜開。以達陽气。越國英烈王誕。王。歙人。姓汪。名華。○十九日。北陰聖母降。威濟公生。土星下界。金封長春演道教主眞人丘處機。此日於燕都白雲觀飛升。○二十日。南斗星君降。又曰。天穿節。不宜蓋屋。又謂天饑日。俗以紅縷系餅置屋上。謂之補天漏。○二十一日。水星下界。不宜裁衣交易。○三十日。穆宗莊皇帝誕。嘉靖十六年也。嗣天師張行﹖魚。字子平。同妻盧氏。光和二年。此日於陽平山白日飛升。又曰千秋節。○二十五日。北斗出遊。龍神行度。康陵孝靜毅皇后忌辰。○二十六日。太陰星下界。二十七日。太陽星下界。○二十九日。火星下界。池陽風俗。以此日爲窮九日。掃除屋宇塵穢。投之水中。謂之送窮。○三十日。宣宗章皇帝忌。宣徳十年。此日曰晦。竈神此日上天。言人罪狀。亦龍神行度日。又謂之提月。亦謂之送窮鬼日。宜掃去屋中糞穢此月甲子日。太乙簡閱人。罪過。庚申。上帝殺害日。三尸神於帝前白人罪過。二日俱不宜會客。宜齋。庚寅日。屈原生。春秋繁露云。上辛日。王者歲一祭天。上辰日。宜塞鼠穴。絕鼠犯。隱譚曰。正月午日。天地﹖門。不可建造穿鑿。亥日地破。不宜開山動土。荊楚歲時記曰。正月未日。至夜取蘆苣火照井中及廁。百鬼俱走。靈寶曰。是月天道南行。作事出行。宜向南吉。月厭在戌月。殺在丑。天徳在丁。月徳在丙。月合在辛。月空在壬。丙辛壬上宜修造取土生气在子。坐臥宜向北方。用時日。不宜用寅字。犯月建不吉。

正月調攝

孫眞人曰。正月腎气受病。肺臟气微。食宜減鹹酸增辛辣。以助腎補肺。安養胃气。勿冒冰凍。勿大溫暖。蚤起夜臥。以養神形。君子當固元精。毋泄眞气。宜穿綿襪。以暖足。則可以卻病。宜晚脫綿衣。庶免傷寒霍亂。立春正月節。運主厥陰初气。配手太陽三焦相火。每日子丑二時。疊手按髀。轉身拗頸。左右聳引各三五度。叩齒六六。吐納漱咽三三雨水正月中。運主厥陰初气。配手少陽三焦相火。每日時加工。如立春等。又宜噓瀉眼火。周處風土記曰。正月當茹五燻煉形。所以發五臟之气。注五燻卽五辛。大蒜小蒜。韭菜雲臺。胡荽是也。導引篇云。五辛。蔥韭薤。大蒜小蒜也。又曰。正旦當吞雞子一枚。謂之練形。食醫心鏡曰。食五辛。可辟厲气。莊子云。正月飲酒茹蔥以通五臟。初一天倉開日。宜入山修道。此日取枸﹝木巳﹞煎湯沐浴令人光澤。不病不老。葛洪煉化篇云。正月吞雞子七枚赤豆七粒。以辟厲气。家塾事親曰。元日取小便洗腋气尢效。荊楚歲時記。元日服桃仁湯。可厭邪。气制百鬼。又云。元日食膠牙餳。取膠固之義。玉燭寶典曰。元日宜作膏粥。以祀門戶吉。珠囊隱訣曰。元日取五木香。煮湯沐浴。令人至老須髮俱黑。道家謂五木香。卽靑木香也。

五行書曰。元日用麻子七粒。赤豆七粒。撒於井中。可辟瘟疫。家塾事親曰。七八月。或三伏時。收葫蘆蔓上纏絲陰漧。至元日五更初取煎湯。與小兒沐浴。則至老不出痘。亦不生瘢疥。洗時只一人知。無藤。卽葫蘆亦可用。歲時雜記云。元日燒蒼朮。及服蒼木湯吉。珠囊隱訣曰。是日五更。用紅棗祭五瘟畢。合家食吉。又於寅時飲屠蘇酒。食馬齒莧。以祛一年邪气。又食五辛盤。佐椒柏酒。以辟厲气。蓋椒乃玉衡星精。柏乃仙家之藥。服之能卻老輕身。○初四日。與甲子日。寅日。俱宜拔白吉。而寅日又宜燒白髮吉。○初八日。宜沐浴去災禍。令人安。雲笈七簽曰。初十日沐浴。令人齒堅。又曰。立春淸晨。煮白芷桃皮靑香三味。煎湯沐浴吉。又一方。用蘭香。荊芥花。苓苓香。白檀香。木香。五味切碎。以水二斛。煮至一斛沐浴。辟除不祥。可降神靈。治頭風如無蘭香。以甘菘代。書生初入學日。用白芷桃皮靑木香。三味煎湯。面向東沐浴。大吉。

立春後庚子日。宜溫蔓菁汁。合家飲。可除瘟疫。蘿卜汁亦可。春戊辰日。宜煉丹。春月夜臥蚤起。頭向東吉。是月上寅日。采枸﹝木巳﹞。二月上卯日服。吉。歲首折松枝。男七女二。爲藥食吉。晦日人未起時。汲井花水食之。令人須髮不白。千金方曰。是月食虎豹狐貍肉。令人傷神損壽。食生蔥蓼子。令人面起遊風。勿食蟄藏不時之物。勿食鼠殘傷物。恐生瘻疾。勿食鯽魚頭。其中有毒。元日勿食梨。避離字之義。法天生意云。正月天初雨水。夫婦各飲一杯還房當月便有胎孕。幼幼新書云。求子者擇旺相日期禦女。春甲乙日。正月初三初六初九。初十十一十二。十四二十一二十四二十九日吉。是月初婚。忌空房牀。不得巳外出。宜燻籠置牀禳。吉。保命訣曰。立春日。戒夫婦容止。至於晦朔弦望。犯者減壽。二十八日。人神在陰。犯者減壽一紀。甲子庚申本命日。俱不宜犯。衛生君子愼之。

附造屠蘇方

大黃﹝壹錢陸分﹞桔梗﹝去蘆﹞川椒﹝去核各壹錢伍分﹞桂心﹝去皮﹞白朮﹝二味各壹錢捌分﹞烏頭﹝炮去陸分﹞茱萸﹝壹錢貳分﹞防風﹝去蘆壹兩﹞作爲咀片。以絳囊盛之。懸於井中。或水缸中。到元日寅時。取起。以好酒煎四五沸。每人飲一二杯。可辟邪气。又當自少者飲起。

正月占候

周禮時訓曰。立春日。東風不解凍。號令不行。蟄虫不震。陰气姦陽。魚不上冰甲胃私藏。雨水日。獺不祭魚。國多盜賊。鴻雁不來。遠人不服。艸木不萌動。�果不熟。此日後陰多。主少水。髙下皆吉。漢天文志。以元日決八風。風從南來。大旱。西南。小旱。正西。有兵。春夏米貴。西北。豆成。正北。主澇。人多病。中歲。東北。米大熟。上歲。正東。主大水。米平。東南。疾疫。歲惡。麥平。若八風相對。則多勝少。久勝暫。疾勝徐。儻大風雨則米貴。小風雨。則秋旱。大霧。主多瘟疫。雨雹。主多瘡疥。○元日有風雨。三月米貴。其年大惡。微風小雨。其年小惡。風悲鳴。疾多災起。七日。風雨。主人民災。歲旦天色晴明。气候溫和。主民安國泰。五穀豊登。人少病。犧牲旺。寇賊息。陰雨。人殃禾澇。六畜不興。花果不實。大風主旱。大雪豊年。雨雹。主妖賊瘡疥。霞气。主虫生蠶少果菜盛。四方有云。黃卽爲熟。靑爲蝗。赤爲旱。白爲兵。東井。有虫。歲澇。宜耕髙田。東有靑雲。人病。春多雨。白雲。八月旱。赤云春旱。黑雲春多雨。南方赤云。夏旱米貴。四方有黃气。大熟。白气凶。靑气蝗虫。赤气旱。黑气水。旦直甲。米平人疫。值乙。主粟麥貴。值丙。主夏旱。值丁。主絲綿貴。值己主米貴蠶少。風雨多。直庚。金鐵貴。米熟民安。值辛。主麻麥貴米賤。值壬癸。主大水。正月雪。三日化。或至地卽化。歲成人安。七日不消。大臣下獄。谷不成。天下饑。民死亡。妻黨大盛。正月月無光。兵起人多病。元日暈。樹木。虫二日暈。禾谷虫。三日暈。雷震物。五日暈。有變更。六日暈。有亡國。七八日暈。多死人。正月上旬三暈。明年有大赦。正月霜下著物。見日不消。小人在位。君子在野。五穀萬物不實。牛馬疫死。著木凍損木枝。讒行賢傷。春霜。人多病。正月雷。民不安。大雷。上人舉事不時。元旦有雷則七月有霜。甲子日有雷。主年大熟。月內電。主人民多災。○十二日。亦曰花朝。晴則百果實。夜尢宜晴。若雨。則連雨四十夜。而久陰也。○十四日。吳俗用糯谷爆於釜中。名曰孛羅。每人自爆。以卜一歲休咎。以番白多者爲勝。○上元占。日出晴明秀。萬花茂盛百艸就。○二十日。謂之秋收日。晴。主收成好。開元遺事。上元日。造面繭。以官位帖字卜官之髙下。或賭筵宴爲戲。正月逢三亥。湖田變成海。須立春後的三亥方驗。此月見三白。最宜麥。故曰。正月遇三白。田公笑嚇嚇。西北方人亦曰。要宜麥。見三白。白。雪也。黃帝問師曠曰。吾欲知歲之甘苦旱澇病惡。可知否。對曰。歲欲甘。甘艸先生。薺是也。歲欲苦。苦艸先生。葶藶是也。歲欲雨。雨艸先生。藕是也。歲欲旱。旱艸先生。蒺蔾是也。歲欲流。流艸先生。蓬是也。歲欲惡。惡艸先生。水藻是也。歲欲病。病艸先生。艾是也。當以孟春占之。春蚤晚以土牛與策牛人占。如立春在十二月朢。策牛人在前。示農早也。立春在十二月之晦。及正月朔。則策牛人當中。示農中也。立春在正月之朢。策牛人在後。示農晚也。

二月令

孝經緯曰。雨水後十五日。斗指甲爲驚蟄。驚。動也。蟄虫驚動而出也。太陽尙在亥。躔娵訾之次。表影長八尺五寸四分。後十五日。斗指卯爲春分。分半。分也。一年分爲四時。皆九十日。春之半。秋之半。晝夜平等。日夜刻漏平分。又當三春九十日之半。且陽生於子。極於午。而卯又其中分也。太陽始過戌。躔婁降之次。日月亦會於婁降。太陽表影。長七尺五寸五分。春分乃二月中气。斗指卯。故月建卯。從此月中气而定建也。卯者何。樂志曰。卯。茂也。茂茆於卯。師古曰。茆。謂叢生也。又冒也。二月萬物冒地而出。象開門之形。故二月爲天門。古文﹖。從卯。卯爲春門。而星官家。又爲雷門。命曰仲春。曰中時。曰中春。曰震節。曰卑閼。曰仲陽。曰春皞。曰令月。曰如月。曰水泮。月。曰桃李節。又云降入。是月也。女夷司和。春皞馭節。蟄虫咸動。啟戶始出。气屬四陽。月卦大壯。言陽壯過於中也。气卦震。律應夾鐘。夾。孚也。鐘。聚也。言萬物孚甲。鐘類而出也。八音屬竹。八風明庶。日躔奎。西方之宿。魯之分野。昏弧中。旦建中。驚蟄節。桃李華。次五日。倉庚鳴。後五日。鷹化爲鳩。春分气。玄鳥至。次五日。雷乃發聲。芍藥華。後五日。始電。天子居靑陽太廟。乘鸞輅。駕蒼龍。載靑旗。衣靑衣。服靑玉。飲八風水。食麥與羊。器疏以達。天子令百官進農書。示務本。上丁。命樂工習舞學宮。行釋菜禮。祭文廟。祭文廟必用丁者。丁屬火。而又屬陰。取丁火陰柔。文明之象也。天子乃屬三公九卿。諸侯大夫。親往視之。仲丁。又命樂正入學。習樂習武。釋菜。又以玄鳥至之日。以太牢祠於髙禖。天子親往。后妃率九嬪禦。乃禮天子所禦帶。以弓韣。授以弓矢。於髙禖之前。上戊。命人祭社擊土鼓。歌豳詩以迎暑。巳日。祭山川。遂及先生之在祀典者。命太師陳詩以觀民風。命有司安萌芽。養幼少。存諸孤。省囹圄。以去桎梏。毋肆掠。止訟獄。同度量。鈞衡石。角鬥桶。正權槪。耕者少捨。毋作大事以妨農。毋竭川澤。毋漉波池。毋焚山林。天子獻羔開冰。先薦寢廟。不用犧牲。用圭璧。更皮幣。天子又東巡狩。至於岱宗。柴而望。祀山川。覲諸侯。問人有百年者。就見之。命市納賈。以觀民之所好惡。以辧志之�僻。命典禮。考時月。定日同律。禮樂制度。衣服正之。後帥六宮夫人命婦治蠶。周禮羅氏獻鳩於國老。鄭玄注云。春以鷹化爲鳩。變舊爲新。宜以養老助生气也。儻行夏令。則國大旱。暖气蚤來。虫螟爲害。行秋令。則國大水。寒气總至。寇戎來徵。行冬令。則陽气不勝。麥乃不熟。民多相掠。

二月逐日雜記

初一日。道經曰天正節。王郭眞君飛升。翊聖眞君下降。閆君一殿秦廣明王蕭誕。唐玄宗則曰催花節。唐徳宗又攺作中和節。蓋言揆三陽之中。酌仁義之和。賜大臣戚裏尺。謂之裁度。令百官選勝行樂。與上巳九日等。亦名曰禁煙節。淮南子曰。二月之夕。女夷鼓歌以司天和。以長百谷禽獸艸木。民間以靑囊盛百谷�果相問遺。號爲獻生子。閭閻釀宜春酒。以祭勾芒之神。以祈豊年。百官進農書。以示務本。○初二日土地神生日。陸天師靜修此日飛升。壺中錄云。洛陽風俗曰花朝節。士庶出郊遊賞。閩中風俗。以是日爲踏靑節。秦中記。此日曲江拾菜。遊觀甚盛。又謂之拾菜節。圖經云。宕渠之地。每歲二月二日。郡人從太守出郊。謂之迎富。梧州容縣有迎富亭。亦以此日爲節。又取乞鄰子。謂之迎富日。蓋秦人得本家婢生一子。惡之。乞與鄰家。鄰家大富。而本家反貧。後以二月初二日取回。本家復富。又此日曰上工日。言田家凡雇倩傭工之人。俱用此日爲執役之始。故名。○初三日。梓潼帝君聖誕北斗降。北極降。亦萬神會日。龍神朝帝日。千金月令曰。此日不宜晝眠。○初四日。後漢髙祖誕。○此日與十六。不宜裁衣交易。○初五日。辟支佛生。白樂天生。○初六日。蘇仙君飛升。○初七日。觀世音現。南斗北斗西斗三帝君降。宜春謝眞人飛升。○初八日。六祖菩薩生。夷考其年。乃唐太宗貞觀十二年。二月初八也。佛書云。此日亦慶古佛生。十八尊羅漢。亦以此日成道。道經云。此日亦曰芳春節。宜齋戒。○初九日。宣宗章皇帝生。乃洪武三十二年。南無光藏法王。白衣妙徳觀世音菩薩示現。又龍神朝帝日。亦諸神交會日。酉二刻。恐有惡風。亦上帝酷殺日。不宜會客。而此月辛卯。辛亥日。亦是。○初十日。長生護身天尊下降。茂陵孝貞王皇后忌。正統十三年。十一日。祠山張太帝誕。有東南風。謂之上山旗。主水。西南風謂之下山旗。主旱。尹虔子。張石生。李方回。三眞人飛升。楊公忌曰。此日不宜問疾。○十二日。曰百花朝。又龍神朝帝日。諸神交會日。酉二刻。懼有惡風。○十三日。中元葛眞君生。○十四日。閭丘方遠眞人飛升。雲笈七簽曰。此日忌水陸遠行。亦諸神交會日。○十五日。三教宗師。太上老君誕。按玉女者。老君之母。嘗晝寢。夢五色霞光入戶。結如彈丸。流入口中。吞之有孕。懷八十一年。晝息李樹下。老君剖右脇而生。須髮雪白。指李樹爲姓。時殷武丁九年。二月也。至秦昭王九年。西升昆侖山修道。歷九百九十六歲。嘗仕於周敬王時。孔子聞禮。今道家三淸中之大淸是也。孫思邈眞人此日升仙。佛世尊。以周穆王五十二年。二月十五。於俱尸羅大城。娑羅雙樹間。入涅盤此日曰貞元節。亦曰花朝。西蜀以此日鬻蠶器於市。因作樂縱觀。謂之蠶市。東京人以此爲撲蝶會。薛洞玄女。此日升仙。金可記仙人。此日飛升。○十六日曰長春節。觀世音菩薩成道之日。宋太祖此日誕於夾馬營。○十七日。陳正懿。嚴通遠。二仙飛升。亦諸神交會日。○十八日。正陽開悟傳道眞君上升。四殿五官明王黃誕。○十九日。觀世音菩薩誕。恭仁康定景泰皇帝忌日。天順元年。○二十日。北斗出遊。保徳眞君降。蘇子由生。亦龍神朝帝日。○二十二日。唐昭宗誕。○二十三日。嘉會節。保徳眞君飛升。○二十四。忌水陸遠行。○二十五日。新羅金眞人飛升。雲笈七簽曰。此日天倉開。宜入山修道。○二十六日。虛靜中和徐眞人生。○二十八日。石晉髙祖誕。○二十九日。聖母元君降。○三十日。大慧眞人降。龍神朝上帝日。此月上戊日。祭社稷。禮記及國語云。共工氏之子曰勾龍。爲后土官。能平九土。故祀以爲社。烈山氏之子曰柱。能殖百谷。自夏以前。祀以爲稷。至殷以柱久遠。而堯時棄爲后稷。亦殖百谷。故廢柱祀棄爲稷鄭玄云。古者官有大功。則配食其神。故勾龍配食於社。棄配食於稷。凡人非土不生。非谷不食。土谷不可偏祭。故社稷並立。一歲必再祭者。春以祈谷之生。秋以報谷之熟也。祭必用戊者。戊屬土。故歷官以立春後五戊爲春社。立秋後五戊。爲秋社。如戊日立春立秋。則此戊不算。社制。漢舊事。天子大社。以五色土爲壇。封諸侯者。取方面土。苴以白茅。授之。各以方色。立社於國。俗傳飲社翁酒一杯。便可治聾。或曰。社日所釀之酒。未知孰是。

呂公忌曰。社日令男女輟業一日。否則令人不聰。北史曰。社日小兒以蔥系竹竿於窗中。囑曰。開聰明。或又加蒜。欲能計算也。提要錄。社公社母。不食舊水。故社日必下雨謂之社公雨。陸龜蒙曰。幾點社翁雨。一番花信風。社日以羹潑果樹。則多子。魏志。王修年七歲。喪母。母以社日亡。來年社。鄰里祀社。修感念母哀甚憐裏聞而罷社。陶朱公養鯉法。以六畝地爲池。池中有九洲。則周遶無窮。自謂若江湖求。懷子鯉三赤者二十尾。牡鯉三赤者四尾。以二月上庚日納池中。令水無聲。生魚子不相食。易長。至四月納一神守。六月納二神守。八月納三神守。則魚不飛去。至來年二月。可得若干。謂之水畜上壬日。取土泥屋四角。宜蠶。上丑日。取土泥蠶屋。亦宜蠶。上辰日。宜種�。又云。上辰取道中土泥門。可辟官符。千金月令曰。驚蟄日。取石灰槮門限外。可絕虫蟻。天寶元年二月。敕凡祠享。必務躬親。皇天地祗。宜就南郊合祭。是月十八日。就享玄元皇於太淸。十九日。親享太廟。二十日。合祭天地於南郊。謂之三大禮。洪武二年二月。我太祖髙皇帝。躬耕藉田。又命皇后率內外命婦。蠶於北郊。以爲祭祀衣服。

傳異記。崔元徽月夜微行。見靑衣女伴。曰楊氏。李氏。陶氏又有絣衣小女。曰石錯。色皆殊絕。芳馨襲人錯曰。女伴在苑中。常被惡風相撓。常求封家十八姨相庇。望處士每歲旦。作一幡。上圖日月五星。立於苑東。則免難矣。崔於二月一日。如言立幡。異日東風括地折木。而苑中繁花不動。後楊輩各褁桃李花數斗來謝。曰。服此可卻老。至元和中。元徽猶是童顏。亦異事也。玄樞經曰。驚蟄二月節後。天道西南行。作事出行。宜向西南吉。月厭在酉。月殺在戌。天徳在坤。月徳在甲。月合在己。月空在庚。甲巳庚上。宜修造取土生气在丑。坐臥宜向東北。作用日時。不宜用卯字。犯月建不吉。

調攝

孫眞人曰。此月腎气微。肝气旺。宜減酸增辛。助腎和肝。宜淨膈去痰。小泄皮膚微汗。以散玄冬蘊伏之气。驚蟄二月節。運主厥陰初气。手陽明。大腸燥金。每日丑寅二時。握固轉頸。反肘後向。頓掣五六度。叩齒六六。吐內漱咽三三。春分二月中。運主少陰初气。手陽明。太腸燥金。每日丑寅二時。伸手回頭。左右挽引。各六七度。叩齒六六。吐內漱咽三三。此月不宜弔喪問疾。雲笈七簽曰。此月勿食黃花菜。勿食大蒜气壅。勿食小蒜。傷人志。勿食雞子。滯气。宜食韭。益人心。食物本艸曰。勿食水蓼傷腎。合魚食發冷气痛。勿食兔肉。狐貉肉。令人神魂不安。兔死合眼者。尢不宜食。食之殺人。又兔與生羌食。成霍亂。此月食魚肉。仙家大忌。庚寅日。食魚大惡。

養生論曰。此月遠行。勿飲陰地流泉。至夏發瘧瘴。及臌脹。又令腳軟。勿食生冷。當衣夾衣。法天生意。月初須炙兩腳三里。絕骨對穴。各七壯。以泄毒气。至夏。則無腳气沖心之疾。

纂要曰。丁亥收桃杏花。陰榦爲末。戊子日。和井花水服方寸。七日三服。療婦人無子。大驗。此月采白朮。蒸曬九次。候榦爲末。三餐酒服方寸。不饑。延年益壽。又采麥門冬。久服身輕。不饑不老。千金月令曰。初二日。取枸﹝木巳﹞菜煮湯沐浴。令人光澤。不病不老。○初六日沐浴齋戒。當蒙天福。黃昏沐浴。令人康健。○初八日沐浴。亦令人輕健。玄樞經曰。此月上丙日。上卯日。沐髮愈疾。有沈痾病。用之皆愈。上丙日。沐浴愈疾。南陽太守。太原王景。用之皆驗。白雲忌曰。初九日不可食魚鱉。仙家大忌。四時纂要曰。初八日十四日。二十八日。皆宜拔白。攝生方曰。此月先雷三日。夫婦宜戒容止。不然。生子不備。多凶。犯者減壽。朔朢減一年。晦日減十年。上下弦。減五年。庚申甲子本命日。減二年。春分社日。各減四年。初三萬神會。及二十八。人神在陰。犯者百日中惡。

占候

汲冢新書曰。驚蟄節。桃不華。是謂陽否。倉庚不鳴。臣不尊主。鷹不化鳩。寇戎數起。春分气。玄鳥不至。婦人不嗣。雷不發聲。諸侯口民。不始電。君無威震。京房曰。四時暴風起東方。人流盜起。天下旱。冥霜。歲饑人病。二月朔風雨。主人民多病。谷貴。月內虹見東。主秋米貴。西主蠶貴。以春分四十六日內。出東南。貫巽中。春大災旱。十夜以上雨。主水。霜多。主旱。虹在西方。米愈貴。其日值驚蟄。主旱虫。值春分。歲凶。天鏡占曰。春雷起東方。五穀皆熟。夜雷半熟。起南方。歲小旱。夜雷大旱。谷貴倍。起西方。谷半熟。多虫。一曰其野有暴貴。牛馬大災。夜雷。五穀虫災。人民多病。一曰谷貴大旱。起北方。牛馬疫。國有暴驚。民病。夜雷。赤地千里。雜占。凡雷發聲。初起艮。主米賤。起震。主歲稔。起巽及坤。主蝗虫。起離。主旱。起兌。主五金長價。起幹。主民災。起坎。主水。甲子日發雷大熟。起東方虫蝗。起南方火災主旱。起西方。禾熟。金鐵貴。起北方。多雨水。

師曠曰。春雷拍拍格格靂靂者。雄雷也。旱气也。其聲音音依依不震者。雌雷也。水气也。儻二月雷不鳴。五穀不實。小兒多死。二月雪七日不消。百果不實。大臣死。牛馬傷。夏秋民不安。此月七日八日。當雨不雨。九月道中有饑死人。九日至十五日。當雨不雨。兵起。十七十八日。當雨不雨。虫冬不蟄。十九二十日。當雨不雨。三月大旱。二十六至二十八。當雨不雨。必有逆風來損物。晦日風雨。多疾病死亡。萬寶全書云。春分日。東有靑雲。宜麥。無雲。萬物不成。人疾。博雅云。二月不發風。八月雷不藏東風。主麥賤。歲豊。西風麥貴。南風。五月先水後旱。東北米貴一倍。莊助雞肋編云。江南社日有霜。必有雨。社日雨。年豊果少。詩云。社日下雨年時美。枝樹無花果雕萎。二月日食。大早。人多死。豆貴。牛死。月無光。國有災憂。月食。貴人病。畜貴水多。二月十五。乃勸農日。是日晴和。主豊。風雨。主歉。

三月令

孝經緯曰。春分後十五日。斗指乙爲淸明。言萬物至此齊潔而淸明也。太陽在戌。婁降之次。表影長六尺六寸五分。後十五日。斗指辰爲谷雨。言雨至此時。生百谷也。太陽過酉。躔大梁之次。表影長五尺五寸六分。谷雨乃三月中气。斗指辰。故月建辰。從三月中气而定建也。辰者何。樂志曰。辰。震也。云振美於辰。史辰者。言萬物之振也。三月陽气動。雷電振。民農時也。又言時物震動而生長也。又名伸。物皆伸舒而出也。命曰季春。曰暮春。曰晚春。曰末春。又曰�時。曰寢月。曰蠶月。曰執徐。又名靑章。是月也。攺火新舊。气屬五陽。月卦名夬。夬者。陽決陰也。決而能和之意。季月俱無气卦。律應姑洗。姑。故也。洗。鮮也。言萬物去故就新。莫不鮮明也。日躔胃。西方之宿。越之分野。昏七星中。旦牽牛中。生气方盛。陽气發泄。勾者畢出。萌者盡達。淸明節。桐始華。次五日。田鼠化爲鴽。牡丹華。後五日。虹始見。谷雨气。萍始生。次五日。鳴鳩拂羽。後五日。戴勝降於桑。天子居靑陽右个。乘鸞輅。駕蒼龍。載靑旗。衣靑衣。服靑玉。飲八風水。食麥與羊。器疏以達。布徳行惠。命有司發倉窌。賜貧窮。賑乏絕。開府庫。出幣帛。周天下。勉諸侯。聘名士。禮賢者。命司空曰。時雨將降。下水上騰。巡行國邑。周視原野。修理堤防達溝渠。通道路。無令障塞川流。無田獵。單弋。罝罘羅网。無用。餧獸之樂。無出九門。野虞無伐桑﹝木後﹞。禁婦女無觀。使勸蠶事。蠶事旣登。分繭稱絲效功。以供郊廟之服。毋有敢惰。命工師令百工。審五庫之量。金鐵皮革。筋角齒羽。箭幹脂膠丹漆。毋或不良。百工咸理。監工日號毋悖於時。毋或作爲淫巧。以蕩上心。是月之末。擇吉日。大合樂。天子乃率三公九卿。諸侯大夫。親往視之。是月也。乃合累牛騰馬。遊牝於牧。犧牲駒犢。舉書其數。命國人儺九門。磔犬羊以穰。以畢春气。季春月。后妃齋戒。享先蠶。而躬桑以勸蠶。后妃獻繭。古者天下諸侯。必有公桑蠶室。近川而爲之。築宮仞有三尺。棘墻而外閉之。及大昕之朝。君皮弁素幘。卜三宮夫人世婦之吉者。使入蠶於蠶室。奉種浴於川。桑於公桑。風戾以食之。歲旣單矣。世婦卒蠶。奉繭以示。君遂獻繭於夫人。夫人曰。此所以爲君服。遂副禕而受之。因少牢以禮之。古之獻繭者。其率用此歟。及良日。夫人繰三盆手。遂布於三宮夫人世婦之吉者。遂朱綠之。玄黃之。以爲黼黻文章。君服以祀先公先王。孝之至也。儻行夏令。則民多疾疫。時雨不降。山陵不收。行秋令。則天多沈陰。淫雨蚤降。兵革並起。行冬令。則寒气時發。艸木皆肅。國有大恐。

三月逐日雜記

此月宜入山修道。○初一曰大昕日。九里土皇君。詣波梨天。奏九地學道得仙人名。幹四天王。二殿楚江明王誕。張冶眞人。此日飛升。風土記曰。初一與十六。忌裁衣交易。○此月雨曰迎梅雨。○初二日。陸天師生日。○初三日。北極玄天眞武太帝誕。開皇元年。三月三日。玄帝產於母左脇。當生時。瑞星覆國。天花散漫。異香紛然。充滿王國。土地皆變金玉。北斗下降。葛仙翁上升。成都張伯子飛升。沖虛王眞人。於皂角樹上飛升。南無西來僧伽大聖。觀世音菩薩示現。亦龍神朝星辰日。又謂之上巳日。元巳日。蘭亭修禊日。祓禊日。禊。逸禮也。言自洗濯也。四民此日出郊外踏靑。上踏靑鞋履。爲臨水會。曲水會。爲羽觴流觴飲。穆帝永和九年。三月三日。王羲之。與孫統等。會飲於會稽之蘭亭。以修禊事。故事。上巳賜百官宴曲江。教坊倡優雜侍。李棲筠以任國風憲。獨不往。臺中遂以爲法。唐武后時。三月大雨雪。蘇味道以爲瑞。率羣臣賀。王永禮曰。宰相調燮陰陽。而季春雨雪。災也。果以爲瑞。則冬月雷鳴。渠亦以爲瑞雷耶。○初五日。南斗天蓬下降。○初六日。南無淸淨海眾山。月面吉祥示現。○初七日。嘉慶節。後漢隱帝生。○初八日。王母賜黃帝念珠於元陽宮。演靈寶法。○初九日玄天下降蓬萊都水使者升仙。○初十日。上帝酷殺日。而此月甲戌。庚戌亦是。不宜會客。宜齋戒。○十三日。天香山觀世音示現。○十四日。康陵武宗毅皇帝忌日。正徳十六年。○十五日。祖天師生。趙元帥生。元始天尊遊玉京元陽觀。會三界神仙眞聖說法。○十六日。忌水陸遠行。○十八日。后土靈妃誕。老君同光天元後。降太淸宮。盧茂斂眞人。同從執藥上升。茅君同總眞王君。太極眞人。東海靑童君。同遊勾曲山。○十九日。南極星君降。○二十日。天姥子孫娘娘誕。○二十三日。英烈天妃娘娘誕。○二十六日。杜昺眞人升仙。○二十七日。七殿泰山閆君誕。亦龍神朝星辰日。○二十八日。東嶽泰山帝君誕。○二十九曰小盡日。○三十日曰晦日。唐制。武則天永昌元年。以此月策問天下貢舉人於洛陽殿前。中式者曰進士。會飲杏園。以二人年最少者爲探花郎。荊楚歲時記。寒食無定日。或二月。或三月。去冬至一百五日。卽有疾風甚雨。謂之寒食節。又謂之百五節。秦人呼寒食爲熟食日。言不動煙火。預辦熟食過節也。齊人呼爲冷煙節。東京夢華錄。寒食第三日。乃系淸明節。禁中前半月。發宮人車馬朝陵墳。及享祀新墳。皆用此日。都人傾城出郊。四野如市。羅列杯盤。互相勸酬。暮歸各攜棗﹝魚固﹞炊餅。名花異果。鴨卵雞雛。各相獻遺。謂之門外土宜。酉陽雜俎。記吳漢楚粵。至寒食淸明。各攜酒罍拜墳。富家雜以鼓吹。婦女童稚皆隨。競標紙錢爲祀。其貧不舉者。爲缺祀。有力而失祀者。咸指爲不孝。唐玄宗開元二十年。敕士庶家。寒食許上墓拜掃。食靑精飯。飲籃尾酒。香酪餳。造靑精飯方用楊桐葉。細葉冬靑葉。遇寒食。采以染飯。色靑而光。食之資陽气。今俗夾麥靑艸。搗汁和糯米作靑團。烏﹝木舊﹞葉。染烏飯作糕。卽其遺意。淸明日雨。曰楡筴雨。風曰花信風。鯉魚風。茶曰雷鳴茶。適是日雷初發聲。摘者。可治百病。多食至四兩。卽仙。

七修類蒿曰。洪武二十四年。春三月。詔天下產茶之地。歲有定額。以建寧爲上。聽茶戶采進。勿預有司。茶名有四。曰探春。曰先春。曰次春。曰紫筍。不得碾揉爲大小龍團。此聖政紀所載。較宋取茶之擾民。天壤矣。祝穆私識云。朱文公晦庵先生。以寧宗慶元六年庚申。三月甲子日。午時卒。是歲春。文公故宅前。山頂有數十年合抱之木。一旦忽爲巨風所拔。六月溪水大漲。素所未有。宅前旱地。變爲濤港數百尺。所謂大賢存亡。木拔山崩。關造化盛衰之運。固如此。玄樞經曰。三月天道北行。作事出行宜向北。修造北方吉。月厭在申。月殺在未。天徳在壬。月徳在壬。月合在丁。月空在丙。丙丁壬上宜修造取土。生气在寅。坐臥宜向東北。作事日時。勿用辰字犯月建不吉。

調攝

孫眞人曰。三月腎气以息。心气漸臨。木气正旺。宜減甘增辛。補精益气。宜蚤臥蚤起。以養髒气。待肝臟﹖伏。心臟气旺。宜益肝補腎。以順天時。又曰。此月勿殺牲。勿食百艸心。勿食黃花菜。淸明。三月節。運主少陰二气。手太陽。小腸寒水。每日丑寅二時。正坐定。換手左右。如引硬弓。各七八度。叩齒內淸吐濁。咽液各三三度。谷雨三月中。運主少陰二气。手太陽。小腸寒水。每日丑寅二時。平坐。換手左右。舉托移臂。左右掩乳各五七度。叩齒吐內漱咽如數。千金方曰。此月勿食鳥獸五臟。勿食小蒜。勿食深泉。法天生意曰。此月勿食雞子。令人神昏亂。百一歌曰。此月勿食魚鱉。令人飲食不化。神魂恍惚千金方曰。此月若遇寅辰二日。尢不宜食魚。本艸曰。此月勿食羊脯。三月後。脯中有虫如馬尾。食之殺人。月令忌曰。勿食血並脾。季月土旺在脾。恐死气投入也。又不可食陳葅。

雲笈七簽曰。此月勿裸露三光之下。以招不祥。勿久處濕地。以招邪毒。勿發大汗。以養髒气。勿食驢馬之肉。令人神魂不安。勿食獐鹿等肉。損气志。勿食韭菜發疾。俗傳益人心者謬也。三月八日。勿食芹菜。恐病蛟瘕。發則似癲。面靑黃。小腹似懷妊。服糖水吐出。方愈。四時纂要曰。是月初三日。取桃花片。曬漧收起。至七月七日。取烏雞血和之。塗面及身。則光白如玉。法天生意云。此日采桃花浸酒飲之。可除百病。亦益顏色。取羊齒燒炭。可治小兒羊癇寒熱。四時纂要曰。初三日。收桃葉曬榦搗末。用井花水調服一錢。可治心病。萬花谷曰。初三取枸﹝木巳﹞菜煎湯沐浴。令人光澤不老。取苦煉花放席下。可辟蚤虱。鋪竈上。可辟虫蟻。無花。葉亦可。雲笈七簽曰。初六及二十七日沐浴。令人神气淸爽無厄。○初六日中時洗頭。令人利宮。身體光澤。○初七日。平旦沐浴。及日暮時又沐浴。並招財延生。○二十日謂之天倉開日。宜入山修道。眞誥曰。初一日。初十日。十一日。十三日。拔白生黑。歲音記曰。上巳日。取黍麥和菜作羹。以厭時气。濟世仁術曰。寒食日水。浸糯米一二升。逐日換水。至小滿漉出曬漧。炒黃爲末。水調治打撲傷損。及諸瘡。神效。又曰。寒食日。用絹袋盛面掛當風處。中暑者。以水調服卽愈。萬花谷曰。春末松花黃時。采取和蜜作餅。如雞舌龍涎。不惟香味淸甘。自有所益於人。又三四月。采深山巖谷中。當年新生可長一二寸松柏。並花蕊。陰漧細搗爲末。煉白砂蜜。丸如小豆常用。每月初一十五日未時。燒香向東。持藥八十一丸。用酒下。服一年。延十年命。服二年。延二十年命。欲長肌肉。加大麻巨勝。欲心力壯健。加伏苓人參。用七月七露水和丸尢嘉。服時東向咒曰。神仙眞藥體。合自然。服藥入腹。天地同年。咒訖服藥。忌食諸雜五辛等物。養生仁術曰。谷雨日。采茶炒藏合法。能治痰疾及百病。本艸云。是月上寅日。采甘菊花苗。名玉英。○六月上寅日。采梗。又曰莖。名容成。○九月上寅日。采花。名金精。○十二月上寅日。采根。名長生。收起四味爲末。用成日煉蜜。丸如梧桐子大。每服一錢。一日三服。百日身輕。一年發白再黑。二年齒落更生。三年返老還童。齊人月令曰。此月采何首烏。雄雌各半。用銅刀。或竹刀切片。以米汁水浸一宿。同黑豆飯鍋蒸熟。曬漧去豆爲末。或加伏苓三分之一。煉蜜爲丸。酒下。或一二錢。百日後百疾皆除。益壽延年。多子壯陽。忌食豬肉魚鱉蘿卜。中有形似仙人鳥獸。石山狀。極大者。乃珍也。服久成地仙。是月上辰日。采枸﹝木巳﹞莖。四月上巳日治服之千金月令曰。松花酒。取糯米淘百徧。以神曲和。凡米一斗。用神曲五兩。春季取松花精五六寸。至一尺餘。如鼠毛者。各三兩枝。細剉一升蒸之。絹袋盛。以酒浸。至五日。取服。一服三合﹖三服九服。成仙楊公忌曰。初九日牛鬼降夫婦宜戒容止。月忌。犯者減壽。朔朢日各減十年。上下弦。各減五年。甲子庚申本命日。減二年。二十八日人神在陰。犯者百日中惡。晦減一年

占候

周書時訓曰。淸明之日。桐不華。歲有大寒。田鼠不化鴽。國多貪殘。虹不見。婦人苞亂。谷雨气。萍不生。陰气貫盈。鳴鳩不拂其羽。國不治兵。戴勝不降於桑。政教不中。文林廣記曰。初三。十七。二十七。乃神朝上界逢星君。午後當有大風淸明喜晴惡雨諺雲。檐頭插柳靑。農人休望晴檐頭插柳焦。農人好作嬌又詩括云。淸明無雨少黃梅○初三日。以田蛙占。田雞嘂得啞。低田好禾把。田雞嘂得響。田內好牽漿。上晝嘂。上鄕熟下晝嘂。下鄕熟。終日嘂。上下齊熟。唐詩云。田家無五行。水旱卜蛙聲。論晴雨。卜蠶桑。諺云三月初三晴桑上掛銀瓶。三月初三雨。桑葉成苔脯又雲雨打石頭斑。桑葉錢價難。雨在石頭流。桑葉好餧牛言蠶損。葉無用也又云。淸明之日午前晴蚤蠶大旺不須驚。午後晴明晚蠶好。夜雨麥爛蠶胥稿。家塾事親曰朔日值淸明。竹木再榮。值谷雨歲時大豊。有雷雨主旱。月內月食。主米貴。月內無三卯。宜麻麥。又宜豆。月內虹見主九月米貴。魚鹽百倍。三月雷不鳴。秋多盜賊。雨雹。上威大猛。上巳卽三日。陰雨。主桑賤。天晴主桑貴。三月月食。兵起。月無光水災。月食。絲綿米皆貴。人饑。日食。米貴人饑。初三日食大人憂。絲帛貴。朔日風雨。民疾虫生。晦日雨。麥不熟博雅云。三月風不衰九月無霜降。梅實占秫。曰。樹無梅。手無杯。三月雪。經日不消。秋禾不成。米貴三倍。人相食。大臣憂。○三月一日至三日。當雨不雨。秋多大霧。道有饑死人。七日當雨不雨。谷貴。九日至十五日。當雨不雨。兵在外者罷○三月一日雨井泉空。二日雨。澤無餘。三日雨。水旱不時四日雨變易池五日雨溝瀆滂六日雨。壞垣墻。七日雨。決堤防。八日雨。乘船行。九日雨。難可量。淸明前後有水而渾。主髙低田禾大熟。四時雨水均調。谷雨日雨。主魚生蚊死。諺云。一點雨。一个魚。一點雨。打三蚊。○十六日西南風。主大旱。或云上鄕人見此風。卽懸百文錢於檐下。風力能動。則舉家失聲相弔。言風愈急愈旱。故有撩起已浸谷種之說。寒食卽淸明前二日。吳人專尙此日墓祭。謂之掃松。取介子推故事。其日多值風雨。諺雲。雨打墓頭錢。今年好種田。圖經云。池陽上巳日。婦女以薺花點油。祀而灑之水中。若成龍鳳花卉之狀。則吉。謂之油花卜。

月令采奇卷之二

晉江縣學司訓粵人李一楫纂

師匪莪何喬遠

友邦﹝王�﹞﹖韋國賢

申甫鄭維嶽

叔賢唐時興

仲先陳文進

季弢黃文紹

舅悌何九云仝校閱

夏季總敍

何謂夏禮記曰。南方曰夏。蓋南爲長物之方。鶡冠子曰。斗指南。天下皆夏。漢律曆志曰。南。任也。陽气於時。任養萬物也。邵子曰。夏。大也。又假也。天地寬假萬物以仁使長大也。鄒子曰。南方爲夏。夏。興也。萬物莫不興起。蕃殖充盈。樂之至也。夏三月。日行南陸。循赤道。曰日徳。其气陽。陽生火。立夏火相。夏至火旺。盛徳在火。萬物以長。天地气交。使華成實。謂之蕃秀。故夏爲長物之府。配以聖人之詩。而五帝之世如之。其天曰昊天。其時之總名曰朱夏。曰炎夏。曰三夏。曰九夏。曰纁夏。曰長嬴。節曰炎節。又曰朱明節。景曰夏景。曰炎景。曰畏景。風曰炎風。曰燻風。曰黃雀風。雨曰緯雨。曰綿雨。曰灌枝雨。艸曰茂艸。曰離艸。木曰茂木。曰密樹。曰連陰。林曰茂林。曰蔚林。禽曰陽鳥。其日幹曰丙丁。其支巳午。其帝炎帝。執衡司夏。其神祝融。乘離相功。五音屬徵。其色赤。其數七。其性禮。其情怒。其臭焦。祀先竈。祭先脾。夏三月同也。當夏時。明王禁無遏水。達名川。塞大谷。動土工。射鳥﹖。夏不禁。則艸木不榮。此時火旺。心屬火中有七孔三毛。爲肝之子。爲脾之母。舌爲宮。耳爲竅。衛生君子。當順時調攝。須澄心和气。養神。外絕聲色。內薄滋味。宜增辛減苦。忌心火旺而克肺金。所以養肺也。心气熱。當呵以疏之。

金匱要略曰。夏月不可食心。恐死气犯我靈臺。蓋夏三月。六气一十八候皆正長養之令。是謂�秀。此時心旺腎衰。𨿽大熱不宜食冷。莫食�茄生菜。不令大飽。當節肥膩。不得於星月下露臥便睡。使人扇風取涼。及汗身當風而臥。風入腠裏。其患最深。頭爲諸陽之總。尢不可風。夏三月。每日梳頭須一百二十下。不得梳著頭皮。當在無風處梳。自然去風明目。養生雜纂曰。老人气弱當夏之時。納陰在內。以陰弱之腹。當肥冷之物。則多成泄瀉。一傷眞气。卒難補復。參贊書曰。日色曬熟石上凳上。不可便坐。搐熱生豚瘡。冷生疝气。人自大日色中曬回。切不可用冷水洗面。恐損目。伏熱在身。不得飲冷水。及以冷物激身。能殺人。養生論曰。夏日不宜大醉。淸晨宜喫炒蔥頭酒一二杯。令人血气通暢。又云。命門在腎。夏月精化爲水。腎方衰絕。不宜房色過度。以傷元气。千金異方曰。夏三月遇丙丁日。忌夫婦容止。夏至後。秋分前。日食忌餅霍油酥之屬。

養生論曰。夏气熱。宜食菽以寒之。不可一於熱也。宜禁熱湯。禁食過飽。禁濕地臥。並穿濕衣。亦禁食冷物。食冷大多。則秋患赤白痢疾。兼瘧疾。內經曰夏季不可枕冷石。並鐵物取涼。大損人目。夏日欲求不熱。須食玄冰丸。飛霜散。及六壬六癸之符。幼伯子。王仲都二人。皆用此方也。

五行統論生旺。

孟夏。金生。木病。火臨官。水土絕。

仲夏。金沐浴。木死。火旺。水土胎。

季夏。金冠帶。木墓。火衰。水土養。

五行分陰陽生旺

孟夏庚金生。

辛金死。

甲木病。

乙木沐浴。丙火戊土臨官。丁火巳土旺。

壬水絕。癸水胎。

仲夏。庚金沐浴。辛金病。甲木死。

乙木生。丙火戊土旺。

丁火巳土臨官。壬水胎。癸水絕。季夏。庚金冠帶。辛金衰。甲木墓。

乙木養。

丙火戊土衰。丁火巳土冠帶。壬水養。癸水墓

四月令

孝經緯曰。谷雨後十五日。斗指巽。爲立夏。言物至此皆假大也。太陽尙在酉。躔大梁之次。表影長四尺五寸八分。後十五日。斗指巳。爲小滿。言物長於此。小得盈滿也。太陽過申。躔實沈之次。表影長三尺五寸八分。日月俱會於實沈。小滿爲四月中气斗指巳。故月建巳。從四月中气而定建也。巳者何。漢律曆志云。巳藏於巳。史云巳者。言陽气之巳盡也。說文巳也。四月陽气巳出。陰气巳藏。萬物見。成文章也。晉樂志曰。巳。起也物至此而畢盡起也。命曰孟夏。曰初夏。曰維夏。曰首夏。曰始夏。又曰農節。曰農月。曰除月。曰餘月。曰乏月。蓋言冬谷旣盡。夏麥未登。宜賑乏絕。救饑貧。九族不能自活者救之。無固蘊蓄而忍人貧。貪貨殖。忘種福之利。君子不取也。又曰陰月。曰正陽。曰朱明。曰餘月。曰太荒落。曰跰迹。曰麥秋。是月也。龍見而雩。和風扇物。六陽用事。月卦名幹。幹者。健也。陽之性。天之象也。節卦名巽。巽。順也。律應仲呂。白虎通曰。呂。拒也。言陽气將極。陰气伏中以難之也。晉樂志曰。呂。助也。陰助陽以成功也。八音屬木。八風淸明。日躔畢。西方之宿。晉之分野。昏翼中。旦婺女中。立夏節五日。螻蟈鳴次五日。蚯蚓出。後五日。王�生。又曰赤箭生。小滿气五日。苦菜秀。吳葵華。次五日。靡艸死。後五日。麥秋至。天子居明堂左个乘朱輅。駕赤﹝馬�﹞。載赤旗。衣赤衣。服赤玉。食菽與雞。器髙以觕。當立夏日。夜漏未盡五刻天子率三公九卿大夫。迎夏於南郊。還乃行賞。封諸侯。慶賜遂行。無不欣悅。命太尉贊俊傑。遂賢良。舉長大。行爵出祿。必當其位。﹖長增髙。無有壞隳。毋起土工。毋發大眾。毋伐大樹。天子始絺。命野虞出行田原。爲天子勞農勸民命司徒循行縣鄙。命農勉作。毋休於都。驅獸無害五穀。毋大田獵。農乃登麥。天子以彘嘗麥。先薦寢廟。又聚蓄百藥。斷薄刑。決小罪。出輕繁。蠶事始畢。后妃獻繭。乃收繭稅。以桑爲均。貴賤長幼如一。以終郊廟之服。儻行秋令。則苦雨數至。五穀不滋。四鄙入保。行冬令。則艸木蚤枯。後乃大水。敗其城郭。行春令。則蝗虫爲災。暴風來格。秀艸不實。

四月逐日雜記

此月當開冰。○初一曰四始日。南方七宿降。當祀竈。裕陵英宗周後忌日。弘治十七年。○初二。孟夫子生。時周烈王四年。見山東志。又太虛元君誕。○初四日。文殊菩薩生。天帝遊東井。玄天辰時下降。善才童子出參。狄梁公生。○初六。仁祖淳皇帝忌日。太素三元君朝眞。○初七。南斗。北斗。西斗帝君下降。是月丁巳日。宜祀竈。祀竈。祭先炊也。竈神每月晦日上天言人罪狀。大者奪紀。小者奪算。○初八日。懷讓禪師生。葛孝先眞人生。殷虛鑑眞人飛升。釋迦文佛生。歲華記麗云。周昭王二十四年甲寅四月八日。迦維國王。生太子。從母右脇出。生下沐浴。故曰沐佛日。亦見綱鑑。佛運統紀云。周昭王二十四年甲寅。四月八日中。天竺國。淨飯王妃。摩邪氏生太子悉達多。三十五歲。於菩提場中。證無上道。號佛世尊。以周穆王五十二年。二月十五。於拘屍那城。婆羅雙樹間涅盤。大慧禪師浴佛贊云。今朝正是四月八。淨飯王宮生悉達。吐水九龍天外來。捧足七蓮從地發。佛池論云。天神降西方迦維國淨飯王宮。摩邪夫人剖右脇而生太子。玄樞經云。系周莊王九年四月八日生。又云周以子爲正。所云四月。卽今之二月。所記王號年數。與綱鑑佛運弗同。姑俟博物君子。劉敬宣。四月八。見人灌佛。乃下頭上金鏡。爲母灌像。因悲泣不自勝。桓序見而嘆息。謂其父牢之曰。卿此兒。旣爲家之孝子。必爲國之忠臣。雲笈七簽曰。是日忌遠行。宜淸心齋沐。必膺福報。攝生月令曰。初九與二十五日。忌裁衣交易。○初十日。同天節。宋神宗生。○十一日。上帝酷殺日。而此月癸亥日亦是不宜會客。宜齋戒。○十二日。元宗法師生泉州淸源洞裴仙生。○十三日。幹龍節。三皇帝君降。昭陵孝懿莊皇后忌。嘉靖卅七年隆。慶李后忌。○十四日乾元節。呂純陽演正警化眞君生。眞君諱巖。字洞賓。時眞元十四年。宋仁宗亦此日生。○十五日。東華洞天。正陽眞人。漢鐘離仙翁誕。又云洞賓飛升。張法樂仙升日。荊楚歲時記曰。四月十五日。天下僧尼就禪剎掛搭。謂之結夏。又謂之結制。孟夏乃長養之節。在外行。則恐傷艸木昆虫。故九十日安居不出。釋苑宗規云。祝融在候。炎帝司方。當法王禁足之辰。正釋子護生之日。至七月十五始放。謂之解夏解制。禪苑宗規云。金風漸漸。玉露瀼瀼。當皇覺解制之辰。是法歲周圓之日。○十七日。翊聖眞君降。成祖文皇帝誕。龍神會於太白。○十八日。北極紫微太帝誕。碧霞元君誕。至聖先師孔子卒。按魯史。哀公十六年。夏四月十八日。己丑。先師孔子卒。注云。四月無己丑。系乙丑。今時歷亦載孔子四月己丑卒。丁丑葬。則魯史近是。○二十日。小分龍日。龍神會於太白。○二十一日。普賢菩薩生。○二十二日。南無月宮千手千眼觀世音示現。○二十四日。升明三年。天墜玉璽於嵩山○二十八日。天休節。藥王菩薩生。馮氏口譚曰。衣服用花椒收卷便不生蛀或用出矼藍布包亦可。風領暖耳。包藏甕中。蜜封甕口。毛決不脫。又云四月未黴雨時。開閣曬書隨卽閉門。放七里香。或樟腦於中。則不生蠹月令纂要曰。此月於養魚池中。納一神守。則魚不走。神守。鱉也。養魚經曰。鯉魚善飛。神守善守。司馬溫公。一日令老兵賣所乘馬。語兵云。此馬夏月有病。售者當先語之。老兵竊笑其拙。不知賢人君子。立心不欺。類如此。西京雜記曰。是月天道西行。作事出行。宜向西吉。月厭在未。月殺在辰。天徳在辛。月徳在庚。月合在乙。月空在甲。甲乙庚上。宜修造取土。生气在卯。坐臥宜向正東。所用時日。不宜用巳字。犯月建不吉。

調攝

孫眞人曰。四月肝臟已病。心臟漸旺。宜增辛減苦。以補腎助肝。調養胃气。勿受西北暴風。勿接陰以壯腎水。當靜養以息心火。勿與�接以寧神。立夏四月節。運主少陽二气。手厥陰。心胞絡風木。每日寅卯二時。閉息瞑目。反換兩手。抑掣兩膝。各五七度。叩齒吐內咽液如數。小滿四月中。運主少陽三气。手厥陰。心胞絡風木。每日寅卯二時正坐。一手舉托。一手按拄。左右各三五度。叩齒吐內咽液如數。千金月令曰。此月宜服暖。宜食羊腎粥。宜晚臥蚤起。感受天地精气。令人長壽。又曰。飲酒不宜大醉。勿食大蒜。恐傷人。勿食諸獻物心。白雲雜記曰。勿食雞肉。及雉雞肉。恐生肉疽在胸臆間。男子敗陽。女人絕孕。能生虛勞之气。勿食蛇鱔。損神害气。勿食生蒜。傷人神。損膽气。此月勿食胡蔥。令人气喘多驚。初五忌食生菜。立夏至九月。勿食隔夜湯水肉菜等物。生惡瘡。勿用隔宿水洗面漱口。損神。內景經曰。是月宜食蒓菜鯽魚羹。可以開胃。冬至糕。每畱一二片。懸於梁上。到立夏日。取水浸煮令軟。分家眾食之。一夏不至冒暑。夏三月。每朝空心喫小蔥頭酒一杯。令血气通暢。○十八日。謂之天倉開日。宜入山修道。其日宜食補腎助肺之物。調和胃气。無失其時。夏三月丁巳戊申己巳。丑未辰日宜煉丹。○初四日。日未出時沐浴。令人無訟。○初七日。沐浴。令人大富。○初八日取枸﹝木巳﹞煎湯沐浴。令人光澤。不病耐老。○初九日暮時沐浴。令人長命。靈寶經曰。初二。十六。十八。十九日。拔白生黑。夏三月。宜忌暴怒。怒則气不得泄。若多怒則傷。秋必爲瘧疾。初八日。不宜遠行。宜安心靜念。沐浴齋戒。必得福壽。是月勿暴露星宿之下。能成疾。勿露臥。令皮膚厚成癖。或成面風。凡臥頭須向東。有所利益。立夏日。服飛霜散。或六一散。暑不能侵。勿枕冷器鐵石等物。令人眼昏。【治喉疾。白殭】。生穎川平澤。今所在養蠶處皆有之。蠶用自殭死白色而條直者爲佳。四月取。勿令中濕。濕則有毒。不可用。用時仍去綿絲及子。炒過醫家用治中風急喉痺欲死者搗節細末。以生薑自然汁調灌之。下喉立愈保命訣曰。立夏日。夫婦不宜交合孫眞人曰初八。十六。忌嗜欲。犯則壽夭且此月不宜入房。避純陽用事之月也。夫婦戒容止犯者減壽。朔望日各減十年晦日減一年。上下弦各減五年庚申甲子本命。減二年。○初八日。萬神善化犯者失瘖。其夜善惡童子下降。犯者血死。二十八日。人神在陰。切宜戒之夏三月有犯風毒腳气者。因腎虛而得。人生命門。屬右腎夏月腎气衰絕房色過度。卽傷元气而損壽。衛生君子愼之

占候

汲冢周書曰。立夏節螻蟈不鳴。水潦淫漫。蚯蚓不出。嬖奪正後。王�不生困於百姓小滿气。苦菜不秀。賢人潛伏。靡艸不死。國縱盜賊麥秋不至。是謂慝立夏日暈。有則主水。日食大臣憂。天下旱疫。牛無食。六畜死此月月食。主大旱。人饑。月無光。大旱。月無三卯。麥不收。四月初四雲霧雨。米谷貴來人嘆苦朔日值立夏。主地動。值小滿。主凶災。大風雨主大水小則小水。晴主旱。又曰。此日雨。主有重種兩禾之患。又曰。朔日風雨。麥惡米貴。晦朔大雨。大蝗虫災。博雅云。四月雷不見。十月蟄虫行。四月雷不鳴。上人令不行。夏甲子庚辰辛巳雷蝗死○初八日。看晴陰占水旱。最宜密雲不雨。諺云。四月八晴多。髙田好張鋪。四月八睛寡。﹝魚占﹞魚到竈下。四月八若烏漉禿。不論上下一齊熟。四月八日大雨施。一年豊熟花果稀。夜雨損小麥。新面必致碎燥難爲打切。諺云。小麥不﹝打去丁攺自﹞神與鬼。只怕四月八夜雨。十三日占同初八○十四日晴。主歲稔。諺云有利無利。但看四月十四。○十六日。看月占水旱。上蚤無雲紅色主大旱。遲而色白。主水夜深。主大水。有云。主艸多。云黑。主有蟹。諺云。有谷無谷。但看四月十六又云。月上蚤。低田收稻好。月上遲。髙田剩者稀。田家五行雲。二十日小分龍。晴分懶龍主旱。雨分健龍。主水。東南上下皆大熟。西北風。分白龍。主大水東北方分靑龍主小水

文林廣記云。立夏【大晴】。其年必旱。東風來。雷電多。南風來。歲安年豊。西風來。眾人不安。北風來。泉湧地動。○初八十九。二十三日。乃諸神會犬日。午後三刻有惡風。

萬寶全書云。立夏日巳時東南有靑气。年豊。如無歲多災。十月應之。常以立夏夜觀老人星。其星明朗。天下大稔大暗不收。半明小收。四月虹見主米谷貴。星隳有大兵起雨雹民饑不安。秋禾傷。臣專命。甲申至己丑雨。糴貴。甲寅乙卯雨。夏谷貴。庚寅至癸巳雨。糴貴。四月內。日宜暖夜宜寒。免大水。諺云日暖夜寒。東海也幹熱必有大水

五月令

孝經緯曰。小滿後十五日。斗指丙。爲芒種芒種者。言有芒之谷。可播種也。太陽尙在申。躔實沈之次。表影長二尺五寸九分。後十五日。斗指午爲夏至。至。極至也。言萬物於此假大而極至也。夏至日。則斗南中繩。陽气極至陰气始至。日行北至。故曰夏至。其酷熱也爲刑。蓋是時。陰始起。反太熱者何。陰气始起。陽气悉推而上。故大熱耳。太陽過未鶉首之次。表影長一尺六寸。又曰五寸。日月會於鶉首。日道斂北。去極彌近。其影彌短。影短極。夏乃至焉。夏至爲五月中气。斗指午。故月建午。從月之中气而定建也。午者何。志咢布於午。史午者。陰陽交故曰午說文午。牾也。什名午。仵也五月陰從下而上陽冒地而出。陰气與陽相仵逆也。樂志曰。長也。大也。言萬物皆長大也。命曰仲夏。曰仲暑。曰鬱蒸。曰臯月。曰龍禦。曰惇牂。曰啟明。曰一陰月。風曰落梅風曰麥信風。曰景風。亦曰黃雀風。雨曰黃梅雨桐花雨。水曰麥水。曰黃水。是月也。一陰生陰陽爭。死生分。日長至而復短月卦名垢。姤遇也。以陰遇陽以柔遇剛之象。气卦離離爲火。文明之象。律應蕤賓。蕤。下。賓。敬也。言陽气上極。陰气在下。賓而敬之也。八音屬絲。八風景。日躔井。南方之宿。秦之分野。昏亢中。旦尾中。芒種節。螳螂生。次五日。鵙始鳴。後五日。反舌無聲。夏至气鹿角解。次五日。蜩始鳴。後五日。半夏生。木堇榮。天子居明堂大廟。乘朱輅。駕赤﹝馬�﹞。載赤旗。衣赤衣。服赤玉。食菽與雞。器髙以觕。命樂師修琴瑟笙竽。祭地於方澤。命有司爲民祈祀山川百源。大雩帝。用盛樂。乃命百縣雩祀百辟卿士。有益於民者。以祈谷實。時則農乃登黍。天子以雞嘗黍。羞以含桃。先薦寢廟。令民毋刈藍。無燒炭。無暴布。門閭無閉。關市毋索。挺重囚。益其食。遊牝別羣。則縶騰駒。班馬政。百官靜事。毋繁刑。以定晏陰之所成。午火旺。則金衰。戒無用火南方。可以居髙明。可以遠眺望。可以升山陵。可以處臺榭。聖人南面而聽天下。向明而治。景風用事。當爵有徳。而封有功儻行秋令。則艸木零落。果實蚤成。行冬令。則雹霰傷谷。道路不通。暴兵來至。行春令。則五穀晚熟。首種不入。

五月逐日雜記

初一日。天帝遊東井。太上老君。傳三天正法付張天師。王仲節眞人飛升。東方朔生日。此日屬錢財主日。宜入財。不可出財。○初五日。玄天上帝午時下降。溫元帥生日。萬回和尙生日。曰端午節。端陽節。天寧節。地臘節。沐蘭節。午時曰天中節。此日刻菖蒲爲小人。或爲葫蘆形。帶於身。爲艾虎懸於門。以禳毒气。以五色絲。結合勸索系臂。以辟兵及鬼。曰長生縷。續命縷。辟兵繒。五色縷。又名條達百索。織組雜物。以相贈遺。及日月星辰鳥獸之狀。文繡金縷帖畫。貢獻所尊。抱朴子曰。五日作赤靈符。著心前。謂之辟兵符。食益智粽。其粽名甚多。形制不一。有角棕。錐粽。茭粽。筒粽。秤錘粽。平進粽。菜粽。角黍粽。九子粽。又曰角黍。蓋取陰陽尙包褁而未分之象也。又有滴粉團。幹團。水團。白團之異。京師以端午爲解粽節。荊楚歲時記。以艾結人形。懸於門戶。以辟邪气。常念遊光厲鬼四字。則邪鬼辟。此日爲競渡戲。謂屈原沈汨羅。人傷之。並以舟楫拯之。其舟曰飛鳧。曰水馬。曰水車。競渡是其遺俗。又云曹旴女曹娥。父能弦歌爲巫。安帝二年五日。於縣江溯濤迎波神。溺死。不得屍骸。娥年十四。緣江號哭。晝夜不絕聲。七日投江﹝上不下見﹞父屍而死。人皆以舟救。太平禦覽曰。五日忌蓋屋。風俗通云。五月蓋屋。令人頭禿。又不宜曝牀席薦。異苑曰。新野庾實。於五日曝席。忽見一小兒死於席上。俄失所在。其後實子亦亡。遂以爲忌。便民圖曰。五日祀五瘟。不用腥。並揭門符。能祛邪。楊公忌曰。五日不宜問疾。亦不宜見一切血物。家塾事親曰。五日五更時。使人堂中向空扇。一人問云。扇甚麼。答云扇蚊子。凡七問七答乃巳。則一夏無蚊。○五日用熨斗燒一棗。置牀下。辟狗蚤。○五日午時。以朱砂寫荼字。倒帖。蛇蠍不敢近。便民圖曰。五日書儀方二字。倒帖柱腳上。辟蛇虫。又於午時望太陽。寫白字。倒帖於四處柱上。則無蠅。此日天神朝玉帝。時序雜錄云。幼男女皆懸臂符。婦人插釵頭符。飲菖蒲酒爲節。謂能辟瘟。漢禮儀志云。五日朱索系桃柳印。爲門戶飾。以止惡气。千金方曰。五日。日未出時。取向東桃枝刻作三寸木人。著衣帶中令人不忘。又此日取鱉爪骨。著衣領中。令人不忘。法天生意云。此月戌日。或子日。取引東桃枝二寸枕之。亦驗。瑣碎錄曰。午時將燈艸浸油。望太陽囑曰。天上金雞。喫蚊子腦髓。念七徧。吸太陽气。噓燈照蚊。蚊盡去。歲時雜記端午都人畫張天師像以賣。又爲泥塑像。以艾爲須以蒜爲拳。置門上以辟邪。蘇子由帖子云。大醫爭獻天師像。瑞露常縈堯母門。續齊諧記。屈原五日。投汨羅死。楚人哀之每至此日。以竹筒貯米投水祭之。至建武中。長沙歐回。白日忽見一人。自稱三閭大夫。謂曰。君嘗見祭甚善。但所遺。苦爲龍蛇所竊。今若有遺。可以棟樹葉塞其上。仍以五彩絲縛之。此二物。蛟龍所憚也。回依其言世人作粽。並帶五色絲。及棟葉。皆汨羅遺風。此月初五日。宋徽宗生。孟嘗君生。蕭史生。王鳳生。胡廣生。晉將軍王鎭惡生。文學則崔信明生。孝子則紀邁生。王綽生。張嘉生。田特生。大明會典。國朝之制。文武官軍校等。在京者。端午賜衣服。升朝官。每歲端午。賜時衣服。夏至日。皇帝祭皇地袛於方澤。配以太祖上躬行三獻。其從祀五嶽。五鎭。基運翊聖神烈。天壽純徳。諸山。四海四瀆諸水。諸侍臣分獻。端午節。文武百官。俱賜扇。並五彩壽絲縷。若大臣經筵官。或別賜扇及彩絲絳。艾虎諸物。各以品級爲等。○初七日。泰陵孝宗敬皇帝忌日。弘治十八年。○初十日。孝陵太祖髙皇帝忌日。洪武三十一年。閏五月。○十一日。上帝酷殺日。而此月壬子。亦是。不宜會客。宜齋戒。又龍王朝玉皇日。○十二日。獻陵仁宗昭皇帝忌日。洪熙元年。此日曰寧貺節乃天眞上聖示現之辰。○十三日。天神朝玉帝日。○敕封伏魔太帝關爺誕。又曰龍生日。○又曰竹醉日。竹迷日。栽竹多茂盛。或陰雨則鞭行。明年筍莖交出。然竹有雌雄。種當取雌竹多筍。自根而生一節發者爲雄。二節發者爲雌。○十四日。南斗星君降。○十五日。南極老人星降。老君降現鶴鳴山。藥王常眞人升仙。此日。不宜裁衣交易○十六日。劉安中眞人升仙。又天地交合日儀禮志曰。夏至日浚井。能攺水。可去瘟疫。風俗通云。夏著五彩辟兵。題曰遊光厲鬼。知其名。則免瘟疫。○十八日。毗陵道士楊文廣。踏白石升天。○十九日。北斗出遊保徳眞君降。天神朝玉皇日。○二十日大分龍。○二十一日。天申節。宋髙宗生。○二十二日。中明王生。○二十五日。太平眞君升仙。此日不宜裁衣交易。○二十六日。昭陵穆宗莊皇帝忌。日。隆慶六年。○二十九日。天神龍王朝玉皇日。池州風俗。謂此日與晦日。皆爲分龍節。此日雨。後月必有大水。晉書。陶潛言夏月虛閒。髙臥北窗之下。自謂羲皇上人。千金月令曰。此月取浮萍陰漧。和雄黃些小燒煙。可去蚊。五月五日。爲地臘者何。五帝以此日。校定人官爵。血肉盛衰。外滋萬匯。內延壽年。紀錄長生。是日可謝罪請禱。移易官爵。祭祀先祖。甄彬有行業。嘗以薴質人。及贖。中有金五兩。送還人。人問故。彬曰。五月披裘負芻。豈有餘金者。仕梁爲錄事參軍。玄樞經曰。是月天道西北行。作事出行向西北吉。月厭在午。月殺在丑。天徳在幹。月徳在丙。月合在辛。月空在壬。丙辛壬上。宜修造取土。生气在辰。坐臥宜向東南。用時日。不宜用午字。犯月建不吉。

調攝

孫眞人曰。五月肝臟气休。心臟正旺。宜減酸增苦。益肝補腎。固密精气。蚤臥蚤起。君子齋戒。處必揜身。止聲色。薄滋味。節嗜欲。定心气。蓋當陽極陰生之際。正養神葆壽之辰。值陰陽分爭之時。是齋戒恬養之日。芒種五月節。運主少陽三气。手少陰。心君火。每日寅卯二時。正立仰身。兩手上托。左右力舉各五七度。定息叩齒。吐內咽液如數。夏至五月中。運主少陽三气。手少陰。心君火。每日寅卯二時。伸手乂指。屈膝換踏。左右各五七度。叩齒吐內咽液如數。保生心鑑。五月屬午。火旺金衰。古人於是時。獨宿淡味。兢業保養。勿居濕地。以招邪气。可居髙明遠眺。可入山林避暑。七簽曰。初一取枸﹝木巳﹞煎湯沐浴。令人不老不病。保生月錄曰。五日取螢火二七枚。燃白髮。能轉黑。此月甲子。勿食一切獸肉。大吉。○初九日沐浴。令人長壽。○十一日。天倉開。宜入山修道。食物本艸。韭菜除熱下气。益陽止泄。春食香。夏食臭。冬食動宿飲。五月食昏人乏力。不可合牛肉食。酒後忌。○十六日宜拔白。千金方曰。莧菜通九竅。明目除邪。利大小便。去寒熱。殺蚘虫。久服益气力。不饑輕身。五月食則動气煩悶。與鱉同食。生鱉瘕。馬齒莧。孕婦食之易產。久服。長年不老。又主【消三】十六種風結瘡。煮汁澄淸。入蠟成膏。塗之。及傳杖瘡。立效。但要五月采制。濟世良方曰。五月勿多食茄。損人動气。魂魄不安。馬肉。五月食傷神气。自死者害人。下痢人食加劇。五月勿食鯉魚。多發風熱。條鯉當去脊上兩筋。及黑血。沙石溪中者。毒在腦。勿食頭。驢肉。益志輕身。五月食。則傷神。五月食未成核果。發癰疽寒熱。楊梅多食。傷熱。損齒及筋骨。李不可與蜜及雀肉同食。損五臟。桃不可與鱉同食。浴水成淋病。枇杷和炙肉熟面同食。患熟毒。食甜�。動痼疾。多食陰下濕癢生瘡。發虛熱。破腹。發黃疸動气。解藥力。深秋下痢難治。沈水雙蒂者。俱殺人。患腳气者食。永不愈。與油餅同食。發病。此月勿下枯井。及深阱。多毒气。仙經云。甘菊莖。五月五日采。陰漧。治頭風眩熱。又白菊莖。亦五月采。常服。其頭不白。千金月令治瘧。桃仁一百。去皮尖。研爲泥。勿著水。入黃丹三錢。丸如桐子大。發日。面北溫酒下三丸。井水亦可。端午日合。勿令雞犬婦人見。大效。

長生要論。芣苡。卽車前子。五日采。陰漧服。輕身耐老長生。治瘟疫方。五日用蔥白連須十根。切碎煎湯。入醋少許。乘熱飲之。衣蓋汗出卽解。治喉閉乳蛾方。五月五日。七月七日。采楮桃陰榦爲末。井水花服二錢。神效。治心痛方。五日取獨頭蒜伍个。和黃丹二兩。搗爛。丸如雞頭子大。曬漧。心痛者。以醋磨一丸服。神效。又方。五日采小蒜曝漧。治心煩痛。解諸般毒。治小兒丹疹。呂公曰。五日午時。於韭菜畦上。面向東不語。取蚯蚓泥藏之。遇骨鯁。用少許。擦咽喉外皮。卽消。治忽慢驚風。五日取蚯蚓數條。用竹刀中分截斷。看跳急者放一處。慢者放一處。研爛朱砂。分作二項。各研勻爲丸如綠豆大。急跳治急驚。慢跳治慢驚。每服七丸。薄荷湯下。救民方曰重五重六重九日。采稀薟艸。去根花子。用葉莖。入甑九蒸九曬層層灑酒。與蜜蒸。研爲末。作丸如皂角子大。每服五七丸。米湯送下。能明目。白髮轉黑。自夏至到九月。忌食隔宿菜。勿食肥濃。忌用隔宿水洗面漱口。萬氏家抄曰。五日采馬齒莧。加莧菜曬漧。等分爲末。產婦服之易產。

是日取鯉魚枕骨燒灰。治久痢如神。纂要曰。此日午時取艾。可治百病。十五日夜半子時。乃天地交合之辰。世人夫婦。於此夜交合者。三年內俱亡。道家又以十六爲天地交合。夫婦當異寢。蓋夜半子時。𨿽屬十五。亦十六之首時。謂之十六亦可。保命訣曰。夏至日。夫婦不可合陰陽。大凶。以後丙丁日亦當戒。三元參贊曰。五月名爲惡月。初五。初六。初七。十五。十六。十七。二十五。二十六。二十七。此九日。謂之九毒日。夫婦宜戒容止。犯者不過三年。朔朢日。各減十年。晦日。減一年。初八日上弦。二十三日下弦。各減五年。庚申。甲子。本命。各減二年。二十八日。人神在陰。減一紀。夏至減四年。衛生君子。尙愼旃哉。

占候

汲冢周書曰。芒種日。螳螂不生。是謂陰息。鵙不始鳴。令姦壅隔。反舌有聲。佞人在側。夏至日。鹿角不解。兵革不息。蜩不始鳴。貴臣放逸。半夏不生。民多厲疾。易通卦驗曰。離。南方也。主夏至。其日日中赤气出值離。此正气也。气出右。萬物半死。气出左。赤地千里。夏至觀雲气。靑爲虫。白爲喪。赤爲兵荒。黑爲水。黃爲豊年。夏至日星墜。大兵起。夏至逢丁卯日。下雨五寸。主秋米貴五倍。夏至日。不要日暈。有暈有水。無暈無水。夏至日得雨。其年必豊。諺云。夏至日下雨。一點值千金。法天生意云。夏至前雨。蟹上岸。夏至後雨。水到岸。歲時記云。夏至在五月初二三。主米貴。在上旬米賤。中旬大豊。米大賤。末旬大歉。米貴。諺云。夏至端午前。坐了種田年。言雨水調也。四時占候。夏至日南風。大熟。西南風。六月內水橫流。西風。秋大雨。西北風。傷百物。北風山水暴。東北風。主米貴。東風。八月人病。東南風。傷百果。至後半月。謂之三時。首三日爲頭時。次五日爲中時。又次七日爲末時。時雨最怕在中時前二日來。謂之中時頭。必大凶。若到末時。縱有雨亦善。末時盡處得雷。謂之送時雷。主久晴。諺云。迎梅雨。送時雷。送去了。並不回。田家五行雲。梅裏雷。低田柝舍回。言必浸也。立梅。芒種也。夏至前。芒種後。爲黃梅雨。陳卓之云。五月日食。大旱大饑。兵起東北。來牟死。六畜貴。京房占。五月月食旱。六畜貴。虫災。五月月無光。有大災旱。雷不鳴。大臣猝死。五穀減半。五月雨雹殺雞犬。婦人任事。臣不用命。民不安。五月朔日風雨。牛貴人饑。又主來年三月多雨及來年春米貴。又云。天雨五朔。不出一年。民大饑。蝗虫起。諺云。一日值雨。人食百艸。一日晴。一年豊。雨則歉。十日得辰。蚤禾半收。十一日得辰。五穀不收。朔日值芒種。六畜災。值夏至。冬米大貴。東風終日。米大貴。○二十日曰大分龍晴分懶龍。主旱。雨分健龍。主水。東南風。黑龍。主旱。正南風。赤龍。主大旱。西南風。黃龍。主上下大熟。西北風。白龍。主大水。東北風。靑龍。主水。

六月令

孝經緯曰。夏至後十五日。斗指丁。爲小暑。小暑者。就六月朢前。熱猶未甚者言也。太陽尙在未。躔鶉首之次。表影長二尺五寸九分。後十五日。斗指未。爲大暑。大暑者。就六月朢後極熱者言也。大陽在午。躔鶉火之次。表影長一尺六寸。日月會於鶉火之次。大暑乃六月中气。斗指未。故月建未。從此月中是气而定建也。未者何。志。昧薆於未。師古曰。薆。蔽也。什名未。昧也。日中則﹝日亥﹞。向幽昧也。樂志又曰。未。味也。言萬物皆成而有滋味也。命曰季夏。曰長夏。曰長烈。曰遁月。曰伏月。曰且月。曰末垂。曰狙暑。曰協洽。又命長烈。是月也。二陰漸長。月卦名遁。遁。避也。陰漸長而陽當避也。律應林鐘。林。眾也。鐘。聚也。萬物成熟。種類眾多也。日躔柳。南方之宿。周之分野。昏心中。旦奎中。小暑節。溫風至。次五日。蟋蟀居壁。後五日。鷹乃學習。大暑气。腐艸化爲螢。次五日。土潤溽暑。後五日。大雨時行。天子居明堂右筒。乘朱輅。駕赤﹝馬�﹞。載赤旗。衣赤衣。服赤玉。食菽與雞。器髙以觕。令漁師伐鮫取鼉。升龜取黿。命虞人入山取材葦。命四監大夫。合百縣之秩芻。令民無不咸出其力。養犧牲。以供皇天上帝名山大川四方之神。以祀宗廟社稷之靈。以爲民祈福。命婦官染采。黼黻文章必以法。故無或差忒黑黃蒼赤莫不質良。母作詐僞。以給郊廟祭祀之服。以爲旗章。以別貴賤等級之度。是月也。樹木方盛。命虞人入山巡木。毋有斬伐。不可以興土功。不可以合諸侯。不可以起兵動眾。毋舉大事。以搖蕩乎气。毋發令而待。以妨神農之事。水潦盛昌。神農持功。舉大事。則有天殃。初伏薦麥�於祖禰。原蠶有禁。儻行秋令。則丘濕水潦。禾稼不熟。乃多女災。行冬令。則風雨不時。鷹隼蚤鷙。四鄙入保。行春令。則谷實解落。國多風欬。人乃遷移。

六月雜記

初一日。淸靈眞人降。○初三日。不宜問疾。○初六日。平山瑞巖佛生。北極府君生。崇寧眞君生。崔府君生。太禹王生。祥符四年。此日天書再降。遂攺爲天貺節。道經以此日爲淸暑日。宜貯神水。制擦牙鹽。洗六畜。曝衣服書畫等物。仙志戒曰。此日不宜開掘土。○初七日。玄天未時下降。瑤華帝君生。○初九日。地神朝玉皇太帝之日。○初十日。金粟如來生。亦上帝酷殺日。而是月癸丑日亦是。不宜會客。宜齋戒。月令曰。此日忌裁衣交易。夏至後。三庚入伏。四庚中伏。立秋後初庚爲末伏。伏者。陰气迫於殘陽。伏而未升。又金畏火而伏。乃秦始皇所置。歷忌釋曰。四時代謝。皆以相生。春以木代水。夏以火代木。冬以水代金。獨秋以金代火。金畏火克。故至庚日必伏。此日風曰黃雀風。雨曰三時雨。濯枝雨。漢官舊儀云。伏日厲鬼橫行。宜靜日閉門養眞。不幹它事。故陳曉伏日閉門謝客。其詩曰。平生三伏日。道路無行車。閉門辟暑臥。出入不相過。傳戒諸髙明。熱行宜見訶。

四民月令曰。初伏薦麥果於祖禰。荊楚歲時記。伏日進湯餅。名曰辟惡。四時纂要曰。三伏日不可嫁娶。犯者夫婦俱傷。開元遺事。楊國忠子弟。思以姦媚結納朝士。伏日取冰。令工人鏤爲龍鳳。飾以金環彩帶。置鏤盤中。送王公大臣獨張九齡不受。○十二日曰慶陽節。唐武宗生。○十三日。太乙朝元。井龍王誕辰。隋髙帝仁壽三年。詔六月十三。是朕生日。宜令海內爲武元皇帝。元明皇帝斷屠。○十四日太乙眞君降。於長文升仙。○十五日西斗降。東華紫府小陽帝君生。太虛上眞元君。紫微王夫人同降現日。印宗法師。爲六祖惠能祝發。海蟾明悟眞君上升。衝素眞人飛升。金神生日。佛囉神生日。○十六日南斗降。潘眞人子眞飛升。○十七日。趙廣信眞人飛升。○十八日。睿宗憲皇帝忌日。正徳十四年。○十九日。淸淨座主。白衣滿願觀音示現。○二十日。忌裁衣交易。○二十二日。張元化眞人飛仙。○二十三日。馬神誕。南方火神誕。王大將誕。○二十四日。九天應元。雷聲普化天尊誕。○二十五日。天元甲子朝元。九華安妃紫微王夫人降。二十七日。晉出帝生。○二十六日。孝宗敬皇后忌。正統錢氏。○二十八日。孝穆皇后忌。成化紀氏。○二十九日。桐柏眞人降。九華眞妃降。二十四日。民間用糕果白雞烏豆祀竈神。雲笈七簽曰。此日忌水陸遠行。濟世仁術云。六月熱極。用扇扇手心。則五體俱涼。宋眞宗東封。六月放梁固以下進士及第。祀后土於汾陰。放張師徳以下進士及第。固狀元梁灝子。師徳亦狀元張華子。魏野以詩賀之曰。封禪汾陰連歲榜。狀元俱是狀元兒。五行志。中和三年六月。浙西天鳴。聲如轉磨。無雲而雨。占曰無雲而雨。是謂天泣。洪武五年六月。句容縣民獻嘉�二。同蔕而生。禮部尙書陶凱奏曰。禎祥寔由聖徳。上曰。朕寡徳不敢當。且木艸之祥。生於其土。亦惟其土之人應之。於朕何與。若盡天地間時和年豊。乃王者之禎祥也。宋思禮。事﹖母徐孝。會六月大旱。井池涸。母嬴疾。非泉不適口。思禮憂懼且禱。忽有泉出庭。味甘寒。日不乏汲。縣人異之。柳冕爲刻石。頌其孝感。便民圖曰。六月六日。用井花水淘白鹽於水中。作鹵用新鍋煎作細鹽。用之擦牙。吐其擦牙水於掌心洗眼。𨿽老亦能燈下讀書。玄樞經曰。六月天道東行。作事出行。向東吉。月厭在巳。月殺在戌。天徳在甲。月徳在甲。月合在巳。月空在庚。甲巳庚上。宜修造取土。生气在巳。坐臥宜用南方。用日時。不宜用未字。犯月建不吉。

調攝

孫眞人曰。六月肝腎气弱。脾气獨旺。宜減肥濃之物。益固筋骨。宜增咸減甘。以資腎臟。凡飲食當溫軟。不宜大飽。小暑六月節。運主少陽三气。手太陰。脾濕土。每日丑寅二時。兩手踞地屈壓。一足直伸。一足用力。掣三五度。叩齒吐內咽液如數。大暑六月中。運主大陽四气。手太陰。肺濕土。每日丑寅二時。雙手踞地。返首向肩。引作虎視。左右各三五度。叩齒吐內咽液如數。四時纂要曰。初一日。初七日。初八日。二十一日。沐沐。卻病禳災。○初三日。初四日。拔白。永不生○初六謂之天倉開日。宜入山修道。千金方曰。是月勿食韭菜。令人目昏。勿食茱萸。勿食生葵。成水癖。勿食羊肉及血。傷人神魂。勿食野鴨鶩雁。恐成血痢。勿食血脾。季月土旺在脾故也。當盛暑時。飲食加意調節。緣伏陰在內。腐化稍遲。又果蓏園蔬。多將生噉。蔬水桂漿。惟欲冷飲。生冷相值。克化尢難。微傷卽冷泄。重傷卽霍亂吐痢。是以暑月食物。尢要節減。使脾胃易於磨化。戒忌生冷。免有腹髒之疾也。夏月。老人尢宜保扶。若檐下穿隙破窗。皆不可納涼。此爲賊風。中人暴毒。宜居虛堂淨室。水次木陰潔淨之處。自有淸涼。每日淸晨。進溫平暖气湯散一服。飲食溫軟。不令大飽。俟饑時復進之。渴用飲粟米溫飲。豆蔻熱水。生冷肥膩。尢宜戒之。老人气弱。當夏時。納陰在內。以陰弱之腹。當冷肥之物。則多成滑泄。一傷眞气。卒難補復。宜服不熱補腎暖藥。三伏。用甘艸一錢。滑石六錢爲末。常飲水。謂之六一散。令人不中暑泄瀉旅途中暑。不可用冷水灌沃。急就道間掬熱土於臍中。撥開作竅。尿其中。次用生薑大蒜細嚼。熱湯送下。六七月。地膚子。炒爲末。酒調。治積年腰疼。日五六服。眞誥曰。十八日。十九日。拔白。永不生。農桑撮要曰。是月剩飯。用莧菜蓋。過夜不餿。暑月。候雷霆時。收雨水淘米。炊飯釀酒。名曰霹靂酒。

眞誥曰。二十四。二十八日。拔白永不生。夏月肉多。食用不盡。欲敗者。切作肉條。用香油鹽椒等料揉拌。曬漧收之。蒸食。夏月收肉。凡諸般肉。大片薄篦。每斤用鹽二兩。細物料少許拌勻。頻翻動。腌半月。搾去血水。香油拌過。蒸熟。竹簽穿曬烈日中。曬漧收貯。若收熟肉。須切作大塊。每斤用鹽半兩。腌片時。入陳皮茴香川椒酒醋。量肉多醬少許煮至酒醋幹。以篩子盛烈日曝漧。攝生要術曰。二十七日。食時沐浴。令人輕健。其日取枸﹝木巳﹞煎湯沐浴。令人光澤。不病不老。沐浴後。切勿當風。四時纂要曰。是月勿飲山澗澤水。令人患鱉病。月忌。夫婦戒容止。犯者減壽。朔朢減十年。晦日減一年。上下弦各減五年。庚申甲子本命。減二年。初九日。牛鬼初降。犯者百日中惡。二十八日。人神在陰切宜忌之。

占候

小暑之日。溫風不至。國無寬教。蟋蟀不居壁。急恆之暴。鷹不學習。不備戎盜。大暑之日。腐艸不化爲螢。谷實解落。土潤不溽暑。物不應罰。大雨不時行。國無恩澤。六月日食。大臣憂。外國侵。六畜五穀貴。月食旱。六畜貴。月無光。六畜大貴。六月雷不鳴。蝗虫生。冬民不安。以上四時占。夏三月不聞雷。五穀不成。人多疾病。風見同五月。虹見主麥貴雨雹。大喪大兵起。夏星墜。大兵起。朔日風雨。糴貴。晦日同。望气經。六月三日有霧。歲熟朔日。值夏至。急備米谷。歲時大饑。值大暑。人殃。值小暑。大水。山崩河溢。遇甲主歲多饑。風雨主米貴。月內虹見。主麻貴。小暑雨名曰黃梅。轉主水。有東南風及成塊白雲起。主有半月。白棹風主退水兼主旱。無南風則無白棹風。水卒不能退。諺云。白棹風雲起。旱魃精歡喜。仰面看靑天。頭巾落在麻。圻裏坡詩云。三時已斷黃梅雨。萬里初來白棹風。

○初三日有雨難爲稻苗諺云六月初三晴。山筱盡枯零六月初三一陣雨。夜夜風潮到立秋。○初六日晴。主收幹稻。雨。謂之湛﹝車麗﹞雨。主有秋水。諺云六月不熱。五穀不結。老農云。三伏中。正是稿稻天气。又當下壅之時。最要晴。晴則必熱故也。諺云。六月蓋夾被。田裏好張屁。言涼冷則雨必多。水大沒田無疑。諺云。伏裏西北風。臘裏船不通。主冬冰堅。又秋稻秕。諺云。六月無蠅。新舊相登米價平月內有西南風。主生虫損稻。秋前生虫。損一莖。發一莖。秋後生虫。損了一莖。無了一莖○六月浮雲不布。十二月艸不喪。○夏秋之交。稿稻喜雨。諺云。夏末秋初一劑雨。賽過唐朝萬斛珠。文林廣記云。十九二十七。也合日。卯辰時。有惡風。

地黃酒方

肥地黃。竹刀剉細一大升。搗爛。白糯米五升炒熟。曲一升。須六月六日造。右三件。於盆中熟揉令勻。納不津器中。泥封。春夏三七日。秋冬五七日。滿開有一盞綠水。是其精英。宜先酌飲之。余以生布絞取汁貯之。若稀餳。極甘美。常服大能補益人。

治對喉瘡方

菉豆。令未破陽孩子口嚼綿。以好蜂蜜交合。糊在瘡上。立愈。又方。以山棗核燒炭存性。研末將點燈盞底油帶。拌合糊瘡。立愈。

月令采奇卷之三

晉江縣學司訓粵人李一楫纂

師匪莪何喬遠

友邦﹝王�﹞﹖韋國賢

申甫鄭維嶽

叔賢唐時興

仲先陳文進

季弢黃文照

舅悌何九云仝校閱

中央土令

土居中央。寄旺於四時。各分十八日。共七十二日。金木水火。亦各七十二日。土於四時。無在而無不在。無定位。無專气無卦名。而附於辰戌丑未之末。未在火金之間。又居一歲之中。土爲火之子。爲金之母。故揭中央土一令於未申之間。以完四時五行之序。其日戊巳。其帝黃帝。乘坤艮。執繩司下土。其神后土。其虫裸。其律借黃鐘。其音宮。其色黃。其數五。其味甘。其臭香。祀中澑。祭先心。天子居明堂大室。乘大輅。駕黃﹝馬�﹞。載黃旗。衣黃衣。服黃玉。食稷與牛。其器圓以揜。命令各從四時。此時人身之脾。乃坤之气。土之精也脾。裨也。裨助胃气。爲心之子。爲肺之母。外通眉闕。口爲之官。爲消穀之府。如轉磨焉。脾不轉。則食不消。故衛生君子。宜少思屏慮。不爲利爭。不與物競。恬和淸虛。順坤之徳。嗜味必節。以全其生。宜食軟熱之物。以養脾气。切勿食脾。勿食羊血。禁食酸味。以順其气。逆之則脾腎受邪。土木相克。百病生矣。

秋季總敍

何謂秋。禮記曰。西方曰秋。蓋西乃收物之方。斗指西。天下皆秋。尙書大傳曰。西方。鮮方也。鮮。訊也。訊者。始入之貌。始入何以云秋。秋者。愁也。言萬物成像。虞秋至而愁也。又聚也。肅也。萬物莫不禮肅。敬之至也。太元經曰。物皆成像而聚也。西之義何。漢律曆志曰。西者。遷也。陰气遷落。萬物﹝韋焦﹞斂。乃成熟也。管子曰。秋者。陰气始下。故萬物收秋三月。日行西陸。循白道。曰辰徳。其气陰陰生金。立秋金相。秋分金旺。故【盛徳】在金。萬物成實。謂之容平。天气以急。地气以明。萬物夏長。華實以成。是收物之府。配以聖人之書。而三王之世如之。其天曰旻。謂湣物之凋零也。其時之總名。曰三秋。曰九秋。����������一月三十日爲三秋。故三月有九秋也。又曰素秋。曰商秋。曰冥秋。曰髙商。曰白藏。曰收成。風曰商風曰商飆。曰淒風。曰髙風。曰素風。曰涼風。曰淸風。曰蓼風。曰激風。曰悲風。曰迅商。景曰朗景。曰澄景。曰淸景。曰明景。曰晨景。辰曰淒辰。霜辰。節曰素節。商節。髙節。艸曰衰艸。白艸。木曰衰林。霜柯。曰霜條。曰疏木。曰疏林。其日幹曰庚辛。鄭氏曰庚之爲言更也。辛之爲言新也。日之行西從白道。成熟萬物。月爲之佐。萬物皆肅然更攺。秀實新成。人因以爲日名焉。支曰申酉。其帝少皞。執矩司秋。其神蓐收。乘兌馭物。五音商。其色白。其虫毛。其數九。其性義。其情哀。其味辛。其臭腥。祀主門。祭先肝。秋三月同也。當秋時。禁無赦過釋罪緩刑。秋不禁。則姦邪不勝此時金旺肺屬金爲白帝神。居髒之上。對胸。若覆蓋焉。故曰華蓋。肺。勃也。言其气勃郁也。六葉兩耳。爲脾之子。爲腎之母。下有七魄。名曰屍狗。伏屍。雀陰。吞賊。非毒。除穢。辟臭。鼻爲之官。大腸爲之府。上通至腦。下通至脾。爲呼吸之根源。爲傳從之宮殿。故衛生君子。當審時節宣。養肺以安七魄。飲食之味。宜減辛增酸。以養肝气。肺金旺。忌克肝木也。肺盛則宜用呬以泄之。無�而哂。懼不祥也。蓋秋三月。六气一十八候。皆�收斂之令。人當收斂其心。勿爲發揚馳逞。立秋後。稍宜和平調攝。蚤臥蚤起。與雞俱興。收斂神气。使秋气平。無外其志。使肺气淸。

金匱要略曰。三秋不可食肺。養生論曰秋初夏未熱气酷甚。不可脫衣裸體。貪取涼風。或令人扇風。夜露手足。此中風之原也。切宜戒之。秋三月。臥時頭宜向西。利益不小。本艸曰。入秋小腹多冷。宜用古時磚煮汁熱服之。儻痛。用熱磚熨肚三五次。卽瘥。書曰。秋气燥。宜食麻以潤之。使不躁。禁寒飲食禁蚤服寒衣。又曰。立秋日。不宜沐浴。八月朢後少寒。宜用微火暖足。勿令下冷。攝生方曰。秋當淸晨睡覺時。閉目叩齒三十六通咽下津液。以兩手搓熱手心慰眼。三秋行此。極能明目。養生書曰。秋谷初熟。不宜與老人先食。食之多發宿疾。管子曰。秋三月。以庚辛之日發五政。一政曰禁博塞二政曰。無見五兵之刃。三政曰。愼旅農。趍聚收。四政曰。補缺塞坼。修垣墻謹門閭。五政曰。敬時五穀之皆入也。尙書曰。寅餞納日。平秩西成。大傳曰。天子以秋命王公將帥。選士厲兵。以徵不義。決獄訟。斷刑罰。趍收斂。以順天道。以佐秋殺。

五行統論生旺

孟秋。金臨官。木絕。火病水土生。仲秋金旺。木胎。火死。水土沐浴。季秋金衰。木養。火墓。水土冠帶。

五行分陰陽析論生旺

孟秋。庚金臨官。辛金旺。甲木絕。乙木胎。丙火戊土病。丁火己土沐浴。壬水生。癸水死。仲秋庚金旺。辛金臨。官。甲木胎。乙木絕。丙火戊土死。丁火己土生。壬水沐浴。癸水病。季秋庚金衰。辛金冠帶。甲木養。乙木墓。丙火戊土墓。丁火己土養。壬水冠帶。癸水衰。三禮義宗云。周祫以秋者何。萬物新成。可以奉薦宗廟。故合先祖之神而祭之。所以祫宜在秋也。

七月令

孝經緯曰。大暑後十五日。斗指坤。爲立秋。秋。揫也物於此而揫斂也。太陽尙在午。躔鶉火之次。表影長四尺五寸七分。後十五日。斗指申。爲處暑言瀆暑將退。伏而潛處也。太陽過巳躔鶉尾之次表影長五尺五寸五分。日月亦會於鶉尾。處暑。乃七月中气。斗指申。故月建申。從此月中气而定建也。申者何。志云。堅於申。史言陰用事。申賊萬物也。晉樂志曰。申者。身也。成也。言萬物身體皆成也。命曰孟秋曰首秋。曰上秋。曰肇秋。曰蘭秋。又曰相月。曰蘭月。曰涒灘。又名大晉。是月也。龍火西頹。梧落一葉。气屬三陰。月卦名否。否。塞也。天地閉塞。陰陽不交時也。气卦名坤。律應夷則。夷。傷。則。法也。言金气始肅。萬物於此凋傷。猶被刑戮之法也。八音屬土。八風涼。日次翌。南方之宿。楚之分野。昏建星中。旦畢中。立秋節。涼風至。次五日。白露降。後五日。寒蟬鳴。處暑气。鷹乃祭鳥。次五日。天地始肅。不可以嬴。後五日。禾乃登。天子居總章左个。乘戎路。駕白駱。載白旗衣白衣。服白玉。食麻與犬。其器廉以深。當立秋日。夜漏未盡三刻。京都百官。皆衣白絁皂。天子親率三公九卿。諸侯大夫。迎秋於西郊。還乃賞軍帥。遣使者。賫束帛以賜武官。命將厲兵。簡練桀俊。專任有功。以徵不義。詰誅暴慢。以明好惡。順彼遠方。始用刑戮。命有司修法制。繕囹圄。具桎梏。禁止姦。愼罪邪。決訟獄。務搏執。戮有罪。斷刑罰。趣收斂。以順天道。以佐秋殺。農乃升谷。天子嘗新。先薦寢廟。命百官始收斂完堤防。謹壅塞。備水潦。修宮室。補城郭。無割上地。行重幣。出大使。儻行冬令。則陰气大勝。介虫敗谷。戎兵乃來。行春令。則其國乃旱。陽气復還。五穀不實。行夏令。則國多大災。寒熱不節。民多瘧疾。

七月逐日雜記

○初一日。先天節。聖祖天尊誕。太上老君登太極朝元始。桐柏眞人。與許遠受眞。又曰四始日。楊公忌。不宜問疾。○初四。長陵仁孝文皇后忌。○初五曰。三會日。宜建齋醮。○初七。玄天平旦降。太平寇眞君太師降。浮丘昭應眞人生。乃地府慶會之辰。曰道徳臘。曰鶴駕日。周處風土記。七夕灑掃庭除。露施幾筵。設酒脯時果。散香粉。候河鼓織女。言此二星當會。守夜者。咸懷私願。儻見天漢中。有奕奕正白气。復耀五色。卽有徵應。見卽下拜。乞富。乞壽。乞子。三年乃得。惟得乞一。不得兼求。荊楚歲時記。七夕爲牛女聚會之辰。戴徳云。此日織女東向。蓋言星也石氏星經云。牽牛。名天關。佐肋期云。織女神名收陰。天官書云。是天帝外孫。傅玄擬天問云。七夕牛女會天河。卽其事也。牽牛。主關梁。織女則主�果。

開元中。帝與妃子。每至七夕。在華淸宮宴。宮女各以蜘蛛內之小金盒子中。至曉開視。蛛絲稀密。以爲得巧之多寡。民間效焉。荊楚歲時記。七夕婦人。結樓穿七孔鍼。或以金銀﹝金兪﹞石爲鍼。陳�果於庭。以乞巧。蜘蛛网密者巧多。稀者巧少。世說。郝隆七月七日。見鄰人皆曝曬衣物。隆乃仰臥。曝腹於庭。曰。我曝腹中書耳。淮南子云。烏鵲塡河而渡織女。風俗記云。織女七夕渡河。使鵲爲橋。故古詩云。寂然香滅後。鵲散渡橋空。王子喬卽周靈王太子晉也。好吹笙。作鳳凰聲。道士浮丘公。接以上嵩山。三十餘年。求之不得。偶見桓良曰。告我家。七月七日。待我於緱氏山頭。其家至是日候。果乘白鶴於山頭。望之不可卽。舉手謝時人而去。神仙感遇集云。郭子儀。從軍沙漠間。因入京催軍食。回至銀州。夜見左右皆赤光。仰視空中。軿車繡幄。中有一美女。坐牀。垂足。自天而下。子儀祝云。今夕是七月七。必是織女降臨願賜長壽富貴女笑曰。大富貴。亦壽考。言訖冉冉升天。猶正視子儀。良久而隱。後立功貴顯。大歷初。鎭河中。疾甚。三軍憂懼。子儀謂禦醫。及幕賓王延昌等曰。吾此疾未到衰殞。因話其事。眾稱賀。後九十餘薨。

○初七日雨。曰洗車雨。初八日雨。曰灑淚雨。初七晚。女子以五色絲綫穿九孔鍼。向月穿過者。曰得巧。世王傳。竇后少小頭禿。不爲家人所齒。遇七夕。人皆看織女。獨不許出。乃有神光照室。爲後瑞。漢武內傳。元封元年四月戊辰。帝閒居承華殿齋。東方朔。董仲舒在側。忽見一靑衣女子曰。我墉宮玉女王子登也。王母遣來語帝。七月七日。王母漸來。帝於其日乃修除宮掖。燔百和之香。張云錦之帷。燃九華之燈。列玉門之棗。蒲萄之酒。以候云駕。忽見西南雲起。鬱鬱然直來趨宮。有頃。王母乘紫雲之輦。駕九色斑龍。二侍女扶上殿。頭結太華之髻。戴太眞晨纓之冠。履玄璚采鳳之舄。視之可年三十許。自設天廚珍妙非常。○七日忌想惡事。景帝王皇后。夢日入懷。以七月七日生武帝於猗蘭殿。唐史。穆宗卽位之初。詔曰。七月七日。是朕載誕之辰。其日命婦百僚。宜於光順門進門參賀。朕於門內。與百寮相見。明日又敕受賀。唐六典中尙署。七月七日。進七孔金鈿鍼。

總仙集。王遠。字方平。東海人。得道。老君賜以七轉變景靈符位爲一眞眞人。嘗以七月七日。過蔡經家。仙從奕奕。如大將軍。教蔡經尸解法。如過狗竇。經忽身熱。因失其屍。唐百官志。織染署。七月七日發抒。雲笈七簽曰。此日曝皮裘可辟蛀。祕閣閒話。蔡州丁氏女。精於女工。每七夕禱以酒果。忽見流星墜筵中。明日�上有金梭自是巧思日進。○初九日。諸煞交會日。○十二日。上帝酷殺日。而此月甲寅亦是。不宜會客。宜齋戒。此日忌裁衣交易。○十三日。大埶至菩薩生。王靈輿眞人飛升。昭陵孝安皇后忌隆慶帝後。○十四日。寇萊公準生。○十五日。太上老君。同元始天尊會集。降福世間。修行記云。此日乃大慶之辰。山元地官。勾搜眾人。分別善惡。以其日作玄都大獻於玉京山。以世間奇異好妙。幢幡寶蓋。供養之具。精膳飲食。獻諸眾聖。道士於其日。講誦眞經。十方大聖。髙詠靈篇。正一要旨。云九地靈官。名山洞府。神仙兵馬。同下人間。校定罪福。

盂蘭盆經。目連比丘。見其亡母。生餓鬼中。卽以缽盛飯往餉其母。食未入口。化成灰炭。遂不得食。目連大嘂。馳還白佛。佛言汝母罪重。非汝一人柰何。須作盂蘭大會。至七月十五。以百味五果著盆中。供養十方大徳。而後得食。目連白佛。凡弟子孝順者。以應分盂蘭盆供養。佛言大善。後世因之。廣爲華飾。乃至刻木削竹。飴臘剪彩。模花葉之形。極工巧之至。人間家廟。亦以此日祭祖薦新蘇東坡遊赤壁。卽此日也。東京夢華記中元先數日市買冥器鞋襪襆頭帽子。金犀假帶。五彩衣。以竹結棚。髙五六尺。如燈樓狀。謂之盂蘭盆。掛冥錢衣服於上。中元日。備素食。以供養祖先。城外有墳。則往拜掃。禁中亦出車馬詣道院謁墳。本院官。給祠部十道。設大會焚錢山。祭軍陣亡歿。設孤魂道場。○十八日。太眞西王母聖誕。韋眞人處元升仙。長陵成祖文皇帝忌日。永樂二十二年。周太祖亦此日生○十九日。力吉祥國聖母化生。太歲至徳武光殷元帥誕。○二十日諸煞交會日。○二十一日。普庵祖師誕。上元唐眞人生。○二十二日。陳希夷先生成仙。○二十四日。龍樹王生辰。○二十五日。通天護國嘉應侯生。康王生辰。景佑眞君生辰。睢陽大將張巡也。○二十七日。神會交殺日。○二十八日。永壽節。○二十九日。天皇眞人。授軒轅皇帝祕經之日。楊公忌曰。此日不宜問疾。○三十日。地藏王生。杭州誌。中元盂蘭盆齋。綱目特書示譏。而國朝於是節設�祭。蓋因民俗以均惠幽冥。政之大者。裴徳容云。漢授禦史。多於立秋日。蓋以風霜已嚴。鷹隼始擊也。玄樞經曰。此月天道北行。作事出行。宜向北吉。月厭在辰。月殺在未。天徳在癸。月徳在壬。月合在丁。月空在丙。丙丁壬方。宜修造取土。生气在午。坐臥宜向正南。用時日。不宜用申字。犯月建不吉

調攝

孫眞人曰。是月肝心气微。肺臟獨旺宜安靜心情增咸減辛。助气補筋。以養脾胃。毋冒極熱。勿恣涼冷毋發大汗。保全元气。又曰。此月勿食雁傷人。勿多食菱肉動气。勿食生蜜。令人暴下霍亂。勿食豬肺。勿多食姜。立秋。七月節。運主太陰四气。足少陽。膽相火。每日丑寅二時。正坐。兩手托地。縮體閉息。聳身上踴。凡七八度叩齒吐內咽液如數。處暑七月中。運主太陰四气。足少陽。膽相火。每日丑寅二時。正坐轉頭。左右舉引。就反兩手搥背。各五七度。叩齒吐內咽液如數。千金方曰。七月勿食鹿﹝上鹿下章﹞。動气。勿食茱萸。傷神气。勿食蒓菜。上有蠲﹝上﹖下虫﹞害人。勿食韭菜損目。立秋後五日。�不可食。三秋月。宜蚤臥蚤起與晨雞俱興。是月愼毋食豬肉。法天生意云。此月宜頭足俱凍。不宜戴氈暖之帽。令神气不爽。治瘰﹝病去丙攺歷﹞方。七月七日。采麻花。五月五日收葉作炷。炙百壯。燒胡桃松脂。研傳立效。又云。神仙餌松實。用七月取。去木皮。搗如膏。每服如雞子大。日三服。百日身輕。服三百日。日可行五百里。久服絕谷升仙。又云。七月七日。采蓮花七分八月八日。采蓮藕八分。九月九日。采蓮實九分。搗細煉蜜。爲丸服之。令人不老。如系千葉蓮。服之令人羽化。七月七日。剪去手足甲。燒作灰。服之。滅九虫三尸。家塾事親曰。七日取蜘蛛一枚。著衣領中。令人不忘。又此日取螢火虫十四枚。燃白髮自黑。此月上甲日。取枸﹝木巳﹞花。八月酉日治服之可卻病。○十一日取枸﹝木巳﹞煎湯沐浴。令人不老不病。常氏日錄云。立秋日。人未起時。汲井水。長幼皆飲。可以卻病。立秋日。不可沐浴。令人皮膚粗燥。多生白屑。○七日午時。取菖蒲。酒服一二寸。則飲酒不醉。七月取生�葉七片。入北堂。向南立。拭面去黶。法天生意云。十五日。取神座下土。著臍中。令人多智。此月丑日。取富家田宅土泥竈。令人大富。勿令人曉。○十五日。取浮萍爲末。以酒爲丸。仍用豆淋熱酒送下。治一切風癥。汗出卽愈。歌曰。不在山。不在岸。采我之時七月半。管甚癱風與瘓風。些小微風俱不算。豆淋酒內下三丸。鐵襆頭上也出汗。○法天生意云。二十二日沐浴。能令發不白。○二十五沐浴。令人長壽。此日蚤食沐浴。令人進道。○二十三。與二十五日。拔白。永不再生。家塾事親曰七月七日。收芙蓉葉。曬榦爲末。遇腫毒。敷上卽消。凡臥。秋欲得頭向西。大吉。作事利益。法天生意云。立秋日。夫婦不宜交合。與月忌日。犯者減壽。朔朢減十年。晦日減一年。上下弦日。中元日。各減五年。庚申甲子本命日各減二年。初三日。萬神會。及十四。十六。三官降。犯者一百日中惡。二十八日。人神在陰。切宜忌之。

占候

立秋之日涼風不至。國無嚴政。白露不降。民多欬疾。寒蟬不鳴。人臣皆不爭。處暑之日。鷹不祭鳥師旅無功。天地不肅。君臣乃失。農不登谷。暖气爲災。家塾事親云。七月。日無光。虫災歲凶。七月日食。兵起。人流亡。大水壞城郭繒帛貴。歲惡。西南坤風。名曰涼風。主立秋四十五日。京房曰四時暴風。起西南方。天下兵動。日月失色。令人食不入口。病要﹖﹖。脊股肩背皆腫。秋三月虹出西方。靑雲覆之。冬多寒。人病痞苦濕赤云覆之。冬大旱。黃雲覆之冬米大賤。白雲覆之。冬多風。黑雲覆之。冬多雨。虹立秋後見西方。萬物皆貴占在十月。秋雷大鳴。五穀不實。諺曰。秋雷碌碌。有稻無谷。七月雨雹殺物。臣不忠。秋星墜。大水。兵起。秋甲子雨。禾頭生耳。田家五行朔日虹見。主年內米貴。月蝕。來年牛馬貴。月無三卯。蚤種麥。朔日值立秋與處暑主人多疾。風雨。主人不安。乙酉日立秋。多晴。立秋日天晴主萬物少得成熟。小雨吉。大雨。主傷禾。一云晴主歲稔。立秋日有雷。損晚稻。大抵。秋後雷多。晚稻必不收。立秋日。喜西南風。田禾倍收。諺云。三日三石。四日四石。○十六日雨。名洗缽盂雨。主荒。言十方寺觀。每年四月十五結夏上堂。七月十五。解夏散堂。此日雨。故名洗缽盂。下年荒。必停堂也。七夕天河去探米價。回快米賤。回遲米貴。七月七有雨。名洗車雨。至八月有蓼花水。諺云。七月七日無洗車。八月之內無蓼花。立秋日申時。西南風。有赤云。宜粟。如無。萬物不成。地震牛羊死。在來年正月。農占。處暑雨不通。白露空用功。

八月令

孝經緯曰。處暑後十五日。斗指庚。爲白露。蓋云陰气漸重露凝而白也太陽在巳躔鶉尾之次。表影長六尺五寸五分。後十五日。斗指酉。爲秋分。分。半分也。分天地之中。陰陽气等。晝五十刻。夜五十刻。日夜刻漏。長短均分。又當三秋九十日之半。且陰生於午。極於亥。而酉其中分也。太陽過辰。躔壽星之次。表影長六尺五寸五分。日月亦會於壽星。秋分乃八月中气。斗指酉。故月建酉。從此月之中气。而定建也。酉者何史云。酉者。老也。萬物將自此老也。淮南子曰。酉。飽也。說文曰就也。徐曰。物飽化機而成就成熟也。樂志曰。酉。﹝糸酉﹞也。謂時物皆﹝糸酉﹞縮也。太玄經曰。酉。西方也。秋也。物皆成像而就也。有形則復於無形。故曰秋冥也。又曰秋門。萬物已入。一閉門之象也。命曰仲秋。曰商秋。曰仲商。曰迅商。曰商天。曰正秋。曰金素。曰太初。曰素節。又曰桂月。曰柘月。曰夕月。曰壯月。曰端正月。曰作噩。又曰長王。雨曰荳花雨。水曰荻苗水。風曰盲風。蓼風。疾風。是月也气屬四陰。老人星見。宵中星虛。月卦名觀。風在地上。萬物興昌之時也。气卦名兌。律應南呂。南。任也。呂。助也。又拒也。言陽气尙任事。陰助陽以成功也。又時當薺麥。故陰气拒之也。八音屬金。八風閶闔。日躔角。東方之宿韓鄭之分野。昏牽牛中。旦觜蠵中。白露節五日。肓風至。鴻雁來。

次五日。玄鳥辭巢歸。後五日。羣鳥養羞。秋分气五日。雷始收聲。次五日。蟄虫坯戶。後五日。水始涸。殺气漸盛。陽气日衰。天子居總章太廟。乘戎輅。駕白駱。載白旗。衣白衣。服白玉。食麻與犬。器廉以深。乃儺禦佐疾。以通秋气。天子以犬嘗麻。先薦寢廟。上丁。命樂正習舞學宮行釋菜禮。祭先師。上戊。命人祭社。飯曰社飯。酒曰社翁酒。雨曰社翁雨。時乃築城郭。建都邑。穿竇窌。修囷倉。趣民收斂務蓄菜多積聚。乃勸種麥。無或失時。其有失時。行罪無疑命有司申嚴百刑。斬殺必當。無或枉撓。枉撓不當。反受其殃。命司服具飭衣裳。文繡有恆。制有大小。度有長短。衣服有量。冠帶有常。必循其故。命宰祝巡行犧牲。瞻肥瘠。察物色。必比類。量大小。視長短。皆中度。五者備當。上帝其饗。又養衰老。授幾杖。行麋粥飲食。一度量。平權衡。正鈞石。角鬥桶。易關市。來商旅。納貨賄。以便民事。四方來集。遠鄕皆至。則財不匱。上無乏用。百事乃遂。儻行冬令。則風災數起。收雷乃行。艸木蚤死。行春令。則秋雨不降。艸木生榮。國有大恐。行夏令。則其國乃旱。蟄虫不藏。五穀復生

八月逐日雜記

朔日曰六神日

周太常以八月命輶軒使。采異俗方言。藏之祕府八月朔日。尹眞人泰和升仙。以露水滴朱砂蘸小指。宜點炙。去百病。作飲食曰餧。俗曰餧臘社。○初三日。景皇帝生辰宣徳三年竈君誕辰。○初四日天壽節。周恭帝生日。是日取絲縷就北辰星求長生。○初五日。朱眞人上升。隋歐陽太守生。宋封爲八字王。唐玄宗明皇生。開元十七年八月。上降誕日。大置酒合樂。燕百僚於華萼樓下。尙書左丞相源乾曜。右丞相張說。率百官上表。願以此日爲千秋節。著之令甲布於天下。咸使燕樂。又攺爲天長節。名曰賽白帝。羣臣上壽。王公以下獻鏡。及承露囊獨張九齡獻千秋金鑑錄五卷。言萬古興廢之道。玄宗賞異。○江南風俗。兒生一期。爲制新衣盥洗妝飾。男用弓矢紙筆。女則尺刀鍼縷。加飲食珍寶服玩。置兒前。觀所取。以驗貪廉愚智。名爲試兒。親表聚集燕享。自世教衰。𨿽已孤煢。不知感傷。皆爲供頓。孝元帝年少時。每八月六日。常設齋。講百玩。及修容薨。此事亦絕。○初八日。泰陵孝康敬皇后忌辰。弘治張后。此日龍神交會。亦曰竹醉。可栽竹。雲笈七簽曰。此日勿買布。勿買鞋履附足大忌。○初九日曰元成節。靑華帝君生。○初十日世宗肅皇帝誕。正徳二年。孝陵孝慈皇后忌辰。洪武十五年。○十二日。南豊石仙巖中寂觀。冷眞人。昌開樟木飛升。長慶中。弘農楊晦。夜謁王先生畱之宿。先生召其女七娘謂曰。爲吾刻紙狀今夕之月。置室東垣。須臾月光炯然滿室。若張燭然。十三日。玄天戌時降。太極衝應眞人左仙公升仙。亦上帝酷殺日。而此月乙卯亦是。不宜會客。宜齋。○十五日。曰中秋節。曰月夕節。曰端正月。曰半秋曰三五夕。又龍神交會日。黃帝騎龍上升日。文蕭此夜遇吳彩鸞石林詩話。晏元獻守南都。值中秋陰晦。僉判王玉琪。函詩以入曰。只在浮雲最深處。試憑弦管一吹開。公喜卻枕。召客治具。至夜分。月果出。樂飲達旦。

熙寧丙辰中秋。東坡居士。歡飲達旦。大醉。作水調歌。兼懷子由。元豊間。都下傳唱此詞。神宗問。內侍上塵乙覽讀至又恐瓊樓玉宇。髙處不勝寒句。上曰。蘇軾終是愛君。乃量移汝州。王岐公在翰院值中秋有月。上於宮中問當直學士爲誰。左右以公對。命召來賜酒。至則令對禦榻坐語。曰。天下無事。與醉聲色何如。與學士對飲。旋命左右宮嬪舉觴進。公醉。上命諸禦。各取領巾裙帶索詩。已而令脫簪珥珠鳳金雀簪其襆頭。曰須與潤筆。宴畢起謝。令內侍扶掖不得拜。輟金蓮燭送歸院。明日都下盛傳天子請客。三水小牘。趙知微。有道術。中秋積陰不解。眾惜良辰。知微曰可備酒殽。登天柱峯玩月。旣出門。天色開霽。及登峯。月色如晝。迨下山歸。則淒風苦雨。陰晦如故。

博異志。賈客呂筠卿。常於中秋夜泊舟於君山側。命酒吹笛數曲。忽一老父。拏舟而來。遂於懷袖間。出笛三管。其一大如合拱。其次如常人所蓄。其一如細筆管。筠卿請老父一吹。老父曰。其大者。諸天之樂。不可發。其次者。對洞府諸仙合樂而吹。其小者。是老身與朋儕可樂者。試爲子吹之。不知可終一曲否。言畢吹笛三聲。湖上風動。波濤沆瀁。魚龍跳噴。五六聲。君山鳥獸嘂躁。月色昏昧。舟人大恐。父老遂止。唐逸史記。羅公遠。開元中。中秋夜侍元宗於宮中翫月。公遠奏曰。陛下莫要至月中看否。乃取桂杖向空擲之。化爲大橋。其色如銀。請元宗同登。約行數十里。精光奪目。寒气侵人。遂至大城闕。公遠曰。此月宮也。見仙女數百。皆素練寬衣。舞於廣庭。元宗問曰。此何曲。曰霓裳羽衣曲也。元宗密記其聲調。遂回。卻顧其橋。隨步而滅。旦召伶官依其聲作霓裳羽衣之曲。武夷記。八月十五。玉皇與太姥。魏眞人。武夷君。建幔亭彩屋。同鄕人宴飲曰。汝等皆吾之曾孫也。

長慶中。有人於中秋夜翫月矚見林中如一疋布。其人尋觀之。見一金背蝦蟆。疑是月中者。天寶遺事。明皇秋八月。太液池。有千葉白蓮。數枝盛開。帝與貴戚宴賞。左右皆嘆美久之。帝指貴妃示左右曰。爭如我解語花。晉庾亮鎭武昌諸佐吏殷浩之徒。乘中秋月。登南樓歡飲。見亮至。欲避。亮曰。老子於此。興亦不淺。遂據胡牀。譚詠至旦。永樂中秋。上方開宴賞月。月爲云掩。召學士解縉賦詩。遂口占落梅一闋。曰。嫦娥面。今夜圓。下云簾。不著臣見。拌今宵。倚欄不太眠。看誰過廣寒宮殿。上覽歡甚。命賦長篇。又成長短句以進。上益喜。同縉飲過夜半。月復明。上大笑曰。子才眞奪天手段也。長安風俗。多於月下搗衣。古樂府云。長安一片月。萬戶搗衣聲。秋風吹不盡。總是玉關情。○十七日。今皇上萬壽聖節。○十八日。四海龍王神會日乃天人興福之時。宜齋。○十九日。�天師升天。田眞人升仙。○二十日。燃燈�生○二十二日。茂陵憲宗純皇帝忌日。成化二十三年。○二十四日。替惠彭眞人。舉家二十六口。拔宅飛升。○二十五日。天倉開日。宜入山修道煉丹。○二十六日。南極壽星降。宜祈禱。○二十七日。乃聖母禱尼丘日。時遇麒麟。乃解繡紱飾於麟角。遂有娠。蓋誕聖之祥也。迄魯西狩獲麟。而孔子遂卒。此日是天神交會。楊公忌曰。此日不宜問疾。○二十九日。太陰月宮星君滿月變色。牛文信眞人升天。此日忌水陸遠行。千金月令曰。秋分日。勿殺生。勿用刑。勿處房帷。勿弔喪問疾。勿大醉。君子當齋戒靜專。以自檢。

義鷾鴯記。有女子姚玉京。室有雙燕。一爲鷙鳥所攫。一翔集於玉京之臂。八月秋分去。玉京以彩綫系其足。明年春分至綫如故。玉京後遇疾死。又明年燕來。往墓間。亦悲鳴而死。張華博物志。舊說天河與海通。近世有人居海渚者。年年八月。有人乘槎去來。不爽期。人有奇志。立飛閣於樓上。多賫糧糗乘槎而去。十餘月。至一處。有城郭狀。屋舍甚嚴。遙望宮中。有織婦。見一丈夫。牽牛次渚飲之。驚問曰。何由至此。此人爲說來意。並問此是何處。答曰。君還至蜀都。訪嚴君平。因還如問君平。君平答曰。某年八月內。有客星犯牽牛宿。計年月。正是此人到天河時也。玄樞經曰。自白露八月節後。天道東北行。宜向東北行。修東北維。月厭在卯。月殺在辰。天徳在艮。月徳在庚。月合在乙。月空在甲。甲乙庚上宜修造取土。生气在未。坐臥宜向西南方。所用日時。不宜用酉字。犯月建不吉。

調攝

孫眞人曰。是月心臟气微。肺金用事。宜減苦增辛。助筋補血。以養心肝。毋令大飽傷神。白露八月節。運主太陰四气。足陽明。胃燥金。每日丑寅二時。正坐。兩手按膝。轉頭推引。各三五度。叩齒吐內咽液如數。秋分八月中。運主陽明五气。足陽明。胃燥火。每日丑寅二時。盤足而坐。兩手掩耳。左右反側。各三五度。叩齒吐內咽液如數。齊諧記。初一作五明囊。盛取百艸頭上露洗眼。眼明。此日已後。宜微火暖足勿令冷述仙記。此日以囊承取柏樹上露。如珠。拭兩日。明爽無病。弘農鄧銘。八月朔。入華山采藥。見童子以囊盛柏葉上露如珠。問之。答曰。赤松先生取以明目。梁簡文云。婦人於八月旦。以錦翠爲明眼囊。淩晨取露拭目。纂要曰。初二日。初四日。拔白永不生。○初三日。初七日。沐浴。令人聰明大吉。○初八日。取枸﹝木巳﹞煎湯沐浴。令人不病不老。此日不宜晝眠。歲時記曰。初十以朱點小兒額。名天炙。可卻病。纂要曰。十五日。十九日。拔白永不生。○二十二日。取枸﹝木巳﹞煎湯沐浴。令無非禍。二十五日。沐浴卻病。二十五日拔白。永不生。法天生意。八月勿食生蒜。傷人神。損膽气。勿食葫荽。傷神損气。令人脇肋气急。勿多食新姜。傷神損壽。勿食豬肺。以飴和食。冬至發疽。勿食豬肚。冬成嗽疾。勿食萌芽。傷人神膽。勿食雞肉。

本艸云。勿食雉肉。損人神。令气短。勿食獐肉。令气動。勿食芹菜。恐成蛟瘕。發狂。面靑。小腹脹。勿飲陰地流泉令人發瘧。損腳酸軟。勿食生蜜。成霍亂。勿食生果。令生瘡。勿食雞子傷神。勿食未經霜蟹。腦骨有毒。霜降後方可食。勿犯賊邪之風。勿增肥腥。令人霍亂。秋社日。當令兒女夙興則壽。若晏起。則社翁社婆遺屎面上成疾田家五行。淸晨以瓦器收百艸頭上露水。濃磨墨。頭痛者點太陽穴。勞瘵者點膏肓穴。謂之天炙。千金月令曰。此月可食韭菜露葵。可采柏子放水中。取沈者暴榦爲末。服方寸匙。稍增至五合。欲絕谷。恣意取飽。渴則飲水。久服延年。月忌夫婦容止。犯者減壽。朔朢日各減十年。晦日減一年。上下弦各減五年。庚申甲子本命日。減二年。初三日萬神會。及十四日。十六日。三官降。犯者一百日應。二十八日。人神在陰。切不可犯。秋分日。社日。各減四年。

八月占候

白露節。鴻雁不來。遠人背畔。玄鳥不歸室家離散。羣鳥不養羞。臣下驕慢。秋分气。雷不收聲。諸侯�佚。蟄虫不壞戶。物靡有賴。水不始涸。介甲虫爲害。博雅云。八月浮雲不歸。二月雷不行。○初三。初八。十七。二十七。乃百神俱起之日。午後有惡風。八月月蝕。兵起魚鹽貴。民饑。兌風名曰閶闔。主秋分四時暴風起。西方。主秋旱。霜。天下兵動。日月蝕。人多病瘡疥癬。虹以秋分四十六日。內出西北。貫幹。中秋多水。虎食人畜。賊起。八月雨雹殺物。臣不忠。秋雨雪大喪。民多死。兵起大饑。人物相食。春秋元命苞云北狼地有大星曰南極老人星。治平則見。見則主壽。常以秋分候之南郊。朔日至三日。陰雨。宜麥。布貴。油麻貴十倍。月內虹見。來春米貴。朔日晴。主連冬旱。宜姜。略得雨宜麥。一雲風雨宜麥。主布絹絲綿及麻子貴。又曰。月月初一要晴惟此月初一要雨。好種麥。白露日屬火。謂丙寅丁卯之類。主蝗虫多。難種菜。秋分日占風。離凶。巽有彊風至。震。萬物不災。谷貴。艮多陰雨。坎冬大寒。幹人多相掠。兌民安物稔。坤平。酉時有白雲起。如羣羊狀。是分气。主年大稔。有黑雲相混雜者。並宜麻豆。若赤云。主來年旱。要微雨。或作陰天最妙。此日有雨或陰。主來年髙低田大熟。晴主不熟。秋分在社前。斗米換鬥錢。秋分【在社】後。斗米換斗豆。社了分。穀米不出村。分了社穀米如苦鮓。月內雨。多主米貴。虹見秋米貴。諺云。三卯三庚。麥出低坑。三庚二卯麥出拗巧田家五行雲。月大盡。主有水災。並少菜。秋七八月。值甲子有雷。主人多暑死。秋社日雨。來年豊稔。蚤來怕北風。晚來怕南風。白露日晴。主稻有收。雨。主萬物損傷。諺云。白露前是雨。白露後是鬼。中秋晴。主來年髙田成熟低田水。雨。主來年低田成熟。髙田無收。

九月令

孝經緯曰。秋分後十五日。斗指辛。爲寒露謂露寒冷而將凝結矣。太陽尙在辰。躔壽星之次。表影八尺五寸四分。後十五日。斗指戌爲霜降。言气肅而露始凝結爲霜矣。蓋霜之爲言亡也。物以此時終也。此時太陽始過卯。躔大火之次。表影五尺九寸三分。日月亦會於大火。霜降乃九月中气。斗指戌。故月建戌。從此月之中气而定建也戌者何。戌。滅也。謂時物皆衰滅也。又云陽气微。萬物畢成。陽下入地也。釋名戌。卹也。物當收斂。斂卹之也。亦脫也。落也。命曰季秋。曰暮秋。曰暮商。曰季商。曰末秋。曰杪秋。曰﹝耳少﹞秋。曰深秋。曰授衣。曰霜辰。曰玄月。曰霜月。曰菊月。曰閹茂。又云天睢。風曰蓼風。曰花風。曰盲風。曰鯉魚風雨曰黃雀雨。愁雨。木曰成樹。艸曰黃艸。是月也。駟見霜隕。豊山鐘自鳴。蕭丘火自生。楚畹蘭馨。郤林桂殘。气屬五陰。月卦名剝。剝。落也。陰道將旺。陽道衰弱。萬物剝落也。律應無射。射。出也。言時陽气上升。萬物收藏。無復出也。然隨陽而終。當隨陰而起。無終已也。日躔房度東方之宿。宋之分野。昏虛中。旦柳中。寒露節。鴻雁來賓。次五日。雀入大水爲蛤。後五日。菊有黃花。霜降气。豺祭獸。次五日。艸木黃落。後五日。蟄虫咸俯。在穴墐戶。天子居總章右个。乘戎輅。駕白駱。載白旗。衣白衣。服白玉。食麻與犬。器廉以深。天子乃以犬嘗稻。先薦寢廟。申嚴號令。命百官貴賤。無不務內。以會天地之藏。無有宣出。乃命冢宰。農事�。收舉五穀之要。藏帝藉之收於神倉。只敬必飭。霜始降。則百工休。乃命有司曰。寒气總至。民力不堪。其皆入室上丁入學習吹。大饗帝於南郊。嘗犧牲。告備於天子。合諸侯。制百縣。定諸侯所稅於民輕重之法。貢賦之數。以遠近土地所宜爲度。以給郊廟之事。無有所私。天子乃教民田。習五戎。搜士馬。司徒搢撲。北向誓眾。命司裘獻功裘以待頒賜。司爟內火。民亦如之。霜降。則祭旗纛。命主祠祭禽於四方。伐薪爲炭。乃趣刑獄毋畱有罪。收祿秩之不當。與共養之不宜者。儻行冬令。則國多盜賊邊鄙不寧。土地分裂。行春令。則暖气來至。民气解惰。師旅必興。行夏令。則其國大水。兵藏殃敗。民多鼽嚏。

九月逐日雜記

○初一日。南斗星君降。太上老君。於玉天瓊房。金闕上宮。校集靈篇。司馬溫公此日生。○初二日。睿宗獻皇帝生日。成化十二年。太素三元君朝眞。羅近溪先生。欲以九月朔辭世。作別語多。士不忍別。先生勉畱一日。談竟而後往。○初三日。地平天成節。唐肅宗生。孝宗敬皇帝生。成化六年。○初四日。景陵孝恭章皇后忌天順六年○初五日。皇極日。韓明府名敕。字叔節。修孔子廟器碑。云永壽二年。歲在涒灘。霜月之靈。皇極之日蓋九月【初五】也。○初八。唐王勃。字子安。年十三。侍父宦遊。舟次馬當。遇老叟曰。子非王勃乎。來日重九。南昌都督。命客作滕王閣序。子有淸才。盍赴之。勃曰。此去七百餘里。今巳八日。夫復何言。叟曰。吾助淸風一席。勃登舟。翌日昧爽抵南昌。會府帥閻公。閣開宴。有婿吳子章。喜爲文詞。帥欲誇之。命宿構閣序。俟賓合而出示。若卽席就者。賓集。具紙筆徧請。莫敢當。至勃不辭。都督怒起更衣。遣吏伺報。報至落霞與孤鶩齊飛二句。乃矍然曰。此天才也。文成而帥大悅。謝勃五百縑。回棹謝叟。曰。當具菲儀以答神休。叟笑云。但過長蘆。焚陰錢十萬。足賞薄債矣。勃敬如命。○初九日。玄天上帝。成道於武當山。每歲是日亥時下降。漢天師張道陵。與夫人雍氏同時飛升葛仙翁洪此日誕唐梓州易玄子上升此日曰重陽節。重九節。數陽節。菊花節。茱萸節唐明宗以此日生。唐莊宗亦此日生。西京雜記。戚夫人侍兒賈佩蘭。後出爲段儒妻。在宮時。九日佩茱萸。食蓬餌。飲菊華酒。云令人長壽。仙書云。九日飲菊花酒。佩茱萸。以消陽九之厄。謂菊花爲延壽客。而茱萸爲辟邪翁故也。白孔六帖。唐玄宗。開元二年。九月丁酉。宴京師耆老於含元殿。賜九十以上幾杖。八十鳩杖。婦人如之。賜於其家。齊人月令。重陽之日。必以酒殽登髙眺遠。四民並藉野飲燕。又析茱萸房插頭上。以辟除惡气。而禦初寒。風土記。趙宋九日。以花糕法酒。賜近侍臣。韓忠獻億。常遇重陽。置酒私第。惟歐陽文忠。與一二執政。而蘇明允。以布衣參其間。鄕人以爲異禮。續齊詣記。汝南桓景。隨費長房遊學累年。長房謂景曰。九月九日。汝南當有災。宜急歸。令家人各縫絳囊。盛茱萸系臂上。登髙飲菊花酒。此禍可除。景如其言。舉家登山。夕還。見雞犬牛羊。一時暴死。長房聞之曰。此可代也。今人九日登髙飲酒。婦人帶茱萸囊。蓋始於此。中宗又於九日。幸慈恩寺。登浮圖。羣臣獻菊花酒稱壽。上官昭容詩云。帝裏重陽節。香園萬乘來。卻邪萸入佩。獻壽菊傳杯。塔類承天湧。門疑待佛開。睿詞懸日月。長得仰昭回。又於閏九月九日。幸總持。登浮圖。李嶠應制詩。閏節開重九貞遊下大千。花寒仍薦菊。座晚更披蓮。剎鳳回雕輦。幡虹間彩旃。還將西梵曲。助入南燻弦。王維九日詩。四海方無事。三秋大有年。芍藥和金鼎。茱萸插玳筵。無窮菊花節。長奉柏梁篇。集異記。明皇重陽日。獵於沙苑。有雁飛。帝射中之。雁帶箭西南而去。益州道觀第一院。有道士徐佐卿寄寓。一日自外持一箭來。曰。吾行山中。爲飛矢所傷。已無恙。因掛箭於壁。書其月日。且云。此後十年。箭主到此。付之。後明皇幸蜀。至此觀。乃見箭。

唐武后。嘗以季秋出梨花示宰相。以爲祥。眾稱賀。獨杜景佺曰。陰陽不相奪倫。瀆卽爲災。今艸木黃落。而木復花。瀆陰陽也。恐陛下布徳施令。有所虧紊。臣位宰相。助天治物。而不知臣之咎也。頓首請罪。武后曰。此眞宰相也。唐史。徳宗以九月九日。詔羣臣宴曲江。自爲詩。敕宰相擇文人賡和。李泌等。請羣臣皆和。帝自第之。以劉太眞李紓等爲上。鮑防於邵等。次之。張滿等爲下。與擇者四十一人。唐書。韋綬爲集賢院學士。得別會。帝從之。晉書。孟嘉。字萬年。爲桓溫參軍。溫甚重之。九日溫遊龍山。參僚畢集。時有風至。吹嘉帽落。嘉不覺。溫敕左右賓客勿言。以觀其舉止。嘉良久如廁。溫令取還之。時孫盛在坐。溫授紙筆。令嘲之。嘉還見而笑。請紙筆作答。略不容思。文詞超卓。四座嘆服。嘉話錄。袁徳師。給事中髙之子。九日出糕。謂人曰。某不敢喫。請諸公破除。且言是先諱。俛首久之續晉志。陶潛九日無酒。出宅邊菊叢中。摘菊盈把。坐東籬下久之。望見白衣人至。乃王弘送酒也。得卽便酌。酌醉而歸。

○初九日。不可起動牀席。○初十日。小重陽。○十一。諸神朝玉皇。○十三。上帝酷殺日。而此月丙辰亦是。不宜會客。宜齋戒。○十五諸神朝玉皇日。○十七天曹增福相公生。洪恩眞君生。○十八日我

太祖髙皇帝聖誕。按旴眙志。縣西七十里。地名紅廟。倚漢山。襟池河。左枕珠墩。後﹝糸榮﹞古漆澗。髙阜之丘。爲徳祖流寓所居。鄰二郎神廟。於元戊辰年。九月十八日。未時生。隨往前百步。河池之涘取水。見紅羅一幅。取爲𦇤褓。此日亦忌遠行。○十九日。日月宮會合。諸天列宿朝玉皇日。無始北斗大帝下降。南無華嚴海眾觀世音菩薩示現。○二十三日。仁宗昭皇帝誕洪武十一年。○二十四日。天淸節。武宗毅皇帝誕。弘治四年。周世宗亦此日生。○二十五日。天符節。南極長生大帝現。○二十七日。淸源眞人誕。楊公忌曰。此日不宜問疾。○二十八日。馮元帥誕。婺源州五顯靈王生。○三十日。琉璃光王佛生。宋髙宗建炎四年。九月甲寅日。朱夫子晦庵文公生。見文公年譜。玄樞經曰。九月天道南行。作事出行。宜向南吉。月厭在寅。月殺在丑。天徳在丙。月徳在丙。月合在辛。月空在丙。丙辛壬上。宜修造取土吉。生气在申。坐臥宜向西南。所用日時。不宜用戌字。犯月建不吉。月忌。夫婦戒容止。犯者減壽。朔朢日減十年。晦日減一年。初八上弦。二十三下弦。各減十年。庚申甲子本命日。減二年。二十八。人神在陰。犯者減一紀。

調攝

孫眞人曰。是月陽气已衰。陰气大盛。暴風時起勿冒風邪。無恣醉飽。宜減辛苦增酸。補肝益腎。助脾胃。養元和。法天生意曰。是月肝臟气微肺金用事。宜增酸。以益肝气。助筋血。寒露九月節。運主陽明五气。足太陽。膀光寒水。每日丑寅二時。正坐。舉兩臂。踴身上。托左右各三五度。叩齒吐內咽液如數。霜降九月中。運主陽明五气。足大陽。膀光寒水。每日丑寅二時平坐。紓兩手。攀兩足。隨用足間力。縱而復收。五七度。叩齒吐內咽液如數。千金月令曰。是月勿食脾。季月土旺在脾也。雲笈七簽曰。季秋節約生冷。以防痢疾。勿多食新姜損目。恐成痢疾勿食小蒜。傷神損壽。魂魄不安。勿以豬肝同﹝魚白﹞食。勿食心肺。冬成嗽病。經年不瘥。勿食鴉雉等肉。損人神气。勿食雞。令人魂魄不安。勿食犬肉。傷人神气。勿食霜下�。冬發翻胃。勿食葵菜。令食不消化。家塾事親曰。九月九日。以菊花釀酒甚香。且治頭風。食療本艸云。九月九日。采甘菊花。治頭風目昡。去積熱。利五臟。野生苦菊不堪用。病仙方曰。修長生。莫切於稀薟艸。五月五日。七月七日。九月九日。采治服之。可以長年。方具五月中。本艸云。九日采甘菊花。與伏苓松柏脂爲丸服之。令人不老。聖惠方曰。九日取甘菊花。曬漧。三升爲末。入糯米一斗。蒸熟爲飯。以菊花末五兩拌入飯內。如常造酒法。用細面曲末爲酒。候熟壓之每日暖飲一二杯。治頭風旋運等疾。大效。治飲酒不醒。取九月九日菊花末。水調服一二錢。卽醒。眞誥曰。十六日。拔白永不生。此月取枸﹝木巳﹞子浸酒飲。令人耐老。風土記曰。二十日宜沐浴。令人光澤。不病不老。此日曰天倉開日。宜入山修道。法天生意曰。二十八日。陽气未伏。陰气旣衰。宜沐浴服夾衣。進補藥。是月宜采白朮。蒸曬九次。曬榦爲末日服三次不饑。久服延年。又宜取菊花作枕袋枕之。治頭項彊。不能顧視者大良。

占候

汲冢周書。寒露之日。鴻雁不來。小民不服。爵不入大水。失時之極。菊無黃華。土不稼穡。霜降之日。豺不祭﹖。�牙不良。艸木不黃落。是謂愆陽。蟄虫不咸備。民多流亡春秋感精符。若政令苛。則夏月隕霜。誅伐不行。則冬霜不殺艸。誅不原情。其霜附木不下地。不教而誅。其霜反在艸下。九月日食饑疫。布帛貴。鹽貴。女工貴。文林廣記。九月月無光。布帛貴。虫災。月蝕兵起。牛羊災。虹以九月出西方。大小豆貴。九月雨雹。不利牛馬。至地不化。臣爲姦。秋雨雪。米貴人憂兵起。九月上丙日。候日旁有變云。其下兵興。其日四方五色云皆新見。其下有謀臣。九月雷鳴。米谷大貴。九月朔日風雨。來春旱夏水。麻子米貴。九月朔日虹見。麻貴油貴。一云主人災。田家五行。九月朔日值寒露。主寒濕不時。值霜降。主多雨。及來歲饑荒。有風雨。主來年春旱。夏水。米貴。麻子貴十倍。風自東來。半日不止。主米麥皆貴。四時占候。重九日雨。大宜收禾。諺云。重陽霧雨一冬晴。謂無雨者音之訛也。又九日。是雨歸路日。有雨。來年熟。農占。九月十三日晴。則一冬多晴。文林廣記。九月中。庚寅辛卯日雨。主冬谷貴一倍。田家五行雲。重陽日晴。則冬至。元日。上元。淸明。四日皆晴。雨則皆雨。又主饑荒。諺云。九日雨。禾成脯。又云。重陽濕漉漉。穰艸千錢束。文林廣記云。十一。十五。十七。十九日。名歲惡之日。主有惡風起。田家五行。重陽風。占來年豊歉。西北風名範丹口裏風。凶。東南風。名石崇口裏風吉。家塾事親云。九月上卯日北風。來年三七月。米貴三倍。東風亦然。

月令采奇卷之四

晉江縣學司訓粵人李一楫纂

師匪莪何喬遠

友邦﹝王�﹞﹖韋國賢

申甫鄭維嶽

叔賢唐時興

仲先陳文進

季弢黃文照

舅悌何九云仝校閱

冬季總敍

何謂冬。禮記曰。北方爲冬。蓋北爲藏物之方。歇冠子曰。斗柄指北。天下皆冬。漢律曆志曰。北方。陰也。伏方也。陽伏於下。於時爲冬。爾雅曰。冬者。中也。謂陽潛伏藏於中也。蔡邕曰。冬。終也。萬物所以成終也。冬三月。天气上騰。地气下降。天地不通。閉而成冬。日窮於次。月窮於紀。星回於天。數將幾終。歲乃更始。日行北陸。循黑道曰月徳。其气寒。寒生水。立冬水相。冬至水旺。盛徳在水。水冰地圻。無擾乎陽。謂之閉藏。故冬爲藏物之府。配以聖人之春秋。而五霸之世如之。其天曰上天。曰玄明天。其時之總名曰三冬。曰九冬。曰玄冬。曰玄英。曰安寧。辰曰寒辰。節曰嚴節。風曰寒風。曰勁風。曰嚴風。曰厲風。曰衰風。曰朔風。曰陰風。景曰冬景。曰寒景。曰玄景。曰晚景。曰暮景。鳥曰寒鳥。曰寒禽。艸曰寒卉。曰衰艸。木曰寒木。曰寒柯。曰素木。曰寒條。其日幹曰壬癸。支曰亥子。其帝顓頊。執權司冬。其神玄冥。乘坎扶陽。五音羽。其色黑。其虫介。其數六。其性智。其情樂。其味鹹。其气寒。其臭腐。祀主行與井。祭先腎。冬三月同也。當冬時。明王禁無爵賞祿傷伐五藏。冬政不禁。則地气不藏。此時水旺腎屬水爲黑帝神生對臍。附腰脊。左屬壬曰腎。右屬癸曰命門。生气之府。死气之廬。守之則存。用之則竭。爲肝之母。爲肺之子。耳爲之官。精气往來爲神。黃庭經曰。中有童子。名上玄。主諸臟腑九液之源。雲笈七簽曰。當夜臥時。叩齒三十六通。呼腎名。以安腎臟。晨起亦然。故衛生者。當順時養腎。又虞腎水味鹹克火。而心受病。宜減咸增辛。以養心气。腎病則用大小吹以瀉之。以除一切冷气要﹖﹖疼膝泠諸癥。冬三月。六气一十八候。皆正養藏之令。乾坤气閉。萬物伏藏。君子宜戒謹。節嗜欲。止聲色。閉精塞神。以待陰陽之定。金匱要略曰。冬夜伸足臥。則一身俱暖。臥頭宜向北。有所利益。宜溫足凍腦。蚤臥蚤起。去寒就溫。宜居密室。溫暖衣服。調飲食。適寒溫。不可﹝上竹下雙﹞觸風寒。不可蚤作。以犯霜威。蚤起宜服藥酒一二杯。以禦寒气。立春則止。切忌房事。老人尢甚。不可多食硬物。食後須行百步。以手摩腹令消。方可睡不爾。後成腳疾。不可多食蔥。勿食豬羊等腎。宜食黍。

五行統論生旺

孟冬金病。木生。火絕。水土臨官。仲冬金死。木沐浴。火胎。水土旺。季冬金墓。木冠帶。火養。水土衰。

五行分陰陽析論生旺

孟冬庚金病。辛金沐浴。甲木生。乙木死。丙火戊土絕。丁火己土胎。【壬官癸旺】仲冬庚金死。辛金生甲木沐浴。乙木病。丙火戊土胎。丁火己土絕【壬旺癸官】季冬庚金墓。辛金養。甲木冠帶。乙木衰。丙火戊土養。丁火己土墓。【壬襄冠帶】冬三月。戊寅。己卯。癸酉。未戌。及壬丙。戊丁。亥戊癸。辛巳日。俱宜煉丹。冬三月臥。頭須向北。有所利益。

十月令

孝經緯曰。霜降後。十五日斗指幹。爲立冬。太陽尙在卯。躔大火之次。表影長一丈五寸二分。後十五日。斗指亥。爲小雪。天地積陰。濕則爲雨。寒則爲雪。時言小雪者。寒未甚而雪未大也。太陽始過寅。躔析木之次。表影長一丈一尺五寸一分。日月亦會於析木之津。小雪。乃十月中气。斗指亥。從此月之中气而定建也。亥者何。史云。亥者。該也。言陽气藏於下。故該也。說文亥。荄也。有微陽气起接盛陰。而萬物之荄皆動也。晉樂志曰。亥。劾也。言時陰气劾殺萬物也。命曰孟冬。曰上冬。曰開冬。曰小春。曰陽月。曰艮月。西京雜記又曰陰月。曰坤月。曰大章。曰暢月。曰大素。曰大淵獻。是月也气屬六陰。月卦名坤。坤。順也。以服健爲正。故君子當安於正。以順時也。气卦名幹律應應鐘鐘。動也。又聚也。言萬物應陽而動。轉成其功。復聚藏也。八音石。八風不周。日躔尾。東方之宿。燕之分野。昏危中。旦七星中。立冬日。卽云閉日。立冬節。水始冰。次五日。地始凍。後五日。雉入水爲蜃。小雪气。虹藏不見次五日。天气上騰。地气下降。後五日。閉而成冬。天子居玄堂左个。乘玄輅。駕鐵驪。載玄旗。衣黑衣。服玄玉。食黍與彘。彘水屬也。其器宏以弇。宏。大。弇。深。象冬閉藏也。當立冬先三日。太史謁曰。某日立冬。天子乃齋。當立冬日。夜漏未盡五刻。天子率三公九卿大夫。京都百官。皆衣皂衣。迎冬於北郊。還乃賞死事。卹孤寡。命太卜禱祠龜策占兆。審卦吉凶。天子始裘。令百官謹蓋藏。命有司循行積聚無有不斂。坯城郭戒門閭修楗閉愼關鑰固封彊�邊境。完要塞。謹關梁。塞蹊徑。飭喪紀辧衣裳審棺槨之厚薄。營丘壠之大小。貴賤有等。工師效功。陳祭器。按度程。無作淫巧以蕩上心。必工致爲上。物勒工名。以考其成。有不當者。必行其罪。以窮其情。乃大飲蒸。祈來年於天宗。大割牲。祀公社及門閭。臘先祖五祀。勞農夫以休息之。命將講武。肄射禦角力。命水漁師。收水泉池澤之賦。毋侵削兆民。爲天子斂怨於下。其有若此者。行罪無赦。司民掌登萬民之數。自生齒以上。皆書於版。辧其國中與都鄙。及其郊野。異其男女。歲登下其死生。及三年大比。以萬民之數。詔司寇。司寇及孟冬。祀司民之日。獻其數於王。王拜受之。登於天府。內府司會。冢宰二之以贊王治。復命有司祭司寒於北郊。祭司中司命司人司祿干國西北。儻行春令。則凍閉不密。地气發泄。民多流亡。行夏令。則國多暴風。隆冬不寒蟄虫復出。行秋令。則霜雪不時。小兵時起。土地侵削。

十月逐日雜記

初一日。曰十朔。曰陽朔曰暖鑪節。曰民歲臘亦曰四始日。拜冬頒歷。行鄕飲酒禮。此日忌交易裁衣。南粵志。閩中風俗。十月一日。皆作糯餈。或作京飩。以祀先祖。亦告冬之意。東皇太帝生辰。峽人十月一日。多以蒸褁爲節物。荊楚人。多食燋糟。或作燋糖。故杜詩云。蒸褁如千室。燋糟萃一拌。玆辰南國重。舊俗自相歡。馬元陽天師飛升。蘇續志。十月朔。翰林舊賜對衣紅錦袍。

淳化二年。代以細花盤。雕錦袍一。丞相加一等。程氏遺書。十月朔。拜墳。感霜露也。寒食。則又從常禮祭之。飲食則稱家有無王長眞人降。夢華錄。十月朔有司進暖鑪炭民間置酒。炙臠肉於臚中。團坐飲啖謂之暖鑪會。都城士庶。皆出城饗墳。禁中車馬朝陵。如寒食節。又城市內外。於九月下旬。卽買寒衣靴鞋巾帽衣段。以�十月朔日燒獻。永陵孝潔肅皇后忌辰。嘉靖七年。○初二日。延慶節。虛靜張天師誕。下元周眞君誕。憲宗純皇帝誕。正統十二年。初三龍聚日。三茅眞君誕。○初四。虞卿眞人降現。○初五。三會齋日。達摩祖師生日。又謂五信風日。○初六。天曹諸司。五嶽五帝誕辰。亦注生籍日。○初七。幹明節。○初八日。南方火徳星君誕。亦上帝酷殺日。而此月丁巳。亦是不宜會客。宜齋戒。又東嶽府君朝天日。○初十慶成節。唐文宗生。又曰天寧節。宋徽宗生。西天王降。○十四日。馬練師乘靑騾升仙。此日忌交易裁衣。○十五日。鐘離仙翁飛升。行﹖魚嶽眞人升仙。神烈吳眞君同弟子四人飛升。正一旨要云。下元三品解厄水官。九江水帝。十二河源。溪谷大神。晹谷神王。水府靈官。主祿百司。同下人間。檢察善惡。校定罪福。上詣天闕進呈。水府生天會。東嶽府君朝天日。蘇子瞻後遊赤壁日。○十六日。東華紫府少陽帝君上升。又天倉開日。○十八日。獻陵誠孝昭皇后忌辰。正統七年。玄帝申時下降。○十九又東嶽府君朝天日。雲笈七簽曰。二十日。忌水陸遠行。○二十一日。太明節。梁太祖生。○二十二日。龍會。東嶽府君朝玉皇日。○二十三。天興節。唐代宗生日。會慶節。宋孝宗生日。○二十四日。保生天尊降。○二十五日。老君度函谷關。時周元王十月二十五也。此日不宜問疾。○二十七日。北極紫微太帝星降。立冬後十日。爲入液。至小雪爲出液。得雨謂之液雨。亦曰藥雨。百虫飲此則蟄。至明年春二月。雷鳴時啟蟄。唐史。十月丙申。有星犯昴。韋見素言於帝曰。祿山將死矣。帝曰。日月可知乎。見素曰。福應有徳。禍應在刑。昴金忌火。行當火位。昴之中昏。此其時也。旣死其月。亦死其日。明年正月甲寅。祿山其殪乎。酉陽雜俎。洛城華林園內。有冬桃。十月始熟。形如括蔞。食之解勞。亦名王母桃。崔希直。十月初雨雪。遇老父於門。獻松花酒。老父曰。花酒無味。乃於懷中取丸藥置酒中。令其飲之。味極香美。後問於太師曰。此葛眞人第三子藥。乃千歲公醪也。

九國誌。吳楊渭。十二年冬十月。浚東塘之楊林江。水出火。可以燃物。開元遺事。李白於便殿對明皇面撰詔誥。時十月大寒筆凍。莫能書字。帝敕宮妃十人。侍白左右。執牙筆呵之。白遂取而書。其受聖眷也如此。承宮。字子少。避地於象陰山。耕種禾黍。及冬得熟。人有認之者。宮不爭。推與之。髙祖記。漢元年冬十月。五星聚東井。東井秦之分野。五星所在。其下當有聖人。以義取天下者。太公金匱曰。夏桀之時。以十月發民鑿山穿陵。以通河。民諫曰。孟冬鑿山穿陵。是泄天之气。發地之藏。天子失道。後必有敗。桀殺之。期年岑山崩爲大澤。湯率諸侯伐。衛宏大夫奇字序。秦始皇。密令人種瓜於驪山硎谷中。溫處。瓜實。使人上書曰。瓜冬實。有詔下博士諸生說之。人人各異。則皆使往視之。而爲伏機。諸儒生皆至。方相難不決。因發機。從上塡之以土。皆壓焉。孟冬命有司秫稻必齊。曲櫱必時。湛穢必潔。水泉必香。陶器必良。火齊必得。兼用六物。庶無差忒。楚語。百姓夫婦。揀擇令辰。奉其犧牲。敬其齊盛。潔其糞除。禋其酒醴。帥其子姓。道其順詞。以昭祀其先祖。

○十月二日。異俗作糯米京團。並列果酒。以祀先告冬。玄樞經曰。自立冬十月節後。天道東行。修造出行。宜向東吉。月厭在丑。月殺在戌。天徳在乙。月徳在甲。月合在巳。月空在庚甲巳庚上宜修造取土。生气在酉。坐臥又宜向西時日不宜用亥字犯月建不吉。○初四日。勿加罪責人。故刑官罷刑。天府大忌。

調攝

孫眞人曰。十月心肺气弱腎气彊盛。宜省咸增甘。以養心气。毋傷筋骨。勿泄皮膚。勿妄鍼炙。以其時。血澀津液不行也。孟冬十月節。運主陽明五气。足厥陰。肝風木。每日丑寅二時正坐。頭左右顧。兩手左右。托三五度叩齒吐內咽液如數。小雪十月中。運主大陽終气。足厥陰。肝風木。每日丑寅二時正坐。一手按膝。一手挽肘。左右爭力。各三五度。吐內叩齒咽液如數。孟冬之月。天地閉藏。水凍地圻。蚤臥晚起。必候天曉使至溫暢。無泄大汗。勿犯冰凍。溫養神气。此月宜服寒衣。伸足臥。則一身俱暖。夜臥宜被蓋。覆足用暖。睡覺睜目轉睛。可出心气。永無眼疾。此月宜暖足。不宜戴暖帽。使腦受凍。則無眩暈之疾。白雲忌曰。此月忌食豬肉。發宿疾。且亥爲豬肖。宜忌。勿食豬腎。十月腎旺不令死气入腎。千金方曰。十月勿食椒。損心傷血脈。勿食韭。令人多涕唾。勿食霜打熟菜。令人面無光。勿食蔥。勿以梨攪熱酒飲。令人頭旋。勿食獐肉動气。勿食熊肉傷神。此月只宜食芋。初八日宜沐浴。○初十日。宜拔白。又謂之陰毒日。戒夫婦入房。○十三日。宜拔白。○十四日。取枸﹝木巳﹞煎湯沐浴。令人光澤。不病不老。○十六日。天倉開日。○十八日雞初鳴時沐浴。令人長壽。是月夜長內熱。少食溫軟之物。食訖搖動令消。不爾。則成腳疾。眞誥曰。是月上巳日。取槐子吞之。每服二十一粒。去百病。多服則長生通神。蓋槐乃虛星之精也。聖惠方曰。是月上亥日。面向東采枸﹝木巳﹞二升。以好酒五升。於滋瓶內浸二十一日開封。又搗生地黃汁三升。攪勻同浸。以紙三重密封其口。候至立春前三日。開瓶空心暖飲一杯。至立春後。髭鬢皆黑。補精益气。輕身耐老。忌食蘿卜蕪荑。或食宜用壬癸日。養生錄。是月采枸﹝木巳﹞紅熟者。去蒂。淨水洗瀝漧砂盆內。爛研。以細布搾汁。去滓。不用。沈淸一宿。去淸水。若天气稍暖。更不待經宿。入磁石器中。漫熬成膏。勿令黏底。候少稠。卽以新磁瓶盛之。蠟封勿令透气。每日蚤朝。溫酒下二大匙。夜臥再服。百日身輕气壯。耳目聰明。須髮烏黑。是月宜進棗湯。其方取大棗除皮。核中破之。以文武火日反復炙令香。然後煮作湯用。法天生意云。此月是純陰用事。夫婦宜戒容止。犯者減壽。朔朢日減十年。晦一年。上下弦。減五年。庚申甲子本命。減一年。初九牛魁初降。犯者百日中惡。初十夜西天王降。犯者一年死。二十八人神在陰。宜忌

占候

立冬之日。水不冰。是爲陰負。地不凍。咎徵之驗雉不入大水。國多淫婦。小雪之日。虹不藏。婦不專一。天气不上騰。地气不下降。君臣相嫉。不塞閉而成冬。母后淫佚。黃帝占。十月日食。朝有姦臣。冬旱。六畜貴。魚鹽貴月食。主秋谷貴。魚鹽貴。月無光。六畜貴。西北幹風名不周。京房曰。四時暴風起西北。天下大饑。有盜賊。人流亡。日月失色。地動。人多病。疽疥癘惡瘡疫死。立冬日。西北風。主來年大熟。冬甲子雨。飛沙千里。朔日風雨主旱。來年夏多水。芝麻貴十倍。三日風雨。芝麻貴五倍。來年麻不收。立冬�。主多魚。雨。主無魚。冬前霜。主來年蚤禾好。冬後霜。主來年晚禾好。虹以十月出。主麻貴。及五月谷貴。出西方。稻貴。一出一倍。再出再倍。三出三倍。四出四倍。五出五倍。流民千里。以立冬四十六日內。出正北。貫坎中。冬少雨。春多水災。冬三月出西方。靑雲覆之。春雨調和。白雲覆之。春多狂風。黑雲覆之。春多雨水。冬雷震驚。萬物不成。虫不藏。兵起。冬雨雹。臣逆命。大臣殃。冬星墜。其國憂。月內霧。謂之沫霧。主來年水大。二百單五日見。須看霧著水面則輕離水面則重。諺云。十月裏沫露。塘瀊。十一月沫露。塘幹。

○十六日。謂之寒婆生日。晴。主冬暖。庚戌辛亥日雷。正月米貴。壬寅癸卯日雨。主來年春谷貴。冬雷。主人多死。所起之鄕。骸骨盈野。夜雷尢甚。○十月朔日立冬。主有災異。晴則一冬多晴。雨則一冬多雨。又多陰寒。值小雪。有東風。主春米賤。西風。主春米貴。

十一月令

孝經緯曰。小雪後十五日。斗指壬。爲大雪。言積陰栗烈。至此而雪大矣。太陽尙在寅。躔析木之次。表影長一丈二尺五寸。後十五日斗指子。爲冬至。又曰長至。曰三至。謂陰之極至。陽气始至。日行南至。又謂之三極。晝漏極短。去極極遠。晷影極長。冬至日。則斗北中繩。陰气極。陽气萌。故曰冬至爲徳。時陽已起而反。大寒者何。蓋陽气始起。陰气推而畢上。故大寒也。太陽始過醜。躔星紀之次。表影長一丈二尺三寸。日月亦會於星紀。日道發南。去極彌遠。其影彌長。遠長之極。冬乃至焉。冬至乃十一月中气。斗指子。故月建子。從十一月中气而定建也。子者何。漢律曆志曰。陰陽合徳。气鐘於子。化生萬物者也。白虎通曰。子。孳也。孳孳無已。謂陰气至此。萬物萌孳於下也。命曰仲冬。曰暢月。曰周月。曰復月。曰黃鐘月。曰辜月。曰天泉月。六帖曰。廣寒月。曰困惇月。是月也。陰陽爭諸生蕩。一陽始生。用歷管吹灰以候气。日短至而復長。月卦名復。復。反也。陰助於下。以順上行之義也。气卦名坎。律應黃鐘白虎通曰。黃。中央之色。鐘。助也。言陽气動於黃泉之下。欲養萬物也。是爲天統。八音革。八風廣漠。日躔斗。北方之宿。吳之分野。昏東壁中。旦軫中。大雪。冰益壯。地始圻。鶡鴠不鳴。次五日。虎始交。後五日。蕓始生。荔挺出。冬至气。蚯蚓結。次五日。麋角解。後五日。水泉動。天子居玄堂太廟。乘玄輅。駕鐵驪。載玄旗。衣黑衣。服玄玉。食黍與彘。器宏以弇。命樂師習樂舞。�牲醴。祭天於圜丘。命有司土事無作。無發蓋藏。起大眾。以發天地之房。命閹尹申宮令。審門閭。謹房室。必重閉省婦事。毋得淫。𨿽有貴戚近習。毋有不禁。命大酋。秫稻必齊。曲櫱必時。湛熾必潔。水泉必香。陶器必良。火齊必得。兼用六物。大酋監之。毋令差忒。復命有司。祀四海大川。名原淵澤井泉。是月農有不收斂積聚者。馬牛畜牲。有放佚者。取之不詰。山林藪澤。有能取蔬食田獵禽﹖者。野虞教道之。其有相侵奪者。罪無赦。伐林木。取箭竹。罷官之無事。去器之無用。塗闕廷門。築囹圄。以助天地之閉藏。故冬至前後十日。閉關。謝事。儻行春令。則蝗虫爲敗。水泉咸竭。民多疾厲。行夏令。則其國乃旱。霧气冥冥。雷乃發聲。行秋令。則天時雨汁。瓜匏不成。國有大兵。

十一月逐日雜記

○初一曰周歲首。屨端於始。謂以上元歷。十一月初一日。子初一刻冬至。爲歷首。此日秦始皇誕辰。王洪範眞人飛升。葛仙翁受太上三天金簡冊書。蘇東坡在玉堂。十一月一日苦寒。詔賜官燭法酒。坡詩曰。光分禦燭星辰亂。拜賜官壺雨露香。○初三日。太上玉髙大道眞君。登玉霄琳房。四盻天下。○初五日。昭陵恭讓章皇后忌日。正統八年。○初七日。玄天上帝辰時降。○初八。王眞人洪臨升仙。○十一日。英宗睿皇帝生。宣徳二年。太乙救苦天尊誕。亦天倉開日。○十二日。謝女自然仙升。此日忌裁衣交易。○十三日。海空智藏天尊降。○十五日。天帝遊東井。又上帝酷殺日。此月丙午日亦是。不宜會客。宜齋。○十六日。寶應節。○十八日。禦制文集云。洪武八年。十一月十八。髙皇帝親祀上帝於圜丘。時甘露降松下。有如明珠。帝作甘露論。○十九日。日光天子生。諸天華嚴菩薩出世。文殊菩薩出世。北斗北極聖母元君下降。淸涼寶山。白衣自在觀世音示現。據人物考云。二十一日。庚子申時。至聖先師孔子生。時有五老在庭。二龍遶室。胸堂有制作定世符五字。是周靈王二十一年。十一月也。按家語。叔梁訖娶魯之施氏。生九女。其妾生孟皮。孟皮病足。乃求婚於顏氏。訖老而徵在少。非當壯室初笄之禮。故曰野合。此日茂陵孝惠後忌。嘉靖元年。永陵孝烈皇后忌。嘉靖二十二年。復考山東志云。先師生於周靈王二十一年十月庚子。卒於敬王四十一年四月初七日。先師山東人也。當以山東志爲是。而搜神記亦云生於十月庚子。與山東志相符。纂要曰。二十二日忌裁衣交易。○二十三日。南斗六司星君。奏錄生藉之辰。雲笈七簽曰。此日不宜問疾。○二十八日。施勇悟眞人升仙。○三十日。祭門。用赤豆粥。可逐疫。歲時雜記曰。冬至日煮赤豆粥。合家食之。可免疫气。注曰。共工氏有不才子。以冬至日死爲疫鬼。畏赤小豆。故赤豆粥可以穰疫。

武林舊事。冬至朝廷慶賀。排當並如元正儀。都人最重一陽賀。冬至車馬塡擁於九街。詣諸神廟。炷香。店肆罷市。三日垂簾。飲博。謂之做節。夢華錄。京師最重冬節更易新衣。�辦飲食。享祀先祖。官放關撲。一如年節。冬至日。羣臣有屨長之賀。鼓鼙鼓。吹孤竹。奏云和之瑟。爲雲門之舞。民間亦有屨襪之獻。故崔駰襪銘云。有建子之月。助養元气之事。陽升於下。日永於天。長屨景福。至千億年。魏曹植獻襪屨表云。伏見舊儀。國家冬至。獻屨貢襪。所以迎福踐長。後魏崔浩女儀云。近古婦人。常以冬至日進屨襪於舅姑。踐長至之義也。歲時記晉魏間。宮中妃嬪。以紅綫量日影。冬至過後。每日添長一綫。玉燭寶典曰。十一月建子。周之正月。冬至。日極南。影長。陰陽日月。萬物之始。當黃鐘律。其管最長。故有屨長之賀。宋書。魏晉冬至日。受萬國及百僚稱賀。因小會。其儀亞於歲朝。北齊書。冬至賀禮。古無有也其殆始於漢乎。漢雜記云。是日冬至陽生。君子道長。故賀。易簡方曰。冬至日。鉆燧攺火。可免瘟疫。

宋史。十一月一日。有司進暖鑪炭。民間亦置酒。作暖鑪會。唐書。開元二年冬至交趾國進犀角一株。色黃如金。使者請以金盆置於殿中。溫溫然有暖气襲人。上問其故。使者對曰。此辟寒犀也。頃自隋文帝時。本國曾進一株。直至今日。上甚悅。厚賜之。本紀。永徽二年。十一月。陰霧凝凍。封樹木。數日不解。按劉向以爲木。少陽也。人將有害。則陰气脇。木先寒。故得雨而冰。亦謂之樹介。兵象也。宋史。十一月。帝齋於郊宮。罷臨觀闕。不幸苑囿。故事車駕至靑城。卽幸後苑。閱水沼。至是神宗熙寧元年。精意奉祠。悉罷遊觀千七百事。著爲定制。大明會典。冬至皇帝大祀天於圜丘。配以太祖。從祀凡四壇。曰太明。曰夜明。曰二十八宿。洎五星辰。曰雲雨風雷四師。上三獻正位。分獻官。三獻從祀。冬至皇帝拜天於玄極殿畢。後升禦座。百官行拜賀禮。在外司府州縣。於各公廳行禮如朝儀。

○十一月朔日。欽天監官。進歷。仍頒賜京官。頒行天下。大明會典。洪武年十一月辛巳。朔旦冬至。天子始郊拜太乙。是夜有美光。及晝有黃气上屬於天。太史令奏。神靈之休。佑福兆祥。五經通義曰。冬至前後閉關十日。商旅不行。君不聽政。所以寢兵鼓也。後漢書。虞詡祖父繹。爲郡縣獄吏。案法平正。務寬恕。冬月上其狀常流涕隨之。後漢書。鐘離意。辟大司徒侯霸椽。詔部送徒。詣河內。時冬寒。徒病不能行路。過弘農。輒移縣屬。使作徒衣。縣不得已與之。上書言狀。意亦具以聞。光武得奏。以見侯霸。曰。君所使椽。何乃仁於用心。誠良吏也。會稽典錄。盛吉爲廷尉。每至冬月。罪囚當斷。其妻執燭。吉持丹筆相向垂泣。妻問何泣。吉曰。吾一落筆。人之生死判矣。南史。王志。字次�。僧虔子也。爲東陽太守。郡獄有重囚十餘。冬至日悉遣還家。過節皆反。惟一人失期。志曰。此自太守事。主者勿憂。明旦果至。以婦孕故遲。吏人益嘆服。梁書。席闡爲東陽太守。傳岐爲始新令。冬至放囚俱同。晉書。吳隱之爲郡守。冬月無被。嘗汗衣無他衣更換。乃披絮。有賓客訪則稱病不出。其儉苦同貧庶也。是可以風。月纂云。自大雪十一月節後。天道東南行作事出行。宜向東南吉。月厭在子。月殺在未。天徳在巽。月徳在壬。月合在丁。月空在丙。丙丁壬上。宜修造取土。生气在戌。坐臥宜向西北作事時日。不宜用子字。犯月建不吉。

調攝

孫眞人導引方。是月腎臟正旺。心肺衰微。宜增苦味。絕鹹酸。補理肺胃。閉關靜攝。以迎初陽。使長養以全吾生保生心鑑。十一月屬子。火气潛伏閉藏宜養本然之眞。而爲春發生之本。此時若恣欲戕賊。至春升之際。下無根本。陽气輕浮。必有溫熱之病。十一月微陽方生。陰未退聽。陰陽爭而未定。故君子齋戒。處必檢身。身欲寧。去聲色。禁嗜欲。安形性。事欲靜。以待陰陽之定。大雪十一月節運主大陽終气。足少陰。腎君火。每日子丑二時。起身仰膝。兩手左右托。兩足左右踏。各五七次。叩齒咽液。吐內如數。冬至十一月中。運主太陽終气。足少陰。腎君火。每日子丑二時平坐。伸兩足拳兩手。按兩膝。左右極力三五度。吐內叩齒咽液如數。保生月錄。冬至日。一陽方生。省言語。養元气。勿勞其體。其月腎气正王。心肺衰。宜助肺安神。補理脾胃。無乖其時。勿暴溫暖。切愼東南賊邪之風。犯者令人多汗面腫。腰脊疼痛。四支不通。

養生要術。南陽張平子云。冬至陽气歸內腹中。熱物入胃易消。此日勿多言。宜閉關靜坐。食物本艸雉肉味酸寒。無毒。𨿽野味之貴。食之損多益少。獨十一月有補。又云。獐肉味甘溫。無毒。補益五臟。十一月食之甚美。餘月食動气。兔肉味辛平。無毒。主益气。孟詵云。十一月可食。服丹石人相宜。以其性冷故也。不宜與姜橘同食之令人患心病。若秦椒豆跂之類。宜常食。千金月令曰。麋肉微補五臟。多食令人彊房事。麋鹿同一淫物。冬至一陽生。故麋解角。利補陽也。不可合蝦與生菜梅李同食。四時纂要云。是月勿多食魚。令人水病。勿食陳脯。成水癖疾。勿食鴛鴦。令人惡心。勿食生菜。發宿疾。勿食韭。令多涕唾。韭白冷而靑熱。多食靑。發熱病。勿食黃鼠。損人神气。勿食螺蚌蟹鱉帶甲之物。損人志气。長屍虫。勿食火焙肉。動火。勿食脾胃。勿食經霜菜果。令人面無光澤。雲笈七簽曰。此月十日。取枸﹝木巳﹞煎湯沐浴。令人不老不病。此日亦宜拔白。○十一日不宜沐浴。仙家大忌。亦不可用火炙背。此日亦天倉開日。便民圖纂云。十五日。夜半時沐浴。令人無憂畏。○十六日沐浴吉。千金方云。冬至後。庚辛日。不可合陰陽大凶。冬至後五日。夫婦當別寢。戒容止。犯者減壽。朔朢各減十年。晦日減一年。上下弦。各減五年。甲子庚申本命日。減三年。冬至減四年。二十八日減一紀。

占候

周書時訓曰。大雪日。鶡鴠若鳴。���。虎不始交。����荔挺不生。卿士專執。冬至日。蚯蚓不結。君政不行。麋角不解。兵甲不藏。水泉不動。陰不承陽。風角占。冬至後。丁巳日。風從巳上來。有大赦。乙巳占。此月日食。逆臣在朝。人畜俱疫。魚鹽貴。糴貴。牛死。京房易占。此月月無光。魚鹽大貴。月食米貴。女主憂。兵起。北方風。名廣漠。如暴風起北方。主盜賊起。天下兵皆動。人病濕。不能起居。田家五行占。風北來。歲稔。南來。谷貴。東來。乳母多死。西來。禾熟。黃帝鍼炙經云。冬至日。風從南來。名爲虛賊宜避。犯則多病﹑傷人。夜來人臥弗犯。則病少。沈存中云。東南風。謂之歲露。宜避。若受饑而當其气。開年多中瘟病。農占。冬至之日。見云迎送。從下鄕來。歲美。民人和。不疾疫。無雲迎送。歲惡。冬至日。陰雲祈寒。有云迎日。來歲大美有雷。米貴至前雷。米長價。以後不貴。落則反貴。有霧。來年旱。

萬寶全書。冬至北方有靑雲來。歲吉。無凶。其云赤者旱。黑者水。白爲兵。黃有土功。赤气旱。黑气水。白气疾。黃雲兵火。田家五行。觀云於冬至子時。或平旦。靑雲北起。歲熟民安。赤黑占同前。白雲人災。黃雲大熟。無雲大凶。冬至晴。萬物不成。風寒吉。又云。冬至一日得壬。大旱。二日小旱。三日亦旱。四日主大熟。五日小水。六日大水。七日河決。八日海翻。九日禾麥大熟。十日五穀少收。察時要訣。冬至日雪。有大賊橫行。若前後日雪。主來年大水。人饑。有兵革。○十一月朔值大雪。民有凶災。月內雪。主冬春米賤。朔日有風雨。宜麥。晦日風雨。主春少雨。朔日西風。主盜賊起。淮南子。以冬至數至來年正月朔日。五十日。民食不足。不滿五十。更減一升。有餘。則日益一升。四時纂要。云。此占最定也。

十二月令

孝經緯曰。冬至後十五日。斗指癸。爲小寒。陰極陽生。陰气畢上。乃寒。今月初寒尙少。故曰小。太陽尙在醜。躔星紀之次。表影長一丈二尺五寸。後十五日。斗指丑。爲大寒。至此而栗烈極矣。太陽始過子。躔玄枵之次。表影長一丈五寸。日月亦會於玄枵。大寒乃十二月中气。斗指丑。故月建丑。從十二月中气而定建也。醜者何。漢律曆志云。紐牙於醜。言陽气在上未降。萬物厄紐未敢出也。樂志曰。醜。紐也。言終始之際以紐結爲名也。命曰季冬。曰暮冬。曰杪冬。曰餘月。曰塗月。曰除月。曰嚴月。曰臘月。曰嘉平。曰天皓。曰殷正。曰暮節。曰暮歲。曰窮稔。曰寒稔。曰窮紀。曰寒紀。曰赤奮若。是月也。日窮於次。月窮於紀。星回於天。一陽漸長。數將幾終。歲將更始。月卦名臨。臨。大也。以剛居中爲大亨。而利於貞也。律應太呂。呂者。拒也。言陽欲出。而陰气不許。旅抑拒難之也。日躔婺。北方之宿。越之分野。昏婁中。旦氐中。小寒節。雁北鄕。次五日。鵲始巢。後五日。雉始雊。大寒气。雞始乳。次五日。徵鳥厲疾。後五日。冰方盛。水澤腹堅。天子居玄堂右个。乘玄輅。駕鐵驪。載玄旗。衣黑衣。服玄玉。食黍與彘器宏以弇命有司大儺。旁磔牲。出土牛。以送寒气。乃畢山川之祀。及帝之大臣。天地之神祗。命漁師始漁。天子親往嘗魚。命工人取冰以入。告民出五種。司農計耦耕事。修耒耜。具田器。專而農民。毋有所使。命樂師大合吹。命四監取薪柴。以供郊廟及百祀之燔燎。復與公卿大夫。飭國典。論時令。以待來年之宜。命太史次諸侯之列。賦犧牲。以供上帝社稷之饗。命宰歷卿大夫。至於庶民土田之數。而賦犧牲。以共山林名川之祀。天子乃大蠟。以饗農。及郵表畷禽獸。仁之至也。命方相氏大儺。驅逐羣癘。方相秉鉞。巫覡操茢。侲子赤幘皁衣。大常卿。領官屬吏並護之。儻行春令。則胎夭多傷。國多固疾。命之曰逆。行夏令。則水潦敗國。時雪不降。冰凍消釋。行秋令。則白露蚤降。介虫爲妖。四鄙入保。

十二月逐日雜記

○初一日曰地統。八仙聚會蓬萊之辰。○初二日承天節。大茅君駕白鶴於句容縣東三里。會羣仙於白下白鶴橋。宋眞宗開寶元年。此日生。○初四。顯陵慈孝蔣皇后忌辰。○初六天倉開日。○初七。宋哲宗生。楊公忌云。此日不宜水陸遠行。○初八日。王侯臘。其日可謝罪祈福。說文云。冬至後第三戌爲臘。傳曰。臘。接也。謂新舊相接。而祭以妥神也。又獵也。曰。獵取﹖以祭先祖也。按禮。夏曰嘉平。殷曰淸祀。周曰太蠟。秦初曰臘。後爲嘉平。漢復攺爲臘。漢火徳。終於戌。故以此日臘。周時臘與大蠟各爲一祭。漢攺臘則不蠟矣。魏臺訪議。王者各以行之盛日爲祖。終日爲臘。土生於未。盛於戌。終於辰。故土行之君。以戌祖。辰臘。今魏以土徳王。宜以戌日祖。而辰日臘。如水盛於子。終於辰。火盛於午。終於戌。木盛於卯。終於未。金盛於酉。終於丑者。昉之。禮記曰。天子大蠟。八伊耆氏始爲蠟。蠟。索也。歲十二月。合聚萬物而索饗之。五經要義曰。三代名臘。𨿽有嘉平。淸祀。大蠟。之不同。總之謂臘。又曰。臘以祭先。蠟以祭百神。日同而祭異。臘之先一日當儺。儺之明日。當作新歲。

太原眞人茅盈。祖父蒙。始皇三十一年。九月庚子。於華山乘雲駕龍升天。先是邑中有謠曰。神仙得者茅初成。駕龍上升入泰淸。時下玄洲戲赤城。繼世而往在我盈。帝若學之臘嘉平。始皇聞而問故。父老對以仙人之謠。勸帝求長生術。始皇忻然有尋仙之志。因攺臘曰嘉平。臘日亦曰灌佛節。宋朝京都諸大寺。於此日作沐佛會。並送七寶五味粥。曰臘八粥。幽怪錄。晉州刺史蕭至忠。將以臘日畋遊。有樵者於雪山。見一老麋。哀請黃冠者。黃冠曰。若令滕六降雪。巽二起風。蕭君不獵矣。樵者未解。至期風雪竟日。刺史竟不出。沛國陳咸。爲廷尉監。王莽篡漢。還家杜門。莽攺漢法令及臘日。咸言我先祖何知有王氏臘。此可觀忠。後漢書。第五倫母老。不能之官。每臘日。常悲戀垂淚。此可觀孝。東觀記。甄宇北海人。建武中。徵拜博士。每臘。詔賜博士羊。人一頭。羊有大小肥瘦。博士祭酒。議欲殺而分肉。宇不可。又欲投鈞。宇恥之。因先取羊之最瘦者。後召問瘦羊博士所在。可以觀廉。

韓卓。字子助。陳畱人。臘日奴竊食祭其先人。卓義其心。恕之。範喬。字伯孫。晉外黃人。臘夕。人盜斫其樹。有告者。喬佯不聞。邑人愧而歸之。喬曰。取柴欲與父母相歡。何愧爲。蕭炅。李林甫所引。不知書。嘗與嚴挺之言。蒸嘗伏臘。爲伏獵。挺之白張九齡曰。省中有伏獵侍郎。出炅爲岐州刺史。林甫恨之。何鳳爲建安太守。伏臘放囚還家。囚皆依期而還。○初九。忌裁衣交易。○十二曰。百福日。太素三元君朝眞。玉霄太道君登玉霄琳房。四顧天下。宜祈福建醮。○十三日。天以太乙朝元。天帝遊東井。乃上帝酷殺日。而此月乙未。丁未亦是。不宜會客。宜齋。○十四。海蟾明悟弘道眞君誕。永陵世宗肅皇帝忌。嘉靖四十五年。○十五。西斗星君降。世尊佛涅盤。周穆王五十二年。景陵貞惠安和景皇后忌辰。○十六。星回節。南詔以此日登避風臺。淸平宮作賦。○十七。太微玄淸左夫人。與太乙天人降句曲之金壇。○十八日。老君降。北斗降。○十九日。蘇東坡生。置酒赤壁下。酒酣。笛聲上聞。使人問。乃進士李委。聞坡生日。作鶴南飛曲以獻。曲奏嘹唳。有穿雲裂石聲。○二十。天師相交行道。戒夫婦同寢。坡作十二時偈云。十二時中常覺察。百滚油鐺裏。恣把心肝煠。這个在其中。不寒亦不熱。似則是。似則未是。不惟這个不寒熱。那个也不寒熱。咄。甚个嘂做這个那个。○二十一。多寶如來生。楊公忌曰。此日不宜問疾。○二十二。太平護國天尊降。重陽全眞開化眞君生。○二十三。五嶽神君下降人間。○二十四。交年節。都人至夜。�酒果送神。燒合家化替錢紙。以酒糟塗抹竈門。謂之醉司命。夜於牀底點燈。曰照虛耗。市皆印賣鐘馗桃符。回頭鹿馬。天行帖子。以�除夜之用。自入此月。卽有貧者十數爲一火。裝婦人神鬼。敲鑼擊鼓。巡門乞錢。俗呼爲打夜胡。亦禦祟意也。搜神記。後漢陰識。其先陰子房者。至孝有仁恩。喜祀竈。當臘晨炊。而竈神形見。子房再拜受慶。家有黃羊。因刲以記。自後暴富。子房嘗言。我子孫必昌大。至識三世。遂昌。範至能祭竈詞。古傳臘月二十四。竈君朝天欲言事。云車風馬小畱連。家有柸盤豊腆祀。豬頭爛熟雙魚鮮。豆沙甘松粉餌圓。男兒酌獻女兒起。酹酒燒錢竈君喜。婢子鬥爭君莫聞。貓犬觸穢君莫嗔。送君醉飽登天門。杓長杓短勿復云。乞取利市歸來分。瑣碎錄。臘後遇除曰又云廿四。取鼠一頭燒灰。埋子方。永無鼠耗。○二十五日。三淸玉帝司會。老君此日【復度】函關。玉皇太天尊。下降人間。稽察善惡。○二十七。北極帝君玄天。戌時下降。○二十八。老君降伏九十六種邪魔。○二十九。華嚴菩薩誕。○三十日。漢光武生於洛陽縣。捨有赤光照室之祥。○此日除日。夜曰除夕。風土記。蜀之風俗。歲晚相與饋問。謂之饋歲。酒食相邀。謂之別歲。至除夕達旦不眠。謂之守歲。又於家奉神佛前。並主人臥室。燃燈達旦。主家宅光明。攢火團鑪。合家共坐。以助陽气。又打灰堆。令如願。吳俗。分歲罷。小兒繞街嘂呼。云賣汝癡。賣汝呆。亦進柏葉酒。椒花頌。庾肩吾詩曰。歲序巳云去。春心不自安。聊傾柏葉酒。試奠五辛盤。金泊塗神意。朱光卻鬼丸。權把梅花折。借爲雪中看。神異經曰。山臊在西方深山中。長尺餘。性不畏人。犯之令人發寒熱病。止畏爆竹聲。

荊歲歲時祀曰。除夕庭前爆竹。以辟山臊。元日亦然。又云。爆竹熚烞。以驚山魈。燃燈以驚長人。張說詩曰。爆竹驚夜眠。神異經云。李畋鄰人。有仲叟者。家爲山魈所祟。敢擲瓦石。開戶牖。叟求報謝。而妖崇彌熾。畋謂叟曰。公旦夜。可於庭中爆竹數十竿。叟然之。爆竹至曉。寂然安帖。遂止。續世說。唐太宗除夕。盛飭宮掖。明燃燭燈。與蕭后同觀之。謂曰。朕施設孰與隋主蕭后笑而不答。固問之。曰。彼蓋亡國之君。陛下開基之主。奢儉之事。固不同爾。帝曰。隋主何如。蕭后曰。每至除夜。殿前諸院。設火山。數十車沈水香根。每一山。焚數車。以甲煎沃之。焰起數丈。香聞數十里。一夜之中。用沈香二百餘乘。甲煎二百餘石。房中不燃膏火。懸寶珠一百二十以照之。光比白日。妾觀陛下殿前。所焚是柴木。殿內所照。是膏油。但覺煙气燻人。太宗良久不言。口刺其奢。心服其盛。荊楚歲時記。除日家家具殽蓛。以迎新年。相聚酣飲。畱宿歲飯至新年則棄之街衢。以爲去故納新。輦下歲時記。唐明皇晝寢。夢虛耗二鬼。怒呼武氏。俄有大人。頂帽衣袍。捉鬼啖之。問其姓氏。曰。鐘南山進士鐘馗也。令人掛其像。以除虛耗。

南部新書。歲除日。大常卿。領官屬樂吏。並護童侲子千人。晚入內。至夜於寢殿前。進儺。燃蠟燭。燎丸檀。熒煌如晝。上與親王妃主以下觀之。其夕賞賜甚多。是日衣冠子弟。多﹝上不下見﹞侲子之衣而竊看宮中。有進士臧童老矣。偶爲人牽率。同入其間。爲樂吏所驅。時有一跌。不敢擡頭望視。執婺牛尾拂子。鞠躬宛轉。隨隊唱夜。將旦始出。不勝困劣。扶舁而歸。一病十六日。而就試不得。夢筆錄。除日禁中呈大儺儀並用皇城新事官。諸班直。共千餘人。自禁中驅祟出南燻門外。謂之埋祟。是夜禁中爆竹山呼。聲聞於外。士庶之家。圍鑪團坐。至旦不寢。謂之守歲。東都賦曰。卒歲大儺。驅除羣厲。譙周論語注曰。儺。卻之也。呂覽注曰。大儺逐盡陰气。爲陽導也。歲前一日。擊鼓驅疫謂之逐除。漢舊儀曰。昔顓頊帝。有三子。死爲疫鬼。一居江水爲瘧鬼。一居若水爲魍魎蜮鬼。一居人宮室區隅。善驚人爲小鬼。於是以歲十二月。使方相氏。蒙虎皮。黃金四目。玄衣丹裳。執戈持盾。帥百隸及侲子。而時儺。以索室中而驅疫鬼也。

月令章句曰。日行北方之宿。北方大陰。恐爲所抑。故令有司大儺。所以扶陽而抑陰也。盧植禮記注曰。所以逐衰而迎新也。王建宮詞。金吾除夜進儺名。畫褲朱衣四隊行。院院燒燈如白日。沈香火裏坐吹笙。家塾事親曰。十二月癸丑日造門。令盜賊不敢來。除日以朱書天行巳過四字。帖於門吉。臘月。掛豬耳於堂梁上令人致富。山居四要。自入臘遇上水日。勿令人見。以少水細灑薦席毯褥。曬漧。辟狗蚤壁虱

山居四要云是月子日取豬油四兩懸於廁上入夏則一家無蠅

南史。謝方明。晉末。宋武帝加晉陵太守。爲驃騎長史南郡相。當年終。江陵縣獄囚事無輕重。悉放還家。使過正。三日復還。罪重者二十餘人。主簿弘季咸等。固諫。方明不納。悉遣之。囚及父兄。並驚喜涕泣。以爲就死無恨。至期有重罪一人。醉不能歸。違二日乃反。餘一囚十日不來。巡逡墟裏。不敢自歸。鄕裏責讓。率領將送。敬無逃者。遠近嘆服。

舊唐書。呂元�爲蘄州刺史。華陽志。王長文爲江源令。放囚事同。虞延爲細陽令。遣徒歸。應期還。有一囚病。自載論獄。至卽死。○三十日掘宅四角。各埋石一大塊。以鎭宅。主災異不起。又云。取圓石一塊。雜以桃仁七枚。埋宅隅。可絕瘟鬼。

調攝

孫眞人曰。此月天地閉塞。陽潛陰施。萬物伏藏。土旺而水气不行。宜減甘增苦。補心助肺。調理腎臟。勿冒霜雪。勿泄津液及汗。法天生意曰。是月肺臟气微。腎臟方旺。可減咸服苦。以養其神。不欲全補。宜去凍就溫。勿泄皮膚大汗。以助胃气。勿甚大暖。勿犯大雪。愼邪風。勿傷筋骨。勿妄鍼刺。以其血澀而津不行。小寒十二月節。運主太陽終气。足大陰。脾濕土。每日子丑二時正坐。一手按足。一手上托。挽首互換。極力三五度。叩齒吐內嗽咽如數。大寒十二月中。運主厥陰初气。足太陰。脾濕土。每日子丑二時。兩手向後。踞牀跪坐。一足伸直。一足用力。左右各三五度。叩齒吐內嗽咽如數。千金方曰。此月勿食血脾。土旺在脾故也。法天生意曰。是月勿歌舞。犯者凶。勿食蚌蟹鱉蝦鱗介之物。勿食牛豬﹝狗去句攺屯﹞熊等肉。傷人神气。勿食獐肉動气。勿食生韭。令人多涕唾。勿食霜爛菜果。減人顏色。勿食生椒。傷人血脈。勿食葵菜。令人飲食不化。勿食龜肉。損壽。此物不可輕殺。令人命夭。瑣碎錄曰。臘月晨起。以烝餅捲豬脂食之。終歲不生瘡疥。久服肌體光潤。家塾事親曰。是月取豬板油脂。背陰掛幹。能治諸般瘡疥。敷湯火瘡。及六畜瘡疥。去蛆蠅。熟諸般皮條不爛。加倍壯韌。又取豬膏一斤。入磁甕中。加雞子白十枚水銀貳錢封甕口埋亥方地上。一百日。取治癰疽。極效。又於是月取皂角。燒爲末。畱起。遇時疫。蚤起。以井花水調一錢。服之效。家塾事親曰。是月可收雄狐膽陰漧。若有暴死未移時者。急以溫水研。灌些少入口中。卽活。若移時則無及矣。又於是月取靑魚膽陰漧。如犯喉閉及骨鯁者。以此膽少許口中含。咽津卽愈。法天生意云。臘月用川烏炒。黃絹袋盛裝酒浸服少許。可療頭風。養生要術曰。臘夜。令人臥井傍。勿與人言。投椒二十一粒於井中。可除瘟。

又傳云除夕。取椒二十一粒。投井中。可除瘟。又於除日貯井花水藏之。來年用以治一切病吉。月令曰。臘日以諸米果八味。煮粥相遺。可以祛邪。亦命曰臘八粥。雲笈七簽曰。初一初二日沐浴。可去災悔。轉除罪障。法天生意曰。初七。初十。十八。二十。宜拔白。○初八日沐浴。消除罪障○十三日夜半沐浴。得神人衛護。○十五日沐浴去災。○二十三日。沐浴吉。負暄雜錄。是月二十四日。五更。取井花水。平旦第一汲者。盛以器中。量人口多少。浸乳香。至歲旦五更。暖令溫。從小至大。每人以乳香一小塊。飲水三吸。咽下。則一年不犯時疾。田家五行雲。十二月二十五夜。煮赤豆粥。合家食之。間有出外者。畱與食之。名曰口數粥。能祛瘟鬼。法天生意云。二十八。二十九。三十日。齋戒焚香靜坐。謂之存神。可通仙靈。雲笈七簽曰。除夕用枸﹝木巳﹞煎湯沐浴。令人不病不老。去災。

家塾事親曰。除夜五更。抱小兒於獨槽豬窠內。衮過。生痘瘡稀少。有驗。除夜。有行瘟使者。降瘟於人間例以黃紙朱砂書天行已過。揭於門額吉除夜。勿嗔罵奴僕。並碎器皿。仍不可大醉。月忌夫婦容止。犯者減壽。朔朢日減十年。晦日減一年。初七日夜犯之。惡病死。上下弦各減五年。甲子庚申本命減二年。○初九日牛鬼初降。犯者百日中惡。○二十日。天地交相行道。犯者促壽。○二十八日。人神在陰。切宜忌之。

占候

汲冢周書。小寒之日。雁不北向。民不懷主。鵲不始巢。國不安寧。雉不始雊。國乃大水。大寒之日。雞不始乳。淫女亂男。鷙鳥不厲。國不除兵。水澤不腹堅。言訛不信。黃帝占。十二月日食。其下有兵臣悖。成水災。夏麥不收。谷貴。牛多死。亦京房石氏。陳卓武密之說。十二月月無光。五穀大貴。月食有大水。冬三月無霜。虫不蟄來年蝗虫螟蟘傷害五穀萬物不成。人災疫。無雪。來年麥惡。五穀不成虫生。人疫疾。水冬不冰。爲饑爲兵。有災疫。地不凍。其鄕人流亡。常以十二月二十二日夜。占辰星去月及何方。如辰在月之南。至近不移。主夏旱。晚田不收。在月西。五穀熟國不安靜。辰在月東北。禾少收。人不安。在月東南。主風雷雨亂傷禾。亦少收。在月西南。有虫旱災。在月西北。有逆亂兵起。田苗傷。其夜太白星在月東。三百日內兵。月內有霧。亦主來年水。有冷雨暴作。主來年六月七月內橫水。

常以歲除夜五更視北斗。占五穀善惡。其星所主。明則成熟。暗則有損。貪狼主喬麥。巨門主粟祿存主黍。文昌主芝麻。廉貞主麥。武曲主粳糯破軍主赤豆。左輔右弼主大豆。朔日有風雨。主來年春蚤。十二月朔日。值大寒主有虎出爲災。值小寒。主有祥瑞。東風半日不止。主六畜大災。立春在殘年內。主冬暖諺云。兩春夾一冬。無被暖烘烘。冬至後。三戌爲臘臘前後三雪。謂之臘前三白。大宜菜麥。諺云。臘雪是被。春雪是鬼如臘有雪又主來年豊稔亦殺蝗虫諺云。一月見三白。田父笑嚇嚇。一寸雪。入泥。一尺。一尺雪。入泥一丈。○二十四日。田夫牧豎候昏時。爭立竿燎火於野。名曰照田蠶。看火色。占來年水旱。白主水。紅主旱。猛主風。萎衰主歉。亦取東北爲上。除夜占風諺云。今夜東北明年大熟。文林廣記云。初二。初五。初八。二十日二十六日。天地神交會日。辰時當有惡風。除夜以安靜爲上諺云。犬不吠。新年無疫厲。或因盜賊遺訟。或因鬥爭。作鬧喧呼。驚動閭裏者。其村巷中。必遭橫事。

閏月令

尙書。帝曰。咨汝羲曁和。期三百有六旬。又六日。以閏月定四時成歲。期。周歲也。歲有十二月。月有三十日。三百六十日者。一歲之常數也。故日與天會。而多五日二百三十五分。多則見以爲彊。而謂之气盈。月與日會。而少伍日五百九十二分。少則見以爲弱而謂之朔虛。合气盈朔虛而閏生焉故三歲一閏。五歲再閏。十有九歲而七閏。則气朔分齊。同於本日。是爲一章。二十七章爲一會。三會爲一統。三統爲一元。故古歷十九歲七閏卽一章。周而復始。三年便閏九月。六年閏六月。九年閏三月。十一年閏十一月。十四年則閏八月。十七年則閏四月。十九年則閏十二月。此據元首初章而論。若後又漸積余分。大率歷三十二个月。則當置閏。故三年不置閏。則差一个月。春季卽爲夏之孟。而時蹔不定。子年之十二月。入而爲丑年之正。而歲已不成積而至於三失閏。則春皆爲夏。而時全不定。十二失閏。則子年皆流而爲醜。而歲全不成。故閏者。乃歲之樞紐。治歷之關鍵也。

歷法以十一月甲子朔。夜半冬至。爲歷元。其時日月五星。皆起於牽牛初度。更無餘分。以此爲步占之端。故曰。屨端於始。每月皆有中气。惟閏月獨無。汲冢周書曰。閏無中气。斗指兩辰之閒。春三月。中气雨水春分谷雨夏三月。中气小滿夏至大暑。秋三月。中气處暑秋分霜降。冬三月。中气小雪冬至大寒。正月節。戌時。北斗之柄指於寅位之初雨水。正月中气。戌時。斗柄指寅位之中。二月指卯。三月指辰。名曰月建。亦曰鬥建。若遇閏月。其月內無中气閏前之月。中气在晦。閏後之月。中气在朔。舉中气而正月。則置閏不差。故曰舉正於中。蓋置閏之法。以气盈朔虛。而歸日月之餘分。周天三百六十五度。四分度之一。日之行也。日一度。自今年冬至至明年冬至。方一周天。實計三百六十五日。零三時辰。而一歲止是三百六十日。更有五日零三个時辰。無所歸著是謂日行之餘分。所謂气盈者也。月之行。日十一度十九分度之七。常二十九日中。彊而與日合於朔。是每月。又有半日弱無所歸著。是爲月行之餘分。所謂朔虛也。積日月之餘分每歲常餘十一日弱。故十九年。而置七个閏是爲一章之數。故曰歸余於中。

昔炎帝分八節以始農功。乃命羲和占日。常儀占月。臾區占星。伶倫造律。大撓作甲子。隸首造算數。容成作蓋天。綜斯六術。考定气候。建五行。察發斂。起消息。正閏餘。出晉律曆志歲法。三百五十四日。三百四十八分。歲餘法。一萬二百二十七分。月法。二萬七千七百五十九分。日法。計九百四十分。以日法除之。十九年。共得二百六日。六百七十三分。爲七閏之數。然必以十九歲而無餘分者。蓋天數終於九。地數終於十。十九者。天地全終之數。積八十一章。則其盈虛之餘。盡而復始。推此以定四時。气功不有成乎。周禮。春官太史。閏月詔王居門。終月。禮記。天子元端。閏月則闔門左扉。立於其中。玉藻。閏月天子聽朔於明堂門中。還處路寢門。終月。禮記。五年一巡狩者。何。五歲再閏。天道大�。王者恩亦當竟也。閏以正時。時以作事。事以序生。生民之道。於是乎在矣。爾雅。三年之喪。其實二十七个月也。三年之喪。不以閏月數者何。以其言期也。期者。復其時也。大功以下。計月數。故以閏月除。朱浮曰。五年再閏。天道乃�。天地之靈。猶五載而成其化。況人道乎後漢律曆志。歷數以閏正天地之中。以作事厚生。皆所以定命也。

調攝總論

禁忌篇。善攝生者。臥起有四時之蚤晚。興居有至和之常制。筋骨有偃仰之方。閒雅有吞吐之術。流行榮衛。有補瀉之法。節宣勞逸。有與奪之要。忍怒以養陰气。抑喜以養陽气。然後將艸木以救虧缺。服金丹以定不窮。養性之道。盡於此矣。左傳云。天有六气。降生五味。發爲五聲。淫生六疾。六气。曰陰。陽。風。雨。晦。明。分爲四時。序爲五節。過則爲菑。陰淫寒疾。陽淫熱疾。風淫手疾雨淫腹疾。晦淫惑疾。明淫心疾。衛生者。不可不愼。然攝生之道。莫若守中。使無過無不及之害。經曰。春夏秋冬。四時陰陽。病多起於過度。蓋五臟受气。各有常分。不適性而彊爲。則用情大過。而病生。善養生者。無過耗之敝。又能保守貞元何患外邪所中也。故善服藥。不如善保養。不善保養。又不如善服藥。不善保養。又不善服藥。倉卒病生。而歸究神天。謬矣。

延命錄云。飲以養陽。食以養陰。食宜常少。亦勿令虛不饑彊食。則脾勞。不渴彊飲則胃脹。故四時飲食。貴適時宜。旺則宜食所克弱則宜食所生。又當隨季而不食本髒。如春肝。夏心。秋肺。冬腎。季脾。是也。老君曰。冬月朝勿令虛。夏月夜勿令飽。又曰。朝出勿饑。晚食勿飽飽食仰臥。便成气痞。食後勿寢寢生百疾。忌食露天隔宿物。藏不密者勿食。色異常者勿食。魚無腸膽者勿食。異形異臭異味者勿食。菌有毛。及背無紋者勿食。閉口椒。及肉自動。肉著地無塵者。勿食。饌上細黑白永子。及六畜自死。果實雙仁者勿食。蹄足帶毛。禽三足六趾四距。及卵生八字。與銅器蓋物。禽獸腦。旋作生鮓。爆炙承熱。種種生物。皆不宜食。及忌食三厭。天厭雁。地厭狗。水厭鳥魚。雁有夫婦天倫狗有扈主人義。烏有君臣之禮。故孫眞人曰。雁有序兮犬有義。黑鯉朝北知臣禮。人無禮義反食之。天地鬼神俱不喜。

法天生意曰。閏月勿食韭。令人气力衰。損目。勿食未核果。令人發癰癤寒熱。勿食血物。及﹝上鹿下章﹞鹿馬肉。傷神气。勿食蛇鱔。令人減壽。星見食豕。鼻生息肉。六甲日。食龜鱉鱗甲之物。害人心神。丙午日。食雉雞肉。主男目盲燒死。女血死。勿食鱉子。令人病疸黃。鹿肉。九月巳後。正月巳前。堪食。餘月勿食。有豹文者。殺人。

陶隱居云。食戒欲粗並欲速。寧可少餐相接續。莫教一飽頓充腸。損气傷神非爾福。大扺。飲食無論四時正閏。皆宜溫熱軟熟。忌生冷黏硬。而諸品法粥。皆堪調養。飲食不宜偏多。多則隨其腑臟。各有所損。無病不宜服藥。服藥恐有所傷。故飽則傷气。饑則傷胃。五味濃厚傷精。煎爆焦燥傷血。空心茶。卯時酒。申後飯。皆宜少。飲茶宜少宜熱。最忌空心點鹽。食後濃茶漱口。永令牙齒牢堅。漿水甘酸者益人。酒後多食芥姜椒辣。則緩筋骨。蓋脾胃。乃太陰陽明之所屬。能容食物。寄於四季。乃六腑之源。無物不納。胃和則能磨化五穀脾虛則五穀不消。谷入於胃。深者爲血。濁者爲气。血行脈內。气行脈外。人之一身。皆以胃气爲本。如飲食不節。或失飽傷饑。恣食肥膩。飲食無度不顧冷熱濃淡。爽口之物狼餐以致損傷脾胃。先正云。爽口物多終發疾快心事過必爲殃。或勞役喜怒。憂思鬱結皆傷脾胃。經云。飲食勞倦則傷脾。水谷寒熱害六腑。故諸病生焉。又云。謹和五味。骨正筋柔脈理以密。血气以流故酸多傷脾。鹹多傷腎。苦多傷肺。辛多傷肝若養生者。先渴而飲。飲不過多。多則傷气。渴則傷血。先饑而食。食不過飽。飽則傷神。饑則傷胃。故食少莫食多。喫熱莫喫冷。喫軟莫喫硬仍以節儉爲佳。若多食則膨脹短气。更成疾矣。眞常子養生歌。酒多血气皆亂。味薄神夢自安夜漱常勝朝漱。暮餐不若晨餐。耳鳴必須保腎。目病須先治肝。節飲自然脾健。少思必定神完。汗出莫當風立。腹空莫放茶穿。

衛生五事。凡夫未能聞道。罔知調攝。以精神徇智巧以憂畏徇得失。以勞苦徇禮節。以身世徇財利。四徇不置。心爲之疾矣。極力勞形。燥暴气逆。當風縱酒。多嗜酸辛。肝爲之病矣。飲食生冷。溫涼失度。久臥久坐。大飽太餓脾爲之病矣。呼嘂過常。辧爭陪答。冒犯寒暄。恣食甘苦。肺爲之病矣。久坐濕地。彊力入水。縱欲勞形。丹田漏溢。腎爲之病矣。五病旣作。未老先羸。未羸先病。病至則重。甚則必斃。嗚呼。是皆弗思而自取也。衛生君子。謹此五者。百病自消。經曰。不治已病。先治未病。正謂此哉。濟世仁術曰。春月陽气閉藏於冬者。漸發於外。宜發散以暢陽气。夏月人身陽气發外。伏陰在內。正人脫精神時。忌下利以泄陰气。秋月當使陽气收斂。不宜吐及發汗。犯之令人五臟消鑠冬月天地閉。血气藏。伏陽在內。心隔多熱。切忌發汗。以泄元气。四季皆有閏月。調攝當如正月之例。春宜夜臥蚤起。以俟志生夏宜夜臥蚤起。使志無怒。使气得泄。秋宜蚤臥蚤起。使志安寧。收斂神气。冬宜蚤臥蚤起。去寒就溫。無泄皮膚。冬天蚤出宜飲酒卻寒。或噙芭以避惡。臥宜側身拳足。枕宜決明菊花。腹饑勿沐浴。浴後避大風。大汗勿遽脫衣。恐成偏風。不語唾。塗瘡腫立消。大拇背節塗眼。則目明。回回俗。善保養。惟護外腎。使不著寒。夜臥或以手握之。令暖。養生書曰寡思以養神。寡欲以養精。寡言以養气。久視則傷神。久立則傷骨。久行則傷筋。久坐則傷血。久臥則傷气。大喜則墜陽。大怒則破陰。大怖則生狂。大恐則傷腎。凡大小便宜緊咬牙齒。則免牙痛之病。夜間小便張目則眼不昏。小便饑宜坐溺。飽宜立溺。則可卻病。忍小便入房者。得淋疾。莖中胞轉臍下。恐急痛死。

抱朴子曰。精者神之本。气者神之主。形者气之宅。故形大勞則歇。精太勞則竭。气太勞則絕。人心去腎八寸四分。天去地八萬四千里人自子至巳。則腎生气。自午至亥。則心生血。陽生子而地上升。至巳而亢。則始熱。陰生午而天气下降。至亥而極。則始寒。人之身。一小天地也。故凡人一日一夜。一萬三千五百二十息。未嘗休息也。減一息則生寒。加一息則生熱。腑臟不和。則气血不調。諸疾生焉。故元气在保養。谷神在守護臟腑喜芳潔而惡鮏羴。食必擇其適宜。勿過傷而致病。肝惡風。心惡熱。肺惡寒。脾惡濕。腎惡滲。頭髮不可誤入鮓食。甲寅刮手指爪。甲午刮腳指爪。爲三尸遊也。唾勿向北犯魁。汗出毛孔。本於五臟甚勿扇風。勿令汗入飲食。食後以紙燃引鼻﹝口鼻﹞。令气通勿彊忍大小便。亦勿努力。行走勿語。行遠乘馬勿回顧傷神。夜行宜數叩齒。鬼神畏齒聲也。勿跽牀懸腳。勿坐大樹下。傷人。雞鳴時。叩齒三十六通。舌舐上齶。待神水嗽而咽之。口誦四海神明三徧。止鬼辟邪。無疾。

東海阿明。南海祝良。西海巨乘。北海禹彊。夜半勿哭泣罵詈。向北勿驚呼。臥開口。則泄眞气。手壓胸則令人魘。沐浴勿同日。沐忌冷水。恐患頭風。饑勿浴。飽勿沐。午後勿沐。眼疾勿浴。旦起洗面。愼勿開口。滚水漱口。不利於齒。腳汗勿濯。睡夢不可語人。燃燭而寢。神魂不安。男女克遵戒忌之期。自保康寧壽考。凡人臥處。首不可近火。必有目疾。不可當風。必患頭風。皆受風則嗽。惟胸則無禁。善調攝者。𨿽盛暑不當風。及露下久臥。𨿽大寒。不向熱鑪。庶寒暑適調。而可以卻病延年孫眞人養生銘。怒甚偏傷气。思多太損神。神疲心易役气弱病相縈。勿使悲歡極。當令飲食勻再三防夜醉。第一戒晨嗔。亥寢鳴云鼓寅興嗽玉津。妖邪卻難犯。精气自全身。若要無諸病。常當節五辛。安神宜悅樂。精气永和平。壽夭𨿽有命。修行端在人。若能遵此理。平地可朝眞。眞人戒十二多。多思則神殆。多念則志散。多欲則志昏。多事則勞形。多語則气乏。多笑則傷髒。多愁則心懾。多樂則气耗。多喜則忘錯昏亂。多怒則百脈不定。多好則偏迷不理。多惡則憔悴無歡。愼四損。遠唾傷气。多唾傷神。多汗損血。疾行損筋。戒四妄心之神。發乎目。則爲視妄視則傷心。腎之精。發乎耳則爲聽。妄聽則傷腎。肝之魂發乎鼻。則爲嗅。妄嗅則傷肝。膽之靈。發乎口。則爲言。妄語則傷膽。故衛生者宜戒。廣成子曰。毋勞爾形。毋搖爾精。毋使汝思慮營營。歸心靜默。可以長生。黃庭經云。謹守精室。切勿妄泄。閉而寶之。可以長活。玄樞曰。元气者。腎間助气也。右腎爲命門。精神之所捨。愛惜保重。榮衛周流。神气不竭。可與天地同壽。

神仙可惜歌曰。可惜許。可惜許。可惜元陽宮無主。一點旣隨濃色消。百神泣送精光去。三尸喜。七魄怒。血散气衰何以補。尺宅丹田屬何人。玉鑪丹竈誰爲主。勸世人。休戀色。戀色貪淫有何益。一神去後百神離。百神已去人不知。幾回要說又難說。啟口又懼泄天機。保養全在節欲。

老君曰。人最宜保者命。最可惜者身。最可重者精。肝精不固。則目眩無光。脾精不固。則肌肉消瘦。心精不固。則神气減少。腎精不固。則齒髮焦落。眞精耗散不已。疾病生。而死亡立至。仙經云。仲冬宜止聲色。節嗜欲。仲夏宜去聲色。禁嗜欲。此兩月。乃陰陽爭之時。固當謹愼。而冬至一陽初生。其气尙微。尢宜保護。故曰。油盡燈滅。髓竭人亡。添油燈壯。補髓人彊。

孫眞人枕上記。淸晨一碗粥。晚飯莫教足。撞動景陽鐘。叩齒三十六。大寒與大熱。切勿貪色欲。醉飽莫行房。五臟皆反復。艾火謾燒身。爭如獨自宿。坐臥莫當風。須擇暖處浴。莫食無鱗魚。諸般禽獸肉。自死禽與獸。食之多命促。依此枕記行。是自求多福。彭祖曰。上士異牀。下士異被。服藥千顆。不如獨臥。又曰。軟蒸飯。爛熬肉。少飲酒。獨自宿。黃帝曰。一陰一陽之謂道。偏陰偏陽之謂疾。陰陽不和。若春無秋。若冬無夏。因而和之。是謂聖度。故聖人不絕男女之道。貴於閉密。以守天眞耳。素女問。人年四十。陰陽自半。五十肝气衰。六十筋不能動。精气少。須當閉精勿泄。若气力尙壯。則勿彊忍。久而不泄。致生癰疽。七十以上。最宜自養。不可勞心苦形。衝冒寒暑。若能順四時。運气之和。而精不耗散。自然康健延年。

衛生歌天地之間人爲貴。頭象天兮足象地。父母遺體宜保之。箕疇五福壽爲最。衛生切要知三戒。大怒大欲並大醉。三者若還有一焉。須防損失眞元气。欲求長生先戒性。火不出兮神自定。木若去火不成灰。人能戒性還延命。貪欲無窮忘卻精。用心不已走元神。勞神散盡中和气。更復何能保其身。心若大費費則竭。形若太勞勞則歇。神若太傷傷則虛。气若大損損則絕。世人欲識衛生道。喜樂有常嗔怒少。悲哀炎熱思慮除。因事莫驚去煩惱。春噓明目夏呵心。秋呬冬吹肺腎寧。四季長呼脾化食。三焦嘻卻熱難停。發宜多梳气宜煉。齒宜頻叩津宜咽。子欲不死修昆侖。雙手楷摩常在面。春月少酸宜食甘。冬月宜苦不宜咸。夏要增辛聊減苦。秋辛可省但加酸。季月少鹹甘略戒。自然五臟保平安。若能全減身康健。滋味過多無病難。春寒莫放棉衣薄。夏月汗多須換著。秋冬衣冷漸加添。莫待病來才服藥。惟有夏月難調理。內有伏陰忌冰水。瓜桃生冷宜少餐。免致秋來成瘧痢。心旺腎衰切宜忌。君子之人守齋戒。常令充實勿虛空。日食須當去油膩。太飽傷神饑傷胃。太渴傷血多傷气。饑餐渴飲莫大過。免致膨亨損心肺。醉後彊飲飽彊食。未有此身不生疾。人資飲食以養生。去其甚者將安逸。食後徐行百步多。手摩臍腹食消磨。夜半靈根灌淸水。丹田濁气切須呵飲酒可以陶性情。太飲過多防有病。肺爲華蓋儻受傷。咳嗽勞神能損命。愼勿將鹽去點茶。分明引賊入其家。下焦虛冷令人瘦。傷腎傷脾防病加。坐臥切防風入腦。腦內入風人不壽。更兼醉飽臥風中。風才一入成災咎。養體須當節五辛。五辛不節重傷身。莫教引動虛陽發。精竭榮枯疾病縈。不問在家並在外。若遇迅雷風雨至。急須端肅敬天威。淨幾焚香宜少避。恩愛牽纏不自由。利名縈絆幾時休。放寬些子自加福。免致中年蚤白頭。頂天立地非容易。飽食暖衣寧不愧。思量無以報洪恩。蚤晚焚香謝天地。長生不老是如何。胸中陰積善緣多。惜气惜身兼惜命。請君熟玩衛生歌。

養生雜纂。載桑葉洗眼方。每年立冬日。采桑葉一百二十片。令陰漧。遇正月初五日。二月初一日。三月初五日。四月初八日。五月初五日。六月初六日。七月初七日。八月初八日。九月晦日。如無三十。用二十九日。十月初十日。十一月初十日。十二月朔日。每日將葉十片煎湯。澄淸洗眼。不待一年。則光復如童子。如有閏月。多取十葉。照前月日期煎洗。凡洗日。必齋戒。又治靑盲眼方。以正月八日。二月八日。三月六日。四月六日。五月五日。六月六日。七月七日。八月二十五日。九月十二日。十月十二日。十一月二十六日。十二月晦日。用桑柴灰一合。以煎沸湯沃之。置磁器中。澄泠。令極淸溫汁稍熱洗目。覺汁冷。卽以重湯煮熱。不住手洗。神效

河間陶節庵曰。凡傷寒癥。冬三月謂之正傷寒。法宜用麻黃湯。傷風桂枝湯。發於春三月。謂之溫病。發於夏三月。謂之熱病。發於秋三月。謂之濕病。又有兩感。日傳二經。四時皆有者。用法藏大羌活湯。其三時通用者。易老九味羌活湯。簡易參蘇飲。雙解散。及羌活沖和湯。禁用黃麻桂枝湯。治中暑霍亂。取釜下黑煤半錢。和竈額當火處赤泥少許。以百沸湯。投土與煤。攪數十徧。用碗蓋。汗出適口。微呷一兩口立止。

占候補遺

每歲農人占。歷有三滿斗。此年大稔。立春日辰占。先天與後天。何須問神仙。但看立春日。甲乙是豊年。丙丁多主旱。戊己損田園。庚辛人馬動。壬癸水連天。己卯風占。春己卯。樹頭空。夏己卯。禾頭空。秋己卯。水裏空。冬己卯。闌裏空。四立初。甲子雨占。春甲子雨。赤地千里。夏甲子雨。乘船入市。秋甲子雨。禾生兩耳。冬甲子雨。雪飛千里。一云牛羊凍死。壬子雨占。春雨人無食。夏雨馬無食。秋雨牛無食。冬雨鳥無食。丙寅晴占。春丙晹晹。無水散秧。夏丙晹晹。幹死禾娘。秋丙晹晹。幹曬入倉。冬丙晹晹。無雪無霜。甲申雨。米暴貴。春雨谷不收。夏雨傷田禾。秋主六畜死。冬雨人病多。諺云。甲申猶自可。己酉愁殺人。更逢壬子雨。相牽作久陰。四時雨占春季丁卯雨。禾苗旱。夏中辛卯雨。禾枯死。秋季乙卯雨。禾損傷。冬遇癸卯雨。無收。藏。立冬荒熟占立冬屬火來年旱。逢水來春水必多。遇金來夏豆麥好。遇木次夏水旱災。值土來年五穀盛。處處田禾足豊盈。年歲雷占。子日丑日雷。六畜災瘴多。寅日鳴雷震。民安米粟髙。巳日雷震動。田收虫蛇會。午日雷聲響。一年遭旱多。未日雷電掣。民疾女沈痾。申雷春多旱。戌炮損田臯。酉亥風雷起。人民苦勞慒。

雜記補遺

尙書說云。天有五號尊而君之曰皇天。元气廣大曰昊天。仁覆湣下曰旻天。自上監下曰上天。據遠視之蒼蒼然曰蒼天。五經通義云。天神之大者曰昊天上帝。卽羅魄寶也。又曰皇天上帝。亦曰太乙。其佐曰五帝。東方靑帝威靈仰。司春。南方赤帝赤熛怒。司夏西方白帝白招拒。司秋。北方黑帝﹝口十﹞光紀。司冬。中央皇帝含樞紐。司四時之季。一說春蒼帝。名靈符。夏赤帝。名文祖秋白帝。名顯紀。冬黑帝。名玄矩。中央皇帝。名神斗。

天宮有六。一絕絕陰天宮。二泰然諒事宗天宮。三明辰耐犯武成天宮。四恬熙罪气天宮。五宗靈亡非天宮。六敢司連宛屢天宮。又有九天。第一天。名郁罩無量天。第二名上上禪善無量壽天。第三名梵監天。第四名兜術天。第五名不驕樂天。第六名化應聲天。第七名梵寶天第八名梵摩迦夷天第九名波梨答恕天其一天。又別置三天。【出大霄瑯書】又有三十三天須彌山半。四萬二千由旬。有四大天王天須彌山頂爲帝釋天。上一倍爲夜摩天。上爲兜率陀天化樂天。他化自在天。梵眾天。梵輔天。大梵天。少光天。無量光天。光音天。少淨天。無量淨天。徧淨天。福生天。福壽天。廣來天。無想天。無煩天。無熱天。善見天。善現天。色究竟天。無邊空處天。無邊識處天。無所有處天。非想天。非非想處天。凡二十八天。四天以下。又有日月星宿天。常憍天。持鬘天堅首天。凡三十二種。所謂三十三天者。卽帝釋天宮中也。【出因本經】復有三十六天者。自玄都玉京已下。合有三十六天。共二十八天。在三界內。黃曾天。玉完天。何童天。平育天。文舉天七曜摩夷天。六天爲欲界越衡天。蒙。翳天。和陽天。恭華天。宗飄天。黃笳天。堂曜天端靖天。恭慶天。極瑤天。元載孔升天。皇崖天。極風天。孝芒天。翁重浮容天。江由天。阮樂天。曇誓天。十八天爲色界。霄度天。元洞天。翰寵妙成天。秀樂禁上天四天爲無色界。三界外。曰四人天。常融天。玉隆騰勝天。梵度天。平育賈奕天。名爲種民天。亦名四梵天。四人天。外有玉淸。太淸。上淸。三淸境亦名三天淸微天。禹余天。大赤天。最上大羅天。合爲三十六天【出靈寶本元經】酉陽雜俎云。天姓張名堅。

淮南子曰。四時者。天之吏也。日月者天之使也。星辰者。天之期也。虹霓彗孛者。天之忌也。廣雅云。日者。太陽之精。名曜靈。又名朱光。出於陽谷。沐於咸池。拂於扶桑。是謂晨明。登於扶桑。爰始啟行。是謂朏明。至於曲阿。是謂旦明。至於曾泉。是謂蚤食。至於桑野。是謂晏食。至於衡陽。是謂隅中。至於昆吾。是謂正中。至於烏次。是謂小還。至於悲谷。是謂脯時。至於女紀。是謂大還。至於淵虞是謂髙舂。至於連石。是謂下舂。至於悲泉。爰止其女。爰息其馬。是謂懸車。薄於虞淵。是謂黃昏。渝於蒙谷是謂定昏。日入崦嵫經於細柳。入於虞淵之汜曙於蒙谷之浦。行於九州島島七捨。日禦曰羲和。【淮南子】春秋感精符曰。月者。太陰之精。地之理也。名曰陰靈。又曰望舒。釋名云。月。闕也。滿則復缺也朔。月初之名。蘇也。月死復生蘇也。晦。月盡之名。灰也。火死爲灰。月光之盡似之也。弦。月半之名。其形一旁曲。一旁直。若張弓施弦也。朢。月滿之名。月大是十六日。小十五日。日在東。月在西。遙相望也。朏。月未成明也。魄。月始生光也。承大月。月二日生光。謂魄。承小月。月三日生光。謂朏。晦而月見西方。謂之朓。朔而見東方。謂之朒。亦謂之側匿。側匿則侯王其肅。朓則侯。主其舒。月禦名曰纖阿。【出漢書五行志】大玄索隱云。朝見曰朒。夕見曰朓。至夜謂之匿。春秋說題云。星之爲言精也。陽之榮也。陽精爲日。分而爲星。故其字。日下加生。天文志。孟康曰。星。石也。金石相生。人與星气相應。

春秋合城圖曰。天文地理。各有所主。北斗有七星。天子有七政。史記。北斗七星。所謂璇璣玉衡。以齊七政。杓欈。龍角。衡殷。南斗魁枕。參首。是謂帝車。運於中央。臨制四鄕。分陰陽。建四時。均五行。移節度。定諸紀。皆系於斗。春秋運斗樞云。斗星第一天�。第二天璇。第三天璣。第四天權。第五天行﹖魚。第六開陽。第七搖光。第一至第四爲魁。第五至第七爲杓。合而爲斗。居陰布陽。故稱北斗。魁戴匡。六星。曰文昌宮。一曰上將。二曰次將。三曰貴相。四曰司命。五曰司中。六曰司祿。天官書曰。漢。天河也。金之散气。其本曰水。漢星多。水多。星少。主旱。河圖帝通紀曰。風者。天地之使。禮樂之始。萬物之首也。曰巽二。曰封家十八姨。雷。天之長子。亦天之鼓也。元命苞曰。陰陽之气合而爲雷。谷梁傳曰。陰陽相薄。感而爲雷。激而爲霆。震與霆。皆霹靂也。名曰豊隆。電。陰陽激耀也。是雷之光。釋名云。殄也。乍見卽殄滅也。名曰列缺。又曰石﹝石韱﹞磹。

春秋元命苞曰。陰陽气聚爲云。說文云。山川之气。大澤潤气也。又曰。云之爲言運也。地气上升爲云。天气下降爲雨。注曰。陰凝上結。合而成云。陽散下流。注而爲雨。莊子曰。騰水上溢爲霧。陰陽之亂气也。五行志曰。霧者。百邪之气。爲陰冒陽。本於地而行於天。河圖帝通紀曰。雨者。天地之气。陽制於陰。和則爲。雨。曾子曰。雨。輔也輔時生養也。廣雅雲。雨師曰屏翳。山海經云。屏翳。海東人。張士伯禱雨嶧山。忽聞空中語曰。大雨由天。小雨由山。說文雲霽。雨止也霋。雨霽也。霩。雨止雲罷貌。三禮儀宗云。雩祈雨之祭。雩於山川社稷。禜。止雨之祭。禜於城門。月令章句曰。露。陰液也釋名云。露結爲霜。五經通義曰。和气津液凝爲露露從地出。春秋考異云。霜者。陰精。冬令也。四時代謝。以霜收殺。霜之爲言亡也﹑物以終也。大戴禮云。陽气勝則散爲雨。露。陰气勝。則凝爲霜雪。

曾子曰。雲霧。雨之徵也。夏則爲露。冬則爲霜。溫則爲雨。寒則爲雪。雨露凍凝。皆由地發。不從天降。【出論衡】大戴禮。曾子云。陽之專气爲雹陰之專气爲霰雹與霰。一气之化也。盛陽之气在雨水。則溫暖爲雨陰气薄而脇之。不相入。則轉而爲雹。盛陰之气在雨水。則凝結爲雪陽气薄而脇之。不相入。則消散下而爲霰。谷梁傳曰。雹者。陰脇陽之象。霰者。陽脇陰之象。說文云。雹雨冰也。凡雹皆冬之愆陽。夏之伏陰也。張﹝寧去丁攺奐﹞云。陰气專用。則凝精爲雹。十洲記。霞者。日之精。飡霞之道甚祕。致霞之道甚易。河東蒲阪項曼都。好道學仙。三年始返。人問狀。都曰。欲飲食。仙人飲我以流霞。每飲一杯。數日不饑。月令季春之月。虹始見。音義云虹雙出。色鮮盛者爲雄。雄曰虹。闇者爲雌。雌曰霓。是陰陽交會之淫气也。尙書考靈耀云。地有四遊。冬至地上行。北而西。三萬里。夏至地下行。南而東。三萬里。春秋二分。是其中也。地嘗動移。而人不知。如人在舟中。閉牖而坐。舟行不覺也。

河圖括地象曰。天有九部八紀。地有九州島島八柱。東南神州。曰晨土。正南邛州。曰深土。西南戎州曰滔土。正西弇州。曰開土。正中冀州。曰白土。西南柱州。曰肥土。北方玄州。曰成土。東北咸州。曰隱土。正東楊州。曰信土。昆侖山爲柱。气上通天。昆侖者。地之中也。地下有八柱。柱廣十萬里。有三千六百軸。互相牽制。名山大川。孔穴相通。淮南子曰。九州島島之外。仍有八寅。亦方千里。自東北方曰大澤。曰無通。東方曰大渚曰少海東南方曰具區。曰無澤。南方曰大夢。曰浩澤。西南方曰渚資。曰丹澤。西方曰九區曰泉澤。西北方曰大夏。曰海澤。北方曰大冥。曰寒澤。八寅之外。又有八紘。亦方千里。自東北方曰和丘。曰荒土。東方曰棘林。曰桑野。東南方曰大窮。曰眾女。南方曰都廣。曰反戶。西南方曰焦僥。曰炎土。西方曰金丘。曰沃野。西北方曰一目。曰沙所。北方曰積水。曰委羽。凡八紘之气。是出寒暑以合八正。以行風雨。

莊子曰。八紘之外。乃有八極。自東北方曰方土山。曰蒼門。東方曰東極山。曰開明之門。東南方曰波母山。曰陽門南方曰南極山。曰暑門。西南方曰編駒山曰白門。西方曰西極山曰閶闔之門。西北方曰不周山。曰幽都之門。北方曰北極山。曰寒門。凡八極之云。是雨天下。八紘八寅八澤之云。以雨九州島島。和中土。春秋命歷序云。人皇氏分九州島島神農立地形。甄度四海遠近。自東至西。九十萬里。自南至北。八十一萬里鄒衍曰。儒者所謂中國。名曰赤縣神州。乃禹所敍之九州島島。於天下。乃八十一分中一分耳。不得爲州數。中國外。如赤縣神州者九。乃所謂九州島島也。有裨海環之。人民禽獸莫能相通。如一區者。乃爲一州。如此者九。仍有大瀛海環其外。乃天地之際焉。地震。陽伏而不能出。陰遁而不能蒸。於是地震。莊子曰。海水三歲一周。流波相薄。故地動。蔡邕曰。地動陰盛。大臣踰制。唐髙宗時地震不休。張行成曰。天。陽也。君象。地。陰也。臣象。君宜動。臣宜靜。今晉州地震彌旬不休。臣恐女謁用事。大臣陰謀。宜遠慮以杜其釁。上深然之。

說文云。山。產也。又宣也。言宣气產生萬物也。淮南子曰。山頂曰冢。曰巓。曰椒。山脊曰崗。山大而髙曰嵩。小而髙曰岑。銳而髙曰嶠。卑而大曰扈。小而眾曰巋。上大下小曰巘。山無艸木曰岵。有艸木曰垓。石載土曰岨。土載石曰崔嵬。山東曰朝陽。西曰夕陽。山足曰麓。山穴曰岫。山邊曰崖。崖之髙曰巖。上秀者曰峯。陬隅髙者曰岊。山坡曰阪。山三襲曰陟。山再成曰坯。山中絕曰陘。未及上曰翠微。山屬曰嶧。山狹而髙曰巒。巒山長曰嶞。土山曰阜。曲阜曰阿。大阜曰陵。小陵曰丘。山精曰夔。亦曰跂。曰云陽祭山曰疧。巑岏。銳山也。崥。山脇也。呂氏春秋曰。九山。會稽。泰山。王屋。首山。泰華。岐山。太行。羊腸。孟門。管子云。天下名山。五千三百七十。出鐵之山。三千六百有九。上有丹砂者。下有黃金。上有磁石。下有銅金。上有綠石。下有鉛錫。上有赭。下有鐵。酉陽雜俎云。山上有蔥。下有銀。山上有薤。下有金。山上有姜。下有銅錫。山有寶玉。木傍枝皆下垂。

關令尹喜內傳。天下名山。五百歲一開。開時。金玉之精湧出。五嶽。東泰。南霍。西華。北恆。中嵩。又有泰作岱。霍爲衡者。其神姓名。泰山姓圓。名常龍。衡山姓丹。名靈峙。華山姓浩。名郁狩。恆山姓登。名僧。嵩山姓壽。名逸。羣呼之。令人不病。【出河圖】物理論云。石者。土之精。气之核。猶人筋絡之生爪牙也。博物志云。地以山爲輔佐。以石爲骨。以水爲血。以川爲脈。以艸木爲毛。以土爲肉五嶽峙而不重。四海收而不泄。萬物育而不害。蓋得一以寧也。水之中。海最大。泄於尾閭。峙以沃焦。架以蜃樓。爲百谷王。而江淮河漢又其小矣。路史曰。溟渤漲洋。天地所以限東獥也。惡溪沸海。天地所以限南獥也。陷河。懸度之設乎。西翰海。沙子之設乎。此天地所以遮西而制北也。激瘴霧於東維。界黑水於南極。泄流沙於西陲。決弱水於北﹝汀去丁攺惑﹞。天地所以界羅也。玄覽云。天有時而裂。地有時而圻。山有時而移。水有時而卓。川有時而竭。石有時而泐。日有時而食。月有時而虧。星有時而隕。海有時而冰。潮有時而不至。天地有大陽九。大百六。有小陽九。小百六。天阨謂之陽九。地虧謂之百六。大期九千九百年。小期三千三百年。陽九則天旱。海消而陸燋。百六則海水竭。而陵自塡。

春秋元命苞云。自開辟至獲麟。凡三百二十七萬六千年。分爲十紀。自開辟至洪武元年戊申。凡三百二十七萬七千八百六十四年。堯元年甲辰。至洪武元年戊申。凡三千七百五年。堯元年至萬曆己未。凡三千九百六十六年。通計六十七甲子。自盤古到今上。共三百三十五主。三代年歲別名。唐虞曰載。載。歲也。言一歲萬物。終復始出。莫不覆載也。夏曰歲取。歲星行一次。亦祈歲稔意也商曰祀。取祭祀一訖意也。周曰年。取年谷一熟意也。【出竹書叢抄】古之異人。去來必有所自。微子感牽牛星。顏子感中臺星。張良感弧星。樊噲感狠星。東方朔感歲星。蕭何感昂星。李白感太白生。則生而稟星精者也。傅說爲箕。奚仲造父王良。各垂象於天。則歿而成列宿者也。又如羊佑五歲。取環於李氏。房管爲永禪師後身。白樂天海中山主。韋臯諸葛武侯後身宋晁迥靜居天主。楊億武夷君。陳堯咨南庵主。張方平山藏院知藏。歐陽修神淸洞主。齊文宣卽羅剎王。範祖禹卽鄧禹。王十朋卽嚴伯威。韓琦卽紫府眞人。富弼昆侖眞人。王曾靑艸堂和尙。蘇軾陜右五戒禪師。王安石系秦王。黃山谷系涪陵女子。皆生而知前身者。蔣濟爲南山伯荀顗爲泰山君。劉聰須遮國王。韓擒虎蔡襄。並閻羅王。皆死而知後身者。

物化亦然。而特不自知其化也。是故四虛六合中。翔之類。有以黃魚田鼠蝦蟆化者。是爲鶉。有以麥之根。鳥足之葉。尺蠖之繭化者。爲蝴蝶。艸含煙。化爲螢。菌載毒。化而蜂。石首之魚化寇鳧。百歲之鼠化蝙蝠。泳之類。有以鳥化者。爲鮂爲黃雀。有以獸化者。謂魴謂白狼。帶化者鱉兔。嚙化者蟹。千歲之鳥化爲蛤蠣。服翼之化是爲魁蛤。動之族。有以艸木者﹝妍去女攺虫﹞乎。葦化者蛚乎。竹化者蛇。木化者蝸。梓化而牛。松化伏龜。蟛蜞爲鼠。啄極之鳥。化爲山豬。植之種。有山鳩化者名﹝艼去丁攺彊﹞莍。浮石化者名薏苡。孔音化爲枯樹。伯麟化爲枯艸。石燕在海遇鐵。化爲珊瑚。虎之猛。有以玉化。以鳥化。以牛化。以海鯊化。以江漢之貙人化。及牛哀氏之化焉。龍之異。有以劍化。以雉化。以水虺化。以虎魚化。及夏女子之化焉。不特此也。物之頑。有以人化者。阿紫成狐。懶婦作魚。彭父爲鹿。山僧變蛇。帝女化桑鵲。望帝變杜鵑。孝子變伯趙。齊女爲鳴蟬。漁郎化白石。伊母變空桑。孫恪之妻。一笑而入猿。莊王宮人化爲野蛾。穆王兵士。化爲猿鶴。人之靈。亦有以物化者。老楓爲羽士。黃雀而童子。百羅變美人。玃父化老叟。久鉛成老嫗。古桂爲嬖媵。千歲之狐。是爲淫婦。百歲之狼。是化處女。猩猩八十年化人。而亦食人。有化不相遠者。韭之爲莧。芻之成禾。石變爲玉。﹝汀去丁攺頃﹞出於砂。﹝虫醫﹞之蛉。雞而鳩。馬或爲狐。羊乃化狼。男化爲女。女化爲男也。有相爲化者。雀入水而蛤。蛤出水而雀。蛇冬而雉。雉夏而復蛇。鷹爲鳩。鳩復爲鷹。鷂爲鸇。鸇旋爲鷂。鵾積水而化鵬。鵬積火而還爲鵾。人化而鬼。鬼復化而人也。搜神記亦云千歲之黿。能與人語。千歲之狐。化爲美女曰阿紫。千歲之蛇。繼而復續。千歲之鼠。而能相卜。黿脂得火。可以燃鐵。鐵柱鎭淵。可以抑蛟。此物制於所畏也。焚蟹黃而致鼠。囊螢火而聚魚。此物墮於所貪也。物之鳴以口。而蟬之鳴以翼。螽斯之鳴以股。物之飛以翼。而聆鼠之飛以尾。儡之飛以鬣。物之走以足。蛇則無足而行。巨虛借足而行。物之聽以耳。而龍之聽以角。牛之聽以鼻。物之息以鼻。而龜之息以耳。鶴之息亦耳。人物之觀以目。而人不見風。龍不見石。鬼不見地。犬不見雪。羊不見雨。魚不見水。可見無全賦也。﹝上鹿下章﹞性驚而喜山。麋性迷而喜澤。鹿性驚而喜林。歲星散爲麟。玉衡散爲龜瑤光散爲鹿。象斗星散爲犬彘。樞精爲虎。地精爲馬。踆烏棲於日中。顧兔居於月腹。螔蝓入三十六禽。天黿入二十八宿。鼉之肉。十二。少貝蜴之色。十二時變。象肉配十二時辰。膽不附肝。隨月而轉。在諸肉中。春季在前左足。夏季在前右足。秋季在後左足。冬季在後右足。鱨膽。春夏近下。秋冬近上。熊膽。春在首。夏在腹。秋在左足。冬在右足。蚺蛇膽。則隨日而轉。上旬近頭。中旬近心下旬近尾。至於承棍時。卽在初打一下棍處取之可以承官杖。

玉海記云。鳳仁鳥也。其鳴雄曰節節。雌曰足足。晨鳴曰發明。晝鳴曰上。朔夕鳴曰歸昌。夜鳴曰保長。此物知時之節也。蠅晝聚而夜散。蚊夜聚而晝散。此物知日之候也。馬駒在上旬生者。行在母前。在中旬生者。行與母齊。在下旬生者。行在母后。此物知一月之候者也。貓犬逢春秋交。蛇虫逢冬月蟄。此物知一歲之候者也。不寍惟是。牛生則拜四方。獺則祭魚。鷹則祭鳥。豺則祭獸。此物則因時而報本也。食而不飲者蠶。五十日而果。飲而不食者蜩。三十日而化。不飲不食者蜉蝣。朝生而暮死。有雌無雄者。龜鱉也。有雄無雌者。蜂蠆也。﹝舟�﹞竹之荒。有鳥曰局。翼生於股。熒惑見則孕。嘉陵之墟。有鳥曰鳶。鳶臨溪而啄影則孕。吐於口而生。扶桑之野。有鳥曰搖光。感日之精而孕。其形如龜。兔子無雄。望月而孕。天下之物。又豈可以常理常情測哉。第人有解獸語者。介葛盧辧牛鳴。白龜年識羊語。解鳥語者。公冶長侯瑾。廣漢陽翁偉解馬語。李南亦解馬語。詹何聽牛鳴。知色黑而白在角。符朗食雞。知其棲之恆半露。又知鵝毛白黑處。廷尉沈僧照。聽南山彪嘯。云國有邊事。當選人丁。可謂玄解。若玄晏食麥而云桃杏李三汁所漬。則不難矣。

至於管子知兪兒。【溪神】東方朔知畢方。【獨足鶴秦獄囚所化】又知怪哉。張寬知女人星。劉向知貳負。【上郡山中械一足屍】賈逵知鸑鷟。胡綜知秦始皇厭王气物。諸葛恪知傒囊。【山精如小兒】陸敬叔知彭侯。竇攸知鼮鼠。張華知龍鮓。【以苦酒沃之有五色】又知海鳧毛。知幹將。知武庫雉。知臨平石鼓【以蜀相刻魚形叩之則鳴】知銅澡盤【晨夕鳴與洛宮中鐘相應】知九館龍洞知然石。【以水灌之便熱】知玉漿。龍穴石髓。朿晢知顯節陵科斗策。賈淵知荀晞兒冢。王粲知服礬人冢。裴子野知白題國。何承天知亡新威斗。陸杳知紫荷橐。又知千里酒。知古犧樽。許敬宗知帝丘李珽知內黃。傅弘業知蜼。【形如豕仰鼻長居有岐】蘇綽知西漢故倉地。杜鎬知秦哀公墓。李章武知鐵斧爲禁物。沈約知東夷罨蓋。【葬器】陸澄識服匿。【單於賜蘇武酒器也】傅奕知金剛石。孟銑知藥金。段成式知報時鐵。董養知周會狄地。【下有蒼白鵝飛去】盧若虛識鼨鼠。【狗首虎臆大如拳】杜鎬知雀餳。僧贊寍知畫牛隱見。劉敞知龍雀刀。【赫運勃勃鑄】又知周惡夫印爲亞夫印。劉蛻知古銅盎非齊桓公物。斛斯徵知錞於。【以芒銅振之淸響】祖瑩知於闐國王故玉印。徐鉉知海馬骨。髙裕知陵鯉。竇儀知幹徳古鏡。皆有見而然。

仙傳曰。藥之有益於人者。服之不輟。皆可長生。偓佺食松實而飛。毛女食柏葉而壽。任子季服茯苓十八年。而隱形。韓眾服菖蒲十三年而身生毛冬袒不寒。趙他子服桂二十一年。日行五百里。梁項餌楮實一年。老更。少一年。移門子服五味子六十年。色如玉女。林子明食朮十一年。身輕。楚子服地黃八年。夜視有光。陵陽子仲。服遠志二十年。有子二十七人。杜子微服天門冬八十年。日行三百里。庾堅吾服槐實。年七十餘。須鬢更黑。國朝閩林太守春澤。服松脂烏梅六十年。壽一百四歲。猶能禦女。愚嘗論艸木之實。服食精專。尙能如此。其專心攝生家之術者何如。專心吾儒家之學者又何如。

治腰痛方。用釀酒糯米。蒸熟爲飯以布帕包緊。趁熱纏腰上運數次。冷復蒸燒又運。取效如神。○治腳﹝月爭﹞痛方覓路間破艸鞋。洗淨。用砒礵三分。研末放水中。以破艸鞋浸在水。用火磚一塊。燒熱將水浸艸鞋放燒磚上。把痛腳﹝月爭﹞踏其上。數服卽愈。○治脾榜方。用艸紙數張。以好醋浸。澇起等幹。帖脾榜處。又以潤鬥於紙上潤之。一旬半月卽愈。○治風熱喉閉。及纏喉風方。用焰硝一兩半。硼砂半兩。腦子一字。【腦子冰片也一錢爲四字一字是二分半也】白殭蠶一分。斫勻。以竹管吹半錢入喉中。立愈。○又治纏喉風急喉痺方。用膽礬二錢半。白殭蠶炒去絲嘴。半兩爲末。每用少許。以竹管吹入喉中。立愈。○食烏須髮方。鹿茸貳兩。甘州枸﹝木巳﹞六兩。生地黃三兩。熟地黃三兩。荷首烏貳兩。淮山藥二兩將前藥用紅酒一斗半浸之。以火熬至一斗。飯後服二三杯須鬢永不白。○治難產危在頃刻。及橫生死胎良方。閩俗呼爲鼓槌艸。白莖爲鶴膝艸不用紫莖爲牛膝艸。取其根四兩正。姜母四兩正。黃砂糖一兩七錢。共搗爛入罐。用醇酒三碗。煎至二碗。扶起趁溫服。服畢卽偃臥。就煮白米粥二碗許。醒與食之。須臾胎下。子母俱安。其藥味和平。必不吐。恐吐。預�一服。分釐不可增減神效。祕傳經驗治手指生天蛇。香油竹菜【葉似竹花藍色】苦臺菜【生在水滸山間人取以爲羹味苦】分籬花葉【人多以之樊團】舂爛以香油交入。火上炙熱。復以香油抹過。附患處。取出蛇五六十條。腫痛立消。○治面生喙生無名疔瘡。及頭胸惡瘡。古屋瓦上。生艸名瓦松。取下搗爛。和鹽。豬膽少許。敷患處立愈。如未盡消。再敷一次。無不效者。又一方。治面上眉下生火疔瘡。痛不可止。外如豆。內如斗。用巴豆三个。搗蒜塗之。若有黃綠汁出。用腌芥菜葉。洗淨貼上。立效。【此瘡利害遲三日頭痛則難治】○治面上酒痣紅赤方。麝香二分。水銀一錢檑合渾鎔。用羊膽交。又擂合。每晚敷面。不久卽白。治對口瘡。用生山藥搗爛和鹽少許。敷上卽愈。○治火﹝病去丙攺背﹞。卽穿心背癰。用蟾蜍破開連肝腸榜患處。立效。○八寶丹。治打跌傷。骨粉碎者。神效。用土鱉公姆對半。不拘个數多寡。止秤一錢伍分。【此物藥鋪有賣。但要徐州附城街關王廟鼓下者妙。如不可得。人家拆老墻屋尋討亦眞。大如手指。長三分。形如山乳。俗云當年子。色紫以刀割繼。須臾復合。瓦上焙漧。公覆母仰】生半夏。木香。歸尾。【酒洗曬漧】硼砂。血碣。巴豆。【去油淨做粉各一錢】大黃。【酒煨六錢】共爲末。罐收。以端午日合。靈驗。肥壯者八釐。瘦弱者六釐。【姜湯送下】多用。骨𨿽接。更凸出。若打頭。【川芎湯下】打心。【川歸湯下】打手。【歸尾湯下】打腰。【薑汁制杜仲湯下】打腳【牛膝湯下】血蠱。【三稜靑木香湯下】產後傷腸。【乳香沒藥湯下】官板打。【歸尾湯下】夾棍腳腫【硝煎水歸尾湯下】經水不調。加麝香三釐。【紅花湯下】先用酒調藥活。上部飽服。下部空心。又有加自然銅醋碎一錢。骨碎補一錢三分。成瘀血攻心發熱暈悶尢妙。百試百驗。

月令采奇跋

朱生平頗好古。閱先正著作。悉論世考心。知人乃快。翅占﹝�畢﹞辭章。賞識春葩已也。玆讀巨川李師翁月令采奇。知師不得志於時而爲。細心研理。斀印眞諦。不爭奇於字句。未嘗與呂氏相蠻觸。蓋師翁舞象泮遊。卽見知督學使。曁良守令。連上七科不第。嘆曰。天之扤我乃爾耶。遂圖不朽算。投禪剎方丈。自經史子集。天文地誌。﹝土自﹞震旦內典。苦縣漆園。列仙玄籙。孤樹艸木。稗官小說。搜羅披瀝者七越祀。關世教者悉采。匯輯成稿。藏之書樓。斀此稿攜入吾泉。呈與吾鄕縉紳先生閱。閱畢僉曰。此書可庀騷人采擇。可前編泯日用。宜傳也。師乃索貲家橐爰付剞劂焉。小子朱。乃知師稔者何以故。繇叔祖練石以進士宰師邑。師之學行雙麗。知最悉。而靈山叔。又緣會試合簪。遂成莫逆。三世通家。故可繹已。如徒以博學爲師稱。詎足以罄師之妙。師之妙。誠超然於尋常世味表者。此知師者宜莫朱若也。

晉江門生吳亮朱頓首拜書

