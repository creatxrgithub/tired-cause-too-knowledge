外科大成淸祁坤

自敍

余賦質椎魯。家世業儒。舞象時卽肄力於八股之間。學未窺斑而嚴君見背。時先師戴望之以明經髙等擅岐黃業。語余云。先正有言。不爲良相。則爲良醫。治生卽治世也。子盍圖之。遂奮志攻苦。一切桐君之所祕。雷公之所傳。瓊函寶笈。靡不搜采。大約內科一門。前賢之論述似詳且盡。而外科諸書。或博而寡要。或隱而未備。鶴長鳧短。豕腹龍頭。心竊疑之。簡練揣摩。少有弋獲。幸而入侍內庭。謬承委試。奏功甚多。然亦並無他術。惟能辧气稟有濃薄之殊。風土有寒溫之異。今所不經見之異癥。古所不必有之奇方。驅一己匠心。變通於前輩之遺意。日積月累。未能成帙。庚子春。先慈棄世。讀禮之餘。悉取諸書而折衷之。有言癥而不言脈者。有圖形象定名色而不分穴次者。有辧大毒而忽小者。有小毒反詳而大毒反略者。紊亂無次。未可枚舉。僭爲考訂。匯成一書。重者刪之。缺者補之。訛者正之。亂者緒之。其法首列六脈。則邪正虛實若眉分。次列三因。則病源若犀照。再次則列陰陽善惡生死順逆之訣。辧之則吉凶立判再次則列腫瘍潰瘍二治﹐則先後治法內外諸方無不具矣。又按部位分經絡定穴次辧名色。各列於後焉。其調理總不外乎前腫潰二治之中。其稍異者則列本癥之下。以補缺略也。其中又有內外相似者。又列各門於本部之後。以便參考。少贅以區區之一得。是集也。辧癥辧名從博。𨿽微疵悉備而不遺。用藥用方從約。在單刀直入以取效。至於獨悟之心法。不傳之祕方。皆爲一盤托出。不復珍惜。嗟乎。自古用藥者如用兵。兵有以正勝﹑奇勝﹑多勝﹑寡勝﹑車勝﹑騎勝﹑舟勝﹑五花勝﹑八陣勝。在審其勢之所必用。故一發而奏功。攻毒者如攻賊。賊必有穴。卽左洞庭。右太行。鐵壁千層。羊腸九疊。而察其穴之所必在。馳一旅可以受縛奏凱之續。豈曰小成。因名其集曰外科大成。以公天下。坤也不敏。大成詎敢易名哉。不過因累積之功而統言之耳。爰使天下之人。偶有滑和之患。開卷了然。可以盡謝醫師矣。烏得云以書爲禦者。不盡馬之情耶。因縷述一腔之苦衷如下。不敢乞光於大人先生之鴻藻。弁端以張楚。

時康熙四年歲在乙巳仲秋之吉太醫院禦醫燕越祁坤廣生甫識。

序

源家世山陰。習儒學。自家忠敏公殉前明難後業醫。先王父廣生公﹑幼敏悟。通儒書。諸子旁流。靡不詳究其義。更以外科醫世鮮精者。尢加考求。冥搜幽索。遂盡其奧。膺世祖章皇帝召。以禦醫侍值內庭。

先王父性謹愼自重。聖祖仁皇帝尢嘉信之。賜與優渥。累擢太醫院判官。遇休沐。兀坐一室。先大人昭遠公與諸伯叔侍。環列惟醫家書。發疑問難。校折衷。隆寒盛暑。常丙夜。乃命就寢。在直廬。或中夜有得。必索火記之。會丁曾王母憂家居。更簡練揣摩。訂爲書。顏之曰外科大成。凡四卷。部類三十有二。鋟而藏其板於家。是時先大人亦以禦醫侍值內庭。性實介愼。歷事聖祖仁皇帝世宗憲皇帝。兩朝恩眷特殊。贈太醫院判官。憶源方垂髫。先大人卽以大成課源兄弟。而冢兄弘濤早世。季弟國興成戊戌進士。乃心王事。又不果卒業。先大人嘗訓源曰﹑嗣我家學人。其惟汝乎。源不肖。惟恐不克仰承。用是黽勉。

不敢自逸。於今五十餘年。己未冬。今上諭太醫院判官吳謙等纂醫宗金鑑一書。以源世外科醫。

欽命纂修。源識譾學陋。何所與能。惟竊取先王父大成之意旨而敷揚之耳。而謬叨優錄。感愧交並。嗟夫﹑醫者意也。意之所之。死生系焉。矧外科之六脈三因。陰陽善惡。端雜緒棼。黍粟不辧。有失之尺丈而不知者。是編也。義晰辭明。字釋句解。部分類別。領挈綱提。瘡瘍之微者無不載。方法之善者無不備。集曰大成。洵可謂集外科之大成也與。源年屆七旬。兩兒邦相邦柱俱駑鈍。深懼先業失傳。緣命坊人印行海內。非特業是科者。有所式循。庶幾先王父之精神學問。亦不至湮沒云爾。

時乾隆歲次癸亥秋七月旣望孫男宏源敬識

卷一總論部

癰疽之脈

粵稽炎農禦世。而醫之名始立。夫醫者濟世之統名也。名𨿽一而實有內外科之異也。科之分有內外。

蓋因人之疾有內外故也。因其疾以命醫。神而明之。則因內可以推外。由外可以測內。精微之理。豈易言哉。胡爲乎今之重於內者精其內。而瘡科或有所遺。專於外者精其外。而方脈或有未諳。斯二者誠未合乎中庸之道。不幾失先正之薪傳乎。故惟仁者之心。深長周密。思欲兼之而無遺內遺外之憾者。

必先以脈爲首務也。靈樞經云。見其色。知其病。命曰明。按其脈。知其病。命曰神。嗟嗟。神其難言也。夫誠以病在臟腑。不能以告人而脈告之。脈不能以接人而指接之。則是脈也者。乃天眞委和之气。非圖可狀。非言可傳。維在人之會心而已。獨不見王叔和之脈經乎。王忠父之脈旨乎。李瀕湖之脈學。戴同父之刊誤等書乎。寓之於目。悟之於心。措之於指。運之於意。於是乎病之淺深無不彰明較著也哉。是以診脈之道。不易精也。因其不易精而竟忽之。其誤天下也多矣。爰采脈學歌訣。辧脈之形象。並遴外科腫潰脈法辧癥之順逆。顏之卷首。聊補學人上達之功云爾。

卷一總論部

癰疽之脈

浮

浮如木在水中浮浮大中空乃是﹝芤﹞拍拍而浮是﹝洪﹞脈。來時𨿽盛去悠悠。浮脈輕平似撚蔥﹝虛﹞來遲大豁然空。浮而柔細爲﹝濡﹞脈﹝散﹞似楊花無定蹤。腫瘍爲虛爲風。潰瘍爲虛宜補沈沈幫筋骨自調勻﹝伏﹞則推筋著骨尋。沈細如綿眞﹝弱﹞脈弦長實大是﹝牢﹞形。腫瘍爲邪气深。潰瘍爲遺毒在內。

遲

遲來一息至惟三。陽不勝陰气血寒。但把浮沈分表裏。消陰須益火之源。脈來三至號爲遲。小駛於遲作﹝緩﹞持。遲細而難知是﹝澀。﹞浮而遲大以﹝虛﹞推。

腫瘍爲寒爲虛。潰瘍亦爲寒爲虛。

數

數脈息間常六至。陰微陽盛必狂煩。浮沈表裏分虛實。惟有兒童作吉看。數比平人多一至。﹝緊﹞來如數似彈繩。數而時止名爲﹝促。﹞數見關中﹝動﹞脈形。數脈爲陽熱可知。只將君相火來醫。實宜涼瀉虛宜補。肺病秋深卻畏之。

腫瘍爲熱。數而洪者欲膿。潰瘍爲病進。數甚者難醫。

滑

滑脈如珠替替然。往來流利卻還前。莫將滑﹝數﹞爲同類。數脈惟看至數間。

腫瘍爲熱爲痰。潰瘍爲熱爲虛。爲邪气未退。

澀

細遲短澀往來難。散止依稀應指間。如雨沾沙容易散。病蠶食葉慢而艱。參伍不調名曰澀。輕刀刮竹短而難﹝微﹞似杪芒微甚。浮沈不別有無間。

腫瘍爲气實气滯。潰瘍爲血虛。爲脈病相應。

虛

舉之遲大按之松。脈狀無涯類谷空。莫把﹝芤﹞虛爲一例。芤來浮大似慈蔥。

腫瘍宜內托。潰瘍宜大補。

實

浮沈皆得大而長。應指無虛彊。熱蘊三焦成壯火。通腸發汗始安康。實脈浮沈有力彊。﹝緊﹞來彈索轉無常。須知﹝牢﹞脈幫筋骨。實大微弦更帶長。

腫瘍爲邪气太盛。潰瘍爲邪气不退。

長

過於本位脈名長。﹝弦﹞則非然但滿張。弦脈與長爭較遠。良工尺度自能量。

腫瘍爲有餘。宜內消潰瘍爲气治則易愈。

短

兩頭縮縮名爲短。﹝澀﹞短遲遲細且難。短澀而浮秋喜見。三春爲賊有邪干。

腫瘍爲元气不足。潰瘍爲大虛宜大補。

洪

脈來洪盛去還衰。滿指滔滔應夏時。若在春秋冬月分。升陽散火莫狐疑。洪脈來時拍拍然。去衰來盛似波瀾欲知﹝實﹞脈參差處。舉按弦長堅。

腫瘍爲熱盛。宜宣熱拔毒。壯實者下之。潰瘍爲邪气盛。藥之不退者難愈。

微

微脈輕微瞥瞥乎。按之欲絕有如無。微爲陽弱﹝細﹞陰弱。細比於微略較。

腫瘍爲虛。服藥漸充者佳。潰瘍亦爲虛。若微而勻者爲脈病相應。

緊

舉如轉索切如繩。脈象因之得緊名。總是寒邪來作寇。內爲腹痛外爲疼。

腫瘍脈浮緊。發熱惡寒。或有痛處。是爲癰疽。潰瘍主气沈滯。爲有外寒。

緩

緩脈阿阿四至通。柳梢裊裊輕風。欲從脈裏求神气。只在從容和緩中。

腫瘍爲虛。潰瘍爲有胃气。爲脈病相應。

芤

中空傍實乃爲芤。浮大而遲虛脈呼。芤更帶弦名曰﹝革。﹞血亡芤革血虛虛。

腫瘍爲血虛。潰瘍爲脈病相應。

弦

弦來端直似絲弦。﹝緊﹞則如繩左右彈。緊言其力弦言象。﹝牢﹞脈弦長沈伏間。

腫瘍主血气不和。爲痛。潰瘍爲血虛。雙弦爲賊邪侵脾。加數則危矣。

革

革脈形如按皮。芤弦相合脈寒虛。女人半產並崩漏。男子營虛或夢遺。

牢

弦長實大脈牢堅。牢位常居沈伏間。﹝革﹞脈芤弦自浮起。革虛牢實要詳看。

腫瘍爲邪盛。潰瘍爲邪气不退。

濡

浮而柔細知爲濡。沈細而柔作﹝弱﹞持。﹝微﹞則浮微如欲絕。﹝細﹞來沈細近於微。

弱

弱來無力按之柔。柔細而沈不見浮。陽陷入陰精血弱。白頭猶可少年愁。

腫瘍宜托裏。潰瘍爲脈病相應。宜補。

散

散似楊花散漫飛。去來無定至難齊。產爲生兆胎爲墮。久病逢之不必醫。散脈無拘散漫然。濡來浮細水中綿。浮而遲大爲虛脈。芤脈中空有兩邊。

腫瘍爲气虛不收。潰瘍獨見者死。

細

細來累累細如絲。應指沈沈無絕期。春夏少年俱不利。秋冬老弱卻相宜。

細爲气聚血少。有此癥者逆。

伏

伏脈推筋著骨尋。指間才動隱然深。傷寒欲汗陽將解。厥逆臍疼癥屬陰。

腫瘍爲陰中伏陽邪。潰瘍爲陽伏陰中。爲內蝕。爲流注浸淫。難治。宜溫補。

動

動脈搖搖數在關。無頭無尾豆形團。其原本是陰陽摶。虛者搖兮勝者安。

動主痛。陽動汗之。陰動溫之。

促

促脈數而時一止。此爲陽極欲亡陰。三焦郁火炎炎盛。進必無生退可生。

腫瘍爲熱爲病進。潰瘍爲熱不退。漸進者死。

結

結脈緩而時一止。獨陰偏勝欲亡陽。浮爲气滯沈爲積。汗下分明在主張。

腫瘍爲气結。潰瘍爲气不調。則危。

代

動而中止不能還。復動因而作代看。病者得之猶可療。平人卻與壽相關。數而時止名爲﹝促﹞緩止須將結脈呼。止不能回方是代。結生代死自殊途。兩動一止三四日。三四動止應六七。五六一止七八朝。次第推之自無失。

腫潰俱不利。

脈數不時見。當生惡瘡。脈數身無熱。內有癰膿。脈數應當發熱而反惡寒。若有痛處。當發癰。

脈浮而數。腫在外。宜先托裏。恐邪入內。脈沈而實。宜先疏通。以絕其源。脈不浮不沈。無內外癥。知其在經。宜和榮衛。

脈數發熱而痛者發於陽。脈不數不發熱而痛者發於陰。

癰脈宜洪大而數。若沈緊者死。疽脈宜沈而實。若浮洪而散者死。

癰疽無脈者气閉也。宜行气。其脈自見。

卷一總論部

癰疽之源

人身之气血。與天地同流。人身之經絡。與晝夜同度。苟或六淫之感。七情之傷。飲食不時。房勞不節。致使陰陽乖錯。榮衛蘊結而成癰者。總不出於三因。故以三因首例

卷一總論部

癰疽之源

運气癰疽有四。

一曰﹑火熱助心爲瘡瘍。經曰。少陰所至爲瘍疹。又云。少陰司天。熱气下臨。肺气上從。甚則瘡瘍。又云。少陰司天之政。補之气。寒乃始。陽气郁。炎暑將起。中外瘡瘍。又云。少陽所至爲瘡瘍。又云。少陽司天之政。

風熱參布。太陰橫流。寒乃時至。民病寒中。外發瘡瘍。初之气。候乃太溫。其病膚腠中瘡。二之气。火反郁。

其病熱郁於上。瘡發於中。三之气。炎暑至。民病膿瘡。又云。太陽司天之政。初之气。气乃太溫。肌腠瘡瘍。

此皆常化。病之淺也。又云。少陰司天。熱淫所勝。甚則瘡瘍。又云。少陰司天。客勝。甚則瘡瘍。又云。少陰之復。病疹癰疽痤痔。又云。火太過曰赫義。其病瘡疽血流。又云。火郁之發。民病瘡瘍癰腫。此是邪變。病之甚也。

二曰﹑寒邪傷心爲瘡瘍。經曰。太陽司天。寒淫所勝。血變於中。發爲癰瘍。病本於心。又云。太陽司天之政。

三之气。寒气行。民病寒。反熱中。癰疽注下。又云。陽明司天之政。四之气。寒雨降。民病癰腫瘡瘍是也。

三曰﹑燥邪傷肝爲瘡瘍。經曰。木不及曰委和。上商與正商同。其病支發癰腫瘡瘍。邪傷肝也。又云。陽明司天。燥淫所勝。民病瘡瘍痤癰。病本於肝是也。

四曰﹑濕邪瘡瘍。經曰。太陰司天。濕气變物。甚則身後癰。又云。太陰之勝。火气內郁。瘡瘍於中。流散於外是也。

上四條天行時气也。此由外感。故曰外因。然外來之因。則肌肉血脈筋骨受之。其見癥多寒熱交作。筋骨疼痛。及濕痰流注。風濕風溫。時毒等類。治宜發之。如蒼術復煎散﹑紺珠丹之類。經云。汗之則瘡已。使榮衛通行。邪气不得幹於內也。又云。陽气者。開闔不得。寒气從之。乃生大僂。又云。此寒气之種。八風之變。四時之病。以其勝者治之。此亦外因也。

卷一總論部

癰疽之源

經云。气宿於經絡。與血俱澀而不行。壅結爲癰疽。不言熱之所作而後成癰者。爲由七情內郁而成。或兼竭力房勞。陰虛所致。又云。形樂志苦。病生於內。此由內傷。故曰內因。然內傷之因。則五臟受之。其見癥瘡多堅硬。根蒂深固。二便不調。飲食少進。外軟內堅。平陷無膿。表實裏虛。毒多難出。治宜托裏以培其本。禁用驅熱﹑拔毒﹑汗下之劑。書云。才得腫痛。參之脈癥。但有虛弱。便與滋補。气血無虧。可保終吉。經云。肺乘肝則爲癰。又云。腎移寒於肝。癰腫少气。脾移寒於肝。癰腫筋攣。此臟腑之變。亦屬內因也。臟腑之變。乃八風之變。皆寒癰例也。其形堅硬如石。或皮不變色。或撚之不痛。治宜溫補以回其陽。如參﹑附﹑﹑術之類是也。

卷一總論部

癰疽之源

經云。膏粱之變。足生大疔。又曰。榮气不從。逆於肉理。乃生癰腫。榮气﹑胃气也。蓋飲食入胃。先輸於脾而朝於肺腑百脈。次及於皮毛。先行陽道。下歸臟腑。而气口成寸矣。夫膏粱之變者。則榮气太過。不能走空竅而行皮毛。反行陰道。逆於腠理而生癰腫。此肌肉實滯而然也。飲食之虧者。則榮气不及。不能走空竅而充皮毛。短而不盈。凝於腠理。而生癰腫。此肌肉虛澀而然也。或兼房勞不節者。則腎水虧損。腎水虧損則反從濕化而上行。其瘡多生於胸背。書言。大疔者癰之最重者也。

此不屬內外兩因。故曰不內外因。然不內外因。則脾腎二經受之。外無六經之形癥。內無便溺之阻隔。

治宜審癥脈之虛實。辧形色之順逆。知所從來。用以補瀉。如榮气太過者。治宜大瀉以奪气壅。如貴金丸﹑排膿散之類。榮气不及者。治宜大補以滋气少。如異功散﹑十全大補湯之類。眞陰虧損者。治宜托裏補虛。如神效托裏散﹑內固黃湯之類。禁用五香等藥。復損其陰。

其有瘰﹑痰注﹑气痞﹑癭癅之屬。生於肉裏膜外者。亦屬不內外因也。治以養气血。調經脈。行痰開郁。健胃和中之法爲善。

卷一總論部

癰疽之別

癰發於六腑。爲表爲陽。爲熱爲實。其發迅暴。如燎原之火。故熱痛髙腫。侵長廣大。皮薄光軟以澤。多有椒眼。或作便閉。發渴發逆以拒之。由正气內固。不能下陷。是以五臟終不傷也。

疽之發於五臟。爲裏爲陰。爲冷爲虛。其發停蓄。如陶室之火。內消骨髓。故無熱﹑無腫﹑無痛。形如。色淡而堅。甚則如牛領之皮。見七惡逆癥者死。﹝七惡逆癥歌見後﹞陽中之陰者。似熱非熱。𨿽腫而虛。赤而不燥。痛而不膿。浮而復消。外盛而內腐。其人多肥。肉緊而內虛也。陰中之陽者。似冷非冷。不腫而實。赤微而燥。痛而有膿。外不盛而內煩悶。其人多瘦。肉緩而內實也。

陽癥變而爲陰者。艸醫涼劑之過也。陰癥變而爲陽者。大方熱藥之驟也。然陽變爲陰。爲猶可返於陽也。其癥多生。陰變爲陽。爲不久復歸於陰矣。其癥多死。陽癥有熱。則气血行而生肌。陰癥無熱。則气血滯而不斂。故云。有熱無熱爲生死之訣。觀此。則知癰疽有陰陽表裏虛實之分。而無大小之別也。第恐猶有未悉者。再續陰陽﹑善惡﹑生死﹑順逆﹑等歌。內消﹑內托﹑虛實等治。使一見了然。庶無舛誤。

卷一總論部

癰疽之別

癰疽不論上中下。惟在陰陽二癥推。發背𨿽有正與偏。要取髙低兩樣看。純陽初起必腫。更兼身熱有微寒。頂如尖字髙突起。腫似彎弓根有盤。七日之間多痛。二七之期膿漸漫。動息自寧食知味。二便調勻無瀉幹。腫消膿潰精神爽。脫腐生新气血完。五善自然臻並至。七惡全無半點幹。痛便隨膿減。

腫退自肌寬。新肉已生紅艷艷。腐皮自斂白漫漫。一身多爽快。五臟盡和歡。此屬純陽俱易治。百人百可保全安。

卷一總論部

癰疽之別

純陰初起不知瘡。粟米之形疙瘩僵。不紅不腫不知痛。少熱少少提防。七朝之後身體倦。瘡根平大喜澆湯。頂不髙兮根不活。色不光兮腐不瓤。陷軟無膿空結聚。脈浮散大細飛揚。飲食不餐身戰戰。嘗湯止許意忙忙。瘡上生衣如脫甲。孔中結子似含芳。膿多臭穢身難便。舉動愴惶韻不長。瘡形成紫黑。

面色變靑黃。精神昏憒多鼾睡。言語無人自發揚。口漧多舌彊。痰喘定身亡。此屬純陰俱不治。百人百可到泉鄕。

卷一總論部

癰疽之別

陰陽之癥兩相交。生死同兼事可招。微熱微寒微赤腫。半昏半爽半平髙。脈來𨿽數多無力。飲食𨿽餐便不消。腫而不潰因脾弱。潰而不腫爲膿饒。大便多沸小便數。上身有汗下體焦。五善𨿽兼有。七惡未全逃。口渴喜茶腸腹痛。面浮饜飲足心髙。心煩不穩睡。神亂怕音焦。投方應病方爲妙。陰轉爲陽漸可調。心眞造化。爾命堅牢。逢之任是神仙手。半死餘生定莫逃。

卷一總論部

癰疽之別

心善精神爽。言淸舌潤鮮。瘡疼兼不渴。睡醒得安然。肝善身輕便。因煩自不煩。指頭紅活色。坐起覺平康。脾善唇滋潤。衾幃蘭麝香。凡餐俱有味。膿濃更肥黃。肺善聲音響。無痰韻更長。肌膚多滑潤。

大便自尋常。腎善誠爲要。水深火自降。口和兼不渴。小水得稀長。

卷一總論部

癰疽之別

一惡神昏憒。心煩舌上干。瘡形多紫黑。言語自呢喃。二惡腰身彊。目睛邪視人。瘡頭流血水。驚悸是肝。三惡形消瘦。膿淸臭穢生。瘡形多軟陷。脾敗不知疼。四惡皮膚槁。聲嘶韻不長。痰多兼喘急。

鼻動肺將亡。五惡成消渴。隨飲卽隨幹。形容多慘黑。囊縮腎家端。六惡身浮重。腸鳴嘔呃頻。大腸多滑泄。臟腑並將傾。七惡瘡倒陷。形如剝鱔同。四肢多冷逆。污水自流通。

善屬腑癥。病微邪淺。更能愼起居。節飲食。則勿藥亦愈。惡屬髒癥。多因元气虛弱。或汗下失宜。胃气受傷。或寒涼克伐。以致邪气愈實也。法當純補胃气。多有可生者。宜於潰瘍主治諸方內對癥施治。

此外更有潰後發熱惡寒作渴。或怔忡驚悸。寤寐不寧。牙關緊急。或頭目赤痛。自汗盜汗。寒戰切牙。

手撒身熱。脈洪大按之如無。或身熱惡衣。欲投水中。其脈浮大。按之微細。衣濃仍寒。此气虛極。傳變之惡癥也。手足逆冷。肚腹疼痛。泄瀉腸鳴。飲食不入。喫逆嘔吐。此陽气虛。寒气所乘之惡癥也。有汗而不惡寒。或無汗而惡寒。口噤足冷。腰背反張。頸項勁彊。此气血虛極。變痙之惡癥也。俱急用參﹑﹑歸﹑術﹑附子以救之。間有得生者。不可因其癥惡。遂棄而不治。

卷一總論部

癰疽生死法

初生如粟。裏可容谷。外面如麻。裏大如瓜。外面如錢。裏可容拳。起勢大。終無害。未老先白頭。無膿軟陷休。瘡從疙瘩起。有膿生方許。腫潰气昂昂。不治自安康。根髙頂又髙。八十壽還饒。腫易腐爛。任大終無恙。瘡髙熱疼。𨿽苦必然生。瘡軟無神气。應補方爲益。肉腫瘡不腫。必竟生疑恐。膿穢不進食。泄瀉黃泉客。瘡色豬肝紫。無膿必定死。綿潰不腐爛。內怕葡萄嵌。仰臥不知疼。陰癥命難生。腐盡有敗气。笑裏終生祟。根散瘡平塌。神仙無治法。久病目露神。必竟命難存。面忽似塗脂。十日後分離。敗中有紅肉。

𨿽重生門路。新肉如板片。不食終須變。手足皮枯槁。血敗生難保。唇白眼無神。腹脹瀉將傾。腌气不气。𨿽重多生意。眼眶黑气濃。癰疽怕此逢。房中香馥馥。是病終爲福。瘡熱身微熱。輕病何須說。生死此中求。片言一可決。

卷一總論部

察形色順逆法

凡閱人之病。必先視其形色。而後與脈病相參。誠識於始。以決其終。百無一失矣。曷言之。陰病見陽色。

腮顴紅鮮。陽病見陰色。指甲呈靑。此二者俱死。又身熱脈細。唇吻反靑。目珠直視者死。面如塗脂。色若土黃﹑油膩﹑黑气塗抹者死。唇舌漧焦。鼻生煙煤。眼神透露者死。形容憔悴。精神昏短。身形縮小者死。喘粗气短。鼻睛露。語言譫妄者死。循衣摸牀。遺尿失禁。撮空者死。頭低項軟。眼視無神。吸吸短气者死。

皮破無血肉綻爛班。麻木不知痛庠者死。齒黃色如煮豆。唇白反理無紋。耳黑枯焦不聽。人中縮而坦平。口張气出無回閉。鼻煽相隨呼吸行。汗出如珠不散。痰若膠而堅凝。出血紅如肺色。指甲彎而滯靑。

神昏神浮。神亂神離。緇衣生滿面。黑气慘天庭。逢之都沒命。法在此中評。

卷一總論部

內消內托法

內消

消者﹑減也。於初起紅腫結聚之際。施行气﹑活血﹑解毒消腫之劑。必分之以虛實。如脈癥俱實者。

汗利之。脈癥俱虛者。滋補之。次分部位。佐以引經消毒之藥。使气血各得其常。則可內消也。再如熱渴便閉。邪在裏也。則疏導之。寒熱痛。邪在表也。則發散之。無表裏癥。邪在經也。則和解之。

內托

托者﹑起也。已成之時。不能突起。亦難潰膿。或堅腫不赤。或不痛大痛。或得膿根散。

或膿少膿淸。或瘡口不合者。皆气血虛也。主以大補。佐以活血祛毒之品。或加以芳香。行其郁滯。或加以溫熱。禦其風寒。如托裏消毒散。隨時加減之。候膿出腫消腐淨。用參﹑﹑歸﹑術﹑大補之。甚加附子。使气血滋茂。則新肉易生。是爲內托也。又云。治癰以寒。是爲內消。治疽以熱。是爲內托。內消內托。乃正治從治之義也。

卷一總論部

虛實癥治法

腫潰諸癥。須辧虛實。隨行補瀉。若或稍差。關系甚大。假如腫起堅硬膿稠者。瘡疽之實也。腫下軟慢膿稀者。瘡疽之虛也。瀉利腸鳴。食少嘔吐。手足並冷。脈弱皮寒。小便自利。或小便時難。大便滑利。聲音不出。精神不爽者。悉臟腑之虛也。大便硬。小便澀。飲食如故。腸滿脹悶。肢節疼痛。口苦咽漧。煩渴身熱。

脈大神昏者。悉臟腑之實也。膿水淸稀。瘡口不合。聚腫不赤。肌寒肉冷。自汗色脫者。气血之虛也。腫髙色赤。寒熱疼痛。膿稠壯熱。頭目昏重者。气血之實也。頭痛鼻塞。目赤心驚。喉舌生瘡。煩渴飲冷。睡語切牙者。上實也。精滑便利。腰腳沈重。睡臥不寧者。下虛也。肩項不便。四肢沈重。目視不正。睛不了了。食不知味。音嘶聲敗。四肢浮腫者。眞气虛也。腫痛甚。日久不潰。寒熱往來。二便淋祕。心神煩悶者。

邪气虛也。又曰。眞气奪則虛。邪气盛則實。諸庠爲虛。諸痛爲實。脈微細軟者爲虛。洪大而數者爲實也。脈癥俱虛。虛則補之。和其气。托裏也。脈癥俱實。實則瀉之。導其气。疏利也。脈癥俱緩。緩則治本。用平和之藥。徐治之也。

主治之法。如腫髙痛者。神授衛生散解之。次用托裏消毒散。漫腫微痛者。用托裏散。如不應。加姜桂。

膿出反痛。气血虛也。宜八珍湯。不作膿。不腐潰。陽气虛也。宜四君子湯。加歸﹑﹑肉桂。不生肌。不收斂。脾气虛也。宜四君子湯。加芍藥﹑木香。惡寒憎寒。陽气虛也。宜十全大補湯。加姜﹑附。晡熱內熱。陰血虛也。宜四物湯。加參﹑術。欲嘔作嘔。胃气虛也。宜六君子湯。加炮姜。自汗盜汗。五臟虛也。宜六味丸。加五味子。食少體倦。脾气虛也。宜補中益气湯。加茯苓﹑半夏。喘促咳嗽。脾肺虛也。宜補中益气湯。加五味﹑麥冬。欲嘔食少。脾胃虛也。宜人參理中湯。腹痛泄瀉。脾胃虛寒也。宜附子理中湯。小腹痞。足脛腫。脾腎虛也。宜十全大補湯。加山藥﹑山茱萸。泄瀉足冷。脾腎虛寒也。宜十全大補湯。加附子。

熱渴淋祕。腎虛陰火也。宜加減八味丸。喘嗽淋祕。肺腎虛火也。宜補中益气湯﹑加減八味丸。

大凡怯弱之人。不必分其腫潰。惟宜先補胃气。或疑參﹑滿中。或泥於气質素實。或爲有痰勿服補劑。

或間有用者又加發散敗毒等藥。致使聽補不償聽損。多致有誤。殊不究瘡瘍之作。緣陰陽已虧。膿血旣瀉。元气已憊。斯時也。不行溫補。將何以恃。書云。才得腫痛。參之脈癥。見有虛弱。便與滋補。气血無虧。

可保終吉。此古今不易之確論也。

卷一總論部

經絡大略

人生之有經絡。猶地理之有界分。治病不知經絡。猶捕盜不知界分。其能無誅伐無過之咎乎。岐黃問答。以經絡爲主。惟經絡一明。然後知癥見何經。用何經之藥以治之。了然無謬。如古之善射禦者。自有得心應手之妙焉。假如腹之中行。系任脈一經。開兩傍系足少陰腎經。又開兩傍系足陽明胃經。又開兩傍系足太陰脾經。此皆在腹中者。其乳之在上在傍。系手太陰肺經手少陰心經手厥陰心包絡經也。又開兩傍則在兩肋。系足厥陰肝經。又肋之後。背之傍。系足少陽膽經。其脊之兩傍各兩行。系足太陽膀胱經。若脊之中行。系督脈一經。手之外廉。系手三陽經。手之內廉。系手三陰經。足之外廉。系足三陽經。足之內廉。系足三陰經。頭乃手足六陽經所會。如耳前後。系手足少陽經。顴之上下。系手足陽明經。兩傍。系手足太陽經。其鼻之上行。仍系督脈一經。又凡各經支別交會與夫足三陰。皆循喉嚨挾舌本。又足厥陰隨督脈會於巓。𨿽未得備陳分寸起止。實乃十四經之大略也。內經所謂分肉者正指此耳。至於奇經八脈。亦皆有起止病患也。假如肋痛。便知其爲肝經。不分內外男婦大小。皆可識癥用藥。稍近後便知其爲膽經。則又當隨癥加減矣。由些言之。則凡十四經所在。皆可類推也。

陀云。癰疽之作。其行也有處。其主也有歸。如心之發於喉舌。肺之發於皮膚。脾之發於肌肉。肝之發於筋肋。腎之發於骨髓是也。陰毒發於下。陽毒發於上。腑之發於外。髒之發於內。發於下者得之緩。

發於上者得之速。感於腑者易治。感於髒者難療。故內曰壞。外曰潰。上曰從。下曰逆。近骨者多冷。久而不愈。化血生虫。虫則多庠少疼。或先庠後疼。近膚者多熱。久而不愈。傳气成漏。漏則多疼少癢。或不疼不癢。發於虛處者多險。發於節而相應者不治。﹝應爲內外通潰也﹞手足十二經有气血多少之分。歌曰。多气多血君須記。手經大腸足經胃。多气少血有六經。三焦膽腎心脾肺。多血少气心胞絡。膀胱小腸肝所異。

治以气多者行其气。血多者破其血。气少者難於起發。補托之。血少者難於收斂。滋養之。𨿽然。厥陰經有相火。難治。少陽經有相火。而更難治。故足少陰當作气血兩虛治也。用藥之道。如東垣之處方。矧有兼風﹑兼痰﹑兼濕﹑兼气﹑兼血﹑兼陰﹑虛等癥。病本不同。治當求備。較之世俗圖人形瘡樣而不分經絡者。大相徑庭矣。

卷一總論部

十二經補瀉藥品

手少陰心經

﹝補﹞當歸生地黃茯神遠志酸棗仁麥門冬柏子仁山藥蓮肉圓眼肉人參紅藍花﹝瀉﹞黃連枳實木香貝母天竺黃郁金赤茯苓玄胡索﹝溫﹞石菖蒲藿香沈香木香桂枝麻黃﹝涼﹞連翹丹參石蓮子梔子犀角牛黃朱砂石膏﹝引經﹞獨活細辛燈心圓眼

手厥陰心包絡經

﹝補﹞人參黃肉桂沈香菟絲子破故紙﹝瀉﹞大黃芒硝梔子烏藥﹝溫﹞大附子肉桂漧薑沈香川芎白豆蔻柏子仁烏藥﹝涼﹞黃連梔子丹皮柴胡薄荷滑石﹝引經﹞柴胡﹝桂佐之﹞川芎靑皮

手太陽小腸經

﹝補﹞石斛牡蠣甘艸梢﹝瀉﹞木通赤茯苓車前子紫蘇羌活木檳榔大黃瞿麥﹝溫﹞巴戟天茴香烏藥砂仁益智仁﹝涼﹞滑石木通梔子茅根車前子豬苓澤瀉芒硝﹝引經﹞羌活本黃柏

足厥陰肝經

﹝補﹞當歸熟地黃酸棗仁阿膠木瓜沙參薏苡仁枸杞子菟絲子山茱萸白術蓮肉甘艸蒺藜﹝瀉﹞白芍藥赤芍藥柴胡靑皮枳實靑黛羌活木賊甘菊蒲黃桃仁蔓荊子常山五靈脂益母前胡﹝溫﹞木香肉桂香附子﹝涼﹞黃連黃柏胡黃連龍膽艸艸決明牛黃羚羊角車前子甘菊花地楡﹝引經﹞川芎﹝行上﹞靑皮﹝行下﹞柴胡烏梅

足少陽膽經

﹝補﹞當歸酸棗仁山茱萸五味子﹝瀉﹞柴胡靑皮黃連白芍藥川芎貝母栝蔞鉤藤天竺黃﹝溫﹞漧薑肉桂陳皮半夏﹝涼﹞黃連黃芩柴胡竹茹甘艸﹝引經﹞川芎﹝行上﹞靑皮﹝行下﹞柴胡

足太陰脾經

﹝補﹞人參白術茯苓甘艸白芍藥山藥蓮肉白扁豆木瓜蒺藜當歸黃薏苡仁芡實陳皮大棗圓眼肉﹝瀉﹞枳實大腹皮山楂麥芽神曲半夏南星檳榔三稜萊菔子升麻防風石膏豬苓玄胡索桑寄生﹝溫﹞砂仁白豆蔻藿香破故紙黑漧薑官桂大附子蘇葉肉果木瓜蒼術吳茱萸丁香﹝涼﹞黃連玄明粉竹瀝連翹大黃﹝引經﹞白芍麻黃大棗蓮肉

足陽明胃經

﹝補﹞人參白術黃石斛山藥蓮子芡實薏苡仁糯米白糖﹝瀉﹞枳實濃朴大腹皮前胡三稜莪術檳榔大黃石膏礞石﹝溫﹞肉桂肉果大附子砂仁藿香半夏蒼術白豆蔻川芎香附漧薑﹝涼﹞葛根知母石蓮子梔子滑石竹茹胡黃連﹝引經﹞葛根升麻白芷

手太陰肺經

﹝補﹞人參沙參黃麥冬阿膠五味子紫菀百部知母款冬花木瓜山藥茯苓蒺藜﹝瀉﹞防風蘇梗羌活前胡生薑桑白皮蘇子橘紅石膏杏仁貝母栝蔞南星枳殼薄荷白芥子白芍玄胡索葶藶鼠粘子萊菔子香薷荊芥﹝溫﹞漧薑生薑半夏白豆蔻縮砂木香藿香桂枝香附麻黃﹝涼﹞枯芩竹葉竹瀝童便羚羊角馬兜鈴山梔天門冬玄參桔梗藕節枇杷葉玄明粉地骨皮﹝引經﹞白芷升麻蔥白生薑

手陽明大腸經

﹝補﹞蓮肉糯米白砂糖薏苡仁粟殼木香肉豆蔻龍骨牡蠣﹝瀉﹞大黃芒硝枳實桃仁檳榔蔥白麻仁﹝溫﹞人參漧薑半夏肉桂吳茱萸﹝涼﹞黃芩槐花大黃地楡胡黃連連翹石膏秦艽﹝引經﹞葛根升麻白芷

足少陰腎經

﹝補﹞杜仲菟絲子蒺藜破故紙山茱萸山藥石斛巴戟天人參白術當歸熟地枸杞五味牛膝龜板淫羊藿何首烏鱉甲鹿茸鹿角龍骨牡蠣續斷肉蓯蓉韭子覆盆子﹝瀉﹞澤瀉豬苓知母玄胡索甘艸茯苓木通﹝溫﹞大附子桂心破故紙黑漧薑縮砂仙茅沈香﹝涼﹞黃柏知母丹皮天門冬地骨皮山梔玄參竹瀝﹝引經﹞獨活肉桂牛膝鹽酒

足太陽膀胱經

﹝補﹞龍骨續斷益智仁橘核﹝瀉﹞豬苓澤瀉滑石車前子木通瞿麥茯苓﹝溫﹞茴香烏藥沈香山茱萸桂枝麻黃縮砂﹝涼﹞膽艸石蓮子防風羌活蔓荊子茵陳葶藶大黃黃柏石膏﹝引經﹞本羌活黃柏

手少陽三焦經

﹝補﹞人參黃白術藿香﹝瀉﹞柴胡枳殼枳實靑皮山慈菇﹝溫﹞大附子濃朴漧薑沈香﹝涼﹞連翹滑石膽艸地骨皮﹝引經﹞柴胡川芎靑皮

散品

凡藥之性輕虛者。諸臟腑皆能發散。是以不屬經絡也。

羌活獨活升麻防風荊芥細辛本麻黃秦艽防己牛蒡子香薷夏枯艸山豆根五靈脂射幹靑蒿蔥白頭漏蘆蟬蛻

走品

凡藥之體重濁者。諸臟腑皆能走瀉。是以不屬經絡也。

川烏艸烏三稜莪術威靈仙穿山甲葶藶海藻昆布五加皮撫芎常山靑黛巴豆益母艸桑寄生

卷一總論部

鍼砭灸烙烘照蒸拔等法

疽之發也。所患者惟內攻與外潰耳。蓋毒不能外發。勢必內攻。急宜護膜以托裏。不能中出。勢必旁潰。

必外兼鍼灸等法以提其毒。此外科之首務也。

卷一總論部

鍼砭灸烙烘照蒸拔等法

夫用鍼者。譬之救火。火在屋下。必穴其頂。不爾則延褻盡焚之矣。故曰。毒瓦斯中隔。內外不通。不行鍼灸。

藥無全功。又曰。血實者決之。先診其脈。緊而數者。其膿未成。緊去但數者。其膿已成。若膿未成而用鍼。

气血已瀉。膿反難成。膿已成而不鍼。潰壞愈深。瘡口難斂。次﹑輕按熱痛者。膿淺而稠。重按微痛者。膿深而稀。按之不痛俱硬者。瘀血也。俱軟者。濕水也。再﹑按之陷而不起者。膿未成。按之軟隨手而起者。膿已成。按之四畔俱軟者。膿大成矣。

手法

鍼鋒宜隨經絡之橫豎。不則難於收口。部位宜下取。便於出膿。腫髙而軟者。在肌肉。鍼四五分。

腫下而堅者。在筋脈。鍼六七分。腫平肉色不變者。附於骨也。鍼寸許。毒生背腹肋脇等處。宜扁鍼斜入。

以防透膜之害。入鍼在好肉之處。則磁實而難進。鍼至膿潰之處。則虛軟而無阻。鍼旣透膿。卽視鍼口。

必有膿意如珠。斯時也。欲大開口。則將鍼斜出。欲小其口。則將鍼直出。所謂迎而奪之。順而取之也。隨以綿紙撚蘸玄珠膏度之。使膿會齊。三二時取出撚。則膿水速幹矣。瘡口貼呼膿膏。四圍敷潰膿散。元气虛者。必先補而後鍼。膿一出則諸癥悉退。若膿出反痛。腫仍不消。或煩躁嘔逆者。胃气虛也。治宜大補之。

神妙拔根法

凡背疽﹑腦疽。陰癥者。初起不腫髙。不熱。灸之不疼者。必致壞人。於十日以前。用鈹鍼當頭插入。至知痛方止。出其惡血。通其瘡竅。隨用蟾酥條插入。直至孔底。服蟾酥丸﹑紺珠丹﹑發其大汗。

如元气虛者。隨以內托之藥大補之。每日插二條。以膏蓋之。三日後加添插藥。其根髙腫作痛。外用神燈照法﹑桑根灸法。助陰爲陽。插換七日。其瘡裂縫流膿。至十三日。其根自脫。如日多根深蒂固不能脫者。鈹鍼取之。玉紅膏搽之。不脫者自脫。不斂者自斂。如半月後不作膿腐者。用鈹鍼品字樣三孔開之。

不問深淺。以知痛爲住。隨用藥筒拔法拔之。視其膿血鮮明。謂气血交粘。用藥可痊。若紫黑气穢。謂气敗血衰。神仙難醫。若拔後大膿當出而反少。必內有頑膜。宜取去寸餘。𨿽微痛血出無妨。隨用兩手輕重得宜。從瘡根處漸漸捺至中間。剪去膿管。聚膿自然湧出。以黃濃爲吉。其膿日漸多者爲輕。反此則爲慮矣。

又有不宜鍼者。如疽生於筋脈。及骨節臍門。並癭癅。再結核推之不動者。俱不宜鍼。冬月閉藏。水冰地折。只宜用藥托裏而少鍼石者。蓋謂善行水者不能注冰。善穿地者不能鑿凍。善用鍼者亦不能取四厥也。所爲寒致腠理。以苦發之。以辛散之。如托裏溫中湯之類也。

蜞鍼一法。爲開門放毒之快捷方式。然恐竭於外。不能及於內。卽皮膚之疾。恐血去而气不能獨居也。禁之。

鍼委中穴法

治癰疽發背紅腫疼痛。及腳膝風濕疼痛。卽柱杖跛足者。鍼之有功。又中風痰厥。牙關緊急不知人事者。鍼之立效。其法。令患者雙手倚壁上。雙腳挺直。用三角鈹鍼。將紙紮只露半米粒許尖頭。鍼時以中指抵住鍼頭。看委中穴有細靑紫脈。皆是濕毒惡血。看準於紫脈上刺之。凡靑脈俱刺。任出黑血無妨。看血出淡黃色。方以紙輕手按片時。以小膏藥貼之。三四日不可洗浴。放血後。令人將圓棍於手足腰背腿上。如轅刮面。卽棄杖而行。百發百中。鍼家不宜出血。惟腫偏宜出血也。

鍼少商穴法

治喉風﹑喉痺﹑額﹑﹝﹑音容。大頭也。﹞懸癰﹑乳蛾等癥。危急者刺之立驗。穴在大指端內側。去爪甲角一韭葉許白肉際間。用三稜鍼刺出紫血。立瘥。此穴能泄諸髒之熱。但不宜灸。

內托黃丸

治誤傷經絡。白膿赤汁。逗流不止者。

黃﹝生八兩﹞當歸﹝三兩﹞肉桂木香沈香乳香﹝各一兩﹞爲末。用綠豆粉四兩。生薑自然汁煮。糊丸桐子大。每服四五十丸。白湯下。

卷一總論部

鍼砭灸烙烘照蒸拔等法

扁鵲云。病在血脈。治宜砭石。此舉素問血實者決之也。非止丹毒及紅絲疔走散。但見紅腫色赤遊走不定者。或時毒瘀血壅盛等癥。並宜砭之。忌其太深。內經所謂刺皮無傷肉也。法用細瓷器擊碎。取有鋒芒者一塊。用箸一根。劈開頭。夾之縛之。用二指輕捺箸梢。以瓷鋒對患處懸寸許。再用重箸一根。頻擊箸頭。令毒血遇刺皆出。如丹毒敷貼。見小兒赤遊丹毒門參考。至次日腫未全消。再量行砭之。以腫消紅散爲率。

卷一總論部

鍼砭灸烙烘照蒸拔等法

灸乃開結破硬之法。蓋火性暢達。引拔內毒。有路而發外也。凡瘡之初起。七日以前。隨毒勢之大小。灸艾壯之多寡。如赤腫紫黑者。取蒜片三錢。濃置瘡頂上。著艾灸之。三壯一換蒜片。初灸覺痛。以不痛似癢爲止。初灸不痛。以知痛庠爲止。初灸全然不覺痛癢。宜去蒜明灸之。方能速潰。艾數宜多。有漫腫無頭者。以濕紙覆其上。視其先漧處置蒜灸之。兩三處先幹。兩三處齊灸之。有一點白粒如粟。四圍紅腫如錢者。卽於白粒上灸之。有陰瘡日數多者。艾炷不及。其事以蒜搗爛鋪於瘡上。艾鋪蒜上灸之。蒜敗再易。以知痛甚爲效。癰疽﹑流注﹑鶴膝風等。每日灸二三十壯。頑疽﹑陰瘡﹑痼發等。艾數必多。宜先服護心散以防火气入內。灸小兒。先將蒜置大人臂上。燃艾候蒜溫。卽移於小兒毒上。易艾照前。凡腫瘍初起。用此灸之。一不開大。二不內壞。三易收口。誠瘍科之首法也。如七日以後。毒已成形。宜隨經絡取穴次灸之。或騎竹馬法灸之。或用錠子藥餅﹑蠟餅﹑等類灸之。至眞要論云。陽气湊襲。寒化爲熱。熱盛則肉腐爲膿。是毒乃寒邪所傷。艾火攻之。求其本也。

經曰。陷者灸之。陽癥似不必灸也。頭爲諸陽之首。凡生瘡腫。由亢陽所致。灸之必加大腫。痰動必死。腎兪穴發瘡。由腎水枯竭而成。灸之則火爍其源。黑陷則死。有元气素虛。瘡不髙腫。體倦神昏。脈空虛浮散。數而不鼓。此內無眞气抵當火力。灸之必昏潰而死。世云。艾火不傷人。非通論也。

凡灸。先用蒜片擦穴。則著艾不落。灸瘡不發。則疾不除。用蔥﹑艾﹑薄荷煎湯洗之。灸瘡已發。潰爛疼痛者。

用桃柳枝﹑胡荽﹑黃連煎湯洗之。灸瘡出血。用百艸霜罨之。灸瘡不收口。用槐枝﹑蔥白煎湯洗之。瓦松陰榦爲末摻之。灸瘡貼膏。宜頻換。使膿血出多而疾速愈。

騎竹馬灸法

治諸發背。及痔漏腸風。是癥由心火畱滯而生。此穴乃心脈所過之處。灸之則心火調暢。血脈通流。其毒頓減。其法。男左女右。於患人曲池穴起。用薄篾一條。量至中指尖。與肉平齊截斷。次令患者騎竹馬。兩人前後扛起。離地五寸。兩傍扶定。以前篾豎馬上。從尾骨貼脊。量至篾盡。以墨記之兩邊各開同身寸一寸五分盡處。是穴各灸二七壯。

卷一總論部

鍼砭灸烙烘照蒸拔等法

手太陰肺經

少商穴﹝此穴宜刺不宜灸。入前鍼法。﹞

手陽明大腸經

曲池穴

治胃疽。及上部疔腫發背。渾身瘡毒﹑風刺﹑癮疹﹑頑疥。小兒丹毒。並癰瘓。四肢拘攣。歷節風。

﹝穴在肘外輔。屈肘兩骨中。以手拱胸。紋盡頭陷者是穴。﹞

三間穴

治蜂窠疽。﹝穴在手次指本節後內側陷中。又名少骨穴。﹞

肩穴

治乳癰﹑乳毒﹑乳巖。﹝穴在肩端兩骨罅間。陷者宛宛。舉臂取之。有空是穴。一名肩井穴。足少陽陽蹺之會。﹞

三里穴

治乳癥﹑膝癥。﹝穴在膝眼下三寸。骨外內兩筋間。舉足取之。﹞

偏歷穴

治顴疔。﹝穴在手腕中後三寸陷中。﹞

足太陰脾經

衝門穴

治脇癰。﹝穴去大橫五寸。在府舍下。橫骨端約中動脈。﹞

商丘穴

治陰疽。﹝穴在足內踝下。微前陷中。﹞

箕門穴

治腹癰。﹝穴在魚腹上。越筋間。陰股內。動脈應手。是穴。﹞

大惇穴

治魚口。﹝在足大指端。指甲裏三毛中。﹞

三陰交穴

治鶴膝襠疽。﹝穴內踝上三寸。骨下陷中。﹞

膝頂穴

治鶴膝風﹑香港腳。﹝此祕法也。諸書不載。﹞

足陽明胃經

神授穴

治牙癰。﹝二穴。隨人大指上直去骨罅處起。用患人手一跨。此祕法也。﹞

缺盆穴

治鬢疽﹑瘰。﹝穴在肩下。橫骨陷中。﹞

伏兔穴

治鬢疽。﹝穴在膝上六寸起肉。正跪坐而取之。一云膝蓋上七寸。以左右各三指按捺。

上有肉起如兔之狀。故名之。脈絡會也。﹞

犢鼻穴

治唇疽膝痛。﹝穴在膝臏下。骨上。俠解大筋陷中。是穴形如牛鼻。﹞

梁丘穴

治流注。﹝穴在膝上二寸。兩筋間。﹞

踝骨穴

治疽著五指。及霍亂轉筋。﹝此祕法也。﹞

手厥陰心胞絡經

﹝胞絡﹑乃包裹心之肉也。﹞

門穴

治胸疽。﹝穴在掌後。去腕五寸。﹞

間使穴

治肘癰﹑腋腫。癭癅﹑疥癬。﹝穴在手掌後三寸。兩筋間陷中。﹞

內關穴

治銳疽﹑瘰。合谷疔﹑蛇頭疔。﹝穴在掌後。去腕二寸。兩筋間。﹞

合谷穴

治魚肚疔﹑注節疔。﹝穴在大指次指合紋盡處陷中。﹞

手少陽三焦經

四瀆穴

治魚腮。﹝穴在肘前五寸。外陷中。﹞

天井穴

治瘰﹑石橊疽。毒﹑魚腮。五痔﹑癮疹。﹝穴在肘外。大骨後肘上一寸。輔骨上兩筋。

又骨陷中。刺肘拱胸得之。﹞

會宗穴

治肩疽﹑疽。﹝穴在臂腕後三寸。空中一寸。﹞

腋門穴

治藥疽。﹝穴在手小指次指間陷中。握拳取。﹞

手少陰心經

少衝穴

治喉癰。舌疔﹑舌腫。﹝穴在手小指內端。去爪甲角如韭葉。又名經始穴。﹞

靈道穴

治气癰。﹝穴在掌後一寸五分。﹞

少海穴

治疽並瘰。不問腫潰。及臂痛不能伸。齒齦痛爛。齒寒頭痛。胸風腋疽。一名曲節。

﹝穴在肘內後大骨外。去肘五分陷中。屈手向上取之。﹞

神門穴

治兌疽﹑穿骨疽。﹝穴在掌下銳骨端陷中。﹞

少商穴

治喉癥。宜鍼忌灸。見鍼門。

心兪穴

治喉毒懸癰。﹝穴在背第五椎兩傍。各開一寸五分。﹞

手太陽小腸經

支正穴

治侵腦疽。﹝穴在腕後五寸。﹞

陽谷穴

治鳳眉疽。﹝穴在手外側腕中。兌骨下陷中。﹞

後溪穴

治黑疔。﹝穴在手小指外側。本節後陷中。捏拳取之。﹞

腕骨穴

治鼻疔。﹝穴在手外側腕前。起骨下陷中。﹞

天宗穴

治頂疽。﹝穴在秉風後大骨下陷中。﹞

肩貞穴

治肩風。﹝穴曲脾下。兩骨解間。肩後陷中。﹞掌後五寸五分治馬口瘡。﹝祕法。﹞

足厥陰肝經

陰包穴

治咬骨疽。﹝穴在膝上四寸。股內兩筋間。拳足取之。看膝內側。必有槽中。﹞

膝關穴

治透腦疽。﹝穴在犢鼻下二寸傍陷中。﹞

中都穴

治陰疽。腸癖頑疝。﹝穴在內踝上七寸骨中。﹞

蠡溝穴

治玄疽。﹝穴在足內踝上五寸。﹞

章門穴

治气癖。﹝穴在直季脇肋端。臍上二寸。兩傍九寸。側臥﹑屈上足﹑伸下足﹑舉臂取之。

一云。肘尖盡處是。﹞

膝下外橫骨

治鸛口疽坐馬等癰。﹝祕法。﹞

足少陽膽經

劍巨穴

治馬刀。﹝穴在掌後三寸二分。祕法。﹞

肘尖穴

治瘰。三次除根。﹝取穴令患者端坐。叉手平胸。肘後突出尖骨是。灼艾人須立於患人後。

因穴在後面內側小尖骨尖。以指按之。患處酸麻方是眞穴。此乃大肘尖之傍小肘尖。仰手與小指對直者是也。

按此骨尖小指卽麻爲驗。此穴與肩尖穴多取不眞。惟此取法最確。故重表而出之。宜珍之勿忽。﹞

金門穴

治瘰。﹝穴在掌後三寸五分。祕法。﹞

陽陵泉穴

治淵疽。﹝此穴筋之會也。專治筋病。穴在膝下一寸。外陷。蹲坐取。﹞

懸鐘穴

治附骨疽。﹝穴在足外踝上三寸動脈中。﹞

膝眼穴

治鶴膝風。﹝穴在膝頭骨下兩傍陷中。﹞

環跳穴

治腿股風。居二穴認眞攻。委中毒血更出盡。愈見醫科神聖功。﹝穴在脾樞中。側臥。伸下足。屈上足。以左手摸穴。右手搖撼取之。足少陽太陽之會也。居穴在章門下八寸三分。監骨上陷中。居在跳上一寸。灸則筋縮。﹞

足少陰腎經

陰谷穴

治心口疽。﹝穴在膝下。內補骨後。大筋下。小筋上。屈膝取之。按之應手。﹞

築賓穴

治幽癰﹑赫癰。﹝穴在內踝上分中。﹞

足太陽膀胱經

風門穴

治玉枕疽。又能宣通背上諸陽熱气。一名熱府穴。﹝穴在背骨第二椎下陷中間。兩傍相去脊同身寸各開一寸五分。正坐取之。各灸七壯。﹞

心兪穴

治發背。﹝穴在五椎下兩傍。各開一寸五分。﹞

委陽穴

治五發。﹝穴在足小中。外兩筋間。屈伸取之。一云在承扶下一寸六分。屈伸取之。

承扶在尻臀下陷紋中。兼騎竹馬法灸之。﹞

會陽穴

治腎疽血崩。﹝穴在膝約紋中央下三寸。﹞

昆侖穴

治附陰疽。風疹﹑風熱﹑冷脾。﹝穴在足外踝後。跟骨上陷中。細脈動應手。﹞

任脈經

﹝此經會陰而行腹﹞

百會穴

治龍泉疽。虎髭毒。﹝穴在巓頂中。直平耳尖。﹞

督脈經

﹝此經會陽而行背﹞

神闕穴

治對口。﹝穴在兩手兌骨間。亦祕法也。﹞

卷一總論部

鍼砭灸烙烘照蒸拔等法

古有烙法。今罕用之。蓋使患者駭然。亦懼粗工之誤用耳。余以陽燧錠子代之。治癰疽發背一切諸毒。

未成者立消。已成立潰。已潰立穿。更易於收斂。並灸瘰﹑便毒﹑蛇頭疔﹑痞塊。及風寒濕气疼痛等癥。悉皆神驗。勿忽。

陽燧錠子方

蟾酥朱砂川烏艸烏﹝各五分﹞直僵蠶﹝一條各爲末和勻﹞用石硫黃一兩五錢。置碗內微火燉化。入前蟾酥等末攪勻。離火。再入當門子麝香﹝二分﹞﹑冰片﹝一分﹞﹑攪勻。

卽傾入濕瓷盤內。速蕩轉成片。俟冷。取收瓷罐內。用時。取甜瓜子大一塊。要上尖下平。先用紅棗肉擦灸處。粘藥於上。用油燈艸火點之。灸五壯或七壯﹑九壯畢。卽飲米醋半酒鐘。隨用小膏藥貼之。出黃水些須。其毒卽消。如風气痛者。用箸子於骨縫中撳之。酸痛處於墨記灸之。如腿痛膝痛。於鬼眼穴灸之。再﹑肩擔成瘡。於腫處各灸一壯。立瘥。

卷一總論部

鍼砭灸烙烘照蒸拔等法

凡癰疽發背。諸毒惡瘡。先以濕面隨腫根作圈。髙寸餘。實貼皮上。勿令滲漏。圈外圍布數重。防火气烘膚。圈內鋪蠟屑三四分濃。次以銅漏杓盛炭火。懸蠟上烘之。令蠟化至滚﹐再添蠟屑。隨化隨添。以井滿爲度。皮不痛者毒淺。灸至知痛爲度。皮痛者毒深。灸至不知痛爲度。去火杓。卽噴冷水少許於蠟上。俟冷起蠟。蠟底之色靑黑。此毒出之徵也。如漫腫無頭者。以濕紙試之。於先漧處灸之。初起者一二次卽消。已成者三二次速潰。久潰頑硬者卽於瘡口上灸之。蠟從孔入。愈深愈妙。其頑腐瘀膿盡化。收斂甚速。

一法。灸頑瘡瘡。亦作面圈圍瘡口。次取黃蠟隨瘡井大撚錢濃一餅。蓋瘡口上。上鋪艾令滿。著火。艾著蠟化。滲入瘡口內。先癢後痛。俟艾燼。盡去之。則瘀腐盡化。如鎖口未盡。挑去之。則新肉生矣。若犯房勞。必須再灸。

卷一總論部

鍼砭灸烙烘照蒸拔等法

背疽初起腫痛。重若負石。堅而不潰者。用之能解毒止痛。消腫散瘀。出毒水。卽能內消。若潰而不腐。新肉不生。疼痛不止者。用之補陽气。散餘毒。生肌骨。移深居淺。用新桑樹根劈成條。或桑木枝長七寸劈如指粗。一頭燃著吹滅。用火向患處烘片時。火盡再換。每次烘三四枝。每日烘三二次。以腫潰肉腐爲度。若腐已去而新肉生遲者。則於瘡四畔烘之。凡陰瘡瘰。流注瘡。惡瘡久不愈者。俱宜烘之。書云。

火有拔山之力。惜乎治者之不用耳。

卷一總論部

鍼砭灸烙烘照蒸拔等法

治發背初起。七日前後。未成者自消。已成者自潰。不起發者卽發。不腐者卽腐。誠良法也。用朱砂雄黃血竭沒藥﹝各一錢﹞麝香﹝四分﹞爲末。每用三分。綿紙裹藥爲撚。長七寸。麻油浸透。灼火。離瘡半寸許。自外而內。周遭徐徐照之。火頭向上。藥气入內。瘡毒隨火解散。自不內侵臟腑。初用三根。漸加至四五根。候瘡勢漸消漸減。燻後隨用敷藥。如已潰。大膿瀉時不必用此。其敷藥原方艸藥難覓。余用艸一味代之。將艸杵爛。加陳小粉。再加食鹽少許。研如糊。敷半寸濃。畱口比瘡暈大三二分爲率。瘡口用大蔥葉以滚水泡熟。扯開貼之。如幹及有膿。用豬蹄湯潤之洗之。

一法。前方加輕粉二錢。僵蠶三錢。露蜂房十个。作撚。燻照如前。照畢用眞生桐油調銀朱。如膏貼之再﹑燻照冷疔﹑結毒﹑漏蹄風等癥。各錄本門條下。

卷一總論部

鍼砭灸烙烘照蒸拔等法

癰疽﹑發背。痔漏﹑惡瘡。頑﹑跌撲等癥。用牛皮膠熬至稀稠得所。攤毛頭紙上。每用一塊。貼瘡腫上。次用釅醋煮軟布二塊。乘熱罨膠紙上蒸之。稍溫再易。直至瘡癢膿出將盡。卽濃煎貫眾湯洗去膠紙貼膏。

次日照前。直至膿盡瘡幹爲度。隨用生肌散貼膏。次日換膏。仍前蒸洗。

卷一總論部

鍼砭灸烙烘照蒸拔等法

陰發背於十五日前後。堅硬不潰不膿。不得外發。必致內攻。乃生煩躁。重如負石。非此法拔提。毒瓦斯不出。誠有回天之功。爲瘍醫者不可缺也。法用鮮菖蒲羌活獨活紫蘇蘄艾白芷甘艸﹝各五錢﹞連須蔥﹝二兩﹞用淸水十碗。煎數十滚聽用。次用鮮嫩竹一段。長七寸。徑口一寸二三分。一頭畱節。劃去靑畱白。濃約分許。靠節鉆一小孔。以杉木條塞之。放前藥水內。煮數十沸。取筒傾出藥水。仍浸藥汁內候用。次用鈹鍼於瘡頂上一寸內。品字放開三孔。深入寸許。將藥水盆置患人榻前。取筒傾去藥汁。乘熱急合瘡眼上。撳緊。自然吸住。待片時。藥筒已溫。拔去塞孔木條。其筒自落。倒筒內之物於器內。視其膿血相粘。鮮明紅黃者。可治。純是敗血稀水。气穢紫黑者。不治。此家傳屢驗之法。勿忽之。如陽瘡則不必用此。恐傷气血。愼之。

卷一論癥治

次第

凡看大瘡。先以見標日爲始。至今幾日。看瘡與日期可否。次看受病之源。出何部位。屬何臟腑。再辧陰陽老幼並气血之盛衰。再次方診脈之虛實順逆以決其終。

卷一論癥治

虛實

凡毒先視其頂髙起者爲气盛。根束者爲血盛。又視其色暈。要交會分明爲元气盛。而邪無散慢也。髙腫者屬陽。原無深毒。治宜托裏以速其膿。忌用內消。反難作潰。漫腫平塌者元气本虛。急宜溫補催毒出外。忌用汗下。庶無變癥。

初起頂平根散。色黯微腫。不熱不疼。身體倦怠者逆。已成腫堅。色紫。不作膿不腐潰。惟口漧。多煩躁者逆。已潰皮爛。內堅不潰。腫仍不消。痛仍不減。心煩者逆。潰後膿水淸稀。腐肉𨿽脫。新肉不生。色敗臭穢者死。初起元气未虛。癥脈俱實者。治當迎刃而解。若懼悍怕。定不能決於危急之時。惟在中病則已。所謂藥不瞑眩。厥疾不瘳。久病元气虛者。縱有餘癥壞癥。又當先固其本而後調之和之散之。所謂勢孤則守。本立而道生也。經云。督脈經虛從頂出。膀胱經虛從背出。陽明經虛從髭出。是知瘡瘍諸毒。由虛而出也。治惟藉熱以發之。𨿽陽癥熱痛。亦宜溫藥稍助微涼以濟之。斯爲穩當。

腫瘍諸癥。不論首尾。但見腫赤。煩躁引冷。便閉作渴。脈洪實數者。爲之五實。此邪气在裏。治宜攻利。如內疏黃連湯之類以杜其源。如身涼肢冷。瀉利腸鳴。嘔吐食少。脈細者。爲之五虛。此元气不足。治宜滋補。如托裏消毒散﹑十全大補湯之類。以培其本。五實者𨿽在嚴寒之時。必用大苦寒之藥瀉其陽以救其陰。五虛者𨿽在盛暑之時。必用大辛熱之藥。散其陰以回其陽。經云。用寒遠寒。用熱遠熱。有假者反之。𨿽違其時。

必從其癥。又云。治病必察其下。爲時下之宜也。

卷一論癥治

順逆

初起七日之前。或已灸之後。未服他藥者。宜蟾酥丸或紺珠丹汗之。如汗之不出。由毒瓦斯盛表裏閉密之故。則外兼神燈照法﹑桑柴烘法。能使已成者自潰。不脫者自脫。助湯劑合表裏以成功。烘後以膏蓋頂上。提膿拔毒以禦風寒。其根腳發腫。又在敷貼之力以束根本。若潰後者。則用鐵桶膏圍束瘡口。庶不開大。如陽瘡腫痛。七日以後。自有黃色稠膿相粘膏上。每日用蔥湯洗之。換膏貼之。其正膿出在十一日前後。如未經灸者。內膿將結之際。皮濃無頭而難穿者。用玄珠膏塗頂上。黑膏蓋之。三五日膿從毛孔吸出。久之列界。其腐成片而落。其內肉已平。則換生肌藥。已潰而瘀腐不去者塗之。去腐如割。且無痛苦。

勝他藥多矣。然必賴內托之功。方獲捷效。

毒至十日以外。瘡𨿽不腐。而紅腫痛者。由元气不能充足。或失於補托。或誤用寒涼。或蓋覆不暖所致。治宜托裏大補。以得膿爲效。若瘡口出黑血。徧身汗出。乃補托之徵也。如期不作腐潰。形尙堅硬。乃瘡根閉固。爲陰陽相半之癥。必用神妙拔根法。不致內攻。倘內有膿。又便易出。

又以十五日至二十一日爲期。過此外者。縱有稀膿。誠難歸結。若無膿。爲純陰不治。故陽瘡以十四日爲關。陰瘡以二十一日爲節。斯時務要膿出勢定。不可過釀。候膿出方自腐脫。腐脫方自生肌。生肌方自收斂。收斂方自瘡平。此瘡之關節次第也。如期不得膿者。後必多變。用藥之法。初起以散腫內消爲主。已潰以排膿斂毒爲主。膿盡以去腐內塞爲主。腐盡以生肌敷痂爲主。此治瘡之定例也。

卷一論癥治

標本

夫癥之有標本。如五運爲本。六气爲標。五臟爲本。六腑爲標。初病爲本。傳病爲標。元气爲本。病气爲標。

治宜本而標之。如有嘔吐﹑泄瀉﹑食少﹑不寐等癥。宜先治之。所謂內癥愈而外癥易瘥。是標而本之也。仍兼外治。

標使治宜如腫瘍初起。審癥處方。必以一藥爲標使。如神授衛生散用金銀花﹑當歸。蒼術復煎散用蒼術。十全大補湯用夏枯艸。蠟礬丸用菊花湯。通聖散用漏蘆之類。每用一兩煎湯。復煎羣藥。其應如響。此飛霞子之祕訣也。溪云。阿膠飲﹑牛膠丸。屬金屬土。補肺气實大腸。壯胃止瀉。黃蠟丸入大腸有補。

國老膏化毒行經。遠志酒﹑金銀花酒。皆有補性。歸血歸心。善用者以之配入。腫瘍之散結。潰瘍之補虛。

亦奏捷效。宜觸類而長之可也。又如諸毒生於巓頂者。諸藥俱宜酒浸﹑酒炒﹑酒煎﹑酒服。爲使爲因。所爲在上者因而射之也。

卷一論癥治

論治

書云。汗之則瘡已。爲外有六經之形癥。內無便溺之阻隔。飲食如故。淸便自調。知不在裏也。左脈洪緩。

關脈帶弦。外感客邪也。故宜汗之。使榮衛通邪气去矣。如冬月寒致腠理。必用辛溫之劑以托之。如托裏溫中湯﹑紺珠丹之類。又云。助表不以取汗爲功。爲蟾酥﹑朱砂﹑雄黃等解毒之類。乃取汗之峻劑也。又云。瘡家𨿽不疼痛。不可發汗。汗之則痙。爲無表癥也。卽有表癥。然亦不可大汗。大汗則表虛不膿。後必難治。汗出不利小便。汗止則陽气復。小便自利也。

腫瘍時見五實者。爲邪气在裏。宜寒涼藥攻利之。如內疏黃連湯之類。次以托裏排膿之藥補之。潰瘍時𨿽有口漧便閉等癥。由內亡津液所致。必脈細而數。口和而幹。食少喜熱。乃虛火也。惟補气血。養津液。健脾胃。則二便自和。庶無變癥。如小便閉。𨿽腫瘍時。不必豬苓﹑澤瀉以導水。惟用參﹑﹑歸﹑芍及托裏消毒散消息之。自效。瘡瘍面赤。火郁也。發之。見風脈風癥者。散之。大便燥急者。潤之。鬱冒者。爲昏迷也。俱宜汗之。以上之癥。愼不可下。是以瘡瘍惟在閉而不結。通而不瀉爲規。

瘡瘍作嘔。不問已潰未潰。惟以脈實而數喜飲冷者。爲毒瓦斯內攻。下之。脈弱而喜溫者。爲陽气不足。補之。身熱而欲衣者。熱在皮毛。寒在骨髓。溫之。身不熱而欲去衣者。寒在皮毛。熱在骨髓。淸之。

寒熱虛實。皆能爲痛。止痛之法。殊非一端。如熱毒痛者。下之。便閉作痛者。導之。瘀血作痛者。和之。更以桑柴烘之。寒邪作痛者。溫散之。濕腫彊痛者。滲導之。燥搐攣痛者。滋潤之。勞而作痛者。益之。膿脹作痛者。鍼之。膿出反痛者。虛也。補之。瘀腐蝕痛者。去之。穢气觸痛者。和之。風寒逼痛者。溫散之。隨癥施之。

其痛自止。不必拘拘於乳﹑沒也。又瘡瘍不可不痛。不痛爲胃气虛極也。不治。不可大痛。兼煩悶者不治。

再麻癢者。更爲惡候。

腫時不食爲痛傷胃气。潰後痛止。自能食也。垣云。瘡瘍食肉。反補胃气。乃自棄也。此禁之膏粱丹石之變。非藜藿及虛弱者之通論也。若脾胃弱者。卽有所禁忌。亦當少與之。不與。則逆其胃气。反不思食。禁忌之要。在生冷傷脾。硬物難化。肥膩滑腸。惟宜斟酌與之可也。又服藥後忌飲冷水。犯之效遲。膿必再作。

卷一論癥治

藥忌

用藥之法。如執權衡。若大勢已退。仍用悍怕之藥。爲誅伐無過。失內經之旨矣。如敗毒散。有表癥者宜之。多則損气。流气飲。气結胸滿者宜之。多則敗血。內補十宣散。在冬月可助內托之功。能移深居淺。然燥榮瀉衛之藥太多。在夏月及虛之甚者。勿用。五香散。腫瘍時用之。似有暢達之理。潰瘍時用之。則犯重虛之戒。護心散。能解丹石之毒。若不因此及老年病深癥憊者。禁用。柳酥等丸。皆有砒﹑之輩。乃取汗之峻劑也。治初起寒熱拘急疼痛脈沈細者。爲毒瓦斯內陷也。宜用。若身熱脈洪及已潰者。禁與。玉樞丹。爲下毒之藥。無取膿之功。而體虛者已成者。勿用。垣云。一經受病。止責其一經。不可干擾餘經。如流气飲通行十二經。則諸經皆爲所損矣。禁之。

卷一論癥治

辧癥

辧暈

非腫痕也。眞暈生於瘡口之旁。如紅筋之狀。乃銳毒也。三二暈猶可。四五暈難醫。

辧舌

舌紅濕潤如常者吉。靑黃赤白黑胎者重。漧燥碎裂疼痛者死。

辧內陷

始則髙腫。至十數日內外忽平塌者。此內攻之候也。急宜托裏。

卷一論癥治

論潰瘍

腫瘍之作。由胃气不從。旣已潰時。則气血不足。故托裏者必養脾助胃。蓋爲潰由胃气腐化。斂由胃气榮養。法當純補之也。如發熱惡寒。膿多自汗。作痛者。十全大補湯。虛熱少睡。飲食不甘者。黃人參湯。

皮寒虛熱。咳嗽有痰者。托裏淸中湯。四肢倦怠。肌肉消瘦。面黃气短者。人參養榮湯。膿多。心煩食少。發熱不睡者。聖愈湯。脾虧气弱。身涼脈細。大便溏瀉者。托裏溫中湯。飲食不甘。惡心嘔吐者。香砂六君子湯。脾虛下陷。食少。虛熱間作者。補中益气湯。腎虛作渴。不能相制心火者。加減八味丸。煩熱作渴。起居如常者。胃火也。竹葉黃湯。

再如潰時。虛弱甚者。參術膏﹑八仙糕。陽虛自汗。食少者。人參膏。或六君子湯。加木香﹑砂仁。甚者加大附子。泄瀉腸鳴。胃虛嘔逆者。參苓白術散加豆蔻﹑山藥﹑木香﹑柿蒂。脾虛下陷。冷瀉及肛門重墜者。補中益气湯。加山藥﹑山萸﹑五味子。隨癥增損。觸類而長之也。

卷一論癥治

論膿

肥人膿多如少。是肉未腐。瘦人膿少如多。是肉敗壞也。膿出多。身大熱不休者。難治。蓋毒之得膿。如傷寒之得汗。汗已而反大熱者。爲壞傷寒矣。膿成體弱者。必先補之。如出膿一碗。須服參三錢。元气虛弱。

更須大補。若損大補小。尙生變癥。況無補乎。故云。若無補養之功。其禍多在結痂之後。先出稠白膿。次流桃花膿。再次流淡紅水。方爲膿盡生肌之兆。膿腐作臭者惟補气血。腐盡則臭自止。忌用止臭藥。

卷一論癥治

論血

瘡口出血。或漸大而不斂者。气不守血也。故云潰而出血不作膿者死。

卷一論癥治

論瘡口

肉赤而不斂。及膿多而帶赤者。爲血虛有熱。宜八珍湯加丹皮。肉黯而不斂者。爲陽气虛寒。宜十全大補湯加白蘞。瘡口皮白。綻而不收者。及久不合口。肉多膿少者。再﹑瘡無血色。四圍血暈不散者。皆由風寒外襲。或涼藥太過。致使气血不潮。俱用參﹑補之。桂﹑附溫之。艾湯滌之。神燈照之。桑柴烘之。瘡口開大膿淸不生肌者。裏虛也。峻補之。恐生變癥。再瘡口開大由七情房勞穢气所致者。用白鹽﹑皂角燒存性爲末。發熱。茶淸調敷。不發熱。姜﹑醋調敷四圍。立效。由砒﹑蝕藥所致者。用皮硝﹑靛花水敷。瘡口緊硬。

貼膏無膿者。風毒也。蠍蚣散摻之。﹝見去腐門﹞瘡口發癢。用細茶﹑食鹽湯洗之。或以細鹽摩口四圍自止。肉𨿽長。其色紫者遺毒也。地楡湯﹑活血散敷之。瘡口已合。誤犯房勞。或暴怒復崩潰者。仍助气血。瘡口易收。乃熱毒所致。必防流注之患。

卷一論癥治

生肌

肌肉者脾胃之所主。收斂遲速。由气血之盛衰。惟補脾胃。此內治也。腐不盡。不可以言生肌。驟用生肌。

反增潰爛。務令毒盡。則肌自生。加以生肌藥。此外治也。肌生如橊子紅艷。或有白膜爲善。若肌白而平。

且無紋理。或膿淸穢气。爲毒連五臟。气血枯竭也。危。

卷一論癥治

驗膜

潰瘍驗膜。用軟薄綿紙封瘡口。令患者用意呼吸之。紙不動者。未透膜也。忌用嚏法。恐鼓破膜不救。

卷一論癥治

癥變

陽癥變而爲陰者。艸醫涼藥之過也。於十一日之前。未有膿時。投溫中健脾之藥。如不應。爲純陰。不治。

至十五日之後已出膿時。投托裏溫中湯及十二味異功散。輕者十全大補湯倍加參﹑﹑桂﹑附以救之。

須得瘡熱作痛。膿出食進。身溫脈起爲吉。所爲原本於陽者。故生。

陰癥變而爲陽者。大方熱藥之驟也。𨿽得微腫﹑微紅﹑微痛﹑微膿。終不似眞陽紅活。亦不得稠濃黃膿。其瘡不久復歸陰矣。所爲原本於陰者。故死。

卷一主治方

腫瘍主治方

神授衛生湯

治癰疽發背。腦疽對口。丹癅瘰。惡毒疔瘡。濕痰流注。及外科一切瘡癥。但未成者卽消。已成者卽潰。能宣熱散風。行瘀活血。解毒消腫。疏通臟腑。且藥性平和。功效甚速。誠外科首用方也。

羌活﹝八分﹞防風白芷穿山甲﹝土炒研﹞沈香紅花連翹石決明﹝各六分﹞金銀花皂角刺歸尾甘艸節花粉﹝各一錢﹞乳香﹝五分﹞大黃﹝二錢酒拌炒脈虛便利者不用﹞水二碗。煎八分。病在上部。先服藥。隨後飲酒一杯。病在下部。先飲酒一杯。隨後服藥。以行藥勢。

內消活雪湯

治發背。並五臟內癰。尻臀諸腫。大小腸癰。肛門髒毒初起。但未出膿。堅硬疼痛不可忍者並服。

靑皮陳皮乳香沒藥連翹黃當歸甘艸節白芷射乾天花粉穿山甲貝母白芍金銀花皂角刺﹝各八分﹞木香﹝四分﹞大黃﹝二錢﹞水﹑酒各一碗。煎至八分。量病上下。食前後服之。

內疏黃連湯

治癰疽腫硬。發熱作嘔。大便祕澀。煩躁飲冷。噦心煩。舌漧口苦。六脈沈實有力。此邪毒在髒也。急宜服此以內除之。使邪气不得傳變經絡。

木香黃連山梔當歸黃芩白芍薄荷檳榔桔梗連翹﹝各一錢﹞甘艸﹝五分﹞大黃﹝二錢﹞水二茶鐘。煎八分。食前服。加蜜二匙亦可。

立應紺珠丹

治癰疽疔毒。對口發頤。風濕風溫。濕痰流注。附骨陰疽。鶴膝風癥。左癰右瘓。口眼斜。

半身不遂。气血凝滯。徧身走痛。步履艱辛。偏墜疝气。偏正頭痛。破傷風牙關緊閉。截解風寒。無不應效。

茅術﹝八兩﹞全蠍石斛明天麻當歸甘艸﹝炙﹞川芎羌活荊芥防風麻黃北細辛川烏﹝湯泡去皮﹞艸烏﹝湯泡去皮尖﹞何首烏﹝各一兩﹞明雄黃﹝六錢﹞上爲細末。煉蜜丸彈子大。每藥一兩分作四丸。一兩作六丸。一兩作九丸三等。做下以備年歲老壯病勢緩急取用。預用朱砂六錢。研細爲衣。瓷罐收貯。如惡瘡初起。二三日之間。或癰疽已成至十朝前後。但未出膿者。狀若傷寒。頭痛煩渴。拘急惡寒。肢體疼痛。惡心嘔吐。四肢沈重。恍惚悶亂。坐臥不寧。皮膚壯熱。又治傷寒四時感冒傳變疫癥。但惡寒身熱表癥未盡者。俱宜服之。用連須大蔥白九枝煎湯一茶鐘。將藥一丸乘熱化開。通口服盡。被蓋出汗爲效。如服後汗遲。再用蔥白湯催之。後必汗如淋洗。漸漸退下。覆蓋衣物。其汗自收自斂。患者自然爽快。其病如失。但病未成者隨卽消去。已成者隨卽髙腫潰膿。如諸疾無表癥相兼。不必發散者。只用熱酒化服。此方原載於諸風癱瘓門。予每用之發散瘡毒。其功甚捷。故移錄於此。詳觀此方。治腫瘍甚效者何也。凡瘡皆起於榮衛不調。气血凝滯。乃生癰腫。觀此藥性專發散。又能順气搜風。通行經絡。所謂結者開之。況瘡毒又乃日積月累結聚所發。苟非甘溫辛熱發泄以汗疏通。安能得效。所謂發散不遠熱。正合此方之意。無謬也。服後。避風。當食稀粥。忌冷物房事。孕婦勿服。

雙解復生散

治癰疽發背。諸般腫毒。初起憎寒發熱。四肢拘急。內熱口漧。大小便祕。宜此藥發表攻裏。並效。

荊芥防風川芎白芍黃麻黃甘艸﹝五分﹞薄荷山梔當歸連翹滑石金銀花羌活人參白術﹝各八分﹞大黃芒硝﹝各二錢﹞水二碗。如表癥甚者加姜三片。蔥頭二莖。裏癥甚者臨服加生蜜三匙和服。此發表攻裏。爲雙解藥也。

內消散

治癰疽﹑發背。對口﹑疔瘡﹑乳花。百種無名腫毒一切歹瘡。此藥能令內消。化毒爲黑水。從小便而出。勢大者𨿽未全愈。亦可轉重就輕。移深居淺。

金銀花知母貝母天花粉白芨半夏穿山甲皂角刺乳香﹝各一錢﹞水﹑酒各一碗。煎八分。隨病上下。食前後服之。畱藥渣搗爛。加秋芙蓉葉細末一兩。白蜜五匙。同渣調敷瘡上。一宿自消。重者再用一服。忌口效。

淸熱消風散

治癰疽諸毒。瘡腫已成未成之間。外不惡寒。內無便祕。紅赤髙腫。有頭痛。宜服此藥和解之。

防風川芎當歸黃芩白芍天花粉金銀花連翹紅花柴胡蒼術陳皮黃角刺﹝各一錢﹞甘艸﹝五分﹞水二茶鐘。煎八分。食遠服。婦人加香附童便炒。以上七方。癰疽七日以前。瘡勢未成。形體壯實。表裏之癥相合者。宜服。病退卽已。如過七日以後。情勢已成。便宜用後托裏等藥。催毒在外以速其膿。禁前表下之藥。損傷元气。致生多變矣。

內固淸心散

治癰疽發背。對口疔瘡。熱甚痛。煩躁飲冷。有此癥者。可預防毒瓦斯內攻。當服此藥。庶不變癥。

茯苓辰砂人參玄明粉白豆蔻甘艸乳香明雄黃﹝各二錢﹞冰片﹝一錢﹞眞豆粉﹝二兩﹞上爲細末。每服一錢五分。蜜湯調下。不拘時候。

護心散

治瘡毒內攻。口漧煩躁。惡心嘔吐者。宜用此藥。

眞豆粉﹝一兩﹞乳香﹝淨末三錢﹞朱砂﹝一錢﹞甘艸﹝末一錢﹞上共研極細。每服二錢。白滚湯調服。早晚二次。

琥珀蠟礬丸

治癰疽發背。已成未膿之際。恐毒瓦斯不能外出。必致內攻。預服此丸。護心護膜。散血解毒。未潰能消。已潰卽合。並治粉癅﹑瘰﹑痰核。及徧身瘡如蛇頭楊梅結毒。痔漏鼻痔。能祛毒化膿。生肌補漏。

白礬﹝一兩二錢﹞黃蠟﹝一兩﹞雄黃﹝一錢二分﹞朱砂﹝一錢二分﹞琥珀﹝一錢另研﹞蜂蜜﹝一錢臨入﹞或再加滴乳石﹝二錢﹞土貝母﹝六錢﹞麻油﹝二錢﹞上爲末。將蠟溶化。離火。候四邊稍凝時。入藥攪勻。乘熱搓成粗條。懸火上烘軟丸之。安豆大罐收。或以朱砂爲衣。每服三錢。白滚水﹑黃酒任下。甚者早晚各進一服。

癰疽勢甚者。將白礬末入蜂房孔內令滿。紙包泥固。黃色爲末。和蠟爲丸。熱毒甚者。用嫩槐枝三十寸。分三次入蠟內。枯去枝。取蠟和礬等爲丸。痛不可忍者。加乳香﹑沒藥各一錢。膿出不幹者。加薴麻灰五錢。

諸毒。先喫蔥一口。隨用黃酒下。或蔥湯下。只瘡上出汗。消腫止痛。疔毒。用菊花一兩煎湯下。肺癰。蜜湯下。咳嗽。臥時淡姜湯下。虛者。人參五味子湯下。泄瀉。米湯下。

托裏消毒散

治癰疽已成。不得內消者。服此以托之。未成者可消。已成者卽潰。腐肉易去。新肉易生。

此時不可用內消泄气寒涼等藥。致傷脾胃爲要。

人參黃白術茯苓川芎金銀花當歸﹝各一錢﹞白芷皂角刺甘艸桔梗﹝各五分﹞脾弱者去白芷。倍用人參。

水二鐘。煎八分。食遠服。

排膿內托散

治癰疽腦項諸發等瘡。已潰流膿時宜服。

人參白術當歸﹝各二錢﹞川芎白芍黃陳皮茯苓﹝各一錢﹞香附肉桂﹝各八分﹞甘艸﹝五分﹞白芷﹝項之上加三分﹞桔梗﹝胃之上加五分﹞牛膝﹝下部加五分﹞姜三片。水二鐘。煎八分。食遠服。

乳香定痛散

治癰疽發背諸毒。疔瘡疼痛不可忍者。或未成者速散。已成者速潰。敗腐膿毒。不假刀砭。其惡毒自然脫下。及治打撲傷損。筋骨疼痛。並宜服之。

乳香沒藥﹝各五分﹞黃人參甘艸歸身川芎白芍陳皮熟地黃粟殼﹝去筋膜蜜炒各一錢﹞水二鐘。煎八分。隨病上下服之。

神功內托散

治癰疽腦項諸發等瘡。至十四日後。當腐潰流膿時不作腐潰。更兼瘡不髙腫脈細身涼者。用當歸﹝二錢﹞人參白術黃﹝各一錢五分﹞大附子陳皮茯苓白芍川芎﹝各一錢﹞穿山甲﹝八分﹞甘艸﹝炙﹞木香﹝各五分﹞煨姜三片。大棗二枚。水二鐘。煎八分。食遠服。

透膿散

治癰疽諸毒。內膿已成不穿破者。服之卽破。

黃﹝四錢﹞川芎﹝三錢﹞當歸﹝二錢﹞皂角刺﹝一錢五分﹞穿山甲﹝炒末一錢﹞水二鐘。煎一鐘。隨病上下服之。或加酒一杯服。

竹葉黃湯

治癰疽發背諸般疔腫。表裏熱甚。口漧大渴者。

黃甘艸黃芩川芎當歸白芍人參半夏石膏麥冬﹝各八分﹞生地﹝一錢﹞淡竹葉﹝十片﹞燈心﹝二十根﹞生薑﹝三片﹞水二鐘。煎八分。食遠溫服。

回陽三建湯

治陰疽發背。初起不疼不腫。不熱不紅。硬若牛皮。堅如頑石。十日外脈細身涼。肢體倦怠。皮如鱉甲。色似土朱。粟頂多孔。孔孔流血。根腳平散。軟陷無膿。又皮不作腐。手熱足涼者。俱急服之。

大附子人參黃當歸川芎茯苓枸杞陳皮萸肉﹝各一錢﹞木香甘艸紫艸濃朴蒼術紅花獨活﹝各五分﹞皂角樹根上白皮﹝二錢﹞煨姜﹝三片﹞水二碗。煎八分。入酒一杯。隨病上下。食前後服之。用綿帛蓋暖瘡上。預不得大開瘡孔。走泄元气爲要。

愚按。凡背疽屬陰者。皆由臟腑先壞。而內毒不得發越於外也。舊有用雞冠剪血滴於疽上者。有醋煮雄艾敷用者。豬腦熱藥敷圍者。神燈火气灼照者。此數法皆陰疽之用。予𨿽常用。未見其實。但陰疽不起者。如樹木之根壞。彊力培植枝葉而終無發生之理。予常據理用藥。固有得其生者十中三四。譬如先要疏其稼土。通其地脈。助其根本。回其陽气。此四者缺一不可。用蒼術﹑濃朴﹑茯苓﹑陳皮﹑疏其土。川芎﹑當歸﹑紫艸﹑紅花﹑通其脈。人參﹑黃﹑枸杞﹑山萸助其本。附子﹑木香﹑甘艸﹑獨活回其陽。如此用之。但根本內有一脈未絕之气。服之俱可得其生。又驗其手足溫暖。瘡便發熱。

漸作腫。復生疼痛。色暗得活。堅硬得腐。胃气得回。此是藥之效驗。必在三服中應之爲吉。外兼照法。

接助回陽。此通治陰疽之大法也。

黍米寸金丹

二名返魂丹。三名再生丸。四名追命丹。五名延壽丹。六名來蘇丸。七名知命丸。八名得道丸。此方昔出異人所傳。常有暴中急癥。忽然卒倒者。斡開牙關。研灌三丸。其人卽活。又能治發背腦疽。徧身壅腫。附骨癰疽等癥。初起憎寒壯熱。四肢倦怠沈重者。毋分表裏老幼輕重。並宜服之。

麝香﹝五分﹞乳香沒藥雄黃烏金石狗實輕粉﹝各一錢﹞蟾酥砂﹝各二錢﹞黃蠟﹝三錢﹞狗膽﹝一个幹用﹞白粉霜﹝三錢﹞鯉魚膽﹝陰漧三个﹞白丁香﹝四十九粒﹞金頭蜈蚣﹝七條全者酥炙黃色﹞頭胎男乳﹝一合﹞上爲末。將黃蠟乳汁熬成膏。和藥爲丸。綠豆大。大人三丸。小兒一丸。病重者五丸。冷病用蔥湯。熱病用新汲水送下。蓋臥避風出汗爲度。諸病如失。後食粥調理。

潰瘍主治方

十全大補湯

治潰瘍發熱。或惡寒。或作痛。或膿多。或膿淸。或自汗盜汗。及徧身流注瘰便毒諸瘡。

久不作膿。或膿成不潰。潰而不斂。若气血不足之人。結腫未成膿者。宜加陳皮﹑香附﹑半夏﹑連翹。服之自消。

人參黃白術當歸白芍川芎熟地茯苓肉桂﹝各一錢﹞甘艸﹝炙五分﹞水二鐘。姜三片。棗二枚。煎八分。食前服。

八珍湯

治潰瘍諸癥。調和榮衛。順理陰陽。滋養气血。進美飲食。和表裏。退虛熱。爲气血俱虛之大藥也。

當歸川芎白芍熟地白術人參茯苓﹝各一錢﹞甘艸﹝炙五分﹞水二鐘。姜三片。棗二枚。煎八分。食前服。

補中益气湯

治瘡瘍元气不足。四肢倦怠。口漧發熱。飲食無味。或飲食失節。或勞倦身熱。脈洪大而無力。或頭痛而惡寒。或聲髙而喘。身熱而煩。俱宜服此。

黃﹝一錢五分﹞甘艸﹝炙﹞人參當歸白術﹝各一錢﹞升麻柴胡陳皮﹝各三分﹞麥門冬﹝六分﹞五味子﹝五分炒﹞水二鐘。姜三片。棗二枚。煎一鐘。空心熱服。

人參養榮湯

治潰瘍發熱惡寒。或四肢倦怠。肌肉消瘦。面色痿黃。岌岌短气。飲食無味。不能收斂。或气血原不足。不能收斂。若大瘡愈後。多服之不變他癥。

白芍﹝一錢五分﹞人參陳皮黃桂心當歸白術甘艸﹝各一錢﹞熟地五味子茯苓﹝各八分﹞遠志﹝五分﹞水二鐘。姜三片。棗二枚。煎八分。食遠服。

人參黃湯

治潰瘍虛熱。不睡食少。或穢气所觸作痛者。

黃人參白術麥冬歸身蒼術甘艸陳皮升麻神曲﹝各五分﹞五味子﹝五分炒﹞黃柏﹝酒拌炒三分﹞水二鐘。姜三片。棗二枚。煎八分。食遠服。

內補黃湯

治癰疽發背諸瘡已破後。虛弱無力。體倦懶言。精神短少。飲食無味。自汗口漧。脈澀不睡並效。

黃人參茯苓川芎歸身白芍熟地肉桂麥門冬遠志﹝各一錢﹞甘艸﹝五分﹞水二鐘。姜三片。棗二枚。煎一鐘。食遠服。

托裏淸中湯

治癰疽脾胃虛弱咳嗽。痰气不淸。飲食少思者。

人參白術桔梗陳皮半夏茯苓﹝各一錢﹞麥門冬五味子甘艸﹝各五分﹞水二鐘。姜三片。棗二枚。煎八分。食遠服。

托裏和中湯

治癰疽中气虛弱。飲食少思。腫不消。潰不斂者。

半夏白術人參茯苓陳皮煨姜﹝各一錢﹞木香甘艸﹝各五分﹞水二鐘。姜三片。棗二枚。煎八分。食遠服。

托裏建中湯

治癰疽元气素虛。或因寒涼傷脾損胃。飲食少思。凡餐無味。或作嘔泄瀉等癥。急服以健中气。

人參白術茯苓﹝各二錢﹞半夏炮姜﹝各一錢﹞甘艸﹝五分﹞熟附子﹝八分﹞水二鐘。煨姜三片。棗二枚。煎八分。不拘時服。

托裏溫中湯

治癰疽陽弱陰寒。脈虛身冷。或瘡爲寒變。反致不疼。或膿水淸稀。心下痞滿。腸鳴腹痛。

大便微溏。食則气短嘔逆。不得安臥。時發昏憒者。服之。

白術茯苓木香丁香﹝各五分﹞半夏陳皮羌活益智仁漧薑﹝炮﹞人參白豆蔻甘艸﹝各一錢﹞大附子﹝二錢﹞水二鐘。姜三片。棗一枚。煎八分。不拘時服。方與舊不同。予制此嘗治癰疽陰癥。及雜癥陽气脫陷與寒气逼陽於外者。發熱煩躁。口漧作渴。投以姜﹑附之類。其津液頓生。煩熱頓退。其應如響。

聖愈湯

治潰瘍膿水出多。气血虛極。脈細空而無力。以致心煩不安。眠睡不寧。或五心煩躁等癥。並服。

熟地生地川芎人參﹝各五分﹞歸身黃﹝鹽水炒各一錢﹞作一劑。水二茶鐘。煎八分。食遠服。

保安大成湯

治潰瘍元气素虛。精神怯弱。或膿水出多。神無所主。以致睡臥昏倦。六脈虛細。足冷身涼。便溏或祕。胸膈或寬不寬。舌𨿽潤而少津。口𨿽食而無味。瘡弦不緊。肉𨿽微紅。總由不足。大補堪題。

人參白術黃﹝蜜水拌炒各二錢﹞茯苓白芍陳皮歸身甘艸大附子山萸肉五味子﹝各一錢﹞木香砂仁﹝各五分﹞水二鐘。煨姜三片。去皮大棗三枚。煎八分。食遠服。服至精神回。手足暖。脾胃醒。肉色紅爲度。上數癥。

乃元气虛脫。已欲變壞之病。非此不回也。

獨參湯

治潰瘍膿水出多。气血虛極。或惡寒。或發熱。或自汗冷汗。或手足指甲靑冷。或身冷脈細。並宜。

人參﹝二兩切片﹞作一劑。水二鐘。棗十枚。煎一鐘。徐徐服之。若煎至稠濃。卽爲膏矣。作三次。用好溫酒化服。亦可。

香砂六君子湯

治潰瘍脾胃虛弱。惡心嘔吐。或飲食不思等癥。

人參白術茯苓陳皮半夏﹝各一錢﹞甘艸藿香砂仁﹝各五分﹞姜三片。棗二枚。水二鐘。煎八分。食遠服。

淸震湯

治潰瘍脾胃虛弱。或誤傷生冷。或气惱勞役。或入房夢遺。致火邪乘入中脘。乃生呃逆。急服之。

益智仁陳皮半夏茯苓人參甘艸香附﹝各一錢﹞柿蒂﹝二十四个﹞澤瀉﹝三分﹞熟附﹝手足冷者用一錢﹞姜三片。棗二枚。燈心二十根。水二鐘。煎八分。不拘時服。如身熱口漧。便燥火呃者。加黃連五分。

醒脾益胃湯

治潰瘍脾胃虛弱。過傷飲食生冷。以致胸膈不寬。四肢面目浮腫。及小水不利等癥。並宜服之。

人參陳皮茯苓半夏山藥白術﹝各一錢﹞蒼術濃朴澤瀉麥芽木香山楂蘇子豬苓﹝各五分﹞老黃米﹝炒黃一錢﹞水二鐘。姜三片。燈心二十根。煎八分。食前服。

托裏定痛散

治癰疽潰後。血虛疼痛不可忍者。宜服之甚效。

歸身熟地乳香沒藥川芎白芍肉桂﹝各一錢﹞粟殼﹝泡去筋膜蜜炒二錢﹞水二鐘。煎八分。隨病上下。食前後服之。

神應異功散

治潰瘍陰盛陽虛。發熱作渴。手足並冷。脈虛無力。大便自利。至飲沸湯而不知其熱者必服。

木香官桂當歸人參茯苓陳皮白術﹝各一錢﹞半夏丁香肉豆蔻大附子濃朴﹝各五分﹞水二鐘。姜五片。棗三枚。煎八分。不拘時服。此方癰疽陰癥。凡雜癥陽气脫陷與寒气逼陽於外者。發熱煩躁。口漧作渴。投以姜﹑桂﹑附子之類。津液頓生。煩熱頓退。其應如響。人但不習而察之。

參術膏

治癰疽發背等癥大膿後。气血大虛。急宜用此。

上好人參半斤﹝切片。用水五大碗。砂鍋內慢火熬至三碗。將渣再煎汁一碗。共享密絹濾淸。復熬稠濃。瓷碗內收貯聽用。﹞云片白術六兩淮慶熟地六兩﹝俱熬同上法﹞以上三膏各熬完畢。各用瓷碗盛之。頓入水中。待冷取起。蓋勿泄气。如患者精神短少。懶於言動。短气自汗者。以人參膏三匙﹑白術膏二匙﹑地黃膏一匙。俱用無灰好酒一杯。燉熱化服。如脾气虛弱。飲食減少。或食不知味。或已食不化者。用白術膏三匙﹑人參膏二匙﹑地黃膏一匙。好熱酒化服。如患者腰膝酸軟。腿腳無力。皮膚手足粗澀枯槁者。用地黃膏三匙。人參﹑白術膏各二匙。化服。如气血脾胃相等無偏勝負者。三膏每次各二匙。熱酒化服。此膏用於淸晨並臨睡時各進一次。自然彊健精神。

頓生气血。新肉易生。瘡口易合。任瘡危險勢大膿多者。可保終無變癥。夏炎天熱。恐膏易變。分作二次熬用亦好。愈後能服。須髮變黑。返老還童。以上諸方。功難及此。

八仙糕

治癰疽脾胃虛弱。精神短少。飲食無味。食不作饑。及平常無病久病。但脾虛食少嘔泄者。並妙。

人參山藥茯苓芡實蓮肉﹝各六兩﹞糯米﹝三升﹞粳米﹝七升﹞白糖霜﹝二斤半﹞白蜜﹝一斤﹞上將人參等五味各爲細末。又將糯粳米亦爲粉。與上藥末和勻。將白糖和蜜湯中烊化。隨將粉藥乘熱和勻。攤鋪籠內。切成條糕。蒸熟。火上烘漧。瓷器密貯。每日淸晨。用白湯泡用數條。或幹用亦可。

但遇知覺饑時。隨用數條甚便。服至百日。輕身耐老。壯助元陽。培養脾胃。妙難盡述。

胃愛丸

治潰瘍脾胃虛弱。飲食諸味不喜。用過開胃進食之藥不效者。此脾崩之象。宜服之。食進爲吉。

云片白術一兩﹝鮮白者。米泔浸。去澀水。切片曬漧。同麥芽拌炒。﹞淮慶山藥一兩﹝肥大上白者。

切片。用男乳拌濕。候潤透。曬微焙。﹞上白茯苓﹝一兩﹐切一分濃咀片。用砂仁二錢。同茯苓合碗內。

飯上蒸熟。只用茯苓。﹞淸河人參﹝一兩﹐制畢曬漧。共爲細末﹞白豆蔻﹝三錢﹞陳皮﹝用陳老米。

先炒黃色。方入同炒。微燥勿焦。六錢﹞蓮肉﹝去皮心。切片。五錢﹞小紫蘇﹝蜜拌透。曬漧微蒸片時。連梗葉切片。五錢﹞甘艸﹝炙三錢﹞上共爲細末。用老米二合。微焙碾粉。泡荷葉湯打糊。丸梧子大。每服八十丸。淸米湯下。不拘時服。

二神丸

治癰疽脾胃虛弱。飲食不消。大便溏泄。必服之。

破故紙﹝四兩微炒香色﹞肉果﹝肥大者二兩生用﹞用大棗四十九枚。老生薑四兩切片。水浸棗﹑姜。煮至水漧爲度。取棗肉爲丸。桐子大。每服七十丸。淸米湯空心送下。及治尋常腎虛脾泄俱效。

加減八味丸

治癰疸已發未發。口漧作渴。舌漧黃硬者。宜服。

茯苓山藥丹皮﹝各四兩﹞山萸肉﹝五兩﹞澤瀉﹝蒸三兩﹞五味子﹝炒三兩﹞肉桂﹝六錢﹞熟地﹝搗膏酒煮八兩﹞上共爲末。煉蜜丸如梧子大。每服二錢。空心服。鹽湯送下。尋常酒服亦可。此又滲濕潤燥藥也。

紅鉛造化丹

治癰疽元气不足。軟陷不起發。或已發復被風寒內外所侵。以致瘡毒下陷變爲陰塌不痛者。急宜服此。亦可轉陰爲陽。返出毒瓦斯。復腫爲吉。

紅鉛﹝三錢﹞人參茯苓山藥﹝各一兩﹞甘艸﹝炙﹞枯礬﹝各五錢﹞辰砂寒食麵﹝各七錢五分﹞麝香﹝八分﹞冰片﹝六分﹞乳香﹝二錢用頭生男乳每盤內用一小鐘曬漧共收用之﹞上各研精細。方爲一處。共再細研。用白蜜二兩。再同頭生男乳一大杯。慢火重湯內用瓷碗燉。蜜滴水不散爲度。候稍溫。和入前藥。軟硬得宜。丸龍眼核大。金箔爲衣。瓷罐收用。或以蠟固亦妙。每用一丸。好熱酒一杯化藥。食遠服之。用濃綿帛覆暖。患上其熱如蒸。瘡必復起作痛。乃此丹之效也。諸癥嘔吐怔忡瀉痢。屢藥不瘥。異癥並效。大率心經之病石菖蒲。肝經之病用遠志。脾經之病用生薑。肺經之病麥門冬。腎經之病五味子。各隨五經之癥。用五引煎湯化服。其應如響。修合時務要端午天醫黃道日爲佳。

以上二十四方。治癰疽已潰至於收斂。正病雜病。變癥壞癥。此四者俱在其中。選用毋得錯亂。以保終吉。若不遵此法。妄設他說。別以奇方祕法治之。終致多變。但潰後气血根本無有不虧傷者。大抵補怯扶羸。理勞續損。皆不出於前方。此外無法也。

卷一主治方

腫瘍主治方附余

神授衛生散

治癰疽發背腦疽。丹癅瘰。惡毒疔瘡。濕痰流注。及外科一切瘡癥。不問陰陽表裏虛實。但未成自消。已成者卽潰。將潰者餘毒自去。新血自生。功效甚速。誠外科首用之方也。

羌活白芷穿山甲﹝炒﹞石決明﹝﹞乳香沒藥大黃﹝生各一兩﹞沈香﹝五錢﹞加防風蟬蛻僵蠶﹝各五錢﹞各爲末。和勻。每服五錢。用歸尾一兩。黃酒二碗。煎八分。調服。預用金銀花一兩煎湯一小碗﹐隨用漱口咽下。蓋臥汗下。任其自然。

此若虛家藏之密方也。非彼祕而不傳。但方貴乎平易。異則觸目。如兵貴用正兵。奇則駭人。然正兵常也。奇兵變也。余不敢祕。亦不混於前。另錄之。用正用奇。存乎其人耳。

雙解貴金丸

治背疽諸毒。木悶堅硬便閉。脈沈實者。

大黃﹝一斤﹞白芷﹝十兩﹞爲末。水丸。每服三五錢。五更時。用連須蔥大者十餘根。黃酒一碗。煮蔥爛。取酒送藥。蓋臥出汗。過三二時。行一二次。立效。

此宣通攻利之劑也。濟之以蔥﹑酒。力能發汗。故云雙解。弱者隨用生料四君子湯補之。老人虛人。每服一錢。用人參加生薑煎湯送下。過一時再一服。得睡上半身得汗。睡覺則已。

一﹑腫毒初起腫痛不可忍者用﹕紅花穿山甲﹝炒各五錢﹞歸尾﹝三錢﹞黃酒二鐘。煎一鐘。調阿魏五分麝香五釐服。

一﹑腫瘍發於陰處及乳癰等癥用﹕穿山甲﹝炒三兩﹞牛皮膠﹝炒五兩﹞爲末。酒丸。每服三四錢。黃酒送下。未成者卽消。已成者自斂。

一﹑腫瘍已潰不穿及內癰等癥用﹕皂角刺﹝一兩﹞黃﹝五錢﹞甘艸﹝二錢﹞乳香﹝一錢﹞黃酒煎服。

一﹑癰疽腫毒。有死血陰毒在中則不痛。用遠志酒飲之敷之則痛。有憂怒等气積而內攻則痛。飲之敷之則止。或蘊熱在內。熱逼人手不可近。飲之敷之必涼。或气血虛寒。潰而不斂。及七情內郁者。

治之必愈。法用遠志泔水浸。去心爲末。每用五錢。黃酒一鐘調之。澄淸飲之。渣敷患處。余每以此酒調對癥藥服。渣敷之更佳。

對口初起。不問偏正。用蛇蛻一條。燒灰酒服。卽消。

復元通气散

乳癰腹癰。腫毒便毒。耳痛耳聾。由諸气閉塞者。

靑皮﹝四兩﹞陳皮﹝四兩﹞穿山甲﹝二兩﹞甘艸﹝三兩半生半熟﹞連翹﹝一兩﹞栝蔞仁﹝二兩﹞金銀花﹝一兩﹞或末或丸。每服二錢。黃酒調服。

越鞠丸

治牙疼齒痛。口舌生瘡。或胸膈痞滿。嘔吐吞酸。或腹脹腿酸等癥。由六郁所致者多。故用之悉效。

蒼術﹝炒﹞神曲﹝炒﹞香附山楂梔子﹝炒﹞撫芎麥芽﹝炒﹞等分爲末。糊丸桐子大。每服七十丸。白湯送下。

卷一主治方

腫瘍敷貼類方

初起時腫髙赤痛者。宜敷涼藥。乃撲火之義也。然亦不可太過。過則恐變爲陰。漫腫不紅熱。似有頭而不痛者。宜敷溫藥。乃引火就燥之義也。經云。發表不遠熱。敷熱藥亦發表之意。

凡調敷藥。須多攪則藥稠粘。敷後貼紙。必須碎。則不崩裂。不時用原汁潤之。蓋借濕以通竅。幹則藥气不入。更添拘急之苦。

凡去敷藥。必看毛孔有汗。意者爲血脈通熱气散也。反此者逆。

如意金黃散

治癰疽發背。諸般疔腫。跌撲損傷。濕痰流毒。凡頭時﹑腫。漆瘡火丹。風熱天泡。肌膚赤腫。

幹濕香港腳。婦女乳癰。小兒丹毒。凡外科一切諸般頑惡腫毒。隨手用之。無不應效。誠爲瘡家良便方也。

黃柏﹝色重者﹞大黃姜黃﹝各五斤﹞天花粉﹝上白十斤﹞白芷﹝三斤﹞紫濃朴陳皮甘艸蒼術天南星﹝各二斤﹞以上共爲咀片。曬極漧燥。用大驢磨連磨三次。方用密絹羅廚篩出。瓷壇收貯。勿令泄气。凡遇紅赤腫痛。發熱未成膿者。及夏月火令時。俱用茶湯同蜜調敷。如微熱微腫。及大瘡已成欲作膿者。俱用蔥湯同蜜調敷。如漫腫無頭。皮色不變。濕痰流毒。附骨癰疽。鶴膝風癥等病。俱用蔥酒煎調。如風熱惡毒所生。患必皮膚亢熱。紅色光亮。形狀遊走不定者。俱用蜜水調敷。如天泡火丹赤遊丹。黃水漆瘡。惡血攻注等癥。俱用大藍根葉搗汁調敷。加蜜亦可。湯潑火燒。皮膚破爛。麻油調敷。具此諸引。理取寒熱溫涼。制之又在臨用之際。順合天時。洞窺病勢。使引爲當也。

二靑散

治一切熱紅腫。熱痛陽毒。未成者卽消。

靑黛白芨白蘞白薇白芷白蘚皮朴硝水龍骨黃柏﹝各一兩﹞天花粉﹝三兩﹞大黃﹝四兩﹞靑露﹝卽芙蓉葉三兩﹞爲末。用醋蜜調敷。如已成者則敷四圍。畱頂。貼替鍼膏。

回陽玉龍膏

治背疽陰病。不腫髙。不痛。不發熱。不作膿。及寒濕流注。鼓風久損。冷痛痺風。諸濕腳气。手足頑麻。筋骨疼痛。及一切皮色不變。漫腫無頭。鶴膝風等。但無皮紅肌熱者。一槪用之。俱有功效。

艸烏﹝三兩炒﹞軍姜﹝三兩煨﹞赤芍﹝炒﹞白芷南星﹝煨各一兩﹞肉桂﹝五錢﹞上制畢。共爲細末。熱酒調敷。此藥有軍姜﹑肉桂。熱血生血。旣生旣熱。恐不能散而爲害。故有艸烏﹑南星。可以破惡气。祛風毒。活死肌。除骨痛。消結塊。回陽气。又有赤芍﹑白芷。足以散滯血。住痛苦。加以酒行藥性。攻通气血。𨿽十分冷癥。未有不愈者。誠爲寒灰之焰。枯木之春。大抵病冷則肌肉陰爛。不知痛癢。其有痛者。又多附骨之痛。設若不除。則寒根透髓。尋常之藥。固莫能及矣。

坎宮錠子

治赤紅熱腫痛諸毒。並痔。

京墨﹝一兩﹞熊膽﹝三錢﹞胡黃連兒茶﹝各二錢﹞冰片﹝一錢﹞麝香﹝五分﹞牛黃﹝三分﹞上爲末。用豬膽汁爲主。加生薑汁﹑大黃水浸取汁﹑釅醋各少許相兌。和藥成錠。用涼水磨如墨。以筆蘸藥塗之。

離宮錠子

治一切皮肉不變。漫腫無頭。腫毒疔毒。

京墨﹝一兩﹞蟾酥膽礬血竭﹝各三錢﹞朱砂﹝二錢﹞麝香﹝一錢五分﹞上爲末。用涼水調成錠。涼水磨如墨。照前法塗之。

絳紅膏

治一切腫毒已成。悉效。

先用加味神燈撚照畢。次用眞銀朱爲末。以眞生桐油調攤如膏。貼之。

二味消毒散

治熱癤痱痤疥疹。風濕癢瘡。

白礬﹝一兩﹞明雄黃﹝二錢﹞上爲末。茶淸調化。鵝翎蘸掃。患之癢痛自止。痱粟自消。

鐵桶膏

治將潰已潰時。根腳走散不收束者。

文蛤﹝微炒一兩﹞白芨﹝五錢﹞銅綠﹝五錢﹞明礬﹝四錢﹞膽礬﹝三錢﹞輕粉﹝二錢﹞郁金﹝二錢﹞麝香﹝三分﹞上爲末。收之聽用。用陳米醋一碗。杓屬性火煎至一小鐘。起金色黃泡爲度。待溫入藥一錢。攪勻燉溫。用新筆蘸塗根上。綿紙蓋之。自生皺紋。漸收漸緊。再不開大。

一﹑用石靑﹝一兩﹞銅綠﹝五錢﹞硼砂﹝五錢﹞白靈藥﹝五錢﹞上爲末。次用阿膠一兩。以黑鉛三斤夾碎。水四碗。煎半碗。入阿膠再煎成膏。人藥成錠。重二錢。用人乳磨塗。

一﹑用銅綠﹝一兩﹞硼砂﹝一兩﹞以阿膠膏成錠。用乳香煎湯磨濃。新筆蘸塗。初起者塗一圈。消一圈。已潰者先用椒茶湯洗。如瘡口已完。皮肉未老。燒艾燻之。

馬齒莧膏

發背諸毒。

莧一握。酒煎或水煮。冷服。自能出汗。一服退熱去腐。三服良愈。再杵莧敷之。

楊梅愈後。徧身如癩。喉硬如管者。取莧碗粗一握。酒水煎服出汗。

多年頑瘡瘡。頑痛不收口者。杵莧敷之。取虫。一日一換。三日後腐肉盡。見紅肉珠時。換生肌藥收口。

婦人臍下生瘡。痛癢流水。連及二陰者。用莧四兩﹑靑黛一兩。研勻敷之。丹毒。加藍根搗敷。

唇緊面腫者。搗汁塗之。

濕癬白禿。取鍛石末炒紅。用莧汁熬膏。調勻塗之。

三十六種風瘡。取莧一石﹑水二石。一釜煮之。澄淸。納黃蠟三兩。再煎成膏。塗之服之。

卷一主治方

洗滌類方

洗有蕩滌之功。使气血疏通以舒其毒。則易於潰散而無壅滯也。凡腫四肢。漬之。在腰腹背。淋之。在下部。浴之。如用藥二兩。以水二升煎升半。用布帛或棉蘸洗。稍涼再易之。日用三五次。甚者日夜不住。

以腫消痛止爲度。如已潰時及拔筒後。先去舊藥。用方盤靠身於瘡下放定。隨用豬蹄湯以軟絹淋洗瘡上。並入孔內。輕手捺淨內膿。庶敗腐宿膿。隨湯而出。以淨爲度。再以軟帛疊七八重。勿令太幹。帶湯覆於瘡上。兩手輕盈旋按片時。帛溫再換。如此洗按四五次。流通气血。解毒止疼。去瘀脫腐。此手功之要法。大瘡不可缺也。洗時冬月要猛火以逼寒气。夏月要明窗以禦風寒。若不愼此。輕則有妨收口。重則必變純陰。

蓋用豬蹄湯者。使毒聞腥而速腐耳。腐未淨。敷玄珠膏。腐已淨。敷玉紅膏。俱以黑膏蓋之。如四邊根已消。則不必用箍藥。更加大補得宜。其功更遠。

瘡一月不治則有虫。用艾煎湯投白礬三錢洗之。爲艾性能殺虫也。

瘡由气血冷不收口者。用艾煎湯洗之。更燒艾燻之。爲艾性辛熱以助陽气也。

未潰之前。及已照之後。用蔥艾湯洗之。

文蛤散

治腫瘍痛。不問已潰未潰。洗之腫寬痛減。

文蛤﹝三五兩打碎去虫﹞蔥白﹝十八根﹞水煎淋洗。

豬蹄湯

已潰流膿時。用此消毒瓦斯。去惡肉。回死肌。潤瘡口。散風消腫。腐盡則已。

當歸白芷羌活甘艸赤芍黃芩蜂房﹝等分﹞上爲粗末。先將豬前蹄一。使水六碗煮蹄軟爲度。去面上油並湯下濁腳。取淸汁。入藥一兩。煎數十沸。絹濾去渣。候溫用軟絹淋洗。

背疽輕易者。用此以代前湯。

當歸白芷獨活甘艸﹝各二錢﹞蔥頭﹝五个﹞水二碗煎用。

一﹑陰瘡黑陷而不痛者。用艾絨一斤。硫黃﹑雄黃各五錢爲末。同艾水煮半日。水將幹。取艾出。搗爛溫敷患處。再煮再易。十餘次以知痛則生。不知痛出紫血者死。然必內服大補回陽之藥。助之以成功。

一﹑瘡腐臭穢者。用蛇牀子二兩﹑皮硝一兩﹑水煎洗之。

一用白礬四兩﹑雄黃一兩爲末。用兩許滚水沖洗。

軍持露

治潰瘍腐盡。見新肉珠時。用此洗之。以助生肌。

乳香沒藥兒茶輕粉﹝等分﹞爲末。每用三五錢。水煎黃色洗之。或豬蹄湯煎洗尢佳。

卷一主治方

膏藥類方

紺珠膏

治一切癰疽腫毒。流注乳毒。瘰痰核。並跌撲損傷。風寒濕痺。骨節冷疼。再﹑頑血風等瘡。

及頭痛牙痛。心腹痛腰腿痛。火眼咳嗽。五疳下痢等癥。悉驗。

制麻油四兩煎滚。入制松香一斤。文火化。柳枝攪。候化盡。離火入細藥末二兩三錢。攪勻。卽傾水內。

拔扯數十次。易水浸之聽用。

跌撲腫毒瘰等癥。但未破者。再加魏香散。隨膏之大小。患之輕重。每加半分至三二分爲率。已破者。則另加生肌散。然此膏貼破瘡少痛。未若於黑膏內加生肌散爲妙。而有毒深膿不盡者。及頑瘡對口等癥。𨿽潰必用此膏。獲效。未破者。貼之勿揭。揭則作癢。痛亦勿揭。能速於成膿。患在平處。紙攤貼。患在彎曲轉動處。絹帛攤貼。

跌撲腫毒疼痛等癥。貼本處。瘡及臀腿寒濕等瘡。先用茶淸入白礬少許洗淨。貼之。刻日見效。

風寒咳嗽。貼背心。頭痛。貼太陽穴。牙疼。塞牙縫內。火眼。貼魚尾。

小兒疳痢。丸綠豆大。神曲爲衣。每服三二十丸。米湯下。內癰等癥。用蛤粉爲衣。服。便毒痰核多。

加魏香散。瘡。再加銅靑。鱔攻頭癬毒。驗。

制油法

每麻油﹝一斤﹞用當歸木鱉子肉知母細辛白芷巴豆仁文蛤﹝打碎﹞山玆菇﹝打碎﹞紅芽大戟續斷﹝各一兩﹞槐枝柳枝﹝各二十八寸﹞入油內浸二十一日。煎枯去渣。取油聽用。﹝余察朝鮮琥珀膏多續隨子。此方宜加之。﹞

制松香法

擇片子淨嫩松香爲末十斤。次取槐﹑柳﹑桃﹑桑﹑芙蓉等五樣枝各五斤。銼碎。用大鍋水煮濃汁。濾淨再煮一次。各收之。各分五分。每用初次汁一分。煎滚入松香末二斤。以柳﹑槐枝攪之。煎至松香沈下水底爲度。卽傾入二次汁內。乘熱拔扯數十次。以不斷爲佳。候溫做餅收之。餘香如法。﹝此原方也。但煎膏。其色欠紅艷。再加蘇木同五枝煮之。﹞

膏內細藥方

乳香沒藥﹝俱去油﹞血竭﹝各五錢﹞輕粉麝香﹝各二錢﹞明雄黃﹝四錢﹞爲細末。加入膏內用。

魏香散

膏面摻用。

乳香沒藥﹝俱去油﹞血竭﹝等分﹞阿魏麝香﹝減半﹞爲末罐收聽用。

生肌散

俟腐盡生肌用此。

人參龍骨赤石脂乳香沒藥血竭輕粉﹝各二錢﹞貝母﹝三錢﹞珍珠﹝一錢﹞冰片﹝一錢﹞一加白蠟﹝二錢﹞爲末。罐收聽用。

亞聖膏

治一切破爛諸瘡。並楊梅粉毒。

象皮﹝一兩﹞蛇蛻﹝二錢﹞驢甲﹝一塊﹞穿山甲﹝六錢﹞血餘﹝三錢﹞蟬蛻﹝四錢﹞木鱉子﹝七个﹞雞子淸﹝三个﹞艾﹑柳﹑楡﹑槐﹑桑枝各二十一寸。麻油三斤。浸七日。煎如常法。濾去渣。每淨油一斤。入黃丹七兩。煎成膏。入黃蠟五錢化勻。再加乳香﹑兒茶﹑沒藥各三錢。五靈脂五个。牡蠣五錢。血竭五錢。

成膏。出火毒。任用。

絳珠膏

治潰瘍去腐定痛生肌。

麻油﹝十兩﹞雞子黃﹝十个﹞血餘﹝五錢﹞天麻子肉﹝八十一粒﹞白蜜蠟﹝三兩﹞黃丹﹝飛二兩﹞乳香沒藥輕粉珍珠血竭兒茶﹝各三錢﹞朱砂﹝二錢﹞冰片﹝一錢﹞麝香﹝五分﹞乳巖加銀朱﹝一兩﹞上將油血餘化。麻子肉枯。去渣入蠟。候化離火。少時入黃丹攪勻。再加細藥。和勻收用。

瑩珠膏

治潰瘍去腐。定痛生肌。並梅瘡杖瘡。瘡下疳。

豬脂油﹝十兩﹞白蠟﹝三兩﹞溶化離火。俟溫。入輕粉樟冰﹝各一兩五錢﹞上爲末。攪勻。俟稍凝。再入冰片一錢末。攪勻成膏。罐收聽用。先用甘艸﹑苦參各三錢。水煎洗淨貼膏。

杖瘡用荊川紙攤極薄貼之。熱則易之。其疔瘀卽散。疼痛立止。

楊梅瘡。加紅粉三錢。頑瘡乳巖。加銀朱一兩。瘡。加水龍骨三錢。或龍骨四錢。

生肌玉紅膏

此膏專治癰疽發背。諸般潰爛棒毒等瘡。用在已潰流膿時。先用甘艸湯。甚者用豬蹄藥湯淋洗患上。軟絹挹淨。用抿腳挑膏於掌中捺化。徧搽新腐肉上。外以亞聖膏蓋之。大瘡早晚洗換二次。內兼服大補脾胃暖藥。其腐肉易脫。新肉卽生。瘡口自斂。此乃外科收斂藥中之神藥也。

白芷﹝五錢﹞甘艸﹝一兩二錢﹞歸身﹝二兩﹞爪兒血竭輕粉﹝各四錢﹞白蠟﹝二兩﹞紫艸﹝二錢﹞麻油﹝一斤﹞先用當歸﹑甘艸﹑紫艸﹑白芷﹑四味。入油內浸三日。大杓內慢火熬藥微枯色。細絹濾淸。將油復入杓內煎滚。下血竭化盡。次下白蠟。微火亦化。先用茶鐘四枚。預燉水中。將膏分作四處。傾入鐘內。候片時。

方下研極細輕粉。每鐘內投和一錢。攪勻。候至一伏時取起。不得加減。致取不效。

玄珠膏

治腫瘍將潰。塗之膿從毛孔吸出。已開鍼者。用撚蘸送孔內呼膿。瘀腐不淨。塗之立化。

木鱉子肉﹝十四个﹞斑蝥﹝八十一个﹞柳枝﹝四十九寸﹞或加驢甲片﹝三錢﹞艸烏﹝一錢﹞麻油﹝一兩﹞浸七日。文火枯。去渣入巴豆仁三兩。煎豆黑。傾於缽內。研如泥。加麝香一分攪勻。入罐內收用。

碧螺膏

治下部濕瘡疥癬。並結毒痰串瘡。

松香﹝取嫩白成片者佳。爲末。篩過。用銅盆以豬油徧擦之。入水至滚。入香。不住手攪之。以香沈底爲度。

卽傾冷水內。拔扯百十次。以不斷爲度。﹞麻油﹝三兩﹞煎滴水成珠。入松香一斤。文火溶化。看老嫩取起。離火住滚。徐徐入糠靑﹑膽礬各淨末五錢。以柳枝左攪。以勻爲度。如老加熟豬油二三錢。用綠紙薄攤。

此方竈用土。柴用桑。器用銀。煮用水。煎用火。取五行之理也。

貝葉膏

治癰疽發背一切潰爛諸瘡。

麻油﹝一斤﹞入血餘﹝雞子大一團﹞文火化。去渣離火。入白蠟二兩溶化。候溫。用綿紙剪塊。三張三張於油蠟內蘸之。貼瓷器幫上。用時。揭單張貼患處。日換八九次。力能定痛去腐生肌。其功甚速。希勿忽之。

卷一主治方

麻藥類方

瓊酥散

服之開鍼不痛。

蟾酥﹝一錢﹞半夏﹝六分﹞鬧羊花﹝六分﹞胡椒﹝一錢八分﹞川烏﹝一錢八分﹞川椒﹝一錢八分﹞蓽茇﹝二錢﹞上爲末。每服半分。黃酒調服。

如欲大開。加白酒藥一丸。

整骨麻藥開取箭頭。服之不痛。

川烏艸烏胡茄子鬧羊花﹝倍用﹞麻黃姜黃﹝等分﹞上爲末。茶酒任下。甘艸水解。

卷一主治方

麻藥類方

川烏尖艸烏尖生南星生半夏﹝各五錢﹞胡椒﹝一兩﹞蟾酥﹝四錢﹞一加蓽茇﹝等分﹞一加細辛﹝爲君﹞共爲末。用燒酒調敷。候麻木。任割不痛。

卷一主治方

去腐類方

書云。腐不盡不可以言生肌。若誤用生肌藥。則反增潰爛。但潰而不痛者。乃其徵也。又云。毒盡則肌自生是知有腐不可不速去也。

腫毒已成。皮濃不穿者。內服透膿散。外塗玄珠膏。仍以黑膏蓋之。則膿從孔竅中滲出。三五日毒頂分界。成片而落。其大膿已盡。而內肉已平。神妙莫測。陽癥立驗。而必賴內托之功。

毒深不能收斂者。以紙撚蘸玄珠膏送入瘡口內。易於收斂。不致成漏。

杖疔塗之。瘀腐立化。治癬。加天麻子同。調蘆薈末塗之。禿瘡。加花椒數粒。牙皂﹑杏仁各七个。艾少許。同煎如法。

卷一主治方

去腐類方

水銀﹝一兩﹞火硝﹝二兩﹞食鹽﹝三錢﹞枯礬﹝三錢三味炒燥﹞朱砂﹝八錢﹞雄黃﹝三錢﹞白砒﹝三錢﹞硼砂﹝三錢﹞一加砂﹝三錢﹞共爲末。入泥固罐內。蓋盞封口。架三釘上。砌百眼鑪。先底火二寸。點香一枝。中火一枝。頂火一枝。隨以水擦盞勿住。香畢去火。次日取升上者用。

發背未破加花粉。已破加乳香﹑沒藥。疔瘡初起加蟾酥。腫毒加鵝管石。醋調敷。爛瘡加黑附子。囊癰爛加貝母。瘰破加發灰﹑皂角﹑白芨。水調敷。疳瘡加滑石。魚口加皂角。結毒加光粉滑石。瘡加輕粉﹑黃丹。跌撲蓋文蛤﹑百艸霜。乳蛾﹑走馬疳﹑耳腮等。俱用茶調。蛇咬加南星﹑川椒。虫咬加雄黃。

蠍蚣散

瘡口緊硬。貼膏無膿者。風毒所勝也。

全蠍蜈蚣木香爲末摻之。膏藥蓋之。

卷一主治方

生肌類方

凡大毒潰爛。內毒未盡。若驟用生肌。則外實內潰。重者逼毒內攻。輕者反增潰爛。𨿽卽收口。其於旁處復生大疽。是知毒未盡。不可驟用生肌藥也。只以貝葉膏貼之頻換。俟生肉珠時。方用生肌藥。如元气弱者。須當大補以培其元。

生肌定痛散

潰爛紅熱腫痛有腐者。用此化腐定痛生肌。

生石膏﹝爲末用甘艸湯飛五七次每兩加﹞硼砂﹝五錢﹞辰砂﹝三錢﹞冰片﹝二分﹞爲末摻之。

定痛生肌散

潰爛紅熱腫痛無腐者。用此定痛生肌。

石膏﹝一兩﹞乳香血竭輕粉﹝各五錢﹞冰片﹝一錢﹞有水。加白芷龍骨﹝各一錢﹞不收口。加雞內金﹝炙一錢﹞爲末摻之。

冷瘡不收口者

漧薑爲末摻之。覺熱如烘。平肌易愈。

諸瘡發癢

用枯礬﹑榦薑末摻之。

細茶食鹽煎湯洗之。

卷一主治方

生肌類方

乳香沒藥血竭兒茶三七﹝各二錢﹞冰片﹝一錢﹞麝香﹝二分﹞熱。加黃連﹝一錢﹞腐。加輕粉﹝一錢﹞有水。加龍骨﹝一錢﹞欲速收口。加珍珠﹝一兩﹞或加蟹黃﹝二錢法取團臍蟹蒸熟取黃曬漧收用﹞爲末摻用。

或以前七味。加豬油半斤。黃蠟兩許。稍溫。用綿紙拖膏。貼癰疽破爛等瘡。若杖傷。則三七倍之。

一用鮮鹿腿骨紙包。灰火內煨之。以黃脆爲度。如黑焦色則無用矣。爲細末摻之。生肌甚速。

月白珍珠散

新肉已滿。不能生皮。及下疳腐痛。並湯火傷痛。

珍珠﹝一錢﹞靑缸花﹝五分﹞輕粉﹝二兩﹞爲末摻用。下疳腐爛。豬脊髓調搽。

一用雞子淸傾新瓦上。曬漧取淸爲末。摻用。

卷一主治方

生肌類方

黑鉛六錢溶化。入水銀二兩。結成砂子。枯白礬﹑枯皂礬﹑火硝各二兩。食鹽五錢。同炒幹研細。入鉛汞再研。不見星爲度。入泥固罐內。封口。打火三香。不可太過不及。冷過宿。取出。罐口上靈藥。其白如雪。

約有二兩。爲火候得中。如打紫者。加硫黃五錢。黃者。加明雄黃五錢。紅者。用黑鉛九錢。水銀一兩。枯礬二兩。火硝三兩。辰砂四錢。雄黃三錢。升打火候如前。

凡升打靈藥。硝要炒燥。礬要枯。

一方共享燒酒煮漧炒燥。方研入罐。

一法凡打出靈藥。加石膏倍之。和勻。復入新罐內打一香。任用不痛。

生肌白靈藥家傳密訣歌。鉛粉易山鉛。官硼易皂礬。硝礬汞不易。火候亦如常。﹝固罐法封口法見四卷末﹞

倒打靈藥法

先將硝﹑礬﹑水銀共研。以不見星爲度。次用泥固罐子。煨微熱。入藥一角。文火頓化。勿令起泡。至幹。又下一角。少時。又下至完。下食鹽少許。慢火煨至礬枯成陀爲度。將罐倒合於平底大碗內。以罐底髙碗沿二指爲度。用紙條封口。次用泥固二指許。又次以沙塡滿。以碗口平爲則。取碗坐於大水盆內。水與碗口平爲則。次取紅炭砌罐底四圍及底上。一香。去火。冷定。取出罐四旁及碗底靈藥。約有一錢五六分聽用。此法始終全在慢火。性燥有誤。

紅粉

治一切頑瘡。及楊梅粉毒。喉疳下疳痘子等。立驗。

水銀白礬火硝﹝各一兩一錢﹞朱砂﹝三錢三分﹞以鍋煨熱取起。入白礬一沸。見淸。入硝。一沸。見淸。入朱砂。一沸。見定。取出研末。入鍋內。

下水銀。蓋碗。

封打如法。

一方用﹕水銀﹝一兩﹞焰硝﹝一兩炒榦爲末用四錢五分﹞白礬﹝一兩枯四錢五分﹞朱砂﹝一錢爲末﹞次用篩過淨香鑪灰二三斤。鹽鹵水四五斤聽用。取中樣新鐵鍋一口。以磚架起。安朱砂末於鍋中。

如蓮子大爲度。次取硝﹑礬末研勻。蓋朱砂上。用等盤輕輕按硝礬如銀底樣。周遭如茶鐘口大。次將茶鐘蓋之。如口外有硝礬。卽吹去之。將鐘揭起。用筷子在硝礬中間輕輕點一小窩。用茶匙挑水銀入窩內。仍將先覆茶鐘蓋之。次取前香灰。用鹽鹵水調。幹稀得所。先將手按茶鐘勿令動。隨將濕灰周遭塗過。只畱鐘底在外。用石壓之。次鍋下發火。燒三香。二文一武。不時視香灰。如稍有白色。卽用棕蘸鹵水。於灰上刷之。爲澆水三香完。離火過宿。用斧從旁輕輕鑿開。取茶鐘。用黃紙包收。臨時刮用。

粉霜必以朱砂色爲度。如紅黃爲嫩。上瘡必疼。須再封打一香。

一﹑先用朱砂末﹑急性子各一錢五分。於鍋內炒煙盡。去藥拭淨入硝﹑汞。升打如法。爲之淨鍋。

一﹑用石膏﹑赤石脂各二兩爲末。鹽水調之封口。次以香鑪灰蓋之。更佳。

一﹑初打出紅粉。用綿紙包好。入小南靑布袋內。用綠豆水或槐花八兩﹑甘艸一兩煎湯。懸胎煮一二百沸。取袋埋黃土內一日夜。去火毒及硝礬之气。

下疳。嚼細茶罨三次。次摻之卽愈。楊梅痘子。點之卽愈。楊梅喉疳。用新筆蘸粉點之卽愈。楊梅粉毒。用麻油四兩﹑黃蠟一兩溶化成膏。離火候溫。入紅粉一錢攪勻。綿紙攤貼。一日一換。立驗。

卷一主治方

潰瘍外治附余

腫瘍初潰。或已開鍼。恐鍼口易合。隨用綿紙撚蘸玄珠膏插之。或用黃蠟化開入香油少許作撚。如疔須裹綫一條爲心。將蠟撚插入鍼口內。畱綫頭在外。以膏蓋之。次日換插如前。

瘡口腐肉不出者。用綿紙做撚。取撚毛頭於腐上絞之。絞住瘀肉。徐徐拔出。如未淨。再取之。次塗玄珠膏。如腐已淨。塗絳珠膏四圍腫處。貼紺珠膏。瘀膿壅腫不出者。搗大蒜調松香末敷之。

瘡已潰爛。中有黑疔。突兀如筋頭。堅痛不可忍者。用紫絳眞香。銼豆大炒焦黑爲末。摻疔上。其四圍潰處用蘭雪散摻之。黑膏蓋之。三二次則疔盡去次換生肌藥。

頑腐不去。壯實者用生南星末加冰片摻之。膏蓋過宿。去腐如井。隨換生肌等藥。虛弱者用人參末摻之。過宿洗之。三二次腐肉自脫。且易收斂。

瘡口出如蛇頭者有四。著風﹑著水﹑著怒﹑著手擠。皆能致之。風邪乘襲者。補中益气湯加防風﹑天麻。風寒凝滯者。十宣散加羌活﹑天麻。肝火血燥生風者。加味逍遙散加羌活﹑天麻。如小兒。其母肝火生風者。

加味小柴胡湯。次用加味逍遙散加漏蘆﹑天麻。更外兼熨法。或用烏梅存性。加輕粉少許摻之。卽收。

有番花如石橊者。用銀鍼於朱上刺去黑血。三五次。卽收平復。

頑瘡﹑疔瘡﹑瘡﹑杖瘡。久不生肌者。瘡有膜也。用玉簪花根於石臼內杵爛敷之。紮緊。三日一換。五七次愈。

瘡不收口。因於虛者。須大補之。外用人參﹑珍珠等分爲末摻之。卽痂。凡生肌藥。必用人參湯浸過。曬漧。

再用人乳浸過。其功神捷。

瘡𨿽收口而皮嫩外惡風寒者。用小米煮飯。乘熱盛碗內。以絹帛罩之。覆於患處。蒸之三五次。愈。

瘡潰時誤入毒水。或誤入刺至骨腫痛者。用皂角子七个。大幹蝦蟆一个。胡椒十五粒。入鍋內瓦蓋。文火煙盡。取出爲末。先用溫水洗淨。拭漧摻之。膏蓋良久。毒水盡出。有刺者自見。一用黃丹﹑蛤粉等分炒變色摻之。誤入一切毒水。及皂角水。驢馬尿糞以致疼痛者。用糯米粉﹑砂糖各三兩。生甘艸一分。爲膏貼之。毒水自出。

馬汗入瘡腫痛者。用馬鞭子取手執處燒灰存性爲末。和諸膏塗之。或豬脂和塗。或用冬瓜皮陰榦爲末敷。

瘡久臭爛生蛆者。海參爲末摻之。或皂礬爲末摻之。則蛆化爲水。

背瘡繃縛法已潰流膿時。不問冬夏。宜絹帛四五層罨膏上。外再用綿布見方八寸。四角以蛇皮細帶貯之。蓋絹上。將帶紮在前胸。繃實瘡上。庶暖气不泄。易於腐潰。洗時預備二繃更換。

內肉不合法腐盡結膿痂時。內肉不粘連者。用軟綿帛七八層放患上。以絹紮緊。將患睡實。數次自粘一片如生成者。如患口未完。搽玉紅膏自平。

卷一主治方

家傳西聖膏方

家傳西聖膏

治男婦小兒。遠年近日。五勞七傷。左癱右瘓。手足麻木。徧身筋骨疼痛。咳嗽痰喘。瘧疾痢疾。痞疾走气。遺精白濁。偏墜疝气。寒濕香港腳。及婦人經脈不調。赤白帶下。血山崩漏。並跌打損傷。

一切腫毒瘰。頑瘡結毒。臭爛。筋骨疼痛不能動履者。貼之悉驗。

當歸川芎赤芍生地熟地白術蒼術甘艸節陳皮半夏靑皮香附枳殼烏藥何首烏白芷知母杏仁桑皮金銀花黃連黃芩黃柏大黃白蒺藜梔子柴胡連翹薄荷威靈仙木通桃仁玄參桔梗白蘚皮豬苓澤瀉前胡升麻五加皮麻黃牛膝杜仲山藥益母艸遠志續斷良姜本靑風藤茵陳地楡防風荊芥兩頭尖羌活獨活苦參天麻南星川烏艸烏文蛤巴豆仁芫花﹝以上各五錢﹞細辛貝母僵蠶大風子穿山甲﹝各一兩﹞蜈蚣﹝二十一條﹞蒼耳頭﹝二十一个﹞蝦蟆﹝七个﹞白花蛇地龍全蠍海桐皮白芨白蘞﹝各五錢﹞木鱉子﹝八兩﹞桃﹑柳﹑楡﹑槐﹑桑﹑楝﹑或杏﹑楮﹑﹝或椿七枝各三七寸﹞血餘﹝四兩﹞用眞麻油十三斤浸之。春五夏三。秋七冬半月。日數畢。入大鍋內。慢火煎至藥枯。浮起爲度。住火片時。用布袋濾淨藥渣。將油稱準。將鍋展淨。復用細絹濾油入鍋內。要淸淨爲美。投血餘。慢火熬至血餘浮起。以柳棒挑看似膏溶化之象方美。熬熟。每淨油一斤。用飛過黃丹六兩五錢。徐徐投入。火加大些。夏秋亢熱。每油一斤加丹五錢。不住手攪。俟鍋內先發靑煙。後至白煙。疊疊旋起。气味香馥者。

其膏已成。卽便住火。將膏滴入水中試軟硬得中。如老加熟油。若稀加炒丹少許。漸漸加火。務要冬夏老嫩得所爲佳。掇下鍋來。攪挨煙盡。下細藥攪勻。傾水內。以柳棍摟。成塊再換。冷水浸片時。乘溫每膏半斤拔扯百轉。成塊又換冷水投浸。用時。取一塊銅杓內溶化攤用。細藥開後乳香沒藥血竭﹝各一兩﹞輕粉﹝八錢﹞潮腦﹝二兩﹞龍骨﹝二兩﹞赤石脂﹝二兩﹞海螵蛸﹝五錢﹞冰片麝香﹝三錢﹞雄黃﹝二兩﹞共爲末。加入前膏內。

五勞七傷。徧身筋骨疼痛。腰腳酸軟無力。貼膏肓穴﹑腎兪穴﹑三里穴。

痰喘。气急咳嗽。貼肺兪穴﹑華蓋穴﹑膻中穴。

左癱右瘓。手足麻木。貼肩井穴﹑曲池穴﹑三里穴。

遺精白濁。赤白帶下。經脈不調。血山崩漏。貼陰交穴。開元穴。

痢疾水瀉。貼丹田穴。瘧疾。男貼左臂。女貼右臂。

腰疼。貼命門穴。疝气。貼膀胱穴。

頭風。貼風門穴。心气疼。貼中脘穴。

走气疼。貼章門穴。寒濕香港腳。貼三里穴。

胸腹脹悶。貼中脘穴。噎食轉食。亦貼中脘穴。

痞疾。先用面作圈。圍痞塊上。入皮硝兩許。紙蓋。熨斗熨熱去硝。貼膏再熨。出汗至腹內覺熱方止。

跌打損傷及諸毒諸瘡。俱貼患處。

凡內外諸癥。貼之必用熱布熨之。疥癬疹癩等癥。貼臍熨之。汗出爲度。

血瘕痞疾。加阿魏﹑馬齒莧膏各二兩。貼之立驗。﹝阿魏化腐去滯。須以水頓化。傾入膏內。離火攪之。

煎去水气。次下細藥。﹞絹攤膏。用雞子淸漿過。布攤膏。用松香﹑黃蠟塗過。狗皮攤膏。用水洗去硝气。油紙攤膏。用甘艸湯或加槐枝煮過攤用。

表綿紙法。用杭州毛頭。每麥麵一斤。加白礬核桃大一塊。打稀糊。量加小粉表之。則軟白而且不蔭。

油油紙法。用天麻子仁數粒﹑鉛粉錢許研爛。入桐油碗許。打勻。綿花蘸刷令徧。與不油紙相間。鋪之壓之。須頻揭換不粘。一以生桐油﹑熟豬油。平兌如法。

卷一附余

調理須知

凡人無病時。不善調理而致生百病。況旣病之後。若不加調攝而病豈能得愈乎。其調治有法。初起病。

以先看病者元气虛實。次看瘡之陰陽險否。然後用藥調治。當攻卽攻。可補便補。不可因循耽誤。以致變態不虞也。且患者又當安定心神。相忘諸念。毋使愴慌。乃保神气不得變亂也。再順天時。假如夏熱。

坐臥不可當風。忌置水於榻前牀下。冬寒須避。起居常要溫和。非柴火不可開瘡。看視常有寒侵。致生多變。又未潰之先。毒瓦斯內作。倘有口漧渴癥者。涼物須當少少與之。以滋蘊熱。至潰膿之後。生冷硬物。

一槪禁之。不然。傷脾損胃。膿必難成。致瘡軟陷。又難收斂。飲食須當。香燥甘甜。粥飯隨其喜惡。毋餐過飽。宜少宜熱宜濃。方無停滯。又得易化故也。如大瘡潰後。气血兩虛。脾胃並弱。必制八仙糕早晚隨食數餅。以接補眞元。培助根本。再熬參術膏。如患者脾胃俱虛。飲食減少。胸膈不寬。飲食無味者。用白術膏三匙。人參膏二匙。淸米湯空心化服。喜飲者酒化亦可。若精神短少。昏沈多睡。自汗勞倦。懶於動作者。用人參膏三匙。白術膏二匙。亦酒化服。如肌膚粗澀。面蒼不澤。或大便血少虛祕。以及皮幹發槁者。

同地黃膏各二匙和服。或飲陽春酒更妙。其功彊健精神。頓生气血。開胃助脾。潤肌榮骨。此二藥功甚非小。大瘡不可缺之。實非艸藥之比。病者當信用之乃無更變。虛視者又多反復不常。故有易愈難愈之態。實在乎得此失此之規也。

卷一附余

雜忌須知

凡病𨿽在於用藥調理。而又要關於雜禁之法。先要灑掃患房潔淨。冬必溫幃。夏宜涼帳。庶防蒼蠅蜈蚣之屬侵之。牛﹑犬﹑腥﹑腌臘﹑燻藏之物。俱能作渴。生幹瓜果﹑梨﹑柿﹑菱﹑棗﹑生冷等類。又能損胃傷脾。雞﹑鵝﹑羊肉﹑蚌﹑蛤﹑河豚﹑蝦﹑蟹﹑海腥之屬。並能動風發癢。油膩﹑煎炒﹑烹炙﹑鹹酸濃味等件。

最能助火生痰。赤豆﹑蕎面。動气發病。惱怒﹑急暴。多生痞滿。飲食太過。必致脾殃。瘡愈之後。勞役太早。

乃爲羸癥。入房太早。後必損壽。不避風寒。復生流毒。不戒口味。後必瘡癢無度。大瘡須忌半年。小瘡當禁百日。此誠爲知命君子也。

卷一附余

試知百病死生法

死生﹑非神聖不能洞其機關。疾病﹑無明醫亦不能決其凶吉。匪則使人疑惑。決斷不常。予異授呂祖一枝梅。眞仙方也。不敢私祕。一例刊注。以傳槪世云。

呂祖一枝梅治大人男婦小兒新久諸病。生死難定之間。用藥芡實大一餅。貼印堂之中。點官香一枝。香盡去藥。以後一時許。藥處有紅斑暈色。腫起飛散。謂紅霞捧日。病𨿽危篤。其人不死。如貼藥處一時後無腫無紅。皮肉照舊不變。謂白雲漫野。病𨿽輕淺。終歸冥路。小兒急慢驚風。一切老幼痢疾俱貼之。紅腫卽愈。此方用之可預知生死。

朱砂﹝三錢﹞銀朱﹝一錢五分﹞五靈脂﹝三錢﹞麝香﹝三分﹞蓖麻仁﹝五分﹞雄黃巴豆仁﹝各五錢不去油﹞上各研細。於端午日淨室中。午時共研。加油胭脂爲膏。瓷盒收藏。勿使受潮變質。臨用豆大一丸。捏餅貼印堂中。其功立見。用過餅送入河中。

卷二

分治部上﹝癰疽﹞

癰疽之原委順逆治法。已詳首卷。今之分部位者。爲別經絡。認穴次。定名色耳。其癥治不外乎首卷之提綱。然間有稍異於總治者。有專治本癥之方。而卽以此方各附於本癥條下。則開卷了然。庶無遺漏紊亂矣。

卷二分治部上﹝癰疽﹞

頭部

經絡

中行直鼻上巓。屬督脈經。又屬足太陽膀胱經。傍開一寸五分爲第二行。是足太陽經。再開一寸五分爲第三行。是足少陽經。頭角直耳上中。亦足少陽經。

百會疽

生百會穴。在巓之上。初起如粟。次大如錢。形似葡萄。堅硬色赤。寒熱痛楚。元气濃者由熱毒上攻。宜黃連消毒飲﹑蟾酥丸﹑貴金丸之類。元气弱者由虛陽浮泛。宜八味地黃丸引火歸源。更以附子餅置湧泉穴。灸五壯以泄其毒。若腫連耳項。七日不穴。神昏痰起者不治。

玉頂發

一名佛頂疽。生上星穴。在百會疽之前。由足太陽經風熱所致。初起神授衛生散﹑紺珠丹實者貴金丸。虛者十全大補湯加羌活。潰而黑陷。脈大神昏。二便閉者不治。

透腦疽

生囟門之際。在玉頂疽之前。形如雞子。堅而硬。頭痛如斫。灸缺盆穴二七壯。

侵腦疽

生透腦疽之傍。頭疼引目。灸支正穴七壯。二癥初宜紺珠丹汗之。次宜托裏散托之。

額疽

生當額。或兩額角。一名赤疽。腫如桃李。由陽明胃經積熱所致。實者貴金丸下之。次以內托散托之。潰者補之。十日不穴。潰而無膿出血者。不治。

太陽疽

生太陽穴。一名勇疽。狀如伏鼠。腫連面目。寒熱交加。七日不潰。毒卽攻眼。急宜貼破。破愼風水。犯則損睛。屬陽明胃經。治同透腦疽。十一日刺。得黃白膿者順。淸稀黑血者逆。

鬢疽

生於鬢。屬手少陽三焦。此經多气少血。最忌見膿。多由肝膽怒火。或因風熱血虛所致。初宜神授衛生散﹑柴胡淸肝湯淸之。次以托裏消毒散托之。以速其膿。膿成而至收斂時。腎虛者六味地黃丸。气虛者補中益气湯。此癥虛脈虛之治也。若煩躁飲冷身熱。脈大神昏者。臟腑實也。宜貴金丸。所爲瘡瘍實熱。不利者下之是也。宜灸伏兔穴二七壯。

此癥𨿽屬少陽。然脈癥俱實者。隨其壯弱。瀉以重輕。若守經禁而純投補劑。非確論也。

有未見瘡時先作渴癥。一年半載始發鬢疽。色紫瘡黑。平陷堅硬。無膿。毒流耳項。气穢容枯。神昏不食者。不治。

夭疽

﹝生左耳後﹞銳毒﹝生右耳後。俱一寸三分﹞夭者妖變之物也。屬肝木。銳者鋒利之器也。屬肺金。

二癥起於謀慮不決。火郁而成。生於隱微。發於不測。及覺之時。毒已入內矣。紅活髙腫。易腐易膿者順。堅硬伏陷。未潰先黑。未膿先腐。臭穢易生。元气易敗。此毒瓦斯內攻也。爲逆。微者加味逍遙散﹑越鞠丸﹑托裏消毒散。隨時增損。甚者十全大補湯。非倍用參附。不能以回其陽。

耳後疽

生耳後折間。屬三焦經。髙腫有頭者順。無膿軟陷者逆。甚則嗌腫頰痛。肩肘俱疼。初起者紺珠丹汗之。熱甚者涼膈散淸之。已潰者如潰瘍門。托之補之。

耳根毒

生於耳根。狀如痰核。不動而微痛。屬膽與三焦二經風熱所致。宜衛生散。或加升麻﹑柴胡。或貴金丸下之。弱者神效栝蔞散托之。因怒而耳下腫者。或肋痛脈弦緊者。小柴胡湯加靑皮﹑紅花﹑桃仁﹑牛蒡子。再寒熱。加荊芥﹑防風。蓋肝者內主藏血。外主榮筋。怒則气逆。故筋蓄結腫。若不自加調攝。肝疊受傷。遷延結核。再犯追蝕之藥。因而不斂不治者多。

耳發

生於耳葉。初起如胡椒。漸大如蜂房。紫赤腫痛。由三焦經風熱所致。宜衛生散。或加升麻﹑桔梗。

壯者貴金丸汗之下之。出黃膿者順。出鮮血不食神昏狂躁者逆。

玉枕疽

﹝生於玉枕﹞腦後發﹝生玉枕稍下。在風池穴。﹞形如硬癤。堅而難潰。痛引項肩。气粗鼻塞。此足太陽膀胱經伏陽結滯而成。少壯者紅腫出白膿易愈。老弱者紫陷流黃水難瘥。實者內疏黃連湯。加羌活﹑金銀花之類。或衛生散﹑貴金丸。虛者托裏消毒散。加升麻﹑葛根﹑酒沙黃芩﹑梔子之類。兼服蠟礬丸。有頭者刺之。

塗拔疔散。無頭者以離宮錠子塗之。或灸風門穴三七壯。艾如綠豆大。

腦鑠

生於項後。初起如橫木。久之上至巓頂。下至大椎。未膿而皮先損。或冷而木痛。時流淸水。或熱如火燎。痛如鍼刺。黑如煙竈。形如犬咬。四畔堅若牛唇。靈樞經云。陽气大發。消腦澑項。名曰腦鑠。煩心者死。

此由陰精消固所致。急用神妙拔根法。﹝見鍼門﹞以通其竅。內用十全大補湯加大附子。及八味地黃丸。

以回其陽。宜與項部偏腦疽法及腦疽醫案參酌之。若攻補得法。亦有得生者。不可因其惡而棄之。

卷二分治部上﹝癰疽﹞

頭部

黃連消毒飲

治百會疽由膏粱之變者。惟宜苦寒。禁用芳香等藥。服後忌飲冷水。犯之作膿而效遲。

黃連黃芩黃柏﹝酒炒﹞人參獨活防風本甘艸﹝炙﹞甘艸梢陳皮防己歸尾蘇木﹝各五分﹞知母﹝酒炒四分﹞羌活連翹黃歸身生地﹝各一錢﹞桔梗﹝一錢﹞澤瀉﹝七分﹞用水三鐘。煎鐘半。入酒少許再煎。食後服。

柴胡淸肝湯

治鬢疽初起。毋論陰陽表裏。俱治。

川芎當歸白芍生地柴胡黃芩梔子天花粉防風連翹牛蒡子甘艸節﹝等分﹞用水二鐘。煎八分。食遠服。

卷二分治部上﹝癰疽﹞

頭部

貴金丸八味地黃丸紺珠丹神授衛生散十全大補湯托裏消毒散六味地黃丸補中益气湯蠟礬丸越鞠丸﹝俱見首卷﹞蟾酥丸拔疔散﹝見疔門﹞神妙拔根方﹝見鍼門﹞加味逍遙散﹝見瘰﹞諸癥灸法﹝見首卷﹞黃連救苦湯﹝見項部﹞

卷二分治部上﹝癰疽﹞

面部

經絡

諸陽皆會於面。統其所屬。惟胃脈起鼻交中。入上齒中。俠口環唇。循頰車。上耳前過客主人穴。故人之面。陽明之屬也。從鼻直上至額屬督脈經。目內而上足太陽經。而下足陽明經。目瞳子而上足少陽經。而下足陽明經。目銳而上手足少陽經。承漿屬任脈經﹑足陽明經。

顴瘍

瘍則顴骨腫痛。寒熱相熾。由陽明風熱所致。宜衛生散。加升麻﹑葛根。水酒煎服。或貴金丸。

顴疽

疽之初起如松子。微腫微赤微癢。漸大如痰核。如結毒如癅。由陽明積熱所致。宜蟾酥丸。及衛生散加膽制南星。靈樞經云。心病則顴赤。宜降心火。如黃連安神丸。又曰。腎病則顴與顏黑。宜滋腎水。如地黃丸是顴之爲癥。不可專委於陽明也。

顴疔

初起如粟。麻癢堅痛。色白而頂陷。寒熱交作。宜用挑法。塗拔疔散。腫處搗鮮菊花葉敷之。內服蟾酥丸。或灸偏歷穴二七壯。

面發毒

面上癤腫痛。由風熱客於陽明也。宜涼膈散加羌活﹑荊芥﹑升麻。敷淸涼消毒散。不腫痛者宜托裏消毒散。

面遊風

初發微癢。次如蟻行。面目俱浮。更兼痛楚。由陽明壅熱所致。宜涼膈散加升麻﹑葛根﹑羌活﹑防風﹑白芷﹑牛蒡子之類。外敷祛風潤肌之藥。

腮

腫尖而色赤者風熱。腫平而色淡者濕熱。皆屬於胃。壯者黑牛散下之。或加味消毒飲散之。忌用敷藥。恐毒攻喉。

頰瘍

生於耳下頰車之上。一名金腮。初生如粟。漸大如豆。亦由胃熱。壯者貴金丸下之。或犀角升麻湯。已成者內托散加羌活﹑獨活。潰則難以收口。多有附骨。久必成漏。宜用蒸法。一灸四犢穴三七壯。

毒

生頰瘍之前半寸許。形如雞子。堅硬難潰。膿水常流。經年不愈。內服托裏潰堅之劑。或灸天井穴三七壯。

骨槽風

生牙叉接骨之處。一名牙叉發。起於耳前。連及腮項。筋骨隱痛。久則漫腫。牙關緊急。寒熱如瘧。此由鬱怒傷肝。思慮傷脾所致。初則堅硬難消。久則瘡口難合。初宜艾灸腫項及耳垂下五分。各灸七壯。膏蓋之。腫處塗離宮錠子。牙關內腫。用綫鍼刺去惡血。搽冰硼散。使內外毒瓦斯得解。服淸陽散火湯。如潰後。於托裏藥中加麥門冬﹑五味子﹑藿香之類。使水升火降。脾健金淸乃愈。若誤用寒涼。

則非理中湯佐以姜附不能收功。外腐用絳珠膏。忌用刀鍼蝕藥。若堅腫不消。外腐不合。虛熱不退。

形焦體削者爲逆。不治。

發頤

生顴骨之下。頷之上。耳前一寸三分。由手足陽明經客熱。或傷寒發表未盡所致。初宜貴金丸﹑紺珠丹。或衛生散加升麻﹑桔梗﹑黃連。如腫痛不減。用托裏消毒散。如膿出反痛。惡寒發熱晡熱者。

皆气血虛也。宜十全大補湯補之。頤腫而連及耳後者。宜補腎之虛火。經曰。腎熱。頤先赤也。頤腫而連及耳下者。當淸疏其肝火。是耳下則屬手足少陽經也。

時毒

初起狀類傷寒。一二日間。面鼻耳目赤腫痛。甚則咽喉頸項俱腫。由感四時不正之气所致。

或結核有根。咽喉閉塞。至五七日間。神昏喉閉。不食不出聲者。不治。若延至十日外者。卽不治而亦自能愈矣。

癥有陰陽。治有汗下。愼用寒涼。兼用嚏法。

脈浮數者。邪在表也。宜葛根牛蒡子湯。脈沈實者。邪在裏也。宜內疏黃連湯。脈沈澀者。邪入深也。宜漏蘆湯。又自少陽經出者。腫連耳下。引以柴胡。自陽明經出者。首面大腫。引以升麻﹑葛根。自太陽經出者。腫連耳上。引以羌活﹑荊芥﹑防風。表裏俱實者。宜貴金丸。然此癥與膏粱積熱不同。硝黃非大便祕實者勿用。脈洪數浮數者。治宜內消衛生散。脈滑數者欲作膿也。治宜內托。如托裏消毒散。腫痛熱者宜砭去惡血。敷以消毒等藥。如冬月患此。其脈浮緊按之洪緩者。乃寒气郁熱也。宜以苦發之辛散之。如托裏溫經湯。愼用鍼砭。所謂冬月閉藏。用藥多而少鍼石也。

鳳眉疽

生於眉。一名眉髮。形長如瓜。赤痛引腦。二目合腫。甚則堅痛色黑。嘔逆悶亂者危。屬手足太陽少陽四經。宜灸陽谷穴七壯。六日可刺。得膿則減。否則女子七日死。男子二十四日死。

龍泉疽

生於人中。形小而異。麻癢不時。寒熱交作。由伏陽攻於心肺。虛熱注於三焦也。治如疔法。

或灸百會穴七小壯。

虎髭毒

生於地角。一名承漿疽。一名頦癰。由陽明胃經積熱所致。壯者貴金丸下之。涼膈散加升麻﹑葛根﹑羌活﹑防風淸之。或灸百會穴七小壯。

卷二分治部上﹝癰疽﹞

面部

犀角升麻湯

治頰瘍。並治唇口﹑頰車﹑須髮﹑鼻等處腫痛諸癥。

犀角﹝二錢五分﹞升麻﹝一錢七分﹞羌活﹝一錢二分﹞防風川芎白芷白附子黃芩﹝各八分﹞甘艸﹝生五分﹞水二鐘。煎八分。食遠服。

淸陽散火湯

治骨槽風。

牛蒡子防風荊芥薄荷黃芩龍膽艸黃連貝母水煎。食遠服。

升桔湯

治骨槽風。並咽喉耳痛。

升麻桔梗昆布連翹射幹甘艸﹝等分﹞水煎。食遠溫服。

葛根牛蒡子湯

治時毒。脈浮數者邪在表也。

升麻葛根牛蒡子麻黃連翹玄參桔梗甘艸﹝等分﹞水二鐘。生薑二片。煎八分。食遠熱服。一加貫眾﹑淡豆豉。

雙解消毒散

治大頭風脖子腫。

黃芩梔子連翹薄荷甘艸大黃麻黃羌活白芷防風荊芥射幹蒼術當歸川芎用生薑三片。水二鐘。煎一鐘。食遠熱服。

托裏溫經湯

治時毒。在冬月脈浮緊者宜服。

麻黃﹝二錢﹞防風﹝二錢﹞升麻﹝四錢﹞葛根﹝二錢﹞歸身﹝二錢﹞蒼術﹝一錢﹞人參﹝一錢﹞白芍﹝一錢五分﹞甘艸﹝一錢五分﹞水二鐘。先煎麻黃。令沸去沫。再下余藥。煎一鐘。溫服蓋被。俟汗出。則腫自消。

立消散

治大頭風頭面虛腫如泡。

艸烏﹝一兩﹞白芨甘遂﹝各一兩﹞小良姜﹝三錢﹞甘艸﹝三錢﹞麝香﹝一錢﹞爲末。用蒼耳搗汁。加醋調勻。雞翎蘸掃腫處。立消。

搐鼻通气散

治時毒腫。咽喉不利者。用此取嚏以瀉其毒。

玄胡索玄參﹝各三錢﹞牙皂川芎﹝各二錢﹞細辛藜蘆艸烏﹝各一錢﹞鬧羊花﹝六分﹞爲末。用紙撚蘸藥。送入鼻內。取嚏爲度。每日三次。以嚏出膿者必愈。無嚏者不治。

淸涼消毒散

治面發毒。

天花粉白芨黃柏山玆菇烏藥雄黃乳香麝香上爲末。用雞子淸和蜜水調敷。

火醋錠子

治面上熱瘡。身上熱癤。

大黃用醋浸曬九次。和爲錠。火酒磨塗。

黑牛散

治腮初起壯實者。

黑牽牛﹝一兩﹞捶碎。米醋二鐘。煎一鐘。露一宿。空心溫服。

二金散

治金腮。瘡蝕透腮頰者。

郁金雞內金﹝等分﹞爲末。先用鹽湯盥漱淨。摻之。

蒸法

治金腮毒腮。久不合口而成漏者。

用面作井圈。圍粘瘡口。勿令漏泄。次摻護心散於瘡口內。再次入藥油於井內。令滿。用紙條做撚燃之。初用一條。加至三四條。預用絹帕朦臉。以防油爆。蒸至好肉方痛。根有幾處則痛有幾處。至大痛時。以水濕紙滅燈。勿令口吹。俟痛稍止。再燃如前。以油幹爲度。去面井。用地骨皮煎湯一碗。布蘸湯滴於瘡口內。以滴湯盡爲度。用敷藥敷四圍。以珍珠散摻瘡口內。黑膏蓋之。俟膿幹時加象皮。未收口。內服托裏等藥。

護心散

雄黃﹝三錢﹞珍珠﹝二錢﹞血竭﹝二錢﹞乳香沒藥兒茶象皮龍骨赤石脂﹝各一錢﹞麝香冰片﹝各五分﹞共爲末聽用。又於蒸洗時服三五分。立能止痛。

藥油方

黃連黃柏連翹當歸芍藥生地﹝各五分﹞用香油一杯。文火煎枯。絹濾渣聽用。

敷藥方

姜黃雄黃大黃黃柏黃連﹝等分﹞爲末。米醋調敷四圍。

卷二分治部上﹝癰疽﹞

面部

神授衛生散紺珠丹托裏消毒散內疏黃連湯十全大補湯貴金丸﹝俱見首卷﹞蟾酥丸拔疔散﹝俱見疔門﹞冰硼散﹝見咽喉門﹞漏蘆湯﹝見腫毒門﹞灸法﹝見首卷灸門﹞黃連救苦湯﹝見項部﹞

卷二分治部上﹝癰疽﹞

頸項部

經絡

項之中屬督脈經。項之旁大筋中屬足太陽經。大筋之旁耳之後屬手少陽經。耳之下屬足少陽經。頰下屬手太陽經。頰前一寸屬手陽明經。挾喉兩旁動脈屬太陽陽明二經。

項疽生於項之中。一名項中疽。俗云對口。爲與口相對也。屬督脈經盛陽之火。赤腫痛者易治。

根大堅硬者難療。平塌神昏者死。初起。脈洪數有力者。紺珠丹﹑衛生散﹑貴金丸﹑梅花五气丹﹑黃連救苦湯。俱可選用。並隔蒜灸之。或灸天宗穴七壯。艾如綠豆大。已成者。解毒天漿散﹑托裏消毒散。

已潰者。大小保安湯以補元气。加減地黃丸引火歸源。外兼敷治。或灸神闕穴二七壯。此癥有頭尾。頭向上。尾向下。形如蜂窠者。防毒瓦斯攻心蝕腦。又忌見風。風入發搐者難療。若痰壅毒流兩肩者。

鮮血暴湧者。腹脹譫語者。俱不治。

臥蠶疽

生對口之下。天柱骨之上。治同腦疽。

天柱疽

生天柱骨之間。形陷色黑多癢。由三焦經郁憤所致。初宜衛生散。壯者貴金丸。弱者神效栝蔞散。已成者八珍湯加柴胡﹑香附﹑及遠志酒。甚者肩背拘急。嘔逆惡心。宜隔蒜灸之。以癢止爲度。

或明灸之。灸而有泡者順。無泡者逆。服汗劑得汗可治。無汗難醫。靈樞經云。失治則熱气下入淵腋。

前傷任脈。內燻肝肺。十餘日死。所以神昏嘔噦血不止者。不治。

偏腦疽

生對口之傍。屬足太陽膀胱經蘊熱所致。蓋太陽經所司寒水。起於巓頂。貫項兩傍而順下。

多冷多沈。故多平塌。堅硬難潰。又易流注。初起未成。七日以前者。用鈹鍼當頭點入。知痛楚方止。

出其惡血。通其瘡竅。插蟾酥條。直至瘡底。每日二條。外用膏貼。三日後加添插藥。內服紺珠丹。或蟾酥丸發汗解毒。次服托裏大補之藥。以回陽气。直至頂根髙突腫痛。外用神燈照法助陰爲陽。至七日。其瘡四圍裂縫有膿。方住插藥。輕者九日後。脫出或腐化。重者至十三日。其根自脫。如期根深蒂固不能脫者。鈹鍼取之。外貼玉紅膏。內服大補之藥托之。誠轉重就輕移深居淺之良法也。如不腫不疼。灸亦不痛者。尢宜此法治之。若前腦疽陽癥。則不用此法。

魚尾毒

生於後鬢髮際間。在偏口之上。腦後發之傍。治同偏口。出血气喘痰發者。難治。

百脈疽

腫繞頸項。疼痛身熱。不食上气咳嗽。其發引耳不可以腫。十五日可刺。兒膿者順。見血者逆。

鎖喉毒

頸項忽然腫痛。如失枕之狀。久則紅繞肩背。堅硬難消。由肥人善飲。風熱外侵所致。治宜淸暑疏風。

結喉癰

生於嗌外正中。一名猛疽。屬任脈及手太陽少陰三經。由憂憤所致。宜黃連消毒飲﹑衛生散。

靈樞經云。膿不瀉則塞咽半日死。故宜鍼之出毒。服補托之劑。𨿽潰通。流出湯水者亦愈。一灸少海穴七壯。

气癰

生於結喉癰之上下。

夾喉癰

生於結喉癰之兩傍。

二癥治同結喉癰。一灸靈道穴七壯。

卷二分治部上﹝癰疽﹞

頸項部

黃連救苦湯

腦疽﹑發鬢﹑發頤。及天行時毒。初起憎寒壯熱。頭面耳項俱腫。服之未成者自消。已成者速潰。

黃連黃芩柴胡升麻葛根連翹桔梗川芎歸尾赤芍羌活防風金銀花甘艸節﹝等分﹞用水二碗。煎八分。入酒一杯。食遠熱服。

解毒天漿散

腦疽積毒日深。堅腫木硬。口燥舌漧。惡心煩渴。六脈沈實有力。大便閉結不通者。並宜服之。

石決明﹝生研﹞僵蠶穿山甲防風連翹金銀花羌活乳香黃連當歸尾甘艸﹝各一錢﹞大黃﹝三錢﹞天花粉﹝用新鮮未曬者四兩石臼內搗爛投水一碗攪勻取汁去渣用﹞上將花粉汁碗半。同藥煎八分。入酒一杯。空心熱服。行三次。方用飲食。忌煎炒發物。

回毒銀花散

腦疽及諸發。陰瘡不起。色變紫黑者。

金銀花﹝二兩﹞黃﹝生用四兩﹞甘艸﹝生用一兩﹞細酒二十兩。同藥入小口砂罐內。密封重湯煮三炷香爲度。取起濾淸。服之。蓋暖患上。其瘡漸漸髙腫。此轉陰爲陽。吉矣。後用托裏藥潰膿。如服後不痛不起。瘡頭流出黑水者。爲眞陰。不治。

梅花五气丹

腦疽發背。諸般疔腫。初起寒熱交作。筋骨疼痛。有似傷風。惡心嘔吐。但未成膿者。並宜服之。

梅花冰片﹝一錢﹞麝香﹝用當門子一錢﹞辰砂輕粉﹝各一錢二分﹞爪兒血竭乳香沒藥明雄黃﹝各二錢﹞眞蟾酥﹝端午日取四錢用男乳調膏﹞上藥各研細末。對準分數。於端午日辰時制。至午時向日爲丸。如茄子大。一時曬漧。用川椒二十七粒。燈心二十七段。同藥收罐內養之。黃蠟封口勿泄气。每用時。先食美饌令飽。用無根水漱淨口。再含水一口。少頃待溫。用蔥白五寸同水嚼爛咽下。隨將藥餅一枚放舌下。睡於暖處。被蓋。藥化苦水。

徐徐咽之。瘡勢大者二三餅亦可。藥盡其汗卽到如淋。諸病若失。如冬月天寒難汗。噙後將蔥湯推之。卽汗。

如暗疔人所不及覺者。及覺而失治者。毒瓦斯入裏。人便昏沈。一中便倒。不能根據法服藥。急用連須蔥白七根。煎酒一杯。研藥五餅灌下。藥气到心。其功如湯潑雪。患者實時蘇醒。誠外科之奇方也。不可忽之。

大保安湯

腦項諸發。癰疽惡瘡大毒。已潰之後。膿水出多。气血虛弱。精神短少。飲食不思。坐臥不寧。

煩躁不眠。晝則安靜。夜則發熱。及虛陽煩渴等癥。

人參白術茯苓當歸川芎白芍熟地山藥山茱萸牡丹皮五味子黃﹝各一錢﹞熟附子肉桂麥門冬甘艸﹝各五分﹞用煨姜三片。大棗二枚。蓮肉七个。水二鐘。煎八分。食前後服。

腦疽灸法

用騎竹馬法灸之。

一法。用綫橫量患人口至兩角爲則。次用綫以黃蠟拖過。從患人項上垂下至兩乳頭爲則。剪之。復從患人頸上往後。自項垂下貼脊。比齊綫盡處爲則。以墨記之。再將先比口之則。於墨記處兩傍。各橫開一側盡處。是穴以墨記之。用艾於兩傍穴上各灸三壯。或五壯。其毒自痿而不大發。徐徐而愈。

一灸气海穴二七壯。三里穴各五壯。

卷二分治部上﹝癰疽﹞

頸項部

紺珠丹衛生散貴金丸托裏消毒散加減地黃丸絳珠膏﹝俱見首卷﹞黃連消毒飲﹝見頭部﹞蟾酥丸蟾酥條﹝見疔門﹞敷貼藥﹝首卷參用﹞灸法﹝見首卷灸門﹞

卷二分治部上﹝癰疽﹞

頸項部

一人項疽十餘日。勢甚。根連耳項。紅腫熱。脈浮而數。用黃連消毒飲二服。大勢稍定。次用托裏消毒散數服。不能腐潰。脈浮無力。此爲元气損傷。止能起發。不能爲膿。易十全大補湯。加桔梗﹑白芷﹑倍參末各三錢。外用桑柴烘法。早晚二次烘之。貼紺珠膏數日。患者頭面俱腫。雙目合縫。形狀可畏。然後腐潰並作。膿出日至數升。將及半月。加五心煩躁。飲食少思。此補力不及所致。𨿽變無妨。用聖愈湯一服。不應。又進一服。加熟附子二錢方應。前癥悉除。次以人參養榮湯。加麥冬﹑五味。參﹑術倍至三錢。月餘後。腐肉連發。片片脫下。野狼狽不堪。又恐補不及時。每日粥食中用人參三錢。幾餐分入。同煮食之。後元气漸醒。調理四月方瘥。

一人生偏疽。隔蒜灸十五壯。知痛乃住。失用內藥。又四日。紫腫木痛。便祕脈實。以內疏黃連湯加玄明粉二錢通之。次用消毒救苦湯二服。腫勢仍甚。此內毒外發。不可再消。換托裏消毒散。至二十日。因患者體肥。外肉多緊。不作腐潰。欲行鍼開放。彼堅執彊阻。後煩悶昏憒。人事不醒。乃變癥出也。隨用鈹鍼。

左右耳邊並頂中各開一竅。內有膿腐處剪割頑肉寸許。放出膿血碗許。服健脾養血大補之藥。膿似泉流。每朝夕藥與食中共參六七錢。服至腐化新生。又四十日外。患者方得漸醒。始知人事。此癥設若禁用鍼刀。不加峻補。而得生者鮮矣。

一人項疽五六日。瘡根平散。又至五日外。瘡勢堅硬。根腳開大。毒瓦斯已過兩肩。流注前項。胸乳皆腫。嘔吐惡心。寒熱不食。情勢可畏。此時非藥力可及也。先用蔥湯洗去舊藥。煮拔筒。拔提二處。出淤血碗許。

隨用銀鍼斜斜插入根腳。透通患底數處。以蟾酥條插入孔內。最能解毒爲膿。總以膏蓋之。其走散處。

以溫藥敷之。日漸日消。毒收原處。兼服內托降火化痰之藥。三四日大勢已退。內膿已通。換服十全大補湯。凡堅而不化者照之。腐而不痛者取之。新肉生遲者培之。如是調理。三月方瘥。

一婦年六旬。素稟怯弱。疽頭如粟。喜其形體不肥。𨿽發之逆。後必易潰。先隔蒜灸之。次以蟾酥餅貼灸上。四邊以吸毒散敷之。收其根。內服托裏消毒散。數服瘡勢堅硬。苦於痛楚。予爲脈細數而無力。此內虛之故。不能解毒爲膿。以痛爲要。換益气養榮湯加角刺﹑白芷。三服腫亦漸起。用桑木烘法。堅亦漸軟。

膿出稠而不多。前方去皂刺﹑白芷。加香附倍參。又數服膿潰。潰後痛亦不止。再三日。腐肉將脫小半。

用乳香定瘡散。一服疼痛退除。數十日完口。此法要在眼力精巧。量病易難。腐新遲速。補助有無。用藥合式。然後相量日數。並皆決之於前。發之必中。

一婦壯年體胖。項生疽。頂髙根活。彼欲內消。予爲藥消不能。鍼消則可。取鈹鍼當頭鍼入六七分。至軟肉方住。去淤血。插蟾酥條。服蟾酥丸。得大汗而解。次日瘡出微膿漸消。再服消毒淸熱之藥。不出十日而安。大凡欲消瘡毒。先斷根本。次瀉毒瓦斯。使毒日衰。無致內攻爲訣。

一人耳後生疽將半月。根腳漸大。瘡頭血水穢污。四邊紫黑。軟陷無膿。面慘鼻。手冷气促。脈診散大無根。此內敗癥也。不治。果卒。但犯此癥。𨿽山嶽之軀。一敗無不傾倒。

一婦對口。自灸念余壯。不痛。灸疤焦黑。平陷如故。診之脈微數而無力。此內虛癥也。若假藥力。則誤其事。用鈹鍼當頂刺入寸許。不知痛。亦無血。此毒滯而未發也。插蟾酥條。以膏蓋之。每日一次。七日後。周圍裂縫出膿。內服補劑。至十四日根脫。搽絳珠膏。又半月。口平。摻珍珠散生皮而愈。此癥不用鍼攻。專假藥力。𨿽不至死。豈能得其速愈哉。

一婦年四旬。肥甚。患項疽五六日。視之肉腫瘡不腫。﹝乃頂陷也。﹞又兼口燥心煩。﹝此邪火內淫也。﹞堅硬紫暗。﹝此血死毒滯故不作腐潰也。﹞根腳散平。﹝爲眞气內敗不能束毒也。﹞六脈洪大。﹝爲毒瓦斯勝正气也。﹞此太過之癥。後必無膿軟陷。內攻而死。辭不治。後果歿。

卷二分治部上﹝癰疽﹞

頸項部

瘰

結核於頸前項側之間。小者爲瘰。大者爲。連續如貫珠者爲瘰。始起於少陽經。次延及於陽明經頰車等處。再久之則延於缺盆之下。形長如蛤。色赤而堅。痛如火烙。屬三焦經。名曰馬刀。又甚於也。此由三焦肝膽三經怒火風熱血燥而生。或肝腎二經風熱虧損所致。

初起寒熱痛者。此肝火風熱而气病也。用小柴胡湯。加膽艸﹑梔子﹑芍藥﹑當歸。因怒腫痛或發熱者。用小柴胡湯。加靑皮﹑木香﹑桃仁﹑紅花。若寒熱止而核不消者。此肝火燥而血病也。用加味逍遙散以淸肝。

六味地黃湯以滋腎。如肝脈弦緊腎脈洪數者。由腎水不能生肝也。用補中益气湯﹑六味地黃丸。以滋化源。如痰盛痞滿右關脈弦者。此脾土虛而肝木乘之也。用六君子湯加芎﹑歸。次仍用補中益气湯。至將潰已潰。用神效栝蔞散﹑益气養榮湯。間服之。如潰之膿淸者。須大補之。機云。此不因膏粱丹毒火熱之變。由虛勞气郁之所致。治宜補形气。開鬱結。調經脈。瘡自消散。不待汗之下之而自愈也。是以始終之治。惟以補气血以滋化源。愼用追蝕悍怕等藥。𨿽然若至膿稠時必用追蝕等藥一劑。毒去而瘡口自斂。諸已消。惟一核尙存者。必用追蝕藥一服。其核自消。若气血壯而脈沈實者。卽用追蝕藥一服。毒一下。隨服補劑調理。蓋瘰之毒。莫不有根。地膽斑蝥。制度有法。能使其根從小便中出。𨿽曰悍怕。能助王道之治。相濟成功。是在治者神而明之。變而通之。然非槪用之通論也。獨婦人患此者居多。蓋因其性躁急。其气怫郁。其心執滯而然也。若小兒則內無七情所幹。是由外受風熱气血相搏所致。忌用燥毒等藥。宜大聖散﹑連翹丸﹑天竺黃丸。調其內並兼外治。自然獲效。有嬰兒落艸時項間卽有三五枚者。緣兒於胞中其母多怒。兒稟其气所致。當治其母。用藥同前。

書有風毒熱毒瓦斯毒之異。瘰筋痰之殊者。俱發於項而相似。惜乎未詳。予爲由內傷所致。其形小。其發緩。無疼痛。計以月年。毒由外感所致。其形大。其發暴。多腫痛。日不待時爲異耳。治則從本門調理。治毒則於項部門參考。

以形而言之。生左耳根名蜂窠。生右耳根名惠袋。遇怒卽腫名气。核痛紅腫名血。筋縮如貫珠者名筋。小而多癢名風。繞項生者名蛇盤。頷紅腫痛名燕窩。延及胸腋者名瓜藤。延及徧身紅活易潰者名痰。生乳旁兩胯軟肉等處。名瘍。灌注四肢徧身自潰相穿者名流注。以上諸。推之動。爲無根。屬陽。宜兼外治。如後方鍼灸敷貼蝕腐吸膿等法是也。膿稠者易治。膿淸者難治。無膿者不治。獨生一个在囟門者名單窠。一包十數个者名蓮子。核上堆核者名重臺。堅硬如磚者名門閂。形如荔枝者名石。如柱木者名木。如黃豆結簍者名鎖項。如鼠形者名鼠。

以上諸。推之不動。爲有根。屬陰。皆不治之癥也。切忌鍼砭及追蝕等藥。致難收斂。

按上癥宜究其原。施其治。稽其形。命其名。從本引末。鍼灸隨宜。方能獲效。非易易也。

卷二分治部上﹝癰疽﹞

頸項部

加味小柴胡湯

治肝膽二經部位熱毒瘰。及一切瘡瘍。發熱潮熱。並小腹脇股結核囊癰便毒。或耳內耳下生瘡。

柴胡黃芩﹝炒各二錢﹞人參半夏膽艸梔子當歸白芍﹝各錢二分﹞甘艸﹝六分﹞用生薑三片。水二鐘。煎八分。食遠溫服。

加味逍遙散

治婦人血虛。五心煩熱。肢體疼痛。頭目昏重。心忡頰赤。口燥咽漧。發熱盜肝。食少嗜臥。

及血熱相摶。月水不調。寒熱如瘧。臍腹作痛。並治室女血弱。榮衛不調。痰嗽潮熱。肌體羸瘦。漸成骨蒸等癥。

當歸白芍白術茯苓柴胡﹝各一錢﹞薄荷﹝五分﹞甘艸﹝六分﹞丹皮﹝七分﹞香附﹝八分﹞有熱。加黃芩﹝五分﹞生薑﹝三片﹞紅棗﹝二枚﹞用水二鐘。煎八分。食遠溫服。

加味八珍湯

治瘰虛弱者甚驗。

白術﹝一錢五分﹞人參茯苓當歸川芎白芍熟地陳皮貝母桔梗何首烏射幹﹝各一錢﹞黃﹝八分﹞連翹﹝七分﹞玄參﹝七分﹞金銀花﹝一錢﹞夏枯艸﹝二錢﹞山玆菇甘艸﹝各五分﹞用水二鐘。酒一鐘。煎八分。臥時服。

家傳消丸

天花粉﹝搗爛水浸三日取沈者曬漧用四兩﹞綠豆粉﹝四兩用薄荷葉蒸過﹞香附米﹝童便浸二兩﹞貝母﹝一兩﹞茯苓﹝一兩﹞白術﹝一兩﹞柿霜﹝四兩﹞牛皮膠﹝三兩﹞牡蠣﹝﹞百合山玆菇杏仁﹝各二兩﹞細茶粉艸﹝各一兩﹞靑黛﹝六錢﹞硼砂﹝三錢﹞白礬﹝二兩﹞上爲末。煉蜜爲丸。綠豆大。每日二服。每服二錢。俱白滚水送下。

消單方

用蛇遊艸。南人呼爲過山龍。北人呼爲娘娘拳頭。卽茜艸苗也。別名地蘇木。秋月采梗葉。

冬月取子。每二斤浸幹燒酒十斤。入瓷罐內封口。重湯煮三香。埋土內七日。取酒。早晚各飲一二杯。

未潰者卽消。已潰者速愈。

又方

甘艸四兩生薑取汁四兩二味。入四料南酒瓶內。取白花菜汁﹝卽鮮夏枯艸汁﹞搗爛絞汁入瓶。以瓶滿爲度。封口。重湯煮一香。取出去渣。食後服。二服卽消。

瘰拔根方

斑蝥七个。去頭足並翅。同糯米炒。以米黃黑色爲度。取貓爲末聽用。用雞蛋一个。鉆一孔。用銀簪攪勻。入斑蝥末於內。再攪勻。另取雞子殼補口。綿紙粘固。再用粗紙包七層。水濕透聽用。

取土茯苓四兩。擇小而扁者爲佳。若長而大者名爲奶肩。有毒。故不用。加菜豬肉半斤。煎湯聽用。

於五更時。將藥蛋用粗糠火煨熟。乘熱食之。以前土茯苓肉湯送下。三日後。小腹脹痛。以益元散推之。如尙未利。再飲熱水摧之。毒根從小便下。形如圓眼如爛肉。其根下。其自消。甚驗。或以木通﹑滑石﹑靑黛之類導之。靑黛善解斑蝥之毒。

瘰灸法

宜灸肘尖七壯。三次除根。

一灸金門穴二七壯。一灸脊十一椎。對臍是穴。灸九壯。

陵漢章用土炒穿山甲﹑斑蝥等分。和艾爲炷。黃豆大。於患處隔蒜灸之。或明灸之。予用陽燧錠子於核上灸七壯。貼紺珠膏。出水些須。其核卽消。

馬刀堅硬如石。痛引頸項者。灸劍巨穴三七壯。

凡灸後其核不消者。須塗蝕藥。以除其根。腐去其核方能收口。如三品一條槍﹑貴金錠子之類。

瘰敷藥

用獨核肥皂子。擇新到者。用好醋浸一宿。次日語火煮透。搗爛如泥。罨腫處發。微腫微痛。

漸消。

瘡吸膿法

治瘡久潰。淋漓不能收口。先用木綿做圈。圍墊瘡口。次用小錫葫蘆。或竹筒。要三个聽用。取幹燒酒斤半﹑大黃一兩煎滚。傾入葫蘆內。浸滚水中煮。酒滚卽傾出。急合於瘡口上。吸取其膿。少時取起。又將別个葫蘆照樣合之。如式輪流。合吸五七十次。以見鮮血爲度。次用絲綿燒灰敷口。自愈。其相連未潰者。經此一吸。亦隨而愈矣。

洗瘡方

破爛頑腐。久不收口者。

麻油煎滚。乘熱用綿裹指尖蘸油。熱抹患處十數次。次用生肌等藥。

一用雄黃白礬朱砂﹝各一兩﹞眞阿魏﹝六錢﹞爲末。每用三五錢。衝滚水二大鐘洗之。

搽瘡單方

陳年醬瓜蒂。隨瘡口大塞之。極痛。須忍之。半日取出。瘡自痊愈。

一用豬膽汁加輕粉末少許。令勻。不時塗之。瘡痛流黃水。久久痊愈。

一搗馬齒莧敷之。一取葛條燒存性爲末。香油調敷。

三品一條槍

治瘰疔毒。發背腦疽等癥。

明礬﹝二兩﹞白砒﹝一兩五錢﹞共爲末。入小罐內。炭火紅。靑煙盡。白煙起片時。約上下通紅。住火置地上。一宿取出。約有淨末一兩。加明雄黃二錢四分。乳香一錢二分。共爲細末。濃糊調稠。搓條如綫。陰漧。凡遇前癥。有孔者。

入孔內。無孔者先用鍼放孔。早晚插藥二次。插至三四日後。孔大者每插十餘條。至七日。患孔藥滿足方住。

以後患處四邊裂開大縫。共至十四日前後。其疔核瘰痔漏諸管。自然落下。隨用對癥藥敷。絳珠膏生肌。

白龍膏

貼鼠瘡立驗。

麻油﹝二十兩﹞大附子﹝二个﹞穿山甲﹝十片﹞杏仁﹝五十粒﹞槐白皮﹝一片﹞浸十餘日。枯濾去渣。入血餘一團。蝦蟆一个。白花蛇一條。徐徐煎化。再濾渣淨。入飛黃丹十兩。成膏。加乳香沒藥各二錢。

紺珠膏

瘰已潰未潰﹝見首卷膏藥門。﹞原膏內倍用阿魏﹑麝香。再加蟾酥﹑銅綠。

大聖散

治小兒風毒瘰。癮疹風丹。

羌活升麻薄荷防風荊芥玄參黃芩大黃甘艸或加連翹等分。水煎服。

連翹丸

治小兒瘰。

連翹獨活桑白皮白頭翁丹皮防風黃柏淡豆豉肉桂秦艽﹝各五錢﹞海藻﹝一錢五分﹞爲末。蜜丸。用燈心湯下。

天竺黃丸

治小兒身熱咳嗽。气喘痰壅。並急慢驚風。今取之治瘰痰核。其功甚捷。

南星半夏﹝各二兩﹞天花粉貝母﹝各一兩﹞合一處。用姜湯煮過。炙榦爲末。煉蜜丸。用燈心湯送下。

卷二分治部上﹝癰疽﹞

頸項部

石疽生頸項間。堅硬如石。皮色不變。由沈寒客於經絡。气血凝結而成。初起者用艾灸之。至五七十壯方止。次以麥飯石膏貼之。漸漸求愈。非若失榮之頑惡也。

卷二分治部上﹝癰疽﹞

頸項部

失榮癥生於肩項耳前耳後等處。初起如痰核。日久漸大。堅硬如石。推之不動。按之不移。一年半載方生陰痛。气血漸衰。形容削瘦。破爛紫斑。滲流血水。或如泛蓮。兼多穢气。愈久愈大。越潰越堅。此由先得後失。六欲不遂。隧痰失道。郁火凝結而成。乃百死一生之癥。宜內服和榮散堅丸。外貼飛龍阿魏化堅膏。𨿽不獲全愈。而不致夭亡。誠緩命之至藥也。

和榮散堅丸

治失榮癥堅硬如石。不熱不紅。漸腫漸大者。

當歸身熟地黃茯神香附白術人參橘紅﹝各二兩﹞貝母﹝一兩﹞南星﹝一兩﹞遠志﹝一兩﹞酸棗仁﹝一兩﹞柏子仁﹝一兩﹞蘆薈角沈﹝各八錢﹞龍齒﹝一對如無用鹿角尖三兩代之﹞牡丹皮﹝一兩﹞朱砂﹝六錢爲衣﹞上爲末。煉蜜爲丸桐子大。每服八十丸。食後用合歡樹根皮煎湯送下。更須攺往從新。澹薄安命。其中有得愈者。十中一二。否則難脫然也。

飛龍阿魏化堅膏

治失榮癥。及乳巖癭癅瘰結毒。初起已成。但未破者。用此貼之。

用蟾酥丸藥末一料。加金頭蜈蚣五條。炙黃去頭足末。研勻。用西聖膏﹝見首卷﹞二十四兩。頓化。入前末藥。攪勻。以紅絹攤貼。半月一換。輕者漸消。重者亦可停止。常貼可以保後無虞。

卷二分治部上﹝癰疽﹞

背部

經絡

脊之中行屬督脈經。脊之兩旁各開第二行第三行。俱屬足太陽膀胱經。

上發背

生天柱骨之下。一名脾肚癰。其形橫廣如肚。屬足太陰脾經。由膏粱積熱所致。視其髙腫鮮明。根腳不過兩肩者順。腫平堅硬。漸大漸開。攻注兩肩胸項者危。柴黑平塌下陷者死。

初起宜解脾經之積熱。間服蠟礬丸﹑護心散。以防內攻。已成者必用托裏爲主。何則。所爲托裏則生。

敗毒則死也。

中發背

生於對心。一名對心發。由心火妄動。熱極而生。腫不髙尖。穴難起發。此爲毒劃君位。最易傷人。若前心有紅暈者不治。治宜大降心火。急疏蘊熱。頂用鍼通。隨行拔法。務使毒瓦斯內外疏通。各從門出。庶不內攻。方爲成守。保至十五日後。內無變癥。得膿爲解。如是期變癥漸生。堅硬漸大。不作膿者死。在二十二朝先後。若早治。十中可保三四。

蓮子發

突如蓮子

蜂窠發

孔似蜂房二癥生於肩髀骨。或脊或心兪心包等處。輕者形長而髙腫。或偏半背。重者形斜而平塌。兩脇俱傷。又名半身發。甚至形長勢大。腫潰半身。則名竟體發也。

上搭手

生肺兪穴。卽肩骨動處。一名左右串。左屬肝。右屬肺。由痰凝气滯火郁而生。初宜紺珠丹汗之。次以逍遙散淸之。兼以六郁湯調之。潰以八珍湯補之。所爲郁者開之滯者行之也。禁用瘡科攻利等藥。灸會陽穴二七壯。

中搭手

生近膏肓穴。屬足太陽膀胱經。治分陰陽虛實。攻補隨宜。灸心兪穴七壯。艾如綠豆大。

串疽

生背脇間三四處。皮色不變。或見微紅。痛必牽引。內實相通。故又名老鼠攢。又名遊走血。脾癰也。由積憤所致。

陰陽二气疽

其形時腫時塌。時軟時堅。寒熱不時。只在一處。非若串疽之攻擊也。由七情內郁所致。

酒毒發

初發如彈。次大如拳。堅硬如石。麻木不常。甚則痛徹五內。徧身拘急。二便澀滯。數日後。頭面手足虛腫。臟腑瀉痢。

連珠發

連腫三五塊。形若貫珠。內則百節皆疼。小腹脹。小便閉。陰囊腫。由酒色過度所致。

丹毒發

初生細。浸淫尺餘。形如湯火所傷。由服丹石悍燥之藥所致。必多發渴。治如蠟礬丸﹑國老膏。乃要藥也。如色黯神昏。脈燥腹脹嘔逆者。不治。

禽疽

始發紫色如疹數十塊。形如拳打。如七日內寒熱口噤者。不治。

按上諸癥。發出則生。內陷則死。形𨿽甚畏。𨿽老弱每能多生。形小異常。卽少壯亦能致斃。所爲大規只怕不純陽。治法何妨瘡勢惡。

痰注發

形如布袋。堅硬如石。不紅不熱。此由伏痰積久而成。

黃瓜癰

形似黃瓜。髙寸許。長尺許。一名肉龜。皮色不變。疼痛引心。四肢麻木。上二癥多不可治。

夏月暑瘍

凡癰疽之癥。發熱有時。爲晡甚而旦止也。因暑而得者。則發熱無時。爲晝夜不止也。然必見暑癥。如頭目眩暈。口舌漧苦。心煩背熱。肢體倦怠是也。外形初起背有紅暈。次發腫疼。治宜敗毒散。加香藿﹑黃連﹑石膏等藥以淸之。暑熱解則腫自消矣。壯實者。用槐花末﹑蜂蜜拌成塊。黃酒調服亦佳。

瘴疽

因冒山嵐瘴气積久而成。始發黑腫。色若靴皮。頑痛徹骨。按之如石。至五七日。勢方浮腫。色始變靑。形如拳打。寒戰如瘧。然必見風候。如頭動口偏手足厥逆是也。治法宜急破之。出淸血三五升。

方有黃膿白汁相合而出。其皮不漫。仍前脹痛。直至色退。其勢方愈。惟在急追膿毒出外。則無害矣。

產後癰疽

夫產後宜扶虛消瘀。大補血气。總有諸疾。以未治之。今患癰者。由瘀血凝滯也。宜生化湯。

加連翹一錢。花粉一錢。甘艸八分。惡心煩躁。加乳香一錢。綠豆粉三錢和服。忌用敗毒攻利等藥。

生化湯

當歸﹝八錢﹞川芎﹝四錢﹞甘艸﹝炙四分﹞姜炭﹝四分﹞桃仁﹝去皮尖研粉用十粒﹞用水碗半。煎六分。加無灰酒少許和服。

卷二分治部上﹝癰疽﹞

背部

夫疽之發於背也。在脊之正中者爲眞發背。在脊之兩旁者爲搭手。其名𨿽多。惟辧其陰陽爲訣耳。原委癥治。已載首卷。而瘍科獨重於背疽者。蓋以背爲足太陽膀胱經。乃六經之首領。乃督脈經之所主。

乃十二經之統脈也。所以發於背者多陰。今則復加詳焉。

卷二分治部上﹝癰疽﹞

背部

初起腫赤痛甚。脈洪數而有力。熱毒之癥也。易治。漫腫微痛。色黯作渴。脈洪數而無力。陰虛之癥也。難治。不腫不痛。或漫腫色黯。脈微細。此陽气虛甚也。尢爲難治。

初起。未發出而寒熱痛疼。作渴飲冷。此邪气內蘊也。宜衛生散。口漧飲熱。漫腫微痛。此元气內虛也。宜托裏消毒散。飲食少思。肢體倦怠。此脾胃虛也。宜六君子湯。如未應。加以姜桂。其有死者。乃邪气盛。眞气虛。而不能發出也。在於旬餘之間見之。

已發出。用托裏消毒散而不腐潰。急宜溫補脾胃。如不應有死者。乃眞气虛不能腐潰也。在二旬之間見之。

已潰。用托裏藥。脫腐生肌。如色不紅活。瘡口黑暈。大而不斂。用參﹑附﹑姜﹑桂。如不應有死者。乃脾气虛極而不能收斂也。在月餘間見之。實則瀉。虛則癢。此陰癥陽癥之分也。惟宜大補陽气。庶可挽回。不發者不治。潰而不斂者亦不治。不腫痛。不寒熱。脈沈微。乃脈病而形不病也。忌之。色黯漫腫。作渴便數。尺脈洪數者。腎水涸也。當歿於火旺之際。疽發於髀。經絡交錯。皮薄骨髙之處。難醫。

初發頭痛寒熱拘急者。表癥也。用紺珠丹蔥湯化服汗之。如痛。以金銀花散或槐花散淸之。

腫作痛。寒熱作渴。飲食如常者。此形气病气。俱有餘也。先用神授衛生散淸之。次用托裏消毒散解之。如腫硬痛。脈實者。貴金丸下之。腫硬悶痛。發熱煩躁。飲冷便閉。脈沈實者。用內疏黃連湯﹑貴金丸導之。欲作膿者。用托裏散﹑礬蠟丸。外兼敷之。

背疽因開遲。迨二日重若負石。熱如KT火。痛楚倍常。脈沈數而有力者。此膏粱積熱之變也。時𨿽嚴寒。

急用淸涼飲子。加黃連兩許作一服。利二三行。痛減。翌日再一服。痛止。次則隨癥調理。數日而愈。此經爲有假者。反之𨿽違其時。必從其癥也。

漫腫。微紅微痛。食少。此形气病气。俱不足也。用托裏散調補之。不作膿。或膿成不潰。爲陽气虛也。用托裏散。倍加肉桂﹑參﹑。膿出而反痛。或膿淸稀者。此气血俱虛也。用八珍湯。惡寒形寒。或不收斂者。陽气虛也。十全大補湯。晡熱內熱。或不收斂者。陰血虛也。參術四物湯。欲呃作嘔。或不收斂者。

胃气虛也。六君子湯加炮姜﹑芎﹑歸。食少體倦。或不收斂者。脾气虛也。補中益气湯加茯苓﹑半夏。肉赤而不收斂者。血熱也。四物湯加梔子﹑連翹。肉白而不收斂者。脾虛也。四君子湯加木香﹑酒炒芍藥。

小便頻數者。腎陰虛損也。加減八味丸。徧身作痛者。榮衛虛也。十全大補湯。

癰瘍嘔逆。寒傷於胃也。溫補之。使榮衛充而气血周貫。則毒隨膿出。嘔自止矣。且易生肌。

癰痛甚。咳逆。十餘日水谷不下。脈伏如絕者。用四君子湯加姜﹑桂。三進而瘥。

腫而不潰。脈大而浮。此陽气虛也。宜托裏散倍加參﹑。內熱作渴。脈洪大而鼓指。此虛火也。前方更加肉桂。脈癥頓退。仍用托裏藥而瘥。

中央肉死。此毒瓦斯盛而脾气虛也。用玄珠膏塗之。大便不通。此胃气虛而腸不能傳送也。小便赤濁。此脾土虛而火下陷也。𨿽曰難治。惟大補之。朝用補中益气湯。夕用加減地黃丸料。

瘡口出鮮血。由脾虛不能攝血也。宜十全大補湯加陳皮﹑半夏﹑炮姜。

瘡口不斂。用托裏藥罔效者。藥力未及也。須用人參五七錢。外加附子服之。精神頓爽。手足自溫。不旬日而口合。瘡口不斂。脾虛也。咳嗽不止。肺虛也。法當補之。書云。補可去弱。人參﹑羊肉。令每日食之不徹。旬餘而瘡斂嗽止。瘡口不斂。腫發熱。口漧體倦。小便赤澀。脈洪數而無力。用十全大補湯加麥冬﹑五味子。補元气引火歸原。而脈癥更甚。此藥力未能及也。再劑頓退。卻去肉桂。數劑而瘥。

背疽不起。泄瀉作嘔。食少肢厥。脈息如無。此陽气虛寒也。宜大補藥加桂﹑附。而不應者。再加附子二劑而瀉愈甚。卽用大附子一枚。姜﹑桂各三錢。參﹑歸﹑術各五錢。作一劑服之。腹內始熱。諸癥悉退。

背疽服十宣散之類。更加喘渴內熱。脈大而無力。用補中益气湯。加酒芩﹑麥冬﹑五味子而愈。背疽。服五香﹑十宣等不應。更加嘔逆不睡。且其素有淋癥。予以參歸術膏用牛膝煎湯。入竹瀝飲之。則淋止而思食。藥盡四斤。膿自湧出。

卷二分治部上﹝癰疽﹞

背部

初起痛。或不痛及麻木者。邪气盛也。隔蒜灸之。痛者灸至不痛。不痛灸至痛。則毒隨火散矣。再不痛者。則明灸之。此未潰以前。皆可灸也。頂用玄珠膏塗之。四畔用敷藥圍之。換藥時用文蛤湯洗之。

初起赤腫痛。其頭如黍如膿泡。五六日間則出頭十數粒。漸漸增添者。此陽癥也。用貝葉膏貼之。日夜頻換十數次。其膿自出。痛自減。腐自化。肌自生。不用敷洗。始終只此一藥。可以收功。如元气虛者。或見別癥。再兼托裏。

初起不紅腫。煩躁悶痛。積久不潰。五七日後。瘡頭無數。按之流血無膿。再久之其頭成片。共爛一瘡。其色紫黯。其毒內攻。此陰癥難療。頂塗玄珠膏。內兼托裏。如不應。急宜溫補。外用神妙拔根法。有膿脹痛。

爲膜隔不得出者。用鍼引之。瘀腐堵塞者。去之。更宜豬蹄湯洗之。膿稠或痛。飲食如常。瘀腐自脫者。用消毒與托裏兼服之。外貼貝葉膏。膿不稠不稀。微痛。飲食不甘。瘀腐化遲者。用托裏藥。外以桑柴火烘之。膿淸而稀。瘡不痛。瘀不腐者。宜大補以回其陽。亦用桑柴烘之。

凡背疽及髀骨處。皮裏有筋一層。外皮𨿽潰。而內膿不出。令人脹痛。气血轉虛。變癥百出。急用鍼通。內兼托裏。若待自潰。多致不救。所謂熱毒中隔。內外不通。不行鍼灸。藥無全功也。此癥非气血壯實者。未見其能自潰也。

卷二分治部上﹝癰疽﹞

背部

一人年六旬患背疽。十日外。視其形堅色紫。頭如螺子之多。堅長尺餘。根橫半背。喜其弓腫。光亮熱痛。

脈洪此得之於膏粱醇酒所致。隨用照法其所捨螺子。盡欲吐出。用抿子刮去。流血水鐘許。以蔥湯洗淨。塗玄珠膏。再以黑膏蓋之。四圍腫處。用敷藥敷之。次日如前。俟其腐盡。深入寸餘。換搽絳珠膏。日漸日長。但因其性嗜酒。兩月後新肉𨿽平。嬌嫩而不能結皮完口。將嫩肉盡行剪去。用膏貼數日。待肉老平。用珍珠散結皮而愈。

一人年六旬患背疽。十二日。半紅半腫。微熱微痛。生於背心之下。腎兪之上。髙低平等。廣開八寸。根腳泛腫。色若水噴。頂陷無神。似腐非腐。脈浮而大。重按而虛。此瘡利於腫潰。不利於收斂。辭不治。後更醫。

爲五善俱具。治至收口。如錢未合。不數日而變癥出。四日乃死。

一人仲夏背生熱癤二十餘處。內有一瘡甚小。其毒甚大。予曰。此非癤比。後之發勢有不可測者。彼不信。更醫。又十日。情勢內陷。敗癥齊出。復請予治。其人臥於堂。以帛蓋瘡上。登堂未及兩三步。予卽告歸。

彼曰。何也。予曰。敗气滿前。死期速矣。何必視瘡。急備後事可也。再七日。果卒。

一人背疽初起。入房犯禁。患處黑五寸。黯暈尺餘。漫腫堅硬。背若負石。發熱作渴。小便頻數。兩耳重聽。

揚手露體。神思昏潰。脈沈而細。右手爲甚。便祕念七日。計進飲食百餘碗。腹內如常。眾欲通之。予云。所喜者此耳。急用大劑六君子湯。加附子﹑姜﹑桂三劑。瘡始痛。自後空心用前藥。午後用六味丸料。加參﹑﹑歸﹑術五劑。復用活命飲二劑。鍼出黑血甚多。瘀膿少許。背卽輕軟。仍用前藥。便亦通利。繼以大補。始獲全安。所謂癥不在難。心契則明。方不在多。意會則明也。

卷二分治部上﹝癰疽﹞

腰部

經絡

與背部同。

下發背

生於脊中。前對於臍。一名對臍發。此癥最爲險候。蓋內腎乃性命之根本也。治宜護腎爲要。

腎兪發

生兩腰。內腎陷肉之間。因酒色濕熱者則單生。由房勞怒火者則雙發。

二癥如本髒稍有眞陰制火。則瘡形紅活。髙腫爲膿。用人參養榮湯。加山萸﹑五味﹑知母﹑黃柏。或加乳香﹑沒藥﹑廣膠。及加減八味丸以救其源。若瘡形紫黑漧枯。堅硬不作膿。或膿稀傷膜者。爲眞陰內敗。死期在十五日前後。非下搭手之同類也。灸合陽穴五壯。

下搭手

生腎兪之傍。十四椎之間。一名連腎發。由房勞傷腎所致。令人口漧寒熱。百節俱疼。治同下發背。若咳嗽嘔噦。厥逆不食。及膿淸腰骨似折者逆。先有渴癥。後患疽者。腎水竭也。膿穢色黯不痛。

瘡口張大者。脾气敗也。小便如淋。痰壅喘促。口漧舌裂者。脾肺敗也。左尺脈洪數者。腎無所生也。左關脈浮澀者。金克木也。秋令尢難。俱爲不治。

濕流注

亦生腰腎之間。但其腫而無頭。不變色。不作痛。三五个月不潰。令人食少而肌瘦是也。治宜補气血。開鬱結。如十全大補湯加香附﹑陳皮﹑數十劑。俟元气稍復。方可鍼之。仍倍用參﹑。加遠志﹑貝母﹑白蘞。外以豆豉餅﹑附子餅灸之。忌用十宣散﹑流气飲等藥。

石疽

生腰胯之間。腫而無頭。皮色不變。堅硬如石。屬少陰陽明二經積熱所致。治同濕流注。亦由元气虛而邪气固結也。若黑陷麻木。嘔噦不食。神昏脈散而代者死。

凡惡血停滯。治之緩則爲流注。及爲骨疽。

一婦腰腫。兩腿尢甚。此瘀血滯於經絡也。用桃仁湯二劑稍愈。更以沒藥丸而瘥。一惡血未盡。臍腹刺痛。或流入四肢。或注股內腫痛者。用沒藥丸而病已。一因水濕所觸。經脈不行而作腫痛者。

宜服當歸丸。

纏腰火丹

一名火帶瘡。俗名蛇串瘡。初生於腰。紫赤如疹。或起水泡。痛如火燎。由心腎不交。肝火內熾。流入膀胱而纏帶脈也。宜內疏黃連湯淸之。壯實者貴金丸下之。外以淸涼膏塗之自愈。如失治。

則纏腰已徧。毒由臍入。膨脹不食者。不治。

淸涼膏

用鍛石一塊。涼水化開。加水打混。澄少時。取淸水一鐘。兌香油半鐘。打數百成膏。加雄黃末少許。再打勻。用鵝翎蘸掃患處。立效。

一婦年七十。腰生一。作癢異常。齊氏曰。脈浮數而反惡寒。瘡也。瘡未潰而脈先弱。何以收斂。治之無功。果歿。

卷二分治部上﹝癰疽﹞

胸博

經絡

正中行屬任脈經。兩旁各開第二行屬足少陰經。第三行屬足腸明經。第四行屬足太陰經。

缺盆疽

生於缺盆陷中。一名鎖骨疽。由胃與三焦二經積熱所致。其癥寒熱食少腹脹。必小水不利。

初宜隔蒜灸之。服蟾酥丸﹑貴金丸而勢退。惟小水不利者。用六一散利之。次服十全大補湯調理。

此癥失治。則潰而難斂。又名曰蠹疽。

甘疽

生於胸傍髙處。靈樞云。發於膺。形如谷實栝蔞。苦寒熱。急宜去其寒熱。不則十日死。死後方出膿。

膻中疽

生心窩之上。兩乳之間。膻爲气海。主分部陰陽。膻處生疽。由气郁所致也。灸陰谷穴三七壯。艾如綠豆大。

井疽

生於心窩。初起如豆。皮色不變。必先肌熱盜汗。心煩飲冷。舌燥唇焦。乃其候也。紅腫易治。黑陷難療。再神昏嘔吐肚脹者。七日死。灸門穴三七壯。艾如綠豆大。如久潰而不斂。亦無痛癢者。

名穿心冷漏。

蜂窠疽

生胸乳之間。由心火熱盛所致。宜急導心經之火。遲則熱毒攻心。難療。

胃疽﹝生心胸之傍﹞脾發﹝生心窩之下亦傍些﹞二癥由炙爆太過所致。必人迎脈盛。宜淸本經之積熱。

若服藥作嘔。飲食不進者。不治。

按上諸癥。腫潰治法。兒後腹部。再與首卷腫潰治法參考。

乳吹乳毒

生近乳頭。孕婦爲內吹。胎气旺也。宜淸之。有兒食乳爲外吹。又名乳毒。由肝气滯也。如乳痛發熱。作渴夜甚。左關脈洪數者。熱入血室也。宜小柴胡湯加當歸﹑芍藥﹑膽艸﹑梔子。乳痛牽臍。

內熱口辛肋脹者。帶脈爲患也。宜小柴胡湯加黃連﹑梔子﹑靑皮。或升葛湯。

乳癰乳疽

生於乳房。紅腫熱痛者爲癰。堅硬木痛者爲疽。由肝气鬱結。胃熱壅滯而成也。初起者升葛湯。已成者復元通气散。已潰者神效栝蔞散。虛者補之。十全大補湯。

乳發乳漏

發爲乳房赤俱腫。勢大如癰。未成形者消之。已成形者托之。內有腫者鍼之。以免徧潰。諸囊爲害。防損囊隔。致難收斂。膿出未盡者。愼勿生肌。撚入藥錠吸之。煎楮葉橘皮湯洗之。

久不收口。時流淸水者。爲漏。外用藥綫去腐生肌。內當大補。

乳中結核

如梅如李。𨿽患日淺。亦乳巖之漸也。由肝脾虛者。用四君子湯加芎﹑歸﹑升麻﹑柴胡。由鬱結傷脾者。用歸脾湯。輕者蔞貝散。

乳勞

乳房結核。初如梅子。數月不療。漸大如雞子。串延胸脇。破流稀膿白汁而內實相通。外見陰虛等癥。初起宜隔蒜灸之。紺珠靑貼之。蔞貝散消之。已成者用栝蔞散調之。兼八珍湯加姜﹑炒香附﹑夏枯艸﹑蒲公英補之。已成者必見陰虛等癥。兼用六味地黃丸料。以培其本。

乳巖

亦乳中結核。不紅熱。不腫痛。年月久之。始生疼痛。疼則無已。未潰時。腫如覆碗。形如堆粟。紫黑堅硬。穢气漸生。已潰時。深如巖穴。突如泛蓮。痛苦連心。時流臭血。根腫愈堅。斯時也五大俱衰。百無一救。若自能淸心滌慮以靜養。兼服神效栝蔞散﹑益气養榮湯。只可苟延歲月而已。

初起時。宜艾灸核頂。次日起泡挑破。用鈹鍼鍼入四五分。插去腐靈藥撚子。紙封之。至十餘日。其核自落。用絳珠膏斂口。再當保養。庶不再發。惜乎初時必不肯如是治也。

按乳頭屬足厥陰肝經。乳房屬足陽明胃經。外屬足少陽膽經。是癥也。女子多發於乳。蓋由胎產憂鬱損於肝脾。中年無夫者多有不治。男子多發於腹。必由房勞恚怒傷於肝腎。治宜六君子湯加芎﹑歸﹑柴胡﹑梔子數十劑。元气復而自潰。仍痛而惡寒者。气血虛也。易十全大補湯加柴﹑梔﹑丹皮。兼六味地黃丸。若兩目連睫。肝脈微弦者。前十全大補湯更加膽艸。

卷二分治部上﹝癰疽﹞

胸博

升葛湯

治乳吹乳毒。乳癰乳疽。

升麻葛根﹝各一錢半﹞羌活防風黃柏南星穿山甲﹝炒﹞半夏﹝各八分﹞鹿角灰﹝二錢﹞大黃﹝二錢﹞用黃酒二鐘。蔥頭三个。煎八分。食遠服。

熱甚加山玆菇。郁加土貝母。已成加皂角刺。再橘葉﹑麩炒橘紅﹑通艸。皆要藥也。

乳毒丸

大黃﹝炒三錢﹞連翹白芷獨活﹝各一錢﹞爲末。用砂糖丸。黃酒下。盡醉爲度。一瀉卽瘥。

一用牽牛五錢。良姜三錢。甘艸八分。用白酒一鐘。水一鐘。煎八分服。

蔞貝散

治乳核。

栝蔞﹝五錢﹞貝母南星連翹甘艸﹝各三錢﹞用水二鐘。煎八分。加酒二分。食遠服。一加靑皮﹑升麻。

神效栝蔞散

﹝見內癰﹞治乳巖。久服可絕病根。

本方去當歸加皂刺一兩六錢。半生牛熟。名立效散。

乳癰初起。加土貝母﹑金銀花﹑蒲公英。有膿﹑少加白芷。無膿﹑多加白術。

乳癰初起。用鮮蒲公英。連根葉搗汁。酒衝服。隨飲蔥湯。服之出汗。

一用鵝翼七根。左用左。右用右。燒灰爲末。黃酒服。

致和散

治乳巖潰爛。膿水不幹者。

蜂房雄鼠糞川楝子﹝經霜者佳﹞各等分。瓦。存性。爲末摻之。卽幹。

下乳方

乳汁不通及乳少者。

王不畱。穿山甲酥炙。豬前蹄七片。

爲末。酒下卽通。

一用當歸三錢。川芎二錢。穿山甲。王不畱各錢半。通艸五分。用鮮蝦湯煎。加白酒鐘許和服。一加紅花子五分。升麻三分。

服下乳藥。但作脹而無乳。乃气血竭而津液亡也。用八珍湯倍參﹑術。少佐肉桂。多服奏效。

灰奶

用驢胰子炒熟。用黃酒食。卽變好乳。

回乳湯

無兒喫乳。致乳汁脹痛者。

麥芽﹝炒二兩﹞歸尾赤芍紅花牛膝﹝各二錢﹞水煎服。外以腳布束緊兩乳。以手按揉之。

一用胡盧巴爲末。每服二錢。酒下二次。卽降。

乳巖方

玄胡索薏苡仁﹝各五錢﹞黃酒二鐘。煎一鐘。空心服。出汗卽驗。

琥珀丸對癥藥也。灸肩穴足三里穴。各二七壯。

卷二分治部上﹝癰疽﹞

腹部

經絡

與胸博同。

幽癰

生臍上七寸。形如鵝子。痛引兩膈。發戰切牙。灸築賓穴二七壯。

嚇癰

生臍上四寸。一名胃疽。微腫不赤。內堅如石。先寒後熱。走痛引臍。欲吐不吐。甚則咳嗽膿痰。

脈浮大面赤者。不治。灸曲池穴七壯。毒偏左灸右。毒偏右灸左。

衝疽

生臍上二寸。由心火熾盛。流入腎經。宜大補。不應者。不治。

臍癰

生於臍。大如瓜。突如癅。屬任脈與胃經。此由心經積熱流入大小腸也。然臍爲神門。禁用鍼灸。

矧癰捨於內。惟葉攻之。勿膿爲上。宜會膿散。痛加乳香。更宜蠟礬丸多服之。臍內出膿。四圍堅硬。

出血水者。不治。灸陰谷穴七壯。築賓穴二七壯。

小腹疽

生臍下。一寸五分爲气海。二寸爲丹田。三寸爲關元。俱爲小腹疽。橫廣腫痛引背。由七情火郁而成。灸箕門穴七壯。

腹皮癰

生於腹。隱於皮裏膜外。由膏粱火郁所致。其右關脈洪數而腹痛甚是也。壯者貴金丸下之。

發肚

生於肚。及手肚足肚。宜內托散加檳榔﹑木瓜﹑蒼術。腫甚者加桑白皮﹑姜皮﹑茯苓皮﹑五加皮﹑大腹皮。喘者加蘇子﹑蘿卜子﹑白芥子﹑葶藶子﹑車前子。

緩疽

生小腹之側。堅硬如石。數月不潰。寒熱食少。肌體羸。由脾經積滯而成。亦寒癰例也。

卷二分治部上﹝癰疽﹞

腹部

按上諸癥。始終宜固胃气。壯元气。使根本堅固。以行經活血藥佐之。令諸臟腑有所稟而邪自退矣。

如初起腫硬。皮肉不變。心煩嘔噦。脈沈而實者。當疏其內以絕其源。用內疏黃連湯利之。腫作痛。邪气實也。宜衛生散。外以隔蒜灸之。次用托裏散。脈遲緊。其膿未成。用四君子湯。加川芎﹑當歸﹑枳殼﹑白芷。

或托裏散。脈洪數。其膿已成。用托裏消毒散。膿成而不潰者。气血虛也。十全大補湯溫之。膿成脹痛者。

臥鍼取之。

因誤行汗下。以致腫而不潰。潰而不斂者。十全大補湯。加漧薑﹑大附子以救之。

已潰而朝寒暮熱。气血虛也。食少作瀉。脾腎虛也。胸痞痰湧。脾肺虛也。俱用六君子湯。加當歸﹑黃。候諸癥退。換十全大補湯調理。

鍼孔膿KT不利。毒瓦斯內攻也。唇舌靑黑。臟腑壞也。不治。瘡口微膿如蟹吐沫者。此內潰透膜也。不治。

臍腹小腫大痛者。乃下焦蓄血癥也。脈在左手。以四物湯加穿山甲酒煎。加童便服之。壯實者。用桃仁承气湯下之自愈。愼用漧漆砂等藥。

一人腹患流注。腫硬不潰。脈弱時嘔。此陽气虛弱胃气虛寒也。法當溫補。反用敗毒等藥。以致身熱脈微。予曰。身熱而脈靜。脫血而脈實。汗後而脈燥者。皆逆候也。不治。後果歿。

卷二分治部上﹝癰疽﹞

腹部

小兒初生。旬日。臍忽虛浮赤腫者。用大黃牡蠣﹝等分﹞朴硝﹝不拘﹞爲末。用田螺浸水調敷。小便下白。卽愈。

一用荊芥煎湯洗之。以煨蔥伏地气貼之。卽消。

臍風濕腫。用蜂房燒灰摻之。

臍濕。用當歸燒灰爲末摻之。或靑蛤散。﹝見三卷面部﹞

卷二分治部上﹝癰疽﹞

腋部

經絡

腋下中間。屬手厥陰心包絡及足厥陰肝經。腋前屬足太陰脾經。腋後屬足少陽膽經。下六寸又屬脾之大絡也。

腋癰

生於腋。一名夾癰。初起皮色不變。漫腫無頭。日久方疼。乃生寒熱。此患難消。終必作膿。多由性躁所致。初宜柴胡淸肝湯。加味逍遙散。脈虛病虛者。補中益气湯加羌活。俟少可去之。膿成脹痛者鍼之。已潰者八珍湯加黃﹑陳皮﹑香附。此以性情治癥。不待專於攻毒也。始終忌用寒涼。亦不宜大熱。惟宜溫補。灸少海穴七壯。或灸間使穴。

米疽

靈樞云。發於腋下赤而堅者爲米疽。砭之勿裹。若堅而不潰者。爲挾癭馬刀及瘍也。宜各隨本門治之。

黯疔

生腋下。堅硬無頭。四肢拘急。寒熱大作。異於常癥者暗疔也。﹝治見疔門﹞

腋气

俗名狐臭。受秉於未形之初。腋內有竅。濁气由此而出。諸藥鮮能除根。故治法不立。

卷二分治部上﹝癰疽﹞

肋部

經絡

腋直下髀骨。屬足少陽足厥陰二經相火之司也。二經之气不平則風火內搏。榮逆血郁。熱聚爲腫。癰之所由而生也。﹝肋脇骨也。肋者助也。有骨曰肋。無骨曰脇。﹞

肋疽

一名夾熒疽。兩肋發腫。甚則連及肩肘。其癥在左。痛應於右。其患在右。痛應於左。急宜鍼砭。庶免內攻。膿多可治。無膿不治。腫赤痛甚。煩躁脈實而嘔者。爲有餘。當下之。腫硬不潰。脈弱而嘔者。爲胃虛。宜六君子湯加砂仁﹑藿香補之。亦有痛傷胃气而嘔者。外感寒邪及穢气而嘔者。𨿽腫時尢宜助胃壯气。蓋腫時作嘔。因毒瓦斯內侵者十有一二。濕气內傷者十有八九。二十日不穴者死。

脇疽

初生如李。漸大如杯。靈樞云。發於脇者名曰敗。敗者女子之病也。灸之。由足厥陰肝經鬱怒所致。初宜柴胡淸肝湯。解郁瀉火。已成者托裏消毒散。加香附﹑靑皮。膿成者鍼之。勿傷內膜。已潰者八珍湯。加山萸丹皮﹑澤瀉。兼滋腎水。是癥。肥胖內實者鮮有是癥。惟虛勞者患之。如破流臭敗稀膿。補托不應者死。大抵膿血大瀉。气血俱虛。法當峻補。𨿽有他癥。當末治之。蓋元气一復。諸癥自退也。宜灸衝門穴二七壯。

一誤作痰痞。治之罔效。數月大如盎。髙如。堅如石。微紅漫腫。不甚疼痛者。卽此癥也。失治。則攻擊成膿。形如鼓脹。但其肚無靑筋。而臍不突爲異耳。

淵疽

生脇下。初起不紅堅硬。久則破潰而有聲。如嬰兒啼狀。用膏蓋之。則聲止。去膏則聲作。宜灸陽陵泉穴二七壯。其聲卽止。瘡卽愈。

內發丹毒

生脇下。及腰胯間。腫痛。色赤如霞。急宜砭去血。內服貴金丸之類汗之。如無汗。及嘔噦腹脹。神昏便閉。徧身靑紫者。不治。

卷二分治部上﹝癰疽﹞

肋部

柴胡淸肝湯

加味逍遙散﹝見瘰門﹞補中益气湯八味湯六君子湯托裏消毒散貴金丸灸法﹝俱見首卷﹞

卷二分治部上﹝癰疽﹞

下部後

鸛口疽

生於尻尾髙骨尖處。一名銳疽。靈樞云。發於尻。初如魚肫。久若鸛嘴。由督脈經濕痰流結所致。朝寒暮熱。夜重日輕。潰出稀膿。或流鮮血。少壯尢可。老弱難醫。

滋陰除濕湯

初起者宜此和之。

川芎當歸白芍熟地﹝各一錢﹞柴胡黃芩陳皮知母貝母﹝各八分﹞澤瀉地骨皮甘艸﹝各五分﹞水二鐘。姜三片。煎八分。食前服。

和气養榮湯

已成不得內消者。宜此托之。

人參陳皮白術黃茯苓丹皮當歸熟地﹝各一錢﹞沈香甘艸﹝各五分﹞水二鐘。煎八分。食前服。

滋腎保元湯

气血虛弱。潰而不斂者。宜此補之。

人參黃白術茯苓歸身杜仲山萸肉丹皮熟地﹝各一錢﹞肉桂大附子甘艸﹝各五分﹞水二鐘。姜三片。棗二枚。蓮肉七个。食前煎服。

上癥失治。久而成漏者。宜服先天大造丸。﹝見流注門﹞兼服琥珀蠟礬丸。﹝見腫瘍門﹞久之自能收斂。

坐馬癰

生於尻尾略上些。初起。灸膝下外橫骨盡處。治同鸛口疽。

臀癰

生於臀之中。居小腹之後。爲陰中之陰。其道遠。其位僻。𨿽屬足太陽膀胱經多血。柰气運不到。

血亦罕來。最難收斂。由濕痰凝結而成。

初起有頭。紅熱重墜。發熱口漧者。用貴金丸利之。紺珠膏貼之。初起無頭漫腫。皮色不變者。用紺珠丹托之。隔蒜灸之。如大勢已退。余腫未消者。頻煮熱蔥熨之。除濕二陳湯調之。已成欲作膿者。托裏羌活湯。痛甚者神授衛生散。大勢已退。托裏消毒散。不消及不潰不斂者。脾虛也。六君子湯加川芎﹑當歸﹑黃。脾虛下注者。只白術一味。煎飲自消。毋以能潰膿爲惑。不消作渴便淋者。陰虛也。六味地黃丸加五味子。潰而不斂者。用生薑煎湯洗之。久者以豆豉餅灸之。

此癥。自裏至表者十有八九。從六淫外感入裏者百中一二。故治宜外發。庶免內攻。其有軟陷無膿。

根腳平散而不痛者。甚則口漧。煩躁譫語。痰喘气粗者。由誤服寒涼。失於滋補所致也。不治。書云。若無補養之功。其禍多在結痂之後。是知瘍科以培補元气爲首務也。

有因患痔。敷服寒涼。致令攻潰於臀者。其脈大而數。癥則寒熱作渴。瘡則膿水淸稀。些三陰經虧損之癥也不治。

卷二分治部上﹝癰疽﹞

下部後

除濕二陳湯

治臀癰上馬下馬等癥。

陳皮半夏茯苓秦艽薏苡仁麥冬甘艸﹝等分﹞用生薑一片。燈心二十根。水煎。食遠服。

內托羌活湯

尻臀生癰。堅硬腫痛者。

黃﹝一錢五分﹞黃柏﹝酒炒﹞羌活﹝各三錢﹞防風歸尾本連翹蒼術陳皮甘艸﹝炙各一錢﹞肉桂﹝三分﹞用水一鐘。黃酒半鐘。煎八分。食前服。

卷二分治部上﹝癰疽﹞

下部後

紺珠丹貴金丸紺珠膏衛生散托裏消毒散六君子湯六味地黃丸﹝俱見首卷﹞

上馬癰

生於臀。近肛門之右。

下馬癰

生於臀。近肛門之左。

上二癥治同臀癰。

卷二分治部上﹝癰疽﹞

下部後

風疳生於臀腿。俗名坐板瘡。形如疥癬。破流黃水。先癢後疼。由風寒客於穀道所致。宜香白散等藥敷之。令毒水出盡。卽結痂而愈。

香白散

枯白礬輕粉﹝各二錢﹞樟腦﹝一錢﹞共爲末。濕則幹摻。幹用生桐油調敷。

一用絲瓜皮焙爲末。燒酒調敷。或大蒜瓣燒存性。爲末摻之。或用芫花根煎湯洗之。

懸癰

生於會陰穴。在陰囊之後。穀道之前。初生如松子。次大如蓮子。數日始發。紅熱腫痛。大如桃李。

湧泉疽

生於尻前。書云。腫發太陰。狀如伏鼠。十日可刺。得白膿者順。靑膿者險。赤黑者逆。不穴者死。

穿襠發

生窮骨穴。卽陰器之底也。色赤腫。痛連陰子及腰背肛門。灸三陰交穴三七壯。

跨馬癰

生交襠。近積綫之處。

按上癥。皆生於前陰之後。後陰之前。以其形異而名亦異也。屬任脈別絡。夾督脈波脈之會。由足三陰虧損。多兼志欲不遂之所致。輕則成漏。重而則隕。故麻木黑陷。泄瀉嘔噦。疲倦者。久延穀道。內潰臟腑者。皆不治。古云。陽气亢盛者宜坎離丸。取其苦寒能瀉水中之火。令陽气衰則陰自生。陽气衰弱者宜六味地黃丸。取其酸溫能生火中之水。使陽气旺則陰自生。然此癥屬陰精衰弱者十有八九。陽气亢盛者百中一二。

初起腫痛。小便赤澀者。先服制甘艸一二劑。及蒜灸之。次服龍膽瀉肝湯。已成不得內消者。托裏消毒散加穿山甲﹑皂角刺。自破或膿脹痛者。鍼之。朝服六味地黃丸。午服十全大補湯。加丹皮﹑澤瀉。或再加附子。久而成漏者。宜國老膏化湯吞蠟礬丸。間以豆豉餅灸之。久則大附子餅灸之。如晡熱煩渴气喘。體倦食少。大便溏。小便數者。脾虛也。宜補中益气湯加茯苓﹑半夏。候飲食進。諸癥減。更加麥冬﹑五味子自瘥。經云。陰虛脾虛也。脾爲陰土而主生血。若誤用知母﹑黃柏苦寒之劑。復傷脾肺。是絕其源矣。

卷二分治部上﹝癰疽﹞

下部後

國老膏

初起者。三二服可消。已成者多服自效。

粉甘艸半斤。內用無節者四兩。劈破。用長流水浸透。炭火炙。蘸水。以一盆水盡爲度。切片。另用長流水三鐘。無灰酒五鐘。煎三分之一。如膏。一起服之。其有節四兩。用泉水煎湯洗患處。日三次。自效。

已破者。三二服合口。年久者。𨿽陽潰冀從瘡口出。多服亦驗。

一方加當歸二兩。

卷二分治部上﹝癰疽﹞

下部後

龍膽瀉肝湯

﹝見疳瘡門﹞托裏消毒散六味地黃丸十全大補湯蠟礬丸補中益气湯﹝俱見首卷﹞

卷二分治部上﹝癰疽﹞

下部後

髒毒者乃肛門腫痛也。而有內外虛實之殊。因濃味勤勞而得者。則脈數而有力。肛門邊突腫。形如李核。大便利。小水赤。甚者肉泛如箍。堅痛如錐。此爲外發。易治。初宜貴金丸﹑衝生散﹑一煎散之類下之。外用金黃散。以淸涼膏調敷。已成。脹痛者鍼之。如攻利不應者托之。外用神燈照照之。磨蟾酥錠塗之。其堅硬漸腐。俟有膿時。用珍珠散倍冰片。以豬脊髓調敷。因陰虛濕熱下注者。則脈數細而虛。肛門內結腫。刺痛如錐。大便虛閉。小便淋澀。寒熱痰嗽。遇夜尢甚。此爲內發。難醫。治宜四物湯加知母﹑黃柏﹑天花粉﹑甘艸。兼六味地黃丸調之。五灰散托之。俟膿出。方安。因性急或兼補術。大熱而成者。必痛連小腹。二便乖違。串蝕肛門。大孔無禁。食減作渴。因虛勞久嗽而得者。必肛門結腫如粟。破而成漏。瀝盡气血而亡。此二癥乃內傷所致。非藥能療。

卷二分治部上﹝癰疽﹞

下部後

一煎散

髒毒初起腫痛。服之立消。

當歸尾皂角刺桃仁泥穿山甲﹝炒﹞甘艸﹝各二錢﹞黃連﹝一錢五分﹞枳殼檳榔烏藥白芷天花粉赤芍生地﹝各一錢﹞紅花﹝五分﹞玄明粉大黃﹝各三錢﹞用水二鐘。浸一宿。次早煎一滚。空心服之。俟行三四次。以薄粥補之。

五灰散

髒毒腫痛。生於肛門內者。

蜈蚣穿山甲生鹿角血管鵝毛血餘﹝各存性各研末各等分和勻﹞每服五錢。空心。用黃酒調服。

灸髒毒及腸風下血不止祕法令患者平立。量脊骨前與臍平處。是穴於脊椎上灸七壯。如年深者更於椎上兩旁各開一寸。各灸七壯。除根。

卷二分治部上﹝癰疽﹞

下部後

貴金丸

衛生散金黃散神燈照蟾酥餅珍珠散六味地黃丸﹝俱見首卷﹞

卷二分治部上﹝癰疽﹞

下部後

穀道生瘡久不愈者。內用甘艸節爲末。每服三錢。空心。生蜜酒調服。外以雞內金存性。爲末摻之。

卷二分治部上﹝癰疽﹞

下部後

痔漏之癥。𨿽瘍醫之事。而鄙談之。然擇疾而療。豈仁者之用心乎。予閱內經。惟云。因而飽食。經脈橫解。

腸癖爲痔。蓋爲飽食則傷脾土。脾土傷則不能榮養肺金。肺金失養。則肝木無制。而生心火。侮肺金克脾土。於是克所勝而侮所不勝也。然飽食而成此癥者。必有其因。其因惟何。蓋因飽食之後。或暴怒。或努力。或枯坐。或酒色。婦人或產難。小兒或夜啼等因。致使气血縱橫。經絡交錯。流注肛門而成此痔矣。

如其腫者濕也。痛者火也。癢者風也。閉結者燥也。惟宜隨其勝者以抑之。乃其治也。第恐學人未得其詳。附以專科趙眞子家傳的本。再附己意於後。稍補缺略云爾。

卷二分治部上﹝癰疽﹞

下部後

髒癰痔

肛門腫如饅頭。兩邊合緊。外堅而內潰。膿水常流。此終身之疾。治之無益。

鎖肛痔

肛門內外如竹節鎖緊。形如海蜇。裏急後重。便糞細而帶匾。時流臭水。此無治法。

番花痔

肛門四邊番出如碗大。肉紫黑。痛流血水。服涼血解毒之藥。藥水洗之。藥綫紮之。根未盡者。

萬憶膏敷三四次。除根。內服犀角地黃丸一料。永不再發。

蓮花痔

狀如蓮花。層層疊起。有細孔。癢痛出膿水。數如聖散七八次。至痔紫黑色住藥。待七八日。其痔自落。敷粉霜一次。去根。服槐角地楡丸。以去內毒。

重疊痔

生騎縫中間。層層疊起。漧燥無水。只癢而不腫痛。搽如聖散日三四次。七日痔落。不須服藥。

鉤腸痔

肛門內外有痔。折縫破爛。便如羊糞。糞後出血穢臭大痛者。服養生丹。外用燻洗。每夜塞龍麝丸一丸於穀道內。一月收功。

懸膽痔

生於髒內。懸於肛外。時流膿水。便痛出血。先枯去痔。不須收口。服血竭內消丸。

內外痔

肛門內外皆有。遇大便卽出血疼痛。用熊膽冰片膏日搽三四次。用後方燻洗。

內痔

在肛門之裏。大解則出血如箭。便畢用手按。良久方入。服番肛散。塞換痔散。卽番出洗淨。敷如聖散五七次。其痔紫黑色自落。換收口藥收口。服收肛散卽入。或番出時用藥綫紮之亦佳。服槐角苦參丸。或涼血地黃丸。前法治之。其大便有七八日難解。須少用飲食。先與患者幫助。免惑。

血箭痔

與內痔同。但無痛癢爲異耳。若大解則鮮血如箭。不問糞前糞後。宜灸承山穴。內服皮象龍丸。

气壯痔

肛門側邊有形無痔。遇勞苦气怒酒色則發。發則腫脹。形若核桃。堅硬如石。俟气消毒散。則平復如初。惟戒气怒。不須醫治。

沿肛痔

周遭皆有。痛癢出水。搽二仙丹一二次。化爲黃水。用槐花﹑朴硝。煎湯洗之。服涼血解毒丸三四帖。或淸金丸半斤。則毒盡根除。

楊梅痔

亦周遭皆有。形似楊梅。只癢不痛。漧燥無膿。此梅毒將發之候也。先服如聖散一劑。次服托裏解毒湯十餘劑。外搽射糞丹三四次。自愈。

子母痔

兩邊相對。或大或小。時腫時疼。頭大根小。敷二仙丹。內服槐角地楡丸收功。

雌雄痔

亦兩邊相對。但一大一小。腫痛出膿。頭小根大爲異耳。敷如聖散六七次。俟痔落而再醫漏。

如無漏孔。就可收口。宜服苦參丸。消熱解毒。

菱角痔

狀如菱角。左右皆有三四孔。一孔通腸流膿水。先宜去痔。次穿漏孔。年久者內有附管。用藥丁去管。次穿漏收口。宜服蠟礬丸幹膿收口。虛者服十全大補湯六十帖。

葡萄痔

左右如乳頭堆起。只癢不痛。遇辛苦出水。或痔有孔出膿。宜先去痔。次穿漏孔。如不通腸。用丁取管收口。服蠟礬丸收功。

核桃痔

肛外一邊。形如核桃。有孔腫痛流膿。先用藥綫紮去痔。次穿漏。服蠟礬丸收口。

石橊痔

生穀道前。形如石橊。破塌疼痛。有孔出膿。宜先去痔。次收口。宜服槐角苦參丸。

櫻桃痔

宜先去痔。次穿孔。服琥珀丸收功。

牛奶痔

先用藥綫紮去。次點萬憶膏一二次除根。

雞冠痔

亦先紮去。敷粉霜一次。痔平卽可收口。

雞心痔

鼠尾痔俱無痛癢。遇辛苦則發。不治無害。

上痔二十四腫。形色𨿽殊。而治法則一。開載已悉。學人宜根據次調理。不得妄爲加減。致取不驗。至囑。

卷二分治部上﹝癰疽﹞

下部後

涼血地黃湯

治痔腫痛出血。

歸尾﹝一錢五分﹞生地﹝二錢﹞赤芍﹝一錢﹞黃連﹝炒二錢﹞枳殼﹝一錢﹞黃芩﹝炒黑一錢﹞槐角﹝炒黑三錢﹞地楡﹝炒黑二錢﹞荊芥﹝炒黑一錢﹞升麻﹝五分﹞天花粉﹝八分﹞甘艸﹝五分﹞上一劑加生側柏﹝二錢﹞用水二大鐘。煎一鐘。空心服三四劑。則痛止腫消。更外兼燻洗。

燻洗方

凡痔腫痛出血。及漏毒腫痛。俱效。

地骨皮槐花韭菜根朴硝﹝各二兩﹞白礬﹝五錢﹞蘇葉﹝五錢﹞蔥頭﹝七个﹞用水十五碗。煎百沸。傾淨桶內。令患者坐之。四圍遮蓋。勿令走气。先燻後洗。待痔出黃水爲妙。

淸金養榮湯

痔漏腫痛。大便燥急。裏急後重者。

當歸﹝二錢﹞白芍﹝八分﹞熟地﹝二錢﹞黃連﹝二錢﹞連翹﹝一錢﹞黃芩﹝一錢五分﹞熟大黃﹝錢半﹞枳殼﹝二錢﹞麻仁﹝二錢﹞茯苓﹝一錢﹞天花粉﹝一錢﹞甘艸﹝五分﹞用水二鐘。煎一鐘。食前服。忌辛熱等物。

通聖散

痔漏腫痛。大便閉結不通。

防風﹝八錢﹞荊芥赤芍歸尾梔子連翹黃芩白術﹝各一錢﹞薄荷﹝八分﹞川芎﹝五分﹞甘艸﹝五分﹞桔梗﹝八分﹞石膏﹝八錢﹞滑石﹝二錢﹞大黃﹝五錢﹞朴硝﹝三錢﹞每劑加漏蘆一兩。生薑三片。紅刺七个。燈心三十根。用水煎服。瀉二三次。食涼粥止之。忌葷腥油膩三五日。但有熱毒內結者。服此一劑。瀉去餘毒。次服淸金散三四劑。退腫止痛。

淸金散

黃連﹝三錢﹞枳殼﹝一錢﹞陳皮﹝一皮﹞乳香﹝一錢﹞沒藥﹝五分﹞用水二鐘。煎一鐘。空心服。如腫痛甚者。外兼燻洗。用番丹敷。效。

十全大補湯

气血不足。不能長肉收口者。

黃﹝蜜炙﹞當歸﹝各二錢﹞熟地﹝三錢﹞川芎白芍人參白術茯苓﹝各一錢﹞肉桂﹝五分﹞甘艸﹝五分﹞用紅棗二个。水二鐘。煎八分。食遠服。

脾胃弱者。加陳皮﹑炒砂仁各一錢。

黃六一湯

漏孔穿開。膿水不絕者。

黃﹝六錢蜜水拌炒﹞甘艸節﹝一錢﹞水二鐘。煎八分。食遠服。十餘服。膿水自幹。

槐角地楡丸痔漏腫痛出血。

槐角﹝四兩炒黃﹞地楡﹝炒黑﹞地黃﹝炒焦﹞黃芩﹝炒﹞荊芥﹝炒各二兩﹞枳殼﹝一兩五錢﹞歸尾﹝一兩﹞共爲末。煉蜜爲丸。桐子大。每服三錢。空心白滚湯送下。日用二服。忌煎炒熱物。

苦參地黃丸

痔漏出血。腸風下血。酒毒下血。先紅爲腸風。後紅爲酒毒。

苦參﹝切片酒浸濕蒸曬九次爲度炒黃爲末淨一斤﹞地黃﹝四兩酒浸一宿蒸熟搗爛加蜂蜜和苦參爲丸﹞每服二錢。白滚湯或酒送下。日服二次。

扁柏丸

痔漏腸風髒毒等下血。及吐血血崩等癥。

生側柏葉﹝一斤用白礬四兩入銅鍋內水五六碗煎幹爲度曬漧炒焦枯﹞靑州柿餅﹝十个燒灰﹞舊陳棕﹝燒存性二兩﹞血餘灰﹝一兩﹞槐花﹝四兩炒焦﹞共爲末。煉蜜爲丸。每服三錢。空心白酒送下。日進三服。以止爲度。

二妙丸

內痔髒毒出血。

棉花子﹝一斤﹞朴硝﹝四兩入小酒瓶內加老酒四碗入瓶內封口炭火煙盡爲度取出爲末﹞每服三錢。空心白酒調服。日進二次。忌生酒熱物。

搜風順气丸

治內熱結閉。裏急後重。並腸風髒毒下血。﹝原見中風門余采入此以補其缺耳﹞大黃﹝五兩酒蒸黑色﹞麻仁﹝微炒去殼取仁﹞郁李仁﹝滚水泡去皮另研﹞獨活車前子﹝酒浸﹞菟絲子﹝酒煮﹞枳殼﹝麩炒﹞檳榔山藥牛膝﹝酒浸﹞山茱萸﹝酒浸各二兩﹞加羌活﹝一兩此楊慶亭之祕法也﹞共爲末。煉蜜爲丸。桐子大。每服三十丸。茶酒任下。

蠟礬丸

大凡漏孔穿開。卽服此丸。幹膿收口。乃漏癥緊要之藥也。

黃蠟﹝一兩﹞白礬﹝一兩三錢﹞先溶蠟化。離火俟稍溫。方下礬末。攪勻乘熱搓成條。隨烘隨丸。桐子大。每服六七十丸。白滚湯送下。

日進三服。

琥珀丸

治癥同前。

白礬﹝一兩﹞象牙﹝一兩﹞血竭﹝三錢﹞乳香﹝一錢﹞沒藥﹝一錢﹞麝香﹝三分﹞窠﹝一錢﹞共末。用黃蠟溶化。和藥爲丸。每服五七十丸。白滚湯下。日進二服。

六味地黃丸

補腎滋陰。益气養血。

根據古方。以地黃用人乳浸九次蒸曬爲異耳。

八味地黃丸

治久漏。膿水淸稀。不能收口。服此補陰助陽。通暢脾胃。肌肉易長。膿水易幹。刻日見效。

根據前方加大附子﹑肉桂各二兩。

內消退管丸

又名血竭內消丸。此能退管收口。不須外治。瘡毒成漏。服此尢佳。

蜂房﹝帶子者一个存性﹞刺皮﹝一个重五兩者存性﹞血竭﹝二兩﹞象牙﹝醋炒爲末五錢﹞僵蠶蟬蛻木香火硝乳香沒藥﹝各三錢﹞共末。用黃蠟八兩。熬黑取起。待溫入藥。攪勻。丸桐子大。每服三錢。酒下。日進三服。連服七日。膿水更多。以後一日一服。半月後。毒將盡。肉長管出。漸漸剪去。用生肌散。如毒未盡。用火腿肉湯日洗二三次。幹膿收口。

生肌散

盤雞﹝一个存性每用一錢﹞血竭兒茶﹝各五分﹞冰片﹝一分﹞共爲末。吹入漏孔內收口。

養生丹

內消痔漏。百發百中。

母豬大腸﹝一尺﹞入朴硝﹝四兩兩頭紮住入瓦罐水三碗煮將幹鹽泥塞口勿泄气炭火存性聽用。﹞象牙﹝末二兩﹞刺皮﹝二个存性﹞麝香﹝一錢﹞豬懸蹄﹝二十四个切片土炒﹞穿山甲﹝二十四片土炒﹞乳香沒藥雄黃地楡﹝各三錢﹞大黃﹝五錢﹞靑鹽﹝七錢﹞白芷﹝一兩﹞明礬﹝五錢﹞小活龜﹝三个連肉入罐內用泥封口存性﹞蜂房﹝帶子者一个焙榦爲末﹞黃牛角腮﹝一个存性﹞朴硝﹝七錢﹞槐花﹝五錢炒﹞黃蠟﹝一兩﹞自然銅﹝醋內七次五錢﹞共爲末。煉蜜爲丸。每服三錢。空心。老酒送下。日進二服。服至半月。出管。一月全愈。不用生肌。

皮象龍丸

退管內消。不須掛綫。

水銀雄黃雌黃礦石禹糧石明礬﹝各一兩﹞爲末。入陽城罐內封固。火打三炷香。水擦盞底。俟香完。過宿取出。出火毒。聽配後藥。

皮﹝土炒﹞山甲﹝土炒﹞象牙﹝炒各一兩﹞血竭﹝六錢﹞乳香沒藥豬懸蹄﹝各五錢﹞共末。用黃蠟二兩。溶化爲丸。綠豆大。每服五十丸。每日三服。用槐花湯送下。忌茶﹑酒﹑蔥﹑蒜﹑椒﹑糟﹑房事。

一月愈。

收功盡根丸

痔漏服藥全愈。須服此藥。庶不再發。

枯礬雄黃文蛤﹝炒﹞烏梅肉﹝炒各三錢﹞冰片﹝一分﹞共末。煉蜜爲丸。分五服。每日一服。空心白滚湯送下。

番肛散

內痔服此一劑。實時番出。

枳殼﹝三兩生用﹞陳皮﹝一兩﹞作一劑。水二鐘。煎一鐘。空心服。外用喚痔散敷之。

喚痔散

此藥送入肛門內一時。其痔卽番出。洗淨。用如聖散日敷五六次。看痔紫黑色爲度。七日其痔自落。每日用豬蹄煎湯洗三四次。待瘡口收完。用收肛散一劑。卽收入。

生艸烏尖﹝一錢﹞刺皮﹝末三錢﹞枯礬﹝五分﹞白鹽﹝一兩﹞麝香﹝三分﹞冰片﹝三分﹞各爲細末。蔥汁調藥。送入。

收肛散

陳皮﹝三兩﹞枳殼﹝一兩﹞水二鐘。煎一鐘服。

內塞散

一名龍射丸。如髒頭收入。內有疼痛。用此藥塞入穀道內三四夜。止疼收功。內痔腫痛尢佳。

牛黃天竺黃輕粉﹝各五分﹞乳香沒藥薄荷葉﹝各一錢﹞冰片﹝二分﹞共爲末。用蜒蚰搗爛爲丸。如棗核大。再研冰片爲衣。臥時塞一丸入穀道內。七夜爲止。除根不發。

如聖散

內外一切諸痔。七日自落。

雞糞﹝四兩用雌雄鷄二隻餓二日次早用豬胰子切碎拌糯米粉一二合徐徐餵之六七日接糞四兩爲度曬漧聽用。﹞雌黃﹝六錢﹞雄黃﹝六錢﹞明礬﹝一兩﹞皮硝﹝一兩﹞膽礬﹝五錢﹞共爲末。入傾銀罐內。用瓦蓋之。火靑煙爲度。取出。加乳香沒藥各三錢。冰片五分。共爲末。瓷罐收封口。用唾津調敷痔上。良久去藥。再上藥。如此七次。看痔黑色。則不須上藥。待七日。其痔自脫。略用生肌散。二三日收口。

二仙丹

一名賽金散。治外痔。

金腳砒﹝二錢﹞白礬﹝一兩﹞二味爲末。傾銀罐。煙盡爲度。加瓦焙蠍尾七个。生艸烏一錢。共末。敷如如聖散法。

玉紅散

去漏腐肉。亦可點痔。

靈藥雄黃白丁香﹝各一錢﹞蟾酥乳香沒藥﹝各五分﹞共爲末。瓷罐收。任用。

退管錠子

外漏用此二三次。硬管卽出。如追透通腸。亦可以穿綫。諸瘡漏皆用。

靈藥﹝二錢﹞白丁香﹝一錢半﹞雄黃﹝一錢﹞蟾酥﹝一錢﹞輕粉乳香沒藥﹝各五分﹞麝香﹝二分﹞蜣螂﹝三个存性﹞共末。飯爲條。燈艸粗二寸長。陰漧。收用。

生肌藥丁

漏瘡去後。用此收口。

珍珠象牙龍骨兒茶花蕊石血竭﹝各一錢﹞輕粉白芷白蘞朱砂﹝各五分﹞冰片﹝三分﹞共爲末。飯爲條。陰漧收用。不可加減。

藥綫

用此縛痔穿漏。

鮮芫花根﹝一錢﹞雷丸﹝一錢﹞蟾酥﹝一錢﹞艸烏﹝三錢﹞水二鐘。煎一鐘。去渣取汁。用生絲一錢。入藥汁內。以文火煮汁將幹。存汁一小酒鐘。取起曬漧。復浸汁內。又曬又浸。以汁盡爲度。曬漧包收聽用。至六七月。取露天蜘蛛絲。做成藥綫。任用。

生肌散

用綫掛開者。此藥收口。諸瘡長肉收口。

鑪甘石﹝一兩三黃湯內七次﹞木香降香乳香沒藥血竭兒茶黃柏黃連白芷白蘞﹝各五錢﹞龍骨﹝三錢﹞冰片﹝一錢﹞麝香﹝三分﹞赤石脂﹝一兩﹞黃丹﹝一兩飛七次﹞海螵蛸﹝湯泡去皮五錢﹞共爲末用。

珍珠散

長肉生肌收口。

珍珠石膏﹝炒﹞赤石脂輕粉﹝各一錢﹞白龍骨﹝三錢﹞冰片﹝二分﹞孩兒骨﹝五分狗胎骨亦可﹞共末收用。一加象牙一錢。

萬憶膏

卽五灰所淋之汁。

上趙眞子家傳痔漏的本終。

卷二分治部上﹝癰疽﹞

下部後

凡醫痔者。先服涼血解毒藥三四劑。如涼血地黃湯﹑通聖散之類。次服槐角地楡丸及髒連丸半斤。消內毒以斷其根。又下之太急。或致脫肛。以法上之。宜收肛散。如涼之太甚。或致遺精。以法補之。宜補漏丸。脈經云。跗陽脈浮。必腸痔下血。腸痔下血。風熱居多。宜條芩﹑黃連﹑生地﹑槐角。或小薊﹑丹參以淸其熱。宜當歸﹑川芎。佐以紅花。以調其血。宜人參﹑枳殼﹑升麻。以順其气。因寒者加茯苓﹑木香。因酒者加葛根。烏梅一个。墨豆百粒。夫升麻者痔癥必用之藥也。如不應。純宜溫補。用四君子湯加黃﹑扁豆。或參苓白術散。蓋大腸下血。以胃气收功。胃气回。血自歸經矣。

凡用枯痔藥。必先圍護周遭好肉。用黃連﹑郁金﹑石膏等分。白芨減半。蜜水調稀塗之。薄紙蓋之。次上枯藥。或加片麝。凡換枯痔藥。宜用羌活﹑獨活煎湯洗之。凡痔已枯盡而不脫者。用靈磁石一錢。僵蠶﹑川烏各末五分。冷水調塗之。立脫。凡痔已脫。先用甘艸煎湯洗之。再用荊芥﹑文蛤。煎湯洗之。則不生膿。脫後肉癢者。煎粉甘艸濃汁。洗之。凡痔頭大根小者。以綫紮之。頭小根大者用藥枯之。俟痔落而再醫漏。無如漏孔。就可收口。有漏者插以藥丁。通腸者掛以藥綫。無痔而有漏者。以因肛門邊先結腫硬。半年一載。此塊作痛出膿成漏。尢內先通腸。而後外潰也。必有附管。治非取管掛綫。不能收功。

痔有三不醫。爲番花痔﹑髒癰痔﹑鎖肛痔也。𨿽彊治之。恐未能全效。

凡插藥丁退管。不可頂底。如孔深一寸。插藥七八分爲度。早晚插藥二次。至三四日。孔大加數插之。至七日後。患處四邊。裂開大縫。卽搽玉紅膏。再七日自落。落後仍搽玉紅膏。看四邊內外。無黑腐時。換生肌散。膿稠時。換珍珠散收口。不可貼膏藥。恐其呼膿。收口必緩。必內服蠟礬丸以干其膿。忌食生冷。犯之無效。

凡用掛綫。孔多者只先治一孔。隔幾日再治一孔。如綫落口開者。敷生肌散。

漏有八。腎兪漏。生腎兪穴。瓜瓤漏。形如出水西瓜瓤之類。腎囊漏。漏管通入於囊也。纏腸漏。爲其管盤繞於肛門也。屈曲漏。爲其管曲屈不直。難以下藥至底也。串臀漏。蜂窠漏。二癥若皮硬色黑。必內有重管。𨿽以掛綫。根據次穿治。未免爲多事。通腸漏。惟以此漏。用掛綫。易於除根。是以有善惡之分也。

再有年老气虛者。虛勞精竭者。脾虛久瀉者。皆爲不治。

卷二分治部上﹝癰疽﹞

下部後

髒連丸

治痔漏。並腸風下血。及水瀉痢疾。

黃連﹝一斤﹞槐花﹝半斤﹞爲末。用雄豬肥壯大腸。以酒醋洗淨。入藥紮兩頭。次用韭菜五六斤。一半鋪甑底。藥腸盤於上。一半蓋之。文火蒸之。以腸脂化盡。腸皮如油紙薄爲度。去腸取藥。曬漧。稀糊丸桐子大。每日二服。每服三錢。白滚湯送下。

中黃丸

番花痔。

缸砂﹝水浸半月微一兩﹞條芩﹝每斤用皂角子仁側柏各四兩水煮半日汁幹爲度用芩二兩﹞黃連槐角子﹝各二兩﹞梔子黃花地丁﹝各一兩﹞靑黛﹝五錢﹞爲末。用大柿餅肉爲丸。桐子大。每服四五十丸。空心淸湯送下。

牛黃定痛丸

內外諸痔。

牛黃﹝五分﹞胡黃連﹝四錢﹞梔子﹝炒黑五錢﹞槐米﹝炒黑一兩﹞苦食﹝用巴豆麻油炒黃一兩﹞爲末。糊丸黍米大。每服三分。臥時槐花湯下。

百艸丸

血箭痔。

百艸霜﹝四兩﹞黃芩梔子﹝各一兩﹞黃連槐花地楡﹝各五錢﹞爲末。糊丸。每服三錢。淸湯下。

天中散

漏瘡並腸風下血。

粽子﹝用陰陽瓦焙存性﹞爲末。每服二錢。白滚酒送下。出汗爲度。管多者間三日再服。腸風。一服卽愈。

燻洗痔漏方

瓦松馬兜鈴皮硝文蛤蓮房蜂房山桃樹根共一大劑。水一砂鍋。煎濃汁。傾淨桶內。坐燻。紮裙圍之。俟稍溫洗之。日三次。

一加馬汗屜子。

一用馬齒莧煎洗。一用刺兒菜煎洗。

漏用楮桃兩許。卽樹子也。煎湯燻洗。蜂窠漏。漏蘆煎湯洗三五次。能退管生肌。

敷痔方

胡黃連﹝五錢﹞血竭兒茶﹝各二錢﹞熊膽﹝三錢﹞冰片﹝一錢﹞麝香﹝三分﹞一加硼砂﹝一錢﹞一加鉛白霜﹝一錢﹞爲末。用苦食磨水調敷。

退管藥綫類方

一用白砒一錢。雄黃五錢。爲末。入罐封。打三香。水頻擦盞。取出。加乳香﹑沒藥各五錢。用白芨些須。水調成綫。以黃柏末爲衣。

一用白砒五錢。雄黃五錢。朱砂五錢。水銀三錢。白礬一兩。爲末。升打如前。做綫。加鹿斤上炒黃爲末。

爲衣。入瘡不痛。

一用硼砂﹑雄黃各一兩。爲末。入罐內。蓋白礬末一兩。升打如前。糊和成綫。入管內。七八日抽出管。易生肌藥。

鼠瘡。取麥粒大一粒。入瘡內。日二次。不痛發腫。三日腐脫。多年結毒。甚效。

一用白砒末五錢。入鐵鍋內。次蓋白礬末一兩五錢。火礬枯。噴水一口於礬上。卽以綿紙蓋礬上。

再隨噴水三五口於紙上。卽以鍋蓋蓋之。看紙上有白霜爲度。無霜再噴。如有霜。去紙。入去油乳香沒藥末。各錢許。蓋礬上。離火候冷。取爲末。用飛羅面打糊成條。插用。以管退爲度。

一加蠍尾七个。生艸烏末一錢。枯痔甚佳。搽如如聖散法。

制砒法

如砒一兩。用黃連﹑黃柏﹑黃芩各五錢。甘艸﹑綠豆各半合。水五碗。煎湯煮砒。以汁幹爲度。次再升打。若用生砒。則毒瓦斯入腹。反生奄忽。

做條有法。一用山玆菇粉。打糊和條。一做條時。以豬鬃爲心。搓成條。略曬。抽出鬃。則藥條成筒。用之以通气。

灸漏法

久漏膿水根深者。用硫黃﹑麥麵﹑和大蒜搗爲餅。三分濃。隨瘡大小貼之。炷艾一灸一。易二十一壯。隔三五日。方用退管藥。

一用螻蛄搗爲餅。幹者爲末。水調作餅。貼瘡上灸之。熱則易之。五七壯止。經七日。管退而愈。

一用大附子末。水和爲餅。灸之。次上生肌藥。

一用騎竹馬法。取穴灸之亦佳。

漏藥制法

蟬蛻﹝葉竹簡內。泥固。灰火煨過用。﹞蛇蛻﹝入胡桃殼內。鐵綫紮之。泥固。存性。﹞蜣螂﹝貯瓶內。火煨。去頭足。﹞地龍﹝敲去腹內泥。黃酒洗。文火頓幹。新瓦炙。﹞蝸牛﹝用肉。如幹者入水內泡一宿。其肉自生。﹞豬懸蹄牛角腮﹝俱酥炙十二次。﹞鵝翅翎牛膠魚鰾﹝俱蛤粉炒。﹞刺皮﹝用酒醋童便浸炙。﹞蛤粉﹝紫口者。糠火煨。﹞露蜂房﹝乳浸。炙黑。﹞象牙﹝酥油炙。﹞

家傳痔漏方

喇叭花科。﹝卽二地黃苗也﹞三月內未開花時。連根采來。陰漧。每用五錢。水三碗。煎二碗。滚兩三次。另用韭葉五錢。用酒水各一鐘。煎八分。空心服。渣午後服。隔二日再一服。內外如式治之。一切新久痔漏。一月除根。

卷二分治部上﹝癰疽﹞

下部後

截腸者脫肛癥也。气虛者用參﹑﹑歸﹑術。血虛者用歸﹑芍。第虛熱者加以黃柏。下陷者佐以升麻。外用薄荷煎湯洗之。陳年醬蘿卜切片托之。自效。但其所異者。有已收些須。餘者漸漸結痂。偶爾脫落者。截腸癥也。無妨。脫落自愈。

卷二分治部上﹝癰疽﹞

下部前

便癰生小腹之下。夾縫之間。乃精气所出之道路。屬足厥陰肝經之分野。又爲衝任督三經之隧道。其經多血。故名血疝。俗呼便毒。爲不便處而生毒也。破爲魚口。爲行動開合。如魚口也。若橫則生於夾縫之上矣。前賢云。因觸景動心。夢而不泄。由精血交滯而成。孫爲果如此論。則僧尼﹑官人﹑曠夫﹑孀婦。多患此耶。蓋此癥必由野合。妓女陰器不潔。淫火傳染所致。或有云。因勞倦虛火衝動。精气移外。交滯而成者。若因勞倦而得者。則行立作痛。坐臥則止爲異耳。𨿽然。勞倦者百中一二而已。由野合者。宜先散腠膚所感之邪。透骨搜風散。次去肝腎經絡之毒。加味神授散。外以陽燧錠子灸之。紺珠膏貼之。如已成者托之。芙蓉內托散。或補中益气湯。加射幹。潰而不穿者。加味透膿散。潰而不斂者。加味大補湯。因勞倦而得者。補中益气湯加穿山甲。因房勞不節者。六味地黃湯加桃仁倍牛膝。因彊固其精者。五苓散﹝白術茯苓豬苓澤瀉肉桂各一錢﹞加牛膝二兩。水煎。加酒服。

脾血痛者。婦人之癥也。其狀則小腹結塊。或如所梗。或兩拗與人門俱腫。小便淋漓者是也。宜雙解散。

如經脈不調。內熱口渴。食少肋脹。盜汗白帶。寒熱往來。脈細而數者。虛也。加味逍遙散﹑加味歸脾湯調理。小腹重墜者。補中益气湯加靑皮﹑梔子﹑茯苓﹑車前子。

卷二分治部上﹝癰疽﹞

下部前

透骨搜風散

散肌膚所感之邪。

透骨艸﹝白花者陰漧更佳﹞羌活獨活牛膝紫葡萄胡桃肉生芝麻六安茶小黑豆白糖﹝各一錢五分﹞紅棗﹝三枚﹞天茄﹝二分﹞水三鐘。煎一鐘。露一宿。空心熱服。出汗避風。一加槐子一錢。生薑一錢。

加味神授衛生散

淸肝腎經絡之毒。

每服五錢。加斑蝥一个。蜈蚣一條。用當歸引。內加桃仁二錢。牛膝二錢。

煎服如法。外貼紺珠膏。多加阿魏﹑麝香。﹝俱見首卷﹞

芙蓉內托散

治便毒已成。元气弱者。

芙蓉花﹝二錢﹞人參當歸川芎白芷穿山甲杏仁連翹木鱉子﹝各一錢﹞用生薑三片。酒﹑水各一鐘煎。食遠服。

加味透膿散

根據原方

﹝見首卷﹞加金銀花三錢。牛膝二錢。酒﹑水煎服。

加味十全大補湯

根據原方

﹝見首卷﹞加丹皮一錢。澤瀉一錢。煎服如法。

一用珍珠象牙各二錢爲末。空心生酒調服。再飲至醉爲度。出臭汗卽愈。

灸法

用陽燧錠子於患處。灸五七壯。以紺珠膏蓋之。已成者出水些須而消。已潰者易於穿破。更易於收斂。

一法。隨患之左右。量手中指爲則子。次自手掌盡處橫紋量起。自臂當中以則子盡處。是穴。麥子大艾灸三壯。腫消痛止。

一法。灸足大指之端。

雙解散

治婦人脾血痛。能令毒從大便出。熱從小便出。

黑醜﹝炒頭末﹞大黃﹝各一錢五分﹞官桂白芍澤瀉桃仁﹝各一錢﹞甘艸﹝七分﹞用生薑七片。水煎。空心服。

卷二分治部上﹝癰疽﹞

下部前

陽燧錠子紺珠膏補中益气湯六味地黃湯﹝俱見首卷﹞加味逍遙散加味歸脾湯﹝俱見瘰門﹞

卷二分治部上﹝癰疽﹞

下部前

橫生於小腹之下。夾縫之上些。初起者用胡盧巴一兩。酒水各一鐘煎服。再飲至醉爲度。出汗立消。

已成者宜壺公妙劑散。﹝見腫毒門﹞

卷二分治部上﹝癰疽﹞

下部前

疳瘡妒精瘡也。一名恥瘡。經云。前陰者宗筋之所主。又云。督脈者。其絡循陰器。合纂間。又云。腎開竅於二陰。是瘡生於此。而屬肝督腎三經也。但其名異而形殊。治亦多岐。生馬口之下曰下疳。生莖之上曰蛀疳。色紫而興舉者。由房術塗抹所致。淋濁而溺痛者。由志欲不遂所致。俱宜龍膽瀉肝湯。外兼敷洗。

甚者蘆薈丸。此癥以腫痛寒熱爲標。肝腎陰虛爲本。故腫痛。潰甚者。八珍湯加柴胡﹑梔子。日晡倦怠者。

補中益气湯加膽艸梔子。晡熱陰虛者。六味地黃丸。

又莖上生瘡。外皮腫脹包裹者。名袖口疳。久而徧潰者。名蠟燭疳。痛引睪丸。陰囊腫墜者。名雞疳。是癥皆由野合。陰器不潔所致。宜淸肝滲濕湯。甚者二子消毒散。痛而多癢。潰而不深。形如剝皮爛杏者。

名瘙疳。此由濕熱下注也。只須外治。

疳久未愈。便毒復生者。內有梅毒也。宜先解毒。毒盡則疳愈。宜楊梅一劑散。生梅毒時。誤用燻擦等藥。

以致腐爛者。名楊梅疳。或小便時尿管內痛者。由服劫藥所致。名楊梅內疳。二癥如結毒法治之。用加味五寶丹。或二子消毒散。馬口旁有孔如棕眼。眼內作癢。撚之有微膿出者。名旋根疳。由肝腎陰虛。濕熱下注。宜加味逍遙散﹑六味地黃丸。久服可愈。

陰挺者。挺長而不收。傷於熱也。淸之。用小柴胡湯。加黃連。佐黃柏。若莖中堅。君以靑皮。佐以風藥。洗以朴硝﹑荊芥。敷以文蛤末用絲瓜汁調塗。陰縮者爲陰縮入於腹內。傷於寒也。𨿽曰溫之。而舌捲卵縮者死。陰痿者由耗散過度。傷於肝也。又云。腎脈大甚爲陰痿。又云。太陰司天。濕气下臨。腎气衰而不舉也。

宜柴胡勝濕湯及固眞湯。

卷二分治部上﹝癰疽﹞

下部前

龍膽瀉肝湯

治肝經濕熱下注。玉莖生瘡。小便淋澀。陰囊腫痛。及便毒懸癰。

龍膽艸連翹生地澤瀉﹝各一錢﹞木通車前子歸尾黃連黃芩梔子甘艸﹝各五分﹞大便閉。加大黃二錢。

用水二鐘。煎八分。食遠服。

淸肝滲濕湯

治玉莖陰囊。濕腫重墜。小水不利者。

蒼術濃朴陳皮白術茯苓澤瀉木通梔子花粉昆布﹝各一錢﹞當歸川芎﹝各六分﹞木香﹝三分﹞甘艸﹝五分﹞紅熱。加黃連﹑膽艸。腫甚。加商陸﹑射幹﹑靑鹽。或加升麻﹑柴胡﹑羌活以升提之。

用水煎。食遠服。

蘆薈丸

治下疳潰爛作痛。婦人陰蝕作癢。小兒疳積發熱。及口鼻生瘡。牙齦蝕爛等癥。

胡黃連黃連蘆薈白蕪荑子靑皮白雷丸鶴虱艸﹝各一兩﹞木香﹝三錢﹞麝香﹝一錢﹞共爲末。蒸餅糊丸麻子大。每服一錢。空心淸米湯送下。

消疳定痛散

治下疳痛不可忍者。

黑羊角﹝二錢﹞穿山甲﹝炒二錢﹞乳香﹝一錢﹞沒藥﹝一錢﹞共爲末。作一服。空心黃酒調服。

二子消毒散

治袖口疳。及楊梅等疳。

皂角子肥皂子僵蠶蟬蛻杏仁﹝去皮尖﹐各七个﹞豬牙皂﹝一條﹞金銀花﹝三錢﹞防風荊芥牛膝﹝各一錢﹞豬板油﹝二兩﹞土茯苓﹝半斤﹞用水八碗。煎三碗。作三次服。如結毒。服三七日愈。

袖口疳。加黃柏一錢。肥皂子肉倍之。楊梅疳加薏苡仁﹑皂角刺各一錢。側柏葉﹑綠豆﹑糯米各三錢。

楊梅內疳。加海金沙﹑五加皮﹑白醜各一錢五分﹑皂角子一歲用一粒。

卷二分治部上﹝癰疽﹞

下部前

一切疳瘡金銀花槐花黃柏蒼術茶葉水煎。燻洗。

腫甚者。加五倍子三四兩。蔥頭十餘根。一加射幹﹑荊芥。一加白芷﹑甘松。

下疳陰蝕等瘡綠豆一升煮爛。入陳茶葉末一兩。乘熱傾入多年淨桶內。坐之圍之。先燻後洗。出汗爲度。

瘙疳發癢洗方

紫蘇﹝四兩﹞綠礬﹝二兩﹞水煎。燻洗。

一切疳瘡腐盡生肌時用之。收功甚速。

乳香沒藥兒茶輕粉﹝各二錢﹞爲末。用水五碗煎紅黃色浸洗之。日用三次。潰爛甚者。用鮮豬蹄湯煎藥。燻洗如法。

卷二分治部上﹝癰疽﹞

下部前

消毒貴金散

一切疳瘡。初起熱甚者。

黃連﹝六錢﹞雞內金﹝二个俱用豬膽汁浸炙七次﹞輕粉﹝三錢﹞兒茶﹝三錢﹞冰片﹝三分﹞麝香﹝二分﹞爲末。摻用。如至夜痛甚者。加雄鼠糞。﹝存性爲君﹞

波斯藏

治一切疳瘡久不愈者。

珍珠﹝三錢﹞冰片﹝二錢﹞麝香乳香沒藥兒茶朱砂﹝各一錢﹞輕粉﹝一錢無腐減半﹞痛。加血竭一錢。癢。加枯礬少許。熱。加牛黃靑黛一錢。毒甚。加象牙童便內三次。腐。加鑪甘石小便內三次。瘀痛。加大土鱉三个。沿開。加龍骨少許。犯房勞。加經布一錢或膽炙黃柏。蝕去龜頭者。加龜頭一个。或鱉頭俱存性。

上制爲末。幹摻。或人乳調搽。或豬脊髓調搽。形大者以生肌膏蓋之。俟腐盡生肌時。只以珍珠炒爆。

加冰片。等分摻之。膏蓋。不必結痂。肉變白色而自愈。

月白散

治瘙疳。

輕粉﹝五錢﹞靑黛﹝五分﹞冰片﹝一分﹞爲末。先用燒酒調飛丹。敷瘡上。一二時洗去。敷前藥。

一用兒茶﹑貝齒﹑靑黛各一錢。冰片三分。爲末用。一用膽炙黃柏﹑白芨。等分爲末用。

卷二分治部上﹝癰疽﹞

下部前

八珍湯六味地黃丸補中益气湯﹝見潰瘍門﹞楊梅一劑散﹝見楊梅門﹞加味五寶丹﹝見倒發門﹞加味逍遙散﹝見瘰門﹞

卷二分治部上﹝癰疽﹞

下部前

陰濕瘡生陰毛之際。如疥如癬。瘙癢難忍。由腎虛風熱所致。搽銀杏散。初次痛甚。忍之。三日三上。則不痛而全愈矣。如陰毛之際。如豆如餅。發癢結蠟皮者。梅毒也。於梅毒門治之。

銀杏散

治陰濕瘡。瘙癢徹骨不可忍者。

雄黃幹白果﹝粉﹞潮腦生礦子灰﹝等分﹞上爲末。用幹燒酒調敷。

卷二分治部上﹝癰疽﹞

下部前

陰瘡。運气皆屬於寒。經曰。太陽之勝。陰中乃瘍。隱曲不利。治以苦熱。仲景云。少陰脈滑而數者。陰中生瘡。少陰脈長。陰中必挺出。

夫陰器屬足厥陰肝經任脈之會。素問云。督脈者其絡循陰器合纂間。是屬督脈也。至於足太陽。外合淸水。內屬膀胱。而通水道。手太陽。外合淮水。內屬小腸。而水道出焉。則又屬手足太陽也。腎主水。則又屬足少陰也。欲入於胃。遊溢精气。上輸於脾。脾气散精。上歸於肺。通調水道。下輸膀胱。則又屬手太陰也。素問又爲前陰者宗筋之所聚。太陰陽明之所合。又屬脾與胃也。癰瘍生於其間。須細心求而責之。

不可專主一厥陰經。而惟淸肝導濕之爲事。斯無誤矣。

卷二分治部上﹝癰疽﹞

下部前

陰挺陰中挺出一條如蛇頭。由足太陰脾虛。或產後遇怒。或經風所致。初宜淸熱疏風。次朝服補中益气湯倍升麻。晚服龍膽瀉肝湯。外兼敷洗。

卷二分治部上﹝癰疽﹞

下部前

陰蕈肥邊腫痛。中突起蕈丁雞冠。由肝郁脾虛所致。宜補中益气湯﹑歸脾湯倍加靑皮﹑梔子。

卷二分治部上﹝癰疽﹞

下部前

陰腫忽然腫而作痛名蚌疽。由勞傷血分所致。宜四物湯加丹皮﹑澤瀉﹑花粉﹑柴胡。或秦艽湯。

卷二分治部上﹝癰疽﹞

下部前

陰蝕。陰器外生疙瘩。內生小虫。作癢難忍。又名慝瘡。由胃虛積郁所致。宜四物湯加石菖蒲﹑龍膽艸﹑黃連﹑木通。若寒熱與虛勞相似者。虫入髒也。宜逍遙散吞蘆薈丸。早晚各一服。外兼燻洗。次以銀杏散塞入陰中。殺虫止癢。若寡居患此。隱忍不言。必待攻刺疼痛。口漧發熱。形削食少者。失合癥也。不治。

卷二分治部上﹝癰疽﹞

下部前

陰脫。開而不閉也。癢痛出水。由憂思太過所致。宜逍遙散﹑歸脾湯。俱加柴胡﹑梔子﹑白芍﹑丹皮。由產後得者。補中益气湯加五味子﹑醋炒白芍。俱用荊芥﹑枳殼﹑訶子﹑文蛤大劑。煎湯燻洗。

卷二分治部上﹝癰疽﹞

下部前

陰。子宮脫出也。俗名葫蘆。由气血虛者。用補中益气湯。去柴胡倍升麻加益母艸。外以萆麻子肉貼頂心。再用枳殼半斤煎湯燻洗。由努力負重所致者。灸臍下四寸五分七壯。立效。由思欲不遂。肝气鬱結。必先小便時堵塞。因而努力久之。隨努而下也。令穩婆扶正葫蘆。令患婦仰臥。以枕墊腰。吹嚏藥收之。收入卽緊閉陰器。隨以布帛將兩腿縛之。卽小便亦須夾之。內服大補升提之藥。可以暫愈。若寡居者。須令進步除根。

卷二分治部上﹝癰疽﹞

下部前

素艽湯

治陰戶腫痛。小便澀滯。甚者便如馬溺。二腿拘攣。

秦艽﹝六錢﹞石菖蒲﹝三錢﹞當歸﹝三錢﹞蔥頭﹝五个﹞水二鐘。煎一鐘。食前服。外用艾葉一兩。防風六錢。大戟五錢。水煎燻洗。

牛膝湯

陰內尿血腫痛。名血結癥也。

牛膝﹝五兩﹞黃酒﹝二斤﹞煎半斤。作三次服。

桃仁散

陰腫作癢。

桃仁﹝炒﹞爲末。每服二錢。黃酒調服。仍搗爛敷之。

癢湯

洗陰蝕作癢。

鶴虱﹝一兩﹞野狼毒苦參歸尾威靈仙蛇牀子﹝各五分﹞用河水十碗。煎熟。加豬膽汁二三个。先燻後洗。一加漧漆。

又方川椒﹝一兩﹞吳茱萸﹝一兩﹞蛇牀子﹝五錢﹞藜蘆﹝五錢﹞陳茶葉﹝一撮﹞食鹽﹝煨二兩﹞水煎燻洗。

文蛤湯

洗陰戶腫痛。

文蛤小麥皮硝白礬﹝各一兩﹞蔥白﹝十根﹞水煎燻洗。

銀杏散

陰癢生瘡。

杏仁﹝去皮尖﹞輕粉水銀﹝鉛制﹞雄黃﹝等分﹞爲末。每用一錢。棗肉二个和丸。絲綿包裹。綫紮畱頭在外。先用前癢湯洗畢。次入戶內。如小便。取出。便訖再入。一日一換。四五个自愈。

一加枯礬。減半用。豬肝一片或雞腿一隻。煮滚取出。摻藥於上。插入戶內。冷則易之。

三灰散

陰疳。

鹿角灰﹝一錢﹞雞內金灰﹝一錢﹞紅灰﹝七分﹞黃連﹝一錢﹞兒茶﹝七分﹞珍珠﹝五分﹞輕粉﹝五分﹞冰片﹝五分﹞麝香﹝二分﹞共爲末。一抹卽愈。

一用。硫黃一錢。輕粉五分。冰片三分。麝香二分爲末。

頂用黃連二兩。水二碗。煎一碗。去渣。再煎至一酒鐘。調前藥。鵝翎蘸掃陰內。

陰蝕燻方

雄黃﹝一錢﹞硫黃﹝五分﹞桃仁﹝五个﹞木鱉子肉﹝二个﹞艾葉﹝五錢﹞一加銀朱﹝一錢﹞紙捲作條。安灰盆內點著。入馬桶內。患者坐於上。燻之。其虫立死。

卷二分治部上﹝癰疽﹞

下部前

補中益气湯﹝見首卷﹞龍膽瀉肝湯蘆薈丸﹝俱見疳瘡門﹞歸脾湯逍遙散﹝俱見瘰門﹞

卷二分治部上﹝癰疽﹞

下部前

夫囊癰者陰囊紅熱腫痛也。由肝腎陰虛。濕熱下注所致。治以補陰爲主。淸熱滲濕之藥佐之。如初起腫痛小便澀滯者。淸肝滲濕湯。或送六味地黃丸。因寒中未經發散者。用紺珠丹汗之。次用滋陰淸濕等藥。腫便閉者。服神授衛生散。己成者托裏消毒散。去桔梗。加澤瀉﹑穿山甲。外用如意金黃散。蔥湯和蜜調敷。堅硬無膿。紫色作爛。欲外腐也。蟾酥錠爲末。摻之。膏蓋。服滋陰藥。俟腐脫。搽紅黑二膏。如余腫俱消。惟一處不消。欲作膿也。托裏消毒散倍用皂角刺透之。膿熱作脹鍼之。以免徧潰其囊。法以油頭繩紮住腎子。開海底穴。膿出自盡。服十全大補湯加牛膝﹑丹皮。膿出而仍腫痛者。熱未解也。托裏消毒散加膽艸﹑梔子﹑柴胡。余腫俱退。只一條不消者。肝虛也。六味地黃丸去茯苓加五味子。兼補中益气湯加茯苓。口漧便數者腎虛也。六味地黃丸。因膀胱酒毒所乘者。六味地黃丸料加車前子﹑牛膝。內熱晡熱肝虛也。四物湯加參﹑術。體倦食少者脾虛也。補中益气湯。膿水淸稀者气血虛也。十全大補湯。久而不斂者。大補湯加麥冬﹑五味子。外兼豆豉餅灸之。睪丸懸露者。杉木灰托之。紫蘇葉包之。或瑩珠膏代之。內外得法。旬日可瘥。若攻其毒。則陰道愈虛。投淡滲之藥。則眞陰愈損。𨿽少壯者。多成痼疾。況虛弱者乎。更誤作疝治。投以熱藥。必難收斂。以至膿淸脈大者不治。

囊癰與疝气相類。但癰則陰囊紅腫熱痛。內熱口漧。小便赤澀。若疝則小腹痛牽引腎子。少熱多寒。好飲熱湯爲異耳。若水疝。𨿽腫而光。𨿽痛有時不紅不熱。按之軟而卽起爲異耳。宜以鍼引去水气則安。

內服本門之藥。不作。

忽然囊紅發熱。陰子一大一小。狀若傷寒。其發迅速者。卵子瘟也。宜灸肩尖穴。七壯或九壯。卽愈。患左灸右。患右灸左。取穴法。立棍一條。伸手扶棍。以手與肩平爲則。則肩上有窩。窩卽穴也。

囊內睪丸上。忽然突出一點。堅硬如箸頭。疼痛異常。身發寒熱者。暗疔也。﹝治見疔門﹞因患痔漏久而串及於囊者。腎囊漏也。﹝治見漏門﹞

卷二分治部上﹝癰疽﹞

下部前

淸肝滲濕湯

治囊癰。發熱腫痛。小水不利者。

川芎當歸白芍生地柴胡膽艸﹝炒黑﹞梔子花粉黃芩﹝各一錢﹞澤瀉木通甘艸﹝各五分﹞用水二鐘。煎一鐘。食前服。

卷二分治部上﹝癰疽﹞

下部前

六味地黃丸紺珠丹神授衛生散托裏消毒散如意金黃散十全大補湯補中益气湯瑩珠膏﹝俱見首卷﹞蟾酥條﹝卽蟾酥丸見疔門﹞

卷二分治部上﹝癰疽﹞

下部前

腎囊風者。陰囊作癢。甚則疙瘩頑麻。破流脂水。由肝經風濕所致。宜龍膽瀉肝湯﹑柴胡勝濕湯﹑蒜豉丸服之。蛇牀子湯燻洗之。

龍膽瀉肝湯

治囊風濕癢。及陰腫淋澀等癥。

膽艸﹝用柴胡拌炒﹞黃連﹝用吳茱萸拌炒﹞餘如常法。﹝見疳瘡門﹞

蒜豉丸

治陰汗濕癢。

淡豆豉爲末。煨大蒜搗和爲丸。桐子大。朱砂爲衣。每服三十丸。空心用紅棗燈心湯送下。

蛇牀子湯

囊風疙瘩作癢。搔之作痛。

蛇牀子威靈仙歸尾苦參﹝各五錢﹞水煎。燻洗。一加白礬。一用茄科煎洗。一用溫醋洗。一用姜湯洗。

野狼毒膏

治前癥。並一切癢瘡。

野狼毒檳榔硫黃文蛤川椒枯礬蛇牀子大風子﹝各三錢﹞爲末。用香油一大盞。前滚。入皮硝三錢。再煎滚。下公豬膽汁一个和勻。調前藥。擦患處。

卷二分治部上﹝癰疽﹞

下部前

腎臟風瘡。卽腎囊風也。以其久之則有耳鳴﹑目癢﹑鼻赤﹑齒浮﹑手叉白色等癥。及上攻下注。徧體生瘡。宜三因四生散。

三因四生散

戴院使云。前癥因精气不調。襲風所致。

白附子白蒺藜﹝炒去刺﹞黃﹝蜜炙﹞羌活﹝等分﹞爲末。每服二錢。鹽﹑酒送下。或用豬腰子剖開。摻藥加鹽。煨熟食之。

婦人血風瘡。亦驗。

靑莧膏

治前癥。並婦人臍下連二陰生瘡。狀如馬刀。痛出黃汁。食減身浮。二便澀滯。由中下二焦風熱所致。若熱气不出。當作內痔腸癰。

馬齒莧四兩。研爛。入靑黛一兩。再研勻。塗之。稍幹再換。消腫止痛退熱。立驗。內再服八正散。尢佳。

卷二分治部上﹝癰疽﹞

肩部

經絡

肩之上廉屬手足少陽經。前廉屬手陽明經。後廉屬手太陽經。

肩疽

生於肩。腫赤引背。靈樞爲癰。甚連腦脇。治宜汗之。須汗。出至足無害。四五日內逆。KT之。一灸會宗穴三七壯。甚者灸肩眞穴七壯。

肩癰

生肩外垂骨兩接骨處。恐膿深徹骨。慮傷筋脈拘攣。宜緩筋之藥餌之。

過肩疽

腫發兩肩及兩膊連胛骨者。一名幹疽。一名丁疽。令人寒戰口噤。身熱不赤。此手足三陽交會之所由。風襲熱郁所致。十日可刺。無血者死。

太陰疽

生肩胛骨上。一名肩後疽。屬手太陰肺經積熱所致。卽蓮子發也。若色黑喘嗽。大渴胸滿。脈微者不治。

蜂窠疽

生於肩前一二寸。先熱後寒。皮赤。潰有四十九竅。形如蜂窠。灸三間穴二七壯。

上按癥與腫瘍潰瘍總治例同法。

卷二分治部上﹝癰疽﹞

部﹝自肩至肘曰﹞

經絡

四肢者。諸陽之本也。陽實則肢腫。陽虛則肢滿。又云。脾主四肢。脾實則四肢不舉。﹝濕盛也﹞脾虛則四肢不用。﹝懈惰也﹞又臂須別六經。究其痛在何經。加以本經之藥行其气血。則癥愈矣。別經之法。以兩手伸直。貼身垂下。大指居前。小指居後而定之。則其臂之前廉者屬陽明經。以升麻﹑白芷﹑漧葛行之。

後廉屬太陽經。以本﹑羌活行之。外廉屬少陽經。以柴胡行之。內廉屬厥陰經。以柴胡﹑靑皮行之。內前廉屬太陰經。以升麻﹑白芷﹑蔥白行之。內後廉屬少陰經。以細辛﹑獨活行之。又薄桂味淡。能橫行手臂。引他藥直至痛處。白姜黃之性亦同。何則。爲非辛不能以達四肢也。治肩膊風寒濕一切疼痛。服蠲痛無憂散。立止。﹝見諸痛門﹞

癰

臂表裏俱腫。色赤而堅。惟肘節處差小。故又名藕包毒。灸少海穴七壯。

疽

生肩下連腋。灸會宗穴七壯。

樂疽

生肩內。堅如鵝子。按之痛入骨。惡風。灸腋門穴三七壯。

肩風毒

生臂上節。腫連肩。

臂癰

生肩外垂骨兩接骨處。或從肘引至手接骨處。由榮衛不調所致。如膿深徹骨。慮傷筋脈拳縮。

治宜緩筋之藥。

魚肚發

生於臂內。

按上癥。初宜衛生散。或蠲痛無憂散加羌活﹑獨活﹑桔梗﹑桂枝。酒水煎服。若漫腫無頭。服敗毒藥不消者。十全大補湯加桔梗﹑桂枝托之。托之不應者。由濕痰流注經絡也。榮衛返魂湯加南星﹑酒芩調之。若臂痛不能舉。及左右轉痛者。由中脘伏痰也。宜千金指迷丸﹑九轉玉華丹導之。脈細皮寒。瀉利不食者。爲五虛。𨿽盛暑之時。托裏溫中湯之類溫之。甚者臍膜冷痛昏憒。灸左乳下黑肉盡處二七壯。脈緊細而筋攣者。肝虛而有風寒也。四物湯加丹皮﹑澤蘭﹑白術。潰深不痛。胃气虛也。膿水淸稀。瘡口不合。气血虛也。俱大補之。

石橊疽

生肘上寸餘。亦生於各經及臂。初起黃粟小泡。根便開大。色紅堅硬。腫如覆碗。破翻如橊。寒如瘧。由少陽相火與外濕相搏所致。初起宜蟾酥丸汗之。外以艾灸九壯。貼蟾酥餅。蓋膏。腫處敷金黃散。次服消毒無憂散加菊花淸之。煩躁熱甚者。護心散﹑金液戊土丹。九日後作稠膿。痛減進食。

表裏俱退者。可保無虞。反此者逆。潰後同潰瘍調理。一法。破後惟菊花蕊煎湯洗之。最佳。次以菊花燒灰存性。加輕粉兌勻敷之。諸藥不及此。或灸天井穴。

肘癰

生於肘尖。經云。心肺有邪。其气畱於兩肘。治同臂癰。

白芷升麻湯

治臂腫痛。乃陽明經分野。由八風之變者。然身半以上風受之。治宜卻風邪。和經脈。使無壅滯。亦發表之意也。

黃﹝二錢﹞酒芩﹝二錢﹞生芩﹝一錢﹞白芷﹝八分﹞連翹﹝二錢﹞升麻﹝五分﹞桔梗﹝五分﹞酒紅花﹝三分﹞炙甘艸﹝三分﹞酒水各一鐘。煎八分。食遠熱服。

卷二分治部上﹝癰疽﹞

部﹝自肩至肘曰﹞

神授衛生散十全大補湯托裏溫中湯金黃散護心散﹝俱見首卷﹞蠲痛無憂散﹝見諸痛門﹞榮衛返魂湯﹝見腫毒門﹞九轉玉華丹千金指迷丸﹝俱證治粗評﹞蟾酥餅蟾酥丸﹝俱見疔瘡門﹞

卷二分治部上﹝癰疽﹞

臂部

經絡

與部同。

腕癰

生手屈處。由手三陽風熱所致。

兌疽

生手腕動脈之間。筋寄之上。痛徹手膊。

穿骨疽

生兌疽之上三寸。兩筋之間。

骨螻疽

生於手臂陽明分野。初起如粟如豆。旬日內大如核桃色紫枯而痛甚。由積憂鬱怒所致。善於遊走。發搐拘急。見惡癥者不治。亦由陰虛之極。火獨光之。故發暴而死速也。

螻蛄串

生兩手。及手背內關前後。初起筋骨隱痛。漫腫堅硬。不紅不熱。或連腫數塊。日久被流白漿。

串通諸竅。腫痛仍在。虛癥並生。由思慮傷脾气郁所致。惟气血澆薄者多有之。始終俱宜益气養榮湯。加味逍遙散。扶助元气。十中可保二三。如補而不應者不治。

臂癰

生於臂。見前部。

卷二分治部上﹝癰疽﹞

手部

經絡

大拇指屬手太陰肺經。食指屬手陽明大腸經。中指屬手厥陰心胞絡經。無名指屬手少陽三焦經。小指屬手少陰心經。

手發背

生於手背。初如水刺。無頭漫腫。破爛至骨。由二陽經風熱所致。宜羌活散。熱加姜黃。寒加桂枝。有表癥者。紺珠丹汗之。裏癥者。內疏黃連湯下之。元气虛者。宜大補之。

手心毒

生於手心。一名穿掌毒。由心胞絡經積熱所致。

手癰

生於手心。偏於掌邊。一名穿埂毒。二癥治同手發背。外用藕節煎湯浸洗。再搗田螺肉敷之。

病蝦

生於手背。腫赤如蝦。用消毒等藥。外以鹽糟油炒令香。淬以熱湯。淋洗患處。

合谷疔

生於虎口。又名虎口疽。丫叉毒。擘蟹毒。皆其名也。如初生小泡疙瘩。癢熱痛者。多有紅絲上腋。由手足陽明濕熱攻注。初宜刺破瘡頂。搽拔疔散。蓋膏。余腫處磨離宮錠子塗之。內服蟾酥丸。

或紺珠丹汗之。膿成脹痛者鍼之。插蟾酥條。膏蓋自愈。

手叉發

爲五指叉處結腫痛也。治同虎口疽。灸內關間使各三七壯。

調疽

生於手大指頭。若生於別指指頭。則又名疽﹑惇疽也。初發如粟如豆。漸大如桃如李。靑紫麻木。癢痛徹心。俱由肺經積熱所致。四日宜刺。得膿血者生。黑血者死。若黑色無膿不痛者。則又名斷指也。治宜截之。與脫疽同治。﹝見足部﹞

蛇頭疔

生於手指尖。一名天蛇毒。腫若蛇頭。痛楚連心。寒熱交作。由心經心胞絡二經積熱所致。初起用代指膏。豬膽敷抹。若用陽燧錠子於指頭上灸五壯。反大痛。少時卽愈。或內服蟾酥丸汗之。失治。破後腫仍不消者。插蟾酥條。黑膏蓋之。腐爛者。紅黑二膏貼之。虛而不斂者補之。

蛇眼疔

生於指甲兩旁。蛇背疔生於指甲之下。蛇腹疔又名魚肚疽。生指中節前面。腫如魚肚。

蛇節疔

又名蛀節疔。生指中。節面背俱腫。泥鰍疽其腫甚於蛀節疔。俱痛連肘臂。

凡手部生毒膿成脹痛者。卽宜鍼之。然鍼亦有法。如手指有毒。用繩或細帶。先紮指根。如掌背生毒。

用繩帶先紮手腕。少時。則手指掌處。脹急難堪。隨用鈹鍼劃破。出膿水令完。以藥水洗淨。摻生肌藥令徧。隨以膏藥裹之。絹條縛之。畢。方去所紮繩帶。卽合口而愈。

代指

生指甲邊。熱腫痛。結膿甚者。指甲脫落。癥類指疽。然無蘊毒。故不黯黑也。由血熱所致。得冷藥一味漬之。爲佳。

僵螂蛀

生手指中節。背面通腫。形如蟬肚。與泥鰍癰相似。然此癥初起。不紅不熱不痛。日久方痛。痛久方腐。腫仍不消。非若鰍癰之暴發也。由手少陰痰气凝滯而生。腫則以離宮錠子塗之。腐則以蟾酥餅子貼之。內服滋補之藥。免變虛勞。是癥非以年計。不可以言愈也。

瘡

生於手足。形如茱萸。相對癢痛。破流黃汁浸淫。時瘥時發。由風濕客於膚腠也。以殺虫爲主。用藜蘆膏敷之。

狐貍刺

由手指揩著庭木。痛不可忍。十日後。瘡口日深。用蒲公英艸根滴白汁塗之。

鵝掌風

初起紫班白點。久則皮枯堅濃。或破裂不已。由胃熱血燥。兼外受風寒所致。亦有因生時瘡。

餘毒未盡。結於此。宜二礬散洗之。三油膏搽之。或紺珠膏久貼亦愈。再與楊梅門參考。

卷二分治部上﹝癰疽﹞

手部

羌活散

治手發背。及手掌毒。

羌活獨活前胡桔梗烏藥荊芥當歸升麻薄桂威靈仙甘艸用水﹑酒各一鐘。煎一鐘。食遠服。

代指膏

治代指。

雄黃朴硝﹝等分﹞用豬膽汁。少加香油調塗。

藜蘆膏

治瘡癢痛。黃水浸淫。

藜蘆苦參﹝各一兩﹞豬脂﹝半斤﹞浸七日。煎十數沸。去渣。入松香一兩化。離火。入雄黃末﹑枯礬末各一兩。攪勻塗之。以瘥爲度。

二礬散

鵝掌風皮膚枯濃。破裂作痛。越重越妙。

白礬﹝四兩﹞皂礬﹝四兩﹞兒茶﹝五錢﹞側柏葉﹝半斤﹞水十碗。煎數滚聽用。先以桐油搽患處。次以紙撚蘸桐油。點著向患處燻之。片時。次用前湯乘熱貯淨桶內。手架上用布蓋。以湯气燻之。勿令泄气。特微熱傾入盆內。蘸洗良久。一次可愈。七日不可見水。

一用婦人經布。滚水洗下。炸患處。效。

二油膏

鵝掌風及血風等瘡。

油牛油香油﹝各一兩﹞黃蠟﹝一兩﹞銀朱﹝一兩﹞鉛粉﹝二錢﹞麝香﹝二錢﹞成膏。搽患處。火烘之。以油幹爲度。

卷二分治部上﹝癰疽﹞

手部

紺珠丹

內疏黃連湯陽燧錠子離宮錠子﹝俱見首卷﹞蟾酥丸拔疔散﹝俱見疔門﹞股部﹝足三陽之脈在外曰髀足三陰之脈在內曰股﹞

卷二分治部上﹝癰疽﹞

股部

﹝足三陽之脈在外曰髀足三陰之脈在內曰股﹞

經絡

前廉足陽明胃經。後廉足太陽膀胱經。外廉足少陽膽經。內廉足厥陰肝經。內前廉足太陰脾經。內後廉足少陰腎經。

股陰疽

生股內陰囊之側。形長微赤痛甚。膝曲難伸。上發下。易治。下發上。難醫。灸商丘穴七壯。或灸膝下外廉橫骨盡處。

陰疽

生夾縫之下三寸。在左。漫腫。痛連陰子。上及小腹。下及大腿。灸中都穴二七壯。

玄疽

生夾縫之下。在右。灸蠡溝穴三七壯。

伏兔

生胯下五六寸寒熱。腫無頭。疼痛徹心。

肚門癰

生於大腿肚。

箕門癰

生股內近膝。

股陽疽

生股外側。靈樞云。腫不變色。內薄於骨。

環跳疽

生環跳穴。漫腫隱痛。尺脈沈緊。腿不能伸。

按上癥。初起紅腫痛者。神授衛生散。漫腫大痛者。內托黃湯。痛而筋攣。脈弦而緊者。紺珠丹汗之。痛止。易以神應養眞丹。徧身走痛。兩日後腳面結腫。腿股結塊。脈浮輕重緩者。由寒邪外襲也。紺珠丹汗之。痛止。則宜托裏。倍加參﹑術﹑歸﹑。腫便閉。煩躁飲冷。脈數者。熱淫於內也。內疏黃連湯﹑貴金丸下之。腫痛寒熱。發渴。脈洪數而有力。飲食如常者。由足三陽之濕熱壅滯也。檳蘇敗毒散。腫痛寒熱止。易以逍遙散。腫痛色不變。寒熱。食少體倦者。由脾虛濕痰下注也。補中益气湯加茯苓﹑半夏﹑芍藥。患此入房。腫硬二便不通者。六味丸料加牛膝﹑車前。二便利仍用補中湯。

潰而膿淸者。十全大補湯加牛膝。外以豆豉餅灸之。再瘡口紫陷者。再加大附子。外以附子餅灸之。

食少者胃弱也。諸虛皆稟於胃。宜六君子湯加藿香﹑當歸。俟食進。更以十全大補。膿出。惡寒不食。脈細如絲者。用人參一兩。附子三錢。姜﹑棗煎服。潰而反痛。气血虛也。峻補之。補之則气化。气化則痛自除。

再環跳疽者。由脾移寒於肝也。惟黃狗下頦方神驗。兼助以胃气。更宜外刺委中穴。出黑血自瘥。

附骨疽

﹝生大腿外側﹞

咬骨疽

﹝生大腿內側﹞腫下而堅者發於筋骨。乃陰寒入骨之病也。初起則寒熱交作。稍似風邪。隨後筋骨作痛。不紅不熱。疼至徹骨。甚者不能曲伸。或皮肉微急。洪洪如肥狀。

是癥皆宜灸之熨之。以散毒瓦斯。補陽气。溫脾气爲主。

灸法。於痛處周遭。灸之百壯。起泡可治。無泡難治。或以箸頭點痛處。墨記之。艾灸百壯。以爆爲度。又以患者覺骨中疼爲效。又附骨疽灸懸鐘穴七壯。咬骨疽灸陰包穴三七壯。環跳穴痛灸昆侖穴二七壯。

初起寒熱作痛者。以紺珠丹汗之。次以大防風湯。行經絡活血補虛。生於尻臀。漫腫作痛者。內托羌活湯。生內股近膝。漫腫不痛者。內托柴湯。生腿外側。漫腫作痛者。內托酒煎湯。

然必外兼灸之。熨之。淋洗之。以助其陽。蓋腎主骨。腎虛則骨冷。寒邪乘之。則气血凝滯。但能爲腫。不能爲膿。故流注者。乃傷寒之餘毒。由表之未盡也。附骨疽者。乃流注之壞癥。由涼藥之誤也。久之陰極生陽。寒化爲熱。熱甚則肉腐。化而爲膿也。

欲作膿者。附子八珍湯。膿成脹痛者鍼之。實者膿稠。十全大補湯。虛者膿淸。保元大成湯。若气敗者死。食少體倦者。香砂六君子湯。脾虛寒熱者。補中益气湯。久潰不已者。必出朽骨。視其膿。膿白淸稀者。朽骨初脫。肉深難取。膿白而稠者。朽骨將出。肉淺可取。

大抵瘡疽。旬日不退。則宜托裏。有膿鍼之。有腐取之。虛則補之。方能收十全之功。有因復犯房欲勞傷。致令寒熱互變。气血乖違。經脈橫解。受病日深。以成斯疾者。則大腿漸漸腫如冬瓜。上過胯腹。下連足底。牽連漫腫。日久潰膿。色白腥穢。腫痛不減。元气日衰者。終爲不治。

腿遊風

外腿忽然赤腫熱痛。按之如泥不復起者。由風熱相搏所致。宜砭去惡血。服當歸拈痛湯。及紺珠丹和之。

卷二分治部上﹝癰疽﹞

股部

內托羌活湯

治尻臀堅硬腫痛。兩尺脈緊數。按之無力者。

羌活﹝一錢﹞黃柏﹝酒浸二錢﹞防風歸尾本﹝各一錢﹞黃﹝一錢五分﹞肉桂﹝三分﹞連翹蒼術陳皮甘艸﹝各六分﹞紅花﹝五分﹞用酒﹑水各一鐘。煎八分。食遠服。

內托酒煎散

治寒濕髮於腿外側少陽經分野。患癰或附骨癰。堅硬漫腫作膿。或流至足陽明經者。

黃當歸﹝各二錢﹞柴胡﹝一錢五分﹞連翹肉桂大力子﹝各一錢﹞升麻黃柏甘艸﹝各四分﹞用酒﹑水各一鐘。煎一鐘。食前溫服。

大防風湯

治三陰不足。風邪乘於兩膝作痛。久則膝愈大而腿愈細。因名鶴膝風。乃敗癥也。非此方不能治。又治附骨疽。皮色不變。大腿通腫。疼痛無柰。及痢後腳痛緩弱。不能行步。或腿膝腫痛。

防風﹝三錢﹞人參﹝二錢﹞白術黃杜仲牛膝當歸川芎白芍熟地羌活大附子甘艸﹝各一錢﹞用生薑三片。水二鐘。煎一鐘。食前服。

神應養眞丹

治足厥陰肝經。爲四气所襲。腳膝無力。及左癱右瘓。手足頑麻。語言謇澀。徧身疼痛。

當歸川芎白芍熟地﹝酒蒸搗膏﹞羌活天麻木瓜菟絲子等分爲末。入前地黃膏。加蜜。丸桐子大。每服百丸。空心。溫酒鹽湯任下。

黃犬下頦方

治肚癰。小腹癰。及腿內貼骨癰。神效。然而亦治發背。大抵此方治下部癰疽。更效。

黃狗下頦﹝連舌連皮毛劈下。入罐內。鹽泥封固。鐵盞封口。一炷香。覺煙淸卽止。取出。色黑如炭爲度。

全要存性。若帶白色。其性已過。則無用矣。用時研極細末。宜於屠家取已殺者制用。若生取特殺。則反招不祥。愼之戒之。﹞豆粉﹝俗名水寒豆。又名小寒豆。生用爲末。﹞白蘞上三味。各爲末。等分和勻。每服以五錢爲率。黃酒空心調服。外以此藥用香油調敷患處。其驗。以服藥後。出臭汗及熟睡爲準。

按此方世多用之爲敷藥。散腫止痛。而不知可以內服。爲下部癰疽內消之聖藥也。一轎夫環跳穴痛甚。如雞啄火灼。與此藥三錢。酒服之。未愈更進一服。則霍然如失。

穿山甲散

治癰疽漫腫不變色者。能托裏排膿。及附骨疽在裏能內消止痛。

露蜂房﹝一兩﹞蛇蛻﹝二錢五分﹞頭髮﹝二錢五分一方等分燒存性加﹞穿山甲﹝二錢五分﹞爲末。每服二三錢。加乳香末五分。溫酒調服。些三生散加穿山甲也。治附骨疽神效。

栝蔞內托散

癰發於腿外側者。善能活血消毒。

栝蔞﹝一个半生半炒﹞人參歸尾沒藥﹝各五錢﹞甘艸﹝一錢﹞黃酒二碗。煎一碗。食前服。

還少丹

治鶴膝風等癥。此藥補肝腎。進飲食。誠對癥之良劑也。

熟地黃山藥﹝微炒﹞山茱萸白茯苓枸杞巴戟天﹝酒浸﹞牛膝﹝酒浸﹞五味子肉蓯蓉﹝酒浸去鱗焙漧酥炙﹞杜仲﹝酒姜拌炒﹞遠志﹝甘艸水浸湯下﹞楮實子﹝酒浸﹞石菖蒲﹝去毛忌鐵﹞小茴香﹝鹽酒炒﹞續斷﹝酒浸﹞菟絲子﹝酒蒸等分﹞上爲末。煮紅棗肉。加蜜爲丸。桐子大。每服五六十丸。空心及食前各進一服。黃酒鹽湯任下。

追風逐濕膏

治骨節疼痛。濕痺麻木筋攣等癥。

西聖膏﹝一斤見首卷﹞加木香胡椒﹝各一兩﹞白芥子﹝二兩﹞爲末。入膏內。攪勻。攤貼痛處。

外灸方

治風寒濕气。腰腳疼痛。

良姜防己等分爲末。搗大蒜和爲餅。安痛處。鋪艾灸之。以痛至不痛。不痛至痛爲度。

敷腫方

治膝痛。並寒濕香港腳。

文蛤﹝醋浸炒﹞吳茱萸﹝等分﹞上爲末。用米醋調敷痛處。

汞升膏

治附骨疽痛。

銀朱爲末。燒酒調敷。如腫毒。用生桐油調敷。

金蟾膏

治骨疽。膿汁敗壞。骨從瘡口出者。

大蝦蟆﹝一个﹞亂頭髮﹝雞子大一團﹞豬脂油﹝四兩﹞二味枯。去渣收用。先以桑白皮﹑烏豆煎湯。淋洗瘡口。拭漧搽之。

一治多骨疽及瘰瘡。用密陀僧末。生桐油調敷。

卷二分治部上﹝癰疽﹞

股部

一人股內側痛久。醫作痛風治。月餘罔效。膿熟肉濃。不能穿穴。因潰入腹。精神昏憒。粥藥不進。請予視之。脈細如絲。气息奄奄欲絕。曰。可治。以鈹鍼刺腹。膿大泄數升。然皆淸膿如水。瘡口如蟹吐沫。疑其透膜。曰﹑無傷也。投以參﹑﹑附子。加以厥陰引經藥。大劑服之。再食前吞八味地黃丸百丸。食大進。日HT飯升餘。肉數臠。旬日而愈。所以知其可治者。潰瘍之脈。洪實者死。微細者生。今脈微細。形癥相合。知其受補也。所以信其不透膜。卽透膜亦可治者。無惡候也。服八味丸者。使腎气旺而上升。則胃口開而納食也。瀉膿𨿽多。更進以開胃藥。使多食粱肉以補之。肌自速生。此治潰瘍之大法也。

卷二分治部上﹝癰疽﹞

股部

神授衛生散紺珠丹內疏黃連湯貴金丸補中益气湯六味地黃丸十全大補湯六君子湯刺委中穴法按穴灸法八珍湯保元大成湯香砂六君子湯﹝俱見首卷﹞逍遙散﹝見瘰門﹞檳蘇敗毒散

卷二分治部上﹝癰疽﹞

膝部

經絡

經曰。肉之小會爲溪。溪者。二肘二膝四腕也。又曰。脾病在溪。又曰。腎有邪其气畱於兩膝。諸筋皆屬於節。筋病皆屬於節。又屬乎肝也。筋病無多食酸。忌用風藥。諸癰發於節而相應者。不治。﹝應爲內發透外也﹞發於陽者百日死。發於陰者三十日死。﹝陽爲諸節之背陰爲諸節間也﹞

疽

發於膝。靈樞云。其狀大癰。色不變。寒熱而堅。勿石。石之者死。柔之者生。

膝癰

膝蓋腫痛也。初起。用衛生散加牛膝。或用加味二妙散。

膝眼風

膝之兩傍有穴。名鬼眼穴。初起腫痛如錐。寒熱偏劇。宜紺珠丹和之。

鶴膝風

兩膝內外皆腫。寒熱間作。痛如虎咬。股漸細而膝愈大是也。屬足少陽陽明二經。初宜紺珠丹汗之。外以玉龍膏酒調敷之。以住痛回陽。如汗後腫痛不減。陰寒深伏也。大防風湯溫之。或加乳香以住痛舒筋。灸膝眼穴二七壯。甚者見靑筋。痛引足心。灸三陰交穴二七壯。待膝伸直爲止。再甚者。則於膝頂上灸七壯。乃祕穴也。

遊膝風

只一膝痛引上下爲異耳。發微熱。不甚腫。初宜紺珠丹汗之。

石疽

腫不變色。漫腫疼痛。堅硬如石。此寒气之腫也。或搗生商陸根。加鹽少許敷之。

緩疽

其熱緩慢。積日不潰。久乃黯紫。皮肉俱爛。二癥俱宜溫補。

按上諸癥。𨿽云腫有淺深。感有輕重。其所受皆因眞气虛而邪气得以深襲之也。故附骨疽﹑鶴膝風等癥。由腎虛者多有之。前人用附子者。爲溫補腎气。又能行藥勢以散寒邪也。亦有體虛露臥。爲冷气所襲者。則不能轉側。乍熱而無汗。按之其痛應骨。爲賊風所傷者。則不甚熱而惡寒。不時汗出。熨之而痛少止。俱服大防風湯。敷玉龍膏可愈。如失治。則變攣曲偏枯之敗癥矣。又兩膝腫痛而腿筋弛長者。由陰虛濕熱所乘也。主以六味丸。佐以八珍湯加牛膝﹑杜仲。間以補中益气湯。又脾胃虛者。以補中益气湯。若精涸口漧。中气不足也。加五味子。頭暈頭痛。陽气不升也。加蔓荊子。肝腎傷者則形瘦嗜臥。寢息發熱。痰盛作渴。小便頻數。五臟虛損也。俱宜六味地黃湯。臍腹疼痛。夜多漩溺。

腳膝無力。頭暈吐痰。腎气冷敗也。俱宜八味地黃丸。膿成及潰後畏寒憎寒者。陽气虛也。水淸稀不生肌肉者。气血虛也。虛熱往來有時而動者。無根虛火也。俱宜十全大補湯。

按上三湯。俱佐以大防風湯爲要。再如食少腹脹。脾胃虛也。四君子湯。面色痿黃。脾胃弱也。六君子湯。發熱晡熱。陰血虛也。四物加參﹑﹑白術。發熱大渴而不欲近衣。面目赤色。脈大而虛者。血虛發燥也。當歸補血湯。

委中毒

生膝後折紋中。堅硬如石。微腫微紅。由膽經積熱流入膀胱也。治緩則筋縮而成廢疾。宜刺委中穴筋上。出紫黑血。又宜服逐瘀活血等藥。候瘀血下。自消。

上水魚生折紋之側。結長核如魚。作腫痛。宜用鍼亂刺核上。出其惡血。再以活瘀之藥敷之。

卷二分治部上﹝癰疽﹞

膝部

加味二妙散

治膝腫初起者。

黃柏﹝七分﹞蒼術歸尾赤芍桃仁南星牛膝膽艸﹝各一錢﹞黃芩連翹羌活﹝各五分﹞紅花木通甘艸﹝各三分﹞金銀花﹝二錢﹞用水二鐘。煎八分。加薑汁二匙。食前服。

藥酒方

治鶴膝等風。

松節﹝二兩﹞靑風藤虎脛骨艸烏﹝薑汁浸炒﹞威靈仙薏苡仁杜仲五加皮﹝黃連洗﹞當歸牛膝川芎金銀花紅花﹝各一兩﹞木瓜﹝八錢﹞白芷穿山甲獨活沒藥乳香﹝各五錢﹞肥皂子仁﹝四兩﹞核桃仁﹝四兩杵如泥﹞燒酒二十斤。黃蠟四兩。入壇內。封口。重湯煮三炷香。取出埋土內三日。空心食前任服。核桃肉過口。

五加皮酒方

治鶴膝等風。

五加皮﹝八兩﹞當歸﹝五兩﹞牛膝﹝四兩﹞無灰酒﹝一斗﹞煮三香。日二服。以醺爲度。

洗方

治鶴膝等風。

蘄艾﹝半斤﹞水煎蒸洗。洗一次。消一分。

卷二分治部上﹝癰疽﹞

膝部

神授衛生散紺珠丹回陽玉龍膏大防風湯﹝見股部﹞六味地黃丸八珍湯補中益气湯八味地黃丸十全大補湯四君子湯六君子湯﹝俱見首卷﹞

卷二分治部上﹝癰疽﹞

脛部

三里發

生三里穴。形如牛眼。五七日出黑血。拘急冷痛。由勞力傷筋所致。惟宜湯藥射其外。自愈。

腓發

生足小肚。寒熱煩躁。由腎虛積熱所致。初宜衛生散加牛膝﹑木瓜。已潰。用十全大補湯及腎气丸補之。出淸水者死。

黃鰍癰

生小肚內側。長三四寸。一名脛陰疽。微紅微腫。堅硬加石。痛甚。由脾經濕熱。或肝經積憤所致。初宜五香流气飲。加下部引經藥。潰而出淸水。嘔吐不食者。不治。

靑蛇毒

生足肚之下。亦長二三寸。寒熱不食。由足少陰太陽濕熱下注。蛇頭向下者順。向上難治。宜鍼蛇頭。出黑血。搽拔疔散。腫處塗離官錠子。內服藥與腓發同。

接骨發

生足接骨之上。足肚之下。形如核桃。色赤堅腫。不痛。宜早出膿。慮其損筋。

附陰疽

生於內踝以上三寸。靈樞爲兔嚙。初起小泡。漸生赤腫。痛能徹骨。如無膿者。不治。

內踝疽

生於內踝骨上。一名鞋帶癰。靈樞爲走緩。色不變而石。屬肝胃二經虛熱。

外踝疽

生於外踝骨上。屬膽與膀胱虛熱。

穿踝疽

初則內踝腫痛。久則串及外踝。內外通腫也。由足三陰經虛熱下注。初宜紺珠丹﹑榮衛返魂湯。膿成者鍼之。潰者補之。補而不應者。必成廢疾。灸患足大指端三壯。

濕毒流注

生於足脛。狀如牛眼。由風濕外浸。初宜紺珠丹加下部藥。

瓜藤纏

生於足脛。結核數枚。腫痛久之。潰爛不已。屬足太陽經濕熱。初宜榮衛返魂湯加減。或五香流气飲。

腎气遊風

生於足肚。紅腫熱痛。宜紫蘇流气飲。及檳榔丸。

血風瘡

生於脛。一名爪風瘡。由三陰經風虛血燥所致。初發則瘙癢無度。破流脂水。日漸沿開。宜當歸飲子加梔子﹑柴胡。忌投風藥。如寒熱食少體倦者。肝脾郁火也。八味逍遙散。晡熱盜汗者。腎肝虛也。六味地黃丸。若婦人。則由經脈不調。血气漬於足陽明也。五積散加黃柏﹑牛膝。俱外兼敷洗。

瘡

女人爲裙風褲口。生於外者。由三陽經濕熱。易治。宜胃苓湯。加紫蘇﹑牛膝以滲濕。次服八珍湯。加荊芥﹑防風﹑羌活﹑白芷﹑連翹﹑金銀花以固本。

生於內者。由三陰經虛熱。難瘥。宜補中益气湯。加茯苓﹑白芍藥。及六味地黃丸。八味地黃丸。外兼洗貼蒸灸等法。

鱔漏

生於腿肚成瘡。孔深出水。用鍛石二三升入盆內。衝百沸湯。先燻後洗。以瘡發癢爲效。

四彎風

生於腿彎腳彎。一月一發。癢不可忍。形如風癬。搔破成瘡。用大麥一升入砂鍋內。水煮麥開花爲度。乘熱先燻後洗。日二三次。五七日可愈。

卷二分治部上﹝癰疽﹞

脛部

紫蘇流气飲

治腎气遊風。

紫蘇濃朴陳皮香附檳榔大腹皮桔梗芍藥白芷甘艸用水二鐘。生薑三片。紅棗二个。煎一鐘。食前服。

檳榔丸

治癥同前。

檳榔﹝二兩﹞枳殼﹝二兩﹞大黃﹝四兩﹞木瓜﹝兩半﹞木香﹝一兩﹞爲末。煉蜜爲丸。桐子大。每取三十丸。酒水任下。

當歸餅子

治血燥膚癢。及風熱瘡疥。

當歸川芎白芍生地防風荊芥白蒺藜何首烏﹝各一錢﹞黃﹝五分﹞甘艸﹝五分﹞水二鐘。煎一鐘。食遠服。

搜風順气丸

﹝見痔漏門並癩風門﹞治腰腿疼痛。風濕香港腳。及下注一切惡瘡。

海桐皮酒

治風熱腫痛。

海桐皮五加皮薏苡仁獨活防風全蠍﹝炒﹞杜仲﹝炒﹞牛膝﹝各一兩﹞生地﹝三兩﹞上咀。入布袋內。浸無灰酒一斗五升。密封。春冬浸七日。夏秋浸三日。任服。

玄精湯

洗血風瘡。並賺瘡。癢至徹骨者。

用鹽鹵水溫洗之。或食鹽一碗。滚水沖化洗之。洗去腐肉。以出紅筋爲度。則好肉自生。次用雄黃﹑黃柏各二兩。輕粉三錢。和勻敷之。絹帛紮之。半月方解。一用漏蘆煎湯洗之。

乳香法紙

治爪風等瘡。及一切寒濕瘡。

呈文油紙四張。每張篩乳香末二錢五分。雙折。卷一寸闊。復作三折。兩頭綫紮。用甘艸一兩二錢。水三碗。煮紙。須壓之。煮一炷香取起。去綫。將紙攤桌上。每張用輕粉三錢。不可研篩紙上。用棕帚刷之。

令勻。陰漧收用。用時隨大小剪貼。三日一換。自然生肌。如無水出。不必再換。

銀蠟法紙

治癥同前。

濃綿紙鋪熱鐺上。用黃蠟於紙上擦之。令蠟化入紙內。候冷。用眞輕粉勻篩紙上。折注壓收。用時隨瘡大小剪塊。唾潤紙貼之。一日一換。卽瘥。

柏粉膏

治血風等瘡。

輕粉爲末。用生地瀝靑調。隨瘡大小攤紙上。先用米泔水煎甘艸洗過。貼之。布紮緊勿動。先三日痛。次二日癢。再二日共七日去藥。已全愈矣。

三益膏

治血風瘡。

先用銀朱加蓖麻子肉。杵如泥。作夾紙膏貼。去黑肉令盡。隨煮豬頭肉湯洗之。次用靑布五寸。入生豬板油一兩。白蠟末三錢。捲條燃著。按其油搽之愈。

生香膏

瘡血風等癥。

白松香﹝四兩用蔥汁煮榦爲末﹞加生豬板油﹝二兩﹞搗成膏貼之。次用紅粉生肌。

絳硼膏

治下部一切寒濕血風頑等癥。

香油﹝半斤﹞荊芥防風川椒﹝各一兩﹞槐枝﹝二兩﹞杏仁﹝五錢浸七日﹞煎枯。去渣。入黃蠟一兩溶化。離火。再下硼砂﹝五錢﹞乳香沒藥兒茶﹝各三錢﹞黃丹﹝一錢﹞血竭﹝二錢﹞一加樟腦﹝五錢﹞白花蛇﹝炙一錢五分﹞攪勻。收用。

非疥藥

脛瘡多年不愈者。此效。

水銀文蛤鉛粉松香﹝各三錢﹞陀僧﹝一錢﹞銀朱﹝五分﹞樟腦﹝四錢﹞象牙﹝二錢﹞珍珠﹝二分﹞大風子﹝三个﹞核桃肉﹝十三个﹞共搗勻。加香油調敷。

松油膏

治血風等瘡。諸藥罔效者。

枯礬﹝十兩﹞礬紅﹝二兩﹞麝香﹝三分﹞冰片﹝五分﹞熊膽﹝一錢﹞輕粉﹝三錢﹞乳香沒藥黃丹甘艸黃柏大風子肉天麻子肉﹝四味俱炒黑色各五錢﹞雄黃蒼術濃朴苦參﹝各一兩﹞上爲末。先用槐枝﹑蔥﹑艾﹑川椒煎水洗過。次用松油調敷。紙蓋布紮。二日一換。敷洗如前。

取松油法

取松節五六斤。劈如指尖粗細。用水缸一个。貯水於內。用銅盆一个。水浸。盆底與缸平。

上用米篩一个。堆松節於篩上。次用稻艸灰蓋松節令密。頂上置火。倘松節煙出。卽用灰蓋之。松油自下盆內。瓷瓶收之。勿令泄气。其松節燒過而米篩不壞爲異。

弘濟膏

治下部浸淫瘡疥。及上部頭面蝕等瘡。

雄黑豆炒爆研破。入酒瓶內。與血餘相間鋪之七八分滿。以鐵絲罩口。或槐﹑柳枝塞之。次將方磚一个。中鑿一孔。以瓶口倒合於磚。口內泥封密。再次挖地一井。井內安碗一个。將磚蓋井上。以瓶口對碗爲要。磚四圍封密。勿令通風。次以干馬糞堆磚上。以埋過瓶底爲度。尖上燃火焚之。過宿俟灰冷。

取出碗內油。以鵝翎蘸掃患處。

頑蒸法

取豆腐切指濃片。隨瘡大小貼之。腐上鋪艾灸之。灸完加艾。以腐水漧。換腐再灸如前。腐以三換。艾以斤許爲度。則頑腐皆化。次敷他藥。方能獲效。

一用面作井。圈圍瘡口。井內安蠟餅一銅錢濃。蠟上鋪艾灸之。其蠟則化入瘡內。俟火盡去艾灰。其瘡之腐肉。及四邊鎖口。盡行挑去。換生肌藥收口。

卷二分治部上﹝癰疽﹞

脛部

衛生散補中益气湯十全大補湯腎气丸八珍湯離宮錠子紺珠丹﹝俱見首卷﹞榮衛返魂湯﹝見腫毒門﹞八味逍遙散﹝見瘰門﹞拔疔散﹝見疔瘡門﹞五香流气飲﹝見流注門﹞

卷二分治部上﹝癰疽﹞

足部

經絡

足趺屬肝膽胃三經。足大指屬肝脾二經。次指中指俱屬胃經。四指屬膽經。小指屬膀胱經。

足跗發

一名足發背。屬肝胃二經之會。由濕熱乘虛下注也。初宜衛生散。加木瓜﹑檳榔﹑紫蘇之類爲引。壯實者由風痰熱積而成。宜牛黃金虎丹。繼以十全大補湯。托裏溫中湯。陽疽發足趺。膿稠可治。

膿淸難治。紫陷黑血者不治。

足心癰

一名湧泉疽。初起湧泉穴。發熱乃其兆也。由腎陰虛損所致。宜隔蒜灸之。服活命飲。送六味地黃丸。有表裏癥者。量爲汗下。已成者十全大補湯﹑八味地黃丸。大劑餌之。取多年羊角燈燒煙燻之。若黑陷不腫。不潰膿穢。煩渴嘔逆。小便淋澀。疼痛徹骨。脈微代者。爲三陰敗癥也。不治。

脫疽

生於足大指。亦生手大指。初起黃泡。次如煮熟紅棗。久則黑气浸漫。相傳五指。由膏粱之變及丹石熱藥之所致。此毒積於骨髓。不紫黑者生。未過節者可治。若黑漫五指。上傳足趺。形枯筋練。疼痛气穢者死。是癥也。在肉則割之。在指則截之。欲其筋隨骨出。以泄其毒。亦無痛苦。若待毒筋內斷。

骨𨿽去而仍潰者。亦不治也。有爲遺體不忍傷之而至夭者。則尢傷矣。然又不可一己醫治。必與眾議。更聽患者情意方可。蓋爲首尾變駁不定也。

截法

於未延散時。用頭髮十餘根。纏患指本節盡處。紮十餘轉。漸漸緊之。隨用蟾酥餅放原起米粒頭上。加艾灸至肉枯瘡死爲度。次日。本指盡黑。方用利刀。尋至本節縫中。將患指徐順取下。如血流。以金刀散止之。余腫以離宮錠子塗之。次日。倘有黑气未盡。單用蟾酥餅研末摻之。膏蓋之。黑气自退。其膿自生。用紅黑二膏。照常法生肌收口。內服滋腎健脾安神補气養血等藥。須內無變癥。外無混雜。十中可治三四。若割取之後。黑气仍漫。痛腫尢甚。气穢無膿。口漧舌硬。神昏不食者。死。一灸有關穴。有因修甲受傷。咬傷凍傷。女因紮傷所致者。宜各詳其因。分而治之。此爲形似而來。非穴眞而受異也。

惇疽

惟大指爲脫疽。其餘足指患之則爲惇疽。一名足指發。腫痛赤色。自潰者由元气虛而濕毒壅盛也。宜隔蒜灸之。或陽燧錠子灸之。離宮錠子塗之。服無憂散﹑托裏散。已潰者十全大補湯﹑加減八味丸。灸踝骨尖數壯。若先渴而後患者。或先患而後渴者。色黑而不潰不痛者。此由髙粱傷脾。

房勞傷腎。精气已竭也。不治。或治如前法。亦有得生者。

甲疽

因剪甲傷肌。或甲長侵肉。致使气血沮遏而不通。久之腐潰而生瘡泡。或肉裹上。指甲腫痛者。此肌肉之病。不循經絡。亦不形於診也。大抵甲疽。惟宜剔甲。則不藥可愈。先用陳皮煎湯浸洗。次用木綿旋折。塞入甲內。漸漸添之。甲起以刀剪去之。搽烏倍散。

足跟疽

生於足跟骨下。一名兔嚙。若兔之嚙也。此處乃督脈發源之所。腎經所過之地。若瘡口不合。

則蹺气不能發生。腎气由此而泄。惟宜大補。否爲終身之疾。如漫腫寒熱。體倦食少者。脾虛下陷也。

補中益气湯。晡熱作痛。頭目不淸者。脾虛陰火也。補中並六味地黃丸。痰涎上升。口舌生瘡。腎水漧涸也。補中並加減地黃丸。皆以滋其化源也。外以鹽湯洗之。白術爲末摻之。二日一換。

厲癰

生於小指。延於足傍。其狀不大。

四淫

生於足上下。其狀大癰。

二癥辧形如脫疽。用藥如惇疽。再足指縫腫癢出水者。腳心發熱作癢肌羸作渴吐痰者。俱用六味地黃丸。補中益气湯。以滋化源。腫硬色白不潰者。由陰虛爲外寒所襲也。大防風湯。若專攻其毒。

未見其有生也。足指縫爛至足底。大塊濃皮脫去。外若淺而內深。痛難行步者。取東行桑樹根白皮四兩搗爛。同生白酒入瓶內。重湯煮數十滚取服。再飲以醉爲度。

臭田螺

生足指丫。起白斑作爛。癢痛流水。甚則寒熱。足面俱腫。由胃經濕熱下注。用甘艸湯洗之。嚼細茶塗之。或用鵝掌皮燒存性敷之。或生桐油調敷。甚者蟾酥餅搽之。三日後易珍珠散。腫處敷金黃散。

牛程蹇

足根腫脹。皮肉頑硬。由熱腳下水見風。致令气滯血枯所致。初起用盆一个。內安磚。磚上安鴿糞。糞上合罩籬。以腳踏罩籬上。次以滚水從旁衝入。蒸之浸之。冷則易之。或用新磚燒紅。用韭菜汁和醋潑之。以腳踏之燻之。內膿攻注者鍼之。硬皮敲裂者剪之。破流膿水者牛角散。肉不生者絳珠膏。皮不生者珍珠散。

土栗

生足跟之旁。黃腫如琉璃。無膿。由行路崎嶇。肭傷筋骨所致。宜活命飲。膿熟鍼之。

冷疔

生於足跟。初起紫白泡。疼痛徹骨。漸至腐爛紫黑。深孔出血水。气穢。經久不瘥。宜神燈照照之。

鐵粉散敷之。

香港腳瘡

足膝間生瘡。由腎虛風濕相搏所致。久則漸增腫痛。出黃水。身熱。經久不瘥。宜服犀角散。洗漏蘆湯。敷龍骨散。

田螺泡

生於足間。忽如火燃。隨生紫白黃泡。脹痛。由脾經風熱所致。服解毒瀉脾湯。外則挑破貼膏。

肉刺

俗名雞眼。用鍼撥破。以蟾酥五分湯化。調鉛粉一錢。塗之裹之。一以刀修淨濃皮。取河豚魚膽塗紙上貼之。二三次。不發。或以膽。陰漧收用。

卷二分治部上﹝癰疽﹞

足部

牛黃金虎丹

治足面生瘡。下連大指。上連骨。每歲數發。癢痛不常。血出如湧。服此丹。良久大痛。下硬物數十粒如鐵。則痛癢頓除。數日結痂而愈。此方原載風門。治中風痰涎壅塞。今以之治臟腑久積熱毒。如神。

牛黃﹝五分﹞冰片﹝一錢﹞膩粉﹝五錢﹞雄黃﹝飛三兩﹞白礬﹝枯五錢﹞金箔﹝爲衣﹞天雄﹝炮去皮臍﹐二錢五分﹞膽南星﹝五錢或酒蒸﹐蒸七日夜﹞天竺黃﹝五錢﹞上爲末。煉蜜爲丸。重錢半。金箔爲衣。每服一丸。新汲水化下。孕婦勿服。

百艸霜

腳面生瘡。浸淫不已。不問癢痛。新舊悉效。

羊糞置瓦上。四畔炭火燒。盞覆。存性爲末。麻油調敷。癢加輕粉。痛入麝香。

烏倍散

治嵌甲。

艸烏﹝五錢﹞白醜﹝一兩﹞龍骨﹝二錢五分﹞文蛤﹝全者四兩﹞先將三味捶碎。入文蛤同炒。至焦黑色。只用五倍子爲末。麻油敷。濕則幹摻。

牛角散

治牛程蹇。破流膿水。

牛角尖﹝燒灰﹞水龍骨松香輕粉﹝等分﹞上爲末。用牛骨髓調搽。

鐵粉散

治冷疔。

生鐵粉﹝卽鍼砂如無用黑鉛四兩鐵杓化傾水中再化傾以鉛盡爲度去水取末用三錢﹞加松脂飛丹輕粉﹝各一錢﹞麝香﹝一分﹞上各爲末。和勻。先用蔥湯洗淨。以麻油調搽。油紙蓋之紮之。

加味神燈照

治脫疽惇疽。

根據原方加蜈蚣三條。番木鱉一个。

上爲末。和勻作撚。燻照如常。﹝見首卷﹞

立應神燈照

治漏蹄風。足跟疽。及楊梅結毒。

根據原方。﹝見首卷﹞加銀朱二錢。水銀一錢。黑鉛七分。和勻。燻照如法。

一方。朱砂﹑雄黃﹑銀朱各三錢。黑鉛一錢。化入。水銀一錢五分。

上爲末。用紅棗肉二十个。杵如泥。分十丸。每日用一丸。放小口罐內。對患處燒燻。勿令泄气。三日三丸。卽愈。

犀角丸

治香港腳腫痛。風毒生瘡。心神煩躁。

犀角尖天麻羌活枳殼﹝麩炒﹞白蒺藜防風黃白蘚皮黃芩﹝各七分﹞檳榔﹝一錢﹞甘艸﹝炙五分﹞烏梢蛇﹝二錢酒浸﹞用水鐘半。生薑五片。煎一鐘服。

漏蘆湯

洗風毒腫痛。濕瘡香港腳。

漏蘆白蘞槐白皮五加皮甘艸﹝各一兩五錢﹞白蒺藜﹝四兩﹞上咀。每用五兩。水一斗。煮六升。去渣淋洗。

龍骨散

治腳疽。並久遠惡瘡。

白龍骨輕粉﹝各二錢五分﹞豬糞﹝新瓦焙漧燒存性五錢﹞共爲末。先以口噙齏水或鹽湯洗瘡淨。見紅肉。次以香油調敷。

卷二分治部上﹝癰疽﹞

足部

衛生散十全大補湯托裏溫中湯六味地黃丸陽燧錠子離宮錠子加減八味丸補中益气湯﹝俱見首卷﹞大防風湯﹝見股部﹞蟾酥餅﹝見疔瘡門﹞

卷二分治部上﹝癰疽﹞

足部

肉之大會爲谷。肉之小會爲溪。溪谷之會。以行榮衛。以會大气。邪溢气壅。血熱肉敗。榮衛不行。必將爲膿。內消骨髓。外破大。﹝言熱也熱則筋弛﹞積气畱捨。榮衛不養。肉縮筋攣。肘不得伸。﹝言寒也寒則筋攣﹞內爲骨痺。外爲不仁。命曰大寒畱於溪谷也。﹝谷者臀也。溪者二肘二膝四腕也。﹞五臟有邪。畱於四肢節。經曰。心肺有邪。其气畱於兩肘。肝有邪。其气畱於兩股。脾有邪。其气畱於兩髀。

腎有邪。其气畱於兩膝。又曰。脾病在溪。

卷三

分治部下﹝小疵﹞

此系頭面小疵。及眼耳口鼻喉舌等部位。因其癥治多岐。不可紊亂於大毒之內。故另立之以便檢閱。

卷三分治部下﹝小疵﹞

頭部

頭痛頭瘋。多由風火濕痰四气所致。或因梅毒上攻。及婦人產後當風。梳洗太早。並宜天麻餅子。新久悉效。及魚鰾散﹑無憂散。俱可選用。若頭仰視深者危。裏痛搖頭者重。頭痛連腦手足冷者死。脈則浮滑易愈。短澀難醫。再如頭痛發熱气喘。而左手脈大於右手者。虛也。速用參﹑﹑歸﹑術﹑陳皮﹑甘艸。加大附子。

佐以茯苓﹑芍藥數劑。大汗而愈。若以右大爲內傷。左大爲外感。寧不誤耶。

天麻餅子

治頭痛頭風。及頭目昏眩。項背拘急。肢體煩痛。肌肉蠕動。耳鳴鼻塞。皮膚頑麻。瘙癢癮疹。

又治婦人頭風。眉稜骨痛。牙齒腫痛。痰逆惡心等癥。

天麻川芎細辛蒼術防風白芷薄荷甘松白附子甘艸艸烏川烏﹝二烏湯泡去皮各五錢﹞全蠍﹝三錢﹞食麵打糊爲丸。菀豆大。撚作餅子。每服二十三餅。食後細嚼。蔥湯送下。火熱痰痛。茶淸送下。甚者日進二服。忌諸般發物。

魚鰾散

治八般頭風。

魚鰾﹝用裙帶者剪碎用麻煎碎同炒胖透去麻﹞爲末。每服三錢。臥時蔥酒調服。日輕夜重者。血虛頭痛也。用當歸一兩。酒二鐘。煎一鐘。調服。

梅毒頭痛目腫者。用本門湯藥內調服。

蠲痛無憂散

治偏頭痛立驗。﹝方見諸痛門﹞

卷三分治部下﹝小疵﹞

頭部

油風則毛髮成片脫落。皮膚光亮。癢如虫行者是也。由風熱乘虛攻注。血不能榮養所致。宜神應養眞丹服之。以培其本。海艾湯洗之。以治其標。

神應養眞丹

治風寒暑濕襲於三陽部位。以致血脈不能榮運。肌膚虛癢。眉髮脫落。皮膚光亮。﹝見股部﹞

海艾湯

海艾菊花薄荷防風本藿香荊芥穗甘松蔓荊子﹝各五錢﹞用水五碗。煎入盆內。先燻後洗。

卷三分治部下﹝小疵﹞

頭部

白屑風生發內及面目耳項。初起微癢。久生白屑。疊疊飛起。脫之又生。由肌熱當風。風熱之所化也。宜祛風換肌丸。

祛風換肌丸

治白屑風紫白癜風。頑風頑癬。濕熱瘡疥。一切癢瘡。日久不絕。愈而又發者。

威靈仙石菖蒲大胡麻何首烏天花粉苦參蒼術牛膝﹝等分﹞當歸川芎甘艸﹝減半﹞上爲末。用新安酒跌丸綠豆大。每服二錢。白滚湯送下。忌發物火酒。

玉肌散

洗白屑風。及風濕雀斑酒刺。

綠豆﹝半升﹞滑石白芷白附子﹝各二錢﹞上爲末。每用三匙。洗面時用之。

潤肌膏治白屑風油風。及禿瘡白斑作癢。

麻油﹝四兩﹞當歸﹝五錢﹞紫艸﹝一錢﹞浸三日。文火枯。去渣。入黃蠟五錢。溶化。傾碗內。搽患處。

卷三分治部下﹝小疵﹞

頭部

禿瘡生白痂成个而不相連。若瘡則生黃痂成片有膿爲異耳。夫頭爲諸陽之首。而瘡亦屬火。乃二陽相灼所致。其治法必當解陳之積熱。導心經之煩躁。故宜以防風通聖散俱用酒浸過。焙爲末。每日三服。量見大小。食後白滚水調服。服至頭上有汗出爲驗。外兼以殺虫散風等藥搽之。若虫死則癢止。風散則發生。血潮則斑潤。隨用生薑蘸潤肌膏擦之。則發生矣。忌動風發物。

麥餞散

治禿瘡。白痂壘疊。癢若虫行者。先用艾葉鴿糞煎湯。洗淨瘡痂。次用肥豬肉湯洗之。良久其虫自出。隨用躑躅花油調麥餞散搽之。帽戴之。隨後作痛發腫。忍之。三日後其痂漸落。其發自生矣。戒諸發物。

躑躅花油方

取根四兩搗爛。用菜油一碗枯。去渣。入黃蠟少許。冷調前藥。或用靑布蘸此蠟油。

每日上三五次。三日可愈。

麥餞方

用小麥一升。炒枯黃色。乘熱入缽內。和硫黃四兩。白砒一兩。爲細末。攪勻。待冷取起。加煙膠半斤。川椒三兩。生枯礬各二兩。共研細末。用時以蔥湯洗淨。用麻油調搽。油紙蓋紮。三日一換。三次卽愈。又治小兒痘風瘡。甚效。

華蓋散

用糯米煮爛飯。搗如膏。隨將禿瘡剃淨。將米膏濃罨之。其虫盡入米膏中。俟膏自脫。發自生矣。一用白菀豆爲末。水調糊頭上一指濃。布裹之。帶束之。俟豆蒸發則覺痛矣。去藥。亦效。

鼠蒜膏

治白禿。及諸瘡疥癬起白痂者。

鼠糞爲末。杵大蒜和成膏。塗之。

卷三分治部下﹝小疵﹞

頭部

由母受胎之日。食酸辣海味太過。多生此瘡。

烏雲膏

治頭。並坐板膿疥。及下部寒濕等瘡。

松香末爲君。硫黃末減半和勻。香油拌如糊。攤南靑布條上。少半指濃。捲成條綫紮之。再用油浸一日。取出。刮去余油。以火點著一頭。下以粗碗接之。其布灰陸續剪去。取所滴藥油。浸冷水內一宿。出火毒。搽用。

連蛤散

治頭頭瘡。

黃連文蛤黃柏白芷﹝等分﹞爲末。用水調。攤於碗內。覆於磚上。燒艾燻之。以黑幹爲度。再研爲末。淸油調敷。

一用生牛皮燒存性爲末。陳醋調敷。

一生於面者。用百藥煎五錢。生白礬二錢。爲末。香油調敷。

卷三分治部下﹝小疵﹞

頭部

螻蛄癤卽鱔拱頭。其因有二。胎中受者小而悠遠。生後受毒者大而易愈。但其內有衣膜。故愈而復發。

未潰時用紺珠膏貼之。膿熟者鍼之。插三品一條槍於孔內。化盡內膜。自不再發。又有不腫而不收口者。必風襲之也。用敗銅散搽之。兼戒口味。一擇吉日。須午時。於北房門檻前側臥。耳前有穴名螻蛄穴。用麥粒大艾。於穴上灸之。只一壯卽愈。

敗銅散

螻蛄癤已破而不收口者。化銅舊罐子爲細末。用香油調敷。

紺珠膏

﹝見首卷﹞

三品一條槍

﹝見瘰門﹞

卷三分治部下﹝小疵﹞

頭部

髮際瘡爲生於髮際間也。其形如粟如芡實。頭白肉赤。痛癢相兼。甚則狀如葡萄而更痛。由風熱上壅所致。宜紺珠丹發之。或酒制防風通聖散解之。

生發內。頂平而癢。結黃蠟痂者。梅瘡也。生腦後窩中。發癢流汁浸淫者。名燕窩瘡。治同瘡。

紺珠丹

﹝見首卷﹞

酒制防風通聖散

﹝見禿瘡門﹞

卷三分治部下﹝小疵﹞

面部

面屬乎諸陽。而統屬惟陽明胃也。其或胃熱則面熱。胃寒則面寒。宜升麻湯。熱加黃連。寒加附子。胃有風熱則面浮腫。胃有濕熱則面生瘡。或面鼻紫色。或風刺癮疹。宜升麻消毒散。及秦艽湯﹑黑龍丸﹑二參湯。

卷三分治部下﹝小疵﹞

面部

黃水瘡。頭面耳項。忽生黃粟。破流脂水。頃刻沿開。多生痛癢。由外傷風熱內傷濕熱所致。宜升麻淸毒散淸之。鹽湯洗之。靑蛤散搽之。

升麻消毒散

治面腫生瘡。

羌活防風升麻白芷桔梗連翹梔子芍藥金銀花甘艸牛蒡子﹝如身有瘡。加歸尾﹑紅花。﹞用水二鐘。煎八分。食遠熱服。外用杏仁去皮尖。杵如膏。敷之。

靑蛤散

治黃水濕熱等瘡。

蛤粉﹝一兩﹞石膏﹝一兩﹞輕粉﹝五錢﹞黃柏﹝生五錢﹞靑黛﹝三錢﹞上爲末。先用香油調成塊。次加涼水調稀。將瘡洗淨。薄塗患處。

二白散

治黃水瘡。頭眉。耳蝕羊胡子。燕窠膿窠等瘡。

鉛粉﹝一兩水調攤碗內艾燻五七次以粉黃色爲度﹞加輕粉﹝一兩﹞爲末。用麻油槐枝稍枯。去渣取油。調敷患處。

一黃散

治癥同前。

黃連﹝一兩爲末水調攤碗內艾內加穿山甲一分燒燻以純黑爲度﹞加輕粉﹝五錢﹞冰片﹝二分﹞用槐枝煎油調敷。或豬膽汁調敷。

二合散

治癥同前。

鉛粉﹝炒﹞槐花﹝炒等分爲末聽用﹞老松香﹝一兩﹞銀朱﹝四錢﹞共爲末。紙捲成條。麻油浸透。火燃著。一頭滴下油藥。以器接之。用調前藥。三次卽愈。

卷三分治部下﹝小疵﹞

面部

眉生兩眉間。形如疥癬。屬肝膽二經熱。用柴胡梔子散。因乳母食濃味醇酒者。加味淸胃飲。由鬱怒者。加味逍遙散。母子同服。

面瘡

煎鹽湯。浸綿花。貼之洗之。日五七次。

一用鯽魚頭燒。存性爲末。醬內淸汁調敷。

面浮腫及陰囊浮腫者使君子肉一兩。白蜜五錢。炙榦爲末。每服一二錢。米飲調服。

摩風膏

治面遊風毒。

麻黃﹝五錢﹞羌活﹝一兩﹞防風﹝二錢﹞升麻﹝二錢﹞歸身白檀香白芨﹝各一錢﹞香油﹝五兩﹞浸五日。文火。藥黃。卽去渣。入黃蠟五錢溶化。

卷三分治部下﹝小疵﹞

面部

肺風由肺經血熱郁滯不行而生酒刺也。宜枇杷淸肺散。或用荷葉煮糊爲丸。白滚水服。外用白礬末。

酒化塗之。

枇杷淸肺散

治肺風酒刺。

枇杷葉桑白皮﹝鮮者更佳各二錢﹞黃連黃柏﹝各一錢﹞人參甘艸﹝各三分﹞用水鐘半。煎七分。食遠服。

卷三分治部下﹝小疵﹞

面部

黧黑斑多生女子之面。由血弱不華。火燥結成。疑事不決所致。宜服腎气丸以滋化源。洗玉容散。兼戒憂思方可。一云風邪入皮膚。痰飲漬腑臟。則面。又當隨其因而調之也。一用密陀僧爲細末。入乳調敷。鹿角尖用酒磨塗之。

腎气丸

﹝見瘡瘍門﹞

玉容散

﹝見雀斑﹞

卷三分治部下﹝小疵﹞

面部

雀斑由水虧不能制火。火滯結而成斑也。宜六味地黃丸服之。用玉容散洗之。久久可愈。

玉容散

洗黧黑斑雀斑粉刺。功能白面嫩肌。

白芷白術白芨白茯苓白扁豆白細辛白僵蠶白蓮蕊白牽牛白蘞白鴿冀甘松團粉加白丁香白附子鷹條﹝等分﹞防風荊芥穗羌活獨活﹝減半﹞共末。罐收。日洗三次。

一醋浸白術擦之。半月驗。

六味地黃丸

﹝見首卷﹞

卷三分治部下﹝小疵﹞

面部

黑子痣名也。由腎气濁滯於陽分。陽气束結而成也。古云。面無善痣。故宜去之。用鍼挑損。搽四白散。紙封之。三四日自脫。用貝葉膏。或瑩珠膏生肌。兼戒醬醋。則愈後無痕。

四白散

點痣去斑。

糯米﹝三百五十粒﹞巴豆﹝取肉五个﹞用夏布包之紮之。取鍛石鵝卵大一塊。衝滚水一碗。泡化。以水煮米包成飯。取出。乘熱加砂末一錢。杵勻。仍加灰水。研如糊。瓷罐收之。聽用。

卷三分治部下﹝小疵﹞

面部

鼻慝瘡生小兒鼻下兩旁。由風熱客於肺也。流汁浸淫。癢而不痛。宜服澤瀉散。搽靑蛤散。﹝見面部﹞

澤瀉散

治鼻慝瘡。

澤瀉郁金梔子甘艸等分爲末。用甘艸湯調服。

卷三分治部下﹝小疵﹞

面部

羊胡子瘡生於下頦承漿。治同黃水瘡。

卷三分治部下﹝小疵﹞

眼部

菌毒生於眼胞。其形如菌。頭大蒂小。漸長垂出。甚者眼中流淚。漸至昏。由脾經蘊熱凝結而成也。法以軟綿紙蘸水應胞上。少頃。用左手大指甲佃於患根。右手以鈹鍼尖頭齊根切下。血出不妨。預用翠云錠子。磨濃塗之。其血自止。內服涼膈淸脾飲。仍忌海味煎炒。

涼膈淸脾飲

黃芩梔子連翹薄荷赤芍石膏生地防風荊芥﹝各一錢﹞甘艸﹝五分﹞用水二鐘。燈心二十根。煎八分。食遠後服。

翠云錠

治菌毒割後塗之。亦治爛弦風眼。暴赤腫痛。

杭粉﹝五兩﹞銅綠﹝一兩﹞輕粉﹝一錢﹞共爲細末。用黃連一兩。川米百粒。水一碗。煎半碗。去米再煎至三分。和藥作錠。陰漧。用時水磨如墨令濃。以雞翎蘸塗患處。

治眼濃翳。將前藥用黃連八兩煎膏。加牛皮膠二錢。溶化。和藥成錠。用無根水磨。濃敷眼內。片時用水洗淨。其翳自起。以刀剪去之。

卷三分治部下﹝小疵﹞

眼部

眼丹生於眼胞。紅熱腫痛。由脾胃二經風熱所致。若風盛則浮腫易散。熱甚則堅腫難消。初起宜敗毒黃連丸淸之。甚者貴金丸下之。外貼精豬肉片。或塗坎宮錠子。俟膿成則鍼之。貝葉膏貼之收口。

敗毒黃連丸

治上下眼丹。

黃連連翹羌活﹝各二兩﹞菊花﹝二兩﹞防風﹝一兩五錢﹞細辛甘艸﹝各一兩﹞上爲末。煉蜜爲丸。梧子大。每服五十丸。茶水下。

艸礬膏

粉艸﹝二兩﹞皂礬﹝五錢﹞水煎濃汁。濾淨渣。再煎濃。加冰片。以雞翎蘸膏。頻掃腫處。

一用精豬肉切片。水漂去血。貼丹上。不時易之。

坎宮錠子

﹝見腫瘍﹞

貴金丸

﹝見腫瘍附余﹞

卷三分治部下﹝小疵﹞

眼部

鍼眼土疳也。小瘡生於眼睫間。微者不膿而愈。甚者成漏。入風則頭面發腫。目亦赤疼。初起以鍼刺破卽瘥。

芎皮散

治鍼眼。

川芎﹝爲君﹞靑皮﹝減半﹞爲末。每服二錢。煎細茶﹑菊花湯調服。外以枯礬末﹑雞子淸調敷。腫者用南星末同生地黃搗膏。貼太陽穴而腫自消。

卷三分治部下﹝小疵﹞

眼部

痰核生於眼胞。在皮裏膜外。其形如豆。堅而不疼。由痰因火滯也。輕者自愈。重者變癭漏諸疾。初起時。

用生南星以醋磨濃。頻塗患處。皮薄者微微撥損。以手指甲擠出白粉卽愈。貼貝葉膏收口。﹝見膏藥門﹞

卷三分治部下﹝小疵﹞

眼部

椒瘡粟瘡。生眼胞之內。由脾胃血熱所致。椒瘡則赤堅而難消。粟瘡則黃軟而易散。今人用燈艸﹑竹葉以治標。孰若淸脾涼血以治本。宜菩提露洗之。

卷三分治部下﹝小疵﹞

眼部

脾番癥乃眼胞番轉如舌抵唇之狀。由胃經气滯血壅。皮急絲弔所致。宜瀉脾胃之積熱。

卷三分治部下﹝小疵﹞

眼部

漏睛爲睛內有孔。時流膿汁也。其名不一。如正漏生於風輪。初出白膏如痰。尙可治。久則出靑黑膏。損及瞳人者不治。偏漏生於气輪者輕。流白水。重則成膿。久而膏枯者不治。內漏生於目竅之傍。外漏生於肉輪之外。此由積熱痰火燻蒸所致。陰漏則晝輕夜重。宜養血淸肝。陽漏則夜輕晝重。宜淸金補气。

又。在大屬心經君火。宜補北瀉南。小屬心胞相火。宜於北方中補而抑之也。總之。目者肝之竅。腎者肝之主。治宜補腎宣肝爲要。

白薇丸

治漏睛出膿。

白薇﹝一兩﹞防風白蒺藜羌活﹝各三錢﹞石橊皮﹝三錢﹞共爲末。米糊丸。梧子大。每服一錢。白湯送下。

解毒丸

治漏睛出膿。

杏仁﹝去皮尖二兩另研﹞梔子﹝十兩﹞大黃﹝五兩﹞爲末。煉石蜜一斤爲丸。梧子大。每服二三錢。茶湯送下。

卷三分治部下﹝小疵﹞

眼部

眼出膿者。大腸熱也。用桔梗﹑芩﹑連﹑木通﹑檳榔﹑茱萸之類。眼出血者。小腸熱也。用歸尾﹑赤芍﹑黃連﹑桃仁﹑甘艸之類。

卷三分治部下﹝小疵﹞

耳部

經絡

耳者心腎之竅。肝膽之經。宗脈之所聚也。心腎主內。如精血不足。或聾。或虛鳴。稟賦弱也。六味地黃丸加桑螵蛸。或滋陰地黃丸。肝膽主外。如風熱有餘。或脹痛。或膿癢。邪气客也。柴胡淸肝散。因血燥者。柴胡梔子湯。如未應。佐以六味丸。間服九味蘆薈丸。因食積內熱者。四味肥兒丸之類。

柴胡淸肝散

治瘡毒生於耳前耳後。自身外側至足股內側至足。或胸乳小腹下等處。皆肝膽三焦經風熱。

柴胡黃芩﹝炒﹞人參﹝各一錢﹞梔子﹝炒﹞川芎﹝各一錢五分﹞連翹桔梗﹝各一錢二分﹞甘艸﹝五分﹞水煎。食遠服。

滋陰地黃丸

﹝見耳疳門﹞柴胡梔子湯﹝見小兒胎毒瘡瘍﹞九味蘆薈丸﹝見疳瘡門﹞四味肥兒丸

卷三分治部下﹝小疵﹞

耳部

升桔湯

治耳內腫痛。三陽經風熱也。再治面腫牙痛咽喉疳。

升麻﹝一錢﹞桔梗﹝一錢五分﹞昆布﹝二錢﹞連翹﹝二錢﹞膽艸﹝一錢﹞射幹﹝一錢五分﹞用水鐘半。煎八分。食遠服。外以軍持露滴之。

軍持露

治耳內痛引腦項者。

熊膽﹝分許﹞冰片﹝少許﹞涼水五七茶匙化開。滴入耳內。其冷如冰。其痛立止。少時傾出。三二次全愈。

或用鐵店石池內磨刀水滴之。垂盆艸取汁。尢佳。

芍藥散

耳痛連頭。流膿出血者。風熱上壅也。

赤芍白芍川芎當歸大黃木鱉子甘艸﹝各一錢五分﹞水二鐘。煎八分。食遠服。

加味涼膈散

耳濕腫痛屬少陽相火。宜治辛寒。

黃芩﹝一錢﹞梔子﹝五分﹞連翹﹝二錢﹞薄荷﹝五分﹞甘艸﹝一錢﹞朴硝﹝一錢﹞大黃防風﹝各一錢﹞羌活﹝一錢﹞水二鐘。竹葉二十片。煎一鐘。加蜂蜜少許。食後服。气閉者。加菊花﹑蔓荊子﹑石菖蒲。

卷三分治部下﹝小疵﹞

耳部

黑疔生於耳內一點。疼如錐刺。痛引腮腦。破流血水。用前升桔湯﹑軍持露等法治之。罔效者疔也。急服蟾酥丸汗之。研蟾酥餅。水調滴於耳內。立效。一灸後溪穴七壯。﹝穴見灸門﹞

卷三分治部下﹝小疵﹞

耳部

耳疳者。爲耳內流出膿水臭穢也。書有云。出黃膿爲耳。紅膿爲風耳。白膿爲纏耳。淸膿爲震耳。名𨿽有五。其源則一。由足少陰虛熱者。四物湯加丹皮﹑石菖蒲。及地黃丸滋補之。由手少陽風熱者。蔓荊子散﹑交感丹淸之。

若小兒胎熱。或洗浴入水。作痛生膿者。在初生月內者。則不必搽藥。如治之早。則項下結腫。任其毒盡。

自安。至月外不瘥者。用紅綿散搽之。

蔓荊子散

治耳出膿水。

蔓荊子桑白皮菊花前胡升麻赤茯苓赤芍藥生地木通甘艸﹝炙等分﹞用水二鐘。煎八分。食遠服。

滋陰地黃丸

治耳內虛鳴。膿汁不漧者。

熟地﹝二兩﹞茯苓﹝八錢﹞山萸﹝一兩﹞菊花﹝八錢﹞丹皮﹝八錢﹞黃柏﹝八錢﹞何首烏﹝黑豆蒸六錢﹞共爲末。煉蜜爲丸。梧子大。每服二三錢。空心淡鹽湯送下。

交感丹

治耳疳。气不宣通。遂成聾者。

香附﹝童便浸炒三錢﹞黃連﹝二錢﹞茯神﹝二錢﹞甘菊﹝一錢﹞桂心﹝一錢﹞共爲末。每服錢半。燈心湯下。

紅綿散

治耳內流膿。腫痛已消。膿尙不止者。

枯白礬﹝三錢﹞幹胭脂﹝二錢﹞麝香﹝二分﹞共爲末。罐收。先撚綿球。絞盡耳內濕膿。隨用綿球蘸藥送入耳底。自愈。

一用臘日枯礬。入豬膽內。陰漧。吹用。一用杏仁炒黑爲末。綿裹塞於耳內。日三四易。

一用雞肫皮焙或文蛤末。吹之。一用人牙存性。去火毒爲末。用少許。吹耳內。

一用陳年醬茄蒂。擰汁滴於耳內。

卷三分治部下﹝小疵﹞

耳部

耳衄者。耳出鮮血也。由上焦血熱所致。若肝脈弦洪者。柴胡淸肝湯。虛火妄動。腎脈數而弱者。六味地黃丸。生地麥冬散。總以涼血淸心爲主。外以神塞丸塞之。

生地麥冬飲

治耳出血。及鼻衄。

生地﹝一兩﹞麥冬﹝一兩﹞水二鐘。煎八分。食遠服。

神塞丸

治耳內出血。及鼻衄。

麝香﹝一分﹞沈香﹝三分﹞白礬﹝一錢﹞糯米﹝五十粒﹞共爲末。糊丸梧子大。薄綿裹之。如左耳出血塞右鼻。右耳出血塞左鼻。如左鼻出血塞右耳。右鼻出血塞左耳。兩耳出血塞兩鼻。兩鼻出血塞兩耳。

六味地黃丸

﹝見潰瘍門﹞

柴胡淸肝湯

﹝見本部﹞

卷三分治部下﹝小疵﹞

耳部

耳痔及耳挺耳蕈。俱結於耳之竅內。不腫不不痛。塞久令人重聽。宜梔子淸肝湯。兼外插藥綫於縫內。化盡自愈。

梔子淸肝湯

牛蒡子柴胡川芎白芍石膏當歸梔子丹皮﹝各一錢﹞黃芩黃連甘艸﹝各五分﹞用水二鐘。煎八分。食後服。

卷三分治部下﹝小疵﹞

耳部

耳者生耳後縫間。延及上下。如刀裂之狀。隨月之盈虛。故名月蝕瘡。宜川粉散搽之。如初生如黍。次爛如鴉之狀。名鴉瘡。用鴉散敷之。

川粉散

治耳及黃水等瘡。

穿山甲﹝炒﹞鉛粉﹝炒﹞輕粉﹝隔紙微炒等分﹞爲末。摻幹。用麻油調敷。

一用地骨皮煎湯洗淨。仍用地骨皮爲末摻之。幹用香油調敷。

鴉散

治耳等瘡。

老鴉毛﹝灰存性一錢﹞大紅﹝燒灰存性一錢﹞白礬﹝枯五分﹞珍珠﹝五分﹞冰片﹝二分﹞輕粉﹝五分﹞黃丹﹝一錢﹞麝香﹝少許﹞上爲末。摻用。

卷三分治部下﹝小疵﹞

耳部

耳癢搔之。𨿽至血出。而癢不止者。腎風也。宜服三因四生散。三二服卽瘥。

四生散

﹝見腎臟風瘡門﹞

卷三分治部下﹝小疵﹞

耳部

蠟彈丸

治耳聾由肺气虛者。

山藥﹝炒三兩﹞白茯苓﹝二兩﹞杏仁﹝去皮尖炒二兩五錢﹞爲末。用黃蠟一兩。溶化爲丸。彈子大。鹽湯嚼下。少气嗌漧者。用生脈散。煎湯嚼下。

東垣王提督方

治暴聾。燻一二次。三五年者。燻五七次。全愈。多年者不治。

靈磁石﹝七錢﹞珍珠﹝七粒微焙﹞當門子麝﹝三粒﹞爲細末。蘄艾一錢爲粗末。次用白綿紙一張。鎭熱銅器上。用黃蠟五錢。徧擦紙上。裁爲五寸大框。

將前艾均分鋪紙上。艾上摻藥。捲成筒。仍以火烘蠟紙。粘牢聽用。再用濃紙卷筒如喇叭樣。以小口對耳次。將藥筒點著吹滅。側耳燻之。力能隔耳透咽。其功甚捷。燻畢。用艾塞耳。以避風入。

鳳珠丹

耳聾。

雞蛋一个。開一孔。入巴豆一粒。去心膜。用雙層紙封之。與雞抱之。以雛出爲度。取蛋淸滴耳內。日二次。

一用鼠膽汁灌入耳內。少時。令人於耳內視之。俟耳竅內有虫見。卽以撚子撚虫頭。緩緩扯出。其虫之大小。隨年分之新久。其虫一出。患人發暈。少時卽蘇。蘇卽聰矣。此法不問新久。雙聾單聾悉驗。如兩耳。則用二膽治之。

卷三分治部下﹝小疵﹞

耳部

虫入耳者。以姜擦貓鼻。貓尿自出。取尿滴耳內。其虫自出而愈。諸方皆不及此。若用麻油滴之。則虫死而難出矣。虫入耳久之。食腦而腦痛者。用桃葉爲枕。虫自鼻孔內出。虫入耳。用雄鷄冠血滴之。

卷三分治部下﹝小疵﹞

耳部

凍耳。用生薑取汁熬膏塗之。忌用火烘湯泡。犯之則肉死。宜與凍瘡門參考。

卷三分治部下﹝小疵﹞

鼻部

經絡

鼻者。肺之竅也。五气入鼻。藏於心肺。心肺有病。而鼻爲之不利。

卷三分治部下﹝小疵﹞

鼻部

鼻淵者

鼻流濁涕。黃水腥穢是也。又名腦崩腦漏。久之令人頭眩虛暈不已。經云。膽移熱於腦。則辛鼻淵。遇寒而甚者。火郁之爲也。書云。膽與三焦同火治。故先宜淸上。繼以鎭火補水。兼理肺肝。

淸上多取乎辛涼。如荊芥﹑薄荷﹑甘菊﹑連翹﹑升麻﹑牛蒡子﹑天麻之類。鎭火補水。如犀角﹑二冬﹑朱砂﹑人參﹑五味子﹑茯苓﹑山藥﹑丹皮﹑甘艸之類。理肺如桑皮﹑桔梗﹑二冬﹑牛蒡子﹑天花粉﹑竹瀝之類。淸肝膽如柴胡﹑川芎﹑竹茹﹑棗仁﹑羚羊角之類。余治腦漏。於對癥藥內加檀香片一大撮。無不奏效。

奇授藿香湯

治鼻淵致虛。暈不已。

藿香連梗葉九錢。水一碗。煎七分。加公豬膽汁一枚和勻。食後服。重者不過三服卽愈。或以藿香爲末。豬膽汁熬膏和丸。每服二錢。食遠白湯送下。

久而虛者。兼服補中益气湯。六味地黃丸。以滋化源。

天蘿散

治鼻淵而兼腦痛者。名控腦砂。有虫食腦。

絲瓜藤近根處三五尺。燒存性爲末。每服二三錢。黃酒調服。

馬兜鈴散

治鼻淵。

馬兜鈴﹝五錢﹞麻黃﹝三錢﹞五味子﹝一錢﹞甘艸﹝一錢﹞水二鐘。煎一鐘。加黑砂糖少許。臥時溫服卽愈。

白芨丸

白芨末。酒糊丸。每服三錢。黃酒下。半月愈。

卷三分治部下﹝小疵﹞

鼻部

鼻淵。鼻流濁涕也。鼻鼽。鼻流淸涕也。如老人流涕不幹者。搗獨蒜敷足心。自不再發。

鼻淵服藥罔效者。惟灸上星穴五壯。卽愈。仍服八味地黃丸以滋化源。

卷三分治部下﹝小疵﹞

鼻部

鼻聾者。爲不聞香臭也。宜神愈湯。以生薑爲引。水煎服之。立驗。歌云。細﹑芷﹑羌﹑防﹑半﹑芎﹑歸﹑陳﹑桔﹑苓。薄荷增三倍。煎服气調勻。

卷三分治部下﹝小疵﹞

鼻部

鼻衄者。鼻中出血也。由肺經血熱妄行。治宜涼血。然涼血必先淸气。气淸血自歸經矣。如枳殼﹑連翹淸之。薄荷﹑玄參散之。蒲黃﹑京墨﹑茅根止之。再如羚羊淸肺散﹑生地麥冬飲﹑加味生脈散。皆對癥藥也。如夏月脈虛身熱。大汗口渴者。暑熱所逼也。黃連香薷飲淸之。外用靑綿綫紮兩手中指根。再用毛邊紙折十餘層。水濕透。貼百會穴。以熨斗熨之。或再用好暖酒十數碗盛盆內。踏兩足浸之。或搗大蒜於兩足心塗之。再神塞丸塞之。再以傾銀紫土新罐爲末。燒酒調敷囟門。立止。

羚羊淸肺散

治衄血。及吐血咳血。

羚羊角銀柴胡黃連玄參石膏地骨皮梔子歸身白芍川芎生地蒲黃﹝各一錢﹞蘆薈甘艸﹝各五分﹞藕節﹝三个﹞用白茅根四兩搗爛。入水一碗。和。絞去渣。取茅根汁一碗。入藥煎七分。加童便一鐘。食後服。

加味生脈散

治衄血。

麥冬﹝五錢﹞人參﹝二錢﹞五味子﹝一錢﹞姜炭﹝三分﹞用水二鐘。煎八分。食遠服。亦可代茶。

伏龍散

治衄血。並血崩。

伏龍肝

﹝卽柴竈中心燒紅土也﹞爲末。每用二錢。冷水調服。卽止。

黃連香藿飲

香薷濃朴﹝姜炒﹞白扁豆﹝炒﹞黃連﹝薑汁炒﹞用水煎熟。冷服。

生地麥冬飲

神塞丸﹝俱見耳部﹞

卷三分治部下﹝小疵﹞

鼻部

鼻痔生於鼻內。形如橊子。漸大而下垂。令人气不通暢。由肺經濕熱內蒸。如朽木而生芝蘭也。宜辛夷淸肺飲。外兼消痔散等藥點之。化水而消。仍節濃味。戒气怒。省房勞。庶不再發。

辛夷淸肺飲

辛夷﹝六分﹞黃芩梔子麥冬百合知母石膏﹝各一錢﹞升麻﹝三分﹞甘艸﹝五分﹞枇杷葉﹝三片﹞用水二鐘。煎八分。食遠服。或加連翹﹑薄荷﹑羌活﹑防風。

消痔散

治鼻痔。

砂﹝一錢﹞輕粉雄黃﹝各三分﹞冰片﹝五分﹞上爲細末。用艸梗咬毛蘸藥點痔上。日五七次。漸化爲水。

一用白砒三錢。安新瓦上。上蓋密陀僧末﹑白礬末各二錢。煙盡爲度。埋一宿。去火毒。配苦丁香末等分。加麝香四分。和勻。或加砂少許。每用少許吹之。卽流黃水。腫消則气順矣。

一隻用冰片點之。稱驗。

卷三分治部下﹝小疵﹞

鼻部

鼻疔生鼻內。痛引腦門。鼻竅脹塞。甚則唇腮俱腫。宜蟾酥丸汗之。鼻孔內用蟾酥條研末吹之。如鼻外發腫。用離宮錠子塗之。鼻腫如瓶者逆。

一灸腕骨七壯。壯如綠豆大。﹝見灸門﹞

卷三分治部下﹝小疵﹞

鼻部

鼻瘡爲鼻孔內漧燥發痛而有瘡也。宜洗肺散淸之。外用油紙撚。粘辰砂定痛散。送入鼻孔內。日三五次。立效。

洗肺散

治鼻內生瘡。

黃芩半夏﹝各二錢﹞天冬麥冬五味子﹝各一錢五分﹞杏仁﹝一錢﹞甘艸﹝五分﹞用水二鐘。生薑三片。煎八分。食遠服。

辰砂定痛散

﹝見口部﹞

卷三分治部下﹝小疵﹞

鼻部

酒鼻者。先由肺經血熱內蒸。次遇風寒外束。血瘀凝結而成。故先紫而後黑也。治須宣肺气。化滯血。

使榮衛流通以滋新血。乃可得愈。

麻黃宣肺散

治酒鼻。

麻黃麻黃根﹝各二兩﹞頭生酒五壺。重湯煮三炷香。露一宿。早晚各飲三五杯。至三五日。出膿成瘡。十餘日則膿盡。膿盡則紅色退。先黃後白而愈。

調榮化滯湯

當歸川芎赤芍生地紅花﹝俱酒洗﹞黃芩﹝酒炒﹞陳皮﹝各一錢﹞甘艸﹝生五分﹞生薑﹝三片﹞用水二鐘。煎八分。加酒少許。調五靈脂末二錢。食後服。气弱形肥者。加酒炒黃。立應。

黑參丸

治酒鼻。

玄參爲末。用豬膽汁和丸。每服錢許。食後白滚湯送下。外以玄參末。仍用豬膽汁調塗鼻上。

外治諸方硫黃爲末。以陳糟茄汁調敷。

一用象牙末。或密陀僧。或杏仁。搗爛。俱用人乳調敷。

卷三分治部下﹝小疵﹞

唇部

經絡

經云。脾之榮在唇。其爲病也。燥則幹。熱則裂。風則。寒則揭是也。治宜隨其因而療之。忌用追蝕等藥。及藥綫等法。

卷三分治部下﹝小疵﹞

唇部

反唇疔生於唇裏。鎖口疔生於嘴角。二疔初起如粟。堅硬如鐵。腫痛麻癢。寒熱交作。內外治法。於疔瘡門參考。

卷三分治部下﹝小疵﹞

唇部

唇疽生於唇。腫痛有頭。甚則寒熱交作。由胃經積熱所致。宜神授衛生散。壯者貴金丸。外用離宮錠子塗之。

神授衛生散貴金丸

﹝俱見腫瘍﹞

離宮錠子

﹝見敷治門﹞

一灸犢鼻穴

﹝見灸門﹞

卷三分治部下﹝小疵﹞

唇部

繭唇者初生如豆。漸大如繭。或如番花靈芝等樣。腫硬疼痛。破流血水。久變消渴消中之癥。由胃中積熱。火痰畱注所致。初起及已成無內癥者。用麻子大艾灸三壯。貼蟾酥餅。膏藥蓋之。日久漸消。有內癥作渴者。早服加減地黃丸。午服淸涼甘露飲。以滋化源。如日久流血不止。見形羸虛熱。面黑顴紅。口漧渴甚者。不治。

淸涼甘露飲

犀角銀柴胡茵陳石斛枳殼麥冬生地黃黃芩知母枇杷葉甘艸﹝各一錢﹞淡竹葉燈心﹝各二十﹞用水二鐘。煎八分。食遠服。

加減地黃丸

﹝見潰瘍﹞

蟾酥餅

﹝見疔瘡門﹞

卷三分治部下﹝小疵﹞

唇部

唇風生下唇。發癢不疼。腫裂流水。由胃火上攻也。宜服滋陰地黃丸。外以坎宮錠子一錢。加銅靑末五分。水調塗之。

滋陰地黃丸

治陰虛火燥。唇裂如繭。

熟地山藥山萸五味子麥冬當歸菊花枸杞肉蓯蓉巴戟上等分爲末。煉蜜爲丸。如梧子大。每服七八十丸。空心。白滚湯送下。

卷三分治部下﹝小疵﹞

口部

經絡

口瘡脾气通於口。脾和則口能知味。又心脈布於舌上。脾脈布於舌下。故心脾積熱。則口舌生瘡。甚則腮舌赤腫。此實火也。治以苦寒。如涼膈散。又膀胱移熱於小腸。隔腸不便。上爲口糜。如竈底燃薪。籠中肉腐之象也。宜柴胡地骨皮湯。或五苓散﹑導赤散合而用之。如服寒涼之藥不應者。虛火也。

治以甘溫。如發熱飲冷者。上焦虛熱也。補中益气湯。肢冷腹痛。便滑食少者。中焦虛寒也。附子理中湯﹑八味地黃丸。晡熱內熱。唾痰便數。口漧作渴者。下焦虛火也。加減地黃丸。此從治之法也。如小兒又當察面圖部位。分臟腑虛實而藥之。

升麻飲

治口內生瘡。齒齦肉爛。

升麻玄參黃連羚羊角黃芩葛根麥冬羌活防風菊花大黃﹝各一錢﹞人參知母炙甘艸﹝各五分﹞水二鐘。煎八分。食遠服。

甘露飲

治口舌生瘡。及牙宣齒齦腫爛。時出膿血。不任涼藥者。

枇杷葉石斛黃芩麥冬生地甘艸﹝炙﹞加枳殼茵陳﹝等分﹞水二鐘。煎八分。食遠服。

柴胡地骨皮湯

柴胡地骨皮﹝各五錢﹞水二鐘。煎八分。食遠服。

辰砂定痛散

治口舌生瘡。咽喉腫痛。

軟石膏﹝一兩﹞胡黃連﹝末二分﹞辰砂﹝末五分﹞冰片﹝二分﹞共爲末。收罐內。如口內則摻之。喉內則吹之。日上五七次。咽之。

蟾酥綿

治口內生瘡。齒齦肉爛。

蟾酥﹝五分﹞硼砂冰片麝香﹝各一分﹞爲細末。用溫水半盞。化令勻盡。入紅綿五分。蘸藥汁曬漧。再浸。俟藥汁盡。將綿寸截。每用一片貼患處。有涎卽吐之。日三五次。

抽薪散

治口舌生瘡。並小兒火眼。

大附子爲末。津調。敷足心內。油紙蓋之。絹條紮之。

一用艸烏﹑南星﹑漧薑。等分爲末。醋調。敷手心足心。一用吳茱萸爲末。醋調。敷腳心。

一用白礬三四兩。沖淡水一盆。浸化泡足。一用細辛爲末。醋調敷臍。

涼膈散

治上焦實熱。口舌生瘡。及咽喉腫痛。

黃芩梔子連翹薄荷甘艸桔梗朴硝大黃水二鐘。竹葉二十片。煎八分。加蜂蜜三匙。和服。

附子理中湯五苓散

導赤散

瀉丙丁小腸。

生地木通甘艸加竹葉。水煎服。

補中益气湯八味地黃丸加減地黃丸

卷三分治部下﹝小疵﹞

舌部

經絡

心開竅於舌。而心脈又系於舌也。再肝脈絡於舌本。肺脈絡於舌傍。是舌屬三經。不必專主於心也。

卷三分治部下﹝小疵﹞

舌部

紫舌脹者。舌脹滿口。堅硬疼痛。由火盛血壅所致。又云。脾熱則腫滿。用衣鍼紮箸頭上。露鋒分許。於舌上刺數十刺。令其血出。紅色者輕。紫色者重。以溫湯漱口。搽冰硼散。服涼膈散加牛蒡子﹑荊芥。倍梔子。

梔子瀉火之要藥也。或去硝﹑黃。一用番木鱉刮去殼。咀片含少許。卽消。一用蓖麻子仁研紙撚。燒煙燻舌。入口卽消。一云。舌長過寸。研冰片敷之。卽收。一灸少衝穴。

卷三分治部下﹝小疵﹞

舌部

痰包生於舌下。結腫如瓠。光軟如綿。甚則塞令滿口。由火擊痰飲流結而成。宜用鈹鍼。對包上撚之如鉆。鉆破出稀涎如雞子淸。稠粘不斷。拭淨。搽水調散。服二陳湯加黃芩﹑黃連﹑薄荷之類。仍忌煎炒火酒等物。庶不再發。

冰硼散

治舌脹痰包。重舌木舌。咽喉腫痛。

冰片﹝一分﹞硼砂﹝五錢﹞辰砂﹝一錢﹞牙硝﹝一錢﹞爲末。收用。喉生毒。加燈艸燒灰。更效。

卷三分治部下﹝小疵﹞

舌部

舌衄爲舌上有孔小如鍼簪。大如箸頭。其或色黑。出血如湧。由心火炎上血熱所致。宜升麻湯﹑香參丸。

又云。肝壅則血出如湧。肝風則舌彊。

升麻湯

治舌衄。血出如湧。

升麻小薊根茜根﹝各兩半﹞艾葉﹝七錢五分﹞寒水石﹝三兩﹞爲末。每服三錢。用水一鐘。煎七分。去渣。入生地黃汁一合。再煎一二沸。溫服。或加柏葉。

香參丸

治癥同前。

人參麥冬當歸生蒲黃﹝各五錢﹞生地﹝一兩﹞甘艸﹝炙二錢五分﹞上爲末。煉蜜爲丸。小彈子大。每服一丸。每日三四服。白滚水化下。

卷三分治部下﹝小疵﹞

舌部

舌下生小舌爲重舌。宜冰硼散搽之。

舌上生核。彊硬作痛者。爲痰气。用衣鍼點破。搽冰硼散。服淸火消痰之藥。

舌上生瘡。形如楊梅。外無寒熱。內卻心煩者。爲重。忌用鍼刺。宜黃連解毒湯加桔梗﹑甘艸。外兼吹藥。

舌上生瘡。其形如豆。堅硬寒熱。疼痛應心者。疔也。宜蟾酥丸含於舌下。隨化隨咽。或再服三粒以解內毒。甚者刺之。或灸少衝穴。

卷三分治部下﹝小疵﹞

舌部

弄舌者微露卽收也。屬心脾經虧損。宜溫脾散補之。大病後者難醫。

舒舌者舌舒長。良久方收也。由心脾積熱。宜瀉黃散主之。

涼膈散

﹝見口部﹞

黃連解毒湯蟾酥丸

﹝見疔瘡門﹞

卷三分治部下﹝小疵﹞

牙齒部

經絡

當門爲齒。上屬督脈。下屬任脈。兩傍爲牙。上屬足陽明胃經。下屬手陽明大腸經。夫牙者骨之標而屬腎。牙之生如木之栽於土也。如腸胃素有濕熱。上出於牙齦之間。適被風寒。或爲飲冷所逼。則濕熱不得外發而作痛。乃陽明病。非少陰病也。是癥以寒爲標。故外用擦漱之藥宜辛溫。取其散寒開郁。以熱爲本。故內服之藥宜辛涼。取其散熱淸中。如連翹湯之類。再火勝則痛必牽扯腮顴。加石膏。風勝則腫。加防風。气勝則長。加梔子。气郁則脹。亦加梔子。痰勝則木。加貝母。外以醋漱之。去其痰涎。瀉其風熱。疳慝則黑。加使君子肉。虫蝕則蛀。加檳榔。外以五靈脂湯化漱之以殺其虫。再血虛則齒癢。腸胃虛則齒露。過於勞則齒浮。腎虛則齒豁。惟精固則齒堅。又當隨其癥而用滋補也。

卷三分治部下﹝小疵﹞

牙齒部

連翹湯

治一切牙痛。隨前癥加減。

黃芩黃連當歸赤芍﹝各一錢五分﹞連翹﹝一錢﹞天花粉玄參﹝各七分﹞枳殼﹝五分﹞用水二鐘。煎八分。食遠服。

加味涼膈散

治濕熱牙疼。腮顴浮腫。牽引太陽。口熱便祕者。根據本方加石膏升麻淡竹葉水煎。加蜜調服。

治牙痛久不愈。諸藥罔效者。只用石膏一兩﹑升麻五錢。水煎服。效。

升麻四物湯

治血虛牙痛。

當歸川芎赤芍生地白芷﹝各一錢﹞黃芩﹝一錢﹞升麻﹝五錢﹞蒲公英﹝五錢﹞用水碗半。煎八分。食遠服。

珠金丸

牙痛內外俱腫。狀類傷寒發頤者。爲搜牙風。先以紺珠丹汗之。次以貴金丸下之。再次用淸痰降火之藥調理。

羌活附子湯

治冬月大寒犯腦。令人腦牙俱疼。名曰腦風。

麻黃附子﹝各三分﹞羌活蒼術﹝各五分﹞黃﹝一分﹞防風甘艸升麻僵蠶黃柏白芷﹝各二分﹞佛耳艸用水鐘半。煎八分。熱服。

定痛塞耳丹

細辛盆硝﹝各一錢﹞雄黃﹝五分﹞牙皂﹝二个﹞爲末。用大蒜一枚。杵和爲丸。梧子大。每用一丸。綿裹之。如左牙疼塞左耳。右牙痛塞右耳。良久卽止。

一丸可治數人。

固齒白玉膏

治一切牙疼。及齒動搖而不堅固者。

龍骨﹝一兩﹞陽起石﹝五錢二味火通紅淬後藥汁內七次﹞鉛粉﹝一兩﹞珍珠﹝三錢﹞象牙﹝末五錢﹞麝香﹝二錢﹞各末和勻。黃蠟三兩溶化。濾淨再化。俟溫方入前藥。和勻。乘熱攤紙上。如冷。燒熱熨斗仰放。紙鋪斗上攤之。用時先漱口淨。剪小條貼齒根上。閉口勿語。過宿如失。

制龍骨陽起石藥汁方

僵蠶﹝四十九个﹞防風當歸川芎牙皂靑鹽升麻白芷骨皮﹝各五錢﹞細辛本﹝各三錢﹞爲粗末。長流水於砂鍋內桑柴火熬汁。去渣再煎汁一碗。以淬前藥。七次。焙榦爲末。

蟾酥丸

﹝見疔瘡門﹞綿裹一粒。咬痛牙上。其痛立止。甚者用眞蟾酥麥粒大咬之。更驗。然痛牙卽爆落如手取。齒根腫痛出膿者。名曰風齲。及治虫蝕疼痛。

幹蝦蟆﹝一个燒灰﹞靑黛﹝一分﹞蘆薈﹝半分﹞共爲末。用生地黃煎膏。和藥塗之。

補蛀丹

虫牙痛者。研新巴豆和乳香。末爲丸。塞蛀孔內。如虫已去而孔內空痛者。只用乳香炙軟塞之。

落齒方

老鼠一枚。入砂一錢於肚內。碗盛密蓋。自爛生蛆。取蛆炙榦爲末。用時以刀剔破牙根四圍而後塗之。半刻自落。

卷三分治部下﹝小疵﹞

牙齒部

牙衄牙宣。爲牙縫中出血也。若胃經實熱者。則血出如湧。口必臭而齒不動。宜淸胃湯。甚者調胃承气湯下之。孰若用酒制大黃末三錢。以枳殼五錢煎湯。少加童便調服。下黑糞而愈。是治脈洪有力。陽明之熱盛也。若胃經虛火者。宜二參湯。及補中益气湯加黃連﹑丹皮。腎經虛者。血則點滴而出。齒亦悠悠然而痛。口不臭而齒動或齒落。治宜安腎。有火者六味地黃丸。無火者八味地黃丸。俱加猴姜。隨手而應。肝气盛者兼服蘆薈丸。俱外兼蒺藜湯﹑玄胡散﹑荔枝鹽等。擦之漱之。

二參湯

治牙衄屬虛火者。

人參玄參﹝各二錢或五七錢﹞水煎服。

蒺藜湯

治牙衄。及牙痛根腫動搖者。

白蒺藜﹝一兩爲粗末﹞水二鐘。煎一鐘。入食鹽一撮漱之。

玄胡散

治牙宣。

玄胡索生爲末。用前湯漱過。以此敷之。

荔枝鹽

治牙痛牙宣。更堅齒明目。

荔枝一个。攢一孔。入食鹽七分。花椒三分。以滿爲度。紙包泥固。炭火存性。爲末。早晚擦之。

補中益气湯

六味地黃丸八味地黃丸﹝俱見潰瘍﹞蘆薈丸﹝見疳瘡門﹞

卷三分治部下﹝小疵﹞

牙齒部

攢齒疳者。爲牙根肉內鉆出。骨尖如刺。而作痛也。小兒多有之。用鈹鍼刺開好肉。取出本牙。如出血不止。以濕紙換貼二次。自止。戒濃味。其牙復生如舊。

卷三分治部下﹝小疵﹞

牙齒部

牙疔爲牙縫中腫起一粒。痛連項。或兼麻癢。或破流血水。異於常癥者。疔也。用竹簽挑破。以見鮮血爲度。搽拔疔散。再以蟾酥丸噙之服之。或灸神授穴二七壯。

卷三分治部下﹝小疵﹞

牙齒部

牙癰爲牙牀上堅腫疼痛。身發寒熱。勢盛如常者。癰也。初宜貴金丸下之。蟾酥丸噙之。或灸外踝骨尖三壯。或刺破搽冰硼散。如初時堅腫。破流膿水。久不收口者。多骨也。必俟骨尖刺出。搖則內動。方可取出。其口自愈。

貴金丸

﹝見首卷﹞

蟾酥丸

﹝見疔毒門﹞

卷三分治部下﹝小疵﹞

牙齒部

走馬牙疳。疳者迅速之爲也。故有鼻疳﹑唇疳﹑舌疳﹑喉疳之稱。其癥牙根作爛。隨變黑腐。臭穢難聞。由肝胃二經虛火。熱極上攻所致。宜蘆薈消疳散﹑三黃香黛散。以淸府熱。人參茯苓粥以養胃气。外用手法。

取去腐肉。內見紅肉流鮮血者爲吉。如頑肉不脫。腐黑復生。牙落無血。穿腮破唇。腫外發。身熱不退。

臭穢不止。用藥罔效者。俱爲不治。

蘆薈消疳散

蘆薈銀柴胡胡黃連黑玄參牛蒡子羚羊角桔梗梔子石膏﹝各五分﹞薄荷葉﹝四分﹞升麻﹝三分﹞甘艸﹝三分﹞用水二鐘。淡竹葉十片。煎六分。食遠服。

三黃香黛散

牛黃黃連大黃﹝酒蒸﹞木香靑黛﹝各等分﹞上爲末。用淡竹葉﹑薄荷煎湯。調服。

人參茯苓粥

必先服此。以養胃气。

人參茯苓爲末。每用一鐘。同米二鐘。煮粥食之。先用鹽湯漱口。

洗牙疳方

先用麻油通口噙漱。覺無油气。吐之。如式六七次。次以百沸湯入鹽﹑醋。漱吐三四次。再次以綿胭脂拭漧。然後上藥。此祕法也。

再生散

治走馬牙疳。牙落鼻崩。久不愈者。

土鱉﹝四十九个存性﹞山豆根人中白﹝﹞辰砂﹝飛各二錢﹞上爲細末。先割淨腐肉。用前法洗淨。拭漧摻之。七日內長肉如舊。

大牙散

治走馬牙疳爛極者。

象牙梳

﹝油透者存性爲末﹞加冰片摻之。

一用螻蛄﹑雄黃﹑黃柏等分。爲末摻之。

一用烏鴉頭﹑龍骨﹑枯礬﹑赤石脂﹑焙黃鉛粉﹑麝香爲末幹摻。或用油調。

牛黃生肌散

治牙疳。臭爛穿腮者。

牛黃﹝五分﹞珍珠琥珀人中白胡黃連乳香沒藥﹝各一錢﹞兒茶﹝二錢﹞硼砂﹝五分﹞冰片﹝三分﹞上爲末。摻用。

勒馬聽徽散

治牙疳臭爛者。神驗。

白砒﹝一分﹞麝香﹝三分﹞靑黛﹝飛一兩﹞靑綿﹝一根扯碎﹞淸油拌勻收之。用時。先以淸米泔水漱口淨。次以鍼尖挑些須塞牙齒根縫內。

靑蓮膏

治走馬牙疳。

白砒﹝一分﹞輕粉﹝一錢﹞靑黛﹝二錢﹞乳香﹝一錢﹞麝香﹝五分﹞上爲細末。用香油調薄。攤紙上。用捶捶實。陰漧收之。每於臥時。漱淨口。拭漧。隨瘡大小剪藥封之。至曉去藥。漱淨吐之。三上。效。

卷三分治部下﹝小疵﹞

咽喉部

經絡

咽者咽也。接三脘以通胃。故以咽物。喉者候也。通五臟以系肺。故以候气。有云嗌者卽咽之低處也。然喉痺則呼吸不利。天气閉塞也。咽痛則飲唾不入。地气閉塞也。是以喉痺。必兼咽嗌痛。而咽嗌痛未必兼喉痺也。又十二經皆湊於喉。而內經獨言一陰一陽結爲之喉痺者。重於君相二火也。又一陰心胞與肝。一陽三焦與膽。四經皆有相火。气熱則爲痺必矣。第火有虛實之分。喉有緊慢之別。

卷三分治部下﹝小疵﹞

咽喉部

緊喉者其發暴。咽喉腫痛。痰涎壅盛。聲音不出。膿水不入。由膏粱濃味所致。爲之實火。斯時也。不及用藥。宜刺少商穴委中穴。出紫黑血以瀉其熱。噙牛黃點舌丹以消其毒。俟稍緩。吹以冰硼散。服淸咽利膈散以淸其源。痰盛者桐油餞導之。

牛黃點舌丹

治喉風喉痺。痰火壅盛。並大頭瘟及癰毒等。

牛黃﹝五分﹞熊膽﹝五分﹞蟾酥﹝三分﹞犀角﹝三分﹞羚羊角﹝三分﹞珍珠﹝三分﹞冰片﹝五分﹞麝香﹝三分﹞沈香﹝五分﹞辰砂雄黃硼砂血竭乳香沒藥葶藶﹝各一錢﹞各爲細末。稱準和勻。乳汁爲丸。綠豆大。金薄爲衣。每用一丸。呷舌下噙化。徐徐咽之。化盡口內麻。以冷水漱口咽之。則患處出汗。

冰硼散

治咽腫。及口齒腫痛。並久嗽痰火。咽啞作痛。

冰片﹝五分﹞硼砂﹝五錢﹞玄明粉﹝五錢﹞朱砂﹝六分﹞共爲末。日吹五七次。

金鎖匙

治喉風喉閉。痰涎壅盛。口噤不開。湯水不入者。

焰硝﹝一兩五錢﹞硼砂﹝五錢﹞雄黃﹝二錢﹞白僵蠶﹝一錢﹞冰片﹝二分半﹞各研末。和勻吹之。痰涎卽出。或化爲水。

桐油餞

治喉閉痰壅。呼吸不利。湯水難入者。

用溫湯半碗。加桐油三四匙。攪勻。用硬雞翎蘸油。探入喉內。連探四五次。其痰壅出。再探再吐。以人醒聲髙爲度。

淸咽利膈湯

治咽喉腫痛。痰涎壅盛。及乳蛾喉痺喉癰。重舌木舌。或膈胸不利。煩躁飲冷。大便閉結等癥。

黃芩梔子連翹薄荷甘艸桔梗黃連玄參金銀花牛蒡子防風荊芥﹝各一錢﹞朴硝大黃﹝各二錢﹞一加升麻葛根大靑靑黛羌活半夏射幹山豆根等類水二鐘。淡竹葉二十片。煎八分。加蜜二匙。食遠服。

卷三分治部下﹝小疵﹞

咽喉部

慢喉者虛火也。其發緩。其色淡。其腫微。其咽漧。其便利。其脈微細。甚則舌生白胎。唇如礬色。此由憂思太過所致。午前痛者。補中益气湯。加麥冬﹑五味子﹑玄參﹑桔梗﹑牛蒡子。如不應。以補中益气湯加漧薑﹑大附子爲引導。若夫午後陰虛。作痛作渴。身熱足冷者。腎虛也。忌用淸涼。宜地黃丸料恣意飲之。兼用八珍湯補之。再如陰虛於下。孤陽飛越於上者。脈必浮大。重取必澀。又宜獨參湯細細飲之。立驗。或灸心兪穴。不拘壯數。待喉寬卽止。脈浮大。遇勞則甚者。脾肺虛膀胱熱也。理中湯加山藥﹑山茱萸。婦人咽腫色白者。月經不調也。治宜調榮。色微白而腳冷者。虛陽上攻也。治宜降气。

升葛補中湯

治咽喉口舌。虛火腫痛生瘡。

升麻葛根赤芍人參桔梗﹝各二錢﹞甘艸﹝一錢﹞生薑﹝三片﹞水二鐘。煎八分。食遠服。

補中益气湯六味地黃丸

﹝俱見潰瘍﹞

卷三分治部下﹝小疵﹞

咽喉部

喉痺惡寒者。乃寒折熱也。治宜發散。服涼藥反甚。未破者生薑汁漱之。痰甚者桐油餞導之。微者用醋代之。惟醋能消積血也。喉癥急者。刺少商穴﹑太溪穴﹑虎口動脈。或灸少衝穴。其功甚捷。喉痺腫達於外者有膿。腫脹不肯鍼刺者。用皂角末取嚏卽破。離宮錠子塗之卽消。或皂角末醋調濃敷項外。須臾卽破。血出立瘥。或韭菜根和伏龍肝搗敷。鄕村皆相似者時气也。宜隨運气以散之。喉痺聲鼾者肺气將絕也。急以參膏或獨參湯漱之。卒然如啞。吞吐不利。寒气客於會厭也。蜜炙附子片含之。勿咽。

古謂喉痺不刺血。喉風不倒痰。喉癰不放膿。乳蛾不鍼烙。皆非治也。如鍼刺無血。探吐無痰。聲如拽鋸。

痰喘鼻。唇反舌捲。面靑目直。自汗自利。幹痛無痰者。皆爲不治。已潰而腫不消者。難治。

冰莧散

治喉癬。

冰片莧菜根﹝灰﹞薄荷黃柏﹝各一錢﹞月石兒茶﹝各一錢五分﹞人中白山豆根胡黃連﹝各二錢﹞枯礬靑黛龍骨烏梅肉﹝各五錢﹞上各爲末。和勻。吹用。

楊梅喉癬。加輕粉一錢。柿霜一錢。白砒五釐。﹝棗內去核煨熟用﹞

卷三分治部下﹝小疵﹞

咽喉部

啞瘴喉風。其癥牙關不開口不能言也。治同緊喉。再用甘艸湯漱。以解桐油之气。

卷三分治部下﹝小疵﹞

咽喉部

弄舌喉風。亦啞不能言。但舌出。常以手拿是也。急刺少商穴。噙蟾酥丸。導桐油餞。吹金鎖匙。服金蟾酥毒丸。喉內如松子魚鱗者。用大附子片。噙之咽之。喉內生瘡如黃豆者。用烏藥醋磨。之漱之。

卷三分治部下﹝小疵﹞

咽喉部

喉癤初生如梅核。吐之不出。咽之不下。久之漸上喉節之間。宜金鎖匙。服金蟬解毒丸。及四七湯。

卷三分治部下﹝小疵﹞

咽喉部

喉癅形如元眼。血絲相裹。由肺經受熱所致。禁用鍼刀。宜益气疏風湯。吹黃連冰麝散。

卷三分治部下﹝小疵﹞

咽喉部

鎖喉毒生於聽會之端。注於懸膺之側。形如瘰。妨礙飲食。由心經熱積所致。宜淸心牛黃丸。

卷三分治部下﹝小疵﹞

咽喉部

嬰兒感冒。風熱攻逼咽喉。及痘瘡蘊熱上攻。咽喉腫痛。痰气不順。咳嗽失音者。用人參﹝五錢﹞桔梗﹝蜜炙一兩﹞甘艸﹝半生半熟三錢﹞水煎服。

淸咽解毒湯

治嬰兒出痘咽喉痛者。首尾可服。

山豆根麥冬﹝各一錢﹞牛蒡子玄參桔梗﹝各七分﹞防風﹝五分﹞甘艸水煎服。

卷四

不分部位大毒

不分部位爲隨處可生也。以其不按穴次故另分之。

卷四不分部位大毒

內癰總論

夫癰腫生於背外者。看兪穴。而內癰生於腹內者。則看募穴矣。宜各隨募穴以分其經。如其穴隱隱痛而不已。視其肉微起者癰也。肉不起者疽也。而本經之脈必滿而實。

但疑似之間。以點陰膠法試之。﹝陰膠卽久用甑中气垢也﹞用少許於口中。卽知臟腑所起。直達至住處。

知痛足可醫也。

雷公云。知瘡所在。口點陰膠。或以生豆漿飲之。不嫌生气者。癰也。或將患人兩手扶起過頭。忽然脇下弔痛過心者。癰也。再吐痰於水中。沈者是膿。癰也。

脈數身無熱。內有癰也。浮緊在表。沈實在裏。不浮不沈。知爲在經。緊則主痛。脈緊而數。其膿未成。緊去而數。其膿已成。又滑數實促者下之。芤遲虛弱者補之。長而緩者易治。爲胃气盛也。短散結代。補而不應者不治。

初起者。外兼灸法尢良。用獨蒜切片三錢。濃安穴上灸之。三壯一易。以灸至不痛爲率。其毒自消。若內毒已潰者。及肝膽部位者。生於臍者。惟宜服藥攻之。禁用鍼灸。

總治法

穴在心膈之分者。屬上焦气分。宜神效栝蔞散之類。穴在腹肋之分者。屬中下二焦气血之分。宜薏苡仁湯之類。肚中腫起只一點。痛而不移者。肚癰也。會膿散。腹痛如錐手不可近。六脈洪數者。陽毒也。加味貴金湯。內癰已久。敗膿腥穢。臍腹冷痛者。懷忠丹。心胸有孔。久不愈者漏也。補漏丹。

卷四不分部位大毒

內癰總論

神效栝蔞散

治內癰腦髭背腋諸毒。瘰便毒。乳癰﹑乳疽﹑乳勞﹑乳巖等癥。悉效。

大栝蔞﹝一个子多者佳子少者用二个﹞當歸﹝五錢﹞甘艸﹝四錢﹞沒藥﹝三錢﹞乳香﹝一錢﹞用黃酒二碗。煎八分服。或去當歸。加皂角刺一兩六錢半生半熟炒。名立效散。與原方兼服之。尢佳。

服將愈。加參﹑﹑芎﹑術。以培其元。

薏苡仁湯

治內癰腸癰。腹痛脹滿不食。小便澀滯。婦人產後多有此癥。但疑似之間便可服之。

薏苡仁﹝三錢﹞栝蔞仁﹝三錢﹞丹皮﹝二錢﹞桃仁泥﹝二錢﹞一加白芍一錢水二鐘。煎一鐘。溫服。

會膿散

治肚癰內癰。未潰自消。已潰者膿從便下。

黃歸尾穿山甲﹝炒﹞大黃﹝各一兩﹞白芷﹝六錢﹞蜂房﹝一个重六七錢者酒浸瓦焙六次﹞連翹﹝二錢﹞蜈蚣﹝大者七條酒浸瓦焙二次﹞上爲末。每服三五錢。無灰酒調服。再多飲以助藥力。如背疽加羌活。脇癰加柴胡。乳癥加升麻。各隨經絡加引經藥五七分。酒煎服藥。尢佳。

加味貴金湯

治陽毒。腹痛如錐。手不可近。六脈洪數者。

大黃白芷僵蠶穿山甲貝母用水二鐘。煎一鐘。食遠服。

懷忠丹

治內癰久潰。膿血腥穢。臍腹冷痛。兼治婦人白帶。腥穢不堪者。立驗。

單葉紅蜀葵花根﹝四兩﹞白芷﹝二兩﹞枯白礬﹝一兩﹞白芍﹝一兩﹞爲末。熔黃蠟四兩爲丸。梧子大。每服三十丸。空心淸米湯送下。推下膿血令盡。次服大補之藥。以培其元。忌發物。

補漏丹

治心胸有孔久不愈者。及胃癰﹑井疽﹑肝癰﹑心等癥。

鹿茸﹝去毛酥炙﹞大附子﹝炮去皮臍﹞食鹽﹝等分﹞爲末。煮棗肉爲丸。梧子大。每服三十丸。空心黃酒送下。

卷四不分部位大毒

內癰總論

肺癰之發。必先中府穴隱痛不已。穴在乳上三肋間。初則寒熱咳嗽。項彊不能轉側。脈滑而數。久則肢腫。咳鮏臭膿痰。甚則胸膈脹滿。呼吸不利。食少脈洪。自汗。視其身涼脈細。膿血交粘。痰色鮮明。飲食知味者順。手掌皮粗。脈洪气急。顴紅鼻。嘔噦不食。污膿白血如米粒者逆。

脈洪滑身熱者難瘥。脈細身涼者易治。若潰後短澀者生。洪大者死。孟冬兩尺浮洪。孟春兩寸洪數。惟夏月可慮。

肺癰由外感風寒。未經發瀉所致者多。故肺癰必先解表。宜參蘇飲。外受風寒。咳嗽喘急者。小靑龍湯。

胸脹气喘。身腫面浮者。葶藶大棗湯。胸膈痛。脈芤者。瘀血也。四順散加丹皮﹑紅花。瘀血吐出。其痛自止。

發熱。煩渴引飲。脈洪數而無力者。加減八味丸加麥冬。大劑服之。再以人參五錢。麥冬二錢五分。五味子二錢。水煎。代茶飲之。因房勞丹石。消爍腎水者。腎气丸﹑金液戊土丹。勞傷夜熱。脈微數者。日飲童便三五次。朝服人乳。間服金鯉湯。咳嗽喘急气短。小便短澀者。參補肺湯。體倦食少者。參術補脾湯。

蓋諸气本乎肺。肺气治則病已。再面白當補肺脾。面赤當補肺腎。若專攻其毒。脾腎愈虛。而有不誤者則鮮矣。

灸合谷穴七壯。再灸腎兪穴三七壯。

卷四不分部位大毒

內癰總論

小靑龍湯

此解表疏風行气取膿之劑。

半夏﹝一錢二分﹞漧薑﹝炮﹞細辛麻黃肉桂芍藥甘艸﹝炙各一錢五分﹞生薑五味子﹝蜜拌炒一錢﹞水二鐘。煎八分。食遠熱服。

葶藶散

炙爆飲酒太過。喘急脹滿。不臥。咳吐濁痰。

甜葶藶栝蔞仁薏苡仁桑白皮桔梗升麻葛根﹝各一錢﹞甘艸﹝炙五分﹞用生薑三片。水二鐘。煎八分。食遠服。

四順散

治肺癰吐膿。咳嗽气急。心煩熱壅者。

貝母紫菀桔梗﹝各一錢五分﹞杏仁﹝七分﹞甘艸﹝七分﹞水二鐘。煎八分。食遠服。

金鯉湯

治肺癰已成未成。胸中隱痛。咯吐膿血者。

金色活鯉魚一尾。約四兩重者。連鱗。剖去腸肚。勿經水。摻貝母末一錢於肚內。綫紮。用白色童便半碗浸之。重湯頓。以魚眼突出爲度。取起去鱗骨。將肉仍入便內。頓熱。食之飲之。一日一枚。其功甚捷。

人參補肺湯

咳嗽喘急短气。吐膿發熱作渴。小便短澀。或腎水不足。虛火炎上。痰涎壅盛者。

人參黃白術茯苓陳皮當歸﹝各一錢﹞熟地﹝一錢五分﹞山萸﹝二錢﹞山藥﹝二錢﹞丹皮﹝八分﹞麥冬﹝七分﹞五味子甘艸﹝炙各五分﹞生薑三片。膠棗二枚。水二鐘。煎八分。食遠服。

參補脾湯

治咳吐膿涎。中滿不食。由脾气虧損者。

人參白術﹝各二錢﹞黃﹝三錢五分﹞茯苓陳皮當歸﹝各一錢﹞麥冬﹝七分﹞桔梗﹝六分﹞甘艸﹝炙五分﹞升麻﹝三分﹞五味子﹝四分﹞用生薑三片。膠棗二枚。水煎。食遠服。

九制艸靈丹

治肺癰肺痿。又能止嗽化痰。及腸風痔漏。

槐角子﹝十斤﹞側柏葉﹝三斤冬至後取者佳﹞陳皮﹝十斤﹞枸杞﹝一斤﹞合一處。黃酒洗。入甑內。蒸透。曬漧。再用酒浸透。蒸之如式。九蒸九曬足。爲末。煉白蜜爲丸。梧桐子大。

每服一二錢。空心白滚湯送下。

肺癰單方

太乙膏三五錢。水一茶鐘。頓化。通口服之。則膏入肺。三二服卽愈。若爲丸服。則入腸胃矣。故不驗。

腌芥菜鹵。貯壇內。封固。埋地內二十年。爲佳。十年者亦效。每飲一小杯。三二次。立瘥。

蒲公英俗呼山芥菜。取根。瓷器刮去粗皮。石臼杵爛。絞汁。用無灰酒或白酒漿衝服。立效。

卷四不分部位大毒

內癰總論

加減八味丸腎气丸﹝俱見首卷﹞金液戊土丹﹝見脫疽﹞

卷四不分部位大毒

內癰總論

小腸癰之發。必先關元穴隱痛不已。﹝穴在臍下三寸﹞初起發熱惡風。脈芤而數。腹急腫痛。大便墜。小便澀。久則腹脹下淋。轉側有水聲者。內癰成也。

由飽食負重。或醉飽入房。或產難弩力。或暴急奔走。致令气血壅遏。周旋失度。凝滯而成。如失治則流注關節。變爲敗癥矣。

初起小腹殷痛。儼似奔豚。小便淋澀者。薏苡仁湯加大黃下之。如已成。腹痛脹滿不食。小便淋者。薏苡仁湯主之。如腹痛重按則止。時時下膿者。毒未解也。牡丹皮湯並太乙膏主之。如下後膿多者。梅豆湯和之。如面白食少。气血虛也。加減地黃湯。十全大補湯加丹皮﹑五味子補之。

腸癰宜灸兩肘尖各百壯。艾如綠豆大。則大便下膿血。立愈。腸癰爲病不可驚。驚則腸斷。凡坐臥轉側。

俱宜徐緩。飲食宜少宜軟爛。大宜滋補。固其元气。

脈則左寸洪數。又云。跗陽脈滑而數。知當屎膿。古爲膿從臍出者不治。惟大補之亦有效者。

一人腸癰誤治。腹脹如鼓。診其脈細數而有力。視其腹。臍下一塊光亮大熱。腹內不時腸鳴。知爲癰也。

令備淨桶一个入滚水半桶。蓋之聽用。隨以薏苡仁湯加酒大黃三錢。徐徐服之。待腹覺痛。扶坐桶上。

膿下如湧。其痛立減。隨大補之而愈。

一人誤作脹治。致毒內攻。腹痛連陰。陰器腐爛。色敗無膿。水流臭穢。燥熱口漧。不治。果歿。

一婦腹如懷孕。疼痛不止。余用川芎﹑當歸﹑炒蒲黃﹑炒吳茱萸﹑炒五靈脂﹑紅花。水煎服。下血塊斗許而愈。

卷四不分部位大毒

內癰總論

牡丹皮湯

治腸癰冷癥。腹濡而痛。重按則止。時時下膿者。

牡丹皮桃仁泥薏苡仁白芷人參黃茯苓當歸川芎白芍﹝各一錢﹞官桂甘艸﹝各五分﹞木香﹝三分﹞水二鐘。煎八分。溫服。

加味地黃湯

治腸癰潰後。淋漓不已。或精神減少。飲食無味。自汗盜汗等癥。

熟地山藥山茱萸白茯苓丹皮人參﹝等分﹞黃﹝倍之﹞用煨姜三片。大膠棗二个。水二鐘。煎一鐘。空心服。

梅豆湯

治腸癰下後。膿多者。

薏苡仁﹝二合﹞黑豆﹝百粒﹞烏梅﹝一个﹞水煎熟取湯一大鐘。入阿膠一錢。生蒲黃一錢。再煎服。

天丁散

治腸癰內癰。已有膿者。

皂角刺﹝一兩﹞酒水煎服則膿下。

薏苡仁湯

﹝見前內癰﹞

十全大補湯

卷四不分部位大毒

內癰總論

大腸癰之發。必先天樞穴隱痛不已。﹝穴在臍旁二寸﹞右邊痛甚。脈則右寸洪數。治與內癰及小腸癰同法。

卷四不分部位大毒

內癰總論

胃癰之發。必先中脘穴隱痛不已。﹝穴在臍上四寸﹞令人咳吐膿血。寒熱如瘧。由寒气隔陽。熱聚胃口所致。以寒气逆於胃。故胃脈沈細。以陽气不得上升。故人迎緊盛。

脈遲芤澀者瘀血也。牡丹皮湯下之。脈洪數者膿成也。赤豆薏苡仁湯排之。

膏粱之人初起者。宜淸胃射幹湯。體倦。气喘作渴。小便頻數者。肺气虛也。補中益气湯。加山茱萸﹑山藥﹑五味子﹑麥門冬。或兼加減八味丸。再夏月以生脈散。代茶飲之。是癥以壯气助胃爲主。佐以前藥。不可專攻其毒。

卷四不分部位大毒

內癰總論

丹皮湯

治胃癰腸癰。腹腫痞堅。按之卽痛。脈遲而緊者。膿未成也。宜此湯下之。

丹皮﹝一錢﹞栝蔞仁﹝一錢﹞桃仁泥﹝二錢﹞朴硝﹝二錢﹞大黃﹝五錢﹞水二鐘。煎一鐘。去渣。入硝再煎數滚。不拘時服。

赤豆薏苡仁湯

治胃癰脈洪數者。膿已成也。宜此排之。

赤小豆薏苡仁﹝炒﹞防己甘艸﹝五分﹞水二鐘。煎八分。食遠服。

射幹湯

治癰瘡腫痛。脈洪實數者。

射幹犀角升麻玄參黃芩麥冬大黃﹝各一錢﹞梔子﹝五分﹞加竹葉芒硝﹝爲竹葉芒硝肺胃二經藥也﹞水煎服。以利爲度。

卷四不分部位大毒

內癰總論

補中益气湯生脈散加減地黃丸

卷四不分部位大毒

內癰總論

脾癰之發。必先章門穴隱痛不已。﹝穴在乳下右脇端與內癰腸癰同法﹞

卷四不分部位大毒

內癰總論

肝癰之發。必先期門穴隱痛不已。﹝穴在直乳二肋間不容旁一寸五分﹞令人兩滿。臥則驚。不得小便。由憤鬱气逆所致。初宜栝蔞散。或柴胡淸肝湯調之。潰後用六味丸﹑八珍湯。滋陰托裏。此肝心火盛而虛中有熱也。禁用溫補藥。及鍼灸等法。

柴胡淸肝湯

治肝癰初起脇痛。

柴胡﹝一錢五分﹞黃芩﹝一錢﹞人參﹝一錢﹞梔子﹝一錢五分﹞川芎﹝一錢﹞連翹﹝一錢﹞桔梗﹝一錢﹞甘艸﹝五分﹞水二鐘。煎八分。食遠服。

栝蔞散

﹝見內癰﹞

六味地黃丸八珍湯

﹝見潰瘍門﹞

卷四不分部位大毒

內癰總論

心癰之發。必先巨闕穴隱痛不已。﹝穴在心窩下敝骨下一寸實胃經之募也﹞發則寒熱身痛面赤。口漧飲水。由酷飲嗜熱物所致。

宜升麻葛根湯以淸胃。淸心丸以退火。

淸心丸

黃連﹝一兩﹞茯神﹝五錢﹞赤茯苓﹝五錢﹞爲末。煉蜜爲丸。梧子大。每服百丸。米飲送下。

升麻葛根湯

卷四不分部位大毒

內癰總論

腎癰之發。必先京門穴隱痛不已。﹝穴在脇下季脇間實膽之募也﹞發則脇下至小腹滿。由房勞過度。

外挾寒邪所致。惟八味地黃丸相宜。禁用寒涼等藥。

八味地黃丸

﹝見首卷﹞

卷四不分部位大毒

內癰總論

三焦癰之發。必先丹田穴隱痛不已。﹝穴在臍下二寸實膀胱之募也﹞治與小腸癰同法。

卷四不分部位大毒

內癰總論

大疔者釘也。如丁之釘也。其形小。其根深。隨處而生。不拘穴次。凡初起如疥形粉刺。如小泡疙瘩。癢痛發麻。遊走不定。寒熱惡心。但其稍異於常者疔也。書云。見其小異。則當大驚。故宜虛心辧認。隨其形色緩急。用藥得法。庶保無虞。遲則走黃。變異莫測。俗云。走馬看疔。勢不容緩也。是癥多感於肅殺乖戾之气。或畜惡屍忤之變。故有朝發夕死。隨發隨死。五七日不死。一月半月而終死者。此在歲運之順逆。五臟虛實而然也。

再以形色而言之。如初起至四五日間。由白色而至靑紫色。內無七惡等癥者爲順。初起似疔非疔。灰色。頂陷如魚臍。如蚤斑。靑紫黑泡。軟陷無膿。至六七日間。孔深臭穢無膿。內見七惡等癥者爲逆。若疔瘡出膿。形如蜂窠者易愈。

再以部位而言之。生於頭項胸背者急。生於手足骨節間者緩。一疔之外。別生一小瘡。名曰應候。如疔之四圍赤腫而不散漫者。名曰護湯。如疔之四旁多生小瘡者。名曰滿天星。有此者緩。無此者急。

再以禁忌而言之。疔毒由蘊熱而生。忌投辛熱之藥。恐反助其邪。忌敷寒涼之藥。恐逼毒攻內。又初起無頭及未潰時。忌貼膏藥。輕者聚毒成膿。甚者毒必攻內。惟在已潰見膿時。用之呼膿長肉。以避風寒耳。初潰時。忌用生肌藥。恐毒未除。則反增潰爛。再疔生於頭項之間。肝膽腎三經部位。再火日火疔。俱不宜灸。犯之必爲倒陷。或爲走黃。再飲食忌酒。並雞魚海味冷水。起居忌气怒房勞諸香。犯之必致反覆。若一月內無房勞者。則瘡口平坦無肉爲徵。

再以用藥次第而言之。如初起時。寒熱拘急。脈緊而數者。爲在表。先服蟾酥丸。次用紺珠丹汗之。如發熱口漧便閉。脈沈而實者。爲在裏。先服蟾酥丸。次服貴金丸下之。如無表裏癥者。邪在經也。先服蟾酥丸。次服無憂散淸之。如煩熱神昏漧嘔者。邪气內攻也。菊花煎湯。送蠟礬丸托之。如手足冷六脈絕者。

由毒瓦斯閉固元气不能宣通也。先服蟾酥丸。隨服木香流气飲宣之。如神昏煩躁腫黯不痛者。由敷涼藥所致也。服蟾酥丸托之。能追毒出腠理而爲汗。疔毒誤灸。煩躁譫語者。逼毒內攻也。解毒淸火湯。疔毒走黃。頭面發腫。煩悶欲死者。疔毒復生湯。潰後餘毒未盡。五心煩熱者。人參淸神湯。鍼後出膿時。气虛驚悸者。內托安神湯。攻利太過。以致發渴。脈大而虛者。補中益气湯。汗後汗不止。熱不退。瘡不疼。便不利者。及汗下後。口噤痰湧。自汗搐捺者。再有誤刺出血過多。沿腫大不已者。皆爲眞气虛也。俱宜十全大補湯倍用參﹑﹑歸﹑術。甚者加大附子。余按此癥初不解毒。後不大補。欲其得生者。鮮矣。

再以外治而言之。如疔毒有頭。紅腫熱痛者。用菊花根梗並葉。杵爛敷之。如漫腫無頭根活者。及疔毒走黃別處結腫者。俱用離宮錠子塗之。如疔頑惡推之而根不動者。必用挑法以斷其根。否則必致走黃。書云。疔瘡先刺血內毒。宜汗瀉。禁灸不禁鍼。怕綿不怕鐵。誠挑疔之密訣也。

再以疔毒有名者而言之。如火焰疔發於心。多生於唇口手掌指節間。初起紅黃小泡。癢痛麻木。繼則寒熱頭暈。心煩。

紫燕疔發於肝。多生於手足肋脇間。初生紫泡。破流血水。三日後串臂潰筋。繼則眼紅甲靑。神昏舌彊。

黃鼓疔發於脾。多生於口角腮顴眼胞等處。初起黃泡。光硬麻庠。繼則寒熱。漧嘔吐逆。

白刃疔發於肺。多生於手指鼻竅胸臆等處。初起白泡。癢痛腐爛。繼則咽焦气急。毛聳鼻。

黑靨疔發於腎。多生於耳竅腰腹軟處。初起黑斑紫泡。痛徹骨髓。繼以軟陷驚悸。目露指靑。

上五疔。取形色部位而屬五臟也。

古書又有火疔。﹝形如灸瘡。﹞水疔。﹝形如水泡。﹞气疔。﹝起泡而軟。﹞石疔。

﹝堅硬如石。﹞腐疔。﹝頂陷而潰。﹞魚臍疔。﹝狀若魚臍。﹞茱萸疔。﹝中凹而邊突。﹞鹽膚疔。﹝大如匙面。黑點起黍。﹞爛疔。﹝大如匙面。潰流膿水。﹞刀疔。﹝狀如薤葉。形長寸許。﹞浮漚疔。﹝亦如薤葉。形長而曲。﹞瓜藤疔。﹝延漫無數。﹞芝麻疔。﹝形似芝麻。忌食麻油。﹞麻子疔。

﹝似麻子稍黑。始末皆癢。﹞三十六疔。﹝形如黑豆。日生一个。滿數者不治。﹞釘腦疔。

﹝生太陽穴及眼邊。﹞魚尾疔。﹝生小眼角外。﹞眉疔。﹝生於眉。﹞赤面疔。﹝生於顴。﹞頰疔。﹝生頰骨尖處。﹞鼻疔。﹝生鼻內。其痛連腦。﹞黑疔。﹝生耳內。腫痛連腮。﹞髭疔。

﹝生於髭。﹞龍泉疔。﹝生於人中。﹞虎須疔。﹝生於唇下。﹞反唇疔。﹝生於唇內。﹞鎖口疔。﹝生於嘴角。﹞牙疔。﹝生於牙根。﹞豬疔。﹝圓小。瘡口有油。﹞牛疔。﹝圓小。

瘡口無油。﹞羊疔。﹝形長而白。﹞狗疔。﹝形長而赤。﹞驢馬疔。﹝三角形。頂有黑點。﹞蛇頭疔。﹝生於指頂。﹞蛇眼疔。﹝生於甲旁。﹞蛇背疔。﹝生於指背。﹞蛇腹疔。﹝生於指肚。﹞蛇節疔。﹝生於指節。﹞冷疔。﹝生於足根。正考見足部。﹞此外又有

紅絲疔

生於手。有紅絲入腋。入腋者不治。生於足。有紅絲入腹。入腹者不治。生於唇。有紅絲入喉。

入喉者不治。宜於紅絲盡處刺斷。搽離宮錠子。次於原處挑之。搽拔疔散。內服蟾酥丸。

暗疔

先發寒熱拘急。腋下堅腫無頭。或陰囊腫痛。睪丸突兀如箸頭者是也。

內疔

先發寒熱腹痛。數日間。忽然腫起一塊如積者是也。二癥不用挑法。先以蟾酥丸含化令盡。

涼水漱去毒涎。再用三丸。嚼蔥白三寸。裹藥。溫酒送下。蓋臥出汗。稍時無汗。再飲酒催之。或用霹靂火法佐之。必令大汗。次服紺珠丹和之。或用貴金丸下之。自愈。若牙關緊急者。取蟾酥丸三五粒。蔥頭研化灌之。俟稍蘇。治如前法。

羊毛疔

身發寒熱。狀類傷寒。但前心後心有紅點如蚤斑者是也。視其斑黑色者爲老。淡紅者爲嫩。取深紅者。用衣鍼於斑上挑出羊毛。前後心各挑五七个。用黑豆蕎麥粉塗之。實時汗出。而愈。

一法。用明雄黃二錢。靑布包紮。蘸熱燒酒於前心擦之。自外圈入內。其毛卽奔後心。再於後心擦之。

其羊毛俱拔出於布上。埋之。忌茶水一日。

挑法密訣

用竹簽於毒頂上。十字剖開。其毒堅硬如鐵者爲順。先出紫黑血。再挑至鮮血出。以知痛爲止。塡拔疔散令滿。以膏藥蓋之。過三二時。撥去舊藥。易以新藥。若藥幹無水不痛者。此挑法未斷疔根也。再深挑之。必以上藥知痛。藥濕水流爲率。若初起失治。以至走黃。則身面漫腫。原瘡無迹。神昏不食者險。急尋原起處挑之。如瘡口磁實。出紫血或鮮血。敷藥知微痛。服藥見稍效者。十中可保二三。若瘡口綿軟。刺之如瓜瓤。出淡血水而不知痛者。百無一生矣。此法有轉重就輕之功。起死回生之效。今人不識其癥。不知其治。妄以王道自居。反加訾毀。嗟嗟。誤人性命。可勝計哉。余痛惜此。特剖而明之。

卷四不分部位大毒

內癰總論

蟾酥丸

治疔瘡﹑發背﹑腦疽﹑乳癰﹑附骨﹑臀腿等疽。一切惡癥。及瘡不痛。或麻木。或嘔吐。甚則昏憒。此藥服之。不起發者卽起發。不痛者卽痛。痛甚者卽止。昏憒者卽蘇。嘔吐者卽解。未成者卽消。已成者卽潰。眞有回生之功。乃惡癥中至寶丹也。

蟾酥﹝二錢酒化﹞輕粉﹝五分﹞枯白礬寒水石﹝﹞銅綠膽礬乳香沒藥麝香﹝各一錢﹞雄黃﹝二錢﹞朱砂﹝三錢﹞蝸牛﹝二十一个﹞上爲末。秤準。於端午日午時。在淨室中。先將蝸牛研爛。再同蟾酥和研稠粘。方入各藥。共搗極勻。丸如綠豆大。每服三丸。用蔥白五寸。患者自嚼爛。吐於男左女右手心。包藥在內。用無灰熱酒一茶鐘送下。被蓋。如人行五六里。出汗爲效。甚者再進一服。

內消散

栝蔞﹝一个﹞皂刺﹝一兩﹞金銀花大黃生薑甘艸﹝各五錢﹞白芷﹝二錢﹞用黃酒二碗。煎八分。服。

解毒淸火湯

治疔毒誤灸。逼毒內攻。煩躁譫語者。

玄參桔梗知母石膏升麻梔子麥冬木通大靑葉人中黃﹝各一錢﹞便祕。

加大黃。悶亂。加燒人糞。

用淡竹葉﹑燈心各二十根。水煎服。

疔毒復生湯

治疔毒走黃。頭面發腫。毒瓦斯內攻。煩悶欲死者。

牛蒡子牡蠣皂角刺金銀花梔子天花粉木通地骨皮乳香沒藥僵蠶大黃﹝等分﹞脈實便祕者。加朴硝。

用磨刀鍼鐵漿水一鐘。黃酒一鐘。煎一鐘。服。行一二次卽蘇。又出汗卽生。無汗卽死。

人參淸神湯

治疔毒潰後。餘毒未盡。五心煩躁。精神恍惚。睡臥不寧者。

人參黃白術當歸茯苓遠志陳皮麥冬骨皮﹝各一錢﹞柴胡黃連﹝各五分﹞糯米﹝一撮﹞用水二鐘。煎八分。食遠服。

內托安神湯

治鍼後出膿時。元气虛弱。睡臥驚悸不寧。或毒未盡流入心竅。致生健忘者。

人參黃白術茯神麥冬玄參陳皮﹝各一錢﹞棗仁﹝炒研﹞五味子石菖蒲遠志﹝各五分﹞用水二鐘。煎八分。入朱砂三分。和勻。食遠服。

拔疔散

治疔毒甚者。挑後塡此。眞有回生之功。勿輕忽之。

朱砂砂白礬食鹽﹝二味各用鐵銹刀燒紅之等分﹞上爲細末。瓷罐收之。聽用。須擇丁日午時制之。

疔毒紅熱腫痛。杵鮮菊花葉敷之。其冷如冰。或坎宮錠子塗之。若漫腫不赤。及走黃結腫者。用離宮錠子塗之。﹝二錠見敷治門﹞疔毒頭暈麻癢心煩者。用野菊花根。杵汁半碗。白酒衝服。或花葉根梗。取四兩。白酒煎。送琥珀蠟礬丸三錢。一用生藍葉酒煎服。

心煩作嘔者。取生黃豆水浸磨漿。每服碗許。令吐之。得吐則心涼。

霹靂火

助內疔出汗之法也。

鵝卵石燒紅。安鐵杓內。杓安桶內。以醋淬於石內。令患者將患處覆桶上。衣蓋勿令泄气。气微再添。

紅石加醋淬之。以腫處汗出爲度。

卷四不分部位大毒

內癰總論

立應紺珠丹貴金丸蠲痛無憂散琥珀蠟礬丸補中益气湯十全大補湯離宮錠子坎宮錠子灸曲池穴﹝俱見首卷﹞木香流气飲﹝見流注門﹞

卷四不分部位大毒

內癰總論

多骨疽一名剩骨。一名朽骨。由瘡瘍久潰。气血不能榮於患處。骨從瘡口而出也。無論腮牙牀腿膊手足等處。但腫痛日久不潰。諸藥不應者。卽此癥也細骨由毒瓦斯結聚。化成大骨。由受胎時精血交錯。

乃三陰經虧損之所致。蓋腎主骨。宜腎气丸﹑十全大補湯﹑人參養榮湯。先補脾腎。次用艾附餅子灸之卻散寒邪。接補榮气。則腐骨自脫。瘡口自斂矣。如骨已出。腫仍不消者。骨未出盡也。仍內用大補。外以神燈照之。蠟餅灸之。則朽骨自出。出盡方愈。再膿白而淸稀者。朽骨初脫。肉深難取。膿白而稠者。朽骨將出肉淺可取。取出之骨。而存性。加入生肌散內。以還其原。則收口甚速。

卷四不分部位大毒

內癰總論

腎气丸十全大補湯人參養榮湯艾附餅子神燈照法黃蠟餅蒸法蠟餅灸法生肌散﹝俱見首卷﹞

卷四不分部位大毒

內癰總論

流者行也。由气血壯。自無停息之機。注者住也。乃气血衰。是有凝滯之患。其形漫腫無頭。皮色不變。毋論穴次。隨處而生。此癥所受之因不同。則先後之治亦異矣。如腠理不密外邪客之者。立應紺珠丹汗之。房勞爲寒气所襲者。桂附八珍湯加木香溫之。鬱結傷脾。榮气不從者。歸脾湯加香附﹑靑皮散之。跌撲損傷。瘀血凝滯者。散血葛根湯逐之。產後惡露不盡。流注經絡者。通經導滯湯導之。暴怒傷肝。胸膈不利者。方脈流气飲調之。傷寒汗後。余邪未盡者。人參敗毒散解之。解後尙有潮熱。榮衛返魂湯加升麻﹑葛根﹑川芎﹑紫蘇﹑獨活。如無潮熱者。只加獨活。水煎和之。

上乃治初起將成之法也。外俱紺珠膏貼之。服藥一服至三四服。其中有可消者十中五六。如服前藥不得內消者。法當大補气血。培助脾胃。溫暖經絡。通行關節。如木香流气飲﹑調中大成湯﹑十全大補湯。

俱加熟附子﹑香附。培助根本。則未成者自消。已成者自潰。已潰者自斂。而終無殘敗破漏不斂之虞。且如腫處有膿。宜急開之。庶免內壞。務使余腫俱要出膿。內熱方退。愼用寒涼克伐內消等藥。及火鍼之法。

起自缺盆。流於天樞穴者。爲气毒流注。有九个者不治。生於肩背。堅硬如石者。爲之痰注。生腦後形似蜂窠者。爲蜂窠流注。流於兩肩者不治。通用榮衛返魂湯﹑千金指迷丸消之。

一切流注。宜灸梁丘穴七壯。

流注之癥。俗稱曰馬。如走散流注。曰瓜藤馬。骨節內痛。曰嗍骨馬。脊骨髀骨間三五枚者。曰過脊馬。生於尾骨者。曰殺著馬。踝骨腫痛。曰鎖腳馬。骨交接處腫痛。曰接骨馬。入股者不治。

卷四不分部位大毒

內癰總論

榮衛返魂湯

治一切初起流注。

赤芍木通白芷何首烏枳殼小茴香烏藥當歸甘艸水一鐘。酒一鐘。煎八分。服。

初起堅硬如石者。加川芎﹑獨活﹑麻黃﹑蔥頭汗之。胃寒生痰。加半夏。郁熱生痰。加桔梗。補。加附子。瀉。加大黃。食少。加白豆蔻。肺癰肚癰。加忍冬藤。

此乃內癰之神藥也。五香連翹等藥。只調陽而不和陰。則气耗血凝。肌必不活。內托十宣等藥。只和陰而不調陽。則血旺气衰。疾必再作。惟此方救壞癥。活死肌。弭患於未萌之前。拔毒於旣愈之後。扶胃本而不傷元气。惟在隨時加減之耳。

桂附八珍湯

房欲後陰虛受寒。致令腫塊。或徧身腿腳疼痛。

肉桂﹝五分﹞大附子人參白術白茯苓當歸川芎白芍﹝炒﹞熟地﹝各一錢﹞木香甘艸﹝各三分﹞用生薑三片。紅棗二个。水二鐘。煎八分。食遠服。

散血葛根湯

跌撲損傷。瘀血凝滯。結成流注。身發寒熱者。

葛根升麻羌活防風川芎半夏桔梗﹝各一錢﹞白芷蘇葉細辛香附紅花甘艸﹝各八分﹞蔥頭三个。生薑三片。水二鐘。煎八分。服。

通經導滯湯

產後敗血流注經絡。結成腫塊疼痛者。

香附枳殼陳皮紫蘇川芎當歸赤芍熟地丹皮紅花牛膝﹝各一錢﹞獨活﹝五分﹞甘艸節﹝五分﹞水二鐘。煎八分。加酒二分。食遠溫服。

木香流气飲

流注瘰。及鬱結爲腫。或气血凝滯。通身走注作痛。或心胸痞悶。咽嗌不利。腹脇膨脹。

嘔吐不食。上气喘急。咳嗽痰盛。或四肢面目浮腫者。並效。

川芎當歸紫蘇桔梗靑皮陳皮烏藥黃枳實茯苓防風半夏白芍﹝各一錢﹞甘艸節大腹皮木香檳榔澤瀉枳殼﹝各五分﹞下部。加牛膝。

生薑三片。紅棗二个。水煎服。

調中大成湯

潰後膿水淸稀。飲食減少。不能生肌收斂者。

人參﹝二錢﹞黃白術茯苓歸身白芍丹皮陳皮山藥﹝各一錢﹞肉桂﹝八分﹞大附子﹝八分﹞遠志霍香砂仁﹝各五分﹞煨姜三片。膠棗二个。水二鐘。煎八分。食遠溫服。

先天大造丸

風寒濕毒。襲於經絡。初起皮色不變。漫腫無頭。或陰虛外寒侵入。初起筋骨疼痛。日久遂成腫痛。潰後膿水淸稀。久而不愈。漸成漏癥者。

紫河車﹝一具酒煮搗膏﹞熟地黃﹝四兩酒煮搗膏﹞人參仙茅﹝浸去赤汁蒸熟去皮搗膏﹞何首烏﹝去皮用黑豆同煮搗膏﹞肉蓯蓉﹝去鱗並內膜酒浸搗膏﹞枸杞白術茯苓歸身牛膝菟絲子黃精﹝各二兩﹞巴戟肉骨碎補﹝去毛微炒﹞破故紙﹝炒﹞遠志﹝各一兩﹞廣木香靑鹽﹝各五錢﹞丁香﹝三錢﹞黑棗肉﹝二兩﹞上爲末。煉蜜爲丸。梧子大。每服七十丸。空心溫酒送下。

此丸能補一切气血虛羸。勞傷內損。及男婦久無嗣息者。並有奇驗。

千金指迷丸

治一切結痰。

半夏﹝四兩姜制﹞白茯苓﹝二兩﹞枳殼﹝二兩麥麩炒﹞風化硝﹝三錢﹞爲末。河水煮糊爲丸。﹝詳見癥治粗評痰門﹞

流注串毒初起單方

楊樹內虫。或桑樹內虫。絞汁。大人用無灰酒。小兒用白酒漿衝服。

琥珀膏

敷流注及瘀血頑痰。結成腫塊者。一次卽消。

錦紋大黃爲末。搗大蒜調敷。卽痛一二時。無妨。至次日去藥。發斑或起泡。挑破流水。用月白珍珠散摻之卽幹。或用西聖膏貼之。以消余腫。

卷四不分部位大毒

內癰總論

立應紺珠丹﹝見首卷﹞歸脾湯﹝見瘰門﹞紺珠膏﹝見首卷﹞五香流气飲﹝見結核﹞

卷四不分部位大毒

內癰總論

夫癭癅者。由五臟邪火濁气。瘀血痰滯。各有所感而成。非正病也。且癭者陽也。色紅而髙突。或蒂小而下垂。癅者陰也。色白而漫腫。而無痛癢之苦。然癥而各有五。筋癅屬肝。色紫而堅。靑筋盤曲如蚓。治宜養血舒筋。如淸肝蘆薈丸。血癅屬心。皮膚纏隱紅絲。軟硬間雜。治宜涼血抑火。如芩連二母丸。

肉癅屬脾。色不變。軟如綿。不寬不緊。治宜行痰開郁理中。如順气歸脾丸。气癅屬肺。亦色不變。軟如綿。但其隨喜怒而消長。治宜淸肺和榮。如通气散堅丸。骨癅屬腎。色黑皮緊。髙堆如石。貼骨不移。治宜補腎行瘀。破堅利竅。如調元腎气丸。

上五癅。俱宜復元通气散。兼以蠟礬丸。甚捷。

癭者。筋骨呈露。血癭者。赤脈交結。肉癭者。皮色不變。气癭者。隨喜怒而消長。石癭者。堅硬不移。此五癭也。初起元气實者。海藻玉壺湯﹑六軍丸。久而元气虛者。琥珀黑龍丹﹑十全流气飲。選而服之。自然縮小。

漸漸消磨。若久而膿血崩潰。滲漏不已者。不治。

癭癅總訣如初起者。根腳浮淺而不堅實。已成者。膿潰而腫消。已潰者。膿稠且根縮而皮緊。潰後者。

气體平和。飲食如故。皆爲順候。若初起時。則根散而陰痛。已成時。則堅彊而痰嗽。已潰時。則流血水。腫仍不消。痛仍不止。皆爲逆候。再潰後。腫硬更增。敗腐不脫。气惡心者。死。再生於耳後。有頭痛癥者。不治。

癅者畱也。毋論大小。不可妄取。不可輕去。不爲無理故忌用刀鍼。多致危殆。然亦有可刺者。如粉癅色如紅粉。多生於耳項前後及下體者。由痰气凝結而成。宜鈹鍼破去脂粉。插三品一條槍數次。以內膜淨。自愈。黑砂癅多生於臀腿。腫突大小不一。以手攝起。內有黑色是也。刺出黑砂有聲。或黑粉。軟硬不一。插藥如前。再以膠癅﹑虫癅﹑蛔癅﹑發癅。隨處而生者。悉難枚舉。惟在認之的確。刺插同前。如有四五枚者。先刺一二枚。覺有昏憒。由泄气之過也。余癅停止。服補中益气湯數劑。外以膏藥蓋之。五七日患者健。則漸漸破之補之。若前云癅者不可去之。則又膠柱矣。

卷四不分部位大毒

內癰總論

淸肝蘆薈丸

治肝气鬱結爲癅。遇怒則痛。

川芎當歸白芍生地﹝各二兩﹞靑皮蘆薈昆布海粉黃連甘艸節牙皂﹝各五錢﹞上爲末。打神曲糊爲丸。梧子大。每服八十丸。隨病上下。白滚湯送。

芩連二母丸

治心火妄動。逼血沸騰。外受寒涼所致。

黃芩黃連知母貝母川芎當歸白芍生地熟地地骨皮羚羊角蒲黃﹝各等分﹞甘艸﹝減半﹞上爲末。用側柏葉煎湯。打寒食麵爲丸。梧子大。每服七十丸。燈心湯送下。或作煎劑用。亦佳。

順气歸脾丸

治思郁傷脾。結爲肉癅。

陳皮貝母香附烏藥當歸白術茯神黃棗仁遠志人參﹝各一兩﹞甘艸﹝炙﹞木香﹝各三錢﹞上爲末。用合歡樹根皮四兩煎湯。煮老米糊爲丸。梧子大。每服六十丸。食遠。白滚水送下。

通气散堅丸

治憂鬱傷肺。气濁爲癅。

陳皮半夏茯苓膽南星貝母人參枳實香附石菖蒲天花粉川芎當歸桔梗海藻黃芩﹝炒等分﹞上爲末。用荷葉煎湯跌丸。菀豆大。每服一錢。食遠。燈心﹑生薑泡湯送下。

調元腎气丸

治房勞憂恐。腎气虛衰。骨無榮養所致。

生地﹝酒煮搗膏四兩﹞茯苓山藥山茱萸丹皮﹝各二兩﹞麥冬人參當歸身地骨皮澤瀉龍骨﹝各一兩﹞木香砂仁﹝各三錢﹞黃柏﹝鹽炒﹞知母﹝童便炒各五錢﹞上爲末。用鹿角膠四兩老酒浸化。加蜂蜜四兩同煎。滴水成珠。和藥爲丸。梧子大。每服八十丸。空心溫酒下。忌白蘿卜﹑燒酒﹑房勞。

海藻玉壺湯

治癭癅初起。腫硬未破者。先斷濃味大葷。次宜淸心絕欲。

海藻昆布陳皮靑皮半夏貝母川芎當歸連翹甘艸節獨活﹝各一錢﹞海帶﹝五分﹞水二鐘。煎八分。分上下服。

活血散癭湯

癭癅日久。無痛癢者。气血弱也。

川芎白芍當歸熟地陳皮半夏茯苓人參丹皮﹝各一錢﹞紅花昆布甘艸節木香﹝各五分﹞靑皮肉桂﹝各三分﹞用水二鐘。煎八分分上下服。服後飲酒一小杯。

六軍丸

治癭癅已成未潰。不論新久。並效。

蜈蚣﹝去頭足﹞蟬蛻全蠍僵蠶﹝炒去絲﹞夜明砂穿山甲﹝等分﹞上爲末。神曲糊爲丸。粟米大。朱砂爲衣。每服三分。食遠酒下。忌大葷煎炒。日漸可消。

琥珀黑龍丹

治癭癅不問新久。但未穿破者。宜服。

琥珀﹝一兩﹞血竭﹝二兩﹞京墨五靈脂﹝炒﹞海帶海藻南星﹝姜炒各五錢﹞木香﹝三錢﹞麝香﹝一錢﹞各爲細末。研勻。煉蜜爲丸。每丸重一錢。金箔爲衣。曬漧密收。每用一丸。熱酒一杯。隨病上下化服。

十全流气飲

治憂鬱傷肝。思慮傷脾。致脾气不行。逆於肉裏。乃生气癭肉癅。皮色不變。日久漸大者。

陳皮赤茯苓烏藥川芎當歸白芍﹝各一錢﹞香附﹝八分﹞靑皮﹝六分﹞甘艸﹝五分﹞木香﹝三分﹞生薑三片。紅棗二个。水煎。隨癥上下服。

消癅神應散

山玆菇海石昆布貝母﹝各等分﹞爲末。每服五錢。白滚水調服。旬日可消。

灸癭癅法

灸肘尖二七壯。

一灸間使穴二七壯。

一諸癭灸肩穴。男灸左十八壯。右十七壯。女灸左十七壯。右十八壯。

一面生贅癅。以艾灸十壯。用硫黃醋磨塗紙上。剪如灸瘡大貼之。再以膏蓋。俟癢撚出膿汁。如綠豆粉卽愈。

一人面癅形如棋子。先以衣鍼微刺癅頂分許。連刺三四鍼。次以生薑切片貼癅上。貯艾於姜上灸七壯。隨出淸水些須。卽消少半。過一二日再灸三四次。全消。

消癅二反膏

癭癅﹑瘰﹑結核。通用。

先用甘艸煎濃膏。筆蘸塗癅四圍。待幹再塗凡三次次以大戟﹑芫花﹑甘遂等分爲末。以醋調。另用筆蘸藥塗其中。不得近著甘艸處。次日則縮小些。又以甘艸膏塗四圍。比先小些。中塗照前。自然漸漸縮小而消矣。

縛癅法

治癭癅根蒂小者用之。亦可紮痔。

桑白皮﹝刮細﹞芫花﹝倍之﹞入罐內。醋煮一炷香。取出搓綫。紮一夜卽落。次用龍骨﹑訶子﹑細茶等分爲末。敷斂瘡口。

枯癅方

治初起未破者。根蒂小者。

白砒砂硼砂輕粉雄黃黃丹乳香沒藥﹝各一錢﹞田螺﹝大者去殼三枚曬漧切片﹞斑蝥﹝二十个﹞共爲細末。用糯米粥調和。捏作小棋子樣。曬漧聽用。先灸癅頂三壯。以藥餅貼之。次以水調黃柏末敷。蓋藥餅。候十日外。其癅自然枯落。次用斂口藥。

斂癅方

治癭癅枯落後。用此搽貼。自然生肌收口。

血竭輕粉龍骨象皮海螵蛸乳香﹝各一錢﹞雞蛋﹝十五个煮熟用黃熬油一小鐘﹞調前藥末聽用。先用甘艸湯洗淨。以雞翎蘸藥塗之。膏藥蓋之。每日早晚各敷洗一次。

卷四不分部位大毒

內癰總論

復元通气散﹝見耳門﹞三品一條槍﹝見瘰門﹞蠟礬丸﹝見首卷﹞補中益气湯﹝見首卷﹞

卷四不分部位大毒

內癰總論

結核生於皮裏膜外。如果中之核。堅而不痛。由火气熱郁者。但令熱散。其腫自消。如連翹丸。由濕痰流注者。宜行气化痰。如五香流气飲﹑千金指迷丸。服之而反甚者。肝火血燥也。潰而不愈者虛也。俱宜補中益气湯﹑六味地黃丸。以滋化源。間用蘆薈丸。以淸肝火。

婦人多由鬱怒虧損肝脾。或胎產失調所致。如結於項側。耳之前後。胸脇部位。寒熱腫痛者。屬膽經風熱。柴胡淸肝湯。加鉤藤。倍用梔子。結於肉裏。皮色不變。日晡發熱者。屬血虛肝火。加味逍遙散加膽艸。

結於肢節。或累如貫珠者。亦屬肝火。由血燥筋攣所致。八珍湯加柴胡﹑梔子﹑鉤藤。再以六味地黃丸佐之。時發而時消者。气滯而痰結也。宜歸脾湯﹑六君子湯。兼以海藻丸佐之。經云。形傷痛。气傷腫。是以忌用行气破血等藥。以傷元气。

小兒項側結核如。堅而不潰者。三焦病也。忌用苦藥以通大便。宜柴胡通經湯。如面黃肌瘦食少者。

無辜疳也。用金蟬丸。數服不消。按之轉動。軟而不痛者。內有虫如粉。急鍼出之。否則虫隨气化。內蝕臟腑爲不治。

卷四不分部位大毒

內癰總論

海藻連翹湯

治諸般結核。痰核瘰。馬刀癭癅。

陳皮﹝去白﹞半夏茯苓膽星連翹黃芩﹝酒炒﹞黃連﹝酒炒﹞柴胡升麻僵蠶﹝炒﹞牛蒡子﹝炒﹞三稜﹝酒炒﹞莪術﹝酒炒﹞昆布海藻羌活防風川芎桔梗夏枯艸用生薑﹑薄荷水煎。食後服。或加酒煮大黃﹑皂刺。

五香流气飲

結核痰核。及陰毒流注。

金銀花﹝二兩﹞僵蠶連翹羌活獨活栝蔞仁小茴﹝各一兩五錢﹞藿香﹝五錢﹞丁香﹝一錢﹞木香沈香甘艸﹝各一錢﹞上分爲十劑。水煎。隨上下服。如爲丸。綠豆大。雄黃五分爲衣。滚水下。

消核湯

治痰核。

金銀花天花粉山藥﹝各一錢五分﹞蒲公英夏枯艸海石粉南蒼術前胡﹝各一錢﹞用水二鐘。煎八分。食遠服。

結核在於乳者。用南星﹑貝母﹑連翹﹑甘艸等分。栝蔞倍之。靑皮﹑升麻減半。水煎加酒服。

結核在於小腹下。痛不可忍者。由陽明濕熱傳入太陽也。必惡寒發熱。宜梔子﹑桃仁﹑山楂﹑枳殼等分。水煎。入薑汁服。

柴胡通經湯

小兒項側結核。

柴胡黃芩牛蒡子連翹三稜歸尾甘艸﹝各三分﹞紅花黃連﹝各少許﹞水煎熱服。

二白散

敷痰核消腫。

南星貝母﹝等分﹞爲末。雞子淸和米醋。調敷。

卷四不分部位大毒

內癰總論

補中益气湯六味地黃丸八珍湯六君子湯﹝俱見首卷﹞柴胡淸肝湯加味逍遙散歸脾湯﹝俱見瘰門﹞蘆薈丸﹝見疳瘡門﹞

卷四不分部位大毒

內癰總論

夫梅瘡言形也。和黴瘡言濕也。時瘡言時气乖變。邪气湊襲之也。綿花瘡言綿綿而難絕也。總由濕熱邪火之化。而有精气二者之殊。精化由欲染者重。气化由傳染者輕。精化者肝腎二經受毒。其患先從下部見之。筋骨多疼。小水淋瀝。其形大而且硬。气化者脾肺二經受毒。其患先從上部見之。皮膚作癢。筋骨不疼。其形小而且幹。精化者毒在骨髓。未透肌膚。宜金蟬解毒丸下之。以瀉骨髓之毒。气化者毒在皮膚。未經入裏。宜紺珠丹蔥酒煎服。洗浴汗之。以解皮膚之邪。壯實者服一劑散。以解表裹之邪。次服加味遺糧湯調理。虛弱者服蟾酥丸三二服。使邪毒透於肌表。次用歸靈內托散。如或誤用燻藥。火气郁遏難出。致令頭脹骨疼。紅點滿面者。先用黃連解毒湯二劑。以瀉其火。次服蟾酥丸如前法調理。服至筋骨不疼。瘡根淡白。內毒已解。方用點藥。輕者百日。重則半載。方始全愈。又男犯房勞。女逢經至。則服藥罔效。欲其速愈者。必內服一劑散。以敗其勢。然須密室避風寒。忌冷水。犯之筋骨作疼。食宜淡。咸則血凝。難愈。食鵝生風。食牛生癬。不可不愼之也。如不遵此法。妄用燻條擦藥哈吸等法。而不成後患者鮮矣。

卷四不分部位大毒

內癰總論

透骨搜風散

筋骨疼痛。未見形已見形。悉效。

透骨艸﹝白花者陰漧﹞羌活獨活紫葡萄生芝麻白糖六安茶小黑豆核桃肉槐子生薑﹝各一錢五分﹞紅棗﹝三枚﹞用水三鐘。煎一鐘。露一宿。空心熱服。蓋臥出汗避風。三劑自愈。

楊梅一劑散

元气壯者服之。一汗一下。其功甚捷。

麻黃﹝一兩﹞大黃﹝七錢﹞威靈仙﹝八錢﹞金銀花羌活白芷蟬蛻皂角刺穿山甲﹝各五錢﹞防風﹝三錢﹞共一劑。用山羊肉斤許。河水煮熟。取淸湯二碗。黃酒一碗。煎一碗。令患者空心。先將熱羊肉同酒淡食之。令飽。隨服藥。蓋臥出汗避風。

加味遺糧湯

治楊梅初起。筋骨疼痛。及已潰未潰。延綿不已。並楊梅風毒誤服輕粉。癱瘓骨疼。不能動履。

川芎當歸防風木瓜薏苡仁木通金銀花白蘚皮威靈仙蒼術﹝各一錢﹞甘艸﹝五分﹞皂莢子﹝五个切片微炒﹞仙遺糧﹝二兩﹞人參﹝瘡久气虛者加﹞水二碗。煎八分。量病上下煎服。輕者一月可退。深者百日可痊。忌牛肉﹑燒酒﹑海腥﹑煎炒。

生下疳時。預服此藥。免其不發梅瘡。

歸靈內托散

治楊梅瘡不問新久。但元气弱者。卽宜服此。

當歸川芎白芍熟地薏苡仁人參白術天花粉白蘚皮金銀花木瓜防己﹝各一錢﹞威靈仙﹝六分﹞牛膝﹝下加五分﹞土茯苓﹝二兩﹞甘艸﹝五分﹞用水三鐘。煎二鐘。作二次隨病上下服之。其渣再煎服。

元气虛者參﹑歸倍之。毒瓦斯盛者金銀花倍之。倍加蒲公英。

外以麥冬五錢。薏苡仁五錢。土茯苓一兩。煎湯常服以代茶。

筋骨痛酒方

鬧羊花根皮﹝八錢﹞五加皮歸身﹝各四兩﹞威靈仙﹝二兩﹞玄參牛膝﹝各二兩﹞甘艸﹝五錢﹞上各咀片。入絹袋內。用幹燒酒二十斤。封入壇內。重湯煮三香。埋七日。任飲葷腥過口。

楊梅瘡燻洗方

蓮房瓦松川椒蒜瓣陳艾朴硝槐枝甘艸用水半桶。煎百十滚。傾入淨桶內。令患者坐桶上。以被圍之。先燻後洗。汗出爲度。

楊梅疹子燻洗方

綠豆二升。水煮將熟。傾入淨桶內。燻洗如前。

楊梅發於陰囊肛門等處燻洗方

土碱十餘塊。打碎入淨桶內。衝滚水半桶。坐燻如前。立時淸爽。三五次。結痂而愈。

婦人生於玉門。腫痛者。用燒煤土沖水。坐洗如前。

碧雲散

楊梅瘡。已服藥至根腳不紅。瘡勢已退者。

石膏﹝﹞輕粉﹝各一兩﹞銅綠膽礬﹝各五錢﹞共爲細末。罐收。濕瘡幹摻。幹瘡用公豬膽汁調點。一日一次。三日自幹而愈。

又方

杏仁﹝四十九粒去皮尖去油爲粉﹞銀朱﹝二錢﹞輕粉﹝五錢﹞兒茶﹝四錢﹞冰片﹝二分﹞麝香﹝一分﹞共爲末。豬膽汁調搽。

一方只用紅粉摻之。

鵝黃散

梅瘡潰爛成片。膿穢多而疼甚者宜之。

石膏﹝﹞輕粉黃柏﹝炒等分﹞共爲末。幹摻卽可生疤。再爛再摻。毒盡卽愈。此解毒止痛收幹之要藥。

瓊花膏

貼楊梅瘡。並結毒筋骨疼痛。及一切腰腿疼痛諸毒惡瘡。

鬧羊花根皮﹝一兩五錢﹞五加皮歸身﹝各二兩﹞威靈仙﹝一兩﹞防風荊芥玄參天花粉﹝各一兩五錢﹞甘艸﹝一兩﹞眞麻油三斤浸煎如法。用鉛粉收膏。退火毒。七日。任用攤貼。﹝其煎膏火候見首卷膏藥門﹞

紫砂生肌散

治梅瘡腐淨時。用此生肌。

朱砂﹝四錢入銅杓內安火上上蓋紅炭數塊炙朱砂紫色爲度﹞輕粉﹝二錢﹞冰片﹝二分﹞上爲細末。每用些須。摻於患處。以前瓊花膏蓋之。

如瘡收至小孔而不收者。每藥末一錢。加陳壁土炒象皮末一分。

護面散

初發時服表藥。恐上攻頭臉。服此則頭面不出。用自頂心發或女人發存性。明雄黃。各九分。和勻。分三服。一日服完。每服用麻油半酒鐘調藥。黃酒衝服。服後服表毒藥。

護從丸

發瘡時令侍從人服之。不致傳染。

川椒﹝五錢﹞雄黃﹝五錢﹞杏仁﹝一百粒去皮尖﹞共爲末。燒酒打飛羅麵糊爲丸。桐子大。空心服十餘丸。白滚湯下。

救劫湯

楊梅瘡時誤用燻藥。毒瓦斯入內。以致吐血不止。及成爛肉者。

用生薑半斤。取汁飲之卽解。

淨肌湯

楊梅愈後。徧身發瘰如癩。癢不可忍者。及中粉毒。

側柏葉五錢。好醋一鐘。煎五分。服十六服。全愈。或神應養眞丹。

如眉髮脫落者。用側柏葉酒浸。九蒸九曬。煉蜜丸桐子大。每服三五十丸。每日三服。黃酒下。百日愈。

醒皮湯

洗鵝掌風並多年頑癬。

防風荊芥金銀花皂角刺蛇牀子貫眾芫花白蘚皮鶴虱艸苦參﹝各五分﹞用水十碗。煎四碗。去渣湯洗。俟皮肉和軟。用後方搽之烘之。

透骨丹

治前癥用此烘之。

靑鹽大黃輕粉兒茶膽礬銅綠雄黃枯礬皂礬﹝各五分﹞杏仁﹝七个﹞麝香﹝一分﹞冰片﹝五釐﹞共爲細末。用蘇合油調勻擦患處。以炭火烘之。以透爲度。五七次愈。

一方木鱉子蓖麻子大風子輕粉斑蝥爲末。姜醋調搽。

白蘚皮湯楊梅瘋癬及鵝掌風。

白蘚皮海風藤﹝各三兩﹞金銀花白茯苓肥皂子肉苦參﹝各二兩﹞五加皮漢防己鴨腳花根蟬蛻﹝各一兩﹞豬牙皂角皂角刺薏苡仁﹝各一兩五錢﹞土茯苓﹝四兩﹞上分十劑。水三鐘。煎一鐘服。每日空心食雄豬肉三四兩。忌發物。

角皂皮丸

楊梅瘋癬。及鵝掌風。

皂角樹根皮﹝四兩﹞當歸﹝二兩﹞黃﹝一兩五錢﹞陳艾﹝一兩﹞人參﹝一兩﹞麻黃﹝三錢﹞共爲末。煉蜜爲丸。桐子大。每服五七十丸。土茯苓湯下。

卷四不分部位大毒

內癰總論

金蟬解毒丸紺珠丹﹝見首卷﹞蟾酥丸黃連解毒湯﹝見疔瘡門﹞神應養眞丹﹝見股部﹞

卷四不分部位大毒

內癰總論

夫楊梅倒發者。由初發時誤用水銀等劫藥之所致也。夫劫藥者。如擦五心。擦動脈。及吸气觀燈。聞香燻被等法。並服輕粉﹑粉霜﹑靈藥等丸。如是等治。至三四日內。則悍燥之性上攻齒齦。所以牙浮口臭。腥穢難聞。七日滿足。卽瘡痂盡落。則僥幸而安矣。孰不究輕粉﹑粉霜﹑靈藥﹑銀朱等類。治𨿽殊皆水銀之。升煉者也。譬如麥而作種種麵食。名𨿽殊皆麥之所造者也。令患者誤受此毒。含藏於骨髓之中。沈潛於關竅之內。久之逢虛則發。發則筋骨疼痛。隨處結腫。次則破爛。甚則損筋傷者。塌腦崩梁。穿喉蝕目。手足拘攣。苦楚一生。遺毒數代。情關一錯。禍起百端。或有云。再服再痊。更不悟愈劫愈重。嗟嗟乎。如是等治。非關患者之不明。實由醫者之所贈也。若夫以王道之法治之。必先審其受病之原。觀其發病之所。

壯實者以解毒爲主。虛弱者必兼補爲規。一切諸癥。各有次第。宜隨後方調理。𨿽至重者。百日自痊。永無後患。愼勿妄求速效。仍取自誤。

卷四不分部位大毒

內癰總論

瓊花輔骨湯

治筋骨腫疼。新久悉效。

當歸連翹防風威靈仙五加皮白蘚皮皂角刺豬牙皂角白蘞明天麻牛膝﹝各一錢﹞白豆蔻﹝七分﹞鬧羊花﹝三分﹞木香﹝一分﹞共一劑。用土茯苓四兩。煎湯四碗。取湯二碗。煎藥八分。五更時服。渣再煎。臥時服。一月可痊。忌發物避風並房勞。

綿子乳香湯

治風毒疼痛不可忍者。

綿花子﹝炒研取仁倍用﹞金銀花何首烏白蘚皮薏苡仁防風荊芥當歸川芎白芍茯苓檳榔牛膝木瓜防己乳香沒藥﹝俱減半﹞甘艸﹝少許﹞土茯苓﹝量用﹞用水煎服。三二服見效。十餘劑霍然。

陰陽二气散

治結毒筋骨疼痛。夜重晝輕。喜熱手揉撚者。

用出山黑鉛一兩。入杓內。火化鉛溶。入杏仁四十九粒。炒焦去杏仁。入硫黃些須於鉛上。用槐枝攪之。俟硫煙盡。又入硫些須。攪炒如前。以硫黃三兩完爲率。仍俟硫煙盡。其鉛成灰。每用鉛灰二錢。配榦薑末二錢。和勻。用黃酒一大壺。入大蔥五七根煮蔥爛取酒。調藥服之。再盡量飲之。蓋暖出汗。一香盡。粉毒隨汗出。其痛卽止。如未全愈。過三日再一服除根。避風寒

皂角樹皮湯

治結毒潰爛。筋骨疼痛。

皂角樹根皮﹝切片用炭灰同醋拌炒黃色每用一兩加﹞金銀花威靈仙牛膝艸木瓜﹝各三錢﹞防風荊芥連翹白蘚皮苦參地骨皮當歸﹝各二錢﹞用酒三碗。水二碗。煎三碗。聽用。土茯苓﹑羊肉各四兩。酒二碗。煎七分。露一宿。兌前藥內。

每日空心服一碗。四日服完。十劑全愈。

加味五寶丹

治楊梅瘋毒。筋骨疼痛。破腦崩鼻。蝕陽爛嗓。肺傷口臭。及癩癬鵝掌風。身面出紅黑白斑。並小兒遺毒。

珍珠﹝豆腐煮三錢﹞琥珀﹝三錢﹞鐘乳石﹝爲細末人乳浸飯上蒸過用四錢五分﹞辰砂﹝爲末飛二錢五分﹞冰片﹝一錢加﹞牛黃﹝二錢五分﹞山玆菇﹝二錢五分﹞海參﹝二錢五分﹞一加麝香﹝五分﹞舊琉璃﹝多年璃璃燈燒存性爲末用二錢﹞如補鼻祖。長陽道。前古方五味加制胎元一具。重生蟹腳焙末七分。服如法。

一每丹一兩。配飛羅面五錢。如下部。易眞綠豆粉五錢。如中部。則飛面﹑豆粉各用二錢半。每服三分。

每日五服。土茯苓湯調下。

每日用土茯苓一斤。隨癥加飲。煎湯五碗。每服一碗爲率。今人減用或只半斤。故治癥不驗。

傷鼻。加辛夷三錢。咽喉腐爛。加升麻三錢。桔梗二錢。玉莖腐爛。加眞僵蠶三錢。牙皂二錢。

上部。加白芷一錢。胸腹。加白芍藥一錢。下部。加牛膝一錢。四肢。加羌活﹑金銀花﹑蒲公英各二錢。

服前丹作嘔者。生薑五錢取汁。煮鯽魚食之。以助胃气。二便澀滯不通者。用百艸霜二錢。井花水調服。卽解。

制胎元法

幹胎元大者一具。用粉甘艸﹑人參各五錢。水三鐘。煎鐘半。塗抹胎元。炙汁盡爲度。次用砂一个。入石膏末少半。入胎元於中。再入石膏。以滿爲度。封口。用金粟火煨一宿。取出胎元。

如烏金紙色爲佳。白色者不用。

補鼻祖法

用油紙。以甘艸水煮過。於好人鼻子上。印一塑子。合患者鼻上。外以膏藥蓋之。俟長完。

去紙。用皮硝煎湯洗鼻三二次。則見風不痛。

通隘不二散

治結毒發於咽。腐爛疼痛。湯水難入者。

硫黃﹝一錢﹞靛花﹝一分﹞爲細末。用涼水一酒鐘。調服卽止。外吹紫粉人中白散。或用紅粉塗之。

甚者內服前五寶丹。卽以五寶丹吹之。

結毒入巓頂。致頭疼脹痛如破者。

鵝不食艸川芎﹝各一兩﹞靑黛﹝一錢﹞爲末。令患者噙水一口。以蘆筒取藥。吹左右鼻內。取嚏爲效。

內服天麻餅子。或用魚鰾麻炒爲末。每服三錢。煎蔥酒調服。

瘡毒塞鼻不通者。

葫蘆殼﹝燒灰﹞鐘乳石膽礬冰片﹝等分﹞爲末。吹入鼻內。出黃水。日吹三二次。三二日卽通。

結毒破爛不收口者。

朱砂雄黃銀朱﹝各三錢﹞水銀﹝一錢五分先取黑鉛一錢溶化入水銀於內如泥﹞共研勻。用紅棗肉二十个。搗和爲餅。分作十个。每日用一餅。安小口罐內。燒煙。對患處燻之。周遭遮蓋。勿令泄气。三日三丸。卽愈。

紫金膏

結毒潰爛頑硬。膿水淋漓。及頑等癥。

礬紅松香﹝等分﹞爲末。香油調敷。

先用蒼術一兩。川椒三錢。水煎燻洗畢。敷藥蓋油紙。再以絹條紮緊。三日一換。

紫靈藥

治結毒。及咽喉唇鼻腐爛臭穢日甚者。

水銀﹝一兩﹞朱砂雄黃硫黃﹝各三錢﹞共藥入罐內。升打如常火候。﹝見首卷生肌門﹞腐爛諸癥。靈藥五錢。輕粉五錢。和勻摻用。咽爛者。用靈藥一錢。人中白二分。研勻吹用。

小兒遺毒

﹝見第四卷

小兒門﹞

卷四不分部位大毒

內癰總論

二子解結湯﹝見疳瘡門﹞貝葉膏紅粉﹝俱見首卷﹞

卷四不分部位大毒

內癰總論

腫堅如石。癰則微紅。而疽則皮色不變。久不作膿。由深寒客於經絡者。宜服黃丸。初宜艾灸三五十壯。若生於面頰者。則不宜灸。用麥飯石膏敷之。由脾气鬱結榮气不從所致者。宜致和丸服之。久服全消。

黃丸

治因寒气客於經絡者。

黃﹝炙二兩﹞大附子﹝去皮臍薑汁浸透切片火煨炙以薑汁一鐘盡爲度七錢﹞菟絲子﹝酒浸蒸﹞大茴香﹝炒各一兩﹞共爲末。酒打糊爲丸。每服一錢。每日二服。空心。食前黃酒送下。

致和丸

治因菀結不舒所致。

白術﹝二斤﹞陳皮﹝一斤同炒﹞共爲末。用大棗二斤。生薑半斤。煮半日。去姜取棗肉。合原汁爲丸。綠豆大或桐子大。每服一二錢。早晚各一服。米湯下或酒下。

麥飯石膏

治癰疽惡毒。消腫生肌。

麥飯石﹝二兩醋淬十二次﹞鹿角﹝四兩泥固黃色﹞白蘞﹝一兩﹞爲末。用陳米醋調如稀糊水。煙起魚眼泡。取起塗腫處。

卷四不分部位大毒

內癰總論

痼發多生手足腰腿伸縮之處。其形漫腫。其色淡紅。憎寒發熱。由天時外感所致。初起者紺珠丹汗之。

已成者托裏消毒散托之。已潰者如潰瘍補之。

紺珠丹托裏消毒散

﹝俱見首卷﹞

卷四不分部位大毒

內癰總論

瘭疽一名蛇瘴。初出紅點。次變黑色。小者如黍如豆。大者如梅如李。腫痛應心。腐筋爛骨。膿如小豆汁。

今日去。明日復滿。愈而復發爲異耳。此川廣煙瘴地面有之。初起蟾酥餅貼之。膏藥蓋之。寒熱者蟾酥丸汗之。紅腫遊走者離宮錠子塗之。潰後食少漧嘔者。補中益气湯加黃連﹑麥冬補之。補而不應。出淸水穢汁者。不治。南人呼爲榻著毒。喜著十指。治與脫疽同法。或灸百壯。內飲藍靑汁等以去其熱。紅絲遊走者。於盡處灸三壯自愈。或用蠟礬丸加麝。冷酒下。多服取瘥。

消瘴膏

治瘭疽瘴疽。

鯽魚﹝一尾﹞血餘﹝雞子大一團﹞豬汁油﹝一斤﹞煎枯去渣加黃蠟一兩。溶化成膏。塗之。

蟾酥餅蟾酥丸

﹝俱見疔門﹞

離宮錠子補中益气湯

﹝俱見首卷﹞

卷四不分部位大毒

內癰總論

疣一名枯筋箭。手太陽虛則生疣薛。又爲疣屬肝膽少陽經風熱血燥。或肝客淫气所致。蓋肝熱水涸。

腎气不榮。故精亡而筋攣也。宜地黃丸滋腎水生肝血爲善。若用蛛絲纏螳螂蝕艾著灸。輕者可愈。重者必多致誤。此癥與結核相同。有大如黃豆。小若黍米。拔之如絲者。有觸碎如斷束縷。扯之則長。縱之則縮。後兩鬢髮白點者。有初如赤椹。用雜敷藥翻張如菌。又用腐蝕大如癅者。有腹內一塊。攻擊作痛。凝爲血鱉。治之後。手背結一塊。長寸許。形如鱉。再又肢節如豆大者。甚多泥鱉生子發於外者。有肛門周生小顆如鼠奶。大小不一者。有婦人患此月經不行者。種種異類。惟六味地黃丸﹑補中益气湯﹑逍遙散﹑歸脾湯等藥。益養榮气。久之悉愈。

六味地黃丸補中益气湯

﹝俱見首卷﹞

逍遙散歸脾湯

﹝俱見瘰門﹞

卷四

不分部位小疵

此皆小癥。不可紊亂於大毒之內。故另分之。

卷四不分部位小疵

無名腫毒

無名腫毒者。以其隨處而生。不按穴次。不可以命名也。皆由風邪寒熱客於經絡之所致。但其因風邪內作者。則無頭無根。因气血相搏者。則有頭有根。因風寒而成者。則腫堅而色白。風熱毒而成者。則腫而色赤。治法有表癥者散之。有裏癥者下之。外兼敷貼等藥。總不外乎首卷腫瘍之例。並宜參考。

灸曲池穴甚效。﹝穴見首卷灸門﹞

漏蘆湯

治癰疽疔腫。不問陰陽初起者。及初潰紅腫尙未消盡者。並濕爛疥瘡等毒。

漏蘆﹝一錢五分﹞紫花地丁荊芥當歸連翹薄荷白芷升麻﹝各一錢﹞麻黃﹝三錢﹞大黃﹝二錢﹞生甘艸﹝四分﹞水二鐘。煎八分。食遠溫服。蓋衣取微汗。渣再煎溫服。次日。麻黃用二錢。大黃用錢半。甘艸用六分。溫服。第三日則麻黃﹑大黃﹑甘艸。各用一錢溫服。如其紅腫尙未消盡。照第三日方再三二服。無不愈者。

是方也。如不欲汗。則麻黃少用。溫服之。如大便不實及不欲下者。則少用大黃。不用亦可。隨病上下。

在食前食後服。

如便毒。服利藥。正气傷。皮濃未穿者。服此一汗。不砭而穿。

飛騰神駿膏

治癰疽腫毒。瘰鼠瘡。

麻黃﹝去節淨用一斤﹞杏仁﹝泡去皮尖砂缽內研如泥入水再研澄去濁腳﹞防風﹝去蘆四兩﹞地骨皮﹝去骨四兩﹞甘艸﹝四兩﹞燈艸﹝一大把﹞黑鉛﹝一塊﹞木鱉子肉﹝十四个﹞頭髮﹝一大團洗淨﹞共入大銅鍋內。入水二桶。炭火煎。減半取汁。渣再煎二次。絹濾淨。並一處。復將燈艸﹑頭髮﹑黑鉛﹑同汁煎至成膏。去此三味。再煎稠。收罐內。香甜。久貯不壞。每服三錢。熱酒調服。隨飲至醉爲度。蓋臥出汗。

避風一日。次日食豬蹄補之。

此方於初起時。及將潰時。服之神驗。

軍門立效散

治癰疽諸毒。對口附骨疽等。

皂角刺﹝三錢炒熱入﹞乳香﹝五七分炒香化再入﹞天花粉﹝三錢﹞甘艸節﹝一寸長九个﹞川椒﹝三十粒﹞黃酒二鐘。煎一鐘。溫服。未成者卽散。已成者卽潰。已潰者不宜服。一用皂刺﹝三錢﹞乳香﹝七分﹞花粉﹝一兩﹞甘艸節﹝二錢﹞炒制如法。酒煎服。治紅腫痛便祕者。甚捷。

壺公妙劑散

一切諸毒。乳癰便毒。筋骨疼痛。不問新久。悉皆神驗。

穿山甲﹝炒﹞胡盧巴槐花黑醜﹝頭末﹞當歸﹝等分﹞爲末。每服五錢。用溫酒調成塊。挑入口內。隨用溫酒送下。隨飲幾杯。以助藥力。

榮衛返魂湯

赤芍木通白芷何首烏枳殼烏藥當歸﹝各一錢﹞小茴香﹝五分﹞甘艸﹝三分﹞水一鐘。酒一鐘。煎八分。溫服。

初起堅硬如石者。加川芎﹑麻黃﹑獨活﹑蔥頭。水煎。熱服出汗。胃寒生痰者。加半夏。郁熱生痰者。加桔梗。久不愈。食少色痿者。涼藥太過也。去木通。加當歸。倍加陳皮﹑濃朴。甚者再加白豆蔻。肺癰腸癰內癰等癥。倍加忍冬藤。此藤治內癰之神藥也。補加大附子。利用酒大黃。隧痰失道。陽少陰多者。加升麻以除其寒。久潰無膿。時流薄血。壤肉如絮。肉如突者宜之。外用枯礬﹑朴硝末。滲之。忌用刀鍼蝕藥。

老弱者。患於上部去木通。恐導虛下元。气血盛者減當歸。多能生血。恐再結不已。泄瀉者先服蠟礬丸。米湯下。瀉止再服。腰痛經年不愈者。加萆﹑玄胡索。香港腳。加檳榔﹑木瓜﹑穿山甲。熱痰咳嗽。

加紫蘇。疝气嘔逆。加木香。

此藥救壞癥。活死肌。弭患於未萌之前。拔毒於旣愈之後。扶胃本而不傷元气。更不分經絡。但漫腫堅硬不紅不痛者。用之悉驗。

托裏溫經湯

治寒覆皮毛。郁遏經絡。熱伏榮中。不得伸越。聚毒腫痛。惡寒發熱。或相引肢體疼痛者。

麻黃防風蒼術白芷升麻葛根人參當歸白芍甘艸再服去麻黃﹑防風加牛蒡子﹑連翹。

麻黃苦溫。防風辛溫。發散者也。升麻苦平。葛根甘平。專陽明解肌者也。血畱則痛。歸﹑芷辛溫。破血散滯。濕盛則腫。蒼術苦溫。瀉腠裹之邪。參﹑艸甘溫。白芍酸寒。調中托裏。水煎熱服。蓋臥之。使陽气伸而汗出。其腫自消。去麻﹑防。加蒡﹑翹。其痛自止。

加減栝蔞散

治內癰腦疽背腋諸毒。瘰便毒。乳疽乳巖等癥。未成者卽消。已成者速潰。

大栝蔞﹝一个子多者佳少者用二个杵爛﹞當歸﹝三錢﹞沒藥﹝二錢﹞乳香﹝一錢﹞甘艸﹝三錢﹞金銀花﹝五錢﹞生薑﹝五錢﹞用無灰酒二碗。煎一碗服。

將潰者。加皂角刺五錢。

乳癰腦疽。加蒲公英﹑土貝母各五錢。潰後用參﹑補之。

滌風散

熨風腫痛疼。

羌活防風白芷吳萸細辛官桂芫花當歸芍藥﹝各五錢﹞爲粗末。赤皮蔥連須切碎半斤。用釅醋拌勻。炒熱帛包。於瘡上熨之。稍冷易之。以痛止爲率。

移險散

南星白芨艸烏黃柏﹝各二兩﹞文蛤﹝炒一兩﹞爲末。調如糊。隨血圍匝如墻壁。可移險處就不險處。

南星白芨白蘞白芷貝母﹝等分﹞水調。此藥敷前圍藥之內。提起內毒。制之有理。

葫蘆化毒丹

治一切腫毒熱癤。

大黃黃柏遠志﹝等分﹞爲末。用豬膽汁和成錠。雄黃爲衣。陰漧。用時以米醋磨如墨。以鵝翎蘸藥。頻塗患處。

醒肌膏

治腫毒惡瘡。及風气腫疼。鶴膝風。冷濕痛腰痛香港腳痛。婦人產後受風。經絡冷痛。

廣膠﹝四兩用蔥姜取汁各一碗浸膠過宿文火煎膠化入﹞硫黃﹝末一兩﹞艸烏﹝末一兩﹞蔥粉﹝一兩﹞薑粉﹝一兩﹞煎成膏。再加蟾酥﹝一錢﹞麝香﹝四分﹞乳香﹝二錢﹞沒藥﹝二錢﹞各末和勻。頓滚水內。刷絹帛上貼之。以熱鞋底熨之。俟痛止。變麻木。則死肌活矣。

一刷皮紙上。用時隨大小剪貼熨之。宜與首卷牛膠蒸法參考。

取姜蔥粉法

蔥姜各杵汁三二碗。薄鋪瓷器內。曬漧成粉。

滲雪膏

治一切風熱攻注頭面。四肢腫痛。

朴硝二升。於臘月中入新瓦罐內。衝熱水令滿。攪勻。掛下。俟硝滲出罐外。陸續收之。用人乳調敷。

瑞龍膏

敷一切腫毒。對口乳癰。便毒紅腫痛者。不問未成已成。悉驗。

鮮鯽魚﹝大者一尾﹞鮮山藥﹝如魚長一條去皮﹞先將魚入石臼內杵爛。次入山藥。再杵如泥。量加冰片。和勻攤敷腫處。綿紙蓋之。黃酒潤之。

凡腫毒已成者。如純陽癥。則孔似峯窠。用貝葉膏貼之。日換七八次。善能止痛呼膿。生肌完口。更無粘連之苦。半陽半陰癥者。則漫腫無頭。微紅微熱。用紺珠膏貼周遭腫處。中畱頂。塗玄珠膏。再以黑膏蓋之。則余腫自消。膿從孔出。內服托裹之劑。純陰癥者。內服辛熱大補之劑。外用神妙拔根方。以疏其毒。﹝以上諸方俱見首卷﹞

卷四不分部位小疵

無名腫毒

丹毒者。爲肌表忽然變赤如丹塗之狀也。經曰。少陰司天。客勝則丹疹外發。及爲丹。然二癥亦有紅白幹濕癢痛之殊。故用藥則分表裏補瀉之異。如色赤而幹。發熱作痛者。爲丹毒。屬肝心之火。宜化斑解毒湯。色白而濕爛。流黃水。癢痛不時者。爲風丹。屬脾肺濕熱。宜除濕胃苓湯。癢而搔之起塊。成餅成片。皮色不變者。爲冷膜。故天陰則劇。風中亦劇。晴暖則減。身暖則瘥。由風邪外襲。熱郁於肌膚也。宜藿香正气散發之。外以枳殼煎湯浴之。忌用風藥。

再如丹毒。由胃气虛極致令虛火遊行於外者。又宜補以降之。用人參五錢。當歸﹑白術各一錢五分。水煎服之。

又如女子十五歲而經脈未通者。多發丹疹。此由血有風熱乘之也。治宜涼血。虛則補之。愼投風藥。

化斑解毒湯

治二焦風熱上攻。致生火丹。延及徧身而作癢痛。

玄參知母石膏黃連牛蒡子人中黃升麻連翹﹝各一錢﹞甘艸﹝五分﹞水二鐘。淡竹葉二十片。煎八分服。

除濕胃苓湯

治脾肺濕熱。致生火丹。作爛疼痛者。

防風蒼術白術赤茯苓陳皮濃朴豬苓梔子木通澤瀉滑石﹝各一錢﹞薄桂甘艸﹝各三分﹞水二鐘。燈心二十根。煎八分服。

藿香正气散

治冷膜。由風寒外襲者。

藿香白術白芷桔梗紫蘇陳皮半夏大腹皮茯苓濃朴甘艸水二鐘。生薑三片。紅棗二个。煎八分服。

蕓薹菜方

治丹毒。

蕓薹菜子一兩。黃酒一鐘。和研。濾去渣。煎四五沸。溫服之。

一杵蕓薹菜葉敷之。幹者爲末。水調敷之。

柏葉散治丹毒癢痛。並效。

側柏﹝炒黃﹞黃柏大黃﹝各五錢﹞赤豆﹝三錢﹞蚯蚓糞﹝韭菜田內者佳﹐五錢﹞輕粉﹝三錢﹞爲末。新汲水調敷。

一搗大蒜濃塗之。幹則易之。

卷四不分部位小疵

無名腫毒

遊風者。爲肌膚倏然赤腫痛。遊走無定。由風熱壅滯。榮衛不宣。則善行而數變矣。較之丹毒。只紅腫起粟而不走。故與遊風爲異耳。其風熱者。則色赤。宜小柴胡湯。加防風﹑連翹淸之。內熱甚者。紫雪散下之。腫勢甚者。砭之。風寒者。則色白。宜荊防敗毒散散之。再血熱者。四物湯加柴胡﹑梔子﹑丹皮。胃虛者。補中益气湯。加防風﹑羌活。肝腎虛熱者。宜加味逍遙散﹑六味地黃丸。以滋化源。則火自息。風自定。癢自止矣。誤用祛風辛熱之藥。復傷元气。則容風內淫。血隨火化。反爲難治。赤腫遊入腹者不治。宜與小兒赤遊風門參考。

有因過飲燒酒而得者。飲冷米醋一二杯卽解。此又是似而非也。宜細辧之。

荊防敗毒散補中益气湯六味地黃丸

﹝俱見首卷﹞

加味逍遙散小柴胡湯

﹝俱見瘰門﹞

卷四不分部位小疵

無名腫毒

癮疹者。生小粒靨於皮膚之中。憎寒發熱。徧身瘙癢。經云。勞汗當風。薄爲郁。乃痱痤。熱微色赤。熱甚色黑。由痰熱在肺。治宜淸肺降痰解表。如消毒飲子。有可下者。大柴胡湯。虛者補中益气湯。或總以加味羌活散治之。

疹屬少陰君火斑則無頭腫於外。屬少陽相火。自吐自利。身溫身涼者吉。忌敷涼藥。首尾愼下。若便閉者。微利之。故凡癮疹瘙癢。疙瘩丹毒等癥。皆宜涼血潤燥。如加味逍遙散。加味小柴胡湯。愼用風藥。

復傷元气。反致筋攣。若愈後肌生白屑。搔之如帛所隔者。气血虛也。十全大補湯。或灸曲池穴。﹝見灸門﹞

加味羌活湯

治風寒暑濕外搏肌膚。發爲癮疹。憎寒發熱。徧身瘙癢。或赤或白。甚則心迷悶亂。口苦咽漧。

羌活前胡﹝各一兩﹞人參桔梗甘艸﹝炙﹞枳殼川芎天麻茯苓﹝各五錢﹞蟬蛻﹝去頭﹞薄荷﹝各三錢﹞上爲末。每服三四錢。生薑三片。水一鐘。煎七分。去渣溫服。

羽液膏

治斑疹。風癢不止。

白礬﹝五兩﹞童便﹝一升﹞黃酒﹝三合﹞合煎如稀糊。以棉帛蘸藥擦之。立消。

補中益气湯十全大補湯

﹝俱見首卷﹞

加味小柴胡湯加味逍遙散

﹝俱見瘰門﹞

卷四不分部位小疵

無名腫毒

諸瘡痛癢。皆屬於火。又云。風盛則癢。蓋爲風者。火之標也。凡風熱客於皮膚。作癢起粟者。治宜疏風。如換肌丸﹑苦參丸等。若風熱內淫。血虛作癢者。又當涼血潤燥。如逍遙散﹑柴胡湯之類也。

神仙換肌丸

治皮膚風熱。如蚤虱叮咬。癢不可忍者。

蟬蛻﹝焙﹞僵蠶﹝焙﹞防風片芩﹝酒炒﹞何首烏﹝各一兩﹞梔子﹝酒炒八錢﹞白芷﹝八錢﹞荊穗﹝七錢﹞羌活﹝七錢﹞地膚子﹝五錢﹞上爲末。酒糊爲丸。綠豆大。每服三二十丸。茶淸送下。

苦參丸

治風疹徧身。癢痛難忍。涎多不寐者。

苦參一兩爲末。用皂角二兩。水一升。揉濾取汁。石器煎成膏。和丸桐子大。每服二十丸。溫水送下。

四生丸

治渾身麻癢。或麻痺不仁。或生斑疹。或外血風頑瘡。骨節痛不能履。

地龍﹝去土﹞僵蠶﹝炒﹞白附子五靈脂艸烏﹝去皮尖炮等分﹞爲末。米糊丸桐子大。每服三四十丸。茶淸送下。

二味消毒散

治徧身起瘰作癢。用此幹擦之。自止。

明礬﹝一兩﹞雄黃﹝五分﹞共爲末。

徧身癢如虫行者。用鹽一斗。水一石。煎七斗。澄淸洗之。三五次愈。

用茵陳湯煎汁洗之。

加味通聖散

治風餅風丹作癢。

防風川芎當歸白芍白術甘艸連翹薄荷梔子桔梗麻黃石膏滑石荊芥黃芩朴硝大黃蟬蛻枳殼用水二鐘。煎八分。熱服。

一用鹿角磨酒熱服。煎鳳仙花科洗之。

蛇牀子湯野狼毒膏

﹝俱見腎囊風﹞

三因四生散

﹝見腎藏風瘡﹞

羽液膏

﹝見癮疹﹞

卷四不分部位小疵

無名腫毒

諸痛之爲癥也。有各門之所未備。其立方也。有各門之所未載。今匯之於一。以便采用。庶無遺失。

蒼術復煎散

治寒濕相合。腦痛惡寒。心煩腹悶。脈沈而遲。項背腰脊髀骨脛膝等痛。

蒼術﹝四兩水二碗煎二鐘去渣入﹞黃柏﹝三錢﹞羌活柴胡升麻本白術澤瀉﹝各五分﹞紅花﹝少許﹞再煎至二鐘服。

蠲痛無憂散

治一切腫毒痛。筋骨痛頭風痛。風寒濕痺。徧身疼痛。香港腳痛風。及大麻風等癥。

蒼術﹝米泔水浸焙﹞半夏﹝薑汁浸焙﹞穿山甲﹝陳土炒﹞川烏﹝黑豆酒煮去皮尖﹞艸烏﹝生薑汁煮﹞苦食﹝麻油浮﹞當歸﹝酒洗﹞甘艸﹝各二兩﹞麻黃﹝三兩﹞威靈仙﹝一兩﹞鬧羊花﹝醋浸炒黃色四兩﹞各制爲末。和勻。每服五七分至一錢。無灰酒調服。再飲以醉爲度。蓋臥出汗。立驗。避風。

尋痛丸

治徧身走注疼痛。並一切腫毒疼痛。

五靈脂艸烏﹝炮﹞杏仁﹝各一兩﹞沈香木香﹝各五錢﹞麝香﹝一錢﹞上爲末。酒糊爲丸。桐子大。每服二十丸。溫黃酒送下。如治腫毒。杏仁易桃仁。沈﹑木易乳﹑沒。各等分。燒酒下。

桑皮飲

治皮膚痛不可以手按者。

桑白皮﹝二錢﹞漧葛柴胡黃芩玄參﹝各一錢﹞地骨皮天門冬麥門冬﹝各一錢五分﹞木通甘艸﹝各五分﹞用水二鐘。生薑三片。蔥頭一个。煎一鐘。熱服。出微汗。

槐花散

治皮膚痛。𨿽蒼蠅飛上卽痛者。

槐花﹝炒﹞爲末。每服三錢。溫黃酒調服。

魚鰾散

治徧身酸軟作痛者。腰痛。

魚鰾﹝四兩香油黃﹞爲末。每服五錢。溫黃酒送下。

威靈仙桂湯

治產後經風。痛不可忍。並痢後風。

威靈仙肉桂木香乳香沒藥﹝各二錢﹞水二鐘。煎八分服。

六合散

治一切腰疼。

羌活獨活大茴香小茴香杜仲當歸﹝各二錢﹞用黃酒一碗浸。露一宿。次早空心去渣溫服。立愈。

一用紅姑娘一个。炙幹令焦爲末。黃酒下。

鵝實散

治脇痛疝气痛。

鵝眼枳實﹝焙﹞小茴香﹝炒﹞各爲末。等分和勻。每服二錢。用小黑豆同艾葉炒熱。衝黃酒於內。去渣。調前末藥。食前服之。立止。

不龜手膏

治冬月手背裂痛。

豬脂油﹝四兩入﹞白蠟﹝二兩溶化離火加﹞白芷升麻﹝一錢﹞豬牙皂﹝一錢﹞丁香﹝五分﹞麝香﹝二分﹞爲細末。入前油蠟內和勻。先用蔥湯洗手淨。拭漧。烘手熱。取前膏一塊。於手心內搓之。令手掌油潤去藥。則只手於火上烘之搓之。以油幹爲度。則裂痛立愈。更且滋潤肌膚。勝裂口藥多矣。

卷四不分部位小疵

無名腫毒

大麻瘋癘瘋也。由水枯火盛。秉天地肅殺之气所致。形𨿽見於皮毛。瘋毒積於臟腑。上而下者爲順。下而上者爲逆。漸來可治。頓發難醫。必先麻木不仁。次發紅斑。再次浮腫破爛無膿。再久之。熱濕生虫。攻蛀臟腑。如虫蝕肝則眉落。虫蝕心則目損。虫蝕脾則唇反。虫蝕肺則聲嘶。虫蝕腎則耳鳴足底穿。爲之五敗。又皮死麻木不仁。肉死割截不痛。血死內潰成瘡。筋死指節脫落。骨死鼻梁崩塌。爲之五不治。夫瘋之中人也。必從虛入。故須絕情欲。必壅滯經絡。故須食淸淡。必先麻痺。故須用疏通。如麻黃﹑桂枝之類是也。今則初以紺珠丹汗之次以蘆薈丸淸熱殺虫。通用神應養眞丹加白花蛇等分。久服可愈。然諸痺諸瘡。不得捨六味丸﹑八味丸﹑六君子湯﹑十全大補湯﹑補中益气湯等。以培補之。

再造丹

治大麻瘋。

生漆﹑松香各半斤。和勻。盛瓦盆內。入大蟹七隻。如小者倍之。此盆一个。埋半截於土內。日曬之。以柳枝攪之。夜則蓋之。二十一日。俱化成水。取起聽用。

雄黃﹝半斤飛七次﹞蛇蛻﹝七條﹞川烏艸烏﹝俱薑汁浸泡﹞人參天麻﹝各二兩﹞上爲末。用蟹漆汁爲丸。聽用。

初用麻黃﹑蘇葉各半斤。防風﹑荊芥各四兩。煎湯一桶。沐浴浸洗。換新衣服。丸藥三錢。黃酒送下。再飲至醉。蓋臥出汗。汗幹脫去衣。於空地焚之。另換新衣。至午再服三錢。酒下至醉。用夏枯艸蒸熱。鋪席下臥之。不取汗。次日。沐浴服藥至醉。鋪夏枯艸臥。照前。將舊衣舊艸取出焚之。如此七日。其病盡出。

如豆如瘡。再服一七。瘡俱脫殼。五七日全瘥。眞至聖藥也。終身忌螃蟹並狗肉。

再造散

治大麻瘋。眉落腳爛底穿者。

苦參﹝八兩半油炒﹞漧漆﹝一兩﹞甘艸﹝五錢﹞穿山甲﹝炒二兩﹞上爲末。每服五分。用鮮蟹二隻。杵爛取汁。加酒調服。日進二服。至十日。則長肉生眉。

梧桐葉散

臭梧桐葉同捲的。陰榦爲末。初服七分。每日加一分。至錢四分爲率。又每日退一分。至七分爲率。俱用無灰酒調服。避風。初一服則小便如油。至四服渾身骨響。至八服汗出如泉冷。至十二服麻木處有紅點。則知痛癢。至十五日發斑如雲片。以瓷鋒砭出黑血。仍用梧桐葉末摻之愈。忌食鹽﹑醬﹑母豬﹑牛﹑羊﹑燒酒﹑麵食﹑房勞。一切發物。

白茅藤酒

治大麻瘋。並三十六種瘋。

白茅藤根於石臼內杵粉。每用粉四兩。糯米一斗。蒸飯做酒。或每酒一升。用藥三兩煮服。以醉爲度。

何首烏酒

何首烏﹝四兩﹞生地熟地歸身歸尾穿山甲蝦蟆﹝各一兩﹞川烏艸烏五加皮松鍼側柏﹝各四錢﹞用黃酒一斗。同入內。封固。重湯煮三炷香。埋暗七日。時時服之。令醺醺然。作汗。避風。

加減地黃丸

治大麻瘋將愈。服此以培元气。

熟地﹝四兩﹞山藥山萸茯苓丹皮五加皮杜仲牛膝金銀花遠志﹝各二兩﹞豬腎﹝四个﹞紫河車﹝一具﹞共末。煉蜜爲丸。梧子大。每服百丸。空心淡鹽湯送下。

紺珠丹

﹝見腫瘍﹞

蘆薈丸

﹝見疳瘡﹞

神應養眞丹

﹝見股部﹞

卷四不分部位小疵

無名腫毒

癩瘋亦由犯肅殺之气所致。有烏癩﹑白癩之殊。蓋烏者皮毛變黑。癢如虫行。或如癮疹結核。手足頑麻。

鍼刺不痛。腳如拘。肘如縛。眼見物如垂絲。心常恐怖。言語及食時出气而鳴。若白者皮色變白。四肢頑疼。肉如鍼刺。手足緩縱。背膂拘急。鼻生息肉。瞳生白沫。目暗聲嘶。身熱心煩爲異耳。

膏丸

治癩瘋作癢。及癱瘓。

艸杵汁煎膏。和艸末爲丸。每服三錢。黃酒送下。老弱者用人參﹑蘇木煎膏。量用數匙。和酒送丸藥。

松漆丸

治癩瘋﹑麻瘋﹑紫雲瘋。

漆樹頭﹝瓦焙四兩﹞松節﹝醋炒九次一兩五錢﹞皂角刺﹝燒酒炒九次一兩﹞各爲末。和勻。酒糊丸胡椒大。每服錢許。早晚二服。茶淸送下。七日見效。藥盡自愈。

二聖不老丹

治癩瘋麻瘋。眉髮脫落。

側柏葉﹝酒浸九蒸曬﹞白松香﹝煮煉九次等分﹞上爲末。煉蜜爲丸梧子大。每服二錢。每日三服。蜜湯送下。

大黑神膏

治諸癩。徧身生瘡及多膿血。

川烏川芎升麻防己黃柏黃連藜蘆﹝各五錢﹞巴豆杏仁﹝各十四粒﹞亂髮﹝雞子大一團﹞豬脂﹝二斤煎藥溶化爲度去渣﹞雄黃雌黃胡粉白礬﹝各末五錢﹞松脂﹝雞子大一團﹞上爲末。入油內攪勻。收瓷器內。先以熱鹽湯洗淨。次搽藥。日三次。勿令入口。

搜風順气丸

治三十六種瘋。七十二般气。瘋气香港腳。惡瘡下注。上熱下虛。腰腿疼痛。四肢無力。一應男婦老幼。不問虛實。並宜常服。潤三焦。和五臟。調腸胃。除風濕。療癱瘓。言語謇澀。理腸風。便血除根。

大黃﹝酒浸九蒸曬五兩﹞火麻仁﹝微火焙去殼﹞獨活郁李仁﹝滚水浸去皮﹞枳殼﹝麩炒﹞檳榔車前子﹝酒炒﹞菟絲子﹝酒煮﹞山藥牛膝﹝酒浸﹞山茱萸﹝去核酒浸各二兩加﹞羌活﹝一兩﹞上爲末。煉蜜爲丸梧子大。每服三十丸。茶酒任下。早晚各一服。

卷四不分部位小疵

無名腫毒

瘍瘋。生於頸項胸腋之間。其色紫而點點相連。且無痛癢。若白駁瘋。形如雲片爲異耳。

威靈仙散

治癜瘋囊瘋。紫雲瘋頭瘋。歷節瘋破傷瘋。皮膚瘋癢。有疥癬瘰腫毒。

威靈仙﹝酒拌九蒸九曬﹞爲末。每服二錢。酒下。或米糊爲丸服。惟忌茶面。

松漆丸膏丸搜風順气丸

﹝俱見癩瘋﹞

卷四不分部位小疵

無名腫毒

白駁瘋。生於頸面。延及徧體。其色駁白。亦無痛癢。形如雲片。宜先刮患處至燥痛。取鰻魚脂敷之。三上自效。內服浮萍丸﹑蒼耳膏等。或可奏效。

浮萍丸

治一切瘋。麻瘋﹑頭瘋﹑癜瘋﹑瘋疹。此藥味辛气寒。輕淸入肺。達膚出汗。與麻黃同功。

浮萍﹝取紫背大者置篾墊上安水盆上曬漧﹞爲末。煉蜜爲丸彈子大。用豆淋酒下。

豆淋酒法

黑豆半升。炒煙起。衝入好酒三升。浸一周時。去豆取酒。送藥。

蒼耳膏

治諸瘋瘋濕。四肢拘攣。一切瘡疹。

蒼耳鮮者。連根帶葉。取五七十斤。洗淨切碎。入大鍋內。煮爛取汁。絹濾過。再熬成膏。瓷罐盛之。用時以桑木匙挑一匙於口內噙之。然後用黃酒送下。有回生之功。服後。於有瘋處出小瘡如豆粒。此瘋毒出也。刺破出汁盡。自愈。

卷四不分部位小疵

無名腫毒

癜瘋。俗名汗斑也。紫因血滯。白因气滯。皆由熱體被瘋濕所侵。畱於腠理。搔之起皮而不痛。此從外來。

治宜汗之。如紺珠丹﹑松漆丸﹑浮萍﹑蒼耳之類。再灸夾白穴。擦八葳靈散。自當獲效。非若白駁瘋之難療也。

八威靈散

治擦紫白癜瘋。

大附子﹝一錢﹞川烏艸烏﹝各一錢﹞雄黃朱砂﹝各五分﹞紅砒﹝四分﹞硫黃﹝三分﹞麝香﹝二分﹞共爲細末。用雞子淸調稀。漿小麻布手巾二條。陰漧。用河水﹑薑汁。米醋三味。和一處。以藥手巾蘸濕擦患處。待行動汗出時擦之。夏月治尢佳。

灸夾白穴法

先以墨塗兩乳頭。次令兩手直伸夾之。染黑處是穴。灸二七壯。或鍼刺出血。亦愈。

浮萍茯苓丸

治紫白癜瘋。

浮萍﹝一﹞茯苓﹝半﹞上爲末。煉蜜爲丸。梧子大。每服三二錢。黃酒下。

紺珠丹

﹝見腫瘍﹞

松漆丸

﹝見癩瘋﹞

蒼耳膏

﹝見白駁瘋﹞

卷四不分部位小疵

無名腫毒

諸瘡者以其隨處而生。不按穴次。不可以命名也。經云。諸瘡痛癢。皆屬心火。諸濕腫滿。皆屬脾土。是中濕熱相合。潰敗肌膚而成瘡也。然有淺深表裹之異。治有汗下補瀉之宜。如瘡在皮膚者。則當因其輕而揚之。汗之浴之。以散膚腠之邪。外以殺虫潤燥等藥敷之。瘡在肌肉者。則當因其重而減之。淸之涼之。以瀉經絡之熱。外以化膿生肌等膏之。瘡在巓頂者。則當因其上而射之。用寒涼藥以酒浸之灸之。更以風藥升而上之。外以殺虫解熱等藥敷之。明些三者。其於治瘡。思過半矣。

救苦黃散

治一切惡瘡。端午日合尢佳。

黃當歸芍藥天花粉甘艸﹝各一兩五錢﹞金銀花﹝二兩﹞栝蔞﹝一對﹞熟地﹝量用﹞皂角刺﹝爲引﹞上爲粗末。瓷罐密收之。每服五錢。用無灰酒一升。或酒﹑水各半。入瓶內。封口。重湯煮。藥气透出爲度。

取出澄淸飲之。

洗諸瘡藥方

二兩枯礬四兩椒。半斤野菊一斤硝。七分分開煎數滚。一日一換洗三遭。淫濕疥癩頑癬。膿血風瘡一槪拋。

一用苦參﹑大腹皮水煎洗。

碧螺膏貝葉膏

﹝俱見首卷﹞

卷四不分部位小疵

無名腫毒

翻花瘡瘡口內肉突出翻如菌翻如蕈也。且無痛苦。由潰瘍血燥生風所致。損流鮮血。久則虛人。治宜滋肝補血。益气培元。如逍遙散﹑歸脾湯之類。外摻貴金散。或烏梅灰敷之。或馬齒莧灰。豬脂調敷。

甚者用銅綠鉛粉等分。香油調敷。

一人患穿踝疽。形翻突如剖破石橊。但其色紅而不艷。余以銀鍼於肉珠上徧刺之。流紫黑血。共約碗許。隨以玄珠膏塗之。黑膏蓋之。次日縮小大半。又如前刺。三日三刺。消完。方露瘡口。內服大補湯丸以培元气。外摻生肌藥方能收口。

逍遙散歸脾湯貴金散

﹝俱見瘰門﹞

玄珠膏生肌散貝葉膏

﹝俱見首卷﹞

卷四不分部位小疵

無名腫毒

疥者微疾也。亦從臟腑而生。然必先出於手。何則。疥云。吾不根而生。不母而成。稟陰陽气育。濕熱化形。

蓋手掌乃太陰濕土所主。手心屬太陽相火所司。此無情而化有情。如腐艸爲螢。朽麥爲蝶之意也。其形有五。如多癢少痛爲虫疥。屬肝。宜蘆薈丸。火郁者逍遙散。赤細粒爲砂疥。屬心。宜涼膈散﹑犀角飲子。久則酒蒸黃連丸。黃泡脹痛爲濕疥。卽膿疥。屬脾。宜蒼術膏﹑升麻和气飲。膿淸色淡不腫爲水疥。屬腎。宜六味地黃丸﹑加味逍遙散。碎粒抓之起皮爲幹疥。屬肺。宜搜風順气丸。久則天門冬膏蜜湯下。

諸疥宜灸曲池穴﹑間使穴各二七壯。

疥生於頭面胸背者。气血虛也。十全大補湯。加金銀花﹑何首烏﹑牛蒡子。則胸背之瘡先愈。便利熱湯。脾肺虛熱也。竹葉黃湯。飲冷作痛。脾熱也。淸熱消毒飲。體倦食少。脾虛也。補中益气湯。晡熱內熱及寒熱者。肝虛也。加味逍遙散。六味地黃丸。盜汗少寐。脾郁也。加味歸脾湯﹑逍遙散﹑地黃丸。發熱盜汗。腎虛也。六味地黃丸。

犀角飲子

治心經細粒砂疥。

犀角屑石菖蒲木通玄參赤芍甘菊花甘艸赤小豆﹝炒﹞用水二鐘。生薑三片。煎八分服。

酒蒸黃連丸

治砂疥。

黃連﹝十二兩用黃酒五鐘煮幹﹞爲末。米糊爲丸梧子大。每服二錢。滚白水下。

蒼術膏

治膿濕疥。

南蒼術十斤。切片。砂鍋內水煮。減半取汁。再加水煮如前。以術無味爲度。並汁一處。用小鍋再煎。如幹一寸。加汁一寸。煎成膏。加蜜四兩。空心滚白湯調服。

升麻和气飲

治膿疥。及熱腫脹痛大便閉者。

升麻葛根蒼術桔梗﹝各一錢五分﹞陳皮枳殼茯苓白芷當歸赤芍﹝各一錢﹞漧薑甘艸﹝各五分﹞大黃﹝量用﹞生薑﹝三片﹞水煎。食遠熱服。

加味補中益气湯

治膿疥而無完膚者。

黃﹝二錢﹞人參白術當歸﹝各一錢五分﹞粉艸﹝一錢炙﹞陳皮﹝七分﹞柴胡升麻﹝各五分﹞蒼術﹝一錢﹞防風玄參﹝各八分﹞黃連黃芩黃柏﹝各五分﹞水二鐘。生薑三片。紅棗二枚。煎八分。食遠溫服。

涼血四物湯

治膿疥。寒熱腫脹作痛者。血虛也。

當歸川芎赤芍生地蘇木連翹黃連防風﹝各一錢﹞甘艸﹝五分﹞水二鐘。煎八分。食遠服。

黃化毒湯

治幹疥瘙癢。見血無膿者。

黃﹝生五錢﹞連翹﹝二錢﹞防風當歸何首烏白蒺藜﹝各一錢﹞水煎服。能化毒生膿。如日久不幹。再加白術二錢。茯苓一錢以燥之。

蒼術湯

燻洗膿窠等疥。

南蒼術片一斤。水一鍋。煎至八分。去渣取汁。浸洗久之。次取渣。置炭火於斗內。加術於火上焚之。以手架斗上燻之。上以綿帛蓋之。勿令泄气立驗。

燻疥方

核桃﹝一个油者更佳劈兩半取仁加﹞膠棗肉﹝一个﹞水銀﹝二分﹞研勻。入殼內。合口。糊紙條封縫二層。用時。取紅炭置鑪內。將藥桃安火上。不住撥轉。令桃殼徧黑。火將入內時。將鑪入被內。令患者曲膝駕被燻之。以絹帛護陰囊。塞被頭。露頭面。候煙盡取出。次日其疥更盛。由內毒盡發於外也。避風二日。照前再燻一个。則瘡結痂絡續脫愈。至重者不過三个。

燻疥餅子

銀朱﹝三錢﹞桑木炭﹝五錢﹞紅棗肉﹝二十一个﹞共搗如泥。分六丸。曬漧。每用一丸。燻被。

又方

水銀﹝一錢﹞蕓香﹝一兩﹞紅棗肉﹝十个﹞細茶末﹝一錢﹞共研勻。分六餅。每早用鑪盛炭火。入藥一餅燻被。至晚去鑪臥之。三日三餅。十日全愈。如無蕓香。好安息香二十枝代之。

合掌丸

大風子肉﹝六錢﹞油核桃肉﹝六錢﹞水銀﹝四錢﹞天麻子肉﹝二十粒﹞番打麻末﹝一錢﹞樟腦﹝六錢﹞枯礬﹝一錢﹞細茶﹝末二錢﹞麝香﹝一分﹞苦食﹝生用四个研末﹞共搗爲丸。彈子大。搽如常法。如疥多。取一二丸入滚水內化開。用絹帛蘸洗三二次。甚佳。

疥靈丹

治五疥八癬。經久不愈者。

大風子肉﹝一兩五錢﹞油核桃仁﹝二十个﹞杏仁﹝二兩﹞川椒﹝末五錢﹞木鱉子肉﹝一兩五錢﹞水銀﹝五錢﹞樟腦﹝七錢﹞枯礬﹝五錢﹞豬脂油﹝一塊﹞共搗千杵如泥。聽用。須搔破搽之。

臭靈丹

搽幹疥立效。如膿疥挑破搽之。微痛。三次愈。

硫黃﹝末一兩﹞油核桃﹝一兩﹞水銀﹝一錢﹞生豬脂油﹝一兩﹞搗勻任用。

烏頭黃爛瘡

雷丸﹝二十一个﹞大風子﹝五个﹞杏仁﹝五个﹞蛇牀子﹝二錢﹞硫黃﹝一錢﹞蒲黃川椒枯礬﹝各一錢﹞上爲末。用豬膽汁調敷。

硫黃錠子

治一切疥癬及坐板等瘡。

硫黃﹝溶化碎醋內九次每用一兩配﹞白礦﹝五分﹞樟腦﹝一錢﹞黑鉛﹝一錢化投入﹞水銀﹝一錢﹞共研勻。欲紅色。加朱砂一錢。欲黑色。加百艸霜一錢。再研勻。火化傾入銅盆內成片。以刀界成塊。收用。用時取一塊。以香油磨濃塗之。

制衣法

治小兒徧體生瘡。

眞地瀝靑化塗舊絹衣上。與兒穿之。次日虫出。別以油衣換之。以虫盡爲度。

煮衣法

阿魏﹝二錢﹞川椒﹝三錢﹞苦參甘艸節荊芥穗﹝各五錢﹞入絹袋內。水煮數十滚。取小兒著體衣入內浸之。陰漧著之。三日一換。

一用本煎湯。浴兒浣衣。

解燻藥砒藥等毒法凡中是毒。則陰囊腫脹裂痛。不可忍者。用黃泥水洗之塗之。

一用雞子淸一个。加香油三分之一。打百十下。令勻。以鵝翎蘸掃患處。其冷如冰。其痛立止。及治湯火傷﹑火藥傷。多制塗之。神妙莫測。諸藥不及此。

蘆薈丸

﹝見疳瘡門﹞

加味歸脾湯逍遙散

﹝見瘰門﹞

涼膈散

﹝見咽喉門﹞

搜風順气丸

﹝見癩瘋門﹞

六味地黃丸十全大補湯竹葉黃湯淸熱消毒散補中益气湯

﹝俱見主治諸方門﹞

卷四不分部位小疵

無名腫毒

癬發於肺之瘋毒。若疥則屬於脾之濕熱矣。總不外乎風熱濕虫四者相合而成。其形有六。搔之起屑者爲幹癬。有汁水者爲濕癬。不知痛癢者爲風癬。卽頑癬。堅濃如牛領之皮者爲牛皮癬。白點相連者爲馬皮癬。輪廓全無縱橫不定者爲刀癬。戴院使云。瘡有惡瘡。癬有頑癬。疥有疥癆。膚煩擾。不當專用外敷。必須內宣其毒。方可除根。然體虛者。忌投風燥之藥。復傷元气。如發癢時。勿以指搔。取薴麻綫繃緊。於癢處刮之。𨿽破而血出。無妨。常用此法則虫隨綫下。取虫淨。癬自愈矣。誠勿藥之奇方也。或發癢時。用鍼刺百餘下。出盡毒血。隨用鹽湯浸洗。內服表散之藥。出汗除根。經云。濕淫於內。其血不可不砭。至於敷抹之藥。如芍藥﹑藜蘆。或艸烏﹑白芨。或甘艸﹑芫花。每用一反。加輕粉﹑兒茶酒調。搽之如掃。世稱川槿皮癬之聖藥也。且難得眞者。須用露水磨塗。今人用泉水。故多罔效。諸癬宜灸間使穴。

吹花癬生於面。初起作癢。漸成細瘡。女子多有之。由風熱積郁。久之恐變風癥。治宜淸心火。除肺風。外以羽白散搽之。

逸風瘡生則徧身作癢。狀如癬疥。此由風气逸於皮膚也。治宜汗之。久之恐變風癩風癬。

復煎散

當歸川芎生地玄參羌活荊穗﹝各一錢﹞蔥白﹝三根﹞淡豆豉﹝五六十粒﹞共一劑。外用浮萍四兩。水煎湯二碗。去渣入藥。再煎至一碗。熱服出汗。避風。

淸熱消風散

苦參﹝酒浸九蒸曬炒黃二錢﹞金銀花蟬蛻﹝去翅足土炒﹞全蠍﹝土炒﹞皂角刺豬牙皂荊芥穗防風﹝各一錢﹞蔥白﹝七根﹞水﹑酒各一鐘。煎一鐘。熱服。忌發物。

加味八珍湯

治風癬癢如虫行。

人參白術茯苓甘艸當歸川芎白芍生地防風白芷僵蠶白蘚皮桂枝﹝少用﹞麻黃﹝少用﹞蔥白三根。生薑二片。水二鐘。煎八分。服。有虫者兼服蠟礬丸。

烏術丸

治諸癬久不愈者。

蒼術﹝八兩爲末用生薑十二兩取汁加童便拌術曬﹞當歸﹝二兩﹞艸烏﹝四兩爲末用蔥白四兩取汁拌烏成餅陰漧﹞白芷﹝四兩﹞共爲末。酒打糊爲丸。梧子大。每服五十丸。酒水任下。

四聖不老丹

血燥者宜此。再兼服六味地黃丸。

松香﹝爲末水煮香沈爲度傾入冷水內如式七次用十兩﹞茯苓甘菊柏子仁﹝各四兩﹞共爲末。煉蜜爲丸。梧子大。每服八十丸。空心鹽湯下。或酒下。

二合丸

治身面一切惡癬。

苦參﹝酒浸炒淨末八兩﹞白蒺藜﹝去刺酒泡炒黃淨末四兩﹞黑醜﹝炒取頭末二兩﹞共一處和勻。外用皂角一斤。去皮弦。用河水浸揉取濃汁。砂鍋內煎成膏。和藥爲丸。或少加蜂蜜。梧子大。每服二錢。酒水任下。

洗癬方

藜蘆苦參﹝各二兩五錢﹞艸烏皮硝槐枝﹝各三錢﹞水八碗。煎六碗。去渣。再入雄黃﹝末﹞雌黃﹝末各一錢五分﹞先燻後洗。以不癢爲度。少時再洗。數次可愈。

又歌云。苦參鐵綫透骨艸。椒艾川烏茶葉幫。地骨七椿俱半兩。蛤硝三倍水煎湯。

蜀契花洗方

回回骨契根莖枝葉俱用。或又鮮或幹。取三二棵。切碎。水煎。露一宿。煎熱燻洗。

白朱砂散

治頑癬並鵝掌風。

朱砂雄黃象皮﹝﹞硼砂﹝各一錢﹞蟾酥﹝五分﹞白朱砂﹝二錢﹞上爲細末。用眞生桐油調搽患處。以火烘之。癢止爲度。徧身頑癬如癩者。燒豬糞燻之烘之。鵝掌瘋燒鴿糞燻之烘之。

半橘元靑露

治一切癬。

陳皮﹝二錢﹞元靑﹝三十个卽斑蝥也﹞燒酒﹝半斤﹞共入瓶內。浸二七日。取汁搽癬上。頻塗勿令幹。以患處覺熱痛爲則。隨起白泡。破流淸水。水淨結薄皮。三二日脫愈。甚者三二次。除根不發。

馬蹄膏

治一切癬。

白馬蹄﹝存性﹞爲末。預取馬齒莧杵爛。加水煎成膏。調前末搽之。

一用鮮絲瓜葉於患處擦之。

羽白散

治面上吹花癬並錢癬。

白礬﹝半生半熟﹞爲末。黃酒調化。以鵝翎蘸掃患處。

甚者。枯礬末﹝二兩﹞朝腦﹝一錢﹞爲末。醋調敷。

一用葛條燒灰存性爲末。燈窩油調敷。一先抓破。取谷樹汁搽之。

卷四不分部位小疵

無名腫毒

痤者瘡癤也。大如酸棗。赤腫而有膿血。宜羊角散服之。葫蘆化毒丹塗之。

羊角散

治痤及毒赤斑。

羊角連內骨燒存性爲末。每服三錢。黃酒調服。

葫蘆化毒丹

﹝見腫毒門﹞

卷四不分部位小疵

無名腫毒

痱者先如水泡作癢。次變膿泡作疼。經云。汗出見風。乃生痤痱。由肺熱脾濕所致。宜涼血消風散。

涼血消風散

治熱瘡痱子。瘡疥癮疹赤斑。

當歸生地知母石膏苦參牛蒡子蟬蛻胡麻防風荊芥蒼術﹝各一錢﹞木通甘艸﹝各五分﹞水二鐘。煎八分服。

洗藥白金散

虎杖豌豆甘艸﹝各四五錢﹞水煎淋洗水冷拭漧。以滑石粉摻之令徧。次日卽驗。

棗葉可煎洗。朴硝可沖洗。

鵝黃散

痤痱作癢抓之損。後作痛者。

綠豆粉﹝一兩﹞滑石﹝五錢﹞黃柏﹝三錢﹞輕粉﹝二綫﹞爲末撲之。

卷四不分部位小疵

無名腫毒

者狀如麻豆。搔之成瘡。由汗出見風所致。宜秦艽湯﹑黑龍丸服之。二參湯洗之。

秦艽湯

治。

秦艽﹝一錢五分﹞麻黃防風升麻枳殼犀角﹝鎊﹞牛蒡子黃芩玄參甘艸﹝各一錢﹞水二鐘。煎八分。

黑龍丸

治。上攻頭面者。

京墨羌活薄荷葉蔓荊子獨活﹝各一兩﹞川芎甘艸﹝炙﹞荊芥穗防風南星﹝姜制﹞艸烏﹝生﹞僵蠶﹝炒﹞白芷白附子﹝炮﹞梔子川烏﹝炮去皮各一兩﹞上爲末。煉蜜丸。一錢重。每用一丸。細嚼。茶酒任下。

洗藥二參湯

洗。

丹參苦參﹝各四兩﹞蛇牀子﹝生三兩﹞水一斗。煎七升。去渣燻洗。

二味消毒散

﹝見首卷敷貼門﹞

卷四不分部位小疵

無名腫毒

浸淫瘡者。轉廣有汁。多起於心。經曰。歲火太盛。甚則身熱而肌膚浸淫。仲景云。從口流向四肢者順。反此者逆。治同痤痱。外搽靑蛤粉。

靑蛤散

﹝見面部小疵﹞

卷四不分部位小疵

無名腫毒

天瘡者。初起白色燎漿水泡。小如芡實。大如棋子。延及徧身。疼痛難忍。由肺受暑熱。穢气伏結而成。

故又名肺疽。宜香薷飲。再上體多風熱。解毒瀉心湯。下體多濕熱。淸脾甘露飲。外以石珍散。毒瓦斯入囊者不治。

香薷飲

治伏暑。

香薷濃朴﹝薑汁炒﹞白扁豆﹝炒﹞黃連﹝薑汁炒﹞水煎冷服。脈虛气虛者。加人參﹑麥冬﹑五味子。

解毒瀉心湯

心經火旺。酷暑時臨。致生天。

黃連牛蒡子防風荊芥黃芩梔子知母石膏滑石玄參﹝各一錢﹞木通甘艸﹝各五分﹞水二鐘。燈心二十根。煎八分服。

淸脾甘露飲

治脾經濕熱下體多生者。

白術蒼術赤苓澤瀉茵陳梔子麥冬黃芩生地枳殼連翹玄明粉甘艸﹝等分﹞水二鐘。燈心﹑竹葉各二十。煎八分服。

石珍散

治天日久爛痛。膿水淋漓者。

石膏﹝﹞輕粉﹝各一兩﹞靑黛黃柏﹝各三錢﹞上爲末。先用甘艸湯洗淨。摻之痛止。

卷四不分部位小疵

無名腫毒

火赤瘡初起赤色燎漿膿泡。黃水浸淫。痛如火燎。宜淸肌解毒湯服之。淸涼汁塗之。

淸肌解毒湯

治火赤瘡。

犀角牛蒡子荊芥黃芩甘艸葛根梔子黃連黃柏知母花粉赤芍水二鐘。煎八分服。

淸涼汁

塗火赤瘡。

黃連黃芩黃柏梔子薄荷桔梗枳殼甘艸﹝各五錢﹞水煎數沸。濾去渣。入冰片三分。麝香二分。研末和入。以鵝翎蘸掃患處。

卷四不分部位小疵

無名腫毒

寒瘡形如貓眼。有光彩而無膿血。多生身面。冬則近脛。由脾經濕熱所致。先服金蟬解毒丸。次服淸肌滲濕湯。多食雞﹑魚﹑蒜﹑韭。忌用魚﹑蝦﹑蟹。

淸肌滲濕湯

蒼術濃朴陳皮甘艸白術白芷升麻柴胡黃連梔子澤瀉木通用水二鐘。生薑三片。燈心二十根。煎八分服。

卷四不分部位小疵

無名腫毒

魚脊瘡初生小泡如魚脊。久則潰流黃水。由髒冷督脈經虛。宜托裏消毒散。﹝見首卷﹞

卷四不分部位小疵

無名腫毒

骨痿瘡初生如粟如豆。漸生如梅如李。血不出。膿不生。痛不止。久則延及徧身。治如疔法。

卷四不分部位小疵

無名腫毒

紅絲瘡。肌膚有紅絲貫串。癢痛不常。由心經積熱所致。治如紅絲疔法。

卷四不分部位小疵

無名腫毒

天蛇瘡。肌膚似癩非癩。由艸中花蜘蛛螫傷。仍被露水所搭所致。宜秦艽湯。

秦艽湯

奏艽一味。煎湯飲之。

卷四不分部位小疵

無名腫毒

風疳形如風癬。破流黃水。徧體浸淫。由風濕客於穀道也。搽如聖膏。

用麻油﹝半斤﹞當歸﹝五錢﹞巴豆仁﹝三錢﹞枯去渣。入黃蠟三兩溶化。離火。將凝。入輕粉二錢。和勻搽之。

血疳形如紫疥。癢痛多血。由風熱閉塞腠理也。宜淸肌滲濕湯。﹝見前寒瘡﹞

卷四不分部位小疵

無名腫毒

白膚如疹疥。色白而癢。搔起白。俗呼蛇風。由風邪客於皮膚。血燥不能榮養所致。宜搜風順气丸﹑神應養眞丹加白蛇之類。

搜風順气丸

﹝見癩瘋門﹞

神應養眞丹

﹝見股部﹞

卷四不分部位小疵

無名腫毒

漆瘡初時發癢。形如癮疹。次則頭面虛腫。徧體破爛。流水。作痛似癩。甚則寒熱交作。由新漆辛熱有毒。

入之秉質有偏。腠理不密。感其气而生也。宜服化斑解毒湯。再杵生蟹衝酒。濾去渣飲之。已潰成瘡。流水處用生柳葉三斤水煎洗之。或榦荷葉一斤煎湯洗之。或白礬四五兩水化浸洗之。其未破處發紅斑作癢者。用二味消毒散揩之。

化斑解毒湯

﹝見丹毒門﹞

二味消毒散

﹝見首卷敷貼門﹞

卷四不分部位小疵

無名腫毒

血箭由心火熾盛。逼血從毛孔中射出也。急用龍眼殼半个。烙平。盛京墨汁覆於患處。紮緊。過三五日方可去之。內用麻迪三二兩。好酒和服。或用生薑汁飲之。立愈。次服淸心涼血等藥。如失血過多者。宜黃補血湯。

黃補血湯

治失血過多筋無榮養。四肢拘攣。口噤如痙者。

黃﹝一兩﹞當歸﹝五錢如挾風兼破傷風者歸等分加﹞羌活防風﹝各一錢﹞荊芥穗﹝二錢五分﹞俱水煎服。

卷四不分部位小疵

無名腫毒

血痣者初起色紅如痣。漸大如豆。揩之流血不止。由肝經郁火血熱所致。用枯藥拈去其痣。次以生肌散收口。內熱甚者。服淸肝涼血等藥。

卷四不分部位小疵

無名腫毒

脈經曰。顚撲內有血則腹脹滿。脈堅彊者生。小弱者死。跌撲不分十二經絡。血必歸肝畱於脇下。痛甚則必自汗。汗由風化也。治則先逐惡血。通經絡。次和血止痛。然後調气養血。補益胃气。自能獲效。

如腹痛按之痛甚者瘀也。下之。下而痛不止。按之仍痛者。瘀未盡也。復元活血湯調之。腹痛按之不痛者。血气傷也。四物湯加參﹑﹑白術。補而和之。用大黃等藥。血不下。反胸脹气喘者。宜順其气。用肉桂﹑木香﹑等分二錢酒服。卽下黑血。及前所服之藥而蘇。弱者用下藥。亦加木香肉桂同煎。借其熱以行其气。然服行气藥。反胸痞气促。食少體倦。及色黯膿淸者。形气虛也。補之。

胸腹脹痛。大便不通。喘咳吐血者。瘀滯也。當歸導滯湯通之。下而胸腹反痛者。肝血傷也。四君子湯加芎﹑歸補之。下而發熱。陰血傷也。四物湯加參﹑術補之。下而惡寒。陽气傷也。十全大補湯補之。下而欲嘔。胃气傷也。六君子湯加當歸補之。下而泄瀉。脾腎傷也。六君子湯加肉果﹑破故紙補之。下後手足冷。昏憒出汗。陽气虛寒也。參附湯溫之。吐瀉肢冷甲靑者。虛寒甚也。參附湯倍用之。若口噤撒手。

遺尿唇靑。痰盛體冷者。虛極之壞癥也。投大劑參附湯。多有得生者。

脈浮緊。發寒熱。身體痛者。挾外邪也。治宜發散。春用五積散﹑香蘇飲。夏用香蘇飲。秋用正气散。冬用和解散。再宜隨癥加減。

患處或諸竅出血者。肝火也加味逍遙散。中气不足。血無所附者。補中益气湯。元气內脫。不能攝血者。

獨參湯加炮姜。如不應。加附子。血蘊於內而嘔血者。四物湯加芩﹑柴。傷重昏憒者。𨿽有瘀血。切不可下。

急以獨參湯補之。花蕊石散化之。恐因瀉而亡陽也。

凡損傷勞碌。怒气腹脹。誤服大黃等藥者。傷陽絡則爲吐血﹑衄血﹑尿血﹑便血等癥。傷陰絡則爲血塊﹑血積﹑肌肉靑黯。此臟腑虧損。經脈失職。急補脾肺。亦有得生者。但恐患者不悟此理。不用此法。惜哉。

凡傷重气絕不語者。以熱童便灌之。不問壯弱。及瘀血有無。並脇脹作痛。發熱煩躁口漧者服之絕勝他藥。有推陳致新之功。神效莫測。打血藥內。加之立驗。上部傷者。再加韭汁。迷悶者。烏金丸。用紅花酒加童便化服。

骨斷皮破者。藥宜水煎。皮不破者。藥宜酒煎。然必加童便。以活其瘀。純用酒煎。反能作脹。同損藥服。反能澀祕。﹝酒用無灰酒不論赤白﹞跌撲停瘀。先利二便。不可待祕。恐成重疾。然下之太過。則脈愈堅大。妄爲瘀滯而更下之。因而夭折者多矣。

損傷忌服艸藥。服之所生之骨。必大。不能入臼。自然銅𨿽有接骨之功。其性燥。宜量用。傷輕者勿用。

無名異爲末酒服。能散毒血於四肢。跌損不可無乳﹑沒。惟降眞香可代。亦可代血竭。腫痛乃血瘀所致用熱藥煎湯淋洗。瘀腫不消者砭之。否則愈後遇天陰作痛。忌梨並生冷。恐凝血。忌食牛肉。

食則痛不止。忌火灸忌見風。

腸破脂出孔小者。以手劈去其脂。不可復入。入則爲害。骨斷筋連者。不急剪去其筋。則浸好肉爲不治。

腸出者。令患者手搭醫者之肩。隨其左右收起。用大麥煮粥取湯洗腸淨。以麻油抹手並瘡口。卽吹通關散取嚏。令腸自入。用桑皮搓綫。以雞血塗之。再以花蕊石散摻之。縫須縫裏皮。畱外皮開口。塗雞血。

搽生肌等藥。如腸損以燈照之。有气射出者不治。

陰囊破者塗雞子黃油。摻金毛狗脊毛。以紫蘇葉煎湯洗之。內服止痛藥。有瘀者用破血藥。

齒傷動者。用蒺藜根燒存性揩之。久用自牢。

眼胞受傷。靑黑腫痛者。用紫金皮用童便浸七日曬漧余處傷者不必制與生地等分爲末。茶湯調敷。

腰傷作痛。諸藥罔效者。白芍﹑赤芍﹑威靈仙﹑乳香﹑沒藥等分爲末。酒服卽減。

慈救散

治跌撲骨折至死。但胸前有暖气者。亦效。

山楂﹝八錢﹞通艸﹝三錢﹞降香﹝末﹞穿山甲丹皮﹝各二錢﹞赤芍香附﹝酒炒﹞紅曲陳皮麥芽﹝炒各二錢﹞當歸﹝八分﹞靑皮紅花﹝各七分﹞桔梗﹝五分﹞痛加乳香沒藥﹝各一錢﹞用水三碗。煎一碗服。

玉靈丹

治跌打損傷。

香附蘇子﹝各四兩﹞蘇木蘿卜子桃仁當歸降香紅花枳實靑皮﹝各一兩﹞沈香木香官桂﹝各五錢﹞乳香沒藥藿香陳皮檳榔蓬術白豆蔻﹝各三錢﹞各爲末。和勻。用童便﹑黃酒﹑黑砂糖各一碗。合一處。煎如膏。和藥爲丸。彈子大。每服一丸。黃酒化下。或用赤砂糖湯化下。

復元活血湯

治墜下脇痛。

柴胡﹝二錢五分﹞當歸﹝二錢﹞穿山甲﹝炒﹞栝蔞仁紅花﹝各七分﹞桃仁﹝十七个﹞甘艸﹝五分﹞大黃﹝三錢﹞水二分。酒一分。煎一鐘。食遠服。以利爲度。

五加四靈散

治跌撲損傷。

五加皮骨碎補川續斷葳靈仁﹝各三錢五分﹞陳酒二碗。煎一碗服。

五加三皮散

五加皮﹝二兩﹞桂皮﹝一兩﹞綿皮﹝一錢五分﹞良姜﹝五錢﹞砂仁﹝五錢﹞如骨碎。加丹皮﹝一兩﹞乳香沒藥血竭﹝各一錢﹞上爲末。每服三茶匙。黃酒調服。

瓊花散

鬧羊花洗淨焙榦爲末。每服三五分。黃酒調服。隨飲至醉爲度。蓋臥避風。

接骨金丹

亦可代杖。

土鱉﹝陰漧聽用另加﹞乳香沒藥龍骨自然銅﹝醋淬七次等分﹞麝香﹝少許﹞共爲末。每服三分。取土鱉一个爲末。加入和勻。黃酒調服。先須整骨而後服之。否則骨接錯矣。

一用土鱉﹑象房者佳。倒碓虫。俱銀碓內炙。各爲末。每服用鱉末五釐。虫末二釐。共七釐。和勻。安舌下。

急以黃酒送下。一隻用鱉末五七釐。燒酒下。

截血膏

敷傷處四圍。能化血破瘀。止痛消腫。

天花粉﹝三兩﹞姜黃赤芍白芷﹝各一兩﹞上爲末。用茶淸調敷。如傷頭面血出不止者。藥塗頸上周遭。傷手足者藥塗脛臂周遭。傷余處藥塗瘡口周遭。能截其血不來。

如金瘡著水則瘡口如番花者。用韭菜汁調敷瘡口四圍。次以微火灸之。又用早稻煙燻之。瘡口水出卽愈。如無水出。卽風襲也。倍加南星和敷。

如瘡口肉硬不消者。風襲之也。加獨活。用熱酒調敷。如不消。風入深也。加紫金皮和敷。自消。

跌損瘀血淋漓者。嚼三七罨之卽止。靑腫卽消。

整骨麻藥

可以整骨。可以開取箭頭。

川烏艸烏佛茄子鬧羊花麻黃姜黃﹝等分﹞上爲末。每服三分。茶酒任下。甘艸湯解。

又整骨方

蟾酥川烏花椒胡椒﹝各一錢五分﹞蓽茇﹝一錢﹞鬧羊花生半夏﹝各六分﹞爲末。每服半分。黃酒下。

要開大。加白酒藥一丸塗患處。亦佳。

四物湯四君子湯六君子湯十全大補湯補中益气湯

﹝俱見首卷﹞

加味逍遙散

﹝見瘰﹞重者折骨傷筋脫臼。必兼手法。此則另有專門。故不贅。

卷四不分部位小疵

無名腫毒

金瘡者失血癥也。如出血太多。脈宜虛細。爲癥脈合符。故云。脈沈小者生。浮大者死。宜八珍湯﹑十全大補湯補之。甚者獨參湯。素有熱者。兼以涼血。因於怒者。兼以淸肝。再煩渴昏憒者。補脾。筋骨拘攣者。滋腎。

初傷出血。卽以自己小便淋洗之。如傷久欲換敷藥者。亦以小便淋洗之。功能止痛不潰。卽見水無礙。

次用碧螺散﹑黃龍等散摻之。如傷久潰爛者。七眞膏貼之。久爛生蛆者。礬紅末摻之。血出作痛者。活血定痛湯。破傷風。肢厥腹痛者。古方玉貞散。

金瘡神效散

文蛤降眞香﹝俱炒焦虛加﹞人參﹝等分﹞上爲末。幹摻傷處。須紮緊。

雞兒王家刀瘡藥

龍骨白芨﹝等分﹞爲末摻之。幹用水調。

碧螺散

絲瓜﹝取皮搭於鍛石墻上陰漧﹞爲末。幹摻。幹用水調。如經風見水。傷處發腫者。水調敷之。其腫立消。

二龍散

補缺唇。救自刎血流如注者。敷三時則口合。

枯礬﹝七錢﹞乳香﹝三錢﹞共末。名白龍散。

枯礬﹝七錢﹞松香﹝三錢﹞共末。名黃龍散。

活血定痛湯

治血出作痛。

紅花乳香﹝各三錢﹞水酒煎。加童便服。

烏金丸

治血瘀爲患。傷處赤腫。或攻頭面四肢者。每用一丸。煎紅花酒化服。

敗弩筋散

治筋被弓弩傷。不能屈伸者。

敗弩筋﹝燒存性﹞秦艽﹝去苗﹞杜仲熟地續斷﹝各五錢﹞當歸大附子﹝炮去皮臍各一兩﹞共爲末。每服二錢。溫酒調服。日三次。

古方玉貞散

理刃傷並破傷風。

生南星防風﹝等分﹞爲末。每服一錢。黃酒下。

一童被牛傷腸出。用桑皮綫縫之。黃龍散敷之。愈數日後。肢厥腹痛。服此散立驗。

金瘡中風掣痛。並手足不仁者。用艾葉揉作團。入瓦器內點著。上蓋。畱一孔。以孔對患處燻之。良久自效。

瘡口著水。肉如番花者。著風。肉硬不消者。用截血膏敷之。﹝見跌撲門﹞

螻蛄散

治中矢在咽喉胸膈不出者。鉛子入肉不出者。鍼誤刺肉不出者。

用螻蛄一个。焙爲末。黃酒調服。少時作癢。自動自出。再用螻蛄末香油調塗瘡口。或煎濃汁滴患處。

如鮮者取腦塗之。立出。

又衣鍼入腹入肉者。用黃蠟﹑靈磁石等分。溶合。撚如鍼大。以涼水送下。藥裹鍼自大便而下。

酸棗核數十枚煎湯服。鍼從原孔出。外以雙仁杏仁研如泥。以車脂調塗傷處。自出。

繡鍼刺足。鍼已出而作痛者。用黃泥罨之。

又等傷。危重幾絕者。急剖水牛腹。將傷者入牛腹中。良久卽蘇。按此以气血補气血之良法也。業醫者守一定之方而治無窮之病。愧矣。

八珍湯十全大補湯

﹝見首卷﹞

七眞膏

﹝見杖丹門﹞

烏金丸

卷四不分部位小疵

無名腫毒

杖傷形傷癥也。凡夫杖之時。用受杖丹等服之。能令血不攻心。已杖後。不問已破未破。卽服瓊液散。力能化瘀除疔。止痛消腫而不潰。且易於結痂。功勝他藥多矣。气質弱者繼之大補。以培其元。使脾胃健。

自能營達於下也。外則未破者砭之。已破者玄珠膏塗之。去瘀甚速。次以瑩玉膏﹑七眞膏等生肌。如肉滿而不生皮者。靑黛珍珠散。如刑重肉糜。黯腫昏憒者。剝黑羊皮乘熱貼之。熱童便灌之。繼以獨參湯補之。

代杖散

野紅花﹝卽小薊﹐半斤﹞用燒酒四斤半。浸之曬之。以幹爲度。臨刑時。絹包三錢。含口內咽其汁。任刑不知痛。

代杖湯

臨刑時先服。

土鱉﹝五个焙﹞蘇木乳香沒藥﹝各二錢﹞木耳穿山甲丹皮枳殼蒲黃歸尾木通甘艸﹝各一錢﹞酒水煎服。如不受杖。服靛花水二鐘解之。

代杖丹

治情不由己。事出不虞。受害一身。重刑難免。當預服之。受刑可忍。能保血不攻心。

乳香沒藥無名異地龍﹝去土﹞木鱉子丁香丹皮肉桂自然銅﹝醋淬七次等分﹞一加蘇木上爲末煉蜜爲丸。二錢重。臨刑時。預服一丸。黃酒化下。

椒鱉丸

初杖服之散血消腫。輕者不用。

胡椒﹝二兩﹞土鱉﹝三十个﹞歸尾﹝一兩五錢﹞木耳﹝灰一兩五錢﹞乳香沒藥杏仁桃仁發灰血竭﹝各三錢八分﹞自然銅﹝醋淬七次五分﹞上爲末。另用胡椒兩半煮汁。打糊爲丸。桐子大。每責十板。服藥二錢。熱酒送下。

七眞膏

乳香﹝去油﹞沒藥﹝去油﹞三七﹝焙﹞輕粉兒茶﹝各三錢﹞麝香﹝四分﹞冰片﹝三分﹞上爲末。罐收聽用。遇杖者。勿經湯水用白蜜調敷。疔自化。瘀自散。只此一敷。不須再換。

六眞膏

治一切刑傷。各樣癰疽。

乳香沒藥血竭三七兒茶﹝各三錢﹞樟冰﹝三兩﹞豬脂﹝十二兩﹞碗盛水煮化。入藥。和勻。攤敷。

瑩玉膏

治杖傷消瘀定痛。亦治瘡。

豬脂油﹝三兩入﹞白蠟﹝一兩溶化離火入﹞樟冰﹝一兩﹞輕粉﹝五錢﹞冰片﹝三分﹞麝香﹝二分﹞瘡黑者。加銀朱五錢。

爲末。加入和勻收用。

黃白散

洗杖瘡。

大黃白芷﹝各兩許﹞水煎濃汁。揉洗傷處。以癢至痛。痛至癢。瘀散見紅爲度。拭漧貼藥。

一用蔥姜﹑各四兩。杵爛。揉去血水。次貼藥。

瓊液散

﹝見夾傷﹞

靑黛珍散玄珠膏

﹝俱見首卷﹞

卷四不分部位小疵

無名腫毒

夾傷者。禁用敷藥膏藥。及泥塗等法。後必作腫成膿。未受刑時。預服代杖丹以護心。已夾後。隨用銀朱或朱砂末。用燒酒調敷傷處。用一人以十指尖輕啄患者腳底。先覺癢。次覺痛爲止。再用一二人以筆管於患者腳面上輕輕趕之。助通血脈。候傷處凹者突起。四圍腫大爲度。卽服瓊液散。隨飲至醉爲度。

次日去敷藥。只用洗藥。日燙三二次。次日再服瓊液散。則腫易消。痛易止矣。如復受重刑以至破潰者。

貼瓊液膏。服代杖湯。弱者繼之大補。使气血壯。自能營達於下。則易於收功。生肌時易貼六眞膏。甚捷。

瓊液散

治夾傷﹑拶傷﹑杖傷﹑跌傷。並寒濕筋骨疼痛。

鬧羊花﹝擇去梗蒂蕊葉洗去灰沙曬漧砂鍋內微焙﹞爲末。每服五分。壯者七分。先飲酒至半酣。

次服藥。再飲至大醉爲度。靜臥勿語。語則發麻。次日午時。其麻方解。消腫止疼。其功甚捷。連服三次全愈。弱者間一日再服。

洗杖傷方

夾傷腫痛用此洗之。

透骨艸天門冬天靈蓋南星地骨皮陳皮﹝等分﹞象皮﹝切碎倍用﹞水煎。浸洗日三二次。

瓊液膏

夾拶所傷。立能止疼活瘀。

鬧羊花紅花蒲黃白芷歸尾﹝各二兩﹞麻油﹝一斤﹞浸藥七日。枯。濾去渣。入黃蠟﹑白蠟各一兩。溶化。稍溫。入乳香﹑沒藥末各六錢冰片六分和勻收用。

代杖湯六眞膏

﹝俱見杖傷﹞

卷四不分部位小疵

無名腫毒

破傷風者。因皮肉破。被風寒外襲。漸傳入裏。則寒濕交作。口噤切牙。角弓反張。口吐涎沫。入陰則身涼自汗。傷處反爲平陷。其毒內攻矣。宜紺珠丹﹑玉貞散汗之。外仍貼玉眞散。得膿爲效。如汗後前癥不退。

傷處不髙。漸醒漸昏。時發時止。口噤不語者。不治。

玉眞散

治破傷風牙關緊急。角弓反張。甚則咬縮牙舌。

南星防風白芷天麻白附子羌活﹝等分﹞上爲末。每服二錢。熱酒一鐘調服。更敷傷處。牙緊反張者。每服三錢。熱童便調服。𨿽內有瘀血者亦愈。至於昏死。心腹尙溫者。連進三服。亦可保全。

風犬咬傷。用漱口水洗淨搽之。效。

鎭風散

破傷風諸藥罔效危急者。及一切豬羊等風。

魚鰾﹝焙﹞杭粉﹝焙黃﹞皂礬﹝炒紅各一兩﹞朱砂﹝三錢另研﹞上爲末。每服二錢。無灰酒調服。外灸傷處。知痛爲吉。

豬羊等風發時。昏倒不省人事者。每服三錢。服二次。不再發。

臭靈丹

治破傷風。及金瘡跌打。

大蒜﹝一升搗﹞黃酒﹝四升﹞煮一升。服之須臾。汗出立愈。

杏仁膏

治破傷風發熱紅腫者。

杏仁﹝去皮研﹞飛羅面﹝等分﹞新汲水調敷。

紺珠丹

﹝見首卷﹞

艾燻法

﹝見金瘡門﹞

截血膏

﹝見跌傷門﹞

卷四不分部位小疵

無名腫毒

類破傷風者。由潰瘍膿血大瀉。陽隨陰散。或筋脈拘攣。惡寒惕。甚者舌彊口噤。項背反張。痰壅便閉。

汗出發熱。此因虛而傳變所致。形類破傷風也。法當大補气血。諸癥自退。如果系風癥。亦宜大補兼以治風可也。余每見潰瘍貼膏剪孔。而患破傷風者。及用斂藥生肌。反助餘毒致成敗癥者。多矣。

卷四不分部位小疵

無名腫毒

發痙者形類破傷風。是以牙緊體彊。肢搐背反。有汗曰柔痙。風能散气也。無汗曰剛痙。寒能澀血也。由潰傷亡血過多所致。仲景曰。瘡家不可發汗。汗之則痙。乃敗癥也。若大補气血則生。誤作風治則殆。治如四君﹑六味﹑八珍﹑十全﹑補中﹑逍遙﹑聖愈等湯。俱加鉤藤﹑丹皮﹑梔子﹑天麻等藥。如未應獨參湯。手足冷者。

加以桂﹑附。

四君子湯六味地黃丸八珍湯十全大補湯聖愈湯補中益气湯

﹝俱見首卷﹞

逍遙散

﹝見瘰門﹞

卷四不分部位小疵

無名腫毒

湯潑火傷者。患自外來也。然熱甚則火毒攻內。令人煩躁口漧。昏憒而悶絕。初傷時用冷燒酒一鐘。於無意中望患者胸前一潑。被喫一驚。其气一吸一呵。則內之熱毒。隨呵而出矣。如仍作煩悶者。取新童便二碗灌之。由煙燻欲死者。搗水蘿卜汁灌之。外以燒酒蘸洗湯火傷處。其冷如冰。或以鹽末摻之。能護肉不壞。然後敷保膚等膏。二便祕者。四順淸涼飲下之。愼用冷水井泥浸。致使熱毒伏於內。寒滯束於外。因而不救者多。

四順淸涼飲

治湯火傷。熱毒入裏。或外被寒涼所汲。火毒內攻。致生煩悶內熱。口漧大便祕實者。

當歸赤芍羌活防風連翹梔子甘艸﹝各一錢﹞大黃﹝炒二錢﹞水二鐘。燈心二十根。煎八分服。

保膚膏

治湯泡火燒。及瘡禿瘡。

大蜂房﹝一个﹞血餘﹝一元﹞香油﹝半斤﹞枯。濾去渣。入黃蠟﹝二兩﹞溶化。離火待溫。入大黃﹝末二兩﹞朝腦﹝末一兩﹞二味。研勻和入。任用。

罌粟膏

治湯潑火燒。皮肉損爛。疼苦熱。起泡流水者。

麻油﹝半斤﹞罌粟花﹝三十朵無花以殼代之﹞浸油內。煎枯。濾去渣。入白蠟六錢。

熬化。傾碗內。待四邊將凝時。下眞輕粉細末四錢。攪勻。坐冷水內。用時。挑破水泡。攤薄紙上貼之。

淸涼等膏

治湯潑﹑火燒﹑火藥傷。痛不可忍者。

鍛石一升。以水化開。加水二碗。攪混澄淸。取淸汁半碗。加香油減半。以箸攪打千百下如糊。取面上稠者。用鵝翎蘸掃傷處。

一用雞子淸一鐘。香油半鐘。箸打千百下掃之。一用鍛石末。生桐油調敷。

萊菔膏

治未潰。紅腫熱痛者。

鮮蘿卜英杵爛罨之。腫消痛止。

卷四不分部位小疵

無名腫毒

凍瘡者。由寒極气凝。血滯肌死而成也。甚則手足耳鼻受冷。至不知痛癢者。宜置溫處。以綿濃裹之。或用熱手熨之。切忌火烘湯泡。犯之則肉死。至春月必落。宜服內托之藥。以助陽气。則腐肉自潰。良肉自生。外用瑩珠等膏生肌斂口。如骨脫筋連者。急剪去筋。否則浸淫好肉難醫。凍耳成瘡。生薑自然汁煎膏塗之。凍足瘡腫。麥艸連根葉煎湯洗之。每逢冬月。原凍處卽發者。獨勝膏搽之曬之。庶不再發。

獨勝膏

遇冬月凍處卽發者。

於六月初六﹑十六﹑二十六日。用獨頭蒜杵爛。日中曬熱。塗於凍發之處。卽於日中曬漧。忌見湯水。如式三次。永不再發。

靈異膏

治凍瘡﹑湯火瘡﹑杖瘡﹑多年惡瘡。

郁金﹝三兩﹞生地﹝二兩﹞粉艸﹝一兩﹞豬脂油﹝一斤﹞浸七日。藥枯濾去渣。入黃蠟四兩。溶化成膏。浸水內久之。任用。

卷四不分部位小疵

無名腫毒

哽喉者爲誤吞鍼鐵諸刺諸骨。哽於咽喉也。微者用薤白煮半熟以綫紮之。手執綫頭。將薤白入口微嚼咽之。度薤過哽處。便牽薤出。而哽亦隨薤出矣。或用亂麻筋一團。搓龍眼大。以綫穿系。畱綫頭在外。

湯濕急吞下咽。頃刻扯出。其鍼頭必刺入麻中同出。如不中卽再吞再扯。以出爲度。

烏龍鍼

治骨哽於咽下。難出者。

用鐵綫。燒軟雙頭虛。用黃蠟作丸龍眼大。裹鐵綫頭上。外用絲綿裹之。推入喉內哽骨處。其骨自下矣不下再推。

誤吞銅物者。多食荸薺。化堅爲軟。誤吞鐵骨等物。腸中不能轉送覺墜者。多食靑菜﹑豬脂。自然送入大腸。從糞同出。再諸骨哽喉。用玉簪花根八錢。各隨所犯之肉爲引。煎湯服之。轉出乃愈。

卷四不分部位小疵

無名腫毒

諸刺入肉。外傷之癥也。軟而淺者。以鍼頭撥出則愈。硬而深者。搗螻蛄塗之。少時卽出。如刺已出而仍痛者。亦以螻蛄塗之愈。或以蓖麻子仁搗如糊。先以絹襯傷處。次罨之。覺刺出。卽去之。一少加新羯羊糞和敷。

桂蠟丸

桂心爲末。溶黃蠟爲丸。置丸於傷處。搭濕紙三五層。火藥化。刺卽出矣。

大牙散

生象牙末。水調敷之。立出。

刺入喉者。水調。徐徐呷之。

卷四不分部位小疵

無名腫毒

人齒之食物。無不爛下咽。由炙爆之毒。無不侵襲之也。故受其傷。則腫痛臭爛。異於平常者。感牙之毒也。初咬時用熱童便浸傷處。洗去牙黃污血。貼蟾酥餅。以膏蓋之。出微膿漸愈。如失治。則爛痛發胖。

仍用小便浸洗。次用油紙撚點火。於傷處燻之。良久。插蟾酥條。膏蓋。俟腫消時。用蔥白二兩。粉艸五錢。

水煎日洗一次。換紅黑二膏完口。

金箔膏

貼咬傷。

四兩豬脂二兩占。藤黃半兩釜中煎。﹝占黃蠟也﹞

卷四不分部位小疵

無名腫毒

犬之風也。由感肅殺之气而成。如心受之則舌出。肝受之則目。脾受之則流涎。肺受之則音啞。腎受之則尾拖。此五臟之受毒也。故經其嚙。必致傷人。初被咬時。卽服救生散。逐血片從小便中出。忌諸口味。麻物赤豆等。百日乃安。遲則毒大而小便難出。必攻臟腑。久則腹脹攻急。人聲若犬。

眼神露白者。不治。有愈後復犯前禁。觸之仍死。

救生散

治犬傷。

生斑蝥﹝七个去頭翅足﹞杭粉﹝一錢﹞同研爲末。空心溫酒調服。一時許。小便行。出血片白脂。乃惡物也。如便痛。煎甘艸湯飲之。自利。如毒未盡。次早再一服。以小便淸白。方爲毒盡。

一法。看其人頂中必有紅髮一根。急須拔去。以追風散敷之。前救生散服之。

追風如聖散

敷風犬咬處。以拔其毒。

細辛防風川烏薄荷艸烏川芎白芷蒼術﹝各一兩﹞雄黃﹝四錢﹞共爲末。溫酒調敷傷處。紙蓋之紮之。日換二次。

風犬咬傷。用燈心一把。黑豆一合。水煎豆熟。取湯調救生散服。外以炒穿山甲﹑斑蝥等分。艾和爲炷。黃豆大。隔蒜灸之。此一貫子祕法也。灸畢。用漱口水洗淨。以玉貞散敷之。不發無膿。﹝見破傷風﹞一用番木鱉一个。水磨服之。

風犬咬傷。久而復發者。雄黃﹝二錢﹞麝香﹝二分﹞爲末。酒調灌之。得睡勿驚。任其自醒。利下惡物。再進一服。驗。

卷四不分部位小疵

無名腫毒

黃石公云。禽之制在气。如人汗粉犀﹑蟹黃破漆﹑蛇膽寧蛙﹑馬骨驅虫之類是也。何則。以其所不勝及其所畏者治之耳。如馬咬傷。用原打馬的皮鞭燒灰敷之。蜈蚣咬傷。以手指蘸雞口內涎塗之。蠍子螫傷。

取蝸牛一个搗爛塗之。俱能立愈者。以此推之。非尋類而治者乎。

犬咬傷

搗大蒜敷之。

久不收口者。經布燒灰。香油調敷。

蛇咬傷

卽飲好醋一二碗。使气不隨血走。以繩紮傷處兩頭。再次用白芷末五錢。水調服。少時咬處出黃水。水盡則腫消口合而愈。

一用雄黃五錢五靈脂一兩爲末。每服二錢。溫酒調服。仍以此藥敷患處。或用神燈照撚子燻之。

馬咬傷

栗子嚼爛敷之。

毒瓦斯入裏者。馬齒莧煎湯飲之。

蜈蚣傷

取雄鷄倒控少時。以手蘸雞口內涎抹傷處。其痛立止。危者生雞血乘熱灌之。

蠍子螫取蝸牛一个搗爛塗之。立止。

藤黃靑黛雄黃蝸牛蟾酥﹝等分﹞上爲末。水和成錠。水磨塗傷處。立止。

天蛇毒

﹝卽艸間花蜘蛛也﹞人被其傷則腫痛。有赤絲纏繞。用羊乳飲之。藍汁和麝香﹑雄黃末塗之。

若爲靈水所濡。則生瘡似癩非癩。煮秦皮汁飲之。

射工傷

﹝卽樹間雜色毛虫也﹞人觸著則能放毛射人。初癢次痛。久則外癢內痛。骨肉皆爛。諸藥罔效。

用豆豉加淸油搗敷癢處。少時則毛出可見。去豉用白芷煎湯洗之。如肉已爛。用海螵蛸末摻之。

蚯蚓傷

﹝誤受其毒﹞則眉髯皆落。狀如大風。但夜如蚓鳴於身爲異耳。用鹽湯洗之。

蠶咬

搗薴根汁塗之。

薴近蠶種。則蠶不生。取其畏也。

六畜損傷。夏月臭不可近者。

蛇蛻﹝一兩燒存性﹞蟬蛻﹝五錢﹞靑黛﹝五錢﹞細辛﹝二錢五分﹞上爲末。每服三錢。黃酒調服。則瘡內蛆化爲水。蠅不敢落。外以寒水石末摻之。佳。

卷四

小兒部

小兒天眞未鑿。鮮五發之毒。亦無善惡之診。其輕小瘡瘍。自可淋滌敷貼之。所謂頻沐更衣外宣無病。

不得已而藥之。乃下法也。然必兼調乳母爲確。其有大癥。載前專科無異。第以小兒所司者。莫如丹毒等類。今則獨加詳焉。

卷四小兒部

赤遊丹毒

丹者受毒於未形之先。發病於有生之後。由胎養失宜所致。預辧之法。小兒無故眼生濃眵。或眼胞紅暈。微有气喘。夜則煩啼。此欲發丹之候也。急服藍根等藥。潛消其毒。已有赤腫者。卽用蕓苔等類。外銼其鋒。然必兼吮砭洗貼等法治之。始獲全效。

胎熱丹毒

初發赤腫光亮。遊走徧身者。由熱毒之气極與血相搏而風乘之也。故又名之曰赤遊風也。初宜升麻葛根湯表之。次用百解散﹑驅風散淸之。甚者大連翹飲。如腹脹不乳。毒瓦斯入裏也。紫雪散下之。外則吮之砭之。淋洗之。隨用精豬肉片貼之。一時許。換藥敷之。甚者日換二次。三日後身涼腹軟。

聲淸乳哺如常。砭處肉活者順。反此者逆。

丹起於腹背。流入於四肢者順。起於四肢。流入於腹背陰囊者逆。

胎驚丹毒

初則面生水豆根腳微紅。出沒無定次至頸項丹赤如珠。再次延及胸乳間者。由孕母受驚傳襲於兒胎也。先用四聖散洗目。內服之藥照前胎熱。如微有痰喘作搐者。少加解驚藥。

食滯丹毒

初發赤暈。行而緩慢。非若胎熱之暴速者。此由食滯所致。治宜先消其食。食滯消而丹仍作者。用藥與胎熱藥同。

吮法砭法

丹毒之法。急令人用甘艸煎濃汁漱口淨。隨患處徧吮之。使毒各聚一處。淋洗之。敷貼之。

自效。甚者吮畢。隨行砭法。如赤暈走徹徧身。難以悉砭者。令人吮胸背四肢等數處而砭之。令微出血以瀉其毒。血紅者輕。紫者重。黑者死。或出白汁如珠亮。如水晶手粘起絲者重。砭畢。隨以藥水淋洗之。

用精豬肉薄片貼之。一時許換藥敷之。甚者日換敷二次。次日如腫未全消。再量行砭法。洗敷照前。第砭時不可刮盡其血。血盡則出黃水矣。若身弱者有不測之變。蓋爲血去而气不能獨居也。

又兒生百日之內。不可砭之。以其肌肉不能任也。如患在頭。令兒倒臥。頭要低些。用鈹鍼自下而上。偏鍼挑之出血。令毒從頂出。不行砭法。敷藥同前。

丹名𨿽多。其源則一。總以右法施之。自驗。﹝砭法見首卷鍼砭門﹞凡治風丹。宜解毒托裏。令微通利。使元气內護而排外邪。愼用硝黃等大下之劑。若夫發散太過。則表虛熱。赤不退者。補中益气湯。加防風﹑白芷。寒涼太過。則胃虛熱。赤不退者。異功散加升麻﹑柴胡。或兼發搐者四君子湯加升麻﹑當歸﹑鉤藤。如丹毒已解。發熱作渴不食者。七味白術散。

卷四小兒部

主治方

升麻葛根湯

治丹毒面紅。發熱气急。啼叫驚搐等癥。

升麻葛根白芍柴胡黃芩梔子﹝各一錢﹞木通甘艸﹝各五分﹞用水二鐘。煎一鐘。母子同服。

百解散

治一切丹毒。

升麻葛根赤芍黃芩連翹麻黃薄荷半夏荊芥金銀花甘艸水煎。母子同服。

驅風散

治紫赤丹毒。及諸瘡咽喉腫痛。並傷風發熱煩躁。鼻塞气喘。痰嗽驚風等癥。

金銀花﹝三錢﹞牛蒡子﹝炒﹞防風荊芥當歸川芎白芍黃芩連翹﹝各八分﹞木通甘艸﹝各四分﹞甚。加大黃丹毒。加麻仁﹝炒研﹞水二鐘。煎八分。母子同服。

大連翹飲

丹毒發熱。痰涎壅盛一切諸瘡痧疹頸項生核。或傷風傷寒。時行發熱等癥。

連翹牛蒡子防風荊芥穗黃芩柴胡梔子蟬蛻當歸赤芍石膏滑石木通瞿麥車前子甘艸﹝等分﹞用燈艸二十根。水煎。母子同服。

紫雪散

治小兒赤遊丹毒。甚者毒瓦斯入裏。肚腹膨脹。气急不乳。宜此救之。又治傷寒熱燥發狂。及外科一切蓄毒在內。煩躁口漧。恍惚不寧等癥。

升麻寒水石石膏犀角羚羊角﹝各一兩﹞玄參﹝二兩﹞沈香木香﹝各五錢﹞甘艸﹝八錢﹞用水五碗。煎至一碗。濾淸再煎。滚投提淨朴硝三兩六錢。微火慢煎。水气將盡。欲凝結之時。傾入碗內。下朱砂﹑冰片各二錢。金箔百張。各預研細末和勻。將碗頓水內。候冷。凝成紫雪。收用。如大人每用一錢。小兒用二分。十歲者用五分。含口內。徐徐咽之。卽效。甚者倍服之。或用淡竹葉﹑燈心煎湯化服。

亦佳。

四聖散

治胎受熱毒。兩目不開。及丹毒眼胞紅暈。

黃連秦皮木賊燈心棗子﹝等分咀片﹞每用二三錢。水一盞。煎七分。澄淸去渣。不時洗目。

淋洗丹毒等方

丹毒赤暈漸開。或暈有碎瘡者。用甘艸兩許。水一大鐘。煎半鐘。待溫。令乳母滿口含漱。徐徐吐淋病處。以手掌並指揩洗之。勿犯指甲。仍與小兒些須飲之。只一次。則暈不開大矣。良久再淋。三淋必瘥。

一用柳葉或桑白皮。每取一升。用水一斗。煎三升。於避風處淋洗之。日五七次。

敷丹毒類方

蕓薹菜子研末。酒調。澄淸飲之。渣塗之。或輕粉末杵芫荽汁調稀。鵝翎蘸掃患處。須臾。赤色變白。或生。或自破。而愈。或景天艸杵汁。加陳醋塗之。或紫檀香一塊。水磨汁塗之。

丹流入腹者。杵馬齒莧汁飲之。渣敷。

丹流入陰。赤腫出血者。用牛膝一兩。生甘艸五錢。水一鐘。煎五分。加雞子淸調伏龍肝末塗之。﹝伏龍肝卽竈心燒紅之土也﹞

卷四小兒部

胎毒瘡瘍

實鑑云。初生芽兒。一塊血也。無形證也。無脈有驚。卽系是胎驚。有熱卽系是胎熱。蓋嬰兒在腹。與母一體。凡患瘡疾。但審乳母之癥爲確。如乳母肝經有熱。加味小柴胡湯之類。肝經虛熱。加味逍遙散之類。

腎水不能生肝木者。六味地黃湯。心經積熱者。柴胡梔子散。心經虛熱者。茯苓補心湯。膏粱積熱者。東垣淸胃散。脾經郁熱者。錢氏瀉黃散。脾經虛熱者。錢氏異功散。如式治之。自能獲效。若槪用犀角丸﹑化毒丹。及外敷寒涼等藥。復傷元气。反促其危也。

柴胡梔子散

治三焦及肝膽二經風熱。以致耳內作癢生瘡。或出水疼痛。或胸乳間作痛。寒熱晡熱。

柴胡梔子﹝炒﹞丹皮﹝各一錢﹞茯苓川芎芍藥當歸牛蒡子﹝炒各七分﹞甘艸﹝三分﹞水鐘半。煎七分服。

茯苓補心湯

治心气不足。气血不和。虛熱瘡瘍。

酸棗仁﹝炒﹞茯苓﹝各二錢﹞人參﹝一錢五分﹞白術五味子﹝炒﹞當歸﹝各一錢﹞遠志﹝六分﹞石菖蒲甘艸﹝炙各五分﹞上分二三服。水煎服。

東垣淸胃散

治胃經有熱。齒牙作痛。或飲冷作渴。口舌生瘡。或唇口腫痛。連頭面。或重舌馬牙。流涎吐舌等癥。

升麻﹝五分﹞生地﹝四分﹞黃連﹝三分﹞丹皮﹝三分﹞歸尾﹝四分﹞水煎。母子同服。如加柴胡﹑梔子。則爲加味淸胃散。

錢氏瀉黃散

治脾經郁熱。作渴飲冷。臥不露睛。手足熱。徧身黃者。宜之。

藿香葉﹝七錢﹞梔子仁﹝一兩﹞石膏﹝五錢﹞甘艸﹝三兩﹞防風﹝四兩﹞上銼。同蜜酒微炒香爲末。水一鐘。煎五分。澄去渣服。

錢氏異功散

治吐瀉不思食溫中和气。

人參茯苓白術陳皮甘艸﹝等分爲末﹞每服二錢。水一鐘。生薑二片。棗一枚。煎五分服。

加味小柴胡湯加味逍遙散

﹝見瘰門﹞

六味地黃丸

﹝見首卷﹞

卷四小兒部

熱毒瘡瘍

熱毒者。因膏粱濃味。或乳母七情郁火所致。宜宣風毒。涼心火。解胃熱。如加味當歸散﹑牛蒡子湯。塗以四黃散﹑一抹金。及用四時洗法。如結腫痛。有表癥者。解表消毒散。裏癥者。攻裏消毒散。邪在經絡者。

托裏榮衛湯。欲作膿者。托裏消毒散。膿成不潰者。八珍湯。宜分始末。攻補隨時。藥之對癥。無不愈也。

加味當歸散。順調气血。和解表裏。爽利心腹。疏理百病。及治溫熱停積自利。煩躁不寧等癥。

當歸﹝酒洗﹞赤芍﹝各二兩﹞川芎﹝五錢﹞甘艸﹝半生半熟﹞大黃﹝半生半炮各一兩﹞麻黃﹝制五錢﹞加黃連升麻葛根丹毒。再加連翹荊芥每服三錢。姜﹑蔥﹑燈心﹑水煎服。﹝丹毒不用蔥﹞

牛蒡子湯

治傷風發熱煩躁。鼻塞气喘。痰嗽驚啼。及諸瘡紫赤丹毒。咽喉腫痛。

牛蒡子﹝炒研三兩﹞防風﹝去蘆一兩﹞薄荷葉﹝一兩﹞荊芥穗﹝去梗四兩﹞大黃﹝一兩五錢﹞甘艸﹝一兩二錢﹞丹毒。加麻仁﹝炒研﹞每服三錢。水煎服。

四黃散

治小兒一切熱毒瘡疾。燥癢流汁不漧者。

黃連黃柏黃芩大黃滑石﹝各一兩﹞文蛤﹝去虫屑五錢﹞上爲末。淸油調塗。

一抹金

治小兒徧身生瘡。糜爛燥痛。流水不幹者。多因風化虫結於皮膚。浸淫不已。治以殺虫藥。是究其源也。

藜蘆﹝洗淨焙﹞蛇牀子﹝去土﹞黃丹﹝水飛各一兩﹞硫黃赤石脂白礬﹝枯﹞黃柏五倍子﹝去虫各五錢﹞輕粉﹝五兩五錢﹞各爲末。研勻。加生豬脂。再杵如膏。塗抹患處。或淸油調塗。

解表消毒散

治小兒瘡毒。腫髙痛。便利調和。脈浮洪而有表癥者。

黃﹝上部酒拌炒中部米泔水浸炒下部鹽水拌炒一錢五分﹞升麻葛根赤芍玄參牛蒡子﹝炒研﹞麻黃﹝去節﹞甘艸﹝各五分﹞連翹﹝一錢﹞更看分野。加以引經。手少陰。加細辛三分。足少陰。加獨活七分。手太陰。加桔梗﹑白芷各五分。

足太陰。加蒼術七分。手厥陰。加柴胡七分。足厥陰。加柴胡﹑靑皮各五分。手太陽。加本五分。

足太陽。加羌活七分。手陽明。加白芷五分。足陽明。加升麻﹑葛根各七分。手足少陽經。俱加柴胡七分。

用水一鐘。生薑二片。蔥白一根。煎七分服。

攻裏消毒散

治小兒瘡瘍。腫硬痛深。大便祕結。脈沈實而有裏癥者。

牛蒡子﹝炒研﹞連翹當歸白芍﹝各一錢﹞大黃﹝一錢五分﹞芒硝﹝五分﹞甘艸﹝七分﹞栝蔞﹝連皮子鋸切三錢﹞用水一鐘。煎七分服。未利。再服。

托裏榮衛湯

治小兒瘡毒。外無腫。內亦便利調和。知邪在經也。

黃﹝炒一錢﹞紅花﹝一錢﹞蒼術﹝米泔炒﹞柴胡連翹羌活防風歸身甘艸﹝炙﹞黃芩人參﹝各一錢﹞桂枝﹝七分﹞用水一鐘。酒半鐘。煎八分服。

四時洗惡瘡法

春用柳條﹑荊芥。夏用棗葉﹑槐枝。秋用苦參。冬亦苦參。隨兒大小。量用三二兩。煎湯洗之。

卷四小兒部

垂癰﹝附重舌重重齒﹞

垂癰。小兒初生五七日間。喉裏舌上。有物如蘆籜盛水。狀如懸癰。以綿裹長鍼。畱鋒粟許。刺出靑赤黃汁。一刺止。如未消。次日又刺。三刺自消。刺後用鹽湯洗之。摻一字散。甚者服金朱散。如生於舌下者爲重舌。生於頰裏及上者爲重。生齒斷者名重齒。皆刺敷如前。

一字散

治垂癰﹑重舌﹑重﹑重齒。

朱砂硼砂﹝各五分﹞朴硝冰片﹝各一字﹞上爲末。用蜜少許。調刷口內。

金朱散

治胎驚壯熱。傷寒伏熱。上焦虛熱。及重舌赤眼。口鼻生瘡等癥。

天竺黃馬牙硝甘艸﹝炙各五錢﹞郁金﹝五錢水煮﹞蟬蛻﹝十四个洗去土﹞朱砂﹝五分﹞麝香﹝少許﹞上爲末。每服三五分。蜜湯調下。

卷四小兒部

胎風

胎風者。小兒初生身如湯潑火傷之狀。由孕母濃味太過所致。令母服淸胃散﹑逍遙散。淸其气。或嬰兒亦飲少許。赤發熱者。胃火也。用石膏粉敷。不赤者。胎母脾虛也。粳米粉敷之。兒大者。由髒熱內蒸。

濕气外襲所致。則名玉爛瘡也。宜金黃散蜜水調敷。

逍遙散

﹝見瘰門﹞

淸胃散

﹝見胎前瘡瘍﹞

卷四小兒部

胎赤

胎赤者。初生月裏。肌膚忽然發赤如丹。由胎熱所致。宜淸母熱。外以藍葉末塗之。與赤遊丹門參考。

又。初生浴兒。洗目不淨。則眼邊赤爛。至長不瘥。亦名胎赤。宜二金散洗之。

二金散

治胎赤眼。

黃連黃柏﹝等分爲粗末乳浸一宿焙漧﹞每用少許。綿裹。用荊芥湯浸。時時洗之。

卷四小兒部

胎癅

胎癅者。初生頭背胸乳間。腫起如梅如李如饅頭者。乃胎中瘀滯也。候盈月外。方可刺之。出赤汁而安內服五福化毒丹。

卷四小兒部

臍瘡﹑臍突

臍瘡因水濕傷臍所致。久不愈則發搐。由風邪外襲也。恐變風癇。用幹蝦蟆燒灰敷之。或加枯礬。或再加龍骨。或舊綿燒灰當頭末等分。加麝香少許摻之。

臍突者。腫赤虛大也。由胎母失養。兒受積熱所致。宜調其母。淸其熱。不必敷治。恐反爲害。如旬日外。忽腫如吹。不赤。撚動微響。或驚悸作啼者。宜白芍藥湯加薏苡仁。外以外消散敷之。

白芍藥湯

治臍突及冷疝腹疼。

白芍藥﹝一兩﹞澤瀉﹝五錢﹞甘艸﹝一錢二分﹞薄桂﹝去粗皮三錢爲粗末﹞每服二錢。水一鐘。煎六分。空心服。臍下痛加鉤藤﹑生薑﹑食鹽。

外消散

治臍突叫啼。及感濕熱。陰器膚囊浮腫者。

大黃牡蠣﹝各五錢﹞朴硝﹝二錢﹞爲末。用田螺洗淨。再以淸水半碗養之。過宿。取水調藥塗之。其螺仍放水中。勿害方效。

陰器膚囊腫者。車前子煎湯。候冷調敷。

卷四小兒部

陰腫

陰腫者爲陰囊腫大也。古謂之脫囊。由久坐陰濕之地。爲風寒所襲也。間有怒叫气閉。結聚於下者。桃仁丸主之若寒气客於厥陰少陰者則陰囊腫痛腹痛冷汗。引縮二子入腹。痛止方出。謂之內弔﹐烏梅散﹑勻气散主之。有陰莖全縮不見。或不縮而陰囊腫大光亮。不燥不疼者。肝腎气虛也。橘核煎湯。調勻气散主之。囊腫及四肢俱腫。二便不利者。膀胱蘊熱。風熱相乘也。三白散主之。女兒陰戶腫脹者。心熱相傳也。木通散﹑導赤散。或五苓散﹑用薏苡仁﹑車前子煎湯調服。俱外敷立消散。

桃仁丸

治坐感陰濕。或因怒气閉。

桃仁﹝七錢五分去皮尖麩炒微黃﹞丹皮白蒺藜﹝微炒去刺﹞桂心﹝各五錢﹞牽牛﹝頭末二錢五分﹞爲末。蜜丸黍米大。每服十丸。黃酒送下。

烏梅散

治腹痛臍下痛。疝气等癥。

烏梅肉玄胡索粉甘艸﹝半生半炙各五錢﹞鉤藤沒藥乳香﹝各二錢五分﹞爲粗末。每服二錢。用水一鐘。煎七分服。

勻气散

治气滯不和冷疝腹痛。

桔梗﹝二兩炒﹞陳皮﹝去白一兩﹞砂仁茴香﹝各五錢﹞粉艸﹝炙四錢﹞白姜﹝炮二錢五分﹞爲末。每服五分或一錢。如調气。用滚水下。如腹痛疝痛。用燒鹽湯下。

三白散

治囊腫肢腫。及大小便不利。

桑白皮白術白丑﹝半生半熟﹞陳皮﹝去白﹞木通﹝去皮﹞甘艸﹝炙各一錢﹞水煎服。

立消散

治膀胱久受熱毒。以致陰器膚囊赤腫脹痛。

赤小豆赤芍藥枳殼商陸風化硝﹝各五錢俱不見火曬爲末﹞用柏葉煎湯。候冷調塗。

臘茶散

治陰囊生瘡。疼痛出水。久不愈者。

臘茶文蛤﹝各五錢﹞膩粉﹝少許﹞爲末。先用蔥﹑椒煎湯洗之。次以香油調敷。或紫蘇葉煎湯洗之。及紫蘇末摻之托之。

地龍散

治陰囊腫大。

甘艸煎汁。調地龍末塗之。

卷四小兒部

脫肛

脫肛者。肺實熱則祕結。肺虛寒則脫出。用補中益气湯。加羌活﹑白芍﹑煨姜主之。又緋紅作痛者。血虛有熱也。佐以丹皮﹑四物。微紅作痛者。气虛有熱也。佐以丹皮﹑四君。再審手足。指熱屬胃熱。指寒屬胃寒。宜消息之。積熱者。升麻一兩。條芩六錢。水煎服。

蛤硝散

洗脫肛。

文蛤四兩。水五碗。煎湯。入朴硝四兩。通手淋洗。至水冷方止。若覺熱痛。用熊膽加冰片水化塗之。或用收肛散。﹝見痔漏門﹞一用荔枝核爲末托之。一用陳年醬蘿卜片托之。一用坎宮錠子塗之。

卷四小兒部

肛門作癢

肛門作癢。虫也。視其下唇內。必生小白瘡。或耳之前後。結小核如貫珠者是也。書云。下唇有瘡。虫蝕其肛。宜九味蘆薈丸服之。外以雄黃﹑銅綠等分爲末摻之。

蘆蒼丸

﹝見府癥門﹞

卷四小兒部

遺毒

遺毒者初生如點。次成爛斑。甚則口角眼眶面鼻及穀道等處俱傷。由乳母傳染者輕。父母遺體者重。

初生時。用井水調白礬。令母口含水吮之。一吸一換。使毒聚一處。磨紫金錠塗之。破爛者。用黃柏蜜炙爲末摻之。幹用香油調搽。內以人中黃末。每用分許。每日五七次。煎土茯苓湯調服。或服二黃散。再與痘裏夾瘡門參考。

二黃散

治小兒遺毒。

牛黃﹝七分﹞胡黃連山玆菇﹝各二錢﹞甘艸﹝一錢五分﹞上爲細末。每服三二分。蜜湯調服。

紫金錠

卷四小兒部

葡萄疫

葡萄疫者。形如靑紫葡萄。大小不一。頭面身體。隨處可生。由感四時不正之气。郁於皮膚。乃腑癥也。初起服羚羊角散。淸熱涼血。久則牙根出血。邪傳入胃也。服胃脾湯。滋益其內。如牙腐爛者。於牙疳門參考。

羚羊角散

羚羊角牛蒡子防風麥門冬知母玄參黃芩﹝各八分﹞甘艸﹝一分﹞水鐘半。淡竹葉十片。煎七分服。

胃脾湯

沙參白術陳皮茯神遠志麥冬﹝各六分﹞五味子甘艸﹝各五分﹞水煎服。有汗去沙參。加人參黃。

卷四小兒部

痘裏瘡瘍

痘裏夾癭結於頸項。或生耳後腋下。形如桃﹑李﹑棗﹑瓜。身烙煩渴。由痰气凝結所致。治在審日期之先後。視元气之濃薄。紀男女之大小。範時令之寒暑。庶幾免紊亂之愆。

痘初起卽發癭者。治宜托裏消痰解毒。如木通﹑桔梗。解毒而徹關鎖。惡實﹑生地。除梟而祛榮炎。甘艸淸理諸邪。蟬蛻祛風辟毒。芍藥泄諸經之郁火。荊芥散陽明之風邪。如是之藥。缺一不可。若芩﹑連等藥。及耗爍之劑。俱不宜用。

痘發在三四日而癭作者。則毒隨痘泄。毒隨痘灌。自可挽全而無害。宜服三消散。倘斯時紅腫將膿。一潰則元气泄而痘焉能克灌乎。七八日之期。急用黃衛元湯補之。

痘至七八日克灌時而發癭者。沖和飲子主之。是痘黃蠟色而作癭者。服保元兼以消毒。𨿽潰無妨。

三消散

治痘發至三四日而作癭者。

半夏當歸茯苓甘艸木通紅花生地芍藥牛蒡子天花粉蟬蛻燈艸水煎服。

黃衛元湯

治痘發三四日而癭潰者。宜此補之。

黃人參當歸紅花芍藥桔梗甘艸防風水煎服。

沖和飲子

治痘至七八日而發癭者。

人參黃麥門冬芍藥柴胡防風荊芥白茯苓白術桔梗連翹當歸天花粉水煎服。

痘裏發丹

由內熱之極也。宜生地﹑牛蒡子﹑芍藥﹑甘艸﹑木通﹑荊穗。其毒自消。腫痛加柴胡﹑羌活。頭頂盛者。毒湊於上焦也。宜炒黃連﹑柴﹑甘﹑車前﹑梔子等類。外以化斑湯浴之。愼服寒藥。

及用豬膽﹑京墨﹑冰片等塗抹之類。

痘裏夾瘡

宜紫蘇﹑荊芥煎湯浴之。隨用升麻﹑黃爲君。芍藥﹑生地﹑白術爲臣。羌活防風﹑爲佐。

甘艸﹑姜蠶﹑蟬蛻爲使。此準則也。若楊梅瘡。如皂角子仁。肥疳瘡。如松香﹑輕粉﹑黃丹﹑雄黃。俱不可用。

痘夾損傷

宜拱元散。人參﹑黃﹑伏鳳雛﹑當歸﹑紅花﹑芍藥﹑蟬蛻﹑防風﹑甘艸。一加橘紅﹑生地﹑土鱉。以補其內。用文蛤﹑棕灰罨之。收斂其外。若損而未破者。蝦蟆皮貼之。痕闊弗收者。

白芨﹑白蘞﹑象皮末摻之。愼用峻利及敗血等藥。如湯火傷者。忌敷涼藥。

痘疔

俗謂之賊痘。生於五六日之間。或三五枚六七枚。雜於諸痘之間。其色紫黯。甚則黑硬於右。有此。以致諸癥蜂起。不能灌膿。甚至不救。由熱毒勢甚並結之也。有中心黑陷四畔突起戴漿者。有中心戴漿四畔幹陷焦黑者。有頭戴白漿自破潰爛者。有水泡溶溶易破者。有血泡色紫易破者。有瘡頭鍼孔漿水自出者。以上數癥。生於四肢。身溫音淸。浮髙而潤者輕。生於腰腹。身熱音啞。深陷而焦者重。

看疔祕法

天庭承漿黑陷。男應陰囊。女應陰戶。兩顴兩頤有黑陷。應在腰下。人中有黑陷。應在臍下。

太陽有黑陷。應在腿足。耳上有黑陷。應在手足。輕則黑陷。重則疔也。

捲簾疔

生於舌根。小如黑豆。大似葡萄。令兒舌捲喉痛。急用銀鉤鉤破。盡淨惡血。隨以苦茶漱口。搽龍宮丹。冰片﹑硼砂﹑靑黛﹑黃連﹑薄荷﹑荊芥﹑炒僵蠶。爲細末。吹用。

火珠疔

生鼻孔內。闐塞噴火。面赤眼紅。用鉤鉤破。用黃連膏加冰片滴鼻內。服瀉金散。犀角﹑牛蒡子﹑桔梗﹑芍藥﹑生地﹑紅花﹑紫蘇﹑甘艸。煎服。

忘汲疔

生於眼沿。封蛤腫脹。煩熱面紫。治宜挑破。用瓦蔥搗爛罨之。

豢虎疔

生於耳內。於會膿之時。宜挑破。搽拔疔散。

燕窩疔

生於腋下。腫硬。面赤譫語。如在左腋潛注。則右體之痘沈伏失色。右則反之。宜銀鍼挑破去其根。用拔疔散。服消毒飲子。牛蒡子﹑犀角﹑芍藥﹑生地﹑紅花﹑甘艸﹑木通。茯苓﹑連翹﹑燈心。

水煎服。

注命疔

生兩足心。於痘期裏腫硬如錢如豆如椒。有紫筋直透足股。挑之去血淨。用田螺水調冰片點之。次用愼火艸﹑浸脹綠豆。搗爛敷之。

透腸疔

生肛門旁。在六七朝腫痛如錐。挑之。煎金銀花防風湯冷洗之。次用輕粉﹑珍珠﹑冰片﹑白蘞末塗之。內服黃連解毒湯。

驪龍疔

生尿孔內。於五六朝。身熱譫語。眼翻肢厥。腹脹小便閉是也。急用蟾酥﹑牛黃﹑銀珠﹑冰片﹑麝香。

研末。次用黃連﹑細茶濃煎候冷。取半匙調藥。用細軟稻心蘸藥。送於孔內。內服木通敗毒散。

痂後痘疔。潰見筋骨者。

密陀僧﹝二錢﹞赤石脂膩粉黃柏杭粉﹝炒﹞伏龍肝血竭﹝各一錢﹞飛丹﹝八分﹞發灰﹝五分﹞乳香沒藥﹝各三分﹞冰片﹝半分﹞有臭气。加阿魏﹝三四分﹞爲極細末摻之。外用膏藥蓋之。內服人參敗毒散。加穿山甲﹑蟬蛻﹑連翹。

痘爛身無完膚。膿水浸淫。粘拈衣被者。用茶葉揀去梗。入滚水一。卽撈起。再揀去梗。濕鋪牀上。上鋪艸紙一層。令兒臥之。一夜則膿幹。此祕訣也。

痘爛生蛆。及夏月諸虫咬傷。臭穢不堪者。用蛇蛻一兩燒存性。蟬蛻用水洗淨焙之。靑黛飛。各五錢。細辛二錢半。爲末。每服三錢。酒下。仍以生寒水石細末摻之。則虫化爲水。蠅亦不敢近。

蛆痘。形化气化兼之也。先哲云。蛆痘不死。以其梟毒盡化於外也。用經霜艾葉﹑野薄荷煎湯洗之。或紫蘇﹑甘艸煎湯洗之。或用艾燻之。其蛆自去。禁用雄黃﹑礬石等藥。

痘痂不脫。久之必成瘢陷。用生蜜﹑蘇合油二味。調勻敷痂沿處。其痛立止。其痂速脫。無蘇合油以綫雞油代之。

痘痂落後。其面瘢或赤或黑。用四白滅瘢散。臨臥搽之。至曉洗去。自然白瑩。更不得早見風日。經年不滅。如瘡瘢凸者。熱毒未盡也。解毒防風湯。外用蜆子肉水塗之。如瘡瘢凹者。脾胃虛也。人參白術散加黃主之。四白滅瘢散。搽面效。用白芷﹑白附子﹑白僵蠶﹑鷹屎白﹑密陀僧。等分爲末。淸蜜水調搽。滅瘢散。治瘢黯或凸或凹者。韶粉一兩輕粉一錢爲末。豬骨髓熬熟調敷。

卷四小兒部

痘後癰

痘癰發於收靨之後。由毒瓦斯畱藏於經絡虛處。或關節動處。輕者止生結核腫癤。甚者頭項胸背盡皆流注。難醫。由實熱者。用赤芍﹑甘艸節﹑連翹﹑桔梗之類。上引升麻﹑葛根。下引檳榔﹑牛膝。更助以貝母﹑忍冬﹑栝蔞﹑白芷。寒熱加芩﹑柏。散瘀加蘇木﹑紅花。便閉加大黃。气血虛者。身涼不渴。愼用苦寒。反傷中气。兼服保元湯爲要。外用馬齒莧杵汁。豬脂﹑石蜜。共熬成膏塗之。或天麻子肉。搗松香末爲膏貼之。膿者鍼之。

潰者海巴兒摻之。幹用油調。

射幹粘子湯

治痘疹後。癰疽瘡毒。

鼠粘子﹝二錢﹞射幹升麻甘艸﹝各五分﹞水一鐘。煎六分服。

卷四小兒部

痘風瘡

痘風瘡。先則細瘡作癢。次沿成片。脂水浸淫。由痘後遇風所致。宜麥餞散搽之。兼避風戒口。甚者瘙癢浸淫。肌無完膚。而成痘癩。急用十全大補湯大補气血。苦參丸淸熱解毒。二方合而服之。外塗滅瘢救苦散。

麥餞散

小麥一合。炒枯黃色。乘熱入缽內。和硫黃四錢白砒一錢爲末。攪勻待冷。加煙膠八錢川椒三錢枯礬二錢共末。和勻。先用蔥湯洗淨。麻油調搽。油紙蓋孔。三日一換。三次愈。

苦參丸

苦參﹝一兩﹞白蒺藜胡麻牛蒡子﹝各五錢﹞甘艸﹝二錢五分﹞爲末。酒糊爲丸。竹葉湯送下。

滅瘢救苦散

密陀僧滑石﹝各二兩﹞白芷﹝五錢﹞上爲末。濕則幹摻。幹用白蜜調敷。

痘後疳蝕瘡

毒壅肌肉。內透筋骨。外連皮膚。時痛出血。日久不瘥。宜十全大補湯搽綿繭散。

綿繭散

卷四小兒部

痘後便膿

痘後便膿熱毒入於大腸也。宜四物湯加黃芩﹑黃連﹑枳殼﹑荊芥穗。或黃連解毒湯加生地。

上痘癥自有專科。因其形有外科之名。又似屬外科也。采錄數條。以備參考云爾。

卷四小兒部

煉取諸藥法

固罐法

近少陽城罐以雙耳茶葉罐代之。將罐烤熱。搗大蒜於罐外徧擦之。再烤再擦。如式三四次。

次以姜﹑醋入罐內。溫之煮之。以幹爲度。次用黃土二分。煤灰一分。雜以馬毛。以鹽水和之。固罐一指濃爲則。陰漧聽用。

封罐口法

入藥畢。蓋鐵盞。用鐵絲絆畢。用石膏﹑無名異等分。食鹽減半。俱過爲極細末。醋調成膏。

次加炭火三二塊於盞內。燒盞熱。以筆蘸藥周遭塗之。隨幹隨藥。以口平爲率。

一用生石膏﹑生白礬﹑食鹽三味。等分爲末。水調塗之。如前。

卷四小兒部

煉取諸藥法

冬至後。用潔淨朴硝十斤。用水一斗五升。白蘿卜五斤打碎。同硝入鍋內。煮化。候湯滚足。撈去蘿卜。將竹絲箕以綿紙二層攤鋪箕內。架在新缸上。將硝湯徐人箕內。候折再添。以湯濾盡爲度。將缸搭在天並。露三日。其硝結在缸邊。傾去餘水。瀝漧爲止。將硝取下。再用砂鍋頓炭鑪上。將硝一碗。化開煎滚。以銅匙鏟攪。將成凝結時。鏟入小魚酢罐內上空寸許。再下硝煉。如此已畢。每一罐下。用三丁品字樣釘入土地上。畱寸半在外。將罐浮頓。釘頭上用瓦片蓋口。周遭用段磚砌百眼鑪。圍繞離罐寸半許。將著炭安入鑪內四圍。底火頂火一槪相護。候罐硝紅爲度。次日取出硝來。預用大綿紙攤在潔淨陰土地上。將硝碾細。用絹篩篩在紙上一錢濃。再不許多。將門闥俱已關閉。不許與人見之。三日後。其硝自然復活。色白如粉。輕虛成片。將缽盛收。紙蓋之。上再用亂紙寸許。以收潮气。庶不凝結。此品最能降火化痰。淸利臟腑。怪癥服之可蠲。狂燥用之卽愈。搜除百病。安斂心神。況此服之不傷元气。惟久病瀉痢者不宜。大人每服三四錢。小兒五分至一錢皆可。俱用白滚湯或蔥湯空心化服。候行二三次。隨飲稀粥。

自然爽健精神。調和臟腑。津液頓生。百病如失。又過硝石六兩。加朱砂三錢。靑黛一錢。冰片一錢五分。共研細末。照前篩紙上。再用紙蓋一層。四邊以戒尺壓緊。勿令走气。候三日外。取起密收。又名陽春紫雪。最治失心忘志。顚癇健忘。小兒急驚。大人異癥。每服五分至一錢。俱用淡竹葉﹑燈心湯化服。屢有奇效。不可盡述。玄明粉乃神仙保命服食。每一斤加生熟甘艸末一兩。蔥湯化服二三錢。令人悅澤容顏。輕身耐老矣。

卷四小兒部

煉取諸藥法

用鉛一斤。小罐內炭火煨化。投白砒二兩於化烊鉛上。煉煙盡爲度。取起冷定。打開金頂。砒結在鉛面上取下聽用。

卷四小兒部

煉取諸藥法

用潔淨朴硝半斤罐內。炭火熔化。煎幹紅。住火。冷定取出。卽成硝石。罐收聽用。利實火不利虛火也。

卷四小兒部

煉取諸藥法

用蟾不拘大小。其酥俱有。用闊銅鑷。鑷蟾眉稜髙肉上。微緊拔出。酥來凝聚鑷裏。多則括下。陰漧聽用。

其取過之蟾。避風二日。仍送靑艸圃中。自然不傷其生。如取之便見風下水。俱成破傷風。顚沛而死。

卷四小兒部

煉取諸藥法

用大毛竹一連二節。用刀劈去外靑一半。用磚紮節中。沈入大糞池內。一年後取起。以長流水浸一日。

取起鉆開節孔。內蓄糞淸。瓷罐收貯。凡遇有中砒毒。河。傷寒陽毒發狂。疔瘡痧癥。毒瓦斯入裏。煩躁口漧。渴欲飲水。脈大有力者。並宜此藥。

卷四小兒部

煉取諸藥法

大附子一兩之外方用。隨數幾枚。以童便浸三寸。每日換便。浸至夏三冬五。再換童便。煮盡二香爲度。去皮臍。綫穿陰漧。或日中曬硬亦可。收藏聽用。

卷四小兒部

煉取諸藥法

用白面一斤。外再以面半斤調稠。濃捍成薄片二塊。將前面包合於中。周遭捏緊。合口。於淸明正日蒸熟。掛透風處陰漧。用麵包藏。勿受潮濕。越久越效。

卷四小兒部

煉取諸藥法

前方諸藥。未注炮炙。如人食肴饌。不用烹炮也。是以凡藥。必尊雷公炮制。入藥乃效。今開於後。

人參﹝潤色明亮堅實爲上輕匏不堪﹞天門冬﹝湯泡去心﹞麥門冬﹝去心﹞生地黃﹝酒浸﹞熟地黃﹝酒蒸﹞白術﹝米泔浸炒﹞蒼術﹝米泔浸炒﹞黃﹝蜜水拌炒﹞甘艸﹝消毒生用補托炙熟﹞酸棗仁﹝炒研﹞遠志﹝湯泡去心微炒﹞五味子﹝炒研﹞肉蓯蓉﹝去鱗酒洗﹞牛膝﹝酒洗﹞破故紙﹝炒﹞當歸﹝酒洗﹞白芍﹝微炒黃色﹞白蒺藜﹝去刺﹞玄參﹝去根﹞香附﹝童便浸炒﹞柴胡﹝去蘆﹞黃芩﹝酒炒﹞黃連﹝解毒生用止嘔薑汁拌炒﹞龍膽艸﹝酒炒﹞知母﹝鹽水拌炒﹞栝蔞仁﹝去殼去油﹞貝母﹝去心﹞陳皮﹝去白﹞桔梗﹝微炒﹞防風﹝去蘆﹞漧薑﹝炒黑﹞附子﹝童便浸煮﹞半夏﹝薑汁水煮﹞川烏﹝湯泡去皮﹞艸烏﹝湯泡去皮尖﹞巴戟﹝湯泡去心微焙﹞南星﹝煨有爲末入牛膽內者﹞威靈仙﹝去根﹞仙茅﹝米泔浸蒸去皮﹞三稜﹝湯泡﹞澤瀉﹝蒸﹞大黃﹝實人生用虛人炙用﹞海藻﹝酒洗﹞昆布﹝酒洗切絲﹞牡丹皮﹝去骨﹞王不畱行﹝炒碾﹞牛蒡子﹝炒碾﹞連翹﹝去梗碾﹞金銀花﹝去梗葉﹞牽牛﹝生用炒用﹞地骨皮﹝去梗﹞肉桂﹝去粗皮﹞茯苓﹝去匏粗皮﹞枸杞子﹝去蒂﹞琥珀﹝布包捶碎燈心同碾研如面細﹞山梔﹝碾炒焦﹞黃柏﹝鹽水拌炒﹞山茱萸﹝去核﹞杜仲﹝鹽水拌炒斷絲﹞桑皮﹝蜜水拌炒﹞辛夷﹝去蒂﹞乳香﹝去油爲末﹞沒藥﹝去油爲末﹞枳殼﹝麩皮炒﹞濃朴﹝薑汁制炒﹞巴豆﹝去油爲霜﹞皂莢﹝去皮弦子煨﹞五倍子﹝去蛀末炒﹞蓮肉﹝泡去皮心﹞山楂﹝去核﹞桃仁﹝泡去皮類﹞杏仁﹝泡去皮尖微炒﹞芒硝﹝湯者提淨﹞石膏﹝碾末﹞雄黃﹝透紅明亮﹞硫黃﹝去腳﹞砂﹝淨明潔白﹞硼砂﹝白色透明﹞砒霜﹝白色明亮者有生煨兩用﹞自然銅﹝醋七次﹞黃丹﹝水飛炒紫﹞龍骨﹝生用用﹞牛黃﹝輕虛色黃﹞麝香﹝去毛皮﹞犀角﹝鎊末﹞羚羊角﹝鎊末﹞龍齒﹝存性﹞蜂蜜﹝煉去白沫﹞蟬蛻﹝去土﹞斑蝥﹝川米炒去翅足﹞僵蠶﹝去絲微炒﹞全蠍﹝酒洗去毒﹞蜈蚣﹝炙去頭足﹞蚯蚓﹝翻去腹土﹞田螺﹝去殼曬漧﹞牡蠣﹝研﹞石決明﹝﹞珍珠﹝豆腐內煮數滚布包捶碎同燈心碾末﹞人中白﹝研﹞以上藥品。凡本書內應用制炒炮炙者錄之。不炮炙者未錄。

跋

醫自軒岐而始。原無內外科之分。蓋緣本於運气之有司天。則有主客加臨之遷疊。臟腑之有虛實。則有淫勝郁復之乖變。用藥之有气味。則有逆從反正之權衡。是醫者一也。至於唐宋之間。分立一十三科。意在學難盡述。使人各治一科。如水陸之殊途矣。第瘡瘍𨿽曰外科。而其本必根於內。且多鍼灸去腐完肌之技。似治外較難於治內耶。近之世。重內而輕外者。由近之醫棄內而治外。是舍本而從末也。

予暇中殫精采掇。參素問靈樞之奧旨。搜古今名賢之確論。匯爲一書。名曰外科大成。直陳本末。一目了然。猶星辰之有躔度河漢之有源流。庶不致輕人命於艸菅焉。今大成梓完。尙有內科癥治粗評相繼發。因書予平昔之所見者著之云爾。

愧生陽子祁坤跋

