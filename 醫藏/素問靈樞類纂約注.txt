

素問靈樞類纂約注淸汪琥辧

自序

醫學之有素問靈樞。猶吾儒之有六經語孟也。病機之變。萬有不齊。悉範圍之。不外是也。古之宗工與今之能手。

師承其說。以之濟世壽民。其功不可究殫。顧吾儒率專精制舉。以是爲方技。而莫之或習。卽涉獵亦未嘗及之。愚謂先王之制六經。凡以爲民也。有詩書禮樂以正其徳。復有刑政以防其淫。其間不順於軌者。𨿽殺之而罔或惜焉。然其要則歸於生之而已。至於夭厲爲災。疾病愁苦。坐視其轉死而莫之救。而禮樂刑政之用。於是乎或窮。是以上古聖人作爲醫術。用以斡旋气運。調劑羣生。使物不疵癘。民不夭札。舉世之所恃賴。日用之所必需。其功用直與禮樂刑政相爲表裏。

顧安得以爲方技之書而忽之歟。況其書理致淵深。包舉弘博。上窮蒼七政之精。下察風水五方之宜。中列人身賅存之數。與夫陰陽之闔辟。五行之勝復。可以驗政治之得失。補造化之不齊。非深於性命之旨者。其孰能與於斯乎。第全書浩衍。又隨問條答。不便觀覽。𨿽岐黃專家。尙望洋意沮。況於學士大夫乎。余衡泌之人。無事棄日。不揣固陋。竊欲比類而分次之。偶見滑伯仁有素問鈔一編。其用意頗與餘同。然而割裂全文。更爲穿貫。𨿽分門類。而淩躐錯雜。遂失原書之面目。得無疑誤後學而獲罪先聖也乎。又謂兩經從未有合編者。特爲珠聯。以愚意條析。分爲九類。𨿽有刪節。

而段落仍舊。下注出於某篇。不敢謬爲參錯。其存者要以適用而止。且參酌諸注。務令簡明。使讀者了然心目。聊取反約之意。以就正於有道云爾。

時康熙己巳夏日汪昂題於延禧堂

凡例

一素問﹑靈樞各八十一篇。其中病證﹑脈候﹑臟腑﹑經絡﹑鍼灸﹑方藥。錯見雜出。讀之茫無津涯。難以得其會。

本集除鍼灸之法不錄。餘者分爲九篇。以類相從。用便觀覽。於各篇之中。復有前後條貫。數仍不離乎九也。

一素問﹑在唐有王啟玄之注。爲注釋之開山。注內有補經文所未及者。可謂有功先聖。然年世久遠。間有訛缺。風气未開。復有略而無注者。至明萬曆間。而有馬玄臺﹑吳鶴臯二注。事屬繼起。宜令經旨益明。而馬注舛謬頗多。又有隨文敷衍。有注猶之無注者。反訾王注。逢疑則默。亦不知量之過也。吳注間有闡發。補前注所未備。然多攺經文。亦覺嫌於輕擅。余之所見者。三書而已。及書已成。復見張隱素問集注。刻於康熙庚戌。皆其同人所著。盡屏舊文。多創臆解。恐亦以私意測度聖人者也。集中遵各注者十之七。增鄙見者十之三。或節其繁蕪。或辧其謬誤。或暢其文義。

或詳其未悉。或置爲闕疑。務令語簡義明。故名約注。閱三十餘年而書始就。誠不自知其無當。惟髙明之家教之。

一靈樞從前無注。其文本古奧。名數繁多。觀者蹙顰眉。醫家率廢而不讀。至明始有馬玄臺之注。其疏經絡穴道。

頗爲詳明。可謂有功後學。𨿽其中間有出入。然以從來畏難之書。而能力開壇坫。以視素問注。則過之遠矣。

一素問治兼諸法。文悉義詳。故說理之文多。靈樞專重鍼灸。故說數之文多。本集以素問爲主。而靈樞副之。其素問與靈樞同者。皆用素問而不用靈樞。至於鍼灸之法。與醫藥不同。本集不暇旁及。故槪刪而不錄。然素問所引經文。

多出靈樞。則靈樞在前而素問居後。踵事增華。故文義爲尢詳也。

一素問所言五運六气。弘深奧渺。靈樞所言經絡穴道。縷析絲分。誠祕笈之靈文。非神聖其孰能知之。本集義取纂要。不能多錄。欲深造者。當於全書而究心焉。

一本集所引王注。乃唐太僕啟玄子王冰注也。新校正﹑乃宋祕書林億諸人所校之文也。馬注﹑明玄臺子馬蒔注也。

吳注﹑明鶴臯吳注也。張注﹑乃國朝武林隱張志聰等所注也。

汪昂識

卷上

藏象第一

【素】心者。君主之官也。神明出焉。肺者。相傅之官。治節出焉。﹝分布陰陽。主行榮衛。如調元贊化。故曰相傅。

風痺痿之人。心欲動而手足不隨者。以肺病而失其治節故也。﹞肝者。將軍之官。謀慮出焉。﹝肝藏血。故善謀慮。﹞膽者。中正之官。決斷出焉。膻中者。臣使之官。喜樂出焉。﹝兩乳中間名膻中。爲气海。气舒則喜樂。不舒則悲愁。按素問本篇。有膻中而無心包絡。靈樞經脈篇。有心包絡而無膻中。心包又名心主。居心之下。代心行事。其所生病。亦與心同。臣使二字。正與君主相對。靈樞脹論曰。膻中者。心主之宮城也。﹞脾胃者。倉廩之官。五味出焉。大腸者。傳道之官。變化出焉。小腸者。受盛之官。化物出焉。﹝小腸居胃之下。受盛糟粕。傳入大腸。﹞腎者。作彊之官。伎巧出焉。

﹝腎藏精。故多伎巧。﹞三焦者。決瀆之官。水道出焉。﹝引導陰陽。開通祕塞。上焦不治。水溢髙原。中焦不治。水停中脘。下焦不治。水蓄膀胱。腔內上中下空處爲三焦。馬氏乃分割右腎以爲三焦。欠是。﹞膀胱者。州都之官。津液藏焉。

气化則能出矣。﹝膀胱不能化气。則小便不通。﹞凡此十二官者。不得相失也。故主明則下安。以此養生則壽。主不明則十二官危。使道閉塞而不通。形乃大傷。以此養生則殃。﹝靈蘭祕典論﹞

【素】東方生風。風生木。木生酸。酸生肝。肝生筋。筋生心。肝主目。其在天爲玄。在人爲道。在地爲化。化生五味。道生智。玄生神。﹝五營運大論多化生气句。﹞神在天爲風。在地爲木。在體爲筋。﹝五營運大論多在气爲柔句。﹞

在髒爲肝。﹝五營運大論多其性爲暄。其徳爲和。其用爲動。其化爲榮。其虫毛。其政爲散。其令宣發。其變摧拉。其眚爲隕。﹞在色爲蒼。在音爲角。在聲爲呼。在變動爲握。﹝木曰曲直之變也。是爲搐搦。﹞在竅爲目。﹝解精微論又曰。心者。五臟之專精也。目者。其竅也。﹞在味爲酸。在志爲怒。怒傷肝。悲勝怒。風傷筋。燥勝風。酸傷筋。﹝酸能收縮。﹞

辛勝酸。﹝皆五行相克。﹞南方生熱。熱生火。火生苦。苦生心。心生血。血生脾。心主舌。其在天爲熱。在地爲火。在體爲脈。﹝五營運大論多在气爲息句。﹞在髒爲心。五營運大論多其性爲暑。其徳爲顯。其用爲躁。其化爲茂。其虫羽。

其政爲明。其令鬱蒸。其變炎爍。其眚燔KT。﹞在色爲赤。在音爲徵。在聲爲笑。在變動爲憂。﹝心有餘則喜不足則憂。﹞

在竅爲舌。﹝舌爲心苗。素問金匱眞言又曰。南方赤色。入通於心。開竅於耳。昂按。耳爲腎竅。然舌無竅。故心亦寄竅於耳。是以夜臥聞聲而心知也。﹞在味爲苦。在志爲喜。喜傷心。﹝大喜墜陽。﹞恐勝喜。熱傷气。﹝卽壯火食气之義。﹞寒勝熱。苦傷气。鹹勝苦。中央生濕。濕生土。土生甘。甘生脾。脾生肉。肉生肺。脾主口。其在天爲濕。在地爲土。在體爲肉。在髒爲脾。﹝五營運大論多在气爲充。其性靜兼。其徳爲濡。其用爲化。其化爲盈。其虫。其政爲謐。其令雲雨。其變動注。其眚淫潰。﹞在色爲黃。在音爲宮。在聲爲歌。在變動爲噦。﹝新校正云。王注作噦噫。非也。按楊上善云。噦。气忤也。卽呃逆也。﹞在竅爲口。在味爲甘。在志爲思。思傷脾。怒勝思。濕傷肉。風勝濕。﹝如物之濕。風吹卽幹。亦木克土之義。﹞甘傷肉。酸勝甘。西方生燥。燥生金。金生辛。辛生肺。肺生皮毛。皮毛生腎。肺主鼻。其在天爲燥。在地爲金。在體爲皮毛。在髒爲肺。﹝五營運大論多在气爲成。其性爲涼。其徳爲淸。其用爲固。其化爲斂。其虫介。其政爲勁。其令霧露。其變肅殺。其眚蒼落。﹞在色爲白。在音爲商。在聲爲哭。在變動爲咳。﹝咳嗽。﹞在竅爲鼻。

在味爲辛。在志爲憂。憂傷肺。喜勝憂。熱傷皮毛。寒勝熱。﹝太素作燥傷皮毛。熱勝燥。﹞辛傷皮毛。苦勝辛。北方生寒。寒生水。水生鹹。咸生腎。腎生骨髓。髓生肝。腎主耳。其在天爲寒。在地爲水。在體爲骨。在髒爲腎。﹝五營運大論多在气爲堅。其性爲凜。其徳爲寒。其化爲肅。其虫鱗。其政爲靜。其變凝冽。其眚冰雹。﹞在色爲黑。在音爲羽。在聲爲呻。﹝呻吟。﹞在變動爲栗。在竅爲耳。在味爲鹹。在志爲恐。恐傷腎。思勝恐。寒傷血。﹝寒則血凝。﹞燥勝寒。鹹傷血。﹝咸能滲津。﹞甘勝鹹。﹝陰陽應象大論。﹞﹝五營運大論亦有此段。而文尢詳。故加錄於注中。﹞

【素】腦﹑髓﹑骨﹑脈﹑膽﹑女子胞。此六者。地气之所生也。皆藏於陰。而象於地。故藏而不瀉。名曰奇恆之府。

﹝王注。殊於六腑。﹞胃﹑大腸﹑小腸﹑三焦﹑膀胱。此五者。天气之所生也。其气象天。故瀉而不藏。此受五臟濁气。

名曰傳化之府。此不能久畱。輸瀉者也。魄門亦爲五臟使。﹝卽肛門。大腸通肺。故曰魄門。﹞水谷不得久藏。所謂五臟者。藏精气而不瀉也。故滿而不能實。六腑者。傳化物而不藏。故實而不能滿也。﹝五臟別論。﹞

【素】心藏神。肺藏魄。﹝並精而出入者爲魄。﹞肝藏魂。﹝隨神而往來者爲魂。﹞脾藏意。﹝心有所憶謂之意。故思慮過則傷脾。﹞腎藏志。﹝意之所存謂之志。故淫欲多則損志。﹞是謂五臟所藏。心爲汗。肺爲涕。肝爲淚。脾爲涎。腎爲唾。

是謂五液。心惡熱。肺惡寒。肝惡風。脾惡濕。腎惡燥。是謂五惡。﹝宣明五气論﹞﹝靈樞同。﹞

【素】心者。生之本。神之變也。其華在面。其充在血脈。肺者。气之本。魄之處也。其華在毛。其充在皮。腎者主蟄。封藏之本。精之處也。其華在發。其充在骨。肝者罷﹝疲同。﹞極之本。魂之居也。﹝肝主筋。筋主運動。故疲勞。﹞

其華在爪。﹝爪者。筋之餘。﹞其充在筋。以生血气。﹝肝屬春屬木。爲生發之本。故經文加此句。世醫動言伐肝。蓋未究內經之旨耳。﹞脾﹑胃﹑大腸﹑小腸﹑三焦﹑膀胱者。﹝六腑。﹞倉廩之本。營之居也。﹝營出中焦。﹞名曰器。能化糟粕。

轉味而入出者也。其華在唇四白。其充在肌。凡十一臟。取決於膽也。﹝六節藏象論。﹞

【素】肝生於左。肺藏於右。﹝肺𨿽爲五臟華蓋。而其用在右。﹞心部於表。﹝心屬陽。應南方。居膈上。部署視聽言動各事。故曰表。﹞腎治於裏。﹝腎主封藏。﹞脾爲之使。﹝營運水谷。漑灌腑臟。﹞胃爲之市。﹝容受百物。如貿易之市。﹞

膈肓之上。中有父母。﹝心下膈上爲肓。心爲陽。主血。肺爲陰。主气。父母之象。﹞七節之旁。中有小心。﹝旁者。兩腎也。中者。命門也。昂按。心者。性之郛。腎者。命之根。兩腎中間一點眞陽。乃生身之根蒂。義取命門。蓋以此也。

中有相火。能代心君行事。故曰小心。楊上善云。脊有二十一節。腎在第七節

之旁。吳鶴臯亦主其說。蓋心君無爲。吾人一日動作云爲。皆命門之相火也。馬注云。心在五椎之下。心下有包絡。屬手厥陰。自五椎之下而推之。則心包當垂至第七節

而止。故曰七節之旁。中有小心。若根據此解。旁字似無著落。﹞﹝刺禁論﹞

【靈】何謂徳气生精神﹑魂魄﹑心意﹑志思﹑智慮。曰。天之在我者。徳也。地之在我者。气也。徳流气薄而生者也。故﹝一作初。﹞生之來謂之精。﹝易曰。男女媾精。萬物化生。﹞兩精相搏謂之神。﹝陰陽合撰。而神生焉。﹞隨神往來者謂之魂。﹝魂屬陽。肝藏魂。人之知覺屬魂。﹞並精而出入者謂之魄。﹝魄屬陰。肺藏魄。人之運動屬魄。﹞所以任物者謂之心。﹝素問曰。心者君主之官也。神明出焉。以下數端皆心之用也。非心其孰能任之。﹞心有所憶謂之意。意之所存謂之志。﹝專在於是則爲志。﹞因志而存變謂之思。﹝圖謀以成此志則有思。﹞因思而遠慕謂之慮。因慮而處物謂之智。﹝本神。﹞

【靈】兩神相搏。﹝陰陽夫婦。﹞合而成形。常先身生。是謂精。上焦開發。宣五穀味。薰膚充身澤毛。若霧露之漑。

﹝漑灌。﹞是謂气。腠理發泄。汗出溱溱。是謂津。谷入气滿。淖澤注於骨。骨屬屈伸。泄澤。補益腦髓。皮膚潤澤。是謂液。﹝五癃津液別曰。三焦出气。以溫肌肉。充皮膚。爲其津。其流而不行者爲液。﹞中焦受气。取汁變化而赤。是謂血。壅遏營气。﹝約束也。﹞令無所避。是謂脈。精脫者耳聾。﹝腎衰。﹞气脫者目不明。﹝淸陽不升。﹞津脫者腠理開。汗大泄。﹝如油如珠者。謂之絕汗。﹞液脫者骨屬屈伸不利。﹝筋失所養。﹞色夭。腦髓消。脛。耳數鳴。血脫者色白。夭然不澤。其脈空虛。﹝脈爲血府。﹞﹝決气。﹞

【靈】人之血气精神者。所以奉生而周於性命者也。經脈者。所以行血气而營陰陽。濡筋骨。利關節者也。衛气者。

所以溫分肉。充皮膚。肥腠理。司開闔者也。志意者。所以禦精神。收魂魄。適寒溫。和喜怒者也。是故血和則經脈流行。營覆陰陽。筋骨勁彊。關節淸利矣。衛气和則分肉解利。皮膚調柔。腠理致密矣。志意和則精神專直。魂魄不散。

悔怒不起。五臟不受邪矣。﹝聖賢養徳養身之要語。﹞寒溫和則六腑化谷。風痺不作。經脈通利。肢節得安矣。此人之常平也。五臟者。所以藏精神血气魂魄者也。六腑者。所以化水谷而行津液者也。﹝本藏﹞

【靈】人有髓海。有血海。有气海。有水谷之海。凡此四者。以應四海也。胃者水谷之海。其輸﹝穴兪。﹞上在气街。

﹝本經穴。卽气沖。腹下夾臍。相去四寸。動脈應手。素問曰。乃衝脈所起。靈樞曰。衝脈起於腎下。出於气街。﹞下至三里。﹝本經穴。在膝下三寸。骨外。大筋宛宛中。﹞衝脈者爲十二經之海。﹝血海。﹞其輸上在於大杼。﹝膀胱經穴。項後第一椎下。兩旁各一寸五分。﹞下出於巨虛之上下廉。﹝胃經穴﹑上巨虛一名上廉。在三里下三寸。下巨虛在上廉下三寸。﹞膻中者爲气之海。﹝五味篇。谷始入於胃。其精微者。先出於胃之兩焦。以漑五臟。別出兩行營衛之道。其大气之摶而不行者。積於胸中。命曰气海。兩行營衛。謂行中焦生營行。下焦生衛也。大气。卽宗气也。﹞其輸上在柱骨之上下。

﹝督脈。天柱骨項後髮際。頸大筋外廉陷中。﹞前在於人迎。﹝結喉旁動脈。屬胃經。﹞腦爲髓之海。其輸上在於其蓋。﹝督脈經。頂後百會穴。﹞下在風府。﹝一名舌本。督脈經。項後入發一寸五分大筋中。﹞﹝海論﹞

【靈】夫胸腹。臟腑之郭也。膻中者。心主之宮城也。胃者。太倉也。咽喉小腸者。傳送也。胃之五竅者。閭裏門戶也。﹝胃有五竅。﹞廉泉玉英者。津液之道也。﹝廉泉在頷下結喉。上舌本。陰維任脈之會。玉英卽玉堂。在紫宮下一寸六分。俱任經。﹞故五臟六腑者。各有界畔。﹝脹論﹞

【靈】明堂者鼻也。闕者眉間也。庭者顏也。﹝顏。額也。﹞蕃者頰側也。蔽者耳門也。﹝五閱五使篇。脈出於气口。

色見於明堂。五色更出。以應五時。五官已辧。闕庭必張。乃立明堂。明堂廣大。蕃蔽見外。方壁髙基。引垂居外。五色乃治。平博廣大。壽中百歲。五官不辧。闕庭不張。小其明堂。蕃蔽不見。又埤其墻。墻下無基。垂角去外。如是者。

𨿽平常殆。況加疾乎。面之地部爲基。耳爲蔽爲墻。﹞﹝五色﹞

【靈】腰脊者。身之大關節也。肢脛者。人之管以趨翔也。莖垂者。﹝陰器。﹞身中之機。陰精之候。津液之道也。

﹝便溺所出。刺節眞邪。﹞

【靈】天圓地方。人頭圓足方以應之。天有日月。人有兩目。地有九州。人有九竅。天有風雨。人有喜怒。天有雷電。人有音聲。天有四時。人有四肢。天有五音。人有五臟。天有六律。人有六腑。天有冬夏。人有寒熱。天有十日。

人有手十指。辰有十二。人有足十指莖垂﹝陰莖。﹞以應之。女子不足二節。﹝無莖垂與睪丸。﹞以抱人形。天有陰陽。人有夫妻。歲有三百六十五日。人有三百六十節。地有髙山。人有肩膝。地有深谷。人有腋。﹝肩臂下隱處爲腋。膝下曲處爲。﹞地有十二經水。人有十二經脈。﹝經水篇。足太陽合淸水。足少陽合渭水。足陽明合海水。足太陰合湖水。足少陰合汝水。足厥陰合澠水。手太陽合淮水。手少陽合漯水。手陽明合江水。手太陰合河水。手少陰合濟水。手心主合漳水。﹞地有泉脈。人有衛气。地有艸。人有毫毛。天有晝夜。人有臥起。天有列星。人有牙齒。地有小山。人有小節。

地有山石。人有髙骨。地有林木。人有募筋。地有聚邑。人有肉。歲有十二月。人有十二節。地有四時不生艸。人有無子。此人與天地相應者也。﹝邪客﹞

【素】人皮應天。﹝無所不包。﹞肉應地。﹝肉屬脾土。﹞脈應人。﹝內營外衛。﹞筋應時。聲應音。陰陽合气應律。齒面目應星。出入气應風。九竅三百六十五絡應野。﹝鍼解篇﹞

【素】天气通於肺。﹝鼻受無形之天气。風寒暑濕燥熱也。﹞地气通於嗌。﹝口受有形之地气。臊焦香腥腐也。﹞風气通於肝。﹝肝屬風木。﹞雷气通於心。﹝象火有聲。﹞穀气通於脾。﹝虛能受納。﹞雨气通於腎。﹝腎爲水髒。﹞六經爲川。﹝流通。﹞腸胃爲海。﹝容受。﹞九竅爲水注之气。﹝淸明之气上升頭面。陰濁之气下歸二陰。象水流注。﹞以天地爲之陰陽。陽之汗以天地之雨名之。陽之气以天地之疾風名之。暴气象雷。逆气象陽。﹝陰陽應象大論。﹞

【素】諸脈者皆屬於目。﹝脈爲血府。故久視傷血。靈樞口問篇。目者宗脈之所聚也。按膀胱脈起目內。胃脈系目系。膽脈起目銳。小腸三焦脈至目銳。心脈系目系。肝脈連目系是也。﹞諸髓者皆屬於腦。﹝腦爲髓海。﹞諸筋者皆屬於節。﹝節有三百六十五會。而筋絡其間。故久行傷筋。﹞諸血者皆屬於心。﹝心生血。爲血海。﹞諸气者皆屬於肺。﹝肺藏气。﹞此四肢八溪之朝夕也。﹝吳注。卽潮汐之義。每肢有二溪。﹞故人臥血歸於肝。﹝肝藏血。動則運。靜則藏。﹞肝受血而能視。﹝目爲肝竅。﹞足受血而能步。掌受血而能握。指受血而能攝。﹝血能養筋骨利關節。﹞臥出而風吹之。血凝於膚者爲痺。﹝頑痺。﹞凝於脈者爲泣。﹝澀。﹞凝於足者爲厥。﹝逆冷。﹞此三者。血行而不得反其空。﹝孔。經隧也。﹞故爲痺厥也。人有大谷十二分。小溪三百五十四名。少十二兪。此皆衛气之所畱止。邪气之所客也。﹝大經所會爲大谷十二分。

十二經之部分也。小絡所會爲小溪穴。有三百六十五。除十二兪。止三百五十三名。四字誤也。十二兪。膀胱經之肺兪。

心兪。脾兪。肝兪。腎兪。厥陰兪。膽兪。胃兪。三焦兪。大腸兪。小腸兪。膀胱兪也。﹞﹝五臟生成篇﹞

【靈】受谷者濁。受气者淸。淸者注陰。濁者注陽。濁而淸者。上出於咽。淸而濁者則下行。淸濁相干。命曰亂气。

夫陰淸而陽濁。濁者有淸。淸者有濁。﹝本經俱言陽淸陰濁。此言陰淸陽濁者。蓋以髒陰而腑陽。髒淸而腑濁也。﹞淸者上注於肺。濁者下走於胃。胃之淸气。﹝濁中有淸。﹞上出於口。肺之濁气。﹝淸中有濁。﹞下注於經。內積於海。﹝气血諸海。﹞手太陽﹝小腸。﹞獨受陽之濁。手太陰﹝肺。﹞獨受陰之淸。其淸者上走空竅。﹝耳目口鼻。﹞其濁者下行諸經。諸陰皆淸。足太陰﹝脾。﹞獨受其濁。﹝陰陽淸濁。﹞

【靈】五臟六腑之精气。皆上注於目而爲之精。精之窠。﹝音科。﹞爲眼。骨之精爲瞳子。﹝腎。水輪。﹞筋之精爲黑眼。﹝肝。風輪。﹞血之精爲絡。﹝心。血輪。﹞其窠气之精爲白眼。﹝肺。气輪。﹞肌肉之精爲約束。﹝脾。肉輪。﹞裹擷筋骨血气之精。而與脈並爲系。上屬於腦。後出於項中。故邪中於項。因逢其身之虛。其入深。則隨眼系以入於腦則腦轉。

腦轉則引目系急。目系急則目眩以轉矣。精散則視歧。視歧見兩物。目者。五臟六腑之精也。營衛魂魄之所常營也。神气之所生也。故神勞則魂魄散。志意亂。是故瞳子黑眼法於陰。白眼赤脈法於陽也。故陰陽合傳而精明也。目者。心使也。心者。神之舍也。故精神亂而不轉。卒然見非常處。精神魂魄散不相得。故曰惑也。﹝大惑論﹞

【靈】手面與身形也。天寒則裂地淩冰。或手足懈墮。然而其面不衣何也。曰。十二經脈。三百六十五絡。其血气皆上於面而走空﹝孔同。﹞竅。其精陽气上走於目而爲睛。其別气走於耳而爲聽。其宗气上出於鼻而爲臭。﹝卽气也。﹞其濁气出於胃。走唇舌而爲味。其气之津液。皆上燻於面。而皮又濃。其肉堅。故天熱甚寒。﹝天當作大。﹞不能勝之也。

﹝邪气臟腑病形。﹞﹝難經曰。頭者諸陽之會也。諸陰脈皆至頸胸中而還。獨諸陽脈皆上至頭耳。故令面耐寒也。﹞

【素】天不足西北。故人右耳目不如左明也。地不滿東南。故人左手足不如右彊也。東方陽也。陽者其精並於上。

則上明而下虛。故使耳目聰明而手足不便也。西方陰也。陰者其精並於下。則下盛而上虛。故其耳目不聰明而手足便也。

故俱感於邪。其在上則右甚。在下則左甚。此天地陰陽所不能全也。﹝陰陽應象大論﹞

【素】平旦至日中。天之陽。陽中之陽也。日中至黃昏。天之陽。陽中之陰也。合夜至雞鳴。天之陰。陰中之陰也。

雞鳴至平旦。天之陰。陰中之陽也。故人亦應之。夫言人之陰陽。則外爲陽。內爲陰。言人身之陰陽。則背爲陽。腹爲陰。言臟腑中陰陽。五臟皆爲陰。六腑皆爲陽。故背爲陽。陽中之陽心也。陽中之陰肺也。腹爲陰。陰中之陰腎也。陰中之陽肝也。陰中之至陰脾也。此皆陰陽表裏。內外雌雄相輸應也。故以應天之陰陽也。﹝金匱眞言論﹞

【靈】胃欲寒飲。﹝惡熱。﹞腸欲熱飲。﹝惡寒。雜病篇。齒痛不惡淸飲。取足陽明。惡淸飲。取手陽明。﹞﹝師傳﹞

卷上

經絡第二

【靈】人始生先成精。精成而腦髓生。骨爲幹。脈爲營。筋爲剛。肉爲墻。皮膚堅而毛髮長。谷入於胃。脈道以通。

血气乃行。經脈者。所以能決死生。處百病。調虛實。不可不通。肺手太陰之脈起於中焦。﹝中脘。﹞下絡大腸。﹝肺與大腸爲表裏。﹞還循胃口。﹝胃之上脘。﹞上膈﹝人心下有膈膜。遮隔濁气。不使上燻心肺。﹞屬肺。從肺系﹝卽喉嚨。﹞橫出腋下。﹝肩下脇上曰腋。﹞下循內。﹝肩肘之間爲。音柔。﹞行少陰心主。﹝心。心包。﹞之前。下肘中。﹝盡處爲肘。﹞

循臂內上骨下廉。﹝肘以下爲臂。﹞入寸口。﹝關前動脈爲寸口。﹞上魚。循魚際。﹝掌骨之前。大指之後。肉隆起處。統謂之魚。魚際。其間穴名。﹞出大指之端。﹝至少商穴而止。經別篇又云。上出缺盆。循喉嚨。﹞其支者。從腕後﹝臂骨盡處爲腕。﹞直出次指內廉。出其端。﹝從腕後列缺穴。交手陽明經。以至商陽穴。﹞是動。則病肺脹滿。膨膨而喘咳。缺盆中痛。﹝肩下橫骨陷中。陽明胃穴。﹞甚則交兩手而瞀。﹝音茂。迷亂也。﹞此爲臂厥。是主肺所生病者。咳上气。喘﹝本經病。﹞渴。﹝金不生水。﹞煩心。﹝心脈上肺。﹞胸滿。﹝脈貫膈。布胸中。﹞臂內前廉痛。﹝脈循臂。﹞厥。﹝臂厥。﹞掌中熱。﹝心包部分。脈行少陰心主之前。﹞气盛有餘。則肩背痛。﹝背爲手太陰部分。一作臂。﹞風寒汗出中風。小便數而欠。

﹝肺熱則便數而短。爲母病及子。﹞气虛則肩背痛﹝一作臂。﹞寒。﹝畏寒。﹞少气不足以息。﹝本經病。﹞溺色變。﹝母邪及子。﹞大腸手陽明之脈。起於大指次指之端。﹝大指之第二指。卽食指也。﹞循指上廉。出合谷兩骨之間。﹝合谷一名虎口。

本經穴。﹞上入兩筋之中。﹝陽溪穴。﹞循臂上廉。入肘外廉。上外前廉上肩。出﹝音魚。﹞骨之前廉。﹝肩骨。又穴名。在肩端兩骨間。﹞上出於柱骨之會上。﹝天柱骨。膀胱經。至此會於大椎。﹞下入缺盆。﹝足陽明穴。肩下橫骨陷中。﹞

絡肺。﹝大腸與肺爲表裏。﹞下膈屬大腸。其支者。從缺盆上頸貫頰。入下齒中。還出挾口交人中。左之右。右之左。上挾鼻孔。﹝至迎香穴而終。經別篇又云。循喉嚨。本篇後又云。其別者入耳。合於宗脈。﹞是動。則病齒痛。﹝脈入齒縫。﹞

頸腫。﹝脈上頸。﹞是主津液所生病者。﹝大腸主津。﹞目黃﹝大腸內熱﹞口漧。﹝無津。﹞鼽﹝鼻流淸涕。﹞衄。﹝鼻血。﹞喉痺。﹝金燥。﹞肩前痛。大指次指痛不用。﹝不能舉用。皆脈所過。﹞气有餘則當脈所過者熱腫。虛則寒栗不復。胃足陽明之脈。起於鼻之交中。﹝山根。﹞旁約﹝一作納。﹞太陽之脈。﹝睛明之分。﹞下循鼻外。上入齒中。﹝上齒。﹞還出挾口環唇。下交承漿。﹝下唇陷中。足陽明脈之會。﹞卻循頤後下廉。﹝腮下爲頷。頷下爲頤。﹞出大迎。﹝頷前本經穴。﹞循頰車。﹝耳下曲頰端。﹞上耳前。過客主人。﹝足少陽經穴。在耳前起骨。﹞循髮際至額顱。﹝髮際下爲額顱。﹞其支者。從大迎前下人迎。﹝一名五會。結喉旁一寸五分動脈。可以候五臟气。﹞循喉嚨﹝本篇又云。上絡頭項。下絡喉嗌。﹞入缺盆。

﹝肩下橫骨陷中。﹞下膈屬胃絡脾。﹝相爲表裏。昂按。此乃正經。何以反屬支脈。﹞其直者。從缺盆下乳內廉。下挾臍。

入气街中。﹝卽气沖。本經穴。在歸來下一寸動脈。衛气篇云。胸气有街。腹气有街。頭气有街。脛气有街。街。猶路也。﹞

其支者。起於胃口。下循腹裏。下至气街中而合。﹝與前脈相合。﹞以下髀關。抵伏兔。﹝股內爲髀。髀前膝上六寸起肉處爲伏兔。伏兔後爲髀關。﹞下膝臏中。﹝挾膝筋中爲臏。﹞下循脛外廉。下足跗。﹝足面。﹞入中指內間。其支者。下廉三寸而別。下入中指外間。其支者。別跗上。入大指間出其端。﹝至厲兌穴而終。以交於手太陰。昂按。此亦正經。何以又屬支脈。經別篇又云。上通於心。循咽退場門。上﹐還系目系。﹞是動。則病灑灑振寒。﹝瘧論曰。陽明虛則寒栗鼓頷。﹞

善呻數欠顏黑。﹝土克水。﹞病至則惡人與火。﹝陽明脈解篇。陽明气血盛。熱甚則惡人與火。﹞聞木聲則惕然而驚。心欲動。﹝陽明土。惡木也。﹞獨閉戶塞牖而處。﹝素問脈解篇。陰陽相薄也。陽盡而陰盛。故欲獨閉戶牖而處也。﹞甚則欲上髙而歌。棄衣而走。﹝陽明脈解篇。四肢者。諸陽之本也。陽盛則四肢實。實則能登髙也。熱盛於身。故棄衣而走也。﹞

賁響腹脹。﹝脈循腹裏。水火相激。故有聲及脹。﹞是爲厥。﹝脛骨爲。﹞是主血所生病者。﹝血分。﹞狂瘧溫淫汗出。

﹝陽明法多汗。﹞鼽衄。﹝胃熱上行。﹞口唇胗。﹝疹同。唇瘍也。脈挾口環唇。﹞頸腫﹝脈循頤出大迎。﹞喉痺。﹝脈循喉嚨。﹞

大腹水腫。﹝胃衰。土不制水。﹞膝臏腫痛。﹝脈下膝臏。﹞循膺﹝膺窗。﹞乳﹑﹝乳中。乳根。皆本經穴。﹞气街﹑股﹑伏兔﹑外廉。足跗上皆痛。中指不用。﹝皆經脈所過。﹞气盛則身以前皆熱。﹝陽明行身之前。﹞其有餘於胃。則消穀善饑。﹝火盛中消。﹞溺色黃。﹝胃熱下入膀胱。﹞气不足。則身以前皆寒栗。胃中寒。則脹滿。﹝寒脹。﹞脾足太陰之脈。起於大指之端。﹝足大指隱白穴。﹞循指內側白肉際。過核骨後。﹝俗名孤拐骨。足跟後兩旁起骨也。﹞上內踝前廉。﹝脛兩旁內外曰踝。﹞

上內。﹝音短。玉篇曰。足跟也。一作。音善。又名腓。足肚也。﹞循脛骨後。交出厥陰之前。﹝足厥陰脈。﹞上膝股內前廉。入腹。屬脾絡胃。﹝相爲表裏。﹞上膈挾咽。連舌本。散舌下。其支者。復從胃別上膈。注心中。﹝五臟皆入心中。﹞是動。則病舌本彊。﹝連舌本。﹞食則嘔。胃脘痛。﹝絡胃。﹞腹脹善噫。﹝卽噯。口問篇。寒气客於胃。厥逆從下上散。復出於胃。故噫。﹞得後與气。﹝大便出屁。﹞則快然如衰。﹝病衰。﹞身體皆重。﹝脾主肉。﹞是主脾所生病者。舌本痛。

體不能動搖。﹝卽上文體重而甚者。﹞食不下。﹝脾主食。﹞煩心。﹝脈注心中。﹞心下急痛。﹝卽胃脘痛。﹞溏﹝便溏。﹞瘕泄。

﹝瘕積泄瀉。﹞水閉黃膽。﹝濕熱不得泄。黃。脾色。﹞不能臥。﹝胃不和。則臥不安。﹞彊立。股膝內腫。﹝脾主四肢。脈行股膝。﹞厥。足大指不用。﹝經脈所起。﹞心手少陰之脈。起於心中。出屬心系。﹝心系上與肺通。由肺葉而下。曲折向後。貫脊髓。通於腎。蓋五臟皆通於心。而心亦通五臟。﹞下膈絡小腸。﹝小腸與心爲表裏。﹞其支者。從心系上挾咽系目系。﹝經別篇又云。走喉嚨。出於面。合目內。本篇又云。別脈系舌本。﹞其直者。復從心系卻上肺。下出腋下。﹝極泉穴。﹞下循內後廉。行太陰﹝肺。﹞心主﹝心包。﹞之後。下肘內。循臂內後廉。抵掌後銳骨之端。入掌內後廉。循小指之內出其端。﹝至少衝穴而終。以交於手太陽。滑伯仁曰。心爲君主。尊於他髒。故其交經授受。不假支別。﹞是動。則病嗌漧﹝挾咽。﹞心痛。渴而欲飲。﹝心火。﹞是爲臂厥。﹝脈循臂。﹞是主心所生病者。目黃。﹝系目系。合目。﹞脇痛。

﹝脈出脇下。﹞臂內後廉痛。﹝脈循臂後廉。﹞厥。掌中熱痛。﹝心主包絡所屬。病同。﹞小腸手太陽之脈。起於小指之端。﹝手小指少澤穴。接少陰心經。﹞循手外側上腕。﹝臂骨盡處爲腕。﹞出踝中﹝腕下兌骨爲踝。﹞直上。循臂骨下廉。出肘內側兩筋之間。上循外後廉。出肩解。﹝脊兩旁爲膂。膂上兩角爲肩解。﹞繞肩胛。﹝肩解下成片骨。﹞交肩上。﹝上會大椎。乃左右相交於肩上。﹞入缺盆。絡心。循咽下膈。抵胃屬小腸。﹝小腸與心爲表裏。﹞其支者。從缺盆循頸上頰。至目銳。﹝目外角爲銳。﹞卻入耳中。﹝至本經聽宮穴而終。﹞其支者。別頰上。﹝目下爲。﹞抵鼻。至目內。﹝內角。﹞

斜絡於顴。﹝而交足太陽經。﹞是動。則病嗌痛頷腫。不可以顧。﹝挾咽循頸。﹞肩似拔。似折。﹝出肩循。﹞是主液所生病者。﹝小腸主液。﹞耳聾。﹝脈入聽宮。﹞目黃。﹝脈至目。﹞頰腫。﹝上頰。﹞頸領肩肘臂外後廉痛。膀胱足太陽之脈。起於目內。﹝睛明穴。爲手足太陽少陽陽明五脈之會。﹞上額交巓。﹝頂百會穴。﹞其支者。從巓至耳上角。其直者。

從巓入絡腦。還出別下項。﹝腦後爲項。兩旁爲頸。前爲喉。﹞循肩膊內。﹝肩後之下爲膊。﹞挾脊﹝行脊骨兩旁第一行。

相去各一寸五分。﹞抵腰中。﹝尻上橫骨爲腰。﹞入循膂。﹝挾脊肉爲膂。經別篇又云。循膂當心入散。﹞經腎屬膀胱。﹝相爲表裏。﹞其支者。從腰中下挾脊貫臀。入中。﹝脊中行上次中下等處。膝後曲處爲。﹞其支者。從膊內左右別下。

貫胛。挾脊內。﹝脊兩旁第二行。相去各三寸。自天柱而下。從膊左右下貫胛膂。歷尻臀。至髀樞。﹞過髀樞。﹝股外爲髀。

捷骨下爲髀樞。﹞循髀外。從後廉下合中。﹝與前入者合。﹞以下貫內。﹝足肚。﹞出外踝之後。循京骨。本經穴。足外側赤白肉際。﹞至小指外側。﹝至陰穴。以交足少陰腎經。﹞是動。則病衝頭痛。﹝上額。交巓絡腦。﹞目似脫。項如拔。

﹝脈起目下項。﹞脊痛。腰似折。﹝挾脊抵腰。﹞髀不可以曲。﹝脈過髀樞。﹞如結。如裂。﹝入貫。﹞是爲踝厥。

﹝脈行外踝。﹞是主筋所生病者。﹝主筋義未詳。按太陽病多痙急。如上癥。皆風傷筋也。﹞痔﹝脈入肛。﹞瘧﹝太陽瘧。﹞

狂癲疾。﹝癲狂篇。亦有刺太陽經者。﹞頭囟項痛。目黃淚出。﹝皆脈所過。﹞鼽衄。﹝淸涕曰鼽。鼻血曰衄。太陽經气不能循經。上衝於腦。下爲鼽衄。﹞項背腰尻腳皆痛。小指不用。﹝足小指皆經脈所過。﹞腎足少陰之脈。起於小指之下。

邪趨足心。﹝湧泉穴。﹞出於然谷之下。﹝本經穴。足踝前大骨陷中。﹞循內踝之後。別入跟中。﹝後跟。﹞以上內。﹝足肚。﹞

出內廉。﹝膝後曲處。﹞上股內後廉。貫脊﹝會於督脈長彊穴。﹞屬腎。絡膀胱。﹝相爲表裏。經別篇又云。當十四椎。

出屬帶脈。﹞其直者。從腎上貫肝膈。入肺中。循喉嚨。挾舌本。﹝絡於橫骨。終於會厭。﹞其支者。從肺出絡心。注胸中。

﹝胸之膻中。以交手厥陰心包經。﹞是動。則病饑不欲食。﹝虛火盛則饑。脾弱則不欲食。﹞面如漆柴。﹝腎色黑。柴。瘦也。﹞咳唾則有血。﹝脈入肺。故咳唾中有血。爲腎損。﹞喝喝而喘。﹝腎气上奔。﹞坐而欲起。﹝陰虛不寧。﹞目如無所見。﹝瞳子屬腎。水虧故也。﹞心如懸。若饑狀。﹝脈絡心。﹞气不足則善恐。﹝恐爲腎志。﹞心惕惕如人將捕之。是爲骨厥。

﹝腎主骨。﹞是主腎所生病者。口熱舌漧咽腫。﹝俱腎火。﹞上气﹝腎水溢於皮膚而腫。﹞嗌漧及痛。﹝循喉嚨。挾舌本﹞煩心心痛。﹝脈絡心。﹞黃膽。﹝腎水反乘脾土。或爲女勞疸。﹞腸。﹝素問大奇論。腎脈小沈搏。爲腸下血。﹞脊股內後廉痛。﹝經脈行足之後。﹞痿﹝骨痿。﹞厥。﹝下不足則厥而上。﹞嗜臥。﹝少陰病。但欲寐。﹞足下熱而痛。﹝脈起足心湧泉。﹞

心主手厥陰心包絡之脈。起於胸中。出屬心包絡。﹝居心之下。﹞下膈。歷絡三焦。﹝三焦心包相表裏。邪客篇曰。上入於胸中。內絡於心肺。﹞其支者。從胸中出脇。下腋三寸。﹝天池穴。自此至中衝。皆本經穴。﹞上抵腋。下循內。﹝天泉穴。﹞行太陰﹝肺。﹞少陰﹝心。﹞之間。﹝二經中間。﹞入肘中。﹝曲澤穴。肘內廉陷中。﹞下臂。行兩筋之間。﹝大陵穴。

掌後兩筋間。橫紋陷中。﹞入掌中。﹝勞宮穴。﹞循中指出其端。﹝中衝穴。﹞其支者。別掌中。循小指次指出其端。﹝小指之次指。無名指也。至此交手少陽三焦經。經別篇又云。循喉嚨。出耳後。﹞是動。則病手心熱。臂肘攣急腋腫。甚則胸脇支滿。﹝皆經脈所過。﹞心中大動。﹝心主上承心君故病略同。﹞面赤﹝赤爲心色。﹞目黃。﹝目爲心使。﹞喜笑不休。

﹝心有餘則笑不休。﹞是主脈所生病者。﹝心主脈。﹞煩心心痛。掌中熱。﹝本經病。﹞三焦手少陽之脈。起於小指次指之端。

﹝無名指關衝穴。﹞上出兩指之間。循手錶腕。﹝臂骨盡處爲腕。循本經陽池穴。﹞出臂外兩骨之間。﹝天井穴。﹞上貫肘。

﹝盡處爲肘。﹞循外上肩。﹝膊下對腋爲。﹞而交出足少陽之後。﹝膽經。﹞入缺盆。﹝肩下橫骨陷中。﹞布膻中。﹝上焦兩乳中間。﹞散絡心包。下膈。循屬三焦。﹝與心包相表裏。﹞其支者。從膻中。上出缺盆。上項。系耳後直上。出耳上角。以屈下頰至。﹝目下爲。﹞其支者。從耳後入耳中。出走耳前。過客主人前。﹝足少陽穴。耳前上廉起骨。﹞交頰至目銳。﹝而交足少陽膽經。﹞是動。則病耳聾。渾渾。﹝脈入耳中。﹞嗌腫喉痺。﹝少陽相火。﹞是主气所生病者。

﹝气分三焦心包。皆主相火。﹞汗出。﹝火蒸爲汗。﹞目銳痛。頰腫。耳後肩肘臂外皆痛。小指次指不用。﹝皆經脈所過。﹞

膽足少陽之脈。起於目銳。﹝瞳子穴。去五分。﹞上抵頭角。下耳後。循頸行手少陽之前。﹝三焦。﹞至肩上。卻交出手少陽之後。入缺盆。其支者。從耳後入耳中。﹝過小腸聽宮穴。﹞出走耳前。至目銳後。﹝瞳子之分。﹞其支者。

別銳。下大迎。﹝胃經穴。在頷前一寸三分。動脈陷中。﹞合於手少陽。﹝三焦。﹞抵於下。加頰車下頸。合缺盆。﹝與前入者相合。﹞以下胸中。貫膈。絡肝屬膽。﹝相爲表裏。﹞循脇裏。﹝腋下爲脇。又名。﹞出气街。﹝卽气沖。毛際兩旁動脈。﹞繞毛際。﹝曲骨之外爲毛際。﹞橫入髀厭中。﹝卽髀樞。﹞其直者。從缺盆下腋。循胸過季脇。﹝脇骨之下爲季脇。

卽肝經章門穴。﹞下合髀厭中。以下循髀陽。﹝循髀外。行太陽陽明之間。﹞出膝外廉。下外輔骨之前。﹝髀骨爲輔骨。﹞直下抵絕骨之端。﹝外踝上爲絕骨。﹞下出外踝之前。循足跗上。﹝足面。﹞入小指次指之間。﹝足第四指竅陰穴而終。經別篇又云。上肝貫心。以上挾咽。出頤頷中。散於面。系目系。﹞其支者。別跗上入大指之間。循大指歧骨內出其端。﹝足大指本節後爲歧骨。﹞還貫爪甲。出三毛。﹝大指爪甲後爲三毛。以交於足厥陰肝經。﹞是動。則病口苦。﹝膽味爲苦。火亦作苦。﹞善太息。﹝木气不舒。﹞心脇痛。不能轉側。﹝脈貫心。脇爲肝膽往來之道。蓋太陽行身後。陽明行身前。少陽行身側也。﹞甚則面微有塵。體無膏澤。﹝木郁不能敷榮。﹞足外反熱。﹝出膝外廉。外輔骨外踝。﹞是爲陽厥。﹝少陽气逆。﹞

是主骨所生病者。﹝骨病未詳。按全元起雲。少陽者。肝之表。肝主筋。筋會於骨。是少陽之經气所榮。故云。﹞頭痛。

﹝脈上頭角。故偏頭痛。屬少陽病。﹞頷痛。﹝脈加頰車。﹞目銳痛。﹝脈起銳。﹞缺盆中腫痛。脇下腫。﹝經脈所過。﹞馬刀俠癭。﹝頸項脇腋所生瘡瘍。少陽部分。堅而不潰。﹞汗出﹝少陽相火。﹞振寒瘧。﹝少陽居半表半里。故瘧病寒熱。必屬少陽。﹞胸脇肋髀膝外。至脛絕骨外踝前。及諸節皆痛。﹝皆經脈所過。按少陽行身側。故本篇多用外字。﹞肝足厥陰之脈。

起於大指叢毛之際。﹝大惇穴。﹞上循足跗上廉。去內踝一寸。﹝中封穴。﹞上踝八寸。交出太陰﹝脾。﹞之後。上內廉。

循股陰。﹝股內之陰包五里陰廉穴。﹞入毛中。過陰器。﹝入陰毛中。左右環繞陰器。﹞抵小腹。挾胃屬肝絡膽。﹝相爲表裏。﹞

上貫膈。布脇肋。循喉嚨之後。上入頏顙。﹝咽顙。篇後又曰。脈絡於舌本。﹞連目系。上出額。與督脈會於巓。﹝頂上百會穴。﹞其支者。從目系下頰裏。環唇內。﹝行任脈之外。交環於唇口。﹞其支者。復從肝別貫膈。上注肺。﹝行中焦中脘之分。以交於手太陰經。﹞是動。則病腰痛。﹝肝腎爲子母之髒。腰痛爲母病及子。﹞不可以俯仰。﹝木曰曲直。筋病故然。﹞

丈夫疝。﹝脈絡陰器。﹞婦人少腹腫。﹝脈抵小腹。婦人亦有疝。但不名疝而名瘕。﹞甚則嗌漧。﹝脈循喉嚨。﹞面塵脫色。

﹝木病不能生榮。﹞是﹝本缺主字。﹞肝所生病者。胸滿﹝脈上貫膈。﹞嘔逆﹝木火衝胃。﹞飧泄。﹝木盛克土。﹞狐疝。﹝脈環陰器。﹞遺溺﹝肝虛。﹞閉癃。﹝肝火。﹞﹝經脈篇。﹞

【素】任脈者。﹝任衝督。皆奇經八脈之一。﹞起於中極之下。﹝臍下四寸。穴名中極。任脈在中極下。始於二陰之交。

會陰之穴。任由會陰而行腹。督由會陰而行背。﹞以上毛際。循腹裏。﹝中極穴。﹞上關元。﹝穴名。臍下三寸。﹞至咽喉上頤。﹝循承漿而絡於齒齦。﹞循面入目。﹝入目下而絡於承泣。﹞衝脈者。起於气街。﹝足陽明經穴。在毛際兩旁。﹞並少陰之經。﹝腎經。靈樞動輸篇。衝脈與腎之大絡。起於腎下。出於气街。難經甲乙經並作陽明經。﹞挾臍上行。至胸中而散。

﹝任脈當臍中而上。衝脈夾臍旁而上。靈樞五音五味篇。衝脈任脈皆起於胞中。上循背裏。爲經絡之海。其浮而外者。

循腹右上行。會於咽喉。別而絡唇口。血气盛則充膚熱肉。血獨盛則淡滲皮膚。生毫毛。﹞任脈爲病。男子內結七疝。女子帶下瘕聚。﹝七疝。寒水筋血气狐也。又靈素有心疝肺疝肝疝脾疝腎疝。及厥疝衝疝疝疝狐疝。是則五臟皆有疝。

不獨腎陰也。帶下瘕聚。卽婦人之疝。﹞衝脈爲病。逆气裏急。﹝衝任行腹裏。故病在內。气有餘故逆。血不足故急。﹞督脈爲病。脊彊反折。﹝督脈行背。故病在脊。衝任督之脈。一源而三歧。皆起於胞中。故經亦有謂衝脈爲督脈者。古圖經有以任脈循背者謂之督。自少腹直上者謂之任。亦謂之督也。今人率以行身背者爲督。行身前者爲任。從中分者爲衝也。﹞

督脈者。﹝總督一身之陽。﹞起於少腹以下骨中央。女子入系廷孔。﹝陰廷之孔。卽窈漏也。﹞其孔。溺孔之端也。其絡循陰器。﹝絡女子之陰器。﹞合篡間。﹝二陰之間。﹞繞篡後。﹝肛門之後。﹞別繞臀至少陰。﹝腎經。﹞與巨陽﹝太陽膀胱。﹞中絡者。合少陰。上股內後廉。貫脊屬腎。﹝督脈之繞臀者。與太陽少陰相合而行。﹞與太陽起於目內。上額交巓。上入絡腦。還出別下項。循肩膊內。挾脊抵腰中。入循膂絡腎。﹝此督脈並太陽而行者。﹞其男子循莖。﹝男子陰器。﹞下至篡。

與女子等。其少腹直上者。貫臍中央。上貫心入喉。上頤環唇。上系兩目之下中央。﹝此督脈並任脈而行者。王注云。由此觀之。三脈異名而同體也。﹞此生病。從少腹上衝心而痛。﹝其气沖上。﹞不得前後。﹝大小便。﹞爲衝疝。﹝此督脈爲病同於衝脈者。﹞其在女子不孕。﹝衝爲血海。任主胞胎。二經病。故不孕。﹞癃痔遺溺。嗌漧。﹝此督脈爲病同於衝任者。

以其脈上循喉嚨。下循陰器。合篡間。繞篡後。故然也。所謂任者。女子得之以任養也。衝者。其气上衝也。督者。督領經脈之海也。﹞﹝骨空論﹞

【靈】蹺脈者。﹝奇經八脈。有陽蹺陰蹺。﹞少陰之別。﹝陰蹺爲足少陰腎之別脈。﹞起於然骨之後。﹝足內踝大骨之下。

照海穴。﹞上內踝之上。直上。循陰股入陰。上循胸裏。入缺盆。上出人迎之前。﹝胃經穴。頸旁挾喉動脈。﹞入。﹝顴也。﹞屬目內。﹝睛明穴。﹞合於太陽陽蹺而上行。﹝陽蹺脈。始於膀胱經之申腰穴。足外踝下陷中。﹞气並相還。﹝二气相並周旋。﹞則爲濡。﹝潤澤。﹞目气不榮。則目不合。﹝脈度﹞

【靈】脾之大絡。名曰大包。出淵液﹝腋下穴。屬膽經。﹞下三寸。布胸脇。實則身盡痛。虛則百節盡皆縱。﹝經脈﹞

﹝本篇又曰。手太陰之別曰列缺。手少陰之別曰通裏。手心主之別曰內關。手太陽之別曰支正。手陽明之別曰偏歷。手少陽之別曰外關。足太陽之別曰飛揚。足少陽之別曰光明。足陽明之別曰丰隆。足太陰之別曰公孫。足少陰之別曰大鐘。

足厥陰之別曰蠡溝。任脈之別曰尾翳。督脈之別曰長彊。合脾之大包。名十五絡。﹞

【素】胃之大絡。名曰虛裏。貫膈絡肺。出於左乳下。其動應衣。脈宗气也。﹝宗。尊也。主也。土爲物母。爲十二經脈之宗。﹞盛喘數絕者。則病在中。結而橫。有積矣。絕不至曰死。乳之下。其動應衣。宗气泄也。﹝動甚則气泄。﹞﹝平人气象論﹞

【素】聖人南面而立。前曰廣明。後曰太衝。﹝王注曰。南方火位。陽气盛大。故曰大明。在人則心藏在南。故謂前。

太衝卽衝脈。在下在北。故曰後。少陰腎脈。與之合而盛大也。﹞太衝之地。名曰少陰。少陰之上。名曰太陽。﹝腎臟爲陰。脈行足小指之下。膀胱腑爲陽。脈行足小指外側。相爲表裏。﹞太陽根起於至陰。﹝穴在足小指外側。﹞結於命門。﹝靈樞曰。目也。卽睛明穴。﹞名曰陰中之陽。中身而上。名曰廣明。廣明之下。名曰太陰。﹝腰以上爲天。腰以下爲地。廣明心臟下。卽太陰脾臟也。﹞太陰之前。名曰陽明。﹝陽明胃脈。行太陰脾脈之前。相爲表裏。﹞陽明根起於厲兌。﹝穴在足大趾次趾之端。﹞名曰陰中之陽。厥陰之表。名曰少陽。﹝膽脈行肝脈之分外。肝脈行膽脈之位內。相爲表裏。﹞少陽根起於竅陰。﹝穴在足小趾次趾之端。﹞名曰陰中之少陽。是故三陽之離合也。﹝吳注。行表行裏謂之離。陰陽配偶謂之合。﹞

太陽爲開。陽明爲闔。少陽爲樞。﹝太陽在表。敷布陽气。陽明在表之裏。收納陽气。少陽在表裏之間。轉輸陽气。靈樞三句同。﹞三經者。不得相失也。搏而勿浮。命曰一陽。﹝吳注。搏手沖和。無復三陽之別。﹞外者爲陽。內者爲陰。﹝陽脈行表。陰脈行裏。﹞然則中爲陰。﹝陰主內。﹞其衝在下。名曰太陰。﹝脾脈在衝脈之上。﹞太陰根起於隱白。﹝穴在足大趾端。﹞名曰陰中之陰。太陰之後。名曰少陰。﹝腎脈行脾之後。﹞少陰根起於湧泉。﹝穴在足心。﹞名曰陰中之少陰。少陰之前。名曰厥陰。﹝厥陰肝脈。上踝八寸。交出太陰脾經之後。始行少陰腎經之前。前此則否。﹞厥陰根起於大惇。﹝穴在足大趾三毛中。﹞陰之絕陽。﹝厥陰主十月。爲陽之盡。﹞名曰陰之絕陰。﹝三陰三陽。至此經爲盡處。﹞是故三陰之離合也。

太陰爲開。厥陰爲闔。少陰爲樞。﹝太陰爲至陰。敷布陰气。厥陰陰之盡。受納陰气。腎气不充。則開闔失常。故爲樞。﹞

三經者。不得相失也。搏而勿沈。命曰一陰。﹝陰陽數之可千。推之可萬。然其要則本之一陰一陽。張子所謂一故神。兩故化也。﹞﹝陰陽離合論。﹞

【素】陽明兩陽合明也。﹝三月辰。主左足陽明。四月巳。主右足陽明。爲兩陽合明。﹞厥陰兩陰交盡也。﹝九月戌。

主右足厥陰。十月亥。主左足厥陰。爲兩陰交盡。﹞﹝至眞要大論﹞

【素】三陽爲父。﹝三陽。太陽也。總督諸陽。﹞二陽爲衛。﹝二陽。陽明也。禦邪扶生。﹞一陽爲紀。﹝一陽。少陽也。

綱紀形气。﹞三陰爲母。﹝三陰。太陰也。育養資生。﹞二陰爲雌。﹝二陰。少陰也。爲牝髒。﹞一陰爲獨使。﹝一陰。厥陰也。善謀慮爲使。﹞﹝陰陽類論﹞

【靈】營气之道。內谷爲寶。﹝气之淸者爲營。成於水谷。所化精微之气。﹞谷入於胃。乃傳之肺。﹝脾爲傳精於肺。﹞

流溢於中。布散於外。﹝肺爲傳相。爲布散於中外。﹞精專者。行於經隧。﹝精之專者化爲營。循行正經之隧道。﹞常營無已。終而復始。是謂天地之紀。故气從太陰。﹝營气之行。每日從手太陰肺始。﹞出注手陽明。﹝大腸經。﹞上行注足陽明。

﹝胃經。﹞下行至跗上。﹝足面。﹞注大指間。與太陰合。﹝足大趾隱白穴。合足太陰。﹞上行抵髀。﹝股髀內廉。﹞從髀注心中。循手少陰。﹝心。﹞出腋下臂。注小指。﹝手小指。心經少澤穴。﹞合手太陽。﹝至小指外側。合小腸經。﹞上行乘腋。

出內。﹝目下。﹞注目內。﹝睛明穴。足太陽膀胱經。﹞上巓下項。合足太陽。﹝膀胱經。﹞循脊下尻。﹝脊骨盡處。﹞下行注小指之端。﹝足小趾。膀胱經至陰穴。﹞循足心。﹝斜趨足心。腎經湧泉穴。﹞注足少陰。上行注腎。從腎注心。﹝手厥陰心包經。﹞外散於胸中。循心主脈。﹝卽心包絡。﹞出腋下臂。出兩筋之間。﹝心包經大陵穴。﹞入掌中。﹝勞宮穴。﹞出中指之端。﹝中衝穴。心包經盡處。﹞還注小指次指之端。﹝手第四指關衝穴。屬手少陽三焦經。﹞合手少陽。﹝三焦。﹞上行注膻中。﹝兩乳中間。﹞散於三焦。從三焦注膽。出脇注足少陽。﹝膽經。﹞下行至跗上。﹝足面。﹞復從跗注大指間。﹝足厥陰肝經大惇穴。﹞合足厥陰。上行至肝。﹝至此而終。﹞從肝上注肺。﹝復行肺經。﹞上循喉嚨。入頏顙之竅。﹝咽顙。﹞究於畜門。﹝未詳。新校正云。疑卽賁門。﹞其支別者。上額。循巓下項中。循脊入。﹝音邸。脊骨盡處。﹞是督脈也。絡陰器。上過毛中。入臍中。上循腹裏。入缺盆。﹝馬注。此任脈也。﹞下注肺中。復出太陰。﹝終而復始。﹞此營气之所行也。

逆順之常也。﹝順行逆行。皆合常數。﹞﹝營气﹞

【靈】人受气於谷。谷入於胃。以傳與肺。五臟六腑。皆以受气。﹝胃升精於肺。肺散精於臟腑。﹞其淸者爲營。濁者爲衛。﹝素問曰。營者。水谷之精气。衛者。水谷之悍气。﹞營在脈中。﹝陰性精專。隨宗气以行於經隧之中。﹞衛在脈外。﹝陽性悍滑利。不入於脈。而自行於皮膚分肉之間。衛气篇曰。其浮气之不循經者。爲衛气。其精气之行於經者。

爲營气。﹞周營不休。五十而復大會。陰陽相貫。如環無端。衛气行於陰二十五度。行於陽二十五度。分爲晝夜。故气至陽而起。至陰而止。故曰日中而陽隴。﹝如隴髙起。﹞爲重陽。夜半而陰隴。爲重陰。故太陰主內。太陽主外。各行二十五度。分爲晝夜。夜半爲陰隴。夜半後而爲陰衰。平旦陰盡。而陽受气矣。日中而陽隴。日西而陽衰。日入陽盡。而陰受气矣。夜半而大會。﹝陰陽交會。﹞萬民皆臥。命曰合陰。平旦陰盡。而陽受气。如是無已。與天地同紀。﹝營衛生會﹞

【靈】陽主晝。陰主夜。故衛气之行。一日一夜。五十周於身。晝日行於陽二十五周。夜行於陰二十五周。是故平旦陰盡。陽气出於目。﹝睛明穴。太陽經。﹞目張則气上行於頭。循項下足太陽。﹝膀胱經始。﹞循背下至小指之端。﹝足小趾至陰穴。﹞其散者。﹝在頭而散者。﹞別於目銳。下手太陽。﹝小腸經。﹞下至手小指之間外側。﹝本經少澤穴。﹞其散者。

別於目銳。下足少陽。﹝膽經之瞳子。﹞注小指次指之間。﹝足第四趾之竅陰穴。﹞以上循手少陽之分側。﹝三焦經。﹞

下至小指之間。﹝小指次指之端。卽無名指之關衝穴。﹞別者以上至耳前。合於頷脈。注足陽明。﹝胃經。﹞以下行至跗上。

入五指﹝當作次趾。﹞之間。﹝本經厲兌穴。﹞其散者。從耳下。下手陽明。﹝大腸經之迎香穴。在鼻旁。﹞入大指﹝當作次指。﹞之間。﹝本經商陽穴。﹞入掌中。其至於足也。入足心。﹝少陰腎經湧泉穴。交於陰。﹞出內踝。下行陰分。復會於目。

﹝夜行陰分。至明日復會於足太陽睛明穴。﹞故爲一周。﹝一日一夜。水下百刻。而五十度畢。﹞陽盡於陰。陰受气矣。其始入於陰。常從足少陰注於腎。﹝气行於陰則寐。故少陰病但欲寐。﹞腎注於心。﹝手少陰。﹞心注於肺。﹝手太陰。﹞肺注於肝。﹝足厥陰。﹞肝注於脾。﹝足太陰。﹞脾復注於腎爲周。﹝陰分有五臟。而缺手厥陰心包經。按邪客篇言少陰脈曰。諸邪之在心者。皆在於心包絡。其餘脈出入屈折。行之疾徐。皆如手少陰心主之脈行也。﹞人气行於陰髒一周。亦如陽行之二十五周。而復合於目。﹝又自睛明穴起。﹞﹝衛气﹞

【靈】營出於中焦。﹝中脘穴。爲中焦。胃中穀气。傳化精微爲血。﹞衛出於下焦。﹝臍下一寸陰交穴。爲下焦。其陽气上升爲衛气。﹞願聞三焦之所出。曰上焦出於胃上口。﹝上焦卽膻中。宗气積焉。胃口上脘當其分。﹞並咽﹝上喉嚨。司呼吸。﹞以上。貫膈而布胸中。﹝卽膻中之分。﹞走腋。循太陰之分而行。﹝手太陰肺經。﹞還至陽明。﹝行手陽明大腸。﹞上至舌。下足陽明。﹝胃經。又行脾。行心。行小腸膀胱腎心包三焦膽肝。復行於手太陰肺。﹞常與營俱行於陽二十五度。

行於陰亦二十五度。一周也。故五十度而復大會於手太陰矣。﹝此言上焦宗气。與營气同行於經隧之中。﹞中焦亦並胃中。

﹝胃之中脘。﹞出上焦之後。﹝之下。﹞此所受气者。泌糟粕。﹝泌別糟粕下行。﹞蒸津液。﹝蒸騰津液上行。﹞化其精微。上注於肺脈。乃化而爲血。以奉生身。莫貴於此。故獨得行於經隧。命曰營气。﹝所謂營出中焦也。﹞曰。夫血之與气。異名同類。何謂也。曰。營衛者。精气也。﹝水谷之精气。﹞血者。神气也。﹝精能生神。神無所麗。必根據精血。﹞故血之與气。異名同類焉。故奪血者無汗。奪汗者無血。故人有兩死。而無兩生。﹝汗者心之液。卽血也。凡脫血者。無再發其汗。

發汗者。無再去其血。若兩傷之。則有兩死。而無兩生矣。﹞下焦者。別回腸。﹝大腸。﹞注於膀胱而滲入焉。故水谷者。

常並居於胃中。成糟粕而俱下於大腸。而成下焦。﹝三停分之。此居下焉。﹞滲而俱下。濟泌別汁。循下焦而滲入膀胱焉。

﹝其濁气下行。則爲二便。其淸气升於上中二焦者。則爲衛气。而流行於六陰六陽也。﹞上焦如霧。﹝如霧之氤氳。﹞中焦如漚。﹝如漚之上浮。﹞下焦如瀆。﹝如瀆之蓄泄。按本節僅言下焦如瀆。而未及衛出於下焦。﹞此之謂也。﹝昂按。此岐黃所說三焦。在上中下三空處。古人所謂有名無形者是也。馬玄臺乃云。此不得爲三焦。而割右腎以爲三焦之府。竊謂五臟六腑。各有定位。腎居五臟之一。本有兩枚。焉得割其右者。另爲一腑乎。於三焦三字之義。何以稱焉。﹞﹝營衛生會﹞

【靈】脈行之逆順柰何。﹝有自上而下者。有自下而上者。﹞曰。手之三陰。從髒走手。﹝爲順。手太陰肺。從中府而走手大指之少商。少陰心。從極泉而走手小指之少衝。厥陰心包。從天池而走手中指之中衝。﹞手之三陽。從手走頭。﹝爲順。手陽明大腸。從手四指商陽而走頭之迎香。太陽小腸。從手小指少澤而走頭之聽宮。少陽三焦。從手四指關衝而走頭之絲竹空。﹞足之三陽。從頭走足。﹝爲順。足太陽膀胱。從頭睛明而走足小趾之至陰。陽明胃。從頭頭維而走足次趾之厲兌。少陽膽。從頭瞳子而走足四趾之竅陰。﹞足之三陰。從足走腹。﹝爲順。足太陰脾。從足大趾隱白而走腹之大包。少陰腎。從足心湧泉而走腹之兪府。厥陰肝。從足大趾大惇而走腹之期門。若如此轉行者。則爲逆行也。﹞少陰之脈獨下行何也。﹝足之三陰。從足走腹。獨少陰腎脈下行。與肝脾直行者別。﹞曰。夫衝脈者。五臟六腑之海也。五臟六腑皆稟焉。﹝衝爲血海。故臟腑皆稟气。﹞其上者。出於頏顙。﹝咽顙。﹞滲諸陽。灌諸精。﹝自下而上故曰衝。﹞其下者。﹝復有下行者。﹞注少陰之大絡。﹝腎之大絡。名太衝穴。腎脈下行者。正以衝脈入腎之絡。與之並行也。﹞出於气街。﹝衝脈起於腎下。出於陽明气沖穴。卽气沖。﹞循陰股內廉。入中。﹝膝後曲處。﹞伏行﹝一作。﹞骨內。下至內踝之後屬而別。其下者。並於少陰之經。滲三陰。﹝肝脾腎。﹞其前者。伏行出跗。屬下循跗。入大指間。﹝循足面下湧泉。入足大趾。﹞滲諸絡而溫肌肉。﹝衝脈上灌下滲如是。所以爲臟腑之海。而腎脈因之下行也。﹞﹝逆順肥瘦﹞

【靈】手少陰之脈獨無。何也。﹝無治病之兪穴。﹞曰。少陰心脈也。心者。五臟六腑之大主也。精神之所捨也。

其髒堅固。邪弗能容也。﹝心爲君主。不易受邪。﹞容之則心傷。心傷則神去。神去則死矣。﹝邪中於心。則立死。﹞故諸邪之在於心者。皆在於心之包絡。包絡者。心主之脈也。故獨無焉。﹝包絡同於心主之脈。故卽以心主名之。﹞少陰獨無者。不病乎。曰。其外經病。﹝經絡。﹞而髒不病。﹝心臟。﹞故獨取其經於掌後銳骨之端。﹝治其經者。獨取掌後銳骨。

本經之神門穴而已。﹞其餘脈出入屈折。其行之疾徐。皆如手少陰心主之脈行也。﹝故治手少陰者。卽治心包絡經。按九鍼篇云。陽中之太陽。心也。其原出於大陵。大陵系心包經穴。以心包代心君行事。故不曰本經之神門。而曰心包之大陵。在掌後兩筋間橫紋陷中。﹞﹝邪客﹞

【素】春气在經脈。﹝木气疏通。﹞夏气在孫絡。﹝火气充滿。﹞長夏气在肌肉。﹝土主肌肉。﹞秋气在皮膚。﹝肺主皮膚。

其气輕淸。﹞冬气在骨髓中。﹝腎主骨髓。其气沈深。﹞﹝四時刺逆從論﹞

【素】夫人之常數。太陽常多血少气。少陽常少血多气。陽明常多气多血。少陰常少血多气。厥陰常多血少气。太陰常多气少血。﹝張注。人之臟腑。雌雄相合。自有常數。陽有餘則陰不足。陰有餘則陽不足。故太陽多血少气。則少陰少血多气。少陽少血多气。則厥陰多血少气。惟陽明气血皆多。蓋水谷之海。血气之所從生也。按靈樞五音五味篇。厥陰常多气少血。太陰常多血少气。與此不同。當以素問爲正。﹞足太陽與少陰爲表裏。﹝膀胱腎。﹞少陽與厥陰爲表裏。﹝膽肝。﹞陽明與太陰爲表裏。﹝胃脾。﹞手太陽與少陰爲表裏。﹝小腸心。﹞少陽與心主爲表裏。﹝三焦心包。﹞陽明與太陰爲表裏。﹝大腸肺。凡腑皆屬陽主表。髒皆屬陰主裏。一陰一陽。一腑一臟。相爲配合。﹞﹝血气形志篇﹞靈樞同。

【靈】五臟五。﹝。穴也。五者。井滎兪經合也。﹞五五二十五。六腑六。﹝六腑多原。﹞六六三十六。

經脈十二。絡脈十五。﹝五臟六腑。加心包爲十二經。經有十二絡穴。再加督之長彊。任之尾翳。脾之大包。爲十五絡。﹞

凡二十七气以上下。所出爲井。﹝如水始出。爲井穴。肺少商。心少衝。肝大惇。脾隱白。腎湧泉。心包中衝。爲木。大腸商陽。小腸少澤。膽竅陰。胃厲兌。膀胱至陰。三焦關衝。爲金。﹞所澑﹝流﹞爲滎。﹝流如小水。爲滎穴。肺魚際。

心少府。肝行間。脾大都。腎然谷。心包勞宮。爲火。大腸二間。小腸前谷。膽俠溪。胃內庭。膀胱通谷。三焦液門。

爲水。﹞所注爲輸。﹝一作。從此而注爲輸穴。肺太淵。心神門。肝太衝。脾太白。腎太溪。心包大陵。爲土。大腸三間。小腸後溪。膽臨泣。胃陷谷。膀胱束骨。三焦中渚。爲水。此下六腑多原穴。大腸合谷。小腸腕骨。膽丘墟。胃衝陽。膀胱京骨。三焦陽池。﹞所行爲經。﹝又從而行爲經穴。肺經渠。心靈道。肝中封。脾商邱。腎復澑。心包間使。爲金。大腸陽溪。小腸陽谷。膽陽輔。胃解溪。膀胱昆侖。三焦支溝。爲火。﹞所入爲合。﹝從此會合。爲合穴。肺尺澤。

心少海。肝曲泉。脾陰陵泉。腎陰谷。心包曲澤。爲水。大腸曲泉。小腸少海。膽陽陵泉。胃三里。膀胱委中。三焦天井。爲土。﹞二十七气所行。皆在五也。節之交。三百六十五會。所言節者。神气之所遊行出入也。非皮肉筋骨也。﹝欲行鍼者。當守其神。欲守神者。當知其節。此言刺法。然經穴所過。凡醫皆當知之。故次於此。﹞﹝九鍼十二原﹞

【素】天有宿度。地有經水。﹝地有十二經水。﹞人有經脈。﹝十二經脈。﹞天地溫和。則經水安靜。天寒地凍。則經水凝泣。﹝澀。﹞天暑地熱。則經水沸溢。卒風暴起。則經水波湧而隴起。夫邪之入於脈也。寒則血凝泣。暑則气淖澤。

虛邪因而入客。亦如經水之得風也。經之動。脈其至也。亦時隴起。其行於脈中循循然。其至寸口中手也。時大時小。

大則邪至。小則平。其行無常處。在陰與陽。不可爲度。﹝離合眞邪論﹞

卷中

病機第三

【素】五气更立。﹝五行之气。﹞各有所勝。盛虛之變。此其常也。春勝長夏。﹝季夏十八日爲長夏。木克土。﹞長夏勝冬。﹝土克水。﹞冬勝夏。﹝水克火。﹞夏勝秋。﹝火克金。﹞秋勝春。﹝金克木。﹞所謂得五行時之勝。﹝五行皆以生時爲勝。﹞

各以气命其髒。﹝如春气屬肝之類。﹞求其至也。皆歸始春。﹝至。气至也。吳注。春爲四時之長。其气不合於時。則五臟更相克勝。邪僻多矣。玉機眞髒論。春脈者。肝也。東方木也。萬物之所以始生也。﹞未至而至。此謂太過。則薄所不勝。

而乘所勝也。命曰气淫。﹝气有餘。則侮所不勝。而乘其所勝。如木气有餘。則反侮金。而乘脾土之類是也。﹞至而不至。

此謂不及。則所勝妄行。而所生受病。所不勝薄之也。命曰气迫。﹝气不足。則己所勝者無所畏而妄行。生己者遇妄行之克而受病。己所不勝者乘之而賊薄我。如木不足不能制土。土無所畏而妄行。生我之水。被土淩而生病。己所不勝之金乘之而薄我也。﹞﹝六節髒象論﹞

【素】夫邪气之客於身也。以勝相加。﹝邪气感人。皆以勝相淩。如木病由金勝。土病由木勝之類。﹞至其所生而愈。

﹝己所生者。如肝病愈於夏。心病愈於長夏之類。﹞至其所不勝而甚。﹝克己者。如肝病甚於秋。心病甚於冬之類。﹞至其所生而持。﹝生己者。如肝病持於冬。心病持於春之類。﹞自得其位而起。﹝逢己之旺。如肝病起於春。心病起於夏之類。﹞

必先定五臟之脈。﹝如弦鉤毛石之類。﹞乃可言間甚之時。死生之期也。﹝皆以生克爲斷。﹞﹝髒气法時論﹞

【素】陰陽者。天地之道也。萬物之綱紀。變化之父母。生殺之本始。神明之府也。治病必求其本。﹝必先明於陰陽。

凡人之臟腑气血。气之風寒暑濕。病之表裏上下。脈之遲數浮沈。藥之溫平寒熱。皆不外陰陽二義。﹞故積陽爲天。積陰爲地。陰靜陽躁。陽生陰長。陽殺陰髒。﹝天元紀大論曰。天以陽生陰長。地以陽殺陰髒。新校正云。幹陽也。位戌亥。

九月十月。萬物之所收殺也。孰謂無陽殺之理哉。﹞陽化气。陰成形。寒極生熱。熱極生寒。﹝陰陽之理。極則變生。卽大易老變而少不變之義。﹞寒气生濁。熱气生淸。淸气在下。則生飧泄。濁气在上。則生﹝音眞。﹞脹。此陰陽反作。

病之逆從也。﹝陰陽相反。淸濁易位。則爲逆。順則爲從矣。﹞故淸陽爲天。濁陰爲地。地气上爲云。天气下爲雨。雨出地气。云出天气。﹝天地相交。雲行雨施。而後能化生萬物。以人言之。飲食入胃。遊溢精气。上輸於脾。脾气散精。上歸於肺。是地气上爲云也。肺行下降之令。通調水道。下輸膀胱。水精四布。是天气下爲雨也。六微旨大論云。升而已降。降者謂天。是云出天气也。降已而升。升者謂地。是雨出地气也。此皆上下相輸應也。故互言之。﹞故淸陽出上竅。

﹝耳目口鼻。﹞濁陰出下竅。﹝前後二陰。﹞淸陽發腠理。﹝陽主外。﹞濁陰走五臟。﹝陰主內。﹞淸陽實四肢。﹝四肢爲諸陽之本。﹞濁陰歸六腑。﹝傳化五穀。﹞水爲陰。火爲陽。﹝人身之水火。﹞陽爲气。陰爲味。味歸形。形歸气。气歸精。精歸化。﹝王注。形食味。故味歸形。气生形。故形歸气。精食气。故气歸精。化生精。故精歸化。﹞精食气。形食味。﹝气和精生。味和形長。﹞化生精。气生形。﹝神能生精。气能生形。﹞味傷形。气傷精。﹝味太過。則偏勝。故傷形。气有餘。

便是火。故傷精。﹞精化爲气。气傷於味。﹝食傷則气怠。﹞陰味出下竅。﹝便溺。﹞陽气出上竅。﹝精神。﹞味濃者爲陰。薄爲陰之陽。气濃者爲陽。薄爲陽之陰。味濃則泄。﹝純陰下降。故能瀉火。﹞薄則通。﹝薄但通利。不至大泄。﹞气薄則發泄。﹝能發汗升散。﹞濃則發熱。﹝气濃純陽。能補陽。﹞壯火之气衰。少火之气壯。壯已必衰。少已則壯。壯火食气。气食少火。壯火散气。少火生气。﹝火。卽气也。火壯則能耗散元气。故曰壯火食气。少火則能生長元气。故曰气食少火。

蓋人身賴此火以有生。亦因此火而致病。但可使之和平。而不可使之亢盛。以亢則必致害耳。馬注乃以此段解作藥味。

反訾王注爲不明。引東垣用藥法象以實之。而曰用气味太濃之藥。壯火之品。則吾人之气。不能當之。而反衰矣。是桂附永無可用之期也。有是理乎。叛經背道。貽誤後學。不可不辧也。﹞气味辛甘發散爲陽。酸苦湧泄爲陰。﹝此處加气味二字別之。則上文專言气而不言味可知矣。安得以壯火屬之藥味乎。辛散甘緩。故發散爲陽。酸收苦泄。故湧泄爲陰。﹞

陰勝則陽病。陽勝則陰病。陽勝則熱。陰勝則寒。重寒則熱。重熱則寒。﹝物極則反。﹞寒傷形。﹝寒由形感。﹞熱傷气。﹝熱則气泄。亦猶壯火食气之義。﹞气傷痛。形傷腫。故先痛而後腫者。气傷形也。先腫而後痛者。形傷气也。風勝則動。﹝眩運搐搦。熱勝則腫。﹝癰瘍痤。﹞燥勝則幹。﹝津液枯涸。皮膚皴揭。﹞寒勝則浮。﹝寒變爲熱。神气乃浮。﹞濕勝則濡瀉。

﹝土不能防水。而水反侮土。﹞天有四時五行。以生長收藏。以生寒暑燥濕風。﹝外感五邪。水寒。火暑。金燥。土濕。

木風。﹞人有五臟。化五气以生喜怒悲憂恐。﹝內傷五邪。心喜。肝怒。肺悲。脾憂。腎恐。﹞故喜怒傷气。寒暑傷形。暴怒傷陰。暴喜傷陽。厥气上行。滿脈去形。﹝逆气上行。能滿溢於經絡。而令神气離形。﹞喜怒不節。﹝內傷。﹞寒暑過度。

﹝外感。﹞生乃不固。故重陰必陽。重陽必陰。﹝陰癥反似陽。陽癥反似陰。﹞故曰冬傷於寒。春必病溫。﹝寒毒最爲殺厲。

伏藏肉裹。至春變爲溫病。至夏變爲熱病。﹞春傷於風。夏生飧泄。﹝風木克土。﹞夏傷於暑。秋必瘧。﹝暑熱伏藏。復感秋風。必爲寒熱之瘧。﹞秋傷於濕。冬生咳嗽。﹝王注。秋濕旣多。冬水復旺。寒濕相搏。故嗽。諭嘉言攺作秋傷於燥。

多事。﹞故曰。天地者。萬物之上下也。陰陽者。血气之男女也。左右者。陰陽之道路也。水火者。陰陽之徵兆也。陰陽者。萬物之能始也。﹝資始成能。﹞故曰。陰在內。陽之守也。﹝爲陽營守。﹞陽在外。陰之使也。﹝爲陰捍衛。﹞陽勝則身熱。腠理閉。喘粗。﹝腠理不開。而气並於鼻。故喘粗。﹞爲之俯仰。﹝不安之貌。﹞汗不出。﹝陽勝而腠理閉。故無汗。﹞

而熱。齒幹﹝陽明熱盛。﹞以煩冤。腹滿死。﹝熱脹。內外合邪。故死。﹞能﹝作耐。﹞冬不能夏。﹝夏爲火令。冬尙可耐。﹞

陰勝則身寒汗出。﹝陰勝多汗。陽虛不能衛外。﹞身常淸。﹝冷。﹞數栗而寒。寒則厥。﹝四肢逆冷。﹞厥則腹滿死。﹝寒脹。﹞

能夏不能冬。﹝冬爲水令。﹞﹝陰陽應象大論﹞

【素】陰陽異位。更實更虛。更逆更從。或從內。或從外。所從不同。故病異名也。陽者天气也。主外。陰者地气也。主內。﹝陰陽異位。﹞故陽道實。陰道虛。﹝更實更虛。吳鶴臯加陰道實。陽道虛句。﹞故犯賊風虛邪者。陽受之。食飲不節。起居不時者。陰受之。﹝外感陽受。內傷陰受。所謂從內從外。﹞陽受之則入六腑。陰受之則入五臟。﹝腑屬。陽髒屬陰。﹞入六腑。則身熱不時臥。上爲喘呼。入五臟則滿閉塞。下爲飧泄。久爲腸。﹝便血下痢。﹞故喉主天气。咽主地气。﹝肺系屬喉。司呼吸。受气於鼻。胃系屬咽。納水谷。受气於口。﹞故陽受風气。﹝風爲陽邪。﹞陰受濕气。﹝濕爲陰邪。﹞故陰气從足上行至頭。而下行從臂至指端。陽气從手上行至頭。而下行至足。﹝靈樞曰。手三陰從髒走手。手三陽從手走頭。足三陽從頭走足。足三陰從足走腹。所謂更逆更從也。﹞故曰。陽病者上行極而下。陰病者下行極而上。故傷於風者。上先受之。﹝風爲天气。極則下行。﹞傷於濕者。下先受之。﹝濕爲地气。極則上行。﹞﹝太陰陽明論﹞

【素】陽虛則外寒。陽受气於上焦。以溫皮膚分肉之間。今寒气在外。則上焦不通。上焦不通。則寒气獨畱於外。

故寒栗。﹝陽虛之人。無以衛外。𨿽不感邪。亦必畏寒。﹞陰虛生內熱。有所勞倦。形气衰少。穀气不盛。﹝形勞气虛食少。

此內傷之癥。﹞上焦不行。下脘不通。胃气熱。﹝虛而生熱。﹞熱气燻胸中。故內熱。﹝陰虛之人。水不能制火。則內熱自生。﹞陽盛生外熱。上焦不通利。則皮膚致密。腠理閉塞。玄府。﹝汗孔也。﹞不通。衛气不得泄越。故外熱。﹝此卽今人外感傷寒之癥。﹞陰盛生內寒。厥气上逆。寒气積於胸中而不瀉。不瀉則溫气去。寒獨畱。則血凝泣。﹝澀。﹞凝則脈不通。

其脈盛大以澀。故中寒。﹝昂按。陰盛中寒血澀之人。何以反得盛大之脈。﹞﹝調經論篇﹞

【素】陽气者。若天與日。失其所則折壽而不彰。故天運當以日光明。﹝人之有陽。猶天有日。﹞是故陽因而上。衛外者也。因於寒。欲如運樞。﹝如樞運動。則寒气散。﹞起居如驚。神气乃浮。﹝經曰。寒勝則浮。蓋寒變爲熱。令人起居驚擾。而神气浮越。﹞因於暑汗。﹝暑多挾濕挾虛。故多汗。﹞煩則喘喝。靜則多言。﹝暑先入心。而熱燻肺。故煩喘多言。﹞

體若燔炭。汗出而散。﹝暑癥無甚熱。不宜汗。若熱如燔炭。必汗以散之。﹞因於濕。首如裹。﹝頭目昏重。如物裹之。﹞

濕熱不攘。大筋﹝音軟。﹞短。小筋弛長。。短爲拘。弛長爲痿。﹝筋受熱則縮而短。故拘急。受濕則弛而長。故痿。﹞因於气爲腫。﹝气傷形而爲腫。﹞四維相代。陽气乃壞。﹝王注。筋骨血肉。更代而壞。馬注。四維。四肢也。按至眞要大論。彼春之暖。爲夏之暑。彼秋之忿。爲冬之怒。謹按四維斥候皆歸。則四維乃四時也。二句總結上文四段。言感此邪者。更歷寒暑之代謝。則陽气盡壞矣。非單指因气而言也。﹞陽气者。煩勞則張。精絕。﹝气張於外。精絕於中。﹞

辟積於夏。﹝如衣襞積。﹞使人煎厥。﹝煎煩厥逆。﹞目盲不可以視。耳閉不可以聽。﹝精絕所致。﹞潰潰乎若壞都。乎不可止。陽气者。大怒則形气絕。﹝常行之經气阻絕。不周於形體。﹞而血菀。﹝郁同。﹞於上。使人薄厥。﹝有升無降而厥逆。﹞有傷於筋。縱其若不容。﹝縱緩不能爲容止。﹞汗出偏沮。使人偏枯。﹝沮。止也。偏。不徧也。陽气不能周於一身。

無汗之處。必有半身不遂之患。﹞汗出見濕。乃生痤。﹝痤﹐癤也。。風癮也。﹞髙﹝膏同。﹞粱之變。足﹝能也。﹞生大丁。受如持虛。﹝王注。如持虛器。以受邪毒。吳注。初起之時。不覺其重。﹞勞汗當風。寒薄爲。﹝粉刺。﹞郁乃痤。

﹝久則爲痤。﹞陽气者。精則養神。柔則養筋。開闔不得。寒气從之。乃生大僂。﹝身形拘急俯僂。吳注。此陽气受傷。

不能養筋也。﹞陷脈爲。﹝漏也。音閭。亦音漏。寒气陷入血中。而生瘍漏。﹞畱連肉腠。兪气化薄。傳爲善畏。及爲驚駭。﹝寒气畱連於肉腠之間。由兪穴傳化。而薄於臟腑。則爲恐畏驚駭。此陽气被傷。不能養神也。﹞營气不從。﹝順。﹞

逆於肉理。乃生癰腫。﹝營血逆於肉之條理。熱聚爲癰。﹞魄汗未盡。形弱而气爍。穴兪以閉。發爲風瘧。﹝汗未止。而爲風暑之气所爍。閉於穴兪。則發爲風瘧。故下文接言風。﹞故風者百病之始也。淸靜則肉腠閉拒。𨿽有大風苛毒。莫之能害。此因時之序也。故陽气者。一日而主外。﹝衛气晝行於陽二十五度。﹞平旦人气生。日中而陽气隆。日西而陽气已虛。

气門乃閉。﹝气門。謂玄府。卽汗孔。﹞是故暮而收拒。﹝陽气藏宜收斂。﹞無擾筋骨。無見霧露。反此三時。﹝旦中暮。﹞

形乃困薄。風客淫气。﹝風之客邪。淫亂於气。﹞精乃亡。邪傷肝也。﹝風气通於肝。風能生熱。故傷精。﹞因而飽食。筋脈橫解。腸爲痔。﹝風木克制脾土。而爲腸風血痔之癥。﹞因而大飲。則气逆。﹝飲多則肺布葉舉。故气逆。﹞因而彊力。

﹝用力過度。或入房太甚。﹞腎气乃傷。髙骨乃壞。﹝腰間命門穴上。有骨髙起。﹞凡陰陽之要。陽密乃固。兩者不和。若春無秋。若冬無夏。因而和之。是謂聖度。故陽彊不能密。陰气乃絕。﹝無陽則陰無以生。﹞陰平陽祕。精神乃治。陰陽離決。精气乃絕。﹝生气通天論﹞

【素】五气所病。心爲噫。﹝噯同。脈解篇云。上走心爲噫者。陰盛而上走於陽明。陽明絡屬心也。﹞肺爲咳。﹝肺屬金。邪中之則有聲。﹞肝爲語。﹝肝屬木。木欲舒。故爲語。﹞脾爲吞。﹝坤土翕受。爲吞。﹞腎爲欠爲嚏。﹝陰陽相引。故呵欠。人之陽气和利。滿於心出於鼻而爲嚏。蓋腎絡上通於肺也。﹞胃爲气逆爲噦爲恐。﹝噦。气牾也。俗作呃忒。寒盛气逆故噦。腎志爲恐。土下克水。故恐。﹞大腸小腸爲泄。﹝二經虛則泄利。﹞下焦溢爲水。﹝不能蓄泄。溢而爲水。﹞膀胱不利爲癃。不約爲遺溺。﹝熱實則癃閉。虛寒則遺溺。﹞膽爲怒。﹝剛決善怒。﹞是謂五病。五精所並。精气並於心則喜。

並於肺則悲。並於肝則憂。並於脾則畏。並於腎則恐。是謂五並。虛而相並者也。五病所發。陰病發於骨。﹝骨屬少陰。﹞

陽病發於血。﹝陽動陰靜。陽乘陰。而發於血。﹞陰病發於肉。﹝肉屬太陰。﹞陽病發於冬。﹝陽不能敵陰。﹞陰病發於夏。

﹝陰不能勝陽。﹞是謂五發。五邪所亂。邪入於陽則狂。﹝火盛狂癲。﹞邪入於陰則痺。﹝痺者。閉也。﹞搏陽則爲巓疾。﹝頭爲六陽之會。邪搏陽分。則爲巓頂之疾。﹞搏陰則爲喑。﹝三陰脈連舌循喉。邪搏之則不能言搏。靈樞俱作轉。﹞陽入之陰則靜。﹝陽邪傳入陰分則靜。﹞陰出之陽則怒。﹝陰邪傳出陽分。則怒。﹞是謂五亂。五勞所傷。久視傷血。﹝目得血而能視。﹞

久臥傷气。久坐傷肉。久立傷骨。久行傷筋。是謂五勞所傷。﹝宣明五气篇﹞﹝靈樞九鍼論並同﹞

【素】春善病鼽衄。﹝春气在頭。鼻水曰鼽。鼻血曰衄。﹞仲夏善病胸脇。長夏善病洞泄寒中。秋善病風瘧。冬善病痺厥。﹝金匱眞言論﹞

【素】神有餘則笑不休。﹝心藏神。心在聲爲笑。在志爲喜。﹞神不足則悲。气有餘則喘咳上气。﹝肺藏气。﹞不足則息利少气。﹝靈樞本神篇。作鼻息不利少气。﹞血有餘則怒。﹝肝藏血。在志爲怒。﹞不足則恐。形有餘則腹脹。﹝脾藏形。﹞

涇溲不利。﹝土克水。﹞不足則四肢不用。﹝脾主四肢。虛則四肢不隨人用。﹞志有餘則腹脹飧泄。﹝腎藏志。爲胃之關。故或脹或瀉。﹞不足則厥。﹝厥論。陽气衰於下。則爲寒厥。陰气衰於下。則爲熱厥。﹞帝曰。余已聞虛實之形。不知其何以生。曰。气血以並。陰陽相傾。﹝血爲陰。气爲陽。﹞气亂於衛。血逆於經。血气離居。一實一虛。﹝並則分離。陰陽不交。

血並於陰。气並於陽。故爲驚狂。血並於陽。气並於陰。乃爲炅中。﹝熱中。﹞血並於上。气並於下。心煩惋善怒。﹝馬注。

惋當作。讀爲悶。﹞血並於下。气並於上。亂而善忘。﹝按靈樞大惑論。上气不足。下气有餘。腸胃實而心肺虛。虛則營衛畱於下。久之不以時上。故善忘。﹞血气者。喜溫而惡寒。寒則泣。﹝澀。﹞不能流。溫則消而去之。是故气之所並爲血虛。﹝有陽無陰。﹞血之所並爲气虛。﹝有陰無陽。﹞有者爲實。無者爲虛。故气並則無血。血並則無气。今血與气相失。

故爲虛焉。絡之與孫脈。俱輸於經。血與气並。則爲實焉。血之與气。並走於上。則爲大厥。﹝下不足。故並走於上而厥逆。﹞厥則暴死。气復反則生。不反則死。夫邪之生也。或生於陰。或生於陽。其生於陽者。得之風雨。寒暑。﹝外感陽受。﹞其生於陰者。得之飲食居處。陰陽喜怒。﹝內傷陰受。﹞風雨之傷人也。先客於皮膚。傳入於孫脈。孫脈滿則傳入於絡脈。絡脈滿則輸於大經脈。﹝皮部論曰。百病之始生也。必先於皮毛。邪中之則腠理開。開則入客於絡脈。絡脈滿則注於經脈。經脈滿則入舍於臟腑也。﹞。血气與邪。並客於分腠之間。其脈堅大。故曰實。實者。外堅充滿。不可按之。按之則痛。寒濕之中人也。皮膚不收。﹝全元起曰。不仁也。甲乙太素無不字。﹞肌肉堅緊。榮血泣衛气去。故曰虛。虛者聶辟。﹝聶皺襞積。﹞气不足。按之則气足以溫之。故快然而不痛。﹝調經篇﹞

【靈】風雨寒熱。﹝外感之邪。﹞不得虛邪。不能獨傷人。卒然逢疾風豪雨而不病者。蓋無虛。故邪不能獨傷人。此必因虛邪之風。﹝天有八方虛實之風。實風主長養萬物。虛風傷人。主殺主害。﹞與其身形。﹝人有身形虛實之別。﹞兩虛相得。乃客其形。兩實相逢。眾人肉堅。其中於虛邪也。因於天時。與其身形。參以虛實。大病乃成。气有定舍。因處爲名。﹝因邪所捨之處。屬某經則名爲某病。﹞上下中外。分爲三員。﹝馬注。人身自縱言之。則以上中下爲三部。自橫言之。則以在表在裏在半表半里爲三部。故病有中上中下中表中裏之異。﹞是故虛邪之中人也。始於皮膚。﹝在表。﹞皮膚緩則腠理開。開則邪從毛髮入。入則抵深。深則毛髮立。﹝豎。﹞毛髮立則淅然。﹝寒貌。﹞故皮膚痛。畱而不去。則傳捨於絡脈。在絡之時。痛於肌肉。其痛之時息。大經乃代。﹝絡邪傳經。﹞畱而不去。傳捨於經。在經之時。灑淅喜驚。﹝外則惡寒。內則善驚。﹞畱而不去。傳捨於輸。﹝六經之兪穴。﹞在輸之時。六經不通四肢。﹝邪气間隔。﹞則肢節痛。腰脊乃彊。

畱而不去。傳捨於伏衝之脈。﹝歲露篇論瘧曰。入脊內。注於伏衝之脈。素問又作伏膂之脈。王注。謂膂筋之間。腎脈之伏行者也。巢元方作伏衝。謂衝脈之上行者也。﹞體重身痛。畱而不去。傳捨於腸胃。﹝經邪入府。﹞賁﹝奔。﹞響腹脹。

多寒則腸鳴飧泄。食不化。多熱則溏出麋。﹝便溏如麋。﹞畱而不去。傳捨於腸胃之外。膜原之間。﹝皮裏膜外。﹞畱著於脈。稽畱而不去。息而成積。邪气淫佚。不可勝論。起居不節。用力過度。則絡脈傷。陽絡傷﹝三陽之絡。﹞則血外溢。

血外溢則衄血。﹝鼻血。衄。女六切。﹞陰絡傷﹝三陰之絡。﹞則血內溢。血內溢則後血。﹝便血。﹞腸胃之絡傷。則血溢於腸外。腸外有寒。汁沫與血相搏。則並合凝聚不得散。而積成矣。﹝百病始生。﹞

【素】風者。百病之長也。今風寒客於人。使人毫毛畢直。皮膚閉而爲熱。當是之時。可汗而發也。或痺不仁腫痛。

﹝風寒傷形則腫。傷气則痛。﹞當是之時。可湯熨及火灸刺而去之。﹝湯藥。蒸熨。火灸。鍼刺四法。﹞弗治。病入舍於肺。

名曰肺痺。﹝陽入之陰。則痺。﹞發咳上气。弗治。肺卽傳而行之肝。﹝金克木。﹞病名曰肝痺。一名曰厥。﹝王注。肝脈通膽。善怒气逆。故厥。﹞脇痛出食。﹝肝气逆。故食入反出。﹞當是之時。可按﹝按摩導引。﹞若刺耳。弗治。肝傳之脾。

﹝木克土。﹞病名曰脾風。﹝木盛生風。﹞發癉﹝王注。黃癉。﹞腹中熱。煩心出黃。﹝便出色黃。﹞當此之時。可按可藥可浴。

弗治。脾傳之腎。﹝土克水。﹞病名曰疝瘕。少腹冤熱而痛。出白。﹝便出色白。淫濁之類。﹞一名曰蠱。﹝如虫侵蝕。﹞當此之時。可按可藥。弗治。腎傳之心。﹝水克火。﹞病筋脈相引而急。病名曰螈。﹝音異。靈樞曰。心脈急甚爲螈。腎水不生。心虛血燥。不能榮筋也。﹞當此之時。可灸可藥。弗治。滿十日。法當死。腎因傳之心。心卽復反傳。而行之肺。

﹝再傳。火又克金。﹞發寒熱。法當三歲死。﹝此亦言其大較耳。吳鶴臯攺三歲作三噦。欠理。﹞此病之次也。然其卒發者。

不必治於傳。﹝卒暴之病。不必根據傳次治。﹞或其傳化有不以次者。憂恐悲喜怒。令不得以其次。﹝五志之火。時發無常。﹞

故令人有大病矣。﹝風寒爲外感。五志爲內傷。故病加重。﹞因而喜大虛。則腎气乘矣。﹝喜爲心志。腎因虛而乘之。﹞怒則肝气乘矣。﹝肝乘脾。﹞悲則肺气乘矣。﹝肺乘肝。﹞恐則脾气乘矣。﹝脾乘腎。﹞憂則心气乘矣。﹝心乘肺。﹞此其道也。

﹝內傷不次之道。﹞﹝玉機眞藏論﹞

【靈】邪气之中人也。無有常。中於陰則澑﹝流。﹞於府。中於陽則澑於經。中於面則下陽明。﹝手足陽明經。﹞中於項則下太陽。﹝手足太陽經。﹞中於頰則下少陽。﹝手足少陽經。﹞其中於膺背兩脇者。亦中其經。﹝三陽經分。﹞中於陰者。

常從臂始。﹝手經手臂。足經足。﹞此故傷其髒乎。曰。身之中於風也。不必動髒。故邪入於陰經。則其髒气實。邪气入而不能容。故還之於腑。﹝故中陰澑腑。﹞愁憂恐懼則傷心。形寒寒飲則傷肺。以其兩寒相感。中外皆傷。故气逆而上行。﹝形寒傷外。飲寒傷內。素問咳論云。其寒飲食入胃則肺寒。肺寒則外內合邪。與此文義正同。今人惟知形寒爲外傷寒。而不知飲冷爲內傷寒。訛爲陰癥。非也。凡飲冷者。𨿽無房事。而亦每患傷寒也。若房事飲冷。而患傷寒。亦有在三陽經者。當從陽癥論治。不得便指爲陰癥也。世醫不明。妄以熱劑投之。殺人多矣。特揭出以告人。气逆上行。故有發熱頭痛諸癥。﹞有所墮墜。惡血畱內。若有所大怒。气上而不下。積於脇下則傷肝。﹝肝藏血。脇爲肝經部分。故血多積於兩脇。﹞有所擊僕。若醉入房。汗出當風。則傷脾。有所用力舉重。若入房過度。汗出浴水則傷腎。願聞六腑之病。

曰。面熱者足陽明病。﹝胃脈上面。﹞魚絡血者手陽明病。﹝按經脈篇。手大指後肉隆起處名魚。魚際。其間穴名。屬太陰肺經。太陽經無魚絡之名。絡血亦未詳是何病。﹞兩跗之上。脈陷豎者。﹝足面之脈。或陷或豎。﹞足陽明病。此胃脈也。

大腸病者。腸中切痛。而鳴濯濯。﹝腸中水火相激。四時气篇曰。腹中嘗鳴。气上衝胸喘。邪在大腸。﹞冬日重感於寒卽泄。當臍而痛。﹝大腸部位。當臍。﹞不能久立。與胃同候。﹝胃脈入膝臏下足跗。故不能久立。大腸胃同屬陽明燥金。﹞

胃病者。腹脹。胃脘當心而痛。上肢。﹝支。﹞兩脇。﹝脇爲肝部。土反侮木。﹞膈咽不通。食飲不下。﹝四時气篇曰。膈塞不通。邪在胃脘。在上脘則刺抑而去之。在下脘則散而去之。﹞小腸病者。小腹痛腰脊控睪而痛。﹝四時气篇曰。小腸連睪。系屬於脊。貫肝肺。絡心系。气盛則厥逆。上衝腸胃燻肝。散於肓。結於臍。睪音臯。腎丸也。﹞當耳前熱。若寒甚。﹝脈上頰。入耳中。故或熱或寒。﹞若獨肩上熱甚。﹝脈繞肩胛。交肩上。﹞三焦病者。腹气滿。小腹尢堅。﹝脈交膻中。

絡心包。下膈。屬三焦。﹞不得小便。窘急。﹝三焦爲決瀆之官。水道出焉。本輸篇曰。三焦並太陽之正。入絡膀胱。約下焦。實則閉癃。虛則遺溺。﹞溢則水。畱卽爲脹。﹝外爲水腫。內作鼓脹。﹞膀胱病者。小腹偏腫而痛。以手按之。卽欲小便而不得。﹝膀胱主小便。﹞肩上熱。﹝脈循肩膊。﹞膽病者。善太息。﹝木气不舒。﹞口苦。嘔宿汁。﹝四時气篇曰。膽液泄則口苦。胃气逆則嘔苦。﹞心下澹澹。恐人將捕之。﹝膽虛。﹞嗌中然。﹝少陽相火。﹞數唾。﹝膽病善嘔。數唾亦喜嘔之類。膽中有邪故也。﹞﹝邪气臟腑病形﹞

【靈】肺气通於鼻。肺和則鼻能知臭香矣。心气通於舌。﹝舌爲心苗。﹞心和則舌能知五味矣。肝气通於目。肝和則目能辧五色矣。脾气通於口。脾和則口能知五穀矣。﹝口舌𨿽分。共爲一竅。﹞腎气通於耳。腎和則耳能聞五音矣。五臟不和。則七竅不通。﹝一臟各司一竅。﹞六腑不和。則畱爲癰。故邪在腑則陽脈不和。陽脈不和則气畱之。﹝腑陽髒陰。气陽血陰。畱滯也。﹞气畱之則陽气盛矣。陽气太盛則陰脈不利。陰脈不利則血畱之。血畱之則陰气盛矣。陰气太盛則陽气弗能榮也。故曰關。﹝馬注。關。六陽不得入內。﹞陽气太盛則陰气弗能榮也。故曰格。﹝馬注。格。六陰不得出外。﹞陰陽俱盛。不得相榮。故曰關格。關格者。不得盡期而死也。﹝馬注曰。難經三十七難。誤以六陰脈盛爲格。六陽脈盛爲關。

致後世不曰脈體。而指爲膈癥。誤之誤也。昂按。關格二字。字面𨿽殊。而意義則一。難經𨿽顚倒。疑無傷也。如素問脈要精微論。陰陽不相應。病名曰關格。是明以關格屬之病矣。又仲景平脈篇。下微本大者。則爲關格不通。不得尿。

又曰。趺陽脈伏而澀。伏則吐逆。水谷不化。澀則食不得入。名曰關格。是仲景亦以關格爲病癥。而二字之義。內經與仲景均未嘗細分也。又難經第三難曰。關之前者。陽之動也。遂上魚爲溢。爲外關內格。此陰乘之脈也。關以後者。陰之動也。遂入尺爲覆。爲內關外格。此陽乘之脈也。是亦以溢覆言脈。而以關格言病也。今馬氏旣訾難經。復以仲景東垣丹溪爲非是。而指關格爲脈體。不亦並背內經乎。又曰。關爲陽不得入。格爲陰不得出。是兩脈共爲一病矣。幹義亦難分也。﹞﹝脈度﹞

【素】气實形實。气虛形虛。此其常也。反此者病。谷盛气盛。穀虛气虛。此其常也。反此者病。脈實血實。脈虛血虛。此其常也。反此者病。如何而反。气虛身熱。此謂反也。﹝此上缺气盛身寒。此謂反也句。﹞谷入多而气少。此謂反也。谷不入而气多。此謂反也。脈盛血少。此謂反也。脈少血多。此謂反也。气盛身寒。得之傷寒。﹝身寒字。當指初感之寒言。非謂身體寒冷也。熱論曰。人之傷於寒也。則爲病熱。﹞气虛身熱。得之傷暑。﹝暑熱傷气。﹞谷入多而气少者。

得之有所脫血。濕居下也。﹝脫血則陰虛陽盛。故胃燥善消。濕居下則中气不運。故气少。﹞谷入少而气多者。邪在胃與肺也。﹝邪在胃則食少。邪在肺則气多。謂喘壅也。﹞脈小血多者。飲中熱也。﹝吳注。有痰飲者。脈來弦小。中有熱者。

出血必多。按靈素皆無痰字。惟此處有飲字。金匱痰飲。本作淡。﹞脈大血少者。脈有風气。水漿不入也。﹝有風故脈大。

水漿不入則血無借以生。﹞夫實者气入也。虛者气出也。﹝邪入故實。正出故虛。﹞气實者熱也。气虛者寒也。﹝邪盛故熱。

正虛故寒。﹞﹝刺志論﹞

【素】肝病者。兩脇下痛引小腹。﹝肝脈布脇肋。抵小腹。﹞令人善怒。﹝實則善怒。﹞虛則目﹝。音荒。﹞無所見。耳無所聞。﹝血虛。﹞善恐。如人將捕之。﹝魂不安。又肝虛膽亦虛。﹞气逆則頭痛。﹝厥陰與督脈會於巓。﹞耳聾不聰。

﹝肝與膽相表裏。膽脈入耳中。﹞頰腫。﹝脈下頰裏。﹞心病者。胸中痛。脇支滿。脇下痛。﹝少陰心別脈。厥陰心主脈。

皆循胸出脇。﹞膺﹝胸也。﹞背肩甲﹝胛同。﹞間痛。兩臂內痛。﹝心脈循臂內。小腸脈循臂。繞肩胛交肩上。﹞虛則胸腹大。

脇下與腰相引而痛。﹝手心主脈起胸中。下膈絡三焦。支者循胸出脇。少陰心脈下膈絡小腸。故皆引痛。﹞脾病者。身重。

善肌肉痿。﹝脾主肌肉。肉痿故身重。肌一作饑。﹞足不收。行善螈。腳下痛。﹝脾主四肢。脈起於足。﹞虛則腹滿腸鳴。

﹝靈樞云。中气不足。腹爲之善滿。腸爲之苦鳴。﹞飧泄食不化。肺病者。喘咳逆气。肩背痛。汗出。﹝肺主皮毛。气逆於上。

則痛連肩背。而汗出。﹞尻陰股膝髀﹝音善。足肚。﹞足皆痛。﹝肺爲腎母。母病則子亦受邪。气逆於下。故下部皆痛。﹞

虛則少气。不能報息。﹝气不相續。﹞耳聾嗌漧。﹝肺絡會耳中。腎脈入肺中。循喉嚨。肺虛則腎气不能上潤。故耳聾嗌漧。﹞

腎病者。腹大脛腫。﹝腎脈循足上。貫肝膈。﹞喘咳﹝脈入肺中。﹞身重。﹝骨痿故重。﹞寢汗出憎風。﹝腎屬陰。陰虛故寢而盜汗出。腠理不固。故憎風。﹞虛則胸中痛。﹝脈注胸中。﹞大腹小腹痛淸厥。﹝足冷气逆。﹞意不樂。﹝腎中眞陽不舒。﹞

﹝藏气法時篇﹞

【素】是以頭痛巓疾。下虛上實。﹝下正气虛。上邪气實。﹞過在足少陰巨陽。甚則入腎。﹝腎與膀胱相表裏。膀胱脈交巓上。腎虛不能行巨陽之气。其气逆而上行。故頭痛巓疾。甚則乘腎虛。而經邪入髒矣。﹞蒙招尢。﹝蒙。目物而蒙昧也。尢。過也。王注。。疾也。吳注。攺爲。未確。﹞目冥耳聾。下實上虛。過在足少陽厥陰。﹝膽與肝相表裏。膽脈起目銳。入耳中。目爲肝竅。肝脈連目系。今肝膽在下而火實。耳目在上而血虛。故冥聾。﹞甚則入肝。﹝經邪入髒。﹞腹滿脹。支膈脇。﹝脇上爲。支格於膈脇。﹞下厥上冒。﹝下逆冷。上昏冒。﹞過在足太陰陽明。﹝脾與胃相表裏。脾脈入腹上膈。胃脈下膈。循腹裏。﹞咳嗽上气。厥﹝气逆。﹞在胸中。過在手陽明太陰。﹝大腸與肺相表裏。

肺脈絡大腸。上膈大腸脈絡肺。下膈。又肺主咳主气。﹞心煩頭痛。病在膈中。過在手巨陽少陰。﹝小腸與心相表裏。小腸脈絡心下膈。其支者循頸上頰。心脈下膈。絡小腸。﹞﹝五臟生成論﹞

【素】二陽之病發心脾。有不得隱曲。女子不月。﹝二陽。足陽明胃手陽明大腸也。隱曲。隱蔽委曲之事也。心生血。

脾統血。胃爲水谷之海。大腸爲傳送之官。血之所以資生者也。二經病。則心脾之精血衰少。故男爲房事不利。女爲月事不下也。厥論曰。前陰者。宗筋之所聚。太陰陽明之所合也。痿論曰。陰陽總宗筋之會。而陽明爲之長。故胃病則陽事衰也。﹞其傳爲風消。其傳爲息賁者。死不治。﹝脾病不已。風木乘虛克之。故肌肉日消。心病不已。火邪乘肺。故气息奔迫。﹞三陽爲病發寒熱。下爲癰腫。及爲痿厥KT。﹝三陽。手太陽小腸足太陽膀胱也。。音善。足肚也。KT。

音淵。酸痛也。膀胱水化。小腸火化。故發寒熱。寒熱鬱結。則爲腫爲癰。熱勝則痿。寒勝則厥。或不痿厥。則爲酸痛。﹞

其傳爲索澤。﹝小腸膀胱主津液。津枯而色澤消索。﹞其傳爲疝。﹝邪傳入肝。而見癥於小腸膀胱。則爲疝。﹞一陽發病。少气善咳善泄。﹝一陽。手少陽三焦足少陽膽也。二經皆有相火。壯火食气。故少气。火邪乘肺。故咳。大腸燥金受克。故泄也。﹞其傳爲心掣。其傳爲隔。﹝火邪乘心。故掣。三焦火盛。食入還出。故隔。﹞二陽一陰病。主驚駭背痛。善噫善欠。名曰風厥。﹝二陽。大腸胃也。一陰。心包肝也。風火相薄。故驚駭。按四經皆與背無涉。而云背痛。未詳。心爲噫。陽明絡屬心。故善噫。陰陽相引。故欠。風木幹胃土。故厥。﹞二陰一陽發病。善脹心滿。善气。﹝二陰。心腎也。

一陽。三焦膽也。心腎俱病。則水火不交。膽三焦俱病。則上下不通。故脹滿善气。善气。气逆也。﹞三陽三陰發病。爲偏枯痿易。四肢不舉。﹝三陽。小腸膀胱。三陰。脾肺也。小腸行手主液。膀胱行足主筋。脾主四肢。肺行諸气。四經並病。故然。﹞二陽結謂之消。﹝胃大腸熱結。則消穀善饑。所謂癉成爲消中也。﹞三陽結謂之隔。﹝小腸主液。膀胱主津。

二經熱結。故隔塞不便。一作膈癥。飲食不下。﹞三陰結謂之水。﹝肺不能行下降之令。使水精四布。脾失其營運之職。

而無以制防。遂令陰气停凝而爲水。﹞一陰一陽結謂之喉痺。﹝肝膽心包三焦。皆有相火。脈循喉挾咽。故喉痺。﹞陰搏陽別謂之有子。﹝以下陰陽。指尺寸言。尺脈搏手。異於寸口。陰中別有陽也。﹞陰陽虛。腸死。﹝尺寸俱虛。下痢不止。

故死。﹞陽加於陰謂之汗。﹝陽气搏陰。蒸而爲汗。﹞陰虛陽搏謂之崩。﹝陰虛而陽火搏之。能逼血妄行。﹞﹝陰陽別論﹞

【靈】胃中熱則消穀。令人懸心善饑。臍以上皮熱。腸中熱則出黃如麋。臍以下皮寒。胃中寒則腹脹。腸中寒則腸鳴飧泄。胃中寒腸中熱。則脹而且瀉。胃中熱腸中寒。則疾饑。﹝胃熱。﹞小腹痛脹。﹝腸寒。﹞﹝師傳﹞

【素】太陽所謂腫。腰痛者。﹝。臀也。﹞寅﹑太陽也。﹝太陽爲三陽。寅月亦爲三陽。﹞正月陽气出在上。而陰气盛。陽未得自次也。故腫腰痛也。病偏虛爲跛者。﹝足不能履。﹞正月陽气凍解。地气而出也。冬寒頗有不足者。故偏虛爲跛也。所謂彊上﹝頭項彊急。﹞引背者。陽气太上而爭。故彊上也。所謂耳鳴者。陽气萬物盛。上而躍也。﹝太陽耳鳴屬外感。非腎虛。﹞所謂甚則狂巓疾者。﹝或狂或頭痛。﹞陽盡在上。而陰气從下。下虛上實也。﹝正月三陰三陽平等。

今盡出在上。則下虛上實。故有巓狂腦痛之病。﹞所謂浮爲聾者。皆在气也。﹝膀胱脈至耳上角。气逆故聾。﹞所謂入中爲喑者。﹝太陽與少陰爲表裏。表邪傳裏。則喑不能言。﹞陽盛已衰也。﹝如下文奪於內事。故陽虛不能言。﹞內奪而厥。則爲喑俳。﹝俳。當作痱。手足廢也。內奪。房勞也。下虛故厥逆。而四肢不收。腎脈挾舌本。故喑。﹞此腎虛也。少陰不至者厥也。﹝腎虛故少陰之脈不至。少陰不能行巨陽之气。故厥。﹞少陽所謂心脇痛者。﹝少陽脈。循胸脇。﹞言少陽盛也。

盛者心之所表也。﹝心屬君火無爲用。少陽相火而表著。﹞九月陽气盡而陰气盛。故心脇痛也。﹝火墓於戌。陰盛故痛。﹞

所謂不可反側者。陰气藏物也。物藏則不動也。陽明所謂灑灑振寒者。陽明者午也。五月盛陽之陰也。﹝五陽一陰。﹞陽盛而陰气加之。故灑灑振寒也。所謂脛腫而股不收者。陽者衰於五月。而一陰气上。與陽始爭故也。﹝胃脈下髀關。抵伏兔。入膝臏。循脛下足跗。﹞所謂上喘而爲水者。陰气下而復上。上則邪客於臟腑間。故爲水也。﹝髒一云肺。謂邪在肺。

不能通調水道。邪一云脾。謂脾不能爲胃行其津液。邪府。胃腑也。肺傷。故上喘少气。﹞所謂胸痛少气者。水气在臟腑也。水者陰气也。陰气在中。故胸痛少气也。﹝此下仍有甚則厥。惡人與火一段。與陽明脈解篇同。見後。﹞太陰所謂病脹者。太陰子也。十一月萬物气皆藏於中。故曰病脹。所謂上走心爲噫者。陰盛而上走於陽明。陽明絡屬心也。﹝噫。俗作噯。太陰之气從陽明上出於心。則爲噫。靈樞說噫。見後口問篇。﹞所謂食則嘔者。萬物盛滿而上溢也。十一月陰气下衰。而陽气且出。故曰得後與气。則快然如衰也。﹝後。大便。气。噯气。衰。病衰也。噫爲气上散。後爲气下通。﹞少陰所謂腰痛者。少陰者腎也。﹝腰爲腎府。﹞十月萬物陽气皆傷故也。所謂嘔咳上气喘者。陰气在下。陽气在上。諸陽气浮。無所根據從也。﹝腎脈貫膈入肺。十月陽气潛藏。而反上浮。故有嘔咳气喘之癥。﹞所謂色色﹝新校正云。色色字疑誤。﹞

不能久立。久坐起則目無所見者。萬物陰陽不定。未有主也。所謂少气善怒者。陽气不治。則陽气不得出。肝气當治而未得。故善怒。名曰煎厥。﹝冬陽不治。腎水不能生肝木。木气不舒。故煎煩厥逆而善怒。﹞所謂恐如人將捕之者。

陰气少陽气入。陰陽相薄。故恐也。﹝恐爲腎志。陰虛而陽薄之。﹞所謂惡聞食臭﹝气也。﹞者。胃無气也。﹝腎命相火不足以生胃土。故胃气敗。﹞所謂面黑如地色者。秋气內奪。故變於色也。﹝秋金不能生腎水。﹞所謂咳則有血者。陽脈傷也。

陽气未盛於上而脈滿。滿則咳。故血見於鼻也。﹝陽未盛而脈滿。是虛陽上攻。腎脈入肺中。故咳。鼻爲肺竅。故出血。﹞

厥陰所謂疝。婦人少腹腫者。﹝厥陰脈絡陰器。抵小腹。﹞厥陰者辰也。三月陽中之陰。邪在中故也。﹝陰邪伏於陽中。﹞

所謂甚則嗌漧熱中者。陰陽相薄而熱。故嗌漧也。﹝三月五陽與一陰相薄。厥陰脈循喉嚨。﹞﹝脈解篇﹞

【素】足陽明之脈病。惡人與火。鐘鼓不爲動。聞木音而驚。何也。陽明者胃脈也。胃者土也。故聞木音而驚者。

土惡木也。陽明主肉。其脈血气盛。﹝陽明多气多血。﹞邪客之則熱。熱甚則惡火。陽明厥則喘﹝胃熱傷肺。﹞而惋。﹝熱郁而不能安。﹞惋則惡人。或喘而死。或喘而生者。何也。厥逆連髒則死。連經則生。﹝經邪淺而髒邪深。﹞病甚則棄衣而走。登髙而歌。或至不食數日。逾垣上屋。所上之處。皆非其素所能也。病反能者。何也。四肢者。諸陽之本也。陽盛則四肢實。實則能登髙也。熱盛於身。故棄衣欲走也。陽盛則使人妄言罵詈。不避親疏。而不欲食也。﹝陽明脈解篇。﹞

【素】脾病而四肢不用何也。﹝痿不爲人用。﹞四肢皆稟气於胃。﹝胃爲水谷之海。﹞而不得至經。必因於脾。乃得稟也。﹝脾傳水谷精气。四肢乃得稟受。張注。暢於四肢。坤之徳也。﹞今脾病不能爲胃行其津液。四肢不得稟水穀气。

气日以衰。脈道不利。筋骨肌肉。皆無气以生。故不用焉。脾不主時。何也。脾者土也。治中央。常以四時長四髒。各十八日寄治。不得獨主於時也。﹝四季之月。土旺各十八日。﹞脾藏者。常著。﹝彰著。﹞胃土之精也。土者生萬物而法天地。故上下至頭足。不得主時也。﹝土貫五行。無所不治。﹞脾與胃以膜相連耳。而能爲之﹝爲胃。﹞行其津液何也。足太陰者三陰也。﹝肝爲一陰。腎爲二陰。脾爲三陰。﹞其脈貫胃屬脾。絡嗌。故太陰爲之行气於三陰。﹝脾爲胃也。三陰。太少厥也。﹞陽明者表也。﹝爲脾之表。﹞五臟六腑之海也。亦爲之行气於三陽。﹝胃爲脾也。三陽。太陽少陽陽明也。﹞臟腑各因其經。﹝脾經。﹞而受气於陽明。﹝胃。﹞故爲胃行其津液。四肢不得稟水穀气。日以益衰。陰道不利。筋骨肌肉。﹝肝主筋。腎主骨。肺主肌。脾主肉。﹞無气以生。故不用焉。﹝太陰陽明論﹞

【素】腎何以主水。腎者至陰也。至陰者盛水也。肺者太陰也。少陰者冬脈也。故其本在腎。其末在肺。皆積水也。

﹝肺腎爲子母之髒。肺生水。腎主水。故二髒皆能積水。腎脈入肺中。腎气上逆。則水客肺中而爲病。故云腎本肺標。﹞

腎何以能聚水而生病。腎者胃之關也。﹝前陰利水。後陰利谷。﹞關門不利。故聚水而從其類也。﹝膀胱爲腎之腑。不能化气。則關閉而水積。腎屬陰。而體爲坎。故水從而聚之也。﹞上下溢於皮膚。故爲腫。腎者牝髒也。地气上者。屬於腎而生水液也。故曰至陰。勇而勞甚。則腎汗出。腎汗出。逢於風。內不得入於臟腑。外不得越於皮膚。客於玄府。行於皮裏。傳爲腫。名曰風水。﹝吳注。水因風得。故名風水。所以治水必兼風藥。若但腹中堅脹。而身不腫。病名蠱脹。

與此不同。﹞所謂玄府者。汗空﹝孔同。﹞也。故水病下爲腫大腹。上爲喘呼不得臥者。標本俱病。﹝腎本肺標。﹞故肺爲喘呼。腎爲水腫。肺爲逆不得臥。﹝水气上逆。﹞﹝水熱穴論﹞

【素】腎移寒於脾。﹝腎傷於寒。而傳之脾。薄其勝己。舊作肝誤。﹞癰腫少气。﹝寒變爲熱而癰腫。脾不能運而少气。﹞

脾移寒於肝。﹝薄其勝己。﹞癰腫筋攣。﹝肝主血。寒則凝而爲癰腫。肝主筋。寒則攣縮。﹞肝移寒於心。﹝傳於所生。﹞狂隔中。﹝神爲寒薄。水火相扇。故狂。寒結於中。故隔塞不通。﹞心移寒於肺。﹝乘其所勝。﹞肺消。肺消者。飲一溲二。

死不治。﹝此爲上消。心火鑠金。肺不能主气。有降無升。故飲一溲二。未至此甚。猶有可治者。昂按。癰腫狂隔。肺消之癥。多屬火熱。而經文俱云移寒。若作熱解。則下文又有移熱一段。諸注隨癥訓釋。或言熱或言寒。語𨿽不一。義實難移。竊謂移寒寒字。當作受病之始言。如隔塞多屬熱結。若云膈癥間有寒隔。癰腫間有寒瘍。然屬熱者多。與狂巓肺消。均當作寒久變熱解。於義始通。若下文移腎湧水。則始終均屬陰寒也。﹞肺移寒於腎。﹝傳於所生。﹞爲湧水。湧水者。

按腹不堅。水气客於大腸。疾行則鳴。濯濯如囊裹漿。水之病也。﹝肺生水。大腸爲肺之腑。腎至陰。爲水髒。腎本肺標。

故聚水爲病。﹞脾移熱於肝。﹝薄其勝己。﹞則爲驚衄。﹝肝藏血而主驚。肝脈與督脈會於巓。血隨火溢。上腦而出於鼻。

則衄。﹞肝移熱於心﹝傳於所生。﹞則死。﹝心爲君主。不易受邪。況肝气燥烈。木火相燔。故死。﹞心移熱於肺。﹝乘其所勝。﹞傳爲膈消。﹝此與上文移寒意同。但膈消爲中消。且未至飲一溲二之甚耳。或曰膈癥消中。爲二病。﹞肺移熱於腎。

﹝傳於所生。﹞傳爲柔。﹝气骨皆熱。則髓不生。故骨彊而爲。筋痿而爲弛也。﹞腎移熱於脾。﹝薄其勝己。﹞傳爲虛腸死。﹝水反制土。脾腎俱虛。下痢不禁。故死。﹞胞移熱於膀胱。﹝以下六腑相移。﹞則癃溺血。﹝膀胱者。胞之室。熱則癃閉。正理論曰。熱在下焦。則溺血。﹞膀胱移熱於小腸。膈腸不便。上爲口麋。﹝膀胱上口連於小腸。小腸脈循咽下膈。

熱結膈腸。故下不得便。逆上而爲口瘡。﹞小腸移熱於大腸。爲﹝伏。﹞瘕爲沈。﹝津血結而爲瘕。沈深意。一云疝字之誤。﹞大腸移熱於胃。善食而瘦。又謂之食亦。﹝𨿽食亦瘦。中消之類。﹞胃移熱於膽。亦曰食亦。膽移熱於腦。則辛﹝山根爲。鼻辛辣。﹞鼻淵。鼻淵者。濁涕下不止也。﹝解精微論。腦滲爲涕。﹞傳爲衄﹝鼻血。﹞蔑﹝汗血。﹞瞑目。﹝目昏。﹞故得之气厥也。﹝皆爲气逆而然。﹞﹝气厥論﹞

【靈】眞頭痛。頭痛甚。腦盡痛。手足寒至節。死不治。頭半寒痛。先取手少陽陽明。後取足少陽陽明。﹝此言刺法。

偏頭痛屬少陽病。以脈行頭側也。﹞厥心痛。與背相控。善。﹝。﹞如從後觸其心。傴僂者。腎心痛也。腹脹胸滿。

心尢痛甚。胃心痛也。痛如以錐鍼刺其心。心痛甚者。脾心痛也。色蒼蒼如死狀。終日不得太息。肝心痛也。臥若徒居。

心痛間動作痛益甚。色不變。肺心痛也。眞心痛。手足淸﹝冷也。一作靑。﹞至節。心痛甚。旦發夕死。夕發旦死。﹝心君不易受邪。﹞﹝厥病﹞

【素】頸脈動。﹝結喉旁人迎脈。﹞喘疾咳曰水。﹝水溢於肺。故頸脈上鼓而喘咳。﹞目裹﹝眼胞屬脾。﹞微腫。如臥蠶起之狀曰水。﹝評熱病論。水者陰也。目下亦陰也。腹者。至陰之所居。故水在腹者。目下必腫也。﹞溺黃赤。安臥者。

﹝嗜臥。﹞黃膽。已食如饑者。胃疸。﹝谷疸。﹞面腫曰風。﹝面爲諸陽之會。風屬陽。上先受之。故腫。不專於水也。﹞足脛腫曰水。目黃者曰黃膽。﹝濕熱上蒸。﹞﹝平人气象論﹞

【素】人身非常溫也。非常熱也。爲之熱而煩滿者何也。陰气少而陽气勝也。人身非衣寒也。中非有寒气也。寒從中生者何。是人多痺气也。﹝气不流通。﹞陽气少陰气多。故身寒如從水中出。人有四肢熱。逢風寒如炙如火者何也。是人者。陰气虛陽气盛。四肢者陽也。兩陽相得。而陰气虛少。少水不能滅盛火。而陽獨治。獨治者。不能生長也。獨勝而止耳。﹝孤陽不長。反能爲病。﹞逢風而如炙如火者。是人當肉爍也。﹝風火相扇。能消爍肌肉。﹞人有身寒。湯火不能熱。濃衣不能溫。然不凍栗。是爲何病。是人者。素腎气勝。以水爲事。﹝欲盛房勞。﹞太陽﹝膀胱。﹞气衰。腎脂枯不長。

一水不能勝兩火。腎者水也。而生於骨。腎不生則髓不能滿。故寒甚至骨也。所以不能凍栗者。肝一陽也。心二陽也。

﹝肝木生火。心爲君火。﹞腎孤髒也。一水不能勝二火。故不能凍栗。病名曰骨痺。﹝凍栗爲外寒。此爲骨痺。﹞是人當攣節也。

﹝髓枯則筋縮。故攣節。﹞人之肉苛者。﹝麻木不仁。﹞𨿽近衣絮。猶尙苛也。榮气虛衛气實也。﹝實爲偏勝。過猶不及。﹞

榮气虛則不仁。﹝不知痛癢。﹞衛气虛則不用。﹝手足不隨人用。﹞榮衛俱虛則不仁且不用。肉如故也。人身與志不相有。

曰死。人有逆气不得臥而息有音者。是陽明之逆也。足三陽者下行。﹝足三陽從頭走足。﹞今逆而上行。故息有音也。陽明者胃脈也。胃者六腑之海。其气亦下行。陽明逆。不得從其道。故不得臥也。下經曰。胃不和則臥不安。此之謂也。

夫起居如故而息有音者。此肺之絡脈逆也。﹝肺主气。司呼吸。﹞絡脈不得隨經上下。故畱經而不行。﹝絡逆不能行於別經。﹞

絡脈之病患也微。故起居如故而息有音也。夫不得臥。臥而喘者。是水气之客也。夫水者。循津液而流也。腎者水髒。

主津液。主臥與喘也。﹝肺主气。腎納气。腎脈入肺中。故主喘。夜臥則气行於陰。然必自少陰始。故主臥。﹞﹝逆調論﹞

【靈】人目不瞑。不臥出者。何气使然。曰。五穀入於胃也。其糟粕津液宗气分爲三隧。﹝糟粕入大小腸爲一隧。﹞

故宗气積於胸中。﹝膻中气海。﹞出於喉嚨。以貫心脈而行呼吸焉。營气者。泌其津液。注之於脈。化以爲血。以榮四末。

內注五臟六腑。以應刻數焉。﹝宗气合榮气行脈中。爲一隧。應漏水百刻。﹞衛气者。出其悍气之疾。而先行於四末。

分肉皮膚之間。而不休者也。﹝衛行脈外爲一隧。﹞晝日行於陽。夜行於陰。常從足少陰之分。﹝其行陰也。必自足少陰始。﹞

間行於五臟六腑。今厥气﹝邪逆。﹞客於五臟六腑。則衛气獨衛其外。行於陽不得入於陰。行於陽則陽气盛。陽气盛則陽蹺陷。﹝陽蹺之脈。﹞不得入於陰。陰虛故目不瞑。﹝大惑論。作陽气滿則陽蹺盛。盛字是。又曰。衛气畱於陰。不得行於陽。則陰气盛。陰气盛則陰蹺滿。陽气虛故目閉也。﹞治之柰何。飲以半夏湯一劑。陰陽已通。其臥立至。﹝以千里長流水揚萬徧。取五升。以秫米一升。半夏五合。煮爲升半。飲一小杯。稍益。以知爲度。覆杯則臥。汗出則已矣。按半夏能和胃而通陰陽。今人率以爲燥而不敢用。誤矣。﹞﹝邪客﹞

【素】有病溫者。汗出輒復熱。而脈躁疾。不爲汗衰。狂言不能食。病名陰陽交。﹝王注。陰陽之气不分別。張注。

汗乃陰液。外出之陽。陽熱不從汗解。復入之陰。名陰陽交。又按五營運大論。尺寸反者死。陰陽交者死。蓋言脈也。﹞

交者死也。人所以汗出者。皆生於谷。谷生於精。今邪气交爭於骨肉。而得汗者。是邪卻而精勝也。精勝則當能食。而不復熱。復熱者。邪气也。汗者精气也。今汗出而輒復熱者。是邪勝也。不能食者。精無俾也。﹝無所俾倚。﹞病而畱者。

﹝畱邪不退。﹞其壽可立而傾也。且夫熱論曰。汗出而脈尙躁盛者死。﹝靈樞熱病論。熱病已得汗。而脈尙躁盛。此陰脈之極也。死。其得汗而脈靜者生。熱病脈尙盛躁。而不得汗者。此陽脈之極也。死。脈盛躁得汗。靜者生。﹞今脈不與汗相應。此不勝其病也。﹝邪盛正衰。﹞狂言者是失志。﹝腎藏志。精衰故失志。﹞失志者死。今見三死。﹝汗出復熱。脈躁疾。

狂言不能食。﹞不見一生。𨿽愈必死也。有病身熱汗出。煩滿不爲汗解。此爲何病。汗出而身熱者風也。﹝風邪未退。﹞汗出而煩滿不解者厥也。病名曰風厥。巨陽﹝太陽。﹞主气。故先受邪。少陰與其爲表裏也。得熱則上從之。從之則厥也。

﹝太陽主表。故先受邪。陽邪傳入少陰之裏。少陰經气。隨太陽而逆上。﹞勞風法在肺下。﹝腎勞因風而得。故名勞風。

腎脈入肺。受風邪在肺下。﹞使人彊上冥視。﹝頭項彊。好閉目。﹞唾出若涕。﹝腎爲唾。肺爲涕。腎熱薰肺。故然。﹞惡風而振寒。﹝陽气內伐。不能衛外。故內發熱。而外惡寒。﹞咳出靑黃涕。其狀如膿。大如彈丸。﹝蘊熱所結。﹞從口中若鼻中出。不出則傷肺。傷肺則死也。有病腎風者。面然。﹝頭面足。然而腫。﹞壅害於言。﹝腎脈循喉嚨。挾舌本。﹞

可刺不。曰。虛不當刺。不當刺而刺。後五日其气必至。至必少气時熱。從胸背上至頭。汗出手熱。口漧苦渴。小便黃。

目下腫。腹中鳴。身重難以行。月事不來。煩而不能食。不能正偃。正偃則咳。病名曰風水。邪之所湊。其气必虛。陰虛者。陽必湊之。﹝少陰气虛。太陽之熱湊之。﹞故少气時熱。而汗出也。小便黃者。少腹中有熱也。﹝熱邪傳入膀胱之府。﹞

不能正偃者。胃中不和也。﹝胃不和。則臥不安。﹞正偃則咳甚。上迫肺也。﹝腎中水气。上迫於肺。水熱穴論。本在腎。

末在肺。示從容論。咳嗽煩冤者。是腎气之逆也。﹞諸有水气者。微腫先見於目下也。水者陰也。目下亦陰也。腹者至陰之所居。﹝背爲陽。腹爲陰。﹞故水在腹者。必使目下腫也。眞气上逆。故口苦舌漧。臥不得正偃。正偃則咳。出淸水也。

諸水病者。故不得臥。臥則驚。驚則咳甚也。腹中鳴者。病本於胃也。薄脾則煩。不能食。食不下者。胃脘隔也。身重難以行者。胃脈在足也。﹝他脈亦有行足者。然胃主潤宗筋。宗筋主束骨而利機關者也。﹞月事不來者。胞脈閉也。胞脈者屬心。而絡於胞中。今气上逼肺。﹝气。卽火也。﹞心气不得下通。﹝心主血。﹞故月事不來也。﹝評熱病論﹞

【素】有病心腹滿。旦食則不能暮食。名爲鼓脹。﹝虛脹如鼓。亦名蠱脹。﹞治之以雞矢醴。一劑知。﹝藥病相知。﹞

二劑已。﹝其方用羯雞矢。幹者八合。炒香。以無灰酒三碗。煎至一半。濾汁。五更熱飲則腹鳴。辰巳時行黑水二三次。

次日覺足面漸有皺紋。又飲一次。漸皺至膝上。則愈矣。吳鶴臯曰。朝寬暮急。病在營血。雞矢穢物。從陰化。可入營血。又气悍能殺虫。又說。羽虫無肺。故無前陰。其矢中之白者。精也。又云。醴乃熟谷之精。能補中土而行營衛。﹞有病胸脇支滿者。妨於食。病至則先聞腥臊臭。﹝肝气臊。肺气腥。臭。气也。﹞出淸液。﹝鼻流淸涕。肺虛。﹞先唾血。﹝肝腎虛。﹞四肢淸。﹝冷也。脾虛。﹞目眩。﹝肝血不足。﹞時時前後血。﹝二便便血。﹞病名血枯。此得之年少時有所大脫血。

若醉入房中。气竭肝傷。故月事衰少不來也。﹝腎主閉藏。肝司疏泄。酒色無節。故男爲精血衰少。女爲月事不來也。﹞

病有少腹盛。上下左右皆有根。病名曰伏梁。﹝此藏之陰气。諸注皆云。與心積伏梁不同。昂按。脈要精微論。以少腹有形。爲心疝。亦與此不同。﹞裹大膿血。居腸胃之外。﹝衝帶二脈部分。﹞不可治。治之每切按之致死。此下則因陰。﹝前後二陰。﹞必下膿血。上則迫胃脘生膈。﹝生當作出。﹞俠﹝太素作使。﹞胃脘內癰。﹝以本有大膿血。在腸胃之外也。﹞此久病也。難治。居臍上爲逆。居臍下爲從。勿動亟奪。﹝臍下去心稍遠。猶可漸攻。﹞人有身體髀股皆腫。環臍而痛。

病名伏梁。﹝王注。謂亦衝脈爲病。衝脈並少陰之經。挾臍上行。髀股皆其經脈所過。﹞此風根也。其气溢於大腸。而著於肓。肓之原在臍下。故環臍而痛也。﹝腔中空掖處名肓。肓之原出於脖。一名气海。一名下肓。故曰臍下。﹞不可動之。動之爲水溺澀之病。﹝動之。以毒藥攻之也。當漸施升散之法。此段與奇病論同。﹞﹝腹中論﹞

【素】人有重身。﹝懷妊。﹞九月而喑。﹝啞也。九月足少陰脈養胎。﹞此胞之絡脈絕也。﹝爲胎所礙。而脈阻絕。﹞胞絡者。系於腎。少陰之脈貫腎。系舌本。故不能言。無治也。當十月復。﹝十月分娩。則阻者通。﹞人有病頭痛。以數歲不已。此當有所犯大寒。內至骨髓。髓者以腦爲主。﹝腦爲髓海。﹞腦逆﹝寒气上逆。﹞故令頭痛。齒亦痛。﹝齒爲骨餘。﹞

病名曰厥逆。有病口甘者。此五气之溢也。﹝五味之气。﹞名曰脾癉。﹝熱也。﹞夫五味入口藏於胃。脾爲之行其精气。津液在脾。故令人口甘也。﹝脾在味爲甘。﹞此肥美之所發也。此人必數食甘美而多肥也。肥者令人內熱。甘者令人中滿。

故其气上溢。轉爲消渴。﹝久則成消渴病。﹞治之以蘭。﹝蘭艸。﹞除陳气也。﹝陳郁之气。﹞有病口苦者。名曰膽癉。﹝膽熱。﹞

夫肝者。中之將也。取決於膽。咽爲之使。﹝膽脈挾咽。肝脈循喉。﹞此人者。數謀慮不決。故膽虛。﹝肝主謀慮。膽主決斷。虛故不決。﹞气上溢﹝膽熱上逆。﹞而口爲之苦。﹝吳鶴臯攺膽虛作膽噓。欠通。气上溢。卽噓字之義。﹞有癃者。一日數十溲。此不足也。身熱如炭。頭膺如格。人迎躁盛。﹝經曰。人迎者。胃脈也。﹞喘息气逆。此有餘也。太陰脈微細如發者。此不足也。病在太陰。﹝右手气口。太陰肺脈反微細。病有餘而脈不足。是脈與病相反也。﹞其盛在胃。﹝左寸口人迎躁盛。熱如炭。頸膺格。所謂三盛。病在陽明也。﹞頗在肺。﹝喘息气逆。偏頗在肺。﹞病名曰厥。死不治。此所謂得五有餘。﹝身如炭。頸膺格。人迎盛。喘息。气逆。﹞二不足也。﹝溲數。脈微。﹞外得五有餘。內得二不足。此其身不表不裏。亦正死明矣。﹝欲瀉則裏虛。欲補則表盛。﹞人生而有病巓疾者。此得之在母腹中時。其母有所大驚。气上而不下。

精气並居。故令子發爲巓疾也。﹝王注作頭首之疾。昂按。病由驚起。巓當作癲。若云巓頂。不知是何病也。﹞﹝奇病論﹞

【素】人病胃脘癰者。當候胃脈。沈細者气逆。﹝右關陽明。多血多气。不當沈細。﹞逆者人迎甚盛。甚盛則熱。﹝右關胃本脈沈細。而左寸人迎反盛。所謂三盛。病在陽明也。﹞人迎者。胃脈也。﹝王注。結喉旁人迎穴動脈屬胃經。今作左寸口脈。﹞逆而盛則熱聚於胃口而不行。故胃脘爲癰也。人之不得偃臥者何也。肺者髒之蓋也。﹝靈樞九鍼篇。五臟之應天者肺。肺者。五臟六腑之蓋也。﹞肺气盛則脈大。脈大則不得偃臥。﹝肺火盛則喘促奔迫。﹞有病怒狂者。生於陽也。

治之柰何。奪其食卽已。夫食入於陰。長气於陽。故奪其食卽已。﹝病能論﹞

【靈】夫百病之始生也。皆生於風雨寒暑陰陽。喜怒飲食居處。大驚卒恐。則血气分離。陰陽破散。經絡厥絕。脈道不通。陰陽相逆。衛气稽畱。經脈虛空。血气不次。乃失其常。人之欠者。﹝俗名呵欠。﹞何气使然。衛气晝日行於陽。

夜半則行於陰。陰者主夜。夜者臥。陽者主上。陰者主下。故陰气積於下。陽气未盡。﹝夜臥之餘。陽气未盡得上。﹞陽引而上。陰引而下。陰陽相引。故數欠。陽气盡。陰气盛。則目瞑。陰气盡而陽气盛。則寤矣。人之噦者。何气使然。

﹝說文曰。噦。气牾也。辧者謂是呃逆。東垣以噦爲漧嘔之甚者。人或非之。按素問寶命全角篇曰。病深者。其聲噦。噦主聲言。則非嘔吐明矣。古方書無呃字。或作咳逆。俗名呃忒。﹞谷入於胃。胃气上注於肺。今有故寒气。與新穀气。俱還入於胃。新故相亂。眞邪相攻。气並相逆。復出於胃。故爲噦。﹝昂按。呃逆有實有虛。有寒有熱。病原病候。種種不同。

此特言其一端耳。若以噦作嘔吐。則呃逆亦病中要癥。二經豈漫無一字及之哉。﹞人之噫者。何气使然。﹝俗作噯。气阻而噯以通之。﹞寒气客於胃。厥逆。從下上散。復出於胃。故爲噫。﹝經曰。心爲噫。陽明絡屬心。陰气盛而上走陽明。

故噫。﹞人之嚏者。何气使然。陽气和利。滿於心。出於鼻。故爲嚏。﹝鼻爲肺竅。心脈入肺。嚏則肺气通。﹞人之哀而泣涕出者。何气使然。心者五臟六腑之主也。目者宗脈之所聚也。﹝耳目皆宗脈之所聚。﹞上液之道也。﹝液上升之道路。﹞

口鼻者。气之門戶也。故悲哀愁憂則心動。心動則五臟六腑皆搖。搖則宗脈感。感則液道開。開故泣涕出焉。液者所以灌精濡空﹝孔。﹞竅者也。故上液之道開則泣。泣不止則液竭。液竭則精不灌。精不灌則目無所見矣。故命曰奪精。﹝素問言泣涕。見後解精微論。﹞人之太息者。何气使然。憂思則心系急。急則气道約。約則不利。故太息以伸出之。人之涎下者。何气使然。飲食者。皆入於胃。胃中有熱則虫動。虫動則胃緩。胃緩則廉泉開。故涎下。﹝廉泉。舌本穴名。陰維任脈之會。昂按。風中舌本則舌縱難言。廉泉開而流涎沫。此云虫動。尙有未該。﹞人之耳中鳴者。何气使然。耳者宗脈之所聚也。﹝此論他書不載。僅見於此。昂按。人夜臥之時。五官皆不用事。惟耳能聽。豈非以宗脈所聚。故能有所警覺也乎。又人在母腹中。僅一血胚。聞雷霆火爆之聲。則驚而跳。此時五官未備。而聞性已與外物相通。故楞嚴二十五圓通。獨重耳根。孔子亦言。六十而耳順。則耳之異於諸官也明矣。﹞故胃中空則宗脈虛。虛則下澑。﹝流。﹞脈有所竭者。

故耳鳴。﹝卽下文上气不足。耳爲之苦鳴之義。﹞人之自嚙舌者。何气使然。此厥逆走上。﹝火气上逆。﹞脈气使然也。﹝使然。一作輩至。﹞少陰气至則嚙舌。﹝舌爲手少陰心之竅。﹞少陽气至則嚙頰。﹝手少陽三焦脈下頰。足少陽膽脈加頰車。﹞

陽明气至則嚙唇矣。﹝手陽明大腸脈挾口。足陽明胃脈環唇。﹞故邪之所在皆爲不足。故上气不足。腦爲之不滿。耳爲之苦鳴。頭爲之苦傾。目爲之眩。中气不足。溲便爲之變。﹝按內經無遺精白濁之文。但云出白溲白自淫。溲便變。又雲水液混濁。皆屬於熱。﹞腸爲之苦鳴。下气不足。則乃爲痿厥心。﹝字匯。。廢忘也。音懣。﹞﹝口問﹞

【靈】人之善忘者。何气使然。上气不足。下气有餘。腸胃實而心肺虛。虛則營衛畱於下。久之不以時上。故善忘也。﹝素問調經篇。血並於下。气並於上。亂而善忘。﹞人之善饑而不嗜食者。何气使然。﹝饑當嗜食。﹞精气並於脾。熱气畱於胃。胃熱則消穀。谷消故善饑。胃气逆上。則胃脘寒。故不嗜食也。﹝上脘熱。故善消穀。中脘寒。故不嗜食。﹞

﹝大惑論﹞

【靈】人之卒然憂恚而言無音者。何道之塞。曰。咽喉者。水谷之道也。﹝食喉管在後。通於胃。﹞喉嚨者。气之所以上下者也。﹝气喉管在前。通於肺。﹞會厭者。音聲之戶也。﹝气喉之蔽。以掩飲食。使不錯入气喉。﹞口唇者。音聲之扇也。舌者。音聲之機也。懸雍垂者。﹝上。﹞音聲之關也。頏顙者。﹝頏頸也。又咽也。﹞分气之所泄也。橫骨者。﹝未詳。﹞神气所使。主發舌者也。故人之鼻洞。涕出不收者。頏顙不開。分气失也。﹝气無所分。﹞是故厭小而疾薄。則發气疾。其開闔利。其出气易。其厭大而濃。則開闔難。其气出遲。故重言也。人卒然無音者。寒气客於厭。則厭不能發。

發不能下。至其開闔不致。故無音。﹝憂恚無言論﹞

【素】診得心脈而急。病名心疝。﹝諸急爲寒。寒气積而爲疝。﹞少腹當有形也。心爲牡髒。﹝金匱眞言。陽中之陽心也。﹞小腸爲之使。故曰少腹當有形也。﹝心君不易受邪。故髒病而見形於腑。﹞胃脈病形何如。胃脈實則脹。虛則泄。病成而變何謂。風成爲寒熱。﹝生气通天論。因於露風。乃生寒熱。﹞癉成爲消中。﹝邪熱在胃。則善食而饑。﹞厥成爲巓疾。

﹝藏气下虛。厥逆而上。則巓頂眩運。忽然顚僕。﹞久風爲飧泄。﹝肝風賊胃土。則食不化而泄利。﹞脈風成爲癘。﹝音癩。

脈爲血府。受風邪久。則血肉瘀壞而爲癩。﹞病之變化。不可勝數。﹝不特此數端。﹞諸癰腫筋攣骨痛。此寒气之腫。八風之變也。﹝皆風寒爲病。靈樞九宮八風篇。風從南方來。名大弱風。傷人內捨於心。外在於脈。從西南方來。名謀風。傷人內捨於脾。外在於肌。從西方來。名剛風。傷人內捨於肺。外在於皮膚。從西北方來。名折風。傷人內捨於小腸。外在於手太陽脈。從北方來。名大剛風。傷人內捨於腎。外在於骨。與肩背之膂筋。從東北方來。名凶風。傷人內捨於大腸。外在於兩脇腋骨下及肢節。從東方來。名嬰兒風。傷人內捨於肝。外在於筋紐。從東南方來。名弱風。傷入內捨於胃。外在於肌肉。﹞﹝脈要精微論﹞

【靈】足之陽明手之太陽筋急。則口目爲。急不能卒視。﹝本篇云。足陽明之筋。上頸挾口。腹筋急。引缺盆及頰。卒口僻。急者目不合。熱則筋縱。目不開。寒則急引頸移口。手太陽之筋。屬目外。應耳中鳴痛。引頷目瞑。良久乃得視。﹞﹝經筋篇﹞

【靈】手屈而不伸者。其病在筋。﹝筋攣。﹞伸而不屈者。其病在骨。﹝骨痺。﹞﹝終始﹞

【靈】人有八虛。各何以候。曰以候五臟。肺心有邪。其气畱於兩肘。﹝肺脈自胸之中府。入肘之俠白等穴。心脈自腋之極泉。行肘之少海等穴。﹞肝有邪。其气流於兩腋。﹝肝脈布脇肋。行腋下期門等穴。此獨作流。餘皆畱字。﹞脾有邪。

其气畱於兩髀。﹝脾脈上膝股內前廉。經筋篇。上循陰股。結於髀。﹞腎有邪。其气畱於兩。﹝膝後曲處。腎脈上。出內廉。﹞凡此八虛者。皆機關之室。眞气之所過。血絡之所遊。邪气惡血。固不得住畱。住畱則傷經絡。骨節機關不得屈伸。故病攣也。﹝邪客﹞

【靈】診目痛。赤脈從上下者。太陽病。從下上者。陽明病。﹝火熱則有赤脈。經筋篇。太陽爲目上网。陽明爲目下网。﹞從外走內者。少陽病。﹝少陽脈行目外。瞳子之分。﹞嬰兒病。其頭毛皆逆上者。必死。﹝血不能濡。如艸木將死。枝葉先枯也。﹞﹝論病診尺﹞

【素】陰盛則夢涉大水恐懼。陽盛則夢大火燔灼。陰陽俱盛。則夢相殺毀傷。﹝陰陽交爭。﹞上盛則夢飛。下盛則夢墮。甚飽則夢與。甚饑則夢取。﹝按饑飽夢飲食者多。亦猶便急而夢溺也。人之心勞者夢作苦。足酸者夢急行。亦其類也。﹞

肝气盛則夢怒。肺气盛則夢哭。﹝肝志爲怒。肺志爲悲。此皆病夢也。樂廣論夢。爲想爲因。尙未盡夢之變。凡人之夢。

病夢爲多也。靈樞淫邪發夢篇。與此略同。本篇下文仍有一段。於義無當。故刪之。方盛衰論。亦有說夢一段。不錄。﹞

﹝脈要精微論﹞

【靈】五臟身有五部。伏兔一。﹝足陽明胃經穴。膝上六寸起肉。一曰膝蓋上七寸。以左右各三指按捺。上有肉起如兔狀。﹞腓二。腓者也。﹝足肚。一名腸。足太陽膀胱經。﹞背三。﹝中督脈。左右四行皆膀胱經脈。﹞五臟之四。﹝心肝脾肺腎五兪。皆膀胱經穴。膀胱𨿽主表。而十二兪內通於五臟六腑。﹞項五。﹝亦督脈。足太陽經。﹞此五部。有癰疽者死。﹝昂按。陽毒起發者尙可治。若陰毒不起者。斷難治也。﹞﹝寒熱病﹞

【靈】夫脹者。皆在於臟腑之外。排臟腑而郭胸脇。脹皮膚。營气循脈。衛气逆。爲脈脹。衛气並脈循分。爲膚脹。

﹝馬注。營气陰性精專。隨宗脈行。不能爲脹。惟衛气逆行。並脈循分肉。能爲脈脹膚脹。﹞心脹者。煩心短气。臥不安。

肺脹者。虛滿而喘咳。肝脹者。脇下滿而痛引小腹。脾脹者。善噦。四肢煩。體重不能勝衣。臥不安。腎脹者。腹滿引背。央央然腰髀痛。胃脹者。腹滿胃脘痛。鼻聞焦臭。﹝心爲焦火。气也。﹞妨於食。大便難。大腸脹者。腸鳴而痛濯濯。冬日重感於寒。則飧泄不化。小腸脹者。少腹脹。引腰而痛。膀胱脹者。少腹滿而气癃。﹝閉淋。﹞三焦脹者。气滿於皮膚中。輕輕然而不堅。膽脹者。脇下痛脹。口中苦。善太息。﹝脹論﹞

【靈】水與膚脹鼓脹腸覃石瘕石水。何以別之。曰水始起也。目窠上微腫。如新臥起之狀。其頸脈動。時咳。陰股間寒。足脛腫。腹乃大。其水已成矣。以手按其腹。隨手而起。如裹水之狀。此其候也。﹝五癃津液論曰。陰陽气道不通。

四海閉塞。三焦不瀉。津液不化。水谷並於腸胃之中。別於回腸。畱於下焦。不得入膀胱。則下焦脹。水溢則爲水脹。﹞

膚脹者。寒气客於皮膚之間。然不堅。腹大身盡腫。皮濃。按其腹而不起。腹色不變。此其候也。鼓脹何如。腹脹身皆大。大與膚脹等也。色蒼黃。腹筋起。此其候也。﹝以腹筋起。與膚脹異。﹞腸覃何如。寒气客於腸外。與衛气相搏。气不得營。因有所系。癖而內著。惡气乃起。息肉乃生。其始生也。大如雞卵。稍以益大。至其成。如懷子之狀。

久者離歲。﹝歷歲。﹞按之則堅。推之則移。月事以時下。﹝覃客腸外。爲气病。故月事時下。﹞石瘕生於胞中。寒气客於子門。子門閉塞。气不得通。惡血當瀉不瀉。以畱止。﹝。音胚。凝血也。﹞日以益大。狀如懷子。月事不以時下。

﹝瘕在胞中。爲血病。故月事不下。﹞皆生於女子。可導而下。﹝石水。經無明文。﹞﹝水脹﹞

【素】今夫熱病者。皆傷寒之類也。﹝冬月感風寒而卽發者。爲正傷寒。或寒毒郁積於內。至春變爲溫病。至夏變爲熱病。然其始皆自傷寒致之。故曰傷寒之類。﹞或愈或死。其死皆以六七日之間。其愈皆以十日以上者何也。曰。巨陽者。

諸陽之屬也。﹝太陽爲諸陽之所宗屬。﹞其脈連於風府。故爲諸陽主气也。﹝風府。督脈穴。在腦後。督脈總督諸陽。﹞人之傷於寒也。則爲病熱。﹝寒气怫郁。反發爲熱。﹞熱𨿽甚不死。﹝熱甚爲在表。爲陽癥。﹞其兩感於寒而病者。必不免於死。﹝一陰一陽。一臟一腑。表裏俱病。故死。﹞傷寒一日巨陽受之。﹝太陽主表。傷寒必由表傳裏。若郁久而成溫病。則又有自內達外者。﹞故頭項痛。腰脊彊。﹝太陽脈從巓絡腦下項。挾脊抵腰。﹞二日陽明受之。﹝傳入陽明。爲表之裏。﹞陽明主肉。其脈挾鼻。﹝起鼻。循鼻外。﹞絡於目。﹝經別篇。陽明系目系。﹞故身熱目痛而鼻幹。﹝金燥故幹。﹞不得臥也。

﹝陽明主胃。胃不和則臥不安。﹞三日少陽受之。﹝傳入少陽。爲半表半里。﹞少陽主膽。其脈循脇。絡於耳。故胸脇痛而耳聾。三陽經絡。皆受其病。而未入於髒者。故可汗而已。﹝邪在三陽之經。尙屬表。故宜汗。此藏字非五臟。乃三陰經也。馬注以三陰屬五臟。故亦謂之藏。﹞四日太陰受之。﹝陽邪傳陰而入裏。﹞太陰脈布胃中。絡於嗌。故腹滿而嗌漧。五日少陰受之。少陰脈貫腎。絡於肺。系舌本。故口燥舌漧而渴。﹝陽邪𨿽入裏陰。而皆爲熱癥。﹞六日厥陰受之。厥陰脈循陰器而絡於肝。故煩滿而囊縮。﹝靈樞經筋篇。厥陰筋循陰股。結於陰器。傷於內則不起。傷於寒則陰縮入。傷於熱則挺縱不收。昂按。陰癥忌用寒藥。然舌捲囊縮。有寒極而縮者。宜用四逆吳茱火灸蔥熨等法。又有陽明之熱。陷入厥陰。

陽明主潤宗筋。宗筋爲熱所攻。弗榮而急。亦致舌捲囊縮。此爲熱極。宜大承气以瀉陽救陰。不可不知。﹞三陰三陽。五臟六腑皆受病。榮衛不行。五臟不通。則死矣。﹝內經言傷寒分足經。而不列手經。仲景傷寒論宗之。遂有傷寒傳足不傳手之說。昂按。仲景分經𨿽主於足。至其用藥。亦未嘗遺手經也。先正以麻黃桂枝皆肺經藥。承气白虎亦三焦大腸之藥。

至瀉心湯則前言瀉心矣。劉艸窗曰。足太陽少陰屬水。水得寒而冰。足陽明太陰屬土。土得寒而坼。足少陽厥陰屬木。

木得寒而凋。故寒喜陽之。手六經則屬火與金。火得寒而愈烈。金得寒而愈剛。故寒不能傷。創論新異。世多奇之。一陽子何東辧之曰。劉子將人身榮衛經絡上下截斷。下一段受病。上一段無干。失血气周流瞬息罔間之旨矣。內經云。五臟六腑皆受病。謂五臟六腑而無手六經可乎。經又云。人之傷寒則爲病熱。旣曰病熱。則無水冰土坼木凋之說。而有金爍火亢之徵矣。且列手經受病甚晰。見醫方集解。﹞其不兩感於寒者。七日巨陽病衰。頭痛少愈。﹝此亦七日來復之義。

馬注曰。世有再傳經之說。本篇及傷寒論。原無此義。乃成無己注釋之謬也。陽表陰裏。自太陽以至厥陰。猶入戶升堂以入室矣。厥陰復傳太陽。尙有數經隔之。豈有遽出而傳之之理。本篇衰字最妙。謂初感之邪。尙未盡衰則可。斷非再出而傳太陽也。﹞八日陽明病衰。身熱少愈。九日少陽病衰。耳聾微聞。十日太陰病衰。腹減如故。則思飲食。十一日少陰病衰渴止。不滿。舌漧已而嚏。﹝嚏爲陽气和利。﹞十二日厥陰病衰。囊縱。少腹微下。大气皆去。病日已矣。治之各通其髒脈。病日衰已矣。其未滿三日者。可汗而已。其滿三日者。可泄而已。﹝此言表裏之大凡也。傷寒有循經傳者。有越經傳者。有表裏傳者。有傳二三經而止者。有始終止在一經者。故有八九日而仍在表。有二三日卽已傳裏。又有不由表而直中裏者。可汗可泄。當審癥察脈。不可執泥。王注。𨿽日過多。但有表癥。而脈大浮數。猶宜發汗。日數𨿽少。

卽有裏癥。而脈沈細數。猶宜下之。﹞熱病已愈。時有所遺者。﹝遺邪。﹞何也。熱甚而彊食之。故有所遺也。若此者。皆病已衰。而熱有所藏。﹝餘熱未盡。﹞因其穀气相薄。兩熱相合。故有所遺也。﹝脾胃尙弱。不能消穀。﹞病熱少愈。食肉則復。﹝肉甚於谷。故病復。﹞多食則遺。此其禁也。兩感於寒者。病一日則巨陽與少陰俱病。則頭痛口漧而煩滿。二日則陽明與太陰俱病。則腹滿身熱不欲食。譫言。三日則少陽與厥陰俱病。則耳聾囊縮而厥。水漿不入。不知人。六日死。

五臟已傷。六腑不通。榮衛不行。如是之後。三日乃死。何也。曰陽明者。十二經脈之長也。其血气盛。﹝陽明多血多气。﹞

故不知人。三日其气乃盡。故死矣。﹝胃气絕乃死。﹞凡病傷寒而成溫者。先夏至日者爲病溫。後夏至日者爲病暑。暑當與汗皆出。勿止。﹝熱論﹞

【素】夫瘧皆生於風。﹝王注。。猶老也。楊上善云。此經或云瘧。或但云瘧。不必以日發間日以定也。﹞

其畜作有時者何也。曰瘧之始發也。先起於毫毛伸欠。﹝毫毛屬表。伸欠爲陰陽相引。﹞乃作寒栗鼓頷。腰脊俱痛。寒去則內外皆熱。頭痛如破。渴欲冷凍飲料。何气使然。曰陰陽上下交爭。虛實更作。陰陽相移也。﹝陽病者。上行極而下。陰病者。下行極而上。陽虛生外寒。陰盛生內寒。陽盛生外熱。陰虛生內熱。故有交爭更作相移之患。﹞陽並於陰。則陰實而陽虛。陽明虛。則寒栗鼓頷也。﹝陽明胃脈。循頤出大迎。循頰車。﹞巨陽虛。則腰背頭項痛。﹝太陽經脈所過。按瘧邪居半表半里。屬少陽經。本篇言陽明太陽。而不及少陽。下文又曰三陽俱虛。蓋太陽爲開。陽明爲闔。少陽爲樞也。又說太陽寒水。行身後爲表。陽明燥金。行身前爲表之裏。邪在於中。近後膀胱水則寒。近前陽明燥則熱也。﹞三陽俱虛。則陰气勝。陰气勝。則骨寒而痛。﹝陰主骨。寒主痛。﹞寒生於內。故中外皆寒。﹝陽虛外寒。陰虛內寒。﹞陽盛則外熱。陰虛則內熱。外內皆熱。﹝陰寒旣極。則復並出之陽。陽實陰虛。故外內皆熱。﹞則喘而渴。﹝熱傷气故喘。熱傷津故渴。﹞

故欲冷凍飲料也。此皆得之夏傷於暑。﹝暑邪。﹞熱气盛。藏於皮膚之內。腸胃之外。此營气之所捨也。﹝表之內。裏之外。營气之所居。熱傷營气。遇衛气應乃作。﹞此﹝指暑气。﹞令人汗空﹝孔。﹞疏。腠理開。因得秋气。汗出遇風。﹝風邪。﹞及得之以浴。水气﹝濕邪。﹞捨於皮膚之內。與衛气並居。﹝邪傷於衛。﹞衛气者晝日行於陽。﹝六陽經。﹞夜行於陰。﹝六陰經。﹞此气得陽而外出。得陰而內薄。﹝外出故熱。內薄故寒。﹞內外相薄。﹝瘧邪居半表半里。故內外相薄。﹞是以日作。

﹝一日一發。﹞其气﹝邪气。﹞之舍深。內薄於陰。陽气獨發。陰邪內著。陰與陽爭不得出。是以間日而作也。﹝人有悍之气。行於大經之隧。爲衛气。邪气感人。藏於分肉。不與大經之气會遇。則不發。邪气出於分肉。流於大經。邪正相遇。不能兼容而交爭。則發矣。邪入於陽。則感淺而道近。故日作。邪入於陰。則感深而道遠。陰邪與衛气相爭。不能與衛气俱行。故間日作。﹞其作日晏。與其日早者。何气使然。曰邪气客於風府。循膂而下。﹝脊兩旁爲膂。挾脊而下行。

至尾骨。﹞衛气一日一夜。大會於風府。﹝督脈穴。在項後。入髮際一寸。項骨有三椎。其下乃是大椎。又名百勞。大椎以下至尾。有二十一節。共二十四節。云應二十四气。瘧一日。行一節。﹞其明日。日下一節。故其作也晏。﹝陽邪傳入陰分。則作日晏。﹞此先客於脊背也。每至於風府。則腠理開。開則邪气入。入則病作。以此日作稍晏也。﹝日下一節。則上會風府也。益遲。﹞其出於風府。日下一節。二十五日下至骨。﹝脊骨盡處。﹞二十六日入於脊內。﹝復行上脊。﹞

注於伏膂之脈。﹝王注。謂膂筋之間。腎脈之伏行者也。甲乙經作太衝之脈。巢元方作伏衝。謂衝脈之上行者也。按衝脈入腎之絡。亦與腎脈並行。張注作伏衝膂筋二脈。﹞其气上行。九日出於缺盆之中。﹝足陽明穴。肩下橫骨陷中。﹞其气日髙。故作日益早也。﹝陰分傳出陽分。則作日早。病易愈矣。﹞其間日發者。由邪气內薄於五臟。﹝瘧有經瘧髒瘧。邪深者則入髒。﹞橫連募原也。﹝膈膜之原。﹞其道遠。其气深。其行遲。不能與衛气俱行。不得皆出。故間日乃作也。衛气日下一節。其气之發也。不當風府。其日作者柰何。曰虛實不同。邪中異所。則不得當其風府也。故邪中於頭項者。气至頭項而病。中於背者。气至背而病。中於腰脊者。气至腰脊而病。中於手足者。气至手足而病。衛气之所在。與邪气相合則病作。故風無常府。衛气之所發。必開其腠理。邪气之所合。則其府也。夫風﹝風癥。﹞之與瘧也。相似同類。而風獨常在。瘧得有時而休者何也。曰。風气畱其處。故常在。瘧气隨經絡。沈以內薄。故衛气應乃作。﹝昂按。衛爲陽主表。

瘧疾𨿽有陷入陰經者。然必待衛气應乃作。是爲陰中有陽。故𨿽甚而不至於殺人也。靈樞歲露論。與此篇略同。﹞瘧先寒而後熱者何也。夏傷於大暑。其汗大出。腠理開發。因遇夏气淒滄之水寒。﹝甲乙太素並作小寒。﹞藏於腠理皮膚之中。

秋傷於風。則病成矣。夫寒者。陰气也。﹝陰邪。﹞風者。陽气也。﹝陽邪。﹞先傷於寒。而後傷於風。故先寒而後熱也。

病以時作。名曰寒瘧。先熱而後寒者何也。此先傷於風。而後傷於寒。故先熱而後寒也。亦以時作。名曰溫瘧。其但熱而不寒者。陰气先絕。陽气獨發。則少气煩冤。手足熱而欲嘔。名曰癉瘧。溫瘧者。得之冬中於風。寒气藏於骨髓之中。

至春則陽气大發。邪气不能自出。因遇大暑。腦髓爍。肌肉消。腠理發泄。或有所用力。邪气與汗皆出。此病藏於腎。

﹝經﹞

其气先從內出之於外也。﹝昂按。此卽春溫之癥。寒气積久。自內達外。非猶傷寒之由表傳裏也。王安道曰。每見治溫熱病。誤攻其裏。亦無大害。誤發其表。變不可言。此足明其熱之自內達外矣。﹞如是者。陰虛而陽盛。陽盛則熱矣。衰則气復反入。入則陽虛。陽虛則寒矣。故先熱而後寒。名曰溫瘧。癉瘧者。肺素有熱。气盛於身。厥逆上衝。中气實而不外泄。因有所用力。腠理開。風寒舍於皮膚之內。分肉之間而發。發則陽气盛。陽气盛而不衰。則病矣。其气﹝邪气。﹞

不及於陰。故但熱而不寒。气內藏於心。﹝昂按。此病當是肺癉心癉之類。與前脾癉膽癉同。癉。熱也。﹞而外舍於分肉之間。令人消爍脫﹝一作肌。﹞肉。故命曰癉瘧。﹝李士材曰。溫瘧捨於腎。癉瘧捨於肺與心。溫瘧卽傷寒也。故傷寒論有溫瘧一癥。癉瘧則火盛乘金。陰虛陽亢。二者皆非眞瘧也。﹞夫瘧之始發也。陽气並於陰。當是之時。陽虛而陰盛。外無气。故先寒栗也。陰气逆極。則復出之陽。陽與陰復並於外。則陰虛而陽實。故先熱而渴。﹝王注。陰盛則胃寒。故戰栗。陽盛則胃熱。故欲飲。﹞夫瘧气者。並於陽則陽勝。並於陰則陰勝。陰勝則寒。陽勝則熱。瘧者。風寒之气不常也。

病極則復。﹝發已則復如平人。如後文極則陰陽俱衰也。﹞至病之發也。﹝至字有連上句讀者。言寒熱復至。今從王氏。﹞

如火之熱。如風雨不可當也。故經言曰。方其盛時必毀。﹝方盛而瀉之。必毀傷眞气。﹞因其衰也。事必大昌。此之謂也。

夫瘧之未發也。陰未並陽。陽未並陰。因而調之。眞气得安。邪气乃亡。故工不能治其已發。爲其气逆也。﹝瘧正發時。

不可服藥。若服藥則寒藥助寒。熱藥助熱。反增其病。﹞瘧气者。必更盛更虛。當气之所在也。病在陽則熱而脈躁。在陰則寒而脈靜。

極則陰陽俱衰。衛气相離。故病得休。衛气集。則復病也。時有間二日或至數日發。或渴或不渴何也。其間日者。邪气與衛气客於六腑。而有時相失。不能相得。故休數日乃作也。瘧者陰陽更勝也。或甚或不甚。故或渴或不渴。﹝陽盛則渴。

陰盛則不渴。﹞瘧之且發也。陰陽之且移也。必從四末始也。﹝手足十指。爲三陰三陽經脈所從起。故後刺瘧篇曰。諸瘧而脈不見。刺十指間出血。血出必已。﹞其以秋病者寒甚。﹝秋气栗烈。﹞以冬病者寒不甚。﹝陽气內藏。﹞以春病者惡風。

﹝陽方升而腠理開。﹞以夏病者多汗。﹝气熱而津液外泄。﹝瘧論﹞

【素】足太陽之瘧。令人腰痛頭重。寒從背起。﹝經脈所過。﹞先寒後熱。﹝音謁。﹞然。﹝熱貌。﹞熱止汗出難已。足少陽之瘧。令人身體解。寒不甚。熱不甚。﹝卽解也。﹞惡見人。﹝膽木盛。則克胃土。胃熱盛。則惡人。﹞

見人心惕惕然。﹝膽虛。﹞熱多汗出甚。足陽明之瘧。令人先寒灑淅。灑淅寒甚。﹝陽虛生外寒。﹞久乃熱。熱去汗出。喜見日月光火气。乃快然。﹝陽明多血多气。熱盛則惡人與火。今反喜之者。胃虛故也。﹞足太陰之瘧。令人不樂。好太息。

﹝脾不運而气不舒。﹞不嗜食。多寒熱。﹝脾虛惡寒。胃虛惡熱。故瘧疾又謂之脾寒。﹞汗出。病至則善嘔。﹝脾脈絡胃。

挾咽。﹞嘔已乃衰。足少陰之瘧。令人嘔吐甚。﹝腎脈貫鬲入肺。循喉嚨。﹞多寒熱。熱多寒少。﹝水衰火旺。﹞欲閉戶牖而處。其病難已。﹝陽明胃脈病。欲獨閉戶牖而處。今胃病見腎中。爲土刑於水。故難已。﹞足厥陰之瘧。令人腰痛。少腹滿。小便不利。如癃狀。﹝癃閉。厥陰脈環陰器。抵小腹。﹞非癃也。數便。意恐懼。气不足。﹝肝气有餘則怒。不足則恐。﹞

腹中悒悒。﹝木气不舒。昂按。傷寒言足經而不及手經。本篇論瘧。亦言足而不及手經。豈瘧邪亦傳足不傳手乎。抑足經可以該手經也。篇後言府瘧。僅胃府而不及他府。又豈以胃爲六府之長乎。﹞肺瘧者。令人心寒。﹝肺爲心蓋。脈入心中。

邪反乘其勝已。﹞寒甚熱。﹝肺主皮毛。主表。亦能作寒作熱。﹞熱間善驚。﹝肝主驚而金克木。﹞如有所見者。﹝心气不足。

肺邪有餘。﹞心瘧者。令人煩心甚。欲得淸水。反寒多。不甚熱。﹝寒多不甚熱而嗜水。未詳。按太素云。欲得淸水。反寒多。寒不甚。熱甚也。﹞肝瘧者。令人色蒼蒼然。太息。﹝木气不舒。﹞其狀若死者。﹝生气不榮。﹞脾瘧者。令人寒。﹝脾虛惡寒。﹞腹中痛。熱則腸中鳴。﹝火气沖擊。﹞鳴已汗出。﹝熱蒸爲汗。﹞腎瘧者。令人灑灑然。﹝寒意。﹞腰脊痛。﹝腰爲腎府。膀胱與腎相表裏。脈貫腰脊。﹞宛轉大便難。﹝腎主二便。﹞目然。﹝水虧。﹞手足寒。﹝陽虛。﹞胃瘧者。令人且﹝將。﹞病也。善饑而不能食。胃熱故善饑。脾虛故不能食。﹞食而支滿腹大。﹝脈循腹裏。﹞諸瘧而脈不見。刺十指間出血。血出必已。﹝刺井穴。脈始出處。﹝刺瘧篇﹞

【素】肺之令人咳何也。﹝肺屬金而主气。其變動爲咳。﹞曰。五臟六腑皆令人咳。非獨肺也。﹝張注。五臟六腑之邪。

皆能上歸於肺而爲咳也。﹞皮毛者。肺之合也。皮毛先受邪气。邪气以從其合也。其寒飲食入胃。﹝皮毛受寒爲外傷寒。

餐寒飲冷爲內傷寒。今人惟知外傷寒而不知有內傷寒。訛爲陰癥者是也。不讀內經。烏能知此。﹞從肺脈上至於肺則肺寒。

﹝肺惡寒。﹞肺寒則外內合邪。因而客之。則爲肺咳。五臟各以其時受病。非其時各傳以與之。﹝時。旺月也。非其時。

則各傳與肺而作咳。昂按。心小腸肝膽三焦之火。脾腎膀胱之濕。冒大腸之燥。傳入於肺。皆能作咳。不獨風寒也。馬注作肺傳邪於五臟而咳。李士材宗之。謬。觀篇首肺之令人咳。篇後關於肺二語。則咳之必由於肺明矣。﹞時感於寒則受病。微則爲咳。﹝凡傷風寒嗽者爲輕。﹞甚者爲瀉爲痛。﹝寒邪入裏。則爲泄爲痛。不傳於肺。而不作咳矣。﹞乘秋則肺先受邪。乘春則肝先受之。乘春則肝先受之。乘夏則心先受之。乘至陰﹝四季。﹞則脾先受之。乘冬則腎先受之。﹝張注。

言先��。謂次則傳及於肺而作咳也。昂按。若不傳則各�本藏之病。若移邪於他藏。則又爲他病矣。﹞肺咳之狀。咳而喘息有音。﹝肺藏气而主喘主音。﹞甚則唾血。﹝肺絡傷則唾。此本經自病。﹞心咳之狀。咳則心痛。喉仲介介如梗狀。甚則咽腫喉痺。﹝此五臟之移邪。心脈俠咽。火旺克金。﹞肝咳之狀。咳則兩脇下�。﹝肝脈布脇肋。上注肺。﹞甚則不可以轉。轉則兩﹝卽脇。﹞下滿。脾咳之狀。咳則右脇下痛。﹝脾主右。﹞陰陰引肩背﹝�在肩背。﹞甚則不可以動。動則咳劇。腎咳之狀。咳則腰痛相引而痛。﹝腎脈入肺。貫脊。腰爲腎府。﹞甚則咳涎。﹝脾爲涎。腎爲唾。涎唾相近。馬注。東垣治五臟咳。肺用麻黃湯。心用桔梗湯。肝用小柴胡湯。脾用升麻湯。腎用麻黃附子細辛湯。𨿽未必盡中。姑備采擇。﹞

五臟之久咳。乃移於六府。脾咳不已。則胃受之。胃咳之狀。咳而嘔。﹝胃寒則嘔。﹞嘔甚則長虫出。肝咳不已。則膽受之。膽咳之狀。咳嘔膽汁。肺咳不已。則大腸受之。大腸咳狀。咳而遺失。﹝甲乙作失。是。大腸爲傳導之官。寒入則遺失。﹞心咳不已。則小腸受之。小腸咳狀。咳而失气。气與咳俱失。﹝气下奔而出屁。﹞腎咳不已。則膀胱受之。膀胱咳狀。咳而遺溺。久咳不已。則三焦受之。三焦咳狀。咳而腹滿。不欲食飲。﹝上中二焦脈循胃口。﹞此皆聚於胃。﹝胃爲五臟六腑之海。﹞關於肺。

﹝昂按。肺主气。又屬金。主聲。故咳必由於肺也。凡傷風寒而咳嗽者爲輕。以肺主皮毛而在表也。若風寒徑傷經絡腑臟。而不傳於肺。則不咳。不咳者重。如眞傷寒類傷寒之屬是也。又有久病。火熱傷肺。而爲咳痰咳血聲啞聲嘶者。此病久傳變之咳。亦重癥也。﹞使人多涕唾。﹝凡咳嗽必多涕唾。﹞而面浮腫气逆也。﹝气逆故咳而面亦腫。馬注。東垣治六腑咳。胃用烏梅丸。膽用黃芩加半夏生薑湯。大腸用赤石脂禹餘糧湯桃花湯。不止。用豬苓湯分水。小腸用芍藥甘艸湯。

膀胱用茯苓甘艸湯。三焦用錢氏異功散。﹞﹝咳論﹞

【素】舉痛論﹑﹝舉痛者。舉凡痛而爲言也。吳鶴臯攺作卒痛論。亦有痛而不卒者。又何以說焉。﹞經脈流行不止。

環周不休。寒气入經而稽遲。泣﹝澀。﹞而不行。客於脈外則血少。客於脈中則气不通。故卒然而痛。其痛或卒然而止者。

或痛甚不休者。或痛甚不可按者。或按之而痛止者。或按之無益者。或喘動應手者。或心與背相引而痛者。或脇肋與少腹相引而痛者。或腹痛引陰股者。或痛宿昔而成積者。或卒然痛死不知人。有少間復生者。或痛而嘔者。或腹痛而後泄者。或痛而閉不通者。寒气客於脈外則脈寒。脈寒則縮蜷。縮蜷則脈絀急。﹝逢寒則急。﹞絀急則外引小絡。故卒然而痛。

得炅則痛立止。﹝炅。音炯。熱也。熱則血气行。而寒邪散。﹞因重中於寒。則痛久矣。寒气客於經脈之中。與炅气相薄則脈滿。滿則痛而不可按也。寒气稽畱。炅气從上。則脈充大。而血气亂。故痛甚不可按也。寒气客於腸胃之間。膜原之下。﹝膈之膜。肓之原。﹞血不得散。﹝寒則血凝。﹞小絡急引故痛。按之則血气散。故按之痛止。寒气客於挾脊之脈﹝督脈。﹞則深。按之不能及。故按之無益也。寒气客於衝脈。衝脈起於關元。﹝穴在臍下三寸。其本起於腎下。出關元而上。﹞

隨腹直上。﹝會於咽喉。﹞寒气客則脈不通。脈不通則气因之。故喘動應手矣。﹝衝脈與少陰腎脈並行。少陰之气。因之上滿。故喘動應手。﹞寒气客於背兪之脈。﹝背之心兪。﹞則脈泣。脈泣則血虛。血虛則痛。其兪注於心。﹝心主血。背兪屬膀胱經。凡五臟六腑之兪。皆屬膀胱經。而內通於臟腑。﹞故相引而痛。按之則熱气至。熱气至則痛止矣。寒气客於厥陰之脈。厥陰之脈者絡陰器。系於肝。寒气客於脈中則血泣脈急。故脇肋與小腹相引痛矣。﹝肝脈布脇肋。抵小腹。﹞厥气客於陰股。﹝厥陰脈循股陰。﹞寒气上及少腹。血泣在下相引。故腹痛引陰股。寒气客於小腸膜原之間。絡血之中。血泣不能注於大經。血气稽畱不得行。故宿昔而成積矣。﹝按此卽今之小腸气也。﹞寒气客於五臟。厥逆上泄。﹝嘔吐。﹞陰气竭。陽气未入。故卒然痛死不知人。气復反。則生矣。寒气客於腸胃。厥逆上出。故痛而嘔也。﹝此爲寒嘔。亦有胃熱上衝而嘔者。﹞寒气客於小腸。小腸不得成聚。故後泄腹痛矣。﹝小腸爲受盛之官。寒客之。故不能成聚。傳入大腸而泄也。﹞

熱气畱於小腸。腸中痛。癉熱焦渴。則堅幹不得出。﹝熱傷津。﹞故痛而閉不通矣。﹝通則不痛。痛則不通。﹞視其五色。

黃赤爲熱。白爲寒。靑黑爲痛。百病生於气也。怒則气上。喜則气緩。悲則气消。恐則气下。寒則气收。炅則气泄。驚則气亂。勞則气耗。思則气結。九气不同。何病之生。曰怒則气逆。甚則嘔血﹝火逼血隨气而上升。﹞及飧泄。﹝木上盛克土。故下爲飧泄。﹞故气上矣。喜則气和志達。榮衛通利。故气緩矣。﹝和緩。﹞悲則心系急。肺布葉舉。﹝肺葉隨心系。

而開布張舉。﹞而上焦不通。榮衛不散。﹝上焦宗气不得布散於榮衛。﹞熱气在中。則气消矣。﹝熱傷气。﹞恐則精卻。﹝恐傷腎。故精气卻退。﹞卻則上焦閉。閉則气還。還則下焦脹。﹝不能上行。還而爲脹。﹞故气不行矣。﹝新校正。气不行。

當作气下行。﹞寒則腠理閉。气不行。故气收矣。﹝王注。腠。謂津液滲泄之所。理。謂文理逢會之中。昂按。凡傷寒必衛气閉拒。故治寒疾者。多用發散之劑。﹞炅則腠理開。榮衛通。汗大泄。故气泄矣。驚則心無所倚。神無所歸。慮無所定。故气亂矣。勞則喘息汗出。外內皆越。﹝越其常度。﹞故气耗矣。思則心有所存。神有所歸。正气畱而不行。故气結矣。﹝志之所至。气亦至焉。﹞﹝舉痛﹞

【素】風之傷人也。或爲寒熱。或爲熱中。或爲寒中。或爲癘﹝癩。﹞風。或爲偏枯。或爲風也。﹝下文諸風。﹞其病各異。其名不同。或內至五臟六腑。願聞其說。曰。風气藏於皮膚之間。內不得通。外不得泄。﹝此風邪初感於表。玄府封閉。故內不得通。外不得泄。昂按。寒邪有飲冷而內傷者。風邪則俱從外入。﹞風者善行而數變。腠理開則灑然寒。閉則熱而悶。﹝風內郁而爲熱。﹞其寒也。則衰飲食。﹝胃中寒。則食少。﹞其熱也。則消肌肉。﹝熱入內。則肉消。﹞故使人﹝音突。﹞栗﹝寒意。﹞而不能食。名曰寒熱。風气與陽明入胃。循脈而上。至目內。其人肥則風气不得外泄。則爲熱中而目黃。﹝風內郁而爲熱爲黃。﹞人瘦則外泄而寒。則爲寒中﹝腠理疏而外泄。故中寒。﹞而泣出。﹝多淚。﹞風气與太陽俱入。行諸脈兪。﹝臟腑十二兪穴。皆在背面。屬太陽經。﹞散於分肉之間。﹝衛气行處。﹞與衛气相干。其道不利。﹝風气與衛气相薄。爲所持阻。﹞故使肌肉憤﹝音嗔。﹞而有瘍。﹝瘡癰。﹞衛气有所凝而不行。故其肉有不仁也。﹝衛气久不流通。則肉頑痺。不知痛癢。﹞癘者有榮气熱。﹝腐同。榮衛脈中。風入營血。變爲熱而血肉腐壞。﹞其气不淸。故使其鼻柱壞﹝气爲呼吸出入之處。﹞而色敗。皮膚瘍潰。風寒客於脈而不去。名曰癘風。或名曰寒熱。﹝王注。始爲寒熱。成爲癘風。﹞以春甲乙﹝屬木。﹞傷於風者。爲肝風。以夏丙丁﹝屬火。﹞傷於風者。爲心風。以季夏戊己﹝屬土。﹞傷於邪者。爲脾風。以秋庚辛﹝屬金。﹞中於邪者。爲肺風。以冬壬癸﹝屬水。﹞中於邪者。爲腎風。風中五臟六腑之兪。﹝穴兪。﹞

亦爲臟腑之風。﹝故有中經中腑中髒之殊。﹞風各入其門戶。所中則爲偏風。﹝或左或右。或上或下。偏中一處。則爲偏枯。﹞

風气循風府而上。﹝腦後穴名。﹞則爲腦風。風入系頭。則爲目風眼寒。﹝眼當畏寒。目在前而系在腦後。故曰系頭。靈樞終始篇。足太陽有通頂入腦者。正屬目本。名曰眼系。頭目苦痛取之。﹞飲酒中風。則爲漏風。﹝多汗。﹞入房汗出中風。

則爲內風。﹝令人遺精咳血。寢汗骨蒸。﹞新沐中風。則爲首風。久風入中。則爲腸風。﹝便血。﹞飧泄。﹝食不化。而泄瀉。﹞

外在腠理。則爲泄風。﹝多汗。﹞故風者。百病之長也。至其變化。乃爲他病也。無常方然。致有風气也。﹝致有風气諸病。﹞

肺風之狀。多汗惡風。﹝傷寒無汗。傷風有汗。故傷風皆有汗惡風。汗出皮腠疏。故惡風。﹞色﹝音烹。上聲。﹞然白。

時咳短气。﹝本經病。﹞晝日則瘥。暮則甚。﹝暮則陽气入裏。風內應之。故甚。或曰。晝則肺垂而順。夜則偏壅。﹞診在眉上。其色白。﹝眉上。闕庭之部。靈樞五色篇。闕中者。肺也。﹞心風之狀。多汗惡風焦絕。善怒赫。赤色。病甚則言不可快。﹝心脈挾咽喉而主舌。風中之。故難言。﹞診在口。﹝唇。﹞其色赤。肝風之狀。多汗惡風。善悲。﹝悲爲肺志。金來克木。﹞色微蒼。嗌漧﹝脈循喉嚨。﹞善怒。﹝肝志怒。﹞時憎女子。﹝肝脈絡陰器而主筋。肝衰則惡色。凡陽痿者。皆筋衰也。﹞診在目下。其色靑。脾風之狀。多汗惡風。身體怠惰。四肢不欲動。﹝脾主四肢。﹞色薄微黃。不嗜食。診在鼻上。

其色黃。﹝鼻居中央主土。﹞腎風之狀。多汗惡風。面然浮腫。﹝腎有水則面腫。有風面亦腫。平人气象論。面腫曰風。﹞

脊痛﹝腎脈貫脊。﹞不能正立。﹝骨衰。﹞其色。﹝音臺。黑色。﹞隱曲不利。﹝腎精衰。則不能交接。﹞診在肌上。﹝精衰則肌不澤。﹞其色黑。胃風之狀。頸多汗惡風。﹝胃脈從頤。循喉嚨。下缺盆。﹞食飲不下。膈塞不通。﹝胃脈下膈。屬胃絡脾。﹞腹善滿。﹝脈循腹裏。﹞失衣則脹。﹝外寒則脹。﹞食寒則泄。診形瘦而腹大。首風之狀。頭面多汗惡風。當先風一日。則病甚。﹝人身陽旺。外應於風。﹞頭痛不可以出內。至其風日。則病少愈。漏風之狀。或多汗。常不可單衣。﹝汗多腠疏。故常畏寒。馬注作畏熱。𨿽單衣亦欲卻之。昂按。旣云畏熱。下何以又言惡風乎。﹞食則汗出。甚則身汗。喘息。

惡風。衣常濡。口漧善渴。﹝外多汗則中幹。﹞不能勞事。﹝漏風卽酒風也。病能論。有病身熱解墮。汗出如浴。惡風少气。

病名酒風。﹞泄風之狀。多汗。汗出泄衣上。口中幹。上漬其風。不能勞事。身體盡痛則寒。﹝有風故痛。汗多亡陽故寒。

按素問風論痺論痿論。分爲三篇。病原不同。治法亦異。今世多混同論治。故丹溪著論辧之。又按中風大法有四。一曰偏枯。半身不遂也。二曰風痱。身無痛癢。四肢不收也。三曰風。奄忽不知人也。四曰風痺。諸痺類風狀也。由此觀之。則風類厥癥。風痺類痺。大抵風痺痿厥四癥。多有相類之處。又按靈樞壽夭剛柔篇。病在陽者曰風。病在陰者曰痺。陰陽俱病曰風痺。病有形而不痛者。陽之類也。無形而痛者。陰之類也。﹞﹝風論﹞

【素】風寒濕三气雜至。合而爲痺也。﹝合中有分。分中有合。﹞其風气勝者爲行痺。﹝三气各以一气主病。合中有分。

風者善行數變。故走易不定者。爲行痺。俗謂之流火。﹞寒气勝者爲痛痺。﹝陰寒爲痛。﹞濕气勝者爲著痺也。﹝著而不移。﹞

其有五者何也。以冬遇此者爲骨痺。﹝腎主骨。此指風寒濕也。靈樞長刺節論。骨重不可舉。骨髓酸痛。名骨痺。﹞以春遇此者爲筋痺。﹝肝主筋。長刺節論。筋攣骨痛。不可以行。名筋痺。﹞以夏遇此者爲脈痺。﹝心主脈。﹞以至陰﹝四季。﹞

遇此者爲肌痺。﹝脾主肌肉。長刺節論。肌膚盡痛。名曰肌痺。﹞以秋遇此者爲皮痺。﹝肺主皮。﹞內捨五臟六腑。何气使然。曰。五臟皆有合。病久而不去者。內捨於其合也。﹝如肝合筋。心合脈等。凡病皆然。久而內捨。則爲臟腑之痺矣。﹞

故骨痺不已。復感於邪。內捨於腎。﹝經邪入髒。下同。﹞筋痺不已。復感於邪。內捨於肝。脈痺不已。復感於邪。內捨於心。肌痺不已。復感於邪。內捨於脾。皮痺不已。復感於邪。內捨於肺。所謂痺者。各以其時。﹝气旺之月。﹞重感於風寒濕之气也。肺痺者。煩滿﹝王海藏曰。煩出於肺。蓋心火旺。則金燥也。﹞喘而嘔。﹝肺主气。故喘。脈循胃口。故嘔。﹞心痺者。脈不通。﹝心主脈。﹞煩則心下鼓。﹝火擾故煩。血不足。則心下鼓動。﹞暴上气而喘。﹝心脈上肺。火盛克金。故上气而喘。﹞嗌漧。﹝心脈挾咽。﹞善噫。﹝心爲噫。﹞厥气上則恐。﹝腎志恐。腎水上逆而淩心。﹞肝痺者。夜臥則驚。

﹝肝主驚。寐則神藏於肝。﹞多飲。數小便。上爲引如懷。﹝肝脈環陰器。抵小腹。故便數。痛引小腹。狀如懷妊。﹞腎痺者。善脹。﹝腎者。胃之關。關門不利。故脹。﹞尻以代踵。脊以代頭。﹝尻。苦髙切。臀也。腎脈起足下。足不能行。而以尻代之。腎脈貫脊。頭反下而脊髙。皆蜷屈之狀也。﹞脾痺者。四肢解墮。﹝脾主四肢。﹞發咳嘔汁。上爲大塞。﹝脾脈絡胃。上膈挾咽。故嘔咳而上焦隔塞。﹞腸痺者。數飲而出不得。﹝腸中有熱。故多飲。而小便復難。﹞中气喘爭。時發飧泄。﹝邪正奔喘交爭。時或通利。則又爲飧泄。﹞胞痺者。少腹膀胱按之內痛。若沃以湯。澀於小便。﹝膀胱在少腹之內。

胞在膀胱之內。胞受風寒濕气。郁而爲熱。故然。﹞上爲淸涕。﹝精室與髓海相通。小便旣澀。太陽經气不得下行。故上爍其腦。而爲淸涕。﹞陰气者。靜則神藏。躁則消亡。﹝五臟皆屬陰而藏神。王注。此言五臟受邪而爲痺也。﹞飲食自倍。

腸胃乃傷。﹝王注。此言六腑受邪而爲痺也。髒以躁動致傷。腑以飲食見損。﹞淫气。﹝气妄行而過者。﹞喘息。痺聚在肺。

淫气憂思。痺聚在心。淫气遺溺。痺聚在腎。淫气竭乏。﹝陰血枯竭。﹞痺聚在肝。淫气肌絕。﹝肌气阻絕。不知痛癢。﹞

痺聚在脾。諸痺不已。亦益內也。﹝卽前內合數條。﹞其風气勝者。其人易已也。﹝風爲陽邪。寒濕爲陰邪。﹞其入髒者死。

﹝一臟痺則五臟不能流通。故死。﹞其畱連筋骨間者痛久。其畱皮膚間者易已。六腑亦各有兪。﹝兪穴。王注。謂膀胱經六兪。內通六腑。馬注。凡六腑之穴。皆可入邪。﹞風寒濕气中其兪。而食飲應之。﹝飲食失節。﹞循兪而入。各捨其腑也。

﹝六腑痺。昂按。六腑前文只列腸痺胞痺。三焦有名無形。肌附於脾。胃爲臟腑之海。故不復別言痺也。﹞痺或痛或不痛。

或不仁。或寒或熱。或燥或濕。何也。曰。痛者。寒气多也。有寒故痛也。﹝陰寒凝聚而作痛。﹞其不痛不仁者。病久入深。營衛之行澀。﹝气血不足。﹞經絡時疏。﹝空疏。﹞故不痛。﹝素問作不通。疑誤。甲乙經作不痛。今從之。不痛者重。﹞

皮膚不營。﹝無血充養。﹞故爲不仁。﹝頑痺麻木。﹞其寒者。陽气少。陰气多。與病相益。故寒也。﹝本感寒濕。而陰气復益之。﹞其熱者。陽气多。陰气少。病气勝。陽遭陰。故爲痺熱。﹝風爲陽邪。衛气又勝。陰不能勝陽。﹞其多汗而濡者。

此其逢濕甚也。陽气少。陰气盛。兩气相感。﹝陰气。濕气。﹞故汗出而濡也。痺病不痛何也。痺在於骨則重。在於脈則血凝而不流。在於筋則屈不伸。在於肉則不仁。在皮則寒。故具此五者。故不痛也。﹝痛則血气猶能周流。五者爲气血不足。皆重於痛。故不復作痛。諸解欠明。﹞凡痺之類。逢寒則急。﹝寒則筋急。急字素問作虫。王注。如虫行皮中。甲乙經作急。今從之。﹞逢熱則縱。﹝熱則筋弛。故痿論專言熱。﹞營衛之气。亦令人痺乎。曰。營者。水谷之精气也。和調於五臟。﹝六陰經。﹞灑陳於六腑。﹝六陽經。﹞乃能入於脈也。﹝正理論曰。谷入於胃。脈道乃行。水入於經。其血乃成。﹞

故循脈上下。貫五臟。絡六腑也。﹝榮行脈中。﹞衛者。水谷之悍气也。其气疾滑利。不能入於脈也。﹝衛行脈外。﹞故循皮膚之中。分肉之間。﹝肉之腠理。﹞薰於肓膜。﹝膏肓。膈膜。﹞散於胸腹。﹝此衛气所行之處。靈樞本藏篇。衛气者。

所以溫分肉。充皮膚。肥腠理。司開闔者也。﹞逆其气則病。﹝二气有所阻逆。﹞從﹝順也。﹞其气則愈。不與風寒濕气合。

故不爲痺。﹝痺論。﹞

【素】肺熱葉焦。則皮毛虛弱急薄著。則生痿也。﹝肺主皮毛。傳精布气。肺熱葉焦。則不能輸精於皮毛。故虛弱急薄。皮膚燥著。而痿不能行。猶木皮剝。則不能行津於枝榦而枯也。﹞心气熱。則下脈厥而上。﹝心熱盛則火獨光。

腎脈下行者。隨火厥逆而上。﹞上則下脈虛。虛則生脈痿。﹝心主脈。﹞樞折挈。﹝樞紐之間。如折如挈。﹞脛縱而不任地也。

肝气熱。則膽泄口苦。﹝膽爲肝之府。熱則膽汁溢。﹞筋膜幹。筋膜幹則筋急而攣。發爲筋痿。﹝肝主筋。﹞脾气熱。則胃幹而渴。﹝不能爲胃行其津液。﹞肌肉不仁。﹝不知痛癢。﹞發爲肉痿。﹝脾主肉。﹞腎气熱。則腰脊不舉。﹝腰爲腎府。腎脈貫脊。﹞骨枯而髓減。發爲骨痿。﹝腎主骨。﹞何以得之。曰。肺者。藏之長也。爲心之蓋也。有所失亡。所求不得。則發肺鳴。﹝心志不遂。火上炎而爍肺。金受火克。故喘息有音也。﹞鳴則肺熱葉焦。故五臟因肺熱葉焦。發爲痿也。﹝肺者。

相傅之官。爲气之主。治節出焉。人身之運動。皆由於肺。肺熱葉焦。則气無所主。而失其治節。故痿而手足不隨也。﹞

悲哀太甚。則胞絡絕。絕則陽气內動。﹝胞絡屬心。而絡於胞中。悲則心系急。肺布葉舉。胞絡阻絕。衛气不得外出而內動。﹞發則心下崩數溲﹝溺。﹞血也。故大經空虛。﹝亡血故虛。﹞發爲肌痺。傳爲脈痿。﹝先爲肌肉頑痺。次爲脈痿。脛不任地。﹞思想無窮。所願不得。意淫於外。﹝妄想。﹞入房太甚。宗筋弛縱。發爲筋痿。及爲白淫。﹝白物淫溢而下。濁帶之類。﹞生於肝。﹝肝主筋。﹞使內也。﹝房勞。﹞有漸於濕。﹝漸漬水濕。﹞以水爲事。﹝好飲酒漿。﹞若有所畱。﹝水濕畱著。﹞

居處相濕。肌肉濡漬。痺而不仁。發爲肉痿。得之濕地也。﹝地之濕气。感則害皮肉筋脈。﹞有所遠行勞倦。逢大熱而渴。

渴則陽气內伐。內伐則熱捨於腎。腎者水髒也。今水不勝火。則骨枯而髓虛。故足不任身。發爲骨痿。生於大熱也。﹝腎惡燥。﹞肺熱者。色白而毛敗。心熱者。色赤而絡脈溢。肝熱者。色蒼而爪枯。﹝爪者筋之餘。﹞脾熱者。色黃而內蠕﹝音軟。﹞動。腎熱者。色黑而齒槁。﹝齒者骨之餘。﹞治痿者獨取陽明。何也。陽明者。五臟六腑之海。﹝胃爲水谷之海。﹞主閏﹝潤同。﹞宗筋。﹝陰毛橫骨上下之豎筋。絡胸腹經腹背。上頭項。下臀。﹞宗筋主束骨而利機關也。衝脈者。經脈之海也。﹝受十二經之血。爲血海。﹞主滲灌溪谷。﹝肉之大會爲谷。小會爲溪。﹞與陽明合於宗筋。﹝衝脈循腹挾臍旁五分而上。陽明脈亦挾臍旁一寸五分而上。宗筋脈於中。﹞陰陽﹝三陰。三陽。﹞總宗筋之會。會於气街。﹝陰毛兩旁動脈處。﹞

而陽明爲之長。皆屬於帶脈。而絡於督脈。﹝帶脈起於季脇。周回一身。如束帶然。陽明與帶脈相屬。而復絡於督脈。﹞

故陽明虛則宗筋縱。帶脈不引。故足痿不用也。﹝不爲人用。﹞﹝痿論﹞

【素】陽气衰於下。則爲寒厥。陰气衰於下。則爲熱厥。﹝下不足。則厥逆而上。﹞熱厥之爲熱也。必起於足下者何也。陽气起於足五指之表。﹝足三陽脈。﹞陰脈者。集於足下。而聚於足心。﹝足三陰脈。﹞故陽气勝。則足下熱也。﹝陰不足。﹞寒厥之爲寒也。必從五指而上於膝者何也。陰气起於五指之裏。﹝足三陰脈。﹞集於膝下。而聚於膝上。故陰气勝。

則從五指至膝上寒。其寒也。不從外。皆從內也。﹝陰盛生內寒。不由外感。﹞寒厥何失而然也。前陰者。宗筋之所聚。

太陰陽明之所合也。﹝脾胃之脈。皆輔近宗筋。甲乙經作厥陰者。眾筋之所聚。亦自一說。﹞春夏則陽气多而陰气少。秋冬則陰气盛而陽气衰。此人者質壯。以秋冬奪於所用。﹝多欲奪陰。﹞下气上爭不能復。﹝不能歸經。﹞精气溢下。﹝陰精下泄。﹞邪气因從之而上也。气因於中。﹝寒從內發。卽前不從外之意。張注。言人之气。由中焦水谷所生。亦通。﹞陽气衰不能滲營其經絡。陽气日損。陰气獨在。故手足爲之寒也。熱厥何如而然也。酒入於胃。則絡脈滿而經脈虛。脾主爲胃行其津液者也。陰气虛則陽气入。﹝陽主衛外。陰虛則陽內伐。所謂陰不足則陽湊之也。﹞陽气入則胃不和。胃不和則精气竭。﹝不能生精生气。﹞精气竭則不營其四肢也。﹝此亦獨取陽明之義。﹞此人必數醉若飽以入房。气聚於脾中不得散。

酒气與穀气相薄。熱盛於中。故熱徧於身。內熱而溺赤也。夫酒气盛而悍。腎气日衰。﹝爍其陰精。﹞陽气獨勝。故手足爲之熱也。厥或腹滿。或暴不知人。或至半日。遠至一日乃知人者。何也。陰气盛於上則下虛。下虛則腹脹滿。﹝寒盛則脹。﹞陽气盛於上則下气重上。而邪气逆。逆則陽气亂。陽气亂則不知人也。﹝熱盛則不知人。﹞巨陽之厥。則腫首頭重。

足不能行。﹝脈上巓。下貫。﹞發爲僕。﹝上重下輕。﹞陽明之厥。則癲疾。欲走呼。腹滿不得臥。面赤而熱。妄見而妄言。﹝昂按。陽明多血多气。詳本癥。病皆有餘。與虛而厥者不同。﹞少陽之厥。則暴聾。頰腫而熱。脇痛﹝足骨。﹞

不可以運。﹝皆經脈所過。﹞太陰之厥。則腹滿脹。後不利。不欲食。食則嘔。不得臥。﹝皆脾病兼胃。﹞少陰之厥。則口漧溺赤。﹝腎熱。﹞腹滿心痛。﹝脈絡心。注胸中。﹞厥陰之厥。則少腹腫痛。﹝脈抵小腹。﹞腹脹。﹝肝主脹。爲木盛克土。﹞

涇溲不利。﹝肝火。﹞好臥屈膝。﹝筋衰。﹞陰縮腫。內熱。﹝脈絡陰器。上內廉。﹞﹝厥論﹞

【靈】夫百病者。多以旦慧晝安。夕加夜甚。何也。曰。春生夏長。秋收冬藏。是气之常也。人亦應之。以一日分爲四時。朝則爲春。日中爲夏。日入爲秋。夜半爲冬。朝則人气始生。病气衰。故旦慧。日中人气長。長則勝邪。故安。

夕則人气始衰。邪气始生。故加。夜半人气入藏。邪气獨居於身。故甚也。其時有反者。何也。是不應四時之气。藏獨主其病者。﹝一臟獨主其病。故不能應一日分四時之气。﹞是必以藏气之所不勝時者甚。﹝如脾病不能勝旦之木。肺病不能勝晝之火。肝病不能勝夕之金。心病不能勝夜之水。故至其時反加甚也。﹞以其所勝時者起也。﹝如肺气能勝旦之木。腎气能勝晝之火。心气能勝夕之金。脾气能勝夜之水。至其所勝之時。則慧且安。不能拘於旦慧晝安夕加夜甚之說也。順气一日分爲四時。﹞

卷下

脈要第四

【素】人一呼脈再動。一吸脈亦再動。呼吸定息。脈五動。閏以太息。命曰平人。﹝靈樞脈度。五十營等篇。人身脈長一十六丈二尺。一呼脈行三寸。一吸脈行三寸。晝夜一萬三千五百息。气行五十營。漏水下百刻。凡行八百一十丈。

卽一十六丈二尺。而積之也。難經曰。呼出心與肺。吸入腎與肝。呼吸之間。脾受谷味也。其脈在中。是五動亦以應五臟也。﹞平人者。不病也。常以不病調病患。醫不病。故爲病患平息以調之爲法。人一呼脈一動。一吸脈一動。曰少气。

﹝脈訣以爲敗脈。難經以爲離經脈。正气衰也。﹞人一呼脈三動。一吸脈三動而躁。﹝躁動。脈訣爲數脈。﹞尺熱曰病溫。

﹝尺爲陰位。寸爲陽位。陰陽俱熱。故爲病溫。﹞尺不熱。脈滑曰病風。脈澀曰痺。﹝滑爲陽盛。澀爲血少。﹞人一呼。脈四動以上曰死。﹝一息八至。脈訣以爲脫脈。難經以爲奪精脈。四動以上。則九至矣。爲死脈。﹞脈絕不至曰死。乍疏乍數曰死。平人之常气稟於胃。胃者。平人之常气也。人無胃气曰逆。逆者死。春胃微弦曰平。弦多胃少曰肝病。但弦無胃曰死。胃而有毛曰秋病。﹝毛爲肺脈。爲金克木。﹞毛甚曰今病。﹝卽病。﹞藏眞散於肝。肝藏筋膜之气也。夏胃微鉤曰平。鉤多胃少曰心病。但鉤無胃曰死。胃而有石曰冬病。﹝水克火。﹞石甚曰今病。藏眞通於心。心藏血脈之气也。長夏胃微﹝音軟。﹞弱曰平。弱多胃少曰脾病。但代無胃曰死。﹝動而中止曰代。﹞弱有石曰冬病。﹝爲水反侮土。次其勝克。當作弦脈。﹞弱甚曰今病。藏眞濡於脾。脾藏肌肉之气也。秋胃微毛曰平。毛多胃少曰肺病。但毛無胃曰死。毛而有弦曰春病。﹝爲木反侮金。吳注。𨿽曰我克者爲微邪。然木气泄。至春無以生榮。故病。次其勝克。當爲鉤脈。﹞弦甚曰今病。藏眞髙於肺。以行營衛陰陽也。﹝肺爲傅相。營衛陰陽。皆賴之以分布。﹞冬胃微石曰平。石多胃少曰腎病。但石無胃曰死。石而有鉤曰夏病。﹝爲火反侮水。次其勝克。鉤當云弱。﹞鉤甚曰今病。藏眞下於腎。腎藏骨髓之气也。夫平心脈來。累累如連珠。如循瑯。﹝美玉。﹞曰心平。夏以胃气爲本。病心脈來。喘喘連屬。﹝喘喘。則有不足之意。﹞

其中微曲。曰心病。死心脈來。前曲後居。﹝停滯。﹞如操帶鉤。曰心死。平肺脈來。厭厭聶聶。如落楡莢。曰肺平。秋以胃气爲本。病肺脈來。不上不下。如循雞羽。曰肺病。﹝王注。中堅旁虛。吳注。澀難。﹞死肺脈來。如物之浮。如風吹毛。曰肺死。平肝脈來。弱招招。如揭長竿末梢。曰肝平。﹝長而。﹞春以胃气爲本。病肝脈來。盈實而滑。如循長竿。曰肝病。﹝長而不。﹞死肝脈來。急益勁。如張新弓弦。曰肝死。平脾脈來。和柔相離。如雞踐地。曰脾平。長夏以胃气爲本。病脾脈來。實而盈數。如雞舉足。曰脾病。﹝踐地形。其輕緩。舉足形。其拳實。﹞死脾脈來。銳堅如烏之喙。如鳥之距。如屋之漏。如水之流。曰脾死。平腎脈來。喘喘累累如鉤。按之而堅。曰腎平。﹝冬爲石脈。堅亦石意也。鉤爲心脈。堅中帶鉤。爲水火陰陽相濟。﹞冬以胃气爲本。病腎脈來如引葛。按之益堅。曰腎病。死腎脈來。發如奪索。辟辟如彈石。曰腎死。﹝平人气象論﹞

【素】春脈如弦。春脈者肝也。東方木也。萬物之所以始生也。故其气來弱。輕虛而滑。端直以長。故曰弦。反此者病。其气來實而彊。此謂太過。病在外。其气來不實而微。此謂不及。病在中。﹝有餘爲外感。不足爲內傷。﹞太過則令人善忘。﹝當作善怒。气交變大論。木太過則忽忽善怒。﹞忽忽眩冒而巓疾。﹝眩。目轉也。冒。瞀悶也。厥陰與督脈會於巓。﹞其不及則令人胸痛引背。﹝金匱曰。胸痛引背。陽虛而陰弦也。﹞下則兩脇滿。﹝肝脈貫膈。布脇肋。﹞夏脈如鉤。夏脈者心也。南方火也。萬物之所以盛長也。故其气來盛去衰。故曰鉤。反此者病。其气來盛去亦盛。此謂太過。

病在外。其气來不盛。去反盛。此謂不及。病在中。太過則令人身熱而膚痛。爲浸淫。﹝陽有餘。故身熱。熱不得越。故膚痛。浸淫。蒸熱不已也。﹞其不及。則令人煩心。﹝不足故內煩。﹞上見咳唾。下爲气泄。﹝心脈上肺。故咳唾。絡小腸。

故气泄。﹞秋脈如浮。秋脈者肺也。西方金也。萬物之所以收成也。故其气來輕虛以浮。來急去散。故曰浮。反此者病。

其气來毛。而中央堅。兩旁虛。此謂太過。病在外。其气來毛而微。此謂不及。病在中。太過則令人逆气而背痛。﹝肺系屬背。﹞慍慍然。其不及。則令人喘。呼吸少气而咳。上气見血。﹝咳血。﹞下聞病音。﹝呻吟。﹞冬脈如營。﹝有營守乎中之象。﹞冬脈者腎也。北方水也。萬物之所以合藏也。故其气來沈以搏。故曰營。反此者病。其气來如彈石者。此謂太過。

病在外。其去如數者。﹝數疾。﹞此謂不及。病在中。太過則令人解。﹝寒不寒。熱不熱。弱不弱。壯不壯。﹞脊脈痛。

﹝腎脈貫脊。﹞而少气不欲言。﹝吳注。人之聲音。修長爲出於腎。﹞其不及。則令人心懸如病饑。﹝腎水不能濟心火。﹞中淸。

﹝挾脊兩旁空軟處名。淸。冷也。腎外當。﹞脊中痛。少腹滿。小便變。﹝絡膀胱。﹞脾脈者土也。孤髒以灌四旁者也。

﹝不主四時。故云孤髒。脾位中央。故灌四髒。﹞善者不可得見。惡者可見。﹝脾有功於四髒。善則四髒之善。脾病則四髒亦病矣。﹞其來如水之流者。此謂太過。病在外。如烏之喙者。此謂不及。病在中。太過則令人四肢不舉。﹝脾主四肢。

濕勝故不舉。﹞其不及。則令人九竅不通。﹝不能灌漑五臟。故九竅不通。﹞名曰重彊。﹝藏气皆不和順。﹞眞肝脈至。﹝卽眞藏脈。﹞中外急如循刀刃。責責然如按琴瑟弦。色靑白不澤。毛折乃死。﹝衛气敗絕。﹞眞心脈至。堅而搏。如循薏苡子。

累累然。色赤黑不澤。毛折乃死。眞肺脈至。大而虛。如以毛羽中人膚。色白赤不澤。毛折乃死。眞腎脈至。搏而絕。

如指彈石。辟辟然。色黑黃不澤。毛折乃死。眞脾脈至。弱而乍數乍疏。色黃靑不澤。毛折乃死。見眞藏曰死。何也。

五臟者。皆稟气於胃。胃者五臟之本也。髒气者。不能自致於手太陰。﹝肺。﹞必因於胃气。乃至於手太陰也。﹝脈必先會於手太陰。而後能行於諸經。﹞故五臟各以其時自爲。而至於手太陰也。﹝弦鉤毛石等。因時各爲其狀。而至於手太陰寸部。所謂肺朝百脈也。﹞故邪气勝者。精气衰也。故病甚者。胃气不能與之俱至於手太陰。故眞藏之气獨見。獨見者。病勝藏也。故曰死。﹝玉機眞藏論。﹞

【素】脈有陰陽。知陽者知陰。知陰者知陽。﹝王注。深知則備議其變易。﹞凡陽有五。五五二十五陽。﹝陽。陽和之脈也。五臟心肝脾肺腎。形爲弦鉤毛石五脈。當旺之時。各形本脈。一脈之中。又各兼五脈。無過不及者。皆爲陽脈也。﹞所謂陰者。眞藏也。見則爲敗。敗必死也。﹝眞藏。卽前眞肝脈至之類。藏者。藏也。藏眞。見而不藏。全失陽和之气。爲陰脈也。﹞所謂陽者。胃脘之陽也。﹝有胃气。則脈和緩。爲陽脈。無胃气。則爲陰脈。王注。解作人迎胃脈。

在結喉旁動脈應手處。左小常以候藏。右大常以候府。於經文似覺欠貫。﹞別於陽者。﹝脈𨿽病而有胃气者。﹞知病處也。

﹝某脈不和。則知病在某處。﹞別於陰者。﹝眞藏陰脈。﹞知死生之期。﹝陰陽生克。推而知之。﹞﹝陰陽別論﹞

【素】脈從陰陽。病易已。脈逆陰陽。病難已。﹝左人迎爲陽。春夏洪大爲順。沈細爲逆。右气口爲陰。秋冬沈細爲順。洪大爲逆。男子左大爲順。女子右大爲順。凡外感癥。陽病見陽脈爲順。陽病見陰脈爲逆。陰病見陽脈亦爲順。內傷癥陽病見陽脈爲順。陽病見陰脈爲逆。陰病見陰脈爲順。陰病見陽脈亦爲逆也。﹞脈得四時之順。曰病無他。﹝如春弦夏鉤等是也。﹞脈反四時。及不間藏。曰難已。﹝春得肺脈。夏得腎脈。爲反四時。間藏。如肝病乘土。當傳脾。乃不傳脾而傳心。則間其所勝之藏。而傳於所生之藏矣。難經所謂間藏者生是也。﹞脈有逆從。四時未有藏形。﹝當旺之時。本髒之脈未至。﹞春夏而脈瘦。﹝玉機眞藏論作沈澀。﹞秋冬而脈浮大。命曰逆四時也。風熱而脈靜。﹝傷風熱者。脈宜浮大。﹞

泄而脫血。脈實。﹝脈宜沈細。而反實大。﹞病在中。脈虛。﹝內傷病而脈無力。﹞病在外。脈澀堅者。﹝外感病。脈宜浮滑。

而反澀堅。﹞皆難治。﹝按玉機眞藏論。病在中脈實堅。病在外。脈不實堅者。皆難治與此相反。新校正云。此得而彼誤。﹞

命曰反四時也。﹝與反四時者相類。﹞﹝平人气象論﹞

【素】五邪所見。春得秋脈。夏得冬脈。長夏得春脈。秋得夏脈。冬得長夏脈。﹝皆五行相克。﹞名曰陰出之陽。病善怒。不治。﹝新校正。陰出之陽。病善怒。疑錯簡。吳注云。謂眞藏陰脈。出於陽和脈之上。再加善怒。則東方生生之本亡矣。﹞﹝宣明五气論﹞

【素】春不沈。夏不弦。冬不澀。秋不數。是謂四塞。﹝吳注。言脈𨿽待時而至。亦不可絕類而至。若春至而全無冬脈。夏至而全無春脈。已𨿽專旺。而早絕其母气。是五臟不相貫通也。﹞參見曰病。復見曰病。未去而去曰病。去而不去曰病。﹝吳注。一部而參見諸部。此乘侮交至也。旣見於本部。復見於他部。此淫气太過也。未去而去。爲本气不足。來气有餘。去而不去。爲本气有餘。來气不足。王注。復見謂再見。已衰。已死之气也。﹞﹝至眞要大論﹞

【靈】經脈爲裏。﹝如手太陰肺經。自中府至少商。乃直行於經隧之裏者也。﹞支而橫者爲絡。﹝如肺經之列缺穴。橫行於手陽明大腸經者。爲絡脈也。﹞絡之別者爲孫。﹝絡之歧者。猶子又生孫也。﹞﹝脈度﹞

【靈】經脈者。常不可見也。其虛實也。以气口知之。﹝十二經脈伏行分肉之間。深而不見。必診气口寸脈。然後知其虛實。故診脈者。必以气口爲主也。﹞脈之見者。皆絡脈也。﹝絡脈如肺列缺。大腸偏歷之類。其脈常動。不必於气口知之。﹞凡診絡脈。脈色靑。則寒且痛。赤則有熱。胃中寒。手魚之絡多靑矣。﹝手大指下。肉髙起者爲魚。﹞胃中有熱。

魚際絡赤。﹝魚際亦肺經穴。﹞其暴黑者。畱久痺也。其有赤有黑有靑者。寒熱气也。其靑短者。少气也。﹝經脈﹞

【素】气口何以獨爲五臟主。﹝气口卽寸脈。亦曰脈口。可以候气之盛衰。故名气口。若分言之。今以左爲人迎。右爲气口。﹞曰。胃者。水谷之海。六腑之大源也。﹝言脈𨿽見於气口。而實本之於脾胃。﹞五味入口藏於胃。以養五臟气。

气口亦太陰也。﹝脾爲足太陰。爲胃行其津液。以傳於肺。而肺气口。亦手太陰也。﹞是以五臟六腑之气味。皆出於胃。

變見於气口。﹝气味由胃傳肺。肺爲轉輸於諸經。故諸經之脈。皆變見於此。﹞故五气入鼻。藏於心肺。﹝五味入口入於府。

五气入鼻入於藏。惟心肺居膈上。故先受之。﹞心肺有病。而鼻爲之不利也。﹝五臟別論﹞

【素】食气入胃。﹝此段專言食。﹞散精於肝。淫气於筋。﹝肝主筋。其精淫溢入肝以養筋。﹞食气入胃。濁气歸心。

淫精於脈。﹝谷肉皆粗濁之物。其气上歸於心。其精微者。則淫入於脈。心主脈卽血。﹞脈气流經。經气歸於肺。肺朝百脈。輸精於皮毛。﹝脈气流行於十二經。十二經之气。皆歸於肺。肺居髙而受百脈之朝會。乃轉輸精气。布散於皮毛。如木之行津。必由於皮也。﹞毛脈合精。行气於府。﹝府。王注作膻中。謂宗气之所聚也。張注作六腑。﹞府精神明。畱於四髒。﹝六腑之精气神明。上輸於肺。以養心肝脾腎四髒。﹞气歸於權衡。權衡以平。﹝肺主治節。分布气化。使四髒安定。

三焦均平。上下中外。各得其所也。﹞气口成寸。以決死生。﹝此脈之所由來也。气口亦名寸口。百脈之大要會也。馬注。

與魚際相去一寸。故名成寸。張注。分尺爲寸也。按脈前爲寸。後爲尺。中爲關。此云成寸。蓋兼關尺而言之也。醫者由此察脈。知病以決人之死生也。﹞飲入於胃。﹝此段專言飲。與上文食入相對。故此下有通調水道。水精四布之文。東垣丹溪攺作飲食入胃。後人宗之。失經旨矣。﹞遊溢精气。上輸於脾。脾气散精。上歸於肺。﹝脾主爲胃行其津液。所謂上焦如霧。中焦如漚也。﹞通調水道。下輸膀胱。﹝肺行下降之令。轉輸而入膀胱。所謂下焦如瀆也。﹞水精四布。五經並行。合於四時。﹝脈道之行。因時而呈其狀。﹞五臟陰陽。﹝禮記飲以養陽。食以養陰。此合飲食而言之也。﹞揆度以爲常也。﹝病能論。揆者。言切求其脈理也。度者。得其病處。以四時度之也。醫者因此揆而度之。以知病情。爲常法也。﹞

﹝經脈別論﹞

【素】夫脈者。血之府也。﹝榮行脈中。刺志論曰。脈實血實。脈虛血虛。﹞長則气治。﹝長爲气足。﹞短則气病。﹝短爲不足。﹞數則煩心。﹝數疾爲熱。﹞大爲病進。﹝大爲邪盛。﹞上盛﹝寸口。﹞則气髙。下盛﹝尺中。馬注謂寸下。卽關也。

蓋以脹滿屬中部。昂按。腎亦有脹。﹞則气脹。﹝腎者。胃之關。關門不利。故脹。﹞代則气衰。﹝動而中止。曰代。﹞細則气少。澀則心痛。﹝澀爲血少。﹞渾渾革至如湧泉。﹝甲乙脈經。皆作渾渾革革。至如湧泉。﹞病進而色獘。綿綿其去如弦絕死。﹝脈微而復絕。﹞﹝脈要精微論﹞

【素】何謂虛實。曰。邪气盛則實。精气奪則虛。虛實何如。曰。气虛者。肺虛也。﹝肺主气。﹞气逆者。足寒也。

﹝上盛下虛。﹞非其時則生。﹝非相克之時。﹞當其時則死。﹝遇相克之時。﹞余藏皆如此。所謂重實者。言大熱病。气熱脈滿。

是謂重實。經絡皆實。是寸脈急而尺緩也。﹝寸急爲陽經實。尺緩爲陰絡實。王注。陰分主絡。陽分主經。﹞滑則從。澀則逆也。故五臟骨肉滑利。可以長久也。﹝凡物死則枯澀。﹞絡气不足。經气有餘者。脈口熱﹝寸口。﹞而尺寒也。秋冬爲逆。春夏爲從。治主病者。﹝春夏陽气髙。故脈口宜熱。尺中宜寒。當察其何經何絡所主而治之。﹞經虛絡滿者。尺脈滿。

脈口寒澀也。此春夏死。秋冬生也。﹝秋冬陽气下。故尺中宜熱。脈口宜寒。﹞何謂重虛。曰。脈气上虛尺虛。是謂重虛。

﹝寸尺皆虛。﹞如此者。滑則生。澀則死也。腸便血何如。﹝腸風下痢。皆名腸。此問似專指下痢。觀下文可見。便血。純血也。爲熱傷血分。﹞身熱則死。寒則生。腸下白沫何如。﹝非膿非血。而下白沫。爲熱傷气分。﹞脈沈則生。脈浮則死。﹝浮爲陰癥見陽脈。大抵痢疾。忌身熱脈浮。﹞腸下膿血何如。﹝赤白相兼。气血俱傷。﹞脈懸絕則死。滑大則生。﹝滑爲陰血。大爲陽气。﹞癲疾何如。脈搏大滑。久自已。﹝陽證得陽脈。﹞脈小堅急。死不治。﹝陽證得陰脈。﹞癲疾之脈。虛實何如。虛則可治。實則死。﹝實爲邪盛。﹞消癉﹝胃熱消穀善饑。﹞虛實何如。脈實大。病久可治。﹝血气尙盛。﹞

脈懸小堅。病久不可治。﹝通評虛實論﹞

【素】寸口之脈中手短者。曰頭痛。中手長者。曰足脛痛。﹝王注。短爲陽不足。故病在頭。長爲陰太過。故病在足。﹞

寸口脈。中手促。上擊者。曰肩背痛。﹝陽盛於上。﹞寸口脈。沈而堅者。曰病在中。浮而盛者。曰病在外。寸口脈。沈而橫。曰脇下有積。腹中有橫積痛。寸口脈。沈而喘。曰寒熱。﹝沈爲陰。喘爲陽。當寒熱往來。﹞脈盛滑堅者。曰病在外。脈小實而堅者。曰病在內。脈小弱以澀。謂之久病。﹝小弱爲气虛。澀爲血虛。﹞脈滑浮而疾者。謂之新病。﹝气足陽盛。﹞脈急者。曰疝瘕。少腹痛。﹝急爲寒。爲痛。﹞脈滑曰風。﹝滑爲陽脈。風亦陽邪。﹞脈澀曰痺。﹝澀爲無血。故痺。﹞

緩而滑曰熱中。﹝胃熱。﹞盛而緊曰脹。﹝緊爲寒脹。﹞尺脈緩澀。謂之解。﹝張注。懈墮。﹞安臥脈盛。謂之脫血。﹝安臥脈應微而反盛。血去而气無所主。﹞尺澀脈滑。謂之多汗。﹝血少而陽有餘。﹞尺寒脈細。謂之後泄。﹝腎主二便。虛寒則不能禁固。﹞尺粗常熱者。謂之熱中。﹝王注。中謂下焦。﹞﹝平人气象論﹞

【素】心脈搏堅而長。當病舌捲不能言。﹝脈擊手曰搏。舌爲心苗。心火盛。故然。﹞其而散者。當消環自已。﹝王注。諸脈散。爲气實血虛。消謂消散。環謂環周。張注。消謂消渴。非。﹞肺脈搏堅而長。當病唾血。﹝血隨火而逆上。﹞

其而散者。當病灌汗。至令﹝一作今。﹞不復散發也。﹝脈虛多汗。將懼亡陽。不能更任發散。馬注。作一散之則病已。

非。﹞肝脈搏堅而長。色不靑。當病墜若搏。﹝墜墮搏擊所傷。色不應脈。病在外傷。﹞因血在脇下。令人喘逆。﹝肝主脇。

損傷血積脇下。上薰於肺。則喘逆。﹞其而散。色澤者。當病溢飲。溢飲者。渴暴多飲。而易入肌皮。腸胃之外也。﹝血虛中濕。水液不消。﹞胃脈搏堅而長。其色赤。當病折髀。﹝胃脈下髀。故髀如折。﹞其而散者。當病食痺。﹝胃虛。故痺悶難消。﹞脾脈搏堅而長。其色黃。當病少气。﹝脾不和。肺無所養。故少气。﹞其而散。色不澤者。當病足腫。若水狀也。﹝脾主四肢。脈下足。脾虛不運。故腫。﹞腎脈搏堅而長。其色黃而赤者。當病折腰。﹝王注。色黃而赤。是心脾幹腎。腰爲腎府。故如折。﹞其而散者。當病少血。至令﹝一作今。﹞不復也。粗大者。陰不足。陽有餘。爲熱中也。

來疾去徐。上實下虛。﹝上實故來疾。下虛故去遲。﹞爲厥巓疾。﹝邪气上實爲僕。及巓頂之疾。﹞來徐去疾。上虛下實。

爲惡風也。故中惡風者。陽气受也。﹝風爲陽邪。上虛故先受。﹞有脈俱沈細散者。少陰厥也。﹝沈細爲腎脈。數爲熱。王注。尺脈不當見數。沈細而數。當爲熱厥。﹞沈細數散者。寒熱也。﹝沈細爲陰。數散爲陽。當病寒熱。﹞浮而散者。爲僕。﹝浮爲虛。散爲無神。故眩僕。﹞諸浮不躁者。﹝𨿽浮而未至躁。﹞皆在陽。則爲熱。﹝浮爲陽。浮而不躁。爲陽中之陰。

其病在足陽經。﹞其有躁者在手。﹝若兼躁。則火上升。爲陽中之陽。病在手經矣。躁卽浮之甚也。﹞諸細而沈者。皆在陰。

則爲骨痛。﹝沈細爲陰脈。陰主骨。主痛。﹞其有靜者在足。﹝深沈之甚也。則病在下部足陰經矣。﹞數動一代者。病在陽之脈也。泄及便膿血。﹝代爲气衰。然有積者。亦脈代。故主泄利便血。馬注。數字讀作入聲。數爲熱。故便血。非。﹞

澀者。陽气有餘也。滑者。陰气有餘也。陽气有餘。爲身熱無汗。﹝气多血少。﹞陰气有餘。爲多汗身寒。﹝陽虛陰盛。﹞

陰陽有餘。則無汗而寒。﹝陽有餘。故無汗。陰有餘。故身寒。﹞﹝脈要精微論﹞

【素】心脈滿大。癇螈筋攣。﹝癇螈音酣異。火盛生風。而眩僕抽掣也。﹞肝脈小急。癇螈筋攣。﹝血虛故小。受寒故急。血虛火盛爲癇螈。急爲筋攣。﹞肝脈騖暴。﹝馳騖暴亂。﹞有所驚駭。脈不至。若喑。不治自已。﹝騖駭則脈阻而气壅。

故不能言。气復自已。﹞腎脈小急。肝脈小急。心脈小急不鼓。皆爲瘕。﹝小急爲虛寒。不鼓爲血不流。故內凝爲瘕﹞腎肝並沈爲石水。﹝沈爲在裏。小腹堅脹如石。﹞並浮爲風水。﹝浮爲在表。蓄水胃風。發爲浮腫。﹞並虛爲死。﹝腎爲五臟之根。肝爲生發之主。﹞並小弦欲驚。﹝弦小爲虛。﹞腎脈大急沈。肝脈大急沈。皆爲疝。﹝瘕疝皆寒气之所結聚。脈大爲虛。

急爲寒。沈爲在裏。故前小急者爲瘕。此大急沈者。亦爲疝也。﹞心脈搏滑。急爲心疝。﹝脈要精微論。心脈急爲心疝。

有形在於少腹。其气上搏於心。﹞肺脈沈搏爲肺疝。﹝肺脈當浮。今沈而搏。爲寒气薄於髒。﹞三陽急爲瘕。三陰急爲疝。

﹝三陽。太陽膀胱。三陰。太陰脾也。王注。受寒血聚爲瘕。气聚爲疝。馬注。二病皆气血相兼。﹞二陰急爲癇厥。二陽急爲驚。﹝二陰。少陰腎。二陽。陽明胃也。皆爲寒。﹞脾脈外鼓沈爲腸。久自已。﹝吳注。沈爲在裏。外鼓有出表之象。﹞

肝脈小緩爲腸。易治。﹝緩爲脾脈。脾乘肝爲微邪。小緩爲脈漸和。﹞腎脈小搏沈。爲腸下血。﹝小爲陰气不足。搏爲陽熱乘之。沈爲在下。故下血。﹞血溫身熱者死。﹝凡下痢下血下沫。皆名腸。俱忌身熱。﹞心肝亦下血。﹝心生血。

肝藏血。移熱於腸而。﹞二髒同病者。可治。﹝木火相生。﹞其脈小沈澀爲腸。﹝心肝二脈。小而沈澀。亦爲寒。﹞其身熱者死。﹝陰气內絕。虛陽外脫。﹞胃脈沈鼓澀。﹝沈不當鼓。鼓不當澀。是血虛而有火也。﹞胃外鼓大。﹝是陽盛而陰不足也。﹞心脈小堅急。﹝小爲血虛。堅爲不和。急爲寒盛。﹞皆膈偏枯。﹝人身前齊鳩尾。後齊十一椎。有膈膜。所以遮隔濁气。使不上薰心肺。今膈有病。則隔拒飲食。故卽以膈名病也。偏枯者。半身不遂。血气不能周通。胃病則不能納谷。

心病則不能生血。故爲膈癥偏枯也。﹞男子發左。女子發右。不喑舌轉。可治。﹝少陰之脈俠舌本。邪未入腎。猶可治。﹞

脈至而搏。血衄身熱者死。﹝鼻血曰衄。亡血陰虛。脈最忌搏。身最忌熱。﹞脈來懸鉤浮。爲常脈。﹝爲邪在表。乃衄家之常脈。﹞﹝大奇論﹞

【靈】諸病皆有逆順。可得聞乎。腹脹。身熱。脈大。是一逆也。腹鳴而滿。四肢淸﹝冷﹞泄。其脈大。是二逆也。

衄而不止。脈大。是三逆也。﹝皆爲陰癥見陽脈。﹞咳且溲﹝小便。﹞血。脫形。其脈小勁。﹝小不宜勁。﹞是四逆也。咳脫形。身熱。脈小以疾。﹝小不宜疾。﹞是謂五逆也。如是者。不過十五日而死矣。其腹大脹。四末淸。脫形泄甚。是一逆也。腹脹便血。其脈大時絕。是二逆也。咳﹝上。﹞溲血。﹝下。﹞形肉脫。﹝外。﹞脈搏。﹝內。﹞是三逆也。嘔血。胸滿引背。脈小而疾。﹝虛而火盛。﹞是四逆也。咳嘔。﹝上。﹞腹脹。﹝中。﹞且飧泄。﹝下。﹞其脈絕。是五逆也。如是者。不及一時而死矣。﹝玉版﹞

【靈】何謂五逆。熱病脈靜。﹝陽癥見陰脈。﹞汗已出。脈盛躁。﹝病不爲汗衰。﹞是一逆也。病泄。脈洪大。是二逆也。著痺不移。肉破。身熱。脈偏絕。是三逆也。淫而奪形。身熱。色夭然白。及後下血。﹝凝黑。﹞血重篤。是謂四逆也。寒熱奪形。脈堅搏。﹝眞藏脈見。﹞是謂五逆也。﹝五禁﹞

【靈】諸急者﹝脈急。﹞多寒。緩者多熱。﹝按熱當屬數。﹞大者多气少血。小者气血皆少。滑者陽气盛。微有熱。澀者多血少气。﹝按澀當爲血少。﹞微有寒。諸小者。陰陽形气俱不足。﹝邪气臟腑病形。﹞

【靈】一日一夜五十營。﹝晝行陽二十五度。夜行陰二十五度。﹞以營五臟之精。不應數者。名曰狂生。﹝猶言幸生。﹞

所謂五十營者。五臟皆受气。持其脈口。數其至也。五十動而不一代者。五臟皆受气。﹝動而中止爲代。﹞四十動一代者。

一臟無气。三十動一代者。二髒無气。二十動一代者。三髒無气。十動一代者。四髒無气。不滿十動一代者。五臟無气。

予之短期。﹝知其將死。﹞﹝根結。﹞

【素】脈從而病反者。其診何如。曰。脈至而從。按之不鼓。諸陽皆然。﹝此陽盛格陰之癥也。內熱甚而脈反不鼓。

是陽盛極。格陰於外。非眞寒也。王注。此作非熱也。下作非寒也。似與經文顚倒。﹞諸陰之反。其脈何如。曰。脈至而從。按之鼓甚而盛也。﹝此陰盛格陽之癥也。內寒而脈反鼓甚。是陰盛極。格陽於外。非眞熱也。二癥最爲惑人。醫者愼之。﹞﹝至眞要大論﹞

【素】人迎一盛。病在少陽。二盛病在太陽。三盛病在陽明。﹝左手寸口脈名人迎。主手足六陽經腑病。﹞四盛以上爲格陽。﹝一盛。人迎大於气口一倍也。仲景云。格則吐逆。王注。陽盛之極。格拒食不得入。東垣云。格者。甚寒之气。

馬注。格六陰在內。使不得出。﹞寸口一盛。病在厥陰。二盛病在少陰。三盛病在太陰。四盛以上爲關陰。﹝右手寸脈名寸口。主手足六陰經髒病。一盛。寸口大於人迎一倍也。仲景云。關則不得小便。王注。陰盛之極。關閉溲不得通。東垣云。關者。甚熱之气。馬注。關六陽在外。使不得入。﹞人迎與寸口俱盛。四倍以上爲關格。關格之脈贏。不能極於天地之精气。則死矣。﹝新校正云。贏當作盈。乃盛極也。非羸弱也。靈樞禁服篇。寸口主內。人迎主外。兩者相應。俱往俱來。若引繩大小齊等。春夏人迎微大。秋冬寸口微大。名曰平人。又終始篇。人迎一盛。病在足少陽。一盛而躁。病在手少陽。人迎二盛。病在足太陽。二盛而躁。病在手太陽。人迎三盛。病在足陽明。三盛而躁。病在手陽明。人迎四盛。且大且數。名曰溢陽。溢陽爲外格。脈口一盛。病在足厥陰。一盛而躁。在手心主。脈口二盛。病在足少陰。二盛而躁。在手少陰。脈口三盛。病在足太陰。三盛而躁。在手太陰。脈口四盛。且大且數者。名曰溢陰。溢陰爲內關。內關不通。死不治。人迎與太陰脈口俱盛。四倍以上命曰關格。關格者。與之短期。王冰素問注。言足經而不及手經。仲景東垣丹溪。皆以關格爲病癥。馬玄臺非之。而以關格爲脈體。昂謂若以爲病癥。當不止於膈食便閉二癥。若以爲脈體。

則內經脈經及諸家經論。並無所根據。且有是脈者。必有是病。馬氏何不實指其病爲何等乎。﹞﹝六節藏象論﹞

【素】何以知懷子之且生也。身有病而無邪脈也。﹝病字。王注解作經閉。昂按。婦人懷子。多有嘔惡頭痛諸病。然形𨿽病而脈不病。若經閉其常耳。非病也。﹞﹝腹中論。﹞

【素】婦人手少陰脈動甚者。妊子也。﹝王注解作有子。馬注解作男妊。昂按。此當指欲娩身時而言也。手少陰。言手中之少陰。乃腎脈。非心脈也。﹞﹝平人气象論﹞

【靈】經脈十二。而手太陰足少陰陽明。獨動不休何也。﹝肺之太淵。腎之太溪。胃之人迎。皆動不休。按胃之動脈。

馬注作足之衝陽。然下文並未說到足上。惟云上衝頭。並下人迎。別走陽明。似當以人迎爲是。﹞曰。是明胃脈也。﹝先明胃脈。方知肺脈。故脈中有胃气者生。﹞胃爲五臟六腑之海。其淸气上注於肺。﹝受水谷而化精微之气。以上注於肺。﹞

肺气從太陰而行之。﹝此營气也。營行脈中。從手太陰始。而徧行於五臟六腑。﹞其行也。以息往來。故人一呼脈再動。

一吸脈亦再動。呼吸不已。故動而不止。﹝十二經脈。皆會於寸口。故動而不休。卽手太陰肺之太淵穴也。在掌後陷中。

九鍼篇曰。陽中之少陰肺也。其原出於太淵。﹞足之陽明。何因而動。曰。胃气上注於肺。﹝此前段行於肺之營气。﹞其悍气上衝頭者。﹝此言胃中悍之衛气。﹞循咽。上走空竅。循眼系。入絡腦。﹝循足太陽膀胱經睛明穴。上絡於腦。﹞出。

﹝同頷。﹞下客主人。﹝足少陽膽經穴。耳前起骨上廉。﹞循牙車。﹝卽頰車。胃經。﹞合陽明。﹝陽明胃經。﹞並下人迎。﹝胃經穴。俠結喉兩旁一寸五分動脈。﹞此胃气別走於陽明者也。﹝胃腑之气。循三陽而別走陽明之經。此𨿽爲衛气。實本胃內之气而行。﹞故陰陽上下。其動也若一。﹝或行於陰。或行於陽。或升於上。或降於下。而形爲弦鉤毛石等脈。𨿽各不同。然其合於時。應於藏。其動也則若一矣。﹞故陽病而陽脈小者爲逆。﹝陽癥脈宜浮大。小爲陽癥見陰脈。﹞陰病而陰脈大者爲逆。﹝陰癥脈宜沈細大爲陰癥見陽脈。﹞故陰陽俱靜俱動若引繩。相傾者病。﹝言陰陽動靜。當如引繩平等。所謂脈有胃气者生也。若相傾則病矣。馬注。作引繩以相傾。謬。﹞足少陰何因而動。曰。衝脈者。十二經之海也。與少陰之大絡﹝足少陰腎。﹞起於腎下。出於气街。﹝卽陽明胃經气沖穴。俠臍相去四寸。動脈應手。﹞循陰股內廉。邪入中。﹝膝後曲處。﹞循脛骨內廉。並少陰之經。﹝腎經。﹞下入內踝之後。入足下。﹝湧泉穴。﹞其別者邪入踝。﹝脛兩旁。﹞出屬跗上。

﹝足面。﹞入大指之間。﹝據與腎脈並行。當作小趾。﹞注諸絡。以溫足脛。此脈之常動者也。﹝按諸篇俱言衝脈上衝。惟此篇及順逆肥瘦論。言衝脈並腎脈下行。馬注云。由此觀之。肺脈之動不休者。以營气隨肺气而行諸經。諸經之脈。朝於肺也。胃脈之動不休者。以衛气由胃循三陽。而行不已也。腎脈之動不休者。以與衝脈並行。灌諸絡而行不已也。﹞﹝動輸﹞

【素】論言人迎與寸口相應若引繩。小大齊等。命曰平。﹝見靈樞禁服篇。﹞陰之所在。寸口如何。﹝王注。陰之所在。

脈沈不應。引繩齊等。其候頗乖。張注。陰。手足少陰也。﹞曰。視歲南北。可知之矣。﹝甲己二歲爲南政。餘八歲爲北政。五運以甲己土運爲尊。六气以少陰君火爲尊。張注。五運之中。惟少陰不司气化。﹞北政之歲。少陰在泉。則寸口不應。﹝北政。面北以定其上下。則尺主司天。寸主在泉。少陰在泉。則寸口不應。不以尺爲主。而以寸爲主者。從君而不從臣也。﹞厥陰在泉。則右不應。﹝少陰間气在右故。﹞太陰在泉。則左不應。﹝少陰間气在左故。﹞南政之歲。少陰司天。

則寸口不應。﹝南政。面南以定其上下。則寸主司天。尺主在泉。少陰司天。則寸口不應。﹞厥陰司天。則右不應。太陰司天。則左不應。﹝左右與前義同。﹞諸不應者。反其診則見矣。﹝王注。不應皆爲脈沈。仰手而沈。覆其手。則沈爲浮。

細爲大也。馬注。諸不應者。卽南北二政。而相反以診之。則南政主在寸者。北政主在尺。南政主在尺者。北政主在寸。

其脈自明矣。凡左右二間。其相反與尺寸同。吳注。反。變也。診。候也。諸不應者。歲運經候之常也。今乃見者。其候變也。變則不應者。斯應矣。﹞尺候何如。曰。北政之歲。三陰在下。則寸不應。三陰在上。則尺不應。﹝司天曰上。

在泉曰下。﹞南政之歲。三陰在天。則寸不應。三陰在泉。則尺不應。左右同。﹝吳注。惟少陰所在則不應。以少陰君也。

有端拱無爲之象。然善則不見。惡者可見。猶無道而失君象也。﹞﹝至眞要大論﹞

【素】脈至浮合。浮合如數。一息十至以上。是經气予不足也。微見九十日死。脈至如火薪然。﹝瞥瞥不定。﹞是心精之予奪也。艸幹而死。脈至如散葉。是肝气予虛也。木葉落而死。脈至如省客。﹝省問之客。倏去倏來。﹞省客者。脈塞而鼓。是腎气予不足也。懸去棗華而死。﹝棗華於夏。﹞脈至如丸泥。是胃精予不足也。楡莢落而死。﹝秋深。﹞脈至如橫格。是膽气予不足也。禾熟而死。脈至如弦縷。是胞精予不足也。病善言下霜而死。不言可治。﹝王注。胞脈系於腎。

腎脈挾舌本。胞气不足。當不能言。今反善言。是眞气內絕而外出也。﹞脈至如交漆。﹝交當作絞。﹞交漆者。左右旁至也。

微見三十日死。脈至如湧泉。﹝有出無入。﹞浮鼓肌中。太陽气予不足也。少气味。韭英而死。﹝气不足而口無味。長夏韭英。馬注。以少气爲句。味韭英而死爲句。謬。﹞脈至如頹土之狀。按之不得。是肌气予不足也。五色先見黑白壘發死。

﹝癮疹見於肌上。﹞脈至如懸雍。﹝人上。名懸雍。﹞懸雍者。浮揣切之益大。是十二兪之予不足也。﹝背有十二經之兪穴。﹞水凝而死。脈至如偃刀。偃刀者。浮之小急。按之堅大急。五臟菀﹝郁熱。﹞熱。寒熱獨並於腎也。如此其人不得坐。立春而死。脈至如丸。滑不直手。不直手者。按之不可得也。是大腸气予不足也。棗葉生而死。﹝初夏。﹞脈至如華者。﹝虛弱之意。﹞令人善恐。不欲坐臥。行立常聽。﹝小腸脈入耳中。﹞是小腸气予不足也。季秋而死。﹝此篇脈名脈狀。

不必彊解。以意會之可也。﹞﹝大奇論﹞

卷下

診候第五

﹝診。非獨脈也。有自脈言者。有自證言者。有自形言者。有自色言者。有自聲言者。經中五過四失。皆言診也。

故分診候另爲一門。此篇皆出素問。故文上不加別識。﹞

診法常以平旦。陰气未動。陽气未散。飲食未進。經脈未盛。絡脈調勻。气血未亂。故乃可診有過之脈。﹝過。差也。

卽病也。﹞切脈動靜。﹝脈診。﹞而視精明。﹝神診。精气神明。王注。作目睛明穴。未確。﹞察五色。﹝色診。﹞觀五臟有餘不足。六腑彊弱。﹝證診。﹞形之盛衰。﹝形診。﹞以此參伍。決死生之分。萬物之外。六合之內。天地之變。陰陽之應。

彼春之暖。爲夏之暑。﹝陽生而之盛。﹞彼秋之忿。爲冬之怒。﹝陰少而至壯。﹞四變之動。脈與之上下。﹝脈因時變。﹞以春應中規。﹝圓滑。﹞夏應中矩。﹝方大。﹞秋應中衡。﹝澀平。﹞冬應中權。﹝沈石。﹞陰陽有時。與脈爲期。期而相失。知脈所分。分之有期。故知死時。﹝脈與時不相應。與藏不相應者。皆曰相失。分其生克之期日。則可以知死時矣。﹞微妙在脈。不可不察。察之有紀。從陰陽始。始之有經。從五行生。生之有度。四時爲宜。補瀉勿失。與天地如一。得一之情。以知死生。是故聲合五音。色合五行。脈合陰陽。持脈有道。虛靜爲保。﹝心欲虛。神欲靜。﹞春日浮。如魚之遊在波。夏日在膚。泛泛乎萬物有餘。秋日下膚。蟄虫將去。﹝以气漸降。如虫之欲蟄藏。﹞冬日在骨。蟄虫周密。君子居室。

知內者按而紀之。﹝內而在髒在腑。﹞知外者終而始之。﹝外而在表來經。﹞此六者。持脈之大法。﹝四時表裏。必須明辧。

王注。知外謂知色象。似與持脈不合。﹞尺內兩旁。則季脇也。﹝肋骨盡處名季脇。季脇近腎。尺主之。﹞尺外以候腎。尺裏以候腹。﹝少腹。王注。外謂外側。裏謂內側。李士材曰。外謂前半部。裏謂後半部。﹞中附上。﹝中部關脈。﹞左外以候肝。內以候膈。﹝左手關脈。膈謂膈中。﹞右外以候胃。內以候脾。﹝右手關脈。﹞上附上。﹝上部寸脈。﹞右外以候肺。

內以候胸中。﹝右手寸脈。﹞左外以候心。內以候膻中。﹝左手寸脈。﹞前以候前。後以候後。﹝關前以候前。關後以候後。

吳注。前指候前。後指候後。亦此義也。﹞上竟上者。﹝由尺至寸。﹞胸喉中事也。下竟下者。﹝自寸至尺。﹞少腹腰股膝脛足中事也。﹝此內經診法也。吳注曰。尺外以候腎。內以候腹。小腸膀胱。居少腹也。左外以候肝。內以候膈。不及膽者。

寄於肝也。左外以候心。內以候膻中。膻中卽心包也。髙陽生以大小腸列於寸。三焦配於左尺。命門列於右尺。而膻中則不與焉。特以心與小腸爲表裏。肺與大腸爲表裏耳。不知經絡𨿽爲表裏。而大小腸皆在下焦。焉能越中焦而見脈於寸上乎。滑伯仁以左尺主小腸膀胱前陰之病。右尺主大腸後陰之病。可稱隻眼。又靈樞云。宗气出於上焦。營气出於中焦。

衛气出於下焦。上焦在於膻中。中焦在於中脘。下焦在臍下陰交。故寸主上焦。以候胸中。關主中焦。以候膈中。尺主下焦。以候腹中。今列三焦於右尺。不亦妄乎。又腎𨿽一臟。而有左右兩枚。命門穴在督脈第七椎兩腎之間。一陽居二陰之中。所以成乎坎也。內經並無命門之經。何以循經而見脈於寸口乎。﹞推而外之。內而不外。有心腹積也。﹝吳注。

浮取之而脈沈。爲病在裏。﹞推而內之。外而不內。身有熱也。﹝沈取之而脈浮。爲病在表。﹞推而上之。上而不下。腰足淸也。﹝上部盛而下無陽气。升而不降。故腰足冷。﹞推而下之。下而不上。頭項痛也。﹝下部盛而上無陽气。降而不升。

故頭項痛。甲乙經作推而上之。下而不上。推而下之。上而不下。文尢順而義同。昂按。此卽五常政大論所謂上取下取。

內取外取。以求其過是也。﹞按之至骨。脈气少者。腰脊痛而身有痺也。﹝脈少血少。故有腰痛脊痛。不仁不用等病。﹞﹝脈要精微論﹞診病之始。五決爲紀。﹝以五臟之脈。爲決生死之綱紀。﹞欲知其始。先建其母。﹝始。病源也。母應時旺气也。﹞

所謂五決者。五脈也。﹝卽五臟之脈。﹞

夫脈之小大滑澀浮沈。可以指別。五臟之象。可以類推。五臟相音。﹝相。猶色也。﹞可以意識。五色微診。可以目察。能合脈色。可以萬全。赤﹝色赤。﹞脈之至也。喘﹝脈來喘急。﹞而堅。診曰。有積气在中。時害於食。名曰心痺。

﹝心肺藏髙。故皆言喘。喘爲心气不足。堅爲病气有餘。痺者。藏气不宣行也。﹞得之外疾。思慮而心虛。故邪從之。白脈之至也。喘而浮。上虛下實。驚有積气在胸中。喘而虛。名曰肺痺寒熱。﹝金火相戰。﹞得之醉而使內也。﹝酒味辛熱。助火克金。加之使內。則腎气虛。虛必盜母气以自養。肺金益衰。而不能行气。故气積於胸中也。﹞靑脈之至也。長而左右彈。

﹝長而彈手。爲弦緊爲寒。﹞有積气在心下。支。﹝支主脇。肝主脇。脇近心。故曰心下。﹞名曰肝痺。得之寒濕。與疝同法。﹝肝脈絡陰器。故疝亦屬肝病。﹞腰痛足淸頭痛。﹝肝脈所過。陰脈者。下行極而上。故頭痛。﹞黃脈之至也。大而虛。有積气在腹中。有厥气。名曰厥疝。﹝王注。若腎气逆上。則爲厥疝。不上則但爲脾積。﹞女子同法。﹝女子亦有疝。

但不名疝而名瘕。﹞得之疾使四肢。汗出當風。﹝脾主四肢。風木克土。﹞黑脈之至也。上堅而大。﹝上字未詳。馬注。尺脈之上。堅而且大。﹞有積气在少腹與陰。﹝陰器。﹞名曰腎痺。得之沐浴淸水而臥。﹝濕气趨下。必歸於腎。﹞﹝五臟生成論﹞

天地之至數。合於人形气血。通決死生。爲之柰何。曰。天地之至數。始於一終於九焉。﹝九爲奇數之極。﹞一者天。

二者地。三者人。因而三之。三三者九。以應九野。故人有三部。部有三候。以決死生。以處百病。以調虛實。而除邪疾。上部天。兩額之動脈。﹝額兩旁動脈。王注。足少陽脈气所在。﹞上部地。兩頰之動脈。﹝鼻之兩旁。近巨之分動脈。

足陽明脈气所行。﹞上部人。耳前之動脈。﹝耳前陷中動脈。手少陽脈气所行。﹞中部天。手太陰也。﹝謂肺也。寸口中經渠穴動脈。﹞中部地。手陽明也。﹝謂大腸。手大指次指歧骨間。合谷之分動脈。﹞中部人。手少陰也。﹝謂心脈。掌後銳骨之下。神門之分動脈。﹞下部天。足厥陰也。﹝謂肝脈。毛際外羊矢下一寸半陷中。五里之分陰股中動脈。女子取太衝。

在足大趾本節後二寸陷中。﹞下部地。足少陰也。﹝謂腎脈。足內踝後跟骨上陷中。太溪之分動脈。﹞下部人。足太陰也。

﹝謂脾脈。足魚腹上。越兩筋間。陰股內箕門之分動脈。﹞故下部之天以候肝。地以候腎。人以候脾胃之气。中部天以候肺。地以候胸中之气。﹝腸胃。﹞人以候心。上部天以候頭角之气。地以候口齒之气。人以候耳目之气。三而成天。三而成地。三而成人。三而三之。合則爲九。九分爲九野。九野爲九藏。故神藏五。形藏四。合爲九藏。﹝王注。肝藏魂。肺藏魄。心藏神。脾藏意。腎藏志。是謂神藏五。一頭角。二耳目。三口齒。四胸中。是謂形藏四。張注。形藏四。謂胃大小腸膀胱。藏有形之物也。膽無出無入。三焦有名無形。皆不藏有形者也。於理亦通。但於本文欠貫。馬注。古人診脈。凡頭面手足之動脈。無不診之。猶傷寒論多以趺陽脈言之也。其九候法。亦以三部中有天地人。與後世之浮中沈不同也。頗得古義。﹞必先度其形之肥瘦。﹝大抵肥人脈沈。瘦人脈浮。﹞以調其气之虛實。﹝肥人血實气虛。瘦人气實血虛。﹞

實則瀉之。虛則補之。﹝此言刺法。統肥瘦而言。﹞必先去其血脈。﹝刺去畱邪。﹞而後調之。無問其病。以平爲期。形盛脈細。少气不足以息者危。形瘦脈大。胸中多气﹝喘滿。﹞者死。﹝形气不相得。﹞形气相得者生。參伍不調者病。三部九候。皆相失者死。目內陷者死。﹝諸脈皆屬於目。﹞察九候獨小者病。﹝九部之中。一部獨小。下同。﹞獨大者病。獨疾者病。獨遲者病。獨熱者病。獨寒者病。獨陷下者﹝吳注。沈伏。﹞病。﹝此九候中。又有七診之法。﹞九候之脈。皆沈細懸絕者爲陰。主冬。故以夜半死。盛躁喘數者爲陽。主夏。故以日中死。寒熱病者。以平旦死。﹝吳注。寒死夜半。熱死日中。平旦爲陰陽交會之中。﹞熱中及熱病者。以日中死。﹝火旺於午。﹞病風者。以日夕死。﹝風屬卯木。日入申酉。屬金。

金克木。﹞病水者。以夜半死。﹝水旺亥子。﹞其脈乍疏乍數。乍遲乍疾者。日乘四季死。﹝辰戌丑未土日。脾絕故也。﹞形肉已脫。九候𨿽調猶死。七診𨿽見。九候皆從者不死。所言不死者。風气之病。及經月之病。似七診之病而非也。故言不死。﹝風病之脈。有獨大獨疾者。經血不足。有獨小獨遲者。﹞若有七診之病。其脈候亦敗者死矣。必發噦噫。﹝胃爲噦。

呃逆也。心爲噫。噯气也。﹞﹝三部九候論﹞

色多靑則痛。多黑則痺。黃赤則熱。多白則寒。五色皆見。則寒熱也。﹝皮部論﹞

人之居處。動靜勇怯。脈亦爲之變乎。曰。凡人之驚恐恚勞動靜。皆爲變也。是以夜行。則喘出於腎。淫气病肺。

﹝子病及母。﹞有所墮恐。喘出於肝。淫气害脾。﹝木邪克土。﹞有所驚恐。喘出於肺。淫气傷心。﹝驚則气亂。神無所根據。故喘出肺而傷心。﹞度水跌僕。喘出於腎與骨。﹝水气通腎。﹞當是之時。勇者气行則已。怯者則著而爲病也。故曰。診病之道。觀人勇怯。骨肉皮膚。能知其情。以爲診法也。故飲食飽甚。汗出於胃。驚而奪精。汗出於心。持重遠行。汗出於腎。疾走恐懼。汗出於肝。搖體勞苦。汗出於脾。故春秋冬夏。四時陰陽生病。起於過用。此爲常也。﹝經脈別論﹞

凡未診病者。必問嘗貴後賤。𨿽不中邪。病從內生。名曰脫營。﹝心志不樂。營血不生。﹞嘗富後貧。名曰失精。﹝富則膏粱。貧則藜藿。藏液不生。﹞五气畱運。病有所並。醫工診之。不在臟腑。不變軀形。﹝內無可求。外無可驗。﹞診之而疑。不知病名。身體日減。气虛無精。病深無气。灑灑然﹝惡寒之貌。﹞時驚。病深者。以其外耗於衛。內奪於營。﹝王注。血爲憂煎。气隨悲減。﹞良工所失。不知病情。此治之一過也。凡欲診病者。必問飲食居處。暴樂暴苦。始樂後苦。

皆傷精气。精气竭絕。形體毀沮。暴怒傷陰。暴喜傷陽。厥气上行。滿脈去形。﹝逆气上行。滿於經絡。使神气離散。﹞

愚醫治之。不知補瀉。不知病情。精華日脫。邪气乃並。此治之二過也。善爲脈者。必以比類奇恆。﹝病能論。奇恆者。

言奇病也。﹞從容知之。爲工而不知道。此診之不足貴。此治之三過也。診有三常。必問貴賤。封君敗傷。﹝失勢。﹞及欲侯王。﹝妄念。﹞故﹝舊也。﹞貴脫勢。𨿽不中邪。精神內傷。身必敗亡。始富後貧。𨿽不傷邪。皮焦筋屈。痿爲攣。﹝不得志而气血傷。筋骨攣。﹞醫不能嚴。不能動神。外爲柔弱。﹝委曲隨順。﹞亂至失常。病不能移。此治之四過也。凡診者。

必知終始。有知余緒。﹝吳注。始病今病。以及餘事。﹞切脈問名。當合男女。﹝王注。男陽气多。左大爲順。女陰气多。

右大爲順。﹞離絕菀﹝郁。﹞結。憂恐喜怒。﹝王注。離。間其親愛也。絕。斷其所懷也。菀。思慮郁積也。結。怫郁不解也。憂則志苦。恐則气下。喜則憚散。怒則逆亂。﹞五臟空虛。血气離守。工不能知。何術之語。當富大傷。斬筋絕脈。

身體復行。令澤不息。﹝身𨿽復舊。而色澤尙未滋息。﹞故﹝舊也。﹞傷敗結。畱薄歸陽。﹝王注。謂陽經及六腑。張注。

由陰傷而及於陽。﹞膿積寒炅。﹝內積膿血。外爲寒熱。﹞粗工治之。亟刺陰陽。﹝不別陰陽。而妄刺之。﹞身體解散。四肢轉筋。死日有期。醫不能明。此治之五過也。故曰。聖人之治病也。必知天地陰陽。四時經紀。五臟六腑。雌雄表裏。

刺灸砭石。毒藥所主。從容人事。以明經道。貴賤貧富。各異品理。問年少長。勇怯之理。審於分部。知病本始。八正九候。診必副矣。﹝八正神明論。八正者。所以候八風之虛邪。以時至者也。九候。見前篇。﹞﹝疏五過論﹞

卷下

運气第六

﹝按運气一書。後世有信其說者。有不信其說者。愚伏讀其書。析理淵深。措辭奇瑋。上窮天文。下察地气。中究人事。入理之處。確不可易。非深於天人之際。性命之微者。孰能創是鴻篇乎。所以歷百世而咸宗之。卒不可廢也。今量取其精要說理者。至其圖說錯綜。纖悉言數者。不能盡錄。欲深造者。當統觀其全書可也。﹞

夫五運陰陽者。天地之道也。﹝金木水火土爲五運。風寒暑濕燥火爲六气。﹞萬物之綱紀。變化之父母。生殺之本始。

神明之府也。可不通乎。故物生謂之化。物極謂之變。陰陽不測謂之神。神用無方謂之聖。夫變化之爲用也。在天爲玄。

在人爲道。在地爲化。化生五味。道生智。玄生神。神在天爲風。在地爲木。在天爲熱。在地爲火。在天爲濕。在地爲土。在天爲燥。在地爲金。在天爲寒。在地爲水。故在天爲气。在地成形。形气相感。而化生萬物矣。然天地者。萬物之上下也。左右者。陰陽之道路也。﹝陽左旋。陰右旋。﹞水火者。陰陽之徵兆也。﹝火陽。水陰。﹞金木者。生成之終始也。﹝春木發生。秋金成實。﹞气有多少。形有盛衰。上下相召。而損益彰矣。﹝太過不及。昭然可見。﹞何謂气有多少。

形有盛衰。曰。陰陽之气。各有多少。故曰三陰三陽也。﹝王注。太陰爲正陰。太陽爲正陽。次少者爲少陰少陽。又次少者爲厥陰陽明也。﹞形有盛衰。謂五行之治。各有太過不及也。故其始也。有餘而往。不足隨之。不足而往。有餘從之。

﹝言盈虧無常。不足卽伏於有餘之中。所以有勝復之相乘也。﹞知迎知隨。气可與期。﹝運有盛衰。气有虛實。更相迎隨。

以司歲也。﹞甲己之歲。土運統之。﹝甲己化土。﹞乙庚之歲。金運統之。﹝乙庚化金。﹞丙辛之歲。水運統之。﹝丙辛化水。﹞

丁壬之歲。木運統之。﹝丁壬化木。﹞戊癸之歲。火運統之。﹝戊癸化火。﹞子午之歲。上見少陰。﹝上謂司天。少陰司天。

則陽明在泉。﹞丑未之歲。上見太陰。﹝太陰司天。太陽在泉。﹞寅申之歲。上見少陽。﹝少陽司天。厥陰在泉。﹞卯酉之歲。

上見陽明。﹝陽明司天。少陰在泉。﹞辰戌之歲。上見太陽。﹝太陽司天。太陰在泉。﹞巳亥之歲。上見厥陰。﹝厥陰司天。

少陽在泉。﹞少陰所謂標也。厥陰所謂終也。﹝自子午少陰始。至巳亥厥陰終。﹞厥陰之上。風气主之。﹝風木。﹞少陰之上。

熱气主之。﹝熱火。﹞太陰之上。濕气主之。﹝濕土。﹞少陽之上。相火主之。﹝火熱。﹞陽明之上。燥气主之。﹝燥金。﹞太陽之上。寒气主之。﹝寒水。﹞所謂本也。﹝六气爲三陰三陽之本。六微旨大論。言天者求之本。﹞是謂六元。﹝是眞元一气。

化而爲六也。﹞應天爲天符。﹝如木運之歲。上見厥陰。火運之歲。上見少陽。歲運與司天相合。故曰天符。﹞承歲爲歲直。

﹝如木運臨寅卯。火運臨巳午。運气與地支年辰相直。故曰歲直。亦曰歲會。﹞三合爲治。﹝如火運之歲。上見少陰。年辰臨午。卽戊午歲也。土運之歲。上見太陰。年辰臨丑未。卽己丑己未歲也。金運之歲。土見陽明。年辰臨酉。卽乙酉歲也。天气運气年辰俱會。故曰三合。﹞﹝天元紀大論﹞﹝運气書凡七篇。俱見下。馬注。六節藏象論但論五運。不及六气。

但論主時。不及治歲。﹞

夫變化之用。天垂象。地成形。七曜緯虛。﹝日月五星。﹞五行麗地。地者。所以載生成之形類也。虛者。所以列應天之精气也。形气之動。猶根本之與枝葉也。仰觀其象。𨿽遠可知也。﹝太過不及。可觀象而知之。﹞地爲人之下。太虛之中者也。帝曰。馮乎。﹝有憑著否。﹞曰。大气舉之也。燥以干之。暑以蒸之。風以動之。濕以潤之。寒以堅之。火以溫之。故風寒在下。燥熱在上。濕气在中。火遊行其間。寒暑六入。﹝此句諸解未確。昂按。寒暑二字乃省文。蓋兼六气而言者也。張注。六者之气。皆入於地中。故令有形之地。受無形之虛气。而化生萬物也。又按。此卽乾坤專任六子。

旣成萬物之義。﹞故令虛而化生也。﹝化生萬物。賴此六气。惟亢害然後爲病。故下文言其太過。﹞故燥勝則地幹。暑勝則地熱。風勝則地動。﹝山崩地震。﹞濕勝則地泥。寒勝則地裂。火勝則地固矣。﹝猶土得火。而成瓦埴。此六入而太過者也。﹞

天地之气。何以候之。曰。天地之气。勝復之作。不形於診也。脈法曰。天地之變。無以脈診。此之謂也。﹝言司天在泉。

勝復之气。皆歲運主之。不形於脈中。王注。當以形癥觀察之。﹞五气更立。各有所先。﹝應運之气。﹞非其位則邪。﹝水居火位。金居木位之類。﹞當其位則正。﹝本位。﹞气相得則微。﹝子居母位。母居子位。﹞不相得則甚。﹝勝己者。與己所勝者。﹞气有餘則制己所勝。而侮所不勝。﹝如木旣克土。而反侮金之類。﹞其不及則己所不勝。侮而乘之。己所勝。輕而侮之。﹝如金旣克木。而土反淩木之類。﹞侮反受邪。﹝始於侮彼求勝。終則己反受邪。﹞侮而受邪。寡於畏也。﹝畏。謂克制也。五行之气。必有所畏憚。乃能守位。卽下文承制之義。﹞﹝五營運大論﹞

願聞地理之應。六節气位何如。曰。顯明之右。君火之位也。﹝日出顯明。卯地之右。屬東南方。時應春分。六步退行。至東北止。﹞君火之右。退行一步。相火治之。復行一步。土气治之。復行一步。金气治之。復行一步。水气治之。

復行一步。木气治之。復行一步。君火治之。﹝地之四方。分爲六步。一歲之中。更治時令。以應天外六節气位之治。﹞

相火之下。水气承之。﹝夏相火極。水生承之。從微漸化。至冬而著。下同。﹞水位之下。土气承之。土位之下。風气承之。﹝風木。﹞風位之下。金气承之。金位之下。火气承之。君火之下。陰精承之。﹝馬注。其說與陰陽家水胎於午。金胎於卯。略同。皆循環相承。以爲胎也。﹞亢則害。承乃制。﹝六气各專一令。專令者常太過。故各有所承。以制其過。不使亢甚爲害也。﹞制則生化。外列盛衰。﹝外列。卽損益彰矣之義。按古文作制生則化。言有制之者。生於其間。則亢害者可化爲和平。如甲己化土。乙庚化金之化也。後人攺作制則生化。似可不必。﹞害則敗亂。生化大病。﹝此段言運气有生克。而又有制化也。蓋五行之理。不獨貴於相生。而尢妙於相克。有克之者。以制其太過。則亢害者可化爲和平。而盛衰之故。昭然外列而可見。若一於亢害。必至於敗亂。而生化之原由此大病矣。蓋生克者。運气之常數。而制之化之。

又所以轉五運而調六气也。聖人作經。參贊化育。義專在此。數句實爲全經之要義。王氏略而不注。林氏河間引證紛然。

求明而反晦。惟馬注云。六位之气過極。則必害作。承气乃生於下。制之使不過也。只照本文解。反覺明白直捷。﹞盛衰何如。曰。非其位則邪。當其位則正。邪則變甚。正則微。何謂當位。曰。木運臨卯。﹝丁卯歲。﹞火運臨午。﹝戊午歲。﹞

土運臨四季。﹝甲辰甲戌己丑己未歲。﹞金運臨酉。﹝乙酉歲。﹞水運臨子。﹝丙子歲。﹞所謂歲會。气之平也。﹝天干之化運。

與地支之主歲。相合。爲歲會。﹞非位何如。曰歲不與會也。﹝則有過不及之气矣。﹞土運之歲。上見太陰。﹝己丑己未歲。

上謂司天。﹞火運之歲。上見少陽﹝戊寅戊申歲。﹞少陰。﹝戊子戊午歲。﹞金運之歲。上見陽明。﹝乙卯乙酉歲。﹞木運之歲。上見厥陰。﹝丁巳丁亥歲。﹞水運之歲。上見太陽。﹝丙辰丙戌歲。﹞天之與會也。故曰天符。﹝司天與運气相會。﹞天符歲會何如。曰。太一天符之會也。﹝天符歲會中之己丑己未戊午乙酉。乃天符歲會相同。又名太乙天符。太一者。至尊無二之稱。卽天元紀大論所謂三合爲治。一者天會。二者歲會。三者運會。﹞其貴賤何如。曰。天符爲執法。歲位爲行令。

太一天符爲貴人。邪之中也。柰何。中執法者。其病速而危。中行令者。其病徐而持。中貴人者。其病暴而死。﹝謂以天符歲會太一之日得病。﹞六气應五行之變何如。曰。位有終始。气有國中。上下不同。求之亦異也。﹝張注。位有終始者。

謂厥陰風木主初气。君相二火主二气三气。太陰濕土主四气。陽明燥金主五气。太陽寒水主六气。此主時之五行。守定位而不移者也。气有國中者。謂加臨之六气。始於地之初气。而終於天之中气也。上下不同者。謂客气加於上。主气主於下。應各不同也。﹞求之柰何。曰。天气始於甲。﹝天干。﹞地气始於子。﹝地支。﹞子甲相合。命曰歲立。﹝從甲子歲始。

推之有六十甲子。﹞謹候其時。气可與期。﹝先立其歲。以候其時。則加臨之气。可期而定矣。﹞言天者。求之本。﹝風寒暑濕燥火。六元本气。﹞言地者。求之位。﹝三陰三陽。五行之步位。言人者。求之气交。何謂气交。曰。上下之位。气交之中。人之居也。故曰天樞之上。天气主之。天樞之下。地气主之。气交之分。人气從之。萬物由之。此之謂也。﹝天樞。臍旁穴名。胃經。﹞國中何也。初者地气也。中者天气也。﹝王注。初之气。天用事。則地气上騰於太虛之內。气之中。地主之。則天气下降於有質之中。﹞气之升降。天地之更用也。升已而降。降者謂天。降已而升。升者謂地。天气下降。气流於地。地气上升。气騰於天。故髙下相召。升降相因。而變作矣。﹝因是而有勝復之變。﹞夫物之生從於化。物之極由乎變。變化之相薄。成敗之所由也。故气有往復。用有遲速。四者之有。而化而變。風之來也。﹝化則正風生。變則邪風生。﹞成敗倚伏生乎動。動而不已。則變作矣。出入廢則神機化滅。升降息則气立孤危。﹝五常政大論。根於中者。

命曰神機。神去則機息。根於外者。命曰气立。气止則化絕。﹞故非出入則無以生長壯老已。非升降則無以生長化收藏。

是以升降出入。無器不有。﹝有情無情。皆有四者。﹞故器者。生化之宇。﹝凡有形者。皆謂之器。﹞器散則分之。生化息矣。﹝人之生也有涯。故器散而分。則陽歸於天。陰反於地而生化息矣。﹞故無不出入。無不升降。化有小大。﹝小物大物。﹞

期有遠近。﹝小年大年。﹞四者之有。﹝升降出入。﹞而貴常守。反常則災害至矣。故曰。無形無患。﹝道簽申之粹語。﹞此之謂也。曰。有不生不化乎。與道協議。惟眞人也。﹝經以合道。眞人爲至。非神聖其孰能與於此。﹞﹝六微旨大論﹞

平气何如而名。木曰敷和。火曰升明。土曰備化。金曰審平。水曰靜順。其不及柰何。木曰委和。火曰伏明。土曰卑監。金曰從革。水曰涸流。太過何謂。木曰發生。火曰赫曦。土曰惇阜。金曰堅成。水曰流衍。不恆其徳。﹝恃己而淩犯他位。﹞則所勝來復。﹝所勝者必來復仇。﹞政恆其理。則所勝同化。﹝若不肆威刑。政理和恆。則勝己與己所勝者。皆同治化。由是言之。則醫道與治道。亦有相會通者矣。﹞故气主有所制。﹝五運主气。各有克制。﹞歲立有所生。﹝每歲年辰。各有生化。﹞地气制己勝。﹝在泉之气。制己所勝者。﹞天气制勝己。﹝吳注。司天在上。義不可勝。故制勝己。﹞天制色。﹝天虛。故制色之盛衰。﹞地制形。﹝地實。故制形之盛衰。﹞五類衰盛。各隨其气之所宜也。﹝五類。毛羽鱗介也。

虫屬土。毛虫屬木。羽虫屬火。鱗虫屬水。介虫屬金。各隨气運之生克。以爲成耗也。﹞故有胎孕不育。治之不全。此气之常也。﹝𨿽治之亦不能全。此气化之常。非治之過。﹞所謂中根也。﹝凡血气之屬。中必有根。成耗之理。皆根於中。

在人則兩腎中間。命門之元陽也。﹞根於外者亦五。﹝如五味五色之類。凡有生而無知者。﹞故生化之別。有五气五味五色五類五宜也。根於中者。命曰神機。神去則機息。﹝稟乎天者。以神爲主。神爲機發之本。﹞根於外者。命曰气立。气止則化絕。﹝稟於地者。以气爲主。气爲生化之原。﹞故各有制。各有勝。各有生。各有成。故曰。不知年之所加。﹝五運六气之加臨。﹞气之同異。﹝主客勝負之同異。﹞不足以言生化也。﹝五常政大論﹞

六气分治。司天地者。其至何如。曰。厥陰司天。其化以風。少陰司天。其化以熱。太陰司天。其化以濕。少陽司天。其化以火。陽明司天。其化以燥。太陽司天。其化以寒。以所臨藏位。命其病者也。﹝王注。肝木位東方。心火位南方。脾土位中央及四維。肺金位西方。腎水位北方。是五臟定位。然五運禦六气所至。气相得則和。不相得則病。故先以六气所臨。後言五臟之病也。﹞地化柰何。﹝在泉地化。﹞曰。司天同滿。手熱﹝心包脈行手心。﹞肘攣掖腫。心澹澹大動。﹝水上淩火。﹞胸脇胃脘不安。面赤目黃。善噫﹝心爲噯。﹞嗌漧。甚則色。﹝音臺。黑色象水。﹞渴而欲飲。病本於心。﹝皆水勝而火病。﹞神門絕。死不治。﹝手掌後銳骨之端動脈。心之气也。﹞身半以上。其气三矣。天之分也。天气主之。身半以下。其气三矣。地之分也。地气主之。﹝馬注。少陰君火應心小腸。陽明燥金應肺大腸。少陽相火應心包三焦。

爲天之分。太陰濕土應脾胃。厥陰風木應肝膽。太陽寒水應腎膀胱。爲地之分。昂按。天气三。謂司天及左右二間气也。

地气三。謂在泉及左右二間气也。本篇後文云。初气終三气。天气主之。四气盡終气。地气主之。亦上下各三气也。若大腸小腸皆在下部。何以能應身半以上之天气乎。﹞以名命气。以气命處。而言其病。半所謂天樞也。﹝天樞穴。在臍兩旁。爲身上下之分。以厥陰陽明等名。而命其气。以气屬某經某腑某髒。而命其處。合气與處。而言其屬某病也。﹞故上勝而下俱病者。以地名之。下勝而上俱病者。以天名之。﹝王注。彼气旣勝。此未能復。行無所進。退而怫郁。上勝下病。

地气郁也。以地名之。下勝上病。天气塞也。以天名之。六元正紀大論。上勝則天气降而下。下勝則地气遷而上是也。﹞

所謂勝至。報气屈伏。而未發也。﹝勝气已至。而報復之气。尙伏而未發。﹞復至則不以天地異名。皆如復气爲法也。﹝病有天地異名。而治勝復之法則無異。﹞勝復之動。時有常乎。气有必乎。曰。時有常位。而气無必也。﹝時位有常。气之發動難定。﹞初气終三气。天气主之。勝之常也。﹝司天主上半歲。﹞四气盡終气。地气主之。復之常也。﹝在泉主下半歲。

如上半歲之木火勝。則下半歲之金水來復。﹞有勝則復。無勝則否。﹝所以气不可必。﹞復已而勝何如。曰。勝至則復。無常數也。衰乃止耳。﹝王注。勝微則復微。勝甚則復甚。無有定數。至其衰謝。則勝復皆自止也。﹞復已而勝。不復則害。

此傷生也。﹝有勝而不能復。是眞气傷敗。而生意盡矣。言勝之不可無復也。﹞復而反病何也。居非其位。不相得也。大復其勝。則主勝之。故反病也。﹝王注。捨己宮觀。適於他邦。己力已衰。主不相得。怨隨其後。故力極而復。主反襲之。

反自病也。﹞所謂火燥熱也。﹝王注。少陽火也。陽明燥也。少陰熱也。少陰少陽在泉。爲火居水位。陽明司天。爲金居火位。金復其勝。則火主勝之。火復其勝。則水主勝之。馬注。此正居非其位。气不相得。大復其勝。則主反勝之。惟火燥熱三气乃爾也。﹞﹝至眞要大論﹞

天地之數。起於上而終於下。﹝起於司天。終於在泉。﹞歲半之前。天气主之。﹝大寒至小暑。司天主之。﹞歲半之後。

地气主之。﹝大暑至小寒。在泉主之。﹞上下交互。气交主之。﹝上下之中。又有互體。﹞春气始於下。秋气始於上。夏气始於中。﹝由中而長。﹞冬气始於標。﹝由標而斂於本。﹞故至髙之地。冬气常在。至下之地。春气常在。﹝西北髙燥故多寒。

東南卑濕故常溫。五常政大論曰。崇髙則陰气治之。污下則陽气治之。﹞厥陰所至。﹝俱主歲气言。﹞爲裏急。爲支痛。﹝支格而痛。﹞爲﹝軟。﹞戾。﹝厥陰主筋。寒則急。熱則弛。﹞爲脇痛嘔泄。﹝木邪克土。﹞病之常也。少陰所至。爲瘍胗﹝心火。﹞身熱。爲驚惑。惡寒戰栗譫妄。﹝妄言妄見。﹞爲悲妄﹝皆心气不足。﹞衄蔑。爲語笑。﹝皆心火。﹞病之常也。太陰所至。爲積飲痞隔。﹝濕土爲病。﹞爲滿。爲中滿。﹝脾土不運。﹞霍亂吐下。﹝中宮不和。﹞爲重腫。﹝濕勝。﹞病之常也。少陽所至。爲嚏嘔。爲瘡瘍。爲驚躁﹝膽主驚。﹞瞀昧暴病。﹝皆火邪。﹞爲喉痺﹝相火。﹞耳鳴嘔湧。爲暴泄。﹝火泄。﹞

﹝肉動。﹞螈﹝抽掣。﹞暴死。﹝皆火病也。﹞病之常也。陽明所至。爲浮虛。爲鼽。﹝鼻流淸涕大腸病。﹞尻﹝苦髙切。

臀也。﹞陰股膝髀﹝音善。足肚。﹞足病。﹝胃病。﹞爲脇痛皴揭。﹝金燥。﹞爲鼽嚏。病之常也。太陽所至。爲屈伸不利。爲腰痛。﹝脈行腰脊頭項。故不利而痛。﹞爲寢汗﹝夢中盜汗。表虛。﹞痙。﹝頭項彊直。乃屈伸不利而甚者。﹞爲流泄禁止。﹝流泄象水。禁止象寒。﹞病之常也。﹝此段病形。分經並合。未根據原文。因於文理無礙。用以便人觀覽也。﹞气髙則髙。气下則下。气後則後。气前則前。气中則中。气外則外。位之常也。﹝王注。手陰陽位髙。足陰陽位下。太陽行身後。陽明行身前。太陰少陰厥陰在中。少陽行身側。各隨其位。以言病象。﹞故風勝則動。熱勝則腫。燥勝則幹。寒勝則浮。濕勝則濡泄。甚則水閉腫。隨气所在。以言其變耳。﹝察六气勝復所在。以言病變也。﹞﹝六元正紀大論﹞

歲木太過。風气流行。脾土受邪。民病飧泄。食減體重煩冤。腸鳴腹支滿。﹝皆木盛克土。﹞上應歲星。﹝木盛則木星光明。﹞甚則忽忽善怒。眩冒巓﹝頂。﹞疾。反脇痛而吐甚。﹝肝實自病。金來爲母復仇。木又制乎金也。﹞上應太白星。

﹝金星光明。﹞歲火太過。炎暑流行。金肺受邪。民病瘧。﹝金火相戰。﹞少气﹝壯火食气。﹞咳喘。﹝火气乘肺。﹞血溢﹝血出上竅。﹞血泄﹝血出二便。﹞注下。﹝火入大腸而泄。﹞嗌燥﹝火炎肺系。﹞耳聾。﹝耳爲腎竅。火盛則水衰。﹞中熱﹝胸中。﹞

肩背熱。﹝背者胸中之府。﹞上應熒惑星。﹝火星光明。﹞甚則胸中痛。脇支滿。脇痛膺背肩髀間痛。兩臂內痛。﹝皆心主經脈所過。藏气法時論。言心病與此同。﹞身熱骨痛。而爲浸淫。﹝玉機眞藏論作身熱膚痛。肺主皮膚。﹞上應辰星。﹝水星爲母復仇。﹞歲土太過。雨濕流行。腎水受邪。民病腹痛。﹝濕勝。﹞淸厥﹝足逆冷。﹞意不樂。﹝脾不營運。﹞體重﹝濕勝。﹞

煩冤。﹝藏气法時論。腎病者。身重。腎虛者。大小腹痛。淸厥。意不樂。﹞上應鎭星。﹝土星。﹞甚則肌肉痿。﹝土主肌肉。﹞

足痿不收。行善螈。腳下痛。﹝胃脈在足。﹞飲﹝水飲。﹞發中滿。﹝土不制水。﹞食減。四肢不舉。﹝脾主四肢。﹞腹滿溏泄。

腸鳴反下甚。﹝皆本經自病。﹞上應歲星。﹝木復仇而刑土。﹞歲金太過。燥气流行。肝木受邪。民病兩脇下少腹痛。﹝肝脈行脇。抵小腹。﹞目赤痛瘍。﹝目爲肝竅。﹞耳無所聞。﹝肝藏血。耳得血而能聽。藏气法時論。肝虛則目無所見。

耳無所聞。﹞肅殺而甚。則體重﹝肝主筋。筋衰則身重。﹞煩冤。胸痛引背。兩脇滿。且痛引少腹。﹝玉機眞藏論。肝脈不及。則胸痛引背。下則兩脇滿。﹞上應太白星。﹝金星克木。﹞甚則喘咳逆气。肩背痛。尻陰股膝髀足皆病。﹝火來復仇。而金反病。下部皆痛。母病及子也。藏气法時論。言肺病同。﹞上應熒惑星。﹝火星復仇。﹞收气峻。生气下。病反暴痛。脇不可反側。﹝金盛刑木。﹞咳逆甚而血溢。﹝肺金自病。﹞上應太白星。﹝金星。﹞歲水太過。寒气流行。邪害心火。民病身熱煩心。躁悸。﹝躁。煩甚也。悸。心動也。火屬於水則躁。火畏水則悸。﹞陰厥。﹝陰盛厥逆。﹞上中下寒。

﹝外熱內寒。﹞譫妄﹝妄言妄見。﹞心痛。上應辰星。﹝水星。﹞甚則腹大。脛腫喘咳。﹝腎脈起足下。貫膈。入肺。﹞寢汗出憎風。﹝陰盛陽虛。藏气法時論。言腎病同。﹞上應鎭星。﹝土復仇而乘水。﹞濕气﹝土。﹞變物。病反腹滿。腸鳴溏瀉。食不化。﹝土气來復。反見脾病。﹞渴而妄冒。﹝脾不能行津液而渴。火被濕郁而妄冒。﹞上應熒惑辰星。﹝火星減耀。水星明瑩。

按五運六气。太過不及。勝復淫郁。經文言之至爲詳悉。本集不能多錄。然大旨略同。故量取數段。可以槪其餘矣。﹞歲運太過。畏星失色。而兼其母。﹝借母气以自助。﹞不及。則色兼其所不勝。﹝爲所淩侮。而兼其色。﹞﹝气交變大論﹞

木得金而伐。火得水而滅。土得木而達。﹝昂按。木樹根於土。是土爲生木之母。何以木反克土乎。蓋土竭其膏液。

以榮養乎木。若或克之耳。使土而無木。則無花葉之茜蔥。無果谷之成熟。民眾無所資養。天地黯淡無章。不過頑然壘塊而已。土何利之有焉。木者。所以疏土之气。又以成土之徳也。故經文獨言達。而不同於伐滅缺絕四條也。趙養葵曰。

世人皆言木克土。而余獨升木以培土。其有會於斯旨也歟。﹞金得火而缺。水得土而絕。萬物盡然。不可勝竭。﹝寶命全形論﹞

卷下

審治第七

﹝本篇盡出素問。末附靈樞一則。﹞

諸風掉眩。皆屬於肝。﹝風木動搖。﹞諸寒收引。皆屬於腎。﹝寒性縮急。﹞諸气郁。皆屬於肺。﹝肺主气。﹞諸濕腫滿。皆屬於脾。﹝脾不營運。﹞諸痛癢瘡。皆屬於心。﹝瘡瘍皆屬心火。火微則癢。火甚則痛。﹞諸厥固泄。皆屬於下。﹝吳注。下謂腎也。兼水火之司。陰精水衰。則有熱厥。命門火衰。則有寒厥。腎開竅於二陰。水衰火實。則二便不通而爲固。火衰水實。則二便不禁而爲泄。﹞諸痿喘嘔。皆屬於上。﹝上。謂肺也。肺主气。肺熱葉焦。則諸髒無所稟气。故有肺痿。及筋脈骨肉諸痿。喘嘔亦屬上焦。﹞諸熱瞀﹝音茂。﹞螈。﹝昏亂抽掣。﹞皆屬於火。諸禁﹝HT。﹞鼓栗。如喪神守。

皆屬於火。﹝內熱而外反寒。蓋火性就燥。內熱旣甚。衛外之陽。皆湊入內。故外反鼓栗也。﹞諸逆衝上。皆屬於火。諸躁狂越。皆屬於火。諸病腫。﹝熱盛於內。水隨水溢。﹞酸痛驚駭。皆屬於火。諸脹腹大。皆屬於熱。﹝熱郁於內爲熱脹。

亦有寒郁而生寒脹者。東垣曰。大抵熱脹少。寒脹多。故立中滿分消丸治熱脹。中滿分消湯治寒脹。﹞諸病有聲。﹝腸鳴。﹞

鼓之如鼓。﹝鼓脹。﹞皆屬於熱。﹝李士材曰。二病多有屬寒者。﹞諸轉反戾。﹝轉筋之類。﹞水液混濁。﹝小便。﹞皆屬於熱。

諸嘔吐酸。暴注下迫。﹝火瀉裏急。﹞皆屬於熱。諸痙項彊。皆屬於濕。﹝濕甚而兼風木之化。﹞諸暴彊直。皆屬於風。﹝風性勁急。二證相類。而一屬濕。一屬風。﹞諸病水液。澄徹淸冷。﹝吐溺。﹞皆屬於寒。故大要曰。謹守病機。各司其屬。

有者求之。﹝或有熱有濕。或有風有寒。﹞無者求之。﹝或無水。或無火。或非熱。或非寒。﹞盛者責之。虛者責之。﹝河間著原病式。用病機十九條。而未及十六字。似屬缺典。﹞必先五勝。﹝五行勝气。﹞疏其血气。令其調達。而致和平。此之謂也。﹝此段次序稍易。以火從火。以熱從熱。用便觀覽。因於文義無害。故敢爾也。昂按。病機十九條。而火居其五。

熱居其四。可見諸病火熱爲多。蓋風寒暑濕。皆能爲火爲熱也。宇宙間天地萬物。皆賴此陽火。以爲生發之本。若無此火。則天地或幾乎息矣。莊子所謂火傳不知其盡。而釋氏相宗。亦以暖與議並舉也。但平則爲恩。亢則爲害。生殺之機。

互相倚伏。凡物皆然。故火能生人。而亦能殺人也。﹞諸气在泉。﹝司天略同。稍有異者。詳本注中。經文在泉。每居司天之前。﹞風淫於內。治以辛涼。佐以苦甘。﹝舊本無甘字。司天有甘字。﹞以甘緩之。以辛散之。﹝金能勝木。故治以辛涼。辛過甚。恐傷气。故佐以苦甘。苦勝辛。甘益气也。木性急。故甘以緩之。木喜條達。故辛以散之。司天多酸以瀉之。無辛散句。﹞熱淫於內。治以鹹寒。佐以甘苦。以酸收之。以苦發之。﹝水勝火。故治以鹹寒。甘勝咸。佐之所以防其過也。心苦緩。故以酸收之。熱郁於內。故以苦發之。司天無苦發句。﹞濕淫於內。治以苦熱。佐以酸淡。﹝司天作酸辛。又云濕上甚而熱。治以苦溫。佐以甘辛。以汗爲故而止。﹞以苦燥之。以淡泄之。﹝苦熱能燥濕。酸木能制土。淡能利水。吳注。使酸而非淡。則味濃滋濕矣。泄。滲與汗也。﹞火淫於內。治以咸冷。佐以苦辛。﹝司天作苦甘。相火畏火也。故治以咸冷。苦能泄熱。辛能散能潤。﹞以酸收之。以苦發之。﹝與治熱淫同。﹞燥淫於內。治以苦溫。佐以甘辛。﹝司天作酸辛。﹞以苦下之。﹝火能勝金。故治以苦溫。甘辛能潤燥。燥熱內結。以苦瀉之可也。﹞寒淫於內。治以甘熱。佐以苦辛。﹝司天作平以辛熱。佐以甘苦。﹞以咸瀉之。以辛潤之。以苦堅之。﹝土能制水。熱能勝寒。故治以甘熱。苦而辛。

亦熱品也。傷寒內熱者。以鹹瀉之。腎苦燥。以辛潤之。腎欲堅。以苦堅之。﹞治諸勝復。寒者熱之。熱者寒之。溫者淸﹝涼。﹞之。淸者溫之。散者收之。抑﹝郁。﹞者散之。燥者潤之。急者緩之。堅者﹝軟。﹞之。脆者堅之。衰者補之。

彊者瀉之。各安其气。必淸必靜。則病气衰去。歸其所宗。此治之大體也。气之勝也。微者隨之。甚者制之。气之復也。

和者平之。暴者溫之。皆隨勝气。﹝勝復之气。﹞安其屈伏。﹝屈伏之气。﹞無問其數。以平爲期。此其道也。寒者熱之。

熱者寒之。微者逆之。甚者從之。﹝王注。微者猶人火也。可以濕伏。可以水折。甚者猶龍火也。激則愈焰。當順其性而散之。按此與上文微者隨之甚者制之相反。而各有其妙。﹞堅者削之。客者除之。勞者溫之。﹝溫養。﹞結者散之。畱者攻之。燥者濡之。急者緩之。散者收之。損者益之。逸者行之。驚者平之。上之﹝吐。﹞下之。﹝瀉。﹞摩之浴之。薄之﹝漸磨。﹞劫之。開之發之。適事爲故。何謂逆從。﹝申明上文逆之從之二義。﹞曰。逆者正治。從者反治。﹝以寒治熱。以熱治寒。逆病气者。謂之正治。以寒治熱而佐以熱藥。以熱治寒而佐以寒藥。順病气者。謂之反治。﹞從少從多。觀其事也。

﹝視病之輕重。爲藥之多少。﹞反治何謂。﹝反治爲治法玄微。故再三辧詰。﹞曰。熱因寒用。寒因熱用。塞因塞用。通因通用。必伏其所主。﹝所主之病。﹞而先其所因。﹝所因之法。﹞其始則同。其終則異。可使破積。可使潰堅。可使气和。

可使必已。﹝王林注曰。熱因寒用者。如大寒內結。以熱攻除。寒甚格熱。熱不得前。則以熱藥冷服。下嗌之後。冷體旣消。熱性便發。情且不違。而致大益。是熱因寒用之例也。寒因熱用者。如大熱在中。以寒攻治則不入。以熱攻治則病增。乃以寒藥熱服。入腹之後。熱气旣消。寒性遂行。情且協和。而病以減。是寒因熱用之例也。五常政大論。治熱以寒。溫而行之。治寒以熱。涼而行之。卽此義也。塞因塞用者。如下焦虛乏。中焦气壅。脇滿盛。欲散滿則益虛其下。

欲補下則滿甚於中。病患告急。不救其虛。且攻其滿。藥入則減。藥過依然。故中滿下虛。其病益甚。不知疏啟其中。

峻補其下。少服則資壅。多服則宣通。下虛旣實。中滿自除。此塞因塞用也。通因通用者。如大熱內結。注瀉不止。以熱澀之。結復未除。以寒下之。結散利止。此通因通用也。其積寒久瀉。以熱下之。同此法。﹞平气何如。曰。謹察陰陽所在而調之。以平爲期。正者正治。反者反治。﹝王注。陰病陽不病。陽病陰不病。是爲正病。則以寒治熱。以熱治寒。

正治也。如陰位見陽脈。陽位見陰脈。是謂反病。則以寒治寒。以熱治熱。此反治也。﹞論言治寒以熱。治熱以寒。方士不能廢繩墨而更其道也。有病熱者。寒之而熱。有病寒者。熱之而寒。二者皆在。新病復起。﹝寒熱二癥皆在。因服寒熱之藥。反增新病。﹞柰何治。﹝欲根據標格。則病勢不除。若廢繩墨。則更無新法。﹞曰。諸寒之而熱者取之陰。熱之而寒者取之陽。所謂求其屬也。﹝王注。言益火之原。以消陰翳。壯水之主。以制陽光。故曰求其屬也。又曰。臟腑之源。有寒熱溫涼之主。取心者不必齊以熱。取腎者不必齊以寒。但益心之陽。寒亦通行。彊腎之陰。熱之猶可。觀斯之故。或治熱以熱。治寒以寒。萬舉萬全。孰知其意。﹞服寒而反熱。服熱而反寒。其故何也。曰。治其旺气。是以反也。﹝气當旺之時。而復補助之。馬注。或熱太過而水不生。故𨿽用寒藥而熱不去。或寒太過而火不生。故𨿽用熱藥而寒不去。﹞不治旺而然者。何也。曰。不治五味屬也。﹝五味各有所屬。﹞夫五味入胃。各歸其所喜攻。酸先入肝。苦先入心。甘先入脾。

辛先入肺。鹹先入腎。久而增气。﹝助其藏气。﹞物化之常也。气增而久。夭之由也。﹝久而增气。王注云。如久服黃連苦參反熱之類。气增不已。則髒有偏勝。偏勝則髒有偏絕。故致暴夭。生气通天論所謂味過於酸。肝气以津。脾气乃絕。

卽其義也。﹞方制君臣。何謂也。主病之謂君。﹝主治是病者。爲君藥。﹞佐君之謂臣。應臣之謂使。﹝佐應者。爲臣使藥。﹞

非上下三品之謂也。﹝神農制本艸。以上藥一百二十品爲君。中藥一百二十品爲臣。下藥一百二十五品爲佐使。﹞气有多少。病有盛衰。治有緩急。方有大小。柰何。曰。气有髙下。﹝馬注。司天在泉。觀下文補上治上二句。當屬上部下部。﹞

病有遠近。﹝久病新病。位遠位近。﹞證有中外。﹝內傷。外感。﹞治有輕重。﹝輕劑。重劑。﹞適其至所爲故也。﹝治以適至其所爲節。如病髙而治下。病遠而治近。病中而治外。病重而治輕。皆爲藥病不相當也。﹞大要曰。君一臣二。奇之制也。

君二臣四。偶之制也。君二臣三。奇之制也。君二臣六。偶之制也。﹝王注。奇。古之單方。偶。古之復方。﹞故曰。近者奇之。遠者偶之。汗者不以奇。下者不以偶。補上治上制以緩。﹝恐其下迫。﹞補下治下制以急。﹝恐其力微。﹞急則气味濃。﹝用气濃味濃之藥。﹞緩則气味薄。﹝用气薄味薄之藥。﹞適其至所。此之謂也。是故平气之道。近而奇偶。制小其服也。﹝心肺位近。或補或汗。宜小其服。﹞遠而奇偶。制大其服也。﹝肝腎位遠。或補或下。宜大其服。﹞大則數少。小則數多。多則九之。﹝味多而分兩輕。﹞少則二之。﹝味少而分兩重。﹞奇之不去則偶之。是謂重方。﹝卽復方。不能少而奇﹐寧多而偶。所謂逆者正治也。﹞偶之不去則反佐以取之。所謂寒熱溫涼。反從其病也。﹝馬注。取藥味之寒熱溫涼。反同於病之寒熱溫涼者以佐之。乃因其性而利導之。所謂從者反治也。﹞病之中外何如。曰。調气之方。必別陰陽。定其中外。

各守其鄕。內者內治。﹝陰經裏證。﹞外者外治。﹝陽經表證。﹞微者調之。其次平之。盛者奪之。汗者﹝者當作之。﹞下之。

寒熱溫涼。衰之以屬。隨其攸利。﹝王注。假如小寒之气。溫以和之。大寒之气。熱以取之。甚寒之气。則下奪之。奪之不已。則逆折之。折之不盡。則求其屬以衰之。小熱之气。涼以和之。大熱之气。寒以取之。甚熱之气。則汗發之。發之不盡。則逆制之。制之不盡。則求其屬以衰之。﹞病之中外何如。曰。從內之外者調其內。﹝皆先治其本。後治其標。﹞

從外之內者治其外。從內之外而盛於外者。先調其內而後治其外。從外之內而盛於內者。先治其外而後調其內。中外不相及。則治主病。﹝中不出外。外不入中。則治其本病。﹞五味陰陽之用何如。辛甘發散爲陽。酸苦湧泄。﹝湧吐。泄下。﹞

爲陰。鹹味湧泄爲陰。淡味滲泄爲陽。﹝利小便。﹞六者或收﹝酸。﹞或散。﹝辛。﹞或緩﹝甘。﹞或急。﹝鹹苦。﹞或燥。﹝苦。﹞

或潤。﹝辛。﹞或。﹝咸。﹞或堅。﹝苦。﹞以所利而行之。調其气使其平也。﹝至眞要大論﹞

補上下者從之。治上下者逆之。﹝王注。上下謂司天在泉也。气不及。則順其味以和之。气太過。則逆其味以折之。﹞

以所在寒熱盛衰而調之。﹝地有寒熱異宜。人有盛衰異質。﹞故曰。上取﹝湧吐。一曰頭面胸喉。﹞下取。﹝泄利。一曰少腹脛足。一曰二便通塞。﹞內取﹝藥餌。一曰切脈虛實。一曰沈以候裏。﹞外取。﹝形色。一曰按摩鍼灸。一曰漬形爲汗。

一曰浮以候表。﹞以求其過。能﹝耐。﹞毒者以濃藥。不勝毒者以薄藥。﹝視其人之彊弱。﹞气反者。病在上。取之下。﹝通其下而上病愈。﹞病在下。取之上。﹝升其上而下病愈。﹞病在中。旁取之。﹝病在中。而經脈行於左右。鍼灸熨藥而旁取之。靈樞終始篇。病在上者下取之。病在下者髙取之。病在頭者取之足。病在腰者取之。此言刺法。然藥餌亦有此理。

李東垣曰。靈樞曰。頭有疾。取之足。謂陽病取陰也。足有疾。取之上。是陰病取陽也。中有疾。旁取之。中者。脾胃也。旁者。少陽甲膽也。甲膽風木也。東方春也。胃中穀气者。便是風化也。胃中濕勝而成泄瀉。宜助甲膽。風勝以克之。又是升陽。助淸气上行之法也。﹞治熱以寒。溫而行之。﹝寒藥熱服。﹞治寒以熱。涼而行之。﹝熱藥涼服。二者爲反治。﹞治溫以淸。冷而行之。﹝淸藥冷服。﹞治淸以溫。熱而行之。﹝溫藥熱服。二者爲正治。﹞故消之削之。吐之下之。補之瀉之。久新同法。病有久新。方有大小。有毒無毒。﹝藥之有毒無毒者。﹞固宜常制﹝度。﹞矣。大毒治病。十去其六。

﹝過之則傷正气。﹞常毒治病。十去其七。小毒治病。十去其八。無毒治病。十去其九。﹝張子和曰。凡藥皆毒也。𨿽苦參甘艸。不可不謂之毒。久服必偏勝爲害。﹞谷肉果菜。食養盡之。﹝飲食調養。以盡病邪。藏气法時論。毒藥攻邪。五穀爲養。五果爲助。五畜爲益。五菜爲充。﹞無使過之。傷其正也。不盡。行復如法。﹝余邪未盡。復行前法。﹞必先歲气。

無伐天和。﹝必察歲運時令之气。逆之則傷天和。﹞無盛盛。無虛虛。﹝當瀉而補爲盛盛。當補而瀉爲虛虛。﹞而遺人夭殃。

無致邪。無失正。﹝助邪气。伐正气。﹞絕人長命。天不足西北。左寒而右涼。地不滿東南。右熱而左溫。其故何也。曰。

陰陽之气。髙下之理。太少﹝一作大小。﹞之異也。東南方陽也。陽者。其精降於下。故右熱而左溫。﹝陽生於東。而盛於南。故東溫而南熱。﹞西北方陰也。陰者。其精奉於上。故左寒而右涼。﹝陰生於西。而盛於北。故西涼而北寒。﹞是以地有髙下。气有溫涼。髙者气寒。下者气熱。故適寒涼者脹。﹝感陰寒而成脹。﹞之溫熱者瘡。﹝感濕熱而生瘡。﹞下之則脹已。汗之則瘡已。此腠理開閉之常。太少之異耳。陰精所奉其人壽。陽精所降其人夭。西北之气。散而寒之。東南之气。收而溫之。所謂同病異治也。﹝王注。西北人腠理密而食熱。故宜散宜寒。東南人腠理疏而食冷。故宜收宜溫。吳注。

西北气寒。寒固於外。則熱郁於內。故宜散其外寒。淸其內熱。東南气熱。熱則气泄於外。寒生於內。故宜收其外泄。

溫其內寒。是以有病同而治異者。蓋天气與地宜不同也。﹞故曰。气寒气涼。治以寒涼。行水漬之。﹝藥治其內。湯漬其外。﹞气溫气熱。治以溫熱。﹝二義解者俱欠明確。豈卽上文所謂西北散而寒之。東南收而溫之之意乎。﹞彊其內守。必同其气。﹝卽气寒气涼。治以寒涼之義。﹞可使平也。假者反之。﹝或有反此爲治者。乃假借之。以爲反治也。﹞﹝五常政大論﹞

木郁達之。﹝宣吐。﹞火郁發之。﹝升散。﹞土郁奪之。﹝瀉下。﹞金郁泄之。﹝解表。利小便。﹞水郁折之。﹝制其衝逆。﹞

然調其气。過者折之。以其畏也。所謂瀉之﹝過。太過也。折之以其所畏。卽瀉之是也。王注。鹹瀉腎。酸瀉肝。辛瀉肺。甘瀉脾。苦瀉心。﹞必折其鬱气。先資其化源。﹝吳注。如寒水司天。則火受郁。火失其養。則資其木也。﹞抑其運气。

﹝主運勝气。﹞扶其不勝。無使過暴。而生其疾。論言熱無犯熱。寒無犯寒。﹝時熱病熱。無犯熱藥。時寒病寒。無犯寒藥。﹞余欲不遠寒。不遠熱。柰何。曰。發表不遠熱。攻裏不遠寒。﹝吳注。發表利用熱。夏月發表。不遠熱也。攻裏利用寒。冬月攻裏。不遠寒也。﹞熱無犯熱。寒無犯寒。及勝其主則可犯。以平爲期。而不可過。是謂邪气反勝者。﹝邪气勝主气。如夏應熱。而反寒甚。則可以熱犯熱。余準此。﹞故曰。無失天信。無逆气宜。無翼其勝。無贊其復。是謂至治。

﹝吳注。天信。春溫夏熱秋涼冬寒也。气宜。治溫以淸。治熱以寒也。翼勝贊復。禁助邪也。﹞婦人重身。﹝懷妊。﹞毒之何如。﹝可用毒藥否。﹞曰。有故無殞。亦無殞也。﹝有故。如下文大積大聚是也。內旣有故。則毒藥自病當之。故母與胎。

皆無患也。﹞其故何謂也。大積大聚。其可犯也。衰其大半而止。過者死。﹝積聚。必須攻以毒藥。太過則眞气被傷。﹞﹝六元正紀大論﹞

有其在標。而求之於標。有其在本。而求之於本。有其在本。而求之於標。有其在標。而求之於本。故治有取標而得者。有取本而得者。有逆取而得者。有從取而得者。治反爲逆。治得爲從。小大不利。﹝謂二便。靈樞有便字。﹞治其標。小大利。治其本。病發而有餘。本而標之。先治其本。後治其標。病發而不足。標而本之。先治其標。後治其本。

謹察間甚。以意調之。﹝標本病傳論﹞﹝靈樞病本篇略同。﹞

凡治病。察其形气色澤。脈之盛衰。病之新故。乃治之。無後其時。形气相得。﹝形盛气盛。形虛气虛。﹞謂之可治。

色澤以浮。謂之易已。脈從四時。謂之可治。﹝春弦。夏鉤。秋浮。冬營。﹞脈弱以滑。是有胃气。謂之易治。取之以時。

﹝合於時令。又勿後時。﹞形气相失。謂之難治。﹝形盛气虛。形虛气盛。﹞色夭不澤。謂之難已。脈實以堅。﹝邪盛。﹞謂之益甚。脈逆四時。爲不可治。所謂逆四時者。春得肺脈。夏得腎脈。秋得心脈。冬得脾脈。﹝皆五行相克。﹞其至皆懸絕沈澀者。命曰逆四時。﹝玉機眞藏論﹞

善治者治皮毛。﹝邪在表而淺。﹞其次治肌膚。其次治筋脈。其次治六腑。其次治五臟。治五臟者。半死半生也。﹝邪入髒。則深且重矣。﹞故天之邪气感。﹝六气八風。﹞則害人五臟。水谷之寒熱感。﹝飲食不節。寒熱失時。﹞則害於六腑。

地之濕气感。則害皮肉筋脈。﹝濕自下受。先入皮肉。濕流關節。則傷筋脈。﹞善診者。察色按脈。先別陰陽。﹝脈癥聲色。

各有陰陽。﹞審淸濁而知部分。﹝臟腑有病。皆形於身面之部分。可以觀气色而得之。﹞視喘息。聽音聲。而知所苦。觀權衡規矩。而知病所主。﹝言脈春應中規。夏應中矩。秋應中衡。冬應中權。﹞按尺寸觀浮沈滑澀。而知病所生。以治無過。

以診則不失矣。故曰。病之始起也。可刺而已。其盛。可待衰而已。故因其輕而揚之。﹝汗而散之。不使傳變。﹞因其重而減之。﹝病之重者。藥難猝去。當以漸而減之。卽衰其半之意。﹞因其衰而彰之。﹝正气偏衰。濟而彰之。﹞形不足者。

溫之以气。精不足者。補之以味。﹝气以養陽。味以養陰。二句卽彰之之義。﹞其髙者因而越之。﹝升之。吐之。﹞其下者引而竭之。﹝利其二便。﹞中滿者瀉之於內。﹝實滿者。以下藥瀉之。虛滿者。補之卽所以瀉之。﹞其有邪者。漬形以爲汗。

﹝如布桃枝煎湯液。以蒸浴之。汗難出者。每用此法。﹞其在皮者。汗而發之。其悍者。按而收之。﹝按摩收引。﹞其實者。散而瀉之。﹝表實散之。裏實瀉之。﹞陽病治陰。陰病治陽。﹝王注。卽本篇從陰引陽。從陽引陰。以右治左。以左治右之義。吳注。濟所不勝。﹞定其血气。各守其鄕。血實宜決之。﹝行之。﹞气虛宜掣引之。﹝導實濟虛。﹞﹝陰陽應象大論﹞

毒藥攻邪。﹝攻邪則用毒藥。蘇子瞻曰。藥能治病。不能養人。食能養人。不能治病。﹞五穀爲養。﹝稻麻豆麥黍。﹞

五果爲助。﹝棗杏桃李栗。﹞五畜爲益。﹝牛羊犬豕雞。﹞五菜爲充。﹝葵藿蔥薤韭。﹞气味合而服之。以補益精气。此五者。

有辛酸甘苦鹹。﹝前五物。應五行。各具一味。﹞各有所利。或散﹝辛。﹞或收。﹝酸。﹞或緩﹝甘。﹞或急。﹝苦。﹞或堅﹝苦。﹞

或。﹝咸。﹞四時五臟。病隨五味所宜也。肝苦急。﹝肝者。怒生之气。又血燥則肝急。﹞急食甘以緩之。心苦緩。﹝緩爲心虛。則神气散逸。﹞急食酸以收之。脾苦濕。﹝濕則不運。﹞急食苦以燥之。肺苦气上逆。﹝火盛克金。﹞急食苦以泄之。

腎苦燥。﹝腎脂枯則燥。﹞急食辛以潤之。開腠理。致津液。通气也。﹝三語有專主辛潤解者。昂謂當通結上文。﹞肝欲散。

急食辛以散之。用辛補之。酸瀉之。﹝木喜條達。故以散爲補。收爲瀉。﹞心欲。﹝火藏炎燥。﹞急食鹹以之。用咸補之。甘瀉之。﹝心屬火。咸屬水。水能克火而云補者。取旣濟之義也。心苦緩。故以甘爲瀉。﹞脾欲緩。﹝土徳和緩。﹞急食甘以緩之。用苦瀉之。甘補之。肺欲收。急食酸以收之。用酸補之。辛瀉之。﹝辛散酸收。﹞腎欲堅。﹝堅固。則無狂蕩之患。﹞急食苦以堅之。用苦補之。﹝苦能堅腎。﹞咸瀉之。﹝咸能軟堅。能滲津。故云瀉。然鹹爲腎本味。故補腎藥用咸爲引。五臟生成論曰。腎欲咸。未可專言瀉也。甘能傷腎。土克水也。﹞﹝藏气法時論﹞

五味所禁。辛走气。气病無多食辛。﹝靈樞五味論。辛入胃。其气入於上焦。上焦者。受气而營諸陽者也。辛與气俱行。故辛入而與汗俱出。﹞咸走血。﹝滲津。﹞血病無多食鹹。﹝靈樞曰。血與咸相得則凝。凝則胃中汁注之。注之則胃中竭。渴則咽路焦。故舌本幹而善渴。﹞苦走骨。骨病無多食苦。甘走肉。肉病無多食甘。﹝骨得苦則陰益甚。重而難舉。

肉得甘則壅气。臚腫益甚。靈樞二義無當。故不錄。﹞酸走筋。筋病無多食酸。﹝靈樞曰。酸气澀以收。膀胱得酸則縮。

約而不通。水道不行。故癃陰者。積筋之所終也。故酸入而走筋矣。﹞﹝宣明五气論﹞

多食鹹。則脈凝泣﹝澀。﹞而變色。﹝脈。卽血也。心合脈。水克火。﹞多食苦。則皮槁而毛拔。﹝肺合皮毛。火克金。﹞

多食辛。則筋急而爪枯。﹝肝合筋。爪者。筋之餘。爲金克木。按肝喜散。故辛能補肝。惟多則爲害。﹞多食酸。則肉胝胸而唇揭。﹝脾合肉。其華在唇。木克土。胝。音支。皮濃也。﹞多食甘。則骨痛而發落。﹝腎合骨。其華在發。土克水。﹞

此五味之所傷也。﹝五臟生成論﹞

陰之所生。本在五味。﹝味能養陰。﹞陰之五宮。傷在五味。味過於酸。肝气以津。﹝酸能生津。﹞脾气乃絕。﹝木克土。﹞

味過於鹹。大骨气勞。短肌。﹝咸入骨。能軟縮肌膚。﹞心气抑。﹝水克火。然藏气法時論又云。鹹補心。﹞味過於甘。心气喘滿。﹝甘性畱滯。﹞色黑。腎气不衡。﹝平也。土克水。﹞味過於苦。脾气不濡。胃气乃濃。﹝苦能燥脾而濃胃。火生土也。王注同。馬注。濃字解作脹字。己覺欠理。而治之復用芩連苦劑。不自相矛盾乎。﹞味過於辛。筋脈沮弛。精神乃央。

﹝新校正。央。殃也。古文通用。辛潤故弛。辛散故殃也。馬注。解作中央。尢覺欠理。昂按。酸鹹甘辛。言其害而不及其利也。味苦。言其利而未及其害也。古文不拘一例。不必穿鑿彊解。﹞﹝生气通天論﹞

熱中消中。﹝多飲數溲爲熱中。多食數溲爲消中。﹞不可服髙﹝膏同。﹞粱﹝肥甘之味。﹞芳艸﹝辛香之品。﹞石藥。﹝英乳之類。﹞石藥發。﹝癲同。﹞芳艸發狂。﹝多喜曰癲。多怒曰狂。﹞夫芳艸之气美。石藥之气悍。二者其气急疾堅勁。失熱气悍。藥气亦然。﹝內熱旣盛。藥復助之。﹞二者相遇。恐內傷脾。﹝腹中論﹞

凡刺之法。必候日月星辰。四時八正﹝八節正气。以候八風。﹞之气。气定乃刺之。是故天溫日明。則人血淖液。而衛气浮。故血易瀉。气易行。天寒日陰。則人血凝泣。而衛气沈。月始生。則血气始精。衛气始行。月郭滿。﹝月之四圍爲郭。﹞則血气實。肌肉堅。月郭空。則肌肉減。經絡虛。衛气去。形獨居。是以天寒無刺。天溫無凝。﹝血淖而气易行。﹞

月生無瀉。月滿無補。月郭空無治。是謂得時而調之。﹝此言刺法。然人身血气如是。不可不知。﹞﹝八正神明論﹞

聖人不治已病治未病。不治已亂治未亂。夫病已成而後藥之。亂已成而後治之。譬猶渴而穿井。斗而鑄兵。﹝一作錐。﹞

不亦晚乎。﹝四气調神大論﹞

拘於鬼神者。不可與言至徳。惡於鍼石者。不可與言至巧。病不許治者。病必不治。治之無功矣。﹝病不許治。卽病證也。﹞﹝五臟別論﹞

【靈】形肉已奪。是一奪也。大奪血之後。是二奪也。大汗出之後。是三奪也。大泄之後。是四奪也。新產及大血之後。是五奪也。此皆不可瀉。﹝五禁﹞

卷下

生死第八

【素】五臟受气﹝病气。﹞於其所生。﹝我所生者。﹞傳之於其所勝。﹝我所克者。﹞气捨於其所生。﹝生我者。經曰至其所生而持。﹞死於其所不勝。﹝克我者。﹞病之且死。必先傳行。至其所不勝。病乃死。此言气之逆行也。故死。﹝五臟順行則生。﹞肝受气於心。﹝我生者。子盛反乘其母。故爲逆行。﹞傳之於脾。﹝我克者。木克土。﹞气捨於腎。﹝生我者。

水生木。然脾傳腎。爲土克水。﹞至肺而死。﹝克我者。金克木。下同。﹞心受气於脾。傳之於肺。气捨於肝。至腎而死。

脾受气於肺。傳之於腎。气捨於心至肝而死。肺受气於腎。傳之於肝。气捨於脾。至心而死。腎受气於肝。傳之於心。

气捨於肺。至脾而死。此皆逆死也。﹝逆行。﹞一日一夜五分之。此所以占死生之早暮也。﹝朝甲乙寅卯。晝丙丁巳午。四季戊己辰戌丑未。晡庚辛申酉。夜壬癸亥子。甲乙經生字作者。王氏攺者作生。﹞五實死。五虛死。脈盛。﹝心實。﹞皮熱。

﹝肺實。﹞腹脹。﹝脾實。﹞前後不通。﹝腎實。﹞悶瞀。﹝肝實。﹞此謂五實。脈細。﹝心虛。﹞皮寒。﹝肺虛。﹞气少。﹝肝虛。﹞

泄利前後。﹝腎虛。﹞飲食不入。﹝脾虛。﹞此謂五虛。其時有生者何也。漿粥入胃。泄注止。則虛者活。身汗得後利。則實者活。此其候也。大骨枯槁。﹝腎衰。﹞大肉陷下。﹝脾衰。﹞胸中气滿。喘息不便。﹝肺衰。﹞其气動形。﹝气不相續。遠求報气。故聳肩而動形。﹞期六月死。眞藏脈見。乃與之期日。﹝死日。﹞急虛身中卒至。﹝卒急虛邪。中於身內。﹞五臟絕閉。脈道不通。气不往來。譬於墮溺。不可爲期。﹝暴死之候。與墮溺同。﹞﹝玉機眞藏論﹞

【素】五臟者。中之守也。﹝王注。五神安守之所。﹞中藏盛滿。气勝傷恐者。聲如從室中言。是中气之濕也。﹝腹中气盛。肺臟充滿。气勝息髙。傷於憂恐。故聲不發揚。濕土刑腎。則恐。﹞言而微。終日乃復言者。此奪气也。﹝气不相續。﹞衣被不斂。言語善惡。不避親疏者。此神明之亂也。倉廩不藏者。是門戶不要也。﹝倉廩。脾胃也。胃之下口爲幽門。大小腸之交爲闌門。肛門爲魄門。﹞水泉不止者。是膀胱不藏也。得守者生。失守者死。夫五臟者。身之彊也。頭者。

精明之府。頭傾視深。精神將奪矣。背者。胸中之府。﹝臟腑之兪。皆屬於背。﹞背曲肩隨。府將壞矣。腰者。腎之府。

轉搖不能。腎將憊矣。膝者。筋之府。屈伸不能。行則僂附。筋將憊矣。骨者。髓之府。不能久立。行則振掉。骨將憊矣。得彊則生。失彊則死。夫精明五色者。气之華也。赤欲如帛裹朱。不欲如赭。白欲如鵝羽。不欲如鹽。靑欲如蒼碧之澤。不欲如藍。黃欲如羅裹雄黃。不欲如黃土。黑欲如重漆色。不欲如地蒼。五色精微象見矣。其壽不久也。﹝脈要精微論﹞

【素】色見靑如艸玆﹝滋。﹞者死。黃如枳實者死。黑如﹝音苔。煙煤。﹞者死。赤如血﹝敗血凝聚﹞者死。白如枯骨者死。此五色之見死也。靑如翠羽者生。赤如雞冠者生。黃如蟹腹者生。白如豕膏者生。黑如烏羽者生。此五色之見生也。﹝五臟生成論﹞

【素】太陽之脈。其終也戴眼﹝上視。﹞反折﹝身反向後。﹞螈。﹝音熾縱。手足抽掣也。足太陽起目內。上額交巓。下循肩膊。挾脊抵腰。手太陽交肩循項。至目銳。故戴眼反折。足太陽起於足。手太陽起於手。故螈。﹞其色白。

絕汗乃出。﹝如珠不流。﹞出則死矣。﹝小腸主液。膀胱者。津液藏焉。津液外脫。則血內亡。靈樞曰。陰陽相離。則腠理發泄。絕汗乃出。﹞少陽終者耳聾。﹝手足少陽脈皆入耳。﹞百節皆縱。﹝甲本主筋。筋痿故縱。﹞目環絕系。絕系一日半死。

﹝手足少陽脈。皆至目銳。故環視。目系屬心。未絕則正視。已絕則環視矣。﹞色先靑。白乃死矣。﹝金克木。﹞陽明終者。口目動作。﹝手陽明挾口交人中。足陽明挾口環唇。系目系。﹞善驚妄言。﹝足陽明胃病。聞木音而驚。罵詈不避親疏。﹞

色黃。其上下經盛。不仁則終矣。﹝陽明主肌肉。不仁爲肉絕。﹞少陰終者。面黑﹝心之華在面。黑爲腎色。﹞齒長而垢。

﹝腎主骨。齒者骨之餘。牙齦宣露。故長。﹞腹脹閉。上下不通而終矣。﹝腎開竅於二陰。下閉故上脹。如是則心腎不交。

上下痞膈而死矣。﹞太陰終者。腹脹閉。不得息。善噫善嘔。嘔則逆。逆則面赤。不逆則上下不通。不通則面黑。皮毛焦而終矣。﹝吳注。足太陰脾。主行气於三陰。手太陰肺。主治節而降下。二經病則升降之令不行。故脹閉。升降難。故不得息。而噫嘔以通之。若不嘔逆。則上下不通。土實克木。故面黑。肺主皮毛。故焦。﹞厥陰終者。中熱嗌漧。善溺心煩。

甚則舌捲。卵上縮而終矣。﹝手厥陰心包脈起胸中。屬心包。足厥陰肝脈。循喉嚨。入頏顙。故中熱嗌漧而心煩。肝脈環陰器。故善溺。甚則囊縮而舌捲也。舌爲心苗。靈樞經脈篇。肝者。筋之合。筋者。聚於陰器而脈絡於舌本。﹞﹝診要經終篇﹞﹝靈樞終始篇與此同。﹞

【素】脈不往來者死。皮膚著者死。﹝血液枯亡。﹞瞳子髙者。太陽不足。戴眼者。太陽已絕。此決死生之要也。﹝三部九候論﹞

【靈】手太陰气絕﹝肺。﹞則皮毛焦。太陰者。行气溫於皮毛者也。故气不榮則皮毛焦。皮毛焦則津液去皮節。津液去皮節者則爪枯毛折。毛折者則毛先死。丙篤丁死。火勝金也。手少陰气絕﹝心。﹞則脈不通。脈不通則血不流。血不流則髦色不澤。故其面黑如漆柴者。血先死。壬篤癸死。水勝火也。足太陰气絕者﹝脾。﹞則脈﹝血。﹞不榮肌肉。唇舌者肌肉之本也。脈不榮則肌肉軟。肌肉軟則舌萎。人中滿。人中滿則唇反。唇反者肉先死。甲篤乙死。木勝土也。足少陰气絕﹝腎。﹞則骨枯。少陰者冬脈也。伏行而濡骨髓者也。故骨不濡則肉不能著也。骨肉不相親則肉軟卻。肉軟卻故齒長而垢。發無澤。發無澤者骨先死。戊篤己死。土勝水也。足厥陰气絕則筋絕。厥陰者肝脈也。肝者筋之合也。筋者聚於陰气。﹝當作器。﹞而脈絡於舌本也。故脈弗榮則筋急。筋急則引舌與卵。故唇靑舌捲卵縮則筋先死。庚篤辛死。金勝木也。五陰气俱絕則目系轉。轉則目運。﹝五陰屬五臟。目受五臟之傳精。﹞目運者。爲志先死。志先死則遠一日半死矣。

六陽气絕﹝六腑。﹞則陰與陽相離。離則腠理發泄。絕汗乃出。﹝如珠不流。﹞故旦占夕死。夕占旦死。﹝經脈篇﹞

【素】肝見庚辛死。心見壬癸死。脾見甲乙死。肺見丙丁死。腎見戊己死。﹝五行相克。死於其所不勝。﹞是謂眞藏見。皆死。﹝平人气象論﹞

【靈】三虛者。其死暴疾也。得三實者。邪不能傷人也。﹝年盛。月滿。時和。﹞乘年之衰。﹝歲气不足。則外邪湊之。

如火不足。則外有寒邪。土不足。則外有風邪也。﹞逢月之空。﹝本篇曰。月滿則海水西盛。人血气積。肌肉充。皮膚致。

毛髮堅。𨿽遇賊風。入淺不深。月郭空。則海水東盛。人气血虛。其衛气去。形獨居。肌肉減。皮膚縱。腠理開。遇賊風則其入深。其病患也卒暴。﹞失時之和。﹝如夏應熱而反寒。冬應寒而反溫。﹞因爲賊風所傷。﹝本經九宮八風篇。有大弱風。謀風。剛風。折風。大剛風。凶風。嬰兒風。弱風。謂之八風之邪。聖人避風。如避矢石焉。﹞是謂三虛。﹝素問至眞要大論。乘年之虛。則邪甚也。失時之和。亦邪甚也。遇月之空。亦邪甚也。重感於邪。則病危矣。﹞﹝歲露篇﹞

卷下

雜論第九

【素】上古之人。其知道者。法於陰陽。和於術數。﹝養生之法。﹞食飲有節。起居有常。不妄作勞。故能形與神俱。

﹝神去其形則死。﹞而盡終其天年。度百歲乃去。今時之人不然也。以酒爲漿。以妄爲常。醉以入房。以欲竭其精。以耗散其眞。不知持滿。﹝持滿。恐傾之意。﹞不時禦神。務快其心。逆於生樂。﹝縱嗜欲之心。逆生養之樂。﹞起居無節。故半百而衰也。夫上古聖人之教下也。皆謂之虛邪賊風。避之有時。恬淡虛無。眞气從之。﹝卽老氏恍忽有象。杳冥有精之義。﹞精神內守。病安從來。女子七歲。﹝王注。老陽之數窮於九。女子少陰。故以少陽之數合之。﹞腎气盛。齒更發長。

﹝腎主骨。爲精血之府。齒者骨之餘。發者血之餘。﹞二七而天癸至。﹝經水屬北方壬癸。﹞任脈通。太衝脈盛。月事以時下。故有子。﹝衝爲血海。任主胞胎。二經相資。故能有子。經水一月一至。其行有常。故曰經水。亦曰月水。愆期則有病。男子衝任脈盛。則上榮而生髭須。女子衝任脈盛。則下行而爲月水。故無須也。﹞三七腎气平均。故眞牙生而長極。

﹝牙之最後生者。人身之長。至此而止。﹞四七筋骨堅。發長極。身體盛壯。五七陽明脈衰。面始焦。發始墮。﹝足陽明之脈起於鼻。交中。下循鼻外。入上齒中。還出挾口環唇。下交承漿。卻循頤後出大迎。循頰車。上耳前。過客主人。

循髮際。至額顱手陽明之脈上頸貫頰。入下齒中。還出挾口。二脈皆營於面。衰則面焦。發墮。﹞六七三陽脈衰於上。面皆焦。發始白。﹝三陽之脈。俱上頭面。﹞七七任脈虛。太衝脈衰少。天癸竭。地道不通。﹝至此而經水斷。﹞故形壞而無子也。﹝女子气有餘而血不足。以其數脫泄之也。﹞丈夫八歲。﹝王注。老陰之數盡於十。男子爲少陽。故以少陰之數合之。

易曰。天九地十。卽其數也。﹞腎气實。發長齒更。二八腎气盛。天癸至。﹝陽精。﹞精气溢瀉。陰陽和。故能有子。三八腎气平均。筋骨勁彊。故眞牙生而長極。四八筋骨隆盛。肌肉滿壯。五八腎气衰。發墮齒槁。六八陽气衰竭於上。面焦。

發鬢頒白。七八肝气衰。筋不能動。天癸竭。精少。腎臟衰。形體皆極。八八則齒髮去。﹝卦气已盡。﹞腎者主水。受五臟六腑之精而藏之。故五臟盛。乃能瀉。今五臟皆衰。筋骨解墮。天癸盡矣。故發鬢白。身體重。行步不正。而無子耳。

有其年已老。而有子者何也。此其天壽過度。气脈常通。而腎气有餘也。此𨿽有子。男不過盡八八。女不過盡七七。而天地之精气皆竭矣。﹝王注。生子之壽。不過此數。馬云非也。﹞﹝上古天眞論﹞

【素】春三月。此謂發陳。天地俱生。萬物以榮。﹝天地交。萬物通。﹞夜臥早起。廣步於庭。被髮緩形。以使志生。

生而勿殺。予而勿奪。賞而勿罰。此春气之應。養生之道也。逆之則傷肝。夏爲寒變。奉長者少。﹝火爲木子。寒變則木不能生火。無以奉夏長之令。﹞夏三月。此謂蕃秀。天地气交。萬物華實。夜臥早起。無厭於日。﹝厭。足也。無過行日中而傷暑。與冬必待日光相反。﹞使志無怒。使華英成秀。使气得泄。若所愛在外。﹝順陽而主外。﹞此夏气之應。養長之道也。逆之則傷心。秋爲瘧。奉收者少。﹝無气以奉秋收之令。﹞冬至重病。﹝水又克火。﹞秋三月。此謂容平。﹝萬物容狀平定。﹞天气以急。地气以明。早臥早起。與雞俱興。使志安寧。以緩秋刑。收斂神气。使秋气平。無外其志。使肺气淸。此秋气之應。養收之道也。逆之則傷肺。冬爲飧泄。奉藏者少。﹝無气以奉冬藏之令。﹞冬三月。此謂閉藏。水冰地坼。無擾乎陽。﹝陽气潛藏。﹞早臥晚起。必待日光。使气若伏若匿。若有私意。若已有得。﹝與夏正反。﹞去寒就溫。無泄皮膚。使气亟奪。﹝戒勿妄汗。致泄陽气。﹞此冬气之應。養藏之道也。逆之則傷腎。春爲痿厥。奉生者少。﹝無气以奉春生之令。﹞﹝四气調神大論﹞

【素】天食人以五气。﹝吳注。五气非獨臊焦香腐腥也。風寒暑濕燥。分主五臟。受之而不亢不害。則皆養人矣。﹞

地食人以五味。五气入鼻。﹝鼻受無形之天气。﹞藏於心肺。上使五色修明。音聲能彰。﹝心榮顏色。肺發音聲。﹞五味入口。﹝口受有形之地气。﹞藏於腸胃。味有所藏。以養五气。气和而生。津液相成。神乃自生。﹝積精生神。﹞﹝六節藏象論﹞

【靈】水谷入於口。輸於腸胃。其液別爲五。天寒衣薄則爲溺與气。﹝前溺後气。﹞天熱衣濃則爲汗。悲哀气並則爲泣。中熱胃緩則爲唾。邪气內逆則气爲之閉塞而不行。則爲水脹。願聞其道。曰。水谷皆入於口。其味有五。各注其海。

﹝分注五臟。﹞津液各走其道。故三焦出气。﹝宗气出上焦。營气出中焦。衛气出下焦。﹞以溫肌肉。充皮膚。爲其津。其流而不行者爲液。天暑衣濃則腠理開。故汗出。寒畱於分肉之間。聚沫則爲痛。天寒則腠理閉。气濕不行。﹝不行於肌表。

故下流爲溺。﹞水下流於膀胱則爲溺與气。五臟六腑。心爲之主。耳爲之聽。目爲之候。肺爲之相。肝爲之將。脾爲之衛。

腎爲之主外。﹝腎爲作彊之官。師傳篇。腎者主爲外。使之遠聽視。耳好惡。以知其性。﹞故五臟六腑之津液。盡上滲於目。心悲气並則心系急。心系急則肺舉。肺舉則液上溢。夫心系與肺。不能常舉。乍上乍下。故咳而泣出矣。中熱則胃中消穀。消穀則虫上下作。腸胃充郭。﹝寬意。﹞故胃緩。胃緩則气逆。故唾出。﹝五癃津液別論﹞

【素】問不知水所從生。涕所從出也。曰。夫心者。五臟之專精也。﹝五臟各有其精。而心專之。﹞目者。其竅也。

﹝目爲肝竅。然能辧別事物。故又爲心竅。﹞華色者其榮也。是以人之有徳也。則气和於目。有亡。憂知於色。是以悲哀則泣下。泣下水所由生。水宗者。積水也。積水者。至陰也。至陰者。腎之精也。宗精之水。所以不出者。精持之也。輔之裹之。故水不行也。夫水之精爲志。火之精爲神。水火相感。神志俱悲。是以目之水生也。故諺言曰。心悲名曰志悲。

志與心精。共湊於目也。泣涕者腦也。腦者陰也。髓者骨之充也。故腦滲爲涕。志者骨之主也。是以水流而涕從之者。

其行類也。﹝腦爲髓海。與腎流通。﹞夫泣不出者。哭不悲也。不泣者。神不慈也。神不慈則志不悲。陰陽相持﹐泣安能獨來。夫志悲者惋。惋則衝陰。衝陰則志去目。志去則神不守精。精神去目。涕泣出也。且子獨不誦夫經言乎。厥則目無所見。夫人厥則陽气並於上陰气並於下陽並於上則火獨光也。陰並於下則足寒則脹也。夫一水不勝五火。﹝五臟之火。﹞

故目盲。是以衝風泣下而不止。夫風之中目也。陽气內守於精。是火气燔目。故見風則泣下也。﹝內有火气。外衝於風。﹞

夫火疾風生乃能雨。此之類也。﹝解精微論﹞

【靈】婦人無須者。無血气乎。曰。衝脈任脈皆起於胞中。上循背裏。﹝此又言衝任行背。按素問骨空論。言任脈循腹裏。上關元。衝脈挾臍。上行至胸中而散。督脈貫脊。然三脈同源。經文多有參錯言者。﹞爲經絡之海。其浮而外者。

循腹右上行。會於咽喉。別而絡唇口。血气盛則充膚熱肉。血獨盛則淡滲皮膚。生毫毛。今婦人之生。有餘於气。不足於血。以其數脫血也。衝任之脈。不榮口唇。故須不生焉。士人有傷於陰。陰气絕而不起。然其須不去。宦者獨去。何也。曰。宦者去其宗筋。﹝陰器。﹞傷其衝脈。血瀉不復。皮膚內結。唇口不榮。故須不生。其有天宦者。﹝天生陽气不舉。

不能禦婦。﹞未嘗被傷。不脫於血。然其須不生。其故何也。曰。此天之所不足也。其任衝不盛。宗筋不成。有气無血。

唇口不榮。故須不生。﹝五音五味篇﹞

