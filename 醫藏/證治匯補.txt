

證治匯補淸李用粹

徐序

陶隱居曰。余宅身幽嶺。迄將十載。𨿽每植徳施工。多止一時之設。可以傳芳遠裔者。莫過於撰述。故隱居於修眞之餘。撰藥總訣肘後方本艸三書。唐司馬子微所稱闡幽前祕。擊蒙後學人也。自炎帝嘗艸。軒皇作經。降及後代。莫不有書。故世得其濟。民無夭札。是則闡幽擊蒙。端賴於撰述矣。苟無傳書。𨿽善息脈如兪跗。善處方如桐君。亦惟自神其伎耳。將何以廣其傳。以共濟羣生哉。上海李惺先生。才敏識精。以其餘學。傍究醫術。息脈處方。有驗精良。博采軒岐以來諸書。條貫辧晰。標奇舉要。集爲一編。命之曰證治匯補。予讀而嘉之。以爲越人淳於。𨿽神奇難遇。今可以探之枕笥而得矣。扁鵲傳曰。人之所病。病疾多。而醫之所病。病道少。病疾多者。言病其疾之癥多也。病道少者。言病其治療之道少也。拙工抵滯。不能旁通。是以病道少也。玆書別爲八門。統以十事。參伍錯綜。應變無窮。何患其道少乎。鐘律至微也。昔人以辧癥切脈比之。兵法至變也。昔人以制方用藥比之。玆書十事之中。始於病因。終於方劑。臨癥施治。燎然於心目。

又何患其微且變乎。甚矣。惺之施博而功大也。蘇子瞻云。蜀有學醫人費之諺。太倉公對詔問。曰。臣意心不精脈。時時失之。不能全也。太倉公醫之聖而至於神者也。心偶不精。猶或失之。況今之爲醫者乎。吾願讀是書者。用心必精。毋馳於名。毋驚於利。學之萬全。而後用之。不然。必費人矣。可不懼哉。

康熙辛未七月昆山弟徐秉義書

自序

夫書以載道。非博無由考其詳。學以窮理。非約不能操其要。神明於博約之間。而精一之道坦然昭著矣。

岐兪之學。自皇古而遞至興朝。從廟堂而數夫艸澤。千載羣書。眞足充棟。不患乎書不博。而患用書者騖博也。不患乎說不約。而患立說者拘約也。何則。索隱之材。駕前哲而攻已成之論。庸常之質。守一家而泥偶效之方。所以異學爭鳴。同人互駁。求其貫通素難出入緩和者。幾罕覯矣。予也謬叨家學。上參三墳之典。下考往哲之書。審其異同。窮其辧論。始知古人立說。適所以相濟而非相悖也。如仲景治冬寒。而河間發明溫暑。潔古理脾胃。而東垣發明內傷。子和攻痰飲。而丹溪發明陰虛。此六家者。古今稱爲醫學之宗。

迨夫冬寒之論。至王安道而中寒傷寒始明。溫暑之論。至巢元方而熱病中暑方晰。內傷之論。得羅謙甫而勞傷食傷乃別。痰飲之中。分濕痰燥痰。其幫助於隱君。陰虛之中。分眞陰眞陽。其論創自叔和。乃知古人立說。各有一長。取其所長。合爲全璧。先聖後聖。其揆一也。然廣徵萬卷。恐多岐亡羊。專執一說。是守株待兔。不若內遵經旨。外律諸家者爲當耳。於是不揣孤陋。取古人書而匯集之。刪其繁而存其要。補其缺而正其偏。每癥列成一章。每章分爲數節。其間首述靈素。示尊經也。下注書目。傳道統也。冠以大意。提綱領也。贅以管見。補遺略也。稿凡三易。輯成數卷。顏其端曰證治匯補。蓋欲以匯合古人之精意。而補古人之未備也。大槪此集編次法。卽爲臨癥審治法。先以病因。詳標本也。次以外候。察病狀也。次條目。審經絡也。次辧癥。決疑似也。次脈象。憑折衷也。次治法。調虛實也。次劫法。垂奇方也。次用藥。HT入門也。續以附癥。

博學問也。終以方劑。與繩墨也。每癥之中。首尾編次。皆列爲十事。如是而大綱畢備。條理井然。合其章句。

前後相貫。分其節目。次第成章。庶幾流覽誦讀。無太繁太簡之獘。俾賢智者。俯而就之。卽不及者。亦而致之。是或繼往開來之一助耳。但病機變化。誠難盡於紙上陳言。證治玄融。豈易罄夫心中妙理。予才末學。玆集少文。是知規矩不足盡匠氏之巧。夠率無以諭射者之智。彼臨機應變。必俟神聖通心。舉錯合宜。

方爲化工在手。斯實望於世之君子。

時康熙丁卯孟冬上浣申江李用粹修之氏題於杏花春雨書屋

凡例

一﹑雜癥刻本甚多。然繁者連篇累牘。𨿽詳於議論。而有汗漫之失。簡者短歌叶韻。𨿽便於記誦。而多缺略之文。玆集匯合羣書。采其至言。摘其要句。故節目多而不繁。法則備而不簡。是幼學必讀之書。亦壯行不磨之範。

一﹑病機癥狀。變化多端。賴昔賢經歷驗過。各著簡策。昭玆來學。故諸書之中。各有一得。而良法美意。存乎其中。此集錄其緊要。斷章取義。所以有摘一二句者。有畱一二法者。其餘文無當者。則刪而不錄。

一﹑古今著書立說者。或垂心法。或載新論。或立奇方。是皆有功於來學。豈可沒其聲稱。故每句每段每方之下。必注明出處。傳述淵源。間有未備。而余僭增一二以發明之。其下則注匯補二字。

一﹑醫書之有靈素。猶儒家之五經也。故每章必首述經文。間有經中論癥論法。支節分岐者。則亦編入因癥條內。蓋取其條目井井。一覽了然。易於分辧也。

一﹑每癥章中。各題大意。病因病狀。詳列脈法治法。𨿽有種種段落。但取文理貫通。互相接續。俾讀者明白顯易。便於記誦。抑且啟其文思。非好爲割裂也。

一﹑古來諸方。先輩或編爲類方。或詳爲考論。𨿽有各刻。然究意尙未全備。蓋方名繁雜也。玆集所選。但存至當至正者。故附方特少。蓋欲就乎正之途以示後世耳。然熟玩諸法。則正中有奇。奇中有正。加減變化。存乎其人。善將將者。亦不嫌其少矣。

一﹑用藥之法。諸家書中。某癥系某方。加減某藥。然以一方而垂加減之法。則癥候未備。莫若以一癥而垂加減之法。則取捨必詳。故玆集每章另立用藥之規。載備用之品。是法丹溪之意以立言耳。

一﹑病有七事。曰病因。曰見癥。曰脈象。曰經絡。曰治法。曰用方。曰選藥。玆集務欲辧明癥候。審量治法。故證治獨詳。

一﹑脈法爲投治之本。故每章列證以後。先載脈之順逆吉凶。以爲學人入門之法。至於脈之體狀。另有專本刊行。

一﹑傷寒傳變。方法最嚴。另有特本。以俟續刻。此集不載。

卷之一提綱門

中風

大意風者。百病之始也。又曰。百病之長也。善行而數變。﹝內經﹞大法有四。曰偏枯。半身不遂也。曰風痱。四肢不舉也。曰風。卒倒不語也。曰風痺。徧身疼痛也。﹝岐伯﹞四癥爲風家綱領。故首列之。

內因人之元气彊壯。榮衛和平。腠理致密。外邪焉能爲害。惟七情飲食。勞傷色欲。致眞元耗散。榮衛空疏。邪乘虛入。﹝用和﹞所以气虛之人。肝木不平而內風易作。﹝匯補﹞

外候爲卒中昏倒。爲竄視斜。爲搐搦反張。爲骨痛筋急。入經癱瘓。入絡膚頑。﹝入門﹞暴喑暴昧。語言蹇澀。痰涎壅盛。皆中風之候也。﹝醫鑑﹞隨其經絡臟腑兪穴而調之。所謂虛之所在。邪必湊之。﹝匯補﹞

中髒中髒者。內滯九竅。故昏沈不語。唇緩痰壅。耳聾鼻塞。目合不開。大小便閉。﹝機要﹞乃邪滯三陰裏分。爲閉癥。

實者三生飲以疏上竅。三化湯以利下竅。虛人中髒。見脫癥者。急宜大補參﹑附﹑﹑術之類。﹝東垣﹞

中腑中腑者。外著四肢。故手足不隨。拘急不仁。或中身前。或中身側。痿不能動。有六經形癥。頭疼發熱。惡風惡寒。面見五色。脈浮而弦。或痰涎壅盛。喘聲不息。然目猶能視。口猶能言。大小便不閉。仍中腑也。﹝機要﹞乃邪著三陽表分。宜發汗以泄其邪。小續命湯主之。﹝東垣﹞

中經中經者。外無六經形癥。內無便溺阻格。但半身不遂。語言蹇澀。﹝丹溪﹞若兼口眼歪斜。痰涎不利。乃邪著於血脈之中。宜養血舒筋。大秦艽湯主之。

按。中髒中腑中血脈。論病之淺深也。是以發明云。中血脈則歪口眼。中腑則肢節廢。中髒則性命危。凡中腑之後。幸而得生。若不戒酒色。避風寒。病必復中。中必在髒。由淺入深。𨿽有倉扁。亦難措手也。

卒倒不語卒倒不語爲風。卽中髒癥也。﹝匯補﹞咽中噫噫。舌彊難言。俗稱急中風。乃其候耳。發汗。身軟者生。汗不出。

身硬唇幹者死。視其鼻人中左右上下。白者可治。一赤一黑。吐沫者死。﹝醫貫﹞以滌痰湯﹑八味順气散主之。

大汗出。六君子湯加黃主之。

半身不遂半身不遂爲偏枯。卽中經癥也。﹝匯補﹞因虛邪偏客於身半。內居榮衛。榮衛衰。眞气去。邪气獨畱。發爲偏枯。

﹝靈樞﹞在左爲癱。在右爲瘓。癱者。坦也。筋脈弛縱。坦然不收。瘓者。渙也。气血渙散。筋骨不用。﹝醫貫﹞其在左者。屬死血少血。在右者。屬痰壅气虛。﹝丹溪﹞未嘗必指於風而後能也。但兼風者。其身必痛。純屬虛者。其身不痛。﹝入門﹞外癥。言不變。志不亂。病在分腠之間。益其不足。損其有餘。乃可復也。﹝靈樞﹞以理斷之。左半𨿽主血。

非气以通之。則不流。右半𨿽主气。非血以麗之。則易散。气血左右。不可執泥其治。一偏之病者。法當從陰引陽。從陽引陰。從左引右。從右引左。漑其未枯。旁枝自茂。大槪男子在右易治。在左難治。女人在左易治。

在右難治。﹝諭嘉言﹞

四肢不舉四肢不舉爲風痱。卽中經脈也。﹝匯補﹞舌彊不能言。足痿不能行。﹝河間﹞輕者。志不亂。言微知。易治。甚則不能言者。難治。﹝靈樞﹞分而言之。有濕痰內滯者。痰火流注者。有腎肝陰虛者。有命門火衰者。有血衰气虛者。﹝病機﹞

徧身疼痛徧身疼痛。卽風痺癥也。﹝匯補﹞外癥。一臂不遂時。復轉移一臂。﹝靈樞﹞四肢肌肉。不爲我用。似偏枯而多痛者是也。﹝三錫﹞因風寒濕气錯合而成。寒勝則血凝而不流。故筋骨掣痛。爲痛痺。濕勝則血濡而不和。故重著不行。爲著痺。風勝則气縱而不收。故走注疼痛。爲行痺。三气兼並。血滯而气不通。故周身疼痛。爲周痺。久風入中。腠理不營。故肌肉不仁。爲頑痺。腰項不能俯仰。手足不能屈伸。﹝醫貫﹞其邪在經隧而痛者。易治。若舉動卽痛者。是無血以養筋。名曰筋枯。不治。﹝丹溪﹞

口眼歪斜手足陽明之脈。挾口環唇。手足太陽之脈。抵目兩。﹝靈樞﹞風邪入經。邪气反緩。正气反急。牽引口眼。歪斜或左或右。﹝大全﹞

口噤不開手三陽之筋。結於頷頰。足陽明之筋。挾於唇口。風邪乘之則筋攣。故令牙關急而口噤。宜破棺散揩齒數徧。牙熱自開。

失音不語脾脈連舌本。心脈系舌本。腎脈循喉嚨夾舌本。故心脾受風。則舌彊難言。腎虛脈萎。則口喑不語。二者虛實各不同也。又有風中會厭者。痰塞喉中者。痰迷心竅者。口噤不開者。若風气入髒。見絕癥而難言者危。

筋脈螈螈者。筋脈急而縮。者。筋脈緩而伸。或伸或縮。動搖不止。﹝綱目﹞螈屬肝經風熱血燥。或肝火妄動耗血。

屬肝經血气不足。或肝火汗多亡血。以致手足抽搐不已。﹝立齋﹞所謂血枯木旺而生風也。

十指麻木大經小絡。貫串一身。謂之脈。脈布四肢。絡聯百節。脈者血之隧道。筋者血所榮養。脈皆起於手足指端。筋皆會於手足肢節。故血气衰耗。痰涎凝滯。而作麻木。宜神效黃湯。或補中﹑六君。俱加鉤藤﹑竹瀝﹑薑汁。﹝匯補﹞

預防中風平人手指麻木。不時眩暈。乃中風先兆。須預防之。宜愼起居。節飲食。遠房幃。調情志。更以十全大補湯加羌活常服。自愈。若古法。用天麻﹑﹑愈風等湯。開其玄府。漏其眞液。適所以招風取中。預防云乎哉。﹝準繩﹞

辧眞中風凡中暑中寒中濕。痰厥气厥。食厥熱厥。虛暈。皆卒倒不語。但風必有歪斜搐搦。或偏枯之癥爲異。﹝入門﹞就諸類癥之中。惟中气與中風尢相似。但中气身冷脈沈無痰涎。中風身溫脈浮有痰涎也。﹝匯補﹞

辧閉脫癥凡卒僕暴厥。須分閉脫。牙關緊閉。兩手握固。卽是閉癥。其病易治。如口開鼾睡。小便自遺。卽是脫癥。其病難治。﹝準繩﹞閉者。邪气閉塞於外。元气猶然在內。但與開關利气。則邪自散。故治易。脫者。元气泄於外。邪气混於內。𨿽與峻補。而髒已傷殘。故治難。諸癥皆然。不獨中風也。﹝匯補﹞

死候心絕口開。肺絕鼾睡。脾絕手撒。肝絕眼閉。腎絕遺尿。肉脫筋痛。發直頭搖。吐沫直視。面赤如妝。汗出如珠。

吐血下血。皆爲不治。﹝正傳﹞若見一二癥。尙可救療。如口開者。不過一時死。﹝匯補﹞

脈法中風脈浮滑兼痰气。其或沈滑。勿以風治。大法。浮遲沈緩者。吉。洪大急疾者。凶。又脾脈獨緩而無力者。亦難治。

總治風癥皆痰爲患。宜化痰爲先。初得之卽當順气。日久卽當活血。﹝丹溪﹞蓋風本於熱。熱勝則風動。宜以靜勝其燥。養血是也。﹝機要﹞故治風先治血。血行風自滅。﹝伊芳川﹞其虛者又當培脾滋腎。脾土旺而血自生。脾气運而痰自化。腎水足而熱自除。腎气固而痰歸經也。﹝匯補﹞

審汗下法其病气實而中腑中髒者。不可失其通塞。或一气之微汗。或一旬之通利。﹝心法﹞但須少汗。亦須少下。多汗則虛其衛。多下則損其榮。﹝機要﹞

審探吐法痰涎壅盛。不能言者。皆當用吐。一吐不已。則再吐。然亦有气血虛而不可吐者。﹝心法﹞若一旦盡去其痰。則手足骨節皆枯。反成痿廢。愼之。﹝仲景﹞

禁服丹劑古方有用丹劑者。爲風入骨髓。不能遽出。故用龍﹑麝﹑牛﹑雄﹑珀﹑珠之類。辛香走竄。爲斬關奪門之將。原爲中髒之閉癥設。若施於气虛脫絕之人。反掌殺人。如油入面。莫之能出。﹝發明﹞

利便宜戒有陽虛自汗。津液外亡。因而小便短少者。若槪用利藥。使榮衛枯竭。無以制火。煩熱愈甚。當俟熱退汗止。

小便自行。﹝發明﹞

通導宜愼中髒之癥。因風痰閉塞臟腑。每多幽道不通。誠宜開導。然有气衰血弱。不能潤澤致燥者。又當養血。﹝匯補﹞

救卒中法卒中昏倒。不知人事。牙關緊閉。涎潮壅塞。急以大指掐人中。候醒。用通頂散吹鼻。卽提起頭髮。有嚏可治。

無嚏不治。如口噤不開。以白鹽梅蘸僵蠶擦之。如風痰頑結。諸藥不入者。稀涎散吐之。如風邪閉固。服藥不入者。防湯燻之。脈虛自汗。並見前脫癥者。參橘湯。或參膏。加竹瀝﹑薑汁灌之。再灸丹田气海二三十壯。亦有得活者。﹝匯補﹞

用藥總法古法。中血脈。用大秦艽湯。中腑。用小續命湯。中髒。用三化湯。又閉癥。用三生飲。脫癥。用參附湯。

大槪順气化痰爲主。二陳湯加烏藥﹑枳殼﹑竹瀝﹑薑汁。有六經癥。再爲加減。如無汗拘急。加羌活﹑防風。有汗體痛。加芍藥﹑桂枝。惡寒身熱。加柴胡﹑黃芩。頭痛目瞀。加川芎﹑蔓荊。口眼歪斜。加全蠍﹑天麻。頭眩烘熱。加甘菊﹑細茶。風痰壅盛。加南星﹑貝母。恍惚譫語。加菖蒲﹑遠志﹑茯神﹑棗仁。手足抽搐。亦加僵蠶﹑天麻。筋急。

加木瓜。筋攣。加鉤藤。在臂。加桂枝。在足。加牛膝。如風邪漸退。痰飲漸消。但半身不遂者。審是血虛。用二陳合四物湯。气虛。用二陳合四君子湯。俱加秦艽﹑續斷﹑竹瀝﹑薑汁。其四肢不舉。屬濕痰者。三一承气湯瀉之。屬虛弱者。十全大補湯補之。其大便不通。屬痰實者。三化湯利之。屬津涸者。四物麻仁湯潤之。久而眞气漸復。邪气未除者。更用羌活愈風湯。史國公及長春浸酒等方。若中之輕者。自醒能言能食。惟身體不遂。或手足攣蜷曳者。亦用前浸酒二方。常服自愈。以上諸法。以疏風化痰爲君。以補養气血爲佐。以報使舒筋爲使。乃治眞中風邪之劑也。若脾腎二經虛而中者。當滋化源。脾虛食少痰多者。六君子湯。中气倦怠而痰多者。補中益气湯。加茯苓﹑半夏。心脾气虛而難言者。歸脾湯。腎陰不足而難言者。六味地黃湯。腎經喑痱者。地黃飲子。肝經血燥而拳蜷者。加味逍遙散。若病狀𨿽減。而未能復元者。審其肝脾腎三家。何經气虛血虛。陰虛陽虛。以六味﹑七味﹑八味丸﹑歸脾丸﹑還少丹﹑虎潛丸服之。再以四君﹑六君﹑八珍﹑十全大補﹑補中益气﹑歸脾等湯。日服無間。縱有虛風。潛消默奪矣。

中風選方通神散治中風痰涎壅塞。用此吐之。

白僵蠶七枚。焙研爲末。生薑汁調服。立吐風痰。少時。再用七枚。根據法再吐。仍用煨熟大黃。含津咽下。若口不開者。用僵蠶煎汁。以竹管灌入鼻中。男左女右。

稀涎散治中風痰壅。用此吐痰。﹝一方無江子﹞

江子仁﹝六粒﹞豬牙皂﹝三錢切片﹞明礬﹝一兩﹞

先將礬化開。入二味和勻。待礬枯爲末。每用一字。吹鼻內。則涎流口開。若痰涎塞喉者。以五分。燈心湯調灌探吐。

破棺散治中風切牙。無門下藥。﹝五月五日午時合﹞

南星﹝半錢﹞龍腦﹝二分半﹞

爲末。頻揩左右兩傍大牙。令牙熱自開。然後用藥。

一法。用烏梅肉揉南星﹑細辛末。以中指蘸擦牙。自開。又用香油加麝香一二分灌之。或薑汁亦可。

開關散﹝寶鑑﹞治中風痰盛。用此通關竅。

白僵蠶﹝炒去絲﹞枯白礬﹝各等分﹞

爲末。每服三錢。生薑蜜水調灌下。

滌痰湯治中風痰迷心竅。舌彊不語。中髒癥。

膽星﹝姜制﹞半夏﹝制各二錢五分﹞枳實﹝麩炒﹞茯苓﹝各二錢﹞橘紅﹝錢半﹞菖蒲人參﹝各一錢﹞竹茹﹝七分﹞甘艸﹝五分﹞

加木香三分。生薑五片。水煎。

三化湯﹝潔古﹞治中髒。風痰瘀塞臟腑。大便不通。人壯實者。

濃朴﹝姜炒﹞枳實大黃羌活﹝各等分﹞

每服一兩。水一升。煎半。終日服之。利下爲度。

滋潤湯治中髒便燥。人虛血少。不任前下藥者。用此潤之。

當歸﹝二錢﹞杏仁﹝錢半﹞桃仁橘紅枳殼濃朴﹝一錢﹞蘇子﹝錢﹞牛膝﹝錢半﹞

水煎。調白蜜三匙服。

三生飲﹝易簡﹞治中髒閉癥。口噤喉塞。兩手握固。卒然昏倒。

南星﹝一兩﹞川烏﹝去皮﹞生附﹝各五錢﹞木香﹝二錢半﹞

每用半兩。姜十片煎服。如遺尿手撒。口開鼾睡。爲不治。用前藥亦有得生者。夫三生飲乃行經絡治寒痰之聖藥。有斬關奪旗之功。每服必用人參兩許駕驅其邪。而補助正气。否則適足以取敗耳。

防蒸汗法﹝叔徵﹞治卒中風邪。藥不能入口者。

防風黃﹝等分﹞

煮湯令沸。盆盛病患榻下。關閉門戶。令藥气燻蒸口鼻。蓋以無形之气。透開有形之竅也。

小續命湯﹝千金﹞治中風不省人事。半身不遂。口眼斜。手足戰掉。言語蹇澀。肢體頑麻。精神昏亂。頭目眩重。痰涎壅盛。筋脈拘攣。及香港腳緩弱。

麻黃﹝去節﹞川芎杏仁甘艸﹝炙﹞人參黃芩芍藥防己﹝各一兩﹞桂枝﹝一兩﹞防風﹝兩半﹞附子﹝炮五錢﹞

加生薑煎。熱服取汗。如恍惚。加茯苓。如骨節疼痛。素有熱。去附子。倍加芍藥。煩燥大便閉。去附子。倍芍藥。加竹瀝。大便利。素有寒。去黃芩。加白術﹑附子。骨節冷痛。加辣桂﹑附子。嘔逆腹脹。加人參﹑半夏。自汗。去麻黃。加芍藥。大便結熱。去附子。加枳殼﹑大黃。痰多。加南星炮切數片。風虛。加當歸。渴。加栝蔞根。身疼痛。加秦艽。喘急。加炒桑皮。

大秦艽湯﹝潔古﹞治中經。邪在血脈中。口喑肢廢。風邪散見。不拘一經者。

秦艽石膏﹝各二兩﹞甘艸川芎當歸芍藥羌活獨活防風黃芩白術白芷茯苓生地熟地﹝各一兩﹞細辛﹝五錢﹞

每服一兩。水煎。

烏藥順气散治男婦一切風气。攻注四肢。骨節疼痛。徧身頑痺。卒中癱瘓。言語蹇澀。先服此藥。以疏气道。

烏藥橘紅麻黃﹝各二錢﹞川芎﹝一錢﹞枳殼﹝炒﹞白芷桔梗僵蠶﹝炒各一錢﹞漧薑﹝五分﹞甘艸﹝三分﹞

加姜棗。如一身俱麻。加人參﹑白術﹑當歸﹑門冬。手足癱瘓。筋骨疼痛。加防風﹑羌活﹑天麻﹑當歸﹑威靈仙﹑乳香﹑沒藥。腰痛。加杜仲﹑小茴香。手足拘攣。加木瓜﹑石斛。手足浮腫。加牛膝﹑五加皮﹑獨活。濕气。

加蒼術﹑白術﹑檳榔。左癱右瘓。加當歸﹑天麻。如二三年不能行。合和獨活寄生湯。如婦人血風。加防風﹑荊芥﹑薄荷。口眼斜。加防風﹑荊芥﹑姜炒黃連﹑羌活﹑竹瀝﹑薑汁。

活絡丹治中經。口眼歪斜。半身不遂。及風痺手足攣蜷。筋脈不舒。因風寒濕气。流滯經絡。故周身疼痛。

或腳心腰腿一點作痛。邪气壅甚。諸輕劑不效者。用此。

南星﹝炮﹞川烏艸烏地龍﹝各六兩﹞乳香沒藥﹝另研各三兩﹞

爲末。酒糊丸。梧子大。每服二十丸。空心酒下。

愚按。二烏𨿽走經絡。然性太剛。不若用海風藤﹑靈仙等。爲穩當也。﹝神效活絡丹出心法可同看﹞

增補省風湯﹝和劑﹞治口眼歪斜。痰涎壅塞。壯實人風邪盛者。

半夏防風全蠍膽星甘艸白附川烏木香三一承气湯﹝宣明﹞治膏粱之人。濕痰滯於脾經。四肢不舉。屬邪實癥。

大黃芒硝濃朴枳實﹝各五錢﹞甘艸﹝一兩﹞

姜三片。煎後納硝。煎二沸。服之。令微利。

愈風湯﹝潔古﹞治中風後眞气漸復。邪气未盡。用此以養正化邪。

羌活甘艸防風黃蔓荊川芎骨皮人參知母薄荷甘菊細辛枳殼大黃白芷枸杞防己當歸杜仲秦艽柴胡半夏濃朴前胡﹝各二兩﹞

茯苓黃芩﹝各三兩﹞生地蒼術石膏芍藥﹝各四兩﹞肉桂﹝一兩﹞

每服一兩。薑水煎。按此方從小續命湯變化而來。用藥繁雜。學人不可執守。若病久正虛邪未去者。

當隨人見癥。以前藥加減。或一气之微汗。或一旬之通利。漸次見功。誠不可出其範圍者也。是在用之得宜。姑錄之以存其法。

正舌散﹝聖惠﹞治中風舌本彊硬。語言不正。

蠍梢﹝去毒二錢半﹞茯苓薄荷﹝各一兩﹞

爲末。每服一二錢。溫酒調服。或擦牙頰間亦好。

轉舌膏治中風螈。舌塞不語。

卽涼膈散加石菖蒲﹑遠志。爲末。蜜丸如彈子大。朱砂爲衣。每服一丸。薄荷湯化開。食後或臨臥服。

史國公浸酒方治四肢癱瘓。半身不遂。及風寒濕痺。麻木疼痛。

當歸虎骨﹝酒浸酥炙﹞羌活鱉甲﹝炙﹞萆防風秦艽牛膝﹝各二兩﹞枸杞﹝五兩﹞松節蠶砂﹝各二兩﹞茄根﹝八兩蒸﹞

絹袋盛藥。入酒內。蒸好窨服。

長春浸酒方白術﹝炒一兩﹞白茯苓人參當歸虎脛骨川椒肉蓯蓉枸杞砂仁﹝各五錢﹞漧薑﹝二錢﹞陳皮川芎獨活麻黃﹝各一兩﹞五加皮﹝五錢﹞牛膝﹝三錢﹞濃朴白芷香附﹝各一兩﹞烏藥﹝五錢﹞枳殼﹝二錢﹞何首烏川烏艸烏﹝各五錢﹞生地白芍熟地羌活官桂半夏天門冬麥門冬蒼術破故紙五味茴香防風沈香細辛甘艸﹝各一兩﹞酥油紅棗蜂蜜核桃仁﹝各八兩﹞

上絹袋盛之。用燒酒一大缸。浸三日。放鍋中重湯煮三个時取出。掘坑埋一二日。出火毒。每日淸晨服一二鐘。飲酒將盡。渣曬榦爲末。燒酒打糊爲丸。如梧子大。每服三十丸。空心酒下。

秦艽升麻湯﹝寶鑑﹞治風寒客冒。口眼歪斜。惡見風寒。四肢拘急。脈浮而緊。

升麻漧葛甘艸﹝炙﹞人參﹝各半兩﹞秦艽白芷防風桂枝﹝各三錢﹞芍藥﹝半兩﹞

水煎。加蔥白三莖。

歸脾湯﹝濟生﹞治心脾兩虛。不能調气攝血。健忘盜汗。不寐驚悸。食少體倦。心脾作痛。

人參白術茯神棗仁﹝炒各二錢半﹞遠志﹝一錢﹞當歸﹝一錢﹞木香甘艸﹝炙各五分﹞黃桂圓﹝各二錢半﹞生薑﹝五片﹞

水煎。薛立齋加丹皮﹑山梔各一錢。名加味歸脾湯。

加味逍遙散﹝立齋﹞治肝脾兩虛。血少火旺。

當歸白芍﹝酒炒﹞茯苓白術﹝炒各一錢﹞柴胡﹝五分﹞丹皮甘艸﹝炙﹞山梔﹝炒各八分﹞

水煎服。

人參養榮湯﹝和劑﹞治脾肺气虛。發熱惡寒。面黃肌瘦。倦怠少食。作泄瀉者。

人參﹝一兩﹞白芍﹝錢半﹞陳皮黃﹝蜜炙﹞桂心當歸白術炙艸﹝各一錢﹞熟地茯苓五味﹝各七分半﹞遠志﹝五分﹞姜﹑棗煎。

六味地黃丸﹝仲景﹞治腎水不足。發熱傷渴。咳嗽痰喘。溺淋癃閉。燥結頭眩。耳聾齒痛舌痛。腰膝痿軟。足跟作痛。自汗盜汗。失血煩躁。

熟地﹝八兩﹞萸肉山藥﹝各四兩﹞丹皮澤瀉茯苓﹝各三兩﹞

蜜丸。加門冬﹑五味。名涼八味丸。能保肺滋腎。

七味地黃丸治腎水不足。虛火上炎。發熱作渴。口舌生瘡。或牙齦潰爛。喉咽作痛。或形體憔悴。寢汗發熱。

卽六味地黃丸加肉桂。

八味丸﹝仲景﹞治命門火衰。不能生土。以致脾胃虛衰。飲食少思。大便不通。臍腹疼痛。夜多漩溺。或陰極格陽。內眞寒而外假熱。

卽七味地黃丸加附子一兩。

還少丹﹝楊氏﹞治脾腎虛寒。飲食少思。發熱盜汗。遺精白濁。眞气衰損。肌體瘦弱。

懷熟地甘枸杞﹝各二兩﹞蓯蓉﹝酒淨﹞遠志茴香巴戟﹝酒浸去心﹞

山藥﹝各一兩五錢﹞菖蒲山萸牛膝﹝酒浸﹞杜仲﹝薑汁酒炒﹞楮實五味子茯苓﹝各一兩﹞

爲末。棗肉和蜜爲丸。溫酒或鹽湯下。

虎潛丸﹝丹溪﹞治腎陰不足。筋骨痿軟。不能步履。

黃柏﹝四兩﹞知母熟地﹝各二兩﹞虎骨﹝酥炙﹞鎖陽當歸﹝各一兩﹞陳皮﹝七錢半﹞白芍﹝一兩半﹞

牛膝﹝三兩半﹞龜板﹝四兩﹞

爲末。煮羯羊肉丸。鹽湯下。冬月加漧薑半兩。

天王補心丹治心血不足。神志不寧。津液枯竭。健忘怔忡。大便不利。口舌生瘡。

人參茯苓玄參丹麥遠志桔梗﹝各五錢﹞五味當歸麥門冬天門冬棗仁柏子仁﹝各一兩﹞生地﹝四兩﹞

爲末。煉蜜丸。朱砂爲衣。一方。加黃連二兩酒洗。

四物湯治血虛。風中血脈。及偏枯在左者。

熟地當歸白芍川芎挾瘀血。加桃仁﹑紅花﹑竹瀝﹑薑汁。煎服。

參附湯治中髒脫癥。手撒气喘。遺尿不禁。﹝方見泄瀉﹞

二陳湯治中風痰盛。順气化痰。此方生之。隨癥加減。﹝方見痰癥﹞

四君子湯治气虛卒中自汗。及偏枯在右者。

人參白術茯苓甘艸六君子湯卽四君子湯加半夏﹑陳皮。

虛甚者。加黃﹑鉤藤。痰多。加竹瀝﹑薑汁。

八珍湯治气血兩虛。惡寒發熱。煩燥作渴。大便不實。飲食少進。小腹脹病。眩暈昏憒。及气血虛。

卽四君四物合方。薛院使於四君四物中。加竹瀝﹑薑汁﹑鉤藤。流行經絡。取效頗捷。

十全大補湯治虛羸之人。血气不充。四肢不舉。屬正虛者。

卽八珍湯加黃﹑肉桂。

補中益气湯﹝東垣﹞調理脾胃。升舉下陷。病後扶元勝邪。功難盡述。

黃人參甘艸當歸橘皮升麻柴胡白術加生薑﹑大棗。水煎。

卷之一提綱門

似中風

中風之有眞假。限南北而分治者。不過曰病有標本。初無二途。如百病中。俱有因有證。蓋因爲本。而病爲標。古人尙論。僅言其證。三賢析論。並道其因。緣西北土地髙寒。風气剛猛。眞气空虛。卒爲所中。名曰眞中。

已列前幅。頗詳審矣。若夫大江以南。兩浙八閩。及滇南鬼方之域。天地之風气旣殊。人之稟質亦異。且肥人气居於表。瘦人陰虧於內。肥人多痰。瘦人多火。煎熬津液。凝結壅蔽。以致气道不利。蓄積成熱。熱極生風。亦致僵僕。故曰類中。似與前論稍異。殊不知三賢𨿽各出一見。開示後學。其言似異。其旨實同。河間以將息失宜。水不制火。丹溪以東南卑下。濕熱生痰。痰熱生風。東垣以气虛卒倒。力主培補。究竟眞中者亦由气體虛弱。榮衛失調。然後感於外邪。其因火因气因濕者。亦未必絕無外邪侵侮而作也。若夫外邪侵侮。則因火因气因濕。各自爲癥。又何暇爲歪僻癱瘓。暴僕暴喑之候乎。乃知古今一理。幸毋岐爲二途可也。

火中風自火出。﹝易經﹞故火病多因熱生。俗云風者。言末而忘其本也。良由將息失宜。五志過極。心火暴甚。腎水虛衰。不能制之。則陰虛陽實。熱气怫郁而卒倒無知。輕者筋脈𨿽攣。發過自醒。重者陰气暴絕。陽气後竭而死。故痰涎者。癱瘓者。口噤者。筋急者。皆爲風熱之癥也。其陰虛者。地黃湯。陰陽兩虛者。地黃飲子。若風火相煽。忽然昏冒。脈洪大。發熱惡寒者。防風通聖散。不惡寒反惡熱而煩躁者。此風熱內郁。宜瀉靑丸。面赤昏悶。心神不爽。此心火太旺。牛黃淸心丸。若胸悶煩渴。便閉脈大。此火熱內盛。宜滚痰丸。﹝微論﹞若發熱面赤。脈弦大而虛。足暖者。此肝血虛而肝火旺。宜加味逍遙散。﹝立齋﹞均一火。中有虛實不同如此。可不詳辧哉。

痰中東南之人。气溫地濕。多濕土生痰。痰生熱。熱生風。所謂亢則害。承乃制也。故凡卒然麻眩。舌本彊直。痰涎有聲。四肢不舉。脈象洪滑者。悉屬於濕熱。重者不醒爲痰中。輕者自醒爲痰厥。宜導痰湯主之。﹝丹溪﹞醒後見虛癥者。淸燥湯主之。﹝東垣﹞又有酒濕痺癥。口眼斜。舌彊肢廢。渾似中風。當瀉濕毒。從微汗微下之法。

﹝元戎﹞其脈滑數。或沈弦而數。口角流涎。偏枯口噤者。皆痰熱在內。上溢於陽明也。筋攣急者。痰凝不利也。

筋反縱者。血液衰耗也。然筋攣易愈。筋痿難復。﹝立齋﹞

气中恚怒太過。逆气上升。每多卒厥。有類暴中。牙關緊閉。身冷脈沈。口無痰沫。此爲中气。與中風身溫脈浮。口多涎沫爲異耳。若作風治則誤。宜八味順气散。﹝許學士﹞重者竹瀝薑汁。調蘇合香丸。經言。無故而喑。脈不至者。不治自愈。謂气暴逆也。气復則已。此乃輕癥。若重者。亦見五絕。死。﹝匯補﹞少壯之人。眞水未竭。適因怒動肝火。火畏水而不能上升。所以身涼無痰涎。其須臾自醒者。水旺足以制火也。此名中气。衰老之人。眞水已竭。適因怒動肝火。火寡於畏。得以上升。所以身溫有痰涎。其多不能治者。水竭無以降火也。此名中痰。

然少壯亦有不治者。男子色欲過度。女人胎產經後。血弱水虧。忿怒動火。陽無所附。則隨火而發越。可不諒其根本乎。﹝繩山﹞

食中飲食醉飽之後。或感風寒。或著惱怒。食塡太陰。胃气不行。須臾厥逆。昏迷不醒。口喑肢廢。絕似中風。但气口急盛。或沈伏。非比中風。左脈浮盛。若作中風中气治之。必死。宜鹽湯探吐。吐不出者死。吐後無別癥者。

平胃散調理。﹝雜著﹞大抵忽然僕倒。不可卽斷是風。須審其曾著怒气否。曾用飲食否。若系飲食前後感气而發者。藿香正气散。﹝茭山﹞

情志神傷於思慮則肉脫。意傷於憂愁則肢廢。魂傷於悲哀則筋攣。魄傷於喜樂則皮槁。志傷於盛怒則腰脊難以俯仰也。﹝經文﹞此情志所傷。而有似於中腑中經之風癥。宜調榮養血。不可用風藥。昔有孀婦。十指蜷攣。掌重莫舉。肌膚瘡駁。風藥雜進。絕不奏效。竟以舒鬱結調气血藥而愈者。不可不知。﹝立齋﹞

似中風選方地黃飲子﹝宣明﹞治舌痿不能言。足痿不能行。腎弱气厥。不至舌下。

熟地巴戟﹝去心﹞山茱萸﹝去核﹞肉蓯蓉﹝酒浸焙﹞石斛附子﹝炮﹞

五味子白茯苓菖蒲遠志﹝炮去心﹞官桂麥門冬﹝去心各等分﹞

爲末。每服三錢。生薑五片。棗一枚。薄荷七分。水一盞。煎服。

防風通聖散﹝河間﹞治中風。風熱之劑。

防風川芎當歸芍藥大黃薄荷麻黃連翹芒硝﹝各四分﹞石膏黃芩桔梗﹝各八分﹞

滑石﹝二錢四分﹞甘艸﹝一錢﹞荊芥﹝三分﹞白術﹝炒三分﹞梔子﹝三分﹞

爲粗末。加生薑三片。水煎服。自利。去硝黃。自汗。去麻黃。

解利傷寒兩感。每兩加益元散一兩。蔥白十莖。豆豉一撮。姜五片。水煎。

牛黃淸心丸﹝和劑﹞

白芍藥麥門冬黃芩當歸防風白術柴胡桔梗川芎茯苓杏仁﹝麩炒各一兩二錢﹞神曲蒲黃人參﹝各二兩半﹞羚羊角麝香龍腦肉桂大豆黃卷﹝碎炒﹞阿膠﹝炒各一兩七錢半﹞白蘞漧薑﹝炮各七錢半﹞牛黃﹝研一兩二錢﹞犀角﹝二兩﹞雄黃﹝研飛八錢﹞山藥﹝七兩﹞甘艸﹝五兩﹞金箔﹝一千二百片內四百片爲衣﹞大棗﹝一百枚蒸搗﹞

各爲末。煉蜜和棗膏爲丸。每丸重一錢。金箔爲衣。溫水化下。

導痰湯﹝濟生﹞

半夏﹝四兩﹞南星﹝炮﹞枳實﹝麩炒﹞赤茯苓橘紅﹝各一兩﹞甘艸﹝炙五錢﹞

每服四錢。水一盞。姜十片。煎服。

淸燥湯﹝東垣﹞

黃﹝錢半﹞黃連蒼術白術﹝各一錢﹞陳皮﹝五分﹞五味子﹝九粒﹞人參白茯苓升麻﹝各三分﹞當歸﹝一錢二分﹞澤瀉﹝五分﹞柴胡麥冬生地神曲﹝炒﹞豬苓黃柏﹝酒炒﹞甘艸﹝炙各二分﹞

每服半兩。水煎。

八味順气散人參白術陳皮茯苓靑皮白芷烏藥﹝各一兩﹞炙艸﹝五錢﹞

爲末。每服三錢。水煎。

蘇合香丸治中風中气。牙緊不省。及邪祟癥。

白術靑木香烏犀角香附﹝炒﹞朱砂﹝研水飛﹞訶黎勒﹝煨去皮﹞

檀香安息香﹝另末酒熬膏﹞沈香麝香﹝研﹞丁香蓽茇﹝各二兩﹞

龍腦﹝研﹞蘇合香油﹝入安息香膏內﹞薰陸香﹝別研一兩﹞

爲末。入安息香膏。加煉蜜。丸如桐子大。每服四丸。水下。

平胃散﹝方見暑癥﹞藿香正气散﹝方見霍亂﹞滚痰丸﹝方見痰癥﹞瀉靑丸﹝方見火癥﹞

卷之一提綱門

傷風

大意虛邪賊風。陽先受之。傷於風者。上先受之。﹝經文﹞蓋肺主皮毛。脾主肌肉。气衛於外。風邪不能爲害。惟脾虛而肌肉不充。肺虛而玄府不閉。則風乘虛入。﹝微論﹞

病因更衣脫帽。沐浴當風。皮毛之間。卒然受邪。內捨於肺者。外因也。衣被過濃。上焦壅熱。內熱生風。似乎傷風者。內因也。肺家素有痰熱。復受風邪束縛。內火不得舒泄。謂之寒暄。此表裏兩因之實癥也。有平昔元气虛弱。表疏腠松。略有不謹。卽顯風癥者。此表裏兩因之虛癥也。﹝匯補﹞

見癥輕者。咳嗽有痰。咽漧聲重。鼻燥作癢。或流淸涕。腹脹額悶。口燥喉痛。重者。頭痛項彊。肢節煩疼。憎寒壯熱。

頭眩嘔吐。心煩潮熱。自汗惡風。亦有無汗而惡風者。﹝匯補﹞

傷風傷暖辧外風所傷。鼻流淸涕。咳嗽淸痰。舌無胎膜。內熱生風。鼻流濁涕。咳嗽稠痰。舌有紅點。其餘諸癥。則相似也。

﹝匯補﹞

傷風傷寒辧風循經絡。亦有六經傳變。其初起頭疼身熱與傷寒同。但傷風必鼻塞流涕。且多惡風。居暖室之中。則坦然自如。傷寒惡寒。𨿽近烈火。仍復怕寒。又傷風在表者。有汗而手足微煩。傷寒在表者。無汗而手足微冷。

傷風在裏。肺熱而皮膚髮疹。傷寒在裏。胃熱而肌肉發斑。皆各異也。﹝匯補﹞

脈法左寸關浮弦有力者。傷風也。右寸關洪滑有力者。傷暖也。右寸關濡弱無力者。兼虛也。﹝匯補﹞

總治有汗當實表。無汗當疏邪。內熱當淸火。實表不可大補。疏邪不可太峻。淸火不可太涼。若肺虛傷風者。先與祛邪。遂卽養正。先後緩急。不可偏廢。﹝士材﹞

大汗宜禁傷風癥。腠理疏泄。但宜輕揚之劑徹越其邪。不可與傷寒家大汗之藥。恐蹈亡陽之戒。﹝匯補﹞

久虛宜補如虛人傷風。屢感屢發。形气病气俱虛者。又當補中。而佐以和解。倘專泥發散。恐脾气益虛。腠理益疏。邪乘虛入。病反增劇也。﹝立齋﹞

用藥總法主以二陳湯。加桔梗﹑前胡﹑蘇葉﹑桑皮﹑杏仁。身熱。加柴胡﹑黃芩。體痛。加羌活﹑防風。頭痛。加川芎。胸滿。加枳殼。痰多。加金沸艸。气逆。加蘇子。內熱。加玄參。咳嗽。加栝蔞。若三時傷風。重者沖和湯。冬月傷風。

重者桂枝湯。凡表癥惡風。身熱自汗自利。當用藥中加桂枝。其效尢捷也。體虛易於傷風。不時感冒者。補中益气湯。

加桔梗﹑茯苓﹑半夏。﹝匯補﹞

【附胃風】胃風者。飲食之後。乘風取涼所致。其癥飲食不下。形瘦腹大。惡風頭汗。膈塞不通。右關脈弦緩帶浮者是也。宜胃風湯主之。﹝類案﹞

傷風選方川芎飲治感冒風邪。胸滿頭疼。咳嗽吐痰。憎寒壯熱。狀似傷寒。脈浮而緩。

川芎蘇葉枳殼桔梗陳皮前胡半夏茯苓木香去川芎。加人參。卽名蘇參飲。

川芎茶調散川芎甘艸羌活荊芥薄荷防風白芷桂枝湯太陽傷風。脈浮緩。惡風。發熱自汗。鼻鳴漧嘔。或下利等癥。

桂枝甘艸白芍藥棗﹑姜煎服。覆之。令微汗。

香蘇飲主四時感冒風邪。頭疼發熱。

紫蘇香附陳皮甘艸姜﹑蔥水煎。

胃風湯﹝方見痢疾﹞

卷之一提綱門

中寒

大意寒气客於五臟。厥逆上出。陰气竭。陽气未入。故卒然痛死不知人。气復返則﹑生矣。﹝內經﹞

病因中寒之癥。不拘冬夏。或外中天地之寒。或內受飲食之冷。元陽旣虛。膚腠空豁。寒邪直入三陰之經。其病驟發。非若傷寒之內有郁熱。與邪相拒。循經漸入之緩也。﹝安道﹞

見證其癥卒然戰栗。面靑切牙。吐瀉腹痛。或四肢冰冷。或手足攣蜷。或昏迷僵直。身涼不熱。或有微熱而不渴。

倦於言動者是也。

中分三陰寒中太陰。則中脘疼痛。寒中少陰。則臍腹疼痛。寒中厥陰。則小腹至陰疼痛。﹝機要﹞

死癥如環口唇靑。冷過肘膝。舌縮囊捲。脈絕者。須臾卽死。又中寒。無汗者吉。有汗者死。﹝入門﹞凡跌撲鬥毆。輕生投水而中寒。以及房欲勞力。涉水而中寒者。皆難治。﹝纘論﹞

脈法中寒脈沈緩者。屬太陰。沈細。屬少陰。沈遲。屬厥陰。﹝仲景﹞緊澀者。爲寒邪外中。代散者。爲陽气內脫。﹝匯補﹞

總治陽虛陰盛。宜溫中散寒。補暖下元。則陽气來復。而寒邪自消。﹝匯補﹞

急救治倉卒之際。難分經絡。急煎薑汁。熱酒和勻灌下。更用蔥餅熨臍輪。灸關元气海二三十壯。脈漸漸應手。四肢微暖者生。若脈不還者死。脈暴出者亦死。

凍死人。用硫黃﹑半夏﹑皂角各一字。加麝香末。塡臍中。放蔥餅於上。以熨斗盛火熨之。蔥爛再易。得暖气入腹漸醒爲度。或以灰炒暖。盛囊中。熨心頭。冷卽易。數次後。若眼開。始進酒漿。或米飲。不醒者以艾炙門牙縫。候喊聲出。卽可救矣。若不先溫其心。卽用火烘。冷與火搏。必死。又凍僵人未醒。勿以熱湯灌之。﹝瀕湖﹞

用藥主以理中湯。加半夏﹑蒼術﹑濃朴﹑陳皮﹑木香。如腹痛。加吳茱萸。嘔吐。加藿香。卵縮無脈。加人參﹑附子。

肢節痛。加桂枝。足膝冷。加肉桂。若陰極發躁。煩擾不寧。口𨿽渴而不咽水。面𨿽赤而兩足寒。脈𨿽數而重按空豁者。將前藥煎好。浸水中。冷服之。不拒格矣。若不知此。誤以口渴面赤煩躁。認是陽癥。妄投寒涼者死。蓋周身無根之火得水擊而走散也。設倥傯之時。不敢擅用參﹑附。先以二陳加蒼白二術﹑濃朴﹑炮姜﹑吳茱煎服。

則吐利止而痛自除。尢爲穩當。然後審元气虛實而調之。庶無瘥謬也。

【附外感陰毒】陰毒者受天地殺厲之气。入三陰經而成病。比中寒稍輕。其癥頭痛惡寒。面目靑黑。咽喉疼痛。身如被杖。

手足淸冷。短气不得息。四五日可治。六七日不可治。宜用發表之劑。升麻鱉甲湯去蜀椒雄黃主之。﹝仲景﹞

【附內傷眞陰】內傷眞陰癥。因房勞傷腎。生冷傷脾。內旣伏陰。外又感寒。比之中寒更重。亦有傷寒陽癥。過服涼藥而變成者。其癥五六日後。漸見精神恍惚。身倦懶言。頭額手背。冷汗時出。舌上生胎。淡黑冷滑。心下結硬如石。

四肢寒冷如冰。唇靑甲黑。鼻如煙煤。腹痛吐利。咽痛睛疼。身如被杖。囊縮舌捲。宜溫經之劑。回陽散﹑返陰丹。並外灸丹田气海兩穴數壯。﹝活人書﹞

中寒選方理中湯治气虛中寒。腹痛吐瀉。厥冷倒僕。脈沈遲者。

漧薑﹝炮﹞白術﹝各二錢半﹞甘艸﹝一錢﹞

水煎服。陰躁者。水中浸冷服之。加參﹑附。名參附理中湯。

四逆湯治中寒厥冷。脈細。舌捲囊縮。

附子﹝制一枚﹞漧薑﹝一兩半﹞人參﹝二兩﹞甘艸﹝二兩﹞

水三升。煎升三合。分三服。

三建湯治中寒六脈不到。而太衝陽尙未絕者。

川烏附子天雄﹝等分﹞

生薑。水煎。

五積散﹝和劑﹞治中寒輕癥。未離於表。頭疼身痛。惡寒。腹痛吐瀉。脈遲者。

白芷茯苓半夏當歸川芎甘艸肉桂芍藥﹝各三兩﹞枳殼﹝炒﹞麻黃﹝去根節﹞陳皮﹝各六兩﹞桔梗﹝二兩﹞

濃朴﹝姜炒﹞漧薑﹝各四兩﹞蒼術﹝二十四兩﹞

每服四錢。水一盞。姜三片。蔥三莖。煎七分服。

麻附細辛湯﹝仲景﹞治寒中少陰。脈沈細。足冷。反發熱而惡寒者。

麻黃細辛﹝各四錢﹞附子﹝二錢半﹞

水煎。

升麻鱉甲湯去蜀椒雄黃方﹝仲景﹞治外感天地毒瓦斯。入陰經而發病者。

甘艸桂枝升麻當歸鱉甲水煎。溫服。覆取微汗爲度。

回陽散用附子二枚。炮制爲末。生薑酒和勻調服。

返陰丹硫黃﹝五兩﹞附子漧薑桂心﹝各半兩﹞硝石玄精石﹝各二兩﹞

爲末。糊丸。艾湯下。

卷之一提綱門

暑癥

大意暑之爲气。在天爲熱。在地爲火。在人髒爲心。故暑者。相火行令也。夏月人感之。自口齒而入。傷心胞絡之經。﹝賈元良﹞

內因有素虛衛弱。縱暑中傷者。必兼內傷之病。有素壯盛。暑气偶侵者。必兼外感之形。故自襲暑气而言。曰中暑。自被日逼而言。曰中。﹝入門﹞

外候因於暑。汗煩喘渴。靜則多言。體若燔炭。汗出而散。﹝內經﹞暑之中人。先著心胞。則爲頭疼身熱。自汗心煩。口渴面垢而已。余癥皆後傳變。入肝則眩暈頑麻。入脾則昏睡不覺。入肺則喘嗽痿蹶。入腎則消渴煩躁。其暑邪歸心。則神昏卒倒也。﹝入門﹞

中暑中暑者。深居密室。先受暑气。又爲房室之陰寒所遏。靜而得之。傷心脾二經。外癥汗退場門渴。背微惡寒。身熱頭痛。面垢煩躁。其脈弦細芤遲。又有心煩浮熱而捫之似無。灑淅無汗。或微有冷汗。小便已則灑然毛聳。手足逆冷。小有勞。身卽發熱。此乃時令之火郁極於內。心胞之陽不行於外。則榮衛之開闔不調。所以腠理開則灑然寒。腠理閉則熱而悶也。宜淸解暑熱爲主。香薷飲﹑六和湯。加漧葛。﹝匯補﹞

中中者。由勞役辛苦於田野道途。動而得之。傷足太陽膀胱經。重者昏迷卒倒。輕者頭疼惡熱。發熱煩躁。

捫之肌膚大熱。唇幹舌赤。前板齒燥。大渴引飲。汗雨大泄。無气以動。無气以言。脈洪大浮數而虛豁。此天暑外傷。疏泄肺气。宜淸熱養津爲主。人參白虎湯。加麥冬﹑花粉。﹝匯補﹞

傷暑傷暑者。稟質素弱。不任外邪。故略感卽病。比中暑稍輕。當分三法治之。若日間發熱。夜分乃涼。自汗倦怠。

食少脈虛。此暑傷元气。宜淸暑益气湯。若頭脹眩暈。周身煩躁。膚如鍼刺。或兼赤腫。此暑傷肉分。宜六和湯。若咳嗽煩渴。寒熱盜汗。脈數不減。此暑傷肺經。宜甘桔湯。加黃芩﹑山梔﹑麥門冬﹑丹皮﹑貝母。﹝匯補﹞

冒暑冒暑者。稟气充實。但不辭辛苦。暑熱冒於肌表。而復傳於裏以成暑病也。其候腹痛水瀉。小便短赤。口渴欲飲。惡心嘔吐。有時眩暈。心煩躁熱。胃與大腸受之。﹝繩墨﹞宜胃苓散。加藿香。或六一散。又有內傷飲食。外著暑气而成暑濕傷脾之病者。其候腹痛作瀉。瀉下黃糜。口渴溺熱。宜理脾淸暑。平胃散。加連﹑通﹑曲﹑瀉。

﹝匯補﹞

伏暑伏暑者。久而藏伏三焦腸胃之間。熱傷气而不傷形。旬月莫覺。變出寒熱不定。體倦神昏。頭重潮熱。甚或霍亂吐瀉。膨脹中滿。瘧痢斑黃。腹痛下血等癥。消暑丸主之。亦有夏月曬衣。遽藏箱櫃。炎蒸未退。𨿽移他時。偶爾開視。體憊之人。亦能染之。不可不知。﹝匯補﹞

暑風暑風由衝斥道途。中暑熱極。火盛金衰。木旺生風。脾土受邪。故卒然昏倒。手足搐搦。內擾神捨。志識不淸。

而瞀悶無知。宜淸時令之火。則金淸而木有制。開鬱悶之痰。則神安而气自寧。愼勿以風藥誤治。﹝良方﹞連薷飲。加薄荷﹑荊芥。若其人先有痰熱在內。外又感暑而成昏冒者。可用吐法。蓋吐中有發越之義也。﹝匯補﹞

暑厥暑厥者。卽暑病兼手足厥冷。與傷寒發厥義同。﹝入門﹞大槪兼惡寒發熱而漸厥者。爲心脾中暑癥。不惡寒。但惡熱而漸厥者。爲膀胱中癥。若夫但惡寒不發熱而漸厥者。又爲夏月感寒陰癥。不與暑癥同類也。﹝匯補﹞

絞腸痧絞腸痧者。暑郁中焦。腹痛連心。上下攻絞。不得吐瀉。或手足皆冷。乃腸絞縮腹。須臾殺人。急用生熟水調白礬三錢。少頃探吐。去其暑毒卽安。或刺委中穴。及指爪甲。令出血。如胸背四肢發紅點者。以菜油燈火徧之。﹝匯補﹞

暑病脈法脈虛身熱。得之傷暑。﹝內經﹞或浮大而散。或弦細芤遲。﹝雜著﹞夫暑之癥。與夏月熱病往往相似。但暑脈或洪或虛。重按無力。熱病脈盛弦長。重按有力。卽或有熱病發於陰經。其脈沈小。非若暑脈之見於浮分也。﹝匯補﹞

暑病治法暑乃六淫中無形之火。大率以五行中有形之水制之。﹝奇效良方﹞中暑宜解暑和中。中宜瀉火益元。傷暑宜補元气。冒暑宜淸利二便。﹝匯補﹞

治暑三禁若發汗。則惡寒愈甚。若溫鍼。則發熱愈甚。若下之。則淋澀愈甚。﹝仲景﹞

中救法道途卒倒。急扶陰涼漧處。掬道上熱土。放臍間。撥開作竅。令人尿其中。後用姜蒜嚼爛。以滚水童便送下。

不可灌涼水。入腹卽死。外用布蘸沸湯。摩心腹臍下。﹝入門﹞

雜癥宜辧夏月出汗太過。則津液傷。筋骨失養。或痛或渴。不可便作暑治。卽卒倒不省。亦有气郁生痰而厥者。有勞役色欲並傷而厥者。有食滯太陰淸濁痞隔而厥者。豈可盡作暑癥。如果衝斥道途。勞役而中。身熱脈虛。

方可以暑風暑厥治之。﹝三錫﹞

用藥總法暑癥主以香薷飲。嘔惡。加半夏﹑藿香。身熱。加黃芩。口渴。加漧葛。若舌漧口燥。去半夏。用花粉﹑麥冬。燥甚者。用石膏﹑知母。若腹痛胸滿嘔吐者。不用石膏﹑知母﹑花粉﹑黃芩﹑麥冬。宜枳殼﹑木香。若飽脹而兼瀉。又不可用枳殼。宜濃朴代之。凡夏月瀉泄。漧葛爲要藥。暑火瀉者。加黃連。瀉而脹者。加蒼術﹑濃朴。瀉而虛者。加白術﹑芍藥。暑食瀉者。加神曲﹑煨木香。暑濕瀉者。加蒼術﹑木通﹑澤瀉。並加漧葛爲佐。小便赤澀。須加木通﹑澤瀉。煩躁。加山梔﹑辰砂。煩嘔。用竹茹。暑癥初起。汗多面赤者。不可卽用黃固表。恐滯邪气也。暑淸則汗自止。惟日久面色枯白。脈虛自汗。方可以參斂之。暑癥初起。脈細或遲者。多有暑濕痰食壅滯而致。不可卽用參﹑術﹑姜﹑桂。但當疏理中气。脈自起耳。惟舌色唇色淡白灰黯者。方可用溫散之劑。至於虛人著暑。病气元气俱虛者。宜用生脈散﹑淸暑益气湯﹑十味香薷飲。切不可過投克伐寒涼。設或太過。變現陰寒癥者。宜用理中湯溫之。乃捨時從癥法也。大抵心脾中暑。可飲鮮藿香湯。膀胱中。可飲西瓜汁。以上諸法。皆治暑之方。若在暑月而內挾勞役生冷。外挾風露寒濕者。詳列後條。﹝匯補﹞

【附疰夏】天地五行。更疊衰旺。人之髒气亦應之。四月屬巳。五月屬午。爲火。火太旺則金衰。六月屬未爲土。土火交旺則水衰。﹝丹溪﹞金水兩衰。不能滋生。所以童男少女虛弱之人。每遇春夏之交。日長暴暖。患頭眩眼黑。或頭脹痛。身倦腳軟。身熱食少。心煩躁擾。自汗盜汗。名曰疰夏。此皆時令之火爲患。非納涼受暑而病也。久而不治。乃勞怯之根。宜滋化源。使脾土轉生肺金。肺金轉生腎水。乃爲根本之治。﹝立齋﹞

【附煎厥說】人身腎與膀胱。竭絕於巳午之際。﹝孫眞人﹞故倦怠欲睡。痿弱無力。爾時卽宜補益。﹝匯補﹞若或勞役犯房。精血內耗。陰火沸騰。致目盲不明。耳閉不聰。舉動懶倦。失其常度。五心煩熱。如火燔灼。名曰煎厥。﹝內經﹞此亦虛弱之癥。所以古人夏月必獨宿遠酒色者。良有意也。

【附濕溫】濕溫者。亦外感病中之一癥也。因先傷濕而又傷暑。濕與熱搏。病在心脾二經。其癥惡寒壯熱。頭目痛。胸腹滿。口𨿽渴而不能飲冷。多汗妄言。不省人事。兩脛逆冷。其脈寸濡而弱。尺小而急者是也。宜茯苓二術湯加減。不可汗下。誤汗。則不能言。耳聾嘔惡。身變赤色。不知痛處者。名曰重。死。誤下。則頭汗喘急。二便不止者。亦死。﹝傷寒書﹞

暑癥選方香藿飲治暑癥。頭脹身熱。嘔惡吐利。心煩口渴。

香薷﹝二斤﹞白扁豆﹝炒半斤﹞濃朴﹝姜炒半斤﹞

每服三錢。煎後。沈冷服。加黃連。名黃連香薷飲。加陳皮﹑人參﹑白術﹑黃﹑木瓜﹑甘艸。名十味香薷飲。

六和湯﹝澹寮﹞治伏暑霍亂吐瀉。或寒熱。或痢疾。

香薷﹝二錢﹞砂仁半夏杏仁人參甘艸﹝各五錢﹞赤苓藿香扁豆﹝姜炒﹞濃朴﹝姜炒﹞木瓜﹝一錢﹞生薑﹝五片﹞棗﹝一枚﹞

水煎服。

消暑丸﹝和劑﹞治伏暑。口渴引飲。脾胃不調。

半夏生甘艸茯苓爲末。薑汁煮糊丸。桐子大。每服五十丸。熱湯下。

淸暑益气湯﹝東垣﹞治脾胃不足。傷暑伏暑之癥。

黃﹝一錢﹞蒼術﹝一錢﹞升麻﹝一錢﹞人參﹝七分﹞白術﹝五分﹞陳皮﹝五分﹞神曲﹝五分﹞澤瀉﹝五分﹞甘艸﹝二分﹞黃柏﹝三分鹽炒﹞葛根﹝三分﹞靑皮﹝二分﹞當歸﹝二分﹞麥冬﹝四分﹞五味子﹝五粒﹞

水二盞。煎一半。溫服。

生脈散﹝孫眞人﹞治元气不足。脾胃衰弱。脈虛無力之暑癥。並治疰夏之疾。

人參麥門冬北五味水一鐘。煎服。

六味地黃丸﹝仲景﹞腎水不足人。夏月宜常服之。以壯水之主而制陽光。﹝方見中風﹞

平胃散治夏月暑食傷脾諸癥。

茅山蒼術紫濃朴陳皮甘艸爲末。砂仁湯下。此方亦可紅糖丸。小兒夏月每晨服一丸。代肥兒丸方。

胃苓散健脾利水。爲水瀉要藥。

卽五苓散合平胃散。

大順散﹝和劑﹞治避暑著寒。生冷傷脾。嘔吐霍亂。

甘艸漧薑杏仁肉桂爲末。每服二錢。水煎。溫服。如煩躁。井花水調服。

理中湯治服暑藥過度寒涼。傷脾變陰寒癥者。﹝方見中寒﹞

升陽湯治夏月感寒癥。

羌活藿香蒼術蘇葉濃朴陳皮漧葛生薑淸燥湯﹝方見似中風﹞補中益气湯﹝方見中風﹞冷香飲子﹝方見霍亂﹞

人參白虎湯﹝仲景﹞治中。大熱大渴大汗。煩躁喘促。

石膏﹝半熟三錢﹞知母﹝一錢半﹞甘艸﹝五分﹞人參﹝一錢﹞粳米﹝一撮﹞竹葉﹝十片﹞

水煎服。

益元散﹝河間﹞治冒暑。口渴溺澀。自汗身熱。

滑石﹝水飛六兩﹞甘艸﹝一兩﹞

爲末。每服三錢。白湯調下。此方一名天水散。又名六一散。加薄荷。名雞蘇散。加靑黛。名碧玉散。

加辰砂。名辰砂益元散。

辰砂五苓散﹝金匱﹞治水瀉煩躁。口渴溺赤。

豬苓﹝七錢半﹞澤瀉﹝一兩二錢﹞茯苓﹝七錢半﹞白術﹝七錢半﹞肉桂﹝五錢﹞辰砂﹝五錢﹞

爲末。燈心湯調方寸匕服。

卷之一提綱門

濕癥

濕癥大意諸痙彊直。積飲痞滿。霍亂吐下。體重跗腫。肉如泥。按之不起。皆屬濕土之气。地之濕气。感則害人皮肉筋脈。因於濕。首如裹。濕熱不攘。大筋短。小筋弛長。短爲拘。弛長爲痿。﹝經文﹞

濕病內因天之濕。雨霧是也。天本乎气。故先中肌表榮衛。地之濕。水泥是也。地本乎形。故先傷皮肉筋骨血脈。飲食之濕。酒飲乳酪是也。胃爲水谷之海。故傷乎脾胃。有汗液之濕。汗液亦气化也。止感乎外。人气之濕。太陰濕土所化也。乃動於中。﹝準繩﹞大抵居濕涉水。汗雨沾衣。皆濕從外受者也。若嗜飲酒面。多食瓜果。皆濕從內傷者也。﹝醫鑑﹞

中濕外候有脾胃素弱。內蓄痰飲。外觸水濕。相搏而上衝。重者令人涎潮壅塞。頸彊斜。半身不遂。與中風相似。但脈沈緩沈細沈澀之不同。﹝準繩﹞且濕气傷人。在上則頭重目黃。鼻塞聲重。在中則痞悶不舒。在下則足脛跗腫。在經絡則日晡發熱。在肌肉則腫滿如泥。在肢節則屈伸彊硬。在隧道則重著不移。在皮膚則頑麻。

在气血則倦怠。在肺爲喘滿咳嗽。在脾爲痰涎腫脹。在肝爲脇滿疝。在腎爲腰疼陰汗。入腑則泄瀉腸鳴。嘔吐淋濁。入髒則昏迷不省。直視鄭聲。又濕家爲病。一身盡痛。身如燻黃。身重如板夾爲異耳。﹝匯補﹞

濕挾寒熱濕癥之發。必挾寒挾熱。大槪溺赤口渴。爲濕熱。多患於黑瘦膏粱之人。溺淸不渴。爲寒濕。多患於肥白淡薄之軀。﹝匯補﹞

濕分內外東南卑下。山澤蒸气。濕從外入。自下而上。初宜汗散。久宜滲泄。西北地髙。外燥內濕。不得宣越。從內發外。

初宜利便。久宜健脾。然南北方土𨿽異。其內外所感相似者有之。不可執一施治。﹝匯補﹞

濕癥脈法脈浮而緩。濡而小者。皆外濕。沈而緩。細而微者。皆內濕。又遲緩爲寒濕。洪緩爲濕熱。弦緩爲風濕。﹝匯補﹞

濕癥總治勢輕者。宜燥濕。勢重者。宜利便。在外宜微汗。在內宜滲泄。所貴乎上下分消其濕。﹝入門﹞凡風藥可以勝濕。

泄小便可以引濕。通大便可以逐濕。吐痰涎可以祛濕。濕而有熱。苦寒之劑燥之。濕而有寒。辛熱之劑除之。﹝時珍﹞

濕宜健脾脾虛多中濕。﹝陳無擇﹞脾本喜燥惡濕者也。惟脾土衰弱。失健運之堤防。濕气停聚不化。使脹四肢。漬透皮肉。喘滿上逆。昏不知人。故治濕不知理脾。非其治也。﹝匯補﹞

濕宜利水濕乃津液之屬。隨气化而出者也。淸濁不分。則濕气內聚。故治濕以利小便爲上。﹝匯補﹞

濕宜風藥濕淫所勝。助風以平之。﹝經文﹞有陽气不升。濕邪內陷者。當用升陽風藥以輔佐之。不可過服淡滲。重竭其气。﹝東垣﹞

治濕禁戒凡濕家。不可大下。下之。額汗出。微喘或噦。小便利者。死。不利不止者。亦死。﹝傷寒論﹞

用藥總法主以四苓散。在上。加紫蘇﹑防風微汗之。在中。加蒼術﹑半夏﹑濃朴燥之。在下。加防己﹑木通利之。挾風。加羌活﹑獨活﹑本﹑防己散之。挾寒。加漧薑﹑肉桂﹑椒目﹑附子溫之。挾熱。加黃連﹑黃芩﹑山梔﹑黃柏淸之。﹝景明﹞

病气實。元气虛者。蒼白術同用之。病气元气俱實者。宜通利之。五子五皮飲﹑導水丸﹑舟車丸是也。病气元气俱虛者。

培補之。六君子湯﹑金匱腎气丸是也。

【附風濕】傷濕又兼風。名曰風濕。因汗出當風。久坐濕地所致。其癥頭汗面黃。徧身重著。骨節煩疼發熱。至日晡轉劇。不嘔不渴。惡風不欲近衣。身有微汗。小便不利。大便亦難。脈浮虛而澀。癥與傷寒相似。但脈不同耳。宜微解之。不可大汗。當用羌活勝濕湯。若解表後。自汗多而身仍疼重者。防己黃湯。﹝傷寒書﹞

【附寒濕】傷濕又兼寒。名曰寒濕。因先受濕气。又傷生冷。其癥頭汗身痛。徧身拘急。不能轉側。近之則痛劇。徧身無汗。小便不利。癥與風濕相似。但大便轉泄耳。宜滲濕湯主之。帶表。五積交加散。裏寒。附子理中湯。寒多浮腫者。術附湯。﹝傷寒書﹞

【附濕痺】傷濕而兼風寒。名曰濕痺。其癥頭痛脊彊。惡寒發熱。關節疼痛而煩。皮膚麻木。重著不移。脈沈而細。﹝仲景﹞

宜新制蠲痺湯主之。

【附濕熱】濕者土之气。土者火之子。濕病多自熱生。蓋火熱能生濕土也。﹝良方﹞故六气之中。濕熱爲病。十居八九。﹝丹溪﹞

凡爲疸爲黃。爲腫爲脹。爲痞爲瀉。爲淋爲濁。爲帶下。體重腫痛。爲膿瘡。痢疾後重。皆濕熱所致也。當分治之。如濕勝者。宜淸其濕。熱勝者。宜淸其熱。夫濕勝其熱。不可以熱治而用寒藥。使濕愈重。熱勝濕者。不可以濕治而用燥藥。使熱愈甚也。然則初受濕者。當以利水爲要。使濕不致成熱也。久而濕化爲熱者。當以淸熱爲要。使熱不致蒸濕也。﹝匯補﹞

濕癥選方四苓散治濕气在中。淸濁混亂。小便短少。大便溏瀉。

白術﹝一錢﹞茯苓澤瀉﹝各一錢半﹞豬苓﹝一錢﹞

水煎服。

平胃散治不服水土。脾胃脹瀉。﹝方見暑癥﹞

除濕湯治脾虛停濕。腰腳重腫。大便瀉。小便澀。

半夏濃朴蒼術﹝炒各二兩﹞藿香陳皮茯苓﹝各一兩﹞甘艸﹝七錢﹞白術﹝生用一兩﹞

爲末。每服四錢。姜湯下。

淸熱滲濕湯治濕病兼熱。口渴。小便少而黃濁。

黃連赤茯苓澤瀉黃柏﹝各一錢﹞蒼術白術﹝各一錢半﹞甘艸﹝五分﹞

水煎服。

和劑滲濕湯治濕病兼寒。口不渴。小便短少而不黃。胸腹滿。食不化。

蒼術白術甘艸﹝炙各一兩﹞茯苓漧薑﹝炮各二兩﹞橘紅丁香﹝各二錢半﹞

每服四錢。生薑一片。煎服。

六君子湯治濕癥脾虛。病气元气俱虛者。﹝方見中風﹞

金匱腎气丸治脾腎虛而濕不化者。

地黃山藥山茱萸茯苓丹皮澤瀉附子桂枝導水丸﹝河間﹞治濕熱。通二便。必髙燥之地。濕熱之病。彊實之人。若柔弱之軀。淡素之家。寒濕之病。必不可服。

大黃﹝二兩﹞黃芩﹝一兩﹞滑石牽牛﹝各四兩﹞

水丸。綠豆大。溫湯下二十丸。

舟車丸﹝河間﹞治濕勝气實。內脹外腫。大便後重。小便赤澀。

牽牛﹝頭末四兩﹞大戟甘遂芫花大黃﹝各二兩﹞靑皮陳皮木香檳榔﹝各半兩﹞輕粉﹝一錢﹞

取蠱。加蕪荑半兩爲末。水丸麻子大。空心服三丸。如不行。加二丸。至快利爲度。

羌活勝濕湯﹝東垣﹞治外感濕气。頭身重痛。

羌活獨活本防風﹝各一錢﹞甘艸﹝五分﹞川芎﹝二分﹞蔓荊子﹝三分﹞

水煎。

防己黃湯﹝仲景﹞治風濕自汗。身疼而重。脈浮。

防已﹝一錢﹞白術﹝七分半﹞黃﹝一錢二分﹞甘艸﹝五分﹞

姜四片。棗一枚。水煎服。

卷之一提綱門

燥癥

燥癥大意諸澀枯涸。幹勁皴揭。皆屬於燥。﹝經文﹞燥萬物者。莫乎火。﹝易經﹞火气一。五液皆枯。故燥之爲病。血液衰少。而又气血不能通暢。﹝原病式﹞

燥癥內因燥者。陽明金气所化。金受火制。木旺風生。風火相合。勝濕損津。﹝原病式﹞亦有天時久晴。黃埃蔽空。風熱怫郁而成者。此屬外邪。﹝六要﹞其內因所致者。病端不一。有減气而枯。有減血而枯。﹝好古﹞或大病而攻伐太過。或吐瀉而津液頓亡。或饑餓勞倦。損傷胃液。或思慮勞神。心血耗散。或房勞太過。腎水漧枯。或金石剛劑。預求峻補。或膏粱濃味。炙爆太多。皆能助火爍陰而爲燥。﹝良方﹞總之。金爲水源。金受火克。不能生水而源絕於上。則無以榮膚澤毛。而諸燥作矣。﹝六要﹞

燥癥外候在外則皮膚皴揭。在上則咽鼻焦漧。在中則水液衰少而煩渴。在下則腸胃枯涸而便難。﹝良方﹞

燥病變癥風燥。由肝血不能榮筋。故筋痛爪裂。火燥。由脾多伏火。故唇揭便祕。血燥。由心血失散。故頭多白屑。發脫須落。虛燥。由腎陰虛涸。故小便數。咽漧喉腫。此皆燥之初因也。濡潤自愈。若不加嗇養。使眞水涸竭。爲消渴噎膈。爲痿痺經閉。爲漧咳聲啞。筋脈勁彊。口噤拳攣。筋緩不收。而千競起。𨿽欲靜攝。則燎原不可遏矣。﹝匯補﹞

燥癥脈法脈緊而澀。或浮而弦。或芤而虛。皆屬燥癥。﹝正傳﹞

燥癥治法治燥須先淸熱。淸熱須先養血。養血須先滋陰。﹝繩墨﹞宜甘寒之品。滋潤榮衛。甘能生血。寒能勝熱。陰得滋而火殺。液得潤而燥除。故曰。莫治風。莫治燥。治得火時風燥了。﹝子和﹞

虛燥宜補若病後曾服汗下藥。及吐後產後。老年瘦羸人。見諸燥癥。脈細澀或洪數者。俱屬血液不足。當濡潤之。縱欲人發燥者。多腎虛。以腎主五液也。﹝匯補﹞

燥癥禁戒切忌香燥動火。及發汗滲濕利便通導之藥。﹝入門﹞損傷津液。至於苦寒辛涼。亦逐末而忘本。世多此獘。其燥愈增。﹝匯補﹞

燥癥用藥主以四物湯加減。如皮膚皴揭。加秦艽﹑防風。咽鼻焦漧。加知母﹑黃芩。煩渴。加麥冬﹑花粉。便難。加麻仁﹑牛膝。痰燥。加貝母﹑栝蔞。血燥。加天冬﹑熟地。火燥。壯實者。用淸涼飲子以治上焦之燥。用脾約麻仁丸以治中下之燥。虛燥。在腎經者。用地黃湯丸。加天麥冬。在肝脾經者。用加味逍遙散。加麥冬。或枯梗。或生地。隨癥加減。不可膠泥其說也。

燥癥選方淸涼飲子治上焦積熱。口舌咽漧鼻燥。

黃芩黃連薄荷玄參當歸芍藥﹝各一錢半﹞甘艸﹝一錢﹞

便燥。加大黃。水煎服。

脾約麻仁丸﹝和劑﹞治脾家伏火。血液燥。大便閉結。

濃朴枳實芍藥﹝各二兩﹞大黃﹝蒸四兩﹞杏仁麻仁﹝各一兩半﹞

蜜丸。溫水下。

地黃湯加味逍遙散四物湯﹝三方俱見中風﹞

大補地黃丸治下焦虛火。精血枯燥。因而便閉。

熟地﹝四兩﹞當歸山藥枸杞﹝各三兩﹞知母黃柏﹝各二兩﹞山萸肉白芍藥﹝二兩﹞生地﹝二兩五錢﹞肉蓯蓉玄參﹝各一兩半﹞

煉蜜丸。鹽湯下。

新制通幽湯治幽門不通。大便閉結。上衝吸門。嘔食不下。腸燥胃閉。將成噎塞之癥。

當歸紅花桃仁韭汁香附牡丹皮蘇子桔梗陳皮水煎。磨檳榔五分。調和服。

朱砂蘆薈丸治大便不通。

朱砂﹝研如飛面五錢﹞眞蘆薈﹝研細七錢﹞

滴好酒少許爲丸。每服一錢二分。好酒服。朝服暮通。暮服朝通。須天晴時修合。

卷之一提綱門

火癥

大意火乃天地間眞陽之气。天非此火。不能生物。人非此火。不能有生。故凡腐熟五穀。化精气神。皆賴此眞陽之火。名曰少火。及情竇旣開。動過乎靜。動始陽生。動極陽亢。亢則火爆。偏勝而病者。皆亢陽之火。名曰壯火。﹝匯補﹞壯火食气。少火生气。﹝內經﹞所以少火之火。無物不生。壯火之火。無物不耗。可見火與元气。勢不兩立。一勝則一負。故曰。火爲元气之賊。﹝東垣﹞

內因恚怒則火起於肝。憂思則火起於脾。醉飽則火起於胃。房勞則火起於腎。悲哀則火起於肺。過喜則火起於心。心爲君主。自焚則死矣。﹝內經﹞

外候諸痛瘡瘍。諸腹脹大。諸病有聲。鼓之如鼓。諸嘔吐酸。暴注下迫。皆屬於熱。諸熱瞀螈。諸逆衝上。諸躁狂越。

諸禁鼓栗。如喪神守。諸病腫。疼酸驚駭。諸轉反戾。水液混濁。皆屬於火。﹝內經﹞言屬熱者。君火之病。屬火者。相火之癥。不可不辧。

火分各經掉眩螈。脇痛目赤。肝火動也。悲笑譫妄。口舌瘡瘍。心火動也。腹脹有聲。口臭唇腫。脾火動也。喘咳煩悶。

鼻塞鼽衄。肺火動也。夢遺精濁。躁擾牙宣。腎火動也。目黃口苦。耳鳴脹痛。膽火動也。多作腹痛。血淋溺濁。

小腸火也。嘔吐嘈雜。面浮齦腫。胃家火也。暴瀉黃赤。便結不通。大腸火也。癃閉淋瀝。遺溺混濁。膀胱火也。

喉痺昏昧。頭眩格食。三焦火也。陽事頻舉。不交精泄。命門火也。﹝六要﹞大槪屬肝者。諸風之火。屬脾胃者。諸濕痰火。屬心肺者。諸熱實火。屬腎者。諸虛陰火。散於各經。浮游之火。入气分。無根之火。入血分。消陰伏火。

故曰。諸病尋痰火。痰火生異癥。﹝入門﹞

火升有三气從左邊起者。肝火也。气從臍下起者。陰火也。气從湧泉穴起者。虛之甚也。﹝丹溪﹞要知上升之气。自肝而出。中抉相火。自覺冷者。非眞冷也。乃火極似水耳。﹝原病式﹞

虛火有五有勞倦內傷。身熱無力。爲气虛火者。有失血之後。陰分轉劇。爲血虛火者。有遇事煩冗。心火焦灼。爲陽彊病者。有房室過度。腎水不足。陽光上亢。爲陰虛火者。有老弱病後。吐瀉脫元。上熱下寒。爲陽虛火者。﹝匯補﹞

郁火有三有平素內熱。外感風寒。腠理閉塞而爲郁熱者。有恚怒不發。謀慮不遂。肝風屈曲而爲郁火者。有胃虛食冷。抑遏陽气於脾土之中。四肢發熱。捫之烙手而爲火郁癥者。﹝匯補﹞

虛實分辧大約實火之熱。日夜無間。口渴能飲。大便堅閉。虛火之熱。向夜潮熱。口燥不飲。大便不閉。﹝入門﹞然實火亦有日晡潮熱者。如外感陽明裏癥是也。虛火亦有晝夜俱熱者。如气血兩虛之癥也。實火亦有大便泄瀉者。如暑濕气食之癥也。虛火亦有大便漧燥者。如產後病後及老弱血枯便燥是也。當合兼癥脈息辧之。

﹝匯補﹞

脈法脈浮虛數爲虛火。脈沈實數爲實火。各隨部位以斷何經之火。﹝匯補﹞

死候卒病暴死。皆屬於火。﹝內經﹞蓋因喜怒悲恐驚五者。偶有過中。心火暴甚。腎水不能救之。則陽亢陰竭。卒然不省。故曰。五志之火動極。不治。﹝丹溪﹞

又有多謀多怒多欲之人。厥陽之火。無時不動。旣已有病。尙爾不息。煎熬眞陰。漸致危殆。陰虛則憊。陰絕則死。蓋一水不能勝五火也。﹝丹溪﹞

火宜靜養火之爲物。靜則退藏。動則亢上。不拘五臟六腑十二經中。動皆屬火。當恬憚虛無。鎭之以靜。使道心常爲一身之主。而人心聽命焉。彼諸火者。將寂然不動。何酷烈暴悍之有。﹝六要﹞

總治火之性不同。在心者位尊麗上。主宰一身。謂之君火。在腎肝者。感心而動。代君行令。謂之相火。君火正治。

相火反治。故虛火補之。實火瀉之。郁火發之。浮火斂之。又曰。降有餘之火。在於破气。降不足之火。在於滋陰。﹝匯補﹞

分治心火者。譬諸柴薪之火。可以濕伏。可以水滅。可以直折。宜苦寒涼劑。逆其性而正治之。所謂熱淫所勝。治以鹹寒也。三黃湯﹑當歸六黃湯﹑天王補心丹之類。命門火者。譬諸亢龍之火。遇雨則焚。得濕則燔。人身陽虛之火。不可以寒涼直折。宜辛溫之品。隨其性以反佐之。所謂據其窟穴而招之也。八味丸﹑附子理中湯之類。肝火者。譬諸雷電之火。鬱蒸愈發。陰濕愈炎。或出地而上升。或與龍而並見。人身肝家之火。挾气郁者。宜順气以導之。所謂气降則火自降也。挾血燥者。宜養血以濡潤之。所謂肝气爲陽爲火。肝血爲陰爲水也。逍遙散之類。挾濕熱者。宜淸濕以解之。所謂濕病多自熱生。熱去而濕自除也。左金丸﹑當歸蘆薈丸之類。挾脾虛者。宜培脾以調肝火。所謂木來侮土。則當培土以瀉水也。六君子加黃連﹑白芍之類。肝自虛者。宜補肝以勝其火。所謂肝气太旺。肝亦自傷。則當惇土以培木也。六君子加當歸﹑白芍。挾腎虛者。宜滋腎以抑肝。所謂乙癸同源。腎肝同治也。地黃湯加當歸﹑白芍。或加柴胡﹑山梔之類。腎火者。譬諸燈燭之火。

得水則燥。添火則竭。惟以膏油加之。則光明不絕。人身下焦陰火上炎。得苦寒之品則眞水愈虛。宜滋其精液。所謂壯水之主以制陽光也。地黃丸加麥冬﹑五味之類。脾火者。譬諸紅鑪之火。得濕則滅。得木則煙。

以灰覆之則溫暖長存。人身脾家之火。得苦寒之劑。則食少瀉多。得惱怒之气。則面靑口苦。故勞倦傷脾發熱者。宜培補中气。養其化源。所謂甘溫能除大熱也。補中益气加減。生冷滯脾發熱者。宜升陽開胃。佐以舒脾。所謂火郁發之也。﹝火郁湯﹞

用藥總法大率肝火用柴胡﹑赤芍。膽火用柴胡﹑膽艸。心火用黃連﹑連翹。肺火用黃芩﹑山梔。脾火用黃連﹑白芍。腎火用黃柏﹑知母。大腸火用條芩﹑大黃。小腸火用木通﹑燈心。胃火加石膏﹑花粉。膀胱火用山梔﹑澤瀉。三焦火用玄參﹑山梔。此皆治熱淫邪勝實火之藥也。若稍涉虛者。不拘此法。凡君火熾盛。尺寸脈俱大。用諸寒藥直折其火轉甚者。須用薑汁炒藥。或酒制炒。則火自伏。此寒因熱用之法也。凡相火熾盛。兩尺俱大。寸脈反靜者。不可用寒涼。惟黃柏同肉桂並用。隨其性而下行。使心腎之火交於頃刻。然左尺脈獨大者。不可用黃柏。右尺脈獨大者。不可用肉桂。又兩手尺寸脈不大。但微無力。或浮數無倫者。亦不可用黃柏。𨿽有煩燥火盛。乃虛陽發露。宜用肉桂﹑附子同諸補藥。煎成冷服。則無拒格之患。此熱因寒用之法也。如誤用寒藥者死。凡火癥左尺脈微細者。宜地黃湯丸。加麥冬﹑五味。右尺脈微細者。八味地黃湯丸。左關肝脈無力者。

宜逍遙散。或加人參﹑麥冬﹑生地﹑陳皮。右關脾脈無力者。宜補中益气湯。加白芍﹑丹皮﹑麥冬。左寸心脈無力者。宜歸脾湯。右寸肺脈無力者。宜生脈散。其出入加減。於各方中與病合宜者采用之。凡火過盛。必緩之以生甘艸。童便降火甚速。火癥見血者宜之。人中白降龍雷之火。陰虛者宜丸藥中用之。火起臍下。小腹喞喞有聲者。陰火也。敗龜板主之。火從足底湧泉穴起。用附子末津調抹足心下。加蓖麻子尢驗。

火癥選方三黃湯﹝東垣﹞治膏粱醇酒太過。積熱上中二焦。變諸火癥。

黃連黃芩黃柏﹝各一錢﹞炒山梔玄參﹝各八兩﹞知母﹝一錢半﹞石膏﹝二錢﹞甘艸﹝七分﹞

燈心水煎服。

單用前四味。名解毒湯。爲丸。名梔子金花丸。去梔子。又名三補丸。一名三黃丸。

瀉白散﹝錢氏﹞治肺火實盛。

桑白皮﹝炒﹞地骨皮﹝各一兩﹞甘艸﹝炒五錢﹞

王海藏加黃芩﹑山梔。

瀉靑丸治肝火實盛生風之癥。

當歸﹝焙秤﹞川芎山梔龍膽艸﹝焙秤﹞羌活防風大黃﹝煨﹞

各等分。末之。蜜丸雞豆大。每服一丸。煎竹葉湯同砂糖溫水化下。

淸胃散治胃火。

生地﹝三分﹞當歸﹝三分﹞丹皮﹝五分﹞黃連﹝三分﹞升麻﹝一錢﹞

加連翹﹑甘艸﹑赤芍藥。水煎。

回令丸﹝丹溪﹞治肝火。

黃連﹝六兩﹞吳茱萸﹝一兩﹞

爲末。粥丸。

導赤散﹝錢氏﹞治小腸火。

生地木通甘艸﹝等分﹞

爲末。每用三錢。入竹葉七片。煎服。

瀉心湯﹝錢氏﹞治心火。

黃連一味。酒炒。加大黃﹑黃芩﹑名三黃瀉心湯。

涼膈散治火郁上焦。

大黃朴硝﹝各五錢﹞甘艸連翹梔子黃芩薄荷﹝各一兩半﹞

爲末。每服一兩。水二盞。竹葉七片。煎服。

白虎湯﹝方見發熱﹞

黑奴丸治熱毒發斑。煩燥大渴倍常。時行熱病。六七日未得汗。脈洪大而數。面赤目脹。身痛大熱。狂躁欲走。又五六日已上不解。熱在胸中。口噤不能言。爲壞傷寒病。醫所不治。棄爲死人。精魂已竭。心下才暖。撥開其口。灌藥下咽卽活。

黃芩釜底煤芒硝麻黃竈突墨梁上塵小麥奴﹝各一兩﹞大黃﹝一兩二錢﹞

爲末。蜜丸如彈子大。新汲水化下。飲盡當足寒汗出乃瘥。若時頃不汗出。再服一丸。見微利。若不大渴。

不可與此藥。以上諸方。皆治實火之劑。

大補陰丸治下焦相火。

黃柏一味。炒褐色。粥丸。或水丸。

坎離丸﹝丹溪﹞一名滋腎丸。治相火上炎。

黃柏知母肉桂逍遙散﹝易簡﹞治肝脾二經血虛火癥。

當歸白芍藥白術白茯苓柴胡﹝各一錢﹞甘艸﹝五分﹞

水煎。薛立齋加牡丹皮﹑山梔。名加味逍遙散。古方逍遙散。卽前方。中無牡丹皮﹑山梔。有薄荷﹑陳皮﹑地骨皮。

地黃湯治腎虛火癥。用此壯水之主以制陽光。﹝方見中風﹞

上渴足冷者。方中加肉桂﹑五味子。上渴足暖者。加麥冬﹑五味。

四物湯治血虛火癥。

四君子湯治气虛火癥。

補中益气湯治元气下陷。陰火上炎。

十全大補湯治火癥气血兩虛者。

人參養榮湯治心脾腎三經俱虛火癥。﹝五方俱見中風﹞

火郁湯﹝東垣﹞治火郁於中。不得舒散。因內傷生冷。抑遏陽气於脾土中而發熱者。

升麻葛根白芍藥柴胡﹝各一錢﹞甘艸防風﹝各五分﹞

加獨活。名升陽散火湯。每服三四錢。水二盞。加連須蔥白三寸。煎服。

防風通聖散﹝河間﹞治郁火癥。因內有積熱。外爲風寒所束而發熱者。

防風川芎當歸赤芍藥連翹薄荷麻黃大黃芒硝﹝各半兩﹞桔梗石膏黃芩﹝各一兩﹞白術山梔荊芥﹝各二錢半﹞滑石﹝三兩﹞甘艸﹝二兩﹞

上爲末。每服二錢。水一盞。姜三片。煎服。又名雙解散。

卷之二內因門

气癥

大意气者。氤氳浩大之元气。當其和平之時。源出中焦。總統乎肺。﹝原病式﹞在外則護衛皮毛。充實腠理。在內則導引血脈。升降陰陽。周流一身。營運不息。﹝指掌﹞臟腑之所以相養相生者。皆此气也。盛則盈。衰則虛。順則平。

逆則病。﹝繩墨﹞

內因百病皆生於气也。怒則气生。喜則气緩。悲則气消。恐則气下。寒則气收。熱則气滯。驚則气亂。勞則气耗。思則气結。憂則气沈。﹝內經﹞凡七情之交攻。五志之間發。乖戾失常。淸者遽變而爲濁。行者抑遏而反止。營運漸遠。肺失主持。气乃病焉。﹝原病式﹞

外候气之爲病。生痰動火。升降無窮。燔灼中外。稽畱血液。爲積爲聚。爲腫爲毒。爲瘡爲瘍。爲嘔爲咳。爲痞塞。爲關格。爲脹滿。爲喘呼。爲淋瀝。爲便閉。﹝繩墨﹞爲胸脇脹疼。爲周身刺痛。久則凝結不散。或如梅核。窒礙於咽喉之間。咯咽不下。或如積塊。攻衝於心腹之內。發則痛絕。﹝匯補﹞

脈法下手脈沈。便知是气。沈極則伏。澀弱難治。﹝玄要﹞大凡气病輕者。肺脈獨沈。重者。六脈俱沈。又气病輕者。肝脈獨弦。重者。脾脈亦弦也。﹝匯補﹞

女人多气男子屬陽。得气易散。女子屬陰。得气多郁。故男子气病少。女子气病多。﹝正傳﹞況嬌養縱妒。性偏見鄙。或孀媳婢外家。志念不伸。恚憤疑忌。抑鬱無聊。皆足致病。﹝匯補﹞

七情病異喜怒驚恐。屬心膽腎經。病則耗散正气。爲怔忡失志。精傷痿厥。不足之病。怒憂思悲。屬肺脾肝經。病則鬱結邪气。爲顚狂噎膈。腫脹疼痛。有餘之病。﹝玉冊﹞

五志相勝五志所傷。以所勝者平之。悲可以治怒。以愴惻苦楚之言感之。怒可以治思。以污辱欺罔之言觸之。思可以治恐。以慮彼忘此之言奪之。恐可以治喜以迫遽危亡之言怖之。喜可以治悲以謔浪褻狎之言娛之。

凡此法者。必詭詐譎怪。無所不至。然後可以動其耳目。易其視聽也。又熱可以治寒。寒可以治熱。逸可以治勞。習可以治驚。若徒事湯藥。失所務矣。﹝子和﹞

气癥總治調气之法。結者散之。散者收之。損者益之。逸者行之。上之下之。摩之浴之。薄之劫之。開之發之。气虛者掣引之。﹝素問﹞滯者導之。郁者揚之。熱者淸之。寒者溫之。偏熱偏寒者。反佐而行之。挾濕者。淡以滲之。挾虛者。

補而養之。﹝六要﹞虛甚者。補斂之。浮越者。鎭墜之。﹝匯補﹞

气病變火气本屬陽。亢則成火。﹝六要﹞气有餘。便是火也。﹝原病式﹞故滯气逆气上气。皆气得炎上之化。有升無降。蒸燻淸道。甚至上焦不納。中焦不化。下焦不滲。宜淸降气道。﹝化气丸加黃連山梔﹞若槪用辛香燥熱之劑。是以火濟火矣。

﹝丹溪﹞

气病成痰有尋常外冒四气。內著七情。或偏食濃味。致淸濁相干。噫气少食。或痞或痛。此屬气也。然有屢用辛溫。暫開復結。愈劫愈滯。蔓延日久。爲吞酸。爲嘈雜。此乃气生痰之癥也。若徒用香燥。則津液枯涸。痰凝血瘀。結成窠囊。爲痛爲嘔。乃反胃噎膈之漸也。惟當平補調疏。使脾胃淸和。則气道健行。痞塞自解。﹝六要﹞

气兼痰火气與痰火。同出異名。三者湊合。重則卒暴眩僕。輕則脹痛痞塞。故治气者。不治其火則气不降。不治其痰則气不行。故淸痰降火。爲治气之關節也。﹝匯補﹞

辛香暫用辛香之劑。但治初起。鬱結之气。借此暫行開發。稍久气郁成熱。便宜辛涼以折之。最忌香燥助火。如明知傷冷受寒而病者。方敢溫散。亦暫法也。﹝丹溪﹞

气病和血气主煦之。血主濡之。﹝難經﹞一切气病用气藥不效者。乃气滯而血不能波瀾也。宜少佐芎﹑歸活血。血气流通而愈。乃屢驗者。故婦人宜調血以理气。男子宜調气以養血。﹝醫鑑﹞

气虛補脾气因於中。﹝內經﹞故中州爲元气之母。俗雲气無補法者。此爲气實人言也。如脾虛正气不行。邪著爲病。當調理中州。復健運之職。則濁气降而痞滿除。如不補气。气何由行。﹝丹溪﹞六君子湯加減之。

气虛和肝上升之气。自肝而出。﹝原病式﹞故性躁多怒之人。肝木必旺。肝旺則乘脾。宜用伐肝之藥。然克削太過。肝木未平。而脾土先受其害。脾益虛矣。﹝準繩﹞況造物之理。太剛則折。肝气過旺。肝亦自傷。不但脾虛。而肝亦虛矣。

所以气病久而肝脾兩虛者。宜調脾和肝。逍遙散出入治之。﹝匯補﹞

气虛補腎肺爲主气之標。腎爲主气之本。腎虛气不歸元。衝脈之火。主衝淸道。爲喘呼。爲呃忒。爲嘔噦。爲不得臥下。

皆當從下焦補斂之法。不知者泛用調气破气。而終不下降者。气之所藏。無以收斂也。必佐以補腎。而气始歸元。﹝入門﹞气喘。用觀音應夢散。呃逆。用桂附理中湯。臥不下。用八味丸。大凡納气歸元。用砂仁﹑補骨脂﹑五味﹑胡桃肉之類。

气癥用藥主以寬中散。胸滿。加蘇梗﹑枳殼。心下滿。加枳實。腹脹。加濃朴﹑大腹皮。脇痛。加柴胡﹑橘葉。腹痛。加烏藥﹑枳殼。小腹痛。加靑皮。鬱气。加撫芎﹑蒼術。怒气。加木香﹑沈香。挾冷。加漧薑﹑肉桂。挾熱。加姜炒山梔。

挾虛。加人參。實滿。加大黃。大約靑皮破肝气。多用損眞元之气。枳殼瀉滯气。過服瀉至髙之气。香附散鬱气。須制過。木香調諸气。兼瀉肺。橘紅專瀉。陳皮兼補。濃朴平胃气。前胡下气推陳。沈香降諸气。烏藥﹑川芎﹑紫蘇。俱能散濁气從汗而散。檳榔﹑大腹皮。能使濁气下行而去後重。有積者宜之。萊菔子﹑蘇子﹑杏仁。下气潤燥。肺气滯於大腸者宜之。豆蔻﹑沈香﹑丁香﹑檀香。辛熱能散滯气。暴郁者宜用。稍久成火者忌用。須以姜炒山梔從治之。

以上皆疏肝有餘气病要藥。若兼痰火。兼積滯。兼血有餘不足。各隨加減。調气用木香。然木香性溫上升。

如鬱气不舒。固宜用之。若陰火上衝。胸喉似有气滯而非气者。則不可用木香以助火。當加黃柏﹑知母。少佐枳殼。血虛气滯。四物湯加香附﹑陳皮。陰虛气滯。地黃湯加沈香﹑石斛﹑砂仁。陽虛气滯。四逆湯加肉桂﹑補骨脂。气虛气滯。六君子湯加益智﹑蘇梗。肥人气滯必挾痰。以二陳湯加香附﹑枳殼。燥以開之。甚者。加蒼術﹑白芥子。瘦人气滯必挾火。宜蘇子﹑山梔﹑歸﹑芍。降以潤之。婦人性執屬陰。易於動气。痞悶脹滿而痛。上湊心胸。或攻築脇肋。腹中結塊。月水不調。或眩暈嘔吐。往來寒熱。一切气候。正气天香散﹑四七湯酌用之。如气不升降。痰涎壅盛者。蘇子降气湯。气不歸元。以補骨脂爲主。取其壯腎气以收濁气歸就膀胱。使气化而出也。或白術亦可。以其能和胃。胃和則气自歸元。此爲脾腎兩虛者立法也。若肺腎兩虛。气不歸元。喘促不臥者。宜五味子﹑胡桃﹑人參之類。气郁久則中气傷。不宜克伐。宜歸脾逍遙二方。佐以撫芎﹑香附﹑枳殼以舒郁。胎產同法。

气癥選方寬中散統治气癥。

白豆蔻﹝二兩﹞甘艸﹝炙五兩﹞木香﹝三兩﹞濃朴﹝一斤﹞砂仁﹝三兩﹞丁香靑皮陳皮﹝各四兩﹞香附﹝三兩﹞

爲末。每服二錢。生薑水煎服。脾胃虛人。不可多用。當以六君子兼之。

四磨湯治怒憂悲思。气滯於中。

烏藥枳殼檳榔沈香四件。各磨半小杯。溫服。和。一法。以二陳湯同用。或煎或磨入同服。更效。濟生方中所載。內有人參。無枳殼。

正气天香散﹝河間﹞治九气。

烏藥﹝三兩﹞香附﹝八兩﹞陳皮紫蘇漧薑﹝各一兩﹞

爲末。每服一錢。淡鹽湯調。

蘇子降气湯﹝和劑﹞治虛陽上攻。气不升降。痰涎壅盛。

蘇子﹝二錢半﹞濃朴﹝一錢﹞陳皮﹝一錢﹞半夏﹝二錢半﹞前胡﹝二錢﹞沈香﹝七分﹞甘艸﹝一錢﹞

生薑水煎服。虛冷人加肉桂五分。當歸﹑黃各一錢。

一法。去肉桂。加桑白皮﹑白術。治哮喘嗽癥。愚意哮喘嗽癥初起。不宜用白術。當以茯苓代之。若久而易感常發者。丸方中竟用白術以治痰之源。

忿气飲治忿怒太過。肝气上升。肺气不能降者。

紫蘇半夏靑皮陳皮大腹皮赤苓桑皮白芍藥木通甘艸四七湯﹝和劑﹞治七情結成痰涎。狀如破絮梅核。在咽喉之間。或中脘痞滿。气不舒快。痰涎壅盛。上下喘息。或呃逆惡心。兼治憂思過度。小便白濁者。以此藥下靑州白丸子。最效。

濃朴﹝九分﹞茯苓﹝一錢二分﹞半夏﹝一錢半﹞紫蘇﹝六分﹞

生薑。水煎服。治婦人惡阻。大效。

木香化滯湯治气食濕面。結於中脘。腹內微痛。心下痞。不思食。

枳實﹝五分﹞柴胡﹝四分﹞木香﹝三分﹞陳皮﹝五分﹞甘艸﹝一分﹞半夏艸豆蔻﹝五分﹞當歸﹝二分﹞紅花﹝一分﹞生薑流气飲子治心胸痞滿。膨脹嘔吐。面目四肢浮腫。二便閉塞。及憂思太過。鬱結成疾。又治香港腳腫痛。上喘作脹。大便不通。及气攻肩背胸脇。走注疼痛。

蘇葉靑皮當歸芍藥烏藥茯苓桔梗半夏川芎黃枳實﹝各一錢﹞甘艸陳皮木香大腹皮檳榔防風枳殼﹝各五分﹞

生薑﹑棗子。水煎服。

木香流气飲﹝和劑﹞治淸濁不分。膨脹浮腫。二便不利。口苦咽漧。但此方藥味太多。似難執定。用者因時制宜可也。

半夏﹝制二兩﹞靑皮濃朴﹝制﹞紫蘇香附﹝炒﹞甘艸﹝炙各二斤﹞陳皮﹝二斤﹞肉桂蓬術﹝煨﹞丁香檳榔麥門冬﹝去心﹞木香艸果﹝各六兩﹞木通﹝八兩﹞藿香白芷赤苓白術木瓜人參石菖蒲﹝各四兩﹞大腹皮﹝制六兩﹞

每服四錢。姜棗。水煎服。

四炒枳殼丸治气血內滯。胸腹膨脹。

枳殼一斤。分四分。以蒼術﹑茴香﹑萊菔子﹑漧漆。各炒一分。令焦。揀去四味。止用枳殼。爲末。將原四味煎汁。

打糊丸如桐子大。每服五十丸。白湯下。

推气散平肝降气。

枳殼肉桂芍藥靑皮燔蔥散﹝和劑﹞治冷气不行。攻刺心腹。

延胡索﹝三兩﹞肉桂漧薑﹝炮二兩﹞蒼術﹝炒八兩﹞甘艸﹝炙八兩﹞砂仁丁皮檳榔﹝各四兩﹞三稜﹝煨﹞蓬術﹝煨﹞茯苓靑皮﹝各六兩﹞

爲末。每服二錢。蔥白煎服。

鹽煎散治冷气攻衝。胸脇刺痛。及脾胃虛冷。嘔吐瀉利。

砂仁甘艸茯苓艸果肉果川芎茴香澄茄麥芽檳榔良姜枳殼濃朴陳皮羌活蒼術入鹽少許。煎服。

梔子解郁方治气有餘便是火之癥。此藥能解五臟結气。益少陰陰血。

梔子一味。炒黑爲末。以薑汁入湯同煎。飲之。

凡郁熱癥藥中。加姜炒山梔。其義實出於此。

沈香化气丸治气郁久而成熱。便閉不通。用此潤下之。

堅大黃黃芩沈香人參白術爲末。入竹瀝﹑薑汁少許。爲丸。淡姜湯下一錢。

越鞠丸﹝丹溪﹞治气郁久病。用此開郁淸解。

茅山蒼術﹝米泔炒﹞撫芎香附﹝各二兩﹞山梔﹝炒﹞神曲﹝各一兩五錢﹞

爲末。滴水丸如綠豆大。白湯下百粒。

以上諸方。治气家有餘實癥。若虛弱者。以後法治之。

四君子湯治气癥脾胃虛而食少瀉多。脈虛濡。不可克削破气者。

六君子湯治气癥脈虛。屬脾虛挾痰者。﹝二方俱見中風﹞

生脈散治气虛脈虛。﹝方見暑癥﹞

歸脾湯治喜恐驚勞。气散於內。並治房勞後著气。厥逆不省。少頃復醒。而脈虛細者。用此養元。不可服破气藥。

補中益气湯治勞倦後著气。或久病後气逆不通。用此補气而气自行。﹝二方俱見中風﹞

觀音應夢散﹝夷堅志﹞治气虛脈弱。喘呼不臥者。

人參﹝一寸﹞胡桃﹝二枚﹞

水煎服。一方。加五味子﹑杏仁。

理中湯治中風虛寒。餒弱不振。虛脹虛瀉。胸腹脹滿。按之濡而不硬者。﹝方見中寒﹞

八味丸治气虛屬房勞傷腎。眞火不能生脾土。因而腹脹足腫。腰痛溺短者。﹝方見中風﹞

養正丹﹝和劑﹞治上盛下虛。气升不降。元陽虧損。气短身羸。及中風涎潮。不省人事。傷寒陰盛。自汗唇靑。

婦人血气久冷。

水銀黑錫﹝去渣淨秤與水銀結砂子﹞朱砂﹝研﹞硫黃﹝研各一兩﹞

用鐵盞一隻。火上熔黑鉛成汁。下水銀。以柳條攪。次下朱砂攪。令不見星。放下少時。方入硫黃末。急攪成汁。和勻。如有焰起。以醋灑之。候冷取出。研極細。煮糯米糊丸綠豆大。每服三十丸。鹽湯棗湯任下。

卷之二內因門

血癥

大意血者。水谷之精气也。﹝玉機﹞飲食入胃。取汁變化。生於脾。總統於心。藏於肝。宣布於肺。施泄於腎。﹝內經﹞

和調五臟。灑陳六腑。其入於脈也。源源而來。灌漑一身。﹝玉機﹞目得血而能視。耳得血而能聽。手得血而能攝。掌得血而能握。足得血而能步。髒得之而能液。腑得之而能气。﹝內經﹞是以出入升降之道。濡潤宣通者。皆血之使然也。生化旺則諸經由此而長養。衰耗竭則百脈由此而空虛。﹝玉機﹞

內因天地之道。陽常有餘。陰常不足。故人身精血難成而易虧。﹝丹溪﹞女子二七而經行。七七而經斷。男子二八而精通。八八而精竭。﹝內經﹞可見陰气之成。止供三十年之運用。已先虧矣。況人之情欲無涯。﹝丹溪﹞喜怒不節。起居不時。飲食自倍。榮血亂行。內停則爲蓄血。外溢則爲滲血。﹝匯補﹞

外候妄行於上則吐衄。衰涸於內則虛勞。流滲於下則便血。熱蓄膀胱則溺血。滲入腸間爲痔血。陰虛陽搏爲崩中。濕蒸熱瘀爲血痢。熱極腐化爲膿血。火極似水。色紫黑。熱勝於陰。爲瘡瘍。濕滯於血。爲癮疹。熱極沸騰。爲發斑。蓄在上。令人喜忘。蓄在下。令人如狂。墮恐跌僕。則瘀惡凝結。內滯痰污。則瘕積塊。﹝玉機﹞

血分經來從肺而溢於鼻者爲衄。從胃而逆於口者爲吐。從腎而夾於唾者爲咯。從嗽而來於肺者爲咳。又痰涎血出於脾。牙宣出於腎。舌衄出於心。﹝繩墨﹞肌衄出於心肺。血出於膀胱。﹝匯補﹞

血分輕重大槪血病於內。瘀則易治。幹則難醫。血走於外。下流爲順。上溢爲逆。凡血癥身無潮熱者輕。有潮熱者重。

如九竅出血。而兼身熱不能臥者死。惟婦人產後瘀血妄行。九竅出血。有用逐瘀之藥而生者。不可遽斷其必死。若無故卒然暴厥。九竅出血者。死。久病之人。忽然上下見血。亦死。所謂陽絡傷則血外溢。陰絡傷則血內溢也。﹝匯補﹞

血癥脈法脈者。血之府也。注於脈。少則澀。盛則滑。充則實。衰則虛。虛甚則微細。此其常也。若失血而脈反洪大中空者。卽爲芤脈。蓋陰血旣虧。陽無所根據。浮散於外。故見此象。所以產後失血後。恆得芤大之脈。設不明辧。誤用寒涼則謬。﹝叔承﹞故崔氏曰。諸癥失血。皆見芤脈。隨其上下。以驗所出。又尺脈滑而疾者。亦爲血虛。肝脈弦而緊。癥兼脇痛者。有瘀血。大凡失血脈滑小沈弱者生。實大急數者死。﹝脈經﹞

總治血癥有四。曰虛。曰瘀。曰熱。曰寒。治血之法有五。曰補。曰下。曰破。曰涼。曰溫是也。血虛者。其癥朝涼暮熱。手足心熱。皮膚漧澀甲錯。唇白。女子月事。前後不調。脈細無力。法宜補之。血瘀者。其癥在上則煩躁。漱水不咽。在下則如狂譫語。發黃。舌黑。小腹滿。小便自長。大便黑而少。法宜下之。在女子則經停腹痛。產後小腹脹痛。手不可按。法宜破之。血熱者。其癥吐衄咳咯溺血。午後發熱。女子月事先期而來。脈弦而數。法宜涼之。血寒者。其癥麻木疲軟。皮膚不澤。手足淸冷。心腹怕寒。腹有塊痛。得熱則止。在女子則月事後期而痛。

脈細而緩。法宜溫之。又有吐衄便血。久而不止。因血不能附气失於歸經者。當溫脾腎二經。脾虛不統攝者。用姜﹑附以溫中焦。腎虛不歸經者。用桂﹑附以溫命門。皆溫之之法也。﹝六要﹞

調气气血者。同出而異名也。故血隨气行。气行則行。气止則止。气溫則滑。气寒則凝。凡涼血必先淸气。气涼則血自歸經。﹝入門﹞活血必先順气。气降而血自下行。溫血必先溫气。气暖而血自運動。養血必先養气。气旺而血自滋生。﹝匯補﹞

血虛補气陽生則陰長。血脫則益气。﹝仲景﹞凡上下血溢。大出不止者。宜甘補之品。急補元气。﹝三錫﹞蓋血病每以胃藥收功。胃气一復。其血自止。﹝入門﹞昧者不知調理脾胃之法。槪用滋陰。致食少瀉多。皆地黃純陰泥膈之故也。﹝三錫﹞

血气所本脾爲後天之本。三陰之首也。脾气健則元气旺而陰自固。腎爲先天之本。三陰之蒂也。腎水足則龍火潛而陰亦寧。故血癥有脾虛者。當補脾以統其血。有腎虛者。當壯水以制其陽。有腎中陽虛者。當益火以引其歸。能於三法而尋繹之。其調攝血門一道。思過半矣。﹝匯補﹞

血家禁戒亡血家不可發汗。汗之則筋脈失養。變爲筋惕肉。甚者必發。﹝仲景﹞宜養榮以救之。﹝匯補﹞

血癥用藥常法。以四物湯爲主。血瘀。加桃仁﹑紅花﹑蘇木﹑丹皮。血滯。加玄胡索﹑香附﹑蒲黃﹑牛膝。血溢。加藕節﹑柏葉﹑小薊汁﹑童便﹑茅花﹑京墨汁。血崩。加續斷﹑荊芥穗﹑阿膠﹑艾葉。便血。加地楡﹑槐角﹑阿膠。血痛在肢節。

加乳香﹑沒藥。在心腹。加蒲黃﹑五靈脂。血虛。加枸杞﹑蓯蓉。血燥。加乳酪﹑蜂蜜。血熱。加天冬﹑生地。血寒。

加漧薑﹑肉桂。活血。加韭汁﹑牛膝。養血。加丹參﹑秦艽。其間審擇采用以爲佐使。存乎其人。至於君主之方。當遵虛實大法。實熱者。犀角地黃湯。虛熱者。四生丸﹑生地黃散。虛寒者。建中湯﹑理中湯。細而分之。血癥肝虛者。逍遙散。肺虛者。麥冬飲子。腎虛者。地黃湯。心虛者。歸脾湯。脾虛者。異功散。若再進而五臟兼病者。又當推而互之。

腎虛而肺家有火者。地黃湯。加麥冬﹑山梔﹑貝母﹑沙參。腎虛而肺气衰耗者。地黃湯加麥冬﹑五味。肺脈虛甚者。再加人參。腎虛而下焦寒冷者。地黃湯加肉桂﹑五味。脾虛而元气下陷者。補中益气湯。脾虛而榮衛兩弱者。人參養榮湯。脾腎兩虛。上焦有熱者。淸寧膏。脾腎兩虛。下焦陰寒者。八味丸。脾腎兩虛。中下二焦俱寒者。理中湯加肉桂﹑補骨脂。夫血癥而用炮姜﹑肉桂﹑附子﹑理中﹑建中﹑八味者。因外有假熱。內有眞寒。孤陽浮露。血不能藏。故用溫劑以吸血歸元。乃變病變法也。﹝匯補﹞

血癥選方四物湯統治血癥。﹝方見中風﹞

丹溪方治一切火載血而上升之癥。

四物湯加山梔﹑童便﹑薑汁。或用韭汁﹑童便。相和服之。

犀角地黃湯﹝活人﹞治上焦實熱血溢之癥。

犀角白芍藥﹝各一錢﹞生地黃﹝四錢﹞丹皮﹝一錢半﹞

水煎服。一方。有黃芩﹑黃連﹑大黃。無芍藥﹑丹皮。

四生丸治火癥上焦吐衄。

生荷葉生柏葉生艾葉生地黃﹝各等分﹞

搗爲丸。雞子大。每服一丸。水煎服。

生地黃飲子治虛熱血癥。

生地熟地黃芩地骨皮天門冬白芍藥甘艸銀柴胡麥門冬黃﹝各等分﹞

水煎。

理中湯治血癥久不止。屬中焦脾胃虛寒不能統血者。﹝方見中寒﹞

建中湯﹝仲景﹞治脾虛肝旺。中气衰餒而失血。癥屬虛寒者。

肉桂甘艸﹝炙各一錢半﹞芍藥﹝三錢﹞大棗﹝二枚﹞膠飴﹝半合﹞生薑﹝一錢半﹞

水煎服。加當歸﹑白術人參。以治血家虛寒癥。

逍遙散治肝虛內熱血癥。﹝方見火癥﹞

麥冬飲子治肺虛內熱血癥。

麥冬黃當歸生地人參五味子阿膠挾痰。加貝母。

水煎服。

地黃湯治腎家陰虛血癥。

歸脾湯治勞心過度血癥。﹝二方俱見中風﹞

異功散治脾虛血癥。食少瀉多者。

人參白術茯苓﹝各一錢半﹞甘艸陳皮﹝各七分﹞姜﹝三片﹞棗﹝二枚﹞

卽六君子湯減去半夏。以血家忌用半夏也。

生脈散能養脾保肺。隨所見癥。或與地黃湯同用。或與異功散合用。﹝方見暑癥﹞

補中益气湯治失血久而元气下陷者。

人參養榮湯治血癥心肝脾三經榮衛兩虛者。﹝二方俱見中風﹞

淸寧膏治血家脾肺腎三經俱虛。不可寒涼又不可溫燥者。

葳蕤橘紅百合貝母甘艸桔梗龍眼薏苡仁麥門冬石斛生地白術河水煎膏。空心。滚湯化下五匙。此方亦可作煎劑服。如病患胸膈不寬。食少作脹者。減去生地。如咳痰不淸。嗽甚見血者。減去白術。

八味丸治血病上熱下寒。兩足淸冷。尺脈微細者。﹝方見中風﹞

卷之二內因門

痰癥

大意痰屬濕。津液所化。﹝雜著﹞行則爲液。聚則爲痰。流則爲津。止則爲涎。﹝繩墨﹞百病中多有兼痰者。﹝丹溪﹞

內因人之气道。貴乎淸順。則津液流通。何痰之有。若外爲風暑燥濕之侵。內爲驚怒憂思之擾。飲食勞倦。酒色無節。榮衛不淸。气血濁敗。燻蒸津液。痰乃生焉。﹝匯補﹞

外候痰之爲物。隨气升降。無處不到。爲喘爲嗽。爲嘔爲瀉。爲眩暈心嘈。爲怔忡驚悸。爲寒熱腫痛。爲痞滿膈塞。

或胸脇轆轆如雷鳴。或渾身習習如虫行。或身中結核。不紅不腫。或頸項成塊。似非。或塞於咽喉。狀若梅核。或出於咯吐。形若桃膠。或胸臆間如有二气交紐。或背心中常作一點冰冷。或皮間赤腫如火。或心下寒痛如冰。或一肢腫硬麻木。或脇梢癖積成形。或骨節刺痛無常。或腰腿酸刺無形。或吐冷涎綠水黑汁。或夢煙火劍戟叢生。或大小便膿。或關格不通。或走馬喉痺。或齒痛耳鳴。以至勞瘵癲癇。失音癱瘓。

婦人經閉帶下。小兒驚風搐搦。甚或無端見鬼。似祟非祟。悉屬痰候。﹝王隱君﹞

痰分五臟生於脾。多腹痛膨脹。或二便不通。名曰淸痰。或四肢倦怠。或久瀉積垢。或淋濁帶淫。名曰濕痰。若挾食積痰血。內成窠囊癖塊。外爲痞滿堅硬。又名食痰。畱於胃脘。多吞酸嘈雜。嘔吐少食。噎膈噯气。名曰郁痰。或上衝頭面烘熱。或眉稜鼻作痛。名曰火痰。若因飲酒。漧嘔噯气。腹痛作瀉。名曰酒痰。升於肺。則塞竅鼾睡。喘息有聲。名曰中痰。若略有感冒。便發哮嗽。呀呷有聲。名曰伏痰。若咽漧鼻燥。咳嗽喉痛。名曰燥痰。久之凝結胸臆。稠粘難咯。名曰老痰。七情過多。痰滯咽喉。咯之不出。咽之不下。胸脇痞滿。名曰气痰。迷於心爲心痛驚悸。怔忡恍惚。夢寐奇怪。妄言見祟。癲狂癇喑。名曰驚痰。動於肝。多眩暈頭風。眼目動。耳葉搔癢。左癱右瘓。麻木蜷跛。名曰風痰。停於膈上。一臂不遂。時復轉移一臂。蓄於脇下。脇痛漧嘔。寒熱往來。名曰痰飲。聚於腎。多脛膝酸軟。腰背彊痛。骨節冷痺。牽連隱痛。名曰寒痰。又名虛痰。﹝入門﹞

痰病分辧痰癥初起。停畱中焦。頭痛寒熱。類外感表癥。久則停於脾肺。潮咳夜重。類內傷陰火。又痰飲流注。肢節疼痛。類風家痺癥。但痰病胸滿食減。肌色如故。脈滑或細爲異。﹝入門﹞

痰癥察色昔肥今瘦者。痰也。眼胞目下。如煙燻黑者。痰也。目睛微定。臨時轉動者。亦痰也。眼黑而行步呻吟。舉動艱難。徧身疼痛者。痰入骨也。眼黑而面帶土色。四肢痿痺。屈伸不便者。風濕痰也。﹝匯補﹞

痰分形色新而輕者。形色淸白稀薄。咯之易出。气味亦淡。久而重者。黃濁稠粘。咯之難出。漸成惡味。﹝入門﹞但傷風者。

痰必淸薄而上有浮沫小泡。傷熱者。痰必濃濃而難化。內虛者。痰亦淸薄而易於化水。又味甜者屬脾熱。

味腥者屬肺熱。味鹹者屬腎虛。味苦者屬膽熱。色靑者屬肝風。色黑者屬腎水。大抵黑色爲腎虛水泛。气不歸元。色紅爲火盛淩金。血不及變。所以紅痰必勞損病癥居多。最宜愼重。﹝匯補﹞

痰癥脈法左右關上滑大者。膈上有痰。又關脈洪者。痰隨火動。關脈伏者。痰因气滯。若痰癥得澀脈者。卒難得開。必費調理。有病患一臂不遂。時復轉移一臂。其脈沈細者。非風也。必有痰飲在上焦。

痰似雜癥痰飲變生諸癥。形似種種雜病。不當爲諸雜病牽掣作名。且以治痰爲先。痰飲消則諸癥愈。如頭風眉稜角痛。累用風劑不效。投痰藥收功。如赤眼羞明澀痛。與以涼藥弗瘳。畀痰劑獲效。凡此之類。不一而足。散在各癥。不能繁引。智者悟之。﹝三錫﹞

痰癥總治熱痰則淸之。濕痰則燥之。風痰則散之。郁痰則開之。頑痰則軟之。食痰則消之。在胸臆者吐之。在腸胃者下之。﹝節齋﹞此爲實人立法也。若肺虛有痰者。宜保肺以滋其津液。脾虛有痰者。宜培脾以化其痰涎。腎虛有痰者。宜補腎以引其歸藏。﹝匯補﹞

痰兼火治有因熱而生痰者。有因痰而生熱者。故痰卽有形之火。火卽無形之痰。﹝繩山﹞然究而論之。痰之未病。卽身中眞陰也。火之未病。卽身中眞陽也。苟不能平調。六欲七情。交相爲害。偏勝浮越。痰得火而沸騰。火得痰而煽熾。或升於心肺。或畱於脾胃。或滲於經絡。或散於四肢。或滯於皮膚。或溢於咽喉。種種不同。治者欲淸痰之標。必先顧其本。欲辧火微甚。須明气盛衰。蓋元气盛者火必實。元气虛者火必虛。能調元气之盛衰。而痰火相安於無事矣。﹝匯補﹞

痰兼气治痰之在內者。爲涎爲飲。爲癖爲積。攻衝脹痛。皆屬气滯。﹝時珍﹞然有二種之分。痰隨气升者。導痰先須順气。

﹝嚴氏﹞積痰阻气者。順气須先逐痰。﹝玉機﹞可見逐痰理气。各審先後。有理气而痰自順者。治其微也。有逐痰而气方暢者。治其甚也。﹝徐春甫﹞

痰分燥濕痰之外出者。爲咳爲咯。皆屬於肺。爲嗽爲吐。皆屬於脾。亦有二者之分。從嗽吐來者爲濕痰。因脾爲濕土。

喜溫燥而惡寒濕。故二陳﹑二術爲要藥。從咳咯來者爲燥痰。因肺爲燥金。喜淸潤而惡溫燥。故二母﹑二冬﹑桔梗爲要藥。二者易治。鮮不危殆。﹝匯補﹞

痰兼脾肺脾肺二家。往往病則俱病者。因脾爲生痰之源。肺爲貯痰之器。髒气恆相通也。故外癥旣現咳嗽稠痰。喉漧鼻燥之肺病。又現心嘈倒飽。食少瀉多之脾虛。此時若以燥藥補脾。則礙肺。以潤藥利肺。則礙脾。當斟酌於二者之中。揀去苦寒香燥。務以平調爲主。澤及脾胃。而肺痰自平。不必專用淸肺化痰諸藥。蓋脾有生肺之功。肺無扶脾之力也。﹝匯補﹞宜異功散。加苡仁﹑麥冬﹑石斛﹑桔梗﹑山藥﹑扁豆﹑蓮心之屬。

虛痰補脾痰之動。出於脾。﹝丹溪﹞凡衰弱之人。脾虛不運。淸濁停畱。津液凝滯。變爲痰飲者。其痰淸晨愈多。其色稀白。

其味亦淡。宜實脾養胃。使脾胃調和。飲食運化。而痰自不生。故治痰不知理脾。失其治也。﹝匯補﹞

虛痰補腎痰之源。出於腎。故勞損之人。腎中火衰。不能收攝邪水。冷痰上泛者。宜益火之原。或腎熱陰虛。不能配制陽火。咸痰上溢者。宜壯水之主。﹝匯補﹞

虛痰忌吐痰之在身。如木之津。如魚之涎。徧身上下。無處不到。﹝節齋﹞故虛痰上溢者。宜補气行痰。若過用吐藥。則無以滋養經絡。變爲腎枯骨痿。﹝仲景﹞

虛痰忌下虛弱之人。中焦有痰而生病者。胃气亦賴所養。卒不可攻。攻盡則愈虛。﹝丹溪﹞所以治痰用利藥過多。中气受傷。而痰反易生。﹝匯補﹞

痰癥用藥主以二陳湯。取半夏燥脾濕。橘紅利滯气。茯苓滲濕和中。甘艸益胃緩中。蓋濕滲則脾健。气利則中淸。而痰自化也。後人不知古人精微。謬謂藥燥。而以貝母代之。殊失立法之義。夫貝母乃心肺二經藥。性能療郁。亡血家肺中有郁火。及產乳余癥消渴。陰虛咳嗽之人。忌用燥劑。姑以貝母代之。非半夏所長。若風痰。

肝脈弦。面靑。四肢滿悶。便溺祕澀。心多燥怒。水煮金花丸﹑川芎防風丸。熱痰。心脈洪。面赤燥熱。心痛。唇口漧燥。多喜笑。小黃丸﹑小柴胡湯。加半夏。濕痰。脾脈緩。面黃。體倦沈重。嗜臥。腹脹食不消。白術丸﹑局方防己丸。气痰。肺脈澀。面白。气上喘促。灑淅寒熱。悲愁不樂。人參逍遙散﹑觀音應夢散。食積痰。加山楂﹑神曲﹑麥芽﹑枳實。甚者必攻之。久病虛者。加參﹑術。兼補以運之。酒痰。用栝蔞﹑靑黛。蜜丸噙化之。如酒積痰。白龍丸。脈滑數。或弦急。癥兼口漧面赤。心煩嘈雜等火癥者。二陳加芩﹑連﹑山梔。便祕者。加玄明粉。不已者。滚痰丸。蓋痰火盛於上焦。非滚痰丸不可。脈濡緩。身體倦怠覺重者。屬濕痰。宜二陳﹑二術﹑羌活﹑防風。气虛。加參﹑術。若多郁悒人胃中濕痰。或周身走痛。飽悶惡心者。墜痰丸﹑小胃丹。脈沈滯。或滑。或結澀。兼惡心飽悶。或刺痛。屬鬱气挾痰。宜開郁行气。七气湯﹑越鞠丸。脈浮滑。見於右關。或兩手關前浮大而實。時常惡心。吐淸水。痞塞者。就欲吐時。以探吐之。後以小胃丹徐服。痰在膈上咽下。瀉亦不去。必用吐法。膠固稠濁。非吐不可也。又痰在經絡中。亦有吐法。吐中有發散之意。須先升提其气。後乃吐之。如防風﹑川芎﹑桔梗﹑芽茶﹑韭汁之類。其吐藥亦有數種。瓜蒂吐熱痰。蒜白吐寒痰。烏尖吐濕痰。萊菔子吐气痰。藜蘆吐風痰。常山吐瘧痰。參蘆吐虛痰。必俟淸明時。於不通風處。以布勒緊其肚。乃可吐之。若脈澀年髙虛人。不可用吐法也。有人坐處。率吐痰滿地。其痰不甚稠粘。此气虛不攝而吐沫也。不可用利藥。宜六君子加益智以攝之。若面有紅赤光者。乃陰火上炎。又當用滋陰藥。地黃湯加麥冬﹑五味。凡人身中有塊。不癢不痛。或作麻木。乃敗痰失道。宜隨處用藥消之。外以生薑時擦之。亦不必治。若有痛處。按之無血色。堅硬如石。破之無膿。或出淸水。或如乳汁。此屬虛癥。急於益气養榮湯中。加星﹑半以和气血。則已成者。使化膿速破爲良。其輕而未成者。必自內消。切忌刀鍼之類。脾家濕熱生痰上逆者。治火爲先。白術﹑枳實﹑黃芩﹑石膏之類。痰挾瘀血。結成窠囊。膈間脹悶。諸藥不效者。由濃味積熱。腸胃枯涸。又加怫郁。胃脘之血。爲痰濁所滯。日積月累。漸成噎膈反胃。

若用燥劑。其結愈甚。惟竹瀝﹑薑汁﹑韭汁。可以治之。日進三五杯。後用養血健脾藥。一法。用神術丸。大效。痰在腸胃。可下者。枳實﹑大黃﹑芒硝之屬。痰在脇下。非白芥子不能達。痰在四肢。非竹瀝﹑薑汁不能行。在皮裏膜外。亦必用之二味。在陰虛有痰。大獲奇效。痰在膈上。顚狂健忘。噎膈反胃。陰虛勞嗽。半身不遂。必加竹瀝。蓋竹瀝能養血淸金潤燥也。又痰陰流入四肢。令人肩背酸痛。兩手軟痺。醫誤以爲風。則非矣。宜導痰湯加姜黃﹑木香。痰入經絡成結核者。用夏枯艸。人實者。用海藻﹑昆布。陰血不足。相火上炎。肺受火淩。津液凝滯。生痰不生血者。當潤劑中。加麥冬﹑地黃之屬滋其陰。使上逆之火得返其家。而痰自息。投以二陳。立見危殆。瘦人多此癥。有熱在肺經而不在脾胃。致使咽喉漧燥。稠痰凝結。咯不出。咽不下。當用節齋化痰丸。滌痰潤燥。開結降火爲上。但五液皆本於腎。腎虛無以制火。則火炎上。又當滋陰補腎以治本。嘗治老年男婦。一切燥痰噎膈不舒。大便漧燥。或痰結喉中咯不出。悉用淸化膏以培腎壯水。兼噙化痰丸以治標。其效甚速。气虛有痰飲。腎气丸補而逐之。凡尺脈浮大。按之則澀。气短有痰。小便赤澀。足跟作痛。皆腎虛不能行。濁气泛上而爲痰也。腎气丸屢驗。若脈沈濡。淸气不升。致濁液不降成痰者。二陳湯加枳﹑術﹑升麻。若脈細滑兼緩。痰淸薄。身倦怠。肢酸軟。此脾气虛而不能運化有痰也。六君子加薑汁﹑木香。若脈浮濡。

易於傷風痰嗽。此肺气虛不能淸化而有痰也。六君子加桔梗。若脾經气滯而痰中有血者。異功散加麥冬﹑白芍藥。肝經血熱而痰中有血者。加味逍遙散。肝腎陰虛而痰中有血者。六味丸。若過服寒涼之劑唾血者。四君子湯。

痰癥選方二陳湯﹝和劑﹞統治痰飲之癥。謂其健脾燥濕。化气和中也。

陳皮半夏﹝各五兩﹞白茯苓﹝三兩﹞甘艸﹝一兩半﹞

爲劑。每服四錢。水一盞。姜五片。煎六分服。加南星﹑枳殼。名導痰湯。加南星﹑黃芩﹑黃連。名潤下丸。以鹽水拌煮諸藥。故名潤下。治痰熱癥。

新制潤下丸降痰極效。

陳皮﹝四兩以鹽水拌煮透曬榦爲末﹞炙甘艸﹝一兩﹞

水酒糊丸綠豆大。淸茶下。

半夏丸治肺熱咳嗽生痰。

栝蔞仁熟半夏﹝等分﹞

各爲末。和勻。淡姜湯丸。

神術丸治膏粱鬱結。胃槁腸燥。凝痰不順。將成噎膈者。

茅山蒼術﹝五錢﹞生芝麻﹝五錢水研﹞大棗﹝十五枚水煮﹞

以術爲末。搗二味爲丸。加眞廣皮五錢。更效。

四制化痰丸治肥人因醇酒濃味。肺胃上口有痰生火者。

半夏一斤。分作四分。一分用生薑﹑黃連煮。一分用知母﹑貝母煮。一分用人參﹑杏仁煮。一分用桔梗﹑桑皮煮。

各揀去余藥。單用半夏爲末。水糊丸。

汝言化痰丸治肺家老痰在於喉中。咯之不出。咽之不下者。

栝蔞杏仁海粉桔梗連翹五倍子香附蛤粉瓦楞子風化硝以薑汁少許。和竹瀝搗入藥。加蜜丸。噙化。或作小丸。淸茶下。

抑痰丸治痰結胸喉。用此順降。功與化痰丸相似。而藥味簡要。可摘入煎劑中用之。

栝蔞仁﹝一兩﹞貝母﹝六錢﹞半夏﹝三兩﹞

以蒸餅丸如麻子大。每服百丸。淡姜湯下。

黃栝蔞丸治食積痰飲。胸膈脹悶。吐痰如膠。或五更發咳之癥。

栝蔞半夏山楂神曲等分爲末。以栝蔞水丸。竹瀝和淡姜湯下。

搜風化痰丸﹝丹溪﹞治風痰。半身不遂。歪斜蜷攣。顚狂眩暈之癥。

膽南星﹝二兩﹞僵蠶﹝一兩﹞白礬﹝一兩﹞天麻﹝一兩﹞荊芥﹝一兩﹞白附子陳皮辰砂﹝各五錢﹞半夏﹝一兩﹞

上爲末。薑汁丸。以辰砂爲衣。每服四十丸。淡姜湯下。癱瘓癥。酒下。

稀涎散治風痰壅盛。不語。﹝方見中風﹞

千緡湯﹝大全﹞

半夏﹝七个﹞皂角﹝去弦皮﹞甘艸﹝各一寸﹞生薑﹝如指大﹞

水煎。

黃芩利膈丸治熱痰。眩暈。嘈雜。吞酸。嘔吐。咯痰靑黃色者。

生黃芩炒黃芩﹝各一兩﹞半夏澤瀉黃連﹝各五錢﹞南星枳殼陳皮﹝各三錢﹞白術﹝二錢﹞

蒸餅丸。

星半蛤粉丸治濕痰。倦怠痿弱。瀉利腫脹。上爲咳嗽。下爲白濁之癥。

南星半夏蒼術﹝九蒸洗﹞白術﹝各一兩﹞蛤粉﹝二兩﹞橘皮﹝一兩半﹞

神曲糊爲丸。姜湯下。

中和丸治濕熱气痰。

蒼術黃芩半夏香附姜桂丸﹝潔古﹞治寒痰。

南星半夏官桂﹝各三兩﹞

爲末。蒸餅丸如桐子大。每服五十丸。姜湯下。

枳術丸治脾虛食積生痰。﹝方見傷食﹞

六君子湯治气虛挾痰之癥。﹝方見中風﹞

茯苓丸治中脘停痰伏飲。手臂一肢麻木不舉。不可作風癥虛癥治者。此方主之。

半夏﹝二兩﹞茯苓﹝一兩﹞風化硝﹝二錢五分﹞枳殼﹝五錢﹞

薑汁﹑竹瀝和糊丸。

控涎丹治痰涎在心膈上下。使人胸背手足頸項腰脇引痛。有似癱瘓者。

甘遂﹝去心﹞大戟﹝去皮﹞白芥子﹝各等分﹞

小胃丹上取胸膈之痰。下利腸胃之痰。胃弱者戒之。

甘遂﹝面裹水浸半日煮曬﹞大戟﹝長流水煮﹞芫花﹝醋拌瓦器內炒各五錢﹞大黃﹝酒蒸拌一兩五錢﹞黃柏﹝炒三兩﹞

粥丸。此方與墜痰丸。俱爲脾家濕痰臌脹之劑。可與沈香化气丸相間服。則不傷元气而脹漸平。

墜痰丸治濕痰在脾胃成脹滿者。用此下之。

黑牽牛枳實白礬朴硝枳殼牙皂蘿卜汁丸。每服五十丸。雞鳴時服。初則有糞。後則有痰。元气實者。每日一服。元气虛者。間一日服。以大腹和軟平復爲度。

滚痰丸﹝王隱君﹞治一切壯實人痰滯腸胃。變成諸般奇怪之癥。

大黃﹝略蒸﹞黃芩﹝各八兩﹞靑礞石﹝以焰硝同黃金色﹞沈香百藥煎﹝各五錢﹞

上爲末。滴水丸如桐子大。每服三十丸。淸晨白湯下。服後仰臥片時。使藥气少停膈上。然後下行。妊婦忌用。

瓜蒂散痰在膈上。用此吐之。

瓜蒂﹝七枚﹞赤小豆﹝七粒﹞甘艸﹝三分﹞

爲末。每服一錢。或五分。空心。以齏汁或豆豉湯下。鵝翎探吐。令快爲度。

潤字丸開結潤腸。通痰去垢。亦可爲外感家祕結癥。代承气湯功用。

橘紅﹝一兩﹞杏仁﹝二兩﹞牙皂﹝一兩﹞前胡天花粉枳實山楂肉﹝各二兩﹞甘艸﹝三錢﹞檳榔﹝七錢﹞半夏﹝一兩﹞生地黃﹝十二兩﹞

水發丸。空心。白滚湯下二三錢。

白龍丸治酒積有痰。

半夏滑石茯苓白礬﹝等分﹞

神曲糊丸。

卷之二內因門

飲癥

大意太陰所致爲積飲。因而大飲則气逆。形寒飲冷則傷肺。﹝內經﹞

內因水者。陰物也。積水不散。畱而爲飲。有憤郁而停者。有困乏而停者。有思慮而停者。有痛飲而停者。有因熱而傷冷者。﹝子和﹞揆其所由。皆因气郁中州。水漿入胃。不能運化。隨臟腑虛處而畱著焉。﹝匯補﹞

外候大抵停水則生濕。停酒則生熱。濕則成痞。熱則發躁。其變現也。或形寒飲冷而得。則類外感癥。或困乏憂思而得。則似內傷癥。或流於四肢。則似風家痺癥。或流於關節。則似跌撲傷癥。其他五臟六腑所受。見癥各出。﹝匯補﹞

飲分各經在心則怔忡眩暈。在肺則喘急咳嗽。在脾則短气痞悶。在肝則脇滿嚏痛。在腎則臍下悸動。﹝金匱﹞在上則面浮。在下則跗腫。在胃中則胸滿口渴。而水入卽吐。在經絡則一臂不遂。而復移一臂。在腸間則雷鳴泄瀉。或爲溺結。與癃閉相似。在陽分不去。久則化气。與黃腫相似。在陰分不去。久則成形。與積塊相似。在左脇者。形同肥气。在右脇者。形同息賁。﹝匯補﹞

飲分六癥夫飲一也。而分五飲六癥。皆因形而定名也。痰飲水停腸胃。轆轆有聲。令人暴肥暴瘦。懸飲水流脇下。咳唾引痛。懸懸思水。溢飲水流四肢。身體重痛。支飲水停膈上。KT逆倚息短气。畱飲水停心下。背冷如掌大。

或短气怔忡。四肢歷節疼痛。脇痛引缺盆。咳嗽轉甚。伏飲水停膈滿。嘔吐喘咳。發熱惡寒。腰背痛。身惕HT而淚出。﹝仲景﹞

飲與痰分飲者。蓄水之名。自外而入。痰者。腸胃之液。自內而生。其初各別。其後同歸。故積飲不散。亦能變痰。是飲爲痰之漸。痰爲飲之化也。若其外出。則飲形淸稀。痰形稠濁。又不同也。﹝匯補﹞

停飲脈法脈偏弦者。飲也。又脈浮而細滑者。傷飲。又沈而弦者。懸飲內痛。﹝要略﹞

停飲總治停飲之初。挾寒挾气者俱多。故癥現寒熱者。汗之。在脇肋四肢者。分利之。在胸膈者。吐之。在腸胃者。下之。

﹝入門﹞若挾虛癥者。補之溫之。﹝匯補﹞

初宜分消凡大飲之後。當風著寒。水气凝結不運。外有表癥。內有飲癥者。果當溫散。然或發汗太過。陽气空虛。水飲仍未解散。致心下悸。頭眩筋惕。身動振振欲擗地者。又當溫之。不可再行分消也。﹝匯補﹞

次宜調養若血气虧乏之人。痰飲客於中焦。以致四肢百骸胸腹。發爲諸病者。宜導去痰飲。隨卽補元气。不可專任汗吐滲下之法。﹝匯補﹞

虛宜溫中更有脾虛之人。每遇飲後。卽覺停滯於中。腸鳴於內。甚或作瀉。屢用分利不效者。法當溫理中焦。﹝匯補﹞

久宜暖腎久有腎虛不能納气歸元。則積飲於外。或泛於上焦爲涎沫。或停於心下爲怔忡。或畱於臍腹。築築然動气者。均宜益火之劑。﹝匯補﹞

飲癥用藥汗以香蘇飲。吐以二陳湯。分利以四苓散。下以蠲飲枳實丸。凡前五飲癥。元气稍旺者。三花神佑丸﹑控涎丹逐之。元气稍虛者。五飲湯。虛甚者。六君子湯。虛寒者。理中湯。下焦腎陰虛者。六味丸。腎家陽虛者。八味丸。外感夾飲。發汗過多致虛癥者。眞武湯。

飲癥選方香蘇飲治外感風寒。內停水飲。用此發汗。﹝方見傷風﹞

二陳湯治停飲胃口。惡心欲吐。怔忡口渴。服此探吐。﹝方見痰癥﹞

四苓散凡飲停腸內。或泄瀉。或小便不利。以此滲利之。﹝方見濕癥﹞

三花神佑丸一切濕熱。積成痰飲。變生體麻肢痺。走注疼痛。風痰涎嗽。气壅不行。

甘遂大戟芫花﹝各五錢﹞黑牽牛﹝二兩﹞大黃﹝一兩﹞輕粉﹝一兩﹞

滴水丸小豆大。先服三丸。後二丸。以利爲度。

控涎丹治痰飲在膈。胸背手足頸項腰脇引痛。似風癥者。﹝方見痰癥﹞

蠲飲枳實丸逐痰消飲。導滯淸膈。

枳實半夏陳皮黑醜﹝各三兩﹞

炊餅丸。姜湯下。

靑木香丸治胸膈噎塞。气滯不行。腸中水聲。嘔吐痰沫。不思飲食。服此寬中利膈。

黑牽牛﹝二十四兩取頭末十二兩﹞木香﹝三兩﹞補骨脂蓽澄茄﹝各四兩﹞檳榔﹝二兩﹞

淸水丸綠豆大。每服三十丸。茶湯下。气滯濕痰畱飲。大效。

十棗湯﹝仲景﹞治懸飲內痛。直達水气結聚之處。

芫花甘遂大戟爲末。棗子十枚。煮湯去棗。調藥末。彊壯者服五分。平旦服之。不下。加五分。以利爲度。虛人勿服。

五飲湯﹝海藏﹞治五飲畱滯心胸脇下。

旋復花人參陳皮枳實白術茯苓濃朴半夏澤瀉豬苓前胡桂心白芍藥炙甘艸﹝各等分﹞

生薑。水煎服。

澤瀉湯﹝仲景﹞治飲水太過。腸胃不能傳送。

澤瀉﹝五兩﹞白術﹝二兩﹞

水煮服。

六君子湯治脾胃虛弱。遇飲停畱。成脹滿吐嘔瀉利者。﹝見前中風﹞

理中湯治脾家大虛。挾寒。停飲不化者。﹝方見中寒﹞

眞武湯﹝仲景﹞外寒挾水癥。發汗過多。心下悸。頭眩筋惕。身動振振欲擗地者。

茯苓﹝三錢﹞白術﹝二錢﹞芍藥生薑﹝各三錢﹞附子﹝八分﹞

水煎。溫服。

八味丸治腎經陽虛。不能制水。水飲停畱。或泛爲痰。或浸爲腫。或動爲悸。﹝方見中風﹞

卷之二內因門

傷食

大意飲食自倍。腸胃乃傷。﹝內經﹞一或有傷。脾胃便損。飲食減少。元气漸憊。﹝雜著﹞

內因有過食生冷瓜果魚鮏寒物者。有過食辛辣炙爆酒面熱物者。有壯實人恣食大嚼者。有虛弱人貪食不化者。﹝指掌﹞有飲食不調之後。加之勞力。勞力過度之後。繼以不調者。﹝安道﹞

外候令人腹脹气逆。胸膈痞塞。咽酸噫气。如敗卵臭。或嘔逆惡心。欲吐不吐。惡聞食气。或胃口作痛。或手按腹疼。或泄瀉黃白而絞痛尢甚。或憎寒壯熱頭疼。似外感瘧疾。但外感則身多疼痛。左脈浮盛。傷食則身無疼痛。右脈滑大。﹝匯補﹞亦有舊穀未消。新谷遽入。脾气虛弱。經宿不化者。﹝巢氏﹞其有熱者。令人吞酸。其無熱者。令人噫臭。﹝吳﹞

脈法气口緊盛傷於食。﹝內經﹞右關浮滑。或沈滑。按之有力者。宿食不消。﹝脈經﹞凡人上部有脈。下部無脈。當問其胸滿惡心欲吐欲嘔者。此食塡胸中。气不下降。故尺部無脈。乃天道不能下濟之象。探吐自愈。如胸中無食。又不欲吐。而尺無脈者。此根本已廢。短期迫矣。又停食脈沈滑。傷冷硬物。宜溫以克之。脈洪數。傷辛熱物。宜苦以勝之。脈緩滑。傷腥咸物。宜甘以勝之。脈弦緊。傷酸硬物。宜辛以勝之。脈洪滑。傷甜爛物。宜酸以勝之。脈微遲。傷冷物。且有積聚痰涎。宜溫劑和之。若見單伏者。主食不化。且有外寒凝滯。宜辛溫發之。﹝匯補﹞

治法在上者。未入於胃。乃可吐之。在中者。消導之。在下者。已入於胃。宜下之。﹝玉冊﹞然皆不可過劑。恐損元气也。

﹝匯補﹞

峻劑宜戒腸胃爲市。所傷食物。過在中焦。設用破气之劑。徒損上焦淸气。峻烈之品。復傷下焦陰血。皆謂之誅伐無過。惟當順气化痰。助脾腐化。更視元气何如。所傷何物。徐徐消導。潤而去之。滯去之後。猶當補養脾胃。以復健運之常。若槪用牽牛﹑巴﹑黃。損傷脾气。潛耗津液。積聚轉固。而藥之餘毒畱於腸胃。漸變嘔吐腫泄痿黃。卽或臨時痊可。而暗奪其紀者多矣。﹝匯補﹞

挾寒挾熱其有身受寒气。口傷生冷而暴病者。初時便宜辛溫開導。蓋食得寒則凝。得熱則化也。稍久寒郁成熱。當兼一二辛涼降火之味。﹝丹溪﹞所以傷食之人。腹痛日久。時作時止。口漧唇燥。小便短赤。大便幹結。亦有泄瀉黃糜。肛門如火者。皆濕中生熱之癥。反以苦寒取效。可見傷食亦有挾寒挾熱之異。猶之外感有寒實結胸熱實結胸之別。故凡臨癥之頃。大宜審察。﹝匯補﹞

傷食成痞食傷之後。物滯𨿽消。元气受損。或已經攻下而脾陰受傷。至髙之气乘虛下陷而爲蓄滿痞塞者。宜理脾胃。和气血。治以辛發升散之劑。則痞結自解。不可再用枳﹑朴等類。重損中州。﹝入門﹞

脾虛甘補平人飲食入胃。脾能運之。故隨食隨化。病患飲食入胃。脾勿能運。則食反磨脾。故有食入卽痛者。不可與傷食同治。致變不測。但補脾胃。其食自化。﹝匯補﹞

腎虛溫補飲食𨿽入中焦。其變化精微。實賴少火上蒸。中年之後。大病之餘。元陽虧損。不能熟腐。因而衰餒。易於停食。作痞作痛。爲嘔爲瀉。宜補火以生土。譬之鍋底加薪。水谷盡熟也。﹝玉機﹞

胃枯平補又有專事淸虛。素食粗。腸胃無以滋養。久久枯澀。易於停食。治者不求其本。喜攻速效。妄用辛香燥熱。

徒快一時。變生噎膈臌脹。背癰嗽膿等癥。若早知胃枯。但與平補。久而自效。﹝匯補﹞

用藥食塡上焦。宜單鹽湯。或二陳湯加桔梗蘆吐之。吐後。以二陳加香砂和之。食停在中。保和丸主之。肉食傷。

加艸果﹑山楂。面傷。加神曲﹑萊菔。水果傷。加肉桂。豆粉傷。加杏仁。瓜傷。加糯米。糯米傷。加酒曲。飯食傷。

加陳六安茶。炙傷。加淡豆豉。外著暴寒。加蘇葉﹑漧葛。內傷生冷。加漧薑﹑桂枝。挾气滯。加木香﹑烏藥﹑枳殼﹑檳榔。挾寒濕。加蒼術﹑濃朴。久而挾郁熱。加薑汁炒山梔。郁熱便祕者。加大黃。挾熱便瀉者。加黃連炭。如初起自吐者。二陳加藿香﹑豆蔻﹑濃朴﹑砂仁。自瀉者。二陳加白芍﹑木香﹑木通﹑神曲。吐下未淨者。枳術丸消之。吐下已虛者。六君子補之。至於傷食感寒腹痛。有用備急丸攻下者。有用理中湯溫補者。虛實之間。最當詳辧。

久病不運化者。以六君子加穀芽﹑益智﹑砂仁之類。

凡傷食。必問所食何物。寒者熱者。是喜食而太過耶。當助脾消導。或乘饑困而食之耶。當補中益气。是气惱後得食。或食後著气耶。當舒气解郁。兼以消化。若病後。瘡潰後。產婦髙年。凡有食滯。只宜補益消化。若槪用攻下。立見傾危。凡左脈微弱。右脈弦滑。或弦大。形气俱虛。又兼饑餒。驟得飲食。食而過節者。此不足中有餘也。以受傷言不足。以停滯言有餘也。故標本當審緩急。更有物停气傷。宜消補兼行者。有物停气不甚傷。當消導獨行者。有旣停滯。不能自化。但須補脾使之營運。不必消導者。當臨時消息。不可一偏。

至如枳術丸。𨿽曰消導。固有補益之功存乎其間。和中最妙。其他如木香分气丸﹑枳實消導丸﹑大枳殼丸。

𨿽無補益。然施於有餘實癥。無不獲效。但不可視爲常法。若所滯之物。非枳術丸等所能去者。安可泥常而不通變。則備急丸﹑煮黃丸﹑感應丸﹑瓜蒂散等。東垣丹溪亦未常委之勿用也。﹝安常﹞

【附惡食】惡食非止一端。有胸中痰滯者。宜導痰以助脾。有傷食惡食者。宜消化以助脾。有病久胃虛者。宜參術以健脾。﹝匯補﹞

【附不能食】不能食有虛有實。實則心下痞滿。惡心口苦。宜消導。虛則倦怠。面色痿黃。必心下軟和。宜異功散加砂仁。

有虛痰者。六君子湯。用補脾不效者。宜二神丸。虛則補其母也。若善饑不能食。屬胃熱。脈洪而虛者。異功散加竹茹﹑黃連。脈洪而實者。人參白虎湯治之。﹝匯補﹞

傷食選方保和丸﹝丹溪﹞治食積酒積。

山楂肉﹝二兩﹞半夏橘紅神曲大麥芽白茯苓﹝各二兩﹞黃連萊菔子連翹﹝各五錢﹞

末之。滴水丸。白湯下。加白術。名大安丸。

枳術丸﹝潔古﹞消食彊胃。治痞寬胸。

枳實﹝一兩﹞白術﹝二兩﹞

末之。荷葉裹燒飯爲丸。陳茶姜湯任下。

三黃枳實丸治食郁成熱。腹脹便祕壯實者。

大黃黃連黃芩白術陳皮枳實神曲各等分。末糊丸。姜湯下。以利爲度。

枳實導滯丸行濕熱之物。去積滯悶痛。

大黃﹝十兩﹞神曲﹝五兩﹞枳實﹝五兩﹞茯苓黃芩白術黃連﹝各二兩半﹞甘艸﹝一兩﹞澤瀉﹝二兩﹞

炊飲丸。

和中丸治胃虛食滯。厭厭不食。大便或祕或溏。

濃朴﹝一兩﹞白術﹝一兩二錢﹞半夏﹝一兩﹞陳皮﹝八錢﹞木香﹝二錢半﹞甘艸﹝三錢﹞枳實﹝三錢﹞

薑汁糊丸。桐子大。每服三四十丸。白湯下。

備急丸治胃停生冷。心腹急痛。手不可按。右寸關脈緊盛者。

大黃漧薑巴豆﹝各等分﹞

末之。蜜丸如豆大。姜湯下三丸。得吐利爲度。此方並治中惡客忤。心腹脹痛。卒如刀刺。气急口噤卒死者。以暖水下。或不下。捧起頭。得下咽。須臾便瘥。再與三丸。以腹中鳴轉。得吐下。卽愈。

感應丸化積化滯。不動臟腑。

丁香木香肉果漧姜﹝各一兩﹞杏仁﹝一百四十粒﹞百艸霜﹝二兩﹞巴豆﹝去皮膜七十粒﹞

同研入藥內和勻。加糯米糊。入藥杵千餘下。丸如萊菔子大。每服十丸。食滯。陳皮湯。气滯。茴香湯。嘔吐。

生薑湯下。

大枳殼丸治一切酒食傷胃。胸膈悶痛。飲食不下。兩脇刺痛。嘔逆惡心。

蓬術濃朴人參靑皮黑牽牛枳殼茯苓木香﹝各一兩﹞大黃﹝二兩﹞陳皮白術﹝各一兩﹞檳榔半夏神曲﹝各三兩﹞三稜麥芽﹝各一兩﹞

薑汁糊丸。

資生丸﹝繆仲淳﹞健脾開胃。消食止瀉。調和臟腑。醉飽之後服之。大能消食。

白術﹝三兩﹞人參﹝三兩﹞茯苓﹝一兩半﹞陳皮﹝二兩﹞山楂肉﹝二兩﹞神曲﹝二兩﹞黃連﹝薑汁炒﹞

豆蔻澤瀉﹝各三錢﹞桔梗炙甘艸藿香﹝各五錢﹞白扁豆﹝一兩﹞蓮肉﹝一兩﹞薏苡仁﹝三兩﹞山藥麥芽芡實﹝各一兩半﹞

煉蜜爲丸。每丸重二錢。每服一丸。醉飽後。細嚼。淡姜湯下。

大健脾丸白術﹝三兩﹞廣皮﹝一兩﹞黃連﹝八錢﹞木香﹝七錢半﹞人參﹝一兩半﹞山藥肉果﹝各一兩﹞甘艸﹝七錢﹞山楂肉神曲砂仁穀芽﹝炒各一兩﹞茯苓﹝二兩﹞

爲末。蒸餅丸。如綠豆大。空心。午後陳皮湯下五十丸。

平胃散人參白虎湯﹝二方俱見暑癥﹞理中湯﹝方見中寒﹞

二神丸補骨脂﹝炒四兩﹞肉果﹝二兩生用﹞

爲末。棗子五十枚。生薑四兩。同切片。煮爛。去姜取棗。剝去皮核。以肉研入藥。和丸桐子大。每服三四十丸。

二陳湯瓜蒂散﹝二方俱見痰癥﹞異功散﹝方見血癥﹞六君子湯﹝方見中風﹞

卷之二內因門

傷酒

大意酒之爲物。气熱而質濕。﹝內經﹞气味俱陽。陰寒之時。少飲能禦邪助神。壯气活血。恣飲則生痰益火。耗气損精。令暴病暴死。世人認爲痰厥中髒。而不知酒色自戕之所致也。﹝三錫﹞

內因酒入於胃。則絡脈滿而經脈虛。酒气與穀气相摶。熱盛於中。故熱徧於身。內熱而溺赤也。﹝內經﹞

外癥輕者。頭痛眩暈。嘔吐痰逆。神昏煩亂。胸滿惡心。飲食減少。小便不利。﹝醫鑑﹞甚者。大醉之後。忽然戰栗。手足厥冷。不省人事。名曰酒厥。﹝匯補﹞

酒傷各經酒循經絡。畱著爲患。入肺則多嚏多痰。入心則多笑多言。入肝則善怒有力。入脾則思睡。入腎則思淫。及其久也。傷肺則變咳嗽消渴。傷心則變怔忡不寐。傷脾則變痞滿疸脹。傷肝則變脇痛吐血。傷腎則變腰軟陽痿。此五臟之受病也。又酒後汗多者。胃受之。酒後面靑者。膽受之。酒後多溺者。小腸受之。酒後溺赤者。膀胱受之。酒後積利者。大腸受之。數者皆能成病。惟胃與小腸受酒者。汗多則從表而泄。溺多則從便而出。所以善飲不醉而變病亦少也。﹝說約﹞

酒毒損肺成癰酒毒畱於肺者。緣肺爲淸虛之髒。酒多則損其淸虛之體。由是稠痰濁火。燻灼其間。輕則外爲鼻準赤。

內爲咳嗽痰火。重則肺葉受傷。爲胸痛脇脹。咳唾膿血。痰出腥穢。肺癰潰爛。宜化痰淸肺。庶可保全。﹝匯補﹞

酒毒傳膽成癰酒毒傳於膽者。緣酒性淸洌。不隨濁穢下行。惟喜滲入。從胃至膽。膽爲淸淨之腑。同气相求者也。其次𨿽入小腸膀胱。化溺而出。然酷烈之性。惟膽受之。故濕熱郁於經隧。爲環跳疼痛。久成癰腫。宜淸徹之劑。和解少陽之邪。或冀免焉。﹝諭嘉言﹞

酒濕成疸醉臥卑濕之處。或食乳面等物。寒濕外郁。束其濕熱。無從發泄。而成痞脹酒疸。初則兩目小便俱黃。後則徧身牙爪亦然。速宜分解濕熱。久則難治。﹝匯補﹞

酒濕成痺好酒之人。濕熱內積。生痰動火。往往發爲口眼歪斜。舌彊肢廢。混似風中血脈。宜解酒除濕。消痰淸火。不可以風藥誤治。﹝匯補﹞

脈法脈浮而數爲傷酒。若挾宿食。必兼滑數。

治法當初醉昏妄時。治宜發汗。醒後則熱去濕畱。莫如利便。乃上下分消其濕熱也。﹝蘭臺祕藏﹞若傳於五內。則宜本病藥中。兼去濕熱。蓋酒之形質可化。而濕熱之气終久不變。非若他癥。六淫七情。傳變不齊。﹝說約﹞

傷酒忌下酒性純陽。最耗元气。若復下之。徒損津液。反生痰火。元气消爍。卒成虛損。所以愼下。﹝蘭臺祕藏﹞

用藥初宜汗以二陳湯。加漧葛﹑蘇葉﹑黃芩。繼宜滲以四芩散。加漧葛﹑山梔﹑花粉。其有他癥。俱以二方酌用。如噦嘔。加竹茹﹑生薑。痰盛。如黃芩﹑貝母。胸滿。加濃朴﹑枳殼。腹痛。加木香﹑砂仁。泄黃。加芍藥﹑黃芩。酒癖塊痛。加蓬術﹑木香。小便不利。調益元散。東垣治中酒。制葛花解酲湯。其方多用辛熱之味。蓋爲飲酒時。食冷物太過。郁其毒於胃中。吐而煩躁不寧者設也。非酒家常用之藥。昧者不知。但遇飲酒致病。必曰解酲湯最效。

殊失立方本旨。蓋葛花﹑葛根。乃陽明經輕揚之藥。酒客惡心懊。頭痛如破。乃毒在陽明經。用此藥順其性而揚之。使毒從毫毛而出。非葛根能解酒毒也。若酒病傳於肺脾肝膽腎者。則葛根又何與乎。﹝匯補﹞

趙以徳云。飲酒人發熱者。用枝距子最效。此藥一名雞距。一名枳。一名木蜜。俗呼癩漢指頭。北人名爛瓜。江南謂之白石樹。杭人貨賣。名蜜屈五。又稱蜜金鉤。詩所云枸是也。樹形似白楊。其子著枝端。如小指屈曲相連。春生秋熟味如錫蜜。以此木作屋。則一室之酒皆淡。其意可思。凡酒傷各經者。俱宜加用。中酒嘔惡頭痛。脈弦大。或弦滑。以二陳湯。加姜炒黃連﹑山梔﹑蘇葉﹑漧葛。煎成。加薑汁熱服。酒積痛泄黃沫者。

以酒蒸大黃作丸服。或用香連丸。加大黃最效。其餘調攝。六君子湯﹑半夏茯苓湯。或理中湯。俱加漧葛。或縮脾飲。隨人虛實選用。

傷酒選方二陳湯﹝方見痰癥﹞四苓散﹝方見濕癥﹞理中湯﹝方見中寒﹞益元散﹝方見暑癥﹞

葛花解酲湯﹝東垣﹞治酒食太過。嘔吐惡心。胸悶溺澀。

赤苓﹝一錢半﹞葛花﹝五錢﹞白術﹝二錢﹞人參橘皮豬苓﹝各一錢半﹞木香﹝五分﹞神曲澤瀉﹝各一錢﹞豆蔻砂仁靑皮﹝各一錢﹞生薑﹝七片﹞

末之。每服三錢。白湯調下。

半夏茯苓湯﹝和劑﹞

半夏茯苓﹝各二錢五分﹞生薑﹝五片﹞

水煎服。

縮脾飲﹝和劑﹞治惡心煩渴。

砂仁烏梅肉艸果﹝煨去殼﹞炙甘艸﹝各四兩﹞漧葛白扁豆﹝炒各二兩﹞

每服四錢。水一碗。煎八分服。

丹溪方治酒積作痢。下血不止。成藏毒。病脈滑而有力。見內熱實癥者。

蒼術枳殼﹝各一錢﹞當歸槐花﹝各一錢半﹞地楡漧葛﹝各二錢﹞炙甘艸﹝三分﹞黃連﹝五分﹞

水煎。食前服。戒酒可愈。

附簡易法酒後發厥。四肢俱冷。不省。先以姜湯灌下。然後服藥。不可卽投寒劑。凡大醉不省。用生熟湯浸身。則湯皆酒气而蘇。燒酒醉死。急以新汲水浸其發。又以靑布浸濕貼胸背。仍以鹽調井水細細灌之。至蘇乃已。

傷酒食停滯不快。以鹽花擦牙。溫湯漱下。實時通快。酒積作痛。以官料酒藥炒研。空心。湯調下二錢。

三服可效。

益脾丸古云。服此飲酒不醉。亦好事之說。備之參考。

葛花﹝二兩﹞小豆花﹝一兩﹞綠豆花﹝一兩﹞木香﹝二錢五分﹞艸豆蔻﹝一兩﹞

蜜丸。夜飲。津下五丸。

脾气虛衰。色欲傷腎。每每飲酒不化。精神潦倒異常。嘔瀉不食者。竟以獨參湯濃煎呷之。

卷之二內因門

郁癥

大意气血沖和。百病不生。一有怫郁。百病生焉。﹝丹溪﹞郁者。結聚而不得發越也。當升不升。當降不降。當變化不得變化。﹝醫鑑﹞故有病久而生郁者。亦有郁久而生病者。或服藥雜亂而成者。

內因郁乃滯而不通之義。或七情之抑遏。或寒暑之交侵。而爲九气怫郁之候。或雨雪之浸淫。或酒食之積聚。

而爲畱飲濕郁之候。﹝匯補﹞其因有六。气血濕熱痰食是也。然气郁則生濕。濕郁則成熱。熱郁則成痰。痰郁而血不行。血郁而食不化。六者。又相因也。﹝丹溪﹞

外癥气郁胸滿脇痛。噫气腹脹。痰郁胸滿喘促。起臥倦怠。血郁能食肢倦。溺淋便赤。食郁噯酸作脹。惡食痞硬。

濕郁關節重痛。首如物蒙。遇陰則甚。熱郁目蒙溺澀。口漧煩躁。遇暖便發。﹝戴氏﹞

五臟郁癥有本气自郁而生病者。心郁昏昧健忘。肝郁脇脹噯气。脾郁中滿不食。肺郁漧咳無痰。腎郁腰脹淋濁。不能久立。膽郁口苦晡熱。怔忡不寧。﹝匯補﹞

七情郁癥七情不快。郁久成病。或爲虛怯。或爲噎膈。或爲痞滿。或爲腹脹。或爲脇痛。女子則經閉墮胎。帶下崩中。可見百病兼郁如此。﹝何氏﹞

脈法郁脈多沈。在上見於寸。在中見於關。在下見於尺。又郁脈或結或促或代。蓋血气食積痰飲。一有畱滯於其間。脈必因之而止矣。﹝脈經﹞

總治郁病𨿽多。皆因气不周流。法當順气爲先。開提爲次。至於降火化痰消積。猶當分多少治之。﹝匯補﹞

郁宜調中治郁之法。多以調中爲要者。無他。蓋脾胃居中。心肺在上。腎肝處下。四髒所受之邪。過於中者。中气常先受之。況乎飲食不節。寒暑不調。停痰積飲。而脾胃亦先受傷。所以中焦致郁恆多也。治宜開發運動。鼓舞中州。則三陰三陽之郁。不攻自解矣。﹝匯補﹞

郁分五行五行之理。木性條達。火性發揚。土性沖和。金性淸肅。水性流通。一有怫郁。失其性矣。﹝滑氏﹞故木郁達之。火郁發之。土郁奪之。金郁泄之。水郁折之。然調其气。過者折之。以其畏也。所謂瀉之。﹝內經﹞

木郁治法脇脹滿。目赤暴痛。此木郁也。治宜達之。達者。通暢之義。如怒動肝气。火因上炎。治以苦寒辛散而不愈者。則用升發之品。加厥陰報使之藥以從治之。又如久風入中爲飧泄。及淸气在下爲飧泄者。則用輕揚之劑舉而升之。又如木實爲病。脈弦而急。用降气苦寒不愈者。則吐以提之。使木气舒暢。則痛自止。此皆達之之法也。

火郁治法咳嗽痰喘。風疹潮熱。此火郁也。治宜發之。發者。汗之也。升舉之也。如腠理外閉。邪熱怫郁。則解表取汗以散之。又如生冷抑遏。火郁於內。非苦寒降沈之劑可治。則用升浮之品。佐以甘溫。順其性而從治之。勢窮則止。此皆發之之義也。

土郁治法食滯中焦。痰凝脾藏。熱壅腸胃。皆土郁也。治宜奪之。奪者。攻下也。劫而衰之也。如邪熱入胃。用鹹寒以攻下之。如中滿腹脹。濕熱內甚。其人壯實者。則亦攻下之。其或勢甚而不能頓除者。則劫奪其勢而使之衰。

又如濕熱爲痢。非輕劑可已。或行或通。以致其平。皆奪之之義也。

金郁治法癃閉气喘。脹滿不眠。皆金郁也。治宜泄之。泄者。滲泄而利小便。疏通其气也。如肺受火爍。化令不行。致水源郁而滲道閉者。宜淸肅金化。滋以利之。又如肺气郁。胸滿仰息不得臥下。非利肺气不足以疏通之。

此皆泄之之法也。

水郁治法水腫脹滿。二便阻隔。皆水郁也。治宜折之。折者。制禦之也。伐而挫之也。漸殺其勢也。如脹滿之病。水气浸淫而滲道以塞。乃土弱不能制水。當實脾土。資運化。使能制水而不敢泛濫。則滲道自通。或病勢方銳。非上法所能遽制。則用泄水之藥。伐而挫之。或動大便。或利小水。或發表汗。三法酌舉疊用。以漸平之。此皆折之之義也。

調气總法五郁之治。各有其法。然邪气之客。正气必損。故必調平正气。以復其常於治郁之後。苟調其气而尙未平復。則當益其所不勝以制之。如木郁不已。當淸肺金。火郁不已。當滋腎水。水郁不已。當補脾土。金郁不已。

當引火歸源。土郁不已。當養肝調气。此皆以其所畏而治之。卽過者折之之理也。﹝匯補﹞

用藥主以二陳湯。加香附﹑撫芎。如濕郁。加蒼術﹑白芷。熱郁。加黃芩﹑山梔。痰郁。加枳實﹑貝母。血郁。加桃仁﹑紅花。食郁。加山楂﹑麥芽。气郁。加枳﹑朴﹑烏藥﹑木香。蓋气血痰食之病。多有兼郁者。故必以開郁藥佐之。古方越鞠丸。是得治法之要也。﹝匯補﹞若夫思慮成郁。用歸脾湯。恚怒成郁。用逍遙散。俱加山梔。蓋郁則气澀血耗。故用當歸隨參補血。白芍隨術解郁。復用炒黑山梔。取其味淸气浮。能升能降。以解五臟熱。益少陰血。若不早治。勞瘵之由也。﹝入門﹞

【附失精脫營】飲食居處。暴樂暴苦。始樂後苦。皆傷精气。病從內生。其先富後貧而病。曰失精。先貴後賤而病。曰脫營。外癥身漸瘦。無精神。﹝錢氏﹞又有鬱結在脾。不思飲食。午後發熱。酉戌時退。或煩悶渴嘔。或坐臥如癡。喜向暗處。婦人經少。男子溺澀。皆郁病也。更有失名利之士。有志恢圖。過於勞倦。形气衰少。穀气不盛。上焦不行。

下脘不通。胃气熱。熱气燻胸中。因而內熱。亦郁病也。宜歸脾湯隨癥調之。﹝入門﹞

郁癥選方越鞠丸﹝丹溪﹞一名芎術丸。統治諸郁。

香附蒼術撫芎﹝各二兩﹞山梔神曲﹝各一兩半﹞

爲末。水泛成丸。如綠豆大。白湯下百粒。

气郁湯治鬱怒。气滯胸膈不行。脹滿噯气作酸。

香附蒼術橘紅半夏﹝各一錢半﹞貝母茯苓撫芎山梔蘇子甘艸木香檳榔﹝各五分﹞

水煎。加姜五片。如脇膈痛。此血滯也。參血郁湯。

濕郁湯治濕气燻蒸。身重倦臥疼痛。天陰則發。

蒼術﹝三錢﹞白術香附橘紅羌活獨活撫芎半夏濃朴茯苓﹝各一錢﹞生薑﹝三片﹞甘艸﹝五分﹞

水煎服。

血郁湯治挫悶跌僕。身有痛處。胸膈不寬。大便黑色。

香附﹝二錢﹞丹皮蘇木山楂桃仁赤曲穿山甲降香通艸麥芽﹝各一錢﹞紅花﹝七分﹞

水酒煎。入薑汁半盞。和勻服。

火郁湯治火郁於中。四肢發熱。五心煩悶。皮膚盡赤。

連翹薄荷黃芩山梔漧葛柴胡升麻芍藥水煎服。

保和丸治食郁吞酸。腹滿噫臭。身熱便硬。﹝方見傷食﹞

潤下丸治痰郁腸胃。脈滑而沈。變生百病。

南星﹝一兩﹞半夏﹝三兩﹞黃芩黃連﹝各一兩﹞橘紅﹝五錢﹞白礬﹝三兩﹞

薑汁竹瀝和丸。

逍遙散﹝方見火癥﹞歸脾湯﹝方見中風﹞二陳湯﹝方見痰癥﹞

卷之二內因門

脾胃

大意脾胃者。倉廩之官。五味出焉。﹝經文﹞脾胃盛則善食而肥。多食不傷。過時不饑。脾胃衰則少食而瘦。多食易傷。過時易饑。或𨿽肥而四肢不舉。此脾實而邪气亦盛也。或善食而四肢削瘦。此脾彊而邪火旺也。脾胃盛衰可見也。﹝東垣﹞

內因胃可納受。脾主消導。一納一消。營運不息。生化气液。﹝指掌﹞乃傳於臟腑。故胃爲五臟之本。六腑之大源也。

﹝經文﹞若飲食饑飽。寒暑不調。則傷胃。胃傷則不能納。憂思恚怒。勞役過度。則傷脾。脾傷則不能化。二者俱傷。納化皆難。而惡心脹滿。面黃倦怠。食不消化等癥作矣。﹝匯補﹞

外癥胃病則气短精神少而生大熱。有時顯火上行。獨燎其面。脾病則怠惰嗜臥。四肢不收。腸鳴泄瀉。脾胃旣病。下流乘腎。土來克水。則骨乏無力。是爲骨蝕。令人骨髓空虛。足不能履地。﹝東垣﹞气血精神。由此而日虧。

臟腑脈絡。由此而日損。肌肉形體。由此而日削。﹝指掌﹞

受病分辧飲食勞倦。則傷脾胃。﹝經文﹞故有勞倦受傷者。有飲食受傷者。有勞倦後繼以食傷者。有食傷後加以勞倦者。大抵勞役傷脾者。心口按之不痛。飲食傷脾者。心口按之刺痛。﹝謙甫﹞又食傷。則其癥初寒。後變郁熱者多。勞倦。則其癥初熱。後變虛寒者多。故經曰。始受熱中。末傳寒中。卽是謂歟。

變病分辧脾屬陰。主濕化。胃屬陽。主火化。傷在脾者。陰不能配陽而胃陽獨旺。則爲濕熱之病。如癰腫瘡瘍。食黃疸。消渴肉痿。噎膈痰火。食少之類是也。傷在胃者。陽不能配陰而脾陰獨滯。則爲寒濕之病。如身重肢麻。

面黃浮腫。痞脹噫气。倦怠積塊。瀉利之類是也。又不能食者病在胃。能食而下能化者病在脾。﹝匯補﹞

四肢不用脾病而四肢不用者。以四肢皆稟气於胃。而不能自至其經。必因於脾乃得稟也。今脾病不能爲胃行其津液。四肢不得稟水谷之气。脈道不利。筋骨肌肉皆無气以生。故不用焉。﹝經文﹞

頭足浮腫四肢屬脾。眼胞上下亦屬脾。脾衰則淸气不化。濁液不輸。水濕停畱。故頭足浮腫。﹝東垣﹞

九竅不利凡人飲食入胃。先行陽道。陽气升浮。散滿皮膚。充塞巓頂。則九竅通利。病患飲食入胃。先行陰道。陰气降沈。遽覺流於臍下。輒欲小便。當臍有動气。隱隱若痛狀。是眞气穀气不能上升。故九竅不利也。﹝東垣﹞

食後嗜臥身重脾旺則飲食運動。脾衰則運動遲難。故凡食入後。精神困倦。沈沈欲睡者。脾气餒而不能運動也。至於身重。亦屬脾濕。或因內受。或從外襲。俱當健脾分利。若無濕气。止屬脾虛。並宜補益中气。升騰下陷。大禁滲利。﹝匯補﹞

脈法脾气受傷者。脈浮大而無力。胃气受傷者。脈沈弱而難尋。此皆不足之脈。易於尋按者也。更有脈大飽悶有似食滯。誤用克伐疏利。而鬱悶轉甚者。此乃脾虛而現假象。卽洪大之脈陰必傷。堅彊之脈胃必損也。

宜溫理黃宮。發育自治。若再用攻伐。變患蜂起矣。﹝匯補﹞

脾气變現脾附於胃之外。形如馬刀。聞聲則動。動則磨食。以健運爲體。喜燥而惡濕。其味甘。其臭香。其色黃。其聲歌。

其液涎。有病則五者變現發露於外。﹝六要﹞

瘥劇日期脾病者。愈於庚辛。加於甲乙。甲乙不死。持於丙丁。起於戊己。日慧。日出甚。下晡靜。﹝經文﹞

治法脾之合肉也。其榮唇也。損於脾則肌肉削瘦。飲食不能爲肌膚。故宜調其飲食。適其寒溫。脾欲緩。急食甘以緩之。以甘補之。以苦瀉之。﹝經文﹞

脾虛升陽陰精所奉其人壽。陽精所降其人夭。﹝內經﹞奉者。脾胃和。穀气升。行春夏之令。故人壽。降者。脾胃不和。殼气下流。行秋冬之令。故人夭。升降之理。所關甚鉅。所以脾虛久病。宜升陽扶胃藥中。每寓升發之品。﹝匯補﹞

脾虛補腎脾腎交通。則水谷自化。﹝楊仁齋﹞若房勞過度。下焦陽虛。不能上蒸脾土。熟腐五穀。致飲食少進。胸膈痞塞。或不食而脹。或食而嘔吐。或食而不化。大便溏泄。用補脾不效者。當責之少火不足。以火能生土故也。其癥必兼腎泄遺精。宜八味丸或四神丸治之。﹝匯補﹞

胃癥補心有前富後貧。身心悲苦。或銳志功名。或勞神會計。气散血耗。皆令心主不足。無以生長胃气。由是飲食減少。肌肉瘦減。宜補養心臟。蓋脾爲己土。以坎中之火爲母。胃爲戊土。以離宮之火爲母。所以補胃必兼補心也。其癥每多驚悸怔忡。健忘不寐。宜歸脾湯加益智仁。寒癥見者。加炮姜。﹝匯補﹞

用藥總法凡養胃必用參﹑術。健脾必用枳﹑術。健者。運也。動也。脾气不運。而助其健運也。與天行健之義同。故七情鬱結。饑飽失常。膏粱濃味。釀成痰火。使脾胃不和。必用枳﹑術二味。若飲食傷脾。用二陳四君之類。勞倦傷脾。

用補中建中之類。各以見癥有餘不足加減。補火生土。以八味丸﹑理中湯。補下焦陰火。以歸脾湯﹑人參養榮湯。補心火。寸關滑數無力。惡心口渴。不喜飲食。胃有虛火也。二陳湯加姜炒黃連﹑枳﹑術。後加人參。气口緩弱。或遲而無力。或虛大無神。嘔吐不食。胃有虛寒也。必過服寒涼生冷所致。宜香砂六君子加濃朴﹑蒼術。甚者加炮姜。气口滑實。嘔吐不食。體濃多郁。屬濕痰。仍宜吐之。吐定。以二陳﹑二術﹑香附﹑川芎。開郁行气。气口脈芤。胸間作脹。口中血鮏臭。或胃脘痛。面痿黃。乃胃有死血。加韭汁。後以越鞠丸加血郁藥。倍山梔。凡過食炙爆濃味多怒人。有此癥。若四肢倦怠。飲食不進。乃脾虛也。以參﹑術﹑白芍補脾。山楂﹑麥芽健運。關脈沈緩。能食不化。停滯心下。痞滿噯气。咽酸噫臭。乃脾弱食滯也。宜二陳﹑枳﹑術﹑山楂﹑麥芽。後用補劑。平時食不消化。枳術丸最效。隨癥加減。痰。加半夏。火。加黃連。寒。加砂仁。久病後。吐瀉後。食不消化。

脈澀或弦。重取無力。屬脾陰血少。津液不能濡潤。以致轉運失常。宜養血潤燥健脾。若四肢倦怠。面黃手心熱。脈大無力。宜補中益气湯。久病不食。或食不消化。或過服克伐。致損脾胃。六君子湯。脾胃兩傷。

納化皆難。或吐或瀉。面色痿黃。倦怠乏力。參苓白術散。衰年久病。脾胃不和。食少不磨。或吐或瀉。補脾藥中。加砂仁﹑肉果﹑補骨脂等。溫暖下焦。或用八味丸以補命門。皆虛則補其母也。所以健脾不應者。用之屢效。淺見者去桂﹑附。卽不效。肥人體倦。脾胃不和。食少飽悶。胃中有濕痰也。宜燥之。二陳﹑二術﹑香附﹑濃朴。

少加枳實。气下墜不行。加升﹑柴。丹溪謂升柴二陳二術湯。能使大便順而小便長。蓋爲濕痰滯於中。致淸陽不升。濁陰不降。痞塞塡悶。以致二便阻塞。甚至小水不通者設。二術燥脾濕。二陳化痰气。升﹑柴引淸气上升。淸气一升。濁气自降。鬱結開通。津液四布。濕流燥潤。而小便長矣。瘦人脾胃不和。傳化失常。大便漧燥。口中燥渴。心下飽悶。多屬血虛。宜健脾養血。忌滲湧分利。以白術﹑白芍﹑陳皮﹑甘艸﹑麥芽﹑濃朴﹑姜炒黃連﹑當歸﹑麥冬之類。如中焦濕熱太盛。卽是有餘。須五苓平胃之類。削其惇阜之土。若病久。或稟賦怯弱。

生冷油膩傷脾。而虛悶痞滿不食者。必以白術爲君。茯苓﹑陳皮﹑香﹑砂和中藥爲佐。若喜食而運化遲者。以枳術加神曲﹑山楂﹑二陳﹑穀芽之類。砂仁﹑白蔻。气味辛香。俱能快膈開胃。但恐積濕成熱。故無火者宜之。如胃弱面靑。面白淡黃。手冷脈緩者。稍加二味於參﹑苓﹑術﹑艸中。最效。今人不知其性。動言白蔻太克。豈知楊仁齋云。虛人脾胃弱而痰食交滯成瘧者。加白豆蔻使元气運動。而脾胃流通。寒熱自解。且東垣於補中調中諸方。尙用艸豆蔻之辛烈者。何憚白豆蔻之辛平乎。又食入倦怠迷悶。輒欲小便者。此元气下陷。

補中益气湯倍升﹑柴。膈間痞悶不食。面慘脈沈。此是气郁。當從郁治。不可塡補。凡補脾胃藥中。須入補心藥。蓋火能生土也。卽古方用益智仁之意。

脾胃選方二陳湯﹝方見痰癥﹞六君子湯八味丸補中益气湯﹝三方俱見中風﹞枳術丸﹝方見傷食﹞平胃散﹝方見暑癥﹞小建中湯﹝方見勞倦﹞

參苓白術散治脾胃虛弱。食少不進。嘔吐瀉利。或大病後。扶脾助胃。極效。

人參白術茯苓山藥扁豆﹝姜炒各一兩半﹞甘艸桔梗薏苡仁蓮肉﹝各一兩﹞

末之。每服二錢。棗湯下。張三錫加麥芽一兩。砂仁三錢。山楂五錢。爲丸屢效。有痰。加半夏八錢。若脾弱多燥結者。以前本方入豬肚中。縫緊煮爛。搗丸服。

健脾丸如無他癥。但食後不能傳化。因而食少者用之。

人參白術﹝各四兩﹞山楂肉﹝一兩半﹞麥芽橘皮﹝各一兩﹞

或再加砂仁。或木香﹑荷葉煮陳穀芽。米粥爲丸。如四肢倦怠。面色痿黃。口淡食少。耳鳴。本方加炙甘艸五錢。茯苓二兩。便瀉。加山藥﹑扁豆﹑蓮肉﹑肉果。如有濕痰。加半夏一兩。膽星一兩半。蛤粉﹑赤苓各一兩。以神曲糊丸。如有火。嘈雜惡心。加炒山梔一兩。黃連五錢。水泛丸。如多郁。心下不舒。食少倦怠。婦女多有此癥。去人參。加香附五兩。川芎一兩半。神曲糊丸。如血少腸胃枯澀。口漧便祕。皮膚枯燥。食不能運。婦人經血衰少。淡白色。加當歸﹑白芍各二兩。撫芎﹑麥冬﹑柏子仁各一兩。建糖丸。

治中湯治脾胃不和。中滿嘔逆。惡心泄瀉。

人參漧薑白術﹝各一錢﹞陳皮靑皮甘艸﹝各七分﹞

水煎。

枳縮二陳湯卽二陳湯加枳殼﹑砂仁。

濃朴溫中湯治脾胃著寒。停食。

陳皮濃朴漧薑茯苓﹝各八分﹞甘艸木香﹝各五分﹞

水煎。

人參開胃湯治脾虛停食。

人參白術茯苓甘艸陳皮半夏神曲麥芽砂仁濃朴丁香藿香蓮肉生薑棗肉水煎。

七味白術散治脾胃虛而伏火。

人參白術茯苓甘艸漧葛藿香木香椒術養脾丸治脾胃虛而著濕。

人參白術茯苓甘艸川椒麥芽蒼術漧薑砂仁實脾飲﹝濟生﹞治脾虛挾寒濕腫脹。

白術茯苓濃朴木香木瓜艸果漧姜大腹皮附子﹝炮各一兩﹞甘艸﹝炙五錢﹞

每服四錢。水一鐘。姜三片。棗一枚。煎服。

卷之二內因門

勞倦

大意人受水谷之气以生。所謂淸气營气元气衛气春升之气。皆胃气之別名也。若勞役過度。胃气本弱。則元气不能自生。諸病生焉。﹝東垣﹞

內因勞力過度。起居不時。皆損其气。气衰則火旺。火旺則乘其脾土。脾旣病。胃不能獨行其津液。故亦從而病焉。脾胃俱病。納化皆難。﹝東垣﹞形气衰少。穀气不盛。上焦不行。下脘不通。而胃气熱。熱气燻胸中。故內熱。﹝內經﹞

外候中气不足。下流肝腎。陰火獨旺。上乘土位。故發熱頭疼。營衛失守。故惡風惡寒。气短而煩。气髙而喘。口不知味。怠惰嗜臥。四肢不收。自汗不斂。無气以動。無气以言。﹝東垣﹞

癥似陽明有體虛怯弱之人。饑困勞役之後。肌膚壯熱。燥渴引飲。目赤面紅。譫語悶亂。或日晡轉甚。或晝夜不息。癥𨿽有餘。脈實不足。洪大空虛。重按全無。經曰。脈虛則血虛。血虛則發熱。證似白虎。而脈不長實爲異。﹝準繩﹞

癥似傷風有勞役辛苦。腎中陰火沸騰。或脫衣。或沐浴。歇息涼處。其陰火不行。還歸皮膚。腠理極虛。無陽以護。被風與陰涼所遏。以此表虛。不任風寒。與外感惡風相似。但气息短促。懶於言語。困倦無力有別。﹝準繩﹞

始受熱中火與元气。勢不兩立。一勝則一負。脾胃气衰。元气不足而心火獨盛。心火者。陰火也。起於下焦。其系系於心。心不主令。相火代之。上乘陽分。爲頭痛。爲口渴。爲煩躁。爲肌熱。脈洪大無力。名曰熱中。﹝準繩﹞

末傳寒中人之元气。根據胃爲養。脾胃久虛。陽气衰少。心腹兩脇隔噎不通。腰脊皆痛。足不任地。骨乏無力。兩丸淸冷。

或涎唾。或淸涕。或多溺。或多汗。不渴不瀉。脈盛大以澀。名曰寒中。﹝準繩﹞

脈法平人脈大爲勞。脈虛極亦爲勞。勞之爲病。其脈弦大。手足煩熱。﹝金匱﹞右寸气口脈急大而數。時一代而澀。﹝此飲食失節勞役太過太虛之脈也﹞右關脈大而數。數中顯緩。時一代也。﹝此飲食失節勞役病之輕脈也﹞右關胃脈損弱。則隱而不見。但內顯脾脈之大數微緩。時一代。﹝此飲食失節寒熱失所之脈也﹞內傷勞役。豁大不禁。若損胃气。隱而難尋﹞

治法治以辛甘溫劑。補中升陽。甘寒瀉火。則愈。大忌苦寒。損傷脾胃。所謂勞者溫之。損者益之是也。﹝東垣﹞

治忌克伐苟內傷不足之病。誤認外感而反瀉之。是虛其虛也。蓋內傷脾胃。乃傷其气。外感風寒。乃傷其形。傷其形者有餘。有餘可瀉。傷其气者不足。不足當補。故汗之吐之下之克之之類。皆瀉也。溫之和之養之調之之類。皆補也。當補而瀉。禍如反掌。﹝醫貫﹞

內外傷辧夫勞倦內傷而認作外感者。因有惡風惡寒發熱頭疼之癥也。殊不知外感寒熱。齊作無間。內傷寒熱。間作不齊。外感頭疼。如破如裂。內傷頭痛。時作時止。外感惡寒。𨿽近烈火不除。內傷惡寒。得就溫暖卽解。外感惡風。不耐一切風寒。內傷惡風。偏惡些少賊風。外感發熱。無有休歇。直待汗下方退。內傷發熱。晝夜不常。或自袒裸便涼。外感筋骨疼痛。不自支持。便著牀褥。內傷四肢不收。無力倦怠而已。間有气衰火旺。變爲骨消筋緩者。然非初病卽顯是癥也。內傷神思昏怠。言語懶倦。先重而後輕。外感神思猛壯。語言彊健。

先輕而後重。內傷手心熱而手背不熱。外感手背熱而手心不熱。內傷癥顯在口。故口不知味。外感癥顯在鼻。故鼻息不利。內傷從內而出。故右脈洪大。外感從外而入。故左脈浮盛。

用藥主以補中益气湯。挾外邪。隨六經見癥治之。挾痰。加半夏﹑茯苓﹑薑汁。頭痛。加蔓荊。頭眩。加天麻。巓痛。

加本﹑細辛。心下痞。加黃連。腹痛。加芍藥。臍下痛。加熟地。便滯。加歸梢。腹脹。加枳實﹑濃朴。胸中滯气。

加靑皮。至於似陽明癥者。當歸補血湯。夏月勞役內傷。兼冒暑气。汗泄脈虛者。淸暑益气湯。

勞倦選方補中益气湯﹝方見中風﹞

加白芍藥﹑五味子。名調中益气湯。加半夏﹑神曲﹑黃柏﹑艸豆蔻。名升陽順气湯。

小建中湯治脾胃勞傷。肝木太過。及陽气不足諸病。

桂枝甘艸生薑﹝各三兩﹞芍藥﹝六兩﹞大棗﹝二枚﹞飴糖﹝一斤﹞

加黃。名黃建中湯。

理中湯治脾胃虛寒。大理中焦。兼益元陽。所謂大虛必挾寒也。﹝方見中寒﹞

補中寧嗽湯治內傷中气。胃弱惡食。或食不生肉。不長气力。常常微熱。怯冷神疲。或帶痰嗽。

白術﹝炒一錢半﹞茯苓﹝一錢﹞半夏﹝八分﹞漧葛﹝七分﹞陳皮﹝八分﹞山楂﹝一錢﹞人參﹝一錢﹞砂仁﹝五分﹞炙甘艸﹝三分﹞

加姜棗煎。

人參養衛湯治勞役辛苦。用力過多。以致內傷發熱。

人參白術﹝炒﹞麥門冬﹝各二錢去心﹞黃﹝蜜炒﹞陳皮﹝各一錢半﹞五味子﹝十粒研﹞炙甘艸﹝七分﹞

加姜棗煎。食前服。如勞倦甚者。加熟附子五分。

白雪糕養元气。健脾胃。生肌肉。潤皮膚。益血祕精。安神定智。壯筋力。養精神。進飲食。功同參苓白術散。

白茯苓懷山藥芡實仁蓮肉﹝去心皮各四兩共爲末﹞陳倉米﹝半升﹞白砂糖﹝斤半﹞

先將藥米二末。用麻布袋盛放甑內。蒸極熟。取出。入白砂糖。同攪勻。印餅曬漧。男婦小兒。任意取食。

卷之二內因門

虛損

大意虛者。血气之空虛也。損者。臟腑之損壞也。﹝繩墨﹞大抵七情五臟之火飛越。男女聲色之欲過度。是皆虛損之所致也。﹝正傳﹞

內因由足三陰虛損。當炎夏金衰水涸。不能嗇養。至冬月火气潛藏。時親幃。或精血未滿。而早年斫喪。或气血方長。而勞心虧損。皆能致之。﹝立齋﹞

外候外癥食少體倦。潮熱自汗。身熱咳嗽。腰協作痛。男子則遺精寢汗。女人必帶漏經枯。素問云。二陽之病發心脾。有不得隱曲。女子則不月。此之謂也。﹝匯補﹞

外因新損感寒損陽。自上而下。一損於肺。則皮聚毛落。二損於心。則血脈不榮。三損於胃。則飲食不爲肌膚。感熱傷陰。自下而上。一損於腎。則骨痿不起。二損於肝。則筋緩不收。三損於脾。則飲食不能消化。﹝難經﹞

內因久虛積虛成損。積損成勞。經年不愈。謂之久虛。有五勞六極七傷之分。五勞應五臟。曲運神機則勞心。盡力謀慮則勞肝。意外過思則勞脾。預事而憂則勞肺。矜持志節則勞腎。六極應六腑。血極則面枯咽腫。發墮善忘。筋極則拘攣轉筋。爪黯甲痛。肉極則體瘦肉削。倦怠嗜臥。气極則喘嗽少气。皮枯毛焦。骨極則面垢齒浮。腰酸脊痛。精極則目暗耳鳴。遺濁莖弱。七傷者。推原勞極之由。如久視傷血。久臥傷气。久坐傷肉。久立傷骨。久行傷筋。房勞思慮傷心腎。﹝入門﹞

辧因凡陰陽虧損。皆因水火不濟。﹝入門﹞眞陰內虧。虛火炎灼。肺金受傷。無以生腎水。腎水枯竭。無以濟心火。心火一旺。腎火從之。而夢遺精脫之病作。肺气一虛。則腠理疏豁。而盜汗自汗之病生。火動其血。血隨火升。

而咳嗽吐紅之癥起。﹝指掌﹞

辧癥虛損之癥。因名以責實。不過气虛血虛陰虛之異耳。凡脾肺不足。皆气虛也。心肝不足。皆血虛也。腎水不足。卽陰虛也。﹝指掌﹞故心肺損而色憊汗多爲陽虛。腎肝損而形痿汗多爲陰虛。﹝機要﹞

脈法虛脈多弦。弦大無力爲血虛。弦微無力爲气虛。沈微爲气虛甚。沈澀爲血虛甚。寸微尺大。爲血虛有火。浮急中空。爲血脫气孤。﹝匯補﹞

治法陽有餘而陰不足。則當補陰。陰有餘而陽不足。則當補陽。﹝子和﹞損其肺者。益其气。損其心者。補其營血。損其脾者。調其飲食。適其寒溫。損其肝者。緩其中。損其腎者。益其精。﹝難經﹞

用藥气虛主以補中益气湯。血虛主以四物湯。气血俱虛。主以歸脾湯。陽虛主以黃建中湯。陰虛主以六味地黃湯。陰陽俱虛。主以八味丸。

虛損選方補中益气湯四物湯六君子湯歸脾湯還少丹四君子湯八珍湯人參養榮湯十全大補湯六味丸八味丸﹝以上方俱見中風﹞逍遙散﹝方見火癥﹞建中湯﹝方見血癥﹞

瓊玉膏治勞虛漧咳。

生地黃﹝洗淨十斤石器內杵爛取自然汁忌鐵器﹞人參﹝十二兩﹞白茯苓﹝去皮三十五兩﹞白沙蜜﹝五斤煎去沫﹞沈香﹝五錢﹞琥珀﹝五錢﹞

仙曰。今予所制此方。加沈香﹑琥珀二物。其功效異於世傳之方。右以參﹑苓﹑香﹑珀。俱爲細末。先將地黃汁與白蜜攪勻。用密絹濾去渣。入藥末攪勻。入瓷瓶。用綿紙十數層。加篛封紮瓶口。入砂鍋內。以長流水浸沒瓶頸。用桑柴火煮三晝夜。取出。換油紙紮口。以蠟封固。懸井中一日。取起。仍煮半日。白湯點服。

龜鹿二仙膠大補精髓。益气養神。

鹿角﹝血取者十斤﹞龜板﹝自敗者五斤﹞枸杞子﹝三十兩﹞人參﹝十五兩﹞

用鉛壇如法熬膏。初服酒化一錢五分。漸加至三錢。空心下。

補天大造丸補諸虛百損。五勞七傷。陰精漧涸。陽事痿弱。能生精養血。益气安神。順暢三焦。培塡五臟。

聰耳明目。益智寧神。烏須黑髮。固齒牢牙。潤肌膚。壯筋骨。除腰痛。健步履。卻諸疾。不寒不燥。誠補養之聖藥也。

紫河車﹝一具長流水洗淨用烏鉛匣拌蜂蜜八兩藏入匣中仍將匣口烙沒隔水煮一炷香候冷開出石臼中搗爛拌入諸藥末中捶千下烘脆重磨﹞嫩鹿茸﹝酥炙二兩﹞虎脛骨﹝酥炙二兩﹞大龜板﹝酥炙二兩﹞懷生地﹝九蒸九曬八兩﹞懷山藥﹝四兩﹞澤瀉﹝去毛三兩﹞白茯苓﹝去皮乳汁拌曬漧三次三兩﹞牡丹皮﹝去骨酒洗三兩﹞山茱萸﹝酒洗去核四兩﹞天門冬﹝去心三兩﹞麥門冬﹝去心三兩﹞遼五味﹝三兩﹞枸杞子﹝四兩﹞補骨脂﹝鹽酒炒二兩﹞當歸身﹝酒洗四兩﹞菟絲子﹝酒煮三兩﹞懷牛膝﹝去蘆酒洗三兩﹞川杜仲﹝去皮酒炒三兩﹞肉蓯蓉﹝酒浸三兩﹞

上磨細末。入煉蜜爲丸。如梧子大。每服百丸。空心。溫酒下。鹽湯亦可。加人參尢捷。

金液五精丸﹝醫聖﹞能補虛助陽。壯神气。暖丹田。增顏色。和五臟。潤六腑。除煩熱。治淋濁。消積塊。暖子宮。

秋石﹝十兩金精﹞白茯苓﹝去皮二兩木精﹞蓮肉﹝去心八兩水精﹞川椒﹝去目二兩炒火精﹞小茴香﹝五兩鹽酒炒土精﹞

上爲末。酒糊爲丸。梧子大。每服二十丸。空心。酒或椒鹽湯下。以干物壓之。

鳳髓膏﹝醫鑑﹞

人參﹝四兩﹞山藥﹝四兩﹞白茯苓﹝去皮四兩﹞胡桃肉﹝四兩﹞杏仁﹝去皮尖四兩﹞酥油﹝四兩﹞白沙蜜﹝一斤﹞

上將人參三味爲細末。次將桃杏仁搗一處。再將油蜜化開。瓷器內攪勻。竹葉封固。大鍋內五七分水煮沸成膏。每服三錢。好酒下。

接命膏人乳﹝二盞﹞甜梨汁﹝一盞﹞

上二味。傾入錫銀旋中。入湯鍋內頓滚。有黃沫起。開靑路爲度。每日五更後服。能消痰補虛。其功不能盡述。

卷之二內因門

癆瘵

大意男子之癆。起於傷精。女子之癆。起於經閉。童兒之癆。得於母胎。﹝指掌﹞未有不因气體虛弱。勞傷心腎而得之。以心主血。腎主精。精竭血燥。气衰火旺。蒸疰日久。則癆生焉。﹝心法﹞

內因嗜欲無節。起居不時。七情六欲之火。時動於中。飲食勞倦之過。屢傷乎體。漸而至於眞水枯竭。陰火上炎。

而發蒸蒸之躁熱。﹝正傳﹞

外候睡中盜汗。午後發熱。煩躁咳嗽。倦怠無力。飲食少進。痰涎帶血。咯唾吐衄。肌肉削瘦。﹝雜著﹞

蒸分上下蒸上則見喘咳痰血。唇焦面紅。耳鳴目眩。肺痿肺癰。蒸中則見腹肋脹痛。四肢倦怠。多食而饑。善食而瘦。

蒸下則見遺精淋濁。泄瀉燥結。腰疼腳酸。陰莖自彊。﹝入門﹞

癆有陰陽陽病口漧舌瘡。咽痛聲啞。能嗜滋味。五心煩疼。小便黃赤。大便燥結。陰病胃逆惡心。飲食難化。痰涎白色。

四肢懈惰。小便常多。大便溏泄。又有嗽痰。仰臥不得者。必陰陽俱病也。﹝匯補﹞

五臟傳變凡陰病陽病。日久皆能傳變。男子自腎傳心肺肝脾。女子自心傳肺肝脾腎。五臟復傳六腑而死。亦有始終只傳一經者。有專著心腎不傳者。大要以脈爲癥驗。﹝入門﹞

五臟形癥如精滑脛酸。腰背拘急。邪在腎也。驚悸不寐。自汗心煩。邪在心也。嗽痰咳血。皮枯聲嘶。邪在肺也。脇痛善怒。頸項結核。邪在肝也。泄瀉食少。腹脹嗜臥。邪在脾也。﹝丹溪﹞

病宜靜養經曰。靜則神藏。躁則消亡。欲延生者。心神宜恬靜而無躁擾。飲食宜適中而無過傷。風寒暑濕之宜避。行立坐臥之有常。絕欲以養精。內觀以養神。毋勞怒以耗气。則眞陰之水自充。五內之火常熄。而痊安可期。

惟其嗜欲無節。使神散而精竭。血涸而气亡。發熱不休。形骸骨立。則難爲力矣。﹝指掌﹞

死候大抵虛癆之病。兩顴赤者死。喉啞失音者死。大肉脫盡者死。泄瀉不食者死。一邊眠者死。咳吐白血者死。

气促難眠者死。濁溺精脫者死。面目黧黑者死。下部忽發癰腫者死。病後復患痔漏者死。參不受補者死。喉痛不能藥者死。﹝醫統﹞

脈法癆脈或弦或大。大而無力爲陽虛。甚則脈細。弦而無力爲陰虛。甚則脈數。又大者易治。血气未衰。可斂而正也。弦者難治。气血已耗。滋補殊難也。尺脈洪大爲陰衰火旺。左脈微細。右脈勁緊。爲正虛邪盛。必死。如脈細而數。濡而散者。皆在不治。男子久病。气口脈弱則死。彊則生。女人久病。人迎脈彊則生。弱則死。﹝匯補﹞

治法萬病莫難於治癆。若不究其源本。或投以大寒之藥。或療以大熱之劑。殊不知大寒則愈虛其中。大熱則愈竭其內。滋陰降火。是澄其源也。消痰和血。是潔其流也。﹝十藥神書﹞向後勢窮力竭。莫可如何。惟壯水丸以塡陰。異功散以培脾。庶不失中和正治。﹝匯補﹞

脾腎分治夫人之虛。不屬於气。卽屬於血。五臟六腑。莫能外焉。以水爲萬化之源。無形之本。土爲萬物之母。有象之基。二髒安和。一身皆治。故救腎者。必本乎陰血。血主濡之。血屬陰。主下陷。虛則上升。當斂而抑。救脾者。必本乎陽气。气主煦之。气爲陽。主上升。虛則下陷。當升而舉。﹝必讀﹞故邵氏曰。死生之機。升降而已。﹝匯補﹞

脾腎合治孫眞人云。補脾不若補腎。許學士云。補腎不如補脾。以二髒爲生人之根蒂。有相贊之功能。故脾安則土能生金。金爲水源。水安其位。不挾肝上泛而淩土。故曰。脾安則腎愈安也。設以甘寒補腎。其人減食。又恐不利於脾。以辛溫扶脾。其人陰傷。又恐愈耗其水。兩者並衡。而較重於脾者。以脾土上交於心。下交於腎故也。﹝必讀﹞

肺脾審治如扶脾保肺。兩不可缺。然脾喜溫燥。肺喜淸潤。保肺則礙脾。補脾則礙肺。惟燥熱而甚。能食不瀉者。潤肺爲先。而補脾之藥亦不可緩。倘虛羸而甚。食少瀉多。𨿽喘嗽不寧。但宜補脾。而淸潤之品。則宜戒矣。以脾有生肺之能。肺無扶脾之力。故補脾之法。尢要於保肺也。﹝微論﹞

治宜甘溫虛者。必補以人參之甘溫。此陽生陰長。血脫益气之義也。自好古肺熱傷肺。節齋服參必死之說。印定後人眼目。甘用苦寒。喜行淸潤。直至上嘔下瀉。猶不悔悟。不知肺脈實者。上焦伏熱。非參所宜。肺脈虛者。金气大傷。非參不保。前哲有言曰。土旺而金生。勿拘拘於保肺。水壯而火熄。毋汲汲於淸心。信夫。﹝必讀﹞

治禁苦寒近世治癆。專以四物加知﹑柏。不知四物皆陰。行秋冬之令。非所以生萬物者也。且血藥常滯。非痰多食少者所宜。血藥常潤。久用必致滑腸。況知柏苦寒。能瀉實火。名曰滋陰。其實燥而損血。名曰降火。其實苦先入心。久而增气。反能助火。至其敗胃。所不待言。﹝必讀﹞

用藥心虛。主以歸脾湯。脾虛。主以補中益气湯。肺虛。主以生脈散。肝虛。主以逍遙散。腎虛。主以地黃湯。隨癥加減。若肺脾兼病。主以淸寧膏。肝腎俱虛。主以生熟地黃丸。心腎俱虛。主以人參養榮湯。气血俱虛。主以八珍湯。陰陽俱虛。主以十補丸。脾腎俱虛者。滋腎之中。佐以砂仁﹑沈香。扶脾之中。主以五味﹑肉桂。隨時活法可耳。

【附傳屍癆】癆瘵旣久。其气必傷。傷則不能運化精微。痰瘀稽畱。而變幻生虫。﹝醫鑑﹞在肝爲毛虫。食人筋膜。在心爲羽虫。食人血脈。在脾爲虫。食人肌肉。在肺爲介虫。食人膚膏。在腎爲鱗虫。食人骨髓。﹝正傳﹞其癥蒸熱咳嗽。

胸悶背痛。兩目不明。四肢無力。腰膝酸疼。臥不能寐。或面色脫白。或兩頰時紅。常懷怒忿。夢與鬼交。𨿽分五臟見癥。然皆統歸於肺。所謂膏肓之內。鍼藥所不及也。若虫蝕肺系。咯血吐痰。喉瘡聲啞。思食無厭。皮枯毛落。患至於此。良可悲憫。惟補虛扶元。殺虫以絕其根。縱不獲生。亦可杜其傳疰耳。﹝匯補﹞

取癆虫法用祕傳黑虎丹三方。次第服之。取下惡物。以烈火燒之。藏之深坑。食蔥粥將息。以復元气。

視其虫黃白者可治。靑黑者不治。凡用藥隨臟腑見癥。於滋補藥中。加靑蒿﹑百部﹑烏梅﹑朱砂之類。﹝匯補﹞

【附風癆】風癆者。初起原因咳嗽鼻塞。久則風邪傳裏。耗气損血。漸變成癆。在表令人自汗。在裏令人內熱。在肺咳嗽。在肝吐血。在脾體瘦。在腎泄精。此癥載在靈樞。漢唐以來。俱未論及。後世醫工。認爲內傷積損。輒投峻補。閉住風邪。內熱愈熾。以致不治。惟羅謙甫主以秦艽鱉甲散。吳參黃集柴前梅連散。二公可謂發前人所未發矣。﹝匯補﹞

【附郁癆】郁癆者。童男少女。孀婦師尼。思想不得。气結於中。並畱於內。阻住經脈關要之地。气血不得流通。精神無以生長。气阻。則積陽爲熱而骨蒸。血阻。則積陰爲寒而倦怠。初起宜逍遙散。合生地黃丸。久則舊血不去。

新血不生。气澀血枯。變爲幹血癆癥。肌膚甲錯。面目黧黑。咳嗽困倦。徧身黃腫。月事不行。宜消其瘀血。神應丸主之。此卽仲景大黃虫丸﹑百癆丸二方變化而來。世人遇五癆羸瘦。用滋陰而不效。每坐以待斃。

烏足以知仲景妙用哉。但大肉已脫。大便自利者。又當禁用。﹝匯補﹞

癆瘵選方歸脾湯補中益气湯地黃湯養榮湯八珍湯﹝以上方俱見中風﹞生脈散﹝方見暑癥﹞逍遙散﹝方見火癥﹞

淸寧膏潤肺不傷脾。補脾不礙肺。凡癆嗽吐血極效。

生地﹝十兩﹞麥冬﹝十兩﹞橘紅﹝三兩﹞桔梗﹝二兩﹞薏苡仁﹝八兩﹞川貝母﹝二兩﹞

龍眼肉﹝八兩﹞蘇州薄荷葉末﹝五錢﹞

用水煎膏。將薏仁﹑貝母﹑薄荷爲末。拌入膏中。噙化。緩緩咽下。

拯陰湯治陰虛火動。皮寒骨熱。食少痰多。咳嗽倦怠。焦煩短气。

生地﹝姜炒上﹞歸身﹝中﹞麥冬﹝中﹞白芍﹝中﹞五味﹝下﹞人參炙甘艸﹝下﹞蓮肉﹝上不去衣﹞薏仁﹝中﹞橘紅﹝中﹞丹皮﹝中﹞

水煎。徐徐呷之。肺脈重按有力者。去人參。有血。加阿膠﹑童便。熱盛。加地骨皮。泄瀉。減歸﹑地。加山藥﹑茯苓。倦甚。加人參三錢。咳者。燥痰也。加貝母﹑桑皮。嗽者。濕痰也。加半夏﹑茯苓。不寐。加棗仁。汗多亦用。

拯陽湯治勞傷气耗。倦怠懶言。動作喘乏。表熱自汗。心煩。徧身作痛。

人參﹝上﹞黃﹝上﹞肉桂﹝下﹞當歸﹝中酒炒﹞白術﹝中﹞甘艸﹝下酒炒﹞橘紅﹝中﹞五味﹝下﹞

姜棗水煎服。如煩熱口漧。加生地。气浮心亂。加丹參﹑棗仁。咳嗽。加麥冬。挾濕。加茯苓﹑蒼術。

脈沈遲。加熟附。脈實數。去桂。加生地。胸悶。倍橘皮。加桔梗。痰多。加半夏﹑茯苓。泄瀉。加升﹑柴。口渴。加漧葛。夏月去肉桂。冬月加漧薑。

補肝散生地熟地當歸白芍藥石斛丹皮柴胡甘艸十補丸卽桂附八味丸。加鹿茸﹑五味子各三兩。

祕傳黑虎丹﹝初服﹞下諸般癆虫。從大便中出。視其虫黃白者可治。靑黑者不治。

眞牛黃﹝一錢﹞眞阿魏﹝一錢﹞南木香﹝五錢﹞眞雷丸﹝五錢﹞雞肫皮﹝用綫雞肫皮洗淨焙漧二錢﹞

將藥研細末。用使君子去殼研末二兩。加前藥七錢。將飛羅白面打糊丸。如梧子大。聽用。

小紅丸﹝次服﹞

錦紋大黃一兩。加前藥末七錢。煉蜜丸。如黍米大。外用朱砂爲衣。聽用。

打虫化積丸﹝三服﹞

大黃﹝爲末五兩五錢﹞檳榔﹝三兩﹞黑醜﹝頭末三兩五錢﹞

三味用麵糊丸。如梧子大。聽用。

初服起於四更時。用砂糖水化吞黑虎丹。若壯盛者服二錢五分。虛弱者服二錢。二次五更時。服小紅丸。白糖水化吞。如壯盛者服四十丸。虛弱者服三十五丸。三次天明。服化積丸。用片糖化水吞之。壯盛者服三錢五分。虛弱者服三錢。虫下爲驗。如無虫。過二三日再服。至若收功保後。常服河車地黃丸。補其血气而收全功。如服後瀉不止者。宜服異功散。

秦艽鱉甲散治風癆骨蒸壯熱。肌肉削瘦。脈弦數者。

秦艽知母當歸﹝各五錢﹞鱉甲﹝一兩﹞柴胡﹝一兩﹞烏梅﹝一枚﹞

靑蒿﹝五葉﹞地骨皮﹝一兩﹞

神應丸治幹血癆病。用此推陳致新。然後調理。此方惟少男室女孀婦可用。若男女交接者禁用。

大黃﹝四兩醋炙﹞鱉甲桃仁﹝各一兩﹞當歸生地﹝各八錢﹞黃芩人參甘艸﹝各三錢﹞

用韭汁糊爲丸。每丸六錢。朱砂爲衣。經閉。紅花酒下。骨蒸。地骨皮。咳嗽。桑白皮。俱用童便煎下。擇除破日。空心。面東服。少頃。飲酒一杯。至午後。當利一二行爲驗。啜溫粥碗許。忌葷冷油膩物。此藥只可一服。

病深者一月後再服除根。不可多服。

灸癆虫法用癸亥日。灸兩腰眼低陷中之穴。每穴灸艾七炷。十一炷尢妙。先隔一日點穴。方睡至半夜子時。一交癸亥日期。便灸。其虫俱從大便中出。卽用火焚之。並埋之深坑中。

卷之二內因門

虫病

大意虫得木之气乃生。得雨之气乃化。故非厥陰風木之气不生。非太陰濕土之气不化。﹝子和﹞濕熱之虫。臟腑虛則侵蝕。﹝丹溪﹞

內因諸虫皆因雜食生冷甘肥油膩。節宣不時。腐敗停滯。以致中脘勿運。釀成濕熱。隨五行之气。變化而爲諸般奇怪之形。若腐艸爲螢之義也。﹝匯補﹞

外候凡虫癥眼眶鼻下。必帶靑色。面上痿黃。或生白斑。或見赤絲。唇瘡如粟。或紅而腫。或緩而痛。飲食減少。肌肉不生。睡臥不安。腸鳴腹痛。口吐淸水。目無睛光。甚則沈沈寒熱。肚大靑筋。或爲鬼胎血鱉。﹝匯補﹞

虫分九種一曰伏虫。長四寸許。爲羣虫之長。二曰蛔虫。長一尺許。輕則嘔吐腹痛。多則貫心殺人。三曰白虫。長五寸餘。母子相生。其形轉大。至四五尺則殺人。四曰肉虫。狀若爛杏。令人煩滿。五曰肺虫。其狀如蠶。令人咳嗽聲嘶。六曰虫。狀如蝦蟆。令人嘔吐。七曰弱虫。狀如瓜瓣。令人多睡。八曰赤虫。狀如生肉。令人腸鳴。九曰蟯虫。狀如菜虫。形至微細。居洞腸間。令人痔痢。又有三尸虫。狀如犬馬尾。薄筋。根據脾而居。乃有頭尾。皆長三寸。﹝醫統﹞

脈法脈洪而大。爲脾家濕熱。及好食茶葉生米艸紙怪異等物。當困倦少食。今反飲食如常。形健不渴。悉屬虫癥。脈沈實者生。虛大者死。﹝類案﹞

治法體實之人。虫攻髒內。心腹痛。在上用吐法。在下用攻法。體虛之人。先宜調補元气。然後用王道藥。佐以一二殺虫之品。或追虫之後。繼以溫補。不然則虫去而气亦隨散矣。﹝入門﹞

治宜引導虫之所居。必髒脾胃深處。藥之所過。僅在中流。虫聞气而避之。安能攻取。故必用甘甜辛香之物。啖咽津液。引虫頭向上。然後用藥。大抵上半月虫頭向上。用藥易效。下半月虫頭向下。用藥不應。﹝匯補﹞

用藥主以二陳湯。加檳榔﹑木香﹑鶴虱﹑雷丸﹑苦楝根﹑使君子等。如體實可吐者。用樟木屑煎湯吐之。可下者。追虫丸下之。體虛宜調養者。用化虫丸治之。若在上中二焦。攻痛嘔吐者。所服藥中。加花椒﹑烏梅。治之尢當。

虫病選方祕方治諸般痞積。面色痿黃。肌體羸瘦。四肢無力。及食生冷壁泥茶炭咸辣等物。

靑皮陳皮三稜莪術香附檳榔藿香﹝各一錢﹞益智﹝五分﹞官桂﹝四分﹞桔梗﹝八分﹞大黃﹝一錢五分﹞甘艸﹝三分﹞

水煎。露一宿。五更空心溫服。不得須少飲食。不然則藥力減而虫不行矣。

追虫丸黑牽牛﹝取頭末﹞檳榔﹝各八兩﹞雷丸皂角南木香﹝各二兩﹞

蜜丸。

化虫丸鶴虱檳榔苦楝根胡粉﹝各一兩﹞白礬﹝二錢五分﹞蕪荑使君子﹝各五分﹞

蜜丸服。

遇仙丹治虫癥如神。

白黑醜﹝頭末二兩﹞檳榔﹝一兩﹞三稜蓬術﹝各五錢﹞牙皂﹝三錢﹞

爲末。糖拌。小兒一錢。大人三錢。糖湯送下。空心服。是日絕食。待虫下行。然後用薄粥湯。

治寸白虫於每月初三日前。先炙豬肉一塊。置口中。咀嚼其津而勿咽。使諸虫聞香爭咂。如箭攻攢。卻以檳榔細末一兩。取石橊東引根煎湯調服三錢。

卷之三外體門

發熱

大意經曰。陰虛則發熱。此一端也。其他除外感客邪之外。有勞力勞色。气郁火郁。傷食傷酒。挾瘀挾痰。瘡毒虛煩。皆能發熱。宜熟辧之。﹝匯補﹞

內因陰虛而陽气偏勝則發熱。陽虛而下陷陰中亦發熱。﹝東垣﹞

外候五臟發熱。各有其狀。以手捫之。輕舉則熱。重按不熱。是熱在皮毛血脈間也。重按則熱。輕舉不熱。是熱在筋骨間也。輕手重手俱不熱。不輕不重乃熱者。是熱在肌肉間也。肺熱者。熱在皮膚。日西尢甚。灑淅喘咳。

心熱者。熱在血脈。日中則甚。心煩掌熱。脾熱者。熱在肌肉。遇夜尢甚。倦怠嗜臥。肝熱者。熱在筋肉。寅卯則甚。筋緩善怒。腎熱者。熱蒸在骨。夜半尢甚。骨蒸如蘇。﹝東垣﹞

郁火發熱郁火發熱。左關弦數有力。或緩弱有力。肌肉如火。筋骨如燒。捫之烙手。或晝夜不減。或夜分卽熱。天明暫緩。其熱必手足四肢更甚。緣脾主四末。熱伏地中故也。此癥亦有因血虛而得者。亦有胃虛過食生冷。陰覆乎陽。郁遏陽气於脾土之中者。宜用火郁發之之法。火郁湯主之。﹝準繩﹞

陽郁發熱陽郁發熱。由勞役饑飽失宜。其潮熱宛類瘵疾。日出气暄則熱。天陰夜涼卽緩。六脈弦數。宜補中益气湯加地骨皮。或逍遙散。﹝匯補﹞

骨蒸發熱四肢蒸灼如火者。必陰气虛陽气盛。四肢者。諸陽之本也。兩陽相搏而陰气虛少。少水不能滅盛火。而陽獨治。獨治者。不能生長也。獨勝則止耳。如炙如火者。當肉爍也。﹝素問﹞外候口漧體瘦。食少懶倦。遇夜尢甚。

平旦不覺。宜秦艽鱉甲散主之。﹝匯補﹞

內傷發熱內傷饑餓勞倦發熱。六脈微弱。或右手大三倍於左手。按之無力。懶言自汗。渾身酸軟。甚至肌膚壯熱。目赤面紅。譫語煩渴。日夜不息。身不惡寒。爲血虛發熱。𨿽像白虎湯癥。而脈不長實。宜當歸補血湯。﹝準繩﹞輕者頭眩倦惰。飲食無味。惡寒發熱。時作時止。下午乃發。手心熱而手背不熱。所謂陽虛下陷發熱也。輕者三發卽止。南人呼爲勞發者卽此。又飲食失節。勞役過度。一切火癥。悉屬內眞寒而外假熱。故肚腹頻喜手按。口畏冷物。乃形气病气俱不足也。補中益气湯大劑服之。甚者加附子。若因熱而汗下之。立危。﹝匯補﹞

陽虛發熱有腎虛水冷。火不歸經。遊行於外而發熱者。自汗。不任風寒。煩渴引飲。不能下咽。面目俱赤。舌生芒刺。兩唇黑裂。喉間如火。兩足如烙。痰涎壅盛。喘息不寧。脈浮洪大。按之微弱。宜用八味丸導龍入海。所謂踞其窟宅而招之。卽益火之原以消陰翳也。﹝匯補﹞

陰虛發熱有勞心好色。內傷眞陰。陰血旣傷。陽气獨盛。發熱不止。向晚更甚。或飲食如常。頭脹時作。脈洪數無力。視其舌。大而色赤者陰虛也。當滋眞陰。宜地黃湯。若久而盜汗遺精。咳嗽毛枯。宜三才丸補水以匹火。是亦壯水之主以鎭陽光之義耳。﹝匯補﹞

血虛發熱一切吐衄便血。產後崩漏。血虛不能配陽。陽亢發熱者。治宜養血。然亦有陽虛而陰走者。不可徒事滋陰。

所以有脫血益气。陽生陰長之法。使無形生出有形來。此千古傳心之法。嘗見庸流專執四物以爭長。此未明大易之義也。﹝匯補﹞

痰癥發熱痰癥發熱。向夜大作。天明漸止。必兼胸膈不快。惡心不食。肢倦體瘦。蓋痰滯中宮。阻礙升降。故惡心痞悶。

血無所滋。故夜分轉甚。津液不化而體瘦。气血阻滯而倦怠。均宜健脾化痰。寬中淸火。則痰利而熱除矣。

如果實痰爲患。滚痰化痰二丸。皆可選用。﹝匯補﹞

傷食發熱傷食發熱。必气口緊盛。或沈伏。頭疼嘔惡。噫气吞酸。胸口飽悶。或脹或痛。手不可按。蒸蒸然熱。明知其熱在內也。消導則已。﹝指掌﹞若兼左脈弦急。又是傷食夾寒。先宜解表。然後消導。如不愈。後變口舌漧燥心下硬痛等癥。當急攻之。大柴胡湯﹑枳術丸。﹝匯補﹞

瘀血發熱瘀血發熱。必脈澀。漱水不咽。或痰涎嘔惡。或兩足厥冷。或胸脇小腹急結。或吐紅鼻衄。均宜桃仁承气湯下之。﹝仁齋﹞

瘡毒發熱瘡毒發熱。飲食如故。日晡寒熱。拘急倦怠。脈數而急。須問有無痛處。以驗其瘡毒之候。治先發散。然後和血。﹝六要﹞

作止分辧夫外感寒熱。齊作無間。內傷寒熱。間作不齊。此特論其常耳。﹝東垣﹞然外感初起似瘧狀。發亦作止不時。此邪气尙淺。而未能混淆正气。故乍離乍合。脈必至數有力。仍當解散。更有內傷勞倦。似陽明白虎。發熱晝夜不減。此气血兩虛。故亦齊作無間。脈必重按無力。仍當溫補。﹝匯補﹞

晝夜熱辧晝則發熱。夜則安靜。是陽气偏勝於陽分也。晝則安靜。夜則發熱。是陽气下陷於陰中也。晝則發熱煩躁。

夜亦發熱煩躁。是重陽無陰也。﹝東垣﹞更有晝熱陽虛。口中無味。病責之胃。宜甘溫補气。暮熱陰虛。口中有味。病責之腎。宜甘寒滋陰。﹝匯補﹞

三焦熱辧熱在上焦。咽漧口糜。熱在中焦。心煩口渴。熱在下焦。便閉溺赤。﹝入門﹞

虛實熱辧胸悶而惡心引飲便實者。實熱也。胸爽而少食自汗短气者。虛熱也。﹝入門﹞

表裏熱辧有表癥而身熱者。外感表熱也。無表癥而身熱者。內傷裏熱也。﹝匯補﹞

气血熱辧气分虛熱者。用甘溫以除熱。蓋大熱在上。大寒必伏於內。用甘溫以助地气。使眞气旺而邪火自熄。血分虛熱者。用甘寒以勝熱。蓋陰火浮於外。必眞陰竭於內。用甘寒以補腎。使眞水充而虛焰潛滅也。﹝匯補﹞

假熱有二如大熱而甚。寒之不寒。是無水也。熱去復來。晝見夜伏。夜見晝止。時節而動。是無火也。熱動復止。倏忽往來。時作時止。是無水也。當助其腎。又寒之不寒。責腎之虛。寒之不久。責腎之少。方有治熱以寒。寒之而谷食不入。此爲气不疏通。壅而爲是也。﹝玄珠﹞有病熱脈數。按之不鼓擊於指下者。此陰盛格陽。內眞寒而外假熱。陰癥似陽也。病熱忽寒。手足俱冷。按之脈來鼓擊於指下有力者。此陽盛拒陰。外假寒而內實熱。陽癥似陰也。﹝傷寒書﹞

匯補曰。發熱眞假。幽顯難明。苟不力辧。則剎那生死。能不畏哉。如上所說。深悉玄奧。眞化工筆也。然究其參稽之力。非洞曉易義。不能道其隻字。要知陰陽𨿽備於內經。而變化莫詳乎羲畫。若是則太少剛柔。陰陽動靜。烏可不究乎哉。旣明太少剛柔。陰陽動靜。方知陽中有陰。陰中有陽。一切眞假逆順。五臟幽顯。無難推測矣。故醫易曰。病治脈藥。須識動中有靜。聲色气味。當知柔裏藏剛。知剛柔陰陽之運用。

而醫中之玄妙。思過及半矣。

脈法浮大無力爲虛熱。沈實有力爲實熱。病熱有火者生。心脈洪大是也。無火者死。心脈細沈是也。脈盛。汗出不解者死。脈虛。身熱不止者死。身有熱。脈澀脈靜者。皆難治。

治法小熱之气。涼以和之。大熱之气。寒以取之。實熱之气。下以折之。虛熱之气。溫以從之。郁熱之气。因其勢而發之。假熱之气。求其屬而衰之。﹝匯補﹞

用藥內傷勞役气虛。補中益气湯。肝經郁火發熱。逍遙散。血虛發熱。四物湯。陰虛發熱。六味丸。陽虛發熱。八味丸。郁火發熱者。火郁湯。瘀血發熱者。當歸復元湯。傷食發熱者。平胃合二陳小柴胡湯。

發熱選方補中益气湯六味丸八味丸四物湯﹝四方俱見中風﹞逍遙散火郁湯﹝二方俱見火癥﹞秦艽鱉甲散﹝方見癆瘵﹞桃仁承气湯﹝見血癥﹞二陳湯滚痰丸化痰丸﹝三方俱見痰癥﹞平胃散﹝方見暑癥﹞枳術丸﹝方見傷食﹞

當歸補血湯黃﹝三錢﹞當歸﹝一錢﹞棗﹝二枚﹞

當歸復元湯柴胡﹝八分﹞當歸穿山甲花粉﹝各一錢﹞甘艸紅花﹝各七分﹞桃仁﹝錢半﹞酒浸大黃﹝三錢﹞加靑皮﹝七分﹞

小柴胡湯人參柴胡﹝各一錢﹞黃芩﹝五分﹞半夏﹝七分﹞甘艸﹝七分﹞

加姜﹑棗。

大柴胡湯卽小柴胡湯加大黃﹑枳殼﹑濃朴。

白虎湯石膏﹝三錢﹞知母花粉﹝各一錢半﹞甘艸﹝一錢﹞

加竹葉。粳米。

卷之三外體門

惡寒

大意發熱惡寒者。發於陽也。無熱惡寒者。發於陰也。﹝仲景﹞夜寒者。陰气旺於陰分。晝寒者。陰气上溢陽中。重陰者。晝夜俱寒。﹝東垣﹞

內因陽虛則外寒。陰盛則內寒。﹝內經﹞此第言陰陽正虛之病。他如風寒暑濕痰火郁瘀癰瘡。一切邪气怫郁於表。表中之陽气不能發越。皆令惡寒。﹝匯補﹞

外候惡寒者。𨿽居密室幃幕之中。猛火近熱之處。仍覺憎寒拘急。甚則毫毛畢直。鼓頷戰栗。非若惡風之候。見風則凜凜畏懼。無風則坦然自適也。﹝匯補﹞

陽虛惡寒陽虛惡寒。以陽气能溫分肉而充皮毛。肥腠理而司闔辟。﹝內經﹞內傷房欲。火衰惡寒。卽熱之不熱。是無火也。其癥必兼蜷臥足冷。自汗。兩尺沈細。﹝匯補﹞

勞倦惡寒勞倦惡寒。脈必緩弱。或气口虛大無力。兼見倦怠。手心獨熱。此勞倦過度。脾胃不足。衛陽下陷。宜補中益气湯。甚加桂﹑附以行參﹑之力。﹝東垣﹞

肺火惡寒肺受火克。毛竅常疏。不能固腠理而灑淅惡寒者。必兼咳嗽咽漧。治宜淸金潤肺。﹝匯補﹞

痰飲惡寒痰飲惡寒。由痰滯上焦。榮衛阻滯。抑遏淸道。不能固密腠理而惡寒。肥人多有此癥。脈滑或沈。周身沈重。

胸滿食減。肌肉如故。﹝匯補﹞

傷酒惡寒傷酒惡寒。因飲酒太過。熱郁在內。不得宣越而惡寒者。癥兼口渴昏眩。﹝六要﹞

傷食惡寒傷食惡寒。由飲食過度。宿食內停。或食冷物所致。脈必沈滑。惡心頭痛。飽悶咽酸。宜從消導。食化而寒自已。﹝六要﹞

瘡毒惡寒有背惡寒。脈弦數。寒熱兼作。乃瘡毒之候。審其有無痛處。隨部分經用藥。大抵惡寒之候。除气虛陽虛外。

均宜發越。以辛散之。﹝六要﹞

郁火惡寒有素病虛熱。忽覺惡寒。須臾戰栗。如喪神守。此火郁淸道。抑遏陽气於脾土。不得外越。故手足厥冷。乃火極似水。熱極反兼水化。自覺其寒。非眞寒也。外癥口苦溺赤脈數。宜升陽散火湯。﹝河間﹞

內外惡寒辧外感惡寒。𨿽近烈火不除。內傷惡寒。稍就溫暖卽止。﹝東垣﹞

脈法表虛者浮濡。火郁者沈數。陽衰者細遲。痰飲者滑數。大抵脈來無力而惡寒者虛癥。脈來有力而惡寒者。

非外感。卽內郁也。以見癥參之。﹝匯補﹞

治法陽虛者。益火之原。表虛者。固衛之失。脾虛者。補其中。火郁者。治其內。痰宜吐下。食宜消導。酒宜分越。﹝匯補﹞

用藥衛不和而惡寒者。調中益气湯。脾胃弱。補中益气湯。陽虛。四君子加黃﹑炮姜﹑肉桂﹑附子。表虛。黃建中湯。濁痰滯膈。先用姜茶探吐。後用通聖散加減。肺火。甘桔湯加酒芩﹑門冬﹑山梔。惡寒久不已。服諸藥不效者。亦宜解郁。大抵惡寒之癥。種種不同。然世人以背惡寒屬太陽經。此經气郁而不行。或濁痰阻滯經絡。

藥中必加羌活以散太陽之邪。

【附產後惡寒】產後。气血兩虛惡寒者。腹中不和。脈虛大無力。八珍湯。若小腹脹痛。是惡露。心下飽悶。是食滯。乳中脹痛。

是蒸乳。四者皆令惡寒。宜詳辧之。﹝匯補﹞

【附呻欠】足陽明之脈。是動則病振振寒。善伸數欠。欠者陽引而上。陰引而下。陰陽相引。俗名呵欠。﹝匯補﹞

惡寒選方補中益气湯四君子湯﹝二方俱見中風﹞調中益气湯黃建中湯﹝二方俱見勞倦﹞升陽散火湯﹝卽火郁湯﹞

防風通聖散﹝二方俱見火癥﹞升麻葛根湯﹝方見傷暑﹞

甘桔湯治肺受火克。灑淅惡寒。

甘艸桔梗加酒芩﹑山梔﹑麥冬﹑五味﹑棗仁。水煎。

黃葛根湯治酒郁。內熱惡寒。

黃﹝一兩﹞葛根﹝五錢﹞

煎服。大汗而愈。

如痰濕惡寒。宜苦參﹑赤小豆各一錢。爲末。蜜水調服探吐。吐後。以蒼術﹑川芎﹑南星﹑黃芩糊丸。白湯下。冬月去芩加薑汁爲丸。

卷之三外體門

汗病

大意汗乃心液。在內爲血。在外爲汗。腎復主液。在內爲液。在外亦爲汗。故自汗必由心腎虛而得之。﹝醫聖﹞

內因自汗者。衛气不固。榮血滲泄。﹝醫鑑﹞飲食飽甚。汗出於胃。驚而奪精。汗出於心。持重遠行。汗出於腎。疾走恐懼。汗出於肝。搖體勞苦。汗出於脾。﹝素問﹞

外候陽虛自汗必惡寒。火熱自汗必躁熱。傷濕自汗。困倦身重。天陰轉甚。聲如甕出。傷風自汗。頭疼身熱。咳嗽煩悶。鼻塞流涕。傷暑自汗。身熱口渴。煩躁面垢。痰癥自汗。頭眩嘔逆。胸滿吐痰。心虛自汗。怔忡恍惚。肝熱自汗。口苦多眠。腎虛自汗。潮熱咳嗽。脾虛自汗。倦怠少食。﹝匯補﹞

汗分冷熱自汗有冷有熱。陰虛陽湊者。發熱自汗。汗出必熱。陽虛陰湊者。厥冷自汗。汗出必冷。然有火邪亢極。反兼水化而汗冷者。又有相火出於腎中。挾水化而汗冷者。不可不審。﹝匯補﹞

汗多亡陽气虛則外寒。𨿽見熱中。蒸蒸爲汗。終傳大寒。﹝經文﹞此因汗多亡陽。重虛其表。陽虛極矣。故爲寒中。凡病甚虛極之人。多有頭面汗出淋漓。口鼻皆冷。手足靑色。气促不止。急欲溫補以追欲絕之陽。並外用撲法。亦有生者。遲則不及矣。﹝匯補﹞

脈法浮而濡者爲汗。在寸爲自汗。在尺爲盜汗。自汗之脈微而弱。爲陽衰。盜汗之脈細而澀。爲陰弱。﹝匯補﹞

治法陽虛自汗。宜補肺。然有扶陽而不愈者。乃表虛汗無以外衛也。當斂表以實之。心虛自汗。宜安神。然有補心而不愈者。乃血虛而汗無以退藏也。當養血以調之。汗出於脾。濕气盛也。當燥之。然有補脾勝濕而不愈者。乃火气蒸騰也。當先淸其熱。汗出於腎。陽加陰也。當淸之。然有涼血養血而不愈者。乃相火作汗也。

當滋其陰。肝主疏泄而自汗者。當調血淸火。胃經气熱而自汗。宜導痰通滯。此治雜病自汗之法也。若夫傷風傷濕而汗者。當發汗以解外。溫病熱病而自汗者。當寒涼以淸中。又非前法並論也。﹝匯補﹞

治分五臟肺虛者。護其皮毛。脾虛者。壯其中气。心虛者。益其血脈。肝虛者。禁其疏泄。腎虛者。固其封藏。五臟之內。

酌其宜溫宜淸宜燥宜潤而用之。惟存乎臨癥之頃也。﹝匯補﹞

死癥津脫者。腠理開。汗大泄。﹝靈樞﹞凡汗出發潤。汗出如油。汗出如珠。汗多喘滿。汗雨淋漓。皆不治也。﹝匯補﹞

用藥陽虛。用建中湯﹑參附湯。表虛。用桂枝加術湯。心虛。用歸脾湯。肝火。用逍遙散。腎虛。用地黃安腎丸。相火。用當歸六黃湯。濕勝。用羌活勝濕湯。痰病。用理气降痰湯。凡虛癥服諸藥汗不止者。重加棗仁。有微熱者。

加石斛。勞役气虛。寒熱倦怠。少食自汗。脈虛大。或沈細。補中益气湯。去升﹑柴。加五味﹑麻黃根。火气上蒸。胃濕作汗者。涼膈散。濕熱自汗。衛气虛弱。不任風寒者。調衛湯。痰實膈滯。寒熱自汗。能食便祕。脈實者。大柴胡湯下之。大抵气熱汗出。多是有餘之癥。

【附盜汗】盜汗者。睡則出汗。醒則漸收。因陰气空虛。睡則衛气乘虛陷入陰中。表無護衛。榮中之火。獨旺於外。蒸熱而汗。醒則气周於表而汗止。此癥多見於虛勞之人。陰气損傷。宜養榮淸熱。若大病之後。新產之餘。及久出盜汗不止。則陽气亦虛。宜補气固陽。固陽能生陰。气爲水母。甘溫化气。陰液斯斂。若拘泥濟陰。烏能衛外。故表而出之。﹝匯補﹞

【附頭汗】頭汗者。以六陽之脈。上循於頭。三陰之經。至頸而還。陰虛陽浮。故汗出頭頸。不能周身。有相火迫其腎水上行心之分野者。有陽气失所根據附飛越於髙巓者。有寒濕相搏者。有瘀血內蓄者。若關格小便不通而頭汗者。難治。及陽脫唇舌口鼻淸冷而頭汗者。亦不治。﹝醫統﹞

【附飲食汗】飲食汗者。因正气空虛。反爲飲食悍之气所勝。故食入汗出。久不已。則心气耗散。令人消渴偏枯。宜安胃湯斂之。﹝醫統﹞又飲酒中風。頭面多汗。食則汗甚。常不可單衣。身常濡。口漧善渴。名曰漏風。蓋頭爲諸陽之會。酒性亦陽。所以飲必見面。醉後陽气升頭。毛竅亦開。當風坐臥。風邪入之。故多汗。宜實表。﹝匯補﹞

【附心汗】心汗者。圓圓一片。只在心膛。因憂思驚恐以傷其心。宜斂神益气。歸脾湯主之。或用豬心一具。帶血破開。

入人參﹑當歸末一兩。煮熟。去藥食之。仍以艾煎湯。調茯苓末一錢服。

【附陰汗】酒色過度。每多陰汗。用六味地黃湯。加山梔﹑柴胡。有房勞汗出中風。下體多汗。不能勞事。十味銼散。加黃柏。﹝匯補﹞

汗病選方黃建中湯治陽虛自汗。

黃桂枝﹝各一錢半﹞白芍﹝三錢﹞甘艸﹝一錢﹞

生薑﹑飴。水煎。

當歸六黃湯治陰虛盜汗。

當歸生地熟地黃柏黃芩黃連﹝各一錢﹞黃﹝二錢﹞

水煎。

玉屏風散治虛炎自汗。

防風黃﹝各一錢﹞白術﹝一錢﹞

水煎。

實表散﹝澹寮﹞治腠虛冷汗。

附子﹝炮﹞肉蓯蓉細辛五味子﹝各一錢﹞

與黃建中湯合用。加小麥。水煎。

羌活勝濕湯治濕勝自汗。

炙甘艸﹝三錢﹞黃﹝一錢﹞生艸﹝五分﹞黃芩﹝生﹞炒黃芩﹝各三分﹞人參﹝三錢﹞川芎本防風﹝各三分﹞獨活﹝二分﹞升麻柴胡﹝各五分﹞細辛蔓荊﹝各三分﹞薄荷﹝一分﹞

水煎服。

理气降痰湯治痰病自汗。

桔梗枳殼橘紅半夏茯苓香附貝母﹝各一錢二分﹞甘艸桂枝﹝各五分﹞

防己黃湯﹝仲景﹞

防己﹝五分﹞黃﹝錢半﹞白術﹝七分﹞甘艸﹝五分﹞

姜﹑棗水煎。

安胃湯黃連五味子烏梅肉生甘艸﹝各五分﹞熟甘艸﹝三分﹞升麻梢﹝二分﹞

水煎。

歸脾湯﹝方見中風﹞

封臍法用五倍﹑明礬爲末。津液調封臍中。一宿卽止。女人津唾更佳。

撲粉法用牡蠣﹑白術﹑麥麩﹑麻黃根﹑本﹑糯米﹑防風﹑白芷等末。絹包。周身撲之。

快捷方式法用靑桑葉一味。乘露采。焙榦爲末。二錢。空心。溫米湯飲下。

卷之三外體門

瘧疾

大意夏傷於暑。秋成瘧。﹝經文﹞者。瘧之總名也。因其有戰寒壯熱暴瘧酷瘧之義。故名。大抵無痰不成瘧。外感四气。內動七情。飲食饑飽。房室勞傷。皆能致之。其中气凝滯。鼓動痰涎。則一也。﹝匯補﹞

內因夏時伏陰在內。陽浮於外。眞气消爍。其汗大出。人多煩渴。或過食生冷瓜果。或坐臥陰地取涼。致膚腠閉密。邪畱於胃。聚而成痰。至秋陽气收肅。陰气下移。中州之痰气愈加壅滯。胃气行至其所。與之相遇。而寒熱作焉。陰陽之气。更相勝負。故衛气行過。與邪暫離。故有時汗解。及邪衛復集。病必再作。此陰陽之升降。

邪正之合離也。﹝匯補﹞

外候其寒也。欠伸毛悚。鼓頷戰栗。湯火不能溫。其熱也。頭疼脊痛。煩躁飲冷。冰水不能寒。或先寒後熱。或先熱後寒。或寒熱多少。或單熱單寒。﹝大全﹞

三陽經瘧太陽之瘧。腰背頭項俱疼。先寒後熱。熱止汗出。陽明之瘧。目痛鼻漧舌燥。寒甚乃熱。熱甚而汗出。喜見火日光。少陽之瘧。口苦脇痛而嘔。寒熱往來。身體解。﹝入門﹞

三陰經瘧少陰之瘧。寒少熱多。嘔吐獨甚。舌漧口燥。欲閉戶牖而處。太陰之瘧。慘然太息。腹滿惡食。病至善嘔。嘔已乃衰。厥陰之瘧。腰痛小腹滿。小便數而不利。恐懼不足。腹中悒悒。﹝指掌﹞

風瘧凡瘧皆生於風。風瘧者。因避暑乘涼。汗出當風。閉其毛孔。熱不得泄越而作。所謂夏暑汗不出。秋成風瘧。

其癥煩燥頭疼。惡寒自汗。先熱後寒。治宜發汗。﹝匯補﹞

寒瘧納涼之風寒。沐浴之水寒。先伏於腠中。因秋風涼肅而發。其癥腰背頭項疼痛。先寒後熱。治當大汗。﹝匯補﹞

暑瘧暑瘧者。其癥大汗大煩大喘大渴。靜則多言。體若燔炭。汗出而散。單熱微寒。宜淸暑解表。﹝匯補﹞

濕瘧外著雨露。內停水濕。發則一身盡痛。手足沈重。嘔逆脹滿。名曰濕瘧。宜解表除濕。﹝匯補﹞

溫瘧冬中風寒。藏於骨髓。及遇大暑。腠理發泄。邪气與汗皆出。故先熱後寒。名曰溫瘧。宜和解。熱多小柴胡。寒多加桂枝。﹝匯補﹞

瘴瘧瘴瘧者。山溪蒸毒。濕熱蒸燻。邪郁中焦。發時迷悶。甚則狂妄。乍寒乍熱。乍有乍無。一身沈重。不習水土者。

恆多患之。甚則血瘀於心。涎聚於脾。亦有口喑不能言者。宜先吐其痰。後利大腸。涼膈散。或小柴胡加大黃﹑木香。輕者藿香正气散。﹝匯補﹞

疫瘧一方長幼。病皆相似。此因天時寒熱不正。邪气乘虛襲入所致。宜隨時令施治。此司天運气之所宜考也。﹝匯補﹞

鬼瘧鬼瘧因卒感屍疰客忤。寒熱日作。夢寐不詳。多生恐怖。言動異常。俗云。夜發爲鬼瘧者非也。宜祛邪禁壓法。或平胃散。加桃仁﹑雄黃。﹝方考﹞

癉瘧癉瘧者。肺素有熱。腠理開發。風寒舍於皮膚之內。分肉之間。發則陽气盛。其气不及於陰。故但熱而不寒。

﹝素問﹞今人素有火癥。復挾飲食與痰。每多熱而不寒。均宜消導淸火。

痰瘧痰瘧因夏月多食瓜果油面。鬱結成痰。熱多寒少。頭疼肉跳。吐食嘔沫。甚則昏迷卒倒。寸口脈浮大者。吐之。關脈弦滑者。化之。若胸滿熱多。大便燥實。大柴胡湯下之。﹝匯補﹞

食瘧食瘧一名胃瘧。因飲食失節。饑飽不常。穀气乖亂。榮衛失所。寒已復熱。熱已復寒。寒熱交並。噫气惡食。食則吐逆。胸滿腹脹。食在膈上。探吐之。食停未化。消克之。食已消。疏解之。﹝匯補﹞

虛瘧元气本虛。感邪患瘧。飲食少進。四肢乏力。自汗不止。倦怠嗜臥。微有表癥者。人參養胃湯爲主。久而不已。

但宜養正。六君子加柴胡﹑漧葛。不可用劫奪法。轉成他癥。又有入房感寒成瘧者。晝則寒甚。夜則發熱。服藥不得汗者。用蒼﹑芎﹑桃﹑柳煎湯。浸足至膝。內服補劑。其汗必行。又有虛極之人。瘧發之時。寒不成寒。熱不成熱。气急神揚。精神恍惚。六脈豁大。此元气衰脫。將有大汗昏暈之虞。宜防之。﹝匯補﹞

勞瘧勞役過度。榮衛空虛。其癥發熱惡寒。寒中有熱。熱中有寒。或發於晝。或發於夜。遇小勞便發。必气虛多汗。

飲食少進。又血虛午後發熱至晚微汗乃解。此似瘧非瘧也。若誤投瘧治。必危。久而成瘵。捨補奚爲。﹝匯補﹞

瘧母凡瘧經年不瘥。謂之老瘧。或食積痰涎瘀血結成痞塊。藏於腹脇。作脹且痛。令人多汗。乃瘧母也。此榮衛虛損。邪气畱著。宜養正气。終當自化。設誤爲攻削。必至中滿。愼之。﹝匯補﹞

爲熱爲寒人身之中。衛气居外。營血居內。陽邪與榮爭。而邪火發於外。則爲熱。陰邪與衛爭。而正气退於內。則爲寒。

表邪多則寒多。裏邪多則熱多。表裏相半。寒熱相爭。諸瘧惟勞傷食積痰火。則寒已復熱。熱已復寒。謂之寒熱相並。﹝入門﹞外有癉瘧。但熱不寒者。乃邪並於表。則陽盛陰虛。陰虛生內熱。陽盛生外熱。而中外皆熱也。牝瘧。但寒不熱者。乃邪並於裏。則陰盛陽虛。腸虛生外寒。陰盛生內寒。而中外皆寒者。一定之則也。﹝匯補﹞

陽分陰分大抵一日一發。及午後發者。邪在陽分。易已。間日發。及午後夜間發者。邪在陰分。難已。若間一日。連二日發。或日夜各一發者。爲陰陽俱病。﹝雜著﹞陰分多而陽分少。則其發日遠。陽分多而陰分少。則其發日近。甚則內外失守。眞邪不分。休作無時也。﹝匯補﹞

連發間發受病重者。邪气內薄於陰分。陰爲髒。其邪深。橫連募原。募原者五臟空穴之總名。在背爲陽爲募。在腹爲陰爲原。其道遠。其气深。邪內居之。不能與正气並行。故間日蓄積乃發。﹝入門﹞其有三日一發者。乃三陰經瘧。其病更深。發於子午卯酉者。少陰經也。辰戌丑未者。太陰經也。寅申巳亥者。厥陰經也。﹝丹溪﹞

日輕日重時日支幹之衰旺。每於人身有相關。蓋甲丙戊庚壬。天時之陽也。乙丁己辛癸。天時之陰也。瘧久食減。胃中之正气已孤。而邪去未盡。是以值陽日助正。而邪不能勝正則輕。值陰日助邪。而正不能勝邪則重。﹝匯補﹞

日發夜發受病輕者。邪气外舍於陽分。陽爲腑。其邪淺。客於腠理。與衛气並行。故一日一發。發有晝夜之殊。因衛气晝行於陽。夜行於陰。此气得陽而外出。故發於日間。榮衛晝行背與脊故也。得陰而內薄。故發於暮夜。榮衛夜行胸與腹也。

移早移晏邪气客於風府。循膂而下。衛气一日一夜。大會於風府。其明日下一節。故其作也晏。其出於風府。日下一節。二十五日下至骨。二十六日入於脊內。注於伏膂之內。其气上行。九日出於缺盆之中。其气日髙。故作日益早也。﹝內經﹞所以正气勝而外出。則移早。爲輕。邪气勝而入內。則移晚。爲重。﹝匯補﹞

脈法瘧脈自弦。弦數多熱。弦遲多寒。弦虛宜補。弦緊宜汗。弦而浮大可吐。弦而實緊可下。微弱爲虛。代散則死。

如六脈遲緩者。將自愈。

治法無汗須發汗。散邪爲主。有汗當斂汗。扶正爲先。﹝心法﹞邪瘧及新發者。可汗吐下。虛瘧及久病者。宜補气血。

稍久而正虛邪滯者。宜一補一發。若深入於陰分者。宜先升後汗。至如邪乘虛入。則宜以發散祛其客邪。

然後扶培胃气。痰食气滯。則先以消導散其壅滯。然後漸補脾元。﹝匯補﹞

避其銳气方其盛時。必毀。因其衰也。事必大昌。﹝內經﹞凡瘧方發之時。不可服藥。須於未發兩時之先。否則藥病交爭。

轉深爲害。﹝匯補﹞

截宜權變數發之後。曾經汗解。可商截法。久則中气愈虛。病邪愈深。設或脈尙緊盛。邪气方銳。未可輕截。恐補住邪气。變生他患。﹝匯補﹞

截後宜補截而不愈。不可再截。恐損其气。宜分晝發夜發。寒熱多少。以和解之。久則脾气虛衰。須服養脾祛痰之藥。

脾气一盛。自然平復。﹝大全﹞

瘧病死癥凡瘧至吐瀉不食。腫脹歸腹者。不治。亦有峻補參﹑而獲生者。亦僅百中之一二也。﹝匯補﹞

用藥主以二陳湯。合柴胡湯。因寒。加羌活﹑蘇葉。因暑。加黃連﹑香薷。因濕。加蒼術﹑濃朴。因瘴。加菖蒲﹑藿香。

因食。加山楂﹑麥芽。因痰。加枳實﹑膽星。頭疼。加川芎。胸滿。加枳殼。口渴。加知母。甚加石膏。去半夏。嘔吐。

加藿香。大抵外感寒多。非艸果﹑濃朴不能溫散。熱多。非柴胡﹑黃芩不能淸解。陽瘧無汗。須用蒼術﹑葛根。陰瘧無汗。須用升麻﹑柴胡。陽瘧多汗。斂以參﹑術﹑黃。陰瘧多汗。斂以歸﹑芍﹑烏梅。陽瘧三四發後不愈者。截以不二飲。陰瘧數十發不愈者。提以補中益气湯。加白蔻仁以分邪正而瘧自止。脾虛多熱者。淸脾飲。胃虛多寒者。人參養胃湯。其間日發。連兩日發者。八珍湯大補气血。若微寒微熱不能遽除。是正气已虛。邪气亦盡。加柴胡﹑黃芩鱉甲。於補榮衛藥中。尋當自愈。

瘧疾選方淸脾飲﹝簡易﹞治瘧疾熱多寒少。口渴溺赤。脈弦數者。脈滑有力。用蒼術。脈濡無力。用白術。

靑皮濃朴﹝姜炒﹞艸果柴胡黃芩茯苓半夏甘艸﹝炙各七分﹞姜棗不二飲治瘧在陽分。三四發後。人壯可截者。

柴胡黃芩常山知母芍藥檳榔靑皮甘艸水酒各一碗煎。露一宿。五更時服。忌熱茶湯飯一日。

驅瘧散﹝和劑﹞治瘧疾熱少寒多。自汗肢冷。脈弦遲者。

前胡柴胡﹝各八分﹞桂心桔梗濃朴半夏﹝各六分﹞黃漧葛甘艸﹝各四分﹞姜棗人參養胃湯治虛瘧食少諸癥。

艸果人參茯苓﹝各五分﹞甘艸橘紅﹝各八分﹞濃朴蒼術半夏﹝各一錢﹞藿香﹝五分﹞

寒多。加漧薑﹑桂枝。熱多。加柴胡﹑黃芩﹑生薑﹑烏梅。水煎。

芎歸鱉甲湯治勞瘧表虛裏損。眞元未復。疾𨿽暫可。少勞復作。

川芎當歸鱉甲茯苓靑皮陳皮半夏芍藥﹝等分﹞

生薑﹑烏梅煎。

四獸飲卽六君子湯加艸果﹑烏梅﹑生薑﹑大棗。

黃鱉甲湯黃﹝中﹞鱉甲﹝下﹞何首烏﹝上﹞陳皮﹝下﹞

柴胡養陰湯柴胡﹝上﹞當歸﹝中﹞陳皮﹝中﹞知母﹝下﹞

瘧母丸靑皮桃仁紅花神曲﹝各五錢﹞三稜蓬術海粉﹝各七錢﹞鱉甲﹝醋制一兩﹞香附﹝醋炒八錢﹞麥芽﹝五錢﹞

神曲糊丸。以補藥送下。

小柴胡湯﹝仲景﹞治瘧往來寒熱。

柴胡黃芩半夏人參﹝各一錢﹞甘艸﹝五分﹞

姜棗煎。加丹皮﹑山梔。名加味小柴胡湯。加石膏﹑知母。名柴胡白虎湯。

藿香正气散﹝方見似中風﹞補中益气湯八珍湯六君子湯﹝三方俱見中風﹞平胃散﹝方見暑癥﹞

卷之三外體門

斑疹

大意斑屬三焦無根之火。疹屬心脾濕熱之火。其上侵於肺。則一也。﹝入門﹞

內因熱則傷血。血熱不散。裏實表虛。出於皮膚而爲斑也。﹝明理論﹞

外候斑勢掀發微腫。有色痕而無頭粒。小者如芝麻。大者如芡實。輕者如星布。重者如錦紋。其赤色者。胃熱也。

紫黑者。胃爛也。﹝例略﹞或有靑藍色者。見則不治。要知赤斑。半死半生。黑斑。九死一生。﹝正傳﹞鍼頭稠密者凶。

喘促自汗者死。气實足暖者易治。气怯足冷者難醫。自胸腹散四肢者可治。自四肢入於腹者不治。將發之先。先自吐瀉者吉。旣發之後。久瀉不止者凶。﹝匯補﹞

外感發斑有傷寒發斑。有時气發斑。有陽毒發斑。有溫毒發斑。四癥之中。溫毒爲重。皆因熱邪在表。不當下而下之。

乘虛入胃。或熱邪在裏。胃熱不泄。二者皆能發斑也。﹝三因﹞初起。必有頭疼身熱之表癥。先宜辛涼徹其表。

後用寒涼淸其中。﹝入門﹞

內傷發斑內傷發斑。輕如蚊迹。多在手足。初起無頭疼身熱表癥。﹝入門﹞乃勞役過度。胃气虛極。一身之火。遊行於外。

或他癥汗吐下後。中气虛乏。余邪無所歸附。散於肌表。宜補宜降。不可妄行涼藥。大建中湯。﹝指掌﹞

陰癥發斑陰癥發斑。亦出胸背手足。但稀少而淡紅。如蚊迹之狀。此名陰斑。終不似陽斑之紅顯。因腎气太虛。陰盛於下。迫其無根之火。聚於胸中。上燻肺分而爲斑。若誤作熱癥而用涼藥者。非。宜調中湯溫胃。其火自降。

而斑自退。﹝指掌﹞

發疹內因疹屬熱與痰在肺。發則癢不仁。多兼風濕之殊。﹝心法﹞

發疹外候疹有豆粒。或如粟米。或如蚊迹。或隨出隨沒。或沒而又出。紅靨隱密皮膚。不透出者。爲癮疹。顆粒顯透皮膚爲痧疹。初起必兼鼻塞流涕。聲重咳嗽。頭疼胸悶。發熱自汗。更有風邪擁肺。气急鼻煽。咳不能臥。先用潤肺利邪之品。後變潮熱。而頭不疼。胸已快。惟咳嗽气急如故。此因本气素虛。肺邪𨿽解。而陰火乘旺也。

脈大者。宜滋陰淸肺。斷不可誤投參﹑酸斂。以致不救。﹝匯補﹞

赤白癮疹赤疹因熱。燥气乘之。稍涼則消。白疹因寒。冷气折之。稍暖則消。似白似赤。微黃隱於肌肉之間。四肢重著。

此脾經風熱挾濕也。多因沐後感風。與汗出解衣而得。﹝入門﹞

脈法斑疹郁熱。或伏或絕。或細或散。斑疹熱盛。陽浮而數。陰實而大。大率洪數有力者生。沈小無力者死。

治法疹宜涼解。斑宜淸火。癢者祛風。痛者淸熱。﹝繩墨﹞又斑疹並出者。不可純用風藥。恐變痰嗽渴嘔瘡瘍。﹝匯補﹞

用藥外感斑勢未透。升麻玄參湯發之。已透。人參化斑湯淸之。內傷發斑。調中益气湯斂之。風熱發疹。消風百解散散之。疹毒未解。鼠粘子湯淸之。脾家風濕髮疹。用黃瓜水調伏龍肝散服。

外治法凡斑欲出未透。用漧葛﹑蟬蛻﹑蘇葉煎湯揩之。或蔥白擦。或薑汁噴。使斑勢掀發爲度。

又法痧疹發不出。气急鼻煽者。用芫荽搗爛。同酒漿研勻。熱揩頭面胸背。蓋暖自愈。內服西河柳。陰漧。

大劑與之。名曰獨勝散。

斑疹選方人參化斑湯治外感陽實發斑。勢如錦紋。

人參﹝一錢﹞知母﹝二錢﹞石膏﹝五錢﹞甘艸﹝一錢﹞粳米﹝一撮﹞

水煎。

升麻玄參湯治外感熱甚發斑。隱隱未透。

升麻玄參漧葛甘艸﹝等分﹞

水煎。

調中益气湯治內傷胃气虛而邪火爲斑。

黃人參甘艸當歸白術﹝各五分﹞白芍柴胡升麻﹝各三分﹞橘皮五味﹝三粒﹞

水煎服。

調中湯治陰斑。

蒼術陳皮砂仁藿香甘艸芍藥桔梗半夏﹝各八分﹞白芷羌活川芎麻黃桂枝枳殼﹝各七分﹞

水姜煎。

大建中湯治陰虛陽气衰而浮越爲斑。

黃當歸桂心芍藥﹝各二錢﹞人參甘艸﹝各一錢﹞半夏附子﹝各五分﹞生薑棗子水煎。

消風百解散治風熱不散。郁於皮膚而爲斑。

荊芥防風白芷羌活陳皮川芎蟬蛻蒼術柴胡甘艸﹝各等分﹞

生薑﹑蔥白。水煎。

鼠粘子湯治疹發不徹。無裏癥者。

鼠粘子﹝上﹞荊芥穗﹝中﹞甘艸﹝下﹞防風﹝下﹞

防風通聖散治癮疹熱甚。狀如斑形。稠密不消。用此淸表徹裏。﹝方見火癥﹞

【附妊婦斑疹】妊婦發斑。先用透解。次用淸熱。不可泥胎孕。執用養血。蓋血藥凝滯。斑毒不能外透。每致纏綿變癥。若已透而內熱未消。恐熱侵胎元。宜護胎塗臍法。﹝匯補﹞

妊婦發疹。宜淸肺透表。亦不可用血藥以治疹邪。亦不可用燥藥以助疹熱。﹝匯補﹞

塗臍護胎法治妊婦外感發斑已透。熱未止。恐熱入子宮。用此塗之。

以井底泥塗臍以下二寸餘。以綿護之。良久再易。

卷之三外體門

黃病

大意中央黃色。入通於脾。﹝內經﹞故黃膽多屬太陰濕土脾不能勝濕。復挾火熱。則郁而生黃。﹝必讀﹞

內因發黃譬如曲相似。多因飲食勞倦。致傷脾土。不能運化。濕熱內蓄。無由發泄。流於脾肉。徧於四肢。凡鬱鬱不得志之人。多生此病。﹝指掌﹞是脾虛爲本。濕熱爲標。當於標本緩急審之。﹝三錫﹞

外候濕熱燻蒸。土气洋溢。面目爪甲身體俱黃。外則肌肉微腫。一身盡痛。內則胸腹滿悶。噯气不舒。日晡潮熱。

四肢倦怠。大便去而不快。小便赤而短少。或溺出沾衣。猶如柏染。﹝匯補﹞

疸分幹濕漧黃熱勝。色黃而明。大便燥結。濕黃濕勝。色黃而晦。大便潤利。﹝入門﹞

疸分陰陽諸疸發於陰經。必嘔惡。發於陽經。必寒熱。﹝匯補﹞

疸分難易疸癥口渴。其病難治。疸而不渴。其病易治。又焦黃難治。淡黃易治。其壯年气盛。脈大。易治。老人气弱。脈微。

難治。﹝匯補﹞

黃汗黃汗者。汗出染衣。色如燻黃。身腫且痛。𨿽發熱而不渴。暮則煩躁不眠。因脾熱汗出。入水澡浴。爲風所閉。

熱畱皮膚所致。屬表癥。宜解熱濕。和其榮。用丁香鼻法。去黃水。自愈。﹝匯補﹞

黃膽黃膽者。小溺面目牙齒指甲肢體皆黃。食已善饑。安臥懶動。憎寒壯熱。日晡轉甚。因臟腑不和。水谷相並。

濕熱蒸鬱。邪畱胃中。復爲風熱所搏。結滯不散。內蒸外郁。病屬裏癥。便閉者。攻之。溺澀者。利之。二便利者。

淸解之。﹝匯補﹞

谷疸谷疸者。發寒熱。不能食。食已頭眩。腹脹不安。心煩怫郁。右關脈滑。因胃熱大饑。因而過食。停滯中脘。病屬中焦。宜先去水谷之積滯。次解脾胃之郁熱。﹝匯補﹞

酒疸心胸懊。欲吐不食。腹如水狀。足心熱。足脛滿。小便黃。眼黃鼻燥。面發赤斑。因大醉當風。毒畱淸道。病屬上焦。脈浮洪者。當探吐。設或誤下。邪陷腎中。變成黑疸。面黑目靑。如啖蒜齏。大便黑。膚粗燥。其脈微弱者。

不治。﹝匯補﹞

女勞疸女勞疸者。黃如灰色。額黑頭汗。手足心熱。薄暮不發熱。日反惡寒。小腹急滿。小便不利。大便時溏。腹脹如水狀。類黑疸。因過於勞傷。又於大熱之中。犯房入水所致。病屬下焦。非水气也。宜培脾腎。若腹滿多渴者。

難治。﹝匯補﹞

虛黃虛黃口淡怔忡。耳鳴腳軟。怠惰無力。寒熱微作。小便濁澀。皮膚𨿽黃。而爪甲如常。此勞倦太過。气血俱虛。

不可妄用涼藥。宜調中培土。若面色靑黃。小便自利。謂之木勝於土。中走於外。又宜培脾抑肝。﹝匯補﹞

陰黃陰黃者。四肢淸冷。自汗泄利。小便淸白。身不發熱。脈沈而遲。乃脾腎虛損所致。宜溫補。亦有過服寒涼。變成陰癥。身目俱黃。膚冷胃疼。眼澀不開。大便自利者。茵陳附子漧薑湯。﹝匯補﹞

疸兼雜癥黃膽初起。多兼雜癥。如風癥色黃帶靑。寒癥色黃帶黯。暑癥色黃帶赤。瘀血發黃。喜忘如狂。溺淸便黑。食積發黃。惡食噫气。胸滿腹脹。又有瘀熱入心發黃者。有痰火入肺發黃者。不拘外感內傷。怫郁不舒。皆能成疸。﹝入門﹞

死癥凡疸以十八日爲期。治之十日以上爲瘥。如寸口近掌處無脈。口鼻皆冷。泄利嘔噦。胃气已脫者死。環口黧黑。汗出如油。脾气已絕者死。面見黑色。搖頭直視者死。疸毒衝心。如狂喘滿。腹脹气短者死。脈微小有神。小便利而不渴者生。口渴者死。其云十八日爲期者。此指眞黃而言。若脾虛面黃。不在此例。﹝匯補﹞

脈法五疸實熱。脈必洪數。虛小微澀。癥屬虛弱。脈浮可吐。脈沈可下。脈洪泄利而渴者死。脈小泄利不渴者生。

入腹脹滿。脈弦硬者凶。﹝匯補﹞

治法疸病總以淸熱導濕爲主。若病久脾胃衰薄者。當補中。﹝必讀﹞

治禁苦寒疸屬脾胃。不可驟用涼藥傷胃。必佐以甘溫。君以淡滲。則濕易除。而熱易解。若純用苦寒。重傷脾腎。輕則嘔噦下利。重則喘滿腹脹。﹝匯補﹞

久宜溫補疸屬虛損。宜溫補腎肝。眞陽之气一升。而邪火自斂。若疸用茵陳。必利小便。枯竭肝津腎水。則彊病幸痊。

而雀目腫脹又作。﹝入門﹞若面黃而黑。下有遺溺者。不治。﹝匯補﹞

用藥主以胃苓湯。茯苓滲濕湯。溺澀。加木通。食積。加山楂。屬虛者。培脾。用四君子湯。補腎。八味丸。陰黃。理中湯。平肝。建中湯。

驗死生法用二指重按病患胸前膻中穴。二指左右分開。中間有血色者。可治。無血色者。不治。

黃病選方茯苓滲濕湯治濕熱發黃。口渴溺澀。少食少臥。

茵陳﹝七分﹞茯苓﹝六分﹞澤瀉豬苓白術蒼術陳皮黃連山梔秦艽防己葛根﹝各四分﹞燈心艸水煎。

胃苓湯治脾胃不和。倦怠食少。

蒼術﹝中﹞濃朴﹝中﹞陳皮﹝上﹞甘艸﹝下﹞澤瀉﹝中﹞茯苓﹝上﹞

豬苓﹝下﹞

加味五苓散治寒濕髮黃。

白術﹝上﹞茯苓﹝上﹞豬苓﹝下﹞澤瀉﹝中﹞肉桂﹝下﹞茵陳﹝中﹞漧薑﹝中﹞濃朴理中丸治陰黃爲病。﹝方見中寒﹞

黃建中湯治虛黃。﹝方見汗病﹞

加味四君子湯治女勞疸。

卽四君子加黃﹑白芍﹑扁豆。水煎。

茵陳漧薑附子湯﹝寶鑑﹞治寒濕虛黃。

附子﹝三錢炮﹞漧薑﹝二錢炮﹞茵陳﹝一錢二分﹞茯苓﹝五分﹞艸豆蔻﹝一錢煨﹞枳殼半夏澤瀉﹝各五分﹞白術﹝四分﹞陳皮﹝三分﹞

水煎。

補中益气湯加茵陳﹑梔子﹑豬苓﹑澤瀉﹑黃連﹑滑石﹑赤苓。

地黃丸加蒼術﹑白術﹑茵陳﹑酒炒黃柏。

湯丸二藥。早晚兼進。又當服綠礬丸更效。二方皆治虛疸。

鍼砂丸﹝祕方﹞治黃膽積塊。久而不愈。

豬苓澤瀉白術赤苓﹝各五錢﹞蒼術砂仁香附濃朴﹝各二兩﹞三稜莪術烏藥茵陳艸果鍼砂﹝醋炒七次各一兩﹞木香靑皮陳皮﹝各七錢﹞

上爲末。老酒打糊丸。梧子大。每服七十丸。忌食雞﹑魚。

硝石礬石散治女勞疸。

硝石礬石﹝各炒研等分﹞

爲末。大麥粥汁調服二錢。一方。用滑石。不用硝石。

治方用生薑二斤。搗爛煎湯。於無風處洗浴。令徧身汗出如雨。後用髙良姜根搗汁服之。令其或吐或下。行一二次卽愈。又方。用大芫荽搗汁酒服。三朝卽愈。又方。用綠礬不拘多少。炒至白色。爲末。煮棗肉丸。如櫻桃大。每服七丸。早午晚各一服。黃酒送下。忌醋生冷發物。或有虫。卽吐出。如神。

卷之三外體門

水腫

大意諸濕腫滿。皆屬於脾。﹝內經﹞脾主水穀。虛而失運。水濕停畱。大經小絡。盡皆濁腐。津液與血。悉化爲水。故面目四肢浮腫。﹝匯補﹞

內因人身眞水火。消化萬物以養身。﹝入門﹞故水則腎主之。土則火生之。惟腎虛不能行水。脾虛不能制水。故腎水泛濫。反得浸漬脾土。是以三焦停滯。經絡壅塞。水滲於皮膚。注於肌肉而爲腫。﹝心法﹞

外候水始起也。目窠下微腫。如新臥起狀。頸脈動時咳。陰股間寒。足脛腫。腹乃大。以手按其腹。隨手而起。如裹水之狀。皮薄而光。﹝鍼經﹞

陽水陰水若徧身腫。皮色黃赤。煩渴溺澀。大便閉。脈沈數。此爲陽水。若徧身腫。皮色靑白。不渴。大便溏。小便少不澀。

此屬陰水。﹝丹溪﹞陽水外因涉水冒雨。或兼風寒暑气。先腫上體。肩背手面。手之三陽經。陰水內因冷水酒茶。或兼勞欲房色。先腫下體。腰腹脛。足之三陰經。﹝入門﹞

气腫水腫皮濃色蒼。四肢削瘦。胸腹痞滿。自上而下者。多屬气。皮薄色嫩。腫有分界。自下而上者。多屬水。又按之不成凹而卽起者气也。按之成凹不卽起者濕也。﹝入門﹞

風腫瘀腫風腫走注疼痛。皮粗麻木。卽痛風身腫是也。瘀腫皮膚光亮。現赤痕血縷。乃血化爲水也。﹝入門﹞

風水石水風水面浮身腫。自汗惡風。脈浮體重。骨節疼痛。不渴。宜表散。石水腹滿不喘。其脈沈。宜利便。﹝準繩﹞

水分血分婦人身腫。有水分血分之殊。水分者。中州停濕。心下堅大。病發於上。先水腫而後經斷。治在中焦。血分者。

血結胞門。臍下脹。病發於下。先經斷而後水腫。治在下焦。且血分之病。小腹硬痛。手不可按。而水道淸長。

與脾虛之候。大腹柔軟。水道澀滯者各別。宜破瘀之劑。若屬懷孕。亦有气遏水道而腫者。但宜順气安胎。

俟產而腫自消。﹝匯補﹞

喘脹相因先喘後腫。此肺不化气。水流爲腫。治在肺。先腫後喘者。乃脾不運化。水泛爲喘。治在脾。﹝雜著﹞治肺宜淸金降气。而行水次之。治脾宜實脾理濕。而降气兼之。﹝匯補﹞

肺腎相傳脾病則肺金失養。不但肺气孤危。且濁气上升。喘急咳嗽者有之。必土實而後肺金淸肅。以滋化源。又脾病則津液不化。不特腎精損削。且濕熱下注。足跗浮腫者有之。必土彊而後腎水收攝。以歸隧道。﹝入門﹞

脈法脈洪大者。易治。微細者。難治。又脈乍出者。死。﹝脈經﹞

治法大法。宜調中健脾。脾气實。自能升降營運。則水濕自除。此治其本也。﹝丹溪﹞

分治六法治水之法。行其所無事。隨表裏寒熱上下。因其勢而利導之。故宜汗。宜下。宜滲。宜淸。宜燥。宜溫。六者之中。

變化莫拘。﹝匯補﹞

治分陰陽陽水。宜辛寒散結行气。苦寒瀉火燥濕。陰水。宜苦溫燥脾勝濕。辛熱導气扶陽。﹝入門﹞

治分汗滲身有熱者。可汗。身無熱者。可利。肌膚痛者。可汗。溺赤澀者。可利。腰上腫者。可汗。腰下腫者。可利。所謂開鬼門。潔淨府。上下分消之也。﹝匯補﹞

濕熱宜淸濕者土之气。土者火之子。故濕每生熱。熱亦成濕。母子相感。气之變也。故濕熱太盛。火勢乘脾而腫者。宜淸心火。降肺金。俾肝木有制。脾無賊邪之患。淸濁營運。濕熱气化。而滲道又且開通。其敗濁之气。淸者復回而爲气爲血爲津液。濁者在上爲汗。在下爲溺以漸去矣。﹝丹溪﹞

寒濕宜溫水𨿽制於脾。實則統於腎。腎本水藏。元陽寓焉。命門火衰。不能自制陰寒。溫養脾土。則陰不從陽精化爲水。故水腫有屬火衰者。外癥肢體腫脹。手足並冷。飲食難化。大便泄瀉。呼吸气冷。此眞陽衰敗。脾肺腎俱虛。﹝立齋﹞法當暖中州。溫下焦。俾少火生气。上蒸脾土。元陽復而陰翳消。三焦有所稟命。決瀆得宜。水道自通。﹝必讀﹞

陰虛宜補腎者。胃之關。關門不利。聚水生病。故水腫有屬陰虛者。肺金不降而浮腫。其癥腹大臍腫。腰痛足硬。小水短澀。咳嗽有痰。不得臥倒。面赤口渴。但飲食知味。大便反燥。此水附龍起。相火溢水故也。宜滋陰補腎。兼以保肺化气。﹝準繩﹞

邪實當攻有外觸怒气。內傷飲食而腫者。盍肝常有餘。觸怒則益旺而傷脾。脾愈不足。傷食則不運而生濕。濕熱太盛。郁極而發。上達於頭。下流於足。中滿於身之前後。浮腫如匏。堅實如石。寒冷如冰。坐臥不得者。最難論治。本當利便。然內而膀胱。外而陰囊。相連緊急。阻塞道路。苦無一綫之通。病何由去。必開其大便。以逐其水。隨下而隨補。則邪去而正無損。漸爲調理。庶可得生。﹝寓意章﹞

滲忌太過治濕當利小便。𨿽爲常法。然執此一說以治虛癥。往往多死。蓋脾气虛敗。愈下愈虛。𨿽劫效目前。而正气陰損。﹝丹溪﹞

水腫禁法水腫初起。其勢方銳。最忌甘溫助濕作滿之藥。尢戒鍼刺。犯之流水而死。當絕酒色。卻鹽醬。戒忿怒。以全太和。否則不治。﹝入門﹞

水腫死癥先腹脹而後散於四肢者。可治。先肢腫而後歸於腹者。難治。若唇黑耳焦。人中脹滿。背平肉硬。赤腫如緋。

腹多靑筋。陰囊無縱。五穀不化。大便滑瀉者。俱危。又面黧黑者。肝絕。掌無紋者。心絕。神闕突者。脾絕。缺盆平者。肺絕。湧泉平者。腎絕。斷絕飲食者。死。胃气已亡也。又股間出水者。死。脾傷KT破也。﹝匯補﹞

水腫用藥主以四苓散。加蒼術﹑木香﹑陳皮﹑濃朴﹑枳殼﹑姜皮。陽水。加黃芩﹑山梔﹑防己。陰水。加椒目﹑漧薑﹑肉桂。

腫在上。加蘇葉﹑防風汗之。腫在下。加木通﹑木瓜利之。中滿。加腹皮﹑濃朴泄之。便溺閉。加牽牛下之。肺气喘。

加葶藶瀉之。气下陷。升柴提之。脾虛羸弱。加人參﹑白術補之。脈實便實者。用牽牛﹑甘遂﹑大戟﹑芫花瀉之。脾腎兩虛者。用金匱腎气丸救之。陽衰水冷者。術附湯主之。陰虛水溢者。地黃湯加門冬﹑五味主之。血瘀成水者。椒仁丸主之。虛弱瀉利脬腫者。四君加減治之。

【附肺脹身腫】肺主皮毛。風邪入肺。不得宣通。肺脹葉舉。不能通調水道。下輸膀胱。亦能作腫。其癥眼胞先腫。初起卽喘急不臥。小腹無恙。宜淸肺葶藶丸主之。

淸肺葶藶丸葶藶﹝隔紙炒﹞貝母﹝煨黃色﹞木通﹝各一兩﹞杏仁防己﹝各二兩﹞

爲末。棗肉丸。每服五十丸。桑白皮湯下。

水腫選方加減胃苓湯統治水腫。隨癥虛實寒熱加減用之。

蒼術茯苓大腹皮豬苓陳皮澤瀉濃朴砂仁桑皮水煎。加生薑皮三分。實滯。減去白術。虛寒。加肉桂。

金匱腎气丸治脾腎兩敗。水溢於外。土囚於中而成水腫。﹝方見濕癥﹞

復元丹﹝三因﹞治脾腎俱虛。發爲水腫。四肢浮。心腹堅。小便不通。

附子﹝炮﹞南木香﹝煨﹞茴香﹝炒﹞川椒﹝炒﹞濃朴﹝炒﹞獨活白術﹝炒﹞桂心陳皮吳萸﹝炒各一兩﹞澤瀉﹝半兩﹞肉豆蔻檳榔﹝各半兩﹞

爲末。糊丸桐子大。每服五十丸。紫蘇湯下。

實脾散﹝濟生﹞治陰水發腫。

白術茯苓木香濃朴﹝姜炒﹞炮姜陳皮大腹皮艸果木瓜﹝去穣﹞附子﹝炮各一兩﹞甘艸﹝五錢炙﹞

加姜﹑棗。水煎。

四將軍湯人壯病實。便閉可下者。先攻後補。

甘遂﹝下﹞大戟﹝下﹞苦葶藶﹝中﹞大黃﹝上﹞

水煎服。待大便行二三次後。用實脾調气丸白術﹝上﹞陳皮﹝中﹞人參﹝中﹞神曲﹝下﹞

水丸。米飲送下二錢。

牽牛散治脾濕太過。徧身浮腫。喘不得臥。腹脹如鼓。大便不溏。小便澀滯。

黑牽牛白牽牛﹝各一兩半生半炒﹞大豆﹝一合﹞白術﹝五錢﹞甘遂﹝二錢五分﹞

爲末。米飲調下三錢。以利爲度。

琥珀丸﹝祕方﹞

沈香﹝鎊﹞木香乳香﹝篛上炙﹞沒藥﹝各三錢篛上炙﹞琥珀﹝一錢半研﹞白丑﹝六錢生用﹞

黑醜﹝一錢六分去頭末一半生用一半用牙皂水浸﹞檳榔﹝一兩一半生一半用牙皂煎汁浸焙熟﹞

上爲末。牙皂水打糊爲丸。每服二錢七分。砂糖湯下一服。稍行其水。卽服補劑二三帖。再下琥珀丸一服。又去水後。仍復補劑二三帖。以行盡水爲度。

椒仁丸治水气太盛。泛濫皮肉。挾血化瘀而成水腫。

椒仁甘遂續隨子附子郁李仁黑牽牛五靈脂當歸吳萸延胡索﹝各五錢﹞芫花﹝一錢﹞石膏靑﹝十枚﹞斑蝥﹝十个﹞膽礬人言﹝各一錢﹞

上末之。糊丸如豌豆大。每服一丸。虛者人參湯下。

快捷方式方用大戟﹑牽牛各一兩。大棗二斤同煮。去藥食棗。又法。用田雞和黃瓜煮食亦好。

外治法用商陸根打爛。入麝香少許。貼臍中。外以綿裹暖。引水下行。又用螻蛄劈作四塊。分上下左右烘脆。研末和入藥中。術家以此稱奇。終非正法。又法。用田螺﹑大蒜﹑車前艸研爲膏。作大餅。敷於臍上。

使從便旋出。數日可愈。

卷之三外體門

破傷風

大意破傷風由傷處著邪。傳播經絡。榮衛不得宣通。怫郁之气。徧行身體。熱盛生風而成風象。﹝醫統﹞

內因破碎小恙。視爲尋常。卒遇風邪。漸變惡候。有因瘡口未合。失於調理。而爲風邪所乘者。有因白基易長。瘡口遽合。不得宣泄。熱極生風者。或因淋洗過多。或因艾火灼灸。熱毒妄行。乘虛內攻者。﹝匯補﹞

外候凡金瘡傷處。脹悶無汗者。中風也。邊出黃水者。中水也。並欲作。其在表也。振寒善欠。搖頭斜視。角弓反張。筋脈攣急。爲中寒也。寒熱更作。涎唾稠粘者。爲入裏也。舌彊驚惕。口噤切牙。胸臆滿塞。便濁祕澀。爲入陰也。身涼自汗。傷處反陷者。毒瓦斯內走也。﹝匯補﹞

破傷重癥初𨿽在表。旋卽入裏。非若傷寒郁熱不解而傳裏也。但傷寒气血未耗。邪入少緩。此癥气血外亡。內已空虛。邪入甚速。比傷寒更重。﹝匯補﹞

死癥若頭面靑黑。須臾數發。汗雨如珠。脈散無根。爲入髒者死。又痛不在傷處。而在經絡者死。又服發汗藥後。

前癥不退。傷處不髙。漸醒漸昏。時發時止。口噤不開。聲音不出者。終爲死候。﹝匯補﹞

脈法浮而無力者。太陽也。長而有力者。陽明也。弦小而急者。少陽也。﹝醫統﹞

治法治分汗下和解三法。初見表癥。宜辛熱治風。衝開結滯。邪在半表裏。宜和解兼以祛風邪。傳裏癥。宜寒涼下其郁熱。若傷處出血過多者。又不可專執汗下。以致榮血愈虧。宜滋陰養血。仍用按摩引導。勿令口噤。﹝匯補﹞

用藥表癥無汗。羌活防風湯。表虛自汗。白術防風湯。半表半里癥。寒熱不止者。小柴胡加蟬蛻﹑荊芥。裏癥便祕者。大芎黃湯。裏癥搐搦者。江漂丸。表裏盛者。防風通聖散。榮血虛者。當歸地黃湯。入陰分者。其毒內走。用萬靈丹發汗。令風邪外出。次以玉眞散貼患上。得膿爲效。如傷處不起發。外癥不退者。危。

破傷風選方羌活防風湯治破傷風表癥無汗。脈浮數緊者。

羌活防風川芎當歸芍藥本﹝各八分﹞

甘艸﹝八分﹞細辛地楡﹝各四分﹞

熱盛。加芩﹑連四分。便閉。加大黃一錢二分。自汗多。加白術一錢。

九味羌活湯治表裏見癥。

羌活防風蒼術﹝各八分﹞細辛﹝五分﹞川芎白芷生地黃芩甘艸﹝各六分﹞

白術防風湯治服藥已過。臟腑已和。自汗多者。

白術黃﹝各一錢﹞防風﹝二錢﹞

水煎。

小柴胡湯﹝方見瘧癥﹞防風通聖散﹝方見火癥﹞

大芎黃湯治破傷風臟腑祕。小便赤。自汗不休。知無寒也。用此下之。

川芎﹝一錢﹞黃芩﹝二錢半﹞羌活﹝一錢半﹞大黃﹝三錢﹞

水煎。

江漂丸治破傷風驚而發搐。臟腑祕熱在裏者。

江漂﹝炒﹞左盤龍僵蠶﹝野鴨糞炒各五錢﹞雄黃﹝水飛一錢﹞蜈蚣﹝一對﹞

加巴霜五錢。燒飯爲丸。朱砂爲衣。丸桐子大。每服二十丸。未下再進。以利爲度。

當歸地黃湯卽四物湯加秦艽﹑鉤藤﹑天麻﹑防風。

玉眞丹治破傷風牙關緊急。角弓反張。甚則切牙縮舌。

南星防風白芷天麻羌活白附子等分爲末。每服二錢。熱酒調服。更敷傷處。甚者三錢。童便調服。𨿽內有瘀血昏死。心腹尙溫者亦效。若爲風犬所咬。便用漱口水洗淨。搭傷處亦效。

萬靈丹治瘡毒初起。脈沈實。及服汗藥後。毒瓦斯在裏不盡者。

朱砂鹽花﹝各一錢五分﹞雄黃明礬﹝生用﹞楓香﹝各二錢﹞赤石脂黃丹琥珀輕粉﹝各一錢五分﹞麝香片腦﹝各一錢﹞巴豆﹝去殼水煮十沸﹞蓖麻子﹝另研各四十九个﹞

上爲末。用巴豆﹑蓖麻子膏。和藥爲丸。如和不就。加煉蜜就成膏。收瓷器內。如用時。旋丸芡實大。每服一丸。井花水下。或湯亦得。忌熱物半日。

卷之三外體門

癘風

大意癘風乃天地間殺物之風。燥金之气也。客於人身。故瘡而不膿。燥而不濕。榮衛之行澀。令人麻木不仁。毛脫眉落。最爲酷烈。常見患此者。忽略懈怠。不知絕味斷欲。終成無救。深爲惜哉。﹝匯補﹞

內因癘風古稱曰癩。多由血熱得寒所致。或夏月勞甚。入水澡浴。或冬月醉後踢冰。濕熱郁於內而不散。風邪客於外而不行。內外怫熱。﹝丹溪﹞久之則血濁气亂。淫气與衛气相干。不得施化。气不得施。血爲之聚。血聚則肌肉敗爛。﹝指掌﹞經所謂熱勝血肉腐是也。﹝丹溪﹞亦有瘡癰後。不守禁忌使然者。亦有飲酒濃味。熱極生風者。是虛爲本。而熱爲標也。﹝三錫﹞

外候濕熱甚則生風。風勝則生虫。如腐艸爲螢之義。﹝三錫﹞內旣有虫。外必有應。忽然皮毛脫落。肌肉浮紫。食肝則眉落。食脾則鼻崩。食肺則聲啞。食心則足穿。食腎則耳鳴。或耳弦生瘡。或徧身鍼刺。狀如虫行。肌肉疙瘩。潰爛生瘡。皆其外現者也。﹝匯補﹞气受之。則在上。血受之。則在下。气血俱受。則上下俱有。﹝丹溪﹞

治歸陽明此癥皆歸重於手足陽明二經者。以陽明爲气血俱多之鄕。胃與大腸主之。肺脾二經之府也。脾主肌肉。

肺主皮毛。腑病及髒。而皮毛肌肉應之。況腸胃爲市。無物不包。無物不受。故熱毒於中而形於外也。治者。

必先取陽明而及於太陰。乃本而標之之義。﹝丹溪﹞

治法治法。必先殺其虫。瀉其火。然後生血涼血。祛風導滯。降陽升陰。皆爲治法之急務也。﹝丹溪﹞

癘風選方附姑蘇黃氏滇南傳歸大風神方是方外父端木黃公。萬里尋親時。土司髙松筠念其徒步間關。特出異方贈之。

轉授之餘。余亦何敢私祕。刊之以公天下云耳。

風病主方苦參﹝酒洗﹞艸胡麻﹝淘淨搗末﹞白蒺藜﹝去刺各六兩﹞防風荊芥穗眞甘菊﹝各三兩﹞

爲末。米糊丸如桐子大。每服三錢。空心。藥酒下。如在頭面。加後藥。

僵蠶﹝三兩﹞蟬蛻﹝酒洗﹞本﹝酒洗各一兩﹞川芎薄荷牛蒡﹝各二兩﹞

如在手部。加羌活﹝酒洗﹞風藤﹝酒洗各二兩﹞升麻﹝五錢﹞如在足部。加牛膝﹝酒洗﹞薏仁﹝各二兩﹞木瓜防己石斛﹝各一兩﹞如在徧身。加白蘚皮海桐皮﹝各一兩﹞五加皮﹝三兩﹞山慈菇﹝二兩﹞秦艽﹝一兩﹞如見口眼歪斜。加密蒙花靑葙子決明子﹝各一兩五錢﹞竹節白附子﹝薑汁炒七錢﹞如腫血熱者。加黃芩﹝二兩﹞黃連﹝酒浸一兩﹞黃柏﹝一兩﹞玄參連翹﹝各二兩﹞山梔﹝一兩﹞犀角﹝鎊﹞羚羊角﹝鎊各一兩﹞丹皮﹝二兩﹞如頑痺冷麻。加大附子川烏艸烏兩頭尖﹝各一兩俱薑汁面煨﹞石菖蒲﹝一兩﹞桂枝﹝五錢﹞如肥人有濕痰者。加蒼術﹝炒﹞白術﹝炒﹞半夏﹝各二兩﹞天麻﹝酒煨三兩﹞艸﹝九蒸九曬四兩﹞萆﹝一兩﹞如血虛者及女人。加當歸﹝酒洗﹞生地﹝各四兩﹞白芍﹝酒炒﹞川芎﹝各二兩﹞

如病深重壯實者。用四桂散。半月一服。服二三次卽止。

大黃﹝一兩半﹞白牽牛﹝頭末﹞檳榔皂角刺﹝淨末各一兩﹞

上爲末。每服三錢。糖酒送下。小兒每歲一分。下二三次。用米湯補之。

風病省麻換肌收功丸方當歸﹝酒洗﹞枸杞﹝各四兩﹞艸胡麻甘菊苦參白蒺藜﹝炒﹞白蘚皮﹝各三兩﹞五加皮何首烏﹝人乳蒸﹞明天麻﹝酒煨﹞烏梢蛇﹝淨肉﹞白花蛇﹝淨肉各二兩﹞

嫩桑枝搗汁煎膏爲丸。如梧子大。每服三錢。空心。藥酒下。

藥酒仙方白蘚皮地骨皮烏梢蛇白花蛇白蒺藜﹝炒去刺各五錢﹞艸胡麻﹝打碎一兩﹞

何首烏荊芥穗甘菊﹝各四錢﹞風藤﹝三錢﹞皂角刺﹝二錢﹞

無灰酒一埕。入藥在內。封固。隔水煮熟。窨七日。開飲。

風病臨浴服丸藥七日一服。

蒼耳苗﹝洗曬﹞紫背萍﹝淨曬﹞烏梢蛇﹝淨肉﹞

等分爲末。用新鮮皂角刺煎膏爲丸。如梧子大。每服七八十丸。藥酒送下。

風病浴湯方七日一浴。

桑枝槐枝桃枝蒼耳苗鮮地骨皮野薔薇根紫背萍七味不拘多少。煎湯浸浴竟日。擇明亮無風處浴。

風病擦藥祕方治風癥腫熱。或如雲頭。或如癬。或成塊。或斑疹不穿爛者。

眞油﹝二兩煎滚黑色去楂﹞大楓子﹝淨肉一兩搗﹞桃仁﹝五錢去皮﹞杏仁﹝五錢去皮尖﹞水銀﹝一錢五分研三味內﹞以上四味。候油冷未凍。調和輕粉﹝一錢半﹞樟腦﹝一錢﹞牛黃﹝一分﹞冰片﹝一分﹞麝香﹝半分﹞

以上五味研細。候油凍。搗和合好。埋土中一日夜。去火气。用指蘸擦患處。一日擦二次。十日見效。

風病徧身穿爛敷藥方油﹝六兩煎法如前﹞芝麻﹝三合炒焦研﹞大楓子﹝肉六兩研﹞桃仁﹝一兩去皮﹞水銀﹝三錢研﹞杏仁﹝一兩去皮尖﹞

以上五味。候油未凍。調和乳香沒藥﹝各一錢篛上炙﹞樟腦面﹝二錢﹞牛黃﹝三分﹞

冰片﹝二分﹞麝香﹝一分﹞以上七味研細。候油凍搗和。埋土中如前用。

【附鵝掌風方】先以麻油四兩煎微滚。入黃蠟再煎。以無黃沫爲度。取起。入輕粉一錢五分。黃丹﹑朱砂各一錢。敷手心患處。以火燻之。卽愈。

又方先以桐油塗在手上。將鴿糞燻之。以一炷香時。如此三日。立效。

卷之三外體門

痺癥

大意風寒濕三气雜至。合而爲痺。其風气勝者爲行痺。寒气勝者爲痛痺。濕气勝者爲著痺。﹝內經﹞行痺者。痛無定處。俗名流火。亦曰走注。今呼爲鬼箭也。痛痺者。痛有定處。卽今之痛風也。著痺者。卽今之麻木不仁也。

閉塞不通謂之痺。或痛癢麻痺。或手足緩弱。與痿相類。但痿癥不痛。痺癥多痛。四肢肌肉不爲我用。爲異耳。﹝匯補﹞

內因由元精內虛。而三气所襲。不能隨時祛散。流注經絡。久而成痺。﹝醫鑑﹞以春遇此爲筋痺。以夏遇此爲脈痺。

以秋遇此爲皮痺。以至陰六月遇此爲肌痺。以冬遇此爲骨痺。各因其時。重感於風寒濕也。﹝經文﹞

外候大抵痺之爲病。在骨則重而不舉。在脈則血凝不流。在筋則屈而不伸。在肉則四肢不仁。在皮則頑不自覺。遇寒則急。遇熱則縱。煩滿喘嘔者。是痺客於肺。煩心上气。嗌漧善噫。厥脹滿者。是痺客於心。多飲數小便。小腹滿如懷妊。夜臥則驚者。是痺客於肝。善脹。尻以代踵。脊以代頭者。是痺客於腎。四肢懈怠。發咳嘔沫。上爲大塞者。是痺客於脾。﹝入門﹞

脾分上下風濕多侵於上。肩背麻木。手腕硬痛。寒濕多侵於下。腳腿木重。足膝疼酸。上下俱得。身如板夾。腳如石墜。﹝匯補﹞

痺久成痿虛之所在。邪必湊之。邪入皮膚血脈。輕者易治。畱連筋骨。久而不痛不仁者難治。﹝匯補﹞其不痛不仁者。病久入深。榮衛之行澀。經絡時疏。故不痛。皮膚不榮。故不仁。﹝內經﹞

總治治當辧其所感。注於何部。分其表裏。須從偏勝者爲主。﹝大全﹞風宜疏散。寒宜溫經。濕宜淸燥。審虛實標本治之。有餘則發散攻邪。不足則補養气血。若不痛。但麻痺不仁。與痿同治。﹝匯補﹞

分治治行痺。散風爲主。禦寒利濕。仍不可廢。參以補血之劑。乃治風先治血。血行風自滅也。治痛痺。散寒爲主。

疏風燥濕。仍不可缺。大抵參以補火之劑。非大辛大溫。不能釋其凝寒之害也。治著痺。利濕爲主。祛風解寒。亦不可缺參以補气之劑。蓋土彊可以勝濕。而气足自無頑麻也。﹝必讀﹞

治分始末初起彊硬作痛。宜祛風化痰。沈重者。宜流濕行气。久則須分气血虛實。痰瘀多少治之。﹝匯補﹞

脈法脈澀而緊爲痺。脈大而澀爲痺。脈來急爲痺。﹝嚴氏﹞

用藥主以四物湯。加羌活﹑防風﹑秦艽﹑紅花﹑姜黃等。風勝。加白芷。濕勝。加蒼術﹑南星。熱勝。加黃柏。寒勝。

加獨活﹑肉桂。上體。加桂枝﹑威靈仙。下體。加牛膝﹑防己﹑萆﹑木通﹑黃柏。初起發表。用升陽散濕湯。調理。

用當歸拈痛湯。久而元气虛弱。用補中益气湯。

按濕熱痰火。鬱气死血。畱經絡四肢。悉能爲麻爲痺。或痛或癢。輕而新者。可以緩治。久而重者。必加川烏﹑附子。祛逐痰濕。壯气行經。斷不可少。大便阻滯。必用大黃。昧者畏其峻利。多致狐疑。不知邪毒流滿經絡。

非川烏﹑附子。豈能散結燥熱。結滯腸胃。非大黃豈能潤燥。要在合宜耳。故筋痺。卽風痺也。遊行不定。上下左右。隨其虛邪。與血气相搏於關節。或赤或腫。筋脈弛縱者。防風湯。脈痺。卽熱痺也。臟腑移熱。復遇外邪。

客於經絡。畱而不行。故爲痺。肌肉熱極。唇口反裂。皮膚色變。升麻湯。肌痺。卽濕痺著痺也。畱而不移。汗多四肢緩弱。皮膚不仁。精神昏塞。俗名麻木。宜茯苓川芎湯。皮痺者。邪在皮毛。癮疹風瘡。搔之不痛。宜疏風養血。骨痺。卽寒痺痛痺也。痛苦切心。四肢攣急。關節浮腫。宜加減五積散。周痺者。周身俱痛。宜蠲痺湯。

血痺者。邪入陰分。若被風吹。骨弱勞疲汗出。臥則搖動。宜當歸湯。支飲者。手足麻痺。臂痛不舉。多睡眩冒。

忍尿不便。膝冷成痺。茯苓湯。﹝匯補﹞

痺癥選方防風湯﹝河間﹞治風勝爲行痺。上下行走掣痛。

防風當歸赤苓杏仁﹝各一錢﹞黃芩秦艽葛根﹝各二錢﹞羌活﹝八分﹞桂枝甘艸﹝各五分﹞

加姜。水煎。入酒半杯服。

茯苓湯治寒勝爲痛痺。腫痛拘攣。無汗。

赤苓﹝一錢半﹞桑皮防風﹝各一錢﹞官桂﹝五分﹞川芎﹝一錢二分﹞芍藥麻黃﹝各一錢﹞姜棗茯苓川芎湯治著痺。四肢重著。流注於經。拘攣浮腫。

卽上茯苓湯。加蒼術﹑炙艸﹑大棗。溫服。欲出汗。以溫粥投之。

升麻湯﹝河間﹞治濕痺。肌肉熱極。體上如鼠走。唇口反縱。皮膚色變。兼治諸風熱。

升麻茯苓人參防風犀角﹝鎊﹞羚羊角﹝鎊﹞

羌活﹝各一錢﹞官桂﹝三分﹞生薑竹瀝五痺湯治三气客於肌體。手足緩弱。麻痺不仁。

片姜黃羌活白術防己﹝各一錢﹞甘艸﹝五分﹞生薑癥在上下。分食前食後。熱服。

茯苓湯治多飲停蓄。手足麻痺。多睡眩冒。

卽二陳湯加枳實﹑桔梗。

蠲痺湯治周痺。及手足冷痺。腳腿沈重。背項拘急。

赤芍當歸黃姜黃羌活﹝各一錢半﹞甘艸﹝五分﹞

姜棗煎。

當歸湯當歸﹝二錢﹞赤芍﹝一錢五分﹞獨活防風赤苓黃芩秦艽﹝各一錢﹞甘艸﹝六分﹞桂心﹝三分﹞生薑羌活湯治白虎歷節風毒。攻注骨節疼痛。發作不定。

羌活附子秦艽桂心木香川芎當歸牛膝桃仁骨碎補生薑虎骨散治白虎肢節痛。發則痛不可忍。

虎骨甘艸全蠍﹝去毒各五錢﹞麝香﹝一分﹞天麻防風牛膝僵蠶當歸乳香桂心白花蛇﹝酒浸取肉各二兩﹞

每服三錢。豆淋酒下。

續斷丸治風濕流注。四肢浮腫。肌肉麻痺。

當歸續斷萆﹝各一兩﹞川芎﹝七錢半﹞乳香﹝五錢﹞天麻防風附子﹝各一兩﹞沒藥﹝五錢﹞

蜜丸。溫酒下。

卷之三外體門

痛風

大意痛風卽內經痛痺也。因气血虧損。濕痰濁血。流滯經絡。注而爲病。或客四肢。或客腰背百節。走痛攻刺。如風之善動。故曰痛風。﹝匯補﹞

內因熱盛則痛。濕勝則腫。﹝經文﹞大率痰火多痛。風濕多腫。內因六欲七情。或病後亡津。血熱沸騰。亦必外感六淫。而後骨節鉆痛。久則手足蜷攣。外因涉冷坐濕當風。亦必血熱而凝滯污濁。所以作痛。甚則身體塊瘰。

痛必夜甚者。血行於陰也。﹝丹溪﹞

外候輕則骨節疼痛。走注四肢。難以轉移。肢節或紅或腫。甚則徧體瘰塊。或腫如匏。或痛如掣。晝靜夜劇。以其痛循歷節。曰歷節風。甚如虎咬。曰白虎風。﹝丹溪﹞

痛分肥瘦瘦人多陰虛火旺。血不榮筋。肥人多風濕生痰。流注經絡。﹝丹溪﹞

上下晝夜上體。宜祛風豁痰。散熱微汗。下體。宜流濕行气。和血舒風。陰虛則脈弦散。而重在夜。陽虛則脈虛大。而重在晝。﹝三錫﹞

脈法分辧寸口脈沈而弦。或六脈澀小。皆爲痛風。因火作痛。口漧燥渴。脈來洪數。因濕作痛。惡心腫滿。脈必沈滑。濕熱相兼者。身重而痛。脈必沈濡而帶數急。血虛痛者。四肢軟弱。而痛甚於夜。脈來芤大無力。血瘀痛者。隱隱然痛在一處而不移。脈現澀滯。﹝匯補﹞

證候分辧凡流走不定。久則變成風毒。痛入骨髓。不移其處。或痛處腫熱。或渾身壯熱。若勞役而痛者。元气虛也。惱怒而痛者。肝火盛也。陰寒而痛者。濕郁也。飲食失宜而痛者。脾郁也。大約按之痛甚者。邪气實。按之痛緩者。正气虛。又腫滿重著者。濕也。面紅掣痛汗黃者。風也。肩背頭項不可回顧者。風入太陽而气郁也。小便數而欠呻者。肺气郁熱也。臂髀腰腳骨熱腫痛。行步艱難者。濕熱成痺也。面赤尿赤者。暑濕相搏也。結陽肢腫。大便祕結者。熱毒流注也。肢節掣痛。小筋急痺者。寒也。初起眩暈。自汗。肢節胸脇刺痛者。气也。痛從背起至胸脇者。思慮傷心也。初起胸滿嘔吐者。食積也。髀樞左右一點痛起。延至膝腫大。惡寒。夜劇者。

痰也。四肢歷節走痛。气短脈沈者。畱飲也。徧身癢痛如虫嚙。遇癢卽食。不致頻嚙者。虫也。亦有气血兩虛。

陰火作痛者。旣屬虛癥。而似實癥。最宜詳辧。﹝匯補﹞

痢後作痛有血痢兜早。惡血畱於經絡作痛者。此瘀血也。有痢久兩腳酸軟疼痛。或膝腫如鼓捶。此亡陰也。血瘀逐瘀。陰虛補陰。切不可兼用風藥。反燥其血。若足膝枯細而腫大者。名鶴膝風癥。﹝匯補﹞

痛風禁忌肉屬陽。性能助火。如素多痰火而痛者。因少水不能滅盛火。若食濃味。必加燥渴。上爲痞悶。下必遺溺。故禁之。

治分始末初起因風濕熱者。當流動機關。不可遽補。病久則宜消瘀血。養新血。兼理痰火。則血自活。气自和。痛無不愈。久不止者。間用升降之劑。或專主補脾。如久病及亡血產後。俱不可純用風藥燥血。如年髙舉動則筋痛者。是血不能養筋。名曰筋枯。難治。﹝匯補﹞

用藥主以四物湯。加秦艽﹑桑枝﹑紅花﹑桂枝。上痛。加羌活﹑靈仙。下痛。加萆﹑防己﹑木通﹑牛膝。濕痰。加南星﹑半夏。血瘀。加桃仁﹑紅花﹑牛膝。濕熱。加蒼術﹑黃柏。气虛。加參﹑。血虛。加龜板﹑牛膝。如周身關節痛。

逢陰寒則發者。爲濕郁。用二陳湯。加蒼術﹑白術。風毒痛。用敗毒散治之。鶴膝風。用大防風湯。

【附鬼箭辧】俗以徧身作痛。呼爲鬼箭。夫鬼神無形。烏能有箭。所以然者。其人衛气空虛。腠理不密。賊風乘虛而入。客於經絡。榮衛不通則痛。南人稱爲鬼箭。北人稱爲羊毛疔。就其痛處按之。用鍼挑出。形如羊毛。故名。南人亦就此毛爲箭。其實閉塞結硬之絡脈也。若眞以爲箭爲疔。不亦冤乎。世之治此者。或挑以泄其气。或燃麻油燈以粹之。或用艾葉溫散。鍛石炒熨。或用白芥子調之外敷。或用金銀花內服取效。從無一定之方。

嘗見挑時暫快。過則依然。甚至挑斷絡脈。終成痿廢。良可惜哉。﹝匯補﹞

痛風選方丹溪方治气血兩虛。濁痰陰火痛風。

人參山藥海石南星﹝各二兩﹞白術熟地黃柏﹝酒炒﹞龜板﹝炙各二兩﹞漧薑﹝炮﹞鎖陽﹝各五錢﹞

酒糊丸。

丹溪曰。肢節腫痛。痛屬火。腫屬濕。蓋爲陰寒所郁而發動於經絡之中。濕熱流注於肢節之內。先宜微汗以散之。

麻黃﹝上﹞赤芍﹝上﹞防風﹝中﹞荊芥﹝中﹞羌活﹝中﹞獨活﹝中﹞白芷﹝中﹞

桔梗﹝中﹞葛根﹝中﹞川芎﹝中﹞甘艸﹝下﹞歸尾﹝下﹞升麻﹝下﹞

婦人。加酒紅花。腫甚。加檳榔﹑腹皮﹑澤瀉。更加沒藥一錢定痛。尢妙。下焦。加酒炒黃柏。脈澀滯。有瘀血者。加桃仁﹑紅花﹑川芎﹑當歸。甚者。加大黃微利之。

加味二妙丸治兩足濕熱疼痛。或如火燎。從足跗熱气。漸至腰胯。或麻痺痿軟。

蒼術﹝上﹞黃柏﹝中﹞牛膝﹝下﹞歸尾﹝下﹞防己﹝下﹞萆﹝下﹞龜板﹝下﹞

酒糊丸。

蠲痺湯治風痰濕火。郁於四肢。手足頑痺。

黃羌活赤芍姜黃當歸﹝各一錢半﹞甘艸﹝五分﹞

姜棗煎。

大防風湯人參﹝上﹞附子﹝下﹞白術﹝上﹞羌活﹝上﹞川芎﹝中﹞防風﹝上﹞甘艸﹝上﹞牛膝﹝下﹞當歸﹝上﹞黃﹝上﹞白芍﹝上﹞杜仲﹝上﹞生地生薑附俗用鬼箭方用木龍藤子。名鬼饅頭。焙干酒服。或用羌活﹑防風﹑木瓜﹑鉤藤。同煎服。

又用五靈脂﹑紅花。酒煎服。亦妙。

卷之三外體門

麻木

大意榮血虛則不仁。衛气虛則不用。不用不仁。卽麻木之類歟。﹝匯補﹞

內因麻木因榮衛之行澀。經絡凝滯所致。其癥多見於手足者。以經脈皆起於指端。四末行遠。气血罕到故也。

若兼虛火。則肌肉動。不可誤作風治。﹝匯補﹞

外候麻者。非癢非痛。或四肢。或周身。喞喞然不知痛癢。如繩紮縛初松之狀。﹝正傳﹞在手多兼風濕。在足多兼寒濕。﹝匯補﹞木者。不癢不痛。按之不知。搔之不覺。如木之濃。常木爲瘀血。間木爲濕痰。﹝入門﹞死血者。只在一處。

不腫不痛。但紫黑色而木。濕痰走注。有核腫起。白色不變。﹝繩墨﹞

麻木分辧麻猶痺也。𨿽不知痛癢。尙覺气微流行。木則非惟不知痛癢。气亦不覺流行。﹝入門﹞

麻痺有分痿屬血虛。木屬气虛。二者均謂之痺。皆不足病也。其癥不痛。惟風寒濕三气雜至爲痺者。乃有餘之病。故多痛。有气血俱虛。但麻而不木者。有虛而感濕。麻木兼作者。有因虛而風寒濕三气乘之。周身掣痛。麻木並作者。古稱之曰周痺。﹝正傳﹞

十指麻木手足乃胃土之末。十指麻木。乃胃中有食積濕痰死血所致。亦有气血大虛而得者。最宜力辧。﹝丹溪﹞

舌本麻木心脾肝腎四髒之絡。皆合舌本。故脾腎虧。濕痰風火乘間而入。均使舌本麻木。﹝匯補﹞

半身麻木左右者。陰陽之道路。左半手足麻木者。責風邪與血少。右半手足麻木者。責气虛與濕痰。﹝匯補﹞

眩暈麻木有徧身麻木。隨卽眩暈不省。良久方蘇者。其癥有三。或風中於外。或痰動於中。或心虛所致。蓋心之所養者血。所藏者神。气虛則營運不到。而血亦罕至。由是心失所養而成昏暈。﹝匯補﹞

脈法脈浮而濡。屬气虛。關前得之。麻在上。關後得之。麻在下。脈澀而芤。死血爲木。不知痛癢。﹝醫鑑﹞

治法治宜祛風理气。養血淸痰。﹝繩墨﹞初病。不可驟用參﹑﹑歸﹑地。恐气血凝滯。邪郁經絡不散。若久而純屬正虛者。又當大補榮衛。﹝匯補﹞

用藥麻。以四君子加黃﹑天麻﹑陳皮﹑香附。木。用四物加紅花﹑牛膝﹑桃仁﹑丹皮。以行死血。痰。用二陳加蒼術﹑竹瀝﹑薑汁﹑白芥子。以行濕痰。或挾風邪者。五積散主之。﹝匯補﹞

麻木選方補气和中升陽湯治閉目則渾身麻木。開目漸退。晝減夜甚。此气不行故也。卽補中益气湯蒼術艸豆蔻澤瀉茯苓黃柏白芍佛耳艸生甘艸气不運。加木香。

人參益气湯治兩手麻木。四肢困倦。怠惰嗜臥。熱傷元气者。

人參黃白芍升麻柴胡五味子生甘艸炙甘艸水煎。熱服。

神效黃湯人參黃﹝各二錢﹞白芍﹝一錢﹞蔓荊子﹝二分﹞甘艸﹝一錢﹞陳皮﹝五分﹞

卷之三外體門

病

大意諸痙彊直。皆屬於濕。﹝經文﹞濕屬太陰脾土。土太過反兼風化制之。然兼化者。虛像。而實非風也。大率屬气血虛弱。有火有痰。﹝丹溪﹞故身如角弓。四肢彊直曰。

內因人之筋。各隨經絡退出於身。血气內虛。筋無所養。故邪得以入之。﹝三因﹞然𨿽外因風寒濕气。內因六欲七情。皆必挾痰火而後發。﹝入門﹞

外候外癥身熱足冷。頸項彊急。惡寒面赤。手足搐搦。目脈赤。獨頭搖。卒口噤。背反張者。太陽經也。若偏在左眼左手搐搦者。少陽經也。﹝傷寒書﹞

分剛柔發熱惡寒。搐搦無汗者。剛也。不熱惡寒。厥冷汗出者。柔也。大抵剛。必先傷寒。而後傷濕。柔。必先傷濕。而後傷風也。﹝匯補﹞

分陰陽陽極則爲剛。多類風。宜淸熱化痰祛風。陰極則爲柔。多類厥癥。宜溫補化痰降火。﹝匯補﹞

分風痰痰火發時昏冒不醒。口眼歪斜。手足搐搦。左右搖動者。風痰也。若發熱面赤。喘嗽生痰者。痰火也。大段由淡火內熾。風熱外煽。相搏而成也。﹝匯補﹞

諸病變太陽病。發汗過多則。風病。下之亦。復發汗。必拘急。瘡家𨿽身痛。不可汗。汗之則。產後血虛。腠理不密。風邪搏之則。原其所由。皆屬气血兩虧。不足之癥。宜參﹑術濃煎。佐以竹瀝﹑薑汁。時時啜之。如不應。換以十全大補湯。﹝匯補﹞

虛非風有絕無風邪。而筋脈攣急。角弓反張者。此气血虛極。不能養筋也。﹝正傳﹞凡老年气血衰少。夜著風寒。腳腿筋急者。亦血虛也。气虛者。補中益气湯。加竹瀝。或六君子湯。加黃﹑附子。血虛者。四物湯。加羌﹑防。或大秦艽湯。

癇有別病發身軟。時醒者。爲癇。身彊直。角弓反張。不醒者。爲。﹝玉機﹞

死癥病口張目瞪。昏冒無知者。難治。又戴眼反折。手足螈。汗出如油。或反張離席一掌者。死。小兒離席一指者。死。﹝醫統﹞

脈法病之脈。上下弦急緊。浮盛爲風。洪滑爲痰。虛濡爲虛。急實者爲剛。沈細者爲陰。伏弦者危。凡脈如雨濺出指外者。死。﹝匯補﹞

治法惟宜補血降火。惇土平木。淸痰去濕。隨癥而用。﹝劉純﹞暴起多屬痰火。久必是血虛。

風藥宜禁病虛爲本。痰爲標。切不可純用風藥。故血藥在所必加。蓋血虛則火旺。火旺則風生。風勝則燥作。能滋其陰。則風自息。而燥自除。﹝入門﹞

補劑當施陽气者。精則養神。柔則養筋。故气虛筋惕。當用參﹑以補之。手得血而能握。足得血而能步。故血虛筋惕。

當用歸﹑地以潤之。﹝匯補﹞

用藥主以如聖飲。加竹瀝﹑薑汁。有汗。加白術﹑桂枝。無汗。加蒼術﹑麻黃。或加漧葛。痰多。加貝母﹑栝蔞﹑枳實﹑蘇子。火盛。加山梔﹑門冬﹑花粉。去羌﹑防﹑柴﹑芍﹑芷﹑半﹑烏藥。如口噤切牙。大便實者。加大黃。气虛。加人參﹑黃。血虛。加熟地﹑黃。產後去血過多成者。同治。養筋。加秦艽﹑鉤藤﹑續斷。行血。加牛膝﹑獨活﹑木瓜。

病選方如聖飲治剛柔二。螈同治。

羌活﹝上﹞黃芩﹝中﹞川芎﹝中﹞白芷﹝中﹞柴胡﹝中﹞芍藥﹝中﹞人參﹝中﹞當歸﹝中﹞甘艸﹝下﹞半夏﹝下﹞烏藥﹝中﹞

當歸補血湯治去血過多。筋無血養。令人四肢攣急。口噤如。

黃﹝上﹞當歸﹝中﹞羌活﹝下﹞防風﹝下﹞甘艸﹝下﹞

水煎。

防風當歸飲治發汗過多。發熱頭搖。口噤反張。祛風養血。

防風當歸川芎生地等分。水煎。

舉卿古拜散治新產血虛發。汗後中風。

荊芥穗不拘多少。微炒爲末。每服三五錢。以大豆黃卷炒。以熱酒汰之。去黃。用汁調下。其效如神。

卷之四上竅門

眩暈

大意諸脈皆系於目。臟腑筋骨之精。與脈並爲系。上屬於腦。後出於項中。故邪气中於項。因逢其身之虛。其入深者。隨目系而入於腦。則腦轉。腦轉則引目系急而眩矣。﹝經文﹞

內因諸風掉眩。皆屬肝木。﹝內經﹞以肝上連目系而應於風。故眩爲肝風。然亦有因火。因痰。因虛。因暑。因濕者。﹝匯補﹞

外候其狀目暗耳鳴。如立舟車之上。起則欲倒。不省人事。蓋眩者。言視物皆黑。暈者。言視物皆轉。二者兼有。方曰眩暈。若甚而良久方醒者。又名鬱冒。謂如以物冒其首。不知人事也。﹝匯補﹞

眩分虛實虛者。內外之邪。乘虛入表而上攻。實者。內外之邪。郁痰上結而下虛。﹝入門﹞

濕痰眩暈肥白人濕痰滯於上。陰火起於下。痰挾虛火。上衝頭目。邪正相煽。故忽然眼黑生花。所謂無痰不作眩也。﹝丹溪﹞

肝火眩暈黑瘦人腎水虧少。肝枯木動。復挾相火。上踞髙巓而眩暈。謂風勝則地動。火得風而旋焰也。﹝丹溪﹞

腎虛眩暈人身陰陽。相抱而不離。故陽欲上脫。陰下吸之。若淫夢過度。腎家不能納气歸原。使諸气逆奔而上。此眩暈出於腎虛也。﹝直指﹞

血虛眩暈血爲气配。气之所麗。以血爲榮。凡吐衄崩漏產後亡陰。肝家不能收攝榮气。使諸血失道妄行。此眩暈生於血虛也。﹝直指﹞

脾虛眩暈脾爲中州。升騰心肺之陽。堤防腎肝之陰。若勞役過度。汗多亡陽。元气下陷。淸陽不升者。此眩暈出於中气不足也。﹝劉純﹞

气郁眩暈七情所感。髒气不平。郁而生涎。結而爲飲。隨气上逆。令人眩暈。必寸口脈沈。眉稜骨痛爲異。若火動其痰。

必兼眩暈嘈雜。欲作吐狀。﹝匯補﹞

停飲眩暈中气不運。水停心下。心火畏水。不敢下行。擾亂於上。頭目眩暈。怔忡心悸。或吐涎沫。宜瀉水利便。使心火下交。其眩自已。﹝匯補﹞

外感眩暈外邪所感者。風則項彊自汗。寒則拘攣掣痛。暑則煩悶口渴。濕則重著吐逆。此四气乘虛而眩暈也。﹝心法﹞

晨昏眩暈有早起眩暈。須臾自定。日以爲常。謂之晨暈。此陽虛也。有日晡眩暈。得臥少可。謂之昏暈。此陰虛也。﹝繩墨﹞

死癥凡眩暈言亂。汗多下利。時時自冒。臥亦旋轉者。虛極不治。﹝入門﹞

脈法肝脈溢大必眩。若風浮寒緊。濕細暑虛。痰弦而滑。瘀芤而澀。數大火邪。濡大虛極。

治法先理痰气。次隨癥治。﹝舉要﹞外邪和解淸痰火。內虛本固標自移。﹝入門﹞

用藥外邪痰火。主以二陳湯。加天麻﹑蔓荊等。挾風。加荊﹑防。挾寒。加本﹑細辛。挾暑。加香薷﹑藿香。挾濕。

加蒼術﹑濃朴。挾火。加山梔﹑黃芩。气虛。主以四君子湯。气陷。主以補中益气湯。血虛。主以人參養榮湯。腎虛。

主以鹿茸腎气丸。陽气久虛。遇寒必冒者。桂附八味丸。相火妄動。遇勞必眩者。加減逍遙散。

丹藥禁用世有所謂气不歸源。而用丹藥鎭墜。沈香降气。誤人極矣。蓋金石助火。香竄散气。多致飛越之禍。豈能鎭其不歸之气耶。

【附鬱冒癥】鬱冒者。由腎气大虧。每遇風寒。卽發眩冒。不仁不省。冷汗時流。宜十全大補湯主之。

【附肝厥癥】肝厥之癥。狀如癇疾。僵僕不醒。醒則嘔吐。頭眩發熱。宜二陳湯。加柴胡﹑枳殼﹑甘菊﹑鉤藤﹑漧葛﹑山梔﹑生薑。

【附頭重癥】濕气在上。頭重如山。有似眩狀。宜紅豆散搐鼻內。

眩暈選方二陳湯統治頭眩。屬風寒濕痰。諸有餘之疾。﹝方見痰癥﹞

四君子湯治頭眩。屬脾弱气虛。諸不足之癥。

補中益气湯治頭眩。屬脾气下陷。淸湯不朝於巓頂。﹝二方俱見中風﹞

人參養榮湯治頭眩。屬脾肝血虛。榮气不充於三陰。

卽十全大補湯。去川芎。加陳皮﹑遠志﹑五味子。

鹿茸腎气丸治眩暈。屬腎气衰弱。不能納气歸原。

卽六味丸加鹿茸﹑菟絲子﹑石斛﹑巴戟﹑龜板。

桂附八味丸治眩暈。屬陽气孤浮。引火歸原。﹝方見中風﹞

加減逍遙散治頭眩。屬气血不足。肝腎相火兼郁者。

當歸白術白芍茯苓柴胡丹皮熟地黃柏炙甘艸或加山梔﹑薄荷。舒郁尢捷。

卷之四上竅門

頭痛

大意頭爲天象。六腑淸陽之气。五臟精華之血。皆會於此。惟經气上逆。干犯淸道。不得營運。則壅遏爲痛。﹝微論﹞

內因自外入者。風寒暑濕之邪。自內發者。气血痰郁之異。﹝玉機﹞或蔽覆其淸明。或瘀塞其經絡。與气相搏。脈滿而痛。﹝匯補﹞

外候頭腦痛連兩額屬太陽。頭額痛連目齒屬陽明。頭角痛連耳根屬少陽。太陽穴痛屬脾虛。巓頂痛屬腎。目系痛屬肝。﹝匯補﹞

痛分內外外感頭痛。如破如裂。無有休歇。內傷頭痛。其勢稍緩。時作時止。﹝入門﹞

痛分諸因因風痛者。抽掣惡風。因熱痛者。煩心惡熱。因濕痛者。頭重而天陰轉甚。因寒痛者。絀急而惡寒戰栗。因痰痛者。昏重而眩暈欲吐。因食痛者。噫酸發熱而惡食。气虛痛者。九竅不利。惡勞動。其脈大。血虛痛者。魚尾上攻。惡驚惕。其脈芤。腎厥痛者。下虛上實。其脈舉之則弦。按之則堅。气逆痛者。心頭換痛。其癥胸腹脹滿。

嘔吐酸水。﹝匯補﹞

厥頭痛癥厥頭痛者。所犯大寒。內至骨髓。髓以腦爲主。胸中寒邪。故厥逆而頭齒皆痛。

眞頭痛癥眞頭痛者。引腦及巓。陷入泥丸大痛。手足靑冷至節者。旦發夕死。夕發旦死。﹝用和﹞外灸百會穴。內進參附湯。亦有生者。

脈法寸口緊盛。或短或弦或浮。皆主頭痛。又浮弦爲風。浮洪爲火。細濡爲濕。滑大爲痰。短澀爲虛。

治法髙巓之上。惟風可到。﹝東垣﹞古方治頭痛。每用風藥者。取其味輕。陰中之陽。自地升天者也。在風寒濕者。固爲正用。卽虛與熱者。亦可假此引經。﹝必讀﹞

郁熱當淸頭痛多主於痰。甚必兼火。﹝丹溪﹞有久痛而感寒便發。外用重綿包裹者。此屬郁熱。蓋本熱而標寒也。因其本有郁熱。毛竅常開。風寒易入。束其內火。閉逆爲痛。惟瀉火涼血。佐以辛涼散表。﹝玉綸﹞

寒濕當取濕熱頭痛。心煩重滯。病在隔中。過在手太陽少陰。寒濕頭痛。气上而不下。頭痛巓疾。下虛上實。過在手少陰巨陽。甚則入腎。偏頭痛者。先取手少陽陽明。後取足少陽陽明。﹝準繩﹞

用藥頭痛。若屬外邪痰火諸有餘者。主以二陳湯。風。加羌活﹑防風。寒。加細辛﹑本。濕。加蒼術﹑白芷。火。加山梔﹑酒芩。郁熱。加酒浸大黃﹑細辛﹑芽茶。風熱。加天麻﹑蔓荊。又太陽加本。陽明加白芷。少陽加柴胡。太陰加蒼術。少陰加細辛。厥陰加吳萸。此六經引經藥也。若屬气虛者。順气和中湯。加天麻﹑川芎。血虛者。四物湯。加薄荷﹑甘菊。風熱。用淸空膏。風痰。用玉壺丸。痰火。用石膏散。寒濕。用芎辛湯。痰厥。用白術半夏天麻湯。腎厥。

用玉眞來復丹。肝虛。用生熟地黃丸。肝火。用逍遙散。

快捷方式法治風虛半邊頭痛者。用白芷二錢。黃牛腦一个。川芎三錢。入瓷器內。酒煮食之。任量一醉。睡後卽愈。治寒濕頭痛。用白鳳仙一株搗爛。火酒浸。露七夕。去渣。飲酒效。治血气虛而頭痛。憎風惡寒。用鹽披艸紙上。於痛處以熱熨斗熨之。冷卽再熨。以平爲度。熱郁腦中而痛者。以硝石爲末。吹入鼻中。卽止。气郁偏頭痛。用蓖麻同乳香﹑食鹽搗。貼太陽穴。卽止。凡外感頭目悶痛甚者。用蔥葉插入鼻內一二寸。覺气通。卽減。

【附眉稜痛】眉稜者。目系之所過。上屬於腦。外挾風寒。內成郁熱。上攻頭腦。下注目睛。則眉骨作痛。又有肝火壅熱者。

有風痰上攻者。有濕气內郁者。﹝必讀﹞有肝經血虛。見光則痛者。有肝經傷飲。晝靜夜劇身重者。若婦人經行將盡。不能安養。或以鍼指勞神。致令眉骨酸痛者。專以益陰養血。﹝匯補﹞

【附腦痛】頭腦作痛。猶如刀劈。動輒眩暈。腦後抽掣跳動。舉發無時。此肝經痰火。名曰厥疾。厥者。逆也。恚怒太過。气與血俱逆於髙巓。而膽穴又絡於腦。宜淸痰降火。以芩﹑連﹑花粉﹑膽艸﹑大黃﹑蘆薈﹑丹皮﹑赤芍之類。調豬膽汁服之。若虛弱人患此。宜逍遙散加川芎﹑生地主之。

用藥肝虛。主以生熟地黃丸。血虛。主以加味逍遙散。濕痰。主以導痰湯。風熱。主以上淸散。此癥失治。多致傷目。

或兩耳出膿。則危矣。

頭痛選方二陳湯統治頭痛﹝方見痰癥﹞

順气和中湯治气虛頭痛。

卽補中益气湯加芍藥﹑川芎﹑蔓荊﹑細辛。

加味四物湯治血虛頭痛。

卽四物湯加甘菊﹑蔓荊。

淸空膏治風熱頭痛。

羌活防風﹝各一兩﹞柴胡﹝七錢﹞川芎﹝五錢﹞甘艸﹝五錢﹞黃芩﹝酒炒三兩﹞黃連﹝炒二兩﹞

末之。每服二錢。淸茶下。

玉壺丸﹝和劑﹞治風痰頭痛。胸膈滿。食不下。咳嗽嘔吐痰涎。

南星半夏﹝各一兩﹞天麻﹝半兩﹞白面﹝三兩﹞

水滴丸。每服三十丸。姜湯下。

石膏散治痰火頭痛。

川芎﹝下﹞石膏﹝上﹞黃芩﹝中﹞白芷﹝下﹞

水煎。

芎辛散治寒濕頭痛。

川芎細辛﹝各一錢半﹞蒼術甘艸漧薑﹝各一錢﹞

半夏白術天麻湯治痰厥頭痛。

天麻白術半夏﹝各一錢﹞人參蒼術陳皮黃澤瀉茯苓﹝各五分﹞神曲麥芽﹝各七分﹞漧薑﹝三分﹞黃柏﹝二分﹞

水煎。

玉眞丸﹝本事﹞治腎厥頭痛。

硫黃﹝二兩﹞石膏﹝﹞半夏硝石﹝研各一兩﹞

虛甚者。去石膏。加鐘乳粉一兩。生薑糊丸。姜湯下。外灸關元百壯。

來復丹﹝和劑﹞治上盛下虛。

硝石﹝同硫黃研﹞玄精石硫黃﹝各一兩﹞五靈脂﹝水澄去砂﹞靑皮陳皮﹝各二兩﹞

爲末。醋糊丸。米飲下。

生熟地黃丸治肝虛頭痛。

生地熟地﹝上﹞天麻川芎茯苓﹝下﹞當歸白芍黑豆石斛玄參地骨皮﹝中﹞

蜜丸。

祛風淸上散﹝統旨﹞治風熱上攻。

酒芩﹝二錢﹞白芷﹝一錢半﹞防風柴胡川芎荊芥羌活﹝各一錢﹞甘艸﹝五分﹞

水煎。

黑錫丹﹝和劑﹞治眞頭痛。

沈香附子葫蘆巴肉桂﹝各五錢﹞茴香破故紙金鈴子肉果木香﹝各一兩﹞黑錫硫黃﹝炒成珠各三兩﹞

一方。有陽起石半兩。巴戟天一兩。酒煮。麵糊丸。姜湯下。

羌活黑附湯﹝東垣﹞治寒厥頭痛。

麻黃羌活防風蒼術﹝各一錢﹞升麻﹝二分﹞甘艸﹝二分﹞附子﹝一分﹞白芷﹝三分﹞

水煎。

徹淸膏蔓荊細辛薄荷川芎本甘艸川芎茶調散﹝玄珠﹞

薄荷﹝三錢﹞川芎﹝一兩﹞荊芥﹝四錢﹞白芷﹝五錢﹞細芽茶﹝三錢﹞黃芩﹝二兩酒炒﹞

頭頂痛及腦痛。加細辛﹑本﹑蔓荊子各一錢。每服二三錢。淸茶下。

卷之四上竅門

面病

大意頭面者。諸陽之會也。十二經絡。皆上於面而走空竅。﹝經文﹞所以面病俱屬三陽之經。﹝匯補﹞

面痛面痛皆屬於熱。但暴病多實。久病多虛。飲食妨礙。皆因膏粱風毒。食臥少安。無非胃虛有火。﹝匯補﹞

面腫面腫曰風。﹝內經﹞因食後冒風。風熱相搏。上攻頭面。能食者。爲風虛。更兼麻木。不食者。爲風熱。必見紅赤。

﹝入門﹞

面浮勞力過度。飲食失節。脾气輸化不及。肺金傳布失度。故眼下腫如臥蠶狀。將有水腫之虞。若脈浮虛無力。

是脾气不足。宜培脾實土。沈實有力。是肺气不順。當降气瀉水。﹝匯補﹞

面熱面寒手足陽明經气盛。則身已前皆熱。﹝入門﹞手足陽明經气虛。則身已前皆寒。﹝靈樞﹞故風熱上衝。則面獨熱。寒濕上逆。則面反不能耐寒。﹝入門﹞

面瘡風漬皮膚。痰客臟腑。則面黯。脾受濕熱。肺受風邪。則面瘡瘍。或痛癢。或紅腫。或如粟米。或變五色。又有肺受火邪。咳嗽膿血。面生紅瘡者。乃腎水不升。肺火獨旺也。﹝匯補﹞

治法髙者抑之。客者散之。血熱者宜涼。气虛者宜補。不可專任苦寒降火。若淸火補气而不效者。又當開郁。

用藥胃火。淸胃散。加黃芩﹑山梔。風邪。葛根湯。加薄荷﹑荊芥。調脾。六君子湯。加升麻﹑漧葛。

【附頰】如腫連齒根者。胃火也。腫及兩頤者。膽邪也。仍以能食爲風虛。不食爲風熱。﹝入門﹞若濕熱爲腫。火盛爲痛。

兩耳前後俱腫者。名曰發頤。甘桔湯加薄荷﹑荊芥﹑連翹﹑防風﹑黃芩﹑牛蒡主之。

面病選方淸胃散﹝方見火癥﹞六君子湯﹝方見中風﹞甘桔湯﹝方見惡寒﹞

卷之四上竅門

頭風

大意頭風。卽首風也。新浴中風。卽爲首風。﹝內經﹞頭風與頭痛無異。淺而近者名頭痛。深而遠者名頭風。﹝繩墨﹞

內因因風寒入於腦髓也。蓋頭爲諸陽之會。必其人素有痰火。或櫛沐取涼。或醉飽仰臥。賊風入腦。致令郁熱悶痛。婦人多患此者。因無巾幘以遇風寒也。﹝入門﹞

外候其狀頭汗惡風。當先一日則病甚。頭痛不可以出內。至其風日則病稍愈。﹝內經﹞有頭皮浮頑不自覺者。有口舌不知味者。或耳鳴。或目痛。或眉稜之間。有一處不若吾體。皆其漸也。﹝入門﹞

頭風偏正正頭風者。滿頭皆痛。甚則項彊。身體拘急。常兼左右。偏頭風但在半邊。在左多血虛有火。或風熱。在右多气虛痰郁。或風濕。﹝匯補﹞

頭風分辧血虛者。朝輕夕重。气虛者。朝重夕輕。風熱痛者。遇熱則發。風濕痛者。陰雨則甚。濕痰痛者。綿密無間。眩暈吐逆。火郁痛者。喜暖畏光。面赤口渴。﹝匯補﹞

頭風瞎眼木生於春。病在肝。目者肝之竅。肝風動則邪害孔竅也。故有年久頭風。便燥目赤眩暈者。乃肺金乘肝。气郁血壅而然。宜淸上徹下之法。﹝入門﹞世人不知此理。專行苦寒。使火無發越。上攻於目。或專行辛散。使血耗火炎。上瘀於目。宜乎頭風之必害眼也。﹝匯補﹞

治法宜涼血瀉火爲主。佐以辛溫散表從治。外感發者。散風而邪自去。內傷發者。養血而風自除。﹝匯補﹞

用藥痰主二陳湯。加蒼術﹑南星。熱。加酒芩﹑連﹑梔。血主四物。倍川芎﹑荊芥。風。加防風﹑甘菊。欲辛散。少加細辛﹑薄荷。以開上焦火郁。欲淸徹。少加酒大黃。以淸上利下。

【附雷頭風】內郁痰火。外束風熱。故頭痛而起核。或腦響如雷鳴。宜淸震湯主之。蓋雷者震也。震仰盂。用靑荷葉者。象震之形與色也。勢重者。先用探吐攻下之法。次用淸痰降火之劑。﹝匯補﹞

【附大頭風】冒天地不正之气。邪伏經絡。上攻淸道。故頭大如斗。甚則潰裂出膿。治以消毒飲。更視三陽經部分而分治之。俟大便結。然後議下。此先緩後急之法也。設或便未結而遽行之。未有不暗傷元气。邪走內地。而變端百出矣。﹝匯補﹞

頭風選方二陳湯治頭風濕痰有餘之癥。﹝方見痰癥﹞

四物湯治頭風血虛不足之癥。﹝方見中風﹞

透頂散治頭風腦寒。

細辛﹝三莖﹞瓜蒂﹝七枚﹞丁香﹝三粒﹞糯米﹝七粒﹞腦子麝﹝各豆大一粒﹞

爲末。隨左右頭風搐鼻內。良久。出涎升許。卽愈。

川芎散治頭風郁熱。

靑黛﹝二錢五分﹞蔓荊川芎﹝各一錢二分﹞郁金芒硝﹝各一錢﹞石膏﹝一錢三分﹞細辛根﹝七分﹞薄荷﹝二錢﹞紅豆﹝一粒﹞

上爲末。搐病患鼻內。

快捷方式法偏正頭風。用蓖麻子五錢。去殼。大棗十五枚。共打研如泥。用箸捲之。去箸納鼻中。良久取下。淸濁涕卽止。此治痰涎邪气郁於頭而成病者。如火郁而成者。用萊菔汁。仰臥注鼻中。左痛注右。右痛注左。又方。用白芥子五錢。蓖麻子五粒。川芎﹑白芷末各一錢。同搗成膏。貼患處。其痛卽減。

淸震方﹝保命﹞治雷頭風病。

升麻蒼術﹝各四兩﹞荷葉﹝一片﹞

水煎。

新制方治雷頭風病。能淸上導下。

半夏﹝一兩﹞大黃﹝二兩﹞天麻黃芩﹝各六錢﹞薄荷﹝三錢﹞甘艸﹝三錢﹞

水泛丸。臨臥。淸茶吞二錢。以痰利爲度。

消毒飲﹝東垣﹞治大頭風病。

黃芩黃連﹝各半兩﹞人參橘紅玄參甘艸﹝各二錢﹞連翹大力子桔梗板藍根馬屁勃﹝各一錢﹞白僵蠶升麻防風薄荷當歸﹝各二錢﹞

便閉。加大黃一錢微利之。

卷之四上竅門

目疾

大意諸脈皆屬於目。目得血而能視。又曰。五臟六腑之精。皆會於目而謂之睛。﹝內經﹞太過則壅塞發痛。不及則耗竭失明。﹝子和﹞

內因﹝表因﹞風中腦戶。濕漬頭上。冷灌睛中。或久處煙火。或醉後失枕。或飛冒砂塵。或撞刺撲損。皆傷目之標。﹝裏因﹞過食炙爆生冷。五辛酒面。濕熱浸漬。或房室損精。勞役傷气。泣涕傷血。極視傷神。鬱怒動火。皆傷目之本。﹝入門﹞

外候目不因火則不痛。如白輪變赤。火乘肺也。肉輸赤腫。火乘脾也。黑珠五色花翳。腎虛火也。神光靑睛被翳。

肝虛火也。赤脈貫目澀痛。心火自盛也。﹝子和﹞肝熱則多腫。心熱則多眵。火盛則多痛。水化則多淚。血虛則多酸。气虛則多澀。精竭則眼昏。神竭則眼黑。風勝則癢。熱勝則脹。濕勝則爛。﹝繩墨﹞

目分五輪目之五輪。乃臟腑之精華。宗筋之所聚。﹝子和﹞其白屬肺。曰气輪。烏珠屬肝。曰風輪。兩屬心。曰血輪。兩胞屬脾。曰肉輪。瞳神屬腎。曰水輪。﹝入門﹞

目分八廓乾爲天廓。位兩邊白睛中間。震爲雷廓。位白睛上截小。兌爲澤廓。位白睛下截向大。坤爲地廓。屬上下兩胞。離爲火廓。位大小。巽爲風廓。位烏珠。艮爲白廓。位神光。坎爲水廓。位瞳子。﹝入門﹞

目分經絡目之內。太陽經之所起。目之銳。少陽經也。目之上綱。太陽經也。目之下綱。陽明經也。足厥陰經。連於目系而已。﹝子和﹞

目分陰陽瞳子黑眼法於陰。白眼赤脈法於陽。故陰陽合徳而精明也。﹝內經﹞小兒水在上。火在下。故目明。老人火在上。水在下。故目昏。﹝子和﹞

遠視近視能遠視不能近視者。屬心虛。陽气不足。陰气有餘也。能近視不能遠視者。屬腎虛。陽气有餘。陰气不足也。﹝匯補﹞

陰虛陽虛肝血不足。眼昏生花。久視無力。腎水欠盈。神光短少。看一成二。俱屬陰虛。當壯水之主。以鎭陽光。脾胃不足。九竅不利。目生白翳。陰火不足。手足麻木。兩目緊小。俱屬陽虛。宜益火之原。以消陰翳。﹝匯補﹞

脈法寸脈洪數。心火也。關脈弦數。肝實也。尺脈浮數。陰火也。若浮濡無力。爲气虛。微細無力。爲陽虛。不可作火治。

治法在腑爲表。當除散風熱。在髒爲裏。當養血安神。暴發者。在表易治。久病者。在裏難痊。﹝機要﹞

初宜發散在內湯藥。用平寒辛涼以散火。在外點洗。用辛熱辛涼以散邪。若泛用苦寒之藥以阻逆之。則郁火內攻。

不得散矣。﹝玉綸﹞

久忌點洗點藥莫要於冰片。而冰片大辛大溫。若久用之。致積熱入目而成昏暗障翳。又或妄用涼茶。冷水挹洗。致令眼瞎。﹝玉綸﹞

治分虛熱實火气有餘者。散有餘之火。在破气。虛火血不足者。降不足之火。在養陰。﹝入門﹞

用藥初起宜祛風散熱。四物加漧葛﹑防風﹑甘菊﹑荊芥﹑膽艸﹑山梔﹑芩﹑連﹑蒺藜﹑密蒙﹑連翹﹑蔓荊等。隨癥加減。

久病宜養血滋陰。四物加枸杞﹑石斛﹑五味﹑菟絲子﹑蒺藜﹑參﹑﹑山萸﹑山藥﹑丹皮﹑麥門冬等。隨病施治。又當以各經報使之藥佐之。亦有過服寒涼。以致陽虛。其火轉甚。則當溫補從治。其火自降。目亦自明。此𨿽百中一二之癥。然亦宜諦審也。

【附偸鍼眼】凡眼內頭。忽結皮。三五日便生濃汁。俗呼爲偸鍼。此由熱气客於間。搏激津液所成。﹝巢氏﹞視其上。卽有細紅瘡點。以鍼頭破之。卽瘥。乃解太陽經之客邪也。﹝醫統﹞

【附雀目眼】雀目乃肝虛之候。蓋水生於亥。旺於寅。絕於申。至於酉戌之時。木气衰甚。遇亥始生。至日出於卯。木气稍盛。是以晚暗而曉復明也。宜四物湯補肝腎之不足。否則多變黃脹而死。

一法。用蒼術入豬肝內煮食卽愈。

【附倒睫拳毛】瞼屬脾。脾受風則拳毛倒睫。﹝醫統﹞兩目緊急。皮縮之所致也。﹝東垣﹞用手扳出內瞼向外。速以三稜鍼出血。

以左手爪甲迎其鍼鋒立愈。或用石燕子一對。大者一雌一雄。磨水點搽眼內。先以鑷子摘去拳毛。次用點藥。眼當以黃連水洗。

目疾選方淸風養血湯治眼目赤腫疼痛。屬外因邪實者。

荊芥蔓荊甘菊防風川芎連翹山梔當歸黃芩甘艸益陰腎气丸治目暗不明。屬肝腎虛衰。

卽六味丸去澤瀉。加當歸﹑白芍﹑五味﹑枸杞﹑柴胡。

沖和養胃湯治內障。元气虛弱。心火與三焦俱盛。飲食失節。形體勞役。不得休息者。

黃﹝一錢半﹞人參炙艸當歸﹝各一兩﹞白術﹝五錢﹞防風﹝五錢﹞黃連黃芩柴胡﹝各七錢﹞漧薑﹝一錢﹞五味﹝二錢﹞白芍﹝酒炒六錢﹞茯苓﹝三錢﹞升麻葛根﹝各一兩﹞羌活﹝一兩五錢﹞

上銼一兩。水煎。

羊肝丸治內外障翳。靑盲腫痛。肉侵睛。流淚羞明。

黃連﹝一兩﹞菊花當歸川芎防風荊芥羌活薄荷﹝各三錢﹞生地﹝五錢﹞白乳羊肝上爲末。用生羊肝丸。每服三十丸。白湯下。

燥脾丸治兩眼弦爛。濕气所淫。

蒼術防風半夏羌活甘艸陳皮白芷柴胡升麻養肝丸治肝血不足。

當歸川芎車前子枳實白芍蕤仁﹝各等分﹞

蜜丸。

明目地黃丸卽地黃丸加當歸﹑川芎﹑石斛﹑麥冬。

快捷方式法治眼中云翳。

冬靑葉﹝七个﹞五倍子﹝三錢﹞

水煎一碗。乘熱將舌尖蘸入水中。良久其翳自落。

治兩目風濕燥痛弦爛者。用皮硝﹝一兩﹞銅綠明礬甘菊側柏﹝各三錢﹞桑白皮﹝五錢﹞

水五碗。煎二碗。洗眼及眉稜骨兩太陽。涕出卽爽。如肉侵睛。用臘月雄豬膽入馬牙硝於內。將風吹榦爲末。入腦麝點之。

卷之四上竅門

耳病

大意北方黑色。入通於腎。開竅於耳。﹝內經﹞分新舊治之。新聾多熱。少陽陽明火盛也。舊聾多虛。少陰腎气不足也。

﹝匯補﹞

內因腎通乎耳。所主者精。精盛則腎气充足。耳聞耳聰。﹝心法﹞若疲勞過度。精气先虛。四气得以外入。七情得以內傷。遂致聾耳鳴。﹝大全﹞

外候腎气充盛則耳聰。腎气虛敗則耳聾。腎气不足則耳鳴。腎气結熱則耳膿。﹝繩墨﹞

風聾耳者宗脈之所附。宗脈虛而風邪乘之。使經气否而不宣。是爲風聾。內必作癢。或兼頭痛。﹝丹溪﹞

厥聾十二經絡上絡於耳。其陰陽諸經。適有交並。則髒气逆而爲厥。厥气搏於耳。是謂厥聾。痞塞不通。必兼眩暈。﹝丹溪﹞

勞聾勞役傷於血气。淫欲耗其眞元。憔悴力疲。昏昏憒憒。是謂勞聾。有能將息得宜。則其聾自輕。如日就勞傷。

則爲久聾。﹝心法﹞

虛聾虛聾由漸而成。必有兼癥可辧。如面頰黧黑者。精脫。少气咽漧者。肺虛。目KT善恐者。肝虛。心神恍惚。驚悸煩躁者。心虛。四肢懶倦。眩暈少食者。脾虛。﹝匯補﹞

脈法脈證以腎爲主。遲濡爲虛。洪動爲火。浮大爲風。沈澀爲气。數實爲熱。滑利爲痰。﹝入門﹞

治法腎竅於耳。而能聽聲者。肺也。因肺主气。一身之气貫於耳故也。凡治耳聾。必先調气開郁。﹝入門﹞其次。風爲之疏散。熱爲之淸利。虛爲之補養。郁爲之開導。然後以通耳調气安腎之劑治之。﹝匯補﹞

聾分左右濃味動胃火。則左右俱聾。忿怒動膽火。則左聾。色欲動相火。則右聾。﹝入門﹞

用藥風聾。用淸神散。加羌活﹑防風﹑細辛﹑獨活。气郁。用二陳湯。加香附﹑菖蒲﹑烏藥﹑靑皮。勞聾。用補中益气湯。加菖蒲﹑遠志。虛聾。用八珍湯。加菖蒲﹑遠志。精耗。用六味丸。加枸杞﹑五味。虛炎。用八味丸。加磁石﹑龜膠。肝膽實火。用小柴胡。加芎﹑歸﹑山梔。脾胃實火。用淸胃散。加黃芩﹑山梔。腎虛陰火。用地黃湯。加黃柏﹑知母。

【附耳鳴】耳鳴是痰火上升。壅閉聽戶。有漸聾之機焉。大抵因痰火在上。又因惱怒而得。怒則气上。少陽之火客於耳也。若腎虛而鳴者。其鳴不甚。當具勞怯之狀。﹝雜著﹞

【附耳痛】如虫走者風痛。幹痛者風熱。濕痛者風濕。微痛者虛火。﹝入門﹞又有耳後攻擊作痛作腫。此是少陽經之濕火。﹝繩墨﹞

外用蛇蛻燒灰存性爲末。吹入以治風。或用枯礬末吹入治風濕。或靑篛燒灰吹之亦效。重者內服涼膈散。其腎膽二經火動者。實用小柴胡。虛用逍遙散。

【附膿耳】熱气乘虛。隨脈入耳。聚熱不散。膿汁時出。爲之膿耳。﹝心法﹞

治宜蔓荊子散。外用輕粉﹑明礬﹑黃丹﹑龍骨﹑麝香﹑蚌粉爲末。綿纏竹拭耳。或用白礬﹑胭脂﹑麝香各一錢。爲末吹之。

【附停耳】停耳由气郁生痰。內火攻衝。形似赤肉。或兼膿汁潰爛。﹝繩墨﹞

治宜二陳加玄參﹑花粉﹑黃芩﹑山梔﹑連翹﹑柴胡﹑蔓荊。

【附耵耳】人耳間有津液。輕則不能爲害。若風熱搏之。津液結塞成核。能令暴聾。爲之耵耳。﹝丹溪﹞

治宜四物加羌活﹑防風﹑柴胡﹑黃芩﹑連翹﹑玄參等。外用生豬油﹑地龍﹑釜墨等分。研細末。以蔥汁和捏如棗核。薄綿裹入耳。令潤則挑出。

【附耳衄】耳中出血爲耳衄。左關脈來弦數者。爲少陽經火。尺脈或躁或弱者。少陰經虛。

少陽經火。宜柴胡淸肝散。少陰經虛。用六味地黃丸。外治用龍骨末吹入。

【附耳癢】尋常耳癢。有風有火。易於調治。甚有耳癢不歇。挑剔出血。不能住手。此腎藏風毒上攻於耳。宜透水丹治之。並戒酒色膏粱濃味。

耳病選方淸神散治風熱上攻於耳。

甘菊羌活荊芥木通川芎防風木香菖蒲僵蠶甘艸二陳湯治气逆壅閉於耳。﹝方見痰癥﹞

補中益气湯治陽虛气陷耳聾。

四物湯治陰虛血弱耳聾。

六味地黃丸治耳聾屬精气虛脫。

八味丸治耳聾屬元陽虛脫。﹝以上四方俱見中風﹞

龍薈丸治熱盛痰火耳聾。

當歸膽艸黃連黃芩黃柏蘆薈大黃靑黛木香麝香益腎散磁石巴戟沈香菖蒲川椒豬腎一枚。和以蔥白炒鹽並藥。用濕紙裹煨。白湯下。

涼膈散梔子連翹薄荷黃芩甘艸赤芍大黃桔梗治久聾快捷方式法用酒一斗。入故鐵十斤。煮一炷香。投磁石三兩。研末浸酒中。三日。令病患醉飲。復以綿裹磁石一塊內耳中。覆頭一臥。酒醒卽愈。又治虛癥。

又方。用斑蝥三枚。炒巴豆去心皮二兩。入麝香少許。丸如棗核大。綿裹塞耳中。以微響黃水出爲度。﹝此治實聾﹞

卷之四上竅門

鼻病

大意肺臟位髙體脆。性惡寒。又畏熱。鼻爲肺竅。若心肺有病。則气息不利。﹝丹溪﹞

內因人身水升火降。榮衛調和。則鼻司呼吸。往來不息。苟或寒傷皮毛。則鼻塞不利。火郁淸道。則香臭不知。﹝入門﹞

外候有新久之別。新者偶感風寒。鼻塞便發。乃肺伏火邪。郁甚則喜熱惡寒。故略感冒而亦發。又有不待外感。

時常鼻塞漧燥者。乃肺有痰火也。﹝入門﹞

鼻涕外候鼻乃淸气出入之道。塞則气壅熱郁。淸濁混亂。爲鼽爲淵。鼽者鼻流淸涕。熱微。淵者鼻流淸涕。熱重。間有屬寒者。必涕淸不臭。但覺腥穢。宜辛溫塡補。禁用涼劑。但郁熱者多。腦寒者少。須審別施治。﹝匯補﹞

鼻外候好飲熱酒。血熱入肺。復被風寒外郁。則血凝於內。赤見於外而爲鼻之候。得熱愈紅。得冷則紫。或有不好飲而病此者。乃肺風血熱也。﹝丹溪﹞

鼻酸外候鼻內酸痛。壅塞不利。由肺气空虛。火邪內攻。有制於肺也。﹝繩墨﹞又有气虛人每遇嚴寒。感寒鼻酸。此气虛而易於招寒。內火不得泄越。相搏作酸。常服辛辣物則暫止者。以辛能發散故也。﹝匯補﹞

鼻痛外候因風邪入鼻。與正气相搏。或痰火衝肺。或胃火上攻。俱令鼻梁作痛。﹝繩墨﹞

鼻痔外候胃中食積熱痰。流注肺中。令濁气凝結而生肉。﹝丹溪﹞其形如棗。塞滯鼻中。气息不利。香臭不知。甚者又名鼻。﹝入門﹞

脈法左寸浮緩。爲傷風鼻塞。右寸浮洪。爲肺火鼻。

鼻病治標鼻病。除傷風發散之外。皆由火熱所致。俱用淸金降火之法。﹝繩墨﹞

鼻病治本凡鼽淵瘡痔久不愈者。非心血虧。則腎水少。養血則陰生而火自降。補腎則水升而金自淸。又鼻塞久不愈者。亦有內傷肺胃。淸气不能上升。非盡外感也。﹝入門﹞

用藥主以防風湯。外風。加羌活﹑荊芥﹑薄荷﹑細辛﹑辛夷﹑白芷。內火。加山梔﹑連翹﹑花粉﹑桔梗﹑元參﹑桑皮。

內外兼病。用雙解散。內熱過盛。用涼膈散。淸气不升。補中益气湯。腎眞不朝。六味丸。

【附腦砂】膽移熱於腦。鼻流濁涕。或時出黃水。甚者腦亦作痛。俗名腦砂。此是虫食腦中。

用絲瓜藤近根五尺。燒灰存性。爲末。酒調服。外用白牛尾毛﹑橙葉。焙漧各等分爲末。吹鼻內。若虛寒者。

川烏散主之。

鼻病選方防風湯統治鼻病在標者。

防風川芎黃芩桔梗甘艸大力子防風通聖散治表淸熱。用此以雙解。﹝見火癥﹞

涼膈散淸火導熱。

梔子連翹薄荷黃芩甘艸赤芍大黃芒硝地黃煎滋陰淸火。用此以養眞。

地黃汁﹝二合﹞麥冬汁﹝三合﹞生薑汁﹝一合﹞川芎﹝二錢﹞

加鹽花煎膏。

加味四物湯治鼻。

四物湯加陳皮﹑紅花﹑酒芩﹑蒼耳。加好酒數滴。調入五靈脂末服之。

快捷方式方用淩霄花﹑山梔等分爲末。每茶調服二錢。日再服。夜臥用淩霄花﹑朴硝爲末。酒調塗。或淩霄花末和密陀僧。用唾調敷。又方。用狗頭骨燒灰。加砂少許爲末。吹入鼻中。肉自化。又用地栗粉入冰片少許點入。

淸肺散﹝祕方﹞治鼻中作癢。淸晨打嚏。至午方住。明日亦然。屢效。

桑白皮枯黃芩﹝各一錢酒炒﹞生甘艸﹝三分﹞辛夷花﹝一錢﹞苦桔梗﹝一錢﹞鳳凰殼﹝一个臨喫調﹞

水二鐘。加燈心十二莖。煎服。

卷之四上竅門

口病

大意中央黃色。入通於脾。開竅於口。藏精於脾。﹝內經﹞故口之爲病。乃脾熱也。﹝繩墨﹞

內因味入於口。藏精於脾胃。運化津液以養五臟。若五味過偏。則五臟之气亦偏。而諸病生焉。﹝大全﹞

外候肝熱則口酸。心熱則口苦。脾熱則口甘。肺熱則口辛。腎熱則口咸。胃熱則口淡。﹝正傳﹞此髒气偏勝爲病也。

亦有謀慮不決。肝移熱於膽而口苦者。有脾胃气弱。木乘土位而口酸者。有膀胱移熱於小腸。膈腸不便。

上爲口糜。而生瘡潰爛者。﹝內經﹞有熱積心胸之間。脾气凝滯。不能運化。濁气燻蒸而口臭者。此髒气移熱爲病也。﹝匯補﹞

口瘡赤白口瘡𨿽由脾熱所使然。亦當分赤白二種。白者肺熱。赤者心熱。赤白相兼者心肺俱熱。不獨脾家病也。﹝匯補﹞

脈法脈洪數爲實火。浮大爲虛火。

治法五臟之气。皆統於脾。凡七情六欲五味。皆能致病。治當因病而求之。﹝繩墨﹞若服涼藥而不愈者。此中焦元气不足。虛火炎上。又當溫補。

用藥心熱口苦。黃連瀉心湯。肝熱口酸。柴胡淸肝湯。脾熱口臭。淸胃湯。肺熱口辛。瀉白散。腎熱口鹹。滋腎丸。如謀慮不決。膽虛口苦。用逍遙散爲君。柴胡﹑膽艸爲使。如中气不足。木乘土位口苦。用四君子爲君。芍藥﹑柴胡爲佐。如膀胱移熱。口爛溺澀。用導赤散專治下而口病亦愈。如中土虛寒。胃陽浮上。用理中湯溫補其中而上焦自安。如下焦火炎。用八味丸溫暖丹田而火焰炎自熄。

【附唇病】唇屬於脾。經合於胃。脾胃受邪。則唇爲之病。﹝大全﹞風勝則動。寒勝則縮。燥勝則幹。熱勝則裂。气郁則生瘡。

血少則無色。脾冷則紫。脾敗則黑。脾寒則靑。脾虛則白。脾衰則黃。脾實則紅。﹝繩墨﹞若唇口腫起。白皮皺裂。

名曰繭唇。﹝類要﹞宜養血調脾。凡繭唇緊小。不能開合。難進飲食。不治則死。﹝折衷﹞

唇動。用消風散。唇縮。用理中湯。唇幹。用三黃丸。唇裂。用涼膈散。唇腫。用苡仁湯。唇瘡旣久。血虛火炎者。

當滋補。無任苦寒。

【附舌病】心脈系舌根。脾絡系舌傍。肝脈絡舌本。腎液出舌端。𨿽分布五臟。而心脾實主之。故二髒不和。變生諸癥。

﹝玉策﹞中風痰則舌捲難言。傷七情則舌腫難食。三焦蘊熱。則舌胎燥而咽漧。心脾熱熾。則舌粗重而口苦。

﹝繩墨﹞气虛則麻縱。陰火則點黑。濕痰則腫脹。郁熱則衄血。心火則生瘡。脾熱則漧澀。胃熱則舌本彊直。肝熱則舌捲且縮。肺熱則舌燥而咽門聲啞。腎熱則津竭而舌心幹焦。﹝匯補﹞

治法舌屬火。其性炎上。治舌之法。當降火滋陰爲要。﹝繩墨﹞風痰。用二陳加南星﹑竹瀝。郁痰。用二陳加香附﹑靑皮。

三焦郁熱。涼膈散。心脾郁熱。三黃丸。思慮傷脾。血耗火動。歸脾湯。鬱怒傷肝。血虛火盛。逍遙散。腎虛陰火。

津竭舌漧者。滋腎丸。

【附嚙舌】心脾之虛。恆通於舌。陽明之經。直入齒縫。故邪入心脾。則舌自挺。邪入陽明。則口自噤。一挺一噤。故令嚼舌。治宜淸其風火。則病自愈。

口病選方黃連瀉心湯治心熱口苦。

大黃黃芩黃連加生地﹑甘艸﹑木通。

柴胡淸肝飲治肝火口酸。

柴胡黃芩黃連山梔當歸川芎生地升麻丹皮甘艸加味淸胃散治脾熱口臭。

黃連生地升麻丹皮當歸加芍藥﹑山梔。

加味瀉白散治肺熱口辛。

桑皮地骨皮甘艸粳米加片芩﹑知母﹑麥冬﹑桔梗﹑姜棗。

滋腎丸治腎虛火炎。

肉桂﹝二錢﹞知母黃柏﹝各二兩﹞

涼膈散三黃丸逍遙散治肝膽虛火。

導赤散治膀胱移熱小腸而口瘡。﹝以上四方俱見火癥﹞

理中湯治中焦虛寒。邪火偏旺之假象﹝方見中寒﹞

八味丸治腎虛水冷。火不歸經之假象。﹝方見中風﹞

消風散﹝寶鑑﹞治受風唇動。

川芎羌活防風茯苓白僵蠶藿香荊芥甘艸蟬蛻﹝各二兩﹞濃朴陳皮﹝各五錢﹞

爲末。每服二錢。淸水下。

薏苡仁湯赤小豆薏苡仁防己﹝各三錢﹞甘艸﹝一錢﹞

水煎。

白術散治脾胃虛火。

人參藿香白術茯苓甘艸漧葛木香外治口瘡法用黃柏蜜浸含之。口臭。香薷含之。一方。用薔薇濃煎汁含之。夏用葉。冬用根。日三次。夜一次。

外治舌病法舌腫出外。以蓖麻油拈紙燒煙燻之。舌外不收。以冰片糝之。舌衄不止。以槐花末糝之。

冰柏丸片腦薄荷黃柏硼砂﹝各等分﹞

蜜丸含。又方加靑黛少許爲末。吹入口中。

綠袍散﹝方見齒癥﹞

卷之四上竅門

齒病

大意齒者。骨之餘。髓之所養。故齒屬腎。上下齦屬陽明。凡動搖豁脫。或大痛或不痛。或出血或不出血。如欲脫之狀者。皆屬腎病。其虫疳齦腫。潰爛穢臭而不動者。皆屬陽明。或兼諸經錯雜之邪。﹝醫貫﹞

內因若陽明膏粱之變。濕熱上攻。則牙牀不淸。而爲腫爲痛。或出血。或生虫而黑爛脫落。﹝玉綸﹞若腎虛作痛者。

遇勞卽發。午後更甚。口渴面黧。倦怠遺精。此皆脾腎虛熱之癥。﹝醫貫﹞

外候精完則齒堅。腎衰則齒豁。虛熱則齒動。髓溢則齒長。﹝入門﹞腎虛牙疼。其齒浮。血虛牙疼。其齒癢。火熱牙疼。

其齒燥。虫蝕牙疼。其齒黑。風熱牙疼。其齒腫。濕熱牙疼。其齒木。﹝繩墨﹞又有風熱相搏。吸風卽痛者。寒气犯腦。頭項連齒者。痰熱毒瓦斯。注痛咳嗽者。血搏齒間。鉆刺掣痛者。﹝入門﹞

齒痛寒熱足陽明胃之脈。貫絡於齒上齦。手陽明太陽之脈。貫絡於齒下齦。手陽明惡寒飲而喜熱飲。足陽明惡熱飲而喜冷凍飲料。故齒痛有惡寒惡熱之不同。﹝正傳﹞惡寒飲者。外吸風寒所致。惡熱飲者。內生風熱使然。﹝匯補﹞

脈法尺脈虛大者腎虛。洪數者陰火。關脈浮弦者風熱。洪滑者痰火。

治法齒根宣露動搖者。腎元虛也。治宜滋腎。惡寒熱而口臭者。陽明熱也。治宜淸胃。﹝正傳﹞

用藥陽明經病。治以淸胃散。加漧葛﹑石膏﹑黃芩﹑連翹﹑花粉﹑山梔。如胃火盛。倍加石膏。大腸實。加大黃。挾痰。

加貝母。挾風。加防風。酒毒。加漧葛。虫蝕。加檳榔。齦癢。加白芷。齦爛。加膽艸。若勞倦而胃虛齒浮。補中益气湯。腎虛。地黃湯加元參﹑補骨脂。陽虛豁落。加續斷﹑枸杞﹑茴香。陰虛浮動。加知﹑柏﹑地骨皮﹑生地。外用敷藥綠袍散。或香鹽散。

【附走馬牙疳】牙牀腐爛。一時脫落。因濕熱毒瓦斯。蘊積旣久。一時齊發。勢莫可遏。患此病者。十難一治。惟初發之時。急服瀉胃淸火之藥。外以疳藥敷之。庶可保全。

【附齒蝕】凡飲食不潔。臭腐之气。淹積日久。由是熱盛生風。風勝生虫。蛀食齒中。根有黑點。蝕盡一齒。又度其餘。甚至疳。皆其種類。宜淸徹腸胃以治其本。擦牙誅虫以理其標。

齒病選方淸胃散統治陽明經齒痛。

黃連生地﹝各二分﹞升麻丹皮﹝各五分﹞當歸芍藥﹝各三分﹞

一方用生地丹皮山梔知母玄參黃芩石膏升麻漧葛甘艸六味湯統治少陰經齒痛。

補中益气湯﹝方見中風﹞

獨活散治風牙。吸風痛甚。走注不定。

獨活羌活川芎防風﹝各五分﹞細辛荊芥薄荷生地﹝各一錢﹞

每服三錢。水煎。

白芷散治寒牙痛連腦戶。動搖肉脫。

麻黃艸蔻﹝各一錢半﹞黃桂枝﹝各二錢半﹞吳萸白芷﹝各四分﹞本﹝三分﹞羌活﹝八分﹞當歸熟地﹝各五分﹞升麻﹝一錢﹞

末之。以水漱口。用此擦齒。

化痰湯治痰熱毒瓦斯。攻注齒痛。

貝母枳實黃芩黃連花粉桔梗元參升麻甘艸外用二陳湯。加細辛﹑姜黃﹑蓽茇等分。煎湯浸舌取涎。

細辛散治風蛀牙虫。

荊芥細辛砂仁白芷川椒鶴虱牙皂蓽茇爲末。擦患處。

犀角地黃湯治風熱挾瘀血。搏結齒間。瘀而作痛。

犀角丹皮生地白芍綠袍散黃柏﹝四兩﹞炙艸﹝二兩﹞靑黛﹝一兩﹞

爲末敷用。

地黃丸固齒益腎。

白茯苓人參山茱萸﹝各四兩﹞枸杞﹝三兩﹞生地﹝五斤取汁﹞蜜﹝一斤﹞酥﹝少許﹞

以前四味。用好酒一斗。煎至三升。去渣。入地黃汁﹑蜜﹑酥。同煎至可丸。丸如小豆大。每服二十丸。溫酒下。

日三服。

外治法因寒作痛。得熱飲稍寬者。用漧薑﹑蓽茇﹑細辛作湯漱之。因火作痛。得寒飲稍停者。用石膏﹑朴硝﹑牙皂﹑荊芥作湯漱之。虫蝕作痛者。用苦參煎湯。日漱三升。痛已止。齒衄。用燒鹽﹑金墨。研勻擦之。

牙寒痛。用胡椒﹑蓽茇爲君。細辛﹑石膏爲佐。研末擦之。或用橄欖細嚼。卽愈。

卷之四上竅門

咽喉

大意一陰一陽結。謂之喉痺。﹝內經﹞一陰。肝與心胞也。一陽。膽與三焦也。四經皆有相火。並絡於咽喉。﹝王冰﹞气熱則內結。結甚則腫脹。脹甚則痺。痺甚不通而痰塞以死矣。﹝子和﹞

內因因胸膈素有痰涎。或飲酒過度。或忿怒失常。或房事不節。火動其痰。湧塞於咽嗌之間。以致內外腫痛。水漿不入。﹝醫鑑﹞

外候熱气上行。結於喉之兩傍。近外作腫。形如筋頭。是謂乳蛾。有雙單之分。其比乳蛾差小。名閉喉。熱結於舌下。復生小舌。名子舌。熱結於中。舌爲之腫。名木舌。熱結咽喉。腫繞於外。且麻且癢。腫而赤大者。名纏喉風。

毒聚於內。涎唾稠湧。但發寒熱者。名塞喉風。喉閉暴發暴死者。名走馬喉風。﹝子和﹞此癥卒然失音。不省人事。痰壅口噤悶塞而死。與諸卒中相似。但必先有喉痛。爲辧耳。

喉與咽分喉痺謂喉中呼吸不通。語言不出。乃天气閉塞也。咽痛謂咽嗌不能納唾。飲食不入。乃地气閉塞也。﹝類要﹞

表與裏分屬表者。必兼惡寒。且寸脈弱小於關尺。乃寒閉於外。熱郁於內。宜辛涼發散。切忌酸寒。屬裏者。身無寒熱。

而寸脈滑實於關尺。乃熱積於內。壅滯生痰。宜苦寒折伏。及湧吐之法。﹝匯補﹞

虛與實異實火因過食煎炒。熱毒蘊積。胸膈不利。煩渴便閉。虛火因七情勞欲。气虛火炎。咽膈漧燥。二便如常。﹝入門﹞

陰與陽分陽虛者。兩寸浮大。遇勞益甚。此肺脾气怯。不能堤防下焦。須培補中宮。陰虛者。兩尺洪數。日晡轉甚。此腎肝陰虛。不能制禦龍雷。必滋養癸水。

脈法兩寸浮洪而溢者。喉痺也。兩尺微細無力者。虛火也。若微甚而伏者。死。浮大而澀者。亦死。

治法治實之法。先宜發散。次用淸涼。或湧導痰涎。或鍼刺出血。治虛之法。須遵內經從治之旨。徐徐頻與。﹝正傳﹞

禁用寒涼若專用芩﹑連﹑梔﹑柏之類而正治之。則上熱未除。中寒復起。毒瓦斯乘虛入腹。變爲敗癥。﹝正傳﹞

死癥如胸前髙起。上喘下泄。手足指甲靑紫。七日以後。全不入食。口如魚口者死。又急喉痺癥。聲如鼾睡。此爲肺絕者死。用人參﹑竹瀝﹑薑汁。或可救其萬一。﹝丹溪﹞

吹喉法凡見咽喉幹痛。喉嚨作腫。飲不可咽。舌不可吞。水漿難入。入則或從鼻孔出者。先用薄荷﹑冰片﹑玄明粉﹑硼砂﹑靑黛﹑牛黃﹑朴硝﹑僵蠶等。研末吹入喉中。墜痰淸火。

引吐法凡喉風腫痛。痰涎壅盛。非風痰上壅。卽痰火內煽。且火者痰之本。痰者火之標。先湧其痰。乃淸其火。用白礬與巴豆同枯過。去巴豆。以礬爲末。同皂角末。入醋調。用鵝翎探吐。吐後以甘桔湯調之。如牙關緊急。不省人事。不能入藥者。吹入鼻中。

燻鼻法痺者。閉也。咽喉閉結。湯藥不通。有形之物。已難下咽。必取無形之气。從鼻而入。用巴豆壓油紙上。取油紙。

拈成條子。點燈吹滅。以煙燻鼻。使口鼻流涎。牙關自開。﹝類案﹞

刺喉法乳蛾諸癥在關上者。必有血泡。用喉鍼或筆管點破卽寬。在關下不見者。難治。用蘆管削尖。令病患含水一口。從鼻孔放管進擊一下。血出甚妙。

刺少商穴法穴在手大指內側。去爪甲後如韭葉。男左女右取之。刺入三分許。以手自臂勒至刺處出血。卽愈。

火刺法喉癰腫甚必當刺。用巴豆油塗紙上。拈條點火。才煙起卽吹滅。令患人張口帶火刺於喉間。俄頃卽吐出紫血而寬。

用藥主以甘桔湯。加薄荷﹑荊芥﹑防風﹑黃芩﹑玄參﹑牛蒡﹑竹茹等。咳嗽。加貝母﹑陳皮。發渴。加花粉﹑麥冬。唾血。加紫菀。嘔惡。加半夏。胸滿。加枳殼。便閉。加大黃。痰甚。加石膏。火甚。加黃連。卒閉暴死。用解毒雄黃丸。

此皆治實火法也。若屬虛者。當從權爲主。古人有用人參﹑附子﹑肉桂﹑僵蠶。但理其下而上自安。此求本之治也。大抵血虛。用四物湯。气虛。用補中湯。肝火。用逍遙散。腎虛。用地黃湯。兼佐治標之藥。有命門火衰。龍浮咽嗌者。

惟八味丸最力。而寒涼之藥。毫不可用也。

【附伏气】伏气者。名腎傷寒。謂非時暴寒。伏於少陰。寒邪抑鬱。內格陽气。始初不病。旬日乃發。上行於咽門經會之處。寒熱相搏。而成咽痛。脈息微弱。後必下利。當以辛熱藥攻其本病。順其陰陽。則水升火降。而咽痛自已。

用甘桔桂半湯主之。﹝傷寒﹞

【附疫气】有司天運气過亢。其年鄕村染患相似者。此時气乘虛蘊蓄上焦。發作寒熱。變爲喉痛。俗名蝦蟆瘟。又曰鸕瘟。此癥甚惡。切忌膽礬酸寒。郁遏陽气。硝黃攻下。引邪入裏。須用辛涼甘苦。表裏雙解之品。普濟消毒飲主之。

咽喉選方桔梗湯統治咽喉諸病。

牛蒡玄參升麻桔梗犀角黃芩木通甘艸淸熱化痰丸治痰火咽痛。

貝母花粉枳殼桔梗黃芩黃連玄參甘艸四物湯治血虛火動咽痛。

四君子湯治气虛火動咽痛。

地黃湯治相火上炎咽痛。

桂附八味丸治龍火上越咽痛。﹝以上四方俱見中風﹞

逍遙散治肝火上炎咽痛。﹝方見火癥﹞

普濟消毒飲﹝方見頭風﹞

解毒雄黃丸治急喉痺𨿽死尢可救活。

雄黃郁金﹝各一兩﹞巴豆﹝十四粒﹞

加僵蠶二錢半﹑芒硝五錢。醋糊丸。淸茶下。

半夏桂甘湯治腎傷寒病。

半夏桂枝桔梗甘艸附子煎治髒寒咽閉不利。

大附子一片。蜜塗炙黃。每含一片咽汁。甘味盡則易之。

快捷方式法﹝祕方﹞治喉痺乳蛾。

用鮮杜牛膝根一握﹑艾葉七片。搗和。入乳汗。灌入鼻中。須臾痰涎從口鼻而出。立效。此名天名精。又名蚵艸。抽梗開花如小野菊。結子如蒿子相似。最黏人衣。狐气更甚。名鶴虱。卽此艸也。

治喉急風祕方用蜘蛛七个。先將明礬五錢研末。放在鐵刀頭上。列蜘蛛在礬內。刀下以炭火熔礬。俟礬枯。共研細末。

藏入小瓷瓶中。每用一字。吹入喉中。吐出稠痰卽愈。

魚骨鯁喉用橄欖或肉或核。磨水咽下。又方。用朴硝煎湯飲之卽出。或威靈仙亦可。

卷之五胸膈門

咳嗽

大意五臟六腑。皆令人咳。非獨肺也。﹝內經﹞而其要皆主於肺。蓋肺主气而聲從此出。故咳之原。皆聚於胃而及於肺者。情關子母也。﹝匯補﹞

內因肺居至髙。主持諸气。體之至淸至輕者也。外因六淫。內因七情。肺金受傷。咳嗽之病從玆作矣。﹝指掌﹞其火郁咳者。有聲無痰。咳必連聲。濕痰咳者。咳動有痰。痰出嗽止。食積痰嗽。面色靑黃。五更轉甚。吐痰如膠。瘀血嗽者。胸中窒礙。喉間鮏气。或帶黑血。胃火嗽者。口渴善饑。面赤臉熱。午前尢甚。陰虛嗽者。五心煩熱。气從下升。午重夜甚。勞傷嗽者。漧咳無痰。喉癢聲啞。痰中見血。停水嗽者。胸滿頭汗。怔忡吐涎。水逆不入。肺脹嗽者。喘急气粗。或左或右。則眠不得。有嗽久而成肺癰肺痿者。必雲門中府引痛。咯吐膿血。腥穢異常。

外因咳謂無痰而有聲。肺气傷而不淸也。嗽謂無聲而有痰。脾濕動而生痰也。咳嗽謂有聲有痰。因傷肺气復動脾濕也。﹝機要﹞但風傷肺者。咳則鼻塞聲重。口漧喉癢。語未竟而咳。寒傷肺者。咳則胸緊幹啞。淒愴怯寒。

或遇寒則發。暑乘肺者。咳則口燥鼻幹。面赤心煩。聲嘶吐沫。濕乘肺者。咳則身重首蒙。自汗溺澀。骨節煩疼。﹝入門﹞此皆暴病感邪。必兼頭疼身熱表癥。

五臟勞咳疲極傷肝。咳而左脇引痛。勞神傷心。咳而咽漧咯血。勞力傷脾。咳而气短無力。叫呼傷肺。咳而嘔吐白沫。

口燥聲嘶。房勞傷腎。咳而腰背引痛。寒熱夜發。﹝匯補﹞

脈法咳必先審肺脈虛實。實者浮大有力。若沈而滑。則痰气盛也。虛者弦大無力。若沈細帶數。則火郁極也。

﹝入門﹞久咳虛羸。脈弱者生。實牢大數者死。浮軟者生。沈緊匿者死。

治分肺脾因咳而有痰者。咳爲重。治在肺。因痰而致嗽者。痰爲重。治在脾。

治分內外治表者。藥不宜靜。靜則畱連不解。變生他病。忌寒涼收斂。當以辛甘散邪。內虛者。藥不宜動。動則虛火不寧。燥癢愈甚。忌辛香燥熱。當以甘寒潤肺。﹝必讀﹞

治分四時春气上升。潤肺抑肝。夏火炎上。淸金降火。秋濕熱甚。淸熱瀉濕。冬風寒重。解表行痰。﹝雜著﹞以上𨿽分四時。

臨癥又當從權。

治分新久新咳有痰者。屬外感。隨時解散。無痰者。是火熱。只宜淸之。久咳有痰者。燥脾化痰。無痰者。淸金降火。蓋外感久則郁熱。內傷久則火炎。俱宜開郁潤燥。﹝入門﹞今人但知肺主皮毛。一遇外感風寒。疏散之外。牢不可破。殊不知久則傳裏。變爲郁咳。遂成癆瘵。多由不分內外所因新久之異。夫形寒飲冷。新咳痰稠。固宜溫寒散濕。若夫气動火炎。久咳無痰。當淸熱潤燥。而溫寒散濕之劑。又在所禁矣。常見癆癥之發。每由咳嗽。

治者不究其源。印定傷風。屢用辛溫。發熱自汗。食少便稠。卒成不救者有之。﹝匯補﹞

火忌發散有肺伏火邪。腠理不閉。風邪易乘。遇感頻發者。當兼淸火。若數行解散。則重亡津液。邪蘊而爲肺疽肺癰。

不可不愼。﹝立齋﹞

邪忌補澀肺爲嬌髒。易寒易熱。𨿽參﹑﹑術﹑艸。甘溫平補。惟气虛最宜。若肺熱有火。及風寒初盛者。不可驟用。至於烏梅﹑栗殼﹑兜鈴﹑五倍。尢不可遽進。恐致纏綿不已。﹝匯補﹞

腎虛滋腎咳嗽煩冤。腎气之逆。以腎爲藏气之髒也。凡咳嗽動引百骸。自覺從臍下逆奔而上者。乃腎虛气不歸原。

宜所服藥中。加補骨脂五味子以斂之。﹝入門﹞

脾虛補脾脾爲黃婆。交媾水火。會合金木者也。久咳曾經瀉肺。及房勞饑飽。以致脾肺虛而飲食少者。只理脾而咳自止。﹝類經﹞

死候咳嗽面白。咽瘡失音者死。上气喘急。面腫擡肩。身熱不眠者危。脈滑手足溫者生。脈澀四肢寒者死。咳而嘔。腹滿泄瀉。脈弦急欲絕者死。咳而脫形。身熱脈小堅急以疾爲逆。嗽而加汗者死。嗽而下泄上喘者死。﹝匯補﹞

用藥有餘咳嗽。主以二陳湯。風。加羌活﹑防風﹑前胡﹑紫蘇。寒。加麻黃﹑杏仁﹑蔥白﹑金沸艸。熱。加黃芩﹑山梔﹑桑皮。濕。加蒼術﹑防己﹑赤茯苓。食積嗽者。加山楂﹑枳殼。气滯咳者。加蘇子﹑桔梗。不足咳嗽。主以二冬二母湯。

火咳。加款冬﹑玄參﹑黃芩。痰嗽。加栝蔞﹑桑皮﹑蘇子。郁。加苦梗﹑紫菀﹑枇杷葉。勞嗽。加參﹑﹑芍藥。見血。

加阿膠﹑紫菀。滋陰。加丹皮﹑黃柏。若夫脾泄者。以異功散。加石斛﹑五味﹑百合﹑苡仁。腎虛者。以六味湯。加麥冬﹑五味﹑枇杷葉。水寒射肺成咳者。五苓散。痰火入肺成咳。面浮者。粉黛散。肺中有虫者。潤肺丸。大抵肺位最髙。

鍼石不能及。藥餌不能到。惟桔梗能載諸藥入肺。須臨臥時細細咽下。方能入肺。

【附肺痿】久嗽肺虛。寒熱往來。皮毛枯燥。聲音不淸。或嗽血綫。口中有濁唾涎沫。脈數而虛。爲肺痿之病。因津液重亡。火炎金燥。如艸木亢旱而枝葉萎落也。治宜養血潤肺。養气淸金。初用二地二冬湯以滋陰。後用門冬淸肺飲以收功。﹝丹溪﹞

【附肺癰】久咳不已。濁吐鮏臭。咳則胸中隱隱痛。口中辟辟燥。脈實滑數。大小便澀數。振寒吐沫。右脇拒按。爲肺癰之病。因風寒內郁。痰火上湊。邪气結聚。蘊蓄成癰。若風邪內結者。小靑龍湯。火邪內灼者。二冬湯。痰火鬱結者。葶藶大棗瀉肺湯。潰後收斂瘡口。用團參飲子。若入風者。不治。面赤脈浮大者。亦不治。若覺胸膺有竅。口中所咳膿血。與竅相應而出者。當大補气血。佐以排膿之品。﹝匯補﹞

【附肺脹】肺脹者。動則喘滿。气急息重。或左或右。不得眠者是也。如痰挾瘀血礙气。宜養血以流動乎气。降火以淸利其痰。用四物湯。加桃仁﹑枳殼﹑陳皮﹑栝蔞﹑竹瀝。又風寒郁於肺中。不得發越。喘嗽脹悶者。宜發汗以祛邪。

利肺以順气。用麻黃越婢加半夏湯。有停水不化。肺气不得下降者。其癥水入卽吐。宜四苓散。加葶藶﹑桔梗﹑桑皮﹑石膏。有腎虛水枯。肺金不敢下降而脹者。其癥漧咳煩冤。宜六味丸。加麥冬﹑五味。又有气散而脹者。宜補肺。气逆而脹者。宜降气。當參虛實而施治。若肺脹壅遏。不得眠臥。喘急鼻煽者。難治。﹝匯補﹞

【附胸痺】胸痺者。胸中痛引背。喘息咳唾。短气。寸脈沈遲。關上緊數。宜栝蔞半夏薤白湯主之。﹝準繩﹞

【附痰火】有好色作勞之人。相火熾盛。气不歸元。騰空而上入於肺葉空隙之間。膜原之內。聚痰湊沫。喘咳煩冤。日續一日。久久漸成熟路。只俟腎气一動。喘嗽俱發。外癥咸痰稠濁。夜臥不眠。或兩頤紅赤。壘壘發塊。或胸背有瘡。如粟如米。皆其驗也。治宜淸心靜養。保肺滋腎。若暴發而痰出如泉。聲響如鋸。面赤舌脹。喉硬目突者死。﹝諭嘉言﹞

咳嗽選方二陳湯治風寒濕痰食積。气滯咳嗽。﹝方見痰癥﹞

粉黛散治痰火入肺。肺气上逆。咳而不臥。面浮气促。

眞蚌粉新瓦上紅。入靑黛少許。用淡水。滴麻油數點。調服二錢。

潤肺丸治肺中有虫。久嗽不已。漸變癆瘵。

百部桑皮﹝各二兩﹞楝根﹝三兩五錢﹞明礬﹝一兩半﹞使君子﹝一兩﹞鶴虱﹝一兩﹞

黃連﹝五錢﹞甘艸﹝五錢﹞

丸如黍米大。米飲下七八十丸。臨臥服。上半月用之。

瓊玉膏治肺虛久嗽。气散失音。漧咳無痰。或見血綫。﹝方見虛勞﹞

淸寧膏治咳嗽屬火炎熱郁。气衰不足者。

生地麥冬﹝各十兩﹞龍眼肉薏苡仁﹝各八兩﹞橘紅﹝三兩﹞桔梗甘艸貝母﹝各二兩﹞薄荷﹝五錢﹞

煎成膏。將苡仁﹑貝母﹑簿荷爲細末。調入膏中服。

異功散治咳嗽屬土不生金。病兼少食泄瀉者。﹝方見血癥﹞

六味丸治咳嗽屬水衰火炎。病因房勞酒色者。﹝方見中風﹞

加味二冬湯治咳嗽屬火盛水虧。痰涎腥穢。將成癰痿者。

天冬麥冬﹝各一錢半﹞生地熟地﹝各二錢﹞款冬桔梗貝母紫菀茯苓甘艸沙參栝蔞霜﹝各一錢﹞

水煎。

門冬淸肺飲治勞傷气虛。火旺咳嗽。

卽生麥散加紫菀﹝一錢半﹞當歸﹝三分﹞黃白芍甘艸﹝各一錢﹞

水煎。

劫勞散治心腎俱虛。發咳二三聲。無痰。遇夜卽熱。熱已卽冷。時有盜汗。四肢倦怠。體瘦食少。夜臥恍惚。

或有血絲者。

白芍茯芩當歸貝母黃﹝各一錢﹞甘艸﹝五分﹞

熟地﹝二錢﹞棗仁﹝一錢半﹞阿膠﹝蛤粉炒一錢二分﹞

合生脈散同煎。

團參飲子治久嗽肺虛。

紫團參紫菀茸﹝各三錢﹞款冬花﹝二錢﹞烏梅﹝一枚﹞

水煎。

肺癰方治肺癰未成卽消。已成卽潰。已潰卽愈。

桔梗金銀花黃白芨﹝各一錢﹞陳皮甘艸﹝各一錢二分﹞

苡仁﹝五錢﹞貝母﹝一錢半﹞甜葶藶﹝八分﹞

水姜煎服。初起加防風。去黃。潰後加人參。久不斂。加合歡皮。

越婢加半夏湯治肺脹因感風寒。不能發散而成者。

麻黃﹝六兩﹞石膏﹝八兩﹞生薑﹝三兩﹞甘艸﹝一兩﹞半夏﹝八兩﹞大棗﹝十五枚﹞

水煎。去麻黃沫。後入諸藥。再煎服。

瀉白散﹝方見火癥﹞

參蘇飲加減治冬寒咳嗽。屬風寒外束者。

橘紅半夏桔梗前胡﹝各一錢﹞枳殼杏仁蘇葉﹝各八分﹞

身熱。加柴芩。痰多。加金沸艸。

快捷方式方治久嗽不止。

款冬花二兩。於無風處燒之。以筆管吸煙咽下。卽用美膳壓下。

劫嗽方治肺气耗散。久咳失音。用此劫之。

訶子五味子風化硝五倍子﹝各等分﹞甘艸﹝減半﹞

水煎服。穩臥。

卷之五胸膈門

喘病

大意諸病喘滿。皆屬於熱。﹝內經﹞故病寒則气衰而息微。病熱則气盛而息粗。﹝河間﹞盛則爲喘。減則爲枯。﹝華佗﹞盛者肺中之火邪盛也。減者肺中之元气衰也。﹝匯補﹞

內因肺居五臟之上。升降往來。無過不及。或六淫七情之所傷。或食飽礙气之爲病。由是呼吸之气。不得宣暢而生喘。﹝匯補﹞

外候气喘者。呼吸急促。無痰而有聲。痰喘者。喘動有痰而有聲。火喘者。乍進乍退。得食則減。食已大發。水喘者。

轆轆有聲。怔忡浮腫。此有餘之喘也。气虛喘者。呼吸急促。不能接續。胃虛喘者。擡肩擷肚。飲食不進。陰虛喘者。气從臍下直衝淸道。此不足之喘也。﹝匯補﹞

喘分虛實虛者。气乏身涼。冷痰如冰。實者。气壯胸滿。身熱便硬。﹝入門﹞

短气分辧若夫少气不足以息。呼吸不相接續。出多入少。名曰气短。气短者。气微力弱。非若喘癥之气粗奔迫也。﹝匯補﹞

死候發汗如油。汗出如珠。擡肩擷肚。直視譫語。鼻煽口開。及胸前髙起。脈絡散張。手足厥冷。脈散及數者死。

﹝入門﹞

脈法脈滑手足溫者生。脈澀四肢寒者死。脈宜浮遲。不宜急數。﹝脈經﹞上气脈數。身熱不得臥者死。上气面浮。脈浮大者死。右寸脈實而緊。爲肺感寒邪。亦有六脈沈伏者。並宜發散。則熱退喘止。﹝匯補﹞

治法外邪則散之。气郁則開之。痰則豁之。火則淸之。停飲者吐之。脾虛者溫之。气虛而火入於肺者。補气爲先。

陰虛而火來乘金者。壯水爲亟。水寒火不歸經者。導龍入海。腎虛水邪泛溢者。逐水下流。﹝匯補﹞

用藥主以二陳湯。加桔梗﹑枳殼﹑蘇子等。寒郁。加麻黃﹑杏仁。風痰。加南星。火痰。加黃連﹑山梔。水气。加豬苓﹑澤瀉。胃虛。四君子湯。腎經陰虛。六味地黃湯。陽虛。安腎丸。婦人產後。及跌撲損傷。瘀血入肺喘者。二味參蘇飲。

脾腎兩虛。觀音應夢散。或參胡湯﹑八味丸。凡喘盛。不可用苦寒。以火盛故也。

喘病選方二陳湯統治喘病。爲其能順气和中化痰也。﹝方見痰癥﹞

安腎丸治腎虛水涸。气孤陽浮致喘者。

肉桂﹝五兩﹞破故紙山藥石斛白術茯苓肉蓯蓉萆巴戟蒺藜桃仁﹝各十五兩﹞川烏﹝炮去皮臍五兩﹞

蜜丸。空心。溫酒或鹽湯服。

二味參蘇飲治產後瘀血入肺。咳嗽喘急。

人參﹝一兩﹞蘇木﹝二兩﹞

若口鼻气急黑色者。加附子救之。如愈後。卽服六君子湯爲妙。

三拗湯治風寒郁閉。喘促不得息。

麻黃﹝一錢﹞杏仁﹝七粒﹞甘艸﹝五分﹞

水煎。熱服取汗。

應夢散治腎气煩冤。喘促不得臥。

人參﹝一兩﹞胡桃肉﹝二枚連衣﹞生薑﹝五片﹞大棗﹝二枚﹞

水煎。臨臥服。

千緡湯治風痰上喘。

半夏﹝七枚﹞皂莢﹝一寸﹞甘艸﹝一寸﹞

合導痰湯同煎更效。

蘇子降喘湯蘇子﹝炒搗碎﹞杏仁桑皮前胡橘皮半夏桔梗﹝各一錢﹞甘艸﹝四分﹞

水煎。

五味子湯治胃虛喘促。脈伏而數者。

五味子﹝二錢﹞人參麥冬杏仁陳皮﹝各二錢半﹞生薑﹝三片﹞大棗﹝三枚﹞

水煎服。

四君子湯治胃虛气弱。水气上乘作喘。﹝方見中風﹞

參胡湯治喘急隨絕者。余屢用之有效。功不可盡述。

人參﹝二錢﹞胡桃肉﹝二枚不去衣膈﹞

水煎服。

八味丸﹝方見中風﹞越婢加半夏湯﹝方見咳嗽﹞

華蓋散治風寒致哮。

麻黃紫蘇杏仁桑皮赤茯苓橘紅甘艸加姜煎。

參蘇溫肺湯人參肉桂甘艸木香五味陳皮半夏桑皮白術紫蘇﹝各五錢﹞茯苓﹝三分﹞

冬月加麻黃。

劫法椒目研極細末。姜湯調下二錢。未效再服。俟喘止後。分痰分火治之。

卷之五胸膈門

哮病

大意哮卽痰喘之久而常發者。因內有壅塞之气。外有非時之感。膈有膠固之痰。三者相合。閉拒气道。摶擊有聲。發爲哮病。﹝匯補﹞

內因皮毛者。肺之合也。﹝內經﹞肺經素有火邪。毛竅常疏。故風邪易入。調之寒包熱。﹝玉冊﹞由痰火郁於內。風寒束於外。或因坐臥寒濕。或因酸鹹過度。或因積火燻蒸。病根深入。難以卒除。﹝介賓﹞

外候哮與喘相類。但不似喘開口出气之多。而有呀呷之音。呷者口開。呀者口閉。開口閉口。盡有痰聲。呷呀二音。合成哮字。以痰結喉間。與气相擊故也。﹝必讀﹞

哮喘分辧哮以聲響言。喘以气息言。又喘促而喉中如水雞聲者。調之哮。气促而連續不能以息者。謂之喘。﹝正傳﹞

治法或溫散肺寒。或疏利膈熱。或發汗祛邪。或探吐痰涎。﹝匯補﹞避風寒。節濃味。禁用涼劑。恐風邪難解。禁用熱劑。恐痰火易升。理气疏風。勿忘根本。爲善也。﹝類經﹞

治分虛實實邪爲哮。固宜祛散。然亦有體弱質薄之人。及曾經發散。屢用攻劫。轉致脈虛形減者。治當調補之中。兼以淸肺利气。﹝匯補﹞

治分肺脾哮𨿽肺病。而肺金以脾土爲母。故肺中之濁痰。亦以脾中之濕熱爲母。俾脾气混濁。則上輸濁液。盡變稠痰。肺家安能淸淨。所以淸脾之法。尢要於淸肺也。﹝匯補﹞

用藥主以二陳湯。加前胡﹑紫蘇﹑枳殼﹑桔梗﹑杏仁﹑桑皮。溫散用細辛。淸火用石膏。發散加麻黃。探土用瓜蒂。發汗用華蓋散。

哮癥發於初冬者。有二癥。一屬中外皆寒。乃東垣參蘇溫肺湯。劫寒痰之捷法也。一屬寒包熱。乃仲景越婢半夏湯。發散之法是也。此癥古人有先於八九月未寒之時。用大承气湯下其蓄熱。至冬寒之時。無熱可包。而哮不作者。然第可施於北方壯實之人。如體虛屢劫。變爲脈虛不足者。六君子湯。加桑皮﹑桔梗。

哮病選方二陳湯﹝方見痰癥﹞參蘇溫肺湯﹝方見喘病﹞越婢半夏湯﹝方見咳嗽﹞

五虎湯痰哮用之如神。但爲劫劑。不宜久服。虛人自汗。禁用。

麻黃杏仁石膏甘艸桑皮細辛生薑白果湯治哮喘痰盛。

半夏麻黃款冬花桑皮甘艸﹝各三錢﹞白果﹝二十一个﹞

黃芩杏仁﹝各一錢五分﹞蘇子﹝二錢﹞禦米殼﹝一錢﹞

水煎。分二服。

大承气湯大黃芒硝枳實濃朴﹝各等分﹞

水煎。入硝。一二沸。去渣服。

快捷方式方用蘿卜汁﹑生梨汁﹑藕汁﹑薑汁等分。入酒煮熟。埋土中。去火毒。不拘時服。

治小兒哮癥。用海螵蛸刮屑。研細末。以糖蘸喫立愈。服後發者再服。

治頑痰哮喘。用靑皮一枚。劈開去穣。入江子一枚。麻綫紮定。火上燒盡煙。存性爲末。生薑汁和酒呷之。

治風痰致哮。用雞子略損殼。浸尿中三四日夜。煮食之。

治哮祕方人言一錢絹包。和川黃連三錢。煮水漧爲度。後用石中黃三錢﹑鵝兒不食艸三錢﹑江西淡豆豉一兩。研爲丸。如綠豆大。每服五丸。溫白滚湯下。

卷之五胸膈門

吐血

大意心主血而不能藏。夜則復歸於肝。肝藏血而不能主。晝則聽命於心。心爲君。肝爲相。君火一動。相火從之。

相火一動。六經之火從之。火動則血隨以動。火升則血隨以升。﹝指掌﹞

內因或四气傷於外。七情動於中。及飲食房欲。墜閃勞損。﹝三錫﹞六經受傷。血液流並。聚於胸臆兩脇之間。乘火而升。﹝指掌﹞從胃脘而越出。﹝入門﹞其傷重者。夾背而上。如潮湧至。勢不可遏。﹝指掌﹞

外候積熱肺胃者。必胸滿脈實。大怒气逆者。必面靑脈弦。陽虛而血外走。必虛冷惡寒。陰虛而火上亢。必喘咳哄熱。勞心不能主血。必煩心躁悶。勞力不能攝血。必自汗倦怠。鬱結傷脾。憂恚少食。勞傷肺气。久咳無痰。

气虛不統者。其血散漫。積瘀停蓄者。其血成塊。熱郁在上者。血必紫。虛炎下起者。血必鮮。感寒泣血。血白黑點。肺生癰疽。血必兼膿。先痰帶血者。痰火積熱。先血兼痰者。陰虛火猖。飲食飽悶而吐血。必食傷胃脘而不運。飲酒過醉而吐血。必酒傷淸道而妄行。﹝匯補﹞

血分浮沈吐血水內。浮者。肺血也。沈者。肝血也。半浮半沈者。心血也。色赤如太陽之紅者。腎血也。各隨見癥而參之。

﹝摘玄﹞

血分順逆凡血上越爲嘔吐者。皆逆。其治難。後變下行爲惡利者。爲順。其治易。﹝東垣﹞

血分陰陽血癥身熱多渴。脈大者。是火邪勝也。其治難。身涼不渴。脈靜者。是正气復也。其治易。

危癥若心肺脈破。血如湧泉。口鼻俱流。气促汗冷者危。

脈法脈得諸濡弱爲亡血。芤爲失血。澀爲少血。牢爲蓄血。大抵沈弱滑小者生。實大弦牢者死。關尺之脈弦細如循刀刃者死。

治血大法凡血越上竅。皆陽盛陰虛。有升無降。俱宜補陰抑陽。气降而血自歸經。﹝纂要﹞

虛中實法若大醉大飽大怒大勞之後。忽然吐血者。宜降气。不宜降火。宜行血。不宜止血。宜補肝。不宜伐肝。﹝經疏﹞

虛中虛法如素有虛損病根。而時常見血者。宜甘寒涼血。辛平行气。酸斂止塞其源。甘溫收補其後。﹝入門﹞

服童便法凡血癥服寒涼藥。則百不一生。飲溲溺則百不一死。﹝褚澄﹞蓋溲溺降火滋陰。又能消瘀血而止吐衄也。

見黑止法血熱則行冷則凝。見黑則止。理之必然。﹝神書﹞故止血之藥。必用炒黑。乃水能制火也。﹝匯補﹞

瘀血宜消血不可單行單止。蓋血來未多。必有瘀於胸膈。當先消瘀。而佐以潤下之品。使敗血下行。乃服止血藥以固其根。用補血藥以還其元。﹝指掌﹞

血虛宜補若吐久不止。當用溫補以健理脾胃。使脾和則能裹血也。若暴吐不止。當用參﹑術。以急固元陽。血脫益气。

陽生陰長之理也。﹝醫貫﹞

勢急從治凡吐血太甚。勢難遏止。此火性急速。如泛用涼藥。反增搏擊。宜辛味從治。用炒黑榦薑末童便調服之。﹝六要﹞

血家治禁勞傷誤用寒涼。則胸滿膈痛。血愈郁矣。陰火誤用燥熱。則血愈枯竭。癆瘵成矣。墜墮閃銼。气逆气郁。誤行補澀。則瘀蓄於胃。心下脹滿。食入卽吐。名曰血逆。瘀蓄於脾。大腹膨脹。漸成鼓滿。名曰血蠱。﹝匯補﹞

用藥主以四物湯去川芎。消瘀。加丹皮﹑茶花﹑韭汁﹑童便。淸熱。加玄參﹑黃芩﹑麥冬。降气。加蘇子﹑枇杷葉。行血。加牛膝﹑丹參。止澀。加蒲黃﹑牛膝﹑藕節。通導。加大黃﹑桃仁。此常法也。若暴吐不止。气隨血脫者。則四物等湯所不及。當以獨參湯追其元陽。若眞陰失守。血隨火沸。則參﹑附等藥。尢不相宜。當以地黃湯加五味子滋其化源。如腎中陽虛。下寒上熱。宜八味丸以引火歸源。此陰陽虛實之機。最宜審察。如久吐不止。加白芨末服之。古人亦有用豬羊肺蘸食之者。

吐衄咳咯血辧吐血出於胃。吐行濁道。衄血出於經。衄行淸道。喉與咽二者不同也。蓋經者走。經之血走而不守。隨气而行。火性急速。故隨經直犯淸道而出於鼻。其不出於鼻者。則挾火淩金滲入肺竅。而出於咽爲咳咯也。胃者守營之血。守而不走。存於胃中。胃气有傷。不能攝血。故令人嘔吐。從喉而出於口也。﹝匯補﹞

【附衄血】肺開竅於鼻。能爲衄血。然肺經多气少血。惟衝任二脈。爲血之海。附於陽明。陽明之經。上交鼻額。又爲多血少气之鄕。所以火起衝任。血流陽明。此衄血又屬胃經也。大抵勞傷元气。陰虛火動。逆於肺而衄者。宜涼血散气。逆於胃而衄者。宜淸胃生脈。如六脈弦細而澀。面色枯白不澤者。此脫血大虛而挾寒。宜甘溫補血。如六脈洪大而虛。面赤心動善驚者。此心火上炎而血溢。宜甘寒涼血。有下虛上盛而衄者。當辛溫以補命門。有上焦積熱而衄者。當寒涼以瀉心肺。衄後眩暈者。十全大補湯。流而不止者。用百艸霜。或人中末。或胎發灰。或萊菔汁。或山梔末。或蔥汁吹滴鼻內。再以韭根﹑蔥白。搗如棗核大。塞鼻中。或用茅根燒煙酒醋吸气。或用濕紙搭頂門。或用大蒜搗貼足心。皆法之驗而可試者。﹝匯補﹞

【附嘔血】經云。怒則气逆。甚則嘔血。宜抑怒以全陰。否則五志之火動極。不治。四物湯去川芎。加丹皮﹑韭汁﹑童便﹑靑皮﹑香附﹑郁金﹑山茶花治之。若六脈弦急。血菀於上。名曰薄厥。六郁湯治之。又有胸中气塞。便吐紫黑血塊者。此爲痰血。宜消瘀解毒。不可止澀。變生別病。壯實者。用釜底抽薪法。﹝匯補﹞

【附咳血】咳血者。火乘金位。肺絡受傷。﹝指掌﹞熱壅於肺則咳血。久嗽損肺。亦能咳血。壅於肺者易治。不過淸之而已。

損於肺者難治。久成癆瘵。宜甘桔湯。加阿膠﹑黃芩﹑貝母﹑麥冬﹑茯苓﹑丹皮﹑生地﹑款冬﹑沙參主之。或天門冬丸。

﹝匯補﹞

【附咯血】咯血屬腎。或成疙瘩。或如紅絲。在痰中唾中。咳咯而出。﹝東垣﹞多因心气虛耗。不能主血。血不歸經。停畱於內。得咯而出。其癥面色痿黃。五心煩熱。﹝立齋﹞此是肺腎有傷。治宜滋陰降火。生地黃散主之。﹝入門﹞

【附唾血】唾中帶血。屬在腎經。亦有瘀血內積。肺气壅遏。不能下降者。脈堅彊者死。軟滑者生。淸唾湯主之。﹝匯補﹞

【附痰涎血】痰中帶血。多屬脾經。須分痰血先後施治。先見血而後嗽痰者。此相火上炎。煎熬成痰。降火爲主。若用消痰。則血溢而不止。其先痰嗽而後見血者。是積熱生痰。載血上行。淸痰爲要。若用血藥。則痰滯而不行。﹝匯補﹞

【附齒衄】有血從齒縫牙齦中出者。名曰齒衄。屬陽明少陰二經癥。從陽明者。齦肉腐爛。痛甚口臭。齒不動搖。由好飲及膏粱積熱所致。從少陰者。齒浮動脫落。口不臭。由好色火旺水虧所致。其屬陽明者。服淸胃散。熱甚者。承气湯。外敷石膏散。屬少陰者。六味丸。加黃柏﹑骨碎補。陽虛者。八味丸。外敷雄鼠骨散。或靑鹽炒香附擦之。外治用燒鹽﹑釜墨二物研勻。臨臥擦牙漱口亦佳。﹝匯補﹞

【附肌衄】有皮毛節次出血。少間不出。卽皮脹如鼓。口鼻眼目俱皆脹合。名曰脈溢。以薑汁和水。各一二盞飲之。﹝類案﹞

【附血】有膝腕後委中穴。搔之血出不止。謂之血。此腎與膀胱虛熱也。

吐血選方四物湯統治血癥。

歸脾湯收功調補者用之。

六味丸陰虛火動者用之。

八味丸陽虛水泛者用之。﹝以上四方俱見中風﹞

理中湯陽虛陰走者用之。﹝方見中寒﹞

獨參湯血脫益气者用之。

人參分量隨定。須揀上等者。淸水濃煎頓服。

犀角地黃湯上病療下之方。

當歸丹皮犀角﹝各一錢﹞生地﹝四錢﹞

一方用大黃﹑黃芩﹑黃連。

門冬飲子治气虛不能攝血。

麥冬五味子人參當歸黃生地水煎。

生地黃散淸上滋下之方。

生地熟地枸杞地骨皮天冬白芍甘艸黃芩黃天門冬丸天冬阿膠甘艸貝母茯苓杏仁煉蜜丸。

四生丸生荷葉生艾葉生柏葉生地等分。搗爛。每服一錢。水煎。

淸胃散治陽明胃火。

黃連生地當歸﹝各三分﹞升麻﹝一錢﹞丹皮﹝五分﹞

水煎。冷服。

三黃補血湯陽生陰長之方。

熟地﹝二錢﹞生地﹝三錢﹞黃丹皮川芎升麻﹝各一錢﹞當歸柴胡﹝各一錢五分﹞白芍﹝五錢﹞

淸唾湯治唾中帶血。隨唾而出。

知母貝母桔梗黃柏熟地玄參遠志天冬麥冬﹝各等分﹞炮姜﹝減半﹞

水煎。

又方用蘆根汁﹑藕節汁﹑梨汁和童便飲之。

卷之五胸膈門

呃逆

大意內經有咳逆而無呃逆。大率由痰閉於上。火動於下。上注於肺。直衝淸道而作聲也。有陰陽之分。虛實之別。寒熱之異。不可一槪混治。要知胃實則噫。胃虛則噦。﹝匯補﹞

內因有久病胃虛者。有傷寒失下者。有痰結於上。火起於下。痰火相搏者。有胃弱陰虛。木挾火勢。上淩胃土者。

有過服寒涼。胃寒而得者。有水停食郁。气逆而得者。有恚怒郁熱者。有單衣著寒者。﹝匯補﹞

外候火呃。呃聲大響。乍發乍止。燥渴便難。脈數有力。寒呃。朝寬暮急。連續不已。手足淸冷。脈遲無力。痰呃。呼吸不利。呃有痰聲。脈滑有力。虛呃。气不接續。呃气轉大。脈虛無力。瘀呃。心胸刺痛。水下卽呃。脈芤沈澀。﹝匯補﹞

呃逆上下中焦呃逆。其聲輕而短。水谷爲病也。下焦呃逆。其聲惡而長。虛邪相搏也。﹝子昆﹞

呃逆虛實不足因內傷脾胃。及大病後胃弱。多面靑肢冷便軟。有餘因外感胃熱。及大怒大飽。多面紅肢熱便閉。虛者難治。實者易愈。如尋常無別癥。忽然發呃者。屬气逆與痰滯。﹝入門﹞

呃逆危癥傷寒及滯下後。老人。虛人。婦人產後。多有呃癥者。皆病深之候也。﹝三因﹞若額上出汗。連聲不絕者危。﹝醫鑑﹞

脈法浮而緩者易治。大而散者難治。結促者可治。脈代者難治。又左關弦者爲木乘土。右寸數者爲火刑金。俱不治。

治法治當降气化痰和胃爲主。隨其所感而用藥。气逆者。疏導之。食停者。消化之。痰滯者。湧吐之。熱郁者。淸下之。血瘀者。破導之。若汗吐下後。服涼藥過多者。當溫補。陰火上衝者。當平補。虛而挾熱者。當涼補。﹝匯補﹞

溫補宜審局方槪用丁﹑附﹑姜﹑桂。溫暖助火。不辧寒熱。其間气實痰滯。當用開導者。若執一治之。損不足而益有餘。宜乎呃逆之必死也。﹝丹溪﹞

用藥主以二陳湯。平人气呃。加枳殼﹑萊菔子。食呃。加山楂﹑麥芽。痰火。加山梔﹑黃連。水气。加豬苓﹑澤瀉。胃虛。加人參﹑白術。胃寒。加丁香﹑炮姜。傷寒失下。主以承气湯。頑痰可吐。主以瓜蒂散。气不歸原。主以八味丸。

古方用柿蒂者。取其苦溫能降滯气也。

呃逆選方陳皮湯治痰气作呃。

陳皮﹝四錢﹞生薑﹝八錢﹞

水煎服。

橘皮竹茹湯治虛熱痰呃。

陳皮竹茹﹝各二錢﹞大棗﹝三枚﹞生薑﹝八分﹞人參﹝一錢﹞甘艸﹝一錢﹞

柿錢散﹝潔古﹞治虛寒作呃。

柿蒂丁香人參﹝各等分﹞

水煎。

丁香柿蒂散治寒气作呃。

丁香蒂靑皮陳皮﹝各等分﹞

水煎。

木香調气散治气鬱气逆作呃。﹝方見反胃﹞

理中湯治虛寒作呃﹝方見中寒﹞

參附湯治大汗大吐大瀉後。厥冷呃忒腹痛。

人參﹝一兩﹞附子﹝炮五錢﹞

姜棗煎。

大補陰丸大補丸治陰火上炎作呃。﹝二方俱見火癥﹞

大柴胡湯﹝方見發熱﹞蘇子降气湯﹝方見气癥﹞涼膈散﹝方見火癥﹞

三方皆治地道不通。因而呃逆。及火郁爲患者。

外治法或以紙拈鼻嚏而止。或以詐冤盜賊而止。或鼻聞食香調气而止。皆抑之駭之。而使气下也。此治气逆之法。若夫虛寒呃逆。用乳香﹑硫黃﹑艾葉各三錢爲末。好酒一鐘。煎數沸。乘熱使病患鼻嗅其气。

甚者灸期門穴於乳下動處。男左女右三七壯。再不止者。灸臍下丹田二三十壯。間有活者。

卷之五胸膈門

嘔吐

大意嘔吐噦俱屬脾胃虛弱。或寒熱所侵。或飲食所傷。致气上逆而食不得下也。﹝東垣﹞

內因有內傷飲食。塡塞太陰。新谷入胃。气不宣通而吐者。有久病气虛。胃气衰微。聞食則嘔者。有胃中有熱。食入卽吐者。有胃中有寒。食久方吐者。有風邪在胃。翻翻不定。郁成酸水。全不入食者。有暑邪犯胃。心煩口渴。腹痛泄瀉而嘔者。有胃中有膿。腥臊燻臭而嘔者。有胃中有虫。作痛吐水。得食暫止者。有胃中停水。心下怔忡。口渴欲飲。水入卽吐者。有胃中有痰。惡心頭眩。中脘躁擾。食入卽吐者。﹝匯補﹞

外候挾寒。則喜熱惡寒。肢冷脈小。挾熱。則喜冷惡熱。躁渴脈洪。气滯者。脹滿不通。痰飲者。遇冷卽發。嘔苦。知邪在膽。吐酸。識火入肝。嘔涎水。𨿽屬痰飲。尙疑虫癥。吐酸腐。無非食滯。更防火患。吐淸水。是土之卑監。吐綠水。是木之發生。黑水從胃底翻出。臭水是腸中逆來。﹝匯補﹞

吐分三焦上焦吐者。從於气。气者。天之陽也。脈浮而洪。頭暈不已。气上衝胸。食已卽吐。渴欲飲水。當降气和中。中焦吐者。從於積。有陰有陽。气食相假。脈浮而弦。胸中痞悶。或先痛後吐。或先吐後痛。當祛積和气。下焦吐者。

從於寒。地道也。脈大而遲。四肢淸冷。朝食暮吐。暮食朝吐。小便淸利。大便不通。當通其閉塞。溫其寒气。﹝潔古﹞

嘔吐噦辧嘔屬陽明。气血居多之鄕。故有聲有物。气血俱病也。吐屬太陰多血少气之所。故有物無聲。血病也。噦屬少陽。多气少血之部。故有聲有物。气病也。﹝東垣﹞

嘔噦微甚漧嘔卽噦之微。噦卽漧嘔之甚。嘔聲輕小而短。噦聲重大而長。嘔爲輕。噦爲重。﹝溯洄﹞故曰。木陳者其葉落。

病深者其聲噦。﹝經文﹞

死癥吐如靑菜汁者死。船暈大吐不止。渴欲飲水者危。惟童便飲之最效。女子肝气大實。久吐不已者死。嘔而脈弱。小便復利。身有微熱。見厥者死。

脈法寸口脈微者。胃寒。趺陽脈浮者。胃虛。陽緊陰數爲吐。陽浮而數亦爲吐。寸緊尺澀。胸滿而吐。緊而滑者吐逆。緊而澀者難治。寸口脈緊而芤爲噎。關上脈數爲吐。寸口脈微數則血不足。胸中冷故吐。又有嘔吐太甚。胸气不能降。而尺脈不至者。﹝匯補﹞

治法古方以半夏﹑生薑﹑橘皮爲嘔家聖藥。獨東垣云。生薑止嘔。但治表實气壅。若胃虛穀气不行。惟當補胃調中。推揚穀气而已。若吐而諸藥不效。必加鎭重以墜之。吐而中气久虛。必借谷食以和之。﹝必讀﹞

嘔吐忌下凡嘔吐者。切不可下。逆之故也。﹝丹溪﹞惟兼胸滿腹脹者。視其何部不利。然後利之。﹝大全﹞

陰虛成嘔諸陽气浮。無所根據縱。嘔咳上气。此陰虛成嘔。不獨胃家爲病。所謂無陰則嘔也。地黃湯加石斛﹑沈香治之。﹝匯補﹞

【附漏气走哺】先吐後瀉。身熱腹悶。名曰漏气。漏气者。上焦傷風也。二便不通。气逆不續。名曰走哺。走哺者。下焦實熱也。

﹝準繩﹞

【附食痺】食痺者。食已則心下痛。吐出乃止。此因胃脘痰飲惡血畱滯於中所致。薤白半夏湯治之。﹝匯補﹞

用藥主以二陳湯。加藿香﹑濃朴。因食者。必噯气吞酸。加枳實﹑山楂﹑麥芽。因气者。必痞滿不舒。加枳殼﹑蘇梗﹑濃朴。胃熱者。必嘔苦吐酸。加黃連﹑姜炒山梔。胃寒者。必嘔冷不食。加炮姜﹑益智。濕痰者。必嘔綠水痰涎。加蒼術﹑香附。虫痛者。必吐淸水。能食加楝根﹑使君。气虛挾熱合四君子。气虛挾寒合理中湯。或入糯米共煎。或用伏龍肝水煎。或煎好調代赭石末服。

嘔吐選方二陳湯治嘔吐諸癥。爲能安胃气降逆气也。﹝方見痰癥﹞

六君子湯治胃气衰微嘔吐。﹝方見中風﹞

理中湯治胃气虛寒嘔吐。﹝方見中寒﹞

竹茹湯治胃熱火炎嘔吐。

橘皮半夏﹝各三錢﹞甘艸竹茹﹝各一錢﹞山梔﹝七分﹞枇杷葉﹝二片﹞姜棗左金丸治肝火上逆嘔吐。

黃連吳茱萸﹝各等分﹞

末之。粥丸。煎白術陳皮湯下。

小半夏湯治胃實嘔吐。

半夏生薑﹝各三錢﹞

加橘皮。名橘皮半夏湯。

大半夏湯治胃虛嘔吐。

半夏﹝五錢﹞人參﹝三錢﹞白蜜﹝三錢﹞

水揚二百四十徧煎。

半夏生薑大黃湯治邪實嘔吐。便閉可下者。

半夏﹝二兩﹞生薑﹝兩半﹞大黃﹝二兩﹞

水煎。分三服。

紅豆丸治胃气久虛。大寒嘔吐。

丁香胡椒砂仁紅豆﹝各二十粒﹞

薑汁糊丸。以大棗去核塡藥。面裹煨熟。細嚼白滚湯下。

麥冬湯治漏气。因上焦傷風。邪著不舒。悶而嘔吐。

麥冬蘆根竹茹白術﹝各五兩﹞甘艸﹝三兩﹞茯苓﹝三兩﹞

人參陳皮葳蕤﹝各三兩﹞生薑﹝五片﹞陳皮﹝一撮﹞

水煎。分服。

人參湯治走哺。由大小便不通。下焦實熱。

人參黃芩知母萎蕤﹝各三兩﹞蘆根竹茹白術山梔陳皮﹝各半兩﹞石膏﹝一兩﹞

每服四錢。水煎。

旋復代赭湯治嘔吐不已。眞气逆而不降。用此鎭墜。

旋復花﹝三錢﹞代赭石﹝一錢研﹞

用旋復花煎。調赭石末服。

卷之五胸膈門

痞滿

大意痞與否同。不通泰之謂也。气血痰積。皆能成之。覺滿悶痞塞。按之不痛。由脾弱勿能運化。故內經謂太陰所至爲痞膈中滿。﹝匯補﹞

內因痞由陰伏陽蓄。气血不運而成。處心下。位中央。塡滿痞塞。皆濕土之爲病也。﹝心法﹞

外候否與脹滿不同。脹滿則內脹而外亦有形。痞滿則內覺滿塞而外無形迹。﹝匯補﹞

痞分虛實虛痞不食。大便利。實痞能食。大便閉。虛痞以芍藥﹑陳皮和之。實痞以濃朴﹑枳實消之。﹝匯補﹞

痞滿分治有飲食痰積不運爲痞者。六君子加山楂﹑穀芽。有濕熱太甚。土來心下爲痞者。分消上下。與濕同治。或黃連瀉心湯。不因誤下。邪气乘虛爲痞者。宜理脾胃。兼以血藥調之。有陰火上炎。痞悶噯气者。宜降火。有肝气不伸。膈有稠痰。兩寸關脈弦滑帶澀者。當先吐而後舒郁。有中虛不運如饑如刺者。益气溫中。有內傷勞役。淸气下陷。濁气犯上者。補中益气。兼淸濕熱。有悲哀多郁。痰挾痰血。結成窠囊者。宜逐瘀行气。有食後感寒。飲食不消。或食冷物成痞者。宜溫中化滯。﹝匯補﹞

痞分肥瘦肥人心下痞。濕痰也。二陳二術。有火加芩﹑連。實者去白術。或滚痰丸。瘦人心下痞。乃郁熱也。宜枳實﹑黃連以導之。葛根﹑升麻以發之。﹝匯補﹞

脈法胸痞脈滑。爲有痰結。弦伏中虛。微澀气劣。沈澀血郁。﹝舉要﹞

治法大抵心下痞悶。必是脾胃受虧。濁气挾痰。不能運化爲患。初宜舒郁化痰降火。二陳﹑越鞠﹑芩連之類。久之固中气。參﹑術﹑苓﹑艸之類。佐以他藥。有痰治痰。有火淸火。郁則兼化。若妄用克伐。禍不旋踵。又痞同濕治。

惟宜上下分消其气。如果有內實之癥。庶可疏導。﹝匯補﹞

用藥主以二陳湯去甘艸。加人參﹑白術﹑枳實﹑濃朴﹑黃芩﹑黃連﹑澤瀉等。如飲食痰積。去參﹑術。加山楂﹑麥芽﹑萊菔子﹑靑皮。濕熱太甚。去參術。加蒼術﹑黃柏。中虛不運者。加山楂﹑麥芽助化之。肥人濕痰。

宜蒼術﹑半夏﹑茯苓﹑滑石消之。瘦人濕熱。宜枳實﹑黃連導之。升麻﹑葛根發之。若大病後。元气未復而痞滿短气。及誤服利劑爲虛痞者。宜補中益气湯。加陳皮﹑枳實。

痞滿選方濃朴溫中湯治脾胃气虛。心腹脹滿。疼痛時止時作者。

濃朴陳皮茯苓艸豆蔻甘艸木香漧薑如不應。加參﹑術。

黃連瀉心湯黃連濃朴漧薑﹝各五分﹞甘艸﹝三分﹞人參半夏生薑﹝各一錢﹞

水煎。

東垣失笑丸治右關脈弦。心下虛痞。惡食懶倦。開胃進食。

黃連枳實﹝各五錢﹞麥芽﹝二錢﹞漧薑甘艸白術茯苓人參半夏曲﹝各三錢﹞濃朴﹝四錢﹞

蒸餅丸服。

木香順气丸﹝湯﹞治心腹滿悶。藥稍辛散。初病無火最宜。

木香益智陳皮蒼術艸豆蔻濃朴靑皮茯苓澤瀉半夏漧薑茱萸當歸人參升麻柴胡消痞丸治心下痞塊。或痛或黃腫。肌瘦腹大。作脹。气積食積。

蒼術﹝四兩﹞濃朴﹝四錢﹞靑皮﹝二錢﹞陳皮山楂枳實﹝各二兩﹞

三稜莪術檳榔艸果鍼砂﹝各五錢﹞砂仁木香﹝各七錢﹞小茴甘艸香附烏藥﹝各一兩﹞

上爲末。酒糊丸。如黃豆大。每服十五丸。姜湯下。

卷之五胸膈門

噎膈

大意三陽結謂之膈。﹝內經﹞三陽者。大小腸膀胱也。小腸熱結則血脈燥。大腸熱結則便閉。膀胱熱結則津液涸。

三陽旣結。便閉不通。火反上行。所以噎食不下。﹝子和﹞

內因膈有拒格意。因憂鬱失志。及膏粱濃味。醇酒淫欲而動脾胃肝腎之火。致令血液衰耗。胃脘枯槁。气郁成火。液凝爲痰。痰火固結。妨礙道路。飲食難進。噎膈所由成也。﹝匯補﹞

外候噎枯在上。咽喉壅塞。飲𨿽可入。食不能下。膈枯在下。胸臆否悶。食𨿽可入。至胃復出。或食下而眼白口開。

气不能順。或食入而當心刺痛。須臾吐出。食出痛止。﹝繩墨﹞

噎分五種有气滯者。有血瘀者。有火炎者。有痰凝者。有食積者﹐𨿽分五種。總歸七情之變。由气郁爲火。火旺血枯。津液成痰。痰壅而食不化也。若咽下塞住不寬。項背轉側欠伸不得。似乎膈噎之癥。飲食不下﹐心胃作疼。此痰凝血瘀。更有痰气結核在咽臆間。咯吐不出。飲食不下。此七情所致。不可用潤劑。以二陳加香附﹑砂仁﹑栝蔞﹑蘇子﹑枳殼﹑濃朴﹑黃連﹑生薑開之。有因色欲過度。陰火上炎。遂成膈气。宜作死血治。二陳加當歸﹑桃仁﹑香附﹑砂仁﹑白術﹑沈香﹑韭汁﹑薑汁治之。﹝匯補﹞

噎屬七情怒气所致。食則气逆不下。勞气所致。爲咽噎喘促。思气所致。爲中痞。三焦閉塞。咽噎不利。﹝鍼經﹞大抵此癥乃神思間病。惟內觀靜養。庶幾得之。﹝雞峯﹞

噎與膈分噎乃陰气不得下降。六腑之所生。屬陽與气。膈爲陽气不能上出。五臟之所生。屬陰與血。然皆由陰中伏陽而作也。﹝東垣﹞

脈法數而無力爲血虛。緩而無力爲气虛。弦滑有力爲痰。數實有力爲熱。又血虛者。左脈無力。气虛者。右脈無力。痰凝者。寸關沈滑而大。气滯者。寸關沈伏而澀。火气沖逆者。脈來數大。瘀血積滯者。脈來芤澀。小弱而澀者。反胃。緊滑而革者。噎膈。

治法治宜養血生津。淸痰降火。順气調脾。抑肝開郁。

治養虛實若健脾理痰。恐燥劑妨於津液。用養血生津。恐潤劑礙於中州。審其陰傷火旺。以養血爲亟。脾傷陰盛。以溫補爲先。更有憂恚盤礡。火郁閉結。神不大衰。脈猶有力。當以倉公河間法下之。關扃自通。若膈間痰盛者。先微微湧出。然後治下。藥勢易行。或蜜鹽下導亦可。﹝必讀﹞

治在肺腎夫陰血根於腎。陽气運於肺。胃中之气血。皆藉此滋生也。故有气衰不能運化生痰者。亦有血衰不能滋腎生火者。當養金水二髒。使陰血滋潤。津液生而噎膈漸開也。﹝匯補﹞

治宜調補咽噎閉塞。胸膈滿悶。似屬气滯。然有服耗气藥過多。中气不運而致者。當補气大便燥熱。結如羊屎。似屬血熱。然有服利藥過多。血液衰耗而致者。當補血。﹝玉機﹞

治禁香燥治宜益陰養胃爲主。辛香開導爲暫。若槪以辛散燥熱之藥。以火濟火。重耗津液。久則大便閉結。幽門不通。上衝吸門。而噎膈轉甚矣。﹝匯補﹞

治禁泥滯嘗見多郁之人。气結胸臆。聚而成痰。膠固上焦。道路窄狹。不能寬轉。又或好酒之徒。濕中生火。火復生痰。

痰火交煎。膠結不開。阻塞淸道。漸覺澀痛。若以血槁治。投以滋潤之品。血未必潤。反助其痰。病何由愈。惟黑瘦之人。眞陰素虛。常覺內熱。又不嗜酒。或過服香燥熱藥。當以血槁治之。﹝匯補﹞

死癥年滿六旬者難治。糞如羊屎者不治。大吐白沫者不治。胸腹嘈痛如刀割者死。不絕酒色及憂恚者危。

用藥主以二陳湯。加白術﹑枳殼。淸痰。加竹瀝﹑薑汁。降火。加竹茹﹑山梔。開郁。加香附﹑撫芎。抑肝。加靑皮﹑白芍。如咽嗌阻格。此爲血少。加當歸﹑韭汁。如胸臆滿悶。此爲气逆。加訶子﹑昆布。食下心痛。吐出乃止。

此胃中血瘀也。加韭汁﹑薑汁以潤之。腹硬而大便閉結。食反上奔。此下焦實熱也﹐加大黃﹑桃仁以下之。

有虫。加驢尿。有火。加童便。如血少瘦弱。本方合四物湯。气虛倦怠。本方合四君子。加竹瀝﹑薑汁﹑童便。

乳酪之類。凡膈病初起。鬱結太過。血液未枯者。當以沈香﹑木香﹑豆蔻等開提之。不可徒用滋補。及久病胃傷。

津液已涸者。當以白蜜﹑蘆根﹑當歸﹑白芍養之。不可徒事香燥。此先後之序也。

【附梅核气】梅核气者。痰气窒塞於咽喉之間。咯之不出。咽之不下。狀如梅核。此因濕熱內郁。痰气凝結。治宜開郁順气消痰。加味二陳主之。一方。用韭汁一杯﹑薑汁半杯﹑牛乳半杯。和勻。細細溫服。得下咽。漸加之。

噎膈選方五汁飲蘆根汁生薑汁韭汁沈香汁竹瀝和勻。重湯煮服。

七聖湯半夏黃連白蔻人參茯苓竹茹﹝各等分﹞生薑水煎。

湧痰湯甘艸桔梗瓜蒂﹝各一錢﹞枳殼陳皮﹝各五分﹞

水煎。飲盡探吐。

滋陰淸膈散滋血潤腸湯﹝二方見反胃﹞

噎膈仙方白硼砂一錢半﹑眞靑黛一錢﹑烏角沈香二錢。共爲細末。聽用。再用白馬尿一斤﹑﹝如反胃者用黑驢尿﹞

白蘿卜一斤取汁﹑生薑半斤取汁。共於銅鍋內熬成膏。每服用膏三茶匙。加前末藥七釐。白湯調下。一日三服。當日可以通關能食。誠神驗仙方也。

卷之五胸膈門

反胃

大意王太僕曰。食入反出。是謂無火。張潔古曰。下焦吐者因於寒。合是兩說而並衡之。其爲眞火衰微。不能腐熟水谷則一也。﹝匯補﹞

內因病由悲憤气結。思慮傷脾。或先富後貧之失精。或先貴後賤之脫營。抑鬱無聊。而寄情詩酒。或艷冶當前。

而縱飲髙歌。皆能釀成痰火。妨礙餉道而食反出。﹝匯補﹞

外候或食已則吐。或再食則吐。或朝食暮吐。或暮食朝吐。心胸痞悶。往來寒熱。或大便不實。或噯腐噫酸。﹝丹溪﹞

反胃分辧有損傷胃气而吐者。有脾不運化而吐者。有中焦積熱者。有下焦虛寒者。脈大有力。當作熱治。脈小無力。

當作寒醫。色之黃白而枯者爲虛寒。色之紅赤而澤者爲實熱。﹝士材﹞

脈法趺陽脈浮而澀。虛而微。弦而遲。小而滑者。均爲反胃。右尺濡弱者。亦成反胃。

治法治宜開胃順气以調上。培脾扶土以和中。壯火回陽以溫下。其他如化痰抑肝鎭墜諸藥。酌而用之。

用藥主以二陳湯。加藿香﹑蔻仁﹑木香﹑砂仁﹑香附﹑蘇梗。消食。加神曲﹑麥芽。助脾。加人參﹑白術。抑肝。加沈香﹑白芍。溫中。加炮姜﹑益智。壯火。加肉桂﹑丁香。甚用附子理中湯。或八味丸。反胃。用伏龍肝水煎藥以補土。

糯米汁以澤脾。代赭以鎭逆。烏銘以抑肝。若服藥初愈者。切不便與粥。復傷胃家。惟以人參五錢﹑陳皮一錢﹑老黃米一兩。作湯細啜。旬日之後。方可食粥。否則倉廩未固。卒至不救。

反胃選方二陳湯﹝方見痰癥﹞理中湯﹝方見中寒﹞八味丸六君子湯﹝二方見中風﹞

木香調气散白豆蔻丁香木香﹝各二錢﹞檀香﹝一錢半﹞藿香﹝八分﹞砂仁﹝四錢﹞甘艸﹝八分﹞

爲末。每服二錢。加鹽少許。沸湯下。

滋血潤腸湯﹝統旨﹞治血枯。及死血在膈。飲食不下反出。便燥。

當歸﹝三錢﹞白芍生地﹝各一錢半﹞紅花桃仁大黃﹝煨﹞枳殼﹝各一錢﹞

水煎。入韭汁服。

滋陰淸膈散治陰火上衝而食反出。

當歸白芍黃柏黃連﹝各一錢半﹞黃芩山梔生地﹝各一錢﹞甘艸﹝三分﹞

水煎。入童便﹑竹瀝服。

九伯餅治反胃飲食不下。下卽吐痰涎。

南星﹝薑汁制炮七次﹞人參﹝各三錢﹞半夏﹝薑汁洗七次﹞枯礬枳實﹝麩炒七次﹞濃朴﹝姜炒﹞

甘艸﹝各五錢﹞木香﹝四錢﹞豆豉﹝一兩﹞

爲末。老米打糊爲餅。如錢大。瓦上焙漧。露過。每服一餅。細嚼。以姜煎平胃散下。此方加阿魏三錢神效。

附子散用大附一隻。坐磚上。四面著火。漸逼幹。淬入薑汁中。又根據前火逼幹。復淬之。約薑汁盡碗許。搗爲末。將粟米飲下一錢。

金桃酒治反胃吐酸。

古銅四錢。敲如米大。再入核桃肉一斤。與前同研爛。用燒酒一斤。和銅挑勻。入瓶內。封口。隔水慢火煮一時。取出埋地下一二時。每日空心服一盞。如病重者。午後再服。

卷之五胸膈門

吞酸

大意諸嘔吐酸。皆屬於火。﹝內經﹞酸者木之味。由火盛制金。不能平木。肝火自甚。故爲酸也。﹝原病式﹞

內因有濕熱在胃上口。飲食入胃。被濕熱郁遏。食不得化。﹝戴氏。﹞以致淸气不升。濁气不降。淸濁相干。气逆於內。

故欲吐復入。是爲吞酸。﹝方氏﹞

外候素有濕熱。因外感風寒。或食生冷。則內熱愈郁。酸味刺心。欲吐不吐。胸中無柰。﹝入門﹞或吐出酸水。令上下齒牙酸澀。不能相對。﹝發明﹞是爲吐酸。

吞吐各別吐酸者。吐出酸水。平時津液上升之气。郁滯淸道。濕中生熱。故從火化。遂作酸味。如谷肉在器。得熱則易酸也。吞酸者。郁滯日久。不能自湧而出。伏於肺胃之間。咯不得上。咽不得下。﹝指掌﹞

本熱標寒肌表遇風寒。則濕熱愈郁。而酸味入心。肌膚得溫曖。則腠理開發。或得香熱湯丸。則津液流通。郁熱得行。

亦可暫解。蓋標寒而本熱也。河間言熱者。言其本也。東垣言寒者。言其標也。﹝指掌﹞

酸分寒熱大凡積滯中焦。久郁成熟。則本從火化。因而作酸者。酸之熱也。若客寒犯胃。頃刻成酸。本無郁熱。因寒所化者。酸之寒也。﹝匯補﹞

脈法弦滑爲痰滯於內。浮緊爲寒束於外。沈遲爲中气寒。洪數爲火气盛。﹝醫鑑﹞

治法初因標寒。宜暫與辛溫反佐以開發之。久成郁熱。宜以寒涼淸解。或分利之。結散熱去。則气自通和。酸亦自已也。﹝入門﹞

气實宜疏吞酸爲中气不舒。痰涎郁滯。須先用開發疏暢之品。不宜食粘滑油膩。令气不宣暢。宜入淸虛淡蔬。使气道通利也。﹝丹溪﹞

酸久成噎吞酸。小疾也。然可暫不可久。久而不愈。爲膈噎反胃之漸也。若脈兩關俱弦者。尢宜愼防。以木來淩土故耳。

﹝匯補﹞

用藥主以二陳湯。加吳萸﹑黃連。順其性而抑之。佐以山梔﹑蒼術﹑茯苓。以行濕熱。如食不化。平胃散加香附﹑神曲﹑枳實等。如朝食甘美。至晚心腹刺酸吐出者。此血虛火盛。宜加歸﹑芎。若勞役過度。及病後气虛。食入吞酸。

稍頃乃止。此胃弱難化。宜加參﹑術。

【附吐淸水】吐淸水者。其因有五。身受寒气。口食生冷而作者。胃寒也。食少而吐淸水者。火虛也。食後而吐淸水者。宿食也。胸膈間轆轆有聲者。痰飲也。心腹間時時作痛者。虫也。宜辧而治之。﹝匯補。﹞

吞酸選方茱連丸治吞酸吐水。更兼胸脇病者。每服二十丸。妙。

黃連﹝一兩﹞黃芩陳皮吳茱萸﹝各五錢﹞蒼術﹝七錢﹞神曲糊丸。白湯服。

二陳湯﹝方見痰癥﹞六君子湯﹝方見中風﹞平胃散﹝方見暑癥﹞越鞠丸﹝方見气癥﹞

卷之五胸膈門

嘈雜

大意嘈雜者。痰因火動。乃噎膈反胃之漸也。﹝丹溪﹞

病因恣食無節。蓄積痰飲。滯於中宮。故爲嘈雜。此嘈雜之屬於痰也。若夫大病後。每於夜分。心嘈如饑。殊難容忍。此陰虛血少。或陽气下陷。陰火沸騰。此嘈雜之屬於气血虛而有火也。﹝匯補﹞

外候嘈雜者。似饑非饑。似痛非痛。有若熱辣不寧之狀。﹝醫鑑﹞若五更嘈者。思慮傷血。﹝丹溪﹞

脈法右寸關緊而滑。痰火內郁。兩寸弦滑。胸有畱飲。右關弦急。木乘土位。欲作反胃噎隔。若終歲嘈者。其壽必夭。以嘆萬物者火也。﹝匯補﹞

治法治宜開郁行气。兼以淸痰降火。﹝繩墨﹞血分稍虧者。宜補接眞陰。不可純用辛香燥熱之劑。

治各有別有痰因火動者。脈滑而數。治痰爲先。治火次之。有食郁作熱者。脈數而大。治火爲先。開導次之。有因濕痰者。脈沈而滑。宜豁痰。有因气郁者。脈沈而澀。宜開郁。﹝匯補﹞

用藥主以二陳湯。加黃連﹑山梔﹑蒼術﹑枳殼。久而不愈。屬血虛脾弱。用當歸﹑山藥﹑茯苓﹑陳皮﹑甘艸﹑黃連﹑生地﹑貝母﹑桔梗。平調自愈。

【附噯气】病因積滯蘊蓄。衝逆於上。故噯發大聲。﹝繩墨﹞食罷噯出腐气者實也。不因飲食而常噯者虛也。﹝入門﹞

嘈雜選方二陳湯加姜炒黃連﹑山梔﹑半夏。治痰癥嘈雜。﹝方見痰癥﹞

三補丸合二陳湯。加香附﹑撫芎。﹝方見火癥﹞

越鞠丸加枳殼﹑桔梗﹑黃連。﹝方見郁癥﹞

枳術丸加二陳湯﹑神曲﹑山楂﹑麥芽。﹝方見傷食﹞

逍遙散治肝腎火郁嘈雜。﹝方見火癥﹞

歸脾湯治思慮血虧嘈雜。﹝方見中風﹞

卷之五胸膈門

惡心

大意一見飲食。便發畏惡。謂之惡心。

內因惡心非心經病。由胃口有虛有熱有痰也。﹝丹溪﹞

外候惡心者。無聲無物。心下欲吐不吐。兀兀不寧。如畏舟車之狀。﹝戴氏﹞

惡心分辧胃有寒气惡心者。嘔淸水。不渴脈遲。胃有痰火惡心者。嘔酸水。煩渴脈洪。﹝指掌﹞

治法治宜開胃理气。挾寒溫散。挾熱淸降。挾痰開導。挾虛調補。﹝匯補﹞

用藥主以二陳湯。加黃連﹑山梔﹑竹茹﹑藿香等。傷食。加山楂﹑麥芽。挾气。加桔梗﹑枳殼。

胃弱主以六君子湯。胃寒主以理中湯。

惡心選方二陳湯﹝方見痰癥﹞六君子湯﹝方見中風﹞溫膽湯﹝方見驚悸怔忡﹞歸脾湯﹝方見中風﹞

卷之五胸膈門

消渴

大意二陽結。謂之消渴。﹝內經﹞二陽者。手陽明大腸。主津液。足陽明胃。主血气。津血不足。發爲消渴。﹝入門﹞

內因水之本在腎。末在肺。﹝內經﹞眞水不竭。何渴之有。人惟酒色是耽。辛熱太過。或以甘肥爆炙適其口。或以丹砂玉石濟其私。於是火炎上燻。津液漧枯而病生焉。

外候上消者。心也。多飲少食。大便如常。溺多而頻。中消者。脾也。善渴善饑。能食而瘦。溺赤便閉。下消者。腎也。精枯髓竭。引水自救。隨卽溺下。稠濁如膏。﹝醫鑑﹞

三消移熱上消於心。移熱於肺。中消於脾。移熱於胃。下消於腎。移熱於膀胱。傳染旣久。腸胃合消。五臟漧燥。﹝辧疑﹞故上輕中重下危。﹝入門﹞

三消傳變凡消病火炎日久。气血凝滯。能食者。末傳腦疽背癰。不能食者。末傳噎膈鼓脹。皆不治之癥也。﹝總錄﹞

死癥上消心火亢極。肺金受囚。飲一溲二者死。中消胃陽獨旺。脾陰困敗。下利而厥。食已善饑者死。下消腎陰枯涸。邪火煎熬。精溺時泄。如油如脂者死。

脈法胃脈浮數者消穀。肺脈滑數者消渴。大率數大者生。細微者死。沈小者生。牢實者死。

治法治宜補腎水。瀉心火。除腸胃燥熱。濟身中津液。使道路散而不結。津液生而不枯。气血利而不澀。則病自已矣。﹝玉機﹞

血分气分气分渴者。因外感傳裏。或過食香燥。熱耗津液。喜飲冷水。當與寒涼滲利以淸其熱。熱去則陰生。而渴自止。血分渴者。因內傷勞役。精神耗散。胃气不升。或病後亡津。或餘熱在肺。口漧作渴。喜飲熱湯。當與甘溫酸劑以滋其陰。陰生則燥除而渴自止。﹝入門﹞

治宜滋補初起宜養肺淸心。久病宜滋腎養脾。蓋五臟之津液。皆本乎腎。故腎緩則气上升而肺潤。腎冷則气不升而肺枯。故腎气丸爲消渴良方也。又五臟之精華。悉運乎脾。脾旺則心腎相交。脾健而津液自化。故參苓白術散爲收功神藥也。﹝匯補﹞

治無太峻如上消中消。治之太急。久成中滿之癥。所謂上熱未除。中寒復起也。

用藥上消初起。人參竹葉湯。久則麥冬飲子。中消初起。加減甘露飲。久則錢氏白術散。下消初起。生地飲子。久則小八味丸。若心腎不交。水下火上。無以蒸气而消者。桂附八味丸。若脾胃虛衰。不能交媾水火。變化津液而渴者。參苓白術散。夏月伏暑心胞。患消渴者。香薷散主之。其他如繰絲湯﹑天花粉﹑蘆根汁﹑淡竹葉﹑麥冬﹑知母﹑牛乳。皆消渴之神藥也。不可不審。

消渴選方人參竹葉湯治上消屬實者。

人參淡竹葉炙甘艸麥門冬梔子黃連黃芩麥冬飲子治上消屬虛者。

人參麥門冬五味子茯神生地漧葛炙甘艸花粉知母﹝各等分﹞竹葉﹝十四片﹞

水煎服生津甘露飲﹝加減﹞治中消屬實。

石膏﹝二錢半﹞甘艸升麻人參﹝各一錢﹞知母﹝二錢﹞桔梗山梔﹝各一錢﹞蘭葉麥冬當歸﹝各五分﹞白豆蔻白芷連翹﹝各一錢﹞黃連木香藿香﹝各三分﹞柴胡﹝三分﹞

爲末。浸餅捏作餅子。曬漧。每服杵碎二錢末。隨津咽下。此方制治之緩。不惟不成中滿。亦不作癰疽下消矣。

錢氏白術散治中消屬虛者。

人參白術茯苓藿香甘艸﹝各一兩﹞漧葛﹝二兩﹞

桔梗﹝五錢﹞白蜜﹝十匙﹞

生地黃飲子治下焦虛炎者。

人參生地熟地麥冬天冬石斛五味子枇杷葉甘艸茯苓磁石薺丸治彊中消渴。不交精泄者。

薺大豆茯苓磁石玄參石斛花粉地骨皮鹿茸﹝各一兩﹞

沈香人參﹝各五錢﹞熟地﹝四兩﹞

豬腎一具。煮爛。搗和蜜丸。空心鹽湯下。

加味地黃丸卽六味丸加麥冬﹑五味。

一方水梨取汁。和蜜熬成。不時調服。或藕汁亦妙。

一方消渴能食。防其將生癰疽。用忍冬不拘根莖花葉。酒浸火煨曬漧。入甘艸﹑花粉爲末。蜜丸服。

卷之五胸膈門

癲狂

大意重陰者癲。重陽者狂。﹝越人﹞多喜爲癲。多怒爲狂。﹝王太僕﹞然喜屬心。怒屬肝。二經皆火有餘之地。

大都謀爲不遂。郁抑不得志者恆多。﹝入門﹞且癲癥在腑。痰流胞絡。故時發時止。狂癥在髒。痰伏心絡。故發而不止。﹝匯補﹞

內因狂由痰火膠固心胸。陽邪充極。故猖狂剛暴。若有神靈所附。癲由心血不足。求望髙遠。抑鬱不遂而成。𨿽有輕重之分。然皆心神耗散。不能制其痰火而然也。

外候狂病初發。少臥而不饑。自髙賢也。自辧智也。自貴倨也。好笑好歌。妄行不休。甚則棄衣而走。登髙而歌。逾垣上屋。殺人。不畏水火。罵詈不避親疏。癲病始發。意不樂。語言有頭無尾。穢潔不知。如有所見。經年不逾。

俗呼心風。有狂之意。不如狂之甚。﹝衍義﹞

總治二癥之因。或大怒而動肝火。或大驚而動心火。或痰爲火升。升而不降。壅塞心竅。神明不得出入。主宰失其號令。心反爲痰火所役。一時發越。逾垣上屋。持刀殺人。裸體罵詈。不避親疏。飛奔疾走。涉水如陸。此肝气太旺。木來乘心。名之曰狂。又謂之大癲。法當抑肝。鎭心降龍丹主之。若撫掌大笑。言出不倫。左顧右盼。

如見神鬼。片時正性復明。深爲赧悔。少頃態狀如故者。此膈上頑痰。汛濫洋溢。塞其道路。心爲之礙。痰少降則正性復明。痰復升則又舉發。名之曰癲。法當利肺安心。安神滚痰丸主之。﹝指掌﹞

五志相勝五志之火。郁而成痰。爲癲爲狂。宜以人事制之。如喜傷心者。以怒解之。以恐勝之。憂傷肺者。以喜勝之。以怒解之。﹝準繩﹞

醉飽致狂有大醉過飽。膏粱濃味。塡塞胸中發狂者。先用鹽湯探吐。後隨癥施治。﹝節齋﹞

剛劑發狂有服金石丹劑發癲狂者。此藥性剛烈。熱气悍。治宜淸熱解毒。如三黃石膏湯。加黃連﹑甘艸﹑靑黛﹑板藍根。或紫金錠。﹝微義﹞

外感發狂此陽明胃經邪熱熾盛。燥火鬱結於中。大便閉者下之。﹝金匱﹞

恚怒致狂陽气最宜暢達。若暴怒所折。則志怫郁而不伸。或事有難決。則气抑逆而不疏。少陽膽木挾三焦相火而上。故令人發怒如狂。治宜奪食自已。夫食入於陰。長气於陽。奪其食者。不使助火也。更服鐵落飲者。取鐵性沈重。能墜熱開結。平肝降火。乃金能制木也。﹝匯補﹞

痰食致狂有憂憤沈鬱。痰食交結胸中。以致狂歌痛哭。裸裎妄罵。瞪視默默。脈得沈堅而結。須湧去積痰裹血。淸徹上膈始愈。﹝汝言﹞

癲因心火有心經蓄熱。發作不常。或時煩躁。鼻眼覺有熱气。不能自由。有類心風。稍定復作。宜淸心湯。加菖蒲。或芩﹑連﹑花粉﹑茯神﹑麥冬﹑丹參﹑遠志﹑牛黃之類。

血迷似癲有婦人月水崩漏過多。血气迷心。或產後惡露上衝。而言語錯亂。神志不寧者。此血虛神耗也。宜寧神定志。但不可純服補心斂神藥。宜淸魂散。或舉卿古拜散主之。﹝良方﹞

癲狂似祟有視聽言動俱妄。甚則能言平生未見聞事。及五色神鬼。此乃气血虛極。神光不足。或挾痰火。壅閉神明。

非眞有祟也。宜隨癥治之。﹝匯補﹞

死癥癲發如狂者不治。气下泄者不治。如狂不治者。由心之陽。不勝其陰气之逆。神明散亂。陽气暴絕。故發如狂。猶燈將絕而復明也。下泄不治者。癲本邪入於陰。陰气塡塞於上。則气亦逆奔而上。今气下泄。將見腎气虛脫故也。又神脫目瞪如愚者。不治。﹝匯補﹞

脈法脈大堅實者癲狂。脈大滑實者自已。沈小急疾者死。又癲狂脈虛者可治。實則死。

用藥狂主二陳湯。加黃連﹑枳實﹑栝蔞﹑膽星﹑黃芩等。如便實火盛。加大黃下之。痰迷心竅。控涎丹吐之。癲亦主二陳湯。加當歸﹑生地﹑茯神﹑遠志﹑棗仁﹑黃連﹑膽星﹑天麻等。風痰。加全蠍﹑白附子。心經蓄熱。用牛黃淸心丸。因驚而得者。抱膽丸。思慮傷心者。歸脾湯。兼用酒服天地膏。因七情郁痰爲熱者。用郁金七兩﹑明礬三兩爲末。

薄荷湯泛丸。每服二錢。菖蒲姜湯下。

【附中邪】血气者。心之神也。神旣衰乏。邪因而襲。理或有之。若悲哭呻吟。爲邪所憑者。主以定志丸。或燒蠶蛻故紙。

酒調下。或用秦承祖灸鬼法。﹝丹溪﹞

【附心風】心風一癥。精神恍惚。喜怒不常。言語或時錯亂。有癲之意。不如癲之甚。亦痰气所謂也。宜星香散。加菖蒲﹑人參﹑竹瀝﹑薑汁。﹝微論﹞

癲狂選方牛黃瀉心湯治心經邪實。狂言妄語。心神不安。

片腦﹝另研﹞牛黃﹝另研﹞朱砂﹝另研各一錢半﹞生大黃﹝一兩﹞

末之。每服三錢。生薑﹑蜜水調服。

靈苑方治癲狂失神。宜助心气。

朱砂﹝一兩﹞棗仁﹝六錢炒研﹞滴乳香﹝六錢另研﹞

上作一服。溫酒下。以醉爲度。勿令吐。服後便令熟睡。待其自醒。則神魂安矣。萬一驚觸。不可復治。

神應丹朱砂不拘多少。研細末飛過。豬心血和得所。蒸餅。裹蒸熟。取出。丸如桐子大。每服一丸。食後臨臥。人參湯下。

苦參丸治狂邪大叫。

苦參不拘多少。爲末。蜜丸桐子大。薄荷湯下。每服五十丸。

大黃一物湯大黃四兩。酒浸一宿。煎分三服。必數日後。方可與食。但得寧靜。方爲吉兆。不可見其瘦弱減食。便以飲食溫藥補之。犯必再發。

降龍丹抑肝鎭心。

黑鉛﹝一兩開投水銀一兩不住手炒至成粉爲度名曰銀粉﹞朱砂﹝五錢﹞蛇含石﹝五錢火﹞金箔銀箔﹝各五十片﹞研細。丸如芡實大。每服三丸。茯神湯磨化下。

安神滚痰丸礞石﹝一兩﹞風化硝﹝一兩﹞朱砂﹝一兩﹞沈香﹝五錢﹞珍珠﹝五錢﹞

末之。煎天麻膏爲丸。如芡實大。每服三丸。薑汁﹑竹瀝下。

抱膽丸水銀﹝二兩﹞朱砂﹝一兩﹞乳香﹝一兩﹞黑鉛﹝一兩半﹞

將鉛入銚內。下水銀結成砂子。次下乳香﹑朱砂。乘熱研勻。丸如芡實大。每服一丸。空心。井花水下。

淸魂散澤蘭葉人參﹝各二錢半﹞川芎﹝五錢﹞荊芥穗﹝一兩﹞甘艸﹝二錢﹞

上爲細末。每服二錢。用溫酒熱湯各半盞。或入童便調。急灌之。下咽眼卽開。气定卽醒。

舉卿古拜散治婦人胎前產後中風。

荊芥穗焙燥爲末。每服一錢。豆淋湯調服。

卷之五胸膈門

癇病

大意癇病有陰有陽。大率屬痰與熱驚三者而已。不必分五等。﹝匯補﹞

內因或因母腹受驚。或因卒然聞驚而得。驚則神出捨空。痰涎乘間而歸之。或因飲食失節。脾胃虧損。積爲痰飲。以致涎潮上湧。均能發癇。大抵肥人多痰。瘦人多火。總不外因驚而得。﹝匯補﹞

外候發則昏不知人。眩僕倒地。甚而螈抽掣。手足搐搦。口眼相引。目睛上視。胸背彊直。叫吼吐沫。食頃乃醒。﹝三因﹞

五癇病狀病久必歸五臟。肺癇。反折上竄。有類羊叫。心癇。目瞪吐舌。仿佛馬鳴。脾癇。直視腹滿。聲如牛吼。肝癇。

驚跳反折。掣。宛如雞鳴。腎癇。直視如屍。吐沫。絕類豬叫犬吠。此五癇病狀。偶類之耳。其實痰火驚三者。閉其孔竅。鼓動涎潮。亂其主宰故也。﹝匯補﹞

癇分陰陽先身熱掣。驚啼叫喊。而後發。脈浮洪者。爲陽癇。病屬六腑。易治。先身冷。無驚掣啼叫而病發。脈沈者。爲陰癇。病在五臟。難治。陽癇痰熱客於心胃。聞驚而作。若痰熱甚者。𨿽不聞驚。亦作也。宜用寒涼。陰癇亦本於痰熱。因用寒涼太過。損傷脾胃。變而成陰。法當燥濕溫補祛痰。﹝匯補﹞

癇與卒中病辧三癥相因。但癇病僕時。口作六畜聲。將醒時吐涎沫。醒後復發。有連日發者。有一日三五發者。若中風中寒中暑之類。則僕地無聲。醒時無涎沫。亦不復發。惟病。𨿽時發時止。然身體彊直。反張如弓。不似癇病身軟作聲也。﹝匯補﹞

死候病後發癇者不治。神脫目瞪如愚者亦不治。發時遺尿者死。

脈法脈虛弦爲驚。又爲風癇。

治法用藥大率行痰而兼淸心降火。尋痰尋火。分多少治之。先以二陳加栝蔞﹑南星﹑黃連探吐。吐後服朱砂安神丸。

以降南方之火。當歸龍薈丸以平東方之木。但化痰必先順气。順气必先調中。頑痰膠固。非辛溫何以佐其開導之功。故用之。﹝入門﹞

癇病選方朱砂安神丸﹝方見驚悸﹞瀉靑丸﹝方見火癥﹞加減通聖散﹝方見似中風﹞

葶藶苦酒湯治癇病發時項彊直視。不省人事。肝經熱盛。或有切牙者。

苦酒﹝半斤﹞葶藶﹝一合﹞生艾汁﹝半斤﹞煎作三服。吐後。瀉靑丸下之。

導赤散治癇癥切牙者。﹝方見火癥﹞

粉黛湯輕粉代赭石白礬﹝各等分﹞

發過。米飲調下。

楊氏五癇丸治顚癇潮發。不論新久。

白附子﹝炮五錢﹞半夏皂角﹝各二兩﹞白礬﹝生用﹞烏蛇﹝酒浸各一兩﹞白僵蠶﹝一兩半﹞全蠍﹝二錢﹞朱砂﹝二錢半﹞蜈蚣﹝條半﹞麝香﹝三字﹞雄黃﹝一錢半﹞

爲末。薑汁煮麵糊丸。每服三十丸。食後姜湯下。

三癇丸治一切驚癇。

荊芥穗﹝二兩﹞白礬﹝二兩半半生半熟﹞

朱砂爲衣。

當歸龍薈丸﹝錢氏﹞

當歸龍膽艸梔子仁黃連黃柏黃芩蘆薈靑黛木香麝香共研細末。煉蜜爲丸。如小豆大。每服二三十丸。生薑湯下。

卷之五胸膈門

驚悸怔仲

大意大率驚悸屬痰與火。怔忡屬血虛有火。﹝丹溪﹞

內因人之所主者心。心之所養者血。心血一虛。神气失守。神去則捨空。捨空則郁而停痰。痰居心位。此驚悸之所以肇端也。﹝匯補﹞

外候驚悸者。忽然若有驚。惕惕然心中不寧。其動也有時。怔忡者。心中惕惕然。動搖不靜。其作也無時。﹝正傳﹞

肝膽心虛或因怒傷肝。或因驚入膽。母令子虛。而心血爲之不足。或富貴汲汲。貧賤戚戚。憂思過度。或遇事煩冗。則心君亦爲之不寧。皆致驚悸怔忡之癥。其脈弦者是也。﹝匯補﹞

郁痰或耳聞大聲。目見異物。遇險臨危。觸事喪志。大驚大恐。心爲之忤。以致心虛停痰。使人有惕惕之狀。甚則心跳欲厥。其脈滑者是也。﹝匯補﹞

停飲有停飲水气乘心者。則胸中漉漉有聲。虛气流動。水旣上乘。心火惡之。故築築跳動。使人有怏怏之狀。其脈偏弦。﹝匯補﹞

气虛有陽气內虛。心下空豁。狀若驚悸。右脈大而無力者是也。﹝匯補﹞

血虛有陰气內虛。虛火妄動。心悸體瘦。五心煩熱。面赤唇燥。左脈微弱。或虛大無力者是也。﹝匯補﹞

痰結有膏粱濃味。積成痰飲。口不作幹。肌膚潤澤如故。忽然驚惕而作悸。其脈弦滑有力者是也。﹝匯補﹞

气郁有郁悒之人。气郁生涎。涎與气搏。心神不寧。脈必沈結或弦者是也。﹝匯補﹞

陰火有陰火上衝。頭暈眼花。耳鳴齒落。或腹中作聲。怔忡不已者。宜滋陰抑火。加養心之劑。久服不愈。爲無根失守之火。脈必空豁。宜溫補方愈。﹝匯補﹞

脈法寸口脈動而弱。動爲驚。弱爲悸。驚者其脈止而復來。其人目睛不轉。不能呼气。﹝必讀﹞

治法痰則豁痰定驚。飲則逐水蠲飲。血虛者。調養心血。气虛者。和平心气。痰結者。降下之。气郁者。舒暢之。陰火上炎者。治其腎而心悸自已。若外物卒驚。宜行鎭重。又驚者平之。所謂平者。平昔所見所聞。使之習熟。自然不驚也。﹝匯補﹞

用藥主以安神丸。心虛甚者。加茯神﹑人參。神不寧者。加柏子﹑棗仁﹑遠志。痰。加貝母﹑南星﹑半夏﹑石菖蒲。或用吐法。

水飲。宜用小半夏茯苓湯。气虛。用參﹑。血虛。用四物。腎虛。用地黃湯。陽虛。用八味丸。痰結。用溫膽湯。

或滚痰丸。气郁。用四七湯【附卑】有胸中痞塞。不欲飲食。心中常有所歉。愛居暗室。或倚門見人。卽驚避無地。似失志狀。此爲卑之病。由心血不足者。人參養榮湯。脾胃不和者。六君子湯。加益智﹑遠志治之。

【附失志】有所求不遂。或過縱自悔。噓嗟夜語。若有所失。宜溫膽湯。加人參﹑柏子仁爲丸。辰砂爲衣。日進三次。

驚悸怔忡選方朱砂安神丸治心亂煩熱。胸中气亂。兀兀欲吐。膈上伏熱。

黃連﹝一兩半﹞朱砂﹝一兩﹞生地歸身﹝各一兩﹞炙甘艸﹝五錢﹞

末之。湯浸蒸餅丸。如黍米大。每服十五丸。津咽下。

鎭心丸治心血不足。怔忡多夢。如墮崖谷。

棗仁﹝二錢半﹞車前子白茯苓麥冬五味茯神肉桂﹝各一兩五錢﹞熟地龍齒天冬遠志山藥﹝各一兩五錢﹞人參朱砂﹝爲衣各一兩半﹞

蜜丸梧子大。每服三錢。空心米湯下。

定志丸遠志﹝一兩﹞菖蒲﹝二兩﹞茯神茯苓﹝各三兩﹞人參﹝一兩﹞龍齒﹝一兩﹞

蜜丸。辰砂爲衣。米湯下三錢。

琥珀養心丹治心跳善驚。

琥珀﹝二錢半﹞龍齒﹝另研一兩﹞遠志石菖蒲茯神人參棗仁﹝各五錢﹞生地歸身﹝各七錢﹞黃連﹝三錢﹞柏子仁﹝五錢﹞朱砂﹝三錢另研﹞

牛黃﹝一錢另研﹞

末之。豬心血爲丸。如黍米大。金箔爲衣。燈心湯下五錢。

歸脾湯﹝方見中風﹞四七湯﹝方見气癥﹞天王補心丹﹝方見中風﹞

溫膽湯﹝千金﹞

半夏枳實竹茹橘皮甘艸白茯苓每服一錢至四錢。加姜棗煎服。心虛。加人參﹑酸棗仁。心內煩熱。加黃連﹑麥門冬。口燥舌漧。去半夏加麥門冬﹑五味子﹑天花粉。表熱未消。加柴胡。內虛大便自利。去枳實﹑加白術。內熱心煩。加梔子。

卷之五胸膈門

健忘

大意健忘由精神短少。神志不交。亦有天稟不足者。亦有屬痰者。﹝匯補﹞

內因憂思過度。損傷心胞。以致神捨不寧。遇事多忘。又思傷脾。神不歸脾。亦令轉盼遺忘。若求望髙遠。所願不遂。悉屬心神耗散。

外候健忘者。陡然而忘其事也。爲事有始無終。言談不知首尾。

健忘因心腎不交心不下交於腎。濁火亂其神明。腎不上交於心。精气伏而不用。火居上則搏而爲痰。水居下則因而生躁。

故補腎而使之時上。養心而使之時下。則神气淸明。志意合治矣。﹝必讀﹞

治法當養心血。調脾土。佐以寧神定志之品。

用藥大抵思慮過度。病在心脾者。歸脾湯。挾痰。加竹瀝﹑薑汁。精神短少者。人參養榮湯。痰迷心竅者。導痰湯送壽星丸。心腎不交。神志不寧者。朱雀丸。稟賦不足。神志虛擾者。大聖枕中方。

【附驚恐】驚因觸於外事。內動其心。心動則神搖。恐因內歉其志。志歉則精卻。故經云。驚則心無所根據。神無所歸。慮無所定。故气亂矣。恐則精卻。卻則上焦閉。閉則气不還。气不還則下焦脹。故气不行矣。治之之法。驚則安其神。恐則定其志。心以神爲主。陽爲用。腎以志爲主。陰爲用。陽則气也。火也。陰則精也。水也。及乎水火旣濟。全在陰精上奉以安其神。陽气下藏以定其志。﹝匯補﹞

健忘選方歸脾湯治思慮過度。勞傷心脾。健忘怔忡。

人參茯苓黃棗仁白術當歸遠志木香炙甘艸龍眼肉寧志膏人參棗仁﹝各一兩﹞辰砂﹝五錢﹞乳香﹝二錢半﹞

蜜丸。彈子大。薄荷湯下一丸。

人參養榮湯治精神衰倦短少。﹝方見中風﹞

導痰湯﹝方見似中風﹞

壽星丸治痰迷心竅健忘。

南星﹝一斤掘坑深二尺炭五斤坑內燒紅掃淨酒澆南星下坑急蓋密一宿焙﹞琥珀﹝四兩另研﹞朱砂﹝一兩水飛一半爲衣﹞

豬心血三个。薑汁打糊爲丸。每服三錢。人參湯下。

朱雀丸治心腎不交。

沈香﹝一兩﹞茯苓﹝四兩﹞

蜜丸豆大。每服三十丸。參湯下。

柏子養心丹柏子仁﹝去殼炒二兩﹞枸杞﹝三兩﹞麥冬茯神﹝各一兩﹞熟地甘艸﹝五錢﹞

玄參﹝二兩﹞當歸﹝五錢﹞石菖蒲﹝五錢﹞

蜜丸。臨臥服。

大聖枕中方龜甲龍骨遠志菖蒲﹝各等分﹞

爲末。酒服方寸匕。日三服。令人大聰大明。

定志丸治恍惚多忘。

還志人參﹝各一兩﹞菖蒲﹝二兩﹞茯神﹝三兩﹞

蜜丸。辰砂爲衣。如梧子大。每服三十丸。米湯下。

天王補心丹﹝方見中風﹞

二丹丸治健忘。開心志。

丹參天冬熟地﹝各半兩﹞茯神甘艸麥冬﹝各一兩﹞遠志菖蒲朱砂﹝爲衣各五錢﹞蜜丸。

卷之六腹脇門

心痛

大意心爲君主。義不受邪。其厥心痛者。因內外犯心之胞絡。或他髒邪犯心之支脈。非眞心痛也。謂之厥者。諸痛皆气逆上衝。又痛極則發厥。然厥痛亦甚少。今人所患。大半是胃脘作痛耳。﹝匯補﹞

內因其絡與府之受邪。皆因怵惕思慮。傷神耗血。是以受如持虛。而方論復分曰痰。曰食。曰熱。曰气。曰血。曰悸。

曰虫。曰疰。曰飲者。亦常見之候。均宜力辧。﹝匯補﹞

痰痛肺郁痰火。憂恚則發。﹝入門﹞心膈大痛。攻走胸背。發厥嘔吐。﹝丹溪﹞嘈雜不寧。如饑如飽。怏怏欲吐。吐則稍寬。此皆痰火爲患也。﹝指掌﹞

食痛因气而食。卒然發痛。心胸髙起。按之愈痛。腹脹噯气。不能飲食。﹝機要﹞痛時如有物阻礙。累累不得下。﹝指掌﹞

大便或閉。久而注悶。﹝機要﹞

熱痛縱酒嗜辛。蓄熱在胃。偶遇寒气。熱郁而發。大便不通。面帶陽色。痛必作止不常。甚則躁渴吐酸。額上有汗。

﹝指掌﹞手足溫曖。或身𨿽熱而手足寒。謂之熱厥。﹝匯補﹞

寒痛如身受寒气。口傷冷物。因而心痛。面冷唇白。口吐淸水。手足厥逆。徧身冷汗。便溺淸利。口和不渴。气微力弱。痛必綿綿不已。﹝機要﹞欲近暖處。得熱則緩。此因寒作痛也。﹝指掌﹞

气痛因惱怒而發。痛時隱隱悶結。胸臆相引。得噯覺寬。爲憂鬱所致。﹝指掌﹞甚則痛連脇肋。嘔逆惡心。吐不得出。

坐臥不安。奔走狂叫。均宜枳殼﹑木香。以開其气。﹝匯補﹞

血痛若跌撲損傷﹐或平日喜食熱物。以致死血畱於胃口。時痛時止。或飲湯水。下咽卽呃。﹝心法﹞痛時從上而下。

自聞喞喞有聲。搔抓無措。眠臥不穩。心下如刮。上連胸臆。乃積血不消。爲火所載。非虫癥也。﹝指掌﹞又有婦人經行未盡。偶觸恚怒。气郁不行。血亦畱積。上攻心痛而成薄厥者。輕則開導。重則攻下。﹝匯補﹞

悸痛內因七情。心气耗散。心血不榮。輕則怔忡驚悸。似痛非痛。﹝入門﹞肢體懶怠。或欲揉按。﹝指掌﹞重則兩目赤黃。

手足靑冷。亦眞心痛之亞歟。﹝入門﹞

虫痛濕熱生虫。上攻於心。痛發難當。痛定能食。饑則嘔沫。﹝入門﹞痛極如咬。時吐淸水。或靑黃綠水涎沫。面淸白而少光彩。﹝指掌﹞或乍靑乍赤。﹝脈經﹞或兼見白斑。又有蛔虫作痛。因胃气虛寒。入膈攻心而吐蛔者。宜安蛔爲主。用香油蔥汁呷之。或花椒﹑烏梅入藥同煎。

疰痛卒感惡忤屍疰。素虛之人。挾腎經陰气上攻。神昏卒倒。痛則引背。傴僂素實之人。挾腎經陰火上衝。心痛徹背。﹝入門﹞昏憒妄言。﹝匯補﹞

飲痛水停心下。心火畏水。不能自安。惕惕然引痛。或如鍼刺。惡心煩悶。時吐黃水。按之有聲。﹝匯補﹞

死癥有心痛者。卒然大痛。如有刀割。汗出不休。舌彊難言。手足靑至節。旦發夕死。夕發旦死。﹝醫統﹞

心痛分辧心痛在岐骨陷處。胸痛則橫滿胸間。胃脘痛在心之下。﹝準繩﹞

脈法心痛者。脈必急。痛甚者。脈必伏。又熱則數。痰則滑。瘀則澀。虛則濡。外寒則緊。內寒則遲。沈細者生。弦長者死。

大凡痛甚者。脈必伏。且有厥冷昏悶自汗寒熱之癥。切不可疑爲虛寒。卽投溫補。宜究病因而施治。方爲無失。

治法久病無寒。新病無熱。初病宜溫宜散。久痛宜補宜和。﹝機要﹞

治分寒熱外因寒气郁遏元陽。初宜溫散。久則寒郁成熱。治宜淸解。內因鬱气者。始終是熱。只宜苦寒瀉火。辛熱行气爲向導也。﹝入門﹞

治分虛實心痛滿悶拒按便閉者。宜利。痛隨利減。所謂通則不痛也﹐如病後羸弱。食少體虛。因勞忍饑而發。手按痛緩者。治宜溫補。然喜按屬虛。拒按屬實。乃論其常耳。往往有陰寒凝結。亦令脹悶難按。必當溫散。無任寒涼。﹝匯補﹞

急救法凡心腹痛。倉卒無藥。急以鹽置刀頭。燒紅。淬入水中。溫和飲之。探吐。若痛攻走腰背。欲嘔諸藥不效者。二陳加蒼術﹑川芎﹑山梔探吐之。或用明礬三錢爲末。以生熟水調服。探吐痰涎。亦愈。﹝匯補﹞

用藥主以二陳湯。痰加枳實﹑南星。食加山楂﹑麥芽。熱加黃連﹑山梔。寒加漧薑﹑濃朴。气加烏藥﹑木香﹑香附。瘀加韭汁﹑桃仁﹑延胡索。虫加檳榔﹑楝根。疰加沈香﹑木香。虛加漧薑﹑炒鹽。飲加豬苓﹑燈心。便閉久結。加玄明粉。

古方治九種心痛。痰用導痰湯。食用保和丸。熱用淸中湯。寒用溫胃湯。气用調气湯。血用手拈散。悸用妙香散。虫用萬應丸。疰用蘇合香丸。屬虛者。加味歸脾湯。認證投之。無不捷效。

【附胃脘痛】內因胃之上口曰賁門。與心相連。故胃脘當心而痛。亦由淸痰食積郁於中。七情九气觸於內。是以淸陽不升。濁陰不降。妨礙道路而爲痛耳。﹝正傳﹞

外候或滿或脹。或嘔或吐。或噎气。或吞酸。或不能食。或大便難。或瀉痢不止。或面浮面黃。本病與客邪必參雜而見也。﹝必讀﹞

治法大率气食居多。不可驟用補劑。蓋補之則气不通而痛愈甚。﹝醫鑑﹞若曾服攻擊之品。愈後復發。屢發屢攻。漸至脈來浮大空虛者。又當培補。蓋脾得補而气自運。痛自緩。此虛實之分也。﹝匯補﹞

用藥用藥與心痛相仿。但有食積滿痛者。用大柴胡湯攻下之。余參心痛用藥。如克伐過多而痛者。宜六君子湯加木香。﹝匯補﹞

【附胸痛】胸中引脇下空痛者。肝虛也。引小腹病痛者。腎虛也。引背膊臂廉皆痛者。心火盛也。引脇肋髀外皆痛者。

膽木實也。有痰結者。有停飲者。有血瘀者。有气滯者。此皆實癥也。惟作勞之人。胸痛引背。食少倦怠。遇勞頻發。此爲脾肺俱虛。宜培補元气。若夫怯弱咳嗽。引痛胸中雲門中府者。須防肺癰之患。﹝匯補﹞

心痛選方二陳湯統治心痛諸癥。﹝方見痰癥﹞

導痰湯治痰痛心痛。

卽二陳湯加枳實﹑膽星。

海蛤丸﹝丹溪﹞治痰飲心痛。

海蛤燒爲末。研極細。過數日。火毒散。用之。栝蔞仁帶瓤同研。以蛤粉入栝蔞內。幹濕得所爲丸。每服五十丸。

保和丸治食積心痛。﹝方見傷食﹞

淸中湯﹝統旨﹞治火癥心痛。

黃連山梔﹝各一錢﹞陳皮茯苓﹝各一錢半﹞半夏﹝一錢﹞甘艸﹝七分﹞

艸豆蔻﹝五分﹞生薑﹝一片﹞

水煎。

術桂湯﹝東垣﹞治寒濕所客。身體沈重。胃脘心痛。面痿黃。

桂枝艸豆蔻半夏炒曲﹝各五分﹞白術﹝八分﹞陳皮﹝一錢﹞炙甘艸﹝二分﹞

水煎服。

溫胃湯﹝東垣﹞治服寒藥過多。致脾胃虛弱。胃脘作痛。

白蔻仁﹝三分﹞益智仁砂仁濃朴甘艸漧薑姜黃﹝各二分﹞人參﹝三分﹞陳皮﹝七分﹞

水煎服。

調气湯治气逆心痛。

香附﹝上﹞烏藥﹝中﹞陳皮﹝中﹞靑皮﹝下﹞砂仁﹝下﹞甘艸﹝下﹞木香﹝下﹞藿香﹝中﹞

水煎服。

手拈散﹝奇效﹞治血瘀心痛。

延胡索五靈脂沒藥艸果﹝等分﹞

爲末。每服三錢。熱酒調下。

失笑散治婦人心痛气刺不可忍。

五靈脂﹝淨好者﹞蒲黃﹝等分﹞

爲末。每服二錢。用醋一勺熬成膏。再入水一盞。煎七分服。

妙香散﹝良方﹞治心虛悸痛。精神恍惚。

人參茯苓茯神山藥遠志黃﹝各一錢﹞

桔梗甘艸﹝各五分﹞木香﹝二分﹞辰砂﹝三分﹞麝香﹝一分﹞

爲末。每服。溫酒調下。

萬應丸治虫積心痛。

黑牽牛大黃檳榔﹝各八兩﹞雷丸木香﹝各一兩﹞沈香﹝五錢﹞糊丸。

蘇合香丸治疰心痛。﹝方見似中風﹞

歸脾湯治虛心痛。﹝方見中風﹞

大柴胡湯治心脾胃脘積熱。壅滯作痛而便閉者。

連理湯卽理中湯加黃連。

一法。用香附醋炒爲末。髙良姜略炒爲末。俱各收貯。因寒作痛者。用良姜二錢﹑香附一錢。因气心痛者。香附二錢﹑良姜一錢。和勻。以熱米飲。和薑汁一匙。鹽一撚。調服卽止。

治九種心疼﹝家祕﹞

木香生礬胡椒﹝各一兩﹞共爲末。搗黑棗肉爲丸。每服一錢。姜湯下。地臘日合。

又方玄胡索荔枝核﹝等分﹞

焙燥爲末。每樣一錢二分。砂糖湯下。

卷之六腹脇門

腹痛

大意腹痛有三部。大腹痛者。屬太陰脾。當臍痛者。屬少陰腎。小腹痛者。屬厥陰肝及衝任大小腸。各有五賊之變。七情之發。六气之害。五運之邪。﹝必讀﹞

內因大腹痛。多食積寒邪。臍腹痛。多積熱痰火。小腹痛。多瘀血及溺澀。﹝入門﹞

外候腹痛乃脾家受病。或受有形而痛。或受無形而痛。蓋暴傷飲食。則胃脘先痛而後入腹。暴觸怒气。則兩脇先痛而後入腹。血積上焦。脾火燻蒸。則痛從腹而攻上。血積下部。胃气下陷。則痛從腹而下墜。傷於寒者。

痛無間斷。得熱則緩。傷於熱者。痛作有時。得寒則減。因饑而痛者。過饑卽痛。得食則止。因食而痛者。多食則痛。得便乃安。吞酸腹痛。爲痰郁中焦。痞悶腹痛。爲气搏中州。火痛腸內雷鳴。衝斥無定。痛處覺熱。心煩口渴。虫痛肚大靑筋。饑卽咬嚙。痛必吐水。痛定能食。气虛痛者。痛必喜按。呼吸短淺。血虛痛者。痛如芒刺。

牽引不寧。﹝匯補﹞

腹痛分辧痛而脹悶者多實。痛不脹悶者多虛。拒按者爲實。可按者爲虛。喜寒者多實。愛熱者多虛。飽則甚者多實。

饑卽悶者多虛。脈彊气粗者多實。脈虛气少者多虛。新病年壯者多實。久病年髙者多虛。補而不效者多實。攻而愈劇者多虛。病在經者脈多弦。大病在髒者脈多沈微。﹝必讀﹞

死候臍下忽大痛。人中黑色者死。﹝丹溪﹞此中惡客忤也。﹝入門﹞

腹痛別癥腸癰痛者。腹重而痛。身皮甲錯。繞臍生瘡。小便如淋。疝气痛者。大腹脹。小腹急。下引睪丸。上衝而痛。痧癥痛者。或大吐。或大瀉。上下絞痛。厥冷轉筋。陰毒痛者。爪甲靑。面唇黑。厥逆嘔吐。身冷欲絕。積聚痛者。有形可按。痢疾痛者。後重逼迫。至於婦人腹痛。多有關於經水胎孕者。宜先審之。﹝匯補﹞

治法凡痛多屬血澀气滯。宜甘以緩之。寒宜辛溫消散。熱宜苦寒淸解。虛宜甘溫調理。實宜辛寒推蕩。在上者吐之。在下者利之。隨其乘侮勝復。俱以開胃調脾爲主。﹝匯補﹞

補法宜審表虛痛者。陽不足也。非溫經不可。裏虛痛者。陰不足也。非養榮不可。上虛痛者。脾胃傷也。非調補中州不可。下虛痛者。肝腎敗也。非溫補命門不可。臨癥之頃。最宜審諦。﹝匯補﹞

急救法或用炒鹽。或姜渣。或麩皮炒熱。絹包熨痛處。冷則再炒再熨。以愈爲度。或用吐法亦可。

用藥主以二陳湯。加香附﹑蘇梗等。寒加肉桂﹑木香。熱加黃連﹑芍藥。痰加枳實﹑蒼術。食加山楂﹑麥芽。血瘀加歸尾﹑玄胡索﹑桃仁﹑紅花。气滯加濃朴﹑枳殼。虫加檳榔﹑使君子。气虛加人參﹑白術﹐大實大滿者。以大黃﹑檳榔下之。大寒大虛者。以理中建中溫之。血虛痛者。炮姜﹑芍藥和之。

【附腹中窄狹】腹屬坤土。位居中央。升心肺之陽。降腎肝之陰。情志不藥。濕熱交旺。腹中自覺窄狹。神昏性躁。飲食減少。

乃濕熱痰火橫格中州。以致升降失常者。比比然也。﹝匯補﹞

肥人多濕痰。宜二陳湯加蒼術﹑香附。瘦人多濕火。宜二陳湯加黃連﹑蒼術。虛人气血虛弱。宜六君子湯加芎﹑歸。

【附小腹痛】小腹爲至陰之位。厥陰所屬。有沈寒下虛。有積熱內郁。或忿怒所至。或房勞損傷。俾中上二焦淸純之气。

下陷於至極之地。郁久不舒。痛連陰器。久則元气愈虛。不能歸復本位。所以痛無止耳。然肝主疏泄。不利峻補。總宜調和血气爲主。﹝匯補﹞

气滯用四磨湯。血瘀用手拈散。寒郁以二陳湯。加漧薑﹑吳萸﹑蒼術﹑濃朴。熱郁以四逆散。加黃連﹑山梔﹑香附﹑黃芩。沈寒以理中湯。加附子﹑肉桂﹑吳茱﹑茴香。气陷以二陳湯。加升麻﹑柴胡﹑漧薑﹑當歸。若醉飽行房。小腹脹痛。用當歸﹑芍藥﹑川芎﹑柴胡﹑靑皮﹑吳萸﹑甘艸之類。

腹痛選方二陳湯統治腹痛諸癥。﹝方見痰癥﹞

大承气湯治實滿腹痛。﹝方見發熱﹞

理中湯治虛寒腹痛。﹝方見中寒﹞

建中湯治腹痛喜按。﹝方見血癥﹞

六君子湯治腹痛泄利。﹝方見中風﹞

四逆散治熱郁腹痛。

柴胡枳殼芍藥﹝等分﹞甘艸﹝減半﹞

水煎服。

順气散治气郁腹痛。

香附﹝上﹞木香﹝下﹞檳榔﹝下﹞靑皮﹝中﹞陳皮﹝中﹞濃朴﹝中﹞

蒼術﹝上﹞枳殼﹝中﹞砂仁﹝上﹞甘艸﹝下﹞

生薑。水煎服。

加味平胃散治酒積腹痛。以寬气爲主。

卽平胃散加漧葛﹑香附﹑木香﹑檳榔。

加味枳術丸﹝正傳﹞治淸痰食積酒積茶積肉積在胃脘。當心作痛。及痞滿惡心。嘈雜噯气。吞酸嘔吐。脾疼等癥。

白術﹝三兩土炒﹞枳實﹝麩炒﹞蒼術﹝米汁浸三宿炒﹞豬苓﹝去黑皮﹞麥芽曲﹝炒黃﹞神曲﹝炒黃﹞

半夏﹝各一兩﹞澤瀉﹝去毛﹞赤茯苓川芎黃連﹝土炒﹞白螺殼﹝七錢﹞

砂仁炒豆蔻黃芩﹝土炒﹞靑皮萊菔子幹生薑﹝各五錢﹞

陳皮香附栝簍仁濃朴﹝姜炒﹞檳榔﹝各二錢﹞木香甘艸﹝各二錢﹞吞酸。加吳萸。﹝湯泡寒月五錢熱月二錢半﹞久病虛者。加人參﹑扁豆﹑石蓮肉各五錢。時常口吐淸水。加滑石一兩牡蠣五錢。

上爲末。靑荷葉泡湯。浸晚粳米。研粉作糊丸桐子大。每服五十丸。米淸飲下。

卷之六腹脇門

霍亂

大意霍亂者。腹中卒痛。上下奔迫。﹝三因﹞手足抽掣而揮霍。眼目旋轉而撩亂也。﹝參黃﹞

內因蓋因飲食不節。寒溫不調。傷於中髒。停積胃脘。外爲風寒暑濕相干。以致濁邪壅滯。脾土不運。陰陽反戾。

升降失宜而成此癥。﹝大全﹞

外候心腹卒痛。嘔吐下利。憎寒壯熱。頭痛眩暈。先心痛則先吐。先腹痛則先瀉。心腹俱痛。吐瀉俱作。甚則轉筋。

入腹則斃。﹝三因﹞

寒癥因寒腹痛者。腹痛吐瀉。口和不渴。四肢淸涼。此癥發於秋後者較多。然當三伏時。亦有挾寒而病者。乃因暑求涼。過吞生冷。塡塞至陰。抑遏肝气故也。宜用辛溫芳香之品。﹝匯補﹞

暑癥因暑霍亂者。口渴心煩。吐瀉淸水。自汗面白。出言懶怯。此癥發於暑月者恆多。然在秋冬亦有之。因冒伏藏之暑而患者。宜甘寒淸胃治之。﹝匯補﹞

吐瀉分別邪在胃腑則吐。邪在脾臟則瀉。脾胃兩傷。吐瀉兼作。﹝巢氏﹞

轉筋暴吐暴瀉。津液頓亡。宗筋失養。致令攣縮。輕者僅在手足。重者必及徧體。﹝三因﹞

寒熱分辧因寒者。不煩少渴。或吐利後。乃見煩渴。以津液外亡也。因暑者。大煩大渴。吐利淸水。未吐利前。預見煩渴。

以暑邪內擾故也。﹝匯補﹞

禁與谷食凡霍亂後。切不可卽與谷食。恐中气未淸。反助邪气。必待吐瀉過一二時。饑甚。方可漸與米飲。若遽進飲食。下咽立斃矣。愼之。﹝匯補﹞

脈法脈微而澀。或代而散。或隱而伏。或大而虛。或結促代。皆不可斷爲必死。大率脈來洪滑者生。微澀漸遲者死。﹝匯補﹞

治法霍亂乃濕土兼風木爲害。治宜疏風散寒。利濕降火。﹝入門﹞如邪气實在上者。宜吐。已經吐利而未透者。仍宜再吐以提其气。惟吐利不止。元气耗散。病勢危篤。或大渴喜冷而不能咽。或惡寒逆冷。或發熱煩躁欲去衣被。此陰盛格陽。不可誤認熱癥。妄投涼藥。宜四逆理中湯冷服。﹝匯補﹞

幹霍亂癥幹霍亂者。忽然心腹脹滿。絞刺疼痛。欲吐不吐。欲利不利。狀若神根據。頃刻之間。忽然悶絕。﹝三因﹞此由脾土郁極。不得發越。以致火熱內擾。不可過攻以傷脾。過熱以助火。過寒以拒格。惟用反佐之法。然後郁可開。

火可散。古方用炒鹽調童便服之探吐。此降火行血。開郁疏利。均得之矣。﹝必讀﹞

此癥俗云痧痛。用開口花椒七粒。或綠豆。陰陽水一盞吞服。或生礬三錢研末。陰陽水調服碗許。或麻皮蘸油刮臂膊上。或視膝腕內有紅筋刺出紫血。或刺十指頭出血。立愈。若轉筋不止。用木瓜鹽湯頓煎飲之。外仍用熱湯浸足。﹝匯補﹞

死癥濕霍亂病。大喘大渴大躁大汗。遺尿者死。舌捲囊縮。轉筋入腹者死。幹霍亂病。上不得吐。下不得瀉。所傷之物不得出。壅閉正气。關格陰陽者死。﹝匯補﹞

急救法轉筋者。男子以手挽其陰。女子以手牽乳近兩旁。後以鹽塡臍中。灸艾不計壯數。𨿽已死而胸中有熱气者立蘇。研生蒜塗腳掌心。𨿽昏危入腹者亦效。再以大蓼一握。煎湯洗之。心腹卒痛。以鹽斤許炒熱。紙包紗護。頓其胸腹。頻以火熨。覺熱气透入卽蘇。﹝匯補﹞

用藥主以藿香正气散。挾暑。加香薷﹑扁豆。挾寒。加濃朴﹑官桂。挾食。加山楂﹑麥芽。挾气。加蘇梗﹑枳殼。胸滿。

加枳實。轉筋。加木瓜。小便不利。合五苓散。煩渴不寧。調益元散加薑汁。此皆分利之法也。又當引淸气上升。濁气下降。吐瀉未徹者。二陳湯加蒼術﹑防風探吐。以提其气。如吐湧不止。二陳湯加木瓜﹑檳榔。以降其气。不可純用涼藥。恐傷中气。不可遽用補藥。閉塞邪气。惟吐瀉旣久。汗出肢冷脈脫者。用理中四逆等湯。冷香飲子之類。煎好冷服。

霍亂選方藿香正气散能分理中焦。治不服水土。吐瀉腹痛。惡心胸滿。

大腹皮白芷茯苓蘇梗藿香﹝各一錢﹞濃朴白術陳皮桔梗半夏﹝各五分﹞甘艸﹝三分﹞

水煎。加姜﹑棗服。

六和湯益元散﹝二方見暑癥﹞理中湯﹝方見中寒﹞

人參湯治寒濕霍亂。吐瀉久而脈虛者。

人參濃朴廣皮﹝各一錢﹞木香漧薑﹝各五分﹞加桂心﹑半夏。

加味建中湯治寒濕霍亂轉筋之癥。

桂枝白芍甘艸柴胡木瓜飴糖生薑大棗水煎去渣。入飴二匙服。

吳茱萸湯治轉筋入腹。腹痛欲死。

吳茱萸木瓜食鹽﹝各一錢﹞

先炒令極焦。水煎溫服。

冷香飲子治寒濕霍亂。因傷肉面瓜果停物而致者。

艸果仁﹝三錢﹞附子橘紅﹝各一錢﹞甘艸生薑水煎冷服。

人參白術散治霍亂後。飲食不入。

人參﹝七分﹞白術﹝一錢﹞茯苓﹝一錢﹞甘艸木香﹝各四分﹞藿香﹝八分﹞漧葛﹝五分﹞

加薑汁。水煎。

暑霍亂癥。用絲瓜葉二片﹑霜梅一个。搗爛。和冷水服。仍以新汲水浸足。

卷之六腹脇門

積聚

大意積聚瘕。皆太陰濕土之气。名𨿽不同。大要不出痰與食積死血而已。气則不能成形也。﹝玉冊﹞

內因積之始生。因起居不時。憂恚過度。飲食失節。脾胃虧損。邪正相搏。結於腹中。或因內傷外感气郁誤補而致。﹝匯補﹞

外候或惡寒潮熱。或痞滿嘔吐。或走注疼痛。或腹滿泄瀉。或眩暈嘈雜。脇肋攻衝。﹝吳球﹞

左右有別舊說以積塊在中爲痰飲。在右爲食積。在左爲死血。此大槪之論。不可拘執也。常有胃家食積而病發於中者。亦有气與食積相假而積畱於左者。﹝匯補﹞

積聚不同積屬陰。五臟所主。發有常處。痛不離部。聚屬陽。六腑所成。發無定所。痛無常處。﹝難經﹞

瘕各別者。徵也。以其有所徵驗也。腹中堅硬。按之應手。不能移動。瘕者。假也。假物而成蠢動之形。如血鱉之類。

中𨿽硬而聚散無常。且有活性。故或上或下。或左或右。因傷食。瘕是血生。二癥多見於臍下。﹝匯補﹞

癖痞異在腹內。貼近臍旁。左右一條。筋脈急痛。有時而見。癖居兩肋。有時而痛。外不可見。痞居心下。滿悶壅塞。

按之不痛。而無形迹。﹝匯補﹞

脈法大率實大堅彊者生。虛弱沈細者死。又沈而附骨者積脈也。

積聚分治食積。气口緊盛。或弦急。或中或右。硬痛不移。嘔吐飽脹。或作寒熱身痛。痰積。脈來沈滑。忽時眩暈麻木。惡心痞塞。嘈雜。虫積。口吐淸水。或時吐虫。或偏嗜一物。脈來乍大乍小。面生白斑。唇紅能食。時痛時止。血積。

因打撲閃肭。血瘀成塊。或婦人產後不月。多有是癥。蓋月事正臨產後虛弱。適感寒气。寒气客於子門。血凝成塊。多在小腹。發則痛楚萬倍。面色不澤。﹝匯補﹞

五臟積名肝積曰肥气。在右脇下。如覆杯。有頭足。如龜鱉狀。久不愈。令人嘔逆。或胸脇痛引小腹。足寒轉筋。肺積曰息奔。在右脇下。大如覆杯。久不愈。令人灑灑寒熱。嘔逆喘咳。發肺癰。心積曰伏梁。起臍上。大如臂。上至心。

久不已。令人煩心。身體脛股皆腫。環臍而痛。脾積曰痞气。在胃脘。覆大如盤。久不愈。令人四肢不收。發黃疸。飲食不爲肌膚。心背徹痛。腎積曰奔豚。發於小腹。上至心。如豚奔走狀。久不愈。令人喘逆骨痿少气。﹝匯補﹞

養正壯實人無積。虛人則有之。皆因脾胃虛衰。气血俱傷。七情悒郁。痰挾血液凝結而成。若徒用磨堅破積之藥。只損眞气。積𨿽去而體已備。𨿽或臨時通快。藥過依然。气愈耗而積愈大。惟當漸磨熔化。攻補兼施。若去積及半。卽宜純與甘溫調養。使脾土健運。則破殘餘積。不攻自走。所謂養正積自除之謂也。﹝匯補﹞

治法大法。咸以軟之。堅以削之。惟行气開郁爲主。或以所惡者攻之。或以所喜者誘之。則易愈。﹝匯補﹞

治分國中末初起正气尙彊。邪气尙淺。則任受攻。中則受病漸久。邪气較深。正气較弱。任受且攻且補。末則邪气侵淩。

正气消殘。則任受補。﹝潔古﹞又初起爲寒。宜辛溫消導。久則郁熱。宜辛寒推蕩。﹝匯補﹞

用藥主以二陳湯。隨癥加減。消痰。加南星﹑枳殼﹑海石。去食。加山楂﹑神曲﹑艸果。追虫。加檳榔﹑使君子﹑楝樹根﹑花椒。破瘀。加桃仁﹑紅花﹑赤芍﹑玄胡索﹑歸尾。導飲。加茯苓﹑澤瀉。順气。加香附﹑砂仁。開郁。加木香﹑白豆蔻。溫散。加肉桂﹑沈香。削堅。加三稜﹑蓬術。滋陰。加鱉甲﹑知母。化熱。加黃連﹑山梔。平胃。加蒼術﹑濃朴。疏肝。加靑皮﹑柴胡。補气。加人參﹑白術。養血。加當歸﹑川芎。又積屬陰。參攻積丸。聚屬陽。兼行气散結。

加麥芽﹑神曲﹑山楂﹑枳實﹑濃朴。瘕加川芎﹑當歸﹑丹皮﹑烏藥﹑玄胡﹑桃仁﹑紅花﹑海石。痞加黃連﹑枳實﹑濃朴﹑山楂﹑栝蔞。癖加肉桂﹑玄胡。若久病患虛。法須六君歸脾理中等湯大補。若在皮裏膜外者。用撫芎﹑香附等開之。

仍須斷濃味。

積聚選方新制陰陽攻積散治積聚瘕癖蠱血痰食。不問陰陽。皆效。

吳茱萸﹝泡﹞漧薑﹝炒﹞官桂川烏﹝泡各一兩﹞黃連﹝炒﹞半夏橘紅茯苓檳榔濃朴枳實菖蒲玄胡索人參沈香琥珀﹝另研﹞桔梗﹝各八錢﹞巴霜﹝五錢另研﹞

末之。皂角水煎汁泛丸綠豆大。每服八分。漸加一錢五分。姜湯送下。

遇仙丹治血積气積痰癖。肢節腫痛。一切有餘濕熱痰火。痰涎壅滯。脈滑實有力者。

白牽牛﹝頭末四兩半生牛炒﹞白檳榔﹝一兩﹞茵陳﹝六錢﹞蓬術三稜﹝各五錢俱醋炒﹞

牙皂﹝五錢炙去皮弦﹞

一方。加沈香一兩。末之。醋糊丸綠豆大。每服三錢。五更涼茶下。天明看所去之物。有積去積。

有虫去虫。小兒減半。孕婦勿服。

濟陰丸治經候不調。癖積塊刺痛。

香附﹝一斤醋浸炒﹞莪術當歸﹝各四兩俱酒浸﹞

末之。醋糊丸。醋湯下。

三聖膏貼積。

用未化鍛石十兩。篩過極細。炒紅。將好醋熬成膏。入大黃末一兩。再入肉桂末五錢。略炒。

攪勻。濃攤烘。

熱貼之。

琥珀膏用大黃﹑朴硝各一兩爲末。以大蒜搗膏貼之。

黃蜀葵根煎湯治小腹有塊。曾服澀藥止經。因而血滯成塊。入人參﹑白術﹑靑皮﹑陳皮﹑甘艸﹑牛膝煎膏。入研細桃仁﹑玄明粉少許。熱飲之。二服當見塊下。病重者。補接之後。加減調理。或再行一度。去塊一二次。

去葵根﹑玄明粉。

積塊用海石﹑三稜﹑莪術﹑香附。俱醋炒。桃仁﹑紅花﹑五靈脂之類爲丸。石咸﹑白術湯下。

六君子湯歸脾湯﹝二方見中風﹞理中湯﹝方見中寒﹞

卷之六腹脇門

脹滿

大意諸濕腫滿。皆屬於脾。﹝內經﹞專主土敗木賊。濕畱气滯爲病。﹝正傳﹞

內因由七情內傷。六淫外侵。飲食失節。房勞致虛。脾土之陰受傷。轉運之官失職。胃𨿽納谷。脾不運化。故陽自升而陰自降。乃成天地不交之否。淸濁相混。隧道壅塞。郁而不行。气畱血澀。濕气內停。遂成脹滿。﹝丹溪﹞

外候夫脹者。皆在於臟腑之外。排臟腑而攻胸脇。脹皮膚。故命曰脹。﹝內經﹞外𨿽堅滿。中空無物。有似於鼓。﹝格致餘論﹞擊之有聲。按之有形。﹝繩墨﹞色蒼黃。腹筋起。心腹脹滿。旦食則不能暮食。﹝內經﹞

脹分新久凡諸實癥。或六淫外客。或飲食內傷。陽邪急速。其至必暴。每成於數日之間。若是虛癥。或情志多勞。或酒色過度。日積月累。其來有漸。每成於經月之後。﹝必讀﹞

脹分虛實腹脹堅硬。按之而痛者。爲實。按之不堅不痛者。爲虛。先脹於內。而後腫於外者。爲實。先腫於外。而後脹於內者。爲虛。小便黃赤。大便閉結。爲實。小便淸白。大便溏泄。爲虛。脈滑數有力爲實。弦浮微細爲虛。色紅气粗爲實。色枯气短爲虛。﹝微論﹞

脹分朝暮朝寬暮急爲血虛。朝急暮寬爲气虛。朝暮皆急。气血俱虛。﹝入門﹞

脹分臟腑心脹煩心。肝脹脇痛。脾脹嘔噦。肺脹喘咳。腎脹腰痛。膽脹口苦。胃脹胃脘痛。大腸脹腸鳴飧泄。小腸脹小腹引腰痛。膀胱脹小便癃閉。三焦脹气滿皮膚。﹝入門﹞

脹分諸癥气脹者。七情鬱結。胸腹滿悶。四肢多瘦。食脹者。谷食不化。痞滿醋心。不能暮食。虫脹者。腹痛能食。善喫茶葉鹽土等物。積脹者。痞塊有形。心腹堅硬。水脹者。停飲腸鳴。怔忡喘息。瘀脹者。跌撲產後。大便黑色。虛脹者。腹柔軟而食入倒飽。更有單腹脹者。腹大而四肢極瘦。此由脹滿旣久。气血結聚。不能釋散。俗名曰蠱。

其病更重。﹝匯補﹞

脈法關上脈弦爲脹。又遲而滑。盛而緊。大堅以澀者。皆脹也。又虛爲虛脹。牢爲實脹。浮而大者易治。細而微者難治。﹝匯補﹞

治法實者。下之消之。直淸陽明。虛者。溫之升之。調補脾腎。其有不大滿不大虛者。先以淸利疏導。繼以補中調攝。惟有標實而本虛者。瀉之不可。補之無益。最難調治。宜卻鹽味。以防助邪。斷妄想。以保母气。﹝必讀﹞

寒脹宜溫髒寒生脹滿。胃中寒則脹滿。﹝經文﹞蓋脾爲陰中之至陰。同濕土之化。運精微而制水谷者也。脾濕有餘。無陽以化。聚而不散。因成脹滿者。宜以辛熱藥治之。﹝東垣﹞

熱脹宜淸諸腹脹大。皆屬於熱。﹝經文﹞因濕熱之气。不得施化。壅滯於中而成脹滿者。宜以苦寒藥治之。若脾气不宣。

郁而成火。吞酸吐酸。漸成脹滿者。用藥宜剛中帶柔。連理湯主之。﹝諭嘉言﹞

實脹宜下腹堅懼按。舌黃脈牢者。此實邪有餘。法宜推蕩。所謂下之則脹已是也。﹝匯補﹞

虛脹宜補脾虛之人。偶因气滯。誤用克伐。致中气散亂不收。故水气橫決而作脹。此脾虛不能統攝。法宜補土理中。

濁陰自化。

肝脹宜調肝旺而脹者。𨿽當伐肝。然本性太過。肝亦自傷。不可過用克伐。宜扶脾疏肝。兩法並用。使木性條達。不郁土中。則脹自已。﹝準繩﹞

腎虛宜溫常見作勞好色之人。脾腎交虛。濁邪橫溢。外爲腫脹者。當收攝腎气。使水無泛濫之虞。此益火之源以消陰翳。金匱腎气丸主之。﹝直齋﹞

治無速效凡脹初起是气。久則成水。治比水腫更難。蓋水腫飲食如常。鼓脹飲食減少。病根深固。三五年而後成。治腫惟補中行气足矣。治脹必補中行濕。兼以消積。不責速效。乃可萬全。﹝入門﹞

脹當大補俗云。气無補法者。以痞悶壅塞。似難於補。不思正虛不運。邪著爲病。不補其气。則气何由行。﹝凡溪﹞

治無峻攻醫者不察。病起於虛。急於取效。病者苦於脹急。喜行利藥。以求一時之快。不知稍寬一日。脹愈甚。病愈增。

正愈傷。冀其再下。不可得矣。﹝丹溪﹞

死癥腹脹不食者死。腹脹身熱者死。腹脹寒熱如瘧者死。腹大脹。四末淸。脫形泄甚爲逆。腹脹便血。脈大如絕者死。腹脹時喘。汗出厥逆者死。胸膛脹滿。臍關突出者死。﹝匯補﹞

用藥主以二陳湯。加濃朴﹑木香﹑蘇梗﹑大腹皮。去甘艸。肥人多濕。加蒼術﹑木通﹑瘦人多火。加芩﹑連﹑山梔。食積加山楂﹑神曲。蓄血加桃仁﹑莪術。鬱气加香附﹑撫芎。怒气加柴胡﹑靑皮。內寒凝滯者。加木香﹑炮姜。外寒郁束者。加升﹑葛﹑蒼術。便閉實熱。加大黃。溺短濕結。加木香﹑澤瀉。凡腹脹初起。宜行气疏導之劑。加木香﹑檳榔﹑陳皮﹑靑皮﹑枳殼﹑濃朴等。久而挾虛。宜補脾調气。如六君子加蘇梗﹑砂仁等。虛而挾寒。宜溫補。如理中湯加肉桂等。若脾腎俱虛。少火不能扶脾者。宜補腎。然補腎有兩法。能食而胸膈舒暢者。金匱腎气丸。不食而胸膈滿悶者。復元丹主之。惟大實大滿堅硬而按之痛者。量其元气下之。三花神佑丸﹑導气丸等。下後仍宜調補脾胃。

【附虫蠱脹】虫蠱由濕熱旣久。血化爲虫。肚腹脹大。按之有塊。形如稍瓜。四肢削瘦。腹𨿽痛而唇色紅。能飲食。脈滑數者。乃爲蠱癥。宜積塊丸下之。﹝準繩﹞

脹滿選方六君子湯治气虛中滿。﹝方見中風﹞

連理湯治脾虛肝郁。吞酸腹脹。﹝方見泄瀉﹞

胃苓湯治脾濕腹脹面黃。身浮溺澀。﹝方見暑癥﹞

腎气丸﹝金匱﹞治脾腎兩虛。腫脹。腹濡而胸不硬者。﹝方見濕癥﹞

補中益气湯﹝方見中風﹞

調中湯﹝方見斑疹﹞

復元丹﹝三因﹞治脾腎俱虛。發爲腫脹。心腹堅滿。小便不通。兩目下腫。

附子﹝炮二兩﹞南木香﹝煨﹞茴香﹝炒﹞川椒﹝炒出汗﹞濃朴獨活白術﹝炒﹞陳皮桂心吳茱萸﹝炒各一兩﹞澤瀉﹝一兩半﹞肉豆蔻﹝煨﹞檳榔﹝各半兩﹞

爲末。糊丸。紫蘇湯下。

導气丸治諸腹脹大。痞塞不通。大便虛祕。形气病气俱實者。

靑皮﹝水蛭炒﹞莪術﹝虻虫炒﹞三稜﹝漧漆炒﹞檳榔﹝斑蝥炒﹞吳萸﹝牽牛炒﹞赤芍﹝川椒炒﹞菖蒲﹝桃仁炒﹞黃芩﹝大黃炒﹞濃朴﹝漧薑炒﹞山楂肉﹝艸果炒﹞

以上同炒藥熟。去水蛭等不用。爲末。酒糊丸。如梧子大。每服五丸至七丸。空心。紫蘇湯下。

中滿分消丸﹝東垣﹞治中滿熱脹。

黃芩﹝炒﹞黃連﹝炒各五錢﹞姜黃白術人參炙甘艸豬苓﹝各一錢﹞白茯苓幹生薑砂仁﹝各二錢﹞枳實﹝炒﹞半夏﹝各五錢﹞

濃朴﹝炒一兩﹞知母﹝炒四錢﹞澤瀉陳皮﹝各三錢﹞

爲末。湯浸蒸餅爲丸。每服百丸。

中滿分消湯﹝東垣﹞治寒脹。

吳茱萸濃朴艸豆蔻黃柏﹝各五分﹞益智仁半夏茯苓木香升麻﹝各三分﹞人參靑皮當歸黃連澤瀉生薑麻黃﹝不去節﹞柴胡梢漧薑川烏蓽澄茄﹝各二分﹞

水煎。熱服。

廣術潰堅湯﹝東垣﹞治中滿腹脹有積。

濃朴﹝姜炒五分﹞升麻紅花甘艸吳茱萸﹝湯泡各二分﹞黃芩益智艸豆蔻當歸﹝各五分﹞黃連﹝三分﹞半夏﹝七分﹞廣術﹝煨三分﹞

柴胡澤瀉陳皮神曲﹝炒﹞靑皮﹝各三分﹞

渴。加葛根四分。水煎。

保安丸治癥結內積。上搶心痛。臍腹痛。

大黃﹝三兩﹞附子﹝五錢﹞漧薑﹝一兩﹞鱉甲﹝一兩五錢﹞

爲末。先用醋一升。煮四五合。和藥丸。空心服下。取積爲度。

雞矢醴﹝素問﹞治濕熱脹滿。

羯雞矢八合。炒微焦。無灰好酒二碗。煎至碗半﹐濾取汁。五更熱飲。則雞鳴辰巳時行二三次黑水。次日足有縐紋。又飲一次。漸縐至膝上而愈。

積塊丸京三稜莪術自然銅蛇含石雄黃﹝各二錢﹞蜈蚣﹝一錢一分﹞

木香﹝一錢半﹞鐵粉辰砂沈香﹝八分﹞冰片﹝五分﹞蘆薈天竺黃阿魏全蠍﹝各四錢﹞

煉豬膽汁爲丸。每服八分。重者一錢。五更。酒送下。

腫滿外治法用水蓼花﹑皮硝﹑牙皂﹑大黃各五錢。生薑十片。蔥﹑蒜各七枚。萊菔子三錢。梔子五錢。搗爛作一大膏藥。貼臍腹上。外用綿絮裹暖。

又法方士用商陸根打爛。入麝香少許。貼臍中。外以綿絮裹暖。引水下行。

又有用螻蛄搗碎服法﹐每稱神奇。

又法。以田螺﹑大蒜﹑車前艸。和研爲膏。作大餅敷於臍上。使從便旋出。

又法。用大戟﹑牽牛各一兩。大棗二升。入鍋內煮。去藥食棗。卽愈。

鋪臍藥餅眞輕粉二錢﹑巴豆四兩﹑生硫黃一錢。研勻成餅。先以新綿鋪臍上。次鋪藥餅。外以帛緊束之。如人行十里許。卽下水。待行三五度。卽去藥。以溫粥補之。一餅可治十人。

卷之六腹脇門

脇痛

大意足厥陰肝經之絡。令人脇痛。﹝內經﹞然亦有少陽膽經病者。亦有肝乘脾經者。有肝侮肺經者。有肝腎同治者。當推原之。﹝匯補﹞

內因因暴怒傷觸。悲哀气結。飲食過度。風冷外侵。跌僕傷形。叫呼傷气。或痰積流注。或瘀血相搏。皆能爲痛。

﹝醫鑑﹞至於濕熱郁火。勞役房色而病者。間亦有之。﹝匯補﹞

外候脇痛宜分左右。辧虛實。左脇痛者。肝受邪也。右脇痛者。肝邪入肺也。左右脇脹痛者。气滯也。左右脇注痛有聲者。痰飲也。左脇下有塊作痛。夜甚者。死血也。右脇下有塊作痛。飽悶者。食積也。咳嗽引痛。喘急發熱者。痰結也。時作時止。暴發痛甚者。火郁也。滿悶懼按。煩躁多怒者。肝實也。耳目HT。爪枯善恐者。肝虛也。

隱隱微痛。連及腰胯。空軟喜按者。腎虛也。脇痛咳嗽鮏臭。面赤唾痰者。肺气傷也。脇內支滿。目眩。前後下血者。肝血傷也。兩脇搐急。腰腿疼痛。不能轉側者。濕熱郁也。胸右近脇一點刺痛。內熱咳嗽者。肺癰也。當須防之。﹝匯補﹞

危候虛甚成損。脇下常有一點痛不止者。此因酒色太過。名幹脇痛。大危。﹝入門﹞

脇痛成積凡脇痛年久不已者。乃痰瘀結成積塊。肝積肥气在左。肺積息賁在右。發作有時。𨿽皆肝木有餘。肺積郁。不可峻攻。﹝匯補﹞

脈法脈雙弦者。肝气有餘。兩脇作痛。﹝脈經﹞弦而緊細者。怒气也。弦而沈澀者。郁滯也。大抵弦澀者順。洪大者逆。

若弦急欲絕。脇下如刀刺。狀如飛屍者。不治。﹝匯補﹞

治法治宜伐肝瀉火爲要。不可驟用補气之劑。𨿽因於气虛者。亦宜補瀉兼施﹝玉策﹞脇者。肝膽之區。肝爲盡陰。

喜條達而惡凝滯。膽無別竅。喜升發而惡抑鬱。故凡木郁不舒。而气無所泄。火無所越。脹甚懼按者。又當疏散升發以達之。不可過用降气。致木愈郁而痛愈甚也。﹝匯補﹞

用藥主以二陳湯。加柴胡。靑皮。气加香附﹑枳殼。火加膽艸﹑芍藥。痰加南星﹑蒼術。食加枳實﹑山楂。瘀加桃仁﹑紅花。肝火旺者。左金丸。木气盛者。當歸龍薈丸。如气血俱虛。脈細緊。或弦大。多從勞役怒气得者。用八珍湯加木香﹑靑皮﹑桂心少許。勞役太過。肝傷乘脾者。補中益气湯加芍藥。或建中湯與六君子合用。房色太過。腎肝兩傷者。地黃湯加芍藥﹑當歸。有膈間停痰宿食。或挾恚怒。抑其肝气。不得上達。兩脇大痛。面靑或黑。脈代者。用鹽湯探吐。得吐則生。不吐則死。﹝匯補﹞

脇痛選方柴胡疏肝散﹝統旨﹞

柴胡陳皮枳殼﹝各一錢﹞芍藥川芎﹝各八分﹞香附﹝三錢二分﹞

甘艸﹝四分﹞生薑﹝一片﹞

水煎。

左金丸治肝火作痛。

黃連﹝六兩﹞吳茱萸﹝一兩﹞

爲末。水丸。

加味柴胡湯﹝良方﹞治傷寒少陽癥脇痛。

柴胡黃芩﹝各二錢﹞牡蠣半夏枳殼甘艸﹝各一錢﹞

姜﹑棗。水煎服。

枳殼煮散﹝本事﹞治悲怒內郁。風寒外束。肝气受傷。兩脇骨疼。筋脈急。腰腳重。兩股筋急酸痛。漸至脊背。

腰急。此方主之。

枳殼﹝麩炒四兩先煎﹞細辛川芎桔梗防風﹝各二兩﹞葛根﹝一兩半﹞甘艸﹝一兩﹞

爲粗末。每服四錢。姜﹑棗﹑水同煎。空心服。

控涎丹治痰痛。

甘遂大戟白芥子香橘湯﹝良方﹞治七情气滯。中脘不快。腹脇脹痛。

香附﹝炒﹞橘紅半夏﹝各三錢﹞炙甘艸﹝一錢﹞生薑﹝三片﹞紅棗﹝三枚﹞

水煎。食遠服。

推气散﹝濟生﹞治气痛。

枳殼桂心姜黃﹝各五分﹞甘艸﹝三分﹞

姜﹑棗。水煎。

桃仁承气湯治血瘀。﹝方見血癥﹞

當歸龍薈丸瀉肝火痛。

當歸膽艸山梔黃連黃芩黃柏﹝各一兩﹞

大黃蘆薈靑黛﹝各五錢﹞木香﹝二錢半﹞麝香﹝五分﹞

一方有靑皮﹑柴胡。痛甚者。以薑汁吞下。

八珍湯治虛癥脇痛。﹝方見中風﹞

外治法或用白芥子水研敷患處。或用吳茱萸研細。醋調敷。或用韭菜打爛醋拌。放在痛處。以熨斗火熨之。

卷之六腹脇門

腰痛

大意腰爲腎府。乃精气所藏。有生之根蒂也。假令作彊伎巧之官。謹其閉蟄封藏之本。則州都之地。眞气布護。

𨿽六气苛毒。勿之能害。惟以欲竭其精。以耗散其眞。則腎气虛傷。膀胱之府安能獨足。所以作痛。﹝必讀﹞

內因諸經皆貫於腎。而絡於腰脊。腎气一虛。凡衝風冒濕。傷冷蓄熱。血澀气滯。水積墮傷。與夫失志作勞。並能患此。﹝心法﹞

外候悠悠不止。乏力酸軟者。房欲傷腎也。體骨如脫。四肢倦怠者。勞力傷气也。面黧腰脹。不能久立者。失志傷心。血脈不舒也。腹滿肉痺。不能飲食者。憂思傷脾。胃气不行也。脇腰脹悶。筋弛白淫者。鬱怒傷肝。腎肝同系也。冷痛沈重。陰雨則發者。濕也。足冷背彊。灑淅拘急者。寒也。牽連左右無常。腳膝彊急難舒者。風也。舉身不能俯仰。動搖不能轉側者。挫也。有形作痛。皮肉靑白者。痰也。無形作痛。脹滿連腹者。气也。便閉溺赤。

煩躁口渴者。膏粱積熱也。晝輕夜重。便黑溺淸者。跌損血瘀也。﹝匯補﹞

死候腰者。腎之外候。轉搖不能。腎將憊矣。﹝內經﹞痛甚。面上忽見紅點。人中黑者死。﹝丹溪﹞

脈法腰痛之脈。必沈而弦。沈弦而緊者寒。沈弦而浮者風。沈弦而濡細者濕。沈弦而急實爲閃肭。﹝劉三點﹞芤澀者瘀血。滑伏者痰气。虛豁者腎虛。﹝匯補﹞

治法治惟補腎爲先。而後隨邪之所見者以施治。標急則治標。本急則治本。初痛宜疏邪滯。理經隧。久痛宜補眞元。養血气。﹝匯補﹞

治禁凡諸痛本虛標熱。寒涼不可峻用。必用溫散之藥。又不可純用參﹑大補。大補則气旺不通而痛愈甚。﹝心法﹞

用藥主以歸芎湯。加桑寄生﹑杜仲﹑續斷等。腎虛。加生熟地﹑枸杞﹑牛膝。虛火。加黃柏﹑知母。瘀血。加桃仁﹑紅花。痰涎。

加蒼術﹑半夏。跌損。加猴姜﹑玄胡索。气滯。加香附﹑枳殼。風寒。加威靈仙﹑羌活。風濕。加五加皮﹑海桐皮。

濕熱。加蒼術﹑黃柏。風加獨活﹑防風。寒加漧薑﹑肉桂。濕加萆﹑防己。凡腰痛久不愈。古方多用肉桂者。取其性達下焦。辛溫開導也。又虛腰痛多用磁石者。取其引肺金之气下達腎中。可使大气周流也。﹝匯補﹞

【附腎著】腎著腰痛。腰冷如冰。身重不渴。小便自利。飲食如故。腰以下冷重如帶五千錢。多因作勞汗出。衣裳濕冷。

久久得之。治宜流濕爲主。兼以溫暖之藥散之。腎著湯。﹝醫統﹞

腰痛選方芎歸湯統治腰痛。

當歸川芎獨活寄生湯﹝寶鑑﹞養榮血。祛外邪。

獨活桑寄生杜仲牛膝細辛秦艽茯苓桂心防風川芎人參﹝各一錢五分﹞甘艸當歸熟地﹝各一錢﹞生薑﹝五片﹞

水煎服。

調榮活絡散治瘀血腰痛。通經絡。

大黃當歸梢牛膝杏仁﹝各二錢﹞赤芍紅花羌活桃仁﹝各一錢﹞川芎桂枝﹝各三分﹞香附﹝一錢半﹞

水煎服。

無比山藥丸﹝子和﹞補腎气。益諸虛。

熟地赤石脂﹝﹞山萸肉白茯苓澤瀉巴戟肉牛膝﹝各一兩﹞杜仲﹝姜炒﹞山藥肉蓯蓉﹝酒浸﹞菟絲子﹝各三兩﹞

加萆﹑骨碎補﹑續斷﹑木瓜﹑破故紙﹑桂心﹑鹿角﹑靑鹽等。煉蜜爲丸。空心。溫酒鹽湯任下。

靑娥丸﹝直指﹞補腎彊腰。烏須壯腳。

杜仲﹝四兩生薑片炒﹞破故紙﹝四兩炒﹞

末之。以胡桃三十枚。取肉搗和。入蜜爲丸。梧子大。每服五十丸。調气散下。

補陰丸﹝丹溪﹞

黃柏﹝酒炒﹞龜板﹝酒炙﹞知母側柏葉枸杞子五味子杜仲﹝姜炒﹞砂仁﹝各等分﹞甘艸﹝減半﹞

爲末。豬脊髓加地黃膏爲丸。

立安散﹝奇效﹞暖腎添精。治五積腰痛。健腳膝。

牛膝﹝酒浸﹞杜仲﹝姜炒﹞木瓜破故紙川續斷﹝各一兩﹞萆﹝二兩﹞

煉蜜丸。鹽湯下。

牛膝酒﹝三因﹞治濕熱腰痛。

地骨皮五加皮薏苡仁﹝各一兩﹞海桐皮﹝二兩﹞川芎﹝一兩﹞生地﹝十兩﹞

甘艸牛膝羌活﹝各一兩﹞

以好酒一斗。浸二七日。夏七日。每服一杯。日三四次。令酒气不絕爲佳。一方。入炒杜仲一兩。

二妙丸黃柏蒼術摩腰膏﹝丹溪﹞治寒濕腰痛。虛者亦宜。

烏頭尖附子尖南星﹝各二錢半﹞樟腦丁香漧薑吳茱萸﹝各一錢半﹞雄砂﹝一錢﹞麝﹝五粒﹞

爲末。蜜丸。龍眼大。用時。以薑汁化開如粥。布上。火烘熱。摩腰上。外用綿衣縛定。二日一丸。十丸卽效。

腎著湯漧薑茯苓﹝各四兩﹞甘艸白術﹝或蒼術各二兩﹞

凡腰痛不能立者。須刺人中穴。又瘀血作痛者。刺委中穴以行血滯。如腎虛作痛。藥中加豬脊髓。丸服。

又法。用豬腰子一具剖開。入靑鹽三錢﹑杜仲末五錢。煮爛。空心服。

卷之七腰膝門

痿

大意肺熱葉焦。五臟因而受之。發爲痿。﹝內經﹞肺主諸气。畏火者也。脾主四肢。畏木者也。嗜欲無節。則水失所養。火寡於畏。而侮所勝。肺得火邪則熱矣。肺旣受熱。則金失所養。木寡於畏。而侮所勝。脾得木邪而傷矣。

肺傷則不能管攝一身。脾傷則四肢不能爲用。而諸痿作矣。﹝丹溪﹞

內因諸痿有皮脈筋肉骨五痿之名。應乎五臟。肺主皮毛。脾主肌肉。心主血脈。肝主筋膜。腎主骨髓。惟喜怒勞色。五內虛耗。使皮膚血脈肌肉筋膜骨髓。無以運養。故致痿。﹝匯補﹞

外候皮痿者。色枯毛落。喘呼不已。肺受熱也。脈痿者。色赤脈溢。脛縱不任地。心受熱也。筋痿者。色蒼口苦。爪枯筋攣。肝受熱也。肉痿者。色黃肉。肌痺不仁。脾受熱也。骨痿者。色黑耳焦。腰膝難舉。腎受熱也。﹝匯補﹞

脈法痿屬肺熱。傳於五臟。其脈多浮而大。或尺脈虛弱。或緩澀而緊。﹝玄要﹞

痿挾標癥內熱成痿。此論病之本也。若有感發。必因所挾而致。有濕熱者。有濕痰者。有气虛者。有血虛者。有陰虛者。

有死血者。有食積妨礙升降道路者。當明辧之。

濕熱痿濕熱痿者。雨濕浸淫。邪气蒸脾。流於四肢。自覺足脛逆气上騰。或四肢酸軟腫痛。或足指麻木頑養。小便赤澀。脈來沈濡而數。此皆濕熱在下之故。所謂濕熱不攘。大筋短。小筋弛長。短爲拘。弛長爲痿也。宜升陽燥濕。禁用塡補之劑。﹝匯補﹞

濕痰痿濕痰痿者。肥盛之人。血气不能運動其痰。致濕痰內停。客於經脈。使腰膝麻痺。四肢痿弱。脈來沈滑。此膏粱酒濕之故。所謂土太過。令人四肢不舉是也。宜燥脾行痰。﹝匯補﹞

气虛痿气虛痿者。因饑餓勞倦。胃气一虛。肺气先絕。百骸溪谷。皆失所養。故宗筋弛縱。骨節空虛。凡人病後手足痿弱者。皆屬气虛。所謂脾旣病。不能爲胃行其津液。四肢不得稟水穀气而不用也。宜補中益气。﹝匯補﹞

血虛痿血虛痿者。凡產後失血後。面色痿黃。手足無力。不能行動者也。宜滋養榮血。然血生於脾。往往用養血藥。

而痿如故者。脾虛不能生血也。能補其脾。則血自旺。而痿自愈矣。﹝匯補﹞

陰虛痿陰虛痿者。酒色過度。下焦肝腎之火。燔灼筋骨。自覺兩足極熱。上衝腿膝。酸弱痿軟。行步艱難。不能久立。

脈來澀弱。或左脈𨿽大。按之無力。宜峻補精血。以扶肝腎。﹝匯補﹞

血瘀痿血瘀痿者。產後惡露未盡。流於腰膝。或跌撲損傷。積血不消。四肢痛而不能運動。致脈澀而芤者。宜養血行瘀。﹝匯補﹞

食積痿食積痿者。飲食太過。妨礙道路。升降失常。脾气不得運於四肢。手足軟弱。或腹膨脹痛。或惡心噯气。右手脈洪弦滑者。宜運脾消導。從食積治。俟食消積化。然後補脾。﹝匯補﹞

痢後痿痢後腳軟脛疼。或膝腫者。此下多亡陰所致。宜補脾兼升舉之劑。若作風治。則反燥其陰而痿難愈。間有痢後兜澀太早。積瘀不淸。下注隧道經絡而成痿者。此又當行气逐瘀。與前癥迥異矣。﹝匯補﹞

痿癥總辧痿與柔風香港腳相似。但彼因邪實而痛。痿屬內虛而不痛。﹝三因方﹞其痿癥亦有作痛者。必挾火挾痰挾濕挾瘀而起。切不可混同風治。﹝匯補﹞

治法治痿獨取陽明。因陽明經爲水谷之海。主化津液。變气血。以滲灌溪谷。而潤筋脈者也。況陽明之經。合於宗筋。會於气街。屬於帶脈。而絡於督脈。故陽明虛則五臟無所稟。不能行血气。濡筋骨。利關節。則宗筋弛縱。帶脈不引而爲痿。故古人治痿。首重陽明。此爲气虛者立法也。其專重腎肝。因腎主骨而藏精。肝主筋而藏血。故腎肝虛。則精血竭。精血竭。則內火消爍筋骨爲痿。治當補養腎肝。此爲陰虛者立法也。善治者辧其孰爲气虛。孰爲陰虛。合宜而用。至於七情六欲。所挾多端。或行痰瘀。或淸濕熱。瀉實補虛。是在神而明之。﹝匯補﹞

肺熱禁溫劑若肺金壅塞。陽气不能下達。兩足畏冷。重綿裹蔽而外跗仍熱。小便澀數者。宜淸肺和胃。若認陽虛。妄投剛劑。其痿必甚。﹝六要﹞

胃虛禁寒劑至於食少肌瘦。或泄瀉者。𨿽有內熱血虛之癥。必以芳香甘溫之品。先復胃气爲主。蓋胃爲萬物之母。資生气血之鄕。飲食進而痿弱自健。若拘於瀉南補北之說。久任寒涼。則穀气益衰。四末益枯矣。﹝匯補﹞

痰熱禁濃味脾胃虛癥。誠宜藉五味以養之。若濕痰濕熱成痿者。必須嚴戒濃味。以免生痰。蓋天產屬陽。膏粱發熱。若不淡泊。難以安全。可見虛癥與實癥不同。非但用藥各別。卽服食亦異也。﹝匯補﹞

死候骨痿久臥。不能起於牀者死。

用藥血分虛者。主以四物湯。加牛膝﹑秦艽﹑杜仲﹑獨活。有火者。加黃柏﹑知母。有瘀血者。加桃仁﹑紅花﹑丹皮﹑牛膝﹑玄胡索等。气虛者。用四君子湯。虛熱者。補气和中湯。腎虛者。地黃丸。或丹溪補陰丸。虛熱者。虎潛丸。虛寒者。還少丹加鹿茸。食積成痿者。二陳湯。加神曲﹑山楂﹑麥芽﹑枳實。濕痰痿者。二陳二術。加竹瀝﹑薑汁。痰火痿者。二陳湯。加黃芩﹑山梔。或黃柏。竹瀝。濕熱痿者。東垣健步丸﹑淸燥湯。膏粱壅熱者。承气湯。

【附鶴膝風】鶴膝風乃調攝失宜。虧損足三陰經。風邪乘虛而入。以致肌肉日瘦。內熱食減。肢體攣痛。久則膝大而腿細。若傷於脾胃者。補中益气湯爲主。傷於肝腎者。六味地黃湯爲主。若欲作膿或潰後。十全大補湯爲主。

皆佐以大防風湯。初起須用蔥熨。可以內消。若見癥口漧頭暈。並用補中益气湯。飲食少。胸膨脹。大便泄。

並用六君子湯。熱來復去。有時而動。膿水淸稀。肌肉不生。並用八珍十全大補湯。臍腹冷疼。腳膝無力。頭暈吐痰。小便頻數。並用八味丸。﹝立齋﹞

【附陰痿】腎乃坎象。水火具焉。陰陽交濟。伎巧生焉。故有房勞太甚。宗筋弛縱。發爲陰痿者。乃命門火衰。譬之嚴冬。

百卉凋殘也。亦有思想無窮。气郁心腎而爲陰痿者。乃下焦火郁。譬如炎暑。而艸木下垂也。火衰者。桂附八味丸。火郁者。知柏六味丸。如腎經火郁而陰痿者。合服知柏淸火堅腎之品。立見其效。須臨癥審察。不可偏認爲火衰也。﹝匯補﹞

【附解】解者。脊脈痛而少气懶言。﹝內經﹞形迹懈怠。筋脈弛解。坐行不任。尺脈緩澀。此卽痿類也。﹝醫統﹞

痿選方虎潛丸龜板黃柏﹝各四兩﹞知母熟地﹝各二兩﹞牛膝﹝三兩半﹞白芍﹝一兩半﹞

鎖陽﹝一兩﹞陳皮﹝七錢﹞當歸虎脛骨﹝各一兩﹞

冬月加漧薑五錢。末之。羊肉爲丸。鹽湯下。加附子。治痿如神。

淸燥湯﹝東垣﹞治濕熱成痿。

人參﹝三分﹞黃﹝一錢半﹞蒼術白術﹝各一錢﹞陳皮﹝五分﹞澤瀉﹝五分﹞

茯苓升麻﹝各三分﹞當歸﹝一錢二分﹞生地黃柏柴胡麥門冬甘艸神曲豬苓﹝各二分﹞黃連﹝一錢﹞

水煎服。

補气和中湯卽補中益气湯加蒼術﹑黃柏﹑白芍﹑茯苓。

東垣健步丸治濕熱痿癥。

羌活柴胡﹝各五錢﹞防風﹝三錢﹞川烏﹝一錢﹞滑石﹝炒半兩﹞澤瀉﹝三錢﹞

防己﹝酒洗一兩﹞苦參﹝酒洗一錢﹞肉桂甘艸﹝炙﹞栝蔞根﹝酒制各半兩﹞

爲末。酒糊丸。每服煎愈風湯下。

神龜滋陰丸治足痿。

龜板﹝四兩酒炙﹞黃柏知母﹝炒各二兩﹞枸杞子五味子鎖陽﹝各一兩﹞漧薑﹝半兩﹞

末之。豬脊髓爲丸。

小丹﹝玄珠﹞去風釋冷。補勞益血。彊筋壯骨。添精固髓。活血駐顏。安神益智。種子溫經。延年益壽。

熟地肉蓯蓉﹝各六兩酒洗﹞五味子菟絲子﹝各五兩酒浸﹞柏子仁天門冬﹝去心﹞

蛇牀子﹝炒﹞覆盆子巴戟﹝酒浸去心﹞石斛﹝各三兩﹞續斷澤瀉人參山藥遠志﹝炒去心﹞山茱菖蒲桂心白茯苓杜仲﹝炒去絲各二兩﹞天雄﹝炮去皮臍一兩﹞

煉蜜丸。溫酒下。

換骨丹治風癥。兼治鶴膝風。

防風牛膝當歸虎骨﹝酥炙各一兩﹞枸杞﹝二兩﹞羌活獨活龜板秦艽萆松節蠶砂﹝各一兩﹞茄根﹝洗二兩﹞蒼術﹝四兩﹞

或酒浸。或爲末。或酒糊丸。俱可服。

大防風湯治足三陰虛。外邪乘虛而入。成鶴膝風癥。或附骨疽腫痛或不痛者。

川芎﹝一錢半﹞肉桂黃﹝各五分﹞白芍附子牛膝﹝各一錢﹞

白術羌活人參防風﹝各二錢﹞杜仲熟地炙甘艸﹝各五分﹞

水煎服。三五劑後。再服調補之藥。

愈風湯﹝方見中風﹞

卷之七腰膝門

疝气

大意疝本濕熱痰瘀。乘虛下流。復加外寒所束。經脈收引。相摶而痛。丹溪專主於肝。與腎絕無干涉。以肝主筋下環陰器故也。然究竟腎主下焦。腎气若旺。客邪烏能停滯。故疝癥必以腎虛爲本。濕熱爲標。至於外寒。

則稍末耳。﹝匯補﹞

內因因醉飽遠行。房勞忿怒。激發五志之火。或涉水處濕。衝風冒雨。外著陰冷之邪。濕熱得寒。內收血隧。或乘虛下聚。流於肝經。肝性急速。火復暴烈。郁極而發。﹝丹溪﹞揆其大端。有痰飲食積死血水气鬱結之實者。有气虛血虛陰虛陷伏之虛者。﹝匯補﹞

外候有痛在睪丸者。痛連小腹者。痛在五樞穴邊者。或無形。或無聲。或有形如瓜。或有聲如蛙。﹝丹溪﹞或攻刺腰脇或遊走胸腹。或繞臍痛。或搶心痛。﹝入門﹞小腹急疾。小便頻並。升於上。爲嘔爲吐。墜於下。爲腫爲脹。﹝繩墨﹞

疝分七種七疝者。寒水筋气血狐也。寒疝囊冷。結硬如石。陰莖不舉。脛痛引丸。此坐臥濕地。寒月涉水冒雨。或勞碌熱極。坐臥磚石。或風冷處使內過勞而得。宜溫經散寒。水疝腎囊腫痛。陰汗時出。或腫如水晶。或發癢而搔流黃水。或小腹按之作水聲。此醉酒行房。或汗出過風。寒濕之气。聚於囊中而得。宜利水除濕。筋疝陰囊腫脹。或潰或痛。或筋縮裏急。或挺縱不收。或莖中痛極作養。或白物隨溲下流。此房術丹藥積郁不散所致。宜淸火解毒。血疝狀如黃瓜。在小腹兩傍橫骨之端。俗云便毒。或睪丸偏大。陰分作痛。甚則血溢气聚。流入脬囊。結成癰腫。此醉飽入房。或撲損積怒。血流隧道所致。宜和血消瘀。气疝上連腎兪。下及陰囊。遇恚怒悲哀。則气滯而脹。脹罷則散。或勞役坐馬。摩擊睪丸。致令腫脹。此肝气怫郁所致。宜散气疏肝。

小兒每患此。俗名偏气。因父精怯弱。彊力入房。乃胎病。惟灸築賓穴可消。狐疝狀如仰瓦。在小腹。立則出囊而腫脹疼痛。臥則歸腹而悶苦皆消。上下無定。如狐之晝出夜入。此脾气下陷所致。宜升陽降陰。今人帶鉤鉗者是也。疝陰囊腫硬。如升如斗。不痛不癢。此感地气卑濕所生。故江淮之間。湫溏之處。多有此疾。宜導濕利水。若暴發而疼痛者。必兼前六癥。宜參治之。又有得於有生之初。父子相傳。習以爲常。此稟先天之气。非三因所致之疾。不可治也。﹝子和﹞若在女子。則前陰突出。後陰痔核。亦皆疝類。但不名疝而名瘕。故經云。任脈爲病。男子內結七疝。女子帶下瘕。﹝匯補﹞

疝病分辧疝必睪丸先痛。次連小腹。次攻胸脇。有自下而上之象。若小腸气者。臍傍釣痛。連及腰脊。膀胱气者。腫脹溺澀。手按有聲。腎气脹者。臍下繞身。撮急引痛。或連胯內。三癥之發。必從腹而下及睪丸。有自上而下之象。其偏墜木腎者。惟睪丸爲病。而無攻衝諸癥。﹝匯補﹞

疝分寒熱疝病本熱標寒。言熱者。言其本。言寒者。論其標。大要熱多者。遇熱卽發。二便赤澀。小便肛門俱熱。外腎累垂。玉莖挺出。寒多者。遇寒卽發。二便淸利。小腹腰脇淸冷。外腎緊縮。玉莖痿軟。﹝入門﹞又寒多則痛。熱多則腫。濕多重墜。然虛疝亦下墜。不可不知也。﹝匯補﹞

內外虛實大抵外遇寒邪。必兼頭疼寒熱。內郁濕熱。必帶陰囊紅腫。勞傷肝脾者。兼下血黃瘦。勞傷肝腎者。必腰酸遺濁。上下而痛者。多邪气之衝逆。下墜而痛者。多元气之下陷。﹝匯補﹞

疝分左右睪丸有兩。左屬水。水生肝木。木生心火。三部皆司血。統納左之血者肝也。右屬火。火生脾土。土生肺金。三部皆司气。統納右之气者肺也。故諸寒收引。則血泣而歸肝。下注於左丸。諸气郁。則濕聚而歸肺。下注於右丸。其患左者。痛多腫少。患右者。痛少腫多。﹝準繩﹞

疝分气積疝痛無形。走注不定者。七情四气內搏而然。疝痛有形。不移其處者。痰瘀食積下聚而成。﹝匯補﹞

疝久成積凡疝久則成積。盤附臍之上下左右。爲爲瘕。作痛不已。或變癖。或發奔豚。﹝匯補﹞

脈法肝脈大急而沈爲疝。寸脈弦緊爲寒疝。趺陽脈虛遲。亦爲寒疝。疝脈牢急者生。弱急者死。

治法外寒束熱者。開散外寒。疏通內熱。祛逐肝經之濕熱。消導下焦之瘀血。以寒因熱用之法。立方處治。則邪易伏而病易除。﹝正傳﹞若寒積下焦者。非大熱之劑則不能愈。﹝謙甫﹞如熱郁肝經者。非滲利之品則不能痊。

﹝匯補﹞

治禁預補諸疝皆屬於肝。肝欲散。急食辛以散之。此疾𨿽因虛而得。然不可虛而驟補。所謂邪之所湊。其气必虛。畱而不去。其病爲實。故必先滌去所蓄之邪。然後議補。﹝本事方﹞

溫散疝因陰邪湊腎。寒气上攻。小腹結塊。下墜睪丸。堅緊如石。得暖漸消。得寒愈脹。其气並入前後腰臍各道筋中。上攻入胃。則大嘔大吐。戰栗畏寒。此下焦地气上衝。宜以參﹑附﹑姜﹑桂大劑。非尋常郁熱比也。﹝匯補﹞

補虛有勞役而發者。其脈不甚沈緊。而豁大無力。其痛不甚猖獗。而重墜牽引。羸瘦少气。嘔吐少食。瀉利胸滿。

灑淅寒熱者。當以參﹑術﹑桂﹑附爲君。略以疏導藥佐之。若泛用克伐。必變攻胃衝心而死。﹝匯補﹞

危癥疝久虛甚。上爲吐逆。下有遺精者危。切牙戰栗。冷汗反張者凶。﹝入門﹞

用藥主以二陳湯。寒疝。加肉桂﹑小茴﹑玄胡﹑香附﹑吳萸﹑川椒。水疝。豬苓﹑澤瀉﹑蒼術﹑防己。筋疝。

黃柏﹑山梔﹑赤芍﹑甘艸﹑膽艸﹑大豆。血疝。赤芍﹑玄胡﹑歸尾﹑香附﹑丹皮﹑牛膝。气疝。靑皮﹑香附﹑枳實﹑木香﹑烏藥﹑橘核﹑川楝。狐疝。柴胡﹑升麻﹑漧葛﹑蒼術。疝。或得於胎元。或經年久病者。不必治之。

如遇外感而發。痛甚者。參前六法治之。瘀加桃仁。痰加海石。郁加木香。虛加故紙。紅腫加山梔﹑赤芍。冰冷加吳茱﹑漧薑。積濕過多。陰汗如雨。倍蒼術。加白芷。

濕郁成熟。皮寬燥癢。加木通﹑澤瀉。中焦虛疝脈濡者。四君子加川楝。下焦虛疝脈沈細者。八味茴香丸。或八珍湯加肉桂。至於濕熱爲病。俱宜瀉南補北。不可妄用剛劑。如烏頭﹑附子之類。

【附木腎】木腎者。外腎堅硬頑痺。不痛不癢。陰莖不垂。常如麻木。便溺之時。悶脹不順。此腎家虛憊。陰陽不交。水火不濟。而沈細痼冷。凝滯其間。未可純用燥藥。當行溫散溫利以逐其邪。俾水火交媾。榮衛流行。如寒回春谷。自然得愈。間有跌撲驚恐。痰气瘀滯者。當消瘀行气。佐以溫散之品﹝匯補﹞

【附偏墜】睪丸墜腫。有大小左右不同。在左因怒气傷肝。外寒內郁。在右因腎气虛損。濕痰食積。皆使眞气不升。客邪下陷。宜溫中行气爲君。升陽疏散爲輔。不可泥引而竭之之法。﹝匯補﹞

【附白液】有縱情酒色。而平素多火者。初起疝。服利濕降气卻疝之藥。後每遇勞欲。疝必隨發。發必寒熱。小腹不仁。隱隱痛連腰脇。陰囊腫大。毫毛之間。俱出白液。如米泔水。大注而下。頭眩倦怠。靜臥則身熱漸緩。囊腫漸縮。縮則漧硬如荔枝狀。直至皺起白皮。揭去一層。方得和軟。若遇勞傷。其發如故。治宜六味丸。加柴胡﹑黃柏﹑白芍﹑當歸﹑山梔。﹝匯補﹞

【附陰挺】陰莖挺縱不收。爲彊中之癥。由多服壯陽之品。或受金石丹毒。遂使陽旺陰衰。相火無制。得泄稍軟。殊不知愈泄而陰愈傷。愈傷而莖愈彊。治宜助陰抑陽。地黃湯。加牛膝﹑知﹑柏之風。﹝匯補﹞

【附腎囊風】是癥乃肝經風濕。作癢不已。喜浴熱湯。甚則疙瘩頑麻。破流脂水。宜蛇牀子湯燻洗。或吳茱萸湯更妙。﹝匯補﹞

疝气選方蒺藜丸﹝寶鑑﹞

蒺藜﹝炒去尖﹞烏頭﹝炮去臍﹞山梔﹝各等分﹞

每服三錢。爲末。水煎服。

論曰。疝由濕熱。因寒郁而作。故用梔子以降濕熱。烏頭以破滯气。況二物皆下焦之藥。而烏頭爲梔子所引。其性急速。不容胃中停畱。直趨下焦故也。又按之痛止者屬虛。須加肉桂。以薑汁丸服。其效尢速。

三因燔蔥散治一切寒疝作痛。

川芎當歸枳殼濃朴官桂靑皮漧薑茴香茯苓川楝麥芽神曲三稜蓬術熟地白芍人參上細切。每服五錢。蔥白三莖。鹽少許。水煎。

沈香桂附丸﹝寶鑑﹞治中气虛弱。眞火不足。臟腑積冷。腹脇痛。手足冷。便利無度。喜熱物熨者。

沈香肉桂附子川烏﹝炮﹞良姜﹝炒﹞茱萸茴香﹝炒各一兩﹞

爲末。醋和丸。米飲下。

治疝不痛。如升斗。俗名气胞者。或灸大惇穴。

蒼術神曲白芷山楂川芎梔子半夏南星入姜煎。或加海藻﹑昆布。必須斷酒薄味寡欲。

馬蘭花丸治七疝。及婦人陰。小兒偏墜。

馬蘭花﹝醋炒﹞川楝子橘核海藻海帶昆布﹝俱酒淨﹞

桃仁﹝各一兩﹞濃朴枳實玄胡肉桂﹝各二錢﹞

當歸四逆湯﹝寶鑑﹞治疝气屬陰寒者。

當歸﹝七分﹞附子官桂茴香柴胡﹝各五分﹞芍藥﹝四分﹞

玄胡川楝茯苓﹝各三分﹞澤瀉﹝二錢﹞

水煎。

補腎湯治疝气屬虛。遇勞卽發者。

沈香﹝三分﹞人參茯苓附子黃白術木瓜﹝各一錢半﹞川芎甘艸﹝各三分﹞羌活蘇葉﹝各一錢﹞

姜﹑棗。嘔吐。加半夏。

濟生葵子湯治膀胱濕熱。腹脹溺澀者。

赤苓豬苓葵子枳實瞿麥車前木通黃芩滑石甘艸﹝各等分﹞

姜煎。

五苓散治疝气卒痛。小便澀。

卽五苓加川楝。

疝痛急救方气上衝。心下如有築塞。痛甚欲死。手足冷者。

用硫黃不拘多少。溶化投水中。去毒。研細。入荔枝核炒黃。陳皮爲末。各等分。飯丸桐子大。每服四五丸。

酒下。其痛立止。甚者。不過六丸。不可多服。

偏墜初起。用穿山甲﹑茴香爲末。酒調下。以干物壓之。外用牡蠣﹑良薑末。唾津調塗患處。須臾如火熱。痛卽安。睪丸痛甚。用荔枝核﹑乳香﹑沒藥爲細末。調入順气治疝藥中。或另用長流水調服。

腎气方茴香破故紙吳萸胡蘆巴萊菔子汁丸。鹽湯下。

食積下流疝枳實山楂靑皮茱萸茴香香附薑汁死血下流疝玄胡桃仁山楂歸尾川芎梔子薑汁寒濕下流疝肉桂吳萸小茴羌活紫蘇濃朴靑皮柴胡痰飲下流疝蒼術南星半夏海石山梔山楂橘核靑皮薑汁濕熱下流疝楝實澤瀉豬苓木通滑石山梔橘核黃柏靑皮虛人疝人參白術補骨脂肉桂附子當歸川芎黃柴胡快捷方式方寒疝自汗欲死。用丹參末一兩。熱酒調下二錢。

又方用仙人對坐艸﹑靑木香搗汁。和酒少許服之。

又方治塊物上衝者。用牡蠣六兩。鹽泥封固。火二兩。漧薑一兩焙爲末。和勻。水調敷患處。小水大利。卽緩。

外治法治疝气陰囊如斗者。

木鱉子七粒。皂角二條煨黃。玄胡五錢。川椒一合去目炒。共爲末。以燒酒調如稀粥。塗在腎囊上。外以綿紙包裹。再以布包縛。隨縮隨收。一時卽愈。

祕法外洗經霜楮樹葉半斤。水煮滚。置闊口大壇內。乘熱坐燻其囊。溫則傾出洗之。每日三次。其效甚速。

五葉湯洗疝痛。

枇杷葉野紫蘇椒葉蒼耳葉水晶葡萄葉煎湯燻洗。

卷之七腰膝門

香港腳

大意傷於濕者。下先受之。﹝經文﹞故香港腳之疾。實水濕所爲也。﹝發明﹞然有挾痰挾火气虛血虛之不同。﹝匯補﹞

內因由脾腎虛弱。勞碌犯房。爲風寒暑濕所侵。或乳酪醇酒。飲食濃味。損傷脾胃。濕熱下注腎肝而成。﹝醫鑑﹞

外候初起其勢甚微。惟先從气沖穴隱核痛起。及兩足屈弱。轉筋掣急。或緩縱不隨。或膝臏枯槁。或足脛紅腫。

其上升也。小腹不仁。心煩胸悶。痰壅气逆。聞食卽嘔。或瀉或閉。胸中忡悸。不欲見光。錯亂妄語。精神昏憒。

惡寒發熱。頭疼身痛。狀若傷寒。但初起必先足脛掀赤紅腫。膝臏軟弱頑麻爲異。平復之後。或一旬或半月。復作如故。足脛腫大。腳如虫行。上走腰背心腹。﹝匯補﹞

病分南北北方地髙。陵居土燥。多酒面酪。濕從內生。南方地卑。川澤土潤。多山嵐瘴气。邪從外感。然北方𨿽無卑地。亦有踐雨冒露之外顯。南方縱無酪。亦有魚鮏瓜果之內濕。可見內外之濕。南北俱有。宜隨癥而辧。

不可以地限之也。﹝匯補﹞

病分幹濕濕香港腳者。筋脈弛而浮腫。或生瘡之類。但腫重而不上升。此屬濕勝。宜利濕疏風。幹香港腳者。筋脈蜷縮。

枯細不腫。因他病而發。有時上衝。此以熱勝。宜涼血淸火。﹝匯補﹞

病分寒熱感濕熱而發。必四肢俱熱。感寒濕而發。必四肢俱寒。﹝匯補﹞

人分肥瘦肥人多濕痰生熱。瘦人多血虛有火。必先有內因。然後邪從外入。故化痰淸熱。因人而施。﹝匯補﹞

病分表裏濕熱上干三陽。則寒熱頭痛。嘔惡不食。身痛且重。濕熱流注三陰。則胸滿怔忡。徧身轉筋。二便閉澀。﹝入門﹞

脈癥總辧自汗走注。脈浮弦爲風勝。無汗攣急。脈沈澀爲寒勝。腫滿重著。脈濡細爲濕勝。煩渴便赤。脈洪數爲暑勝。

膏粱之火下乘者。頑痺不仁。脈沈有力。腎肝之陰不充者。軟緩少力。脈亦空虛。﹝三因方﹞

香港腳死癥凡香港腳致上攻胸膈。嘔吐不止。喘急擡肩。自汗淋漓。乍寒乍熱。脈短促者死。入心則兼恍惚謬妄。眠臥不安。小腹痺脹。左寸乍大乍小乍有乍無者死。入腎則腰腳皆腫。小便不通。呻吟額黑。气沖胸滿。左尺絕者死。若見癥𨿽危。脈未絕者。宜分虛實救之。虛者四物湯加黃柏。以附子末津調塗湧泉穴。若气實者。用五子五皮散﹑薏苡仁散。或用檳榔末三錢童便調下。如上气喘促。初起有表邪者。疏散之。小靑龍湯加檳榔。

實者五子五皮飲。或用蘇葉﹑桑皮﹑前胡﹑杏仁﹑生薑。若已經攻泄分利。致不得眠。及上气喘促者。屬虛。八味湯大劑冷服。脾胃虛者。參﹑術補之。初起攻胃嘔逆。二陳平胃湯加木瓜。小便不通。實者五苓加木瓜。虛者八味丸加車前﹑牛膝。﹝匯補﹞

香港腳病戒恚怒則煩心。大語則傷肺。縱欲則傷腎。醉飽則傷脾。犯之均使病發。古稱壅疾。宜疏通气道爲先。凡甘濕補劑。及藥湯淋洗。恐邪入經絡。皆在所禁。﹝匯補﹞

治分諸癥濕多宜利濕。熱多宜淸熱。上升者兼降。下陷者兼升。表癥兼發散。裏癥兼攻下。不可太過。亦不可不及。太過則損脾。不及則病不去。﹝匯補﹞

用藥香港腳俱屬濕熱。初宜辛涼發散。繼宜分利二便。與濕同治。用二術以祛濕。知﹑柏﹑芩﹑梔以淸熱。歸﹑芍以調血。

木瓜﹑檳榔以行气。羌獨活以利關節。兼散風濕。木通﹑防己﹑牛膝以引藥下行。且消腫除濕。气虛肥白者。用養气。瘦人血燥者。用滋陰。若濕痰濕熱瘀血。壅滯經絡者。非肉桂﹑艸烏﹑附子辛溫。不能開結行經。但不可單用多用。須以黃柏辛涼佐之可耳。大率气在下。用蒼術﹑防風﹑升麻﹑羌活。以提其濕。衝上。用黃柏﹑獨活﹑防己﹑木瓜。以降其熱。赤腫爲血熱。用赤芍﹑苦參﹑黃芩﹑萆淸之。黃白爲寒濕。用漧薑﹑肉桂﹑濃朴﹑蒼術溫之。實熱便閉者。大黃﹑檳榔微下之。食積下注者。神曲﹑麥芽﹑蒼術﹑半夏消之。脾虛滑泄。山藥﹑苡仁補之。至於表癥宜汗。麻黃左經湯。裏癥宜下。澤瀉散。表裏雙解。大黃左經湯。理气。大腹皮散。調血。薏苡仁酒。入腎欲死。牛膝散加大黃救之。入心欲死。八味丸救之。外用附子末。津調塗湧泉穴。引勢下行。故治分先後。不可初起遽補。久虛反攻。以致實實虛虛。

【附濕火】有腎火挾濕。溢於皮肉。紅腫如雲痕在足脛之間。按之熱且痛者。濕火也。甚則紅勢自足而起。漸行至股上。而入腹升心者不治。宜預防之。二妙丸。有外感瘟疫癥患腳痛者。俗呼絕足傷寒。﹝匯補﹞

【附附骨疽】環跳穴﹝在胯眼﹞及腿根徹痛不已。外皮如故。脈沈數滑者。防生附骨疽。乃毒瓦斯著骨。人多誤爲濕熱。及至膿成。气血大虧。已不可救。不知鶴膝風與附骨疽。惟腎虛者多患之。因眞气虛弱。邪得深入。若眞气壯實。外邪焉能爲害。前人用附子以溫腎。又能行藥勢散寒邪也。亦有體虛之人。夏秋露臥。爲冷气所襲。寒熱伏結。多成此癥。不能轉動。乍寒乍熱而無汗。按之痛應骨者是也。若經久不消。陰極生陽。寒化爲熱。則爲膿潰。若被賊風所傷。患處不甚熱而灑淅惡寒。不時汗出。熨之痛少止。須大防風湯及火龍膏貼之。設用寒涼。必成廢疾。或攣曲偏枯。或痿弱不起。堅硬如石爲石疽。皮肉俱腐爲緩疽。大抵下部道遠。非桂﹑附不能直達。況腎主骨。而臀以下俱屬腎。捨桂﹑附不可。﹝薛氏﹞

【附腳心痛】腳心痛多屬虛勞。不可用克藥。宜大聖散補養气血。

香港腳選方大聖散川芎當歸人參黃麥冬炙甘艸茯苓木香入木瓜末一錢。酒調服。仍用艸烏﹑川椒﹑白芷煎湯洗。

麻黃左經湯治香港腳初起。有表癥。可發散者。

麻黃漧葛細辛蒼術茯苓防己桂枝羌活防風甘艸加味澤瀉湯治香港腳傳裏。有實癥。可攻者。

澤瀉赤苓﹝中﹞枳殼木通﹝上﹞豬苓檳榔牽牛加赤芍﹑陳皮。水煎。

大黃左經湯治香港腳兼表裏者。

大黃細辛茯苓防己羌活黃芩前胡枳殼濃朴甘艸杏仁姜棗大腹皮散治香港腳上衝。胸腹滿悶。肢節心煩。

腹皮蘇梗木通桑皮烏藥木瓜半夏赤芍靑皮獨活枳殼姜蔥薏苡仁酒治香港腳虛軟無力。時常頑木作痛。

薏仁牛滕海桐皮五加皮防風萆當歸杜仲白芍地骨皮靈仙牛膝散治香港腳入腎。小便悶痛。气喘面黑欲絕者。

牛膝﹝二兩﹞桂心﹝八錢﹞當歸﹝一兩﹞朴硝﹝五錢﹞小茴木瓜﹝各七錢﹞

八味丸治腎气入心。小腹不仁。上衝喘急。嘔吐自汗之危癥。﹝方見中風﹞

大防風湯健步丸﹝二方見痿癥﹞

杉木湯治香港腳入肝。左脇有塊。痞塞欲絕者。

杉木節﹝一升﹞橘葉﹝一升或皮﹞檳榔﹝七枚﹞童便﹝三升﹞

共煮一升。分二服。得快利。停後服。

二妙丸蒼術黃柏加牛膝。名潛行散。

火龍膏生薑﹝八兩取汁﹞乳香沒藥﹝各五錢﹞麝香﹝一錢﹞牛膠﹝二兩切片﹞

先將薑汁﹑牛膠溶化。方下乳香﹑沒藥調勻。待少溫。下麝香。卽成膏矣。

羌活導滯湯治香港腳初發。一身盡痛。或肢節腫痛。便溺阻隔。先以此湯導之。後用當歸拈痛湯。

羌活獨活防己歸尾枳實大黃當歸拈痛湯當歸白術蒼術黃芩羌活防風澤瀉豬苓茵陳漧葛苦參人參知母升麻甘艸治濕熱香港腳方紫蘇黃柏芍藥木瓜澤瀉木通枳殼檳榔蒼術甘艸香附羌活防己痛。加木香。腫甚。加腹皮。發熱。加大黃﹑黃芩。

簡便方治香港腳上衝。腹脹滿悶。

用威靈仙末。酒調下二錢。痛減一分。則藥亦減一分﹐或灸風市肩曲池三穴。或七壯。或五十壯。甚驗。

又方用甘遂末。調敷紅腫處。內服濃甘艸湯。卽散。又方用蓖麻葉蒸搗裹之。一日二三易。卽消。

洗法川椒蔥頭生薑煎湯洗之。單治濕熱而成者。

卷之七腰膝門

厥癥

大意世以卒然昏冒。不省人事爲厥。方書以手足厥冷爲厥。厥者。气逆也。凡移熱移寒。或伏熱深而戰栗。或虛寒甚而發躁。皆謂之厥。不獨手足厥冷而已也。﹝匯補﹞

內因人身气血。灌注經脈。刻刻流行。綿綿不絕。凡一晝夜。當五十營於身。或外因六淫。內因七情。气血痰食。皆能阻遏營運之機。致陰陽二气不相接續。而厥作焉。﹝匯補﹞

外候卒然僕倒。手足冰冷。面色不澤。或昏冒不知。牙關緊閉。或六脈沈伏。狀若中風。而無痰聲搐搦之異。﹝匯補﹞

陽厥陽厥者。外感六淫。初起頭疼身熱。口漧脈數。後變四肢乍冷乍涼。有似陰癥。但寒不過肘膝。冷不過一時。

大便閉結。目溺俱赤。此熱邪入裏。气血不得宣通。所謂陽極發厥。火極似水也。宜淸涼攻下之劑。不可誤作陰癥治。四逆散主之。﹝匯補﹞

陰厥陰厥者。素有內寒。或食涼物。或中寒威。或因病後濕利。自汗變出。身寒厥冷。蜷臥不渴。面靑溺白。脈沈細遲。忽然煩躁不寧。欲坐臥泥水井中。此陰極發躁。陰癥似陽也。宜溫經散寒。四逆湯主之。﹝匯補﹞

熱厥陰气衰於下。則爲熱厥。﹝內經﹞因數醉入房。濕熱下陷。酒气悍。腎水日衰。陽气獨盛。陰水漸涸。令人發厥。

宜壯水之主。亦有平人手足常熱。冬不加綿。非壯也。乃三陰交虛。急斷酒色。培養眞陰。不爾成痿。酒客輩有此者。防生癰疽。﹝匯補﹞

寒厥陽气衰於下。則爲寒厥。﹝內經﹞因多欲奪精。元陽虧損。不能充沛經絡。陽气損衰。陰气獨在。陽衰於下。令人手足厥冷。﹝入門﹞宜益火之原。若久病及平昔眞陽虛憊。脈沈細不鼓而肢冷者。此非純寒。乃虛極也。﹝匯補﹞

煎厥陽气者。煩勞則張。精絕。辟積於夏。使人煎厥。﹝內經﹞夫陽气者。所以衛外而爲固也。夏月勞役犯房。擾亂陽气。水虧火亢。孤陽浮越。熱气並逼。如煎如熬。故視聽俱失。乃腎膀胱並損也。宜滋腎保肺。﹝匯補﹞

薄厥陽气者。大怒則形气絕而血菀於上。使人薄厥。﹝內經﹞夫蒼天之气淸靜。則志意治。气血順利。因恚怒動气。

載血上行。積於心胸。謂之薄厥。言陰陽相薄。气血奔迫。宜消瘀降气。﹝入門﹞

痰厥不因恚怒。忽然气悶痰升。肢冷吐涎。喉中有聲。爲之痰厥。脈必沈滑。宜導痰順气。又气實多怒之人。忽大吐發厥者。乃痰閉於上。火起於下。先行探吐。後用導痰。﹝匯補﹞

食厥因飲食醉飽後。或感風寒。或著气惱。食塡胸中。胃气不行。忽然厥逆。口不能言。肢不能舉。若作中風中气治之必危。宜先以姜鹽湯探吐。後以和中理气化痰藥調之。﹝雜著﹞

气厥經云。暴怒傷陰。暴喜傷陽。憂愁不已。气多厥逆。卒爾倒僕。手足冰冷。口無涎沫。但出冷气。气不相續。其脈沈弦或伏。爲中气癥。與中風身溫多痰涎者大。異。宜順气和中。如烏藥順气散﹑木香流气飲之類。﹝許學士﹞

血厥有平素無痰。忽然如屍。目閉口噤。或微知人事。惡聞人聲。狀如眩暈。移時方醒。此汗多亡陽。陰血衰少。陽並於上。名曰血郁。﹝醫貫﹞宜養血調脾。又曰鬱冒。凡婦人經後。虛人房勞。多有此癥。又有吐血過多。上渴下厥。冷過腰膝。入腹卽死。或狂言錯語。皆陽气妄行。陰無所根據。气血相離之故。須大蒜搗爛。於腳心。或熱手頻擦湧泉穴。須用八珍湯加肉桂。﹝匯補﹞

屍厥屍厥卽中惡。因冒犯不正之气。如登冢入廟。弔死問喪。飛屍鬼擊。卒厥客忤之類。忽然手足厥冷。肌膚栗起。頭面靑黑。精神不守。或錯言妄語。牙口俱噤。昏暈不知。﹝丹溪﹞此正虛邪入之癥。用韭汁灌鼻中。或蘇合香丸同薑汁調灌。或醋炭燻法。然後用藥。﹝匯補﹞

蛔厥蛔厥者。其人素有食蛔在胃。又犯寒傷胃。或饑不得食。蛔求食而上攻。或外感癥不應發汗而妄發其汗。

以致胃气虛寒。虫上入膈。舌漧口燥。漱水不咽。煩躁昏亂。手足逆冷。不醒人事。甚至吐蛔。宜理中安蛔湯。

勿用甘艸。勿食甜物。蓋蛔得甘則動。得苦則安。得酸則靜。亦有食塡太陰。往往痛而吐蛔者。以溫中化滯丸主之。﹝匯補﹞

厥分虛實厥有多端。須分陰陽虛實。如未厥前吐瀉不渴。身涼蜷臥。及已發而脈遲。口出涎沫者。陰厥也。如未厥前便祕溺澀。口渴身熱煩躁。及已發而脈數大。口中反漧燥者。陽厥也。若厥而口噤牙閉者。實厥也。厥而口張自汗者。虛厥也。﹝匯補﹞

死癥厥癥身溫汗出。入腑者吉。身冷唇靑。入髒者凶。如手冷過肘。足冷過膝者死。指甲靑黑者死。﹝繩墨﹞或醒或未醒。或初病或久病。忽吐出紫紅色者死。如口開手撒。五臟絕癥已見一二。惟大劑參﹑附。兼灸气海丹田。

間有活者。﹝匯補﹞

脈法寸脈沈大而滑。爲痰气食厥諸有餘之癥。微濡而弦。爲陰陽虛厥諸不足之癥。大小無常。爲屍厥。沈細無力。爲蛔厥。﹝匯補﹞

治法治當降痰益气。溫中健脾。熱厥補陰。寒厥補陽。﹝匯補﹞

用藥熱厥。地黃湯。寒厥。桂附八味丸。煎厥。黃人參湯加麥冬﹑五味。或地黃湯。薄厥。八味順气散加減。痰厥。

溫膽湯加竹瀝﹑薑汁。屍厥。平胃散加木香﹑檀香。食厥。二陳湯加山楂﹑麥芽﹑砂仁﹑枳實。在上者吐之。蛔厥。理中湯加烏梅﹑花椒。气厥。烏藥順气散。血厥。加味八珍湯。陽厥。四逆散﹑白虎湯。陰厥。四逆湯﹑五味子湯。

【附急救法】男女涎潮於心。卒然中倒。當扶入暖室。正東端坐。作醋炭燻之。令醋气入鼻。其涎自退。輕者卽醒。重者亦知人事。惟不可一點湯水入喉。使痰系心包。必成廢人。初厥用生半夏末。或細辛﹑皂角﹑石菖蒲末。吹鼻取嚏。有嚏可治。﹝匯補﹞

【附暴死總斷】按暴死者。卒然而倒。其因甚多。詳於諸癥。今復類舉者。欲倉卒之際。辧癥顯然耳。如暴僕口噤。吐涎身溫體暖脈虛者。中風也。二陳湯加天麻﹑鉤藤。如腹痛額黑。手足收引。脈來沈遲。無气以息。中寒也。理中四逆湯。更灸開元。有本於陰虛。復遇暑途饑困勞役。暴僕昏絕者。此暑邪乘虛而犯神明之府。生脈散加香薷。

如有痰聲者。名曰痰厥。此虛陽載痰上升也。四君子如竹瀝﹑薑汁。切不可用二陳燥痰之劑。如行立之間。

暴眩僕絕。喉無痰聲。身無邪熱者。此陰虛而陽暴絕也。獨參湯。如暴怒卒倒。身冷無涎污者。名曰气厥。六磨湯。如食後著寒著气而暴死者。名曰食厥。二陳湯探吐之。小兒多有此癥。有大怒載血。瘀於心胸而暴死者。名曰血升。宜逐瘀行血。婦人產後經行。偶著恚怒多有之。如感臭穢瘴毒暴死者。名曰中惡。宜醋炭燻鼻。候醒。以藿香正气散調之。

或探喪入廟。或無人之室。或造天地壇場歸來。暴絕面赤不語者。名曰屍厥。進藥卽死者。宜移患人東首。焚香北面禮拜。更行醋炭燻鼻。有傷寒新瘥。與婦人交。忽患小腹急痛。外腎搐縮面黑喘急冷汗自出名曰脫元有因大吐大瀉後。卒然四肢厥冷。不省人事。名曰脫陽。俱宜急以蔥白緊縛。切去兩頭。先用一頭燒熱放臍上。以熨斗熨之。使熱气入腹。

後以參﹑附﹑姜湯救之。汗止喘息爲可治。遲則無及矣。有男女交接而死。男子名走陽。女子名脫陰。男𨿽死。陽事猶然不倒。女𨿽死。陰戶猶然不閉。有夢中脫泄死者。其陽必舉。陰必泄。屍容尙帶喜笑。爲可證也。皆在不救。﹝匯補﹞

厥癥選方五味子湯卽生脈散加杏仁﹑陳皮﹑姜棗。

黃人參湯黃人參白術陳皮甘艸當歸麥冬五味生地黃柏熟地天冬八味順气散卽四君子湯加靑皮﹑烏藥﹑陳皮﹑香附。去白芷。

加味溫膽湯卽二陳湯加竹茹﹑枳實﹑山梔﹑黃芩。

加味平胃散卽平胃散加木香﹑檀香﹑烏藥﹑砂仁。

卷之八下竅門

泄瀉

大意濕勝則濡瀉。﹝內經﹞脾土受濕。不能滲化。致傷闌門元气。不能分別水谷。並入大腸而泄瀉。﹝指掌﹞泄者。大便溏薄。瀉者。大便直下。略分輕重。總屬脾虛。﹝匯補﹞

內因胃气和平。飲食入胃。精气則輸於脾。歸於肺。行於百脈而成營衛。若飲食起居內外之邪。傷於脾胃。傳化失節。淸濁不分。上升精華之气。反下降而爲泄瀉矣。﹝機要﹞

外候泄分五種。如脾泄。飲食不和。色黃。胃泄。腹脹注下。食則嘔吐。大腸泄。食已窘迫。色白。腸鳴切痛。小腸泄。

溲澀。便膿血。小腹痛。大瘕泄。裏急後重。數至圊而不能便。莖中痛。﹝難經﹞又有飧泄﹑腸垢﹑鴨溏﹑濡泄﹑滑泄之名。

飧泄者。濕兼風也。故惡風自汗。完谷不化。腸鳴脈弦。腸垢者。濕兼暑也﹐故稠粘垢穢。小水赤澀。煩渴脈數。

鴨溏者。濕兼寒也。故澄徹淸冷。儼如鴨糞。溺白脈遲。濡泄者。濕邪自甚也。故瀉多淸水。腸鳴身重。溺短脈沈。滑泄者。濕勝气虛也。故所下不禁。大孔如竹筒。直出不止。又食積泄者。瀉下腐臭。噫气作酸也。痰泄者。

或多或少。胸悶瀉沫。火泄者。暴注下迫。焦黃穢臭。气泄者。腹常痞滿。去不通泰。虛瀉者。困倦無力。食減微溏。必兼體瘦。瀉者。停蓄飲食。數日一瀉。必兼腹脹。腎泄者。五更腹痛。微響乃泄。必兼足冷。肝泄者。忿怒所傷。厥而面靑。必兼脇滿。交腸瀉者。大小便易位而出。直腸瀉者。飲食入口。少頃卽瀉。﹝匯補﹞

瀉分久暴暴注下迫。食不及化。是無水也。溏泄日久。止發無恆。是無火也。﹝太僕﹞

腹痛分辧瀉不腹痛者。濕也。瀉白腹痛者。寒也。痛一陣。瀉一陣。泄復澀滯者。火也。痛一陣。瀉一陣。瀉後痛減者。食也。腹中脹痛。瀉不減者。肝气也。腹中絞痛。暴瀉煩渴者。霍亂也。腹中絞痛。下無休時。去如蟹渤者。气食交並也。腹中覺冷。隱隱微痛。下如稠飲者。痰也。﹝戴氏﹞

寒熱分辧熱者。小便赤澀。煩渴。肛門熱。谷食腐化。或𨿽不化。而色變焦黃。身能動作。手足溫曖。寒者。小便淸白。不渴。腹中冷。完谷不化。色亦不變。變亦白色。身懶動作。飲食不下。手足淸冷。﹝河間﹞

腸鳴分辧濕多成五瀉。腸走若雷奔。此寒濕之患。然亦有火勢攻衝。摶擊水气而鳴者。必兼腹痛。暴注下迫。肛門澀滯。小水色黃。非若濕癥之腹不痛也。﹝匯補﹞

完谷分辧完谷不化。其因有四。曰气虛。曰胃寒。曰胃火。曰胃風。夫气虛胃寒。固不能傳化矣。火者。火性急速。傳運失常。卽邪熱不殺谷也。至於胃風者。肝風傳脾。脾受其克。不能變化。名爲飧泄。乃五泄之一也。﹝醫統﹞

泄瀉死癥脈細。皮寒。少气。泄利前後。飲食不入。是謂五虛者死。其漿粥入胃。泄注止。則虛者活。﹝素問﹞

脈法瀉脈自沈。沈遲寒侵。沈數火熱。沈緩濕邪。沈虛滑脫。凡泄注沈緩弱小者生。浮大弦數者死。﹝匯補﹞

治法凡瀉皆兼濕。初宜分理中焦。次則分利下焦。繼以風藥燥濕。久則升舉元气。滑脫不禁。然後澀之。其間風勝。兼以解表。寒勝。兼以溫中。虛弱補益。食積消導。濕則淡滲。火則淸涼。痰則湧吐。陷則升提。隨癥而用。不拘次序。﹝匯補﹞

治審虛實下積如稠膿者。消化爲上。去薄而小便短少者。利水爲捷。若小便如常。不必再利。惟燥脾而已。如兼口渴。

則利水與燥脾。皆不可用。但審溺赤爲有熱。如溺短而色不變。則補益無疑也。﹝匯補﹞

鬱結當開憂思太過。脾气結而不能升舉。陷入下焦而泄瀉者。宜開鬱結。使气升而谷自化。﹝匯補﹞

郁熱當淸有肺熱閉錮。咳嗽胸滿。誤服參﹑術。使肺中之熱。回奔大腸而瀉者。當先淸肺金。然後和脾。﹝匯補﹞

泄瀉忌用補虛不可純用甘溫。太甘則生濕。淸熱不可純用苦寒。太苦則傷脾。兜澀不可太早。恐畱滯余邪。淡滲不可太多。恐津枯陽陷。﹝必讀﹞

用藥主以茯苓﹑白術。加陳皮﹑半夏。濕加豬苓﹑澤瀉。火加黃連﹑白芍。寒加炮姜﹑益智。風加防風﹑蒼術。食加枳實﹑濃朴。食積加楂肉﹑麥芽。气虛加人參﹑黃。气陷加升麻﹑柴胡。泄久脾虛。飲食難化。加參﹑﹑神曲﹑麥芽﹑漧薑。泄久腸滑。加肉果﹑訶子﹑木香。有夏月暴注水泄。用香薷散﹑益元散。有腎脾兩虛。每朝五更洞瀉。用四神丸﹑漿水散。有經年脾瀉。用桂香丸﹑椒附丸。有痰積肺中。魄門不禁。用二陳加防風﹑桔梗探吐。有肺熱移腸。下爲腸癖。用黃芩﹑地骨皮﹑阿膠﹑百合﹑兜鈴﹑甘艸。有酒積作瀉者。五更腹鳴作痛。瀉下黃赤。此酒濕入髒所致。非腎虛者比也。宜四苓﹑葛花。或金匱澤瀉湯加萆之類。凡煎瀉藥。用甘瀾水者。取其不助濕而益脾胃也。

﹝匯補﹞

泄瀉選方白術茯苓湯統治泄瀉。

白術茯苓甘艸胃苓湯卽五苓合平胃散益元散﹝方見暑癥﹞理中湯﹝方見中寒﹞

香薷飲治夏月暑瀉﹝方見暑癥﹞

四苓散治淸濁不分。因作泄瀉。

茯苓豬苓白術澤瀉加桂。名五苓散。

白術散白術芍藥﹝各三錢﹞炮姜﹝五錢﹞甘艸﹝二兩﹞

每服二錢。水煎。

桂枝湯桂枝白芍白術﹝各五錢﹞炙艸﹝二錢﹞

每服五錢。水煎。

術附湯白術附子甘艸連理湯卽理中加茯苓﹑黃連。

五味子散治腎虛人感陰气。而每泄於五更者。

五味﹝二兩﹞吳萸﹝五錢﹞

炒研末。每服二錢。陳米飲下。加補骨﹑肉果。名四神丸。

參附湯人參﹝一兩﹞附子﹝五錢﹞

每服五錢。加姜十片煎。

二神丸治脾腎虛泄。五更腸鳴。

補骨脂﹝四兩﹞肉豆蔻﹝二兩﹞

加五味子二兩。吳茱萸五錢。名四神丸。

四柱散濟生治臟腑虛冷。眞陽耗散。臍腹冷痛泄瀉。

茯苓附子人參木香﹝各一兩﹞

每服三錢。姜五片。加肉果﹑訶子。名六柱散。活人方有白術。無訶子。

漿水散﹝潔古﹞治脾土陰寒。水瀉淸冷。

半夏﹝二兩﹞良姜﹝二錢半﹞漧薑肉桂甘艸附子﹝各五錢﹞

爲末。每服三錢。

椒朴丸﹝魏氏﹞

益智川椒﹝炒﹞濃朴陳皮白姜茴香﹝炒各等分﹞

上用靑鹽。於銀石器內。以水浸幹藥。用火煮幹。焙燥爲末。酒糊丸。鹽湯下。

椒附丸治腎臟虛寒。大便久瀉。

椒紅﹝炒﹞熟附鹿茸﹝焙﹞桑螵蛸﹝炙﹞山藥山萸龍骨﹝﹞

桂香丸﹝三因﹞治臟腑虛寒。爲風寒所迫。冷滑注下。老人虛人。危篤。累效。

附子肉豆蔻茯苓﹝各一兩﹞桂心漧薑木香﹝各半兩﹞丁香﹝二錢半﹞

爲末。麵糊丸。米飲下五十丸。

戊己丸﹝和劑﹞治脾胃不足。濕熱下乘而泄。

黃連吳萸白芍﹝各等分﹞

爲末。麵糊丸。如梧子大。米飲下。

溫六丸﹝丹溪﹞治濕熱气滯。用爲向導。上可治吞酸。下可治自利。

六一散﹝七兩﹞漧薑﹝一兩﹞

末之。粥丸。一方。去漧薑。加吳萸二兩。名參萸丸。

節齋泄利方白術茯苓半夏陳皮甘艸砂仁神曲麥芽

卷之八下竅門

痢疾

大意飲食不節。起居不時。陰受之則入五臟。閉塞滯下。爲飧泄腸癖。﹝內經﹞滯下者。謂气食滯於下焦。腸癖者。謂濕熱積於腸中。卽今之痢疾也。﹝匯補﹞故曰。無積不成痢。痢乃濕熱食積三者。﹝雜著﹞

內因生冷油膩。畱滯於內。濕蒸熱瘀。伏而不作。偶爲調攝失宜。風寒暑濕。干觸穢濁。故爲此疾。﹝指掌﹞其多發於夏秋者。因脾主長夏。脾感酷暑。肺金亦病。至秋陽气收斂。火气下降。肺傳大腸。並迫而爲病也。﹝醫統﹞

外候或膿或血。或膿血相雜。或純腸垢。或無糟粕。或糟粕相雜。𨿽有痛不痛大痛之分。然皆裏急後重。逼迫惱人。﹝丹溪﹞若初起有惡寒發熱。頭疼身痛者。帶表癥也。初起有心煩口渴。腹痛嘔吐者。裏實癥也。﹝匯補﹞

分寒熱痢起夏秋。濕熱交蒸。本乎天也。因熱求涼。過吞生冷。由於人也。气壯而傷於天者。郁熱爲多。气弱而傷於人者。陰寒爲甚。濕土寄旺四時。或從火化。則陽土有餘。而濕熱爲病。或從水化。則陰土不足。而寒濕爲病。﹝必讀﹞

辧虛實脹滿惡食。急痛懼按者。實也。煩渴引飲。喜冷畏熱者。熱也。脈彊而實者。實也。脈數而滑者。熱也。外此無非虛寒矣。其相似之際。最當審察。如口渴而喜冷者。爲熱。口渴而喜熱者。爲寒。腹痛而脹悶者。爲實。腹痛而喜按者。爲虛。溺短而赤澀者。爲熱。溺短而淸白者。爲寒。後重而新病爲實。後重而久病爲虛。脈大而沈實爲實。脈大而浮洪亦虛。﹝必讀﹞

辧五色濕熱之積。幹於血分則赤。幹於气分則白。赤白兼見。气血俱病也。純下淸血者。傷風也。色如豆汁者。傷濕也。淡黃挾白者。食積也。微紅焦黃者。熱毒也。紫黑血絲者。瘀血也。雜下散血者。損傷也。如魚腦者。脾失運而陳積不腐也。如凍膠者。腸胃冷而眞液下脫也。如白膿者。虛而挾熱。津液努責而結也。如屋漏水塵腐色者。元气弱極也。如雞肝色者。百脈皆傷也。﹝匯補﹞

辧寒熱世俗多以白爲寒。赤爲熱。似矣。然白色亦有屬熱者。如谷食腐熟而成膿也。赤色赤有屬寒者。因血瘀凝泣而入腸也。不可以赤白爲準。但當以脈辧之。﹝醫統﹞

積分新舊舊積者。濕熱食積也。當推蕩。新積者。下後又生也。當調補。不可輕攻。脾運而積自化。若因虛而痢。𨿽舊積亦不可下。虛回而痢自止。丹溪有先用參術。補完胃气而後下者。亦一時之權宜也。﹝匯補﹞

邪分逆順先水瀉。後便膿。此脾傳腎之賊邪。爲逆。難愈。先膿血。後水瀉。此腎傳脾之微邪。爲順。易愈。﹝丹溪﹞

裏急分辧裏急而不及更衣者。火也。火性急速。能燥物也。裏急而頻見更衣者。虛也。元气滑脫。不禁固也。﹝匯補﹞

後重分辧邪迫而後重者。至圊積減。未幾復作。此大腸經積滯。不能宣通也。虛滑而復重者。至圊不減。後反加甚。此肺脾气降。不能發升也。﹝醫統﹞

身熱分辧初痢身熱脈浮者。可解表。初痢身熱脈沈者。可攻下。久痢身熱脈虛者。正虛可治。久痢身熱脈大者。邪盛難醫。﹝匯補﹞

腹痛分辧痢疾腹痛。乃肺金之气郁在大腸。宜苦梗開之。丹溪後隨癥用藥。因積滯者。腹必脹滿。血虛者。痛必喜按。

又有虛寒作痛者。必久痢見之。﹝匯補﹞

色黑分辧下痢色黑有三。黑而焦色者。熱極反見水化也。黑而有光如漆者。瘀血也。黑如塵腐者。乃死癥耳。﹝匯補﹞

嘔逆分辧痢而嘔者。胃气不和也。心法有胃中火逆而嘔者。有毒瓦斯上攻而嘔者。有胃虛而嘔者。有肝旺而嘔者。大率久痢見之爲逆。﹝匯補﹞

气滯痢七情乖亂。气不宣通。郁滯腸間。觸發積物。去如蟹渤。拘急獨甚。必兼胸宇不寬。首宜化气。﹝匯補﹞

食積痢飲食過多。脾胃不運。生冷失調。濕熱乃成。痢下黃色。或如魚腦。腹痛脹滿。不嗜飲食。宜消導。﹝匯補﹞

時疫痢有一方一家之內。上下傳染。長幼相似。是疫毒痢也。

當察運气之相勝。以發散疫邪。﹝大全﹞不可用克導攻下之劑。

瘀血痢凡飽食疾走。極力叫號。跌僕受傷。鬱怒不泄。以及婦人經行產後。誤吞生冷。惡血不行。凝滯於內。侵入腸間而成痢疾。純下紫黑惡血。脈現芤細結促。治當祛瘀。﹝匯補﹞

噤口痢痢而能食。知胃未病。有脾家濕熱。燻蒸淸道而成噤口者。亦有脾胃素虛者。亦有誤服利藥。犯其胃气者。

亦有服澀劑太早者。如胃弱气陷。絕不思食。則難治矣。如大虛大熱者。以人參同姜炒黃連煎湯。時時呷之。或單用石蓮肉炒香煎服。外用田螺搗爛。入麝一分。納入臍中。引熱下行。﹝匯補﹞

休息痢屢止屢發。經年不愈。名曰休息。多因兜澀太早。積熱未淸所致。亦有調理失宜。亦有過服寒涼。亦有元气下陷。亦有腎虛不固。均能患此。﹝醫統﹞

虛滑痢勞役過度。中州衰損。四肢困倦。谷食難化。下痢糟粕。腹中微痛。但有虛坐。並無努責。六脈沈伏。或應指模糊。治宜調補。不可以常例治之。亦有痢久不愈而變成者。治法相同。如再用寒涼行气。則惡寒厥逆自汗昏沈等癥立見矣。須大劑辛溫之品補之。

陰虛痢有素患陰虛。偶感寒邪。腹痛下痢。裏急後重。赤白稠濁。或見紅水。發熱夜甚。煩渴不寧。胸中似饑。得食則脹。治以淸解熱邪。兼滋陰血。庶可保全。設用涼血攻積補气破气治之。必死。如白芍﹑生地﹑丹皮﹑山藥﹑甘﹑桔﹑阿膠﹑石蓮﹑赤苓﹑陳皮﹑風﹑米﹑澤瀉之類。﹝寓意艸﹞

蟯虫痢胃弱腸虛。則蟯虫下乘。或痛或癢。從穀道中出。其形極細。乃九虫之一也。宜淸熱殺虫。﹝醫統﹞

虫疰痢痢下黑色。形如雞肝。口燥大渴。五內切痛。由服金石湯丸。逼損眞陰。其血自百脈經絡而來。難治。﹝醫統﹞

痢分輕重凡痢身不熱者輕。身熱者重。能食者輕。不能食者重。絕不食者死。﹝匯補﹞

瘧痢前後瘧痢二癥。同因暑邪飲食失宜。致有瘧後發痢者。由汗多亡陽。元气下陷。後重裏急。似痢非痢也。亦有痢後發瘧者。因下多亡陰。榮衛失調。寒熱交爭。似瘧非瘧也。俱不可純用攻劑。若瘧痢兼發者。內有積滯。外受風寒。可雙解之。﹝醫統﹞

死癥下痢純血者死。如塵腐色者死。如屋漏水者死。如魚腦如豬肝者。半死半生。气短呃逆者死。唇若塗朱者死。大孔如竹筒者死。身熱脈弦者。半生半死。脈細。皮寒。气少。泄痢前後。飲食不入。五虛者死。直腸自下者死。久痢。忽大下結糞者死。小兒出痘。卽發痢者死。婦人新產。卽發痢者亦死。﹝匯補﹞

脈法腸癖下膿血脈沈小滑利者吉。浮洪弦數者凶。又洪弦者重。浮大者未止。微弱者自愈。𨿽發熱不死。惟弦急者難治。﹝匯補﹞

治法和血則便膿自愈。行气則後重自除。﹝內經﹞後重則宜下。腹痛則宜和。身重則除濕。脈弦則祛風。﹝東垣﹞因於濕熱者。去其濕熱。因於積滯者。去其積滯。因於气者調之。因於血者和之。新感而實者。可以通因通用。久病而虛者。可以塞因塞用。﹝必讀﹞

初痢忌澀初痢之法。化滯淸熱。直候積消毒散。脾胃已和。气血將復。方可調補。不可遽用肉蔻﹑訶子﹑白術輩。以補住濕熱。不可妄投粟殼﹑龍骨﹑烏梅等。以祕澀腸胃。恐邪得補而愈甚。腹痛欲死。變癥百出。日久延遷而未已也。

﹝心法﹞

久痢忌攻气本下陷。而再行其气。後重不益甚乎。中本虛衰。而復攻其積。元气不愈竭乎。濕熱傷血者。自宜調血。若過行推蕩。血不轉傷乎。津亡作渴者。自宜止泄。若但與滲利。津不轉耗乎。﹝必讀﹞

痢有汗法初起發熱惡寒。頭疼身痛。表癥見者。卽宜發散。所謂風邪內結者。汗之是也。﹝醫統﹞

痢有補法脈來微弱者可補。形色虛薄者可補。病後而痢者可補。因攻而劇者可補。﹝必讀﹞

痢久補脾久痢體虛气弱滑脫。徒知止澀。竟難奏效。殊不知元气下陷。當用升提補气。如參﹑﹑白術﹑升麻之屬。自能漸愈。甚者灸气海天樞百會穴。﹝醫統﹞如食少者。專調脾胃。飲食進而气血和。蓋痢以胃气爲本也。﹝入門﹞

痢久補腎腎爲胃關。開竅於二陰。未有久痢而腎不虛。故治痢不知補腎。非其治也。蓋病在火衰。土位無母。設非桂﹑附大補命門。以復腎中之陽。以救脾家之母。則門戶何由而固。眞元何由而復。﹝士材﹞

用藥主以保和丸。赤痢。加川芎﹑當歸。白痢。加蒼術。腹痛。加當歸﹑芍藥。後重。倍檳榔﹑枳殼。小水赤澀。加茯苓﹑木通。肛門熱痛。加大黃﹑朴硝。此通導之法。凡實熱者用之。若赤痢久而血虛者。四物湯。加阿膠﹑陳皮﹑白術﹑甘艸。白痢久而气虛者。四君子湯。加黃﹑扁豆﹑木香﹑砂仁。痢久而後重不去。此元气下陷。補中益气湯。

痢久而積滯不化。爲脾气不運。六君子湯。中焦寒者。理中湯。下焦虛者。四神丸。此溫補之法。凡虛寒者用之。若血瘀痢者。用當歸﹑桃仁﹑赤芍﹑枳殼﹑甘艸﹑黃芩﹑香附﹑陳皮﹑肉桂。若食積痢者。用化滯湯。加山楂﹑枳殼﹑木香﹑砂仁。此疏利之法。凡內傷气食者宜之。若時疫痢者。用防風湯。加羌活﹑白芷﹑柴胡﹑川芎。此發散之例。凡外感風寒者用之。若噤口痢者。香連丸。同石蓮肉﹑竹茹﹑枇杷葉﹑蒼術。徐徐呷下。此淸解之例。凡虛熱者宜之。若穢盡气虛。用芍藥湯。加參﹑﹑苓﹑術﹑訶黎﹑粟殼﹑烏梅﹑肉果﹑香椿皮。此兜澀之劑。凡滑脫者宜之。若陽邪陷入陰中。脈沈數有力。肌膚晦黑者。初則升散。用人參敗毒散。後則升補。用補中益气湯。服藥時外宜坐殿肛門。

努力忍便。直待藥勢已行。皮間汗潤而止。務使內陷之邪。提之轉從表出。所以挽其不趨之勢也。凡初痢腹痛。不可驟用參術。𨿽胃气虛弱。亦當禁之。

痢疾選方保和丸﹝方見傷食﹞理中湯﹝方見中寒﹞

芍藥湯治下痢膿血。裏急後重諸癥。

芍藥﹝二兩﹞當歸黃連黃芩﹝各半兩﹞大黃﹝三錢﹞肉桂﹝二錢五分﹞

檳榔甘艸﹝各三錢﹞木香﹝一錢﹞

每服五錢。水煎。加枳殼。名導气湯。

化滯湯治下痢因於食積气滯者。

靑皮陳皮濃朴枳實黃芩黃連當歸芍藥﹝各二錢﹞木香﹝五分﹞檳榔﹝八分﹞滑石﹝三分﹞甘艸﹝四分﹞

加味平胃散治下痢因於濕蒸熱郁者。

蒼術陳皮甘艸黃芩黃連檳榔茯苓木香澤瀉木通加味防風湯治下痢困於風邪時疫者。必有表癥。乃可用之。

麻黃防風蒼術川芎本羌活白芷桔梗芍藥甘艸香連丸﹝直指﹞統治痢疾初起。乃和平之劑。

黃連﹝十兩﹞木香﹝四兩﹞

末之。醋糊丸。淡姜湯下。﹝隨癥加入﹞

芩術湯統治痢疾積去調理之劑。

白術﹝一兩﹞黃芩﹝七錢﹞甘艸﹝三錢﹞

每服三錢。水煎。

黃芩湯。

黃芩﹝二錢﹞芍藥﹝一錢半﹞甘艸﹝五分﹞

眞人養髒湯﹝和劑﹞治痢久脾腎俱虛。腸胃不固。經年不愈者。

人參白術當歸﹝各六錢﹞白芍木香﹝各一兩六錢﹞甘艸肉桂﹝各八錢﹞肉果﹝半兩﹞粟殼﹝蜜炙三兩半﹞訶子﹝一兩二錢﹞

每服四錢。水煎。久病。加附子。

四神丸治下焦不固。下痢不止。﹝方見泄瀉﹞

衛生湯卽異功散加山藥﹑苡仁﹑澤瀉﹑黃連。

錢氏白術散治脾虛泄痢肌熱。

卽四君子加木香藿香﹑漧葛。

四君子湯治白痢久而不愈。屬气虛者。

六君子湯治痢久而積滯不減。脾气不運者。

補中益气湯治痢久而後重不去。屬脾气下陷者。﹝方俱見中風﹞

胃風湯治中焦虛寒。下痢不止。

人參白術茯苓當歸芍藥川芎﹝各等分﹞肉桂﹝減半﹞

水煎。一方。加漧葛。

四物湯治赤痢久而不愈。屬血虛者。﹝方見中風﹞

卷之八下竅門

便血

大意結陰者。便血一升。再結二升。三結三升。﹝內經﹞蓋因邪犯五臟。內傷三陰。或循經之陽血。阻結不和。漏泄於外。或居絡之陰血。著畱不運。僻裂而出。﹝準繩﹞

內因皆由七情六淫。飲食不節。起居不時。或坐臥濕地。或醉飽行房。或生冷停寒。或酒面積熱。觸動臟腑。以致榮血失道。滲入大腸。﹝入門﹞

外候純下淸血者。風也。色如煙塵者。濕也。色黯者。寒也。鮮紅者。熱也。糟粕相混者。食積也。遇勞頻發者。內傷元气也。後重便減者。濕毒蘊滯也。後重便增者。脾元下陷也。跌傷便黑者。瘀也。先吐後便者。順也。﹝匯補﹞

糞前糞後先血後便。此近血。也由手陽明隨經入腸滲透而出也。先便後血。此遠血也。由足陽明隨經入胃。淫溢而下也。﹝準繩﹞

挾寒挾熱富貴之人。酒色濃味。藜藿之人。勞役憂思。均致熱積於中。風生於內。血溢流走。盡屬於熱。惟病久眞气漸虛。或過服涼藥。脾胃傷損。然後可用溫補。﹝原病式﹞

脈法尺脈芤澀。關脈微緩。俱爲便血。脈小畱連者生。數疾浮大者死。右關沈緊。是飲食傷脾。不能攝血而下走也。右寸浮洪。是積熱肺經。下傳大腸而便血也。﹝匯補﹞

治法大要初起當淸解腸胃之濕熱。久則調和中焦之气血。服涼藥不愈者。必佐以辛味。服辛味不愈者。必治以溫中。﹝醫統﹞下陷旣久。升提可用。﹝匯補﹞益精气血气。皆生於穀气。胃气一復。血自循軌。﹝入門﹞

用藥主以四物湯。風加荊芥﹑防風。濕加蒼術﹑秦艽。熱加槐角﹑芩﹑連。寒加木香﹑漧薑。气加香附﹑枳殼。瘀加桃仁﹑韭汁。久虛者。加參﹑﹑術﹑艸。下陷者。加升麻﹑柴胡。虛熱者。加阿膠﹑生地。虛寒者。加附子﹑炮姜。古方。陰結用平胃地楡湯。﹝匯補﹞

【附腸風】腸風者。自外感而得。邪气內客。隨感隨見。﹝戴氏﹞屬足陽明經。﹝卮言﹞或外風從腸胃經絡而入客。或內風因肝木過旺而下乘。故曰腸風。風有以動之也。外癥腹中有痛。所下淸血純血。當先解腸胃之風邪。次分內外以調理。內風用胃風湯。外風用槐角丸。﹝準繩﹞

【附髒毒】髒毒者。自內傷而得。蘊積毒瓦斯。血色濁黯。久而始見。﹝戴氏﹞屬大腸經積熱。久而生濕。濕從而下流也。﹝卮言﹞

外癥腹內略疼。濁血兼膿。或肛門腫脹。或腸頭突出。或大便難通。先以拔毒疏利之劑。逐出惡血。然後以涼血祛風之劑。兼助胃气。﹝準繩﹞二黃柏葉主之。或用幹柿燒灰。每朝米飲調下。以其能消宿血。解熱毒。且健脾斂肺故也。﹝匯補﹞

【附腸癖】腸癖者。原因胃風飧泄。久則濕熱成癖。注於大腸。傳於少陰。名曰腸癖。俗呼血箭。因其便血喞出。有似於箭也。又有如節。四散漏下。﹝入門﹞有恆發於長夏者。因濕熱令行。客气盛而主气弱。故腸癖之病甚也。宜升陽防風湯。加炒柏﹑酒芩﹑當歸﹑陳皮主之。﹝準繩﹞

【附蠱毒】臟腑敗壞。下血如豬肝。如爛肉。心腹絞痛。涎唾沈水。嚼豆不腥者。中盅也。﹝準繩﹞在膈者。以膽礬溶化。升麻煎湯探吐。在下者。以郁金爲末。米飲調下。取瀉後。以平胃散將養之。﹝入門﹞

【附血痔】血痔者。濕毒畱於臟腑。注於大腸。旣有病根。復遇勞思飲酒。後卽下血。由內熱而妄行也。宜四物湯。加芩﹑柏﹑槐花治之。如年髙气弱。或誤用攻下。血來不止者。四君子主之。勞役卽發。覺重墜者。補中益气。加黃芩﹑槐花。又有膿汁濁液化生虫物。蠹食肛門。傍生小竅。滴血淋瀝。射如血綫。當以蕪荑﹑艾葉﹑楝根等物化虫可耳。外以血竭末敷之。或以鰻鯉骨。燒煙燻亦效。﹝匯補﹞

便血選方胃風湯﹝方見痢疾﹞

黃連湯﹝潔古﹞

黃連當歸﹝各五錢﹞炙艸﹝二錢半﹞

每服五錢。水煎加大黃一錢。芍藥五錢。淡桂五分。名芍藥黃連湯。水煎。調木香﹑檳榔末五錢。

膠艾湯﹝和劑﹞

卽四物湯加阿膠﹑艾葉﹑甘艸。

平胃地楡湯﹝謙甫﹞治陰結便血。

卽異功散加炮姜﹑附子﹑蒼術﹑濃朴﹑神曲﹑益智﹑升麻﹑漧葛﹑當歸﹑白芍﹑姜﹑棗。

槐花丸治腸風痔血。

槐角地楡黃芩當歸防風枳殼加秦艽﹑升麻。

黃連阿膠丸黃連﹝三兩﹞阿膠﹝一兩﹞茯苓﹝二兩﹞

以連﹑苓爲末。水煮阿膠膏爲丸。空心米飲下。

黃土湯﹝金匱﹞

甘艸白術黃芩阿膠熟地附子﹝炮各二兩﹞伏龍肝半升煮。分服。

三黃補血湯黃﹝一錢半﹞生地﹝二錢﹞熟地川芎﹝各一錢﹞芍藥丹皮柴胡升麻﹝各五分﹞

柏葉散治髒毒。

側柏葉﹝二兩﹞黃芩﹝一兩半﹞大黃﹝五錢﹞

米飲下。

升陽防風湯﹝東垣﹞治腸風。

蒼術﹝酒浸炒四錢﹞白術茯苓芍藥﹝各一錢﹞防風﹝二錢﹞

理物湯卽理中四物湯合用。

四物湯六君子湯補中益气湯四君子湯﹝四方俱見中風﹞理中湯﹝方見中寒﹞

棕灰散敗棕存性。每服二錢。或酒或米飲下。

卷之八下竅門

溺血

大意胞移熱於膀胱。則溺血。﹝內經﹞是溺血未有不本於熱者。但有各藏虛實之不同耳。﹝匯補﹞

內因或肺气有傷。妄行之血。隨气化而下降。胞中或脾經濕熱內陷之邪。乘所勝而下傳水府。或肝傷血枯。或腎虛火動。或思慮勞心。或勞力傷脾。或小腸結熱。或心胞伏暑。俱使熱乘下焦。血隨火溢。﹝匯補﹞

外候全無疼痛。血從精竅而出。非若血淋莖痛。血隨溺竅而出也。﹝匯補﹞

治法暴熱實火。宜甘寒淸火。房勞虛損。宜滋陰補腎。此病日久中枯。非淸心靜養。不可治也。﹝匯補﹞

用藥實熱。用導赤散。加山梔﹑黃芩﹑淡竹葉﹑赤苓。煎成調滑石末飲之。虛熱。宜四物湯。加生地﹑茯苓﹑山梔﹑牛膝﹑麥冬。煎成調發灰飲之。久不止者。膠艾四物湯。虛甚者。鹿角秋石丸。阻塞不通。加冬葵子﹑生蒲黃以化之。

﹝匯補﹞

溺血選方導赤散生地木通甘艸膠艾湯﹝方見便血﹞

小薊飲小薊山梔當歸生地滑石甘艸蒲黃通艸淡竹葉加冬葵子鹿角膠丸鹿角熟地發灰茅根汁爲丸。鹽湯下。

卷之八下竅門

便濁

大意水液混濁。皆屬於熱。﹝內經﹞故赤白濁。皆因濕熱濁气。滲入膀胱而爲病。﹝入門﹞

內因其因有二。肥人多濕熱。瘦人多腎虛。﹝丹溪﹞腎虛者。因思想過度。嗜欲無節。腎水虛少。膀胱火盛。小便去澀。

所以成濁。﹝醫鑑﹞濕熱者。因脾胃濕熱。中焦不淸。下流膀胱。故便溲混濁。﹝正傳﹞又有思慮勞心者。房欲傷腎者。脾虛下陷者。脾移熱於腎者。下元虛冷者。濕痰流注者。有屬虛勞者。有因伏暑者。﹝匯補﹞

外候小溺濁澀。莖中大痛。其狀漩面如油。光彩不定。漩腳下澄。凝如膏糊。﹝心法﹞若初起先有消渴善飲。而後下便見濁者。卽下消癥也。﹝匯補﹞

濁分气血血虛而熱甚者。則爲赤濁。心與小腸主之。气虛熱微者。則爲白濁。肺與大腸主之。﹝正傳﹞

濁分虛實大約竅端結蓋者。爲多火。不結蓋者。爲兼濕。小水赤澀而痛。或濁帶赤色者。爲小腸濕熱。小水不澀不痛。

而所下色白。或滲利轉甚者。爲脾气下陷。莖中痛癢。而發寒熱。或有結痛者。爲毒邪所侵。﹝匯補﹞

濁分精溺要知濁出精竅。淋出溺道。由敗精瘀腐者。十常六七。由濕熱流注。與脾虛而下陷者。十中二三。﹝匯補﹞

脈法兩尺洪數。爲陰火不寧。左寸短小。爲心虛不攝。右脈大而澀。按之無力。或微細。或沈緊而澀。皆爲虛。尺脈虛浮。急疾者難治。遲者易治。﹝匯補﹞

治法赤者當淸心瀉火。白者當滋陰補腎。使水火旣濟。陰陽葉和。精气自固。﹝正傳﹞若屬濕痰者。宜燥中宮之濕。

屬虛滑者。宜提下陷之气。甚有色欲太過。陽虛生寒者。當壯火鎖陽。此𨿽僅見。亦宜審也。﹝匯補﹞

治禁不可純用寒涼傷血。不可純用熱藥助火。蓋寒則堅凝。熱則流通。均非當理。但宜淸上固下。﹝入門﹞其必佐以甘淡者。以甘能化气。淡能利竅。若用澀劑。則邪無從出。反增脹悶。﹝匯補﹞

用藥陰虛火動。主以地黃湯。去山萸。加萆﹑黃柏。心虛火動。主以淸心蓮子飲。濕痰下注。主以蒼白二陳湯。濕熱不淸。主以四苓散。中气下陷。主以補中益气湯。下元虛冷。主以八味地黃湯。若暑月冒熱便濁者。辰砂六一散。

【附精濁】精濁者。因敗精流於溺竅。滯而難出。故注中如刀割火灼。而溺自淸。惟竅端時有穢物。如瘡膿目眵。淋漓不斷。與便溺絕不相混。此心腎二經火起精溢。故敗精流出。而爲白濁。虛滑者。血不及變。而爲赤濁。宜滋陰藥中。如牛膝﹑冬葵子﹑萆。去其敗精。然後分治。挾寒者。脈遲無力。溺色淸白。挾熱者。口渴便黃。脈滑數有力。寒者。萆釐淸飲。熱者。淸心蓮子飲。

便濁選方地黃加減湯治陰虛火動便濁。

卽地黃湯加知母﹑黃柏﹑麥冬。

淸心蓮子飲治心虛便濁有熱。

茯苓黃石蓮子﹝各七錢半﹞地骨皮麥冬人參﹝各一錢半﹞

遠志菖蒲車前黃芩炙艸﹝各一錢﹞

水煎。加辰砂調服。

蒼白二陳湯治濕痰下注便濁。

蒼術白術半夏茯苓陳皮﹝各八分﹞甘艸﹝四分﹞

一方。加升﹑柴各三分。

加味四苓散治濕熱不淸便濁。

茯苓白術豬苓澤瀉﹝各等分﹞

加山梔﹑麥冬﹑木通﹑黃芩。水煎。

加減八味丸治下元虛冷便濁。

卽桂附八味丸。去茯苓﹑澤瀉。加菟絲﹑五味子。

萆釐淸飲萆菖蒲益智烏藥﹝各等分﹞

每服四錢。水煎。入鹽一撚服。

珍珠粉丸治陰虛火旺而白濁。

眞蛤粉﹝四兩﹞黃柏﹝四兩﹞

水丸。酒下。

小菟絲丸治虛勞遺濁。

石蓮肉山藥﹝各二兩﹞茯苓﹝一兩﹞菟絲﹝五兩﹞

爲末。山藥糊丸。鹽酒下。

辰砂六一散﹝方見暑癥﹞水陸二仙丹﹝方見遺精﹞補中益气湯﹝方見中風﹞

卷之八下竅門

遺精

大意遺精之主宰在心。精之藏制在腎。凡人酒色過度。思慮無窮。﹝直指﹞致眞元下滲。虛火流行。精气滑脫﹝指掌﹞

內因有思想無窮。相火妄動而精走者。有用心過度。心不攝腎而失精者。有飲酒濃味。痰火濕熱。擾動精府者。

有淫欲太過。閉藏失職。精竅淸脫者。有脾虛下陷者。有肝火熾彊者。﹝匯補﹞

外候其爲證狀。亦復不同。或小便後。出多不可禁者。或不小便而自出者。或莖中痛癢常欲如小便者。﹝丹溪﹞或睡中無夢。流出不自覺者。大抵夜睡而自遺者輕。晝覺而自遺重。﹝匯補﹞

五臟遺精五臟各有精。腎則受而藏之。故遺精之病。五臟皆有。不獨腎也。如心病而遺者。必血脈空虛。本縱不收。肺病而遺者。必皮革毛焦。喘急不利。脾病而遺者。必色黃肉脫。四肢懈惰。肝病而遺者。色靑筋痿。腎病而遺者。色黑髓枯。更當以六脈參詳。昭然可辧。若腎臟自病者。專治其腎。如他髒移病者。則他髒與腎兩治之。﹝匯補﹞

脈法遺精之脈。當驗於尺。結芤動緊。二癥之的。微澀陰傷。洪數火逼。﹝紫虛﹞

治法治宜抑火淸心。安脾實腎。則水火旣濟。坎離協議。何病之有。﹝玉策﹞

用藥心火妄動者。茯神湯。心腎不交者。炒香散。脾胃濕熱者。二陳湯。加蒼術﹑黃柏﹑升麻﹑柴胡。腎元不固者。

山藥丸。加牡蠣﹑龍骨﹑鹿茸﹑韭子。脾气下陷者。補中益气湯。肝火熾盛者。加味逍遙散。﹝匯補﹞

【附夢遺】晝之所思。爲夜之所見。凡男女性淫者。則心肝與腎之相火。無時不動。故勞怯之癥。多夢鬼交。﹝正傳﹞蓋心藏神。肝藏魂。夢中所主之心。卽心之神也。所見之形。卽肝之魂也。所泄之精。卽腎之精也。故心爲君。腎爲相。未有君火動。而相火不隨之者。﹝指掌﹞所以寐則神遊於外。魂化爲形。神魂相感。俾君相二火。吸撮三焦之气。盡趨陰竅而躍出。﹝準繩﹞故治此病者。當先求其心。非君不能動其相。非相不能使其精。故寧心益腎爲要藥也。﹝繩墨﹞若寡欲之人。亦患此者。當作脾濕治。蓋脾濕則气化不淸。而分注於膀胱者。亦混濁而稠濃。由是擾動陰火。精隨火泄。﹝指掌﹞治宜定志丸﹑珍珠丸﹑水陸二仙丹之類。

【附鬼交】鬼魅相感者。其狀不欲見人。如有人晤對。時獨言笑悲泣。脈來乍大乍小。乍有乍無。及脈綿綿不知度數。

而顏色不常。乃其候也。﹝必讀﹞治以蘇合香丸。或朱砂﹑雄黃﹑麝香﹑鬼箭﹑虎骨之類。或灸鬼哭穴二三十壯良瘥。﹝匯補﹞

遺精選方茯苓湯治欲火太盛。君火妄動而遺精。

茯苓遠志棗仁菖蒲人參茯神黃連生地當歸甘艸妙香散﹝荊公﹞治心虛神弱。不能攝腎而精遺。

龍骨益智人參﹝各一兩﹞茯苓遠志茯神﹝各五錢﹞

朱砂甘艸﹝各二錢﹞

爲末。每服二錢。空心溫酒下。

山藥丸﹝子和﹞治腎气虛脫。腰痛體瘦。目暗耳鳴而遺精者。

赤石脂﹝﹞茯神山萸肉熟地巴戟牛膝澤瀉﹝各一兩﹞杜仲菟絲子山藥﹝各三兩﹞五味﹝六兩﹞肉蓯蓉﹝四兩﹞

爲末。煉蜜丸。空心。溫酒或鹽湯下。

二陳湯治膏粱太過。脾胃濕熱遺精。﹝方見痰癥﹞

補中益气湯治脾元下陷。精气不統而精遺。

加味逍遙散治肝火妄動。疏泄太過而精遺。﹝二方俱見中風﹞

水陸二仙丹治相火動而精遺。以致煩躁者。與補陰藥同用。

金櫻子入粗袋。擦去刺。搗碎。水浸二宿。濾去渣。又將汁澄淸。入鍋熬成膏。芡實去殼爲末。入金櫻膏內。

和爲丸。如梧子大。每服百丸。淡鹽湯下。

珍珠粉丸﹝潔古﹞治虛熱遺精。

黃柏﹝瓦上炒﹞眞蛤粉﹝各一斤﹞

爲末。滴水丸。溫酒下。

內補鹿茸丸﹝寶鑑﹞治虛寒遺精。

鹿茸﹝酥炙﹞菟絲白蒺藜沙蒺藜肉蓯蓉紫菀蛇牀子﹝酒浸蒸﹞黃桑螵蛸陽起石附子肉桂﹝各等分﹞

爲末。蜜丸。溫酒下。

卷之八下竅門

癃閉

大意膀胱者。州都之官。津液藏焉。气化則能出矣。故膀胱不利爲癃。三焦者。決瀆之官。水道出焉。故三焦實則閉癃。﹝內經﹞癃與閉。二癥也。暴病爲溺閉。小便點滴。內急。脹滿而難通。久病爲溺癃。欲解不解。屢出而短少。﹝必讀﹞

內因有心腎不交。陰陽不通。而內外關格者。有熱結下焦。壅塞胞內。而气道澀滯者。有肺中伏熱。不能生水。而气化不施者。有脾經濕熱。淸气郁滯。而濁气不降者。有痰涎阻結。气道不通者。有久病多汗。津液枯耗者。

有肝經忿怒。气閉不通者。有脾虛气弱。通調失宜者。﹝匯補﹞

外候凡人鼻色黃。小便必難。熱微則小便難而僅有。熱甚則小便閉而絕無。﹝入門﹞小便脹滿。气急上逆。心腹俱悶。叫痛欲死。﹝巢氏﹞甚有肺气壅極。橫行臍中。小腸爲之突出。外腎爲之挺長。﹝寓意艸﹞

脈法脈緊而滑直者。不得小便也。又尺脈或浮或澀或緩。皆小便難。溺有餘瀝也。右寸關滑實者。痰滯上焦。細微者。中气不運。左尺脈洪數者。熱結下焦。虛浮者。腎气不足。﹝匯補﹞

治法一身之气關於肺。肺淸則气行。肺濁則气壅。故小便不通。由肺气不能宣布者居多。宜淸金降气爲主。並參他癥治之。若肺燥不能生水。當滋腎滌熱。夫滋腎滌熱。名爲正治。淸金潤燥。名爲隔二之治。燥脾健胃。

名爲隔三之治。又有水液只滲大腸。小腸因而燥竭者。分利而已。有气滯不通。水道因而閉塞者。順气爲急。實熱者。非鹹寒則陽無以化。虛寒者。非溫補則陰無以生。痰閉者。吐提可法。瘀血者。疏導兼行。脾虛气陷者。升提中气。下焦陽虛者。溫補命門。﹝匯補﹞

用藥肺气受熱。淸肺飲。膀胱熱結。八正散。气滯於內者。利气散。陰虛者。地黃湯。陽虛者。八味丸。脾虛不運者。

補中益气湯。气虛不化者。六君子湯。血瘀者。牛膝湯。痰閉者。導痰湯。先服後吐。又有因小便不通。過服寒涼滲利諸劑。致气閉於下。寒郁於中。陰翳否隔。不能气化而不通者。用漧薑﹑升麻。煎服而愈。於此可悟夫天地升降之道。陰陽消長之理。故志之。﹝匯補﹞

【附轉胞】轉脬者。胞系轉戾。臍下並急而痛。小便不通者是也。﹝巢氏﹞凡彊忍小便而疾走。或飽食大怒而入房。使水气逆上。並迫於胞。故屈戾而不舒張也。治以甘遂末。水調。敷臍下。內飲甘艸湯。其藥汁至臍。二藥相反。胞必自轉。小便自通。或用甘遂末一錢。豬苓湯下卽愈。若妊婦小便不通。因胎肥壓胞。宜升舉其胎。胞轉而水道自利。不可專用淡滲。宜補中益气湯探吐以提其气。或外用穩婆手托法。亦可。﹝匯補﹞

【附胞痺】胞痺者。小腹膀胱。按之內痛。若沃以湯。澀於小便。上爲淸涕。﹝內經﹞蓋因風寒濕气客於胞中。則气不能化。

故胞滿而小便不通。其爲淸涕者。以膀胱之脈。絡腦而下貫鼻中。宜散胞中之邪。調下焦之气。腎瀝湯主之。﹝醫統﹞

【附關格】關格者。脈名也。左手人迎脈。大於右手四倍。曰關。關者。熱在下焦。必下絕小便。右手气口脈。大於左手四倍。曰格。格者。寒在上焦。必上爲嘔逆。若脈象旣關且格。必小便不通。旦夕之間。陡增嘔惡。此因濁邪壅塞。

三焦正气不得升降。所以關應下而小便閉。格應上而生吐嘔。陰陽閉絕。一日卽死。最爲危候。宜二陳湯加防風﹑桔梗蘆探吐。若吐不出。以二陳湯加檳榔﹑大黃﹑枳殼﹑濃朴﹑木香﹑木通﹑杏仁﹑澤瀉降之。古法。治虛人關格。有用補中益气湯加檳榔者。若上不得吐。下不得通。憒憒無柰。頭汗不止者死。至於尋常腹痛二便不通而嘔吐。其脈沈靜不緊盛倍大者。非關格也。乃痰食之癥。宜二陳湯加白芥子﹑山楂﹑枳實﹑靑皮治之。﹝匯補﹞

癃閉選方淸肺飲﹝東垣﹞治肺熱口渴。小便不通。

茯苓黃芩桑皮麥冬車前山梔木通﹝等分﹞

水煎。

八正散﹝寶鑑﹞治膀胱熱郁。小便不行。

瞿麥蓄車前滑石甘艸山梔木通大黃﹝等分﹞

每服二錢。加燈心。水煎。

導赤散治心經客熱溺閉。

生地木通甘艸加連翹﹑黃連。

五苓散治淸濁混行於大腸。致泄瀉小便不通者。

白術茯苓豬苓澤瀉肉桂利气散治气壅小便不通。

枳殼陳皮木通甘艸通閉散可與前方合用。

香附陳皮赤苓牛膝湯治血瘀小便不通。

牛膝歸尾黃芩加琥珀末少許。

地黃湯治陰虛小便不通。﹝方見中風﹞

卽地黃湯去萸肉。加麥冬﹑牛膝﹑車前。

腎气丸﹝金匱﹞治陽虛小便不通。﹝方見濕癥﹞

補中益气湯六君子湯﹝二方俱見中風﹞導痰湯﹝方見似中風﹞

外治法蔥頭二十莖。紫蘇二兩。煎湯燻洗外腎小腹。或以鹽炒熱。絹包熨臍上下。或姜渣﹑枳殼亦可。或蔥餅灸臍亦效。又法。取田螺泥塗臍中。法見淋癥。加麝香一二釐。或鹽半匙塡臍中紮緊更效。又法。獨顆蒜一枚。梔子三十。鹽花少許。研爛攤紙上。貼臍。甚者連陰囊塗之。卽通。又小便不通欲死者。用桃枝﹑柳枝﹑木通﹑枯礬﹑旱蓮子﹑漢椒各一兩﹑蔥白一握。燈心一束。細銼。入水三斗煎。耗一半。用瓷瓶盛汁。燻外腎。周遭以被圍繞。不得入風。冷則換汁。再燻卽通。﹝一方無旱蓮子﹞

卷之八下竅門

遺溺

大意三焦者。中瀆之府。水道出焉。屬膀胱。是孤之府也。故上焦脈虛則不約。下焦則遺溺。﹝內經﹞

內因水瀦於膀胱。而泄於小腸。若心腎虧損。陽气衰冷。傳送失度。必具遺尿之患。﹝大全﹞又有挾熱者。因膀胱火邪妄動。水不得寧。故不禁而頻來。﹝王綸﹞可見遺尿一癥。有寒有熱之不同也。﹝匯補﹞

外候色白者。虛寒也。色赤者。虛熱也。﹝戴氏﹞大抵患熱者。頻數而絕少。寒者。不覺而恆多。﹝匯補﹞

脈法尺中脈虛。小便不禁。凡遺溺者。脈當沈滑而反浮大。其色當黑而反現黃。此土克水爲逆。不治。﹝匯補﹞

治法上焦虛者。宜補肺气。下焦虛者。宜固膀胱。挾寒者。壯命門陽气。兼以固澀之劑。挾熱者。補腎膀陰血。佐以瀉火之品。﹝匯補﹞

睡中遺尿睡則遺尿。此爲虛癥。所以嬰兒脬气未固。老人下元不足。皆有此患。但小兒挾熱者多。老人挾寒者多。不可不辧。﹝六要﹞

用藥虛寒。主以四君子湯。加益智﹑山藥﹑五味﹑破故紙﹑肉桂﹑升麻。虛熱。主以四物湯。加丹皮﹑山梔﹑黃柏﹑知母﹑麥冬﹑桔梗。如欲止澀。加牡蠣﹑赤石脂﹑桑螵蛸﹑雞。久不愈。屬下元虛極。十全大補湯﹑補中益气湯﹑縮泉丸﹑祕元丹﹑腎气丸等。加減選用。﹝匯補﹞

遺溺選方家韭子丸﹝三因﹞治腎寒。陽气不能閉藏而遺尿。

家韭子鹿角肉蓯蓉熟地當歸菟絲子巴戟杜仲石斛肉桂山萸肉漧姜桑螵蛸散治心不攝腎遺尿。

桑螵蛸﹝鹽炒﹞遠志龍骨菖蒲人參茯神龜甲當歸﹝等分﹞

爲末。參湯服。

又方桑螵蛸鹿茸﹝酥炙﹞黃﹝各三兩﹞牡蠣人參赤石脂杜仲﹝各二兩﹞

爲末。米飲調下。

祕眞丹﹝河間﹞能固精止溺。

龍骨﹝三兩﹞砂仁﹝一兩﹞訶子﹝十枚﹞靈砂﹝二兩﹞

加味逍遙散治肝火疏泄。

補中益气湯治脾气不升。﹝二方俱見中風﹞

卷之八下竅門

淋病

大意滴瀝澀痛謂之淋。急滿不通謂之閉。五淋之別。𨿽有气砂血膏勞之異。然皆腎虛而膀胱生熱也。﹝心法﹞

內因由膏粱濃味。郁遏成疾。致脾土受害。不能化精微。別淸濁。使肺金無助。而水道不淸。漸成淋病。或用心過度。房欲無節。以致水火不交。心腎气郁。遂使陰陽乖格。淸濁相干。蓄於下焦膀胱。而水道澀焉。﹝正傳﹞

外候小便澀痛。欲去不去。不去又來。滴瀝不斷。甚則悶塞。﹝入門﹞

淋病分辧气淋澀滯。餘瀝不斷。血淋溺血。遇熱則發。石淋莖痛。溺有砂石。又名砂淋。膏淋稠濁。凝如膏糊。又名肉淋。

勞淋遇勞卽發。痛引气沖。又名虛淋。﹝匯補﹞

五淋微甚淋𨿽五。總屬於熱。﹝丹溪﹞初爲熱淋。重爲血淋。久則煎熬水液。或凝塊如血。或稠濁如膏。或火爍而成砂石。

﹝繩墨﹞此卽煮海爲鹽之義也。﹝醫方考﹞

虛淋宜審淋有虛實。不可不辧。如气淋臍下妨悶。誠爲气滯。法當疏利。若气虛不運者。又宜補中。血淋腹硬莖痛。知爲死血。法當去瘀。然血虛血冷者。又當補腎。惟膏淋有精溺混濁之異。非滋陰不效。勞淋有脾腎困敗之狀。非養正不除。﹝匯補﹞

脈法少陰脈沈數。婦人爲陰瘡。男子爲气淋。凡淋癥盛大而堅者生。虛微而澀者死。﹝匯補﹞

治法治淋之法。在渴與不渴。熱在气分。渴而小便不利者。肺中伏熱。火不能降。宜气薄淡滲之藥。淸金瀉火以滋水之上源。熱在血分。不渴而小便不利者。腎膀無陰而陽气不化。宜气味俱陰之藥。除熱瀉祕。以滋水之下源。﹝入門﹞

淋癥忌補凡寸腸有气。小便脹。小腸有血。小便澀。小腸有熱。小便痛。禁用補气之劑。蓋气得補而愈脹。血得補而愈澀。熱得補而愈盛。水竇不行。加之穀道不通。未有見其能生也。﹝醫統﹞

淋病治禁淋病發汗者死。輕者必便血。爲重亡津液也。又淋癥口渴多汗者。不可輕用淡滲。﹝仲景﹞

用藥膀胱熱結。用五淋散。肺脾气燥。用淸肺飲。下焦陰虛。滋腎丸。下焦陽虛。腎气丸。脾經濕痰。二陳湯。加蒼術﹑澤瀉﹑升麻﹑萆。肝經气滯。逍遙散。加黃柏﹑澤瀉﹑山梔﹑靑皮。大抵淋病莖痛。必用甘艸梢。溺赤。用淡竹葉。有瘀。用牛膝。有熱。用木通。行气。用靑皮﹑木香﹑開郁。用琥珀﹑郁金。此東垣法也。血淋。用三生益元散。气淋。用木香湯。膏淋。用萆釐淸飲。砂淋。用石葦散。勞淋。用淸心連子飲。又有積久淋病。用前法不效者。以補中益气湯升提陽气。﹝匯補﹞

【附冷淋】膀胱爲津液之腑。气化則出。今寒邪客於胞中。則气不化而成淋。必先寒栗。而後溲便澀數。竅中腫痛。蓋冷气入胞。與正气相爭。寒气勝。則戰寒而作淋。正气勝。則戰寒而得便。治宜散寒扶正。用四君加茴香﹑木香﹑益智﹑肉桂﹑木通﹑澤瀉主之。﹝醫統﹞

【附虛淋】虛淋者。腎虛精敗也。童子精未盛而禦女。老人陰已痿而思色。則精不出而內敗。莖中澀痛成淋者。惟金匱腎气湯可救。若精已竭而復耗之。則大小便牽引而痛。愈痛則愈便。愈便則愈痛。宜倍加桂﹑附。以滋化源。不可誤用知柏淡滲等劑。旣瀉其陽。復耗其陰也。﹝立齋﹞

【附小便頻數】有先因大便燥熱。水液只走小腸。小便頻數。不計度數。莖中熱痛。大便愈燥。甚則渾身壯熱。煩燥思水。此皆貪酒嗜色。或過食辛熱葷穢。使熱毒腐瘀。隨虛注入小腸。故便時亦痛。與淋澀痛者不同。宜萆鹽炒煎服。仍以蔥湯頻洗穀道。令水液轉入大腸。而便數自已。﹝楊仁齋﹞

淋病選方五淋散治淋因膀胱熱結。

茵陳淡竹葉﹝各一錢﹞木通滑石甘艸﹝各一錢半﹞山梔赤芍赤苓﹝各二錢﹞

淸肺飲治淋因肺脾气燥。

茯苓黃芩桑皮麥冬山梔澤瀉木通車前滋腎丸治膀胱陰虛溺淋。

黃柏知母﹝各二兩﹞肉桂﹝二錢﹞

麥冬湯服。

瞿麥湯治心經蘊熱。小便淋痛。

瞿麥﹝七錢半﹞冬瓜子茅根﹝各五錢﹞黃芩﹝六錢﹞木通﹝二錢半﹞滑石﹝二兩研﹞

冬葵子﹝二兩﹞竹葉﹝一把﹞

爲末。分三劑水煎。入滑石末。調勻服。

琥珀散治五淋溺痛。膿血相雜。

琥珀海金砂沒藥蒲黃﹝等分﹞

爲末。每服三錢。通艸湯下。

立效散治小便淋閉作痛。有時尿血。

瞿麥穗山梔甘艸﹝各三錢﹞

水煎。

牛膝膏治死血作淋。

桃仁歸尾﹝各一兩﹞牛膝﹝四兩﹞赤芍生地﹝各一兩半﹞川芎﹝五錢﹞

銼片。水十五鐘。煎二鐘。入麝少許。分四次服。

木香湯木香木通檳榔茴香赤芍靑皮陳皮澤瀉甘艸艸豆飲治砂石淋。

黑大豆一百粒。生甘艸水煎。入滑石末一錢服。

石葦散石葦冬葵子瞿麥滑石車前六味丸治陰虛熱淋。

八味丸治陽虛膀胱溺淋。﹝二方俱見中風﹞補中益气湯﹝方見中風﹞淸心蓮子飲萆釐淸飲﹝二方俱見便溺﹞

二陳湯治脾胃濕痰下注而淋。﹝方見痰癥﹞

逍遙散治肝經熱鬱气滯。﹝方見火癥﹞

三生益元散卽六一散加生柏葉﹑藕節﹑車前同搗汁各一杯。調服。

快捷方式方治五淋。

車前子爲末。牛膝湯下。

外治法治熱淋痛甚。或不通者。

豬膽一枚。去汁少許。入麝香三釐。以陰莖納其中。外綫兜住。於內良久。卽愈。

治血淋脹痛藕節汁。調發灰每服二錢。或用大蒜淡豆豉和。紙包煨熟。露一夜。新水下。

治熱淋不通者田螺十五枚。水養。待螺吐出泥。澄去淸水。以泥入膩粉半錢調塗臍上。尿立通。將螺放之。如殺害之。則不效。

卷之八下竅門

祕結

大意腎主五液。故腎實則津液足而大便潤。腎虛則津液竭而大便祕。﹝正傳﹞𨿽有熱燥﹑風燥﹑火燥﹑气血虛燥﹑陰結陽結之不同。要皆血虛所致。大約燥屬腎。結屬脾。須當分辧。﹝匯補﹞

內因或房勞過度。飲食失節。或恣飲酒漿。多食辛辣。飲食之火。起於脾胃。淫欲之火。起於命門。以致火盛水虧。

傳送失常。漸成燥結之癥。﹝正傳﹞

外候胃實而祕者。善飲食。小便赤。胃虛而祕者。不能食。小便淸。熱祕者。面赤身熱。六脈數實。或口瘡喜冷。冷祕者。面白或黑。六脈沈遲。或溺淸喜熱。气祕者。气不升降。穀气不行。則多噫。風祕者。風摶肺臟。傳於大腸。則筋枯。﹝匯補﹞

病久變膈有津液漧枯。三脘俱燥。初則幽門不通。漸至上衝吸門。拒格飲食。變爲噎膈。此卽三陽結。謂之膈也。﹝匯補﹞

脈法脈多沈伏。陽結沈數。陰結沈遲。風燥脈浮。血燥脈洪。老人虛人。脈雀啄者不治。﹝脈訣﹞

治法如少陰不得大便。以辛潤之。太陰不得大便。以苦泄之。陽結者淸之。陰結者溫之。气滯者疏導之。津少者滋潤之。大抵以養血淸熱爲先。急攻通下爲次。﹝匯補﹞

峻劑宜戒如老人津液漧枯。婦人產後亡血。反發汗利便。病後气血未復。皆令祕結。治宜滋養气血。不可槪用牽牛﹑巴豆之類。損其津液。燥結愈甚。復下復結。遂成不救。﹝祕藏﹞或變肺痿。咳唾膿血。或飲食不進而死。﹝匯補﹞

發汗宜戒血虛脈大。發熱便燥者。愼不可發汗。汗之則重亡津液。﹝正傳﹞所謂燥者濡之。養血之義也。﹝匯補﹞

用藥主以四物湯。加杏仁﹑枳殼。熱加條芩﹑黃連。風加防風﹑麻仁。寒加木香﹑肉蔻。血少加桃仁﹑紅花。气滯加檳榔﹑濃朴。老人虛人。病後汗多。不可用通法者。皆宜膽導蜜導法。壯實人可下者。承气湯。冷閉。用醬生薑導之。

久虛者。煮豬血髒湯加酥食之。血仍潤血。髒仍潤髒。此良法也。﹝匯補﹞

【附脾約】有平素津液燥結之人。因患傷寒熱病。邪熱未至於胃。津液先已消爍。故胃彊脾弱。水飲不能四布。但輸膀胱。致小便數而大便難者。用脾約丸以開結。若邪傳至陽明腑癥而祕結。自有承气湯法。不在此例。﹝匯補﹞

【附陰結】陰結者。陰寒固結。腸胃血气凝滯而祕結也。外癥不渴不食。肢冷身涼。大便硬閉。脈沈而遲。宜四物合附子湯。如久不大便而脈反微澀者。黃建中湯。

祕結選方導滯通幽湯統治便燥之病屬少陰者。

當歸生地熟地桃仁升麻大黃紅花大承气湯統治便結之病屬太陰者。

大黃芒硝枳實濃朴脾約丸﹝和劑﹞治气滯血熱便結。

濃朴芍藥枳實﹝各二兩﹞大黃﹝四兩﹞麻仁﹝二兩另研﹞杏仁﹝一兩半﹞

煉蜜丸。溫水下。通利卽止。

潤腸丸﹝東垣﹞治風祕癥。

羌活歸梢大黃﹝各五錢﹞麻仁桃仁﹝各一兩﹞

仁另研。蜜丸。白湯下。

麻仁丸治气滯血凝之癥。

麻仁桃仁杏仁郁李仁大黃枳實濃朴當歸芍藥去枳朴。加生熟地﹑升麻。名潤燥湯。

五仁丸﹝得效﹞

桃仁杏仁﹝各一兩﹞柏子仁﹝五錢﹞松子仁﹝一錢半﹞郁李仁﹝五錢﹞陳皮﹝四兩﹞

蜜丸。米飲下。

蓯蓉丸﹝濟生﹞治津少血虛之癥。

肉蓯蓉﹝二兩﹞沈香﹝一兩另研﹞

爲末。麻仁汁打糊丸。米飲下。

益血丹﹝海藏﹞治亡血便燥。

當歸熟地﹝等分﹞

蜜丸。彈子大。細嚼。酒下。

黃湯治老人便澀。

黃陳皮﹝各五錢﹞

爲末。每三錢。用麻仁一合。研爛。投水一杯。取漿去渣。煎候乳起。入白蜜一大匙。再煎令沸。調藥。空心服。

祕甚者兩服愈。

通導法用豬膽去汁少許。入醋在內。將蘆管相接縛定。納穀道中。以手撚之。膽汁入內卽通。

或用白蜜煉成。入鹽﹑皂莢﹑麝香少許。撚如指大。入穀道。待欲便時乃去。

火熨法用大黃一兩﹑巴豆五錢爲末。蔥白十枚。酒曲和成餅。加麝香三分。貼臍上。布護火熨。覺腹中響甚。去之。

快捷方式方用白蜜化湯。入玄明粉三錢。空心服。如血熱便燥者。加當歸五錢煎服。

又法。取麻仁﹑蘇子合研細。入水再研。取汁煮粥。啜之。一法。用菠菜取自然汁飲之。

卷之八下竅門

脫肛

大意肺與大腸。相爲表裏。故肺熱則肛藏。肺虛則肛脫。﹝心法﹞

內因腸風痔漏。久服寒涼。坐努下脫。久痢久泄。裏急後重。窘迫下脫。男子房欲過度。產婦用力太早。小兒叫號傷气。俱有此癥。﹝醫鑑﹞

外候因气血空虛。不能內守。肛門無力收攝。以致或大或小。塊物外墜。有似去白之卵黃。故曰脫肛。﹝繩墨﹞

治法病之虛實。入者爲實。出者爲虛。﹝難經﹞肛門脫出。非虛而何。治須溫肺臟。補腸胃。耐心久服。漸見收縮也。

﹝匯補﹞

死癥如元气大脫。飲食不進。气逆腫喘者。不治。﹝類案﹞

用藥主以補中益气湯。挾熱。加黃芩﹑槐花。挾寒。加木香﹑炮姜。止澀。加赤石脂﹑禹餘糧。兜住。加訶子﹑椿皮。

外用香荊散浴之卽收。或五倍爲末。托而上之。或用蔥頭湯燻洗。又有肛門燥澀。大便努責而下脫者。此屬內熱。

用收肛散治之。﹝匯補﹞

脫肛選方補中益气湯統治脫肛。

人參白術當歸黃升麻柴胡廣皮炙艸姜棗快捷方式方蓖麻子搗爛。酒調敷病患頭頂正心。少頃卽收。收卽洗去。又方。用熊膽三分﹑兒茶三分﹑冰片一分。共爲末。入人乳調塗肛上。熱汁下而自愈。

