髙注金匱要略髙學山

臟腑經絡先後病脈證治第一

﹝凡十七條﹞

夫人稟五常。因風气而生長。風气𨿽能生萬物。亦能害萬物。如水能浮舟。亦能覆舟。若五臟元眞通暢。人卽安和。客气邪風。中人多死。千般疚難。不越三條。一者經絡受邪。入臟腑。爲內所因也。二者四肢九竅。血脈相傳。壅塞不通。爲外皮膚所中也。三者房室金刃。虫獸所傷。

以此詳之。病由都盡。若人能養愼。不令邪風漧忤經絡。適中經絡。未流傳臟腑。卽醫治之。四肢才覺重滯。卽導引﹑吐納﹑鍼﹑灸﹑膏﹑摩。勿令九竅閉塞。更能無犯王法。禽獸災傷。房室勿令竭乏。服食節其冷熱。苦酸辛甘。不遣形體有衰。病則無由入其腠理。腠者。是三焦通會元眞之處。爲血气所注。理者。是皮膚臟腑之紋理也。﹝舊本俱列本篇第二條。余玩其文義。確是開章語气。且有內外因。及不內不外之病由。然後有上工之問。並啟色脈診法。如後文所云。故特僭移於篇首焉。﹞

五常。卽五行。其名本內經五常政論來。東方生气。動而爲風。人稟東方之生气而生。故曰因風生長。風又爲六淫之首。百病之長。故曰亦能害生。生害而廣言萬物者。見人在萬物之中而不可逃也。觀於浮舟覆舟之水。其理益可信矣。元眞者。五臟之元陽眞气也。此句爲養生治病之要。學人當喫緊著眼。蓋元眞通暢。衛气自固。經絡自不受邪。豈能入臟腑。是無臟腑之內因。

又元眞通暢。而神機流貫。四肢九竅。血脈不致壅塞。是無皮膚之外因。言欲避風气之害。惟有珍重元眞。養生者可以保其不病。治病者可以救其已病。

不特爲後文二十五篇之綱。亦且爲本篇一十七條之大綱也。客气。謂五常政﹑六微旨中加臨之气。邪風。謂天地虛邪之風也。二句仍合內外因而言。猶言不知珍重元眞。則內气不充於外。

外邪深入於內。而必死矣。直者爲經。橫者爲絡。經絡外通皮毛。內通臟腑。臟腑之元眞不充。中邪。必致入髒。故曰內因。手﹑足爲四肢。耳﹑目﹑口﹑鼻以及二陰﹑爲九竅。俱以元眞通暢。而使血脈相傳。倘血脈壅塞。則是外邪中之。遂使元眞不貫。故曰皮膚所中。是不言外因。

而實爲外因可知。房室﹑女色也。金刃﹑非殺戮之謂。如古之宮腐﹑刖足者是。玩下文病由字自見。虫獸﹑指爪牙角毒而言也。言除卻臟腑元眞之气不充。血脈元眞之气不貫。惟有如此。則成不內不外病由。故曰不越三條也。今就內因而言。上之養元眞。愼起臥。使邪不幹經絡。次之𨿽已受邪。預爲醫治。使之不流臟腑。就外因而言。受邪必由四肢而漸至九竅。才覺重滯。或搖動爲導引。以利其機。或呼吸爲吐納。以淸其气。或鍼以出其血。或灸以壯其火。或膏藥以活其凝聚。或按摩以散其鬱結。邪去气行。九竅焉得閉塞哉。治內外因者如此。王法卽上文金刃而廣之。

如鞭朴笞杖之類。禽獸。卽虫獸。如今之云﹑廣。所謂孔雀糞能致瘴者皆是。災傷﹑指墜溺種種也。言不內不外之因。𨿽曰天數。亦可謹愼。故曰更能。若房室嗜欲之多寡。衣服飲食之冷熱。

五味之於形體。𨿽各有所喜。亦各有所惡。偏好﹑則偏衰者。理也。並能愼之。則病由安得入其腠理乎。語气已完。後二句。又就腠理而自釋其義耳。皮肉之窈冥虛空爲腠。五臟之元眞。各自開門。由其本經而出於皮肉之窈冥虛空。又三焦之陽。亦各從上中下。而氤氳於此。故曰通會之處。夫气之所注。血卽隨之。故爲血气之所注也。理者。皮膚之紋。與肉輪並其絲綹相應者。自然皆從本臟腑之形質化出。故曰。

皮膚﹑臟腑之紋理也。

問曰。上工治未病。何也。師曰。夫治未病者。見肝之病。知肝傳脾。當先實脾。四季脾王不受邪。卽勿補之。中工不曉相傳。見肝之病。不解實脾。惟治肝也。夫肝之病。補用酸。助用焦苦。益用甘味之藥調之。酸入肝。焦苦入心。甘入脾。脾能傷腎。腎气微弱。則水不行。水不行。

則心火气盛。則傷肺。肺被傷。則金气不行。金气不行。則肝气盛。則肝自愈。此治肝補脾之要妙也。肝虛則用此法。實則不在用之。經曰。虛虛實實。補不足。損有餘。是其義也。余髒仿此。

﹝舊本屬第一條﹑今交互移於此。﹞

承上文言內外因。及不內外因之病由。凡後文二十四篇之證。俱宜如此治未病之法也。言一肝。而其餘臟腑之補法可類推矣。故曰余髒仿此。言一補肝。而其餘臟腑之瀉法。又可反悟矣。故曰補不足。損有餘。上工治未病。上古醫經之文。仲景特借爲問答以發論耳。見肝之病者。如經所云平旦慧。下晡甚。夜半靜。又目無所見。耳無所聞。善恐。如人將捕之之類。是肝气已虛。勢必挾其虛木之气。以淩脾土。將來脾必受病。法當實脾。以治脾之未病也。土寄王於四時之季月。人之髒气。與天時相應。逢季月。則脾气王而足以自持。故不用此例。中下之工不知。故知之者爲上工也。答語已完。此下十九句。又就實脾而自申其奧耳。肝實﹑如兩脇下痛引少腹。或滿。善怒。及驚。气逆。則頭痛員員。耳聾等類。肝虛二句。與四季脾王三句同意。上文言王月卽不可補。此言肝實。斷不宜補。否則﹑違虛虛實實之經旨。而非補不足﹑損有餘之義矣。按素問五味之於五臟。順之者爲瀉。逆之者爲補。仲景以酸補肝。以苦助心。以甘益脾。是以順之者爲補。而與經旨相背矣。不知內經以逆爲補。補其髒中之神志。仲景以順爲補。補其髒中之气血也。卽以木論。木性之所喜者。陽和雨露耳。投其所喜。則气暢津榮。然而花葉外蕃。則精華之內蘊者鮮矣。又木之所畏者。陰寒霜雪耳。克以所畏。

則枝柯𨿽暫爲凋謝。而根株之神自全。此大聖大賢之妙用。學人分別遵行可也。

問曰。病有气色見於面部。願聞其說。師曰。鼻頭色靑。腹中痛。苦冷者死。鼻頭色微黑者。有水气。色黃者。胸上有寒。色白者。亡血也。設微赤非時者死。其目正圓者不治。又色靑爲痛。色黑爲勞。色赤爲風。色黃者便難。色鮮明者。有畱飲。

此及下五條。俱暗承前條。言欲治未病。何以審知五臟之本病。而且先實其所勝也。是非望色﹑聞聲﹑切脈﹑不可。故又設爲問答而言曰。鼻頭爲面王。於內屬中土。望色者最爲要緊。色靑。是木淩土位。鼻爲腹。又下文曰靑爲痛。故知其腹中痛也。所賴陽气燠土。生金子以制木鬼。則靑色可退。腹痛可愈。若更苦冷。則衛陽衰敗。

命門之陽可知不能復溫。故主死。黑爲北方水色。鼻頭微黑。是水反乘土。故主有水气。土气憑肺徳而氤氳於胸中。以爲宗气。則脾胃之气舒展。胸上有寒。則阻扼土气。不能上布。而郁於中宮。亦遂於本位上現其本色。故色黃者。知胸上有寒也。脾胃爲後天精悍之原。夭然色白。故知亡血。而生機不榮也。非其時。兼秋冬而言。微赤爲火气。淩金焦土。其死於所不勝之春夏乎。若微赤而且目正圓者。微赤爲土無津液。目正圓爲肝腎枯燥。夫精汁短少而得風熱者。則病。病在經。宜開玄府以發散。在腑。宜驅胃實以攻下。鼻微赤而目正圓者。兩皆不可。故曰不治。痛﹑則陽气不通。而陰寒切責。故色靑應之。勞﹑則神气虛耗。而精气外薄。故色黑應之。風爲陽邪。气從上炎。且能化熱。故於色赤者。知其中風也。脾胃之气不下通。則火土之光外浮。故於色黃者。知其便難也。此句。與胸上有寒句。同義。蓋中焦之气。總以上舒下暢爲運化之妙。上不舒。固現黃色。下不暢。亦現黃色。合而詳之。則庶幾矣。畱飲與水不同。水﹑爲積聚之外水。飲﹑則膈中之液。或因風寒濕熱所成。

而不能流行者。是也。然畱飲久必成熱。故色則紅白鮮明者。水火之兼色耳。以上俱跟鼻頭而言。推而廣之。

則自庭與闕上。以及闕中下極等處。各可類診矣。此望而知之之上工也。

師曰。病患語聲寂然。喜驚呼者。骨節間病。語聲然。不徹者。心膈間病。語聲啾啾然。細而長者。頭中病。

成文爲語。不成文爲聲。寂然者。久而不聞也。驚呼。忽然如受驚而呼叫之狀。蓋骨屬少陰腎臟。節者。神气遊行出入之所。少陰性沈。故病則喜寐。語聲寂然。喜寐之應。故知其病在骨也。神气者。火也。忽然驚呼者。是遊行出入之火。有以致其忽然疼痛。故知其病在骨之節也。﹑不明之象。不徹者。呻吟才出而卽回。猶言不透徹也。夫病患痛楚。聲喚以開泄其气者。心爲之主令也。今不徹。是心膈有剝膚之痛。而不暇聲喚。故中道而自廢耳。啾啾﹑尖浮之義。加之聲出細長。是從下而上托其疾苦之象。故知其頭中痛也。明以寂然之突呼。言腎家之下部。以不徹之短聲。言心膈之中部。以尖而浮細之長聲。言頭中之上部。由此推之。夫亦可從五音之陰陽淩替。而神會其臟腑之玄機矣。此聞而知之之上工也。

師曰。息搖肩者。心中堅。息引胸中上气者。咳。息張口﹑短气者。肺痿。吐沫。

息﹑兼呼吸而言。息之吸气。從口鼻而入。先由肺管。而徧歷肺葉之小竅。復還胸中。而下歷肝腎。以應命門之伏機。伏機者。眞息之吸也。命門之伏機鼓還。則息之吸气。乃應鼓動之機。而送出爲呼气。呼气由胸中而歷肺竅者亦如之。命門伏機之鼓還者。眞息之呼也。然必胸中之陽气充滿。則如晴明太空。髙遠無曁。而息道裕如矣。倘胸中之陽气虧損。而下焦肝腎之陰气上乘。則心下痞塞甚而心中遂堅息搖肩者。气道狹而气機滯。假搖動以行之也。故知之。心中非有形之物可堅。舊注謂邪實。誤甚。息引胸中上气。謂气粗而有聲也。

肺性喜溫喜燥。肝腎中有寒濕之气上衝者。則肺管不淸。而气粗有聲矣。肺管不淸。故知其必咳也。肺爲呼吸之門戶。門戶堅固。則出入細而長且遠矣。今張口短气。是肺無關鎖之權。譬之吹竹筒者。竅大則吹短。故知肺痿而不爲息道用也。肺得幹溫之養。而展布之化始成。然後行其津液於臟腑。今肺痿。故並知其津液上浮而吐涎沫也。

師曰。吸而微數。其病在中焦。實也。當下之。卽愈。虛者不治。在上焦者。其吸促。在下焦者。其吸遠。

此皆難治。呼吸動搖振振者。不治。

中焦胃腑。爲息道之所經。呼不數。則鼓動之眞呼無病。且無搖肩上气等候。則肺與肝腎又無病。而吸獨微數。是吸爲中焦所經之胃腑。熱入而不容下引之故。故知下之而愈。蓋胃實去。而气機相安於下引也。虛者。

卽指胃不實而言。吸微數而胃不實。是命門鼓伏之機。伏气偏短。元陰大損之診。故不治也。上焦吸促。謂呼長於吸。伏機不能引气歸根。下焦吸遠。謂吸長於呼。鼓力不能載气報息。挽回上絕下脫之候。十中不得二三。故曰皆難治。呼吸動搖至振振者。經所謂以肩息者死。喘而其動應衣者死。故不治。此與上條。又合言望聞二診。以爲上工也。但上條兼言呼吸之病在上焦者皆生。此條單言吸气之病在中焦者易愈。吸气之單病在上下二焦者多死。呼吸之兼病在上下二焦者。萬不得生也。

師曰。寸口脈動者。因其王時而動。假令肝王色靑。四時各隨其色。肝色靑而反色白。非其時色脈。皆當病。

此言色脈之互詞也。先言脈以互色。次言色以互脈。故結則合言色脈也。寸口。指手太陰之三部而言。動﹑非動搖之謂。指春弦﹑夏鉤﹑秋浮﹑冬營﹑因時而變動之義。寸口脈動。古醫經之文。仲景解之曰。寸口脈之變動。各有其時。上工因其王時。而察其變動之色脈。則病情見矣。夫色與脈之變動相同。言色而脈卽可槪見。假如春月。肝木气王。色宜靑如翠羽。如蒼璧之澤。如以縞裹絳。並其脈之變動。宜應靑而弦。弦者。濡弱﹑輕虛﹑而滑。

端直﹑以長也。春肝之色脈如此。推而至於夏月。心火气王。色宜赤如雞冠。如以縞裹朱。並其脈之變動。宜應赤而鉤。鉤者﹑來盛去衰也。秋月肺金气王。色宜白如豕膏。如鵝羽。如以縞裹紅。並其脈之變動。宜應白而浮。

浮者。來急去散也。冬月腎水气王。色宜黑如烏羽。如重漆色。如以縞裹紫。並其脈之變動。宜應黑而營。營者。

沈以搏也。四季之月脾土气王。色宜黃如蟹腹。如羅裹雄黃。如以縞裹栝蔞實。並其脈之變動。和柔相離。如雞踐地。又難經曰。太陰之至。緊大而長也。此謂四時各隨其色脈而無病。若肝色宜靑而反白。白﹑金色也。是木當王時。而猶受金之克。則木至休囚。而肝必病。甚且至所不勝之時。而必死於秋令矣。三時仿此。但此句﹑單言色也。其動脈又可類推矣。比如肝之動宜弦。而反得浮脈。其理一也。非其時色脈句。又合色脈而推展之。不但春不得靑者。爲肝病。靑不及春者。爲脾病。而且不如翠羽蒼璧者。爲本髒之血病。不如縞裹絳者。爲本髒之气病。甚至靑侵他部位者。卽以各臟腑之病斷之。蓋非其地與非其時同診也。又如濡弱輕虛而滑。

端直以長。合爲弦脈。夫濡弱。爲脾土之气。木之所養也。輕虛。爲肺金之气。木之所成也。滑。爲腎水之气。木之所滋也。然後端直以長。自露其調達暢茂之本性。故不特春不弦。弦不春。爲非時。而且不濡弱爲脾病。不輕虛爲肺病。不滑。爲腎病。不端重則輕浮而爲上焦暈眩脹滿等病。不正直。則橫肆。而爲中下二焦沈墜切痛等病。不勻長。則短滯。而爲本髒鬱結等病。故曰。皆當病者。其旨深矣。此又合言色脈二診之上工也。

問曰。有未至而至。有至而不至。有至而不去。有至而太過。何謂也。師曰。冬至之後。甲子夜半。少陽起。少陽之時。陽始生。天气溫和。以未得甲子。天因溫和。此爲未至而至也。以得甲子。而天未溫和。此爲至而不至也。以得甲子。而天大寒不解。此爲至而不去也。以得甲子。而天溫﹑如盛夏五六月時。此爲至而太過也。

此條承上文非其時色脈句來。言非時之色脈。𨿽爲人病。實爲天气使然。上工負裁成輔相之任。所貴知天時之變。而補救其偏獘之色脈也。夫天以從溫而熱。以至大熱。復從淸而寒。以至大寒。一歲凡十二月。以統二十四節。人亦由少陽﹑歷陽明﹑而至太陽。復由太陰﹑歷少陰﹑而至厥陰。手足凡十二經。以應二十四气。天之初溫。起於冬至後之甲子。則人之微陽。應於足少陽之膽經。歷冬至後之四節。而終手足少陽之气焉。天之初熱。交於雨水後之甲子。則人之正陽。應於足陽明之胃經。歷雨水後之四節。而終手足陽明之气焉。天之大熱。交於谷雨後之甲子。則人之亢陽。應於足太陽之膀胱經。歷谷雨後之四節。而終手足太陽之气焉。三陰仿此。仲景假古經之文。而設爲問答者。蓋謂除卻冬至後之甲子。天气溫和。所謂時至而气卽至者爲平气。天气平。則人之色脈俱應。而病者少矣。若夫早至。遲至。寒气不去。熱气太過。皆爲天地乖舛之气。而生人遂多非時之色脈。大乖舛﹑則大不應。小乖舛﹑則小不應。知此。則寒熱之宜。五味之用。施之各當。業此者其可忽乎。舉一冬至後之甲子。則夏至後之甲子可反悟矣。舉一冬至後之甲子。則雨水谷雨等節後之甲子。又可類推矣。舊注不特膚陋。且將此條。注爲本經閒文。全用不著。以致如來放五色毫光之佛手。竟同贅疣息肉。悲哉。

師曰。病患脈浮者。在前。其病在表。浮者。在後。其病在裏。腰痛﹑背彊﹑不能行。必短气而極也。

上文所言之脈。因四時非時而見。從未病而診其將病。此後言脈。是從旣病而尋其病處。並診其生死也。故曰病患。前後。指關之前後而言。關前爲表。關前見浮。是表气爲風寒所傷。或暑濕燥火犯之。故表气不內附而脈浮也。故曰病在表。關後爲裏。關後不當浮而見浮。是陰精內傷。陽無所附。而浮之象。故曰病在裏。腰爲腎之府。背爲足太陽膀胱之經。而五臟之兪穴附之。虛陽上炎。直逼腰兪。故腰痛背彊也。足脛者。腎气之所下彊者也。腎气虛。故不能行也。眞气生於眞精。眞精內傷。故短气。極者。急切之義。但言在裏而不言在表之病。另於太陽傷寒論中。詳其癥故也。

問曰。經云厥陽獨行。何謂也。師曰。此爲有陽無陰。故稱厥陽。

此合下條。俱言厥癥。神昏气阻。猝不知人者爲厥。厥陽。猶言厥於陽也。肝腎之陰血虛於下。而陽气以無輔而上浮胸膈。故曰有陽無陰。但胸膈者。心君出神明之治。肺气司百脈之全。心肺气實。則神明塞而百脈阻。

故不知人而厥。卽下文實气相摶之脈。是也。然气機有升降。气暴聚﹑則厥。气漸散﹑則厥自回矣。不言生死者。

以有下入髒入腑之論也。

問曰。寸脈沈大而滑。沈則爲實。滑則爲气。實气相摶。血气入髒卽死。入腑卽愈。此爲卒厥。何謂也。師曰。唇口靑。身冷。爲入髒。卽死。如身和汗自出。爲入腑。卽愈。

此條卽上文厥陽之脈證也。沈爲在裏。大爲陰虛。滑爲气並於上。而血熱隨之之診。今見於寸口。寸口應膻中胸中之部。膻中爲心神之所出入。胸中爲宗气之所氤氳。神气一時閉阻。故猝然而厥。髒﹑指心肺而言。腑﹑指三焦而言。膻中胸中內逼心肺。外通三焦。厥气入髒。則神气不能復通。故死。厥气入腑。則陽熱可以渙散。

故愈。唇口者。內應脾胃。脾胃爲後天諸陽之根蒂。靑爲肝色。又爲冷。厥逆不論寒熱。俱起於肝。而極於脾胃。

木邪克土之義。故除卻寒厥。盡見色靑之外。其陽厥之重癥。亦見色靑者。陽極似陰之理也。身冷者。衛陽解散之象。內外之陽俱絕。故知其爲入髒而卽死也。身和者。衛陽無病之診。汗爲胃中之津液。運於三焦之陽气。是厥陰入腑。而腑力足以送之出表也。夫卒厥﹑爲實气相摶。而並於上之候。玄府自開。則實气散而厥自平矣。故知卽愈。寸脈沈大七句。亦古經文也。

問曰。脈脫。入髒卽死。入腑卽愈。何謂也。師曰。非爲一病。百病皆然。譬如浸淫瘡。從口起。流向四肢者可治。

從四肢流來入口者。不可治。病在外者可治。入裏者卽死。

脈脫﹑與傷寒條中之脈伏不同。脈伏有二。一則陽明胃腑之熱實太甚也。脈之營气生於胃。營气不能灌注。

故熱深厥深﹑而脈伏者。下之以通其胃气。則出矣。一則少厥二陰之肝腎。寒邪凝閉也。脈之至去。根於命門之鼓伏。成於脾陽之應動。是靈火之神機。以爲不息之妙。寒邪直入肝腎。陰淩陽气。微明欲熄之象。故一時寒戰厥逆而脈伏者。溫之以回其髒陽。則出矣。本文之脈脫。旣非寒極熱極之伏。並與上文卒厥不涉。蓋因入髒入腑之類而連及之耳。舊注大謬﹑脈之來去﹑如貫珠循環自是不斷。脈脫者。一時斷而不續。如脫落之義。故曰脫。然仲景之意不指內因。是就不內不外因而言也。蓋內因而至脈脫。百不一生。何得有入腑卽愈之候耶。此言脈脫者。除腹痛﹑蛔厥等癥外。是就跌﹑僕﹑笞﹑杖﹑種種重傷。一時昏迷脈絕者而言。入髒。則气血內並。髒中之神志自去。故死。入腑。則气行瘀散。故愈。此下文浸淫瘡。亦止就皮肉傷損者而言。其不指內因可見矣。浸淫瘡。俗注爲今之黃水瘡﹑非。以黃水瘡。並無入口不治之禁故也。大槪濕熱流爛。俗所謂白蛇纏之類是也。

問曰。陽病十八。何謂也。師曰。頭痛。﹝句﹞項﹑﹝句﹞腰﹑﹝句﹞脊﹑﹝句﹞臂﹑﹝句﹞腳。﹝句﹞掣痛。

陰病十八。何謂也。師曰。咳﹑上气。﹝句﹞喘﹑﹝句﹞噦﹑﹝句﹞咽﹑﹝句﹞腸鳴腹脹。﹝句﹞心痛拘急。

五臟病各有十八。合爲九十病。人又有六微。微有十八病。合爲一百八病。五勞﹑七傷﹑六極。婦人三十六病。不在其中。淸邪居上。濁邪居下。大邪中表。小邪中裏。之邪。從口入者。宿食也。五邪中人。各有法度。

風中於前。寒中於暮。濕傷於下。霧傷於上。風令脈浮。寒令脈急。霧傷皮腠。濕流關節。食傷脾胃。極寒傷經。極熱傷絡。

頭爲諸陽之首。項﹑指後髮際及肩而言。爲太陽並督脈所經之部。腰﹑指脊下中行之皮腠。非謂兩腎之腰眼也。腰脊痛﹑亦卽經絡之板彊酸痛而言。非兩腎中及脊內刺痛之謂。蓋腰脊內中刺痛。卽後文勞傷等之陰病。而非陽病也。臂腳爲陽气之充。掣痛﹑兼承項腰脊臂腳而言。臂腳掣痛﹑謂手足之外。陽經所行之處。牽引而痛也。夫頭痛項腰脊臂腳之掣痛。俱風寒等气。中於經絡之癥。其病在表。故曰陽病也。咳爲肺臟病。咳而上气。爲肝腎之气虛而上浮。卽前條胸中上气而咳者。是也。喘﹑見吸促吸遠下。噦﹑呃逆也。但有二因。經謂新舊食不相浹者。言平人之噦也。今兒童飯後常有之。病患呃逆者。是命門眞呼之气自虛。不能送呼滿部。

中道伏還之象。咽者。飲食噎塞。是髒中之津液枯槁。故胃脘中之潤機澀滯耳。臟腑之陽虛。而外气客之。則腸鳴。又臟腑之陽虛。而下陰乘之。則脹滿。肝腎之賊陰。淩犯心位。則切痛而拘急。六者俱臟腑之病。臟腑視經絡。則爲裏爲陰。故曰陰病也。夫三焦之治。以火爲用。內與五臟之元陽相通。外與十二經之表陽相會。陰陽六癥。各從上中下爲三變。六三則十八也。下文一百八病。又從陰陽各十八病而申之。蓋五臟之元陽精汁。除自榮本髒外。其餘緒亦旁出而與三焦交會。則陰病十八。各髒俱有之。合五臟而計之。總得九十病。此申言上气等之陰病十八也。六微者。六腑之气。外行本經經絡之末。行遠力微。故謂之微。但六微之气。亦與三焦相貫。腑各一微。微分三部。故亦有十八病。此申言頭痛等之陽病十八也。李氏舊注。謂六微取之於合。

引內經胃合於三里等穴。是以鍼而刺微之病。非六微之爲病。且微各一穴。無十八之數矣。膚謬。五勞者。心勞神損。肺勞气損。脾勞食損。肝勞血損。腎勞精損。七傷者。大飽傷脾。大怒气逆傷肝。彊力舉重。久坐濕地傷腎。形寒飲冷傷肺。憂愁思慮傷心。風雨寒暑傷形。大怒恐懼傷志。六極者。肝傷筋極。心傷脈極。脾傷肉極。肺傷气極。腎傷骨極。臟腑气衰。視聽已卸。爲精極也。婦人三十六病。舊注謂千金方載十二癥﹑九痛﹑七害﹑五傷﹑三痼。於理頗順。未知是否。不在其中者。謂一百八病。爲內因外因之正病。五勞﹑七傷﹑六極﹑及婦人三十六病﹑以首條房室災傷服食等按之。仲景俱爲不內不外因之病。故不入正病之例。淸濁大小。兼下文之風寒霧濕熱。所謂五邪者。是也。風霧爲淸邪。天之陽气。動而爲風。地之陽气。升而爲霧。故其邪屬陽。陽主輕淸。故曰淸邪。凡動而升者。其性炎上。故淸邪居人之上焦。以極於頭面也。寒濕爲濁邪。天之陰气。凝而爲寒。地之陰气。結而爲濕。故其邪屬陰。陰主重濁。故曰濁邪。凡凝而結者。其性流下。故濁邪居人之下焦。以極於足脛也。

大邪者。兼淸濁邪之風寒而言。風爲百病之長。寒爲生陽之害。故曰大邪。然風寒之邪。善傷營衛。故曰中表。

小邪者。兼淸濁邪之霧濕。並下文之熱邪亦在內。蓋霧橫於太虛。於人爲胸中。濕流於坎澤。於人爲骨節。以視風寒之傷營衛者。則爲中裏。故曰小邪中裏。下文曰。熱傷絡。視經亦爲裏。故曰熱邪亦在內。字無所考。

未詳。成無己作谷字。亦無所據。或曰。當是馨字之脫去其半也。然以象形會意按之。上半爲古罄字。器之象也。禾爲稻屬。以器覆稻。其爲飯類可知。﹑餅屬也。五穀原以養生。冷熱饑飽。經宿不行。則邪生矣。以上七句。

爲末段之綱領。蓋謂除宿食外。不過風寒霧濕熱之五邪爲病耳。法度﹑非治病之法度。言五邪中人。如有規矩繩墨之義。前﹑日前也。風爲木邪。木气王於寅卯日前之風邪自盛。故風中於前也。暮則人身之火气入墓。

寒邪易入。故寒中於暮也。濕傷下﹑霧傷上﹑注已見。風令脈浮。寒令脈急。別詳傷寒論注。霧者。土气也。人身以皮腠爲土。濕者。水气也。人身以關節爲澤。故各以其類應也。食傷脾胃。卽宿食也。經血多而惡寒。寒則經血泣。故寒極傷經。絡血少而惡熱。熱則絡血燥。故熱極傷絡。自五邪中人十三句。或言其時。或言其處。或言其脈。或言其害。錯綜反復。正所以言陰陽十八病之因。且開後文二十四篇之治法也。

問曰。病有急當救裏救表者。何謂也。師曰。病醫下之。續得下利淸谷不止。身體疼痛者。急當救裏。後身體疼痛。

淸便自調者。急當救表也。

此條與傷寒之文相似。入此﹑則迥別矣。蓋傷寒三陽傳變。重在急救其表。故治法宜先表後裏者。恐陽邪外盛。而陰津內傷也。此爲治內因之法。當重看前半條。救表。特雜癥中之帶說耳。下利淸谷。因醫下之者。尙宜急救。則未經誤下者。更可知矣。夫衛气根於胃中之精悍。下利淸谷者。則衛气衰薄。而六淫易犯。𨿽亦有身體疼痛之表癥。必俟救裏後議及者。恐早則更傷表气。而爲上下兩脫之候也。注詳傷寒本條下。

夫病痼疾。加以卒病。當先治其卒病。後乃治其痼疾。

痼疾者。堅固之義。經久之宿病。卒病者。猝然之病。如風寒之類。凡新感者皆是。不特痼疾之根深。法當緩取。

猝病之气銳。勢必蔓延。且譬之積薪。後來者居上。而易於搬運。故當知先後之治也。

師曰。五臟病﹑各有得者。愈。五臟病。各有所惡。各隨所不喜者爲病。病者素不應食。而反暴思之。必發熱也。

各有得﹑心病得肝气。肝病得腎气。腎病得肺气。肺病得脾气。脾病得心气者。一也。五臟各乘其王時。二也。心肝脾肺腎之各有所喜者。三也。此單指得其所喜者而言。得其所喜者而愈。傷寒論謂渴欲飲水者。少少與之。令胃气和則愈。是其義也。所惡﹑謂心惡熱。肺惡寒。肝惡風。脾惡濕。腎惡燥。並各髒之所不勝者皆是。不喜﹑卽所惡。謂心惡熱。熱乘之。則心病。心不勝腎。腎乘之。則病且危矣。余髒仿此。不應食﹑指五味而言。人於五味中。素有所偏惡者。所不勝之髒气虛也。忽反暴思之。則是此髒因邪气實之。故知其必發熱也。首言得五臟之性。則病者愈。次言失五臟之性。則不病者致病。末言變其素不喜﹑爲暴喜。則可以占病。然則變其素所喜者﹑爲暴不喜。亦非細故也。

夫諸病在髒。欲攻之。當隨其所得而攻之。如渴者與豬苓湯。餘皆仿此。

所得﹑卽五臟之各有得。詳上條。隨所得而攻之者。因所喜之气味。而各寓以攻病之藥。則直走其髒。所謂將欲取之。必姑與之之道也。古法古方中。豬苓湯之治渴。特其一耳。故曰。餘皆仿此。湯義﹑見傷寒注。本湯下。

濕病脈證第二

﹑窒也。拘也。有窒塞拘牽之義。前人俱謂痙字之訛。以內經但有痙而無。且痙與頗似。故後人傳寫致訛耳。鄙見以爲不然。嘗按古人名病。或抉其病由。或肖其病狀。不必盡仍從前之舊。卽如仲景傷寒之名。並其癥之傳變。原從熱病論來。而現易其名爲傷寒。然則以仲景傷寒等字。爲熱病之訛也得乎。當曰。病﹑卽內經痙病爲合。不必抹卻字。但其病由。殊多疑竇。幾令後人不知所守。如內經﹑以痙爲濕因矣。爾雅注痙爲風彊病。則又爲風因矣。及按本文諸條。並傷寒內所問及者。則又皆燥因也。反復思維。神明告我。始知內經言濕。爾雅言風。俱言外來之因。而尙有所未備。仲景言燥。是言本身之因。而實總病之全也。蓋人身以陰陽相得。則柔和通暢。卽或中邪。尙賴陰陽滋息。以爲捍禦。若津液素短。一遇風寒暑濕之邪中之。則邪從太陽陽經之性而化熱。陽熱相摶。津液不足以供其殘暴。則窒塞拘牽而矣。甚至反張抽掣者。風火燥。萬物之變動也。或曰。子以古人爲濕因風因。是矣。仲景並不言燥。而子以爲燥者。敢問何說也。答曰。以因致之變病。遂以知家之本病。且有方本三道可據也。夫本篇四條曰。發汗太多因致。是因汗多而液燥也。五條曰。風家下之則致。是因誤下而液燥也。六條曰。瘡家汗之則致。是因冒汗下而液燥也。其餘除一條二條三條七條爲正。不列方外。十條泄營衛之邪熱以救津液。十一條泄分肉之邪熱以救津液。十二條瀉胃腑之邪熱以救津液。則病之因。治之用。不昭然可想見乎。

一條太陽病。發熱。無汗。反惡寒者。名曰剛。

太陽病。指頭項彊痛而言。太陽爲寒邪所傷。邪從陽經之性而化熱。故發熱。寒邪凝閉。則毛竅實。故無汗。惡寒者。太陽被邪之本癥也。曰反惡寒者。正就病而言。病因津液短少。而陽熱在經之癥。理宜不該惡寒。

故曰反也。發熱無汗。其經絡之拘彊。更甚於有汗者。故曰剛也。此條之癥。全是傷寒。卻曰剛者。當合後文伏堅之脈而言。蓋與傷寒之外癥頗同。惟伏堅與浮緊之脈爲辧耳。此寒邪化熱之。之正病也。

二條太陽病。發熱。汗出。不惡寒者。名曰柔。

太陽病同上。太陽爲風邪所傷。風爲陽熱。故發熱。風性疏洞。故汗出。不惡寒者。陽熱在經。而無陰气在上在外故也。名柔者。以汗出而經气之勁直。少遜於寒邪也。此條全是太陽傷風。略並陽明之候。而曰柔者。

當合後條沈遲之脈而言。蓋與傷風之外癥頗同。惟沈遲與浮緩之脈爲辧耳。此風邪陽熱之。亦之正病也。

三條太陽病。發熱。脈沈而細者。名曰。爲難治。

太陽病。發熱。見上條。不言有汗無汗者。兼上二條之風寒而言。言太陽見發熱之表癥。其脈多浮者。以陰陽之气兩出。而與邪摶故也。若見表癥。而脈又沈。是裏陰短少。不出而附其陽。而經絡獨得幹熱之應。故。然治經表幹熱之邪。非發表不能散其勢。若沈而更見細。細爲無陽之診。發表以去邪熱。剛柔之陽或解。而厥逆瀉利之陰將復作矣。故曰難治。陰﹑卽俗所謂慢驚風者。是。詳見後注。並有方治擬補。此亦之正病也。

四條太陽病。發汗太多。因致。

此及下文三條。俱非病。因誤治以傷陰。遂亦成者也。發汗太多。不特火熨等治。令其大汗。凡表藥過劑。

及發汗後更發汗者皆是。汗𨿽陽液。而經隧絡脈。實賴以爲和軟。因致者。木出津而勁。土去水而板之象。

五條夫風病下之則。復發汗。必拘急。

風家不特原燥。且疏泄而多自汗。其液已傷。下之。則津液更傷。亦上條因致之義也。復發汗。當承風病言。

非下後成。而復發汗也。蓋謂風家津液已傷。下之固。不下而復汗之。亦必拘急。拘急者。之漸也。

六條瘡家𨿽身疼痛。不可發汗。汗出則。

瘡家素多膿血。膿血者。津液之所化也。夫身疼痛者。爲邪在經絡。法當發表。然其津液素傷於膿血。若再令汗出。則其經血益枯。亦上文因致之義也。

七條病者身熱足寒。頸項彊急。惡寒。時頭熱。面赤。目赤。獨頭動搖。卒口噤。背反張者。病也。若發其汗者。寒濕相得。其表益虛。卽惡寒甚。發其汗已。其脈如蛇。暴腹脹大者。爲欲解。脈如故。反伏弦者。。

此癥須先詳太陽隧道。則絲絲入扣。否則極力彊解。終屬隔靴搔癢。夫太陽者。從目內。上頭角。復下經牙車。上繞腦後。歷頸項。循背部之夾脊。而下走足外之後側者也。此條系太陽經血不足之人。寒濕濁邪。兩中於下。於是郁寒郁濕而兩化爲熱。化熱循太陽而上衝。太陽之經血不足以禦之。故見種種幹熱之癥。而也。身熱足寒者。本寒標熱之應。玩下文寒濕相得。則言寒而濕在其中。故曰寒濕之濁邪。兩中於下也。頸項﹑頭﹑面﹑目﹑與牙車﹑下至背部﹑俱太陽之所經。故頸項彊急。頭熱。面目時赤。獨頭動搖。牙關卒噤。並背反張者。俱經血不足。而幹熱逼之之應。故知爲也。惡寒爲太陽之本癥。時頭熱時字。與口之卒噤相應。蓋化熱之邪。終不若風熱之盛實。故但時熱﹑時赤﹑時動搖﹑卒噤﹑卒反張也。以鄙見擬其方。或當主桂枝倍芍藥湯。外加花粉術附爲合。蓋桂枝本湯以解標熱。加花粉以滋其經血之幹。術附以逐其本寒本濕。倍芍藥者。使之直走足脛以上散也。若以爲太陽表熱。罔顧寒濕之本病。但發其汗。則寒濕之本气。以汗空而相得於表。表陽之虛气。以汗疏而益虛於上。寒濕與虛陽。相薄於在上在表。故惡寒益甚也。此發汗而病不服之變動如此。

其脈如蛇。謂伏而堅直之脈。已如如有外出之勢。暴腹脹長。是寒濕之邪。入腑爲卽愈。其愈於自下利乎。夫之爲病。如盛夏之時。陽熱酷於上。逼陰气於下。而不得上升之象。若陽光少薄。則地气自騰矣。發汗以散其在上在表之熱。則下之陰液。有上滋之勢。故脈起如陰蛇之外出。腹脹如嵐霧之上浮。殆陰陽交泰之漸乎。人气與天地之道相同。其欲解也宜矣。此發汗而病狀之變動又如此。脈如故。卽下文之伏脈也。猶言脈伏如故。而反加弦之謂。夫弦爲緊滑之合脈。緊爲寒。滑爲濕。寒濕伏於下。則陽熱之不解於上可知。故曰者。言病之已成也。此發汗而病不理之變動又如此。全條總言寒濕病之常變。亦之正病也。

八條病有炙瘡。難治。

炙瘡之人。先受外火。次傷膿血。液愈熱愈幹。故難治也。

九條脈經曰。病。其脈伏堅。直上下行。

伏者。潛伏在下。堅者。凝斂之象。上下。指尺寸而言。直上下行。謂潛伏凝斂。單從傍骨而直行尺寸。並無浮起之意。蓋之爲病。𨿽在經絡之陽熱。而其所以爲病。卻在陰不與陽俱。而自沈伏也。若陰起而應陽。則入風寒暑濕之正例。而非矣。大槪病象盛夏。責在外無陰也。脈象隆冬。責在裏無陽也。其天地之不交。火水之未濟耶。若陽中有陰。則陽隨陰精而下降。陰中有陽。則陰隨陽气而上升。左右者。陰陽之道路。故病之死。多死於左肝右肺之不能升降也。此總言病之脈。蓋就之正病。及因致之兼癥。而兩言之也。

十條太陽病。其癥備。身體彊。KTKT然。脈反沈遲。此爲。栝蔞桂枝湯主之。

栝蔞桂枝湯方栝蔞根﹝二兩﹞桂枝﹝三兩﹞芍藥﹝三兩﹞甘艸﹝二兩﹞生薑﹝三兩﹞大棗﹝十二枚﹞

上六味。以水九升。煮取三升。分溫三服。取微汗。汗不出。食頃。啜熱粥發。

太陽病。其癥備者。如頭項彊痛而惡風發熱之謂。非指上文之癥備也。身體彊三句。始入病。身體指後髮際。及夾脊而言。KTKT。驚禽伸頸之象。傷寒之陽明病。亦以此爲狀。但陽明之經脈在前。人迎以下邪盛。故頸項支於前而KTKT然。太陽之經脈在後。風池以下邪盛。故頸項彊於後而KTKT然也。見如此太陽癥。脈若見浮。則脈癥相對。而爲太陽中風正病。乃反見沈遲。沈爲在裏。遲爲無陽。裏無陽气。則不能領津液以上滋。

而此太陽諸癥。爲幹熱可知。故曰爲。主栝蔞桂枝湯者。以桂枝本湯。能解營分之熱邪。使不至熱枯陽液。

一也。且太陽之陽熱。從汗渙散。使在下之陰津吸起。二也。栝蔞蔓生。性走經絡。而气淸滋潤。且根善上行。是從裏陰而引其精汁於太陽之經脈者也。以之治有汗之柔。宜矣。

十一條太陽病。無汗。而小便反少。气上衝胸。口噤不能語。欲作剛。葛根湯主之。

葛根湯方葛根﹝四兩﹞麻黃﹝三兩去節﹞桂枝﹝二兩去皮﹞芍藥﹝二兩﹞甘艸﹝二兩炙﹞生薑﹝三兩﹞大棗﹝十二枚﹞

上七味﹑咀﹑以水一斗。先煮麻黃﹑葛根減二升。去沫。內諸藥。煮取三升。去渣。溫服一升。覆取微似汗。不須啜粥。餘如桂枝湯法將息及禁忌。

太陽病。同上條。無汗者。寒邪傷營而凝閉其衛气也。小便反少者。正照病而言。蓋謂傷寒化熱之病。熱邪盛於表分。逼陰气於下。理宜小便淸利。而今反少也。气上衝胸者。人之毛竅。隨呼吸而喑爲開辟。今毛竅爲寒邪所閉。气機塞於旁引。但爭胸分出入之路故也。口噤者。太陽經道。循牙車。寒邪能令筋惕。故口噤而不得語也。以上俱太陽傷寒之癥。而曰欲作剛。必其脈不浮緊。而見沈伏。或且緊直可知矣。但以全癥而論。似當主麻黃湯以發表。加茯苓以利小便。加半夏以降逆气矣。卽合沈伏之脈而論。宜於麻黃湯中。加升陰之品。如膠﹑麥﹑歸﹑地。重以升麻等類矣。況之爲病。原系化熱之邪在經。而津液不供之癥。葛根輕浮滲泄。最爲燥家所忌。乃竟主葛根湯而無所顧忌者。神哉仲景。幾令人不可思議矣。不知當日。一眼看定小便反少。气上衝胸二癥。隨便用此。借水行舟。因糧殺賊之妙而已。蓋之所以爲病。所慮者。天地不交。水火未濟耳。今小便反少。气上衝胸。其裏陰之機。尙在向表。主葛根湯以發汗。則泄其上者。下气必從。疏其表者。裏陰自動。將津液之气可升。而沈伏之脈自起矣。且攻邪之法。自有層次。寒傷營分。爲太陽之第二層。二門之象也。則太陽衛气。爲第一層之大門。陽明分肉。爲第三層之堂陛。與其就第二層。卽賊以驅賊。不如從三層堂陛之間。振臂一呼。而賊易去耳。此不用麻黃湯而用葛根湯之深意也。至於直任葛根而不畏其疏泄者。

以其無汗。並小便反少二癥故也。無汗而小便少。胃中必有積飲。借積飲以爲汗。旣不虞其損傷津液。且內飲去而表熱解。故曰借水行舟。因糧殺賊之妙也。詳傷寒論太陽與陽明合病條下。參看自悉。

十二條爲病。胸滿﹑口噤。臥不著席。腳攣急。必齒。可與大承气湯。

此太陽病。從胸中移熱於胃腑而熱實。凡太陽之表癥俱罷者也。胃腑熱實。故與大承气以下之。表癥俱罷。故不曰太陽病。而但曰爲病耳。胸滿者。胃實而實气上浮之應。口噤者。胃系絡唇口並齒中。實气上浮。

則胃系急。故口噤也。臥不著席者。反側不寧之貌。胃實而神气不能歸伏土中也。下焦足脛之气。嘗休養於大腸之空處。胃實而大腸亦實。腸實﹑則腳下之气血不容轉舒。故攣急也。齒者。卽口噤之義。與大承以下之。則熱實去。而上下通和矣。或問曰。此條之癥。子何以知其不屬傳經。而爲胸中移熱。且云太陽表癥俱罷者也。答曰。若系太陽傳經。則陽明必有經絡表病。何得單見胃腑內實。故曰此胸中移熱也。若有頭痛﹑發熱﹑惡寒等表癥。必不徑情攻下。致犯下早結胸之戒。故曰太陽表癥俱罷者也。附錄仲景具菩薩之慈。泄神仙之祕。著此病方論。以垂萬世。後人不知爲金科玉律之文。置之覆瓿。及遇此癥。妄立驚風名色。除一切香燥藥外。惟是蜈蚣﹑全蠍之大毒。朱砂﹑金箔之重墜。巴豆﹑牽牛之猛悍。麝臍﹑冰片之犀利而已。訛以傳訛。

殺人無算。嗚呼﹑病一燈。千年塵土。誰復知有淨瓶甘露。玉液還丹也。夫之爲病。小兒十居其九。產婦十居其一者。以小兒純陽之體。津液未充。產婦亡血之餘。津液未復。一遇風寒等邪。犯其太陽。則化熱傷經。筋脈因幹熱而短縮。反弓抽掣。所自來也。其猶能勝此香燥。並一切大毒等藥乎。余嘗按仲景病方法。以治俗名急驚﹑慢驚之癥。無不應劑而起。揭明篇後。蓋欲同志者共遵之。則所活無窮矣。但剛柔二。卽今人所謂急驚者。皆陽也。其病脈癥治。已詳本篇。另有陰一癥。卽俗所謂慢驚者。本篇不具論條方藥。或以散見於傷寒論故耶。今不揣鄙陋。竊傷寒之旨。擬論五條。移方四道。皆屢試屢驗。髙明者萬勿以僭妄而漠視之也。

病﹑寒熱往來。寒則瀉利厥逆。熱則嘔咳煩驚者。柴胡加龍骨牡蠣湯主之。無太陽癥。乳食如故。但嘔吐。面色微黃。或瀉靑綠者。將作陰也。

小兒素靈慧。忽目遲而神機阻滯者。。

病患身不熱。時反弓。或抽掣而厥。卒口噤。不得出聲者。當歸四逆湯主之。驚者加龍骨﹑牡蠣。乳食急不到口者。膻中幹熱而煩悸故也。當歸四逆合黃連阿膠湯主之。﹝以上方。俱見傷寒論。﹞

病。小便色白。厥不止者。死。

十三條太陽病。關節疼痛而煩。脈沈而細者。此名濕痺。濕痺之候。小便不利。大便反快。但當利其小便。

太陽病。詳已見。二經交通之處爲關。兩骨相續之處爲節。關節者。人之坎澤也。故濕气多入於此。濕气入關節。則气血滯而不利。故疼痛。煩者。郁濕化熱之應也。沈爲在裏。細爲陽虛。人身惟陽气充足。則濕不能傷。今在裏之陽虛。則關節煩疼。明系濕邪滯其气血。而太陽之頭痛發熱等癥。又明系濕邪化熱。上衝經表之候。

故知爲濕痺也。痺者卑也。濕著關節。有不能舉動之義。故曰濕痺。裏陽旣虛。則不能分布水气。故小便不利。

關節之濕气。內淫腸胃。故大便反快也。利其小便。則濕去而關節疼痛等癥自止矣。

十四條濕家之爲病。一身盡疼。發熱。身色如燻黃也。

凡言家者。俱指夙病。如酒家﹑風家﹑亡血家之類。上條是初病濕。此系濕久而成家者。故曰濕家也。濕流關節。

故初病則關節煩疼。濕久化熱。而熱充經表。故一身盡疼而發熱也。黃爲土色。身色如燻黃者。濕熱傷脾。在上之汗孔不疏。在下之小便不利。故蒸其濕土之色於外也。

十五條濕家。其人但頭汗出。背彊。欲得被覆。向火。若下之早。則噦。或胸滿。小便不利。舌上如苔者。

以丹田有熱。胸上有寒。渴欲得水而不能飲。則口燥煩也。

濕家。已見頭汗出者。濕熱上衝。而蒸其气血於上之義。背彊者。濕持經表而不得汗也。欲覆被且欲向火者。

太陽被傷之本癥也。濕家俱陽气不足。故不能以汗送濕。若更以寒藥下之。則元陽更虛。而眞呼於中道自伏。故噦。胸爲陽气之署。陽气以寒下而虛餒。則下陰上乘陽位。故胸滿也。小便不利者。气機奪於後陰之下故也。舌苔﹑當指白苔而滑者。丹田以濕化之熱在下。胸中以攻藥之寒在上。下熱﹑故渴欲得水而口煩燥。上寒﹑故不能飲也。此條言濕家誤下之小逆如此。條中下早早字。疑是衍文。以濕家前後禁下故也。

十六條濕家下之。額上汗出。微喘。小便利者死。若下利不止者亦死。

濕家化熱上衝。癥見頭汗微喘者常也。但在下之之後。則逆矣。蓋下之則裏空。而在上之陽液陽气。理當下陷。今陽液反上而額上汗出。陽气反上而微喘。故逆也。小便利。亦濕家去濕之一路。特見於誤下而額汗微喘之後。則逆甚矣。蓋下後則液奪於後陰。小便之不當利者。一也。額汗微喘。气機已經上浮。而不應下送。此小便之不當利者。二也。兼見﹑則上脫下絕之勢已成。而中無所蘊。故主死也。下利不止。當承微喘以上等句。

蓋謂下後而前癥具。縱小便不利。若大便下利不止者。亦死。言與小便利者。同爲下絕也。此條言濕家誤下之大逆﹑又如此。

十七條風濕相搏。一身盡疼痛。法當汗出而解。值天陰雨不止。醫云。此可發汗。汗之病不愈者。何也。蓋發其汗。汗大出者。但風气去。濕气在。是故不愈也。若治風濕者。發其汗。但微微似欲汗出者。風濕俱去也。

風濕。卽後文第八條。所謂汗出當風者是也。蓋津液已離經絡。化而爲汗。卽如天地氤氳之气。已化成雨之象。雨著地而爲水。與汗伏皮而爲濕。同一義也。汗出當風。汗之將出未出者。卽便伏住。加之汗出而毛竅已開。風邪襲其玄府。則風與不出之汗相搏矣。不必中風而復中濕之謂也。久傷取冷。亦能落汗。汗客爲濕。濕生熱。熱生風。此𨿽濕風。亦可名爲風濕。故八條並及之。後凡言風濕者俱仿此。無著處﹑而煩熱者曰疼。是爲風因。有著處而沈滯者曰痛。是爲濕因。若單濕化熱以生風。則疼痛亦有時而互見者。一身﹑指手足太陽之部而言。濕從當風而汗不出。故其法仍宜出汗以解濕。並解其風也。陰雨不止。是天地濕勝之時。乘此而以汗去濕。是騰一內濕之空。而仍爲外濕入之之地也。況汗大而不得其法乎。其不能盡解宜也。蓋風性輕浮。

理或可以驟泄。濕性凝滯。勢必燥於燻蒸。此汗大而愈風不愈濕之道也。故治風濕者。乘晴明之日。已應天地之燥化。又微微似汗。則得燻蒸之法。而濕自去。濕去而風亦與之俱去者。濕本而風標故也。意者主桂枝加術湯乎。抑卽八條之麻杏薏甘。或九條之防加桂湯耶。

十八條濕家。病身疼。發熱。面黃而喘。頭痛。鼻塞而煩。其脈大。自能飲食。腹中和。無病。

病在頭中寒濕。故鼻塞。納藥鼻中。則愈。

此條當是裹濕枕濕。而濕中於頭之癥。故無事於發汗。及利小便。但納藥鼻中。使濕從嚏涕而出也。身﹑指太陽之夾脊而言。身疼痛者。濕中於頭。濕性將下流。而太陽之經气阻滯也。發熱者。濕𨿽在頭。然已阻滯其經气。皮毛爲經气之合。郁濕化熱。故發熱也。面黃者。陽气不充之應。若面色紅而不黃。則陽气力能蒸濕外解。

而身疼發熱。便不得謂之濕因矣。喘者。濕滯太陽之皮毛。皮毛內合肺竅。而不能通暢也。頭痛者。太陽之經。

上聚於頭。今爲濕所把持而悶冒也。鼻塞者。濕滯气機。卽上文喘癥之義。煩亦單指鼻而言。蓋謂鼻因塞而煩熱也。脈大者。濕持其上。太陽之經气。欲浮不得。而悶爲旁鼓之象。自能飲食六句。謂濕在頭而腹中無病。

若發汗及利小便。則徒傷中下二焦之气。是反招頭上之濕。使之下流也。豈如納藥鼻中。因涕以去其濕。得髙者越之之旨乎。不列方者。或失之耶。王氏謂宜瓜蒂散爲細末。如大豆許。縮入﹑則出黃水。夫瓜蒂入鼻以出黃水。未驗。且云忌吹。當令縮入。似與本文納字之旨有礙。附錄鼻淵一方。凡頭痛鼻塞。而稠黃濁涕不止者。用鵝不食艸一味。幹爲細末。納鼻中少許。令嚏出穢物。數次則愈。𨿽非漢時古方。而鼻淵一癥。頗似久濕在頭。而化爲風熱之候。用此甚神。故並記之。以資同志者之會悟云。

十九條濕家。身煩疼。可與麻黃加術湯。發其汗爲宜。愼不可以火攻之。

麻黃加術湯方麻黃﹝二兩去節﹞桂枝﹝二兩去皮﹞杏仁﹝七十个去皮尖﹞白術﹝四兩﹞甘艸﹝一兩炙﹞

上五味。以水九升。先煮麻黃減二升。去上沫。內諸藥。煮取二升半。去渣。溫服八合。覆取微似汗。

天地當五六月時。地气上浮。階潮礎潤。不得天气泄而爲雨。則燥蒸鬱冒者。濕之象也。天地之燥蒸鬱冒解於雨。與人身之煩疼解於汗。其理同也。外火攻之。則經絡關節之濕。因火逼而內入於臟腑矣。此灑物之濕聚於下。蒸物之气浮於上之義也。主麻黃加術湯者。濕气能塞毛竅。故濕家每皆無汗。用麻黃者。所以疏衛表之云翳也。桂枝善行營气。得東方風木之正。所謂風以燥之也。五臟惟肺最惡濕。且其髒與皮毛相合。故皮毛受濕。肺管先爲之不利。加杏仁者。所以通肺竅也。白術性溫。與甘艸同用。則善理脾胃土气。土得甘溫。

則蒸濕於上而爲汗。此治外濕之正藥也。

二十條病者。一身盡疼。發熱。日晡所劇者。名風濕。此病傷於汗出當風。或久傷取冷所致也。

可與麻黃杏仁薏苡甘艸湯。

麻黃杏仁薏苡甘艸湯方麻黃﹝半兩去節湯泡﹞杏仁﹝十个去皮尖炒﹞薏苡仁﹝半兩﹞甘艸﹝一兩炙﹞

上銼麻豆大。每服四錢匕。水一盞。煮八分。去滓。溫服。有微汗。避風。

病者。卽濕病也。一身盡疼﹑發熱。詳已見。日晡爲陽明經气之旺時。有自振以推濕出表之勢。而濕邪不受其驅逐。遂相持於太陽陽明之界。故劇也。風濕三句。見本篇五條注。主麻杏薏甘湯者。甘艸屬土。爲內主脾胃。

外主肌肉之藥。以之爲君。蓋欲其由脾胃以達肌肉之意。薏苡甘溫。善燥中土。且趁甘艸浮緩之性。則能從下從裏。而燻蒸其濕於在上在表也。杏仁通利肺竅。以引其機。爲薏甘燻蒸之接應。麻黃髮越毛孔。以開滯郁之障。譬之驅賊。薏甘爲內室之傳呼。杏仁爲中途之援引。麻黃直開大門以放其去路耳。與前條麻黃加術湯同意。特其制之大小略殊。並少桂枝一層癥候而已。上條曰濕家。則爲病旣久。非小劑可愈者。故大其制。此條曰病者。則其濕尙淺。故不必用大劑。以過傷其气。且麻黃加泡。杏仁加炒。止用其輕淸之气。而已足矣。又本條較前條。多日晡而劇一癥。日晡而劇。爲肌肉當王時。而有自振之气。則營分尙未受濕。故不必用桂枝也。

二十一條風濕。脈浮身重。汗出惡風者。防己黃湯主之。

防己黃湯方防己﹝一兩﹞黃﹝一兩一分去蘆﹞白術﹝七錢半﹞甘艸﹝一兩﹞

上銼麻豆大。每抄五錢匕。生薑四片。大棗一枚。水盞半。煎八分。去滓。溫服。良久再服。喘者。加麻黃半兩。

胃中不和者。加芍藥三分。气上衝者。加桂枝三分。下有陳寒者。加細辛三分。服後當如虫行皮中。從腰下如冰。後坐被上。又以一被繞腰以下。溫令微汗。瘥。

此條。病則雙名風濕。癥則頗似單風。湯意卻又全治單濕。仲景心細如髮。學人透得此關。則入木三分矣。蓋汗出當風。是汗郁於風而成濕。如上條所云。故曰風濕。則風濕之病。濕爲本而風爲標矣。夫郁濕化熱。濕熱與虛陽相並於外。故脈見浮。虛陽外並。則陰無健主。而坤呈地象。故身重。脈浮身重。系虛陽爲濕熱燻蒸。故汗出。汗出。則毛竅疏洞。故惡風也。濕家必由汗解。汗出而濕自去者。常也。今脈浮﹑身重﹑惡寒如故。則知汗出。

爲虛陽自越。而濕邪自在也。濕邪自在。故主防術甘艸以燥之。虛陽自越。故君黃以斂之耳。雙言風濕者。

兼及其標也。脈癥頗似單風者。中標之病也。單治濕邪者。專責其本也。按四分爲一兩。一分當是二錢半。

方中黃一兩一分。爲一兩二錢五分也。方後加減之三分。卽正方白術之七錢半。以銖數計之。一分得六銖。古人以二十四銖爲一兩也。後仿此。五錢匕。謂以一錢之匕首。五抄其藥也。喘爲濕邪傷肺。而肺竅不利之應。故加麻黃以發之。胃不和者。濕气滯脾。能使胃中脹。或雷鳴溏泄之類。芍藥酸斂。下行入髒。能引防術溫燥之性。下入脾中。使之溫中以燥土。故加之。气上衝者。胸中陽气虛餒。而下气乘上之應。桂枝甘溫。

能塡胸分之陽。故加之。細辛辛溫而香細。善達下焦气分。寒能召濕。陳寒者必積濕。加此者。亦猶加芍藥之義也。如虫行。言上身。如冰。言下體。坐被繞被。總以溫暖爲燻蒸去濕之法耳。微汗瘥。當兼小便言。蓋腰上之濕解於汗。腰下之濕解於小便利。故也。

二十二條傷寒八九日。風濕相搏。身體煩疼。不能自轉側。不嘔。不渴。脈浮虛而澀者。桂枝附子湯主之。

若﹝傷寒論多其人二字﹞大便堅。小便自利者。去桂﹝傷寒論多枝字﹞加白術湯主之。

桂枝附子湯方桂枝﹝四兩去皮﹞甘艸﹝二兩炙﹞生薑﹝三兩切﹞大棗﹝十二枚劈﹞附子﹝三枚炮去皮切八片﹞

上五味。以水三升。煮取一升。去滓。分溫三服。﹝傷寒作水六升。煮二升。以後方諸藥減半之水數計之。則此方之三升一升。恐爲錯誤。當從傷寒爲是。﹞

白術附子湯方白術﹝二兩﹞附子﹝一枚半炮去皮﹞甘艸﹝一兩炙﹞生薑﹝一兩半切﹞大棗﹝六枚﹞

上五味。以水三升。煮取一升。去滓。分溫三服。一服覺身痺。半日許再服。三服都盡。其人如冒狀。勿怪。卽是術附並走皮中。逐水气。未得除故耳。

此條頭一癥。系風寒兼濕。第二癥。系單寒兼濕。然俱在太陽經表。而不幹腑臟者也。身體指軀殼而言。煩疼爲熱因。以風爲陽熱。寒濕二邪。俱能化熱故也。陽主健用。濕主沈滯。陽虛而濕邪中之。沈滯而失其健用。故不能轉側也。不嘔者。內無寒也。不渴者。裏無熱也。蓋謂傷寒至八九日。已過六七日自愈之期。卽宜見表邪入裏之候。乃外不見解。裏不見傳。加之脈浮爲在表。浮而且虛。則虛從浮斷。是爲表無陽气。更兼澀脈。澀爲濕診。明系表陽虛微。不能送邪出表。以致濕與風寒相搏。故日久不解。而亦不傳也。是則表陽虛微。爲病之本。風寒與濕。爲病之標。故君附子至三枚者。一以溫陽。一以散寒。一以驅濕也。加於桂枝湯中者。桂枝行營衛之气。風從汗解。而寒濕亦與之俱去矣。獨去芍藥者。以爲在經表。不欲其酸斂也。下文三句。緊頂傷寒八九日六句。猶言前癥具而脈旣如此之人。若大便堅硬。又爲寒燥津液。如水凍冰之象。平脈所謂陰結者。是也。小便自利。爲肺與小腸。气微而不能提守之應。桂枝行津泄气。故去之。白術苦溫。能滋脾胃肌肉之陽液。

以消客濕。故加之。冒者。軀殼浮虛散大之貌。詳傷寒注。減諸藥於前方之半者。前方注意在汗。猶之以風雨解潮濕。利於疏爽。故大其制。此方注意在濕。猶之以旭日解寒濕。義取燻蒸。故半其制耳。

二十三條風濕相搏。骨節煩疼。掣痛不得屈伸。近之則痛劇。汗出短气。小便不利。惡風。不欲去衣。

或身微腫者。甘艸附子湯主之。

甘艸附子湯方甘艸﹝二兩炙﹞附子﹝二枚泡去皮﹞白術﹝二兩﹞桂枝﹝四兩去皮﹞

上四味。以水六升。煮取三升。去滓。溫服一升。日三服。初服得微汗。則﹝一本有解能食汗出五字﹞復煩者。服五合。恐一升多者。宜服六七合爲妙。

此條當重看風字。癥則以汗出惡風爲主。蓋以風爲本。而濕爲標者也。故方意君桂枝者。一則取其行營衛之汗以解風。隨便令其領術附以解濕也。濕流關節而能化熱。風又爲陽熱之邪。兩熱相持於骨節。故煩疼也。風火之性。以動而張。故掣痛。風濕鼓滿於骨節之上下。故不得屈伸。並不可近也。風邪疏衛表。故汗出。濕邪滯肺竅。故短气。小便不利者。風濕以熱相得。而气機浮壅也。惡風者。汗出表疏。畏風所襲也。表疏惡風。故不欲去衣。微腫者。風濕阻其經气之應。此因風爲重。故於甘艸術附。溫脾燥濕之外。不得不尊桂枝以解其風濕耳。

二十四條太陽中者。發熱惡寒。身重而疼痛。其脈弦細芤遲。小便已。灑灑然毛聳。手足逆冷。小有勞。

身卽熱。口開。前板齒燥。若發其汗。則惡寒甚。加溫鍼。則發熱甚。數下之。則淋甚。

卽下條所雲中熱是也。人身之陽气。托根於命門。分光於臟腑。各從其本經。而燻蒸於在上在外。乃於皮腠之間。與太陽之气。匯成一片。而包裹於軀殼之表。是爲衛气。衛气周密。不特以陽拒陰。寒邪不能入。卽熱邪亦不能入者。裏气充。而外气不敢犯故也。此條是臟腑之陽虛。而衛气衰薄。故邪得以熱傷其表气也。

熱傷其表气。故發熱。衛气衰薄而受傷。故惡寒也。陽主輕淸。陽虛而且見傷。故身重。疼痛者。熱邪逼其經气。

而不得上浮外鼓之應。夫太陽之脈宜浮。夏月之脈宜洪。今見弦細芤遲。弦細爲減。減者瘦削之義。是陽气之不能充其脈體也。遲爲在髒。是髒陽气微。故不能健應於脈至也。芤者。無陰之診。陽生於陰。明系陰精短少。而熱之邪充之。故以芤見。陽气因之而弱。故以弦細與遲同見也。太陽外主皮毛。內通小便。小便已。則膀胱气空。而皮毛之气。爭赴空處。故灑灑然毛聳也。手足﹑爲陽气之充。陽虛且病。故不能貫於四末。而逆冷也。勞則神浮。神者火也。火浮。故身熱。口開者。虛陽爲邪所逼。有下陷而不能收攝其唇口之象。板齒爲督脈之所入處。督脈兩界於太陽。而與之爲合。太陽傷。故督脈熱於所入而燥也。發汗。則陽益虛。故惡寒甚。

溫鍼。則外火與邪相襯。故熱甚。數下之。則气機奪於後陰。而膀胱之治化不能傳送。且邪因虛下沈。故淋甚者也。本經不列方。以鄙意擬之。炙甘艸湯滋陰以實其芤。合四逆湯扶陽以益其弦細與遲之脈。陰陽充暢。邪或解於自汗乎。

二十五條太陽中熱者。是也。汗出惡寒。身熱而渴也。白虎加人參湯主之。

白虎加人參湯方石膏﹝一斤碎﹞知母﹝二兩﹞甘艸﹝二兩﹞人參﹝三兩﹞粳米﹝六合﹞

上五味。以水一斗。煮米熟。湯成。去滓。溫服一升。日三服。

大熱在內。故蒸其液出而爲汗。又逼其陰出而惡寒也。身熱者。熱外蒸皮腠之應。渴者。熱內鑠陰津之應。此系太陽陰精短少。而大熱傷其津液之癥。故主白虎。以救大熱。白虎加參。以救大熱所傷之津液耳。湯意見傷寒本湯下。

二十六條太陽中。身熱。疼重。而脈微弱。此以夏月傷冷水。水行皮中所致也。一物瓜蒂湯主之。

一物瓜蒂湯方瓜蒂﹝二十个銼﹞

以水一升。煮五合。去滓。頓服。

此亦陽虛﹑而熱傷气之癥也。身熱。爲太陽中之本癥。疼重。卽下文水行皮中之候。蓋疼爲熱因。重爲濕因。濕熱相搏。故疼重也。微弱爲陽虛之診。若陽气充足。邪不能相犯。卽或犯之。便於渴飲涼水中。送爲汗解矣。豈有身熱疼重之癥乎。今以脈微弱審之。則知身熱疼重。始以陽虛而受熱於前。復以陽虛而不能運涼水於後之應。故直斷之曰。夏月傷冷水。水行皮中所致也。主瓜蒂湯者。瓜蒂苦寒。苦則能令胃系急而不下。寒則能拒熱之邪內侵。且此藥善湧。湧則開提陽气。能使微弱之脈自振。將水气運爲自汗。而身熱疼重。俱可盡解。是去行水之權。只用一湧以提其陽气﹑而已足矣。其言一物者。不欲以余藥牽制其性耳。

百合狐惑陰陽毒病證治第三

論曰。百合病者。百脈一宗。悉致其病也。意欲食。復不能食。常默默。欲臥不能臥。欲行不能行。飲食。或有美時。或有不欲。聞食臭時。如寒無寒。如熱無熱。口苦。小便赤。諸藥不能治。得藥則劇吐痢。如有神靈者。身形如和。

其脈微數。每溺時頭疼者。六十日乃愈。若溺時頭不痛。淅然者。四十日愈。若溺快然。但頭眩者。三十日愈。其證或未病而預見。或病四五日始見。或病至二十日。或一月後見者。各隨癥治之。

百合病者。宗气血脈。百不合之病也。以百不合之病。而合之以百合。以藥名病。猶云柴胡癥。桂枝癥之義。故曰百合病也。百脈者。百骸之血脈。就上中下三焦而言。一宗者。一身之宗气。就心肺之夾空而言。然气主乎血。血抱乎气。嘗有夫唱婦隨。君令臣供之妙。若陰血一傷。則其气自爲渙散。而气血失合一之用。故悉致其病也。是則气原無病。所病者。惟是血不足以副之。故見夫若無家。君幾失國之象。下文欲食﹑欲臥﹑欲行﹑欲飲食﹑或有美時。及無寒無熱等。一半﹑俱陽气未病之候。而不能食﹑不能臥﹑不能行﹑或飲食有不用。而且食聞臭。

及如熱等。一半癥候。俱陰不能爲陽以贊厥成耳。默默。神機以失根據而有消阻之狀。口苦者。陽浮於上也。小便赤者。陽陷於下也。藥不對癥。故不能治。蓋行諸藥者。以脾胃之陰陽相得。然後能使之內走臟腑。外達經表耳。今陽有餘而弛。陰不足而縱。陽弛。故得陽藥則劇吐。陰縱。故得陰藥則劇利也。如有神靈。指預知暗識之類。蓋陰不能宅陽。而魂離神蕩。往往有在家而預知行人之至。靜臥而潛通竊議之言者是也。此條神機不守。爲百合病之最重者。俗解頂上文之得藥吐痢爲言。則謬甚矣。身形如和者。陽气無病之應。脈微數者。

陰血幹熱之應。陰短陽長之人。每當溺時。則膀胱一空。而陰气下流。其陽熱愈浮於上。故頭痛六十日。爲六气轉換之候。五行之鬼气。滿則必移。而平气接之。是爲子制其鬼也。故期其愈。若頭不痛。但淅然及溺快。而但頭眩者。其陰虛陽浮之候。降序而愈期亦各較速也。其癥。統指欲食至頭眩等癥而言。未病而見。謂不因他病而自成百合病者。卽下文第五條百合地黃湯癥是也。病四五日三項。謂不論新舊。先因他病而致虛陰气以成此病。卽下文二條之百合知母湯。三條之百合滑石代赭湯。四條之百合雞子黃湯等癥是也。或有問餘者曰。子何以知此癥之陽气無病。但病陰虛而陽自渙散也耶。答曰。以本篇方意知之。諸方中用藥。

俱就上中下而峻補其陰。至於气分。但用百合一味以招來收攝之而已矣。見諸方下。客首肯而去。

百合病見於發汗後者。百合知母湯主之。

百合知母湯方百合﹝七枚劈﹞知母﹝三兩切﹞

上先以水洗百合。漬一宿。當白沫出。去其水。更以泉水二升。煮取一升。去滓。別以泉水二升。煎知母。取一升。去滓。後合和。煎取一升五合。分溫再服。

百合病發汗後者。猶言發汗之後。因而成百合病也。發汗。則心肺之陰液大傷。而上焦神气。有懶散不完之象。故見首條諸癥。知母滋陰淸熱。善走肝腎。肝爲心之母。腎爲肺之子。合子母而兩補心肺之陰精。然後以形象心肺。瓣瓣朝宗之百合。收攝其神气而抱攏之。則知母滋陰以調百脈。百合斂陽以歸一宗。鍼鋒逼對矣。先必別煎者。各完其性也。然後合和者。相與有成也。煎用泉水者。取其上泛而流長。蓋上泛之性歸宗。流長之性貫脈也。

百合病見於下之後者。滑石代赭湯主之。

滑石代赭湯方百合﹝七枚劈﹞滑石﹝三兩﹑碎綿裹﹞代赭石﹝如彈丸大一枚﹑碎﹑綿裹﹞

上先以水洗百合。漬一宿。當白沫出。去其水。更以泉水二升。煮取一升。去渣。別以泉水二升。煎滑石代赭。

取一升。去渣。後合和。重煎。取一升五合。分溫服。

百合病下之後者。猶言因下後而成百合病也。下後。則脾與肝腎之津液大傷。而下焦神气有懶散不完之象。故見首條種種等癥也。滑石甘寒鎭重。甘能聚气。寒能養陰。鎭重。則能令招攝神气之百合。下斂三陰散亡之气。分別水谷。又其治下後之餘事也。下後。必多陰气上逆。故加代赭以鎭之耳。

百合病見於吐之後者。百合雞子黃湯主之。

百合雞子黃湯方百合﹝七枚劈﹞雞子黃﹝一枚﹞

上先以水洗百合。漬一宿。當白沫出。去其水。更以泉水二升。煎取一升。去滓。納雞子黃。攪勻。煎五六沸。分溫服。

百合病吐之後者。猶言因吐後而成百合病也。吐後。則脾胃之陰液大傷。而中焦神气有懶散不完之象。故見首條種種諸癥也。雞蛋黃。血液渾全。且色黃而居中。爲大補土液之聖藥。能使百合收攝中宮之气。聚爲一宗。故主之。

百合病不經吐下發汗。病形如初者。百合地黃湯主之。

百合地黃湯方百合﹝七枚劈﹞生地黃汁﹝一升﹞

上以水洗百合。漬一宿。當白沫出。去其水。更以泉水二升。煎取一升。去渣。內地黃汁。煎取一升五合。分溫再服。中病勿更服。大盒飯如漆。

百合病不經吐下發汗者。猶言不因吐下發汗而成百合癥也。病形如初。具首節全癥之謂。不因汗吐下之誤治。而自成其癥。則其人之上中下三焦。陰液皆虛。陽气以無偶而參錯故也。生地黃。體直味重。气濃液全。

通補三焦十二經之血脈。用汁一升。以爲之主。而令完神聚气之百合爲佐。是補百脈。而通其气。以輔一宗也。中病勿更服。恐地黃甘寒之性。過傷陽气也。大便如漆。所以驗中病之法。蓋液短者。則地黃之汁。滲走百脈。故大便無所見。大便如漆。則百脈不受地黃而自下。故知中病也。時解謂淤血行下。未是。

百合病一月不解。變成渴者。百合洗方主之。

百合洗方百合﹝一升﹞

上一味。以水一斗。漬一宿。洗身。洗已。食煮餅。勿以鹽豉也。

百合病爲宗气渙散之癥。气散﹑則陰液與之俱散。而爲汗者理也。況一月不解之久。其變成渴也宜矣。以百合之收攝眞气者。漬水以洗之。則外散之气內抱。而陰液得全。渴將自止矣。麥形象心。爲少陰之谷。性能聚液。故可作煮餅爲食也。鹽能令器津泄。非洗毛竅以收津气者之所宜。故戒食鹽也。豉爲養性之味。鹽豉且戒。況其他乎。

百合病渴不瘥者。栝蔞牡蠣散主之。

栝蔞牡蠣散方栝蔞牡蠣﹝熬等分﹞

上爲細末。米飲服方寸匕。日三服。

不瘥。承上文而言。用百合洗方。而渴仍不解之謂。洗之而渴不瘥。是中焦之營陰渙散。不能上供喉舌。而陽獨亢之應。牡蠣靜藏水底。有收攝眞壬之象。栝蔞滋陰淸熱。且根性上蔓。是又升其淸潤於廉泉舌本者。加之服以米飲。則引入胃中。而胃液立起。其主之也。不亦宜乎。

百合病變成熱者。百合滑石散主之。

百合滑石散方百合﹝一兩﹞滑石﹝三兩﹞

上爲散。飲服方寸匕。日三服。當微利者止服。熱則除。

膀胱之化機不運。則陽熱由小腸而上浮胸膈。故上條見渴癥。又從胸膈而外浮於表分。故此條見熱癥也。

滑石分理陰陽。爲中下二焦淸利之品。配百合以收攝其气。則水道下泄。而陽熱自除矣。微利。卽止服。陰虛。

不得過以分消傷津液也。首條言本癥曰欲飲食。或有美時。或有不用。是百合病原無渴癥。又曰如熱無熱。是百合病原無熱癥。則前條之渴。此條之熱。俱因一月不解變出。故兩曰變成也。

百合病見於陰者。以陽法救之。見於陽者。以陰法救之。見陽攻陰。復發其汗。此爲逆。見陰攻陽。乃復下之。此亦爲逆。

見於陰。謂百合病之成於下後者。蓋下後。則眞陰損傷。而眞陽渙散。陽法救之。卽滑石代赭。及百合洗方之類。其意在斂气歸宗。故曰陽法也。見於陽。謂百合病之成於汗吐後者。蓋汗吐後。則陽液損傷。而陰气渙散。

陰法救之。卽百合知母。及栝蔞牡蠣之類。其意在添精潤脈。故曰陰法也。反此則逆。總見百合病之始終不可汗下。況用吐乎。李氏舊注。以陽亢陰盛。解見陰見陽。大謬。蓋陽亢之說。猶於變渴變熱二條。影射得去。至陰盛一邊。試問本篇諸條治法。將何所指乎。皆以不知百合一病。盡因傷損陰陽二液。以致或陰或陽。爲之懶散浮蕩故也。

狐惑之爲病。狀如傷寒。默默欲眠。目不得閉。起臥不安。蝕於喉爲惑。蝕於陰爲狐。不欲飲食。惡聞食臭。其面目乍赤乍黑乍白。蝕於上部則聲嗄。甘艸瀉心湯主之。

甘艸瀉心湯方甘艸﹝四兩﹞人參﹝三兩﹞半夏﹝半升﹞黃芩﹝三兩﹞黃連﹝一兩﹞漧薑﹝三兩﹞大棗﹝十二枚﹞

上七味。以水一斗。煮取六升。去滓。再煎。溫服一升。日三服。﹝以日三服計之。則再煎下。當有取三升三字。﹞

此虛邪陰火。逼傷胃中眞陽。而爲上浮下陷之癥也。狐性善疑。惑﹑炫惑也。言或眠或起。或上或下。或前或後。

令病者自疑。醫者炫惑之義。狀如傷寒。指頭疼發熱而言。默默欲眠者。胃中眞陽。爲虛邪陰火所傷。不能自振。而有遁伏少陰之象。故下文不欲飲食。惡聞食臭二癥。同一根蒂也。目不能閉。臥起不安者。虛熱上衝。而陽气又有𨿽微而不能自伏之勢也。蝕者。非眞有虫食之義。謂陰熱敗物。有濕朽黴爛之象。如虫之食物者然也。蓋虛邪陰火之气。由中焦而上衝。則歷胃脘及肺。而喉嗓爲結聚之處。下陷則歷小腸至膀胱。或由大腸。而前後二陰爲結聚之處。故皆爲蝕也。面目爲神气之所會。火升。則烘然而赤。陽伏。則黧然以黑。气陷。則夭然以白。邪熱有升降。气機有起伏故也。喝者。聲出自閉。如吆喝之狀。蓋所以自禁其上衝之气耳。上部﹑凡喉舌牙花皆是。主甘艸瀉心湯者。甘艸甘能守中。重用之以爲君。則漧薑之溫。在胃陽。人參之補。在中气。半夏降上逆。芩連淸標熱。則中焦之眞陽復。而虛邪陰火自熄矣。或曰。陽與火似爲同類。今曰虛邪陰火。逼傷眞陽。敢問其所以異。且旣曰火。而復用辛熱之漧薑。何也。答曰。眞陽。體溫用醇。不焦不殺。三春太和之气也。虛邪陰火者。不特與眞陽不同。亦與實邪陽火有辧。陽火有根有焰。生於木而死於水。故天地之酷熱。可以風散。可以雨解。陰火無起無止。生於水而伏於金。故雷電之火光。陰雨則見。晴明則藏。漧薑辛溫。辛爲金之味。辛溫。又爲晴之象。此古聖人本先天庚金伏丙火之理。以定方也。於漧薑又何疑焉。

蝕於下部。則咽漧。苦參湯洗之。

苦參湯方苦參﹝一斤﹞

上以水一斗。煎取七升。去滓。燻洗。日三。

下部。凡前陰及腿縫皆是。陰火毒於下。則陽液幹於上。以少陰上系咽喉故也。夫陰熱朽爛。皆屬气血弛縱所致。苦參。味苦气寒。苦以堅之。寒以斂之耳。

蝕於肛者。雄黃散燻之。

雄黃散方雄黃﹝一兩﹞

上一味。爲末。筒瓦二枚。合之。燒向肛燻之。

雄黃气重。能排邪而引正。加之火燒煙性。又能驅穢燥濕故也。二條俱承首節諸癥。及面目之或赤或黑或白而言。

病者脈數無熱。微煩。默默但欲臥。汗出。初得之三四日。目赤如鳩眼。七八日。目四黑。若能食者。膿已成也。

赤豆當歸湯主之。﹝湯字當作散字﹞

赤豆當歸散方赤小豆﹝三升﹑浸令芽出。曝漧﹞當歸﹝十兩﹞

上二味。杵爲散。漿水服方寸匕。日三服。

此陰火之結於下焦血分者。營行脈中。血熱而短。故脈數。气不病。故無熱也。胸中液短者必煩。然因無表熱。

故𨿽煩而亦微也。默默欲臥。少陰受熱之應。下焦陰血中結熱。故移其熱於少陰耳。汗出者。血得熱而蒸其液於外。猶之地得熱而潮其濕於上也。肝之爲髒。開竅於目。肝統血。故血熱者。目赤如鳩。赤爲火之色。黑爲燼之气。初得之爲初炎之火。故赤。七八日四黑者。火亢甚。而呈煙煤之象也。下焦血熱而短。血熱甚。則上移其熱於胃。血短甚。又借資津液於胃。故善饑殺谷而能食也。夫以血熱血短之故。以致善能殺谷而食。豈非气壅血敗而成膿。有以見此抽吸胃精之癥耶。故知之。赤小豆味甘。臍黑而色正紅。甘則解毒。臍黑則走下焦陰分。色正紅則其入血可知。加之浸令芽出。芽性上銳而走气分。與補血之當歸相配。明系欲其直走下焦之血分。旣補其血。並解其毒。且使之上銳而行提其血中之結气。服以漿水者。漿水味酸性寒。酸則取其入肝。寒則取其解熱也。下卷十六篇﹑下血而在大腸之近處者。亦主此湯。則其從下焦而補之升之淸之散之之義。可並見矣。

陽毒之爲病。面赤。斑斑如錦紋。咽喉痛。吐膿血。五日可治。七日不可治。升麻鱉甲湯主之。

升麻鱉甲湯方升麻﹝二兩﹞鱉甲﹝手指大一片炙﹞當歸﹝一兩﹞甘艸﹝二兩﹞雄黃﹝半兩研﹞蜀椒﹝炒去汗一兩﹞

上六味。以水四升。煮取一升。頓服之。老小再服。取汗。

此陰火之郁於上焦气分。而殘暴其血中之淸陽者。气分屬陽而受毒。故曰陽毒。與俗稱陽火亢熱之毒不涉。陽气受陰火之毒。不能載血流行。面爲諸陽之合。故獨赤。斑斑如錦紋。气病而不與血相入之象也。咽喉。

爲淸气上出之道。气從陰火之化。故痛。气傷則膿。气傷而血亦與之俱傷者。故吐膿亦吐血也。五日可治。五日以內尙可治。七日不可治。謂七日以外則不可治矣。見急宜治之。遲則必死。警惕之詞也。蓋此及下文二條。系邪火銷鑠眞水之癥。五日以內。爲五行之生數。生而未成。則邪火尙易撲滅。故可治。七爲火之成數。燎原之勢。便不可向邇矣。況七日以外乎。故不可治也。所謂五日可治。而主升麻鱉甲湯者。妙哉仲景。誠聰明睿智。髙視九天九地之下。而秋毫不遺者也。夫此癥。原爲陰邪之火。郁於上焦气分。而殘暴其血中之淸陽。

故用鱉甲爲主。以鱉爲水族疥虫。得金水之正。後天之水能制火。先天之丙伏於庚。合先後天而兩治。陰邪之火。焉有不服者哉。且鱉性屬陰。而其甲屬天象。是爲陰中之陽。與補血之當歸相合。則峻補殘暴之陰。而尢能行血中之气矣。雄黃﹑蜀椒。俱屬味辛气重之品。味辛則能制伏陰火。气重。則又能專引鱉甲﹑當歸。而入於气分矣。且雄黃之气重於散。而不使陰火之毒。內郁於气機。蜀椒之气重於斂。而不使陰火之毒。上炎於喉咽。然後以甘緩守中之甘艸。兜托諸藥之性。髙理於上焦。以輕浮疏泄之升麻。薄引陰火之邪。分散於玄竅。頓服者。取其力並也。老小再服。非老人小兒另行作服。蓋一升分作再服之義。舊注謬甚。

陰毒之爲病。面目靑。身痛如被杖。咽喉痛。五日可治。七日不可治。升麻鱉甲湯。去雄黃蜀椒主之。

此陰火之郁於上焦營分。而殘暴其血中之淸陽者。營血屬陰而受毒。故曰陰毒。與傷寒陰邪中髒之毒。不涉。營血受陰火之毒。色不上華。故面靑。又肝藏血。而開竅於目。營血傷於陰熱。而肝气外應。故目亦靑也。營行脈中。營血熱而脈絡之气不舒。故身痛如被杖也。膻中爲陽腑而多熱。其別絡。則內通心主之血。而外絡咽喉。陰火逼營陰。而膻中更熱。故上逆於咽喉而刺痛也。五日以內可治。七日以外不可治。以陰火之毒。如陰險陰毒之人。其陰狠忍酷。不問中气中血。俱不得因循養禍以待斃也。卽主本湯而獨去雄黃蜀椒者。以陰火熱邪。其中傷血分而耗血。與中傷气分而耗血頗同。故只消去其气分之使藥。而已足矣。舊注牽扯疫熱陰寒。以釋陰陽二毒。略無是處。

瘧病脈證並治第四

師曰。瘧脈自弦。弦數者多熱。弦遲者多寒。弦小緊者。下之差。弦遲者。可溫之。弦緊者。可發汗鍼炙也。浮大者。可吐之。弦數者。風發也。以飲食消息止之。

李氏舊注曰。瘧者。虐也。寒熱暴侵。有虐政之象。故名瘧。或曰。瘧﹑謔也。寒去熱休。與平人無殊。其病有如戲謔之狀故也。考之內經。皆由風寒暑濕之邪。客於太陽背部。及督脈諸穴中。而發爲此病者也。其癥先寒後熱者居多。蓋因陽气逐邪。而內並於陰。則陽分外虛。而陰內盛。陽虛陰盛。其寒栗也宜矣。至於陽窘而極。則怒將奮發。此剝極必復之道。且以衛外虛而吸之。則陽气引陰。而復並於外。陰虛陽實。陽實故熱。陰虛故渴也。

陽者。正气也。正起則邪伏。故熱反而瘧漸解矣。此先寒後熱。及熱而後解之理也。瘧邪嘗格陽而順陰。人身陽气。日則行爲衛而在外。夜則伏於髒而在內。太陽背部。及督脈諸穴者。陽气出入之所經也。陽與邪搏。邪勝則寒。陽勝則熱。熱則陽已過邪所據之地。而邪遂解。然气機之流行有常度。而瘧邪之占據無挪移。故明日至此則又作。而時刻不爽者。此也。若邪气已離背部及督脈。而其頭則內薄五臟。尾尙橫連募原。募原者。

內爲五臟通衛气之衝。而外爲背部督脈行陽之驛。夫諸髒屬陰而行遲。且道遠气深。故其微陽。嘗以兩周。

而始得從募原以與衛气相值。是衛气如天行之速。一日一周。髒气如月與日之行遲。而以月會歲會之道也。然髒气旣出而與衛會。則邪亦隨之而與衛陽相搏矣。故間日又作。凡此皆瘧之大槪也。陽气削弱。其脈則弦。又少陽之主脈亦弦。病瘧之人。受邪而不能推出。陽气旣已削弱。況少陽系三陽之樞。爲衛气起伏升降之路。是衛與邪相角於少陽之部。而寒熱渴嘔之諸癥見焉。故瘧脈自弦也。熱勢躁急。故弦數之脈多熱。

寒气痿頓。故弦遲之脈多寒。二句是主。以下十一句。俱從此而抽出言之也。小卽細脈。有斂束之象。緊。卽弦脈之急者。言弦而細且急之脈。是斂束其飲食而至有急切之狀。如脾約裏急之義。此足陽明太陰。飲食積於中焦。悍气不能充周則寒。精气不能滋息則熱。下之。則積滯去而精悍貫通。故瘥也。此承弦數多熱句來。

猶云弦數而小緊之謂。蓋弦而不數。𨿽小緊不可下故也。弦爲脈體不充。遲爲動機不續。俱陽虛之應。陽虛。

則气機內並而寒。外並而熱。或但寒而無熱。如五條之癥者。溫之而陽气自滿。使有升降之沖和。而無起伏之偏獘。故可愈。此足少陰及三焦之瘧。溫之而大气一轉。其病乃散也。二句承弦遲多寒。本文自明。弦緊四句。凡兩段。又雙頂弦數弦遲而兼言之也。蓋謂弦數而緊者。緊爲寒診。數爲熱應。是本因感寒。而標則化熱。

故寒熱疊見。而且先寒後熱者。從標本之性也。夫祛寒固宜發汗。祛寒之化熱者。尢宜發汗。故曰可發汗。如邪在太陽陽明之經。日久不傳。鍼之旣奪其傳路。復瀉其餘邪。如傷寒三陽經之例。故並亦可鍼也。至若弦遲而緊者。緊爲寒邪凝斂。遲爲眞陽衰息。弦又爲衛气削弱之診。是三陽部竭。而寒邪中之。不能根據臟腑經絡之陽以化熱。卽經所謂牝瘧寒瘧之類。灸之者。以外火暖其眞陽。如傷寒三陰經之例。故曰可灸也。但言灸而不言藥者。以上文有用溫之法。故僅言灸以互之耳。脈浮。爲邪欲上湧。脈浮而大。爲邪欲外泄。弦數而浮大。以吐能散气。故可吐之以解其熱。弦遲而浮大。以吐能提气。故可吐之以去其寒也。弦數爲熱。熱則風生。故不曰中風。而曰風發者。蓋指風從內熱而生之謂。風邪發乎肝膽。而其气善逆。故寒熱交作而瘧矣。飲食消息。如積飲而爲濕熱者。其消息必渴。可去其熱飲以止之。積食而爲實熱者。其消息必能食而不大便。

可去其實熱以止之也。

病瘧。以月一日發。當以十五日愈。設不瘥。當月盡解。如其不瘥。當云何。師曰。此結爲瘕。名曰瘧母。

急治之。宜鱉甲煎丸。

鱉甲煎丸方鱉甲﹝一十分炙﹞柴胡﹝六分﹞人參﹝一分﹞半夏﹝一分﹞黃芩﹝三分﹞桂枝﹝三分﹞

芍藥﹝五分﹞漧薑﹝三分﹞阿膠﹝三分炙﹞丹皮﹝五分去心﹞桃仁﹝二分﹞濃朴﹝三分﹞赤硝﹝十二分﹞

葶藶﹝一分熬﹞瞿麥﹝二分﹞大黃﹝二分﹞烏扇﹝三分燒﹞蜣螂﹝六分熬﹞蜂窠﹝四分炙﹞

紫葳﹝三分﹞鼠婦﹝三分熬﹞虫﹝五分熬﹞石韋﹝三分去毛﹞

﹝鼠婦色如鶯背白足。俗呼爲濕屎虫。北地坑席下長有之。蓋亦走隙縫之陰類也。虫北方未見。浙江陰濕灰土中最多。大者徑寸。栗殼色。形如壁虱而大。亦縫絡中之陰虫類也。﹞

上二十三味。爲末。取鍛竈下灰一斗。淸酒一斛五斗。浸灰。俟酒盡一半。著鱉甲於中。煮令泛爛如膠漆。絞取汁。納諸藥。煎爲丸。如梧桐子大。空心服七丸。日三服。﹝淸酒一斛五斗。猶云以五斗斛一斛之謂。﹞

此謂瘧邪之在下焦血分者也。病瘧之人。假如以月之初一日發。月之初一。爲逐漸生明之候。是其邪在陽分矣。至十五則將生魄而屬陰矣。陽分之病气。滿而將移。則陰分之平气。更而用事。此二十四气中之一气爲病。气盡則邪無所憑。而所承之治气。又格而驅之。故當愈。設此期不瘥。則又以瘧爲陰邪。月屬陰象。故瘧邪嘗根據月之明晦。以爲聚散。且十二經與月。各有所屬。此月旣盡。則次經之治气代之。故當月盡解。是十五日愈者。則云一經中之气分爲病。月盡解者。則云一經中之陰陽俱病。如其再不瘥。當云此邪在何地乎。

者。徵也。如往迹未化。而可徵驗之象。瘕者。瑕也。如美玉未純。而有瑕疵之象。夫瘧邪中人。不離气血。气血勝。

則流行無滯。譬諸風之飄葉。水之流花。終歸烏有。而風與水無著也。若其人气血不勝。則瘧邪沈於下焦陰分。寒熱交煎。則大腸之絡血。及腸外肝腎所管之孫絡血。有爲邪所結。而無流行之妙。比之大化中有未化之迹。純粹中有未純之疵。故曰結爲瘕。瘧之所以自愈者。以血气流行。而能托邪外出故也。今血與邪相結而爲瘕。不特不能外托。而且有卵翼之義。故曰瘧母。是瘧母者。本身下焦孫絡中之死血爲之也。夫瘧爲外邪。外邪內薄。以气血爲之關隘。故陽瘧不逾陰分。經瘧不傳他經。有十五日月盡自愈之例。瘧之母爲內邪。內邪外薄。則本身敗血之气。與瘧並行爲祟。復何气候經絡之限乎。故𨿽月盡不瘥也。治之或緩。則死血老而堅不可破。瘧將與死俱休矣。故宜急治之。但細按鱉甲煎丸。連竈灰淸酒。凡二十五味。爲傷寒金匱中第一大方。品類旣繁。冷異復夥。致使庸陋者望而畏卻。間或有以知味自居。稱賞詮釋。亦止大口嚼江瑤柱。而於仲景制方之精意。無有是處也。不知其妙想入微。以爲血結瘕一癥。合男婦凡三處。而攻去瘕諸法。合前後凡兩路。其間攻血者。非理气則偏。故輔之以辛溫。攻血者。非補血則獘。故佐之以滋潤。然後兼以治瘧之例。則瘧之母去。而瘧自無所容矣。至其用藥。縱橫錯雜中。卻條分縷晰。而眼光處處不離下焦血分。眞如鴻門劍色。人第驚其掣電翻虹。而不知其微芒注意。俱在沛公也。何謂血結瘕。合男婦凡三處乎。

一則大腸之絡血是也。大腸爲多血之腑。瘧邪燒之。則幹熱下結。幹則從絡而吸血。熱則從絡而傷血。吸而傷之。其結在絡。故以性喜推糞。而善走大腸之蜣螂爲主。以鹹寒破血結之赤硝佐之。則其用意在大腸之旁絡可見矣。一則肝腎孫絡中之幽隱血是也。肝腎屬陰髒。孫絡爲細竅。幽隱之血在隙縫中。瘧邪以寒熱結之。則其血先泣而終敗。故以濕土中善藏善穴之陰類。而又能續筋活血之虫﹝虫一名灰鱉。亦名土鱉。兒童戲斷其腹。能復完合。拳棍家以爲跌撲祕藥。﹞爲主。以形則扁生。功則消瘀之烏扇。﹝烏扇卽蝴蝶花葉。以其形似故名。但其葉從中扁開。故有扁竹花之名。仲景用之以走縫絡宜矣。﹞根行石縫。性復通利之石韋佐之。則其用意在陰竅及扁縫中。又可見矣。此二者。男子與婦人之所同也。其一則婦人之子宮。

及血室之血是也。子宮淸窈。非受胎則血室之血不注。而但有朝會之候。瘧邪乘之。則血得邪熱而滯結。故以多管多子而形似子宮血室之蜂窠爲主。而以聶聶潛行。性能動血之鼠婦佐之。則其用意在系胞等處。

更可見矣。何謂攻去瘕。合前後凡兩路乎。除桃仁動血破血。爲兩路公藥之外。其用逐瘀之大黃者。則直從腸中而下血於後陰。此一路也。其用利竅之瞿麥。佐以削堅瘦結之葶藶者。則旁從血管而下血於前陰。

此又一路也。﹝血管細小。恐結血成塊而不能下。故佐葶藶以瘦削之。妙甚細甚。下血結於前陰。惟女子則可。以男子之前陰無血路故也。讀此則知從來女子之因瘕而死於血枯經閉者。良可惜也。或問。旣云肝腎孫絡中之血。男婦相同。又云男子前陰無血路。則其血當從何道去之。答曰。仍從大便去。傷寒少厥二陰之結血。俱主桃核承气。其例不可類推乎。﹞然後以下走之芍藥。監行陽之桂枝﹑丹皮。而並入陰分。所謂理气以攻血。領養陰之阿膠﹑紫葳。而深滋其津液。所謂補血以治結者是也。至於攻擊下焦之藥。其性陰翳。

反而上乘。必生脹。濟之以開痞之漧薑﹑濃朴。又所以防其漸而已。以上六隊。凡十八味。俱治瘧之母。而未及於瘧。瘧之寒熱嘔渴。必由少陽。故但以少陽之例。用小柴輕輕引之。則瘧邪自散。小柴湯論。見傷寒注。獨去甘艸者。以邪在下焦。欲其從下以升發。故於甘浮者無取焉。鱉甲滋陰。配以咸溫之竈灰。蓋取咸能潤下。

溫能破結之義。煮以淸酒者。旣用其善行。復用其滋潤也。以鱉甲煎包裹諸藥而爲丸。運窮工極巧之迹。降爲甘露和風。其潛滋默化之妙。能令窮泉之枯稿。乘春而復動矣。所結之瘕。寧有不散者哉。

師曰。陰气孤絕。陽气獨發。則熱而少气煩冤。手足熱而欲嘔。名曰癉瘧。若但熱不寒者。邪气內藏於心。外舍分肉之間。令人銷鑠肌肉。﹝照古本較正。有白虎加桂枝人參湯主之一句。而無下四句。﹞

凡五邪中人。陽气禦其寒。陰气禦其熱者。常也。若陽不足以禦寒。而陰外乘之。則惡寒。陰不足以禦熱。而陽下從之。則發熱。然惡寒。則陽气作勢而熱勝寒。發熱。則陰得主令而正勝熱。是陰陽相抱之妙也。若其人平素陰气。原自孤絕。及瘧邪中之。陽气與邪獨發。而無陰以濟之。則一發便熱。且胸中正气。爲亢熱所傷。比之三伏晴幹。田禾之生意。有垂頭捲葉之象。故不足以息而少气也。心有所虧。气有屈者。冤之義也。今陽伸陰縮。火長水短。皆內虧裏屈之象。故殊覺幹煩而如有所冤抑矣。手足。指手心足心而言。蓋勞宮﹑湧泉。爲手足少陰之經穴。熱則陰气孤絕之徵。欲嘔者。火性上炎。陽气獨發之癥也。名曰癉瘧。癉者。單也。熱也。陽气單病而獨熱之謂。與內經之所謂癉瘧同義。但其癥不因邪而因人。人身陰液一虛。不論風寒暑濕之邪中之。俱能從其有餘之气而化熱。熱邪相搏。而陰气不足以濟之。則癉瘧成矣。然就下文若但熱不寒觀之。則癉瘧多先熱而後寒者。蓋陽气自盛。旣不逐邪而內並。且無陰气出而夾呈於陽分。故不先寒而先熱。至於气盛則滿。滿則必衰。此盈虛自然之道。故熱後生寒者。病癉瘧者所必至之勢也。況內經所論溫瘧。以爲陰虛而陽盛。陽盛則熱。熱衰則气復返入而寒。夫癉瘧之名。就人身之陰虛言之。溫瘧之名。就天時之化气言之。其實則一也。不寒。指熱之前後而言。承上文陰气孤絕。陽气獨發。而見種種等候之癉瘧。若是旣不先寒而熱。

復不熱後生寒。是但熱不寒矣。夫癉瘧與癉瘧復有辧。以五臟各能藏邪。肝腎固多逆寒。而脾肺主气。气起則熱。而伏則寒。惟心爲陽髒而屬火。熱後不寒。是火熄尙有餘熱之象。故知邪气之內藏於心也。又瘧之作也。不外乎出三陽之舍。太陽則寒熱並見。少陽則寒熱往來。惟陽明不惡寒而惡熱。分肉爲陽明之部。故知邪气之舍於陽明分肉間也。津液不足禦邪熱。而以肌肉當之。則其如銷鑠也宜矣。

溫瘧者。其脈如平。身無寒。但熱。骨節疼煩。時嘔。白虎加桂枝湯主之。

白虎加桂枝湯方石膏﹝一斤﹞知母﹝六兩﹞甘艸﹝二兩炙﹞粳米﹝六合﹞桂枝﹝三兩去皮﹞

上五味。以水一斗。煮米熟。湯成。去滓。溫服一升。日三服。

此申言上文但熱不寒之病脈癥治也。溫瘧。上條所謂癉瘧。而先熱後寒者卽是。陰虛陽盛之人。冬中風寒諸邪。深藏骨髓。至春。則其气感而化溫。至夏。則其气感而化熱。此蓋銅山外崩。鐘聲遙應。木華於春。栗芽於室之理。因時序之變。而邪亦隨之。故有牡瘧溫瘧等名。其實皆陰虛陽盛之癉瘧也。溫瘧之熱邪。在陽气中兩火不相照曜。且比之大暑大熱之天象。其暑熱之气。在太虛而不可見。非若淸冷陰寒之化。有云物風霧之可憑也。故其脈。除當發時數大之外。未發及發後之脈。如平人也。身無寒。但熱者。亦兼熱之前後而言。骨節爲人身之坎澤。陰液之所注也。邪熱客而鼓之。故疼。津液供之不給。故疼而且煩也。陽無陰以自伏。而時時有上炎上衝之勢。故嘔。主白虎加桂枝湯者。前條不曰捨於分肉之間乎。分肉屬陽明。故以辛涼而走胃之石膏爲主。使浮緩之甘艸以托之。佐以甘溫而善補胃液之粳米。以滋胃中之陰。然後憑潤肺之知母。徐徐上引之。則白虎本湯。是涼雨如酥而潤稿。加桂枝。是秋風掃熱以除煩。至其所謂邪气內藏於心一半。則合下條蜀漆散以治之。另有奧義。仲景之心法。眞於淵微莫測之中。卻又一絲不紊者矣。

瘧多寒者。名曰牝瘧。蜀漆散主之。

蜀漆散方蜀漆﹝洗去腥﹞雲母﹝燒二日夜﹞龍骨﹝各等分﹞

上三味。杵爲散。未發前。以漿水服半錢匕。溫瘧加蜀漆半分。臨發時。服一錢匕。

寒時長而熱時短。寒多於熱。故曰多寒。非但寒不熱之謂也。按內經寒瘧論。夏傷於暑。汗出而腠理開發。因遇淒愴之小寒。藏於腠理皮膚之中。秋傷於風。而益其寒。則病成矣。夫寒者。陰邪也。風者。陽邪也。先傷於寒。

而後傷於風。故先寒後熱。愚謂寒裏風表。是寒主而風客。故且寒多於熱矣。金匱之名牝瘧。卽經所謂寒瘧者是也。俗解硬將多寒多字抹煞。而以但寒無熱爲牝瘧。謬矣。蓋瘧邪未有不見熱者。特有熱多熱少之異耳。況牝牡雌雄。禽獸之陰陽。猶人之曰男女也。誠如所言。因牝瘧之名。便謂有寒無熱。則將謂女人身中。全無陽气溫熱也得乎。主蜀漆散者。其意以爲心气出而禦夏。肺气出而禦秋。此五臟與四時。各以類應之道也。今夏傷於暑。是心陽爲熱邪所傷。秋傷於風。是肺气又爲風邪所傷。心陽肺气。兩傷於上。故不能推散風寒。而致寒多熱少之牝瘧也。其治例只消將命門中之陽气。升而上之。使其气勻滿於心肺之間。則大气一轉。其邪乃散。故以雲母﹑龍骨。體質沈重之石類。將蜀漆監至下焦。使之溫溫。上通下吸。而已足矣。蓋雲母之性。遇陰晦。則吐气生云而善升。遇晴明。則吸气歸云而善攝。燒至二日夜。是以火力奪晴明之造化。迨不用其善吐而升陰晦之云。特取其善吸以攝風寒之气者也。龍骨。前人俱誤認爲龍蛇之蛻。其實乃龍脈之石骨。所以通山川之靈道者。用以入藥。爲手少陰心主。斂神聚气之眞品焉。蜀漆。東垣稱其上補心气。有飛鍼走綫之功。蓋言其神速也。明明先以沈重石類。墜下蜀漆。然後俟龍骨﹑蜀漆。本天親上之性。從下焦升發其陽神以充心部。所以治其多寒之標也。俟雲母。本地親下之性。從上焦吸取其陰邪以歸子虛。所以治其牝瘧之本也。各用等分者。使勢均力敵。不相牽制。可以各行其性也。未發先服者。乘風寒之陰翳未起。而使陽光升滿膈中。逼陰邪於下。俾雲母之就近吸之者。尢易易也。至於溫瘧亦主此散。特加蜀漆半分。直是壺天勝境。恍惚間另是一番世界。吾不知仲景當日。從何得此妙用耶。蓋溫瘧之邪气。內藏於心。服白虎加桂湯以治其分肉之所捨。而未及其所藏也。故以飛走心經之蜀漆。用至折半而爲君。龍骨之入手少陰。原屬本性。又得蜀漆之兼力以趨之。則其入心。更與之同速矣。夫蜀漆﹑龍骨。同心合徳。以奉心主。則雲母亦因之而上浮。於是雲母則倒吸陰精以上滋。龍骨則通提腎气以相濟。而所謂陰气孤絕。陽气獨發者。可得其平矣。

然後蜀漆以飛走之性。散其所藏。則少气煩冤之諸癥亦解。一湯一散。合表裏而兩治之。則癉瘧中之但熱不寒。而名溫瘧者。寧有不冰釋者哉。臨發時服。以發則所藏盡出。而去之無所畱遺故也。

中風歷節病脈證治第五

一條夫風之爲病。當半身不遂。或但臂不遂者。此爲痺。脈微而數。中風使然。

本經之中風。與傷寒論中之中風。其不同者有二。以傷寒論之所謂中風者。單是冬月之寒風。故其遺暑濕燥火。而獨入寒門者此也。寒風兩襲經絡。而交爭於營衛。故立見發熱等之表癥。此則三時之風。以其不兼寒气。故但覺營血微煩。而衛气不密。因循時日。而不卽發者。一也。又傷寒所言之風寒。單是外邪。故外邪一散。了無餘事。本經所言者。又是三時之風。平素襲入。風气通於肝。因而外邪與肝臟之虛相結。及上焦之陽一虛。不拘經絡腑臟。隨其虛處。而肝以陰髒之气。變動生風。且挾外邪而暴中之。如二條三條之癥矣。是比傷寒所言之風。多一肝臟之虛邪。二也。知此二者。則傷寒金匱。其中風之名同癥異。並遲速微甚之機。俱洞徹矣。此陽虛之人。外風中入經絡。而營衛痿頓。未經勾結髒邪。而爲中風之輕癥者也。蓋謂人身肢體。惟是衛陽外密。營陰內主。故得乾健坤順之用。而輕便靈動者此也。若陽气原虛。外風中入。則風邪持陽而耗陰。

陽气受持。則失其健用而軟弛。陰液漸耗。則失其順正而硬彊。此不遂之所由致也。但風屬陽邪而善走。不拘或左或右。中則從巓至末。而半邊之身。俱不遂者勢也。若或但見一臂不遂。則是痺著之病。另見痺門。不可誤認爲陽邪善走之風因矣。下文又言不遂之脈以証之。夫風性疏洞而善汗。且屬陽熱之邪。善汗。則汗泄而衛陽益虛。故脈微。陽熱。則液傷而營陰自短。故脈微而且數也。言半身不遂之癥。診其脈又微數。則是確爲中風使然。而非痺病無疑矣。微數﹑就營陰衛陽而言。則知脈亦指寸口。與下文二條三條同一診法。然則主桂枝湯以散風。加人參﹑附子﹑以補其微。加當歸﹑阿膠﹑以滋其數。或不失仲景之意乎。

二條寸口脈浮而緊。緊則爲寒。浮則爲虛。寒虛相搏。邪在皮膚。浮者血虛。絡脈空虛。賊邪不瀉。

或左或右。邪气反緩。正气卽急。正气引邪。僻不遂。邪在於絡。肌膚不仁。邪在於經。卽重不勝。邪入於腑。

卽不識人。邪入於髒。舌卽難言。口吐涎。

此平時外風中入。而與肝臟之虛邪相結。於是皮膚經絡腑臟。各隨虛處。而外鼓上浮以暴中之者也。上條是未經勾結髒邪之風。故直曰風之爲病。又曰中風使然。此則已經內通肝气。變動而出。故但曰邪而已矣。

脈之寸口。在表。應皮膚經絡。在上。應頭目口鼻。在內。則腑應膻中。髒應心肺者也。今其脈舉之得浮。按之而緊。緊則寒气凝斂之象。浮則陰血空虛之象。寒虛兩相搏於寸口。以寸口之在表者斷之。則先是皮膚之大血空虛而見浮。肝木之陰邪外鼓而見緊。故知邪在皮膚也。此時若主桂枝湯以走皮膚。外加補血之當歸。以平其浮。加祛寒之附子﹑麻黃。以緩其緊。則賊邪猶可瀉也。夫浮者。分肉之大血虛也。大血旣虛。則托於皮膚中之絡脈。其營血之虛更可知。彼皮膚猝暴之邪。如同流賊。經久不瀉。則乘虛而貫入絡脈。於是從絡而或左或右。各隨所注而上頭目。邪勝。則正不能束邪。故受病一邊。反覺寬緩。正不勝。則邪反乘正。故不受邪一邊。便覺緊急。邪滿正虧。常相侵犯。如正气之引邪以自就者然。則口鼻反向不受病一邊而僻。且莫能自主而不遂矣。邪在於絡四句。又補言浮者血虛一段。以申明首條當半身不遂之意。蓋謂血虛而絡虛者。不特一僻已也。或左則左俱病。或右則右俱病。小絡少血。而以气通肌肉者。故受邪。則捍格而气不通。

此不仁所由見也。大經少气。而以血養筋骨者。故受邪。則遲謾而血不周。此重而不勝所由見也。蓋善行數變之風邪。病則半身不遂。有必至之勢者﹑此耳。下文入腑入髒兩段。又從浮緊之脈。推展而言其重癥也。夫卽寸口而診其內。左手之腑屬膻中。膻中如政府。爲心君出入之靈道。浮則心气上虛。緊則寒斂而神明內閉。故邪入其腑。卽不識人。右寸之髒屬肺。肺金主聲音。系靈機出納之橐龠。浮則肺气內虛。緊則寒切而管簧勁急。故邪入其髒。舌卽難言。且此髒主遊溢精汁之權。浮則有升無降。浮而緊。爲寒液上泛之象。故口吐涎。左寸不言心而獨言其腑者。以入心則死。無癥可言故也。門人問曰。中風爲髒邪。各因虛處。而外鼓上浮以中之者。旣聞其義矣。夫入髒入腑之癥。並見皮膚經絡等候。是從下焦而上入腑臟。因而由腑臟之胸分。溢出於經絡皮膚之表。其理可以神會。每見皮膚經絡之癥。識人能言。則腑臟之未病。鑿鑿可據。若謂上從太陽之胸分而外出者。則膻中及肺。一臟一腑。皆麗胸中。邪旣從此經過。則腑臟安得不病。而獨皮膚經絡乎﹑旣不從胸分而外出。敢問何由而中於表。竟與腑臟不涉耶。答曰。太陽管皮膚經絡。固矣。其陽明等五經之气。各另開門而自出其經絡。以附於太陽之表。此蓋由本髒之經。而出之太陽者也。

三條寸口脈遲而緩。遲則爲寒。緩則爲虛。營緩則爲亡血。衛緩則爲中風。邪气中經。則身癢而癮疹。心气不足。邪气入中。則胸滿而短气。

遲﹑就至數之不及四五至而言。緩﹑就體狀之懈弛松寬而言。陽气微。而鼓動之機不能貫珠連續。則遲。故曰遲則爲寒。精悍衰。而不能充滿脈體。則緩。故曰緩則爲虛也。夫寸口之外應者。則主營衛經絡。今其部位見緩。若系中取之而在營分。則精血衰而不能充於脈中。故爲松寬不飽之象。則知緩爲亡血所致矣。此句是客。若系浮取之而在衛分。則是悍气衰而不能令於脈外。故爲懈弛不挺之象。則知緩爲中風所致矣。此句是主。以下文單言气而不言血故也。營衛屬經表。是邪已中其經矣。於是經气自虛之因。則經大气小。而串動如虫行皮中。故身癢。中風之因。風爲陽邪而善化熱。則傷其絡血。而發爲忽起忽落。半含半露之癮疹矣。

又寸口之上應者。則主心肺胸膈。今其部見緩。則是心肺夾空之气不足。以致風邪入於其中。胸中爲眞气氤氳之位。邪气乘之。則相犯而不容。故滿。又胸中爲息道遊溢之鄕。邪气入之。則機滯而艱澀。故短气也。

此承首節。而言陽虛之人。外風中入經絡。而爲未經勾結髒邪之癥也。但細按本篇前後。共論九條。計方二道。除下文等六條。俱論歷節外。而論中風者。止此三條。又除第一條及第三條。言單中外風之外。其言兼中髒邪者。僅有第二一條。且後文兩方。俱確系歷節治例。而中風一門。並無方藥。殘缺無疑。嗟乎﹑照妖之寶鏡失圓。垂世之鼎彜折足。眞令人飲恨無窮也。海內藏仲景全書之古本。或原文具在。或論條方治。有坊本所遺失而未經載刻者。倘能賜教示知。以廣鄙陋。是有望於博雅之君子焉。

四條寸口脈沈而弱。沈卽主骨。弱卽主筋。沈卽爲腎。弱卽爲肝。汗出入水中。如水傷心。歷節痛。

黃汗出。故曰歷節。

寸口。當指左心右肺而言。右寸之脈屬肺。肺主气而配天。天者。髙遠之象也。故其脈常浮。今反浮爲沈。是肺气下郁之應。又肺腎爲子母。腎藏精而主骨。肺脈下沈。是肺以金母之气。而下伏於腎子之骨間矣。故曰沈卽主骨。沈卽爲腎也。左寸之脈屬心。心主血而應夏。夏者。開張之象也。故其脈常來盛去衰。今反盛爲弱。是心血內滯之應。又心肝爲子母。心脈內弱。是心以火子之液。而內結於木母之筋脈矣。故曰弱卽主筋。弱卽爲肝也。夫諸筋皆屬於節。節者。神气遊行出入之所。又陽气者。柔則養筋。今神气內郁下伏。不能遊行出入以養筋。其故何也。惟是夏月及用力而汗出。則心肺之气血。正在發揚。若乘此入水。則水寒之气。束肺抑心而下結。內伏於筋骨之節縫。故歷節痛。黃汗出者。郁水寒而成濕。鬱气血而生熱。濕熱交並於歷節之外故也。此言歷節之成於寒濕者。

五條趺陽脈浮而滑。滑則穀气實。浮則汗自出。

此卽汗自出之脈。而槪言受病之因。不提歷節者。以汗自出之人。有成中風。如本篇之一條三條癥者。有成風濕。如濕門之五條八條癥者。不止一歷節。而歷節亦在其中。故但言其脈癥。以爲受病之地而已。蓋謂汗出入水。其病歷節。固如上條所云矣。但凡汗多之脈。便宜自防。不但不得入水。並亦不可被風也。倘若趺陽之胃脈。浮而且滑。滑爲津液完聚之象。滑見於胃。則胃中水谷所化之气自實可知。浮爲在表。滑從浮斷。則其津液不輸他髒別腑。而上蒸外泄以爲表汗。又可知也。夫胃中之津液。自實而不輸臟腑。則筋骨內失所養。加之汗出。則衛气必衰。而風邪易犯。此與勞汗當風。及汗出入水。同具受病之地。𨿽中風﹑風濕﹑歷節等候。

未辧所成。然皆不可不防微杜漸者也。按李氏舊注云。前節汗出。則腠理開而受風。入水。則寒气勝而透骨。

故濕流關節。歷節而痛。是外因也。此節趺陽脈浮滑。胃中水谷濕熱之气。蒸發於外。以致汗出受風。亦歷節而痛。是內因也。汗卽是濕。汗出受風。是亦風濕相搏之癥。全注中如此等議論。不可多得。但按本經第一篇

。

仲景以從內出外者爲外因。從外入內者爲內因。李君倒置言之。未免從俗而失本經之旨。當分別觀之耳。

六條少陰脈浮而弱。弱則血不足。浮則爲風。風血相搏。卽疼痛如掣。

少陰。指尺部而言。謂足少陰腎經也。浮脈。卽瞥瞥如羹上肥之謂。非藹藹如車蓋者。蓋少陰浮而有力。則當浮出表分。不合見筋骨之歷節痛故也。弱。如弱水不能載羽之象。掣痛。卽掣肘之義。謂痛如把持而不得屈伸也。足少陰腎臟。其所主在骨。其經脈則由本髒出脊。下行足內之後側。而終於湧泉。且是經气嘗不足。

而血嘗有餘者也。其脈。如石投水中。泛泛而悠揚下沈者爲正。今其脈如羹湯上之油珠。瞥瞥然而上浮。及少按之。則如弱水之不能載羽而又見弱。夫脈之所以不弱者。以气能載脈。而血能載气故也。則气不足以載脈而弱。謂非血不足以載气之所致乎。且弱從浮見。則知弱非髒中之精不足。而爲本髒經脈中之血不足無疑矣。風爲陽邪。嘗欲外洞。故浮。且浮從弱斷。則是因經脈之血短。而風邪乘空入之。以致正气從邪而上浮。故曰浮則爲風也。以陽熱之風。與不足之血。兩相搏結於經脈。於是從少陰之經脈。而溢入骨節。則風熱煩疼。血虛幹痛所必至矣。此歷節之因於少陰血虛而風中之者也。

七條盛人脈澀小。短气。自汗出。歷節疼。不可屈伸。此皆飲酒汗出當風所致。

盛人。兼肢體魁梧。肌肉丰濃而言。盛人﹑當陰陽兩足爲合。乃其脈澀小。澀則血虛。小則气弱。是脈不充形矣。

且驗其外癥。呼吸孱而短气。則與脈小之气弱相應。自汗出而液傷。則與脈澀之血虛相應。合之歷節疼而不可屈伸。則因疑可以生悟矣。夫現是盛人。則脈癥不該虛弱。現病虛弱。則其人不合尙盛。是知爲飲酒汗出當風所致之暴病矣。蓋盛人原是煩熱。加以浮熱之酒性。兩熱相灼。則蒸出脾胃心肺之液而汗出。汗出則血傷。故脈乍澀。又汗出則气泄。故脈乍小。且汗出而气血兩虛。故當風而風得以襲之。而成歷節耳。暴病於盛人尙無所損。盛人非飲酒安能暴病。仲景之診法。何細密至此哉。

八條諸肢節疼痛。身體羸。腳腫如脫。頭眩。短气。溫溫欲吐。桂枝芍藥知母湯主之。

桂枝芍藥知母湯方桂枝﹝四兩﹞芍藥﹝三兩﹞知母﹝四兩﹞防風﹝四兩﹞麻黃﹝二兩﹞附子﹝二兩炮﹞白術﹝五兩﹞

甘艸﹝二兩﹞生薑﹝五兩﹞

上九味。以水七升。煮取二升。溫服七合。日三服。

此總承上文四五六七諸條。而言其癥治。故不曰歷節。而曰諸肢節疼者。猶云寒濕﹑風濕﹑中風。諸樣肢節疼痛之謂。羸。肌肉瘦削也。六經之用。經絡外走。骨節內通。然後使水中之壬上升。火中之丁下降。骨節病風濕。則陽液不升。故身體羸。陽气不降。故腳如脫也。風淫巓疾。故頭眩。濕淫气滯。故短气。溫溫欲吐者。風濕交持。而陽明中土。有化霧上騰之象。主桂枝芍藥知母湯者。眞功極窮泉。用周天表者之所經營而得者也。夫四條之汗出入水。是水寒抑其汗而成濕。以入骨節者。五條之胃實自汗。𨿽不言濕。而於言外。見自汗者爲風所襲。必將郁其汗而成種種之癥者。七條之酒汗當風。是風邪蔽其汗而成濕。以入骨節者。則歷節之候。除六條血虛而單中風之外。餘皆濕因。以腎爲水髒而主骨與濕相召。故直入其所主之骨節。則治例當注意在腎家矣。但腎中陰陽自足。則𨿽中風濕。勢必外推於自汗。下推於小便。而令其邪自去。何得安然遺於骨節。而成歷節等候乎。則腎气之衰弱。已鑿鑿可據。虛則補其母。離桂枝芍藥知母湯。將誰任乎。知母色白。而味淡气薄。色白應西金。气味淡薄。則輕淸應在天之象。故爲肺家第一專藥。此救肺之白虎湯用知母。補肺之百合知母湯用知母。又其確證也。以辛溫之桂枝。與之平配。則桂枝因知母而直入肺家。是以桂枝之辛。挑動肺气。而以其溫通和肺神也。又恐辛甘之性。從上發汗。而不下入腎經之骨縫。故又佐以酸斂之芍藥。少少下引之。而使辛鹹溫熱之附子。一直接入腎臟。然後君以燥濕之白術。散濕之生薑。臣以甘緩之甘艸。使培骨節之土气。總交於發越之麻黃。又從筋骨間。而徐徐透爲微汗也。殿之以防風者。防風能密衛气。恐風濕去。而復爲風所襲耳。然則以附子爲入腎之向導。以白術﹑生薑﹑甘艸爲除濕之中軍。以麻黃爲班師之首領。以防風爲畱鎭之善後。以桂枝﹑芍藥﹑知母。原爲後軍之督率。而不意便道中。卻收去風之奇捷矣。神哉方也。六條之少陰血虛。單中風而成歷節者。𨿽無郁汗之濕。其腎气之虛。與中風之宜從汗解俱同。以鄙意擬之。於本方去除濕之白術﹑生薑。換補肝血之當歸。補腎血之生地。則易一主將。而全軍俱變矣。

故其曰主之者。是以此方爲主。原與人以神明進退之用。而與他處之曰宜某湯者。其文例不同也。

九條味酸則傷筋。筋傷則緩。名曰泄。咸則傷骨。骨傷則痿。名曰枯。枯泄相搏。名曰斷泄。營气不通。衛不獨行。營衛俱微。三焦無所禦。四屬斷絕。身體羸瘦。獨足腫大。黃汗出。脛冷。假令發熱。便爲歷節也。病歷節。

不可屈伸。疼痛。烏頭湯主之。

烏頭湯方川烏﹝五枚﹑咀﹑以蜜二升﹑煎取一升﹑卽出烏頭﹞麻黃﹝三兩﹞黃﹝三兩﹞

芍藥﹝三兩﹞甘艸﹝二兩﹑炙﹞

上五味。咀。四味以水三升。煎取一升。去滓。內蜜煎中。更煎之。服七合不知。盡服之。

五行各具陰陽。如甲乙壬癸等類。而其性情好惡。常相反而不相同者。以陽生則陰死。陰生則陽死。故也。比如甲木生於亥。乙卽死於亥。乙木生於午。甲卽死於午。壬水生於申。癸卽死於申。癸水生於卯。壬卽死於卯之類。夫肝爲木髒。木中甲陽而乙陰。甲主陽神。外流其餘气以應筋。故性喜調暢。而內經以辛補之。以酸瀉之者是也。乙主陰象。內固其形髒以應肝。故性喜斂束。而金匱以酸補之者是也。然甲生則乙死。過辛而傷其形髒之肝。乙生則甲死。過酸而傷其餘气之筋矣。蓋酸則斂肝之陰血者。並斂其養筋之陽气。筋失陽健之用。故緩。名之曰泄者。肝血不與筋俱。而其气亦漸散泄也。腎爲水髒。水中壬陽而癸陰。壬主陽神。外流其餘气以應骨。故性喜鎭靜。而內經以甘補之。以咸瀉之者是也。癸主陰象。內固其形髒以應腎。故性喜降潤。

而金匱以咸補之者是也。然壬生則癸死。過甘而傷其形髒之腎。癸生則壬死。過咸而傷其餘气之骨矣。蓋鹹則抑腎之陰精者。並抑其彊骨之陽气。骨失陽健之用。故痿。名之曰枯者。腎精不與骨俱。而其气亦漸枯槁也。骨之陽病而枯。筋之陽病而泄。兩相搏結。則是肝腎斷其所養。而筋骨之气漸泄。名曰斷泄。不亦宜乎。

以上言肝腎筋骨之自爲病也。經絡之營气。𨿽化於胃中之水谷。然實與肝腎之精血相貫通者也。肝腎病斷泄。則營气以不通而漸微。其胃中所化之悍气。又乘營陰而出爲外衛者。營气旣微。則衛不能獨行而自盛。故營衛俱微矣。此言肝腎病於內。因而營衛亦病於外也。禦。如執禦之義。上焦胸中之陽。中焦胃分之陽。

下焦命門之陽。皆以精血爲車。而禦之以周行者也。肝腎之精血。內斂下伏。則三焦之气。無所乘駕。而漸冷之意。亦在言外矣。此言肝腎病於下。因而胸中胃分。亦病於上矣。四屬。卽指上下內外也。承上文而言酸收鹹降。使精血內斂下伏。以致肝腎之陽。內病下病。於是營衛外微。三焦上弱。而上下內外之四屬。俱捍格而有斷絕之勢矣。經絡之營衛俱微。故身體羸瘦。肝腎之精血。爲酸鹹之味所斂伏。故獨足腫大。黃汗出也。陰气自伏。則陽气自微。故脛冷。卽上文筋緩骨痿之理也。假令發熱。則是陽气不獨行。而郁於筋骨之縫。其爲歷節無疑。此言歷節之外癥。以證其四屬斷絕之意。主烏頭湯者。以通陽透節之烏頭爲主。而用蜜熬以爲煎者。取其畱連胃中。以爲內通外達之地。然後以甘緩之甘艸。破芍藥之酸斂。而特令其引烏頭之陽气。內入筋骨。以實表之黃。監麻黃之發越。而特令其引烏頭之陽气。外行營衛。將肝腎之伏陽一起。則蒸其精血。而與三焦營衛。復得交通矣。至其純用辛甘之味。不特辛以破酸。甘以救咸。且病機發於補陰而賊陽。故方意專於升火以運水也。

血痺虛勞病脈證治第六

一條問曰。血痺從何得之。師曰。夫尊榮人。骨弱。肌膚盛。重困疲勞。汗出臥。不時動搖。加被微風。遂得之。但以脈自微澀。在寸口關上小緊。宜鍼引陽气。令脈和。緊去則愈。

皮膚及經絡中之血。凝而不流者爲血痺。痺者。卑也。著也。正气卑弱。而血液有沈著之象。故曰痺。仲景設爲問答。而言尊榮人欲多。則精耗髓空。故其骨軟弱。養濃。則气熱薄浮。故肌膚丰盛。骨弱。則不能內彊。肌膚盛。

則不勝外任。皆不堪疲勞之應。若困於鞅掌。及房室等事。疲其筋骨。勞其形體。則煩熱而其气益浮。故汗出而倦臥也宜矣。然精虛气浮。因疲勞而致煩汗者。其虛陽未及安插。而諸節煩疼。不能安臥。故不時動搖者常也。動搖則生微風。謂不乘汗出之隙。而被之也得乎。夫所以行血者气也。今風邪所被之處。則其气遺血而內縮。血以不得气導而欲凝。遂得此血痺之病矣。以上言初得之因也。微者。陽衰气弱之應。澀者。血流遲緩之應。人身精悍之气。充滿流行。則血液隨之而輪轉無滯。脈自微澀。則其陽气之鼓動。原自淺軟。因而陰血之流行亦自遲慢也。此句言其脈之大槪。小緊。卽弦脈之細而微急者。弦脈屬木。於邪爲風。又弦而細小。

爲陽衰之診。夫寸應表而關應裏。今從寸口至關之上。則不表不裏而正應營分。於營分而得風賊陽微之脈。則其血之痺可必也。以上二句。猶云但看六部大槪本脈。原自微而陽虛。因之澀而血慢之人。又加寸口至關以上。弦而小緊者。便是風賊陽微。而爲初得血痺之候也。鍼法。以毫鍼作三刺入穴。候一二呼。或三四呼。則本經眞陽之气以護穴而裹鍼。使鍼尖堅重而不可轉。然後從緊處緩緩推運。則鍼之引陽。如裊絲捲綫而至穴下。故曰鍼引陽气。然陽者正气也。正復。則風邪自散。而所痺之血。仍從气而俱行矣。故曰脈和緊去則愈。然則鍼之而脈未和。緊未去者。其亦下條黃桂枝加生薑去甘艸互詞耶。此言初得之治法。一則以所痺之血未老。故引本身之陽气。迎而導之。而其痺復通。且此條重寸口關上四字。以寸口關上。爲在上在表之應。在上。應肩背肘臂。在表。應經絡皮膚。其痺淺。故可用鍼以引其气耳。經穴不能備載。另詳銅人圖注。

二條血痺。陰陽俱微。寸口關上微。尺中小緊。外癥身體不仁如風痺狀。黃桂枝五物湯主之。

黃桂枝五物湯方黃桂枝芍藥﹝各三兩﹞生薑﹝六兩﹞大棗﹝十二枚﹞

上五味。以水六升。煮取二升。溫服七合。日三服。

血痺二字。具上條尊榮人八句在內。蓋謂痺癥之已成者。故直謂之曰血痺。陰陽。指關之前後而言。微者。上文微澀之互詞也。猶言六部之脈。大槪俱是微澀。而寸口關上尢微。則其精悍之不充可見。獨於尺中。仍從微處。兼見小緊。小緊爲痺脈。尺中小緊。則爲在裏在下。而其痺當應胸腹腿足矣。身體不仁。詳別見。風痺與血痺。邪同而受傷則有辧。蓋風邪傷气。气因避邪。挾血而縮入者爲風痺。風邪傷气。气因避邪。遺血自縮者爲血痺。是血痺之爲病。委民眾父老退避三舍而去之之象。風痺之爲病。讓空以與狄人之義也。如風痺狀。但指不仁一癥而言。故外癥十字當作一句讀。以血痺較風痺多掣痛故也。主本湯者。蓋因此癥。原屬气虛血謾。風邪被之。正气自卑。而血液凝著之所致。則補气爲第一義。祛風爲第二義。行血爲第三義。故以補气之黃。加於祛風之桂枝湯內。而行陽活血。各得其妙矣。倍辛溫之生薑者。所以行黃之性。而使虛陽收恢復之功也。桂枝湯內。獨去甘艸者。以小緊見尺中。痺在抱陰之胸腹。及下部之腿足。故不欲使甘緩者浮之中上也。不啜熱粥。如桂枝湯之服法者。原以气虛血滯而致痺。恐因汗而反泄其气血故也。

三條夫男子平人。脈大爲勞。極虛亦爲勞。

平人。指無故者而言。如傷暑﹑酒後﹑等類。俱能使一時之脈浮大。是其人不平。故脈亦以不平見也。若其人平平無故。而脈以大見者。則知其爲勞也。蓋腎爲彊力之官。所以藏精而化气者也。精滿之人。用力。則精能鼓气於飽滿而外施。不用力。則精又能攝气於虛無而內伏。故𨿽勞。而不覺其爲勞也。若精衰气餒。勉彊任勞。

旣不能鼓以充之。復不能攝以伏之。則神浮气張。而脈大矣。此句是就其脈之外面上面而言。極虛句。又推開脈大。另就脈之裏面底面而言。猶云平人浮取而大。沈取而虛。固是勞脈。若平人浮之𨿽不見大。單是沈之而脈見極虛者。亦是勞脈。蓋旣爲無故之平人。安得極虛至此。是必先因勉力任勞。將在裏在下之微陽虛气。盡情外騖。而中無所有之象故也。然同一勞。而其脈有浮大極虛之別者。因凡人表裏之气。斷不停勻。

表气較密。則勞而無汗。故煩熱之勞气鬱冒在外。而脈見浮大。若表气更虛。這一勞便汗。裏气有一往不停之勢。故在表。不以浮大見。而在裏。單見極虛矣。自此至後文十七條。俱從首條重困疲勞句。而言其變脈變癥也。蓋謂勞汗被風。則風邪滯血而爲血痺。其不被微風而自成勞癥。則又有種種之候云。門人問曰。謹按傷寒論。惟經前經後。熱入血室。另立婦人之條。余俱男婦同論。卽金匱全經。除妊娠一門。專論婦人外。余亦通論男女之條也。獨虛勞卷中。自三條﹑四條﹑五條﹑及七條﹑十條。俱以男子冠之。夫冠以男子者。是與婦人女子無與之義也。且六條曰陰寒。精自出。八條曰陰頭寒。九條曰失精。十三條曰亡血失精。十四條曰夢失精。則其無男子字樣者。而所論者亦屬男子也。𨿽九條曰女子夢交。十三條曰婦人則半產漏下。正惟提出女子婦人二癥。而其餘俱論男子益可見矣。將以爲勞。僅男子之病也。則今之婦人女子之病勞。而且死於勞者。何多耶。若謂同稟天地之陰陽。父母之精血而生之者。其病機當無所區別矣。仲景何獨忍於婦人女子之勞且死乎。答曰﹑淵哉乎問也。此陰陽之奧府。軒岐之玄竅。仲景獨於仰觀俯察中得之。而著爲金科玉律之文。後之君子。𨿽東垣﹑丹溪輩。猶未之或知。況其他乎。子姑坐而語汝。夫立極於陰﹑而其用在陽者。天之道也。立極於陽。而其用在陰者。地之道也。男子得天之化。故立極於肝腎。而以心肺爲用。心肺者。神气之所托也。根蒂之陰。虛於下。而不能縱送。則神气之陽。餒於上。彊力而用之。凡曰支﹑曰持﹑曰鼓﹑曰努者。皆气也。

气不勝。則名爲勞。是勞之爲病。其機𨿽伏於肝腎。而病實成於上焦气分者也。婦人得地之化。故立極於心肺。

而以肝腎爲用。肝腎者。血液之所注也。根蒂之陽。空於上。而不能提攜。則血液之陰。瀉於下。不禁而用之。凡曰崩﹑曰帶﹑曰漏﹑曰淋者。皆血也。血不繼。則名爲枯。是枯之爲病。其機𨿽發於心肺。而病實成於下焦血分者也。然則勞爲男子之气病。枯爲女子之血病。其初癥各不相蒙。故言勞而每冠以男子者此也。至於枯之爲病。發於心肺之不能上提。而陰血下脫。久則又以陰脫之故。而陽气益虛。則下陰之濁質上乘。而見煩熱上气。痰涎喘咳等候。始與男子之勞癥頗同。勞之爲病。發於肝腎之不能下固。而陽气上空。久則又以陽空之故。而陰精愈脫。則殘陽之虛气下陷。而見亡血﹑失精﹑盜汗﹑淸谷等候。始與女子之枯癥頗同。故論男子之勞。

而兼曰女子夢交。婦人則半產漏下者此也。且子亦知婦人女子之所以無勞。並其病且死者。似勞而實非勞之故乎。夫勞以气言。婦人女子。本坤地之順承。其气常主靜而不用。故𨿽多欲而無房室之勞者一也。不觀靑樓中人者乎。人盡可夫。經數十年而未聞有勞且死者。可證矣。又婦人女子無用气之任。如所謂支持鼓努以傷其气者。二也。卽山鄕窮谷。亦有操井臼之勞者。然其心思愚朴。肺气完固。則又不能爲勞所病矣。

此婦人女子所以無勞之道也。然則子之誤認爲勞者何因乎。推原其要。皆責之手少陰。而分之。則有順逆兩境。逆境二因。曰灰悔。曰嗔怒。順境二因。曰媲妮。曰不夫。二者。皆倉公所謂欲男子而不可得之類也。夫先甘後苦。先逸後勞。以至事去莫追。此生難挽諸境。致不能堪。於是神息則如火之漸灰。气卑則如心之抱悔。

神气日削。而不能上提。則下泄之諸癥見矣。若夫婦姑反唇。黃紫競色。伯姊多乖。良人不徳。齒上鋒芒。眉頭戈戟。情理外持。懊內積。伏嗔噎怒。木郁成火。馬刀懸癭。腋下乳左。堅腫切痛。此猶外苦。怒鼓嗔橫。气不中聚。陽上暈眩。陰下流注。陰陽決離。良工之所莫愈者也。至於順境二因。其機皆發於男女。但淫火之由來。有內外之別。從內出者。並無見聞感觸。因腎精充足而自奮。壬水之气上交。而心中丁火。始有洋溢飛走之象。

是陽道陰庭。先已動跳於下。而淫心後覺者。比之冬至之管灰吹動。而漸蒸爲大地陽春之義也。從外入者。

心腎本自空寂。因耳目見聞。入通心主。君火之愛慕熱於上。則由心系之絡腎者。如郵傳馬遞。而交通命門。

命門者。相火也。君相合徳。則雷令風行而下頒。男之陽道。女之陰庭。以火气吹之。而動且跳矣。是所謂外入者。由自上而下者也。仙家以外入者。謂之種蒔藥苗。內出者。謂之天然藥苗。其逆則成丹。另有奧義不論外。

而順則成人之道。男女一交。則火從水去。气逐精消。譬諸天地媾。而雲行雨施。則煩熱躁濕之鬱气頓解。而淸寧各得其所矣。若夫白晝淸虛。緣窗深奧。風流夫婿。撩鬢畫眉。輕薄郎君。簪花勻面。在男子以爲乘一時之興。而不知受之者。早心怡神蕩。而飛馳外入之淫機矣。夫君相之火。交煽於兩腎間而無所事。則其火旣不能下泄。復不能上回。而橫流於帶脈。帶脈得火气之吹噓而作脹。故初癥則兩腰沈墜而疼痛。且如欲大小便之狀而不得。繼則化爲白淫而下注者。眞气推而送之也。然而一波未平。一波復起。初以心气乍動。而腎精乍泄。久則心气虛於上。而腎精之帶下者成路矣。推而廣之。同牀禦外家。明火焚妻。隔被調妻。暗刀刃外家。

而於天命何尢哉。此媲妮之流毒如是也。若乃火勝血熱。气薄精稀。其人好淫而易泄。好淫。則多無端而勾引其生春。易泄。則每有合而拋捐於中路。此致蕙死蘭枯。較之媲妮者爲尢速。謂之不夫。不亦宜乎。凡此二因。比之天气下施。地气上應。云稠陰重。雨腳正懸。爾乃天气忽收。地气不攝。淫光燭空。虹環靑紫。燠熱塞气。

潮濕欲流。民物躁擾。臟腑烏能堪此乎。況帶淋之所注者。陰血之變相也。血泄則气衰。故月事不以時下。舊血不去。新血不生。其不成枯癥而死也得乎。夫倉公所謂欲男子而不可得者。是言無夫而生內出之因。不知有夫無事之媲妮。及有夫有事之不夫者。其外入之因。理同。而病機則一。故曰皆其類也。門人曰。婦人女子。無勞癥而但有枯癥。且其所以致枯之因。千古未聞。夫子發此精鑑之奧。請記之注後。以與男子之勞癥相爲發明。余不能違。故並附於此。

四條男子面色薄者。主渴及亡血。卒喘﹑悸。脈浮者。裏虛也。

此言勞之根源。先由於陰虛之故。一句言色。二三四句言癥。五六句言脈。皆一意也。蓋謂面者。臟腑精華之所聚。而其色者。陰陽气血之所榮也。但气爲外充。血爲內襯。如以素縞而裹朱紫之狀。殊覺蘊藏之無盡者。

此气血深濃之善色也。若面色單薄者。在女子。因其血室有盈虛消長之妙。故不在例內。若男子。則自少至壯。俱以陰血爲根蒂。而無所盛衰者。今面色單薄。是但有气而血不足以襯之之象也。夫色薄旣爲血虛。而血虛之不足以自潤者。必借滋於外水。故知其主渴也。男子之血不當虛。而面色以血虛見。故知其必從或吐或衄而亡血也。渴與亡血。是就色薄句推出。喘悸。又就亡血句推出。蓋吐衄而亡血者。皆因心肺間之宗气虛餒。而下焦之气上衝。故血亦隨沖气而出上竅耳。沖气上突。故知其卒喘。宗气上虛。故知其卒悸也。診其脈。若以浮見。則確爲裏虛。而與色癥相符矣。夫浮爲浮出在外。而中無蘊藏之象。是先因上焦之气空。而致亡血。今又以亡血之故。而血虛於裏也。若非上服桂枝龍牡。及建中等湯。以塡宗气。下服瀉心湯。及腎气丸等方。以救陰血。其能免於成勞而死乎。細按此條病機之初起處。原髮根於宗气上空。因而喘悸亡血。

以致作渴而色薄。是當責在上焦之陽虛。而愚謂此言勞之根源。先由於陰虛者何也。蓋仲景之意。以爲宗气上虛。原非重癥。凡驚駭憂思。以及大吐。俱能使心肺間。一時神損气削而病此。倘塡以桂枝龍牡及建中等湯。則實上以禦下。復何沖气下發。而致吐衄以亡血乎。惟是血旣亡去。則气無根蒂而气益虛。气虛而不勝任。此正勞之所由作也。是宗气上空爲輕癥。失治而致亡血爲重癥故也。色薄脈浮。兩頭是言診法。中間三癥。是從色脈之診處。而逆推其病情。故曰主。主字。直貫三句。猶言主渴。主亡血。主喘悸之謂。

五條男子脈虛沈弦。無寒熱。短气。裏急。小便不利。面色白。時目瞑。兼衄。少腹滿。此爲勞使之然。

人身上下兩焦。卽易之太極圖也。上焦之陽气具白象。而心臟之血。陽中之陰極也。下焦之陰精具黑象。而腎臟之气。陰中之陽極也。黑白不相爲用。而其所以牽引控制者。惟是兩極互胎。而相爲消長於其際耳。比如男子以腎精爲根蒂。腎主水而色黑。腎精下足。則癸黑充腴。而其中壬白之陽極。積濃流光。由肝木之上升。而化爲丙丁盛大之气。輕便健立。施應無窮。復何病勞之有。若精衰極渺。則心肺間之宗气。遂致短淺虧空。此樹木之根株不植。而枝葉自萎之理也。將一身之肢體。猶或不能自支。而況被之以勞乎。此病勞之所由作也。但勞之爲病。其癥多端。而其道路。不外乎四者。蓋勞則殘陽餒气。反浮張於在上在外。而作煩熱。以致咽漧喉痛者。一也。勞則中气內虛。不能鼓努傳送。因而大便艱難。小水不利。且兩便下停。而逆气上乘胸中之空。遂致痰喘咳逆。吐血衄血等候者。二也。又勞則心气上虛。欲得腎气以自實者勢也。腎虛不能從肝而順生。睡則由肺而逆責以吸之。夫心火之見腎水。爲夫之象。心火之見肺金。爲妻之象。因而夢接鬼交。每致遺泄者。三也。且勞則上焦之天气。失包裹提挈之權。而精汁虛脫。更因泄注下空。而上中二焦衰薄之气。

乘機下陷。而爲失气洞利者。四也。悉此四者。則自本條及後文十四條。其序癥立方。鍼鋒逼對之精意。昭如日月矣。脈虛就微按而言。上面猶有一浮字在。於下沈弦字。便可見矣。夫虛脈爲陰精內耗。弦脈爲陽气外削之診。今浮虛。是上焦之陽气。空於無陰。沈弦。是下焦之陰精。餒於生陽。可知也。別以男子者。以婦人女子之浮虛沈弦。爲行經及經後之脈。則血虛於上。而气削於下者。平脈。非病脈故也。但此浮虛﹑沈弦之脈。又與少陽受風邪而下逆。以致心下悸。而腹痛者相同。然系少陽。當往來寒熱矣。而今又無此。則其非少陽之邪可知矣。然則其所以短气者。上虛逆動。而吸气不能深入也。裏急。如有大便而不得。有小便而不利者。中气虛而不能鼓努傳送也。面色白者。精血虛於內。而气薄於諸陽之會也。時目瞑者。气機之根蒂內疲。而神光時欲掩伏也。所以兼衄者。二便浮停而不下通。則沖气上逆。而逼經血於巓頂也。少腹滿者。卽裏急小便不利之義。而知關元气海之轉運無權矣。謂非房勞而下傷元精。上傷宗气之所致乎。故曰勞使之然也。

六條勞之爲病。其脈浮大。手足煩。春夏劇。秋冬瘥。陰寒。精自出。酸削不能行。

此前條注中。所謂因勞而殘陽餒气。反浮張於在上在外而作煩熱者也。浮爲無底。大爲無裏。其脈浮大。皆陰虛而微陽浮越之診也。手足。指手心足心而言。以手足之心。爲心腎之內應故也。煩則陰精虛耗。不能勝勞熱之自焚耳。春夏爲天地生發之時。精竭者。根株不足應枝葉之分榮。故劇。秋冬爲萬物歸藏之候。气勞者。力役今始沐餘閒之暫息。故瘥也。陰者。指男子之前陰而言。前陰爲宗筋。陽气之根蒂也。勞則陽浮而不下貫。故陰寒。又勞則气張而不下提。故無事而精脫自出矣。夫足脛爲腎之府。而所以彊立健行者。以精气充之之故也。今陰寒。則陽气不下充而削弱可知。精自出。則髓不內實而酸熱又可知。旣酸且削。其不能行也可必矣。

七條男子脈浮弱而澀。爲無子。精气淸冷。

夫人之所以有子者。分陰陽有餘之化。而盛滿流行以種之者也。浮﹑爲陰不能固。弱﹑爲陽不能充。加之以澀。

澀脈體短神散而機滯。故爲無子之診。所以然者。因浮主陰虛。陰虛則精淸而不濃。弱主陽虛。陽虛則气冷而不溫。又澀﹑則射精過气。常不及子宮故也。此條因病房室勞者。其精淸而無醇濃之生气。故推展言之。

而並及天生之精冷者。非論勞之正文也。蓋病勞者竟能有子。但殤於痘者十之七。殤於痞者十之三。有子與無子同耳。惟天生精冷之人。形如被宮刑而色靑夭。脈果浮弱而澀。則眞無子者也。余診視三十年中。試之屢矣。冠以男子者。因婦人女子浮弱而澀。爲行經後三四日之善脈。正宜子之診故也。蓋經後三四日。

其少火生气之勢。初還於上﹑故浮。舊血去。而新血未復。故弱而澀也。

八條夫失精家。少腹弦急。陰頭寒。目眩。發落。脈極虛芤遲。爲淸谷﹑亡血﹑失精。

人身之陰陽。嘗相須以爲用。陰爲陽之根蒂。陽爲陰之主令。陰虛則陽失根蒂而上衰。陽虛則陰無主令而下脫。精血者陰也。亡血失精。則陰傷而气餒。气餒不勝則勞矣。故勞之爲癥𨿽多。而其大槪不越乎四種。曰房室勞。曰想勞。曰動作勞。曰失血勞而已。房室勞者。用藥相交。或騰那勒馬。經久不泄。宗气勞熱。汗淋胸背。

已而元精下喪。則上气又因下泄而益卑。是精與气之標本兩傷矣。以妄爲常而不知節。則精日損而气日削。此一節趕成。又名女勞色勞者。十居其半焉。想勞者。目有所見。心有所思。魂蕩神揚。一往不返。甚至叫眞眞於畫上。幻見容顏。擬燕燕於懷中。虛聞發。初則心馳而气亡。因之關開而精滑。及陰虛於下。而上气之不可復問者。亦十居其一也。動作勞者。大抵俱根於房勞。但精气𨿽虛。尙未至於枯竭耳。或以簿書鞅掌等類。而傷其神气。或以支持鼓努等類。而傷其膈气。下焦逆動。而致痼痰久嗽者。亦十之三也。失血勞者。其人之精气。原無虧損。因一時之驚恐憂思。以及大嘔大吐等類。損削其胸中之神气。則上焦以空虛而招下焦之來侮。於是風起水湧。血隨沖气而上行。從肺管胃脘而直出濁道者。則見於吐。從兩脇及經絡而旁出淸道者。則見於衄。成盆成碗。而不可遏者。以虛吸實張。兩就之勢使之也。然精血俱爲陰類。以養陽气者。亡血以泄气。與失精而泄气者相同。故其致勞亦同者。亦十之一也。前第四條。所謂亡血之勞也。下條所言。想勞也。此特言房室之勞耳。家。指夙病而言。猶風家淋家瘡家衄家之義。失精家。凡多欲及夢遺滑脫者皆是。

少腹應天地之黃泉。陽气虛於上。而肝腎之虛寒。凝斂於黃泉之下。不得陽气以自和。故殊覺切責而弦急也。陰頭寒者。陽虛而不能下充外貫也。目爲水火之雙苗。故流動光明並見焉。眩者。水虛不能攝火。而微明幾幾有上脫之象也。發生於血而固於气。血短气脫。故落也。脈極虛。卽芤遲是也。芤爲有表無裏。血虛之應。

遲爲去不易來。气虛之應。芤而兼遲。血气兩虛。故曰極虛也。淸谷者。完谷不化之謂。亡血兼吐衄而言。此條原是專論失精之脈癥。而並及淸谷亡血者。以泄瀉日久。胃中精汁消亡。而悍气日削。旣與失精家之脈癥相同。且精血之在人身。其象如天地之水。精爲地軸中之暗泉。血爲江河中之明脈。原有貫通根據輔之妙。此亡血家之脈癥。亦與失精家同。故推展言之耳。

九條脈得諸芤動微緊。男子失精。女子夢交。桂枝龍骨牡蠣湯主之。

桂枝龍骨牡蠣湯方桂枝龍骨牡蠣芍藥生薑﹝各三兩﹞甘艸﹝二兩﹞大棗﹝十二枚﹞

上七味。以水七升。煮取三升。分溫三服。

此言兩寸口之脈也。水名芤。卽今之野菩薺艸也。上下兩旁俱有脈。按之中空﹑如芤艸之狀。故曰芤。左寸見芤。是心中藏血虛短之診。動者。以實乘虛而擊撞之。則虛者自動。左寸見動。是心血短而心气上虛。下气逆乘而擊撞之之象也。微者。陽气虛餒。不能鼓滿之應。右寸見微。是肺中眞气衰頹之診。緊卽弦緊。其髒應肝。其气應木。右寸見緊。是胸中之陽。不足以禦下。而肝木以陰寒之气上侵陽位也。夫心藏神。肺藏魄者也。

脈得芤而心血虛。則神不安於其宅。脈得微而肺气虛。則魄不寧於其居。又得動緊之下气湊之。凡五臟之气。相見於魂夢。除虛勞者無生我我生之順境。其所勝所不勝。以及比和者。皆夫妻子女之象也。況因種妄情。緣生幻境。如影隨形。此男子失精。女子夢交之道也。主本湯者。以號召陽精陽气之桂枝湯。塡心肺之空。

所以責其芤脈微脈也。加龍骨者。取其鎭重而通山龍之靈脈。所以寧其心神肺魄也。加牡蠣者。以動脈﹑緊脈。爲下陰上乘之診。故以沈潛招攝之性。斂伏其沖气耳。不啜熱粥如桂枝湯之服法者。恐汗泄上焦之陽精陽气故也。七味藥中。凡鬼交夢接。而致下泄下脫者。九轉還丹。不足以擬其神妙。眞聖人之奇制。而其如千百年之不識何哉。

十條男子平人。脈虛弱細微者。善盜汗也。

平人。注見前。脈虛。爲陰血不充。脈弱。爲衛陽不實。气削於外。則細。陽衰於裏。則微。夫旣爲無故之平人。

而見此虛弱細微之脈。則其命門之火。旣虛於裏。而其衛外之陽。復衰於表。合之無故血虛。豈非气不能外固。因而汗越之所致乎。故知善盜汗也。蓋陽气者。晝行於表。夜行於裏。寤則衰陽猶有把持之勢。寐則盡情內伏。

而護衛之气解散。且陽气內伏。又蒸其虛陰於外。故汗出如盜矣。

十一條人年五六十。其病脈大者。痺俠背行。苦腸鳴。馬刀俠癭者。皆爲勞得之。

脈大。卽前第三條脈大者爲勞之義。女以七七爲期。男以八八爲期。人年五六十。是天癸已衰之候。其脈漸當微小爲順。若病脈大。則與年五六十不相符矣。此必精血竭於裏。而虛陽以無輔而外鼓之所致也。痺病。

注見胸痺血痺。皆陽虛之候。背行者。除中行督脈外。其左右凡四行。俱太陽之經也。夫陽胎於陰。气根於血。

裏虛則表气亦虛。今𨿽以無輔而虛陽外鼓。然其衛气。終不能勻滿。太陽者衛气之所會。故知其背行必有痺處也。凡人飲食。必得呼吸之气以壓之。而後能下於喉嗓。中气充足者。飲食旣下。托住客气。而還爲飽噯者常也。今气虛於胸分。不能上送客气。而與飲食同入於胃。而下歷於腸。客气走注於空虛之腑。故苦腸鳴也。馬刀者。尖長而形似之。故名。俠與挾同。言挾於腋下也。癭者。如槐柳楷木。舒發之性不暢。而凝結爲繁絲亂綹之癭癅也。言尖長如馬刀之癭癅。挾於腋下之謂。蓋气勞則生虛熱。而肝膽之逆气。無陽神以沖和化導之。則結爲頑核。久而皮潰。不可完合矣。皆字。指痺及腸鳴﹑並俠癭而言。三者皆气虛之癥。故曰皆爲勞得之。此及上文盜汗一條。言虛勞之先見。而爲輕癥外癥者。

十二條脈沈小遲。名脫气。其人疾行則喘喝。手足逆寒。腹滿。甚則溏泄。食不消化也。

气微於裏。則脈沈。气削於外。則脈小。气衰於伏。而不能續鼓。則脈遲。脫气。非與裏陰離脫之謂。如水漧脫岸。

果漧脫殼之義。蓋气在人身。充周徧滿。如粘連於四塞者。常也。今其脈裏微外削。而幾幾有不易連續之勢。

則其气短淺。而不及於軀殼之四塞。如水脫岸。果脫殼之象。故名脫气。夫疾行之所用者。宗气也。气脫於胸中。而不及上接。故疾行則喘聲如喝矣。此就脈沈者之不能上充而言。手足爲陽气之充。气脫於四末而不及外貫。故逆寒也。此就脈小者之不能旁鼓而言。脾气虛而疲於運化分布。故腹滿。失分布之甚者。則水谷不別而溏泄。失運化之甚者。則食不消化而淸谷矣。此就脈遲者之不能健運而言。仲景之言脈癥相對處。

其細密每如此。

十三條脈弦而大。弦則爲減。大則爲芤。減則爲寒。芤則爲虛。虛寒相搏。此名爲革。婦人則半產漏下。男子則亡血失精。

注見血門。此條凡三見。入血門者重亡血。入此者重失精。入婦人門者重半產漏下。其義則一也。

十四條虛勞。裏急。悸衄。腹中痛。夢失精。四肢疼。手足煩熱。咽漧。口燥。小建中湯主之。

小建中湯方桂枝﹝三兩去皮﹞芍藥﹝六兩﹞甘艸﹝三兩炙﹞大棗﹝十二枚﹞生薑﹝三兩﹞膠飴﹝一升﹞

上六味。以水七升。煮取三升。去滓。內膠飴。更上微火。消解。溫服一升。日三服。

精血虛於裏與下。則陽气餒於上與外。气不能勝勞。此病勞之因也。自第一條骨弱。肌膚盛。重困疲勞三句。

言勞之由來。除卻一條二條。被微風而言血痺之外。其三條言勞之脈。四條言失血以致勞之色。五六兩條。

又兼言勞脈勞癥。七八兩條。推言所以骨弱而致勞之故。九條言失精之治例。十條。十一條。言勞之外癥。十二條。言勞之裏癥。十三條。又廣言男女上虛下脫之脈。自此條至後文十五﹑十六﹑十七﹑十八﹑共五條。雜言三焦因虛成勞之癥。並其治例。故俱直序之曰虛勞也。裏急者。呼吸喘急於裏之謂。蓋上虛而逆气乘之。故使吸气不得深入而喘急也。悸。詳驚悸下衄。注見血門。並本篇四條面色薄注。皆上虛下實之候也。腹中痛者。

上中二焦之陽气虛微。不能沖和化導。故致急迫之痛也。夢失精者。詳九條注。以上四句。凡五癥。就陽分气分之標。著勞字一邊而言。四肢疼者。陰气暴虛。陽失所輔而不能獨行。停阻於四肢骨節之縫。故生虛熱而疼也。手足煩熱。亦指手足心而言。以勞宮﹑湧泉。爲手足少陰之應。虛陰不足濟膏火之自焚耳。咽漧口燥者。眞陰大虧。脾肺無遊溢之化也。以上三癥。就陰分血分之本。著虛字一邊而言。小建中湯義。𨿽見傷寒門桂枝湯。及本湯下。但其方意微妙。後人不得整片神理。徒將逐味藥性。刻舟求劍。致使壽世金丹。活人甘露。如同泥沙襪綫。毫無粘連控制。因令棄而不用。良可悲悼。故不避饒舌。重復剖之。所祈同志仁人。細認虛勞一癥。初則起於陰虛而陽餒。繼則成於上空而下脫。再將此方原屬塡上气以控下陰。蒸陽精以滋陰液之意。大聲疾呼。俾千萬人知而用之。得天下後世之病此而鮮夭折者。是僕之所深願也。夫人身宗气。比之碧落眞陽。其盛滿流行之用。所以中主寰區。包裹宇宙。提摯地軸。鎭靜妖氛者也。此气稍被虛劫。先則水土下脫。大地深陷。而不可數計。後則妖水突泛。載土上浮。地闔天位。則气迫而散矣。故宗气於人。爲有生之大寶。空虛則爲善饑。爲心跳。及動搖。爲忙亂無柰者。皆所謂悸也。上空而下气乘之。輕則爲暈眩。爲胃脘膨悶。

爲兩脇脹。爲二便不幹而難。不癃而短。爲耳聾目赤而齒痛損落。重則爲善驚。爲上气喘促。爲吐衄亡血。

凡此﹑皆不足以禦下之候也。其或爲气利。爲泄瀉而完谷不化。爲便血尿血。爲失精。婦人爲崩淋帶漏。爲小月。此又不能以气上提之變也。仲景窮理格物。深知木中之桂。辛甘而溫。得天地東方生气之正。而其嫩枝尢具尖穎銳發之勢。而爲少火生气。溫暖輕靈之妙藥也。取以塡補胸中之陽。允爲至品。但以辛甘而溫。其性飄忽。走不而守。故倍加酸斂而內行下走之芍藥。監而制之。使不得任性發越。而畱之在中矣。然芍藥之力。旣藉之以內行。又恐乘之而下走。則失胸中陽位之部。故佐甘艸之甘以守中者。猶爲未足。復重加膠飴之甜。托住其下走。則確在中焦以上。而無可挪動矣。然後佐以辛溫而通神明之生薑者。所以擴充桂枝之量。而使勻滿心肺之夾空也。佐以甘溫而多津液之大棗者。所以補救桂枝之偏。而使滋潤胸中之陽液也。

夫气充則能送形質之便溺於下行。尢能提神气之精汁而下固。津生。則能遊溢其精气而上作甘泉。尢能遠被其恩膏而外通手足。六味藥中。彼此串插。如魚鱗之相錯。如雲錦之互旋。豈逐味散解者所能盡其奧耶。本方之建中气。猶爲易見。以所用多陽藥故也。至其並主四肢疼。手足煩熱。咽漧口燥三癥。皆系陰虛之候。夫以陽藥而治陰虛。大是奇創。不知大棗甘粘難燥。膠飴爲米麥之眞液。得姜桂辛溫之性。以呵噓蒸發之。則其陰津以陽液之化導。而流行鼓動矣。

十五條虛勞。裏急。諸不足。黃建中湯主之。

黃建中湯方桂枝﹝三兩去皮﹞芍藥﹝六兩﹞甘艸﹝三兩炙﹞大棗﹝十二枚﹞生薑﹝三兩﹞

膠飴﹝一升﹞黃﹝一兩半﹞

上七味。以水七升。先煮六味。取三升。去滓。內膠飴。更上微火消解。溫服一升。日三服。气短胸滿者。加生薑。腹滿者。去棗。加茯苓一兩半。及療肺虛損不足。補气。加半夏三兩。

裏急有三候。皆陽气虧空之故。一則宗气上虛而下陰乘之。以致吸气不能深入。而喘急也。一則腹中爲陰位。不得陽气以溫和化導之。而殊覺弦急也。一則上气不能傳送。因而大便不暢。嘗若有墜急之象也。諸不足者。俱就陽气而言。蓋指胃分之悍气。胸分之宗气。及表分之衛气。諸樣不足之謂。主本湯者。建中之義已見。加黃者。以黃之走气分。其功用有三。住气一也。提气二也。固气三也。以建中之全力。得黃爲主。而溫胃蒸胸以及走表而固密之。不特本條裏急等之三癥。並諸气虛餒者。俱可愈於溫和勻滿之治。且前條所云馬刀俠癭及盜汗者。亦可化導而提攝之矣。仲景以末後一方。總補諸條之有脈癥而無方治者。其變幻之文例每如此。气短胸滿者。胸中之气虛。而下气沖之。故胸滿。胸滿故吸气艱於下引而短也。生薑能塡宗气而安下逆。故加之。棗性浮膩。而實中气。故腹滿者去之。然腹滿者多系脾濕。故加滲濕之茯苓也。療肺虛損不足。用此湯以補气者。加半夏。非以半夏功能補气之謂也。蓋肺虛不足。下气必乘虛而上逆。不加降逆之半夏。則藥气與所衝之客气。互爭胸分。而脹喘促之候見矣。

十六條虛勞。腰痛。少腹拘急。小便不利者。八味腎气丸主之。

腎气丸方熟地黃﹝八兩﹞山茱萸﹝四兩﹞桂枝﹝一兩﹞附子﹝一兩炮﹞薯蕷﹝四兩﹞白茯苓﹝三兩﹞

澤瀉﹝三兩﹞丹皮﹝三兩﹞

上八味。末之。煉蜜和丸如梧桐子大。酒下十五丸。加至二十五丸。日再服。

腰爲腎之府。腎精竭而腎气虛。不能自彊。故痛也。少腹拘急。小便不利。俱有二義。蓋少腹爲陰位。腎气虛而無陽和以化被之。則陰气凝切而拘急。膀胱爲腎之府。腎气虛。而主令傳化之機自滯。故不利也。又胸中宗气。其先天受之於腎。其後天養之於胃。腎精短而气自餒。旣不能授气於胸。胃無命門之底火。而其腐熟水谷之化。又不能生悍气以上供之。則胸中之陽光衰薄。不能溫照九地。故少腹拘急。不能分布黃泉。故小便不利也。細按方意。始知其名𨿽腎气。實所以補气源而上引之。以塡心肺之夾空者也。仲景之意。蓋謂諸气之虛。由於命門之火衰薄。而命門之虛。又因精血枯竭之所致。故用熟地黃爲君以補腎精。山茱萸爲佐以補肝血。縮用炮附桂枝於精血藥內者。先則取其從陰而下行。終則資其蒸水以化气也。佐薯蕷者。尢有妙義。蓋峻補下焦之精血。而並益其气。苟不培中焦之土以鎭之。則肝腎之賊陰衝起。而喘咳等候必見。譬諸天地。上气下水。其間惟大地爲之中隔。故癸水安於黃泉之下。而癸中之壬。方能化气以與太虛之淸陽。氤氳充塞之理也。至於茯苓﹑澤瀉。又所以佐薯蕷之功。而滲泄癸水之渣質耳。牡丹﹑花當谷雨。故名谷雨花。得從厥陰而透達少陽之正性。其皮更爲行津走气之路。用以爲使。是欲其領桂附之陽神陽液。而上噓心肺之空也。丸則取其下行。酒服欲其升發。與建中湯爲一上一下。一男一女。一標一本。相濟相成之妙方也。

十七條虛勞。諸不足。風气百疾。薯蕷丸主之。

薯蕷丸方薯蕷﹝三十分﹞人參﹝十分﹞茯苓﹝五分﹞白術﹝六分﹞甘艸﹝二十八分﹞漧地黃當歸﹝各十八分﹞

芎﹝六分﹞芍藥﹝六分﹞阿膠﹝七分﹞麥冬﹝六分﹞杏仁﹝六分﹞桔梗﹝五分﹞柴胡﹝五分﹞桂枝﹝十八分﹞防風﹝六分﹞漧薑﹝三分﹞白蘞﹝二分﹞豆黃卷神曲﹝各十八分﹞大棗﹝百枚爲膏﹞

上二十一味。末之。煉蜜和丸如彈子大。空腹酒服一丸。一百丸爲劑。

諸不足﹑與上文不同。上文就三焦及經絡之陽气而言。此則兼上中二焦之陰津陽气而兩言之也。細按方意自見。風气有二因。脾胃之精悍中虛。則胸中之陽气上餒。而在表之衛气。亦因之而外虛矣。故外風容易襲入者一也。脾胃之土衰。不能生肺金淸肅之气。則肝木橫肆。而內生虛風者二也。風气百疾。凡眩冒﹑麻木﹑疼痛﹑皆是。主本方者。又與上條腎气丸相爲體用者也。蓋胸中之气。其先天受於下焦之肝腎。其後天養於中焦之脾胃。先天之气下削。而不能上蒸者。旣立腎气一丸。以資其化源。後天之气中虛。而不能上育者。故又立薯蕷一丸。以大其培養耳。夫陽生於陰。气藏於血。脾胃之陽气。所以中虛者。以脾胃之陰精。先經枯竭也。故用甘溫之薯蕷爲君。甘浮之甘艸爲臣者。所以定脾胃之大車巨艦也。以培土之白術。投其所喜。以滲濕之茯苓。去其所惡以爲佐。則又大車之騾馬。巨艦之繩纜也。然後先裝地黃當歸阿膠以爲主。芎芍藥麥冬以爲佐。則其所以補陰補血者。確在脾胃中之陰血可必矣。次裝生气之豆黃卷。行气之曲以爲主。提气之人參。溫气之漧薑以爲佐。則其所以補陽補气者。又確在脾胃中之陽气可必矣。於是以甘浮之大棗上托之。利气之杏仁疏導之。開提之桔梗上透之。辛散之白蘞外引之。則其所補之陰陽。從中焦而氤氳蒸被。貯之胸中。而充行經絡矣。此治諸不足之精意也。至其以辛溫而散邪之桂枝爲主。芬芳而淸膈之柴胡爲佐。又殿之以密表之防風者。所以祛內外之風气百疾。而尢防其復襲也。腎气以小丸吞服。欲其難化而下至於腎。本方以大丸嚼服。欲其易發而中盡於胃也。空腹。則胃有餘力而易化。酒服。則藥有助气而速行也。此於金匱中。除鱉甲煎丸外。爲第二大方。計藥二十一味。用意凡十一層。眞旋轉造化之奇制也。豆黃卷﹑大豆色黃象中土。浸令生。幹而捲之。則其芽性具銳發生气之勢。與赤小豆捲異用而同義。曲卽酒曲。

其性溫暖。具漚發之用。不特取其行藥。且使腐化谷食以生精悍也。白蘞辛甘而生蔓。辛甘走气。蔓則經絡之象。是行气於經絡之品也。余藥別見。方論中詳略不同者此也。

十八條虛勞。虛煩不得眠。酸棗仁湯主之。

酸棗仁湯方酸棗仁﹝二升﹞茯苓知母芎﹝各二兩﹞甘艸﹝一兩﹞

上五味。以水八升。煮酸棗仁得六升。內諸藥。煮取三升。分溫三服。

人之所以得眠者。以陽伏於陰。气藏於血。而得覆庇之妙也。陰血虛於裏於下。則陽气艱於伏藏。而浮揚於上。且上焦之津液又虛。不足勝陽气非時之擾。故煩而不得眠也。是其治例。不外乎潤而降之之理矣。但潤藥皆陰。降藥趨下。苟非擡髙下引。則失神气浮揚之位而無益也。夫棗性最髙。爲胸分之藥。酸能斂气歸根。

仁能伏神守宅。故重用而先煮之以爲主。然後以川芎滋心血。以知母潤肺气。以甘艸浮緩之。而使徐徐下行。且以解虛煩之躁急也。以茯苓降滲之。而使少少下引。正以領棗仁之斂伏也。譬之亢旱之天。大地漧燥。

太陽旣沒。紅塵髙揚。黃埃飛布。太虛役役。不得瞑合。若非露下天淸。烏能夜涼气潤而靜伏乎。此仲景之方藥。與造化相爲始終也。

十九條五勞。虛極。羸瘦。腹滿。不能飲食。食傷。憂傷。飲傷。房室傷。饑傷。勞傷。經絡營衛气傷。內有幹血。肌膚甲錯。兩目黯黑。緩中補虛。大黃虫丸主之。

大黃虫丸方大黃﹝十分蒸﹞黃芩﹝二兩﹞桃仁杏仁﹝各一升﹞漧地黃﹝十兩﹞芍藥﹝四兩﹞

甘艸﹝三兩﹞漧漆﹝一兩﹞虻虫﹝一升﹞水蛭﹝百枚﹞蠐螬﹝一升﹞虫﹝半升﹞

上十二味。末之。煉蜜和丸小豆大。酒飲服五丸。日三服。

此條爲虛勞之變癥。與上文諸條之候不同。上文諸癥。大槪精血虛於下。則神气餒於上。而成虛勞者。此則陰虛而陽火獨長。陽殘陰。因而血幹於內者。五勞。注見首卷。虛極。當指陰血枯竭而言。非兼气言也。陰血枯竭。故屬陰之分肉。損削而羸瘦。且方中純用血藥。而不略帶气藥者可證也。又陰血枯竭。則腸胃漧澀而多結滯。故腹滿。宿垢占據手足陽明之腑。故不能飲食也。傷於食。則气滯。傷於憂。則气結。傷於飲。則气浮。傷於房室。則气孤。傷於饑。則气焰。傷於勞。則气張。傷於經絡營衛。則气阻。俱能生煩熱。而爲膏火自煎之候。夫气以火動而見有餘。血以气熱而受炮炙。則內有烙幹之血。各因所傷而凝於其部矣。人身惟气調血暢。則气血融和。渾成無迹。今其肌膚中之可共見者。隱隱如鱗甲之相錯。此非裏有幹血。而敗气外呈之一證乎。

又气暢血調。則水火交光。精明有神。今其兩目中之所自見者。蒙蒙如黯黑之旋轉。此非下有幹血。而神境上懸之一證乎。夫陰陽之道。相宜於配偶。而相殘於偏獘者也。陽長陰短。則陽气常弓彎於外。而陰气常弦急於中矣。攻其幹血而補其新血。是續陰以緩陽。故曰緩中補虛。主本湯者。諸癥由於血虛。補血固爲要著。

然幹血不去。則生气嘗以惡鬼而消阻。是逐淤更於補血爲先著矣。故以性喜吸血之虻虫﹑水蛭爲主者。取其直入血分也。漆爲木液。其象猶血。幹則具幹血之狀。以之爲使。又令其引入幹血之所也。然後以行淤之桃仁。破而動之。以利气之杏仁。疏而泄之。總交於緩攻慢取之熟大黃。徐徐擊散。而收平賊之功矣。地黃色黑而滋肝腎。蠐螬漿多而補津液。虫活血而續損傷。以養肝之芍藥。養脾之甘艸爲之使。蓋又以肝脾二髒。操藏血行血之大權故也。但血之所以內幹者。原因陽火獨長之所致。苟非帶用涼血之品。誠恐幹血旣去。而新血不虞其復幹乎。故又於諸血藥中。加黃芩一味。則攻擊者爲救燹之兵。而潤澤者爲淸和之露矣。

蜜丸加潤。酒飲善行。五丸三服。勞傷羸瘦者。攻補俱不能驟勝也。

肺痿肺癰咳嗽上气病脈證治第七

一條問曰。熱在上焦者。因咳爲肺痿。肺痿之病。從何得之。師曰。或從汗出。或從嘔吐。或從消渴。小便利數。或從便難。又被快藥下利。重亡津液。故得之。曰。寸口脈數。其人咳。口中反有濁唾涎沫者何。師曰。爲肺痿之病。若口中辟辟燥咳。卽胸中隱隱痛。脈反滑數。此爲肺癰。咳吐膿血。

熱在上焦二句。當是古醫經之文。仲景特借爲問答以發其奧耳。從何得之。謂是何因而得此熱在上焦。咳而肺痿也。下文七句。凡四癥。正答問詞。蓋謂或從汗出。則陰傷於外泄。而陽火獨亢。一也。或從嘔吐。則陰傷於上湧。而並提其虛熱於上。二也。或從消渴。則陽熱在上。而逼眞陰於下趨。且下焦又以無陽。而不能上蒸滋潤。以供燔炙。三也。或從便難。則太陰脾家旣幹。而上吸手太陰之肺液。若又以便難之故。而用快樂下利之。則眞陰又大傷於後陰之泄瀉。而陽熱獨亢於上。四也。凡此。皆重亡津液。而孤陽不得與陰爲倚附。則浮動於淸虛之府。而肺管作癢。故咳。且咳多。則津液愈傷。而肺金有葉垂花卷之象。故得此肺痿之病也。寸口脈數三句。因上文言肺痿。得之重亡津液。則肺幹者不宜有濁唾涎沫矣。故舉此脈癥以辧之耳。殊不知寸口爲肺之部位。數爲陽熱躁疾之應。又脈所來去之空屬陰。數者空窄。亡陰之象。合而斷之。此正肺家陰虛陰亢之脈也。陽不得陰爲偶。則其气常動。動則火擾淸虛。而肺管作癢。故咳。肺中陰陽自和。則下降淸華以應甘露。火气獨盛。則炎上而挾其殘膏以共升。故口中反有濁唾涎沫。此又肺家陰虛陽亢之癥也。故曰。此脈此癥。卽爲肺痿之病云。口中辟辟五句。及下條二句。又就肺痿而辧肺癰之脈癥。以痿與癰之辧甚微。而其治懸絕故也。辟辟閉塞堅實之聲。燥咳對肺痿之濁唾涎沫而言。胸中隱隱痛者。卽第四條血爲之凝滯。

而肺癰之漸也。脈。亦指寸口而言。滑爲气聚血壅之診。滑而且數。則气聚血壅。由於邪熱燔炙所致。謂非肺癰而何。故咳唾膿血可必也。

二條脈數虛者爲肺痿。數實者爲肺癰。

脈。亦就寸口而言。數虛數實。指寸口之浮沈也。眞陰不能養陽。故陽自數而陰虛者。爲肺痿之脈。邪熱內淩血液。故陽旣數而陰實者。爲肺癰之脈也。

三條肺痿吐涎沫而不咳者。其人不渴。必遺尿。小便數。所以然者。以上虛不能制下故也。此爲肺中冷。必眩。多涎吐。甘艸漧薑湯以溫之。若服湯已。渴者。屬消渴。

甘艸漧薑湯方甘艸﹝四兩炙﹞漧薑﹝二兩炮﹞

上咀。以水三升。煮取一升五合。去滓。分溫再服。

此與前條之痿不同。前條爲重亡津液。陽气獨勝。故熱在上焦。而爲肺火自刑之熱痿。此則先因肺虛。虛則气削而生陰翳。譬之花痿春寒。葉垂秋冷之象。而爲金寒水冷之痿也。吐涎沫者。肺無呵噓下潤之權。且不能收攝其津液而上泛也。無邪火以擾其肺管。故不咳。而亦不煩渴也。肺爲水之源。且其气象天。嘗有提挈黃泉。傳送濁道之妙。肺虛不能提挈。故遺尿。肺寒不能傳送。故小便又數也。此非上虛不能制下之故乎。肺中虛冷。天失陽健之徳。地必起而上犯淸虛。肝以木气上乘。故眩。腎以水气倒注。故多涎沫。虛則補其母。非溫脾胃之中土以溫肺金。無他法也。重用甘以守中之甘艸。使之徑趨脾胃。佐以辛溫之漧薑。是直從中土。

升其生金之化。且辛爲脾肺所喜之味。溫爲脾肺所宜之气。明明土息泥香。乘春蒸發。而東風動蕩。卻化爲太空晴暖矣。至於辛則平肝以降眩。甘則制腎而鎭涎。又其餘事。兩味藥中。斡旋造化。烘染陰陽。其妙用乃如是也。若服湯已而忽然作渴。是肺中素有伏熱未發。故見種種不攝不傳之癥。得辛甘以挑動之。則伏熱頓起而作渴。此屬另門之消渴。而非上虛不能制下之肺痿矣。

四條問曰。肺咳逆。脈之。何以知此爲肺癰。當有膿血。吐之則死。其脈何類。師曰。寸口脈微而數。

微則爲風。數則爲熱。微則汗出。數則惡寒。風中於衛。呼气不入。熱過於榮。吸而不出。風傷皮毛。熱傷血脈。風捨於肺。其人則咳。口漧喘滿。咽燥不渴。多唾濁沫。時時振寒。熱之所過。血爲之凝滯。蓄結癰膿。吐如米粥。始萌可救。膿成則死。

條端﹑舊本作師曰。當是問曰之訛。今以首條。及他捲之例攺正之。首條因辧肺痿而分別肺癰之癥。二條因辧肺痿而分別肺癰之脈。三條又言肺痿之變癥。此及下文共四條。才是辧肺癰之脈癥治例也。肺癰有膿血。吐之則死。當是古醫經之文。仲景借爲問答以申其義。曰。咳嗽气逆。同一肺病。切脈之下。何以知此獨爲肺癰。當有膿血。吐之則死。必其脈有確據。方可謹守此禁。其脈是何類乎。師曰。右手寸口。所以候肺。其脈浮之則體微。沈之則至數。風邪能令眞陽飄忽。故微則知其爲風。熱邪能令眞陰消爍。故數則知其爲熱。眞陽外微。而衛气不攝於皮毛。故微則汗出。數脈內燔。而營陰逼呈於陽分。故數則惡寒。呼吸。指營衛之闔辟而言。卽上文汗出惡寒之義。非口鼻之呼吸也。蓋謂疏洞之風邪。中傷衛分。則毛竅張而汗嘗出。譬之有呼出之气而不返入。燔炙之熱邪。傳過營分。則血液馳而脈道空。譬之有吸入之勢而不推出。風傷皮毛於外。

熱傷血絡於內。夫皮毛血絡。爲手太陰肺部之所榮。由表而入裏。風熱之內捨於肺者可禁乎。肺熱。則火邪燻擾其淸虛。故癢而作咳。肺熱。則甘泉不升於靈道。故口漧而且咽燥也。肺管半貯痰涎。呼吸之遊溢肺中者。不能深入。故滿。滿故喘也。渴根於胃。胃不病。故但咽燥而不渴也。肺熱。則自剝其津液以送邪外出。且肺熱。又不能收攝其津液以分布四旁。故多吐濁沫也。時時振寒。卽上文數則惡寒之義。夫皮毛之風熱。過於肺中而捨之。則肺葉之血。因熱而凝滯。久久蓄結。則癰而膿矣。色從金化。故稠白如粳米所作之粥。始萌則眞气未傷。而風熱之邪。可散可瀉。故可救。延至膿成。則肺葉爛而气管已漏。呼吸之遊溢者。不能並入气源。

故喘滿而死矣。

五條肺癰。喘不得臥。葶藶大棗瀉肺湯主之。

葶藶大棗瀉肺湯方葶藶﹝熬令色黃搗丸如彈子大﹞大棗﹝十二枚﹞

上先以水三升。煮棗取二升。去棗。內葶藶。煮取一升。頓服。

喘。卽上條熱捨肺中。血壅气滯。而肺管爲之腫塞之候。不得臥。謂不能臥倒。以臥則肺葉橫施。而息道更艱更曲故也。主本湯者。以葶藶味苦气寒。且孟夏凋謝。其性主降陽分之气。而尢能驅水逐濕。夫喘則肺滿。苦以堅之。喘則肺熱。寒以斂之。又喘則肺气上浮而痰涎阻塞。則降浮祛沫。又所必需矣。然則捨葶藶其誰屬哉。但苦寒降散之性。其勢易於趨下。恐失肺家部位。故以甘浮粘緩之大棗。先作湯液。而納丸其中。其意欲擡髙葶藶。而使徐徐堅收下散耳。又豈止以甘緩之性。堅制其刻削而已乎。葶藶熬黃搗研。則香同芝麻。投肺之所好也。納藥棗湯。合煮而連渣頓服。使胃中藥滿。而易輸於肺也。仲景之精意何如哉。

此言肺癰始萌。可救之正治也。

六條咳而胸滿。振寒。脈數。咽漧不渴。時出濁唾鮏臭。久久吐膿如米粥者爲肺癰。桔梗湯主之。

桔梗湯方桔梗﹝一兩﹞甘艸﹝二兩﹞

上二味。以水三升。煮取一升。分溫再服。則吐膿血也。

肺在胸中。癰則肺葉腫而肺气滿。故但覺胸滿耳。振寒﹑脈數﹑咽漧不渴﹑濁唾鮏臭﹑膿如米粥等候。注見本篇首條。及三四條下。桔梗色白。味則苦辛而甘。其性微寒而善開提。色白。故爲肺金專藥。苦﹑則泄熱。辛﹑則散熱。

甘。則緩熱。微寒而善開提。則能解散其熱閉之邪。而使之上疏也。然後倍用浮緩之甘艸。不特髙擡上載。使桔梗畱戀肺中。而得效其燻蒸宣發之用。且得甘艸之甘能瀉熱。緩能舒緊之性。以爲後助。則淸風蕩漾。積熱潛開。王政和平。姦謀自敗。其所滯之膿血。有不徐徐漸出而自愈者乎。此言膿成則死之救法也。或謂本篇四條。一曰吐之則死。又曰膿成則死。夫膿成者旣死矣。又何必立桔梗湯之治例。且湯後明綴曰分溫再服。則吐膿血。何以自犯其吐之則死之禁乎。答曰。膿血旣成。包藏敗濁。潰爛日甚。管漏气泄。息無關鎖。呼吸洞直。一往而散。是膿成曰死者。著意在膿字。蓋死於包藏其膿血。而使墻垣有盡壞之勢也。若夫苦寒窘胃。鹹寒湧泄。肺气已傷。何堪再責。且吐則耗上焦之气。上空而下陰逆湊。則喘促莫支。吐則亡胸中之陰。陰傷而陽毒更炎。則煩亂欲絕。是吐之曰死者。著意在吐字。蓋死於逼劫其膿血。而致陰陽有立盡之勢也。知此。則本湯之燻蒸開托。旣非因循養禍之計。而又與瓜蒂散。及鹽礬諸湯之有心責吐。以速傾危者。自不同矣。

七條肺癰﹑胸脹滿。一身面目浮腫。鼻塞。淸涕出。不聞香臭酸辛。咳逆。上气。喘鳴迫塞。葶藶大棗瀉肺湯主之。

此就前條喘不得臥。而申言肺癰之全癥也。胸脹滿已見。肺主周身之气。肺腫而治節不行。故一身及面目浮腫矣。鼻塞。指息道而言。謂肺腫而息道不能從鼻呼吸之義。肺中之陽金屬庚。其气常外出。而主提挈運行之用。淸涕出者。失提挈之權也。肺中之陰金屬辛。其神常內守。而主感通气味之妙。不聞香臭者。失感通之應也。酸爲肺金之所勝。辛爲肺金之所喜。且五味中惟二者之气爲觸鼻。並此而亦不聞者。甚言之也。聲深而連續者曰嗽。聲浮而單見者曰咳。咳者。肺之遁聲。逆者。肺之窘气。肺窘而遁。則逆且咳矣。上气與吐衄血門不同。彼處之言上气。因上焦虛餒。肝腎之下气。乘之而直上。以致陽位逼窄。而炫悶喘急。气上而血亦隨之。是實實有气上衝者。此處之言上气。謂肺葉腫重。肺管不能納气以下運。如有气上塞之象。猶雲气髙气浮之謂。故葶藶大棗瀉肺之外。無餘藥余義及於中下二焦者此也。況後文八條。推開肺癰。單就上气二字而廣言其變癥變治。故不可不細認者也。气阻則喘。痰壅則鳴。气道狹則迫。肺管腫則塞。全癥如此。葶藶大棗湯之瀉肺。可緩乎哉。

八條上气。面浮腫。肩息。其脈浮大。不治。又加利。尢甚。

此下。又就上文之上气而推展言之。蓋謂上气一癥。其候多端。生死懸絕。肺癰固在其中。然不特肺癰爲然也。但凡上气而面浮腫。肩息。脈浮大者。皆不治。蓋面者。五臟六腑諸陽之會。陽气最充。浮則气虛。腫則气滯。

是陽气最充之地。而虛且滯矣。臟腑可知也。气促而息道艱。以肩之上下迎導之。則少順。是肩息者。气機浮淺。而不能以气海﹑關元爲根蒂矣。加之脈浮。則底無根。脈大。則裏無神。皆有出無入。有散無收之象。故皆不治。又加下利。則陰陽之離絕者更速。故尢甚。此言中下二焦。脫幫脫底而上浮。爲上气之最重者。然必三者全具。方爲死候。否則下文三條﹝卽十條﹞之脈浮。主小靑龍湯。七條﹝卽十四條﹞之脈浮。主濃朴麻黃湯。四條﹝卽十一條﹞之脈兼浮大。主越婢半夏湯者。何爲又治之耶。豈非以面無浮腫之故乎。

九條上气﹑喘而躁者。屬肺脹。欲作風水。發汗則愈。

肺不能納气以歸元。故喘。腎將欲蒸濕以爲汗。故躁。上气而喘躁並見。是腎欲輸水气於肺。將作汗而上蒸。

肺已自受風邪。不能爲腎分布以外泄。則肺腎以子母相持。而風水合爲一片。肺之脹也宜矣。欲作風水。與內經水熱穴論。及熱病論之言風水者不同。蓋指腎以水髒之气上燻。肺以風邪蓋之。風水相搏。於是肺不運水。腎不納水。聚濕成飲。久而溢出經絡。致成腫腹大等候。發汗。則肺之風邪。腎之水气。可兩解矣。故愈。

此言肺腎兩相排擠。中間無所發越之上气也。

十條肺脹﹑咳而上气。煩躁而喘。脈浮者。心下有水气。小靑龍加石膏湯主之。

小靑龍加石膏湯方麻黃桂枝芍藥甘艸漧薑細辛﹝各三兩﹞五味子半夏﹝各半斤﹞石膏﹝二兩﹞

上九味。以水一斗。先煮麻黃。去上沫。內諸藥。煮取三升。彊人服一升。羸者減之。日三服。小兒服四合。

此承上文欲作風水之肺脹。而詳其癥治。故直接之曰肺脹也。咳而上气。煩躁而喘。爲風水之全癥。但此五癥中。除卻躁之一癥。爲腎中水寒之气上騰之應。其餘四癥。俱系肺受風邪。爲腎濕所閉。於是不能分布水飲。肺气欲下而不得下。腎气欲上而不得上。兩相擠靠之應也。夫聚水之脈宜沈。今驗其脈又反浮。浮爲心肺之應。心下有水气無疑矣。譬諸天地。地气已上而成雨。特懸於太空而未下耳。所以咳者。殷雷也。上气者。

雲蒸霧湧也。煩者。郁熱也。躁者。礎潤階潮也。喘者。气濕風滯。而不能鼓撼萬物也。小靑龍之輕風疏雨以泄之。有不雲開气爽。而天地復還其髙遠乎哉。但本湯之主風水肺脹。比傷寒論中之治水。另是一番世界。蓋桂芍甘艸。透微汗以去風。已見傷寒注。加石膏者。因癥中之帶煩也。餘皆腎家治水之藥。其意以爲腎中不寒。陰水之气。斷不上升。故用漧薑﹑細辛之辛溫者。溫之所以燥之也。然後以半夏降逆陰之上衝。五味斂黃泉之倒湧。其懸於肺腎之夾空。而已成雨形者。使麻黃一泄而旁散矣。肺脹而發汗則愈者。此其一也。

十一條咳而上气。此爲肺脹。其人喘。目如脫狀。脈浮大者。越婢加半夏湯主之。

越婢加半夏湯方麻黃﹝六兩﹞石膏﹝半斤﹞甘艸﹝二兩﹞生薑﹝三兩﹞大棗﹝十五枚﹞半夏﹝半升﹞

上六味。以水六升。先煮麻黃。去上沫。內諸藥。煮取三升。分溫三服。

此承上文風水之肺脹。而言肺脹一癥。又有不因肺風腎水。但以陽明胃气太過。近從中焦上衝肺管。肺受熱閉。又不得從皮毛髮越。而肺實脹滿者。此但看其咳而上气。無上條之躁癥者卽是。此爲肺脹。猶云此亦名爲肺脹也。肺旣無外發之路。胃又以太過之气乘之。兩相鼓吹。胃土以母气乘肺子。與腎水以子气乘金母同義。故亦喘也。手陽明之經。終於鼻旁之迎香穴。足陽明之經。澑於目下之承泣穴。俱與目近。經腑之气交盛。故其目之外脹。有如欲脫之狀也。主越婢加半夏湯者。越婢。君麻黃而加石膏三分之一。其義有三。肺盛。不得不以麻黃泄之。恐其發越太過。而以重墜之石膏鎭之。制麻黃髮揚之性。使其和緩柔順。一也。肺實由於胃實。則肺熱可知。石膏气味辛涼。涼則解熱。辛則利气。二也。且其鎭墜之餘力。猶能衰陽明上衝之熱。

三也。以守中之甘艸爲使。尢有妙義。蓋取托住二者之性。令麻黃得石膏畱鎭之气。而利肺者優柔石膏合麻黃疏泄之功。而平胃者松泛。然後以辛溫之生薑。挑肺胃之眞陽。以甘粘之大棗。滋兩家之津液。似乎無獘矣。不知越婢一湯。終是發肺家之汗。假令上焦一空。中焦之气。乘虛襲之。遂同解鬥者捆甲之臂。而令乙毆矣。故加降逆之半夏。而重用之者。使協同石膏。壓下麻黃之餘性。以疏散胃气。俾不得上干。蓋卽驚悸條中。半夏麻黃丸之義也。夫中黃數寸之地。肺胃交爭。而咳喘等之諸癥雜見。主越婢本湯。則肺家因外泄而內讓。加半夏。則胃家因下退而上讓。其文王虞之化耶。方藥云乎哉。

十二條咳而上气。喉中水雞聲。射幹麻黃湯主之。

射幹麻黃湯方射幹﹝三兩﹞麻黃﹝四兩﹞半夏﹝半斤洗﹞細辛款冬花紫菀﹝各三兩﹞五味子﹝半斤﹞

生薑﹝四兩﹞大棗﹝七枚﹞

上九味。以水一斗二升。先煮麻黃兩沸。去上沫。內諸藥。煮取三升。分溫三服。

此卽前二條小靑龍。並越婢之兼癥也。小靑龍一條。爲腎中水寒之气上泛。越婢一條。爲胃中燥熱之气上蒸。此條卻因手太陰之陰陽兩虛。合子母而兩吸之。遂致腎之濁陰。胃之濁陽。雙起而乘肺。水土之邪。交並於淸虛。而成稠粘黃滯之痰。云合於肺胃會通之息道。而呼吸激之。則有聲矣。此咳而上气。喉中水雞聲之應也。咳而上气。當包前條肺脹句在內。與下文咳逆上气條同義。以上气而咳。未有不肺脹者。但有水脹气脹之異。故省文言之耳。至其主本湯之義。則又另有壺天廣大。遊覽不盡之妙。蓋因手太陰之陰陽兩虛。故以淩冬弩芽。從大寒中具生陽之气之款冬花。挑動其陽神。以潤軟柔宛而善於補血之紫菀。深滋其津液。

因腎家之賊陰上泛。故以細辛﹑五味。溫斂其下焦之逆陰。因胃家之熱气上侵。故以半夏﹑麻黃。降散其中焦之動气。射幹多節。形同肺管。葉則扁生橫開。而其性尢專於祛濕。用以名湯。是取其走肺。而令兩旁開拓其痰气之意明矣。再加辛甘發散之姜棗爲佐。則腎胃之逆下消。肺中之滿外泄。其咳而上气。及喉中之水雞聲。有不貼然自靜者乎。此比前小靑龍條無躁癥。故去漧薑。無風因。故去桂芍及石膏耳。肺脹而發汗則愈者。又其一也。

十三條咳逆上气。時時唾濁。但坐。不得眠。皂莢丸主之。

皂莢丸方皂莢﹝八兩﹑刮去皮﹑用酥炙﹞

上一味。末之。蜜丸梧子大。以棗膏和湯。服三丸。日三服。夜一服。

此條又借咳逆上气。而廣言肺癰之治例也。本門第四條曰多唾濁沫。第五條曰喘不得臥。俱肺癰之癥。已見前注。蓋謂咳逆上气之人。時唾濁沫。但可靠坐而不能臥倒者。無論癰與未癰。皆屬肺葉外腫。肺管內塞之候。邪气過實。便宜皂莢丸主之。以皂莢之性。外能軟堅削形以消腫。內能搜風利竅以通气。蜜丸而兼棗膏和服。取甘緩者。升浮其性於肺中也。門人問曰。本條皂莢丸。與五條葶藶瀉肺湯癥頗相同。且俱作丸子。俱用大棗托起。而取定喘下气之效。敢問二藥之同異。並其所以分主之癥。一也。又首條言肺痿之癥。亦曰口中反有濁唾涎沫。今於皂莢丸下。夫子但引四條之文。而謂獨廣肺癰之治例。何以知其不兼肺痿而言。二也。答曰。葶藶苦寒降散。蓋取降以止逆。散以舒气而已。若夫皂莢。其味辛鹹。其性犀利。辛鹹。則外收內散。故能削形泄气以消腫。犀利。則裁陽攘陰。故能斬關突入而奪壅。是葶藶之性稍平。而皂莢之性較峻矣。

觀方後葶藶服至彈子大一丸。皂莢僅服梧子大三粒。且彼曰頓服。此曰日三夜一服。則當日仲景之意。不昭然如見乎。大槪葶藶瀉肺。是主初起之癰。皂莢一丸。是主將膿之候者也。至於濁唾涎沫。癰痿𨿽同。獨不思癰鼓風邪。痿惟奪液。治癰如驅盜。縱使破財盜去。而餘資猶得半全。治痿如救荒。假令縱糴盡糧。而殘喘何能苟活。皂莢削气剝津。惟癰爲富家之被盜者。任之可以無虞。彼痿爲窮邑之遭荒。當之豈能無獘乎。我故謂廣肺癰之治例。而不兼言肺痿者。非漏也。單是咳逆上气。猶有風水之別癥。若又兼濁唾不得眠二癥。則邪實气盛。而爲肺癰最急最重之候。故葶藶瀉肺。不勝其任也。

十四條咳而脈浮者。濃朴麻黃湯主之。脈沈者。澤漆湯主之。

濃朴麻黃湯方濃朴﹝五兩﹞麻黃﹝四兩﹞石膏﹝如雞子大﹞杏仁﹝半升﹞五味子﹝半升﹞半夏﹝半斤﹞

細辛﹝二兩﹞漧薑﹝二兩﹞小麥﹝一升﹞

上九味。以水一斗二升。先煮小麥熟。去渣。內諸藥。煮取三升。溫服一升。日三服。

澤漆湯方澤漆﹝三升﹑以東流水五斗﹑煮取一斗三升﹞人參桂枝﹝各三兩﹞半夏﹝半升﹞黃芩﹝三兩﹞

甘艸﹝三兩﹞生薑白前紫參﹝各五兩﹞

上九味。咀。內澤漆汁中。煮取五升。溫。服五合。至夜盡。

咳字。包前文上气在內。並貫下文脈沈而言。此卽十二條射幹麻黃湯癥。而變言其治例也。十二條之癥。

因肺中陰陽兩虛。於是胃之濁陽。腎之濁陰。兩起而乘之。兩濁相搏。則成稠粘黃濁之痰。積於肺胃會通之地。而呼吸扇之。此喉中水雞聲。及咳而上气矣。故彼方以款冬生陽。紫菀滋陰。使肺中之主人先回。次以平胃安腎之品佐之。則占住者當避去矣。此條之前癥。卻又因心之膻中。肺之胸中。其陽气獨虛。而胃腎之气兩乘之之候也。夫胸中膻中。爲上焦之地。中下之气上乘。故脈浮。脈浮。則知其單在气分。故以小麥爲君而塡之。與彼方用生陽之款冬同義。且脈浮。又知其不關血分。故較彼方去滋陰之紫菀者此也。其細辛﹑漧薑﹑五味之安腎。半夏﹑麻黃﹑石膏之平胃。已見前注。至濃朴之開拓胸中。杏仁之疏通肺竅。明系奪射幹之兵符印璽者也。又咳而上气。於髒爲肺。於腑爲胸中膻中。其癥最髙。癥髙則脈浮者理也。若其脈不浮而反沈。夫沈爲陰象。陰病應水。陰分應血。則咳而上气。又因水寒沈伏血分。而上射其气於肺。肺性惡寒﹑惡濕之所致也。故以迅利逐水之澤漆爲君。煮以東流者。取益其行性而不與伏水同滯也。又恐峻藥多傷。故以補气之人參。行陽之桂枝。溫胃之生薑。培土之甘艸佐之者。不特以辛甘之性。贊其行水之功。且以羣陽之愷悌仁人。參謀監制。使彊兵悍將。不得縱好殺之手腕。而成王師堂正之旗矣。夫水寒之邪。𨿽伏根於下焦陰血中。

而其气之已射於肺。致現咳逆者。非半夏之辛燥下降。不足以祛之。用以爲臣。猶兵家後軍之掃蕩也。至於白前。味則辛甘。形則直長。辛甘走气。直長趨下。一气直行。下焦之大向導耳。紫參色紫入血。性疾逐淤。又借白前而爲下焦陰分之使。殆向導中之精細者乎。此又從欲作風水句。而單言水癥。爲濃朴﹑麻黃變中之變癥也。細按前後二湯。蜂房蟻穴。未足比其深微。虹閃霞朱。烏能仿其變幻。而澤漆一湯。尢爲奇創。駱賓王江浦黃帆。匡復之功何遠。羞足擬其气象。不意湯液中。有如此之水師也。客有問餘者曰。素問以麥爲心之谷屬火。鄭玄以麥有孚甲。應屬木。許愼又謂麥當金王而生。火王而死。宜屬金。楚醫李時珍辧之。未有確據。而子注濃朴麻黃湯中之小麥。獨遵素問爲心之谷者。果有所見耶。答曰。小麥之於八月酉金。止算得胎。

非生也。麥實生於十月之亥耳。夫水火互胎。金木互胎。自有現成至理。誠如許氏之說。以胎酉者爲金。則將以胎午之壬爲火。胎子之丙爲水乎。況今小麥實生於酉。則又當屬丁火矣。許氏屬金之說謬也。至若胎酉養戌。生亥王卯而死午。實系麥之始終。鄭玄屬木之論近是矣。不知苗死而麥正成。是麥苗死於五月。而麥實何曾與之俱死耶。則屬木之性。以之論麥稭則得。以之論麥實。是亦五十步之止耳。夫天地自然之序。春殘則神气暢爲朱明。木終則精華發爲光焰。以屬木之麥稭一死。而屬火之麥實繼成。正合生生之序。又豈止以熟時在午。赤色應離。形圓象心之證乎。故知名爲心谷者。眞上古聖人之定評。而用爲心藥者。實中古神仙之合制也。客爲之首肯而退。附記於此。以正髙明。

十五條大逆上气。咽喉不利。止逆下气者。麥門冬湯主之。

麥門冬湯方麥門冬﹝七升﹞人參﹝二兩﹞半夏﹝一升﹞甘艸﹝二兩﹞大棗﹝十二枚﹞粳米﹝三合﹞

上六味。以水一斗六升。煮取六升。溫服一升。日三。夜一服。

此𨿽承前四條越婢加半夏湯。而言肺胃交病之癥。然其病機之微妙。章法之變幻。幾令人不可尋繹。無怪乎千古以來。善讀金匱者之寥寥也。蓋前四條之癥。是肺爲胃熱所蔽。旣不能外泄而自爲轉移。復不能下臨而相爲防禦。則肺胃之气兩實。兩實者宜兩責之。故主越婢以責肺。加半夏以責胃也。此條之癥。是肺液欲枯。子困而取資於母。故大吸胃液以自救。其如胃中之土液亦幹。不能以精汁上供。但悉索其幹熱之濁气以奔之。則所應者非所求。而大逆上气矣。咽喉不利者。如有燥物阻滯之狀。旣液幹而濁气乘之之應也。

譬諸天地。太空晴幹。下吸大地之靈陰以自潤。應則甘露生焉。苟無所應。而渣質乘之。日則浮塵髙揚。夜則黃埃上布。重濁鬱冒。阻滯淸虛者。此天地之大逆上气。咽喉不利之象。倘非及時甘雨。遠被深滋。其能使兩相潤澤。各還其淸寧之位乎。故以色白補陽液之麥冬爲君。而用至七升者。以小水不足以灌漑也。粳米甘溫入胃。以之爲佐。欲令麥冬之潤。獨注中州也。然後以甘艸托其下泄。大棗提其上蒸。總交於補气而善行津脈之人參。以之爲龍。而雲行雨施之化普矣。獨是大滋胃中之津液。且以甘浮之性。提之上潤肺金。恐如水激紅鑪。气沖灰起。則大逆不更甚乎。故又以降气平胃之半夏。安之緝之耳。是此條爲肺胃之陰兩虛。兩虛者宜兩補之。故以全湯先補胃液。而次補肺液也。所謂病機之微妙者此也。卷中列痿癰上气凡三門。其上气一門。連本湯共方七道。而主治全矣。肺癰連皂莢丸。𨿽止方三道。其於癰膿前後。似亦無漏。獨肺痿一門。於寒痿之變癥。反出甘艸漧薑一湯。而於重亡津液。娓娓言之。正經熱痿。反無方治。豈以熱痿爲不藥之癥乎。而前後並無難治不治字樣。反復思維。神明告我。始知仲景之意。以爲重亡津液。有竟成肺痿者。有但大逆上气咽喉不利者。俱宜此湯。救胃以救肺。故省文互之耳。世之讀金匱者。請將首條熱痿之癥。與本方藥品湯意。細細較之。便見鍼鋒逼對。而知愚鄙之論。非牽彊也。所謂章法之變幻者。此也。

奔豚气病脈證治第八

一條師曰。病有奔豚。有吐膿。有驚怖。有火邪。此四部病。皆從驚發得之。

病字。貫下文四部而言。豚﹑卽豬畜。奔豚者。足少陰腎水之癸气。寄位於亥。動則上衝。如驚豬奔突。故以之爲名。然心陽照臨。而胸中氤氳之气。能逼下陰靜伏。驚則神散而上虛。故奔豚之气。得以乘虛而突犯之矣。吐膿者。肺屬金而主气。又心之神爲火。神火因驚而出。如電光石火。則肺金受克。而敗其阻滯之金液故也。驚怖之驚。指惕然自儆。如兒童病風熱。及神虛之人。睡夢驚跳之義。與下文驚發之驚不同。蓋下文之驚。凡一切奇險境遇。及耳目之所猝然見聞者。皆是。怖。合恐懼而言。蓋恐屬血虛。似乎內無憑根據之主。懼屬气削。似乎外有淩駕之疑。怖則陰血內空。而虛神外張。常有不遑設備之象。故曰合恐懼而言也。蓋驚則神明渙散。

而其中之精汁。亦與之而從空俱耗。如气出釜甑。而濕潤隨之以飛越之義。及心君復辟。而內外之倉庫已虛也。火邪者。外火也。外火逼出心液而爲汗。則心神已在孤危。而外火已有乘虛之勢。加之以驚。則靈明出捨。而爲外火騰內入之室矣。故曰此四部病。皆從驚而發。遂致得此病也。吐膿等三癥。𨿽不入本篇。因與奔豚同得於驚。故類及之。然亦可借彼以明奔豚一癥。有气虛血虛。並气血兩虛之別也。

二條師曰。奔豚病。從少腹起。上衝咽喉。發作欲死。復還止。皆從驚恐得之。

此敍奔豚之正病也。上下二焦。譬之天地陰陽。各相當而無所侵犯。於是上焦以天之陽气。從西肺而下降。

下焦以地之陰精。從東肝而上升。故曰左右者陰陽之道路。若上焦之心气一空。則下焦少腹之陰。不由左右升降之道路。而於中衝直上。以犯淸虛。且更至於咽喉矣。夫上焦胸分。爲心肺之城郭。奔豚之气。迫肺。則气道幾阻。迫心。則神機將竄。故發作欲死。但上極必復。衝極必還。下焦之賊陰。復還於下。則上焦之神气。亦復還於上矣。故止。凡不測之事。猝然臨之於意外。則驚。凜然持之於意中。則恐。皆能銷鑠其陽神陽液。而招奔脈之上突。故曰皆從驚恐得之也。張子和謂驚爲自不知。恐爲自知。確甚。

三條奔豚。气上衝胸。腹痛。往來寒熱。奔豚湯主之。

奔豚湯方芎﹝二兩﹞當歸﹝二兩﹞芍藥﹝二兩﹞半夏﹝四兩﹞黃芩﹝二兩﹞甘艸﹝二兩﹞

生薑﹝四兩﹞生葛﹝五兩﹞甘李根白皮﹝一升﹞

上九味。以水二斗。煮取五升。溫服一升。日三服。夜一服。﹝以四服各一升計之。當作煮取四升。否則宜云溫服一升二合爲是。其當日傳寫之訛耶。﹞

此平日陽明胃气。少陽膈气素壯。乍受驚恐。心陽旣馳。而心血尢短。以致陽明少陽二腑之气。同上而爭趨空處。而爲奔豚之變癥也。夫奔豚之義。原因北方亥气。衝突上焦。故名。不知三焦臣伏之用。從上制中。從中制下者也。上气因驚而虛。則上不能制中。於是陽明少陽之气。就近而兩爭之。故气上衝胸。亦如奔豚之象。

故亦曰奔豚也。陽明少陽之气素壯。則中有以制下。而少腹之气。不能假道於胃與膈。而跳衝胸中。故方意絕不責下焦之有餘。而但以黃芩淸少陽之膈。生葛涼陽明之胃而已矣。其三焦滋息之源。則又從下化中。

從中化上者也。心血因驚而虧於上。則中吸旁吸胃與膈之精汁以自潤。陽明液傷。故腹痛。少陽液傷。故往來寒熱。以補血之芎歸芍爲主。而以浮緩守中之甘艸佐之。蓋浮緩。則托髙血藥以上補心臟。守中。則持平血藥以還補胃陰。然後以辛溫之生薑。並塡胸分之陽。以降斂之半夏。奠定二經之逆。殿之以甘李根之白皮者。甘李春花夏實。得少陽陽明之正气。其根皮尢爲升發生陽之路。是又欲升其下焦之气。以中實陽明。

旁入少陽耳。夫气上衝胸。而見腹痛及寒熱二癥。故知所衝者爲少陽陽明之气。以李根白皮升下焦之陽。

故知其非腎陰之上動。百世而下。當有以餘言爲不謬者。

四條發汗後。燒鍼令其汗。鍼處被寒。核起而赤者。必發奔豚。气從小腹上至心。灸其核上各一壯。

與桂枝加桂湯主之。

桂枝加桂湯方桂枝﹝五兩﹞芍藥﹝三兩﹞甘艸﹝二兩炙﹞生薑﹝三兩﹞大棗﹝十二枚﹞

上五味﹑以水七升。微火煮取三升。去滓。溫服一升。

此心陽﹑心液兩虛。而招腎陰之上衝者也。故方意單責上虛。而不責下實耳。蓋以桂枝甘姜。補心中之陽神。

而以芍藥﹑大棗。滋其心液也。余詳傷寒注。本條與傷寒之文小異。且方亦少更加桂一層。而其義則一也。

五條發汗後。臍下悸者。欲作奔豚。茯苓桂枝甘艸大棗湯主之。

茯苓桂枝甘艸大棗湯方茯苓﹝半斤﹞桂枝﹝四兩﹞甘艸﹝二兩炙﹞大棗﹝十五枚﹞

上四味。以甘瀾水一斗。先煮茯苓減二升。內諸藥。煮取三升。去滓。溫服一升。日三服。﹝甘瀾水法取水二斗。置大盆內。以杓揚之。俟水上有珠子五六千顆相逐。取而用之。﹞

悸者。跳動之狀。與心下之虛悸不同。此條著眼在發汗後臍下悸六字。故知其欲作奔豚也。蓋汗爲心液。發汗後則上虛。上虛而臍下跳動。是下焦將勻其有餘。以上赴空處之漸。故知之。但臍下動悸。是臍下之實者。

當責也。故君淡滲之茯苓。以腎臟不可瀉。瀉膀胱之腑以瀉腎陰耳。桂樹嫩枝。辛溫而柔軟。具少火生气之妙。甘艸以浮之。大棗以托之。是使桂枝生陽之性。確乎在心肺之夾空。而塡其上焦。如霧之氤氳矣。夫桂甘大棗。意在補上。而且降奔豚之上逆者。亦須憑髙彈壓。水性下趨。況與茯苓先煮。則尢滲泄易下。恐失上焦之部位。故揚作甘瀾。以亂其下趨之性。使少少畱連。以完全其補髙治上之功用而已。眞窮工極巧之方也。

此篇當與驚悸門方論參看。

胸痺心痛短气病脈證治第九

一條師曰。夫脈。當取太過不及。陽微陰弦。卽胸痺而痛。所以然者。責其極虛也。今陽虛。知在上焦。所以胸痺心痛者。以其陰弦故也。

脈有倫類。盛則俱盛。衰則俱衰。此大較也。故凡診脈者。當取其旣有太過處。又有不及處。則不及者自爲病。

而有餘者將乘之。而尢爲不及者之病矣。卽如其脈。關以前之陽部得微。關以後之陰部得弦。夫關前之陽脈微。則自胃脘上至胸中。其眞陽卑弱而不能奮鼓。故病名曰痺。關後之陰脈弦。則自胃腑下至肝臟。其濁邪弦急而從上彈射。故癥則見痛。所以然者。責在胸中陽位之極虛。故招下焦之上淩耳。二句。就主一邊說。

卽後文栝蔞薤白及人參諸湯。塡陽之案也。關前應胸分。關前之脈微。故知胸分之陽虛而病痺也。二句是自注。所以知其爲胸痺之故。弦脈。於髒爲肝。於气爲陰。於邪爲寒。於癥爲痛。病胸痺而心痛者。正弦脈以肝臟陰寒之邪。上乘陽虛之所致也。二句就客一邊說。卽後文栝蔞薤白加半夏。及薏苡附子等湯。並烏頭赤石脂丸。兼責中下二焦逆陰之案也。此與腹滿寒疝第一條。寸口脈微弦。文𨿽同而大有分別。彼處之微弦。在寸口一部上見。蓋浮之得微。而沈之得弦也。此處之微弦。是寸口與關上。或下與尺中兩部分見。故三條曰寸口脈云云。關上脈云云。九條烏頭赤石脂丸一癥。𨿽未嘗言脈。然就其癥與方意細審之。又確爲尺弦之候故也。又彼處心肺間。其無形之宗气虛餒。與此處同。而胸痺一癥。多在當心之膈膜。其有形血肉中之气虛。故痺著而痛。且從孫絡而痛徹於背也。大槪無形之宗气。虛於大驚大吐。或憂戚所致。其病頓。略久而上不能禦下者。則成驚悸。或便難而見吐衄等血。其不能提下者。又成半產漏淋。亡血失精諸候。並傳變爲本門之胸痺者亦有之。當心之膈膜。其有形血肉中之气。又虛於形寒飲冷。及傷心諸事者居多。其病漸而在心後之脈絡。故其曰心痛者。謂當心而痛。非心臟中之自痛也。

二條平人無寒熱。短气不足以息者。實也。

短气者。宗气上虛。而逆陰湊之。則吸气艱於深入。入淺則出亦淺。故殊覺短而不足以息也。寒則肺捲。熱則气閉。俱能短气。今外則似無病之平人。旣無寒熱之癥。則其所以短气者。豈非上虛而邪湊之。以致气機不能深入之故乎。夫邪之所湊。其气必虛。畱而不去。其病乃實。卽第五條所謂畱气結在胸中者是也。故曰實也。上照前條之極虛。故使客邪逗畱而反實。下伏后方之攻實。故用橘枳濃朴以散痞也。

三條胸痺之病。喘息咳唾。胸背痛。短气。寸口脈沈而遲。關上小緊數。栝蔞薤白白酒湯主之。

栝蔞薤白白酒湯方栝蔞實﹝一枚﹞薤白﹝半斤﹞白酒﹝七升﹞

上三味。同煮。取二升。分溫再服。

此言胸痺之全癥也。喘息及短气者。胸中之本气虛。而胃邪實之。以致呼吸之气不能深入遠出之義。肺气逆。故咳。肺液與气俱逆。故咳而且唾也。胸背痛者。胸中陰維陰蹺之脈。其孫絡與督脈。及陽維陽蹺之在背者相貫。其痛從胸透背。故胸背陰沁而切痛也。寸口二句。又卽首條陽微陰弦而深細言之。蓋寸口爲胸之應。沈爲陽不能上鼓。遲爲气不能連續。是沈遲爲微脈之根蒂。寸口外微而內沈遲。故知胸中之陽气極虛而病痺也。關上爲胃之應。緊卽首條之弦脈。與傷寒之緊脈不同。傷寒之緊脈。因寒气凝斂。脈從兩頭中縮而緊。其體常短。故曰形如轉索。轉索者。以中縮而緊也。弦脈之緊。因陰弛陽急。脈從兩頭扯拔而緊。其體較長。故曰狀如弓弦。弓弦者。以繃急而緊也。胸膈上虛下吸有力。以致中焦之气奔之。吸張乘兩就之勢。故其脈數也。小緊數。猶言略略緊數之謂。蓋終不比有餘者之上射也。關上小緊數。故知胸病虛痺。胃以陰弛陽急之气赴之。而致痛矣。夫胸膈象天。常喜輕淸。薤白气味俱薄。而性辛溫。薄則應在天之气而走胸分。辛溫則能迎導其陽气而發越之。佐以蔓生甘潤。而善於通竅之栝蔞。蔓生則走經絡。甘潤而通竅。則又能入絡脈。而行其陰中之气矣。然後以浮緩之酒托之。取气味俱薄之白酒者。一則以輕淸應天。再則以少火生气。

將陽回春滿。從胸溫絡。而痺自愈矣。薤獨取白者。以白具上行之性故也。且南方種之以供蔬。嘗畱白而就地刈之。不數天而苗長如故。則尢見其上行之最速者矣。此胸痺之正病正方。單責胸分之陽虛。而未責中下者也。

四條胸痺不得臥。心痛徹背者。栝蔞薤白半夏湯主之。

栝蔞薤白半夏湯方栝蔞實﹝一枚﹞薤白﹝三兩﹞半夏﹝半升﹞白酒﹝一斗﹞

上四味。同煎。取四升。溫服一升。日三服。﹝以四升日三服計之。當缺夜一服三字。﹞

胸痺二字。包上條之脈癥在內。後仿此。前條之癥。因胸中自虛。下吸胃气。胃家本無上犯之意。猶胸中之謾藏冶容。誨其淫盜耳。故以塡陽通气之外。略無餘議下及者。此也。本條之癥。胸中之虛未甚。卻以胃家之濁邪方實。以盛淩衰而貫注之。濁气上浮而不下伏。故不得臥。且胸分虛而客气上乘。猶之盜賊所經。於墻垣門徑之低小殘缺者。則一往趨之。心後之絡。外通於背。陽虛而痺。墻垣之低小。門徑之殘缺是也。濁气從胸之心後而貫痺。故痛如在心。又從痺之絡脈而貫背。故痛徹背矣。於前湯中。減辛溫塡气之薤白過半。故知胸中之虛未甚。君平胃降气之半夏而用至半升。故知以盛淩衰。爲胃中之邪過實也。是此湯卽第一條太過不及而兩責之者。蓋以栝蔞薤白本湯。責胸分之陽虛者十之三。加半夏爲君。而責胃中之气實者十之七也。岐黃論臥與不臥。明明說是气伏於陰分。則神明收藏。故得臥。气出於陽分。則靈醒發越。故不得臥。

半夏粳米湯治之。覆杯卽臥者。以半夏乘春發生。入夏將半。卽歸根復命而苗便枯。故名。是聖人取半夏之性降。能伏其气以入於陰分故也。佐粳米者。滋胃中之陰液以覆庇陽神。猶之衣被之用而已。李氏舊注。引甲乙本靈樞之意。而以半夏治不眠。謂半夏入少陽經。已乖仲景用在陽明之旨。至其謂爲轉運陰陽之藥。

陰陽得通。其臥立至。則平人之白日不欲臥者。其陰陽俱不通者耶。冤哉。

五條胸痺。心中痞。畱气結在胸。胸滿。脇下逆搶心。枳實薤白桂枝湯主之。人參湯亦主之。

枳實薤白桂枝湯方枳實﹝四枚﹞薤白﹝半斤﹞桂枝﹝一兩﹞濃朴﹝四兩﹞栝蔞實﹝一枚搗﹞

上五味。以水五升。先煮枳實﹑濃朴。取二升。內諸藥。煮數沸。分溫三服。

人參湯方人參白術甘艸漧薑﹝各三兩﹞

上四味。以水八升。煮取三升。溫服一升。日三服。

胸分之陽虛。而下陰上湊。故心中痞。但痞之爲病。常隨陽气之起伏以爲消長。故腹滿時減者。痞之候也。今其气逗畱而結在胸。以致胸滿不減者。此畱气也。譬之天地。寒云斷腳。冷霧橫拖。逗畱於太虛。而不收不散之象。是從胃脘中路上浮。而已據胸中矣。加之脇下以肝膽之逆。從旁搶心。而爭趨空處。此𨿽胸中陽虛之所招致。塡膈之品。固宜首重。以降逆陰。然其畱气結胸。猶之賊據城郭。掃除之法。不得不與撫綏兼施矣。故以散气之枳實。開痞之濃朴爲主。而先煮之者。其意以微風蕩雲霧而去畱气也。然後以薤白﹑桂枝之辛溫而甘者。塡胸陽以引其气。以栝蔞實之甘寒而潤者。走絡脈以入其痺。猶之人尿﹑豬膽及柏葉等之反佐也。

於是畱气散而胸陽上復。則不治逆而逆將自靖矣。至於枳實﹑濃朴。欲並用其苦味以泄土邪。故久煮之以取其重濁。薤桂二味。欲單用其溫陽以通天气。故略煮之以取其輕淸耳。人參湯亦主之者。蓋人參補气。白術塡胸。漧薑散結開痞。甘艸浮緩上托。使一團太和之气。氤氳胸中。上則旁導陽气而治痺。下則照臨陰氛而消逆。其於畱气之結胸者。舞干羽而有苗格化矣。或曰。前湯是治全癥之方。後湯是單治脇下逆搶之方。又曰。服前湯而畱气已散。痞結已開。後湯所以愈痺。而爲善後之劑也。二說𨿽與仲景一條。而主兩湯之文例不合。然皆近理。故俱存之。以俟有識者之鑑定焉。

六條胸痺。胸中气塞。短气。茯苓杏仁甘艸湯主之。橘枳生薑湯亦主之。

茯苓杏仁甘艸湯方茯苓﹝三兩﹞杏仁﹝五十个﹞甘艸﹝一兩﹞

上三味。以水一斗。煮取五升。溫服一升。日三服。不瘥。更服。﹝以煮五升。服一升按之。則日三服之下。當缺夜二服一語。蓋不瘥更服。是更作一服之謂。若謂卽服此二升。金匱前後諸湯。並無一劑分作數服。今日服一半。至明日服完。爲更服之例也。﹞

橘枳生薑湯方橘皮﹝一斤﹞枳實﹝三兩﹞生薑﹝半斤﹞

上三味。以水五升。煮取二升。分溫再服。

胸痺上虛而中下之逆邪有二。濕與寒是也。肺性惡濕復惡寒。濕則肺滯。寒則肺斂。俱能使膈膜之痺處作痛外。而又能令其气塞且短也。濕气上逆者。以茯苓之溫胸燥濕者爲主。佐杏仁以利肺竅。而以浮緩之甘艸。托之上行而畱戀之。則濕去滯通。而气之塞且短者可愈矣。故主之。寒气上逆者。以辛溫之橘皮爲君。溫則暖膈。辛則散結也。生薑祛寒止逆。而性復宣通。與犀利之橘皮相濟。則成和風爽气之象。然後佐以破畱气之枳實。則寒去而肺暢。气之塞且短者亦愈。故曰亦主之。然二湯皆微弦兩責之方也。

七條胸痺。緩急者。薏苡附子散主之。

薏苡附子散方薏苡仁﹝十五兩﹞大附子﹝十枚炮﹞

上二味。杵爲散。服方寸匕。日三服。

此卽前條茯苓杏仁。及橘枳湯之合癥合方也。緩急統胸痺之全癥而言。凡喘息咳唾。背痛短气。及不得臥等候。有時而緩。有時而急者。以其人之脾胃。素有客濕客寒之邪。上衝下伏之所致也。夫陰陽五行。生扶囚謝之化。人身之臟腑。與天地準。故火土之气衰。而水木爲妖者。得丙丁戊己而持。得壬癸甲乙而甚。持則病緩。而甚則病急者。一也。且濕气浸淫。寒气勁迫。是濕邪爲害尙緩。而寒邪爲害則急者。又一也。故其謂病痺之人。其諸痺癥。或緩或急。此濕寒之气在中焦。以上窺胸陽之往復。而爲更疊入寇之象。故主祛濕利水之薏苡者。卽上條茯苓甘艸杏仁湯之義。配溫中行陽之附子者。卽上條橘枳生薑湯之義。而進之者也。至杵爲散而連服其渣質。則畱連胃中。使寒濕旣去。而其幹溫之化。還浮於太虛。則塡胸貫絡。而痺自愈。此𨿽似乎單責陰弦之脈。注意在討賊一邊。不知蕩平之後。陽微大振。而賀太平者。卻正在朝廷也。噫﹑神矣哉。

八條心中痞。諸逆。心懸痛。桂枝生薑枳實湯主之。

桂枝生薑枳實湯方桂枝生薑﹝各三兩﹞枳實﹝五枚﹞

上三味。以水六升。煮取三升。分溫三服。

痞及諸逆之由於胸陽虛餒者。詳已見。心之所以如有根據輔者。眞气爲之旁薄故也。眞气上虛。則心無憑借。

有如空懸之狀。故曰心懸。胸爲陽位。陰邪畱之。則陰陽不相宜。而陰沁作痛。故曰心懸痛也。以辛溫之桂枝生薑塡眞气者。所以治其心之虛懸。以苦溫開痞之枳實破畱气者。所以除其痛耳。大槪卽五條枳實薤白之湯意而變易之者也。此及下文二條。又就胸痺之癥而推展言之。蓋謂胸痺者。見種種等候。固宜主此。

然不必執定胸痺。凡上虛而下气上犯。以致畱而不散者。俱主之。故於條端。旣不冠胸痺字。而且曰諸逆云爾。

九條心痛徹背。背痛徹心。烏頭赤石脂丸主之。

烏頭赤石脂丸方烏頭﹝一分炮﹞赤石脂﹝一兩﹞附子﹝半兩炮﹞漧薑﹝一兩﹞蜀椒﹝一兩﹞

上五味。末之。蜜丸如梧子大。先食服一丸。三服不知。稍加服。﹝梧子大者服一丸。恐有誤。﹞

細按癥治。其脈亦當陽微陰弦。但微脈固在寸口。而陰弦之脈。當在關以下之尺中耳。人身心胸中之眞陽。

外爲周身衛气之根。內爲中下二焦之主。眞陽上虛。而脾胃之邪。就近犯之。則爲四﹑五﹑六﹑七等條之癥。若夫腎爲牡髒。肝居至陰之下。其虛寒之邪。比之吳楚諸夷。周室旣衰。而澤國蠻荊。亦來遠窺王室矣。然肝腎之陰邪上犯。較之中土之逆爲尢甚。故心痛徹背。與四條之癥旣同。而胸陽內虧。衛气衰薄。寒從背入。且與下陰之逆。起而貫痺者。同類而兩相感召。故背痛而又內徹於心也。夫三焦之化。陽從底生。蓋以命門之溫熱。

蒸熟水谷。而化悍气。然後上燻如霧。而貯爲胸陽者也。況本癥又屬下焦之寒逆乎。是非溫下以溫上不可也。故以烏頭之老陽。壯先天之元气。以附子之生陽。發後天之化气。取蜀椒之辛斂者。所以補其陽而封之固之也。取漧薑之辛散者。又所以種其根而升之舉之也。總交於气重色赤之石中脂髓。以爲使者。气重﹑易致下行。色赤﹑偏宜陰髒。石中之脂髓。豈非欲其入精血中。而溫資始之化源乎。丸非湯散之僅行上中者可比。且先食服之。故知其責在下焦也。弦脈主痛。今心痛徹背。背痛徹心。皆由於肝腎之邪。故知其陰弦在尺中。而非三條之所謂關上脈云云者也。凡胸無痺病。而乍中寒者。亦有心背徹痛之癥。並主此丸。故曰。此與上條俱就胸痺之癥。而推展言之者。

腹滿寒疝宿食病脈證治第十

一條趺陽脈微弦。法當腹滿。不滿﹑必便難。兩疼痛。此虛﹑寒從下上也。當以溫藥服之。趺陽。足陽明脈也。其脈微弦﹑微爲胃中之陽土虛弱。弦爲肝木之脈。木乘弱土。而淩其所勝。則其气嘗縱肆於中部。故法當腹滿。

若趺陽脈微。而腹又不滿。則是微爲中气不足。不能傳送。弦爲寒燥津液。故必便難。兩脇曰。少陽之部也。

微爲中焦之膈气不足。不能捍禦。弦爲肝邪有餘。上衝少陽。故兩脇板疼而切痛。蓋便難者。气機不下暢。故變爲上逆矣。此虛二字。當少頓。猶云此因中虛。而下焦之寒气上衝陽位故也。溫藥。當指十五條之大黃附子湯。並理中四逆輩而言。門人問曰。弦脈气削。是爲寒診。夫子言之有素。頗聞梗槪。然虛寒之脈。理宜泄瀉。今又云寒燥其津液。而有便難一癥。是何理也。答曰。陽髒得暴寒。則下生泄注。陰髒得固冷。則內結便幹。

此天地之化。當春夏之陰晦。則雲行雨施。入秋冬之嚴肅。則冰堅水涸矣。又曰。同一趺陽之脈。微而且弦。何以有腹滿痛之異乎。曰。胃中之腑气微。則弦脈下寒之邪。從中行直上。故腹滿。胃外之膈气微。則弦脈下寒之邪。從兩旁挾上。故兩疼痛矣。

二條病者腹滿。按之不痛爲虛。痛者爲實。可下之。舌黃未下者。下之。黃自去。

虛痞無形。故按之不痛爲虛。熱實有形。故按之痛者爲實。承上文言寒气上衝而腹滿者。當服溫藥。若實痛者。則又非溫藥之例。而爲可下之癥也。胃中熱實。則火土之色上浮。故舌黃。未經下過者而下之。則熱實下散。而火土上浮之色必消。故黃自去。則旣經下之而黃尙未去者。是爲虛熱。其主竹葉石膏之候耶。

三條腹滿時減。復如故。此爲寒。當與溫藥。

腹滿不減。固爲熱實。卽或少減。亦有胃气漸復。而其熱實之滿。亦漸次消下者。故猶不得直斷爲寒也。惟時減而復如故。則知人身之微陽有起伏。陽起則如陰晦欲霽。太陽一照。而山嵐海氛有捲藏之象。故其滿時減。陽伏則又如方晴復晦。陰雲鬱蒸。故其滿復如故。此非寒气上衝之滿而何。是當與辛甘之溫藥。益陽光以消陰气矣。此又申明首條宜溫之診法。

四條病者萎黃。躁而不渴。胸中寒實。而利不止者。死。

承上文言腹滿之人。陽气垂亡。又有溫之而不受溫之死癥。病者。卽上文所云腹滿者。是也。萎。指面無生動之神气而言。黃者。脾色外竄之應。躁則渾身毛竅。如有芒刺。亡陽之汗將作也。不渴。則內無陽熱可知。胸爲陽位。今寒邪固蔽。由腹滿而上實胸中。於是寒气憑髙鼓吹。而下利不止。夫萎黃爲脾陽中絕。躁爲腎陽外絕。不渴爲胃陽內絕。胸中寒實。爲胸分之陽上絕。利不止。爲元陽下絕。總以大劑姜附溫之。其能使旣冷之灰復熱乎。故死。

五條寸口脈弦者。卽脇下拘急而痛。其人嗇嗇惡寒也。

寸口上應膈气。爲肺金之部。寸口脈弦。則肝脈之寒邪。上衝胸分之兩旁。不但縱以乘其所勝。而淩趺陽之胃土。並橫以乘其所不勝。而犯太陰之肺金矣。故脇下拘急而痛者。肝邪上乘。肺气縮而不舒之應也。肝爲陰髒。又寸口之部。亦外應表气。今其脈上乘寸口。則陰气外出以干陽位。故惡寒也。嗇嗇見傷寒論注。此申言首節兩疼痛句。

六條夫中寒家喜欠。其人淸涕出。發熱。色和者善嚏。

臟腑諸陽之气。其在人身也。如輕煙薄霧。周流勻滿。故經脈安和。中寒。則臟腑之本气。爲寒所逼而內伏。經絡之餘气。爲寒所逼而上浮。上下薄引。則經脈乍弛。而絡脈乍滿。經脈乍弛。故喜實其气而腰欲伸。絡脈乍滿。故喜引其端而輔呵欠也。李氏引內經太陽司天。寒气下臨。心气上從﹑寒淸時舉。鼽嚏數欠。與此處之欠頗合。其引陰气積於下。陽气未盡上浮。陽引而上。陰引而下。陰陽相引。故數欠。是平人臥起之欠。並非倦怠欲臥之欠。與本文中寒喜欠者何涉。至其云欲入於陰。或陰加於陽二語。並不知內經所言陰陽上下相引之義。更誤。內經之意。蓋謂陰气將積於下。陽气未盡上浮。故陰陽各相引於上下。而中虛作欠。則欲入於陰。

或陰加於陽。爲何語耶。若倦怠欲臥之欠。則又系陽气將伏於下。陰气未盡上浮。陽引而下。陰引而上。陰陽相引而欠矣。故曰並非倦怠欲臥之欠也。其人﹑中寒喜欠之人。肺臟惡寒而開竅於鼻。肺寒。則自出其液。而推逐其所惡於上竅。故淸涕。淸涕者。金寒水冷之應也。肺合皮毛而主气。寒則气郁而不與皮毛相合。故發熱。色和爲陽气未服之應。嚏從搏擊而出。其象爲雷。蓋肺能奮發而搏擊。以出其郁寒之義也。仲景蓋謂中寒喜欠之人。肺气不能震作而嚏。但出淸涕。則肺已受寒。而其气自阻。與皮毛之气兩相拂郁。故必發熱。若其人面色沖和。知陽气自勝。肺尙有權。故能奮發而搏擊。以出其郁寒矣。然則中寒喜欠者。但得色和善嚏。

其不發熱可知也。此及下文三條。又論外寒中入。而成腹滿之癥。本條言中寒而有嚏以出之者。有不能嚏出而發爲表熱者。此𨿽非腹滿正文。然實爲中寒腹滿之來路。故首及之。非泛言中寒之外感已也。二條正言中寒之腹滿。三條言中風冷之人。本不腹滿。因誤下而致成腹滿之癥也。

七條中寒。其人下利。以裏虛也。欲嚏不能。此人肚中寒。

中寒之人。但凡下利。則脾胃之陽气裏虛。而腹中受寒。故不能分別水谷而下利也。脾肺同屬太陰。脾陽不振。肺气可知。故不能嚏以出之矣。曰肚中寒。則腹之作脹。已在言外。

八條夫瘦人繞臍痛。必有風冷。穀气不行。而反下之。其气必衝。不衝者。心下則痞也。

肥人陰津不虧。瘦人陽气不虧。此定理也。今以陽气不虧之人。而繞臍作痛。則知痛非下焦虛寒上乘。明系風冷從臍入腹。而爲邪正相持之痛也。但風冷在腹。脾胃之陽。失運動之用。故穀气不行者。常也。是宜桂枝加芍湯。外加漧薑細辛。以驅風散寒爲合。乃誤以穀气不行爲積滯。而反下之。則气機因下而下陷者。必反浮而上衝胸膈。以致喘急矣。若不從胸膈上衝。則胃陽虧於寒下之藥。而下陰上乘胃脘。遂致痞塞腹滿矣。

夫以陽气不虧之瘦人。誤下之變。尙如此。則肥人而陽气衰者。其害可勝言哉。前兩條是從肩背所感之寒而言。此條又是從口鼻及腹臍所感之風寒而言也。

九條病腹痛。發熱十日。脈浮而數。飲食如故。濃朴七物湯主之。

濃朴七物湯方濃朴﹝半斤﹞大黃﹝三兩﹞枳實﹝五枚﹞桂枝﹝二兩﹞甘艸﹝三兩﹞生薑﹝五兩﹞大棗﹝十枚﹞

上七味。以水一斗。煮取四升。溫服八合。日三服。嘔者。加半夏五合。下利。去大黃。寒多者。加生薑至半斤此表熱日久不解。熱傷胃液。以致內實之腹滿也。言病腹滿之人。發熱已十日不解。則津液熱傷。是癥已可據。其脈浮而且數。夫浮爲在表。以應發熱。數爲在腑。以應胃熱。是脈又可據。飲食如故。則所進不少。是水谷又可據。其腹滿之爲胃實無疑。然因發熱十日所致。且其脈尙浮數。則又不得遺表熱。而單攻腹滿。是宜主濃朴枳黃三物。援承气湯之例。攻癥之腹滿。並責其脈之數。桂甘姜棗四物。援桂枝湯之例。解癥之發熱。並責其脈之浮也。於承气去芒硝者。因飲食如故。則知胃爲經表之移熱。而非邪入中土之候。故不使鹹寒者損胃陽也。於桂枝去芍藥者。因已有濃朴之降。大黃之沈。少畱其走表之性。故不使酸斂者。過牽其發散也。

嘔者。下气上逆。半夏降逆。故加之。下利無積滯。而腹滿又爲虛痞矣。大黃傷胃陽。能令虛痞益甚。故去之。胃陽虛寒。則下陰上塞。故腹爲之虛滿。生薑能塡胸中胃中之陽。排降陰逆以消滿。故寒多者加之。曰寒多者加至半斤。則原方之桂甘姜棗。不但解表。並亦塡其中气。而助下運之機者乎。仲景之方。眞常山之蛇也。

此承六條中寒喜欠。淸涕出。發熱等句。而言其變癥也。

十條腹中寒气。雷鳴切痛。胸脇逆滿。嘔吐。附子粳米湯主之。﹝中去聲﹞

附子粳米湯方附子﹝一枚炮﹞粳米﹝半升﹞半夏﹝半升﹞甘艸﹝一兩﹞大棗﹝十枚﹞

上五味。以水八升。煮米熟湯成。去滓。溫服一升。日三服。

此承七條中寒下利而言。故直接此人肚中寒。而曰腹中寒气也。陰陽相搏。故雷鳴。寒邪凝斂。故切痛。胸爲太陽之部。脇爲少陽之部。實邪上淩陽位。故逆滿也。嘔吐者。胃中陽气。爲寒所逼。而有欲遁之象。夫腹爲陽明之署。雷鳴切痛。以及嘔吐。是其本癥。合胸脇而並見逆滿。則太少二陽之署。幾幾乎有陰寒蔽塞之勢矣。

故主附子之大熱。交於守中之甘艸。溫胃之粳米。而引至陽明之腹。蓋以扶陽者勝陰也。然後以大棗塡上焦。半夏瀉陰气。而胸脇自平。嘔吐自止矣。七條曰中寒。其人下利。以裏虛也。蓋先以裏虛。遂中寒而下利。

後以下利。遂寒逆而裏益虛。故見種種之候也。

十一條痛而閉者。濃朴三物湯主之。

濃朴三物湯方濃朴﹝八兩﹞大黃﹝四兩﹞枳實﹝五枚﹞

上三味。以水一斗二升。先煮二味。取五升。內大黃。煮取三升。溫服一升。以利爲度。

此及下條。當從上文作一節。蓋腹中寒气之癥治。上文已完。此又因上文之癥。旁及風寒入腹而化熱者。與下卷十六篇吐衄門病患面無血色一條同例。金匱之省筆。多用此法。細讀前後三條之文气自見。言下利裏虛。固宜大溫大補如彼。若雷鳴等癥全具。其人痛而便閉者。則又以气不下通。而實熱之邪勢由上逆。故見種種急切之候也。濃朴降气。枳實泄气。大黃下气。則閉者下通。而諸癥自息。豈止痛止云乎哉。

十二條按之心下滿痛者。此爲實也。當下之。宜大柴胡湯。

大柴胡湯方柴胡﹝半斤﹞半夏﹝半斤洗﹞黃芩﹝三兩﹞生薑﹝五兩﹞大棗﹝十二枚﹞大黃﹝一兩﹞

枳實﹝四枚﹞芍藥﹝三兩﹞

上八味。以水一斗二升。煮取六升。去滓。再煎。溫服一升。日三服。﹝以一升三服計之。則再煎下。

當有取三升三字。﹞

若雷鳴等前癥具。而按其心下滿痛。心下爲胃之應。按之滿痛。是有形之積聚在胃。故爲內實而當下之也。

但不主大小承气。及調胃等湯。而獨任大柴者。以前癥之胸脇逆滿。及嘔吐等候。系陽明腑實。因而溢出少陽之部者居多。故以柴半黃芩爲主。降少陽部署之逆。所以治脇滿。並止其嘔吐也。以姜棗塡太陽部署之气。使下焦不得上犯。所以治胸滿。並止其雷鳴切痛也。然後以大黃之寒下。枳實之消散。總托於酸斂之芍藥。而並力下趨耳。此豈大小承气及調胃等湯所能勝任者乎。

十三條腹滿不減。減不足言。當須下之。宜大承气湯。

大承气湯方大黃﹝四兩酒洗﹞芒硝﹝三合﹞枳實﹝五枚炙﹞濃朴﹝半斤去皮炙﹞

上四味。以水一斗。先煮二物。取五升。去滓。內大黃。煮取二升。去滓。內芒硝。更上火。微煮一二沸。

分溫再服。得下。止服。

腹滿時減。以陽气有起伏。陽起則陰伏。故其滿有時或減。此爲虛痞。若腹滿晝夜並不減動。及些小減去而不足言減。猶曰算不得減。此爲胃脘漸下漸實之應。故與腹滿不減者同。宜大承下之而無疑也。李注大謬。

方論見傷寒注本方下。

十四條心胸中大寒。痛嘔。不能飲食。腹中寒上衝。皮起。出見有頭足。上下痛而不可觸近。大建中湯主之。

大建中湯方人參﹝二兩﹞漧薑﹝四兩﹞蜀椒﹝二合炒去汗﹞

上三味。以水四升。煮取二升。去滓。內膠飴一升。微火煎取一升半。分溫再服。如一炊頃。可飲粥二升。後更服。當一日食糜。溫覆之。

此亦口鼻及腹臍所中之寒也。寒從皮毛經絡襲入。則先見表癥。如頭痛﹑惡寒﹑發熱等類。而後入裏。或止病表而不入裏者亦有之。詳傷寒論中。寒從口﹑鼻﹑腹﹑臍襲入。則先見裏癥。如腹滿﹑嘔痛﹑下利等類。而後出表。或止病裏而不及出表。遂致不救者比比也。條中曰心胸中大寒云云。備言裏癥而不及表癥一語。故知爲口鼻及腹臍所中之寒。而未及出表者也。痛嘔當指胃脘而言。寒气切責陽位。故痛。胃陽不能自安。故嘔。中土虛寒。失運飲化食之用。故不能飲食也。腹中寒冷之气。上衝胸分。言病者之自覺也。陰陽相搏。腹皮鼓起。出見如有頭足之狀。言旁人之可外見也。陰寒之邪。上則擡髙陽气。而令陽位逼側。故上痛不可觸近。下則直入少腹。而與濁陰凝沍。故下痛不可觸近也。夫心胸中大寒。與上下痛而不可觸近。由於腹中寒气。上充下滿之外。而其餘气。猶見之於外鼓。而至皮起如有頭足。則中焦脾胃之眞陽虛極。故令陰寒上肆下橫如此。

是不得不大建其中气。而以扶陽者勝陰矣。誠以漧薑﹑蜀椒。大辛大溫。大辛散寒。大溫聚气。加之甘平峻補之人參。充滿姜椒之性。而鼓動之。然後以米汁所成之甘膠。微火煎配以爲使。蓋取米扶胃气。甘守中宮。遂覺辛甘溫暖之神。融成一片。化工春气。其與惟王建中。妖氛自息者。同功合徳。此仲景命名之深意也。至其湯後曰如一炊頃。可飲粥二升。又曰當一日食糜。溫覆之。經曰。大气一轉。其气乃散。所中之寒。其意欲如服桂枝湯之法。將解於陽回之自汗乎。若但云恐中寒挾食。故飲粥食糜。恐感寒復寒。故令溫覆。則猶得其淺而未得其深者也。門人問曰。如法服大建中而不得自汗。所中之寒。將何所解散乎。並何變癥耶。答曰。此問亦不可少。夫臟腑與經絡相通。口鼻及腹臍所感之寒。脾胃先受之。及中焦陽气一轉。則內邪托出經絡。

且從陽气之化。而發爲表熱者。常也。此條之癥。因中气虛微。不能載出。故不一見表癥。服大建中而解於自汗。中气大振。一箭透重鎧之力也。倘服此而不汗。如彊努之末。不穿魯縞。將內癥消。而發爲表熱。變桂枝加附子湯。或麻附細辛湯等癥居多。否則不發表熱。脾家實。腐穢當自去。解於自下利者。亦十之一二也。本門是論腹滿。每條當尋腹滿處。腹中寒上衝。及上下痛而不可觸近。俱有腹滿在內。不可不知。

十五條脇下偏痛。發熱。其脈緊弦。此寒也。以溫藥下之。宜大黃附子湯。

大黃附子湯方大黃﹝三兩﹞附子﹝三枚炮﹞細辛﹝二兩﹞

上三味。以水五升。煮取二升。分溫三服。若彊人煮取二升半。分溫三服。服後如人行四五里。進一服。

此從首條不滿﹑必便難。兩疼痛。此虛寒從上衝等句。而申言之也。人身之心胸。卽天之太虛。其兩脇﹑卽天之四垂也。心胸之眞陽充滿。有如日光暄赫。陰氛自化。不特太虛淸明髙遠。卽天之四垂。云消翳淨。古詩晴川歷歷漢陽樹。頗能道出神境。復何胸滿脇滿之病乎。惟如首條趺陽脈微弦。微則陽光失徳。弦則地气冒明。故曰法當腹滿者。嵐浮氛起。直上以塞太虛之象也。否則﹑微爲幹健不施。弦爲坤順失正。故曰不滿必便難。兩疼痛者。云斜气橫。旁分以陰四垂之象也。知此。則首節與本條。及各條之癥。其病機偏正髙下。可會其全神矣。蓋謂五臟中。惟肝居至陰之下。其性陰寒善逆。本髒中陽神秉政。則沖和調暢。故動則主生。而化則爲道。若其髒眞之陽自虛。則陰寒之性。上逆而爲禍矣。陽明之气虛。從胃外而上犯胃脘。則爲腹滿等癥。

少陽之气虛。從膈旁而斜穿兩。則爲脇滿等癥。太陽之气虛。從胃外而上侵宗气。則爲胸滿等癥。夫腹滿胸滿。除實癥用下外。凡下寒上衝者。已立附子粳米。及大建中之法。其少陽之气虛。因而旁穿兩。以致脇下偏痛。並膈气微而不能傳送。先見便難。後則气浮於上而發表熱。其脈緊弦。緊則爲寒爲痛。弦則主肝主逆。緊從弦斷。則寒而致痛者。由於肝臟陰寒之气上逆可知。故曰寒也。因便難而蒸爲表熱者。宜下之以通其便難之气。則經絡之熱可解。膈气微而招陰髒之寒逆者。宜溫之而塡其上焦之气。則逆痛可下。溫藥下之。兩不相背矣。蓋大黃之苦寒。與附子﹑細辛之辛熱相偶。膈气喜附子﹑細辛之溫。卻暗得大黃以下瀉其逆滿。賊陰親大黃之性。卻誤吞附子﹑細辛而自化其陰翳。譬之帝王。徳禮相成。恩威並濟。譬之天地。春雷不怒。

伏雨長生之道也。至其煎法服法。另開生面。與尋常略不相同。尋常利藥。必先煎大黃以爲主。而後入諸藥。

使隨其攻下之性。此獨同煎。其不注意用下。一也。尋常作三服者。多曰日三服。此獨令如人行四五里。卽進一服。其罔顧慮並力峻下二也。蓋以首節便難二字。不過因陽微不能傳送。而難於便。與內實便閉者不同。

又此方以溫藥牽制大黃之性。而不十分寒下故耳。門人曰。夫子以本文爲申言首條之癥。本文𨿽無便難字樣。然以脇下偏痛及發熱二癥。便公然下以溫藥。其爲申說首條似矣。但首條言脈曰趺陽微弦。此條𨿽亦言弦。卻曰緊弦。而並不言微。恐作承首條之語。或失之牽彊耶。抑其中另有奧旨乎。答曰。首條兼言主虛。故曰微弦。此條單言客實。故曰緊弦。且微弦。尙有主在。緊弦。則客代主人矣。由微而進於緊。卽奧旨也。

十六條寒气厥逆。赤丸主之。

赤丸方茯苓﹝四兩﹞半夏﹝四兩洗﹞烏頭﹝二兩炮﹞細辛﹝一兩﹞

上六味。末之。內眞朱爲色。煉蜜丸如麻子大。先飲食。酒下三丸。日再。夜一服。不知。稍增之。以知爲度。﹝方內止四味。其曰右六味。則六字爲四字之訛耶。抑本方失去二味耶﹑愚竊傷寒直中厥陰及少陰諸方之意而擬補之。或可加榦姜桂枝乎。蓋漧薑散寒愈厥。桂枝通陽﹑止逆故也。敢存此以質髙明。﹞

厥。謂寒戰。如頭振齒介及渾身筋惕之類。此出於肝。肝中陽气自虛。又或爲外寒所逼。微陽深伏至陰之下。

而逆陰自動。譬之嚴冬。眞陽在泉。日光陰晦。陰風忽起鳴條走葉之象。故厥還者必發熱。以陽气伏而必起。

陽起則陰伏也。厥不還者死。陽絕不能自還。故主死耳。四逆者。四肢逆冷。輕則在脛腕。重則至肘膝。此起於胃。胃中飲食所生之精悍。由脾肺而貫手足之四末者爲順。胃爲客寒所中。或肝腎之賊陰犯之。或停食貯飲等類。皆能使胃系塞。而其陽自伏。不能外貫手足而逆冷。故曰逆也。若各因其邪而分別治之。令胃中之精悍一通則愈。此厥逆之所由分也。然厥癥必兼四逆。以肝木之陰邪。能賊胃气。故言厥者。必曰厥逆。四逆之重癥。亦有見厥者。以胃陽自虛而見伏。遂下招肝木之外侮。故言逆者。亦間曰四逆而厥云。要之因厥而逆。則重在厥。厥愈而逆自通。因逆而厥。則重在逆。逆通而厥亦自愈。然則成氏謂厥甚於逆。自是定論。王履乞乞議之。眞盲人觀劇。而妄述於婦人女子之前也。蓋謂肝腎之虛寒上衝。而眞陽下伏。因寒戰及頭振齒介等癥而厥。遂致木邪乘土。又趺陽負於少陰。而胃气中阻不貫手足而逆。此責在肝腎之虛寒。故當以治厥爲本。厥而致逆。不必責陽明之胃。前所謂厥溫而逆自通也。赤丸溫下焦之陽。其主之也。不亦宜乎。烏頭爲隔年之老陽。較附子之性頗緩。而爲下行旁行之品。且附子側子。俱其所生。老陽之气堅定。性緩。則不致水火相激。而厥逆愈張。下行旁行。則直達肝腎。附側爲其所生。則又能通髒眞之气。而生之長之矣。陰气上逆。寒飲必升。故用茯苓淡滲之。且卽從小便而下瀉其逆也。半夏降上焦之逆。細辛通經絡之陽。故用以爲佐焉。眞朱﹑卽水銀所燒之朱而不雜假者。水銀爲至陰之類。燒以爲朱。則色紅性重。取直走下焦而通陽气。故內此以爲色焉。酒性溫而通經。蓋溫以愈厥。通經以愈逆。故以之爲下藥之使耳。

十七條腹痛。脈弦而緊。弦則衛气不行。卽惡寒。緊則不欲食。邪正相搏。卽爲寒疝。繞臍痛。若發則白汗出。手足厥冷。其脈沈緊者。大烏頭煎主之。

烏頭煎方烏頭﹝大者五枚熬去皮不咀﹞

上以水三升。煮取一升。去滓。內蜜二升。煎令水气盡。取二升。彊人服七合。弱人服五合。不瘥。明日再服。不可一日再服。

腹痛。指臍之上下而言。卽下文繞臍痛是也。脈弦而緊。就下文衛气不行。不欲飲食觀之。當單指陽明。不槪六部而言。以腹痛屬陽明病。故就其部位診之。是知篇首趺陽二字。一直貫至終篇也。弦從浮見。緊從按得。

故以而字斷之。且下文言緊。卽曰沈緊者此也。疝者。气病也。五臟俱有之。然腎爲水髒。肝居至陰之下。故二髒病此者獨多。夫陰髒貴陽气。陽腑重陰津。此陰陽各喜配偶之性情。倘本髒之眞陽自虛。則陰气與客寒外濕。兩相暗召。而伏結於杳冥。若他髒及別腑之陽气各勝。則如太平之世。非無匪類。而潛蹤鄕曲。不爲民害。倘陽明之气虛。則如本條之癥。而入犯中州。故腹臍爲病。少陽之气虛。則如次條之癥。而旁據兩輔。故脇下爲病。太陽之气虛。則如三條之癥。從腹及脇。而又外侵邊鄙。故爲手足不仁。及身體疼痛等癥。甚至陰气上浮陽位。畱連不去。變成假熱。如四條之脈癥。不下其寒。幾幾乎有懷宗流寇之禍矣。故其字從山。山之爲物。陽上實而陰下虛。其卦爲艮。陰下連而陽上斷。其變爲澤。故晴明之候。淸泉白石。艮止於覆盂。而陰晦之時。冷霧寒云。兌張而吐气。此古人命名爲疝。而從山之意也。仲景謂腹痛之人。診其陽明之脈。舉之見弦。而按之得緊。弦爲肝脈。又爲气削之應。夫衛气者。陽明腑中穀气所化之精悍爲之也。今見肝脈。是土受木邪。

其气削弱。不能行其精悍。而出爲衛气。可知。故卽當惡寒。緊爲病脈。亦爲寒診。是𨿽應腹中之痛。而寒气在胃。則胃陽之不能化物。又可知。故不欲飲食也。蓋胃中正气略勝。則陰髒之邪下伏。胃中正气略負。則陰髒之邪復起。故邪正相搏者。是寒疝之所以爲病也。胃當臍之內。故其癥繞臍而痛。以下又從邪正相搏句而申言之。蓋正勝。則有時不發。若發。則陰邪上乘。而虛陽上遁。故白汗出。肝腎之逆陰起。而胃陽中伏。不但不行衛气而惡寒。且手足厥冷而逆矣。其脈沈緊。沈爲在裏。沈緊爲在裏之髒气陰寒。大烏頭煎。其可已乎。以老陽堅定之性。用甘緩之蜜。熬以爲煎。而盡去其水气。不特柔以濟剛。恐水气易滲。蓋欲其畱連胃中。獨扶陽明之意也。白汗。諸經無此名。江浙鄕語呼大汗爲白浮汗。道家黑白者。陰陽之別名。亦太極之圖像也。

意者。黑滿而白虧。其陰盛而格陽上浮之謂乎。錄此備考。亦禮失而求諸野之意云爾。愚謂白與自頗形似。

白汗者或自汗之訛耶。

十八條寒疝。腹中痛。及脇痛裏急者。當歸生薑羊肉湯主之。

當歸生薑羊肉湯方當歸﹝三兩﹞生薑﹝五兩﹞羊肉﹝一斤﹞

上三味。以水八升。煮取三升。溫服七合。日三服。若寒多者。加生薑成一斤。痛多而嘔者。加橘皮二兩。白術一兩。加生薑者。亦加水五升。煮取三升二合。服之。

寒疝﹑腹痛。詳已見。少陽之气虛。疝气從腹而旁穿兩脇。以致脇痛。並脹滿而裏气急切者。皆陽位不受陰邪之應。羊肉甘溫補气。爲胃家之所喜。佐以辛溫之生薑。不特功能散寒。且溫胃而提其气以溫肺。然後使以苦溫气重之當歸。從胸注脇。蓋又領肺金之暖气。以達肝膽之鄕。因而遂消其寒疝者也。疝𨿽陰髒之邪。然必合客寒以爲內結上衝之勢。寒多。謂客寒獨重也。生薑旣能溫髒陰而使下消。尢能散客寒而使外出。本方之外。加至十一兩者。其亦通陽气以資自汗。而驅客寒外散乎。疝气逆甚。則痛多而嘔。橘皮香細而气散。

味辛而性溫。爲走肝消逆之品。故加之。凡逆甚者必由膈虛。白術塡上焦之空。故亦加之耳。

十九條寒疝腹中痛。逆冷。手足不仁。若身疼痛。灸刺諸藥。不能治。抵當烏頭桂枝湯主之。

烏頭桂枝湯方烏頭。

上一味。以蜜二斤。煎減半。去滓。以桂枝湯五合解之。令得一升後。初服二合。不知。卽服三合。又不知。復加至五合。其知者。如醉狀。得吐者爲中病。

寒疝腹痛逆冷。詳已見。若其人太陽胸分之陽虛。則疝气從腹上胸。且從胸而外出太陽之經絡矣。夫手足爲陽气之充。寒疝之邪逆之。則其中似有捍格。而爲頑濃之狀。是不仁也。身體有通陽之脈。寒疝之邪逆之。

則其中如有阻滯。而爲脹滿之狀。故疼痛也。以灸刺治經。其如病之本在髒。以諸藥治裏。其如病之標又在經。故皆不能治也。惟抵當烏頭桂枝湯主之者。以烏頭及蜜合煮。卽前條烏頭煎之義。所以溫胃陽。而消寒逆之疝。則腹痛逆冷內愈。此治其本也。以桂枝湯解而合服之者。桂枝本湯。爲行陽走表之劑。且以烏頭煎爲佐。則又能從手足身體。而除寒解疝。其不仁﹑疼痛等癥。焉有不外愈者乎。此治其標也。合標本內外而並治之。其主之也宜矣。如醉狀。倦怠不寧之貌。蓋將飛者翼伏。陽气縮而欲伸之象。得吐中病者。吐能提气。亦大气一轉。其病乃散。陽勝而陰自化之理也。名之曰抵當者。與傷寒之抵當湯丸同義。蓋傷寒之湯丸。爲抵敵其熱。而當住攻心之勢。且瀉熱者宜下。故病去於利。此癥之湯。爲抵敵其寒。而攔當熄火之機。且溫上者。

宜提。故中病於吐耳。烏頭無枚數。以本方用蜜二斤。與烏頭煎之用蜜二斤準之。當亦用五枚耶。或問不仁字。醫經之言手足皮膚不等。古人何不從痺重板滯等名。取其一而狀之。而獨曰不仁者。是何義也。前賢旣無確解。子又云似有捍格。而爲頑濃之狀。則與俗所云麻木者近似。而於不仁何取乎。答曰。少陰君主之官。深藏奧府。而其所發之陽神。充周徧滿中。復余靈醒昭覺之用。故𨿽麥芒隱刺。識痛楚於刀鍼。而蚤虱微蹤。辧馳驅於車馬。此心君之陽徳。仁被要荒之象。譬之天地陽春無迹。而艸根樹杪皆通。譬之父母慈愛中懸。而兒隱女微必洞。此皆仁之爲用也。若其素夙無病。而手足皮膚。一時但覺格頑濃之狀。則是心陽不貫。如人君之不能以仁遠被。而天地父母之陽春慈愛。於此獨薄者然。故曰不仁。是則不特痺重板滯。不可以名此。卽麻木之似是者。亦不得取以相代。以痺重板滯及麻木等。皆一枝一體之自爲病。故就病者一邊言之。此則手足皮膚。本自無病。蓋就心陽不貫一邊而言也。古人狀病之細密類如此。

二十條其脈數而緊。乃弦。狀如弓弦。按之不移。脈數弦者。當下其寒。脈緊大而遲者。必心下堅。

脈大而緊者。陽中有陰。可下之。

若病疝之人。診其陽明之脈。舉之見數。沈之則如兩頭繃急而緊。此乃弦脈。名𨿽同緊。而非如轉索之謂也。

弦脈狀如弓弦。往下按之而不下移。如兩頭繃急之象。故亦名爲緊。其實是數而弦也。下文兩緊字同義。蓋形如奪索之緊。爲眞正陰寒。微明將熄之應。大溫大灸。九死一生。況敢下乎。凡言弦緊緊弦。俱緊急之緊。弦脈之勁疾者是也。其謂數弦之脈。皆因陰寒之疝。上衝陽位。經久不消。以致微陽失下運之用。而大便不去。

一則積成假熱。再則胃液亦枯。故數也。又弦爲肝脈。弦而如弓弦之不可下按。則又木得寒而枝勁之象。夫熱而液枯者當下。陰木之邪上乘而至勁急者。又非合溫藥以下其寒不可也。下文兩脈。又從數弦而推展之。凡陽明之脈。實弦而似緊。又大而遲者。弦緊爲肝气上乘之診。大則中空而液短。遲則鼓謾而陽虛。心下爲胃之脘。胃中陰陽俱虛。而肝木以寒疝乘之。謂非心下堅硬而何。又大爲陽明之本脈。按之而見實弦似緊之緊。則陽腑中有陰髒之客气顯然矣。曰可下者。猶言皆可以溫藥下其寒之謂。

二十一條問曰。人病有宿食。何以別之。師曰。寸口脈浮而大。按之反澀。尺中亦微而澀。故知有宿食。

大承气湯主之。

此下三條。承前十三條之腹滿不減。設爲問答。而申言內實宜下之脈癥也。胃爲水谷之海。其所化之津液。

上之從脾以滋肺。下之從肺以灌肝腎者也。寸口爲心肺之應。若其脈舉之見浮大。按之見澀。夫浮爲气機上郁之診。大爲陽明本脈。澀則津液不滋之象。且浮又底虛。大又中芤。以浮大之反面。與無陰之澀脈正合。

則是陽明之气不下通。而上郁心肺之夾空。並無胃液上滋之應矣。尺中爲肝腎之診。浮之見微。而沈之亦澀。則是胃中無悍气下充。故微無精汁下潤。故澀。卽經所謂二陽發病。有不得隱曲。女子不月之理也。夫寸口。則逆熱浮而土液不蒸。尺中。則悍气衰而精汁不灌。謂非宿食內結胃腑。陽液不暇自救。焉得有此幹浮虛燥之脈乎。此從胃之上下兩頭。而知宜主大承之脈者。一也。

二十二條脈數而滑者。實也。此有宿食。可下之。宜大承气湯。

不言部位而但曰脈。蓋亦指陽明而言。末後兩言脈緊同義。數爲在腑。又數爲熱。滑者。穀气自結。而不灌注四旁之象。夫在腑有熱。而穀气自結。非胃實而何。此從胃之本位。而知宜主大承之脈者。又一也。旣曰實而又曰有宿食者﹑非復也。蓋以實言癥。而以宿食句。還答問語耳。

二十三條下利。不欲食者。有宿食也。當下之。宜大承气湯。

此緊承上文脈數而滑句。蓋脈不數滑。則下利不欲食。便不得斷以宿食故也。言陽明之脈。數而且滑。倘然下利。則數爲胃火自盛。而滑爲穀气自還之應。盒飯能食。今不欲食。則系宿食占其胃分。而其所以下利者。

爲气滯旁流之故。猶云但不欲食。𨿽已經下利。亦不得爲數滑者。寬其下也。此從消息飲食而知宜主大承之癥者。又一也。

二十四條宿食在上脘。當吐之。宜瓜蒂散。

瓜蒂散方瓜蒂﹝一分熬﹞赤小豆﹝一分煮﹞

上二味。杵爲散。以香豉七合。煮取汁。和散一錢匕。溫服之。不吐者。少加之。以快吐爲度而止。亡血及諸虛者。不可與之。

脘。卽胃之管。自喉嗓下至胃。作三分。故有上中下脘之別。任脈之經穴以當之而外得名者。李氏援以注此。

未是。若宿食在胃之上脘。而未入胃腑者。大承下之。則宿食髙。而攻下之藥。低不能及。且徒傷其胃气。不如越而吐之之便矣。瓜蒂蔓生。气味苦寒。且其性屬上提。而不容下墜者。蔓生則走胃絡。味苦則能使胃系急而自拳。凡气寒者。俱爲胃之所惡。其性上提而不容下墜。故能令胃气上湧而致吐也。但吐則傷陰。而火气自浮。此吐家必生煩熱懊之癥。香豉滋陰降气。故煮汁和服者。蓋爲預防之計。以濟其偏者也。

二十五條脈緊如轉索無常者。有宿食也。

緊爲寒。緊如轉索。蓋索具堅收。轉呈短縮之象。夫陽明胃腑中。因寒斂而見堅收短縮者。非宿食而何哉。

二十六條脈緊。頭痛。惡風寒。腹中有宿食不化也。

脈緊緊承上文轉索而言。頭痛。胃中結气上衝之應。惡風寒者。無精悍以行其衛气故也。故知有宿食不化。

此與上條。俱當著眼在脈緊二字。尢當著眼在陽明部中之脈緊。蓋緊如轉索。卽是胃陽虛冷。不能運化。

以致宿食停滯。與二十一等三條之下癥大異。故前條但曰有宿食。此條亦曰宿食不化。而俱不出方。則其爲宜溫胃陽。而資其自化。與不欲攻下之意。已在言外。卽或不得已而用下。其亦宜大黃﹑附子之溫藥耶。又本文脈癥。全是傷寒。而獨斷爲宿食不化。以脈緊爲陽明部中之脈緊。而頭痛惡風寒等之外癥。又爲陽明風寒癥中之所絕無者。從兩經經腑。其脈癥之交錯處看出。故知表非太陽傷寒之癥。而裏爲陽明宿食之脈矣。以此二者。故曰當著眼在脈緊。尢當著眼在陽明部中之脈緊也。

五臟風寒積聚病脈證治第十一

一條肺中風者。口燥而喘。身運而重。冒而腫脹。

此篇就風寒之邪。中於本髒。而言其輕重之不同。以補傷寒論中之所未備也。蓋傷寒論中。於直中三陰之外。經髒同病。余俱先病經絡。而後遞入臟腑。故發熱疼痛等候。俱經絡之癥。此則三時之風寒。單爲中髒。故其輕重生死之候。俱在本髒。而不及經絡者。此也。五臟之經。各出而附於太陽之表。以與衛气相會。肺之經穴。外走手內之上側。又肺附於脊。與背貼近。且肺主呼吸。故經穴脊背以及息道。俱能使肺中風寒也。

風爲陽邪。善能化熱以傷津液。故精气不能遊溢而口燥。又肺受風熱。則自剝其膏液以塞淸虛之管。故喘也。運與暈同。風邪善動。而實至髙之肺。故其气上旺下衰而身運。脾肺同主太陰。故輕靈旋轉。嘗有上下合徳之妙。肺病。則天气不下交。而脾土失升降之用。故身重也。肺主气。气爲風邪所摶。則上浮外驚。而不與陰气相接。故頭目軀殼。殊覺如兩層而病冒。又肺病。則不能轉運陽气。故腫。不能傳送水道。故脹也。

二條肺中寒。吐濁涕。

肺中寒。則葉捲而气結。不能蒸其津液於四布。而上泛爲濁涕。且肺寒鼻塞者。出气難﹑而入气較易。故常縮鼻中之濁涕而見於吐耳。

三條肺死髒。浮之虛。按之弱。如蔥葉。下無根者死。

死髒者。髒中所藏之陰陽。俱將死之候。與下文四髒同義。虛﹑就脈體之中空而言。弱﹑就脈機之鼓微而言。凡脈之形體。陰血主於內。故充實。裏陰竭。則脈體中空而虛。又脈之鼓動。神气努於下。故內彊。裏陽竭。則脈機底軟而弱。夫肺之精汁最髙。浮之虛。是肺中之眞陰將絕也。肺之神气在脾。按之弱。是肺中之眞陽將絕也。

合而狀之。竟如蔥葉。蓋浮取之。則見上皮。沈按之。則得中芤之象也。下字指關部而言。凡脈之來。俱自下而上。平人重按寸口。本部脈𨿽不見。而關前隱隱有上引之勢者。以脾胃之土气。爲肺金之根蒂故也。若得浮虛﹑按弱之脈。肺中本部之陰陽旣竭。已爲危診。而關上寸下。又無上引之機。是無根也。不死何恃乎。古人狀肺脈者。曰毛。毛者。非牛﹑羊﹑犬﹑馬﹑之毛。乃禽鳥之羽毛也。蓋因按羽毛者。中旣有主。而散見於兩旁者。常若有不可尋其邊際之狀。是中實而外虛者。羽毛之象也。夫中實者。積陰而有質可憑。外虛者。積陽而無象可得之妙也。今如蔥葉。則外有邊皮。而中無主令。正與毛脈之中實外虛者相反。況更無土气以托根乎。故必死也。本篇言五臟風寒傷著者。共十六條。除第九條自愈不用藥外。惟七條之肝著。十五條之脾約。十六條之腎著。立有治例。余則並無方藥者。以五臟風寒及傷損諸候。俱不治之癥故也。所以第一條言中風之死癥。第二條言中寒之死癥。此條合言其死脈耳。蓋一條之口燥而喘屬陰絕。與浮之而虛之脈相應。運重而冒以及腫脹屬陽絕。與沈之而弱之脈相應。二條之吐濁涕屬陰陽兩絕。與浮虛沈弱之脈雙應。細玩自見。

四條肝中風者。頭目。兩脇痛。行常傴。令人嗜甘。

肝爲木髒。與東方風气相通。故肝常出而應風也。髒中陰陽自虛。則肝因而中風矣。目皮之簌簌跳動者。曰。气虛之候也。頭目俱者。肝中風。則髒眞之气自結。而失其疏暢之用。故不能上貫頭目。而气虛動矣。

此與後文浮之而弱之脈應也。肝惟多血。故能養其筋脈。使之調達。肝絡內布於脇。風淫血燥。則脇絡拘急而痛。傴者﹑腰屈不伸之貌。正因脇絡拘急。故行常傴。而寬其脈以緩痛耳。甘爲脾土之味。肝急而遺其苦於所勝。故脾因之而俱急。嗜甘者。縱其所好以自救也。其曰令人嗜甘。則因病而嗜。而非平日之素性可知矣。

三句一意。蓋兩脇痛句爲主。而以行傴。外診其形。以嗜甘。內診其性也。此卽後文按之如索及不來。或曲如蛇行之應。肝家之死候也。

五條肝中寒者。兩臂不舉。舌本燥。喜太息。胸中痛。不得轉側。食則吐而汗出也。

肝居至陰之下。陽气常虛。而與客寒相召。故中寒也。手厥陰心包。行手之正內側。得足厥陰上浮之陽。與之交暢。故兩臂輕便而能舉。中寒。則肝气凝斂而不上充。故其內側板滯而不能舉矣。肝脈絡舌本。髒寒。則火不能蒸血以爲津液。故舌本燥也。肝木苦急。故喜太息以少伸其寒郁耳。肝之內絡。上貫於膈。胸中痛者。寒邪陰沁而拘急也。不得轉側者。合兩臂不舉。及胸中痛而言。肝寒。則遺其禍於所勝。而脾胃受窘。故食則吐。

吐則胃中之悍气愈虛。而不能攝其津液。故汗出也。此亦與下文死脈的對之癥也。

六條肝死髒。浮之弱。按之如索。不來或曲如蛇行者。死。

肝爲多血少气之髒。故眞陽最貴。眞陽內固。則气溫而脈體自和。眞陽外充。則神完而脈機自滿。今以木脈而浮之見弱。是枝葉之不能上榮者。知神去而機將息矣。索者。緊短之狀。按之如索。是根株之已經下結者。

知气削而質欲枯矣。此肝死髒之正脈。下文不來。及曲如蛇行兩句。又承按之二字。而言死脈中之漸變者也。按。非重按至骨。但比浮而輕取者。略略沈按之之謂。不來者。不特按時斷絕。卽再浮之。而亦不能乍還。殘陽不勝六菽九菽之重也。曲如蛇行者。伏而不鼓。但左右彎曲。如蛇之行走。卽俗稱屋漏痕者是。眞气之有去而不復返之象也。故皆主死。然斷期之法。大槪浮弱而按之如索者。以月計。浮弱而按之不來者。以日計。

浮弱而按之曲如蛇行者。惟以時計而已矣。

七條肝著。其人常欲蹈其胸上。先未苦時。但欲飲熱。旋復花湯主之。﹝方佚﹞

肝以陽气爲貴。木得春而枝葉融和。性情舒暢之理也。著者。畱滯之義。髒中陽虛。而陰寒之气。不能融和舒暢。且肝絡從少陽之脇而上貫於胸。故其粘滯之气。畱著於胸也。夫肝之陰气。旣著於胸。則其胸中。常有似板似緊之候。重按之少可者。其理有三。蓋按則以動而微開肝气之郁者。一也。按則以實而下驅著气之浮者。二也。又按則以他人手足之陽熱借溫至陰之寒逆者。三也。曰常欲蹈其胸上。甚言其欲得重按之意。苦。

卽胸中所謂扳緊者是。先未苦時。常欲飲熱者。熱乃陽類。胸將著而求救於外火也。不言食熱而曰飲熱。從木性之喜水。而尢宜伏雨也。旋復花從春以及秋杪。叢生而繁花。得陰陽之气最勝。故爲肝經之气藥。且體輕﹝體輕﹑就其瓣落。而花蒂如耳撚之狀而言。﹞味鹽。體輕﹑則盤旋於上焦。味鹽﹑則終覆爲下潤。故又爲胸中之降藥。以之主胸上之肝著宜矣。獨是名存方缺。深爲恨惜。以愚鄙擬之。或合桂甘姜半。及細辛等味。以爲佐使乎。或問肝在下焦。何以病肝著者。其癥卻在上焦耶。答曰。肝木藏精汁於下。而浮神气於上。胸中者。神气之所榮也。木衰而巓頂之枝柯。先見枯勁。此肝著之象也。

八條心中風者。翕翕發熱。不能起。心中饑。食卽嘔吐。

手少陰經脈。外見於手內之下側。又口鼻之息道。內絡心包。故心中風寒也。心爲火髒。以善於化熱之陽邪中之。則風從火化。而髒中之眞陰。不足以勝之。故浮而發爲表熱也。翕翕。見傷寒桂枝癥注。風火交煽之象。風木之邪。實於君火之髒。則飄忽如運樞。故不能起矣。饑出於胃。曰心中饑者。眞陰受傷。幹熱之燥化。而非眞饑也。邪熱剝心血於上。而中焦之陰。在悉索上供。而猶不敷之候。則連渣帶汁以上奔。故食卽嘔吐也。

條中凡四癥。前發熱等三癥。應下文四條浮之實之脈。食卽嘔吐一癥。應按之益躁疾之脈。蓋風火之邪上盛。故浮之實如麻豆。眞陰之液下竭。故按之益加躁疾。亦死候也。

九條心中寒者。其人苦病心如啖蒜狀。劇者心痛徹背。背痛徹心。譬如蠱注。其脈浮者。自吐乃愈。

心爲君火之髒。體陰而用陽者也。中寒則陰邪剝陽。其一種陰沁克削之候。常有似疼非疼。似空非空。令人憒憒然無柰。而莫可名狀者。蒜性辛辣耗削。多啖﹑則心中之非疼非空者似之。故以之爲諭也。然此猶苦之未甚者。若劇﹑則寒邪已中於心。因從心而痛徹於背。或寒邪先中於背。因從背而痛徹於心。此中寒之最重。

又非啖蒜之比。竟如蠱毒之虫。連心及背。走注穿嚙之象。夫心部之脈。浮主心气。按主心血。心气中寒則邪實。故浮之實如麻豆。心血無陽則拘急。故按之益躁疾。與上條同爲死癥。但上條爲心中眞陰先死。此條爲心中眞陽先死之異耳。脈浮二句。又就中寒者之活癥而抽言之也。蓋謂中寒之癥旣具。倘其脈得上浮。則浮爲陽熱未服之應。又爲大气上轉之應。夫陽熱未服。則能自振以驅寒。大气上轉。則能髙越而提气。故自吐而愈可必也。其曰脈浮者。自吐乃愈。則不浮者之不能愈。已在言外矣。

十條心傷者。其人勞倦。卽頭面赤而下重。心中痛而自煩。發熱。當臍跳。其脈弦。此爲心臟傷所致也。

此條當與虛勞及驚悸門參看。心傷者。指心气﹑心血﹑兩傷而言也。勞倦﹑因勞而倦。凡外而勞形。內而勞神者皆是。頭面赤者。勞則生熱。心血虛而不足以勝之。故浮其熱於頭面也。下重者。因勞而心气愈餒。不能上提。

而有下脫之機致也。气削則不能自溫。故心中塞痛。血虛則不能內潤。故幹煩也。發熱者。卽頭面赤之理。而外發爲表熱也。當臍跳者。心气虛於陽位。將下招濁陰之上乘。而當臍之气自動也。脈指左寸而言。弦者。气虛脈削。﹝從橫處而言其減瘦﹞气寒脈急﹝從直處而言其拘緊﹞之應。夫癥則陰陽兩虧。脈則神气頓減。豈非心臟受傷之所致乎。細按此條。俱系活癥。其不出方者。或以虛勞中已詳之也。今援虛勞之例。擬之以小建中。而加參歸麥。其庶幾耶。

十一條心死髒。浮之實。如麻豆。按之益躁疾者。死。

心之爲髒。於卦屬離。常外陽而內陰。外陽則爲气爲火。其象有光焰而無形質。故其脈浮而舉之。常似大而且散者。以心中陽气之充周也。內陰則爲精爲水。其性宜流利而尢喜安頓。故其脈沈而按之。常似滑而且緩者。以心中陰血之靜鎭也。若浮之實而如芝麻小豆之狀。是火無光焰。而形質代呈。則知髒中之眞陽外亡矣。按之而麻豆之形仍在。但覺益加躁疾。夫躁者。浮散而不返。疾者。堅搏而不和。是水源傾注而出之象。

則知髒中之眞陰內竭矣。故主死也。前中風中寒之死癥。配合此條之死脈。另是一種解法。非與此條之實脈及躁疾者。自相矛盾也。蓋本條爲正解。前二條從風寒之賊陰賊陽而言。故實脈爲邪實。躁疾爲無陽無陰之診。確有至理。識者辧之。

十二條邪哭。使魂魄不安者。血气少也。血气少者屬於心。心气虛者。其人則畏。合目欲眠。夢遠行。而精神離散。魂魄妄行。陰气衰者爲癲。陽气衰者爲狂。

無因而哭。如妖邪之狀。故曰邪哭。獨言哭者。血虛則咽塞。气虛則卑陷。二者並合。故好爲無端之哭泣矣。肝主陰血。血中陽神爲魂。肺主陽气。气中陰精爲魄。气血兩充。則魂魄各安其宅。且相抱而入心。以神其神。反此﹑則魂魄不安。而妄哭如中邪矣。故曰血气少也。二句先言肝肺中之血气虛。心爲離象。外陽而內陰者。气表而血裏也。气表。故與主气之肺相屬。血裏。故與統血之肝相屬。是肝肺血气之多少。與心相連屬。故曰血气少者。屬於心也。二句。言肝肺虛而心气相應而亦虛。心爲神髒。而神以气之虛實爲盈縮。心血虛而致心气虛者。則神气損削。而靈道擴竊。譬之孤舟夜泊空江。孤身夜入荒山之象。故其人常自畏也。又气盛。則神起而喜外用。旦晝之象。气虛。則神倦而甘內藏。暮夜之象。故合目欲眠。卽足少陰喜寐之候。以手足少陰之情性頗同故也。三句。單言心气虛。是此條入心臟之正文。心血內虛。則神窘於所宅。有如國難出亡。家貧流蕩之義。故夢作遠行。夫心神之所夢者。要不出乎本身之臟腑經絡。𨿽相去僅經尺寸。而神勞气阻。遂生關山間隔之境。至其虛幻泡影。卻根據金木水火土之相衝。與恐懼震怖之妄情相合。而各爲類應者也。精神離散兩句。又合心腎肝肺而言其俱虛。且自注夢遠行之故。蓋因心中之神。托根於腎精。抱一於肝魂肺魄。而成合徳之妙者。今精不根神。而兩相離散。魂魄不抱一。而妄爲上升下墜之行。夢則神明欲內伏而不得。故見種種之境也。陰气兩句。又從正虛﹑而推言客气之上並也。癲者。顚倒。狂者。狂悖之義。但癲屬陰病。陰气慘毒。狂屬陽病。陽气髙邁。蓋心中之气血偏衰。自爲病者。如上文所云。若下焦肝腎之陰陽。各因其類而並之。

則神君遜位而出。故陰气衰者爲癲。陽气衰者爲狂矣。然亦有陰陽互並者。陰衰見陽並。則大笑大樂。好登髙遠行。而日夜不寐。陽衰見陰並。則大驚大畏。好深藏畏避。而終不自安。此又癲狂之變癥。不可不知者也。

其互並而不病癲狂。卽吐衄驚悸中之所論者。是也。

十三條脾中風者。翕翕發熱。形如醉人。腹中煩重。皮目而短气。

足太陰脾經。外走足內之上側。故脾從經穴而內中風也。風邪化熱。由內而外蒸。故翕翕發熱。形如醉人者。就其面赤。及肢體倦怠而言。蓋面爲陽明胃腑之應。脾移熱於胃。故面赤如醉人。又肢體者。脾陽之所貫也。脾中眞气。受傷於風熱。則眞陽痿頓。故肢體倦怠如醉人。熱傷津液則煩。土气沈困則重。腹中爲脾胃之應。脾熱。故液幹气滯耳。皮者。周身之皮肉。目﹑指眼眶而言。經气虛而灌注不勻。則移宮易位而動。皮目俱者。脾病而气餒於外也。脾肺同治手足之太陰。而相爲呼應。故息道深長。今肺吸而脾中邪實。艱於納受。故短气也。細玩全文。自是活癥。亦不出方者。豈因風寒論中。已列借主桂枝之例乎。肝肺及心三髒。中風條後。俱有中寒論。脾臟獨不及者。蓋因脾中寒之大法。已詳腹滿中。故不再論。同志者。不得認爲漏且缺也。

十四條脾死髒。浮之大堅。按之如覆杯。潔潔狀如搖者死。

脾爲黃泉之己土。其一種生物之善气。和柔相雜。不可得而見者也。若其脈中空散漫而大浮土灰塵之象。

眞陰之欲絕也。凝沍切責而堅結土沙石之象。眞陽之欲絕也。浮之﹑爲在上在外之應。浮之大堅。是陰陽不能蒸被之診矣。如覆杯者。卽上文大堅。而加以形圓﹑體空之象。蓋形圓。則關下無來蹤。關上無去迹。體空。則底面無根腳。按之如覆杯。是爲離絕之土矣。夫離絕而猶見余動者。譬之全蟹已經熟食。而生遺之腿足。其動機尙在之應。故必死也。潔潔。孤潔無與之貌。搖者。言上下不見來去。底面不見鼓發。但覺從兩旁搖動而已。狀之覆杯。不亦宜乎。此句。又仲景自注覆杯之義也。

十五條趺陽脈浮而澀。浮則胃气彊。澀則小便數。浮澀相搏。大便則堅。其脾爲約。麻子仁丸主之。

麻子仁丸方麻子仁﹝二升﹞杏仁﹝一升﹞芍藥﹝半斤﹞大黃﹝一斤﹞枳實﹝一斤﹞濃朴﹝半斤﹞

上六味。末之。煉蜜和丸如梧子大。飲服十丸。日三。以知爲度。

此條見傷寒陽明篇。入此者。從脾病之類也。論條方意。詳傷寒中。以脾家治例。不論風寒雜癥俱同也。

十六條腎著之病。其人身體重。腰中冷。如坐水中。形如水狀。反不渴。小便自利。飲食如故。病屬下焦。

身勞汗出。

衣裏冷濕。久久得之。腰以下冷痛。腹重如帶五千錢。甘姜苓術湯主之。

甘艸漧薑茯苓白術湯方﹝亦名腎著湯。﹞

甘艸﹝二兩﹞漧薑﹝四兩﹞茯苓﹝四兩﹞白術﹝二兩﹞

上四味。以水五升。煮取三升。分溫三服。腰中卽溫。

腎著者。寒濕之邪。著於腎而不去之義。蓋腎爲水髒。其气多寒。常與寒濕之外邪相召。故入則直著於腎者。

從其類也。腎中之眞气。上貫周身。而輕便幹健者。以先天之丙火胎於水。而庚金亦伏於水故也。寒濕著之。

寒則陽微。濕則气滯而不上貫。則失其輕便幹健之用。故身體重也。腰爲腎之府。腎著寒。故腰中冷。濕爲水之漸。腎著濕。故腰以下如坐水中。三句。言病患之自覺者。可從問診而得之也。陽虛而寒著之。則浮腫如水狀。气虛而濕著之。則黃潤如水狀。故曰如水。而非眞水也。夫如水而知其非水者。蓋因不渴。則水之入者旣少。小便自利。則水之出者又多。而中無所蓄矣。三句。言旁人之共見者。又可從望診而得之也。臟腑之陽虛者。俱能病積滯痺著等候。身重如水。上焦之肺與膻中。不能呵噓水道。及中焦之脾胃。不能分理。俱能病此。

而何獨知爲腎著乎。蓋以其人之飲如故。故知非屬上焦。食如故。故知非屬中焦。而屬下焦之腎臟矣。二句。

言辧腎著之確切處。裏字。當是裹字之訛。腎爲彊力之官。所以任勞者也。身勞汗出。則腎虛矣。衣冷裹濕。則冷濕之邪。乘虛而著之。況擔延久久乎。二句。推言腎著之病因也。冷痛者。陰沁切責。冷气逼陽之象。腹重者。

堅癖沈墜。濕气下注之象。如五千錢者。正气不能上提。故著久而愈覺其重耳。二癥。就上文之腰中冷。身體重。而甚言之耳。主本湯者。原爲腎中冷濕。而所以溫之﹑燥之者。其用藥注意。卻又在中焦之脾胃。故君辛熱之漧薑。以除冷。淡滲之茯苓﹑以除濕。而以甘溫守中之甘艸﹑白術佐之。蓋因暖土。可以祛寒。而燥土。尢能勝濕故也。觀夫陽春回於大地。而幽壑冰消。堤岸固於江鄕。而浸淫患息。仲景制方之意。槪可知矣。他髒之例。先言風寒。次及死髒。此獨缺之者。以詳少陰傷寒之直中也。

十七條腎死髒。浮之堅。按之亂如轉丸。益下入尺中者死。

萬物以陽火爲綿軟。膠餳糕餅之屬於蒸烙。可證也。浮之堅。是水無陽而冰凍之象。按之如轉丸者。按處仍見堅硬。更加無來無去。而形圓體滚。卽脾臟如覆杯而微較數小之狀。但彼則如兩邊動搖。故曰搖。此則如上下圓轉。故曰亂﹑曰轉。是水泡上泛。水气底散之象。下入尺中。則其气已盡。不能遠出。常有就地渙散之義。

故死。第他髒之死。俱合陰陽而兩言之。腎臟獨言陽絕者。以腎爲水寒之髒。其陽气尢爲貴重故也。

十八條問曰。三焦竭部。上焦竭善噫。何謂也。師曰。上焦受中焦气。未和。不能消穀。故能噫耳。

下焦竭。卽遺溺失便。其气不和。不能自禁制。不須治。久則愈。

竭者。非竭盡之謂。蓋指一時虛乏而言。觀下文未和。及不須治自見。噫。噯气也。三焦竭部。當是古醫經之篇目。長沙借爲問答。以發其奧。曰。三焦竭之篇部中。有云上焦竭則善噫者。夫噫出於脾胃。似在中焦矣。而謂由於上焦者何也。不知谷食之在中焦。𨿽由脾胃之運化。而實成於上焦之呵噓蒸被。二便之在下焦。𨿽由脾胃之提挈。而實成於下焦之關鍵縱送者也。故曰上焦氤氳之气。𨿽受之於中焦腐化中。而其下炎之用。

復能運飲熟谷。以爲中焦之助。譬之太陽。聚萬物之晶光。而還以照臨萬物。譬之人主。總萬民之推奉。而還以君臨萬民之道也。若此气一時虛乏而未和。則不能助理消穀。而谷停於胃。谷停則敗。敗气上燻心主。故能噫耳。三焦竭部之所謂上焦竭而善噫者此也。夫胃腑如漚。化臭腐爲神奇之气。從脾歷肺而達於胸者。

純是一種溫暖輕靈。虛無恬淡之妙。故上焦喜之。若谷停未化。其直從胃脘而上逆者。惟渣質滯濁之气。爲淸寧靈府之所見惡者。此噫而出之之所由來也。答語止此。推之下焦受中焦气。而以禁制助中焦之提挈者。與上焦同義。倘下焦一時虛乏。則前陰遺溺。後陰失便者。亦非單責之中焦也。當知因下焦之气。不與中上相和。故不能自禁制耳。禁制合守送兩邊而言。不禁。如熱急後重之類。不制。謂傳送不暢快也。不須治兩句。是雙承上文。非單指下焦也。蓋上焦之气。如遇驚恐嗔怒等類。則一時上虛下乘而不和。下焦之气。如遇泄瀉熱淋等類。則一時後墜前結而不和。二者。俱常有之癥。久則中气分貫之。而上下之不和者復和矣。故久則愈也。

十九條師曰。熱在上焦者。因咳爲肺痿。熱在中焦者。則爲堅。熱在下焦者。則尿血。亦令淋閉不通。大腸有寒者多溏。有熱者便腸垢。小腸有寒者。其人下重便血。有熱者必痔。篇首至腎死髒。言五臟病。自上條及此。

言六腑病。言六腑而獨詳三焦者。以三焦𨿽屬六腑之一。而其餘五腑。俱麗三焦之部。如上焦如霧。𨿽單指心肺夾空之气。而其實膻中一腑。亦屬上焦所管。且陽明之脘。少陽之系。其上半截俱穿膈上。而爲上焦之所屬也。中焦胃腑之外。下焦膀胱之外。可類推矣。此長沙以三焦該六腑之意乎。下焦獨抽言大小腸者。以四腑之病。散詳別見。而大小腸二腑。合傷寒金匱中。未嘗論及。故備言之耳。上條以虛竭言三焦之輕病。

此條以寒熱言三焦之重病。不言死癥者。以諸病入髒者死。入腑者愈也。熱在上焦。火气逼淸虛之管而作癢。故咳。咳多則肺勞。勞熱相並。故肺气痿頓。熱在中焦。則脾胃之液漸幹。而糟粕結滯。故腸胃殊覺堅硬。

熱在下焦。膀胱之血分受傷。則吸入脬中。而血與尿並見。故尿血。若其气分受傷。自邪熱燔炙而論。如煎餳成質。煮海成鹽之象。而爲膏砂等淋。自眞气不布而論。則傳化艱澀。而閉塞不通也。至下焦所屬之大腸有寒。則不能以濕化燥化。收攝渣質中之餘水。故糞與淸水。兩不融和。而便如騖鴨之溏屎。如大腸有熱。則燥化大過。刮下腸中之垢如白膿。其實卽大腸所掛之津液也。又下焦所屬之小腸有寒。則見下重便血。蓋因人身之大气。逐節相提。故宗气提脾胃。脾胃提小腸。小腸提大腸。而形髒不至沈墜者此也。小腸寒不能提。

而大腸之气陷下。故下重也。气者。血之主令。气不升舉。則大腸之血。亦下脫而見於便矣。若小腸有熱。除正傳膀胱而爲癃閉等癥之外。其熱气又隨渣質而貫注大腸。肛門者。大腸之盡處也。盡則無所傳卸。故結爲癭乳等類之痔矣。六腑之候。其統於三焦者如此。

二十條問曰。病有積。有聚。有气。何謂也。師曰。積者。髒病也。終不移。聚者。腑病也。發作有時。

展轉痛移。爲可治。气者。脇下痛。按之則愈。復發爲气。諸積大法。脈來細而附骨者。乃積也。寸口。積在胸中。

微出寸口。積在喉中。關上。積在臍旁。上關上。積在心下。微下關。積在少腹。尺中。積在气沖。脈在左。積在左。

脈在右。積在右。脈兩出。積在中央。各以其部處之。

積者。久積不行。聚者。暫聚未散之義。二者。皆臟腑之陰液。因陽衰﹑气寒而不能運動。故沈著於臟腑之內者也。气者。穀气也。胃中飽食過度。或久停未化。於是胃實气滿。不從下行。而由胃絡旁溢者是也。但積聚以及气。其癥俱能作痛。而其名義。頗相似而難辧。故問其所以爲積﹑爲聚﹑爲气之謂也。不知積爲髒病。髒者。收藏之象。其精常住而不散。故積之爲病。亦因其髒精之居守。而始終不移。聚爲腑病。腑者。府庫之象。其气旣入而亦出。故聚之爲病。亦因其腑气之流行。而發作有時。展轉痛移。夫發作有時。則未發者。爲陽气猶有自振之機。展轉痛移。則所聚者。爲病邪已見騰挪之漸。投以辛甘。治以攻發。迎而導之。則聚者自散。寧與髒積之始終不移。正邪相服。而無隙可乘者比哉。故可治也。聚曰可治。則積之不可治者。在言外矣。胃之絡脈通於脇。故實滿之气。溢於脇下。而作如刺如脹之痛也。按則其气復從絡而還於胃。故其痛則愈。復發者。指按起而言。不曰可治不可治者。其意或以減谷則愈者乎。此所謂气之癥也。下文二十一句。就五臟之積而言其脈。且廣言積之在募原內絡中者。其診法亦準髒積之例也。蓋謂五臟諸積之大法。俱屬有陰無陽。而其陰液沈著之候。故其脈來必細以應無陽。必沈以應髒。必伏以應陰液沈著。此細而沈伏附骨者。

乃積脈也。若此脈見寸口。積在胸中。胸中者。心肺之所托也。微出寸口。積在喉中。喉中者。心肺上出之絡之所經也。見關上。積在臍旁。臍旁者。肝脾之所托也。上關上。積在心下。心下者。心肺下行之絡之所經也。微下關。積在少腹。少腹者。肝腎之所托也。見尺中。積在气沖。經名气街穴。鍼灸大成作气沖。在臍下橫骨兩端毛際中。動脈應手者是。足陽明脈气之所發也。但於髒無取。未詳其義。豈陽明之气。與陰會相合而通於腎臟者乎。脈與積應。其左右中央。各根據其部者。如寸口左見。則積在心。右見。則積在肺。左右兩見。則積在心肺中央之內絡。而穿於前後之募原者是矣。又如關上左見。則積在肝。右見。則積在脾。左右兩見。則積在肝脾中央之內絡。而穿於前後之募原者是矣。下焦及寸關尺之微上微下者俱仿此。以五臟之系及絡俱能病積。

故曰廣言積之在募原內絡中者。其診法俱準髒積之例也。或曰。條端明列三病。仲景獨言積脈。而不及聚與气者。何也。答曰。气爲一時之輕病。減穀則气消而痛愈。故可不必言其脈也。然愚嘗試之。其人尺寸俱平。關脈實而滑於右。弦而細澀於左者。乃气之脈也。若夫聚之爲脈。已具積脈中。而俟善讀者之自悟久矣。如諸聚大法。脈來細而於不浮不沈中見者。乃聚也。下文十九句。文則易積以聚。意則易髒以腑。而細按之。則三焦之所屬。六腑之所經。左右中央之所寄托。不與積脈同一彰明較著乎哉。

痰飲咳嗽病脈證治第十二

一條問曰。夫飲有四。何謂也。師曰。有痰飲。有懸飲。有溢飲。有支飲。問曰。四飲何以爲異。師曰。其人素盛今瘦。水走腸間。瀝瀝有聲。謂之痰飲。飲後。水流在脇下。咳唾引痛。謂之懸飲。飲水流行。歸於四肢。當汗出而不汗出。

身體疼重。謂之溢飲。咳逆。倚息短气。不得臥。其形如腫。謂之支飲。

痰爲臟腑之津液所化。譬之循良之民眾。因激變而爲賊者也。而所以激津液之變者。大槪不越寒熱兩因。

如肺受熱而金有烊化之象。則傷其陰。陰傷。則喉嗓間如有物粘緊而不可出。微痛似喊破之狀。一二日咳出膠稠黃色之痰。不過七日。以形稀色白爲漸愈者。一也。肺受微寒。則陽郁而葉緊。郁極怒發。寒邪又隨陽气之變動而化熱。寒熱交蒸。則自剝其液以送之。咳出成塊白色。狀如米粥之痰。而外裹粘涎淸水者。此寒本熱標。兩因並見者。二也。先從便難。漸致燥結。下气浮停。腸胃中熱。襯托上蒸。肺幹液竭。火燻作癢。因而致咳。大口稠黃。朝暮不絕。此爲胃中之熱痰者。三也。而諸癥壞痰不與焉。若夫本篇之所謂痰飲者。𨿽與寒因之粘涎相似。而其實另是一種。不可不辧也。以其由於飲水所積。故曰飲。以其與痰同能致咳。故亦曰痰飲。

以痰飲滲在胃脘之外。不走小腸膀胱等腑。而懸於脇下。故曰懸飲。以痰飲久懸。而經气虛者。遂乘虛而溢於經脈。故曰溢飲。以痰飲不旁滲兩脇。而中屯心下。如有物支撐之義。故曰支飲。飲久曰畱。飲深曰伏。飲以形質入髒。則猝死。其初癥。但以水气射之則病。故於五臟。則直謂之水而已矣。要皆起於肺冷气結。而不能呵噓。成於脾寒气滯。而不及分布者。與前所云津液所化之痰不同。故其陰冷似淸水。粘滑似薄膠。藥宜辛甘溫暖。治宜發汗利水。此爲定例。而間或參以苦鹹寒潤者。特其變癥變法焉爾。盛。指肉勝而言。看今瘦自見。凡陽衰者肉勝。素盛。則陽衰可知。今瘦。則並腸胃中之陰液亦虛。故內削而瘦也。陽衰。則不能運飲。陰虛。則借資於外水而畱戀之。夫水走腸間而不下滲。故瀝瀝有聲。而所謂痰飲者如此。四句當著眼腸間兩字。飲後。猶言痰飲之後。非指飲湯飲水也。痰飲不行。後必由腸而浸淫於胃。由胃而橫鼓於脇。蓋下襯則上浮。中滿則旁注。以胃絡通於脇。故水流腸胃之外而在脇下。脇下爲少陽﹑厥陰之部。肝膽善逆。故咳唾。脇絡得水而作脹。故咳唾則振而引痛也。夫脇下之水無去路。如懸閣之象。故謂之懸飲者如此。四句當著眼脇下兩字。飲水與飲後同義。言懸飲之水。久而不去。則從經絡而流於四肢。夫經絡之水。陽气運動。可從汗解。

今陽虛而當汗不汗。於是身體中。水熱則疼。水墜則重。而謂之溢飲者如此。五句當著眼四肢兩字。若夫咳而气逆。但可坐倚而息。且水飲屯心下。擡髙膈气。以致吸不能入而短气。所以不得臥倒。又水浮則气迫而鼓於外。故其形如腫。而所謂支飲者又如此。五句當著眼在倚息短气四字。是則飲𨿽四名。理同一轍。先由痰飲懸飲。終歸溢飲支飲。而四者之傳變。亦視其胸脇經絡之虛實。以爲偏全遲速耳。

二條水在心。心下堅築。短气。惡水不欲飲。

此合下文二條。俱是詳言支飲。蓋支飲屯積心下。故其水气。得以上射心肺。而成水在心肺之癥也。心下者。

心之下。胃脘及脘外之總名。飲積於脘中。故堅硬如築。吸气不能下引。故短也。但下條爲水在胃脘之外。系懸飲之所傳變。飲久化熱而燙於外。故欲飲水。此條爲水在胃脘之中。系痰飲之所擡髙。水飲內頂。故惡水不欲飲也。

三條水在肺。吐涎沫。欲飲水。

飲支於肺下。而水气上逼之。則肺气不得展於下而上逆。故涎沫因之上泛而見於吐也。余見上條注。

四條水在脾。少气。身重。

此詳言溢飲之癥也。凡痰飲懸飲。其傳變俱能病此。蓋痰飲則內從胃絡而外傳於脾。懸飲則旁從脇絡。而下傳於脾。故皆能使水气在脾也。脾土之陽衰而至水气射之。則不能運布而溢於四肢者。勢也。故曰此言溢飲之癥。脾滯而精悍不升。故少气。脾濕而水土沈墜。故身重也。少气是呼气少。短气是吸气短。

五條水在肝。脇下支滿。嚏而痛。

此詳言懸飲之癥也。脇下爲肝絡之所止經。飲懸於此。則從其絡而下射於肝。故水在肝也。水飲實於脇下。

如有物支鼓之狀。故曰支滿。卽所謂支飲之義也。嚏出於肺。肝以水邪犯所不勝。肺惡濕而欲出之。故嚏。但嚏者。下實其气而始得奮爲上迸。則支滿者益滿。而且振痛矣。與咳唾引痛同義。

六條水在腎。心下悸。

此四飲之外。另是一癥。卽後文十一條所謂伏飲之未發者。長沙於髒中列此。其爲防微杜漸之意深矣。夫腎爲水髒。猶之天地之海。與水原相感召。腎陽盛而小便利。則眞陰固密。而外水流行。亦何伏飲之有哉。倘陽徳虛微。則水災禍伏。苟不見微知著而早圖之。則平成無日矣。蓋四飲爲病。是從上而下積。有盈科後進之漸。其癥緩而較平。伏飲爲病。是從下而上突。有怒潮直決之機。其癥急而尢烈故也。悸是水悸。與虛悸之跳擺嘈雜不同。水悸者。神境中戚戚然如有不測之患。又時時惕焉自警者是也。蓋心腎同主手足之少陰。

而其气嘗相通於窈冥。腎中伏水。而心君恍惚。譬之黃河未決。而洛城中之神機暗燭。未免形諸筋惕肉間也。此自其初癥而言。若就已成論。四飲亦低從上泛。而極於支飲。伏飲亦起從下傳。而極於四髒者也。

七條夫心下有畱飲。其人背寒冷。如手大。

自此合下文八九十共四條。言除卻溢飲之外。﹝溢飲不愈則死。無久畱之候。﹞其餘三飲。久而未去者。俱名畱飲。此條言支飲之久畱者也。心系附背。心下畱支飲。則水寒之气。從系而托於背。故其背當寒冷如手大。內外形气所必應之道也。

八條畱飲者。脇下痛引缺盆。咳嗽則轉甚。

此言懸飲之久畱者也。缺盆。足陽明經脈第十二穴。在項下膺乳間。气舍下。气戶上。左右凡兩穴。痛引缺盆。

咳嗽轉甚。注見首條懸飲。並五條肝水下。

九條胸中畱飲。其人短气而渴。四肢歷節痛。

此亦言支飲之久畱者也。但七條曰心下有畱飲。則飲當胃脘之部。此曰胸中畱飲。則比心下又髙而逼肺矣。逼肺。故气機艱於下引而短也。渴。詳三條肺水下。四肢歷節痛者。人身以歷節爲溪谷。痛則飲將外溢。而其气先爲鬱冒之候也。

十條脈沈者。有畱飲。

此統言畱飲之脈也。水性趨下。且飲畱於中。則其气機重墜而不能浮。故凡脈沈者有畱飲也。然診法各從其部。如沈脈見寸口。飲畱胸中。卽上文九條之癥。微上關。飲畱心下。卽前七條之癥。微下寸口。而於或左或右單見。則飲畱脇下。卽前八條之癥。其餘臟腑。各以其部處之。而於十二篇積脈爲準則也。脈沈。並於沈處見滑細爲是。

十一條膈上病痰。滿喘咳吐。發則寒熱。背痛腰疼。目泣自出。其人振振身劇。必有伏飲。

此發明六條水在腎。心下悸之候也。夫伏飲者。伏而未見之謂。此其欲發而猶未全發。特比六條之但悸者較重耳。其曰必有伏飲。此長沙之獨見若神。而人猶不及覺者也。膈上病痰。言膈上素有痰病之謂。喘滿咳吐者。言因病痰。所以胸滿而喘。咳嗽而吐也。二句是主。以其爲上工之診竅故也。發者。言有時而甚之謂。

發字直貫下文五癥。目泣。眼淚也。振振劇。陽虛而上奔之象。詳傷寒並別注。言寒熱等五癥。一時發作。大似陽虛而外中寒邪之候。但其膈上素病痰气。而爲滿喘咳吐者之所發。則知其非一時之暴病。而爲腎中必有伏飲所致也。蓋水飲𨿽伏於下。而其水寒之气。必憑虛而射於上。肺性惡濕而忌寒。故膈上病寒濕之痰。濕气上逆。故滿而喘。寒气上逆。故咳而吐也。有時而發者。肺病寒濕。寒則持於丙丁。濕則持於戊己。而伏飲惟張於壬癸故也。寒熱者。寒爲飲之本气。飲气上張故寒。寒起而格微陽於外。故寒而且熱也。背者。胸之府。胸滿而咳。故其气徹於背而痛。腰爲腎之府。腎中微陽。爲飲寒所迫而外鼓。故腰疼也。目泣𨿽爲肝液。飲寒上擗而不能攝。故自出也。寒气上浮。而諸陽奔避。故振振自戰而劇也。十八條之苓桂術甘湯。並腎气丸二方。其可緩乎。蓋苓桂術甘湯。所以去伏飲。而腎气一丸。又所以補腎陽而不使飲之再伏耳。門人問曰。六條注云。此四飲之外。另是一癥。卽此條之伏飲是也。夫自二條至六條。明似列言四飲之傳五臟者。何以知水在腎一條。獨爲四飲之外者。一也。又六條但曰水在腎。並無伏飲字樣。此條言伏飲。並無在腎字樣。

何以知腎水卽伏飲者。二也。且四飲傳變。各有灌注道路。自腸胃而遞及胸脇經絡。皆飲湯飲水。從口而入者也。卽如夫子之言。腎水便是伏飲。而謂在四飲之外。倘爲亦從口入。則安得謂之四飲之外。敢問此飲是從何道而入伏腎中者。三也。又痰飲傳變。其名則有懸飲﹑溢飲﹑支飲﹑畱飲之不同。其癥則有胸中﹑心下﹑脇下﹑四肢之各別。伏飲之傳變。長沙並不詳論。而夫子以爲急而尢烈。將終伏而爲病﹑僅如本條者。卽謂之急烈乎。抑別有所爲變癥者乎。四也。請得而各聞其義。答曰。此問自不可少。夫水在心肺肝脾。俱是從四飲以後。

傳射入髒之重癥。獨水在腎家。是四飲以前之輕癥。卽後文十八條之微飲也。以腎爲水髒。腎陽一微。卽召水而伏飲。故曰在四飲之外也。凡伏而不見者謂之伏。臟腑中不特心肺肝脾四髒。卽上中二焦諸腑。俱不能容伏飲。非無飲也。以有飲則必明見外癥。而不得謂之伏故也。惟腎與膀胱。一臟一腑。有河海之象。飲伏其中。頗能隱藏得住。而少耽時日。故知水在腎。卽所謂伏飲也。四飲皆從口入。伏飲亦何曾不從口入乎。但四飲之病。是因上中二焦。陽气不能分運。故其水气。漸積漸髙。愈滿愈鼓之候。伏飲之病。上中無恙。惟腎气衰冷。而腑化寒停。膀胱之絡通於髒。則水寒之气。由腑絡而入伏腎中者也。痰飲之變。至溢飲﹑支飲。而其勢已劇。若再傳腎則死。蓋水源從海出。而其橫流。復淹沒於海。爲大地失陷之象也。若夫伏飲之變。大槪不越三癥。一則伏而未發。每遇羽水之運。寒水之气。及壬癸月日。間發而如本條之癥。一則飲伏黃泉之下。而其寒气每上干太虛。俾肺气縮而不能運布。則水積腸間。而卽爲痰飲之癥。我故曰。是四飲以前之輕癥。及水源從海出者此也。一則伏飲上射。而脾肺之陽交困。以致不能傳送。而小便不行。飲從上突。日腫一日。皮肉靑紫而死之癥。卽六條所注怒潮直決。其癥急而尢烈者是矣。

十二條夫病患飲水多。必暴喘滿。凡食少飲多。水停心下。甚者則悸。微者短气。

此暴飲也。與前懸飲支飲之畱飲不同。此暴飲之在上者。與前伏飲。並十八條之微飲又不同。凡兩段。前二句爲一段。言病患胸膈熱而飲水多。則水不及滲而停於心下。於是水迫肺气而喘。水浮胸分而滿。𨿽非四飲之已成者。而其爲病亦暫與支飲同也。後四句爲一段。言不必病患。凡屬胃虛而食少。膈熱而飲多者。俱能病此。悸及短气。詳已見。其意以爲𨿽屬暴飲。倘不主豬苓五苓等湯以止渴除飲。則漸成四飲等候矣。

十三條脈雙弦者寒也。皆大下後裏虛。脈偏弦者。飲也。

此及下文共三條。總言四飲之脈。而本條當是言懸飲也。夫弦爲陽虛气削之診。飲以陽气不能呵噓下滲所致。故飲脈必弦。但兩手雙弦。陽气當虛於中。又另爲中寒之脈。蓋因大下後裏虛。而其气中餒之故。不可誤認爲飲脈。惟一手偏弦。則左見爲左脇之懸飲。右見爲右脇之懸飲也。然以十二篇積脈之例準之。則左右雙見。飲在中央。支飲之在胸膈心下者。其脈未嘗不雙弦也。第以其癥辧之耳。蓋飲癥則有喘渴短气等候。而下後裏虛者無此也。十條言畱飲之脈曰沈。此條言懸飲之脈曰弦。則飲脈其沈弦兼見者乎。然愚嘗試之。大槪飲之初病。其脈多弦。飲之久病。其脈多沈。長沙分別言之。豈無意耶。

十四條肺飲不弦。但苦喘。短气。

肺飲者。支飲之上浮胸膈。而肺已受傷者是。弦爲气削之脈。水飲屯胸膈。則其气不得下展。而自聚於飲上。

故气削之弦脈不見也。喘與短气。詳已見。言飲脈弦。而肺飲獨不可以不弦自誤。但憑其外癥爲合。與胃有宿食而脈見滑者同義。

十五條支飲亦喘。不能臥。加短气。其脈平也。

支飲者。就支飲之在心下而言。蓋謂同是支飲。卻有髙下。髙者逼肺。故爲肺飲。下者在心下。與肺較遠。故以支飲槪之。但胃脘聚飲。气機便艱於下引。故亦喘。不能臥者。臥則胃脘橫。而注飲迫肺故也。短气一癥。爲肺飲之候。言飲支心下。其脈還弦。飲略髙而見短气一癥。則气亦髙而聚於肺。气聚。故其脈平而不弦削也。

十六條痰病者。當以溫藥和之。

此總言用藥之治例。病痰飲者。當合四飲而言。以諸飲俱由痰飲傳變。故以痰飲統之耳。夫飲之由來。大槪起於腎及脾肺之髒陽衰冷。成於三焦之腑化虛寒。溫藥和之。則陽回气化而飲自去矣。蓋指後文苓桂術甘﹑腎气﹑及大小靑龍等劑也。

十七條心下有痰飲。胸脇支滿。目眩。苓桂術甘湯主之。

苓桂術甘湯方茯苓﹝四兩﹞桂枝白術﹝各三兩﹞甘艸﹝二兩﹞

上四味。以水六升。煮取三升。分溫三服。小便則利。

此言諸飲。除溢飲之外。俱以苓桂術甘湯爲主方。蓋痰飲是其總名。心下及胸支滿。爲支飲之癥。脇下支滿。

爲懸飲之癥。目眩者。飲髙而水載木气以浮也。以淡滲去飲之茯苓爲君。佐辛甘之桂枝以行陽。甘溫之白術以培土。然後用甘浮平緩之甘艸爲使。所以髙托諸藥。而令其徐徐下滲之意。此苓桂術甘。爲諸飲之要劑也。

十八條夫短气。有微飲。當從小便去之。苓桂術甘湯主之。腎气丸亦主之。

此承上文苓桂術甘湯。而補言腎中微有伏飲。以致上干肺气者。亦主此湯也。蓋腎有微飲。則其气上射於肺。而見短气之候。故短气者卽知有微飲也。微飲卽伏飲。以其在腎臟。故更當利其腑而從小便去也。苓桂術甘爲利水之劑。故主之。腎气丸亦主之者。蓋苓桂術甘。溫上以禦下。而化機下被。故小便利。腎气丸。溫下以蒸上。而化機亦下被。故小便亦利也。方論見虛勞。

十九條病者脈伏。其人欲自利。利反快。𨿽利。心下續堅滿。此爲畱飲欲去故也。甘遂半夏湯主之。

甘遂半夏湯方甘遂﹝大者三枚﹞半夏﹝十二枚以水一升煮取半升去渣﹞芍藥﹝五枚﹞甘艸﹝如指大一枚﹞

上四味。以水二升。煮取半升。去滓。以蜜半升。和藥汁。煎取八合。頓服之。

病者。病痰飲者也。飲脈多弦。畱飲之脈則沈。今其脈忽然不弦不沈而伏於骨。幾幾有不可見之象。夫伏脈爲收束下趨之診。以胸脇心下之飲癥。忽焉收束下趨。豈非欲自利乎。反快。對利而言。利癥多因利而不快。

如膨悶﹑疲困及疼痛﹑沈墜等候。此則脾肺之陽。乘日辰之官旺而偶振。故水飲不安於上而下利。利則水去气展。故反以利爲快也。然𨿽利而方以不堅滿爲快。其心下續又堅滿而仍不快者。以胃脘及腸間之內水一空。而脇下之懸飲。先從中滿而由絡脈以外滲者。今復因內空而還滲心下。﹝心下當胃脘之部。﹞故曰畱飲欲去。因其去機而掃蕩之。其爲功不較易乎。主甘遂半夏湯者。甘遂去水最速。主病之謂君。故以之名湯。又恐性急之品。下趨甚力。而畱遺胸膈之飲。故以甘艸﹑蜂蜜﹑之甘浮者。托之在上而畱戀之。然後以辛燥之半夏。從上降抑。以酸斂之芍藥。從下直墜。而水飲安有不去者哉。不主苓桂術甘。而主此犀利者。恐和平之藥。少延時日。而脾肺之陽仍伏。則飲將欲去而終畱。其機豈不以因循坐失耶。甘遂性急。甘艸性緩。相反者﹑言其緩急之性也。俗解謂二藥自相攻擊。謬甚。

二十條脈浮而細滑。傷飲。

此言十二條暴飲之脈也。蓋飲水多而其水停心下者。皆謂之傷飲。水停故脈滑。陽微不能運水。故脈細。暴停之水。陽气未負。故脈浮也。則脈浮而細滑者。非傷飲而何。

二十一條脈弦數。有寒飲。冬夏難治。

先因陽虛而停飲。故其脈弦。後則積飲化虛熱而復傷其陰。故其脈弦而且數也。冬夏難治者。蓋治飲之例。

惟宣發滲泄二義。冬則虛陽內伏。旣非大小靑龍宣發之所宜。且又有礙於弦脈之陽气虛也。夏則虛陽外應。旣非苓桂術甘溫燥之所宜。且亦有礙於數脈之陰液短也。謂之難治宜矣。此合溢飲﹑支飲而言脈癥與天時不順。其生死相半也。

二十二條脈沈而弦者。懸飲內痛。病懸飲者。十棗湯主之。

十棗湯方大戟芫花﹝熬﹞甘遂﹝各等分﹞

上三味。搗篩。以水一升五合。先煮肥大棗十枚。取八合。去滓。內藥末。彊人服一錢匕。羸人服半錢。平旦溫服之。不下者。明日更加半錢。得快利後。糜粥自養。

此言懸飲之脈癥治例也。脈弦爲飲。又爲痛。脈沈爲畱飲。故知爲懸飲而脇下並缺盆內痛也。重言病懸飲者。又推開內痛而廣言之耳。蓋謂凡屬脇下有懸飲。無論內痛與否。俱以十棗湯爲主治也。方論見傷寒注。

二十三條病溢飲者。當發其汗。大靑龍湯主之。小靑龍湯亦主之。

大靑龍湯方麻黃﹝六兩去節﹞桂枝﹝二兩去皮﹞杏仁﹝四十个去皮尖﹞甘艸﹝二兩炙﹞生薑﹝三兩﹞

大棗﹝十二枚﹞石膏﹝如雞子大碎﹞

上七味。以水九升。先煮麻黃減二升。去上沫。內諸藥。煮取三升。去滓。溫服一升。取微似汗。汗多者溫粉粉之。

小靑龍湯方麻黃﹝三兩去節﹞甘艸﹝三兩炙﹞桂枝﹝三兩去皮﹞芍藥﹝三兩﹞五味子﹝半升﹞

漧薑﹝三兩﹞半夏﹝半升﹞細辛﹝三兩﹞

上八味。以水一斗。先煮麻黃減二升。去上沫。內諸藥。煮取三升。去滓。溫服一升。

此言溢飲之治例也。飲溢於經絡四肢。非從汗解不可。故主大靑龍以宣發之。小靑龍湯於宣發外。尢能滲泄。故亦主之。方論見傷寒。

二十四條膈間支飲。其人喘滿。心下痞堅。面色黧黑。其脈沈緊。得之數十日。醫吐下之。不愈。木防己湯主之。虛者。卽愈。實者。三日復發。復與不愈者。宜木防己湯去石膏。加茯苓芒硝湯主之。

木防己湯方木防己﹝三兩﹞石膏﹝雞子大十二枚﹞桂枝﹝二兩﹞人參﹝四兩﹞

上四味。以水六升。煮取二升。分溫再服。

木防己去石膏加茯苓芒硝湯方木防己桂枝﹝各三兩﹞人參茯苓﹝各四兩﹞芒硝﹝三合﹞

上五味。以水六升。煮取二升。去滓。內芒硝。再微煎。分溫再服。微利則愈。

此言支飲久畱之脈癥治例也。夫飲癥自腸間下積。逐漸上滿。由胃而心下膈間。支撐鼓塞者。俱謂之支飲故合膈間﹑心下而歷言之也。沈。爲畱飲之脈。緊。卽弦脈之急者。蓋自其兩旁之細削而言曰弦。自其兩頭之繃急而言曰緊。與寒邪之緊不同。辧詳腹滿寒疝。虛實。就胃中之虛實而言。非指正气也。猶云飲外無干結者爲虛。飲外有幹結者爲實之義。長沙蓋謂膈間支飲。擡气上浮而喘滿。心下支飲。聚水中實而痞堅。面則因水色外浮而黑。脈則從水性下墜而沈。且水飲鼓塞。則經脈繃急。而沈中帶緊。得之數十日。則飲久而所謂畱飲者是矣。醫見喘滿痞堅。故吐下之。不知飲之爲病。吐則膈气愈虛。而水逆更甚。且由小腸而水歸膀胱者爲正道。下則直奔大腸而中气愈虛。水愈積矣。故不愈也。木防己。蔓生而中通。性寒而味辛苦。且其形色。又外白內黃者。夫蔓生中通。則走脈絡之內道。性寒則沈降。味辛則散。苦則泄。外白內黃。又上泄肺。而下泄脾胃者可見矣。以之爲主病之君。則支飲之在膈間心下。以及腸胃脈絡。豈有不盡下者哉。但飲久必化標熱。故以石膏之辛涼下行者佐之。然後以人參提气。桂枝行陽。趁水飲之下落。而胸中之陽气。得參桂助之。而下展有力。倘胃中但有水飲。而無干結之積聚。是謂胃邪未實。故水飲一去。別無餘累而愈矣。然又有水飲𨿽滿。而曾經先結之宿垢自在者。是謂胃實。實者水去而結糞未下。則腸胃之气。滯而難行。三日之水飲再聚。故復發。復與原湯而並不暫愈者。以水落水起。而幹結者較脹。以爲水飲之根據輔故也。仍主此湯者。始終以去飲爲本治也。特去石膏者。飲新復而無化熱之標病也。加芒硝者。所以軟堅化硬而並去其宿垢也。更加茯苓者。恐芒硝下潤之外。其味鹹寒聚飲。故以淡滲之品。補救其偏獘也。長沙診法之玄微。制方之妙義。直有鬼神所莫測者乎。客有難餘者曰。本文言醫吐下之不愈。彼吐之不愈。宜矣。子言下之不愈。

以飲歸膀胱爲正道。下則直趨大腸而中气愈虛。水愈積之故。是醫下之而不愈者。長沙以滲法愈之則得矣。及按防己湯。並無滲水之藥。獨非從大腸而下者乎。何以虛者卽愈也。卽如去石膏加茯苓﹑芒硝一湯。其湯後曰微利則愈。是亦從大腸而利下者。何以實者又愈也。夫以醫下之而不愈者。長沙兩下之而皆愈。此不解者。一也。且本衣冠文物明曰醫已下之矣。長沙又下之矣。安得尙有胃實者。而俟加芒硝以軟堅化硬乎。此不解者。二也。答曰。我固知子之所疑者。其以余注爲未是也。夫水歸膀胱爲正道一語。是言去飲之常例。故治飲者。以利小水爲正法。至若水勢大張。汪洋澎湃。與其從小便吹噓滲泄之。而耽延時日。其勢復不能減。

毋寧從大便掃除滌蕩之之爲直捷痛快乎。且小腸以上之水可滲。小腸以下之水。則水低而失膀胱之部。

非下不可。故立甘遂﹑半夏﹑十棗﹑葶藶以及防己等湯。俱不得已之變方變治焉而已。我故曰。水歸膀胱爲正道者。此也。至於下藥多寒。寒則中气愈虛。而水愈積。故不愈。不觀防己二湯之重用人參桂枝乎。又何疑於仲景下之。則中气不傷而皆愈也。若夫攻下之理。顯而易見。苦寒趨下。鹹寒破結。醫𨿽以苦寒下之。而遺鹹寒之性。故結者未下耳。此長沙獨用芒硝之精意也。語未及終。客唯唯而退。

二十五條心下有支飲。其人苦眩冒。澤瀉湯主之。

澤瀉湯方澤瀉﹝五兩﹞白術﹝二兩﹞

上二味。以水二升。煮取一升。分溫再服。

此言支飲在心下之病癥治例也。眩者。暈眩。冒者。蒸冒。皆虛气上衝外鼓之候。心下支飲離膈不遠。而水飲漸迫。以致气髙气郁。故苦眩冒也。澤瀉利水。而決之於溝渠。白術培土。而防之於堤岸。則水飲下注。而浮鼓之气自平矣。故主之。

二十六條支飲胸滿者。濃朴大黃湯主之。

濃朴大黃湯方濃朴﹝一尺﹞大黃﹝六兩﹞枳實﹝四枚﹞

上三味。以水五升。煮取二升。分溫再服。

此條支飲。另有來路。與諸條之所謂支飲之由於痰飲者不同。故其治法。亦與溫藥和之之例自別也。蓋心肺間之膈气虛者。不能鼓努傳送而便難。便難旣久。則腸胃液短而幹結。漸致胃實矣。液短。則借資於外水而飲積心下。胃實。則不能通過結硬而下滲小腸。與寒飲之上支心下者同。故亦謂之支飲也。然支飲𨿽同。

而其所以致飲者。因胃實胸滿之故。則攻胃實之大黃。開胸滿之枳朴。其可緩乎。此開壅水之地以治水之道也。

二十七條支飲不得息。葶藶大棗瀉肺湯主之。

支飲不得息。見首條倚息下。主本湯者。瀉其水飲上射之气也。方論見肺癰。

二十八條嘔家本渴。渴者爲欲解。今反不渴。心下有支飲故也。小半夏湯主之。

小半夏湯方半夏﹝一升﹞生薑﹝半斤﹞

上二味。以水七升。煮取一升半。分溫再服。

胸寒致嘔。然嘔能提气。嘔則陽起而善渴者常也。故渴爲嘔家欲解之候。今𨿽嘔而反不渴。是嘔爲寒飲上逆。而不渴爲內飲拒水之故。豈非心下之胃脘。有支飲乎。半夏辛燥而降逆。生薑溫膈以祛寒。俾胸陽一展。

則飲去而嘔將自平矣。此亦暴飲之少畱者也。

二十九條腹滿。口舌漧燥。此腸間有水气。己椒藶黃丸主之。

己椒藶黃丸方防己椒目葶藶﹝熬﹞大黃﹝各一兩﹞

上四味。末之。蜜丸如梧子大。先食飲。服一丸。日三服。稍增。口中有津液。渴者加芒硝半兩。﹝李氏曰。服一丸疑有誤﹞

此言素盛今瘦。腸間痰飲之治例也。蓋瘦則液短。而其便必幹。故積聚停滯而腹滿。又瘦則液短。而外水必積。故飲熱而口舌漧燥也。夫宿垢下瘀而腹滿。積飲上燙而漧燥。豈非腸間有水气乎。主本方者。大黃苦寒逐瘀。用之治腹滿者。實所以開行飲之道路也。然後以去水三將。同心合力。而共收犄角之全效矣。蓋水在腸間。防己蔓生中通。具大小腸之象。而利水性悍。以之治腸間之水。允爲確當。但恐性悍之品。迫水妄行。以致上激旁滲。故又以辛溫納下之椒目。引之順流。苦寒利气之葶藶。押爲殿後。而水飲寧復有畱遺者乎。先食而服。取其直下腸間。而不使飲食中隔也。日三服而逐漸稍增者。但徐試之。而以中病爲度。不使峻藥過劑以傷正气也。口中有津液者。飲去而眞气上通。得蒸被之化也。渴者以下。非指服丸以後而言。猶云若腹滿口舌漧燥之外。更加渴者。於本方中加芒硝半兩。夫渴與漧燥有辧。漧燥是內飲拒水。而飲久化熱之气。

上燻廉泉。故不渴而但覺漧燥也。渴則腸胃中已有結糞。而眞陰短少。故求救於水而作渴。此正將作支飲溢飲之漸。故加軟堅破結之芒硝。佐大黃之逐瘀。卽前二十四條木防己湯加芒硝之義也。

三十條卒嘔吐。心下痞。膈間有水。眩悸者。半夏加茯苓湯主之。

半夏加茯苓湯方半夏﹝一斤﹞生薑﹝半斤﹞茯苓﹝六兩﹞

上三味﹑以水七升。煮取一升五合。分溫再服。

此支飲暴停之癥治。從卒嘔吐﹑心下痞二癥。診其有水也。卒然嘔吐者。膈寒而上湧也。心下痞者。膈虛而下逆也。夫嘔家必渴。而其所飲之水。又因膈气虛寒而不能下運。則膈間之有水可必矣。眩者。暈眩。水擡气浮之應。悸者。驚悸。水淩心火之應。與六條心下悸同。非虛悸也。姜﹑半溫膈降逆。故能成止嘔開痞之功。茯苓滲水去飲。故能收伏气安神之效。與前二十八條相爲發明。蓋嘔而不渴。是因先有寒飲而致嘔者。卒嘔而痞。

是因先見寒嘔而致水者。癥𨿽顚倒不同。而其能成支飲則一。故皆主此湯。而特爲加減焉耳。

三十一條假令瘦人。臍下有悸。吐涎沫而癲眩。此水也。五苓散主之。

五苓散方茯苓﹝三分﹞豬苓﹝三分去皮﹞澤瀉﹝一兩一分﹞白術﹝三分﹞桂枝﹝二分去皮﹞

上五味。爲末。白飲服方寸匕。日三服。多飲暖水。汗出愈。

臍下悸。與上文之驚悸。及他處之虛悸。俱不同。殆指臍下之左右。如彈指跳動之狀。蓋因胸膈之气上虛。而少腹之气。將奔迫赴之。故其動機如此。與奔豚同候。癲。當作巓。巓眩。言巓頂上眩也。蓋謂瘦人陽常有餘。陰常不足者。理也。陽有餘。則臍下不應動悸。巓頂不應上眩矣。陰不足。則津液不應上泛而吐涎沫矣。今其人臍下有悸。則知其气虛於胸膈。而有以招之上逆者。吐涎沫而巓眩。則知其邪實於腸間。而有以擡之上浮者。夫上虛而致臍下動悸。其不能運飲可知。下實而致涎上泛。且致巓眩。其已經積飲又可知。故曰此水也。

五苓散方意。詳傷寒本湯。以之主此條之癥。另有奧義。蓋去水固其本治。至去水以瀉膀胱。而少腹不得以有餘者上乘胸膈。其治臍下之悸者。一也。水去而無飲气上射。則涎沫下攝者。二也。水去而浮鼓之气下伏。

則巓眩可除者。三也。且苓術桂枝。又能塡在天之淸气。以禦臍下之上乘。四也。多服暖水以取汗。旣恐腸間之水。溢於經絡。復恐浮鼓之气。未得盡平。而以微汗散之者。五也。長沙之診法方意。入微入妙。大率如斯。

三十二條咳家。其脈弦。爲有水。十棗湯主之。

此言懸飲之未及逼肺。而但以飲气上射而咳者。其脈癥治例如此也。弦脈爲陽虛外削之診。陽虛外削。則不能運飲。故弦爲水脈。久咳成家者而見此。則知其咳爲懸飲在脇下。而水气上射之應。故曰爲有水。十棗湯治懸飲。已詳二十二條。並傷寒注。其主之也宜矣。

三十三條夫有支飲家。咳煩。胸中痛者。不卒死。至一百日。或一歲。宜十棗湯。

此言支飲日久。必從中脘而旁滲爲懸飲。故其治同懸飲之例也。支飲從腸而積滿至胃。從胃而積滿至脘。

以致從脘外滲而至胸。支架撐鼓。故謂之支飲。支飲畱久成家。其气上射於肺。則咳。且水飲化熱。則煩。又胸中孫絡。灌滿脹滿者。多致飲髙气絕而卒死。若不卒死。延至百日。或一歲。是其中路之支飲旁滲。於脇下而爲懸飲。故支飲之勢中衰﹑而不死也。因其機而治從懸飲之例。則主十棗湯爲的對矣。

三十四條久咳數歲。其脈弱者可治。實大數者死。其脈虛者。必苦冒。其人本有支飲在胸中故也。治屬飲家。

咳者百脈振動。故勞咳﹑熱咳﹑寒咳等癥。久則多死。必無至數歲者。惟寒飲之气上射。因而致咳者有之。蓋胸中之陽气有起伏。而火土之月日有平持故也。脈。指右寸而言。脈弱者。是肺與胸中之陽气𨿽微。而飲尙不髙。故其气猶得寬展。如囊中貯物少。而有軟和之象。其主苓桂術甘等劑。去飲塡胸。猶爲易易。故曰可治。

若夫脈體內堅而實。脈形外鼓而大。脈至迫促而數。三者見一卽死。況全見乎。蓋水飲上擡。气界逼窄。自塞髒中陰精之奧府。則實。窮走气宇旣盡之極邊。則大。地界匾短。气機之往來俱促。則數。譬之趙宋。北兵勢大。

畏避臨安。聚臣民於彈丸。播宗社於南鄙。地促費繁。民貧賦重。此國脈實大而數之象。彼張﹑韓﹑劉﹑嶽諸公。其醫國者。未嘗非盧扁之妙手。然亦不過苟延數主。終歸不振。而自亡於海。卽長沙所謂死不治之義也。脈虛以下。承上文而詳言脈弱之可治者。蓋自其鼓微而言曰弱。自其中空而言曰虛。以弱脈多虛故也。冒見二十五條注。復言其脈癥者。見水飲自有確據。而不必眩惑之意。曰治屬飲家。以懸飲支飲。各有治例。且見不必治咳。飲去而咳將自愈矣。

三十五條咳逆。倚息。不得臥。小靑龍湯主之。小靑龍湯下已。多唾口燥。寸脈沈。尺脈微。手足厥逆。气從小腹上衝胸咽。手足痺。其面翕熱如醉狀。因復下流陰股。小便難。時復冒者。與茯苓桂枝五味甘艸湯。治其沖气。沖气卽低。而反更咳。胸滿者。用桂苓五味甘艸湯去桂。加漧薑細辛以治其咳滿。咳滿卽止而更復渴。沖气復發者。以細辛漧薑爲熱藥故也。服之當遂渴。而渴反止者。爲支飲也。支飲者。法當冒。冒者必嘔。嘔者復內半夏以去其水。茯苓桂枝五味甘艸湯。去甘艸。去桂。加細辛漧薑半夏湯主之。水去嘔止。其人形腫者。加杏仁主之。其癥應內麻黃。以其人遂痺。故不內之。若逆而內之者。必厥。所以然者。以其人血虛。麻黃髮其陽故也。若面熱如醉。此爲胃熱。上衝。燻其面。加大黃以利之。

小靑龍湯方麻黃﹝三兩去節﹞白芍﹝三兩﹞五味子﹝半升﹞漧薑﹝三兩一本作二兩﹞甘艸﹝三兩炙一本作二兩﹞

桂枝﹝三兩去皮﹞半夏﹝半升一本作三兩﹞細辛﹝三兩﹞

上八味。以水一斗。先煮麻黃減二升。去上沫。內諸藥。煮取三升。去滓。溫服一升。若微利者。去麻黃加芫花如雞子大。熬令赤色。若渴者。去半夏加栝蔞根三兩。若噎者。去麻黃加附子一枚炮。若小便不利﹑少腹滿。

去麻黃加茯苓四兩。若喘者。去麻黃加杏仁半升。去皮尖。

桂苓五味甘艸湯方桂枝﹝四兩去皮﹞茯苓﹝四兩﹞五味子﹝半升﹞甘艸﹝一兩炙﹞

上四味。以水八升。煮取三升。去滓。分溫三服。

桂苓五味甘艸湯去桂加漧薑細辛方茯苓﹝四兩﹞五味子﹝半升﹞甘艸漧薑細辛﹝各三兩﹞

上五味。以水八升。煮取三升。去滓。溫服半升。日三服。

桂苓五味甘艸湯去甘艸去桂加漧薑細辛半夏方茯苓﹝四兩﹞五味子﹝半升﹞漧薑細辛﹝各三兩﹞半夏﹝半升﹞

上五味。以水八升。煮取三升。去滓。溫服半升。日三服。

苓甘五味姜辛半夏湯加杏仁方茯苓﹝四兩﹞甘艸﹝三兩﹞五味子﹝半升﹞漧薑﹝三兩﹞細辛﹝三兩﹞半夏﹝半升﹞

杏仁﹝半升去皮尖﹞

上七味。以水一斗。煮取三升。去滓。溫服半升。日三服。

苓甘五味姜辛半杏湯加大黃方茯苓﹝四兩﹞甘艸﹝三兩﹞五味子﹝半升﹞漧薑﹝三兩﹞細辛﹝三兩﹞半夏﹝半升﹞杏仁﹝半升﹞大黃﹝三兩﹞

上八味。以水一斗。煮取三升。去滓。溫服半升。日三服。

咳逆倚息不得臥。詳已見。此癥爲飲支胸膈。气滿肺管之候。小靑龍爲發汗利水。兩解水飲之劑。故主之。方論見傷寒論本湯下。下已猶言小靑龍下後。而咳逆諸癥俱已之謂。蓋微發其汗。則飲從汗去。而肺气上平。

復下利其水。則飲從溺去。而胸陽下展。故其癥俱已也。多唾至時復冒。凡十二句。又言支飲之咳逆等候𨿽已。而其錯雜之變癥。所不能免。屈指計之。大槪不越乎四者。各因其變而分治之。斯皆已而全愈矣。夫小靑龍半爲發汗之劑。汗去而膈气上空。則在下之气上湊。而發爲沖气者。一也。故气從小腹上衝胸咽。且唾隨沖气而上泛。以致多唾者是其候也。又痰飲之人。陽气自虛。今虛陽分馳於發汗利水。而其气益虛。則腎中陰翳。乘肺而咳。乘胸而滿。因變爲咳滿者。二也。故寸沈尺微。因陽气不貫於四末。而手足厥逆或痺者。是其候也。或病飲之時。胃中素有積滯。及從汗以去飲。汗乃心液。汗出而上空。則胃中熱實之气上燻者。三也。故口燥﹑面翕熱﹑如醉狀者。是其候也。又飲之大勢𨿽去。而其餘波未淨。因上焦汗空。而不能運布。多致漸積而復成支飲者。四也。故余飲下流陰股。小便難而復冒者。是其候也。仲景於小靑龍後。錯綜敍其脈癥。而鍼綫一毫不亂。讀金匱者。於此十二句中之錯綜處。理會淸楚。則後文方治。絲絲入扣矣。四者單見。則單治之。如其兼見。當先治沖气。以沖气爲上虛下實之候。久則復能聚飲故也。主桂苓五味甘艸湯者。以辛甘生陽之桂枝。塡上焦之空。而以甘浮之甘艸。佐而托之。則其性益浮。然後以酸斂下攝之五味。抑其沖气。而佐以淡滲之茯苓下泄之。其沖气之卽低也宜矣。沖气下伏。則激其虛寒之气於上。寒气爲肺性喜溫之所忌。故咳。

虛寒之气。非胸中陽位之所宜。故滿也。於本方去桂。加姜辛而益以甘艸兩倍。其方意另一世界。蓋沖气系下焦之本气。因膈虛而招之上衝者。其意在塡髙以禦下。故用甘浮之桂甘爲主。而後下壓以泄之耳。若咳滿所乘者。爲虛寒不足之气。其病在下。而其意因在溫下以化上。故以五味之下滲下斂者爲主。而以辛溫之漧薑﹑細辛。趁勢送至下焦。附以甘艸者。欲其領辛溫之气。從下而中浮。而使咳滿之虛寒上化也。咳滿卽止四句。爲變癥中之變。以仍主苓桂五味甘艸湯。加歸麥等味治之。則渴復止。沖气復低。而自愈故也。若服此而當渴不渴。或先渴而服藥反止者。是熱藥蒸於下。而浮其飲气於上之理。故知其復有支飲也。支飲者。

必冒且嘔。以支飲於下。而气髙於上故也。半夏去飲降逆。爲飲家冒而且嘔之聖藥。故重加之。去桂及甘艸者。欲其專於下行。而不使畱戀胸膈之意。至漧薑細辛之用於本方者。較之前方。又是一番生面。蓋前方是借甘艸之中浮。而上溫咳滿。本方又借淡滲降斂之品。下溫去飲之陽气故也。仲景之方藥。其遊刃之妙。直有才認梨花卻是雪之幻耶。水去嘔止。而形腫者。虛气薄於分肉而未行之候。杏仁利肺。故加之。痺。兼脈之沈微。並手足厥逆而言。其癥應內麻黃者。以杏仁利肺。麻黃泄气。肺利气泄。則虛气之薄於分肉者自散。故二者爲消腫之要藥。今其人脈沈微而手足痺。況曾經厥逆乎。故單加杏仁。而不內麻黃者此也。若逆其法而內之。則陽气益虛。故厥。蓋陽附於陰。气根於血。陰血旣虛。不任麻黃之泄其陽气也。面熱如醉。兼口燥而言。此爲胃熱上衝。加大黃以利之。烏容已哉。此條似當日之醫案。更爲引而伸之。而卽存以爲法者也。

三十六條先渴後嘔。爲水停心下。此屬飲家。小半夏茯苓湯主之。

先渴﹑則所飲旣多。後嘔﹑則逆而不運。故知爲水停心下。曰此屬飲家。言不必治嘔。飲去而嘔將自止矣。半夏去飲。而且能降逆。以止嘔。加茯苓以滲之。捨此其誰任乎。

消渴小便不利淋病脈證治第十三

一條厥陰之爲病消渴。气上衝心。心中疼熱。饑而不欲食。食卽吐蛔。下之利不止。﹝傷寒作气上撞心﹞

消渴之癥。其因皆起於胸膈間。在天之陽气旣虛。而其陽精又竭之所致也。陽气上虛。則下焦之虛火。因其空而炎於上。陽精上竭。又不能供兩火之燔炙。而不得不資外水以自救。故渴。然邪火在胸膈。其位最髙。胃脘𨿽從此下經。而其受水處。卻較低於邪火。火上水下。未濟之象。下水不能制上火。而上火反具吹噓鼓逼之勢。則所飲者。一直下趨而行爲小便矣。以消易而愈渴。故曰消渴也。李氏舊注。引內經心移熱於肺。爲膈消。𨿽非仲景之所謂消渴。而與本篇之旨略同者。蓋心肺上熱則一。而與條中之癥。發源於下焦者。爲大殊也。其又引經文二陽結。謂之消。又癉成爲消中二語。𨿽合仲景之旨。然是三四兩條。中焦熱實上炎之消渴。

而不可以槪下焦之癥也。讀金匱者。苟不從論文方意。會其全神。而徒爲零注死解。縱博引經義。無有是處也。本篇論渴癥者八條。一條言下焦之虛火上衝。而爲消渴之正病。二條卽言其脈。並其病因。實由上焦陽气旣虛。陽精又竭之故。三四兩條。言消渴又有因於中焦堅數。而爲消渴之變癥者。卽經所謂二陽結。及中消者是也。五條言正病消渴之治例。六七八三條。言渴而不消之輕病。與水飲二門相通之癥治。特渴家之緒餘耳。此條之文。見傷寒厥陰。與此大別。蓋在傷寒。重厥陰二字。以厥陰得傳經之熱邪。其爲病如此。是諸癥平列。而無偏重處。且肝中化熱解。而諸癥亦罷。又爲暫病也。因其人之上焦。原無虛勞之虧空。以厥陰之化熱。下實而上撞耳。化熱一解。而上焦卽有以禦之也。若此條。則專重在消渴二字。以消渴之人。先從腎精下竭。不能滋養肝木。而木中之血液亦短。木气以無陰而不戀本髒。於是悉索而根據輔於其所生之心部。

譬之失所者。父母之鄕。無棲止之樂。而外就其女家之義也。且心中眞情。旣無木液之供應。而自幹自空久矣。況腎水下虛。火又以無畏而上熾乎。夫上焦在虛而欲吸之時。下焦具窮而急投之勢。肝气入心。木得火而風生。火得木而焰起。木火合化而通明於胸膈。將逼中下二焦之津液於不盡不止。是入傷寒者。爲論厥陰之病機。而入本篇者。爲論消渴之始末。故曰與此大別也。气上衝胸四句。𨿽言消渴者。其自下而上。一路之兼癥如此。然亦爲厥陰之所必然連及者。故其義與傷寒同。下之利不止。則與傷寒亦有辧矣。蓋傷寒所言下之利不止者。下藥陰寒。木性縮支柯之逆气。而下墜根株。是木從陰濕處以行根之理也。消渴所言下之利不止者。大腸一空。火勢奪前陰之飛瀑。而後奔穀道。是火從空隙處以垂焰之理故也。

二條寸口脈浮而遲。浮卽爲虛。遲卽爲勞。虛則衛气不足。勞則營气竭。

承上文而言消渴之熱。現下上焦。而謂由於下焦厥陰之气上衝者何也。蓋寸口者。內爲心肺之應。心統血而肺主气。气血兩充於胸膈。則陽气陽精互相根抱。故其脈體之髙下得中。脈至之往來連貫者此也。今寸口之脈浮。則是陰不足以抱陽。而使微陽。自浮之應。故浮卽知爲心肺之陽液虛也。浮而且遲。則是陽不勝於健用。而致動機疲困之應。故遲卽知爲心肺之陽气勞也。夫以心肺中之陽液陽气。兩皆虧空。則厥陰之燥气。安得不上衝。而成漧柴著竈之象乎。故曰厥陰之爲病消渴者。此也。下文二句。又仲景自注上文之義。

蓋謂陰陽虛勞於胸膈。而卽見浮遲之脈者。以胸膈之陰陽。爲榮衛之宗主。榮行脈中。衛行脈外。是榮衛又所以載脈者也。夫陰陽相生。气血互用。陰血內虛。則脈外之衛气不足。衛气失固密之令。故脈浮。陽气外勞。

則脈中之營血耗竭。營血失生陽之气。故脈遲。是脈根於營衛。而營衛之气大會於胸中。此所以因寸口之浮遲。而知營衛之衰竭。並內知其心肺之虛勞耳。

三條趺陽脈浮而數。浮卽爲气。數卽消穀而大堅。气盛則溲數。溲數則堅。堅數相搏。卽爲消渴。

此言上焦𨿽無虛勞之虧空。若陽明之火太盛。亦能浮其熱於胸膈。而成上中二焦消渴之變癥也。趺陽卽陽明。詳別見。蓋指右關而言。注作足面之動脈。誤。脈浮當兼實脈在內。且非浮出皮面。是從浮於關之上。將逼寸口而言。以浮出皮面。系陽明表熱之脈。惟浮於上衝。始爲膈熱消渴之診故也。數爲熱脈。又脈之來屬陽。而其去之夾空屬陰。數則至速而空窄。陽實陰虛之應也。夫陽明之脈。帶實而上浮。是陽明之气自實。而且有浮其气於膈上之勢。故曰浮卽爲气也。數爲熱。熱在陽明。故消穀。數爲陰虛。陽明陰虛。故不能自潤而大堅也。气盛。指气浮而盛於胸膈之謂。胸膈气盛。則呵噓之火勢旣大。而水易下趨。故溲數也。溲數。則水惟一過而不能畱潤。故幹結而卽堅。於是堅則愈數。而因數愈堅。則堅數如相搏之狀。堅方欲以渴勝數。而數卻以消勝堅。此消渴循環不已之道也。不出方治者。因上條有下之利不止之戒。則此條之不言戒者。其以下爲正治者可見矣。但於大承中。令芒硝長出大黃之外爲合。否則。恐大黃直性下趨之力多。而芒硝軟堅破結之功少。但下其未堅者。旁流而下。而使堅者獨畱。則渴甚而死矣。此條當重看浮字。以浮則气浮於上。而成熱髙之消渴。方與下條之但數而爲中消者有別也。

四條趺陽脈數。胃中有熱。卽消穀引食。大便必堅。小便卽數。

承上文而言趺陽之脈。縱不浮而但數者。𨿽無膈熱下噓之勢。而胃中有熱。卽消穀引食。其大便堅而小便數者。此熱在中焦。亦能逼下焦之水。而爲消渴。又變癥中之變也。蓋小腸﹑膀胱。俱在胃下。胃中有熱。則上吸胸膈之津液以自救。故渴又下逼小腸之水飲於膀胱。故消。然而機勢相成。渴之機動於上。而其勢成於消。

消之機動於下。而其勢又成於渴。故愈渴愈消。愈消愈渴矣。但言大便堅而小便數。卽上條堅數相搏。卽爲消渴之互詞也。

五條男子消渴。小便反多。以飲一斗。小便一斗。腎气丸主之。

此言首條厥陰消渴之治例也。首二句是水飲與消渴之辧。三四兩句。是消渴與消渴之辧。其意以爲渴癥頗多。不可但因一渴。而卽認爲消也。比如渴而小便少者。則漸積漸髙。而爲飲爲水。另詳本病。若消渴者。則渴而小便反多者爲是。以其與水飲門之小便少者相反。故曰反多也。又消癥旣有厥陰上衝。趺陽浮數之異。若以趺陽熱實之候。而誤投厥陰上焚之劑。不又蹈實實之戒。而令消渴更甚乎。夫厥陰之候。除脈癥外。

亦仍以小便爲診法。蓋趺陽熱實。水從燥土下經。縱使急流飛渡。終有滲泄。況從燔炙煎煉中而出乎。故其所溲者。必不能如其所飲之數。若夫厥陰居至陰之下。陽火自微。卽其精血下竭。而燥气上浮。亦無熱相。惟上入心鄕。斯漧柴入火。而幻生煙焰者。且火髙飲下。旣無傷耗。過此。則寒溪直瀉。復何火漧土克。而謂所飲者或減一二耶。此飲一溲一。卽知非趺陽諸癥。而爲厥陰上衝之消渴無疑矣。腎气丸。補下焦之精血。以補其气源。因而上引之。以蒸塡心肺之空。詳虛勞本方下。消渴。爲肝腎之陰旣竭。因下幹上空。以致木气沖之而焰發者。則補精血以補气源。而蒸塡上空之腎气丸。爲的對矣。蓋就上焦而論。心肺得腎气之沖和。而眞陽漸復。譬之主人返舊裏。而占房者必當見還。就下焦而論。肝腎得腎气之滋息。而眞陰自生。譬之故土遇丰年。而流亡者爭歸復業。此眞陰下滋木邪正性。眞陽上治龍火消沈之本義也。至若厥陰消渴。上焦責在無陰。而孤陽以邪熱不交。故渴。下焦責在無陽。而羣陰以虛寒失守。故消。重用地黃山萸。一直下補精血之性。將辛熱之桂附包藏下納。然後從肝腎中徐徐炊動。不特下焦漸溫。而以關鎖者治消。並且上部津升。而又以燻蒸者治渴矣。加燥土之薯蕷者。因上渴下消。互相注吸。故以培土者。中緩其流行之勢。而使津液之機得上升也。加滲濕之茯苓﹑澤瀉者。中土旣有堤防。恐上流緩於注受而客飲不去。則眞陰將阻於濕滯而不布也。然後以升陽走液之丹皮。雙引肝腎之精神於膈上。則春晴滿空。電光消滅。太淸凝露。萎葉生鮮。復何消渴之不愈哉。讀仲景諸方。其神奇變幻。頃刻萬狀。直如蓬萊閣上。看盡蜃樓。終若不能窮其微妙也。

別以男子者。因婦人爲陰柔之體。陽气嘗虧。以其月有所瀉也。故不輕易病消渴。凡病消渴。卽屬枯癥。其小便必少。大便必瀉。多爲死候故也。

六條脈浮。小便不利。微熱。消渴者。宜利小便。發汗。五苓散主之。

浮脈爲气機上衝外鼓之應。今以其癥之小便不利。及微熱消渴者合診之。則消渴爲入水旣多。而小便不利。爲出水又少。是知微熱。因熱水內積。不得下通。而襯托經表之所致。故並令脈浮也。利小便。以下通其水。

發汗。以旁散其熱。誰曰不宜。然非五苓。無雙解之效。故主之。方意詳傷寒本方。

七條渴欲飲水。水入則吐者。名曰水逆。五苓散主之。

此飲熱胃寒之癥也。蓋飲久化熱而燙胸。故胸病熱而渴。欲飲水﹑飲冷傷陽而逆胃。故胃惡寒。而水入則吐也。舊水逆停而不下行。新水逆出而不中納。故曰水逆。五苓爲辛甘滲泄之劑。故主之。以辛甘則使胃陽溫復。滲泄則使水性順趨。而藥後所云多服暖水者。亦有見耶。

八條渴欲飲水不止者。文蛤散主之。

文蛤散方文蛤﹝五兩﹞

上一味。杵爲散。以沸湯和服方寸匕。

此腎水上泛而爲熱飲。飲熱燙胸。故渴飲不止也。文蛤。象腎而性沈。且能攝水下行。故主之。蓋象腎則走少陰。性沈而攝水下行。則熱飲去而渴將自止矣。俗解謂味鹹走腎。誤。以其但杵爲散。而不曰火。其味安得鹹耶。文蛤﹑蚌屬。亦名花蛤。出東海及萊州海中。背上有斑紋。故名。大者三寸。小者五六分。坊家以五倍子混代之。非。

九條淋之爲病。小便如粟狀。小腹弦急。痛引臍中。

淋者。小便不利。而其所出者。或白或赤。或膏或沙石之總名也。按其病因。大槪不越三者。一則上焦以神勞气虛。不能分運水气。中焦脾土气寒。又不能制水下化。故小便停滯。滯久則膀胱內生虛假之熱。且宗气不能提挈神髓。而陰气下陷膀胱。於是陰气得虛假之熱郁。而成濁涕之狀者。此所謂膏淋也。一則三焦亢熱。

而眞陽气化之機自疲。不管傳送。而膀胱癃閉。故小便不利。且陰陽之液。兩傷於邪火。則引水自救。故渴。以渴飲之水。而久煎癃閉之膀胱。此煎水成碱。煮海成鹽之象。而成砂石淋者是也。一則淫火愛慕於心君。飛傳於腎腑。而外流於陽道陰庭。又無所事。而陽火不能下泄。則橫貫帶脈。而沈墜腰痛。絡脈脹而化機自塞。

故小便不利。邪火結而陰精下淫。故濁淋黃綠也。本條言神勞气虛。而中土不能下溫其化機之淋。二條統言治淋之戒。三條卽言虛淋之治例。四條言淫火停閣之淋。故其方藥俱主咸潤之品。以鹹走腎。而尢能瀉心火也。五六兩條。言熱淋之治例耳。仲景之意。以渴而小便過利者爲消渴。渴而小便不利者爲淋。故次淋於消渴之後焉。淋之爲病句。直貫後文諸條。小便如粟。言小便中之濁垢。顆粒而色黃白。如小米之狀。膏淋之初癥也。俗解謂卽砂石淋。非。蓋膏淋之初癥。形如粟米而軟。病深。則漸大而成條。卽爲膏淋矣。砂石淋。

其初便時。儼如水中化碱之象。便久澄下。則堅如砂石之狀故也。上中二焦之陽气虛寒。不能照臨化被。而失柔則養筋之妙。故小腹凝斂而弦急。臍中切責而引痛也。

十條淋家不可發汗。發汗必便血。

淋家。兼前三癥而言。便血。指小便尿血也。蓋虛寒之淋。陽气旣微。發汗以泄其气。气不應用。而動其血者勢也。血動而未及爲汗。則隨淋而下便矣。陽熱之淋。營陰傷於亢熱。汗以陰津爲材料。陰不足以作汗。彊責之而動其血。故汗余之血。其見於小便者。亦與前癥同也。淫火停閣之淋。陰精已在燔炙之候。夫發表不遠熱。

復用發汗之陽藥以濟之。則陰血不勝其殘暴。故血亦動而下見於便矣。此總言治淋之禁也。

十一條小便不利者。有水气。其人苦渴。栝蔞瞿麥丸主之。

栝蔞瞿麥丸方栝蔞根﹝二兩﹞瞿麥﹝一兩﹞茯苓薯蕷﹝各三兩﹞附子﹝一枚炮﹞

上五味。末之。煉蜜丸梧子大。飲服三丸。日三服。不知。增至七八丸。以小便利。腹中溫爲知。

此補言首條虛淋之癥。而詳其治例也。蓋謂小便如粟。小腹弦急。痛引臍中之淋。其初癥小便不利。久則水積而有水气。水久化熱。熱水上燙胸膈。故其人苦渴。主本丸者。以生津之栝蔞根止渴。以瀉血分之瞿麥。瀉气分之茯苓去水气。以燥土之薯蕷。溫土之附子。制水以利小便。似乎單治本條諸癥。不知三焦之妙。其先天之溫胃暖胸者。以腎陽爲釜底之炊。其後天之上蒸下被者。以胃陽爲分照之耀。夫此淋旣爲上虛中寒所致。故用辛鹹走腎之附子。納其熱於下焦。所以扶腎陽。而爲溫胃暖胸之地。卽治小腹之弦急者。實在其中矣。用甘溫走胃之薯蕷。提其熱於中焦。所以溫胃陽。而爲上蒸下被之地。卽治臍中之痛引者。實在其中矣。夫腎陽復。而先天之气從夾脊而上燻。胃陽復。而後天之气由脾肺而上貯。則上焦之神气自充。而提挈有力分布有神。亦何虛淋之不愈哉。況以薯茯之滲泄者。去水以利小便。栝蔞之生津者。止渴以杜積水乎。

小丸吞服。欲其化於下焦。從下溫中。又從中溫上也。三丸漸增。恐虛寒者。不勝暴溫。而益膀胱之假熱也。曰小便利。腹中溫爲知。其用意於中下二焦者可見矣。

十二條小便不利。蒲灰散主之。滑石白魚散。茯苓戎鹽湯並主之。

蒲灰散方蒲灰﹝七分﹞滑石﹝三分﹞

上二味。杵爲散。飲服方寸匕。日三服。

滑石白魚散方滑石﹝二分﹞白魚﹝二分﹞亂髮﹝二分燒﹞

上三味。杵爲散。飲服半錢匕。日三服。

茯苓戎鹽湯方茯苓﹝半斤﹞戎鹽﹝彈丸大一枚﹞白術﹝二兩﹞

上三味。以水六升。煎取三升。分溫三服。

此淫火停閣。濁淋之治例也。言病淋而小便不利。又有一種欲火流於兩腎。不得有其事以下泄。因而腎絡以火气貫之。而腫重閉塞者。夫膀胱爲腎之腑。腎移熱於其中。故小便不利。腎精內動而不得下泄。又傳其精气於膀胱。而漸化爲白淫以下注。故淋濁也。然則此火不散。而零星腐化。經年累月。其濁終不可止。蒲艸行根水中。具發生之性以泄水气。則爲直至腎家而瀉其火者也。又因此火。來自少陰心主。燒以爲灰。色黑味鹹。黑入腎臟。咸則所以瀉心火之畱寄腎中也。配以甘寒分利之滑石。則直從水道而下散矣。故主之。若此癥經久失治。其陰精陰血。一則傷於邪火之內燔。再則耗於淋濁之下泄。則潤槁逐瘀。爲不可少。故又主滑石白魚散焉。滑石甘寒以瀉邪火。分利以通小便。白魚扁窄而長尾。故其激水之捷。爲魚中之最。以之入散。欲其引滑石之速於走腎。而並用其分水之力以利小便也。發爲血之餘。旣取其有潤槁之功。亂髮爲敗血之餘。復取其有逐瘀之性。燒灰則其味苦鹹。所以敗心火之下流腎部者。與蒲灰同義也。至若淋濁而小便不利。以致積飲聚水。而水飲之害。較之淋癥爲尢急。故以淡滲之茯苓爲主。燥土之白術爲佐。先利其小便以去水。加咸以潤下。而並能泄心火之戎鹽以治淋。則淋與小便不利。同愈矣。況腎爲髒。髒無瀉法。利水以瀉其腑者瀉髒。則茯術亦未始非治淋之藥也。曰並主之者。蓋言總爲濁淋之主方。而其所以應用者。又自各有區別也。

十三條渴欲飲水。口漧舌燥者。白虎加人參湯主之。﹝方別見﹞

此條當冠淋之爲病。小便不利二句。否則。不當入本門淋癥之末矣。蓋胸中熱極。充塞中下。气機不行。故小便不利。又胸中熱極。呵噓眞陰逼迫下注。故淋也。白虎湯爲金風蕩熱之劑。加人參爲金液潤枯之藥。已詳傷寒本湯注。主此而膈中熱解。則眞气得以展舒。而小便自利。又膈中熱解。則眞陰得以上滋。而渴淋俱除也。此因熱而小便不利。因小便不利。則愈熱而病淋者。故解熱之外。而淋與小便不利。可不責而自愈矣。

十四條脈浮發熱。渴欲飲水。小便不利者。豬苓湯主之。

豬苓湯方豬苓﹝去皮﹞茯苓澤瀉滑石阿膠﹝各一兩﹞

上五味。以水四升。先煮四味。取二升去滓。內下阿膠烊盡。溫服七合。

此條當冠淋之爲病一句。與上條同。夫脈浮發熱。似屬表癥。渴欲飲水。似屬裏癥。因其淋而小便不利。則知渴飲爲積水內熱。因而燙膈所致。而浮熱爲熱水內蒸。因而外鼓所致也。主本湯者。重用豬茯澤瀉。以利小便爲主。隨便加鎭重甘寒之滑石。以降斂浮熱。加滋陰補血之阿膠。以上止渴飲也。是此條又因小便不利。

故致上渴外熱而下淋者。此利小便之外。兼止熱渴。而淋癥可不責而自愈矣。二條俱言熱淋之治例也。

水气病脈證治第十四

一條師曰。病有風水。有皮水。有正水。有石水。有黃汗。風水。其脈自浮。外證骨節疼痛。惡風。皮水。

其脈亦浮。外癥腫。按之沒指。不惡風。其腹如鼓。不渴。當發其汗。正水。其脈沈遲。外癥自喘。石水。其脈自沈。外癥腹滿。不喘。

黃汗。其脈沈遲。身發熱。胸滿。四肢頭面腫。久不愈。必致癰膿。

本篇之水。與二篇之濕。及前十二篇之飲。似屬一因。而必列爲三門者。固自有所區別也。蓋自其無水飲之形。而但有其气者。曰濕。及聚濕成形。則曰飲﹑曰水矣。但濕﹑從汗气郁於毛竅所致。則濕當僅在玄府矣。不知汗由胃腑之精悍所化。其潮熱之气。自其旣離臟腑。未出皮外者。俱能隨地致濕。此汗劑之後。必用五苓﹑豬苓等湯。以泄汗梢。而濕門之仍主葛根湯者。此也。是濕爲已成之津液。卻化爲汗而不得出。又不能復爲津液之癥也。若夫水飲二物。似屬無辧矣。殊不知仲景之意。以爲飲湯﹑飲水。滯於腸間。不能下注。因而上浮旁鼓。凡曰痰﹑曰支﹑曰懸﹑曰溢﹑等癥。是所飲者未曾變相而卽爲病。故曰飲。至水之所病。已由胃而小腸。及膀胱矣。但因小便不利。膀胱爲太陽之腑。太陽主經表皮膚。故其水气。由太陽之腑。而上浮外鼓。以及太陽之部者也。是水癥。𨿽亦由於飲。至此而已變爲水相。故曰水也。然飲癥中。惟伏飲與水頗同。故論飲者。亦間曰肺水雲云者。此耳。風水者。三時之風邪。客於衛分。而衛气自彊。衛彊則下陰之水气。上就而貼之之癥也。皮水者。經脈虛於外。小便難於下。在下之水邪旣實。而見吸於外絡之虛受。故水走皮膚矣。正水者。水在正路。

如腸中胃中是也。石水。言其沈墜似之也。黃汗者。後文三十條。言汗出浴水中。水入汗孔。且水寒激之。令衛气沈伏。衛無包裹之權。故濕熱之气外溢。而爲色黃之汗也。五癥。俱爲水因。且癥頗相似。故連及之耳。太陽受風。衛气懸彊。膀胱之水。不由下注。而上蒸經絡。故其脈自浮。風水交搏。漸致陰气不通。而陽气鼓塞。故骨節疼痛。惡風者。風與風相入。衛气旣經受邪。而外風直侵毛竅故也。皮水。由膀胱而上蒸。與風水同義。特外無風邪一癥耳。故其脈亦浮。。足外骨也。腫者。水在下焦而外泛之應。按之沒指。水至外薄於皮者。

其下爲尢甚也。無風因。故不惡風。其腹如鼓﹑水至外薄於皮者。其裏爲尢甚也。不渴者。旣無陽邪化熱之風因。且有腹中之水內拒耳。當發其汗。總承風水﹑皮水﹑而言。以水在衛分及皮部中。俱以開玄府爲便道也。從膀胱而墊小腸及胃者。爲正水。是虛寒而不能气化之候也。夫沈。爲水脈。遲。爲寒診。脈之見沈遲也。宜矣。水寒之气上射。故喘也。石水之脈單沈。是有水而不寒之應。有水。故腹滿。不寒。故不喘也。但經言肝腎並沈爲石水。則石水之腹滿。當在腸外肝腎之部。始與正水有別耳。黃汗爲水入汗孔。水入。故脈沈。水寒激伏其衛气。故沈而且遲矣。汗郁則身發熱。水寒遏其汗气。而倒灌於胸分。則胸滿矣。四肢。爲陽气之充。頭面。爲陽气之會。水與汗兩郁之。故腫也。郁久不散。气敗則癰。气敗以致血敗。則膿矣。

二條脈浮而洪。浮﹑則爲風。洪﹑則爲气。風气相搏。風彊則爲隱疹。身體爲癢。癢爲泄風。久爲痂癩。气彊﹑則爲水。難以俯仰。風气相擊。身體洪腫。汗出乃愈。惡風則虛。此爲風水。不惡風者。小便通利。上焦有寒。其口多涎。此爲黃汗。

脈﹑當就全部而言。以後條各部。俱有所指。故知獨言脈者。爲統論諸部也。風爲陽邪。其性髙揚。故浮﹑則知爲風中於衛。气屬陽分。有餘卽火。故洪﹑卽知爲气郁在表也。風气相搏。風得气擡而益浮。气得風鼓而益洪之義。彊者。勁直也。風彊。言風邪燥血。而經气幹熱。故皮中隱含斑疹。而身體爲癢。所以然者。因內無血液以送邪出表。而風自泄越。故癢﹑則名爲風泄也。癢久。則變爲瘡痂。流爲疥癩。所必至矣。气彊。言陽不內抱而怒發。

則下水代營陰而上赴之。如龍水相吸之象。故气彊。則爲水也。難以俯仰者。以水風與气三者。爭鼓於經脈中。而身體洪腫故也。汗出。則風水及气。俱從毛孔散去。而浮洪之脈自平。故愈。若前癥具而更加惡風。是衛气虛甚之故。發汗藥中。宜加滋陰養陽之品。在言外矣。此風水之正病也。不惡風五句。單頂腫字而言。非承全癥也。蓋謂若身腫而不惡風。是無風因。小便通利。是無水因。且上焦有寒。其口多涎。明系水寒之气。從汗孔而內注胸中。以致肺不能布津液之故也。是非風水。而爲黃汗無疑矣。三十條言黃汗曰狀如風水。故於風水條中。辧其似是而非者。

三條寸口脈沈滑者。中有水气。面目腫大。有熱。名曰風水。視人之目窠上微擁。如蠶新臥起狀。其頸脈動。

時時咳。按其手足上。陷而不起者風水。

上條言周身之風水。故統六部而槪曰脈。統上下而槪曰身體洪腫。此條言上半截之風水。故言脈。則但曰寸口。言癥。則但曰面目。目窠﹑頸脈與咳。及手足之腫而已。寸口上應頭目。內應胸中。外應衛表者也。今其脈見沈滑。沈﹑爲气伏之診。滑﹑爲水聚之應。是其上焦及衛外之气。爲風所賊而下伏。因而水气乘虛而上泛外鼓。其初機已見。故知其中有水气也。中字。非指在裏在內之謂。猶雲水腫之癥。𨿽未全見。而此幾微之中。便可預識矣。蓋因下文所言者。俱經表之候。而非臟腑故也。以脈合之。外癥當見面目腫大。蓋寸口上爲面目之應。寸口脈沈。則在上之陽气伏於下。寸口脈滑。則在下之陰气乘於上矣。此言水因也。夫沈滑之脈。不當熱而有熱。豈非屬陽邪。而善能化熱之風因所致乎。故曰風水。下文六句。又就沈滑之脈。而更推其最初之候也。言具此脈者。不必面目腫大。及有熱二癥。而始知其爲風水。但如此者卽是。目窠上。卽上眼胞也。蠶之漸長。凡三次脫皮者曰臥。臥起。則彎腰上揚如乙字。而光亮有水色。目窠上。爲善動之地。陽气之所聚也。微微擁起。其光亮之狀。如新臥起之蠶。若非風賊陽微。而水气安能乘善動之地乎。頸脈。足陽明第九穴人迎。

所以布胃气於頭面者。是也。其脈躁急跳動。又豈非風因﹑水因。兩客於上。而阻抑其上行之气之所致乎。肺逆。則咳。風水之邪傷衛表。而倒灌胸分。故肺逆而時時咳矣。手足。爲諸陽之末。微陽搏於風而內斂。則水得因虛而先犯之。故腫。但按之卽起者。爲气腫。气屬無形。故一時而卽能乍還。按之不起者。爲水腫。水屬有形。

故經時而後能漸復也。曰風水者。言見此卽是。無使滋蔓難圖也。門人問曰。衛陽爲風所賊。水气卽奔赴之而成風水。是矣。然水之所以奔赴風邪者。是何理乎。且何道之從而上與風邪相搏耶。又二條之脈。曰浮洪。三條之脈。曰沈滑。同一風水。而脈之所以懸殊者。抑又何說也。答曰。晴明太虛。風飆忽起。陽光漸薄。而陰雲上乘。積陰成雨。閣而未下者。風水之象也。若夫地以水气而升爲云。天卽以雲气而懸爲雨。气之升沈。卽水之變化。亦何道路之可擬哉。至於二三條之脈癥。其衛气盛衰之所別也。衛气盛而被風。气就風而搏於外。故脈浮洪。然搏於外者。衛必虛於內。而水气乘之者。水天黃亮之象也。衛气衰而被風。气畏風而伏於下。

故脈沈滑。夫伏於下者。气必空於上。而水气蒙之者。雨天沈晦之象也。法象莫大乎天地。仲景之書。直抉天地之奧者乎。

四條太陽病。脈浮而緊。法當骨節疼痛。反不疼。身體反重而。其人不渴。汗出卽愈。此爲風水。惡寒者。

此爲極虛。發汗得之。渴而不惡寒者。此爲皮水。身腫而冷。狀如周痺。胸中窒。不能食。反聚痛。暮躁不得眠。此爲黃汗。

痛在骨節。咳而喘。不渴者。此爲脾脹。其狀如腫。發汗卽愈。然諸病此者。渴而下利。小便數者。皆不可發汗。

太陽病。統言太陽諸癥。如頭項彊痛之類。其脈浮而且緊。夫浮﹑爲太陽脈。緊﹑爲寒爲痛。太陽爲風邪所持。其骨節之气。郁而不得外通。則必疼痛。今脈癥應疼不疼。而身體反重而者。以重﹑屬水因。而﹑屬風因也。蓋脾肺惡濕气。而水滯其輕靈之用。故重。骨節喜通利。而風郁其外暢之神。故也。是脈之所以見緊者。以水寒之气。浮於太陽可知矣。不渴者。陽邪之風因較輕。而拒飲之水因偏重也。風水之邪。兩解於汗。故汗出卽愈。此爲風水。與二條之候不同。二條爲風﹑水﹑俱重之癥。此則水多於風。風少。故骨節不疼。水多。故反重而不渴也。惡寒二句。是就未得風水以前而言。非指旣成之候也。蓋謂惡寒之故。先因他病而發其汗。汗出。則衛气薄而毛竅疏。毛竅疏。故被風。衛气薄。故水气外湊之。而致此病云。但按一條曰惡風。二條曰惡風則虛。本條曰惡寒者。極虛發汗得之。則風水之癥。有必惡風者。以有風因。則毛孔疏泄。而畏外風之薄之者。如三條及本條之癥是矣。有不該惡風者。衛盛而與風邪搏於外。則表實。表實而惡風。是其人衛气原盛。而先曾以發汗暴虛之之故。如二條之癥是矣。其曰惡風則虛者。是不當惡而惡之義也。若此條。則不但惡風。而並惡寒者。是其虛更甚。故二十四條之湯。君黃以補衛气。二十五條之湯。加附子以溫衛气者此也。第一條言皮水。則曰不渴。此又曰渴而云云爲皮水。非矛盾也。蓋皮水。多由於腸胃之正水所外溢者。腸胃熱而小便不利。因而熱蒸於外而爲皮水者。則熱水蒸燙而渴。腸胃寒而醫反下之。因而气虛水泛。而爲皮水者。則水寒之气內拒。故不渴也。注詳後文六條。至一條曰不惡風﹑不渴。此條曰渴而不惡寒。俱借風水之惡風﹑惡寒。

而細辧皮水之所以異耳。不言正水﹑石水者。以皮水之初候。多由正水或從石水而成。是言皮水。而正水﹑石水。在其中故也。水與汗气同爭表分。故身腫。水寒激伏其衛气。故身冷也。周痺者。周身之气俱卑弱。客邪外入。故身腫。陽气內陷。故身冷。其癥頗同。故取以狀之耳。胸中窒。見一條胸滿注。不能食。詳上焦竭則善噫下。

水寒之气內逼。故聚痛。暮則微陽愈伏。而陰气出而用事。外與水寒之邪相接。則微陽有不安之象。故躁而不得眠也。此爲黃汗之下。又承身腫聚痛二癥。而辧脾脹者。正所以詳黃汗之癥。而非添論脾脹也。蓋言痛。

若不聚胸中。而在骨節。並咳喘而不渴者。此爲脾气滿而作脹。便不得認爲黃汗矣。以脾肺相須爲用。脾脹而上侵肺。則肺气不行。故身腫。且骨節之神內郁。故痛。又肺逆則咳而喘矣。肺受脾脹之上衝。而肺中之津液。自結而不四布。故不渴也。此爲脾脹。見非黃汗之水汗交郁者比。故曰如腫也。發汗卽愈。統指上文五癥而言。玩下文諸病此。並皆不可等字自見。然一切腫脹諸病。𨿽有渴癥。但凡兼見下利。與小便數而自利者。

則其气機已經下泄。而且上焦之液自幹。又皆不可發汗。以上奪其气血。而使之立盡也。傷寒﹑金匱之例。

但凡言小便數者。俱作不利。蓋言短而數也。獨本條及後文六條。曰小便數者。皆指小便利而言。其指數而且長耶。細玩自見。

五條裏水者。一身面目黃腫。其脈沈。小便不利。故令病水。假如小便自利。此亡津液。故令渴也。

越婢加術湯主之。

越婢加術湯方麻黃﹝六兩﹞石膏﹝半斤﹞甘艸﹝二兩﹞生薑﹝二兩﹞大棗﹝十五枚擘﹞

白術﹝六兩﹞

上六味。以水六升。先煮麻黃。去上沫。內諸藥。煮取三升。分溫三服。

裏水者。謂水從腸胃。及肝腎之正水石水髮根。水勢內大。而彌漫於外者。與風水﹑皮水之外虛而招水者不同。故曰裏水也。黃者。水泛土浮之象。腫者。水擡气鼓之象。一身面目黃腫。言一身以至面目。從下而上腫也。

沈則內應於脈。小便不利。則外應於癥。故令積水於內。而浮泛於外耳。若一身面目黃腫。假令小便自利。此必曾因汗﹑吐﹑下。以亡其津液。故令各吸其水以自潤。因致渴而病水者。蓋謂責在漧處。吸飲而渴。故令黃腫。

不宜責在小便矣。主本湯者。衛不虛。而水邪又實其營分。故君麻黃。泄汗以泄水也。水積汗閉。必有淤熱。此發黃之根蒂。且虞麻黃髮越太猛。故佐辛涼鎭墜之石膏者。一舉而兩得也。𨿽曰裏水。其頭已經上泛外鼓。

而至一身面目。則其在上在外之標病爲急。故佐守中之甘艸。托之上行外出之義。然後以辛溫之生薑。以行其陽。以甘潤之大棗﹑滋其液。則𨿽汗﹑而於气血無所損傷矣。此仲景主越婢之深意也。至於水之爲性。旣去而猶有餘濕者。常也。重加理脾培土之白術者。譬之蕩寇之兵在前。而掃除竄匿。撫綏流亡。卻收功於和平惇濃之後軍耳。但細按本方。以之主小便自利一癥。允爲的對。若上段之候。本文旣曰裏水。又曰小便不利。故令病水。湯意卻全是治表。全是發汗。並無利小便之品。若謂此方單主後段之癥。而後文二十七條。又明明說出專主裏水。不幾疑此方之或少漏耶。不知气閉於上與外。則水提於內與下。汗疏而小便自利之理。不觀水鐺之气眼乎。按之。則明有水道。而咽不流。指起卽下注者。是其義也。仲景眞格致之入微者乎。

舊注謂此湯。當在故令病水之下。粗似近理。細按之。而自知其謬矣。

六條趺陽脈當伏。今反緊。本自有寒。疝瘕﹑腹中痛。醫反下之。下之。則胸滿短气。趺陽脈當伏。

今反數。本自有熱。消渴。小便數。今反不利。此欲作水。﹝趺陽﹑卽右關脈。詳已別見。他注謂足面脈。非。﹞

自此條。合下文七八兩條。俱從脈而言水之所由來。各不相同。此條。卽趺陽之脈癥﹑而言正水也。但前後兩段。前段是言虛寒之正水。虛寒而擔延日久。泛爲皮水者。則不渴。後段是言熱實之正水。熱實而擔延日久。

泛爲皮水者。則渴。如四條注中之所辧者是矣。蓋謂水病。脈當伏。以水性下趨故也。水病而趺陽之脈尢當伏。以趺陽爲胃土。土不足以勝水。而脈反從其化也。然又有不可以伏脈槪論者。比如趺陽脈當伏不伏。

而反見緊。緊爲寒。爲痛。趺陽緊。則胃气自寒而且痛之診。胃寒。則腎妖上犯。而疝癥必起。肝血不舒。而瘕癥必見。且無陽气化導。而腹中切痛者。勢也。醫不知溫之。而誤以脈緊爲弦。腹痛爲實而下之。則愈寒而陰气上突。故胸滿。膈气虧空。故短气也。夫所以呵噓鼓吹。而滲泄水飲者。上中之陽气也。陽不足以滲泄。而停爲正水者。此其一也。又趺陽當伏不伏。而反見數。數爲熱。趺陽數。是胃火有餘而自熱之應。胃熱上炎則渴。下逼則小便數而利者。又勢也。然亦有气盛於上。則提挈而不注。气盛於下。則壅淤而不行。故但渴而小便反不利者。夫渴。則入水旣多。小便不利。則去水復少。此陽有餘而停爲正水者。又其一也。此欲作水。是雙承上文而言。總詳正水之所以異。失治。而汪洋以爲裏水。泛濫而爲皮水。其渴與不渴者。俱準乎此也。

七條寸口脈浮而遲。浮脈則熱。遲脈則潛。熱潛相搏。名曰沈。趺陽脈浮而數。浮脈卽熱。數脈卽止。熱止相搏。名曰伏。沈伏相搏。名曰水。沈則絡脈虛。伏則小便難。虛難相搏。水走皮膚。卽爲水矣。

此卽寸﹑關﹑兩部之脈。而言正水﹑變成皮水之癥也。脈機之遷就。病气之從乘。不外乎虛吸實注之理。但有責在因虛而吸取一邊。有責在因實而注授一邊。有彼虛此實。此虛彼實。互相吸注而宜兼責兩邊。此條正彼此互相吸注之脈癥也。蓋謂寸口者。內應胸中。外應經絡者也。寸口脈浮而遲。浮爲經絡之气。因營虛而有餘。故浮則知爲表熱也。遲爲胸中之气。因腎虛而鼓緩。故遲則知爲气潛也。夫遲潛虛吸。浮熱下從。下從者气沈。故名曰沈。又趺陽者。中主精悍。下主分布者也。趺陽脈浮而數。浮爲胃液虛。而胃火外浮之應。胃液虛者。不能抱陽。故浮﹑則知其爲獨往而气熱也。數爲精气虛﹑而悍气獨發之應。陽無根而不能終健。故數﹑則知其必去數而自止也。夫孤熱外浮。乘止內息。內息者機伏。故名曰伏。寸沈﹑關伏。兩相搏擊。名曰水者。蓋寸主經絡。沈則經絡之气內沈。而絡脈外虛。關主分布。伏則分布之機下伏。而小便難。絡脈虛。則在外者有內吸之機。小便難。則在下者有上漾之勢。而水卽乘虛而走皮膚。故爲皮水之病矣。五句是自注沈伏相搏。名曰水之義。

八條寸口脈弦而緊。弦則衛气不行。﹝愚按此下。當有緊字。謹援各條文例補之。識者或不以爲妄耶。﹞緊卽惡寒。水不沾流走於腸間。少陰脈緊而沈。緊則爲痛。沈則爲水。小便卽難。

此亦互相吸注之正水。而變爲皮水之癥也。但上條。系寸口與趺陽相吸注。此條。系寸口與少陰。相吸注之異耳。又上條爲熱水。其癥多渴。此條爲寒水。其癥不渴。不可不知也。蓋謂寸口外主衛气。寸口脈弦而緊。弦爲气削之診。則其衛气之削弱而不行可知。緊爲寒。弦而緊。則其因衛气之虛而惡寒。又可知。夫衛气根於胸中之宗气。衛气虛。則胸中之气不能呵噓運布。以致水不沾沾流走於腸間。而下行爲小便。遂停於胃中而爲正水矣。又少陰爲水髒。若其脈緊而沈。緊爲寒爲痛。則其腰兪少腹。必作凝斂拘急之痛。沈爲水。以其寒而不能气化。故小便卽難。而水又積於下矣。夫寸口之脈弦緊。而衛陽外虛。少陰之脈緊沈。而小便下難。

亦卽上條虛難相搏。水走皮膚之互詞也。

九條脈得諸沈者。當責有水。身體腫重。

自此至後文十三條。廣言水病之診法治例也。脈得諸沈。謂寸口少陰。凡得沈脈。及沈遲﹑沈滑﹑沈緊者。皆是。

蓋水性親下。故諸脈沈者。盒飯責其有水也。腫重。詳已見。補言此者。猶云脈沈。尢當以身體腫重。爲有水之確據耳。

十條水病。脈出者死。

此緊。承上文脈沈而言。脈出。是水擡气鼓。逼其气血於在上﹑在外之象。眞陽不得展舒以驅水。故死。猶之飲門之脈。以實大而數者。爲不治之義也。

十一條夫水病患。目下有臥蠶。面目鮮澤。脈伏。其人消渴。

此申言六條趺陽脈當伏。今反數一癥。而其診法。注意在面目鮮澤句。蓋面目爲陽明胃腑之應。而鮮澤爲水熱交蒸之色。故知其在下﹑則小便不利。在上。則消渴而病水矣。其餘癥脈俱別見。

十二條病水腹大。小便不利。其脈沈絕者。有水。可下之。

腹大。是明有聚水之顯徵。小便不利。又明有聚水之確據。加之脈沈爲水。脈沈而絕。爲水勢撐鼓。以致脈气不展舒之應。故可下其水。而腹大之外癥自除。沈絕之伏診﹑自起矣。此條診法之細處。在脈之沈絕處。蓋脈沈而絕。人多棄爲不治之候。而不知其不可棄也。意者其主木防己湯。或加芒硝者是耶。

十三條問曰。病下利後。渴飲水。小便不利。腹滿陰腫者。何也。答曰。此法當病水。若小便自利。及汗出者。自當愈。

此設爲問答。而言陰陽乍虛者。能致正水也。蓋下利後。則陰傷而借資於水。故渴飲水。又下利後。則陽虛而不能運水。故小便不利。腹滿陰腫。水積於腸胃而滲於陰器。故曰法當病水。然水病終以陽气爲重。若小便自利。及汗出者。爲陽气復而水邪自去之應。故當愈。

十四條心水者。其身重而少气。不得臥。煩而躁。其人陰腫。

心爲火髒。水入髒中卽猝死。此言心水者。水在心之系。系終屬心。故曰心水。四髒同義。後十九條。緊承五臟之水。而曰諸有水者。利小便﹑發汗﹑乃愈者。此也。心藏神。神爲气之主。神郁於水。而气自滯。故身重而少气。不得臥者。靈道爲水所阻。而不得下伏故也。水從火髒之化而熱。故煩。腎不得心陽之下交。而其气自寒。故躁也。心腎同治少陰。而腎尢爲水髒。心有水而腎更可知。故其人陰腫也。

十五條肝水者。其腹大。不能自轉側。脇下腹痛。時時津液微生。小便續通。

肝水者。水亦在肝之系。並肝外之部位。如少腹者是也。腹大。卽下文脇下少腹大之謂。與脾水腎水之腹大各不同。詳十七八兩條下。脇下腹痛。言正對脇下之少腹邊旁痛也。三句一意。猶云肝偏在脇下之少腹。少腹積水以浸肝葉。故大而內痛。內痛。故不能自轉側也。又厥陰爲三陰之樞。而性復疏泄。故其气上升。則有時而津液微生。其气下降。故有時而小便續通。與他髒之病水。口長幹而小便長難者。不同。

十六條肺水者。其身腫。小便難。時時鴨溏。

肺水者。水亦在肺之系。並當肺位之胸分。貯水而蒸肺葉者皆是。肺水身腫。有二義。肺主气。得水則气壅而腫者。一也。又水乘气化。淫而身腫者。二也。肺气壅而不能呵運水道。故小便難。夫溫暖肺金者。胃中之陽土也。肺病水。則胃陽可知。故其所飲食者。因中上之化寒。而瀉下者。色常靑黑。而水谷不融。狀若鴨之溏糞矣。

十七條脾水者。其腹大。四肢苦重。津液不生。但苦少气。小便難。

脾水。及下條腎水。俱與前三髒。同是系中水气。並其髒外之貼近處聚水也。若以爲髒中之水。則脾形薄小。

腎形貼脊。縱然腫脹。安得腹大耶。但脾懸胃外。爲扇動而化食者。則脾水當在胃脘之外及臍下寸許而已。

故其腹大亦當在此。與肝水之大在少腹旁。腎水之大在當臍者。各不同也。四肢爲陽气之末。脾病水﹑而陽气不能遠充。且陽衰而水先犯之。故苦重也。津液者。脾輸胃中之精汁於肺。而遊溢於廉泉者也。又气者。脾輸胃中之悍气於肺。而充暢於息道者也。脾困於水。而精悍不能上行。故津液不生。但苦少气矣。脾肺合徳於上中二焦。則下焦之化機自利。此小便之所以淸長也。脾陽阻於水。而上不交光於肺。下不布化於小腸。

故小便難也。

十八條腎水者。其腹大。臍腫。腰痛。不得溺。陰下濕如牛鼻上汗。其足逆冷。面反瘦。

腎水之腹大﹑在圍臍。以腎位當臍故也。下文卽曰臍腫者。此耳。腰爲腎之府。腎系得水。而以脹急爲痛也。不得溺。與小便難不同。小便難者。並無痛楚。但因气不下化﹑而出自艱難之義。不得溺。謂因腰痛而欲便不得也。蓋溺者以气實少腹而送之。而實則還逼腎系。故其腰之脹痛益甚耳。陰下。通指腎囊及兩腿縫而言。蓋膀胱積水。气不下通。而旁滲於外。則入於睪丸陰器中。故外濕如牛鼻上汗者。卽名脬滲者。是也。腎病水。而腎陽不下貫。故其足遂冷。以腎气下主於足。而以逆冷呈腎水之象也。面者。諸陽之位。陽爲水气所浮。而上聚於面。則水气不得上侵。故瘦。曰反瘦者。以周身之腫。有似於不瘦之意也。

十九條師曰。諸有水者。腰以下腫。當利小便。腰以上腫。當發汗。乃愈。

此承上文而總言臟腑經絡。其病水治例之大法也。諸有水。不特單指五臟。卽風水。皮水﹑正水﹑石水﹑裏水。俱在其中。腰以下﹑爲地之象。腫則江河溝瀆之瘀塞。非決導不足以息其橫流。故當利小便。腰以上。爲天之象。

腫則陰雲濕霧之彌漫。非風雨不足以散其鬱冒。故當發汗。而皆愈也。夫髒中貯水。眞气阻絕。各致暴亡。豈俟利小便發汗。而且能復愈哉。我故曰。五臟之水。但在髒系。或在髒外之逼髒處者。此也。

二十條師曰。寸口脈沈而遲。沈則爲水。遲則爲寒。水寒相搏。趺陽脈伏。水谷不化。脾气衰。則溏。胃气衰。則身腫。少陽脈卑。少陰脈細。男子。則小便不利。婦人。則經水不通。經爲血。血不利。則爲水。名曰血分。

此合下文二十一二凡三條。言婦人血分之水病也。但此條。系陽虛而經血不行。久之而敗血化水。下條。爲陽實而胞血燒幹。久之而血枯吸水之別耳。至按兩條經旨。言脈。則從右寸。而遞及趺陽。延至少陽少陰。言癥。則從胸膈。而遞及脾胃。延至經水胞門。則知人身以胸膈間在天之陰陽。爲有生之大寶。譬之太陽。照耀九州。鴻鑄萬物。譬之甘雨。滋潤大地。脈絡重泉之象。苟業醫者而不知此。則適以殺人。養生者而不知此。則還以自殺而已矣。況婦人女子。得坤地之道。更以心肺爲根蒂。其寸口猶所貴重云乎哉。此仲景於脈機﹑必先言寸口。於病機﹑必先言胸膈之深意也。蓋謂右手寸口。內應胸中。脈沈而遲。沈爲水脈。遲爲寒診。是水寒之气。聚於胸中。而太虛之陽光。無照臨化被之用。則土性之溫暖靈醒者漸自冷寂。而趺陽脈伏。於是不能運水熟谷。而水谷不化。脾陽衰。則變化不純而溏。胃陽衰。則水寒薄衛而身腫。夫脾胃爲後天之大倉庫。气衰。則自顧不暇。猶能生精悍以及其他臟腑乎。少陽少陰。當指手經而言。蓋手少陽三焦。嘗以元眞司運化之權。而手少陰心主。又以離徳統營血之總。後天脾胃之气衰。則三焦之火漸寒。而少陽之脈。卑而不起。心主之火漸熄。而少陰之脈。細而不充。三焦脈卑。則運化無神。而男子之小便不利。此癥與男子同。故並及之。非專言男子也。心主脈細。則營血失禦。而婦人之經水不通。夫經者。血也。血不流利。久則敗死以化黑水。又血不流利。久則漧枯以招外水。故曰則爲水也。名曰血分。言水在血分中。當以治血爲本。治水爲標。斯稱合法耳。寸口。指右寸。趺陽。指右關。少陰。指左寸。少陽。指右尺。余診此癥多矣。其脈絲毫不爽。他注以此條少陰。謂言腎脈。大誤。以細非腎部之病診。惟心爲夏脈。宜洪而細。故爲陽气瘦削之候也。

二十一條師曰。寸口脈沈而數。數則爲出。沈則爲入。出則爲陽實。入則爲陰結。趺陽脈微而弦。微則無胃气。

弦則不得息。少陰脈沈而滑。沈則爲在裏。滑則爲實。沈滑相搏。血結胞門。其瘕不瀉。經絡不通。名曰血分。

其又有右手寸口。脈沈而數。數爲有餘。而其勢欲出以外傳。沈爲不足。而其機欲入以內伏。蓋欲出者。爲陽火邪實之應。而欲入者。爲眞陰內結之徵。是胸分中亢陽剝陰。殘膏投焰之象。夫五六月間。酷熱在太空。逼傷大地之生意。俾艸尖苗葉垂頭委頓。而失其生鮮之气。故趺陽脈微而弦。微則精悍不生。而無胃气。弦則少气不足供呼吸。而不得息。胃旣無陰陽以上行。而少陰心主。因失後天之養。而流行之气遂結。故脈沈而滑。沈爲在裏之應。滑爲結實之應。少陰之裏。下系胞門。又少陰統血。故沈滑相搏於左寸。而知其血結胞門矣。瘕﹑死血也。經絡﹑與他處不同。言行經之血絡也。蓋謂死血不瀉下。則經水之絡不通。舊血以不去而枯。新血遂不生而竭。於是幹以召水。而成水癥。亦名水在血分者。又一也。臍下同身寸之三寸。爲關元穴。關元左二寸爲胞門。右二寸爲子戶。胞門閉塞。气不得通。惡血不瀉。血以畱止。狀如妊娠。皆生於女子。可導而下。

少陰。俗注亦作足經。誤。蓋沈滑爲腎部之善脈。惟心主沈滑。始爲裏血結聚之診故也。

二十二條問曰。病有血分水分。何也。師曰。經水前斷。後病水。名曰血分。此病難治。先病水。後經水斷。

名曰水分。此病易治。何以故。水去。其經自下。

經水前斷。後病水。卽前二條之癥。先病水。後經水斷。言先病正水及脾水。則脾胃寒而營血無資始之源。卽經所謂二陽之病發心脾。女子不月者是也。名曰水分。見同一經斷之病。然水分癥。不得誤以爲血分。而責及無辜之意。但在血分者。血行而猶當責水。且行血頗難。而血後之水爲尢難。在水分者。水去而其經自通。

且去水易。而水後之血可不問。此難易之所由別也。

二十三條問曰。病者苦水。面目﹑身體﹑四肢﹑皆腫。小便不利。脈之不言水。反言胸中痛。气上衝咽。狀如炙肉。當微咳喘。審如師言。其脈何類。師曰。寸口脈沈而緊。沈則爲水。緊則爲寒。沈緊相搏。結在關元。始時當微。年盛不覺。

陽衰之後。營衛相干。陽損陰盛。結寒微動。腎气上衝。喉咽塞噎。脇下急痛。醫以爲畱飲而大下之。气急不去。

其病不除。後重吐之。胃家虛煩。咽燥欲飲水。小便不利。水谷不化。面目手足浮腫。又與葶藶丸下水。當時如小瘥。飲食過度。腫復如前。胸脇苦痛。象若奔豚。其水揚溢。則浮咳喘逆。當先攻擊沖气﹑令止。乃治咳。咳止。其喘自瘥。先治新病。病當在後。

問語中之癥。凡三層。水腫。一也。沖气。二也。咳喘。三也。答語中之癥。亦是三層。水寒伏結關元。一也。腎气上衝胸分。二也。胃陽虛於誤下﹑誤吐。外病水腫。內病咳喘。三也。是則結寒結水。爲積久之舊病。沖气爲年衰之新病。水腫咳喘。爲誤行吐下之變病。當看條端十句之問案。次看層層推測之微妙。庶可悟其診法之例矣。

仲景設爲問答而曰。今有病者。以水爲苦。其面目身體四肢皆腫。是水之外癥可據矣。小便不利。是水之內癥又可據矣。脈之是望聞問之大槪。非持其脈之謂。乃對醫者不言水腫之苦。反言胸中痛。气上衝咽。是二癥者。必更苦於水。故不言彼而言此也。當微咳喘。猶言當下且見微微咳喘二候。審如師言二句。蓋承二十及二十一兩條。因脈而知其癥。故此條卽癥以窮其脈耳。師曰。此癥而欲逆推其脈。當於寸口。先見沈緊。沈爲水而緊爲寒。又沈爲在裏。寸。主气。而气之裏爲關元。故沈滑相搏於寸口。而知其石水。寒气之兩結於關元。久矣。但始時病微年盛。多不自覺。四八之後。陽气漸衰。而胃中營衛之源。相干於陽气之盛衰。故陽衰者。

則精悍薄而陽愈損。陽不足以禦陰。而陰以淩犯而愈盛。陽損。則關元中所結之寒微動。陰盛。則腎中之气上衝。夫結寒與腎气之陰邪。犯咽喉。則嘔不可出。咽不得下。故有塞噎炙肉之狀。犯胸膈。則旣似切責。復同拘急。故反言胸中痛也。但水寒之隱邪。𨿽同結於關元。陽衰而寒气上衝。於理可憑。安得驟然水腫。而致咳喘乎。是知醫以數行誤治所致矣。蓋誤以塞噎急痛爲畱飲。而大下之。不知气急爲沖气而非飲。故气急不去。而其痛噎之病不除也。又誤以其气在上焦。下之不除。或吐之而有合於髙者越之之旨乎。不知吐則胃家虛而煩。液幹而咽燥飲水。气提而小便不利。前後兩行吐下。則胃陽幾冷。而水谷不化。夫咽燥飲水。則入水旣多。小便不利。則出水復少。加之水谷不化。則悍气內空。而衛陽外薄。欲其面目手足之不浮腫也得乎。

然水癥初起。或上或下。必由漸及。以至周身。此陽气有關隘。水性具盈科後進之道也。今上而面目。下而身體。遠而四肢皆腫。苟非誤中之誤。安得至此。故知醫家見水治水。又曾以葶藶丸下過。𨿽似相近。終屬倒治。

故小瘥後。必當於飲食過度。气阻而腫復如前也。且愈誤則陽气愈虛。故胸脇苦痛。水勢洋溢。而渾身皆腫。

於是沖气水气。兩爭胸分。而浮咳喘逆。如所言之癥者宜矣。是此癥以水寒之結於關元者。爲舊病。而以沖气爲新病。當先攻擊沖气。令其止伏。乃治其水邪寒邪之咳。咳止。則水寒去而喘自瘥耳。先治新病。病當在後。言舊病當放在後治也。二語爲凡屬治病之要訣。故引此以實之耳。或問曰。沖气在關元結邪之後。則沖气原爲新病。若以誤行吐下後之水腫咳喘較之。則沖气不又爲舊病乎。旣曰先治新病。而以水腫咳喘爲後治者。何也。答曰。水腫咳喘。𨿽成於衝後之誤治。而其水病之根。實伏於早年之沈緊相搏時。故終以沖气爲新病矣。

二十四條風水。脈浮身重。汗出惡風者。防己黃湯主之。腹痛加芍藥。﹝方見濕門。﹞

此與風濕之癥盡同。故其方治亦一也。蓋汗出惡風兩癥。並無少別。惟水與濕。略有分辧者。以濕爲汗气內畱。就地所化。水爲小便不利。從下所蒸。一也。且濕則有气而無水形。水則已從气而見陰象者。又一也。然皆在經表。皆因汗出衛虛。又水濕之邪。皆爲陰性。故脈癥略無差別。而方治亦何容更攺也。癥詳風水諸條下。

方論𨿽見濕門。其實注意在气。以防術去水。以甘艸浮之在上在外。使水气趁汗而盡出也。君黃者。先則助防術之力以驅水。後則蜜衛表之气以扶正也。不兼治風者。因風邪以水爲根據輔。且觀天道之郁風化雨。

則風邪或從水化。此責水而不責風之意耶。此與下條俱言風因輕而水因重之治例也。

二十五條風水。惡風。一身悉腫。脈浮。不渴。續自汗出。無大熱。越婢湯主之。

越婢湯方麻黃﹝六兩﹞石膏﹝半斤﹞甘艸﹝二兩﹞生薑﹝三兩﹞大棗﹝十五枚﹞

上五味。以水六升。先煮麻黃去上沫。內諸藥。煮取二升。分溫三服。惡風。加附子一枚炮。﹝方後惡風二字。

當是惡寒之訛。蓋四條惡寒者。此爲極虛發汗得之之候也。況本文已有惡風一癥。何必於方後重提。且何不於原方中列附子。而曰不惡風者。去附子耶。﹞

惡風身腫。脈浮不渴。詳已見。此條當重看續自汗出。無大熱二語。蓋四條曰汗出卽愈。是水濕二候。輕易不得見汗。故有腫脹沈重等癥。見汗。則風邪有欲散之機。故無大熱也。風邪欲散。故不必責風。但以鎭重之石膏。監麻黃之發越。而托以甘浮之甘艸者。令趁其自汗之機。而微助之。則陽气動而送水外出者。正使水气載風而盡去。其兵家用賊以驅賊之義乎。

二十六條皮水爲病。四肢腫。水气在皮膚中。四肢聶聶動者。防己茯苓湯主之。

防己茯苓湯方防己﹝三兩﹞茯苓﹝六兩﹞黃桂枝﹝各三兩﹞甘艸﹝二兩﹞

上五味。以水六升。煮取二升。分溫﹑三服。

四肢於人身。有邊鄙之象。其陽气爲少薄。故水先犯之而腫也。風水之水。在衛分。皮水之水。在皮裏膜外。故曰在皮膚中。聶聶。虫行之貌。水气與虛陽互相勝負故其皮中之動機有如此也。防己逐水。故尊之爲主病之君。茯苓兩膺上滲下泄之任。故倍用之。以爲防己之伊芳霍也。本以衛气虛而致水。故佐甘溫實表之黃。

本以四肢虛而先腫。故佐辛溫外達之桂枝也。夫治風水皮水之例。利小便之功十之三。而發汗之功十之七。以水邪在上與外故也。則甘浮之甘艸。從中托之者。其可已乎。

二十七條裏水。越婢加術湯主之。甘艸麻黃湯亦主之。

甘艸麻黃湯方甘艸﹝二兩﹞麻黃﹝四兩﹞

上二味。以水五升。先煮麻黃去上沫。內甘艸。煮取三升。溫服一升。重覆汗出。不汗再服。

裏水。主越婢加術湯。注詳五條。下水大而上注。且衛气自密。包水而不汗者。則可徑情任麻黃。而不必以石膏鎭其發越。但用甘艸托之﹑緩之。而已足矣。故亦主之也。但此條重在甘艸麻黃湯一邊。言病裏水而衛气少衰者。因當主彼湯。若衛气自密者。又當主此湯也。

二十八條水之爲病。其脈沈小。屬少陰。浮者。爲風。無水虛脹者。爲气。水病發其汗卽已。脈沈者。宜麻黃附子湯。浮者。宜杏子湯。

麻黃附子湯方麻黃﹝三兩﹞附子﹝一兩炮﹞甘艸﹝二兩﹞

上三味。以水七升。先煮麻黃。去上沫。內諸藥。煮取二升半。溫服八合。日三服。

杏子湯方麻黃﹝四兩﹞杏仁﹝五十个﹞甘艸﹝二兩炙﹞

上以水七升。先煮麻黃減二升。去上沫。內諸藥。煮取二升。去滓溫服一升。得汗止服。﹝林億謂此湯未見。

恐是麻黃杏子甘石湯。愚按湯後諸語。與仲景之方微別。或後賢之所綴補者乎。﹞

此總言風水﹑皮水﹑裏水之治例。故不列名。而但曰水之爲病也。脈沈爲水。脈小爲無陽。少陰屬水髒。而又爲諸陽之根蒂今脈沈小。則其爲水髒無陽。而聚水可知。故曰此水屬少陰也。風爲陽邪。其性上揚外鼓。故病水而脈浮者爲風水。若不渴而小便自利。及面無光亮者爲無水。則此脹系虛脹。虛脹爲气。除此癥不在例內。余則凡屬病水。俱以發汗爲正治。而水自已。但脈沈爲髮根於正石之裏水。故宜同用麻黃髮汗以去水之外。配附子以壯火之源者。所以消陰翳也。脈浮爲風水。風爲木邪。肺气起而能勝之。故於麻黃髮汗之外。

配杏仁以利肺者。是欲以金勝木。而尢欲以燥化勝水也。諸方俱佐甘艸者。不特取甘浮爲汗劑之助。且所以濃土力而障狂瀾之意云爾。

二十九條厥而皮水者。蒲灰散主之。﹝方見消渴。﹞

厥﹑詳傷寒及寒疝門。但此厥。旣非四逆﹑白通等湯。宜溫之寒厥。亦非大承气湯。宜下之熱厥。𨿽與四逆散之邪實陽明。治宜通散之滯厥頗同。而實異者也。蓋因胃中先屯正水。水久化熱。熱水閉塞胃陽。不與經表之气順接。故厥。然厥則皮气外虛。正水乘虛蒸冒。而成皮水之癥矣。故曰厥而皮水者。是正水爲本病。因正水而致厥者爲標病。因厥而漸成皮水者。又標中之標病也。厥愈而皮水之後病。仍從汗例可矣。蒲艸行根水中。善泄土气。燒灰。則味鹹性寒。咸則滲水。寒能淸熱。與甘寒而分理陰陽之滑石相配。是欲騰空胃中之正水。行爲小便。而使胃陽寬展。出與經气相接。則厥當自愈。若夫因厥致水。其皮气原非虛以吸水之比。今厥愈而胃陽復起。則皮水亦當散於自汗。而可以不必治矣。此蒲灰散之另一方義。與淋門之用意迥別者也。

三十條問曰。黃汗之爲病。身體腫。發熱。汗出而渴。狀如風水。汗沾衣。色正黃。如汁。脈自沈。從何得之。師曰。以汗出入水中浴。水從汗孔入得之。宜黃芍桂苦酒湯主之。

黃芍桂苦酒湯方黃﹝五兩﹞芍藥﹝三兩﹞桂枝﹝三兩﹞

上三味。以苦酒一升。水七升。相和煮取三升。溫服一升。當心煩服至六七日。乃解。若心煩不止者。以苦酒阻故也。

此假問答。而詳黃汗之所從得。並其治例也。津液外泄而爲汗。且以發熱燒之。故渴。腫﹑熱﹑汗出﹑脈沈。注詳一條及四條下。但總按黃汗之癥。一條曰發熱。本條亦曰發熱。則當身熱矣。其四條﹑則曰身腫而冷。三十一條﹑又曰兩脛逆冷。假令發熱。此爲歷節。蓋謂發熱。便非黃汗之義。卽下文曰汗出已反發熱云云。亦言不當熱而熱之意也。則黃汗又似無熱者矣。仲景錯雜言之。幾令人不能探其意旨。而黃汗之癥。無確據矣。不知人之衛气。其平日各有盛衰。衛气盛而汗出入水。水寒激伏其气元。𨿽與表气相脫。而其表气之受病者。猶然自實也。故發熱。衛气衰而汗出入水。水寒激伏其气元。卻與表气同伏。而水寒之病表者。並能內窺也。故不發熱。而且腫冷。及兩脛逆冷矣。是一條與本條。論衛气素盛之黃汗四條。及下文三十一條。論衛气原衰之黃汗也。夫衛气與水相並。而實於外。气元爲寒所激。而微於內。則補發其气元。出而與衛气相接。使大气一轉。其病乃散矣。然而鼓萬物而燥萬物者。莫大於風。經言在髒爲肝。在天爲風。故以芍藥﹑苦酒之酸收者。斂補气之黃入肝臟。而以辛溫暢達之桂枝。上引外引之。則內伏之气復起。而與衛陽合徳。其蒸被之化。可使郁汗及水寒之邪。並散矣。是此湯系責气元之下伏。而提之使出之意也。方後曰心煩者。肝木上生心火。而液不勝也。心煩不止。因苦酒酸而阻滯之故。則六七日黃汗解後。或可服辛涼以散其所阻乎。

三十一條黃汗之病。兩脛逆冷。假令發熱。此屬歷節。食已汗出。又身常暮盜汗出者。此勞气也。若汗出已。

反發熱者。久久其身必甲錯。發熱不止者。必生惡瘡。若身重。汗出已。輒輕者。久久必身。卽胸中痛。又從腰以上必汗出。下無汗。腰髖弛痛。如有物在皮中狀。劇者不能食。身疼重。煩躁。小便不利。此爲黃汗。桂枝加黃湯主之。

桂枝加黃湯方於桂枝湯方中。加黃二兩。餘如桂枝法。取微汗。

若衛气素虛。又因水入汗孔。而得黃汗之病。則衛陽伏而水气與腎臟相召。兩脛。爲腎之府。陽气縮而不貫。

又腎得水寒之气。而癥見其府。故兩脛逆冷。此癥原不該見熱。假令發熱。此爲歷節。而非黃汗矣。蓋歷節黃汗。𨿽同爲汗出入水所得。水气內入骨縫。則爲歷節。但在經表而窺探臟腑。則爲黃汗。黃汗。有熱﹑有不熱。歷節。以气郁骨縫。而無不熱者故也。若兩脛逆冷。但凡食已而汗出者。又或暮夜而盜汗者。此爲宗气因勞而餒。故不能出而固密之所致。亦非黃汗也。若兩脛逆冷之癥。起初不熱。汗已而反發熱者。是汗出傷陰。又水气郁而化熱。故𨿽衛微而見熱也。然水邪化熱。則气滯。气滯。則血凝。故知其身必斑駁而甲錯。發熱不止。則凝滯久而潰爛。故知其必生惡瘡也。此從血分上言。若逆冷而兼身重。是水邪沈著之應。水從汗減。故汗已輒輕。但汗則傷气。久則气虛。而經脈動。經气根於胸中。身。則胸中之气。勻走經絡。而內生虛痛矣。此從气分上言。夫甲錯惡瘡。身胸痛。特就腰以上有汗。而推其癥耳。其腰以下無汗。則水邪自在。故從腰及腰下之髖髀﹝腰下之大骨也﹞板骨。沈墜如弛脫而痛。腰下之皮中如有物狀者。皆水搏身重之應也。此從上部解。而下部不解者言也。劇﹑指水寒之邪深重而言。寒气從表。而內注胸中以及胃脘。則熟谷之化遲。而不能飲食。气郁則疼。水滯則重。逆其汗气。故煩。欲汗出而不得。故躁。水寒之气犯胸。而胸陽不布。故小便不利。此爲黃汗。承上文歷節勞气。而言如此種種。方爲黃汗之確癥耳。主桂枝加黃湯者。本爲水寒激伏其衛气。故主行陽解表之桂枝湯以發之。本爲衛虛而表气不攝。遂致汗出而气血兩傷。故加補气之黃。趁便固之。一補一散之中。而具剿撫並行。攻守兼備之道矣。

三十二條師曰。寸口脈遲而澀。遲則爲寒。澀爲血不足。趺陽脈微而遲。微則爲气。遲則爲寒。寒气不足。

則手足逆冷。手足逆冷。則營衛不利。營衛不利。則腹滿腸鳴相逐。气轉膀胱。營衛俱勞。陽气不通。卽身冷。陰气不通。卽骨疼。陽前通。則惡寒。陰前通。則痺不仁。陰陽相得。其气乃行。大气一轉。其气乃散。實則失气。虛則遺尿。名曰气分。

本條及下文三十三﹑三十四共三條。言气虛而病水者。當在十九條之後。二十條之前。次黃汗之後。無謂。疑錯簡也。蓋先气分而後血分。先男子而後婦人。旣爲合法。且其文義。與二十及二十一條實同故也。本條﹑歷言气虛召水之由。下條﹑言气分之正病正治。末條言變癥變法也。但气分有方。而血分不出方者。以血分之水。其治例與男子同。已散見各條。而治血諸方。詳婦人雜病門並瘧門。鱉甲煎丸中之小方。及虛勞門之大黃虫丸等方。故不贅也。右手寸口。內應肺與胸中。外應營衛者也。其脈若遲而澀。遲則陽气虛寒。故其鼓動之機。不能連貫。澀則陰血不足。故其形體之神。不能流利也。夫寸口者。所以爲胃腑行精悍。而外出爲營衛者也。今气寒而血不足。則其內外已可知矣。及按趺陽。趺陽﹑爲精悍之源。脈微而遲。微則其气虛微。故有無力鼓努之象。遲則與寸口同斷。而亦爲胃气虛寒也。胃中陽虛而寒。因而其气不足。則不能從肺與胸中而貫及手足之末。故手足逆冷。夫胃中陽气之所以貫及手足者。先從膈而外出經絡之營衛。然後從營衛而充行手足者也。手足逆冷。則營衛先已不利。可見矣。營衛又根於胸膈。營衛不利於經絡。則膈間之宗气衰微。不能化被中土。故腹滿。腹滿略減。則其气下行而爲腸鳴。於是腹滿腸鳴。循環不已。有如相逐之狀矣。又膀胱之气。本屬下化。今不行而其水气有上蒸之象。營衛之气。本自充滿。今勞餒而其經絡有噓吸之機。故曰气轉膀胱。營衛俱勞者。正言病水之根腳。而水气之所以上走皮膚也。陽主護外。陽不通於表。而陰邪外出陽分。故身冷。陰主固內。陰不滋於裏。而虛熱余於骨間。故骨疼也。四句卽營衛俱勞。而言水病之癥。

陽前通則微陽復而不足以自溫。故反知惡寒。陰前通則孤陰出而不足以外健。故痺而不仁也。四句又卽營衛俱勞。而言水病欲愈不愈之癥。惟運气月日之官旺。與臟腑之气血生扶。使陰陽相得。則其气乃流行而無偏獘。蓋陰陽合徳。爲天地得一之大气。大气一轉。亦何六淫之邪之不散乎。於是邪實者。則得後與气。

而快然如衰。正虛者。猶將膀胱不約而遺溺。曰實則失气。虛則遺溺者。是言病邪欲散之佳兆尙如此。非言病機也。條中𨿽曰澀爲血不足。又言衛而並言營。以气根於血。衛附於營。故並及之。然始終以气虛致水。气轉病散。气偏通。則似減而實未減。故名爲气分也。

三十三條气分。心下堅大如盤。邊如旋杯。水飲所作。桂枝去芍藥。加麻黃附子細辛湯主之。

桂枝去芍藥加麻黃附子細辛湯方桂枝﹝三兩﹞麻黃﹝一兩﹞附子﹝一枚炮﹞細辛﹝一兩﹞甘艸﹝二兩﹞生薑﹝三兩﹞大棗﹝十二枚﹞

上七味。以水七升。煮麻黃。去上沫內諸藥。煮取二升。分溫三服。當汗出如虫行皮中。卽愈。

此卽上文寸口脈遲而澀。趺陽脈微而遲之癥治也。蓋寸口之膈气虛寒。趺陽之胃气亦虛寒。則水聚膈下胃上。而正當心之下矣。承上文而言气分之癥。心下堅大。其形如盤。旋杯旋盤。卽車牀刮刀。旋轉所成之器。

言其邊之圓轉如旋杯也。此系上中二焦之气。不能分運。故水飲聚於中上兩間之所作也。譬之太虛。陰雲濕霧。沈滯痞塞之象。不得風以鼓之。雨以泄之。太陽之眞火照耀之。則此气猝不可散。故其主桂枝湯者。鼓天地之大气而發之以爲風也。加麻黃者。振龍雷之起蟄。而沛爲雨澤也。佐辛熱之附子﹑細辛者。風雨之後。

雲開日朗。所以收水性之餘濕也。但其病在气分。其部在心下。獨於桂枝湯中。去酸收下行之芍藥者。所謂汗之而愈。仍從腰以上之例也。觀本條緊承气分。而此及下條。俱曰水飲所作。是與黃汗何涉。而徐氏謂上條爲泛論病機。又與本門何涉。惟置之血分以前。允爲恰當。有識君子。當不以爲妄耶。

三十四條心下堅大如盤。邊如旋盤。水飲所作。枳實白術湯主之。

枳實白術湯方枳實﹝七枚﹞白術﹝二兩﹞

上二味。以水五升。煮取三升。分溫三服。腹中。卽水散也。

此非承接寸口遲澀。趺陽微遲之脈而言。乃就上條心下堅大。而言气實致水。似同實異之變癥也。但除診脈外。其外癥頗難辧認。惟是气中虛而致水者。其心下則中平而邊髙。气中實而致水者。其心下則中髙而邊平。爲少異耳。杯﹑深而髙。盤﹑淺而低。故取以爲辧也。然所謂气實者。非充實之謂。乃卽胸痺門之畱气。畱气實於心下。而水飲上升。於是气以提飲。飲以附气。畱气畱飲。兩相搏結。而成堅大之形者。譬之干云在天。其色常白。郁久不散。地气上升。地乃濕气。云濕相並。其色漸黑。沈濃鬱滯。懸而未下之象。故以破气之枳實爲君。先散畱气。以燥濕之白術爲佐。並去畱飲。則气泄而水自下注。故曰腹中。卽水散矣。若於寸口遲澀。趺陽微遲之脈。上焦中焦。寒气不足之癥。投以破損髙眞之枳實。用至七枚。其不心憒憒而忙亂欲死者。幾希矣。我故曰。此气實致水之變癥變治也。畱气﹑見胸痺注。畱飲﹑見痰飲注。

黃膽病脈證治第十五

一條寸口脈。浮而緩。浮﹑則爲風。緩﹑則爲痺。痺非中風。四肢苦煩。脾色必黃。瘀熱以行。

後賢辧黃癥者。紛紛不一。而終未有確解。愚按內經。及傷寒本經之旨。大槪由於濕熱相搏。中宮脾土之气。

郁滯而不流貫四髒。則浮橫如天地之霧。而其黃色。散漫於皮膚諸竅者也。但先從濕因﹑水因起。而後生熱者。則濕水爲本。而熱爲標。故名濕黃﹑水黃。先從陰虛病熱。其後因熱而生風聚濕。及積水者。則熱爲本。而風濕與水爲標。故名疸。其意以治其本。而黃自已。故癥同而名異耳。猶之水門之先病水。而後經斷者。名水分。

先經斷而後病水者。名血分之例也。故除卻十一﹑十三﹑十八﹑二十四。四條泛論諸黃及黃家。另行方治外。其本門所列谷﹑酒及女勞﹑三疸。所主諸方。凡茵陳湯﹑硝礬散﹑梔子大黃湯﹑膏發煎﹑茵陳五苓散﹑大黃硝石湯。大槪俱鹹寒苦寒之品。則其用意在去熱者。可見矣。若夫水濕生熱而病黃者。其治例。宜發汗者。十之七。而宜利小水者。十之三。此本篇各條。有但曰諸黃及黃家者。有直名某黃膽者。不可不細察也。首條﹑從脈而總言諸黃之所由發也。頭面皮膚之癥。法當先診寸口。以寸口上應頭目。外應皮膚故也。若寸口脈浮而緩。浮﹑爲眞陰不足。而邪熱生風之診。故浮﹑則爲上行外騖之風。緩﹑爲眞陽不充。而亢火食气之診。故緩﹑則爲正气卑弱之痺也。夫平常之所謂痺者。原以外中風邪。衛气沈削之癥。此爲內熱生風。故非中風之比。但以水不勝火。而四肢惟覺燥熱而苦煩。於是內幹。則召外濕。濕熱相蒙。而熱化偏發。有如亢旱之天。雨露不滋。土气不攝。浮塵滿空。黃埃飛布之象。故脾色之黃气。隨瘀熱而周行於軀殼間矣。

二條趺陽脈緊而數。數則爲熱。熱則消穀。緊則爲寒。食卽爲滿。尺脈浮。爲傷腎。趺陽脈緊。爲傷脾。風寒相搏。食穀卽眩。穀气不消。胃中苦濁。濁气下流。小便不通。陰被其寒。熱流膀胱。身體盡黃。名曰谷疸。

趺陽﹑主中土。脈宜優柔和平以象土徳。若體緊而至數。數爲熱。趺陽熱。則火邪盛而善於殺谷。故熱則消穀。

緊爲寒。趺陽寒。則眞气衰而食气壓火。故初食則滿也。夫消穀則不宜滿。滿則不宜消穀。其所以互見者。蓋腎中精足。則火嘗畏伏而不敢自見。尺脈浮。則精虛。而腎气有不固之象。故知傷腎。腎傷。故趺陽以數見矣。

又脾陽徳健。則气嘗溫暢。而不致退出。趺陽脈緊。則陽衰。而脾气有凝斂之象。故知傷脾。脾傷。故趺陽以緊見矣。二句。是自注上文之所以寒熱互見也。風寒。非指外感。謂風﹑生於熱。寒﹑生於虛之候。熱風虛寒。兩相搏擊。於是熱風之性。喜於上炎。虛寒之气。力不下運。故食卽暈眩。穀气不消。與上文熱則消穀。非矛盾也。蓋消穀。就形質之易於腐化而言。不消。就穀气之不能分消而言。以邪火所殺之穀气。堆貯胃中。則胃不空靈。而以穢濁爲苦矣。濁气下流。則熱瘀而化機壅滯。故小便不通。夫脾寒之气。內被少厥兩陰。則分運穀气之權愈微。胃熱之邪。下流膀胱諸腑。則畱閉水飲之候兼作。熱濕交蒸。身體盡黃。名曰谷疸者。其因如此也。

三條額上黑。微汗出。手足中熱。薄暮卽發。膀胱急。小便自利。名曰女勞疸。腹如水狀。不治。女勞疸。

固因房室太過。精虛生熱。爲本候。然單系精虛。則常見血痺虛勞等癥。而不得成疸也。惟多欲而兼勒精者。始有此病。

以多欲則膈气過勞。而火浮於上。勒精則腎气搖動。而火郁於下。邪火內炎。則眞陽不布。眞陽不布。則中土之气﹑浮橫散漫。而發爲黃癥。如本條及十六條之候矣。若謂單系精虛生熱所致。則當不主犀利之硝礬散。

並散後不列滋陰補精之藥者。槪可思矣。額上。內應胸分。黑爲腎色。腎火衝熾胸分。有煙煤之象。故黑。邪熱內蒸。故汗出。手足之心屬少陰。少陰火盛。故手足中熱。薄暮屬陰分。陰火盛。故薄暮卽發。熱勢下流膀胱。

故急。小便自利。故知系幹熱而非水也。名曰女勞疸。其意以腹不脹者爲可治。脾胃尙有滋息之源故也。倘非水。而腹如水狀。是脾陽衰敗而作脹。將眞陰無精悍以奉之。而邪火不可息矣。故不治也。

四條心中懊而熱。不能食。時欲吐。名曰酒疸。

酒性﹑熱濕而浮。熱濕浮於膈上。故心中液傷而懊。熱濕浮於中焦。故胃中气傷而不欲食。熱濕浮於中焦。

而且欲上衝膈上。故時欲吐也。謂非因酒而致疸之癥乎。故名酒疸。

五條陽明病。脈遲者。食難用飽。飽則發煩。頭眩。小便必難。此欲作谷疸。𨿽下之。腹滿如故。所以然者。

脈遲。故也。

此言谷疸之變脈變癥也。陽明病。指陽明之腑病而言。如病風寒暑濕燥火之後。皆是。蓋謂谷疸之脈。不止趺陽緊數一種。凡陽明腑病之後。其脈遲者。以脾胃之陽气內虛。故其至也。不能連珠魚貫。而見遲遲慢發之狀。倘減谷自節。則其气猶能勝食而漸化。故食難用飽。飽則食滯而生熱。且將胃脘中之殘液。滲入食中。

不能腐化以自還。故煩。煩熱之气。浮於中者。必炎於上。故頭眩。气機不下運。則水谷混停。故小便必難。夫熱煩濕滯之邪。團結胃中。脈𨿽異於二條之緊數者。而其胃中之苦濁。則同。故知亦欲作谷疸也。下之。指後文十五條茵陳湯之謂。蓋茵陳湯﹑𨿽下其熱煩谷滯。而腹滿如故者。以脈遲陽虛﹑而作虛脹也。愚鄙擬之。或於本湯加漧薑。以爲反佐。則寒熱標本。鍼鋒互對。而無獘矣。

六條夫病酒黃膽。必小便不利。其候心中熱。足下熱。是其癥也。

病酒熱而小便利。則熱隨便減。而不得成疸。故病酒黃膽者。必先以小便不利爲候也。酒性熱而浮且濕。熱從浮見。浮則上炎。故其候。心中熱。熱從濕見。濕多下趨。故其候。足下熱。此三者。爲酒疸之確癥也。

七條酒黃膽者。或無熱。靜言了了。腹滿。欲吐。鼻燥。其脈浮者。先吐之。沈弦者。先下之。

此言酒疸之初癥變癥也。酒於酸﹑苦﹑甘﹑辛﹑咸中。無正味。其味屈曲。而性從木。故先入肝膽。肝膽受熱而乘其所勝。故脾胃爲酒黃膽之總根。但脾通於肺。胃浮於脘。而癥從上見。故有上條之心中熱。及本條之腹滿﹑欲吐﹑鼻燥等候。脾熱滿而還注少厥二陰。胃熱滿而下注大小腸﹑膀胱。故有上條之小便不利。及足下熱。並二十條之茵陳五苓散。十七條之梔子大黃湯等方。此條。特揭其總法耳。蓋謂因酒而黃膽者。其上下固多熱候。然又有一種陽衰陰盛之人。傷酒之熱濕。堆中土。因無陽气以搏之。故其初癥。竟或上而心下。下而足下。俱無熱者。夫心下病熱。則液短而生煩。煩則語言必冒突而急錯。今靜言了了。故知其無熱也。濕自勝。

故腹滿。熱自勝。故欲吐﹑鼻燥。此皆上炎之癥。上炎者脈必浮。脈癥俱髙。故宜吐以越之也。此句是主。若腹滿諸癥𨿽具。加之足下熱。小便不利。則熱濕下逼。脈必以沈弦下應。脈癥俱深。又宜導而下之之爲便矣。曰先吐﹑先下。則吐後再下。下後再吐。其隨癥施治之意。又在言外矣。但下藥。則有梔子大黃湯。而吐藥不列方者。

其意。或以吐惟瓜蒂一散。故不復贅耶。舊注。謂宜梔豉湯。若論主酒疸之本湯內。兩用梔豉。主谷疸之茵陳湯。並從主黃膽之大黃硝石湯。俱單用梔子。則主梔豉湯。似於本門爲近理。殊不知梔豉。非吐劑。辧詳傷寒本湯注。豈服此而探以爲吐乎。是有待於髙明之鑑定焉。

八條酒疸。心中熱。欲嘔者。吐之愈。

心中熱。欲嘔。爲熱濕上衝之應。故亦宜吐以越之。承上文。言不特無熱而腹滿﹑欲吐﹑鼻燥者。宜用吐法。卽有熱而下部之癥未見者。其例亦同。且與但見下部之癥。而不見上癥者。其當遵攻下之例。交相互發也。

九條酒疸下之。久久爲黑疸。目靑面黑。心中如啖蒜齏狀。大便正黑。皮膚﹑爪之不仁。其脈浮弱。𨿽黑微黃。故知之。

此言酒疸所變之黑疸。與三條及十六條之女勞疸。黑𨿽同。而癥自懸絕之辧也。酒疸。有宜吐﹑宜下兩癥。熱濕在心下者。當吐。而先下之。則徒傷其陰。而心下之熱濕仍在也。且熱邪以陰傷而愈熾。熱極則血欲枯。而其色漸黑。故久久則爲黑疸。目爲膽之果。膽熱則蒸其汁於上。故目靑。面爲胃之應。胃熱如焦其土於中。故面黑。心中如啖蒜齏者。陽液不足供熱邪之暴殘。而刻削嘈雜似之。故借以爲狀也。大便正黑者。亢火奪中土之化。故其所下者。有艸灰木炭之象也。皮膚不仁者。熱逼少陰。心主之神靈。中阻而不外貫也。其脈浮弱。

浮爲熱。爲在上。浮而弱。爲陰虛。夫陽分上熱而陰分下虛。豈非宜吐之酒疸。而誤下之所致乎。但額黑便黑。

分明女勞疸之候。而謂成於酒疸之變癥者。以黃爲酒疸。今𨿽黑而微有黃色。故知其非女勞也。

十條師曰。病黃膽。發熱。煩喘。胸滿。口燥者。以病發時。火劫其汗。兩熱所得。然黃家所得。從濕得之。一身盡發熱而黃。肚熱。熱在裏。當下之。

此言黃膽之治例。以汗爲逆以。下爲順也蓋。疸癥之熱俱在內。故從內而蒸其黃於外。未有作表熱者。今發熱。則非其癥矣。加之心中熱幹而煩。肺中熱濕而喘。濕熱鼓塞於膈間。則胸滿。津液不布於廉泉。則口燥。此因病初發時。誤認汗可解熱。而火劫其汗。旣傷其陰。而內外之兩熱交煽。且裏熱因汗而提之在表在上。故得此發熱等候矣。然單熱不能成疸。故黃家必從熱﹑而生濕得之。今一身盡發熱而黃。是熱濕在肚內。夫熱濕在裏者。法當下。與濕黃在經表之宜汗者。不同也。

十一條脈沈。渴欲飲水。小便不利者。皆發黃。

沈爲水脈。內水拒飲。本不當渴。乃渴欲飲水。是其水飲化熱。內燙上燻之所致也。然令小便自利。則熱飲下泄。其勢不聚。若再不利。則濕熱兩勝。故皆發黃。此因疸﹑而泛論水飲之黃也。

十二條腹滿。舌萎黃。躁不得眠。屬黃家。

此與谷疸相似。而實非谷疸者。以谷疸者。先熱後濕。此則。先濕後熱故也。腹滿爲濕。舌黃爲實。濕而熱實。則津液下掣。故胞精短。而其舌且萎頓而黃也。又熱實。則神機不能內伏。故躁不得眠。濕熱相蒙。此發黃之可必也。故屬黃家。敍癥。從腹滿起。故知先濕後熱。同是脾家寒濕。胃家熱實。故曰與谷疸相似。而實非者也。

十三條黃膽之病。當以十八日爲期。治之十日以上瘥。反劇者。爲難治。

黃膽爲火土病。期者。生死之期也。土气分旺各十八日。官旺之時。眞气猶在。故可乘其勝而攻去其亢熱。則愈。否則至其所不勝而死之理也。故以之爲期。火生於二。而成於七。是九爲火之合數也。治之十日以上。則火爲退气之候。故當瘥。反劇。則邪火成燎原之勢。而反常矣。且眞陰有不支之懼。故難治。然則中宮之土气。

惟恐其或衰。而亢烈之火威。但虞其不熄。是爲治疸之要義也。

十四條疸而渴者。其疸難治。疸而不渴者。其疸可治。發於陰部。其人必嘔。陽部。其人振寒而發熱也。

疸而渴者。熱甚。一也。陰虛。二也。濕重。三也。故難治。不渴之可治者。可想見矣。陰部。指中焦脾臟及下焦腎臟而言。陽部。指上焦胸中而言。發於脾腎。則熱邪從中下而上衝胃脘。故其人必嘔。發於胸中。則熱邪從胸膈而外犯衛气。故其人先振寒。而後發熱也。此與上文二條。統論三疸之死生微甚。及其所發之上下不同也。

十五條谷疸之爲病。寒熱﹑不食。食卽頭眩。心胸不安。久久發黃。爲谷疸。茵陳蒿湯主之。

茵陳蒿湯方茵陳蒿﹝六兩﹞梔子﹝十四枚﹞大黃﹝二兩﹞

上三味。以水一斗。先煮茵陳。減六升內二味。煮取三升。去滓。分溫三服。小盒飯利。尿如皂角汁狀。色正赤。

一宿腹減。黃從小便去也。﹝以梔子大黃利小便。眞是奇制。﹞

此申言谷疸之癥候治例也。寒熱。注見上條。發於陽部。蓋中焦胃濁。蒸於胸分。故其邪熱先發於此。夫宗气與衛外之气相貫。邪熱逼傷宗气。則其衛气有自敗之象。故寒。繼則衛從熱化。故寒而復熱也。不食及食卽頭眩。詳二條注。心胸不安。卽六條酒疸心下熱之義。茵陳味苦性涼。而气最重。味苦。入心胸。性涼﹑除邪熱。气重。則爲气分專藥。以之主陽部之疸。是欲其走心肺之夾空。而消散其气分之瘀熱也。但因熱從膻中而上蒸。故配苦寒降潤之梔子。又因熱從脾胃而中發。故加苦寒攻下之大黃。至梔子﹑大黃。本爲溏瀉之品。得茵陳之走气分者。重用而先煮之。則梔黃俱從茵陳之性。而以淸涼之气爲化矣。故不利大便。而黃從小便去。

三味藥中。恍如一天酷熱。恰逢秋气半空。金風翼翼。玉露垂垂。而煩襟頓滌之象也。方藥云乎哉。

十六條黃家。日晡所發熱。而反惡寒。此爲女勞得之。膀胱急。少腹滿。身盡黃。額上黑。足下熱。因作黑疸。其腹脹如水狀。大便必黑。時溏。此女勞之病。非水也。腹滿者難治。硝礬散主之。

硝石礬石散方硝石礬石﹝燒各等分﹞

上二味。爲散。以大麥粥汁。和服方寸匕。日三服。病從大小便去。小便正黃。大便正黑。是其候也。

此申言女勞疸之癥候治例也。言發黃之家。但凡薄暮而日將晡時。便發熱者。大似陽明胃實之癥。然胃實者。法當惡熱。而此則反惡寒者。此爲陰虛於陰分。至其時而相火以無附而充熾。眞陰不支亢烈。故發熱。衛气不勝邪火。故惡寒。謂非得之女勞。不至此也。膀胱急十二句。所言諸癥。見三條注。硝石鹹寒降潤。礬石酸涼斂抑。以之主火气飛揚之候。允爲至當。但酸鹹之性。易於趨下。故以塡心益气之大麥。作粥汁而和服之。

欲其少爲畱戀。俾礬石刮垢磨光之性。徐徐澄徹而下。則熱隨黃黑。從大小便而俱去矣。但三條曰腹如水狀不治。此條曰腹滿者難治。是女勞疸病。諸癥具而腹不滿者。生。滿甚而如水腫狀者。死。腹若已滿。𨿽不甚。

而生死卽相半矣。此仲景論女勞疸之深意也。

十七條酒黃膽。心中懊。或熱痛。梔子大黃湯主之。

梔子大黃湯方梔子﹝十四枚﹞大黃﹝一兩﹞枳實﹝五枚﹞豉﹝一升﹞

上四味。以水六升。煮取二升。分溫三服。

此申言酒疸之癥候治例也。心中懊而熱。見四條注。痛則熱气炙。而腔內懸彊拘急之應。然卽六條注中。所謂熱從浮見。浮則上炎之應。故以苦寒之梔子。降膻中之熱。苦寒之枳實。散胸中之滯。重用香豉者。所以滋胃液也。佐以大黃者。所以下胃熱也。但亦憑髙潤下之劑。熱黃從大小便去者居多。舊注。謂爲吐劑。則失之遠矣。按前人誤謂梔豉湯能吐者。因瓜蒂散中重用香豉。遂認吐爲香豉之性。殊不知吐由瓜蒂。赤小豆特引瓜蒂。少爲下行之使。香豉。用以滋陰安胃。恐吐後致煩。故預爲伏案耳。詳瓜蒂散本注。願天下同志。

畱神試用。同爲剝正。不令仲景叫冤。梔豉抱屈。則幸甚矣。

十八條諸病黃家。但利其小便。假令脈浮。當以汗解之。宜桂枝加黃湯主之。﹝方見水門。﹞

自此。至篇終。凡七條。因疸﹑而廣論諸黃之治例也。諸病黃家。皆系濕熱。小便利。則濕去而熱亦隨之。故以利小便爲法也。假令脈浮。則濕熱在上在表。又當以汗解之。爲便道矣。蓋桂枝本湯。泄汗以解熱。加黃﹑以助衛气。而送濕出表。故宜主之。利小便。不特十五條之茵陳蒿湯。十九條之膏發煎。二十條之茵陳五苓散。凡水飲門之滲泄諸方。俱在其中。門人問曰。黃癥俱由熱濕。故疸病諸方。多用苦寒鹹寒。及克削之品。旣聞其義矣。本條曰諸病黃家。則疸癥似亦在內。而獨主辛溫而熱之桂枝湯。並加補气之黃。以主脈浮者。不虞其熱以濟熱者。敢問何說耶。答曰。仲景之書。每條各有主癥主見。苟不求其立言之旨。與方治鍼鋒逼對處。則問津無路矣。蓋本條以衛气外虛。而先招濕水之候。濕水生熱。濕熱郁於皮膚經絡而發黃者。是衛虛﹑爲第一層病。濕﹑爲第二層病。熱﹑爲第三層病。請問衛气虛者。有不宜桂枝之辛溫。及黃之補益者乎。且熱在濕中。濕爲本而熱爲虛假之標病。則遵汗例以去濕者爲本治。而熱自無所容矣。下文十九條。爲津血虛而生熱之黃。二十條﹑爲胸先熱而招內水。及久蓄化熱之黃。二十一條﹑爲中焦熱實。上衝下結之黃。二十三條﹑爲中焦熱實。不衝中路胃脘。而衝兩旁脇下之黃。二十二﹑二十四﹑兩條。上焦之宗气虛勞。不能傳送。因而便難。漸致下結上浮之黃。病因不同。故其主治亦別也。

十九條諸黃。豬膏亂髮煎主之。

豬膏亂髮煎方豬膏﹝半斤﹞亂髮﹝如雞子大三枚﹞

上二味。和膏中煎之。發消藥成。分再服。病從小便去。

諸黃中又有一種津血短少。而陽气偏勝者。夫津血短少。則勾畱水气而生濕。陽气偏勝。則鬱蒸火气而生熱。是濕熱又以津血虛竭爲本病矣。則滋津血以替濕。而濕自下行。養陰血以潤气。而气自流轉。濕熱去。而黃將自散也。豬膏﹑生津。亂髮﹑補血。其主之也宜矣。

二十條黃膽病。茵陳五苓散主之。

茵陳五苓散方茵陳蒿末﹝十分﹞五苓散﹝五分﹞

上二味。和。先飲食。服方寸匕﹑日三服。

諸黃中。又有一種先因熱而致水。後又積水。而更化熱者。先因熱起。故從黃膽之病例而曰黃膽。亦從黃膽之治例而主茵陳。此熱黃﹑水黃相兼之癥。故從兩治也。茵陳及五苓散義。各別見。

二十一條黃膽。腹滿。小便不利而赤。自汗出。此爲表和裏病。當下之。宜大黃硝石湯。

大黃硝石湯方大黃硝石黃柏﹝各四兩﹞梔子﹝十五枚﹞

上四味。以水六升。煮取二升。去滓。內硝更煮。取一升。頓服。

但凡黃家。俱是毛竅閉塞。小便不利。濕熱交盛於上下內外之所致。然惟濕黃﹑水黃如此。以汗出。則水濕之勢。泄於上與外。小便利。則水濕之勢。泄於下與內故也。若夫疸病。起於熱因。內熱旣盛。則𨿽有汗。而在內之熱不減。故仍作黃候也。蓋謂疸病。又有一種不橫傳於表。其熱但在中焦。因而上侵胸膈。下徹肝腎。而作直豎之癥者。如腹滿﹑爲裏濕之應。小便不利而赤。爲裏熱之應。是裏病矣。裏病濕熱。法當外傳於表。今自汗出。

則其經絡皮毛。無郁熱而表和。夫表和裏病者。當以下之﹑爲正治矣。主本湯者。因實熱在中焦。故以苦寒之大黃。鹹寒之硝石。從承气攻下之例。且中熱者。必上燻陽位。故加善走膻中之梔子以降之。又中熱者。必下貫至陰。故加陰沁肝腎之黃柏以堅之。至咸以勝熱。苦以燥濕。又其餘蘊也。

二十二條黃膽病。小便色不變。欲自利。腹滿而喘。不可除熱。熱除必噦。噦者。小半夏湯主之。﹝方見痰飲。﹞

此言黃膽。又有一種下焦無熱。故小便不變色而淡白。中焦無熱。故大便欲自利而不實。但以脾气濕重而腹滿。膈气勞熱而肺喘者。以勞熱與濕气相蒙。久亦成疸故也。但此爲因勞而神火浮動。故生虛假之熱。與彼熱實者不同。故不可用攻下以除其熱也。熱除。則膈虛胃寒。以寒犯虛。故知其必噦矣。噦者主小半夏湯。以其能塡胸溫胃。降逆除寒。而噦可平。故主之。湯意詳飲門注。

二十三條諸黃。腹滿而嘔者。宜柴胡湯。﹝大小柴胡湯方。俱別見。﹞

諸黃﹑是兼黃膽﹑黃家而言。宜柴胡湯。是兼大小柴胡而言。此總言先熱後濕之疸。先濕後熱之黃。流貫少陽之癥治也。腹滿已見。少陽得熱。則從脇下而上逆。故其癥善嘔。但熱疸濕黃。二者俱有此癥。蓋因熱召濕之疸癥。脾胃率多熱實。脾胃熱實之气。偏從腹之兩旁而上燻於脇。便是少陽之部。因濕生熱之黃家。胸膈率多濕熱。胸膈濕熱之气。偏從胸之兩旁而橫溢於脇。亦是少陽之部。故皆能致嘔。但曰宜柴胡湯﹑而不指明大小柴胡者。因疸﹑以熱爲本。而濕爲標。治熱。宜攻下。則主大柴。黃﹑以濕爲本。而熱爲標。治濕。宜發汗。則主小柴。欲俟人之神而明之耳。大小柴胡湯意。俱別見。

二十四條男子黃。小便自利。當與虛勞小建中湯。﹝方見虛勞。﹞

此因前二十二條。但立救誤之方。而無正方。故補言之也。小便自利。卽前條色不變之義。蓋膀胱得熱。則癃閉。而其色黃赤。利﹑則不變者。卽在其中矣。但小便自利。則熱泄濕減。安得發黃。故知此黃。爲宗气因虛致勞。

幻生假熱者所致。是宜以辛溫之小建中湯。塡其在天之气。則太陽朗照。而龍雷之陰火。嵐气之陰濕。自當伏藏消散矣。女子黃。小便自利。大槪產後及崩漏者多。故不得以虛勞爲診。此癥之黃。淡而不焦。俗名乏力黃者﹑卽是。婦人無用力之任。故無此病也。

驚悸吐衄下血胸滿瘀血病脈證治第十六

一條寸口脈動而弱。動卽爲驚。弱則爲悸。

寸口﹑指關前而言。動脈﹑形圓體短。厥厥動搖。而兼滑象者是也。弱﹑如弱水之弱。有不能載物之象。驚非外來。

惕然自儆也。悸者﹑怯怯虛餒之狀。兩物相擊。輕小者動。亦受擊者動。寸口脈動而弱。寸口應心下。弱則其气輕小。而下焦之气。得以上衝而擊動之。心下爲神君之座。下气突犯。故驚。又心下爲宗气之城。本气虛微。故悸。諸解﹑格格可笑。本經及傷寒論。凡言脈有二例。而俱以而字爲界。一則以上字爲經。而以而字以下爲病。如脈浮而緊。脈浮而緩之類。蓋以浮脈定太陽。而以緊緩別風寒也。一則如本文脈動而弱。後文脈浮而大之類。蓋又以上一字爲浮取。而以而字以下爲沈取也。餘仿此。

二條心下悸者。半夏麻黃丸主之。

半夏麻黃丸方半夏麻黃﹝等分﹞

上二味。末之。煉蜜和丸。如小豆大。飲服三丸。日三服。

此雙頂上文脈之動弱。癥之驚悸而言。非單言悸也。而半夏麻黃丸一方。卻又是治驚之藥。而非治悸者。古人文章。其承接處。往往錯綜如此。蓋謂心下驚而且悸者。𨿽以心下之本气虛微。而爲下焦之气沖犯之地。

究當先責其沖气以治驚爲正。故主半夏麻黃丸。下平其沖气。則脈不動而驚且自止矣。此春秋罪主令之法也。若寸口脈弱而動。只消於浮沈處倒見。則當責心下之弱爲主。而主下條桂枝救逆。及傷寒論中苓術桂甘。並小建中等湯。而於此丸無取矣。

客有問餘者曰。本衣冠文物明單言悸。而子以爲雙頂驚悸。本方明明是治悸之丸。而子又謂是單治驚。是誰爲子言之也。余曰。仲景於不言之表爲我言之也。夫弱爲寸口之本脈。動爲從下上衝。寸口之標脈。故悸爲心下之本病。驚爲從下上犯。心下之標病。言悸而驚在其中者。從本之義也。至本方之妙。千古無人揭出。不妨因子之問而細剖之。麻黃空細如毛。性極疏泄。用於桂甘姜棗之中。乘辛暖甘浮之化。又得杏仁之淸利以爲使。則疏泄之性。從上外向。故能由胸達表以爲汗。此麻黃﹑大靑龍二湯之正用如此。若夫監以辛降平逆之半夏。斂以酸收下走之白芍。又得茯苓之淡滲以爲使。則又使疏泄之性下向。而利膀胱滲化之機。此小靑龍一湯。爲下焦之變用。又如此。至於本方。脈則以動乘弱。癥則因悸而驚。是上焦不足。中焦有餘。以有餘之火。侵犯不足。故止用對配辛降平逆之半夏。使疏泄之性從中下散。又恐湯性易竭。丸則取其緩發。蜜則潤其偏幹。小丸少服者。徐圖漸減之義。此本方一丸。爲中焦之平用者更如此。要之﹑動弱驚悸。脈癥俱是兩層。弱脈悸癥。在主虛一邊。下條桂枝救逆。及傷寒論中苓術桂甘﹑並小建中等湯。扶弱以補不足。動脈驚癥。

在客實一邊。故用此丸。鋤彊以損有餘。譬之墻垣低矮。以招外盜者。彼桂枝救逆等方。增益墻垣以治悸。半夏麻黃一丸。驅除外盜以治驚耳。客復何言哉。

三條火邪者。桂枝去芍藥。加蜀漆牡蠣龍骨救逆湯主之。

桂枝救逆湯方桂枝﹝二兩去皮﹞甘艸﹝二兩炙﹞生薑﹝三兩﹞大棗﹝十二枚劈﹞牡蠣﹝五兩熬﹞

龍骨﹝四兩﹞蜀漆﹝三兩洗去腥﹞

上爲末。以水一斗三升。先煮蜀漆。減二升。內諸藥。煮取三升。去滓。溫服一升。﹝以取三升而服一升計之。

當如服桂枝湯之法。作三日服矣。特不飲熱粥耳。﹞

此條及方。舊本錯編在本篇十二條下。細按湯意。確是治驚悸之方。且其文气。又確是依靠上文心下悸者而來。則火邪者三字。方不突兀。故移於此。有識者。自能辧之也。承上文﹑言實者責之。固主半夏麻黃丸。責中下之有餘以治驚。又有以火逼劫其汗。汗爲心肺之液。汗出。而心肺夾空之气兩虛。以致神明之宰。無所根據著。而招中下之逆而驚悸者。是火邪者也。火邪之爲驚悸者。責在上焦之虛。捨桂枝救逆一湯。其能塡此陽气陽液乎。蓋桂枝湯之桂甘姜棗。最爲招來陽气陽液之檄。已見小建中注。東垣稱蜀漆入心經。有飛鍼走綫之功。先煮之以爲主。則引桂甘姜棗之性。直達心肺之空。以塡其虛。然後以牡蠣之靜藏水底。龍骨之鎭攝山靈者爲佐。則神明之搖動浮越者自安。是桂甘姜棗所以治悸。而龍牡所以定驚也。至於心腎同治少陰。而其气嘗相升降。心气虛者。畏腎中之賊陰上淩眞宰。故合牡蠣之水族。而與龍骨同用者此也。

四條師曰。尺脈浮。目睛暈黃。衄未止。暈黃去。目睛慧了。知衄止。

尺脈之髒。爲腎。腎之腑。爲膀胱。足太陽膀胱之隧道。與手太陽小腸之經。由巓頂相會。而交通於鼻。夫沈爲在裏。浮爲在表。今尺浮。是太陽膀胱之气。由經道而直上巓頂之象也。又本經第一篇

三條言鼻。曰色黃者。

便難。夫鼻居中央。爲中土之應。陽明之气。燥結而不下通。故於本位浮出火土之色。今由鼻而黃暈於目睛。

則其黃更髙矣。且目睛爲肝腎之光華。肝主血液。腎主精汁。目睛暈黃。是陽明燥熱之土气。而爲炎蒸水液之診也。足陽明胃家之隧道。與手陽明大腸之經。相會而挾於鼻。故於二者之中。或色或脈。但見一診。卽知衄未止矣。暈黃去。陽明之熱下解。目睛慧了。肝腎之气展舒。故知衄止。上二句。合太陽陽明而言正衄之診。

下三句。單就陽明而言衄止之診。則太陽之衄。其止於尺脈之浮去而見沈者。可類推矣。

五條又曰。從春至夏衄者太陽。從秋至冬衄者陽明。

此卽上文之尺浮﹑暈黃。而申言之也。夫春生夏長。天地生陽之气內盛。而人身以太陽之經气相應。故春夏之衄屬太陽。秋斂冬藏。萬物成熟之气內實。而人身以陽明之裏气相應。故秋冬之衄屬陽明也。但此及上文二條。明明言衄血。有太陽﹑陽明兩癥。至下文方治。卻止有瀉心一湯。幾疑單是治陽明之衄。而遺太陽一邊之治例矣。不知四條曰。尺脈浮。衄未止。七條曰。脈沈弦者衄。夫尺爲在裏。浮爲上出。與沈爲在裏。弦爲上出同斷。是太陽之衄。爲實邪從裏。外穿經隧。從下上升巓頂之癥。自當責之在裏在下。則外穿者內伏。上升者下熄矣。夫責在裏在下之實邪。離大黃苓連。將誰屬乎。故𨿽衄癥有太陽﹑陽明之分。而其主瀉心則一也。

六條衄家不可發汗。汗出必額上陷。脈緊急。直視。不能。不得眠。

衄家發汗。則額陷。注詳傷寒論。脈﹑非單指手太陰也。由本文之言額﹑言視﹑言﹑言眠觀之。當指上部之天地人及人迎等處。以衄家傷巓頂之血尢多。故偏言頭上耳。緊急。亡陰躁疾之象。直視者。目系漧澀。失流動之神也。不能﹑不能合。不得眠﹑不得寢也。皆陰虛於上。而陽往從之之義。上文言春夏之衄屬太陽。恐人以發汗爲太陽之治例。而誤投之於衄家。則逆矣。故戒。

七條病患面無血色。無寒熱。脈沈弦者。衄。浮弱﹑手按之絕者。下血。煩咳者。必吐血。

此條前三句。是就色﹑脈﹑癥。而正言衄血之診法。下文脈浮弱兩段。古人借水疊橋。又卽衄診而趁便及之。爲下文吐﹑下﹑條內之省筆也。臟腑之精華。浮於面而色紅且潤者。血之所榮也。六經外邪之癥。惟少陽﹑厥陰。屬木。而爲陰陽之樞。屬木﹑故面色以靑應。爲陰陽之樞。故表癥。闔則爲寒。而辟則爲熱也。又本脈弦急。故病此者之脈狀必弦。若病患面無血色。而血不榮。又無寒熱之表癥。是非少陽﹑厥陰之表邪爲病。而其面以靑色見也。可知。今脈又沈弦如厥陰。則必爲衄病無疑矣。夫沈弦爲肝家邪實之脈。且弦以沈見。是浮處未嘗弦也。以有餘彈射不足。則衄之上出如矢者。烏能禁哉。衄血之診法如此。若面無血色。而其人之脈。舉之但浮。

取之則弱。重按之至沈處。則弱甚而絕。是浮。爲上焦有餘之邪火。憑淩胃中之血液。故中取之則弱。灌注大腸之虛脫而下。故按之絕也。則面無血色。又系陽明脫血以致脫气者之診也。若面無血色。而脈又浮弱。按之卽絕者。多煩咳一癥。則其按之卽絕。爲下焦虛寒之應。其脈浮弱者。爲虛寒之邪。上衝而致咳。咳多上頓。

而气亦升浮之應。血隨气逆。合之面無血色。則其血之傷於上出。而見於吐者可必矣。此條當熟讀細玩。

始見後文湯意之妙。否則。柏葉﹑黃土﹑赤豆﹑當歸及瀉心等湯。無從覓鍼綫矣。

八條夫吐血﹑咳逆﹑上气。其脈數而有熱。不得臥者死。

吐血﹑咳逆﹑上气。勿作一癥。當分三癥看。因此條原是言吐血之死脈死癥。其咳逆上气兩癥之死診。與吐血相同。故連及之。若以吐血﹑咳逆﹑上气爲一人之病。則何必以不得臥爲短期耶。夫吐血有陽明胃實。上衝胃系一癥。主麻仁丸。或調胃承气湯可愈。有少陽風熱上逆一癥。主小柴胡湯可愈。有厥陰風火。上衝心胸一癥。主當歸四逆湯可愈。然陽明胃實之脈澀而浮。僅於日晡見潮熱。少陽風熱之脈弦而微大。但見往來之熱。厥陰風火之脈弦細而浮。小見微熱。或無熱而惡寒也。若吐血而脈數。且有或表或裏之熱。則數爲無陰。

而陽气有急疾之診。熱爲離陰。而孤陽有浮脫之象。已成危候。所賴靜則生陰。猶得假一臥以畱連其陽气。

若更不得臥。則气不歸腎。而神莫棲。血不統肝。而魂欲散。其不死也得乎。咳逆者。忌邪實。上气者。忌息髙。脈數有熱。邪實息髙之診。其不得臥與吐血者。同一下脫上絕而死也。

九條夫酒客咳者。必致吐血。此因極飲過度所致也。

酒性浮熱。熱則動血。浮則上气。气浮血熱。故咳則必致吐血也。夫飲食之邪。本經列爲不內不外因。以極飲過度。而致咳而吐血。延至脈數有熱。不得睡臥。同歸死候。豈不大可惜哉。長沙揭此。其戒之耶。抑謂於方咳而未吐血時。或辛涼以解熱。降滲以平浮。猶得挽回生路耶。

十條寸口脈弦而大。弦則爲減。大則爲芤。減則爲寒。芤則爲虛。寒虛相搏。此名曰革。婦人則半產漏下。男子則亡血失精。

寸口﹑應上焦。脈弦句。謂舉之見弦。按之見大也。或曰。右寸見弦。左寸見大。此說亦合。減者﹑瘦削之狀。脈體如圓莖。气血之充也。今浮之而形細如絲弦。若沈之而仍弦。是浮沈俱細。𨿽細而不失其爲圓莖之體矣。乃按之見大。則浮處之見弦。是兩肩減去其圓形。而成蕎麥之象。故曰弦則爲減。非弦脈盡減。以浮弦而沈大。故知其上焦之气。不能充滿脈體。而爲減削之貌也。芤﹑爲中空之艸。凡物之中實者。則外气內固。而形自堅小。

今浮弦而沈處獨大。則大非本相。而爲中虛散漫之象。故曰大則爲芤也。減爲上焦之陽气虧空。故曰寒。芤屬下焦之精血耗損。故曰虛。上焦之陽气虧空。則陰气上乘。下焦之精血耗損。則陽精下降。陰陽之賊气。與妄情相得。則夢接鬼交。肺腎之餘靈。與殘境相乖。則幻生驚怖。此寒虛相搏之道也。革者。鼓革之義。弦堅大空。有鼓革之象。故合狀之如此。半產﹑凡不滿十月者皆是。漏下﹑謂血崩及赤白帶下之類。亡血﹑指尿血﹑便血之下出者而言。失精﹑凡有夢無夢及滑脫者﹑皆在其中。夫在上之陽气削弱。不能挈提。在下之陰津虛滑。不能握固。故見種種下脫之癥也。

此是虛勞脈癥。故入虛勞門者爲正例。因有亡血一癥而復入此者。鄭重之意也。

十一條亡血不可發其表。汗出則寒栗而振。

亡血。凡吐衄便血者皆是。夫分而言之。𨿽有陰陽气血之殊。其實則陽載陰中。气根血分者也。亡血者气亦虛。復發其表。則气愈虛矣。且汗爲血中之陽液。汗出則重傷其衛气。一也。又气血兩虛之人。其陰陽之气。非極力交並於上。幾有不辧之勢。汗出則虛陽之極浮者。必反而爲極伏。二也。寒栗而振。其能免乎。

亡血者發汗。煩躁者居多。然猶可借陽气以生陰液。若傷气而至寒栗。則爲逆滋大矣。可不懼哉。

十二條病患胸滿。唇痿。舌靑。口燥。但欲漱水。不欲咽。無寒熱。脈微大來遲。腹不滿。其人言。我滿。

爲有瘀血此及下文二條。癥極錯雜。理極微奧。原難理會。注家俱泛指心﹑肺﹑肝﹑脾。而終不辧血瘀何地。癥屬何因。殊爲夢夢。蓋不特心爲神明之府。肺爲宗气之城。髙貴淸虛。略不可犯。瘀心﹑則亂猝死。瘀肺。則喘滿立絕。卽或瘀脾瘀肝。亦必腫脹暈眩。苟延旦夕。豈止胸滿﹑唇痿等癥已也。不知本衣冠文物明從上焦歷敍諸癥。故作疑案。

然後點出脈之微大來遲。而結穴於腹。夫大卽洪脈。洪爲陽明土腑之診。又大爲虛脈。虛爲胃家傷血之形。

且腹本不滿。而其人自以爲滿。則血之瘀於陽明胃絡。絡脈因阻而脹。故如腹滿耳。此古地仙隨龍而順覓穴之法。學人。便可得穴而逆步龍矣。胃之大絡貫於胸。胃絡脹而滿。故貫其滿於胸矣。唇痿者。謂重滯而不輕便。幾有不能收攝之狀。唇爲胃之華。胃絡滯。故唇亦以痿頓外應也。李注。謂枯燥無血色。非痿字之義。舌靑。非中寒中惡。猝厥而至危亡頃刻之靑。特舌心不紅而靑白。非重癥也。蓋舌之本色。邊白而中靑。外陽內陰者。離之象也。胃以後天精捍之气充之。則紅潤而有色。以胃之別絡﹑系舌本而通釃泉之竅。故也。今絡瘀而血液不上滋。故舌靑而且口燥者。亦此理也。津液幹於上。故欲漱水。胃絡血瘀。不但不供津液於上。亦且不行水飲於下。中濕拒水。故不欲咽也。以上錯敍諸癥。如此。當看下文。層層逼入微妙。眞所謂獨見若神也。

一層﹑以外癥無寒熱。知非少陽。二層﹑以脈大。知在胃腑。三層﹑以脈大無力而微遲。知非陽明結熱。而但屬瘀血。四層﹑以腹本不滿。而自覺爲滿。知結者不在胃中。而瘀在胃絡。故直斷之曰。爲有瘀血也。蓋謂胸滿唇痿等六癥。大似少陽風火之邪上逆。然少陽逆熱。必見寒熱。而此則無寒熱之表癥。脈又非少陽之弦。而但微大而遲。大脈搏濃寬裕。其象爲土而屬胃。胃中熱實之气上衝。或見種種等候。然必脈至有力而不微。數而不遲。是爲合診。今見微遲。則大非實熱可知。夫大爲胃脈。又大則爲芤。合斷之。明系胃中傷血之應。且微爲气體不充。遲爲發機沈滯。俱壅塞之診。故知胃有瘀血。但血瘀胃中。法當脹而腹滿。今腹不滿。而病患自以爲滿。則知滿在胃絡。而爲血瘀之所致也。

十三條病者如熱狀。煩滿。口漧燥而渴。其脈反無熱。此爲陰伏。是瘀血也。當下之。

煩滿﹑口漧而渴。本非熱因。以血瘀而生陰不滋之應。故曰如熱狀。且曰脈無熱也。陰伏者。一切生气。俱畏鬼气。如燈火惡煙。樹根惡炭之類。血瘀而營陰惡之。不復上滋。而有伏藏之象。故曰陰伏。此條。𨿽比上條多煩渴二癥。言不必如前癥之全。卽此已爲陰伏。盒飯用攻下之法。以通其瘀矣。不出方者。豈以傷寒論中。已有桃核承气。並抵當湯丸。以治結血之例耶。前條之血瘀在胃絡。胃絡瘀。故上不行津。而唇痿﹑舌靑﹑口燥﹑漱水等幹癥。見於上。下不行水。而中濕拒水。故不欲咽水之癥見於中。此條之血瘀在大腸絡。故並中焦之胃。

亦在津液短少之內。其煩而漧燥且渴者。此也。當下之三字。是總承二條。非單言此癥也。

十四條吐血不止者。柏葉湯主之。

柏葉湯方柏葉﹝三兩﹞漧薑﹝三兩炮﹞艾葉﹝三把﹞

上三味。以水五升。取馬通汁一升。合煮取一升。分溫再服。

此承七條脈浮弱。按之絕。煩咳者必吐血句。夫吐血。因下焦虛寒之气。上衝而致咳。咳多上頓。而气亦升浮。

因之血隨气逆而上湧。故用柏葉湯溫下焦之寒气。而逆自平。血自止矣。其意以漧薑辛熱。辛能平逆。熱能散寒。加之炮黑。則守而不走。更能入血分。而溫其按之欲絕之脈。且肺腎爲子母。溫腎卽所以溫肺。而尢能止其煩咳也。艾葉性溫。气味俱重。味重入血。味重而气亦重。則入血而尢能行血中之气。與姜爲佐。旣濟其溫暖之功。復援其入血之用也。又恐溫藥與寒气不相入。故用苦寒而不畏霜雪之柏葉以爲反佐。則深入下焦虛寒之地。而使姜艾得行其回陽之力。亦猶白通之用人尿膽汁之義也。加馬通汁者﹑馬爲午獸。得丙火之正。故其爲畜。嘗病熱而不病寒。以其臟腑多陽气故也。且吐血不止。其血由胃與大腸之絡脈。滲入腸胃而上出者。故用其下走腸胃之汁。以平上逆耳。仲景但欲生千古之吐血者。而不自惜其嘔出心肝矣。痛哉。

十五條下血。先便後血。此遠血也。黃土湯主之。

黃土湯方白術附子漧地黃阿膠黃芩甘艸﹝各三兩﹞竈中黃土﹝半斤﹞

上七味。以水八升。煮取三升。分溫三服。

此承七條脈浮弱。按之絕者下血句。夫浮爲上焦有餘之邪火。憑淩胃中之血液。故中取以弱應。灌注大腸之虛脫而下。故按之以絕應。先便後血。便在大腸而血在胃。是血從胃而下注大腸者。胃比大腸較遠。故曰遠血。主黃土湯者。以浮爲上焦之實熱。故用黃芩。撤胸膈之火。以緩其吹噓之勢。弱爲中取而見。則知脾胃之陰陽兩空。故以竈中黃土爲君。白術﹑甘艸爲臣。而益其中焦之气。以地黃﹑阿膠爲佐。而並益其中焦之血。

然後殿之以附子者。蓋又以辛熱而托其按欲絕之脈。並以提其下脫之血也。

十六條下血。先血後便。此近血也。赤小豆當歸散主之。﹝方見狐惑篇﹞

先血後便。血在廣腸之末。故曰近血。赤豆蔓生。且色紅臍黑。蔓生具經絡之象。色紅則入血分。臍黑則又走下焦者也。浸令芽出者。取芽性之生陽上銳也。仲景之意。以脈之按欲絕者。爲下焦气脫血陷之診。則中取之而弱。輕取之而浮者。但當於下焦之虛處責之可矣。故用赤豆走下焦血分之性。令其芽出而上銳。領補血之當歸。直走廣腸。而復提血气以上行也。要之﹑上條之血。滲自中焦。故於浮弱按欲絕之脈。三部俱責。以浮﹑爲上焦實邪。按欲絕﹑爲下焦虛寒。以實邪奔迫虛寒。直將中焦血液隨勢逼下。故三焦俱治。此律家不分首從之議也。此條之血。單責在按欲絕一邊。以血在魄門相近。其癥最低。與按之欲絕之裏脈逼對。則知但因下焦之虛脫。而招上中之下陷耳。上焦之血下陷。故輕取之脈以浮見。中焦之气下陷。故中取之脈以弱見。只用補其下而復提之。不特血反故道而病愈。且血寧則气聚。而欲絕之脈自起。並中上二焦之气血得還。而浮弱之脈亦可漸變矣。此春秋討罪。而獨嚴主令之義也。又上條之血。從足陽明之胃絡。滲入胃中而下。故黃土湯之方意。矚目在胃中者居多。此條之血。從手陽明之大腸絡。滲入腸中而下。故赤豆當歸散。只注意在大腸而已。諸解夢夢。俱道不著。

十七條心气不足。吐血衄血。瀉心湯主之。

瀉心湯方大黃﹝二兩﹞黃連﹝一兩﹞黃芩﹝一兩﹞

上三味。以水三升。煮取一升。頓服之。

此承本篇第四條尺脈浮二節。並七條之面無血色﹑脈沈弦二句。而言治衄之法。吐血二字。特因同源異出者而連及之耳。瀉心非吐血之正例也。與柏葉湯癥細辧自見。誤用則立死矣。心气不足。兼下焦有餘之實邪而言。詳首二條驚悸下。以下焦之有餘。而淩犯上焦之不足。病神志則爲驚悸。病气血則爲吐衄。神志杳冥。天之道也。故主淸虛之气藥。補上以泄下。桂枝救逆湯﹑半夏麻黃丸之辛甘而溫者。是也。血气形質。地之化也。故主重濁之味藥。平地以成天。本方大黃﹑連﹑芩之苦寒。是也。門人問曰。柏葉湯癥。則主溫劑。瀉心湯癥。則又主寒劑。幾不知仲景之所謂心气者何在。畢竟是寒是熱。且柏葉瀉心兩癥之所以異。並瀉心一癥之何以或吐或衄也。余曰。悉哉問也。夫心气者。托於心之血。而又爲神之奧宅。外與心肺夾空之宗气相因。譬之於水。

心气如井泉。心下之气如江河。𨿽不相通。然而井泉嘗視江河以爲消長者也。其性溫溫。其道存存。如太和生气之在春。故遇寒﹑則畏結而不伸。遇熱﹑則惡焦而欲奔。嘗立於不寒不熱之間。而獨尊者也。若夫沈取脈絕。虛寒在下。上衝於肺。肺惡寒濕。形縮喘咳。气血上並。湧出內絡。是爲寒因。寒者熱之。理所宜也。至於寸口動弱。沈弦在尺。動弱﹑上虛。沈弦﹑下實。虛者﹑招侮。實﹑則上擊。以實乘虛。地天徳。陽位扁淺。气血逼側。出從上竅。其理可得。掘地疏河。神禹妙策。地平天成。聖人之則。是爲塞因。塞者通之。烏可已哉。臟腑內主。

經絡外裹。內外相通。各有玄竅。經絡實。而胸分之气虛者。實熱之邪。從腸胃之大絡而扛擡其气血於直上。

則由喉嗓而見於吐。宗气充。而經分之气虛者。實熱之邪。從臟腑之別絡而外逼其气血於經隧。則由巓頂而見於衄矣。吐衄𨿽殊。而其爲實熱上衝則一。故皆主瀉心。以瀉其亢害耳。

嘔吐噦下利病脈證治第十七

一條夫嘔家有癰膿。不可治嘔。膿盡自愈。

前人以無物爲嘔。有物爲吐。或云聲緩爲吐。聲急爲噦。𨿽似確當。而愚謂就病因而論。三者俱有虛實寒熱之不同。但因虛﹑因寒者。十之七。而因實﹑因熱者。十之三。就髙下而論。則嘔爲最髙。吐次之。噦則直由極深極低而迸出者。就臟腑而論。嘔﹑屬足之陽明少陽。吐﹑屬手少陽三焦之上部及足太陰。噦﹑屬足之少厥二陰者也。嘔出足陽明者柰何。夫胃脘一寒。欲下趨其腑者勢也。胃不受邪。則逆以拒脘。脘卽以不下納而上湧。故作寒嘔者一。傷寒太陽之嘔是矣。胃脘犯客熱。熱爲火。火性上炎。而其气閃爍不定。故作熱嘔者二。內熱而實。中暑及。並酒客淸晨之空嘔是矣。所謂陽明脘中之嘔。從中路而上逆者。如此。嘔出少陽者柰何。少陽之部在脇。其性善逆。不拘風熱寒邪犯之。則其逆气上衝喉咽。故作嘔酸﹑嘔苦者。從木化也。凡柴胡湯癥之嘔。是矣。所謂少陽脇下之嘔。從兩旁而上逆者。如此。以其病機在胃之脘。膽之標。而不在胃腑。故嘔則無物。

而且曰最髙者此也。若夫吐之爲病。實在胃中。故其位居嘔之次。但脘外及膈中之气。其溫暖化被者。實司消穀之半。﹝膈气與脾。合司熟谷之化。故曰消穀之半。﹞此气一虛。則胃中冷而不能消穀。谷停則敗。敗則胃不見容而作吐者。一也。下文四條之脈癥是矣。又胃𨿽受谷。而胃外之脾气。虛寒而不能扇運。則遲遲作吐者。又一也。下文七條之脈癥是矣。所謂吐由手少陽三焦之上部。及足太陰脾臟者。此也。至於噦𨿽亦由胃家。其實胃气總虛。苟非肝腎之賊陰乘虛上撞。安得從胃底而上迸。聲出重濁乎。此二十四條之兼厥。二十五條之兼逆。謂非肝腎上侮陽明之候耶。故曰噦則極深極低。而發於少厥二陰者。此也。然嘔而不吐。吐而不噦者有之。若吐噦則未有不嘔者。以嘔髙而爲吐噦之門戶。此十四﹑十五﹑十八三條。言吐而皆曰嘔吐。

二十五條。言噦而曰嘔噦者。可證矣。他如因疑而嘔吐者。出於心。因聞穢而嘔吐者。出於肺。因餓而嘈雜。以致慘淡之液。上泛而嘔吐者。出於胃。凡種種平人所偶見而非病者。皆不與焉。本條見傷寒厥陰文。注詳其下。但在傷寒。是言厥陰風熱。上見少陽之癰膿。因而致嘔者。入此。則系泛論癰膿之嘔。爲微別耳。自此合下文二﹑三兩條。先提過別癥之帶嘔。而後言嘔家之正病正治也。

二條先嘔卻渴者。此爲欲解。先渴卻嘔者。爲水停心下。此屬飲家。

嘔屬胃脘有寒。故先不渴。嘔則寒去。而且能提气於上。使胃陽來復而作渴。故先嘔後渴者。知其嘔將欲解也。後三句。見飲門三十五條。注詳其下。

三條嘔家本渴。今反不渴者。以心下有支飲故也。此屬飲家。

經注俱見飲門二十八條。

四條問曰。病患脈數。數爲熱。當消穀引食。而反吐者。何也。師曰。以發其汗。令陽微。膈气虛。脈乃數。數爲客熱。不能消穀。胃中虛冷故也。

此言膈虛胃冷之吐也。仲景設言胃气以溫熱消穀者。理也。病患脈數。數爲內熱可知。當消穀引食矣。而反拒食而吐者。是何理也。答曰。此膈自熱。故脈數。胃自冷。故吐也。推原其理。此必因不當汗而發汗。汗乃胸中胃中之陽气所化出者。陽气旣泄於汗。則膈虛胃冷而吐者。宜矣。至其脈數之故。以發表之藥不遠熱。且聚其气以作汗。汗出而其熱勢未散。故脈數者。爲遊行暫托之客熱。不主消穀之化。而胃中之眞陽。其虛冷者自若。此脈數與吐互見矣。本條重脈數字。言吐有因於誤汗者。其脈如此。

五條脈弦者。虛也。胃气無餘。朝食暮吐。變爲胃反。寒在於上。醫反下之。令脈反弦。故名曰虛。

此言胃虛之吐也。虛吐冷吐有辧。冷則如酒醞之不漚發而致酸。虛則如舟車之不勝載而致覆之象也。承上文冷吐而謂吐又有一種脈弦者。弦脈之體狀。細削而拘緊。細削﹑爲陽气不能擴充。拘緊﹑爲陽气不能柔養。皆气虛之診。故曰虛也。夫胃气無餘。則朝食不運。至暮便吐。久而吐機漸熟。變爲胃反矣。寒在於上。卽上條膈气虛之義。言此胃反之來由。因其人膈气原虛。不易化食。醫誤爲積滯而攻下之。遂令胃愈虛而脈反弦。故名曰虛也。本條重脈弦字。言吐有因於誤下者。其脈又如此。

六條寸口脈微而數。微則無气。無气則營虛。營虛則血不足。血不足則胸中冷。

此又推原上條寒在於上之故。而言此種脈癥。萬勿誤行吐下。致成或數或弦之脈。而變爲胃反也。如寸口之脈。所以外診經絡。內診胸中者也。倘其人脈微而數。數爲客熱。已見四條。但就微論。則微爲气不能鼓之應。故知其無衛气。夫營衛互相根抱者也。今微而無气。則營虛可知。營陰﹑又爲血中之精華所神化者。營虛﹑則周身之大血。其不足又可知。血不足。則宗气無生化之源。而胸中冷矣。倘於此而以陽藥汗之。則脈數者愈數。而爲四條之候。以陰藥下之。則脈微者變弦。而爲五條之候。可不愼乎。

七條趺陽脈浮而澀。浮則爲虛。虛則傷脾。脾傷則不磨。朝食暮吐。暮食朝吐。宿谷不化。名曰胃反。

脈緊而澀。其病難治。

此言脾虛之吐也。趺陽之脈浮而澀。姑且不論澀。卽從浮斷。夫浮以診腑。而浮之底面卽診髒。浮脈底虛。趺陽之底虛。謂非脾气受傷之故乎。脾傷。則胃受谷而脾不磨。於是朝食暮吐。暮食朝吐。宿谷不化。敗壞上出。

致成胃反者。又一也。緊者﹑弦緊之謂。趺陽弦緊。法當下逆爲利。上逆爲吐之脈。澀者﹑血不足以生气之診也。

言浮澀而胃反之脈。漸變緊澀。則緊爲無陽。而吐不欲止。澀爲無陰。而脾不受溫。故難治。合四條﹑五條及本條觀之。則胃反之癥。因於膈虛者一。因於胃中虛寒者二。因於脾傷者三。應病用藥。而仲景之旨﹑不較然乎。

八條病患欲吐者。不可下之。

此泛論欲吐之禁。不專指胃反也。故曰病患云云。欲吐者。不可下。其義有二。吐則胃寒者居多。下之。則愈寒而吐益甚者。一也。又吐則气機已在上湧。下之﹑則又下奪其气。恐致分馳而中絕者。又一也。故禁。

九條噦而腹滿。視其前後。知何部不利。利之則愈。

噦﹑兼嘔吐在內。腹滿﹑指實痛光亮而兩言之。非謂按之則軟之滿也。此承上文吐以下爲禁。然間亦有可下。

並可利小便者。又不容不細辧也。如噦而其腹實痛光亮。則爲有形之滿。而非虛滿矣。夫有形之滿。又有水食之別。視其前陰不利。則知蓄水以致滿。而其腹光亮。後陰不利。則知積食以致滿。而其腹實痛。俱气閉於下而逆於上。故令噦耳。利之。則下气通而逆自平。故愈。噦深於嘔吐。言噦而嘔吐者。可例推矣。故曰兼嘔吐在內。

十條嘔而胸滿者。吳茱萸湯主之。

吳茱萸湯方吳茱萸﹝一升﹞人參﹝三兩﹞生薑﹝六兩﹞大棗﹝十二枚﹞

上四味。以水五升。煮取三升。溫服七合。日三服。

自此至十七倏。雜言諸嘔之治例也。胸爲胃脘所經。及脘外膈分之總名。此處悶滿。系虛寒之气。上痞陽位之應。夫嘔𨿽有寒熱之不同。若嘔而胸滿。則爲寒气乘虛之嘔無疑。故君苦溫降逆之吳茱萸者。蓋苦溫﹑所以除寒。降逆﹑所以止嘔也。然後佐甘溫之人參以補其虛。辛溫之生薑﹑以暖其膈。而以甘浮之大棗。上托諸藥而至胸分。則滿消而嘔自愈矣。此與下條。卽所謂胃脘寒而欲下趨其腑。胃不受而還以拒脘之嘔也。

十一條漧嘔。吐涎沫。頭痛者。吳茱萸湯主之。

古人無物曰嘔。是無食物之謂。然而或痰或飲。所不能免。若並無痰飲而作空嘔者。則曰漧嘔。吐涎沫者。非嘔而吐出涎沫之謂。蓋言嘔時無物。而口中嘗欲吐淸淡之涎沫。此因膈寒遺肺。肺逆而津液不布。以致上泛之候也。虛寒之气。旣已上塞。又得漧嘔以提之。則其逆气直浮巓頂。而頭上之絡脈作脹。故痛也。則除寒降逆。補虛暖膈之吳茱萸湯。所當兼任者矣。夫上條之嘔。本條之漧嘔。同出胃脘之中。上條之胸滿。本條之吐涎沫。又同出脘外之膈。故皆主此湯耳。文見傷寒厥陰。特少頭痛一癥。但在傷寒。是言厥陰寒熱之邪。

假道少陽而上胸膈。其根深。入此。則單言膈寒肺逆之嘔。其根淺。而李氏舊注。因厥陰傷寒主此。遂認吳茱萸爲厥陰專藥。硬將本條之嘔爲厥陰癥。則大非也。蓋本湯爲上中二焦。溫補降緝之劑。並非厥陰正藥。其治厥陰寒逆之理。以中焦虛寒。不能下禦。故肝中木邪。如要荒遠寇直從中原穿過。上犯神京之象。故以本湯之溫胸溫胃者。爲尊攘之義師。而嬴秦荊楚。畏懾竄伏之道也。若本條之主此湯。又以膈自虛而胃自寒。

如前四五兩條之候。猶之畿輔凶荒。流離失業。故從就地溫補。而爲撫綏安緝之法而已。且仲景明明自言曰。食穀欲嘔者。屬陽明也。吳茱萸湯主之。夫亦可想見此湯之意旨矣。

十二條嘔而腸鳴。心下痞者。半夏瀉心湯主之。

半夏瀉心湯方半夏﹝半升洗﹞人參漧薑黃芩﹝各三兩﹞黃連﹝一兩﹞甘艸﹝二兩炙﹞大棗﹝十二枚﹞

上七味。以水一斗。煮取六升。去滓。再煮取三升。溫服一升。日三服。

此胃脘虛寒。腸中浮熱。因而痞塞致嘔之治例也。腸爲胃之下口。而麗腹中。脘爲胃之上部。而當心下。夫在天之膈气充周。則胃脘之化機溫暖。斯從上制中。從中制下。而營運無獘矣。若嘔而腸鳴。是其腸中有走注之气可知。又心下痞。是其腸中之气。因上虛而倒貫又可知。謂非嘔生於痞。痞生於腸鳴。而腸鳴又生於膈虛脘寒。因而下吸浮熱之所致乎。故君降逆之半夏者。所以專責嘔逆之由於上痞也。膈虛。故佐益气之人參以補之。脘寒。故佐暖胃之漧薑以溫之。腸鳴之气爲浮熱。故加芩連之苦寒。以堅浮泄熱耳。然後托之以甘艸。浮之以大棗。而使諸藥直從至髙之胸膈。徐徐降下。則痞開而嘔自止矣。此條之嘔。與四五兩條。同是膈虛胃寒。而方治獨異者。以四五兩條。爲膈胃虛寒之本病。此條尢多一痞癥。故專責痞。而帶治虛寒也。

十三條漧嘔而利者。黃芩加半夏生薑湯主之。

黃芩加半夏生薑湯方黃芩﹝三兩﹞半夏﹝半升﹞生薑﹝三兩﹞芍藥﹝二兩﹞甘艸﹝二兩炙﹞大棗﹝十二枚﹞

上六味。以水一斗。煮取三升。去滓。溫服一升。日再服。夜一服。

此上焦虛寒。下焦積熱。與上條同。上條爲因虛而其熱並於上。故痞而單嘔。本條系下熱不與上虛相並。而自爲奔迫下陷。故寒自嘔而熱自利也。黃芩﹑苦寒而直根。爲下焦瀉熱之要藥。得酸斂之芍藥。甘緩之甘艸爲使。則引入肝脾而瀉其熱。熱勢緩而奔迫者自平。故利可止。姜半溫胃降逆。而以甘浮之大棗爲使。則溫降之性。畱戀膈間。而寒逆又平。故嘔可止也。

十四條諸嘔吐。谷不得下者。小半夏湯主之。﹝方見痰飲。﹞

嘔吐﹑勿平看。當重嘔一邊。以此條言嘔癥治例故也。猶云諸凡嘔甚而致吐之謂。夫嘔吐而致谷不得下。則是寒逆已甚。生薑辛溫以散寒者。爲治嘔之本。半夏辛斂以降逆者。爲治嘔之標。此小半夏湯之所以可任也。

十五條嘔吐而病在膈上。後思水者解。急與之。思水者。豬苓散主之。

豬苓散方豬苓茯苓白術﹝各等分﹞

上三味。杵爲散。飲服方寸匕。日三服。

嘔吐﹑與上條同是因嘔而吐之義。病在膈上。卽首條膈气病虛寒之謂也。嘔吐之後思水。因嘔能提气以實虛。吐能提火以去寒。故知其解於胸陽之來復耳。但當迎其機而與之以水。使下運之神。借水而利。則上逆者自平。而嘔遂眞解矣。急與之義﹑有二。蓋嘔吐則液幹。不急以水濟之。致生煩熱懊之變者。一也。又虛陽新復。而飲機自動。不急應之。則神機燥澀。而其陽終伏者。二也。然病後飲水。又恐行遲積飲。此滲泄培土之豬苓散。爲不可失矣。

十六條嘔而脈弱。小便復利。身有微熱。見厥者。難治。四逆湯主之。

四逆湯方附子﹝一枚生用﹞漧薑﹝一兩五錢﹞甘艸﹝二兩炙﹞

上三味。以水三升。煮取一升二合。去滓。分溫再服。彊人可大附子一枚。漧薑三兩。

嘔有虛寒﹑水飲兩癥。脈充於陽明之精悍。弱則胃無悍气可知。加之小便復利。則非水飲而爲虛寒之嘔無疑。𨿽表有微熱。亦是陽熱之應。然與厥癥同見。則微熱爲胃中虛寒已甚。而微陽外竄之候也。溫之而胃陽來復則生。不復則死。生死相半。故曰難治。以生附﹑漧薑大辛大熱之品。而總托於守中之甘艸。正所以溫胃陽而續其殘照也。文見傷寒論厥陰篇。但在傷寒。是言厥陰寒逆之气。中淩胃陽。故主此溫胃之外。而尢以味辛者勝木邪也。入此。是言辛甘而溫。爲陽明本寒之治例而已。其用意不同者。以嘔而脈弱諸癥。有責肝責胃之辧故也。

十七條嘔而發熱者。小柴胡湯主之。

小柴胡湯方柴胡﹝半斤﹞半夏﹝半升﹞黃芩﹝三兩﹞人參﹝三兩﹞甘艸﹝三兩﹞生薑﹝三兩﹞大棗﹝十二枚﹞

上七味。以水一斗二升。煮取六升。去滓。再煎取三升。溫服一升。日三服。

嘔因胃中虛寒者居多。故輕易無發熱癥。除上條虛陽格於寒而作微熱之外。凡嘔而發熱者。是少陽之逆气。從兩脇之邊旁而上衝。故嘔且上衝者。必兼外浮。故發熱也。小柴之降逆以止嘔。解肌以退熱。爲正治矣湯意見傷寒少陽。文見厥陰。意亦微別。詳本注。

十八條胃反嘔吐者。大半夏湯主之。

大半夏湯方半夏﹝三升洗﹞人參﹝三兩﹞白蜜﹝一升﹞

上三味。以水一斗二升。和蜜揚之二百四十徧。煮藥取二升半。溫服一升。余分再服。

自此至二十二共五條。凡曰嘔吐。及漧嘔吐逆。又當重吐一邊。以五條俱言胃反及吐故也。此申言四條膈虛胃寒之治例。爲胃反之正病正藥。蓋以甘浮之蜜和水而揚亂其下流之性。是令其浮於膈中。而多停時候。然後佐以益气之人參。君以降气之半夏。則從膈而漸漸下平矣。然本以發汗而虛其膈气。因致胃寒之吐。故只消卽補以爲溫也。

十九條食已卽吐者。大黃甘艸湯主之。

大黃甘艸湯方大黃﹝四兩﹞甘艸﹝一兩﹞

上二味。以水三升。煮取一升。分溫再服。

此胃熱上燻之吐。爲吐家之變癥變治。而非胃反也。火性炎上而躁急。胃中火盛。上衝胃脘者勢也。以食壓而實之。則火勢受屈而迸出。故食已卽吐也。以苦寒瀉火之大黃爲君。而佐以守中之甘艸。不特浮大黃下趨之性。使從胃脘而下。且治急衝者。惟宜以緩降勝之也。

二十條胃反。吐而渴。欲飲水者。茯苓澤瀉湯主之。

茯苓澤瀉湯方茯苓﹝半斤﹞澤瀉﹝四兩﹞白術﹝三兩﹞桂枝﹝二兩﹞甘艸﹝二兩﹞生薑﹝四兩﹞

上六味。以水一斗。煮取三升。內澤瀉。再煮取二升半。溫服八合。日三服。

胃反。本屬寒因。然吐則陰傷。而虛火上動於膈。積飲內熱於胸。故渴欲飲水。不知飲水多。則本病之虛寒與水逆相濟。而吐愈不可止矣。故以茯苓﹑澤瀉之滲泄者爲君。而以培土之白術佐之。則熱水下滲。而虛火隨之。故渴可除。以桂枝﹑生薑之辛溫開暢者爲主。而以甘浮之甘艸配之。則仍從溫補膈气以暖胃之例。而胃反可除矣。夫吐而內有水飲。極宜半夏。而獨不用者。以癥中病渴。而半夏性燥故也。仲景用藥之細密。每如此。

二十一條吐後。渴欲得水而貪飲者。文蛤湯主之。兼主微風。脈緊頭痛。

文蛤湯方文蛤﹝五兩﹞麻黃﹝三兩﹞石膏﹝五兩﹞杏仁﹝五十粒﹞甘艸生薑﹝各三兩﹞大棗﹝十二枚﹞

上七味。以水六升。煮取二升。溫服一升。汗出卽愈。

吐後。𨿽承上條胃反。其實且兼諸吐在內。但曰吐後。則吐已暫止可知。故湯意重責水飲。而不責胃反者此也。此卽上條之癥。而分別尢在貪飲二字。蓋貪飲是逆熱上提者更甚。而積飲內熱者更多也。夫逆熱積飲。

停而不去。以致貪飲。不特水逆而吐將復作。且防變出飲癥。而見喘滿腫脹等候。故以治飲爲急也。但上條爲胃反未止。又表藥多致水逆。故茯苓澤瀉湯。從五苓以利小便之變。此條爲吐後而吐止。其渴而貪飲。爲逆熱在胸。逆熱者可借水以泄汗。故文蛤湯。從越婢發表之變也。至統以鹹寒拒水之文蛤。副以淸肺利气之杏仁。則越婢之全湯。從文蛤杏仁之化。而發去水之汗。此所以收止渴除煩之功效矣。微風不當脈緊。緊脈爲寒爲水。今其頭痛。旣爲風而非寒。則其脈緊。不當責寒而責水矣。但旣曰微風脈緊頭痛。是其人平日原有水飲。因中微風而致有表癥之頭痛。則其治例。似宜桂枝加術。卽帶渴而貪飲之上癥。亦宜蓋文蛤杏仁於桂枝湯爲合。而竟以此湯主之者。蓋以水飲家多屬無汗。而脈緊。終爲水性帶寒之診。故非麻黃之疏表散寒不可也。

二十二條漧嘔吐逆。吐涎沫。半夏漧薑散主之。

半夏漧薑散方半夏漧薑﹝等分﹞

上二味。杵爲散。取方寸匕。漿水一升半。煎取七合。頓服之。

言漧嘔而因於吐逆者。又於不嘔吐時。而亦嘗吐涎沫。則其寒逆已甚。故主半夏以降逆。漧薑以溫寒也。杵爲散者。欲其並服渣質。而少停於胃。煎用漿水。取穀气之爲胃所喜。且以味酸者收逆。又以性涼者爲溫藥之反佐耳。

二十三條病患胸中。似喘不喘。似嘔不嘔。似噦不噦。徹心中。憒憒然無柰者。生薑半夏湯主之。

生薑半夏湯方生薑汁﹝一升﹞半夏﹝半升﹞

上二味。以水三升。煮半夏取二升。內生薑汁。煮取一升半。小冷分四服。日三服。夜一服。嘔止停後服。

此言胃寒之气。上浮心下。以及胸中之癥治也。蓋謂胃居中土。爲燻育上焦。控制下焦之關鍵。胃中自寒而陰沁。則肺气畏縮而不下引。故似喘。然而肺管未塞。故不喘。膈气飄忽而不安頓。故似嘔。然而膈非本病。故不嘔也。其胃無陽光以燻育上焦之候如此。又胃中自寒而招侮。則肝气縱送而嘗上勝。故似噦。然而肝非首難。故不噦也。其胃中陰翳而吸受下焦之候。又如此。但覺從胸至心。徹上徹下。而不可指著。憒憒然無可柰何。而不能名狀者。蓋因上焦之气。受之陽明之腑。今胃寒。而陽气失根株之根據輔。譬之兵凶饑饉。窮黎有流亡無策之象也。但此條之癥。爲寒因特重。故似喘似嘔似噦。逆气較輕。故不喘。不嘔。不噦。而方意亦多用辛溫之生薑爲君。減用辛降之半夏爲佐。其立言立方之妙。槪可知矣。門人問曰。胃寒而上沁下吸。溫之降之。固爲正治。其溫胃而不用甘艸者何也。答曰。生薑辛溫而性善走。取汁用之。則過嗓卽發。是所以溫上焦之似喘似嘔也。配半夏以降之。則辛溫之性。漸漸下沈。是溫胃之外。尢欲以辛勝肝。而並治其下焦之欲噦。故於甘艸之守中者無取焉。

二十四條漧嘔噦。若手足厥者。橘皮湯主之。

橘皮湯方橘皮﹝四兩﹞生薑﹝半斤﹞

上二味。以水七升。煮取三升。溫服一升。下咽卽愈。

此及下文。凡兩條。言噦癥之治例也。漧嘔噦。猶云噦而漧嘔之義。蓋胃寒不能禦下。肝气從而勝之。故噦。然木邪上逆。必經少陽之部。故並見漧嘔矣。又胃陽虛而下招肝木之寒逆。則其气旣不外貫。而且至陰之气。

代爲行令。故手足厥也。以辛溫宣發之生薑爲君。辛溫沈降之橘皮爲佐。蓋性溫所以專暖胃陽。而味辛所以兼平肝逆。則嘔噦厥逆。有不立愈者乎。

二十五條噦逆者。橘皮竹茹湯主之。

橘皮竹茹湯方橘皮﹝二斤﹞竹茹﹝二升﹞人參﹝一兩﹞甘艸﹝五錢﹞生薑﹝半斤﹞大棗﹝三十枚﹞

上六味。以水一斗。煮取三升。溫服一升。日三服。

逆者。卽上條手足厥之互詞。且兼逆气上衝在內。以湯意按之。此與上條之癥。頗同而較重者。蓋上條爲胃寒而下招肝侮。是肝無倡亂之罪。特以胃寒而吸之所致。故橘皮湯。主生薑以重責胃寒。佐橘皮以輕責肝逆也。此條之胃寒。旣比上條爲甚。而尢多胃虛一癥。旦肝中寒逆。原有上犯之勢。是肝逆爲首惡。而胃中虛寒而不能守禦。罪止爲從耳。故本條之橘皮竹茹湯。主橘皮而重責肝逆。佐生薑以兼責胃寒。佐人參以並責胃虛也。竹茹具肌肉之象。而通上下之節者。用以爲使。是欲其佐參姜以達陽明之气。佐橘皮以通厥陰之逆。故加之也。然後以大棗﹑甘艸。擡髙諸藥。令其從上歷中。復從中至下。而漸收沈降溫補之功效也。本艸載前人論橘皮。辛苦而溫。謂是脾肺气藥。遂以消痰下气實之。夫謂之气藥固矣。至以爲專走脾肺則非也。愚按橘之物理。不特淩霜變黃。交冬成熟。其性從上降下。得斂伏之气。且瓣則酸甘。皮則辛辣。酸甘﹑具乙木之陰象。而似血液。辛辣﹑具甲木之陽象。而主神气。況諸果之外皮。俱屬包裹收藏之性者乎。則橘皮爲厥陰肝經溫降之气藥無疑。至於從味之辛而走肺。從气之溫而走脾。不過爲經歷之小憩處。而非其性情之所向也。性味溫降而散。故入肺以豁痰。入脾以宣气者。不過爲旁試之小效處。而非其精專之本技也。仲景嘔噦方中。君此之深意。不從可識乎。

二十六條夫六腑气絕於外者。手足寒。上气腳縮。五臟气絕於內者。利不禁。下甚者。手足不仁。

此總言下利之死癥重癥。爲後文二十七﹑三十八﹑兩條之綱領也。腑臟兩气字。俱指陽气而言。因人身以陽气爲生死之根蒂故也。六腑行五臟之气。而主充貫之用。腑气外絕。則充貫無根。手足爲陽气之末。故先寒。

又腑气自絕。不但不能充貫。而且有上散下脫之勢。上散﹑故其胸中之气。但上浮而不下納。下脫﹑故其腳下之气。有上縮而不下伸矣。五臟藏六腑之气。而主提挈之神。髒气內絕。則提挈無力。腸胃失關鍵之權。故利不禁。此下利者。以手足寒。上气腳縮。及不禁者。爲死候也。下甚兩句。又就上文之死癥。而言下犯之重癥。因下甚。有似於髒絕。手足不仁。有似於腑絕。而實有分辧故也。蓋下甚者。或傾腸倒肚。而泄注有勢。或連三帶五。而徧數有度之謂。若不禁。則肛門不收。宛如漏下者是也。又手足不仁。是气虛於內。而靈醒之妙用外微。

手足寒。是火熄於中。而照耀之餘溫退气。於此而失辧。不致誤爲臟腑垂絕而棄之者。幾希矣。

二十七條下利。脈沈弦者下重。脈大者爲未止。脈微弱數者爲欲自止。𨿽發熱不死。

文見厥陰並注。

二十八條下利。手足厥冷。無脈者。灸之不溫。若脈不還。反微喘者死。

經注俱見厥陰。

二十九條少陰負趺陽者爲順也。

此少陰正文。注詳其下。但人下利。當看反面。如雲趺陽負少陰者爲逆。以少陰負趺陽。無利下之癥故也。

三十條下利。有微熱而渴。脈弱者。令自愈。

三十一條下利。脈數。有微熱。汗出。令自愈。設脈緊。爲未解。

三十二條下利。脈數而渴者。令自愈。設不瘥。必圊膿血。以有熱故也。

以上三條。俱見厥陰注並見。但在厥陰。合三條作一條耳。

三十三條下利。脈反弦。發熱。身汗者。自愈。

反弦。對前二十七條沈弦而言。蓋謂下利之脈。本當沈弦。以弦脈﹑爲虛寒。爲拘急之應。沈﹑爲向裏向下之應。

夫以虛寒拘急之气。向裏向下。豈非泄利而下重乎。今不利而其脈弦則弦矣。但應沈反浮。故曰反弦也。脈得反弦。則下利之邪。有上浮外散之機致。合之發熱身汗。則脈癥相對。邪從汗解。復何下利之不自愈哉。

門人問曰。下利而脈反弦。若不發熱身汗者。將柰何。答曰。必見嘔逆。又問。下利脈反弦。發熱而身不汗者。又柰何。答曰。久則爲瘧矣。曰。治之何如。曰。主小柴胡湯。而因癥以爲進退。則得矣。

三十四條下利气者。當利其小便。

此與後文五十條之气利。不同。下利气者。水泄下利。而兼失气之謂。是下利爲主病。而失气爲兼癥也。利小便。則水气從小腸而滲走膀胱。故下利可止。其小腸之气。與水俱行。而隨機化去。故大腸之失气。亦可止矣。

若五十條之气利。爲气陷腸滑。而溏垢因气俱出。是气陷爲主病。而腸滑之似利者。爲兼癥也。訶黎勒﹑溫暖固澀。溫暖﹑則升陷以理气。固澀﹑則托滑以除利。粥飲和而頓服。使畱戀於胃。而下提大小腸之陷滑耳。此曰下利气。彼曰气利。其敍癥先後之次。卽斷病重輕之案也。

三十五條下利。寸脈反浮數。尺中自澀者。必圊膿血。

此反字。又對下利而言。蓋謂下利。則气從下趨。其脈多是沈弦﹑沈滑﹑沈遲﹑沈緊之類。卽系熱利。亦宜沈數﹑沈洪者爲合。乃病則下利。而其寸口之脈。反不沈而浮。且不弦滑遲緊。而於浮處又反見數。夫數爲熱。熱從浮而見寸口。則其上焦之邪熱甚熾。而有下逼之勢矣。又尺中屬下部。尺中見澀。澀爲血液凝聚之診。合而斷之。謂非陽熱下劫陰血之候乎。故知其必圊膿血也。

三十六條下利淸谷。不可攻其表。汗出。必脹滿。

此言脾胃虛寒而下利者。不特禁下。並且禁汗也。蓋下利淸谷。則中寒而不能變化可知。若攻其表而汗出。

汗乃上中二焦之陽液所化。汗出則陽气更虛。而陰寒痞塞。故必脹滿而不能食矣。

三十七條下利。脈沈而遲。其人面少赤。身有微熱。下利淸谷者。必鬱冒汗出而解。病患必微厥。

所以然者。其面戴陽。下虛故也。

遲則爲虛爲寒。沈爲在裏在下。沈處見遲。正裏虛下寒之診。故下利淸谷。下寒﹑則逼微陽於上。故其面少赤。

裏虛﹑則浮眞气於外。故身有微熱。微陽郁而不得下通內伏。故其軀殼如上眩外鼓而冒。汗出﹑則鬱冒外透。

故面赤身熱俱解矣。然中下虛寒。而表陽薄泄。則其气一時不能順接。故必微微見厥。以戴陽者必下虛。故知之也。文見傷寒厥陰條。宜與彼注參看。

三十八條下利後。脈絕。手足厥冷。時脈還。手足溫者生。脈不還者死。

注見傷寒厥陰文。

三十九條下利。腹脹滿。身體疼痛者。先溫其裏。乃攻其表。溫裏宜四逆湯。攻表宜桂枝湯。

注詳傷寒厥陰。

四十條下利。三部脈皆平。按之心下堅者。急下之。宜大承气湯。

自此至四十四。凡五條。言下利之脈癥。有尙宜攻下者。此條從脈平。而心下堅看出。蓋謂下利。不過寒熱二因。若是上焦熱。而爲吹噓奔迫之利。則當於上部見沈數之脈。若是中下寒。而爲分理不淸之利。則當於中下二部見沈遲沈弦之脈。今三部脈皆平。則下利之非寒熱可知。加以按之而心下堅。其因胃有積滯。而胃气不行。以致無分別水谷之權明矣。故宜以大承下之。使胃气流行。而下利者。必自止也。

四十一條下利。脈遲而滑者。實也。利未欲止。急下之。宜大承气湯。

此條﹑從脈遲而滑看出。脈字﹑當指右關陽明而言。蓋謂病下利而右關脈遲。猶似胃寒而失分理陰陽之應。

然胃寒而利。則津傷气泄。而脈遲見澀者。常也。乃遲而兼見滑。夫滑﹑爲宿食凝聚之診。滑從遲見。謂非凝聚而致气機不流行之故乎。故知其胃實也。胃實不去。則化機不醇。而利豈能愈哉。是宜主大承以通其塞矣。

此與上條兩急字。恐緩則津液竭盡。而不任下。多致亡陰而死也。

四十二條下利。脈反滑。當有所去。下乃愈。宜大承气湯。

此卽上條之初候。而抽言之也。蓋謂下利。脈當澀。而反見滑。便知當有所去。卽宜以大承愈之。否則。坐失機會。使滑久而胃气阻滯。致成上條遲滑之脈矣。

四十三條下利已瘥。至其年月日時復發者。以病不盡故也。當下之。宜大承气湯。

五行各有休囚官旺。而代謝因之。年月日時者。天地流轉之五行。五臟六腑者。人身內具之五行。其生扶克制。內外嘗相應者。感通之道也。下利之病。乘時而發於臟腑。病盡固瘥。病不盡。而得運气之子气以制其鬼。

亦能瘥也。若遇所病之期。復見所病之癥。則知其非新病。而爲未盡之舊病。得流行之鬼气而復發也。是宜以大承滌蕩之。而毋使滋蔓矣。

四十四條下利。譫語者。有燥屎也。小承气湯主之。

注見傷寒厥陰。

四十五條下利。便膿血。桃花湯主之。

桃花湯方赤石脂﹝一斤半銼半篩末﹞漧薑﹝一兩﹞粳米﹝一升﹞

上三味。以水七升。煮米令熟。去滓溫七合。內赤石脂方寸匕。三服。若一服愈。余勿服。

注詳傷寒少陰。方論並見。

四十六條熱利下重者。白頭翁湯主之。

白頭翁湯方白頭翁黃連黃柏秦皮﹝各二兩﹞

上四味。以水七升。煮取二升。去滓溫服一升。不愈更服。

注詳傷寒厥陰。方論並見。

四十七條下利後。更煩。按之心下濡者。爲虛煩也。桅子豉湯主之。

梔子豉湯方梔子﹝十四枚﹞香豉﹝四合綿裹﹞

上二味。以水四升。先煮梔子得二升半。內豉煮取一升半。去滓分二服。溫進一服。得吐則止。﹝此四字系後人所添。詳別見。﹞

文見傷寒厥陰。有注。

四十八條下利淸谷。裏寒外熱。汗出而厥者。通脈四逆湯主之。

通脈四逆湯方附子﹝大者一枚生用﹞漧薑﹝三兩彊人可四兩﹞甘艸﹝一兩炙﹞

上三味。以水三升。煮取一升二合去滓分溫再服。

下利而至淸谷。則裏寒已甚。陰寒格陽。故外熱。微陽自遁。故汗出。裏寒而陽气外泄。故其气不相接而厥也。

是宜以大熱之姜附爲主。而佐以守中之甘艸。使先溫其裏。則表陽從類而內附。故熱汗可除。悍气得溫而外通。故厥亦可愈也。究之胃陽復而變化自神。脾气暖而水谷自別。則下利淸谷。當與諸癥同解矣。名之曰通脈四逆者。以脈气行於中焦之精悍。裏寒外厥者。其脈必伏。或沈遲。溫中而精悍自起。則气行而脈通故也。文見傷寒厥陰。另有注。

四十九條下利肺痛。紫參湯主之。

紫參湯方紫參﹝半斤﹞甘艸﹝三兩﹞

上二味。以水五升。先煮紫參取二升。內甘艸。煮取一升半。分溫三服。

下利肺痛。其因有二。以利則下虛。而膈間之气。有下趨之勢。肺爲气之總司。而作懸痛者一也。又利則虛熱上浮。而肺管如作脹痛者。二也。紫參味苦气寒。性暢功補。用爲主病之君。蓋以味苦气寒者。堅其懸痛。而以性暢功補者。除其脹痛耳。然後佐以甘浮之甘艸。是欲其托之在上。而直行肺中者可見矣。

五十條气利。訶黎勒散主之。

訶黎勒散方訶黎勒﹝十枚煨﹞

上一味爲散。粥飲和。頓服。

注見前三十四條下。

瘡癰腸癰浸淫病脈證治第十八

諸脈浮數。應當發熱。而反灑淅惡寒。若有痛處。當發其癰。

瘡者。愴也。傷也。風寒暑濕等之外因。客於經絡。而其气血不和。有淒愴之象。因而爛傷損者是也。癰者。壅也。擁也。或七情之內火。或六淫之外邪。流於隧道。郁於經穴。以致气血不通。而壅塞擁起之象。故名癰。是瘡小癰大。瘡淺癰深。且瘡之所見。不拘十二經絡。及任督兩脈。癰卽發於髒者。亦必移熱於腑。而見三陽及任督諸部者。以瘡毒小而淺。故浮散而見各經之表。癰深而大。非陽經之熱。不能成腫潰爛之勢故也。根深而大。或見於陰經者。則腫而不痛。或癢。甚至三四月潰出。而無膿者。名疽。陰陽之別也首條言諸癰初發之脈癥也。諸脈。指六部而言。浮爲在表。數爲熱。浮脈見數。故癥當發熱。乃不發表熱而反皮毛灑淅惡寒者。

是脈癥不相對矣。若加上中下三部。或有一定之痛處。此爲發癰之脈癥。蓋熱毒之气外聚經絡。故其脈見浮數。又衛表之气。初得癰熱。逼之而乍負。故灑淅惡寒也。癰處分上中下。而浮數。以寸關尺及左右分應之。故曰。諸脈浮數也。

師曰。諸癰腫。欲知有膿無膿。以手掩腫上。熱者爲有膿。不熱者爲無膿。

肉腐皮薄。熱毒外逼。故以手掩腫上。熱者爲有膿。不熱則熱在裏而尙未透出。故無膿。又按腫上。跳動頂指者爲有膿。不頂指者爲無膿。此法甚準。故並附於此。

腸癰之爲病。其身甲錯。腹皮急。按之濡。如腫狀。腹無積聚。身無熱。脈數。此爲腹內有癰膿。薏苡附子敗醬散主之。

薏苡附子敗醬散方薏苡仁﹝十分﹞附子﹝二分﹞敗醬﹝五分﹞

上三味。杵爲散。取方寸匕。以水二升。煎減半。頓服。小盒飯下。

此及下文兩條。就諸癰而抽言腸癰之病脈癥治也。但本條爲小腸癰。下條爲大腸癰之別耳。小腸之癰。起於陽虛。不能運水而聚濕。濕久則生虛熱。濕熱交蒸於小腸。則腸中之气血壅塞。而擁起成癰矣。大腸閉結。

而其气積熱。气熱而郁滯。則血不流行。故癰。此前後兩方。一系責陽虛。而除濕熱。一系責血熱。而攻气滯之不同也。小腸緊承胃之下口。其气虛寒。則不能勝濕而化熱。小腸濕熱。則上逼胃中。胃土外應肌肉。濕熱燻蒸。則血色不化。故身必甲錯。濕熱外浮。而腹與小腸爲尢近。故其皮如急狀。蓋濕鼓而騰熱之應也。然濕熱蒸腹皮。而癰腫在腸內。與皮內腸外之空處無涉。故按之濡。腹如腫狀。而實非腫者。此也。夫腹中有積聚。

則气機之往來短促。而脈數於裏者有之。身有表熱。則陽浮气勝。而脈數於表者有之。若俱無此。而脈見數。

則數爲气血不通。而熱聚搏激之應。以癥準之。則爲腹內癰膿無疑矣。主本方者。濕爲本病。故君甘寒之薏苡以除濕。但除濕者。非扶眞陽以呵導之。則其濕不能驟去。故佐以生陽之附子也。熱爲標病。故兼用苦寒而攻暴熱。及善破癰膿之敗醬耳。爲散﹑水煎而頓服。欲其少停胃中。所以並治身之甲錯。及腹皮之急如腫狀也。小盒飯下。合未膿已膿而言。蓋未膿而小便不通。則附子扶陽。薏苡﹑滲濕。敗醬﹑泄癰膿於扶陽滲濕之中。而癰自消散。已膿而小便下通。則敗醬﹑破膿。薏苡﹑泄毒。而以生陽之附子。爲內合瘡口之助。仲景之方。眞海市蜃樓。頃刻萬狀者也。

腸癰者。少腹腫痞。按之卽痛如淋。小便自調。時時發熱。自汗出。復惡寒。其脈遲緊者。膿未成。可下之。

當有血。脈洪數者。膿已成。不可下也。大黃牡丹湯主之。

大黃牡丹湯方大黃﹝四兩﹞牡丹皮﹝一兩﹞芒硝﹝三合﹞桃仁﹝五十个﹞瓜子﹝半升﹞

上五味。以水六升。煮取一升。去滓。內芒硝。再煎沸頓服之。有膿當下。如無膿。當下血。﹝玩有膿當下四字。

知膿未成而可下者。非此湯矣。﹞

此言癰在大腸之病脈癥治也。大腸承小腸之下口。而麗少腹。癰則气血壅塞而擁起。故少腹外腫而如痞。

大腸與膀胱之下口相貼。熱勢從鄰近而逼溺管。故按之而腸癰自痛。溺管自急如淋狀。所以知其非眞淋者。以小腸無病。而小便自調故也。小腸之癰爲寒因。故不作表熱。大腸之癰爲熱因。實熱上蒸外被。故時時發表熱也。自汗與大承癥之自汗同義。腸實者。胃亦實也。惡寒與白虎癥之背惡寒同義。裏熱者。外反寒也。

前後兩脈字。當指右尺而言。以內經之候大腸者。在此也。脈遲。爲气阻之診。脈緊。爲聚痛之應。气方阻而尙在聚痛。故知膿未成耳。可下不可下。非謂下文之大黃牡丹湯。當指大承及桃核承气。或抵當丸而言。蓋初起而癰勢未成。大承下之。則實去熱消。而癰固可散。卽癰成而未膿者。猶可以桃核﹑抵當等方下之。瀉血以瀉气。而癰亦可除故也。若夫洪爲陰虛。數爲火熾。癰脈陰虛。非營血內潰而何。癰脈火熾。非熱毒外搏而何。

內潰之勢已欲外搏。故知膿已成矣。膿已成者。不特大承之徒下實熱不可任。卽桃核﹑抵當之單下瘀血。亦不可任。故曰不可下。猶言此不得以尋常之例下之耳。主大黃牡丹湯者。妙在用瓜子一味。蓋瓜子生在瓜穣中。而其仁則飽具生陽。常有努芽欲出之勢。故能善入癰中。而主透癰潰毒之用。佐气竄性行之桃仁。以破瘀逐血。味鹹潤下之芒硝。以軟堅消腫也。牡丹皮詳腎气丸注。本方取以爲使。卻又另是一番妙義。蓋牡丹之皮。固爲升降生陽之品。入腎气丸之桂附陽藥中者。取其升性而正用之。所以使之上補心气。而蒸塡虛悸。入於本方之硝黃陰藥中者。又取其降性而倒用之。所以使之外攝寒熱。而下趨大腸也。然後統以苦寒沈雄之大黃。掃除滌蕩之。則實熱膿血俱去矣。名之曰大黃牡丹湯。而三物不與者。是以芒硝桃仁。建左攻右取之勛。瓜子﹑奏詐降內應之捷。及其成功。元戎之外。惟檄文露布之參謀。轉得同垂史冊之道也。李氏舊注。謂本方當在膿未成可下之之下。誤。如果爲下未膿之方。則成膿者。將死不治乎。抑別有方未傳。或傳而殘缺耶。且方後不得曰有膿當下矣。

問曰。寸口脈微而澀。法當亡血。若汗出。設不汗者云何。答曰。若身有瘡。被刀斧所傷。亡血故也。

此合下條。言金瘡之病脈癥治也。左寸﹑心與膻中。爲血液之宗主。右寸﹑肺與胸中。爲陽气之根蒂。其脈微澀。

微爲陽气虛。澀。爲血液短可知。但陽附於陰。气根於血。是此脈以責澀爲首。責微爲從。故診法爲吐衄等之亡血。並若發汗而汗出之脈。以亡血汗出致陰虛故澀。遂因陰虛而陽亦虛。故微也。設不汗出句。並亡血亦互在內。猶云設若不曾汗出。及吐衄等亡血。則此脈當云因何而見也。答曰。此必身有瘡。且此瘡爲刀斧所傷之金瘡。先經血气暴亡。故其脈。與吐衄及汗出者。同也。

病金瘡。王不畱行散主之。

王不畱行散方王不畱行﹝十分八月八日采﹞蒴細葉﹝十分七月七日采﹞桑東南根白皮﹝十分三月三日采﹞

黃芩芍藥濃朴漧薑﹝各二分﹞甘艸﹝十八分﹞川椒﹝三分除目及閉口者妙去汗﹞

上九味。桑根皮以上三味。燒灰存性。勿令灰過。各別搗篩。合治之爲散。服方寸匕。小瘡卽粉之。大瘡但服之。產後亦可服。如風寒。桑東根勿取之。前三物。皆陰漧百日。

金瘡。卽上條刀斧所傷。並跌撲亦在內。首卷所謂不內外因是也。其與瘡癰之瘡不同者。血液暴亡。气奔傷處而多熱。熱則血液宣流。而輕易不可止遏者。一也。故用苦寒之黃芩。酸斂之芍藥。所以淸其熱而斂其血也。又血液暴亡。血奔傷處。而經絡以血去而气虛。气虛則寒。寒則其气不貫不密。而瘡口不能完合者。又一也。故用辛溫而生气之漧薑。辛溫而固气之川椒者。所以充貫其气。而且使固密之也。王不畱行。行血中之气。蒴細葉。主絕傷而續筋骨。桑根白皮。形如絲麻。象同肌肉。具續絕完合之性。燒灰則色黑味鹹。黑則入血而止斂之。咸則消腫而降潤之。莖葉取其秋成。故采於七八兩月。根皮取其生气。故采於三月。而且擇向東南也。時日風寒。則生气縮伏而不全。故以取爲戒耳。三物皆陰漧百日。勿欲以烘曬及朽爛傷其藥性也。

君甘艸而佐以濃朴。且爲散而連服渣質者。以气血生於胃中之精悍。重用甘艸。使全藥從其性而停畱胃腑。配濃朴以寬展胸膈。並使營運傷處也。此王不畱行一散。爲金瘡之聖藥也。小瘡傷气血者尙淺。故可就近末之。以取完合。大瘡傷經絡之气血以掣臟腑。故必服之。從內外托。而遞及傷處也。產婦宜生新逐瘀。

與金瘡同義。故亦可服。

浸淫瘡。從口流向四肢者可治。從四肢流來入口者不可治。

濕熱之毒。發於皮膚肌肉。其浸淫沿染。如淫佚之波靡者。故曰浸淫瘡。四肢於人身。有邊遠之象。譬之麼魔小寇。不足爲社稷之害。口爲飲食之所從入。其象如糧餉要路。且陽明之經气。終於唇口。故從口流向四肢。

而自內外散者。爲可治。從四肢流來入口。而自外內犯者。爲不可治。然言四肢與口。而內外可知。言浸淫瘡。

而諸病可知矣。

浸淫瘡。黃連粉主之。

黃連粉方缺。或卽黃連而獨爲粉耶。浸淫瘡。爲濕熱流浸。而使營气緩散之癥。黃連苦寒。而形性拘結。苦以燥濕。寒以淸熱。而形性拘結者。尢能堅其緩散之气故主之。

趺蹶手指臂腫轉筋陰狐疝蛔虫病脈證治第十九

師曰。病趺蹶。其人但能前。不能卻。刺入二寸。此太陽經傷也。

趺﹑蹲踞也。蹶﹑顚躓也。趺蹶者。蓋言立則能持。若蹲踞而趺。則顚躓而蹶。從俯覆矣。與諸經之言蹶者大殊。

舊注。引痿厥﹑踝厥。誤甚。其人能前不能卻二句。正言所以趺蹶之故。刺入二寸兩句。又言所以能前不能卻之因也。前卻。指一身之可以曲折處而言。前如腳凹環跳。凡能曲而折向前者卽是。卻如腿彎項後。凡能曲而折向後者卽是。蓋謂趺而致蹶之故。因其人之腳凹環跳。但能前折。而腿彎項後。不能卻折。故欲趺下。則腿彎彊直。但任其能前者而蹶。從俯覆矣。所以然者。太陽之經脈。由項後歷背部。而下行腿肚。纏足外之後側者也。太陽之經气通暢。則和軟而能卻。今不能卻者。此必刺足肚之肉諸穴。深入二寸。以致傷其經血經气。故彊直趺蹶。則芍藥附子。芍藥甘艸諸湯。可變通加減。而施其治矣。以其不能卻。故知傷在身後之太陽。以其蹶由下部。故知刺傷太陽之肉。仲景診法之細密何如哉。俗解以刺入二寸。謂是趺蹶之治法。誠如所言。以仲景之文例推之。當曰。此太陽經傷也。刺云云矣。且按王太僕所注鍼刺。及鍼灸大成。

除環跳肉濃穴深。刺入經寸之外。余無有至二寸者。若以爲治例。則誤人無限矣。足肚之白肉曰。凡委中﹑承山﹑飛揚﹑等穴。其附於者。俱以深入爲禁可知。

病患常以手指臂腫動。此人身體者。藜蘆甘艸湯主之。﹝方缺﹞

此經絡之气上虛。而胃中濕熱之火外貫之候也。蓋經絡之气上虛。故手指及臂俱腫。濕熱之火外貫。故气機流注而自動也。然必其人身體跳動。當有流移薄疾之候。方爲確切。以大寒善吐之藜蘆爲主。而以甘浮之甘艸托之。則寒能去火。吐能去濕。且一吐而提其气以上實外實。則經絡之因虛而腫動。及者俱愈矣。

轉筋之爲病。其人臂腳直。脈上下行。微弦。轉筋入腹者。雞屎白散主之。

雞屎白散方雞屎白。

上一味。爲末。取方寸匕。以水六合和。溫服。

陽气之柔者養筋。陽虛故筋如紐轉而堅痛。又陽親於上。足下陽气嘗少。故轉筋之病。臂少而足多也。脈上下行。气虛不能外鼓。但從寸及尺。伏行往來之謂。气衰則微。气削則弦。故上下行之脈體。微而且弦也。腹爲腸胃之所托。悍气之根蒂也。轉筋入腹。則其气更虛可知。雞於卦爲巽。而立東南之位。得生气向明之用。雞屎通腸胃之气。而其白尢爲陽气之所化。以之主轉筋之入腹。則通腸胃之精悍。以柔養筋脈之義也。

陰狐疝气者。偏有大小。時時上下。蜘蛛散主之。

蜘蛛散方蜘蛛﹝十四枚熬焦﹞桂枝﹝半兩﹞

上二味。爲散。取八分一匕。飲和服。日再服。蜜丸亦可。

疝詳寒疝下。狐疝者。言其出沒無定。如妖狐之象。卽下文大小上下之義。曰陰狐疝者。單指前陰之睪丸而言。所以分別五臟之疝也。腎爲水髒。陽气最貴。而與陰寒相召。陽气偏有虛實。虛者寒气貫之而偏大。實者陽气自治而偏小矣。又陽主提摯。气虛不能自舉。故臥則上入少腹。起則下墜囊中矣。蜘蛛腹大。爲下入少腹之專藥。且性主提攜束縛。以辛溫生气之桂枝爲配。則溫補關元气海之陽神。以驅客寒。得升舉收煞之功用。以堅弛墜。陰狐疝病寧有不愈者哉。

問曰。病腹痛。有虫。其脈何以別之。師曰。腹中痛。其脈當沈若弦。反洪大。故有蛔虫。

此言病虫之脈也。蓋謂腹痛之因頗多。若因病虫而痛。其脈當以何者爲分別也。師言沈爲在裏。腹中病。其脈當以沈應。又弦爲急痛。腹中痛。其脈當以沈而且弦應。今不沈弦而反洪大。洪大者。气亂之診。故知有虫。

以擾亂其气而作痛。與風寒積滯之脈不同也。

蛔虫之爲病。令人吐涎。心痛。發作有時。毒藥不止。甘艸粉蜜湯主之。

甘艸粉蜜湯方甘艸﹝二兩﹞粉﹝一兩﹞蜜﹝四兩﹞

上三味。以水三升。先煮甘艸。取二升。去滓內粉蜜。攪令和。煎如薄粥。溫服一升。瘥卽止。

此與下文兩條。俱言病虫之治例。但下條責在髒寒。髒寒而蛔上膈上。故煩而厥。溫之而蛔下安。則愈。故烏梅丸除溫髒之外。但用辛辣酸苦等味。令其俯首蜷縮而已。此爲飲食相犯而生之蛔。責在虫多。虫多則胃系緩而廉泉開。故吐涎。上擾胃脘。胃脘上當心部。故如心痛。虫動而自疲。則伏爲休養。故發作有時。毒藥﹑虫所不食。故不止。是非去其虫不可也。胡粉﹑﹝粉系黑鉛所化者。﹞體重。而性能殺虫。與甘艸﹑蜂蜜。共煮。虫爲脾胃之土气化生。而性嗜甘。因甘中粉。則彊重而死。故瘥。髒不寒。故於殺虫之外。無餘藥也。

蛔厥者。當吐蛔。令病者靜而復自煩。此爲髒寒。蛔上入膈。故煩。須臾復止。得食而嘔又煩者。蛔聞食臭出。其人當自吐蛔。蛔厥者。烏梅丸主之。

烏梅丸方烏梅﹝三百个﹞人參﹝六兩﹞當歸﹝四兩﹞桂枝﹝六兩﹞附子﹝六兩炮﹞漧薑﹝十兩﹞細辛﹝六兩﹞川椒﹝四兩去汗﹞黃連﹝十六兩﹞黃柏﹝六兩﹞

上十味。異搗篩。合治之。以苦酒浸烏梅一宿。去核蒸之。五升米下飯熟。搗成泥。和藥令相得。內臼中與蜜杵二千下。丸如桐子大。先食飲服十丸。日三服。稍加二十丸。禁生冷滑臭等物。

論文方意。注見傷寒厥陰。

婦人妊娠病脈證治第二十

師曰。婦人得平脈。陰脈小弱。其人渴。不能食。無寒熱。名妊娠。桂枝湯主之。於法六十日當有此癥。設有醫治逆者卻一月。加吐下者則絕之。

桂枝湯方﹝別見﹞

經言陽搏陰別。爲有子。蓋謂脈之外廓。沈柔而得陰脈之常。但中間一綫陽脈。髙起而搏指。特與平部之陰脈各別。是陰中另具一陽也。非有子而何哉。又言左尺滑者妊也。夫滑爲气血交聚之診。左尺應胞門。胞門之中。陽精如端居貴人。而婦人之气血。會聚而包裹之。其脈安得不以滑見耶。二說俱就左尺而言之也。又曰。手少陰脈動甚者妊子也。蓋謂心腎同主手足之少陰。而司精血相通之妙者也。夫兩物相擊。輕小者動。

亦受擊者動。已見動脈下。今心主之脈。無端而動甚。豈非下焦腎中。得外陽以實之。而上擊之所致乎。故知妊子也。此從寸口而言之也。然三說𨿽各不同。而其理則一。以尺脈之兩邊。沈柔細滑而得陰體。故其中始見弦長。而別爲搏指。因之上衝寸口。而見動甚矣。此諸脈與外癥之暈眩嘔逆相符也。本經平脈。不特尺不陽搏陰別。及不滑。並手少陰不動之類。凡不沈浮遲數者。皆在其中。此仲景於經旨之外。又言妊娠之變診也。陰脈﹑以下文小弱。及桂枝湯脈之陽浮陰弱推之。當指沈按而言。以陰脈小弱。言四髒之心肝脾肺。而不言腎。腎中得別陽以實之。豈有小弱之理。惟是四髒之精气。趨固胎元。故見小弱。正與前人三說。相爲表裏。

蓋惟腎脈搏別滑實。故致四髒之陰脈小弱。則仲景丟開尺脈。而言四髒之陰脈。與經文撇開足少陰。而言手少陰者同義也。但凡渴而不能食者。多有寒熱之外癥。以少陽中風寒。則渴而默默不欲食。且寒熱往來耳。今旣有此而無彼。合而斷之。脈平﹑爲人病脈不病。四髒之陰脈小弱。爲髒眞趨赴腎經以養胎。渴﹑爲津液下掣。不能食﹑爲生气上衝。故知爲妊娠矣。桂枝湯養陽以益陰。故主之。養陽﹑則實上以禦下之沖气。故能食。

養陽以益陰。則陰脈不小弱。而渴亦可止也。六十日﹑胎气已成。陰血奔赴。故於法當有前此之脈癥。以胎气已成。則向長之機勢上侵。而不能食。陰血奔赴。故陰脈小弱而渴也。設或醫家以微渴而誤淸上焦之火。則上虛而胎气益張。因少不能食而誤傷中土之陰。則胃幹而髒眞失養。胎气下張而上衝。故不食旣早。髒眞自虛而下顧。故漧渴先形。前項脈癥。遂減卻一月。而於三十日見矣。若逆甚而因渴以吐之。因不能食而下之。吐則上提。而陰血不下貫。故不渴。下則下泄。而生气不上衝。故反能食。遂絕然無前此之脈癥矣。然至陰血不下貫。生气不上衝。豈妊娠之佳兆乎哉。此處主桂枝湯。當但服藥。而不啜熱粥爲合。蓋啜粥是助桂枝辛甘之性以祛邪。不啜粥則任芍藥酸斂之性以養髒故也。絕之之義。錢塘婁氏。謂絕止醫治。本經從無此噴飯之文。李徐氏。謂絕止吐下。仲景又無此不傳之藥。且於文於理。明明言常例該遲至六十日。治逆則早見三十天。逆甚則母气不相顧。子气不日增。而無此矣。蓋危詞也。嗚呼。吾安得知音者。而與之讀金匱之文耶。

婦人宿有病。經斷未及三月。而得漏下不止。胎動在臍上者。爲痼害。妊娠六月動者。前三月經水利時胎也。

下血者。後斷三月也。所以血不止者。其不去故也。當下其桂枝茯苓丸主之。﹝音胚凝血也﹞

桂枝茯苓丸方桂枝茯苓芍藥丹皮桃仁﹝各等分去皮尖熬﹞

上五味。末之。煉蜜和丸。如兔屎大。每日食前服一丸。不知。加至三丸。

本條十一句。凡兩段。前五句爲一段。辧似胎而非胎之病。後六句爲一段。言𨿽病而暗妊之胎。總以本方爲主治。諸注混淆。不得經旨。死血也。詳瘕注。痼者固也。痼者。病之堅固宿痰也。婦人之經血。其精悍之源。起於陽明胃腑。然後由臟腑而充貫經絡。與男子同。但男子藏而不瀉。婦人則十二經各從內絡。而漸注於血室。血室者。胞門在其左。子戶在其右。形气相隔。而以窈冥之細絡相通者也。胞門中淸虛無物。則血室滿而气盈血溢。從貼脊而下。卻前行由少腹。而出從溺管之下。陰庭之上一竅。以爲月水。若胞門貯有陽精。則血室中之气血。如朝覲會同之象。而旁從窈冥之細絡。趨赴胎元而輔翼滋養之。使血室虛而不滿。且吸取十二經之精汁以爲供奉。故經斷也。然婦人前陰。列有三竅。假令道路不明。則是動是漏。總不能辧。且後文腹痛。小便不利等癥。亦安能了然耶。故不惜饒舌。瑣屑言之。膀胱﹑浮居少腹。﹝膀胱居腸之中。何謂浮居少腹。蓋對陰庭及血道而言也﹞。其竅原髙。陰庭卽交接處。上通胞門子戶。其位次之。血室路經貼脊。其位最下。但其道自腰兪之下。卻從絡脈而前行少腹。又纏中道而出向陰庭之上壁。故曰溺管之下。陰庭之上者此也。是胎動之血。已於血室中通過胞胎。而爲撒手失護之血。其道從胎中。直由陰庭正道而下。下多。

則胎落而不可安也。胎漏之血。因血絡爲痼所阻。未及到胎。而爲血室失守之血。其道由貼脊之腰兪。歷少腹而下者。較之胎動落胎。爲可少耽時日。而安之十得其七也。診法以腰兪痛。少腹沈滿者爲漏。無此而但腹痛。及垂垂气陷者。爲動。又血多而驟者。爲動。血少而謾者。爲漏也。蓋謂婦人宿有病。如平時少腹堅硬。按之有形。或臨經腰腹脹痛。不可寧耐等癥卽是。夫經斷似爲有子。若未及三月。而漏下不止。便非有胎欲墮之候。再驗其如胎動之狀。而在臍上。便不得認爲胎動。而投以安胎等劑矣。蓋未及三月。其胎尙在少腹。安得動在臍上。其爲滯气鼓無疑。故知從前經斷。爲痼之舊血不去﹑而害其新血漸生。現今漏下。爲痼之死血阻塞。而害其生血歸元之所致也。若前癥後﹑漏止經斷。又過三月。是六月矣。至六月而復動下血者。是前三月漏下時。經水少利而受胎。故此三月中。仍然經斷。而今復下血者。又後斷三月中。不抱胎之血耳。其所以不抱胎而血不止者。以其痼不去。而阻塞蔭胎之路故也。則主化之桂苓丸。去而血得抱胎之路。復何漏下不止之病乎。夫痼俱起於气寒而經尾不運。故用生陽補气之桂枝以溫之。

又痼俱成於气滯。而瘀血不散。故用升陽通气之丹皮以動之。然後以入血之芍藥。引至所。而以破瘀之桃仁。逐之使下也。本經言血不行則爲水。故又用滲泄之茯苓。仍從前陰而去耳。一丸至三丸。而不宜多服者。蓋取其漸磨。而不欲急攻以動胎血之義。

婦人懷妊六七月。脈弦。發熱。其胎愈脹。腹痛惡寒者。少腹如扇。所以然者。子藏開故也。當以附子湯溫其藏。

﹝方缺﹞婦人懷妊。除少陰君主之官。其經气血。不堪供應胞胎。手太陽與心經爲表裏。隨心爲主。故俱不養胎外。其餘經脈。逐月掄滋。故一月始胚。足厥陰肝脈養之。二月始膏。足少陽膽脈養之。三月始胞。手厥陰心包脈養之。四月形體成。手少陽三焦脈養之。五月能動。足太陰脾脈養之。六月筋骨立。足陽明胃脈養之。七月毛髮生。手太陰肺脈養之。八月臟腑具。手陽明大腸脈養之。九月穀气入胃。足少陰腎脈養之。十月諸神備。

足太陽膀胱脈養之。卽產矣。妊娠六七月。是胃與肺養胎之候。胃爲悍气之源。肺司諸气之總。二者化醇。則陽气之柔者養筋。而脈不瘦削弦急。陽虛故脈弦也。又裏寒﹑則逼微陽於外。故發熱。裏陽充滿而包裹胎气。

則胎气受持而相安於不覺。陽虛而失包裹之用。故其胞縱放。而殊覺愈脹也。腹痛者。裏寒之應。表虛﹑故惡寒也。少腹如扇﹑言少腹中如以冷風扇入之狀。正陽气失守。而不能溫胎之應也。子藏開者。非子藏開解之謂。蓋陽主護衛周密之用。陽虛而不護不密。故曰開也。附子辛鹹溫熱。辛以散寒。咸以潤下。溫熱以補助陽气。故可爲下焦子藏之溫藥也。原方𨿽缺。以鄙意擬之。或以附子爲君。而加肉桂﹑芍藥。及當歸﹑茯苓之類耶。

蓋肉桂爲皮。其性內裹。能伏表熱以溫裏。芍藥酸斂。其性內行下走。能引桂附直至子藏。且气因於血。气虛者。血必虛。故加溫經補血之當歸。又內寒者。多聚水。故加茯苓以滲泄耳。並附於此。以正髙明。或曰。六月胃脈養胎。七月肺脈養胎。二經所喜。辛甘溫暢。似於漧薑﹑甘艸無忤乎。

師曰。婦人有漏下者。有半產後。因續下血都不絕者。有妊娠下血者。假令妊娠腹中痛。爲胞阻。膠艾湯主之。

膠艾湯方阿膠﹝二兩﹞艾葉﹝三兩﹞當歸﹝三兩﹞芎﹝二兩﹞芍藥﹝四兩﹞漧地黃﹝三兩﹞甘艸﹝二兩﹞

上七味。以水五升。淸酒三升合煮。取二升。去滓內膠。令消盡。溫服一升。日三服不瘥。更作服。

此辧胞阻之癥治也。言婦人血癥。種種不同。卽妊娠下血。尙有各別。必下血而腹痛。然後謂之胞阻。勿誤認誤治也。漏下是臨經不暢。經後陸續見紅。如滲漏之狀。故曰漏下。卽二條所謂痼害。而漏下不止是也。此就未妊者而言。故曰婦人。半產後下血不絕。婦人雜癥十一條曰。寸口脈弦而大。弦則爲減。大則爲芤。減則爲寒。芤則爲虛。虛寒相摶。婦人則半產漏下。是半產之故。由於上焦气減。不能提摯。下焦血虛。不能固守之所致。則產後之下血不絕。益可知矣。妊娠下血不止胞阻。其胎動胎漏。𨿽已詳二條注。但胎動之故。除心肺間之天气上空。不能下提。以致自陷自脫。如瓜果無力而萎黃落蒂之外。餘皆登髙臨深。彎腰扭體。以內傷其胎。如瓜果之突遭冰雹。風搖而落者。故其血由子藏而下。而其癥重也。若胎漏之故。其因不外三者。气虛失提。亦漏中之一。痼﹑二也。胞阻﹑三也。夫气虛失提。猶爲易辧。獨病胞阻。分別甚微。不可不察也。病爲气血尙能養胎。特胎絡爲死血所逆。失其入胎之路而下。故桂苓丸。惟去而不補血者此也。胞阻爲胎絡並無郁瘀。特其血室中气血兩虛。而自阻其養胎之妙。故名胞阻。血虛失養。故腹痛。气虛失守。故下血。此本湯大補其血。而並溫其气。且絕不用破之藥者。又可證也。湯意合膠歸芎地而全用者。以阿膠之皮性。善外走。芎之攛性﹑善上走。所以滋十二經脈之血。而內注血室也。以當歸之直根者。深入厥陰。以地黃之黑色者。下入少陰。所以滋肝腎陰藏之血。而浮注血室也。然後重用行陰之芍藥。以統禦之。則由血室而漸可灌漑胞胎矣。艾味辛苦。而气性溫浮。蓋辛能利入胞之絡。苦能堅下脫之血。气溫性浮。得甘浮之甘艸。以爲副。則又能養气而上提其血矣。酒性溫潤浮行。溫則爲艾葉﹑甘艸之使。潤則爲膠﹑歸﹑芎﹑地﹑之臣。浮以固脫。行以走滯。且醇酒味濃生熱。淸酒薄則生气。將並气虛失提之漏血者。亦可主治也。

婦人懷妊。腹中痛。當歸芍藥散主之。﹝音鳩又音朽﹞

當歸芍藥散方當歸﹝三兩﹞芍藥﹝一斤﹞芎﹝半斤一作三兩﹞白術﹝四兩﹞茯苓﹝四兩﹞澤瀉﹝半斤﹞

上六味。杵爲末。取方寸匕。酒和日三服。

此胞胎吸血以自養。血不足而因燥畱飲。且以水气應胞胎之候也。血不足則腹中之絡脈急痛。因燥畱飲。

而且以水气應胞胎。則胎中之絡脈格痛。以下內聯走。而善於養營之芍藥爲君。而以辛溫補血之歸﹑芎兩佐之。則血足。而已有替去其水之地。然後以滋陰而善於利水之澤瀉。爲臣。而以培土燥濕之苓﹑術兩副之。

則腹中與胞中之水气俱去矣。其痛寧有不愈者哉。

妊娠嘔吐不止。漧薑人參半夏丸主之。

漧薑人參半夏丸方漧薑﹝一兩﹞人參﹝一兩﹞半夏﹝二兩﹞

上三味。末之。以生薑汁糊爲丸。如梧子大。飲服十二丸。日三服。

妊娠嘔吐。其因有二。分母體之气血以養胎。於是母气自虛。虛則生寒。而飲食之機不下運。因而上出者一也。又胞胎在下。其生气潛滋暗長。有日增之勢。而上鼓上衝者。二也。妊娠嘔吐不止。是二者兼而有之。故重用降逆之半夏。以止嘔吐之外。又佐漧薑﹑人參以溫補中气而安胃。則一舉而兩得矣。蓋胎中之生气。於五行爲木。於四時爲春。於方位爲東。方中漧薑﹑半夏及姜糊爲丸。俱辛辣之味。夫辛辣者。秋金之象。此所以能攝生气。而使之下緝之義也。胞胎三十日。如正月。六十日如二月。九十日如三月。其發生上鼓之气。猶之三春之地气上衝太虛之象。故嘔吐暈眩諸癥。必見於六七十日者。此風箏之起於二三月之義也。若至四月。

地气平滿。風箏不起。故妊娠於百日之外。子气平滿。而嘔吐﹑暈眩俱愈。我故曰。生气如日增之勢。而上鼓上衝者此也。

妊娠小便難。飲食如故。歸母苦參丸主之。

歸母苦參丸方當歸貝母苦參﹝各四兩﹞

上三味。末之。煉蜜丸如小豆大。飲服三丸。加至十丸。

妊娠小便難。其因有三。血短於養胎。而諸腑以及經脈。各借滋於水飲。而滲泄之气化自緩和。一也。胞胎具一團陽气。熱逼小腸膀胱之界。使气壅所出之竅者。二也。又胞胎之生气。浮縱而鼓塞於少腹。以挨擠膀胱。

俾膀胱逼窄而嘗扁。不能容十分之二三。故水飲少入。卽急滿而欲尿。旣短而數。且擠其溺管狹小。而出又艱難者。三也。今妊娠小便難。又不渴悸而飲如故。不嘔滿而食如故。是小便之難。不當責上中二焦。而爲胎熱胎脹無疑。故用貝母﹑苦參之苦寒者。殆寒以淸火。苦以束胎也。然後合補血之當歸以潤血。而借滋之水飲。將得路而下滲矣。蓋貝母體輕色白。能開郁滯之气。苦參味苦性沈。能堅散漫之气。故瘍家爲散火消腫之專藥。夫母气之郁滯疏通。子气之散漫攝伏。又血液自裕。而替下借滋之水。則小便復何畱連阻滯。而尙有艱澀之苦乎。眞神明之制也。嘗讀仲景妊娠諸條。並細按其病脈癥治。而知婦人懷身十月。俱恩中生害。而前後方藥。卻又害中生恩者也。蓋母身之气血自虛。則以不能蔭胎。而胎弱者。將爲子病。幸而子胞之气血自壯。則又以善能養胎。而胎盛者。復爲母災。甚至子胎病虛。更加傷母。母災太甚。又復傷胎。非恩中之害而何。至其治法。於漧薑﹑人參﹑半夏丸。則純用西金辛辣之气。以克制其生機之上衝。於當歸﹑貝母﹑苦參丸。

又純用苦寒收束之味。以堅攏其形質之放蕩。蓋權衡於母子之間。而以益母損子者爲正治。則正保母以養子之意。故曰。害中之恩者此也。

妊娠有水气。身重。小便不利。灑淅惡寒。起卽頭眩。葵子茯苓散主之。

葵子茯苓散方葵子﹝一斤﹞茯苓﹝三兩﹞

上二味。杵爲散。飲服方寸匕。日三服。小便利則愈。

妊娠有水气。見上條小便難注。水性下沈。而滯其經絡之气。故身重。然必以小便不利爲確診者。因水气不行而旁溢。且身重。尙有脾陽不運之別癥故也。灑淅惡寒。言惡寒之狀。如以冷水灑身上。而有淅栗之象。蓋因水气在經絡。而衛陽阻抑失守也。妊娠胎气下實。原多眩癥。況小便不利。而復積水气以上衝乎。故頭眩也。是則利其小便。使水气去。而諸癥俱愈矣。葵子甘寒滑利。蓋甘以走气。寒以淸熱。滑以行津。利以通竅。合茯苓﹑以滲泄之。則小盒飯漸利矣。

婦人妊娠宜常服。當歸散主之。

當歸散方當歸芍藥芎黃芩﹝各一斤﹞白術﹝半斤﹞

上五味。杵爲散。酒飲服方寸匕。日再服。妊娠常服卽易產。胎無疾苦。產後百日悉主之。

婦人妊娠。就未懷身。及懷身者。而兩言之也。婦人妊娠之血。總貴充足而營運。故以補血行血之歸﹑芎﹑爲主。

而以行陰之芍藥。引入肝臟。則血無枯槁及畱滯之患矣。但血盛則气亦盛。而多生熱。熱則恐其耗血。故以黃芩﹑淸之。又血足則陰亦足。而或聚濕。濕則恐其滯血。故以白術燥之。此在婦人。則行經暢快。而無瘕漏下諸虞。在妊娠。則蔭子裕如。而無半產腹痛等獘。故俱可以爲常服之主藥也。至於妊娠﹑產前﹑產後。更以血爲根本。尢所宜服。故悉主之。酒飲和服。見前當歸芍藥散注。

妊娠養胎。白術散主之。

白術散方白術芎蜀椒﹝三分去汗﹞牡蠣﹝失分兩﹞

上四味。杵爲散。酒服一錢匕﹑日三服。夜一服。但苦痛加芍藥。心下毒痛。倍加川芎。一心煩吐痛。不能飲食。

加細辛一兩。半夏大者二十枚。服之後。更以醋漿水服之。若嘔以醋漿水服之。復不解者。小麥汁服之。已後渴者。大麥汁服之。病𨿽愈。服之不置。﹝不置卽常服﹞

白術去濕气。芎補血气。蜀椒束胎气。牡蠣安逆气。妊娠不足者之病。不過此四者。故可爲常服之主藥。苦痛者。以胎痛爲苦之謂。胎痛。由於血短而气張。芍藥斂气養血。故加之。心下毒痛。因膻中之陰陽。以養胎而自虛。陰虛則拘痛。陽虛則窒痛。芎爲血中之气藥。其性髙而上浮。能兩補心下之陰陽。故加之。心液短而龍雷之虛火乘之。故煩。膈气虛寒。失照臨化被之妙。故吐痛而不能飲食。細辛辛溫。蓋溫以祛寒。辛以伏火也。又半夏辛燥而降逆。能助細辛以伏電光之火。故並加之。服後﹑服醋漿水者。以酸斂降虛熱。恐乍溫之而不受。反助其上衝之虛熱而作嘔也。若服此而嘔不解。是心气虛。而不能下禦沖气之所致。與其下斂之而不服。毋寧塡上而爲自備之計乎。小麥爲心之谷。煮汁服之。則補上以禦下。故其嘔自已也。已而作渴者。陽气初復。而津液不足以副之。正心煩之餘癥也。大麥汁能潤肺而生津液。故繼小麥而爲服耳。病指苦痛及心煩吐嘔等而言。諸病𨿽愈。藥猶勿置。防其復也。但服藥用酒。是其定引。其醋漿大小麥汁。俱是服藥後另服者。玩本文服藥後。更以醋漿水雲云。則可見矣。醋漿非苦酒。卽米飲所作之酸水也。與下文大小麥汁同用五穀。以各治其髒之義。妊娠陽气各有盛衰。故胞胎因之而各分寒熱。陽气盛而胎熱者。譬之三月春晴。天气下育地中。嘗天虛而地實。於是爲生機過銳以淩太虛。﹝此指妊娠之熱暈熱嘔而言﹞爲燠熱。

﹝此指因胎而發表熱﹞爲雨露不敷而漧旱。﹝此言血不足以養胎而作心煩熱渴之惡阻﹞爲水泉下涸等害。﹝指小水因熱而不利者﹞此有故而病。則宜甘涼苦寒。如七條之歸母苦參丸。八條之葵子茯苓散。五條之當歸芍藥散等劑。卽或無病。亦宜常服九條之當歸散。其覆之以春云。潤之以涼雨。節天地姑卹之過愛。所以畱長養萬物之序也。陽气衰而胎寒者。譬之三春陰冷。陽光薄於下交。則地中之陰翳。冒春而上占陽位。於是爲生气不抱根株。﹝指漏下﹞爲冰判欲。凍﹝指子藏如扇﹞爲崩芽重萎。﹝指半產﹞爲嵐霧上塞淸虛。﹝指吐痛不欲食﹞此有故而病。則宜甘溫辛溫。如二條之桂苓丸。三條之附子湯。四條之膠艾湯。六條之漧薑人參半夏丸等劑。卽或無病。亦宜服本條之白術散勿置。其被之以陽和。滋之以熱雨。轉天地離火之明夷。只在此呵噓胎息之微也。然婦人妊娠。得坤地之化。嘗陰多而陽少。故本篇諸條。用溫者。十居其七。而用淸者。十居其三。如來言浩劫不殺生。其仲景之謂乎。

婦人傷胎。懷身腹滿。不得小便。從腰以下重。如有水气狀。懷身七月。太陰當養不養。此心气實。當刺瀉勞宮及關元。小便微利。則愈。

傷胎。婦人受傷於胎也。卽下文腹滿等之義。肺气自縮。不能展舒。而下逼胎气。則胎气上肆。故腹滿。又肺气自縮。而不管呵噓傳送。故不得小便。且肺气自縮。而失上提下摯之用。故腰以下重也。然三者。大似水病。以不得小便。似有水之根。而腹滿腰重。似有水之癥。故曰如有水狀。而實非水者。蓋懷身至七月。胎中外長皮毛。內鼓呼吸之候。正母以太陰肺經之气血。與胞中之肺臟感通相養者也。今其所以失下逼傳送。及提挈之用。而不養胎者。以心火气實。上克肺金。俾肺金淸肅之气。畏縮而不布之道也。夫心爲髒。髒不可瀉。手厥陰心包爲之腑。掌心勞宮。是其經之井穴。刺以瀉之。則瀉經以及腑。瀉腑以及髒。而心气上平矣。又心之經脈。與小腸爲表裏。任脈部中。臍下﹑同身寸之三寸。爲關元穴。爲小腸之募也。關元與水分逼近。而司分理水道者。刺以瀉之。則小便微利。此又瀉表以及裏。而心气平於下矣。心火克金之气平。令肺气下展。故以上三癥自愈。以其原非有水。注意在瀉火。而不在瀉水。故但曰小便微利耳。此亦陽气盛而胎熱者之治例也。

關元穴。千金言婦人刺之。主無子。又云妊娠刺之。則落胎。此就陽虛者而言也。蓋關元又與气海逼近。陽气虛。而又刺瀉之。則關元气海益寒。而成地寒不谷。花寒不果之禍。其無子落胎。宜矣。若陽實而刺瀉之。則適得其平。而復何患哉。此醫貴智能圓通之士也。

婦人產後病脈證治第二十一

問曰。新產婦人。有三病。一者病痙。二者病鬱冒。三者﹑大便難。何謂也。師曰。新產血虛。多汗出。喜中風。故令病痙。亡血復汗。寒多。故令鬱冒。亡津液胃燥。故大便難。

新產婦人有三病四句。當是古醫經之文。仲景設爲問答。以明其病因耳。何謂也者。卽何因而病痙。病鬱冒。

大便難乎。下文三段。正答問詞。而曰新產婦人有三病。明非產前之宿病。因新產以虛其血。則陰不戀陽。而陽且逼陰。故多汗出。肝藏血主筋脈。且屬風木。血虛風動。喜引同類。則喜中風。風入而筋脈勁急。故令病痙。

寒滯爲郁。風升則冒。鬱冒之因於亡血復汗。與中風同。第亡血較血虛爲重。寒多亦風中所帶之寒。若中風而寒多於風者。故令鬱冒。津液統於胃。血虛汗出。津液大傷。因上源旣涸。下流自幹。則胃燥而腸亦枯。故大便難。約此三病。總因血虛。惟新產婦人其血驟虛者。故有此三病。

產婦鬱冒。其脈微弱。不能食。大便反堅。但頭汗出。所以然者。血虛而厥。厥而必冒。冒家欲解。必大汗出。以血虛下厥。孤陽上升。故頭汗出。所以產婦喜汗出者。亡陰血虛。陽气獨盛。故當汗出。陰陽乃復。大便堅不能食者。小柴胡湯主之。病解能食。七八日更發熱者。此爲胃實。大承气湯主之。

此申言鬱冒之脈癥。及冒之所以不解。與解後諸癥。定其所主之方也。產婦鬱冒。與平人不同。且鬱冒之脈。

或大且彊。今不大而微。不彊而弱。適合產婦平脈。尙未至正敗無權。邪入爲主也。冒則胃逆。故不能食。郁則脾陷。其便易溏。以血虛津傷而胃燥。故大便反堅。血虛於下。气盛於上。爲陰不平陽不閉。故但頭汗出。所以然者。血本陰而涵陽。血虛而陽反內陷故厥。厥者。手足逆冷也。气本陽而育陰。汗出。而陰隨外越故冒。冒者。

心神蒙昧也。幸脈見微弱。邪未奪正。當攻補兩難之際。勿妄治之。俟其气過血還。陰陽復通。因气過不升動其血。則血還而送泄其气。故得汗而冒解。此鬱冒之始於厥。而終於汗之道也。癥中但頭汗出。大似可下之候。而實非者。以新產血虛。則下寒而下厥。孤陽失附。則上熱而上蒸。故頭汗耳。若誤認而早下之則危矣。至鬱冒之不解於頭汗。而必解於通身之汗者。因產婦亡血。而血乍虛。則陽气自長而孤盛。故冒於外。陰虛。故不能送之外泄。而尙自郁滯也。夫汗自出者。是陰生而陽泄。故陰陽復得其平矣。若鬱冒旣解。所有便堅﹑嘔不能食二癥。當先主小柴。以解其熱上衝之气。令嘔止能食。至七八日更發熱者。是確於七八日之中。積其所食者。而爲胃實外蒸之所致。然後可直任大承下之。而無所顧慮矣。

產後腹中痛。當歸生薑羊肉湯主之。並治腹中寒疝。虛勞不足。﹝歸姜羊肉湯別見﹞

此气空血虛之痛也。气空則胞胎新下。而腸胃一時未得安妥。故作餒痛。血虛則絡脈幹縮。故作弔痛。當歸苦溫以補血。生薑﹑羊肉。辛溫甘溫以補气。使陽气勻滿。而陰血滋潤。故可爲止痛之主藥也。又溫上者。能化下寒。補上者能固下脫。故並治寒疝之上犯腹中。虛勞之下滑精汁者也。

產後。腹痛煩滿。不得臥。枳實芍藥散主之。

枳實芍藥散方枳實﹝燒令黑勿太過﹞芍藥﹝各等分﹞

上二味。杵爲散。服方寸匕。日三服。並主癰膿。以麥粥下之。

此腹中之血暴虛。而客气挽畱血分之癥治也。腹爲陰。腹中之血分。爲陰中之陰。乘其虛而客气畱於空處。

故痛滿也。痛則陽气不能內伏。滿則息道艱於下引。故不得臥也。枳實善破畱气。燒黑則入陰分而破血中之滯。又得走血之芍藥以領之。則直入陰血中而無可挪移。故主之。麥粥當是小麥。以小麥爲心谷。旣與血虛者相宜。且並治其癥中之煩故也。癰膿亦系客气畱滯於血分之所成。故並主之。但在經絡者。或可加麻桂之類以外引之。歸芎之類以散行之耶。蓋主之之義。特以此爲主。而原與人以增減之謂也。

師曰。產後腹痛。法當主枳實芍藥散。假令不愈者。此爲腹中有幹血著臍下。宜下瘀血湯主之。亦主經水不利。

下瘀血湯方大黃﹝三兩﹞桃仁﹝三十枚﹞虫﹝二十枚熬去足﹞

上三味。末之。煉蜜和爲四丸。以酒一升。煎一丸取八合。頓服之。瘀血下如豚肝。

產後腹痛。止畱气瘀血兩因。服枳芍散不愈。則非畱气。而爲瘀血之痛可知。故宜下瘀湯。以下其瘀矣。以气重破血之桃仁。合性走縫絡而行血之虫。則直達瘀血之所。然後君以气味俱重。而善於攻血之大黃。逐而下之。酒煎頓服。取其性行而並力也。經水不利者。非由十二經脈。其滲灌血室之細絡。爲病所阻。卽血室之下通貼脊腰兪等之細絡。爲幹血所瘀。故亦可主此。則瘀去而經自利矣。

產後七八日。無太陽癥。少腹堅滿。此惡露不盡。不大便。煩躁發熱。切脈微實。再倍發熱。日晡時煩躁者。不食。

食則譫語。至夜則愈。宜大承气湯主之熱在裏。結在膀胱也。

前第二條。申言鬱冒。後文七八兩條。申言喜中風之治例。蓋所以防其也。本條是言大便難之變癥耳。故前後諸癥。總以不大便句爲主。蓋產後血虛而腸胃漧澀。故大便難。便難至七八日。則腸實而气滯。气滯。故惡露不行。而種種危機。俱優於此矣。是惡露不行。由於便難之故。苟非下之以通其气而行其血。烏可施治哉。然產後自虛。務須診得千眞萬確。方可任下。否則蹈虛虛之戒。而速之死耳。比如產後已七八日。是七八日之中。先曾飲食矣。卻又無太陽之頭疼惡寒等候。是不曾中風寒可知。又不該有煩躁發熱之表癥矣。今診得少腹堅滿。則知其爲七八日中。但食而不大便。以致气滯阻血。故惡露不盡。結於少腹而堅滿者也。夫不大便。則下幹者上吸精華。故煩躁。又不大便。則內實者外托經脈。故發熱也。但猶不敢徑下。又須切脈微實。是內結气聚之診。再倍發熱。是內結愈久愈熱之候。日晡煩躁。是手足陽明火炎官旺之鄕。不食是腸胃實而莫容之應。食則譫語。津液旣幹。又因食而塞其神气轉舒之位也。日爲陽。主腑。夜爲陰。主髒。病在手足陽明。屬胃與大腸之腑。故日甚。與陰髒無關。故至夜則愈也。據種種之脈癥。而以大承下之。豈過舉哉。熱在裏。繳前無太陽癥一句。結在膀胱。繳前少腹堅滿兩句。蓋謂此爲在裏之熱外蒸。故太陽無風寒而亦發表熱。此爲因熱實而惡露之瘀血結在膀胱之後。故少腹堅滿。統屬下癥也。結在膀胱。勿泥作膀胱之內。蓋指膀胱之後隔壁也。夫兩腸通於大便。其路在後。膀胱浮居少腹。其位在前。產後之血。系胞門子戶間。蔭子之潤餘者。子落而血無所歸。故從二腸及膀胱之中道。卽產路而下爲惡露耳。惡露結於少腹。因大腸在膀胱之微下處。大腸熱實。熱則滯其行血之气。實則擠其行血之竅。而兜住其瘀血。卻在膀胱之後。而與膀胱平對。然又不可名狀。故借膀胱爲外層之尺寸耳。明者察之。錢塘李氏舊注。牽扯傷寒論文以爲妄解。未夢見在。

產後風。續續數十日不解。頭微痛。惡寒。時時有熱。心下悶。漧嘔。汗出𨿽久。陽旦湯癥續在耳。可與陽旦湯。

產後多汗中風。致成病者常也。然亦有平日津液不甚虛。故但病風而不成者。數十日不解。卽下文頭痛惡寒。及有熱汗出等候。陽旦之本癥也。心下悶漧嘔。胃气虛寒痞塞之應。陽旦之兼癥也。言𨿽隔數十日之久。風因尙在。仍可與陽旦湯。名義解見傷寒論。但有心下悶。及漧嘔之兼癥。當於原湯加姜半爲合。曰可與陽旦。以文例推之。其減半之輕劑。以薄發之耶。觀於數十日不解。猶與此湯。則初續風。及續風而病者。

俱不外此湯可見矣。

產後。中風發熱。面正赤。喘而頭痛。竹葉湯主之。

竹葉湯方竹葉﹝一把﹞人參﹝一兩﹞附子﹝一枚炮﹞桂枝﹝一兩﹞葛根﹝三兩﹞防風﹝一兩﹞桔梗﹝一兩﹞甘艸﹝一兩﹞生薑﹝五兩﹞大棗﹝十五枚﹞

上十味。以水一斗。煮取二升半。分溫三服。溫覆使汗出。頸項彊。用大附子一枚。破之如豆大煎藥。揚去沫。嘔者。加半夏半升洗。

此條之中風。與前條不同。前條爲風邪單在太陽經表。其陽明胃腑。𨿽自虛寒。而風邪未經傳入之候。故主陽旦本湯。以解太陽之風。而愚謂加姜半以溫降之。而悶嘔並愈者是也。此條之中風。因其人之陽气。本自虛寒。故風從太陽中入。卽乘虛而傳陽明之經腑。且聚有水气在胃。而太陽尙未罷之候也。太陽未罷。故頭痛不止。胃腑受陽邪而化虛熱。面爲陽明之應。故正赤。水气聚於胃而上燻。肺性惡濕而其竅不利。故喘。兩陽之邪。以陽虛而不推之出表。故發熱也。諸癥會心了了。則湯意之一絲不紊者自見矣。本湯中之葛根﹑桂枝﹑甘艸﹑姜棗。卽陽明經之葛根湯。葛根湯意。原所以借胃中之水气。行爲解肌之汗。而不傷胃液者。故以之爲主。胃中屬虛熱。非苦寒所宜。故但君淸涼之竹葉。以輕散之。陽气虛寒。不能送邪出表。故兩用參﹑附以溫補之。風邪水气。兩相怫郁。故加桔梗﹑以開提之。產後旣虛。又溫覆以取汗。恐去風而復爲風所襲。故加防風﹑以固密之。頸項彊者。爲陽气之柔者不能養筋。故易大附子而助其兼力也。其曰用者。蓋以大附換本方之小者。而非另加之謂。揚去沫者。附性上行。而沫尢甚。揚之去沫。欲亂其上行之性。而並防其助面赤而致嘔也。半夏降逆。故於嘔者加之。首條明列產婦三病。鬱冒便難。已詳二條六條。至七八兩條。明言中風而全不及。以病之癥治。詳本門故耶。

婦人乳中虛。煩亂咳逆。安中益气。竹皮大丸主之。

竹皮大丸方生竹茹﹝二分﹞白薇﹝一分﹞桂枝﹝一分﹞石膏﹝二分﹞甘艸﹝七分﹞

上五味。末之。棗肉和丸彈子大。以飲服一丸。日三夜二服。有熱者。倍白薇。煩喘者。加柏實一分。

婦人乳。謂當兒乳食時也。中虛。指胃脘中之陰津陽气而言。乳從胃腑之陰津。上浮脘中之絡脈。而注於乳房者。吸乳則精汁奔赴之。而陽熱獨盛。故脘中一時枯澀而煩亂。又吸乳則膈气亦虛。而下气乘之。故咳逆也。此非新產之癥。亦非產後之重癥。凡陽气素盛之婦人。產後二三月。及歲餘中。常有之候。但於兒乳時。每當奶陣經流。心中如焦渴而慌慌者。卽其初候也。以甘寒辛涼之味。濟陰以抑陽。則安中而煩亂可除。以辛溫甘平之品。補上以禦下。則益气而咳逆可止。此竹皮大丸之所以獨任也。嘗觀竹生幹山。貫四時而靑翠不衰。薇根長細。歷久遠而柔軟可屈。則其自多精汁。而善滋陽液者可見。又何止甘寒苦寒。而僅能降气伏熱耶。與辛涼之石膏爲偶。則微雨輕風。滋幹解熱。而得淸和之化矣。非安中而何。桂枝辛溫。而具生陽之性。

得甘浮之甘艸。重用至七倍。而上托之。則所益者。在上中之气。譬之旭日照臨。而陰氛之气不得上犯。復何咳逆之有哉。此益气之義也。棗肉爲丸。卽重用甘艸之義。蓋取浮諸藥以補上治上。故知所謂中虛者。指胃脘之上穿胸膈而言也。丸大如彈子。而以飲嚼服者。取其易發。而且使渣質少停也。一丸而日夜五服者。又取其緩滋。而並令藥力之無間也。白薇微苦而寒。苦能泄熱。寒能解熱。故有熱者倍二分。柏枝淩冬指西。不畏霜雪。得木气之正。其西指者。受金气之吸引也。花於三月。實於九月。柏實﹑更得金木之精。其味甘平。甘能緩中。平可降逆。故中虛而煩肺逆而喘者﹑加一分。古份﹑作分。原方當作十三份。如倍白薇。加柏實。則十五份矣。

產後下利虛極。白頭翁加甘艸阿膠湯主之。

白頭翁加甘艸阿膠湯方白頭翁﹝二兩﹞秦皮﹝三兩﹞黃連﹝三兩﹞黃柏﹝三兩﹞甘艸﹝二兩﹞阿膠﹝二兩﹞

上六味。以水七升煮。取二升半。內膠令消盡。分溫三服。

此肝血失藏。肝陽妄泄之癥也。產後血虛。大盒飯堅因便堅而結熱於大腸。以致熱極而旁流。是猶其標也。

夫人身之血。藏於肝。肝泌膽汁。下灌二腸。所以大便通調。不堅亦不利也。今產後血虛。肝無藏血。而肝陽急躁之气。仍從膽管走注二腸。成爲腹痛。裏急。後重。欲下不能。不下不得之下利。本屬血虛之產婦。乘以下利努撐。更傷其气。虛極者。血虛而气極也。仲景一眼覷定本癥之由於血虛肝旺。直任白頭翁加甘艸阿膠湯。

白頭翁方。注已見傷寒厥陰下利。加甘艸阿膠者。緩中以補血也。主之者。可加減。而不能挪移。如下利赤多。

加當歸。白多。加白芍。气滯溲少。加枳實﹑車前。在司診者之臨時斟酌耳。

婦人雜病脈證並治第二十二

婦人中風。七八日。續得寒熱。發作有時。經水適斷。此爲熱入血室。其血必結。故使如瘧狀。發作有時。小柴胡湯主之。

婦人中風。其發熱汗出。惡風脈緩。與男子同。第病已七八日。寒熱去而續來。且發作有時。非復風邪之寒熱矣。當病經來。因病適斷。以致應去未去之血。結於營分。與瘧邪伏於募原。衛气會之而不行。相爭爲寒熱者。

正同。故使如瘧狀。發作有時也。治宜和解。故主小柴。如熱結血甚。可加丹皮﹑丹參。以泄熱行血乎。

婦人傷寒發熱。經水適來。晝日明了。暮則譫語。如見鬼狀者。此爲熱入血室。治之。無犯胃气及上二焦。必自愈。

婦人傷寒。其證亦同。第病時經水適來。血室虛而邪入之。且婦人之營衛營運。暮升而晝降。當暮升之時。挾熱邪而上擾神明。故輕則譫語。重則如見鬼狀。仲景斷爲熱入血室。恐後人誤認爲陽明胃熱。故治之。無犯胃气。及上二焦。爲戒。

婦人中風。發熱惡寒。經水適來。得之七八日。熱除脈遲。身涼和。胸脇滿。如結胸狀。譫語者。此爲熱入血室也。

當刺期門。隨其實而瀉之。

發熱惡寒。爲中風原有之證。若婦人中風。經水適來。得之七八日。熱除脈遲。身涼和。是表裏俱解。何復胸腹滿如結胸狀。且譫語乎。要知七八日前。發寒熱時。經水適來。以其血室動﹑而熱入之。夫血。資生於胃。藏於肝。

胸。脇爲肝胃之部。血虛而邪隨實於其處。𨿽狀如結胸。不得用大小陷胸。但當刺期門以瀉之。

陽明病。下血譫語者。此爲熱入血室。但頭汗出。當刺期門。隨其實而瀉之。然汗出則愈。

前三條。與傷寒論少陽篇。第十八﹑十九﹑二十條相同。注𨿽已見。因有未盡余義。故申釋之。本條。亦與陽明篇。

第三十六條相同。其精義已詳於該條下。故不贅。若夫宜刺宜小柴之別。以經水適來者宜刺。經水適斷者宜小柴。以經水適來。則但有熱入。而未嘗結其血室中之血。故血仍來。刺期門以瀉去血室中之熱則愈。經水適斷。則熱入血室。而並結其血。故使經斷。非小柴之解其熱。而並因汗以散其血者。不可也。

婦人咽中如有炙臠。半夏濃朴湯主之。﹝千金雲咽中帖帖如有炙肉者卽是﹞

半夏濃朴湯方半夏﹝一升﹞濃朴﹝三兩﹞茯苓﹝四兩﹞生薑﹝五兩﹞榦蘇葉﹝二兩﹞

上五味。以水七升。煮取四升。分溫四服。日三夜一服。

婦人心境逼窄。凡憂思憤悶。則气郁於胸分而不散。故咽中如有炙臠噯之不得出。咽之不得下者。畱气之上塞橫據。而不降不散之候也。故以降逆之半夏爲君。佐以開郁之濃朴。宣郁之生薑。加滲濕之茯苓。以去鬱气之根據輔。散邪之蘇葉。以去鬱气之勾結。則下降旁散。而畱气無所容矣。

婦人髒躁。喜悲傷。欲哭。象如神靈所作。數欠伸。甘麥大棗湯主之。

甘艸小麥大棗湯方甘艸﹝三兩﹞小麥﹝一升﹞大棗﹝十枚﹞

上三味。以水六升。煮取三升。溫分三服。亦補脾气。

髒指心肺而言。髒躁言髒中陽液枯漧。而髒眞之气。嘗不能自立。而有躁急之義。故其心神肺魄。如失援失根據。不可自支。而悲傷欲哭者。煩冤之所致也。如神靈所作。正言無故而悲傷欲哭。如有憑借之象。气失所根據。

而時引上下則欠。气自微長。而時欲外達則伸也。小麥爲心之谷。大棗爲肺之果。又皆甘寒甘溫。而偏滋津液者。得甘艸以浮之在上。則正行心肺之間。而神魄優裕。又豈止食甘以緩其躁急乎哉。亦補脾气。義見首卷補肝下。蓋補心中之火液。旣可因母以生子。而補肺中之金液。又可因子以蔭母。故也。補脾。非補脾气。

當指脾中之津液。故本湯可與脾約丸爲表裏之劑。

婦人吐涎沫。醫反下之。心下卽痞。當先治其吐涎沫。小靑龍湯主之。涎沫止乃治痞。瀉心湯主之。

水寒之气上泛。肺受逼而失分布之用。故吐涎沫。是溫之燥之。滲之泄之。始爲正治。乃反欲攻下以去涎沫。

則誤矣。故不特涎沫不止。而且胃陽以寒下而益虛。故痞气上塞於心下。此當先治其本病之吐涎沫。小靑龍爲發汗利小便之劑。則散水行飲。而涎沫自止。然後主半夏瀉心以治痞。則塡膈降逆。而痞亦平矣。此是半夏瀉心。徐忠可注。爲三黃瀉心。誤人無限。

婦人之病。因虛積冷結气。爲諸經水斷絕。至有歷年。血寒積結。胞門寒傷。經絡凝堅。在上嘔吐涎唾。久成肺癰。

形體損分。在中盤結。繞臍寒疝。或兩脇疼痛。與髒相連。或結熱中。痛在關元。脈數無瘡。肌若魚鱗。時著男子。非止女身。在下來多。經候不勻。令陰掣痛。少腹惡寒。或引腰脊。下根气街。气沖急痛。膝脛疼煩。奄忽眩冒。狀如厥巓。或有憂慘。悲傷多嗔。此皆帶下。非有鬼神。久則羸瘦。脈虛多寒。三十六病。千變萬端。審脈陰陽。虛實緊弦。

行其鍼藥。治危得安。其𨿽同病。脈各異源。子當辧記。勿謂不然。

人身心肺間之气。其先天從命門溫溫之火。歷膂脊而上蒸於胸中。其後天從胃中之精悍。歷脾充肺。而外托於胸中。二者合徳。而化爲太和之瑞。充周徧滿於胸膈。外爲經絡衛气鼓動之根。內司中下二焦溫被之化。且其運血養神。提精禦气之妙。爲有生之大寶。故曰宗气。宗气者。言𨿽非鼻祖。而實爲宗子之義。猶之後天離火。正位南方。所以繼乾坤。而主化生萬物之權者也。是气男女同貴。而尢爲婦人之所更重者。𨿽已補詳虛勞注中。而本條所論諸癥。理奧詞古。苟不悉此气之根源。及其關系處。則必不能讀。卽讀亦必不能解也。虛卽指此宗气空淺而言。蓋謂婦人之病。皆因上焦如霧之气虛餒。則諸气漸寒。寒久則凡各處俱積冷矣。如下文所謂胞門﹑經絡﹑繞臍﹑兩脇﹑少腹﹑腰脊﹑气街﹑膝脛俱是矣。夫气以充滿溫和。爲流行之本。因虛而積冷。虛則滯結。冷則寒結。故結气。但虛者气不運血。冷者气不溫血。結者气不行血。三者得一。卽能斷經。非至結气而始不月者。故曰爲諸經水斷絕也。至有歷年。謂宗气虛至日久。其血寒積結之地。𨿽不止二者。卽此內而胞門寒傷。生機歇絕。外而經絡凝堅。流通無气。則其經﹑焉得不斷絕耶。以上爲一段。首四句。言婦人諸病。起於宗气上虛。成於經水下斷。歷年四句。又推所以經斷之故。蓋胞門之气。逼近血室。而司經水之總區。

經絡之血。趨歸血室。而爲經水之原委。故兩揭之耳。損指肌膚瘦削而言。分指肉輪離脫而言。膈陽上虛而沖气犯之。則嘔吐。又肺旣受下寒之窘迫。則津液不布。而涎唾上泛。且肺气蜷縮而自壅。則生熱而成癰。又必至之勢也。於是肺不能爲脾胃行精悍以及周身。而形體之肌膚。以陰血不榮。而日損其肉輪。以陽气不充而漸分矣。以上三句爲第二段。就因虛二字而言其癥。蓋虛在心肺間之宗气。故見在上之癥者如此。若積冷結气。盤結在於中焦。則爲繞臍寒疝者一。寒疝詳本門。其或見於臍外兩旁之季脇。疼痛下連肝臟者二。以肝居至陰之下。與寒气尢爲相召故也。且又有血因結而幹。液因血而竭。而變爲燥熱之癥。此亦在中焦。故名熱中。其候則拘急之痛。引於關元。又瘡脈多數。今脈數無瘡。正陰虛火熾之診。且其肌肉粗若魚鱗。

皆陰不澤陽。水不濟火之候者三也。但此在上在中諸癥。𨿽屬婦人斷經之候居多。然亦時著男子之亡血失精者。非止女身所獨有。又不可不知者也。若因虛而積冷結气。在於下焦。上虛則不能提挈。故一月再見。

或一行半月而來多。又上虛則不能傳送。故過期不行。或行而不暢。而爲不勻等病者有之。其積結在下。則爲冷拘陰沁之掣痛。及少腹中惡寒者有之。又或掣痛。後引腰脊。下引气街。以致气沖急痛。且下引之甚。至於膝脛疼煩者有之。以膝脛屬腎。疼煩者。腎气結而腎精竭之應也。至統上虛下冷而合推其癥。下冷上犯。

必爲奄忽眩冒。而一時不知人之狀。如陰陽不相順接之厥。而不得從厥治。如陰迸於上之巓。而不得從巓治者有之。以積冷結气之上侮虛陽。而非眞厥﹑眞巓故也。又陽光上虛。而下陰乘之。譬之愁雲郁霧。呃塞太虛之象。故其神境中。嘗若憂虞慘淡。而不勝悲傷。及煩冤而多嗔怒者有之。夫此厥巓憂慘等候。皆由上虛失提。因而赤白帶下。漸致陽愈虛而陰愈竭之癥。非有鬼神憑借。使之若是也。惟此在下來多諸候。始爲婦人之所獨病。而不著男子者矣。然而癥則陰虛羸瘦。脈則陽虛多寒。病機變幻。嘗於三十六病之中。千頭萬緒。不可端擬。要不外乎陰陽二气。司診視者。詳審脈之陰陽。辧其何部正虛。何部邪實。何處脈緊气寒。何處脈弦气削。審得在經絡者。則行溫鍼以通之散之。在胞門﹑繞臍﹑兩脇﹑關元。等處者。則行溫藥以補之益之。便可治危得安而無難。誠以病𨿽同癥。而其致病之源各異。非審脈無以爲辧癥﹑故也。此條爲女科之金鍼。

間曰。婦人年五十所病下利。數十日不止。暮卽發熱。少腹裏急。腹滿。手掌煩熱。唇口漧燥。何也。師曰。此病屬帶下。

何以故。曾經半產。瘀血在少腹不去。何以知之。其癥唇口漧燥。故知之。當以溫經湯主之。

溫經湯方人參當歸芎芍藥牡丹皮阿膠﹝各二兩﹞麥冬﹝一升去心﹞吳茱萸桂枝﹝各二兩﹞半夏﹝半升﹞

甘艸生薑﹝各二兩﹞

上十二味。以水一斗。煮取三升。分溫三服。亦主婦人少腹寒。久不受胎。兼取崩中去血。或月水來過多。及至期不來。

傷寒金匱中。最難理會之文。莫如本條。以問意答意方意。俱似不相承貫故也。蓋問語平鋪。敍癥錯雜。覓其所問之頭緒。一難。答則丟開問中下利。劈空斷爲帶下。又忽略問中諸癥。獨取唇口漧燥一語。爲確診。而皆不言其所以然之故。如半產血瘀。何以便帶下。帶下又何以便下利之類。又唇口漧燥。亦下利傷陰之兼癥。

何以便斷爲帶下者。二難。至於斷病。則曰少腹瘀血。病屬帶下。是在下焦矣。而診病何以卻在上焦之唇口漧燥。湯名則曰溫經。謂溫經以去瘀血則可。謂溫經而並除帶下。是何理也。又本衣冠文物以唇口漧燥爲的據。

投以本湯中之吳茱萸姜桂。而不虞其更漧更燥。又何義耶。且問癥如彼。主治如此。仲景當日。將置下利不止等候於不問乎。抑治此而愈彼之道。將何奧旨乎。此三難也。何怪乎諸注之不能中其竅乎哉。不知問意。以婦人年五十所一句。謂天癸已竭。地道不通之時。撇開經血胎產。毫不著想。單重下利一病。而問其是寒是熱耳。故曰下利一癥。寒熱異因。各有確癥。今數十日不止。大似中焦气寒。而失分理之司。下焦气虛。而無關鎖之候。然久利以發熱爲欲止。因陽气有起伏之機故也。乃暮卽發熱而利不止。則又非虛寒可斷矣。

且少腹裏急而下墜。腹中脹滿而痞塞。又似內有陰寒之據。然手掌煩熱。唇口漧燥。又卻似內有陽熱之符。

此種下利。其或寒或熱。將何推斷耶。帶下。以妊娠門二條按之。當就漏血之赤帶而言。非指白帶也。瘀血不去。卽致帶下。𨿽詳妊娠漏血注。然與妊娠﹑之漏血有分別者。以妊娠之血。爲不得入胞胎而下從血室。此處之帶下。又肝血之絡。爲瘀血所阻。而不得入血室。故自下也。答意𨿽就諸癥。層層細推。卻又專從婦人著眼。

專從婦人之年五十所著眼。而斷出者也。蓋利至數十日。裏急腹滿。俱似寒因。暮卽發熱。手掌煩熱。俱似陰虛之熱因。寒熱旣不應互見。且唇屬脾。口屬肺。唇口漧燥。熱利爲合。又與數十日不止。及裏急腹滿者。尢不應兼見。故知其平日素有赤帶之病。以致脾肺不滋。故唇口漧燥。血液內竭。故手掌煩熱。暮卽發熱。血虛者。

气自寒。故利數十日不止。及裏急腹滿也。以其在婦人。故知其瘀血在少腹不去。以其年五十所。故知其非目前之瘀。而爲曾經半產所得之舊病也。然則不當從利爲治。但行其瘀。而使血液歸經。則帶下可除。止其帶而使血液內潤。則暮熱掌熱。及唇口漧燥者亦解。究之血裕气溫。將並數十日不止之利。及裏急腹滿者。

可不治而自愈矣。名之曰溫經湯者。血气得寒則凝。得溫則暢也。以辛溫之姜桂爲主。而以善降之半夏。善斂之芍藥佐之。則溫下而適所以去下焦之瘀也。因瘀而肝血阻於血室之絡。以致血不得由血室而外達上供。故下陷而帶下。漸成煩熱漧燥之候。故以芎麥之上滋者。補上焦之血。膠歸之下滋者。補下焦之血。而以善行陰陽之丹皮。分走而各注之。所以治暮熱掌熱。唇口漧燥等候也。又血虛气寒而至於下利。究當責之陽明之腑。故用苦溫之茱萸。甘溫之人參。而托以守中之甘艸。則胃腑之陰陽起復。譬之大地春融冰消雪化。田疇气暖。冰脫濕幹之象。將瘀去而利亦自止矣。婦人少腹寒而不受胎。𨿽無血瘀。而此湯能溫中以溫下。故亦主之。崩中去血。是非期而暴下。月水過多。指至期而大下。皆中寒失提。下寒失守之候。故兼取諸此也。至期不來。又中虛而精悍不生。下虛而气血自短所致。故亦取之耳。婦人之月水。名之曰經血者。

以其由十二經脈盈滿之气。從月光之虧損。而瀉下之義也。但其源委。則有兩路。從胃腑發精之根。歷脾肺肝腎。以及於心。凡經過之臟腑。各私取以自潤其經脈者。一也。又肝爲血髒。髒中之餘血。由肝絡而內從血室。以外達經絡。與各臟腑所榮經脈之血會成一片者。又一也。此如潮起之象。其少火生气。潛滋暗長。至三十日。則經脈外滿。而不受兩血之注。遂使外气平而內气不長。且外盛者具反注之勢。故气伏潮落。而十二經脈之血。闔歸血室。而下爲月水矣。此系血瘀少腹之肝絡。肝臟內血。欲由血室而外達以養經。因絡阻而不得通過血室。故無期而帶下。我故曰。與妊娠漏血有別。又曰。使血液歸經者此也。

帶下。經水不利。少腹滿痛。經一月再見者。土瓜根散主之。

土瓜根散方土瓜根桂枝芍藥虫﹝各三分﹞

上四味。杵爲散。每服方寸匕。日三服。陰腫亦主之。

此卽上條之初癥也。帶下﹑亦指赤帶。詳已見。經水不利。因經脈之血。止有脾胃一路上供。而肝臟之血。陸續漏下。以致經脈之气血虧淺。故至期之經水不暢利也。少腹滿痛者。血瘀气滯之應也。經一月再見。又承帶下而言。蓋謂帶下一癥。又致各經經气上虛。因而不能包護。以至一月再見者。二者耽延日久。俱成上條利下等癥。故宜卽主此以愈之。無使漸成溫經湯之候也。芍藥﹑下引而入血分。虫﹑陰性而行血結。桂枝﹑辛以散之。溫以行之。合三味而去瘀之功用全矣。土瓜根﹑爲蔓引之本。其性上行。蓋蔓引則走經脈。上行則托住肝臟之血。而使上充十二經脈之義也。以其爲上條之初癥。陰血未傷。故於溫經湯。則少用歸芎膠麥。陽气未寒。故於溫經湯又少用參姜吳茱萸者。此也。夫瘀去而肝血得從血室以歸經脈。故帶下除。而少腹之滿痛亦止。經脈气充。而下伏於血室者有勢。故經水自利。又血上滋而气自裕。則包護有力而尢能提挈。故一月再見者亦愈矣。血下瘀﹑則陰。气下郁﹑則陰腫。本方爲行血提气之藥。故亦主之。

寸口脈弦而大。弦則爲減。大則爲芤。減則爲寒。芤則爲虛。寒虛相摶。此名曰革。婦人則半產漏下。旋復花湯主之。

旋復花湯方旋復花﹝三兩﹞蔥﹝十四莖﹞新絳﹝少許﹞

上三味。以水三升。煮取一升。頓服之。

文義脈象。注見血門。婦人半產漏下。以上虛失提。外虛失裹之所致。蔥性辛溫。而先降後升。爲下通腎陽以外達之品。故白通湯之用之者。蓋取諸此也。旋復花用至三兩。而且以之名湯。其意有二。夫上虛者必有陰气乘之。旋復能降逆陰。以爲升陽之地者。一也。又取並力下趨蔥性。以溫腎陽者。二也。淺紅曰絳。新絳者。新所染之絳色也。以繭絲口吐。其性上行。而紅花所染之絳。又從其色而上入心膈之義。明系一小腎气丸。

蓋以辛熱多气之蔥莖。代桂附。以收降之旋復。代地黃﹑山萸。以上行心膈之新絳。代丹皮。則其先資下降。而徐引上升。以補益其宗气。俾上提外裹者有力。而半產漏下自止矣。然本方﹑不過救急之劫棋。若求穩著。畢竟以建中﹑腎气湯丸。爲的當而無獘。千載以後。自有髙明者以餘言爲不謬。又豈止仲景在天之靈。默爲之首肯乎哉。

婦人陷經。漏下黑不解。膠姜湯主之。﹝方缺。又林億曰。臣億等校諸本無膠姜湯方。想是妊娠中之膠艾湯。細按膠艾湯方意。與本條之癥逼對。或姜字爲艾字之訛耶。今從之。﹞

婦人陷經。與妊娠胞阻同義。蓋婦人少腹。積有死血。使肝血不由血室以養經。而漏下者曰帶下。若少腹並無瘀血阻塞。但其肝臟中。气虛而不能上蒸。血虛而不能上蔭。其血剛至血室。而中路陷脫。故曰陷經。與胞阻之無瘀阻滯。其气血因虛而自漏者同。故曰與妊娠胞阻同義也。血虛者。气自寒。而血又因寒而其色慘黑。寒久則黑如豆汁矣。癥與妊娠之胞阻同。故其主膠艾湯亦一也。湯意詳胞阻下。但於胞阻。則補血溫气以養胎。此則補血溫气以養經爲異耳。卽以膠姜湯而論。據愚鄙之見。未始不與陷經之候相對。但疑尙有當歸﹑芍藥﹑桂枝﹑丹皮四味。蓋以阿膠之皮性。善於包裹提挈者爲主。而佐以苦溫之當歸。所以溫補血虛也。以生薑之根性。善於升浮旁達者爲主。而佐以辛溫之桂枝。所以溫補气寒也。然後以芍藥。引之入肝。以丹皮。通之出脈。則陷經漏黑。當解於溫補升行之內。有識者。或不以爲好事而妄乎。

婦人少腹滿如惇狀。小便微難而不渴。生後者。此爲水與血結在血室也。大黃甘遂湯主之。

大黃甘遂湯方大黃﹝四兩﹞甘遂﹝二兩﹞阿膠﹝二兩﹞

上三味。以水三升。煮取一升。頓服之。血當下。

惇者。上小下大之象。婦人少腹如惇狀。先就外癥而言。然實包藏諸癥在內。以胎气水積﹑血結。俱能作此狀故也。曰小便難。則積有水气。可知。曰微難。則小便尙見。而積水不多又可知。若使渴而微難。則出少不勝入多。猶得斷爲純是水气。而又不渴。則其如惇狀者。非全水者更可知。又少腹滿大。小便微難而不渴。頗似胎气。今且是生產之後。則旣非全是水。又不必疑爲胎。而與水共結爲如惇狀者。非生後之瘀血而何哉。則破結血之大黃。與逐水飲之甘遂。可直任而無疑矣。但生後血虛。攻其積水結血。恐致傷陰之獘。故以養血之阿膠佐之者。蓋血短則畱連外飲。是補血亦所以替去其水。生新則推出死血。是補血又所以逐去其瘀之義也。五句惟二十九字。文法則八面玲瓏。診法則千層透辟。西漢以後醫書。烏足以語此哉。

婦人經水不利下。抵當湯主之。亦治男子膀胱滿急有瘀血者。﹝愚按全經各條下。並無此小字添注之例。其後人之蛇足耶。﹞

抵當湯方虻虫﹝三十枚熬去翅足﹞水蛭﹝二十个熬﹞桃仁﹝二十个去皮尖﹞大黃﹝三兩酒浸﹞

上四味。爲末。以水五升。煮取三升。去滓。溫服一升。

此亦血瘀內絡。以致行血之气。力綿勢緩。故經水不利下也。但比前條諸癥。多上中二焦之瘀。如膻中及脾胃之孫絡。或因曾經咯血。或因飲食大飽。以及形寒飲冷等類。皆能令絡中血瘀。血瘀則气滯。而經水不利。

故用本天親上之虻虫。本地親下之水蛭。各引入死血之絡。然後以桃仁破而動之。大黃逐而下之。觀大黃之用酒浸。行血之外。蓋又取浮緩其性。而使之從上下掃者居多。我故曰。比前條多上中二焦之瘀者此也。

然爲壯人之初癥。又不可不知。壯人。故直任峻藥。初癥。故血未虛而全不補血也。

婦人經水閉。不利。髒堅癖不止。中有幹血。下白物。礬石丸主之。

礬石丸方礬石﹝三分燒﹞杏仁﹝一分﹞

上二味。末之。煉蜜爲丸如棗核大。五內中。劇者。再納之。

髒指陰庭而言。卽方後納髒中者是也。堅者陰髒中之肉。因气郁血滯而堅硬之謂。堅癖者。堅久而欲爲痼疾。卽腸癖之義也。白物。非謂白帶白淫之類。殆指形如粉渣而白。濕熱之所化也。蓋白帶白淫。下從帶脈及腎中。其源遠而象如精汁。此則從陰庭之堅癖處而下。其源近而微幹色白。如積垢。故曰白物耳。經水閉不行。乃本條領語。髒堅癖以下。方是正文。蓋謂經水閉而不行。或行而不利。其或爲血瘀。或爲虛寒。或止下焦。

或兼上部。已各有專方正治矣。然又有一種因經閉不行。而兼致外癥者。則除正病正治外。而其外癥。又不可不知外治也。比如經閉不利。則气血沈滯。從絡脈而下注陰髒之肉內。遂成堅硬之癖疾。久久不止。則沈滯之血。幹於堅癖中。於是气血郁而生熱。熱則生濕。濕熱交蒸。則下垢膩之白物。礬石气寒味酸而性燥。寒則淸火而解熱。酸則消堅而散血。燥則拔幹而去濕。故用之爲君。佐利气之杏仁者。所以並散其沈滯之气也。又諸癥下在陰內。爲服藥之所未易到者。何似丸如棗核。納髒中而以外治治之爲甚便也。諸注支離混淆。不得竅。

婦人六十二種風。及腹中血气刺痛。紅藍花酒主之。

紅藍花酒方紅藍花﹝一兩﹞

上一味。以酒一大升。煎減半。頓服一半。未止再服。

婦人舊血行得暢。則新血生得滿。而气因於血。故气亦爲之溫暖。充周而無病。若舊血遲滯。則生新之機自鈍。而气血俱虛矣。血虛。則偏於幹熱而動生內風。血虛而气虛。則疏於衛外﹑而易感外風。此六十二種風因之所自來也。又腹中血虛。則失於滋潤。而絡脈幹痛。气虛。則失於流貫而絡脈拘痛。此腹中刺痛之所自來也。紅藍花活血行气。得溫浮蒸被之酒性以充之。則气行血暢。而解內外之風邪。除腹中之刺痛也宜矣。

婦人腹中諸疾痛。當歸芍藥散主之。﹝方見妊娠﹞

婦人腹中諸疾痛。惟眞陰虧損。而畱連外水二者而已。蓋眞陰虛。則內絡急痛。外水積。則內絡窒痛。當歸芍藥散。能補血行飲。故主之。方義。詳妊娠腹中痛下。

婦人腹中痛。小建中湯主之。﹝方別見﹞

上條爲中下二焦。陰血不足之痛。此條爲上中二焦。陽气不足之痛。蓋天气寒。則不能照耀。故腹中作陰沁之痛。天气虛。則不能傳送。而作積聚之痛。小建中湯。溫膈而並塡其气。膈气上溫。則陽熱下噓。而陰沁之痛可除。膈气上裕。則鼓弩下逼。而積聚之痛亦愈。故主之。湯義別詳。

問曰。婦人病。飲食如故。煩熱不得臥。而反根據息者何也。師曰。此名轉胞。不得溺也。以胞系了戾。故致此病。

但利小便則愈。宜腎气丸主之。﹝方見虛勞﹞

此條。明言不得溺爲本病。因而轉胞。又因轉胞而致煩熱不臥。以及倚息。此屬易解。但其所以不得溺。及所以不用他藥利小便。而獨主腎气丸者。解得透徹。則略無障礙矣。蓋腎中先天之气。從貼脊之後道。上燻膈中。與飲食所生之悍气。從肺而上貯胸中者相會。則先天後天混合。而成在上之宗气。此气充滿。則呵噓蒸被。而水道流行。今腎中鮮上燻之妙。而膈气空淺。則水行自緩。緩則气愈滯而不得溺。不得溺。則膀胱滿而擁起胞胎。令胞系松寬而微轉。故曰轉胞。夫膀胱之气。與胞胎之气。兩皆上轉。則气宇扁窄。其煩熱不得臥。

及倚坐以息也宜矣。於何知之。於飲食如故。故知上中二焦。及前行之後天气道中無病。而爲先天之腎气虛微。因致胸中失傳送之候也。了戾者。釘鉤掛物。系松而搖拽旋紐之象。腎气丸中。茯澤滲泄以利水。山藥培土以利水。則膀胱淺軟。而胞胎已有下弛之地。且得地黃﹑山萸。將桂附彈壓。下入肝腎。而令丹皮。直從貼脊而上引之。俾胸中氤氳之气下逼。則胞胎復安其位。而其系因直而自正。又何煩熱不得臥。及倚息之患耶。此仲景不以他藥利水。而獨主腎气丸之精意。安得有心人。而與之共剔長沙之燈火哉。

婦人陰寒。溫中坐藥。蛇牀子散主之。

蛇牀子散方蛇牀子仁。

上一味。末之。以白粉少許。和令相得。丸如棗大。綿裹內之。自然溫。

陰寒。亦指陰庭之寒冷而言。俗解作子宮寒。非。以坐藥外治。不能溫子宮故也。坐藥者。納之而坐。非一時取效之謂。故方後曰綿裹者。恐其坐久致化之義也。凡婦人一切納藥﹑坐藥﹑洗藥。俱與深遠之臟腑無干。而爲外癥。外癥而治以內藥。旣失之迂。而且虞臟腑之喜惡不齊。先爲藥病也。故外癥皆從外治之例。本艸稱蛇虺喜臥其下。故有蛇牀虺牀之名。則其性之溫暖可知。又味辛而甘。夫辛甘主散。則其溫暖之性。爲能橫施旁達又可知。用爲坐藥。而陰寒自溫可必也。客有素讀仲景之書。而難予者曰。陰非獨寒。必子宮上冷而後下陰戶者。本衣冠文物主坐藥。而子謂但溫陰庭。而非子宮之藥。毋乃所見之偏且執耶。余曰。是非客所知也。

夫金匱一書。分門立論。其就癥列方者。大似玉碎珠零。金星寶片。殊無可貴。是在靈機無礙者。會其全神。譬之重漆圍屏。鉗鑲斗縫。則異彩奇光。照耀堂奧。而成玻璃世界。客之所見者。屑末而已矣。烏足以知此哉。誠如客言。彼子宮之寒在先天者。腎气丸不具在乎。在後天者。理中丸不具在乎。何妨以內藥先溫其本。而後以外藥兼治其標耶。且云坐藥可上溫子宮。則亦將以漱口不下咽者。能愈中焦疾苦乎。客失笑而語塞。

少陰脈滑而數者。陰中卽生瘡。陰中蝕瘡爛者。野狼牙湯洗之。

野狼牙湯方野狼牙﹝三兩﹞

上一味。以水四升。煮取半升。以綿纏筋如繭。浸湯瀝陰中。日四徧。

滑爲濕。數爲熱。少陰之下竟下。爲陰庭之應。其脈濕熱交見。故知其爲陰中生瘡矣。陰中蝕瘡句。勿作上文之復語。蓋上兩句是言診法。亦是言其初癥。下二句言瘡久而濕熱浸淫。以致虫生之治法也。野狼牙味苦性寒。以寒能勝熱。苦能燥濕。而尢能殺虫。故主此以洗之耳。

胃气下泄。陰吹而正失。此穀气之實也。膏發煎導之。﹝方見黃膽﹞

從前陰失气。故曰陰吹。從後陰失气。爲大腸之正路。故曰正喧。蓋謂胃中之气下泄。以致由前陰之間道吹出。又由後陰之正道喧響者。此因胃能受谷。脾能消穀。但因大腸液燥而便結。以致穀气實。大腸正路喧傳之而不足。又從小腸之岔路。而气與水化俱迸也。夫實則失气。是非令其大便流通。俾穀气下平不可。然若投以攻下之劑。是責脾胃之無辜。必至反不能食而脹矣。故以滑腸胃之豬膏。滋血液之亂髮。熬以爲煎。

則幹結得之而潤下。將穀气平。而正喧者亦自止。復何陰吹之有哉。錢塘李氏。謂正喧卽陰吹之喧響。

李徐氏。攺本文正喧爲正結。皆失之。

