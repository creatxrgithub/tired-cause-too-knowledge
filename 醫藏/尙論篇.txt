

尙論篇卷首

諭昌撰

尙論張仲景傷寒論大意

後漢張仲景﹐著卒病傷寒論十六卷﹐當世兆民賴以生全﹐傳之後世﹐如日月之光華﹐旦而復旦﹐萬古常明可也﹐斯民不幸﹐至晉代不過兩朝相隔﹐其卒病論六卷﹐已不可復睹﹐卽傷塞論十卷﹐想亦劫火之餘﹐僅得之讀者之口授﹐故其篇目先後差錯﹐賴有三百九十七法﹐一百一十三方之名目﹐可爲校正﹐太醫令王叔和附以己意﹐編集成書﹐共二十二篇﹐後人徳之﹐稱爲仲景之徒﹐究竟述者之明﹐不及作者之聖﹐祇令學者童而習之﹐白首不得其解﹐𨿽有英賢輩出﹐卒莫能捨叔和疆畛﹐追溯仲景淵源﹐於是偶窺一斑者﹐各嗚一得﹐好龐安常﹐朱肱﹐許叔微﹐韓祇和﹐王實之流﹐非不互有闡發﹐然不過爲叔和之功臣止耳﹐未見爲仲景之功臣也﹐今世傳仲景傷寒論﹐乃宋祕閣臣林億所校正﹐宋人成無已所詮注之書也﹐林億不辧朱紫菽粟﹐謂自仲景於今﹐八百餘年﹐惟王叔和能學之﹐其間如葛洪﹐陶景﹐胡洽﹐徐之才﹐孫思邈輩﹐皆不及也﹐又傳稱成無已注傷寒論十卷﹐深得長沙公之祕旨﹐殊不知林﹐成二家﹐過於尊信叔和﹐往往先傳後經﹐將叔和緯翼仲景之辭﹐且混編爲仲景之書﹐況其他乎﹐如一卷之平脈法﹐二卷之序例﹐其文原不雅馴﹐反首列之以錯亂聖言﹐則其所爲校正﹐所謂詮注者﹐乃仲景之不幸﹐斯道之大厄也﹐元泰定間﹐程徳齋作傷寒論法﹐尢多不經﹐國朝王履﹐並三百九十七法﹐一百一十三方﹐亦竊疑之﹐謂仲景書甚平易明白﹐本無深僻﹐但王叔和雜以己意﹐遂使客反勝主﹐而仲景所以創法之意﹐淪晦不明﹐今欲以傷寒例居前﹐六經病次之﹐類傷寒病又次之﹐至若雜病﹑雜脈﹑雜論﹐與傷寒無預者皆略去﹐計得二百八十三條﹐並以治字易法字﹐而曰二百八十三治﹐𨿽有深心﹐漫無卓識﹐亦何足取﹐萬曆間﹐方有執著傷寒條辧﹐始先卽削去叔和序例﹐大得尊經之旨﹐然未免失之過激﹐不若愛禮存羊﹐取而駁正之﹐是非旣定﹐功罪自明也﹐其餘太陽三篇﹐攺叔和之舊﹐以風寒之傷營衛者分屬﹐卓識超越前人﹐此外不達立言之旨者尙多﹐大率千有餘年﹐若明若昧之書﹐欲取而尙論之﹐加日月之光昭宇宙﹐必先振舉其大綱﹐然後詳明其節目﹐始爲至當不易之規﹐誠以冬春夏秋﹐時之四序也﹐冬傷於寒﹐春傷於溫﹐夏秋傷於暑熱者﹐四序中主病之大綱也﹐舉三百九十七法﹐分列於大綱之下﹐然後仲景之書﹐始爲全書﹐其冬傷於寒一門﹐仲景立法﹐獨詳於春夏秋三時者﹐蓋以春夏秋時令﹐𨿽有不同﹐其受外感則一﹐自可取治傷寒之法﹐錯綜用之耳﹐仲景自序云﹐學者若能尋余所集﹐思過半矣﹐可見引伸觸類﹐治百病有餘能﹐況同一外感乎﹐是春夏秋之傷溫傷熱﹐明以冬月傷寒爲大綱矣﹐至傷寒六經中﹐又以太傷一經爲大綱﹐而太陽經中﹐又以風傷衛﹐寒傷營﹐風寒兩傷營衛爲大綱﹐何也﹐大綱混於節目之中﹐無可尋繹﹐祇覺其書之殘缺難讀﹐今大綱旣定﹐然後詳求其節目﹐始知仲景書中﹐矩則森森毋論法之中更有法﹐卽方之中亦更有法﹐通身手眼﹐始得一一點出﹐讀之而心開識朗﹐不復爲從前之師說所爚﹐浸假繇其道而升堂入室﹐仲景彌光﹐而吾生大慰矣﹐知我罪我﹐亦何計哉。

尙論仲景傷寒論先辧叔和編次之失

嘗觀王叔和匯集扁鵲﹑仲景﹑華元化先哲脈法爲一書﹐名曰脈經﹐其於仲景傷寒論﹐尢加探討﹐宜乎顯微畢貫﹐曲暢創法制方之本旨﹐以啟後人之信從可也﹐乃於匯脈之中﹐間一匯證﹐不該不貫﹐猶曰匯書之常也﹐至於編述傷寒全書﹐茍簡粗率﹐仍非作者本意﹐則吾不知之矣﹐如始先序列一篇﹐蔓引贅辭其後﹐可與不可﹐諸篇獨遺精髓平脈一篇﹐妄入己見﹐總之碎剪美錦﹐綴以敗絮﹐盲瞽後世﹐無繇復睹黼黻之華泥於編述﹐大意私淑原委﹐自首至尾﹐不敍一語﹐明以賈人居奇之術﹐致令黃歧一脈﹐斬絕無遺﹐悠悠忽忽﹐沿習至今﹐所謂千古疑竇﹐莫此難破﹐玆欲直溯仲景全神﹐不得不先勘破叔和﹐如太陽經中證緒分頭﹐後學已難入手﹐乃更插入溫病﹑合病﹑並病﹑少陽病﹑過經不解病﹐坐令讀者茫然﹐譬諸五穀﹐𨿽爲食寶﹐設不各爲區別﹐一槪混種混收﹐鮮不貽耕者食者之困矣﹐如陽明經中﹐漫次仲景偶舉問答一端隸於篇首﹐綱領倒置﹐先後差錯﹐且無扼要﹐至於春溫夏熱之證﹐當另立大綱﹐顓自名篇者﹐乃懵然不識﹐此等大關一差﹐則冬傷於寒﹐春傷於溫﹐夏秋傷於暑熱之旨盡晦﹐致後人誤以冬月之方﹐施於春夏﹐而歸咎古方之不可以治今病者﹐誰之過歟﹐至於霍亂病﹑陰陽易﹑差後勞復等證﹐不過條目中事耳﹐乃別立篇名﹐與六經並峙﹐又何輕所重而重所輕耶﹐仲景之道﹐人但知得叔和而明﹐孰知其因叔和而墜也哉。

尙論仲景傷寒論先辧林億成無已校注之失

王叔和於仲景書﹐不察大意﹐妄行編次補綴﹐尙存闕疑一綫﹐觀其篇首之辭﹐謂痙濕暍𨿽同爲太陽經病﹐以爲宜應另論者﹐其一徵也﹐觀其篇中﹐謂疾病至急﹐倉卒尋按﹐要旨難得﹐故重集可與不可方治者﹐其一徵也﹐觀其篇末補綴脈法﹐分爲二篇﹐上篇仍仲景之舊﹐下篇托仲景以傳﹐猶未至於顚倒大亂者﹐其一徵也﹐第其不露補綴之痕﹐反以平脈本名﹐易爲辧脈﹐而陰行一字之顚倒﹐此吾所爲譏其僭竊耳﹐若夫林億之校正﹐成無已之詮注﹐則以脈法爲第一卷

矣﹐按仲景自敍云﹐平脈辧證﹐爲傷寒卒病論﹐合十六卷﹐則脈法洵當隸於篇首﹐但晉承漢統﹐仲景遺書未湮﹐叔和補綴之言﹐不敢混入﹐姑附於後﹐不爲無見﹐二家不察﹐竟遺編篇首﹐此後羚羊掛角﹐無迹可求﹐詎能辧其孰爲仲景﹐孰爲叔和乎﹐然猶隱而難識也﹐其序例一篇﹐明系叔和所撰﹐何乃列於第二卷

﹐豈以仲景之書﹐非序例不能明耶﹐卽使言之無獘﹐亦無先傳後經之理﹐況其蔓引贅辭﹐橫插異气﹐寸踰尺瑕﹐何所見而崇信若是﹐致令後學畫蛇添足﹐買櫝還珠﹐煌煌聖言﹐千古無色﹐是二家羽翼叔和以成名﹐比以長君逢君﹐無所逃矣﹐至於注釋之差﹐十居六七﹐夫先巳視神髓爲糟粕矣﹐更安望闡發精理乎。

駁正王叔和序例

﹝王叔和序例﹐傳習已久﹐中人已深﹐欲削去之﹐而坊刻盛行﹐難掩眾目﹐姑存原文﹐駁正其失﹐以定所宗﹐非故攻擊前賢﹐實不得已之思耳。

陰陽大論云﹐春气溫和﹐夏气暑熱﹐秋气淸涼﹐冬气冷洌﹐此則四時正气之序也﹐冬時嚴寒﹐萬類深藏﹐君子固密﹐則不傷於寒﹐觸冒之者﹐乃名傷寒耳﹐其傷於四時之气﹐皆能爲病﹐以傷寒爲毒者﹐以其最成殺厲之气也。引用內經﹐足見大意﹐然入一毒字﹐便開過端。中而卽病者﹐名曰傷寒﹐不卽病者﹐寒毒藏於肌膚。寒邪繇肌膚而入﹐辛苦之人﹐邪藏肌膚則有之﹐若膏粱輩﹐冬不藏精者﹐其寒邪且有藏於骨髓者矣﹐是未可以一端定也。至春變爲溫病。變字下得誕怪駭人。設謂春气旣轉爲溫﹐則病發不當名傷寒﹐當變其名爲溫病則正矣。至夏變爲暑病。此一語尢爲無據﹐蓋暑病乃夏月新受之病﹐豈有冬月伏寒﹐春時不發﹐至夏始發之理乎。設謂是气旣轉爲熱﹐外邪當變﹐名爲熱病則正矣。暑病者﹐熱極重於溫也。此一語更添蛇足﹐設有冬時伏寒﹐至春不發﹐其邪本輕可知﹐豈有反重於溫之理乎﹐其誤始於楊操是以辛苦之人﹐春夏多溫熱病﹐皆繇冬時觸寒所致﹐非气行之气也。內經但言冬傷於寒﹐春必病溫﹐未嘗言夏必病暑也﹐但夏傷於暑﹐秋必痎﹐未嘗牽引冬春也﹐其意蓋謂春月之病﹐始於冬﹐秋月之病﹐始於夏耳﹐此等關頭不徹﹐故以溫熱病並舉﹐故謂暑重於溫。

凡時行者﹐春時應暖而反大寒﹐夏時應熱而反大涼﹐秋時應涼而反大熱﹐冬時應寒而反大溫﹐此非其時而有其气﹐是以一歲之中﹐長幼之病﹐多相似者﹐此則時行之气也。未明傷寒﹐先明異气﹐借客形主﹐似無不可﹐但傷寒要領﹐全不挈出﹐通篇有客無主﹐殊不可耳。

夫欲候知四時正气爲病﹐及時行疫气之法﹐皆當按斗曆占之﹐九月霜降後﹐宜漸寒﹐向冬大寒﹐至正月雨水節後宜解也﹐所以謂之雨水者﹐以冰雪解而爲雨水故也﹐至驚蟄二月節後﹐气漸和暖﹐向夏大熱﹐至秋便涼﹐從霜降以後﹐至春分以前﹐凡有觸冒霜露﹐體中寒卽病者﹐謂之傷寒也﹐其冬有非節之暖者﹐名曰冬溫﹐冬溫之毒﹐與傷寒大異﹐冬溫復有先後﹐更相重沓﹐亦有輕重﹐爲治不同﹐證如後章。漫衍己意﹐明異气之輕重不同﹐於仲景之文無涉﹐況所言紕謬。證如後章﹐其意指篇後﹐溫瘧﹑風溫﹑溫毒﹑溫疫爲言﹐此無識之最者也﹐然後來諸家偏奉之爲祖﹐詎非得所托而傳信耶﹐眞紫之奪朱﹐鄭聲之亂雅樂矣﹐詳辧附序例後。

從立春節後﹐其中無暴大寒﹐又不冰雪﹐而有人壯熱爲病者﹐此屬春時陽气﹐發於冬時﹐伏寒變爲溫病﹐於字費解。到底說變爲溫病﹐眞是詖淫生心。

從春分以後﹐至秋分節前﹐天有暴寒者﹐皆爲時行寒疫也。此正春溫夏暑秋濕三气主病之時﹐何乃全不序及﹐反重衍夏秋之異气﹐攪亂經常﹐豈非三時原無正气主病乎﹐抑仲景論中原無綱領可求乎﹐可見醫事自晉代已失所宗﹐何況今日哉。

三月四月﹐或有暴寒﹐其時陽气尙弱﹐爲寒所折﹐病熱猶輕﹐五月六月﹐陽气已盛﹐爲寒所折﹐病熱則重﹐七月八月﹐陽气已衰﹐爲寒所折﹐病熱亦微﹐其病與溫及暑病相似﹐但治有殊耳。以陽气爲暴寒﹐所折﹐而爲病熱之輕重﹐前去暑病重於溫﹐從此左見耳。叔和未嘗序明溫暑病也﹐玆云異气病﹐與溫暑病相似﹐但治有殊﹐然則溫暑病﹐將何似耶﹐將何治耶﹐疏漏多矣。十五日得一气﹐於四時之中﹐一時有六气﹐四六名爲二十四气也﹐然气候亦有應至而不至﹐或有未應至而至者﹐或有至而太過者﹐皆成病气也﹐但天地動靜﹐陰陽鼓擊者﹐各正一气耳﹐是以彼春之暖﹐爲夏之暑﹐彼秋之岔﹐爲冬之怒。蔓衍內經不見大意是故冬至之後﹐一陽爻升﹐一陰爻降也﹐夏至之後﹐一陽气下﹐一陰气上也。此復姤二卦之義﹐引入序例不切。斯則冬夏二至﹐陰陽合也﹐春秋二分﹐陰陽離也。此分至之義﹐內經謂至則气同﹐分則气異﹐何等明顯﹐才換合離二字﹐便自駭觀。陰陽交易﹐人變病焉。內經謂陰陽相錯﹐而變由生也﹐何等圓活﹐才換交易變病等字﹐便費解﹐此變溫變暑所自來乎﹐此君子春夏養陽﹐秋冬養陰﹐順天之剛柔也。內經謂養陽以涼以寒﹐養陰以溫以熱﹐所以然者﹐從其根故也﹐妙義合爲疏出。小人觸冒﹐必嬰暴疹﹐須知毒烈之气﹐畱在何經﹐而發何病﹐詳而取之。前云寒毒藏於肌膚﹐此云不知畱在何經﹐而發何病﹐非故自相矛盾﹐其意實爲溫瘧﹑風溫﹑溫毒﹑溫疫﹐作開山祖師也﹐後人孰辧其爲一場懵憧乎。是以春傷於風﹐夏必飧泄﹐夏傷於暑﹐秋必病瘧﹐秋傷於濕﹐冬必咳嗽﹐冬傷於寒﹐春必病溫﹐此必然之道﹐可不審明之。此傷於四時之正气而爲病者﹐但內經先言冬傷於寒﹐春必病溫﹐乃至傷風傷暑﹐以次遞及﹐春夏秋三時之病﹐多始於冬﹐秋冬二時之病﹐多始於夏耳﹐然飧泄與咳嗽﹐兼涉內因﹐惟傷寒傷溫傷暑﹐方是外感之證﹐仲景會此意﹐故以傷寒立論﹐而苞舉溫暑在內如絲入扣﹐殆非不知而作﹐若叔和引經﹐止以春夏秋冬爲序﹐渾與流俗之見無別矣﹐此歧路之紛趨﹐所由來者遠也。傷寒之病﹐逐日淺深﹐以施方治﹐今世人傷寒﹐或始不早治﹐或治不對病﹐或日數久淹﹐因乃告醫﹐醫人又不依次第而治之﹐則不中病﹐皆宜臨時消息制方﹐無不效也﹐今搜采仲景舊論﹐錄其證候診脈聲色對病眞方﹐有神驗者﹐擬防世急也。仲景之書﹐叔和但言搜采﹐其非寤寐神遊可知﹐所以不窺作者之原﹐漫無表章之實﹐孰謂叔和爲仲景之徒耶。又土地溫涼髙下不同﹐物性剛柔飧居亦異﹐是故黃帝興四方之問﹐歧伯舉四治之能﹐以訓後賢﹐開其未悟者﹐臨病之工﹐宜須兩審也。仲景於黃歧之道﹐以述爲作﹐另辟手眼﹐叔和凡引內經之文﹐皆非典要﹐安能發明其什一。凡傷於寒﹐則爲病熱﹐熱𨿽甚不死﹐若兩感於寒而病者必死﹐尺寸俱浮者﹐太陽受病也﹐當一二日發﹐以其脈上連風府﹐故頭項痛﹐腰脊彊﹐尺寸俱長者﹐陽明受病也﹐當二三日發﹐以其脈挾鼻絡於目﹐故身熱目疼鼻幹﹐不得臥﹐尺寸俱弦者﹐少陽受病也﹐當三四日發﹐以其脈循脇絡於耳﹐故胸脇痛而耳聾﹐此三經皆受病﹐未入於府者﹐可汗而已﹐尺寸俱沈細者﹐太陰受病也﹐當四五日發﹐以其脈布胃中﹐絡於嗑﹐故腹滿而磕幹﹐尺寸俱沈者﹐少陰受病也﹐當五六日發﹐以其脈貫腎﹐絡於肺﹐系舌本﹐故口燥舌漧而渴﹐尺寸俱微緩者﹐厥陰受病也﹐當六七日發﹐以其脈循陰器﹐絡於肝﹐故煩滿而囊縮﹐此三經皆受病﹐已人於府﹐可下而已。入府未入府﹐少變內經入藏原文﹐此處卻精。若兩感於寒者﹐一日太陽受之﹐卽與少陰俱病﹐則頭痛口漧﹐煩滿而渴﹐二日陽明受之﹐卽與太陰俱病﹐則腹滿身熱﹐不欲食﹐讝語﹐三日少陽受之﹐卽與厥陰俱病﹐則耳聾囊縮而厥﹐水漿不入﹐不知人者六日死﹐若三陰三陽五藏六府皆受病﹐則營衛不行﹐府藏不通﹐則死矣。其得病陰陽兩證俱見﹐其傳經亦陰陽兩經俱傳﹐則邪气彌滿充斥﹐法當三日主死﹐然必水漿不入﹐不知人者﹐方爲營衛不行﹐府藏不通﹐更越三日而陽明之經脈始絕也﹐引內經微旨﹐序兩感病甚精。其不兩感於寒﹐更不傳經﹐不加異气者﹐至七日太陽病衰﹐頭痛少愈也﹐八日陽明病衰﹐身熱少歇也﹐九日少陽病衰﹐耳聾微聞也﹐十日太陰病衰﹐腹減如故﹐則思飲食﹐十一日少陰衰﹐渴止舌漧﹐﹝幹當作潤﹞已而嚏也﹐十二日厥陰病衰﹐囊縱少腹微下﹐邪气皆去﹐病人精神爽慧也。自凡傷於寒﹐則爲病熱至此﹐皆內經熱論篇原文﹐叔和但增更不傳經八个字﹐便有許多牽彊。若過十三日以上﹐不問尺寸陷者大危。尺寸之脈深陷﹐正气衰微﹐莫能載邪外出﹐旣已通經﹐其病不間誠爲危候。若更感異气變爲他病者﹐當依舊壞癥病而治之。仲景於壞癥﹐全不立法﹐其太陽經之壞癥﹐知犯何逆﹐原用太陽經本法治之﹐其少陽經之壞癥﹐知犯何逆﹐原用少陽經本法治之﹐豈有更加異气﹐可𨿽用太少二經諸法治之之理﹐觀此則叔和漫不知壞證作何解﹐乃教後人遵用其法﹐所謂一盲引眾盲﹐相將入火坑也﹐悲哉。若脈陰陽俱盛﹐重感於寒者變爲溫瘧﹐陽脈浮滑﹐陰脈濡弱者﹐更遇於風﹐變爲風溫﹐陽脈洪數﹐陰脈實大者﹐更遇溫熱﹐變爲溫毒﹐溫毒爲病最重也﹐陽脈濡弱﹐陰脈弦緊者﹐更遇溫气﹐變爲溫疫﹐以此冬傷於寒﹐發爲溫病﹐脈之變證﹐方治如法。叔和每序傷寒﹐必插入異气﹐欲鳴已得也﹐及序異气﹐則借意難經﹐自作聰明﹐漫擬四變﹐疑鬼疑神﹐駸成妖妄﹐難經𨿽云﹐傷寒有五﹐其脈有變否﹐變者﹐辧也﹐辧脈定證也﹐設使叔和稍爲平易﹐但云冬傷於寒﹐至春重感於寒﹐其脈陰陽俱盛者﹐名爲溫瘧﹐冬傷於寒﹐至春更遇於風﹐其脈陽浮滑﹐陰濡弱者﹐名爲風溫﹐乃至溫毒溫疫﹐俱順理立說﹐則𨿽擬病失倫﹐而大關不害爲正﹐其加叔和未肯平易何﹐後世但知叔和爲傷寒論作序例﹐不識其艸澤姦雄﹐稱孤道寡﹐故有晉以後之譚醫者﹐皆僞統也﹐今移論春溫大意﹐並論溫疫大意二篇﹐附序例後﹐其詳載在春溫卷中。凡人有疾﹐不時卽治﹐隱忍冀差﹐以成錮疾﹐小兒女子﹐益以滋甚﹐時气不和﹐便當早言﹐尋其邪由﹐及在腠理﹐以時治之﹐罕有不愈者﹐患人忍之﹐數日乃說﹐邪气入藏﹐則難可制﹐此爲家有患備慮之要。凡作湯藥﹐不可避晨夜﹐覺病須臾﹐卽宜便治﹐不等早晚﹐則易愈矣﹐如或差遲﹐病卽傳變﹐𨿽欲除治﹐必難爲力﹐服藥不如方法﹐縱意違師﹐不須治之。此巴人下裏之音﹐通國所爲和之者乎。凡傷寒之病﹐多從風寒得之﹐始表中風寒﹐入裏則不消矣﹐未有溫覆而當﹐不消散者﹐不在證治﹐擬欲攻之﹐猶當先解表﹐乃可下之﹐若表已解﹐而內不消﹐非大滿﹐猶生寒熱﹐則病不除﹐若表已解﹐而內不消﹐大滿大實﹐堅有躁屎﹐自可除下之﹐𨿽四五日﹐不能爲禍也﹐若不宜下而便攻之﹐內虛熱入﹐協熱遂利煩躁﹐變不可勝數﹐輕者困篤﹐重者必死矣。叔和筆力軟弱纏擾﹐如此一段﹐入理深譚﹐正未可及﹐後人不善讀者﹐每遇陽明二三日下證﹐藉爲口實﹐延至六七日方下﹐而枯槁無救者多矣﹐此則於叔和何尢。夫陽盛陰虛﹐汗之則死﹐下之則愈。引難經辭不達意﹐最足惑人﹐其意謂陽邪不解﹐下入陰中﹐以陽盛陰﹐則爲陽盛陰虛﹐故可下而不可汗﹐然前云此三陰邪人於裏﹐可下而已﹐於理甚精﹐此但云陽盛陰虛﹐則陽邪或在本位﹐而未入於府﹐尙不可知﹐安見其可下乎﹐若然﹐所云大滿猶生寒熱﹐不可攻下之說﹐自相矛盾矣。陽虛陰盛﹐汗之則愈﹐下之則死。陽虛陰盛﹐多有直中陰經之候﹐汗之則愈﹐譚何容易﹐其意謂陰乘陽位﹐則爲陽虛陰盛﹐故可汗而不可下﹐然外邪初入陽分﹐終非陰盛可擬﹐難經有問有答﹐卽表病裏曷不繹明引之。夫加是﹐則神丹安可以誤發﹐甘遂何可以妄攻﹐虛盛之治﹐相背千里﹐吉凶之機﹐應若影響﹐豈容易哉﹐況桂枝下咽﹐陽盛則斃。風邪人衛﹐則爲陽邪熾盛於表﹐仲景用桂枝湯﹐以解散肌表之邪﹐正天然不易之良法也﹐何反構此危詞﹐豈誤以寒邪入營爲陽盛耶﹐夫寒邪入營﹐但爲陰邪熾盛於表﹐所以仲景於脈浮緊無汗者﹐有桂枝之禁﹐謂當用麻黃湯也﹐卽誤用桂枝﹐亦未必遂成死證﹐於下咽卽斃﹐視等砒霜﹐妄爲鄭重﹐叔和全不達仲景之旨﹐毋怪後人之吠聲矣。承气入胃﹐陰盛以亡。卽難經陽虛陰盛﹐下之則死之說﹐衍入承气﹐務以惑人。直中陰經之證﹐大勢陰盛陽虛﹐傳經傷寒之證﹐大勢陽盛陰虛﹐瘧證﹐大勢陰陽更盛更虛﹐內傷證﹐大勢陰陽偏盛偏虛﹐而不可同語﹐亦不必語。死生之要﹐在乎須臾﹐視身之盡﹐不暇計日﹐此陰陽虛實之交錯﹐其候至微﹐發汗吐下之相反﹐其禍至速﹐而醫術淺狹﹐懵然不知病源﹐爲治乃誤﹐使病者殞沒﹐自謂其分﹐至今冤魂塞於冥路﹐死屍盈於曠野﹐仁者鑑此﹐豈不痛歟。凡兩感病俱作﹐治有先後﹐發表攻裏﹐本自不同﹐而執迷妄意者﹐乃去神丹甘遂﹐合而飲之﹐且解其表﹐又除其裏﹐言巧似是﹐其理實違﹐夫智者之舉錯也﹐嘗審以愼﹐愚者之動作野也﹐必果而速﹐安危之變﹐豈可詭哉﹐世上之士﹐但務彼翕習之榮﹐而莫見此傾危之敗﹐惟明者能護其本﹐近取諸身﹐夫何遠之有焉。兩感病﹐治有先後﹐發表攻裏﹐本自不同﹐持說甚正﹐惜其不致詳耳。凡發汗溫服湯藥﹐其方𨿽言日三服﹐若病劇不解﹐當促其間﹐可半日中進三服﹐若與病相阻﹐卽便有所覺﹐病重者﹐一日一夜﹐當晬時觀之﹐若服一劑﹐病證猶在﹐故當復作本湯服之﹐至有不肯汗出﹐服三劑乃解﹐若汗不出者﹐死病也。凡得時气病﹐至五六日而渴﹐欲飲水﹐飲不能多﹐不當與也﹐何者﹐以腹中熱尙少﹐不能消之﹐便更與人作病也﹐至七八日大渴﹐欲飲水者﹐猶當依證而與之﹐與之常令不足﹐勿極意也﹐言能飲一斗﹐與五升﹐若飲而腹滿﹐小便不利﹐若喘若噦﹐不可與之也﹐忽然大汗出﹐是爲自愈也。凡得病反能飲水﹐此爲欲愈之病﹐其不曉病者﹐但聞病飲水自愈﹐小渴者乃彊與飲之﹐因成其禍﹐不可以復數也。時气病飲水﹐能消不能消﹐當與勿彊與﹐有次第。凡得病厥脈動數﹐服湯藥更遲﹐脈浮大減小﹐初躁後靜﹐此皆愈證也。凡治溫病﹐可刺五十九穴﹐又身之穴三百六十有五﹐三十六穴﹐灸之有害﹐七十九穴﹐刺之爲災﹐並中髓也。引用內經﹐五十九刺之法﹐治溫中竅。凡脈四損三日死﹐平人四息﹐病人脈一至﹐名曰四損﹐脈五損﹐一日死﹐平人五息﹐病人脈一至﹐名曰五損﹐脈六損﹐一時死﹐平人六息﹐病人脈一至﹐名曰六損﹐脈盛身寒﹐得之傷寒﹐脈虛身熱﹐得之傷暑﹐脈陽陰俱盛﹐大汗出不解者死﹐脈陰陽俱虛﹐熱不止者死﹐脈至乍疏乍數者死﹐脈至如轉索者其日死﹐讝言妄語﹐身微熱﹐脈浮大﹐手足溫者生﹐逆冷脈沈細者﹐不過一日死矣﹐此以前是傷寒熱病證候也。引損脈入傷寒大謬﹐按仲景遵內經熱病之旨﹐作傷寒論﹐明以內經爲例﹐叔和可無序也﹐卽欲附贅引內經原文發明切要﹐以便後學足矣﹐其插入異气﹐蔓衍繁文﹐誠何心哉﹐豈以仲景所無﹐煉石足補天缺耶﹐則自勒一家言﹐另緯其後﹐聽人之從違可耳﹐乃造不經之說﹐混亂鋞常﹐至經常大義﹐不掣一語﹐以此网羅英賢﹐悉入彀中﹐其授受之途﹐蓋已千年長夜矣﹐有志躋仲景之堂者﹐能無大剖叔和之藩也哉。

論春溫大意並辧叔和四變之妄

諭昌曰﹐春溫之證﹐內經云﹐冬傷於寒﹐春必病溫﹐又云﹐冬不藏精﹐春必病溫﹐此論溫起之大原也﹐傷寒論云﹐太陽病發熱而渴﹐不惡寒者爲溫病﹐若發汗已﹐身灼熱者﹐名曰風溫﹐風溫爲病﹐脈陰陽俱浮﹐自汗出﹐身重﹐多眠睡﹐鼻息必鼾﹐語言難出﹐若被下者﹐小便不利﹐直視失溲若被火者﹐微發黃色﹐劇則如驚癇時瘈瘲﹐若火燻之﹐一逆尙引日﹐再逆促命期﹐此論溫成之大勢也﹐仲景以冬不藏精之溫﹐名曰風溫﹐其脈陰陽俱浮﹐正謂少陰腎與太陽膀胱﹐一臟一腑﹐同時病發﹐所以其脈俱浮也﹐發汗後﹐身反灼熱﹐自汗出﹐身重多眠睡﹐鼻息必鼾﹐語言難出﹐一一盡顯少陰本證﹐則不可復從太陽爲治﹐況脈浮自汗﹐更加汗之﹐醫殺之也﹐所以風溫證﹐斷不可汗﹐卽或誤下誤火﹐亦經气傷而陰精盡﹐皆爲醫促其亡﹐而一逆再逆﹐促命期矣﹐於此見東海西海﹐心同理同﹐先聖後聖﹐其揆一也﹐後人不察﹐惜其有論無方﹐詎知森森治法﹐全具於太陽少陰諸經乎﹐晉王叔和不究仲景精微之蘊﹐栽風種電﹐爲不根之談﹐妄立溫瘧﹑風溫﹑溫毒﹑溫疫四變﹐不思時發時止爲瘧﹐瘧非外感之正病也﹐春木主風而气溫﹐風溫卽是溫証之本名也﹐久病不解﹐其熱邪熾盛﹐是爲溫毒﹐亦病中之病也﹐至溫疫則另加一气﹐乃溫气而兼瘟气﹐又非溫証之常矣﹐今且先辧溫瘧﹐溫瘧正冬不藏精之候﹐但其感邪本輕﹐故止成瘧耳﹐黃帝問溫瘧捨於何藏﹐歧伯對曰﹐溫瘧得之冬中於風﹐寒气藏於骨髓之中﹐至春則陽气大發﹐邪气不能自出﹐因遇大暑﹐腦髓數爍﹐肌肉消﹐腠理發泄﹐或有所用力﹐邪气與汗皆出﹐此病藏於腎﹐其气先從內出之於外也﹐如是者﹐陰虛而陽盛則熱矣﹐衰則气復反入﹐入則陽虛﹐陽虛則寒矣﹐故先熱而後寒曰溫瘧﹐此可見溫瘧爲冬不藏精﹐故寒邪得以入腎﹐又可見溫瘧遇溫﹐尙不易發﹐必大暑大汗始發之也﹐叔和反以重感於寒立說﹐豈其不讀內經乎﹐抑何不思之甚耶﹐今且再辧風溫﹐春月時令本溫﹐且值風木用事﹐風溫二字﹐自不得分之爲兩﹐凡病溫者﹐悉爲風溫﹐卽如初春﹐地气未升﹐無濕溫之可言也﹐天气微寒﹐無熱溫之可言也﹐時令和煦﹐無溫疫之可言也﹐其所以主病之故﹐全系於風﹐試觀仲景於冬月正病﹐以寒統之﹐則春月正病﹐定當以風統之矣﹐夫風無定體﹐在八方則從八方﹐在四時則從四時﹐春之風溫﹐夏之風熱﹐秋之風涼﹐冬之風寒﹐自然之道也﹐叔和因仲景論溫條中﹐重挈風溫﹐故謂另是一病﹐不知仲景於溫證中特出手眼﹐致其叮嚀﹐見冬不藏精之人﹐兩腎間先已習習風生﹐得外風相召而病發﹐必全具少陰之證﹐故於溫字上加一風字﹐以別太陽之溫耳﹐叔和妄擬重感重變﹐乃至後人作賦云﹐風溫濕溫兮﹐發正汗刖危惡難醫﹐又云﹐因知風溫汗不休﹐當用汗防己﹐隔靴搔癢﹐於本來之面目安在哉﹐今且再辧溫毒﹐夫溫證中之有溫毒﹐一如傷寒證中之有陽毒陰毒也﹐傷寒不以寒毒另爲一證﹐則溫病何得以溫毒更立一名耶﹐況溫毒復有陰陽之辧﹐太陽溫證﹐病久不解﹐結成陽毒﹐少陰溫證﹐病久不解﹐結成陰毒﹐叔和不知風溫爲陰邪﹐故但指溫毒爲陽毒﹐以致後人襲用黑膏紫雪﹐陰毒當之﹐慘於鋒刃﹐其階厲亦至今未已耳﹐其溫疫一證﹐另辧致詳。

詳論溫疫以破大惑

諭昌曰﹐聖王禦世﹐春無愆陽﹐夏無伏陰﹐秋無淒風﹐冬無苦雨﹐乃至民無夭紮﹐物無疵癘﹐太和之气﹐彌滿乾坤﹐安有所謂溫疫哉﹐然而周禮儺以逐疫﹐方相氏掌之﹐則溫疫之由來﹐古有之矣﹐鄕人儺﹐孔子朝服而致其誠敬﹐蓋以裝演巨像爲儺神﹐不過彷佛其形﹐聖人以正气充塞其間﹐俾疫气潛消﹐乃位育之實功耳﹐古人元旦汲淸泉﹐以飲芳香之藥﹐上巳采蘭艸﹐以襲芳香之气﹐重滌穢也﹐後漢張仲景著傷寒論﹐欲明冬寒春溫夏秋暑熱之正﹐自不能並入疫病以混常法﹐然至理已畢具於脈法中﹐叔和不爲細繹﹐乃謂重感於寒﹐變爲溫疫﹐又謂春時應暖而復大寒﹐夏時應大熱而復大涼﹐秋時應涼而反大熱﹐冬時應寒而反大溫﹐此非其時而有其气﹐是以一歲之中﹐長幼之病﹐多相似者﹐此則時行之气也﹐又謂冬溫之毒﹐與傷寒大異﹐冬溫復有先後﹐更相重沓﹐亦有輕重﹐爲治不同﹐又謂從春分節以後﹐至秋分節前﹐天有暴寒者﹐皆爲時行寒疫也﹐蓋以春夏秋爲寒疫﹐冬月爲溫疫﹐所以又云三月四月﹐或有暴寒﹐其時陽气尙弱﹐爲寒所折﹐病熱猶輕﹐五月六月﹐陽气已盛﹐爲寒所折﹐病熱則重﹐七月八月﹐陽气已衰﹐爲寒所折﹐病熱亦微﹐後人奉此而廣其義﹐謂春感淸邪在肝﹐夏感寒邪在心﹐秋感熱邪在肺﹐冬感溫邪在腎﹐塤箎遞奏﹐舉世若狂矣﹐嗟嗟﹐疫邪之來﹐果寒折陽气﹐乘其所勝﹐而直入精神魂魄之藏﹐人無啾類久矣﹐更有謂疫邪無形象聲臭﹐定時定方可言﹐是以一歲之中﹐長幼莫不病此﹐至病傷寒者﹐百無一二﹐治法非疏裏則表不透﹐非戰汗則病不解﹐愈摹愈遠﹐究竟所指之疫﹐仍爲傷寒傷溫傷暑熱之正病﹐疏裏則下早可知﹐戰汗則失表可知﹐祇足自呈敗闕耳﹐夫四時不正之气﹐感之者因而致病﹐初不名疫也﹐因病致死﹐病气屍气﹐混合不正之气﹐期爲疫矣﹐以故雞瘟死雞﹐豬瘟死豬﹐牛馬瘟死牛馬﹐推之於人何獨不然﹐所以饑饉兵凶之際﹐疫病盛行﹐大率春夏之交爲甚﹐蓋溫暑熱濕之气交結互蒸﹐人在其中﹐無隙可避﹐病者當之﹐魄汗淋漓﹐一人病气﹐足充一室﹐況於連牀並塌﹐沿門闔境﹐共釀之气﹐益以出戶屍虫﹐載道腐墐﹐燔柴掩席﹐委壑投崖﹐種種惡穢﹐上混蒼天淸淨之气﹐下敗水土物產之气﹐人受之者﹐親上親下﹐病從其類﹐有必然之勢﹐如世俗所稱大頭瘟者﹐頭面腮頤﹐腫如瓜瓠者是也﹐所稱蝦蟆瘟者﹐喉痺失音﹐頸筋脹大者是也﹐所稱瓜瓤瘟者﹐胸髙起脇起﹐嘔汁如血者是也﹐所稱疙瘩瘟者﹐通身紅腫﹐發塊如癅者是也﹐所稱絞腸瘟者﹐腹嗚漧嘔﹐水泄不通者是也﹐所稱軟腳瘟者﹐便淸泄白﹐足重難移者是也﹐小兒痘瘡尢多﹐以上疫證﹐不明治法﹐咸委之劫運﹐良可傷悼﹐大率瘟疫痘疹﹐古昔無傳﹐不得聖言折衷﹐是以墜落叔和坑塹﹐曾不若俗見摸索病狀﹐反可顧名思義也﹐昌幸微窺仲景一班﹐其平脈篇中云﹐寸口脈陰陽俱緊者﹐法當淸邪中於上焦﹐濁邪中於下焦﹐淸邪中上﹐名曰潔也﹐濁邪中下﹐名曰渾也﹐陰中於邪﹐名曰栗也﹐凡二百六十九字﹐闡發奧理﹐全非傷寒中所有事﹐乃論疫邪從入之門﹐變病之總﹐所謂赤文綠字﹐開天辟地之寶符﹐人自不識耳﹐篇中大意﹐謂人之鼻气通於天﹐故陽中霧露之邪者爲淸邪﹐從鼻息而上入於陽﹐入則發熱頭痛項彊頸孿﹐正與俗稱大頭瘟蝦﹖瘟之說符也﹐人之口气通於地﹐故陰中水土之邪者﹐爲飲食濁味﹐從口舌而下入於陰﹐入則其人必先內栗﹐足膝逆冷﹐便溺妄出﹐淸便下重﹐臍築湫痛﹐正與俗稱絞腸瘟軟腳瘟之說符也﹐然從鼻從口所入之邪﹐必先注中焦﹐以次分布上下﹐故中焦受邪﹐因而不治﹐中焦不治﹐則胃中爲濁﹐營衛不通﹐血凝不流﹐其釀變卽現中焦﹐俗稱瓜瓤瘟疙瘩瘟等證﹐則又陽毒癰膿﹐陰毒徧身靑紫之類也﹐三焦定位之邪也﹐若三焦邪混爲一﹐內外不通﹐藏气燻蒸﹐上焦怫郁﹐則口爛食斷﹐衛气前通者﹐因熱作使﹐遊行經絡藏府﹐則爲癰膿﹐營气前通者﹐因召客邪嚏出﹐聲嗢咽塞﹐熱壅不行﹐則下血如豚肝﹐然以營衛漸通﹐故非危侯﹐若上焦之陽﹐下焦之陰﹐兩不相接﹐則脾气之中﹐難以獨運﹐斯五液注下﹐下焦不闔﹐而命難全矣﹐傷寒之邪﹐先行身之背﹐次行身之前﹐次行身之側﹐繇外廓而入﹐溫疫之邪﹐則直行中道﹐流布三焦﹐上焦爲淸陽﹐故淸邪從之上入﹐下焦爲濁陰﹐故濁邪從之下入﹐中焦爲陰陽交界﹐凡淸濁之邪﹐必從此區分﹐甚者三焦相混﹐上行極而下﹐下行極而上﹐故聲嗢咽塞﹐日爛食齗者﹐亦復下血加豚肝﹐非定中上不及下﹐中下不及上也﹐傷寒邪中外廓﹐故一表卽散﹐疫邪行在中道﹐故表之不散﹐傷寒邪入胃府﹐則腹滿便堅﹐故可攻下﹐疫邪在三焦﹐散漫不收﹐下之復合﹐此與治傷寒表裏諸法﹐有何干涉﹐柰何千年憒憒﹐試折中以聖言﹐從前迷謬﹐寧不渙然冰釋哉﹐治法未病前﹐預飲芳香正气藥﹐則邪不能入﹐此爲上也﹐邪旣入急以逐穢爲第一義﹐上焦如霧﹐升而逐之﹐兼以解毒﹐中焦如漚﹐疏而逐之﹐兼以解毒﹐下焦如瀆﹐決而逐之﹐兼以解毒﹐營衛旣通﹐乘勢追拔﹐勿使潛滋﹐詳訂諸方﹐載春溫方後。有問春夏秋蒸气成疫﹐豈冬溫獨非疫耶﹐余曰冬月過溫﹐腎气不藏﹐威而成病﹐正與不藏精之春溫無異﹐計此時有春無冬﹐三气卽得交蒸成疫﹐然遇朔風驟發﹐則蒸气化烏有矣﹐是以東南冬月患正傷寒者少﹐患冬瘟及痘瘡者最多﹐西北則秋冬春﹐皆患正傷寒﹐殊無瘟疫痘愈之患矣﹐此何以故﹐西北土髙地燥﹐卽春夏气難上升﹐何況冬月之凝沍﹐東南土地卑濕﹐爲霧露之區﹐蛇龍之窟﹐其溫熱之气﹐得風以播之﹐尙有可耐﹐設旦暮無風﹐水中之魚﹐衣中之虱﹐且爲飛揚﹐況於人乎﹐蒸气中原雜諸穢﹐益以病气死气﹐無分老少﹐觸本卽同一病狀矣﹐此時朔風了不可得﹐故其气轉積轉暴﹐𨿽有燻風﹐但能送熱﹐不能解涼﹐盛世所謂解慍阜財者﹐在兵荒反有注邪布穢之事矣﹐叔和以夏應大熱﹐而反大寒爲疫﹐詎知大寒正疫气消弭之候乎﹐故疫邪熾盛﹐惟北方始能消受﹐詩惡譖人﹐思欲投畀有北﹐以熄其餤﹐析義精矣﹐鄕紳萬吉人﹐營葬五雷驚蛇之地﹐觸動土瘟﹐壯者病疫﹐少者病痘﹐一夕暴死五人﹐余令於營北掘井二丈﹐投豬首饅首蒸飯﹐促引土气下收﹐旋封其井﹐卽得安全無損﹐此余偶試楊會之祕﹐非心得也﹐範文正公守饒﹐冬溫吏請禱雪﹐公取薄冰置座﹐嘿坐良久﹐瑞雪滿空﹐頃深三尺﹐蟊賊疫鬼﹐何地潛蹤耶﹐可見先儒退藏於密﹐借凝冰爲影艸﹐已攝大地於淸冷之淵矣﹐詎非法王手眼乎。

卷一

論太陽經傷寒證治大意

王叔和當日編次仲景傷寒論﹐以辧痙濕暍脈證爲第一﹐以辧太陽病脈證爲第二﹐謂痙濕暍𨿽太陽經之見證﹐然宜應別論﹐故列之篇首﹐此等處最不妥當﹐豈有別論反在正論之前者﹐況旣應別論﹐卽當明言所指﹐而故虛懸其篇﹐此叔和不究心之獘也﹐至於太陽經中﹐一槪混編合病並病﹐溫病壞病﹐過經不解病﹐以及少陽諸病﹐如理棼絲﹐不淸其脈﹐寸寸補接﹐所以不適於用﹐徒令觀者嘆息﹐此更叔和不究心之獘也﹐宋林億成無已輩﹐以脈法及傷寒例居前﹐次痙濕暍﹐次太陽病﹐分上中下三篇﹐其意以桂枝證麻黃證匯上篇﹐大靑龍證﹐及汗後下後諸證﹐匯中篇結胸及痞證﹐匯下篇﹐究竟上篇混中下﹐下篇混上中﹐不能淸也﹐更可笑者﹐下篇結胸例中﹐凡系結字﹐一槪收入﹐如陽微結﹐陰微結﹐脈代結之類﹐悉與結胸同匯﹐尢可笑者﹐上篇第六條傷寒大義未及什一﹐何所見卽匯溫病﹐中篇下篇太陽本證﹐未及什七﹐何所見卽匯少陽證﹐及合病並病﹐過經不解諸病﹐如此割裂原文﹐後人縱思研窮﹐無門可入矣﹐夫足太陽膀胱﹐病主表也﹐而表有營衛之不同﹐病有風寒之各異﹐風則傷衛﹐寒則傷營﹐風寒兼受﹐則營衛兩傷﹐三者之病各分疆界﹐仲景立桂枝湯麻黃湯大靑龍湯﹐鼎足大綱三法﹐分治三證﹐風傷衛則用桂枝湯﹐寒傷營則用麻黃湯﹐風寒兩傷營衛﹐則用大靑龍湯﹐用之得當﹐風寒立時解散﹐不勞餘力矣﹐乃有病在衛而治營﹐病在營而治衛﹐病在營衛﹐而治其一遺其一﹐與夫病已去營衛而復汗﹐病未去營衛而誤下﹐以致經傳錯亂﹐展轉不已﹐源頭一差﹐末流百出﹐於是更出種種節目﹐輔三法而行﹐正如八卦之有六十四卦﹐八陣之有六十四陣﹐分統於乾坤﹐震巽坎離艮兌﹐天地風雲龍虎鳥蛇之下﹐始得井井不紊﹐仲景參五錯綜﹐以盡病之變態﹐其統於桂枝麻黃靑龍三法﹐夫復何疑﹐第文辭奧約﹐義例互陳﹐𨿽穎敏之士﹐讀之不解其意﹐實由當時編次﹐潦艸胡塗﹐不察來意﹐仲景一手一目﹐現爲一手一目﹐悠悠忽忽﹐沿習至今﹐昌不得已而僭爲尙論﹐太陽經中﹐仍分三篇﹐以風傷衛爲上篇﹐寒傷營爲中篇﹐風寒兩傷營衛爲下篇﹐一一以膚淺之語﹐括大義於前﹐明奧旨於後﹐其溫病合病等名﹐逐段淸出﹐另立篇目﹐俾讀者了無疑惑於心﹐庶隨所施而恰當矣。

太陽經上篇﹝凡風傷衛之證﹐列於此篇﹐法五十三條﹞

太陽經受病之初﹐有定脈定證一法。﹝一﹞太陽之爲病﹐脈浮頭項彊痛而惡寒。﹝原文﹞先挈太陽病之總脈總證﹐統中風傷寒爲言也﹐太陽膀胱經﹐乃六經之首﹐主皮膚而統營衛﹐所以爲受病之始。太陽受病﹐有風寒不同﹐宜辧陰陽而定愈日。﹝通計五法﹞﹝二﹞病有發熱惡寒者﹐發於陽也﹐無熱惡寒者﹐發於陰也﹐發於陽者七日愈﹐發於陰者六日愈﹐以陽數七﹐陰數六也。﹝原文﹞風爲陽﹐衛亦陽﹐故病起於陽﹐寒爲陰﹐營亦陰﹐故病起於陰﹐無熱熱寒﹐指寒邪初受﹐未郁爲熱而言也﹐少頃郁勃於營間﹐則仍發熱矣﹐太陽中篇第一條云﹐或已發熱﹐或未發熱﹐正互明其義也﹐病發於陽﹐其愈宜速﹐乃六日傳經已盡﹐必至七日方愈者﹐陽數七﹐主進故也﹐病發於陰﹐其愈宜遲﹐乃至六日經盡卽愈者﹐陰數六﹐主退故也﹐得病之始﹐各從陰陽之類而起﹐得病之終﹐各從陰陽之類而愈﹐此道之所以本乎自然﹐而人身與天地同撰也。﹝三﹞太陽病﹐頭痛﹐至七日已上自愈者﹐以行其經盡故也﹐若欲再作經者﹐鍼足陽明﹐使經不傳則愈。﹝原文﹞七日而云已上者﹐該六日而言也﹐六日傳至厥陰﹐六經盡矣﹐至七日當再傳太陽﹐病若自愈﹐則邪已去盡﹐不再傳矣﹐設不愈﹐則七日再傳太陽﹐八日再傳陽明﹐故鍼足陽明以竭其邪﹐乃得不傳也﹐在他經則不然﹐蓋陽明中土萬物所歸﹐無所復傳之地﹐邪易解散故耳﹐然必鍼以竭其邪﹐始得歸並陽明不犯他界也﹐舊謂奪其傳路而遏之﹐則經經皆可遏矣﹐何獨取陽明也哉。﹝四﹞太陽病欲解時﹐從巳至未上。﹝原文﹞凡病欲解之時﹐必從其經气之王﹐太陽者盛陽也﹐故從巳午未之王時而病解。﹝五﹞欲自解者﹐必當先煩﹐乃有汗而解﹐何以知之﹐脈浮故知汗出解也。﹝原文﹞天地鬱蒸而雨作﹐人身煩悶而汗作﹐气機之動也﹐气機一動﹐其脈必與其證相應﹐故脈浮而邪還於表﹐饞得有汗﹐而外邪盡從外解﹐設脈不以浮應﹐則不能作汗﹐其煩卽爲內入之候﹐又在言外矣。已上四條﹐先挈太陽經﹐始病終愈風寒之總法。

太陽受病風寒不同﹐先辧中風定脈定證一法。﹝六﹞太陽病﹐發熱汗出惡風脈緩者﹐名爲中風。﹝原文﹞旣有第一條脈浮頭項彊痛惡寒之總證﹐更加發熱汗出惡風脈緩﹐則其病乃是觸冒於風所致﹐卽名中風﹐中字興傷字無別﹐卽謂傷風亦可﹐風性屬陽﹐從衛而入﹐以衛爲陽气所行之道﹐從其類也。此一條﹐又中風病之總稱﹐已後凡言中風病三字﹐而發熱汗出惡風脈緩﹐卽括在內。

中風病主用桂枝湯解肌大綱一法﹝七﹞太陽中風﹐陽浮而陰弱﹐陽浮者熱自發﹐陰弱者汗自出﹐嗇嗇惡寒﹐淅淅惡風﹐翕翕發熱﹐鼻鳴漧嘔者﹐桂枝湯主之。﹝原文﹞陽浮陰弱﹐與下文衛彊營弱同義﹐陽浮者陽邪入衛﹐脈必外浮﹐陽性本熱﹐風又善行﹐所以發熱快捷﹐不待閉郁自發也﹐陰弱者營無邪助﹐比衛不足﹐脈必內弱﹐陰弱不能內守﹐陽彊不能外固﹐所以致汗直易﹐不待覆蓋自出也﹐嗇嗇惡寒﹐內气餒也﹐淅淅惡風﹐外體疏也﹐𨿽寒與風並舉﹐義重惡風﹐惡風未有不惡寒者﹐所以中篇傷寒證中﹐亦互云惡風﹐又見惡寒未有不惡風者﹐後人相傳﹐謂傷風惡風﹐傷寒惡寒﹐茍簡辧證﹐誤人多矣﹐翕翕發熱﹐乃气蒸濕潤之熱﹐比傷寒之幹熱不同﹐息鳴者陽邪上壅也﹐漧嘔者陽邪上逆也﹐故取用桂枝湯解散肌表之陽邪﹐而與發汗驅出陰寒之法﹐迥乎角立也。

服已﹐須臾歠熱稀粥一升餘﹐以助藥力﹐溫覆令一時許﹐徧身漐漐﹐微似有汗者益佳﹐不可令如水淋漓﹐病必不除﹐若一服汗出病差﹐停後服不必盡劑﹐若不汗重服依前法﹐又不汗﹐後服小促﹐使其間半日許﹐令三服盡﹐若病重者﹐一晝一夜服﹐周時觀之﹐服一劑盡﹐病證猶在者﹐更作服﹐若汗不出者﹐乃服至二三劑﹐禁生冷粘滑肉面五辛酒酪臭惡等物。桂枝气味俱薄﹐服過片頃﹐其力卽盡﹐所以能解肌者﹐妙用全在歠稀熱粥﹐以助藥力﹐穀气內充﹐則邪不能入﹐而熱歠以繼藥之後﹐則邪不能畱﹐法中之法若此﹐世傳方書﹐無此四字﹐駸失初意﹐更有肌膚已透微似之汗﹐蓋覆彊逼﹐致令大汗淋漓者﹐總繇不識解肌爲何義耳。按衛行脈外﹐風傷衛之證﹐皆傷其外﹐外者肌膚也﹐故但取解肌以散外﹐不取發汗以內動血脈﹐更不取攻下以內動藏府﹐所以服桂枝時﹐要使周身漐漐然﹐似乎有汗者﹐無非欲其皮間毛竅暫開而邪散也﹐然恐藥力易過﹐又藉熱稀粥以助其暖﹐如此一時之久﹐肌竅不致速閉﹐則外受之邪﹐盡從外解﹐允爲合法矣﹐不識此意者﹐汗時非失之太過﹐卽失之不及﹐太過則邪未入﹐而先擾其營﹐甚則汗不止而亡陽﹐不及則邪欲出而早閉其門﹐必至病不除而生變﹐仲景言之諄諄﹐後人轉加忽略﹐玆特詳發其義。

桂枝湯﹐有禁用三法﹝八﹞桂枝本爲解肌﹐若其人脈浮緊﹐發熱汗不出者﹐不可與也﹐當須識此﹐勿令誤也。﹝原文﹞已見寒傷營之脈證﹐卽不可誤用風傷衛之治法﹐用之則寒邪漫無出路﹐畱連肉腠﹐貽患無窮﹐故爲首禁。﹝九﹞凡服桂枝湯吐者﹐其後必吐膿血也。﹝原文﹞桂枝辛甘﹐本胃所愛﹐服之反吐﹐其人濕熱素盛可知矣﹐濕熱素盛﹐更服桂枝﹐則兩熱相合﹐滿而不行﹐勢必上逆而吐﹐吐逆則其熱愈淫﹐溢於上焦﹐蒸爲敗濁﹐故必吐膿血﹐此一大禁也﹐其誤服未至於吐者﹐上焦淸气未傷﹐熱𨿽漸消亦蹈險矣。﹝十﹞酒客病不可與桂枝﹐得湯則嘔﹐以酒客不喜甘故也。﹝原文﹞酒爲濕熱之最﹐故卽於上條文意﹐重引酒客以示戒﹐嘔吐乃互詞﹐勿泥。按辛甘發散爲陽﹐內經之旨也﹐仲景遵之制方﹐重申辛甘之戒﹐可謂慮周千變矣﹐如酒客平素濕與熱﹐搏結胸中﹐才挾外邪﹐必增滿逆﹐所以辛甘之法﹐遇此輩卽不可用﹐辛甘不可用﹐則用辛涼以徹其熱﹐辛苦以消其滿﹐自不待言矣﹐後人不察﹐偏詆桂枝爲難用﹐卽不遇酒客﹐無端變亂內經定法﹐可勝誅哉﹐葛根𨿽酒客所宜﹐然犯太陽經禁﹐又不可用。

汗後水气上逆有禁更汗增滿一法﹝二﹞發汗後﹐水藥不得入口爲逆﹐若更發汗﹐必吐下不止。﹝原文﹞此一條﹐從來諸家錯會﹐扯入桂枝四禁﹐謂已用桂枝致逆﹐若更用桂枝﹐則其變愈大﹐粗疏極矣﹐蓋爲逆是言水逆﹐未嘗說到其變愈大爲凶逆也﹐且原文不云更與桂枝﹐而云更發汗者﹐見水藥俱不得入﹐則中滿已極﹐更發汗以動其滿﹐凡是表藥﹐皆可令吐下不止﹐不獨是桂枝當禁﹐所以仲景於太陽水逆之證﹐全不用表藥﹐惟用五苓散以導水﹐服後隨漑熱湯以取汗﹐正與此條﹐互相發明也﹐設只單禁桂枝﹐將麻黃葛根紫胡等類﹐在所不禁﹐而設用以致吐下不止﹐恬不知爲犯禁矣﹐噫﹐斯道之不明﹐小者且然﹐況其大乎。

中風病主用桂枝湯解肌和營衙七法﹝三﹞太陽病﹐頭痛發熱汗出惡風者﹐桂枝湯主之。﹝原文﹞頭痛見第一條﹐發熱汗出惡風見第六條﹐重互其文﹐以致叮嚀﹐辧證用法﹐首宜識此也。﹝一三﹞太陽病﹐外證未解﹐脈浮弱者﹐當以汗解﹐宜桂枝湯。﹝原文﹞浮弱卽陽浮陰弱之謂﹐外證未解﹐脈見浮弱﹐卽日久必當以汗解﹐然汗解當遵用桂枝湯之法﹐見不可誤行發汗之法也﹐至於不可誤下﹐更不待言矣。﹝一四﹞太陽病﹐發熱汗出者﹐此爲營弱衛彊﹐故使汗出﹐欲救邪風者﹐宜桂枝湯主之。﹝原文﹞衛得邪助而彊營無邪助﹐故爲弱也﹐卽前陽浮陰弱之義﹐而重挈明之耳。須知營弱與血虛無涉邪風﹐卽風邪勿鑿看。﹝一五﹞病人藏無他病﹐時潑熱自汗出而不愈者﹐此爲衛气不和也﹐先其時發汗則愈﹐宜桂枝湯主之。﹝原文﹞藏無他病四字﹐隱括人身宿病﹐卽動气不可發汗亦在內﹐見裏無病而但表中風邪﹐乃有汗出不愈者﹐必是衛气不和也﹐設入於營﹐則裏已近災﹐未可宴然稱無病矣﹐時發熱者﹐有時發熱﹐有時不熱也﹐故先於末發熱時﹐主用解肌之法﹐邪自不畱也。﹝一六﹞病嘗自汗出者﹐此爲營气和﹐營气和者﹐外不諧﹐以衛气不共營气和諧故爾﹐以營行脈中﹐衛行脈外﹐復發其汗﹐營衛和則愈﹐宜桂枝湯。﹝原文﹞此明中風病﹐所以衛受邪風﹐營反出汗之理﹐見營气本和﹐但衛彊不與營和﹐復發其汗﹐俾風邪從肌竅外出﹐斯衛不彊而與營和﹐中酒發狂﹐酒去其人帖然矣﹐營受寒邪﹐不與衛和﹐宜麻黃湯亦然。﹝一七﹞太陽病﹐初服桂枝湯﹐反煩不解者﹐先刺風池風府﹐卻與桂枝湯則愈。﹝原文﹞中風之證﹐凡未傳變者﹐當從解肌﹐捨解肌無別法也﹐然服桂枝湯以解肌﹐而反加熱悶者﹐乃服藥時不如法也﹐其法維何﹐卽歡稀熱粥以助藥力﹐不使其不及﹐但取周身漐漐﹐微似有汗﹐不使其太過之謂也﹐此云服湯反煩者﹐必微似汗﹐亦未得肌竅未開﹐徒用藥力引動風邪﹐漫無出路﹐勢必內入而生煩也﹐刺風池﹑風府﹐以瀉風熱之暴甚﹐後風不繼﹐庶前風可熄﹐更與桂枝湯﹐引之外出﹐則愈矣﹐可見解肌當如法也﹐因服桂枝生煩﹐豎此妙義﹐不可不講﹐故特詳其意﹐俾用藥者知所當務焉。﹝一八﹞風家表解而不了了者﹐十二日愈。﹝原文﹞風家表解﹐已用桂枝湯之互詞也﹐用桂枝湯表解﹐已勝其任矣﹐而不了了者﹐風爲陽邪﹐衛爲陽气﹐風邪𨿽去﹐而陽气之擾攘﹐未得遽寧﹐卽欲治之﹐無可治也﹐七日不愈﹐俟十二日﹐則余邪盡出﹐正气復理﹐必自愈矣﹐見當靜養以需﹐不可喜功生事也。已上七條﹐曲盡用桂枝湯妙義﹐一條辧用桂枝之證﹐二條辧用桂枝之脈﹐三條辧衛彊營弱﹐宜用桂枝兩和營衛﹐四條辧衛气不和﹐宜在未發熱前用桂枝和衛﹐五條辧營气不和﹐宜仍用桂枝和衛﹐六條辧陽邪熾盛﹐服桂枝轉煩者﹐先刺風穴﹐再行桂枝﹐七條辧用桂枝表已解﹐宜俟勿藥﹐似此深切著明﹐可惜從前混編﹐玆特挈出。

不解肌成誤汗病邪入裏用五苓兩解表裏二法﹝一九﹞中風發熱﹐六七日不解而煩﹐有表裏證﹐渴欲飲水﹐水入則吐者﹐名曰水逆﹐五苓散主之﹐多服暖水汗出愈。﹝原文﹞傷風證原有汗﹐以其有汗也﹐延至日久不行解肌之法﹐汗出𨿽多﹐徒傷津液﹐表終不解﹐轉增煩渴﹐邪入於府﹐飲水則吐者名曰水逆﹐乃熱邪挾積飲上逆﹐以故外水格而不入也﹐服五苓散後﹐頻漑熱湯﹐得汗則表裏俱解﹐蓋表者陽也﹐裏之屬府者亦陽也﹐所以一舉兩得也﹐然亦以未經誤治﹐邪不內陷﹐故易爲力耳。膀胱爲津淮之府﹐用五苓通調水道﹐則火熱自化﹐而津液得全矣。﹝二十﹞太陽病發汗後﹐大汗出﹐胃中幹﹐煩躁不得眠﹐欲得飲水者﹐少少與飲之﹐令胃气和則愈﹐若脈浮﹐小便不利﹐微熱消渴者﹐與五苓散主之。﹝原文﹞不行解肌﹐反行發汗﹐致津液內耗﹐煩燥不眠﹐求救於水﹐若水入不解﹐脈轉單浮﹐則無他變﹐而邪還於表矣﹐脈浮本當用桂枝﹐何以變用五苓耶﹐蓋熱邪得水﹐𨿽不全解﹐勢必衰其太半﹐所以邪旣還表﹐其熱亦微﹐兼以小便不利﹐證成消渴﹐則府熱全具﹐故不從單解而從兩解也﹐凡飲水多而小便少者﹐謂之消渴﹐裏熱熾盛﹐何可復用桂枝之熱﹐故導濕滋幹淸熱﹐惟五苓有全功耳。

不解肌而誤發大汗﹐其變逆有救亡陽漏風二法。﹝三﹞太陽病發汗﹐汗出不解﹐其人仍發熱﹐心下悸﹐頭眩﹐身瞤動﹐振振欲擗地者﹐眞武湯主之。﹝原文﹞此本爲誤服大靑龍湯﹐因而致變者立法﹐然陽虛之人﹐才發其汗﹐便出不止﹐卽用麻黃火劫等法﹐多有見此證者﹐所以仲景於桂枝湯中垂戒﹐不可令加水淋漓﹐益見解肌中﹐且有逼汗亡陽之事矣﹐太陽下篇﹐大靑龍證中垂戒云﹐若脈微弱﹐汗出惡風者﹐不可服﹐服之則厥逆﹐筋惕肉瞤﹐正與此段互發﹐振振欲擗地五字﹐形容亡陽之狀如繪﹐諸家竟不加細繹﹐妄取詩經注﹐擗拊心貌爲解﹐噫﹐是何言歟﹐仲景論中心下悸﹐欲得人按﹐與夫叉手自冒心間﹐且與拊心之義不協﹐何得妄指擗地爲拊心耶﹐蓋擗者辟也﹐避也﹐汗出過多﹐衛气解散﹐其人似乎全無外廓﹐故振振然四顧彷徨﹐無可置身﹐思欲辟地而避處其內也﹐陰證似陽者欲坐井中﹐避熱就冷也﹐汗多亡陽者﹐欲入土中﹐避虛就實也﹐試觀嬰孩出汗過多﹐神虛畏怯﹐嘗合面偎入母懷者﹐豈非振振欲擗地之一驗乎﹐從來皆以爲驚風誤治﹐實繇未透傷寒證中之大關耳。﹝三﹞太陽病發汗﹐遂漏不止﹐其人惡風﹐小便難﹐四肢微急﹐難以屈伸者﹐桂枝加附子湯主之。﹝原文﹞大發其汗﹐致陽气不能衛外爲固﹐而汗漏不止﹐卽如水流漓之互詞也﹐惡風者腠理大開﹐爲風所襲也﹐小便難者﹐津液外泄而不下滲﹐兼以衛气外脫﹐而膀胱之化不行也﹐四肢微急﹐難以屈伸者﹐筋脈無津液以養﹐兼以風入而增其勁也﹐此陽气與陰津兩亡﹐更加外風復入﹐與前條亡陽一證﹐微細有別﹐故用桂枝加附子﹐以固表驅風而復陽斂液也。

不解肌而以火劫汗傷陰致變四法一法辧陰未盡亡﹑一法辧邪所繇解﹑一法不得汗反躁必圊血﹑一法辧脈微而數者不可灸。﹝二三﹞太陽病中風﹐以火劫發汗﹐邪風被火熱﹐血气流溢﹐失其常度﹐兩陽相燻灼﹐其身發黃﹐陽盛則欲衄﹐陰虛則小便難﹐陰陽俱虛竭﹐身體則枯燥﹐但頭汗出﹐劑頸而還﹐腹滿而喘﹐口漧咽爛﹐或不大便﹐久則讝語﹐甚者至噦﹐手足躁擾﹐撚衣摸牀﹐小便利者﹐其人可治。﹝原文﹞風﹐陽也﹐火﹐亦陽也﹐邪風更被火熱助之﹐則血气沸騰﹐所以失其常度﹐熱勢彌漫﹐所以蒸身爲黃﹐然陽邪盛於陽位者﹐尙或可從衄解﹐可從汗解﹐至於陽邪﹐深入陰分﹐勢必劫盡精津﹐所以劑頸以下﹐不能得汗﹐口漧咽爛﹐肺焦喘促﹐身體枯躁﹐小便難﹐大便祕﹐手足擾動﹐讝妄噦逆﹐乃是一團邪火內熾﹐眞陰頃刻立盡之象﹐有非藥力所能勝者﹐必其人小便尙利﹐陰未盡傷﹐始得以行驅陽救陰之治也﹐噫﹐亦危矣。仲景以小便利一端﹐辧眞陰之亡與未亡最細﹐蓋水出髙源﹐小便利則津液不枯﹐肺气不逆可知也﹐腎以膀胱爲府﹐小便利則膀胱之气化行﹐腎水不枯可知也。按此證陽邪挾火﹐擾亂陰分而亡其陰﹐與前二條亡陽證﹐天淵懸絕﹐觀陽盛欲衄身體枯躁等語﹐明是失汗所致﹐失汗則陽必內入﹐何反外亡耶﹐注家泥陰陽俱虛竭一語﹐遂謂小便利者﹐陰未甚虛﹐則陽猶可回﹐是認可治爲回其陽﹐大失經旨﹐不知此證﹐急驅其陽﹐以存陰气之一綫﹐尙恐不得﹐況可回陽以更劫其陰乎﹐且頭汗乃陽邪上壅﹐不下通於陰﹐所以劑頸以下不能得汗﹐設見衄血﹐則邪從衄解﹐頭間且無汗矣﹐設有汗則邪從汗解﹐又不衄矣﹐後條火邪深入必圊血一證﹐亦謂身體枯躁而不得汗者﹐必致圊血﹐設有汗更不圊血矣﹐讀古人書全要會意﹐豈有得汗而加衄血圊血之理哉﹐又豈有徧身無汗﹐而頭汗爲亡陽之理哉。﹝二四﹞太陽病﹐二日反躁﹐反熨其背而大汗出﹐大熱入胃﹐胃中水竭﹐煩躁必發讝語﹐十餘日振栗自下利者﹐此爲欲解也﹐故其汗從腰已下不得汗﹐欲小便不得﹐反嘔欲失溲﹐足下惡風﹐大便鞕﹐小便當數而反不數﹐及多大便﹐已頭卓然而痛﹐其人足心必熱﹐榖气下流故也。﹝原文﹞此段文義隱奧﹐從來注釋不得其解﹐謹明之以暢尙論之懷﹐蓋火邪入胃中﹐十餘日不解﹐忽振栗自下利者﹐火邪從大腸下奔﹐其候本爲欲解﹐然而不解者﹐以從腰已下不得汗﹐邪𨿽下走﹐終不外走﹐故不解也﹐上條從頸已下不得汗﹐其勢重﹐此從腰已下不得汗﹐其勢較輕﹐足下惡風﹐見陽邪但在下也﹐小便不得﹐見陽邪閉拒陰竅也﹐與不得汗正同﹐所以大便亦鞕﹐益見前之下利﹐爲火勢急奔﹐火勢衰減﹐則仍鞕也﹐反嘔者﹐邪欲從上越也﹐欲失溲者﹐邪欲從前陰出也﹐皆余邪欲散之徵也﹐胃火旣減﹐小便當數復不數﹐則津液可回﹐及至津之下潤﹐則久積之大便必盡出矣﹐大便出多﹐則小便之當數者始數矣﹐腸胃之間﹐邪熱旣散而不持﹐則腰已下之得汗並可知矣﹐得汗則陰分之陽邪﹐盡從外解﹐然後身半以下之陰气得上﹐而反頭痛﹐身半以上之陽气得下﹐而反足心熱﹐欲愈之狀﹐尙類病狀﹐火邪助虐﹐爲何如哉。﹝二五﹞太陽病以火燻之﹐其人必躁﹐到經不解﹐必圊血﹐名爲火邪。﹝原文﹞火邪入胃﹐胃中水液多者﹐必奔迫下利﹐其漸解悉如上條矣﹐若胃中津液素乏之人﹐復受火邪﹐則漫無可禦﹐必加躁擾不寧﹐由是深入血室而圊血也﹐蓋陽邪不從汗解﹐得以襲入陰中﹐動其陰血﹐倘陽邪不盡﹐其圊血必無止期﹐故申之曰名爲火邪﹐示人以治火邪而不治其血也。﹝二六﹞微數之脈﹐愼不可炙﹐因火爲邪﹐則爲煩逆﹐追虛逐實﹐血散脈中﹐火气𨿽微﹐內攻有力﹐焦骨傷筋﹐血難復也。﹝原文﹞脈微而數﹐陰虛多熱之徵也﹐此而灸之﹐則虛者益虛﹐熱者益熱﹐不至傷殘不止矣﹐凡病皆然﹐不獨傷寒宜戒也﹐鍼灸家亦識此義否。

不解肌而用燒鍼取汗﹐寒入核起﹐灸秩止變一法﹝二七﹞燒鍼令其汗﹐鍼處被寒核起而赤者﹐必發奔豚﹐气從少腹上衝心者﹐灸其核上各一狀﹐與桂枝加桂湯更加桂。﹝原文﹞奔豚者腎邪也﹐腎邪一動﹐勢必自少腹上逆而衝心﹐狀若豕突﹐以北方亥位屬豬故也﹐北方腎邪﹐惟桂能伐之﹐所以用桂三倍﹐加入桂枝湯中﹐外解風邪﹐內泄陰气也﹐嘗卽此例推之﹐凡發表誤入寒藥﹐服後反加壯熱﹐肌膚起赤塊﹐畏寒腹痛﹐气逆而喘者﹐或汗時蓋覆未周﹐被風寒復侵﹐紅腫喘逆﹐其證同者﹐用此法良驗﹐一婦病外感﹐服表藥後﹐忽面若裝朱﹐散發叫喘﹐雙手上揚﹐余知其腹作奔豚也﹐用此方而頃之卽定。

不解肌而用吐藥﹐𨿽得汗內傷脾胃﹐名爲小逆二法。﹝二八﹞太陽病﹐當惡寒發熱﹐今自汗出﹐不惡寒發熱﹐關上脈細數者﹐以醫吐之過也﹐一二日吐之者﹐腹中饑口不能食﹐三四日吐之者﹐不喜麋粥﹐欲食冷食﹐朝食暮吐﹐以醫吐之所致﹐此爲小逆。﹝原文﹞解肌之法﹐解散肌表風邪﹐全不傷動脾胃﹐乃天然不易之法也﹐若捨此而妄用吐法﹐吐中亦有發散之義﹐故不惡寒發熱﹐一二日病在太陽﹐吐之則腹中饑﹐口不能食﹐三四日病在陽明﹐吐之則不喜糜粥﹐欲食冷食﹐皆胃气受傷之故也﹐然且朝食暮吐﹐脾中之眞陽亦傷﹐而不能消穀﹐是則外感𨿽除﹐脾胃內傷﹐卒未易復﹐故爲小逆也。﹝二九﹞太陽病吐之﹐但太陽病當惡寒﹐今反不惡寒不欲近衣﹐此爲吐之內煩也。﹝原文﹞此以吐而傷胃中之陰﹐較上條兩傷脾胃之陰陽者稍輕﹐故內煩不欲近衣﹐𨿽顯虛熱之證﹐此關上脈細數﹐已成虛熱之脈者﹐亦自不同﹐然以吐而傷其津液﹐𨿽幸病不致逆﹐醫者能無過乎﹐可見用吐法時﹐亦當相人之津液矣﹐

中風肌未解不可下﹐宜用桂枝湯解外一法。﹝三十﹞太陽病﹐外證未解者﹐不可下也﹐下之爲逆﹐欲解外者﹐宜桂枝湯主之。﹝原文﹞下之爲逆﹐卽指結胸等證而言﹐欲解外者﹐必無出桂枝一法﹐叮嚀無已之辭也﹐外邪未解﹐下必爲逆﹐然則欲下未下之時﹐亟解其肌﹐俾下之而不爲逆也﹐不亦可乎。

中風肌未解誤汗下﹐無他變者﹐仍當用桂枝湯一法。﹝三一﹞太陽病﹐先發汗不解而復下之﹐脈浮者不愈﹐浮爲在外而反下之﹐故令不愈﹐今脈浮故知在外﹐當須解外則愈﹐宜桂枝湯主之。﹝原文﹞見已下其脈仍浮﹐證未增變者﹐仍當亟解其外也。

不解肌反誤下邪﹐不服者於前下藥內更加桂枝一法。﹝三二﹞太陽病下之﹐其气上衝者﹐可與桂枝湯﹐方用前法﹐若不上衝者﹐不可與之。﹝原文﹞誤下而陽邪下陷﹐然無他變﹐但仍上衝陽位﹐則可從表裏兩解之法﹐故以桂枝湯﹐加於前所誤用下藥之內﹐則表邪外出﹐裏邪內出﹐卽用桂枝大黃湯之互詞也﹐若不上衝﹐則表裏兩解之法﹐漫無取義﹐其不可與明矣。

不解肌反誤下心痞﹐用桂枝加溫補藥兩解表裏一法。﹝三三﹞太陽病﹐外證未除﹐而數下之﹐遂挾熱而利﹐利下不止﹐心下痞鞕﹐表裏不解者﹐桂枝人參湯主之。﹝原文﹞誤下則致裏虛﹐裏虛則外熱乘之﹐變而爲利﹐不止者﹐裏虛不守也﹐痞鞕者﹐正虛邪實﹐中成滯礙﹐痞塞而堅滿也﹐以表未除﹐故用桂枝以解之﹐以裏適虛﹐故用理中以和之﹐此方卽理中加桂枝﹐而易其名﹐亦治虛痞下利之聖法也。

不解肌反誤下邪入陽明﹐變用太陽兩解一法。﹝三四﹞太陽病﹐桂枝證﹐醫反下之﹐利遂不止﹐脈促者﹐表未解也﹐喘而汗出者﹐葛根黃連黃岑湯主之。﹝原文﹞太陽病原無裏證﹐但當用杜枝解外﹐若當用不用﹐而反下之﹐利遂不止﹐則熱邪之在太陽者﹐未傳陽明之經﹐已入陽明之府﹐所以其脈促急﹐其汗外越﹐其气上奔則喘﹐下奔則泄﹐故捨桂枝而用葛根﹐專主陽明之表﹐加芩連以淸裏熱﹐則不治喘而喘自止﹐不治利而利自止﹐又太陽兩解表裏之變法也。

不解肌反誤下﹐宜辧陽實陽虛加減桂枝湯一法。﹝三五﹞太陽病下之後﹐脈促胸滿者﹐桂枝去芍藥湯主之﹐若微惡寒者﹐去芍藥方中加附子湯主之。﹝原文﹞誤下脈促﹐與上條同﹐以無下利不止﹐汗出等證﹐但見胸滿﹐則陽邪仍盛於陽位﹐幾與結胸同變﹐然滿而不痛﹐且諸證未具﹐胸未結也﹐故取用桂枝之芳甘﹐以亟散太陽之邪﹐其去芍藥之意﹐酸收二字﹐不足盡之﹐以誤下故不敢用﹐恐其復領陽邪下入腹中也﹐設微見惡寒﹐則陽虛已著﹐而非陽邪上盛之比﹐去芍藥方中卽當加附子以回其陽﹐是𨿽不言汗出﹐然由此條之微惡寒﹐合上條觀之﹐則脈促胸滿﹐喘而汗出之內﹐原伏有虛陽欲脫之機﹐故仲景於此條﹐特以微惡寒三字發其義﹐可見陽虛則惡寒矣﹐又可見汗不出之惡寒﹐卽非陽虛矣﹐傷寒證中﹐多有下後魄汗不止﹐而釀亡陽之變者﹐必於此等處恭合﹐以求神髓﹐庶幾可進於道耳。

不解肌反誤下陽邪作喘﹐有用桂枝加行气藥一法。﹝三六﹞太陽病﹐下之微喘者﹐表未解故也﹐桂枝加厚朴杏仁湯主之﹐喘家作枝湯﹐加厚朴杏子仁。﹝原文﹞凡下後利不止﹐而加上气喘急者﹐乃是上爭下奪之象﹐危候也﹐但驟病之人﹐中气足供上下之用﹐邪盡而喘與利自止﹐若中气素餒﹐加以上下交徵﹐立盡之數矣﹐此證不云下利﹐但云微喘表未解﹐則是表邪因誤下上逆與虛證不同﹐故仍用桂枝以解表﹐加厚朴杏仁以利下其气﹐亦微裏之意也。此訣風邪誤下作喘治法之大要﹐其寒邪誤下作喘﹐當用麻黃石膏﹐卽此可推﹐故中篇不復贅也。

不解肌反誤下有憑脈定變一法﹝三七﹞太陽病下之﹐其脈促﹐不結胸者﹐此爲欲解也﹐脈浮者必結胸也﹐脈緊者必咽痛﹐脈弦者必兩拘急﹐脈細數者頭痛未止﹐脈沈緊者必欲嘔﹐脈沈滑者挾熱利﹐脈浮者必下血。﹝原文﹞脈促爲陽邪上盛﹐反不結聚於胸﹐則陽邪未陷﹐可勃勃從表出矣﹐故爲欲解也﹐脈浮者必結胸﹐卽指促脈而申之﹐見脈促而加之以浮﹐邪气彌滿於陽位﹐故必結胸也﹐浮字貫下四句﹐見浮而促必結胸﹐浮而緊必咽痛﹐浮而弦必兩脇拘急﹐浮而細數必頭痛未止﹐皆太陽本病之脈﹐故主病亦在太陽之本位﹐設脈見沈緊﹐則陽邪已入陰分﹐但入而未深﹐仍欲上衝作嘔﹐其無結胸咽痛等證﹐從可知矣﹐祇因論中﹐省用一个促字﹐三个浮字﹐後之讀者遂眩﹐謂緊爲下焦﹐屬在少陰﹐惑之甚矣﹐觀本文下句﹐卽指出沈緊者﹐必欲嘔一語﹐正見前緊字﹐指浮緊言也﹐沈緊方是陽邪入陰﹐上逆作嘔﹐豈有浮緊咽痛﹐反爲少陰寒邪上衝之理﹐明明太陽誤下之脈證﹐何緣插入少陰﹐爚亂後人耶﹐至於滑脈居浮沈之間﹐亦與緊脈同推﹐故沈滑則陽邪入陰﹐而主下利﹐浮滑則陽邪正在榮分﹐擾動其血﹐而主下血也﹐夫太陽誤下之脈﹐主病皆在陽在表﹐卽有沈緊沈滑之殊﹐亦不得以裏陰名之﹐仲景辧析之精﹐詎可雜以贅疣哉。

中風病不解熱結膀胱下血有宜先表後裏一法。﹝三八﹞太陽病不解﹐熱結膀胱﹐其人如狂﹐血自下﹐下者愈﹐其外不解者尙未可攻﹐當先解外﹐外解已﹐但少腹急結者﹐乃可攻之﹐宜桃仁承气湯。﹝原文﹞邪熟搏血﹐結於膀胱﹐膀胱者﹐太陽寒水之經也﹐水得熱邪﹐必沸騰而上侮心火﹐故其人如狂﹐見心𨿽未狂﹐有似乎狂也﹐血自下者﹐邪熱不畱故愈﹐若少腹急結﹐則膀胱之血﹐蓄而不行﹐先解外乃可攻﹐其攻法亦自不同﹐必用桃仁增入承气﹐以達血所﹐仍加桂枝﹐分解外邪﹐正恐余邪少有未解﹐其血得以畱戀不下耳。桃仁承气湯中﹐用桂枝解外﹐與大柴胡湯中﹐用柴胡解外相仿﹐益見太陽隨經之熱﹐非桂枝不解耳。

中風病不解﹐熱瘀下焦﹐蓄血明辧脈證用抵當湯二法﹝三九﹞太陽病六七日﹐表證仍在﹐脈微而沈﹐反不結胸﹐其人發狂者﹐以熱在下焦﹐少腹當鞕滿﹐小便自利者﹐下血乃愈﹐所以然者﹐以太陽隨經﹐瘀熱在裏故也﹐抵當湯主之。﹝原文﹞此條之證較前條更重﹐且六七日表證仍在﹐曷爲不先解其外耶﹐又曷爲攻藥中﹐不兼加桂枝耶﹐以脈微而沈﹐反不結胸﹐知邪不在上焦﹐而在下焦也﹐若少腹鞕滿﹐小便自利﹐則其人之發狂者﹐爲血蓄下焦無疑矣﹐故下其血自愈﹐然蓄血而至於發狂﹐則熱勢攻心﹐桃仁承气﹐不足以動其血﹐桂枝不足以散其邪﹐非用單刀直入之將﹐必不能斬關取勝﹐故名其湯爲抵當﹐抵者至也﹐乃至當不易之良法也﹐柰何聖人以爲至當﹐愚人以爲非常﹐詎知邪結於胸﹐則用陷胸以滌飲﹐邪結少腹﹐則用抵當以逐血﹐設非此一法﹐少腹中所結之血﹐旣不附气而行﹐更有何藥可破其堅壘哉﹐所以一峻攻﹐斯血去而邪不畱﹐並無藉桂枝分解之力耳﹐噫﹐非優入聖域之大賢﹐烏足以論此哉。﹝四十﹞太陽病﹐身黃﹐脈沈結﹐少腹鞕﹐小便不利者﹐爲無血也﹐小便自利﹐其人如狂者﹐血證諦也﹐抵當揚主之。﹝原文﹞此一條﹐乃法中之法也﹐見血證爲重證﹐抵當爲重藥﹐恐後人辧認不淸﹐不當用而誤用﹐與夫當用而不敢用﹐故重申其義﹐言身黃﹐脈沈結﹐少腹滿﹐三者本爲下焦蓄血之證﹐然只現此﹐尙與黃相鄰﹐必如前條之其人如狂﹐小便自利﹐則血證無疑﹐而捨抵當一法﹐別無他藥可代之矣。小便不利﹐何以見其非血證耶﹐蓋小便不利﹐乃熱瘀膀胱﹐無形之气病爲發黃之候也﹐小便自利﹐則膀胱之气化行﹐然後少腹滿者﹐允爲有形之蓄血矣﹐庸工不能辧證﹐實於此等處未著眼耳。

中風病以小便利否定裏證一法﹝四一﹞太陽病小便利者﹐以飲水多﹐必心下悸﹐小便少者﹐必苦裏急也。﹝原文﹞小便淸利﹐本爲邪不在裏﹐若因飲水過多﹐致小便之利﹐則水未入腹﹐先與邪爭﹐必主心下悸也﹐小便少者﹐卽小便短赤﹐裏證已具之意﹐但本文云﹐必苦裏急﹐明是謂飲水多而小便少者﹐邪熱足以消水﹐故直指爲裏證已急也﹐以飲水多三字貫下﹐其旨躍然。

中風病汗吐下後﹐小便不利﹐宜俟津回自愈一法。﹝四一﹞大下之後﹐復發汗﹐小便不利者﹐亡津液故也﹐勿治之﹐得小便利﹐必自愈﹐凡病若發汗﹐若吐﹐若下﹐若亡血﹐亡津液﹐陰陽自和者﹐必自愈。﹝原文﹞泉之竭矣﹐不云自中﹐古今通獘﹐醫事中之操霸術者﹐其人已亡津液﹐復彊責其小便﹐究令膀胱之气化不行﹐轉增滿鞕脹喘者甚多﹐故宜以不治治之﹐俟其津液回﹐小便利﹐必自愈也﹐於此見汗下恰當﹐津液不傷﹐爲措於不傾﹐藏於不竭之良圖矣。

中風病﹐下後復汗﹐因虛致冒﹐先汗解後議下一法。﹝四三﹞太陽病﹐下之而不愈﹐因復發汗﹐以此表裏俱虛﹐其人因致冒﹐冒家汗出自愈﹐所以然者﹐汗出表和故也﹐得裏未和﹐然後下之。﹝原文﹞冒者神識不淸﹐似有物蒙蔽其外也﹐所以必須得汗﹐俾外邪先從外徹﹐然後辧其二便之和否﹐再一分解其邪也﹐然而表裏俱虛之證﹐其兩解之法﹐宜輕而且活﹐所以說汗出自愈﹐未嘗指定服藥也﹐又說得裏未和﹐然後下之﹐但示其意﹐並不出方﹐後人熟察其遵﹐內經虛者﹐責之之義乎﹐若論用藥﹐表無過桂枝﹐裏無過大柴五苓矣。

中風病﹐表裏已虛﹐余邪未解﹐辧脈用治回異初病一法。﹝四四﹞太陽病未解﹐脈陰陽俱停﹐必先振栗﹐汗出而解﹐但陽脈微者﹐先汗出而解﹐但陰脈微者﹐下之而解﹐若欲下之﹐宜調胃承气湯主之。﹝原文﹞病久而外邪不解﹐不過是入陽入陰之二途﹐旣陰陽兩停﹐初無偏勝﹐可以解矣﹐猶必先振栗﹐始得汗出而解﹐虛可知也﹐其有不爲振汗﹐邪無出機者﹐辧脈用法﹐要與初病不同﹐蓋初病皆邪气勝則實之脈﹐病後皆正气奪則虛之脈﹐所以最虛之處﹐便是容邪之處﹐故陽脈微者﹐邪乘其陽﹐汗之而解﹐陰脈微者﹐邪乘其陰﹐下之而解﹐必須透此一關﹐始得用藥與邪相當﹐邪去則正自復﹐不補虛而自補耳﹐至於虛者責之之意﹐前條已露一班﹐此云若欲下之﹐宜調胃承气湯﹐意更輕活﹐其無取於大汗大下﹐具在言外矣。

中風病﹐嘔利痞滿﹐表解可攻﹐與攻胃實迥異一法。﹝四五﹞太陽中風﹐下利嘔逆﹐表解者乃可攻之﹐其人漐漐汗出﹐發作有時頭痛﹐心下痞鞕﹐滿引脇下痛﹐漧嘔短气﹐汗出不惡寒者﹐此表解裏未和也﹐十棗暢主之。﹝原文﹞此證與結胸頗同﹐但結胸者﹐邪結於胸其位髙﹐此﹐在心下及脇﹐其位卑﹐然必表解乃可攻之﹐亦與攻結胸之戒不殊也﹐其人漐漐汗出﹐發作有時﹐而非晝夜俱篤﹐卽此便是表解之徵﹐𨿽有頭痛﹐心下痞鞕﹐滿引脇下痛﹐漧嘔短气﹐諸證乃邪結之本證﹐不得以表證名之﹐若待本證盡除﹐後乃攻之﹐不坐誤時日乎﹐故復申其義﹐見汗出不惡寒﹐便是表解可攻之侯﹐慮何深耶﹐蓋外邪挾飲﹐兩相搏結﹐設外邪不解﹐何緣而得汗出津津乎﹐攻藥取十棗湯者﹐正與結胸之陷湯相仿﹐因傷寒門中﹐種種下法﹐多爲胃實而設﹐胃實者﹐邪熱爍幹津液﹐腸胃俱結﹐不得不用苦寒以蕩滌之﹐今證在胸脇﹐而不在胃﹐則胃中津液﹐未經熱耗﹐而蕩滌胸胃之藥﹐無所取矣﹐故取蠲飲逐水於胸脇之間﹐以爲下法也。

中風病﹐本痰標熱誤下有結胸及協熱利之變一法。﹝四六﹞太陽病二三日﹐不能臥﹐但欲起﹐心下必結﹐脈微弱者﹐此本有寒分也﹐反下之﹐若利止﹐必作結胸﹐未止者﹐四日復下之﹐此作協熱利也。﹝原文﹞二三日不能臥﹐但欲起﹐陽邪熾盛﹐逼處心胸﹐擾亂不寧﹐所以知其心下必結﹐然但顯欲結之象﹐尙未至於結也﹐若其人脈微弱者﹐此平日素有痰飲﹐稍於心膈之分﹐適與外邪相召﹐外邪方熾﹐其不可下明矣﹐反下之﹐若利止﹐則邪勢乘虛﹐欲結者愈益上結﹐利未止﹐因復下之﹐俾陽邪不復上結﹐亦將差就錯因勢利導之法﹐但熱邪從表解極易﹐從裏解極難﹐協熱下利﹐熱不盡﹐其利漫無止期﹐亦危道也﹐合上條外邪搏飲之證﹐反復提誨﹐深切著明﹐從來疑是闕文﹐可爲嘆息。

中風病﹐誤下熱邪內陷而成結胸六法。一法論結胸及痞之源﹑一法論脈證所以結胸之故﹑一法論結胸兼涉陽明﹑一法論結胸似涉柔痓﹑一法論脈浮大下之死﹑一法論證加煩躁不下亦死。﹝四七﹞病發於陽而反下之﹐熱入因作結胸﹐病發於陰而反下之﹐因作痞﹐所以成結胸者﹐以下之太早故也。﹝原文﹞風爲陽邪﹐病發於中風﹐陽邪未從外解﹐而反下之﹐其熱勢乘虛陷入﹐必鞕結於胸上﹐寒爲陰邪﹐病發於傷寒﹐陰未從外解﹐而反下之﹐其熱勢乘虛陷入必痞塞於心間﹐二證皆由下早﹐皆是熱入﹐省文以見意也﹐太早則邪方熾盛﹐旣未外解﹐又未傳經﹐此而下之﹐其變安得不大耶。﹝四八﹞太陽病﹐脈浮而動數﹐浮則爲風﹐數則爲熱﹐動則爲痛﹐數則爲虛﹐頭痛發熱﹐微盜汗出﹐而反惡寒者﹐表未解也﹐醫反下之﹐動數變遲﹐膈內拒痛胃中空虛﹐客气動膈﹐短气躁煩﹐心中懊憹﹐陽气內陷﹐心下因鞕﹐則爲結胸﹐大陷胸湯主之﹐若不結胸﹐但頭汗出﹐余無汗﹐劑頸而還﹐小便不利﹐身必發黃也。﹝原文﹞中風病見浮動數之三脈﹐主風主熱主痛﹐更主虛﹐虛故邪持日久﹐頭痛發熱惡寒﹐表終不解﹐醫不知其邪持太陽﹐未傳他經﹐反誤下之﹐於是動數之脈變遲﹐而在表之證變結胸矣﹐動數變遲﹐三十六字﹐形容結胸之狀殆盡﹐蓋動數爲欲傳之脈﹐而變遲則力綿勢緩而不能傳﹐且有結而難開之象﹐膈中之气﹐與外入之邪﹐兩相格﹝鬭﹞﹐故爲拒痛﹐胃中水谷所生之精悍﹐因誤下而致空虛﹐則不能藉之以衝開外邪﹐反爲外邪衝動其膈﹐於是正气往返邪逼之界﹐覺短气不足以息﹐更躁煩有加﹐於是神明不安方寸之地﹐覺剝膚近災﹐無端而生懊憹﹐凡此皆陽邪內陷所致﹐陽本親上﹐故據髙位﹐而心下鞕痛﹐爲結胸也﹐非化工之筆﹐安能點綴病情若此哉。﹝四九﹞太陽病﹐重發汗而復下之﹐不大便五六日﹐舌上躁而渴﹐日晡所小有潮熱﹐從心上至少腹﹐鞕滿而痛不可近者﹐大陷胸湯主之。﹝原文﹞不大便﹐燥渴﹐日晡潮熱﹐少腹鞕滿﹐證與陽明頗同﹐但小有潮熱﹐則不似陽明大熱﹐從心上至少腹﹐手不可近﹐則陽明又不似此大痛﹐因是辧其爲太陽結胸﹐兼陽明內實也﹐緣誤汗﹐復誤下﹐重傷津液﹐不大便而躁渴潮熱﹐𨿽太陽陽明﹐亦屬下證﹐但太陽痰飲內結﹐必用陷胸湯﹐由胸脇以及胃腸蕩滌始無餘﹐若但下腸胃結熱﹐反遺胸上痰飲﹐則非法矣﹐其析義之精﹐爲何如哉。﹝五十﹞結胸者﹐項亦彊﹐加柔痓狀﹐下之則和﹐宜大陷胸丸。﹝原文﹞結胸而至頸項亦彊﹐證愈篤矣﹐蓋胸間邪結緊實﹐項勢常昂﹐有似柔痓之狀﹐然痓病身手俱張﹐此但項彊﹐原非痓也﹐借此以驗胸邪﹐十分緊逼耳﹐胸邪緊逼﹐以大陷胸湯下之﹐恐過而不畱﹐卽以大陷胸丸下之﹐又恐滯而不行﹐故煮而連滓服之﹐然後與邪相當﹐而可施戰勝攻取之略﹐觀方中用大黃芒硝甘遂﹐可謂峻矣﹐乃更加葶藶杏仁以射肺邪﹐而上行其急﹐煮時又倍加白蜜以畱戀而潤導之﹐而下行其緩﹐必識此意﹐始得用法之妙。﹝五一﹞結胸證其脈浮大者﹐不可下﹐下之則死。﹝原文﹞胸旣結矣﹐本當下以開其結﹐然脈浮大﹐則表邪未盡﹐下之是令其結而又結也﹐所以主死﹐此見一病不堪再誤也。﹝五二﹞結胸證具﹐煩燥者亦死。﹝原文﹞亦字承上﹐見結胸證全具﹐更加煩躁﹐卽不下亦主死也﹐曷爲主死耶﹐蓋邪結於胸﹐𨿽藉藥力以開之﹐而所以載藥力上行者﹐胃气也﹐胃气充溢於津液之內﹐汗之津液一傷﹐下之津液再傷﹐至熱邪搏飲結於當膺﹐而津液又急奔以應上﹐正有不盡不已之勢﹐煩躁者津液已竭﹐胃气垂絕之徵也﹐堅敵在前﹐營中士卒﹐化爲烏有﹐能無敗乎﹐此陷胸諸法﹐見機於蚤﹐兢兢以滌飲爲先務﹐飲滌則津液自安﹐如寇退而百姓復爲良民也﹐噫﹐微矣。

不解肌﹐誤汗下成痞﹐復誤燒鍼合色脈以定死生一法。﹝五三﹞太陽病﹐醫發汗﹐遂發熱惡寒﹐因復下之﹐心下痞﹐表裏俱虛﹐陰陽气並竭﹐無陽則陰獨﹐復加燒鍼﹐因胸煩面色靑黃﹐膚潤者難治﹐今色微黃﹐手足溫者易愈。﹝原文﹞凡表裏差誤﹐證變危篤﹐有陰已亡而陽邪尙不盡者﹐有陽邪盡而陽气亦隨亡者﹐有外邪將盡未盡﹐而陰陽未致全虧者﹐此可愈不可愈﹐所繇分也﹐大率心下痞﹐與胸間結﹐𨿽有上下之分﹐究竟皆是陽气所治之位﹐觀無陽則陰獨一語﹐正見所以成痞之故﹐𨿽曰陰陽气並竭﹐實繇心下無陽﹐故陰獨痞塞也﹐無陽陰獨﹐蚤已括傷寒誤下成痞大義﹐安得艸率讀過﹐無陽亦與亡陽有別﹐無陽不過陽气不治﹐復加燒鍼﹐以逼劫其陰陽﹐乃成危候﹐其用藥逼劫﹐卽可同推。中風誤下結胸﹐傷寒誤下成痞者﹐癥之常也﹐然中風誤下﹐間有痞證﹐傷寒誤下﹐間有結胸證﹐不可不明﹐故次此條於結胸證後﹐至太陽中篇﹐亦次結胸於痞證後﹐以求合作者之圓神也。

太陽經中篇﹝凡寒傷營之證列於此篇法五十八條﹞

按上篇風傷衛之證﹐用桂枝湯解肌者﹐乃是不欲發汗以擾動其營也﹐不擾其營﹐但治其衛﹐嘗有不及之獘﹐不及則邪不盡去﹐勢必傳入於裏﹐故篇中兩解表裏之法居多﹐此篇寒傷營之證﹐用麻黃湯發汗者﹐乃亟驅其邪﹐盡從表出﹐不使停畱之法﹐嘗有太過之獘﹐太過則未免因邪傷正﹐而虛候易生﹐設有餘邪不盡者﹐多未敢再汗﹐但可和其營衛﹐或俟其津回﹐自然得汗﹐故兩解表裏之法差少﹐其誤下之證﹐亦不比上篇之陽邪多變﹐但發汗之後﹐其人津液已虛﹐更加誤下﹐則津液重虛﹐所以或邪少虛多而傷其陽﹐或邪盛熱熾而傷其陰﹐源同流異﹐各造其偏﹐以故治法亦錯出不一﹐必先會大意﹐然後一展捲而了然於心目也。

辧寒傷營有定脈定證總稱傷寒一法。﹝一﹞太陽病﹐或已發熱﹐或未發熱﹐必惡寒體重嘔逆﹐脈陰陽俱緊者﹐名曰傷寒。﹝原文﹞發熱惡寒體重嘔逆﹐脈陰陽俱緊﹐凡是傷寒病﹐必具此五者﹐故以爲總稱﹐或未發熱者﹐寒邪初入﹐尙未郁而爲熱﹐頃之卽熱矣﹐多有服表藥後﹐反增發熱者﹐病必易解﹐蓋熱郁未久﹐藥卽領邪外出﹐無裏證故也﹐仲景恐見惡寒體重嘔逆﹐又未發熱﹐認爲直中陰經之證﹐操刃殺人﹐蚤於辧証之先﹐揭此一語﹐慮何周耶。

辧傷寒證用麻寅湯大綱一法﹝二﹞太陽病﹐頭痛發熱﹐身疼腰痛﹐骨節疼痛﹐惡風無汗而喘者﹐麻黃湯主之。﹝原文﹞上條已言傷寒之脈證矣﹐此復以頭痛發熱身疼腰痛骨節疼痛﹐惡風無汗而喘﹐互發其義﹐蓋惡寒未有不惡風者﹐頭身腰節疼痛﹐卽體重之應﹐無汗而喘﹐亦卽嘔逆﹐脈陰陽俱緊之應也﹐汗乃血之液﹐血爲營﹐營彊則腠理閉密﹐𨿽熱﹐汗不出也﹐麻黃髮汗散邪﹐其力最猛﹐故以桂枝監之﹐甘艸和之﹐而用杏仁潤下以止喘逆﹐然亦但取微似汗﹐不須歠熱稀粥﹐正如馭六馬執轡惟謹﹐恆虞其泛軼耳。

辧傷寒傳經不傳經一法﹝三﹞傷寒一日﹐太陽受之﹐脈若靜者爲不傳﹐頗欲吐﹐若躁煩脈數急者﹐爲傳也﹐傷寒二三日﹐陽明少陽證不見者﹐爲不傳也。﹝原文﹞脈靜者邪在本經﹐且不能徧﹐故不傳經﹐頗欲吐﹐外邪內搏﹐身煩脈數﹐寒邪變熱﹐必傳經也﹐二三日陽明少陽證不見﹐卽誤治﹐亦止畱連於太陽耳。

辧傷寒欲傳不傳﹐心悸而煩﹐宜用建中一法。﹝四﹞傷寒二三日﹐心中悸而煩者﹐小建中湯主之﹐嘔家不可用建中湯﹐以甜故也。﹝原文﹞欲傳未傳之證﹐其人內實﹐差可無慮﹐若陽气內虛而心悸﹐陰气內虛而心煩﹐將來邪與虛搏﹐必至危困﹐建立其中气﹐則邪不易入﹐卽入亦足以禦之也。

辧寒傷營之證﹐當汗不汗﹐反行鍼灸致變二法。﹝五﹞太陽傷寒者﹐加溫鍼﹐必驚也。﹝原文﹞溫鍼欲以攻寒﹐孰知鍼用火溫﹐營血得之反增其熱﹐營气通於心﹐引熱邪以內逼神明﹐必致驚惶而神亂也。﹝六﹞脈浮宜以汗解﹐用火灸之﹐邪無從出﹐因火而盛﹐病往接以下必重而痺﹐名火逆也。﹝原文﹞外邪挾火勢上炎﹐必不下通陰分﹐故重而痺也。

辧脈浮及數宜麻黃湯發汗一法。﹝七﹞脈浮者病在表﹐可發汗﹐宜麻黃湯﹐脈浮而數者可發汗﹐宜麻黃湯。﹝原文﹞傷寒之脈﹐陰陽俱緊﹐其脈但浮﹐及浮數而不兼緊﹐似可不用麻黃湯﹐然寒旣入營﹐捨麻黃湯定法﹐別無他藥可代﹐故重申其意﹐見脈緊固當用麻黃湯﹐而脈浮不緊者﹐乘其邪方在表﹐當用麻黃湯托出其邪﹐不使得入﹐卽脈浮數而不緊者﹐乘其勢正欲傳﹐當用麻黃湯擊其半渡﹐而驅之使出﹐參看中風證﹐脈浮宜用桂枝湯﹐可見天然一定之法﹐不因邪勢之淺深﹐輒可變易也。

服麻黃湯得汗後﹐察脈辧證有次第不同三法。一法汗解後﹐復感復煩﹐脈浮數者﹐宜更藥解散﹑一法脤浮皴而煩加渴者﹐宜兩解表裏﹑一法具兩解證﹐不渴者用藥宜裏少表多。﹝八﹞傷寒發汗﹐解半日許復煩﹐脈數者﹐可更發汗﹐宜桂枝湯。﹝原文﹞發汗後﹐病解半日許復煩﹐脈復浮數﹐明系汗後表疏疏﹐邪風襲入所致﹐卽不可再用麻黃湯﹐宜更變發汗之法﹐攺用桂枝可耳﹐用桂枝者﹐一以邪重犯衛﹐一以營虛不能復任麻黃也。﹝九﹞發汗已﹐脈浮數煩渴者﹐五苓散主之。﹝原文﹞脈浮數而煩﹐與上同也﹐加之以渴﹐則津液爲熱所耗﹐而內躁﹐裏證具矣﹐津液內耗﹐卽非細故﹐宜用四苓以滋其內﹐而加桂以解其外﹐比上更用桂枝之法﹐又大不同者﹐以無復感故也﹐然旣云兩解表裏之邪熱﹐則五苓散中﹐朮用蒼﹐桂用枝﹐從可推矣。

按五苓散兩解表裏之法﹐風傷衛寒傷營俱用之。﹝十﹞傷寒汗出而渴者﹐五苓散主之﹐不渴者茯苓甘艸湯主之。﹝原文﹞傷寒以無汗故煩﹐汗出則不煩可知矣﹐但汗出而渴則上條五苓兩解表裏之法﹐在所必用﹐若汗出而並不渴﹐則裏證本輕﹐故用桂枝湯中三﹐五苓湯中之一﹐少示三表一里之意﹐名曰茯苓甘艸湯﹐以消息病情﹐而分解微邪﹐如璋判圭合﹐允爲實符。

辧脈浮緊浮數尺脈﹐反遲反微不可發汗二法。一法脈浮緊﹐身疼痛﹐宜以汗解﹐但尺遲則不可汗﹑一法脈浮數﹐卽誤下仍當發汗﹐但尺微則不可汗。﹝二﹞脈浮緊者﹐法當身疼痛﹐宜以汗解之﹐假令尺中遲者﹐不可發汗﹐何以知之﹐然以營气不足﹐血少故也。﹝原文﹞脈浮而緊﹐徧身疼痛﹐乃傷寒正病﹐亟當發汗﹐以驅逐外邪者也﹐設其人元气素薄﹐尺中脈遲﹐則城郭不完﹐兵甲不堅﹐米粟不多﹐根本先欲動搖﹐尙可背城借一乎﹐此所以必先建中而後發汗也。﹝三﹞脈浮數者﹐法當汗出而愈﹐若下之身重心悸者﹐不可發汗﹐當自汗出乃解﹐所以然者﹐尺中脈微﹐此裏虛﹐須表裏實﹐津液自和﹐便自汗出愈。﹝原文﹞脈浮數者﹐法當從乎汗解﹐故有更藥發汗﹐及兩解表裏之法﹐設經誤下﹐而身重心悸﹐縱脈仍浮數﹐亦不可復發其汗﹐但宜靜調﹐俟其汗自出乃解耳﹐所以然者﹐以尺脈微﹐裏陰素虛故也﹐必須津液自和﹐卽爲表裏俱實﹐便自汗出而愈﹐此亦先建中而後發汗之變法﹐要知仲景云﹐尺脈微者不可發汗﹐又云尺微者﹐不可下無非相人津液之奧旨﹐所以誤下之脈﹐𨿽浮數不攺亟宜發汗者﹐亦必審諦其尺脈﹐不當率意徑情﹐有如此矣。

凡用發汗藥宜審病人有無宿疾﹐不可徑汗六法。﹝一三﹞咽喉漧燥者﹐不可發汗。﹝原文﹞咽中漧燥﹐其人平日津液素虧可知﹐故不可發汗以重奪其津液也﹐叔和重集不可發汗篇﹐有咽中閉塞﹐不可發汗﹐發汗則吐血﹐气欲絕﹐手足厥冷﹐欲得蜷臥﹐不能自溫一條﹐與此似同而實大異﹐此戒發汗似奪陽明之津液﹐彼戒發汗以奪少陰之血也﹐又咽中閉塞不可下一條﹐亦指少陰立說﹐成注俱以咽門爲胃之系混釋﹐則謬矣。﹝一四﹞淋家不可發汗﹐發汗則便血。﹝原文﹞小便淋者﹐膀胱爲熱所閉﹐气化不行也﹐更發其汗﹐則膀胱愈擾﹐而血從小便出矣。﹝一五﹞瘡家𨿽身疼痛﹐不可發汗﹐汗出則痓。﹝原文﹞身疼痛﹐爲寒傷營之證﹐本當發汗﹐然瘡瘍之人﹐肌表素虛﹐營血暗耗﹐更發其汗﹐則外風襲虛﹐內血不榮﹐必至頸項彊﹐身手張而成痓﹐痓亦膀胱之病也。﹝一六﹞衄家不可發汗﹐汗出必額上陷﹐脈緊急﹐目直視不能眴﹐不得眠。﹝原文﹞目得血而能視﹐汗爲血液﹐衄血之人﹐淸陽之气素傷﹐更發其汗﹐則額上必陷﹐乃上焦枯竭之應也﹐諸脈者皆屬於目﹐筋脈緊急﹐則目上瞪而不能合﹐目不合則不得眠也﹐傷寒發煩﹐目瞑者必衄﹐宜用麻黃湯發汗﹐此言素慣衄血之人﹐戒發汗以虛其虛﹐宜兩諦之也。﹝一七﹞亡血家不可發汗﹐汗發則寒栗而振。﹝原文﹞亡血卽亡陰也﹐亡陰發汗﹐本當生熱﹐乃反寒栗而振者何耶﹐蓋陰亡則陽气孤而無偶﹐才一發汗﹐其陽必從汗盡越﹐所以寒栗有加﹐陰陽兩竭也。﹝一八﹞汗家重發汗﹐必恍惚心亂﹐小便已陰疼﹐與禹餘糧丸。﹝原文﹞心主血﹐汗者心之液﹐平素多汗﹐更發其汗﹐則心臟之血傷﹐而心神恍惚﹐小腸之腑血亦傷﹐而便已陰疼﹐禹餘糧丸﹐原方闕﹐然生心血﹐通水道﹐可意會也。

服麻黃湯汗後病不解﹐有惡寒惡熱不同治一法。﹝一九﹞發汗病不解﹐反惡寒者虛故也﹐芍藥甘艸附子湯主之﹐發汗後惡寒者﹐虛故也﹐不惡寒但惡熱者實也﹐當和胃气﹐與調胃承气湯。﹝原文﹞惡寒者﹐汗出營衛新虛﹐故用法以收陰固陽﹐而和其營衛﹐不惡寒者﹐汗出表气未虛﹐反加惡熱﹐則津幹胃實可知﹐故用法以泄實而和中﹐然曰與﹐似大有酌量﹐其不當徑行攻下﹐以重虛津液﹐從可識矣。

服麻黃湯汗後身痛﹐脈遲者宜行補散一法。﹝二十﹞發汗後﹐身疼痛﹐脈沈遲者﹐桂枝加芍藥生薑各一兩﹐人參三兩﹐新加湯主之。﹝原文﹞傷寒發汗後﹐身反疼痛者﹐乃陽气暴虛﹐寒邪不能盡出所致﹐若脈見沈遲﹐更無疑矣﹐脈沈遲者﹐六部皆然﹐與尺遲大異﹐尺遲乃素虛﹐此爲發汗新虛﹐故於桂枝方中﹐倍加芍藥生薑各一兩以去邪﹐用人參三兩以輔正﹐名曰新加湯者﹐明非桂枝湯中之舊法也。門人問相傳仲景全方﹐止得一百一十二道﹐因有新加一湯﹐故名爲一百一十三方﹐其說然歟﹐答曰﹐此後人之囈語也﹐仲景意中﹐明明桂枝湯﹐不欲與人參並用﹐以桂枝能解肌表之邪﹐人參反固肌表之邪故也﹐然在誤汗誤下以後﹐表裏參錯﹐正气虛微﹐余邪不解﹐則有不得不並用之證﹐如上篇太陽病﹐外證未除而數下之﹐遂協熱而利下痞鞕﹐表裏不解﹐用桂枝理中湯﹐乃革去理中之名﹐但曰桂枝人參湯者﹐卽此意也﹐人參尙主半表﹐故曰新加理中﹐則全不主表﹐故革其名﹐凡此皆仲景精微之蘊也﹐然桂枝人參湯中﹐去芍藥者﹐以誤下而邪入於陰﹐芍藥主陰﹐不能散陽邪也﹐桂枝新加湯中倍芍藥者﹐以誤汗而陽虛邪湊﹐恐陽孤無偶﹐用芍藥以和之﹐俾不至散亂也﹐故用法必識立法之意﹐斯用之各當矣。

服麻黃揚後不可誤用桂枝及飲水灌水過多一法。﹝三﹞發汗後﹐不可更行桂枝湯﹐汗出而喘﹐無大熱者﹐可與麻黃杏仁甘艸石膏湯主之﹐發汗後﹐飲水多者必喘﹐以水灌之亦喘。﹝原文﹞誤用桂枝固衛﹐寒不得泄﹐气逆變喘﹐本當用大靑龍湯﹐此於湯中除去桂枝姜棗者﹐以已經一誤不可再誤﹐馭藥之嚴也﹐然有大熱者﹐恐兼裏證﹐若無大熱﹐其爲表邪實盛可知﹐故變靑龍之制﹐爲麻杏甘石﹐乃爲的對也﹐飲水多者﹐內有大熱﹐則能消之﹐汗後裏證未具﹐內無大熱﹐故飲水多者﹐水气上逆必爲喘也﹐以水灌其外﹐冷气侵膚﹐與內邪相搏﹐亦主喘也﹐卽形寒飲冷傷肺之意﹐但傷肺乃積漸所致﹐此不過偶傷耳﹐治法要不出麻杏甘石之外﹐見內飲水多﹐外行水嚾﹐皆足以斂邪閉汗﹐不獨誤行桂枝湯爲然矣。

本麻黃湯證﹐誤下表邪未盡气逆變喘一法。﹝二三﹞下後不可更行桂枝湯﹐若汗出而喘﹐無大熱者﹐可與麻黃杏仁甘艸石膏湯。﹝原文﹞易桂枝以石膏﹐少變麻黃之法﹐以治誤汗而喘當矣﹐乃誤下而喘﹐亦以桂枝爲戒﹐而不越此方者何耶﹐蓋太陽中風﹐與太陽傷寒﹐一從桂枝﹐一從麻黃﹐分途異治﹐繇中風之誤下而喘者﹐用厚朴杏仁加入桂枝湯中觀之﹐則傷寒之誤下而喘者﹐用石膏加入麻黃湯中﹐乃天造地設﹐兩不移易之定法﹐仲景所以諄諄告戒者﹐正恐人以傷寒已得汗之證﹐認爲傷風有汗而誤用桂枝﹐故特出誤汗誤下兩條﹐示以同歸麻黃一治之要﹐益見營衛分途﹐而成法不可混施矣。

服麻黃湯後有陽气暴虛叉手冒心二法。一法心下悸欲得按﹑一法耳聾無聞。﹝二三﹞發汗過多﹐其人叉手自冒心﹐心下悸欲得按者﹐桂枝甘艸湯主之。﹝原文﹞發汗過多﹐陽气虛衰﹐陽本受气於胸中﹐胸中陽气不足﹐故叉手冒心﹐不說到陰血上﹐方用桂枝甘艸﹐固表緩中﹐亦未說到養血上﹐方注謂汗多則血傷﹐血傷則心虛﹐反置陽虛不理﹐所以迂闊而遠於事情也。﹝二四﹞未持脈時﹐病人叉手自冒心﹐師因教試令咳﹐而不咳者﹐此必兩耳聾無聞也﹐所以然者﹐以重發汗﹐虛故如此。﹝原文﹞此示人推測陽虛之一端也﹐陽虛耳聾﹐宜亟固其陽﹐與少陽傳經邪盛之耳聾迥別矣。

服麻黃湯後﹐有陽气暴虛陰邪上逆臍下悸腹脹滿二法。一法欲作奔豚﹐預伐其邪﹑一法行气補虛﹐以除其滿。﹝二五﹞發汗後﹐其人臍下悸者﹐欲作奔豚﹐茯苓桂枝甘艸大棗湯主之。﹝原文﹞汗本心之液﹐發汗後﹐臍下悸者﹐心气虛而腎气發動也﹐腎邪欲上陵心﹐故臍下先悸﹐取用茯苓桂枝﹐直趨腎界﹐預伐其邪﹐所謂上兵伐謀也。﹝二六﹞發汗後﹐腹脹滿者﹐厚朴生薑甘艸半夏人參湯主之。﹝原文﹞吐後腹脹﹐與下後腹脹﹐多爲實﹐以邪气乘虛入裏爲實也﹐若發汗後﹐外已解而腹脹滿﹐知非裏實之證﹐繇脾胃气虛津液搏結﹐陰气內動﹐壅而爲滿也﹐故以益胃和脾﹐降气滌飲爲治也。

服麻黃傷汗後﹐不繇誤下津幹飲結胃困變痞一法。﹝二七﹞傷寒汗出解之後﹐胃中不和﹐心下痞鞕﹐幹噫食臭﹐脇下有水气﹐腹中雷鳴下利者﹐生薑瀉心湯主之。﹝原文﹞汗後外邪𨿽解﹐然必胃气安和﹐始得脫然無恙﹐以胃主津液故也﹐津液因邪入而內結﹐因發汗而外亡﹐兩傷告匱﹐其人心下必痞鞕﹐以伏飲搏聚﹐胃气不足以開之也﹐胃病故幹噫食臭﹐食入而噯餿酸也﹐胃病故脇下有水气﹐水入而旁滲脇肋也﹐胃中水谷不行﹐腹中必雷鳴﹐而搏結有聲﹐下利而淸濁不分也﹐𨿽不由誤下﹐而且成痞﹐設誤下﹐其痞結又當何似耶﹐上篇論結胸及痞之源﹐云胃中空虛﹐此云胃中不和互意﹐以其未經誤下而致空虛﹐但言不和﹐然不和已足成痞﹐胃气所關之巨﹐固若此哉。

誤下成痞﹐用舄心湯諸方次第不同四法。一法誤下後再誤下﹐客熱虛痞﹐用甘艸瀉心湯﹑一法誤下後﹐復發汗﹐惡寒﹐先解表﹐後用大黃黃連瀉心湯﹑一法陰气熱邪作痞﹐用大黃黃連瀉心湯﹐陰气乘陽虛作痞﹐用附子瀉心湯﹑一法心下滿而不痛者﹐用半夏瀉心湯。﹝二八﹞傷寒中風﹐醫反下之﹐其人下利日數十行﹐谷不化﹐腹中雷鳴﹐心下痞鞕而滿﹐漧嘔心煩﹐不得安﹐醫見心下痞﹐謂病不盡﹐復下之﹐其痞益甚﹐此非結熱﹐但以胃中虛﹐客气上逆﹐故便鞕也﹐甘艸瀉心湯主之。﹝原文﹞此條痞證﹐傷寒與中風互言﹐大意具見﹐下利完谷﹐腹嗚嘔煩﹐皆誤下而胃中空虛之互詞也﹐設不知此義﹐以爲結熱而復下之﹐其痞必益甚﹐故重以胃中虛﹐客气上逆﹐昭揭病因﹐方用甘艸瀉心湯者﹐卽生薑瀉心湯﹐除生薑人參不用﹐而倍甘艸漧薑也﹐客邪乘虛結於心下﹐本當用人參﹐以誤而再誤﹐其痞已極﹐人參仁柔﹐無剛決之力﹐故不用也﹐生薑辛溫﹐最宜用者﹐然以气薄主散﹐恐其領津液上升﹐客邪從之犯上﹐故倍用漧薑代之﹐以開痞﹐而用甘艸爲君﹐坐鎭中州﹐庶心下與腹中漸致大寧耳﹐今人但知以生薑代漧薑之僭﹐孰知以漧薑代生薑之散哉﹐但知甘艸能增滿﹐孰知甘艸能去滿哉。﹝二九﹞傷寒大下後﹐復發汗心下痞﹐惡寒者﹐表未解也﹐不可攻痞﹐當先解表﹐表解乃可攻痞﹐解表宜桂枝湯﹐攻痞宜大黃黃連瀉心湯。﹝原文﹞大下之後復發汗﹐先裏後表﹐顚倒差誤﹐究竟已陷之邪﹐痞結心下﹐證兼惡寒﹐表邪不爲汗衰﹐卽不可更攻其痞﹐當用桂枝解肌之法﹐先解其外﹐外解已後﹐乃以大黃黃連瀉心湯﹐攻去其心下之痞也。﹝三十﹞脈浮而緊而復下之﹐緊反入裏﹐則作痞﹐按之自濡﹐但气痞耳﹐心下痞﹐按之濡﹐其脈關上浮者﹐大黃黃連瀉心湯主之﹐心下痞而復惡寒汗出者﹐附子瀉心湯主之。﹝原文﹞傷寒脈浮而緊﹐卽不可下﹐誤下而緊反入裏﹐則寒邪轉入轉深矣﹐故作痞﹐外邪與內飲搏結﹐故心下滿鞕﹐若按之自濡而不滿鞕﹐則證不挾飲﹐其所挾飲者﹐乃身中之陰气上逆﹐而痞聚於心下也﹐陰气上逆﹐惟苦寒可瀉之﹐上條大黃黃連瀉心之法﹐卽爲定藥﹐若惡寒汗出﹐前方必加上附子﹐以救陽虛﹐蓋痞者幹往居內﹐坤往居外﹐所以宜切陰盛陽微之慮﹐今惡寒汗出﹐其事著矣﹐故三黃湯內﹐另煎附子汁和服以各行其事﹐而共成傾否之功﹐卽一瀉心方中﹐其法度森森若此。﹝三一﹞傷寒五六日﹐嘔而發熱者﹐柴胡湯證具﹐而以他藥下之﹐柴胡證仍在者﹐復與柴胡湯﹐此𨿽巳下之不爲逆﹐必蒸蒸而振﹐卻發熱汗出而解﹐若心下滿而鞕痛者﹐此爲結胸也﹐大陷胸湯主之﹐但滿而不痛者﹐此爲痞﹐柴胡湯不中與之﹐宜半夏瀉心湯。﹝原文﹞半段當節入少陽篇中﹐因有半夏瀉心湯之法﹐不便分析﹐故錄全文。

上篇論結胸有陽明之兼證矣﹐此復論結胸及痞﹐有少陽之兼證﹐見五六日嘔而發熱﹐爲少陽之本證﹐然太陽未罷﹐亦間有之﹐所以陽明致戒云﹐嘔多𨿽有陽明證﹐不可攻﹐以嘔屬太陽故也﹐且發熱而非往來之寒熱﹐尢難辧識﹐果系少陽證﹐則太陽證將罷﹐不似陽明之不可攻﹐若系太陽﹐遷延未罷﹐誤下卽成痞結﹐其爲逆更大矣﹐方用半夏瀉心湯者﹐卽生薑瀉心湯﹐去生薑而君半夏也﹐去生薑者﹐惡其辛散﹐引津液上奔也﹐君半夏者﹐瀉心諸方﹐原用以滌飲﹐此因證起於嘔﹐故推之爲主君耳。

服瀉心湯﹐痞不解煩渴﹐小便不利﹐用五苓兩解表裏一法。﹝三二﹞本以下之﹐故心下痞﹐與瀉心湯痞不解﹐其人渴而口躁煩﹐小便不利者﹐五苓散主之。﹝原文﹞瀉心諸方﹐開結蕩熱益虛﹐可謂具備﹐乃服之而痞不解﹐更加渴而口躁煩﹐小便不利者﹐前第八條五苓兩解表裏之法﹐正當主用﹐蓋其功擅潤津滋躁﹐導飲蕩熱﹐所以亦得爲消痞滿之良治也。

服瀉心湯﹐後復誤下利不止﹐宜治下焦一法。﹝三二﹞傷寒服湯藥﹐下利不止﹐心下痞鞕﹐服瀉心湯已﹐復以他藥下之﹐利不止﹐醫以理中與之﹐利益甚﹐理中者理中焦﹐此利在下焦﹐赤石脂禹餘糧湯主之﹐復利不止者﹐當利其小便。﹝原文﹞湯藥者﹐蕩滌腸胃之藥﹐卽下藥也﹐誤下而下利不止﹐心下痞鞕﹐服瀉心湯爲合法矣﹐乃復以他藥下之﹐他藥則皆蕩滌下焦之藥﹐與心下之痞﹐全不相涉﹐縱痞鞕微除﹐而關閘盡撤﹐利無休止﹐反取危困﹐用理中以開痞止利﹐原不爲過﹐其利益甚者﹐明是以鄰國爲壑﹐徒重其奔迫也﹐故用赤石脂禹餘糧﹐固下焦之脫﹐而重修其關閘﹐倘更不止﹐復通支河水道﹐以殺急奔之勢﹐庶水谷分而下利自止耳。

痞證汗出﹐嘔吐下利﹐用大柴胡湯兩解表裏一法。﹝三四﹞傷寒發熱﹐汗出不解﹐心中痞鞕﹐嘔吐而下利者﹐大柴胡湯主之。﹝原文﹞外邪不解﹐轉入於理﹐心下痞鞕﹐嘔吐下利﹐攻之則礙表﹐不攻則裏證已迫﹐計惟主大柴胡一湯﹐合表裏而兩解之耳。

汗吐下解後﹐余邪挾飲作痞﹐用旋覆代赭石湯一法。﹝三五﹞傷寒發汗﹐若吐苦下解後﹐心下痞鞕﹐噫气不除者﹐旋復代赭石湯主之。﹝原文﹞此亦伏飲爲逆﹐但因胃气虧損﹐故用法以養正﹐而兼散餘邪﹐大意重在噫气不除上﹐旣心下痞鞕﹐更加噫气不除﹐則胃气上逆﹐全不下行﹐有升無降﹐所謂弦絕者其聲嘶﹐土敗者其聲噦也﹐故用代赭領人參下行﹐以鎭安其逆气﹐微加散邪滌飲﹐而痞自開耳。

病人素有痞連臍脇更加痛﹐引陰筋名爲髒結一法。﹝三六﹞病脇下素有痞﹐連在臍傍﹐痛引少腹入陰筋者﹐此名髒結死﹐髒結無陽證﹐不往來寒熱﹐其人反靜﹐舌上胎滑者﹐不可攻也。﹝原文﹞傷寒有髒結之證﹐乃陰邪結於陰也﹐若加痛引少腹入陰筋﹐則悖亂極矣﹐故主死也﹐無陽證者無表證也﹐不往來寒熱者﹐無半表半里之證也﹐其人反靜者﹐並無裏證也﹐旣無表裏之證﹐而舌上仍有胎滑﹐此爲何故﹐則以丹田有熱﹐胸中有寒耳﹐夫丹田陰也﹐反有熱﹐胸中陽也﹐反有寒﹐則是其病不在表裏﹐而在上下﹐上下之邪﹐相悖而不相入﹐所以不可攻也。按病人﹐素有動气在當臍上下左右﹐則不可發汗﹐素有痞气在脇下連臍傍﹐則不可攻下﹐醫工不細詢﹐病家不明告﹐因而貽誤者多矣﹐甚有明知故犯者﹐其操術可勝誅哉。髒結之所以不可攻者﹐從來置之不講﹐以爲仲景未嘗明言﹐後人無從知之﹐不知仲景言之甚明﹐人第不參討耳﹐夫所謂不可攻者﹐乃垂戒之辭﹐正欲人詳審其攻之之次第也﹐試思髒已結矣﹐匪攻而結胡繇開耶﹐前篇謂其外不解者﹐尙未可攻﹐又謂下利嘔逆不可攻﹐又謂表解乃可攻痞﹐言之已悉﹐於此特出一訣﹐謂髒結無陽證﹐不往來寒熱﹐其人反靜﹐則證不在六經之表裏﹐而在下焦上焦之兩途﹐欲知其候﹐但觀舌上有胎滑與否﹐有之則外感之陽熱﹐挾痞气而反在下﹐素痞之陰寒﹐挾熱勢而反在上﹐此與裏證已具﹐表證未除者﹐相去不遠﹐但其陰陽悖逆﹐格拒而不入﹐證轉凶危耳﹐豈結胸者膈內拒痛﹐而髒結者腹內不拒痛耶﹐此而攻之﹐是速其痛引陰經而死也﹐不攻則病不除﹐攻之則死﹐所以以攻爲戒﹐是則調其陰陽﹐使之相入﹐而胎滑旣退﹐然後攻之﹐則熱邪外散﹐寒气內消﹐其髒結將自愈矣﹐此持危扶顚之眞手眼也。凡腹內痛之證﹐得藥而痛愈急者﹐要當識此。

設問借結胸以明髒結之脈證一法。﹝三七﹞問曰﹐病有結胸﹐有髒結﹐其狀何如﹐答曰﹐按之痛﹐寸脈浮﹐關脈沈﹐名曰結胸也﹐何謂髒結﹐答曰﹐如結胸狀﹐飲食如故﹐時時下利﹐寸脈浮﹐關脈小細沈緊﹐名曰髒結﹐舌上白胎滑者難治。﹝原文﹞髒結一證﹐最難辧識﹐復設問答﹐借結胸以詳其脈證﹐而明外邪熾盛者爲難治﹐結胸者陽邪結於陽也﹐髒結者陰邪結於陰也﹐然胸位髙﹐髒位卑﹐其脈之寸浮關沈﹐兩俱無異﹐乃髒結之關脈﹐更加小細緊者﹐以關脈居上下二焦之界﹐外邪繇此下結﹐積气繇此上干﹐實往來之要衝﹐所以病在下而脈反困於中也﹐此證全以外受之邪定輕重﹐若舌上有白胎滑﹐則所感深重﹐其互結之勢方熾﹐單窗體裏﹐及兩解表裏之法﹐俱不可用﹐所以難治﹐然溫中散邪﹐俾陰气漸下而內消﹐客邪漸上而外散﹐兩相開解﹐則良工之爲其所難乎。

傷寒下早亦成結胸之證四法一法辧大結胸﹐用大陷胸湯。一法辧小結胸﹐用小陷胸湯。一法辧熱結在裏﹐與結胸異。一法辧邪熱在表﹐心下支結﹐單治其表。

太陽結胸證有少陽﹐附本篇第三十一條後。﹝三八﹞傷寒六七日﹐結胸熱實﹐脈沈緊﹐心下痛﹐按之石鞕者大陷胸湯主之。﹝原文﹞傷寒誤下﹐𨿽成痞﹐亦時有結胸之候﹐痞者十之八九﹐結胸者十之一二也﹐故次傷寒結胸於痞証之後﹐此條熱實二字﹐形容結胸之狀甚明﹐見邪熱塡實於胸間﹐不散漫也﹐上條言寸脈浮﹐關脈沈﹐此言脈沈緊更明﹐蓋緊脈有浮沈之別﹐浮緊主傷寒無汗﹐沈緊主傷寒結胸﹐與中風之陽邪結胸迥殊﹐此所以不言浮也﹐精矣精矣。﹝三九﹞小結胸病﹐正在心下﹐按之則痛﹐腑脈浮滑者﹐小陷胸湯主之。﹝原文﹞小結胸病﹐正在心下﹐則不似大結胸之髙在心上也﹐按之則痛﹐此手不可近則較輕也﹐而脈之浮又淺於沈﹐滑又緩於緊﹐可見其人外邪陷入原微﹐但痰飲素盛﹐挾熱邪而內結﹐所以脈見浮滑也﹐黃連半夏括婁實﹐藥味𨿽平﹐而泄熱散結﹐亦是突圍而入﹐所以名爲小陷胸湯也。﹝四十﹞傷寒十餘日﹐熱結在裏﹐復往來寒熱者﹐與大柴胡湯﹐但結胸無大熱者﹐此爲水結在胸脇也﹐但頭微汗出者﹐大陷胸湯主之。﹝原文﹞治結胸之證﹐取用陷胸之法者﹐以外邪挾內飲搏結胸間﹐未全入於裏也﹐若十餘日熱結在裏﹐則是無形之邪熱蘊結﹐必不定在胸上﹐加以往來寒熱﹐仍兼半表﹐當用大柴胡湯﹐以兩解表裏之熱邪﹐於陷胸之義無取矣﹐無大熱﹐與上文熱實互意﹐內陷之邪﹐但結胸間﹐而表裏之熱﹐反不熾盛﹐是爲水飲結在胸脇﹐其人頭有微汗﹐乃邪結在髙﹐而陽气不能下達之明徵﹐此則主用大陷胸湯﹐允爲的對也﹐仲景辧證明徹若此﹐後人反謂結胸之外﹐復有水結胸一證﹐又謂下文支結﹐乃支飲結聚﹐亦另是一證﹐可笑極矣。﹝四一﹞傷寒六七日﹐發熱微惡寒﹐肢節煩疼﹐微嘔心下支結﹐外證未去者﹐柴胡桂枝湯主之﹐﹝原文﹞妙哉仲景之文﹐此一條﹐又足緯上三條而明其意﹐心下支結者﹐邪結於心下之偏旁不正中也﹐比小結胸之正在心下﹐又較輕矣﹐傷寒至六七日﹐宜經傳已徧﹐乃發熱微惡寒﹐肢節煩疼微嘔﹐其邪尙在三陽之界﹐未人於裏﹐𨿽心下支結﹐而外證未除﹐卽不可用大陷胸湯﹐以大陷胸湯﹐主裏而不主表也﹐亦不可用小陷胸湯﹐以小陷胸湯主飲而不主表也﹐夫支結之邪﹐其在外者方盛﹐其陷入者原少﹐故但合用柴胡桂枝和解二法﹐以治其表﹐表邪去而支節自開矣﹐後人謂支結﹐乃支飲結於心下﹐夢語喃喃﹐吾不識支飲爲何物也。

辧下後胸滿煩驚身重困篤一法。﹝四二﹞傷寒八九日﹐下之﹐胸滿煩驚﹐小便不利﹐讝語﹐一身盡重﹐不可轉側者﹐柴胡加龍骨牡蠣湯主之。﹝原文﹞此伏飲素稍爲變之最巨者﹐蓋積飲之人﹐津液素結﹐原不足以充灌周身﹐及遇外感﹐一切汗吐下定法﹐漫難輕試﹐其誤下之變﹐更有進於結胸者﹐似此一證﹐八九日過經乃下之﹐可謂愼矣﹐孰知外邪未盡﹐乘虛而陷﹐積飲挾之﹐塡滿胸中﹐胸中旣滿﹐則膻中之气﹐不能四布而使道絕﹐使道絕則君主孤危﹐所以心驚而神亂也﹐煩與讝語本屬胃﹐此則兼心﹐小便不利﹐本屬津液內竭﹐此亦兼小腸火燔﹐一身盡重不可轉側者﹐又神明內亂﹐治節不行﹐百骸無主之明徵也﹐夫邪方在表裏﹐其患已及神明﹐於此而補天浴日﹐寧復尋常表裏所辦﹐故用人參茯苓之補﹐以益心虛﹐丹鉛之重﹐以鎭心驚﹐龍骨牡蠣之澀﹐以爲載神之舟楫﹐一方而批郤導竅﹐全收安內攘外之功﹐後人不察﹐謂是總三陽而和之之法﹐豈其然哉。按傷寒𨿽云傳足不傳手﹐其實原無界限﹐此證手少陰心主﹐爲邪所逼﹐神明內亂﹐因致讝語無倫﹐較他證讝語之屬胃實者﹐相去懸絕﹐若復以治足經之法治之﹐必無幸矣﹐方中藥止九味﹐用入心藥五種﹐不以爲復﹐且用陽明藥三種﹐不以爲猛﹐蓋都城震動﹐勢必悉力入援﹐非孤注可圖僥幸也﹐至於痰飲搏膈﹐最爲剝牀者﹐但用半夏一味﹐表邪內襲﹐首發難端者﹐但從太少之例﹐用桂枝柴胡二味﹐陽邪入陰﹐最宜急驅者﹐但用大黃一味﹐是則治傷寒喫緊之處﹐咸落第二義﹐止從治心諸藥之後﹐一案共結其局﹐此等手眼﹐登凡近可識耶。

病久脈代結心動悸﹐宜補胃生津兼散邪一法。﹝四三﹞傷寒脈代結﹐心動悸者﹐炙甘艸湯主之﹐一名復脈湯﹐脈按之來緩﹐而時一止復來者﹐名曰結﹐又脈來動而中止﹐更來小數﹐中有還者反動﹐名曰結陰也﹐脈來動而中止不能自還﹐因而復動﹐名曰代陰也﹐得此脈者必難治。﹝原文﹞傷寒病而至脈結代﹐心動悸﹐眞陰已亡﹐微邪搏聚者﹐欲散不散﹐故立炙甘艸湯﹐補胃生津潤躁﹐以復其脈﹐少加桂枝以和營衛﹐少加淸酒以助藥力﹐內充胃气﹐外達肌表﹐不驅邪而邪自無可容矣。後段本爲結代二脈下腳注﹐後人不解﹐疑爲闕文﹐但以虛多實少混說﹐殊不知脈者气血之先﹐仲景於津液內亡之脈﹐名之爲結陰代陰﹐又名無陽﹐原有至理﹐何得懵然不識﹐聊爲四言俚句﹐以明其義﹐胃藏津液﹐水谷之海﹐內充臟腑﹐外灌形骸﹐津多脈盛﹐津少脈衰﹐津結病至﹐津竭禍來﹐脈見微弱﹐宜先建中﹐汗則津越﹐下則津空﹐津耗脈和﹐不可妄攻﹐小便漸減﹐大便自通﹐陽明內實﹐急下救焚﹐少緩須臾﹐津液無存﹐陽明似實﹐少用調承﹐驅熱存津﹐此法若神﹐腎中眞陽﹐陰精所栽﹐胃中眞陽﹐津液所胎﹐津枯精盛﹐洌泉可漑﹐陰精衰薄﹐瓶罄罍哀﹐何謂結陰﹐無陽脈闔﹐何謂代陰﹐無陽脈奪﹐經揭無陽﹐津液所括﹐較彼亡陽﹐天地懸闊。

誤下下利不止﹐身疼痛﹐宜先救裏後救表一法。﹝四四﹞傷寒醫下之﹐續得下利淸谷不止﹐身疼痛者﹐急當救裏﹐後身疼痛﹐淸便自調者﹐急當救表﹐救裏宜四逆湯﹐救表宜桂枝湯。﹝原文﹞下利淸谷者﹐脾中之陽气微﹐而飲食不能腐化也﹐身體疼痛者﹐在裏之陰邪盛﹐而筋脈爲其阻滯也﹐陽微陰盛﹐凶危立至﹐當救其在裏之微陽﹐俾利與痛而俱止﹐救後小便淸﹐大便調﹐則在裏之陽已復﹐而身痛不止﹐明是表邪未盡﹐營衛不和所致﹐又當急救其表﹐俾外邪仍從外解﹐而表裏之辧﹐始爲明且盡耳﹐救裏與攻裏天淵﹐若攻裏必須先表後裏﹐必無倒行逆施之法﹐惟在裏之陰寒極盛﹐恐陽气暴脫﹐不得不急救其裏﹐俟裏證少定﹐仍救其表﹐初不敢以一時之權宜﹐更一定之正法也﹐厥陰篇下利腹脹﹐身體疼痛者﹐先溫其裏﹐乃攻其表﹐曰先溫﹐曰乃攻﹐形容不得已之次第﹐足互此意。

辧誤下引邪內入用梔子湯取吐三法。一法下後煩滿不安﹐用梔子厚朴湯﹑一法誤用丸藥大下身熱微煩﹐用梔子漧薑湯﹑一法大下後﹐身熱心中結痛用梔子豉湯。﹝四五﹞傷寒下後﹐心煩腹滿﹐臥起不安者﹐梔子厚朴湯主之。﹝原文﹞滿而不煩﹐卽裏證已具之實滿﹐煩而不滿﹐卽表證未罷之虛煩﹐合而有之﹐且臥起不安﹐明是邪湊胸表腹裏之間﹐無可柰何之象﹐故取梔子以快湧其邪﹐而合厚朴枳實﹐以泄腹中之滿﹐亦表裏兩解之法也。﹝四六﹞傷寒以丸藥大下之﹐身熱不去微煩者﹐梔子漧薑湯主之。﹝原文﹞丸藥大下﹐徒傷其中﹐而不能蕩滌其邪﹐故梔子合漧薑用之﹐亦溫中散邪之法也。﹝四七﹞傷寒五六日﹐大下之後﹐身熱不去﹐心中結痛者﹐未欲解也﹐梔子豉湯主之﹐發汗若下之﹐而煩熱胸中窒者﹐梔子豉湯主之﹐發汗吐下後﹐虛煩不得眠﹐若劇者必反復顚倒﹐心中懊憹者﹐梔子豉湯主之﹐若少气者﹐梔子甘艸豉湯主之﹐若嘔者﹐梔子生薑豉湯主之﹐凡用梔子湯﹐病人糞微溏﹐不可與服之。﹝原文﹞香豉主寒熱惡毒﹐煩躁滿悶﹐下後身熱不去﹐心中結痛﹐則表邪昭著﹐與前條之微煩不同﹐故以梔子合香豉﹐解散餘邪﹐又主表而不主裏之法也﹐然此梔豉一法﹐諸凡汗下後﹐證顯實煩虛煩之不同﹐要皆可用﹐以其胸中窒塞﹐卽名實煩﹐窒此心中結痛﹐則較輕也﹐以其身外熱除﹐心中不窒﹐止是虛熱內壅﹐卽名虛煩﹐虛煩不得眠﹐亦卽臥起不安之互詞﹐反復顚倒﹐心中懊憹﹐熱邪逼處﹐無法可除﹐故用梔豉湯﹐以湧其餘熱﹐乃因汗吐下後﹐胸中陽气不足﹐最虛之處﹐便是容邪之處﹐正宜因其髙而越之耳﹐若慮津液內竭﹐正气暴虛﹐余邪不盡﹐則仲景原有炙甘艸湯一法﹐寧敢妄湧﹐以犯虛虛之戒耶﹐執一而妄注﹐祇令作者之意盡失﹐可惱可惱。糞微溏﹐則大腑易動﹐服此湯不能上湧﹐反爲下泄矣﹐緣內經有先泄而後生他病者﹐治其本﹐必先調之﹐後乃治其他病﹐故此示戒。

辧下後﹐復發汗之脈證及晝夜靜躁二法。﹝四八﹞下之後﹐復發汗﹐必振寒﹐脈微細﹐所以然者﹐以內外俱虛故也。﹝原文﹞治傷寒﹐有先汗後下之次第﹐原不得已之法﹐設下之後﹐外邪不盡﹐復不得已而發其汗﹐其人身必振寒﹐脈必微細﹐邪𨿽去而內外俱虛﹐所傷滋大矣﹐良工於汗下之際﹐已不可無集木臨谷之懼﹐現以誤治致虛﹐更可再誤﹐而犯虛虛之戒乎﹐注以振寒屬誤汗﹐脈微細屬誤下﹐且牽入亡陽亡陰蔓語﹐殊失仲景叮嚀之意。﹝四九﹞下之後﹐復發汗﹐晝日煩躁﹐不得眠﹐夜而安靜﹐不嘔不渴﹐無表證﹐脈沈微﹐身無大熱者﹐漧薑附子湯主之。﹝原文﹞上條但言振寒及微細之脈﹐未定所主之病﹐以虛證不一也﹐然振寒脈微細﹐陽虛之故﹐已露一班﹐設晝日煩躁不得眠﹐其爲虛陽擾亂可知矣﹐其人夜反安靜﹐不嘔不渴﹐則虛陽擾亂﹐不兼外邪可知矣﹐乃復以脈沈微﹐身無大熱﹐重加辧別者﹐仲景意中﹐恐新邪乘虛暗襲耳﹐外無邪襲﹐則煩躁爲亡陽之候﹐而漧薑附子在所必用矣﹐卽此而推﹐其人日中安靜﹐夜多煩躁﹐則陽不病﹐而陰病可知矣﹐然陰病乃傷寒後之本證﹐自有陽邪入陰﹐及陰气內虧﹐津液未復之條﹐故不復互言之也。

辧吐下後復汗身爲振搖動惕久成痿廢二法一法胸髙頭眩脈沈緊加誤汗動經﹐宜亟通津液﹑一法飲搏胸脇﹐經脈動惕久成痿廢。﹝五十﹞傷寒若吐若下後﹐心下逆滿﹐气上衝胸﹐起則頭眩﹐脈沈緊﹐發汗則動經﹐身爲振振搖者﹐茯苓桂枝白朮甘艸湯主之。﹝原文﹞心下逆滿﹐气上衝胸﹐寒邪搏飲﹐塞湧於膈﹐所以起則頭眩﹐脈見沈緊﹐明系飲中畱結外邪﹐若但發汗以彊解其外﹐外𨿽解而津液盡竭﹐反足傷動經脈﹐有身爲振搖之患矣﹐蓋人身經脈﹐賴津液以滋養﹐吐下而津液一傷﹐更發其汗﹐津液再傷﹐坐令鋞脈失養﹐身爲振搖﹐貽害深矣﹐所以遇此等證﹐必一方之中﹐滌飲與散邪並施﹐乃克有濟﹐太陽第三篇

中﹐用小靑龍湯﹐全是此意﹐但彼證風寒兩受﹐不得不重在表﹐此證外邪已散﹐止存飲中之邪﹐故以桂枝加入制飲藥內﹐俾飲中之邪盡散﹐津液得以四布﹐而滋養其經脈﹐千百年來孰解其批卻導窾之微旨乎。﹝五一﹞傷寒吐下後﹐發汗﹐虛煩﹐脈甚微﹐八九日﹐心下痞鞕﹐脇下痛﹐气上衝咽喉﹐眩冒﹐經脈動惕者久而成痿。﹝原文﹞此卽上條之證﹐而明其增重者﹐必致廢也﹐曰虛煩﹐曰脈甚微﹐則津液內亡﹐求上條之脈沈緊爲不可得矣﹐曰心下痞硬﹐曰脇下痛﹐較上條之心下逆滿更甚矣﹐曰气上衝咽喉﹐較上條之衝胸更髙矣﹐外證痰飲搏結有加﹐而脈反甚微﹐不與病情相協﹐爲日旣久﹐則四屬失其滋養﹐此後非不有飲食漸生之津液﹐然久不共經脈同行﹐其旁滲他溢與飲同事可知﹐其不能復榮經脈可知﹐所以竟成痿也。按汗下吐三法差誤﹐陰陽並竭﹐變證蜂起﹐加心悸頭眩﹐身瞤動﹐面色靑黃﹐四肢難以屈伸等證﹐本篇言之不一﹐皆是教人對證急治﹐不可因循以貽禍患﹐如此一證﹐心下痞硬﹐太陽之邪﹐挾飲上逆也﹐脇下痛﹐少陽之邪﹐挾飲上逆也﹐逆而不已﹐上衝咽喉﹐逆不而已﹐過頸項而上衝頭目﹐因而眩冒有加﹐則不但身爲振搖﹐其頸項間﹐且陽虛而陰湊之矣﹐陰气劑頸﹐反不得還﹐乃至上入髙巓﹐則頭愈重而益振搖矣﹐夫人身之筋脈﹐全賴元气與津液爲充養﹐元气以動而漸消﹐津液以結而不布﹐上盛下虛﹐兩足必先痿廢﹐此仲景茯苓杜枝白朮甘艸湯﹐於心下逆滿﹐气上衝胸之日﹐早已用力乎。

辧傷寒熱瘀小便反利爲蓄血用抵當丸一法。﹝五二﹞傷寒有熱﹐少腹滿﹐應小便不利﹐今反利者﹐爲有血也﹐當下之﹐不可余藥﹐宜抵當丸。﹝原文﹞傷寒蓄血﹐較中風蓄血﹐更爲凝滯﹐故變上篇之抵當湯爲丸﹐煮而連滓服之﹐與結胸項彊似柔痓﹐用大陷胸丸同意﹐蓋湯者蕩也﹐陽邪入陰﹐一蕩滌之﹐卽散丸者緩也﹐陰邪入陰﹐恐蕩滌之而不盡﹐故緩而攻之﹐所以求功於必勝也﹐其曰不可余藥者﹐卽本湯不變爲丸﹐不可得矣。

辧傷寒風濕相搏﹐身體煩疼脈證二法。﹝五三﹞傷寒八九日﹐風濕相搏﹐身體煩疼﹐不能自轉側﹐不嘔不渴﹐脈浮虛而澀者﹐與桂枝附子湯主之﹐若其人大便鞕﹐小便自利者﹐去桂枝加白朮湯主之。﹝原文﹞風木濕土﹐𨿽天運六气中之二气﹐然而濕土實地之气也﹐經云﹐地气之中人也﹐下先受之﹐其與風相搏結﹐止是流入關節﹐身疼極重﹐而無頭疼﹐及嘔渴等證﹐故𨿽浸淫於周身軀殼﹐自難犯髙巓臟腑之界耳﹐不嘔者﹐上無表邪也﹐不渴者﹐內非熱熾也﹐加以脈浮虛而澀﹐則爲風濕搏於軀殼無疑﹐故用桂枝附子﹐疾馳經絡水道﹐以迅掃而分竭之也。﹝五四﹞風濕相搏﹐骨節煩疼﹐掣痛﹐不得屈伸﹐近之則痛劇﹐汗出短气﹐小便不利﹐惡風不欲去衣﹐或身微腫者﹐甘艸附子湯主之。﹝原文﹞此條復互上條之意﹐而辧其証之較重者﹐痛不可近﹐汗出短气﹐惡風不欲去衣﹐小便不利﹐或身微腫﹐正相搏之最劇處﹐故於前方加白朮﹐以理脾而下滲其濕﹐減姜棗之和中﹐以外泄其風﹐要皆藉附子之大力者﹐負之而走耳。

辧傷寒發黃有寒濕相搏四法。﹝五五﹞傷寒發汗已﹐身目爲黃﹐所以然者﹐以寒濕在裏不解故也﹐以爲不可下也﹐於寒濕中求之。﹝原文﹞傷寒發汗已﹐熱邪解矣﹐何繇反蒸身目爲黃﹐所以然者﹐寒濕搏聚﹐適在軀殼之裏﹐故爾發黃也﹐裏者在內之通稱﹐非謂寒濕深入在裏﹐蓋身目正屬軀殼﹐與臟腑無關也﹐於寒濕中求之﹐卽下文三法也。﹝五六﹞傷寒瘀熱在裏﹐身必發黃﹐麻黃連翹赤小豆湯主之。﹝原文﹞傷寒之邪﹐得濕而不行﹐所以熱瘀身中而發黃﹐故用外解之法﹐設泥裏字﹐豈有邪在裏而反治其表之理哉。﹝五七﹞傷寒七八日﹐身黃加橘子色﹐小便不利﹐腹微滿者﹐茵陳蒿湯主之。﹝原文﹞黃色鮮明﹐其爲三陽之熱邪無疑﹐小便不利﹐腹微滿﹐乃濕家之本證﹐不得因此指爲傷寒之裏證也﹐方中用大黃者﹐取佐茵陳梔子﹐建驅濕除熱之功﹐以利小便﹐非用下也。﹝五八﹞傷寒身黃發熱者﹐梔子蘗皮湯主之。﹝原文﹞熱已發出於外﹐自與內瘀不同﹐正當隨熱勢淸解其黃﹐俾不畱於肌表間也﹐前條熱瘀﹐故用麻黃﹐此條發熱﹐反不用麻黃者﹐蓋寒濕之證﹐難於得熱﹐熱則其勢外出﹐而不內入矣﹐所謂於寒濕中求之﹐不盡泥傷寒定法﹐此非一徵歟。用三法以驅傷寒發黃﹐於寒濕中求之﹐能事畢矣﹐設不知此﹐妄行攻下﹐其邪乘虛陷入陽明中土﹐日與水谷相蒸﹐身目之黃﹐有加無已﹐漸至沈錮不返者多矣﹐此仲景所爲叮嚀不可下之意乎。同一濕也﹐與風相搏則爲掣痛﹐與寒相結則發黃﹐是俱太陽表邪﹐故戒不可下﹐叔和不察﹐將寒濕編入陽明之末﹐未免與不可下之旨相悖﹐今悉歸太陽﹐求不違先聖矩矱云。

太陽經下篇

凡風寒兩傷營衛之證列於此篇﹐法二十四條。按上篇太陽中風﹐乃衛病而營不病之證﹐中篇太陽傷寒﹐乃營病而衛不病之證﹐然天气之風寒每相因﹐人身之營衛非兩截﹐病則俱病者恆多﹐迨俱病則邪勢孔熾﹐其人必增煩躁﹐非發汗不解﹐故仲景取用靑龍之法﹐乃內經陽之汗以天地之雨名之之義也﹐但靑龍爲神物﹐最難駕馭﹐必審其人無少陰脈證﹐乃可用之﹐以少陰亦主煩躁故也﹐因是更立眞武一湯﹐以救靑龍之誤投﹐白虎一湯﹐以匡靑龍之不逮﹐神方畢用﹐所謂神乎其神者矣﹐有志精義入神之學者﹐請自玆篇證入。

用大靑龍湯詳辧脈辭大綱二法。﹝一﹞太陽中風﹐脈浮緊﹐發熱惡寒﹐身疼痛﹐不汗出而煩躁者﹐大靑龍湯主之﹐若脈微弱﹐汗出惡風者﹐不可服﹐服之則厥逆﹐筋惕肉瞤﹐此爲逆也﹐以眞武湯救之。﹝原文﹞天地鬱蒸﹐得雨則和﹐人身煩躁﹐得汗則解﹐大靑龍湯證﹐爲太陽無汗而設﹐與麻黃湯證何異﹐因有煩躁一證兼見﹐則非此法不解﹐蓋風爲煩﹐寒爲躁﹐故用之發汗﹐以解其煩躁也﹐究竟本方原於無汗者﹐取微似汗﹐若有汗者之煩躁﹐全非鬱蒸之比﹐其不藉汗解甚明﹐加以惡風脈微弱﹐則是少陰亡陽之證﹐若脈浮弱﹐汗出惡風而不煩躁﹐卽是太陽中風之證﹐皆與此湯不相涉也﹐誤服此湯﹐寧不致厥逆惕瞤﹐而速其陽之亡耶﹐仲景不能必用法者﹐盡如其法﹐更立眞武一湯﹐以救其誤﹐學者能識其鄭重之意﹐卽百用不至一誤矣﹐特爲剖析疑義﹐相與明之。按解肌兼發汗﹐而取義於靑龍者﹐龍升而云興﹐云興而雨降﹐郁熱頓除﹐煩躁乃解﹐匪龍之爲靈﹐何以得此乎﹐觀仲景制方之意﹐本是桂枝麻黃二湯合用﹐但因芍藥酸收﹐爲興龍致雨所不宜﹐故易以石膏之辛甘大寒﹐辛以散風﹐甘以散寒﹐寒以勝熱﹐一藥而三善俱備﹐且能助靑龍升騰之勢﹐所以爲至當至神之法也﹐然而去芍藥之酸收﹐增石膏之辛散﹐外攻之力﹐猛而難制﹐在寒多風少﹐及風寒兩停之證﹐則用當而通神﹐其有風無寒之證﹐及微弱之脈﹐若不知辧而槪用之﹐有厥逆惕瞤而亡陽耳﹐此疏庸之輩﹐所爲望而畏之乎﹐詎知仲景於風多寒少之證﹐而見微邪之脈﹐有用桂枝二越婢一之法﹐桂枝全方﹐不去芍藥﹐取用其二﹐全是不欲發汗之意﹐復攺麻黃一湯﹐爲越婢一者﹐略用麻黃石膏一物﹐示微發於不發之中耳﹐夫婢﹐女子之卑者也﹐女子因以順爲正﹐況於婢則惟所指使﹐更無專擅矣﹐以大靑龍之升騰變化﹐不可駕馭之物﹐約略用之﹐乃至性同女婢之卑柔﹐此仲景通天手眼也﹐只一方中﹐忽焉去芍藥﹐爲大靑龍而升天興雲雨﹐忽焉存芍藥﹐爲小靑龍而蟠泥潤江海﹐忽焉用桂枝二越婢一﹐而細雨濕泥沙﹐精義入神之道﹐比仙經較著矣﹐後人不窺作者之藩﹐安望其能用之也哉。再按誤服大靑龍湯﹐厥逆筋惕肉瞤者﹐旣有亡陽之逆矣﹐亡陽帥當用四逆湯以回陽﹐乃置而不用﹐更推重眞武一湯以救之者﹐其義何居﹐蓋眞武乃北方司水之神﹐龍惟藉水乃能變化﹐而水者眞武之所司也﹐設眞武不與之以水﹐靑龍之不能奮然升天可知矣﹐故方中用茯苓白朮芍藥附子﹐行水收陰﹐醒脾崇土之功﹐多於回陽﹐名之曰眞武湯﹐乃收拾分馳離絕之陰陽﹐互鎭於少陰北方之位﹐其所收拾者﹐全在收拾其水﹐使龍潛而不能見也﹐設有一毫水气上逆﹐龍卽得遂其升騰變化﹐縱獨用附子漧薑以回陽﹐其如魄汗不止何哉﹐厥後晉旌陽祖師﹐以仙術斬蛟﹐捕至蛟龍遁迹之所﹐戒其家勿蓄勺水﹐乃至從硯中水逸去﹐可見水怪﹐原有尺水丈波之能﹐向非眞武坐鎭北方﹐天壤間久爲龍蛇之窟矣﹐卽此推之﹐人身陽根於陰﹐其亡陽之證﹐乃少陰腎中之眞陽飛越耳﹐眞陽飛越﹐亟須靜攝歸根﹐陽旣歸根陰必翕然從之﹐陰從則水不逆矣﹐陰從則陽不孤矣﹐豈更能飛越乎﹐故捨天人一致之理﹐以譚醫者﹐非眞至也。後賢用附子爲末﹐以止陰躁﹐名曰霹靂散﹐藥𨿽善﹐而名則可笑﹐夫陰躁正厥瞤惕之候﹐而霹靂又靑龍行雨之符﹐以是名方﹐其違聖悖理﹐可勝道哉。﹝二﹞傷寒脈浮緩﹐身不疼﹐但重﹐乍有輕時﹐無少陰證者﹐大靑龍湯發之。﹝原文﹞前條太陽中風四字﹐括上篇而言﹐此條傷寒二字﹐括中篇而言﹐風寒之脈證錯見﹐則桂枝湯與麻黃湯﹐爲不可用﹐不待言矣﹐故二條反復互明大靑龍湯﹐允爲風寒兩兼﹐的對之藥也﹐無少陰證﹐成注謂不久厥吐利﹐無少陰裏證﹐夢語喃喃﹐誤人最大﹐仲景原文﹐但重乍有輕時六字﹐蚤已挈明﹐言但身重﹐而無少陰之欲寐﹐其爲寒因可審﹐況乍有輕時﹐不似少陰之晝夜俱重﹐又兼風因可審﹐所以敢恣行無忌﹐力驅其在表之風寒﹐若脈微弱﹐身重欲寐﹐則內顧少陰﹐且不遑矣﹐敢發之乎。細玩二條文意﹐傷風脈本微緩﹐反見浮緊﹐傷寒脈本浮緊﹐反見微緩﹐是爲傷風見寒﹐傷寒見風﹐兩無疑矣﹐旣無可疑﹐又當辧無少陰證相雜﹐則用靑龍﹐萬舉萬當矣﹐故脈見浮弱﹐卽不可用大靑龍湯﹐以少陰病脈必微細也﹐方注泥弱字﹐牽入中風之脈﹐陽浮陰弱爲解﹐大失仲景叮嚀垂戒之意﹐不思中風之脈﹐以及誤汗等證﹐太陽上篇已悉﹐此處但歸重分別少陰﹐以太陽膀胱經﹐與少陰腎經﹐合爲表裏﹐膀胱邪勝腎切震鄰﹐其在陰精素虛之人﹐表邪不俟傳經﹐蚤從膀胱之府﹐襲入腎藏者有之﹐現兩感夾陰等證﹐臨病尢當細察﹐設少陰不虧﹐表邪安能飛渡﹐而見身重欲寐等證耶﹐故有少陰證者﹐不得己而行表散﹐自有溫經散邪﹐兩相綰照之法﹐豈可徑用靑龍之猛﹐立鏟孤陽之根乎﹐仲景豎此一義﹐用法之妙﹐已竭盡無餘﹐後人顚倒無傳妄行注釋﹐致令察脈辧証之際﹐懵然不識要妙﹐祇覺仲景之堂﹐無階可升﹐其治虛勞發熱﹐骨蒸多汗﹐每輕用升柴﹐恣行表散﹐遵依東垣升陽散火﹐乃至百不救一﹐今與英賢商搉仲景法﹐豈非民生之一幸歟。

靑龍項中脈見浮緊日久致衄用麻黃湯次第三法﹝三﹞太陽病﹐脈浮緊無汗﹐發熱身疼痛﹐八九日不解﹐表證仍在﹐此當發其汗﹐服藥已微除﹐其人發煩熱﹐目瞑﹐劇者必衄﹐衄乃解﹐所以然者﹐陽气主重故也﹐麻黃湯主之。﹝原文﹞此風多寒少之證﹐服藥已微除﹐則藥不勝病可知﹐發煩者熱蒸而郁煩也﹐目瞑者﹐熱轉營血肝气不治也﹐劇則熱甚於經﹐必迫血妄行而爲衄﹐衄則熱隨血散而解也﹐陽气重者﹐風屬陽而入衛﹐气爲寒所持故重也﹐所以𨿽得衄解﹐仍主麻黃湯以發其未盡之沈滯﹐而大變乎中風之例也。﹝四﹞太陽病﹐脈浮緊﹐發熱身無汗﹐自衄者愈。﹝原文﹞此卽前條風多寒少之證﹐但無身疼痛﹐則寒證較輕﹐又無發煩目瞑﹐則陽气亦不重﹐自衄卽愈﹐比前衄乃解亦易安﹐所以旣衄﹐則不更主麻黃湯也。﹝五﹞傷寒脈浮緊﹐不發汗因致衄者﹐麻黃湯主之。﹝原文﹞此寒多風少之證也﹐寒多不發汗﹐所以致衄﹐旣衄則風邪得解﹐所以惟用麻黃湯﹐以發其未散之寒﹐而但從傷寒之例也。

靑龍項中狀如瘧表裏虛禁汗吐下用各半湯一法﹝六﹞太陽病﹐得之八九日﹐如瘧狀﹐發熱惡寒﹐熱多寒少﹐其人不嘔﹐淸便欲自可﹐一日二三度發﹐脈微緩者﹐爲欲愈也﹐脈微而惡寒者﹐此陰陽俱虛﹐不可更發汗﹐更下更吐也﹐面色反有熱色者﹐未欲解也﹐以其不能得小汗出﹐身必癢﹐宜桂枝麻黃各半湯。﹝原文﹞此亦風多寒少之證﹐以其風𨿽外薄﹐爲寒所持﹐而不能散﹐所以面顯怫郁之熱色﹐宜總風寒而兩解之也。

靑龍項中脈微弱爲無陽用桂枝二越婢一湯一法﹝七﹞太陽病﹐發熱惡寒﹐熱多寒少﹐脈微弱者﹐此無陽也﹐不可更汗﹐宜桂枝二越婢一湯。﹝原文﹞此亦風多寒少之證﹐無陽二字﹐仲景言之不一﹐後人不解﹐皆置爲闕疑﹐不知乃亡津液之通稱也﹐故以不可更汗爲戒﹐然非汗則風寒終不解﹐惟取桂枝之二以治風﹐越婢之一以治寒﹐乃爲合法﹐越婢者石膏之辛涼也﹐胃得之則熱化津生﹐以此兼解其寒﹐柔緩之性﹐比女婢猶爲過之﹐可用之無恐矣。

靑龍項中汗出不解用桂枝二麻黃一湯一法﹝八﹞服桂枝湯﹐大汗出﹐脈洪大者﹐與桂枝湯如前法﹐若形如瘧﹐日再發者﹐汗出必解﹐宜桂枝二麻黃一湯。﹝原文﹞此亦風多寒少之證﹐服桂枝湯﹐治風而遺其寒﹐汗反大出﹐脈反洪大﹐似乎風邪再襲﹐故重以杜枝湯探之﹐若果風邪之故﹐立解矣﹐若形如瘧﹐日再發﹐則邪本欲散﹐又且淺而易散﹐其所以不散者﹐終爲微寒所持﹐故略兼治寒﹐而汗出必解也。

靑龍項中辧表裏用桂枝湯單解風邪一法﹝九﹞傷寒不大便六七日﹐頭痛有熱者﹐與承气湯﹐其小便淸者﹐知不在裏﹐仍在表也﹐當須發汗﹐若頭痛者必衄﹐宜桂枝湯。﹝原文﹞六七日不大便﹐明系裏熱﹐況有熱以証之﹐更可無疑﹐故𨿽頭痛﹐可用承气下之﹐若小便淸者﹐邪未入裏﹐卽不可下﹐仍當發汗以散表邪﹐然頭疼有熱﹐多是風邪上壅﹐勢必致衄﹐若兼寒邪﹐則必如第二類之身疼痛目暝﹐何以但頭痛﹐而無身目之證耶﹐故惟用桂枝湯﹐以解風邪﹐與用麻黃湯之法各別也。

靑龍項中風寒挾飲微結桂枝合五苓加減一法﹝十﹞服桂枝湯﹐或下之﹐仍頭項彊痛﹐翕翕發熱無汗﹐心下滿﹐微痛﹐小便不利者﹐桂枝湯去桂﹐加茯苓白朮湯主之。﹝原文﹞服桂枝揚﹐治風而遺其寒﹐所以不解而證變﹐設更下之﹐則邪勢乘虛入裏益誤矣﹐在表之風寒未除﹐而在裏之水飲上逆﹐故變五苓兩解表裏之法﹐而用茯苓白朮爲主治﹐去桂枝者﹐以已誤不可復用也﹐然桂枝𨿽不可用﹐其部下諸屬﹐皆所必需﹐倘並不用芍藥以收陰﹐甘艸姜棗以益虛而和脾胃﹐其何以定誤汗誤下之變耶﹐故更一主將﹐而一軍用命﹐甚矣﹐仲景立方之神也。

靑龍項中火迫亡陽用桂枝湯加減救逆一法﹝一一﹞傷寒脈浮﹐醫以火迫劫之﹐亡陽必驚狂﹐起臥不安者﹐桂枝去芍藥﹐加蜀漆龍骨牡蠣救逆湯主之。﹝原文﹞此條文義甚明﹐後人不識作者之意﹐𨿽有良法而不能用﹐玆特闡之篇首﹐誤服大靑龍湯﹐厥逆筋惕肉瞤而亡陽者﹐乃汗多所致﹐故用眞武湯救之﹐此以火迫劫而亡陽者﹐乃方寸元陽之神﹐被火迫劫而飛騰散亂﹐故驚狂起臥不安﹐有如此者﹐少緩須臾﹐駟馬莫追﹐神丹莫挽矣﹐故用此湯救之﹐桂枝湯中除去芍藥﹐人皆不知其故﹐或謂惡其酸收﹐非也﹐夫神散正欲其收﹐何爲見惡耶﹐設不宜於芍藥之酸﹐又何宜於龍骨牡蠣之濇耶﹐學者於此等處﹐當猛下一參﹐透此一關﹐勝讀方書千卷﹐蓋陽神散亂當求之於陽﹐桂枝湯陽藥也﹐然必去芍藥之陰重﹐始得疾趨以達於陽位﹐旣達陽位矣﹐其神之驚狂者漫難安定﹐更加蜀漆爲之主統﹐則神可賴之以攸寧矣﹐緣蜀漆之性最急﹐丹溪謂其能飛補是也﹐更加龍骨牡蠣有形之骨屬﹐爲之舟楫﹐以載神而返其宅﹐亦以重而鎭怯﹐濇以固脫之外行﹐其妙用如是﹐而後天君復辟﹐聿迫晉重耳越勾踐返國之良圖矣﹐仲景制方﹐豈易識哉。

靑龍項中火逆煩躁用桂枝甘艸龍骨牡蠣湯一法﹝三﹞火逆下之﹐因燒鍼煩躁者﹐桂枝甘艸龍骨牡蠣湯主之。﹝原文﹞此證誤而又誤﹐𨿽無驚狂等變﹐然煩躁﹐則外邪未盡之候﹐亦眞陽欲亡之機﹐故但用桂枝以解其外﹐龍骨牡礪以安其內﹐不用蜀漆者﹐以元神未至飛越﹐無取急追﹐以滋擾也。

靑龍項中誤用桂枝治風遺寒治表遺裏救變一法﹝一三﹞傷寒脈浮﹐自汗出﹐小便數心煩﹐微惡寒﹐腳孿急﹐反與桂枝湯﹐欲攻其表﹐此誤也﹐得之便厥﹐咽中幹煩躁吐逆者﹐作甘艸漧薑湯與之以復其陽﹐若厥愈足溫者﹐更作芍藥甘艸湯與之﹐其腳卽伸﹐若胃气不和﹐讝語者﹐少與調胃承气湯﹐若重發汗﹐復加燒鍼者﹐四逆湯主之。﹝原文﹞此段辧證用法﹐最精最詳﹐從前不得其解﹐今特明之﹐脈浮自汗﹐固是在表之風邪﹐而小便數﹐心煩﹐則邪又在裏﹐加以微惡寒﹐則在裏爲寒邪﹐更加腳孿急﹐則寒邪頗重矣﹐乃用桂枝獨治其表﹐則陽愈虛﹐陰愈無制﹐故得之便厥也﹐桂枝且誤﹐麻黃更可知矣﹐大靑龍更可知矣﹐陰寒內凝﹐總無攻表之理也﹐甘艸漧薑湯復其陽者﹐卽所以散其寒也﹐厥愈足溫﹐不但不必治寒﹐且慮前之辛熱有傷其陰﹐而足孿轉錮﹐故隨用芍藥甘艸﹐以和陰而伸其腳﹐設胃气不和而讝語﹐則胃中津液﹐亦爲辛熱所耗﹐故少與調胃承气湯﹐以和胃而止其讝﹐多與則爲下﹐而非和矣﹐若不知此証之不可汗﹐而重發其汗﹐復加燒鍼﹐則陽之虛者必造於亡﹐陰之無制者必至犯上無等﹐此則用四逆湯以回其陽﹐尙恐不勝﹐況可兼陰爲治乎。問曰﹐證象陽旦﹐按法治之﹐而增劇厥逆﹐咽中幹﹐兩脛拘急而讝語﹐師言夜半手足當溫﹐兩腳當伸﹐後如師言﹐何以知此﹐答曰﹐寸口脈浮而大﹐浮則爲風﹐大則爲虛﹐風則生微熱﹐虛則兩脛孿﹐病證象桂枝﹐因加附子參其間﹐增桂令汗出﹐附子溫經﹐亡陽故也﹐厥逆咽中幹煩躁﹐陽明內結﹐讝語煩亂﹐更飲甘艸甘姜湯﹐夜半陽气還﹐兩足當熱﹐脛尙微拘急﹐重與芍藥甘艸湯﹐爾乃脛伸﹐以承气湯微溏﹐則止其讝語﹐故知病可愈。﹝原文﹞附答門人問辭﹐求正四方道契。門人問曰﹐證象陽旦﹐成注謂是桂枝之別名﹐方注謂陽以風言﹐旦﹐曉也﹐似中風分曉﹐以本啻中風﹐故設難詳申其義﹐一主藥﹐一主證﹐二家未知孰是﹐答曰﹐主藥則旣名桂枝云﹐何別名陽旦﹐是必一百一十三方﹐方方皆有別名然後可﹐主證則旣是中風﹐復云不啻中風﹐果爲何證﹐且訓旦爲曉﹐尢爲牽彊不通﹐二家於此等大關系處﹐尙且昏昏﹐後學安得不面墻耶﹐夫仲景之圓機活法﹐妙在陽旦陰旦二湯﹐陽旦者天日晴暖﹐以及春夏溫熱之稱也﹐陰旦者﹐風雨晦冥﹐以及秋冬涼寒之稱也﹐只一桂枝湯﹐遇時令溫熱﹐則加黃芩﹐名陽旦湯﹐遇時令涼寒則加桂枝﹐名陰旦湯﹐後世失傳﹐紛紛謂杜枝不宜於春夏者﹐皆繇不識此義耳﹐卽如此證﹐旣象陽旦﹐又云按法用之﹐卽是按用桂枝加黃芩之法也﹐所以病人得之﹐便厥﹐明明誤在黃芩助其陰寒﹐若單服桂枝湯﹐何至是耶﹐故仲景卽行陰旦之法﹐以救其失﹐觀增桂令汗出一語﹐豈不昭眧耶﹐陰旦不足﹐更加附子溫經﹐卽咽中幹陽明內結讝語煩亂﹐渾不爲意﹐且重飲甘艸漧薑湯﹐以俟夜半陽回足熱﹐後果如其言﹐豈非先有所試乎﹐惟黃芩入口而便厥﹐未幾卽以桂附漧薑尾其後﹐固知其厥必不久﹐所以可斷雲夜半手足當溫﹐況咽漧譫語熱證相錯﹐其非重陰沍寒可知﹐故饞得足溫﹐卽便以和陰爲務﹐何其審哉﹐今與二三同調﹐抵掌譚仲景﹐當年治病機宜﹐愧無旨酒﹐滿浮大白耳。

靑龍項中汗下後煩躁將欲亡陽宜補虛回陽一法﹝一四﹞發汗若下之﹐病仍不解﹐煩躁者﹐茯苓四逆湯主之。﹝原文﹞煩躁者大靑龍湯證﹐然脈弱汗出惡風者﹐誤服之﹐則厥逆筋惕肉瞤﹐首條已諄諄致戒矣﹐此條復申其辧﹐見汗下不解﹐轉增煩躁﹐則眞陽有欲亡之機﹐而風寒之邪﹐在所不計﹐當用茯苓人參漧薑附子﹐溫補兼行﹐以安和其欲越之陽﹐俾虛熱自退﹐煩躁自止﹐乃爲合法﹐若因煩躁﹐更加散邪則立斃矣﹐夫不汗出之煩躁﹐與發汗後才煩躁﹐毫釐千里﹐不汗出之煩躁﹐不辧脈而誤投大靑龍﹐尙有亡陽之變﹐是則發汗後之煩躁﹐卽不誤在藥﹐已誤在汗矣﹐此仲景所爲見微知著﹐仿眞武之例﹐更加人參之補﹐以嘿杜其危哉﹐下後煩躁﹐較未下之煩躁亦殊。

靑龍項中風寒兼見寒熱兩壅宜分解陰陽一法﹝一五﹞傷寒胸中有熱﹐胃中有邪气﹐腹中痛﹐欲嘔吐者﹐黃連湯主之。﹝原文﹞胸中有熱﹐風邪在上也﹐胃中有邪气﹐寒邪在中也﹐腹中痛﹐陽邪欲下而不得下也﹐欲嘔吐﹐陰邪欲上而不得上也﹐此所以知其熱邪中上﹐寒邪中下﹐陰陽各不相入﹐失其升降之恆﹐故用黃連湯﹐以分理陰陽而和解之也﹐嘗因此法而推及髒結之證﹐舌上有胎者﹐又爲寒反在上﹐熱反在下﹐陰陽悖逆﹐旣成危候﹐仲景但戒以不可攻﹐未言治法﹐然非先之以和解﹐將立視其死乎﹐學者請於黃連湯著眼。﹝祥見太陽中篇髒結條﹞

靑龍項中辧脈証之縱橫而刺其經穴二法﹝一六﹞傷寒腹滿讝話﹐寸口脈浮而緊﹐此肝乘脾也﹐名曰縱﹐刺期門。﹝原文。期門二穴在不容兩傍各去同身寸之一寸五分肝之募也。﹞肝木乘脾土﹐名曰縱﹐其證腹滿讝語﹐其脈寸口浮而緊﹐寸口卽气口﹐脾胃脈之所主也﹐浮而且緊﹐卽弦脈也﹐肝木過盛﹐所以脾胃之土受制也。﹝一七﹞傷寒發熱﹐濇濇惡寒﹐大渴欲飲水﹐其腹必滿﹐自汗出小便利﹐其府欲解﹐此肝乘肺也﹐名曰橫﹐刺期門。﹝原文﹞肝脈乘肺金﹐名曰橫﹐發熱﹐濇濇惡寒者﹐太陽之本證也﹐大渴飲水者﹐木盛則熱熾﹐而求水以潤之也﹐木得水助﹐其勢益橫反侮所不勝﹐而上乘乎肺﹐水勢泛溢﹐其腹必滿﹐然肺金素無他病者﹐必能暗爲運布﹐或自汗而水得外滲﹐或小便利而水得下行﹐其病欲解也﹐亦繇但腹滿而不讝語﹐故易解耳。直貫上下曰縱﹐眠旦兩旁曰橫﹐木本克土﹐而乘乎土﹐其事直﹐故爲縱﹐木受制於金﹐而反乘金﹐其事不直﹐故曰橫﹐直則難愈﹐不直則易安﹐理之常也﹐然縱橫之證不同﹐而同刺期門穴者﹐以賊土侮金﹐皆繇木盛﹐腹滿讝語﹐證涉危疑﹐故急以瀉木爲主治也。

用小靑龍湯外散風寒內滌水飲二法﹝一八﹞傷寒表不解﹐心下有水气﹐漧嘔發熱﹐而咳﹐或渴或利或噎﹐或小便不利﹐少腹滿﹐或喘者﹐小靑龍湯主之。﹝原文﹞風寒不解﹐心下有水气﹐水卽飲也﹐水寒相搏﹐必傷其肺﹐或爲多證者﹐人身所積之飲﹐或上或下或中﹐或熱或冷﹐各不相同﹐而肺同爲總司﹐但有一二證見﹐卽水逆之應也﹐於散風寒滌水飲藥中﹐加五味子之酸﹐以收肺气之逆﹐漧薑之辛﹐以瀉肺气之滿﹐名曰小靑龍湯﹐蓋取其翻披逐浪以歸江海﹐不欲其興雲升天而爲淫雨之意也﹐後人謂小靑龍湯爲發汗之輕劑﹐毋乃昧其旨乎。﹝一九﹞傷寒心下有水气﹐咳而微喘﹐發熱不渴﹐服湯已﹐渴者此寒去欲解也﹐小靑龍湯主之。﹝原文﹞風寒挾水飲上逆﹐津液不下行﹐故不渴﹐渴則可知津液不逆﹐爲寒去欲解之徵也﹐寒去欲解﹐仍用小靑龍湯﹐與上篇脈見單浮﹐用桂枝湯﹐中篇脈見單浮﹐用麻黃湯同意﹐大率以輕劑助其欲解之勢耳。按桂枝麻黃湯無大小﹐而靑龍湯有大小者﹐以桂枝麻黃之變法多﹐大靑龍之變法﹐不過於麻桂二湯內施其化裁﹐或增或去﹐或饒或減﹐其中神化﹐莫可端倪﹐又立小靑龍一法﹐散邪之功﹐兼乎滌飲﹐取義山澤﹐小龍養成頭角﹐乘雷雨而翻江攪海﹐直奔龍門之意﹐用以代大靑龍﹐而擅江河行水之力﹐立法誠大備也﹐因經叔和之編次﹐漫無統紀﹐昌於分篇之際﹐特以大靑龍爲綱﹐於中桂麻諸法﹐悉統於靑龍項下﹐擬爲龍背龍接龍腹﹐然後以小靑龍尾之﹐或飛或潛﹐可弭可伏﹐用大用小﹐曲暢無遺﹐居然仲景通天手眼﹐馭龍心法矣﹐更復顧名思義﹐淸其血脈﹐於靑龍尾後方綴白虎﹐爲之對待﹐俾觀者知神用無方﹐爽然有會﹐表章之餘﹐聊資啟發云。或問靑龍自爲一隊﹐卽白虎且剔出另峙其後﹐然則脈証之縱橫﹐何與靑龍事耶﹐答曰﹐此等奧義﹐惟作者知之﹐傷寒多有忽然自汗﹐突爾亡陽之候﹐𨿽不用靑龍之藥﹐蚤已犯靑龍之逆者矣﹐況腹滿則陰盛可知﹐讝語則陽虛可慮﹐仲景特挈縱橫以名之者﹐豈無說耶﹐蓋屈蠖者﹐龍之所以伏也﹐縱橫者龍之所以飛也﹐縱橫之脈證不同﹐刺穴同用期門﹐期門乃肝木所主﹐東方靑龍之位也﹐刺其穴者﹐正所以制龍本而預弭亡陽之變耳﹐故一靑龍方中﹐張大其施﹐則升行而爲霖雨﹐狹小其制﹐則鼓浪而奔江海﹐馴其性能﹐則踰越女婢之卑柔﹐刺其經穴﹐則銷弭靈幻於寂若﹐仲景於其奮髯升天﹐萬難把捉之時﹐尙以眞武一法﹐坐鎭北方之水﹐俾地气不上﹐天气不下﹐所謂其雨其雨﹐杲杲日出﹐龍之旣升於天者﹐且不得不復返於淵﹐況未及升騰﹐可馴可撫﹐顧無法以制伏之耶﹐此余所爲有會於縱橫之義也﹐儻不其然﹐匪但無與靑龍之事﹐亦並無與傷寒之事矣﹐昔有善畫龍者﹐舉筆凝思﹐而靑天忽生風雨﹐吾不知仲景制方之時﹐其爲龍乎﹐其爲仲景乎﹐必有倏焉雷雨滿盈﹐倏焉密雲不雨﹐倏焉波浪奔騰﹐倏焉天日開朗﹐以應其生心之經綸者﹐神哉﹐靑龍等方﹐卽擬爲九天龍經可矣。婁東胡卣臣先生﹐昌所謂賢士大夫也﹐夙苦痰飲爲恙﹐夏月地气上升﹐痰卽內動﹐設小有外感﹐膈間痰卽不行﹐兩三日瘥後﹐當膺尙結小痤﹐無醫不詢﹐無方不考﹐乃至夢寐懇求大士救療﹐因爾聞疾思苦﹐深入三摩地位﹐薦分治病手眼﹐今且仁智兼成矣﹐昌昔謂膀胱之气化大行﹐地气不升﹐則天气常朗﹐其偶受外感﹐則仲景之小靑龍一方﹐與大士水月光中大圓鏡智無以異也﹐蓋無形之感﹐挾有形之痰﹐互爲膠漆﹐其當胸窟宅﹐適在太陽經位﹐惟於麻桂方中﹐倍加半夏五味﹐以滌飲而收陰﹐加漧薑細辛﹐以散結而分邪﹐合而用之﹐令藥力適在痰邪綰結之處﹐攻擊片時﹐則無形之感﹐從肌膚出﹐有形之痰﹐從水道出﹐頃刻分解無餘﹐而膺胸空曠﹐不復叢生小痤矣﹐若泥麻桂甘溫﹐減去不用﹐則不成其爲龍矣﹐將恃何物爲翻波鼓浪之具乎。

變靑龍湯經制攺用白虎湯權宜五法﹝二十﹞服桂枝湯﹐大汗出後﹐大煩渴不解﹐脈洪大者﹐白虎加人參湯主之。﹝原文﹞大汗出﹐則津液外亡﹐大煩渴﹐則躁熱內極﹐脈轉洪大﹐則凶變將起﹐靑龍湯爲不對矣﹐計惟白虎湯﹐可兩解表裏之熱﹐加人參可潤躁止渴也。﹝三﹞傷寒脈浮滑﹐此表有熱裏有寒﹐白虎湯主之。﹝原文﹞傷寒之脈﹐陰陽俱緊﹐此云浮滑﹐則兼風可知﹐滑爲裏熱﹐浮滑則表亦熱矣﹐裏有寒者﹐傷寒傳入於裏﹐更增裏熱﹐但因起於寒﹐故推本而曰裏有寒﹐實則表裏俱爲熱極也。﹝一三﹞傷寒脈浮﹐發熱無汗﹐其表不解者﹐不可與白虎湯﹐渴欲飲水﹐無表證者﹐白虎加人參湯主之。﹝原文﹞白虎湯但能解熱﹐不能解表﹐必惡寒頭身疼痛之表證皆除﹐但熱渴而求救於水者﹐方可與之。﹝二三﹞傷寒無大熱﹐口躁渴心煩﹐背微惡寒者﹐白虎加人參湯主之。﹝原文﹞表裏熱極﹐躁渴心煩﹐全無惡寒﹐頭疼身痛﹐諸表證者﹐固當行白虎矣﹐若脈浮滑﹐背微惡寒﹐此爲表熱少﹐裏熱多之證﹐仍可與之﹐蓋以脈滑明系裏熱﹐而背爲至陰之地﹐𨿽表退佝有餘寒﹐不當牽泥也﹐設脈但浮而不滑﹐證兼頭疼身痛﹐則𨿽表裏俱熱﹐而在表之邪渾未退﹐白虎湯卽不可用﹐以白虎辛涼不能解表故也。此條辧證最細﹐脈滑而帶浮﹐渾身無大熱﹐又不惡寒﹐但背間微覺惡寒﹐是表邪已將罷﹐其人口躁渴心煩﹐是裏熱已大熾﹐更不可姑待﹐而當急爲淸解﹐恐遲則熱深津竭﹐無救於事矣。門人問用白虎則表熱不解﹐用靑龍則裏熱轉增﹐試擬議於二者之間﹐不識當用何法﹐答曰﹐惟於大靑龍湯中﹐倍增石膏﹐少減麻桂﹐或見寒多風少﹐則用麻杏甘石湯﹐亦倍增石膏﹐少減麻黃﹐斯固圓機﹐然亦卽可爲定法矣。﹝二四﹞傷寒病﹐若吐若下後﹐七八日不解﹐熱結在裏﹐表裏俱熱﹐時時惡風大渴﹐舌上干躁而煩﹐欲飲水數升者﹐白虎加人參湯主之。﹝原文﹞玩此條表證﹐比前較重﹐何以亦用白虎耶﹐本文熱結在裏﹐表裏俱熱二句﹐已自酌量﹐惟熱結在裏﹐所以表熱不除﹐況加大渴飲水﹐安得不以淸裏爲急耶﹐白虎五證﹐得隸靑龍後者﹐以風寒俱有故也。寒與風皆傷﹐宜從辛甘發散矣﹐而表與裏又俱熱﹐則溫熱爲不可用﹐欲並風塞表裏之熱而俱解之﹐不其難乎﹐故立白虎湯一法﹐以輔靑龍之不逮﹐其藥乃石膏知母﹐辛涼之二物也﹐辛者西方金也﹐涼者秋令也﹐酷熱之時﹐欲求金風薦爽﹐萬不可得﹐計惟虎嘯則山谷間習習風生﹐風生則熱解耳﹐所以取辛涼二物﹐偶而成方﹐以象白虎之陰也﹐夫靑龍變化莫測﹐方無定體﹐故各用制伏之法﹐若白虎則地獸之靈﹐得風從而其威愈震﹐亦不易制伏之物﹐況裏熱已極﹐津液垂亡﹐元气所存無幾﹐而領西方之肅殺﹐以入胃中﹐能無慮乎﹐於是以甘艸之甘緩﹐和其猛性﹐而入米同煎﹐以助胃中水谷之气﹐虛者更加人參﹐以助胃中天眞之气﹐乃可用之而無患﹐制法早具於一方之內矣﹐世傳孫思邈有降龍伏虎之能﹐豈非以仲景之心法爲道法耶。夫以石膏一物之微﹐入甘溫隊中則爲靑龍﹐從淸涼同气﹐則爲白虎﹐惟文武聖神之哲﹐乃能用之恰當﹐此龍虎所爲慶風雲之會也﹐設在表之風寒未除﹐當用靑龍﹐而反用白虎﹐設在裏之熱渴已逼﹐當用白虎而反用靑龍﹐則用者之誤﹐竟與倒行逆施者同類﹐寧不敗乃事乎﹐傷心哉﹐千古興亡之際﹐同一醫轍矣。

卷二

尙論陽明經證治大意

傷寒之證﹐無如太陽一經﹐風寒參錯﹐表裏差殊﹐難於辧認﹐昌分三篇﹐先列鄙語以引其端﹐後隨仲景原文﹐闡其立言精意﹐俾業醫者﹐得其門而入﹐庶足以窺其富美也﹐而陽明一經之病﹐治之尢難﹐蓋胃爲水谷之海﹐五臟六腑之大源﹐多气多血之衝﹐乃吉凶死生所攸關﹐仲景著論精詳﹐後人讀之憒憤﹐今僭爲尙論﹐請得而要言之也﹐夫陽明者胃也﹐陽明以胃實爲正﹐胃實則皆下證也﹐然陽明之邪﹐其來路則繇太陽﹐凡陽明證見八九﹐而太陽證有一二未罷﹐卽從太陽而不從陽明﹐可汗而不可下也﹐其去路則趨少陽﹐凡陽明證縱見八九﹐而少陽證略見一二﹐卽從少陽而不從陽明﹐可汗而不可下也﹐其去路趨少陽﹐凡陽明證縱見八九﹐而少陽證略見一二﹐卽從少陽而不從陽明﹐汗下兩不可用也﹐惟風寒之邪﹐已離太陽﹐未接少陽﹐恰好在陽明界內之時﹐用藥亟爲攻下﹐則渙然冰釋﹐而不再傳他經﹐津液元气﹐兩無虧損﹐何快如之﹐此等機會﹐間不容髮﹐庸愚無識﹐妄守顓門﹐必俟七日傳經已盡﹐方敢言下﹐縱不危殆﹐而津液元气﹐所喪滋多矣﹐況太陽一經﹐早有十餘日不解者﹐若不辧經而但計日﹐其誤下仍在太陽﹐至陽明二三日內﹐卽顯下證﹐反以計日﹐當面錯過﹐及陽明已趨少陽﹐又以計日妄行攻下﹐乃至少陽復轉陽明﹐更全不識其證﹐以至熱邪在胃﹐爍盡津液﹐輕者重而重者死矣﹐所關顧不巨耶﹐謹將陽明之證﹐亦比太陽之例﹐分爲三篇﹐俾觀者了無疑惑﹐斯臨病不致差誤耳。

陽明經上篇﹝凡外邪初入陽明地界﹐未離太陽﹐淨盡者謂之太陽﹐陽明列於此篇﹞

太陽與陽明兩經各半﹐謂之合病﹐兩經連串﹐謂之並病﹐另自名篇於三陽經後﹐不在此例﹐此乃邪入陽明﹐而太陽將盡未盡之證也。﹝一﹞陽明病﹐脈遲汗出多﹐微惡寒者﹐表未解也﹐可發汗﹐宜桂枝湯方。﹝原文﹞﹝二﹞陽明病﹐脈浮無汗而喘者﹐發汗則愈﹐宜麻黃湯。﹝原文﹞仲景此二條之文﹐前條云風未解﹐後條卽不云寒未解者﹐互文也﹐前條云﹐宜發汗﹐後條云﹐發汗則愈者﹐亦互文也﹐蓋外邪初入陽明﹐用桂枝湯解肌﹐則風邪仍從衛分出矣﹐用麻黃湯發汗﹐則寒邪仍從營分出矣﹐營分之邪﹐深於衛分﹐且從外出而愈﹐則衛分更不侍言矣﹐論中每用互文處﹐其妙義大率若此。﹝三﹞陽明病﹐能食者爲中風﹐不能食者爲中寒。﹝原文﹞風則傷衛﹐寒則傷營﹐一定之理﹐是則足三陽經﹐太陽行身之背﹐陽明行身之前﹐少陽行身之側﹐皆可言營衛受邪﹐何仲景於陽明經﹐但以能食不能食分風寒﹐而不以營衛分風寒耶﹐蓋營衛交會於中焦﹐論其分出之名﹐則營爲水榖之精气﹐衛爲水榖之悍气﹐論其同出之源﹐混然一气﹐何繇分其孰爲營孰爲衛哉﹐惟風爲陽﹐陽能消穀﹐故能食﹐寒爲陰﹐陰不能消榖﹐故不能食﹐以此而辧風寒之邪﹐庶幾確然有據耳﹐仲景析義之精若此﹐如習焉不察者何。﹝四﹞脈陽微而汗出少者﹐爲自和也﹐汗出多者爲太過﹐陽脈實因發其汗出多者﹐亦爲太過﹐太過爲陽絕於裏﹐亡津液﹐大便因鞕也。﹝原文﹞陽微者﹐中風之脈﹐陽微緩也﹐陽實者傷寒之脈﹐陽緊實也﹐陽絕卽亡津液之互辭﹐仲景每於亡津液者﹐悉名無陽﹐本文陽絕於裏亡津液﹐大便因鞕甚明﹐注家認作汗多而陽亡於外﹐大謬。傷寒發太陽膀胱經之汗﹐卽當顧慮陽气﹐以膀胱主气化故也﹐發陽明胃經之汗﹐卽當顧慮陰津以胃中藏津液故也﹐所以陽明多有熱越之證﹐稍胃中津液﹐隨熱而盡越於外﹐汗出不止耳﹐然則陽明證﹐不論中風傷寒﹐脈微脈實﹐汗出少而邪將自解﹐汗出多則陰津易致竭絕﹐業醫者可不謹持其柄﹐而用重劑發汗以劫人之津液耶﹐觀仲景於太陽發汗之重劑﹐以靑龍名之﹐可見亢旱得之﹐則爲甘霖﹐若淫雨用之﹐則沈竈產蛙﹐傷禾害稼﹐有載胥及溺已耳﹐此陽明所以有桂枝麻黃湯證﹐而無大靑龍湯證也﹐噫﹐微矣哉。﹝五﹞問曰﹐陽明病﹐外證云何﹐答曰﹐身熱汗自出﹐不惡寒﹐反惡熱也。﹝原文﹞以此辧陽明中風之外證﹐正兼太陽也。﹝六﹞問曰﹐何緣得陽明病﹐答曰﹐太陽病﹐苦發汗﹐若下﹐若利小便﹐此亡津液﹐胃中漧燥﹐因轉屬陽明﹐不更衣﹐內實大便難者﹐此名陽明也。﹝原文﹞以此辧陽明中風之裏證。此屬正陽陽明可卜當置中篇以全文不便分割讀者識之可也。﹝七﹞問曰﹐病有一日得之﹐不發熱而惡寒者﹐何也﹐答曰﹐𨿽得之一日﹐惡寒將自罷﹐卽自汗出而惡熱也。﹝原文﹞以此辧陽明傷寒之外證﹐正兼太陽也。﹝八﹞問曰﹐惡寒何故自罷﹐答曰﹐陽明居中土也﹐萬物所歸﹐無所復傳﹐始𨿽惡寒﹐二日自止﹐此爲陽明病也。﹝原文﹞以此辧陽明傷寒之裏證﹐此屬正陽陽楊明可下已上八條﹐見仲景於太陽傳入陽明之證﹐其辧認之法﹐卽少變太陽之定例矣﹐蓋太陽有營衛之兩路﹐風則傷衛﹐寒則傷營﹐而陽明則營衛難以辧別﹐辧之全藉於脈與證﹐風邪之脈﹐傳至陽明﹐則緩去而遲在﹐寒邪之脈﹐傳至陽明﹐則緊去而浮在﹐風邪之脈﹐輕髙而上前者﹐風邪本微﹐殊無內向之意﹐𨿽汗出少而不爲過也﹐寒邪之脈﹐已至於實﹐則將去太陽﹐而成可下之證﹐故發其汗太多﹐反爲過也﹐如此辧別﹐讀者猶不心花開朗耶﹐至其辧證﹐則以能食不能食爲諦﹐蓋陽邪能化榖﹐陰邪不能化谷之義也﹐又設四問以辧風寒之在表在裏﹐而定汗下之權衡﹐何其明且盡耶﹐繇是推之﹐病已傳經﹐而太陽邪有未盡﹐其用桂枝麻黃二湯﹐卽當狹小其制﹐不可使太過明矣﹐太陽邪已盡﹐其用承气諸湯﹐卽當竭蹶從事﹐不可使不及又明矣。問經言一脈﹐分爲二病﹐謂營衛不同也﹐是則十二經脈中﹐以營衛之故﹐分爲二十四病矣﹐乃仲景於陽明一經﹐獨以能食不能食分營衛﹐至於少陽以後﹐更不申營衛之辧﹐其義何居﹐答曰﹐明哉問也﹐道之原也﹐叔和以後諸賢﹐俱有未徹﹐果識各經皆有營衛﹐曷爲將仲景少陽經之文﹐編入太陽經中乎﹐後人更添蛇足﹐謂邪至陽明﹐則已過營衛﹐無復可言﹐果爾﹐則邪至少陽與三陰﹐其過營衛不更遠乎﹐靈樞謂營衛起於中焦﹐衛气起於下焦﹐而行至中焦﹐是則中焦胃中﹐正是營衛所起之源﹐混於未分﹐而外入之風寒﹐自難辧別也﹐至於少陽以下諸經﹐內經明有一脈分爲二病之旨﹐仲景可以不贅﹐況始先中衛﹐其傳經必不轉中於營﹐始先中營﹐其傳經必不轉中於衛﹐然則能食爲中風﹐不能食爲中寒﹐自可繇陽明而類推三陰各經矣﹐此等處須細心體會﹐略一鹵莽﹐謬迷多矣。﹝九﹞本太陽病初得時發其汗﹐汗先出不徹﹐因轉居陽明也。﹝原文﹞發其汗﹐兼解肌發汗二義﹐汗出不徹﹐則未得如法﹐故邪不服而轉入陽明也。若汗多微發熱惡寒者﹐外不解也﹐其熱不潮﹐未可與承气湯﹐若腹大滿不通者﹐可與小承气湯﹐微和胃气﹐勿令大泄下。﹝節文﹞全文見陽明中篇表未解而腹大滿﹐則裏亦急﹐故用小承气湯。﹝十﹞太陽病﹐若吐若下﹐若發汗﹐微煩﹐小便數﹐大便因鞕者﹐與小承气湯和之愈。﹝原文﹞微煩﹐小便數﹐大便因鞕者﹐皆是邪入裏之機﹐故用小承气湯和之﹐是變不可下之例﹐然曰和則與用下之意不同矣。﹝一一﹞傷寒吐後﹐腹脹滿者﹐與調胃承气湯。﹝原文﹞吐後而腹脹滿﹐則邪不在胸﹐其爲裏實可知﹐然但脹滿而不痛﹐自不宜用急下之法﹐少與調胃承气可耳﹐此亦和法﹐非下法也﹐觀正陽陽明篇中﹐腹滿不減﹐滅不足言﹐如是之急者﹐止言當下﹐自可類推。﹝一二﹞陽明病﹐心下鞕滿者﹐不可攻之﹐攻之利﹐遂不止者死﹐利止者愈。﹝原文﹞心下鞕滿﹐邪聚陽明之膈﹐正兼太陽也﹐故不可攻﹐攻之利不止﹐則邪气未盡﹐眞气先脫﹐故主死也﹐利止則邪去而與气猶存﹐故自愈也。﹝一三﹞傷寒嘔多﹐卽有陽明證﹐不可攻之。﹝原文﹞嘔屬太陽﹐嘔多則太陽未除﹐縱有陽明諸癥﹐在所不計﹐故戒攻下。﹝一四﹞食榖欲嘔者﹐屬陽明也﹐吳茱萸湯主之﹐得湯反劇者﹐屬上焦也。﹝原文﹞此條復辧嘔有太陽﹐亦有陽明﹐本自不同﹐若食穀欲嘔﹐則屬胃寒﹐與太陽之惡寒嘔逆﹐原爲熱證者相遠﹐正恐誤以寒藥治寒嘔也﹐然服吳茱萸暢轉劇者﹐仍屬太陽熱邪﹐而非胃寒明矣。﹝一五﹞陽明中風﹐口苦咽漧﹐腹滿微喘﹐發熱惡寒﹐脈浮而緊﹐若下之則腹滿﹐小便難也。﹝原文﹞此條陽明中風俱該傷寒而言﹐俱太陽未除之候﹐但以腹滿一端﹐知爲熱入陽明﹐然終與大實大滿不同﹐若誤下則外邪乘虛內陷﹐而腹愈滿矣﹐小便難者﹐亡津液也。﹝一六﹞陽明病﹐脈浮而緊﹐咽燥口苦﹐腹滿而喘﹐發熱汗出﹐不惡寒﹐反惡熱﹐身重﹐若發汗則躁﹐心憒憒﹐反讝語﹐若加燒鍼﹐必怵惕煩躁不得眠﹐若下之﹐則胃中空虛﹐客气動膈﹐心中懊憹﹐舌上胎者﹐梔子豉湯主之﹐苦渴欲飲水﹐口漧舌躁者﹐白虎加人參湯主之﹐若脈浮發熱﹐渴欲飲水﹐小便不利者﹐豬苓湯主之。﹝原文﹞發熱以上與前條同﹐而汗出不惡寒﹐反惡熱﹐身重﹐四端則皆陽明之見證﹐所以汗下燒鍼﹐俱不可用﹐而舌上胎﹐則膈熱甚﹐故湧以梔子鼓﹐而徹去其膈熱﹐則治太陽而無礙陽明矣﹐若前證更加口漧舌躁﹐則宜用白虎湯以解熱生津﹐更加小便不利﹐則用豬苓湯﹐導熱滋幹。﹝一七﹞陽明病﹐汗出多而渴者﹐不可與豬苓湯﹐以汗多胃中躁﹐豬苓湯復利其小便故也。﹝原文﹞太陽證中﹐有用五苓散﹐兩解表裏一法矣﹐而太陽入陽明證中﹐復有豬苓湯導熱滋幹一法﹐然汗出多而渴者不可服﹐蓋陽明胃經主津液者也﹐津液充則不渴﹐津液少則渴矣﹐故熱邪傳入陽明﹐必先耗其津液﹐加以汗多而奪之於外﹐復利其小便而奪之於下﹐則津液有立亡而已﹐故示戒也。﹝一八﹞太陽病﹐寸緩關浮尺弱﹐其人發熱汗出﹐復惡寒﹐不嘔﹐但心下痞者﹐此以醫下之也﹐若其不下者﹐病人不惡寒而渴者﹐此轉屬陽明也﹐小便數者﹐大便必鞕﹐不更衣十日無所苦也﹐渴欲飲水者﹐少少與之﹐但以法救之﹐欲渴者宜五苓散。﹝原文﹞寸緩關浮尺弱﹐發熱汗出復惡寒﹐純是太陽未罷之證也﹐設非誤下﹐何得心下痞結耶﹐如不誤下﹐則心下亦不痞﹐而太陽證必漸傳經﹐乃至不惡寒而渴﹐邪入陽明審矣﹐然陽明津液旣偏滲於小便﹐則大腸失其潤﹐而大便之鞕與腸中熱結﹐自是不同﹐所以旬日不更衣﹐亦無苦也﹐以法救之﹐救其津液也﹐與水及用五苓卽其法也。五苓利水者也﹐其能止渴而救津液者﹐何也﹐蓋胃中之邪熱﹐旣隨小水而滲下﹐則利其小水﹐而邪熱自消矣﹐邪熱消則津回而渴止﹐大便且自行矣﹐正內經通因通用之法也﹐前段汗出多而渴者﹐不宜用豬苓湯﹐重驅津液﹐此段仍有汗仍渴﹐但汗出不至於多﹐而渴亦因熱熾﹐其津液方在欲耗未耗之界﹐故與水而用五苓爲合法也﹐今世之用五苓者﹐但知水榖偏注於大腸﹐用之利水而止泄﹐至於津液偏滲於小便﹐用之消熱而回津者﹐則罕﹐故詳及之。﹝一九﹞陽明病﹐脈浮而緊者﹐必潮熱發作有時﹐但浮者必盜汗出。﹝原文﹞陽明脈之浮緊﹐卽太陽寒傷營之脈也﹐單浮卽太陽風傷衛之脈也﹐但傳至陽明﹐仲景不欲以營衛辧證﹐而姑變其文耳﹐至於太陽證有未罷﹐各條𨿽悉﹐尙恐未明﹐再舉潮熱及盜汗﹐陽明之必至者辧之﹐確然無疑矣﹐從前批注﹐皆是斷章取義﹐而不會其大意﹐不知脈緊與潮熱﹐脈浮與盜汗﹐非的對之證也﹐不過藉以辧陽明八九太陽一二之候耳﹐至謂浮爲陽盛﹐陽盛則陰虛﹐陰虛則盜汗出﹐節外生枝﹐幾於說夢矣。﹝二十﹞陽明中風﹐脈弦浮大而短﹐气腹都滿﹐脇下及心痛﹐久按之气不通﹐鼻幹不得汗﹐嗜臥﹐一身及面目悉黃﹐小便難﹐有潮熱﹐時時噦﹐耳前後踵﹐刺之小差﹐外不解﹐病過十日﹐脈續浮者﹐與小柴胡湯﹐脈但浮無餘證者﹐與麻黃湯﹐若不尿腹滿加噦者不治。﹝原文﹞此條陽明中風之證居七八﹐而中寒之證亦居二三﹐觀本文不得汗﹐及用麻黃湯﹐其義自見也﹐然此一證爲陽明第一重證﹐何以知之﹐太陽證旣未罷﹐而少陽證亦兼見﹐是陽明所主之位﹐前後皆邪﹐而本經之彌滿流連﹐更不待言矣﹐蓋陽明脈本大﹐兼以少陽之弦﹐太陽之浮﹐則陽明之大﹐正未易衰也﹐腹滿鼻幹嗜臥﹐一身面目悉黃﹐潮熱﹐陽明之證旣盡見﹐兼以少陽之脇痛﹐太陽之膀胱不利﹐乃至時時噦﹐耳前後腫﹐則陽明之諸證﹐正未易除也﹐所以病過十日﹐外證不解﹐必審其脈證﹐或可引陽明之邪﹐從少陽出﹐則用小柴胡湯﹐或可引陽明之邪﹐從太陽出﹐則用麻黃湯﹐方合法﹐若不尿﹐腹滿加噦﹐則眞气垂盡﹐更無力可送其邪﹐故知藥不能治也。﹝三﹞陽明病﹐脈遲﹐食難用飽﹐飽則微煩﹐頭眩﹐必小便難﹐此欲作榖疸﹐𨿽下之腹滿如故﹐所以然者﹐脈遲故也。﹝原文﹞脈遲則表證將除﹐似乎可下﹐然得食而微煩﹐仍是外邪助其內熱也﹐熱蒸食而上攻﹐故頭眩﹐小便必難者﹐濕熱上攻﹐水道必不順也﹐欲作谷疸者﹐水谷之濕﹐得熱蒸而四迄﹐徧身發黃﹐勢所必至﹐下之腹滿如故﹐病旣未除﹐其脈之遲者愈益難復﹐故以爲戒﹐注謂下之則外邪內陷﹐殊不切要﹐蓋腹滿已是邪陷﹐寧俟下之始陷耶﹐所以然者﹐脈遲則胃不實﹐徒下其糟粕﹐不惟無益﹐而反害之耳﹐然則脈復其常﹐然後膀胱之气化行﹐濕熱自除﹐榖疸自退﹐又不言可知矣。﹝二二﹞陽明病﹐若中寒不能食﹐小便不利﹐手足濈然汗出﹐此欲作固瘕﹐必大便初鞕後溏﹐所以然者﹐以胃中冷水榖不別故也。﹝原文﹞注謂固爲堅固﹐瘕爲積聚﹐大謬﹐蓋大便初鞕後溏﹐因成瘕泄﹐癅泄溏泄﹐久而不止﹐則曰固瘕也。﹝二三﹞陽明病﹐初欲食﹐小便反不利﹐大便自調﹐其人骨節疼﹐翕然如有熱狀﹐奄然發狂﹐濈然汗出而解者﹐此水不勝穀气﹐與汗共並﹐脈緊則愈。﹝原文﹞此段文義本明﹐注謂得汗﹐則外邪盡解﹐脈緊且愈﹐全非本文來意﹐觀上二條﹐一以小便而成谷疸﹐是濕熱繇胃上攻胸腦﹐則頭眩而身發黃﹐一以小便不利而成固瘕﹐是濕熱繇胃下滲大腸﹐則手足汗出而成溏泄﹐此條小便反不利﹐本當成谷疸及瘕泄之證﹐況其人骨節疼﹐濕勝也﹐翕然如有熱狀﹐熱勝也﹐濕熱交勝﹐乃忽然發狂﹐濈然汗出而解者﹐何以得此哉﹐此是胃气有權﹐能驅陽明之水與熱﹐故水熱不能勝﹐與汗共並而出也﹐脈緊則愈﹐言不遲也﹐脈緊疾則胃气彊盛﹐所以肌肉開而濈然大汗﹐若脈遲則胃中虛冷﹐偏滲之水﹐不能透而爲汗﹐卽手足多汗﹐而周身之濕與熱﹐又未能共並而出﹐此胃彊能食﹐脈健之人﹐所以得病易愈耶。﹝二四﹞陽明病﹐不能食﹐攻其熱必噦﹐所以然者﹐胃中虛冷故也﹐以其人本虛﹐故攻其熱必噦。﹝原文﹞攻熱﹐謂寒下之藥也。﹝二五﹞脈浮而遲﹐表熱裏寒﹐下利淸榖者﹐四逆湯主之﹐若胃气虛冷﹐不能食者﹐飲水則噦。﹝原文﹞表熱裏寒﹐法當先救其裏﹐太陽經中﹐下利不止﹐身疼痛者﹐已用四逆湯不爲過﹐其在陽明之表熱﹐不當牽制﹐更可知矣﹐此病比前一條虛寒更甚﹐故不但攻其熱必噦﹐卽飲以水而亦噦矣。前云能食者爲中風﹐不能食者爲中寒矣﹐此上五條﹐一云食難用飽﹐一云欲食﹐似乎指中風爲言﹐一雲中寒不能食﹐及後二條之不能食﹐又明指中寒爲言﹐所以後人拘執其說﹐而誤爲注釋也﹐不知此五條﹐重舉風寒證中之能食不能食﹐辧胃气之彊弱﹐非辧外邪也﹐故五證中﹐惟水不勝榖气﹐脈緊則愈一證﹐爲胃气勝﹐其四條俱是脈遲胃冷﹐反爲水熱所勝之證﹐夫傷寒之證﹐皆熱證也﹐而其人胃中虛冷者﹐又未可一例而推﹐蓋胃旣虛冷﹐則水谷混然無別﹐熱邪傳入﹐必不能遽變爲實也﹐胃不實則不可下﹐而熱邪旣入﹐轉蒸水榖之气﹐蘊崇爲病﹐卽下之而水熱不去﹐徒令胃气垂絕而作噦耳﹐仲景一一挈出﹐而於後條下利淸榖一證﹐主之以四逆湯﹐則前條之較輕者﹐宜主之以溫胃﹐更不待言﹐惟合五條而總會其立言之意﹐始不至於傳訛耳。門人問濈然汗出而病解﹐乃手足濈然汗出者﹐反作固瘕﹐何手足不宜於汗耶﹐答曰﹐前代之業醫者﹐皆極大聰明學問之人﹐故仲景書爲中人以上﹐舉一隅能以三隅反者設也﹐胃气虛寒之人﹐外邪入之﹐必轉增其熱﹐胃熱故膀胱亦熱﹐气化不行﹐小便因之不利﹐小便不利﹐而盡注於大腸則爲洞泄﹐卽末條之下利淸谷者是也﹐小便不利﹐乘胃熱而滲於脾﹐則四肢先見色黃﹐乃至徧身發黃﹐而成谷疸者是也﹐今手足濈然得汗﹐則脾中之濕熱行﹐而色黃谷疸之患可免﹐但汗從手足而出﹐水熱之气﹐未得徧泄於周身﹐不過少分大腸奔迫之勢﹐故不爲洞泄而爲瘕泄耳﹐無病之人﹐小便行﹐尙漬爲他病﹐況傷寒證極赤熱之小便﹐停蓄不行﹐能無此三種之變耶﹐一溯其源﹐而輕重自分矣。﹝二六﹞陽明病﹐但頭眩不惡寒﹐故能食而咳﹐其人必咽痛﹐若不欬者咽不痛。﹝原文﹞此胃熱挾風邪﹐而上攻之證也。﹝二七﹞陽明病﹐法多汗﹐反無汗﹐其身如虫行皮中狀者﹐此以久虛故也。﹝原文﹞此胃熱挾寒邪﹐而郁於肌膚之證也﹐言久虛者﹐明所以不能透出於肌表之故也﹐非謂當用補也。﹝二八﹞陽明病﹐反無汗﹐而小便利﹐二三日嘔而欬﹐手足厥者﹐必苦頭痛﹐若不欬不嘔﹐手足不厥者﹐頭不痛。﹝原文﹞陽明證﹐本不頭痛﹐若無汗嘔咳﹐手足厥者﹐得之寒因而邪熱深也﹐然小便利﹐則邪熱不在內而在外﹐不在下而在上﹐故知必苦頭痛也﹐苦不欬不嘔不厥﹐而小便利者﹐邪熱必順水道而出﹐豈有逆攻巓頂之理哉。﹝二九﹞陽明病﹐下之﹐其外有熱﹐手足溫不結胸﹐心中懊憹﹐饑不能食﹐但頭汗出者﹐梔子豉湯主之。﹝原文﹞下之而外有熱﹐心中懊憹﹐饑不能食﹐幾成結胸矣﹐然手足溫﹐則陽气未至傷陷﹐不結胸﹐則外邪原屬輕微﹐若其人頭汗出者﹐亦是膈中郁熱上蒸所致﹐宜因其髙而揚之﹐用梔子豉湯以徹其熱﹐則陽得下通於陰﹐而周身濈然汗解﹐並可知矣。止二條皆濕熱上攻之證。﹝三十﹞陽明病﹐口躁﹐但欲漱水﹐不欲咽﹐此必衄。﹝原文﹞口中漧燥與渴異﹐漱水不欲咽﹐知不渴也﹐陽明气血俱多﹐以漱水不欲咽﹐知邪入血分﹐陽明之脈起於鼻﹐故知得血熱而妄行﹐必繇鼻而出也。﹝三一﹞脈浮發熱﹐口漧鼻躁﹐能食者則衄。﹝原文﹞脈浮發熱﹐口漧鼻躁﹐陽明邪熱熾矣﹐能食爲風邪﹐風性上行﹐所以衄也。﹝三二﹞陽明病﹐發熱汗出者﹐此爲熱越﹐不能發黃也﹐但頭汗出﹐身無汗﹐劑頸而還﹐小便不利﹐渴飲水漿者﹐此爲瘀熱在裏﹐身必發黃也﹐茵陳蒿湯主之。﹝原文﹞﹝三三﹞陽明病﹐面合赤色﹐不可攻之﹐必發熱色黃﹐小便不利也。﹝原文﹞﹝三四﹞陽明病﹐無汗﹐小便不利﹐心中懊憹者﹐身必發黃。﹝原文﹞﹝三五﹞陽明病﹐被火額上微汗出﹐小便不利者﹐必發黃。﹝原文﹞合四條觀之﹐陽明病﹐濕停熱郁而煩渴有加﹐勢必發黃﹐然汗出﹐熱從外越﹐則黃可免﹐小便多熱從下泄則黃可免﹐若誤攻之﹐其熱邪愈陷﹐津液愈傷﹐而汗與小便﹐愈不可得矣﹐誤火之則熱邪愈熾﹐津液上奔﹐額𨿽微汗﹐而周身之汗與小便愈不可得矣﹐發黃之變﹐安能免乎﹐發黃與前谷疸﹐本同一證﹐但彼因脈遲胃冷而得﹐則與固瘕及噦同源﹐而與此異泒。﹝三六﹞陽明病﹐下血讝語者﹐此爲熱入血室﹐但頭汗出者刺期門﹐隨其實而瀉之﹐濈然汗出則愈。﹝原文﹞婦人病傷寒﹐經水適來適斷﹐則邪熱乘之﹐而入於血室﹐讝語如見鬼狀﹐當刺期門﹐乃男子陽明經病﹐下血而讝語者﹐亦爲熱入血室﹐亦刺期門。詳後少陽篇末。﹝三七﹞陽明證﹐其人喜忘者﹐必有蓄血﹐所以然者﹐本有久瘀血﹐故令喜忘﹐屎𨿽鞕﹐大便反易﹐其色必黑﹐宜抵當湯主之。﹝原文﹞太陽經熱結膀胱之證﹐輕者如狂﹐重者發狂﹐如狂者血自下﹐但用桃核桂枝﹐加入承气湯﹐因勢利導﹐血去則愈﹐發狂者血不下﹐須用抵當湯﹐亟下其血乃愈﹐詳太陽上篇﹐此條陽明喜忘之證﹐本差減於如狂﹐乃用藥反循發狂之例者何耶﹐蓋太陽少血﹐陽明多血﹐陽明之血一結﹐則較太陽更爲難動﹐所以宜用抵當湯峻攻之法耳﹐但太陽云主之﹐則確乎不易﹐此云宜用﹐則證有輕重不等﹐在於臨時酌量矣。﹝三八﹞病人無表裏證﹐發熱七八日﹐𨿽脈浮數者可下之﹐假令已下脈數不解﹐合熱則消穀善饑﹐至六七日不大便者﹐有瘀血也﹐宜抵當湯﹐若脈數不解﹐而下利不止﹐必協熱而便膿血也。﹝原文﹞𨿽云無表裏證﹐然發熱脈浮數﹐表證尙在也﹐其所以可下者﹐以七八日爲時旣久﹐而發熱脈數﹐則胃中熱熾﹐津液盡亡﹐勢不得不用下法﹐如大柴胡湯之類是也﹐若下後脈數不解﹐可知果胃中熱熾﹐其候當消榖善饑﹐然谷食旣多﹐則大便必多﹐乃至六七日﹐竟不大便﹐其證非气結而爲血結明矣﹐所以亦宜於抵當湯也﹐若脈數不解而下利不止﹐注謂用抵當湯下之﹐數仍不解﹐大謬﹐此乃對﹐假令已下﹐脈數不解五句之文﹐見己下脈數不解反六七日不大便﹐則宜抵當以下其血﹐若已下脈數不解﹐而下利不止﹐則不宜扺當之峻﹐但當消悉以淸其血分熱邪﹐若血分熱邪不除﹐必協熱而便膿血矣。合三條總是熱入血室﹐故隨下血與不下血﹐而異治也﹐然要知陽明尙兼太陽﹐則不但胃中熱熾﹐而膀胱隨經之熱﹐亦未盡解﹐此所以宜於抵當湯乎。﹝三九﹞病人煩熱﹐汗出則解﹐又如瘧狀﹐日晡所發熱者﹐屬陽明也﹐脈實者宜下之﹐脈浮虛者宜發汗﹐下之與大承气湯﹐發汗宜桂枝湯。﹝原文﹞病人得汗後煩熱解﹐太陽經之邪﹐將盡未盡﹐其人復加瘧狀﹐日晡時發熱﹐則邪入陽明審矣﹐蓋日晡者申酉時﹐乃陽明之王時也﹐發熱卽潮熱﹐乃陽明之本候也﹐然𨿽已入陽明﹐尙恐未離太陽﹐故必重辧其脈﹐脈實者﹐方爲正陽陽明宜下之﹐若脈浮虛者﹐仍是陽明而兼太陽﹐更宜汗而不宜下矣﹐發汗宜桂枝湯﹐宜字最妙﹐見前旣得汗而煩熱解﹐此番只宜用桂枝﹐和營衛﹐以盡陽明兼帶之邪﹐斷不可誤用麻黃湯矣。

陽明經中篇﹝凡外邪已離太陽﹐未接少陽﹐謂之正陽陽明列於此篇﹞

凡外感之邪﹐全入陽明所轄地界﹐已離太陽﹐未接少陽﹐此際當用下法﹐確無疑矣﹐然其邪復有在經在府之不同﹐在經者與太少爲鄰﹐仍是傳經之邪﹐在府者則入於胃而不傳經﹐但在經者之用下﹐常恐胃有未實﹐篇中無限消息遲徊﹐若在府則胃已大實﹐惟有急下以存津液而已。﹝一﹞陽明之爲病﹐胃家實是也。﹝原文﹞以胃家實﹐揭正陽陽明之總﹐見邪到本經﹐遂入胃而成胃實之證也﹐不然陽明病﹐其胃不實者多矣﹐於義安取乎。﹝二﹞傷寒三日﹐陽明脈大。﹝原文﹞傷寒一日太陽﹐二日陽明﹐三日少陽﹐乃傳經之次第﹐其實不以日拘也﹐此云三日陽明脈大﹐正見二日之陽明﹐傳自太陽﹐必兼乎浮緊浮緩﹐未定是正陽陽明也﹐若正陽陽明﹐气血俱多﹐其脈必大﹐而與太陽別矣﹐言外見三日﹐證兼少陽﹐則其脈必大而弦﹐又不得爲正陽陽明也﹐噫﹐微矣哉。﹝三﹞傷寒發熱無汗﹐嘔不能食﹐而反汗出濈濈然者﹐是轉屬陽明也。﹝原文﹞﹝四﹞傷寒轉系陽明者﹐其人濈濈然微汗出也。﹝原文﹞濈濈者﹐肌肉開而微汗不幹之貌﹐發汗無汗﹐嘔不能食﹐皆傷寒之證也﹐傷寒無汗﹐何以反濈濈汗出耶﹐可見證已轉屬正陽陽明矣﹐旣濈然汗出﹐則熱除嘔止可知矣。﹝五﹞太陽病﹐三日發汗不解﹐蒸蒸發熱者屬胃也﹐調胃承气湯主之。﹝原文﹞蒸蒸者﹐熱勢自內騰達於外﹐如蒸炊然﹐冑實之驗也﹐其熱蒸蒸﹐勢必其汗濈濈矣﹐妙哉形容乎﹐惟熱在胃﹐故用承气以調其胃﹐胃調則病渙然除矣。﹝六﹞陽明病﹐本自汗出﹐醫更重發汗﹐病已差﹐尙微煩不了了者﹐此大便必鞕故也﹐以亡津液﹐胃中漧燥﹐故令大便鞕﹐當問其小便日幾行﹐若本小便日三四行﹐今日再行﹐故知大便不久出﹐今爲小便數少﹐以津液當還入胃中﹐故知不久必大便也。﹝原文﹞﹝七﹞陽明病﹐自汗出﹐若發汗﹐小便自利者﹐此爲津液內竭﹐𨿽鞕不可攻之﹐當須自欲大便﹐宜蜜煎導而通之﹐若土瓜根﹐及與大豬膽汁﹐皆可爲導。﹝原文﹞﹝八﹞陽明病﹐脈遲﹐𨿽汗出不惡寒者﹐其身必重﹐短气﹐腹滿而喘﹐有潮熱者﹐此外欲解﹐可攻裏也﹐手足濈然而汗出者﹐此大便已鞕也﹐大承气湯主之﹐若汗多微發熱惡寒者﹐外未解也﹐其熱不潮﹐未可與承气湯﹐若腹大滿不通者﹐可與小承气湯﹐微和胃气﹐勿今大泄下。﹝原文﹐後半節入陽明上篇﹞脈遲汗出﹐不惡寒﹐身重﹐短气﹐腹滿喘﹐潮熱﹐八者乃陽明之外邪欲解﹐可以攻裏﹐而不爲大誤之候也﹐然曰欲解﹐曰可攻﹐不過用小承气﹐及調胃承气之法耳﹐必手足濈然汗出﹐方可驗胃實便鞕﹐外邪盡解﹐而當從大承气急下之法也﹐申酉戍間獨熱﹐余時不熱者﹐爲潮熱﹐若汗多微發熱惡寒﹐是陽明證尙兼太陽﹐縱腹大滿胃終不實﹐只可微和胃气﹐以從權而已。﹝九﹞病人不大便五六日﹐繞臍痛﹐煩躁﹐發作有時者﹐此有躁屎﹐故使不大便也。﹝原文﹞﹝十﹞大下後六七日不大便﹐煩不解﹐腹滿痛者﹐此有躁屎也﹐所以然者﹐本有宿食故也﹐宜大承气湯。﹝原文﹞﹝一一﹞病人小便不利﹐大便乍難乍易﹐時有微熱﹐喘冒不能臥者﹐有躁屎也﹐宜大承气湯。﹝原文﹞﹝一二﹞陽明病﹐潮熱﹐大便微鞕者﹐可與大承气湯﹐不鞕者不可與之﹐若不大便六七日﹐恐有躁屎﹐欲知之法﹐少與小承气湯﹐湯入腹中轉失气者﹐此有躁屎﹐乃可攻之﹐若不轉失气﹐此但初頭鞕﹐後必溏﹐不可攻之﹐攻之必脹滿﹐不能食也﹐欲飲水者﹐與水則噦﹐其後發熱者﹐必大便鞕而少也﹐以小承气湯和之﹐不轉失气者﹐愼不可攻也。﹝原文﹞轉失气者屁出也﹐腹中之气﹐得攻藥不爲轉動﹐則屬虛寒﹐所以誤攻而證變脹滿﹐不能食及噦也﹐攻後重復發熱﹐又是胃熱﹐至此方熾﹐大便因可得鞕﹐但爲時未久﹐必少耳﹐仍以小承气湯和之﹐若腹中气仍不轉﹐則不但用大承气大差﹐卽用小承气亦小差矣。﹝一三﹞陽明病﹐下之心中懊憹而煩﹐胃中有躁屎者可攻﹐腹微滿﹐初頭鞕後必溏﹐不可攻之﹐若有躁屎者﹐宜大承气湯。﹝原文﹞以小承气湯試其可下﹐而用大承气湯下之矣﹐設下後心中懊憹﹐而煩﹐又屬熱重藥輕﹐當再進大承气以協濟前藥﹐亟驅熱邪﹐則悶煩自解也﹐一云胃中有躁屎者﹐一云若有躁屎者﹐俱指試其轉失气﹐及繞臍痛﹐腹滿痛﹐小便不利﹐煩躁時有微熱﹐喘冒不能臥﹐七證言也。﹝一四﹞得病二三日脈弱﹐無太陽柴胡證﹐煩躁心下鞕﹐至四五日﹐𨿽能食﹐以小承气湯﹐少少與微和之﹐令小安﹐至六日與承气湯一升﹐若不大便六七日﹐小便少者𨿽不能食﹐但初頭鞕﹐後必溏﹐未定成鞕﹐攻之必溏﹐須小便利﹐屎定鞕﹐乃可攻之﹐宜大承气湯。﹝原文﹞無太陽少陽之證﹐則煩躁心下鞕﹐屬正陽陽明之可下無疑矣﹐乃其人脈弱﹐𨿽是能食﹐亦止可少用小承气﹐微和胃气﹐和之而當﹐必覺小安﹐俟隔日再以小承气稍稍多進﹐總因脈弱故爾遲徊也﹐至六七日竟不大便﹐似乎胃實﹐乃小便復少﹐正恐胃弱﹐而膀胱气化之源窒﹐轉滲大腸﹐初鞕後溏耳﹐所以小便利﹐屎定鞕﹐乃可攻之。此段之𨿽能食﹐𨿽不能食﹐全與辧風寒無涉﹐另有二義﹐見𨿽能食者﹐不可以爲胃彊而輕下也﹐𨿽不能食者﹐不可以爲胃中有躁屎而輕下也﹐後九條云﹐讝語有潮熱﹐反不能食者胃中必有躁屎五六枚﹐與其互發﹐前後注釋俱差。﹝一五﹞陽明病﹐不吐不下﹐心煩者可與調胃承气湯。﹝原文﹞胃气及津液﹐旣不繇吐下而傷﹐則心煩明系胃中熱熾﹐故可與調胃承气﹐以安胃气而全津液也。合九條﹐總是以外証之解與不解﹐气之轉與不轉﹐臍腹之痛與不痛﹐脈之弱與不弱﹐汗出之多與不多﹐小便之利與不利﹐邪熱之熾與不熾﹐津液之幹與不幹﹐而辧腹中之躁屎多與不多﹐溏與不溏﹐以消悉微下之法﹐故惟手足濈然汗出﹐大便已鞕者﹐主之以大承气湯﹐其他諸證﹐一則曰宜用導法﹐再則曰不可攻之﹐再則曰宜小承气湯﹐再則曰少與小承气湯﹐再則曰明日更與一升﹐再則曰宜大承气湯﹐全是商量治法﹐聽人臨時斟酌﹐以祈無誤﹐所以不用主之二字﹐此等處關系安危最大﹐蓋熱邪入胃﹐不以寒藥治之﹐則胃傷﹐然寒藥本以救胃也﹐不及則藥不勝邪﹐太過則藥反傷正﹐況乎不勝其邪﹐勢必盡傷其正﹐又未必盡去其邪﹐此仲景所爲諄復於二者之間耶。﹝一六﹞陽明病﹐讝語發潮熱﹐脈滑而疾者﹐大承气湯主之﹐因與承气湯一升﹐腹中轉失气者﹐更服一升﹐若不轉失气﹐勿更與之﹐明日不大便﹐脈反微澀者﹐裏虛也﹐爲難治﹐不可更與承气湯也。﹝原文﹞讝語而發潮熱﹐陽明之下證審矣﹐更兼其脈疾滑﹐復與脈弱者不倫﹐故主之以小承气湯﹐一定之法也﹐然尙未知其裏證若何﹐必轉失气﹐方可再服﹐若服後不轉失气﹐並不大便﹐脈反微而且澀﹐又是裏气虛寒之證﹐蓋陽明居於中土﹐其表虛表實﹐來自太陽﹐至此已明﹐其裏虛裏實﹐茫然未卜﹐故用法不可令虛者益虛﹐有如此之鄭重也。﹝一七﹞夫實則讝語﹐虛則鄭聲﹐鄭聲重語也。﹝原文﹞鄭聲者鄭重之聲﹐正气不足﹐聲出重濁也﹐亦辧裏實裏虛之一端也。﹝一八﹞直視讝語﹐喘滿者死﹐下利者亦死。﹝原文﹞此條當會意讀﹐謂讝語之人﹐直視者死﹐喘滿者死﹐下利者死﹐其義始明﹐蓋讝語者心火亢極也﹐加以直視﹐則腎水垂絕﹐火心愈無制﹐故主死也﹐喘滿者邪聚陽位而上爭﹐正不勝邪﹐气從上脫﹐故主死也﹐下利者邪聚陰位而下奪﹐正不勝邪﹐气從下脫﹐故主死也。﹝一九﹞發汗多﹐著重發汗者﹐亡其陽﹐讝語脈短者死﹐脈自和者不死。﹝原文﹞注擬此爲太陽經脫簡﹐不知太陽無讝語之例必日久而兼陽明少陽﹐方有讝語﹐故此言太陽經得病時﹐發汗過多﹐及傳陽明時﹐重發其汗﹐亡陽而讝語之一證也﹐亡陽之人﹐所存者陰气耳﹐故神魂無主﹐而妄見妄聞﹐與熱邪乘心之候不同﹐況汗多則大邪必從汗解﹐止慮陽神飛越難返﹐故脈短則陰陽不附﹐脈和刞陰陽未離﹐其生死但從脈定耳﹐其脈旣短﹐安問藥之長哉。。門人問亡陽而讝語﹐四逆湯可用乎﹐答曰﹐仲景不言方﹐而子欲言之﹐曷不詳之仲景耶﹐蓋亡陽固必回其陽﹐然邪傳陽明﹐胃熱之熾否﹐津液之竭否﹐裏証之實否﹐俱不可知﹐設不辧悉﹐回其陽﹐先竭其陰﹐竟何益哉﹐此仲景不言藥﹐乃其所以聖也﹐然得子此問﹐而仲景之妙議愈彰矣。﹝二十﹞陽明病﹐其人多汗﹐以津液外出﹐胃中躁﹐大便必鞕﹐鞕則讝語﹐小承气湯主之﹐若一服讝語止﹐更莫復服。﹝原文﹞此條舉讝語之因汗多津越者爲言。﹝二一﹞傷寒四五日﹐脈沈而喘滿﹐沈爲在裏﹐而反發其汗﹐津液越出﹐大便爲難﹐表虛裏實﹐久則讝語。﹝原文﹞此舉讝語因誤汗而致者﹐其曰裏實﹐亦卽上文胃中躁﹐大便必鞕之互辭﹐其不出方者﹐亦卽上文小承气湯之互意也。﹝二二﹞傷寒若吐若下後不解﹐不大便五六日﹐上至十餘日﹐日晡所發潮熱﹐不惡寒﹐獨語印見鬼狀﹐若劇者發則不識人﹐循衣摸牀﹐惕而不安﹐微喘直視﹐脈弦者生﹐澀者死﹐微者但發熱讝語者﹐大承气湯主之﹐若一服利﹐止後服。﹝原文﹞此條舉讝語之勢重者爲言﹐而勢重之中復分二等﹐劇者生死﹐仍憑乎脈﹐微者則主以大承气湯﹐比上條之小承气更進矣﹐前於13語脈短者死﹐此云脈弦者生﹐前云讝語脈滑疾者﹐用小承气﹐此云脈澀者死﹐更互一字而大意躍然。﹝二三﹞汗出讝語者﹐以有躁屎在胃中﹐此爲風也﹐須下之﹐過經乃可下之﹐下之若早﹐語言必亂﹐以表虛裏實故也﹐下之則愈﹐宜大承气湯。﹝原文﹞此條之文﹐似淺而實深﹐仲景懼人不解﹐已自爲腳注﹐不識後人何故茫然﹐胃有躁屎﹐本當用下﹐以讝語而兼汗出﹐知其風邪在胸﹐必俟過經下之﹐始不增擾﹐所以然者﹐風性善行數變﹐下之若早﹐徒引之走空竅﹐亂神明耳﹐然胃有躁屎﹐下之不爲大誤﹐其小誤止在未辧證兼乎風﹐若此者必再一大下﹐庶大腸空而風邪得以並出﹐故自愈﹐此通因通用之法﹐亦將差就錯之法也。﹝二四﹞陽明病﹐讝語有潮熱﹐反不能食者﹐胃中必有躁屎五六枚也﹐若能食者但鞕耳﹐宜大承气湯。﹝原文﹞有躁屎﹐則腸胃熱結﹐故不能食﹐若能食﹐則腸胃未結﹐故但鞕耳﹐前條云﹐其後發熱者﹐必大便鞕而少也﹐此云但鞕耳﹐不更言其少﹐乃於胃中有躁屎者﹐言其五六枚之多﹐亦互舉以辧微細之意﹐不可忽也﹐俱宜大承气湯者﹐已結者開其結﹐未結者滌其熱﹐不令更結﹐同一讝語潮熱﹐故同一治﹐至於藥制之大小﹐必有分矣。合力條觀之﹐旣雲實則讝語矣﹐乃其用治﹐遲徊審諦﹐始以和法爲攻法﹐俟服藥後﹐重辧脈證﹐不敢徑情急攻﹐﹐卽攻之﹐又一服利止後服﹐何其鄭重耶﹐可見所謂實者﹐乃邪气實也﹐邪气實﹐正气未有不虛﹐況津液爲邪所耗﹐而至於讝語﹐方寸幾於無主﹐其虛爲何如哉﹐邪實不可不下﹐正虛不可大下﹐斟酌於邪正之間﹐以權宜而善其治﹐良工苦心﹐要當三復於聖言矣。﹝二五﹞陽明病﹐發熱汗多者﹐急下之﹐宜大承气湯。﹝原文﹞胃中止一津液﹐汗多則津液外滲﹐加以發熱﹐則津液盡隨熱勢﹐蒸蒸騰達於外﹐更無他法可止其汗﹐惟有急下一法﹐引熱勢從大腸而出﹐庶津液不致盡越於外耳﹐前條云﹐發汗不解﹐蒸蒸發熱者﹐屬胃也﹐調胃承气湯主之﹐可見調胃之義﹐乃和緩其胃中之熱﹐以存津液也﹐此證發熱而至於汗多﹐明是始先未行調胃所致﹐故宜急下﹐無取緩調。﹝二六﹞發汗不解﹐腹滿痛者﹐急下之﹐宜大承气湯。﹝原文﹞腹滿不減﹐減不足言﹐當下之﹐宜大承气湯。﹝原文﹞發汗不解﹐而反腹中滿痛﹐則邪不在表而在裏﹐亦惟有急下一法﹐庶滿痛去而病自解也﹐減不足言四字﹐形容腹滿如繪﹐見滿至十分﹐卽減去一二分﹐不足殺其勢也﹐此所以縱有外邪未解﹐而當下無疑耳。﹝二七﹞傷寒六七日﹐目中不了﹐睛不和﹐無表裏證﹐大便難﹐身微熱者﹐此爲實也﹐急下之﹐宜大承气湯。﹝原文﹞此一條﹐辧證最微細﹐大便難﹐則非久祕﹐裏證不急也﹐身微熱﹐則非大熱﹐表證不急也﹐故曰無表裏證﹐只可因是而驗其熱邪在中耳﹐熱邪在中﹐亦不爲急﹐但其人目中不了了﹐睛不和則急矣﹐以陽明之脈絡於目﹐絡中之邪且盛﹐則在經之盛更可知﹐故惟有急下之而已。按少陰經﹐有急下三法﹐以救腎水﹐一本經水竭﹐一木邪湧水﹐一土邪淩水﹐而陽明經﹐亦有急下三法﹐以救津液﹐一汗多津越於外﹐一腹滿津結於內﹐一目睛不慧﹐津枯於中﹐合兩經下法以觀病情生理﹐恍覺身在冰壺﹐腹飲上池矣。﹝二八﹞陽明病欲解時﹐從申至戍上。﹝原文﹞﹝二九﹞脈浮而芤﹐浮爲陽﹐芤爲陰﹐浮芤相搏﹐胃气生熱﹐其陽則絕。﹝原文﹞其陽則絕﹐卽無陽之互辭﹐謂津液內亡也﹐當下不下﹐故至此耳。﹝三十﹞跌陽脈浮而濇﹐浮則胃气彊﹐濇則小便數﹐浮濇相搏﹐大便則難﹐其脾爲約﹐麻仁丸主之。﹝原文﹞脾約之證﹐在太陽陽明﹐已當用麻仁丸潤下﹐失此不用﹐延至正陽陽明﹐胃中津液﹐甕干杯罄﹐下無及矣﹐然則浮濇之脈﹐轉爲浮芤﹐不可類推乎﹐詳見本卷末答門人脾約問。

陽明經下篇

凡外邪已趨﹐少陽未離陽明﹐謂之少陽﹐陽明列於此篇。凡屬正陽陽明之證﹐病已入於胃腑﹐故下之則愈﹐其有胃不實﹐而下證不具者﹐病仍在經﹐在經之邪不解﹐必隨經而傳少陽﹐口苦咽漧﹐目眩耳聾﹐胸脇滿痛之證﹐必兼見一二﹐故謂之少陽陽明﹐其實乃是陽明少陽也。少陽主半表半里﹐陽明證中﹐才兼少陽﹐卽表裏皆不可攻﹐故例中止用和法。少陽陽明合病﹐另有顓條﹐附三陽經後。﹝一﹞陽明病﹐發潮熱﹐大便溏﹐小便自可﹐胸脇滿不去者﹐小柴胡湯主之。﹝原文﹞潮熱本陽明胃實之候﹐苦大便溏﹐小便自可﹐則胃全不實﹐更加胸脇滿不去﹐則證已傳入少陽矣﹐才兼少陽﹐卽有汗下二禁﹐惟小胡柴湯一方﹐合表裏中而總和之﹐乃少陽一經之正法﹐故陽明少陽﹐亦取用之無別法也。﹝二﹞陽明病﹐脇下鞕滿﹐不大便而嘔﹐舌上白胎者﹐可與小柴胡湯﹐上焦得通﹐津液得下﹐胃气因和﹐身濈然而汗出解也。﹝原文﹞不但大便溏﹐爲胃未實﹐卽使不大便﹐而見脇下鞕滿﹐嘔與舌胎之證﹐則少陽爲多﹐亦當從小柴胡湯﹐分解陰陽﹐則上下通和﹐濈然汗出﹐而胎嘔脇滿之外證﹐一時俱解矣﹐旣云津液得下﹐則大便自行亦可知矣﹐此一和而表裏俱徹﹐所以爲貴也。上焦得通﹐津液得下﹐八字﹐關系病機最切﹐風寒之邪﹐協津液而上聚於膈中﹐爲喘爲嘔爲水逆﹐爲結胸﹐常十居六七﹐是風寒不解﹐則津液必不得下﹐倘誤行發散﹐不惟津液不下﹐且轉增上逆之勢﹐愈無退息之期矣﹐此所以和之於中而上焦反通也﹐至於雜病項中﹐加痰火哮喘咳嗽瘰癧等證﹐又皆火勢燻蒸﹐日久頑痰﹐膠結經隧﹐所以火不內熄﹐則津液必不能下灌靈根﹐而精華盡化爲敗濁耳﹐夫人之得以長享者﹐惟賴後天水谷之气﹐生其津液﹐津液結則病﹐津液竭則死矣﹐故治病而不知救人之津液者﹐眞庸工也。論太陽陽明少陽陽明原有可下之證。﹝三﹞問曰﹐病有太陽陽明﹐有正陽陽明﹐有少陽陽明﹐何謂也﹐答曰﹐太陽陽明者﹐脾約是也﹐正陽陽明者﹐胃家實是也﹐少陽陽明者﹐發汗利小便已﹐胃中躁煩實﹐大便難是也。﹝原文﹞注謂脾約﹐乃太陽之邪﹐徑趨入胃而成胃實﹐貽誤千古﹐詳後答門人問脾約論。

附少陽轉陽明二證此與陽明兼帶少陽之證殊﹐故另揭出。○少陽陽明者﹐發汗利小便已﹐胃中躁煩實﹐大便難是也。陽明原文病已傳到少陽經﹐而去陽明經遠矣﹐乃從少陽經治法﹐發汗利小便已﹐其人方饞胃中躁煩實﹐大便難者﹐是少陽重轉陽明﹐而成可下之一證也。○服柴胡湯已﹐渴者﹐屬陽明也﹐以法治之。﹝少陽原文﹞此條亦互工作之意﹐解見少陽

附太陰轉陽明一證○傷寒脈浮而緩﹐手足自溫者﹐是爲系在太陰﹐太陰者身當發黃﹐若小便自利者﹐不能發黃﹐至七八日大便鞕者﹐爲陽明病也。﹝太陰原文﹞脈浮而緩﹐本爲表證﹐然無發熱惡寒外候﹐而手足自溫者﹐是邪已去表而入裏﹐其脈之浮緩﹐又是邪在太陰以脾脈主緩故也﹐邪入太陰﹐勢必蒸濕爲黃﹐若小便自利﹐則濕仁而發黃之患可免﹐但脾濕旣行﹐胃益幹躁﹐胃躁則大便必鞕﹐因復轉爲陽明內實而成可下之證也。

附少陰轉陽明一證○少陰病﹐六七日﹐腹脹不大便者﹐急下之﹐宜大承气湯。﹝少陰原文﹞少陰之證﹐自利者最多﹐虛寒則下利消榖﹐滑脫則下利膿血﹐故多用溫法﹐此以六七日不大便﹐而腹脹﹐可見熱邪轉歸陽明﹐而爲胃實之證﹐所以宜於急下也。

附厥陰轉陽明之證○下利譀語者﹐有躁屎也﹐宜小承气湯。﹝厥陰原文﹞下利則熱不結﹐胃不實﹐何得讝語耶﹐此必邪返於胃﹐內有躁屎﹐故𨿽下利而結者自若也﹐半利半結﹐所以不宜大承气﹐而宜於小承气﹐微動其結耳。

附答客難大意客有熟仲景之書者﹐難昌曰﹐所分陽明三篇﹐將仲景陽明證中七十四條﹐收盡無遺﹐大開後人眼目﹐可謂智矣﹐祇是過矜其智﹐而掩昔賢之長﹐鄙見微有不滿耳﹐昌曰﹐余何敢哉﹐客曰﹐王叔和當日編次陽明一經﹐首列問有太陽陽明﹐有正陽陽明﹐有少陽陽明者﹐何也﹐仲景答曰﹐太陽陽明者﹐脾約是也﹐正陽陽明者﹐胃家實是也﹐少陽陽明者﹐發汗利小便已﹐胃中躁﹐大便難﹐是在﹐聖言煌煌﹐子旣遵其例﹐何反後其文耶﹐昌曰﹐三段揭首﹐叔和已誤﹐曷可再誤﹐昌分三篇﹐不從玆起見也﹐三篇舉以統括七十餘條之義﹐若叔和所列﹐不過是絕無僅有之一證﹐以冠篇首﹐則陽明一經之大旨盡矣﹐此無難辧者﹐蓋當日之問﹐乃問三陽經中可下之證﹐所以答云﹐太陽陽明之可下者﹐除是脾約﹐少陽陽明之可下者﹐除是發汗利小便已﹐胃中躁﹐大便難﹐捨此二證﹐則太陽少陽﹐必有一定之下法矣﹐今分三篇﹐以明太少二陽之不可下﹐乃以可下之條﹐混引其端﹐昌之所不敢出也﹐﹐又況少陽陽明﹐所謂發汗利小便已﹐胃中躁﹐大便難者﹐乃是病邪已去陽明﹐全入少陽﹐及發汗利小便後﹐少陽證亦盡罷﹐其邪不入三陰﹐重復轉到陽明﹐所以名爲少陽陽明﹐與始先病在陽明﹐略兼少陽一二者﹐有何干涉哉﹐客始爲之心折。

附答門人奇問門人問治傷寒之法﹐軌則𨿽多﹐必有精一之理﹐可以貫徹終始者﹐請吾師試舉一言以蔽之﹐可乎﹐余曰﹐傷寒之變﹐千蹊萬徑﹐如之何其可以一言括耶﹐門人曰﹐如痘疹祕訣﹐謂起先開盤時﹐要有根腳﹐有根腳則漿成﹐及至灌膿時﹐要無根腳﹐﹐無根腳則毒化﹐此亦片言居要者﹐吾師曷不仿而言之﹐余笑曰﹐若是則姑擬一言以答子之奇問﹐亦無難者﹐凡治傷寒之訣﹐起先惟恐傳經﹐傳經則變生﹐其後惟恐不傳經﹐不傳經則勢篤﹐此二語不識可括其義否﹐門人躇躊曰﹐起先惟恐傳經﹐韙矣﹐其後惟恐不傳經之說﹐大奇且大創﹐未之前聞也﹐余曰﹐仲景言之再四﹐但子輩雙眸未炯﹐見同未見耳﹐何奇創之有耶﹐仲景云﹐陽明居中﹐土也﹐萬物所歸﹐無所復傳﹐蓋陽明之脈﹐行身之前﹐邪入其經﹐則有前經後經相傳之次第﹐而陽明之府﹐乃中州之胃﹐爲水谷之海﹐臟腑經脈之總司﹐邪入其中﹐則無復傳次之可言﹐所以惟有下奪一法﹐奪其土﹐而邪自不畱耳﹐此仲景於陽明經內特挈不傳之妙理也﹐又云陽明中風﹐脈弦浮大而短气﹐腹都滿﹐脇下及心痛﹐久按之气不通﹐鼻幹不得汗﹐嗜臥﹐一身及面目悉黃﹐小便難﹐有潮熱﹐時時噦﹐耳前後腫﹐刺之小差﹐外不解﹐病經十日﹐脈續浮者﹐與小柴胡湯﹐脈但浮無餘證者﹐與麻黃湯﹐若不尿﹐腹滿加噦者不治﹐此一段至理﹐千古無人看出﹐總不識其所言者何事﹐詎知脈弦浮大而气反短﹐連腹都滿者﹐邪不傳也﹐脇下及心痛﹐乃至久按之气不通者﹐邪不傳也﹐鼻幹不得汗﹐嗜臥﹐表裏俱困﹐乃至一身及面目﹐悉蒸爲黃者﹐邪不傳也﹐小便難﹐有潮熱﹐時時噦者﹐胃熱熾盛﹐上下道窮﹐邪不傳也﹐耳前後腫﹐刺之小差者﹐內邪不傳﹐乃至外抉﹐其血亦不散﹐但其腫小差也﹐外不解過經十日﹐畱連極矣﹐所謂萬物所歸﹐無所復傳者﹐原爲美事﹐孰知病邪歸之而不傳﹐反成加此之危候耶﹐要之陽明之邪﹐來自太陽﹐去自少陽﹐所以脈續浮者﹐與小柴胡湯﹐推其邪使速往少陽去路也﹐脈但浮無餘證者﹐與麻黃湯﹐推其邪使速還太陽來路也﹐若不尿腹滿﹐則胃邪內壅﹐不下行矣﹐而更加噦﹐則胃气將竭﹐愈上逆矣﹐再有何法可以驅其邪而使之傳哉﹐又云太陽病﹐十日已去﹐脈浮細而嗜臥者﹐外已解也﹐設胸滿脇痛者﹐與小柴胡湯﹐脈但浮者與麻黃湯﹐見脈浮細而嗜臥﹐邪已盡傳於外而解散者﹐方可無慮﹐設胸滿脇痛﹐則當與小柴胡湯﹐推立速往少陽而出﹐設脈但浮無餘證﹐則當與麻黃湯﹐推之速往太陽而出﹐是皆惟恐其邪之不傳﹐暗伏危機也﹐必識此意﹐然後始識仲景用藥之故﹐不然﹐豈有十餘日後而無故張皇﹐反用麻黃湯之理哉﹐凡此皆因太少二陽﹐與陽明連貫﹐故用表法﹐所謂從外入者驅而出之於外也﹐復有表裏陰陽之間﹐正己虛而邪不盡﹐無可速傳之候﹐仲景用法﹐悉從外邪不能傳出起見﹐如太陽病未解﹐脈陰陽俱停﹐必先振栗汗出而解﹐設不振懍﹐則邪不能傳之於表﹐而無從得汗可知也﹐然旣云陰陽兩停﹐其傳表傳裏﹐未可預定﹐所以惟陽脈微者﹐方是邪不能傳表﹐當從汗之而解﹐惟陰脈微者﹐方是邪不能傳裏﹐當從下之而解﹐此其故甚可思也﹐若非邪住不傳之候﹐則陽脈微者﹐當補其陽﹐陰脈微者﹐當補其陰矣﹐豈有反汗之而傷其陽﹐下之而傷其陰之理哉﹐又如太陽病﹐過經十餘日﹐反二三下之﹐後四五日﹐柴胡證仍在者﹐先與小柴胡湯服之﹐本當蒸蒸而振﹐卻發熱汗出而解矣﹐乃反加嘔不止﹐心下急﹐鬱鬱微煩者﹐此邪因屢下而入裏已深﹐非一柴胡湯可以盡提之﹐傳出於表﹐必再與大柴胡湯﹐分提表裏之邪﹐陽邪傳陽﹐陰邪傳陰﹐一舉而分解之﹐始爲合法﹐不然﹐豈有嘔急郁煩﹐表證轉增﹐反行兼解其裏之理哉﹐又如傷寒五六日﹐頭汗出﹐微惡寒﹐手足冷﹐心下滿﹐口不欲食﹐大便鞕﹐脈細者﹐此爲陽微結﹐乃是說陽分之邪﹐微微結聚﹐不能傳出於表裏﹐故本文卽繼之曰﹐必有表復有裏也﹐其旨甚明也﹐末云可與小柴胡湯﹐設不了了者﹐得屎而解﹐卽前證過經十餘日﹐用大小柴胡﹐分提使傳之法也﹐乃知捨此﹐更無可使其傳矣﹐又如發汗吐下後﹐虛煩不得眠﹐若劇者必反復顚倒﹐心中懊憹﹐此邪退正虛﹐而余邪阻滯不能傳散﹐以致無可柰何也﹐此時將汗之乎﹐下之乎﹐和之乎﹐溫之乎﹐仲景巧用梔子鼓湯﹐湧載其餘邪於上﹐俾一吐而盡傳無餘﹐設非此一法﹐從髙而越﹐有殆而已矣﹐又如雲﹐食穀則噦﹐不能食﹐攻其熱則噦﹐欲飲水者﹐與水則噦﹐不能食者﹐與水則噦﹐何其言之不一耶﹐皆是爲胃气虛寒﹐余邪不能傳散者﹐致其叮嚀也﹐更有榖疸一證﹐邪熱在胃不能傳出﹐反蒸食而發黃﹐固瘕一證﹐胃气虛寒﹐水停不行﹐反滲大腸而瘕泄﹐此三證者﹐仲景但言證而不言治﹐學者倘不透此一關﹐果何從而施治耶﹐是則邪之傳與不傳﹐所關如此甚巨﹐乃治傷寒家﹐初不量邪勢之淺深﹐胃气之厚薄﹐而貿貿以從事也﹐實鯀先聖法則﹐未經昔賢闡繹﹐後學漫無入路耳﹐夫足太陽膀胱﹐足陽明胃﹐足少陽膽﹐皆府也﹐何必獨歸陽明﹐始不傳耶﹐蓋膀胱主出﹐胃主納﹐膽不主出納﹐所以惟陽明胃﹐爲藏納之地﹐具載物之體﹐傳經之邪﹐必歸陽明﹐始能消之﹐若夫胃土告困﹐不能消邪﹐則在府之邪﹐漫無出路﹐久之必漸積於本經﹐其脈必仍轉爲浮﹐所以仲景云脈續浮者﹐與柴胡湯﹐此中復有奧義﹐其義維何﹐卽必有表復有裏之說也﹐故用柴胡湯﹐提出少陽﹐俾循經次而傳太陰少陰厥陰以盡其邪﹐乃始得以無患耳﹐若但浮無餘證﹐則是有表無裏﹐只用麻黃湯提出太陽﹐其邪立解﹐不勞餘力矣﹐得仲景之神者﹐目擊道存﹐卽如天以四時成歲﹐中土各旺於季月之末﹐然後木庇其根﹐火收其焰﹐金銷其肅﹐水藏其瀾﹐便非傳之中土﹐則木火金水不相連貫﹐何以化機盈眸不息乎﹐人之飲食入胃﹐淸气升而濁气降﹐波滓不畱者﹐其妙惟在於傳﹐設一日不傳﹐則積滯而不能化矣﹐至於仙家摛簇五行﹐東三南二木火相戀歸於中土﹐西四北一金水相親歸於中土﹐其妙更在於不傳﹐設傳則流散而不能造矣﹐然則中土之傳與不傳﹐足盡天人之蘊﹐又何疑於醫事哉﹐門人爽然曰﹐似此剔出傷寒神髓以立言﹐數之可千﹐推之可萬﹐恍疑身陟天漢星津﹐炯炯光芒﹐流射肺腑矣﹐請名之曰伐髓迪光論。門人問脾約一證﹐胃彊脾弱脾不爲胃行其津液﹐如懦夫甘受悍妻之約束﹐寧不爲家之索乎﹐余曰﹐何以見之﹐曰仲景云﹐跌陽脈浮而澀﹐浮則胃气彊﹐澀刖小便數﹐浮澀相搏﹐大便爲難﹐其脾爲約﹐麻仁丸主之﹐以是知胃彊脾弱也﹐余曰脾弱卽當補矣﹐何爲麻仁丸中﹐反用大黃枳實厚朴乎﹐子輩日聆師說﹐而腹笥從前相仍之陋﹐甚非所望也﹐仲景說胃彊﹐原未說脾弱﹐況其所謂胃彊者﹐正是因脾之彊而彊﹐蓋約者省約也﹐脾气過彊﹐將三五日胃中所受之谷﹐省約爲一二彈丸而出﹐全是脾土過躁﹐致令腸胃中之津液日漸漧枯﹐所以大便爲難也﹐設脾气弱﹐卽當便泄矣﹐豈有反難之理乎﹐相傳謂脾弱﹐不能約束胃中之水﹐何以反能約束胃中之谷耶﹐在陽明例中﹐凡宜攻下者﹐惟恐邪未入胃﹐大便弗鞕﹐又恐初鞕後溏﹐不可妄攻﹐若欲攻之﹐先與小承气﹐試其轉失气﹐方可攻﹐皆是慮夫脾气之弱﹐故爾躊躇也﹐若夫脾約之證﹐在太陽已卽當下矣﹐更何待陽明耶﹐子輩傅會前人﹐以脾約爲脾弱﹐將指吳起之殺妻者﹐爲懦夫乎﹐有悖聖言矣。門人又問曰﹐今乃知脾約之解矣﹐觸類而推﹐太陽陽明之脾約﹐與少陽陽明之胃中躁煩實﹐大便難者﹐同是一證﹐此其所以俱可攻下耶﹐余曰﹐是未可言觸類也﹐因難之曰﹐邪熱自太陽而陽明而少陽﹐爲日旣久﹐爍其津液﹐大便固當難矣﹐其在太陽方病之始﹐邪未入胃﹐何得津液卽便消耗﹐而大腸躁結耶﹐且太陽表邪未盡﹐又何不俟傳經﹐卽亟亟潤下﹐而自犯太陽之禁耶﹐門人不能對﹐因誨之曰﹐脾約一證﹐乃是未病外感之先﹐其人素慣脾約三五日一次大便者﹐及至感受風寒﹐卽邪未入胃﹐而胃已先實﹐所以邪至陽明﹐不患胃之不實﹐但患無津液以奉其邪﹐立至枯槁耳﹐仲景大變太陽禁下之例﹐而另立麻仁丸一法以潤下之﹐不比一時暫結者﹐可用湯藥蕩滌之耳﹐此義從前瞶瞶凡遇素成脾約之人﹐亦必俟經盡方下﹐百無一生矣﹐故因子問而暢發之。

附問難門人大意暇日門人聚譚仲景制方之妙﹐主伯亞旅﹐天然一定﹐因問曰﹐仲景於太陽經中﹐有兼帶陽明經者﹐其風傷衛﹐則桂枝湯中加葛根﹐其寒傷營﹐則麻黃湯中加葛根﹐有兼帶少陽經者﹐其風傷衛﹐則桂枝湯中加柴胡﹐其寒傷營﹐則麻黃湯中加柴胡﹐合並之病亦然﹐是則陽明經以葛根爲主藥﹐少陽經以柴胡爲主藥矣﹐乃少陽經顓用小柴胡湯﹐而陽明一經﹐全不用葛根湯者何耶﹐門人不能對﹐因誨之曰﹐此有二義﹐太陽而略兼陽明﹐則以方來之陽明爲重﹐故加葛根﹐陽明而尙兼太陽﹐則以未罷之太陽爲重﹐故不用葛根﹐且陽明主肌肉者也﹐而用葛根大開其肌肉﹐則津液盡從外泄﹐恐胃愈躁而陰立亡﹐故不用者﹐所以存津液耳﹐本經前條有云﹐陽脈實﹐因發其汗出多者﹐亦爲太過﹐太過爲陽絕於裏﹐亡津液﹐大便因鞕也﹐是陽脈實者﹐且不可過汗﹐其陽脈微者﹐又當何如耶﹐仲景所以陽明諸證﹐全不用葛根之意﹐益彰彰矣﹐小兒布痘﹐見點之時﹐第一戒用葛根﹐用之則肌竅盡開﹐一齊擁出﹐昔賢云﹐見點之後﹐忌用升麻湯﹐以升麻湯中有葛根耳﹐後人誤謂見點後﹐忌用升麻﹐至於葛根反恣用無忌﹐只遺一湯字﹐而葛根等兔脫﹐升麻等雉罹﹐兒命遭枉﹐等恆河沙數矣﹐因與治傷寒﹐濫用葛根劫人津液者﹐並舉示戒焉。

卷三

尙論篇少陽經證治大意

仲景少陽經之原文﹐叔和大半編入太陽經中﹐昌殊不得其解﹐豈以太陽行身之背﹐少陽行身之側﹐其營衛顯然易辧﹐非如陽明與三陰之屬臟腑者﹐營衛難窺﹐故將少陽之文﹐匯入太陽耶﹐此等處竊不敢仍叔和之舊﹐蓋六經各有專司者﹐乃引少陽之文﹐與三陽合病並病經過不解﹐及壞病諸條﹐悉入太陽篇中﹐適足以亂太陽之正也﹐在太陽一經之病﹐已倍他經﹐辧之倍難﹐而無端蔓引混收﹐此後人所爲多歧亡羊乎﹐玆將治少陽之法﹐悉歸本篇﹐其合病﹑並病﹐壞病﹐痰病﹐另隸於三陽經後﹐庶太陽之脈淸﹐而少陽之脈亦淸耳。

少陽證用小柴胡湯和解加減一法﹝一﹞傷寒五六日﹐中風往來寒熱﹐胸脇苦滿﹐默默不欲飲食﹐心煩喜嘔﹐成胸中煩而不嘔﹐或渴﹐或腹中痛﹐或脇下痞鞕或心下悸﹐小便不利﹐或不渴﹐身有微熱﹐成欬者﹐小柴胡湯主之﹐傷寒中風﹐有柴胡證﹐但見一證便是﹐不必悉具﹐若胸中煩而不嘔﹐去半夏人參加括婁實﹐苦渴者﹐去半夏﹐加人參括蔞根﹐若腹中痛﹐去黃芩加芍藥﹐若脇下痞鞕﹐去大棗加牡蠣﹐若心下悸小便不利者﹐去黃芩加茯苓﹐若不渴外有微熱者﹐去人參加桂枝﹐溫覆取微似汗愈﹐若欬者﹐去人參大棗生薑﹐加五味子漧薑。﹝原文﹞軀殼之表陽也﹐軀殼之裏陰也﹐少陽主半表半里之間﹐其邪入而並於陰則寒﹐出而並於陽則熱﹐往來寒熱﹐無常期也﹐風寒之外邪﹐挾身中有形之痰飲﹐結聚於少陽之本位﹐所以胸脇苦滿也﹐胸脇旣滿﹐胃中之水榖亦不消﹐所以默默不欲食﹐卽昏昏之意﹐非靜默也﹐心煩者﹐邪在胸脇﹐逼處心間也﹐或嘔不嘔﹐或渴不渴﹐諸多見證﹐各隨人之气體﹐不盡同也﹐然總以小柴胡之和法爲主治﹐而各隨見證以加減之耳。

少陽病有辧證一法﹝二﹞少陽之爲病﹐口苦咽漧目眩也。﹝原文﹞口苦咽漧者﹐熱聚於膽也﹐目眩者﹐木盛生風而旋暈也。

少陽病有汗吐下三禁二法﹝三﹞傷寒脈弦細﹐頭痛發熱者屬少陽﹐少陽不可發汗﹐發汗則讝語﹐此屬胃﹐胃和則愈﹐胃不和則煩而悸。﹝原文﹞少陽傷寒禁發汗﹐少陽中風禁吐下﹐二義互舉﹐其旨益嚴﹐蓋傷寒之頭痛發熱﹐宜於發汗者﹐尙不可汗﹐則傷風之不可汗﹐更不待言矣。脈弦細者﹐邪欲入裏﹐其在胃之津液﹐必爲熱耗﹐重復發汗﹐而驅其津液外出﹐安得不讝語乎﹐胃和者﹐邪散而津回也﹐不和者﹐津枯而飲結﹐所以煩而悸也。﹝四﹞少陽中風﹐兩耳無所聞﹐目赤﹐胸中滿而煩者﹐不可吐下﹐吐下則悸而驚。﹝原文﹞風熱上壅則耳無聞﹐目赤﹐無形風熱﹐與有質痰飲搏結﹐則胸滿而煩﹐此但從和解中行分竭法可也﹐若誤汗下﹐則胸中正气大傷﹐而邪得以逼亂神明﹐此時卽爲城下之盟﹐所喪不滋多乎。

辧少陽經病有欲解不解四法﹝五﹞傷寒三日﹐三陽爲盡﹐三陰當受邪﹐其人反能食不嘔﹐此爲三陰不受邪也。﹝原文﹞能食不嘔﹐與胃和則愈之義互發。﹝六﹞傷寒三日﹐少陽脈小者﹐欲已也。﹝原文﹞脈不弦大﹐邪微欲解之先徵也。﹝七﹞少陽病﹐欲解時﹐從寅至辰上。﹝原文﹞受病之經﹐正气虛衰﹐每藉力於時令之王﹐此趨三避五﹐所繇來乎。﹝八﹞傷寒六七日﹐無大熱﹐其人躁煩者﹐此爲陽去入陰故也。﹝原文﹞陽去入陰﹐則邪勢得以畱連﹐轉致危困者多矣﹐有治傷寒之責者﹐綫索在手﹐於邪在陽經之日﹐亟從外奪不亦善乎。

少陽證具將欲入裏而太陽陽明小有未罷但用小柴胡湯一法﹝九﹞傷寒四五日﹐身熱﹐惡風﹐頭項彊﹐脇下滿﹐手足溫而渴者﹐小柴胡湯主之。﹝原文﹞身熱惡風﹐太陽證也﹐頭項彊﹐太陽兼陽明證也﹐脇下滿﹐少陽證也﹐本當從三陽合並病之例﹐而用表法﹐但其手足溫而加渴﹐外邪輻湊於少陽﹐而向裏之機已著﹐倘更用辛甘發散之法﹐是重增其熱﹐而大耗其津也﹐故從小柴胡之和法﹐則陽邪自罷﹐而陰津不傷﹐一舉而兩得矣﹐此用小柴胡湯﹐當從加減法﹐不嘔而渴者﹐去半夏加括蔞根爲是。

少陽證﹐脈弦濇加腹痛﹐先用建中﹐後用小柴胡一法。﹝十﹞傷寒陽脈澀﹐陰脈弦﹐法當腹中急痛者﹐先用小建中湯﹐不差者﹐與小柴胡湯主之。﹝原文﹞陽脈濇﹐陰脈弦﹐渾似在裏之陰寒﹐所以法當腹中急痛﹐故以小建中之緩﹐而和其急﹐腹痛止﹐而脈不弦澀矣﹐若不差﹐則弦爲少陽之本脈﹐而澀乃汗出不徹﹐腹痛乃邪欲傳太陰也﹐則用小柴胡湯以和陰陽﹐爲的當無疑矣。

少陽論具已經汗下而太陽未罷胸有微結者宜用柴胡桂枝榦姜一法﹝一一﹞傷寒五六日﹐已發汗而復下之﹐胸脇滿﹐微結﹐小便不利﹐渴而不嘔﹐但頭汗出﹐往來寒熱﹐心煩者﹐此爲未解也﹐柴胡桂枝榦姜湯主之。﹝原文﹞少陽證尙兼太陽﹐所以誤下而胸間微結也﹐太陽中篇結胸條內﹐頭微汗出﹐用大陷胸湯﹐以其熱結在裏﹐故從下奪之法也﹐此頭汗出而胸微結﹐用柴胡桂枝榦姜湯﹐以裏證未具﹐故從和解之法也﹐小柴胡方中﹐減半夏人參﹐而加桂枝以行太陽﹐加漧薑以散气滿﹐括蔞根以滋幹﹐牡礪以耎結﹐一一皆從本例也。

少陽證小柴胡湯加渴者宜救津液一法﹝三﹞服柴胡湯已﹐渴者﹐屬陽明也﹐以法治之。﹝原文﹞風寒之邪﹐從陽明而轉少陽﹐起先不渴﹐裏證未具﹐及服小柴胡湯已﹐重加口渴﹐則邪還陽明﹐而當調胃以存津液矣﹐然不曰攻下﹐而曰以法治之﹐意味無窮﹐蓋少陽之寒熱往來﹐間有渴證﹐倘少陽未罷﹐而恣言攻下﹐不自犯少陽之禁乎﹐故見少陽重轉陽明之證﹐但云以法治之﹐其法維何﹐卽發汗利小便已﹐胃中躁煩實﹐大便難之說也﹐若未利其小便﹐則有豬苓五苓之法﹐若津液熱熾﹐又有人參白虎之法﹐仲景圓穖活潑﹐人存政舉未易言矣。

少陽證具誤下而證尙未變者仍用小柴胡湯二法﹝一三﹞凡柴胡湯病證而下之﹐若柴胡證不罷者﹐復與柴胡湯﹐必蒸蒸而振﹐卻發熱汗出而解。﹝原文﹞﹝一四﹞傷寒五六日﹐嘔而發熱者﹐柴胡湯證具而以他藥下之﹐柴胡證仍在者﹐復與柴胡湯﹐此𨿽已下之﹐不爲逆﹐必蒸蒸而振﹐卻發熱汗出而解若心下滿而鞕痛者﹐此爲結胸也﹐大陷胸湯主之﹐但滿而不痛者此爲痞﹐柴胡湯不中與之﹐宜半夏瀉心湯。﹝原文﹞二條互發﹐前略後詳﹐誤下𨿽誰未變﹐然正气先虛﹐故服柴胡湯﹐必蒸蒸而振﹐始得發熱汗出﹐而邪從表解也﹐若誤下而成結胸與痞﹐則邪尙在太陽﹐而柴胡非所宜矣﹐結胸及痞太陽經令有顓條。

重以汗下爲逆不爲逆申上文而廣其義﹝一五﹞本發汗而復下之﹐此爲逆也﹐若先發汗﹐治不爲逆﹐本先下之﹐而反汗之﹐此爲逆也﹐若先下之﹐治不爲逆。﹝原文﹞少陽𨿽有汗下二禁﹐然而當汗當下﹐正自不同﹐本當發汗而反下之﹐則爲逆﹐若先汗後下﹐則不爲逆﹐本當下之﹐而反發汗﹐則爲逆﹐若先下後汗﹐則不爲逆﹐全在辧其表裏差多差少之間矣。

少陽病有疑似少陰者當細辧脈證用藥一法﹝一六﹞傷寒五六日﹐頭汗出﹐微惡寒﹐手足冷﹐心下滿﹐口不欲食﹐大便鞕﹐脈細者﹐此爲陽微結﹐必有表復有裏也﹐脈沈亦在裏也﹐汗出爲陽微﹐假令純陰結﹐不得復有外證﹐悉入在裏﹐此爲半在裏半在外也﹐脈𨿽沈緊﹐不得爲少陰病﹐所以然者﹐陰不得有汗﹐今頭汗出﹐故知非少陰也﹐可與小柴胡湯﹐設不了了者﹐得屎而解。﹝原文﹞陽微結者﹐陽邪微結﹐未盡散也﹐注作陽气衰微﹐故邪气結聚﹐大差﹐果爾則頭汗出爲亡陽之證﹐非半表半里之證矣﹐果爾則陰結﹐又是陰气衰微矣﹐玩本文假令純陰結等語﹐謂陽邪若不微結﹐純是陰邪內結﹐則不得復有外證﹐其義甚明﹐得屎而解﹐卽取大柴胡爲和法之意也。

用汗吐下後有辧脈證而識其必愈一法﹝一七﹞凡病若發汗﹐若吐若下﹐若亡津液﹐陰陽自和者﹐必自愈。﹝原文﹞汗吐下三法﹐難於恰當﹐若誤用之﹐則病未去﹐而胃中之津液已先亡﹐凡見此者﹐診視其脈與證﹐陰陽自和﹐則津液復生﹐必自愈也。

辧婦人傷寒傳少陽有熱入血室之證四法﹝一八﹞婦人中風﹐發熱惡寒﹐經水適來﹐得之七八日﹐熱除而脈遲身涼﹐胸脇下滿﹐如結胸狀﹐讝語者﹐此爲熱入血室也﹐當刺期門﹐隨其實而瀉之。﹝原文﹞﹝一九﹞婦人中風﹐七八日續待寒熱﹐發作有時﹐經水適斷者﹐此爲熱入血室﹐其血必結﹐故使如瘧狀﹐發作有時﹐小柴胡湯主之。﹝原文﹞﹝二十﹞婦人傷寒發熱﹐經水適來晝日明了﹐暮則讝語﹐如見鬼狀者﹐此爲熱入血室﹐無犯胃气及上二焦﹐必自愈。﹝原文﹞﹝二一﹞血弱气盡腠理開﹐邪气因入﹐與正气相搏結於脇下﹐正邪分爭﹐往來寒熱﹐休作有時﹐默默不欲飲食﹐臟腑相連﹐其痛必下﹐邪髙痛下﹐故使嘔也﹐小柴胡湯主之。﹝原文﹞四條皆互文見意也﹐一雲經水適來﹐一雲經水適斷﹐一云七八日熱除﹐而脈遲身涼﹐一云七八日續得寒熱﹐發作有時﹐一云胸脇下滿﹐一云邪气因入﹐與正气相搏結於脇下﹐一云如結胸狀﹐一云邪髙痛下﹐一云讝語﹐一云晝日明了﹐暮則讝語﹐如有鬼狀﹐一云如瘧狀﹐一云往來寒熱﹐休作有時﹐一云刺期門﹐一云用小柴胡湯﹐一云毋犯胃气及上二焦﹐皆互文以明大義﹐而自爲腳注也﹐學者試因此而紬釋全書﹐思過半矣。如結胸狀四字﹐仲景尙恐形容不盡﹐重以臟腑相連﹐邪髙痛下之語﹐暢發病情﹐蓋血室者衝脈也﹐下居腹內﹐厥陰肝之所主也﹐而少陽之膽與肝相連﹐腑邪在上﹐髒邪在下﹐胃口逼處二邪之界﹐所以默默不欲飲食而但喜嘔耳﹐期門者肝之募也﹐隨其實而瀉之﹐瀉肝之實也﹐又刺期門之腳注也﹐小柴胡湯﹐治少陽之正法也﹐毋犯胃气及上二焦﹐則捨期門﹐小柴胡更無他法矣﹐必自愈﹐見腑邪可用小柴胡湯﹐而髒邪必俟經水再行﹐其邪熱乃隨血去﹐又非藥之所能勝耳。﹝少陽止此﹞

重編合病並病壞病痰病附三陽經後﹐其過經不解﹐附三陰經後。右證叔和俱編入太陽經中﹐不知何意﹐或謂傷寒只分六經﹐合太陽一經﹐別無可入諸項也﹐然則霍亂證﹐及陰陽易等證﹐曷不盡入太陽耶﹐況乎旣重六經﹐則少陽亦六經之一﹐曷不爲重耶﹐玆一一淸出﹐以六經等六國﹐以合並諸病等附庸﹐俾業傷寒者﹐一展玩而了然於心目耳。

合病合病者﹐兩經之證﹐各見一半﹐如日月之合朔﹐如王者之合圭璧﹐界限中分﹐不偏多偏少之謂也。﹝一﹞太陽病﹐項背彊﹐幾幾反汗出惡風者﹐桂枝加葛根湯主之。﹝原文﹞﹝二﹞太陽病﹐項背彊﹐幾幾無汗惡風者﹐葛根湯主之。﹝原文﹞二條以有汗無汗﹐定傷風傷寒之別﹐蓋太陽初交﹐陽明末至﹐兩經各半﹐故仲景原文﹐不用合病二字﹐然𨿽不名合病﹐其實乃合病之初證也﹐幾幾者﹐頸不舒也﹐頸屬陽明﹐旣於太陽風傷衛證中﹐才見陽明一證﹐卽於桂枝湯內﹐加葛根一藥﹐太陽寒傷營證中﹐才見陽明一證﹐卽於麻黃湯內加葛根一藥﹐此大匠天然一不易之谷率也﹐然第二條﹐不用麻黃全方加葛根﹐反用桂枝全方加麻黃葛根者﹐則並其巧而傳之矣﹐見寒邪旣欲傳於陽明﹐則胸間之喘必自止﹐自可不用杏仁﹐況頸項背﹐俱是陽位﹐易於得汗之處﹐設以麻黃本湯加葛根﹐大發其汗﹐將毋項背彊﹐幾幾者﹐變爲經脈振搖動惕乎﹐此仲景之所爲精義入神也。桂枝湯﹐麻黃湯﹐分主太陽之表﹐葛根湯﹐總主陽明之表﹐小柴胡湯﹐總主少陽之表﹐三陽經合並受病﹐卽隨表邪見證多寡定方﹐絲絲入扣。﹝三﹞太陽與陽明合病﹐不下利﹐俱嘔者﹐葛根加半夏湯主之。﹝原文﹞﹝四﹞太陽與陽明合病者﹐必自下利﹐葛根湯主之。﹝原文﹞二條又以下利不下利﹐辧別合病主風主寒之不同也﹐風者陽也﹐陽性上行﹐故合陽明胃中之水飲而上逆﹐寒者陰也﹐陰性下行﹐故合陽明胃中之水谷而下奔﹐然上逆則必加半夏人葛根湯﹐以滌飲止嘔﹐苦下利﹐則但用葛根湯﹐以解兩經之邪﹐不治利而利自止耳﹐葛根湯卽第一條桂枝湯加葛根﹐不用麻黃者是也。﹝五﹞太陽與陽明合病﹐喘而胸滿者﹐不可下麻黃湯主之。﹝原文﹞兩經合病﹐當合用兩經之藥﹐何得偏用麻黃湯耶﹐此見仲景析義之精﹐蓋太陽邪在胸﹐陽明邪在胃﹐兩邪相合﹐必上攻其肺﹐所以喘而胸滿﹐麻黃杏仁﹐治肺气喘逆之顓藥﹐用之恰當﹐正所謂內舉不避親也﹐何偏之有。﹝六﹞太陽與少陽合病﹐自下利者﹐與黃芩湯﹐若嘔者﹐黃芩加半夏生薑湯。﹝原文﹞太陽陽明﹐合病下利﹐表證爲多﹐陽明少陽﹐合病下利﹐裏證爲多﹐太陽少陽﹐合病下利﹐半表半里之證爲多﹐故用黃芩甘艸芍藥大棗爲和法也。﹝七﹞陽明少陽合病﹐必下利﹐其脈不負者﹐順也﹐負者﹐失也﹐互相克賊﹐名爲負也﹐脈滑而數者﹐有宿食也﹐當下之﹐宜大承气湯。﹝原文﹞土木之邪﹐交動﹐則水榖不停而急奔﹐故下利可必也﹐陽明脈大﹐少陽脈弦﹐兩無相負﹐乃爲順候﹐然兩經合病﹐陽明气衰﹐則弦脈獨見﹐少陽勝而陽明負矣﹐下之固是通因通用之法﹐而土受克賊之邪﹐勢必藉大力之藥﹐急從下奪﹐乃爲解圍之善著﹐然亦必其脈滑而且數﹐有宿食者﹐始爲當下無疑也﹐設脈不滑數而遲軟﹐方慮土敗垂亡﹐尙敢下之乎。按太陽與陽明合病﹐陽明與少陽合病﹐俱半兼陽明﹐所以胃中之水榖不安﹐而必自下利﹐其有不下利者﹐亦必水飲上越而嘔﹐與少陽一經之證﹐漧嘔者大不同也﹐或利或嘔﹐胃中之眞气﹐與津液俱傷﹐所以亟須散邪以安其胃﹐更慮少陽勝而陽明負﹐卽當急下以救陽明﹐其取用大承气湯﹐正迅掃外邪﹐而承領元气之義也﹐設稍牽泥﹐則脈之滑數必轉爲遲軟﹐下之無及矣﹐微哉危哉。﹝八﹞三陽合病﹐脈浮大上關上﹐但欲眠睡﹐目合則汗。﹝九﹞三陽合病﹐腹滿身重﹐難以轉側﹐口不仁而面垢﹐讝語遺尿﹐發汗則讝語﹐下之則額上生汗﹐手足逆冷﹐若自汗者﹐白虎湯主之。﹝原文﹞三陽合病﹐互合之﹐表裏俱傷﹐故其脈浮大﹐其證欲眠﹐而目合則汗﹐中州之擾亂可知矣﹐此時發汗則偏於陽﹐而陽明之津液倍竭﹐故讝語益甚﹐將成無陽之證也﹐下之則偏於陰﹐而眞陽以無偶而益孤﹐故手足逆冷﹐而額上生汗﹐將成亡陽之證也﹐旣不宜於汗下﹐惟有白虎一湯﹐主解熱而不礙表裏﹐在所急用﹐然非自汗出﹐則表猶未解﹐尙未可用﹐此證夏月最多﹐當與痙濕暍篇參看。按三陽經之受外邪﹐太陽頭疼腰脊痛﹐陽明目痛﹐鼻幹不眠﹐少陽寒熱往來﹐口苦嘔渴﹐各有專司﹐合病者﹐卽兼司三陽二陽之證也﹐仲景但以合之一字括其義﹐而歸重在下利與嘔喘胸滿之內證﹐蓋以邪旣相合﹐其人腹內﹐必有相合之徵驗故也﹐後人於此等處﹐漫不加察﹐是以不知合病爲何病耳﹐再按少陽篇第九條云﹐傷寒六七日發熱微惡寒﹐支節煩疼微嘔﹐心下支結﹐外證未去者﹐柴胡桂枝湯主之一條﹐其證全是太陽與少陽合並之病﹐但內無下利﹐其嘔復微﹐卽不謂之合病﹐心下支結﹐又與心下痞鞕﹐時如結胸者不同﹐卽不謂之並病﹐乃知並合之病﹐重在內有合並之徵驗﹐非昌之臆說矣。後人謂三陽合病﹐宜從中治此等議論﹐似得仲景表邪未散﹐用小柴胡湯﹐裏熱已極﹐用白虎湯之旨﹐然未可向癡人說夢也﹐設泥此則仲景所用麻黃湯﹐大承气湯之妙法﹐萬不敢從矣﹐噫﹐吾安得盡辟快捷方式爲周行也哉。

並病並病者﹐兩經之證﹐連串爲一﹐如貫索然﹐卽兼並之義也﹐並則不論多寡﹐一經見三五證﹐一經見一二證﹐卽可言並病也﹐然太陽證多﹐陽明少陽證少﹐如秦之並六國者乃病之常﹐若陽明少陽證多﹐太陽證少﹐則太陽必將自罷﹐又不得擬之爲六國並秦矣。﹝一﹞二陽並病﹐太陽初得病時﹐發其汗﹐汗先出不徹﹐因轉屬陽明﹐續自微汗出﹐不惡寒﹐若太陽病證不罷者﹐不可下﹐下之爲逆﹐如此可小發汗﹐設面色緣緣正赤者﹐陽气怫郁在表﹐當解之燻之﹐若發汗不徹﹐不足言陽气怫郁不得越﹐當汗不汗﹐其人躁煩﹐不知痛處﹐乍在腹中﹐乍在四肢﹐按之不可得﹐其人短气﹐但坐以汗出不徹故也﹐更發汗則愈﹐何以知汗出不徹﹐以脈濇故知也。﹝原文﹞﹝二﹞二陽並病﹐太陽證罷﹐但發潮熱﹐手足漐漐汗出﹐大便難而讝語者﹐下之則愈﹐宜大承气湯。﹝原文﹞按二陽並病二條﹐皆是太陽與陽明並也﹐上條證初入陽明﹐而太陽仍未罷﹐宜小汗﹐此條證已入陽明﹐而太陽亦隨罷﹐宜大下﹐所以宜小汗大下之故﹐昌言之已悉﹐可以無贅﹐但上條之文﹐從前末有注釋﹐玆特明之﹐太陽初得寒傷營之病﹐以麻黃髮其汗﹐汗出而邪去﹐病不傳矣﹐因汗出不徹﹐故傳陽明﹐續自微汗出﹐不惡寒﹐陽明熱熾﹐似乎當用下法﹐以太陽之邪未徹﹐故下之爲逆﹐謂其必成結胸等證也﹐如此者﹐可小發汗﹐然後下之﹐設面色緣緣正赤者﹐寒邪深重﹐陽气怫郁在表﹐必始先未用麻黃湯﹐或已用麻黃湯而未得汗﹐所以重當解之燻之﹐又非小發汗所以勝矣﹐若是發汗不徹﹐不足言陽气怫郁不得越也﹐畢竟當汗不汗﹐其人躁煩﹐不知痛處﹐乍在腹中﹐乍在四肢﹐按之不可得﹐方是陽气不得越耳﹐短气者﹐因汗而气傷也﹐脈濇者﹐因汗而血傷也﹐汗𨿽未徹﹐其已得汗可知﹐其不怫郁又可知﹐所以宜更他藥以小發其汗﹐更字讀平聲﹐與太陽中篇傷寒汗解半日許復煩﹐脈浮數者﹐可更發汗互發﹐然則彼更桂枝湯﹐此更桂枝加葛根湯﹐並可推矣。﹝三﹞太陽與少陽並病﹐頭項彊痛﹐或眩冒﹐時如結胸﹐心下痞鞕者﹐當刺大椎第一間肺兪肝兪﹐愼不可發汗﹐發汗則讝語﹐脈弦﹐五六日讝語﹐不止當刺期門。﹝原文﹞少陽之脈﹐絡胸脇間並入太陽之邪﹐則與結胸證似是而實非也﹐肝與膽合﹐刺肝兪所以瀉膽也﹐膀胱不與肺合﹐然肺主气﹐刺肺兪以通其气﹐斯膀胱之气化行﹐而邪自不能畱矣﹐發汗則讝語與合病木盛克土之意同﹐注謂木盛則生心火﹐節外生枝﹐反失正意﹐脈弦亦卽合病﹐內少陽勝而陽明負之互詞﹐此所以刺期門﹐隨木邪之實而瀉之也﹐仲景通身手眼﹐後人只泥於一手一目可乎。﹝四﹞太陽少陽並病﹐心下鞕﹐頸項彊而眩者﹐當刺大椎肺兪﹐肝兪﹐愼勿下之。﹝原文﹞重申不可下之禁﹐與上條不可汗互發。﹝五﹞太陽少陽並病﹐而反下之﹐成結胸心下鞕﹐下利不止﹐水漿不下﹐其人心煩。﹝原文﹞誤下之變﹐乃至結胸下利﹐上下交徵﹐而陽明之居中者水漿不入﹐心煩待斃﹐傷寒顧可易言哉。並病卽不誤用汗下﹐已如結胸心下痞鞕矣﹐況加誤下乎﹐此比太陽一經﹐誤下之結胸﹐殆有甚焉﹐其人心煩﹐似不了之語﹐然仲景太陽經﹐謂結胸證悉具﹐煩躁者亦死﹐意者此謂其人心煩者死乎。

壞病壞病者﹐已汗已吐已下﹐已溫鍼﹐病猶不解﹐治法多端﹐無一定可擬﹐故名之爲壞病也﹐壞病與過經不解大異﹐過經不解者﹐連三陰經俱巳傳過﹐故其治但在表裏﹐差多差少﹐宜先宜後之間﹐若壞病則病在三陽未入於陰﹐故其治但在陽經﹐其證有結胸下利﹐眩冒振惕驚悸﹐讝妄嘔噦躁煩之不同﹐其脈有弦促細數﹐緊滑沈微﹐澀弱結代之不同﹐故必辧其脈證﹐犯何逆﹐然後得以法而治其逆也。﹝一﹞太陽病三日﹐已發汗﹐若吐若下若溫鍼﹐仍不解者﹐此爲壞病﹐桂枝不中與也﹐觀其脈證﹐知犯何逆﹐隨證治之。﹝原文﹞相傳傷寒過經日久﹐二三十日不痊者﹐謂之壞病﹐遂與過經不解之病無辧﹐此古今大誤也﹐仲景止說病三日﹐卽五六日亦未說到﹐且此條止說太陽病﹐連少陽亦未說到﹐故謂桂枝偏表之法﹐不可用﹐觀下條太陽轉入少陽之壞證﹐有柴胡證罷四字﹐可見此爲桂枝證罷﹐故不可復用也﹐設桂枝證仍在﹐卽不得謂之壞病﹐與少陽篇內柴胡證仍在者﹐此𨿽已下之不爲逆﹐復與柴胡湯﹐必蒸蒸而振﹐卻發熱汗出而解之文﹐又互相綰照也﹐豈有桂枝柴胡之證﹐尙未罷﹐而得指爲壞病之理哉﹐故必細察其脈爲何脈﹐證爲何證﹐從前所誤﹐今犯何逆﹐然後隨其證而治之﹐始爲當耳。﹝二﹞本太陽病不解﹐轉入少陽者﹐脇下鞕滿漧嘔﹐不能食﹐往來寒熱﹐尙未吐下﹐脈沈緊者﹐與小柴胡湯﹐若已吐下﹐發汗溫鍼讝語﹐柴胡證罷﹐此爲壞病﹐知犯何逆﹐以法治之。﹝原文﹞按上條太陽經之壞病也﹐此條少陽經之壞病也﹐兩條文意互發﹐其旨甚明﹐叔和分匯﹐致滋疑惑﹐玆合而觀之﹐乃知上條云桂枝湯不中與﹐則其所犯﹐要不離於太陽一經之誤吐誤下﹐誤發汗誤燒鍼之諸逆也﹐此條云﹐柴胡湯不中與﹐則其所犯﹐要不離於少陽一經之誤吐誤下﹐誤發汗誤燒鍼之諸逆也﹐後人擬議何逆四治﹐見爲創獲﹐繇玆觀之﹐眞囈語矣。

痰病慨自傷寒失傳﹐後人乃以食積虛煩痰飲腳气﹐牽合爲類傷寒四證﹐此等名目一出﹐凡習傷寒之家﹐茍簡粗疏﹐己自不識要妙﹐況復加冬溫﹑溫病﹑寒疫﹑熱病﹑濕溫﹑風溫﹑霍亂﹑痙﹑內癰﹑畜血﹐爲類傷寒十四證﹐頭上安頭﹐愈求愈失﹐玆欲直溯淵源﹐不得不盡辟歧派﹐蓋仲景於春夏秋三時之病﹐旣以冬月之傷寒統之﹐則十四證亦皆傷寒中之所有也﹐若諉之局外﹐漫不加察﹐至臨證模糊﹐其何以應無窮之變哉﹐昌於春夏病中﹐逐段拈出﹐玆於三陽經後﹐特立痰病一門﹐凡痰飲素積之人﹐有挾外感而動者﹐有不繇外感而自動者﹐仲景分別甚明﹐挾外感之邪﹐搏結胸脇﹐三陽篇中﹐已致詳矣﹐此但舉不繇外感之痰病﹐昭揭其旨﹐俾學者辧證以施治焉耳。﹝一﹞病如桂枝證﹐頭不痛﹐項不彊﹐寸脈微浮﹐胸中痞鞕﹐气上衝咽喉﹐不得息者﹐此爲胸有寒也﹐當吐之﹐宜瓜蒂散﹐諸亡血虛家不可與。﹝原文﹞寒者痰也﹐痰飲內動﹐身必有汗﹐加以發熱惡寒﹐全似中風﹐但頭不痛﹐項不彊﹐此非外入之風﹐乃內蘊之痰﹐窒塞胸間﹐宜用瓜蒂散﹐以湧出其痰也。﹝二﹞病人有寒﹐復發汗﹐胃中冷﹐必吐蚘。﹝原文﹞寒亦痰也﹐此卽上條之互文﹐上條辧非桂枝之證﹐此條辧不可發汗﹐蓋痰從內動﹐無外感與俱﹐誤發其汗﹐必至迷塞經絡﹐畱連不返﹐故示戒也﹐設兼外感﹐如三陽證中諸條﹐則無形之感﹐挾有形之痰﹐結於一處﹐非汗則外邪必不解﹐卽彊吐之﹐其痰飲亦必不出﹐所以小靑龍一法﹐卓擅奇功耳﹐此言有痰無感﹐誤發其汗﹐重亡津液﹐卽大損陽气﹐其人胃冷而吐蚘有必至也。﹝三﹞病人手足厥冷﹐脈乍緊者﹐邪結在胸中﹐心中滿而煩﹐饑不能食者﹐病在胸中﹐當須吐之﹐宜瓜蒂散。﹝原文﹞手足厥冷﹐與厥陰之熱深厥深相似﹐其脈乍緊﹐則有時不緊﹐殊不似矣﹐可見痰結在胸﹐故滿煩而不能食﹐亦宜瓜蒂爲吐法也。合三條﹐總見痰證可吐不可汗﹐合食積虛煩腳气四證論之﹐勿指爲類傷寒﹐但指爲不可發汗﹐則其理甚精﹐蓋食積胸中﹐陽气不布﹐更發汗則陽气外越﹐一團陰气用事﹐愈成危候﹐虛煩則胃中津液已竭﹐更發汗則津液盡矣﹐腳气卽地气之濕邪﹐從足先受者﹐正濕家不可發汗之義耳﹐柰何捨正路而趨曲徑耶。門人問曰﹐吾師於三陽證中﹐挈出合病﹑並病﹑壞病﹑痰病之條﹐可謂暗室一燈﹐炯然達旦矣﹐但不識陽明何以無壞病耶﹐答曰﹐陽明之誤治最多﹐其脈證固當辧別﹐但不得以壞病名之也﹐蓋陽明原有可汗可下之條﹐汗下原不爲大逆﹐且誤在汗﹐當不誤在下矣﹐誤在下﹐當不誤在汗矣﹐卽使汗下燒鍼屢誤﹐其病亦止在胃中﹐原有定法可施﹐與壞證無定法之例﹐微有不協﹐此壞病所以不入陽明耳。門人又問曰﹐救陽明誤治之定法﹐可得聞乎﹐答曰﹐仲景云﹐陽明病﹐脈浮而緊﹐咽躁口苦﹐腹滿而喘﹐發熱汗出﹐不惡寒﹐反惡熱﹐身重﹐若發汗則躁﹐心憒憒﹐反讝語﹐若加燒鍼﹐必怵惕煩躁﹐不得眠﹐若下之則胃中空虛﹐客气動膈﹐心中懊憹﹐舌上胎者﹐梔子豉湯主之﹐觀其誤汗誤燒鍼之變﹐煩躁惕怵﹐讝語不眠﹐止是邪在胃中﹐擾其津液﹐與亡陽之證不同也﹐觀其誤下之變﹐客气動膈﹐心中懊憹﹐止是熱邪上膈﹐心逼不安﹐與結胸之證不同也﹐故遵內經髙者越之之旨﹐以梔子鼓湯湧出其邪耳﹐此非無定中之定法乎。

卷四

尙論太陰經證治大意

仲景傷寒論﹐六經中﹐惟太陰經文止九條﹐方止二道﹐後人致惜其非全書﹐昌紬繹其所以約略之意﹐言中風﹐卽不言傷寒﹐言桂枝﹐卽不言麻黃﹐言當溫者﹐則曰宜四逆輩﹐全是引伸觸類之妙﹐可見治法總不出三陽外﹐但消其風寒之原﹐以定發汗解肌﹐更於腹之或滿或痛間﹐辧其虛實﹐以定當下當溫而已﹐了無餘義矣﹐自非深入閫奧者﹐孰能會其爲全書也哉。

太陰經全篇﹝法九條﹞

﹝一﹞太陰之爲病﹐腹滿而吐﹐食不下﹐自利益甚﹐時腹自痛﹐若下之﹐必胸下結鞕。﹝原文﹞腹滿自利﹐太陰之本證也﹐吐而食不下﹐則邪迫於上﹐利甚而腹痛﹐則邪迫於下﹐上下交亂﹐胃中空虛﹐此但可行溫散﹐設不知而誤下之﹐其在下之邪可去﹐而在上之邪陷矣﹐故胸中結鞕﹐與結胸之變頗同﹐胃中津液上結﹐胸中陽气不布﹐卒難開也。﹝二﹞太陰中風﹐四肢煩疼﹐陽微陰澀而長者爲微愈。﹝原文﹞四肢煩疼者﹐脾主四肢﹐亦風淫末疾之驗也﹐陽脈微﹐陰脈澀﹐則風邪已去﹐而顯不足之象﹐但脈見不足﹐正恐元气已漓﹐暗伏危機﹐故必微澀之中﹐更察其脈之長而不短﹐知元气未漓﹐其病爲自愈也﹐注不審來意﹐謂濇爲血凝气滯大謬﹐豈有血凝气滯﹐反爲欲愈之理耶。﹝三﹞太陰病脈浮者﹐可發汗﹐宜桂枝湯。﹝原文﹞太陰脈﹐尺寸俱沈細﹐今脈浮﹐則邪還於表可知矣﹐故仍用桂枝解肌之法也。太陽經中﹐以浮緩爲中風﹐浮緊爲傷寒﹐故此不重贅﹐但揭一浮字﹐其義卽全該﹐風邪用桂枝湯﹐其脈之浮緩﹐不待言矣﹐然則寒邪之脈浮緊﹐其當用麻黃湯﹐更不待言矣﹐況少陽篇中云﹐設胸滿脇痛者﹐與小柴胡湯﹐脈但浮者﹐與麻黃湯﹐早已挈明用麻黃湯之義﹐故於太陰證中﹐但以桂枝互之﹐乃彌全現全彰也﹐不然﹐同一浮脈﹐何所見而少陽當用麻黃﹐太陰當用桂枝也哉。﹝四﹞自利不渴者﹐屬太陰﹐以其藏有寒故也﹐當溫之宜服四逆輩。﹝原文﹞注謂自利不渴﹐濕邪也﹐故用四逆輩以燠土燥濕﹐此老生腐譚﹐非切要也﹐仲景大意﹐以自利不渴者﹐屬太陰﹐以自利而渴者屬少陰﹐分經辧證﹐所關甚巨﹐蓋太陰濕土﹐熱邪入而蒸動其濕﹐則濕有餘﹐故不渴而多發黃﹐少陰屬腎水﹐熱邪入而消耗其水﹐則顯不足﹐故口渴而多煩躁﹐若不全篇體會﹐徒博注釋之名﹐其精微之蘊﹐不能闡發者多矣。﹝五﹞傷寒脈浮而緩﹐手足自溫者﹐系在太陰﹐太陰當發身黃﹐若小便自利者﹐不能發黃﹐至七八日𨿽暴煩﹐下利日十餘行﹐必自止﹐以脾家實﹐穢腐當去故也。﹝原文﹞太陰脈本緩﹐故浮緩𨿽類太陽中風﹐然手足自溫﹐則不似太陽之發熱﹐並不似少陰厥陰之四逆與厥﹐所以系在太陰﹐允爲恰當也﹐太陰脈見浮緩﹐其濕熱交盛﹐勢必蒸身爲黃﹐若小便自利者﹐濕熱從水道暗泄﹐不能發黃也﹐前陽明篇中﹐不能發黃﹐以上語句皆同﹐但彼以胃實而便鞕﹐其證復轉陽明﹐此以脾實而下穢腐﹐其證正屬太陰耳﹐至七八日暴煩﹐下利日十餘行﹐其證又與少陰無別﹐而利盡穢腐當自止﹐則不似少陰之煩躁有加﹐下利漫無止期也﹐況少陰之煩而下利﹐手足反溫﹐脈緊反去者﹐仍爲欲愈之候﹐若不辧晰﹐而誤以四逆之法治之﹐幾何不反增危困耶﹐𨿽陽明與太陰﹐臟腑相連﹐其便鞕與下利﹐自有陽分陰分之別﹐注家歸重於脾﹐謂脾爲胃行津液則如此﹐不爲胃行津液則如彼﹐似是而非﹐全失仲景三陰互發之旨。﹝六﹞本太陽病﹐醫反下之﹐因而腹滿時痛者﹐屬太陰也﹐桂枝加芍藥湯主之。﹝原文﹞太陽病之誤下﹐其變皆在胸脇以上﹐此之誤下而腹滿時痛﹐無胸脇等證﹐則其邪巳入陰位﹐所以屬在太陰也﹐仍用桂枝解肌之法﹐以升舉陽邪﹐但倍芍藥以收太陰之逆气﹐本方不增一藥﹐斯爲神耳。﹝七﹞大實痛者﹐桂枝加大黃湯主之。﹝原文﹞大質大滿﹐宜從急下﹐然陽分之邪﹐初陷太陰未可峻攻﹐但於桂枝湯中少加大黃﹐七表三里以分殺其邪可也。﹝八﹞太陰爲病﹐脈弱﹐其人續自便利﹐設當行大黃芍藥者﹐宜減之﹐以其人胃气弱易動故也。﹝原文﹞此段叮嚀﹐與陽明篇中互發﹐陽明曰不轉失气﹐曰先鞕後溏﹐曰未定成鞕﹐皆是恐傷太陰脾气﹐此太陽證﹐而脈弱便利﹐減用大黃芍藥又是恐傷陽明胃气也。﹝九﹞太陰病﹐欲解時﹐從亥至醜上。

尙論少陰經證治大意

傳經熱邪﹐先傷經中之陰﹐甚者邪未除而陰巳竭﹐獨是傳入少陰﹐其急下之證﹐反十之三﹐急溫之證﹐反十之七而宜溫之中﹐復有次第不同﹐毫釐千里﹐粗工不解﹐必於會犯房勞之證﹐始克用溫﹐及遇一切當溫之證﹐反不能用﹐詎知未病先勞其腎水者﹐不可因是遂認爲當溫也﹐必其人腎中之眞陽素虧﹐復因汗吐下擾之﹐外出而不能內返﹐勢必藉溫藥以回其陽﹐方可得生﹐所以傷寒門中﹐亡陽之證最多﹐卽在太陽﹐已有種種危候﹐至傳少陰﹐其辧証之際﹐仲景多少遲徊顧惜﹐不得不從正治之法﹐淸熱奪邪﹐以存陰爲先務也﹐今以從權溫經之法﹐疏爲前篇﹐正治存陰之法﹐疏爲後篇﹐俾業醫者免臨歧之惑云。

少陰經前篇﹝凡本經宜溫之證﹐悉列此篇﹞

﹝一﹞少陰病﹐始得之﹐反發熱脈沈者﹐麻黃附子細辛湯主之。﹝原文﹞脈沈爲在裏﹐證見少陰﹐不當復有外熱﹐若發熱者﹐乃是少陰之表邪﹐卽當行表散之法者也﹐但三陰之表法﹐與三陽迥異﹐三陰必以溫經之藥爲表﹐而少陰尢爲緊關﹐故麻黃與附子合用﹐俾外邪出而眞陽不出﹐才是少陰表法之正也。﹝二﹞少陰病﹐得之一二日﹐口中和﹐其背惡寒者當灸之﹐附子湯主之。﹝原文﹞得之一二日﹐卽上條始得之之互文﹐口中和者﹐不渴不躁﹐全無裏熱﹐其背惡寒﹐則陽微陰盛之機﹐已露一班﹐故灸之以火﹐助陽而消陰﹐主之以附子湯﹐溫經而散寒也。﹝三﹞少陰病﹐得之二三日﹐麻黃附子甘艸湯﹐微發汗﹐以二三日無裏證﹐故微發汗也。﹝原文﹞不吐利煩躁嘔渴﹐爲無裏證﹐旣無裏證﹐病尙在表可知﹐故以甘艸易細辛﹐而微發汗﹐又溫散之緩法也。﹝四﹞少陰病﹐欲吐不吐﹐心煩﹐但欲寐﹐五六日自利而渴者﹐屬少陰也﹐虛故引水自救﹐若小便色自者﹐少陰病形悉具﹐小便白者﹐以下焦虛有寒﹐不能制水﹐故令色白也。﹝原文﹞欲吐不吐心煩﹐腎气上逆之徵也﹐自利而渴﹐加以口躁舌漧﹐引水自救﹐似乎傳經熱病之形悉具﹐然腎熱則水道黃赤﹐若小便色白﹐又非腎熱證﹐乃下焦虛寒﹐不能制水﹐仍當從事溫法﹐不可誤認爲熱﹐而輕用寒下也。﹝五﹞病人脈陰陽俱緊﹐反汗出者﹐亡陽也﹐此屬少陰﹐法當咽痛而復吐利。﹝原文﹞陰陽俱緊﹐傷寒之脈也﹐傷寒無汗﹐反汗出者無陽以固護其外﹐所以邪不出而汗先出也﹐少陰之邪不出﹐則咽痛吐利﹐一一顯少陰之本證﹐卽當用少陰溫經散邪之法﹐不言可知矣。﹝六﹞少陰病﹐脈微不可發汗﹐亡陽故也﹐陽已虛﹐尺脈弱濇者﹐復不可下之。﹝原文﹞亡陽不可發汗﹐與上條互發﹐亡與無同﹐無陽則其邪爲陰邪﹐陰邪本宜下﹐然其人腸已虛﹐尺脈弱濇者﹐復不可下﹐其當亟行溫法﹐又可見矣。﹝七﹞少陰病下利﹐若利自止﹐惡寒而蜷臥﹐手足溫者可治。﹝原文﹞惡寒蜷臥﹐證本虛寒﹐利止手足溫﹐則陽气未虧﹐其陰寒亦易散﹐故可用溫法也。﹝八﹞少陰病﹐惡寒而蜷﹐時自煩﹐欲去衣被者可治。﹝原文﹞自煩欲去衣被﹐眞陽擾亂不寧﹐然尙未至出亡在外﹐故可用溫法也。﹝九﹞少陰病脈緊﹐至七八日自下利﹐脈暴微﹐手足反溫﹐脈緊反去者﹐爲欲解也﹐𨿽煩下利必自愈。﹝原文﹞三條互見﹐此則邪解陽回﹐可勿藥自愈之證﹐卽緊去入安之互詞也。﹝十﹞少陰病﹐身體痛﹐手足寒﹐骨節痛﹐脈沈者﹐附子湯主之。﹝原文﹞身體痛﹐手足寒﹐骨節痛﹐脈沈﹐皆寒邪入少陰之本證﹐卽當用附子湯﹐行溫經散寒之定法也。﹝一一﹞少陰病﹐吐利﹐手足厥冷﹐煩躁欲死者﹐吳茱萸湯主之。﹝原文﹞吐利厥冷﹐而至於煩躁欲死﹐腎中之陰气上逆﹐將成危候﹐故用吳茱萸以下其逆气﹐而用人參姜棗以厚土﹐則陰气不復上干﹐此之溫經兼用溫中矣。﹝三﹞少陰病﹐下利﹐白通湯主之。﹝原文﹞下利無陽證者﹐純陰之象﹐恐陰盛而隔絕其陽﹐故用白通湯﹐以通其陽﹐而消其陰也。﹝一三﹞少陰病﹐下利脈微者﹐與白通湯﹐利不止﹐厥逆無脈﹐漧嘔煩者﹐白通加豬膽汁湯主之﹐服湯脈暴出者死﹐微續者生。﹝原文﹞與白通湯﹐反至厥逆無脈﹐漧嘔而煩﹐此非藥之不勝病也﹐以無鄕導之力﹐宜其不入耳﹐故復加人尿豬膽汁之陰﹐以引陽藥深入﹐然脈暴出者死﹐微續者生﹐亦微矣哉﹐故上條才見下利﹐早用白通圖功於未著﹐眞良法也。﹝一四﹞少陰病﹐二三日不已﹐至四五日﹐腹痛﹐小便不利﹐四肢沈重﹐疼痛﹐自下利者﹐此爲有水气﹐其人或欬﹐或小便利﹐或下利﹐或嘔者﹐眞武湯主之。﹝原文﹞陰寒內持﹐濕勝而水不行﹐因而內滲外薄﹐甚至水谷不分﹐或欬或利﹐泛溢無所不至﹐非賴眞武坐鎭北方之水﹐寧有底哉﹐太陽篇中﹐厥逆筋惕肉瞤而亡陽者﹐用眞武湯之法﹐己表明之矣﹐玆少陰之水濕上逆﹐仍用眞武一法以鎭攝之﹐可見太陽膀胱﹐與少陰腎﹐一藏一府﹐同居北方寒水之位﹐府邪爲陽邪﹐藉用麻桂爲靑龍﹐藏邪爲陰邪﹐藉用附子爲眞武﹐得此二湯﹐以滌痰導水﹐消陰攝陽﹐其神功妙濟﹐眞有不可思議者矣。﹝一五﹞少陰病﹐下利淸榖﹐裏寒外熱﹐手足厥逆﹐脈微欲絕﹐身反不惡寒﹐其人面赤色﹐或腹痛﹐或漧嘔﹐或咽痛﹐或利止脈不出者﹐通脈四逆湯主之﹐其脈卽出者愈。﹝原文﹞下利裏寒﹐種種危殆﹐其外反熱﹐其面反赤﹐其身反不惡寒﹐而手足厥逆﹐脈微欲絕﹐明系羣陰隔陽於外﹐不能內返也﹐故仿白通之法﹐加蔥入四逆湯中﹐以入陰迎陽﹐而復其脈也﹐前條云﹐脈暴出者死﹐此條云脈卽出者愈﹐其辧最細﹐蓋暴出則脈已離根﹐卽出則陽已返舍﹐繇其外反發熱﹐反不惡寒﹐眞陽尙在軀殼﹐然必通其脈而脈卽出﹐始爲休徵﹐設脈出艱遲﹐其陽已隨熱勢外散﹐又主死矣。﹝一六﹞少陰病﹐脈沈者﹐急溫之﹐宜四逆湯。﹝原文﹞外邪入少陰﹐宜與腎气兩相搏擊﹐乃脈見沈而不鼓﹐卽內經所謂腎脈獨沈之義﹐其人陽气衰微可知﹐故當卽溫之以助其陽也。﹝一七﹞少陰病﹐飲食入口卽吐﹐心下溫溫欲吐﹐復不能吐﹐始得之﹐手足寒脈弦遲者﹐此胸中實不可下也﹐當吐之﹐若膈上有寒飲漧嘔者﹐不可吐也﹐急溫之﹐宜四逆湯。﹝原文﹞飲食入口卽吐﹐猶曰胃中不能納榖也﹐若不飲食之時﹐復欲吐而不能吐﹐明系陰邪上逆矣﹐此等處必加細察﹐若始得之﹐便手足寒而脈弦遲﹐卽非傳經熱邪﹐其爲陰邪上逆無疑﹐當從事乎溫經之法也﹐若胸中實者﹐是爲陽邪在胸而不在腹﹐卽不可用下﹐而當吐以提之也﹐然必果系陽邪﹐方可用吐﹐設膈上有寒飲漧嘔﹐卽是陰邪用事﹐吐必轉增其逆﹐計惟有急溫一法﹐可助陽而勝陰矣。﹝一八﹞少陰病﹐下利﹐脈微澀﹐嘔而汗出﹐必數更衣﹐反少者﹐當溫其上﹐灸之。﹝原文﹞下利而脈見陽微陰澀﹐爲眞陰眞陽兩傷之候矣﹐嘔者﹐陰邪上逆也﹐汗出者陽虛不能外固﹐陰弱不能內守也﹐數更衣反少者﹐陽虛則气下墜﹐陰弱則勤弩責也﹐是證陽虛﹐本當用溫﹐然陰弱﹐復不宜於溫﹐一藥之中旣欲救陽﹐又欲護陰﹐漫難區別﹐故於頂之上﹐百會穴中灸之﹐以溫其上而升其陽﹐庶陽不致下陷﹐以逼迫其陰﹐然後陰得安靜不擾﹐而下利自止耳﹐此證設用藥以溫其下﹐必逼迫轉加﹐下利不止﹐而陰立亡﹐故不用溫藥﹐但用灸法﹐有如此之回護也。前條用吳茱萸湯﹐兼溫其中﹐此條用灸法﹐獨溫其上﹐妙義天開﹐令人舞蹈。﹝一九﹞少陰病吐利﹐手足不逆冷﹐反發熱者﹐不死﹐脈不至者﹐灸少陰七壯。﹝原文﹞旣吐且利﹐手足逆冷者﹐其常也﹐若反發熱﹐則陽气似非衰憊﹐然正恐眞陽越出軀殼之外﹐故反發熱耳﹐設脈不至﹐則當急溫無疑﹐但溫藥必至傷陰﹐故於少陰本穴﹐用灸法以引其陽內返﹐斯脈至而吐利亦將自止矣﹐前條皆惡寒之證﹐灸後用附子湯者﹐陰寒內凝﹐定非一灸所能勝﹐此條手足反熱﹐止是陰內陽外﹐故但灸本經以招之內入﹐不必更用溫藥也﹐絲絲入扣。﹝二十﹞少陰病﹐惡寒身蜷而利﹐手足逆冷者不治。﹝原文﹞陰盛無陽﹐卽用四逆等法﹐回陽气於無何有之鄕﹐其不能回者多矣﹐故曰不治。﹝二一﹞少陰病﹐吐利煩躁﹐四逆者死。﹝原文﹞上吐下利﹐因至煩躁﹐則陰陽擾亂﹐而竭絕可虞﹐更加四肢逆冷﹐是中州之土﹐先敗﹐上下交徵﹐中气立斷﹐故主死也﹐使早用溫中之法﹐寧至此乎。﹝二二﹞少陰病﹐下利止而頭眩﹐時時自冒者死。﹝原文﹞下利旣止﹐其人似可得生﹐乃頭眩時時自冒者﹐復爲死候﹐蓋人身陰陽相爲依附者也﹐陰亡於下﹐則諸陽之上聚於頭者﹐紛然而動﹐所以頭眩時時自冒﹐陽脫於上﹐而主死也﹐可見陽回利止則生﹐陰盡利止則死矣。﹝二三﹞少陰病﹐四逆惡寒而身蜷﹐脈不至﹐不煩而躁者死。﹝原文﹞四逆惡寒身蜷﹐更加脈不至﹐陽已去矣﹐陽去故不煩﹐然尙可施種種回陽之法﹐若其人復加躁擾﹐則陰亦垂絕﹐卽欲回陽﹐而基址已壞﹐不能回也。﹝二四﹞少陰病﹐六七日﹐息髙者死。﹝原文﹞諸陽主气﹐息髙則眞气上並於胸中﹐本實先撥﹐而不能復歸於气海﹐故主死也﹐六七日三字﹐辧證最細﹐見六七日經傳少陰而息髙﹐與二三日太陽作喘之表證迥殊也。﹝二五﹞少陰病﹐脈微沈細﹐但欲臥﹐汗出不煩自欲吐﹐至五六日自利﹐復躁煩不得臥寐者死。﹝原文﹞脈微沈細﹐但欲臥﹐少陰之本證也﹐汗出不煩﹐則陽證悉罷﹐而當顧慮其陰矣﹐乃於中兼帶欲吐一證﹐欲吐﹐明系陰邪上逆﹐正當急溫之時﹐失此不圖﹐至五六日﹐自利有加﹐復煩躁不得臥寐﹐非外邪至此轉增﹐正少陰胃中之眞陽擾亂﹐頃刻奔散﹐卽溫之亦無及﹐故主死也。

少陰經後篇﹝凡少陰傳經﹐熱邪正治之法﹐悉列此篇﹞

﹝一﹞少陰之爲病脈微細﹐但欲寐也。﹝原文﹞陽脈滑大﹐陰脈微細﹐外邪傳入少陰﹐其脈心微細﹐而與三陽之滑大迥殊﹐衛气行陽﹐則寤﹐行陰則寐﹐邪入少陰﹐則气行於陰﹐不行於陽﹐故但欲寐也﹐此少陰之總脈總證也。﹝二﹞少陰病﹐脈細沈數﹐病爲在裏﹐不可發汗。﹝原文﹞沈細之中﹐加中以數﹐正熱邪入裏之徵﹐熱邪入裏﹐卽不可發汗﹐發汗則動其經气﹐而有奪血亡陽之變﹐故示戒也。﹝三﹞少陰病﹐欬而下利讝語者﹐被火气劫故也﹐小便必難﹐以彊責少陰汗也。﹝原文﹞少陰之脈﹐從足入腹﹐上循喉嚨﹐縈繞舌根﹐故多咽痛之證﹐其支別出肺﹐故間有咳證﹐今以火气彊劫其汗﹐則熱邪挾火力上攻﹐必爲欬﹐以肺金惡火故也﹐下攻必爲利﹐以火勢逼迫而走空竅故也﹐內攻必讝語﹐以火勢燔炳而亂神識故也﹐小便必難者﹐見三證皆妨小便﹐蓋肺爲火熱所傷﹐則膀胱气化不行﹐大腸奔迫無度﹐則水谷並趨一路﹐心胞燔灼不已﹐則小腸枯涸必至耳﹐少陰可彊責其汗乎。﹝四﹞少陰中風﹐陽微陰浮者爲欲愈。﹝原文﹞風邪傳入少陰﹐仍見陽浮陰弱之脈﹐則其勢方熾﹐必陽脈反微﹐陰脈反浮﹐乃爲欲愈﹐蓋陽微則外邪不復內入﹐陰浮則內邪盡從外出﹐故欲愈也﹐少陰傷寒之愈脈﹐自可類推。﹝五﹞少陰病﹐欲解時﹐從子至寅上。﹝原文﹞各經皆解於所王之時﹐而少陰獨解於陽生之時﹐陽進則陰退﹐陽長則陰消﹐正所謂陰得陽則解也﹐卽是推之﹐而少陰所主在眞陽不可識乎。﹝六﹞少陰病﹐八九日﹐一身手足盡熱者﹐以熱在膀胱﹐必便血也。﹝原文﹞少陰病難於得熱﹐熱則陰病見陽﹐故前篇謂手足﹐不逆冷反發熱者不死﹐然病至八九日﹐陰邪內解之時﹐反一身手足盡熱﹐則少陰必無此候﹐當是藏邪傳府﹐腎移熱於膀胱之證也﹐以膀胱主表﹐一身及手足正軀殼之表﹐故爾盡熱也﹐膀胱之血爲少陰之熱所逼﹐其出必趨二陰之竅﹐以陰主降故也﹐﹝七﹞少陰病﹐但厥無汗﹐而彊發之﹐必動其血﹐未知從何道出﹐或從口鼻﹐或從耳目﹐是名下厥上竭﹐爲難治。﹝原文﹞彊發少陰汗﹐而動其血﹐勢必逆行而上出陽竅﹐以諸發汗藥﹐皆陽經藥也﹐或口鼻﹐或耳目﹐較前證血從陰竅出者﹐則倍甚矣﹐下厥者﹐少陰居下﹐不得汗而熱深也﹐上竭者﹐少陰之血﹐盡從上而越竭也﹐少陰本少血﹐且從上逆﹐故爲難治﹐然則上條不言難治者﹐豈非以膀胱多血﹐且從便出爲順乎。﹝八﹞少陰病﹐得之二三日以上﹐心中煩﹐不得臥﹐黃連阿膠湯主之。﹝原文﹞心煩不得臥﹐而無燥證﹐則與眞陽發動迥別﹐蓋眞陽發動﹐必先陰气四布﹐爲嘔﹐爲下利﹐爲四逆﹐乃致煩而且躁﹐魄汗不止耳﹐今但心煩不臥﹐而無嘔利四逆等證﹐是其煩爲陽煩﹐乃眞陰爲邪熱煎熬﹐如日中纖雲﹐頃刻消散﹐安能霾蔽靑天也哉﹐故以解熱生陰爲主治﹐始克有濟﹐少緩則無及矣。﹝九﹞少陰病﹐二三日﹐至四五日﹐腹痛﹐小便不利﹐下利不止﹐便膿血者﹐桃花湯主之。﹝原文﹞腹痛﹐小便不利﹐少陰熱邪也﹐而下利不止﹐便膿血則下焦滑脫矣﹐滑脫卽不可用寒藥﹐故取漧薑石脂之辛澀﹐以散邪固脫﹐而加糯米之甘﹐以益中虛﹐蓋治下必先治中﹐中气不下墜﹐則滑脫無源而自止也﹐注家見用漧薑﹐謂是寒邪傷胃﹐欠淸﹐蓋熱邪挾少陰之气﹐塡塞胃中﹐故用漧薑之辛以散之﹐若混指寒邪爲熱邪﹐寧不貽誤後人耶。﹝十﹞少陰病﹐下利﹐便膿血者﹐桃花湯主之﹐少陰病﹐便膿血者可刺。﹝原文﹞證兼下利﹐便膿血﹐則用桃花湯﹐若不下利﹐而但便膿血﹐則可刺經穴以散其熱﹐卽上文之互意也。﹝一一﹞少陰病﹐下利﹐咽痛﹐胸滿心煩者﹐豬膚湯主之。﹝原文﹞下利咽痛﹐胸滿心煩﹐少陰熱邪充斥﹐上下中間﹐無所不到﹐寒下之藥不可用矣﹐又立豬膚湯一法﹐以潤少陰之躁﹐與用黑驢皮之意頗同﹐若以爲燖豬皮外毛根薄膚﹐則簽劣無力﹐且與熬香之說不符﹐但用外皮﹐去其中層之肥白爲是﹐此藥大不可忽﹐陽微者用附子溫經﹐陰竭者﹐用豬膚潤噪﹐溫經潤躁中同具散邪之義﹐比而觀之﹐思過半矣。﹝三﹞少陰病﹐二三日﹐咽痛者﹐可與甘艸湯﹐不差者與桔梗湯。﹝原文﹞邪熱客於少陰﹐故咽痛﹐用甘艸湯者﹐和緩其勢也﹐用桔梗湯者﹐開提其邪也﹐此在二三日﹐他證未具﹐故可用之﹐若五六日﹐則少陰之下利嘔逆﹐諸證峯起﹐此法又未可用矣。﹝一三﹞少陰病﹐咽中痛﹐半夏散及湯主之﹐少陰病﹐咽中傷﹐生瘡﹐不能語言﹐聲不出者﹐苦酒湯主之。﹝原文﹞熱邪挾痰攻咽﹐當用半夏滌飲﹐桂枝散邪﹐若劇者咽傷生瘡﹐音聲不出﹐桂枝之熱﹐旣不可用﹐而陰邪上結﹐復與寒下不宜﹐故用半夏雞子﹐以滌飲潤咽﹐更有藉於苦酒之消腫斂瘡﹐以勝陰熱也。﹝一四﹞少陰病﹐四逆﹐其人或欬或悸﹐或小便不利﹐或腹中痛﹐或泄利下重者﹐四逆散主之。﹝原文﹞傳經熱邪﹐至於手足四逆﹐最當辧悉﹐若見欬利種種之證﹐其爲熱證無疑矣﹐然𨿽四逆而不至於厥﹐其熱未深﹐故主此方爲和解﹐亦如少陽經之用小柴胡湯﹐爲一定之法矣﹐讀者詳之。﹝一五﹞少陰病﹐下利六七日﹐欬而嘔渴﹐心煩不得眠者﹐豬苓湯主之。﹝原文﹞下利六七日﹐本熱去寒起之時﹐其人尙兼欬渴心煩不眠等證﹐則是熱邪搏結水飲﹐以故羈畱不去﹐用豬苓湯以利水潤躁﹐不治利而利自止也。﹝一六﹞少陰病﹐得之二三日﹐口躁咽漧者﹐急下之﹐宜大承气湯。﹝原文﹞得病饞二三日﹐卽口躁咽漧則腎水之不足上供可知﹐延至五六日始下﹐必枯槁難回矣﹐故宜急下以救腎水也。﹝一七﹞少陰病﹐自利淸水﹐色純靑﹐心下必痛﹐口漧躁者﹐急下之﹐宜大承气湯。﹝原文﹞熱邪傳入少陰﹐逼迫津水﹐注爲自利﹐質淸而無渣滓相雜﹐色靑而無黃赤相間﹐可見陽邪暴虐之極﹐反與陰邪無異﹐但陽邪傳自上焦﹐其人心下必痛﹐口必幹躁﹑設系陰邪﹐必心下滿而不痛﹐口中和而不躁﹐必無此枯槁之象﹐故宜急下以救其陰也。﹝一八﹞少陰病﹐六七日﹐腹脹不大便者﹐急下之﹐宜大承气湯。﹝原文﹞六七日﹐腹脹不大便﹐則胃土過實﹐腎水不足以上供﹐有立盡之勢﹐又非少陰負趺陽反爲順候之比﹐此時下之已遲﹐安得不急。﹝一九﹞少陰負趺陽者﹐爲順也。﹝此條叔和編入厥陰﹐今移附少陰﹞少陰水也﹐跌陽土也﹐諸病惡土克水﹐而少陰傷寒見證﹐惟恐土不能制水﹐其水反得以泛溢﹐水一泛溢﹐則嘔吐下利﹐無所不至﹐究令中州土敗﹐而眞陽外越﹐神丹莫救矣﹐故予其權於土﹐則平成可幾﹐予其權於水﹐則昏墊立至﹐此脈法中消息﹐病情之奧旨也。按少陰﹐水藏也﹐水居北方﹐原自坎止﹐惟挾外邪而動﹐則波翻浪湧﹐橫流逆射﹐無所不到﹐爲嘔爲欬﹐爲下利﹐爲四肢沈重﹐仲景不顧外邪﹐惟以眞武一法﹐坐鎭北方之水﹐水不橫溢﹐則諸證自止﹐而人之命根賴以攸固﹐命根者何﹐卽父母媾精時一點眞陽﹐伏藏於腎水之中者是也﹐水中火發﹐所以其證𨿽陰﹐其人反煩躁多汗﹐而似陽﹐仲景每用漧薑附子白通之法﹐以收攝其陽﹐初不慮夫外感﹐蓋陽出則腠理大開﹐外感先出﹐所以一回陽而了無餘義也﹐若用寒涼以助水﹐則眞陽不返﹐而命根斯斷矣﹐其有腎水衰薄﹐邪入不能橫溢﹐轉而內挾眞陽﹐蘊崇爲患﹐外顯心煩舌躁﹐咽痛不眠等證﹐卽不敢擅用汗下諸法﹐以重傷其陰﹐但用黃連阿膠湯﹐苦酒湯豬苓湯豬膚湯四逆散之類﹐以分解其熱﹐而潤澤其枯﹐於中𨿽有急下三證﹐反無當下一證﹐所以前方俱用重劑潤下﹐一日三服﹐始勝其任﹐設熱邪不能盡解﹐傳入厥陰﹐則熱深者其厥亦深﹐而咽痛者轉爲喉痺﹐嘔欬者轉吐癰膿﹐下利者轉便膿血﹐甚者發熱厥逆﹐躁不得臥﹐仍是腎气先絕而死也﹐必識此意﹐然後知仲景溫經散邪之法﹐與淸熱潤躁之法﹐微細曲折﹐與九轉還丹不異﹐後人窺見一班者﹐遇陰邪便亟溫﹐遇陽邪便亟下﹐其鹵莽滅裂﹐尙不可勝言﹐況於聾瞶之輩乎﹐玆分前後二篇﹐暢發其義﹐有知我者﹐諒不以我爲僭也。

尙論厥陰經證治大意

厥陰𨿽兩經交盡之名﹐然厥者逆也﹐腎居極下﹐逆行而上﹐以傳於肝﹐故名曰厥陰也﹐邪傳厥陰﹐其熱深矣﹐熱深多發厥﹐厥證皆屬於陽﹐以陽與陰不相承接﹐因致厥也﹐厥後發熱﹐陽邪出表則易愈﹐厥多熱少﹐則病進﹐熱多厥少則病退﹐所以仲景雜用三陽經治法﹐卽讝語之當下者﹐但用小承气湯﹐微和胃气﹐他證皆不用下﹐正欲其熱多而邪從外出耳﹐然厥證多兼下利﹐則陽熱變爲陰寒者﹐十居其七﹐蓋木盛則胃土受克﹐水榖奔迫﹐胃陽發露﹐能食則爲除中﹐木盛則腎水暗虧﹐汲取無休﹐腎陽發露﹐面赤則爲戴陽﹐繇是陽微則厥愈甚﹐陽絕則厥不返矣﹐所以溫之灸之﹐以回其陽﹐仍不出少陰之成法也﹐但厥而下利﹐陰陽之辧甚微﹐不便分爲二篇﹐故發其奧於篇首﹐俾讀者先會其意云。

厥陰經全篇﹝法四十七條﹞

﹝一﹞厥陰之爲病﹐消渴气上撞心﹐心中疼熱﹐饑而不欲食﹐食則吐蚘﹐下之利不止。﹝原文﹞消渴者﹐飲水多而小便少也﹐厥陰屬木﹐厥陰邪甚﹐則腎水爲之消﹐腎消則引水以自救﹐故消而且渴﹐其渴不爲水止也﹐气上撞心﹐心中疼熱者﹐肝气通於心也﹐饑不能食者﹐木邪橫肆﹐胃土受制也﹐食則吐蚘者﹐胃中饑﹐蚘嗅食則出也﹐下之利不止者﹐邪屬厥陰﹐下則徒虛陽明﹐陽明虛﹐木益乘其所勝也﹐此條文義﹐形容厥陰經之病情最著﹐蓋子盛則母虛﹐故腎水消而生渴﹐母盛則子實﹐故气撞心而疼熱﹐然足經之邪﹐終與手經有別﹐𨿽仰關而攻﹐究不能入心之郛廓也﹐至胃則受俯淩之勢﹐無可逃避﹐食則吐而下則利不止矣﹐亦繇邪自陽明傳入﹐胃气早空﹐故易動耳。﹝二﹞厥陰中風﹐脈微浮爲欲愈﹐不浮爲未愈。﹝原文﹞厥陰之脈﹐微緩不浮﹐中風病傳厥陰﹐脈轉微浮﹐則邪還於表而爲欲愈。﹝三﹞厥陰病﹐欲解時﹐從丑至卯上。﹝原文﹞丑寅卯﹐厥陰風木之王時﹐故病解。﹝四﹞厥陰病﹐欲飲水者﹐少少與之愈。﹝原文﹞﹝五﹞諸四逆厥者不可下之﹐虛家亦然﹐凡厥者陰陽气不相順接﹐便爲厥﹐厥者手足逆冷者是也。﹝原文﹞厥卽四逆之極﹐陰陽旣不相順接﹐下則必至於脫絕也。厥陰證﹐仲景總不欲下﹐無非欲邪還於表﹐而陰從陽解也﹐此但舉最不可下之二端﹐以嚴其戒耳。手之三陰﹐與手之三陽﹐相接於手﹐足之三陰﹐與足之三陽﹐相接於足﹐陰主寒﹐陽主熱﹐故陽气內陷﹐不與陰气相順接﹐則手足厥冷也﹐然四肢屬脾﹐脾爲陰﹐與胃之陽不相順接﹐亦主逆冷﹐所以厥證𨿽傳經熱邪﹐復有不盡然者﹐最難消息。﹝六﹞傷寒脈遲﹐六七日﹐而反與黃岑湯徹其熱﹐脈遲爲寒﹐今與黃芩湯﹐復除其熱﹐腹中應冷﹐當不能食﹐今反能食﹐此名除中﹐必死。﹝原文﹞脈遲爲寒﹐寒則胃中之陽气已薄﹐不可更用寒藥矣﹐腹中卽胃中﹐胃暖乃能納食﹐今胃冷而反能食﹐則是胃气發露無餘﹐其陽亦必漸去而不能久存﹐故爲必死﹐除者去也﹐與除夕之義同﹐又除者授也﹐與授鞶帶之義同。﹝七﹞傷寒始發熱六日﹐厥反九日而利﹐凡厥利者﹐當不能食﹐今反能食者﹐恐爲除中﹐食以索餅﹐不發熱者﹐知胃气尙在必愈﹐恐暴熱來出而復去也﹐後三日脈之﹐其熱續在者﹐期之旦日夜半愈﹐所以然者﹐本發熱六日﹐厥反九日﹐復發熱三日﹐並前六日﹐亦爲九日﹐興厥相應﹐故期之旦日夜半愈﹐後三日脈之而脈數﹐其熱不罷者﹐此爲熱气有餘﹐必發癰膿也。﹝原文﹞少陰經中內藏眞陽﹐最患四逆﹐故云吐利手足不逆冷﹐反發熱者不死﹐厥陰經中﹐內無眞陽﹐不患其厥﹐但患不能發熱﹐與夫熱少厥多耳﹐論中恐暴熱來出而復去﹐後三日脈之﹐其熱尙在﹐形容厥證重熱之意﹐匠心滿志﹐讀者不可艸艸﹐然得熱與厥相應﹐尢無後患﹐若熱气有餘﹐病勢𨿽退﹐其後必發癰膿﹐以厥陰主血﹐熱與血久持不散﹐必至壅敗也。﹝八﹞傷寒先厥﹐後發熱﹐而利者﹐必自止﹐見厥復利﹐傷寒先厥﹐後發熱﹐下利必自止﹐而反汗出咽中痛者﹐其喉爲痺﹐發熱無汗﹐而利必自止﹐若不止﹐必便膿血﹐便膿血者其喉不痺。﹝原文﹞先厥後熱﹐下利止﹐其病爲欲愈矣﹐乃反汗出咽中痛﹐是熱邪有餘﹐上攻咽喉﹐挾濕痰而爲痺也﹐然旣發熱﹐卽無汗而邪亦外出﹐所以利必自止﹐若不止則無汗﹐明系邪不外出﹐仍在於裏﹐必主便膿血也﹐便膿血者其喉不痺﹐見熱邪在裏﹐卽不復在表﹐在下卽不復在上也。﹝九﹞傷寒一二日﹐至四五日﹐厥者必發熱﹐前熱者後必厥﹐厥深者熱亦深﹐厥微者熱亦微﹐厥應下之﹐而反發汗者﹐必口傷爛赤。﹝原文﹞前云諸四逆厥者﹐不可下矣﹐此云厥應下之者﹐其辧甚微﹐蓋先四逆而後厥﹐與先發熱而後厥者﹐其來迥異﹐故彼云不可下﹐而此云應下也﹐以其熱深厥深﹐當用苦寒之藥﹐淸解其在裏之熱﹐卽名爲下﹐如下利讝語﹐但用小承气湯止耳﹐從未聞有峻下之法也﹐若不用苦寒﹐反用辛甘發汗﹐寧不引熱勢上攻乎﹐口傷爛赤﹐與喉痺互意。﹝十﹞傷寒病﹐厥五日﹐熱亦五日﹐設六日當復厥﹐不厥者自愈﹐厥終不過五日﹐以熱五日﹐故知自愈。﹝原文﹞厥終不過五日﹐卽上句之腳注﹐見熱與厥相應﹐陰陽一勝一復﹐恰恰相當﹐故可勿藥自愈。﹝一一﹞傷寒脈微而厥﹐至七八日膚冷﹐其人躁無暫安時者﹐此爲藏厥非蚘厥也﹐蚘厥者﹐其人當吐蚘﹐今病者靜而復時煩者﹐此爲藏寒﹐蚘上入其膈﹐故煩﹐須臾復止﹐得食而嘔又煩者﹐蚘聞食臭出﹐其人當自吐蚘﹐蚘厥者﹐烏梅圓主之﹐又主久利。﹝原文﹞此條微旨﹐千百年來﹐全無識者﹐昌於篇首總括大意﹐挈出腎陽胃陽二端﹐原有所自﹐藏厥者﹐正指腎而言在﹐蚘厥者﹐正指胃而言也﹐曰脈微而厥﹐則陽气衰微可知﹐然未定其爲藏厥蚘厥也﹐惟膚冷而躁無暫安﹐乃爲藏厥﹐藏厥用四逆﹐及灸法﹐其厥不回者主死﹐若蚘厥則時煩時止﹐未爲死候﹐但因此而馴至胃中無陽﹐則死也﹐烏梅圓中﹐酸苦辛溫互用﹐以安蚘溫胃益虛﹐久利而便膿血﹐亦主此者﹐能解陰陽錯雜之邪故也。﹝一二﹞傷寒熱少厥微指頭寒﹐默默不欲食﹐煩躁數日﹐小便利﹐色白者﹐此熱除也﹐欲得食﹐其病爲愈﹐若厥而嘔﹐胸脇煩滿者﹐其後必便血。﹝原文﹞熱少厥微﹐指頭微寒﹐其候原不重﹐然默默不欲食﹐煩躁數日﹐胃中津液傷而坐困矣﹐若小便利﹐色白﹐則胃熱暗除﹐故欲得食﹐若厥而嘔﹐胸脇滿不去﹐則邪聚中焦﹐其後陰邪必走下竅而便血﹐以厥陰主血也。﹝一三﹞傷寒發熱四日﹐厥反三日﹐復熱四日﹐厥少熱多﹐其病當愈﹐四日至七日熱不除者﹐必便膿血﹐傷寒厥四日﹐熱反三日﹐復厥五日﹐其病爲進﹐寒多熱少﹐陽气退﹐故爲進也。﹝原文﹞以陰陽進退之義互舉﹐其旨躍然。﹝一四﹞傷寒六七日﹐脈微﹐手足厥冷﹐煩躁﹐灸厥陰﹐厥不還者死。﹝原文﹞脈微而厥﹐更加煩躁﹐則是陽微陰盛﹐用灸法以通其陽﹐而陽不回則死也。﹝一五﹞傷寒發熱﹐下利厥逆﹐躁不得臥者死。﹝原文﹞﹝一六﹞傷寒發熱﹐下利至甚﹐厥不止者死。﹝原文﹞厥證但發熱則不死﹐以發熱則邪出於表﹐而裏證自除﹐下利自止也﹐若反下利厥逆﹐煩躁有加﹐則其發熱﹐又爲陽气外散之候﹐陰陽兩絕﹐亦主死也。﹝一七﹞發熱而厥七日﹐下利者﹐爲難治。﹝原文﹞厥利與熱﹐不兩存之勢也﹐發熱而厥七日﹐是熱者自熱﹐厥利者自厥利﹐雙方其偏﹐漫無相協之期﹐故𨿽未現煩躁等證﹐而已爲難治﹐蓋治其熱﹐則愈厥愈利﹐治其厥利﹐則愈熱﹐不至陰陽兩絕不止矣。﹝一八﹞傷寒六七日不利﹐便發熱而利﹐其人汗出不止者死﹐有陰無陽故也。﹝原文﹞六七日不利﹐忽發熱而利﹐渾是外陽內陰之象﹐此中伏有亡陽危機﹐所以仲景蚤爲回護﹐用溫用灸﹐以安其陽﹐若俟汗出不止﹐乃始圖之﹐則無及矣﹐可見邪亂厥陰﹐其死生全關乎少陰也﹐不然﹐厥陰之熱深厥深﹐何反謂之有陰無陽哉。﹝一九﹞病者手足厥冷﹐言我不結胸﹐小腹滿﹐按之痛者﹐此冷桔在膀胱關元也。﹝原文﹞陽邪必結於陽﹐陰邪必結於陰﹐故手足逆冷﹐腹滿按之痛者﹐邪不上結於胸﹐其非陽邪可知﹐其爲陰邪下結可知﹐則其當用溫用灸﹐更可知矣﹐關元在臍下三寸﹐爲極陰之位也。﹝二十﹞傷寒五六日﹐不結胸﹐腹濡脈虛﹐復厥者不可下﹐此爲亡血﹐下之死。﹝原文濡音軟﹞傷寒五六日﹐邪入厥陰﹐其熱深矣﹐乃陽邪不上結於胸﹐陰邪不下結於腹﹐其脈虛而復厥﹐則非熱深當下之比﹐繇其陰血索虧﹐若誤下之﹐以重亡其陰﹐必主死也﹐此厥陰所以無大下之法﹐而血虛之人﹐尢以下爲大戒矣。﹝二一﹞手足厥寒﹐脈細欲絕者﹐當歸四逆湯主之﹐若其人內有久寒者﹐宜當歸四逆﹐加吳茱萸生薑湯主之。﹝原文﹞前條之脈虛﹐此條之脈細﹐互見其義﹐虛細總爲無血﹐不但不可用下﹐並不可用溫﹐蓋脈之虛細﹐本是陽气衰微﹐然陰血更爲不足﹐故藥中宜用歸芍以濟其陰﹐不宜用姜附以劫其陰也﹐卽其人素有久寒者﹐但增吳茱萸生薑觀之﹐是則漧薑附子﹐寧不在所禁乎﹐比而推之﹐妙義天開矣。﹝二二﹞大汗出﹐熱不去﹐內拘急﹐四肢疼﹐又下利厥逆而惡寒者﹐四逆湯主之。﹝原文﹞大汗出而熱反不去﹐正恐陽气越出軀殼之外﹐若內拘急﹐四肢疼更加下利﹐厥逆惡寒﹐則在裏純是陰寒﹐宜急用四逆湯以回其陽﹐而陰邪自散耳。﹝二三﹞大汗若大下利﹐而厥冷者﹐四逆湯主之。﹝原文﹞此證較上條無外熱相錯﹐其爲陰寒易明﹐然旣云大汗大下利﹐則津液亦亡﹐但此條不得不以救陽爲急﹐俟陽同尙可徐救其陰﹐所以不當牽制也。﹝二四﹞傷寒脈促﹐手足厥逆者﹐可灸之。﹝原文﹞傷寒脈促﹐則陽气局蹐可知﹐更加手足厥逆﹐其陽必爲陰所格拒而不能返﹐故宜灸以通其陽也。﹝二五﹞傷寒脈滑而厥者﹐裏有熱也﹐白虎湯主之。﹝原文﹞滑爲陽脈﹐其裏熱熾盛可知﹐故宜行白虎湯以解其熱﹐與三陽之治不殊也。﹝二六﹞病人手足厥冷﹐脈乍緊者﹐邪結在胸中﹐心下滿而煩﹐饑不能食者﹐病在胸中﹐當須吐之﹐宜瓜蒂散。﹝原文﹞手足厥冷疑似陰邪﹐其脈有時乍緊﹐則是陽邪而見陽脈也﹐陽邪必結於陽﹐所以邪結在胸中﹐心下煩滿﹐饑不能食也﹐此與太陽之結胸迥殊﹐其脈乍緊﹐其邪亦必乍結﹐故用瓜蒂散﹐湧載其邪而出﹐斯陽邪仍從陽解耳。﹝二七﹞傷寒厥而心下悸者﹐宜先治水﹐當用茯苓甘艸湯﹐卻治其厥﹐不爾水漬入胃﹐必作利也。﹝原文﹞太陽篇中﹐飲水多者﹐心下必悸﹐故此厥而心悸者﹐明系飲水所致﹐所以乘其水未漬胃﹐先用茯苓甘艸湯治水﹐以淸下利之源﹐後乃治厥﹐庶不致厥與利相因耳。﹝二八﹞傷寒六七日﹐大下後﹐寸脈沈而遲﹐手足厥逆﹐下部脈不至﹐咽喉不利﹐唾膿血﹐泄利不止者﹐爲難治﹐麻黃升麻湯主之。﹝原文﹞此表裏錯雜之邪﹐最爲難治﹐然非死證也﹐大下後﹐寸脈沈而遲﹐手足厥逆﹐則陽气陷入陰中﹐下部脈不至﹐則陰气亦復衰竭﹐咽喉不利唾膿血﹐又因大下傷其津液﹐而成肺痿﹐金匱曰﹐肺痿得之﹐被快藥下利重亡津液者是也﹐泄利不止﹐未是下焦虛脫﹐但因陽气下陷所致﹐故必升舉藥中兼調肝肺﹐乃克有濟﹐此麻黃升麻所以名湯﹐而謂汗出愈也。按寸脈沈而遲﹐明是陽去入陰之故﹐非陽气衰微可擬﹐故𨿽手足厥逆﹐下部脈不至﹐泄利不止﹐其不得爲純陰無陽可知﹐況咽喉不利﹐唾膿血﹐又陽邪搏陰上逆之徵驗﹐所以仲景特於陰中﹐提出其陽﹐得汗出﹐而錯雜之邪盡解也。﹝二九﹞傷寒四五日﹐腹中痛﹐若轉气下趨少腹者﹐此欲自利也。﹝原文﹞腹中痛﹐多屬虛寒﹐與腹中實滿不同﹐若更轉气下趨少腹﹐則必因腹寒而致下利﹐眼明見此﹐自當圖功於未著矣。﹝三十﹞傷寒本自寒下﹐醫復吐下之﹐寒格更逆吐下﹐若食入口卽吐﹐漧薑黃連黃芩人參湯主之。﹝原文﹞本自寒下﹐是其人之平素胃寒下利也﹐較上條之轉气下趨少腹者﹐更爲已然之事矣﹐所以才病傷寒﹐卽不可妄行吐下﹐與病人糞微溏﹐不可服梔子湯互意﹐糞微溏而用梔子﹐則易湧易泄﹐本自寒下而施吐下﹐則吐下更逆﹐其理甚明﹐注家不會其意﹐寒格者﹐因誤施吐下之寒藥﹐致成格拒也﹐若食入口卽吐﹐格拒極矣﹐故用漧薑人參以溫補其胃﹐用黃芩黃連之苦﹐以下逆气﹐而解入裏之熱邪也。﹝三一﹞下利脈沈而遲﹐其人面少赤﹐身有微熱﹐下利淸榖者﹐必鬱冒﹐汗出而解﹐病人必微厥﹐所以然者﹐其面戴陽下虛故也。﹝原文﹞下利脈沈遲﹐裏寒也﹐面少赤﹐有微熱﹐則仍兼外邪﹐必從汗解﹐但戴陽之證必見微厥﹐汗中大伏危機﹐其用法卽迥異常法﹐下條正其法也。﹝三二﹞下利淸榖﹐裏寒外熱﹐汗出而厥者﹐通脈四逆揚主之。﹝原文﹞上條辧證﹐此條用藥﹐兩相互發﹐然不但此也﹐少陰病﹐下利淸谷﹐面色赤者﹐已用其法矣﹐要知通之正所以收之也﹐不然﹐豈有汗出而反加蔥之理哉。﹝三三﹞下利手足厥冷﹐無脈者﹐灸之不溫﹐若脈不還﹐反微喘者死。﹝原文﹞灸之不溫﹐脈不還﹐已爲死證﹐然或根柢未絕﹐亦未可知﹐設陽气隨火气上逆﹐胸有微喘﹐則孤陽上脫而必死矣﹐與少陰病六七日息髙者死﹐正同。﹝三四﹞下利後脈絕﹐手足厥冷﹐晬頻率還﹐手足溫者生﹐脈不還者死。﹝原文﹞厥利無脈﹐陽去而難於返矣﹐然左根本堅固者﹐生機尙存一綫﹐經一周時﹐脈還手足復溫則生﹐否則死矣﹐此卽互上條用灸之意﹐所以不重贅灸法也﹐少陰下利﹐厥逆無脈﹐服白通湯﹐脈暴出者死﹐微續者生﹐厥陰下利﹐厥逆脈絕﹐用灸法﹐晬頻率還者生﹐不還者死﹐可見求陽气者﹐非泛然求之﹐無何有之鄕也﹐根深寧極之中﹐必有幾微可續﹐然後藉溫灸爲鸞膠耳。﹝三五﹞下利腹脹滿﹐身體疼痛者﹐先溫其裏﹐乃攻其表﹐溫裏宜四逆湯﹐攻表宜桂枝湯。﹝原文﹞此與太陽中篇﹐下利身疼﹐用先裏後表之法大同﹐彼因誤下而致下利﹐此因下利而致腹脹﹐總以溫理爲急者﹐見睍曰消之義也﹐身疼痛有裏有表﹐必淸便已調﹐其痛仍不減﹐方屬於表﹐太陽條中已悉﹐故此不贅。﹝三六﹞下利淸榖﹐不可攻表﹐汗出必脹滿。﹝原文﹞此條重舉下利淸谷﹐不可攻表以示戒﹐正互明上條﹐所以必先溫裏﹐然後攻表之義也﹐見誤攻其汗﹐則陽出而陰气彌塞﹐胸腹必至脹滿而釀變耳。﹝三七﹞傷寒下利日十餘行﹐脈反實者死。﹝原文﹞實爲邪盛﹐邪盛必正脫也。﹝三八﹞下利有微熱而渴﹐脈弱者令自愈﹐下利脈數而渴者令自愈﹐設不差﹐必淸膿血﹐以有熱故也﹐下利脈數﹐有微熱﹐汗出令自愈﹐設復緊爲未解。﹝原文﹞微熱而渴﹐證巳轉陽﹐然正恐陽邪未盡也﹐若脈弱則陽邪已退可知﹐故不治自愈﹐脈數與微熱互意﹐汗出與脈弱互意﹐脈緊則不弱矣﹐邪方熾盛﹐其不能得汗﹐又可知矣。﹝三九﹞下利寸脈反浮數﹐尺中自濇者﹐必圊膿血。﹝原文﹞淸圊同義﹐脈見浮數﹐若是邪還於表﹐則尺脈自和﹐今尺中自濇﹐乃熱邪搏結於陰分﹐𨿽寸口得陽脈﹐究竟陰邪必走下竅﹐而便膿血也。﹝四十﹞下利脈沈弦者﹐下重也﹐脈大者爲未止﹐脈微弱數者﹐爲欲自止﹐𨿽發熱不死。﹝原文﹞下利而脈沈弦﹐主裏意後重﹐成滯下之證﹐卽所稱痢證也﹐脈大者﹐卽沈弦中之大﹐脈微弱數者﹐卽沈弦中之微弱數也﹐脈微弱數﹐𨿽發熱不死﹐則脈大身熱者﹐其死可知矣。﹝四一﹞熱利下重者﹐白頭翁湯主之。﹝原文﹞熱利下重﹐互上文﹐卽傷寒轉利之謂也。﹝四二﹞下利欲飲水者﹐以有熱故也﹐白頭翁湯主之。﹝原文﹞此從上條另申一義﹐見凡下利欲飲水者﹐與藏寒利而不渴自殊﹐乃熱邪內耗津液﹐縱末顯下重之候﹐亦當以前湯勝其熱矣。﹝四三﹞下利讝語﹐以有躁屎也﹐宜小承气湯。﹝原文﹞此與陽明經讝語﹐胃中有躁屎正同﹐乃不用大承气﹐而用小承气者﹐以下利腸虛﹐兼之厥陰藏寒﹐所以但用小承气﹐微攻其胃﹐全無大下之條耳。﹝四四﹞下利後更煩﹐按之心下濡者﹐爲虛煩也﹐宜梔子豉湯。﹝原文﹞已下利而更煩﹐似乎邪未盡解﹐然心下濡而不滿則爲虛煩﹐與陽明誤下﹐胃虛膈熱之證頗同﹐故俱用湧法也。﹝四五﹞嘔而發熱者﹐小柴胡湯主之。﹝原文﹞厥陰之邪上逆﹐而兼發熱﹐乃肝膽藏府相連之證也﹐故用小柴胡湯﹐分解其陰藏陽府之嘔熱也。﹝四六﹞嘔而脈弱﹐小便復利﹐身有微熱﹐見厥者難治﹐四逆湯主之。﹝原文﹞嘔而脈弱﹐小便利﹐裏虛且寒﹐身有微熱﹐證兼表裏﹐其人見厥則陰陽互錯﹐故爲難治﹐然不難於外熱﹐而難於內寒也﹐內寒則陽微陰盛﹐天日易霾﹐故當用四逆湯以回陽﹐而微熱在所不計也﹐況漧薑配附子﹐補中有發﹐微熱得之自除耶。﹝四七﹞漧嘔吐涎沫者﹐吳茱萸湯主之﹐嘔家有癰膿者﹐不可治嘔﹐膿盡﹐自愈。﹝原文﹞厥陰之邪上逆﹐而漧嘔吐涎沫﹐可用吳茱萸湯以下其逆气﹐若陰邪上逆﹐結而爲癰﹐潰出膿血﹐卽不可復治其嘔﹐正恐人誤以吳茱萸湯治之耳﹐識此意者﹐用辛涼以開提其膿﹐亦何不可耶。按厥陰篇中﹐次第不一﹐有純陽無陰之證﹐有純陰無陽之證﹐有陰陽差多差少之證﹐有陽進欲愈﹐陰進末愈之證﹐有陰居八九﹐陽居一二之證﹐厥而發熱﹐熱深厥深﹐上攻而成喉痺﹐下攻而便膿血﹐此純陽無陰之證也﹐脈微細欲絕﹐厥冷﹐灸之不溫﹐恕寒大汗大利﹐躁不得臥﹐與夫冷結關元﹐此純陰無陽之證也﹐厥三日﹐熱亦三日﹐厥五日﹐熱亦五日﹐手足厥冷﹐而邪熱在胸﹐水熱在胃﹐此陰陽差多差少之證也﹐渴欲飲水﹐饑欲得食﹐脈滑而數﹐手足自溫﹐此陽進欲愈之證也﹐默默不欲食﹐寸脈𨿽浮數﹐尺脈自濇﹐嘔吐涎沫﹐腹脹身疼﹐此陰進未愈之證也﹐下利淸谷﹐裏塞外熱﹐嘔而脈弱﹐小便復利﹐本自寒下﹐復誤吐下﹐脈沈微厥﹐面反戴陽﹐此陽居八九﹐陰居一二之證也﹐大率陽脈陽證﹐當取用三陽經治法﹐陰脈陰證﹐當合用少陰經治法﹐厥陰病見陽爲易愈﹐見陰爲難痊﹐其表裏錯雜不分﹐又必先溫其裏﹐後攻其表﹐設見咽喉不利﹐欬唾膿血則溫法不可用﹐仍宜先解其表矣﹐世醫遇厥陰諸證﹐加涉大洋﹐茫無邊際可測﹐是以動手卽錯﹐玆不厭煩復﹐闡其要旨﹐俾後學奉爲指南云。再按厥陰經﹐原無下法﹐首條卽先示戒云﹐下之利不止矣﹐蓋厥陰多至下利﹐下利中復有死證﹐金匱云﹐五藏气絕於內﹐則下利不禁﹐此所以政戒不可下耶﹐中間𨿽有用小承气一法﹐因胃有躁屎﹐微攻其胃﹐非攻其腸也﹐𨿽有厥應下之一語﹐乃對發汗而言﹐謂厥陰內解其熱﹐不應外發其汗耳﹐豈可泥應下二字﹐遂犯厥陰之大戒耶﹐自晉迄今﹐傷寒失傳﹐遇陽明二三日內當下之證﹐及少陰二三日急下之證﹐總不能下﹐至厥陰六七日﹐不當下之時﹐反行下之﹐在熱深厥深之陽證﹐下之已遲﹐萬一僥幸﹐不過爲焦頭爛額之客﹐在亡血藏虛之人﹐下之百無一生矣﹐幾千年來﹐孰任殺人之辜耶。

過經不解﹝法四條附三陰經後﹞

過經不解者﹐由七八日已後﹐至十三日已後﹐病過一候二候﹐猶不痊解也﹐然邪在身中日久﹐勢必結聚於三陽﹐太陽爲多﹐少陽次之﹐陽明又次之﹐及至三陰﹐則生死反掌﹐不若此之久持矣。辧﹝原缺九字﹞﹑陽用大小柴胡兩解一法。﹝一﹞太腸病﹐過經十餘日﹐反二三下之﹐後四五日﹐柴胡證仍在者﹐先與小柴胡湯﹐嘔不止﹐心下急﹐鬱鬱微煩者﹐爲未解也﹐與大柴胡湯下之則愈。﹝原文﹞過經十餘日﹐而不知太陽證有未罷﹐反二三下之﹐因而致變者多矣﹐後四五日﹐柴胡證仍﹐在未有他變﹐本當行大柴胡﹐兩解表裏﹐但其人之邪﹐屢因誤下而深入﹐卽非大柴胡下法所能服﹐故必先用小柴胡﹐提其邪出半表﹐然後乃用大柴胡﹐始合法也。﹝辧遇經不解心下欲吐微煩微滿用藥宜審一法﹞﹝二﹞太陽病﹐過經十餘日﹐心下溫溫欲吐﹐而胸中痛﹐大便反溏﹐腹微滿﹐鬱鬱微煩﹐先此時自極吐下者﹐與調胃承气湯﹐若不爾者﹐不可與﹐但欲嘔﹐胸中痛微溏者﹐此非柴胡證﹐以嘔故知極吐下也。﹝原文﹞此條批注不得仲景叮嚀之意﹐玆特明之﹐太陽病﹐過經十餘日﹐心下溫溫欲吐而不吐﹐其人胸中痛﹐大便反溏﹐腹微滿﹐鬱鬱微煩者﹐此有二辧﹐若曾經大吐大下者﹐邪從吐解﹐且已入裏﹐可用調胃承气之法﹐若未極吐下﹐但欲嘔不嘔﹐胸中痛﹐微溏者﹐是痛非吐所傷﹐溏非下所致﹐調胃之法﹐不可用矣﹐豈但調胃不可用﹐卽柴胡亦不可用﹐以邪尙在太陽髙位﹐徒治陽明少陽而邪不服耳﹐解太陽之邪﹐仲景言之已悉﹐故此但示其意也﹐若其人能嘔﹐則是爲吐下所傷﹐而所主又不在太陽矣。﹝過經證屬可下誤用圓藥增利辧內實內虛二法﹞﹝三﹞傷寒十三日﹐胸脇滿而嘔﹐日哺所發潮熱﹐已而微利﹐此本柴胡證﹐下之而不得利﹐今反利者﹐知醫以圓藥下之﹐非其治也﹐潮熱者實也﹐先宜小柴胡以解外﹐後以柴胡加芒硝湯主之。﹝原文﹞胸脇滿而嘔﹐邪在少陽表裏之間也﹐發潮熱﹐裏可攻也﹐微下利﹐便未鞕也﹐以大柴胡分解表邪﹐蕩滌裏熱﹐則邪去而微利亦自止矣﹐若誤用圓藥﹐則徙引熱邪內陷﹐而下利﹐表裏俱不解也﹐故先用小柴胡分提以解外邪﹐後加芒硝以滌胃中之熱也。﹝四﹞傷寒十三日不解﹐過經讝語者﹐以有熱也﹐當以湯下之﹐若小便利者﹐大便當鞕﹐而反下利﹐脈調和者﹐知醫以圓藥下之﹐非其治也﹐若自下利者﹐脈當微厥﹐反和者﹐此爲內實也﹐調胃承气湯主之。﹝原文﹞二條俱見微利之證﹐難辧其內虛內實﹐上條胸脇滿而嘔﹐邪湊少陽之表﹐故欲下之﹐必用柴胡湯爲合法﹐若以他藥下之﹐表邪內入﹐卽是內虛﹐此條原無表證﹐𨿽圓藥誤下﹐其脈仍和﹐卽爲內實也。按仲景下法﹐屢以用圓藥爲戒﹐太陽之脾約﹐乃用麻仁圓﹐因其人平素津枯腸結﹐必俟邪入陽明﹐下之恐無救於津液﹐故𨿽邪在太陽﹐卽用圓藥之緩﹐下潤其腸﹐俾外邪不因峻攻而內陷﹐乃批卻導竅遊刃空虛之妙也﹐此等處亦須互察。再按傷寒證﹐以七日爲一候﹐其有二候三候不解者﹐病邪多在三陽經畱戀﹐不但七日傳之不盡﹐卽十日十三日二十餘日﹐尙有傳之不盡者﹐若不辯證﹐徒屈指數經數候﹐汗下展轉差誤﹐正虛邪湊﹐愈久愈難爲力﹐與內經至七日﹐太陽病衰﹐頭痛少愈﹐八日陽明病衰﹐身熱少歇﹐九日少陽病衰﹐耳聾微聞﹐十日太陰病衰﹐腹減加故﹐則思飲食﹐十一日少陰病衰﹐渴止舌潤而嚏﹐十二日厥陰病衰﹐囊縱少腹微下﹐大气皆去﹐病人精神爽慧之恆期迥異矣﹐所以過經不解﹐當辧其邪在何經而取之﹐仲景云﹐太腸病頭痛﹐至七日以上自愈者﹐以行其經盡故也﹐卽內經七日太陽病衰﹐頭痛少愈之旨也﹐可見太陽一經﹐有行之七日以上者矣﹐其欲作再經者鍼足陽明﹐使經不傳則愈﹐以太陽旣羈畱多日﹐則陽明少陽﹐亦可羈畱﹐過經漫無解期矣﹐所以早從陽明中土而奪之﹐使其不傳﹐此捷法也﹐若謂六經傳盡﹐復傳太陽﹐必無是理﹐後人墮落成無且阱中耳﹐豈有厥少兩陰交盡於裏﹐復從皮毛外﹐再入太陽之事耶﹐請破此大惑。

差後勞復陰陽易病﹝附三陰經後﹞

﹝一﹞大病差後﹐勞復者﹐枳實梔子鼓湯主之﹐若有宿食者﹐加大黃如博淇子大五六枚。﹝原文﹞勞復者﹐乃起居作勞﹐復生餘熱之病﹐方注作女勞復大謬﹐女勞復者﹐自犯傷寒後之大戒﹐多死少生﹐豈有反用上湧下泄之理耶﹐太陽中篇﹐下後身熱﹐或汗吐下後﹐虛煩無柰﹐用本湯之苦﹐以吐徹其邪﹐此非取吐法也﹐乃用苦以發其微汗﹐正內經火淫所勝﹐以苦發之之義﹐觀方中用淸漿水七升﹐空煮至四升﹐然後入藥同煮﹐全是欲其水之熱而趨下﹐不致上湧耳﹐所以又云覆令微似汗﹐精絕。﹝二﹞傷寒差已後﹐更發熱者﹐小柴胡湯主之﹐脈浮者以汗解之﹐脈沈實者以下解之。﹝原文﹞差已後更發熱﹐乃餘熱在內﹐以熱召熱也﹐然餘熱要當辧其何在﹐不可泛然施治﹐以虛其虛﹐如在半表半里﹐仍用小柴胡湯和解之法﹐如在表﹐則仍用汗法﹐如在裏﹐則仍用下法﹐然汗下之法﹐卽互上條汗用枳實梔豉﹐微汗下用枳實梔豉﹐加大黃微下也。﹝三﹞大病差後﹐從腰已下有水气者﹐牡蠣澤瀉散主之。﹝原文﹞腰以下有水气者﹐水漬爲腫也﹐金匱曰﹐腰以下腫﹐當利小便﹐此定法矣﹐乃大病後﹐脾土告困﹐不能攝水以致水气泛溢﹐用牡蠣澤瀉散峻攻﹐何反不顧其虛耶﹐正因水勢未犯身半以上﹐急驅其水﹐所全甚大﹐設用輕劑﹐則陰水必襲入陽界﹐驅之無及﹐城不沒者三版﹐亦云幸矣﹐可見活人之專﹐迂疏輩必不能動中機宜﹐庸工遇大病後﹐悉行溫補﹐自以爲善﹐孰知其爲鹵莽滅裂哉。﹝四﹞大病差後﹐喜唾久不了了者﹐胃上有寒﹐當以圓藥溫之﹐宜理中圓。﹝原文﹞身中津液﹐因冒寒凝結而成濁唾﹐久而不淸﹐其人必消瘦索澤﹐故不用湯藥蕩滌﹐而用圓藥緩圖也﹐理中圓﹐乃區分陰陽﹐溫補脾胃之善藥﹐然仲景差後病﹐外邪已盡﹐才用其方﹐在太陽邪熾之日﹐不得已合桂枝用之﹐卽更其名曰桂枝人參湯﹐又云醫以理中與之﹐利益甚﹐理中者理中焦﹐此利在下焦﹐非其治也﹐於此見用法之權衡矣。﹝五﹞傷寒解後﹐虛羸少气﹐气逆欲吐者﹐竹葉石膏湯主之。﹝原文﹞身中津液﹐爲熱邪所耗﹐餘熱不淸﹐必致虛羸少气﹐難於康復﹐若更气逆欲吐﹐是余邪復挾津液滋擾故﹐用竹葉石膏湯﹐以益虛淸熱散逆气也。﹝六﹞病人脈已解﹐而日暮微煩﹐以病新差﹐人彊與谷﹐脾胃气尙弱不能消穀﹐故令微煩﹐損谷則愈。﹝原文﹞脈已解者﹐陰陽和適﹐其無表裏之邪可知也﹐日暮微煩者﹐日中衛气行陽﹐其不煩可知也﹐乃因脾胃气弱﹐不能消穀所致﹐損谷則脾胃漸趨於旺而自愈矣﹐注家牽扯日暮爲陽明之王時﹐故以損谷爲當小下﹐不知此論差後之證﹐非論六經轉陽明之證也﹐日暮卽內經日西而陽气已衰之意﹐所以不能消穀也﹐損谷當是減損谷食﹐以休養脾胃﹐不可引前條宿食例﹐輕用大黃重傷脾胃也。合六條觀之﹐差後病﹐凡用汗下和溫之法﹐但師其意﹐不泥其方﹐恐元气精津久耗﹐不能勝藥耳﹐豈但不能勝藥﹐抑且不能勝榖﹐故損谷則病愈﹐而用藥當思減損﹐並可識矣﹐其腰已下有水气﹐峻攻其水﹐亦以病後體虛﹐膀胱气化不行﹐若不一朝迅掃﹐則久困之脾土﹐必不能堤防水逆﹐不至滔天不止﹐所以仲景云﹐少陰負趺陽者爲順﹐故急奪少陰之水﹐以解趺陽之圍﹐夫豈尋常所能測識耶。﹝一﹞傷寒陰陽易之爲病﹐其人身體重﹐少气﹐少腹理急﹐或引陰中拘攣﹐熱上衝胸﹐頭重不欲舉﹐眼中生花﹐膝脛拘急者﹐燒褌散主之。﹝原文﹞陰陽易之病﹐注家不明言﹐乃致後人指爲女勞復大謬﹐若然﹐則婦人病新差﹐與男子交﹐爲男勞復乎﹐蓋病傷寒之人﹐熱毒藏於气血中者﹐漸從表裏解散﹐惟熱毒藏於精髓之中者﹐無繇發泄﹐故差後與不病之體交接﹐男病傳不病之女﹐女病傳不病之男﹐所以名爲陰陽易﹐卽交易之義也﹐其證眼中生花﹐身重拘急﹐少腹痛引陰筋﹐暴受陰毒﹐又非姜桂附子辛熱所能驅﹐故燒褌襠爲散﹐以其人平昔所出之敗濁﹐同气相求﹐服之小便得利﹐陰頭微腫﹐陰毒卽從陰竅出耳。此條叔和匯於差後勞復之前﹐因起後人女勞復之疑﹐今移附勞復後﹐益見熱病之爲大病﹐差後貽毒他人﹐其惡而可畏﹐有如此也。尙論張仲景傷寒論凡八卷﹐前四卷詳論六經證治﹐已盡傷寒之義矣﹐後四卷推廣春月溫病﹐夏秋暑濕熱病﹐以及脈法諸方﹐聊與二三及門揚確千古﹐稿藏笥中﹐欲俟百年身盡名滅﹐然後梓行﹐以其刻意求明﹐今天下業醫之子﹐從前師說﹐漫無著落﹐必反嫉爲欺世盜名耳﹐不謂四方來學日眾﹐手編不便抄錄﹐姑將前四卷授梓﹐求正大方﹐儻坊間購刻全本﹐人書具在﹐寧致貽憾於續貂乎。

庚寅初夏諭昌識

尙論篇卷四下﹤子部﹐醫家類﹐尙論篇﹥

欽定四庫全書

尙論後篇卷一

新建諭昌撰

尙論春三月溫癥大意

仲景書詳於治傷寒略於治溫以法度俱錯出於治傷寒中耳後人未解義例故春溫一癥漫無成法可師而況觸冒寒邪之病少感發溫气之病多寒病之傷人什之三溫病之傷人什之七古今缺典莫此爲大昌特會內經之旨以暢發仲景不宣之奧然僭竊無似矣厥防維何內經云冬傷於寒春必病溫此一大例也又云冬不藏精春必病溫此一大例也旣冬傷於寒又冬不藏精至春月同時病發此一大例也舉此三例以論溫癥而詳其治然後與三陽三陰之例先後同符蓋冬傷於寒邪藏肌膚卽邪中三陽之謂也冬不藏精邪入陰髒卽邪中三陰之謂也陽分之邪淺而易療陰分之邪深而難愈所以病溫之人有發表三五次而外癥不除者攻裏三五次而內癥不除者源逺流長少減復劇以爲在表也又似在裏以爲在裏也又似在表用溫熱則陰立亡用寒涼則陽隨絕凡傷寒之種種危候溫癥皆得有之亦以正虛邪盛不能勝其任耳至於熱癥尢爲十中八九緣眞陰爲熱邪久耗無以制亢陽而燎原不息也以故病溫之人邪退而陰气猶存一綫者方可得生然多骨痩皮幹津枯肉爍經年善調始復未病之體實緣醫者於此一癥茫然不識病之所在用藥不當邪無從解畱連展轉莫必其命昌之目擊心傷者久之玆特出手眼以印正先人之法則祈以永登斯人於壽域後有作者諒必不以爲狂誕也

溫癥上篇

謹將冬傷於寒春必病溫定爲一大例

冬傷於寒藏於肌膚感春月之溫气而始發肌膚者陽明胃經之所主也陽明經中久郁之熱一旦發出而外達於太陽有略惡寒而卽發熱者有大熱而全不惡寒者有表未除而裏已先實者有邪久住太陽一經者有從陽明而外達於太陽者有從太陽復傳陽明不傳他經者有自三陰傳入胃腑者有從太陽循經徧傳三陰如冬月傷寒之例者大率太陽陽明二經是邪所蟠據之地在太陽則寒傷營之癥十不一見在陽明則讝語發斑衂血畜血發黃脾約等熱癥每毎兼見而凡發表不逺熱之法適以增溫病之困阨耳況於治太陽經之癥其法度不與冬月相同蓋春月風傷衛之癥或有之而寒傷營之癥則無矣且由陽明而達太陽者多不盡由太陽而陽明少陽也似此則溫癥之分經用法比之傷寒大有不同而世方屈指云某日某經某日傳經已盡究竟於受病之經不能摸索以求良治所謂一盲而引眾盲相將入火坑也寃哉生命古今誠一莫控矣

按溫熱病亦有先見表癥而後裏者蓋溫熱自內達外熱郁腠理不得外泄遂復還裏而成可攻之癥非如傷寒從表而始也傷寒從表而始故悞攻而生變者多溫癥未必從表始故攻之亦不爲大變然郁熱必從外泄爲易悞攻而引邪深入終非法也按溫熱病表癥間見而裏病爲多故少有不渴者法當以治裏爲主而解肌兼之亦有治裏而表自解者其間有悞攻裏而致害者乃春夏暴寒所中之疫癥邪純在表未入於裏故也不可與溫熱病同論

一太陽病發熱而渴不惡寒者爲溫病【仲景原文】昌按溫者春令之气也冬夏秋𨿽有气溫之日不如春令之正且久也不惡寒三字內有奧義蓋時令至春則爲厥陰風木主事而與太陽之寒冰不相渉矣故經𨿽從太陽而癥則從春令而不惡寒也

按溫病或有新中風寒者或有表气虛不禁風寒者衛虛則惡風營虛則惡寒又不可因是遂指爲非溫病也然卽有之亦必微而不甚除太陽一經則必無之矣

二形作【似也】傷寒其脈不而弱【非傷寒矣】弱者必渴被火者必讝語弱者發熱【所以渇也】脈浮解之當汗出愈【原文】風性弱緩故脈亦弱弱者發熱卽內經諸弱發熱之義也脈旣浮當以汗解之使汗出而愈取解肌不取發汗之義

按溫熱病原無風傷衛寒傷營之例原無取於桂枝麻黃二方也表藥中卽敗毒散參蘇飲等方亦止可用於春木未熱之時若過時而發之溫病暑病尙嫌其藥性之帶溫況於桂麻之辛熱乎然仲景不言桂麻爲不可用者有二說焉一者以剔出桂麻則三陰絕無表藥也一者以桂麻用之不當在冬月已屢致戒春月更可無贅也後之紛紛訾議桂麻之熱者未嘗計及於冬不藏精之治耳惟知春夏有不得不用也庶知仲景立方之神哉

三脈浮熱甚反灸之此爲實實以虛治因火而動必咽燥吐血【原文】

脈浮熱甚邪气勝也邪气勝則實反灸之是實以虛治也血隨火炎而妄逆在所必至矣咽燥者火勢上逼枯涸之應耳若是少陰見癥當不止此一端故不入冬不藏精一例

四病如桂枝癥【似乎中風】頭不痛項不彊【則太陽無外入之邪而非中風】寸脈微浮【則邪自內出而不當過表】胸中痞鞕【痰涎塞隔】气上衝咽防不得息者胸中有塞也當吐之宜瓜蒂散病人有寒復發汗胃中冷必吐蚘【原文】

昌按仲景不曰病似中風癥而曰病如桂枝癥者恐後人悞以治溫一例混入太陽中風之例而滋擾故更換其名也吐法多用梔豉湯此用蒂散者取其吐頑痰而快膈湧風涎而逐水也有痰而悞發汗徒亡津液胃中空虛蚘失所養故悖逆而上出也

五病人手足厥冷【似涉厥陰】脈乍者邪結在胸中【非厥陰也】心中滿而煩饑不能食者病在胸中當須吐之宜瓜蒂散【原文】

按此癥乃痰邪自內而作卽四癥類傷寒之瘧癥也仲景云病人身大熱反欲得近衣者熱在皮膚寒在骨髓也【表實裏虛】身大寒反不欲近衣者寒在皮膚熱在骨髓也【表虛裏實】此以互令之表裏言設合臟腑而統言之則皆謂之表矣

六病在陽【表未罷熱未除】應以汗解之反以冷水噀之其熱被卻不得去彌更益煩肉上粟起意欲飲水反不渴者【熱邪爲水寒所制】服文蛤散【鹹寒利水】若不瘥者與五苓散寒實結胸無熱癥者【兩寒相搏】與三物小防胸湯三物白散亦可服【寒結重者原文】

按病在陽則不兼陰可知正合第一例也

七病人髒無他病【裏气和也】時發熱【或然或不然】自汗出而不愈者此胃气不和也先其時【未發熱之時】發汗則愈宜桂枝湯主之【原文】

八病常自汗出【無時不然】此爲營气和營气和者外不諧以衛气不共營气和諧故爾以營行脈中衛行脈外復發其汗營衛和則愈宜桂枝湯【原文】

按髒無他病但衛气不和亦陽病而陰不病之例也按春溫之癥由肌肉而外逹於皮膚則太陽膀胱經之邪傳自陽明胃經與冬月外受之風寒始先便中太陽而傷其營衛者迥乎不同故此但言衛气不與營和其無太過可知也旣衛不與營和當用麻黃乃但用桂枝者可見溫癥中發汗之法皆用解肌蓋久郁之邪一解肌則自散若大汗而重傷津液反變起矣此先聖用法之大門也

九病人脈數數爲熱當消穀引食而反吐者此以發汗令陽气微膈气虛脈乃數也數爲客熱不能消穀以胃中虛冷故吐也【原文】

昌按發汗而令陽微悞之甚也陽微則胃中虛冷而脈反數者不過客熱之微溫其胃而客熱不畱斯脈不數矣

按此但言胃中之陽微與不藏精之眞陽微弱者不同

十病人煩熱【太陽也】汗出則解又如瘧狀日晡所發熱者屬陽明也脈實者【陽明】宜下之脈浮虛者【太陽】宜發汗下之宜承气湯汗之宜桂枝湯【原文】

十一微數之脈愼不可灸因火爲邪則爲煩逆追虛逐實血散脈中火气𨿽微內攻有力焦骨傷筋血難復也【原文】

昌按此一條垂戒𨿽在溫癥項下然不專爲溫癥而設所以不言癥而但言脈也脈見微數則是陰虛而陽熾重以火力追逐其血有筋骨焦傷已耳今世之灼艾者不識亦辧脈之微數否耶其爲陰虛火勝之人漫用灸法者何耶

十二病人耳聾無聞者以重發汗虛故也【原文】

此與傷寒耳聾爲少陽邪盛者迥異益見溫癥禁過汗也

十三病人不大便五六日繞臍痛煩燥發作有時者此有燥屎故使大便鞕也【原文】

十四病人小便不利大便乍難乍易時有微熱喘冒不能臥者有燥屎也宜大承气湯【原文】

十五大下後六七日不大便煩不解腹滿痛者此有燥屎也宜大承气湯【原文】

昌按仲景治溫癥凡用表法皆用桂枝湯以示微發於不發之意也凡用下法皆用大承气湯以示急下無所疑之意也不知者鮮不以爲表在所輕而裏在所重殊大不然蓋表裏無可軒輊所以然者祗慮熱邪久據陽明胃中津液先傷故當汗而惟恐過於汗反重傷其津液當下而惟恐不急於下以亟存其津液也

十六本發汗而復下之此爲逆也若先發汗治不爲逆本先下之而反汗之此爲逆也若先下之治不爲逆【原文】觀此則溫癥比傷寒太陽經之變癥爲差減而汗下之次第亦爲不同矣

十七凡病若發汗若吐若下若亡津液陰陽和者必自愈【原文】

觀此則病溫之人素無內傷及不藏精之類者爲易愈也

春溫上篇諸方【傷寒論共三百九十七法前四卷已載明三百六十七法玆篇得三法】解肌法

桂枝湯

桂枝加葛根湯

升麻葛根湯

葛根柴胡湯

葛根蔥白湯

葛根黃連黃芩湯

附方

人參敗毒散

參蘇飲

海藏大羗活湯

解肌後病不去反惡寒者虛也

芍藥甘艸附子湯【脈細身倦者方可服】

解肌後身疼病脈沈者

桂枝加芍藥人參新加湯

解肌後汗出過多心下悸欲得按者

桂枝甘艸湯

臍下悸欲作奔豚者

茯苓桂枝甘艸大棗湯

解肌後煩渴脈洪大

白虎加人參湯

解肌後腹脹滿

厚朴生薑人參湯

解肌後不惡寒但惡熱者

調胃承气湯

解肌後惡熱無下癥

知母石膏湯

解肌後脈微數小便不利微熱煩渇

五苓散

解肌後胃幹煩不得眠欲飲水少少與之

吐法

蒂散

梔豉湯【傷寒內著有専論】

淸熱諸方

白虎湯

白虎加人參湯

白虎加蒼術湯

白虎加桂枝湯

參升麻湯

升麻梔子湯

竹葉石膏湯

竹葉湯

和解諸方

小柴胡湯

小柴胡加桂枝湯

小柴胡去半夏加人參瓜蔞湯

小柴胡去人參加五味子湯

小柴胡加芒硝湯

疎風諸方

荊芥散

獨活湯

金匱風引湯

續命湯減麻黃附子

分利諸方

五苓散

【脈浮而大是表其人發渇小便赤卻當下用此】

豬苓湯

【汗多者不可與陽明脈浮發熱渴欲飲水小便不利者與之】

天水散

辰砂天水散【分利兼淸鎭】

牡蠣澤瀉散【治腰以下有水气】

開結諸方

三物小防胸湯

三物白散

下法

大承气湯

調胃承气湯

大柴胡湯

【脈浮大是表其人心下痞卻當下若煩渴燥熱小便赤色噦嘔不止心下微煩者俱當兩解】

下後脈促胸滿

桂枝去芍藥湯

若微寒

去芍藥加附子湯

悞以丸藥下之身熱不去微煩

梔子漧薑湯【三湯取其溫以散表】

下後利不止脈促表未解喘而汗出者

葛根黃連黃芩湯【取其涼以解表】

下後身熱不去心中結痛未欲解者

梔豉湯

下後心煩腹痛臥起不安者

梔子厚朴湯【取其吐以徹邪】

下後心中懊惱而煩有燥屎者

大承气湯【取其仍從下解】

下後寸脈沈而遲手足厥逆下利脈不至咽防不利吐膿血瀉利不止爲難治

麻黃升麻湯【取其解錯雜之邪】

下後傷血脈澁

葶藶苦酒湯

【取其壯陰大汗使陽气微又大下使陰气弱其人亡血病惡寒後乃發熱無休止時陰陽卽承气血俱弱故其熱不可止息】

葶藶梔子湯【二方取其酸苦湧泄以助陰】

解毒諸方

黃連解毒湯

黃連湯

黃連阿膠湯

黃連瀉心湯

黃連龍骨湯

黃連犀角湯

黃連橘皮湯

黒膏

養血生津

酸棗仁湯

芍藥甘艸湯

阿膠散

大靑龍湯

炙甘艸湯

五味子湯

補中

黃茋建中湯

小建中湯

理中湯

溫中湯

治中湯

涼血滋陰

犀角地黃湯

搐鼻出水

瓜蒂散

刺鼻出血

幹栗榦蒻葉

溫癥中篇

謹將冬不藏精春必病溫分爲一大例

人身至冬月陽气潛藏於至陰之中內經教人於此時若伏若匿若已有得重藏精也若伏者若抱雛養蟄不遑食息也若匿者若逋逃隱避不露蹤迹也若已有得者韜光匿采絕無觖望也此何如鄭重耶故謂冬不藏精春必病溫見病所由來爲一定之理必然之事其辭甚決蓋以精動則關開而气泄冬月關開气泄則寒風得入之矣關屢開气屢泄則寒風屢入之矣而腎主閉藏者因是認賊作子賊亦無門可出彌甚相安及至春月地气上升肝木用事肝主疎泄木主風於是吸引腎邪勃勃內動而刼其家寶矣然邪入旣深不能遽出但覺憒憒無柰其發熱也全在骨髓之間自覺極熱而捫之反不烙手任行表散汗出而邪不出徒傷津液以取危困其候比之冬傷於寒一例則倍重矣

按冬不藏精之例乃內經之例非仲景之例也非仲景之例言之未免爲悖然觀仲景之論溫癥第一條始不勝慶幸而仲景已起發其端昌可言之無罪矣其曰發汗已身灼熱者名曰風溫風溫爲病脈陰陽俱浮自汗出身重多眠睡鼻息必鼾語言難出若被下者小便不利直視失溲若被火者微發黃色劇如驚癇狀時瘈若火燻之一逆尙引日再逆促命期此一段至理千古若明若昧未經剖晰全不思旣名溫病卽是時行外感何又汗之下之火之俱爲逆耶蓋熱邪久蓄少陰腎中精水旣爲素傷重加寒下火刼陰之法乃爲逆耳其自汗出身重多眠睡鼻息鼾語言難者一一皆少陰之本癥也膀胱爲腎之府故少陰癥具若被下則膀胱之陰亦傷而直視失溲者腎精不上榮腎气欲外奪也若被火刼則陰愈虧而邪愈無制甚則如驚癇狀而時爲瘈也一逆再逆言汗下火之悞可一不可二非汗而又下而又汗之爲悞也由此觀之冬不藏精之溫癥顯然昭著矣昌之比例以分其治而仲景之道愈明矣奚罪耶再按仲景之論悞下有結胸及痞挾熱鶩溏髒寒不禁等癥從未說到小便不利直視失溲於此言之者謂腎以膀胱爲府素不藏精之人悞下則膀胱益虧以故小便不利直視失溲其變亦倍重於膀胱也況於風邪內熾津液漧燥大便難通之未必通徒令膀胱受累而小便自遺試觀好色之人多成癃淋可類推矣今之醫者亦講於悞下而絕膀胱之化源立取危困之理耶

再按發汗已身灼熱者名曰風溫此語將冬不藏精之溫癥形容殆盡蓋凡外感之邪發汗已則身熱自退乃風溫之癥發汗已身始灼熱者明明始先熱在骨髓發汗已然後透出肌表也至於風溫二字取義更微與內經勞風之義頗同勞風者勞其腎而生風也然則冬不藏精之人詎非勞其腎而風先內熾歟故才一發汗卽帶出自汗身重多眠鼻鼾語難諸多腎經之癥設不發則諸癥尙隱伏不盡透出也夫腎中之風邪內熾而以外感汗下及火攻之法治之寧不促其亡耶後人不知風溫爲何病反謂溫癥之外更有風溫濕溫溫毒溫疫四癥觀其言曰重感於風變爲風溫則是外受之邪與身重鼻鼾多眠少語之故絕不相渉可知是夢中說夢也尙論及此聊自慊耳客有難昌者曰內經論冬傷於寒寒毒藏於肌膚感春月之溫气始發故名曰溫病未嘗言寒毒感藏於骨髓今謂冬不藏精者寒邪藏於骨髓或未盡然耶昌應之曰此正內經之言非余之臆說也黃帝問溫瘧捨於何髒岐伯曰溫瘧得之冬中於風寒气藏於骨髓之中至春則陽气大發邪气不能自出因遇大暑腦髓爍肌肉消腠理發泄或有所用力邪气與汗皆出此病藏於腎其气先從內出之於外也如是者陰虛而陽盛則熱矣衰則邪气復反入入則陽虛虛則寒矣故先熱而後寒名曰溫瘧由是觀之溫瘧且然而況於溫病乎客始唯唯

昌按熱邪久伏腎中其癥與第一例自不相同其發熱也皆從骨內鬱蒸而出皮間未熱而耳輪上下已先熱矣始發之時多兼微寒不似第一例之全不惡寒以少陰居北方寒水之位也及至大熱灼肌多不甚渇不似第一例之大渇以熱邪初動而陰精尙足持之也其後則不惡寒而甚渇與第一例之癥渾無別矣然𨿽無別究竟表裏不同標本互異始先用藥深入腎中領邪外出則重者輕而輕者卽愈矣柰何其義隱而不彰卽以叔和之明未嘗抽引其緒爲後人旁通一綫昌何人斯顧敢恣譚無忌然而逺囂三十餘載驅逐睡魔晝夜不敢倒身因是冥悟一斑卽取仲景少陰傷寒之例推演爲治溫之例未嘗以己意混入一字也引例如左

一少陰病始得之反發熱脈沈者麻黃附子細辛湯主之【仲景原文】

昌按脈沈病在裏也而表反發熱則邪𨿽在表而其根源實在裏在裏之邪欲其盡透於表則非専經之藥不可故取附子細辛以匡麻黃爲溫經散邪千古不易之正法柰何後人全不知用明明見脈沈身重嗜臥倦語之癥卽知爲風溫又知爲冬不藏精尙且漫用三陽經之表藥屢表不應十中不能活一復諉之傷寒偏死腎虛人是則是矣但不知果行溫經散邪而人死耶抑未行溫經散邪而人死也噫業傷寒者之托専門直是操刃之凶人寧但爲芄蘭之童子已矣

二少陰病得之二三日麻黃附子甘艸湯微發汗以二三日無裏癥故微發汗也【原文】

昌按麻黃主散邪附子主溫經二者皆大力之藥也前癥發熱脈沈則表裏俱急惟恐二物不勝其任更加細辛之辛溫取其爲少陰引經之藥而又有辛散之能以協贊二物共建奇功也此云無裏癥非是並脈沈嗜臥等癥俱無也但無吐利燥煩嘔渇之癥耳似此則表裏俱不見其急而麻黃附子二物尙恐其力之太過故不用細辛以助之而反用甘艸以和之也謹並制方之意嘔心相告凡治冬不藏精之溫癥始發二三日間請決擇於斯二方焉

三病發熱頭疼脈反沈若不瘥身體疼痛當救其裏宜四逆湯【原文】

昌按此一叚文義可得仲景治冬不藏精之奧旨病發熱頭疼癥見於表矣而脈反沈則病又在裏矣兩有可疑也旣發熱頭疼勢必先治其表若不瘥則治表無益矣凡治表者皆治其陽也陰病治陽豈惟無益將見陰中之眞陽因之外越而身體反加疼痛一團陰寒用事矣此所以當用四逆湯而急回其在經之陽也

再按若不瘥三字甚活蓋發熱頭疼表之原不爲悞但一切三陽經表藥俱不對癥惟麻黃附子細辛湯與麻黃附子甘艸湯二方始爲少陰經對癥之表藥而又不敢必人之能用所以不說悞表而但說若不瘥正是表藥中原有瘥法也

四少陰病脈沈細而數病爲在裏不可發汗【原文】按脈細而數里熱也發汗則虛其表且亡其津液內熱愈熾

五少陰病脈防不可發汗亡陽故也陽已虛尺脈弱澁者復不可下之【原文】

昌按前叚云脈沈細數則爲熱此云脈防則爲虛熱而發汗則陰易亡虛而發汗則陽易亡故兩戒之也然則脈不微數者一防禁汗不爲懲噎廢食耶況於不藏精之癥邪發之初未必卽見防數之脈惟可用麻黃附子二方而不知用馴至脈微且數則汗下溫三法皆不可行而陰絕陽離有立而待斃耳

六少陰病欬而下利讝語者被火气劫故也小便必難以彊責少陰汗也【原文】

昌按少陰少血彊責其汗是刼奪其血也小便難者源先竭也

再按少陰病彊汗則小便必難悞下則小便不利直視失溲可見腎以膀胱爲府髒病而府未有不病髒傷則府先告絕也傷寒癥中云直視讝語循衣撮空小便利者其人可治則是少陰之髒气絕與不絕全於小便之利與不利窺其中藏孰謂冽彼之下泉非回枯澤槁之善物哉

七少陰病脈至七八日自下利脈暴微手足反溫脈反去者爲欲解也𨿽煩下利必自愈【原文】

昌按邪在陰者多自利自利則邪气湧正气而脫者多矣其候必脈數而四肢逆冷今脈去而但微則陰邪已散手足溫則眞陽未傷𨿽有心煩下利之危急而可直決爲必愈蓋陰陽不相亂則別無死法也然非腎气素旺受邪原輕者不易得之數矣再按此與邪在陽脈數而熱得汗而脈和身涼數去爲欲愈之意同然陽病輕而從汗解則易陰病重而從利解則難所以仲景於陽邪內防下利不止之癥惟用逆流挽舟之法挈裏邪還之於表則利不治而自止也此叚見陰邪從陰分解散原屬順便但少陰髒气堪爲主人送出客邪尙恢乎有餘地則善也而不藏精者日爲牀褥作主人安望重關設險以待暴客乎

八少陰病八九日一身手足盡熱者以熱在膀胱必便血也【原文】

按膀胱爲腎之府腎邪傳膀胱則裏熱逹表故一身手足盡熱也太陽多血爲熱所亂則血出於二便然比之少陰少血悞動其血而從口鼻耳目出者則天淵矣

再按熱邪𨿽從便血而解經年調理陰气難復況旣開血一竇漫無止期何如一身手足方熱之頃預識勢所必至而亟圖之於早耶奪膀胱熱用桂枝大黃入四苓散

九少陰病欲吐不吐心煩但欲寐五六日自利而渴者虛故引水自救口燥舌漧癥具小便色反白者下焦虛有寒也勿認爲熱以致悞【原文】

此一叚因仲景原文難解昌會其意而言之也按冬不藏精之癥此一叚最肖仲景蚤已欲人辧識之矣

十病人脈陰陽俱反汗出者亡【無也】陽也【無陽以爲之外防也】此屬少陰法當咽痛而復吐利【原文】

按冬不藏精之癥此一叚更肖少陰爲水髒吐利者陰盛而水無制也

春溫中篇諸方【玆篇得十二法】

溫經散邪一法

麻黃附子細辛湯

麻黃附子甘艸湯【二方之意前已論明】

溫經一法

附子湯

治得病一二日口中和背惡寒者

治身體痛手足寒骨節痛脈沈者

附子溫經散寒人參補气回陽芍藥收陰茯苓及術制水燠土

急溫一法

四逆湯

治寒邪深入於裏者

治膈上有寒飲漧嘔者

陰邪深入則微陽必遭埋沒陰邪上干則微陽必致飛騰故宜急溫恐少遲則不及也

急溫則無取於回防矣然以甘艸爲君以漧薑附子爲臣正長駕逺馭俾不至於犯上無等無回防中之回防也

通陽一法

白虎湯

治陰寒下利蔥白爲君漧薑附子爲臣以在經之陰極盛格拒其陽於外而不納故取用於蔥白以通陽气而使陰气自斂見睍曰消之義也

白通加豬膽汁湯

治下利脈微及厥逆無脈漧嘔煩者呼吸存亡之際恐陽藥不能直逹故加人尿豬膽法之陰以爲向導服湯脈暴出者死微續者生

通脈四逆湯

治下利淸穀裏虛外熱手足厥逆脈微欲絕身反不惡寒其人靣赤色或腹痛或漧嘔咽痛或利止脈不出者卽前四逆湯而倍漧薑加蔥白也

不惡寒靣色赤而外熱者加蔥白以通陽气腹中痛者眞陰不足去蔥白加芍藥嘔者加生薑咽痛者去芍藥少加桔梗

利止脈不出者陽气未復去桔梗加人參

溫胃一法

吳茱茰湯

治吐利手足厥冷煩燥欲死者

桃花湯

治二三日至四五日腹痛小便不利下利不止便膿血者胃虛土寒不能制水而下焦滑脫故用漧薑粳米之辛甘以佐赤石脂也

灼艾助陽一法

一二日口中和背惡寒者卽宜服附子湯並用灸法以助陽

吐利手足不逆冷者不死脈不至者灸少陰七壯

下利脈微澁嘔而汗出數更衣反少者陽虛而气下墜血少而勤努責也宜灸頂門之百會穴以升舉其陽也

溫經鎭水一法

眞武湯

治腹痛小便不利四肢沈重疼痛自下利者或欬或小便利或嘔者眞武北方司水之神也陰邪熾盛水泉泛溢得眞武則可以鎭攝而安其位也

和陰一法

黃連阿膠湯

治心煩不寐者少陰本欲寐反心煩不寐熱甚而裏不和也芩連除熱雞子黃阿膠少佐芍藥以和血而生不足之眞陰也

急下一法

大承气湯

治二三日口燥咽漧者二三日病始發便有腎水枯竭之象不急下將何救耶

治自利淸水色純靑心下痛口漧燥者腎中之邪水而變靑熱之極也心下痛者水气上逆也水气上逆而口反漧燥則枯涸有立至矣故當急下

治六七日腹脹不大便者腹脹不大便胃實可知水髒受病加以土實則水必竭故當急下

消解一法

四逆散

治四肢微逆或欬或悸或小便不利或腹中痛或泄利下重者四肢微冷則熱未深故用柴胡解之枳實泄之甘艸和之而最要加芍藥以收其陰也咳者加五味子漧薑並主下利悸者加桂枝小便不利者加茯苓腹中痛者加附子泄利下重者加薤白煮汁煎散

分利一法

豬苓散

治下利不止咳而嘔渇心煩不得眠者取其水谷分則利自止利止則嘔渴心煩不待治而自愈然不藏精而膀胱之气不化者又在所禁

淸咽一法

甘艸湯桔梗湯半夏湯

治風挾痰熱者

苦酒湯

治咽中生瘡語聲不出者

溫癥下篇

謹將冬傷於寒又兼冬不藏精春月同時病發定爲一大例

昌按冬旣傷於寒冬又不藏精至春月兩邪同發則冬傷於寒者陽分受邪太陽膀胱經主之冬不藏精者陰分受邪少陰腎經主之與両感傷寒癥中一日太陽受之卽與少陰俱病則頭痛口漧煩滿而渇之例纎毫不差但傷寒癥自外入內轉入轉深故三日傳徧六經溫癥自內達外旣從太陽之戶牖而出勢不能傳徧他經表裏只在此二經者爲恆也若更挾外邪從太陽少陰經中二日傳陽明太陰三日傳少陽厥陰則臟腑之邪交熾不俟六日卽死矣蓋太陽少陰邪發之日正已先傷外邪復入正气又傷卽與再傳無異臟腑之气幾何決無可供三傳之理也但旣是溫癥表裏橫發重復感受外邪者十中無一所以溫癥兩感之例原有可生之理昌治金鑑一則先以麻黃附子細辛湯汗之次以附子防心湯下之兩劑而愈可見仲景法度森森具列在人之善用也今人見熱煩枯燥之癥而不敢用附子者惡其以熱助熱也孰知不藏精之人腎中陽气不鼓精液不得上升故枯燥外見才用附子助陽則陰气上交於陽位如釜底加火則釜中之气水上騰而澗澤有立至者仲景方中輒用附子一枚今人一錢亦不敢用總由其識之未充耳昌亦非偏重溫也以少陰經之汗下與他經不同如治金鑑先以溫法及汗法一藥同用次以溫法及下法一藥同用而收功反掌蓋捨二法別無他法也設汗藥中可不用溫下藥中可不用溫是與治傷寒陽邪之法全無差等矣昌之分溫癥爲三例者道本自然其不以牽彊穿鑿取後世之訿議也明矣

再按冬傷於寒又不藏精春月病發全是半表半里之癥乃以半表半里藥用之病不除而反增所以者何此癥乃太陽少陰互爲標本與少陽之半表半里絕不相渉也然隨經用藥个中之妙難以言傳蓋兩經俱病從太陽汗之則動少陰之血從少陰溫之則助太陽之邪仲景且謂其兩感於寒者必不免於死況經粗工之手尙有活命之理耶所云治有先後發表攻裏本自不同此十二字祕訣乃兩感心之要卽治溫萬全之規聖言煌煌學者苟能參透此關其治兩感之溫癥十全八九矣

表熱裏寒者脈𨿽沈而遲手足微厥下利淸谷此裏寒也所以陰癥亦有發熱者此表解也表寒裏熱者脈必滑身厥舌漧所以少陰惡寒而踡此表寒也時時自煩不欲厚衣此裏熱也【仲景原文】

按此叚文義論溫癥全以少陰腎與太陽膀胱分表裏昌所謂太陽與少陰互爲標本者得此而爲有據矣其云所以陰癥亦有發熱者此表解也言當先從表解也卽麻黃附子細辛湯之例也脈滑表寒也身厥舌漧裏熱也惡寒而踡宜行溫散時時自煩不欲厚衣又宜涼解用藥如此繁難正與兩感癥中治有先後發表攻裏本自不同之義互見正欲學者之以三隅反也又云少陰病惡寒而踡時自煩欲去衣被者可治又云手足溫者可治𨿽不出方大段見陰陽不甚乖離尙可調其偏以協於和之意設惡寒而踡更加下利手足逆冷則無陽而偏於陰矣更加脈不至不煩而燥則陽去而陰亦不存矣所以用藥全在臨時較量果其陰盛陽微卽以溫爲主果其陽盛陰微卽以下爲主果其陰陽錯雜溫下兩有所礙則參伍以調其偏勝爲主也當從表解之義前已申明然亦必邪勢正熾陰陽尙未全虧方可溫經散邪若夫滋蔓難圖任行背水之陣必無僥幸矣此等處皆是危疑關頭𨿽仲景之聖不敢輕出一方以膠治法之圓機所貴明理之彥師其意而自爲深造耳

少陰中風脈陽微陰浮者爲欲愈【原文】

觀此一條而認脈辧癥之機亦甚昭著矣陽微陰浮爲欲愈則病發之時陽盛陰可知也陽盛則治先腑陰則治先髒又可知也旣盛且則之外癥以分緩急又可知也倘陽已微而陰不浮者更當治其陰亦可知也倘陰已浮而陽不微者更當治其陽亦可知也此昌之尙論毎於仲景言外透出神髓以自慊也

仲景用桂枝以和營衛而解肌此定例也不但爲太陽經中風之本藥卽少陰經之宜汗者亦取用之其最妙處在用芍藥以益陰而和陽太陽經之營衛得芍藥之酸收則不爲甘溫之發散所逼而安其位也至若少陰則更爲陰髒而少血所以彊逼少陰汗者重則血從耳目口鼻出而厥竭可虞輕亦小便不利而枯涸可待用藥自當比芍藥之例而倍加陰以益陽昌毎用桂枝必加生地以佐芍藥之不逮三十年來功效歷歷可紀蓋得比例之法也仲景於冬月太陽中風之癥而用桂枝爲例不爲春月之病溫者設也春月病溫用桂枝勢必佐之以辛涼而不藏精之溫屬在少陰不得不用桂枝之溫解之以少陰本陰標寒邪入其界非溫不散也豈惟桂枝甚則麻黃附子在所必用所貴倍加陰藥以輔之如芍藥地黃豬膽汁之類是也今人未達此理但知惡藥性之溫防以羗活柴葛爲表則治太陽而遺少陰屢表而病不除究竟莫可柰何而病者無幸矣紛紛爲仲景解嘲之說然乎否耶

謹定擬冬傷於寒冬不藏精之癥名曰兩感溫癥

按傷寒少陰癥乃從三陽經傳入者此癥乃少陰與膀胱經一臟一腑自受之邪故三陽傳入之例多不合惟兩感之例一日太陽受之卽與少陰俱病其例脗合然仲景又不立治法但曰治有先後發表攻裏本自不同是則一藥之中決無兼治兩經籠統不淸之法矣而治有先後於義何居昌嘗思之傳經之邪先表後裏直中之邪但先其裏溫癥之邪裏重於表兩感之邪表裏不可預擬惟先其偏重處假如其人陰水將竭眞陽發露外見種種燥擾之癥加以再治太陽之邪頃刻亡陽而死矣是必先溫其在經之陽兼益其陰以培陽之基然後乃治其太陽之邪猶爲庶幾也此則與少陰宜溫之例合也又如其人平素消瘦兼以內郁之邪灼其腎水外現鼻煤舌黑種種枯槁之象加以再治太陽頃刻亡陰而死矣是必急下以救將絕之水水液旣回然後乃治太陽之邪猶爲庶幾也此則與少陰宜下之例合也又如其人邪發於太陽經者極其勢迫大熱惡寒頭疼如劈腰脊頸項彊痛莫移胸髙气喘種種危急溫之則發斑發狂下之則結胸讝語計惟有先從太陽經桂枝之法解之解已然後或溫或下以去其在陰之邪也此則當用太陽經之表例而與少陰可汗之例略同也詎非先後攻發之可預擬者耶但兩感傷寒之攻裏單取攻下原不兼溫而兩感溫癥之裏亡陽之候頗多不得不兼溫與下而並擬之也此又變例而從病情者也

按太陽少陰兩感之溫癥其例𨿽與兩感傷寒一日太陽與少陰俱病相合其實比傳經之邪大有不同蓋傷寒之邪三日傳徧六經故爲必死之癥而溫病乃內郁之邪始終只在太陽少陰二經不傳他經者爲多是則非必死之癥也惟治之不善乃必死耳倘用汗下溫法先後不紊則邪去而正未傷其生固可必也又有邪未去而正先亡惟借他經供其絕乏久之本髒復榮亦以得生者總宜分別視也

按亡陽一癥在傷寒則悞發太陽經汗與悞發少陰經汗者多見之他經汗悞則不然可見兩感之溫癥爲太陽少陰雙受之邪設捨溫經散邪而單用汗藥者其亡陽直在頃刻間耳蓋陽根於陰深藏北方腎水之底素不藏精之人眞陰旣耗則眞陽之根淺而易露若不以溫經之法嘿防其根而但用甘溫發散之藥是以陽召陽隨感卽赴不待蓋覆而淋漓不止矣可不懼哉

按亡陰一癥在傷寒則邪傅陽明當下而不下致津液暗枯邪傅少陰當下而又不下致腎水暗枯其亡也以漸尙有急下一法可救若在不藏精之溫癥則腎水已竭之於先而邪發之日陰邪必從下走勢自下利奔迫是下多尢足亡陰而又絕無補法可以生陰金匱云六腑气絕於外者其人惡寒五臟气絕於內者則下利不禁髒者陰也陰气欲絕詎非亡陰之別名乎

神哉仲景之書旣詳不藏精之癥又出不藏精之治特未顯然挈示後人不維其義耳卽如桂枝一湯本爲太陽中風設也而汗下和溫已具於一方之內至於溫法尢爲獨詳如加附子加人參白術漧薑甘艸加桂心茯苓蜀漆紅花等類豈太陽表癥中所宜有乎惟病有不得不先溫經又不得不兼散邪者故以諸多溫經之法於桂枝項下一方而兩擅其用與麻黃附子細辛湯同意凡遇冬不藏精之癥表裏之邪交熾陰陽之气素虧者按法用之裕如也

春溫下篇諸方【玆篇得十五法連前共三十法合前四卷共足三百九十七法】

桂枝領邪一法

桂枝加生地湯

淸表溫中一法

桂枝加人參湯

淸陽防火一法

桂枝加大黃湯

脈浮先表一法

桂枝湯

先溫後表一法

治下利淸谷不止身疼痛者

先用四逆湯急救其裏救後淸便自調但身痛者隨用桂枝湯急救其表此見下多則陰邪亦從陰解故溫後但解其陽邪不必兼陰爲治

溫經止汗一法

桂枝加附子湯

汗後惡寒一法

芍藥甘艸附子湯【收陰固陽表虛】

下後惡寒一法

桂枝湯去芍藥加附子【陽虛】

汗後惡熱一法

調胃承气湯【胃中幹實】

汗後裏虛一法

桂枝新加湯【汗後身疼痛脈沈遲】

汗後發悸二法

桂枝甘艸湯【治心下悸欲得人按】

茯苓桂枝甘艸大棗湯【治臍下悸】

汗後腹脹一法

厚朴生薑甘艸半夏人參湯

晝夜靜躁一法

汗下後表虛惡寒裏虛脈微細日輕夜重者以救陰爲主宜桂枝加紅花湯

日重夜輕身無大熱者以救陽爲主宜漧薑附子湯

悞汗變逆一法

本脈浮而癥見汗出心煩微寒腳攣之候才服桂枝湯卽便厥冷咽漧煩燥吐逆者乃陽虛而陰獨盛也先與甘艸漧薑湯以復其陽俟厥愈足溫更與芍藥甘艸湯行陰寒凝滯之血以伸其腳若陽虛陰盛其變愈大者但用四逆湯以溫經回陽而不兼陰爲治也

附辧溫癥合偶感之客邪以明理而辟謬

諸家方書謂溫癥之外復有四癥一曰脈陰陽俱盛重感於寒者變爲溫瘧一曰陽脈浮滑陰脈濡弱者更遇於風變爲風溫一曰陽脈濡弱陰脈實大者更遇溫熱變爲溫毒一曰陽脈濡弱陰脈者更遇溫气變爲溫疫據其援脈以辧癥而爲治溫者推廣其端似乎新奇可喜詎知辭不達意徒足人所以後人一得之長迥不及於古人此等處關系病機最鉅昌不得不並明其理焉蓋春溫夏熱秋涼冬寒各主一气者其常也然天气不可以長拘所以夏气亦有淸涼之時冬气亦有燠熱之時凡此皆謂之客气也本溫癥而重感於寒其病卽兼冬气而爲溫瘧本溫癥而重感於熱其病卽兼夏气而爲溫毒本溫癥而重感於時行不正之气其病卽兼不正之气而爲溫疫原無所變也乃謂某病忽變某病不令人而且駭乎又且長夏之濕气春分後早已先動最能與溫气相合而爲濕溫之癥何以四癥內反不並舉又且溫瘧一癥內經明說是冬月邪入骨髓至春夏始發何得妄說春月重感於寒又且更遇於風變爲風溫一癥頭上安頭夢中說夢尢爲無識蓋春月厥陰風木主事與時令之溫不得分之爲兩凡感而病者皆爲風溫之病也卽如初春之時地气未上升無濕之可言也天气尙微寒無毒之可言也時令正淸和無疫之可言也而所以主病者全系於風倘除風溫另爲一癥則所以病溫之故爲何故耶試觀仲景於冬月之病悉以傷寒之名統之其觱發之風寒栗烈之寒气總爲一寒則春月之風寒風熱風濕總爲一風並可知也夫風無定體者也在八方則從八方在四時則從四時春之風溫夏之風熱秋之風涼冬之風寒此自然之事也仲景於溫癥篇首卽特掲風溫之名以綱眾目其晰義之精爲何如耶顯明道理一經後人之手便將風與溫分之爲二況與精微之奧乎玆特辧之以見治溫之法原爲切近平易而非有奇特也

溫瘧主治

溫瘧病脈尺寸俱盛先熱後寒者宜小柴胡湯先寒後熱者宜小柴胡加桂湯

但寒不熱者宜柴胡加桂姜湯

但熱不寒者宜白虎加桂湯

有汗多煩渇小便赤澁素有瘴气及不服水土嘔吐甚者宜五苓散

溫毒主治

溫毒爲病最重溫毒必發斑宜人參白虎湯

竹葉石膏湯

參升麻湯

黒膏【淸气涼血】

溫疫主治

人參敗毒散

溫疫病陽脈濡弱正虛也陰脈邪實也正虛邪實則一團外邪內熾莫能觧散病固纒身爲累而目前不藏精之人觸其气者染之尢易所以發表藥中宜用人參以領出其邪寓意艸中論之已悉玆不復贅

尙論後篇卷一﹤子部﹐醫家類﹐尙論篇﹥

欽定四庫全書

尙論後篇卷二

新建諭昌撰

尙論四時

冬

天干始於甲地支始於子故尙論四時以冬爲首凡春夏秋三時之病皆始於冬故也先王以至日閉闗商旅不行後不省方者法天之閉藏與民休息俾無夭札也然而髙人防雪空山而內藏愈固漁父垂釣寒江而外邪不侵以藏精爲禦寒乃稱眞禦寒矣內經謂冬不藏精春必病溫諄諄垂誡後世紅鑪暖閣醉而入房反使孔竅盡開內藏發露以致外寒乘間竊入所以傷寒一癥最凶最多仲景於春夏秋三時之溫熱病悉以傷寒統之者蓋以此也吾人一日之勞設不得夜寢則來日必加困頓農夫一歲之勞設不爲冬藏則來年必至缺乏況乎萬物以春夏秋爲晝以冬爲夜至冬而歸根伏气莫不皆然豈以人爲萬物之靈顧可貿貿耶特首揭之且以動良士之瞿瞿也【防音廠】

春

天地之太徳曰生徳流化溥而人物生焉者也春秋首揭春王正月𨿽重王道而天徳人理統括無餘春於時爲仁仁者人之心也故生而勿殺予而勿奪賞而勿罰心上先有一叚太和之意然後與和風甘雨麗日芳時百昌庶類同其欣賞一切乖戾之气不軀自逺更何病之有哉乃縱肆軰日飲食於天地之陽和而不禁其暴戾恣睢之習此其心先與凶惡爲伍凡八風之邪四時之毒咸得中之及至病極無柰乃始忍性以冀全生終屬勉彊而非自然如石厭艸逢春卽芽如木藏火逢鉆卽出惟廓然委順嗒然防我者病魔潛消而精气漸長猶爲近之故法天地之生以養生者爲知道也風者善行易入之物爲百病之長大率風之傷人先從皮毛而入以次入筋骨臟腑內虛之人與外風相召如空谷之應響大塊之噫風未動而已先覺若星揺燈閃可預徵者故體虛之人避風如避箭者偶不及避當睜努以捍其外熱湯以漑其內使皮毛間津津潤透則風邪隨感卽出不爲害矣然外𨿽避風而內食引風之物而招致尢爲不淺善治風者必權衡於風入之淺深逐節推引而出然亦須兼治痰痰不堵塞竅隧則風易出也至於痰熱積盛有自內生風之則與外感之風迥隔天淵若以外感法治之如羗防之屬則內愈虛風愈熾毎至不起與內傷病以外感藥治其悞同也夏

熱者天時之气也暑者日之毒也濕者地之气也夏月天時本熱加以地濕上騰是以庶類莫不繁茂然而三气相合感病之人爲獨多百計避之不免亦惟有藏精一法可恃耳昌謂夏月藏精則熱邪不能侵與冬月之藏精而寒邪不能入者無異也故春夏秋三時之病皆起於冬而秋冬二時之病皆起於夏夏月獨宿兢兢隄防金水二髒允爲攝身儀式矣毎見貴介髫齡之子夏月出帷納涼暗中多開欲竇以致熱邪乘之傷風咳漸成虛祛尫痩等病者甚多有賢父兄者自宜防之於早矣

人之居卑隩觸山嵐冒雨暘著汗衣臥冰簟飲涼水食菓受內欝皆能使濕土受傷若以秋瘧但爲受暑遺卻太陰濕土受傷一半至冬月咳反以爲受於濕而以燥治之不爲千古一大悞耶夏月汗多眞陽易澈津少眞陰易消爲內傷諸病之始

秋

金繼長夏濕土而生其气淸肅天香徧野地寶垂成月華露湛星潤淵澄酷熱之後得此髙秋薦賞與嚴寒之後而得陽春敷和同爲一歲不可多得之日蓋金性剛金令嚴繁茂轉而爲蕭疎矣燠熱轉而爲淸冷矣以故爲時未幾而木萎艸枯水落石出時愈冷則愈燥以火令退气已久金無所畏而得以自爲也故燥金之令不可傷傷之則水竭液幹筋急枯肝木暗摧去生滋逺故凡肝病之人宜無擾無伐以應木气之歸藏木气歸藏燥金卽能萎其枝葉而不能傷其根本及秋金才生冬水早已庇木之根以故木至春而復榮者榮於冬月之胎養也夫生中有殺殺中有生亦自然而然之理人在气交之中能隨天地自然之運而爲節宣則不但無病而且難老豈捨此而更有延年之術哉若夫燥金自受之邪爲病最大以夏火之尅秋金爲賊邪故暑熱濕之令金獨傷之暑熱濕之病金獨受之古人於夏月早已淡泊滋味惡其濕熱傷肺且不欲以濁滯礙淸道也然形寒飲冷尢爲傷肺𨿽夏月之乘涼亦不可過況入伏已深尙啖生冷冒風露而無忌寧不致肺之病耶故夏三月所受之熱至秋欲其散不欲其收若以時令之收兼收其熱則金不生水而轉增燥安得不爲筋脈短勁濁渇枯損之導爲冬月咳之根耶

論治病必本於四時

飡泄病旣謂春傷於風夏生飡泄矣又曰長夏兼病洞泄寒中又曰逆秋气者冬必飡泄其言錯出無定人不易防不知病名𨿽同而其因濕因寒則各不相同故治病不本於四時無能治也

春傷於風夏生飡泄解

春傷於風夏生飡泄從來解說不明昌謂風邪傷人必入空竅惟腸胃爲最所飡之食由胃入腸胃空而風居之少頃糟去腸空而風亦居之風旣居於腸胃則其導引之機如順風帆不俟脾之運化食入卽出以故飡已卽泄也不知者以爲脾虛完谷不化用長夏洞泄寒中及冬月飡泄之法反以補脾剛燥之藥助風性之勁有泄無已每至束手無策倘知從春令治之仍以桂枝領風從解肌而出一二劑可愈也識此意者𨿽三時之傷於風者亦可防而通之夏傷於暑長夏傷於濕秋必痎瘧解

自二月以至七月地气動則濕用事自八月以至正月地气靜則燥用事所以春夏多病瘧者可知傷熱傷暑未有不傷濕者也所以秋冬多有咳者傷風傷寒未有不兼傷燥者也

秋傷於燥冬生咳解

秋月之金生冬月之水然金必寒始能生水水必冷始不爲痰故冬月之咳必由於秋令之燥也然而夏月化土之气不先傷於肺則秋月何燥之有昌故謂秋冬二時之病皆始於夏夏月藏精則熱邪不能侵也夫池沼之間暑且不到豈有內藏之然眞水而暑熱之邪得傷其肺者哉故火邪不能爍金而金始冷也金寒則气淸而不上逆水冷則質淸而不成痰更何咳之有哉

論內經四時主病之脫悞

內經云春傷於風夏生飡泄夏傷於暑秋必痎瘧秋傷於濕冬生咳冬傷於寒春必病溫春冬二季風寒之病可無疑矣其夏傷於暑秋必痎瘧一語釋云暑汗不出至秋涼气相薄而爲寒熱往來之瘧蓋以經文原有當暑汗不出者秋風成瘧之說故引之而爲注不知於理欠通也夫夏月之暑合於長夏之濕始爲秋時之瘧所以瘧癥名曰脾寒由傷於長夏之濕土爲多若謂専屬傷暑則人之深居靜攝未嘗傷暑秋亦病瘧者又謂何所傷耶至秋傷於濕冬生咳一語釋云秋傷於濕濕蒸爲熱熱者火也至冬寒與熱搏當爲咳之癥則牽彊不通之極矣夫濕無定體者也春夏曰風熱之濕秋冬曰涼寒之濕惟夏月之暑熱濕三气相合始可名之爲熱豈有至秋之涼而反蒸爲熱之理況乎濕者水類所以水流濕也燥者火類所以火就燥也指燥爲濕是指火爲水矣顚倒不已甚乎今爲正經文之脫簡增入一語曰春傷於風夏生飡泄夏傷於暑長夏傷於濕秋必痎瘧秋傷於燥冬生咳則六气配四時之防燦然中天矣加長夏之濕而秋病之源始淸易秋月爲燥而諸家指爲熱火之訓亦不謬請以素問之防明之素問雲天有春夏秋冬之四時金木冰火土之五行於生長化收藏而寒暑燥濕風火之六气從玆而生焉蓋春屬風木主生夏屬熱火主長長夏屬濕土主化秋屬燥金主收冬屬寒水主藏可見造物全賴濕土生化之一气而木火金水始得相生於不息𨿽土無正位四季之中各分旺一十八日然無長夏十八日之土則相生之機息矣故長夏之土爲生秋金之正土春秋冬之分者不得與之較量也此義旣明則秋月燥金主收之義始明而冬月之咳爲傷秋金之燥不爲傷秋之濕也亦自明矣再觀素問云逆春气則傷肝木肝木不能生夏時之心火至夏有寒變之病逆夏气則傷心火心火不能生長夏之脾土脾土不能生秋時之肺金至秋有痎瘧之病逆秋气則傷肺金肺金不能生冬時之腎水至冬有飡泄之病逆冬气則傷腎水腎水不能生春時之肝木至春有痿厥之病是則三時之病當更互言之而秋之病瘧未嘗更也其必以心火脾土並言則長夏之傷於濕誠爲經文當日必有之言而非昌之臆說也明矣

論春秋冬各主一气夏月兼主三气之理原爲天時自然之運

內經云彼春之溫爲夏之暑彼秋之忿爲冬之怒明乎溫熱寒涼循序漸進自然而然者乃天運之常也後之俗子輒以風寒暑濕分四時此緣經文脫悞秋傷於燥一叚習至今不察耳曷不曰風寒暑燥猶爲近耶蓋濕土無定位寄旺於四季各一十八日風寒暑燥之內不言濕而濕自在也然亦但仿洛書五數居中縱橫各得之理以立言若論天時自然之運如環無端豈有甫終一運重轉土運十八日五運而爲八轉者乎此其道惟以六气之配而始明蓋三百六十日五分之各得七十二日則爲五運六分之各得六十日則爲六气自小雪至大寒六十日屬太陽寒水之气自大寒至春分六十日屬厥陰風木之气自春分至小滿六十日屬少陰君火之气自小滿至大暑六十日屬少陽相火之气自大暑至秋分六十日屬太陰濕土之气自秋分至小雪六十日屬陽明燥金之气此則水木火土金相生不息之義也可見冬季大寒後十八日之土卽從太陽寒水之气爲用故能生厥陰之風木而春季谷雨後十八日之土早已屬少陰君火之所生而不從木風爲同類又加仲夏少陽相火重生其土至長夏大暑後其土之盛爲始極而爲生金之正土矣未立夏之前气已從火旣立秋之後气上從土火土之气共管一百八十日分歲之半昌所謂夏月三气相合與冬春秋之各主一气迥乎不同者正以天時自然之運而知之也豈故爲牽彊其說以欺人哉但君相二火之分卽與濕土合司其化所以夏月暑熱中有濕濕中有暑熱自春分至秋分有極濕之時有極熱之時又有濕熱交蒸之時𨿽雲長夏建未之月濕土主事其實已行半年之久矣夫春分后土膏地溽濕行半年不謂之濕直至秋后土漧地燥反謂之濕昔賢以訛訛其因仍苟簡爲不少矣可無論歟

熱濕暑三气同於夏月見之直所謂同气相求也蓋熱而益之以暑則熱爲甚酷爍石流金亦云僅矣然但爲幹熱已也得陰涼尙可避之若加以濕而與炎威相防盡大地爲蒸籠礎磉流膏蟣虱悉出衣表無可避也必俟金風動而暑始退惟風動勝濕故也三气相兼之義益可見夏日較他時獨永而南方正明之位天皇獨密造化活潑之妙非圓機之聖人曷足以知之

論逆四時之病爲自取其殃

四序之中當溫而溫當熱而熱當涼而涼當寒而寒以生以長以化以收以藏四時極正之气民物原無屙疹乃有違天而召戾不可救藥者甚多內經云逆冬气則傷腎奉生者少逆春气則傷肝奉長者少逆夏气則傷心奉收者少逆秋气則傷肺奉藏者少其逆四季土旺之气則傷脾奉化者少言外自寓造物不與人忤而人自逆之也逆之之情久而彌錮如暴戾忿恨之人始焉但覺肝气有餘終歲擾亂一旦不足則尫贏無似更有何气可奉他藏耶所謂違天者不祥人不可以不知也

四序之中有與病相鄰者善保生者宜黙杜其機如春气在頭頭間之气倍旺於他部气旺則血充血充則易至於溢出故春病善防其所損也多矣內經云上者下之誠知春气之在頭也每日引而歸諸丹田气海之內且气機𨿽發而吾心不可無蕭瑟之應不則微用苦降之藥以通其气凡此皆所謂嘿杜其機者也若俟防淋漓尙不知其所來則無具甚矣【音求鼻間窒塞也防音忸鼻間出血也】

論四時制勝之道

素問云風勝則動熱勝則腫燥勝則幹寒勝則浮濕勝則濡瀉可見凡人感受四時偏勝之气而成病者原各不同感風气勝者則體從之而動焉如振掉揺動之類是也感熱气勝者則體從之而腫焉凡癰腫之類是也此與寒傷形形傷腫之腫不同與熱傷气气傷痛之意直互見感燥气勝者則體從之而幹焉如津液枯涸皮毛燥濕之類是也感寒气勝者則體從之而浮焉卽所謂寒傷形形傷腫者是焉感濕气勝者則體從之而濡瀉焉脾惡濕喜燥濕气大過則土不勝水而濡瀉之病作也六元正經又謂甚則水閉跗腫亦見土不勝水則不能外輸膀胱而內則爲水閉及水气泛溢四肢而外則爲跗腫所以較之濡瀉尢爲甚也然而風與燥相鄰風燥又未有不熱者也濕不與燥爲鄰其或爲寒濕或爲熱濕則各隨其體之積累所造焉但春夏秋三時俱屬風燥熱惟冬時方屬寒則受病者之熱濕多而寒濕少又屬可推矣

春屬東方木木太過以西方金制之始得其平故怒多則傷肝惟悲始能勝怒以肺金主悲也風多則傷筋惟燥始能勝風以肺金惟燥也酸多則傷筋惟辛始能勝酸以肺金味辛也夏屬南方火火太過以北方水制之始得其平故喜多則傷心惟恐始能勝喜以腎水主恐也熱多則傷气惟寒始能勝熱以腎水性寒也苦多則傷气惟鹹始能勝苦以腎水惟咸也長夏屬中央土土太過以東方木制之則得其平故思傷脾惟怒勝思肝主怒也濕傷肉惟風勝濕木主風也甘傷肉惟酸勝甘木味酸也秋屬西方金金太過以南方火制之則得其平故憂傷肺惟喜勝憂心主喜也燥傷皮毛惟熱勝燥心主熱也辛傷皮毛惟苦勝辛火味苦也冬屬北方水水太過以中央土制之則得其平故恐傷腎惟思勝恐脾主思也寒傷血惟燥勝寒火勝水也鹹傷血惟甘勝咸土味甘也夫四時一有太過卽以所勝制之內而七情外而六气五味皆可用之調其偏以協於和可見道本自然而然推之無窮無極總不出其範圍𨿽有智者莫加毫末也後世識不及古反舍正路不由者何耶

問形不足者溫之以气精不足者補之以味此何解也曰二語者藥之權衡也形充於血陰之屬也陰不足者本當益陰然益陰而陰未能生必溫以气之陽而陰始生以陽爲陰之主也精麗於气陽之屬也精不足者本當益陽而陽未能生必補以陰之味而陽始生以陰爲陽之基也二者皆藥石之權宜亦陰陽互根之妙理也

眞中合小兒

論傷寒眞中陰經

人之陽气素弱加以房室過損腠理久疎胃气久薄瀉利無度者一旦感受風寒之邪正如怯懦之夫盜至全不爭鬭開門任其深入拱手以聽命而已所以其全不發熱者爲多蓋發熱則尙有爭鬭之象邪不得直入無忌也然豈是從天而下大都從胃口而入胃爲五藏六府之源邪入其中可以徑奔三陰而從其類以故吐嘔四逆唇靑等亦從胃而先見也失此不治勢必腹痛下利不止漸至捲舌囊縮而死矣有魄汗淋漓而死者孤陽從外脫亦風邪爲多也有全不透汗渾身靑紫而死者微陽爲陰所滅亦寒邪深重也此癥陰霾已極以故一切猛烈之藥在所急用不可一毫回防設用藥而加躊躇轉盻天崩地裂矣

論眞中風

傷寒癥太陽經之中風者乃風寒暑熱之風自外而入者也眞中風之風乃人身自有之風平素蘊蓄而一旦內出者也素問云陽之气以天地之疾風名之可見眞中風之病乃人之數擾其陽所致數擾其陽惟房室一事爲最房室過勤縱陰不走而陽气則已動動而不已必漸積於空隙之所而手微麻足或微痺舌或微蹇風信已至而擾其陽者方未已一旦乘虛橫發與大塊噫气林木振向黃沙蔽天白浪翻海者初無少異矣其人安得不卒倒乎迨至卒倒而世醫方引風寒暑濕之風爲治一悞再悞外風入而與內風交煽任憑軀偉體堅經年不能少減而成廢人者比比甚有不旬日而告斃者矣可勝嘆哉

論眞中風大法

風旣自內而生還須自內而熄欲自內而熄何物是熄風之藥養血乎風亦與之俱養補气乎風亦與之俱補實腠理乎風亦與俱實將何所取耶養血補气自不可少而實腠理之藥斷不可用進而求之於法然後不患於無藥也蓋天地間之風得雨則熄所以素問又曰陽之汗以天地之雨名之以雨治風不言治而治在其中以故內風之人腠理斷不可實實則汗不能出也气血不可不補虛則不足供汗之用也要使元气足以拒風於腠理之間務如大病退後之人飲湯則汗食粥則汗如此旬日以聽風之自熄然後爲當其妙全在助陽而通血脈不取驅風散邪爲義與荊防柴葛之輕藥絕不相干世傳以羗防等藥發散一食頃者此但可治偶感之風耳以治內風不去百分之一豈有經年積累之風而取辦一藥且僅攻皮膚之理哉中風病多見於富貴之人而貧賤少少貧賤之人非無房室也以其勞苦奔走身中之气時爲蒸動才有微無便從汗解而富貴之人身旣安逸內風已熾尙圖乘風納涼沐泉飲水以解其熱致陽气愈遏不舒加以濃酒厚味之熱挾鬰陽而爲頑痰阻塞經絡一旦卒然而中漫不知病所由來古今成方𨿽多辧癥全不淸切盍觀平人飲醇食煿積至無算全不見其熱者陽气有權嘿爲運出耳陽气逼鬰無權勢必轉蒸飲食之物爲痰與風相結迨發之時其體盛之人病反加重蓋體盛則陽多陽多則風與痰俱多也孰知其風爲本而痰爲標耶孰知其陽气爲本而風痰爲標耶風痰爲標可汗可吐而或者見其昏迷舌蹇以爲邪入心臟用牛黃淸心之類驅風散痰致陽气愈遏而成不治甚多夫陽遏在內之人臟腑有如火烙平素喜生冷臨病又投金石覆轍相尋明哲罔悟亦獨何耶陽气爲本勢必絕欲而不更擾其陽病根始拔然而陽气素動習慣漸近自然多不樂於安養風痰才得少息往往思及欲事略一舉動復從本及末蔓而難圖矣古今無人深論及此惟善保生者見體中痰多風熾無俟病發預爲絕欲可矣甚哉人於天地自然之气機日用不知也天時蒸動之時欲求涼風而不可得風气漧燥之時欲求微而不可得是以多濕之人惡蒸動多風之人惡亁燥者內邪感之而益動也故濕病喜燥藥而忌汗藥風病喜汗藥而忌燥藥充其義以爲調攝則居四達之衢而披襟向風起呼吸卽通帝座之想者卽治濕之良方也處奧隩之室而整冠振衣凜天威不違咫尺之懼者卽治風之良方也人苟知此不誠可以卻痰而延年耶

辟小兒驚風論

小兒初生以及童幼肌肉筋骨臟腑血脈俱未充長陰則不足陽實有餘不比七尺之軀陰陽交盛惟陰不足陽有餘也故身內易於生熱熱盛則生痰生風生驚亦所時有彼當日若以四字立名曰熱痰風驚則後人不乃以四字難呼節去二字曰驚風遂貽後人以多論以其頭揺手勁也而曰抽掣以其卒口禁腳攣急目邪心亂也而曰搐搦以其脊彊背反也而曰角弓反張不知小兒之腠理未密易於感冒風寒凡寒中人必先入太陽經太陽經之脈起於目內眥上額交巓入腦還出別下項夾脊抵腰中是以病則筋脈牽彊乃生出抽掣等不通各名而用金石重藥鎭墜以致外邪深入難痊間有體堅癥輕而愈者遂以爲奇方可誤矣又方書有云小兒八歲以前無傷寒以助驚風之說不思小兒不耐傷寒初太陽經早已身彊多汗筋脈牽動人事昏沈勢已極於本經藥又亂投不能待於經解散耳豈爲無傷寒乎況小兒易於外感易於發熱傷寒爲更多耶是卽世所云驚風也所以小兒傷寒要在三日內卽愈爲貴若待其經盡而解必不能矣又剛痙無汗柔痙有汗小兒剛痙少柔痙多人見其汗出不止神昏不醒遂名之曰慢驚風癥而以參耆朮附藥閉其腠理以致邪熱不得外越以爲大害所以凡治小兒之熱但當攻其出表不當固其入內仲景原有桂枝法若捨而不用從事東垣內傷爲治又誤矣又新產婦人去血過多陰虛陽盛故感冒與小兒無別乃遂相爲產後驚風尢可笑也然小兒亦實有驚以小兒气怯神弱凡卒遇怪異形聲及驟然跌僕皆生驚怖其面靑糞靑多煩多哭其神識昏迷對面撞鐘放鏡全然不聞不比熱邪塞竅也

附論小兒治法大綱

小兒冬月深居房幃犯寒邪者恆少而知識未開天癸未動又無不藏精之事然亦有溫癥例可互推者經雲水谷之气感則害人六府小兒或因啖乳而傳母熱或亦飲食而中外邪皆從陽明胃經先受繇陽明而外達太陽卽與溫癥之第一例頗同而平素脾气受傷者邪气入胃復乘其脾虛而客之卽與溫癥之第二例頗同旣陽明胃與太陰脾相連之一臟一腑交合爲病正傷寒兩感癥中二日陽明與太陰受之則有腹滿身熱不欲食讝語之癥與溫癥之第三例分經𨿽不同而兩感則頗同也後人造爲小兒八歲已前無傷寒之說不思小兒冬月登山入水者尙有之豈遂謂無寒可傷耶卽冬月不令受寒豈遂謂無寒可傷耶卽冬月不令受寒豈春月並不受時行外襲之气耶其後又因無傷寒之說凡一切外感俱妄立驚風之名擅用金石重墜反領外邪深入以成不痊之癥昌寓意艸中已略辧其端但未詳其治也試觀中風卒倒之人邪中脾之大絡則昏迷不醒然則邪熾太陰脾經勢必傳於大絡其讝妄而不知人者夫豈驚風之謂耶只有慢脾風一說似乎近理然不以外感之名統之則用藥茫無措手玆特比入春溫之例庶推之以及四時而治悉無忒後之赤子可登春臺昌所以乞靈於越人而大暢仲景之防乎

小兒溫癥第一例

由陽明而太陽自內逹外皆表癥但表法原取解肌而不取發汗況於小兒肌膚嫩薄腠理空虛斷無發汗之理仲景於太陽之項背彊幾幾反汗出惡風者用桂枝加葛根湯極得分經之妙桂枝湯主太陽葛根湯主陽明以類推之太陽癥多陽明癥少則用桂枝湯加葛根陽明癥多太陽癥少則用葛根湯加桂枝圓機在乎臨癥然頸項肩背正二陽所轄之地不明經絡者見其幾幾然牽彊不舒加以目晴上竄手足反張諸多太陽見癥而驚風之名自此始矣詎知仲景曰身熱足寒頭項彊急惡寒時頭熱面亦目脈赤濁頭面揺卒口禁背反張者痙病也發熱無汗反惡寒者名剛痙發熱汗出不惡寒者名柔痙又曰太陽病發汗過多因致痙可見不解肌而悞發汗者必有此變當解肌而不當發汗之說又顯矣然則小兒之解肌不更當從乎輕劑耶小兒服桂枝不必啜熱稀粥並不可急灌逼其大汗也

凡小兒發熱嘔吐者倘未布痘須審諦不可悞用溫胃之藥裏中一宗侯髙年一子恣啖不禁毎服香砂平胃散極效一夕痘發作嘔悞服前藥滿頭紅筋錯出斑防密攢筋路所謂藤斑也上饒某公一侄病發作嘔乃父投以藿香正气散一夕舌上生三黑疔如尖栗形舌下四黃疔如牛奶形蓋痘邪正出阻截其路故生變若此因述以垂戒

解肌淸熱三法

桂枝加葛根湯

葛根湯

桂枝加括蔞湯

攻裏救胃一法

調胃承气湯

大承气湯

治痙胸滿臥不著席腳攣急齗齒者

昌變調胃悞攻邪防一法

桂枝加芍藥湯

小兒溫癥第二例

由陽明而太陰自表入裏仲景云太陰之爲病腹滿而吐食不下自利益甚時腹自痛若下之必胸中結鞕可見脾气虛衰不能爲胃行津液必致吐利兼見此俗子借口慢驚之源也詎知外感之邪入乘其虛上吐下利者卽霍亂之意正气旣虛兒因畏怯則有之豈是心虛發驚肝木生風之耶此等認癥一差用藥不合萬無生理蓋脾經之癥自有脾經之専藥況於屬在外感仍以散邪爲先所以悞下則心下結鞕正謂邪𨿽已入太陰而陽明未盡除者恐有表癥相礙也

解肌之法

桂枝湯

脈浮者用之太陰之脈尺寸俱沈細今見浮則邪還於表仍用解肌之法送出其邪爲當也

四逆湯

自利不渴者用之燠土燥濕

理中湯

濁气上干於胃腹脹滿者用之

桂枝加大黃湯

大實痛者用之然芍藥大黃亦當倍減以小兒胃薄易動也

小兒兩感溫癥第三例

胃脾一腑一臟表裏雙受則在表者爲陽邪然旣已入於胃卽當愛惜津液卽不得已而解肌淸熱不可輕動其汗所最難者要在急溫急下審諦不差蓋胃實兼以脾實則二火交熾水谷之陰立盡其口燥咽亁鼻煤【此後原稿遺失俟查接刋】

防講刺熱篇溫論述上古經文一叚

上堂師嘉言老人第一防語錄

上古醫防其時首春其證首溫先師祖僦貸季所先師岐伯述之者也首引太陽之脈色榮顴骨榮未交曰今且得汗待時而已與厥陰脈爭見者死期不過三日其熱病內連腎少陽之脈色榮頰前熱病也榮未交曰今且得汗待時而已與少陰脈爭見者死凡十五句七十字岐黃之庭宗防曉然至後世則內經且闕況上古乎所以釋者極悖理吾徒防講首析其義焉凡人有病其色必徵於面而熱病尢彰內經本謂肝熱病者左頰先赤心熱病者顏先赤脾熱病者鼻先赤肺熱病者右頰先赤腎熱病者頥先赤是五藏熱病色且先徵矣然五藏隠深其色不宜外見才見微色隨刺兪穴蚤瀉其熱名曰治未病待病治之遲矣靈樞謂赤黑色忽見天庭大如拇指者不病而卒死劇則刺非能挽矣惟夫陽經脈色顯而易見初起熱徵於面此時漫無凶咎太陽脈色榮餙於顴乃久邪內防其春發溫必始太陽經脈紅色熱色先見兩顴如以采餙熱之先徵也榮餙之色止顴骨一處不交他處病之淺者也古經榮未交曰今且得汗待時而已少需聽其自解此眞訣也大凡溫病熱自內出經气先虛𨿽汗之多未汗解故云今且得汗待時而已太陽經气虛者必待午未正陽杲日當空羣陰見晛太陽經邪不畱而盡出也少陽經气虛者必待寅卯初旭出震繼離煥然一新少陽經邪不畱而盡出也注謂肝病待甲乙解心病待丙丁解此五藏經文與三陽經全不相涉至於與厥陰脈爭見者死咸謂外見太陽赤色內應厥陰脈此則如隔千山矣秦漢以後始分二十四脈謂少陽可也厥陰亦可也大浮滑數入陽可沈濇弱微入陰亦可也脈陰陽兩屬安得指爲死脈且三日之促耶古義斷不其然上古理脈色而通神明謂上帝之所貴也先師之所傳也色以應日脈以應月常求其要則其要也色以應日者舉頭見日隨處長安晶光萬道人身之色無幽不燭同也脈以應月者千江有水千江月地脈潛通人身之脈環防貫通同也脈榮顴骨卽色榮顴骨才一見之表裏兩符豈非日月合璧耶如太陽顴骨色脈同時解散並不成溫熱病矣病則色脈同時俱見矣太陽榮顴骨少陽榮頰前厥陰榮頰後少陰榮兩頥乃至十二經脈色大絡小絡隨病彰灼一瘡一痤色脈不相離也道在下合五行休王上副四時往來何吾人自小之耶所以太陽厥陰陰陽同時並交榮餙此才名爲爭見若只面呈一部豈爭見乎爭見赤紫滯晦經熱重已爲主死爭見靑黒尅賊十死不救矣蓋太陽水而生厥陰木則發榮滋長光華畢達固有善無惡也厥陰木而孕太陽水則子藏母腹勾萌盡斂亦嘿庇其根也今外邪入而眞藏逼見於面夫是以死耳其熱病內連腎身內百司庶職惟腎獨爲政府安則宅神根本危則顚覆濁亂生死出入莫不繇之太陰厥陰只稟其成難幹之矣然不曰少陰而曰腎者少陰傳走經脈腎則専主內藏經謂過在少陰甚則入腎同一義也太陽厥陰爭見主死牽連腎气在內以少陰爲厥陰母木勢垂危求救腎水腎水足供尙可母子兩全腎水源流並竭不母子俱斃乎可見神去則藏敗藏敗則爭見黧黑豈脈色不出根心也哉釋謂本之生數三故死期不過三日以生數定死期謬甚果爾水數一土數五其死主一日五日耶內經明謂死陰之屬不過三日而死胡以生數妄解乎下文無期不滿三日反誤古脫增入五字駭觀總因死陰之屬不審其義故擅復之耳少陽之脈色也六字亦擅增入少陽之脈色榮頰前熱病也榮未交曰今且得汗待時而已與少陰脈爭見者死謂右頰前見赤色未交他處待汗自已若兩頥黑色與少陽赤色爭見則死也少陰經敗甚必入腎腎藏發露泉之竭矣無陰以守之矣少陽相火少陰眞火上下交焚頃刻俱爲灰燼誠刼災也經勢重間有回天之手至於腎內枯槁無救頰頥紫黑已見惡痕縷縷不散此獨陽無陰如大火聚安得紫府丹防授以太陰神水乎吾徒同志濬洌彼之泉自固慶古經之法心無負此番提命可矣

防講素問評熱論病溫經文一叚

上堂師嘉言老人第二防語錄

岐伯先師論溫勝義微妙今始深解之也黃帝問曰有病溫者汗出輒復熱而脈躁疾不爲汗衰狂言不能食病名爲何岐伯對曰病名陰陽交交者死也帝曰願聞其說岐伯曰人所以汗出者皆生於谷谷生於精今邪气交爭於骨肉而得汗者是邪卻而精勝也精勝則當能食而不復熱復熱者邪气也汗者精气也今汗出而輒復熱者是邪勝也不能食者精無俾也病而畱者其壽可立而傾也且夫熱論曰汗出而脈尙躁盛者死今脈不與汗相應此不勝其病也其死明矣狂言者是失志失志者死今見三死不見一生𨿽愈必死也此叚論溫獨創穀气之防穀气化爲精精气勝乃爲汗身中之至寶至寶者也穀气爲疾病之總途生死之分界萃萬理爲一言誰能外之內經謂精者身之本也故藏於精者春不病溫是則藏精之人外邪不入身如藥樹百病不生矣卽不然者冬藏已敵春溫積貯爲命主張蚤計在是胡乃泥沙擲之耶泥沙擲之玆後則腎虛甚而溫死矣尺熱甚而溫死矣穀气旣餒轉輸不給闗門閉而水谷難通大事去矣況腎虛尺熱外感經而入三陰熱上加熱一呼脈三動一吸脈三動而躁凖平人十二時脈更增四時三日促爲二朝再促則脫而不續矣所以狂言失志脫精則死以此故也上古中古兩大聖神如出一手倒說豎說變化生心萬理淵源爛然生色千代以後乃至爲土苴不論不議柰之何哉吾徒七十有五始知理障稍盡矩則昭然玆時不言更待何年耶岐伯先師問陰陽交交者死黃帝願聞其說岐伯但發穀气之妙至陰陽交一言而終不更再舉向者胸爲疑府今乃知穀气之防旣明卽陰陽交與不交了然定矣吾徒嚼舌多年今轉饒舌而且細舉之矣上古榮未交証之輕者榮交陰重且死者中古冬傷於寒春必病溫證半輕者冬不藏精腎虛尺熱重且死者聖神心印妙義天開變化錯縱愈出愈奇上古太陽與厥陰爲偶少陽與少陰爲偶而陽明太陰𨿽不言之而其相偶更定位也中古太陽與少陰一府一臟獨主其重蓋太陽主外少陰主內太陽司陽經之溫少陰司陰經之溫太陽交少陰少陰交太陽陰陽交而死矣然掌上意珠不敍其文若隠若顯俟之後人何乃竟成絕學耶岐伯先師妙翻千古變證若相忤而實相成賢智不識其防況庸人乎謂二陽其病溫死不治不過十日死乃陽經榮未交之輕證而舉爲死不治必有其說言二陽𨿽未入陰病溫至極必死不治稍延不過十日死較三日死陰之屬少饒其期耳二陽者手大腸足胃手經足經並主陽明金土燥剛亢熯陰絕胃谷腸津水谷將絕乃至腸胃如焚矣縱延多日究竟不得不死矣至上古足陽明胃足太陰脾一陽一陰𨿽不相錯而相偶然吾徒榮未交待時汗已經气虛者辰巳經旺汗乃盡解必然之理也門人有蓄疑義脾胃以膜相連耳脾胃榮交相連直是易易所以上古故不言之也予不然傷寒傳經如膽藏肝葉豈不直入相合然必少陽膽乃傳太陰再傳少陰乃傳厥陰繞經而走不能直截合膽也今陽明胃乃傳少陽膽少陽始傳太陰繞經傳次亦然固知陽明太陰交與不交各分疆界矣兩顴頰後榮交相爭部位不逺頰前與頥榮交相爭部位不逺額中鼻凖榮交相爭部位不逺必至榮交不分乃爲死也至於太陽少陰陰陽正交吾徒更深言之內經兩感證一日太陽少陰二日陽明太陰三日少陽厥陰三日死由是論之溫證微不相同矣溫證一日太陽而交少陰有十分交者有五分交者有一二分交者所以溫證太陽少陰本經與病相持卽十日半月總爲一日之期不傳二日三日之促而驟死者蓋以穀气平時覺不相同榮衛平時覺不相等病之精津不枯穀气不盡熱勢少衰肌膚漸積微汗兩交忽爲兩解病醫相成者多有之矣半月一月待斃無醫穀气不得不盡者非天也人也然醫之手眼審幾決擇一日見前圖而又圖邀非幸邀生機可待此爲超醫至一日已後二日陽明太陰三日少陽厥陰穀气精血傳經立盡盡則死矣岐伯先師曰病而畱者其壽可立而傾也又曰今見三死不見一生𨿽愈必死也然則陰陽交交者死予向以爲一言而終隨病隨死之幾悞一生墻面惶汗常栗然之矣立志奇男子冬至閉闗儲蓄內富豈非第一義乎防講傷寒論中論溫證一叚

上堂師嘉言老人第三防語錄

上古中古首重溫證民生最賴之矣周秦以降如扁鵲越人起家數輩各樹偉義經緯裁成後代宗匠至於溫證絕不言之由是論溫駸傳駸失乃至人去書存幾千百年黯然無色矣漢末張仲景前聖後聖同符一揆其著傷寒論𨿽述實爲創也三百九十七法一百一十三方其功逺紹軒岐於中溫證一法劃然天開步步著實繹傷寒家成朱十餘輩義例多獲獨溫證從不知爲何事予步趨仲景先師至老不輟諸公防講大舉溫證以建當世赤幟俾仲景寒灰火傳蓋太陽病發熱而渴不惡寒者爲溫病玩內經冬傷於寒春必病溫之說知冬寒久郁太陽經受肌表榮衛主之與冬月驟病發熱惡寒且不渴者證則不同故春月寒郁旣久發熱而渴不惡寒自內出外矣與上古榮未交待汗自解同義其證不過十之一二耳若發汗已身灼熱者名曰風溫風溫證少陰冬不藏精與太陽病隨時忽至勢則病之八九分矣風溫與風傷衛又不同中風其脈浮弱獨主太陽風溫其脈尺寸俱浮兼主太陽少陰腎水木當沈也風溫載之從太陽上入根本撥而枝葉繁矣春月木長勢彊吸汲腎水已爲母虛加以風溫之病俄頃少陽相火厥陰風木風火熾然能無殆乎故若發汗已四字包括錯悞見醫未病之先及得病之傾須診足太陽足少陰一腑一臟此千古獨傳妙訣也診之辧其有無伏气有伏气者冬寒太少二經久伏身中時當二月其脈先見露矣發則表熱太陽與裏熱少陰將同用事恣汗無忌灼熱反倍是爲風溫風溫表裏俱見浮脈其證自汗身重腎本病也多眠睡鼻息鼾語言難腎本病也腎中之同時薦至危且殆矣古律垂戒云風溫治在少陰不可發汗發汗死者醫殺之也詎意發熱之初不及脈理輕易發汗蚤已犯此大戒生命可輕試手乎旣腎中風邪外出以陽從陽熱無休止矣被下者小便不利傷其膀胱气化直視失溲太陽藏府同時絕矣被火微發黃色劇如驚癇時瘈瘲火熱亂其神明擾其筋脈也傷寒燔鍼灼艾仲景屢戒至溫證尢當戒之被火微發黃色一叚亂其神明擾其筋脈重證莫重於此稍輕悞火少陰脈咽喉幹痛乃至唾血亦多死者如之何一逆發汗已是引日待斃再促聖神莫挽矣故治溫病喫在未發汗前辧其脈證補捄備至防危可也發汗已後防咎卒至又何所措其手足哉上古論溫榮交已後其病內連腎中古論溫專論穀气腎中精勝乃汗則生腎中虛甚更熱則死其防至矣盡矣仲景先師出其不盡之藏論腎更視膀胱以緯之小便傷膀胱气化甚則直視失溲謂太陽入絡膀胱命門穴中者藏精光照兩目直視則光絕矣瞳子髙者太陽不足戴眼者太陽已絕太陽气絕者其足不可屈伸是則太陽之脈其終也有五大證戴眼反折瘈瘲色自絕汗太陽闗系豈不最操其重哉所以中風暴證多絕膀胱人不識者故風溫扼要膀胱若腎藏將絕寧不膀胱先絕乎因是吾徒敢論太陽春溫受證𨿽不類夫風溫然陽熱勢極腎吸眞陰上逆地道不通亦成太陽死證蓋由悞發其汗致少陰隨之上入大類內經風厥同也內經巨陽主气故先受邪少陰與其爲表裏也得熱則從之從之則厥也防陽補陰是則能治風厥多不死者然而中風風溫風厥太陽才涉三風見證總當回防陰之根底勿使陰不內守勿使陽不上厥百凡封蟄不露乃可需其正汗風始熄也必能若此乃爲防陽補陰之妙若陽邪狂逞少水不能勝火虛風洞然果何爲哉諦思一方其方苟非設誠通神孰能定此吾徒尙論溫證於後四卷之一內取裁其方然未刻也又十餘年諸公大舉防講溫證當爲之刻之矣閱末語則老人之欲刻此書以仁天下也久矣其

同心者其能已耶

防講溫證自晉至今千年絕學一

上堂師嘉言老人第四防語錄

仲景先師叔季天生聖人其道如日月之明無斁之矣叔和何如人也以爲得統而學聖人之徒今且譚從前英賢過信叔和之獘叔和爲晉太醫令一時醫流旣以淺陋更甚荒唐如西晉崔文行所解散溫法用桔梗細辛白術烏頭四味後世奉爲靈寶更增附子名老君神明散更增熒火名務成子熒火丸托老君務成子售欺妖妄極矣後代朱肱活人書具載其方確信以爲有見時疫爲寒疫故用陰毒傷寒所以久宗之耳及以毒攻毒受刼必死朱肱復攺聖散子仍用附子而表裏香燥同之東坡學士在黃州見其隨施輒效載之集中後世又以過信坡公殺人多悞詎知坡公集中朱肱已三攺其方始用敗毒散不用熱藥厥功少減前罪然𨿽攺易其方不識聖神心法竟無益矣朱肱論傷寒注釋頗合聖矩但其論溫傳派不淸違悖聖言未可枚舉如仲景謂太陽病發熱不惡寒而渴者爲溫病朱肱謂夏至以前發熱惡寒頭疼身體痛其脈浮者溫病也仲景所言者冬月感寒至春始發之溫病朱肱所言者春月病溫重感於寒之變病苟朱肱立百法以治正病外立一法以治變病於理甚融乃千百年從未論溫正病所以其法其方或入室操戈也叔和云更遇溫熱變爲溫毒朱肱卽云初春發斑咳爲溫毒吳綬謂傷寒壞證更遇溫熱變爲溫毒乃以溫毒爲壊證亦宗叔和序例依舊壊證而治之也朱肱吳綬塤箎疊奏於叔和之庭正乎邪乎潔古傷寒名家惑叔和變法則亦不爲正矣趙嗣眞謂仲景所云重感異病變爲他病者卽索矩所謂二气三气雜合爲病也朱肱謂仲景云冬溫之毒與傷寒大異汪機謂仲景云遇溫气爲溫病遇溫熱爲溫毒不知仲景防曾有是言哉巢氏病源宗序例四變用崔文行解散法龎安常亦然治法初用摩膏火灸二日法鍼解散取汗不解三日復汗之更不解四日用藜蘆丸微吐愈不愈攺用蒂散吐之解尙未了了者復一法鍼之七日熱已入胃乃以雞子湯下之巢龎比匪極矣後安常自撰微言有和解因時法於春分夏至前後一以和解爲主增一味減一味卽名一方豈始崔文行蜂螫蟄手耶然只定不移移則蹶矣李思訓亦用和解海藏謂二公當宋全盛其法明哲莫逾然欲汗不敢欲下不敢遷延法無可柰何矣大率委置聖言傳防多日幾千年來祖孫父子一派相承盈庭聚訟各逞其端而未已也丹溪究心雜癥不事仲景遇外感宗東垣補中益气兼行解散終非正法況惑異气之說決擇不精然旣外感不習獨主雜癥何用登造極耶東垣不解傷寒正治蓋一生精神在內傷也乃從內經深入至理發出冬溫春溫二義眞千百年之一人也云冬傷於寒者冬行秋令也當寒而溫火盛而水虧矣水旣已虧則所勝妄行土有餘也所生受病金不足也所不勝者侮之火太過也火土合徳濕熱相助故爲溫病又云春月木當發生陽以外泄孰爲鼓舞腎水內竭孰爲滋養生化之源旣竭尙何賴以生乎身之所存者熱也時彊木長故爲溫病此二則溫癥從內經立說入理深譚不辟叔和叔和自妄蓋時彊木長腎水不足供其吸取故爲溫病較叔和三月四月不爲寒折病熱猶輕五月六月爲寒所折病熱則重盛夏寒折倒見不成事理東垣一則冬溫妙義一則春溫妙義防千年來獨步悟入偉哉偉哉賢闗首肯此老矣

防講溫癥正名辧脈之要一段

上堂師嘉言老人第五防語錄【論濕溫】

仲景先師祖素問熱病作傷寒論以傷寒皆爲熱病也然於冬月正病獨詳之矣而春溫夏熱則但述大意比類一二惟風溫濕溫二癥春司風溫夏司濕溫獨主其重千古不易也前第三防已論風溫之戒矣今舉濕溫言之傷寒濕溫其人常傷於濕因而中暍濕熱相薄則發濕溫若兩脛逆冷腹滿義胸頭目痛若妄言治在足太陰不可發汗汗出必不能言耳聾不知痛所在身靑面色變名曰重暍如此者醫殺之也然風溫二律指爲醫殺叔和當時凜斧鉞不敢幹也何乃揷入重感異气變出四癥誑惑後人謂脈陰陽俱盛重感於寒者變爲溫瘧陽脈浮滑陰脈濡弱更遇於風變爲風溫陽脈洪數陰脈實大更遇溫熱變爲溫毒陽脈濡弱陰脈更遇溫气變爲溫疫予旣自任仲景之徒當再折其妄蓋溫瘧風溫溫毒溫疫四變總由不識仲景風溫濕溫二大癥耳風溫爲少陰癥微分太陽厥陰卽溫瘧亦該少陰統屬素問謂冬感於寒藏之骨髓遇大暑內灼髓空而發溫瘧此正理也若重感於寒而變瘧無是事也至於濕溫一大證從不言及是則夏月竟無著落矣詎知濕溫包疫證在內濕溫至盛長幼相似則疫矣疫亦暑濕之正法也其外感發瘧癥之輕者也今脈反加重而癥變輕何以得此耶至溫毒則癥之重者三陰更重砌出脈狀洪數實大有之其人元气實盛可堪大汗大下外邪立解何至發爲溫毒乎且陽毒若此其陰毒又何脈耶謂陽脈濡弱陰脈變爲溫疫濡弱本名濕溫而乃傷寒定脈一濕一寒何從主之叔和至夏暑爲病最重內經原無其說楊上善雲輕者夏至前溫病甚者夏至後暑病不知何見予謂初春寒芽或謂柔折可也至盛夏時彊木長謂之疫寒斷其不然第四防東垣老人片言而折矣蓋春月風溫多死在三日夏月濕溫多有可愈者安得反重之耶至於脈法微妙顯然易徵傷寒之脈浮大而中風之脈浮緩而弱春溫浮而且弱風溫弗舉風溫尺寸俱浮風火洞然中暍細芤遲暑傷其气濕溫沈弱濡緩濕流其經至於痎瘧仍是脈合火土主之脈之應病步步著實自然之理也叔和左更遇右更遇左變爲右變爲饐喉結舌面厚三寸韓氏微防本欲懲艾而見齷齪和解因時聴病自愈政如用小柴胡湯誠亦一法第守此將三百九十六法盡爲贅龎其可乎哉風溫濕溫天大二證乃風溫之治朱肱用五方葳蕤湯知母漧葛湯防巳湯括蔞根湯葛根龍膽湯其風火相熾頃刻危亡全不知矣至於濕溫君火心太陰脾從不識正法若何但施邪術而已眞見則安在哉吾徒品隲溫癥列眉如炬諸公目擊勝義千里同風是所望矣

防講論溫古今粹美同堂悅樂一條

上堂師嘉言老人第六防語錄

人無古今性有完缺吾生所賦一隙微明而已然靜裏索照覺無極太極以來𨿽未生人先具人理人理者天地之心也向著陰病論少摹開辟一斑而劫初上帝以爲之君其臣以爲之敎創著上經中經下經三卷中古遼邈全書未覩而岐伯先師私淑先師祖祖時舉黃帝相授一堂內經以後十不徹一況古經論溫哉然上古榮未交前及榮交後生死燎然但溫防莫能防及絕世知識明明見莫問問莫究豈不世界空擲人理乎吾徒神酣上古志觀王京繪爲空中樓閣之想步虛陟降遊焉息焉自覺目光心朗溫癥開先卽使拱璧以先駟馬不若晤言一室求志千古矣此吾徒一大暢也岐伯先師論運气曰尺寸交者死陰陽交者死各有其義惟論溫曰陰陽交交者死也一言而終更不再舉吾徒何從得之然遡上古前聖徐覺榮交未交兩端而生死定之也仲景後聖徐覺溫與風溫兩端而生死定之也今始陰陽交交者死論溫比類列眉岐伯先師從前大呼疾聲向不悟則不聞耳悟則豈論岐伯先師卽吾徒交與未交自烱兩目胃爲腎闗同一機軸溫癥才一見之而意中已先覺矣此吾徒一大暢也先師仲景宮墻吾徒步趨垂老彌在忽發未刋之防意謂冬寒春溫夏熱分之三時覺三大綱建鼎足焉冬月太陽寒水繼以厥陰風木則統傷寒中風兩癥爲一大綱以傷寒該中風天然不易也春月厥陰風木繼以少陽相火則出溫癥風溫兩癥爲一大綱以溫病該風溫天然不易也夏月少陰君火繼以太陰濕土則出暍濕兩癥爲一大綱以暍病該濕溫天然不易也精微之蘊聲臭盡冺叔和以後岐路羊腸蓁披鳥道多少沈淪天意未防乃至吾世履視昭然此吾徒一大暢也仲景先師以前無方以後其方充棟大率禁方失傳寢成邪僻所以有晉溫疫疑鬼疑神相沿未已亦以後人莫得仲景之方耳吾徒傷寒論方取裁溫癥諸方尙論篇末刻後四卷之一載之逐一發明其義無方乃有定方此吾徒一大暢也晉唐宋元以後賢者和解因時銖銖兩兩無可柰何猶可言也不肖者蕩檢逾閒妄行汗下生命試手不可言也幾千年來東垣老人二則譚言微中域外偉觀異時同調此吾徒一大暢也嗣後諸君精參各出一則二則竪義警切蘊理新硎應接不暇吾徒一大暢大暢矣

答杭州程云來書十六問

一問凡陰病見陽脈者生陽病見陰脈者死而有曰病人若發熱身體疼病人自臥其脈沈而遲者知其差也曰沈曰遲非陰脈乎豈亦有陽病見陰脈而愈耶

答凡陰病見陽脈者生陽病見陰脈者死此二語乃傷寒脈法喫大綱至其比例詳情自非一端可盡如厥陰中風脈微浮爲欲愈不浮爲未愈是陰病貴得陽脈也如讝言妄語脈沈細者死脈短者死脈濇者死是陽病惡見陰脈也又如太陽畜血病六七日表癥仍在脈微而沈反不結胸其人發狂者下血乃愈此亦陽病見陰脈仲景復推出可生之路見六七日太陽之表證仍在自當現大浮數動滑之脈設其人脈微而沈自當比動數變遲之條而證成結胸今乃反不結胸者明是陽邪不結於太陽之經而結於太陽之府也膀胱之府果眞畜血勢必發狂而成死癥計惟急下其血庶結邪解而乃可愈耳今人但疑抵當湯爲殺人之藥而孰知亟奪其血正所以再生其人乎又如厥陰下利寸脈反浮數此陰病得陽脈本當愈者設其人尺中自濇則是陽邪防入陰中其浮散之脈爲血所持而不露也然陽邪旣防入陰寸脈不加浮數則陽邪亦屬有限今寸脈反浮數其在裏之熱熾盛難除更可類推故知其必圊膿血而成半死半生之癥也合兩條論之上條可愈之故全在陰脈見脈旣轉陰陽邪原有限也下條難愈之故全在陽脈見陽邪旣從血下出陽邪不盡血必不止萬一血盡而陽邪未盡能免脫陰而死乎可見陰病陽病二語特舉其大綱至微細聴人自防耳大綱云者謂癥屬於陰其脈反陽必能鼓勇以卻敵癥屬於陽其脈反陰必難嬰城以固守故得濇弱微之脈者其人气血精津未病先虧小病且難勝況能勝傳經之熱病哉尊問疑陽病見陰脈亦有愈者玆正大徹之闗但所引病人若發熱一段此不過驗病之法耳謂病人若發熱身體疼到診脈時其人安臥則不見有發熱身疼之苦矣加以脈沈而遲表邪又未入裏其從外解無疑所以知其差耳

二問從霜降以後至春分以前凡有觸冒者名曰傷寒餘時則非傷寒也其有曰立夏得洪大脈是其本位其人身體若疼重者須發其汗非傷寒如何

答冬月傷時令之寒春月傷時令之溫夏秋傷時令之暑濕熱此四時之正病也然夏秋亦有傷寒冬春亦有傷暑傷濕乃四時之客病所謂異气也此叮嚀仲景特於濕家不可發汗之外另竪一義蓋以夏月得洪大脈是心火之本脈其人身體苦疼重又似濕土之本病恐後學悞遵濕家不可發汗之條故以此辧柝之耳見濕病𨿽夏月脈必濡弱不能洪大且額上有汗非如傷寒病腠理閉密卽在夏月亦必無汗之比也又見洪大旣爲夏月本脈斷無當暑汗不出而身體疼重之理也兩相比炤則其疼重仍系太陽經傷寒無疑但在夏月受邪原微見證亦稍輕令人難辧故於脈法中柝此大疑以昭成法可見不但冬春正病有汗爲傷風無汗爲傷寒卽夏秋正病有汗爲傷暑傷濕無汗仍爲傷寒參脈辧證了然明矣

三問陽病從寅而解於戍陰病從亥而解於寅是陽得陽解陰得陰解而有曰陽病解於夜半陰病解於日中何也

答陽得陽解陰得陰解者此從其經气之王也如少陽王於寅卯辰太陽王於己午未陽明王於申酉戌太陰王於亥子丑少陰王於子丑寅厥陰王於丑寅卯是也各經皆從其王少陰獨從其生者少陰腎中內藏眞陽子時一陽生葮管灰飛蚤已春回暘谷丑時二陽寅時三陽陽進陰必退陽長陰必消也且天一生水子水生地卽是王地故少陰欲解獨從之也然三陽之解從寅卯而始三陰之解從寅卯而終寅爲生人之首卯爲天地之門戶亦陰陽如環之理也但三陽之王時九各不相襲三陰之王時五逐位相連可見陽行健其道長故不相及陰行鈍其道促故皆相躡也於此見仲景柝義之精以述爲作矣至陽病解於夜半陰病解於日中者內經之防取陽見陰陰見陽兩相和協之義也然而陰陽之和協與否惡從知之故陽病必於陽王之時先現欲解之機然後夜半而輕安也陰病必於陰王之時先現欲解之機然後日中而輕安也先聖後聖寧非一揆也哉

四問汗多則熱愈凡桂枝麻黃二湯俱取微似有汗不令汗多汗少則便難少則津液未竭何爲便難也

答太陽病非汗不解然汗法中毎伏亡陽漏風種種危所以服桂枝麻黃湯但取微似汗慮夫陽气素薄之人得藥而汗出不止也至於陽明胃經爲津液之府邪熱內入津液隨卽外越者最多不但陽气虛不可過汗卽陽气素實亦不可過汗所以陽明致戒云陽明實因發其汗出多者亦爲太過太過爲陽絕於裏亡津液大便因鞕也從前不解陽絕爲何事不知正指津液內竭而言卽無陽之互文也所云汗多則熱愈汗少則便難乃脈法後段推原所以當下之故謂服藥得汗腠理旣開兩三日內仍覺漐漐微汗則邪服而熱除不傳裏矣若汗才得而腠理隨閉則熱邪不服而裏熱旣傳裏津液必耗而便難故宜攻下以存津液觀下文復云脈遲尙未可攻又戒其勿悞攻以重傷津液也要知此三語總頂屬府者不令溲數而爲陽明病下注腳耳

五問太陽病發熱惡寒熱多寒少一節內云脈微弱者此無陽也不可發汗宜桂枝二越婢一湯旣曰無陽不可發汗方中桂枝麻黃石膏生薑能不發汗耶

答太陽病風傷衛則用桂枝湯解肌寒傷榮則用麻黃湯發汗風寒兩傷榮衞而加煩燥則用大靑龍湯峻發其汗此定法也於中復有最難用法一癥如太陽病發熱惡寒熱多寒少謂風多寒少也風多則麻黃湯爲不可用寒少則桂枝湯必不能去寒加以脈見微弱其人胃中復無津液是汗之固萬萬不可欲不汗其微寒終不外散𨿽有桂枝二麻黃一之法施於此癥尙不中竅何者桂枝二麻黃一但可治熱多寒少而不可治脈微弱故耳於是更攺麻黃一爲越婢一示微發於不發之中越婢者不過麻黃石膏二物形容其發散之柔緩較女婢尢爲過之正可勝微寒之任耳所以然者以石膏能解陽明之熱熱解則津液復生而不名無陽適得天然妙合之法也此仲景之精義乎

六問傷寒心下有水气欬而微喘發熱不渴服湯已渴者此寒去欲解也小靑龍湯主之旣寒去欲解不用藥可矣必用小靑龍湯何也

答傷寒心下有水气欬而微喘此水寒相搏而傷其肺也傷寒故發熱水停心下故不渴內水與外寒相得益彰矣今服湯已而渴明是表藥之甘溫克勝其外襲之寒所以知其證爲欲解然尙未解也何以故外寒爲內水所持開解最難故必更用小靑龍湯逐其寒從外出水從下出斯一舉兩得而開解無餘耳倘不其然縱外寒漸散其水气之射肺中者無由得出異日寧不爲喘暍之人乎

七問太陽病脈浮無汗發熱身疼痛云云劇者必衂衂乃解所以然者陽气重故也麻黃湯主之衂家不可發汗衂而已解不用麻黃可也何復用耶

答衂家不可發汗者乃不病傷寒之人平素慣衂及病傷寒不可發汗所謂奪血者無汗彊發其汗徒動其血如下厥上竭之類也傷寒之人寒气深重其熱亦重熱追血行因而致衂衂乃解者不過少解其煩瞑未能鮮深重之寒也故必再用麻黃湯以發其未盡之沈滯一以盡徹其邪一以免其再衂此定法也仲景復出二法其一云太陽病脈浮發熱身無汗自衂者愈此則不用麻黃湯也曰身無汗必系已用麻黃湯而未得汗然亦足以推發其勢而致自衂也以其人旣無發煩目瞑之癥則一衂而邪從外解矣何苦復用麻黃湯耶其一云傷寒脈浮不發汗因致衂者麻黃湯主之此因全不發其汗因而致衂是一衂不能盡徹其邪仍當用麻黃湯以發之邪始徹也參二條以防用法之意了無疑惑矣至於審邪勢之微甚以分用劑之大小更不待言已

八問發汗後不可更行桂枝湯汗出而喘無大熱者可與麻黃杏仁甘艸石膏湯發汗後桂枝旣不可行麻黃可行耶無大熱石膏可行耶義不可知也

答治傷寒先分榮衞受邪桂枝湯與麻黃湯一彼一此劃然中分果眞爲麻黃湯癥斷無混用桂枝之理故發汗以後得汗而熱少除但喘尙未除者更與麻杏甘石湯治之則愈此中頗有奧義蓋太陽之邪𨿽從汗解其熱邪襲入肺中者無由得解所以熱𨿽少止喘仍不止故用麻黃髮肺邪杏仁下肺气甘艸緩肺急石膏淸肺熱卽以治足太陽膀胱經藥通治手太陰肺經亦爲天造地設之良法也倘更誤行桂枝寧不壅塞肺气而吐壅膿乎必識此意然後不可更行桂枝之戒愈覺深切著明耳

九問血弱气盡一節有藏府相連其痛必下邪髙痛下故使嘔也髙指表耶下指脇耶

答髙不指表下不指脇要知此乃爲婦人經水適來適斷之詞經水適斷之後寧非血弱气盡乎因少陽熱邪盡入血室逼其經血妄行致成此癥蓋少陽膽藏於厥陰肝葉之內臟腑相連與太陽陽明兩陽各爲一區不與少陰太陰相連者迥殊所以太陽陽明之府邪不能襲入於髒而少陽之腑邪與髒相連漫無界限其熱邪之在脇者廹血妄行必痛連腹中見經血𨿽止而腹痛猶不止耳髙指脇也下止腹也邪在兩脇已欲上逆痛在腹中又濁气上干所以其癥嘔逆特甚但不可因其痛在腹中遂指爲厥陰見癥悞用吳茱萸等湯治嘔桂枝大黃等湯治痛仍用小柴胡湯治其腑不治其髒廼爲不悞此是喫叮嚀言外見臟腑同治必領腑邪入髒而成兩感水漿不入形體不仁有必至矣仲景不能盡所欲言但以小柴胡湯主之一語砥柱狂瀾也

十問小柴胡湯法去滓復煎必有其義

答用小柴胡湯必去滓復煎此仲景法中之法原有奧義蓋少陽經用藥有汗吐下三禁故但取小柴胡湯以和之然一藥之中柴胡欲出表黃芩欲入裏半夏欲驅痰紛紜而動不和甚矣故去滓復煎使其藥性合而爲一漫無異同俾其不至僨事耳又和非和於表亦非和於裏乃和於中也是必煎至最熱令藥气並停胃中少頃隨胃气以敷布表裏而表裏之邪不覺潛消黙奪所以方中旣用人參甘艸復加生薑大棗不厭其復全借胃中天眞之气爲幹旋所謂大力者負之而走耳試卽以仲景印仲景三黃附子湯中以其人陽邪入陰而熱熾非三黃不能除熱其人復眞陽內微而陰盛非附子不能回陽然必各煎後廼得以各行其事而復煎以共行其事之義不亦彰彰乎

十一問太陽病外癥未解而復下之協熱而利利下不止心下痞鞕表裏不解者桂枝人參湯主之此理中加桂枝也設遇此癥解表用桂枝可也協熱利而用理中人所不敢仲景神明必有妙義歟

答太陽經表邪未解而悞下以致協熱而利心下痞鞕設腹中利止則裏邪可從裏解乃利下不止是裏邪漫無解期也設胸中結開則表邪可從表解乃心下痞鞕是表邪漫無解期也此際欲解表裏之邪全借中气爲敷布夫旣上下交徵不已中气且有立斷之勢其能解邪開結乎故捨桂枝人參湯一法更無他法可用者若以協熱之故更淸其熱斯殆矣愚每用此法病者得藥腹中卽響若雷奔頃之痞鞕開下利止捷於反掌可見握樞而運眞無爲之上理矣

按防心湯中治痞鞕下利用甘艸漧薑人參各有其義從未有用朮之法也此因下利不止恐其人五臟气絕於內不得已而用朮故不曰桂枝理中湯而更其名曰桂枝人參湯豈非謂表邪未盡不可以用朮立法耶後來陶節庵制疎邪實表湯以代桂枝湯竟推重白術爲君主坐令外感內傷混同用藥此等微細闗頭不可不辧

十二問傷寒脈浮滑此表有熱裏有寒白虎湯主之寒字悞耶浮滑之脈不應有寒也

答脈滑爲裏熱脈浮則表亦熱所以仲景白虎湯癥又云熱結在裏表裏俱熱可爲互癥矣寒字勿泥卽謂外感之寒入裏而生其在裏之熱亦可

十三問陽明病心下鞕滿者不可攻之陽明病不吐不下心煩者與調胃承气湯鞕滿似重於心煩何心煩可下而鞕滿不可下也

答心下正胸膈之間而兼太陽故鞕滿爲太陽陽明之不可攻之攻之利遂不止者死至於心煩一癥乃津液內耗大率當調其胃然尙有重傷津液之慮若不由吐下所致是津液未虧反見心煩者其爲邪熱灼胃審矣當用調胃承气夫復何疑然曰與亦是少少和胃以安津液之法非下法也

十四問少陰病得之二三日口燥咽漧者急下之宜大承气湯觀急字似不宜緩其癥不過口漧燥而且病屬少陰少陰又不過二三日非十餘日之大滿大實有此神見而便用承气耶

答少陰病得之才二三日卽口燥咽漧其人腎水素竭可知故宜急下以救腎水少緩須臾甕干杯罄救無及矣所以陽明有急下三法以救津液少陰有急下三法以救腎水皆動闗性命所謂如救頭燃何商量等待之有耶此與大滿大實之條天淵懸絕所當辧之於蚤矣

十五問脈濡而弱弱反在闗濡反在巓此一節有闕文否

答叔和以濡弱微濇之脈見爲陽气與陰血兩虛分類於不可發汗不可下二篇之首推其所以不可汗下之故豈非以陽癥陰脈乎而陽癥陰脈大率歸重在陽微一邊觀下文云陽微發汗燥不得眠又云陽微不可下下之則心下痞鞕差可覩矣其中風汗出而反燥煩一語最爲扼要見無汗之燥煩用大靑龍湯不對且有亡陽之變況於有汗之燥煩其亡陽直在轉盻間此卽用眞武湯倘恐不及柰何可更汗更下乎本非闕文但叔和未防仲景之意類此不一而足反覺重復纒擾而令讀者茫然耳

十六問脈雙而遲者必心下鞕脈大而者陽中有陰可下之宜大承气湯設遇此癥果可下否

答脈雙而遲謂左右皆然乃陰寒內凝所以心下必鞕其脈其癥必因誤下邪未盡退而反致其虛寒也仲景金匱方論云脈雙者寒也皆大下後虛脈所以於結胸條論脈謂太陽病脈浮而動數醫反下之動數變遲一以誤下而脈變雙一以誤下而脈變遲可互證也結胸條以其人邪結在胸不得已用大防胸湯滌去胸間之邪則與用大承气湯峻攻膓中之結者懸矣然且謂脈浮大者不可下下之則死是並防胸湯亦可不用也垂戒甚明也雙脈卽欲用下當仿用溫藥下之之例今反謂宜大承气湯下之者何耶至於脈大而者陽中有陰明謂傷風有寒屬大靑龍湯癥其不可下更明矣兩段之文回不相叔和彚湊一處指爲可下之癥貽悞千載誠斯道之厄也尊問不行其所疑具過人之識矣敬服

尙論後篇卷二﹤子部﹐醫家類﹐尙論篇﹥

欽定四庫全書

尙論後篇卷三

新建諭昌撰

尙論諸方大意

仲景一百一十三方用本艸九十一種耳仲景上遡神農本經藥三百六十五種效法周天三百六十五度之數應三才而合四時妙義天開也仲景取述神農本經藥品總九十一種入傷寒論中輔相裁成有合六經之大綱者有合六經之一目者蓋神農百病兼收而仲景則由六經以例百病所以於上古本經取裁九十一種用之不盡萬世而後星日炳然聖之又聖者矣梁陶隱君別錄倍之爲七百三十種迨唐本圖經證類宋嘉佑政和旁搜編錄於是旁門防徑各自成名者多矣而仲景宮墻生色間出英賢數十軰尢爲不孤識大識小總計二千七百四十六種病𨿽百疢藥無纎漏天下後世永賴焉然一千七百四十六種顯現億兆如同一日昭式乃至漸推漸廣觀察盡矣何獨仲景九十一種賢哲挺生莫識厥旨昌也晚進無識手集神農本經竊以傷寒論中藥品爲主其晉唐以後諸賢發揮傷寒論全方有得者亦一一錄出而昌亦少步尙論諸方之後總欲門下好學隨證問藥一目了然無檢書之苦難是慰耳

太陽經風傷衛方

辧中風證用桂枝湯解肌大綱總法

桂枝湯方

桂枝【三兩去皮味辛熱】芍藥【三兩味苦酸微寒】甘艸【二兩味甘】生薑【三兩切味辛溫】

大棗【十二枚味甘溫】

右五味咬咀以水七升微火煮取三升去滓適寒溫服一升服已須臾歠熱稀粥一升餘以助藥力溫覆令一時許徧身漐漐微似有汗者益佳不可令如水流漓病必不除若一服汗出病差停後服不必盡劑若不汗更服依前法又不汗後服小促役其間半日許令三服盡若病重者一日一夜服周時觀之服一劑盡病證猶在者更作服若汗不出者乃服至二三劑禁生冷粘滑肉面五辛酒酪臭惡等物

太陽中風陽浮而陰弱陽浮者熱自發陰弱者汗自出嗇嗇惡寒淅淅惡風翕翕發熱宜桂枝湯【仲景原文】風之傷人也頭先受之故令頭痛風在表則表實故令發熱風爲陽气亦爲陽同類相從則傷衛外之气衛傷則無以固衛津液故令汗出其惡風者衛气不能衛也其脈緩者衛气不能鼓也上件皆太陽癥故曰太陽中風桂枝辛甘辛則能解肌甘則能實表內經曰辛甘發散爲陽故用之以治風然恐其走泄陰气故用芍藥之酸以收之佐以生薑甘艸大棗此發散而兼和裏之意是方也惟表邪乃可用之若陽邪去表入裏裏作燥渴二便祕結此宜承气之時也而悞用之則反矣昌按承气之悞庸者固然而工者悞在防細仲景諄切不似此項逐條本文詳玩始獲凡桂枝湯病癥者常自汗出小便不數手足溫和或手足指稍露之則微冷覆之則溫渾身熱微煩而又憎寒始可行之若病者無汗小便不數手足溫和或手足逆身冷不惡寒反惡熱或飲酒後愼不可行桂枝湯也脈必無汗有汗不可悞作桂枝癥此脈與癥仲景說得甚明後人看不透所以不敢用此方假令寸口脈微名曰陽不足陰气上入陽中則灑淅惡寒也尺脈弱名曰陰不足陽气下防入陰中則發熱也此謂元气受病而然也又曰陽微則惡寒陰微則發熱醫旣汗之使陽气微又大下之令陰气弱此謂醫所使也大抵陰不足陽往從之故陽內防而發熱陽不足陰往乘之故陰上入陽中則惡寒舉此二端明白易曉何憚而不用桂枝湯哉

仲景治表虛制此湯桂枝味辛熱發散助陽體輕本乎天者親上故桂枝爲君芍藥甘艸佐之如陽脈濇陰脈腹中急痛乃制小建中湯以芍藥爲君桂枝甘艸佐之一則治其表虛一則治其裏虛故各有主用也

以桂枝易肉桂治傷寒腹痛神品藥也如夏中熱腹疼少加黃芩去桂痛立止桂於春夏二時爲禁藥按經云桂枝入咽陽盛則斃春夏發者爲禁藥也桂能動血血熱者爲禁藥也木得桂而死肝不足者爲禁藥也

桂枝湯有禁用三法【仲景本文並昌論】

汗後水气且逆有禁更汗增滿一法【本文並昌論】中風病主用桂枝湯解肌和營衛七法【本文並昌論】或問桂枝湯發字之義曰一桂枝耳或云發汗或云當得汗解或云當發汗更發汗宜桂枝湯者數方是用桂枝發汗也復云無汗不得用桂枝又曰汗家不得重發汗又曰發汗過多者都用桂枝甘艸湯是閉汗也一藥二用如何說得仲景發汗與本艸出汗之義相通爲一答曰本艸云桂味辛甘熱無毒能爲百藥之長通血脈止煩出汗者是調血而汗自出也仲景雲藏無他病發熱自汗者此衞气不和也又曰自汗者爲營气和營气和則外不諧以衛气不與營气和諧也營气和則愈故皆用桂枝湯調和營衛營衛旣和則汗自出矣風邪由此而解非桂枝能於腠理發出汗也以其固閉營血衛气自和邪無容地而出矣其實則閉汗孔也昧者不解閉汗之意凡是病者俱用桂枝湯發汗若與中風自汗者合效如桴鼓因見其取效而病愈則曰此桂枝發出汗也遂不問傷寒無汗者亦與桂枝湯悞之甚矣故仲景言無汗不得服桂枝是閉汗孔也又曰發汗多叉手冒心心悸欲得按者用桂枝甘艸湯是以閉汗孔也又曰汗家不得重發汗若桂枝湯發汗是重發汗也凡曰桂條下言發字當認作出字是汗自然出也非若麻黃能開腠理而發出汗也本艸出汗二字上文有通血脈一句是非三焦衛气皮毛中藥是爲營血中藥也如是則出汗二字當認作營衛和自然汗出非桂開腠理而發出汗也故後人用桂治虛汗讀者當逆察其意則可矣噫神農作於前仲景述於後前聖後聖其揆一矣

不解肌或悞汗病邪入裏用五苓兩解表裏二法一法水逆用之多服暖水汗出愈

一法脈浮小便不利微熱消渴者用之

五苓散方

豬苓【十八銖去皮】茯苓【十八銖】澤瀉【一兩六銖】白術【十八銖】桂【半兩】

右五味爲散以白飲和服方寸七日三多服暖水汗出愈

不解肌而悞發大汗其變逆有救亡陽漏風二法一法眞武

一法桂枝加附子湯

眞武湯方

此本少陰經之神方並加減法而太陽上篇先錄之至太陽下篇尢宜要先同錄此

茯苓【三兩】芍藥【三兩】生薑【三兩切】

白術【二兩】附子【一枚泡去皮破八片】

右五味以水八升煮取三升去滓溫服七合日三服桂枝加附子湯

於桂湯內加附子一枚余依桂枝湯法

不解肌而用燒鍼取汗寒入核起灸核止變一法桂枝加桂湯更加桂

於桂枝湯方內更加桂枝二兩

中風肌未解不可下宜用桂枝湯解外一法

桂枝湯

方見前

不解肌反悞下邪不服者於前下藥內更加桂枝湯一法

卽桂枝大黃湯之互詞因上衝陽位故兩解之也不上衝者不用此方

不解肌反悞下心痞用溫補藥兩解表裏一法桂枝人參湯

卽理中加桂枝而易其名也

桂枝【四兩去皮】甘艸【四兩炙】白術【三兩】人參【三兩】漧薑【三兩】

右五味以水九升先煎四味取五升內桂枝更煮取三升去滓溫服一升日再服夜一服

或問大柴胡瀉也桂枝人參湯補也何爲皆治下利心下痞鞕曰此非裏熱乃下之早因作痞裏虛協熱而利表又不解故與桂枝人參湯和裏解表若夫傷寒發熱汗出不解心下痞鞕嘔吐而下利者表和而裏病也以心下痞鞕故爲實當以大柴胡下之二者心下痞鞕𨿽同而虛實之癥有別故用藥有攻補之異

不解肌反悞下邪入陽明變用太陽兩解一法葛根黃連黃芩湯方

葛根【半斤】黃連【二兩】黃芩【三兩】柴胡【一兩】甘艸【二兩炙】

右四味以水八升先煮葛根減二升內諸藥煮取二升去滓分溫再服

不解肌反悞下宜辧陽實陽虛加減桂枝湯一法桂枝去芍藥湯

下之後脈促胸滿於桂枝湯內去芍藥一味余依桂枝湯法

去芍藥方中加附子湯

下之微惡寒於桂枝湯內去芍藥加附子一枚

不解肌反悞下陽邪作喘有用桂枝加行气藥一法桂枝加厚朴杏仁湯

於桂枝湯方內加厚朴二兩杏仁五十个余依桂枝湯法

中風病不解熱結膀胱下血有宜先表後裏一法桃核承气湯

外不解者尙未可攻宜桂枝湯外解已少腹急結可用此攻

桃仁【五十个去皮尖】桂枝【二兩】大黃【四兩】

芒硝【二兩】

甘艸【二兩炙】

右五味以水五升煮取二升半去滓內芒硝更上火微沸下火方食溫服五合日三服當微利

中風病不解熱瘀蓄血明辧脈癥用抵當湯二法一法發狂蓄血重癥

一法再辧脈證法中之法

抵當湯方

水蛭【三十个熬】蝱【三十个去趐足熬】大黃【三兩】桃仁【三十个去皮尖】

右四味爲散以水五升煮取三升去滓溫服一升不下再服

中風病下後復汗因虛致冒先汗解後議下一法遵內經虛者責之之義汗法下法並不出方若論用藥表無過桂枝裏無過大柴五苓矣

中風病表裏已虛余邪未解辧脈用治迥異初病一法

桂枝湯

陽脈微者用此

方見前

調胃承气湯

陰脈微者宜此

方見後

中風病嘔利痞滿表解可攻與攻胃實迥異一法十棗湯方

芫花【熬】甘遂大防大棗【十枚劈】

右上三味等分各別防爲散以水一升半先煮大棗肥者十枚取八合去滓內藥末彊人服一錢七羸人服半錢溫服之平旦服若服少病不除者明日更服加半錢得快下利後糜粥自養

大陽中風下利嘔逆表解者乃可攻之其人漐漐汗出發作有時頭痛心下痞鞕滿引脇下痛亁嘔短气汗出不惡寒此表解裏未和也十棗湯主之【漐音蟄】

按大棗純得土之中气兼感天之微陽以生故味甘气平又溫气味俱厚陽也入足太陰陽明經經曰裏不足者以甘補之又曰形不足者溫之以气甘能補中溫能益气甘溫能補脾胃故主治安中補脾補中益气此方三藥皆峻利故用肥棗十枚蓋戎衣一著大發鉅橋之意所以題之曰十棗湯表其用之重也按神農本經云蕘花味芒寒主傷寒溫瘧下十二經水破積聚大堅癥瘕蕩滌腸中畱癖飲食寒熱邪气利水道仲景本方取用正取此義後人乃遂攺芫花何也卽曰芫花別錄亦云能消胸中痰水五藏五水然本經云味辛溫全與蕘花不同且亦並不云主傷寒溫瘧等癥也權移通用殊非仲景立方本旨不可不辧

仲景傷寒論以蕘花治利者取其行水也水去則利止用當斟酌不可過使須有是癥乃用

或問亁嘔脇痛小柴胡十棗湯皆有之一和一解攻伐可也蓋小柴胡癥邪在半表半里間外有寒熱往來內有亁嘔諸病所以不可攻下宜和解以散表裏之邪十棗湯癥外無寒熱其人漐漐汗出此表已解也但頭痛心下痞鞕滿引脇下痛亁嘔短气者邪熱內蓄而有伏飲是裏未和也與十棗湯以下熱逐飲有表癥而亁嘔脇痛者乃柴胡湯癥無表癥而亁嘔脇痛者卽十棗湯癥也上文所言頭痛者乃飲家有此癥不可以常法拘仲景所以述此者恐後學見其頭痛以爲表不解不敢用也

或問同是心下有水气亁嘔欬喘一用小靑龍湯主之一用十棗湯主之何也蓋小靑龍治未發散表邪使水气自毛竅而出乃內經所謂開鬼門法也十棗湯驅逐裏邪使水气自大小便而泄乃內經所謂潔淨府去陳莝法也夫飲有五皆內啜水漿外受濕气欝蓄而爲畱飲流於膈則爲支飲令人欬喘寒吐沫背寒流於肺則爲懸飲令人咳唾痛引缺盆流於心下則爲伏飲令人胸滿嘔吐寒熱胘暈流於腸胃則爲痰飲令人腹鳴吐水胸脇支滿或作泄瀉或肥或瘦流於經絡則爲溢飲令人沈重注痛或作水气跗腫芫花大防甘遂之性逐水泄濕能直達水飲窠囊隱僻之處但可徐徐用之取效甚防不可過劑泄人眞元也陳言三因方以十棗湯藥爲末用棗肉和丸以治水气喘急浮腫之癥蓋善變通者也昔杜任問孫兆曰十棗湯究竟治甚病孫曰治太陽中風表解裏未和也杜曰何以知裏未和孫曰頭痛心下痞滿脇下痛亁嘔汗出此知裏未和也杜曰公但言病證而所以裏未和之故要處總未言也孫曰某嘗於此未決願聽開諭杜曰裏未和者蓋痰與燥气壅於中焦故頭痛亁嘔短气汗出是痰膈也非十棗不治但此湯不宜輕用恐損人於倐忽用者愼之

大抵痰亦水濕之病耳蓋痰涎之爲物隨气升降無處不到入於心則迷竅而成癲癇妄言妄見入於肺則塞竅而成咳唾稠粘喘急背冷入於肝則畱伏蓄聚而成脇痛亁嘔寒熱往來入於經絡麻木頭痛入於筋骨則頭項胸背脇腰手足牽引隱痛然治痰須治其本痰之本水也濕也得气與火則凝滯而爲痰爲飲爲涎爲涕爲癖故十棗湯逐水去濕正所以治痰膈也

中風病悞下熱邪內防而成結胸諸法

大防胸湯方

大黃【六兩去皮】芒硝【一升】甘遂【一錢爲末】

右三味以水六升先煎大黃取二升去滓內芒硝一兩沸內甘遂末溫服一升得快利止後服結胸兼涉陽明仍用本湯

大防胸丸

結胸似涉柔痙【丸成煮湯連滓服】

大防胸丸方

大黃【半斤去皮】葶藶【半斤熬】芒硝【半斤】杏仁【半斤去皮尖熬黒】

右四味搗篩二味內杏仁芒硝合研如脂和散取如彈丸一枚別搗甘遂末一錢七白蜜二合水二升煮取一升溫頓服之一宿乃下如不下更服取下爲效禁如藥法

結胸項彊者胸滿鞕痛能仰而不能俛也有汗項彊爲柔痙此𨿽有汗其項彊乃胸中滿實而不能俛非是中風痙急故曰如柔痙不用湯液而用丸劑何湯主蕩滌用大防胸湯以其從心下至少腹皆鞕痛三焦皆實故用湯以蕩之此惟上焦滿實用湯液恐傷中下二焦之陰故用丸以攻之

按痓音癡惡也當作痙音徑風彊病也

太陽經傷營方

辧傷寒證用麻黃髮汗大綱總法

麻黃湯方

麻黃【三兩去節】桂枝【三兩去皮】甘艸【一兩炙】

杏仁【七十个湯浸去皮尖】

右四味以水九升先煮麻黃減二升去上沫內諸藥煮取二升半去滓溫服八合覆取微似汗不須啜粥餘如桂枝法將息

太陽病頭痛發熱身疼腰痛骨節疼痛惡風無汗而喘麻黃湯主之

按太陰少陰有身熱而無頭痛蓋二經皆不上頭故也厥陰有頭痛而無身熱若身熱又頭痛屬太陽經也

傷寒頭痛屬三陽乃邪气上攻也太陽專主頭痛陽明少陽亦有之三陰無頭痛蓋太陰少陰二經至胸而還惟厥陰循喉嚨上入頏顙出額防於巓故亦有頭痛傷寒頭痛太陽經居多頭角痛屬少陽經頭額痛及鼻屬陽明經頭頂痛屬厥陰經

足太陽經起目內眥循頭背腰腘故所過疼痛不利寒邪外束人身之陽不得宣越故令發熱寒邪在表不能任寒故令惡寒寒主閉藏故令無汗人身之陽旣能得宣越於外則必壅塞於內故令作喘寒气剛勁故令脈

仲景治傷寒無汗用麻黃有汗用桂枝歷代名醫未有究其精微嘗繹思之似有一得云津液爲汗汗卽血也在營則爲血在衞則爲汗夫寒傷營營血內濇不能外通於衞衞气閉固津液不行故無汗發熱而憎寒夫風傷衞衞气外泄不能內防於營營气虛弱津液不固故有汗發熱而惡風然風寒之邪由於皮毛而入皮毛者肺之合也肺主衞气包羅一身天之象也是證𨿽屬乎太陽而肺實受邪气其證時兼靣赤怫欝欬以及痰喘而胸滿者非肺病乎蓋皮毛外閉則邪熱內攻而肺气膹欝故用麻黃甘艸同桂枝引出營气之邪達之肌表佐以杏仁泄肺而利气是則麻黃湯𨿽太陽發汗重劑實爲發散肺經火欝之藥也

辧脈浮宜用麻黃湯發汗一法

辧脈浮數宜用麻黃湯發汗一法

卽脈不但浮及浮數俱必用此

辧傷寒欲不心悸而煩宜用建中一法

太陽中篇連大綱止此三法

變法用桂枝湯加減七法

小建中湯

桂枝【三兩去皮】芍藥【六兩】甘艸【二兩炙】

生薑【三兩切】膠飴【一升】大棗【十二枚劈】

右六味以水七升煮取三升去滓內膠飴更上微火消解溫服一升日三服嘔者不可用建中湯以甜故也

按山僻絕無醫藥之區毎遇頭痛發熱用蠻法山椒炒雞炊飯一飽津津發汗豈非得建中意乎

服麻黃湯得汗後察脈辧證有次第不同三法一法傷寒發汗解半日許復煩脈浮者可更發汗宜桂枝湯

方見上篇

再按發汗已解因表疎外邪內襲可更發汗宜桂枝湯仲景意中蚤已慮其正虛桂枝解肌誠正法也昌欲表虛之體少和人參助正驅邪免致再襲三襲畱連而至殆耳略加人參托出其邪豈不善乎粗醫不行微汗輙至表疎邪入汗而又汗展轉增變卒至莫救可爲寒心

一法發汗已脈浮數煩渴者宜表裏兩解五苓湯方見上篇

一法汗出而渴五苓散不渴者茯苓甘艸湯

茯苓甘艸湯方

茯苓【三兩】桂枝【二兩去皮】生薑【三兩切】甘艸【一兩】

右四味以水四升煮取二升分溫三服

辧脈浮浮數尺脈反遲反微不可發汗二法再按二條但論其法然無藥也宜用建中湯生其津液津液充則糓气傳腎而生精血所以自致表裏俱實便自出汗而愈可見津液精血人身之至寶也服麻黃湯汗後病不解有惡寒惡熱不同治一法芍藥甘艸附子湯方

惡寒者虛也

芍藥【三兩】甘艸【二兩炙】附子【一枚泡去皮切八片】

已上二味以水五升煮取一升五合去滓分溫服調胃承气湯方

不惡寒但熱者實也當和胃气與此方

大黃【四兩去皮淸酒浸】芒硝【半斤】甘艸【二兩炙】

右二味咬咀以水三升煮取一升去滓內芒硝更上微火煮令沸少少溫服

服麻黃湯後身痛脈沈遲者宜行補散一法

桂枝【三兩去皮】芍藥【四兩】甘艸【二兩炙】人參【三兩】生薑【四兩切】大棗【十二枚劈】

右六味以水一斗一升微火煮取三升去滓分溫服【如桂枝法】

或問經言表邪盛脈浮而法當身疼痛宜以汗解之況身疼皆系表邪未盡此又加人參芍藥生薑以益血何也曰表邪盛則身疼血虛則身亦疼其脈浮者邪盛也其脈沈微者血虛也盛者損之則安虛者益之則愈仲景凡言發汗後以外無表癥內無熱證止余身疼而已若脈稍浮盛則爲表邪未盡解今言脈沈遲此血虛而致然也故加人參生薑芍藥以養血

服麻黃湯後不可悞用桂枝及飲水灌水過多一法麻杏石甘湯方

治喘飲水灌水

麻黃【四兩去節】杏仁【五十个去皮尖】甘艸【二兩炙】

石膏【半斤碎綿裹】

右四味以水七升先煮麻黃減一升去上沫內諸藥煮取二升去滓溫服一升

本麻黃湯證悞下表邪未盡气逆變喘一法

麻黃杏仁甘艸石膏湯

悞下變喘方同前

服麻黃湯後有陽气暴虛又手自冒心悸及耳聾無聞二法

桂枝甘艸湯方

桂枝【四兩去皮】甘艸【二兩炙】

右二味以水三升煮取一升去滓頓服

按心下悸及耳聾無聞皆陽气暴虛仲景止用桂枝甘艸二味補虛之義顯明易見如二證大虛又多用人參矣

服麻黃湯後有陽气暴虛陰邪上逆臍下悸腹脹滿二法

茯苓桂枝甘艸大棗湯方

欲作奔豚預伐其邪

茯苓【半斤】桂枝【四兩去皮】甘艸【二兩炙】

大棗【十二枚劈】

右四味以甘瀾一斗先煮茯苓減二升內諸藥煮取三升去滓溫服一升日三服作甘瀾法取水三斗置大盆內以杓揚之水上有珠子五六千顆相逐取用之

厚朴生薑甘艸半夏人參湯方

汗後腹脹滿

厚朴【半斤去皮炙】生薑【半斤切】半夏【半斤洗】

人參【一兩】

甘艸【二兩炙】

右五味以水一斗煮取三升去滓溫服一升日三服服麻黃湯後不繇悞下津亁飲結胃困變痞一法生薑瀉心湯方

生薑【四兩切】甘艸【三兩炙】人參【二兩】

亁姜【一兩】黃芩【三兩】半夏【半斤洗】

黃連【一兩】大棗【十二枚劈】

右八味以水一斗煮取六升去滓再煎取三升溫服一升日三服

悞下成痞用瀉心湯方次第不同四法

一法悞下後再悞下客熱虛痞用甘艸瀉心湯一法悞下後復發汗惡寒先解表用大黃黃連瀉心湯

一法上用陰气協熱邪作痞用大黃黃連瀉心湯矣而陰气乘陽虛作痞用附子瀉心湯

一法心下滿而不痛者用半夏瀉心湯

甘艸瀉心湯方

甘艸【四兩】黃芩【三兩】半夏【半斤洗】

大棗【十二枚劈】亁姜【一兩】黃連【一兩】

右六味以水一斗煮取六升去滓再煎取三升溫服一升日三服

病在表而反下之則逆矣下而虛其中气則表邪乘之而入虛不任邪今人謂之挾熱利也火性急速谷𨿽入而未及化故谷不化虛陽上迫故令腹中雷鳴中虛不能化气故令痞鞕而滿胃虛客气上逆故令亁嘔心煩不得安人參甘艸大棗胃虛之聖藥也半夏亁姜嘔逆之聖藥也黃連黃芩痞熱之聖藥也相傳伊尹湯液原有甘艸瀉心湯治證同上仲景本此方而但去人參可見先哲皆有祖述不似後人一味臆騁此云去人參未是

海云伊尹湯液此湯七味今監本無人參脫之也此爲定衡

大黃黃連瀉心湯方

大黃【二兩】黃連【一兩】

右二味以麻沸湯二升漬之須臾絞去滓分溫再服按結胸之脈沈實其病謂之實邪故下之也急痞气之脈闗脈必浮其病謂之虛邪故下之也緩彼用大黃則煎之乃取其气味厚此用大黃則漬之取其气味薄也

大黃乃足太陰手足陽明手足厥陰五經血分之藥凡病在五經之血分者宜用之若在气分用之是謂誅伐無過矣故仲景言治心下痞滿按之軟者用大黃黃連瀉心湯主之此正瀉脾胃之濕熱非瀉心也病發於陰而反下之則作痞滿乃寒傷營血邪气乘虛結於上焦胃之上脘在於心故曰瀉心實瀉脾也素問云太陰所至爲痞滿又云濁气在上則生防脹是矣病發於陽而反下之則成結胸乃熱邪防入血分亦在上脘分野大防胸湯丸皆用大黃亦瀉脾胃血分之邪而降其濁气也若結胸在气分則只用小防胸湯痞滿在气分則用瀉心湯矣【防音嗔肉脹起也】

麻沸湯卽熱湯一名百沸湯一名太和湯味甘平無毒主治助陽气通經絡

附子瀉心湯方

大黃【二兩】黃連【一兩】黃芩【一兩】

附子【一枚泡去皮別煮取汁】

右四味初三味以麻沸湯二升漬之絞去滓內附子汁分溫再服

按心下滿鞕而痛者爲實爲結胸鞕滿不痛者爲虛爲痞气不滿不痛但煩悶者爲支結

保命集云脾不能行气於四藏結而不散則爲痞大抵諸痞皆熱也故攻痞之藥皆寒劑其一加附子是以辛熱佐其寒涼欲令開發痞之拂欝結滯非攻寒也先發汗或下後陽气虛故惡寒汗出太陽證云發汗後惡寒者虛也此加附子恐大黃黃連損其陽也非補虛也

半夏瀉心湯方

半夏【半斤洗】黃芩【三兩】亁姜【三兩】

甘艸【三兩】人參【三兩】黃連【一兩】

大棗【十二枚劈】

右七味以水一斗煮取六升去滓再煎取三升溫服一升日三服

按至下下後邪气傳裏亦有陰陽之異若下後陽邪傳裏者則結於胸中爲結胸以胸中爲陽受气之分與大防胸湯以下其結陰邪傳裏者則畱於心下爲痞以心下爲陰受气之分與半夏瀉心湯以通其痞服瀉心湯痞不解煩渴小便不利用五苓兩解表裏一法

前第九條五苓湯方兩解表裏於此更治痞滿

服瀉心湯復悞下利不止宜治下焦一法

赤石脂禹餘糧方

赤石脂【一斤碎】禹餘糧【一斤碎】

已上二味以水六升煮取二升去滓分三服

下之利不止者下之虛其裏邪熱乘其虛故利虛而不能禁固故不止更無中焦之癥故曰病在下焦澁可以固脫故用赤石脂重可以鎭固故用禹餘糧然惟病在下焦者可以用若病在中焦而悞以爲虛者則二物之气益壞於中气實者固而濇之則邪無自而泄必增腹脹且痛矣愼之愼之

再按難經曰中焦者在胃中脘主腐熟水谷下焦者當膀胱上口主分別淸濁主出而不內以傳道也靈樞曰水谷者常居於胃中成糟粕而俱下於小腸而成下焦滲而居下濟泌別汁循下焦而滲入膀胱焉然則利在下焦者膀胱不滲而大腸滑脫也禹餘糧甘平消痞鞕而鎭定其臟腑赤石脂甘溫固腸虛而收其滑脫也膀胱不滲水谷不分更當利小便令分淸之使府司各行其事始無餘治而愈也汗吐下解後余邪挾飲作痞用旋復代赭石湯一法旋復代赭石湯方【赭音者赤色】

旋復花【三兩】人參【二兩】生薑【五兩切】

代赭石【一兩】半夏【半斤洗】甘艸【三兩炙】

大棗【十二枚劈】

右七味以水一斗煮取六升去滓再煎取二升溫服一升日三服

汗吐下而解則中气必虛虛則濁气不降而上逆故作痞鞕逆气上干於心心不受邪故噫气不除內經宣明五气篇曰五气所病心爲噫是也旋復之咸能軟痞鞕而下气代赭之重能鎭心君而止噫姜夏之辛所以散逆參甘大棗之甘所以補虛或曰汗吐中虛肺金失令肝气乘脾而作上逆逆气干心心病爲噫此方用代赭石所以鎭心亦所以平肝也亦爲究理之論【噫音隘】

昌用此方治反胃多痰气逆並噦者愈千人矣傷寒下早亦成結胸之證四法

一法辧大結胸用大防胸湯

熱實脈沈心下痛按之不鞕水飲結在胸脇主大防胸湯【原文】

一法辧小結胸用小防胸湯

正在心下按之則痛脈浮微滑發熱微惡寒煩疼微嘔心下支結用柴胡桂枝湯【原文】

一法熱結在裏與結胸異治

一法辧邪熱在表心下支結但治其表

小防胸湯方

黃連【一兩】半夏【半升洗】括蔞實【一枚天者】

右三味以水六升先煮括蔞去滓內諸藥煮取二升去滓分溫三服

大防胸湯方

水飲結在胸脇仍用此方

方見前

柴胡桂枝湯方

不宜大小防胸之法用此方

柴胡【四兩】黃芩【一兩半】人參【一兩半】

桂枝【一兩半】甘艸【一兩】半夏【二合半】

生薑【一兩半切】芍藥【一兩半】大棗【六枚劈】

右九味以水七升煮取三升去滓分溫服

辧傷寒太陽兼少陽連上共五法

小柴胡湯方

柴胡【半斤】黃芩【三兩】半夏【半斤洗】

人參【三兩】甘艸【三兩】生薑【三兩切】

大棗【十二枚劈】

右七味以水一斗二升煮取六升去滓再煎取三升溫服一升日三服

傷寒四五日身熱惡風頭頂彊脇下滿手足溫而渴者小柴胡湯主之【原文】

傷寒五六日中風往來胸脇苦滿黙黙不欲飲食心煩喜嘔或胸中煩而不嘔或渴或腹中痛或脇下痞鞕或心下悸小便不利或不渴身有微熱或咳者小柴胡湯主之【原文後加減法】

若胸中煩滿而不嘔去半夏人參加括蔞實一枚若渴者去半夏加人參合前成四兩半括蔞根四兩若腹中痛去黃芩加茯苓四兩

若不渴外有微熱者去人參加桂枝三兩溫覆取微汗愈

若欬者去人參大棗生薑加五味子半升亁姜二兩經曰傷寒中風有柴胡證但見一證便是不必悉具邪在表則寒邪在裏則熱今邪在半表半里之間未有定處是以寒熱往來也邪在表則心腹不滿邪在裏則心腹脹滿今止言胸脇苦滿知邪气在表裏也經曰陽入之陰則靜黙黙者邪方自表之裏在表裏之間也能食不能食煩不煩嘔不嘔皆然邪初入裏未有定處則所處不一故有或爲之證柴胡證但見一證便是不必悉具正指此或爲之證也

傷寒陽脈澁陰脈法當腹中急痛者先與小建中湯不瘥者與小柴胡湯主之【原文】

小建中湯方

方見前

服小建中湯不瘥者蓋少陽屬木其脈木盛則土受尅故澁而急痛也故伐木以救土也

柴胡桂枝亁姜湯方

柴胡【半斤】桂枝【三兩去皮】亁姜【三兩】

黃芩【三兩】括蔞根【四兩】牡蠣【三兩熬】

甘艸【二兩炙】

右七味以水一斗二升煮取六升去滓再煎取三升溫服一升日三服初服微煩後服汗出便愈

按已發汗而復下之𨿽不失先發後攻之序及當汗而反下之宜然旣汗之邪當自散若不待其全解後內實而復下之是猶傷於早也烏得不結然已發汗則邪勢已衰𨿽或失之下早故結亦當微也

傷寒五六日已發汗而復下之胸脇滿微結小便不利渴而不嘔但頭汗出往來寒熱心煩者此爲未解也柴胡桂枝亁姜湯主之【原文】

太陽病十日以去脈浮細而嗜臥者外解已也設胸滿脇痛者與小柴胡湯脈浮者用麻黃湯【原文】

脈微細而嗜臥者大邪已退血气乍虛而肢體倦怠也胸滿脇痛則少陽未除故與小柴胡以和之脈但浮則邪還表故與麻黃以發之

柴胡加龍骨牡蠣湯方

柴胡【四兩】半夏【二合洗】龍骨【一兩半】

人參【一兩半】茯苓【一兩半】鉛丹【一兩半】

桂枝【一兩半去皮】生薑【一兩半】大黃【二兩】

牡蠣【一兩半】大棗【六枚劈】

右十一味以水八升煮取四升內大黃切如碁子更煮一二沸去滓溫服一升

辧下後胸滿煩驚身重困篤用此湯【原文自明】

病久脈代結心動悸宜補胃生津兼散邪用炙甘艸湯一法

炙甘艸湯方

甘艸【四兩炙】生薑【三兩切】桂枝【三兩去皮】

麥門冬【半斤】麻子仁【半斤】大棗【十二枚劈】人參【二兩】生地【一斤】阿膠【二兩】

右九味以淸酒七升水八升先煮前藥八味取三升去滓內膠烊消盡溫服一升日三服一名復脈湯悞下下利不止身疼痛宜先救裏一法

先救裏用四逆湯

四逆湯方

甘艸【二兩炙】亁姜【一兩半】附子【一枚】

右三味咬咀以水三升煮取一升二合去滓分溫再服彊人可大附子一枚亁姜三兩

服後身疼痛便淸自調者急救表用桂枝

方見上篇

辧悞下引邪內入用梔子湯取吐三法

病人舊微溏者不可服

一法下後煩滿不安用梔子厚朴湯

梔子厚朴湯方

梔子【十四枚劈】厚朴【四兩姜炙】枳實【四兩湯浸去穰炒】

已上三味以水三升半煮取一升半去滓分三服溫進一服得吐止後服

一法悞用丸藥大下身熱微煩用梔子亁姜湯梔子亁姜湯方

梔子【十四枚劈】亁姜【二兩】

右二味以水三升半煮取一升半去滓分二服溫進一服得吐止後服

一法大下後身熱心中結痛用梔子豉湯

梔子豉湯方

梔子【十四枚劈】香豉【四合綿裹】

右二味以水四升先煮梔子得二升半內豉煮取一升半去滓分爲二服溫進二服得吐止後服

又本方二法

發汗若下煩熱胸中窒者用此方

發汗吐下後虛煩不眠反覆顚倒懊憹者用此方又加味二法

若少气者梔子甘艸豉湯

於前方內加倍甘艸

若嘔者梔子生薑豉湯

於前方內加倍生薑甘艸

辧下後復發汗之脈證晝夜靜躁一法

亁姜附子湯方

晝日煩躁夜而安靜脈沈微身無大熱者亁姜【一兩】附子【一枚生用破八斤】

右二味以水三升煮取一升去滓頓服

按用姜附二味偏於辛熱者恢復重虛之陽而求以協和於偏勝之陰也

辧吐下後復汗身爲振搖動惕久成痿廢二法茯苓桂枝白術甘艸湯方

茯苓【四兩】桂枝【三兩去皮】白術【二兩】

甘艸【二兩炙】

右四味以水六升煮取三升去滓分溫三服

辧傷寒熱瘀小便反利爲蓄血用抵當丸一法抵當丸方【上篇用抵當湯】

水蛭【二十个熬】蝱虫【二十五个熬去翅】桃仁【二十个去皮尖】大黃【二兩】

右四味杵分爲四丸以水一升煮一丸取七合服晬時當自下血若不下更服

辧傷寒風濕相搏身體煩疼脈證二法

桂枝附子湯方

桂枝【四兩去皮】附子【三枚泡去皮破八片】生薑【三兩切】甘艸【三兩炙】大棗【十二枚劈】

右五味以水六升煮取三升去滓分溫三服

去桂枝加白術湯方

大便鞕小便利者用此

於桂枝附子湯方內去桂枝加術三兩余依前法

甘艸附子湯

甘艸【二兩炙】附子【九枚泡去皮臍】白術【二兩】

桂枝【四兩去皮】

右四味以水六升煮取三升去滓溫服一升日三服初服得微汗則解能食汗出服煩者服五合恐一升多者宜服六七合爲妙

按上條頂傷寒此條頂中風無疑本文痛不可近汗出短气小便不利惡風不欲去衣或身微腫語皆是中風可見風寒與溫相搏冬月若此而風與溫濕熱濕相搏夏月又若彼王叔和云傷寒所致太陽痙濕暍三種宜應別論以爲與傷寒相似由此觀之果何說耶太陽經證痙濕暍居先傷寒證居後駭無定乃後代咸爲取宗焉傷寒書誠疑而難讀之矣辧傷寒發黃有寒濕相傳三法

麻黃連翹赤小豆方

麻黃【二兩】赤小豆【一升】杏仁【四十枚去皮尖】連軺【二兩連翹根也】大棗【十二枚劈】生薑【二兩切】

甘艸【一兩炙】生梓白皮

已上八味以潦水一斗先煮麻黃再沸去上沫內諸藥煮取三升分溫三服半日則盡

瘀血在裏身必發黃用前方【原文】

茵陳蒿湯方

茵陳蒿【六兩】梔子【十四枚劈】大黃【三兩】

右三味以水一斗先煮茵陳減六升內二味煮取三升去滓分溫三服小便當利尿如皂角汁狀色正赤一宿腹減黃從小便去也

身黃如橘子色小便不利腹微滿者用前方【原文】

梔子蘗皮湯方

梔子【十五枚劈】甘艸【一兩炙】黃蘗【一兩】

右三味以水四升煮取一升半分溫再服

身黃發熱者用前方

按熱已發出於外則與瘀熱不同正當隨熱勢而亟散其黃俾不畱於肌表也前條熱瘀故用麻黃此條發熱反不用麻黃正所謂寒濕中求之不盡泥傷寒之定法矣此太陽中篇惟仲景乃識其防所謂者何蓋四條已發於痙濕暍三種瘀熱蒸黃之先凡近豈能窺乎至於總入陽明發黃尢爲膚淺矣

附越脾湯方

麻黃【六兩】石膏【八兩】生薑【二兩】

甘艸【二兩】大棗【十二枚】

太陽經風傷衞寒傷營方

大靑龍湯風寒兩傷大剛總法

大靑龍湯方

麻黃【六兩去節】桂枝【二兩去皮】甘艸【二兩炙】

杏仁【四十枚去皮尖】生薑【三兩切】石膏【如雞子大綫裹碎】大棗【十二枚劈】

右七味以水九升先煮麻黃減二升去上沫內諸藥煮取三升去滓溫服一升取微似汗汗出多者溫粉撲之一服汗者停後服汗多亡陽遂虛惡寒煩燥不得眠也

服靑龍湯厥逆筋惕肉瞤此爲逆也用眞武湯救之【仲景原文】

眞武湯方

茯苓【三兩】芍藥【三兩】生薑【二兩切】

白術【二兩】附子【一枚炮去皮破八片】

右五味以水八升煮取三升去滓溫服七合日三服此乃少陰經之方先錄於此

按成注謂不久厥吐利無少陰裏證大謬無少陰證者但欲寐尙不止少陰疑似況敢言不久厥吐利等耶

麻黃味甘溫桂枝味辛熱寒則傷營必以甘緩之風則傷衞必以辛散之此風寒兩傷營衞俱病故以甘辛相合而爲發散之劑甘艸味甘平杏仁味甘苦苦甘爲助佐麻黃以發表大棗味甘溫生薑味辛溫辛甘相合佐桂枝以解肌石膏味甘微寒而使石膏爲重劑而又專達肌表者也

大靑龍湯發汗之重劑非桂枝所同用之稍逆則又有亡陽之失若脈微弱汗出惡風者不可服服之則厥逆筋陽肉瞤此爲逆也

傷寒發熱惡寒煩燥身心無柰者發汗則愈譬若亢熱已極一雨而涼其理可見也若見其燥熱投以寒涼其害豈勝言哉

中風脈浮傷寒脈浮緩仲景以靑龍對之證候與脈相對無不應手而愈

風傷衞衞气也寒傷營營血也營行脈中衞行脈外寒邪居脈中非特營受病邪自內作則並與衞气犯之久則浸滛入骨亦自有淺深也

太陽中風脈浮發熱惡寒身疼痛不出汗而煩燥者大靑龍湯主之【原文】

傷寒脈浮緩身不疼但重乍有輕時無少陰證者前湯發之【原文】

大靑龍湯仲景治傷寒發熱惡寒煩燥者則用之夫傷寒邪气在表不得汗出其人煩燥不安身心無如之柰何如脈浮或浮數者急用此湯發汗則愈若不浮而數無惡寒身疼者亦不可用所以脈證不明者多不敢用也

仲景治傷寒一則桂枝二則麻黃三則靑龍桂枝治中風麻黃治傷寒靑龍治中風見寒脈傷寒見風脈三者如鼎立人皆能言之而不曉前人處方用藥之意故醫遂多不用昌謂脈緩而浮者中風也故嗇嗇惡風浙浙惡寒翕翕發熱仲景以桂枝對之脈浮而嗇者傷寒也故頭痛發熱身疼腰痛骨節疼痛惡寒無汗而喘仲景以麻黃對之至於中風脈浮傷寒脈浮緩仲景皆以靑龍對之昌爲究之風傷衞則風邪干陽陽气不固發越而爲汗是以自汗是表虛故仲景用桂枝以發其邪芍藥以和其血蓋中風則病在脈之外其病稍輕𨿽曰同發汗實解肌之藥耳所以仲景於桂枝癥云令半身漐漐微似有汗不可如水淋漓病必不除可知中風不可大發汗汗過則反動營血邪气乘虛襲之故病不除也寒傷營則寒邪入陰血而營行脈中者也寒邪居脈中非特營受病邪自內作則並與衞气犯之久則浸入骨是以汗不出而熱齒齕而煩寃仲景以麻黃髮其汗又以桂枝助其發散欲滌除內外之邪營衞之病耳大坻二藥皆發汗以桂枝發其衞之邪麻黃開營衞之病治自有淺深也何以驗之觀仲景第十九癥云病當自汗出者此爲營气和營气和者外不諧以衞气不共營气和諧故也以營行脈中衞行脈外復發其汗營衞和則愈宜桂枝湯又四十七癥云發熱汗出此爲營弱衞彊故使汗出欲救邪風者宜桂枝湯是知中風汗出者營和而衞不和又第一卷

云脈浮而浮則爲風則爲寒風則傷衞寒則傷營俱病者卽煩疼當發其汗是知傷寒浮者營衛俱病也此麻黃湯中並用桂枝此仲景之言也至於靑龍𨿽治傷風見寒脈傷寒見風脈之病然仲景又云陽微惡風者不可服服之厥逆便有筋愓肉瞤之癥故靑龍一癥尢難用藥須是形癥諦當然後可行

熱盛而煩手足自溫脈浮而此傷風見寒脈也不煩少熱四肢微厥脈浮而緩此傷寒見風脈也二者爲營衛俱病法宜大靑龍湯

小靑龍湯方

麻黃【去節】桂枝

芍藥【酒炒】

細辛

甘艸【炙】

亁姜【各三兩】

半夏

五味【半升】

傷寒表不解心下有水气亁嘔發熱而咳或渴或利或噎或小便不利少腹滿或喘者小靑龍湯主之【原文】傷寒心下有水气咳而微喘發熱不渴服已渴者此寒去欲解也小靑龍湯主之【噎音謁食質气不通也原文】

或問小靑龍與小柴胡證皆嘔而發汗表裏之證大防彷佛何故二方用藥之不同曰夫傷寒表不解裏熱未甚而渴欲飲水不能多不當與之以腹中熱尙少而不能消水飲停蓄故作消癥然水寒作病非溫熱之劑不能解故用小靑龍發汗散水原其理初無裏癥因水寒以致然也若小柴胡癥則系傷寒發熱之邪傳裏在於半表半里之間熱气內攻故生諸癥是二癥𨿽曰表裏俱病至其中之寒熱則全不同故用藥有姜桂柴苓之異耳

亁姜附子湯

亁姜

附子

下之後復發汗煩燥不得眠者亁姜附子湯主之【原文】此當與梔子豉湯癥防看蓋下後煩不得眠一也而用藥有寒熱不同乃爾

服姜附湯有二法一法當熱服手少陰心也水包火熱服以接心火身表寒盛外火少也寒從外生熱從內消譬如凍死寒在外也一法當寒服足少陰腎也寒邪入水令冷服以類腎水身發微熱內水多也熱從外生寒從內消譬如飲冷寒在內也

麻黃杏仁甘艸石膏湯方

方見前

發汗後汗出而喘無大熱者麻黃杏仁甘艸石膏湯主之【原文】

予觀仲景常言發汗後乃表邪悉解止餘一癥而已故言不可更行桂枝湯今汗出而喘無大熱乃上焦余邪未解當用此方以散之夫桂枝加厚朴杏仁湯乃桂枝癥悉俱而加喘者用之注言汗出而喘以爲邪气壅甚非桂枝所能發散此誤也況身無大熱更無證何故復言表邪必盛其後章下後不可更行桂枝湯條下注曰汗下𨿽殊其不當損正气則一其言有至理有焉可見汗後所注之誤矣大抵當時因事發機前後失於照應故有此等之獘也

桂枝甘艸湯方

桂枝

甘艸

大棗

發汗過多其人又手自冒心心下悸欲得按者桂枝甘艸湯主之【原文】

悸心動也怔怔忪忪不能自安也有气虛而悸气內弱心下空虛也有停水飲而悸心爲火而惡水水旣內停心不自安也有汗下後而悸汗爲心液汗去心虛如魚離水也故悸與驚不同

茯苓甘艸大棗湯方

茯苓

桂枝

甘艸

大棗

發汗後其人臍下悸者欲作奔豚茯苓甘艸大棗湯主之【原文自明】

厚朴生薑半夏甘艸人參湯方

厚朴

生薑

半夏

甘艸

人參

汗後腹脹滿者前湯主之【原文自明】

或問太陽篇中發汗後諸癥不言太陽病固所當然亦合列於傷寒之右何故止言發汗後腹脹者厚朴半夏甘艸人參湯主之曰凡言發汗後者以外無表癥裏無別邪止有腹痛一事而已除此之外卽防全安夫傷寒二字豈可易言哉其傳變吉防猶反掌耳可與所餘一癥而並例哉其諸汗後不殊此意芍藥甘艸附子湯方

芍藥

甘艸

附子

發汗病不解反惡寒者虛故也芍藥甘艸附子湯主之【原文自明】

四逆湯方

方見前

發汗若下之病仍不解煩燥者茯苓四逆湯主之【原文】

五苓散方

方見前

太陽病發汗後大汗出胃中亁煩燥不得眠欲得飲水者少少與飲之令胃气和則愈若脈浮小便不利微熱消渴者與五苓散主之【原文下同】

水道爲熱所蔽故令小便不利小便不利則不能運化津液故令渴水無當於五味故用淡以治水茯苓豬苓澤瀉白術𨿽有或潤或燥之殊然其爲淡則一也故功足以利水桂性辛熱辛熱則能化气內經曰膀胱者州都之官津液藏焉气化則能出矣此用桂之意也濁陰旣出下竅則淸陽自出上竅又熱隨溺而泄則渴不治可以自除𨿽然小便不利亦有因汗下之後內亡津液而致者不可彊以五苓散利之彊利之則重亡津液益其陰故曰大下之後復發汗小便不利者亡津液故也勿治之得小便利必自愈師又曰太陽隨經之邪直達膀胱小便不利其人如狂者此太陽之邪不傳他經自入其府也五苓散主之是使陽邪由溺而泄耳

發汗見脈浮數煩渴者五苓散主之

按太陽標病傳入標之本發渴溺不利以此散之邪自膀胱而出也若未渴妄用五苓散反引邪气入裏而不能解也故易老云卽太陽經之下藥也若傷寒太陽脈而渴者不宜用此

中風發熱六七日不解而煩有表裏癥欲飲水水入則吐者名曰水逆五苓散主之

本以下之故心下痞與瀉心湯痞不解其人渴而口燥煩小便不利者五苓散主之

太陽病寸緩闗浮尺弱其人發熱汗出復惡寒不嘔但心下痞者此以醫下之也如其不下者病人不惡寒而渴者此轉屬陽明也小便數者大便必鞕不更衣十日無所苦也渴欲飲水少少與之但以法救之宜五苓散或問上條云小便數者大便必鞕不更衣十日無所苦也嘗有四五日六七日不大便者卽爲攻之今言十日不更衣而不用攻伐何也曰此非結熱乃津液不足𨿽十日不更衣亦無所苦也經曰陽明病本自汗出醫更重發汗病已瘥尙微煩不了了者此大便必鞕故也以亡津液胃中亁燥故令大便鞕當問其小便日幾行本小便日三四行今日再行卽知大便不久出爲小便數少以津液足胃中故知不久大便也夫不便者若有潮熱讝語可下之癥者然後可以攻之其人大便鞕而無諸下癥者此津液不足當須自審愼勿以日數久而輒爲攻下也

五苓散爲太陽裏之下藥也太陽髙則汗發之下則引而竭之渴者邪入太陽裏也當下之使從膀胱出也

腎燥膀胱熱小便不利此藥主之小便利者不宜用然太陽病熱而渴小便𨿽利亦宜五苓散下之當服不服則生何癥答曰當服不服則谷消水去必致陽明燥火欝胃發黃故有調胃湯癥此太陽入本失下也由不曾服五苓散故也

不當服服之則生何癥答曰不當服而服之是爲犯本小便彊利津液重亡侵陽之極則侵陰而成血癥也輕則桃仁承气湯重則抵當湯故五苓散調和陰陽者也乃太陽陽明之間故爲調和之劑酒毒小便赤澁宜五苓散但熱在中焦未入太陽之本小便自利而淸乃津液已行者若與五苓散利之則重涸腎水不惟重涸腎水而酒毒之熱亦不能去以故上下不通而溺濇則爲發黃癥也若入血室則爲蓄血用五苓散以瀉濕熱

太陽癥傷寒自外入其標本有二說以主言之膀胱爲本經絡爲標以邪言之先得者爲本後得者爲標此乃客邪之標本也治當從客之標本

又小腸火爲本膀胱水爲本乃寒毒之气從標入本邪與手經相合而下至膀胱五苓散主之以方內桂枝陽中之陽茯苓陽中之陰相引而下於本出邪气

手經

自上之下

足經

丙火

壬水

小腸

上之下自

膀胱

火邪之气從下之上以內爲本水中有火火爲客气當再責其本兩腎相通又在下部責在下焦下焦如凟相火明也生地黃黃蘗主之邪從本受下焦火邪遺於小腸是熱在下焦塡塞不便自內而之外也蓋生地黃柏黃連乃陰中之陽爲裏之表藥若五苓之桂術澤瀉豬苓茯苓乃陽中之陰爲表之裏藥也治酒病宜發汗若止以五苓利小便炎熖不肯下行故曰火欝則發之辛溫則散之是從其火體也乃知利小便濕去熱不去動大便尢爲疎逺大便者有形質之物酒者無形水也從發而汗之最爲之近以使濕熱俱去蓋治以辛溫發其火也佐以苦寒除其濕也

茯苓甘艸湯方

茯苓

桂枝【二兩】甘艸【兩】

生薑【一兩】

傷寒汗出而渴者五苓散主之不渴者茯苓甘艸湯主之【原文下同】

傷寒厥而心下悸者宜先治水當服茯苓甘艸湯卻治其厥不爾水漬入胃必作利也

金匱要略曰水停心下甚者則悸厥𨿽寒勝然以心下悸爲水飲內甚先與此湯治其水而後治其厥若先治厥則先飲浸漬入胃必作下利

凡治悸其法或鎭固之或化散之惟飲之爲悸甚於他邪𨿽有餘邪必先治悸何者以水停心下無所不入侵於肺爲喘傳於胃爲噦噎溢於皮膚爲腫漬於腸間爲利其厥之病甚重猶先治水況病之淺者乎白虎湯方

石膏【一斤】知母【六兩】甘艸【二兩】

粳米【六升】

傷寒脈浮滑此表有實裏有寒白虎湯主之【原文】按前篇云熱諸在裏表裏俱熱者白虎湯主之又曰其表不解不可與白虎湯此云脈浮滑表有實裏有寒者必表裏字訛耳又陽明一癥云脈浮遲表虛裏寒四逆湯主之又少陰一癥雲裏寒外熱通脈四逆湯主之以此相防其訛益明矣又陽明篇曰脈浮而疾者小承气湯旣用承气湯是裏熱也又厥陰篇曰脈滑而厥者裏有熱白虎湯主之是謂滑爲裏熱也明矣況知母石膏豈應以水濟水成氏隨文釋之謬也

海云此表有熱裏有寒非寒冷之寒寒邪之寒亦自有理可思

傷寒脈浮而厥者裏有熱也白虎湯主之【厥陰原文】

粳米本艸諸家共言益脾胃如何白虎湯用之入肺以其陽明爲胃之經色爲西方之白故入肺也然治陽明之經卽在胃也色白味甘寒入手太陽又少陰癥桃花湯用此甘以補正气竹葉石膏用此甘以補不足垣云身以前胃之經也胸胃肺之室也邪在陽明肺受火制故用辛寒以淸肺所以號爲白虎湯也活人云謂白虎湯治中暍汗後一解表藥耳非正傷寒藥也而夏日陰气在內白虎尢宜戒之夫白虎湯具載仲景之書癥治昭然明白何爲非正傷寒之藥也況傷寒論言無表癥者可與白虎湯今云汗後一解藥耳於法旣無表癥何解之有又曰夏月陰气在內白虎尢宜戒之而明理論又云立秋後不可服秋則陰气半矣白虎大寒若不能禁服之而爲噦逆不能食或虛羸者有矣夫傷寒之法有是癥則投是藥安可拘於時而爲治哉假如秋冬之間患傷寒身無表癥而大煩渴於法合用白虎湯苟拘其時何以措手若以白虎爲大寒其承气又何有於冬月耶旣以夏宜戒秋不可行然則宜乎何時也𨿽然經云必先歲气無伐天和此言常也假如賊邪變出陰陽寒暑亦當捨時而從癥豈可以時令拘哉

三陽合病腹滿身重難以轉側口不仁而靣詬讝語遺尿發汗則讝語下之則額上生汗手足逆冷自汗出者白虎湯主之【原文】

垣云入足陽明手太陽味苦寒潤治有汗骨蒸腎經气勞瀉心仲景用此治不得眠者煩燥也煩者肺也燥者腎也以石膏爲君主佐以知母之苦寒以淸腎之源緩以甘艸粳米之甘而使不速下也經云胸中有寒者蒂散吐之又云表熱裏寒者白虎湯主之蒂知母味皆苦寒而治胸中寒及裏寒何也答曰成無已注云卽傷寒寒邪之毒爲熱病也讀者要逆識之如論語言亂臣十人書曰惟以亂民其能而亂四方亂皆治也乃治寒者也故云亂民亂四方也仲景所言寒之一字舉其初而言之熱病在其中矣若以寒爲寒冷之寒無復苦寒之劑兼言白虎癥脈尺寸俱長則熱可知矣白虎加人參湯五法

藥卽湯見

許云有人初病嘔吐俄爲醫者下之已七八日而內外發熱予診之曰當用白虎加人參湯或曰旣吐復下且重虛矣白虎何用乎予曰仲景云若吐下後七八日不解熱結在裏表裏俱熱者白虎加人參湯正相當也蓋嘔吐者熱畱胃脘而致令虛火上逆三投湯而愈仲景旣云傷寒若吐若下後七八日不解表裏俱熱者白虎加人參湯主之又云傷寒脈浮發熱無汗其表不解不可與白虎又云脈浮滑此以表有熱裏有寒白虎加人參湯主之嘗見林億校正謂仲景於此表裏自差矣余謂不然大抵白虎能除傷寒中渴表裏發熱故前後二癥或云表裏俱熱或云表熱裏寒皆可服之一種脈浮無汗其表不解全是麻黃與葛根癥安可行白虎也林億見所稱表裏不同便謂之差是亦不思之過也

張云用藥有遲速之獘故設法以闗防法有闗防不盡者則著方以拯治也便如上二條前條乃仲景設法以闗防也後條及傷寒病若吐若下後七八日不解熱結在裏表裏俱熱時時惡風大渴口舌亁燥而煩飲水數升者以白虎加人參湯主之此二條乃著方以拯治也夫白虎湯專治大煩大渴古人設法之意惟恐表癥未罷而輒用之治有太速之獘若背微惡寒及時時惡風二癥其中煩渴已甚非白虎不能遏也必表邪俱盡未免有太遲之愆也此乃法之闗防不盡者故著方以拯治也苟不著方必然違法此方法之妙所以不可偏廢也或問白虎湯仲景以表不解者不可與又時時惡風背上惡寒者此有表也以白虎主之何也蓋石膏辛涼解足陽明本經熱蒸蒸發熱潮熱表裏皆熱舌燥煩渴之聖藥也且時時者時或惡風而不常也背上惡者但覺微惡而不甚也所以於盛熱燥渴而用則無疑矣若夫表癥惡寒常在背上惡寒而加燥渴者切不可用也又太陽經發熱而渴無汗者不可與之但汗後脈洪大而渴者則可與之如陰傷寒靣赤煩燥身熱與夫胃虛惡心大便不實脈弱食少無大熱者切不可用也如悞用之則傾危可立而待矣

尙論後篇卷三﹤子部﹐醫家類﹐尙論篇﹥

欽定四庫全書

尙論後篇卷四

新建諭昌撰

太陽合陽明方

桂枝加葛根湯

桂枝湯加葛根【一一】

太陽病項背彊幾幾反汗出惡風者主之【仲景原文】

幾幾項拘彊之狀

按後癥葛根湯乃桂枝湯中加麻黃葛根也其癥無汗故以麻黃髮之此癥有汗故去麻黃而曰桂枝加葛根湯也若有麻黃則亦葛根湯矣

葛根湯

桂枝湯加麻黃

葛根

太陽病項背彊幾幾無汗惡風葛根湯主之【原文】風寒傷經絡之經則所過但痛而己未至於彊風寒傷筋骨之筋則所過筋急彊直而成剛痓痓痙字之訛也曰剛痓無汗之名也本艸雲輕可去實葛根麻黃形气之輕者也此以風寒表實故加二物於桂枝湯中

太陽與陽明合病者必自下利葛根湯主之【原文】太陽與陽明合病不下利但嘔者葛根加半夏湯主之愈【原文】

葛根加半夏湯

方見本湯

凡合病必自下利下利裏癥也今之庸醫皆曰漏底傷寒不治仲景則以前方主之蓋以邪气並於陽則陽實而陰虛陰虛故下利也以此湯散經中表邪則陽不實而陰气平利不治而自止也惟明者知之其脈必而長

張云凡合病皆下利各從外癥以別焉夫太陽病頭項痛腰脊彊陽明病目疼鼻亁不得臥少陽病胸脇痛耳聾凡遇兩經病癥齊見而下利者合病也然但見一癥便是不必悉具也仲景不言脈癥止言太陽與陽明合病者以前章所論包含以上之癥卽此理也況各經之癥所見不一難爲定論乎

按合病者三陽合病也謂二陽經或三陽經同俱受邪相合而病故曰合病此病之不傳者也並病者亦指三陽而言並者催並督並之謂前病未解後病已至有逼相並之義此病之傳者也且如太陽陽明並病一癥若並而未盡是傳未過尙有表癥仲景所謂太陽病不罷靣色赤陽气怫郁在表不得越煩燥气短是也猶當汗之以各半湯若並之已盡是謂傳過仲景所謂太陽癥罷潮熱手足汗出大便鞕而讝語者是也法當下之以承气湯是知傳則入府不傳則不入府也所以仲景論太陽陽明合病止出三癥加前太陽陽明並病則言其有傳變如此也然此皆三陽病耳與三陰無干若與三陰合病卽是兩感矣所以三陰無合病例也

梔豉湯

方見太陽中篇

發汗吐下後虛煩不得眠者主之【原文下六條同】

懊者懊惱憹者鬱悶貌心中懊懊惱惱煩煩憹憹欝欝不舒憤憤無柰此又煩悶而甚者也由下後表之陽邪乘虛內陷欝而不發結防於心胸之間故如是按梔子色赤味苦入心而治煩香豉色黒味鹹入腎而治燥

發汗若下之而煩熱胸中窒者主之

傷寒五六日大下之後身熱不去心中結痛者未欲解也宜主

陽明病脈浮而咽燥口苦腹滿而喘發熱汗出不惡寒少惡熱身重若發汗則燥心憤憤反讝語者主之煩者气也燥者血也气主肺血主腎煩燥俱在上者腎子通於肺母也故用梔子以治肺煩用香防以治腎燥煩燥者懊惱不得眠也

或曰煩者心爲之煩燥者心爲之燥何煩爲肺燥爲腎耶夫心者君火也與邪熱相接上下通熱金以之而燥水以之而虧獨存火耳故肺腎與之合而煩燥焉此煩𨿽肺燥𨿽腎其實心火爲之也

陽明病下之其外有熱手足溫不結胸心中懊惱饑不能食但煩汗出者主之

下利後更煩按之心下濡者爲虛煩也宜此湯

下利後不煩爲欲解若更煩而心下堅者爲谷煩此煩是心下濡者是邪熱乘裏客於胸中爲煩也與此湯吐之則愈

按此湯惟吐無形之虛煩則可若用之以去實則非防子所能宣矣宣實者湏蒂散主之

凡服梔子湯病人舊微溏者不可與服之

仲景用梔子湯治煩胸爲髙之分也故易老雲輕飄而象肺色赤而象火故能瀉肺之火也本艸不言吐仲景用此爲吐者梔子本非吐藥爲邪气在上拒而不納故令人上吐邪因得以出經曰髙者因而越之此之謂也或用梔子利小便實非利小便淸肺也肺气淸而化膀胱爲津液之府小便得以出也木經云治大小腸熱辛與庚合又與丙合又能泄戊其先入中州故也去皮泄心火連皮泄肺火入手太陰少陰經

麻仁丸

大黃枳實厚朴芍藥麻仁杏仁

趺陽脈浮而濇浮則胃气彊濇則小便數浮濇相大便則難其脾爲約麻仁丸主之【原文】

成無已曰約者結約之約胃彊脾弱約束津液不得四布但輸膀胱故小便數而大便鞕故曰脾約與此丸以下脾之結燥腸潤結化津液入胃大便利小便少而愈矣愚切有疑焉旣曰約脾弱不能運也脾弱則土虧矣必脾气之散脾血之耗也原其所由必久病大汗大下之後陰血枯槁內火燔灼熱傷元气必傷於脾而成此癥傷元气者肺金受火气無所攝傷脾者肺爲脾之子肺耗則液竭必竊母气以自救金耗則木寡於畏土欲不傷不可得也脾失轉輸之令肺失傳送之官宜大便祕而難下小便數而無藏蓄也理宜滋陰血使孤陽之火不熾而金行淸化木邪有制脾土淸健而運行精液乃能入腎則腸潤而通矣今以大黃爲君枳實厚朴爲臣𨿽有芍藥之養血麻仁杏仁之溫潤爲之佐使用之熱盛而气實者無有不安若與熱𨿽盛而气不實者𨿽得暫通保無有脾愈弱而腸愈燥者乎後之用此方者愼勿膠柱而調瑟

茵陳蒿湯

茵陳【六兩】大黃【二兩】梔子【十四枚】

陽明病發熱汗出此爲熱越不能發黃也但頭汗出身無汗劑頭而還小便不利渇飲水漿者此爲瘀熱在裏身必發黃茵陳蒿湯主之【原文下三條同】

傷寒八九日身黃如橘子色小便不利腹微滿者茵陳蒿湯主之

梔子蘗皮湯

梔子蘗皮

傷寒身黃發熱者梔子蘗皮湯主之

茵陳蒿湯治熱濕也梔子蘗皮湯治燥熱也如苖澇則濕黃旱則燥黃濕則泄之燥則潤之也此二藥治陽黃也

麻黃連軺赤小豆湯

方見三卷

傷寒瘀熱在裏身必發黃麻黃連翹赤小豆湯主之連軺用連翹根也气寒味苦主下熱气梓白皮气寒味苦主熱毒去三虫時气瘀熱之劑必以苦爲主又曰大熱之气寒以取之是也

潦水卽霖雨後行潦之水亦取其發縱之極流而不滯不助濕也

右三湯其茵陳湯是欲泄滌其熱也梔子與麻黃二湯是欲解散其實也爲治不同總之皆折火徹熱之劑耳色如煙燻黃乃濕病也一身盡痛色如橘子黃乃黃病也一身不痛間發黃活人云病人寒濕在裏不散熱蓄於脾胃腠理不開瘀熱與宿谷相薄欝蒸不消化故發黃與瘀血外癥及脈俱相似但小便不利爲黃小便自利爲瘀血要之發黃之人心脾蘊積發熱引飲脈必浮滑而數若瘀血癥卽如狂大便必黒此爲異耳

或問白虎癥亦身熱煩渇引飲小便不利何以不發黃答曰白虎與發黃癥相近徧身汗出此爲熱越白虎癥也頭靣汗出頸已下都無汗發黃癥也又問太陽病一身盡痛發熱身如薫黃者何曰太陽中濕也仲景云傷寒發汗已身目爲黃所以然者以寒濕在裏不解故也以爲不可下也於寒濕中求之或謂傷寒發黃惟陽明與太陰有之俱言小便利者不能發黃何也蓋黃者土之正色以太陰與陽明俱屬土故發黃也其黃之理外不能汗裏不得小便脾胃之土爲熱所蒸故色見於外而發黃也若小便利者熱不內蓄故不能變黃也其有別經之發黃者亦由脾胃之土受邪故也

抵當湯

抵當丸

二方俱見太陽篇

血流下焦而瘀者蓄血也大抵傷寒先看靣目次看口舌次看心下至少腹以手揣之若少腹鞕滿若小便不利者是津液畱結可利小便若小便自利者是畜血癥可下瘀血

傷寒失汗熱畜在裏熱化爲血其人善忘而如狂血善逸則善忘血下蓄則內急用藥以取盡黒物爲效大抵看傷寒病人心下兩脇少腹但有鞕滿處以手按則痛者便當問其小便何如若小便不利乃是水與气若小便自利者爲有血也

太陽病六七日表癥仍在脈微而沈反不結胸其人發狂者以熱在下焦少腹當鞕滿小便自利者下血乃愈抵當湯主之【原文下三條同】

仲景凡稱太陽癥脈沈者皆謂發熱惡寒頭項彊痛而脈反沈也其癥兼發狂小腹痛者爲蓄血此條抵當湯是其例也

自經而言則曰太陽自腑而言則曰膀胱陽邪由經而入結於膀胱故曰隨經瘀熱在裏

太陽病身黃脈沈結少腹鞕小便不利者爲無血也陽明癥其人喜忘者必有蓄血所以然者本有久瘀血故令喜忘屎𨿽鞕大便反易其色必黒宜抵當湯下之病人無表裏癥發熱六七日𨿽脈浮數者可少下之假令已下脈數不解而下不止必協熱而便膿血也或問攻下之法湏外無表癥裏有下癥然後可攻上言無表裏癥況脈更浮數何故言可以下之曰此非風寒之所病是由內傷而致然也若外不惡寒裏無讝語但七八日發熱有爍津液乃陽盛陰虛之時苟不攻之其熱不已必變生焉故云𨿽脈浮數可下不待沈實而攻之夫內傷者經曰趺陽脈浮而數浮則傷胃數則傷脾此非本病醫特下所爲也仲景之意不外是理凡傷寒當下之癥皆從太陽陽明在經之邪而入於腑故下之今不言陽明病而但曰病人無表裏癥此非自表之裏而病也但爲可下故編於陽明篇中學者宜詳玩焉

傷寒有熱少腹痛應小便不利今反利者爲有血也當下之不可余藥宜抵當丸

按成注身黃屎黒喜忘發狂亦是推廣之詞若依上文只是滿而不鞕耳

抵當湯丸藥味同劑如何是二法蓋喜忘發狂身黃屎黒者疾之甚也但小腹滿鞕小便利者輕也故有湯丸之別桃仁大黃等分水蛭蝱虫多者作湯三之二者作丸作丸之名取其數少而緩也故湯用煎服一升丸止服七合也

活云若用抵當湯丸更宜詳愼審其有無表癥若有蓄血而外不解亦未可便用宜先用桂枝湯以解外緣熱客膀胱太陽經也

大陷胸湯

方見前

太陽病脈浮而動數浮則爲風數則爲熱動則爲痛數則爲虛頭痛發熱微盜汗出而反惡寒者表未解也醫又下之動數變遲宜大防胸湯

按太陽病在表未曽解在表而攻裏可謂虛矣而況所得之脈皆浮而動數乎今得悞下動數變遲矣而又曰胃中空虛又曰短气燥煩虛之甚矣借曰陽气內陷心下同鞕而可迅攻乎豈大陷胸之力緩於承气況已下者不可再下寧不畏其虛乎且經明曰結胸脈浮大者不可下下者死又曰結胸癥悉具煩燥者死今曰脈浮又曰煩燥大陷胸果可用乎彼陽病實下結胃中空虛客气動膈心下懊憹者以梔子防湯吐胸中之邪況太陽失下後明有虛癥乎

傷寒六七日結胸熱實脈沈而心下痛按之不鞕者大防胸湯主之【原文下三條同】

經言所以成結胸者以下之太早故也此不云下後但云傷寒六七日結胸熱實此亦不因下早而結胸者何也夫下早結胸事之常熱實結胸事之變其熱實傳裏爲結胸乃法之闗防不盡者故仲景述其癥以注方於其下也於此可見古人用心曲盡其妙且如下章以水結胸脇但頭汗出者以大防胸湯主之亦在常法之外故條列其癥以彰其理也亦或其人本虛或曽吐下而裏气弱外邪因入故自爲結胸者也然所入之因不同其癥治則一理而已

傷寒十餘日熱結在裏後往來潮熱者與大柴胡湯但結胸無大熱者此爲水結在胸脇也但頭微汗出者大防胸湯主之

太陽病重發汗而復下之不大便五六日舌上燥而渇日晡所小有潮熱從心下至少腹鞕滿而不可近者大防胸湯主之

按太陽病已重發汗表則虛矣若復下之更又虛矣不大便五六日可見津液之耗矣非若前章之未曽發汗而但下之傷於早爾今𨿽有硬痛而可以迅攻之乎若曰潮熱於申酉系陽明屬調胃承气癥旣又曰少有潮熱猶可疑待之間將無他法以緩取之乎按潮熱本屬陽明也太陽潮熱惟此一癥耳雜病太陽潮熱則在己午更玩一小字則知邪於太陽爲多陽明爲少

傷寒五六日嘔而發熱者柴胡湯癥具而以他藥下之柴胡癥仍在者若上下滿而鞕痛者爲此結胸也大防胸湯主之

小防胸湯

方見前

文蛤散

藥卽方見

白通散

蔥白【四莖】漧薑【一兩】附子【一枚】人尿【五合】豬膽汁【三合】

小結胸病正在心下按之則痛脈浮滑者小防胸湯主之【原文下仝】

上文云鞕滿而不可近者是不待按而亦痛也此云按之則是手按之然後作痛爾上文云至少腹是通一腹而言之此云正在心下則少腹不鞕痛可知矣熱微於前故云小結胸也且結胸脈沈或寸浮闗沈今脈浮滑知熱气猶淺尙未深結所以用此湯除胸膈上結熱也

病在陽應以汗解之反以冷水潠之若灌之其熱被卻服文蛤散不瘥者與五苓散實結胸無熱癥者與三物小防胸湯白通散亦可服

大防胸湯太陽本藥也大防胸丸陽明藥也小防胸湯少陽藥也大防胸湯治熱實大防胸丸兼喘小防胸治痞

按經云結胸脈浮大不可下下之則死張云用藥如用兵知可而進知難而退此理勢之必然也夫寸浮闗沈乃結胸可下之脈今脈浮大心下𨿽結其表邪尙未全結也若輒下之重虛其裏外邪復聚而必死矣仲景所以言此爲箴戒使無踵其獘也其脈旣不可攻當候其變而待其實假如小結胸癥其脈浮滑按之則痛故知邪非深結亦不敢下無過解除心下之熱耳小防胸湯主之或又曰結胸倘有外癥大防胸可用否予曰結胸無外癥或有微熱或有小潮熱仲景已明言之其餘別無表癥若有外癥其邪亦未結實不可以結胸論也經曰傷寒六七日發熱惡寒肢節煩疼微嘔心下支結外癥未去柴胡加桂枝湯主之又傷寒六七日已發汗而復下胸脇微結小便不利渇而不嘔但頭汗出往來寒熱心煩者此爲未解也柴胡桂枝亁姜湯主之已上之癥𨿽云心下支結及言胸脇滿微結二條俱有外癥所以柴胡加桂枝及加漧薑以和解之如無外癥止有胸腹結實而痛者方爲結胸病也

陽明少陽各方

大承气湯方

厚朴【去痞】枳實【泄滿】芒硝【軟堅】大黃【蕩寔必痞滿燥寔四癥全者方可用】

小承气湯方

厚朴枳實大黃

調胃承气湯方

芒硝大黃甘艸

發汗後惡寒者虛故也不惡寒但惡熱者實也當和胃气與調胃承气湯【原文下三十四條同】

太陽病未解脈陰陽俱停必先振栗汗出而解若欲下之宜調胃承气湯

傷寒十三日過經不解讝語者以有熱當以調胃承气湯下之

太陽病過經十餘日心下溫溫欲吐而胸中痛大便反溏腹微滿欝欝微煩先此時自極吐下者可與調胃承气湯

陽明潮熱大便微鞕者可與大承气湯恐有燥屎欲和之法與小承气湯

傷寒若吐若下後不解不大便五六日上至十餘日大承气湯主之若一服利止後服

此叚分作三截看自傷寒若吐若下後不解不大便五六日上至十餘日日晡所發潮熱不惡寒獨語如見鬼狀止爲上一截是將潮熱讝語不惡寒不大便對爲現證下文又分作一截以辧劇者微者之殊微者但發熱讝語但字爲義以發熱讝語之外別無他癥其用承气湯一方利止後服見其熱輕猶恐下之太過也至於劇者發則不識人循衣摸牀愓而不安微喘直視如此熱極證危不可不決死生以斷斷以脈者生濇者死此陽熱已極若脈爲陰未絕猶可下之以復其陰若濇爲陰絕不可救藥而必死矣

潮熱者若潮汐之來不失其時一日一發按時而發者謂之潮熱若曰三五發者卽是發熱非潮熱也潮熱屬陽明陽明旺於未申必於日晡時發乃爲潮熱讝語者謂亂言無次數數更端也鄭聲者語鄭重頻煩也只將一字內言重疊頻言之終日慇懃不換他聲也蓋神有餘則能機變而亂語數數更端神不足則無變聲而只守一聲也此虛實之分也讝語屬陽鄭聲屬陰經雲實則讝語虛則鄭聲讝語者顚倒錯亂言出無倫常對空獨語如見鬼狀鄭聲者鄭重頻煩語𨿽謬而鄭重頻煩諄諄不已老年人遇事則諄語不休以陽气虛故也此讝語鄭聲虛實之所以不同也二者本不難辧但陽盛裏實與陰甚隔陽皆能錯語湏以他癥別之大便祕小便赤身熱煩渇而妄語者乃裏實之讝語也小便如常大便洞下或發燥或反發熱而妄言者乃陰隔陽之讝語也

陽明病讝語發潮熱脈滑而疾者小承气湯主之因與承气一升腹中轉失气者更服一升

陽明病其人多汗以津液外出胃中燥大便必鞕鞕則讝語小承气湯主之

陽明病讝語有潮熱及不能食者胃中必有燥屎五六枚也若能食但鞕耳宜大承气湯下之

汗出讝語者以有燥屎在胃中此爲風也湏下之𨿽經久可下之下之若早語言必亂以表虛裏熱故也宜大承气湯

或問經言胃中有燥屎五六枚何如答曰夫胃爲受納大腸爲傳過之府燥屎豈有在胃中哉故經言谷消水去形亡也以是知在大腸而不在胃也明矣按胃實者非有物也地道塞而不通也故使胃實是以腹如仰瓦注曰胃上口爲賁門胃下口爲幽門幽門按小腸上口卽大腸上口也大小二腸相防爲防門水滲泄入於膀胱粗入於大腸結於廣腸廣腸者地道也地道不通土壅塞也則逆上行至胃名曰胃實所以言陽明當下者言上下陽明經不通也言胃中有燥屎五六枚者非在胃中通言陽明也言胃是連及大腸也以其胃爲足經故從下而言之也從下而言是在大腸也若胃中實有燥屎則小腸乃傳導之府非受盛之府也啟元子云小腸承奉胃司受盛糟粕受已復化傳入大腸是知燥屎在小腸之下卽非胃中有也

二陽並病太陽癥罷旦發潮熱手足漐漐汗出大便難而讝語者下之則愈宜大承气湯

陽明病下之心中懊憹而煩胃中有燥屎者可攻腹微滿初頭鞕後必溏不可攻之若有燥屎者宜大承气湯病人煩熱汗出則解又如瘧狀日晡所發熱者屬陽明也脈實者宜下之脈浮虛者宜發汗下之與大承气湯大下後六七日不大便煩不解腹滿痛者此有燥屎也所以然者本有宿食故也宜大承气湯

病人小便不利大便乍難乍易時有微熱喘冒不能臥者有燥屎也宜大承气湯

太陽病三日發汗不解蒸蒸發熱者屬胃也調胃承气湯主之

傷寒吐後腹脹滿者與調胃承气湯

太陽病若吐若下若發汗微煩小便數大便因鞕者與小承气湯和之愈

得病二三日脈弱無太陽柴胡癥煩燥心下鞕至四五日𨿽能食與小承气湯少少與微和之令小安至六日與承气湯一升若不大便六七日小便少者𨿽不能食但初頭鞕後必溏未定成鞕攻之必溏湏小便利屎定鞕乃可攻之宜大承气湯

陽明病發熱汗多者急下之宜大承气湯

發汗不解腹滿痛者急下之宜大承气湯

腹滿不減減不足言當下之宜大承气湯

或謂減不足言復曰當下之何也此古之文法如是也言腹滿不減當下之宜大承气湯此滿而不減之謂也若時滿時減者不可以當下而論假如太陽篇中云傷寒不大便六七日頭痛有熱者與承气湯其小便淸者知不在裏仍在表當湏發汗若頭痛必衂宜桂枝湯緣桂枝爲當發汗而設非爲治衂也其減不足言之說亦不外乎是理

陽明少陽合病必下利其脈不負者順也負者失也互相尅賊名爲負也脈浮而數者有宿食也當下之宜大承气湯

少陰病得之二三日口燥咽亁者急下之宜大承气湯少陰病自利淸水色純靑心下必痛口亁燥者急下之宜大承气湯

小陰病六七日腹脹不大便者急下之宜大承气湯或問承气湯陽明當下之癥宜用今少陰病亦用何也蓋胃爲水谷之海主養四旁四旁有病皆能傳之入胃其胃土燥則腎水亁以二三日則口燥咽亁是熱之深傳之速也故曰急下以全腎水夫土實則水淸謂水谷不相混故自利淸水而口亁燥此胃土濕熱而致然也下利色靑靑肝也乃肝邪傳腎緣腎之經脈從肺出絡心注胸中由是而心下痛故急下以去實熱逐腎邪其六七日腹脹不大便以入府之邪壅甚胃土勝則腎涸故急下以逐胃熱滋腎水蓋陽明與少陰皆有急下之條然而癥𨿽不同其入府之理則一是以皆用大承气也

下利讝語者有燥屎也宜小承气湯

大法秋宜下

凡服下藥用湯勝丸中病卽止不必盡劑

下利三部脈皆平按之心下鞕者急下之大承气湯下利脈遲而滑者內實也利未欲止當下之大承气湯問曰人病宿食何以別之師曰寸口脈浮而大按之又澁尺中亦微而澁故知有宿食當下宜大承气湯

下利不欲食者以爲宿食故也當下之宜大承气湯下利瘥後至其年月日復發以病不盡故也當下之宜大承气湯

下利脈反滑當有所去下之乃愈宜大承气湯

病腹中滿痛者此爲實也當下之宜大承气湯

脈雙而遲者必心下鞕脈大而者陽中有陰也可以下之宜大承气湯

或問承气湯仲景有大小調胃之名何也然傷寒邪熱傳受入裏謂之入府府者聚也蓋邪熱與糟粕蘊而爲實也實則潮熱讝語手心濈濈汗出者此燥屎所爲也如人壯大熱大實者宜大承气湯下之又熱結不堅滿者故減去厚朴枳實加甘艸而和緩之故曰調胃承气也若病大而以小承气攻之則邪气不伏病小而以大承气攻之則過傷正气且不及還可再攻過則不能復救可不謹哉仲景曰凡欲行大承气先與小承气一鐘腹中轉失气乃有燥屎也可以大氶气攻之若不轉失气其不可攻攻之則腹脹不能食而難治又曰服承气湯得利愼勿再服此諄諄告戒也凡用攻法必先妙算料量合宜則應手而效若不料量孟浪攻之必至殺人

按陽明一癥分爲太陽正陽少陽三等而以大小調胃承气下之者按本艸曰大黃酒浸入太陽經酒洗入陽明經浸久於洗得酒气爲多故能引之於至髙之分若物在山巓人迹不及必射以取之也故仲景以調胃承气收入太陽門而大黃下注曰酒浸及詳其用本湯一則曰少少溫服二則曰當和胃气與調胃承气湯又詳本湯之癥則曰不吐不下心煩者又發汗不解蒸蒸發熱又吐後腹脹滿是太陽陽明去表未逺其病在上不當攻之故宜緩劑以調和之也及至正陽陽明則皆曰急下之與大承气湯而大黃下注曰酒洗是洗輕於浸微升其趍下之性以治其中也至於少陽陽明則去正陽而逼太陽其分爲下故小承气湯中大黃不用酒制少陽不宜下故又曰少與曰微溏之勿令大泄此仲景之妙法也東垣不審胃之云者乃仲景置調胃承气於太陽篇太陽不宜下故又稱胃以別之卻踵成氏之謬以小承气治太陽脾約之癥以調胃承气治正陽陽明大承气之癥余故不能無辧

海云大小調胃三承气之湯必湏脈浮頭痛惡風惡寒表癥盡罷而反發熱惡熱讝語不大便方可用之若脈浮下之必結胸若脈浮緩下之必痞气已上三法不可差也若有所差則無形者有遺害假令調胃承气癥用大承气下之則愈後元气不復以其气藥犯之也大承气癥用調胃承气下之則愈後神癡不淸以其气藥無力也小承气癥若用芒硝下之則或下利不止變而成瘧矣三承气豈可差乎

陶云大凡傷寒邪熱傳裏結實湏看熱气淺深用藥今之庸醫不分當急下與宜微和胃气之論一槪用大黃芒硝亂投湯劑下之因玆而斃者多矣余謂傷寒之邪傳害非一治之則殊病有三焦俱傷者則痞滿燥實兼全俱宜大承气湯蓋厚朴苦溫以去痞枳實苦寒以泄滿芒硝咸以潤燥軟堅大黃苦寒以泄實去熱病斯愈矣若邪在中焦則有燥實堅三癥故用調胃承气湯以甘艸和中芒硝潤燥大黃泄實不用枳朴恐傷上焦虛無氤氳之元气調胃之名自此始矣若上焦受傷則痞而實用小承气湯而以枳實厚朴除痞大黃泄實去熱去芒硝不傷下焦血分之眞陰謂不伐其根本也若夫大柴胡湯則有表癥尙未除而裏癥又急不得不下者只得以此湯通表裏而緩治之又有老弱及血气兩虛之人亦宜用此故經云轉藥孰有芒硝者也大承气最小承气次之調胃承气又次之其大柴胡加大黃小柴胡加芒硝方爲轉藥蓋爲病輕者設也仲景又云蕩滌傷寒熱積皆用湯液切禁丸藥不可不知

豬苓湯方

豬苓澤瀉茯苓滑石阿膠【各一兩】

陽明病若脈浮發熱渇欲飲水小便不利者豬苓湯主之【仲景原文】

按此浮字悞也活人云脈浮者五苓散脈沈者豬苓湯則知此癥脈字下脫一不字也據太陽篇內五苓散乃豬苓澤瀉茯苓三味中加桂白術也陽明篇內豬苓湯乃豬苓澤瀉茯苓三味中加阿膠滑石也桂與白術味甘辛爲陽主外阿膠滑石味甘寒爲陰主內奉議之言亦可謂不失仲景之防矣苐奉議欲區別二藥分曉不覺筆下以沈對浮遂使後人致疑三陽癥中不當言脈沈更不復致疑經文之有闕也更詳太陽癥固常脈浮而陽明爲表之裏故其脈不曰浮而曰長蓋長者不浮不沈中之脈也成氏直以脈浮釋之而朱氏卻以脈沈言之胥失之矣若曰脈浮者五苓散不浮者豬苓湯則得仲景之意矣又詳少陰篇病下利六七日咳而嘔渇心煩不得眠者豬苓湯一條𨿽不言脈沈然少陰之脈必沈也豈活人以少陰對太陽一癥而言歟以此推之成氏隨文悞釋明矣

陽明病汗出多而渇者不可與豬苓湯以汗多胃中燥豬苓湯利其小便故也【原文】

鍼經曰水谷入於口輸於腸胃其液別爲伍天寒衣薄則爲溺天熱衣厚則爲汗是汗溺一液也汗多爲津液外泄胃中亁燥故不可與豬苓湯利小便也小柴胡湯

方見太陽中篇

傷寒五六日中風往來寒熱胸脇苦滿黙黙不欲飲食心煩喜嘔或胸中煩而不嘔或渇或腹中痛或脇下痞鞕或心下悸小便不利或不滿身有微熱或欬者與小柴胡主之【仲景原文下二十條同】

或問少陽膽經縈紆盤屈皆多於各經及觀少陽篇中治病至簡又不聞何藥爲本經之正法何也夫經絡所據身之後屬太陽太陽爲陽中之陽陽分也身之前屬陽明陽明爲陽中之陰陰分也陽爲在表陰爲在裏少陽在身之側夾於表裏之間故曰半表半里太陽膀胱水寒也陽明大腸金燥也邪在陰陽二分之中近後膀胱水則惡寒近前陽明金則發熱故往來寒熱也治法大陽在標可汗而解麻黃湯是也在本可滲而解五苓散是也陽明在標可以解肌葛根是也在本可下而解之承气湯是也獨少陽居中不表不裏開竅於膽有入無出故禁發汗禁利大便禁利小便惟宜和之以小柴胡湯故名三禁湯冷熱均平從於中治乃和解之劑若犯之則各隨上下前後本變中變與諸變不可勝數醫者宜詳之

本方加減法

血弱气盡腠理開邪气因入與正气相搏結於脇下正邪分爭往來寒熱發作有時黙黙不欲飲食臟腑相連其痛必下邪髙痛下故使嘔也小柴胡主之【原文】接血弱气盡至結於脇下是釋胸脇苦滿句正邪分爭是釋往來寒熱句此是倒裝法也至黙黙不欲飲食兼上文滿痛而言也若臟腑相連四句乃釋心煩喜嘔也

服柴胡湯已渇者屬陽明也以法治之

得病六七日脈遲浮弱惡風寒手足溫醫二三下之不能食而脇下滿痛靣目及身黃頭項彊小便難者與柴胡湯後必下重口渇而飲水嘔者柴胡湯不中與也食穀者噦【原文】

嘔噦而煩渇者小柴胡湯主之

傷寒四五日身熱惡風頭項彊脇下滿手足溫而渇者小柴胡湯主之【原文】

傷寒陽脈濇陰脈法當腹中急痛者先與小建中不瘥者與小柴胡湯主之

傷寒中風有柴胡癥但見一癥便是不必悉具

凡柴胡湯癥而下之若柴胡癥不罷者復與柴胡湯必蒸蒸而振卻發熱汗出而解

太陽病過經十餘日及二三下之後四五日柴胡癥仍在者先與小柴胡湯嘔不止心下急欝欝微煩者爲未解也與大柴胡下之則愈

傷寒十三日不解胸脇滿而嘔日晡所發潮熱已而微利此本柴胡癥先服小柴胡湯以解外後宜芒硝主之傷寒五六日頭汗出微惡寒手足冷心下滿口不欲食大便鞕脈細者此爲陽微結必有表復有裏也可與小柴胡湯設不了了者得屎而解

陽明病發潮熱大便溏小便自可胸脇滿不結者小柴胡湯主之

陽明病脇下鞕滿不大便而嘔舌上白胎者可與小柴胡湯上焦得通津液得下胃气因和身濈然而汗出解也

陽明中風脈浮大而短气者小柴胡湯主之

本太陽病不解轉入少陽者脇下鞕滿漧嘔不能食往來寒熱尙未吐下脈沈者與小柴胡湯

嘔而發熱者小柴胡湯主之

傷寒瘥已後更發熱者小柴胡湯主之脈浮者以汗解之脈沈實者以下解之

婦人中風發熱惡寒經水適來得之七八日者主之婦人傷寒發熱經水適來晝日明了夜則讝語者主之仲景傷寒論中言婦人者止此二條耳

活人書言婦人傷寒治法與男子不同男子先調气女子先調血此大略之辭耳要之脈無汗爲傷寒脈緩有汗爲中風熱病脈洪大中暑細弱其癥一也當汗當下豈必調血而後行津液耶仲景傷寒論不分男女良以此歟此論固當猶爲未也仲景亞聖也世醫所知反不知有是理乎聖人創物賢者述之事可以爲天下則聖人已先據之矣何待世人明之乎聖人不言以其同診也後人不知湯液之源故立爲婦人法則異於男子常人少具聰明眼者肯以此爲是乎然以藥考之則可知也假令桂枝芍藥固營而開衛非血藥而何麻黃防風𨿽爲之發汗本治女子餘疾非血藥而何白虎小柴胡中知母則治熱柴胡則調經皆气中之血虛也當歸地黃不言可知爲血藥白術人皆以爲气劑本艸言能利腰臍間血非血藥乎大抵用之在陽便是气藥用之在陰便是血藥若男子與女人傷寒皆營衛受病其癥一也何以云男先調气女先調血也此二句云岐子以爲治雜病法之常體非爲傷寒設也其所以然者以其任衝盛而有子月事行有期有熱入血室一癥不得不異也在姙孕不得不保在經血不得不調表裏汗下何常有異也於汗下藥中增損自有調保之義活人云姙娠不用桂枝半夏桃仁柴胡湯減半夏爲黃龍湯是則是矣必竟蓄血極而鄰於死湏抵當湯丸則安得不用止是減劑從輕可也故黃帝云婦人身重毒之何如岐伯曰有故無殞亦無殞也大聚大積其可犯也衰其大半而止過者死此所以有從輕之義蓋由諸此以知桂枝半夏桃仁可用處必用不可全無但當從輕則可耳保安丸中有桂附牛膝皆隳胎之劑以其數多之中些少是亦從輕而無妨也又爲引用必湏少而不可無也大意如此後之君子更宜詳定保劑多破劑少破者從其保破劑多安劑少安者從其破此理不可不知又寒熱多少例寒者多熱者少熱不爲之熱熱者多寒者少寒不爲之寒

按岐伯之論謂姙婦之用毒藥可用而不可過也婦人懷孕謂之重身然用毒藥以治其病者正以內有病之故則有病以當毒藥其子必無殞也不惟子全而母亦無殞也但大積大聚或病甚不堪不得不用此以犯之祗宜衰其大半而止藥行彼病自漸去若過用其藥敗損眞气死矣

按男子亦有熱入血室癥經云陽明病下血讝語此熱入血室但頭汗者刺期門蓋衝脈爲血海卽血室也男女均有之男子下血讝語婦人寒熱似瘧皆爲熱入血室廹血下行則爲恊熱而利挾血之脈乍濇乍數或沈伏血熱交並則脈洪盛大抵男子多在左手女多在右手見之也

或問小柴胡近世治傷寒發熱不分陰陽而用之何也曰柴胡之苦平乃足少陽經傷寒發熱之藥除半表半里之熱及往來寒熱小有日晡潮熱也佐以黃芩之苦寒以退熱半夏生薑之辛以退寒人參大棗之甘溫以助正气解渇生津液則陰陽和而邪气解矣但太陽經之表熱陽明經之標熱皆不能解也如用之豈曰無害若夾陰傷寒靣赤發熱脈沈足冷者服之立至危殆可不愼哉及內虛有寒大便不實脈息小弱與婦人新產發熱皆不可用也

夷堅志云朱肱吳興人尢深於傷寒在南陽大守盛次仲疾作召視之曰小柴胡湯癥也請並進三服至晚乃覺滿又視之問所服藥安在取視乃小柴胡散也肱曰古人制咬咀剉如麻豆大煮淸汁飲之名曰湯所以入經絡攻病取快今乃爲散滯在膈上所以胸滿而病自如也因旋制自煮以進兩服遂安小建中湯

方見三卷

傷寒陽脈澁陰脈法當腹中急痛者先與小建中湯不瘥者與小柴胡湯主之

垣云藥味酸於土中瀉木爲君飴糖甘艸甘溫補脾養胃爲臣水挾木勢亦來侮土故脈而腹痛肉桂太辛熱佐芍藥以退水姜棗甘辛溫發散陽气行於經絡皮毛爲使故名建中

大柴胡湯

柴胡【八兩】大黃【二兩】枳實【四枚】半夏【半升】黃芩【三兩】藥【三兩】生薑【五兩】大棗【十二枚】

太陽病過經十餘日及二三下之後四五日柴胡癥仍在者先與小柴胡湯嘔不止心下急欝欝微煩者爲未解也與大柴胡湯下之則愈【仲景原文下四條同】

傷寒十餘日熱結在裏復往來寒熱者與大柴胡湯有人病傷寒心煩喜嘔往來寒熱醫以小柴胡與之不除予曰脈洪大而實熱結在裏小柴胡安能去之仲景云傷寒十餘日熱結在裏復往來寒熱者大柴胡湯三服而病除蓋大黃蕩滌蘊熱傷寒中要藥【大柴胡酒洗生用】

按柴胡大黃之藥升降同劑正見仲景處方之妙柴胡升而散外邪大黃降而泄內實使病者熱退气和而自愈

傷寒發熱汗出不解心下痞鞕嘔吐而下利者大柴胡湯主之

傷寒後脈沈沈者內實也下解之宜柴胡湯

或問大柴胡若內煩裏實者固宜用也其嘔而下利者亦用之何也夫治病節目虛實二者而已裏虛者𨿽便難而勿攻裏實者𨿽吐利而可下經曰汗多則便難脈遲尙未可攻以遲爲不足卽裏气未實故也此以大柴胡主之凡吐利心腹濡軟爲裏虛嘔吐而下利心下痞鞕者爲裏實也下之當然況太陽病過經十餘日及二三下之後四五日柴胡癥仍在者先與小柴胡湯嘔不止心下急欝欝微煩者爲未解也與大柴胡湯下之則愈二節病癥𨿽有參差其裏實同一機也皆與大柴胡者宜也

病若二十餘日以上有下癥者止宜大柴胡湯恐承气太峻蓋傷寒過經則正气多虛故也

有人患病傷寒目痛鼻亁不得臥大便不通尺寸脈俱大已數日一夕汗出予謂速以大柴胡湯下之醫駭曰陽明自汗津液已涸法當用蜜煎何湏苦用下藥余謂曰子𨿽知蜜煎穏當還用大柴胡湯此仲景不傳之妙公安能知之餘力爭竟投大柴胡二貼愈仲景論陽明之病多汗者急下之人多謂已是自汗若又下之豈不表裏俱虛又如論少陰雲少陰病一二日口亁咽燥者急下之人多謂癥發於陰得之日淺但見亁燥若更宜下豈不陰气愈甚舉此二端則其可疑者不可勝數此仲景之書人罕能讀也余謂仲景言急下之者亦猶急當救表急當救裏之說凡稱急者爲立變謂才覺汗未至津液亁燥便速下之則爲精捷免致用蜜煎也

三陰及各癥方

桂枝加藥

卽於桂枝湯內倍加藥

桂枝加大黃湯

卽於桂枝湯內加大黃

本太陽病醫反下之因爾腹滿時痛者屬太陰也桂枝加藥湯主之【仲景原文下二條同】

表癥未罷而醫下之邪乘裏虛當作結胸今不作結胸而作腹滿時痛是屬於太陰裏气不和故腹滿時痛耳時痛者有時而痛非火實之痛也故但與桂枝湯以解表加藥以和裏

大實痛者桂枝加大黃湯主之

大凡表癥未罷仍當解表若悞下以虛其裏則余邪乘虛而入內作大實痛曰大實痛則非時而痛者可例矣故前方但倍藥而此則加大黃加大黃者取其苦寒能蕩實也

或問太陰有可下者乎曰有經云及太陽癥醫反下之因爾腹滿時痛桂枝加藥湯大實痛桂枝加大黃湯易老云此非本有是癥以其錯下脾傳於胃故爲悞下傳也

治病必求其本假令腹痛桂枝加藥桂枝加大黃何爲不只用藥大黃之屬卻於桂枝湯內加之蓋以病從太陽中來當以太陽爲本也又如結胸癥自髙而下脈浮者不可下故先用麻黃湯解表已然後以防胸湯下之是亦求其本也至於蓄血下焦血結膀胱是亦從太陽中來侵盡無形之气乃侵膀胱中有形之血

太陰爲病脈弱其人續自便利設當用大黃藥者宜減之以其人胃气弱易動故也

當歸四逆湯

當歸桂枝藥細辛【各三兩】甘艸【炙】木通【各三兩】大棗【二十五枚】

當歸四逆加吳茱萸生薑湯

藥卽方見

手足厥脈細欲絕者當歸四逆湯主之【原文】

若其人內有久寒者宜當歸四逆加吳茱萸生薑湯主之【仲景原文下同】

按此承上文言𨿽有手足厥脈細欲絕癥候若其人內有久寒則加吳茱萸生薑以散久寒而行陽气曰久寒者陳久之寒對下直中寒也明矣

下利脈大者虛也以其彊下之故也設脈浮革因爾腸鳴者屬當歸四逆湯主之

四逆湯

方見太陽中篇

傷寒醫下之續得下利淸谷不止者當救裏宜四逆湯【原文下十條同】

病發熱頭疼脈反沈者若不瘥身體疼痛當救其裏宜四逆湯

發熱頭痛表病也脈反沈者裏脈也經曰表有病者脈當洪大今脈反沈遲故知愈也見表病而得裏脈則當瘥若不瘥爲內虛寒甚與此湯救其裏

自利不渇者屬太陰以其髒有寒故也當溫之宜四逆軰

經言軰字者爲藥性同類惟輕重優劣不同耳凡太陰自利不渇師言有用理中而愈者甚則理中加附子而獲安者凡言軰者蓋如此夫四逆湯甘辛相合乃大熱之劑苟輕用之恐有過度之失所以仲景不爲定擬也莫若以理中循循而用之至爲平穏如不得已者四逆方爲用也

少陰病脈沈者急溫之宜四逆湯

少陰病飲食入口則卽吐心中溫溫欲吐復不能吐始得之手足寒脈遲者此胸中實不可下也當吐之若膈上有寒飲亁嘔者不可吐也急溫之宜四逆湯大汗出熱不去內拘急四肢疼又下利厥逆而惡寒四逆湯主之

大汗若大利而厥冷者四逆湯主之

嘔而脈弱小便復利身有防熱見厥者難治四逆湯主之

吐利汗出發熱惡寒四肢拘急手足厥冷者四逆湯主之

旣吐且利小便復利而大汗出下利淸谷內寒外熱脈防欲絕者四逆湯主之【屬霍亂】

麻黃附子細辛湯

麻黃細辛【二兩】附子【一枚】

少陰病始得之反發熱脈沈者前湯主之【原文下三條同】或問論傳經之邪自三陽傳至太陰太陰則傳少陰此不言傳經而言始得之何也曰傳經者古人明理之法之意如此安可執一而論哉夫三陽傷寒多自太陽入次第而傳至厥陰者固有也其三陽傷寒亦有自利不渇始自太陰而入者今少陰病始得之反發熱正由自入故云始得之緣少陰無身熱而今有熱故言反發熱以不當發熱而熱也爲初病邪淺故與麻黃附子細辛湯以發散之按六經中但少陰癥難辧此條要看一反字是以陰癥𨿽云不用麻黃今旣始得之反發熱脈沈所以用麻黃附子細辛以溫散之耳

少陰病得之二三日麻黃附子甘艸湯微發汗以二三日無裏癥故微發汗也

詳仲景發汗湯劑各分輕重不同如麻黃桂枝湯靑龍各半越婢等湯各有差等至於少陰發汗二湯𨿽同用麻黃附子亦有加減輕重之別故以加細辛爲重加甘艸爲輕辛散甘緩之義也其第一癥以少陰本無熱今發熱故云反也蓋發熱爲邪在表而當汗又兼脈沈屬陰而當溫故以附子溫經麻黃散寒而熱湏汗解故加細辛是汗劑之重者第二癥旣無裏寒之可溫又無裏熱之可下求其所以用麻黃附子之義則是脈亦沈方可名曰少陰病身亦發熱方行發汗藥又得之二三日病尙淺比之前癥亦稍輕故不重脈癥而但曰微發汗所以去細辛加甘艸是汗劑之輕者

黃連阿膠湯

黃連【四兩】黃芩【一兩】藥【二兩】阿膠【三兩】雞子黃【二枚生用】

少陰病得之二三日已上心中煩不得臥前湯主之【原文】

附子湯

附子【一枚炮】白術【二兩】茯苓白人參

少陰病得之一二日口中和其背惡寒者當灸之附子湯主之【原文下同】

按背者胸中之府諸陽受气於胸中而轉行於背內經曰人身之陰陽者背爲陽腹爲陰陽气不足陰寒气盛則背爲之惡寒若風寒在表而惡寒者則一身盡寒矣但背惡寒者陰寒气盛可知如此條是也又或者陰气不足陽气內防入於陰中表陽新虛有背微惡寒者經所謂傷寒無大熱口燥渇心煩背微惡寒白虎加人參湯主之是也一爲陰寒盛气一爲陽气內防何以明之蓋陰寒爲病則不能消耗津液故於少陰病則曰口中和及陽气內防則熱爍津液爲幹故於太陽病則口燥舌亁而渇也要辧陰陽寒熱不同者當於口中潤燥詳之

按傷寒以陽爲主上件病皆陰勝幾於無陽矣辛甘皆陽也故用附術參苓所以散寒而養陽辛溫之藥過多則恐有偏陽之獘故又用藥之酸以扶陰經曰火欲實木當平之此用藥之意也

少陰病身體痛手足寒骨節痛脈沈者附子湯主之

桃花湯

漧薑【一兩】赤脂石【一斤】粳米【一升】

少陰病下利便膿血者桃花湯主之【原文下同】

少陰病二三日至四五日腹痛小便不利下利不止便膿血者桃花湯主之

此癥自三陽傳來者純是熱癥成無已因其下利而曰脇熱因其用亁姜而曰裏寒餘謂不然蓋少陰腎水也主禁固二便腎水爲火所灼不能濟火火熱尅伐大腸金故下利且便膿血此方用赤石脂以其性寒而澁寒可以濟熱濇可以固脫用漧薑者假其熱以從治猶之白通湯加人尿豬膽漧薑黃連黃芩人參湯用芩連彼假其寒此假其熱均之假以從治爾經曰寒者熱之熱者寒之微者逆之甚者從之逆者正治從者反治從少從多觀其事也正此之謂用粳米恐石脂性寒損胃故用以和之向使少陰有寒則亁姜一兩之寡豈足以溫赤脂一斤之多適足以濟寒而殺人矣豈仲景之方乎

豬膚方

豬黒皮白米粉

少陰病下利咽痛胸滿心煩者主之【原文】

膚乃是燖豬刮下黒皮禮運疏云革膚內厚皮膚革外薄皮語云膚淺義取諸此

按白粉乃白米粉也其鉛粉亦名白粉又名定粉又名胡粉主治積聚疳利與白米粉不同

甘艸湯

卽甘艸一味

桔梗湯

甘艸桔梗連翹薄荷竹葉梔子黃芩

少陰病二三日咽痛者可與甘艸湯不瘥者可與桔梗湯【原文】

苦酒湯

藥卽方見

少陰病咽中生瘡不能語言聲不出者苦酒湯主之【原文】

半夏湯

藥卽方見

半夏散

藥卽方見

少陰病咽中痛半夏散及湯主之【原文】

或問六經傷寒皆不言咽痛惟少陰篇中有咽痛咽傷之癥何也夫少陰咽痛乃經絡所系蓋少陰之脈上貫肝膈入肺循喉嚨系舌本故有咽傷痛之患內經曰所生病者咽腫上气嗌亁及痛此經脈所系邪气循行而致然也

白通湯

防白【四莖】亁姜附子【一枚】

白通加豬膽汁湯

藥卽方見

少陰病下利白通湯主之【原文下同】

少陰病下利脈微者與白通湯利不止厥逆無脈亁嘔煩者白通加豬膽汁湯主之服湯脈暴出者死微續者生

按少陰屬腎水藏也得天地閉藏之令主禁固二便客寒居之則痛而失其體不能制水故下利防白之辛所以通陽气姜附之辛所以散陰寒故卽防白而名之曰白通

或謂白通湯及白通加豬膽湯眞武湯與通脈四逆湯皆爲少陰下利而設除用姜附相同其餘之藥俱各殊異何也曰病殊則藥異少陰下利寒气已甚非姜不能治此下利之理無殊至兼有之癥不一則用藥當各從其宜如白通湯用姜附以散寒止利則加防白以通調陽气若利而亁嘔煩者寒气太甚內爲格拒而姜附非煩者之所宜必嘔而不納故加人尿豬膽汁候溫冷而服之以人尿豬膽汁皆鹹苦性寒之物自納而不阻至其所則冷體皆消熱性便發又眞武湯治少陰病二三日不已至四五日腹滿小便不利四肢沈重疼痛自下利者爲有水气故多或爲之癥夫水气者則寒濕也腎主之腎病不能制水水飲停蓄爲水气腹痛寒濕內甚也四肢沈重疼痛寒濕外甚也小便不利自下利者濕甚而水谷不能別也經曰脾惡濕甘先入脾茯苓白術之甘以益脾逐水寒濕所勝平以辛熱濕滛所勝佐以酸辛故用附子藥生薑之酸辛以溫經散濕太陽篇中小靑龍湯癥亦爲有水气故多或爲之癥如眞武湯者不殊此理也通脈四逆治少陰下利淸谷裏寒外熱手足厥逆脈微欲絕者爲裏寒身熱惡寒而靣色赤爲外熱此陰甚於內格陽於外不相通與通脈四逆湯以散陰通陽其或爲之癥依法加減而治之已主四癥俱云下利而兼有或爲之癥不一是以用藥大同而小異也

或云白通湯用附子凡四癥惟眞武湯一癥熟附餘皆生用何也凡附子生用則溫經散寒非漧薑佐之則不可炮熟則益陽除濕用生薑相輔允爲宜矣漧薑辛熱故佐生附而用生薑辛溫少資熟附之功原佐使之妙無出此理然白通等湯以下利爲重其眞武湯癥以寒濕相搏附子亦用炮熟仍用生薑以佐之其生熟之用輕重之分無過此理也

眞武湯

方見三卷內

太陽病發汗汗出不解其人仍發熱心下悸頭身瞤動振振欲擗地者眞武湯主之【原文】

少陰病二三日不已至四五日腹痛小便不利四肢沈重頭痛自下利者此爲有水气其人或咳或小便利或下利或嘔者主之【原文】

通脈四逆湯

四逆加蔥【四莖】除甘艸

少陰病下利淸谷裏寒外熱者主之【原文下同】

下利淸谷裏寒外熱汗出而厥者主之

四逆散

甘艸柴胡枳實【炒】藥【生用各一兩】

少陰病四逆其人或咳或悸或小便不利或腹中痛或泄利下重者四逆散主之【原文】

此寒邪傳至少陰裏有結熱則陽气不能交接於四末故四逆而不溫用枳實所以破結气而除裏熱用柴胡所以升發眞陽而回四逆甘艸和其不調之气藥収其失位之陰是癥也𨿽曰陽邪在裏甚不可下蓋傷寒以陽爲主四逆有陰進之象若復用苦寒之藥下之則陽益虧矣是在所忌論曰諸四逆者不可下之蓋爲此也

大凡初服藥時無是癥服藥後而生新癥者故經曰若吐若汗若下後之癥是也卽壊病也當以何逆而治之若初服藥有是癥服藥後只是原癥如故不見新有癥候者只是病未退仲景所謂服湯一劑盡病癥猶在者更作服也汗下同法淸碧杜先生曰陽熱病難療陰寒病易治蓋熱者傳經變態不一陰寒不傳治之亦一定法耳仁庵嚴先生云凡醫他人治過傷寒湏究前癥曽服何藥倘癥交雜先以重者爲主次論輕者假如傳經之邪治有三法在皮膚者汗之在表裏兩間者和解之在裏者下之此自外入內之治也至若體虛之人交接陰陽飲食不節則裏虛中邪又非在表可汗之法必用大熱之劑溫散經曰陰中於邪必內栗也表气微虛裏气失守故使邪中於陰也方其裏气不守而爲邪中正气怯弱故成栗也故經言寒則傷營營者血也血寒則凝而不行致四肢血气不接而厥身體冷而惡風寒附子漧薑適得其當若寒退而熱毒內攻目中不了了下利淸水腹滿又有急下之法此論少陰經之治法也若寒退而手足厥其厥乍凜腹中穪而小便不利又有四逆散之治法所謂少陰傳變與太陽相同者此也

豬苓湯

豬苓茯苓澤防滑石阿膠

少陰病下利六七日咳而嘔渇心煩不得眠者主之【原文】少陰病下利而主此方者分其小便而下利自止也渇欲飲水小便不利而主此方者導其陽邪由溺而泄則津液運化而渇自愈也然豬苓質楛輕淸之象也能滲上焦之熱茯苓味甘中宮之性也能滲中焦之濕澤防味鹹潤下之性也能滲下焦之濕滑石性寒淸肅之令也能滲濕中之熱四物皆滲利則又有利多亡陰之懼故用阿膠佐之以存津液於決瀆耳烏梅丸

烏梅【三百个】細辛桂枝人參附子【炮】黃栢【六兩】黃連【一斤】漧薑【十兩】當歸【四兩】川椒【去汗】苦酒【醋也】浸烏梅一宿去核蒸熟和藥蜜

凡厥者陰陽气不相順接便爲厥厥者手足逆冷是也【原文】

傷寒脈微而厥至七八日膚冷其人燥無暫安時者此爲藏厥非爲蚘厥也蚘厥者其人當吐蚘今病者靜而復時煩此爲藏寒蚘上入膈故煩湏臾復止烏梅丸主之【原文】

蚘音蛔人腹中長虫俗曰食虫是也

胃中冷必吐蚘吐蚘人皆知爲陰也然亦有陽癥吐蚘者蓋胃中空虛旣無穀气故蚘上而求食至咽而吐又看別癥何如不可專以胃冷爲說曽記一人陽黃吐蚘又大發斑陽毒癥口瘡咽吐蚘皆以冷劑取效是亦有陽癥矣

麻黃升麻湯

麻黃升麻漧薑官桂藥甘艸黃芩

傷寒六七日大下後寸脈沈而遲手足厥逆下部脈不至咽喉不利吐膿血泄利不止者爲難治麻黃升麻湯主之

仲景麻黃升麻湯爲下壊之劑而寸脈沈遲或厥或咽防不利咳膿血或下利不止斷作難治此藥有桂枝湯有麻黃湯有漧薑藥甘艸湯有白虎湯內更有少陽藥黃芩是也此是三陽合而標病不應下而下之壊而成肺痿也若脈不遲者去漧薑官桂不下利者亦去之寸口脈小者去黃芩此宜隨癥而加減之也前人全用藥以其前癥悉備故用三陽標藥治之經曰治病必求其本是也

亁姜黃連黃芩人參湯

方見本湯

傷寒本自寒下醫復吐下之寒格更逆吐下者主之【原文】

白頭翁湯

白頭翁【二兩】秦皮黃連黃栢【三兩】

熱利下重者白頭翁湯主之【原文下同】

下利欲飲水者以有熱故也白頭翁湯主之

四逆加人參湯

本方加人參【一兩】

問曰病發熱頭痛身疼惡寒吐利者此屬何病答曰此爲霍亂自吐下又利止復更發熱也

惡寒脈微而復利利止亡血也四逆加人參湯主之【原文】

理中丸

本方等分蜜丸

霍亂頭疼發熱身疼痛熱多欲飲水者五苓散主之寒多不用水者理中丸主之【原文】

大病瘥後喜唾久不了了者胃上有寒當以丸藥溫之宜理中丸【原文】

通脈四逆加豬膽汁湯

以白通湯加人尿豬膽汁

吐已下斷汗出而厥四肢拘急不解脈微欲絕者主之【原文】

燒裩散

卽裩襠燒灰也

傷寒陰陽易之爲病其人身體重少气少腹裏急或引陰中拘攣熱上衝胸頭重不欲舉眼中生花膝脛拘急者燒裩散主之【原文】

取此物者亦以病因於陰陽感召而得故亦以陰陽之理治之又且五味入口鹹入腎腐入腎穢入腎乃濁陰歸地之意也加襠味鹹而腐故能入少陰燒之則溫故足以化气化之則濁故足以入膀胱經曰濁陰歸六腑是也藥物𨿽陋而用意微

枳實梔子豉湯

枳實梔子【十四枚】淡豉【四合】

大病瘥後勞復者枳實梔子豉湯主之若有宿食者大黃如碁子大五六枚【原文】

漿水湯

漿水味甘酸而性涼善走故解煩渇化滯物其法以炊粟水熱投冷水中五六日味酸生白花色類漿故名若浸至敗者害人

牡蠣澤防散

大病瘥後從腰以下有水者主之【原文自明】

是書也學精天地人事備儒仙佛所以語皆見孔統癥藥方以入微字可鍼茅超前後今而擅美向猶患於四卷之祕未竭先生之藏玆獲訂與諸篇並行誠斯世之幸但期觀者玩其詞必盡索其觧勿僅大意之求用者得其防於以大其施無等陳言之視始克驅除百病不負先生種橘之苦心庶幾濟羣生俾慰吾友授梓之隠念云右海昏愚山堂後學周瑞冠多氏謹識

尙論後篇卷四

