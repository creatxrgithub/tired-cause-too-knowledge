

欽定四庫全書

子部五

禦定醫宗金鑑

醫家類

提要

【臣】等謹案

禦定醫宗金鑑九十卷乾隆十四年奉

勅撰首爲訂正傷寒論注十七卷次爲訂正金匱要略注八卷蓋醫書之最古者無過素問次則八十一難經然皆有論無方【案素問有半夏湯等一二方然偶然及之非其通例也】其有論有方者自張機始講傷寒及雜證者亦以機此二書爲宗然傷寒論爲諸醫所亂防如爭大學之錯簡攺本愈多而義愈晦病其說之太雜金匱要略𨿽不甚聚訟然注者罕所發明又病其說之不詳是以首訂二書糾訛補漏以標證治之正軌次爲刪補名醫方論八卷輯醫方者往往僅題某丸某散治某病不知病狀相似者病本多殊古人隨證消息君臣佐使有其宜攻補緩急有其序或以相輔爲用或以相制爲功甚或以相反相激巧投而取效必明制方之意而後能詳審病源以進退加減故方論並載也次爲四脈要訣一卷取崔紫虛脈訣參以內經闡虛實表裏之要紫虛者宋道士崔嘉彥之號也其書簡括而精宻李時珍瀕湖脈學嘗錄以弁首故玆亦取以爲凖次運气要訣一卷闡素問五運六气之理蓋運气𨿽不可拘泥亦不可竟廢故次於診法次爲諸科心法要訣五十四卷以盡雜証之變次爲正骨心法要防五卷則古有是術而自薛已正體類要以外無専門之書故補其遺皆有圖有說有歌訣俾學者旣易考求又便誦習也自古以來惟宋代最重醫學然林億髙保衡等校刋古書而已不能有所發明其官撰醫書如聖濟總錄太平恵民和劑局方等或博而寡要或偏而失中均不能實禆於治療故聖濟總錄惟行節本而局方尢爲朱震亨所攻此編仰體

聖主仁育之心根據古義而能得其變通參酌時冝而必求其徴驗寒熱不執成見攻補無所偏施於以拯濟生民同登壽域

涵濡培飬之澤眞無微之不至矣乾隆四十三年

五月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

欽定四庫全書

禦纂醫宗金鑑首卷

奏疏

太醫院院使加光祿寺卿銜【臣】錢斗保等謹

奏爲欽奉

上諭事干隆四年十一月十七日右院判【臣】王炳禦醫

【臣】吳謙

奉

上諭爾等衙門該修醫書以正醫學欽此【臣】等聞命之下曷勝惶懼欣躍醫道廢弛師範不立久矣皆因

醫書駮雜人不知宗今我

皇上聖慈仁心視民如子欲其同登壽域徳意之厚與天無極此乃萬世壽民公事隨防同院使【臣】錢斗保左院判【臣】陳止敬禦醫【臣】劉裕鐸合詞恭

謝

天恩【臣】等竊聞上古之醫通天之紀察地之理調其運和其化使上下合徳皆神聖爲之其道大也如此周時以冡宰領其職上保

聖躬下全民命其任重也如此至漢而降醫入方技然習之者猶非常人淳於意張機之屬迨後視醫甚輕習之者僅爲一己衣食計並不存心濟世自好之士恥與同儔是以良醫代乏其道日衰其術失傳今惟我

皇上仰體

聖祖仁皇帝

世宗憲皇帝聖心未就下頒修醫書之

防【臣】等思維醫𨿽小道實天下蒼生性命所關非諸末藝之可比也考醫之書天元玉冊本艸靈樞素問三經始自伏羲氏神農氏軒轅黃帝與臣岐伯等所作也殷時伊尹著湯液本艸戰國時扁鵲著難經後漢時張機著傷寒論其書世逺詞奧難明且多編次傳寫錯譌自晉而下至今醫書甚夥不能枚

舉𨿽諸大家多所發明然亦各自成家或博而不精或雜而不一間有自相抵牾反足惑人者皆當攺正注釋分別諸家是非先自張機書起蓋以前之書皆有法無方傷寒論金匱要略雜病論創立方法格式始有法有方誠醫宗之正派啟萬世之法程實醫門之聖書也故先攺正錯譌注釋以利天下時用【臣】等請將

大內所有醫書發出再

命下京省除書坊現行醫書外有舊醫書無板者新醫書未刻者並家藏祕書及世傳經驗良方著地方官婉諭購買或借抄錄或本人願自獻者集送太醫院

命官纂修上自三皇以至我

朝分門聚類刪其駮雜采其精粹發其餘蘊補其未備成書二部其小而約者以便初學誦讀其大而博者以便學成參考使爲師者必由是而敎爲弟子者必由是而學則醫學昌明壽民於萬萬世矣其纂修照何館例書成如何頒給之處仰候

欽定謹此

奏

聞乾隆四年十二月初二日

奏奉

防著大學士鄂爾泰酌議具奏其一應纂修事宜幷著總管考核欽此

太保議政大臣大學士三等伯總管醫書館事務【臣】鄂爾泰謹

奏爲遵

防酌議事太醫院院使錢斗保等爲欽奉

上諭纂修醫書等因一折奉

防著大學士鄂爾泰酌議具奏其一應纂修事宜幷著總管考核欽此【臣】查修書各館舊例所用纂修官提調官收掌官及考取謄錄生監以及供事紙匠俱酌量人數足用多寡不等請

防遵行在案今防

皇上特命纂修醫書以正醫學【臣】謹詳加酌議所修醫書不必另行開館卽於太醫院衙門內將現在閒房照例量加修葺盡可充用該醫院官員到館辦事亦稱近便其纂修官只需八員總修官須用二員禦醫吳謙劉裕鐸應令充總修官仍兼纂修外其餘纂修官八員應令太醫院堂官並吳謙劉裕鐸等將平日眞知灼見精通醫學兼通文理之人保舉選派如不足數再於翰林院及各部院官員內有通曉醫學者酌量查派蓋因前代醫書詞義深奧詮解不易而分門別類考訂成書旣欲理明亦須辭達旣貴詳晰尢須貫串此醫理文理分修總修四者缺一必不能成完書以垂諸久逺者也再院使錢斗保左院判陳止敬右院判王炳俱有本衙門辦理事件且

內庭差事所關重大難以分任修書之事請將該館一切應行事務令錢斗保等三員照看經理其收掌官酌用二員亦令該醫院堂官於所屬人員內選派再於該醫院效力人等內選取字畫尙好者以備謄錄如不敷用照例行文國子監直隸學政將生監秉公考試務擇字畫端楷咨送本館以憑選取供事酌用四名紙匠二名亦照例於內閣取用其在館官員人役月支桌飯工食銀兩俱照八旗誌書館例支領其應用桌凳什物紙張筆墨等項照例酌量向各該處咨取至院使錢斗保等奏折內請將

大內所有醫書發出再請

勅下直省除書坊現行醫書外有舊醫書無板者新醫書未刻者並家藏祕書及世傳經驗良方著地方官婉諭購買或暫借抄錄或本人願自獻者俱集送太醫院等語應照所奏咨明該部行文各省督撫轉飭地方官遵照辦理可也【臣】未敢擅便謹

奏請

防於乾隆四年十二月十二日

奏奉

防醫書館與修書各館不同該館纂修等官公費著照修書各館例減半支給余依議欽此

照管醫書館事務和碩和親王【臣】晝謹

奏爲遵

防議奏事干隆五年二月初七日奉

防太醫院設館纂修醫書一事著【臣】詳細查明妥議具奏欽此欽遵【臣】謹查得院使錢斗保等以古今醫書甚繁𨿽諸大家多所發明或博而不精或雜而不一皆當攺正注釋以利天下時用請將

大內所有醫書發出

命下京省令將新舊醫書並家藏祕書及世傳經驗良方集送太醫院纂修成書等情經大學士伯鄂爾泰遵

防議稱纂修醫書不必另行開館卽於太醫院閒房內修葺充用所需總修官二員應令吳謙劉裕鐸充當仍兼纂修外其餘纂修官祗需八員收掌官二員再於該院人員內選取字畫尙好者以備謄錄仍酌用供事四名紙匠二名該館一切應行事務令錢斗保等三員照看經理至官員人役月支桌飯工食銀兩俱照八旗誌書館例支領所需桌凳紙張筆墨等項向各處咨取應用所請

大內醫書發出

命下京省將新舊醫書並家藏祕書及世傳經驗良方集送太醫院之處應照所奏施行等因具

奏奉

防醫書館與修書各館不同該館纂修等官公費照修書各館例減半支給余依議欽此欽遵【臣】

復詳加確查該院遵

防將纂修事宜工食什物等項咨查各館尙未移覆及行取各省醫書之處亦未咨部通行其需用人員且未選定是以至今未曾開館【臣】將未卽速辦情節詢於錢斗保等據吳謙詞稱以前之書有法無方惟傷寒論金匱要略雜病論等書創立始有法有方謙於餘暇已詳加刪訂書成八九稍加增減卽可告竣等語竊思吳謙旣稱刪訂已成八九兼之

大內頒發醫書詳加參考誠如

聖諭縱天下之書亦未必有過於此者也請將

大內所有醫書及吳謙刪訂未成之書一並發與太醫院選擇吉期卽行開館纂修其應行事宜俱照原議辦理今旣有

大內之書並吳謙未成之書足可纂修應將行文各省咨取醫書之處毋庸議等因於乾隆五年二月十六日具

奏奉

防這所奏是館內事宜亦著和親王照看欽此

欽定四庫全書

禦纂醫宗金鑑首卷

照管醫書館事務和碩和親王【臣】晝等奉

勅纂修醫書今已告成謹奉

表恭

進者伏以

帝徳播生成易簡協陰陽之撰

皇仁大胞與中和闡位育之功

斂箕福以敷民統寒燠雨暘而厪念

辧禹圖而正位合剛柔燥濕以咸宜體好生之心以爲心五辰順布本博濟之學以爲學二气均調蕩蕩難名薄海蘊恬熙之化巍巍莫並普天防樂利之休【臣】等誠惶誠恐稽首頓首上言竊惟醫書肇自靈素方藥著於漢唐倉扁以前禁方每多不傳之祕宋元而後著述皆屬補救之文乃法立理明往哲示圓機之妙而執方廢法後世鮮淹貫之儒非有明鏡以燭其源流萬物何以盡歸仁壽必比玉防以通其表裏羣言乃能得所防歸欽惟

皇帝陛下

道接羲軒

業隆參贊

沛膏雨於山陬海澨蔀屋春生

扇仁風於云牖松扉瑤階日麗旣已登斯民於袵席更欲進斯世於吉康

念天時之寒暑不齊人事之寢興難節將正醫門之防

以昭愛養之方爰發

宮府藏書徧集古今典籍

特命【臣】等纂修旣往以詔將來誠億萬年未遇之鴻恩千百世難逢之

曠典【臣】等四診未諳五味粗分聞

命自

天悚惶無地愼選醫員細陳綱目焚膏繼晷不辭午夜丹鉛分校合參務竭一心研悅飲蔗漿以解熱旁搜摩詰之詩進昌陽以引年逺證昌黎之說理求精當不尙奇衺詞謝浮華惟期平易證詳表裏陰陽虛實寒熱方按君臣佐使性味功能酌古以凖今芟繁而摘要書凡九十卷類分十一科恭輯書成敬呈

禦覽經

宸衷之鑑定彌覺義理精深防

聖主之披陳益見微文燦著

欽定嘉名醫宗金鑑

赤文緑字誠哉壽世鴻編

雲笈瑤函允矣仁民妙術懸之九市不妨家遇越人寶之千秋正使代生岐伯實乃萬方之慶誰云一家之言伏願

澤永春臺

恩覃夏甸

修善政於六府水火金木土谷大徳常流

培元化於一心知仁聖義中和神功默運將見陽回天上人歌舜日之舒長瑞溢寰中世戴堯天之廣大矣【臣】等無任瞻

天仰

聖激切屏營之至謹奉

表恭

進以

聞

乾隆七年十二月十五日

欽定四庫全書

禦纂醫宗金鑑首卷

諸臣職名

武英殿監理照管醫書館事務和碩和親王【臣】晝太保議政大臣大學士三等伯總管醫書館事務【臣】鄂爾泰經理提調官

太醫院院使加光祿寺卿銜食三品俸紀錄三次【臣】錢斗保內務府坐辦堂郎中紀錄三次【臣】吉慶

內務府總管六庫郎中紀錄三次【臣】普福內務府郎中兼佐領云騎尉紀錄三次【臣】興貴太醫院左院判食五品俸紀錄三次【臣】陳止敬內務府總領紀錄三次【臣】福寧

總修官

太醫院右院判食五品俸兼經理事紀錄三次【臣】吳謙太醫院右院判食五品俸紀錄三次【臣】劉裕鐸纂修官

太醫院禦醫加二級紀錄三次【臣】李毓淸

太醫院禦醫加二級紀錄三次【臣】武維籓

太醫院禦醫加二級紀錄三次【臣】花三格

太醫院禦醫加三級紀錄三次【臣】施世徳

太醫院禦醫加一級紀錄二次【臣】鄧錫璋

太醫院禦醫加

一級【臣】樊君彩

太醫院八品吏目加一級紀錄二次【臣】劉紳太醫院八品吏目加一級紀錄二次【臣】甄瀚太醫院八品吏目紀錄三次【臣】何徵圖

太醫院九品吏目紀錄二次【臣】章垣采

太醫院額外九品吏目加一級紀錄二次【臣】金世榮太醫院額外吏目加一

級【臣】劉植

原任

欽天

監博

士【臣】劉裕錫遴

選廩

貢

生【臣】孫埏柱

效力副纂修官

太醫

院禦

醫加

二級【臣】兪士烜太醫院八品吏目紀錄二次【臣】朱伯徳太醫院九品吏目紀錄二次【臣】栗堅太醫院九品吏目紀錄二次【臣】張隆太醫院醫士紀錄三次【臣】張聖格太醫院醫士紀錄三次【臣】李國勳太醫院恩糧紀錄三次【臣】屠文彬遴選監生考授縣

丞【臣】祁宏源太醫

院頂

帶吏

目【臣】肯國忠太醫

院遴

選醫

生【臣】孫銓太醫

院遴

選醫

生【臣】吳灝遴

選

生

員【臣】任永年校閱官

太醫院禦醫紀錄二次【臣】沈恆寀

太醫院禦醫

加二

級【臣】盛繼祖太醫院禦醫加二級紀錄二次【臣】施世琦太醫院禦醫加一級紀錄二次【臣】陳燦太醫院禦醫加二級紀錄二次【臣】龔可法

太醫院八品吏目加四級紀錄二次【臣】朱廷錦太醫院八品吏目紀錄二次【臣】朱嘉猷

太醫院吏目加一級軍功紀錄二次又二次【臣】陶起麟太醫院醫士紀錄二次【臣】周翯

太醫院醫士紀錄二次【臣】姬斌

收掌官

太醫院額外吏目加

一級【臣】崔生偉太醫院額外吏目加

一級【臣】甘仁謄錄官

監

生

捐職

州同【臣】福海

監

生【臣】攺師立

監

生【臣】唐明俊

監

生【臣】孫燕

監

生【臣】薩克愼

監

生【臣】姜起蛟

生

員【臣】馬玢

生

員【臣】張爾諶

生

員【臣】於鐸

生

員【臣】李成琯

武

生【臣】楊瑛效力謄錄官

監

生捐

職

州

同【臣】陳誠監

生考

授

縣

丞【臣】伍傑監

生考

授

吏

目【臣】舒量

監

生【臣】鄭尙橒

生

員【臣】吳秉幹

生

員【臣】劉文炯

生

員【臣】孫宏度

生

員【臣】馬琰

生

員【臣】雷開基

生

員【臣】馮洲

生

員【臣】章繼輪

醫

生【臣】朱觀

武英殿監造

內務府南苑郎中兼佐領加五級紀錄十次【臣】雅爾岱內務府錢糧衙門郎中兼佐領加五級紀錄十一次【臣】永保內務府愼刑司員外郎紀錄一次【臣】永忠同知

加一

級紀

錄九

次【臣】英亷內務府廣儲司司庫加二

級【臣】三格監

造

加

一

級【臣】李保

監

造【臣】鄭桑格

庫

掌【臣】李延偉

庫

掌【臣】虎什泰

禦纂醫宗金鑑首卷諸臣職名

欽定四庫全書

禦纂醫宗金鑑首卷

總目

卷一

訂正傷寒論注

辧太陽病衇證並治上篇

卷二

訂正傷寒論注

辧太陽病衇證並治中篇

卷三

訂正傷寒論注

辧太陽病衇證並治下篇

卷四

訂正傷寒論注

辧陽明病衇證並治全篇

卷五

訂正傷寒論注

辧少陽病衇證並治全篇

卷六

訂正傷寒論注

辧太陰病衇證並治全篇

卷七

訂正傷寒論注

辧少陰病衇證並治全篇

卷八

訂正傷寒論注

辧厥陰病衇證並治全篇

卷九

訂正傷寒論注

辧合病並病衇證並治篇

卷十

訂正傷寒論注

辧差後勞復食復陰陽易病衇證並治篇

卷十一

訂正傷寒論注

辧壞病衇證並治篇

卷十二

訂正傷寒論注

辧溫病衇證並治篇

卷十三

訂正傷寒論注

辧痙濕暍病衇證並治篇

卷十四

訂正傷寒論注

辧霍亂病衇證並治篇

卷十五

訂正傷寒論注

辧可汗病衇證篇

辧不可汗病衇證篇

辧可吐病衇證篇

辧不可吐病衇證篇

辧可下病衇證篇

辧不可下病衇證篇

卷十六

訂正傷寒論注

平衇法篇

辧衇法篇

卷十七

訂正傷寒論注

正誤

存疑

陶隱居名醫別錄合藥分劑法則

三陰三陽經衇圖注

傷寒刺灸等穴圖

卷十八

訂正金匱要略注

藏府經絡先後第一

痙濕暍第二

卷十九

訂正金匱要略注

百合狐惑陰陽毒第三

瘧病第四

中風歷節第五

血痺虛勞第六

肺痿肺癰欬嗽上气第七

卷二十

訂正金匱要略注

奔豚气第八

胸痺心痛短气第九

腹滿寒疝宿食第十

五藏風寒積聚第十一

驚悸吐衄下血胸滿瘀血第十二

卷二十一

訂正金匱要略注

痰飲欬嗽第十三

消渴小便利淋第十四

水气病第十五

卷二十二

訂正金匱要略注

黃疸病第十六

嘔吐噦下利第十七

瘡癰腸癰浸淫第十八

跌蹶手指臂腫轉筋陰狐疝蛔虫第十九

卷二十三

訂正金匱要略注

婦人妊娠第二十

婦人產後病第二十一

婦人雜病第二十二

雜療第二十三

卷二十四

訂正金匱要略注

禽獸虫魚禁忌第二十四

果食菜谷禁忌第二十五

卷二十五

訂正金匱要略注

正誤

存疑

卷二十六

刪補名醫方論

獨參湯起至硃砂安神丸止【計二十五方】

卷二十七

刪補名醫方論

補中益气湯起至五味子散止【計二十五方】

卷二十八

刪補名醫方論

續命湯起至香薷飲止【計二十四方】

卷二十九

刪補名醫方論

黃連解毒湯起至外臺茯苓飲止【計二十七方】

卷三十

刪補名醫方論

礞石滚痰丸起至托裏消毒飲止【計二十四方】

卷三十一

刪補名醫方論

桂枝湯起至十棗湯止【計二十九方】

卷三十二

刪補名醫方論

大承气湯起至茵蔯蒿湯止【計二十五方】

卷三十三

刪補名醫方論

小柴胡湯起至白頭翁湯止【計二十方】

卷三十四

四診要訣

望色聞聲問證切衇診法

卷三十五

運气要訣

太虛圖起至衝陽諸衇穴圖止

卷三十六

傷寒心法要訣

傷寒傳經從陽化熱從陰化寒原委起至陰毒止

卷三十七

傷寒心法要訣

表熱裏熱起至陰陽易止

卷三十八

傷寒心法要訣

類傷寒五證起至河間兩解利法止

卷三十九

雜病心法要訣

眞中風

類中風

傷風

痓病

痺證

痿證

腳气

卷四十

雜病心法要訣

內傷

虛勞

勞瘵

自汗盜汗

失血

消渴

卷四十一

雜病心法要訣

神病

癲狂癇

諸气

遺精

赤白濁帶

痰飲

欬

喘急哮吼

脹滿水腫

卷四十二

雜病心法要訣

瘧疾

霍亂

嘔吐噦

翻胃噎膈

泄瀉

痢疾

黃疸

積聚

疝

卷四十三

雜病心法要訣

頭痛暈

眼目

牙齒口舌

咽喉

肩背痛

心腹諸痛

胸脇痛

腰痛

小便閉癃

遺尿不禁

大便燥結

卷四十四

婦科心法要訣

調經

經閉

卷四十五

婦科心法要訣

崩漏

帶下

癥瘕積痞痃癖疝

嗣育

卷四十六

婦科心法要訣

胎前諸證

卷四十七

婦科心法要訣

產後諸證

卷四十八

婦科心法要訣

產後諸證

卷四十九

婦科心法要訣

乳證

前陰諸證

雜證

卷五十

幼科心法要訣

四診總括起至虎口三關部位

初生門【上】

卷五十一

幼科心法要訣

初生門【下】

驚風

癇證

卷五十二

幼科心法要訣

疳證

吐證

瀉證

卷五十三

幼科心法要訣

感冒

瘟疫

暑證

霍亂

痢疾

瘧疾

欬

喘證

卷五十四

幼科心法要訣

痰證

疝證

淋證

頭痛

腹痛

黃疸

水腫

腹脹

卷五十五

幼科心法要訣

發熱

積滯

癖疾

汗證

失血

雜證

卷五十六

痘疹心法要訣

痘門證治

卷五十七

痘疹心法要訣

痘疹並證治

卷五十八

痘疹心法要訣

痘中雜證【上】

卷五十九

痘疹心法要訣

痘中雜證【下】

男婦年長出痘門

疹門證治

卷六十

種痘心法要旨

種痘諸法

卷六十一

外科心法要訣

人身經絡圖歌起至藥筒拔法歌止

卷六十二

外科心法要訣

腫痬主治類方

腫痬敷貼類方

潰痬主治類方

洗滌類方

膏藥類方

痳藥類方

去腐類方

生肌類方

卷六十三

外科心法要訣

頭部

面部

卷六十四

外科心法要訣

項部

背部

腰部

卷六十五

外科心法要訣

眼部

鼻部

耳部

口部

唇部

齒部

卷六十六

外科心法要訣

舌部

喉部

胸乳部

卷六十七

外科心法要訣

腹部

腋部

肋部

內癰部

卷六十八

外科心法要訣

肩部

臑部

臂部

手部

卷六十九

外科心法要訣

下部

臀部

卷七十

外科心法要訣

股部

膝部

卷七十一

外科心法要訣

脛部

足部

卷七十二

外科心法要訣

發無定處【上】

卷七十三

外科心法要訣

發無定處【中】

卷七十四

外科心法要訣

發無定處【下】

卷七十五

外科心法要訣

雜證部

卷七十六

外科心法要訣

嬰兒部

卷七十七

眼科心法要訣

目睛原始歌起至胎患內障歌止

卷七十八

眼科心法要訣

外障總名歌起至附外治方止

卷七十九

刺灸心法要訣

九鍼原始起至十二經衇气血多少歌止

卷八十

刺灸心法要訣

諸經起止全圖起至足三陽經總穴名止

卷八十一

刺灸心法要訣

手太陰肺藏圖起至脾經分寸歌止

卷八十二

刺灸心法要訣

手少陰心藏圖起至心包絡經分寸歌止

卷八十三

刺灸心法要訣

足少陰腎藏圖起至肝經分寸歌止

卷八十四

刺灸心法要訣

奇經八衇總歌起至陰維衇分寸歌止

卷八十五

刺灸心法要訣

前面要穴圖起至足部主病要穴歌止

卷八十六

刺灸心法要訣

灸難產圖起至煮鍼藥方止

卷八十七

正骨心法要旨

外治手法

卷八十八

正骨心法要旨

圖形並內外證治諸法

卷八十九

正骨心法要旨

圖形並內外證治諸法

卷九十

正骨心法要旨

雜證治法

禦纂醫宗金鑑首卷總目

欽定四庫全書

禦纂醫宗金鑑首卷

凡例

一醫書自靈素而後惟漢張機傷寒論金匱要略二書實一衇相承但義理淵深方法微奧領防不易且多譌錯舊注隨文附防難以傳信今於其錯譌者悉爲訂正逐條詳加注釋更集諸注之實足闡發微義者以備參考

一方者一定之法法者不定之方也古人之方卽古人之法寓焉立一方必有一方之精意存於其中不求其精意而徒執其方是執方而昧法也舊有醫方考醫方解等書尙未能暢發前人之精意今於各書中能透發古方之精意者萃而集之不當者刪之未備者補之

一天時之不齊民病所由生也素問言五運六气特詳醫不明此則不識亢害承制淫勝郁復之理不足以稱醫之良也但經文散見諸篇學者每有望洋之嘆今搜集成編俾一覽無遺庶易於融防貫通

一望聞問切古聖稱爲聖神工巧蓋醫者之首務也經云能合色衇可以萬全又云聞其聲而知其人之疾苦問其苦欲而知其病之所在是𨿽聖人不能捨此以爲法也而況後學乎今取崔紫虛四言衇訣上合靈素之言望聞問切者集爲一編學者熟讀玩味臨証之時自有得心應手之妙

一婦科諸證與方衇無異惟經帶崩漏胎產癥瘕不同玆集於此數證折衷羣書詳加探討病情方藥要歸正當其他諸證與方衇同者仍當於雜證門求之

一嬰兒气血未充形神怯弱藏府柔脆風痰驚食諸邪易乘難去故急則爲驚緩則成疳卽吐瀉感冒等證治之稍不如法皆足變生不測前賢稱爲難醫不誠然哉非理明心細識精膽大未易擅塲玆分門別類博采羣書撮其精粹以爲幼科指南

一痘疹亦嬰兒之一證也而必耑其科者以其傳變迅速猶方衇之傷寒不可以時日待也𨿽然治痘誠難而得其要防則難者易矣蓋痘自稟賦天時人事以及發熱見防起脹灌漿結痂落痂莫不有順險逆之三候順證不藥而愈險證非藥不愈逆證𨿽藥無濟業是科者能於此辧之明審之確更詳察其虛實寒熱所兼所挾之證而治之則於以挽回造化也無難矣疹證𨿽有數種惟痳疹一證變幻莫測更宜詳究若夫種痘一法則又去逆就順化險爲平欲以人定勝天者也自宋以後始有是法皆互相授受未有成書今取耑科世業屢經試驗方法載之於書

一眼科自靈樞大惑篇數語已足該後世五輪八廓之義千金外臺又演其旨銀海精微列證百餘條龍木論分爲五輪八廓內障外障七十二證宋金元明諸賢著述各有發明可謂旣詳且盡矣然五輪之說尙本於經而八廓則憑臆立論三因病情未見精切玆特據經訂正采輯諸書精蘊棄其駮雜

一靈樞經爲刺灸家鼻祖其文精微詳盡銅人一圖星羅棋布甲乙千金等書闡其意旨然精斯術者恆不易得何也誠以經衇流行交防支別過接之際與夫井滎兪經合原等穴毫釐一差千里遂謬非窮究博考口傳心授鮮能得其奧旨近世惟天星奇穴猶有得其傳者其他未之嘗聞今取靈樞各家之書精研詳究考其分寸明其行列一一繪圖立說

一人身藏府根於內經絡行於外气血流貫於其中醫固無內外之可分也苐以証之形於外故稱之曰外科經云六府不和畱結爲癰亦可知無外之非本於內矣是集繪圖立說外以辧其形色部位經絡內以察其藏府气血與夫陰陽虛實六淫七情病因方藥內治外治諸法詳載於篇

一正骨科向無成書各家著述惟凖防稍備然亦只言其證藥而於經絡部位骨度名目手法俱未嘗詳言之今考靈素骨度篇及十二經絡與所傷部位及外治內治藥餌手法器具一一繪圖立說彚集成書

一證候傳變難以言盡而其要不外陰陽表裏寒熱虛實八者而已是集凡論一證必於是八者反覆詳辧故謂之心法經云知其要者一言而終不知其要流散無窮此之謂歟

一醫者書不熟則理不明理不明則識不精臨證遊移漫無定見藥證不合難以奏效今於古今之言病機病情治法方藥上參靈素棄其偏駮錄其精粹編爲歌鈐學者易於成誦故曰要訣

禦纂醫宗金鑑首卷凡例﹤子部﹐醫家類﹐禦纂醫宗金鑑﹥

欽定四庫全書

禦纂醫宗金鑑卷一

訂正仲景全書凡例

一傷寒論與金匱要略原是一書自林億校刋遂分爲二殊失先賢之意後趙開美仍合爲一書今復其舊使後學知傷寒與雜證原非有二也

一全書經文諸家舊本或字有增減或節有分合或重出不書衍文或正誤各不相同是集則以仲景全書爲凖而參之各家以昭畫一

一傷寒論金匱要略法律本自井然但系千載遺書錯誤頗多𨿽經歷代注家編次詮解然各執己見位置無常難以爲法玆集傷寒分經仍依方有執條辧而次序先後則更爲變通金匱門類悉照林億校本而綱領條目則詳爲分別並不拘泥前人惟在啟發後學足禆實用

一經中凡錯簡遺誤文義不屬應攺補刪移者審辧精覈皆詳於本條經文之下其有全節文義不相符合絕難意解者𨿽勉加注釋終屬牽彊然其中不無可采之句故另彚二帙一曰正誤一曰存疑附之卷末以備參考金匱要略仿此

一書中辭精義奧注釋誠難若徒尙辭華必支離蔓衍何以闡發微言是注惟期簡易明顯發揮經旨間或旁參互證亦惟援引本經不事虛文用滋惑

一傷寒論自成無已創注以來踵之者百餘家金匱要略自趙良衍義後繼之者十餘人各有精義羽翼經文然或渉浮泛或近隱晦醇疵並見難以適從玆汰其重復刪其冗防取其精確實有發明者集注於右用資考證

一上古有法無方自仲景始有法有方其規矩變化之妙立法成方之旨各有精義皆當眀晰玆於每方必審究其立方主治之理君臣佐使之相輔功能性味之相合一一解於其後卽方中用水之甘瀾麻沸火之宜文宜武煎之緩急漬之遲速服之頻頓莫不各有適病之宜前人或置而不論者必備錄而詳解之

一是集傷寒則首六經次合病並病次差後勞復食復陰陽易次壊病溫病痙濕暍霍亂次可汗不可汗可吐不可吐可下不可下次平衇辧衇法此一書之次第也首綱領次具證次出方次因誤致變次因逆成壊此一篇之次第也首經文次注釋次集注次方藥次方解集解其經文有缺誤者則加辧論於經文之下以按字冒之其與本條互相發明而非専論本條者加辧論於本注之後亦以按字冒之此逐條之次第也俾後學了然心目易於融防貫通金匱要略序法仿此

一金匱二十五章內有與傷寒文同者十之一二𨿽爲重出然亦間有義別之處今將傷寒論中已有専注者則不復贅釋其與本經切要者必重加發明以闡揚其旨

一古人姓氏有傳記詳明者昭昭可考若僅書其字則無從知其名矣夫以其人竭慮殫精久而冺其迹所不忍也故於無考者書其字可考者書其名以示不沒其善之意

禦纂醫宗金鑑卷一凡例

欽定四庫全書

禦纂醫宗金鑑卷一

訂正仲景全書傷寒論注太陽上篇目錄

桂枝湯

桂枝加附子湯

五苓散

麻黃杏子石膏甘艸湯

十棗湯

桂枝加人參湯

葛根黃芩黃連湯

桂枝去芍藥湯

桂枝去芍藥加附子湯

桂枝加厚朴杏子湯

蒂散

大陷胸湯

小陷胸湯

三物白散

大陷胸丸

文蛤散

禦纂醫宗金鑑卷一目錄

欽定四庫全書

禦纂醫宗金鑑卷一

訂正仲景全書傷寒論注

傷寒論後漢張機所著發眀內經奧旨者也並不引古經一語皆出心裁理無不該法無不備蓋古經皆有法無方自此始有法有方啟萬世之法程誠醫門之聖書但世逺殘闕多編次傳寫之誤今博集諸家注釋采其精粹正其錯譌刪其駁雜補其闕漏發其餘蘊於以行之天下則大法微言益昭諸萬世矣

辧太陽病衇證並治上篇

太陽主表爲一身之外藩總六經而統榮衛凡外因百病之襲人必先於表表气壯則衛固榮守邪由何入經曰𨿽有大風苛毒勿之能害是也若表气虛則榮衛之气不能禦外故邪得而乘之經曰虛邪不能獨傷人必因身形之虛而後客之也衛陽也榮陰也風陽邪也寒陰邪也邪之害人各從其類故中風則衛受之傷寒則榮受之衛分受邪則有汗爲虛邪桂枝證也榮分受邪則無汗爲實邪麻黃證也榮衛俱受邪均無汗皆爲實邪大靑龍證也大綱三法用之得當其邪立解用違其法變病百出緣風爲百病之長故以風中衛列爲上篇寒傷榮與風寒兩傷列爲中下二篇其條目俱詳於本篇之下俾讀者開卷了然有所遵循也

太陽之爲病衇浮頭項彊痛而惡寒

【注】太陽膀胱經也太陽之爲病謂太陽膀胱經之所爲病也太陽主表表統榮衛風邪中衛寒邪傷榮均表病也衇浮表病衇也頭項彊痛惡寒表病證也太陽經衇上額交巓入絡腦還出別下項連風府故邪客其經必令頭項彊痛也惡寒者因風寒所傷故惡之也首揭此條爲太陽病之提綱凡上中下三篇內稱太陽病者皆指此衇證而言也

【按】榮衛二者皆胃中後天之穀气所生其气之淸者爲榮濁者爲衛衛卽气中之慓悍者也營卽血中之精粹者也以其定位之體而言則曰气血以其流行之用而言則曰營衛營行衇中故屬於陰也衛行衇外故屬於陽也然營衛之所以流行者皆本乎腎中先天之一气故又皆以气言曰營气衛气也

【集注】滑壽曰衇在肉上行主表也

方有執曰表卽皮膚榮衛麗焉故衇見尺寸俱浮知病在太陽表也項頸後也惡寒者該風而言也風寒初襲而郁於表不能再勝風寒之外忤故畏惡之

程應旄曰太陽經之見證莫確於頭痛惡寒故首揭之

吳人駒曰頭爲三陽之通位項爲太陽之専位有所障礙不得如常之柔和是爲彊痛

太陽病發熱汗出惡風衇緩者名爲中風

【注】太陽病卽首條衇浮頭項彊痛而惡寒之謂也衛爲表陽風屬陽邪風邪中人則衛受之從其類也風中於衛卽發熱者以風衛皆陽其性本熱故變熱甚防不似傷寒待其閉郁而始熱也衛病不能固表又爲陽邪所蒸故腠理疏而汗出也汗出表虛爲風所忤故惡風也風性柔軟故衇緩也此承上條言太陽病又兼見此衇證者名曰中風以爲中風病之提綱後凡稱中風者皆指此衇證而言也

【集注】方有執曰衇緩卽下文陽浮而陰弱之謂言旣有如首條所揭之太陽病加之發熱汗出惡風而衇緩者則其病乃是觸犯於風所致故名中風汪琥曰中風非東垣所雲中府中藏中血衇之謂蓋中字與傷字同義仲景論中不直言傷風者恐後學不察以咳鼻塞聲重之傷風混同立論故以中字別之也衇緩當作浮緩看浮是太陽病衇緩是中風衇中篇緊衇亦當仿此

太陽中風陽浮而陰弱陽浮者熱自發陰弱者汗自出嗇嗇惡寒淅淅惡風翕翕發熱鼻鳴漧嘔者桂枝湯主之

【注】太陽中風卽上二條合而言之又詳舉其證以出其治也後凡稱太陽中風者皆指此衇此證也陰陽指榮衛而言非指尺寸浮沈也陽浮卽越人曰三菽之浮肺之浮也肺主皮毛取之而得者卽衛分之浮也六菽之浮心之浮也心主血衇取之而得者卽營分之浮也營分之浮較之衛分之浮則無力而弱故曰陽浮而陰弱也衛爲風客則衛邪彊而發熱矣故曰陽浮者熱自發營受邪蒸則營不固而汗出矣故曰陰弱者汗自出營衛不和則肌表疏緩故有嗇嗇之惡寒淅淅之惡風翕翕之發熱也然在皮膚之表非若傷寒之壯熱無汗惡寒𨿽近烈火而不減惡風𨿽處宻室而仍畏也皮毛內合於肺皮毛不固風邪侵肺則气壅而鼻鳴矣胸中者陽气之本衛陽爲風邪所幹不能敷布則气上逆而爲漧嘔矣故宜桂枝湯解肌固表調和營衛也

【集注】程應旄曰嗇嗇惡寒者肌被寒侵怯而斂也淅淅惡風者肌因風灑疏難禦也翕翕發熱者肌得熱蒸合欲揚也嗇嗇淅淅翕翕字俱從皮毛上形容較之傷寒之見證自有浮沈淺深之別

桂枝湯方

桂枝【三兩去皮】

芍藥【三兩】

甘艸【二兩炙】

生薑【三兩切】

大棗【十二枚擘】

右五味防咀三味以水七升微火煮取三升去滓適寒溫服一升服已須歠熱稀粥一升餘以助藥力溫覆令一時許徧身漐漐微似有汗者益佳不可令如水流漓病必不除若一服汗出病差停後服不必盡劑若不汗更服依前法又不汗後服當小促其間半日許令三服盡若病重者一日一夜周時觀之服一劑盡病證猶在者更作服若汗不出者乃服至二三劑禁生冷黏滑肉麫五辛酒酪臭惡等物

【按】桂枝湯方桂枝下有去皮二字夫桂枝气味辛甘全在於皮若去皮是枯木矣如何有解肌發汗之功宜刪此二字後仿此

【方解】名曰桂枝湯者君以桂枝也桂枝辛溫辛能發散溫通衛陽芍藥酸寒酸能收斂寒走陰營桂枝君芍藥是於發汗中寓斂汗之旨芍藥臣桂枝是於和營中有調衛之功生薑之辛佐桂枝以解表大棗之甘佐芍藥以和中甘艸甘平有安內攘外之能用以調和中气卽以調和表裏且以調和諸藥以桂芍之相須姜棗之相得借甘艸之調和陽表陰裏气衛血營並行而不悖是剛柔相濟以相和也而精義在服後須防啜稀粥以助藥力蓋穀气內充不但易爲釀汗更使已入之邪不能少畱將來之邪不得復入也又妙在溫覆令一時許漐漐微似有汗是授人以微汗之法也不可令如水流漓病必不除是禁人以不可過汗之意也此方爲仲景羣方之冠乃解肌發汗調和營衛之第一方也凡中風傷寒衇浮弱汗自出而表不解者皆得而主之其他但見一二證卽是不必悉具故麻葛靑龍發汗諸劑咸用之也若汗不出麻黃證也衇浮緊麻黃衇也固不可與桂枝湯然初起無汗已用麻黃髮汗汗解後復煩衇浮數者與下後衇仍浮气上衝者及下後下利止而身痛不休者經中皆用此以解外誠以此時表𨿽未解腠理已疏邪不在皮毛而在肌肉且經汗下津液已傷故衇證𨿽同麻黃而主治當屬桂枝也粗工妄謂桂枝湯専治中風不治傷寒使人疑而不用又謂専走肌表不治他病不知此湯倍芍藥生薑加人參名桂枝新加湯用以治榮表虛寒肢體疼痛倍芍藥加飴糖名小建中湯用以治裏虛心悸腹中急痛再加黃耆名黃耆建中湯用以治虛損虛熱自汗盜汗因知仲景之方可通治百病也適寒溫服歠熱稀粥以助藥力欲使穀气內充易爲釀汗也溫覆令一時許微似有汗不令如水流漓謂不可過汗也蓋取汗在不緩不急不多不少緩則邪必畱連急則邪反不盡汗多則亡其陽汗少則病必不除若一服汗出病差謂病輕者初服一升病卽解也停後服不必盡劑謂不可再服第二升恐其過也若不汗更服依前法謂初服不汗出未解再服一升依前法也又不汗後服謂病仍不解後服第三升也小促其間半日許令三服盡謂服此第三升當小促其服亦不可太緩以半日三時許爲度令三服盡始適中其服之宜也若病重者初服一劑三升盡病不解再服一劑病猶不解乃更服三劑以一日一夜周十二時爲度務期汗出病解而後已後凡有曰依服桂枝湯法者卽此之謂也

太陽病發熱汗出者此爲榮弱衛彊故使汗出欲救邪風者宜桂枝湯

【注】此釋上條陽浮陰弱之義也經曰邪气盛則實精气奪則虛衛爲風入則發熱邪气因之而實故爲衛彊是衛中之邪气彊也營受邪蒸則汗出精气因之而虛故爲營弱是營中之陰气弱也所以使發熱汗出也欲救邪風者宜桂枝湯

【集注】方有執曰上言陽浮而陰弱此言營弱衛彊衛彊卽陽浮營弱卽陰弱彼此互言而互相發明者也救者解救救防之謂不曰風邪而曰邪風者以本體言也

病人藏無他病時發熱自汗出而不愈者此衛气不和也先其時發汗則愈宜桂枝湯

【注】此釋上條榮衛不和之證而又就其時發熱汗出者以明其治也藏裏也無他病謂裏無他病也有時發熱有時不熱有時汗出有時不汗出其表病流連而不愈者非榮不和是衛彊不與榮和也當於未熱未汗之時預用桂枝湯解肌發汗迎而奪之以遏其勢則熱退汗斂而病自愈矣

【集注】方有執曰時以暫言衛气不和者表有邪風而不和也先其時者言於未發熱之先也

程知曰陰虛諸病亦時發熱自汗若裏無他病而時熱自汗則爲衛受風邪未得解散宜於將發之時先用桂枝湯乘其欲動而擊之

程應旄曰桂枝爲解肌之劑而有時云發汗者何也以其能助衛气升騰使正气得宣而汗出與麻黃湯逐邪气使汗從外泄者不同

汪琥曰及其發熱自汗之時用桂枝湯發汗則愈苟失其時則風邪入裏病熱必深桂枝湯非所宜矣

病常自汗出者此爲榮气和榮气和者外不諧以衛气不共榮气諧和故爾以榮行衇中衛行衇外復發其汗榮衛和則愈宜桂枝湯

【注】此又釋上條榮衛所以不和之義也言病有時常自出汗者此爲榮气已和也榮气和而熱仍不解者則是衛外之气猶不諧而不與榮气共和諧也所以榮气𨿽和而時時自汗出病猶不解也蓋以榮行衇中衛行衇外衛不和則榮𨿽和而病不解故復發其汗以抑衛而和榮榮衛和而病自愈矣亦宜桂枝湯

【集注】方有執曰此與上條同上以暫言此言常者謂無時不然也上言藏藏爲陰而主裏此言榮榮亦陰而主裏以暫言故其詞略以常言故其詞詳兩相互發義不殊也

諭昌曰此明衛受邪風榮自汗出之理凡汗出榮和而發熱不解是衛彊不與榮和也復發其汗俾風邪從肌竅外出斯衛不彊而與營和矣正如中酒發狂酒去其人帖然也榮受寒邪不與衛和宜麻黃湯亦然

吳人駒曰上條發作有時此則無時而不自汗出但熱不解者亦屬榮衛不和蓋榮衛相得之爲和而榮不得獨爲之和也

張錫駒曰衛气者所以肥腠理司開闔衛外而爲固也今受邪風不能衛外故常自汗出而熱不解此爲榮气和而衛不和也

魏荔彤曰前以桂枝解肌者和其衛而時發熱之熱止此以桂枝發汗者和其衛而常自汗之汗止蓋發其表而熱解矣故總結之曰榮衛和則愈

太陽病初服桂枝湯反煩不解者先刺風池風府卻與桂枝湯則愈

【注】太陽病服桂枝湯外證不解者可更作服今初服不惟不解而反加煩是表邪太盛若遽與桂枝恐更生煩熱故宜先行刺法疏其在經邪熱然後卻與桂枝發其肌腠風邪俾外內調和自然汗出而解矣

【集注】方有執曰桂枝全在服法發汗切要如經若服不如法汗不如經病必不除所以反煩反者轉也言轉加熱悶也風池穴在耳後陷者中按之引於耳中手足少陽衇之防刺可入同身寸之四分風府穴在項上入髮際同身寸之一寸大筋內宛宛中督衇陽維二經之防刺可入同身寸之四分張志聰曰風池風府𨿽非太陽穴道乃屬太陽經衇所循之部故刺之以衰太陽之病勢

魏茘彤曰恐誤認此爲已傳之躁煩故標出以示人言不解則太陽之證俱在但添一煩知其非傳裏之煩而仍爲表未解之煩也

欲自解者必當先煩乃有汗而解何以知之衇浮故知汗出解也

【注】汗之不解而煩太陽證仍在者是表邪盛也有陽明證者是裏熱盛也然亦有欲自解而未解先煩者則又爲邪正相爭作汗之兆也當其煩時解與不解固不可定但診其六衇俱浮則知邪欲還表當汗出而解矣

【集注】程知曰天地鬱蒸而雨作人身煩悶而汗作當以衇浮決之設衇不浮則煩又爲入裏之矣程應旄曰如診得衇浮卽是邪還於表之兆切勿妄治其煩使汗卻而當解者反不解也

沈眀宗曰夫自解證有從衂解有從下血而解有從下利而解有從小便暗除而解者此卽太陽戰汗之一端或從衇辧或從證參仲景妙義散見諸篇務必合參則備

病六七日手足三部衇皆至大煩而口噤不能言其人躁擾者必欲解也

【注】病至六七日手足陰陽三部衇皆至而浮忽然大煩口噤不能言躁擾不寜者此邪正俱實爭勝作汗之象故曰必欲解也

【集注】成無己曰手足三部衇皆至爲正气盛邪气𨿽甚必欲解也

若衇和其人大煩目重臉內際黃者此欲解也

【按】臉字當是瞼字瞼眼也作臉字非

【注】衇和而大煩者其解未可卜也若其人目重瞼者是瞼覆下垂目欲合也爲陰來濟陽之兆內際黃者爲胃气來復之徵故曰此欲解也

問曰衇病欲知愈未愈者何以別之答曰寸口闗上尺中三處大小浮沈遲數同等𨿽有寒熱不解者此衇陰陽爲和平𨿽劇當愈

【注】衇偏勝則病衇和平則愈今寸口闗上尺中三部衇俱見浮沈遲數大小同等陰陽和平之象卽有寒熱不解之病𨿽劇亦當愈也

【集注】內經曰寸口人迎兩者相應若引繩大小齊等者名曰平人

程知曰大小浮沈遲數同等謂三部九無相失也蓋大不甚大小不甚小浮不甚浮沈不甚沈遲不甚遲數不甚數爲沖和平等之象也

病有發熱惡寒者發於陽也無熱惡寒者發於陰也發於陽者七日愈發於陰者六日愈以陽數七陰數六故也

【注】病謂中風傷寒也有初病卽發熱而惡寒者是謂中風之病發於衛陽者也有初病不發熱而惡寒者是謂傷寒之病發於榮陰者也發於陽者七日愈發於陰者六日愈以陽合七數陰合六數也

【集注】方有執曰此推原中風傷寒之所以始以要其所以終之意凡在太陽皆惡寒也發起也愈瘳也程知曰此辧太陽病有發熱有不發熱之故也風陽也衛亦陽也寒陰也榮亦陰也中風傷寒均爲表證而風入衛則邪發於陽而爲熱寒入榮則邪發於陰而不卽熱陽行速故常過經而遲愈一日陰行遲故常循經而早愈一日觀此則風寒之辧了然矣

魏荔彤曰風傷衛寒傷榮旣在太陽則未有不發熱者但遲速有間耳至於惡寒則同也發於陽發於陰之義不過就風爲陽衛亦陽寒爲陰榮亦陰而言殊未及於三陰也

問曰凡病欲知何時得何時愈答曰假令夜半得病者明日日中愈日中得病者夜半愈何以言之日中得病夜半愈者以陽得陰則解也夜半得病明日日中愈者以陰得陽則解也

【注】凡病之起不外乎陰陽以爲病非陽勝陰卽陰勝陽凡病之愈亦不外乎陰陽以爲和非陽得陰解卽陰得陽解陽得陰解者謂日中得病今日夜半愈也陰得陽解者謂夜半得病明日日中愈也

【集注】方有執曰日中夜半以大略言余時可仿此意而推也

太陽病頭痛至七日已上自愈者以行其經盡故也若欲作再經者鍼足陽明使經不傳則愈

【注】太陽病頭痛至七日已上自愈者以行其經盡故也謂太陽受病其邪傳行六日三陽三陰經盡至七日已上三陽三陰之病日衰大邪皆去此不作再經故自愈也再者再傳陽明經也謂其邪已傳經盡熱盛不衰欲再轉屬陽明故也鍼足陽明以泄其熱使其邪不再傳則愈矣

【集注】方有執曰七日已上者該六日而言也

魏荔彤曰方有執謂鍼以遏其邪諭昌謂鍼以竭其邪言遏言竭皆言泄之也凡鍼刺者泄其盛气也故前言刺風池風府亦主泄其風邪暴甚之意因刺法乃治熱之善防不欲人妄施汗下溫三法也言足陽明自是胃之經穴必有實欲再傳之勢方可刺之

閔芝慶曰太陽受病以次而終於厥陰爲傳經盡諸經受病至七日已上自愈者爲行其經盡故也今有自太陽再傳之說若果傳徧六經厥陰再傳太陽太陽再傳陽明則何不於厥陰未傳太陽之前預鍼太陽而必待傳陽明然後鍼陽明哉於此可知三陰從無再傳太陽之病但轉屬陽明耳

風家表解而不了了者十二日愈

【注】風家謂太陽中風也表解謂用桂枝湯病已解也不了了者不淸楚也言用桂枝湯其表已解而猶不淸楚者在經余邪未盡耳十二日經盡之時余邪盡自然愈也

【集注】魏荔彤曰此條申眀太陽中風病愈後風邪畱滯之證應聴其自愈也

太陽病頭痛發熱汗出惡風者桂枝湯主之【重出衍文】桂枝本爲解肌若其人衇浮緊發熱汗不出者不可與也常須識此勿令誤也

【注】夫桂枝湯本爲解肌中風表虛之藥也若其人衇浮緊發熱汗不出者乃傷寒表實之病不可與也常須識此爲麻黃湯證勿令誤與桂枝湯也

【集注】程應旄曰可與不可與在毫釐疑似之間誤多失之於倉卒須常將營衛之分別處兩兩互勘陰陽不悖虛實了然不以桂枝誤治衇浮緊汗不出之傷寒自不致以麻黃誤治衇浮緩汗自出之中風矣

若酒客病不可與桂枝湯得之則嘔以酒客不喜甘故也

【注】酒客謂好飲之人也酒客病謂過飲而病也其病之狀頭痛發熱汗出嘔吐乃濕熱薫蒸使然非風邪也若誤與桂枝湯服之則嘔以酒客不喜甘故也

【集注】成無己曰酒客內熱喜辛而惡甘桂枝湯甘酒客得之則中煩而嘔

凡服桂枝湯吐者其後必吐膿血也

【注】凡酒客得桂枝湯而嘔者以辛甘之品能動熱助湧故也若其人內熱素盛服桂枝湯又不卽時嘔出則益助其熱所以其後必吐膿血也然亦有不吐膿血者則是所傷者輕而熱不甚也

【集注】劉宏璧曰桂枝气味甚薄酒客不可與者舉一以例其餘也庸工不得其解每遇熱盛之人但去桂枝於甘辛極熱之類全無顧忌仲景豈意後人如此之愚哉卽如產後不宜寒涼所以舉一白芍之味酸微寒者以示戒今祗知除去白芍於三黃寒涼等藥反恣用無忌殊不知聖人一語該括無窮味薄者尙不可與其味厚者可知微寒者旣在宜禁而大寒者尢所當戒世俗不能引伸觸類徒以鹵莽滅裂爲事可見上古醫書非精詳玩味烏能有得耶

太陽病發汗遂漏不止其人惡風小便難四肢微急難以屈伸者桂枝加附子湯主之

【注】太陽中風本當解肌若大發其汗如水流漓因而遂漏不止其人必腠理大開表陽不固故惡風也液傷於內膀胱津少故小便難也液傷於外復加風襲故四肢微急難以屈伸也宜桂枝加附子湯主之服依桂枝湯法者是於固陽斂液中和榮衛解風邪也

【集注】方有執曰此太陽中風誤汗之變證小便難者以汗漏不止必亡陽亡津液亡陽則气不足亡津液則水道枮竭且小便者膀胱所司也膀胱本太陽經而爲諸陽主气气不足則化不行矣

程知曰此陽气與陰液兩亡復加外風襲入與眞武證微細有別眞武湯是救裏寒亡陽之失急於回陽者桂枝加附子湯是救表寒漏風之失急於溫經者

桂枝加附子湯方

於桂枝湯方內加附子一枚余依桂枝湯法

【集解】柯琴曰是方以附子加入桂枝湯中大補表陽也表陽密則汗漏自止惡風自罷矣汗止津回則小便自利四肢自柔矣汗漏不止與大汗出同而從化變病則異服桂枝麻黃湯大汗出後而大煩渴是陽陷於裏急當救陰故用白虎加人參湯服桂枝麻黃湯發汗遂漏不止而不煩渴是亡陽於外急當救陽故用桂枝加附子湯要之發汗之劑用桂枝不當則陽陷於裏者多用麻黃不當則陽亡於外者多因桂枝湯有芍藥而無麻黃故𨿽汗大出而元府尙能自閉多不致亡陽於外耳

服桂枝湯大汗出後大煩渴不解衇洪大者白虎加人參湯主之

【注】大煩渴陽明證也洪大陽明衇也中風之邪服桂枝湯大汗出後不解大煩渴衇洪大者是邪已入陽明津液爲大汗所傷胃中漧燥故也宜與白虎加人參湯淸熱生津而煩渴自除矣

【集注】張璐曰白虎湯實解內蒸之熱非治外經之熱也昔人以石膏辛涼能解利陽明風熱若不佐以麻葛之品何以走外此說似是而實非蓋陽明在經之邪縱使有大熱而不煩渴自有葛根湯桂枝加葛根湯等治法並無借於石膏也

白虎加人參湯【見陽明篇】

太陽病三日發汗不解蒸蒸發熱者屬胃也調胃承气湯主之

【注】太陽病三日發汗後熱不解若仍陣陣發熱有汗而不解者是太陽表證未罷也則當以桂枝湯和之今蒸蒸發熱有汗而不解者乃屬陽明裏證不和也故用調胃承气湯

【集注】程應旄曰太陽病三日經期尙未深也何以發汗不解便屬胃也蓋以胃燥素盛故他表證𨿽罷而汗與熱仍不解也第徵其熱如炊籠蒸蒸而盛則知其汗必連綿濈濈而來此卽大便已鞕之徵故曰屬胃也熱𨿽聚於胃而未見潮熱讝語等證主以調胃承气湯者於下法內從乎中治以其爲日未深故也

汪琥曰言太陽病不可拘以日數但見屬胃之證卽可下也病方三日曾經汗矣其熱自內騰達於外非表邪不解乃太陽之邪轉屬於胃病熱不能解也

調胃承气湯【見陽明篇】

太陽病發汗後大汗出胃中幹煩躁不得眠欲得飲水者少少與飲之令胃气和則愈若衇浮小便不利微熱消渴者五苓散主之

【注】太陽病發汗後或大汗出皆令人津液內竭胃中幹煩躁不得眠欲得飲水當少少與之以滋胃燥令胃气和則可愈也倘與之飲胃仍不和若衇浮小便不利微熱消渴者則是太陽表邪未罷膀胱裏飲已成也經曰膀胱者津液之府气化則能出矣今邪熱薫灼燥其現有之津飲水不化絕其未生之液津液告匱求水自救所以水入卽消渴而不止也用五苓散者以其能外解表熱內輸水府則气化津生熱渴止而小便利矣

【集注】張兼善曰白虎治表證已解邪傳裏而煩渴者今衇浮身有微熱而渴乃表邪未得全解故用五苓借桂枝之辛散和肌表以解微熱也術澤二苓之淡滲化水生津以止燥渴也

諭昌曰衇浮當用桂枝何以變用五苓耶蓋熱邪得水𨿽不全解勢必衰其大半所以熱微兼小便不利證成消渴則蓄飲證具故不從單解而從兩解也凡飲水多而小便少謂之消渴裏熱飲盛不可單用桂枝解肌故兼以利水惟五苓有全功耳程應旄曰微熱字對下條發熱字看彼以發熱在表則知犯本未深故邪熱蓄而拒水此曰微熱則表熱犯本已深故熱邪結而耗液所以不惟與水與五苓主治有別而前五苓後五苓主治亦俱有別也

中風發熱六七日不解而煩有表裏證渴欲飲水水入則吐者名曰水逆五苓散主之

【注】中風發熱六七日不解而煩者是有表證也渴欲飲水水入則吐者是有裏證也若渴欲飲水水入卽消如前條之胃幹少少與飲令胃和則愈今渴欲飲水水入不消上逆而吐故名曰水逆原其所以吐之之由則因邪熱入裏與飲相摶三焦失其蒸化而不能通調水道下輸膀胱以致飲熱相格於上水無去路於下故水入則吐小便必不利也宜五苓散辛甘淡滲之品外解內利多服暖水令其汗出尿通則表裏兩解矣

【集注】方有執曰中風發熱必自汗出六七日不解而煩者汗出過多亡津液而內燥也表以外證未罷言裏以煩渴屬府言欲飲水者燥甚而渴希救故也水入則吐者伏飲內作故外水不得入也蓋飲亦水也以水得水湧溢而爲格拒所以謂之水逆與五苓散兩解表裏汗出而愈也

諭昌曰傷風證原有汗以其有汗也延至日久不行解肌之法汗出𨿽多徒傷津液表終不解轉增煩渴邪入於府飲水則吐名曰水逆乃熱邪挾積飲上逆故外水格而不入也服五苓飲熱湯得汗則表裏俱解是一舉而兩得也

五苓散方

豬苓【十八銖去黑皮】

茯苓【十八銖】

澤瀉【一兩六銖】

白術【十八銖】

桂【半兩】

右五味爲散更於臼中杵之白飲和方寸匕服之日三服多飲暖水汗出愈

【方解】是方也乃太陽邪熱入府水气不化膀胱表裏藥也一治水逆水入則吐一治消渴水入則消夫膀胱者津液之府气化則能出矣邪熱入之與水合化爲病若水盛於熱則水壅不化水蓄於上故水入則吐乃膀胱之气化不行致小便不行也若熱盛於水則水爲熱灼水耗於上故水入則消乃膀胱之津液告竭致小便無出也二證皆小便不利故均得而主之若小便自利者不可用恐重傷津液以其屬陽明之裏故不可用也由此可知五苓散非治水熱之専劑乃治水熱小便不利之主方也君澤瀉之鹹寒鹹走水府寒勝熱邪佐二苓之淡滲通調水道下輸膀胱則水熱並瀉也用白術之燥濕健脾助土爲之隄防以制水也用桂之辛溫宣通陽气蒸化三焦以行水也澤瀉得二苓下降利水之功倍則小便利而水不蓄矣白術借桂上升通陽之效防則气騰津化渴自止也若發熱不解以桂易桂枝服後多服暖水令汗出愈是知此方不止治停水小便不利之裏而猶解停水發熱之表也加人參名春澤湯其意専在助气化以生津加茵蔯名茵蔯五苓散治濕熱發黃表裏不實小便不利者無不效也

【集解】程應旄曰太陽爲標膀胱爲本中風發熱標受邪也六七日不解標邪轉入膀胱矣是謂犯本五苓散與麻黃桂枝二湯𨿽同爲太陽經之藥一則解肌而治表一則利小便而治裏表與本所主各有別矣

【按】此條謂有表裏證者非發熱有汗口漧煩渴水入則消小便自利太陽陽明之表裏證也乃發熱無汗口潤煩渴水入則吐小便不利太陽膀胱之表裏證也此病𨿽未發明無汗小便不利之證若汗出小便利則渴飲之水得從外越下出必無水逆之證仲景用五苓散多服暖水令汗出愈其意在利水發汗故知必有無汗小便不利之證也

太陽病小便利者以飲水多必心下悸小便少者必苦裏急也

【注】太陽初病不欲飲水將傳陽明則欲飲水此其常也今太陽初病卽飲水多必其人平素胃燥可知設胃陽不衰則所飲之水亦可以敷布於外作汗而解今飲水多而胃陽不充卽使小便利亦必停中焦而爲心下悸若更小便少則水停下焦必苦裏急矣

【集注】方有執曰飲水多而心下悸者心爲火藏水多則受制也小便少則水停所以裏急也

汪琥曰太陽病小便利者是膀胱之府無邪熱也若其人飲水多此熱在上焦心火亢甚小便𨿽利而渴飲水多則水停犯火必心下悸若其人飲水多而小便少此熱在下焦爲太陽邪熱隨經入府水積不行膀胱之裏必苦急也

發汗後飲水多必喘以水灌之亦喘

【注】上條未發汗飲水多胃熱津少也此條發汗後飲水多津亡胃幹也而不病心下悸苦裏急者蓋以水不停於中焦下焦而停於上焦所以攻肺必作喘也水灌者以水澆洗也飲水多者必喘是飲冷冷傷於內也以水灌之亦喘者是形寒寒傷於外也均傷肺故俱喘

【集注】魏荔彤曰此申明本條喘急一證有因水而成者蓋渴而飲水多之喘與不渴而灌之亦喘其由𨿽不同而致病則一也

發汗後不可更行桂枝湯汗出而喘無大熱者可與麻黃杏仁甘艸石膏湯

【注】太陽病下之後微喘者表未解也當以桂枝加厚朴杏仁湯解太陽肌表而治其喘也太陽病桂枝證醫反下之下利衇促汗出而喘表未解者當以葛根黃連黃芩湯解陽明之肌熱而治其喘也今太陽病發汗後汗出而喘身無大熱而不惡寒者知邪已不在太陽之表且汗出而不惡熱知邪亦不在陽明之裏其所以汗出而喘旣無大熱又不惡寒是邪獨在太陰肺經故不可更行桂枝湯可與麻黃杏子甘艸石膏湯發散肺邪而汗喘自止矣

麻黃杏仁甘艸石膏湯方

麻黃【四兩去莭】

杏仁【五十枚去皮尖】

甘艸【二兩炙】

石膏【半觔碎綿裏】

右四味以水七升先煮麻黃減二升去白沫納諸藥煮取三升去滓溫服一升

【集注】柯琴曰石膏爲淸火之重劑靑龍白虎皆賴以建功然用之不當適足以召禍故靑龍以無汗煩燥得姜桂以宣衛外之陽白虎以有汗煩渴須粳米以存胃中之液今但內熱而無外寒故不用姜桂喘不在胃而在肺故不需粳米其意重在存陰不慮其亡陽也故於麻黃湯去桂枝之監制取麻黃之専開杏仁之降甘艸之和倍石膏之寒除內蘊之實熱斯溱溱之汗出而內外之煩熱與喘悉除矣

下後不可更行桂枝湯若汗出而喘無大熱者可與麻黃杏仁甘艸石膏湯

【注】此詳上條受病兩途同乎一治之法也又有下後身無大熱汗出而喘者知邪亦不在表而在肺故亦不可更行桂枝湯可與麻黃杏仁甘艸石膏湯以治肺也彼之汗後喘此之下後喘𨿽其致病之因不同而其所見之證不異所以從其證不從其因均用此湯亦喘家急則治其標之法也

【集注】方有執曰汗與下𨿽殊其爲反誤致變之喘則一惟其喘一故同歸一治也

太陽中風下利嘔逆表解者乃可攻之其人漐漐汗出發作有時頭痛心下痞鞕滿引脇下痛漧嘔短气汗出不惡寒者此表解裏未和也十棗湯主之

【按】下利之下字當是不字若是下字豈有上嘔下利而用十棗湯峻劑攻之之理乎惟其大便不利痞鞕滿痛始屬裏病小便不利嘔逆短气始屬飲病乃可攻也發作之作字當是熱字若無熱汗出乃少陰陰邪寒飲眞武湯證也且作字與上下句文義皆不相屬

【注】太陽中風表邪也不利嘔逆裏飲也表邪解者乃可攻裏飲也審其人微汗漐漐不輟發熱有時頭痛若仍惡寒是表未解尙不可攻若不惡寒則爲表已解矣而更見裏未和之心下痞鞕滿引脇下痛漧嘔短气水蓄無所從出之急證故徑以十棗湯峻劑直攻水之巢穴而不疑也

【按】傷寒表未解水停心下嘔逆者是寒束於外水气不得宣越也宜小靑龍湯汗而散之中風表未解水停心下而吐者是飲格於中水气不得輸泄也宜五苓散散而利之此皆表未解不可攻裏之飲證也至如十棗湯與下篇之桂枝去芍藥加白術茯苓湯二方皆治飲家有表裏證者十棗湯治頭痛發熱汗出不惡寒之表已解而有痞鞕滿痛之裏未和故専主攻裏也桂枝去芍藥加白術茯苓湯治頭痛發熱無汗之表未解而兼有心下滿微痛之裏不和故不主攻裏當先解表也然其心下鞕滿痛之微甚亦有別矣

【集注】杜任曰十棗湯惟壯實者宜之不宜輕用

方有執曰乃可攻之以上諭人勿妄下早之意漐漐汗出至短气言證𨿽有裏猶未可下直至汗出不惡寒方是承上起下言當下以出其治也諭昌曰此證與結胸頗同但結胸者邪結於胸其位髙此在心下及脇其位卑然必表解乃可攻之亦與攻結胸之戒不殊也藥用十棗亦與陷胸湯相仿因傷寒下法多爲胃實而設胃實者邪熱內盛不得不用消黃以蕩滌之今證在胸脇而不在胃則蕩滌之藥無所用故取蠲熱逐飲於胸脇之間以爲下法

張志聰曰頭痛表證也然亦有在裏者如傷寒不大便五六日頭痛有熱者與承气湯與此莭之汗出不惡寒而頭痛爲表解裏有飲用十棗湯則凡遇風寒頭痛表未解之證當審別矣

程應旄曰所可惑者頭痛外惟身汗一證表裏難辧汗出發熱惡寒則微有表若汗出發熱不惡寒則祗從不惡寒處認證知表已解裏气爲飲邪摶結不和𨿽頭痛亦屬裏邪上攻非闗表也

魏荔彤曰太陽之邪旣入裏宜下矣又有不下胸膈不下腸胃而下心與脇下者較下結胸部位稍卑較下胃實部位又稍髙此下中之又一法也須認明同一下也證不同而法自別蓋太陽陽明之交必辧表裏而施汗下彼之在裏應下乃邪熱挾食物爲胃實此之在裏應下乃邪熱挾水飲爲飲實二者俱必待表解而後下此大同也

十棗湯方

芫花【熬】

甘遂

大防

大棗【十枚擘】

右三味等分各別搗爲散以水一升半先煮大棗肥者十枚取八合去滓內藥末彊人服一錢七羸人服半錢溫服之平旦服若下少病不除者明日更服加半錢得快下利後糜粥自養

【方解】仲景治水之方種種不同此其最峻者也凡水气爲患或喘或欬或悸或噎或吐或利病在一處而止此則水邪畱結於中心腹脇下痞滿鞕痛三焦升降之气阻隔難通此時表邪已罷非汗散之法所宜裏飲實盛又非淡滲之品所能勝非選逐水至峻之品以直折之則中气不支束手待斃矣甘遂芫花大防三味皆辛苦气寒而稟性最毒並舉而用之气味相濟相須故可直攻水邪之巢穴決其瀆而大下之一舉而患可平也然邪之所湊其气必虛以毒藥攻邪必傷及脾胃使無沖和甘緩之品爲主宰則邪气盡而大命亦隨之矣然此藥最毒至峻參術所不能君甘艸又與之反故選十棗之大而肥者以君之一以顧其脾胃一以緩其峻毒得快利後糜粥自養一以使穀气內充一以使邪不復作此仲景用毒攻病之法盡美又盡善也昧者惑於甘能中滿之說而不敢用豈知承制之理乎

太陽病外證未解不可下也下之爲逆欲解外者宜桂枝湯

【注】太陽病外證未解者謂桂枝湯之表證未解也凡表證未解無論已汗未汗𨿽有可下之證而非在急下之例者均不可下下之爲逆也欲解外者仍宜桂枝湯主之

【集注】王肯堂曰但有一毫頭痛惡寒卽爲表證未解不可下也

程應旄曰若下後外證未解者仍當解外有是證用是藥不可以旣下而遂謂桂枝湯不中與也汪琥曰下之爲逆逆者爲病在外而反攻其內於治法爲不順也

太陽病先發汗不解而復下之衇浮者不愈浮爲在外而反下之故令不愈今衇浮故知在外當須解外則愈宜桂枝湯

【注】太陽病先發汗表未解仍宜汗之而復下之治失其宜矣衇浮者不愈蓋以衇浮邪在外而反下之故令不愈也今誤下未成逆衇仍浮故知邪尙在外仍宜桂枝湯解外則愈也

【集注】程應旄曰愈不愈辧之於衇其愈者必其衇不浮而離於表也若衇浮者知尙在表則前此之下自是誤下故令不愈從前之誤不必計較祗據目前目前之證不必計較祗據其衇衇若浮知尙在外𨿽日久尙須解外則愈有是衇用是藥亦不以旣下而遂以桂枝湯爲不中與也

本發汗而復下之此爲逆也若先發汗治不爲逆本先下之而反汗之爲逆若先下之治不爲逆

【注】立治逆之法不外乎表裏而表裏之治不外乎汗下病有表裏證者當審其汗下何先先後得宜爲順失宜爲逆若表急於裏本應先汗而反下之此爲逆也若先汗而後下治不爲逆也若裏急於表本應先下而反汗之此爲逆也若先下而後汗治不爲逆也

【集注】程知曰言汗下有先後緩急不得倒行逆施汪琥曰治傷寒之法表證急者卽宜汗裏證急者卽宜下不可拘拘於先汗而後下也汗下得宜治不爲逆

太陽病下之其衇促不結胸者此爲欲解也衇浮者必結胸衇者必咽痛衇者必兩脇拘急衇細數者頭痛未止衇沈者必欲嘔衇沈滑者恊熱利衇浮滑者必下血

【按】衇促當是衇浮始與不結胸爲欲解之文義相屬衇浮當是衇促始與論中結胸胸滿同義衇當是衇細數衇細數當是衇始合論中二經本衇衇浮滑當是衇數滑浮滑是論中白虎湯証之衇數滑是論中下膿血之衇細玩諸篇自知

【注】病在太陽誤下爲變不同者皆因人之藏气不一各從所入而化故不同也誤下邪陷當作結胸反不結胸其衇浮此裏和而不受邪邪仍在表爲欲解也若衇促者爲陽結實邪之衇故必結胸也衇細數少陰邪熱之衇咽痛少陰邪熱之證誤下邪陷少陰法當從少陰治也衇少陽之衇兩脇拘急少陽之證誤下邪陷少陽法當從少陽治也衇太陽衇頭痛太陽證誤下邪仍在表法當從太陽治也衇沈寒邪入裏之衇欲嘔胃陽格拒之證有表誤下邪陷在胃法當從陽明治也衇沈滑宿食衇有表誤下恊熱入裏下利法當從恊熱下利治也衇數滑積熱衇有表誤下邪陷入陰傷榮下血法當從下膿血治也

【按】衇促固陽衇也若促而有力爲實則爲結胸實邪之診若促而無力爲虛則爲胸滿虛邪之診故論中有衇促結胸頭汗小潮熱者用陷胸湯攻之衇促胸滿汗出微惡寒者用桂枝去芍藥加附子湯溫之觀此促衇虛實治法則可以類推矣

【按】咽痛少陰寒熱俱有之證也咽漧腫痛者爲熱不幹不腫而痛者爲寒故少陰論中有甘桔湯通衇四逆湯二治法也

【集注】方有執曰凡在太陽皆表證也誤下則變證雜出而不可以一途拘之

程知曰不宜下而下之諸變不可勝數此之謂也今咽痛脇急欲嘔是寒邪入裏之變頭痛熱利下血是風邪入裏之變所以然者衇浮滑數爲陽沈細爲陰也

程應旄曰據衇見證各著一必字見勢所必然考其源頭總在太陽病下之而來故𨿽有已成壊病未成壊病之分但宜以活法治之不得據衇治衇據證治證也

太陽病二三日不能臥但欲起心下必結衇微弱者此本有寒分也反下之若利止必作結胸未止者四日復下之此作恊熱利也

【按】四日復下之之字當是利字上文利未止豈有復下之理乎細玩自知是必傳寫之誤

【注】太陽病謂頭項彊痛而惡寒也二三日見不得臥但欲起之證謂已傳陽明也心下胃之分也必結謂胃分必有結也若衇實大乃胃分有熱而結也則當下之今衇微弱是胃分有寒而結也法不當下不當下而下之謂之反下二三日正當解太陽陽明之表反下之表熱乘虛入裏必自利設利自止是其人胃實而同燥化必作結胸矣今利未止四日仍復下利是其人胃虛而同濕化故必作恊熱利也

【集注】程知曰此表證誤下有結胸熱利之變不可不愼也衇旣微弱則是寒結心下法當溫散醫見心下結而下之使利是治之反也

汪琥曰太陽病二三日不臥欲起心下熱結似乎可下然衇微弱其人本有寒分豈可下乎

太陽病外證未除而數下之遂恊熱而利利下不止心下痞鞕表裏不解者桂枝人參湯主之

【注】此承上條衇微弱恊熱利互詳其證以明其治也外證未除謂太陽病未除而數下之是下非一次也裏因數下而虛遂恊表熱而利利下不止裏虛不固也心下痞鞕裏虛而邪結也外證旣未除是表不解也故用桂枝以解表利下痞鞕裏因下虛而從寒化也其衇必如上文之微弱故用參術姜艸以溫裏此溫補中兩解表裏法也若其衇有力者又當從甘艸瀉心湯之法矣

【集注】諭昌曰誤下而致裏虛外熱乘之變而爲利不止者裏虛不守也痞鞕者正虛邪實中成滯礙痞塞而不通也以表未除故用桂枝以解之以裏適虛故用理中以和之此方卽理中加桂枝而易其名乃治虛痞下利之法也

李中梓曰經云桂枝證醫反下之利遂不止與葛根黃芩黃連湯此則又與桂枝人參湯何用藥有溫涼之異耶蓋彼證但曰下之此則曰數下之彼證但曰利下此則曰利不止合兩論味之自有虛實之分矣

程知曰表證誤下下利不止喘而汗出者治以葛根芩連心下痞鞕者治以桂枝參術一救其表邪入裏之實熱一救其表邪入裏之虛寒皆表裏兩解法也

程應旄曰恊熱而利向來俱作陽邪陷於下焦果爾安得用理中耶蓋不知利有寒熱二證也

桂枝人參湯方

桂枝【四兩】

甘艸【四兩炙】

白術【三兩】

人參【三兩】

漧薑【三兩】

右五味以水九升先煮四味取五升內桂更煮取三升去滓溫服一升日再服夜一服

太陽病桂枝證醫反下之利遂不止衇促者表未解也喘而汗出者葛根黃芩黃連湯主之

【注】此承上條又言恊熱利之衇促者以別其治也太陽病桂枝證宜以桂枝解肌而醫反下之利遂不止者是誤下遂恊表熱陷入而利不止也若表未解而衇緩無力卽有下利而喘之裏證法當從桂枝人參湯以治利或從桂枝加杏仁厚朴湯以治喘矣今下利不止衇促有力汗出而喘表𨿽未解而不惡寒是熱已陷陽明卽有桂枝之表亦當從葛根黃芩黃連湯主治也方中四倍葛根以爲君芩連甘艸爲之佐其意専解陽明之肌表兼淸胃中之裏熱此淸解中兼解表裏法也若衇沈遲或衇微弱則爲裏寒且虛又當用理中湯加桂枝矣於此可見上條之恊熱利利不止心下痞鞕表裏不解者衇不微弱必沈遲也

【按】恊熱利二證以衇之陰陽分虛實主治固當矣然不可不辧其下利之黏穢鴨溏小便或白或赤衇之有力無力也

【集注】成無已曰病有汗出而喘者謂自汗出而喘也是邪气外甚所致若喘而汗出者謂因喘而汗出也是裏熱气逆所致故與葛根黃芩黃連湯散表邪除裏熱也

方有執曰利與上條同而上條用理中者以痞鞕衇弱屬寒也此用芩連者以喘汗衇促屬熱也諭昌曰太陽病原無下法當用桂枝解外醫反下之則邪熱之在太陽者未傳陽明之表已入陽明之裏所以其衇促急其汗外越其熱上奔則喘下奔則泄故舎桂枝而用葛根以専主陽明之表加芩連以淸裏熱則不治喘而喘止不治利而利止此又太陽陽明兩解表裏之變法也

汪琥曰誤下虛其腸胃爲熱所乘遂利不止此非腸胃眞虛證乃胃有邪熱下通於腸而作泄也衇促者衇來數時一上復來也此爲陽獨盛之衇也衇促見陽知表未解此表乃陽明經病非猶太陽桂枝之表證也喘而汗出者亦陽明胃府裏熱气逆所致非太陽風邪气壅之喘亦非桂枝湯汗出之證也故當解陽明表邪淸胃府裏熱也

葛根黃芩黃連湯方

葛根【半觔】

黃芩【三兩】

黃連【三兩】

甘艸【二兩炙】

右四味以水八升先煮葛根減二升內諸藥煮取二升去滓分溫再服

【集解】柯琴曰外熱不除是表不解下利不止是裏未和誤下致利病因則同一則衇微弱心下痞鞕是衇不足而證有餘也一則衇促而喘反汗自出是衇有餘而證不足也表裏虛實當從衇辧況弱衇見於數下後則痞鞕爲虛更可知也故用理中之辛甘溫補止下利化痞鞕又加桂枝以解表先煮四味後內桂枝和中之力饒而解肌之气銳是於兩解中寓權宜法也桂枝證本衇緩誤下後而反促陽气內盛邪蒸於外故汗出也熱暴於內火逆上衝故爲喘也暴注下廹故爲利也故君淸輕升發之葛根以解肌而止利佐苦寒淸肅之芩連以止汗而定喘又加甘艸以和中先煮葛根後內諸藥解肌之力純而淸中之气銳又與補中逐邪者殊法矣

太陽病下之後衇促胸滿者桂枝去芍藥湯主之若微惡寒者去芍藥方中加附子湯主之

【按】若微惡寒者當是汗出微惡寒方合若無汗出二字乃表未解無取乎加附子也

【注】太陽病表未解而下之胸實邪陷則爲胸滿气上衝咽喉不得息蒂散證也胸虛邪陷則爲气上衝桂枝湯證也今下之後邪陷胸中胸滿衇促似乎胸實而無衝喉不得息之證似乎胸虛又見胸滿之證故不用蒂散以治實亦不用桂枝湯以治虛惟用桂枝之甘辛以和太陽之表去芍藥之酸収以避胸中之滿若汗出微惡寒去芍藥方中加附子主之者以防亡陽之變也

【按】上條衇促喘而汗出不惡寒下利不止云屬實熱此條衇促胸滿汗出微惡寒不喘不下利反屬虛寒者何也上條是裏熱蒸越之汗故汗出不惡寒陽實也喘而下利皆爲熱也此條乃表陽不固之汗故汗出微惡寒陽虛也卽不喘利亦爲寒也要知仲景立法每在極微處設辧恐人微處易忽也今以微惡寒發其義卻不在汗出上辧寒熱而在汗出惡寒不惡寒上辧寒熱不在衇促上辧寒熱而在衇促之有力無力辧寒熱於此又可知不惟在胸滿上辧虛實而當在胸滿之時滿時不滿常常滿而不減上辧虛實矣

【集注】諭昌曰此條之微惡寒合上條觀之則衇促胸滿喘而汗出之內原伏有虛陽欲脫之機故仲景於此條特以微惡寒三字發其義可見陽虛則惡寒矣又可見汗不出之惡寒卽非陽虛矣

程應旄曰有陽盛而見促衇亦有陽虛而見促衇者當辧之於有力無力仍須辧之於外證也沈明宗曰誤下擾亂陰陽之气則衇促邪入胸膈幾成結胸但結滿而未痛耳故以桂枝湯單提胸膈之邪使從表解去芍藥者惡其酸収引邪內入故也若衇促胸滿而微惡寒廼虛而局踖陽气欲脫又非陽實之比所以加附子固防眞陽也然傷風下後之惡寒與未下之惡寒迥然有別而汗後之惡寒與未汗之惡寒亦殊

桂枝去芍藥湯方

於桂枝湯內去芍藥余依前法

桂枝去芍藥加附子湯方

於桂枝湯方內去芍藥加附子一枚炮去皮破八片余依前法

太陽病下之微喘者表未解故也桂枝加厚朴杏子湯主之喘家作桂枝湯加厚朴杏子佳

【注】太陽病當汗而反下之下利衇促喘而汗出不惡寒者乃邪陷於裏熱在陽明葛根黃芩黃連湯證也今太陽病當汗而反下之不下利而微喘是邪陷於胸未入於胃表仍未解也故仍用桂枝湯以解肌表加厚朴杏子以降逆定喘也喘家謂素有喘病之人遇中風而喘者桂枝湯皆宜用之加厚朴杏子爲佳也

【集注】方有執曰喘者气逆於上故呼吸不順而聲息不利也微者聲息緩不似大喘之气急也以表尙在不解其表則喘不可定故用桂枝解表加厚朴利气杏仁下气所以爲定喘之要藥

諭昌曰此風邪誤下作喘治法之大要其寒邪誤下作喘當用麻黃杏仁石膏甘艸卽此可推又曰微喘表未解則是表邪因誤下上逆與虛證不同程應旄曰喘之一證有表有裏不可不辧下後汗出而喘其喘必盛屬裏熱壅逆火炎故也下後微喘汗必不大出屬表邪閉遏气逆故也仍用桂枝湯解表內加朴杏以下逆气

魏荔彤曰凡病人素有喘證每感外邪勢必作喘故謂之喘家

桂枝加厚朴杏仁湯方

於桂枝湯方內加厚朴二兩杏仁五十个余依桂枝湯方

【按】戴原禮曰太陽病有喘咳無汗喘者宜麻杏石甘湯有汗喘者宜桂枝加厚朴杏仁湯無汗咳者宜小靑龍湯少陽病無喘有咳咳者宜小柴胡湯加五味漧薑陽明病無咳有喘內實喘者宜大承气湯下利者宜葛根黃芩黃連湯三陰惟少陰有喘咳喘者宜四逆湯加五味漧薑咳者陰邪下利宜眞武湯加五味漧薑陽邪下利宜豬苓湯然喘皆危也

太陽病下之後其气上衝者可與桂枝湯方用前法若不上衝者不可與之

【注】太陽病表未解而下之裏實者邪陷則爲結胸大陷胸湯證也裏虛者邪陷則爲下利桂枝人參湯證也胸實者邪陷則爲胸中痞鞕气上衝咽喉不得息蒂散證也今胸虛邪陷於胸故但爲气上衝是表尙未罷然無壅滿不得息痞鞕之證故不可吐下仍當解表可與桂枝湯如法汗之使陷胸之邪不受外束胸中之气得以四達自不致內壅而上衝矣若不上衝者不可與也

【集注】方有執曰气上衝者陽主气而上升風屬陽邪下後入裏乘虛而上衝也若不上衝則非陽邪可知故不可與

病如桂枝證頭不痛項不彊寸衇微浮胸中痞鞕气上衝咽喉不得息者此爲胸有寒也當吐之宜蒂散【注】病如桂枝證乃頭項彊痛發熱汗出惡風衇浮緩也今頭不痛項不彊是桂枝證不悉具也寸衇微浮是邪去表未逺已離其表也胸中痞鞕气上衝喉不得息是邪入裏未深而在胸中必胸中素有寒飲之所致也寒飲在胸不在肌腠解肌之法無可用也痞鞕在胸而不在心下攻裏之法亦無所施惟有髙者越之一法使胸中寒飲一湧而出故宜吐之以蒂散也

【集注】程應旄曰痞鞕一證因吐下者爲虛不因吐下者爲實實邪痰飲塡塞心胸中下二焦爲之阻絕自不得不從上焦爲出路所謂在上者因而越之是也

汪琥曰傷寒一病吐法不可不講所以仲景以此條特出之太陽上篇者以吐不宜遲與太陽汗証之法相等當於二三日間審其證而用此法也沈眀宗曰素有痰飲內積稍渉風寒引動其痰卽外如桂枝湯證但無頭痛項彊知非風邪中表矣張錫駒曰气上衝咽喉不得息者邪挾寒飲從太陽之气而上越也

蒂散方

蒂【一分熬黃】

赤小豆【一分】

右二味各別搗篩爲散已合治之取一錢匕以香豉一合用熱湯七合煮作稀糜去滓取汁和散溫頓服之不吐者少少加服得快吐乃止諸亡血虛家不可與蒂散

【方解】胸中者淸陽之府諸邪入胸府阻遏陽气不得宣達以致胸滿痞鞕熱气上衝燥渴心煩嗢嗢欲吐衇數促者此熱鬱結也胸滿痞鞕气上衝咽喉不得息手足寒冷欲吐不能吐衇遲者此寒鬱結也凡胸中寒熱與气與飲鬱結爲病諒非汗下之法所能治必得酸苦湧泄之品因而越之上焦得通陽气得復痞鞕可消胸中可和也蒂極苦赤豆味酸相須相益能疏胸中實邪爲吐劑中第一品也而佐香豉汁合服者借穀气以保胃气也服之不吐少少加服得快吐卽止者恐傷胸中元气也此方奏功之防勝於汗下所謂汗吐下三大法也今人不知仲景子和之精義置之不用可勝惜哉然諸亡血虛家胸中气液已虧不可輕與特爲申禁

病發於陽而反下之熱入因作結胸病發於陰而反下之因作痞所以成結胸者以下之太早故也

【注】此總釋結胸與痞鞕之因也中風陽邪故曰病發於陽也不汗而反下之熱邪乘虛陷入因作結胸傷寒陰邪故曰病發於陰也不汗而反下之熱邪乘虛陷入因作痞鞕所以成結胸與痞鞕者以表未解而下之太早故也病發於陰不言熱入者省文耳然病發於陽而誤下者未嘗無痞鞕病發於陰而誤下之亦時成結胸良由人之气體不同或從實化或從虛化也

【集注】張兼善曰風邪入裏則結胸寒邪入裏則爲痞然此皆太陽病之所由來非別陰證陽證也

太陽病衇浮而動數浮則爲風數則爲熱動則爲痛數則爲虛頭痛發熱微盜汗出而反惡寒者表未解也醫反下之動數變遲膈內拒痛胃中空虛客气動膈短气躁煩心中懊憹陽气內陷心下因鞕則爲結胸大陷胸湯主之若不結胸但頭汗出余處無汗躋頸而還小便不利身必發黃

【按】數則爲虛句疑是衍文

【注】太陽病衇浮而動數浮則爲風邪衇也數則爲熱邪衇也動則爲諸痛衇也頭痛發熱太陽證也熱蒸於陽陽虛則自汗出熱蒸於陰陰虛則盜汗出陰虛當惡熱今反惡寒故知此非陰虛之盜汗乃表未解之盜汗微微而出也表未解當解表醫反下之遂使動數之熱衇變爲寒遲蓋動數乃表邪欲傳因下而逆於膈中故不傳而衇亦變也表客陽邪乘胃空虛陷入胸膈而拒痛短气不能布息煩躁心中懊憹心下因鞕徑從實化而爲結胸矣法當以大陷胸湯主之若不從實化不成結胸但頭汗出至頸余處無汗則熱不得越也小便不利則濕不得瀉也熱濕合化故身必發黃也

【集注】成無已曰動數變遲而浮衇獨不變者以邪結胸中上焦陽分衇不得而沈也

朱震亨曰太陽病表未解而攻裏裏已虛矣𨿽見浮而動數之陽衇一經誤下則必變爲遲陰之衇矣胃中空虛短气躁煩虛之甚矣借曰陽气內陷心中因鞕而可迅攻之乎大陷胸之力不緩於承气下而又下寜不畏其重虛耶卽陽病實邪下後若胃中空虛客气動膈心中懊憹者亦以梔子豉湯吐胸中之邪可也況太陽誤下後明有虛證乎

【按】朱震亨所論治以梔子豉湯吐之亦是未成結胸從胸虛有熱而化者宜也若從胸虛有寒而化者不論已成未成結胸則又當從活人書溫補法矣不可混施也

方有執曰太陽之衇本浮動數者亦傳也太陽本自汗而言微盜汗本惡寒而言反惡寒者稽久而然也膈心胸之間也拒格拒也言膈气與邪气相格拒而爲痛也客气邪气也短气促气不能布息也懊憹心爲邪亂而不寜也陽气客气之別名也以本外邪故曰客气以邪本風故曰陽气以裏虛因而陷入故曰內陷自若不結胸句至末以變之輕者而言也

大陷胸湯方

大黃【六兩去皮】

芒硝【一升】

甘遂【一錢另碾】

右三味以水六升先煮大黃取二升去滓內芒硝煮一兩沸內甘遂末溫服一升得快利止後服

【集解】方有執曰上焦有髙邪必陷下以平之故曰陷胸湯平邪蕩寇將軍之職也以大黃爲君咸能軟堅以芒硝爲臣徹上徹下破結逐水以甘遂爲佐惟大實者乃爲合法如挾虛或衇浮不可輕試

太陽病重發汗而復下之不大便五六日舌上燥而渴日晡所小有潮熱從心下至少腹鞕滿而痛不可近者大陷胸湯主之

【注】此承上條互發其義以詳其證治也太陽病重發汗而復下之津液傷矣不大便五六日胃府燥矣舌上燥渴胃中幹也日晡潮熱胃熱盛也從心下至少腹鞕滿而痛不可近者謂胸腹之中上下俱鞕滿結實大痛手不可近故以大陷胸湯主之無疑也

【集注】內臺方議曰日晡所作日晡所發

方有執曰此明結胸有陽明內實疑似之辧晡日加申時也小有微覺有也蓋不大便燥渴日晡潮熱從心下至少腹鞕滿而痛皆似陽明內熱惟小有潮熱不似陽明大熱之甚所以陽明必以胃家實爲主而凡有一毫太陽證在皆不得入陽明例者亦以此也

程知曰太陽結胸兼陽明內實故用大陷胸湯由胸脇以及腸胃皆可蕩滌無餘若但下腸胃結熱而遺胸上痰飲則非法矣

吳人駒曰一腹之中上下邪气皆盛証之全實者其衇常沈伏不可生疑畏惟下之而衇自漸出也

小結胸病正在心下按之則痛衇浮滑者小陷胸湯主之

【注】大結胸邪重熱深病從心下至少腹鞕滿痛不可近衇沈實故宜大陷胸湯以攻其結瀉其熱也小結胸邪淺熱輕病正在心下鞕滿按之則痛不按不痛衇浮滑故用小陷胸湯以開其結滌其熱也

【集注】程應旄曰按陷胸條曰心下痛按之石鞕又曰心下滿而鞕痛此曰病正在心下則知結胸不拘在心下與胸上祗在痛不痛上分別故痞證亦有心下鞕者但不痛耳

張錫駒曰湯有大小之別證有輕重之殊今人多以小陷胸湯治大結胸證皆致不救遂諉結胸爲不可治之證不知結胸之不可治祗一二節餘皆可治者苟不體認經旨必致臨時推諉誤人性命也

魏荔彤曰小結胸無實熱之邪但微熱而挾痰飲爲患故𨿽結胸而不能髙踞胸巓但正在心下而已不能實力作痛惟按之痛而已診之不沈而深惟浮而輕淺而已不能作石鞕惟虛而結阻而已所以大陷胸湯不應用而另設小陷胸湯髙下堅軟輕重沈浮之間病機治法昭然已又云痞陰邪結胸陽邪然於陽邪中又有大小之分學者審之於凡寒熱雜合之證無大實大熱俱宜斟酌下法勿孟浪也

小陷胸湯方

黃連【一兩】

半夏【半觔洗】

栝蔞實【一枚大者】

右三味以水六升先煮栝蔞取三升去滓內諸藥煮取二升去滓分溫三服

【方解】黃連滌熱半夏導飲栝蔞潤燥下行合之以滌胸膈痰熱開胸膈气結攻𨿽不峻亦能突圍而入故名小陷胸湯分溫三服乃緩以治上之法也

傷寒六七日結胸熱實衇沈而心下痛按之石鞕者大陷胸湯主之

【注】傷寒表不解誤下成痞此其常也傷寒或有因誤下而成結胸者乃其變也今傷寒六七日結胸不因誤下而成此熱實之證若衇沈裏實衇也心下痛按之石鞕裏實證也此爲衇病皆實故以大陷胸湯主之也

【集注】諭昌曰熱實二字形容結胸之狀甚明見邪熱塡實於胸而不散漫也浮主傷寒無汗沈主傷寒結胸此與中風之陽邪結胸迥別所以不言浮也又曰陽邪誤下成結胸陰邪誤下成痞然中風間有痞證傷寒間有結胸證又不可不知

程應旄曰𨿽曰陽邪內陷然陰陽二字從虛實寒熱上區別非從中風傷寒上區別表熱盛實轉入胃府則爲陽明證表熱盛實不轉入胃府而陷入於膈則爲結胸證故不必誤下始成也不因下而成結胸者必其人胸有燥邪以失汗而表邪合之遂成裏實觀此條曰傷寒六七日又曰衇沈而則可知矣

汪琥曰或問衇沈焉知非寒實結胸答曰胸中者陽气之所聚也邪熱當胸而結直至心下石鞕且痛則衇不但沈甚至有伏而不見者烏可以衇沈爲非熱耶大抵辧結胸之法但當憑證最爲有凖

寒實結胸無熱證者與三物小陷胸湯白散亦可服【按】無熱証之下與三物小陷胸湯當是三物白散小陷胸湯四字必是傳寫之誤桔梗貝母巴豆三物其色皆白有三物白散之義溫而能攻與寒實之理相屬小陷胸湯乃栝蔞黃連皆性寒之品豈可以治寒實結胸之證乎亦可服三字亦衍文也

【注】結胸證身無大熱口不燥渴則爲無熱實證乃寒實也與三物白散然此證衇必當沈若衇沈遲或證見三陰則又非寒實結胸可比當以枳實理中湯治之矣

【集注】王肯堂曰熱實結胸及寒實結胸活人書不拘寒熱但用陷胸湯不瘥者用枳實理中丸卽應手而愈

方有執曰寒以飲言飲本寒也又得水寒兩寒摶結而實於胸中故謂無熱證也

程知曰結胸有大小之別寒熱之異不得防用硝黃也

鄭重光曰水寒結實在胸則心陽被據自非細故用三物白散下寒而破結皆不得已之兵也

三物白散方

桔梗【三分】

巴豆【一分去皮心熬黒研如脂】

貝母【三分】

右件二味爲末內巴豆更於臼中杵之以白飲和服彊人半錢匕羸者減之病在膈上必吐在膈下必利不利進熱粥一杯利過不止進冷粥一杯

【方解】是方也治寒實水結胸證極峻之藥也君以巴豆極辛極烈攻寒逐水斬闗奪門所到之處無不破也佐以貝母開胸之結使以桔梗爲之舟楫載巴豆搜逐胸邪悉盡無餘膈上者必吐膈下者必利然惟知任毒以攻邪不量彊羸鮮能善其後也故羸者減之不利進熱粥利過進冷粥蓋巴豆性熱得熱則行得冷則止不用水而用粥者借穀气以保胃也

傷寒十餘日熱結在裏復往來寒熱者與大柴胡湯但結胸無大熱者此爲水結在胸脇也但頭微汗出者大陷胸湯主之

【注】傷寒十餘日熱結在裏若胸脇滿鞕者此結胸也今不滿鞕復往來寒熱者乃少陽表裏病非結胸也當與大柴胡湯兩解之但結胸證亦有水結者水結胸不但表無大熱裏亦無大熱也有結胸狀頭微汗出者此水停於胸爲熱气上蒸使然也故曰水結在胸脇也亦以大陷胸湯主之飲熱並攻也

【集注】方有執曰水卽飲也以不實鞕故曰水結胸脇亦裏也以熱結不髙故曰在裏

程知曰此言熱結於裏兼少陽者則不宜陷胸水結於胸者𨿽無大熱猶宜大陷胸也

程應旄曰大柴胡與大陷胸皆能破結大柴胡之破結使表分無畱邪大陷胸之破結使裏分無畱邪

林瀾曰此言水結胸之與熱結在裏不同也十餘日邪深入府之時然熱結在裏而猶有半表半里之邪作往來寒熱者必以大柴胡兩解之若但胸脇結滿初無大熱收斂入內者此亦不得爲大柴胡證必水結胸脇也何以知之水結胸者頭汗出今但頭微汗爲水結胸明矣與大陷胸湯

結胸者項亦彊如柔痙狀下之則和宜大陷胸丸【注】結胸從心上至少腹鞕滿痛不可近則其勢甚於下者治下宜急攻之以大陷胸湯結胸從胸上滿鞕項彊如柔痙狀則其熱甚於上者治上宜緩攻之以大陷胸丸直攻胸肺之邪煮服倍蜜峻治緩行下而和之以其病勢緩急之形旣殊湯丸之制亦異也故知此項彊乃結胸之項彊下之則和非柔痙之項彊也

【集注】成無已曰項彊者爲邪結胸中胸膈結滿但能仰而不能俯是項彊也

程知曰項彊如柔痙者胸中邪气實項勢常昻有似柔痙之狀然痙病身手俱張此但項彊原非痙也借此以驗胸邪十分逼耳

汪琥曰下之則和者言邪實去胸中和而項自舒之意若不云如柔痙恐醫人認以爲太陽經風寒之邪未解反疑其當用發汗之藥殊不知項𨿽彊表證已解裏證甚急治法宜下也

大陷胸丸方

大黃【半觔】

葶藶子【半升熬】

芒硝【半升】

杏仁【半升去皮尖熬黑】

右四味篩二味內杏仁芒硝合研如脂和散取如彈丸一枚別甘遂末一錢匕白蜜二合水二升煮取一升溫頓服之一宿乃下如不下更服取下爲效禁如藥法

結胸證其衇浮大者不可下下之則死

【注】結胸證若衇大是爲胃實知結熱已實乃可下下之則愈今其衇浮大是尙在表知熱結未實故不可下若誤下之未盡之表邪復乘虛入裏誤而又誤結而又結病熱彌深正气愈虛則死矣

【集注】張兼善曰結胸爲可下之證若衇浮大心下𨿽結表邪尙多下之重虛其裏外邪復聚則死矣程知曰結胸亦有不可下者宜審其衇以施治也結胸爲邪結上焦之分得寸衇浮闗衇沈或沈則爲在裏可下也若衇浮大則邪猶在表下之是令其結而又結也故死

結胸證悉具煩躁者亦死

【注】結胸證悉具謂鞕滿而痛結在膈之上下也悉具者謂胸之下少腹之上左右兩脇無不鞕滿而痛也較之大結胸爲尢甚此時宜急下之或有生者若復遷延必至邪勝正負形气相離煩躁不寜下亦死不下亦死矣

【集注】方有執曰結胸證全具已主死矣而更加以煩躁卽不再下亦主死也

程應旄曰結胸證妄下不可失下亦不可總在適當其宜則去邪卽所以安正也

魏荔彤曰此條乃承上條衇見浮大而言必結胸證具衇兼見浮大而加以煩躁方可卜其死不然煩躁亦結胸證中之一也何遽云死耶

問曰病有結胸有藏結其狀何如答曰按之痛寸衇浮闗衇沈名曰結胸也何謂蔵結答曰如結胸狀飲食如故時時下利寸衇浮闗衇小細沈名曰蔵結舌上白胎滑者難治

【注】邪結三陽名曰結胸邪結三陰名曰蔵結二者皆下後邪气乘虛入裏所致而其衇與証之狀則不同其鞕滿而按之痛結胸證也寸衇浮闗衇沈結胸衇也寸浮主胸主表闗沈主胃主裏是知其邪由胸表陷入胃裏而結也如結胸狀飲食如故時時下利蔵結證也寸衇浮闗衇細小沈蔵結衇也細小沈主蔵結寒痛是知其邪由胸表陷入蔵裏而結也蔵結𨿽鞕滿而痛如結胸狀然結胸病屬裏壅塞必不能飲食蔵結病屬裏空虛故飲食如故結胸屬實熱故鞕痛不大便而衇沈石蔵結屬虛寒故鞕痛下利而衇細也舌上白胎滑者胸中無熱可知蔵結陰邪得之爲順尙可以理中軰溫之結胸陽邪得之爲逆不堪攻下故難治也

【集注】成無已曰气宜通也以塞故痛邪結陽分則陰气不得下通邪結陰分則陽气不得上通故知二者皆按之痛鞕也

方有執曰此設問答以明結胸藏結之同異藏結之時時下利者陰邪結於陰藏而寒甚也以寒甚故衇小細此其所以不同也蓋結胸以陽邪結於陽藏結以陰邪結於陰故也

汪琥曰結胸證其人本胃中有飲食下之太早則食去不盡外邪反入結於胸中以故按之則痛不能飲食藏結證其人胃中本無飲食下之太過則蔵虛邪入與寒結於陰分所以狀如結胸按之不痛能飲食時下利也

魏荔彤曰人知此條爲辧結胸非指藏結而論不知正謂藏結與痞有相類而與結胸實有不同蓋結胸陽邪也痞與蔵結陰邪也痞則尙有陽浮於上藏結則上下俱無陽是皆誤下誤吐之過也

【按】此條舌上白胎滑者難治句前人舊注皆單指藏結而言未見明晰誤人不少蓋舌胎白滑卽結胸證具亦是假實舌胎漧黃𨿽藏結證具每伏眞熱藏結陰邪白滑爲順尙可溫散結胸陽邪見此爲逆不堪攻下故爲難治由此可知著書立論必須躬親體驗眞知灼見方有濟於用若徒就紙上陳言牽彊附防又何異按圖索驥耶

病脇下素有痞連在臍旁痛引少腹入陰筋者此名蔵結死

【注】病藏結之人若脇下素有痞連在臍旁新舊病合痛引少腹入陰筋者其邪又進厥陰乃屬藏結之死證也

【集注】程知曰宿結之邪與新結之邪交結而不解痞連臍旁脾藏結也痛引少腹腎藏結也自脇入陰筋肝藏結也三陰之蔵俱結矣故主死

藏結無陽證不往來寒熱其人反靜舌上胎滑者不可攻也

【注】藏結無三陽證不發熱無太陽也不往來寒熱無少陽也其人反靜無陽明也舌胎滑白胸中有寒故可溫不可攻也

【集注】方有執曰胎滑本丹田有熱胸中有寒而成然丹田陰也胸中陽也熱反在陰而寒反在陽所以爲不可攻也

程知曰經於蔵結白胎滑者祗言難治未嘗言不可治也祗言蔵結無熱舌胎滑者不可攻未嘗言蔵結有熱舌胎不滑者亦不可攻也意者丹田有熱胸中有寒之證必有和解其熱溫散其寒之法俾內邪潛消外邪漸解者斯則良工之苦心乎

病在陽應以汗解之反以冷水潠之若灌之其熱被卻不得去彌更益煩肉上粟起意欲飲水反不渴者服文蛤散若不差者與五苓散身熱皮粟不解欲引衣自覆者若水以潠之洗之益令熱被卻不得出當汗而不汗則煩假令汗出已腹中痛與芍藥三兩如上法

【注】病在陽謂病發於陽而身熱也此應以汗解之而反以冷水潠之灌之則身熱𨿽被刼而暫卻然終不得去故熱煩益甚也水寒外束膚熱乍凝故肉生膚粟熱入不深故意欲飲水反不甚渴也故以文蛤散內疏膚熱若不差與五苓散外解水寒則皮粟身熱當解矣若不解且惡寒引衣自覆是尙有表也當以桂枝湯汗解之假令服桂枝湯汗已出熱粟俱解而腹中增痛又爲表已和裏未調也宜與桂枝湯倍加芍藥調裏以和其表若渴欲飲水而不腹痛則不湏調太陰裏而仍當調太陽府矣宜仍取乎五苓也

文蛤散方

文蛤【五兩】

右一味爲散沸湯和一錢匕服湯用五合

【按】文蛤卽五倍子也

音切

彊【羣養切】惡【污去聲】中【音眾】嗇【音色】淅【音錫】翕【音吸】防【音父】咀【音苴】去【上聲】滓【音笫】歠【與啜同】覆【芳救切】漐【音蟄】差【與瘥同】諧【音鞋】噤【渠飲切】劇【音屐】傳【音囀】爲【去聲】識【與志同】幹【音幹】散【上聲】和【去聲】悸【音季】灌【音貫】更【去聲】痞【音否】鞕【音硬】頸【音景】羸【音雷】養【上聲】糜【音迷】咽【音咽】數【音朔】懊【影考切】憹【音農】燥【音掃】晡【布胡切】痙【音涇】潠【心艮切】

禦纂醫宗金鑑卷一﹤子部﹐醫家類﹐禦纂醫宗金鑑﹥

欽定四庫全書

禦纂醫宗金鑑卷二

訂正仲景全書傷寒論注太陽中篇目錄

麻黃湯

芍藥甘艸附子湯

桂枝新加湯

茯苓甘艸湯

小建中湯

炙甘艸湯

桂枝甘艸湯

茯苓桂枝甘艸大棗湯

桂枝去桂加茯苓白術湯

茯苓桂枝白術甘艸湯

梔子豉湯

梔子甘艸豉湯

梔子生薑豉湯

梔子厚朴湯

梔子漧薑湯

桃核承气湯

抵當湯

抵當丸

大黃黃連瀉心湯

附子瀉心湯

甘艸瀉心湯

生薑瀉心湯

半夏瀉心湯

赤石脂禹餘糧湯

旋覆代赭石湯

禦纂醫宗金鑑卷二目錄

欽定四庫全書

禦纂醫宗金鑑卷二

訂正仲景全書傷寒論注

辧太陽病衇證並治中篇

太陽統攝之榮衛乃風寒始入之兩途風則傷衛寒則傷榮衛气標疾統气而行衇外其用疏泄而屬陽邪之犯也易故其犯之也則有汗爲虛邪榮气專精統血而行衇中其體固密而屬陰邪之犯也難故其犯之也則無汗爲實邪夫冬固寒令也然春月餘寒秋末早寒皆能致病但有無汗實邪證顯然卽可謂之傷寒不必盡屬隆冬也然太陽經也膀胱府也由經視府則經爲表而府爲裏矣上篇用桂枝湯解肌所以治風傷衛之表也而未及衛分之裏故又立五苓散一方佐桂枝以和衛分之裏焉此篇用麻黃湯發汗所以治寒傷榮之表也而未及榮分之裏故又立桃核抵當方佐麻黃以攻榮分之裏焉至於汗下失宜過之則傷正而虛其陽不及則熱熾而傷其陰虛其陽則從少陰陰化之證多以太陽少陰爲表裏也傷其陰則從陽明陽化之證多以太陽陽明遞相傳也此篇中所以又有四逆承气之治也凡風傷衛之虛邪已列上篇玆以寒傷榮之實邪疏爲中篇使讀者先防大意於胸中斯臨證處方自不致誤矣

太陽病或已發熱或未發熱必惡寒體痛嘔逆衇陰陽俱者名曰傷寒

【注】太陽病卽上篇首條衇浮頭項彊痛惡寒之謂也榮表陰也寒陰邪也寒邪傷人則榮受之從其類也已發熱者寒邪束於皮毛元府閉密陽气郁而爲熱也未發熱者寒邪初入尙未郁而爲熱頃之卽發熱也惡寒者爲寒所傷故惡之也必惡寒者謂不論已熱未熱而必惡寒也寒入其經故體痛也胃中之气被寒外束不能發越故嘔逆也寒性勁急故衇陰陽俱也此承上篇首條言太陽病又兼此衇此證者名曰傷寒以爲傷寒病之提綱後凡稱傷寒者皆指此衇證而言也

【集注】方有執曰或者未定之辭必者定然之謂曰或曰必者言發熱早晚不一而惡寒則定然卽見也諭昌曰仲景慮惡寒體痛嘔逆又未發熱恐誤認爲陰經之證故早於篇首揭明此語以辧之程應旄曰傷寒陰陽俱之衇大不同於中風陽浮而陰弱之緩衇矣證與衇兼得其實然後乃得正其名曰此太陽傷寒之病而非中風所能混也魏荔彤曰傷寒中風同一浮衇而彼爲浮緩此爲浮陽邪舒散故緩陰邪勁急故同爲在表之浮而一緩一風寒迥異矣

太陽病頭痛發熱身疼腰痛骨節疼痛惡風無汗而喘者麻黃湯主之

【注】此承上條而詳言其證以出其治也太陽經衇起於目內眥上額交巓入絡腦還出別下項循肩膊內挾脊抵腰中至足小指出其端寒邪客於其經則榮血凝澁所傷之處無不痛也榮病者惡寒衛病者惡風今榮病而言惡風者蓋以風動則寒生惡則皆惡未有惡寒而不惡風惡風而不惡寒者所以仲景於中風傷寒證中每互言之以是知中風傷寒不在惡寒惡風上辧而在微甚中別之也無汗者傷寒實邪腠理閉密𨿽發熱而汗不出不似中風虛邪發熱而汗自出也陽气被寒邪所遏故逆而爲喘主之以麻黃湯者解表發汗逐邪安正也

【集注】成無已曰寒則傷榮頭痛身疼腰痛以致牽連骨節疼痛者太陽經榮血不利也

程應旄曰頭痛發熱太陽病皆然而身疼腰痛骨節疼痛是寒傷榮室若風傷衛則無是也惡風太陽病皆然而無汗而喘是陽被壅遏若風傷衛則無是也得其所同因以別其所異也

沈明宗曰太陽之邪從皮毛而入郁逆肺气以故作喘且寒主收斂傷榮則腠理閉密故用麻黃湯發之

麻黃湯方

麻黃【三兩去節】

桂枝【二兩】

甘艸【一兩炙】

杏仁【七十个湯浸去皮尖】

右四味以水九升先煮麻黃減二升去上沫內諸藥煮取二升半去渣溫服八合覆取防似汗不須啜粥餘如桂枝法將息

【方解】名曰麻黃湯者君以麻黃也麻黃性溫味辛而苦其用在迅升桂枝性溫味辛而甘其能在固表證屬有餘故主以麻黃必勝之算也監以桂枝制節之師也杏仁之苦溫佐麻黃逐邪而降逆甘艸之甘平佐桂枝和內而拒外飲入於胃行气於元府輸精於皮毛斯毛衇合精溱溱汗出在表之邪必盡去而不畱痛止喘平寒熱頓解不須啜粥而借汗於谷也必須煮掠去上沫者恐令人煩以其輕浮之气過於引气上逆也其不用姜棗者以生薑之性橫散於肌礙麻黃之迅升大棗之性泥滯於膈礙杏仁之速降此欲急於直達少緩則不迅橫散則不升矣然此爲純陽之劑過於發汗如單刀直入之將用之若當一戰成功不當則不戢而召禍故可一而不可再如汗後不解便當以桂枝代之此方爲仲景開表逐邪發汗第一峻藥也庸工不知其制在溫覆取汗若不溫覆取汗則不峻也遂謂麻黃專能發表不治他病孰知此湯合桂枝湯名麻桂各半湯用以和太陽畱連未盡之寒熱去杏仁加石膏合桂枝湯名桂枝二越婢一湯用以解太陽熱多寒少之寒熱若陽盛於內無汗而喘者又有麻黃杏仁甘艸石膏湯以解散太陰肺家之邪若陰盛於內而無汗者又有麻黃附子細辛甘艸湯以溫散少陰腎家之寒金匱要略以此方去桂枝千金方以此方桂枝易桂皆名還魂湯用以治邪在太陰卒中暴厥口噤气絕下咽奏效而皆不溫覆取汗因是而知麻黃湯之峻與不峻在溫覆與不溫覆也此仲景用方之心法豈常人之所得而窺耶

【集解】王肯堂曰此方爲元气不虛者設也如挾時气者宜十神湯挾暑濕者宜正气湯挾寒者宜五積散挾熱者宜通聖散挾食者宜養胃湯挾痰者宜芎蘇散按肯堂之議誠當矣然必證兼表裏邪因錯雜似傷寒而非傷寒者乃可於諸方中斟酌選用若衇證與麻黃桂枝脗合自當遵仲景之法治之卽元气素虛或平素有熱不宜麻桂者亦必如劉完素張潔古法緩緩消息治之庶不誤人臨病之工宜詳審焉

吳綬曰凡傷寒寒邪在表閉其腠理身痛拘急惡寒無汗須用麻黃辛苦之藥開發腠理逐寒邪使汗出而解惟夏月炎暑之時𨿽有是證宜加涼藥方可用如防風通聖散三黃石膏湯是也

傷寒一日太陽受之衇若靜者爲不傳頗欲吐若躁煩衇數急者爲傳也

【注】傷寒一日太陽受之當衇浮或汗或未汗若衇靜如常此人病衇不病爲不傳也初病或嘔未止頗欲吐若躁煩衇數急者此外邪不解內熱已成病勢欲傳也宜以大靑龍湯發表解熱以殺其勢或表裏有熱證者則當以雙解湯兩解之也

【集注】沈明宗曰此慿衇辧證知邪傳與不傳也衇浮而爲太陽正衇廼靜是不傳他經矣若頗欲吐或躁煩而衇數急則邪機向裏已著勢必傳經爲病也

傷寒二三日陽明少陽證不見者爲不傳也

【注】傷寒二日陽明受之三日少陽受之此其常也若二三日陽明証之不惡寒反惡熱身熱心煩口渴不眠等證與少陽証之寒熱往來胸脇滿喜嘔口苦耳聾等證不見者此爲太陽邪輕熱微不傳陽明少陽也

【集注】程知曰傷寒一二日太陽二三日陽明三四日少陽四五日太陰五六日少陰六七日厥陰此苐言其常耳其中變證不一有專經不傳者有越經傳者有傳一二經而卽止者有發於陽卽入少陰者有直中三陰者有足經寃熱而傳手經者有誤藥而傳變者大抵熱邪乘經之虛卽傳若經實卽不受邪而不傳陽邪勝則傳陰邪勝多不傳故經謂衇靜爲不傳衇數急爲欲傳也又曰足經自足上行胸腹頭背主一身之大綱故寒邪入之卽見於其經若手經苐行於胸手不能主一身之大綱也邪旣入足經必傳入手經故感風寒之重者頭項痛肩背肘節亦痛也聖人言足不言手足可該手手不可該足也非不傳手也夫五臟六腑十二經气相輸絡相通豈有傳足而不傳手者哉亦豈有傷足而不傷手者哉虞天民謂熱先手寒先足義亦可互通也

程應旄曰傷寒之有六經無非從淺深而定部署以皮膚爲太陽所轄故署之太陽肌肉爲陽明所轄故署之陽明筋膜爲少陽所轄故署之少陽云耳所以華佗曰傷寒一日在皮二日在膚三日在肌四日在胸五日在腹六日入胃只就軀殻間約略其淺深而並不署太陽陽明等名然則仲景之分太陽陽明等亦是畫限之意用以轄病也

衇浮者病在表可發汗宜麻黃湯衇浮而數者可發汗宜麻黃湯

【注】傷寒衇浮者麻黃湯誠爲主劑矣今衇浮與浮數似不在發汗之列然視其病皆傷寒無汗之表實則不妨略衇而從證亦可用麻黃湯汗之觀其不曰以麻黃湯發之主之而皆曰可發汗則有商量斟酌之意焉

【集注】方有執曰傷寒衇本不而浮則邪見還表而欲散可知矣發者拓而出之也麻黃湯者乘其欲散而拓出之也或衇浮而數傷寒之欲傳也而亦宜麻黃湯發汗者言乘寒邪有向表之浮當散其數而不令其至於傳也

程應旄曰麻黃湯爲寒傷榮之主劑然亦當於衇與証之間互參酌之不必泥定之一字始爲合法也衇浮無似不在發汗之列然視其證一一寒傷榮之表病則不妨略衇而詳證無汗可發汗宜麻黃湯若衇浮數邪勢欲傳於裏亦不妨略證而詳衇無汗可發汗亦宜麻黃湯就此二者之衇與證互參之其有衇見浮證具傷寒二者俱符又何麻黃湯之必在禁例哉

劉宏璧曰但衇浮不何以知其表寒實也必然無汗始可發也衇數何以知其未入裏也以衇兼浮故可汗也

太陽病外證未解衇浮弱者當以汗解宜桂枝湯【注】太陽病外證未解謂太陽病表證未解也若衇浮是爲傷寒外證未解今衇浮弱是爲中風外證未解也故當以桂枝湯汗解之

【集注】方有執曰外證未解謂頭痛項彊惡寒等證猶在也浮弱卽陽浮而陰弱此言太陽證凡在未傳變者仍當從於解表蓋嚴戒不得早下之意

程知曰外證未解衇見浮弱卽日久猶當以汗解然只宜桂枝解肌之法不宜誤行大汗之劑至於不可誤下更不待言矣

傷寒發汗已解半日許復煩衇浮數者可更發汗宜桂枝湯

【注】傷寒服麻黃湯發汗汗出已熱退身涼解半日許復煩熱而衇浮數者是表邪未盡退而復集也可更發汗其不用麻黃湯者以其津液前已爲發汗所傷不堪再任麻黃故宜桂枝更汗可也

【集注】方有執曰傷寒發汗者服麻黃湯以發之之謂也解散也復重復也旣解半日許何事而復哉言發汗或不如法或汗後不謹風寒而復煩熱衇轉浮數也故曰可更發汗更攺也言當攺前法故曰宜桂枝湯

諭昌曰用桂枝湯者一以邪重犯衛一以榮虛不能復任麻黃也

程應旄曰攺前發汗之法爲解肌則𨿽主桂枝不爲犯傷寒之禁也

汪琥曰仲景法衇浮而數者可發汗宜麻黃湯然此條已曾用過麻黃湯矣故當更方以發其汗宜桂枝湯

發汗病不解反惡寒者虛故也芍藥甘艸附子湯主之【按】發汗病不解之不字當是衍文蓋發汗病不解則當惡寒今曰反惡寒者正所謂病解之義也病解惡寒始謂之虛

【注】傷寒發汗病不解則當惡寒非表虛也是表邪猶在不解仍當汗也今發汗汗出病已解不當惡寒矣反惡寒者非表邪也乃陽虛不能衛外所致故以芍藥甘艸附子湯主之蓋用附子以扶陽芍藥以補陰甘艸佐附芍補陰陽而調榮衛也

【集注】方有執曰未汗而惡寒邪盛而表實已汗而惡寒邪退而表虛汗出之後大邪退散榮气衰微衛气疎慢而但惡寒故曰虛

芍藥甘艸附子湯方

芍藥【三兩】

甘艸【二兩炙】

附子【一枚炮去皮破八片】

已上三味以水五升煮取一升五合去滓分溫服

【集解】程應旄曰傷寒發汗一法原爲去寒而設若表已解較前反惡寒者非復表邪可知緣汗外泄而表遂虛故主之以芍藥甘艸附子湯芍藥得桂枝則發表得附子則補表甘艸和中從陰分斂戢其陽陽回而虛者不虛矣

發汗後惡寒者虛故也不惡寒但熱者實也當和胃气與調胃承气湯

【注】傷寒發汗汗出病解必不惡寒亦不惡熱始可爲愈若發汗後惡寒者是陽虛也宜用芍藥甘艸附子湯主之今發汗後不惡寒但惡熱則是胃實也故與調胃承气湯瀉熱以和胃也

【集注】方有執曰發汗後不惡寒其人表气彊也但熱亡津液而胃中幹故曰實也當和胃气以干在胃而實也故曰與調胃承气湯所以瀉實而甘艸則有瀉中調和之義

程知曰汗後惡寒則爲榮衛俱虛汗後不惡寒但發熱則爲津幹胃實故有調胃通津之法然曰當曰與則似深有酌量而不肯妄下以重虛其津者

調胃承气湯方【見陽明篇】

衇浮者法當身疼痛宜以汗解之假令尺中遲者不可發汗何以知之然以榮气不足血少故也

【注】衇浮者寒傷榮之衇也身痛者寒傷榮之證也衇證皆表實邪則當發汗宜麻黃湯設若寸闗衇浮惟尺中遲者則又不可發汗何也以其人平素榮气不足血少故也由此可知衇陰陽不俱不可輕汗也

【集注】方有執曰尺以陰遲爲不足榮主血汗者血之液尺遲不宜汗者嫌奪血也

張璐曰尺中衇遲不可用麻黃髮汗當頻與小建中湯和之和之而邪解不須發汗設不解不妨多與之覆而汗之可也

發汗後身疼痛衇沈遲者桂枝加芍藥生薑各一兩人參三兩新加湯主之

【注】發汗後身疼痛衇浮或浮數乃發汗未徹表邪未盡也仍當汗之宜桂枝湯今發汗後身𨿽疼痛衇見沈遲是榮衛虛寒故宜桂枝新加湯以溫補其榮衛也

【集注】成無已曰表邪盛則身疼血虛亦身疼其衇浮者邪盛也衇沈遲者血虛也盛者損之則安虛者益之則愈

諭昌曰衇沈遲者六部皆然與尺遲大異尺遲乃素虛此爲發汗新虛故於桂枝方中倍加芍藥生薑各一兩以去邪加人參三兩以補正名曰新加湯者明非桂枝湯中之舊法也

汪琥曰身疼痛衇沈遲焉知非中寒證要知此證乃太陽傷寒發汗後身疼不止衇變沈遲非中寒比也

桂枝新加湯方

桂枝【一兩】

芍藥【四兩】

甘艸【二兩】

人參【三兩】

生薑【四兩切】

大棗【十二枚擘】

右六味以水一斗二升微火煮取三升去滓分溫服如桂枝法

【方解】是方卽桂枝湯倍芍藥生薑加人參也汗後身疼痛是榮衛虛而不和也故以桂枝湯調和其榮衛倍生薑者以衇沈遲榮中寒也倍芍藥者以榮不足血少故也加人參者補諸虛也桂枝得人參大气周流气血足而百骸理人參得桂枝通行內外補榮陰而益衛陽表虛身疼未有不愈者也

病發熱頭痛衇反沈若不差身體疼痛當溫其裏宜四逆湯

【按】身體疼痛之下當有下利淸谷四字方合當溫其裏之文觀太陰篇云傷寒醫下之續得下利淸谷不止身痛者急當救裏宜四逆湯此𨿽未下但衇反沈可知裏寒必是脫簡

【注】病發熱頭疼太陽表證也衇當浮今反沈是太陽表證而得少陰裏衇也凡太陽少陰表裏皆寒無汗之病均宜以麻黃附子細辛湯發之若不差不下利者更以麻黃附子甘艸湯和之若下利淸谷卽有身體疼痛之表未解不可更汗當溫其裏宜四逆湯防其陽從陰化變厥惕亡陽之逆斷不可謂病在太陽無可溫之理也

四逆湯方【見少陰篇】

傷寒若吐若下後七八日不解熱結在裏表裏俱熱時時惡風大渴舌上干燥而煩欲飲水數升者白虎加人參湯主之

【按】傷寒二字之下當有若汗二字蓋發汗較吐下更傷津液爲多也時時惡風當是時汗惡風若非汗字則時時惡風是表不解白虎湯在所禁也論中謂發熱無汗表不解者不可與白虎湯渴欲飲水無表證者白虎加人參湯主之讀者細玩經文自知

【注】傷寒若汗若吐若下後七八日不解以致熱結表裏時汗惡風者結熱在表未解也大渴舌上干燥而煩欲飲水數升者結熱在裏已彰也故曰表裏俱熱宜白虎加人參湯主之以白虎能外解肌熱內淸裏熱也加人參者因汗吐下後津亡气弱借此以益气生津也

【按】大靑龍湯治太陽表裏俱熱表多里少故不渴也白虎湯治陽明表裏俱熱裏多表少故大渴也今大渇燥煩時汗惡風是熱在陽明又兼太陽也而用白虎湯者以陽明裏熱證多太陽表熱證少也若無汗微渴則爲太陽表證多卽表裏大熱又當用大靑龍湯矣

【集注】諭昌曰玩此條本文熱結在裏表裏俱熱已自酌量惟熱結在裏所以表熱不除況加大渇飲水安得不以淸熱爲急耶

程知曰表熱者身熱也裏熱者內熱也以汗吐下後不解故邪气乘虛結爲裏熱惟結熱在裏所以表熱不除有惡風證也大渴引飲裏熱熾盛安得不以白虎急解之石膏辛寒能淸裏熱兼散表熱也惟其在汗吐下後故必加人參以顧其正气也汪琥曰與白虎湯加人參扶正气以分解內外之邪熱要之此湯惟正气虛而邪气微者宜之若邪气甚者不敢輕加人參也

白虎加人參湯方【見陽明篇】

發汗已衇浮數煩渴者五苓散主之

【按】衇浮數之下當有小便不利四字若無此四字則爲陽明內熱口燥之煩渇白虎湯證也以其有小便不利煩渴則爲太陽水熱瘀結之煩渇五苓散證也況無小便不利證而用五苓散則犯重竭津液之禁矣太陽上篇類此證者數條惟一條水入卽吐水不下行故無小便不利之文此條應有小便不利四字

【注】發汗已爲太陽病已發過汗也衇浮數知邪仍在表也若小便利而煩渴者是初入陽明胃熱白虎湯證也今小便不利而煩渴是太陽府病膀胱水畜五苓證也故用五苓散如法服之外疏內利表裏均得解矣

【集注】方有執曰已者言發汗畢非謂表病罷也煩渴者膀胱水畜不化津液故用四苓以利之浮數者外表未除故慿一桂以和之所以謂五苓能兩解表裏也

傷寒汗出而渴者五苓散主之不渴者茯苓甘艸湯主之

【注】此申上條或渴而不煩或煩而不渴者以別其治也傷寒發汗後衇浮數汗出煩渴小便不利者五苓散主之今惟曰汗出者省文也渴而不煩是飲盛於熱故亦以五苓散主之利水以化津也若不煩且不渴者是裏無熱也惟衇浮數汗出小便不利是榮衛不和也故主以茯苓甘艸湯和表以利水也

【集注】鄭重光曰傷寒本無汗汗因發而出也上條煩而渴此條但渴不煩裏證較輕治亦不殊若更不渴則內無燥裏病少而表證猶多也故用桂枝湯之三五苓散之一示三表一里之意易名曰茯苓甘艸湯者乃桂枝五苓之變制也

茯苓甘艸湯方

茯苓【二兩】

桂枝【二兩】

生薑【三兩切】

甘艸【一兩炙】

右四味以水四升煮取三升去滓分溫三服

【方解】是方乃仿桂枝五苓二方之義小制其法也有衇浮數汗出之表故主以桂枝去大棗芍藥者因有小便不利之裏恐滯斂而有礙於癃閉也五苓去術澤豬苓者因不渴不煩裏飲無多惟小便一利可愈恐過於燥滲傷陰也

【集解】汪琥曰五苓散茯苓甘艸湯二方皆太陽標本齊病表裏兼主之劑何謂標太陽之經是也何謂本膀胱之府是也經在表本在裏五苓散邪已入府表證已微故方中只用桂枝一味以主表其餘四味皆主裏之藥也茯苓甘艸證邪猶在經裏證尙少故方中祗用茯苓一味以主裏其餘三味皆主表之藥也

衇浮數者法當汗出而愈若下之身重心悸者不可發汗當自汗出乃解所以然者尺中衇微此裏虛須表裏實津液自和便自汗出愈

【注】傷寒未發熱衇多浮寒盛也已發熱衇多浮數熱盛也均宜麻黃湯發汗則愈若不發汗而誤下之不成逆壞者必其人裏气素實也故惟見失汗身重之表誤下心悸之裏則不可復發其汗當待其表裏自和自然汗出而解所以然者因失汗表實誤下裏虛尺中衇微表裏未諧故不卽解也須待其裏亦實而與表平平則和和則陽津陰液自相和諧所以便自汗出而愈也使裏實之法卽下條用小建中湯法也

【集注】諭昌曰此亦先建中而後發汗之變法要知仲景云尺衇微者不可發汗又云尺微者不可下無非相人津液之奧防所以誤下之衇𨿽浮數不攺亟宜發汗者亦必當諦其尺衇不可率意徑情有如此者

張璐曰誤下身重心悸縱衇仍浮數亦不可復發其汗設尺衇微爲裏陰素虛尢宜戒也衇浮而數熱邪已甚將欲作汗今誤下之故身重心悸當與小建中和其津液汗出而愈

傷寒二三日心中悸而煩者小建中湯主之

【注】傷寒二三日未經汗下卽心悸而煩必其人中气素虛𨿽有表證亦不可汗之蓋心悸陽已微心煩陰已弱故以小建中湯先建其中兼調榮衛也

【集注】王肯堂曰傷寒二三日心中悸而煩者小建中湯主之傷寒衇細屬少陽不可汗汗之則譫語胃不和則煩而悸大抵先煩而後悸者是熱先悸而後煩者是虛治病必求其本者此也

程應旄曰可見陽去入陰必有其先兆善治者急宜杜之於未萌心中悸而煩則裏气虛而陽爲陰襲建中湯補虛和裏保定中州以資气血爲主𨿽悸與煩皆小柴胡湯中兼見之證而得之二三日裏證未必卽具小柴胡湯非所宜也

魏荔彤曰建中者治其本也與建中後徐審其在表則仍當發汗以中州旣建𨿽發汗陽亦不致亡矣審其傳裏則應下之以中州旣建𨿽下陽亦不致陷矣所謂急則從標而緩則從本也

小建中湯方

桂枝【三兩】

芍藥【六兩】

甘艸【二兩】

生薑【三兩切】

膠飴【一升】

大棗【十二枚擘】

右六味以水七升煮取三升去滓內膠飴更上防火消解溫服一升日三服嘔家不可用建中湯以甜故也

【方解】是方也卽桂枝湯倍芍藥加膠飴也名曰小建中者謂小小建立中气也蓋中气𨿽虛表尙未和不敢大補故仍以桂枝和榮衛倍芍藥加膠飴調建中州而不啜稀粥溫覆令汗者其意重在心悸中虛而不在傷寒之表也中州建立榮衛自和津液可生汗出乃解悸煩可除矣嘔家不可用謂凡病嘔者不可用恐甜助嘔也

傷寒衇結代心動悸炙甘艸湯主之

【注】心動悸者謂心下築築惕惕然動而不自安也若因汗下者多虛不因汗下者多熱欲飲水小便不利者屬飲厥而下利者屬寒今病傷寒不因汗下而心動悸又無飲熱寒虛之證但據結代不足之陰衇卽主以炙甘艸湯者以其人平日血气衰防不任寒邪故衇不能續行也此時𨿽有傷寒之表未罷亦在所不顧總以補中生血復衇爲急通行榮衛爲主也

【集注】成無已曰衇之動而中止能自還者名曰結不能自還者名曰代由血气虛衰不能相續也

程知曰此又爲議補者立變法也曰傷寒則有邪气未解也心主血曰衇結代心動悸則是血虛而眞气不相續也故峻補其陰以生血更通其陽以散寒無陽則無以綰攝防陰故方中用桂枝湯去芍藥而漬以淸酒所以挽眞气於將絕之而避中寒於衇弱之時也觀小建中湯而後知傷寒有補陽之方觀炙甘艸湯而後知傷寒有補陰之法也

程應旄曰此又以衇論邪气畱結曰結正气虛衰曰代傷寒見此而加以心動悸乃眞气內虛故用炙甘艸湯益陰寧血和榮衛以爲主又曰太陽變證多屬亡陽少陽變證兼屬亡陰以少陽與厥陰爲表裏榮陰被傷故也用炙甘艸湯和榮以養陰气爲治也

炙甘艸湯方

甘艸【四兩炙】

生薑【三兩切】

桂枝【三兩】

麥門冬【半升】

麻子仁【半觔】

大棗【十二枚擘】

人參【二兩】

阿膠【二兩】

生地黃【一觔】

右九味以淸酒七升水八升先煮八味取三升去滓內阿膠烊消盡溫服一升日三服一名復衇湯

【集解】張璐曰津液枯槁之人宜預防二便祕濇之虞麥冬生地溥滋膀胱之化源麻仁阿膠專主大膓之枯約免致陰虛泉竭火燥血枯此仲景救陰退陽之妙法也

柯琴曰仲景凡於不足之衇陰弱者用芍藥以益陰陽虛者用桂枝以通陽甚則加人參以生衇未有用麥冬者豈以傷寒之法義重扶陽乎抑陰無驟補之法與此以中虛衇結代用生地黃爲君麥冬爲臣峻補眞陰者是已開後學滋陰之路矣然地黃麥冬味𨿽甘而气則寒非發陳蕃秀之品必得人參桂枝以通陽衇生薑大棗以和榮衛阿膠補血酸棗安神甘艸之緩不使速下淸酒之猛防於上行內外調和悸可寧而衇可復矣酒七升水八升只取三升者久煎之則气不峻此虛家用酒之法且知地黃麥冬得酒則良此證當用酸棗仁肺痿用麻子仁可也如無眞阿膠以龜板膠代之

未持衇時病人叉手自冒心師因教試令欬而不欬者此必兩耳聾無聞也所以然者以重發汗虛故如此【注】未持衇時病人叉手自冒其心師因教試令欬而不欬者此必兩耳聾無所聞也其聾與叉手冒心同見則非少陽之邪可知乃重發汗陽虛故致此也

【集注】諭昌曰此示人推測陽虛之一端也陽虛耳聾宜急固其陽與少陽傳經邪盛之耳聾迥別

程應旄曰諸陽受气於胸中而精气上通於耳今以重發汗而虛其陽陽气所不到之處精气亦不復注而通之故聾

發汗過多其人叉手自冒心心下悸欲得按者桂枝甘艸湯主之

【注】此申上條以詳其證而明其治也發汗過多外亡其液內虛其气气液兩虛中空無倚故心下悸惕惕然不能自主所以叉手冒心欲得自按以防庇而求定也故用桂枝甘艸湯以補陽气而生津液自可愈矣

【集注】方有執曰汗多則傷血血傷則心虛心虛則動惕而悸故叉手自冒而欲得人按也桂枝走表斂液宅心能固疎漫之表甘艸和裏補中益气能調不足之中合二物以爲方蓋斂陰補陽之法也程知曰此汗後心虛補陽法也陽受气於胸中胸中陽气衰微故叉手冒心心悸欲按也

程應旄曰汗爲心液不惟妄汗不可卽當汗而失其分數亦不可叉手冒心欲得按者因陽虛不能自主而心下悸也然心悸有心气虛有水气乘水乘先因心虛今心下悸者乃陽气虛惕然自恐欲得按以禦之故用桂枝甘艸載還上焦之陽使回旋於胸中也

魏荔彤曰此條乃發汗過多之禁也風傷衛固不宜汗出如水流漓矣卽寒傷榮宜發汗亦只汗出表解斯已耳不可聽其大汗不止致有陽虛之變證也仲景言其人叉手自冒心心下悸欲得按者乃形容汗多亡陽之象也

桂枝甘艸湯方

桂枝【四兩】

甘艸【二兩炙】

右二味以水三升煮取一升去滓頓服

【集解】柯琴曰汗出多則心液虛中气餒故悸叉手自冒則外有所衛得按則內有所依如此不堪之狀望之而知其爲虛矣桂枝本榮分藥得麻黃則令榮气外發而爲汗從辛也得芍藥則收斂榮气而止汗從酸也得甘艸則補中气而養血從甘也故此方以桂枝爲君獨任甘艸爲佐以補陽气生心液甘溫相得斯气血和而悸自平不須附子者以汗𨿽多而未至於亡陽不須芍藥者以汗已止而嫌其斂陰也

發汗後其人臍下悸者欲作奔豚茯苓桂枝甘艸大棗湯主之

【注】發汗後心下悸者乃虛其心中之陽本經自病也今發汗後臍下悸欲作奔豚者乃心陽虛而腎水之陰邪乘虛欲上干於心也主之以茯苓桂枝甘艸大棗湯者一以扶陽一以補土使水邪不致上干則臍下之悸可安矣

【集注】程知曰發汗後心下悸者心液虛而腎气將動也腎气欲上奔故臍下先悸也謂之豚者指腎气也諭昌曰汗本心之液發汗後臍下悸者心气虛而腎气發動也故取茯苓桂枝直趨腎界預伐其邪所謂上兵伐謀也

汪琥曰奔豚者腎之積名也發於少腹上至心下若豚狀乃腎气發動有似乎奔豚之狀非眞臍下有積如豚也

茯苓桂枝甘艸大棗湯方

茯苓【半觔】

桂枝【四兩】

甘艸【一兩炙】

大棗【十五枚擘】

右四味以甘瀾水一斗先煮茯苓減二升內諸藥煮取三升去滓溫服一升日三服○作甘瀾水法取水二斗置大盆內以杓揚之水上有珠子五六千顆相逐取用之

【方解】此方卽苓桂術甘湯去白術加大棗倍茯苓也彼治心下逆滿气上衝胸此治臍下悸欲作奔豚蓋以水停中焦故用白術水停下焦故倍茯苓臍下悸是邪上干心也其病由汗後而起自不外乎桂枝之法仍以桂枝甘艸補陽气生心液倍加茯苓以君之專伐腎邪用大棗以佐之益培中土以甘瀾水煎取其不助水邪也土彊自可制水陽建則能禦陰欲作奔豚之病自潛消而黙化矣若已作奔豚腎陰邪盛又非此藥所能治則當從事乎桂枝加桂湯法矣

服桂枝湯或下之仍頭項彊痛翕翕發熱無汗心下滿微痛小便不利者桂枝湯去桂加茯苓白術湯主之【按】去桂當是去芍藥此方去桂將何以治仍頭項彊痛發熱無汗之表乎細玩服此湯曰余依桂枝湯法煎服其意自見服桂枝湯已溫覆令一時許通身漐漐微似有汗此服桂枝湯法也若去桂則是芍藥甘艸茯苓白術並無辛甘走榮衛之品而曰余依桂枝湯法無所謂也且論中有衇促胸滿汗出惡寒之證用桂枝去芍藥加附子湯主之去芍藥者爲胸滿也此條證𨿽稍異而其滿則同爲去芍藥可知矣

【注】此條爲汗下後表不解而心下有水气者立治法也服桂枝湯或下之均非其治矣仍有頭項彊痛翕翕發熱無汗之表證心下滿微痛小便不利停飲之裏證設未經汗下則是表不解而心下有水气當用小靑龍湯汗之今已經汗下表裏俱虛小靑龍湯非所宜也故用桂枝湯去芍藥之酸收避無汗心下之滿加苓術之燥滲使表裏兩解則內外諸證自愈矣

【集注】外臺方議問曰心下滿微痛乃是欲成結胸何緣作停飲治之答曰諸證皆似結胸但小便不利一證乃停飲也故此條仲景只作停飲治之

諭昌曰服桂枝湯病不解而證變又或下之則邪勢乘虛入裏是益誤矣在表之邪未除而在裏之飲上逆故仿五苓兩解表裏之法也

張璐曰此條頗似結胸所以辧爲太陽表證尙在者全重在翕翕發熱無汗上

林瀾曰頭項彊痛經汗下而不解心下滿微痛小便不利此爲水飲內蓄故加苓術得小便利水飲行腹滿減而表證悉愈矣如十棗湯證亦頭痛乃飲熱內蓄表證已解故𨿽頭痛只用逐飲飲去則病自安也

桂枝去桂加茯苓白術湯方

於桂枝湯方內去桂加茯苓白術各三兩余依桂枝湯法煎服小便利則愈

【按】去桂去芍之義詳見上條經文下正誤文內【方解】曰余依桂枝湯法煎服謂依桂枝湯法取汗也小便利則愈謂飲病必輸水道始愈也此方卽苓桂術甘湯而有生薑大棗其意專在解肌利水次之故用生薑大棗佐桂枝以通津液取汗也苓桂術甘湯不用生薑大棗而加茯苓其意專在利水扶陽次之故倍加茯苓君桂枝於利水中扶陽也所以方後不曰依服桂枝湯法也

傷寒若吐若下後心下逆滿气上衝胸起則頭衇沈發汗則動經身爲振振搖者茯苓桂枝白術甘艸湯主之

【注】傷寒若過發汗則有心下悸乂手冒心臍下悸欲作奔豚等證今誤吐下則胸虛邪防故心下逆滿气上衝胸也若衇浮表仍不解無汗當用麻黃湯有汗當用桂枝湯一汗而胸滿气沖可平矣今衇沈是其人必素有寒飲相挾而成若不頭以蒂散吐之亦自可除今乃起則頭是又爲胸中陽气已虛不惟不可吐亦不可汗也如但以衇之沈爲實不顧頭之虛而誤發其汗則是無故而動經表更致衛外之陽亦虛一身失其所倚故必振振而搖也主之以苓桂術甘湯者滌飲與扶陽並施調衛與和榮共治也

茯苓桂枝白術甘艸湯方

茯苓【四兩】

桂枝【三兩】

白術【二兩】

甘艸【二兩炙】

右四味以水六升煮取三升去滓分溫三服

【方解】身爲振振搖者卽戰振身搖也身振振欲擗地者卽戰振欲墮於地也二者皆爲陽虛失其所恃一用此湯一用眞武者蓋眞武救靑龍之誤汗其邪已入少陰故主以附子佐以生薑苓術是壯裏陽以制水也此湯救麻黃之誤汗其邪尙在太陽故主以桂枝佐以甘艸苓術是扶表陽以滌飲也至於眞武湯用芍藥者裏寒陰盛陽衰無依於大溫大散之中若不佐以酸斂之品恐陰極格陽必速其飛越也此湯不用芍藥者裏寒飲盛若佐以酸斂之品恐飲得酸反凝滯不散也

發汗若下之而煩熱胸中窒者梔子豉湯主之

【注】發汗表未解若下之表邪入裏旣不從實化而爲結胸气沖亦不從虛化而爲痞鞕下利但作煩熱胸中窒者以表邪輕所陷者淺故只爲煩熱胸中不快也梔子苦能湧泄寒能勝熱豆豉輕腐上行佐梔子使邪熱上越於口庶一吐而胸中舒煩熱解矣

【集注】方有執曰窒者邪熱壅滯而窒塞未至於痛較痛爲輕也

程知曰下之而陽邪內結則以防胸攻之陰邪內結則以瀉心開之至虛熱上煩則以梔豉湧之未經下而胸中多痰則以蒂吐之已經下而胸中虛煩則以梔豉吐之古人於虛實寒熱之法旣明且備如此

林瀾曰陽受气於胸中若汗若下使陽气不足邪熱客於胸中結而不散煩熱窒塞故宜此湯吐胸中之邪

汪琥曰胸中窒者胸中有物也下之而不出以其物在膈上故宜吐之

梔子豉湯方

梔子【十四枚擘】

香豉【四合綿裹】

右二味以水四升先煮梔子得二升半內豉煮取一升半去滓分爲二服溫進一服得吐者止後服

下利後更煩按之心下濡者爲虛煩也宜梔子豉湯【注】此承上條誤下下利後不見諸逆惟更加煩者而言然按之心下濡而不痞者是虛煩也故亦宜梔子豉湯若按之不濡而痞鞕則又爲實煩當用大黃黃連瀉心湯矣

【集注】方有執曰更煩本有煩不爲利除而轉甚也林瀾曰此利後餘熱之證也曰下利後而利止者必非虛寒之煩乃熱遺於胸中也按之心下濡𨿽熱而非實熱故用此以淸其虛煩

程應旄曰熱利則煩若得之利後而心下不鞕者此爲虛煩乃餘熱乘虛而客於胃中也

發汗吐下後虛煩不得眠若劇者必反覆顚倒心中懊憹梔子豉湯主之若少气者梔子甘艸豉湯主之若嘔者梔子生薑豉湯主之

【注】未經汗吐下之煩多屬熱謂之熱煩已經汗吐下之煩多屬虛謂之虛煩不得眠者煩不能臥也若劇者較煩尢甚必反覆顚倒心中懊憹也煩心煩也躁身躁也身之反覆顚倒則謂之躁無寧時三陰死證也心之反覆顚倒則謂之懊憹三陽熱證也懊憹者卽心中欲吐不吐煩擾不寧之象也因汗吐下後邪熱乘虛客於胸中所致旣無可汗之表又無可下之裏故用梔子豉湯順其勢以湧其熱自可愈也有前證若更加少气者是熱傷其气也加甘艸以扶之若嘔者是熱廹其飲也加生薑以散之

【集注】方有執曰虛煩不得眠者大邪乍退正气暴虛餘熱悶亂胃中不和也劇極也反覆顚倒心中懊憹者胸膈壅滯不得舒快也所以用梔子豉湯髙者因而越之之法也

程應旄曰發汗若吐若下或胸中窒或虛煩不得眠或反覆顚倒心中懊憹皆屬三法後遺熱壅遏在上客於心胸是以擾亂不寧也並非汗不出之煩躁大靑龍無所用諸法亦無所用惟宜以梔子豉湯主之蓋梔子气味輕越合以香豉能化濁爲淸但使湧去客邪則气升液化而鬱悶得舒矣汪琥曰虛煩證奚堪再吐不知虛者正气之虛煩者邪气之實邪熱郁於胸中是爲邪實吐證仍在理宜更用吐法所以虛煩二字不可作眞虛看作汗吐下後暴虛看

梔子甘艸豉湯方

於梔子豉湯方內加入甘艸二兩余依前法得吐止後服

梔子生薑豉湯方

於梔子豉湯方內加生薑五兩余依前法得吐止後服

傷寒下後心煩腹滿臥起不安者梔子厚朴湯主之【注】論中下後滿而不煩者有二一熱气入胃之實滿以承气湯下之一寒气上逆之虛滿以厚朴生薑甘艸半夏人參湯溫之其煩而不滿者亦有二一熱邪入胸之虛煩以竹葉石膏湯淸之一懊憹欲吐之心煩以梔子豉湯吐之今旣煩且滿滿甚則不能坐煩甚則不能臥故臥起不安也然旣無三陽之實證又非三陰之虛證惟熱與气結壅於胸腹之間故宜梔子枳朴湧其熱气則胸腹和而煩自去滿自消矣此亦吐中寓和之意也

【集注】程應旄曰凡邪客胸便上下不交此與結胸心下痞相等𨿽吐下和解各不同法其爲交通陰陽則一也

沈明宗曰下後微邪內陷而無痰飲搏結故無結胸下利但邪防胸膈擾亂於上則心煩邪入腹中在下則腹滿兩邪逼湊胸腹所以心煩腹滿用此一湧一瀉亦表裏兩解法也

梔子厚朴湯方

梔子【十四枚擘】

厚朴【四兩姜炙】

枳實【四兩去穰炒】

已上三味以水三升半煮取一升半去滓分三服溫進一服得吐止後服

傷寒醫以丸藥大下之身熱不去微煩者梔子漧薑湯主之

【按】梔子漧薑湯當是梔子豉湯梔子防湯當是梔子漧薑湯斷無煩熱用漧薑結痛用香豉之理

【注】傷寒表邪未解醫以丸藥大下之不至結胸痞鞕猶未成逆也然身熱不去表仍未罷也微煩者熱防於胸也表熱之在胸者旣輕且微故不可下亦不可淸惟宜以梔子豉湯微湧其熱則微煩可除而吐中有發散之意身熱亦可解矣

【集注】汪琥曰丸藥誤下邪熱不除所以身熱不去邪气乘虛客於胸中故令微煩也

梔子漧薑湯方

梔子【十四枚擘】

漧薑【二兩】

右二味以水三升半煮取一升半去滓分二服溫進一服得吐者止後服

【按】此方漧薑當是香豉余義詳前經文下正誤文內

傷寒五六日大下之後身熱不去心中結痛者未欲解也梔子豉湯主之

【按】此方香豉當是漧薑余義亦詳前經文下正誤文內

【注】傷寒五六日邪气在裏之時也大下之後若身熱去心胸和是爲欲解矣今身熱不去邪仍在表也心中結痛過下寒裏也故曰未欲解也但此表熱裏寒之證欲溫其裏旣礙表熱欲解其表又礙裏寒故惟以梔子之寒漧薑之熱並舉而湧之則解表溫裏兩得之矣豈尙有身熱結痛而不盡除者哉此仲景立兩難治法其妙如此餘可類推矣

【集注】王肯堂曰身熱不去四字宜玩結胸身不熱知熱不在表也今身熱不去惟宜越之而已

程應旄曰痛而云結殊類結胸但結胸身無大熱知熱已盡歸於裏爲實邪此則身熱不去則所結者因下而結客邪仍在於表故云未欲解也

凡用梔子湯病人舊微溏者不可與服之

【注】若汗吐下後懊憹少气嘔逆煩滿心中結痛者皆宜以梔子等湯吐之以其邪畱連於胸胃之間或與熱與虛與飲與气與寒相結而不實則病勢向上卽經所謂在上者因而越之之意也若未經汗吐下而有是證則爲實邪非梔子湯輕劑所能治矣又當以蒂散重劑主之也若病人舊微溏者𨿽有是證但裏旣久虛不可與服若與之卽使客邪盡去亦必正困難支蓋病勢向下湧之必生他變也本艸不言梔子爲吐劑仲景用之以爲吐者何也梔子本非吐藥以其味苦能吐故用之以湧其熱也

【按】吐藥不止梔子也諸藥皆可爲之惟要確審胸胃之邪是寒是熱是食是水是痰是气因何阻滯使胸胃陽气不伸遂以當用之藥而吐湧之自可愈也如欲吐寒則以漧薑桂皮之類吐熱則以梔子苦茶之類吐食平胃食鹽之類吐水五苓生薑之類吐痰稀涎橘皮之類吐气流气枳朴之類但形气弱者藥宜少仍當佐以補中益气等升藥爲妥形气壯者藥宜多更佐以蒂藜蘆等猛藥更效凡煎吐藥湯及調散或用酸米湯或用白湯或用稀米粥須備十餘鐘令病者頓服一鐘卽用指探吐藥出再服一鐘亦隨用指探吐藥出再服再吐以順澑快吐爲度則頭額身上自有微汗所有病證輕減卽爲中病不必盡服余藥若過吐之卽使病盡除恐損胸中陽气也近世之醫以吐爲古法不可用久矣皆因仲景之道不彰其法失傳無怪乎其不敢用也夫不知其妙而不敢用猶之可也若竟委之曰古法不可用則不可也蓋邪之在上者非吐不愈若如俗工所云使病者畏不敢服因循生變致輕者重重者死夫誰之咎與抑知汗吐下三法用之誠當其證無不立時取效後之業醫者又安可只言汗下兩法而置吐法於不用致使古法淪亡也耶

【集注】程知曰此言服梔子亦有禁忌也病人舊微溏裏虛也又服苦寒則不能上湧而反下泄故禁之張志聰曰此言梔子而不言豉者申明梔子之苦能下泄故病人舊微溏不可與服之也

太陽病衇浮無汗發熱身疼痛八九日不解表證仍在此當發其汗服藥已微除其人發煩目瞑劇者必衂衂乃解所以然者陽气重故也麻黃湯主之

【按】張兼善曰麻黃湯主之五字不當在陽气重之下豈有衂乃解之後而用麻黃湯之理乎其說甚是況服藥已之上並無所服何藥之文宜將此五字移於其上始合

【注】太陽病衇浮無汗發熱身疼痛八九日不解謂傷寒表證仍在當以麻黃湯發其汗也服藥已微除者謂已發汗邪𨿽微除猶未盡除也仍當汗之若因循失汗則陽邪久郁榮中不得宣泄致熱並於陽而發煩熱郁於陰而目瞑劇者謂熱極也熱極於榮勢必逼衇中之血妄行爲衂衂則熱隨血去而解矣所以然者陽气重故也

【集注】程知曰衇見浮表證仍在𨿽八九日仍當以麻黃汗解服湯已其病微除至於煩瞑劇衂乃熱郁於榮陽气重盛表散之藥與之相搏而然然至於逼血上衂則熱隨血解矣此言發汗當主以麻黃湯非衂解之後仍用麻黃湯也

張璐曰服藥已微除復發煩者余邪未盡也目瞑煩劇者熱盛於經也故廹血妄行而爲衂衂則餘熱隨血而解也以汗後復衂故爲陽气重也或言汗後復衂而熱邪仍未盡重以麻黃湯散其未盡之邪非也若果邪熱不盡則衂乃解三字從何著落

太陽病衇浮發熱身無汗自衂者愈

【注】太陽病衇浮發熱無汗此傷寒衇證也當發其汗若當汗不汗則爲失汗失汗則寒閉於衛熱郁於榮初若不從衛分汗出而解久則必從榮分衂血而愈也故太陽病凡從外解者惟汗與衂二者而已今旣失汗於榮則榮中血熱妄行自衂熱隨衂解必自愈矣

【集注】方有執曰此承上條復以其証之較輕者言以見亦有不治而自愈者所以曉人勿妄治以致誤之意太陽病衇浮發熱身無汗與上條同而無疼痛則比之上條較輕可知矣所以不待攻治得衂自愈也汗本血之液北人謂衂爲紅汗卽此說耳程知曰言得衂𨿽無汗必自愈也人之傷於寒而爲熱者得衂發越故愈

張璐曰衂血成流則邪熱隨血而散奪血則無汗也設不自衂當以麻黃湯發之發之而邪解則不衂矣發之而余邪未盡必仍衂而解

傷寒衇浮不發汗因致衂者麻黃湯主之

【注】此承上條以出其治也傷寒衇浮法當發汗若不發汗是失汗也失汗則熱郁於榮因而致衂者宜麻黃湯主之若能於未衂之先早用麻黃湯汗之汗出則解必不致衂其或如上條之自衂而解亦無須乎藥也

【按】凡傷寒初起但不甚惡寒便知夾熱後多得衂其熱多寒少者則熱隨衂去繼而汗出表與熱均解也其熱少寒多者縱熱隨衂去繼必不汗出表仍不解誠能用靑龍麻黃湯於未衂之先發之則汗衂兩解矣若已經衂後而汗不出表不解卽用麻桂之藥以和榮衛亦須少兼芩連犀地淸陰涼血之品佐之以防及陰血可也然大衂之後麻黃靑龍不可輕用若用之不當則犯衂家不可汗之戒矣

【集注】活人書云衂後衇浮者宜麻黃湯衂後衇微者不可行麻黃湯宜黃芩芍藥湯蓋衂後衇浮表未解也衇微表已解也於此見仲景用麻黃湯於衂後之大防

方有執曰傷寒衇浮者寒多風少之謂也上二條皆風多寒少前條以服藥已微除汗發不透而致衂上條以較輕得自衂此以寒多不發汗而致衂三條之所以辧差分也蓋寒多則於法當發汗而不發汗熱郁血亂所以衂也衂則陽邪之風散麻黃湯者發其尙未散之寒也

程知曰此言寒邪不發之衂仍宜溫散也不發汗而致衂是入榮之寒不得泄越而然也寒不盡則衂不止故仍用麻黃不必待其衂也此與上條有寒熱之別

程應旄曰大抵傷寒見衂者由其榮分素熱一被寒閉榮不受遏從而上升矣

傷寒不大便六七日頭痛有熱者與承气湯其小便淸者知不在裏仍在表也當須發汗若頭痛者必衂宜桂枝湯

【按】若頭痛之若字當是苦字苦頭痛方爲必衂之證若是若字則凡頭痛皆能致衂矣

【注】傷寒不大便六七日裏已實似可下也頭痛熱未已表未罷可汗也然欲下則有頭痛發熱之表欲汗則有不大便之裏值此兩難之時惟當以小便辧之其小便渾赤是熱已在裏卽有頭痛發熱之表亦屬裏熱與承气湯下之可也若小便淸白是熱尙在表也卽有不大便之裏仍屬表邪宜以桂枝湯解之然傷寒頭痛不論表裏若苦頭痛者是熱劇於榮故必作衂衂則榮熱解矣方其未衂之時無汗宜麻黃湯有汗宜桂枝湯汗之則不衂而解矣

【集注】汪琥曰頭痛不已者爲風寒之邪上壅熱甚於經勢必致衂須乘其未衂之時酌用麻黃湯或桂枝湯以汗解之而驗小便實爲仲景妙法

魏荔彤曰此條之衂乃意料之辭非已見之證也

太陽病不解熱結膀胱其人如狂血自下下者愈其外不解者尙未可攻當先解其外外解已但少腹急結者乃可攻之宜核承气湯

【注】太陽病不解當傳陽明若不傳陽明而邪熱隨經瘀於膀胱榮分則其人必如狂如狂者瘀熱內結心爲所擾有似於狂也當此之時血若自下下者自愈若不自下或下而未盡則熱與瘀血下蓄膀胱必少腹急結也設外證不解者尙未可攻當先以麻黃湯解外外解已但少腹急結痛者乃可攻之宜桃核承气湯卽調胃承气加桃核所以攻熱逐血也蓋邪隨太陽經來故又加桂枝以解外而通榮也先食服者謂空腹則藥力下行防也

【按】太陽病不解不傳陽明邪熱隨經入裏謂之犯本犯本者謂犯膀胱之府也膀胱府之衛爲气分膀胱府之榮爲血分熱入而犯气分气化不行熱與水結者謂之犯衛分之裏五苓散證也熱入而犯血分血蓄不行熱與血結者謂之犯榮分之裏桃核承气湯證也二者𨿽皆爲犯本之證二方𨿽皆治犯本之藥而一從前利一從後攻水與血主治各不同也

【集注】諭昌曰桃核承气湯用桂枝解外與大柴胡湯解外相似益見太陽隨經之熱非桂枝不解也程知曰太陽病不解隨經入府故熱結膀胱其人如狂者瘀熱內結心不安寧有似於狂也若血自下下則熱隨瘀解矣然必外證已解乃可直攻少腹急結之邪於調胃承气中加桃核者欲其直達血所也加桂枝以通血衇兼以解太陽隨經之邪耳

汪琥曰膀胱乃小腹中之物膀胱熱結在衛則尿不利在榮則血不流故作急結之形爲下焦畜血之證諦也所以用桃核承气湯乃攻下焦畜血治少腹急結之藥實非通膀胱熱結之藥也

桃核承气湯方

桃核【五十个去皮尖】

桂枝【三兩】

大黃【四兩】

芒硝【二兩】

甘艸【二兩炙】

右五味以水七升煮取二升半去滓內芒硝更上火微沸下火先食溫服五合日三服當微利

太陽病六七日表證仍在衇微而沈反不結胸其人發狂者以熱在下焦少腹當鞕滿而小便自利者下血乃愈所以然者以太陽隨經瘀熱在裏故也宜下之以抵當湯

【注】太陽病六七日表證仍在者衇當浮大若衇微而沈則是外有太陽之表而內見少陰之衇乃麻黃附子細辛湯證也或邪入裏則爲結胸藏結之證今旣無太陽少陰兼病之證而又不作結胸藏結之病但其人發狂是知太陽隨經瘀熱不結於上焦之衛分而結於下焦之榮分也故少腹當鞕滿而小便自利者是血畜於下焦也下血乃愈者言不自下者須當下之非抵當湯不足以逐血下瘀乃至當不易之法也

【集注】諭昌曰蓄血而至於發狂則熱勢攻心桃核承气不足以動其血桂枝不足以散其邪非用單刀直入之將必不能斬闗取勝也故名其湯爲抵當抵者至也乃至當不易之良法也

張璐曰邪結於胸則用陷胸以滌飲邪結少腹則用抵當以逐血

程知曰衇微而沈邪結於裏也表證仍在而反不結胸太陽隨經之邪不結上焦而結下焦小便自利血病而气不病也

程應旄曰熱結於气分則爲溺澁熱結於血分則爲蓄血血旣蓄而不行自非大下其血不愈

抵當湯方

水蛭【三十个熬】

蝱虫【三十个熬去頭足】

大黃【三兩去皮破六片】

桃核【二十个去皮尖】

右四味以水五升煮取三升去滓溫服一升不下者更服

太陽病身黃衇沈結少腹鞕滿小便不利者爲無血也小便自利其人如狂者血證諦屬抵當湯

【注】此承上條詳其衇證互發其義也太陽病無論中風傷寒但身黃衇大腹滿小便不利兼頭汗出者乃濕熱之黃非瘀血也今身黃衇沈結少腹鞕小便自利其人如狂者則是血證非濕熱也故宜抵當湯以攻其血

【集注】方有執曰諦審也言如此爲血證審實無復可疑必須抵當湯勉人勿二之意

程知曰身黃衇沈結少腹鞕三者皆下焦畜血之證然尙與胃熱發黃證相近故當以小便辧之其少腹滿而小便不利者則爲無形之气病屬茵蔯證也其少腹鞕而小便自利者則爲有形之血證屬抵當無可疑矣

汪琥曰按本文云小便不利者之下仲景不言治法成注云可與茵蔯湯補亡論云與五苓散後條辧云屬茵蔯五苓散此三方可選而用之

傷寒有熱少腹滿應小便不利今反利者爲有血也當下之宜抵當丸

【注】此承上條而言証之輕者以互發其義而酌其治也傷寒榮病有熱不已伏於榮中其血不隨經妄行致衂則必隨經下畜膀胱少腹者膀胱之室也故少腹滿若小便不利則爲病在衛分有停水也今小便反利則爲病在榮分有瘀血也法當下之宜以抵當湯小其制爲丸緩緩下之不可過用抵當湯也

【集注】方有執曰上條之方變湯而爲丸名𨿽丸也而猶煮湯焉湯者蕩也丸者緩也變湯爲丸而猶不離乎湯蓋取欲緩不緩不蕩而蕩之意也

程應旄曰夫滿因熱入气分而畜及津液者應小便不利今反利者則知其所畜非津液也乃血也血因熱而滿結故用抵當湯變易爲丸煮而連滓服之使之直達血所以下舊熱蕩盡新瘀乃除根耳

抵當丸方

水蛭【二十个熬】

蝱虫【二十个熬去翅足】

桃核【二十五个去皮尖】

大黃【三兩】

右四味搗篩爲四丸以水一升煮一丸取七合服之晬時當下血若不下者更服

【集解】柯琴曰膀胱爲水府血本無所容蓄者也少腹者膀胱之室也熱結鞕滿當小便不利而反利者是病不在膀胱之內而在少腹之內也其隨經之榮血因瘀熱結於少腹之裏而非膀胱之裏也所以小便𨿽利而鞕滿急結如故是畜血瘀於少腹也熱淫於內神魂不安故發狂血瘀不行則榮不運故衇微而沈榮不運則气不宣故衇沈而結也榮气不周於身則身黃消穀善饑者胃火熾盛也大便反易者血之濡也色黑者蓄血之化也善忘者血不榮智不明也此皆瘀血之徵非至峻之劑不足以抵其巢穴而當此重任故立抵當湯蛭虫之善飲血者而利於水蝱虫之善吮血者而猛於陸並取水陸之善取血者以攻之同气相求更佐以桃核之苦溫推陳致新大黃之苦寒蕩滌邪熱故名抵當也若熱𨿽盛而未狂少腹滿而未鞕則宜小其制爲丸以緩治之若外證已解少腹急結其人如狂者是又爲轉屬陽明之證用調胃承气加桃核桂枝之行血者於其中以微利之使胃和則愈矣此桃核承气所以爲治之緩也

傷寒大下後復發汗心下痞惡寒者表未解也不可攻痞當先解表表解乃可攻痞解表宜桂枝湯攻痞宜大黃黃連瀉心湯

【注】傷寒大下後復發汗先下後汗治失其序矣邪熱防入心下痞結法當攻裏若惡寒者爲表未盡也表旣未盡則不可攻痞當先解表表解乃可攻痞解表宜桂枝湯者以其爲已汗已下之表也攻痞以大黃黃連瀉心湯者以其爲表解裏熱之痞也

【集注】活人書云大抵結胸痞皆應下然表未解者不可攻也

方有執曰表非初病之表乃下後復汗疎緩其表之表也解猶救也如解渴解急之類是也解表與發表不同傷寒初病之表當發故用麻黃湯此以汗後之表當解故曰宜桂枝湯

張璐曰大下之後復發汗先裏後表顚倒差誤究竟已陷之邪痞結心下證兼惡寒表邪不爲汗衰卽不可更攻其痞當先行解肌之法以治外外解已後乃用大黃黃連攻其邪熱凝聚之痞方爲合法

大黃黃連瀉心湯方

大黃【二兩】

黃連【一兩】

右二味以麻沸湯二升漬之須臾絞去滓分溫再服

【方解】痞鞕虛邪而用大黃黃連能不起後人之疑耶然仲景使人疑處正是使人解處蓋因後人未能細玩不得其法竟煎而服之大悖其防矣觀其以滚沸如麻之湯漬大黃黃連須臾絞去滓僅得其無形之气不重其有形之味是取其气味俱薄不大瀉下𨿽曰攻痞而用攻之妙不可思議也

衇浮而而復下之反入裏則作痞按之自濡但气痞耳

【注】傷寒衇浮不汗而下之浮之衇變爲沈是爲寒邪內陷作痞之診也按之自濡者謂不鞕不痛但气痞不快耳此甘艸瀉心湯證也

【集注】程應旄曰誤下成痞旣誤在證尢誤在衇則救之之法仍當兼憑夫衇與證而定治矣反入裏則浮變爲沈表邪陷入而不散徒怫郁於心下故作痞

心下痞按之濡其衇闗上浮者大黃黃連瀉心湯主之【按】濡字上當有不字若按之濡乃虛痞也補之不暇豈有用大黃瀉之之理乎

【注】此承上條以互明之也按之自濡者但气痞耳若心下痞按之不濡此爲可攻之熱痞也然其衇闗上不沈而浮則是所結之熱亦淺未可峻攻也故以大黃黃連瀉心湯主之

心下痞而復惡寒汗出者附子瀉心湯主之

【注】心下鞕痛結胸也鞕而不痛心下痞也心下痞而復惡寒汗出者非表不解乃表陽虛也故以大黃黃連黃芩瀉痞之熱附子溫表之陽合外寒內熱而兼治之其妙尢在以麻沸湯漬三黃須臾絞去滓內附子別煮汁義在瀉痞之意輕扶陽之意重也

【集注】方有執曰痞本陰邪內伏而虛熱上凝復惡寒汗出則表虛而陽不爲防衛可知矣瀉心湯固所以爲淸熱傾痞之用加附子者蓋欲斂其汗而固其陽也黃芩因附子而更加表裏兩解具見矣李中梓曰以三黃之苦寒淸中濟陰以附子之辛熱溫經固陽寒熱互用攻補並施而不悖此仲景之妙用入神也

程應旄曰此條宜與傷寒大下後復發汗心下痞惡寒者表未解也不可攻痞當先解表表解乃可攻痞解表宜桂枝湯攻痞宜大黃黃連瀉心湯合看彼條用桂枝者緣發汗汗未出而初時之惡寒不罷故屬表未和此條加附子者緣汗已出惡寒已罷而復惡寒汗出故屬之表陽虛須於異同處細細防看

附子瀉心湯方

大黃【二兩】

黃連【一兩】

黃芩【一兩】

附子【一枚炮去皮破別煮取汁】

右四味切三味以麻沸湯二升漬之須臾絞去滓內附子汁分溫再服

傷寒中風醫反下之其人下利日數十行谷不化腹中雷鳴心中痞鞕而滿漧嘔心煩不得安醫見心下痞謂病不盡復下之其痞益甚此非結熱但以胃中虛客气上逆故使鞕也甘艸瀉心湯主之

【注】毋論傷寒中風表未解總不當下醫反下之或成痞或作利今其人以誤下之故下利日數十行水谷不化腹中雷鳴是邪乘裏虛而利也心下痞鞕而滿漧嘔心煩不得安是邪陷胸虛而上逆也似此痞利表裏兼病法當用桂枝加人參湯兩解之醫惟以心下痞謂病不盡復下之其痞益甚可見此痞非熱結亦非寒結乃乘誤下中虛而邪气上逆陽陷陰凝之痞也故以甘艸瀉心湯以緩其急而和其中也

【集注】沈亮宸曰半夏瀉心甘艸瀉心皆下後傷气之過也生薑瀉心因於飲食大黃瀉心因於內熱附子瀉心因於外寒證旣不同藥亦各異也

諭昌曰下利完谷腹鳴嘔煩皆誤下而胃中空虛之故也設不知此義以爲結熱而復下之其痞必益甚故復以胃中虛客气上逆昭揭病因

程應旄曰仲景恐結熱之疑難明故特揭出胃中空虛客气上逆之故以明其非所以用辛溫以調其陽制住客气使不得上逆用苦寒淸肅徹去客熱使無阻畱庶兩勿羈縻陰陽相和否轉爲泰矣汪琥曰其人下利日數十行則胃中之物已盡何得而不虛況醫復下之而痞益甚愈可知其非實證矣若是實證當必曰鞕而痛不曰鞕而滿矣只此滿字而虛實之證了然

魏茘彤曰前條因惡寒汗出陽隨汗而在表恐亡陽於外故用附子以回陽此條重在胃虛陽微於中故用甘艸漧薑以益陽亦表裏分治之急務也而其固陽以爲瀉邪之本則一意耳

甘艸瀉心湯方

甘艸【四兩炙】

黃芩【三兩】

黃連【一兩】

漧薑【三兩】

半夏【半升洗】

大棗【十二枚擘】

右六味以水一斗煮取六升去滓再煎取三升溫服一升日三服

【方解】方以甘艸命名者取和緩之意也用甘艸大棗之甘補中之虛緩中之急半夏之辛降逆止嘔芩連之寒瀉陽陷之痞熱漧薑之熱散陰凝之痞寒緩中降逆瀉痞除煩寒熱並用也

傷寒汗出解之後胃中不和心下痞鞕幹噫食臭脇下有水气腹中雷鳴下利者生薑瀉心湯主之

【注】傷寒汗出表解之後余邪轉屬陽明心下痞滿鞕痛不大便者必其人胃素燥熱因而成實攻之可也今其人平素胃虛兼脇下有水气卽不誤下而餘熱亦乘虛入裏以致胃中不和穀气不化故心下痞鞕幹噫食臭也水气不行故腹中雷鳴下利也主之以生薑瀉心湯者其意重在散水气之虛痞耳

【集注】諭昌曰篇中論結胸及痞之根源云胃中空虛此云胃中不和以其未經誤下而致空虛耳故但言不和也然不和已足成痞胃气所闗之鉅固若此哉

程知曰此爲汗後未經誤下心中痞鞕水飲摶聚者立治法也外邪𨿽解然必胃气通和始得脫然無恙汗出解後胃中不和飲食摶結故心中痞鞕中焦不能消穀故幹噫食臭土弱不能制水故脇下有水气旁流腹中雷鳴者搏擊有聲下利而淸濁不分也故於瀉心湯內君生薑以散之法用再煮取其熟而和胃也

程應旄曰汗多亡陽人皆知之矣然人身之陽部分各有所主有衛外之陽爲周身榮衛之主此陽虛遂有汗漏不止惡寒身疼痛之證有腎中之陽爲下焦眞元之主此陽虛遂有發熱悸身瞤動欲擗地之證有膻中之陽爲上焦心气之主此陽虛遂有乂手冒心耳聾及奔豚之證有胃中之陽爲中焦水谷化生之主此陽虛遂有腹脹滿胃中不和而成心下痞之證𨿽皆從發汗後所得然救誤者須觀其衇證知犯何逆以法治之不得以汗多亡陽一語混同漫及之也

生薑瀉心湯方

甘艸【三兩炙】

人參【三兩】

漧薑【一兩】

半夏【半升洗】

黃芩【三兩】

黃連【一兩】

生薑【四兩切】

大棗【十二枚擘】

右八味以水一斗煮取六升去滓再煎取三升溫服一升日三服

【方解】名生薑瀉心湯者其義重在散水气之痞也生薑半夏散脇下之水气人參大棗補中州之土虛漧薑甘艸以溫裏寒黃芩黃連以瀉痞熱備乎虛水寒熱之治胃中不和下利之痞焉有不愈者乎

傷寒五六日嘔而發熱者柴胡湯證具而以他藥下之柴胡證仍在者復與柴胡湯此𨿽已下之不爲逆必蒸蒸而振卻發熱汗出而解若心下滿而鞕痛者此爲結胸也大陷胸湯主之但滿而不痛者此爲痞柴胡不中與之宜半夏瀉心湯

【注】結胸兼陽明裏實者大陷胸湯證也兼陽明不成實者小陷胸湯證也痞鞕兼少陽裏實證者大柴胡湯證也兼少陽裏不成實者半夏瀉心湯證也今傷寒五六日嘔而發熱者是邪傳少陽之病也旣柴胡證具乃不以柴胡和之而以他藥下之誤矣若柴胡證仍在者此𨿽已下尙未成逆則當復與柴胡湯必蒸蒸而振戰然後發熱汗出而解矣蓋以下後虛中作解之狀皆如是也若下後心下滿而鞕痛者此爲結胸大陷胸湯固所宜也若但滿而不痛此爲虛熱气逆之痞卽有嘔而發熱之少陽證柴胡湯亦不中與之法當治痞也宜半夏瀉心湯主之

【集注】成無已曰若下後陽邪傳裏者則結於胸中爲結胸以胸中爲陽受气之分也陰邪傳裏者則畱於心下爲痞以心下爲陰受气之分也

程應旄曰瀉心𨿽同而證中具嘔則功專滌飲故以半夏名湯也曰瀉心者言滿在心下淸陽之位熱邪挾飲尙未成實故淸熱滌飲使心下之气得通上下自無阻畱陰陽自然交互矣然樞機全在於胃故復補胃家之虛以爲之斡旋與實熱入胃而瀉其畜滿者大相逕庭矣痞𨿽虛邪乃表气入裏寒成熱矣寒𨿽成熱而熱非實故用苦寒以瀉其熱兼佐辛甘以補其虛不必攻痞而痞自散所以一方之中寒熱互用若陰痞不闗陽郁卽郁而亦未成熱瀉心之法防可用也

汪琥曰少陽病誤下邪在半表半里居陰陽之間故有痞結證夫人身膈以下屬陰膈以上屬陽少陽居淸道而介乎膈之間亦爲半表半里此可徵少陽病誤下邪气乘虛入裏而結胸痞气所由分也

半夏瀉心湯方

半夏【半升洗】

黃芩【三兩】

漧薑【三兩】

人參【三兩】

黃連【一兩】

甘艸【三兩炙】

大棗【十二枚擘】

右七味以水一斗煮取六升去滓再煮取三升溫服一升日三服

本以下之故心下痞與瀉心湯痞不解其人渴而口燥煩小便不利者五苓散主之

【注】本以下之早故成心下痞如系結熱成實之痞則宜大黃黃連瀉心湯寒攻之法也如系外寒內熱之痞則宜附子瀉心湯溫攻之法也如系虛熱水气之痞則宜生薑瀉心湯散飲之法也如系虛熱而嘔之痞則宜半夏瀉心湯折逆之法也如系虛熱益甚之痞則宜甘艸瀉心湯緩急之法也今以諸瀉心湯審證與之而痞不解則當審其人若渴而口燥心煩小便不利者非辧證不明藥力之不及也蓋水飲內蓄津液不行故痞病不解耳宜五苓散外發內利汗出小便利則愈於此可類推矣

【集注】方有執曰瀉心湯治痞而痞不解則非气聚之痞可知渴而口燥煩小便不利者津液澁而不行伏飲凝結也五苓散利水生津津生而渴煩止水利而痞自除所以又爲消痞滿之一法也

程應旄曰瀉心諸方開結蕩熱益虛可謂備矣然其治法實在上中二焦亦有痞在上而治在下焦者斯又不同其法也若痞之來路𨿽同而其人口渴燥煩小便不利則知下後胃虛以致水飲內蓄津液不行痞無去路非結熱也以五苓散主之者使濁陰出下竅而淸陽之在上焦者自無阻畱矣況五苓散宣通气化兼行表裏之邪使心邪不從心瀉而從膀胱瀉又一法也

傷寒服湯藥下利不止心下痞鞕服瀉心湯已復以他藥下之利不止醫以理中與之利益甚理中者理中焦此利在下焦赤石脂禹餘糧湯主之復利不止者當利其小便

【注】傷寒服湯藥下利不止心中痞鞕者誤下之所致也下利痞鞕乃虛痞也服瀉心湯已合法矣而痞不愈復以他藥下之痞𨿽去而利不止醫與理中湯溫之其利益甚不知理中者理中焦也此利在下焦屬滑脫也故用赤石脂禹餘糧湯澁滑固脫利可止也若止而復利則當審其小便之利與不利小便若利當佐以溫補之藥以收全功小便不利是水無去路固澁日久所以復利不止則又當利其小便使水道通而利自止矣

【集注】鄭重光曰湯者蕩也卽下藥也誤下利不止心下痞鞕服瀉心湯爲合法矣乃復以他藥下之誤而又誤用理中開痞止利原不爲過而利益甚者以屢下傷腎下焦失守也故用石脂禹糧固腸虛而收滑脫利仍不止當利其小便蓋膀胱者腎之府也腎主二便開竅於二陰利小便者令藏府各司其事庶水谷分而下利自止也

赤石脂禹餘糧湯方

赤石脂【一觔碎】

太乙禹餘糧【一觔碎】

右二味以水六升煮取二升去滓分溫三服

【方解】柯琴曰甘姜參術可以補中宮元气之虛而不足以固下焦脂膏之脫此利在下焦未可以理中之劑收功也然大腸之不固仍責在胃闗門之不仍責在脾此二味皆土之精气所結能實胃而澁腸蓋急以治下焦之標者實以培中宮之本也要之此證是土虛而非火虛故不宜於姜附若水不利而濕甚復利不止者則又當利其小便矣

傷寒發汗若吐若下解後心下痞鞕噫气不除者旋覆代赭石湯主之

【注】傷寒發汗若吐若下解後設表裏俱淸自然胃和思食而愈今邪𨿽解而心下痞鞕胃虛結也噫气不除胃气逆也然治痞之法無出諸瀉心湯故於生薑瀉心湯方中去芩連漧薑以病解無寒熱之邪也佐旋覆代赭石者所以補虛宣气滌飲鎭逆也

【集注】方有執曰解謂大邪已散也心下痞鞕噫气不除者正气未復胃气尙弱而伏飲爲逆也故用旋覆代赭石湯以養正而散餘邪也

諭昌曰大意重在噫气不除上旣心下痞鞕更加噫气不除則胃气上逆全不下行有升無降所謂絕者其聲嘶土敗者其聲噦也故用代赭石領人參下行以鎭安其逆气也

汪琥曰此噫气較前生薑瀉心湯之幹噫不同是𨿽噫而不至食臭故知其爲中气虛也

沈明宗曰誤下成痞觀此之發汗解後亦可成痞蓋發汗吐下皆傷內气然最虛之處便是容邪之處所以微邪從虛內陷濁陰上逆衝心則心下痞鞕而噫气不除也

旋覆代赭石湯方

旋覆花【三兩】

人參【二兩】

生薑【五兩切】

代赭石【一兩】

半夏【半升洗】

甘艸【三兩炙】

大棗【十二枚擘】

右七味以水一斗煮取六升去滓再煎取三升溫服一升日三服

【方解】羅天益曰汗吐下解後邪𨿽去而胃气已虧矣胃气旣虧三焦因之失職淸無所歸而不升濁無所納而不降是以邪气畱滯伏飲爲逆故心下痞鞕噫气不除也方中以人參甘艸養正補虛生薑大棗和脾養胃所以安定中州者至矣更以代赭石之重使之斂浮鎭逆旋覆花之辛用以宣气滌飲佐人參以歸气於下佐半夏以蠲飲於上濁降則痞鞕可消淸升則噫气可除矣觀仲景治少陰水气上淩用眞武湯鎭之治下焦滑脫不守用赤石脂禹餘糧湯固之此胃虛气失升降復用此法理之則胸中轉否爲泰其爲歸元固下之法各極其妙如此

傷寒大吐大下之極虛復極汗出者以其人外气怫郁復與之水以發其汗因得噦所以然者胃中寒冷故也【注】傷寒大吐大下之後津液極虛其人面赤表气怫郁渴欲引飲復與湯水以助發其汗因得噦所以然者大吐下已虛其中又發其汗陽從外亡故曰胃中虛冷故也宜以吳茱萸湯溫中降逆可也

【按】胃主納下通地道若胃病失職則不下輸大小腸不納而反出也物出無聲謂之吐聲物並出謂之嘔聲出無物謂之漧嘔漧嘔者卽噦也以其有噦噦之聲故名曰噦也論中以嘔爲輕以噦爲重蓋以胃中有物物與气並逆所傷者輕胃中空虛惟气上逆所傷者重故也噦與三陰證同見者爲虛爲寒與三陽證同見者爲實爲熱虛寒者四逆理中吳茱萸等湯實熱者調胃大小承气等湯擇而用之勿謂噦者胃敗不可下也論中云傷寒噦而腹滿視其前後知何部不利利之則愈是也又世有謂噦爲呃逆喫逆噫气者皆非也蓋噦之聲气自胃出於口而有噦噦之聲壯而廹急也呃逆之聲气自臍下衝上出口而作格兒之聲散而不續也夫所謂呃逆者卽論中平衇篇所謂防防者气噎結有聲也觀呃逆之人與冷水卽時作格噦則不然自可知也喫逆噫气者卽今之所謂噯气也因飽食太急比時作噯而不食臭故名曰喫逆也因過食傷食過時作噯有食臭气故名曰噫气也噦防噯噫俱有聲無物𨿽均屬气之上逆然不無虛實寒熱輕重新久之別也甚至以欬逆爲呃逆者殊不知欬逆卽今之喘也玆乃與呃逆混而爲一皆不考之過而得失利害系焉不可以不辧漧嘔卽噦欬逆卽喘詳在金匱要略中

【集注】程應旄曰噦之一證有虛有實虛自胃冷得之緣大吐大下後陰虛而陽無所附因見面赤以不能得汗而外气怫郁也醫以面赤爲熱气怫郁復與水而發汗令大出殊不知陽從外泄而胃虛水從內摶而邪格胃气虛弱矣安得不噦

汪琥曰傷寒旣大吐大下之後已極虛矣復極發其汗者何也以其人外气怫郁面上之气恰如外來之邪怫郁於表也此系陽明胃府虛極浮熱之气上升於面醫人認以爲邪熱胃燥過極不得汗復與之水以助其汗因而得噦

音切

沫【音末】內【音納】合【音鴿】見【音現】飴【音怡】烊【音羊】欬【溪介切】【匣絹切】振【平聲】窒【陟力切】瞑【音防】衂【汝六切】蛭【音質】蝱【音盲】諦【音帝】當【去聲】瘀【影據切】噫【乙介切】濡【音軟】噦【於月切】

禦纂醫宗金鑑卷二﹤子部﹐醫家類﹐禦纂醫宗金鑑﹥

欽定四庫全書

禦纂醫宗金鑑卷三

訂正仲景全書傷寒論注太陽下篇目錄

大靑龍湯

桂枝二麻黃一湯

桂枝麻黃各半湯

桂枝二越婢一湯

小靑龍湯

漧薑附子湯

茯苓四逆湯

禦纂醫宗金鑑卷三目錄

欽定四庫全書

禦纂醫宗金鑑卷三

訂正仲景全書傷寒論注

辧太陽病衇證並治下篇

太陽中風者風傷於衞也傷寒者寒傷於榮也其說已詳上中二篇玆以風寒兩傷榮衞俱病者疏爲下篇蓋風寒二气多相因而少相離有寒時不皆無風有風時不皆無寒風寒並發邪中於人則榮衞兼病惟其證均無汗皆謂之實邪故立大靑龍湯兩解之法發其寒邪外閉風邪內郁不汗出而煩躁之汗也然必審其人衇不微弱無少陰證者乃可與之若誤施之則大汗淋漓厥逆筋惕肉瞤必致亡陽之變故又立眞武一湯以救靑龍之誤夫表寒裏熱者大靑龍固所宜也若表裏俱熱則又非大靑龍之所勝任爰立白虎一湯以輔靑龍之不逮至於寒熱輕微者則更出桂枝二越婢一湯麻黃桂枝各半湯桂枝二麻黃一湯皆兩解榮衞法也合上中二篇而熟讀之則三法了然以之施治庶不紊耳

太陽中風衇浮緊發熱惡寒身疼痛不汗出而煩躁者大靑龍湯主之若衇微弱汗出惡風者不可服服之則厥逆筋惕肉瞤此爲逆也

【注】太陽中風衇當浮緩今衇浮緊是中風之病而兼傷寒之衇也中風當身不痛汗自出今身疼痛不汗出是中風之病而兼傷寒之證也不汗出而煩躁者太陽鬱蒸之所致也風陽邪也寒陰邪也陰寒郁於外則無汗陽熱蒸於內則煩躁此風寒兩傷榮衞同病故合麻桂二湯加石膏制爲大靑龍湯用以解榮衞同病之實邪也若衇微弱汗出惡風者卽有煩躁乃少陰之煩躁非太陽之煩躁也禁不可服服之則厥逆筋惕肉瞤之患生而速其亡陽之變矣故曰此爲逆也

【集注】成無已曰風並於衞者爲榮弱衞彊寒並於榮者爲榮彊衞弱今風寒兩傷故爲榮衞俱實所以宜大靑龍湯主之也

諭昌曰大靑龍湯爲太陽無汗而設與麻黃湯證何異因有煩躁一證兼見則非此法不解

程應旄曰此湯非爲煩躁設爲不汗出之煩躁設若衇微弱汗出惡風者𨿽有煩躁證乃少陰亡陽之象全非汗不出而鬱蒸者比也

傷寒衇浮緩身不疼但重乍有輕時無少陰證者大靑龍湯發之

【注】傷寒衇當浮緊今衇浮緩是傷寒之病而兼中風之衇也傷寒當身疼今身不疼是傷寒之病而兼中風之證也身輕邪在陽也身重邪在陰也乍有輕時謂身重而有時輕也若但欲寐身重無輕時是少陰證也今無但欲寐身𨿽重乍有輕時則非少陰證乃榮衞兼病之太陽證也衇𨿽浮緩證則無汗屬實邪也故亦以大靑龍湯發之前條以衇微汗出示禁此條以無少陰證發明蓋詳審愼重之至也此二條承上篇首條次條中篇首條次條再揭太陽風寒兩傷以爲下篇榮衞兼病之提綱後凡稱太陽中風傷寒渉於榮衞同病者皆指此二條而言也

【集注】方有執曰大靑龍湯一則曰主之一則曰發之何也主之者以煩躁之急疾屬動而言發之者以但重之沈黙屬靜而言也

諭昌曰無少陰證但重乍有輕時六字早已指明言但身重而無少陰之欲寐其爲寒因可審況乍有輕時不似少陰之晝夜俱重又兼風因可審所以力驅其在表之風寒而無疑也若衇微弱身重欲寐則內顧少陰且不遑矣敢發之乎又曰細玩二條文義傷風衇本浮緩反見浮緊傷寒衇本浮緊反見浮緩是爲傷風見寒傷寒見風兩無疑矣又當辧無少陰證相雜則用靑龍萬舉萬當矣故衇見微弱卽不可用大靑龍湯以少陰病衇必微細也方氏注泥弱字牽入中風之衇陽浮陰弱爲解不思中風之衇以及誤汗等證太陽上篇已悉此處但歸重分別少陰以太陽膀胱經與少陰腎經合爲表裏其在陰虛之人表邪不俟傳經早從膀胱襲入腎藏者有之況兩感夾陰等證臨病猶當細察設少陰不虧表邪安能飛渡而見身重欲寐等證耶故有少陰證者不得已而行表散自有溫經散邪兩相綰照之法豈可徑用靑龍之猛劑立鏟孤陽之根乎

魏荔彤曰身重一證必須辧明但欲寐而常重則屬少陰誤發其汗變上厥下竭者少陰熱也變筋惕肉瞤者少陰寒也其犯誤汗之忌一也

大靑龍湯方

麻黃【六兩去節】

桂枝【二兩】

甘艸【二兩炙】

杏仁【四十枚去皮尖】

生薑【三兩切】

大棗【十二枚擘】

石膏【如雞子大碎綿裹】

右七味以水九升先煮麻黃減二升去上沫內諸藥煮取三升去滓溫服一升取微似汗汗出多者溫粉撲之一服汗者停後服若復服汗多亡陽遂虛惡風煩躁不得眠也

【方解】名大靑龍者取龍興雲雨之義也治風不外乎桂枝治寒不外乎麻黃合桂枝麻黃二湯以成劑故爲兼風寒中傷者之主劑也二證俱無汗故減芍藥不欲其收也二證俱煩躁故加石膏以解其熱也設無煩躁則又當從事於麻黃桂枝各半湯矣仲景於表劑中加大寒辛甘之品則知麻黃証之發熱熱全在表大靑龍証之煩躁熱兼肌裏矣初病太陽卽用石膏者以其辛能解肌熱寒能淸胃火甘能生津液是預保陽明存津液之先著也粗工疑而畏之當用不用必致熱結陽明斑黃狂冒紛然變出矣觀此則可知石膏乃中風傷寒之要藥故得麻桂而有靑龍之名得知艸而有白虎之號也服後取微汗汗出多者溫粉撲之一服得汗停其後服蓋戒人卽當汗之證亦不可過汗也所以仲景桂枝湯中不用麻黃者是欲其不大發汗也麻黃湯中用桂枝者恐其過汗無制也若不愼守其法汗多亡陽變生諸逆表遂空虛而不任風陰盛格陽而更煩躁不得眠也

【集解】許叔微曰仲景治傷寒一則桂枝二則麻黃三則靑龍桂枝治風麻黃治寒靑龍兼治風寒不拘時候施與衇證相對者無不應手而愈今人皆能言之而未曉前人處方用藥之意多不敢用無足怪也

吳綬曰大靑龍湯治傷寒發熱惡寒不得汗出煩躁不安衇浮緊或浮數者急用此湯發汗則愈乃仲景之妙法也譬若亢熱已極一雨而涼其理可見也若不曉此理見其躁熱投以寒涼之藥其害可勝言哉若衇微弱汗出惡風者不可用也如誤用之其害亦不淺所以衇證不明者多不敢用也

衇浮而緊浮則爲風緊則爲寒風則傷衞寒則傷榮榮衞俱病骨節煩疼當發其汗而不可下也

【注】此發明風寒兩傷榮衞俱病之義也浮風邪衇也風陽也衞陽也緊寒邪衇也寒陰也榮陰也各從其類而傷之榮衞俱病骨節煩疼是大靑龍發汗之衇證𨿽發熱煩躁其熱在肌而不在胃不可下也

太陽病發汗汗出不解其人仍發熱心下悸頭身瞤動振振欲擗地者眞武湯主之

【注】此申首條示人以救逆之法也首條言誤汗此條言過汗互文以明其義也蓋二證皆屬亡陽故均當以眞武湯主之扶陽抑陰以救其逆也大汗岀仍熱不解者陽亡於外也心下悸築築然動陽虛不能內守也頭者頭暈眼黑陽微气不能升也身瞤動者蠕蠕然瞤動陽虛液涸失養於經也振聳動也振振欲擗地者聳動不已不能興起欲墮扵地陽虛气力不能支也

【集注】張璐曰此爲誤用大靑龍因而致變者立法也汗岀𨿽多而熱不退則邪未盡而正已大傷況裏虛爲悸上虛爲經虛爲瞤身振振搖無往而非亡陽之象所以用眞武把關坐鎭之法也

汪琥曰或問治不在表何以方中尙用生薑蓋病自過汗而來𨿽無郁熱可發其內外寒邪猶在用生薑者乃溫中有發也

眞武湯方【見少陰篇】

太陽病二日反躁反熨其背而大汗出大熱入胃胃中水竭躁煩必發譫語十餘日振栗自下利者此爲欲解也故其汗從腰以下不得汗欲小便不得反嘔欲失溲足下惡風大便鞕小便當數而反不數及多大便已頭卓然而痛其人足心必熱糓气下流故也

【注】太陽病中風傷寒二日不躁今反躁者是不得汗出而躁大靑龍湯證也不以靑龍湯發汗反以火刼熨背逼汗大出火邪入胃胃熱水竭則煩躁譫語所必發也十有餘日邪正相持持久必爭爭必振栗作解然解非汗出及下利邪無從解也若自下利此爲欲從裏解也若自汗出此爲欲從表解也今十餘日不自下利而有欲小便不得反嘔欲失溲者是裏不解也不自汗出而下身無汗足下惡風者是表不解也裏不解者大便必鞕小便當數而反不數則知水畱胃中久必腸潤其久積之大便自應多下而解也及多大便已𨿽小便不得諸病不解其頭卓然而痛是裏解表未悉解也表未悉解者是因火逼汗出而從腰以下不得汗乃上解而下未解也故有小便不得諸在下之病今𨿽裏解而其人頭卓然而痛者是表之餘邪上逆也足心必熱者裏之餘熱下流也糓气者卽胃气也言胃中熱气隨大便而下流也此病皆由妄行火刼致變難以拘定成規當診犯何逆隨證治之可也

服桂枝湯大汗出衇洪大者與桂枝湯如前法若形似瘧一日再發者汗出必解宜桂枝二麻黃一湯

【注】服桂枝湯大汗出病不解衇洪大若煩渴者則爲表邪已入陽明是白虎湯證也今衇𨿽洪大而不煩渴則爲表邪仍在太陽當更與桂枝湯如前法也服湯不解若形如瘧日再發者𨿽屬輕邪然終是爲風寒所持非汗出必不得解故宜桂枝二麻黃一湯小發榮衞之汗其不用麻黃桂枝各半湯者蓋因大汗已出也

【集注】方有執曰服桂枝湯證轉大汗出衇轉洪大者乃風多寒少風邪欲散而以微寒持之兩者皆不得解而寒熱如瘧也桂枝二麻黃一湯者重解風而輕扵散寒也

桂枝二麻黃一湯方

桂枝【一兩十七銖】

芍藥【一兩六銖】

麻黃【十六銖去節】

甘艸【一兩二銖】

杏仁【十六枚去皮尖】

生薑【一兩六銖切】

大棗【五枚擘】

右七味以水五升先煮麻黃一二沸去上沫內諸藥煮取二升去滓溫服一升日再服

【集解】張璐曰詳此方藥品與各半不殊惟銖分稍異而證治攸分可見仲景於差多差少之間分毫不苟也

太陽病得之八九日如瘧狀發熱惡寒熱多寒少其人不嘔淸便欲自可一日二三度發衇微緩者爲欲愈也衇微而惡寒者此陰陽俱虛不可更發汗更下更吐也面色反有熱色者未欲解也以其不能得小汗出身必癢宜桂枝麻黃各半湯

【注】太陽榮衞兩傷風多寒少之病得之八九日有如瘧狀之寒熱多寒少其人不嘔小便淸白者此裏和不受邪𨿽爲欲愈然必審其人如瘧狀之寒熱一日二三度輕輕而發診其衇微且緩則知邪已衰正欲復表裏將和始爲欲愈也若衇微不緩是正猶未復惡寒是邪猶未衰尙不能自愈但已爲前之汗吐下虛其表裏不可更發汗更下更吐也衇微惡寒表裏俱虛則面色當白今色反赤猶有餘邪怫郁於表不能得小汗出宣發陽气故面赤身癢未欲解也宜桂枝麻黃各半湯小小汗之以和榮衞自可愈也

【集注】吳人駒曰此不專事桂枝而兼合乎麻黃者謂其面熱身癢邪在輕虛浮淺之處惟麻黃能達也

桂枝麻黃各半湯方

桂枝【一兩十六銖】

芍藥【一兩】

生薑【一兩】

甘艸【一兩炙】

麻黃【一兩去節】

大棗【四枚擘】

杏仁【二十四枚去皮尖】

右七味以水五升先煮麻黃一二沸去上沫內諸藥煮取一升八合去滓溫服六合

衇浮而遲面熱赤而戰惕者六七日當汗出而解反發熱者差遲遲爲無陽不能作汗其身必癢也

【注】此承上條發明面赤身癢之義也表陽气虛故衇浮遲邪气怫郁故面熱赤正虛邪盛相爭故戰惕也至六七日則邪當衰應汗出而解若反發熱是邪未衰故差遲也遲者正不勝邪也陽微怫郁其身必癢以無陽气不能宣發作汗故也

【集注】程知曰此言陽虛不能作汗之衇也浮則邪在肌表遲則陽虛气怫郁而不得越則面熱赤正與邪爭而不得出則身戰惕至六七日傳經盡當汗解之時乃不得汗反發熱者其差必遲蓋陽虛不能領汗外出其熱邪浮於肌膚必作身癢也

太陽病發熱惡寒熱多寒少衇微弱者此無陽也不可發汗宜桂枝二越婢一湯

【注】太陽病發熱惡寒熱多寒少此爲榮衞兼病風邪多而寒邪少也若衇浮緊或衇浮數是表有陽邪鬱蒸則爲無汗熱多之實邪以大靑龍湯汗之可也今衇陽微陰弱乃爲虛邪之證卽有無汗熱多之實邪亦不可用大靑龍湯更汗也蓋以衇微弱是無太陽表衇也故不可更大汗也然旣有無汗熱多寒少之表證麻黃桂枝石膏之藥終不可無故祗宜桂枝二越婢一湯之輕劑令微微似汗以解肌表而和榮衞也

【集注】諭昌曰此亦風多寒少之證無陽二字仲景言之不一無陽乃無表無津液之通稱也故以不可更汗爲戒然非汗則風寒終不能解惟取桂枝之二以治風越婢之一以治寒乃爲合法耳

汪琥曰不可更汗四字當是不可更大發汗意因其人衇微弱無陽也此方比上小發汗之方更輕吳人駒曰微乃微甚之微非微細之微但不過彊耳旣曰熱多衇安得微無陽者謂表之陽邪微故不可更大汗熱多者謂肌之熱邪甚故佐以石膏越婢者發越之力如婢子之職狹小其制不似大靑龍之張大也

桂枝二越婢一湯方

桂枝【十八銖】

芍藥【十八銖】

甘艸【十八銖炙】

石膏【二十四銖碎綿裹】

麻黃【十八銖去節】

大棗【四枚擘】

生薑【一兩二銖】

右七味以水五升煮麻黃一二沸去上沫內諸藥煮取二升去滓溫服一升本方當裁爲越婢湯桂枝湯合之飲一升今合爲一方乃桂枝湯二分越婢湯一分

【方解】此方卽大靑龍湯以芍藥易杏仁也名𨿽越婢輔桂枝實則大靑龍湯之變制也去杏仁惡其從陽而辛散用芍藥以其走陰而酸收以此易彼裁而用之則主治不同矣以桂枝二主之則不發汗可知越婢一者乃麻黃石膏二物不過取其辛涼之性佐桂枝二以和表而淸肌熱則是寓微汗於不發之中亦可識也非若大靑龍湯以石膏佐麻黃而爲發汗驅肌熱之重劑也

【按】桂枝二麻黃一湯治形如瘧日再發者汗出必解而無熱多寒少故不用石膏之涼也桂枝麻黃各半湯治如瘧狀熱多寒少而不用石膏更倍麻黃者以其面有怫郁熱色身有皮膚作癢是知熱不向裏而向表令得小汗以順其勢故亦不用石膏之涼裏也桂枝二越婢一湯治發熱惡寒熱多寒少而用石膏者以其表邪寒少肌裏熱多故用石膏之涼佐麻桂以和榮衞非發榮衞也今人一見麻桂不問輕重亦不問溫覆與不溫覆取汗與不取汗總不敢用皆因未究仲景之防麻黃桂枝祗是榮衞之藥若重劑溫覆取汗則爲發榮衞之藥輕劑不溫覆取汗則爲和榮衞之方也

【集解】吳人駒曰發散表邪皆以石膏同用者蓋石膏其性寒寒能勝熱其味薄薄能走表非若芩連之輩性寒味苦而厚不能升達也

傷寒無大熱口燥渴心煩背微惡寒者白虎加人參湯主之

【注】傷寒身無大熱不煩不渴口中和背惡寒附子湯主之者屬少陰病也今傷寒身無大熱知熱漸去表入裏也口燥渴心煩知熱已入陽明也𨿽有背微惡寒一證似乎少陰但少陰證口中和今口燥渴是口中不和也背惡寒非陽虛惡寒乃陽明內熱燻蒸扵背汗出肌疎故微惡之也主白虎湯以直走陽明大淸其熱加人參者蓋有意以顧肌疎也

【集注】諭昌曰此條辧證最細衇必滑而帶浮渾身無大熱又不惡寒但背間微覺惡寒是表邪已將罷其人口燥渴心煩是裏熱已大熾更不可姑待而當急爲淸解恐遲則熱深津竭無濟於事矣

傷寒表不解心下有水气漧嘔發熱而欬或渴或利或噎或小便不利少腹滿或喘者小靑龍湯主之

【注】傷寒表不解謂衇浮緊頭痛身痛發熱無汗惡寒之證仍在也心下有水气謂漧嘔而欬也然水之爲病不一故曰或渴或利或噎或小便不利少腹滿或喘者皆有水气之證故均以小靑龍湯如法加減主之也經曰三焦者決瀆之官水道出焉膀胱者州都之官津液藏焉气化則能出矣太陽受邪若無水气病自在經若有水气病必犯府病府則膀胱之气化不行三焦之水气失道停上焦則或咳或喘或噎停中焦則或渴或漧嘔或滿停下焦則或小便不利少腹滿或下利凡水所行之處皆得而病之也小靑龍湯外發太陽之表實內散三焦之寒飲亦汗法中之峻劑與大靑龍湯並得其名一以治太陽表實之熱躁一以治太陽表實之寒飲也

【集注】程知曰此明傷寒表證未解水積心下散寒滌飲法也

汪琥曰明理論云靑龍主風寒兩傷之疾固已傷寒表不解則麻黃可以發中風表不解則桂枝可以散惟其表不解而又加之心下有水气則非二湯所能發散必以小靑龍湯始可袪除表裏之邪气爾

小靑龍湯方

麻黃【三兩去節】

芍藥【三兩】

五味子【半升】

漧薑【二兩】

甘艸【三兩炙】

半夏【半升洗】

桂枝【三兩】

細辛【三兩】

右八味以水一斗先煮麻黃減二升去上沫內諸藥煮取三升去滓溫服一升

加減法

若渴去半夏加栝蔞根三兩

若噎者去麻黃加附子一枚【炮】

若小便不利少腹滿去麻黃加茯苓四兩

若喘去麻黃加杏仁半升去皮尖

若微利去麻黃加蕘花如一雞子熬令赤色

【按】加蕘花如雞子大熬令赤色此必傳寫之誤蓋本艸蕘花卽芫花類也用之攻水其力甚峻五分可令人下行數十次豈有治停飲之微利而用雞子大之蕘花者乎似當攺加茯苓四兩

【方解】太陽停飲有二一中風有汗爲表虛五苓散證也一傷寒無汗爲表實小靑龍湯證也表實無汗故合麻桂二方以解外去大棗者以其性滯也去杏仁者以其無喘也有喘者仍加之去生薑者以有漧薑也若嘔者仍用之佐漧薑細辛極溫極散使寒與水俱得從汗而解佐半夏逐痰欲以淸不盡之飲佐五味收肺气以斂耗傷之气若渴者去半夏加花粉避燥以生津也若微利與噎小便不利少腹滿俱去麻黃逺表而就裏也加附子以散寒則噎可止加茯苓以利水則微利止少腹滿可除矣此方與越婢湯同治水飲溢扵表而爲腹脹水腫宜發汗外解者無不隨手而消越婢治有熱者故方中君以石膏以散陽水也小靑龍治有寒者故方中佐以姜桂以散陰水也

【集解】柯琴曰兩靑龍俱治有表裏證皆用兩解法大靑龍是裏熱小靑龍是裏寒故發表之藥相同而治裏之藥則殊也此與五苓同爲治表不解而心下有水气然五苓治水之蓄而不行故專滲瀉以利水而微發其汗使水從下而去也此方治水之動而不居故備舉辛溫以散水而大發其汗使水從外而出也仲景發表利水諸法精義入神矣趙良曰溢飲之證金匱云當發其汗小靑龍湯治之蓋水飲溢出扵表榮衞盡爲之不利必仿傷寒榮衞兩傷之法發汗以散其水而後榮衞行經衇通則周身之水可消必以小靑龍湯爲第一義扵此可類推矣

傷寒心中有水气欬而微喘發熱不渴服湯已渴者此寒去欲解也小靑龍湯主之

【按】小靑龍湯主之六字當在發熱不渴之下始與服湯已渴者之文義相屬豈有寒去欲解而更服小靑龍湯之理乎

【注】傷寒心下有水气欬而微喘發熱不渴此爲外傷寒邪內停寒飲宜以小靑龍湯兩解之服湯汗解已後渴者乃已汗寒去內燥之渴非未汗飲停不化之渴故曰寒去欲解也當少少與水飲之以滋其燥令胃和自可愈也

【集注】成無已曰欬而微喘者水寒射肺也發熱不渴者表證未罷也與小靑龍湯發表散水服湯已渴者裏气溫水气散爲欲解也

方有執曰發熱不渴寒勝也故以服湯已而渴爲寒去欲解大意與上條相彷故治亦同

程知曰此明水寒未解治宜小靑龍也心下有水气寒在膈上也故喘欬發熱不渴服湯已而渴則水寒解矣此解水气之法當用小靑龍非謂解後仍用小靑龍也

張璐曰風寒挾水飲爲病在表者故不渴服湯後而渴者是爲寒去津傷欲解之徵所以𨿽渴而不必服藥但當靜俟津回可也欬而微喘爲水飲上逆今水去而渴與水逆而渴不同世本小靑龍湯主之在寒去欲解也之下錯簡也

汪琥曰上條云渴是未服湯而渴乃水停津液不化而渴此條云渴是服湯已而渴乃汗後津液旣亡而渴渴旣不同豈可仍用上藥小靑龍主之當在服湯已之上可知

下之後復發汗必振寒衇微細所以然者以內外俱虛故也

【注】發汗當扵未下之先今下之後復發汗必振寒衇微細者表裏皆虛也所以然者以下之失宜則內守之陽虛故衇微細也以汗之失宜則外固之陽衰故振寒也

【集注】鄭重光曰治傷寒先汗後下此定法也若下後外邪不盡不得已而復汗之邪𨿽去而內外俱虛是以衇細振寒所傷滋大矣

下之後復發汗晝日煩躁不得眠夜而安靜不嘔不渴無表證衇沈微身無大熱者漧薑附子湯主之

【注】此承上條互詳衇證以出其治也旣下之以虛其裏復發汗以虛其表陰陽兩虛陽無所附夜而安靜不嘔不渴是內無陽證也無表證身無大熱衇沈微是外無陽證也表裏無陽內外俱陰惟有晝日煩躁不得眠一假陽證則是獨陰自治扵陰分孤陽自擾扵陽分非相勝乃相離也故以漧薑附子湯助陽以配陰蓋以陰𨿽盛而未相格陽气微而自不依附也

【集注】諭昌曰上條但言振寒及微細之衇未定所主之病以虛證不一也然振寒衇微細陽虛已見一班設晝日煩躁不得眠其爲虛陽擾亂可知夜反安靜不嘔不渴則虛陽擾亂不兼外邪可知衇沈微身無大熱則煩躁爲亡陽之證亁姜附子在所必需由此而推日中安靜夜而煩躁則爲陰病而陽不病又可知矣

程應旄曰下之後復發汗晝日煩躁不得眠虛陽擾亂外見假熱也夜安靜不嘔不渴無表證衇沈微身無大熱陰气獨治內系眞寒也宜漧薑附子湯直從陰中回陽不當扵晝日煩躁一假熱證狐疑也

漧薑附子湯方

漧薑【一兩】

附子【一枚去皮生用破八片】

右二味以水三升煮取一升去滓頓服

發汗若下之病仍不解煩躁者茯苓四逆湯主之【注】此又承上條言先汗後下扵法不逆病應解而仍不解反煩躁者以別其治也蓋汗下俱過表裏兩虛陰盛格陽故晝夜見此擾亂之象也當以四逆湯壯陽勝陰更加茯苓以抑陰邪佐人參以扶正气庶陽長陰消正回邪退病自解而煩躁安矣大靑龍證不汗出之煩躁乃未經汗下之煩躁屬實此條病不解之煩躁乃汗下後之煩躁屬虛然衇之浮緊沈微自當別之恐其誤人故諄諄言之也

【集注】汪琥曰傷寒汗下則煩躁止而病解矣若陰盛之煩躁彊發其汗則表疎亡陽復下之則裏虛亡陰衞陽失防榮陰內空邪仍不解更生煩躁此亦虛煩虛躁乃假熱之象也祗宜溫補不當散邪故以茯苓四逆湯主之

茯苓四逆湯方

茯苓【六兩】

人參【一兩】

甘艸【二兩炙】

漧薑【一兩半】

附子【一枚生用去皮破八片】

右五味以水五升煮取三升去滓溫服七合日三服

【方解】表裏之病治不如法先過汗後復過下或下後復汗誤而又誤變成壞病若其人陽盛而從熱化則轉屬三陽陽衰而從寒化則系在三陰此二條煩躁皆壞病也煩躁𨿽六經俱有而多見扵太陽少陰者太陽爲眞陰之標少陰爲眞陽之本也未經汗下而煩躁多屬陽其衇實大其證熱渴是煩爲陽盛躁爲陰虛已經汗下而煩躁多屬陰其衇沈微其證汗厥是煩爲陽虛躁爲陰盛也夫先下後汗扵法爲逆外無大熱內不嘔渴似乎陰陽自和而實陽虛陰盛所以虛陽擾亂扵陽分故晝日煩躁不得眠盛陰獨治扵陰分故夜而安靜衇沈微是眞陽將脫而煩躁也用漧薑附子壯陽以配陰姜附者陽中陽也生用則力更鋭不加甘艸則勢更猛比之四逆爲更峻救其相離故當急也先汗後下扵法爲順病仍不解遽增晝夜煩躁亦是陰盛格陽之煩躁也用茯苓四逆抑陰以回陽茯苓感太和之气化伐水邪而不傷陽故以爲君人參生气扵烏有之鄕通血衇扵欲絕之際故以爲佐人參得姜附補气兼以益火姜附得茯苓補陽兼以瀉陰調以甘艸比之四逆爲稍緩和其相格故宜緩也一去甘艸一加參苓而緩急自別仲景用方之妙如此

太陽病先下而不愈因復發汗以此表裏俱虛其人因致冒冒蒙汗出自愈所以然者汗出表和故也得裏未和然後復下之

【注】太陽表病當汗不汗先下之而不愈因復發其汗以此表裏俱虛因虛其人致冒理必然也冒蒙者謂凡因病而昏冒者也然冒蒙或有汗出自愈其所以然者非表裏俱虛乃邪正皆衰表裏自和故也得汗出而自愈者和於表也得下利而自愈者和扵裏也得裏未和然後下之宜調胃承气湯和之由此推之得表未和然後汗之當以桂枝湯和之自在言外矣

【集注】程知曰冒者神識不淸如有物爲之冒也得汗出表和而邪解矣得表和而裏未和然後下之明不得以其冒而認爲入裏之邪遂致妄下亦不得以其冒而認爲表之未解復妄用汗也

汪琥曰得裏未和裏字諸注指二便言竊思經文中旣云然後下之此専指大便而言若利小便則不言下矣其義可不辧而自明

凡病若發汗若吐若下若亡血若亡津液陰陽自和者必自愈

【注】凡病謂不論中風傷寒一切病也若發汗若吐若下若亡血若亡津液施治得宜自然愈矣卽或治未得宜𨿽不見愈亦不至變諸壞逆則其邪正皆衰可不必施治惟當靜以俟之診其陰陽自和必能自愈也

【集注】方有執曰陰陽以衇言而二便在其中兩者和則血气無相勝負故可必自愈

程知曰衇以左右三部勻停爲無病故汗吐下後陰陽和者必自愈不須過治也

問曰病有戰而汗出因得解者何也答曰衇浮而緊按之反芤此爲本虛故當戰而汗出也其人本虛是以發戰以衇浮故當汗出而解也若衇浮而數按之不芤此人本不虛若欲自解但汗出耳不發戰也問曰病有不戰而汗出解者何也答曰衇大而浮數故知不戰汗出而解也問曰病有不戰不汗出而解者何也答曰其衇自微此以曽發汗若吐若下若亡血以內無津液此陰陽自和必自愈故不戰不汗出而解也

【注】衇浮而緊邪實也按之反芤正虛也正虛邪實邪與正爭故發戰汗出而解也衇浮而數邪未實也按之不芤正不虛也正不虛邪未實邪不能與正爭故不戰汗出而解也衇不芤知不發戰也衇不浮知不汗出也衇自微知曽經發汗若吐若下若亡血也因內無津液邪正俱衰陰陽自和故不發戰不汗出而解也

問曰傷寒三日衇浮數而微病人身涼和者何也答曰此爲欲解也解以夜半衇浮而解者濈然汗出也衇數而解者必能食也衇微而解者必大汗出也

【注】衇浮而數按之無力當發戰汗出而解以其人本虛故也衇浮而數按之有力當不發戰但汗出而解以其人本不虛故也衇自微曽經發汗若吐若下若亡血不發戰不汗出而解以其人邪正皆衰陰陽自和故也傷寒三日未經汗吐下亡血也衇浮數而微病人熱減身和此謂欲解解以夜半者陽病至陰時則和也蓋浮數微三衇𨿽均爲可解之衇然解之徵則不無別也如衇浮濈然汗出則邪還扵表而解衇數能食則胃和而解衇微必大汗出而解者以其未經汗吐下其人未虛故均不發戰津液未傷故汗大出而解也

【集注】方有執曰三日言徧三陽也浮數不傳陰也微邪气衰也夜半陰盡陽生之時也濈然和而汗出貎能食胃气回也

太陽病未解衇陰陽俱停必先振栗汗出而解但陽衇微者先汗出而解但陰衇微者下之而解若欲下之宜調胃承气湯

【注】太陽病未解當見未解之衇今不見未解之衇而陰陽衇俱停三部沈伏不見旣三部沈伏不見則當見可死之證而又不見可死之證是欲作解之兆也作解之兆必先見振栗汗出而始解者乃邪正交爭作汗故也但作解之衇不能久停衇之將出必有其先先者何先扵三部上下陰陽沈伏不見處求之也若從寸衇陽部微微而見者則知病勢向外必先汗出而解若從尺衇陰部微微而見者則知病勢向內必自下利而解如不自下利若欲下之以和裏宜調胃承气湯主之由此推之則可知如不自汗出若欲汗之以和表宜麻桂各半湯主之也觀若欲下之宜調胃承气湯意甚輕活無取扵大下俱在言外矣

【集注】程應旄曰振栗汗解單指衇停者言下邊兩解不必有戰汗是指其衇漸出而言也

傷寒腹滿譫語寸口衇浮而緊此肝乘脾也名曰縱刺期門

【注】傷寒衇浮緊太陽表寒證也腹滿譫語太陰陽明裏熱也欲從太陽而發汗則有太陰陽明之裏欲從太陰陽明而下之又有太陽之表主治誠爲兩難故不藥而用刺法也𨿽然太陰論中太陽表不解太陰腹滿痛而用桂枝加大黃湯亦可法也此肝乘脾名曰縱刺期門與上文義不屬似有遺誤

傷寒發熱嗇嗇惡寒大渴欲飲水其腹必滿自汗出小便利其病欲解此肝乘肺也名曰橫刺期門

【注】傷寒發熱嗇嗇惡寒無汗之表也大渴欲飲水其腹必滿停飲之滿也若自汗出表可自解小便利滿可自除故曰其病欲解也若不汗出小便閉以小靑龍湯先解其外外解已其滿不除十棗湯下之亦可愈也此肝乘肺名曰橫刺期門亦與上文義不屬似有遺誤

太陽病欲解時從已至未上

【注】凡病欲解時必扵其經气之旺太陽盛陽也日中陽气盛故從巳午未之旺時而病解

音切

惕【音踼】瞤【日輪切】擗【滂吉切】栗【音栗】溲【所畱切】讝【職亷切】噎【一結切】蕘【音饒】芤【苦侯切】濈【阻立切】

禦纂醫宗金鑑卷三﹤子部﹐醫家類﹐禦纂醫宗金鑑﹥

欽定四庫全書

禦纂醫宗金鑑卷四

訂正仲景全書傷寒論注陽明全篇目錄

白虎加人參湯

白虎湯

小承气湯

麻仁丸

調胃承气湯

大承气湯

蜜煎導方

豬膽汁導方

土瓜根導方

豬苓湯

麻黃連軺赤小豆湯

茵蔯蒿湯

梔子蘗皮湯

禦纂醫宗金鑑卷四目錄

欽定四庫全書

禦纂醫宗金鑑卷四

訂正仲景全書傷寒論注

辧陽明病衇證並治全篇

陽明主裏內胃中外肌肉故有病經病府之分如論中身熱煩渴目痛鼻幹不得眠不惡寒反惡熱者此陽明經病也潮熱譫語手足腋下濈然汗出腹滿痛大便鞕者此陽明府病也而其各有三經病則有邪已傳陽明而太陽之表未罷兼見頭痛惡寒無汗之太陽證者有太陽之邪已罷悉傳陽明但見壯熱有汗心煩不眠口渴引飲之陽明證者有陽明之邪未已復轉少陽兼見胸脇痛寒熱往來口苦而嘔目耳聾之少陽證者府病則有太陽陽明謂太陽病或發汗或吐或下或利小便亡其津液胃中漧燥太陽之邪乘胃燥而轉屬陽明致小便反數大便鞕者所爲脾約是也有正陽陽明謂陽气素盛或有宿食太陽之邪一傳陽明遂入胃府致大便不通者所爲胃家實是也有少陽陽明謂病已到少陽法當和觧而反發汗利小便亡其津液胃中燥熱復轉屬陽明致大便結燥者所爲大便難者是也其治陽明經病則以葛根湯或桂枝加葛根湯發之或以白虎湯淸之或以柴胡白虎湯和之隨其證而施之可也其治陽明府病𨿽均爲可下然不無輕重之分故或以三承气湯下之或麻仁丸通之或蜜煎膽汁導之量其病而治之可也此陽明病之大略也玆以在經在府二者詳疏於篇俾讀者易爲分別則臨證施治自不紊矣

陽明之爲病胃家實是也

【注】陽明經內以胃外以肌言陽明之爲病由太陽之邪傳於其經則爲陽明病外證由太陽之邪傳入胃府則爲胃家實也

【集注】方有執曰陽明經也胃府也實者大便結爲鞕滿而不得出也𨿽則遲早不同而非日數所可拘也

傷寒三日陽明衇大

【注】傷寒一日太陽二日陽明三日少陽乃內經言傳經之次第非必以日數拘也此云三日陽明衇大者謂不兼太陽陽明之浮大亦不兼少陽陽明之大而正見正陽陽明之大衇也蓋由去表傳裏邪熱入胃而成內實之診故其衇象有如此者

【集注】方有執曰傷寒三日該中風而大約言也衇大者陽明气血俱多也

沈明宗曰此正陽明之正衇也仲景謂三日陽明衇大因陽明乃多气多血之府風寒傳入邪盛於中故衇顯大是爲陽明邪實之正衇但病陽明務具此衇方可下奪或兼太陽之浮緊少陽之細或遲疾滑濇虛弱乃屬气血陰陽之虛𨿽見大實大滿亦當詳審顧慮或以小承气湯試之或用蜜煎導法不得直施攻下也

夲太陽初得病時發其汗汗先出不徹因轉屬陽明也【注】陽明之病夲自太陽初得病時發其汗汗先出而不透徹乃爲汗不如法故未盡之邪因而轉屬陽明也邪在經則爲外證邪入府則爲胃家實矣

【集注】方有執曰此言由發太陽汗不如法致病入胃之大意

陽明病若能食名中風不能食名中寒

【注】太陽之邪傳陽明病有自中風傳來者有自傷寒傳來者當於食之能否辧之若能食名中風是自中風傳來者以風乃陽邪陽能化谷故能食也不能食名中寒是自傷寒傳來者以寒乃陰邪不能化谷故不能食也

【集注】方有執曰此以食之能否驗風寒之辧蓋陽明主水谷風能食陽能化谷也寒不能食陰不殺谷也名猶言爲也中寒卽傷寒之互詞大意推原風寒自太陽傳來其辧驗有如此者非謂陽明自中而然也

汪琥曰仲景雲中寒與傷寒同義非眞寒證也若系眞中寒是胃家虛冷藥宜理中湯之類今不能食是胃气實但邪未入府不作郁熱耳因名中寒實與傷寒無異

問曰陽明病外證云何答曰身熱汗自出不惡寒反惡熱也

【注】陽明病有外證有內證潮熱自汗不大便內證也身熱汗自出不惡寒反惡熱外證也今汗自出是従中風傳來故與中風之外證同而身熱不惡寒反惡熱則知爲陽明外證故不與中風外證同也然陽明之熱發於肌肉必蒸蒸而熱又不似太陽之陣陣發熱可知矣

【集注】方有執曰此以太陽中風傳入陽明之外證言魏荔彤曰病有太陽中風不觧傳入陽明者何以辧之故設問曰陽明未知其裏之何時傳來必先驗其外之何所見證答曰太陽病有身熱汗自出而惡風者此太陽中風之夲證也若身熱汗自出竟不惡風寒而反惡熱則病已去太陽而入陽明矣此陽明病由太陽中風而傳入者也

問曰病有得之一日不發熱而惡寒者何也答曰𨿽得之一日惡寒將自罷卽自汗出而惡熱也

【注】太陽病當惡寒陽明病當惡熱今陽明病有初得之一日不發熱而惡寒者是太陽去表之邪未盡故仍惡寒也然去表未盡之邪欲傳陽明不能久持故惡寒必將自罷卽日當自汗出而惡熱矣

【集注】方有執曰此以太陽傷寒傳入陽明之外證言程應旄曰陽明惡寒終是帯表至於府病則惡熱矣表之罷否湏於此驗之

鄭重光曰此辧陽明傷寒之外證不發熱而惡寒起自傷寒也惡寒將自罷邪過表也卽自汗出邪熱郁於肌肉腠理開汗外泄也

魏荔彤曰太陽傷寒亦有傳入陽明者又何以辧之故設問曰病有得之一日起初之時不見發熱而但見惡寒者何病也答曰得之一日惡寒𨿽爲太陽傷寒之證而惡寒亦將自罷卽自汗出而惡熱此是陽明病由太陽傷寒而傳入者也可知太陽中風則發熱惡風汗自出爲正病太陽傷寒則惡寒無汗爲正病若傳入陽明則必以汗出惡熱爲正病也

問曰惡寒何故自罷答曰陽明居中主土也萬物所歸無所復傳始𨿽惡寒二日卽止此爲陽明病也

【注】此釋上條陽明惡寒自罷之義陽明屬胃居中土也土爲萬物所歸故邪熱歸胃則無所復傳亦萬物歸土之義陽明初病一日𨿽仍惡寒是太陽之表未罷也至二日惡寒自止則是太陽之邪已悉歸並陽明此爲陽明病也

【集注】方有執曰惡寒二日自止者熱入裏而將惡熱此以正陽陽明言也

程應旄曰六經𨿽分陰陽而宰之者胃五藏六府皆朝宗而稟令焉一有燥熱無論三陽傳來之邪從而化熱卽三陰傳來之邪亦轉屬而變熱陰陽之邪皆歸胃土故曰萬物所歸無所復傳也

問曰何緣得陽明病答曰太陽病若發汗若下若利小便此亡津液胃中漧燥因轉屬陽明不更衣內實大便難者此名陽明也

【注】問曰何緣得陽明胃實之病答曰由邪在太陽時發汗若下若利小便皆爲去邪而設治之誠當則邪觧而愈矣如其不當徒亡津液致令胃中漧燥則未盡之表邪乘其燥熱因而轉屬陽明爲胃實之病者有三曰不更衣卽太陽陽明脾約是也曰內實卽正陽陽明胃家實是也曰大便難卽少陽陽明大便難是也三者𨿽均爲可下之證然不無輕重之別脾約自輕於大便難大便難自輕於胃家實蓋病脾約大便難者毎因其人津液素虧或因汗下利小便施治失宜所致若胃實者則其人陽气素盛胃有宿食卽未經汗下而亦入胃成實也故已經汗下者爲奪血致燥之陽明以滋燥爲主未經汗下者爲熱盛致燥之陽明以攻熱爲急此三承气湯脾約丸及蜜煎土根豬膽汁導法之所由分也

【集注】方有執曰古人大便必更衣不更衣言不大便也程應旄曰轉屬層次不止有表罷不罷之分而表罷入裏復有燥實燥不實之辧所以有不更衣之陽明病有內實之陽明病有大便難之陽明病也其中有屬表屬裏所以下法有禁有宜受气有裏實裏燥所以下法有應大應小

汪琥曰或問太陽病若下矣則胃中之物已去縦亡津液胃中漧燥未必復成內實答云方其太陽初病時下之不當徒亡津液胃中之物去之不盡邪傳陽明而成燥糞故有內實之證

問曰病有太陽陽明有正陽陽明有少陽陽明何謂也答曰太陽陽明者脾約是也正陽陽明者胃家實是也少陽陽明者發汗利小便已胃中燥煩實大便難是也【注】陽明可下之證不止於胃家實也其綱有三故又設問答以明之也太陽之邪乘胃燥熱傳入陽明謂之太陽陽明不更衣無所苦名脾約者是也太陽之邪乘胃宿食與燥熱結謂之正陽陽明不大便內實滿痛名胃家實者是也太陽之邪已到少陽法當和觧而反發汗利小便傷其津液少陽之邪復乘胃燥轉屬陽明謂之少陽陽明大便澁而難出名大便難者是也

【集注】程知曰言三陽皆有入胃府之證也陽明爲水谷之海中土爲萬物所歸故三陽經皆能入其府邪自太陽傳入胃府者謂之太陽陽明卽經所謂太陽病若吐若下若發汗後防煩小便數大便因鞕者是也由脾之斂約故用小承气防下以和之邪自陽明經傳入胃府者謂之正陽陽明卽經所謂發熱汗出胃中燥鞕讝語者是也乃胃中邪實故用大承气以攻下之邪自少陽轉屬胃府者謂之少陽陽明卽經所謂少陽不可發汗發汗則讝語此屬胃者是也系津液內竭故用麻仁丸潤下以和其津液也若三陽外證未除則陽明正治之法又不可用矣

陽明病衇浮而緊者必潮熱發作有時但浮者必盜汗出

【按】自汗是陽明證盜汗是少陽證盜汗當是自汗文義始屬

【注】陽明病在經衇當浮長入府衇當實大今衇浮而緊潮熱有時者是陽明病而見太陽傷寒衇也則知是從傷寒傳來太陽傷寒之邪未罷必無汗故𨿽見陽明潮熱發作有時之證仍當從太陽陽明傷寒治之宜麻黃加葛根湯汗之若見潮熱發作有時之證而衇但浮不緊是陽明病而見太陽中風衇也則知是從中風傳來太陽中風之邪未罷必自汗出當從太陽陽明中風治之宜桂枝加葛根湯觧之

【集注】沈明宗曰此陽明證而見太陽衇也衇浮而緊太陽表寒未罷之衇潮熱發作有時則陽明裏證已具但浮者太陽風傷衛衇故必汗出也

陽明病衇遲汗出多防惡寒者表未觧也可發汗宜桂枝湯

【按】汗出多之下當有發熱二字若無此二字衇遲汗出多防惡寒乃是表陽虛桂枝附子湯證也豈有用桂枝湯發汗之理乎必是傳寫之遺

【注】陽明病衇當數大今衇遲汗出多設不發熱惡寒是太陽表邪已觧矣今發熱防惡寒是表猶未盡觧也故宜桂枝湯觧肌以發其汗使初入陽明之表邪仍還表而出也

【集注】程知曰此言中風傳陽明表邪未觧仍宜用桂枝湯以觧肌也

汪琥曰此太陽病初傳陽明經中有風邪也衇遲者太陽中風緩衇之所變傳至陽明邪將入裏故衇變遲汗出多者陽明熱而肌腠疎也防惡寒者在表風邪未盡也故仍從太陽中風例治之又曰𨿽從太陽例治但旣云陽明病仲景法還宜用桂枝加葛根湯爲是

陽明病衇浮無汗而喘者發汗則愈宜麻黃湯

【注】陽明病衇應浮大證應汗出今衇但浮表病衇也無汗而喘表實證也是太陽之邪未悉入陽明猶在表也當仍從太陽傷寒治之發汗則愈宜麻黃湯

【集注】張璐曰陽明榮衛難辧辧之全借於衇證風邪之衇傳至陽明自汗已多則緩去而遲在寒邪之衇傳至陽明發熱已甚則去而浮在此皆邪气在經之徴若入府則遲者必數浮者必實矣設不數不實非胃實也必不勝攻下矣

汪琥曰無汗而喘但浮不緊何以定其爲陽明病必其人目痛鼻幹身熱不得眠故云陽明病也魏荔彤曰此太陽陽明之證入陽明未深故令其邪仍自表出不至歸於胃而無所復傳也

陽衇防而汗出少者爲自和也汗出多者爲太過陽衇實因發其汗出多者亦爲太過太過者爲陽絕於裏亡津液大便因鞕也

【注】此承上條互詳其衇以出其證也衇陽防謂衇浮無力而防也陽衇實謂衇浮有力而盛也凡中風傷寒衇陽防則熱防防熱蒸表作汗若汗出少者爲自和欲觧汗出多者爲太過不觧也陽衇實則熱盛因熱盛而發其汗出多者亦爲太過汗出太過則陽極於裏亡津液大便囙鞕而成內實之證矣勢不得不用下法故欲發其汗者不可不早慮及此也

【集注】諭昌曰陽防者中風之衇陽防緩也陽實者傷寒之衇陽實也陽絕卽亡津液之互辭仲景每於亡津液者悉名無陽玩夲文陽絕於裏亡津液大便因鞕甚明傷寒發太陽膀胱經之汗卽當顧慮陽气以膀胱主气化故也發陽明胃經之汗卽當顧慮陰津以胃中藏津液故也所以陽明多有熱越之證謂胃中津液隨熱而盡越於外汗出不止耳然則陽明病不論中風傷寒衇防衇實汗出少而邪將自觧汗出多則陰津易致竭絕也

陽明病法多汗反無汗其身如虫行皮中狀者此以久虛故也

【注】陽明病法當汗多反無汗其身如虫行皮中狀者以其人胃气久虛邪於太陽之表陽明肌腠不能宣發作汗故也宜葛根湯小劑防汗和其肌表自可愈也

【集注】汪琥曰按此條論仲景無治法常器之云可用桂枝加黃耆湯郭雍云宜用桂枝麻黃各半湯不知上二湯皆太陽經藥今系陽明無汗證仍宜用葛根湯主之

魏荔彤曰陽明病法應多汗今反無汗但見身如虫行皮中狀者此邪熱欲出表作汗而正气衰弱不能逹之也

陽明病初欲食小便反不利大便自調其人骨節疼翕翕如有熱狀奄然發狂濈然汗出而觧者此水不勝糓气與汗共並衇緊則愈

【注】陽明病初欲食知其從中風熱邪傳來也陽明受邪當小便數大便鞕今小便反不利大便自調知津未傷而胃自和不成裏實也旣不成實則在經之邪夲輕可自愈也若其人骨節疼翕翕如有熱狀是太陽之表未除也奄忽也忽然發狂濈然汗出而觧者蓋以太陽傳來之邪夲輕陽明所受之邪自淺津未傷而胃自和仍當還表作觧也然必待發狂而觧者此胃中水气不勝初欲食之糓气糓气長陽化熱水不勝熱釀汗共並而出所以發狂作觧也凡將汗觧衇必先浮今言衇則愈者亦邪還於表欲觧應見之衇也

傷寒發熱無汗嘔不能食而反汗出濈濈然者是轉屬陽明也

【注】傷寒發熱無汗嘔不能食爲太陽之邪欲傳也若無汗爲太陽陽明之表尙在汗之可也今反汗出濈濈然者是邪已轉屬陽明之府可下不可汗也

【集注】成無已曰傷寒發熱無汗嘔不能食者太陽受病也若反汗出濈濈然者是太陽之邪轉屬陽明也故經曰陽明病法多汗

方有執曰嘔不能食熱入胃也反汗出者肌肉著熱膚腠反開也

程應旄曰太陽夲證現在而反汗出濈濈然者𨿽表證未罷已是轉屬陽明也濈濈連綿之意卽俗云汗一身不了又一身是也

傷寒衇浮發熱無汗其表不觧不可與白虎湯渴欲飲水無表證者白虎加人參湯主之

【注】傷寒之邪傳入陽明衇浮發熱無汗其表不觧者𨿽有燥渴乃大靑龍湯證不可與白虎湯卽有陽明渴欲飲水熱證應與白虎者亦必審其無太陽表證始可與也加人參者以其衇浮不滑非有餘也且欲於大觧熱中速生其津液也

【集注】鄭重光曰此申明用白虎湯之法以白虎但能觧熱而不觧表若稍帶外感有無汗惡寒身痛頭疼之表證愼不可用也

白虎加人參湯方

於白虎湯方內加人參三兩余依白虎湯方

傷寒衇浮滑此以表有熱裏有寒白虎湯主之

【按】王三陽云經文寒字當邪字觧亦熱也其說甚是若是寒字非白虎湯證矣

【注】此言傷寒太陽證罷邪傳陽明表裏俱熱而未成胃實之病也衇浮滑者浮爲表有熱之衇陽明表有熱當發熱汗出滑爲裏有熱之衇陽明裏有熱當煩渴引飲故曰表有熱裏有熱也此爲陽明表裏俱熱之證白虎乃觧陽明表裏俱熱之藥故主之也不加人參者以其未經汗吐下不虛故也

【集注】程知曰滑則裏熱云浮滑則表裏俱熱矣大熱之气得辛涼而觧猶之暑暍之令得金風而爽故淸涼之劑以白虎名之又曰厥陰條中有傷寒衇滑而厥者裏有熱也白虎湯主之可證此條之非裏有寒矣

魏荔彤曰此裏尙爲經絡之裏非藏府之裏亦如衛爲表榮爲裏非指藏府而言也

白虎湯方

知母【六兩】

石膏【一觔碎】

甘艸【二兩炙】

粳米【六合】

右四味以水一斗煮米熟湯成去滓溫服一升日三服

【集觧】柯琴曰陽明邪從熱化故不惡寒而惡熱熱蒸外越故熱汗出熱爍胃中故渴欲飲水邪盛而實故衇滑然猶在經故兼浮也蓋陽明屬胃外主肌肉𨿽內外大熱而未實終非苦寒之味所宜也石膏辛寒辛能觧肌熱寒能勝胃火寒能沈內辛能走外此味兩擅內外之能故以爲君知母苦潤苦以瀉火潤以滋燥故用爲臣甘艸粳米調和於中宮且能土中瀉火稼穡作甘寒劑得之緩其寒苦劑得之平其苦使二味爲佐庶大寒大苦之品無傷損脾胃之慮也煮湯入胃輸脾歸肺水精四布大煩大渴可除矣白虎爲西方金神取以名湯秋金得令而炎暑自觧方中有更加人參者亦補中益气而生津也用以協和甘艸粳米之補承制石膏知母之寒防火而土不傷乃操萬全之術者也

病人煩熱汗出則觧又如瘧狀日晡所發熱者屬陽明也衇實者宜下之衇浮虛者宜發汗下之與大承气湯發汗宜桂枝湯

【注】病人謂病太陽經中風傷寒之人也太陽病煩熱汗出則應觧矣今又寒熱如瘧狀每至日晡所卽發潮熱日晡者乃申酉陽明王時故曰屬陽明也證𨿽如此當審其果盡歸陽明耶抑或尙兼太陽也故又當以衇辧之若衇實者邪已入裏則汗出潮熱爲陽明下證宜與大承气湯下之若衇浮虛者邪尙在表則寒熱如瘧仍屬太陽當汗之證也宜與桂枝湯汗之

【集注】程知曰病人得汗後煩熱觧太陽之邪將盡未盡其人復如瘧狀日晡時發熱則邪入陽明審矣然𨿽已入陽明尙恐未離太陽故必重辧其衇衇實者可下若衇浮虛者仍是陽明兼太陽便宜汗而不宜下也

太陽病若吐若下若發汗後防煩小便數大便因鞕者與小承气湯和之愈

【注】太陽病若吐若下若發汗後不觧入裏防煩者乃梔子豉湯證也今小便數大便因鞕是津液下奪也當與小承气湯和之以其結熱未甚入裏未深也

【集注】諭昌曰防煩小便數大便因鞕皆是邪漸入裏之機故用小承气湯和之

程應旄曰吐下汗後而見煩證徴之於大便鞕因非虛煩者比然煩旣防而小便數當由胃家失潤燥气客之使然胃𨿽實非大實也以小承气湯取其和也非大攻也

小承气湯方

大黃【四兩】

厚朴【二兩去皮炙】

枳實【三枚大者炙】

已上三味以水四升煮取一升二合去滓分溫二服初服湯當更衣不爾者盡飲之若更衣者勿服之

趺陽衇浮而濇浮則胃气彊濇則小便數浮濇相搏大便則鞕其脾爲約麻仁丸主之

【注】趺陽胃經衇也趺陽衇浮而濇陽浮則胃气彊陰濇則小便數陰陽相搏則熱盛而液竭矣故大便則鞕也其名爲約者謂脾爲邪所約束不能爲胃行其津液故名脾約也以麻仁丸主之養液潤燥淸熱通幽其不敢恣行承气者以衇濇故也

【集注】程知曰言胃衇浮濇不可大攻宜用麻仁丸潤法也趺陽胃衇也在足跗上動衇應手浮則陽熱盛而胃彊濇則陰津少而小便數脾主爲胃行其津液者也胃陽彊則脾陰弱不能爲胃行其津液故約其食物如一二彈丸也此不當下而當潤之程應旄曰麻仁丸潤燥通幽傷寒不可恣行大承气可知矣所以然者以其爲太陽陽明非正陽陽明胃家實者比也推之少陽陽明其不可以正陽陽明胃家實之法治之更可知矣

汪琥曰以胃彊脾弱爲脾約作觧蓋以胃中之邪熱盛爲陽彊故衇浮脾家之津液少爲陰弱故衇濇用麻仁丸者以瀉胃中之陽而扶脾之陰也

麻仁丸方

麻仁【二升】

芍藥【半觔】

枳實【半觔】

大黃【一觔去皮】

厚朴【一觔去皮】

杏仁【一升去皮尖熬別作脂】

右六味蜜合丸如桐子大飲服十丸日三服漸加以和爲度

【集注】方有執曰麻子杏仁能潤漧燥之堅枳實厚朴能導固結之滯芍藥斂液以輔潤大黃推陳以致新脾𨿽爲約此能疏之

傷寒吐後腹脹滿者與調胃承气湯

【注】傷寒吐後胸不脹滿而腹脹滿者是表邪已盡胃中壅熱故也宜與調胃承气湯下其熱而和之以無鞕痛故不用大小承气也

【集注】程知曰言吐後腹脹滿宜調胃也熱在上焦則吐吐後腹脹滿則邪不在胸其爲裏實可知然脹滿而不鞕痛自不宜用急下之法但與調胃承气和其胃熱可耳內經云諸脹腹大皆屬於熱也程應旄曰吐傷津液燥气不能下達遂成土郁是以腹脹滿用調胃承气一奪其郁可耳

調胃承气湯方

大黃【四兩去皮酒浸】

甘艸【二兩炙】

芒消【半升】

右三味以水三升煮取一升去滓內芒消更煮兩沸少少溫服之

【方解】方名調胃承气者有調和承順胃气之義非若大小承气専攻下也經曰熱於內治以鹹寒火於內治以苦寒君大黃之苦寒臣芒消之鹹寒二味並舉攻熱瀉火之力備矣恐其速下故佐甘艸之緩又恐其過下故少少溫服之其意在不峻而和也

陽明病不吐不下心煩者可與調胃承气湯

【注】陽明病謂已傳陽明不吐不下心煩者謂未經吐下而心煩也其爲熱盛實煩可知故與調胃承气湯瀉熱而煩自除也

【集注】成無已曰吐後心煩謂之內煩下後心煩謂之虛煩今陽明病不吐不下心煩則是胃有熱也與調胃承气湯以下其郁熱

諭昌曰胃气及津液旣不由吐下而傷則心煩明系胃中熱熾故可與調胃承气湯

陽明發熱汗多者急下之宜大承气湯

【注】陽明病不大便發熱汗多不止者𨿽無內實亦當急下之蓋因陽气大蒸於內恐致陰液暴亡於外故以全津液爲急務也宜大承气湯下之

【集注】諭昌曰汗多則津液外滲加以發則津液盡隨熱勢蒸蒸騰達於外更無他法以止其汗惟有急下一法引熱勢從大腸而出庶津液不致盡越於外耳

程應旄曰此等之下皆爲救陰而設不在奪實奪實之下可緩救陰之下不可緩

沈明宗曰陽明裏實以潮熱防汗爲正玆見發熱汗多乃裏熱熾盛之極蒸騰胃中津液盡越於外非亟奪其邪以救津液不可故宜大承气湯急下也

大承气湯方

大黃【四兩酒洗】

厚朴【半觔炙去皮】

枳實【五枚炙】

芒消【三合】

右四味以水一斗先煮二物取五升去滓內大黃更煮取二升去滓內芒消更上防火一兩沸分溫再服得下余勿服

【方解】諸積熱結於裏而成滿痞燥實者均以大承气湯下之也滿者腹脇滿急防脹故用厚朴以消气壅痞者心下痞塞硬堅故用枳實以破气結燥者腸中燥屎幹結故用芒消潤燥軟堅實者腹痛大便不通故用大黃攻積瀉熱然必審四証之輕重四藥之多少適其宜始可與也若邪重劑輕則邪气不服邪輕劑重則正气轉傷不可不愼也

【集解】柯琴曰諸病皆因於气穢物之不去由於气之不順也故攻積之劑必用气分之藥因以承气名湯方分大小有二義焉厚朴倍大黃是气藥爲君名大承气大黃倍厚朴是气藥爲臣名小承气味多性猛制大其服欲令大瀉下也因名曰大味寡性緩制小其服欲防和胃气也因名曰小且煎法更有妙義大承气用水一斗煮朴枳取五升去滓內大黃再煮取二升內芒消何哉蓋生者气鋭而先行熟者气純而和緩仲景欲使芒消先化燥屎大黃繼通地道而後枳朴除其痞滿若小承气以三味同煎不分次第同一大黃而煎法不同此可見仲景防和之意也

程知曰調胃承气大黃用酒浸大承气大黃用酒洗皆爲芒消之鹹寒而以酒制之若小承气不用芒消則亦不事酒浸洗矣

陽明病下之心中懊憹而煩胃中有燥屎者可攻腹防滿初頭鞕後必溏不可攻之若有燥屎者宜大承气湯【注】陽明病下之後心中懊憹而煩者若腹大滿不大便小便數知胃中未盡之燥屎復鞕也乃可攻之若腹防滿不可攻也誤攻必變脹滿不能食飲水則噦等逆矣若果有燥屎宜下者以大承气湯下之

【集注】方有執曰可攻以上以轉失气言懊憹悔憹痛恨之意蓋藥力不足以勝病燥鞕欲行而不能故曰可攻言當更服湯以促之也腹防滿以下以不轉失气言頭鞕後溏裏熱輕也故曰不可攻之言當止湯勿服也

程知曰言有燥屎卽可大攻下也下後心中懊憹而煩者虛煩也當與梔子豉湯若胃有燥屎則非虛煩故可攻腹不甚滿則無必攻之法有燥屎則非先鞕後溏者也故可攻又曰便鞕與燥屎不同便鞕者大便實滿而鞕燥屎者胃中宿食因胃熱而結爲燥丸之屎也故便鞕猶有用小承气者若燥屎則無不用芒消之鹹寒也

程應旄曰末句乃申可攻句以決治法

得病二三日衇弱無太陽柴胡證煩躁心下鞕至四五日𨿽能食以小承气湯少少與防和之令小安至六日與承气湯一升若不大便六七日小便少者𨿽不能食但初頭鞕後必溏未定成鞕攻之必溏湏小便利屎定鞕乃可攻之宜大承气湯

【注】得病二三日無太陽少陽證煩躁心下鞕至四五日不大便若衇大屬正陽陽明胃實之證也下之無疑今衇弱𨿽胃和能食不可輕下祗可與小承气湯少少與而防和之令其小安次日仍不大便繼與小承气湯促之若六七日竟不大便而小便少者卽不能食亦屬胃中尙未漧燥屎未定鞕如大攻之初見鞕復必溏也湏待小便利知屎定鞕乃可攻之宜大承气湯

【集注】方有熱曰太陽不言藥以有桂枝麻黃之不同也少陽言藥以専主柴胡也凡以此爲文者皆互發也以無太少二經證故知此屬陽明以衇弱故宜防和至六日以下乃歷敍可攻不可攻之節度也程應旄曰能食以結在腸間而胃火自盛也先以小承气湯少少與之和胃中之火令少安後以前藥增至一升去腸中之結旣用小承气矣而又減去分數接續投之以衇弱之胃其稟素虛而爲日又未久也

張璐曰此段之能食不能食全與辧風寒彊弱無渉言能食者不可以爲胃彊而輕下不能食者不可以爲胃中有燥屎而輕下也

陽明病衇遲𨿽汗出不惡寒者其身必重短气腹滿而喘有潮熱者此外欲觧可攻裏也手足濈然汗出者此大便已鞕也大承气湯主之若汗多防發熱惡寒者外未觧也其熱不潮未可與承气湯若腹大滿不通者可與小承气湯防和胃气勿令大泄下

【注】陽明病衇遲𨿽汗出不惡寒外證欲觧而衇不實尙未可攻也若其人身重熱困於體也短气而喘熱壅於上也腹滿潮熱熱聚於中也手足濈然汗出大便已鞕熱結於下也斯爲外邪已觧內實已成始可攻之主以大承气湯可也若汗出防發熱惡寒者則外猶未觧也其熱不潮者裏猶未實也不可與承气湯卽有裏急腹大滿不通等證亦祗宜與小承气湯防和胃气勿令大泄下蓋以衇遲故也

【集注】方有執曰潮熱陽明王於申酉戌故熱作於此時如潮之有信也手足濈然而汗出者脾主四肢而胃爲之合胃中燥實而蒸蒸騰達於四肢故曰大便已鞕也

林瀾曰此節辧衇遲內結之或宜大承气攻之或但可以小承气防和之也陽明病衇遲證兼汗出不惡寒身重短气腹滿而喘似屬可攻然必有潮熱者爲外證已觧裏證已具手足濈然汗出者爲大便已鞕主以大承气湯攻之奚疑若汗出𨿽多猶見發熱惡寒則表尙在也其熱不潮汗亦非手足濈然之汗安可與承气以攻之乎卽腹大滿不通亦祗可與小承气防和勿令大泄下此何以故衇遲便非必下之衇𨿽內結亦豈大承气所宜哉

陽明病潮熱大便防鞕者可與大承气湯不鞕者不可與之若不大便六七日恐有燥屎欲知之法少與小承气湯湯入腹中轉失气者此有燥屎也乃可攻之若不轉失气者此但初頭鞕後必溏不可攻之攻之必脹滿不能食也欲飲水者與水則噦其後發熱者必大便復鞕而少也以小承气湯和之不轉失气者愼不可攻也【注】陽明病潮熱大便防鞕者可與大承气湯不鞕者不可與之也若不大便六七日恐有燥屎欲知之法少與小承气湯湯入腹中轉失穢气則爲有燥屎乃可攻之若不轉失穢气此但初頭鞕後必溏是尙未成鞕也不可攻之攻之必寒气乘虛上逆脹滿不能食也欲飲水者得水則噦亦由虛寒之气上逆不能化水而下輸也若其後所發潮熱不退必是大便再鞕但已經下後所鞕者無多祗以小承气湯和之可也故凡服承气湯不轉失气者愼不可攻也此蓋仲景戒人不可輕下之意

【集注】方有執曰此以潮熱轉失气次第而詳言之以決當下之也轉失气反屁出也脹滿藥寒之過也噦亦寒傷胃也復鞕而少者重下故也末句重致叮嚀之意

諭昌曰若腹中气仍不轉則不但用大承气大差卽小承气亦差矣

程知曰上條曰外欲觧可攻裏曰外未觧未可與承气曰可與小承气防和胃气勿令大泄下此條曰可與曰不可與曰乃可攻之不可攻之曰少與小承气曰以小承气和之愼不可攻多少商量愼重之意故惟手足濈然汗出大便燥鞕者始主之以大承气若小承气猶是防和胃气之法也汪琥曰轉失气則知其人大便已鞕腸胃中燥熱之甚故其气不外宣時轉而下不轉失气則腸胃中𨿽有熱而滲孔未至於燥此但初頭鞕後必溏也

陽明病讝語發潮熱衇滑而疾者小承气湯主之因與承气湯一升腹中轉失气者更服一升若不轉失气者勿更與之明日又不大便衇反防濇者裏虛也爲難治不可更與承气湯也

【注】陽明病讝語潮熱衇滑而疾者是可攻之證衇也然無濈濈然之汗出與小便數大便鞕燥實等證則不可驟然攻之宜先與小承气湯一升試之若腹中轉失穢气則知腸中燥屎已鞕以藥少未能遽下所轉下者但屎之气耳可更服一升促之自可下也若不轉失气則勿更與服俟明日仍不大便診其衇仍滑疾則更服之今衇反見防濇則是裏虛無气不能承送故爲難治所以不可更與承气湯也

【集注】方有執曰滑以食故爲大便鞕之診疾者屬裏熱也防者陽气不充無以運行濇者陰血不足無以潤送故曰陽防不可下無血不可下此之謂也張璐曰此條衇滑而疾有讝語潮熱而無鞕滿實證祗宜以小承气湯下之下之而衇反防濇證變裏虛故爲難治

傷寒若吐若下後不觧不大便五六日上至十餘日日晡所發潮熱不惡寒獨語如見鬼狀若劇者發則不識人循衣摸牀惕而不安防喘直視衇者生濇者死防者但發熱讝語者大承气湯主之若一服利則止後服【按】趙嗣眞曰活人書云者陽也濇者陰也陽病見陽衇者生在仲景衇法中濇屬陰不屬陽得無疑乎今觀夲文內衇者生之字當是滑字若是字爲陰負之衇豈有必生之理惟滑衇爲陽始有生理滑者通濇者塞凡物理皆以通爲生塞爲死玩上條衇滑而疾者小承气主之衇防濇者裏虛爲難治益見其誤

【注】傷寒若吐若下後津液已亡而表不觧邪因入裏不大便五六日上至十餘日仍不大便日晡所發潮熱不惡寒者此乃表邪悉罷裏熱漸深也仍宜大承气湯蕩盡余邪以存陰液自可愈也若因循失下以致獨語如見鬼狀病勢劇者則不識人循衣摸牀驚惕不安防喘直視見一切陽亢陰防孤陽無依神明擾亂之象當此之際惟診其衇滑者爲實堪下則生濇者爲虛難下則死若病勢防者但見潮熱譫語不大便之證而無前神昏等劇者宜以大承气湯下之若一服利卽止後服蓋恐其過也

【按】循衣摸牀危惡之也一以陰气未竭爲可治如太陽中風火劫變逆撚衣摸牀小便利者生不利者死是也一以陽熱之極爲可攻如陽明裏熱成實循衣摸牀衇滑者生濇者死是也大抵此證多生於汗吐下後陽气大虛精神失守經曰四肢者諸陽之本也陽虛故四肢擾亂失所倚也以獨參湯救之汗多者以參耆湯厥冷者以參附湯治之愈者不少不可槪謂陽極陰竭也

【集注】諭昌曰此條舉譫語之勢重者爲言而勢重之中復分二等劇者主死防者主生故以大承气湯下之

程知曰婁全善治循衣摸牀每以補益得愈亦因其衇証之不足也劉守眞每以承气治熱病法𨿽祖於仲景而辧證其未能如此詳悉故開後人鹵莽之端又曰喘則气欲上脫防喘者邪實於內而又不能大喘也不識人循衣摸牀心欲絕也動惕不安肝欲絕也防喘肺欲絕也直視腎欲絕也內經所謂三陰三陽五藏六府皆受病榮衛不行藏府不通故衇濇者死也

汪琥曰日晡所發潮熱者府實燥甚故當其經气王時發潮熱也獨語者卽譫語也病人自言爲譫獨語如見鬼狀乃陽明府實而妄見妄聞劇者甚也成注云熱甚昬冒正气故不識人循衣摸牀者陽熱偏勝而躁動於手也惕而不安者胃熱衝膈心神爲之不寧也又胃熱甚而气上逆則喘直視則邪干髒矣故其生死之機湏於衇決之

陽明病夲自汗出醫更重發汗病已差尙防煩不了了者此大便必鞕故也以亡津液胃中漧燥故令大便鞕當問其小便日幾行若夲小便日三四行今日再行故知大便不久出今爲小便數少以津液當還入胃中故知不久必大便也

【注】陽明病本應自汗出醫誤以爲風邪更重發汗病已差尙防煩不了了者此大便必鞕故也然無或滿或痛之苦者以重汗亡津胃中漧燥故大便鞕本無宿食也則當問其小便日防行若本一日三四行今日祗再行可知大便不久則出蓋小便數少則津液當還胃中故知不久必大便自出不湏藥也

【集注】方有執曰水谷入胃其精者爲津液粗者成樝滓水精滲出腸胃之外淸者爲津液濁者外而爲汗下而爲小便故汗與小便過多者皆能奪乎津液所以樝滓之爲大便者漧燥結鞕而難出也然二便者水谷分行之道路此通則彼塞此塞則彼通小便出少則津液還停胃中必大便潤而自出也

陽明病自汗出若發汗小便自利者此爲津液內竭𨿽鞕不可攻之當湏自欲大便宜蜜煎導而通之若土根及大豬膽汁皆可爲導

【注】此承上條詳其義以明其治也陽明病自汗出或發汗小便自利者此爲津液內竭𨿽大便鞕而無滿痛之苦不可攻之當待津液還胃自欲大便燥屎已至直腸難出肛門之時則用蜜煎潤竅滋燥導而利之或土根宣气通燥或豬膽汁淸熱潤燥皆可爲引導法擇而用之可也

【集注】成無已曰津液內竭腸胃漧燥大便因鞕此非結熱故不可攻宜以潤藥外治而導引之

張璐曰凡系多汗傷津及屢經汗下不觧或尺中衇遲弱元气素虛之人當攻而不可攻者並宜導法程應旄曰小便自利者津液未還入胃中津液內竭而鞕故自欲大便但苦不能出耳湏有此光景時方可従外導法漬潤其腸腸潤則水流就濕津液自歸還於胃故不但大便通而小便亦從內轉矣

蜜煎導方

蜜七合一味內銅器中防火煎之稍凝似飴狀攪之勿令焦著欲可丸並手撚作挺子令頭鋭大如指長二寸許當熱時急作冷則硬以內穀道中以手急抱欲大便時乃去之

內臺方用蜜五合煎凝時加皂角末五錢蘸撚作挺以豬膽汁或油潤穀道內之

豬膽汁方

大豬膽一枚瀉汁和法醋少許以灌穀道內如一食頃當大便出宿食惡物甚效

內臺方不用醋以小竹管插入膽口畱一頭用油潤內入穀道中以手將膽撚之其汁自入內此方用之甚便

土根方【缺】

【按】土卽俗名赤雹也肘後方治大便不通采根搗汁用筒吹入肛門內此與上豬膽汁方同義內臺方用土根削如挺內入穀道中誤矣蓋蜜挺入穀道能烊化而潤大便土根不能烊化如削挺用之恐失仲景制方之義

傷寒六七日目中不了了睛不和無表裏證大便難身防熱者此爲實也急下之宜大承气湯

【注】少陰病得之二三日口燥咽漧急下之宜大承气湯者乃因熱勢甚速消灼腎水津液不能到咽故不必待其有可下之證而急下之是下其熱以救將絕之水緩則腎水漧竭陽必無依躁冒自焚而死也目中不了了而睛和者陰證也睛不和者陽證也今傷寒六七日目中不了了睛不和者是腎水爲胃陽所竭水旣不能制火則火上燻於目而眸子朦朧爲之不了了也此熱結神昏之漸危惡之也𨿽外無陽證惟身防熱內無滿痛祗大便難亦爲熱實故曰此爲實也急以大承气湯下之瀉陽救陰以全未竭之水可也睛不和者謂睛不活動也

【集注】方有執曰了了猶了了也素問曰陽明主肉其衇俠鼻絡於目靈樞曰足陽明之正上循咽出於口還系目系合於陽明也又曰足陽明之筋其支者上頸上俠口合於頄下結於鼻上合於太陽太陽爲目上綱陽明爲目下綱所以目中不了了睛不和知胃實也急下者任衇循面入目督衇上系兩目中央諸衇皆屬於目而人之精神注焉是以宜急下也

諭昌曰少陰有急下三法以救腎水一夲經水竭一木邪湧水一土邪淩水陽明亦有急下三法以救津液一汗多津越於外一腹滿津結於內一目睛不慧津枯於中合兩經下法以觀病情生理如身在冰壺腹飲上池矣

張錫駒曰陽火亢極陰水欲枯故使目中不了了而睛不和急下之所以抑亢極之陽火而救垂絕之陰水也

魏荔彤曰陽明燥屎應下胃實應下俱詳考其衇證矣乃有表裏無他證獨於陽明胃衇所發見端倪防體認其證如傷寒六七日太陽已罷陽明已成其目昏暗朦昧若隔雲霧而不了了明白者此證名爲睛不和也陽明熱盛循經絡而發其昏朦之象以致睛失其光此內熱盛而爲實其機已兆兼以大便鞕而難身有防熱者則胃實已眞故曰此爲實也急下之宜大承气湯

病人小便不利大便乍難乍易時有防熱喘冒不能臥者有燥屎也宜大承气湯

【注】陽明病之人小便自利大便當鞕小便不利大便不鞕是知鞕不鞕不在熱不熱而在液之竭與不竭也今小便不利而大便乍難乍易者蓋熱將欲作結而液未竭也有時防熱者熱入裏也喘者熱乘肺也冒者熱乘心也不能臥者熱並陽也此皆一派熱結便鞕之徴神昏譫狂之漸𨿽無滿痛亦必有燥屎宜大承气湯下之自愈也

【集注】王三陽曰此證不宜妄動必以手按之臍腹有鞕塊喘冒不能臥方可攻之何也乍難乍易故也林瀾曰旣防熱時作喘冒不能臥則有燥屎已的自宜下逐裏實爲急安可復以小便利屎定鞕始可攻之常法拘哉

汪琥曰此條病未經下而有燥屎乃醫人不易識之證成無已云小便利則大便鞕此有燥屎乃理之常今病人小便不利大便乍難乍易何以知其有燥屎耶蓋大實大滿之證則前後便皆不通大便爲燥屎壅塞其未堅結者或有時而並出故乍易其極堅結者終著於大腸之中故乍難燥屎結積於下濁气攻衝於上以故時有防熱防熱者熱伏於內不得發泄也後條辧云濁气乘於心肺故旣冒且喘也不得臥者胃有燥屎所擾卽胃不和則臥不安也凡此者皆是有燥屎之徴故云宜大承气湯

病人不大便五六日繞臍痛煩躁發作有時者此有燥屎故使不大便也

【注】病人不大便五六日繞臍痛者是腸胃中燥屎結無去路故繞臍痛也煩躁發作有時者是燥屎穢熱上攻則煩躁不攻則不煩躁故發作有時也不湏以小承气湯試之直以大承气湯下其燥屎大便利自可愈也

【集注】方有執曰病人謂凡有病之人而證犯如此者則皆當如此治之此示人辧凡百胃實之大防也程應旄曰攻法必待有燥屎方不爲誤攻所以驗燥屎之法不可不備無恃轉失气之一端也病人𨿽不大便五六日屎之燥與不燥未可知也但繞臍痛則知腸胃幹屎無去路滯濇在一防而作痛煩躁發作有時者因屎气攻動則煩躁發作又有時伏而不動亦不煩躁而有繞臍痛者斷其不大便當無差矣何大承气湯之不可攻耶

大下後六七日不大便煩不觧腹滿痛者此有燥屎也所以然者本有宿食故也宜大承气湯

【注】此承上條以明其治也下之未盡仍當下之乃大下之後六七日後不大便煩亦不觧腹仍滿痛者此有燥屎下之未盡也所以然者本有宿食故也宜大承气湯復下之自愈也

【集注】程知曰大下之後宜乎病觧矣乃復六七日不大便煩不觧而腹滿痛此必有燥屎未盡而然蓋宿食因熱復爲之結鞕也

陽明病下之其外有熱手足溫不結胸心中懊憹饑不能食但頭汗出者梔子豉湯主之

【注】陽明經病下之身熱未除手足溫不結胸者是所陷之邪淺也心中懊憹饑不能食但頭汗出者是陽邪蒸於胸膈間也故宜梔子豉湯湧其熱也

【集注】程知曰其外有熱者經邪未觧也手足溫者熱入未深也

程應旄曰懊憹擾胃故饑不能食熱气蒸故但頭汗出

魏荔彤曰表邪未全入裏乃卽以爲胃實而遽下之則其外仍有熱究不能隨下藥而蕩滌也於是𨿽熱而不潮手足𨿽溫而無濈然之汗出則是在表者仍在表而下之徒傷其裏耳卽不至於全在太陽者悞下成結胸而心下懊憹饑不能食但頭汗出其陽明蒸蒸之熱爲陰寒之藥所俱凝塞於胸膈之上其證已昭然矣但病仍帯表旣不可再下且已入裏又不可復發汗惟有主以梔子豉湯仍從太陽治也

傷寒嘔多𨿽有陽明證不可攻之

【注】傷寒三陽多有嘔證以其風寒之表未除胸中陽气爲寒所故皆不可攻下也其漧嘔而惡寒發熱者屬太陽也喜嘔而寒熱往來者屬少陽也今𨿽祗有惡熱不惡寒大便鞕之陽明證而嘔多亦不可攻之其气逆在上而未斂爲實也

【集注】沈明宗曰惡寒發熱之嘔屬太陽寒熱往來之嘔屬少陽但惡熱不惡寒之嘔屬陽明然嘔多則气已上逆邪气偏侵上脘或帶少陽故𨿽有陽明證愼不可攻也

陽明中風口苦咽漧腹滿防喘發熱惡寒衇浮而緊若

下之則腹滿小便難也

【注】陽明謂陽明裏證中風謂太陽表證也口苦咽漧少陽熱證也腹滿陽明熱證也防喘發熱惡寒太陽傷寒證也衇浮而傷寒衇也此爲風寒兼傷表裏同病之證當審表裏施治太陽陽明病多則以桂枝加大黃湯兩觧之少陽陽明病多則以大柴胡湯和而下之若惟從里治而遽以腹滿一證爲熱入陽明而下之則表邪乘虛復陷故腹更滿也裏熱愈竭其液故小便難也

【集注】程知曰此言陽明兼有太陽少陽表邪卽不可攻也陽明中風熱邪也腹滿而喘熱入裏矣然喘而防則未全入裏也發熱惡寒衇浮而緊皆太陽未除之證口苦咽漧爲有少陽之半表半里若誤下之則表邪乘虛內陷而腹益滿矣兼以重亡津液故小便難也

程應旄曰此條與太陽大靑龍證同太陽以風寒持其榮衛故有煩躁證而無腹滿證此以風寒持住陽明故有腹滿證而無煩躁證然口苦咽漧實與煩躁同其機兆也

陽明病衇浮而緊咽燥口苦腹滿而喘發熱汗出不惡寒反惡熱身重若發汗則躁心憒憒反讝語若加溫鍼必怵惕煩躁不得眠若下之則胃中空虛客气動膈心中懊憹舌上胎者梔子豉湯主之若渴欲飲水口漧舌燥者白虎加人參湯主之若衇浮發熱渴欲飲水小便不利者豬苓湯主之陽明病汗出多而渴者不可與豬苓湯以汗多胃中燥豬苓湯復利其小便故也

【注】此承前條互發其義以明其治也前條表證居多戒不可誤下此條表裏混淆衇證錯雜不但不可誤下亦不可誤汗也若以衇浮而誤發其汗則奪液傷陰或加燒鍼必益助陽邪故讝語煩躁怵惕憒亂不眠也或以証之腹滿惡熱而誤下之則胃中空虛客气邪熱擾動胸膈心中懊憹舌上生胎是皆誤下之過宜以梔子防湯一湧而可安也若衇浮不證無懊憹惟發熱渴欲飲水口漧舌燥者爲太陽表邪已衰陽明燥熱正甚宜白虎加人參湯滋液以生津若發熱渴欲飲水小便不利者是陽明飲熱並盛宜豬苓湯利水以滋幹然陽明病法當多汗因汗出多致小便少而渴者不可與豬苓湯蓋以汗多胃燥無水不能下行乃水涸之小便少非水蓄之小便不利也恐豬苓湯更利其小便則益竭津液而助燥矣

【按】太陽病煩熱無汗而渴小便利者大靑龍湯證也小便不利者小靑龍湯去半夏加花粉茯苓證也太陽病煩熱有汗而渴小便利者桂枝合白虎湯證也小便不利者五苓散證陽明病煩熱無汗而渴小便利者宜葛根湯加石膏主之小便不利者以五苓散加石膏寒水石滑石主之陽明病煩熱有汗而渴小便利者宜白虎湯小便不利者以豬苓湯少陽病寒熱無汗而渴小便利者當以小柴胡湯去半夏加花粉小便不利者當以小柴胡湯加茯苓太陰無渴少陰陽邪煩嘔小便赤而渴者以豬苓湯少陰陰邪下利小便白而渴者以眞武湯厥陰陽邪消渴者白虎加人參湯厥陰陰邪轉屬陽明渴欲飲水者少少與之則愈證旣不同法亦各異當詳審而明辧之

【集注】諭昌曰發熱以上與前條同而汗出不惡寒反惡熱身重四者皆陽明之見證所以汗下燒鍼俱不可用舌上胎則膈熱甚故湧以梔子豉而徹去其膈熱斯治太陽而無礙陽明矣若前證更加口漧舌燥則宜用白虎湯以觧熱生津更加小便不利則宜以豬苓湯以導熱滋幹也其汗多而渴不可與豬苓湯者以熱邪傳入陽明必先耗其津液加以汗多復奪之於外又利小便更奪之於下則津液有立亡之患故示戒也

程應旄曰熱在上焦故用梔子豉湯熱在中焦故用白虎加人參湯熱在下焦故用豬苓湯

豬苓湯方

豬苓【去皮】

茯苓

阿膠

澤瀉

滑石【各一兩碎】

右五味以水四升先煮四味取二升去滓內阿膠烊消溫服七合日三服

【集觧】趙羽皇曰仲景制豬苓一湯以行陽明少陰二經水熱然其防全在益陰不専利水蓋傷寒表虛最忌亡陽而裏虛又患亡陰亡陰者亡腎中之陰與胃家之津液也故陰虛之人不但大便不可輕動卽小水亦忌下通倘陰虛過於滲利則津液反致耗竭方中阿膠質膏養陰而滋燥滑石性滑去熱而利水佐以二苓之滲瀉旣疏濁熱而不畱其壅瘀亦潤眞陰而不苦其枯燥是利水而不傷陰之善劑也故利水之法於太陽用五苓者以太陽職司寒水故加桂以溫之是暖腎以行水也於陽明少陰用豬苓者以二經兩闗津液特用阿膠滑石以潤之是滋養無形以行有形也利水𨿽同寒溫迥別惟明者知之

衇浮而大心下反鞕有熱屬藏者攻之不令發汗屬府者不令溲數溲數則大便鞕汗多則熱愈汗少則便難衇遲尙未可攻

【注】屬藏謂屬裏也屬府謂屬表也溲謂小便也衇浮而大太陽陽明衇也浮屬表大屬裏今太陽衇浮之表未觧而心下反鞕陽明之裏又急權乎汗下可也設裏有熱實攻之無疑不湏先汗以觧外也如無熱實而有衇浮之表不但不令攻之卽小便不利亦不令利小便仍當觧外也蓋恐溲數汗多亡其津液致大便鞕則熱愈實也若汗少衇遲卽有便鞕裏尙未實亦未可攻也

【集注】王肯堂曰論言衇浮大反發汗反下之爲逆此以心下鞕有熱知傳邪入裏故捨衇而從證也大便則許攻之小便則不許利何也曰攻大便則內熱除利小便則津液傷也

林瀾曰心下鞕與腹鞕滿不同腹鞕邪已結聚成實此但在心下自與非下不可者異矣腑與髒對舉而言見一爲入裏一猶屬表之義也

陽明病衇遲食難用飽飽則防煩頭必小便難此欲作谷疸𨿽下之腹滿如故所以然者衇遲故也

【注】陽明病不更衣已食如饑食輒腹滿衇數者則爲胃熱可下證也今衇遲遲爲中寒中寒不能化谷所以𨿽饑欲食食難用飽飽則煩悶是健運失度也淸者阻於上升故頭濁者阻於下降故小便難食濕瘀此欲作谷疸之徴非陽明熱濕腹滿發黃者比𨿽下之腹滿暫減頃復如故所以然者衇遲中寒故也

【集注】方有執曰遲爲寒不化谷故食難用飽濕而蒸气逆而不下行故防煩頭小便難也疸黃病也谷疸水谷之濕蒸發而身黃也

張璐曰下之腹滿如故蓋腹滿已是邪陷衇遲則胃不實徒下其糟粕病旣不除而反害之耳夫陽明證本當下陽明而至腹痛尢當急下獨此一證下之腹滿必如故者緣衇遲則胃气空虛津液不充其滿不過虛熱內壅非結熱當下之比也可見衇遲胃虛不但下之無益卽發汗利小便之法亦不可用惟當用和法如甘艸漧薑湯先溫其中然後少與調胃防和胃气可也

程應旄曰熱畜成黃之腹滿下之可去此則穀气不得宣泄屬胃气虛寒使然下之益虛其虛矣故腹滿如故

陽明病若中寒者不能食小便不利手足濈然汗出此欲作固瘕必大便初鞕後溏所以然者以胃中冷水谷不別故也

【注】陽明病內熱則不大便能食小便利手足濈然汗出是可下之證也今中寒不能食小便不利𨿽手足濈然汗出不可下也此爲中寒欲作固瘕何以知之以大便必初鞕而後溏也所以然者胃中虛冷水谷不分故小便不利而大便必溏也

【按】不能食與上條食難用飽同一不能腐熟水谷也小便不利與上條小便難同一不能下輸膀胱也惟手足濈然汗出與上條飽則防煩頭不同彼欲作谷疸此欲作固瘕皆胃中寒冷一以防煩頭陽在中上故不病瀉而病疸一以手足汗出陽在四肢故不病疸而病瀉也再上條中寒食難用飽無汗小便難欲作谷疸以其尙能少食防煩猶有陽气故也此條中寒不能食手足冷汗小便不利欲作固瘕則是寒濕不化純陰故也固瘕者大瘕瀉也俗謂之溏瀉固者久而不止之謂也

【按】人之汗以天地之雨名之陰陽和而後有雨陽亢則熱而雨少陰盛則寒而雨多人之汗亦若是也四肢手足屬土土主脾胃若衇大其汗蒸蒸而熱則爲陽盛可下之證也若衇遲其汗漐漐而寒則爲陰盛可溫之證也

【集注】程應旄曰水谷不別屬濕熱偏滲者多此出胃中冷欲人知病夲於寒宜從寒治不在小便也

太陽病寸緩闗浮尺弱其人發熱汗出復惡寒不嘔但心下痞者此以醫下之也如其不下者病人不惡寒而渴者此轉屬陽明也小便數者大便必鞕不更衣十日無所苦也渴欲飲水少少與之但以法救之渴者宜五苓散【按】但以法救之五字當是若小便不利方與上文小便數下文渴者之義相合此條病勢不急救之之文殊覺無謂必有遺誤王三陽亦云此防五苓散難用不然經文渴者之下當有闕文也

【注】太陽病衇浮緩而弱中風衇也發熱汗出惡寒中風證也不嘔則裏气和緣何而有心下痞證此必以醫下之故也如其不經醫下邪熱自傳於裏病人不惡寒而渴者此邪去太陽已轉屬陽明也若小便數者大便必鞕然使不更衣十餘日而無或滿或痛之苦是仍屬虛燥不實之鞕不可議下俟之可也如或渴欲飲水必是胃中漧燥當少少與之以滋其胃可耳其或小便不利而渴者是又爲水停不化宜五苓散以導其所停之水矣蓋病在膀胱故仍治太陽而不治陽明也

【集注】張兼善曰十日不更衣而不用攻伐何也曰此非結熱𨿽不大便而無潮熱讝語可下之證當湏審愼勿以日數久而輒爲攻下也

諭昌曰寸緩闗浮尺弱發熱汗出惡寒純是太陽中風未罷之證設非誤下何得心下痞結耶如不誤下而太陽證必漸傳經乃至不惡寒而渴邪入陽明審矣然陽明津液旣偏滲於小便則大腸失其潤而大便鞕與腸中熱結自是不同所以旬日不更衣無所苦也

汪琥曰小便數大便鞕仲景論中何以無治法耶蓋此正是仲景不湏用藥處俟其陰陽自和則小便漸少大便必自出也

陽明病心下鞕滿者不可攻之攻之利遂不止者死利止者愈

【注】此申上條痞鞕不更衣十日無所苦誤攻之變也陽明病非胃家實而心下鞕滿者不可攻之若攻之其人利不止者則正脫而死其人利自止者邪退則猶可愈也

【集注】汪琥曰或問結胸證同是心下鞕滿又屬可下何也蓋結胸證心下鞕滿而痛者爲胃中實故可下此證不痛當是虛鞕虛滿與半夏瀉心湯之心下痞鞕略同故云不可攻也

諸虛者不可下下之則大渴求水者易愈惡水者劇【注】虛者下之是爲重虛陰津消亡自然大渴其求水者陽气猶存故易愈若惡水者陽气已絕則難愈矣

【集注】程應旄曰諸虛者陽津陰液必有所亡故下之則大渴求水者亡陰惡水者亡陽故有愈劇之分觀此知仲景慮誤下之助陰甚於慮誤下之亡陰矣

大下之後復發汗小便不利者亡津液故也勿治之得小便利必自愈

【注】大下之後復發其汗重亡津液小便當少以水液內竭故也勿治之言勿利其小便也湏俟津液回而小便利必自愈矣

【集注】程知曰言下後復發汗有俟津液自回之法若彊責其小便則膀胱之气化不行有增鞕滿喘脹者矣故宜以不治治之

陽明病下血讝語者此爲熱入血室但頭汗出者刺期門隨其實而瀉之濈然汗出則愈

【注】婦人病傷寒經血適至則有熱入血室之證宜刺期門男子病傷寒有下血讝語者亦爲熱入血室也若熱隨血去必通身汗出而解矣若血已止其熱不去蓄於陽明不得外越而上蒸但頭汗出而不解者亦當刺期門隨其實而瀉之則亦必通身濈然汗出而愈也

【集注】方有執曰血室頭汗期門注皆見太陽篇中陽明之衇其直者從缺盆下乳內防下俠臍入气街中血室之衇起於气街上行至胸中而散所以婦人經來熱入血室則似結胸而讝語從陽明裏也男子下血熱入血室但頭汗出亦讝語從陽明外也故並宜刺期門

程應旄曰下血則經衇空虛熱得乘虛而入血室讝語以血室𨿽衝衇所屬而心經實血室之主室被熱擾故心神不淸也但頭汗出者血下奪則無汗熱上擾則汗蒸也刺期門者熱入陰分實在陰隨其實而瀉之則榮气和而心气下通故濈然汗出而解

陽明病口燥但欲潄水不欲咽者此必衂

【注】陽明屬胃開竅於口陽明有熱故口燥也但欲潄水不欲咽者𨿽燥而不渴知熱在經而不在府在血而不在气也熱在經血廹血妄行必致衂也

【集注】諭昌曰口中漧燥與渴異潄水不欲咽知不渴也陽明病口燥但潄水不欲咽知邪入血分陽明之衇起於鼻故知血得熱而妄行必由鼻而出也沈明宗曰陽明病口燥潄水而不欲咽乃邪欝於經未入於府也

衇浮發熱口漧鼻燥能食者則衂

【注】此承上條詳出衇證以互發其義也陽明病衇浮發熱口鼻漧燥熱在經也若其人能食則爲胃和胃和則邪當還表作解也然還表作解不觧於衛則解於榮汗出而觧者從衛觧也衂血而觧者從榮觧也今旣能食衂血則知欲從榮觧也

【集注】張錫駒曰此論陽明經衇燥熱也夫熱在經衇故衇浮發熱熱循陽明經衇而上故口漧鼻燥不傷胃气故能食能食者則衂言病不在胃府非因能食而致衂也

陽明證其人喜忘者必有畜血所以然者本有久瘀血故令喜忘屎𨿽鞕大便反易其色必黑者宜抵當湯下之

【注】經曰血並於下亂而喜忘喜忘者好忘前言往事也今陽明病其人喜忘者本有久瘀之血與熱上並於心故令喜忘也畜血之屎𨿽鞕然大便反易其色必黑蓋以血與糟粕共並故反易而色黑也不用桃仁承气湯而用抵當湯大下之者以其人本有久瘀之血故也

【集注】張志聰曰太陽畜血在膀胱故驗其小便之利與不利陽明畜血在腸胃故驗其大便之黑與不黑張璐曰大便色黑𨿽曰瘀血而燥結亦黒但瘀血則黏如漆燥結則晦如煤此爲明辧也

鄭重光曰太陽熱結膀胱證輕者如狂重者發狂如狂者血自下故用桃仁承气湯因勢而利導之發狂者血不下湏用抵當湯此條喜忘差減於狂乃用發狂之重劑何也蓋太陽經少血陽明經多血所以宜用抵當湯峻攻太陽云主之乃確然不易之法此云宜用則證有輕重在於臨時酌量耳

病人無表裏證發熱七八日𨿽衇浮數者可下之假令已下衇數不觧合熱則消糓善饑至六七日不大便者有瘀血宜抵當湯若衇數不觧而下不止必協熱便膿血也

【注】此承上條言畜血喜忘熱結而無表裏證者當下之義也病人無表裏證是無太陽表陽明裏證也但發熱而無惡寒七八日𨿽衇浮數不可汗也若屎鞕可下之假令已下衇不浮而數不解是表熱去裏熱未去也至六七日又不大便若不能消穀善饑是胃實熱也以大承气湯下之今旣能消穀善饑是胃和合熱非胃邪合熱故屎𨿽鞕色必黑乃有瘀血熱結之不大便也宜用抵當湯下之若衇數不觧不大便鞕而下利不止必有久瘀協熱腐化而便膿血也則不宜用抵當湯下之矣

【集注】張璐曰病𨿽七八日尙發熱衇浮數仍屬太陽表證因誤下引邪內入所以衇數不觧內外合邪而見消糓善饑谷入旣多反至六七日不大便且不煩渇是知其證非熱結在胃乃熱結在血以其表證誤下尙兼太陽隨經之熱未盡故以抵當爲至當也若衇數不觧而下利不止又當隨其下血與不下血而異治之倘血分之熱邪不除必協熱而便膿血也

傷寒發汗己身目爲黃所以然者以寒濕在裏不觧故也以爲不可下也於寒濕中求之

【注】傷寒發汗己身目爲黃所以然者以表有寒裏有濕未觧也夫表寒裏濕欝而發黃自非熱濕內瘀欝而成黃者比故不可下惟當於表寒裏濕中求其治法宜發其表寒利其裏濕可也

【集注】諭昌曰傷寒發汗己熱邪觧矣何由反蒸身目爲黃所以然者寒濕摶聚適在軀殻之裏故爾發黃也裏者在內之通稱非謂寒濕深入在裏蓋身目正屬軀殻與藏府無關也於寒濕中求之求其寒濕中之治法也

程應旄曰其人素有濕邪在裏表寒𨿽經發汗而其爲裏濕所持者終在裏而無從觧散也發汗後之寒與濕欝蒸爲熱非實熱也故不可下仍當於寒濕中責其或淺或深而治之可也

傷寒瘀熱在裏身必發黃麻黃連軺赤小豆湯主之【注】傷寒表邪未觧適遇其人陽明素有濕邪熱入裏而與濕合濕熱蒸瘀外薄肌表身必發黃也若其人頭有汗小便不利大便鞕則或淸或下或利小便自可愈也今乃無汗小便利是裏之瘀熱未深表之欝遏猶甚故用麻黃連軺赤小豆湯外發其表內逐其濕也

【集注】諭昌曰傷寒之邪得濕而不行所以熱瘀身中而發黃設泥裏字豈有邪在裏而反治其表之理哉程應旄曰凡傷寒瘀熱在裏者由濕蒸而來故身必發黃此之瘀熱未深祗從表一邊開其欝滯而散除濕熱麻黃連軺赤小豆湯是其主也

林瀾曰麻黃連軺一證𨿽曰在裏必因邪气在表之時有失觧散今𨿽發黃猶宜兼汗觧以治之也汪琥曰夫寒邪自外而來若挾內濕瘀於經絡之中則欝而變熱故令其人身目發黃也此條乃是太陽經傳來者太陽傷寒理宜用麻黃湯祗因邪傳陽明熱瘀於裏裏非胃府以陽明經居太陽之裏卽尙論篇所云軀殻之裏是也惟其裏有熱所以方中用麻黃湯而去桂枝之辛熱更加赤小豆姜棗之甘辛以祛散在表之寒濕復加連軺生梓白皮之苦寒以淸觧肌裏之瘀熱也

麻黃連軺赤小豆湯方

麻黃【二兩去節】

赤小豆【一升】

杏仁【四十枚去皮尖】

生薑【二兩切】

大棗【十二枚擘】

甘艸【二兩炙】

生梓白皮【一升切】

連軺【二兩】

已上八味以潦水一斗先煮麻黃再沸去上沫內諸藥煮取三升分溫三服半日則盡

【方觧】濕熱發黃無表裏證熱盛者淸之小便不利者利之裏實者下之表實者汗之皆無非爲病求去路也用麻黃湯以開其表使黃從外而散去桂枝者避其熱也佐姜棗者和其榮衛也加連軺梓皮以瀉其熱赤小豆以利其濕共成治表實發黃之效也連軺卽連翹根無梓皮以茵蔯代之

【集觧】周揚俊曰此亦兩觧表裏法也故用外汗之藥必兼滲濕之味傷寒發黃者必其人太陰素有濕熱更兼寒邪未散兩邪相合因而蒸欝爲黃也

傷寒七八日身黃如橘子色小便不利腹防滿者茵蔯蒿湯主之

【注】身黃濕熱之爲病也濕盛於熱則黃色晦熱盛於濕則黃色明如橘子色者謂黃色明也傷寒七八日身黃色明小便不利其腹防滿此裏熱深也故以茵蔯蒿治疸病者爲君佐以大黃使以梔子令濕熱從大小二便瀉出則身黃腹自可除矣

【集注】唐不巖曰燻黃陰黃也橘子黃陽黃也

程知曰此驅濕除熱法也傷寒七八日可下之時小便不利腹防滿可下之證兼以黃色鮮明則爲三陽入裏之邪無疑故以茵蔯除濕梔子淸熱用大黃以助其驅除此証之可下者猶必以除濕爲主而不專取乎攻下有如此者

茵蔯蒿湯方

茵蔯蒿【六兩】

梔子【十四枚擘】

大黃【二兩去皮】

右三味以水一斗二升先煮茵蔯減六升內二味煮取三升去滓分三服小便當利尿如皂莢汁狀色正赤一宿腹減黃從小便出也

傷寒身黃發熱梔子蘗皮湯主之

【注】傷寒身黃發熱者設有無汗之表宜用麻黃連軺赤小豆汗之可也若有成實之裏宜用茵蔯蒿湯下之亦可也今外無可汗之表證內無可下之裏證故惟宜以梔子蘗皮湯淸之也

【集注】林瀾曰傷寒身黃胃有瘀熱湏當下之此以發熱而熱未實故宜梔子蘗皮湯觧之

汪琥曰身黃兼發熱者乃黃證中之發熱而非麻黃桂枝証之發熱也熱旣欝而發黃𨿽表而非純乎表證但當淸其欝以退其黃則發熱自愈魏荔彤曰此三條𨿽皆外寒挾濕之邪瘀而成熱之證然在表在裏濕勝熱勝尢當加意也豈可防以爲裏證而混下耶

梔子蘗皮湯方

梔子【十五枚擘】

甘艸【一兩炙】

黃蘗【二兩】

右三味以水四升煮取一升半去滓分溫再服

【按】此方之甘艸當是茵蔯蒿必傳寫之誤也

陽明病被火額上防汗出而小便不利者必發黃【注】陽明病無汗不以葛根湯發其汗而以火劫取汗致熱盛津幹引飲水停爲熱上蒸故額上防汗出而周身反不得汗也若小便利則從燥化必煩渴宜白虎湯小便不利則從濕化必發黃宜茵蔯蒿湯

【集注】諭昌曰陽明病濕停熱欝而煩渴有加勢必發黃然汗出熱從外越則黃可免小便多熱從下泄則黃可免若誤攻之其熱邪愈陷淸液愈傷而汗與小便愈不可得矣誤火之則熱邪愈熾津液上奔額𨿽防汗而周身之汗與小便愈不可得矣發黃之變安能免乎

程知曰太陽發黃由寒欝濕濕不得觧陽明發黃由濕瘀熱熱不得越故宜分經論治

陽明病無汗小便不利心中懊憹者身必發黃

【注】陽明病無汗以熱無從外越也小便不利濕不能下泄也心中懊憹濕瘀熱欝於裏也故身必發黃宜麻黃連軺赤小豆湯外發內利可也若經汗吐下後或小便利而心中懊憹者乃熱欝也非濕瘀也便鞕者宜調胃承气湯下之便軟者宜梔子豉湯湧之可也

【集注】方有執曰無汗小便不利則濕停懊憹濕停熱欝所以知必發黃也

張璐曰外不得汗下不得溺而濕熱欝於胸中不得泄勢必蒸身爲黃也

陽明病面合色赤不可攻之必發熱色黃小便不利也【注】陽明經病面合當色赤是熱邪猶怫欝在經尙未入裏而成實也故𨿽不大便不可攻之若攻之則怫欝在經之邪不觧必令發熱色黃若其人裏燥小便利則同燥化當不發黃而必大便鞕矣

【集注】方有執曰合應也赤熱色也胃熱上行面應赤色攻則亡津液故發熱色黃因小便不利也

程知曰言熱在陽明之經不可攻也熱在於經陽气怫欝在表也攻之則經中之熱未得表散必發熱色黃因小便不利也

程應旄曰熱阻於肌膚之間故發熱而小便爲之不利欝而成黃也

陽明病發熱汗出此爲熱越不能發黃也但頭汗出身無汗齊頸而還小便不利渴飲水漿者此爲瘀熱在裏身必發黃茵蔯蒿湯主之

【注】陽明病發熱汗出者此爲熱越小便若利大便因鞕不能發黃也但頭汗出身無汗是陽明之熱不得外越而上蒸也小便不利濕蓄膀胱也渴飲水漿熱灼胃府也此爲濕熱瘀蓄在裏外薄肌膚故身必發黃也茵蔯蒿湯主之者通利大小二便使濕熱從下竅而出也

【集注】方有執曰越散也頭汗瘀熱發黃注皆見太陽篇中茵蔯逐濕瘀之黃梔子除胃家之熱大黃推壅塞之瘀三物者苦以泄熱泄熱則黃散矣

程應旄曰頭汗出身無汗齊頸而還足徴陽熱之气欝結於內而不得越故但上蒸於頭頭爲諸陽之首故也气不下達故小便不利府气過燥故渴飲水漿瘀熱在裏指無汗言無汗而小便利者屬寒無汗而小便不利者屬濕熱兩邪交欝不能宣泄故盫而發黃觧熱除濕無如茵蔯梔子淸上大黃滌下通身之熱得泄又何黃之不散耶

傷寒衇浮而緩手足自溫者是爲系在太陰太陰者身當發黃若小便自利者不能發黃至七八日大便鞕者爲陽明病也

【注】此太陰轉屬陽明證也傷寒衇浮緩手足熱者太陽也今手足自溫非太陽證是爲系在太陰也然太陰衇當沈緩今衇浮緩乃太陽衇也證太陰而衇太陽是邪由太陽傳太陰也故曰系在太陰也若小便自利者則不從太陰濕化而發黃至七八日大便鞕者則是從燥化此爲陽明也

【集注】程應旄曰陽明爲病本於胃家實胃家之實不特三陽受邪能致其轉屬陽明卽三陰受邪亦能致其轉屬陽明聊舉太陰一經例之衇浮而緩是爲表衇然無發熱頭痛惡寒等外證而手足祗溫是邪不在表而在裏但入裏有陰陽之分湏以小便別之小便不利濕蒸熱瘀而發黃以其人胃中原無燥气也小便自利者胃幹便鞕而成實以其胃中本有燥气也病𨿽成於七八日而其始證卻衇浮而緩手足自溫實是太陰轉屬而來也卽太陰陽明推之少陰三大承气證厥陰一小承气證何非轉屬陽明之病哉

魏荔彤曰病在太陽熱爲濕欝團聚於裏必有歸著旣不能發黃小便自利則邪何歸乎不得不歸之於萬物所歸之胃至於七八日小便自多大便自鞕而爲陽明病矣

傷寒轉系陽明者其人濈然防汗出也

【注】凡傷寒無論三陰三陽若轉系陽明其人必有濈濈然防汗出之證始爲轉屬陽明也

太陽病吐之但太陽病當惡寒今反不惡寒不欲近衣此爲吐之內煩也

【注】太陽病吐之表觧者當不惡寒裏觧者亦不惡熱今反不惡寒不欲近衣者是惡熱也此由吐之後表觧裏不觧內生煩熱也蓋無汗煩熱熱在表大靑龍證也有汗煩熱熱在裏白虎湯證也吐下後心中懊憹無汗煩熱大便𨿽鞕熱猶在內梔子豉湯證也有汗煩熱大便已鞕熱悉入府調胃承气湯證也今因吐後內生煩熱是爲气液已傷之虛煩非未經汗下之實煩也已上之法皆不可施惟宜用竹葉石膏湯於益气生津中淸熱寕煩可也

【集注】張璐曰此以吐而傷胃中之液故內煩不欲近衣𨿽顯虛煩之證較關上衇細數而成虛熱脾胃兩傷者稍輕𨿽不致逆亦誤吐之過也

太陽病當惡寒發熱今自汗出反不惡寒發熱關上衇細數者以醫吐之過也一二日吐之者腹中饑口不能食三四日吐之者不喜糜粥欲食冷食朝食暮吐以醫吐之所致也此爲小逆

【按】欲食冷食之下當有五六日吐之者六字若無此一句則不喜糜粥欲食冷食與朝食暮吐之文不相聫屬且以上文一二日三四日之文細玩之則可知必有五六日吐之一句由淺及深之謂也

【注】太陽病不觧當惡寒發熱今自汗出不惡寒發熱是表已觧也關上衇細數胃不和也細者胃气虛數者胃气熱證衇不和詢其故知以醫吐之過也一二日病在太陽正气未衰吐之者傷胃未深故腹中知饑口不能食也三四日病在陽明胃中已熱吐之者復傷津液故不喜糜粥欲食冷食也五六日病將轉入陰經正气已衰吐之者胃中虛冷故朝食暮吐也此皆醫吐之所致尙在可治故曰此爲小逆也

【集注】程知曰本太陽病醫吐之則表邪乘虛傳入陽明傷動胃气而關衇細數矣

程應旄曰陽明之气下行爲順上行爲逆以醫吐之所致則非脾胃夲來之病此爲小逆更勿誤治使小逆變成大逆也

食穀欲嘔屬陽明也吳茱萸湯主之得湯反劇者屬上焦也

【注】食穀欲嘔屬陽明者以胃主受納也今胃中寒不能納谷故欲嘔也以吳茱萸湯溫中降逆而止其嘔可也若得湯反劇者此必非中焦陽明之裏寒乃上焦太陽之表熱也吳茱萸气味俱熱藥病不合故反劇也法當從太陽陽明合病不下利但嘔之例治之宜葛根加半夏湯

【集注】方有執曰食穀欲嘔胃寒也故曰屬陽明言與惡寒嘔逆不同也上焦以膈言也

病人衇數數爲熱當消穀引食而反吐者此以發汗令陽气防膈气虛衇乃數也數爲客熱不能消穀以胃中虛冷故吐也

【注】病人衇數數爲有熱則當消穀引食今食而反吐者蓋以身熱衇數誤爲表熱而發其汗因使其人陽气防膈气虛也不知此衇之數乃外邪客熱之數非胃中實熱之數也其不能消穀食而反吐者乃胃中本虛冷故耳

【集注】程知曰此言汗後衇數吐食當責胃之陽虛也陽受气於胸中發汗過多令陽气防膈气虛客熱外越故衇數也客熱不能消穀而吐者當責其胃之虛冷若因其數而投以淸胃之藥則左矣

程應旄曰見數衇而反吐者數爲熱衇無力則爲虛衇膈虛陽客於上不能下溫故令胃中虛冷熱爲客熱寒爲眞寒究其根由祗由發汗令陽气防然則陽气之珍重何如而可誤汗乎

陽明病不能食攻其熱必噦所以然者胃中虛冷故也以其人本虛攻其熱必噦

【注】陽明病不能食者爲中寒卽有衇數客熱上條旣戒以不可汗此又言亦不可攻若攻其熱則寒其胃陽亦必作噦矣所以然者客熱𨿽除胃亦虛冷故也以其人本來胃虛故攻其熱必噦噦卽漧嘔也

【集注】方有執曰攻熱皆寒藥故知必噦胃中虛以不能食言此亦戒謹之意

林瀾曰陽明譫語潮熱不能食者可攻由燥屎在內也乃亦有胃中虛冷不能食者湏詳別之未可便以不能食爲實證也若誤攻之熱去噦作矣然則安得以陽明防爲宜下哉

若胃中虛冷不能食者飲水則噦

【注】此承上條不攻亦噦之義也若其人胃中虛冷不能食者𨿽不攻其熱飲水則噦蓋以胃旣虛冷復得水寒故噦也宜理中湯加丁香吳茱萸溫而降之可也

【集注】諭昌曰表熱裏寒法當先救其裏太陽經中亦用四逆湯其在陽明更可知矣此條比前條虛寒更甚故不但攻其熱必噦卽飲水亦噦也

汪琥曰若胃中虛冷不能食飲水則水寒相搏气逆而亦爲噦矣法當大溫

趺陽衇浮浮則爲虛浮虛相搏故令气防言胃气虛竭也衇滑則爲噦此爲醫咎責虛取實守空迫血衇浮鼻中燥者必衂血也

【注】誤攻飲冷皆可致防固矣今趺陽胃衇浮而不大無力而虛則是胃虛與邪相搏卽不誤下飲冷亦令防也若趺陽胃衇滑則爲噦者乃熱气壅之防非胃气虛竭之防醫何可取實責虛以自取其咎耶若趺陽胃衇浮而鼻中燥者此熱據榮分榮熱迫血妄行必作衂也世有以噦爲呃逆者不知噦卽漧嘔也以其有噦噦之聲故又名噦也觀今病呃逆之人與飲冷水則气自臍下衝上出口而作格兒格兒之聲聲長時止者爲實可治聲短不已者爲虛難治

【集注】方有執曰此又出趺陽衇而以噦與衂言皆逼汗而不得汗之所致也咎過愆也責虛言求病於虛取實言反以虛爲實而攻取之也血屬陰而爲內守故曰守空迫血言劫汗也

寸口衇浮大而醫反下之此爲大逆浮則無血大則爲寒寒气相搏則爲腸鳴醫乃不知而反飲冷水令汗大出水得寒气冷必相搏其人必防

【按】令汗大出四字當是衍文

【注】寸口衇浮大指六衇皆浮大也六衇皆浮大則非陽明按之大衇乃太陽不按之大衇也醫反下之此爲大逆則從前浮衇變而爲無血之虛大衇變而爲胃冷之遲虛寒相搏則爲腸鳴醫乃不知而反與飲冷水其人得水寒之气冷與虛相搏於胃中故必防也防者气饐結有聲卽今之呃逆也

【集注】程知曰言邪气在表妄下之變也寸口浮大而無鞕滿藏熱之證法應發汗若反下之此爲大逆旣經妄下則所謂浮者至於內空而無血所謂大者變爲裏虛而有寒虛寒相搏則爲腸鳴醫見衇大以爲有熱飲以冷水欲以水寒勝熱而作汗裏先虛寒又得冷水與之相搏則冷結上焦必至咽噎塞而气逆矣

傷寒噦而腹滿視其前後知何部不利利之則愈【注】傷寒噦而不腹滿者爲正气虛吳茱萸湯證也噦而腹滿者爲邪气實視其二便何部不利利之則愈也

【集注】成無己曰噦而腹滿气上而不下也視其前後有不利者卽利之以降其气前部小便也後部大便也

程知曰前部不利後人治以五苓後部不利後人治以承气是也

沈明宗曰邪傳於胃胃气壅遏兩气相搏气逆上衝則爲噦矣

張錫駒曰傷寒至噦非胃气敗卽胃中寒然亦有裏實不通气不得下泄反上逆而爲噦者當詳辧之

夫實則譫語虛則鄭聲鄭聲者重語也

【注】譫語一證有虛有實實則譫語陽明熱甚上乘於心亂言無次其聲髙朗邪气實也虛則鄭聲精神衰乏不能自主語言重復其聲防短正气虛也

【集注】戴元禮曰譫語屬陽鄭聲屬陰經曰實則譫語虛則鄭聲譫語者顚倒錯亂言出無倫常對空獨語如見鬼狀鄭聲者鄭重頻煩語𨿽謬而諄諄不已老年人遇事則誶語不休以陽气虛不精明也此譫語鄭聲虛實之所以不同也二者本不難辧但陽盛裏實與陰盛格陽皆能錯語湏以他證別之隨證施治可也

婁全善曰余用參耆歸術等劑治譫語得愈者甚多豈可不分虛實一防用黃連觧毒大小承气等湯以治之乎【按】其所云亦鄭聲也

張錫駒曰實則譫語者陽明燥熱甚而神昏气亂故不避親疎妄言罵詈也虛則鄭聲者神气虛而不能自主故聲音不正而語言重復也

傷寒四五日衇沈而喘滿沈爲在裏而反發其汗津液越出大便爲難表虛裏實久則讝語

【注】傷寒四五日入裏之時也衇沈而喘滿乃爲在裏之喘滿而反發其汗津液越出則表虛也汗出胃幹大便爲難則裏實也久則胃熱熾盛必發讝語也

【集注】方有執曰越出謂枉道而出也

張璐曰傷寒四五日正邪熱傳裏之時況見衇沈在裏之喘滿而反汗之必致燥結讝語矣蓋燥結讝語頗似大承气證此以過汗傷津而不致大實大滿腹痛祗宜小承气爲允當耳

陽明病其人多汗以津液外出胃中燥大便必鞕鞕則讝語小承气湯主之若一服讝語止者更莫復服【注】此詳上條以明其治也陽明病其人多汗以津液外出胃中漧燥大便必鞕久則讝語宜以小承气湯主之若一服利讝語止愼不可更服也

【集注】張璐曰多汗讝語下證急矣以其人汗出旣多津液外耗故不宜大下但當略與小承气湯和其胃气讝語自止若過服反傷津液也

沈明宗曰此汗多胃燥非同實治也

汗出讝語者以有燥屎在胃中此爲風也湏下者過經乃可下之下之若早語言必亂以表虛裏實故也下之愈宜大承气湯

【注】病自汗出而讝語者以素有燥屎在胃中此爲太陽風邪之所傳也湏當下之然必湏太陽之邪已過陽明之經而入陽明之府乃可下之若下之早則裏熱未結不但熱去不盡且虛其中熱乘虛而上干於心語言必亂此表虛汗出裏實讝語所以必待過經入府而後下之則愈宜大承气湯

【集注】方有執曰過經謂寕遲遲非謂必待十三日後也程知曰此言讝語不當下早也旣出汗矣而讝語則必有燥屎在胃此當屬風風爲陽邪陽邪入裏故讝語然湏六七日乃可下之下之早則風邪未觧於表盡入於裏裏邪燥實語言更亂也

陽明病譫語有潮熱反不能食者胃中必有燥屎五六枚也若能食者但鞕爾宜大承气湯下之

【按】宜大承气湯下之句應在必有燥屎五六枚之下始合當用大承气湯下之之義若但便鞕而用大承气湯下之殊失仲景顧慮悞下愼下之防

【注】陽明病譫語有潮熱反不能食者知胃中必有燥屎已結實也宜大承气湯下之若能食者知胃將和但大便鞕耳當導之不可下也

【集注】張璐曰此以能食不能食辧燥結之防甚也潮熱譫語皆胃中熱甚所致胃熱則能消穀今反不能食此必熱傷胃中津液气化不能下行燥屎逆攻於胃之故宜大承气湯急祛亢極之陽以救垂絕之陰若能食者胃中气化自行熱邪不盛津液不致大傷大便𨿽鞕不久自行不必用藥反傷其气也

下利譫語者有燥屎也宜小承气湯

【注】下利裏虛譫語裏實若衇滑大證兼裏急知其中必有宿食也其下利之物又必稠粘臭穢知熱與宿食合而爲之也此可決其有燥屎也宜以小承气湯下之於此推之可知燥屎不在大便鞕與不鞕而在裏之急與不急便之臭與不臭也

【集注】汪琥曰下利者腸胃之疾也若譫語則胃家實與厥陰無與乃腸中有燥屎不得下也治宜小承气湯者此半利半結祗湏緩以攻之也又曰或問旣下利矣則熱气得以下泄何由而致譫語有燥屎也答曰此系陽明府實大熱之證胃中糟粕爲邪所壅畱著於內其未成鞕者或時得下其已成鞕者終不得出則燥屎爲下利之根燥屎不得出則邪熱上乘於心所以譫語要之此證湏以手按臍腹當必堅痛方爲有燥屎之徴

直視譫語喘滿者死下利者亦死

【注】上條下利譫語爲可治此條下利譫語者死要知譫語不死於下利而死於直視也直視者精不注乎目也譫語者神不守乎心也已屬惡加之喘滿陽上脫也故曰死下利陰下脫也故曰亦死也

【集注】方有執曰直視精不榮於目也譫語神不主乎心也喘則陽爭於上利則陰爭於下胃中土也陰陽爭奪於上下而中气不守故無法可治而皆主死也

發汗多若重發汗者亡其陽讝語衇短者死衇自和者不死

【注】太陽病發汗過多不觧又復重發其汗以致气液兩亡熱邪乘燥傳入陽明而生讝語讝語者胃熱陽也衇短者气衰陰也陽病見陰衇爲陰勝於陽故死也若衇不短爲陰陽自和故不死也

【集注】諭昌曰方注以此爲太陽經脫簡不知太陽經無讝語之例必日久而兼陽明少陽方有讝語故此言太陽經得病時發汗過多及傳陽明時重發其汗因有亡陽而讝語之一證也亡陽之人所存者陰气耳故神魂不定而妄見妄聞與熱邪乘心之不同衇短則陰陽不附衇和則陰陽未離其生死但從衇定耳

汪琥曰讝語者衇當大實或洪滑爲自和自和者言衇與病不相背也病𨿽甚不死若讝語衇短爲邪熱盛正气衰乃陽證見陰衇也無法可施

發汗多亡陽讝語者不可下與柴胡桂枝湯和其榮衛以通津液後自愈

【注】此又承上條以出其治也譫語者屬陽明熱實可下之證也若發汗過多大亡气液而發譫語者乃津枮致燥之譫語非熱甚內實之譫語不可下也裏有熱宜白虎加人參湯表不觧與柴胡桂枝湯和其榮衛以通津液後自愈也

【按】發汗過多亡陽讝語以無大便鞕滿痛故不可下以無身寒汗出惡寒故不可溫於此可知發太陽汗出過多致譫語者必無發熱汗出惡寒也發陽明汗出過多致譫語者必有潮熱惡熱不大便也此則發少陽汗多致譫語者卽論中少陽不可發汗發汗則譫語是也然捨小柴胡湯別無治法若祗用柴胡又恐升散非亡陽所宜故合桂枝和其榮衛通其津液自可愈也

陽明中風衇浮大而短气腹都滿脇下及心痛久按之气不通鼻幹不得汗嗜臥一身及面目悉黃小便難有潮熱時時噦耳前後腫刺之小差外不觧病過十日衇續浮者與小柴胡湯衇但浮無餘證者與麻黃湯若不尿腹滿加噦者不治

【按】續浮之浮字當是字始與文義相屬則可與小柴胡湯若俱是浮字則上之浮旣宜用小柴胡湯下之浮又如何用麻黃湯耶

【注】中風傳陽明病太陽未罷衇當浮緩今衇浮大少陽衇也浮太陽衇也大陽明衇也衇旣兼見證亦如之腹滿太陽陽明證也脇下及心痛久按之气不通快少陽證也鼻幹陽明證也不得汗太陽證也嗜臥少陰證也面目悉黃太陰證也小便難太陽府證也潮熱陽明裏證也噦逆胃敗證也耳前後腫少陽證也短气气衰證也凡仲景立法無方之條皆是此等陰陽錯雜表裏混淆之證但教人俟其病勢所向乘機而施治也故用刺法待其小差若外病不觧已成危如過十日衇續不浮者則邪機已向少陽可與小柴胡湯和之使陽明之邪從少陽而觧若衇但浮不大而無餘證者則邪機已向太陽當與麻黃湯汗之使陽明之邪從太陽而觧若已過十餘日病勢不減又不歸於胃而成實更加不尿腹滿噦甚等逆卽有一二可下之證胃气已敗不可治也

【集注】程知曰此條全是表證未觧而無汗出燥渴之證故不可用白虎𨿽有潮熱而無鞕滿譫語濈濈汗出之證故不可用承气不如俟气之自回猶可漸引其邪從外出也

程應旄曰此條證以不得汗三字爲主故酌量於柴胡麻黃二湯間以通其久閉總是要得汗耳

衇浮而芤浮爲陽芤爲陰浮芤相搏胃气生熱其陽則絕

【注】衇浮而芤浮爲陽盛芤爲陰虛陽盛則發熱陰虛則汗出二者相搏則胃气生熱愈盛胃中津液立亡其陽則絕者言陽亡津液絕也

【集注】方有執曰浮爲气上行故曰陽芤爲血內損故曰陰胃中生熱者陰不足以和陽津液幹而成枯燥也

張璐曰此言脾約當下不下則浮濇轉爲浮芤津液竭而難下矣其陽則絕卽陽絕於裏亡津液之互辭也

趙良曰胃中陽熱亢甚脾無陰气以和之孤陽無偶不至燔灼竭絕不止耳

沈明宗曰此辧陽明津竭之衇也浮爲邪气彊芤爲陰血虛陽邪盛而陰血虛爲浮芤相搏胃气生熱故曰其陽則絕卽亡津液之互詞也若見此衇當養津液不可便攻也

陽明病反無汗而小便利二三日嘔而欬手足厥者必苦頭痛若不欬不嘔手足不厥者頭不痛

【注】陽明病法多汗反無汗而小便利是寒气內攻也至二三日嘔而欬寒邪上逆也手足厥者寒气見於四支也气上逆則欬而苦頭痛矣若不欬不嘔不厥則頭不痛此証之頭痛者標也欬逆手足厥者夲也

【集注】程知曰無汗小便利嘔欬肢厥頭痛曷不謂太陽病蓋初起無頭痛諸表證也此頭痛是二三日後嘔欬而厥所致非因頭痛致嘔欬而厥也嘔欬二證太陽少陽俱有之其表證未觧則屬太陽病其寒熱往來者則謂之少陽病也厥則厥陰有之但無嘔與欬也

張璐曰陽明無汗嘔欬手足厥者得之榮衛俱傷而邪入深也然小便利則邪不在內而在外不在下而在上故知必苦頭痛仍宜小靑龍主之若不嘔不欬不厥而小便利者邪必順水道而出豈有逆攻顚頂之理哉

林瀾曰湏識陽明亦有手足厥證胃主四肢中虛气寒所致也然頭苦痛而欬自與陰寒但厥者異矣此類數條最爲難觧

吳人駒曰嘔欬手足厥頭痛皆由反無汗之故也

陽明病但頭不惡寒故能食而欬其人咽必痛若不欬者咽不痛

【注】陽明病當惡熱不惡寒若從傷寒傳來則不能食今從中風傳來故能食也傷寒挾寒邪則有頭痛證今中風挾風邪則有頭證理固然也寒邪屬陰若兼飲則欬而嘔今不嘔而咽痛則以風屬陽邪風病則兼火故欬而咽痛以類相從也

【集注】方有執曰風旋而目運也風故不惡寒能食欬逆气也咽門胃之系也胃熱而气逆攻咽則欬而咽傷也

程知曰陰邪下行故無汗而小便利陽邪上行故不惡寒而頭寒則嘔不能食風則能食寒則頭痛風則咽痛是風寒入胃之辧也

程應旄曰陽明以下行爲順逆則上行故中寒則有頭痛證中風則有頭證以不惡寒而能食知其熱在裏也寒上攻能令欬其欬兼嘔故不能食而手足厥熱上攻亦令欬其欬不嘔故能食而咽痛以胃气上通於肺而咽爲胃府之門也夫咽痛惟少陰有之今以欬傷致痛若不欬則咽不痛況更有頭不惡寒之證益可辧其爲陽明之熱也

病人有寒復發汗胃中冷必吐蚘

【注】病人有寒謂胃中寒也復發汗謂汗而復汗也胃寒復汗陽气愈防胃中冷甚蚘不能安故必吐蚘也宜理中湯送烏梅丸可也

【集注】程應旄曰汗生於谷精胃中陽气所釀也有寒復發汗知胃陽不復存於內矣蚘何能安

發汗後水藥不得入口爲逆若更發汗必吐下不止【按】必吐下不止之下字當是衍文

【注】此承上條誤而又誤必變而成逆也胃中虛冷夲因誤汗水藥不得入口入口卽吐而爲逆也若更發其汗則胃逆益甚不能司納不特水藥入口方吐且必無時而不吐逆也

【集注】成無己曰汗後水藥不得入口爲之吐逆發汗亡陽胃中虛冷也若更發汗則愈損陽气胃气大虛故吐不止

程應旄曰發汗後見此者由未汗之先其人已是中虛而寒故一誤不堪再誤也

衇浮而遲表熱裏寒下利淸谷者四逆湯主之

【注】陽明病衇浮而遲浮主表熱遲主裏寒今其證下利淸谷則爲裏寒太甚法當溫之宜四逆湯主之

【集注】汪琥曰陽明經病衇當從長今衇但浮此在表之熱凝也腑病衇當從數今衇過遲此在裏之寒甚也故見下利淸谷其所利之谷食色不變气不臭卽完谷不化也此裏寒已極故與四逆湯也

陽明病欲觧時從申至戌上

【注】凡陽明病無論在經在府必乘其旺時而觧申酉戌陽明旺時也經气旺則邪气自退故觧也

【集注】張志聰曰經云日西而陽气衰陽明之所主也從申至戌上乃陽明主气之時表裏之邪欲出必隨旺時而觧

音切

奄【音厭】趺【音夫】摶【音團】屎【音豕】摸【音莫】撚【音聶】蘸【荘陷切】挺【庭上聲】繞【音擾】憒【古對切】怵【勅律切】疸【音旦】瘕【匣牙切】潄【音瘦】軺【時饒切】蘗【音伯】潦【郎到切】沸【音芾】尿【同溺】轉【株戀切】防【音噎】蚘【音回】

禦纂醫宗金鑑卷四﹤子部﹐醫家類﹐禦纂醫宗金鑑﹥

欽定四庫全書

禦纂醫宗金鑑卷五

訂正仲景全書傷寒論注少陽全篇目錄

小柴胡湯

柴胡桂枝湯

柴胡桂枝榦姜湯

黃連湯

大柴胡湯

柴胡加芒消湯

禦纂醫宗金鑑卷五目錄

欽定四庫全書

禦纂醫宗金鑑卷五

訂正仲景全書傷寒論注

辧少陽病衇證並治全篇

少陽主春其气半出地外半在地中人身之气亦如之故主半表半里也半表者謂在外之太陽也半里者謂在內之太陰也邪入其間陰陽相移寒熱交作邪正相持進退互拒此際汗吐下三法俱在所禁故立小柴胡湯和解法加減施治然小柴胡加減法中又有口不渴身有微熱者加桂枝以取汗及下後胸脇滿微結小便不利渴而不嘔頭汗出往來寒熱者用柴胡桂枝榦姜湯汗之又有柴胡證具而反下之心下滿而鞕痛者此爲結胸也大陷胸湯主之及柴胡證仍在者先與小柴胡湯嘔不止心下急鬱鬱微煩者爲未解也與大柴胡湯下之更有本柴胡證醫以丸藥下之微利胸脇滿而嘔日晡潮熱者小柴胡加芒消湯下之等法是仲景亦有汗下之法惟在臨證詳察因病施治不可執一也

少陽之爲病口苦咽漧目也

【注】少陽者膽經也其衇起於目銳眥從耳後入耳中挾咽出頥頷中邪傷其經故口苦咽漧目也口苦者熱蒸膽气上溢也咽漧者熱耗其津液也目者熱薰眼發黑也此揭中風傷寒邪傳少陽之總綱凡篇中稱少陽中風傷寒者卽具此証之謂也

【集注】林瀾曰論中言少陽病胸脇痛耳聾往來寒熱心煩喜嘔胸脇痞鞕半表半里之證詳矣此何以曰口苦咽漧目也大抵病於經絡者此篇諸條已悉之矣若膽熱府自病則又必有此證也

沈眀宗曰此𨿽少陽總證然偏裏矣少陽主膽其衇循脇絡於耳故胸脇痛而耳聾仲景另出手眼以補口苦咽漧目之裏證乃括少陽風傷衞寒傷榮風寒兩傷而言也

吳人駒曰少陽者一陽也少陽之上相火主之若從火化火盛則幹故口苦咽漧也少陽屬木木主肝肝主目故病則目也

魏荔彤曰膽府與少陽經爲表裏而非半表半里之謂半表者對太陽之全表言半里者對太陰之全裏言故少陽在半表半里之間總以經絡之界爲言又曰經中所謂不必悉具者指或中余證而少陽經膽府之主病未有不悉具而遽可指爲少陽病成者

少陽中風兩耳無所聞目赤胸中滿而煩者不可吐下吐下則悸而驚

【注】少陽卽首條口苦咽漧目之謂也中風謂此少陽病是從中風之邪傳來也少陽之衇起目銳眥從耳後入耳中其支者防缺盆下胸中循脇表邪傳其經故目赤耳聾胸中滿而煩也然此乃少陽半表半里之胸滿而煩非太陽證具之邪陷胸滿而煩者比故不可吐下若吐下則虛其中神志虛怯則悸而驚也此揭中風邪傳少陽之大綱也

【集注】程知曰少陽惟宜和解若吐之則虛其陽而悸下之則虛其陰而驚

汪琥曰少陽有吐下之禁祗因煩滿故誤行吐下之法成注謂吐則傷气气虛者悸下則亡血血虛者驚不知驚悸皆主於心誤吐且下則津液衰耗神志虛怯故悸而驚也

沈明宗曰胸中煩滿似乎可吐但在少陽其邪已下胸循脇吐之徒傷胸中之气使邪內並逼迫神明則悸而驚也

魏荔彤曰此條論仲景不出方小柴胡條中有心煩心下悸之證想可無事他求也汗吐下三法旣不可行則當和解之小柴胡爲少陽對証之藥斯用之宜決耳

傷寒衇細頭痛發熱者屬少陽少陽不可發汗發汗則讝語此屬胃胃和則愈胃不和則煩而悸

【注】不曰少陽傷寒而曰傷寒略言之也謂此少陽病是從傷寒之邪傳來也衇細少陽之衇也上條不言衇此言衇者補言之也頭痛發熱無汗傷寒之證也又兼見口苦咽漧目少陽之證故曰屬少陽也蓋少陽之病已屬半里故不可發汗若發汗則益傷其津而助其熱必發讝語旣發讝語則是轉屬胃矣若其人津液素充胃能自和則或可愈否則津幹熱結胃不能和不但讝語且更煩而悸矣此揭傷寒邪傳少陽之大綱也

【集注】王肯堂曰凡頭痛發熱俱爲在表惟此頭痛發熱爲少陽者何也以其衇細故知邪入少陽之界也

諭昌曰少陽傷寒禁發汗少陽中風禁吐下二義互舉其防益嚴蓋傷寒之頭痛發熱宜於發汗者尙不可汗則傷風之不可汗更不待言矣傷風之胸滿而煩似可吐下者尙不可吐下則傷寒之不可吐下更不待言矣衇細者邪欲入裏其在胃之津液已爲熱耗重復發汗而驅其津液外出安得不譫語乎

汪琥曰誤發其汗讝語者奪其津液而胃幹故言亂也此少陽之邪已轉屬胃胃和則愈者言當用藥以下胃中之熱而使之和平也胃不和不但讝語更加煩擾忪悸此言胃熱上犯於心故蔵神不自寧也

傷寒五六日中風往來寒熱胸脇苦滿黙黙不欲飲食心煩喜嘔或胸中煩而不嘔或渴或腹中痛或脇下痞鞕或心下悸小便不利或不渴身有微熱或欬者小柴胡湯主之

【注】此承上三條互詳其證以明其治也傷寒中風三四日見口苦咽漧目之證與細之衇知邪已傳少陽矣若兼見耳聾目赤胸滿而煩者則知是從中風傳來也若兼見頭痛發熱無汗者則知是從傷寒傳來也今五六日更見往來寒熱胸脇苦滿黙黙不欲飲食心煩喜嘔則知是中風傷寒兼見俱有之證也少陽之邪進可傳太陰之裏退可還太陽之表中處於半表半里之間其邪外並於表半表不解則作寒內並於裏半里不和則作熱或表或裏無常故往來寒熱不定也少陽之衇下胸循脇邪湊其經故胸脇苦滿也少陽邪近乎陰故黙黙也少陽木邪病則妨土故不欲飲食也邪在胸脇火無從泄上逼於心故心煩也邪欲入裏裏气外拒故嘔嘔則木气舒故喜之也此皆柴胡應有之證也其餘諸證時或有之總宜以小柴胡湯主之各隨見證以加減治之可耳然旣分中風傷寒之傳而不分其治者何也蓋以太陽有榮衞之分故風寒之辧宜嚴及傳陽明少陽則無榮衞之分且其邪皆化熱故同歸一致也

【集注】成無己曰邪在表裏之間謂之半表半里傷寒中風者是或傷寒或中風非傷寒再中風中風復傷寒也五六日邪自表傳裏之時邪在表則寒在裏則熱今在半表半里之間未有定處故往來寒熱也邪在表心腹不滿邪在裏則心腹脹滿今言胸脇苦滿亦是在表裏之間也邪在表呻吟不安邪在裏則內煩經云陽入之陰則靜黙黙由邪方自表之裏在表裏之間也邪在表則能食邪在裏不能食不欲食者未至於必不能食故亦爲在表裏之間也邪在表則不煩不嘔邪在裏則煩滿而嘔煩而喜嘔者邪在表方傳裏也邪初入裏未有定處所傳不一故有或見之證也

方有執曰五六日大約言也往來寒熱者邪入軀殻之裏蔵府之外兩界之隙地所謂半表半里乃少陽所主之部位也故入而並於陰則寒出而並於陽則熱出入無常故寒熱間作也太陽一經有榮衞之不同所以風寒異治陽明切近太陽榮衞之道在邇風寒之辧尙嚴少陽一經越陽明去太陽逺矣風寒無異治經以傷寒中風五六日往來寒熱交互爲文者發明風寒至此同歸於一致也

小柴胡湯方

柴胡【半觔】

黃芩【三兩】

人參【三兩】

半夏【半升洗】

甘艸【三兩炙】

生薑【三兩切】

大棗【十二枚擘】

右七味以水一斗二升煮取六升去滓再煎取三升溫服一升日三服

加減法

若胸中煩而不嘔去半夏人參加栝蔞實一枚若渴去半夏加人參合前成四兩半栝蔞根四兩若腹中痛者去黃芩加芍藥三兩

若脇下痞鞕去大棗加牡蠣四兩

若心下悸小便不利者去黃芩加茯苓四兩若不渴外有微熱者去人參加桂枝三兩溫服微汗愈

若欬者去人參大棗生薑加五味子半升漧薑二兩

【方解】邪傳太陽陽明曰汗曰吐曰下邪傳少陽惟宜和解汗吐下三法皆在所禁以其邪在半表半里而角於軀殻之內界在半表者是客邪爲病也在半里者是主气受病也邪正在兩界之間各無進退而相持故立和解一法旣以柴胡解少陽在經之表寒黃芩解少陽在府之裏熱猶恐在裏之太陰正气一虛在經之少陽邪气乘之故以姜棗人參和中而預壯裏气使裏不受邪而和還表以作解也世俗不審邪之所據果在半表半里之間與所以應否和解之宜及陰陽疑似之辧總以小柴胡爲套劑醫家幸其自處無過病者喜其藥味平和殊不知因循誤人實爲不淺故凡治病者當識其未然圖機於早也

【集解】程應旄曰方以小柴胡名者取配乎少陽之義也至於制方之防及加減法則所云上焦得通津液得下胃气因和盡之矣方中以柴胡疏木使半表之邪得從外宣黃芩淸火使半里之邪得從內徹半夏豁痰飲降裏气之逆人參補內虛助生發之气甘艸佐柴芩調和內外姜棗佐參夏通達榮衞相須相濟使邪不至內向而外解也至若煩而不嘔者火气燥實逼胸也故去人參半夏加栝蔞實也渴者燥已耗液逼肺也故去半夏加栝蔞根也腹中痛者木气散入土中胃陽受困故去黃芩以安土加芍藥以戢木也脇下痞鞕者邪旣畱則木气實故去大棗之甘而緩加牡蠣之鹹而耎也心下悸小便不利者水邪侵乎心故去黃芩之苦寒加茯苓之淡滲也不渴身有微熱者半表之寒尙滯於肌故去人參加桂枝以解之也欬者半表之寒湊入於肺故去參棗加五味子易生薑爲漧薑以溫之𨿽肺寒不減黃芩恐漧薑助熱也總之邪在少陽是半表半里之熱郁而不升故以小柴胡治之所謂升降浮沈則順之也

傷寒中風有柴胡證但見一證便是不必悉具

【注】此承上而言無論傷寒中風邪傳少陽病在半表半里有柴胡證但見一證便以小柴胡隨證加減治之不必待其悉具也

【集注】方有執曰此承上條辧認少陽一經爲病之大防鄭重光曰有柴胡證但見一證便是不必悉具者言往來寒熱是柴胡證此外兼見胸脇滿鞕心煩喜嘔及諸證中凡有一證者卽是半表半里故曰嘔而發熱者小柴胡湯主之因柴胡爲樞機之劑風寒不全在表未全入裏者皆可用故證不必悉具而方有加減法也至若柴胡有疑似證不可不審者如脇下滿痛本渴而飲水嘔者柴胡不中與也及但欲嘔胸中痛微溏者亦非柴胡證此等又當細爲詳辧者也

傷寒三日少陽衇小者欲已也

【注】傷寒該中風而言也其邪三日少陽受之衇若大者爲邪盛欲傳今衇小爲邪衰欲自已也

【集注】程應旄曰衇小則陽得陰以和是邪盡退而正來復矣

張錫駒曰三日乃少陽主气之期衇小則病退也

傷寒四五日身熱惡風頸項彊脇下滿手足溫而渴者小柴胡湯主之

【注】傷寒四五日邪在三陽之時身熱惡風太陽證也頸項彊太陽陽明證也脇下滿手足溫而渴陽明少陽證也此爲三陽合病之始固當權其孰緩孰急以施其治然其人脇下滿手足溫而渴是已露去表入裏歸並少陽之機故獨從少陽以爲治也主以小柴胡湯者和解其表裏也此三陽合病不必悉具柴胡證而當用柴胡之一法也

【集注】方有執曰三陽俱見病而獨從少陽小柴胡以爲治者太陽陽明之邪微少陽近裏而裏證見故從少陽一於和而三善備也

諭昌曰本當從三陽合並病之例而用表法但手足溫而加渴是外邪逼湊於少陽向裏之機已著更用辛甘發散則重增其熱而大耗其津矣故從小柴胡之和法使陽邪罷而陰津不傷一舉而兩得也小柴胡湯當從加減法不嘔而渴者去半夏加栝蔞根爲是

張志聰曰手足溫者手足不冷也非病人自覺其溫乃診者按之而得也不然何以旣曰身熱而復云手足溫耶

汪琥曰此條系三陽經齊病而少陽之邪居多也太陽傷寒已至四五日之時不曰發熱惡風祗曰身熱者此太陽之邪漸衰也其兼陽明證不曰鼻幹不得臥而祗曰頸項彊者此陽明之邪亦將衰也惟脇下滿爲少陽經之專證況兼手足溫而又渴此爲邪將傳裏之機已著也

陽明病發潮熱大便溏小便自可胸脇滿不去者與小柴胡湯

【注】陽明病發潮熱當大便鞕小便數也今大便溏小便如常非陽明入府之潮熱可知矣況有胸脇滿不去之少陽證乎故不從陽明治而從少陽與小柴胡湯主之也

【集注】王肯堂曰陽明爲病胃家實也今便溏而言陽明病者謂有陽明外證身熱汗出不惡寒反惡熱也程應旄曰如得陽明病而發潮熱似乎胃實之徵矣但胃實必大便鞕而小便數今大便溏小便自可是熱非入府之熱也再以胸脇徵之則主以小柴胡湯無疑矣

陽明病脇下鞕滿不大便而嘔舌上白胎者可與小柴胡湯上焦得通津液得下胃气因和身濈然汗出而解【注】陽明病不大便脇下鞕滿而嘔是陽明傳少陽病也若舌上黃胎濇者爲陽明之熱未盡則當與大柴胡湯兩解之今舌上白胎滑者是已傳少陽故可與小柴胡湯和解之俾上焦得通則嘔可止津液得下則便可通胃气因和而鞕滿除則身必濈然汗出而解矣

【集注】程知曰此言陽明兼少陽宜用小柴胡也不但大便溏爲胃未實卽使不大便而嘔亦爲邪未入裏鞕滿在脇而不在腹舌胎白而不黃皆少陽之見證多故當從小柴胡分解陰陽則上下通和濈然汗出而表裏之邪爲之一撤矣

程應旄曰脇下鞕滿不大便而嘔是大柴胡湯證也其用小柴胡湯者以舌上白胎猶帶表寒故也若胎不滑而濇則所謂舌上干燥而煩欲飲水數升謂裏熱已耗及津液此湯不可主矣又曰上焦得通照脇下鞕滿言津液得下照舌胎與嘔言胃气因和照不大便言上條陽明病從潮熱上見此條陽明病從不大便上見

凡柴胡湯病證而下之若柴胡證不罷者復與柴胡湯必蒸蒸而振卻發熱汗出而解

【注】凡柴胡湯病證不與柴胡湯而反下之不變他病柴胡證仍在者可復與柴胡湯則解但以誤下其證必虛故解必蒸蒸而熱振振而寒邪正交爭然後汗出而解也

【集注】方有執曰蒸蒸而振作戰汗也必如此而後解者以下後裏虛故也

程知曰邪气還表故蒸蒸而熱下後正虛故振振而動

得病六七日衇遲浮弱惡風寒手足溫醫二三下之不能食而脇下滿痛面目及身黃頸項彊小便難者與柴胡湯後必下重本渴而飲水嘔者柴胡湯不中與也食穀者噦

【按】食穀者噦四字衍文食穀嘔者有之從無噦者【注】得病六七日少陽入太陰之時也衇遲太陰衇也浮弱太陽衇也惡風寒太陽證也手足溫太陰證也醫不以柴胡桂枝湯解而和之反二三下之表裏兩失矣今不能食脇下滿痛𨿽似少陽之證而實非少陽也面目及身發黃太陰之證已具也頸項彊則陽明之邪未已也小便難者數下奪津之候也此皆由醫之誤下以致表裏雜揉陰陽同病若更以有少陽脇下滿痛之一證不必悉具而又誤與柴胡湯則後必下重是使邪更進於太陰也𨿽有渴證乃系數下奪津之渴其飲水卽嘔亦非少陽本証之嘔緣誤下所致故柴胡湯不中與也

【集注】程知曰前言柴胡證但見一證便是此更言脇下滿痛亦有不宜柴胡者以爲戒也

程應旄曰以一渴證辧之前條之手足溫而渴者熱在裏未經數下自能消水今本渴而飲水則嘔知其渴爲膈燥津亡之渴數下中虛不能消水究於胃陽無渉然則柴胡湯之於少陽豈可云但見一證便是乎又豈可云下之而柴胡證不罷者復與柴胡湯乎

傷寒六七日發熱微惡寒支節煩疼微嘔心下支結外證未去者柴胡桂枝湯主之

【注】傷寒六七日發熱微惡寒支節煩疼微嘔心下支結者是太陽之邪傳少陽也故取桂枝之半以散太陽未盡之邪取柴胡之半以散少陽嘔結之病而不名桂枝柴胡湯者以太陽外證𨿽未去而病機已見於少陽裏也故以柴胡冠桂枝之上意在解少陽爲主而散太陽爲兼也支者側也小也支結者卽心下側之小結也

【集注】方有執曰支節四肢骨節也支結言支飲摶聚而結也發熱至微嘔太陽之表也故曰外證未去程知曰此邪入少陽而太陽證未去者也發熱惡寒支節煩疼太陽證也乃惡寒而微但支節煩痛而不頭項彊痛則太陽證亦稍減矣嘔而支結少陽證也乃嘔逆而微但結於心下之偏旁而不結於兩脇之間則少陽亦尙淺也若此者惟當以柴胡湯和解少陽而加以桂枝湯發散太陽此不易之法也

柴胡桂枝湯方

柴胡【四兩】

桂枝【一兩半】

人參【一兩半】

甘艸【一兩炙】

半夏【二合半洗】

黃芩【一兩半】

芍藥【一兩半】

大棗【六枚擘】

生薑【一兩半切】

右九味以水七升煮取三升去滓溫服一升

【集解】柯琴曰仲景書中最重柴桂二方以桂枝解太陽肌表又可以調諸經之肌表小柴胡解少陽半表亦可以和三陽之半表故於六經病外獨有桂枝證柴胡証之稱見二方之任重不拘於經也如陽浮陰弱條是仲景自爲桂枝証之注釋血弱气盡條是仲景自爲柴胡証之注釋桂枝有壊病柴胡亦有壊病桂枝有疑似證柴胡亦有疑似證如病似桂枝證腳攣急與胸中痞鞕者及病似柴胡證本渴而飲水嘔與但欲嘔胸中痛者是已此條言傷寒六七日寒熱當退之時反見發熱惡寒諸表證更見心下支結諸裏證表裏不解法當表裏雙解之矣然惡寒微則發熱亦微可知支節煩疼則一身骨節不疼可知微嘔心下亦微結故謂之支結是表證𨿽不去而已輕裏證𨿽已見而未甚故取桂枝之半以散太陽未盡之邪取柴胡之半以解少陽微結之證口不渴身有微熱者法當去人參以六七日邪𨿽未解而正已虛故仍用之外證𨿽在而病機已見於裏故方以柴胡冠桂枝之上爲雙解兩陽之輕劑也

傷寒五六日已發汗而復下之胸脇滿微結小便不利渴而不嘔但頭汗出往來寒熱心煩者此爲未解也柴胡桂枝榦姜湯主之

【注】傷寒五六日已發其汗表未解而復下之若邪陷入陽明之裏則必作結胸痞鞕協熱下利等證今邪陷入少陽之裏故令胸脇滿微結也小便不利渴而不嘔者非停水之故乃汗下損其津液也論中有身無汗獨頭汗出發熱不惡寒心煩者乃陽明表熱郁而不得外越之頭汗也今但頭汗出往來寒熱心煩者無陽明證知爲少陽表熱郁而不和上蒸之頭汗也此爲少陽表裏未解之證故主柴胡桂枝榦姜湯以專解半表之邪兼散半里之結也

【集注】林瀾曰五六日已經汗下之後則邪當解今胸脇滿微結寒熱心煩者是邪猶在半表半里之間也小便不利而渴乃汗下後亡津液內燥也若有熱飲其人必嘔今渴而不嘔知非飲熱也傷寒汗出則和今但頭汗出余處無汗者津液不足而未和也與柴胡桂枝榦姜湯以解表裏而復津液也汪琥曰傷寒頭汗出者乃陽郁於表非陽虛於上也

柴胡桂枝榦姜湯方

柴胡【半觔】

桂枝【三兩】

漧薑【二兩】

栝蔞根【四兩】

黃芩【三兩】

牡蠣【二兩】

甘艸【二兩炙】

右七味以水一斗二升煮取六升去滓再煎取三升溫服一升日三服初服微煩復服汗出便愈

【方解】少陽表裏未解故以柴胡桂枝合劑而主之卽小柴胡湯之變法也去人參者因其正气不虛減半夏者以其不嘔恐助燥也加栝蔞根以其能止渴兼生津液也倍柴胡加桂枝以主少陽之表加牡蠣以耎少陽之結漧薑佐桂枝以散往來之寒黃芩佐柴胡以除往來之熱且可制漧薑不益心煩也諸藥寒溫不一必需甘艸以和之初服微煩藥力未及復服汗出卽愈者可知此證非汗出不解也

服柴胡湯已渴者屬陽明以法治之

【注】風寒之邪從陽明而傳少陽起初不渴今服柴胡湯已反渴者是少陽轉屬陽明也以法治之謂當分其經府見證而治之也葛根白虎調胃間各從其宜而用之可耳

【集注】方有執曰已畢也服柴胡湯已畢而渴則非暫渴其爲熱已入胃亡津液而渴可知故曰屬陽明也沈明宗曰服柴胡湯已渴者乃少陽之邪不傳三陰而轉入陽明矣卽當隨陽明現證而治故謂以法治之

鄭重光曰少陽陽明之病機在嘔渴中分渴則轉屬陽明嘔則仍在少陽如嘔多𨿽有陽明證不可攻之因病未離少陽也服柴胡湯渴當止若服柴胡湯已加渴者是熱入胃府耗津消水此屬陽明胃病也

傷寒五六日頭汗出微惡寒手足冷心下滿口不欲食大便鞕衇細者此爲陽微結必有表復有裏也衇沈亦在裏也汗出爲陽微假令純陰結不得復有外證悉入在裏此爲半在裏半在外也衇𨿽沈緊不得爲少陰病所以然者陰不得有汗今頭汗出故知非少陰也可與小柴胡湯設不了了者得屎而解

【按】衇細當是衇沈細觀本條下文衇沈亦在裏也之亦字自知衇𨿽沈緊之緊字當是細字本條上文並無字如何說衇𨿽沈𨿽字何所謂耶必是傳寫之悞

【注】傷寒五六日𨿽表有頭汗出微惡寒之陽邪未罷裏有心下滿口不欲食大便鞕之陽結已形但手足冷衇沈細則陽邪所結殊微也故曰此爲陽微結必有表復有裏也然衇沈細似乎裏陰盛而頭汗出則爲表陽郁也假令純陰結則不得復有頭汗出之外證始合悉入在裏之純陰結矣夫旣非悉入在裏之純陰結此必爲半在裏半在表之陽微結也故衇𨿽沈細不得爲少陰病所以然者三陰不得有汗今頭汗出故知非少陰也可與小柴胡湯者和其不通身汗出微惡寒也設不了了者必大便之鞕未除自宜利其大便使得屎而解也

【集注】諭昌曰陽微結者陽邪微結未盡散也舊注作陽气衰微故邪气結聚大差果爾則頭汗出爲亡陽之證非半表半里之證矣果爾則陰結又是陰气衰微矣玩本文假令純陰結及陽邪若不微結是純陰邪內結則不得復有外證等語其義甚眀程知曰此言少陽病有似少陰者當細辧其衇證也

程應旄曰凡衇細衇沈皆陰衇也今與陽證同見則爲陽熱鬱結之診無闗少陰也可見陽气一經鬱結不但陽證似陰並陽衇亦似陰矣

沈明宗曰得屎而解當用大柴胡之法也

吳人駒曰此證嘗見有誤作陰寒而施溫熱以致大逆者蓋因其惡寒手足冷衇細而沈不究其証之始末由來也

周揚俊曰此條惡寒肢冷不欲食衇細或沈有似乎陰最難辧晰仲景特出陽微結三字昭示千古以頭汗出爲陽陰不得有汗也至五六日頭痛發熱證原屬陽也故縱見少陰之衇不得爲少陰之病然獨未見少陽一證何遽得爲少陽病耶此仲景所以又明言半在表半在裏也爾時裏證旣多不得純以表藥汗之外證似陰不得復以裏藥溫之故取小柴胡提出其邪於表裏之半而大便鞕不了了者則當下之得屎無疑也仲景恐人未眀自爲詳辧然後知手足冷微惡寒者正因陽邪鬱結不外通於肢體故獨頭汗出也

傷寒陽衇濇陰衇法當腹中急痛者先與小建中湯不差者與小柴胡湯主之

【注】傷寒衇得浮濇榮衞不足也衇得沈木入土中也榮衞不足則表虛木入土中則裏急惟表虛裏急腹中急痛所以先用小建中湯以其能補榮衞兼緩中急則痛可差也或不差必邪尙滯於表知濇爲榮衞不通爲少陽本衇故與小柴胡湯按法施治也成無己去黃芩加芍藥疏外調中其說亦是

【集注】汪琥曰衇不除痛猶未止者爲不差此爲少陽經有畱邪也

傷寒胸中有熱胃中有邪气腹中痛欲嘔吐者黃連湯主之

【注】傷寒未解欲嘔吐者胸中有熱邪上逆也腹中痛者胃中有寒邪內攻也此熱邪在胸寒邪在胃陰陽之气不和失其升降之常故用黃連湯寒溫互用甘苦並施以調理陰陽而和解之也然此屬外因上下寒熱之邪故有如是之證若內因雜病嘔吐而腹痛者多因宿食由此推之外因內因證同而情異槪可知矣

【集注】程知曰陰邪在腹則陽不得入而和陰爲腹痛陽邪在上則陰不得入而和陽爲欲嘔逆

汪琥曰尙論篇皆以風寒二邪分陰陽寒熱殊不知風之初來未必非寒寒之旣入亦能化熱不可拘也

鄭重光曰此熱邪中於上焦寒邪中於下焦陰陽不相入失其上下升降之常也

黃連湯方

黃連【三兩】

甘艸【三兩炙】

漧薑【三兩】

人參【二兩】

桂枝【三兩】

半夏【半升洗】

大棗【十二枚擘】

右七味以水一斗煮取六升去滓溫服晝三夜二

【方解】傷寒邪气入裏因人蔵气素有之寒熱而化病如陽明病鞕滿不大便而嘔舌上白胎者以小柴胡湯及太陽病下之裏虛懊憹舌上如胎者以梔子豉湯之類是隨胸中有寒丹田有熱化者也此則隨胃中有寒胸中有熱而化腹中痛欲嘔吐故以是方主之君黃連以淸胃中之熱臣漧薑以溫胃中之寒半夏降逆佐黃連嘔吐可止人參補中佐漧薑腹痛可除桂枝所以安外大棗所以培中也然此湯寒溫不一甘苦並投故必加甘艸恊和諸藥此爲陰陽相格寒熱並施之治法也

太陽病十日以去衇浮細而嗜臥者外已解也設胸滿脇痛者與小柴胡湯衇但浮者與麻黃湯

【注】太陽病十日以上無他證衇浮細而嗜臥者外邪已解不須藥也設有胸滿脇痛等證則知少陽之外邪未解故與小柴胡湯和之若衇但浮不細而有頭痛發熱惡寒無汗等證則仍是太陽之外邪未解當與麻黃湯汗之

【按】論中衇浮細太陽少陽衇也衇細少陽衇也衇沈細少陰衇也衇浮細身熱嗜臥者陽也衇沈細身無熱嗜臥者陰也衇緩細身和嗜臥者已解也是皆不可不察也

【集注】王肯堂曰此條當是太陽少陽合病胸滿𨿽同而衇浮細嗜臥則爲表邪已解脇痛爲少陽有邪故與小柴胡湯若衇但浮者又當先治太陽也故與麻黃湯此是設爲變通之言非爲服柴胡而衇浮也

傷寒發熱汗出不解心中痞鞕嘔吐而下利者大柴胡湯主之

【按】下利之下字當是不字若是下字豈有上吐下利而以大柴胡湯下之之理乎

【注】傷寒發熱汗出不解表尙未已也心中痞鞕大便不利裏病又急矣嘔吐少陽陽明兼有之證也少陽陽明兩急心中熱結成痞故以大柴胡湯外解少陽發熱未盡之表內攻陽明成實痞鞕之裏也

【按】太陽病發熱汗出不解心下痞鞕下利不嘔吐者此表裏俱虛桂枝人參湯證也若嘔吐不利者此表裏俱實大柴胡湯證也彼則衇微弱此則衇必有力也

太陽病過經十餘日反二三下之後四五日柴胡證仍在者先與小柴胡湯嘔不止心下急鬱鬱微煩者爲未解也與大柴胡湯下之則愈

【注】太陽病傳過三陽之經十餘日醫不隨經施治反二三下之未致變逆後四五日惟見少陽寒熱往來之柴胡證仍在者宜先與小柴胡湯解表和裏如或不愈其嘔不止心下滿急鬱鬱微煩此爲少陽表裏均未解也與大柴胡湯下之攻裏和表自可愈也

【集注】方有執曰過經與壊病同不知何逆而二三下之適所以致逆故曰反也下而又下陽明𨿽未傷而少陽亦未除故曰柴胡證仍在也嘔不止鬱鬱微煩乃邪擾二陽故曰未解也

程知曰此言過經誤下有用大小柴胡兩解法也蓋其人之邪因屢下而深入若表證未罷必先用小柴胡和其半表而後可兼攻其裏也

程應旄曰此條與陽明經嘔多𨿽有陽明證不可下之條細細酌量陽明證嘔在上而邪亦在膈之上未入府故不可下此條嘔不止心下急乃邪在膈之下已屬胃乃可下也可下不可下此等處最不容誤也

林瀾曰嘔不止則半表裏證猶在然心下急鬱鬱微煩必中有燥屎也非下除之不可故以大柴胡兼而行之

大柴胡湯方

柴胡【半觔】

黃芩【三兩】

半夏【半升洗】

芍藥【三兩】

枳實【四枚炙】

大黃【二兩】

生薑【五兩切】

大棗【十二枚擘】

右八味以水一斗二升煮取六升去滓再煎溫服一升日三服

【按】許叔微曰大柴胡湯一方無大黃一方有大黃此方用大黃者以大黃有蕩滌蘊熱之功爲傷寒中要藥王叔和云若不用大黃恐不名大柴胡湯且經文明言下之則愈若無大黃將何以下心下之急乎應從叔微爲是

【方解】柴胡證在又復有裏故立少陽兩解之法以小柴胡湯加枳實芍藥者解其外以和其內也去參艸者以裏不虛也少加大黃所以瀉結熱也倍生薑者因嘔不止也

太陽病過經十餘日心中嗢嗢欲吐而胸中痛大便反溏腹微滿鬱鬱微煩先此時自極吐下者與調胃承气湯若不爾者不可與但欲嘔胸中痛微溏者此非柴胡證以嘔故知極吐下也

【按】王肯堂曰溫溫當是嗢嗢又云以嘔之下當有闕文

【注】太陽病過經十餘日曽經吐下不解者以極吐則虛其胸邪熱乘虛入胸故心下嗢嗢欲吐而胸中痛也極下則虛其裏邪熱乘虛入裏故大便反溏腹微滿鬱鬱微煩也詢知先時若果經極吐下則爲在表之邪熱悉陷胸腹而所見者皆是裏證未和故宜與調胃承气湯下而和之若不爾者謂不因極吐極下而有斯證則又不可與是湯也夫但欲嘔者少陽也胸中痛者太陽也微溏者太陽少陽合病之利也並無心中嗢嗢鬱鬱腹滿煩熱等證固不可與承气湯矣然此亦非柴胡證故柴胡湯亦不可與也須從太陽少陽合病下利若嘔者與黃芩加半夏生薑湯可也

【集注】方有執曰胸中痛邪在膈也若曽極吐則應有心下嗢嗢欲吐之狀何也以胃口已被吐傷邪熱上摶於膈故欲吐而不得吐也腹微滿鬱鬱微煩邪在胃也若曽極下則應大便微溏何也以下則胃虛邪𨿽實於胃大便反不能結鞕也故曰先此時自極吐下者與調胃承气湯言當蕩其熱以和其胃也不爾言未經極吐下也但欲嘔至末申明上文之意

諭昌曰太陽病過經十餘日心下嗢嗢欲吐而不吐其人胸中痛大便反溏腹微滿鬱鬱微煩者此有二辧若曽經大吐大下者表邪從吐解且已入裏可用調胃承气之法若未經極吐下但欲嘔不嘔胸中痛微溏者是痛非吐所傷溏非下所致調胃之法不可用矣

程知曰過經者謂病過七八日至十三日經气已周猶不解也豈惟十三日且有二十餘日者矣蓋過經不解病必皆在陽經畱連若在陰經則又豈能若是之持久耶久持且不能安望其生乎程應旄曰大便溏則气得下泄腹不應滿煩不應鬱鬱今仍腹微滿鬱鬱微煩必胃有阻畱而下後仍不快暢也病屬陽明證反無陽明而祗有少陽其中必有所誤故直窮其所以致証之由而後可從證上認病

傷寒十三日不解胸脇滿而嘔日晡所發潮熱已而微利此本柴胡證下之而不得利今反利者知醫以丸藥下之非其治也潮熱者實也先宜小柴胡湯以解外後以柴胡加芒硝湯主之

【注】凡傷寒過經不解熱邪轉屬胃府者多皆當下之今傷寒十三日不解過經胸脇滿而嘔日晡所發潮熱已而微利此本大柴胡證也下之而不通利今反利者詢知爲醫以丸藥迅下之非其治也迅下則水𨿽去而燥者仍存恐醫以下後之利爲虛故復指曰潮熱者實也是可再下者也但胸脇之邪未已故先宜小柴胡湯以解少陽之外復以小柴胡湯加芒消以下少陽之裏不用大黃而加芒消者因裏不急且經迅下惟欲其耎堅潤燥耳是又下中兼和之意也

【集注】內臺方議曰潮熱者實也何不用大柴胡大小承气下之卻用芒消何也蓋潮熱𨿽屬實然已先用丸藥傷動蔵府若再用大黃下之則脾气傷而成壊證矣祗用芒消潤燥以取利也

方有執曰十三日過經也不解壞證也非其治也以上乃原其壞由於醫之誤以下至末救誤之治也

柴胡加芒消湯方

於小柴胡湯方內加芒消六兩余依前法服不解更服

傷寒十三日不解過經讝語者以有熱也當以湯下之若小便利者大便當鞕而反下利衇調和者知醫以丸藥下之非其治也若自下利者衇當微厥今反和者此爲內實也調胃承气湯主之

【注】此承上條互發其義以詳其治也傷寒十三日不解過經讝語者以有熱也當以湯藥下其熱但上條潮熱之熱熱在表裏當大便不鞕此條讝語之熱熱歸胃府法當大便鞕若小便利者大便當鞕今大便不鞕而反下利衇調和者知爲醫以丸藥下之之利非其治也如未經丸藥下之自下利者則爲內虛內虛之利衇當微弱而厥今反和而不微厥此爲內實有熱非內虛有寒也𨿽下利乃熱利也仍當下其熱故以調胃承气湯主之

傷寒三日三陽爲盡三陰當受邪其人反能食而不嘔此爲三陰不受邪也

【注】傷寒之邪一日太陽受之二日陽明受之三日少陽受之四日太陰受之五日少陰受之六日厥陰受之此傳經之次第也今傷寒三日三陽表邪爲盡三陰當受邪其人當不能食而嘔今反能食而不嘔者此爲裏和三陰不受邪也然此乃內經以其大槪而言究不可以日數拘也

【集注】成無己曰表邪傳裏裏不和則不能食而嘔今反能食而不嘔是邪不傳陰但在陽也

方有執曰陽以表言陰以裏言能食不嘔裏气和而胃气回陰不受邪可知矣

汪琥曰邪在少陽原嘔不能食今反能食而不嘔可徵裏气之和而少陽之邪自解也裏旣和而少陽之邪解則其不傳三陰斷斷可必故云三陰不受邪也

傷寒六七日無大熱其人躁煩者此爲陽去入陰故也【注】傷寒六七日邪欲入裏之時也無大熱表熱微也躁煩者裏熱盛也此爲陽去入陰也陽去入陰者謂陽邪去表入裏傳於三陰也

【集注】成無己曰內熱爲煩謂心中郁煩也外熱爲躁謂身外熱躁也內熱爲有根之火故但煩不躁及先煩後躁者皆可治外熱爲無根之火故但躁不煩及先躁後煩者皆不可治

方有執曰去往也言表邪去而入於裏所以外無他熱而內則煩躁也

婦人中風發熱惡寒經水適來得之七八日熱除而衇遲身涼胸脇下滿如結胸狀讝語者此爲熱入血室也當刺期門隨其實而瀉之

【注】婦人中風發熱惡寒表病也若經水不來熱必無由傳於血室今經水適來得之七八日後衇遲熱除身涼似乎表欲解矣若復見胸脇下滿如結胸狀讝語之證則知非表解入裏乃表邪之熱因經水適來乘虛而入於血室也法當刺期門期門爲肝之穴肝爲蔵血之所今邪入血室故刺期門隨其血分實熱而瀉之也

【集注】方有執曰血室爲營血停畱之所經血集防之處卽衝衇所謂血海是也其衇起於气沖並少陰之經夾臍上行至胸中而散故熱入而病作其證則如是也期門二穴在不容兩傍各去同身寸之一寸五分肝之募也肝納血故刺期門所以瀉血分之實熱也

汪琥曰邪傳少陽熱入血室故作讝語等證仲景恐人誤認爲陽明府實證輕用三承气以伐胃气故特出一刺期門法以療之

婦人中風七八日續得寒熱發作有時經水適斷者此爲熱入血室其血必結故使如瘧狀發作有時小柴胡湯主之

【注】婦人中風七八日續得寒熱發作有時經水適斷者此爲熱入血室血與熱摶其血必結然𨿽結而無胸脇滿如結胸讝語等證是爲結而未實也尙有如瘧狀之寒熱發作有時乃爲邪在少陽半表半里也故用小柴胡湯以和表裏熱自解也

【集注】方有執曰前經水適來者因熱入血室血出而熱遂遺也此適斷者熱乘血來而遂入之與後血相摶俱畱而不出故曰其血必結也

程知曰前證經水來而胸脇滿結讝語是邪實於蔵也故用刺以瀉之此證因血結而寒熱如瘧是邪發於經也故用小柴胡湯和之

婦人傷寒發熱經水適來晝日明了暮則讝語如見鬼狀者此爲熱入血室無犯胃气及上二焦必自愈【注】上二條發明風邪熱入血室之證此條發明寒邪熱入血室之證婦人傷寒發熱無汗經水適來則必熱入血室故晝則明了知邪不在陽也暮則讝語如見鬼狀者是爲邪在陰也無犯胃气及上二焦者通謂三焦也蓋禁人汗吐下三法皆不可輕用當俟其經行必熱隨血去而愈也

【集注】方有執曰必自愈者言俟其經行血下則邪熱得以隨血而俱出猶之鼻衄紅汗故自愈也蓋警人勿妄攻以致變亂之意

林瀾曰傷寒發熱者寒已成熱也經水適來則血室空虛邪熱乘虛入於血室若晝日讝語爲邪客於府與陽爭也此晝日明了暮則讝語如見鬼狀者是邪不入府而入於血室與陰爭也陽盛讝語宜下此不可下者犯胃气也彼熱入血結寒熱者與小柴胡湯散邪發汗此𨿽熱入血室而不畱結不可與發汗藥犯其上焦也若熱入胸脇滿如結胸者可刺期門此𨿽熱入血室而無滿結不可刺期門以犯其中焦也必自愈者以經行則熱隨血去血下則邪熱悉除而愈矣

血弱气盡腠理開邪气因入與正气相摶結於脇下正邪分爭往來寒熱休作有時黙黙不欲飲食蔵府相連其痛必下邪髙痛下故使嘔也【一云蔵府相連其病必下脇膈中痛】小柴胡湯主之

【注】此詳申上三條婦人中風傷寒經水適來過多以致血弱气盡腠理不密邪熱之气乘虛入於血室邪與正相摶結於少陽之界故邪結於脇下也邪正相爭爭於陽則熱爭於陰則寒故往來寒熱也爭己必衰衰則止故休作有時也少陽病已入半里將近厥陰故黙黙不欲飲食也少陽膽與厥陰肝相爲表裏故曰蔵府相連也少陽之衇下胸中循脇表厥陰之衇抵少腹循脇裏故其痛必及於脇下也少陽之邪從胸而下脇因胸而病及於脇故曰邪髙痛下也邪從胸循脇入裏裏气上拒故使嘔也仲景重出此條仍主之以小柴胡湯者使知法不外少陽不必另從厥陰血室中求治也

【集注】諭昌曰四條皆互文見意也一雲經水適來一雲經水適斷一云七八日熱除而衇遲身涼一云七八日續得寒熱發作有時一云胸脇下滿一云邪气因入與正气相摶結於脇下一云如結胸狀一云邪髙痛下一云讝語一云晝日明了暮則讝語如見鬼狀一云如瘧狀一云往來寒熱休作有時一云刺期門一云用小柴胡湯一云毋犯胃气及上二焦皆互文以明大意而自爲注腳也學者試因此而細繹全書思過半矣如結胸狀四字仲景尙恐形容不盡重以蔵府相連邪髙痛下之語暢發病情蓋血室者衝衇也下居腹內厥陰肝之所主也而少陽之膽與肝相連府邪在上蔵邪在下胃口逼處二邪之界所以黙黙不欲飲食而但喜嘔耳期門者肝之募也隨其實而瀉之瀉肝之實也又刺期門之注腳也小柴胡湯治少陽之正法也毋犯胃气及上二焦則捨期門小柴胡湯更無他法矣

嘔而發熱者小柴胡湯主之【衍文已見太陽中篇半夏瀉心湯條上】少陽病欲解時從寅至辰上

【注】寅卯辰木旺之時也經云陽中之少陽通於春气故少陽之病每乘气旺之時而解經气之復理固然也

【集注】魏荔彤曰病在少陽乘其正旺如法治之何病不已

音切

少【去聲】濇【音色】嗢【乙骨切】腠【音湊】

禦纂醫宗金鑑卷五

欽定四庫全書

禦纂醫宗金鑑卷六

訂正仲景全書傷寒論注太陰全篇目錄

理中丸

漧薑黃連黃芩人參湯

厚朴生薑半夏甘艸人參湯

桂枝加芍藥湯

桂枝加大黃湯

禦纂醫宗金鑑卷六目錄

欽定四庫全書

禦纂醫宗金鑑卷六

訂正仲景全書傷寒論注

辧太陰病衇證並治全篇

六气之邪感人𨿽同人受之而生病各異者何也蓋以人之形有厚薄气有盛衰蔵有寒熱所受之邪每從其人之蔵气而化故生病各異也是以或從虛化或從實化或從寒化或從熱化譬諸水火水盛則火滅火盛則水耗物盛從化理固然也誠知乎此又何疑乎陽邪傳陰變寒化熱而遂以爲奇耶自後漢迄今千載以來皆謂三陰寒邪不傳且以傷寒傳經陰邪謂爲直中抑知直中乃中寒之證非傳經之邪耶是皆未曾熟讀仲景之書故有此誤耳如論中下利腹脹滿身體疼痛者先溫其裏乃攻其表溫裏宜四逆湯攻表宜桂枝湯此三陽陽邪傳入太陰邪從陰化之寒證也如少陰病下利白通湯主之此太陰寒邪傳少陰之寒證也如下利淸糓裏寒外熱汗出而厥者通衇四逆湯主之此少陰寒邪傳厥陰之寒證也皆歷歷可據豈得謂傷寒陰不相傳無陽從陰化之理乎夫太陰濕土純陰之蔵也故病一入太陰則邪從陰化者多從陽化者少從陰化者如論中腹滿吐食自利不渴手足自溫時腹自痛宜服理中四逆輩者是也從陽化者如論中發汗後不解腹滿痛者急下之宜大承气湯腹滿大實痛者宜桂枝加大黃湯主之者是也蓋脾與胃同處腹中故腹滿腹痛兩皆有之然腹滿爲太陰主病心下滿爲陽明主病其陽明亦有腹滿者以陽明腹滿與熱同化故必有潮熱自汗不大便之證而不似太陰與濕同化有發黃暴煩下利穢腐之證也誠能更於腹之時痛大實痛腹滿痛處詳審虛實斟酌溫下則了無餘義矣故以此括之自知太陰之要法也

太陰之爲病腹滿而吐食不下自利益甚時腹自痛若下之必胸下結鞕

【按】吳人駒曰自利益甚四字當在必胸下結鞕句之下其說甚是若在吐食不下句之下則是已吐食不下而自利益甚矣仲景復曰若下之無所謂也

【注】太陰脾經也其衇布胃中絡於嗌寒邪傳於太陰故腹滿時腹自痛寒邪循衇犯胃故吐食不下此太陰裏虛邪從寒化之證也當以理中四逆輩溫之若腹滿嗌漧不大便大實痛始爲太陰裏實邪從熱化之證當以桂枝加大黃湯下之矣若以太陰虛寒之滿痛而誤認爲太陰實熱之滿痛而下之則寒虛相摶必變爲蔵結痞鞕及自利益甚矣此太陰病全篇之提綱後凡稱太陰病者皆指此證而言也

【集注】程應旄曰陽邪亦有腹滿得吐則滿去而食可下者今腹滿而吐食不下則滿爲寒脹吐爲寒格也陽邪亦有下利腹痛得利則痛隨利減者今下利而時腹自痛則利爲寒利痛爲寒痛也曰胸下陰邪結於胸下之陰分異於陽邪結胸之在胸且按之而痛也曰結鞕無陽以化气則爲堅陰異於痞之濡而耎也彼皆陽從上陷而阻畱此則陰從下逆而不歸寒熱大別也

吳人駒曰自利有時而腹自痛非若積蓄而常痛者若以諸痛爲實從而下之其滿益甚必令胸下皆爲結鞕而自利益甚矣

傷寒四五日腹中痛若轉气下趨少腹者此欲自利也【注】傷寒四五日邪入太陰之時也腹中痛若不轉气下趨者屬陽眀也今腹中痛轉气下趨少腹者乃太陰欲作自利之候也此仲景示人不可以諸痛爲實而妄議下之意也

【集注】方有執曰腹中痛轉气下趨者裏虛不能守而寒邪下迫也

張璐曰腹痛亦有屬火者其痛必自下而上攻若痛自上而下趨者定屬寒痛無疑

魏荔彤曰此重在預防下利而非辧寒熱也玩若字欲字可見其辧寒邪者自有別法

自利不渴者屬太陰以其蔵有寒故也當溫之宜服四逆輩

【注】凡自利而渴者裏有熱屬陽也若自利不渴則爲裏有寒屬陰也今自利不渴知爲太陰本蔵有寒也故當溫之四逆輩者指四逆理中附子等湯而言也

【集注】程知曰言太陰自利爲寒宜溫者也少陰屬腎水熱入而耗其水故自利而渴太陰屬脾土寒入而從其濕則不渴而利故太陰自利當溫也

程應旄曰三陰同屬蔵寒少陰厥陰有渴證太陰獨無渴證者以其寒在中焦總與龍雷之火無渉少陰中有龍火底寒甚則龍升故自利而渴厥陰中有雷火故有消渴太陽一照雷雨收聲故發熱則利止見厥而復利也

魏荔彤曰自利二字乃未經誤下誤汗誤吐而成者故知其蔵本有寒也

理中丸方

人參

白術

甘艸【炙】

亁姜【各三兩】

右四味篩蜜和爲丸如雞子黃許大以沸湯數合和一丸研碎溫服之日三四夜二服腹中未熱益至三四丸然不及湯湯法以四物依兩數切用水八升煮取三升去滓溫服一升日三服

加減法

若臍上築者腎气動也去術加桂枝四兩

吐多者去術加生薑三兩

下多者還用術悸者加茯苓二兩

渴欲得水者加術足前成四兩半

腹中痛者加人參足前成四兩半

寒者加亁姜足前成四兩半

腹滿者去術加附子一枚服湯後如食頃飲熱粥一升許微自溫勿發揭衣被

【集解】程應旄曰陽之動始於溫溫气得而糓精運糓气升而中气贍故名曰理中實以爕理之功予中焦之陽也蓋謂陽虛卽中气失守膻中無發宣之用六府無灑陳之功猶如釜薪失焰故下至淸糓上失滋味五蔵淩奪諸證所由來也參術炙艸所以守中州亁姜辛以溫中必假之以燃釜薪而騰陽气是以糓入於陰長气於陽上輸華蓋下攝州都五蔵六府皆受气矣此理中之防也若水寒互勝卽當脾腎雙溫加之以附子則命門益而土母溫矣白術補脾得人參則壅气故臍下動气吐多腹滿皆去術也加桂以伐腎邪加生薑以止嘔也加附子以消陰也下多者濕勝也還用術燥濕也渴欲飲水飲渴也加術使飲化津生也心下悸停水也加茯苓導水也腹中痛倍人參虛痛也寒者加亁姜寒甚也

傷寒本自寒下醫復吐下之寒格更逆吐下若食入口卽吐亁姜黃連黃芩人參湯主之

【按】經論中並無寒下之病亦無寒下之文玩本條下文寒格更逆吐下可知寒下之下字當是格字文義始相屬注家皆釋胃寒下利不但文義不屬且與芩連之藥不合

【注】經曰格則吐逆格者吐逆之病名也朝食暮吐脾寒格也食入卽吐胃熱格也本自寒格謂其人本自有朝食暮吐寒格之病也今病傷寒醫見可吐可下之證遂執成法復行吐下是寒格更逆於吐下也當以理中湯溫其太陰加丁香降其寒逆可也若食入口卽吐則非寒格乃熱格也當用亁姜人參安胃黃連黃芩降胃火也

亁姜黃連黃芩人參湯方

亁姜

黃連

黃芩

人參【各三兩】

右四味以水六升煮取二升去滓分溫再服

傷寒醫下之續得下利淸糓不止身疼痛者急當救裏後身疼痛淸便自調者急當救表救裏宜四逆湯救表宜桂枝湯

【注】傷寒醫不分表裏寒熱虛實而誤下之續得下利淸糓不止者寒其裏也𨿽有通身疼痛之表未除但下利淸糓不止裏寒已盛法當急救其裏俟便利自調仍身疼痛不止再救其表可也救裏宜四逆湯溫中勝寒救表宜桂枝湯調榮和衞也

【集注】王三陽曰此證當照顧協熱利須審其利之色何如與勢之緩急不可輕投四逆桂枝也

諭昌曰攻裏必須先表後裏始無倒行逆施之患惟在裏之陰寒極盛不得不急救其裏俟裏證稍定仍救其表蓋謂救裏後再行救表也

下利淸糓不可攻表汗出必脹滿

【注】此詳上條不先救裏而發其表以眀太陰少陰同病之證也下利淸糓太陰寒邪已傳少陰卽有身痛不可攻表若誤攻其表卽使汗出太陽表解而太陰寒凝必脹滿矣

下利腹脹滿身體疼痛者先溫其裏乃攻其表溫裏宜四逆湯攻表宜桂枝湯

【注】此承上條互發其證以眀先裏後表之治也下利腹脹滿者裏寒邪也身體疼痛者表寒邪也凡表裏寒邪之證同見總以溫裏爲急故當先溫其裏後攻其表溫裏宜四逆湯攻表宜桂枝湯

【集注】方有執曰裏虛表實惟其虛也故必先之惟其實也故可後焉

發汗後腹脹滿者厚朴生薑半夏甘艸人參湯主之【注】發汗後表已解而腹滿者太陰裏虛之脹滿也故以厚朴生薑甘艸半夏人參湯主之消脹散滿補中降逆也

【集注】成無己曰吐後脹滿與下後脹滿皆爲實者言邪气乘虛入裏而爲實也發汗後則外已解腹脹滿知非裏實由太陰不足脾气不通故壅而爲滿也與此湯和脾胃而降逆气宜矣

汪琥曰此條乃汗後气虛腹脹滿其人𨿽作脹滿而內無實形所以用人參炙甘艸等甘溫補藥無疑也

張錫駒曰此言發汗而傷其脾气也脾主腹故腹滿爲太陰主病發汗後而腹脹滿則知其人脾气素虛今脾气愈虛則不能轉輸濁气不降淸气不升而脹滿作矣

厚朴生薑半夏甘艸人參湯方

厚朴【半觔炙去皮】

生薑【半觔切】

半夏【半升洗】

甘艸【二兩炙】

人參【一兩】

右五味以水一斗煮取三升去滓溫服一升日三服

發汗不解腹滿痛者急下之宜大承气湯腹滿不減減不足言當下之宜大承气湯

【注】此詳申上條互發其義以別其治也發汗後表已解腹滿不痛者乃腹滿時減減復如故之虛滿也當溫之厚朴生薑半夏甘艸人參湯證也今發汗後表不解腹滿大痛者乃腹滿不減減不足言之實滿也當下之宜大承气湯蓋以裏急先攻裏後和表也

【集注】諭昌曰減不足言四字形容腹滿如繪見滿至十分卽減去一二分不足殺其勢也此所以縱有外邪未解而當下無疑耳

程應旄曰下之而腹滿如故卽減去一二分算不得減下之不妨再下必當以減盡爲度也

劉宏璧曰太陰無可下之法也設在經則各經已無可下之理在蔵則太陰尢無受下之處桂枝加大黃湯安能無疑乎不知脾與胃相表裏也太陽誤下太陰受邪適胃有宿食則脾因胃之實而實亦卽因太陽之邪而痛矣旣大滿大痛已成胃實又非此湯之所能治故宜大承气湯也

太陰病衇浮者可發汗宜桂枝湯

【注】太陰經病衇當浮緩太陰蔵病衇當沈緩今邪至太陰衇浮不緩者知太陽表邪猶未全罷也故卽有吐利不食腹滿時痛一二證其衇不沈而浮便可以桂枝發汗先解其外俟外解已再調其內可也於此又可知論中身痛腹滿下利急先救裏者衇必不浮矣

【集注】王肯堂曰病在太陽衇浮無汗宜麻黃湯此衇浮當亦無汗而不言者謂陰不得有汗不必言也不用麻黃湯而用桂枝湯蓋以三陰兼表病者俱不當大發汗也須識無汗亦有用桂枝者

程知曰此言太陰宜散者也太陰病謂有腹痛下利證也太陽衇尺寸俱浮今衇浮則邪還於表可知矣故宜用桂枝解散不用麻黃者陰病不得大發其汗也桂枝湯有和裏之意焉

程應旄曰此太陰中之太陽也𨿽有裏病仍從太陽表治方不引邪入蔵

本太陽病醫反下之因而腹滿時痛者屬太陰也桂枝加芍藥湯主之大實痛者桂枝加大黃湯主之

【注】本太陽中風病醫不以桂枝湯發之而反下之因而邪陷入裏余無他證惟腹滿時痛者此屬太陰裏虛痛也故宜桂枝加芍藥湯以外解太陽之表而內調太陰之裏虛也若大滿實痛則屬太陰熱化胃實痛也故宜桂枝加大黃湯以外解太陽之表而內攻太陰之裏實也

【集注】趙嗣眞曰太陰腹滿證有三有次第傳經之邪有直入中寒之邪有下後內陷之邪不可不辧諭昌曰太陽病之誤下其變皆在胸脇以上此之誤下而腹滿時痛無胸脇等證則其邪已入陰位所以屬在太陰也仍用桂枝解肌之法以升發太陽之邪倍芍藥者以調太陰之气本方不增一藥斯爲神耳大實大滿宜從急下然陽分之邪初陷太陰未可峻攻但於桂枝湯中少加大黃七表三里以分殺其邪與大柴胡湯同其義也

程應旄曰誤下太陽而成腹滿時痛太陰之證見矣然表邪內陷畱滯於太陰非蔵寒病也仍用桂枝湯升發陽邪但倍芍藥以調和之倘大實而痛於證似可急下然陰實而非陽實仍從桂枝例升發陽邪但加大黃以破結滯之物使表裏兩邪各有去路則寒隨實去不溫而自溫矣然此二證𨿽屬之太陰實從太陽傳來則衇必尙浮可知

桂枝加芍藥湯方

於桂枝湯方內更加芍藥三兩隨前共六兩余依桂枝湯法

桂枝加大黃湯方

桂枝【三兩】

大黃【二兩】

芍藥【六兩】

甘艸【二兩炙】

生薑【三兩切】

大棗【十二枚擘】

右六味以水七升煮取三升去滓溫服一升日三服

【集解】柯琴曰腹滿爲太陰陽明俱有之證然位同而職異太陰主出太陰病則腐穢气凝不利故滿而時痛陽明主內陽明病則腐穢燥結不行故大實而痛是知大實痛是陽明病而非太陰病矣仲景因表證未解陽邪已陷入太陰故倍芍藥以益脾調中而除腹滿之時痛此用陰和陽法也若表邪未解而陽邪陷入陽明則加大黃以潤胃通結而除其大實之痛此雙解表裏法也凡妄下必傷胃之气液胃气虛則陽邪襲陰故轉屬太陰胃液涸則兩陽相摶故轉屬陽明屬太陰則腹滿時痛而不實陰道虛也屬陽明則腹滿大實而痛陽道實也滿而時痛是下利之兆大實而痛是燥屎之徵故倍加芍藥小變建中之劑少加大黃微示調胃之方也

太陰爲病衇弱其人續自便利設當行大黃芍藥者宜減之以其人胃气弱易動故也

【注】太陰爲病必腹滿而痛治之之法當以衇消息之若其人衇弱則其中不實𨿽不轉气下趨少腹然必續自便利設當行大黃芍藥者宜減之以胃气弱難堪峻攻其便易動故也由此推之可知大便鞕者不論在陰在陽凡衇弱皆不可輕下也

【集注】程知曰此言太陰衇弱恐續自利𨿽有腹痛不宜用攻與建中湯相發明也

諭昌曰此叚叮嚀與陽明篇中互相發明陽明曰不轉失气曰先鞕後溏曰未定成鞕皆是恐傷太陰脾气此太陰證而衇弱恐續自利𨿽有腹痛減用大黃芍藥又是恐傷陽明胃气也

汪琥曰或問大黃能傷胃气故宜減芍藥能調脾陰何以亦減之答曰衇弱則气餒不充仲景以溫甘之藥能生气芍藥之味酸寒𨿽不若大黃之峻要非气弱者所宜多用故亦減之

傷寒衇浮而緩手足自溫者系在太陰太陰當發身黃若小便自利者不能發黃至七八日𨿽暴煩下利日十餘行必自止以脾家實腐穢當去故也

【注】傷寒衇浮而緩手足熱者爲系在太陽今手足溫故知系在太陰也太陰屬濕濕與熱瘀當發身黃小便自利者則濕不畜熱不瘀故不能發黃也若至七八日大便鞕則爲轉屬陽明今旣不鞕𨿽暴煩下利日十餘行必當自止何也以衇浮緩手足溫知太陰脾家素實邪不自容腐穢當去故也

【集注】程知曰言自利之證衇浮緩手足溫則爲脾實也太陰衇本緩故浮緩𨿽類太陽中風而手足自溫則不似太陽之發熱更不似少陰厥陰之厥逆所以爲繋在太陰也太陰濕熱相蒸勢必發黃然小便利則濕下泄而不發黃矣此𨿽暴煩頻利有似少陰之證然其利當自止所以然者以衇浮緩手足溫知其人脾气實而非虛寒之比其濕熱所積之腐穢自當逐之而下也若不辧晰而以四逆法治之則誤矣

程應旄曰太陰得浮緩手足溫之衇證則胃陽用事自無蔵寒之痛陰鬱或有之小便不利必發黃𨿽發黃不爲陰黃若小便自利者不能發黃陰欲郁而陽必驅至七八日𨿽暴煩下利日十餘行必自止所以然者衇不沈且弱而浮緩手足不涼而自溫陰得陽以周防則不寒不寒則不虛是爲脾家實也經曰陽道實陰道虛陰行陽道豈肯容邪久住此則腐穢當去故耳

汪琥曰下利煩燥者死此爲先利而後煩是正气脫而邪气擾也玆則先煩後利是脾家之正气實故不受邪而與之爭因暴發煩熱也

太陰中風四肢煩痛陽微陰濇而長者爲欲愈

【注】太陰中風者謂此太陰病是從太陽中風傳來者故有四肢煩疼之證也陰陽以浮沈言夫以浮微沈濇之太陰衇而兼見陽明之長衇則爲陰病陽衇蔵邪傳府故爲欲愈也

【集注】程知曰傷寒陰邪也故自利宜用四逆傷風陽邪也故煩痛見於四肢凡太陰病衇浮者多是太陰中風

諭昌曰微濇之中更察其衇之長而不短知元气未漓其病當自愈也

太陰病欲解時從亥至醜上

【注】邪之解也必於所旺之時亥子丑乃太陰所旺之時也當此旺時故邪不能勝而自解矣

音切

趨【七句切】揭【音訐】腐【音府】穢【於廢切】

禦纂醫宗金鑑卷六﹤子部﹐醫家類﹐禦纂醫宗金鑑﹥

欽定四庫全書

禦纂醫宗金鑑卷七

訂正仲景全書傷寒論注少陰全篇目錄

麻黃附子細辛湯

麻黃附子甘艸湯

附子湯

四逆湯

白通湯

白通加豬膽汁湯

眞武湯

通衇四逆湯

吳茱萸湯

四逆散

黃連阿膠湯

豬膚湯

甘艸湯

桔梗湯

半夏散及湯

苦酒湯

桃花湯

禦纂醫宗金鑑卷七目錄

欽定四庫全書

禦纂醫宗金鑑卷七

訂正仲景全書傷寒論注

辧少陰病衇證並治全篇

少陰腎經水火之藏邪傷其經隨人虛實或從水化以爲寒或從火化以爲熱水化爲陰寒之邪是其本也火化爲陽熱之邪是其標也陰邪其衇沈細而微陽邪其衇沈細而數至其見證亦各有別陰邪但欲寐身無熱陽邪𨿽欲寐則多心煩陰邪背惡寒口中和陽邪背惡寒則口中燥陰邪咽痛不腫陽邪咽痛則腫陰邪腹痛下利淸谷陽邪腹痛下利淸水或便膿血也陰邪外熱面色赤裏寒大便利小便白陽邪外寒手足厥裏熱大便祕小便赤此少陰標本寒熱之衇證也凢從本之治均宜溫寒回陽從標之治均宜攻熱救陰回陽救陰其機甚微總在臨證詳究辧別標本寒熱以急施其治庶克有濟稍緩則不及矣

少陰之爲病衇微細但欲寐也

【注】少陰腎經陰盛之藏也少陰受邪則陽气微故衇微細也衛气行陽則寤行陰則寐少陰受邪則陰盛而行陰者多故但欲寐也此少陰病之提綱後凢稱少陰病者皆指此衇證而言也

【集注】方有執曰少陰腎經也居於極下其衇起於小趾之下靈樞曰是主所生病者嗜臥但欲寐蓋人肖天地天地之气行於陽則辟而曉行於陰則闔而夜故人之气行於陽則動而寤行於陰則靜而寐凢病人但欲寐者邪客於陰故也

張璐曰此言少陰之總衇總證也蓋少陰屬水主靜卽使熱邪傳至其經在先之衇𨿽浮大此時亦必變爲沈細在先之證𨿽煩熱不寧此時亦必變爲昬沈嗜臥但須辧出衇細沈數口中燥爲熱證衇沈微細口中和爲寒證以此明辧萬無差誤矣程應旄曰凢陰衇皆沈異乎太陽之浮不必言矣陽明衇大微者大之反少陽衇細者之反沈兼微細陰證定矣

少陰病始得之反發熱衇沈者麻黃附子細辛湯主之【注】少陰病謂但欲寐也衇沈者謂衇不微細而沈也今始得之當不發熱而反發熱者是爲少陰之裏寒兼有太陽之表熱也故宜麻黃附子細辛湯溫中發汗顧及其陽則兩感之寒邪均得而解之矣

【集注】方有執曰發熱邪在表也衇沈少陰位北而居裏也以其居裏邪在表而發熱故曰反也以邪在表不在裏故用麻黃以發之以其本陰而標寒故用附子以溫之細辛辛溫通於少陰用之以佐主治者以其專經而爲向也

程知曰三陰表法與三陽不同三陰必以溫經之藥爲表而少陰尢爲關故用散邪溫經之劑俾外邪之深入者可出而內陽亦不因之外越也程應旄曰一起病便發熱兼以陰經無汗世有計日按證者類能用麻黃而忌在附子不知衇沈者由其人腎經素寒裏陽不能協應故沈而不能浮也沈屬少陰不可發汗而始得病時卽發熱則兼太陽又不得不發汗須以附子溫經助陽托住其裏使陽不至隨汗而越其麻黃始可合細辛用耳林瀾曰傳邪與陰寒皆有沈衇沈但可爲病之在裏而未可專以沈爲寒也夫少陰證中微細而沈與細數而沈其爲寒熱之殊蓋大有別矣

麻黃附子細辛湯方

麻黃【二兩去節】

細辛【二兩】

附子【一枚炮去皮破八片】

右三味以水一斗先煮麻黃減二升去上沫內諸藥煮取三升去滓溫服一升日三服

少陰病得之二三日麻黃附子甘艸湯微發汗以二三日無裏證故微發汗也

【注】此詳上條少陰病得之二三日仍衇沈發熱不解者宜麻黃附子甘艸湯微發其汗也蓋謂二三日不見吐利裏寒之證知邪已衰然熱仍在外尙當汗之但不可過耳故不用細辛而用甘艸蓋於溫散之中有和意也此二證皆未曰無汗非仲景略之也以陰不得有汗不須言也

【集注】張璐曰少陰無發汗之法汗之必至亡陽惟此一證其外有太陽發熱無汗其內不吐利躁煩嘔渇乃可溫經散寒取其微似之汗也

程應旄曰旣云微發汗矣仍用以字故字推原之足見鄭重之意按此二條與太陽篇發熱頭痛衇沈用四逆者同一證彼以不差則期過三日可知病已入裏𨿽尙冒太陽頭痛直以少陰法律之此少陰病在初得二三日𨿽無頭痛證不容竟作少陰治之故仍兼太陽之法以律之一出一入不啻爰書假令前條得之二三日後二條過二三日不差則四逆之與麻黃易地皆然矣

汪琥曰上條反發熱衇沈此亦反發熱衇沈但上言始得之爲急此言得之二三日爲緩病勢稍緩治法亦緩

麻黃附子甘艸湯方

麻黃【二兩去節】

附子【一枚炮去皮破八片】

甘艸【二兩炙】

右三味以水七升先煮麻黃一兩沸去上沬內諸藥煮取三升去滓溫服一升日三服

【集解】柯琴曰彼太陽病而衇反沈便用四逆以急救其裏是裏寒陰盛也此少陰衇而表反熱便於表劑中加附子以預固其陽是表熱陽衰也夫以發熱無汗太陽之表衇沈但欲寐少陰之裏設用麻黃開腠理細辛散浮熱而無附子以固元陽則太陽之微陽外亡惟附子與麻黃並用則寒邪散而陽不亡此裏病及表衇沈而當發汗者與病在表衇浮而發汗者逕庭也若表微熱則受寒亦輕故以甘艸易細辛而微發其汗甘以緩之與辛以散之者又少間矣

少陰病衇防不可發汗亡陽故也陽已虛尺衇弱濇者復不可下之

【注】少陰病衇微𨿽有發熱亦爲少陰裏寒外熱非太陽發熱者可比故不可發汗發汗則亡陽然陽已虛津液已涸卽見少陰口燥咽漧可下之證若尺衇弱濇者復不可下之又恐亡陰也

【集注】方有執曰微者陽气不充故曰無陽無陽則化不行故汗不可發也尺以陰弱濇者陰血不足也故謂復不可下其當亟行溫補又可知矣

程應旄曰少陰多自利證人固無肯輕下者但拈出尺衇弱濇字則少陰之有大承气湯證其尺衇必彊而滑已伏見於此處矣

病人衇陰陽俱反汗出者亡陽也此屬少陰法當咽痛而復吐利

【注】病人衇陰陽俱發熱無汗者太陽傷寒證也發熱汗出不止者太陽亡陽證也今衇無熱而反汗出此屬少陰然少陰證法當咽痛而復吐利也上條衇微無汗不可發汗者是以衇爲主也此條有汗衇不可發汗者是以證爲主也從衇從證不可不察

【集注】程知曰陰陽俱傷寒之衇也法當無汗而反汗出太陽之陽外亡也若以少陰亡陽之證而認爲太陽中風之證則誤矣少陰之寒上逼則咽痛而吐下逼則下利也

少陰病衇至七八日自下利衇暴微手足反溫衇反去者爲欲解也𨿽煩下利必自愈

【注】此承上條互發其義以別陰陽寒熱也少陰病衇沈微細寒邪衇也衇沈數細熱邪衇也若衇汗出是少陰寒虛證也今衇無汗乃少陰寒實證也因循至七八日之久而自下利若寒實解則衇必去而暴微其證必手足由冷而反溫是知邪隨利去爲欲解也故此時𨿽煩下利乃陰退陽回故知其必自愈也

【集注】方有執曰寒邪也自下利衇暴微者陰寒內瀉也故謂手足爲反溫言陽回也陽回則陰退故謂反去爲欲解也夫寒邪在陰而衇得自利衇暴微手足溫去爲欲解者猶之邪在陽衇數而熱得汗出衇和身涼數去爲欲愈之意同陰陽勝復之機也

程應旄曰衇於利後頓變而爲微手足於利後變不溫而爲溫則微非諸微亡陽之微乃去人安之微蓋以從前之寒已從下利而去故陽气得回而欲解也𨿽煩下利必自愈

少陰病得之一二日口中和其背惡寒者當灸之附子湯主之

【注】背惡寒爲陰陽俱有之證如陽明病無大熱口燥渇心煩背微惡寒者乃白虎加人參湯證也今少陰病但欲寐得之二三日口中不燥而和其背惡寒者乃少陰陽虛之背惡寒非陽明熱蒸之背惡寒也故當灸之更主以附子湯以助陽消陰也口燥口和誠二者之確徵矣

【集注】程知曰言初得之證口中和不渇不燥全無裏熱也內經曰背爲陽背惡寒則陽虛陰盛寒深可知若風寒在表而惡寒則一身盡寒矣灸之以助陽消陰與附子湯以溫經散寒論中云傷寒無大熱口燥渇心煩背微惡寒者白虎湯加人參主之彼是陽熱乘陰虛而內陷之惡寒與此之陰寒盛者不同陽入陰者則口燥心煩陰寒盛者則不能銷鑠津液故口中和

張璐曰太陽表气大虛邪气得入犯少陰故得之一二日尙背惡寒不發熱此陰陽兩虧較之兩感更自不同兩感表裏皆屬熱邪猶堪發表攻裏此則內外皆屬虛寒無邪熱可以攻擊惟當溫經補陽以溫補其不足更灸關元以協助之𨿽其證似緩於發熱衇沈而危殆尢甚焉

汪琥曰此條論仲景不言當灸何穴常器之云當灸鬲兪關元穴背兪第三行郭雍云此有錯字當是灸鬲兪關元穴也鬲兪是背兪第二行穴按鬲兪實系背兪部第二行穴然常器之所云第三行穴者當是鬲關非鬲兪也圖經云鬲關二穴在第七椎下兩旁相去各三寸陷中正坐取之足太陽气衇所發專治背惡寒脊彊俯仰難可灸五壯蓋少陰中寒必由太陽而入故宜灸其穴又關元一穴在腹部中行臍下三寸足三陰任衇之防可灸百壯常器之所謂灸鬲關者是溫其表以散外邪灸關元者是溫其裏以助其元气也

少陰病身體痛手足寒骨節痛衇沈者附子湯主之【注】此承上條詳舉其證互發其義以出其治也身體痛表裏俱有之證也如太陽病衇浮發熱惡寒身痛手足熱骨節痛是爲表寒當主麻黃湯發表以散其寒今少陰病衇沈無熱惡寒身痛手足寒骨節痛乃是裏寒故主附子湯溫裏以散寒也

【集注】方有執曰少陰腎也腎主骨寒淫則痛

程應旄曰身體痛手足寒骨節痛太陽傷寒同有此證也以衇沈辧之沈屬陰寒重著所致裏陰有餘表陽不足故以附子湯主之

附子湯方

附子【二枚去皮生破八片】茯苓【三兩】

人參【二兩】

白術【四兩】

芍藥【三兩】

右五味以水八升煮取三升去滓溫服一升日三服

【方解】少陰爲寒水之藏故寒傷之重者多入少陰所以少陰一經最多死證方中君以附子二枚者取其力之鋭且以重其任也生用者一以壯少火之陽一以散中外之寒則身痛自止惡寒自除手足自溫矣以人參爲臣者所以固生气之原令五藏六府有本十二經衇有根衇自不沈骨節可和矣更佐白術以培土芍藥以平木茯苓以伐水水伐火自旺旺則陰翳消木平土益安安則水有制制則生化此誠萬全之術也其有畏而不敢用以致因循有誤者不誠可惜哉

少陰病衇沈者急溫之宜四逆湯

【注】少陰病但欲寐衇沈者若無發熱口燥之證則寒邪已入其藏不湏遲疑急溫之以四逆湯消陰助陽可也

【集注】吳人駒曰衇沈須別虛實及得病新久若得之多日及沈而實者湏從別論

四逆湯方

甘艸【二兩炙】

漧薑【一兩半】

附子【一枚生用去皮破八片】

右三味以水三升煮取一升二合去滓分溫再服彊人可大附子一枚漧薑三兩

【方解】方名四逆者主治少陰中外皆寒四肢厥逆也君以甘艸之甘溫溫養陽气臣以姜附之辛溫助陽勝寒甘艸得姜附鼓腎陽溫中寒有水中暖土之功姜附得甘艸通關節走四肢有逐陰回陽之力腎陽鼓寒陰消則陽气外達而衇自升手足自溫矣

【集解】汪琥曰少陰病本衇微細但欲寐今輕取之微衇不見重取之細衇防亡伏匿而至於沈此寒邪深入於裏殆入藏溫之不容以不急也稍遲則惡寒身踡吐利煩躁不得臥寐手足逆冷衇不至諸死證立至矣四逆湯之用可稍緩乎

少陰病下利白通湯主之

【注】少陰病但欲寐衇微細已屬陽爲陰困矣更加以下利恐陰降極陽下脫也故君以蔥白大通其陽而上升佐以姜附急勝其陰而緩降則未脫之陽可復矣

【集注】方有執曰少陰病而加下利者不獨在經而亦在藏寒甚而陰盛也治之以漧薑附子者勝其陰則寒自散也用蔥白而曰白通者通其陽則陰自消也

程知曰此言下利宜通其陽也少陰病謂有衇防細欲寐證也少陰下利陰盛之極恐致格陽故用姜附以消陰蔥白以升陽通云者一以溫之而令陽气得入一以發之而令陰气易散也

汪琥曰腎虛無火不能主水故下利用白通湯者溫裏以散寒也

白通湯方

蔥白【四莖】

漧薑【一兩】

附子【一枚生去皮破八片】

右三味以水三升煮取一升去滓分溫再服

【集解】汪琥曰此方與四逆湯相類獨去甘艸蓋驅寒欲其速辛烈之性取其驟發直達下焦故不欲甘以緩之也而猶重在蔥白少陰之陰天之寒气亦爲陰兩陰相合而偏於下利則與陽气隔絕不通姜附之力𨿽能益陽不能使眞陽之气必入於陰中惟蔥白味辛能通陽气令陰得陽而利庶可愈矣蓋大辛大熱之藥不過借以益人陽气非有以通之令眞陽和防而何以有濟也耶

少陰病下利衇微者與白通湯利不止厥逆無衇漧嘔煩者白通加豬膽汁湯主之服湯衇暴出者死微續者生

【注】此承上條詳申其衇以明病進之義也少陰病下利衇微者與白通湯下利當止今利不止而轉見厥逆無衇更增漧嘔而煩者此陰寒盛極格陽欲脫之也若耑以熱藥治寒寒旣甚必反格拒而不入故於前方中加人尿豬膽之陰以引陽藥入陰經曰逆者從之此之謂也無衇者言診之而欲絕也服湯後更診其衇若暴出者如燭燼焰髙故主死若其衇徐徐微續而出則是眞陽漸回故可生也故上條所以才見下利卽用白通以治於未形誠善法也

【集注】程知曰此言陰盛格陽用膽汁通陰法也以白通與之宜乎陽可救今乃利不止反至厥逆無衇則陰邪愈無忌矣漧嘔而煩則陽藥在膈而不入陰矣此非藥不勝病乃無鄕之力也加人尿豬膽之陰寒則可引姜附之溫入格拒之寒而調其逆此內經從治之法也

程應旄曰衇暴出者死無根之陽驟迸諸外也微續者生陽气漸交陰肯納也

白通加豬膽汁湯方

蔥白【四莖】

漧薑【一兩】

附子【一枚生去皮破八片】人尿【五合】

豬膽汁【一合】

已上三味以水三升煮取一升去滓內膽汁人尿和令相得分溫再服若無膽亦可用

【方解】是方卽前白通湯加人尿豬膽汁也加尿膽者從其類也下咽之後冷體旣消熱性便發情且不違而致大益則二气之格拒可調上下之陰陽可通矣

少陰病欲吐不吐心煩但欲寐五六日自利而渇者屬少陰也虛故引水自救若小便色白者少陰病形悉具小便白者以下焦虛有寒不能制水故令色白也【注】少陰病欲吐不吐心中煩但欲寐五六日自利而渇者此屬少陰傳邪寒熱俱有之證也若是少陰熱而燥幹引水之渇小便必色赤乃少陰燥不能生津下焦有熱也今爲少陰虛而引水自救之渇故小便則色白是少陰虛冷不能化液下焦有寒也於此可知少陰病形悉具而渇者有寒熱二端之別也

【集注】成無己曰欲吐不吐心煩者表邪傳裏也若腹滿痛則屬太陰此但欲寐則知屬少陰五六日邪傳少陰之時若自利不渇寒在中焦屬太陰也此自利而渇爲寒在下焦屬少陰也腎虛水燥故渇欲引水自救下焦虛寒故小便色白下利而渇小便色白非裏熱可知矣

方有執曰此反覆申明曉人勿認煩渇均爲熱證以致悞之意

程應旄曰煩證不盡屬少陰故指出但欲寐來渇證不盡屬少陰故指出小便白來結以下焦虛有寒教人上病治在下也蓋上虛而無陰以濟總由下虛而無陽以溫也二虛字皆由寒字得來又曰吐利而渇與豬苓湯證同其別在但欲寐且豬苓證小便必不利而色赤飲水與白頭翁證同彼曰以有熱故也小便亦必不白

林瀾曰欲吐不吐心煩陽虛格越於上但欲寐自利小便白裏之眞寒已深要知此渇與口燥舌漧之渇不同若兼腹滿便閉譫語諸證自當作陽邪傳里治之旣裏虛自利小便白其爲虛寒明甚特曰下焦者足見陰旣盛於下陽必格於上豈可以煩渇而誤攻其熱哉

汪琥曰以全文觀之大似熱證惟小便色白知爲眞寒之證此但欲寐與熱邪不同其寐必不昬濁其呼吸必促而細曰屬少陰者以別其非陽邪之渇乃內無津液引水自救之渇試以冷水飲之必不多也細察其小便若色白者此少陰虛寒之證悉具也非熱邪可知矣

沈明宗曰此少陰虛寒似乎熱証之辧也世但知四肢厥逆爲虛寒證詎知小便色白乃爲的驗乎吳人駒曰陽明之欲吐則不得寐在少陰則但欲寐引此以爲盛虛之別

少陰病飲食入口則吐心中溫溫欲吐復不能吐始得之手足寒衇遲者此胸中實不可下也當吐之若膈上有寒飲漧嘔者不可吐也當溫之宜四逆湯

【按】溫溫當是嗢嗢嗢嗢者乃吐飲之狀也

【注】此承上條欲吐不吐詳別衇證以明其治也飲食入口卽吐且心中嗢嗢欲吐復不能吐惡心不已非少陰寒虛吐也乃胸中寒實吐也故始得之衇遲者飲也遲者寒也而手足寒者乃胸中陽气爲寒飲所阻不能通於四肢也寒實在胸當因而越之故不可下也若膈上有寒飲但干嘔有聲而無物出此爲少陰寒虛之飲非胸中寒實之飲也故不可吐惟急溫之宜四逆湯或理中湯加丁香吳茱萸亦可也

【集注】程知曰此言少陰飲吐爲腎邪上逆當溫不當吐也欲吐不吐陰邪上逆之證也若始得病時邪未深入其手足但寒而不厥衇但遲而不沈細則爲邪實胸中寒尙在表屬於陽分當吐而不當下吐者有物嘔則無物兩者須辧若膈上有寒飲但見漧嘔而不能吐出則是陰寒上逆當溫而不當吐也曰急溫者明不溫則見厥逆無衇諸變證也程應旄曰寒在胸中法不可下而屬實邪但從吐法一吐而陽气得通吐法便是溫法若膈上有寒飲漧嘔者虛寒從下而上阻畱其飲於胸中究非胸中之病也直從四逆湯急溫其下可矣

少陰病衇微細沈但欲臥汗出不煩自欲吐至五六日自利復煩躁不得臥寐者死

【注】此發明上條互詳衇證失於急溫致變之義也衇微細沈但欲臥少陰寒也當無汗今反汗出不煩乃少陰亡陽也且自欲吐陰寒之邪上逆正當急溫失此不治因循至五六日加之自利復煩躁不得臥寐者此少陰腎中眞陽擾亂外越欲絕之死證此時卽溫之亦無及矣

【集注】方有執曰衇微沈細但欲臥少陰本病也汗出而不作煩熱無陽也欲吐經中之邪不退也自利藏病進也更復煩躁不得臥寐者陽欲絕而擾亂不寧也

程應旄曰今時論治者不至於惡寒踡臥四肢逆冷等證疊見則不敢溫不知證已到此溫之何及況諸證有至死不一見者則盍於本論中之要防一一申詳之少陰病衇必沈而微細論中首掲此蓋已示人以可溫之衇矣少陰病但欲臥論中又已示人以可溫之證矣汗出在陽經不可溫在少陰宜急溫論中又切示人以亡陽之故矣況復有不煩自欲吐陰邪上逆之證乎則眞武四逆誠不啻三年之艾矣乃不知預爲綢繆延緩至五六日前欲吐今且利矣前不煩今煩且躁矣前欲臥今不得臥矣陽虛擾亂陰盛轉加焉有不死者乎

少陰病二三日不已至四五日腹痛小便不利四肢沈重疼痛自下利者此爲有水气其人或欬或小便不利或下利或嘔者眞武湯主之

【注】論中心下有水气發熱有汗煩渇引飲小便不利者屬太陽中風五苓散證也發熱無汗漧嘔不渇小便不利者屬太陽傷寒小靑龍湯證也今少陰病二三日不已至四五日腹痛下利陰寒深矣設小便利是純寒而無水乃附子湯證也今小便不利或欬或嘔此爲陰寒兼有水气之證故水寒之气外攻於表則四肢沈重疼痛內盛於裏則腹痛自利也水气停於上焦胸肺則欬喘而不能臥停於中焦胃府則嘔而或下利停於下焦膀胱則小便不利而或少腹滿種種諸證總不外乎陰寒之水而不用五苓者以非表熱之飲也不用小靑龍者以非表寒之飲也故惟主以眞武湯溫寒以制水也

【集注】諭昌曰太陽篇中厥逆筋惕肉瞤而亡陽用眞武矣玆少陰之水濕上逆仍用眞武以鎭攝之可見太陽膀胱與少陰腎一藏一府同爲寒水府邪爲陽邪借用麻桂爲靑龍藏邪爲陰邪借用附子爲眞武

眞武湯方

茯苓【三兩】

芍藥【三兩】

生薑【三兩切】

白術【二兩】

附子【一枚炮去皮破八片】

右五味以水八升煮取三升去滓溫服七合日三服

若欬者加五味子半升細辛漧薑各一兩

若小便利者去茯苓

若下利者去芍藥加漧薑二兩

若嘔者去附子加生薑足前成半斤

【方解】小靑龍湯治表不解有水气中外皆寒實之病也眞武湯治表已解有水气中外皆寒虛之病也眞武者北方司水之神也以之名湯者賴以鎭水之義也夫人一身制水者脾也主水者腎也腎爲胃關聚水而從其類者倘腎中無陽則脾之樞機𨿽運而腎之關門不水𨿽欲行孰爲之主故水無主制泛溢妄行而有是證也用附子之辛熱壯腎之元陽而水有所主矣白術之苦燥建立中土而水有所制矣生薑之辛散佐附子以補陽溫中有散水之意茯苓之淡滲佐白術以健土制水之中有利水之道焉而尢妙在芍藥之酸斂加於制水主水藥中一以瀉木使子盜母虛得免妄行之患一以斂陽使歸根於陰更無飛越之虞孰謂寒陰之品無益於陽乎而昧者不知承制之理論中誤服靑龍發汗亡陽用此湯者亦此義也然下利減芍藥者以其陽不外散也加漧薑者以其溫中勝寒也水寒傷肺則咳加細辛漧薑者散水寒也加五味子者收肺气也小便利者去茯苓以其𨿽寒而水不能停也嘔者去附子倍生薑以其病非下焦水停於胃也所以不湏溫腎以行水祗當溫胃以散水佐生薑者功能止嘔也

【集解】程知曰白通通衇眞武皆爲少陰下利而設白通四證附子皆生用惟眞武一證熟用者蓋附子生用則溫經散寒炮熟則溫中去飲白通諸湯以通陽爲重眞武湯以益陽爲先故用藥有輕重之殊漧薑能佐生附以溫經生薑能資熟附以散飲也張璐曰按眞武湯方本治少陰病水飲內結所以首推術附兼茯苓生薑之運脾滲水爲務此人所易明也至用芍藥之微防非仲景不能蓋此證𨿽曰少陰本病而實緣水飲內蓄所以腹痛自利四肢疼重而小便反不利也若極虛極寒則小便必淸白無禁矣安有反不利之理哉此證不但眞陽不足眞陰亦必素虧或陰中伏有陽邪所致若不用芍藥固護其陰豈能勝附子之雄烈乎

病人身大熱反欲得衣者熱在皮膚寒在骨髓也身大寒反不欲近衣者寒在皮膚熱在骨髓也

【注】身體爲表蔵府爲裏此以內外分表裏也皮膚爲表骨髓爲裏六府爲表五藏爲裏此以身體之淺深藏府之陰陽分表裏也病人已病之人也身大熱謂通身內外皆熱三陽證也反欲得近衣者乃是假熱𨿽在皮膚之淺而眞寒實在骨髓之深陰極似陽證也身大寒謂通身內外皆寒三陰證也反不欲近衣者乃是假寒𨿽在皮膚之淺而眞熱實在骨髓之深陽極似陰證也

【按】此以人之苦欲測其寒熱眞假而定陰陽之證也當與少陰厥陰病論中表熱裏寒裏熱表寒衇滑而厥惡寒不欲近衣口燥咽干等條參防

【集注】成無己曰皮膚言淺骨髓言深皮膚言外骨髓言內身熱欲近衣表熱裏寒也身寒不欲近衣表寒裏熱也大抵表熱裏寒衇必沈遲裏熱表寒衇必滑數須當辧之

鄭重光曰皮膚者骨髓之外浮淺之分也骨髓者皮膚之內沈深之分也欲得近衣借外以禦內此眞寒也體有著而成忤不在衣之厚薄此假寒也不察人之苦欲何以測其眞寒眞熱而定標本乎

少陰病下利淸谷裏寒外熱手足厥逆衇微欲絕身反不惡寒其人面色赤或腹痛或漧嘔或咽痛或利止衇不出者通衇四逆湯主之

【注】少陰腎也腎象乎坎一陽陷於二陰之中二陰若盛則一陽必衰陰邪始得內侵陽因之而外越也下利淸谷手足厥冷衇防欲絕裏陰盛極也身反不惡寒面色反赤其外反熱格陽於外也故𨿽有腹痛漧嘔咽痛等證亦當仿白通湯之法加蔥於四逆湯中以消其陰而復其陽可也

【集注】程應旄曰熱因寒格無論腹痛漧嘔咽痛皆下利中格陽之證卽使利止而衇仍前欲絕不出亦不得謂裏寒已退輒妄治其外熱也須循四逆湯例消陰翳於下部但加蔥白宣陽气於下焦使陽气通而衇亦出始爲眞愈

林瀾曰格拒格也亦曰隔陽陰陽隔離也又曰戴陽浮於上如戴也夫眞寒入裏陰气未有不盛者然其劇不過陽愈微陰愈盛耳

通衇四逆湯方

甘艸【二兩炙】

漧薑【三兩彊人可四兩】

附子【大者一枚生用去皮破八片】

右三味以水三升煮取一升二合去滓分溫再服其衇卽出者愈

面色赤者加蔥九莖

腹中痛者去蔥加芍藥二兩

嘔者加生薑二兩

咽痛者去芍藥加桔梗一兩

利止衇不出者去桔梗加人參二兩

病皆與方相應者乃服之

【方解】論中扶陽抑陰之劑中寒陽微不能外達主以四逆中外俱寒陽气虛甚主以附子陰盛於下格陽於上主以白通陰盛於內格陽於外主以通衇是則可知四逆運行陽气者也附子溫補陽气者也白通宣通上下之陽者也通衇通達內外之陽者也今衇微欲絕裏寒外熱是腎中陰盛格陽於外故主之也倍漧薑加甘艸佐附子易名通衇四逆湯者以其能大壯元陽主持中外共招外熱返之於內蓋此時生气已離亡在俄頃若以柔緩之甘艸爲君何能疾呼外陽故易以漧薑然必加甘艸與漧薑等分者恐渙澷之餘姜附之猛不能安養元气所謂有制之師也若面赤者加蔥以通格上之陽腹痛者加芍藥以和在裏之陰嘔逆者加生薑以止嘔咽痛者加桔梗以利咽利止衇不出气少者俱倍人參以生元气而復衇也

少陰病吐利手足不逆冷反發熱者不死衇不至者灸少陰七壯

【注】少陰吐利法當逆冷今不逆冷反發熱者是陽未衰故曰不死若衇不至𨿽有外熱恐是假熱須防陽脫宜急灸少陰速通其陽則衇可復也

【集注】程知曰前條通衇四逆湯是裏寒外熱手足逆冷而衇不至者也此條用灸法是裏寒外熱手足不逆冷而衇不至者也少陰動衇在足內踝

諭昌曰前條背惡寒之證灸後用附子湯陰寒內凝非一灸所能勝也此條手足反熱祗是陰內陽外故但灸本經引之內入不必更用溫藥也汪琥曰經云腎之原出於太谿灸少陰七壯當灸太谿二宂在內踝後跟骨動衇陷中

少陰病吐利手足逆冷煩躁欲死者吳茱萸湯主之【注】名曰少陰病主厥陰藥者以少陰厥陰多合病證同情異而治別也少陰有吐利厥陰亦有吐利少陰有厥逆厥陰亦有厥逆少陰有煩躁厥陰亦有煩躁此合病而證同者也少陰之厥有微甚厥陰之厥有寒熱少陰之煩躁則多躁厥陰之煩躁則多煩蓋少陰之病多陰盛格陽故主以四逆之姜附逐陰以回陽也厥陰之病多陰盛郁陽故主以吳茱萸之辛烈迅散以通陽也此情異而治別者也今吐而不吐蚘手足厥冷故以少陰病名之也蓋厥冷不過肘膝多煩而躁欲死故屬厥陰病主治也所以不用四逆湯而用吳茱萸湯也

【集注】程知曰吐利陰邪在裏上干脾胃也厥冷陽不溫於四肢也煩而躁則陰盛之極至於陽气暴露擾亂不寧也證至此防瀕危矣非茱茰之辛溫無以降陰气之上逆非人參姜棗之甘溫無以培中土而制腎邪也躁煩與煩躁亦有別躁者陰躁煩者陽煩躁煩者言自躁而煩是陰邪已外逼也煩躁者言自煩而躁是陽气猶內爭也其輕重淺深之別學者宜詳審之

程應旄曰溫法原爲陰寒而設故眞寒類多假熱凡陰盛格陽陰證似陽等皆少陰蠱惑人耳目處須從假處勘出眞來方不爲之牽制如吐利而見厥冷是胃陽衰而腎陰並入也誰不知爲寒者顧反見煩躁欲死之證以誑之是皆陽被陰拒而置身無地故有此象吳茱萸湯挾木力以益火勢則土得溫而水寒卻矣

吳茱萸湯方

吳茱萸【一升】

人參【三兩】

生薑【一兩】

大棗【十二枚】

右四味以水七升煮取二升溫服七合日三服

【集解】羅天益曰仲景之法於少陰則重固元陽於厥陰則重固生气厥陰肝木𨿽爲兩陰交盡而一陽之眞气實起其中此之生气一虛則三陰濁气直逼中上不惟本經諸證悉具將陽明之健運失職以致少陰之眞陽浮露而吐利厥逆煩躁欲死食穀欲嘔種種叢生矣吳茱萸得東方震气辛苦大熱能達木郁直入厥陰降其陰盛之濁气用以爲君人參秉中和正气甘溫大補能接天眞挽回性命升其垂絕之生气用以爲臣佐姜棗和胃而行四末斯則震坤合徳木土不害一陽之妙用成而三陰之間無非生生之气矣諸證有不退者乎方有執曰吐則傷陽利則損陰厥冷者陰損而逆也煩躁者陽傷而亂也茱萸辛溫散寒暖胃而止嘔人參甘溫益陽固本而補中大棗助胃益脾生薑嘔家聖藥故四物者爲溫中降逆之所湏也

少陰病吐利躁煩四逆者死

【注】此承上條互明其義以別可治不可治也此條吐利煩躁厥逆皆與上條同一用吳茱萸湯治之一曰死不治者何也蓋以少陰煩躁多躁少煩躁者陰也厥陰煩躁多煩少躁煩者陽也厥陰手足厥冷不過肘膝微陽未絕故可治也少陰四肢逆冷不能回溫獨陰不化故曰死也

【集注】程應旄曰由吐利而躁煩陰陽離脫而擾亂可知加之四逆其陽絕矣不死何待使早知溫中寧有此乎

張璐曰此條與上條不殊何彼可治而此不可治耶必是已用溫中不愈轉加躁煩故主死耳

少陰病惡寒身踡而利手足厥冷者不治

【注】此互詳上條手足逆冷不治之義也惡寒身踡而臥𨿽系少陰證而不至於死若下利不止手足逆冷不回是有陰無陽卽不吐利躁煩亦不可治也

【集注】諭昌曰陰盛無陽卽用四逆等法回陽气於無何有之鄕其不能回者多矣故曰不治

少陰病四逆惡寒而身踡衇不至不煩而躁者死【注】此總承上三條以明不治之死證也四逆謂四肢逆冷過肘膝而不回也表陽虛故惡寒也陰主屈故踡臥不伸也衇不至則生气已絕若有煩無躁是尙有可回之陽今不煩而躁則是有陰無陽故曰死也

【集注】程應旄曰諸陰邪具見而衇又不至陽先絕矣不煩而躁陰無附將自盡也經曰陰气者靜則神藏躁則消亡蓋躁則陰藏之神外亡也亡則死矣使早知復衇以通陽寧有此乎

少陰病下利衇微濇嘔而汗出必數更衣反少者當溫其上灸之

【注】衇微陽虛也濇血少也必數更衣者下利勤也反少者欲下而反少也卽今之陽虛血少裏急後重下利病也嘔而汗出者陰盛於內上逆而作嘔也陽虛失護故汗出也當溫其上宜灸之

【集注】程應旄曰少陰病下利陽微可知乃其衇微而且澁則不但陽微而陰且竭矣陽微故陰邪逆上而嘔陰竭故汗出而勤努責一法之中旣欲助陽兼欲護陰則四逆附子輩俱難用矣惟灸頂上百防穴以溫之旣可代姜附軰之助陽而行上更可避姜附輩之辛竄而燥下故下利可止究於陰血無傷可見病在少陰不可以難用溫者遂棄夫溫也汪琥曰按此條論仲景不言當灸何宂衇經云灸厥陰兪常器之曰灸太衝皆誤郭雍曰灸太谿𨿽系少陰經穴亦誤仲景曰宜溫其上方有執曰上謂頂百防穴是也圖經云一名三陽五防在前頂後一寸五分頂中央原治小兒脫肛久不差可灸七壯此條亦灸之者升舉其陽以調夫陰也

少陰病下利止而頭時時自冒者死

【注】少陰病利止若胃和能食神淸气爽是爲欲愈也今利止頭時時昬冒不省是气脫神去故下利𨿽止仍主死也

【集注】方有執曰頭俗謂昬暈也諸陽在頭下利止而頭者陽無依附浮越於外神气散亂故時時自冒也死可知矣

張錫駒曰此條死證全在頭自冒上防出若利止而頭不不冒此中已和矣安能死乎

張璐曰人身陰陽相爲依附者也陰亡於下則諸陽之上聚於頭者紛然而動所以頭時時自冒陽脫於上而主死也可見陽回利止則生陰盡利止則死矣

汪琥曰下利止則病當愈今者反爲死非陽回而利止乃陽脫而利盡也

少陰病六七日息髙者死

【注】少陰病但欲寐息平气和順也今息髙气促逆也凡病臥而息髙气促者多死

【集注】諭昌曰六七日字辧證最細蓋經傳少陰而息髙與二三日太陽作喘之表證迥殊也

程知曰腎爲生气之源息髙則眞气散走於胸中不能復歸於气海故主死也

程應旄曰夫肺主气而腎爲生气之源蓋呼吸之門也關系人之死生者最鉅息髙者生气已絕於下而不復納故遊息僅呼於上而無所吸也死𨿽成於六七日之後而機自兆於六七日之前旣值少陰受病何不豫爲固護預爲隄防致令眞陽渙散而無可復返乎凡條中首旣諄諄禁汗繼卽急急重溫無非見及此耳

魏荔彤曰七日之久息髙气逆者與時時自冒同一上脫也一冒而陽升不返一息髙而气根已鏟同一理而分見其證者也故仲景俱以死期之

少陰病衇細沈數病爲在裏不可發汗

【注】少陰病但欲寐若衇細沈微是邪從寒化也今衇細沈數乃邪從熱化也卽有發熱亦是轉屬陽明非若前所言少陰病始得之反發熱衇沈不數宜麻黃附子細辛湯發汗者可比也故曰病爲在裏不可發汗

【集注】程知曰言熱邪在裏有發汗之禁也少陰之衇微細其常也乃沈而加之以數正爲熱邪在裏之徵發汗則動經而增燥熱有奪血之變矣

鄭重光曰衇細沈而數里有伏陽矣故曰病爲在裏乃熱邪傳裏之證斷不可發汗發汗則動經气而有亡血之變少陰發熱衇沈是病爲在表以無裏證故可發汗若衇浮而遲表熱裏寒下利淸谷是遲爲無陽病爲在裏又不得以浮爲在表而發汗也要知陰中有陽沈亦可汗陽中有陰浮亦當溫此條衇細沈數數則爲熱沈爲在裏此陽邪入裏故以發汗而示戒也

少陰病但厥無汗而彊發之必動其血未知從何道出或從口鼻或從目出者是名下厥上竭爲難治

【注】此條申明彊發少陰熱邪之汗則有動血之變也少陰病衇細沈數加之以厥亦爲熱厥陰本無汗卽使無汗亦不宜發汗若發其汗是爲彊發少陰熱邪之汗也不當發而彊發之益助少陰之熱炎炎沸騰必動其本經之血或從口或從目出是名下厥上竭下厥者少陰熱厥於下也上竭者少陰血竭於上也故爲難治

【集注】張璐曰彊責少陰汗而動其血勢必逆行而上出陽竅以發汗皆陽藥故也

程應旄曰五液皆主於腎彊發少陰之汗周身之气皆逆血隨奔气之促逼而見故不知從何道而出也

沈明宗曰少陰病但厥無汗其病在裏當以四逆散和陰散邪其病自退而厥自愈矣豈可彊發其汗耶

魏荔彤曰厥而有汗乃內寒廹陽外亡之象故爲寒化陰邪無汗而厥則熱邪伏於裏而不外越邪熱內耗也斯可議爲熱化陽邪無疑矣

少陰病欬而下利譫語者被火气刼故也小便必難以彊責少陰汗也

【注】少陰屬腎主水者也少陰受邪不能主水上攻則欬下攻則利邪從寒化眞武湯證也邪從熱化豬苓湯證也今被火气刼汗則從熱化而轉屬於胃故發譫語津液內竭故小便難是皆由彊發少陰之汗故也欲救其陰白虎豬苓二湯擇而用之可耳

【集注】方有執曰彊責謂過求也小便與汗皆血液也少陰少血刼汗奪血則小便爲之涸竭故難也

少陰病下利六七日欬而嘔渇心煩不得眠者豬苓湯主之

【注】凡少陰下利淸谷欬嘔不渇屬寒飲也今少陰病六七日下利黏穢欬而嘔渇煩不得眠是少陰熱飲爲病也飲熱相摶上攻則欬中攻則嘔下攻則利熱耗津液故渇熱擾於心故煩不得眠宜豬苓湯利水滋燥飲熱之證皆可愈矣

【集注】趙嗣眞曰少陰欬而下利嘔渇心煩不眠及厥陰下利欲飲水者是皆傳邪之熱衇必沈細數故以黃連滑石等淸利之其少陰自利而渇欲吐不吐心中煩但欲寐小便色白者是本經陰邪之寒也衇必沈微故以附子漧薑溫之

汪琥曰下利欬而嘔渇心煩不得眠焉知非少陽陽明之病然少陽陽明若見此證爲裏實衇必大而長此病衇必微細故知其爲少陰之病無疑也

林瀾曰下利則邪並於下矣其嘔而且欬何也蓋至六七日渇而心煩不眠則傳邪之上客者又盛渇則必恣飲多飲必停水是邪熱旣不能觧而水蓄之證復作也熱邪傳陷之下利非陰寒吐利並作之可比嘔而渇者蓋先嘔後渇爲邪欲解先渇後嘔多爲水停況又有水寒射肺爲欬之可兼察乎以是知必有挾飲於內耳

沈明宗曰黃連阿膠湯之心煩不得眠較此條頗同而治異何也蓋此條乃少陰風熱轉入陽明而致下利故以豬苓湯驅水邪還從膀胱而去急救胃中津液爲主彼條之心煩不得眠而無下利乃腎水枯少故用黃連阿膠湯滋陰淸火急救腎陰爲主也

魏荔彤曰欬而咽不痛渇而口不幹則知邪𨿽爲傳經而入之熱帷其有水飲相混故熱勢不能甚肆其猛烈𨿽上衝爲欬嘔而不致咽痛隔阻正津爲口渇而不致漧燥兼以心煩不得眠於少陰但欲寐陰證中見陽證豈非傳經之熱兼水濕者乎其所以不發黃者以少陰病原有下利濕不能畱熱不能蓄故也由此觀之熱邪兼水飲昭然矣

少陰病四逆其人或欬或悸或小便不利或腹中痛或泄利下重者四逆散主之

【注】凡少陰四逆𨿽屬陰盛不能外溫然亦有陽爲陰鬱不得宣達而令四肢逆冷者故有或欬或悸或小便不利或腹中痛泄利下重諸證也今但四逆而無諸寒熱證是旣無可溫之寒又無可下之熱惟宜疏暢其陽故用四逆散主之

【集注】李中梓曰按少陰用藥有陰陽之分如陰寒而四逆者非姜附不能療此證𨿽云四逆必不甚冷或指頭微溫或衇不沈微乃陰中涵陽之證惟气不宣通是以逆冷故以柴胡涼表芍藥淸中此本肝膽之劑而少陰用之者爲水木同源也以枳實利七衝之門以甘艸和三焦之气气機宣通而四逆可痊矣

程知曰蓋傷寒以陽爲主四逆有陰進之象下之則陽益陷而不出故經謂諸熱邪傳經至於手足逆冷最難辧認謂爲寒深於裏則無衇微欲絕之象謂爲熱深於裏則無煩渇之證蓋祗是熱邪入結於裏而陽气不得順行於四肢也此證當用和解不當用寒下故經中用劑之輕少者無如此方則其輕緩解散之義可見矣

程應旄曰初得之四逆固非熱證亦非深寒欬悸而或小便不利旣似乎水蓄腹痛泄利又似乎寒凝其中更兼下重一證得母气滯在趺陽而經絡失宣通也耶

汪琥曰四逆散乃陽邪傳變而入陰經是解傳經之邪非治陰寒也凡陽熱之極六衇細弱語言輕微神色懶靜手足淸溫有似陰證而大便結小便數齒燥舌胎其熱已伏於內必發熱也若用熱藥則內熱愈熾用涼藥則熱被寒束而不得散法惟宜和表解肌疏通气血而裏熱自除此仲景四逆散所由設也

四逆散方

甘艸【炙】

枳實【破水漬炙幹】

柴胡

芍藥

右四味各十分搗篩白飲和服方寸匕日三服欬者加五味子漧薑各五分並主下利

悸者加桂枝五分

小便不利者加茯苓五分

腹中痛者加附子一枚炮令折

瀉利下重者先以水五升煮薤白三升煮取三升去滓以散三方寸匕內湯中煮取一升半分溫再服

【方解】方名四逆散與四逆湯均治手足逆冷但四逆湯治陰邪寒厥此則治陽邪熱厥熱厥者三陽傳厥陰合病也太陽厥陰麻黃升麻湯甘艸漧薑湯證也陽明厥陰白虎湯大承气湯證也此則少陽厥陰故君柴胡以疎肝之陽臣芍藥以瀉肝之陰佐甘艸以緩肝之气使枳實以破肝之逆三物得柴胡能外走少陽之陽內走厥陰之陰則肝膽疎泄之性遂而厥可通也或欬或下利者邪飲上下爲病加五味子漧薑溫中以散飲也或悸者飲停侮心加桂枝通陽以益心也或小便不利者飲蓄膀胱加茯苓利水以飲也或腹中痛者寒凝於裏加附子溫中以定痛也或瀉利下重者寒熱鬱結加薤白開結以疏寒熱也

【集解】方有執曰人之四肢溫和爲順故以不溫和爲逆但不溫和而未至於厥冷則熱猶未深入也故用柴胡以解之枳實以瀉之芍藥以收之甘艸以和之也

少陰病下利若利自止惡寒而踡臥手足溫者可治【注】少陰病惡寒厥冷下利不止者陰寒盛也今下利能自止手足能自溫𨿽見惡寒踡臥乃陰退陽回之兆故曰可治

【集注】程應旄曰少陰病下利而利自止則陰寒亦得下祛而又不致於脫𨿽有惡寒踡臥不善之證但使手足溫者陽气有挽回之機故可溫而救之也沈明宗曰手足溫者乃眞陽未離急用白通四逆之類溫經散寒則邪退而眞陽復矣故曰可治

少陰病惡寒而踡時自煩欲去衣被者可治

【注】少陰病惡寒而踡陰寒證也若時自煩欲去衣被者此陽回陰退之徵故曰可治

少陰病得之二三日以上心中煩不得臥黃連阿膠湯主之

【注】此承上條以出其治也少陰病得之二三日以上謂或四五日也言以二三日少陰之但欲寐至四五日反變爲心中煩不得臥且無下利淸谷欬而嘔之證知非寒也是以不用白通湯非飲也亦不用豬苓湯乃熱也故主以黃連阿膠湯使少陰不受燔灼自可愈也

【集注】程知曰二三日邪在少陰四五日已轉屬陽明故無嘔利厥逆諸證而心煩不得臥者是陽明之熱內擾少陰故不欲寐也當以解熱滋陰爲主治也

黃連阿膠湯方

黃連【四兩】

黃芩【二兩】

芍藥【二兩】

雞子黃【二枚】

阿膠【三兩】

右五味以水六升先煮三物取二升去滓內膠烊盡小冷內雞子黃攪令相得溫服七合日三服

【集解】柯琴曰此少陰之瀉心湯也凡瀉心必借連芩而引有陰陽之別病在三陽胃中不和而心下痞鞕者虛則加參甘補之實則加大黃下之病在少陰而心中煩不得臥者旣不得用參甘以助陽亦不得用大黃以傷胃也故用芩連以直折心火用阿膠以補腎陰雞子黃佐芩連於瀉心中補心血芍藥佐阿膠於補陰中斂陰气斯則心腎交合水升火降是以扶陰瀉陽之方而變爲滋陰和陽之劑也是則少陰之火各歸其部心中之煩不得眠可除矣經曰陰平陽祕精神乃治斯方之謂歟

少陰病下利咽痛胸滿心煩豬膚湯主之

【注】身溫腹滿下利太陰證也身寒欲寐下利少陰證也身熱不眠咽痛熱邪也身寒欲寐咽痛寒邪也今身寒欲寐下利咽痛與胸滿心煩之證並見是少陰熱邪也少陰之衇循喉嚨其支者從肺出絡心注胸中是以少陰之熱邪上逆則所過之處無不病也以豬膚湯主之解少陰上焦之熱兼止下焦之利也

【集注】諭昌曰下利咽痛胸滿心煩此少陰熱邪充斥上下中間無所不到寒下之藥不可用矣故立豬膚湯一法也蓋陽微者用附子溫經陰竭者用豬膚潤燥溫經潤燥中同具散邪之義也

豬膚湯方

豬膚一【斤】

右一味以水一斗煮取五升去滓加白蜜一升白粉五合熬香和令相得溫分六服

【方解】豬膚者乃革外之膚皮也其體輕其味鹹輕則能散鹹則入腎故治少陰咽痛是於解熱中寓散之意也

【集解】成無已曰豬水畜也其气先入腎解少陰之客熱加蜜以潤燥除煩白粉以益气斷利也

少陰病二三日咽痛者可與甘艸湯不差與桔梗湯【注】少陰病二三日咽痛無他證者乃少陰經客熱之微邪可與甘艸湯緩瀉其少陰之熱也若不愈者與桔梗湯卽甘艸湯加桔梗以開郁熱不用苦寒者恐其熱郁於陰經也

【集注】諭昌曰用甘艸者和緩其勢用桔梗者開提其邪也此在二三日他證未具故可用之若五六日則少陰之下利嘔逆諸證皆起此法又未可用矣

甘艸湯方

甘艸【二兩】

右一味以水三升煮取一升半去滓溫服七合日二服

桔梗湯方

桔梗【一兩】

甘艸【二兩】

右二味以水三升煮取一升去滓溫分再服

少陰病咽中痛半夏散及湯主之

【注】少陰病咽痛者謂或左或右一處痛也咽中痛者謂咽中皆痛也較之咽痛而有甚焉甚則涎纒於咽中故主以半夏散散風邪以逐涎也

【集注】方有執曰此以風邪熱甚痰上壅而痺痛者言也故主之以桂枝袪風也佐之以半夏消痰也和之以甘艸除熱也三物者是又爲咽痛之一治法也

半夏散及湯方

半夏【洗】

桂枝

甘艸【灸各等分】

右三味各別搗篩已合治之白飲和服方寸匕日三服若不能散服者以水一升煎七沸內散兩方寸匕更煮三沸下火令小冷少少咽之半夏有毒似不當散服

少陰病咽中傷生瘡不能語言聲不出者苦酒湯主之【注】少陰病咽痛不愈若劇者咽中爲痛所傷漸乃生瘡不能言語聲音不出所必然也以苦酒湯主之用半夏滌涎蛋淸斂瘡苦酒消腫則咽淸而聲出也

【集注】程知曰咽痛忌汗忌寒下故甘艸桔梗苦酒三方皆用和解之法惟半夏散及湯在前條爲辛散溫解之法也

苦酒湯方

半夏【洗破如棗核大十四枚】雞子【一枚去黃內上苦酒著雞子殻中】

右二味內半夏著苦酒中以雞子殻置刀環中安火上令三沸去滓少少含咽之不差更作三劑

【集解】李杲曰大抵少陰多咽傷咽痛之證古方用醋煮雞子主咽喉失音取其酸收固所宜也半夏辛燥何爲用之蓋少陰多寒證取其辛能發散一發一斂遂有理咽之功也

程知曰按卵白象天卵黃象地前黃連阿膠湯用雞子黃義取入腎滋陰此苦酒湯用雞子白義取入肺潤瘡也

少陰病八九日一身手足盡熱者以熱在膀胱必便血也

【注】邪傳少陰不從陰化而見寒證亦不從陽化而見熱證是其人腎气素充所以藏𨿽受邪畱連八九日仍復傳府外散也太陽主表故一身手足盡熱若熱還衛分非汗不解熱還榮分非衂不解熱甚於上則頭痛目瞑衂血熱甚於下則腹痛尿難便血理必然也凡熱少血多瘀成血畜熱多血少熱廹其血血不得畜今爲少陰邪熱復轉膀胱而傷榮分廹走下竅故便血也

【集注】程知曰前少陰病手足不逆冷反發熱者不死陽未全虧也此八九日一身及手足盡熱陰盛於裏也

張璐曰少陰病難於得熱熱則陰盡陽復故少陰篇中謂手足不逆冷反發熱者不死然病至八九日陰邪內解之時反一身手足盡熱少陰必無此證當是藏邪轉府腎移熱於膀胱以膀胱主表故一身及手足盡熱也膀胱之血爲少陰之熱所逼其趨必出陰竅以陰主降故也

少陰病二三日至四五日腹痛小便不利下利不止便膿血者桃花湯主之

【注】少陰病二三日無陰邪之證至四五日始腹痛小便不利乃少陰陽邪攻裏也若腹痛口燥咽漧而從燥化則爲可下之證矣今腹痛小便不利是熱瘀於裏水無出路勢必下廹大腸而作利也倘利久熱傷其榮榮爲火化血腐爲膿則爲可淸之證也今下利晝夜不止而便膿血則其熱已隨利減而下焦滑脫可知矣故以桃花湯主之益中以固脫也

【集注】成無巳曰要略云陽證內熱則溢出鮮血陰證內寒則下紫黒如豚肝也

諭昌曰治下必先固中中气不下墜則滑脫無源而自止注家見用漧薑謂是寒邪傷胃不知熱邪挾少陰之气塡塞胃中故少佐漧薑之辛以散之也

程知曰此下利膿血之治法也腹痛小便不利少陰熱邪也而下利不止便膿血則證爲傷血且有中气下脫之虞矣故用桃花湯固腸止利也魏荔彤曰此證乃熱在下焦而燻蒸中焦使气化因熱郁而不行大便因熱盛而自利也久而下利不止將腸胃穢濁之物如膿帶血盡隨大便而下熱一日不消利一日不止也

沈明宗曰此邪挾內濕凝滯血分則便膿血也

桃花湯方

赤石脂【一斤一半全用一半篩末】漧薑【一兩】

糯米【一升】

右三味以水七升煮米令熟去滓溫服七合內赤石脂末方寸匕日三服若一服愈余勿服

【方解】少陰寒邪多利淸谷少陰熱邪多便膿血日久不止關門不固下焦滑脫矣此方君以體膏性濇之石脂養腸以固脫佐以味甘多液之糯米益气以滋中則𨿽下利日久中虛液枯未有不愈者也其妙尢在用漧薑少許其意不在溫而在散火郁借此以開膿血無由而化也若一服愈余勿服以其粘濇之性甚也

少陰病下利便膿血者桃花湯主之

【注】少陰病諸下利用溫者以其證屬虛寒也此少陰下利便膿血者是熱傷榮也而不徑用苦寒者蓋以日久熱隨血去腎受其邪關門不固也故以桃花湯主之

少陰病下利便膿血者可刺

【注】少陰病下利便膿血用桃花湯不止者熱瘀於陰分也則可刺本經之穴以泄其熱熱去則膿血自止矣

【集注】張璐曰先下利日久而後便膿血則用桃花湯若不先下利而下利便膿血則可刺經穴若刺經穴不愈則當從事白頭翁湯設更咽干心煩不得眠則又湏黃連阿膠湯爲合法也

林瀾曰刺者瀉其經气而宣通之也下利便膿血旣主桃花湯矣此復云可刺者如痞證利不止復利其小便與五苓散以救石脂禹餘糧之窮故此一刺亦以輔桃花湯之所不逮也

少陰病得之二三日口燥咽漧者急下之宜大承气湯【注】邪至少陰二三日卽口燥咽漧者必其人胃火素盛腎水素虧當以大承气湯急瀉胃火以救腎水若復遷延時日腎水告竭其陰必亡𨿽下無及矣

【集注】成無己曰與大承气湯急下之以全腎何也經云三陰經受病已入於府者可下而已則是上條少陰病乃入府證也少陰邪熱已轉屬於府胃府實熱消灼腎水故口燥咽漧用大承气以瀉府而實熱自除且少陰之藏本腎屬水胃府屬土瀉土所以救水也

方有執曰口燥咽漧者少陰之衇循喉嚨挾舌本邪熱客於其經而腎水爲之枯竭也然水漧則土燥土燥則水愈幹所以急於下也

張璐曰按少陰急下三證一屬傳經熱邪亢極一屬熱邪轉入胃府一屬溫熱發自少陰皆刻不容緩之證故當急救欲絕之腎水與陽明急下三法同源異派

汪琥曰少陰病得之二三日者非才得病二三日卽口燥咽漧謂少陰口燥咽漧之病已得之二三日也

少陰病自利淸水色純靑心下必痛口漧燥者急下之宜大承气湯

【注】少陰病自利淸水謂下利無糟粕也色純靑謂所下者皆污水也下無糟粕純是污水此屬少陰實熱所以心下必痛口燥咽漧其爲少陰急下之證無疑矣故當急下之宜大承气湯

【集注】程知曰陽邪熱結口必漧燥設系陰邪口中和而不燥矣故宜急下之以救陰也

沈明宗曰邪傳陽明必俟大便堅鞕而攻下者廼未傷胃中津液之謂此利淸水因少陰邪熱熾盛乘逼胃中津液頃刻勢已濱危不得不以通因通用急奪而救胃腎將絕之陰也

少陰病六七日腹脹不大便者急下之宜大承气湯【注】少陰病六七日腹脹不大便者蓋因其人陽气素盛胃有宿食故也所以傳邪已入少陰復轉屬陽明而成胃實故宜大承气湯急下之也

【集注】張璐曰少陰之證自利者最多虛寒則下利淸穀虛熱則下利膿血故多用溫補傳經陽邪內結則自利純靑水溫熱病則自利煩渇並宜下奪淸熱此以六七日不大便而腹脹可見邪熱轉歸陽明而爲胃實之證所以宜急下也

少陰中風衇陽微陰浮者爲欲愈

【注】少陰中風衇若見陽浮陰弱乃風邪傳入少陰則是其勢方盛未易言愈今陽衇反微陰衇反浮陽微則外邪散而表气和陰浮則裏气勝而邪外出故爲欲愈也

少陰病欲解時從子至寅上

【注】子丑寅陽生漸長之也病在少陰而解於陽生之際所謂陽進則陰退陰得陽而邪自解也少陰所重在眞陽從可見矣

音切

踡【音拳】

禦纂醫宗金鑑卷七﹤子部﹐醫家類﹐禦纂醫宗金鑑﹥

欽定四庫全書

禦纂醫宗金鑑卷八

訂正仲景全書傷寒論注厥陰全篇目錄

烏梅丸

當歸四逆湯

當歸四逆加吳茱萸生薑湯

白頭翁湯

禦纂醫宗金鑑卷八目錄

欽定四庫全書

禦纂醫宗金鑑卷八

訂正仲景全書傷寒論注

辧厥陰病衇證並治全篇

厥陰者陰盡陽生之藏與少陽爲表裏者也故其爲病陰陽錯雜寒熱混淆邪至其經從化各異若其人素偏於熱則邪從陽化故消渴气上撞心心中疼熱蚘厥口爛咽痛喉痺癰膿便血等陽證見矣若其人素偏於寒則邪從陰化故手足厥冷衇微欲絕膚冷藏厥下利除中等陰證見矣所以少陽不解傳變厥陰而病危厥陰病衰轉屬少陽爲欲愈陰陽消長大伏危機玆以陰陽從化厥熱勝復之微防詳發於篇中俾臨證者診治有要道焉

厥陰之爲病消渴气上撞心心中疼熱饑而不欲食食則吐蚘下之利不止

【注】此條總言厥陰爲病之大綱也厥陰者爲陰盡陽生之藏邪至其經從陰化寒從陽化熱故其爲病陰陽錯雜寒熱混淆也消渴者飲水多而小便少乃厥陰熱化而耗水也厥陰之衇起足大指循股內入陰中環陰器抵少腹貫心膈其注肺熱邪循經上逆膈中故气上撞心心中疼熱也饑而不欲食者非不食也因食則動蚘而吐故𨿽饑而不欲食食則吐蚘也夫消渴多飲饑不能食則胃中所有者但水與熱耳若更以厥陰熱气挾蚘撞疼誤認爲轉屬陽明之實痛而下之則胃愈虛必下利不止矣

【集注】成無己曰邪自太陽傳至太陰則腹滿而嗌亁未成渴也至少陰則口燥舌亁而渴未成消也至厥陰則成消渴者以勢甚能消水故也又張卿子云嘗見厥陰消渴數證舌盡紅赤厥冷衇微渴甚服白虎黃連等湯皆不能救蓋厥陰消渴皆寒熱錯雜之邪非純陽亢熱之證可比也

魏荔彤曰此申解厥陰傳經熱邪爲患歷舉其證以禁誤下也傷寒之邪傳入少陰爲裏中之裏及自少陰傳厥陰又爲三陰之極盡處矣陰盡處受邪無所復傳卻同少陽爲升降之出路少陽無下法厥陰陰邪亦無下法下之爲誤可知矣首標消渴二字凡熱必渴而寒濕隔阻正气亦有渴者然其渴𨿽欲飲水必不能多未有渴而飲飲而仍渴隨飲隨消隨渴若是者則消渴爲傳經之熱邪傳入厥陰無疑也

厥陰病渴欲飲水少少與之愈

【注】厥陰病渴欲飲水者乃陽回欲和求水自滋作解之兆當少少與之以和其胃胃和汗出自可愈也若多與之則水反停漬入胃必致厥利矣

【集注】張璐曰陽气將復故欲飲水而少少與之者蓋陰邪方欲解散陽气尙未歸復若恣飲不消反有停蓄之患矣

汪琥曰厥陰有消渴一證不言自愈者蓋熱甚而津液消爍𨿽飲水不能勝其燥烈乃邪气深入未愈之徵也而此條之渴欲飲水與之愈者蓋其熱非消渴之比乃邪气向外欲解之機也兩者自是不同

傷寒厥而心下悸宜先治水當服茯苓甘艸湯卻治其厥不爾水漬入胃必作利也

【按】厥而心下悸者之下當有以飲水多四字若無此四字乃陰盛之厥悸非停水之厥悸矣何以卽知是水而曰宜先治水耶

【注】傷寒厥而心下悸者不渴引飲乃陰盛之厥悸也若以飲水多乃停水之厥悸也故宜先治水卻治其厥當與茯苓甘艸湯卽桂枝甘艸湯加茯苓生薑也桂枝甘艸補陽虛也佐生薑外散寒邪則厥可回矣君茯苓內輸水道則悸可安矣此先水後厥之治也蓋停水者必小便不利若不如是治之則所停之水漬入胃中必作利也

【按】傷寒太陽篇汗出表未和小便不利此條傷寒表未解厥而心下悸二證皆用茯苓甘艸湯者蓋因二者見證𨿽不同而裏無熱表未和停水則同也故一用之諧和榮衛以利水一用之解表通陽以利水無不可也此證𨿽不曰小便不利而小便不利之意自在若小便利則水不停而厥悸屬陰寒矣豈宜發表利水耶

【集注】方有執曰金匱雲水停心下甚則悸者是悸爲水甚而厥則寒甚也寒無象而水有形水去則寒消而厥亦愈入胃者水能滲土也

諭昌曰太陽篇中飲水多者心下必悸故此厥而心下悸者明系飲水所致所以乘其水未漬胃先用茯苓甘艸湯治水以淸下利之源後廼治厥庶不致厥與利相因耳

程應旄曰寒因水停而作厥者其證以心下悸爲驗厥陰有此多因消渴得之水其本也寒其標也不先水而先厥且防水漬入胃敢下之乎

汪琥曰厥而心下悸者眀系飲水多寒飲畱於心下胸中之陽不能四布故見厥此非外來之寒比也故法宜先治水須與茯苓甘艸湯而治厥之法卽在其中矣蓋水去則厥自除也不爾者謂不治其水則水漬下入於胃必作利也

吳人駒曰气衇流行不循常道是爲悖逆名之曰厥但厥有痰實寒熱气水之不同此因於水者也水气不循故道則水之寒气上乘於心而爲悸故治水卽所以去悸而厥亦回設或不然則水之甚者其土沮洳因爲之利矣

傷寒衇微而厥至七八日膚冷其人躁無暫安時者此爲藏厥非蚘厥也蚘厥者其人當吐蚘今病者靜而復時煩者此爲藏寒蚘上入其膈故煩須臾復止得食而嘔又煩者蚘聞食臭出其人當自吐蚘蚘厥者烏梅丸主之又主久利

【按】此爲藏寒之此字當是非字若是此字卽是藏厥與辧蚘厥之義不屬

【注】首條總論厥陰陽邪化熱此條詳辧厥陰陰邪化寒以明蔵厥蚘厥之不同而出其治也傷寒衇微而厥厥陰衇證也至七八日不回手足厥冷而更通身膚冷躁無暫安之時者此爲厥陰陽虛陰盛之蔵厥非陰陽錯雜之蚘厥也若蚘厥者其人當吐蚘今病者靜而復時煩不似蔵厥之躁無暫安時知非蔵寒之躁乃蚘上膈之上也故其煩須臾復止也得食而吐又煩者是蚘聞食臭而出故又煩也得食蚘動而嘔蚘因嘔吐而出故曰其人當自吐蚘也蚘厥主以烏梅丸又主久利者以此藥性味酸苦辛溫寒熱並用能解陰陽錯雜寒熱混淆之邪也蔵厥者宜吳茱萸湯兼少陰者宜四逆通衇附子等湯臨證者酌而用之可也

【集注】方有執曰衇微而厥綂言之也膚冷言不獨手足以見陽气內陷也蔵厥言非在經也

諭昌曰衇微而厥則陽气衰微可知然未定其爲蔵厥蚘厥也惟膚冷而躁無暫安時乃爲蔵厥蔵厥用四逆及灸法其厥不回者死若蚘厥則時厥時煩未爲死候但因此而馴至胃中無陽則死矣程知曰言厥有蔵與蚘之別也蔵厥者腎蔵之陽不行也蚘厥者手足冷而吐蚘胃府之陽不行也蚘厥者蚘動則煩而有靜時非若蔵厥之躁無暫安時也此胃陽病而無闗於腎陽故厥𨿽同而證則異也

程應旄曰衇微而厥純陰之象徵於衇矣七八日膚冷無陽之象徵於形矣陰極則發躁無暫安時此自是少陰蔵厥爲不治之證厥陰中無此也至於吐蚘爲厥陰本證則蚘厥可與陰陽不相順接者連類而明之也用烏梅丸名曰安蚘實是安胃並主久利見陰陽不相順接厥而下利之證皆可以此方括之也

林瀾曰陽煩陰躁煩輕躁重於藏厥言躁於蚘厥言煩已具安危之異矣藏厥者陽气將脫藏气欲絕而爭故藏厥爲死證若蚘厥者藏气虛寒而未至於絕藏气寒則蚘不安其宮而動藏气虛則蚘求食而出是以其證必吐蚘

烏梅丸方

烏梅【三百枚】

細辛【六兩】

漧薑【十兩】

黃連【十六兩】

當歸【四兩】

附子【六兩去皮炮】

蜀椒【四兩出汗】

桂枝【六兩】

人參【六兩】

黃蘗【六兩】

右十味異搗篩合治之以苦酒漬烏梅一宿去核蒸之五升米下飲熟搗成泥和藥令相得內臼中與蜜杵二千下丸如梧桐子大先食飲服十丸日三服稍加至二十丸禁生冷滑物臭食等

【集解】柯琴曰六經惟厥陰爲難治其本陰其標熱其體木其用火必伏其所主而先其所因或收或散或逆或從隨所利而行之調其中气使之和平是治厥陰之法也厥陰當兩陰交盡又名陰之絕陽宜無熱矣第其合晦朔之理陰之初盡卽陽之初生所以厥陰病熱是少陽使然也火王則水虧故消渴气上撞心心中疼熱气有餘便是火也木盛則生風虫爲風化饑則胃中空虛蚘聞食臭而出故吐蚘𨿽饑不欲食也仲景立方皆以辛甘苦味爲君不用酸收之品而此用之者以厥陰主肝木耳洪範曰木曰曲直作酸內經曰木生酸酸入肝君烏梅之大酸是伏其所主也配黃連瀉心而除疼佐黃蘗滋腎以除渴先其所因也連蘗治厥陰陽邪則有餘不足以治陰邪也椒附辛姜大辛之品並舉不但治厥陰陰邪且肝欲散以辛散之也又加桂枝當歸是肝藏血求其所屬也寒熱雜用則气味不和佐以人參調其中气以苦酒漬烏梅同气相求蒸之米下資其穀气加蜜爲丸少與而漸加之緩則治其本也蚘昆虫也生冷之物與濕熱之气相成故藥亦寒熱互用且胸中煩而吐蚘則連蘗是寒因熱用也蚘得酸則靜得辛則伏得苦則下信爲治虫佳劑久利則虛調其寒熱酸以収之下利自止

傷寒六七日衇微手足厥冷煩躁灸厥陰厥不還者死【注】此詳申厥陰藏厥之重證也傷寒六七日衇微手足厥冷煩躁者是厥陰陰邪之重病也若不圖之於早爲陰消陽長之計必至於陰气寖寖而盛厥冷日深煩躁日甚𨿽用茱萸附子四逆等湯恐緩不及事惟當灸厥陰以通其陽如手足厥冷過時不還是陽已亡也故死

【集注】方有執曰灸所以通陽陽不回故主死也

程知曰六七日爲邪傳厥陰之時衇微而厥未是危證危在煩躁爲微陽外露耳

程應旄曰衇微厥冷而煩躁是卽前條中所引藏厥之證六七日前無是也

汪琥曰煩躁者陽虛而爭乃蔵中之眞陽欲脫而神气爲之浮越故作煩躁可灸太衝穴以太衝二穴爲足厥陰衇之所注穴在足大指下後二寸或一寸半陷中可灸三壯

手足厥寒衇細欲絕者當歸四逆湯主之若其人內有久寒者宜當歸四逆加吳茱萸生薑湯

【注】此詳申厥陰蔵厥之輕證也手足厥寒衇細欲絕者厥陰陰邪寒化之衇證也然不通身膚冷亦不躁無暫安時者則非陽虛陰盛之比故不用姜附等輩而用當歸四逆湯和厥陰以散寒邪調榮衛以通陽气也若其人內有久寒者宜當歸四逆湯加吳茱萸生薑以直走厥陰溫而散之也

【集注】程知曰不用姜附者以證無下利不屬純陰也蓋衇細欲絕之人姜附亦足以刼其陰故不惟不輕用下且亦不輕用溫也

鄭重光曰手足厥冷衇細欲絕是厥陰傷寒之外證當歸四逆是厥陰傷寒之表藥也

當歸四逆湯方

當歸【三兩】

桂枝【三兩】

芍藥【三兩】

細辛【三兩】

通艸【二兩】

甘艸【二兩炙】

大棗【二十五枚擘】

右七味以水八升煮取三升去滓溫服一升日三服

當歸四逆加吳茱萸生薑湯方

於前方內加吳茱萸半升生薑三兩

右九味以水六升淸酒六升和煮取五升去滓溫分五服一方水酒各四升

【方解】凡厥陰病必衇細而厥以厥陰爲三陰之盡陰盡陽生若受邪則陰陽之气不相順接故衇細而厥也然相火寄居於厥陰之藏經𨿽寒而蔵不寒故先厥者後必發熱也故傷寒初起見手足厥冷衇細欲絕者皆不得遽認爲虛寒而用姜附也此方取桂枝湯君以當歸者厥陰主肝爲血室也佐細辛味極辛能達三陰外溫經而內溫蔵通艸性極通能利闗節內通竅而外通榮倍加大棗卽建中加飴用甘之法減去生薑恐辛過甚而迅散也肝之志苦急肝之神欲散甘辛並舉則志遂而神悅未有厥陰神志遂悅而衇細不出手足不溫者也不須參苓之補不用姜附之峻者厥陰厥逆與太陰少陰不同治也若其人內有久寒非辛溫甘緩之品所能兼治則加吳茱萸生薑之辛熱更用酒煎佐細辛直通厥陰之蔵迅散內外之寒是又救厥陰內外兩傷於寒之法也

病者手足厥冷言我不結胸小腹滿按之痛者此冷結在膀胱闗元也

【注】此申上條詳出其證也經曰六日厥陰受之厥陰循陰器絡於肝故煩滿而囊縮邪傳厥陰其人本自有熱必從陽化則煩渴少腹滿而囊縮乃四逆散承气湯證也若其人本自有寒必從陰化則手足厥冷少腹滿而囊縮乃當歸四逆加吳茱萸湯證也今病者手足厥冷言我不結胸是謂大腹不滿而惟小腹滿按之痛也論中有少腹滿按之痛小便自利者是血結膀胱證小便不利者是水結膀胱證手足熱小便赤澁者是熱結膀胱證此則手足冷小便數而白知是冷結膀胱證也

【集注】成無已曰手足厥不結胸者無熱也小腹滿按之痛下焦冷結也

程知曰陽邪結於上陰邪結於下手足厥冷小腹滿按之痛其爲陰邪下結可知此當用溫用灸闗元穴名在臍下三寸爲極陰之位足三陰任衇之防膀胱所居也

程應旄曰發厥𨿽不結胸而小腹滿實作痛結則似乎可下然下焦之結多冷不比上焦之結多熱也況手足厥上焦不結惟結膀胱闗元之處故曰冷結也

凡厥者陰陽气不相順接便爲厥厥者手足逆冷者是也諸四逆厥者不可下之虛家亦然

【注】此詳諸條致厥之由愼不可下也蓋厥𨿽陰經俱有然所屬者厥陰也故厥陰一病不問寒熱皆有厥若無厥則非厥陰也太陰寒微故手足溫而無厥冷少陰寒甚故有寒厥而無熱厥厥陰陰極生陽故寒厥熱厥均有之也凡厥者謂陰陽寒熱之厥也陰陽不相順接者謂陰陽之气不相順接交通也不相順接交通則陽自陽而爲熱陰自陰而爲寒卽爲厥病也厥者之證手足逆冷是也諸四逆厥者謂諸病四逆厥冷者也然厥病陰陽已不相順接交通愼不可下虛家見厥尢不可下故曰虛家亦然也

【集注】成無己曰手之三陰三陽相接於手之十指足之三陰三陽相接於足之十指陽气內陷不與陰相順接故手足爲之厥冷也

諭昌曰厥陰證仲景總不欲下無非欲邪還於表使陰從陽解也此但舉最不可下之二端以嚴其戒

傷寒五六日不結胸腹濡衇虛復厥者不可下此亡血下之死

【按】結胸二字當是大便二字不結胸腹濡衇虛復厥皆無可下之理而曰不可下何所謂耶

【注】此承上條詳申不可下之義也傷寒五六日邪至厥陰之時不大便似可下也若腹濡衇虛復厥者此爲亡血虛躁更不可下也下之則虛虛之戒而死矣大病汗後產婦亡血之家多有此證

【集注】張璐曰傷寒五六日邪入厥陰其熱深矣今衇虛而復厥則非熱深當下之可比以其亡血傷津大便枯濇恐人誤認五六日熱入陽明之燥結故有不可下之之戒蓋衇虛腹濡知內外無熱厥則陰气用事卽當同亡血例治若其人陰血更虧於陽或陰中稍挾陽邪不能勝辛熱者又屬當歸四逆證矣

傷寒病厥五日熱亦五日設六日當復厥不厥者自愈厥終不過五日以熱五日故知自愈

【注】傷寒邪傳厥陰陰陽錯雜爲病若陽交於陰是陰中有陽則不厥冷陰交於陽是陽中有陰則不發熱惟陰盛不交於陽陰自爲陰則厥冷也陽亢不交於陰陽自爲陽則發熱也蓋厥熱相勝則逆逆則病進厥熱相平則順順則病愈今厥與熱日相等气自平故知陰陽和而病自愈也

【集注】方有執曰厥五日熱亦五日陰陽勝復無偏也當復厥不厥陽气勝也陽主生故自愈可知也張璐曰此云厥終不過五日言厥之常後云厥反九日而利言厥之變蓋常則易治變則難復也林瀾曰三陰經傷寒太陰爲始則手足溫少陰則手足冷厥陰則手足厥逆然病至厥陰陰之極也反有發熱之理蓋陽極而生陰故陽病有厥冷之證陰極而生陽故厥逆有發熱之條

傷寒熱少厥微指頭寒黙黙不欲食煩躁數日小便利色白者此熱除也欲得食其病爲愈若厥而嘔胸脇煩滿者其後必便血

【注】傷寒熱少厥微所以手足不冷而但指頭寒寒邪淺也黙黙陰也煩躁陽也不欲食胃不和也此厥陰陰陽錯雜之輕病卽論中熱微厥亦微之證也若數日小便利其色白者此邪熱已去也欲得食其胃已和也熱去胃和陰陽自平所以其病爲愈也若小便不利而色赤厥不微而甚不惟黙黙而且煩不但不欲食更嘔而胸脇滿此熱未除而且深也卽論中厥深熱亦深之證也熱深不除久持陰分後必便血也所謂數日者猶曰連日也

【集注】王肯堂曰設未欲食宜漧薑甘艸湯嘔而胸脇煩滿者少陽證也少陽與厥陰爲表裏邪干其府故嘔而胸脇煩滿肝主血故後必便血

方有執曰熱少厥微邪淺也所以手足不冷而但指頭寒黙黙謂無言也不欲食厥陰之衇挾胃也煩躁則內熱故以小便辧之欲食邪退而胃回也厥而嘔胸脇煩滿者厥陰衇挾胃貫膈布脇肋也便血陰邪必走下竅也

林瀾曰於熱厥言指頭寒於寒厥微者言手足寒甚者言四逆厥逆輕重淺深當細味之

汪琥曰按此條論仲景無治法郭雍云熱不除而便血可用犀角地黃湯

傷寒一二日至四五日而厥者必發熱前熱者後必厥厥深者熱亦深厥微者熱亦微厥應下之而反發汗者必口傷爛赤

【注】傷寒一二日卽厥四五日仍厥不已者是陰盛陽衰之寒厥也寒厥者卽藏厥也若一二日厥至四五日而熱或一二日熱至四五日而厥前厥後熱前熱後厥是陰陽互爲勝復之熱厥也熱厥者卽陽厥也厥深者熱亦深厥微者熱亦微此厥乃應下之熱厥非當溫散之寒厥也若誤爲寒厥而反溫散之則助其熱上攻必口傷爛赤也

成無已曰經云諸四逆者不可下之至此又云應下最宜詳審先賢謂熱厥手足𨿽厥冷而或有溫時手足𨿽逆冷而手足掌心必暖戴元禮又以指甲之暖冷紅靑別厥証之寒熱皆愼之至也汪琥曰此條乃傳經邪熱陽極似陰之證傷寒一二日至四五日而厥者言傷寒在一二日之時本發熱至四五日後而厥者乃邪傳厥陰之候也必發熱者言病人四肢及肌表𨿽厥而軀殻以內必發熱也前熱者後必厥乃申明一二日爲前四五日爲後以見熱極必發厥也陽邪深伏應須以苦寒之藥下去其熱使陰气得伸則陰陽平四肢和順而不厥矣粗工見厥認以爲寒而反用辛溫之藥辛溫皆升引熱上行必口傷爛赤以厥陰之衇循頰裏環唇內故也

病人手足厥冷衇乍者邪結在胸中心下滿而煩饑不能食者病在胸中當須吐之宜瓜蒂散

【注】病人手足厥冷若衇微而細是寒虛也寒虛者可溫可補今衇乍緊勁是寒實也寒實者宜溫宜吐也時煩吐蚘饑不能食乃病在胃中也今心中煩滿饑不能食是病在胸中也寒飲實邪壅塞胸中則胸中陽气爲邪所遏不能外達四肢是以手足厥冷胸滿而煩饑不能食也當吐之宜瓜蒂散湧其在上之邪則滿可消而厥可回矣

【集注】諭昌曰此與太陽之結胸迥殊其衇乍緊其邪亦必乍結故用蒂散湧載其邪而出斯陽邪仍從陽解耳

程應旄曰手足厥冷邪气內阻衇乍緊緊而不常往來中倐忽一見也

傷寒衇滑而厥者裏有熱白虎湯主之

【注】傷寒衇微細身無熱小便淸白而厥者是寒虛厥也當溫之衇乍緊身無熱胸滿而煩厥者是寒實厥也當吐之衇實大小便閉腹滿鞕痛而厥者熱實厥也當下之今衇滑而厥滑爲陽衇裏熱可知是熱厥也然內無腹滿痛不大便之證是𨿽有熱而裏未實不可下而可淸故以白虎湯主之

【集注】程應旄曰衇滑而厥乃陽實拒陰之厥白虎湯涼能淸裏而辛可解表故當舎證而從衇也

林瀾曰熱厥亦有不同如傳邪入府祕結不通燥矢在內非下不可者以承气治之之證是也若火極似水裏有大熱而大便不閉無燥糞可除者滑則裏熱已深厥則邪陷已極非以白虎滌其極熱則亢甚之陽何以淸耶

吳人駒曰厥因陽气不相順接其衇當見陰象衇滑爲气有餘是陽盛於內格陰於外內則實熱外而假寒者也白虎以淸解實熱則厥自解矣辧之之法冷必不甚浮而近之則冷按之肌骨之下則反熱矣

傷寒衇促手足厥逆可灸之

【注】傷寒陰證見陽衇者𨿽困無害無寧俟之也今傷寒衇促手足厥逆而曰可灸之者蓋以欲溫則有陽衇之疑欲淸則有陰厥之礙也夫證衇無寒熱之確據設以促之一陽衇淸之惟恐有誤於衇或以厥之一陰證溫之又恐有誤於證故設兩可之灸法斯通陽而不助熱回厥而不傷陰也

【集注】諭昌曰傷寒衇促則陽气局蹐可知更加手足厥逆其陽必爲陰所格拒而不能返故宜灸以通陽也

張璐曰手足厥逆本當用四逆湯以其衇促知爲陽气內阻而非陽虛故但用灸以通其陽不用溫經以助陽也

傷寒發熱四日厥反三日復熱四日厥少熱多者其病當愈四日至七日熱不除者必便膿血傷寒厥四日熱反三日復厥五日其病爲進寒多熱少陽气退故爲進也

【注】傷寒邪在厥陰陽邪則發熱陰邪則厥寒陰陽錯雜互相勝復故或厥或熱也傷寒發熱四日厥亦四日是相勝也今厥反三日復熱四日是熱多厥少陽勝陰退故其病當愈也當愈不愈熱仍不止則熱郁於陰其後必便膿血也若厥九日熱反三日則厥多熱少陰勝陽退故爲病進也

【集注】程知曰此卽厥熱往復之機知陰陽進退之義明厥證所重在陽則厥陰之大防昭然矣

張璐曰太陽以惡寒發熱爲病進恐其邪气傳裏也厥陰以厥少熱多爲病退喜其陰盡陽復也程應旄曰厥陰少陽一藏一府少陽在三陽爲盡陽盡則陰生故有寒熱之往來厥陰在三陰爲盡陰盡則陽生故有厥熱之勝復凡遇此證不必論其來自三陽起自三陰祗論厥與熱之多少熱多厥少知爲陽勝陽勝病當愈厥多熱少知爲陰勝陰勝病日進熱在後而不退則爲陽過勝過勝而陰不能復遂有便血諸熱證厥在後而不退則爲陰過勝過勝而陽不能復遂有亡陽諸死證所以調停二者治法須合乎陰陽進退之機陽勝宜下陰勝宜溫若不圖之於早坐令陰竭陽亡其死必矣

吳人駒曰內經言人之傷於寒也則爲病熱熱𨿽甚不死是傷寒以熱爲貴也然熱不及者病太過者亦病故此二節論寒熱之多少以明不可太過與不及也

傷寒始發熱六日厥反九日而利凡厥利者當不能食今反能食者恐爲除中食以索餠不發熱者知胃气尙在必愈恐暴熱來出而復去也後三日衇之其熱續在者期之旦日夜半愈所以然者本發熱六日厥反九日復發熱三日並前六日亦爲九日與厥相應故期之旦日夜半愈後三日衇之而衇數其熱不罷者此爲熱气有餘必發癰膿也

【按】不發熱者之不字當是若字若是不字卽是除中何以下接恐暴熱來出而復去之文也

【注】熱而不厥爲陽厥而不熱爲陰傷寒始發熱六日厥亦六日至七日仍發熱而不厥者是陽來復當自愈也今厥九日較熱多三日是陰勝陽故下利也凡厥利者中必寒當不能食今反能食恐是陰邪除去胃中陽气而爲除中之病也恐者疑而未定之辭也故以索餅試之食後不發熱則爲除中若發熱知胃气尙在則非除中可必愈也若食後𨿽暴發熱恐熱暫出而復去仍是除中故必俟之三日其熱續在不去與厥相應始可期之旦日夜半愈也若俟之三日後𨿽熱不罷而亦不愈且衇猶數者此爲熱气有餘畱連榮衛必發癰膿也

【集注】方有執曰食飼也索常也謂以素常所食之餅飼之也一說無肉曰索謂不令犯食禁也旦日明日平旦朝而陽長之時也夜半陰盡陽生之時也數以熱癰膿者厥陰主血血熱持久則壅瘀壅瘀則腐化故可必也

吳人駒曰除者去也中者中气也乃中气除去欲引外食以自救也

傷寒衇遲六七日而反與黃芩湯徹其熱衇遲爲寒今與黃芩湯復除其熱腹中應冷當不能食今反能食此名除中必死

【按】傷寒衇遲六七日之下當有厥而下利四字若無此四字則非除中證矣有此四字始與下文反與黃芩湯之義相屬

【注】傷寒衇數六七日厥而下利熱厥下利也當與黃芩湯徹其熱今傷寒衇遲六七日厥而下利寒厥下利也當與理中湯溫其寒而反與黃芩湯復除其熱腹中應冷當不能食今反能食此名除中乃胃气將絕求食以救終無補於胃也故曰必死

【集注】方有執曰反者言不順於道也黃芩湯寒藥也徹亦除也應亦當也反能食者胃欲絕引食以自救也中以胃言死謂萬物無土不生也

程知曰言衇遲爲寒不宜更用寒藥以致有除中之變也中气爲陰寒革除則胃中無根之陽气將欲盡除而求救於食故爲死證

傷寒先厥後發熱而利者必自止見厥復利

【注】厥逆陰也發熱陽也先厥後發熱而利必自止者是陰退而陽進也見厥復利者是陽退而陰進也熱多厥少病𨿽甚者亦可愈厥多熱少病𨿽微者亦轉甚可知厥熱乃陰陽進退生死之機也

【集注】汪琥曰厥陰者陰之盡厥陰之經陽气甚微故不論陰陽二證寒熱之邪但至其經無有不發厥者蓋厥卽爲逆起於手足今曰先厥者此初起便厥厥卽下利發熱者則陽气復而利必自止也

傷寒先厥後發熱下利必自止而反汗出咽中痛者其喉爲痺發熱無汗而利必自止若不止必便膿血便膿血者其喉不痺

【注】此承上條而詳辧之以出其證也先厥後發熱下利必自止厥回利止其熱若退爲欲愈也若厥回利止其熱不退而反汗出者是厥陰病從陽化熱其邪上循本經之衇故咽喉痛痺也若厥回發熱無汗利不止者是厥陰邪熱因利下廹傷及衇中之血故必便膿血也便膿血者其喉不痺謂熱邪下利而不復上病咽痛也可知下利止其喉爲痺者謂熱邪已上病咽痛卽不復病下利也

【集注】諭昌曰先厥後熱下利止其病爲欲愈矣乃反汗出咽中痛是熱邪有餘上攻咽喉而爲痺也旣發熱𨿽無汗爲其陽已回所以利亦必自止若不止則無汗明系邪不外出熱郁在裏必主便膿血也便膿血者其喉不痺見熱邪在裏卽不復在表在下卽不復在上也

汪琥曰咽中痛者此熱傷上焦气分也痺者閉也咽中痛甚其喉必閉而不通以厥陰經循喉嚨之後上入頏顙故也無汗利不止便膿血者此熱傷下焦血分也熱邪注下則不幹上故曰其喉不痺

下利衇數有微熱汗出令自愈設復緊爲未解

【注】厥陰下利衇數熱利也若熱微汗出知邪微欲解下利必自止故令自愈也設衇復緊爲表邪猶盛未能解也

【集注】成無已曰下利陰病也衇數陽衇也陰病見陽衇者生微熱汗出陽气得通也利必自愈諸爲寒設復衇緊寒邪猶盛故云未解

沈明宗曰數條乃指厥而下利便膿血者或見實大浮數微弱沈濇緊洪長諸衇當分虛實寒熱卽知欲愈未愈眞爲察病之微防也

下利有微熱而渴衇弱者令自愈

【注】厥陰下利有大熱而渴衇彊者乃邪熱俱盛也今下利有微熱而渴衇弱者是邪熱衰也邪熱旣衰故可令自愈也

【集注】方有執曰微熱陽漸回也渴內燥未復也衇弱邪退也令自愈言不須治也

程知曰下利以陽復邪微爲愈微熱而渴證已轉陽衇弱則邪气已退故不治自愈若下利大熱衇盛又是逆矣

下利衇數而渴者令自愈設不差必圊膿血以有熱故也

【注】此承上條互言以詳其變也下利衇數而渴者是內有熱也若身無熱其邪已衰亦可令自愈也設下利衇數而渴日久不差𨿽無身熱必圊膿血以內熱傷陰故也

【集注】方有執曰衇數與上文微熱互相發明

程應旄曰衇數而渴陽勝陰矣故亦令自愈若不差則陰虛熱入經所云衇數不解而下利不止必協熱而便膿血是也

下利寸衇反浮數尺中自濇者必圊膿血

【注】厥陰熱利寸衇當沈數今寸衇反浮數是熱在外而不在內也尺中自濇者是在外之熱不解乘下利入裏傷及其陰熱與血瘀必圊膿血也

【集注】諭昌曰衇見浮數若是邪還於表則尺衇自和今尺中自濇乃熱邪摶結於陰分𨿽寸口得陽衇究竟陰邪必走下竅而便膿血也

汪琥曰此條乃下利變膿血之候也熱利而得數衇非反也得浮衇則爲反矣此條論無治法宜以仲景黃芩湯代之

下利衇沈者下重也衇大者爲未止衇微弱數者爲欲自止𨿽發熱不死

【注】此詳申上條下利圊膿血之證衇也衇沈主裏衇主急下重後重也下利衇沈故里急後重也凡下利之證發熱衇大者是邪盛爲未止也衇微弱數者是邪衰爲欲自止𨿽發熱不死也由此可知滯下衇大身熱者必死也

【集注】諭昌曰下利而衇沈主裏急後重成滯下之證卽今所稱痢證也衇大者卽沈中之大衇微弱數者卽沈中之微弱數也

下利欲飲水者以有熱故也白頭翁湯主之熱利下重者白頭翁湯主之

【注】此承上條以出其治也下利欲飲水者熱利下奪津液求水以濟幹也熱利下重者熱傷气滯裏急後重便膿血也二者皆以白頭翁湯主之者以其大苦大寒寒能勝熱苦能燥濕也

【集注】程知曰按少陰自利而渴亦有虛而引水自救者猶當以小便之赤白衇之遲數辧之此言熱邪內結者也熱邪內結而致下重故純用苦寒以勝熱而厚腸也

白頭翁湯方

白頭翁【三兩】

黃連【三兩去須】

黃蘗【三兩去皮】

秦皮【三兩】

右四味以水七升煮取三升去滓溫服一升不愈更服一升

【方解】三陰俱有下利證自利不渴者屬太陰也自利而渴者屬少陰也惟厥陰下利屬於寒者厥而不渴下利淸谷屬於熱者消渴下利下重便膿血也此熱利下重乃火郁濕蒸穢气奔逼廣腸魄門重滯而難出卽內經所云暴注下廹者是也君白頭翁寒而苦辛臣秦皮寒而苦濇寒能勝熱苦能燥濕辛以散火之郁濇以收下重之利也佐黃連淸上焦之火則渴可止使黃蘗瀉下焦之熱則利自除也治厥陰熱利有二初利用此方之苦以瀉火以苦燥之以辛散之以濇固之是謂以寒治熱之法久利則用烏梅丸之酸以收火佐以苦寒雜以溫補是謂逆之從之隨所利而行之調其气使之平也

傷寒下利日十餘行衇反實者死

【注】傷寒下利日十餘行正气虛也其衇當虛今反實者邪气盛也正虛邪盛故主死也

【集注】成無己曰下利裏虛也衇當微弱反實者病勝藏也故死衇不應病此之謂也

鄭重光曰衇實則胃气失和緩之狀而眞藏之衇獨見邪盛正脫矣

傷寒六七日不利便發熱而利其人汗出不止者死有陰無陽故也

【注】傷寒六七日邪傳厥陰之時也厥而不利是陰邪未盛若便發熱尙在不死今六七日不利忽而下利發熱汗出不止者是陰盛於中而陽亡於外故爲有陰無陽也其死可知矣

【集注】方有執曰發熱而利裏陰內盛也故曰有陰汗出不止表陽外絕也故曰無陽

程知曰言暴下利汗出爲亡陽死證也六七日不利忽發熱而利下至於汗出不止渾是外陽內陰眞陽頃刻無存矣

汪琥曰寒中厥陰至六七日當亦厥六七日矣不言厥者省文也厥則當利不利者陽气未敗猶能與邪相支吾也若至發熱卽利者亦當止今則發熱與利驟然並至加之汗出不止則知其熱非陽回而熱乃陽脫而熱故兼下利而汗出不止也張令韶曰厥陰病發熱不死發熱亦死者有三證一在躁不得臥一在厥不止一在汗出不止

發熱而厥七日下利者爲難治

【注】此詳申上條發熱而厥之義也發熱而厥至七日若厥回利止則可以自解矣今發熱而厥至七日下利不止者爲難治也蓋上條有陰無陽故主死此條陰盛而陽不復故爲難治也

【集注】方有執曰厥七日而下利陰盛而陽不復也張璐曰厥利與熱不兩存之勢也發熱而厥七日是熱者自熱厥利者自厥利陰陽兩造其偏漫無相協之期故𨿽未見煩躁已爲難治蓋治其熱則愈厥愈利治其厥利則愈熱不至陰陽兩絕不止耳

下利衇沈而遲其人面少赤身有微熱下利淸谷者必鬱冒汗出而解病人必微厥所以然者其面戴陽下虛故也

【注】衇沈而遲下利淸谷是裏有陰寒也若其人面有少赤色身有微熱又屬表有陽熱也夫內有裏陰之寒外有表陽之熱則陰得陽化而解者有之但其未解之先病人必鬱冒汗出而後解所以然者面戴之虛陽與下利之虛陰兩相和順故作解也此非在下之陰格在上之陽所以病人𨿽冒而厥必微必不似不解之冒厥而甚也

【集注】諭昌曰下利衇沈遲裏寒也面少赤有微熱是仍兼外邪必從汗解但戴陽之證必見微厥此中大伏危機其用法當迥異常法矣六經皆有下利之證惟少陰厥陰爲難治蓋邪气入裏利深則必致厥厥深亦必致利故下利一證經於少陰厥陰皆詳言之蓋以傷寒下利則無論少陰厥陰其治法皆可防通也

汪琥曰鬱冒者頭目之際郁然昬冒乃陽气能勝寒邪裏陽回而表和順故解汗出而解是陽回裏寒散而榮衛和故汗出非攻表而使之汗出也

下利淸谷裏寒外熱汗出而厥者通衇四逆湯主之【注】此承上條互詳其義以出其治也下利淸谷裏寒也身有微熱外熱也上條有無汗怫郁面赤之表尙可期其冒汗而解此條汗出而厥則已露亡陽之變矣故主以通衇四逆湯救陽以勝陰也

【集注】方有執曰下利故曰裏寒陰不守也外熱故汗出陽不固也通衇四逆救表裏通血气而復陰陽者也

諭昌曰上條辧證此條用藥互相發明然不但此也少陰病下利淸谷面色赤者已用此法矣吳人駒曰有協熱下利者亦完谷不化乃邪熱不殺谷其別在衇之陰陽虛實之不同

大汗出熱不去內拘急四肢疼又下利厥逆而惡寒者四逆湯主之

【注】通身大汗出熱當去矣熱仍不去而無他證則爲邪未盡而不解也今大汗出熱不去而更見拘急肢疼且下利厥逆而惡寒是陽亡於表寒盛於裏也故主四逆湯溫經以勝寒回陽而斂汗也

【集注】方有執曰大汗出陽虛而表不固也熱不去言邪不除也內拘急四肢疼者亡津液而骨气不利也下利厥逆惡寒亡陽而陰寒內甚也

程知曰言大汗後下利厥逆急宜回陽也大汗出而熱不去正恐眞陽飛越若內拘急四肢痛更加下利厥逆惡寒則在裏純是陰寒矣

程應旄曰此證大汗出熱不去何爲不在亡陽死証之列不知亡陽由於汗不止而陽亡此證內拘急四肢疼是汗已止陽未亡而惡寒故可行溫法也

大汗若大下利而厥冷者四逆湯主之

【注】大汗出汗不收者桂枝加附子湯證也大下利利不止者理中加附子湯證也今大汗出又大下利不止而更見厥冷乃陽亡於外寒盛於中非桂枝理中之所能治矣當與四逆湯急回其陽以勝其陰使汗利止而厥冷還則猶可生也已上三條皆厥陰少陰同病因少陰寒甚故俱從少陰主治也

【集注】諭昌曰此證無外熱相錯其爲陰寒易明然旣云大汗大下則陰津亦亡但此際不得不以救陽爲急陽回方可徐救其陰也

下利手足厥冷無衇者灸之不溫若衇不還反微喘者死下利後衇絕手足厥冷晬時衇還手足溫者生衇不還者死

【注】下利手足厥冷無衇者有陰無陽也𨿽用附子四逆軰恐陽不能急回宜急灸厥陰以通其陽若衇還手足溫者生衇不還手足不溫反微喘者乃無气以續之喘是陽气上脫也故主死

【集注】方有執曰其喘必息短而聲不續乃陽气衰絕也程知曰少陰下利厥逆無衇服白通湯衇暴出者死微續者生厥陰下利厥逆衇絕用灸法晬時衇還者生不還者死可見求陽气者非泛然求之於無何有之鄕也必兩腎之中有幾微可續然後可借溫灸爲鸞膠耳

傷寒發熱下利厥逆躁不得臥者死傷寒發熱下利至甚厥不止者死

【注】傷寒發熱下利而厥反煩躁不得臥者乃寒盛於中孤陽擾亂也或發熱下利至甚厥逆不止卽不煩躁亦爲表陽外散裏陽內脫故均死也

【集注】成無己曰傷寒發熱邪在表也下利厥逆陽气虛也躁不臥病勝藏也故死金匱要略云六府气絕於外者手足寒五藏气絕於內者下利不禁傷寒發熱爲邪獨甚下利至甚厥不止爲府蔵气絕故死

程知曰厥陰病但發熱卽不死以發熱則邪出於表而裏證自除若外發熱而內厥逆下利不止且至煩躁不解則發熱又爲陽气外散之而主死矣

張璐曰躁不得臥腎中陽气越絕之象也大抵下利而手足厥冷者皆爲危以四肢爲諸陽之本故也加以發熱躁不得臥不但虛陽發露而眞陰亦已消盡無餘矣安得不死乎

嘔而衇弱小便復利身有微熱見厥者難治四逆湯主之

【注】厥陰嘔而衇弱大便多利今小便復利𨿽身有微熱而又見厥冷是邪旣上逆而下焦虛寒不固爲陰進陽退之象故爲難治以四逆湯主之者急壯其陽也陽回則可望生矣

【集注】方有執曰衇弱𨿽似邪衰而小便復利則是裏屬虛寒也故曰見厥者難治以身之有微熱故𨿽厥猶可以四逆湯救其陽使之復也

程知曰言嘔而厥者宜溫其下也嘔者邪气上逆也衇弱小便利虛寒見於下也身有微熱當爲陽邪在表然見厥逆則爲陰盛於裏而微陽有不能自存之憂也

汪琥曰按諸條厥利證皆大便利此條以嘔爲主病獨小便利而見厥前後不能闗鎖用四逆湯以附子散寒下逆气助命門之火上以除嘔下以止小便外以回厥逆也

漧嘔吐涎沫頭痛者吳茱萸湯主之

【注】太陰有吐食而無嘔也少陰有欲吐不吐欬而嘔也厥陰之厥而嘔嘔而吐蚘也今漧嘔者有聲無物之謂也吐涎沫者淸涎冷沫隨嘔而出也此由厥陰之寒上干於胃也三陽有頭痛必兼身熱至於太陰少陰二經皆無頭痛惟厥陰與督衇會於巓故有頭痛而無身熱也此少陽不解傳入厥陰陰邪上逆故嘔而頭痛也以吳茱萸湯主之從厥陰本治也

【集注】程知曰此言嘔而頭痛者宜溫中而降逆也張錫駒曰嘔者有聲有物者也吐者吐出其物也故有漧嘔而無干吐今漧嘔吐涎沫者涎沫隨嘔而吐出也

嘔家有癰膿者不可治嘔膿盡自愈

【注】心煩而嘔者內熱之嘔也渴而飲水嘔者停水之嘔也今嘔而有膿者此必內有癰膿故曰不可治但俟嘔膿盡自愈也蓋癰膿腐穢欲去而嘔故不當治若治其嘔反逆其機熱邪內壅阻其出路使無所泄必致他變故不可治嘔膿盡則熱隨膿去而嘔自止矣

【集注】汪琥曰肺胃成癰由風寒蘊於經絡邪郁於肺或入胃府變而爲熱熱甚則气瘀血積而爲癰癰者壅也言熱毒壅聚而成膿也

鄭重光曰邪熱上逆結爲內癰肺胃之癰是也

厥陰中風衇微浮爲欲愈不浮爲未愈

【注】厥陰中風該傷寒而言也衇微厥陰衇也浮表陽衇也厥陰之病旣得陽浮之衇是其邪已還於表故爲欲愈也不浮則沈沈裏陰衇也是其邪仍在於裏故爲未愈也

【集注】成無己曰衇浮爲邪气還表作汗之兆故云欲愈不浮則邪气深入正多變證故云未愈

方有執曰風衇當浮以厥陰本微緩不浮故微浮則邪見還表爲欲愈也

厥陰病欲解時從丑至卯上

【注】丑寅卯三時厥陰風木乘王之時也正气得其王則邪自退故病解

【集注】方有執曰厥陰之解自寅卯而終少陽之解自寅卯而始蓋寅爲陽初動陰尙彊卯爲天地辟陰陽分所以二經同旺其病之解由此而終始也音切

撞【宅江切】漬【疾智切】蒂【音帝】食【與飼同】索【當作素】癰【於容切】痺【音畀】淸【與圊同】圊【七情切】晬【祖對切】

禦纂醫宗金鑑卷八﹤子部﹐醫家類﹐禦纂醫宗金鑑﹥

欽定四庫全書

禦纂醫宗金鑑卷九

訂正仲景全書傷寒論注合病並病篇目錄

葛根湯

葛根加半夏湯

黃芩湯

黃芩加半夏生薑湯

禦纂醫宗金鑑卷九目錄

欽定四庫全書

禦纂醫宗金鑑卷九

訂正仲景全書傷寒論注

辧合病並病衇證幷治篇

傷寒有六經之證有六經之衇證衇井然不雜則可直指爲某經之病若兩經三經陰陽混淆不可以一經名者或一經未罷又傳一經二經三經同病不歸並一經者則名曰合病或二經三經同病其後歸並一經自病者則名曰並病論中所著合病並病𨿽單舉陽經未及陰經然陽經旣有合病並病則陰經亦必有之可知矣如太陽病衇反沈少陰病反發熱是少陰太陽合病也陽明病衇遲太陰病大實痛是太陰陽明合病也少陽病衇細而厥厥陰病嘔而發熱是厥陰少陽合病也是𨿽無合病之名而確有合病之實且三陽皆有發熱證三陰皆有下利證如發熱而下利是陰陽合病也陰陽合病若陽盛者屬陽經則下利爲實熱卽論中所謂太陽陽明陽明少陽太陽少陽合病者是也陰盛者屬陰經則下利爲虛寒卽論中所謂少陰下利反發熱不死少陰下利淸糓裏寒外熱不惡寒而面赤者是也蓋陽與陽合不合於陰爲三陽合病則不下利而自汗出乃白虎湯證也陰與陰合不合於陽爲三陰合病則不發熱而吐利厥逆乃四逆湯證也誠以人之藏府互根陰陽相合三陽旣有合並之病則三陰亦有合並之病不待言矣

太陽與陽明合病者必自下利葛根湯主之太陽與陽明合病不下利但嘔者葛根加半夏湯主之

【注】一經未罷又傳一經二經三經同病而不歸並一經者謂之合病太陽與陽明合病者謂太陽之發熱惡寒無汗與陽明之煩熱不得眠等證同時均病表裏之气升降失常故不下利則上嘔也治法祗湏先解太陽之表表解而陽明之裏自和矣若利則宜葛根湯表而升之利自可止嘔則加半夏表而降之嘔自可除也

【集注】成無己曰邪气外盛陽不主裏則裏气不和裏气下而不上者但利而不嘔裏气上逆而不下者但嘔而不利故以葛根湯以散表邪加半夏以下逆气也

葛根湯方

葛根【四兩】

麻黃【三兩去節】

桂枝【二兩】

芍藥【二兩】

甘艸【二兩炙】

生薑【三兩切】

大棗【十二枚擘】

右七味防咀以水一斗先煮麻黃葛根減二升去沫內諸藥煮取三升溫服一升覆取微似汗不湏歠粥餘如桂枝法將息及禁忌

葛根加半夏湯方

於葛根湯內加半夏半升餘依葛根湯法

【方解】是方卽桂枝湯加麻黃葛根也麻黃佐桂枝發太陽榮衞之汗葛根君桂枝解陽明肌表之邪不曰桂枝湯加麻黃葛根而以葛根命名者其意重在陽明以嘔利多屬陽明也二陽表急非溫服覆而取汗其表未易解也或嘔或利裏已失和𨿽歠粥而胃亦不能輸精於皮毛故不須歠粥也

【集解】柯琴曰李杲定爲陽明經藥潔古云未入陽明者不可便服豈二子未讀仲景書耶要之葛根桂枝俱是解肌和裏之劑故有汗無汗下利不下利俱可用與麻黃之專於發表者不同也

汪琥曰外臺方議問曰經云下利不可發汗發汗則脹滿今此下利又發汗者何也答曰少陰病下利淸糓者爲裏虛若更發汗則脾虛而脹今太陽病未罷或有頭痛惡風寒等證尙在於表其衇尙帶浮便傳入陽明而有口渴身熱等證又自下利必須此方發散太陽之表以中有葛根能除陽明之邪也故諸證但發熱兼有裏而衇浮者此方最善

太陽與陽明合病喘而胸滿者不可下宜麻黃湯【注】太陽陽明合病不利不嘔者是裏气實不受邪也若喘而胸滿是表邪盛气壅於胸肺間也邪在髙分之表非結胸也故不可下以麻黃湯發表通肺喘滿自愈矣

【集注】諭昌曰兩經合病當用兩經之藥何得專用麻黃湯耶蓋太陽陽明兩邪相合邪攻其胃不嘔則利故用葛根湯今邪攻其肺所以喘而胸滿麻黃杏仁者肺气喘逆之專藥也

魏荔彤曰二經合病獨見證於胸肺之間喘而作滿此正二經之表邪爲患不可誤認胸膈屬裏妄施攻下如大小陷胸之類也

太陽與少陽合病自下利者與黃芩湯若嘔者黃芩加半夏生薑湯主之

【注】太陽與少陽合病謂太陽發熱惡寒與少陽寒熱往來等證並見也若表邪盛肢節煩疼則宜與柴胡桂枝湯兩解其表矣今裏熱盛而自下利則當與黃芩湯淸之以和其裏也若嘔者更加半夏生薑是淸和之中兼降法也

【集注】程知曰言太陽少陽合病下利宜用和法也曰太陽則尙有表證也然已見下利則入裏之熱已明故不解外而淸內成無己云太陽陽明合病下利爲在表當與葛根湯陽明少陽合病下利爲在裏可與承气湯此太陽少陽合病下利爲在半表半里非汗下所宜故與黃芩芍藥以和解之嘔者邪上逆也故加半夏生薑以散逆气

汪琥曰太少合病而至下利則在表之寒邪悉入而爲裏熱矣裏熱不實故與黃芩湯以淸裏熱使裏熱淸而在表之邪自和矣所以此條病不但太陽桂枝在所當禁幷少陽柴胡亦不須用也

黃芩湯方

黃芩【三兩】

甘艸【二兩炙】

芍藥【二兩】

大棗【十二枚擘】

右四味以水一斗煮取三升去滓溫服一升日再服夜一服

黃芩加半夏生薑湯方

於黃芩湯方內加半夏半升生薑三兩余依黃芩湯法

【方解】裏熱不和故自下利用黃芩淸熱甘艸和中得芍藥大棗其功倍焉熱淸裏和而利可止

【集解】柯琴云因熱不在半表故不用柴胡熱已入半里故主黃芩加芍藥也非微弱胃虛不須人參若兼嘔者仍加半夏生薑可也

陽明少陽合病必下利其衇不負者爲順也負者失也互相尅賊名爲負也衇滑而數者有宿食也當下之宜大承气湯

【注】陽明屬土少陽屬木二經偏裏故合病必下利也陽明衇大少陽衇衇得大是爲本衇宜黃芩湯淸熱和土兼瀉木邪利自止矣若衇單大不則爲土不受邪其病易愈名爲順也單不大則爲木來尅土其病難治名爲負也今衇不大而滑數則知非木土爲害乃宿食爲病之熱利也故不用黃芩湯而以大承气湯下之也太陽陽明合病下利表證居多故以葛根湯發之陽明少陽合病下利裏證居多故以大承气湯攻之太陽少陽合病下利半表半里居多故以黃芩湯和之若非合病則桂枝湯麻黃湯分主太陽之表五苓散抵當湯分主太陽之裏葛根湯主陽明之表三承气湯主陽明之裏小柴胡湯主少陽之表大柴胡湯主少陽之裏是各有耑司也

【集注】張兼善曰凡合病皆下利各從外證以別焉夫太陽病頭項痛腰脊彊陽明病目痛鼻幹不得臥少陽病胸脇痛耳聾凡遇兩經病證齊見而下利者曰合病也然兩經但各見一二證便是不必悉具林瀾曰此節是三證在內大承气祗治得衇滑而數有宿食之證非並治上兩證也其衇不負者𨿽下利而衇未至純也不言治法陶華謂嘗以小柴胡加葛根白芍治之取效如拾芥是也負者衇純也土敗但見鬼賊之衇不必治矣蓋𨿽同是陽明之合病而有入經在府之殊安可以在經之際槪歸之承气乎

三陽合病衇浮大上關上但欲眠睡目合則汗

【按】浮大上之上字當是字始合論中三陽合病之衇若是上字則經論中從無兩寸衇主三陽病之理

【注】衇浮大三陽合病之衇也浮大皆見於關上知三陽之熱邪皆聚於陽明也熱聚陽明則當煩不得眠今但欲眠睡是熱盛神昬之昬睡也昬睡自然目合熱蒸則汗自出也若施治得宜使邪還於表而解否則未可卜也宜以柴胡桂枝白虎三湯酌其所當合而用之可也

【集注】方有執曰太陽衇浮陽明衇大關上乃少陽之部位故曰三陽合病

魏荔彤曰診其衇浮爲太陽大爲陽明其長上於關上則可知矣又爲少陽是三陽之經同受邪所以三陽之衇同見病如此再諦之於證但欲眠睡非少陰也乃陽盛神昬之睡也及目合則汗出是陽勝爭於陰中之汗出也

三陽合病腹滿身重難以轉側口不仁面垢讝語遺尿發汗則讝語下之則額上生汗手足逆冷若自汗出者白虎湯主之

【注】此承上條復詳其證以明其治也三陽合病者太陽陽明少陽合而爲病也必太陽之頭痛發熱陽明之惡熱不眠少陽之耳聾寒熱等證皆具也太陽主背陽明主腹少陽主側今一身盡爲三陽熱邪所困故身重難以轉側也胃之竅出於口熱邪上攻故口不仁也陽明主面熱邪蒸越故面垢也熱結於裏則腹滿熱盛於胃故讝語也熱迫膀胱則遺尿熱蒸肌腠故自汗也證𨿽屬於三陽而熱皆聚胃中故當從陽明熱證主治也若從太陽之表發汗則津液愈竭而胃熱愈深必更增讝語若從陽明之裏下之則陰益傷而陽無依則散故額汗肢冷也要當審其未經汗下而身熱自汗出者始爲陽明的證宜主以白虎湯大淸胃熱急救津液以存其陰可也

【集注】汪琥曰或問白虎湯何以能解三陽之熱答云病至自汗出則太少之邪總歸陽明矣安得不從陽明而專治之耶

鄭重光曰三陽合病表裏俱傷也發汗偏攻太陽則邪並於陽明而讝語益甚攻下偏治陽明則額上生汗汗出不流手足厥冷必成亡陽之證然則旣不宜於汗下惟有白虎一湯兩解陽明表裏之熱若無自汗表猶未解尙不可用此條當與暍證參治也

二陽並病太陽初得病時發其汗汗先出不徹因轉屬陽明續自微汗出不惡寒若太陽證不罷者不可下下之爲逆如此可小發汗設面色緣緣正赤者陽气怫郁在表當解之燻之若發汗不徹不足言陽气怫郁不得越當汗不汗其人躁煩不知痛處乍在腹中乍在四肢按之不可得其人短气但坐以汗出不徹故也更發汗則愈何以知汗出不徹以衇濇故知也

【按】當解之下燻之二字當是以汗二字始與上下文義相屬

【注】一經未罷又傳一經同病而後歸並一經自病者名曰並病二陽者太陽陽明也太陽初得病時發汗汗出不徹未盡之邪因而轉屬陽明若續自微微汗出不惡寒反惡熱始爲陽明可下之證若不微微汗出而惡寒者則是太陽之表猶未罷不可下也下之爲逆矣如已經發汗尙有未盡之表宜仍與麻桂各半湯或桂枝二越婢一湯小小發汗以和其表自可解也緣緣接連不已也正赤不雜他色也謂滿面接連赤色不已也此由於汗出不徹故陽气怫郁不得宣越所以其人煩躁短气衇濇不知痛處乍在腹中乍在四肢求之而不可得也是皆邪气壅甚於經漫無出路但坐以汗出不徹之故耳當更用大靑龍湯或葛根湯發其汗則愈矣

【按】面赤一證勞損顴紅髮於午後者骨蒸陰虛也格陽浮赤兼厥利衇微者陽虛也赤色深重潮熱便鞕裏實也赤色淺淡惡寒無汗表實也短气衇濇內因多气血虛若外因短气必气麤是汗出不徹邪气壅促胸中不能布息之短气非過汗傷气气乏不足續息之短气也外因衇濇必有力是汗出不徹邪气壅滯榮衞不能流通之衇濇非過汗傷液液少不滋衇道之衇濇也

【集注】王肯堂曰因病太陽故當汗因病陽明故當小汗先字最有次第乃仲景之樞機也下之以大小承气汗之以麻黃等湯

程應旄曰太陽旣轉屬陽明宜從陽明治矣然恐轉遞之處表邪去尙未盡裏邪乘其未深兩邪相持而前後互見是曰並病縱使表少裏多終是帶表之陽明也太陽不應有腹痛以邪無出路意欲內攻故乍在仍不知其處

林瀾曰汗不徹者衇必濇非再汗邪奚自去乎是知未汗則爲並病已汗卽爲轉屬陽明未汗則爲陽气怫郁在表已汗則爲汗出不徹汗不徹者必更汗之轉屬者必下除之未汗者可小發汗怫鬰者可解之以汗邪由不同爲病自不同故施治亦不同耳

二陽倂病太陽證罷但發潮熱手足漐漐汗出大便難而讝語者下之則愈宜大承气湯

【注】二陽並病太陽陽明同病也太陽證罷盡歸並於陽明所以但發潮熱手足漐漐汗出大便難而讝語也是皆陽明胃實之證故下之則愈宜大承气湯

【集注】諭昌曰倂病二條皆是太陽陽明上條初入陽明太陽之邪未徹故仍宜汗之此條已入陽明太陽證罷而盡歸並陽明故宜下之

程知曰並病者一經證多一經證少有歸並之勢也太陽證罷而歸並陽明但手足漐漐汗出是大便已鞕也與大承气湯以下胃熱可也

太陽與少陽倂病頭項彊痛或冒時如結胸心下痞鞕者當刺大椎第一間肺兪肝兪愼不可發汗發汗則讝語衇五六日讝語不止當刺期門

【注】太陽與少陽並病故見頭項彊痛或冒時如結胸心下痞鞕之證而曰或曰時如者謂兩陽歸並未定之病狀也病狀未定不可以藥當刺肺兪以瀉太陽以太陽與肺通也當刺肝兪以瀉少陽以肝與膽合也故刺而俟之以待其機也苟不知此而以頭項彊痛爲太陽之邪目胸滿爲少陽之邪發其汗兩陽之邪乘燥入胃則發讝語設衇長大則猶爲順可以下之今衇不大而五六日讝語不止是土病而見木衇也名曰負負者尅賊也愼不可下當刺期門以直瀉其肝可也

【集注】方有執曰並猶合也彼此相兼合而有輕重多寡之不同謂之並蓋少陽間隔陽明去太陽遠故但兼並也

諭昌曰少陽之衇絡脇肋間並入太陽之邪則與結胸證似是而實非也肝與膽合刺肝兪所以瀉膽也膀胱不與肺合然肺主气刺肺兪以通其气斯膀胱之气化行而邪自不能畱矣發汗則讝語與合病木盛尅土之意同衇亦卽合病內少陽勝而陽明負之互詞刺期門以瀉木邪之盛也林瀾曰大椎卽百勞穴一椎上陷中主瀉胸中諸熱气第一間疑卽商陽在手食指內側主胸中气滿熱病汗不出肝兪在九椎下肺兪在三椎下各去脊中二寸二穴並主瀉五藏之熱期門在乳根二肋端主傷寒胸中煩熱過經汗不出

太陽少陽並病心下鞕頸項彊而者當刺大椎肺兪肝兪愼勿下之

【注】此承上條戒不可下之義也太陽少陽並病心下鞕而者少陽也頸項彊者太陽也當刺肺兪肝兪以瀉太陽少陽之邪愼不可下也若以心下鞕而誤下之必變逆候矣

【集注】成無己曰愼勿下之攻少陽之邪太陽之邪乘虛入裏必作結胸經曰太陽少陽並病而反下之成結胸

程知曰上言不可汗此言不可下也不可汗恐其讝語不可下恐其結胸也

程應旄曰此倂病心下鞕居首頸項彊而次之似尙可下不知少陽三法有禁祗可刺而愼勿下也

汪琥曰大椎一穴實合太少而齊瀉諸家注皆不明用鍼之理竟置大椎而不論大誤之極

太陽少陽並病而反下之成結胸心下鞕下利不止水漿不下其人心煩

【注】此承上條而言誤下之變也太陽少陽並病不刺肺兪肝兪而反下之兩陽之邪乘虛陷裏則時如結胸竟成結胸矣心下鞕變爲下利不止水漿不入矣上不入而下常出則中空無物其人心煩忙亂而變成壊證𨿽有前條刺法亦無所用矣

【集注】程知曰此二陽並病誤下之變也太陽表邪乘虛入裏則爲結胸心下鞕少陽半里之邪乘虛入裏則爲下利不止上下俱病而陽明之居中者遂至水漿不入而心煩也

諭昌曰倂病卽不誤用汗下已如結胸心下痞鞕矣況又誤下乎故比太陽一經誤下之變殆有甚焉其人心煩似不了之語然經謂結胸證具躁煩者死意此亦謂其人心煩者死乎

汪琥曰太陽病在經者不可下少陽病下亦在所當禁故以下之爲反也

禦纂醫宗金鑑卷九

欽定四庫全書

禦纂醫宗金鑑卷十

訂正仲景全書傷寒論注差後勞復食復陰陽易病衇證並治篇目錄

枳實梔子豉湯

牡蠣澤瀉湯

竹葉石膏湯

燒裩散

禦纂醫宗金鑑卷十目錄

欽定四庫全書

禦纂醫宗金鑑卷十

訂正仲景全書傷寒論注

辧差後勞復食復陰陽易病衇證並治篇

傷寒新愈起居作勞因而復病謂之勞復彊食糓食因而復病謂之食復男女交接復而自病謂之房勞復男女交接相易爲病謂之陰陽易謂男傳不病之女女傳不病之男有如交易也蓋因其人新差余邪伏於藏府未經悉解故犯之輙復也學者於臨證時審其衇證而詳辧之則施治自無誤矣

大病差後勞復者枳實梔子豉湯主之若有宿食者加大黃如博碁子五六枚

【注】大病差後謂傷寒病新差後也勞復者謂起居作勞復病非房勞復也宜枳實梔子豉湯主之溫覆令微似汗自愈不取其湧者以熱不在胸而在經也若因過食復病者謂之食復以有宿食也宜枳實梔子豉湯加大黃下之

【集注】成無己曰勞復則熱气浮越與枳實梔子豉湯以觧之食復則胃有宿積加大黃以下之

王肯堂曰傷寒之邪自外入勞復之邪自內發

枳實梔子豉湯方

枳實【三枚炙】

梔子【十四枚擘】

豉【一升綿裹】

右三味以淸漿水七升空煮取四升內枳實梔子煮取二升下豉更煮五六沸去滓溫分再服覆令微似汗

【方觧】是方也用淸漿水七升空煮至四升者是欲水之熟而趨下不欲上湧作吐也下豉煮五六沸卽去滓者取其淸腐之气走表易於取汗也太陽用之以作吐勞復用之以作汗仲景用方之妙藥品𨿽同煎法各異故施用不同也於此可類推矣

【集解】方有執曰大邪初退血气新虛起居作勞復生餘熱乃用苦寒以發其微汗者以勞傷之復熱與初病之實熱不同倫也方中用淸漿水七升空煮至四升全是欲水之熟而趨下不至上湧作吐與太陽中篇下後身熱取吐之法不同所以覆令微似汗也

傷寒差已後更發熱小柴胡湯主之衇浮者以汗解之衇沈實者以下解之

【注】此承上條詳言證衇以別其治也傷寒差已後更復發熱者𨿽有勞復食復之別然湏分或宜和或宜汗或宜下之不同如衇浮有表當以汗解者用枳實梔子豉湯汗之衇沈有裏者當以下解者用枳實梔子豉加大黃湯下之若無表裏證當和解之者用小柴胡湯和之對證施治斯爲合法

【集注】方有執曰此示病後不謹調理致復之大法衇浮有所重感者也衇沈飲食失節也

魏荔彤曰大病後不宜大汗諭注謂用枳實梔豉湯以微汗是也大病後不宜大下諭注謂枳實梔豉湯加大黃以微下是也然亦有不能盡該者凡於汗下之中畱心其爲大病之後庶治復病而不礙於大病後也

大病差後從腰以下有水气者牡蠣澤瀉散主之【注】傷寒病差後從腰以下腫者是有水气也宜牡蠣澤瀉散峻逐水气恐緩則水盛必上犯陽部也

【集注】成無己曰大病差後脾胃气虛不能制約腎水水溢下焦故腰以下爲腫也金匱要略云腰以下腫當利小便與牡蠣澤防散利小便而散水可也

牡蠣澤瀉散方

牡蠣【熬】

澤瀉

栝蔞根

蜀漆【暖水洗去腥】

商陸根【熬】

海藻【洗去咸】

苦葶藶【各等分熬】

右七味異搗下篩爲散更入臼中治之白飲和服方寸匕日三服小便利止後服

【方解】水停於內外泛作腫腰以上者當汗之小靑龍越婢是也腰以下者當利小便此方是也以牡蠣破水之堅澤瀉利水之蓄海藻散水之泛栝蔞根消水之腫又以蜀漆苦葶藶商陸根辛苦有毒之品直搗其巢峻逐水气使從大小二便而出然此方施之於形气實者其腫可隨愈也若病后土虛不能制水腎虛不能行水則又當別論愼不可服也

大病差後喜唾久不了了胸上有寒當以丸藥溫之宜理中丸

【注】大病差後喜唾久不了了者胃中虛寒不能運化津液聚而成唾故唾日久無已時也宜理中丸以溫補其胃自可已也

【集注】程知曰病後陽气不足胃中虛寒不內津液故喜唾不了了前牡蠣澤瀉用散者欲其戀肺而下水也此理中用丸者欲其溫胃而收唾也

諭昌曰身中津液因胃寒凝結而成濁唾久而不淸其人必消痩索澤故不用湯藥蕩滌而用丸藥緩圖也

張璐曰傷寒差後體虛每有遺熱故禁溫補卽間有素稟虛寒者只宜理中丸調理未嘗輕用桂附也

傷寒解後虛羸少气气逆欲吐竹葉石膏湯主之【注】傷寒解後虛羸寒傷形也少气熱傷气也气逆欲吐余邪挾飲犯胃也故宜竹葉石膏湯益虛淸熱以降逆气也

【集注】方有執曰病後虛羸少气脾胃未彊飲食難化則痰飲易生飲停气逆故欲吐也

程知曰傷寒解後津液不足則虛羸餘熱不盡則傷气與竹葉石膏湯以調胃而去虛熱蓋前條是治病後虛寒此條是治病後虛熱也

竹葉石膏湯方

竹葉【二把】

石膏【一觔】

半夏【半升洗】

人參【二兩】

甘艸【二兩炙】

粳米【半升】

麥冬【一升去心】

右七味以水一斗煮取六升去滓內粳米煮米熟湯成去米溫服一升日三服

【方解】是方也卽白虎湯去知母加人參麥冬半夏竹葉也以大寒之劑易爲淸補之方此仲景白虎變方也經曰形不足者溫之以气精不足者補之以味故用人參粳米補形气也佐竹葉石膏淸胃熱也加麥冬生津半夏降逆更逐痰飲甘艸補中且以調和諸藥也

病人衇已解而日暮微煩以病新差人彊與谷脾胃气尙弱不能消穀故令微煩損谷則愈

【注】病人衇已解謂病衇悉解也惟日西微煩者以病新差彊食穀蚤胃气尙弱不能消穀故令微煩不湏藥也損糓自愈

【集注】方有執曰彊與糓謂彊其進食也損者言當節減之也

諭昌曰注家牽引日暮爲陽明之王時故以損糓爲當小下不知此論差後之證非論六經轉陽明之證也日暮卽內經日西而陽气已衰之意所以不能消糓也不可引前條宿食輕用大黃重傷脾胃也

王鶴田曰此言差後彊食而爲虛中之實證也病後起居坐臥俱宜聽其自然不可勉彊彊則非其所欲反逆其性而不安矣不特一食也

傷寒陰陽易之爲病其人身體重少气少腹裏急或引陰中拘攣熱上衝胸頭重不欲舉眼中生花膝脛拘急者燒裩散主之

【注】傷寒新愈之後男女不謹偶犯餘事發熱復病者謂之房勞復男以六味地黃湯主之女以四物湯主之隨證加減治之可也若犯餘事男病傳女女病傳男相易爲病謂之陰陽易其證身重少气少腹急痛牽引陰中膝脛拘急或熱气沖胸頭重不欲舉眼中生花等證皆餘毒乘虛傳易也當以燒裩散主之

【集注】王肯堂曰房勞復病謂新差之後或尙未愈而男婦相交接復病者若同陰陽易證則從陰陽易治亦有寒熱多汗頭重目腹中拘急百節解離經衇緩弱筋骨痿軟不能動移精髓空虛心神恍惚遷延歲月方死者宜當歸四逆湯厥者加附子寒者加吳茱萸生薑以治之

【按】差後男女交合而病者若無陰陽易證而有表證則不可從陰陽易治當從房事後犯風寒治汗吐下法皆不可輕用卽有應汗應吐之證汗則以補中益气湯加麻桂微汗之厥者加炮附子吐則以補中益气湯加淡豆豉探吐之適可卽止總當識此爲新病之後也方有執曰傷寒包中風而言也易猶交易變易之易言大病新差血气未復彊合陰陽則二气交感互相換易而爲病也身體重少气眞元虧竭而困倦也少腹裏急或引陰中拘攣者所易之气內攻也熱上衝胸頭不欲舉眼中生花者虛陽生熱而上蒸也膝脛拘急者衇亂而筋傷也裩襠近陰處陰陽二气之所聚也男女易用物各歸本也諭昌曰病傷寒之人熱毒藏於气血中者漸從表裏解散惟熱毒藏於骨髓之中者無繇發泄故差後與不病之體交接男病傳不病之女女病傳不病之男所以名爲陰陽易卽交易之義也

燒裩散方

婦人中裩近隱處取燒作灰

右一味水服方寸匕日三服小便卽利陰頭微腫此爲愈矣婦人病取男子裩燒服

【方解】男女裩襠濁敗之物也燒灰用者取其通散亦同气相求之義耳服後或汗出或小便利則愈陰頭微腫者是所易之毒從陰竅而出故腫也

音切

垢【音苟】怫【音佛】郁【音熨】攣【力全切】脛【胡定切】裩【音昆同禈】

禦纂醫宗金鑑卷十

欽定四庫全書

禦纂醫宗金鑑卷十一

訂正仲景全書傷寒論注壊病篇目錄

陽旦湯【補】

甘艸漧薑湯

芍藥甘艸湯

麻黃升麻湯

柴胡加龍骨牡蠣湯

禹餘糧丸【缺】

桂枝加桂湯更加桂

桂枝去芍藥加蜀漆龍骨牡蠣救逆湯

桂枝甘艸龍骨牡蠣湯

禦纂醫宗金鑑卷十一目錄

欽定四庫全書

禦纂醫宗金鑑卷十一

訂正仲景全書傷寒論注

辧壞病衇證幷治篇

壞病者謂不當汗而汗不當吐而吐不當下而下卽當汗吐下而過甚或當汗吐下而失時皆爲施治失宜所以成壞病也凡三陰三陽若汗若吐若下若溫鍼火燻火熨火灸火劫等法致諸壞病者有汗後亡陽冒振惕魄汗不收有下後虛中結胸痞鞕下利不止有吐後煩亂腹滿有溫鍼失血驚狂甚至陽毒斑狂陰躁欲死神昬讝語循衣摸牀之類是也其論散見諸篇今合爲一集以便後學其中或有掛漏是在能三反者

太陽病三日已發汗若吐若下若溫鍼仍不解者此爲壞病桂枝不中與也觀其衇證知犯何逆隨證治之【注】太陽病三日邪在三陽時也若已經發汗若吐若下若溫鍼其法備施病仍不解者此爲壞病由施治失宜也此時卽有表證桂枝亦不中與當觀其衇證知所誤犯者何逆而隨證治之不可以成法拘也

【集注】方有執曰旣不可定以正名則亦難以出其正治故但示人以隨機應變之微防一以貫之斯言盡之矣

程知曰病在太陽治之不當卽成壞病故初治不可不愼桂枝不可與以桂枝證罷也若桂枝證仍在則不謂之壞病矣

程應旄曰如汗後亡陽動經渇躁讝語下後虛煩結胸痞气吐後內煩腹脹滿溫鍼後吐衂驚狂之類紛紜錯出者俱是爲前治所壞後人切不得執成法以救逆所以前證𨿽屬桂枝若壞則桂枝亦不中與也觀其衇證知犯何逆隨證治之蓋欲反逆爲順也非從望聞問切上探出前後根因無從隨證用法非頭痛醫頭之爲隨證治之也

吳人駒曰不得拘三日爲表病而與桂枝當依現在之變壞者而爲救治

本太陽病不解轉入少陽者脇下鞕滿漧嘔不能食往來寒熱尙未吐下衇沈緊者與小柴胡湯若已吐下發汗溫鍼讝語柴胡湯證罷此爲壞病知犯何逆以法治之

【按】衇沈緊當是衇沈若是沈緊是寒實在胸當吐之證也惟衇沈始與上文之義相屬故可與小柴胡湯

【注】本太陽病不解而見脇下鞕滿漧嘔不能食往來寒熱等證衇沈是邪轉入少陽也若未經吐下者當與小柴胡湯解其半表半里之邪可也其已經吐下發汗溫鍼者則表裏俱虛更加讝語柴胡證罷此爲壞病卽小柴胡湯亦不中與也當審其所犯何逆隨證以法治之可也

【集注】成無己曰轉入少陽柴胡證也若已吐下發汗溫鍼不惟犯少陽三禁更加溫鍼以廹劫之損耗津液胃中漧燥必發讝語柴胡證罷者謂無脇下鞕滿漧嘔不能食往來寒熱等證也此爲壞病沈明宗曰太陽不解而傳少陽當與小柴胡和解乃爲定法反以吐下發汗溫鍼以犯少陽之戒而邪熱陷入陽明故發讝語已爲壞證要知讝語乃陽明受病卽當知犯陽明之逆而治之若無讝語而見他經壞證湏慿證慿衇另以活法治之也

太陽病中風以火劫發汗邪風被火熱血气流溢失其常度兩陽相燻灼其身發黃陽盛則欲衄陰虛則小便難陰陽俱虛竭身體則枯燥但頭汗出劑頸而還腹滿微喘口漧咽爛或不大便久則讝語甚者至噦手足躁擾撚衣摸牀小便利者其人可治

【注】太陽病中風不以桂枝湯汗之而以火劫發汗故致生諸逆也風屬陽邪被火益熱故血气流溢失其常度也以風火俱陽故曰兩陽燻灼熱蒸血瘀達於肌表故其身發黃也血爲熱廹故上逆欲衂陰虛液竭故小便難陰陽虛竭故身體枯燥陽熱燻灼陰液上越故頭汗出劑頸而還也熱傳太陰故腹滿口燥熱傳少陰故口漧咽爛熱壅於胸故肺燥微喘熱結於胃故不大便愈久則熱益深故噦逆讝語神明昬亂手足躁擾撚衣摸牀之證見矣凡此諸壞證推求其源皆由邪火逆亂眞陰立亡多不可治然或小便利者則陰气尙在故猶爲可治也可不愼之於始哉

【集注】成無己曰內經云諸脹腹大皆屬於熱腹滿微喘者熱气內郁也經云火气內發上爲口漧咽爛者火熱上燻也熱气上而不下則大便不鞕若熱气下入胃中消耗津液則大便鞕故云或不大便久則胃中燥熱必發讝語經云病深者其聲噦火气太甚正气逆亂故噦經云四肢者諸陽之本也陽盛則動故手足躁擾撚衣摸牀也小便利者是陰未竭猶可治也

諭昌曰此證陽邪挾火擾亂陰分而亡其陰與前二條亡陽證天淵懸絕觀陽盛欲衂身體枯燥諸句則知此證宜急驅其陽以存一綫之陰不得泥陰陽俱虛竭一語而補其陽劫其陰也且頭汗爲陽邪上壅不下通於陰所以劑頸以下不能得汗設見衂血則邪從衂解頭間且無汗矣設有汗則邪從汗解又不衂矣後條火邪深入必圊血亦身體枯燥而不得汗設有汗便不圊血矣讀古人書全要會意豈有得汗仍衂血圊血之理哉又曰仲景以小便利一端辧眞陰之亡與未亡最細蓋水出髙源小便利則津液不枯肺气不絕可知也腎以膀胱爲府小便利則膀胱之气化行腎水未絕可知也

程應旄曰已上諸證莫非邪火逆亂眞陰立亡之象推求其原一皆血气流溢失其常度至於如此邪風被火熱之害可勝言哉此際欲治風而火勢沸騰欲治火而風邪壅遏何從治之惟利小便一法如豬苓湯類可以導熱滋幹使小便得利則太陽之邪亦從膀胱爲去路尙可治也倘利之而不利火無從出危矣

太陽病醫發汗遂發熱惡寒因復下之心下痞表裏俱虛陰陽气並竭無陽則陰獨復加燒鍼因胸煩面色靑黃膚瞤者難治今色微黃手足溫者易愈

【注】太陽表病醫過發汗已虛其表因復下之又虛其裏𨿽有未盡之表邪陷裏成痞但表裏俱虛陰陽並竭已成壞證矣況無陽則陰不生陰獨則陽不化而復加燒鍼火气內攻陰陽皆病故胸滿而煩面色靑黃肌膚瞤動也見證如此錯雜故爲難治若面色微黃不靑手足不厥而溫則爲陰陽之气未竭故曰易治也

【集注】方有執曰表以誤汗言裏以誤下言故曰俱虛陰指裏陽指表無陽謂陽竭也陰獨謂痞也靑黃脾受尅賊之色微黃土見回生之色手足溫陽气回於四末也言旣經反覆之誤又見尅賊之色肌膚瞤動而不寧則脾家之眞陰敗爲難治也今則土見回生之色四末得溫胃家之陽復故爲易愈也

傷寒衇浮自汗出小便數心煩微惡寒腳攣急反與桂枝湯欲攻其表此誤也得之便厥咽中漧煩燥吐逆者作甘艸漧薑湯與之以復其陽若厥愈足溫者更作芍藥甘艸湯與之其腳卽伸若胃气不和讝語者少與調胃承气湯若重發汗復加燒鍼者四逆湯主之

【注】傷寒衇浮自汗出中風證也小便數心煩裏無熱之虛煩也微惡寒者表陽虛不能禦也腳攣急者表寒收引拘急也是當與桂枝增桂加附子湯以溫經止汗今反與桂枝湯攻發其表此大誤也服後便厥者陽因汗亡也咽漧者陰因汗竭也煩燥者陽失藏也吐逆者陰拒格也故作甘艸漧薑湯與之以緩其陰而復其陽若厥愈足溫則是陽已復宜更作芍藥甘艸湯與之以調其陰而和其陽則腳卽伸也若胃不和而讝語知爲邪已轉屬陽明當少少與調胃承气湯令其微溏胃和自可愈也若重發汗者謂不止誤服桂枝湯而更誤服麻黃湯也或復加燒鍼劫取其汗以致亡陽證具則又非甘艸漧薑湯所能治故又當與四逆湯以急救其陽也

【集注】程應旄曰衇浮自汗𨿽似桂枝證而頭項不痛知陽神自歉於上部惡寒腳攣急知陰邪更襲於下焦陽虛陰盛而裏气上逆故有心煩證裏陰攻及表陽差訛祗在煩字上觀結句若重發汗復加燒鍼者四逆湯主之可見陰證不必眞直中也治之一誤寒卽中於治法中矣

問曰證象陽旦按法治之而增劇厥逆咽中幹兩脛拘急而讝語師言夜半手足當溫兩腳當伸後如師言何以知此答曰寸口衇浮而大浮爲風大爲虛風則生微熱虛則兩脛攣病形象桂枝因加附子參其間增桂令汗出附子溫經亡陽故也厥逆咽中幹煩躁陽明內結讝語煩亂更飲甘艸漧薑湯夜半陽气還兩足當熱脛尙微拘急重與芍藥甘艸湯爾乃脛伸以承气湯微溏則止其讝語故知病可愈

【注】此設問答申明上條之義也桂枝證當用桂枝值時令溫熱或其人有熱用陽旦湯卽桂枝湯加黃芩也値時令寒冷或其人有寒用陰旦湯卽桂枝湯加漧薑也證象陽旦謂心煩似乎有熱也按法治之謂按法用陽旦湯也蓋心煩小便數咽中幹似乎陽旦而不審腳攣急微惡寒之證是陰寒也卽以陽旦湯攻其表誤也所以增劇厥逆咽中幹兩脛拘急讝語等壞證作也師言夜半手足當溫兩腳當伸如其言者何也答曰診衇浮大則爲風虛非寒虛也故此知用桂枝不足以治其寒而加附子溫經卽有陽明內結讝語煩亂等證渾不爲意且更與甘艸漧薑湯至夜半陽回足熱脛尙微拘急卽與芍藥甘艸湯以和其陰爾乃脛伸繼以承气治其陽明內結故微溏而讝語止其病可愈矣是皆由於救之得法耳

陽旦湯方【補】

桂枝【三錢】

芍藥【二錢酒焙】

甘艸【二錢炙】

黃芩【三錢酒炒】

生薑【三片】

大棗【二枚擘】

右水煎去滓溫服無時日二三服本方加漧薑名陰旦湯

甘艸漧薑湯方

甘艸【四兩炙】

漧薑【二兩炮】

右二味以水三升煮取一升五合去滓分溫再服

芍藥甘艸湯方

芍藥【四兩】

甘艸【四兩炙】

右二味以水三升煮取一升五合去滓分溫再服

傷寒吐下後發汗虛煩衇甚微八九日心下痞鞕脇下痛气上衝咽喉冒經衇動愓者久而成痿

【按】八九日心下痞鞕脇下痛气上衝咽喉三句與上下文義不屬必是錯簡注家因此三句皆蔓衍支離牽彊注釋不知此證總因汗出過多大傷津液而成當用補气補血益筋壯骨之藥經年始可愈也

【注】傷寒吐下後復發其汗治失其宜矣故令陽气陰液兩虛也陰液虛故虛煩陽气虛故衇微陽气微而不升故目冒陰液虛而不濡故經衇動愓也陽气陰液虧損久則百體失所滋養故力乏筋軟而成痿矣

傷寒六七日大下後寸衇沈而遲手足厥逆下部衇不至咽喉不利唾膿血泄利不止者爲難治麻黃升麻湯主之

【注】傷寒六七日邪傳厥陰厥熱勝復之時醫不詳審陰陽而大下之致變中寒下竭之壞證中寒故寸衇沈遲手足厥逆下竭故尺衇不至泄利不止也蓋未下之前陽經尙伏表熱大下之後則其熱乘虛下陷內犯厥陰厥陰經循喉嚨貫膈注肺故咽喉不利唾膿血也此爲陰陽錯雜表裏混淆之證若溫其下恐助上熱欲淸其上愈益中寒仲景故以此湯主之正示人以陰陽錯雜爲難治當於表裏上下求治法也蓋下寒上熱固爲難溫裏寒無汗還宜解表故用麻黃升麻湯以解表和裏淸上溫下隨證治之也

【集注】程知曰言厥逆有因於誤下致變者也凡傷寒熱熾者其陰必虛六七日𨿽當傳裏之時設表證仍在而大下之則陰傷而陽亦陷寸衇沈遲手足厥冷下利不止傷其陽而气內陷也下部衇不至咽喉不利吐膿血傷其陰而熱內逼也一下之誤旣傷其陽復傷其陰故難治與麻黃升麻湯以升陽調下淸熱滋陰蓋傳經熱邪從外入於內者仍當從內出於外也故曰汗出愈

諭昌曰寸衇沈而遲明是陽去入陰之故非陽气衰微可擬故𨿽手足厥冷下部衇不至泄利不止其不得爲純陰無陽可知況咽喉不利唾膿血又陽邪搏陰上逆之徵驗所以仲景特於陰中提出其陽得汗出而錯雜之邪盡解矣

麻黃升麻湯方

麻黃【二兩半去節】

升麻【一兩一分】

當歸【一兩一分】

知母【十八銖】

黃芩【十八銖】

萎蕤【十八銖】

石膏【六銖碎綿裹】

白術【六銖】

漧薑六【銖】

芍藥【六銖】

天冬【六銖去心】

桂枝【六銖】

茯苓【六銖】

甘艸【六銖炙】

右十四味以水一斗先煮麻黃一二沸去上沫內諸藥煮取三升去滓分溫三服相去如炊三升米頃令盡汗出愈

【方解】下寒上熱若無表證當以黃連湯爲法今有表證故復立此方以示隨證消息之治也升麻萎蕤黃芩石膏知母天冬乃升舉走上淸熱之品用以避下寒且以滋上也麻黃桂枝榦姜當歸白芍白術茯苓甘艸乃辛甘走外溫散之品用以遠上熱且以和內也分溫三服令盡汗出愈其意在緩而正不傷徹邪而盡除也衇𨿽寸衇沈遲尺衇不至證𨿽手足厥逆下利不止究之原非純陰寒邪故兼咽喉痛唾膿血之證是寒熱混淆陰陽錯雜之病皆因大下奪中所變故仲景用此湯以去邪爲主邪去而正自安也

傷寒八九日下之胸滿煩驚小便不利讝語一身盡重不可轉側者柴胡加龍骨牡蠣湯主之

【注】傷寒八九日邪不解表不盡不可下也若下之其邪乘虛內陷在上者輕則胸滿重則結胸胸滿者熱入於胸气壅塞也在中者輕則煩驚重則昬狂煩驚讝語者熱乘於心神不寧也在下者輕則小便不利重則少腹滿痛小便不利者熱客下焦水道阻也邪壅三焦則榮衞不行水無去路則外滲肌體故一身盡重不可轉側也以柴胡加龍骨牡蠣湯主之其大意在和解鎭固攻補兼施也

【按】此條乃陽經濕熱之身重若以爲津亡血濇陽气不能宣布陰經濕寒之身重則誤矣寒濕身重用眞武湯桂枝附子湯以不渴裏無熱也熱濕身重用白虎湯柴胡加龍骨牡蠣湯以讝煩胃有熱也其風濕風溫身重亦不外乎兼寒兼熱故此湯中用苓半大黃爲佐也

【集注】方有執曰胸滿者下後裏虛外熱入裏挾飲上搏於膈所以煩也驚傷心心藏神而居膈正虛邪勝所以不寧一身盡重不可轉側者傷寒本一身疼痛亡津液而血濇不利故變爲沈滯而重甚也程知曰下而心煩腹滿治以梔朴爲邪入腹也下而胸滿煩驚治以龍牡爲邪入心也因火劫而致煩驚治以桂枝龍牡挽心陽之外越也因下而致煩驚治以柴胡龍骨牡蠣解心陽之內塞也大小陷胸以髙下緩急別之諸瀉心湯以寒熱虛實辧之半芩治痰芩連降逆梔豉湧虛煩參附回陽虛下後大法備於斯矣

諭昌曰八九日過經乃下之可謂愼矣孰知外邪未盡乘虛而陷邪方在表裏其患已及於神明於此而補天浴日豈復易易

張璐曰此系少陽之裏證諸家注作心經病誤也蓋少陽有三禁不可妄犯𨿽八九日過經下之尙且邪气內犯胃土受傷膽木失榮痰聚膈上有如是之變故主以小柴胡和解內外逐飲通津加龍骨牡蠣以鎭肝膽之驚也

柴胡加龍骨牡蠣湯方

柴胡【四兩】

半夏【二合洗】

龍骨【一兩半】

人參【一兩半】

大黃【二兩】

牡蠣【一兩半】

茯苓【一兩半】

鉛丹【一兩半】

桂枝【一兩半】

生薑【一兩半】

大棗【二枚擘】

右十一味以水八升煮取四升內大黃切如碁子更煮一二沸去滓溫服一升

【方解】是證也爲陰陽錯雜之邪是方也亦攻補錯雜之藥柴桂解未盡之表邪大黃攻已陷之裏熱人參姜棗補虛而和胃茯苓半夏利水而降逆龍骨牡蠣鉛丹之澁重鎭驚收心而安神明斯爲以錯雜之藥而治錯雜之病也

汗家重發汗必恍惚心亂小便已陰痛與禹餘糧丸【按】禹餘糧丸爲濇痢之藥與此證不合與禹餘糧丸五字衍文也

【注】汗家謂平素好出汗之人也重發汗謂大發汗也心主血汗乃心之液重發其汗血液大傷心失所恃故神情恍惚心志不寧也液竭於下宗筋失飬故小便已陰莖疼也

【集注】方有執曰心主血而藏神汗多則血虛而捨空恍惚心亂者以捨空神紛散也陰宗筋也痛者液竭而失其所榮養也

程應旄曰心主血汗者心之液平素多汗之家心虛血少可知重發其汗遂至心失所養神恍惚而多忡憧之象此之謂亂小腸與心爲表裏心液虛而小腸之水亦竭故小便已而陰疼也

衂家不可發汗汗出必額上陷衇急目直視不能眴不得眠

【注】衂家者該吐血而言也謂凡衂血吐血之人陰气暴亡若再發其汗汗出液竭諸衇失養則額角上陷中之衇爲熱所灼故且急也目直視目瞪不轉睛也不能眴目睫不合也亦皆由熱灼其衇引縮使然不得眠者陽气不能行於陰也凡此所見之病皆陽盛陰微之危證誰謂衂家可輕發其汗耶

【集注】諭昌曰目得血而能視汗爲血液衂血之人淸陽之气素傷更發其汗則額上必陷乃上焦枯竭之應也諸衇皆屬於目筋衇緊急則目上瞪而不能合目不合則不得眠也傷寒發煩目瞑者必衂宜麻黃湯發其汗此言素常失血之人戒發其汗以重虛其虛故也

亡血家不可發汗發汗則寒栗而振

【注】凡失血之後血气未復爲亡血虛家皆不可發汗也蓋失血之初固屬陽熱然亡血之後熱隨血去熱固消矣而气隨血亡陽亦危矣若再發汗則陽气衰微力不能支故身寒噤栗振振聳動所必然也蓋發陰虛之汗汗出則亡陰卽發暴吐衂血之汗也故見不能眴不得眠亡陰等病也發陽虛之汗汗出則亡陽卽發亡血虛家之汗也故見寒栗而振亡陽等病也

【集注】方有執曰亡血陰已虛矣發汗復亡其陽故寒栗而振也

程應旄曰亡血陰虛陽已失依若發其汗陽從外脫故寒栗而振是爲陰陽兩竭凡遇當汗證便當顧慮陰經之榮血有如此者

魏荔彤曰與其汗出亡陽方救陽何如汗未出先救陰以維陽不令汗出亡陽之爲愈也

咽喉漧燥者不可發汗

【注】咽喉漧燥津液不足也更發其汗則津液益枯故戒人𨿽有可汗之證亦不可發汗也

【集注】方有執曰咽喉漧燥津液素虧本於腎水不足蓋少陰之衇循喉嚨也發汗則津液愈亡

程應旄曰凡遇可汗之證必當顧慮上焦之津液又有如此者

張璐曰此條與咽中閉塞似同實異此戒發汗以奪陽明之津彼戒發汗以奪少陰之血也

淋家不可發汗發汗則便血

【注】淋家者濕熱蓄於膀胱水道澁痛之病也若發其汗濕隨汗去熱必獨流水府告匱迫其本經之血從小便而出矣

【集注】程知曰膀胱裏熱則淋更發其汗則膀胱愈燥而小便血矣

瘡家𨿽身疼痛不可發汗發汗則痙

【注】瘡家初起毒熱未成法當汗散已經潰後血气被傷𨿽有身痛應汗表證亦不可發汗恐汗出榮衞愈虛外風乘襲卽不受外風筋失液養亦必致項彊反張而成痙病也

【集注】諭昌曰身疼痛爲寒傷榮之證本當發汗瘡瘍之人肌表素虛榮血暗耗更發其汗則外風襲虛內血不榮必致頸項彊身反張而成痙痙亦膀胱之病也

太陽傷寒者加溫鍼必驚也燒鍼令其汗鍼處被寒核起而赤者必發奔豚气從少腹上衝心者先灸核上各一壯與桂枝加桂湯更加桂

【注】太陽傷寒加溫鍼必驚者謂病傷寒之人卒然加以溫鍼其心畏而必驚也非溫鍼之後必生驚病也燒鍼卽溫鍼也燒鍼取汗亦是汗法但鍼處宜當避寒若不謹愼外被寒襲火郁衇中血不流行必結腫核赤起矣且溫鍼之火發爲赤核又被寒侵故不但不解反召陰邪蓋加鍼之時心旣被驚所以腎陰乘心之虛上淩心陽而發奔豚也奔豚者腎陰邪也其狀气從少腹上衝於心也先灸核上各一壯者外去寒邪繼與桂枝加桂湯更加桂者內伐腎邪也

桂枝加桂湯方

於桂枝湯方內更加桂二兩成五兩余依桂枝湯法【集解】徐彬曰此乃太陽風邪因燒鍼令汗復感於寒邪從太陽之府膀胱襲入相合之腎藏而作奔豚故仍從太陽之例用桂枝全方倍加桂者以內瀉陰气兼驅外邪也

太陽病以火燻之不得汗其人必躁到經不解必圊血名爲火邪

【注】火燻古劫汗法也卽今火炕溫覆取汗之法太陽病以火燻之不得汗其人必內熱躁甚陰液愈傷陽不得陰無從化汗故反致不解也其火襲入陰中傷其陰絡廹血下行故必圊血也命名火邪示人以當治火邪不必治圊血也

【集注】方有執曰躁手足疾動也到猶言反也謂徒躁擾而反不得解也汗爲血之液血得熱則行火性大熱旣不得汗則血必橫溢所以必圊血也

程應旄曰太陽病以火燻之取汗竟不得汗其液之素少可知蓋陽不得陰則無從化汗也陰虛被火熱無從出故其人躁擾不寧也

衇浮熱甚反灸之此爲實實以虛治因火而動故咽燥而吐血

【注】衇浮熱甚實熱在表也無灸之之理而反灸之此爲實實謂其誤以實爲虛也故熱因火動其勢炎炎致咽燥而吐血必矣蓋上條火傷陰分廹血下行故令圊血此條火傷陽分廹血上行故吐血也

【集注】程應旄曰表實有熱誤認虛寒而用灸法熱無從泄因火而動自然內攻邪束於外火攻於內肺金被傷故咽燥而吐血

汪琥曰表有風熱而反灸是以實作虛治也

微數之衇甚不可灸因火爲邪則爲煩逆追虛逐實血散衇中火气𨿽微內攻有力焦骨傷筋血難復也【注】微數之衇乃陰虛血少之證斷不可灸若誤灸之艾火內攻爲煩爲逆煩者陰爲陽擾也逆者追虛逐實也陰本虛而加以火則愈虛是爲追虛陽本實而加以火則愈實是爲逐實然血已耗散衇中艾火之气𨿽微而內攻有力矣故致焦骨傷筋血難復也

【集注】諭昌曰衇微而數陰虛多熱之徵也此而灸之則虛者愈虛熱者愈熱不致傷殘不止矣

程應旄曰若血少陰虛之人衇見微數尢不可灸以血主濡之主潤筋骨也若失其所濡則火之所至其骨必焦其筋必損內傷其陰未有不流散於經衇者也

榮气微者加燒鍼則血畱不行更發熱而躁煩也【注】榮气微者榮血虛微也榮血旣已虛微若誤加燒鍼則榮血涸畱而無所行也豈止焦骨傷筋而已哉所以更發熱而躁煩也

【集注】程知曰言榮微忌燒鍼也陰虛則內熱若加燒鍼以助陽則兩熱相合而榮血不行必更外發熱而內煩躁也

唐不巖曰其始也𨿽微流燒鍼以逼之也其旣也畱而不行燒鍼以竭之也

張璐曰火爲陽邪必傷陰血治此者當以救陰爲主

衇浮宜以汗解用火灸之邪無從出因火而盛病從腰以下必重而痺名火逆也

【注】衇浮表邪宜以汗解誤用火灸傷其血液不能作汗反令表邪無所從出以致邪因火盛外不焦骨傷筋內不吐衂圊血而病腰以下重痺者必其人素有濕邪在下故從濕化也重者著也重著不移也然不以痺名者以非風寒濕之痺乃因火逆不相交通故名火逆也

【集注】方有執曰痺濕病也因火逆治火邪夾陽邪而上逆陽不下通陰不用事化不行而水不得泄故濕著下體而重痺也

程應旄曰衇浮在表汗解爲宜矣因火灸之不能得汗則邪無出路因火而盛卽不焦骨傷筋而火阻其邪陰气漸竭下焦乃榮血所治榮气竭而不運必重著而爲痺名曰火逆示人欲治其痺宜先治其火也

形作傷寒其衇不緊而弱弱者必渴被火者必讝語弱者發熱衇浮解之當汗出愈

【按】三弱字當俱是數字若是弱字熱從何有不但文義不屬且論中並無此說

【注】形作傷寒者言其病形作傷寒之狀也但其衇不緊而數數者熱也衇浮數熱在表太陽證也沈數熱在裏陽明證也數衇爲熱熱入陽明故必口渴若被火劫其熱更甚故必讝語衇數之病𨿽皆發熱然其施治不無別焉若衇浮數發熱解之當以汗汗出可愈宜大靑龍湯衇沈數發熱解之當以下下之可愈宜調胃承气湯若衇數無表裏證惟發熱而渴讝語者不可汗下宜白虎湯黃連解毒湯淸之可也

傷寒衇浮醫以火逼劫之亡陽必驚狂起臥不安者桂枝去芍藥加蜀漆龍骨牡蠣救逆湯主之

【注】傷寒衇浮醫不用麻桂之藥而以火劫取汗汗過亡陽故見驚狂起臥不安之證蓋由火劫之誤熱气從心且大脫津液神明失倚也然不用附子四逆軰者以其爲火劫亡陽也宜以桂枝湯去芍藥加蜀漆龍骨牡蠣救逆湯主之去芍藥者恐其陰性遲滯兼制桂枝不能迅走其外反失救急之防況旣加龍蠣之固脫亦不湏芍藥之酸收也蜀漆气寒味苦寒能勝熱苦能降逆火邪錯逆在所必需也

【集注】諭昌曰篇中誤服大靑龍湯厥逆筋愓肉瞤而亡陽者乃汗多所致故用眞武湯救之此以火廹刼而亡陽者乃方寸元陽之神被火廹劫而飛騰散亂故驚狂起臥不安有如此者少緩湏臾神丹莫挽矣故以此湯救之蓋陽神散亂當求之於陽桂枝湯陽藥也然必去芍藥之陰斂始得疾趨以達於陽位更加蜀漆者緣蜀漆之性最急又加龍骨牡蠣有形之骨屬爲之舟楫以載神而返其宅也

桂枝去芍藥加蜀漆龍骨牡蠣救逆湯方

桂枝【三兩】

甘艸【二兩炙】

生薑【三兩切】

牡蠣【五兩熬】

龍骨【四兩】

大棗【十二枚擘】

蜀漆【三兩洗去腳】

右爲末以水一斗二升先煮蜀漆減二升內諸藥煮取三升去滓溫服

火逆下之因燒鍼煩躁者桂枝甘艸龍骨牡蠣湯主之【注】火逆者謂凡火劫取汗致逆者也此火逆因火鍼也燒鍼劫汗而復下之火逆之邪𨿽因下減而煩躁一證獨不除者蓋因汗下大傷津液而然也故用桂枝甘艸以救表龍骨牡蠣以固中不治煩躁而煩躁自愈也

【集注】諭昌曰此證誤而又誤𨿽無驚狂等變然煩躁則外邪未盡之候亦眞陽欲亡之機也

程應旄曰火逆下之裏气虛矣不治其虛更加燒鍼自致亡陽但見煩躁證而不盡如前條之驚狂起臥不安者由熱勢之緩急有殊故前方之加減稍異總不容煩躁之以假亂眞也

桂枝甘艸龍骨牡蠣湯方

桂枝【一兩】

甘艸【二兩炙】

龍骨【二兩】

牡蠣【二兩熬】

右四味爲末以水五升煮取二升半去滓溫服八合日三服

【集解】汪琥曰此方卽桂枝去芍藥加蜀漆龍骨牡蠣救逆湯制小其劑而用之也火邪廹內則生煩躁𨿽煩躁似帶表邪不宜散以桂枝之辛熱而火逆旣經下之則陰血受傷較之救逆湯似當增芍藥也音切

灼【音酌】摸【末各切】痿【烏魁切】唾【湯臥切】炊【音吹】刼【音訐】眴【與旬同】

禦纂醫宗金鑑卷十一﹤子部﹐醫家類﹐禦纂醫宗金鑑﹥

欽定四庫全書

禦纂醫宗金鑑卷十二

訂正仲景全書傷寒論注溫病篇【方無】

禦纂醫宗金鑑卷十二目錄

欽定四庫全書

禦纂醫宗金鑑卷十二

訂正仲景全書傷寒論注

辧溫病衇證並治篇

內經言熱病皆傷寒之類也非謂類乎傷寒乃謂與傷寒同乎一類之病也蓋傷寒因傷時令之寒而得名也溫病熱病亦隨時而易其名耳經曰冬傷於寒則爲病熱此卽時而病者也經曰冬傷於寒春必病溫此過時而病者也經曰凡病傷寒而成溫者先夏至爲病溫後夏至爲病暑暑卽熱之謂也此隨時而病者也是則秋分已前皆得以熱病名之秋分已後皆得以傷寒名之矣此軒岐仲景立傷寒溫病熱病之名義也經又雲藏於精者春不病溫此明過時不病之原也經曰冬不藏精春必病溫此明過時必病之故也於此可知傷寒爲病不在精之藏與不藏而但有觸犯卽得爲病非若溫病熱病藏精則不病不藏精則必病也但能藏精者縱偶感於邪或溫或暑其病自輕不藏精者𨿽防感其邪或溫或暑其病必重差爲稍異耳若專以冬不藏精毫無外感爲少陰本病熱從內生則悖仲景溫病之旨矣仲景論中但言太陽初病發熱而渴不惡寒者爲溫病辧其非傷寒非謂太陽之寒不由表入竟從少陰之熱內生爲病也經又曰風溫爲病衇陰陽俱浮是明指溫病之發因感春風輒動內熱而始發所以陰陽衇俱浮也蓋以溫病風溫與熱病論互發其義但熱病一論經已昭然若復立論未免贅疣非仲景詳於傷寒而略於溫證也今將伏气溫病風溫合爲一篇其溫熱治法同於六經讀者再細玩素問熱病論及刺熱評熱諸論與是論互相參考自有得焉

師曰伏气之病以意候之今月之內欲有伏气假令舊有伏气當須衇之若衇微弱者當喉中痛似傷非喉痺也病人雲實咽中痛𨿽爾今復欲下利

【注】四時令气正气也非時之气邪气也正气之中人也淺感之甚者卽病微者藏在肌膚不卽爲病壯實之人可以自己邪气之中人也深感之𨿽微亦卽爲病甚則直入於藏不能自己虛者死焉此篇所謂伏气之病卽四時令气正病非四時不正之邪與非常異气之疫邪也所爲伏气者如感冬令之風寒其重者傷於榮衞卽時而發者名爲中風傷寒是也其感之輕者伏藏於肌膚過時而發名爲溫病是也故時气伏气之爲病二者不可不辧焉春三月名曰發陳是伏气欲發之月也假令舊有伏气之人乘冬不藏精之隙而病者當須以衇識之今月之內初病傷寒溫病者衇若微弱是少陰衇也若喉中痛是少陰證也然其痛必緩非若外感時气之喉痺腫傷暴痛也今旣雲實咽中痛而衇又微弱故知爲少陰伏气內發之陰火也𨿽爾咽痛恐復欲下利不可以時气外感陽火之喉痺治之也

【集注】張錫駒曰此條言伏气之病由內而出非若時行卒病由外而至也

太陽病發熱而渴不惡寒者爲溫病發汗已身灼熱者名風溫風溫爲病衇陰陽俱浮自汗出身重多眠睡鼻息必鼾語言難出若被下者小便不利直視失溲若被火者微發黃色劇則如驚癇時瘈瘲若火燻之一逆尙引日再逆促命期

【注】發熱不渴惡寒者太陽證也發熱而渴不惡寒者陽明證也今太陽病始得之不俟寒邪變熱轉屬陽明而卽熱渴不惡寒者知非太陽傷寒乃太陽溫病也由於膏粱之人冬不藏精辛苦之人冬傷於寒內陰已虧外陽被郁周身經絡早成溫化所以至春一遇外邪卽從內應感寒邪者則無汗名曰溫病當以河間法用水解散審其表裏以解之水解散卽天水六一散防風通聖之合劑也感風邪者則有汗名曰風溫當以水解散減麻黃加桂枝倍石膏令微似汗以和之若大發其汗則益助蘊熱必令身熱如火灼也蓋風溫爲病乃風邪外盛於表故陰陽六衇俱浮熱邪內壅於胸故多眠睡鼻息鼾也風邪傷衞表气不固故自汗出壯熱傷气故身重倦聲微語難出也若被下者則愈奪陰液故水泉竭而小便不利也太陽府气將絕故目直視也少陰藏气不固故遺失溲也若被火者則以火益火而陽气燻灼將欲發黃故微發黃也劇者熱極生風故如驚癇時瘈瘲也微黃病深色漸加黑故若火燻之也溫病熱病不惡寒者表熱也口渴引飲者裏熱也表熱無寒故不宜汗裏熱無實故不宜下表裏俱熱尢不宜火曰一逆者若汗若下若火也再逆者汗而復下下而復火也一逆已令陰竭尙可延引時日再逆則陰立亡故曰促命期也傷寒者傷冬月之正寒也溫病熱病者傷三時之暴寒也非時暴寒乃異气也以其兼令气而爲病也故春兼風溫卽以風溫名之夏兼暑熱卽以暑熱名之世人通名曰傷寒又名曰時气醫工見其傳變六經表裏情狀皆同故同乎一治也其溫病熱病無汗者宜大靑龍湯時無汗時有汗者宜桂枝二越婢一湯有汗者宜桂枝合白虎湯內熱者防風通聖散表實者倍麻黃裏實者倍大黃量其病之輕重藥之多少而解之三日之前未有不愈者其有外感邪重內早傷陰已經汗下而不愈者則當審其表裏隨其傳變所見之證治之可也此法惟西北二方四時皆可行之無不隨手取效若江淮間地偏暖處冬月初春乃可用之若春末秋前卽衇證允合當用麻桂靑龍等湯者亦必輕而減之隨證消息適可卽止愼不可過過則反致變逆經所謂同病異治者此之謂也

【集注】程知曰溫病熱自內出故發熱而渴不惡寒風溫內外交熱加之自汗故有身重多眠諸證有輕重死生之分醫者當以有汗無汗爲辧別之大要亦卽以可汗不可汗爲救治之微權又曰仲景之靑龍白虎神矣得此意而推廣之可以應用於不窮蓋溫病宜於發散中重加淸涼風溫不可於淸涼中重加發散也

程應旄曰太陽初得之一日卽發熱而渴不惡寒者因邪气早已內蓄其外感於太陽特其發端耳其內蓄之熱固非一朝一夕矣蓋自冬不藏精而傷於寒時腎陰已虧一交春陽發動卽病未發而周身經絡已莫非陽盛陰虛之气所布濩所云至春發爲溫病者蓋自其胚胎受之也

音切

鼾【音旱】癇【音閒】瘈【音熾】瘲【音蹤】

禦纂醫宗金鑑卷十二

欽定四庫全書

禦纂醫宗金鑑卷十三

訂正仲景全書傷寒論注痙濕暍病篇目錄

桂枝加葛根湯

桂枝附子去桂枝加白術湯

甘艸附子湯

禦纂醫宗金鑑卷十三目錄

欽定四庫全書

禦纂醫宗金鑑卷十三

訂正仲景全書傷寒論注

辧痙濕暍病衇證並治篇

經云諸痙項彊皆屬於濕又云諸暴彊直皆屬於風論曰太陽病發汗太多因成痙夫六气皆足以致痙不專在濕也六經皆有痙證亦不專在太陽一經也蓋身以後屬太陽凡頭項彊急項背脊彊反張腰似折髀不可以曲腘如結皆太陽痙也身以前屬陽明頭面動搖口噤齒齘缺盆紐痛腳攣急皆陽明痙也身之側屬少陽口眼防邪手足牽引兩脇拘急半身不遂皆少陽痙也至若腹內拘急因吐利後而四肢攣急者未嘗非太陰痙也惡寒踡臥尻以代踵脊以代頭俯而不能仰者未嘗非少陰痙也睪丸上升宗筋下注少腹裏急陰中拘攣膝脛拘急者未嘗非厥陰痙也大抵痙以狀名而痙因筋急故凡六經筋病皆得以痙稱之其因於風寒者必發熱惡寒而無汗其衇浮其狀身彊直而口噤卽經所云諸病彊直皆屬於風者也其勢勁急故名曰剛痙其因於風濕者發熱汗出不惡寒其衇浮緩其狀項彊而身不彊直卽經所云諸痙項彊皆屬於濕者也其勢濡弱故名曰柔痙若夫因誤汗亡陽津竭無以飬筋而致痙者卽本論所云太陽病發汗太多而成痙又非因濕因風而卻因燥者也蓋痙之始本非正病多雜於他病之中如婦人之脫血跌撲之破傷俱能致痙今見患此者悉指爲風殊非確論學者當於證中審察風寒濕燥內外虛實之因分別施治庶不致悞愼勿防指爲風也

傷寒所致太陽病痙濕暍此三種宜應別論以爲與傷寒相似故此見之

【按】傷寒所致四字甚無所謂衍文也

【注】傷寒太陽經中之一病非謂太陽經惟病傷寒也蓋以六气外感之邪人中傷之者未有不由太陽之表而入者也痙風邪也濕濕邪也暍暑邪也夫風寒暑濕之病固皆統屬太陽然痙濕暍三種𨿽與傷寒形證相似但其爲病傳變不同故曰宜應別論也

【集注】方有執曰痙濕暍三者皆風寒之變證旣成變證則當別爲立論然自風寒變來本屬太陽猶有風寒渉似之疑須當並爲辧論

病身熱足寒頸項彊急惡寒時頭熱面赤目衇赤獨頭面搖卒口噤背反張者痙病也

【注】病人身熱惡寒太陽證也頸項彊急面赤目赤陽明證也頭熱陽郁於上也足寒陰凝於下也太陽之衇循背上頭陽明之筋上挾於口風寒客於二經則有頭搖口噤反張拘彊之證故名痙病也

【集注】方有執曰此以痙之具證言身熱頭熱面赤目衇赤陽邪發於陽也足寒陰邪逆於陰也獨頭面搖風行陽而動於上也卒忽然也噤寒而口閉也言忽然唇口脗合噤急而飲食不通也背反張者太陽之衇挾背寒則筋急而拘攣熱則筋緩而縱弛也然剛柔二痙則各見証之一偏惟風寒俱有而致證者則具見也

鄭重光曰此總論痙之經兪皆病气血並傷而爲彊急反張之證也風濕俱有故爲痙之具證也

太陽病發熱衇沈而細者名曰痙

【注】太陽病發熱衇當浮大衇若沈細兼少陰也今發熱衇沈細而名曰痙者何也以其已病痙證而得沈細衇不可名太陽少陰傷寒之衇當名太陽風濕痙病之衇也因風邪郁於陽故病發熱也濕邪凝於陰故衇沈細也此承上條痙病得沈細衇之義非謂太陽病發熱衇沈細卽名之曰痙病也

【集注】方有執曰發熱太陽未除也沈寒也細濕也程知曰衇沈細法宜救裏而痙又爲燥熱之病故金匱謂難治謂未可輕同於太陽發熱衇反沈之例也

張璐曰發熱衇當浮數而反沈細知邪風爲濕气所著所以身𨿽發熱而衇不能浮數是陽證見陰衇故金匱指爲難治也

程應旄曰痙病有同有獨固以其獨者名之矣然衇在太陽更有獨而無同以頭面搖口噤背反張之證合沈細之衇𨿽有太陽發熱等證不致爲傷寒所混乃可定其名曰痙也

太陽病發熱無汗反惡寒者名曰剛痙太陽病發熱汗出而不惡寒名曰柔痙

【按】反惡寒之反字衍文也剛痙證應惡寒非反也【注】痙病旣屬太陽當以太陽虛實例之故曰太陽病發熱無汗惡寒爲實邪名曰剛痙發熱汗出不惡寒爲虛邪名曰柔痙此詳申上二條痙病虛實非謂太陽病發熱無汗惡寒汗出不惡寒卽名之曰剛柔痙病之證也

【集注】程知曰太陽病發熱無汗惡寒爲傷寒發熱汗出惡風爲傷風發熱汗出不惡寒爲溫熱以證有頸項彊急甚則反張故不謂之風寒溫熱病而謂之痙也

張璐曰金匱云太陽病無汗而小便反少气上衝胸口噤不能言欲作剛痙葛根湯主之卽是申明此條之義而補其治法也無汗而小便少者以太陽陽明二經之熱聚於胸中延傷肺金淸肅之气內外不能宣通故也又云太陽病其證備身體彊然衇反沈遲此爲痙栝蔞桂枝湯主之卽是申明此條之義而補其治法也其證備則發熱汗出等證金匱已詳不必贅矣

太陽病項背彊無汗惡風葛根湯主之

【注】此略其證衇單舉痙之頸項彊急者以明其治也太陽衇下項循肩挾脊陽明衇循喉嚨入缺盆貫膈下乳內廉太陽主後前合陽明陽明主前後合太陽今邪壅於二經之中故有拘彊之貌也太陽之彊不過頸項彊此痙之彊則不能俯仰項連胸背而俱彊故曰項背彊也無汗惡風實邪也宜葛根湯發之卽桂枝湯加麻黃葛根兩解太陽陽明之邪也

【集注】方有執曰鳥之短羽者動則引頸然形容病人之頸項俱病者俛仰不能自如之貌

太陽病項背彊反汗出惡風者桂枝加葛根湯主之

【注】太陽病項背彊無汗惡風者實邪也今反汗出惡風者虛邪也宜桂枝加葛根湯解太陽之風發陽明之汗也

【集注】汪琥曰太陽病項背彊矣復然頸不得舒頸之經屬陽明項背與頸然其狀當無汗今反汗出惡風仲景法太陽病汗出惡風者桂枝湯主之今因其然故加葛根於桂枝湯中以兼袪陽明經之風也

桂枝加葛根湯方

於桂枝湯內加葛根三兩余依桂枝湯法

太陽病發汗太多因致痙

【注】已上論痙皆外感風寒濕而爲病也若太陽病發汗太多津液大亡表气不固邪風乘虛而入因成痙者乃內虛之所致也不可以柔痙剛痙例之宜以桂枝加附子湯以固表袪風爲主治由此推之凡病出汗過多新產亡血過多而變生此證者皆類此也

【集注】程應旄曰卽此一端推之則知此病得之亡津亡血而因虛致寒因虛致燥者不少蓋陽气者柔則養筋發汗太多則亡其陽而損其經衇之血液故也

濕家之爲病一身盡疼發熱身色如似燻黃

【注】濕家謂病濕之人濕之爲病或因外受濕气則一身盡痛或因內生濕病則發熱身黃若內外同病則一身盡痛發熱身色如燻黃也燻黃者濕盛之發黃屬脾之瘀濕故其色暗如煙燻也不似傷寒熱盛之發黃屬陽明之郁熱故其色明如橘子色也

【集注】張璐曰濕證發黃須分陰陽表裏陽濕在裏茵蔯蒿湯在表麻黃連軺赤小豆湯陰濕在裏白術附子湯在表麻黃白術湯此陰濕在表而發黃也金匱有云濕家身煩痛可與麻黃加術湯蓋寒與濕合不宜大汗故加白術以麻黃得術則汗不致於驟發白術得麻黃則濕滯得以宣通也

濕家病身上疼痛發熱面黃而喘頭痛鼻塞而煩其衇大自能飲食腹中和無病病在頭中寒濕故鼻塞內藥鼻中則愈

【注】此申上條詳其證出其衇以別其治也濕家病身上疼痛發熱面黃而喘此內生外受之濕病也外宜羌活勝濕湯內宜茵蔯五苓散喘甚大陷胸丸若更頭痛鼻塞而煩其衇大證類傷寒但其人裏和能食知非傷寒不可發汗乃濕邪之病在頭故頭痛鼻塞惟宜納藥鼻中取黃水從涕出自可愈也所納之藥卽瓜蒂散類也

【集注】鄭重光曰身上疼痛發熱面黃而喘頭痛鼻塞則寒濕之邪客於上焦經曰因於濕首如裹是也用瓜蒂散吹鼻此在上者因而越之之法也

太陽病關節疼痛而煩衇沈而細者此名濕痺濕痺之候其人小便不利大便反快但當利其小便

【注】濕家衇浮細濕在外也當汗之今太陽病關節疼痛而煩小便不利大便反快衇不浮細而沈細是濕邪內盛而爲濕痺不通之候也故但當利其小便使濕從小便而去乃濕於內之正治也

【集注】成無己曰濕盛則濡泄小便不利大便反快者濕气內流也但當利其小便以宣泄腹中濕气古云治濕不利小便非其治也

方有執曰此以濕之入裏者言也關節疼痛者寒濕之气走注內滲所以衇沈而細也痺以疼痛言小便不利大便反快者濕卽水水不外滲則橫流不遵故道利其小便者導其遵故道而行也張志聰曰關節者腰背肘膝之大關大筋之所統屬不同於骨節也濕流關節大筋不和故疼痛痺閉也濕傷太陽筋衇澁滯故名濕痺利其小便則水道行而決凟無愆濕邪去而筋衇調和矣

濕家其人但頭汗出背彊欲得被覆向火若下之早則噦胸滿小便不利舌上如胎者以丹田有熱胸中有寒渴欲得水而不能飲口燥煩也

【注】濕家但頭汗出乃濕气上滛之汗非陽明之熱不得越也濕家背彊乃濕气澁滯之重彊非痙病之拘彊也欲得覆被向火非外惡寒乃濕盛生內寒也若誤以濕之頭汗爲陽明瘀熱之頭汗而下之寒濕之气乘虛入胸則胸滿入胃則噦矣寒濕不化故小便不利胸中有寒故舌上滑白如胎丹田有熱故口燥渴欲得水而不能飲由胸中有寒濕故也

【集注】成無己曰傷寒則無汗濕家𨿽有汗而不能周身故但頭汗出也

程應旄曰𨿽渴欲得水似熱而不能飲可辧則祗是口燥煩而實非胸中燥煩可知證同病別也

濕家下之額上汗出防喘小便利者死若下利不止者亦死

【注】此承上條濕家誤下之逆也濕家誤下胸滿而噦小便不利舌上如胎口燥渴不能飲已屬逆矣尙在可治此誤下後額汗不已微喘不止是陽脫於上也小便反利下利不止是陰脫於下也陰陽相離故死也

【集注】方有執曰治濕當利其小便而以小便利主死何也誤治而陰陽散亡也

程知曰濕之中人陰先受之故本經濕證多從助陽溫散爲治若妄下則陽虛陰盛而不可救矣額上汗出微喘虛陽欲上脫也二便不禁盛陰欲下脫也陰陽離決死矣

病者一身盡疼發熱日晡所劇者此名風濕此病傷於汗出當風或久傷取冷所致也

【注】病者謂一身盡痛之病人也濕家一身盡痛風濕亦一身盡痛然濕家之痛則重著不能轉側風濕之痛則輕掣不可屈伸此痛之有別者也至於發熱濕家之熱早暮不分微甚風濕之熱則日晡必劇此得之於汗出當風或久傷濕復受風冷所致也

【集注】張志聰曰汗出當風則爲風濕久傷取冷則爲寒濕

張錫駒曰發熱日晡所劇者日晡而陽气衰陰气盛濕爲陰邪故主旺時而甚也

問曰風濕相摶一身盡疼痛法當汗出而解値天陰不止醫云此可發汗汗之病不愈者何也答曰發其汗汗大出者但風气去濕气在是故不愈也若治風濕者發其汗但微微似欲汗出者風濕俱去也

【注】此詳風濕相摶一身盡痛不惟不可下卽發汗亦不可失其宜也風陽邪濕陰邪風濕相摶陰陽受邪故一身盡痛也法當汗出而解值天陰不止則濕气盛𨿽發其汗汗大出而病不愈者但以風气去濕气在是故不愈也以其値濕盛之時發其汗大汗出此汗之不如法所以不解也若治風濕者必俟天气晴明發其汗但令其汗微微似欲出狀則風與濕俱去而病自解矣

【集注】方有執曰陰不止則濕不除所以益當發汗也然風濕本由汗出當風而得則汗之大出者必反濕轉加甚微微似欲汗出而不見出則濕消而風散矣此發汗之微機後之人動輒以大汗爲言者去道遠矣

張璐曰風濕相摶法當汗出而解合用桂枝加術使微微蒸發表裏气和風濕皆去正如濕家身煩痛可與麻黃湯加術同義

程應旄曰濕家不惟不可誤下卽汗亦不可誤汗風濕相摶一證一身盡疼痛𨿽是微挾表邪然其衇不浮終是汗難大汗治風兼治濕但使微微似欲汗出者是其法也

傷寒八九日風濕相摶身體疼煩不能自轉側不嘔不渴衇浮虛而濇者桂枝附子湯主之若其人大便鞕小便自利者去桂枝加白術湯主之

【注】此承上條詳申衇證以明其治也傷寒八九日不嘔不渴是無傷寒裏病之證也衇浮虛濇是無傷寒表病之衇也衇浮虛主在表虛風也濇者主在經寒濕也身體疼煩屬風也不能轉側屬濕也乃風濕相摶之證非傷寒也與桂枝附子湯溫散其風濕使從表而解也若衇浮實者則又當以麻黃加術湯大發其風濕也如其人有是證𨿽大便鞕小便自利而不議下者以其非邪熱入裏之鞕乃風燥濕去之鞕故仍以桂枝附子湯去桂枝以大便鞕小便自利不欲其發汗再奪津液也加白術以身重著濕在肉分用以佐附子逐濕气於肌也

【集注】成無己曰煩者風也身疼不能自轉側者濕也經曰風則浮虛衇經曰衇來濇者爲病寒濕也

桂枝附子去桂枝加白術湯方

附子【三枚炮去皮破】

白術【四兩】

生薑【三兩切】

大棗【十二枚擘】

甘艸【二兩炙】

右五味以水六升煮取二升去滓分溫三服初一服其人身如痺半日許復服之三服都盡其人如冒狀勿怪此以附子術並走皮內逐水气未得除故使之耳法當加桂四兩此本一方二法以大便鞕小便自利去桂也以大便不鞕小便不利當加桂附子三枚恐多也虛弱家及產婦宜減服之

風濕相摶骨節疼煩掣痛不得屈伸近之則痛劇汗出短气小便不利惡風不欲去衣或身微腫者甘艸附子湯主之

【注】風濕相摶骨節疼煩重著不能轉側濕勝風也掣痛不可屈伸風勝濕也今掣痛不可屈伸近之則痛劇汗出短气惡風不欲去衣皆風邪壅盛傷肌表也小便不利濕內蓄也身微腫者濕外薄也以甘艸附子湯微汗之袪風爲主除濕次之也已上二條皆詳風濕之義以明風濕之治也

【集注】方有執曰摶掜聚也言風與濕掜合摶聚共爲一家之病也煩風也痛濕也風則掣濕則痛風濕之邪注經絡流關節滲骨髓身體所以煩痛掣痛而不利也近之則痛劇者外邪客於內迕之則逆也短气者汗多亡陽而气傷也惡風不欲去衣者以重傷故惡甚也甘艸益气和中附子溫經散濕術能勝濕燥脾桂枝袪風固衞此四物者所以爲風濕相摶之的藥也

吳人駒曰必衇之沈而細者若浮大而盛則風多而濕少附子須在審之

甘艸附子湯方

甘艸【二兩炙】

附子【二枚炮去皮破】

桂枝【四兩】

白術【二兩】

右四味以水六升煮取三升去滓溫服一升日三服初服得微汗則解能食汗止復煩者服五合恐一升多者宜服六七合爲妙

【方解】風濕之治用甘艸附子湯卽桂枝附子湯去姜棗加白術也去姜棗者畏助汗也加白術者燥中濕也日三服初服一升不得汗解則仍服一升若微得汗則解解則能食是解已徹也可止再服若汗出而復煩者是解未徹也仍當服之但不可更服一升恐已經汗多服而過汗也服五合可也如不解再服六七合爲妙似此服法總是示人不可盡劑之意學者於理有未解處卽於本文中求之自得矣

太陽中熱者暍是也其人汗出惡寒身熱而渴也【注】中暑熱病亦由太陽表入故曰太陽中熱者暍是也其人汗出惡寒身熱而渴頗似太陽溫熱之病但溫熱無惡寒以熱從內發故𨿽汗出而不惡寒中暍惡寒者以暑由外入故汗出而惡寒也究之於衇溫熱之浮必浮而實中暍之浮必浮而虛以暑熱傷气也究之於渴溫熱之渴初病不過欲飲水中暍之渴一病卽大渴引飮也溫熱則傳經變病不一中暍則不傳不愈卽死也𨿽同爲太陽經中之病而虛實施治不同宜以人參白虎湯主治之

【集注】方有執曰蒸熱謂之暑傷暑謂之暍汗出惡寒者太陽表不固也身熱者暑邪傷陽也渴者亡津液而內燥也

程知曰此辧暑熱衇證也太陽中熱者謂是太陽表證而屬中熱也均是太陽表病汗出惡寒身熱而不渴者爲中風汗出身熱而渴不惡寒者爲溫病今汗出惡寒身熱而渴則是中暍暍者暑熱之气也不言暍而言熱以其胃熱爲獨重也裏有熱故身熱而渴暑傷气故汗出惡寒

吳人駒曰不可因惡寒而用辛溫又不可因汗出而固表惟宜甘寒以解其暑熱可也

太陽中暍者發熱惡寒身重而疼痛其衇細芤遲小便已灑灑然毛聳手足逆冷小有勞身卽熱口開前板齒燥若發汗則惡寒甚加溫鍼則發熱甚數下之則淋甚

【注】此申上條詳出證衇戒人不可妄行汗下溫鍼也太陽中暍無汗身重疼痛者似傷寒也但衇細芤遲非傷寒衇也且有小便已而灑灑然惡寒毛聳之證乃太陽膀胱表气爲暑所傷而然也手足逆冷者乃暑傷气气傷不能達四肢則寒也小有勞身卽發熱口開前板齒燥者乃勞則動熱暑熱益烈傷陰液也此皆中暍危證若以發熱無汗惡寒身痛誤爲傷寒之表妄行發汗則表气愈虛惡寒更甚也若以手足逆冷誤爲陽虛妄加溫鍼則暑邪愈盛發熱更熾也若以壯熱齒幹誤爲胃火而數下之則水源竭澁尿淋窘甚也凡此之證皆中暍妄行汗下溫鍼致變惟宜以白虎加人參湯主之或人參湯調辰砂六一散亦可也

【集注】成無己曰經云因於暑汗煩則喘喝口開謂喘喝也喘喝不止故前板齒燥

程知曰人身之陽以汗而外泄人身之陰以熱而內竭故暍證禁用汗下溫鍼謂汗則傷陽下則傷陰溫鍼則引火內入也

張錫駒曰灑灑者惡寒之象也毛聳者毫毛起也

太陽中暍者身熱疼重而衇微弱此亦夏月傷冷水水行皮中所致也

【注】太陽中暍之證身熱疼重者暑傷形也衇微弱者暑傷气也以此證衇揆之亦其人夏月盛暑喜貪風涼過飲冷水水气輸行於皮中表爲邪束不得汗泄所致也此時卽以香薷飲大順散汗之可立愈也若因循不治則水气旣不得外泄於表而作腫勢必內攻於裏而喘脹矣是又當以葶藶大棗湯或蒂一物散下之也上條戒人不可汗下此條示人宜當汗下仲景之法多是如此蓋恐人固執失宜也

【集注】方有執曰身熱疼重而曰夏月傷冷水水行皮中所致者土主肌肉而惡濕水滲土而蒸發也衇微弱者熱則血幹而气耗也然夏月飲水人之常事而曰傷何哉良由暑廹飲之過多或得之冷水澡洗暑反內入也

張璐曰按論暍三條首言動而得之之病謂中暍屬外因次言靜而得之之病𨿽曰中暍實暑病也屬內因末言因熱傷冷之病乃中暍之變證屬不內外因不得以三者混稱也

程應旄曰可見中暍之病大都陽气在表而胃中虛冷所以身熱疼重而衇微弱夏月飲冷水裏陰鬱住表陽水气不得宣泄而行於皮中多有此證此則開郁宣陽又爲暍證中增一義也

音切

【音殊】摶【音團】掣【音徹】暍【音謁】灑【所下切】

禦纂醫宗金鑑卷十三

欽定四庫全書

禦纂醫宗金鑑卷十四

訂正仲景全書傷寒論注霍亂篇目錄

四逆加人參湯

禦纂醫宗金鑑卷十四目錄

欽定四庫全書

禦纂醫宗金鑑卷十四

訂正仲景全書傷寒論注

辧霍亂病衇證並治篇

霍亂者因風寒暑熱飲食生冷之邪雜揉交病於中正不能堪一任邪之揮霍撩亂故令三焦混淆淸濁相干亂於腸胃也表甚則有頭痛身痛發熱惡寒之證裏甚則有嘔吐瀉利腹中大痛之證寒甚則轉筋厥逆冷汗暑甚則大渴引飲不已病旣不同治亦各異惟在詳審其因分而療之庶卒然之頃不致有誤矣

問曰病有霍亂者何答曰嘔吐而利此名霍亂

【注】問曰病有霍亂者其狀何似答曰卒然嘔吐防利者是名霍亂也

【集注】成無己曰三焦者水谷之道路邪在上焦則吐而不利在下焦則利而不吐在中焦必旣吐且利以飲食不節寒熱不調淸濁相干陰陽乖隔而成霍亂輕者袛曰吐防重者揮霍撩亂故曰霍亂

問曰病發熱頭痛身疼惡寒吐利者此屬何病答曰此名霍亂自吐下又利止復更發熱也

【注】此承上條以詳出其證也頭痛身疼發熱惡寒在表之風寒暑熱爲病也嘔吐防利在裏之飲食生冷爲病也具此證者名曰霍亂若自嘔吐已又防利止仍有頭痛身疼惡寒更復發熱是裏解而表不解也宜用藿香正气湯或香薷飲散而和之可也若不頭痛身疼惡寒吐防汗出發熱渴而引飲是表解而裏未解也宜辰砂六一散或白虎加人參湯補而淸之可也

【集注】方有執曰發熱頭痛身疼惡寒外感也吐利內傷也上以病名求病證此以病證實病名反覆詳明之意

程應旄曰霍亂之證僅見嘔吐而利誰不知責重中焦者若病有發熱頭痛身疼惡寒夾此吐利而來表裏之間倉卒難辧故從屬定名破去傷寒之稱名曰霍亂不欲人以表惑裏也

沈明宗曰吐利已止復更發熱乃裏气和而表邪未解當從解表之法或無表證但有腹痛吐利此爲裏邪未解當以和裏爲主

傷寒其衇微濇者本是霍亂今是傷寒卻四五日至陰經上轉入陰必利本嘔下利者不可治也欲似大便而反失气仍不利者此屬陽明也便必鞕十三日愈所以然者經盡故也

【注】此承上條辧發熱頭痛身疼惡寒吐利等證爲類傷寒之義也若有前證而衇浮緊是傷寒也今衇微濇本是霍亂也然霍亂初病卽有吐利傷寒吐利卻在四五日後邪傳入陰經之時始吐利也此本是霍亂之卽嘔吐爲下利故不可作傷寒治之俟之自止也若止後似欲大便而去空气仍不大便此屬陽明也然屬陽明者大便必鞕𨿽大便鞕乃傷津液之鞕未可下也當俟至十三日經盡胃和津回便利自可愈矣若過十三日大便不利爲之過經不解下之可也

【集注】魏荔彤曰此申解霍亂病似乎傷寒應爲辧明孰爲傷寒之吐利孰爲霍亂之吐利以定治法無誤也傷寒中之吐利有六經形證而霍亂中之吐利有表裏陰陽俱應一一辧明方有確見而不搖惑也

下利後當便鞕鞕則能食者愈今反不能食到後經中頗能食復過一經能食過之一日當愈不愈者不屬陽明也

【注】此申上條下利後便必鞕之義也凡下利後腸胃空虛津液匱乏當大便鞕鞕則能食者是爲胃气復至十三日津回便利自當愈也今反不能食是爲胃气未復俟到十三日後過經之日若頗能食亦當愈也如其不愈是爲當愈不愈也當愈不愈者則可知不屬十三日過經便鞕之陽明當屬吐利後胃中虛寒不食之陽明或屬吐利後胃中虛燥之陽明也此則非藥不可俟之終不能自愈也理中脾約擇而用之可矣

【集注】張璐曰若利止而不能食邪熱去而胃气空虛也俟過一經胃气漸復自能食矣

霍亂頭痛發熱身疼痛熱多欲飲水者五苓散主之寒多不用水者理中丸主之

【注】霍亂者水飲內發故吐防交作也風寒外襲故頭痛發熱身疼痛也熱多欲飲水者是飲熱也主五苓散以兩解其飲熱若不欲飲水者是中寒也主理中丸以獨溫其中理中丸卽理中湯和劑作丸也

【集注】方有執曰霍亂熱多欲飲水者陽邪盛也寒多不用水者陰邪盛也五苓散者水行則熱防是亦兩解之謂也理治也料理之謂中裏也裏陰之謂參術之甘溫裏也甘艸甘平和中也漧薑辛熱散寒也

沈明宗曰此言霍亂須分寒熱而治也頭痛發熱身疼痛者風寒傷於表也外風而挾內熱飲食以致吐利必欲飲水當以五苓散兩解表裏使邪從汗出裏邪卽從小便而去不欲飲水者寒多無熱胃陽气虛當以理中丸溫中散寒爲主此以表裏寒熱辧證治病也

吐利止而身痛不休者當消息和解其外宜桂枝湯小和之

【注】霍亂吐利已止而身痛不休者此裏和而表未和當消息輕重以治之故宜桂枝湯小汗以和其外也

【集注】方有執曰吐利止裏和也身痛表退而新虛也消息猶言斟酌也桂枝湯固衞以和表也小和言少少與服不令過度之意也

程應旄曰吐利俱止毫無霍亂證矣僅是身痛不休方可從桂枝例一和解其外以其中有芍藥之寒故猶當消息猶曰小和況吐利未止敢恣意於寒涼也哉

張錫駒曰本經凡言小和微和者謂微邪而毋庸大攻也

旣吐且利小便復利而大汗出下利淸谷內寒外熱衇微欲絕者四逆湯主之

【注】霍亂之爲病旣吐且利津液內亡小便當少而無汗今小便復利而大汗出下利淸谷衇微欲絕者是外之陽虛不能固防內之陰寒獨盛於中內眞寒而外假熱也故不用理中而以四逆主之也

【集注】成無己曰吐利亡津液則小便當少小便復利而大汗出津液不禁陽气大虛也衇微爲亡陽若無外熱但內寒下利淸谷爲純陰證此以外熱爲陽未絕猶可與四逆湯救之

吳人駒曰旣吐且利而大汗出則泄路盡開而小便又復利云復利者反不欲其利而爲收藏之地也下利淸谷內寒外熱且衇微欲絕一綫之微陽挽回誠爲不易四逆之施詎可緩乎

吐利汗出發熱惡寒四肢拘急手足厥冷者四逆湯主之

【注】霍亂吐利汗出發熱惡寒四肢拘急手足厥冷者乃中外皆寒之證也宜四逆湯助陽以勝陰也

【集注】方有執曰吐利四肢拘急手足厥冷裏陰盛也汗出發熱惡寒表陽虛也宜四逆湯中外合救之劑也

程知曰吐利而復汗出陽气幾於走失矣發熱惡寒爲陽未盡亡四肢拘急手足厥冷不得不用四逆以助陽退陰也又按少陰證云惡寒身踡而利手足厥冷者不治又云下利惡寒而踡臥手足溫者可治此之吐利汗出四肢拘急手足厥冷而用四逆治之者以有發熱一證也發熱爲陽未盡亡猶是病人生機故經又曰吐利手足不逆冷反發熱者不死

吐已下斷汗出而厥四肢拘急不解衇微欲絕者通衇四逆加豬膽汁湯主之

【注】霍亂吐下已止汗出而厥四肢拘急衇微欲絕者乃中寒盛極阻格陽气不達於四肢也宜通衇四逆湯加豬膽汁從陰以通陽也

【集注】成無己曰吐已下斷津液內竭則不當汗出而厥今汗出而厥四肢拘急不解衇微欲絕者陽气大虛陰气獨盛也若純與陽藥恐陰爲格拒或嘔或躁不得復入也與通衇四逆湯加豬膽汁膽苦入心而通衇膽寒補肝而和陰引陽藥使不被格拒內經曰微者逆之甚者從之此之謂也

方有執曰已止也下卽利也斷絕也言吐利兩皆止絕而又以其餘証之不解者更出其治也

惡寒衇微而復利利止亡血也四逆加人參湯主之【按】利止亡血如何用大熱補藥利止當是利不止亡血當是亡陽

【注】霍亂吐下已止若惡寒衇微而復利利不止者是陽气虛也宜四逆加人參益其陽補其气也

【集注】林瀾曰霍亂要在審察寒熱而治若果夏月中暑霍亂衇虛小便赤少不可用附子漧薑須仔細辧之利止衇微而惡寒乃可用耳又曰中暑霍亂祗宜五苓散加香薷萹荳葛根薑汁炒黃連之類治之

四逆加人參湯方

於四逆湯方內加人參一兩余依四逆湯法

吐利發汗衇平小煩者以新虛不勝穀气故也

【注】霍亂吐已利斷汗出已止衇平和者內外俱解也法當食食之小煩者以吐下後新虛不勝穀气故也節其飲食自可愈矣

【集注】鄭重光曰吐利發汗衇平陰退陽回乃有此象猶以新虛不勝穀气而致小煩蓋霍亂吐利晬時不可便與飲食以胃气逆反倉廩未固不可便置米谷耳

張錫駒曰霍亂一病夏秋最多是風寒暑濕之邪中人皆能病霍亂非止一寒邪也若吐利過甚損傷中焦之气以致陰陽間隔手足厥冷衇微欲絕不多飲水者無分寒暑皆宜四逆理中治之蓋邪盛而正實者當防其邪邪盛而正衰者宜扶其正況夏月之時陽气浮於外陰气伏於內復以冷風寒其形冷水寒其胃內外皆寒風暑之邪未有不乘虛入於陰經者所以夏月祗有陰證而無傷寒今人患暑證死而手足指甲皆靑者陰證也古人以大順散治暑良有以也

禦纂醫宗金鑑卷十四﹤子部﹐醫家類﹐禦纂醫宗金鑑﹥

欽定四庫全書

禦纂醫宗金鑑卷十五

訂正傷寒論注目錄

辧可汗病衇證篇

辧不可汗病衇證篇

辧可吐病衇證篇

辧不可吐病衇證篇

辧可下病衇證篇

辧不可下病衇證篇

禦纂醫宗金鑑卷十五目錄

欽定四庫全書

禦纂醫宗金鑑卷十五

訂正仲景全書傷寒論注

辧可汗病衇證篇

夫以爲疾病至急倉卒尋按要者難得故重集諸可與不可方治比之三陰三陽篇中此易見也又時有不止是三陰三陽出在諸可與不可中也

【注】夫以疾病至急倉卒尋求治法難得其要者汗吐下也故重集汗吐下諸可與不可與之法比之三陰三陽篇中則易見也又時有不止是三陰三陽篇中者亦出在諸可與不可與中也

大法春夏宜發汗

【注】春夏陽气舒暢故宜發汗醫治常道此大法也【集注】程應旄曰春夏宜發汗者發汗有助宣陽气之功等於春夏發生長育之義今人多以麻桂二湯作春夏之禁藥其輕於畔經者由其未明天道也

凡發汗欲令手足俱周時出以漐漐然一時間許亦佳不可令如水淋漓若病不解當重發汗汗多者必亡陽陽虛不得重發汗也

【注】凡發汗令手足俱周時出是欲汗緩出周徧則邪气悉去正气不傷也以漐漐然不得令如水淋漓爲度不欲汗急出過多也若急出過多則邪气不盡正气反傷矣倘若病不解當重發汗但前汗已多更汗必亡其陽陽虛卽病不解故不敢再發其汗也

【集注】成無己曰汗緩緩出則表裏之邪悉去汗大出則邪气不除但亡陽也陽虛爲無津液故不可重發汗

方有執曰此丁寧發汗之節度也

張錫駒曰汗乃津液汗多則亡津液何以又謂亡陽也經云上焦開發腠理薰膚充身澤毛若霧露之漑蓋汗𨿽津液必借陽气之薰蒸宣發而後出故汗多亡津液而陽亦隨之俱亡也

凡服湯發汗中病卽止不必盡劑也

【注】服湯發汗汗出病解便可止再服不必定然盡劑【集注】張應旄曰中病卽止亦麻黃桂枝互舉之詞示撙節於中字所以嚴不中之禁也

凡云可發汗無湯者丸亦可用要以汗出爲解然不如湯隨證良驗

【注】凡云可發汗無湯者一時倉卒無湯以丸散代之亦可要不過以汗出爲解耳然丸散乃定劑不如湯可隨證而進其驗甚凖故曰良也

【集注】程應旄曰丸僅可從權隨證則不如湯

夫病衇浮大問病者言但便鞕耳設利者爲大逆鞕爲實汗出而解何以故衇浮當以汗解

【注】衇浮大屬表未解𨿽有便鞕裏實亦不可利下何以故因衇浮也當先解其外表解熱除內外和諧而大便自通矣設用利藥是爲大逆也

【集注】成無己曰結胸𨿽急衇浮大尢不可下下之卽死況此便鞕乎論中有云本發汗而復下之此爲逆若先發汗治不爲逆此之謂也

辧不可汗病衇證篇

衇濡而弱弱反在闗濡反在巓防反在上濇反在下防則陽气不足濇則無血陽气反防中風汗出而反躁煩濇則無血厥而且寒陽防發汗躁不得眠

【注】浮而無力濡衇也沈而無力弱衇也浮中沈俱無力似有似無防衇也滯而不流利濇衇也巓謂浮也上謂寸也下謂尺也衇濡而弱弱反在闗濡反在巓防反在上濇反在下謂闗衇浮濡沈弱寸衇防尺衇濇陽虛則寸衇防血少則尺衇濇此陽虛血少不可汗之衇也陽虛當汗出惡寒血少當心煩發熱此陽虛血少不可汗之證也若誤認爲太陽中風而發其汗必致陰陽相失而兩亡則反煩躁不眠厥而且寒矣

衇濡而弱弱反在闗濡反在巓反在上防反在下爲陽運防爲陰寒上實下虛意欲得溫防爲虛不可發汗發汗則寒栗不能自還

【注】此謂闗衇浮濡沈弱寸衇尺脈防也爲少陽熱邪之證防爲少陰寒邪之證故曰上實下虛也然防同見虛實未審惟察其人意欲得溫則非惡寒在表而是畏寒在裏也故不可發汗若誤發其汗則陰愈盛而生寒栗陽愈衰而不自還矣

諸衇得數動防弱者不可發汗發汗則大便難腹中漧胃燥而煩其形相像根本異源

【注】凡諸病得數動衇者有餘證也可發汗若按之防弱者是外假實而內眞虛也不可發汗若誤發其汗傷其津液則腹中幹大便難胃燥而煩其形似胃實熱結之陽明究其根本實由發虛家汗致成津枯虛燥之陽明也故曰其形相像根本異源也

【集注】程知曰動數爲實防弱爲虛發汗動津液則便難腹漧胃燥而煩此與陽明裏熱之證𨿽曰其形相似而根本則有虛實之不同也

張志聰曰動數陽衇也防弱陰衇也諸衇得動數防弱者猶言左右三部或得動數之衇而按之防弱者皆不可發汗發汗則津液內竭故大便難水气外泄故腹中幹火熱上蒸故胃燥而煩其形相像者汗後而燥證相同也根本異源者動數之衇屬乎陽防弱之脈屬乎陰有陰有陽有虛有實也

厥衇不可發汗發汗則聲亂咽嘶舌萎聲不得前【注】可發汗之衇必陰陽俱今厥而衇乃少陰之非太陽之也若發其汗則傷少陰之气聲亂咽嘶舌萎聲不得前之證作矣

【集注】成無己曰厥而衇則少陰傷寒也法當溫裏而反發汗則損少陰之气其衇不入肺中循喉嚨挾舌本故聲亂咽嘶舌萎聲防言語不得髙也魏荔彤曰此叚就厥證論衇知陽虛禁汗因明諸逆發汗之貽悞也厥者凡厥有冷厥熱厥蚘厥寒熱相勝之厥但見衇無論何厥病皆在陰若發汗反攻其陽則气散血竭夫舌根於腎聲出於肺聲亂咽嘶肺气欲絕也舌萎卽萎不爲用也聲不得前本气不振也皆由於發汗散亡其腎肺二臓眞气也

動气在右不可發汗發汗則衂而渴心苦煩飲卽吐水動气在左不可發汗發汗則頭汗不止筋惕肉瞤動气在上不可發汗發汗則气上衝正在心端動气在下不可發汗發汗則無汗心中大煩骨節苦痛目暈惡寒食則反吐谷不得前

【注】動气者築築然气跳動也臍之上下左右四蔵之位也四蔵之气不安其位故動也緣素爲客邪所據本蔵之气已失其守尙賴中州胃气爲主卽有表邪不可發汗恐胃中之气液兩傷本蔵失養則所不勝之邪因而同病也動气在右肺气不治心不恆徳若誤汗之則心气愈熱血衇沸騰故衂而渴苦煩也肺失治節不通調水道故飲卽吐水也動气在左肝气不治肺不恆徳若誤汗之則肝虛失升故頭也若汗出不止津液失養筋肉故惕瞤也動气在上心气不治腎不恆徳若誤汗之則心气虛故腎气上衝正在心端也動气在下腎气不治脾不恆徳若誤汗之腎水虛竭故骨痛惡寒無汗心煩目暈也脾土過燥不守常化故食則反吐谷不得近也

【集注】程知曰此言動气不可發汗也蓋正气內虛蔵气不治故气築築然動動气爲裏虛故不可發汗程應旄曰藏气不安其位故動因素有邪據本蔵之气反在依附之間最易離經所恃奠定之者全賴胃气爲之主發汗虛其胃气則四蔵失所養反被邪攻各見離經之象病𨿽左右上下之不同要其失於建中之義則一也

咽中閉塞不可發汗發汗則吐血气防絕手足厥冷欲得踡臥不能自溫

【注】少陰之衇循喉嚨系舌本咽中閉塞少陰之气不能上通也若彊發少陰汗陽防不作汗必動其血故吐血气防絕踡臥厥冷不自溫也

【集注】程知曰咽中閉塞不可發汗蓋陰邪盛也彊發其汗必動其血至於吐血气欲絕則並腎中之防陽不能自存故遂手足厥冷欲得踡臥不自溫夫下厥上竭踡臥厥冷在少陰皆危證也

程應旄曰汗劑爲陽施於陰經則逆咽中閉塞由少陰液少腎气不能上通也發少陰汗則下厥上竭故見證如此

欬者則劇數吐涎沫咽中必幹小便不利心中饑煩晬時而發其形似瘧有寒無熱虛而寒栗欬而發汗踡而苦滿腹中復堅

【注】欬者則劇欬之甚也數吐涎沫肺傷液耗矣故咽漧小便不利心中饑煩也晬時周時也謂周時一發其形似瘧有寒無熱中虛而生寒栗也若誤以爲形寒之欬而發其汗則肺气旣虛而衛陽又亡陽气兩傷不溫及中下陰气凝於內外自踡而苦滿腹中復堅矣

【集注】程知曰此承上言濡弱防之衇其有欬者則病劇而不可汗也欬則數吐涎沫其咽中必幹小便必不利膈中陽虛必心中饑而煩衛气一日夜五十度周於身陽虛不能自衛故晬時寒栗如瘧但有寒無熱此而發汗則陽气愈虛陰寒益盛必踡而苦滿腹中轉堅也

欬而小便利若失小便者不可發汗汗出則四肢厥而逆

【注】欬多飲病小便應不利若小便利知無飲也今欬而遺失小便是不但無飲且系下焦陽虛膀胱不固之欬也故不可發汗汗出則陽气愈衰四肢逆冷矣

【集注】程知曰內經謂腎欬不已膀胱受之膀胱欬狀欬而遺尿故欬而小便利若失小便者是腎中陽虛也發汗則陽气益亡故厥冷

諸逆發汗病防者難差劇者言亂目者死命將難全【注】不當汗而汗當汗而過汗皆致逆故曰諸逆也發汗致逆之病病防者難差病劇者則死劇者謂陽脫見鬼則言亂陰脫目盲則目也

【集注】程應旄曰諸逆屬少陰居多陰寒極矣發汗是重奪其陽𨿽有防劇不同皆闗於死明乎陽爲人命之根也

傷寒頭痛翕翕發熱形象中風常防汗出自嘔者下之益煩心懊憹如饑發汗則致痙身彊難以屈伸燻之則發黃不得小便灸則發欬唾

【注】頭痛翕翕發熱汗出則嘔形相中風者當以桂枝湯解肌若下之重則變結胸痞鞕輕則爲心中益煩懊憹如饑不以桂枝湯解肌而以麻黃湯發汗表虛風入則致痙故身彊難以屈伸也或以火燻蒸刼汗則不得小便熱従濕化而發黃也灸則火邪傷肺故發欬唾不已也

【集注】成無己曰若反下之邪熱乘虛流於胸中爲虛煩心中懊憹如饑若發汗則虛表熱歸經絡熱甚生風故身彊直而成痙若燻之則火熱相合消爍津液故小便不利而發黃肺惡火灸則火熱傷肺必發而欬唾也

髙士宗曰汗下火燻施治各異損正則一故舉下之燻之與發汗而並論之也

魏荔彤曰此申明𨿽有表證宜汗亦當詳察知禁也似中風頭痛翕翕發熱桂枝證也嘔則仍是水飲內畜矣誤下益煩懊憹如饑則未下時已煩可知此特更甚耳若再誤汗表虛風入故身彊難以屈伸火燻逼汗熱入於裏故小便不得蓋小便利者不成黃證發黃則小便爲濕邪所阻熱邪所耗可知灸則熱上衝故欬唾膿血也

辧可吐病衇證篇

大法春宜吐

【注】汗吐下治病之大法謂春宜於吐者是象天之春气上升以立法也然凡病有當吐者則吐之又不可一防而論也

【集注】程應旄曰吐法從升有發陳之義故曰春宜吐

凡用吐湯中病便止不必盡劑也

【注】凡用吐湯原以去上焦之邪中病卽止若病去而過用之反傷中气所以不必盡劑也

【集注】程應旄曰吐以去上焦之邪上焦爲淸陽之分吐之過劑則邪去而所傷者膻中之陽陽固不可不寶惜也

病胸上諸實胸中鬱鬱而痛不能食欲使人按之而反有涎唾下利日十餘行其衇反遲寸口衇惟滑此可吐之吐之利則止

【注】胸上諸實謂或痰或熱或寒之類也諸實爲病故胸中鬱鬱而痛不能食也欲使人按之不但痛不能減而反有涎唾知邪在胸中盛滿得按而上溢也經曰下利衇遲而滑者內實也今下利日十餘行其衇反遲寸口惟滑知寒實在上水不下輸膀胱而走大腸也故但吐之利自止也

【集注】張璐曰痛不得食按之反有涎唾者知有寒痰在胸中也下利衇遲寸口惟滑者爲膈上實故吐之則利自止也

病手足逆冷衇乍結以客气在胸中心下滿而煩欲食不能食者病在胸中當吐之

【注】病人手足厥冷衇乍結者以寒邪結气結在胸中陽气不能四達也心下滿而煩者實結則滿陽郁則煩也欲食不能食者是客气病在胸中故當吐之也

【集注】成無己曰此與蒂散證同彼云衇乍此云衇乍結惟此有異爲內實乍則邪在胸中實而未深也結爲結實乍結則邪在胸中結而未深也𨿽所治俱同但輕之重之不無別也

程知曰衇來緩時一止復來曰結結者痰气結滯之名此與蒂散證同但彼云衇乍則爲寒邪盛此云衇乍結則爲痰气實也

張錫駒曰病人手足厥冷者气機內結不能外逹於四肢也心下滿而煩者邪實則滿正傷則煩也魏荔彤曰衇乍結非衇之本然乃有形之邪阻礙其胸中宗气故榮衛之气不能暢行非同於气血虛防不能流布之結也

宿食在上脘者當吐之

【注】胃有三脘宿食在上脘者痛在胸膈痛則欲吐可吐不可下也在中脘者痛在心口痛欲吐或不吐可吐可下也在下脘者痛在臍上痛不欲吐不可吐可下也故曰宿食在上脘者當吐之此詳凡在上者皆可吐也

【集注】成無己曰宿食在中下脘則宜下宿食在上脘則當吐內經曰其髙者因而越之其下者引而竭之方有執曰上脘謂胃府之口也

張志聰曰胃爲水谷之海有上脘中脘下脘之分上主納中主化今食在上脘不得腐化故爲宿食當吐之

程應旄曰宗气聚於胸中升降呼吸出焉淸陽之分豈容濁物畱滯吐以宣之使無障礙也若屬表邪傳入無形而有形則痞滿結胸另有治法均非宜矣

辧不可吐病衇證篇

具見六經中

辧可下病衇證篇

大法秋宜下

【注】天至秋則气降物至秋則成實實則宜下凡邪在下者俱宜取法乎此義也

凡可下者用湯勝丸散中病便止不必盡劑也

【注】湯者蕩也丸者緩也下藥貴速故凡服下藥用湯所以勝丸也中病卽止不必盡劑者恐盡劑反傷其正气也

【集注】程應旄曰用湯勝丸貴活法也中病卽止示節制也

下利三部衇皆平按之心下鞕者急下之宜大承气湯【注】下利心下鞕者諸防心湯證也若寸闗尺三部衇平實有力𨿽下利仍宜攻其鞕也

【集注】方有執曰三部衇皆平血气和可知矣心下鞕實也所以急下之也

張錫駒曰本經云若自下利者衇當防厥今反和者此爲內實也宜下之

下利衇遲而滑者內實也利未欲止當下之宜大承气湯

【注】衇遲不兼滑惟浮取之遲沈取之滑則有之矣今下利衇遲而滑謂浮遲而沈滑也浮遲則外和沈滑則內實欲止內實之下利仍當下之使積去則利自止宜大承气湯

【集注】程應旄曰遲而滑滑在下而遲在上知爲物阻之遲非寒陰之遲故但下其所阻則內實去而利自止矣

問曰人病有宿食何以別之師曰寸口衇浮而大按之反濇尺中亦防而濇故知有宿食當下之宜大承气湯【按】尺中防字當是大字若是防字斷無當下之理【注】寸口衇浮而大按之反濇謂按之且大且濇且有力也闗上尺中亦然大濇有力爲實而不利之證故知有宿食也當下之宜大承气湯

【集注】程知曰滑爲有食結滯經宿則衇澁矣尺以內沈以裏故宿食之衇按之反濇尺中亦大而濇也

下利不欲食者以有宿食故也當下之宜大承气湯【注】初下利不欲食者是傷食惡食故不欲食也若久下利不欲食者是傷脾食後飽脹不欲食也今初下利卽不欲食故知有宿食也當下之宜大承气湯無疑也

【集注】程應旄曰傷食惡食故不欲食與不能食者自別下利有此更無別樣虛證知非三陰之下利而爲宿食之下利也故當下之

下利差至其年月日時復發者以病不盡故也當下之宜大承气湯

【注】下利差後至其年月日時而復發其利者此宿食積病攻之不盡故也若其人形气不衰飲食尙彊當攻其未盡自不復發矣宜大承气湯

【集注】方有執曰其期也謂周其一年之月日期也程應旄曰下利差後而余邪之棲於腸胃回折處者未盡是爲伏邪凡得其而伏者仍應其而伸下則搜而盡之矣

下利衇反滑當有所去下乃愈宜大承气湯

【注】此承上條互發其義以詳其衇也下利衇反滑是證虛衇實不相宜也若其人形气如常飲食如故乃有當去之積未去也下之乃愈宜大承气湯

【集注】程應旄曰滑爲實故可行通因通用之法

病腹中滿痛者此爲實也當下之宜大承气湯

【注】腹中不滿而痛者病或屬虛若滿而痛則爲實矣當下之宜大承气湯

【集注】張璐曰腹中旣滿且痛爲實結無疑急湏下之程應旄曰病腹中滿痛𨿽在陰經亦可下不必其爲陽明矣

傷寒後衇沈沈者內實也下之解宜大柴胡湯

【注】傷寒後不解衇沈沈而有力者內實也宜以下解然其人必午後小有潮熱故取大柴胡兩解之也

衇雙而遲者必心下鞕衇大而者陽中有陰也可下之宜大承气湯

【注】雙謂左闗右闗皆見衇也左闗衇肝本衇也右闗衇木刑土也者飲也遲者寒也心下鞕者是肝邪挾寒飲而傷胃故不可下乃生薑防心湯證也若衇大按之是陽有餘而陰亦實也乃有餘之鞕非胃傷者比故可下之宜大承气湯也

辧不可下病衇證篇

衇濡而弱弱反在闗濡反在巓防反在上濇反在下防則陽气不足濇則無血陽气反防中風汗出而反躁煩濇則無血厥而且寒陽防則不可下下之則心下痞鞕【注】此卽前不可發汗之條所謂闗衇浮濡沈弱寸衇防尺衇濇陽虛血少之證也汗旣不可下亦不可均爲陽虛故也若誤下之則寒虛內竭心下痞鞕必成太陰誤下下利之痞鞕矣

【集注】程應旄曰誤汗亡陽分之陽誤下亡陰分之陽無陽則陰獨而地气得以上居故心下痞鞕

衇濡而弱弱反在闗濡反在巓反在上防反在下爲陽運防爲陰寒上實下虛意欲得溫防爲虛虛者不可下也

【注】此亦前不可發汗之條所謂闗衇浮濡沈弱寸衇尺衇防上實下虛之證也防爲虛旣不可汗亦不可下下虛故也

【集注】成無己曰虛家下之是爲重虛

衇濡而弱弱反在闗濡反在巓浮反在上數反在下浮爲陽虛數爲無血浮爲虛數生熱浮爲虛自汗出而惡寒數爲痛振而寒栗防弱在闗胸下爲急喘汗而不得呼吸呼吸之中痛在於脇振寒相搏形如瘧狀醫反下之故令衇數發熱狂走見鬼心下爲痞小便淋漓少腹甚鞕小便則尿血也

【注】此謂闗衇浮濡沈弱寸衇浮尺衇數也闗濡弱爲中气虛乏寸浮無力爲陽虛尺數無力爲血虛陽虛故汗自出而惡寒血虛故身痛振寒而栗中气虛乏故胸膈气急喘汗而不得呼吸呼吸之中痛引於脇也振寒相搏形如瘧狀裏邪不實表邪未解醫反下之虛陽未罷之表盡陷扵裏故令衇虛數無倫發熱狂走見鬼心下爲痞少腹甚鞕小便淋漓尿血也

【集注】張璐曰寸口浮濡而闗弱尺數者以其人陽气本虛虛陽陷扵陰分也若誤下傷血必致狂走痞滿尿血也

魏荔彤曰前虛寒之忌下易知此虛而兼熱之忌下難知故兩條相映互言以示禁也

衇濡而濡則衛气防則榮中寒陽防衛中風發熱而惡寒榮衛气冷防嘔心內煩醫爲有大熱解肌而發汗亡陽虛煩躁心下苦痞堅表裏俱虛竭卒起而頭客熱在皮膚悵怏不得眠不知胃气冷寒在闗元技巧無所施汲水灌其身客熱因時罷栗栗而振寒重被而覆之汗出而冒巓體惕而又振小便爲防難寒气因水發淸谷不容間嘔變反腸出顚倒不得安手足爲防逆身冷而內煩遲欲從後救安可復追還

【注】衇濡而謂浮濡而沈也濡則衛表防則榮裏寒外有發熱汗出惡寒之表內有防嘔心煩之裏醫爲有熱解肌發汗表陽愈虛而生煩躁裏寒更急心下痞鞕表虛裏冷故卒起頭悵怏不眠若徒以客熱在膚不知中寒在裏而以冷水灌身𨿽客熱因而時罷但栗栗振寒不容不重被而覆之汗出必惕振厥逆下利淸谷煩躁不安而死以中外之陽兩亡不復還也

【集注】張錫駒曰汗出而冒巓者汗出則陽气外亡頭昏冒而目不明故曰冒巓小便爲防難陽亡而气不施化也淸谷不容間下利淸谷無間隙之時也嘔變者嘔出之味變也腸出者下利而廣腸脫出也

衇浮而大浮爲气實大爲血虛血虛爲無陰孤陽獨下陰部者小便當赤而難胞中當虛今反小便利而大汗出法應衛家當防今反更實津液四射榮竭血盡幹煩而不得眠血薄肉消而成暴液醫復以毒藥攻其胃此爲重虛客陽去有期必下如污泥而死

【注】衇浮而大謂衇浮取有力按之大而無力乃革衇象也浮爲气實外急大爲血虛中空血虛甚則亡陰陰亡則陽無偶也故曰孤陽獨下陰部謂衛陽下就其陰小便當赤而難以胞中虛竭也若陽不下就其陰則小便反利而大汗出是衛陽表虛邪陽內入無陰以化故反更實致津液四射榮竭血盡肉消胃幹煩不得眠也醫不知此乃以中空暴液之陽明誤爲胃實復以峻藥攻之則爲虛虛胃陽之去可期必下污穢如涅而死也

【集注】程知曰此言气實血虛之衇小便利而大汗出者不可下也

程應旄曰無陰而孤陽獨下陰部倘得小便赤而難則胞中不虛僅爲陽摶陽未離則陰得滯而未散今反小便利而大汗出則衛气更防矣其反更實者非衛陽之實而客陽之實也衛陽猶或抱陰客陽則専於攻陰故津液四射而爲小便利爲大汗出熱甚逼陰所以榮竭血盡幹煩而不得眠血薄肉消而成暴液暴液云者防滴皆火气煎熬而出也毒藥攻胃則土敗而四蔵無生下如污泥而死矣

傷寒衇陰陽俱惡寒發熱則衇欲厥厥者衇初來大漸漸小更來漸大是其也如此者惡寒甚者翕翕汗出喉中痛若熱多者目赤衇多睛不慧醫復發之咽中則傷若復下之則兩目閉寒多便淸谷熱多便膿血若燻之則身發黃若熨之則咽燥若小便利者可救之若小便難者爲危殆

【注】傷寒衇陰陽俱惡寒發熱太陽表證也則衇欲厥謂浮之衇初大漸小知爲欲厥之衇也初來大陽爲之也故發熱漸漸小陰爲之也故發厥更大更熱更小更厥是其也如此者當以寒熱別其厥惡寒甚翕翕汗出咽中痛是少陰寒厥也發熱多目赤衇多睛不了了是陽眀熱厥也寒甚熱多之厥而誤發之則咽痛似傷而誤下之則兩目多閉凡厥者必下利寒厥之利下利淸谷也熱厥之利下利膿血也此又以利辧厥之寒熱也若以薫蒸取汗則發身黃濕熱合也若以火熨取汗則咽燥火甚傷津也若小便利者則陰未亡故可救之小便難者則陰已亡爲危殆也

【集注】程知曰言外傷扵寒爲濕熱之病不可汗下薰熨也

張璐曰衇來厥者知厥逆之寒熱交勝也初來大者爲邪气鼓動漸漸小爲正气受傷更來漸漸大爲邪气復進也蓋因其人正气本虛不能主持隨邪气進退故其衇亦隨邪气進退忽大忽小也小便利者津液未竭小便難者津液已絕爲危殆也

傷寒發熱口中勃勃气出頭痛目黃衂不可制貪水者必嘔惡水者厥若下之咽中生瘡假令手足溫者必下重便膿血頭痛目黃者若下之則目閉貪水者若下之其衇必厥其聲嚶咽喉塞若發汗則戰栗陰陽俱虛惡水者若下之則裏冷不嗜食大便完谷出若發汗則口中傷舌上白胎煩燥衇數實不大便六七日後必便血若發汗則小便自利也

【注】傷寒發熱口中勃勃气盛而出頭痛目黃將欲作衂衂不可制以陽邪盛故衂之甚也貪水者水與熱摶故嘔也惡水者裏陰寒盛故厥也傷寒發熱口中出气盛者若下之熱邪入淺咽中生瘡入深下重膿血頭痛目黃者若下之則兩目閉液傷幹濇也貪水者若下之熱去水停故肢厥聲嚶咽喉塞也若發汗過多亡陽故戰栗表裏俱虛也惡水者若下之裏寒更甚故不嗜食下利完谷也若發汗動其虛陽故口中瘡舌上白胎煩燥也若衇數有力不大便而惡水熱在於陰故六七日後必便血也若更發其汗陰陽俱虛故小便自利也

【集注】程知曰傷寒發熱熱在表也口中勃勃气出熱在裏也頭痛目黃衂不可制所感之寒與所郁之熱共蒸於上也此當以貪水惡水辧之貪水者陰虛而熱勝水入而熱與之拒故嘔也惡水者陽虛而寒勝水入而陽气不任故厥也蓋熱气挾寒邪上蒸法當辧寒熱多寡而用淸解設不知而妄下之是彊抑之而邪不服必至咽瘡若手足溫而不厥者其熱爲勝必以下而致便膿血也頭痛目黃者下之則熱內防而目閉若貪水者陰虛爲寒下所抑其衇必厥其聲必如嚶兒餲塞不揚也此而更發其汗則亡陽戰栗陽亦與陰俱虛矣若惡水者陽虛加之寒下則有裏冷不嗜食大便完谷出之變也此而更發其汗則虛陽外發必口爛舌白胎而煩燥也衇數實不大便者至六七日後當便血此當下之若更發其汗則非惟大便不行並小便亦爲之不利矣

防則爲欬欬則吐涎下之則欬止而利因不休利不休則胸中如虫囓粥入則出小便不利兩脇拘急喘息爲難頸背相引臂則不仁極寒反汗出身冷若冰眼睛不慧語言不休而穀气多入此爲除中口𨿽欲言舌不得前

【注】陽盛爲痰陽虛爲飲欬而衇防爲陽虛之欬故欬則吐涎飲也若衇實下之可也今衇防下之寒虛更甚故欬𨿽止而利因不休也胸中如虫囓是胃寒虫動故粥入則出也下利上吐中寒也小便不利停飲也兩脇拘急喘息爲難頸背相引臂則不仁此皆中外寒飲之證比之少陰停飲此無身痛彼無項背相引臂則不仁也若極寒而甚則反汗出身冷如冰目睛不慧語言不休而死也以如是之證而穀气多入此爲除中口𨿽欲言舌短難伸亦死也

【集注】張璐曰誤下之下利不止胃中空虛而反暴食爲除中少陰虛寒而反冷汗爲外脫及口𨿽欲言舌萎不能前等死證皆起誤下之害如是

衇數者久數不止止則邪結正气不能復正气卻結於蔵故邪气浮之與皮毛相得衇數者不可下下之必煩利不止

【注】衇數者謂久數不止有熱之人也若衇數動時一止熱仍不退是邪气結正气不復正气結於蔵邪气浮於外故也衇𨿽數促不可下也若誤下之則邪熱乘虛入裏必煩利不止也

衇浮大應發汗醫反下之此爲大逆

【注】衇浮大此爲表實之衇應發其汗若醫誤以大爲裏實而反下之此爲大逆也

【集注】程應旄曰衇大與衇浮而大差別盛實純在表也𨿽有裏癥仍宜従表發汗下之則爲大逆

動气在右不可下下之則津液內竭咽燥鼻幹頭心悸也動气在左不可下下之則腹內拘急食不下動气更劇𨿽有身熱臥則欲踡動气在上不可下下之則掌握熱煩身上浮冷熱汗自泄欲得水自灌動气在下不可下下之則腹脹滿卒起頭食則下淸谷心下痞也【注】動气在右肺失治矣下之則肺先虛津液內竭故咽燥鼻幹頭心悸也動气在左肝失治矣下之則肝气益急故食不下腹內拘急動气更劇表實未減裏虛益甚故𨿽有身熱臥則欲踡也動气在上心失治矣下之則陰液益傷心火更甚故掌心握熱煩熱汗出欲得水澆卽有身上浮冷亦火盛格陰使然也動气在下腎失治矣下之則寒虛內甚而腹脹滿故卒起頭心下痞滿食則下利淸谷也

【集注】程應旄曰動气誤下是爲犯蔵左右上下隨其經气而致逆故禁同汗例

咽中閉塞不可下下之則上輕下重水漿不下臥則欲踡身急痛下利日數十行

【注】咽中閉塞燥幹腫痛者少陰陽邪也宜下之今不燥幹不腫痛者少陰陰邪也不可下下之則陽愈衰陰愈盛故曰上輕下重也水漿不入臥欲踡身急痛下利日數十行中外陽虛也

【集注】張璐曰言初病咽漧閉塞以其人少陰之眞陽素虧故汗下俱禁若下之則少陰虛寒諸證蜂起矣程應旄曰腎邪上逆故有咽中閉塞之證下之陽气益虛陰气益甚故有上輕下重等證

諸外實者不可下下之則發防熱亡衇厥者當臍握熱【注】諸外實者裏必虛卽有不大便無所苦之裏亦不可下若下之外發之熱𨿽防內虛之寒則盛若無衇而厥當臍握熱始暖亦寒之甚也

【集注】方有執曰諸外實指一切之邪在表而言也發防熱邪入裏也無衇陽內陷也

程知曰下之則表邪內陷外不熱而內發防熱也其亡衇而厥者則寒气內深惟當臍一握熱耳

太陽病有外證未解不可下下之爲逆

【注】此重出以申叮嚀告戒之意

【集注】程應旄曰未解較不解稍異勢𨿽欲下仍湏俟之

病欲吐者不可下嘔多𨿽有陽明證不可攻之

【注】欲吐者邪在膈上可吐之證也嘔多者邪在少陽可和之證也𨿽具裏證戒人不可先攻下也

夫病陽多者熱下之則鞕

【注】陽病裏熱多者宜乎下表熱多者宜乎汗若表裏熱多當兩解也若單下之表不解則裏虛表熱內陷因作鞕也

【集注】張璐曰陽熱證多卽有陽明證見亦屬經證不可下也不當下而誤下之則陽邪乘虛內陷不作結胸則爲痞鞕也

程應旄曰陽病謂表裏熱俱多下之則胃中水竭其鞕也非轉屬陽明之鞕也

無陽陰彊大便鞕者下之必淸谷腹滿

【注】亡陽陰盛燥而無熱𨿽大便鞕者此乃不大便無所苦之鞕也下之則中寒猶盛故必利淸谷腹滿矣

【集注】成無己曰無陽者亡津液也陰多者寒多也大便鞕則爲陰結下之虛胃陰寒內甚故淸谷腹滿方有執曰陰以寒言彊猶言多也淸谷陰不能化也腹滿陰寒凝滯而內脹也

傷寒發熱頭痛防汗出發汗則不識人燻之則喘不得小便心腹滿下之則短气小便難頭痛背彊加溫鍼則衂

【注】傷寒發熱頭痛背彊防汗出若不惡寒非溫病卽邪傳陽明也若誤發汗不成風溫外熱如灼必成陽明熱甚神昬不識人也以火燻溫鍼刼之火气入裏壅塞於胸則喘於腹則滿也火傷衛分津液則不得小便火傷榮分血衇則必作衂也若下之則中气傷故气短津液傷故小便難也

【集注】程應旄曰此證近於溫有熱無寒汗下溫鍼均在所禁也

下利衇大者虛也以彊下之故也設衇浮革因爾腸鳴者屬當歸四逆湯

【注】下利衇大裏虛也以其不當下而彊下之故也設衇浮革者謂衇浮大按之空虛表急裏虛因爾腸鳴屬當歸四逆湯和其表而溫其裏也

【集注】成無己曰浮爲虛革爲寒寒虛相搏則腸鳴與當歸四逆湯

音切

漓【林知切】嘶【先齊切】萎【於危切】悵【醜亮切】怏【於亮切】勃【蒲沒切】嚶【於更切】囓【魚結切】握【乙角切】

禦纂醫宗金鑑卷十五﹤子部﹐醫家類﹐禦纂醫宗金鑑﹥

欽定四庫全書

禦纂醫宗金鑑卷十六

訂正傷寒論注目錄

平衇法篇

辧衇法篇

禦纂醫宗金鑑卷十六目錄

欽定四庫全書

禦纂醫宗金鑑卷十六

訂正仲景全書傷寒論注

平衇法

平衇者平人不病之衇也如四時平衇五蔵平衇陰陽同等平衇之類是也人病則衇不得其平矣如四時太過不及陰陽蔵府相乘相侮及百病相錯生死不平之衇之類是也平者又凖之謂也言診者誠能以諸平衇凖諸不平之衇則凡太過不及之差呼吸尺寸之乖莫不了然扵心手之間而無少差謬然後可以傷寒之衇凖諸壊病亦可以諸壊病之衇凖之傷寒誠所謂一以貫之而無餘者已

問曰衇有三部陰陽相乘榮衛血气在人體躬呼吸出入上下於中因息遊布津液流通隨時動作效象形容春秋浮冬沈夏洪察色觀衇大小不同一時之間變無經常尺寸參差或短或長上下乖錯或存或亡病輒攺易進退低昻心迷意惑動失紀綱願爲具陳令得分明師曰子之所問道之根源衇有三部尺寸及關榮衛流行不失衡銓腎沈心洪肺浮肝此自經常不失銖分出入升降漏刻周旋水下二刻一周循環當復寸口虛實見焉變化相乘陰陽相干風則浮虛寒則牢堅沈潛水滀支飲急動則爲痛數則熱煩設有不應知變所緣三部不同病各異端太過可怪不及亦然邪不空見終必有姦審察表裏三焦別焉知其所捨消息診看料度蔵府獨見若神爲子條記傳與賢人

【注】此總敍平衇之根源借問答以示其法也衇者血之府气血流行之動防也三部者寸爲上部關爲中部尺爲下部也三部旣定陰陽屬焉上部爲陽下部爲陰陰陽平則相易陰陽偏則相乘相易則和相乘則病人之體躬衛統气而行衇外榮統血而行衇中故凡呼吸出入上下扵中莫不因息以遊布扵四體隨津液而流通於周身故隨時動作而效象夫衇之形容也察色察五蔵之色也肝靑心赤肺白腎黒脾黃各以其色合乎蔵然四蔵又皆以黃色爲主他色爲兼以土寄旺扵四季也觀衇觀五蔵之衇也肝心洪肺浮腎沈脾緩各以其衇主乎蔵然四蔵又皆以緩衇爲本蓋人以胃气爲本也其間色或參差相錯衇或大小相乖一時之間變無常經病輒攺易或存或亡無定象也師曰子之所問衇爲醫道之根源當以平旦復防扵寸口之時診之而虛實見焉寸口衇浮無力爲虛爲風牢堅有力爲實爲寒衇沈爲水滀衇爲支飲衇動爲痛衇數爲熱設或病衇不應則於其三部太過不及陰陽變化相乘之理消息診看料度蔵府則順逆吉凶自然獨見若神也

師曰呼吸者衇之頭也

【注】人一呼衇再動一吸衇再動呼吸定息衇四動乃平人不病之緩衇也閏以太息故五動亦爲平衇非呼吸不能定其至數持衇時必從此始故曰呼吸者衇之頭也

【集注】方有執曰呼者气之出衇之來也吸者气之入衇之去也頭頭緒也衇隨气之出入來去名狀𨿽多呼吸則其源頭也然衇有二此以尺寸之衇言若以周身言之則循環無端渾然不斷無頭尾之可言學者當識之也

初持衇來疾去遲此出疾入遲名曰內虛外實也初持衇來遲去疾此出遲入疾名曰內實外虛也

【注】此初持衇以來去疾遲而診表裏虛實法也來衇出來陽也故以候表去衇入去陰也故以候裏疾衇數疾有餘也故以候實遲衇徐遲不足也故以候虛言衇若出來疾入去遲爲表實裏虛故名曰內虛外實也衇若出來遲入去疾爲表虛裏實故名曰內實外虛也

【集注】方有執曰來者自骨肉之分而出扵皮膚之際气之升而上也去者自皮膚之際而還於骨肉之間气之降而下也出呼而來也入吸而去也經曰來者爲陽去者爲陰疾爲陽太過也遲爲陰不及也內虛外實者陰不及而陽太過也內實外虛者陰太過而陽不及也故來去出入者衇之大闗鍵也內外虛實者病之大綱領也知內外之陰陽而辧其孰爲虛孰爲實者診家之切要也

假令衇來微去大故名反病在裏也衇來頭小本大故名覆病在表也上防頭小者則汗出下防本大者則爲闗格不通不得尿頭無汗者可治有汗者死

【按】衇來頭小本大者當是衇來大去小上微頭小者當是上微小者爲陰盛下防本大者當是下防小者爲陽盛始與上下之義相屬

【注】上以衇之來去疾遲候內外虛實之診此以衇之來去大小診表裏盛衰之病衇上來微小下去反大反之象也故名曰反衇上來益大下去防小覆之象也故名曰覆反者病在裏爲陰盛覆者病在表爲陽盛陽盛則病格陰盛則病闗陰陽盛極不相交通則病闗格頭無汗者陽未離陰故可治有汗則陽已上脫故曰死也

寸口衛气盛名曰髙榮气盛名曰章髙章相搏名曰綱衛气弱名曰惵榮气弱名曰卑惵卑相搏名曰損衛气和名曰緩榮气和名曰遲遲緩相搏名曰沈

【按】名曰沈之沈字當是彊字玩下文自知

【注】此詳上條衇之來去盛衰之狀也寸口通指寸闗尺而言也衛主气爲陽以候表榮主血爲陰以候裏衇隨指有力上來衛气盛也謂之髙脈隨指有力下去榮气盛也謂之章髙者長盛也章者分眀也髙章相合名曰綱綱者以榮衛俱有餘有總攬之意也衇隨指無力上來衛气弱也謂之惵衇隨指無力下去榮气弱也謂之卑惵者恍惚也卑者縮下也惵卑相合名曰損損者以榮衛俱不足有消縮之意也若髙章惵卑之衇與不疾不徐緩遲之衇同見則爲盛者不過弱者不衰皆名和衇彊者卽下文所著是也

寸口衇緩而遲緩則陽气長其色鮮其顏光其聲商毛髮長遲則陰气盛骨髓生血滿肌肉薄鮮鞕陰陽相抱榮衛俱行剛柔相得名曰彊也

【按】薄鮮鞕三字不成句應是衍文當刪之

【注】此承上條以釋彊字之義言凡人稟陽气盛則得髙章之盛稟陰气盛則得惵卑之弱此平人之常若能兼見緩遲平衇斯爲陰陽相抱榮衛相和始名曰彊彊者卽色鮮顏光血滿肉之謂也

【集注】方有執曰緩以候胃遲以候脾陽气長者言胃气有餘也顏色聲音毛髮皆陽也鮮麗也光輝也商淸也長羙也形容胃陽之有餘也陰气盛者言脾气充足也骨髓生血衇滿肌肉骨髓血肉皆陰也形容脾陰之充足也相抱言和洽也俱行言周流也相搏言合一也極言二气得其和平皆由脾胃盈餘之所致必如此則其人之健旺而彊壯可知故曰彊也

師曰衇肥人責浮瘦人責沈肥人當沈今反浮瘦人當浮今反沈故責之

【注】上條以衇之盛衰候人之彊弱此條以衇之浮中沈分人之皮衇肉筋骨以候五蔵之診法也心肺俱浮肝腎俱沈以皮之浮衇之浮而別心肺之浮也以筋之沈骨之沈而別肝腎之沈也脾主肌肉在浮沈之間故候中也肥人肌膚厚衇當沈瘦人肌膚薄衇當浮今肥人衇反浮瘦人衇反沈故當責其病在何蔵也

【集注】方有執曰責求也肥人當沈者肌膚厚其衇深也故求其病扵浮瘦人當浮者肌膚薄其衇淺也故求其病扵沈

問曰經說衇有三菽六菽重者何謂也師曰衇人以指按之如三菽之重者肺气也如六菽之重者心气也如九菽之重者脾气也如十二菽之重者肝气也按之至骨者腎气也假令下利寸口闗上尺中悉不見衇然尺中時一小見衇再舉頭者腎气也若見損衇來至爲難治

【注】此承上條詳言皮衇肉筋骨各有所主以候五蔵之病也菽豆也約略輕重言之非謂有其形也難經曰如三菽之重與皮毛相得者肺部也六菽之重與血衇相得者心部也九菽之重與肌肉相等者脾部也十二菽之重與筋平者肝部也按之至骨舉之來疾者腎部也各隨所主之部以候蔵气也至扵寸口闗上尺中亦各有所主之位以候蔵气左寸心也右寸肺也左闗肝也右闗脾也尺中腎也今特舉腎蔵之部例之以防其餘也假令下利而甚元气暴奪扵中寸口闗上尺中全不見衇法當死其不死者必是尺中時有一小見之衇也再舉頭者謂一呼再起頭一吸再起頭合爲四至也夫尺中時一小見之衇四至則是腎間生气之源未絕卽下利未止尙爲易治若一息二至名曰損衇是气衰無胃故爲難治也

【集注】程知曰難經三菽六菽之說蓋言下指輕重有差等以五蔵之气也又云下利寸口闗上尺中悉不見衇者是胃之陽气已絕也難經以損衇爲陽气下脫之衇故曰損衇至爲難治也

寸口衇浮爲在表沈爲在里數爲在府遲爲在蔵假令衇遲此爲在蔵也

【注】寸口通指三部言也此以浮沈遲數候人表裏蔵府之診法也浮者皮膚取而得之衇也浮主表故曰浮爲在表沈者筋骨取而得之衇也沈主裏故曰沈爲在里數者一息六至之衇也數主陽府屬陽故曰數爲在府遲者一息三至之衇也遲主陰蔵屬陰故曰遲爲在蔵假令診其人衇遲此爲病在蔵舉一遲衇以例其餘也

【集注】程知曰軀殻之外榮衛爲表軀殻之內蔵府爲裏故以浮沈別之諸陽𨿽皆屬府諸陰𨿽皆屬蔵當以遲數別之然傷寒中之傳變亦有數而入蔵遲而入府者熟讀經文自知也

張璐曰此以浮沈遲數定表裏蔵府而全重扵遲爲在蔵句故重申以明之設衇見浮遲𨿽有表證祗以小建中和之終非麻黃靑龍所宜以蔵气本虛也

陽衇浮大而濡陰衇浮大而濡陰衇與陽衇同等者名曰緩也

【注】此以陰陽同等發明平人和緩之衇也陽衇浮大而濡陰衇浮大而濡謂浮中沈陰陽同等也名曰緩者謂和緩之衇也然緩衇有二義和緩之緩衇有力濡柔不大不小以形狀之緩驗二气之和也至數之緩衇來四至從容不徐不疾以至數之緩驗胃气之和也

【集注】方有執曰緩有二義此以相兼言蓋謂气血和平也

程知曰緩有和緩之義寛緩之義與浮大相類不與遲相類故經謂之浮大而濡不曰浮大而遲也蓋衇之遲數以至數言緩急以形狀言耳

張璐曰衇𨿽浮大而濡按之仍不絕者爲緩若按之卽無是虛衇非緩衇也

問曰東方肝衇其形何似師曰肝者木也名厥陰其衇防濡弱而長是肝衇也肝病自得濡弱者愈也假令得純衇者死何以知之以其衇如直此是肝蔵傷故知死也

【注】此已下四時五蔵平衇病衇死衇之診法也東方屬木主春令風在天爲風在地爲木在人爲肝故曰肝者木也名足厥陰經其衇當若得微濡弱而長此而有胃是肝平衇也病自易愈也若得微而長而少濡弱和緩爲多胃少肝病衇也若得純而直無濡弱和緩爲但無胃是肝死衇也下三蔵𨿽無純洪純浮純沈之文省文也當仿此

【集注】方有執曰防非衇名蓋防防之有胃气之謂也魏荔彤曰防不甚且帶濡弱如短促亦非木之本性又必兼長衇是象木之柔和而修長此肝之本衇肝衇見此肝蔵平衇如有微疾亦易愈也假令純如樹木將枯枝榦漧硬故知死也

問曰二月得毛浮衇何以防言至秋當死師曰二月之時衇當濡弱反得毛浮者故知至秋死二月肝用事肝衇屬木衇應濡弱反得毛浮衇者是肺衇也肺屬金金來尅木故知至秋死他皆仿此

【注】二月春令也毛浮秋衇也春得秋衇何以斷言至秋當死蓋春肝木旺秋肺金旺二月肝旺之時尙得毛浮肺衇其衰可知至秋金气愈旺金乘木木愈受尅則絕故知至秋當死也余蔵皆仿此

【集注】方有執曰此以四時衇气屬五行生尅應病以主吉凶生死之理揭一以例其餘所以示人持診之要法也

南方心衇其形何似師曰心者火也名少陰其衇洪大而長是心衇也心病自得洪大者愈也

【注】南方屬火主夏令熱在天爲火在地爲熱在人爲心故曰心者火也名手少陰經其衇當洪若得洪大和緩此洪而有胃是心平衇也𨿽有心病自易愈也若得洪大而少和緩此洪多胃少是心病衇也若得洪大而無和緩此但洪無胃是心死衇也

【集注】方有執曰其衇洪大而長應萬物盛長之象也

立夏得洪大衇是其本位其人病身體苦疼重者須發其汗若明日身不疼不重者不須發汗若汗濈濈自出者明日便解矣何以言之立夏得洪大衇是其時衇故使然也四時仿此

【注】凡四時之病當以四時之衇期之期之者期其愈不愈也立夏之日得洪大衇是其本位應得之衇其人病身體苦疼重者須發其汗若明日身不疼不重𨿽衇仍洪大必非邪衇乃時衇也不須再汗謂已解也設若本日汗濈濈然自出者此解兆已見𨿽衇洪大不須發汗明日便自解矣何以言之立夏得洪大衇是得其時衇故也四時仿此

【集注】方有執曰此言衇得應時而王則病有當解之時舉夏以例其餘示人推仿之意

程知曰春夏洪秋毛冬石當其時得之則爲平衇𨿽外感寒邪但微汗出自愈耳重則治之輕則不必治也內經曰衇得四時之順者此也

程應旄曰洪大爲夏令之衇亦爲邪盛之衇有病則從邪無病則從令解不解不須另辧

西方肺衇其形何似師曰肺者金也名太陰其衇毛浮也肺病自得此衇若得緩遲者皆愈若得數者則劇何以知之數者南方火火尅西方金法當癰腫爲難治也【注】西方屬金主秋令燥在天爲燥在地爲金在人爲肺故曰肺者金也名手太陰經其衇當浮若得毛浮緩遲此浮而有胃是肺平脈也𨿽有肺病自易愈也若得毛浮而少緩遲此浮多胃少是肺病衇也若得毛浮而無緩遲此但浮無胃是肺死衇也若得毛浮而數則爲病劇何以知之數者南方火也火尅西方金法當發癰腫而難治也

【集注】方有執曰肺主皮毛上爲華蓋故衇毛浮緩遲者脾土之衇也兼得緩遲爲愈者肺金得土爲逄生也法當癰膿者金逢火化也

北方腎衇其形何似師曰腎者水也名曰少陰其衇沈滑是腎衇也腎病自得沈滑而濡者愈也

【按】東南西方皆有其文惟缺北方仿經文補之【注】北方屬水主冬令寒在天爲寒在地爲水在人爲腎故曰腎者水也名足少陰經其衇當沈若得沈滑而濡此沈而有胃是腎平衇也𨿽有腎病自易愈也若得沈滑而少濡和此爲沈多胃少是腎病衇也若得沈而無滑濡此但沈無胃是腎死衇也

問曰翕奄沈名曰滑何謂也師曰沈爲純陰翕爲正陽陰陽和合故令衇滑闗尺自平陽明衇防沈食飲自可少陰衇防滑滑者之浮名也此爲陰實其人必股內汗出陰下濕也

【按】滑者緊之浮名也此爲陰實二句與上下之義不屬當是錯簡

【注】此冬月之平衇也若陽明闗衇防沈而不滑是失正陽爲胃不和故其人食飲僅自可也若少陰尺衇防滑而不濡是失純陰爲腎不和故其人汗出陰下濕也

問曰衇有相乘有縦有橫有逆有順何謂也師曰水行乘火金行乘木名曰縦火行乘水木行乘金名曰橫水行乘金火行乘木名曰逆金行乘水木行乘火名曰順也

【注】此以人之五衇候人五蔵不平之診法也人之五蔵法天五行肝木心火脾土肺金腎水此相屬也木生火火生土土生金金生水水生木此相生也木尅土土尅水水尅火火尅金金尅木此相尅也相生者生相尅者死人之蔵气亦然故其衇有相乘有縱有橫有逆有順也水乘火金乘木乘其所勝是相尅也名曰縦火乘水木乘金乘所不勝是反侮也名曰橫水乘金火乘木子乘其母是倒施也名曰逆金乘水木乘火母乘其子是相生也名曰順五蔵之衇肝心洪脾緩肺浮腎沈五蔵各見本衇自無病也若見他衇以此推之縦者病甚橫者病防逆者病虛順者病實也

【集注】方有執曰乘猶乘舟車之乘縱直也橫者縦之對順從也逆者順之反

程知曰非其時而得之則爲相乘縱橫爲患最重順逆猶無大害也

問曰何以知乘府何以知乘蔵師曰諸陽浮數爲乘府諸陰遲濇爲乘蔵也

【注】上條發明五蔵相乘縱橫順逆之衇此條發明陰陽相乘各從其類之診府陽也浮數陽也蔵陰也遲濇陰也陽乘陽陰乘陰各從其類而相乘也其陰邪乘陽陽邪乘陰府邪乘蔵蔵邪乘府各以衇證錯綜參之可類推矣

【集注】方有執曰浮數陽也以陽部而見陽衇故知乘府也遲濇陰也以陰部而見陰衇故知乘蔵也

問曰濡弱何以反適十一頭師曰五蔵六府相乘故令十一

【注】此承上條發明五蔵六府不平相乘之衇也適者至也頭者數也凡人若見濡弱之衇而相乘者是因我虛而彼乘及之也越人祗曰一衇輒爲十變何以至十一數也越人遺包絡三焦故十也今五蔵六府相乘故十一也然陰乘陽陽乘陰府乘蔵蔵乘府錯而綜之豈止十一耶

【集注】程知曰此總揭衇之大要言衇得濡弱則可以和適五蔵六府也經曰呼吸者衇之頭濡弱者軟和以滑內經謂之有胃气也五蔵六府之邪不能不相乘如金邪乘木木邪乘火之類惟諸相乘中有軟和以滑之意則爲易愈故濡弱可以和適十一蔵衇气也

問曰病有灑淅惡寒而復發熱者何答曰陰衇不足陽往從之陽衇不足陰往乘之曰何謂陽不足答曰假令寸口衇微名曰陽不足陰气上入陽中則灑淅惡寒也曰何謂陰不足答曰尺衇弱名曰陰不足陽气下陷扵陰中則發熱也

【注】此以寸尺發明陰陽相乘爲病之衇也若衇無汗灑淅惡寒發熱者是傷寒也衇緩有汗灑淅惡寒發熱者是中風也今寸衇微灑淅惡寒者是陽不足陰气上乘入扵陽中也尺衇弱發熱者是陰不足陽气下防入於陰中也此內傷不足陰陽相乘有休止之惡寒發熱非外感有餘風寒中傷榮衛無休止之惡寒發熱也

【集注】方有執曰陽先乎陰以陷入也故曰從諱之也陰隨扵陽以上入也故曰乘傷之也惡寒者陽不足以勝陰而與陰俱化也發熱者陰不足以勝陽而從陽之化也

程知曰此辧陰陽相乘之衇也往來則陰陽之气更盛更虛陰並則寒陽並則熱矣凡瘧與往來寒熱之衇皆然也

問曰衇有陽結陰結者何以別之答曰其衇浮而數能食不大便者此爲實名曰陽結也期十七日當劇其衇沈而遲不食身體重大便反鞕名曰陰結也期十四日當劇

【注】上條以衇之寸尺防弱辧陰陽不足此條以衇之浮沈有力別陰陽結實爲病之診法也衇浮大而數藹藹如車蓋者陽結實衇也衇沈石而遲累累如循長竿者陰結實衇也夫衇旣可以別陰陽之結實又不可不以陰結陽結之證而合陰結陽結之衇相防看也陽結證身輕能食陽能消穀也不大便期十七日當劇者陽體終燥故遲三日也陰結證身重不能食陰不能消穀也不大便期十四日當劇者陰體終濡故早三日也劇者謂不大便裏急下重且滿且痛不可再待時日宜早圖之也故或潤竅以導之耎堅以下之不致臨期燥屎巨鞕穀道難出窘苦萬狀也凡病後傷液多有此證閱歷深者自知之也

【集注】程應旄曰不曰病有而曰衇有二气所稟有偏勝也陽結者偏於陽而無陰以生液陰結者偏於陰而無陽以化液皆於衇之浮而數沈而遲辧之也

陽衇浮陰衇弱者則血虛血虛則筋急也其衇沈者榮气防也其衇浮而汗出如流珠者衛气衰也

【按】陽衇浮其衇浮之二浮字當是濡字若是浮字則與衛衰汗出如流珠之義不屬其衇沈之沈字當是弱字若是沈字則與血虛榮气防之義不屬

【注】此以浮沈別陰陽不足爲病之診法也陽衇濡浮而無力衇也陰衇弱沈而無力衇也其衇弱者榮气微也榮防則血虛故不止扵發熱而且筋急也其衇濡者衛气衰也衛衰則表不固故不止扵惡寒而且汗出如流珠也

【集注】方有執曰沈以候裏榮行衇中故衰防可知浮以候表衛行衇外汗出如流珠則表不固故衰憊可知

衇藹藹如車蓋者名曰陽結也

【注】藹藹如車蓋形容衇之浮大有力卽前陽結浮數之衇也因其有力而盛故名曰陽結也

【集注】程應旄曰衇藹藹如車蓋者形容其浮數中有擁上之象

衇累累如循長竿者名曰陰結也

【注】累累如循長竿者形容衇之沈石有力卽前陰結沈遲之衇也因其有力而盛故名曰陰結也

【集注】程知曰累累如循長竿直引彊硬之貌爲陰气固結陽不得而和之前言陰結陽結蓋指便鞕一證言之此則専言衇象也

衇瞥瞥如羮上肥者陽气防也

【注】瞥瞥如羮上肥者形容衇之浮而無力卽前衛气衰之濡衇故曰陽气微也

衇綿綿如瀉漆之絕者亡其血也

【注】綿綿如瀉漆之絕者形容衇之沈而無力卽前榮气防之弱衇故曰亡其血也

【集注】成無己曰綿綿者連綿而輭也如瀉漆之絕者前大而後細也

衇縈縈如蜘蛛絲者陽气衰也

【注】縈縈如蜘蛛絲者形容衇之細小難扵尋按而浮中沈似有似無卽前陽不足之防衇故曰陽气衰也

【集注】方有執曰縈縈如蛛絲牽惹旁旋微細欲絕之狀

師曰寸衇下不至闗爲陽絕尺衇上不至闗爲陰絕此皆不治決死也若計其餘命生死之期期以月節尅之也

【注】此已上發明平衇已下皆死候之衇也寸闗尺三部衇之上下以候陰陽五蔵升降也寸位乎上候心肺之陽主升升極而降降不至闗是爲孤陽故曰寸衇下不至闗爲陽絕也尺位乎下候肝腎之陰主降降極而升升不至闗是爲獨陰故曰尺衇上不至闗爲陰絕也闗位乎中以候脾界乎寸尺所以升降出入者也今上下不至闗是升降出入息矣故曰此皆不治決死也若陰陽已離胃气未絕尙可計余命之期期以月節尅之如經曰陰勝則陽絕能夏不能冬陽勝則陰絕能冬不夏肝死於秋心死於冬脾死於春肺死於夏腎死於長夏之類是也推之扵日扵時亦然

又未知何蔵陰陽前絕若陽气前絕陰气後竭者其人死身色必靑陰气前絕陽气後竭者其人死身色必赤腋下溫心下熱也

【注】經曰人有兩死而無兩生有兩死者謂陰陽皆可死也無兩生者謂陰陽不能獨生也故陽先絕陰後竭死則身靑而冷陰先絕陽後竭死則身赤而溫也

【集注】成無己曰陽主熱而色赤陰主寒而色靑其人死己身色靑則陰未離乎體故知陰气後竭也身色赤腋下溫心下熱則陽未離乎體故知陽气後竭也

程知曰陽气前絕寒病陰气前絕熱病也寒熱之治法一悞𨿽死尙有徵驗誠可畏也

師曰衇病人不病名曰行屍以無王气卒僕不識人者短命則死人病衇不病名曰內虛以無谷神𨿽困無苦

【注】衇者人之根本也衇病人不病者謂外形不病而見眞蔵病衇其內本已絕𨿽生猶死不過尸居餘气耳故曰行屍也餘气者未盡五蔵生旺之餘气也若旺气一退卽卒然僕不識人而死矣若良工早察扵旺气未退之先而圖之未必無所補也人病衇不病謂外形羸瘦似病其衇自和以根本尙固不過穀气不充名曰內虛非行屍可比𨿽困無害胃气復穀气充自然安矣糓神卽糓气也

【集注】方有執曰周氏云形體之中覺見憔悴精神昬憒食不忻羙而衇得四時之從無過不及之偏是人病衇不病也形體安和而衇息乍大乍小或至或損浮滑沈濇不一殘賊沖和之气是衇息不與形相應乃衇病人不病也

張錫駒曰谷神乃水糓所化之神人賴此以資生也內虛食少糓气不充卽無糓神矣故曰無害若無本然之胃神安得謂之無害耶

又未知何蔵先受其災若汗出髮潤喘不休者此爲肺先絕也

【注】此申上條不知何蔵先絕而詳言其證也肺主皮毛肺絕汗出不流故髮潤也肺主气肺絕張口气出不能復還也故曰爲肺先絕也

【集注】成無己曰肺爲气之主爲津液之帥汗出發潤者津脫也喘不休者气脫也

衇浮而洪身汗如油喘而不休水漿不下形體不仁乍靜乍亂此爲命絕也

【注】身汗如油液外亡也喘而不休气上脫也水漿不下胃气絕也形體不仁榮衛敗也乍靜乍亂精神散也此皆命絕之候由此推之衇𨿽浮洪必然無根是爲眞蔵孤陽飛越之證也

【集注】王肯堂曰火之將滅也必明衇來浮洪湧盛此將去人體之兆也然又必兼下一二證始可斷其命絕

陽反獨畱形體如煙燻直視搖頭者此心絕也

【注】心絕陰盡惟陽獨畱故身體大熱形如煙燻從火化也心蔵神直視神去也頭屬陽陽無所依故搖頭也

【集注】成無己曰心衇俠咽系目直視者心經絕也頭爲諸陽之防搖頭者陰絕而陽無根也

唇吻反靑四肢漐習者此爲肝絕也

【注】唇吻之色當赤而黃反見靑色者木土相尅也四肢汗出漐漐不已此爲肝絕也

【集注】成無己曰唇吻者脾之候肝色靑肝絕則眞色見於所勝之部也四肢者脾所主肝主筋肝絕則筋衇引急發扵所勝也

方有執曰口唇邊曰吻四肢手足也漐汗出貌習鳥數飛也言手足顫搖如鳥之習飛奮振而不已也

環口黧黒柔汗發黃者此爲脾絕也

【注】脾之華在唇四白環口黧黒其華萎矣冷汗陰黃皆脾絕也

【集注】方有執曰口爲脾之竅黧黒者燻黃黒暗土敗之色也柔汗俗謂冷汗是也

張錫駒曰脾主四白環口黧黒土敗而水侮也柔汗者柔軟而膩脾之眞液黃者脾之眞色眞液泄而眞色見故爲脾絕也

溲便遺失狂言目反直視者此爲腎絕也

【注】腎司二便溲便遺失腎絕也腎蔵精與志狂言直視精志俱敗也

【集注】方有執曰溲便遺溺也腎司闔辟闔辟廢故二便皆無禁約也經曰腎蔵志狂言者是失志矣失志者死腎主骨骨之精爲瞳子目反直視者骨之精不上榮扵瞳子而不轉也

問曰上工望而知之中工問而知之下工衇而知之願聞其說師曰病家人請云病人苦發熱身體疼病人自臥師到診其衇沈而遲者知其差也何以知之若表有病者衇當浮大今衇反沈遲故知愈也

【注】此下皆詳望問而知之之類也望謂觀其形之盛衰色之深淺問謂詢其情之苦欲病之根因衇謂診其衇之陰陽合乎形色也設病家人來請告以病者苦發熱身體疼師到病人自臥診其衇沈而遲知其差也何以知之表有病衇當浮大今反沈遲而無表衇且無表證故知愈也

【集注】張錫駒曰有問發熱身疼衇反沈遲是陽病而見陰衇何以說得愈也答曰是必望其有恬然嗜臥之狀問其有熱除身輕之意而後合衇以斷其愈也

假令病人云腹內卒痛病人自坐師到診衇之浮而大者知其差也何以知之若裏有病者衇當沈而細今衇浮大故知愈也

【注】病家人來請告以病者腹內卒痛醫師到病人自坐無苦容診其衇浮而大知其差也何以言之裏有病衇當沈細今反浮大而無裏衇且無裏證故知愈也

師曰病家人來請云病人發熱煩極明日師到病人向壁臥此熱已去也設令衇不和處言已愈

【按】不和當是自和若不和如何言愈

【注】此申上二條之義也病家人來言病者發熱煩極師未卽去明日到病人向壁靜臥此熱已去因知其差假令衇不和緩未可言愈必和緩而始可斷其已愈也推之腹痛亦然此篇首所云設有不應消息診看消息者謂今日之望異扵昨日之問聞也

假令向壁臥聞師到不驚起而盼視若三言三止衇之咽唾者此詐病也假令衇自和處言此病大重當須服吐下藥鍼灸數十百處乃愈

【注】此設治詐病之法也蓋仲景不欲人售其欺亦不欲醫爲其欺而妄治也醫者玩此而揣摩之則彼不敢欺而我不妄治矣

【集注】程知曰彼以詐病我以詐治非良工不能具是巧也

師持衇病人欠者無病也衇之呻者病也言遲者風也搖頭言者裏痛也行遲者表彊也坐而伏者短气也坐而下一腳者腰痛也裏實防腹如懷卵物者心痛也【注】陰陽相引故欠欠者先引气入而後呵之故謂之呵欠陰陽不相引則病相引則和故曰欠者無病也診衇時有呻吟病苦之聲故曰呻者病也言遲者語言蹇濇故曰言遲者風也搖頭言者痛極艱於發聲搖頭以意示緩故曰搖頭言者裏痛也行遲者風病筋絡不利故曰行遲者表彊也坐而伏者气不接故曰坐而伏者短气也凡腰痛者皆不坐卽略坐非伸足依倚不可故曰坐而下一腳者腰痛也凡心痛者皆傴僂防其痛處故曰裏實防腹如懷卵物者心痛也

【集注】方有執曰舌彊則言遲經絡牽急則舌彊筋攣則經絡拘急肝屬木其合筋其主風頭屬陽裏屬陰頭搖者陰不與陽和也短气者裏不足也此條八者皆望而知之之事也

張志聰曰師持衇者猶言師但持衇而不問也八條皆察人之神情得人之病機所謂望而知之者

問曰人恐怖者其衇何狀師曰衇形如循絲累累然其面白脫色也

【注】人病恐怖者陽神不足也陽不足則恐神不足則怖恐則血隨气下故面白脫色不潤澤也怖則气隨神亂故衇形如循絲累累然而亂也

【集注】方有執曰恐怖惶懼也循理治也絲言細也累累聨絡貌脫色猶言失色也蓋內气餒者則外色奪所以有卒然之變也

程應旄曰此示人察色合衇之法恐則气下神被奪矣故衇細而且不定面色白而且脫也

問曰人不飲其衇何類師曰衇自濇唇口漧燥也【注】津液少則衇濇唇口因以干燥此因不飲而然非由此而不飲也

【集注】程應旄曰不飲如與人別气至二三日湯水不沾唇之類肺失遊溢精气故衇濇而唇口漧燥也

問曰人愧者其衇何類師曰衇浮而面色乍白乍赤【注】愧者羞也羞則神色蕩而不定故衇浮而面色乍白乍赤也此皆察色合衇以意消息而知之之類也

【集注】程應旄曰以上數條不論有病無病凡人有所負扵中輒復形之色與衇也扵此推之以意消息則諸病之情無不可卽外以徵內矣

問曰衇有災怪何謂也師曰假令人病衇得太陽與形證相應因爲作湯比還送湯如食頃病人乃大吐若下利腹中痛師曰我前來不見此證今乃變異是名災怪又問曰何緣作此吐利答曰或有舊時服藥今乃發作故名災怪耳

【注】衇有災怪謂因藥而變災怪也假令人病太陽病得太陽衇衇證相應因爲作太陽病湯藥與服之比還如食頃病人乃大吐下利腹中痛師問曰我先來不見此證今乃災變怪異緣何作此吐利病者答曰或有舊時服藥今乃發作故爲此災怪耳望問固醫家之事亦須病人毫無隱諱方盡醫所長仲景爲病家服藥未告扵醫醫失問先服何藥故出此條以示戒耳

【集注】成無己曰醫以衇證與藥相對而反變異爲其災可怪故名災怪

張志聰曰衇得太陽與形證相應者如太陽病衇浮頭項彊痛而惡寒此衇與形證相應也或有舊時服藥今乃發作者言送湯如食頃所投之藥未周扵經必舊時服藥之故也

辧衇法

辧者別也辧衇者辧別諸衇之名也法者諸衇部位至數形狀相類相反別之各有其法也衇名者如浮沈遲數滑濇諸衇之名是也部位者如浮中沈上下之部位是也至數者如遲三至數六至之至數是也形狀者如滑流濇滯之形狀是也相類者如與滑與動之類是也相反者如浮與沈虛與實之反是也皮膚取而得之謂之浮筋骨取而得之謂之沈此以衇之上下部位而得名也是則凡衇因部位而得名皆統乎浮沈矣如浮而無力謂之濡沈而無力謂之弱浮而極有力謂之革沈而極有力謂之牢浮中沈俱有力按之且大謂之實浮中沈俱無力按之且大謂之虛浮中沈極無力按之且小似有似無謂之防浮中沈極無力按之且大渙散不収謂之散浮沈有力中取無力謂之芤按之至骨推尋始得謂之伏此皆以部位兼形狀相反而得名者也一息三至謂之遲一息六至謂之數此以衇之至數而得名者也是則凡衇因至數而得名者皆統乎遲數矣如一息四至謂之緩一息七至謂之疾數時一止謂之促緩時一止謂之結至數不乖動而中止不防自還須臾復動謂之代此皆以至數兼相類而得名者也流利如珠謂之滑進退艱難滯濇謂之濇此以衇之形狀而得名也是則凡衇因形狀而得名者皆統乎滑濇矣如衇形粗大謂之大衇形細小謂之小來去迢迢謂之長來去縮縮謂之短來盛去衰謂之洪其形如豆動搖不移謂之動狀類弓按之端直且勁謂之較則粗按之左右彈指謂之此皆以形狀兼相類相反而得名者也此辧衇之大防也診者於此詳審而擴充之則進乎法矣今以浮沈遲數滑濇六衇別之以爲綱以大小虛實諸衇辧之以爲目務使陰陽標本虛實寒熱心中有據指下無差庶心手相得而辧證處方自無錯謬矣

問曰衇有陰陽何謂也答曰凡衇大浮數動滑此名陽也衇沈濇弱防此名陰也凡陰病見陽衇者生陽病見陰衇者死

【注】此以衇之陰陽辧病之陰陽生死法也浮大數動滑五者比之諸衇爲有餘陽道有餘故曰陽也沈濇弱防五者比之諸衇爲不及陰道不及故曰陰也陰病謂陰寒病也見陽衇謂見陽熱衇也陽熱衇卽浮大數動滑類也以陰病得陰衇證衇相應死難必也陰病若得陽衇猶冬盡春生萬物𨿽未卽生然日進生機故曰生也陽病謂陽熱病也見陰衇謂見陰寒衇也陰寒衇卽沈濇弱微類也以陽病得陽衇證衇相應生可卜也陽病若得陰衇如暑去秋來萬物𨿽未卽死然日趨死候故曰死也蓋天人無二理春夏爲陽秋冬爲陰陽主生陰主殺故也

【集注】方有執曰陰陽者通臓腑血气表裏虛實風寒寒熱而總言之也

程知曰陰病見陽衇而主生者邪气自裏之表欲汗而解也陽病見陰衇而主死者邪气自表入里正虛邪盛也故正气實者多見陽衇正气虛者多見陰衇

衇來緩時一止復來者名曰結衇來數時一止復來者名曰促陽盛則促陰盛則結此皆病衇

【注】緩四至衇也緩時一止復來者名曰結衇數六至衇也數時一止復來者名曰促衇陽盛則促陰盛則結陰陽偏勝則病故曰此皆病衇也

衇按之來緩時一止復來者名曰結又衇來動而中止更來小數中有還者反動名曰結陰也衇來動而中止不自還因而復動者名曰代陰也得此衇者必難治【按】衇按之來緩時一止至名曰結陰也數語文義不順且前論促結之衇已明當是衍文

【注】衇來至數不乖而中止不能自還因而復動名曰代乃一蔵無气求他蔵以代續之故也凡病得此代衇者必爲難治蓋以促結之止如急行而蹶𨿽然中止卽能自還非代衇之止可比也

陰陽相搏名曰動陽動則汗出陰動則發熱形冷惡寒者此三焦傷也若數衇見扵闗上上下無頭尾如豆大厥厥動搖者名曰動也

【按】素問曰陽加於陰謂之汗陽加於陽豈有汗出之理陽動則汗出二字當是發熱二字陰動則發熱二字當是汗出二字

【注】動者躁動也謂陰陽互相鼓擊而不寜也動陽衇也寸爲陽陽乘擊扵陽故陽動發熱也尺爲陰陰乘擊扵陰故陰動汗出也關界乎陰陽則陰陽互相乘擊故發熱汗出同見也此爲動而有力陽盛之候若按之不鼓是爲陽衰之證則必形冷而不發熱汗出而必惡寒非搏擊陽盛之動乃擾亂陽虛之動也由三焦之陽气傷則不能外溫肉分故有是證也動衇之狀頗似數衇惟上下無頭尾如豆大厥厥動搖故名曰動也厥厥者謂似有根之搖動動而不移非若滑衇之流動動而不居也

【集注】方有執曰陰陽相搏之陰陽以二气言陽動陰動之陰陽以部位言下言動衇之定位與其形狀厥厥舉發貌

程知曰陽升陰降交通上下往來於尺寸之間則沖和安靜惟陽欲升而陰不足以和之使降則兩相搏擊其衇必數而厥厥搖動見扵闗上也

衇浮而者名曰也者狀如弓按之不移也衇緊者如轉索無常也

【注】衇浮而緊者名曰也此非謂浮緊卽衇乃謂浮而勁緊之狀也緊相類惟恐人將作緊將作故並舉相形以別之也者狀如弓按之不移卽所謂端直也緊者如轉索無常卽所謂不端直也端直則不防如轉索轉索則不似端直其爲勁急則同所以相類也

【集注】方有執曰此明緊之辧按之不移言如之張扵弓一定而不可動移也轉索無常言左右旋轉而不可拘也

程知曰緊爲寒邪方盛直細中有轉動急疾之意故謂如轉索也

張錫駒曰緊之分在移與不移耳

衇而大則爲減大則爲芤減則爲寒芤則爲虛寒虛相搏此名爲革婦人則半產漏下男子則亡血失精【注】衇形粗大有力謂之大浮沈有力中取無力狀如蔥管謂之芤沈而且大按之勁急有力謂之牢浮而且大舉之勁急有力謂之革革衇者以鼓革而得名外急中空之象也則爲勁減其中取之勁外急象也大則爲實小其中取之實中空象也此以減芤虛二衇形容革衇也女子得之半產漏下男子得之亡血失精寒虛相搏故也

【集注】程知曰言而虛大之衇也則爲減謂陽气減少而寒也大則爲芤謂似革中空而虛也虛寒相搏則精血漏失故有革象也

問曰衇有殘賊何謂也師曰衇有浮滑沈濇此六衇名曰殘賊能爲諸衇作病也

【注】此下皆殘賊爲病之證也相乘之衇爲正气虛隨我所虛而乘及之之謂也殘賊之衇爲邪气實恃彼之彊而虐及之之謂也此六衇者名曰殘賊殘則明傷賊則暗襲衇中有此當屬實邪不論何部但本衇中兼見此衇輙防邪至也

【集注】方有執曰諸衇謂各部之衇也作起也言六者若見扵各部之衇中則皆防扵其部生起病端張錫駒曰殘傷殘賊賊害也言此六者之衇足以暗傷人之經衇血气如賊之害人而不覺故曰防爲諸衇作病也

寸口衇陰陽俱緊者法當淸邪中扵上焦濁邪中扵下焦淸邪中上名曰潔也濁邪中下名曰渾也陰中扵邪必內栗也表气微虛裏气不守故使邪中於陰也陽中扵邪必發熱頭痛項彊頸攣腰痛脛酸所謂陽中霧露之气故曰淸邪中上濁邪中下陰气爲栗足膝逆冷便溺妄出表气微虛裏气防急三焦相混內外不通上焦怫郁蔵气相燻口爛蝕齗也中焦不治胃气上衝脾气不轉胃中爲濁榮衛不通血凝不流若衛气前通者小便赤黃與熱相因熱作使遊於經絡出入蔵府熱气所過則爲癰膿若陰气前通者陽气厥微陰無所使客气入內而出之聲嗢咽塞寒厥相追爲熱所擁血凝自下狀如豚肝陰陽俱厥脾气孤弱五液注下下焦不闔淸便下重令便數難臍築湫痛命將難全

【注】寸口陰陽俱緊者謂六衇浮沈俱緊也浮衇緊則霧露之邪中扵上焦沈衇緊則寒邪中於下焦上焦指太陽也下焦指少陰也霧露之邪曰潔曰淸淸邪中上發熱頭痛項彊頸攣腰疼脛酸者霧露之邪中扵太陽表也寒邪曰渾曰濁濁邪中下陰气爲栗足脛逆冷便溺妄出者寒邪中於少陰裏也經曰虛邪不獨傷人必因身形之虛而後客之也蓋因其人表气虛裏气不固淸濁之邪中傷上下三焦相混表裏不通以致上焦淸气不宣邪气怫郁與蔵相燻口爛蝕齗中焦不治胃气主下而反上衝脾气主運而反不轉中焦皆濁榮衛不通血凝不流行也若正能勝邪衛气先通其人必先小便赤黃熱傷之經必血凝肉腐而外發爲癰膿也若榮气先通其人必先嗢咽塞熱擁於裏之血凝者自下狀如豚肝也若正不勝邪陰陽俱逆榮衛不通脾气孤弱不能散精五液注下下焦不闔裏急墜痛圊便數窘命將難全也

【集注】沈亮宸曰傷寒之證轉熱卽佳故少陰厥陰皆以發熱而愈而凡下膿血與癰膿皆非死證若陰陽俱厥厥者必利故五液注下下焦不闔命將難全也

方有執曰淸指風濁指寒曰潔曰渾以天地之偏气言也陰中於邪已下至濁邪中下一節是釋上文陰卽下焦陽卽上焦也陰气爲栗已下至血凝不流是言證若衛气前通已下言變癰膿之故若陰气前通已下言變膿血利之故衛气卽陽气榮气卽陰气乃承上榮衛不通而言而淸濁之所以爲病在其中矣陰陽俱厥已下言證並於裏而加重故曰命將難全也

衇陰陽俱緊者口中气出唇口漧燥踡臥足冷鼻中涕出舌上胎滑勿妄治也到七日以來其人微發熱手足溫者此爲欲解或到八日已上反大發熱者此爲難治設使惡寒者必欲嘔也腹內痛者必欲利也

【注】此承上條互詳其證戒人臨此陰陽混淆之病愼勿妄治也此條之踡臥足冷卽上條之濁邪中下也此條之鼻涕舌胎卽上條之淸邪中上也此條之唇口漧燥卽上條之口爛蝕齗也此條之反大發熱卽上條之癰膿下血也此條之腹中痛卽上條之下重湫痛也此條之惡寒卽上條之必內栗也衇陰陽俱傷寒衇也口中气出唇口漧燥胃經熱也踡臥足冷少陰寒也鼻中涕出表傷風也舌上胎滑裏無熱也似此表裏陰陽寒熱虛實雜揉未定之病愼勿妄治則當審其孰輕孰重孰緩孰急先後施治可也到七日已來其人防發熱手足漸溫者此陰退陽復爲欲解也若到八日已上反大發熱者乃邪盛正衰此爲難治也設使惡寒知尙在表若嘔必欲入裏也腹內痛者知邪已入裏內攻必欲下利也

【集注】方有執曰微發熱邪退也大發熱邪盛也惡寒尙在表也腹內痛已入裏也

衇陰陽俱至扵吐利其衇獨不解去入安此爲欲解若衇遲至六七日不欲食此爲晚發水停故也爲未解食自可者爲欲解

【按】去入安之入字當是人字人安謂不吐利也必是傳寫之訛此爲晚發水停故也二句與上下文義不屬當是衍文

【注】此發明衇陰陽俱內外寒甚至扵吐利解不解之義也吐利後衇仍爲邪未盡不解也去衇緩爲邪盡人安欲解也若去衇遲至六七日不欲食者則胃未和爲未解也若欲食者則胃已和𨿽衇遲亦爲欲解也

【集注】成無己曰衇陰陽俱爲寒气甚於上下至扵吐利之後衇不罷者爲其衇獨不解去則人安爲欲解也

寸口衇浮而大浮爲虛大爲實在尺爲闗在寸爲格闗則不得小便格則吐逆

【注】平衇以衇內外候關格此以衇尺寸候關格於此推之凡陰陽盛極皆病闗格而不必定在內外尺寸也寸口衇浮而大浮爲正气虛大爲邪气實在尺則陰邪實關閉正气不防宣名曰闗闗則不得小便也在寸則陽邪實格拒正气不防化名曰格格則吐逆也

【集注】張錫駒曰浮大之衇在於尺則爲闗陰陰气不能施化故不得小便浮大之衇在扵寸則爲格陽陽气不防宣通故吐逆

衇浮而滑浮爲陽滑爲實陽實相其衇數疾衛气失度浮滑之衇數疾發熱汗出者此爲不治

【注】浮爲陽滑爲實陽實相其衇行於衇外者數且疾矣衛气行疾榮气行遲榮衛不相輔而行故曰失度浮滑數疾有餘之衇見發熱無汗有餘之證衇證相合則爲可治若見發熱汗出不足之證衇證不合不治明矣

【集注】成無己曰浮滑數疾之衇發熱汗出解者邪气退也若不解者正气脫也必不可治經曰衇陰陽俱盛大汗出不解者死

衇浮而數浮爲風數爲虛風爲熱虛爲寒風虛相則灑淅惡寒也

【按】數爲虛之虛字當是熱字風爲熱虛爲寒二句當是衍文風虛相摶之虛字亦當是熱字

【注】風寒在表則衇浮風熱在表則衇浮數表受風邪故灑淅惡寒也

諸衇浮數當發熱而灑淅惡寒若有痛處飲食如常者蓄積有膿也

【注】諸衇浮數謂寸闗尺六衇俱浮數也浮則爲風數則爲熱風熱遏郁扵表則當發熱而灑淅惡寒也若有隱痛之處飲食如常者非表邪之證乃內癰蓄積有膿之證於此知浮數之衇不可防爲風熱也

【集注】王肯堂曰人身有焮腫痛楚處未有不自覺者此條所言必是內癰故曰蓄積有膿也如胃脘癰肺癰腸癰皆各有辧而胃癰之衇人迎反盛未有不悞以爲傷寒者故宜察之

程應旄曰衇證似傷寒若不於若有痛處飲食如常之證參酌而悞以辛溫發散助其陽熱否則悞以寒涼徹熱遏住邪气滋害深矣

張璐曰若有焮腫爲熱壅經絡若無腫處必邪畱蔵府隨內外而發癰膿也

衇浮而大浮爲風虛大爲气彊風气相摶必成癮疹身體爲癢癢者名泄風久久爲痂

【注】六衇俱浮而大浮爲風虛大爲气彊彊者熱也風熱相摶必成癮疹也身體爲癢癢者肌虛熱气外薄故也名爲泄風若久不愈則成痂癩痂癩疥癬癘癩之類是也

【集注】成無己曰痂癩者癘風也眉少發稀身有幹瘡而鮏臭經云衇風成癘是也

朱震亨曰經云諸癢爲虛血燥不榮肌腠所以癢也

方有執曰經云外在腠理則爲泄風

寸口諸防亡陽諸濡亡血諸弱發熱諸緊爲寒諸乘寒者則爲厥欝冒不仁以胃無穀气脾濇不通口急不能言戰而栗也

【按】濡浮而無力候陽虛也豈有亡血之理弱沈而無力候陰虛也豈止發熱而已諸濡亡血當是諸濡衛虛諸弱發熱當是諸弱榮虛

【注】寸口者指寸闗尺三部而言也諸防謂凡病見微衇皆亡陽也諸濡謂凡病見濡衇皆衛虛也諸弱謂凡病見弱衇皆榮虛也諸謂凡病見衇皆爲寒也諸乘寒者謂諸防濡弱衇亡陽榮衛不足之人一病卽見殘賊衇則爲寒乘病厥也厥於中者欝冒昏迷不知痛癢厥扵經者戰栗口噤不能言語以平日胃虛損糓脾虛不運中虛不勝外邪也

【集注】程知曰諸乘寒者則以陽極虛而陰寒直乘之也故爲厥逆其所以昏冒不知人彊直而無覺者則以胃無糓气脾不流通故使口噤不能言外戰內栗而厥也

問曰曽爲人所難衇從何而來師曰假令亡汗若吐以肺裏寒故令衇也假令欬者坐飲冷水故令衇也假令下利以胃中虛冷故令衇也

【注】此詳申上條諸亡陽榮衛不足之人而見衇之義也曽爲人所難問衇爲寒實之證虛冷亦見衇是從何而來也師曰假令其人亡汗表虛若吐胸虛下利裏虛寒邪乘虛爲病或外感寒邪或內飲冷水或中寒陰化皆令衇也若與浮同見無汗則爲傷寒實邪有汗則爲亡陽虛邪與沈同見腹痛不便則爲中寒實邪腹痛下利則爲中寒虛邪由此推之凡諸實衇從虛化者卽未可謂之實矣

【集注】程應旄曰則爲寒稱曰乘衇今復列之殘賊何義曰虛則爲人乘實則乘人凡衇皆然不獨也

寸口衇防尺衇其人虛損多汗知陰常在絕不見陽也

【注】上條以浮沈見防此條以寸尺見防皆陰盛陽亡之證故曰知陰常在絕不見陽也祗曰虛損多汗者略言之也

【集注】程知曰言寸防尺爲虛損多汗之證也寸微弱爲亡陽尺疾爲陰勝陰勝於內陽絕於外故爲虛損多汗

師曰病人衇防弱濇者此爲醫所病也大發其汗又數大下之其人亡血病當惡寒後乃發熱無休止時夏月盛熱欲著復衣冬月盛寒欲裸其身所以然者陽防則惡寒陰弱則發熱此醫發其汗使陽气微又大下之令陰气弱五月之時陽气在表胃中虛冷以陽气內微不能勝冷故欲著復衣十一月之時陽气在裏胃中煩熱以陰气內弱不能勝熱故欲裸其身又陰衇遲濇故知血亡也

【按】又陰衇遲濇故知血亡也二句與上文義不屬非有闕文卽是衍文

【注】病人衇微而濇詢之爲醫大發其汗又數大下之所以致此病也其人亡血略辭也謂亡其血气也气亡則陽微陽微則惡寒血亡則陰弱陰弱則發熱陽防陰弱故病當惡寒後乃發熱也輕者邪不畱連遇所不勝時則愈重者無休止時卽遇所不勝尢甚也然惡寒𨿽遇夏月盛熱欲著復衣所以然者五月之時陽气在外胃中虛冷大發其汗令陽气微故不勝寒也發熱𨿽遇冬月盛寒欲裸其身所以然者十一月之時陽气在內胃中煩熱又數下之令陰气弱故不防勝熱也此卽論中所謂熱在骨髓寒在皮膚寒在骨髓熱在皮膚沈痼寒熱之病也

【集注】王肯堂曰非必遇夏乃寒遇冬乃熱也此但立其例論其理耳

寸口衇防而緩防者衛气疏疏則其膚空緩則胃气實實則谷消而水化也糓入扵胃衇道乃行水入扵經其血乃成榮盛則其膚必疏三焦絕經名曰血崩

寸口衇防而緩防者衛气疏疏則其表空虛也緩者胃气實實則消化水糓也糓入扵胃衇道之气乃行水入扵經衇絡之血乃成今榮愈盛而衛愈疏血愈多而气愈少气血失其經常之道故曰三焦絕經气不防制血血不能歸經故血妄行而崩也

【集注】成無己曰衛气者溫分肉肥腠理衛气旣疏皮膚不得溫肥則空虛也經曰緩者胃气有餘有餘爲實故云緩者胃气實內經曰食入扵胃淫精於衇是入於胃衇道乃行也鍼經曰飲而液滲扵絡合和扵血是水入扵經其血乃成也經常也三焦者气之道路衛气疎則气不循常度故三焦絕其常度也

方有執曰疎言不能固防實猶言彊也谷入扵胃至其血乃成乃承上文谷消而水化也陰血大下而曰崩者言其不能止靜如山壞之勢也

寸口衇防而濇防者衛气不行濇者榮气不逮榮衛不能相將三焦無所仰身體痺不仁榮气不足則煩疼口難言衛气虛則惡寒數欠三焦不歸其部上焦不歸者噫而酢吞中焦不歸者不能消穀引食下焦不歸者則遺溲

【注】凡經衇內外榮衛也蔵府內外三焦也故經曰榮行衇中衛行衇外上焦心肺主之中焦脾胃主之下焦肝腎主之分而言之榮也衛也三焦也合而言之皆本乎一气之流行隨其所在而得名也衇微而濇榮衛不足不足則榮衛不相將而行三焦無所仰賴故身體周痺不仁榮气不足故身煩疼口難言語衛气不足故惡寒數欠也上焦司降降者淸中之濁下焦司升升者濁中之淸中焦司升降淸者令其上升濁者令其下降今榮衛不相將而行三焦無所仰賴故不防各歸其部而失其職矣上焦不歸則濁气不降噫气而吞酸中焦不歸則升降相違故不能消穀引食下焦不歸則淸气不升故不防約束而遺溲也

寸口衇微而濇防者衛气衰濇者榮气不足衛气衰面色黃榮气不足面色靑榮爲根衛爲葉榮衛俱防則根葉枯槁而寒栗欬逆唾腥吐涎沫也

【注】此詳申榮衛上焦之證也面色黃靑榮衛不足之色也惡寒而栗欬唾腥吐痰涎沫肺損之證也肺主皮毛皮毛者榮衛之所居故肺損則皮聚而毛落榮衛枯槁也

【集注】成無己曰榮行衇中爲根衛行衇外爲葉根葉俱防則陰陽之气衰也

寸口衇弱而遲弱者衛气微遲者榮中寒榮爲血血寒則發熱衛爲气气微者心內饑饑而虛滿不能食也【按】條末心內饑饑而虛滿不能食句此是論脾胃不闗榮衛故弱者衛气微當是陽气微遲者榮中寒當是脾中寒上下文義始屬榮爲血血寒則發熱豈有血寒發熱之理乎衛爲气气微者當是陽气微脾中寒者心內饑閱下條言胃气有餘自知

【注】此詳申榮衛中焦之證也緩以候胃遲以候脾胃主納谷脾主化谷故能食者胃也能化者脾也今陽防中寒脾胃俱病所以心內𨿽饑饑而虛滿不能食也

【集注】方有執曰饑而虛滿者陽主化谷衛陽衰微不化穀故虛滿而不能食也

寸口衇弱而緩弱者陽气不足緩者胃气有餘噫而吞酸食卒不下气塡於膈上也

【注】此又詳申中焦之證也寸口衇弱而緩弱者陽气不足緩者胃气有餘不足則脾失健運有餘則胃彊能食此胃彊脾弱所以𨿽能食而不能消化也故使吞酸而噫食卒不化气塡脹悶於膈中也

【集注】方有執曰陽气以胃中之陽气言不足則不能化谷胃气以胃中之穀气言有餘言有宿食也有宿食則欝而生熱故噫飽而吞酸此蓋以飲食之內傷者言也

趺陽衇遲而緩胃气如經也趺陽衇浮而數浮則傷胃數則動脾此非本病醫特下之所爲也榮衛內陷其數先微衇反但浮其人必大便鞕气噫而除何以言之本以數衇動脾其數先微故知脾气不治大便鞕气噫而除今衇反浮其數攺微邪气獨畱心中則饑邪熱不殺谷潮熱發渴數衇當遲緩衇因前後度數如法病者則饑數衇不時則生惡瘡也

【注】此已下辧趺陽之衇少陰之衇也趺陽一名衝陽在腳背上去陷骨三寸衇動處乃是陽明胃經之動衇也少陰一名太谿在足內踝後跟骨上衇動處乃足少陰腎經之動衇也趺陽少陰乃古診法越人以十二經𨿽皆有動衇獨取寸口以決死生者以寸口乃衇之大要防也然此法不行久矣設有危急之病寸口衇不見診此以決死生可也若在平時總不如以關衇爲趺陽尺衇爲少陰更爲愈也如趺陽胃衇遲而和緩是胃气不病如經衇也今趺陽衇浮而數按之無力浮以候府浮而無力則爲傷胃沈以候蔵數而無力則爲傷脾詢之病者特爲醫下之所爲以致榮衛之气內陷其先數衇變微爲脾弱也浮衇仍浮反甚爲胃彊也胃彊則邪气獨畱故大便鞕潮熱發渇也脾弱則脾气不運故邪熱不能殺谷𨿽饑不食气噫而快也醫者前後施治如法而浮數之衇自當遲緩如經則饑欲食病者愈也若施治失冝數衇終始不退則生惡瘡也

【集注】方有執曰惡瘡與屎膿𨿽不同其爲血熱則皆然也

程知曰此言趺陽衇遲緩妄下則有浮數之變也

趺陽衇浮而濇少陰衇如經者其病在脾法當下利何以知之若衇浮大者气實血虛也今趺陽衇浮而濇故知脾气不足胃气虛也以少陰衇而浮才見此爲調衇故稱如經也若反滑而數者故知當屎膿也

【按】若衇浮大者气實血虛也二句與上文義不屬當是衍文少陰衇而浮豈可謂如經乎當攺沈而滑字

【注】脾腎皆病下利今趺陽胃衇浮濇少陰腎衇如常是病在脾不在腎也何以知之浮爲陽以候胃濇爲陰以候脾浮與濇合故知脾气不足胃气虛也以少陰衇見沈而滑故稱如經也若沈滑而數者是陽邪傷陰故知當屎膿血也

【集注】程知曰水谷之下利屬扵脾胃而膿血之下利屬於腎此可診趺陽太谿而辧之也

趺陽衇伏而濇伏則吐逆水谷不化濇則食不得入名曰闗格

【按】水谷不化之化字當是入字若是化字是能食也何名曰格食不得入當是不得小便若有小便是水道通也何名曰闗必是傳寫之誤

【注】前論以浮沈尺寸候闗格此以趺陽侯闗格之診法也趺陽者胃衇也衇伏而濇伏則尺寸之陰陽停升降也濇則三焦之元气不流通也不升降流通故上則吐逆下則不得小便病名曰闗格也

趺陽衇滑而滑者胃气實者脾气彊持實擊彊痛還自傷以手把刅坐作瘡也

【注】趺陽之衇以候脾胃衇當和緩今反滑而者以滑爲胃气實爲脾气彊滑並見如持實以擊彊故主急痛痛還自傷脾胃也以手把刅而成瘡者猶之操刀自割而貽其害也

【集注】方有執曰滑爲食故在胃則主穀气實爲寒故在脾則主邪气彊持實擊彊言胃實脾彊兩相搏擊而爲病譬如以手把刃而自傷蓋謂非由蔵府而傳變也

趺陽衇沈而數沈爲實數消穀者病難治

【注】胃衇沈而數沈主里數主熱沈數爲裏實熱則能消穀凡裏病得此衇者皆易治也若不沈數而沈沈爲裏寒則爲殘傷胃气之證故曰難治也

【集注】方有執曰沈以候裏故在脾胃爲土實穀气實也數爲熱陽也爲寒陰也言趺陽主脾胃脾胃主谷穀气實若衇見數而陽熱勝陽能化谷𨿽病不足爲害若衇得而陰寒勝陰不化谷故爲難治程知曰言趺陽沈數爲消穀之病也沈爲實沈主裏也數消穀數爲熱也盛爲邪勝故爲難治也

趺陽衇大而者當卽下利爲難治

【注】下利者不論寒熱皆中虛之病故衇宜小宜緩爲病衇相宜則易治也今趺陽胃衇大而爲病虛衇實則不相宜故爲難治也

【集注】成無己曰大爲虛爲寒胃中虛寒當卽下利下利衇亦微小今反大邪盛也故曰難治經曰下利衇大者爲未止

張璐曰趺陽衇爲寒邪傷胃故必下利下利衇大爲邪盛故難治也

趺陽衇微而則爲寒微則爲虛微相搏則爲短气

【注】衇見浮微而沈虛寒之證也趺陽胃衇似有似無爲陽虛重按似爲中寒胃陽虛寒則气短矣衇主痛而不痛者以兼微𨿽不勁故不痛也

【集注】程知曰言趺陽微則中气虛寒爲短气之證也

趺陽衇不出脾不上下身冷膚鞕

【注】趺陽衇伏不出則中焦陽虛脾胃不能上下輸布衛气不行故病通身膚冷而鞕也

【集注】程知曰身冷者衛气不溫也膚鞕者榮血不濡也

趺陽衇浮而芤浮者衛气衰芤者榮气傷其身體瘦肌肉甲錯浮芤相摶宗气衰微四屬斷絕

【注】胃衇浮芤浮者胃衇衰芤者榮气傷衛气衰故身體瘦也榮气傷故肌肉甲錯也浮芤相日久而宗气衰微生气少矣四屬斷絕謂皮肉脂髓四者俱竭故一身枯瘦失滋養矣

【集注】程應旄曰衛以榮爲根榮以衛爲防而榮衛之統於宗气者又以趺陽胃爲根也

趺陽衇而浮浮爲气爲寒浮爲腹滿爲絞痛浮相摶腸鳴而轉轉卽气動膈气乃下少陰衇不出其陰腫大而虛也

【按】陰腫大而虛之虛字當是痛字細玩可知

【注】外感六衇浮寒气在外故骨節煩痛內傷胃衇浮寒气在內故腹滿絞痛寒气相腸鳴而轉轉則膈中寒气下趨洞泄也若少陰衇浮不出則下焦陽虛寒气聚於陰器不得發泄故病疝陰腫大而痛也

【集注】方有執曰趺陽之土敗而少陰所以無制也

少陰負趺陽者爲順也

【注】此少陰負趺陽大防蓋少陰腎屬水趺陽胃屬土雜病惡土尅水而傷寒少陰病惟恐土不能制水水一泛溢則嘔吐下利無所不至若趺陽衇和胃土有權則水有制而少陰負則爲順矣順者土不爲水侮也

【集注】方有執曰萬物資生於土而百骸借養扵胃水土平成物阜人安非天下之至順乎古今謂趺陽有衇者不死有以哉

汪琥曰趺陽衇圖經原名衝陽衇在足跗中指端上行五寸去陷谷穴三寸足陽明衇之所過也爲原故一名防原診法病重者切之以決死生傷寒以胃气爲本趺陽之衇不衰知胃气尙在病𨿽危猶可治也

少陰衇弱而濇弱者微煩濇者厥逆

【注】少陰衇弱而濇弱者腎陰虛故微煩也濇者衇道滯故肢冷也

【集注】方有執曰弱爲虛損不足衇陰虛生內熱所以煩然屬虛煩故𨿽煩亦微也濇爲少血而不滑不能上與陽相順接所以厥而逆冷也

程知曰言腎衇微濇之病也少陰腎動衇也在足內踝後跟骨上陷中也

少陰衇不至腎气防少精血奔气促迫上入胸膈宗气反聚血結心下陽气退下熱歸陰股與陰相動令身不仁此爲屍厥當刺期門巨闕

【注】少陰衇不至是腎气衰微精血少也腎者陰中蔵陽者也腎陰虛竭不能蔵陽陽气上奔廹促胸膈宗气反爲所阻聚而不行血結心下陽气旣奔於上極必退下退下則陰股間熱與陰相動所必然也𨿽令知覺冥身不仁而不死此爲屍厥也當刺期門以通結血刺巨闕以行宗气庶厥回而復蘇也

音切

輒【陟渉切】惵【音垤】菽【音叔】藹【於蓋切】瞥【匹滅切】縈【於營切】卵【盧管切】混【胡困切】齗【魚斤切】【音帝】湫【子由切】疹【之忍切】痂【音加】癩【力代切】

禦纂醫宗金鑑卷十六﹤子部﹐醫家類﹐禦纂醫宗金鑑﹥

欽定四庫全書

禦纂醫宗金鑑卷十七

訂正傷寒論注目錄

正誤

存疑

陶隱居名醫別錄合藥分劑法則

三陰三陽經衇圖注

傷寒刺灸等穴圖

禦纂醫宗金鑑卷十七目錄

欽定四庫全書

禦纂醫宗金鑑卷十七

訂正仲景全書傷寒論注正誤存疑篇

仲景傷寒論篇篇可法但成於漢末傳寫多訛錯簡亦復不少如論中下利嘔逆用十棗湯峻劑攻之陽重衂血以麻黃湯發之發汗病解反惡寒病解之中多一不字心下痞按之濡濡字之上少一不字之類諸家遵經注解不得不穿鑿附防致令千古不可多得之書不能傳信於世良可惜也今加正誤一一列明每條凡小字傍右者原文也傍左者攺正之文也居中者原文所有或移上或移下或他處移入及原文所無而補之者也字上加�刪去者也尢有整節舛謬者三十五條證不與衇符藥不與病合𨿽有是方世無其病卽有其病難用是藥承訛襲謬無濟實用然其中尙有可采之句所以各篇不動經文彊加注釋復錄原文附於卷末以志闕疑云

太陽上篇正誤

桂枝湯方

桂枝【三兩去皮】

芍藥【三兩】

甘艸【二兩炙】

生薑【三兩切】

大棗【十二枚擘】

【按】桂枝湯方原文有去皮二字夫桂枝气味辛甘全在於皮若去皮是枯木矣如何有解肌發汗之功耶當刪之後仿此

若衇和其人大煩目重【臉瞼】內際黃者此欲解也

【按】臉字當是瞼字瞼眼也作臉字非當攺之

太陽中風【下不】利嘔逆表解者乃可攻之其人漐漐汗出發【作熱】有時頭痛心下痞鞭滿引脇下痛漧嘔短气汗出不惡寒者此表解裏未和也十棗湯主之

【按】下利之下字當是不字若是下字豈有上嘔下利而用十棗湯峻劑攻之之理乎惟其大便不利痞鞕滿痛始屬裏病小便不利嘔逆短气始屬飲病乃可峻攻發作之作字當是熱字始與太陽陽邪熱飲之義相合若無熱汗出乃少陰陰邪寒飲眞武湯證也且作字與上下句文義皆不相屬當攺之

太陽病下之其衇【促浮】不結胸者此爲欲解也衇【浮促】者必結胸也衇【細數】者必咽痛衇者必兩脇拘急衇【細數】者頭痛未止衇沈者必欲嘔衇沈滑者恊熱利衇【浮數】滑者必下血

【按】衇促當是衇浮始與不結胸爲欲解之文義相屬衇浮當是衇促始與論中結胸胸滿同義衇當是衇細數衇細數當是衇始同論中二經本衇衇浮滑當是衇數滑浮滑是論中白虎湯証之衇數滑是論中下膿血之衇均當攺之

太陽病二三日不能臥但欲起心下必結衇微弱者此本有寒分也反下之若利止必作結胸未止者四日復下【之利】此作協熱利也

【按】四曰復下之之之字當是利字上文利未止豈有復下之理乎當攺之

太陽病下之後衇促胸滿者桂枝去芍藥湯主之若汗出微惡寒去芍藥方中加附子湯主之

【按】微惡寒之上當有汗出二字若無汗出二字乃表未解也無加附子之理當補之

太陽病衇浮而動數浮則爲風數則爲熱動則爲痛【數則爲虛】頭痛發熱微盜汗出而反惡寒者表未解也醫反下之動數變遲膈內拒痛胃中空虛客气動膈短气煩躁心中懊憹陽气內陷心下因鞕則爲結胸大陷胸湯主之若不結胸但頭汗出余無汗躋頸而還小便不利身必發黃也

【按】數則爲虛句衍文也當刪之

寒實結胸無熱證者與三物【小陷胸湯】白散【亦可服按】與三物小陷胸湯當是三物白散小陷胸湯四字當是錯簡桔梗貝母巴豆三物其色皆白有三物白散之義溫而能攻與寒實之理相合小陷胸湯乃栝蔞黃連皆性寒之品豈可以治寒實結胸之證耶亦可服三字亦衍文也俱當刪之

太陽中篇正誤

發汗病【不】解反惡寒者虛故也芍藥甘艸附子湯主之【按】發汗病不解之不字衍文也發汗病不解則當惡寒何謂反惡寒病解惡寒始可謂虛當刪之

病發熱頭痛衇反沈若不差身體疼痛下利淸谷當溫其裏宜四逆湯

【按】身體疼痛之下當有下利淸谷四字若無此四字則當溫其裏之文竟無著落矣未有表病而溫裏之理也閱後太陰篇中云傷寒醫下之續得下利淸谷不止身痛者急當救裏四逆湯其義益明遵經補之

傷寒若汗若吐若下後七八日不解熱結在裏表裏俱熱時【時汗】惡風大渴舌上干燥而煩欲飲水數升者白虎加人參湯主之

【按】傷寒之下當有若汗二字蓋汗較吐下傷津液爲多也時時惡風當是時汗惡風若非汗字則時時惡風是表不解白虎湯在所禁也論中謂發熱無汗表不解者不可與白虎湯渴欲飲水無表證者白虎加人參湯主之細玩經文自知當補之攺之

發汗已衇浮數小便不利煩渴者五苓散主之

【按】衇浮數之下當有小便不利四字若無此四字則爲陽明內熱口燥之煩渴是白虎湯證也惟其小便不利而煩渴斯爲太陽水熱瘀結之煩渴始屬五苓散證若非小便不利而用五苓散則犯重竭津液之禁矣況太陽上篇類此證者數條惟水入卽吐一條乃水不下行故無小便不利之文餘皆有小便不利四字今此四字必是傳寫之遺當補之

服桂枝湯或下之仍頭項彊痛翕翕發熱無汗心下滿微痛小便不利者桂枝湯去【桂芍藥】加茯苓白術湯主之【按】去桂當是去芍藥此方去桂將何以治仍頭項痛發熱無汗之表乎細玩其服此湯曰余依桂枝湯法煎服其義自見服桂枝湯已溫覆令一時許通身漐漐微似有汗此服桂枝湯法也若去桂則是白芍甘艸茯苓白術並無辛甘走榮衞之品而曰余依桂枝湯法無所謂也且論中衇促胸滿汗出惡寒者用桂枝去芍藥加附子湯主之去芍藥者爲胸滿也今證𨿽稍異而滿則同其爲去芍藥可知當攺之

傷寒醫以丸藥大下之身熱不去防煩者梔子【漧薑豉】湯主之

傷寒五六日大下之後身熱不去心中結痛者未欲解也梔子【豉漧薑】湯主之

【按】梔子漧薑湯當是梔子豉湯梔子豉湯當是梔子漧薑湯斷無煩熱用漧薑結痛用香豉之理當移之

太陽病衇浮無汗發熱身疼痛八九日不解表證仍在此當發其汗麻黃湯主之服藥已微除其人發煩目瞑劇者必衂衂乃解所以然者陽气重故也

【按】張兼善曰麻黃湯主之五字不應在陽气重之下豈有衂乃解之後而用麻黃湯之理乎服藥已之上並無所服何藥之文將此五字移於其上文義始合當移之

傷寒不大便六七日頭痛有熱者與承气湯其小便淸者知不在裏仍在表也當湏發汗【若苦】頭痛者必衂宜桂枝湯

【按】若頭痛之若字當是苦字苦頭痛方爲必衂證若是若字則凡頭痛皆能致衂矣當攺之

心下痞按之不濡其衇闗上浮者大黃黃連瀉心湯主之

【按】按之濡當是按之不濡若按之濡乃虛痞也補之不暇豈有用大黃瀉之之理乎當補之

太陽下篇正誤

小靑龍湯方加減法內

若微利者去麻黃加【蕘花如雞子大熬令赤色茯苓四兩】

【按】加蕘花如雞子大此必傳寫之誤考本艸蕘花是芫花類也每用之攻水其力甚峻五分可令人下行數十次豈有治停飲之微利用雞子大之蕘花者乎當攺加茯苓四兩

傷寒心下有水气欬而微喘發熱不渴小靑龍湯主之服湯已渴者此寒去欲解也

【按】小靑龍湯主之六字當在發熱不渴之下始與服湯已渴者之文義相屬豈有寒去欲解而更服小靑龍湯之理乎當移之

陽明篇正誤

陽明病衇浮而必潮熱發作有時但浮者必【盜自】汗出【按】自汗是陽明證盜汗乃少陽證盜汗應是自汗當攺之

陽明病衇遲汗出多發熱微惡寒者表未解也可發汗宜桂枝湯

【按】汗出多之下當有發熱二字若無此二字衇遲汗出多微惡寒乃表陽虛桂枝附子湯證也豈有用桂枝湯發汗之理乎當補之

傷寒衇浮滑此以表有熱裏有【寒熱】白虎湯主之

【按】裏有寒之寒字當是熱字若是寒字非白虎湯證也當攺之

傷寒若吐若下後不解不大便五六日上至十餘日日晡所發潮熱不惡寒獨語如見鬼狀若劇者發則不識人循衣摸牀惕而不安微喘直視衇【滑】者生濇者死微者但發熱譫語者大承气湯主之若一服利止後服【按】衇者生之字當是滑字爲陰負之衇豈有必生之理惟滑衇爲陽始有生理況滑者通也濇者塞也凡物之理未有不以通爲生而塞爲死者當攺之

太陽病寸緩闗浮尺弱其人發熱汗出復惡寒不嘔但心下痞者此以醫下之也如其不下者病人不惡寒而渴者此轉屬陽明也小便數者大便必鞕不更衣十日無所苦也渴欲飲水少少與之【但以法救之若小便不利】渴者宜五苓散

【按】但以法救之五字當是若小便不利五字方與上文小便數及下文渴者之義相屬此條病勢不急救之之文殊覺無謂昔王三陽亦云此處五苓散難用不然經文渴者之下當有缺文當攺之

梔子蘗皮湯方

【按】此方之甘艸當是茵蔯蒿必傳寫之誤也

太陽病當惡寒發熱今自汗出不惡寒發熱闗上衇細數者以醫吐之過也一二日吐之者腹中饑口不能食三四日吐之者不喜糜粥欲食冷食五六日吐之者朝食暮吐以醫吐之所致此爲小逆

【按】欲食冷食之下當有五六日吐之者六字若無此一句則不喜糜粥欲食冷食與朝食暮吐之文不相聮屬且以上文一二日三四日之文細玩之則可知必有五六日吐之一句由淺及深之義也當補之

寸口衇浮大而醫下之此爲大逆浮則無血大則爲寒寒气相摶則爲腸鳴醫乃不知而反飲冷水【令汗大出】水得寒气冷必相搏其人必防

【按】令汗大出四字當是衍文宜刪之

陽明病讝語有潮熱反不能食者胃中必有燥屎五六枚也宜大承气湯下之若能食者但鞕耳

【按】宜大承气湯下之句應在必有燥屎五六枚之下始合若但便鞕卽用大承气湯下之殊失仲景愼重悞下之防當移之

陽明中風衇浮大而短气腹都滿脇下及心痛久按之气不通鼻幹不得汗嗜臥一身及面目悉黃小便難有潮熱時時噦耳前後腫刺之小差外不解病過十日衇續【浮】者與小柴胡湯但浮無餘證者與麻黃湯若不尿腹滿加噦者不治

【按】續浮之浮字當是字始與小柴胡湯法之衇相合若是浮字則上之浮旣宜小柴胡湯而下之浮又用麻黃湯不自相矛盾耶當攺之

發汗後水藥不得入口爲逆若更發汗必吐【下】不止【按】必吐下不止之下字衍文也當刪之

少陽篇正誤

得病六七日衇遲浮弱惡風寒手足溫醫二三下之不能食而脇下滿痛面目及身黃頸項彊小便難者與柴胡湯後必下重本渴而飲水嘔者柴胡湯不中與也【食穀者噦】

【按】食穀者噦四字衍文也食穀嘔者有之從無食穀噦者之證當刪之

傷寒五六日頭汗出微惡寒手足冷心下滿口不欲食大便鞕衇【沈】細者此爲陽微結必有表復有裏也衇沈亦在裏也汗出爲陽微假令純陰結不得復有外證悉入在裏此爲半在裏半在外也衇𨿽沈【細】不得爲少陰病所以然者陰不得有汗今頭汗出故知非少陰也可與小柴胡湯設不了了者得屎而解

【按】衇細當是衇沈細觀本條下文衇沈亦在裏也之亦字自知當補之衇𨿽沈之字當是細字觀本條上文並無字如何說衇𨿽沈此𨿽字又何所謂耶當攺之

傷寒發熱汗出不解心下痞鞕嘔吐而【下不】利者大柴胡湯主之

【按】下利之下字當是不字若是下字豈有上吐下利而猶以大柴胡湯下之者乎當攺之

太陽病過經十餘日反二三下之後四五日柴胡證仍在者先與小柴胡湯嘔不止心下急鬱鬱微煩者爲未解也與大柴胡湯下之則愈

【按】許叔微曰大柴胡湯一方無大黃一方有大黃蓋大黃蕩滌蘊熱傷寒中要藥王叔和云若不用大黃恐不名大柴胡湯且仲景曰下之則愈若無大黃將何以下心下之急乎當從叔和爲是宜補之

太陽病過經十餘日心中【溫溫嗢嗢】欲吐而胸中痛大便反溏腹微滿鬱鬱微煩先此時自極吐下者與調胃承气湯若不爾者不可與但欲嘔胸中痛微溏者此非柴胡證以嘔故知極吐下也

【按】王肯堂曰溫溫當是嗢嗢又云以嘔下疑有闕文當攺之

太陰篇正誤

太陰之爲病腹滿而吐食不下時腹自痛若下之必胸下結鞕自利益甚

【按】吳人駒曰自利益甚四字當在必胸下結鞕之下若在吐食不下之下則是已吐食不下而自利益甚矣仲景復曰若下之無所謂也從而移之

傷寒本自寒【下格】醫復吐下之寒格更逆吐下若食入口卽吐漧薑黃連黃芩人參湯主之

【按】經論中並無寒下之病亦無寒下之文玩本條下文寒格更逆吐下可知寒下之下字當是格字文義始屬注家皆釋胃寒下利不但文義不屬且與芩連之藥不合當攺之

少陰篇正誤

少陰病飲食入口卽吐心中【溫溫嗢嗢】欲吐復不能吐始得之手足寒衇遲者此胸中實不可下也當吐之若膈上有寒飲漧嘔者不可吐也當溫之宜四逆湯

【按】溫溫當是嗢嗢嗢嗢者乃吐飲之狀也當攺之厥陰篇正誤

傷寒厥而心下悸者以飲水多宜先治水當服茯苓甘艸湯卻治其厥不爾水漬入胃必作利也

【按】厥而心下悸者之下當有以飲水多四字若無此四字乃陰盛之厥悸非停水之厥悸矣何以卽知是水而曰宜先治水耶當補之

傷寒衇微而厥至七八日膚冷其人躁無暫安時者此爲藏厥非蚘厥也蚘厥者其人當吐蚘今病者靜而復時煩者【此非】爲藏寒蚘上入其膈故煩湏臾復止得食而嘔又煩者蚘聞食臭出其人當自吐蚘蚘厥者烏梅丸主之又主久利

【按】此爲藏寒之此字當是非字若是此字卽是藏厥與辧蚘厥之義不屬當攺之

傷寒五六日不【結胸大便】腹濡衇虛復厥者不可下此爲亡血下之死

【按】結胸二字當是大便二字不結胸腹濡衇虛復厥皆無可下之理今曰不可下何所謂也當攺之

傷寒始發熱六日厥反九日而利凡厥利者當不能食今反能食者恐爲除中食以索餅【不若】發熱者知胃气尙在必愈恐暴熱來出而復去也後三日衇之其熱續在者期之旦日夜半愈所以然者本發熱六日厥反九日復發熱三日並前六日亦爲九日與厥相應故期之旦日夜半愈後三日衇之而衇數其熱不罷者此爲熱气有餘必發癰膿也

【按】不發熱者之不字當是若字若是不字卽是除中何以下接恐暴熱來出而復去之文耶當攺之

傷寒衇遲六七日厥而下利而反與黃芩湯徹其熱衇遲爲寒今與黃芩湯復除其熱腹中應冷當不能食今反能食此名除中必死

【按】傷寒衇遲六七日之下當有厥而下利四字若無此四字則非除中證也況有此四字始與下文反與黃芩湯之義相屬當補之

合病並病篇正誤

三陽合病衇浮大【上】闗上但欲眠睡目合則汗

【按】浮大上之上字當是字始合論中三陽合病之衇若是上字則經論中從無兩寸衇主三陽病之理當攺之

二陽並病太陽初得病時發其汗汗先出不徹因轉屬陽明續自微汗出不惡寒若太陽證不罷者不可下下之爲逆如此可小發汗設面色緣緣正赤者陽气怫郁在表當解之【燻之以汗】若發汗不徹不足言陽气怫郁不得越當汗不汗其人躁煩不知痛處乍在腹中乍在四肢按之不可得其人短气但坐以汗出不徹故也更發汗則愈何以知汗出不徹以衇濇故知也

【按】燻之二字當是以汗二字始與上下文義相屬當攺之

壊病篇正誤

本太陽病不解轉入少陽者脇下鞕滿漧嘔不能食往來寒熱尙未吐下衇沈【】者與小柴胡湯若已吐下發汗溫鍼譫語柴胡證罷此爲壞病知犯何逆以法治之【按】衇沈當是衇沈若是沈是寒實在胸當吐之證也惟衇沈方與上文之義相屬始可與小柴胡湯當攺之

傷寒吐下後發汗虛煩衇甚微【八九日心下痞鞕脇下痛气上衝咽喉】冒經衇動惕者久而成痿

【按】八九日心下痞鞕脇下痛气上衝咽喉三句與上下文義不屬注家皆因有此三句不得不支離蔓衍牽彊解釋每見此病總因汗出過多大傷津液而成當用補气補血益筋壯骨之藥經年始愈此三句必是錯簡當刪之

汗家重發汗必恍惚心亂小便已陰疼【與禹餘糧丸按】禹餘糧丸爲濇痢之藥與此證不合與禹餘糧九五字衍文也當刪之

形作傷寒其衇不而【弱弱數數】者必渴被火者必讝語【弱數】者發熱衇浮解之當汗出愈

【按】三弱字當俱是數字若是弱字熱從何有不但文義不屬論中並無此說當攺之

痙濕暍病篇正誤

【傷寒所致】太陽病痙濕暍此三種宜應別論

【按】傷寒所致四字甚無所謂當刪之

太陽病發熱無汗【反】惡寒者名曰剛痙

【按】反惡寒之反字衍文也剛痙證應惡寒非反也當刪之

霍亂篇正誤

惡寒衇微而復利利不止亡【血陽】也四逆加人參湯主之【按】利止亡血如何用大熱補藥利止應是利不止亡血應是亡陽當攺之

辧可下篇正誤

問曰人病有宿食者何以別之師曰寸口衇浮而大按之反濇尺中亦【微大】而濇故知有宿食當下之宜大承气湯

【按】尺中防字當是大字若是微字斷無可下之理當攺之

平衇法正誤

假令衇來微去大故名反病在裏也衇來【頭小本大大去小】故名覆病在表也上微【頭】小者爲陰盛則汗出下微【本大小】者爲陽盛則爲闗格不通不得尿頭無汗者可治有汗者死

【按】衇來頭小本大當是衇來大去小上微頭小者當是上微小者爲陰盛下微本大者當是下微小者爲陽盛始與上下之義相屬當攺之補之

寸口衞气盛名曰髙榮气盛名曰章髙章相摶名曰綱衞气弱名曰惵榮气弱名曰卑惵卑相摶名曰損衞气和名曰緩榮气和名曰遲遲緩相摶名曰【沈彊】

【按】名曰沈之沈字應是彊字玩下文可知當攺之

寸口衇緩而遲緩則陽气長其色鮮其顏光其聲啇毛髮長遲則陰气盛骨髓生血滿肌肉【薄鮮鞕】陰陽相抱榮衞俱行剛柔相得名曰彊也

【按】薄鮮鞕三字不成句應是衍文當刪之

北方腎衇其形何似師曰腎者水也名曰少陰其衇沈滑是腎衇也腎病自得沈滑而濡者愈也

【按】東南西方皆有其文惟缺北方仿經文補之

問曰翕奄沈名曰滑何謂也師曰沈爲純陰翕爲正陽陰陽和合故令衇滑闗尺自平陽明衇微沈食飲自可少陰衇微滑【滑者之浮名也此爲陰實】其人必股內汗出陰下濕也

【按】滑者緊之浮名也此爲陰實二句與上下之義不屬當是錯簡

陽衇【浮濡】陰衇弱者則血虛血虛則筋急也其衇【沈弱】者榮气微也其衇【浮濡】而汗出如流珠者衞气衰也

【按】陽衇浮其衇浮之二浮字當是濡字若是浮字則與衞气衰汗出如流珠之義不屬其衇沈之沈字當是弱字若是沈字則與血虛榮气微之義不屬當攺之

師曰病家人來請云病人發熱煩極明日師到病人向壁臥此熱已去也設令衇【不自】和處言已愈

【按】不和應是自和若不和如何言愈當攺之

辧衇法正誤

衇來緩時一止復來者名曰結衇來數時一止復來者名曰促陽盛則促陰盛則結此皆病衇【衇按之來緩時一止復動者名曰結又衇來動而中止更來小數中有還者反動名曰結陰也】

【按】衇按之來緩時一止復動至名曰結陰也數語文義不順且前論促結之衇已明衍文也當刪之

陰陽相摶名曰動陽動則【汗出發熱】陰動則【發熱汗出】形冷惡寒者此三焦傷也若數衇見於闗上上下無頭尾如豆大厥厥動搖者名曰動也

【按】陽動則汗出二字當是發熱二字陰動則發熱二字當是汗出二字陽加於陽豈有汗出之理素問曰陽加於陰謂之汗遵經移之

衇陰陽俱主於吐利其衇獨不解去【入人】安此爲欲解若衇遲至六七日不欲食【此爲晚發水停故也】爲未解食自可者爲欲解

【按】緊去入安之入字當是人字人安謂不吐利也此爲晚發水停故也二句與上下文義不屬應是衍文當攺之刪之

衇浮而數浮爲風數爲【虛熱】囗風爲熱虛爲寒風【虛熱】相則灑淅惡寒也

【按】數爲虛之虛字應是熱字風爲熱虛爲寒二句應是衍文風虛相搏之虛字亦應是熱字當攺之

寸口諸微亡陽諸濡【亡血衞虛】諸弱【發熱榮虛】諸緊爲寒諸乘寒者則爲厥鬱冒不仁以胃無穀气脾濇不通口急不能言戰而栗也

【按】諸濡亡血當是諸濡衞虛諸弱發熱當是諸弱榮虛濡浮而無力候陽虛也豈有亡血之理弱沈而無力候陰虛也豈止發熱而已當攺之

師曰病人衇微而濇者此爲醫所病也大發其汗又數大下之其人亡血病當惡寒後乃發熱無休止時夏月盛熱欲著復衣冬月盛寒欲裸其身所以然者陽微則惡寒陰弱則發熱此醫發其汗使陽气微又大下之令陰气弱五月之時陽气在表胃中虛冷以陽气內微不能勝冷故欲著復衣十一月之時陽气在裏胃中煩熱以陰气內弱不能勝熱故欲裸其身【又陰衇遲濇故知血亡也】

【按】又陰衇遲濇故知血亡也二句與上文義不屬衍文也當刪之

寸口衇弱而遲弱者【衞陽】气微遲者【榮脾】中寒【榮爲血血寒則發熱衞爲气气微陽气微脾中寒】者心內饑饑而虛滿不能食也【按】條末心內饑饑而虛滿不能食句此是論脾胃不闗榮衞故弱者衞气微當是陽气微遲者榮中寒當是脾中寒上下文義始屬榮爲血豈有血寒發熱之理衞爲气气微者皆不成文今悉易之當是陽气微脾中寒者心內饑閱下條言胃气有餘自知當攺之

趺陽衇浮而濇少陰衇如經者其病在脾法當下利何以知之【若衇浮大者气實血虛也】今趺陽衇浮而濇故知脾气不足胃气虛也以少陰衇【沈】而【浮滑】才見此爲調衇故稱如經也若反滑而數者故知當尿膿也

【按】若衇浮大者气實血虛也二句與上下文義不屬當刪之少陰衇而浮豈可謂如經乎當攺沈滑二字

趺陽衇伏而濇伏則吐逆水谷不【化入】濇則【食不得入不得小便】名曰闗格

【按】水谷不化之化字當是入字若是化字是能食也何名曰格食不得入當是不得小便若有小便是水道通也何名曰關悉攺之

趺陽衇而浮浮爲气緊爲寒浮爲腹滿緊爲絞痛浮緊相摶腸鳴而轉轉卽气動膈气乃下少陰衇不出其陰腫大而【虛痛】也

【按】陰腫大而虛之虛字應攺痛字細玩自知

太陽上篇存疑

病在陽應以汗解之反以冷水噀之若灌之其熱被卻不得去彌更益煩肉上粟起意欲飲水反不渴者服文蛤散若不差者與五苓散身熱皮粟不解欲引衣自覆者若水以噀之洗之益令熱被卻不得出當汗而不汗則煩假令汗出已腹中痛與芍藥三兩如上法

太陽下篇存疑

太陽病二日反躁反熨其背而大汗出大熱入胃胃中水竭躁煩必發譫語十餘日振栗自下利者此爲欲解也故其汗從腰以下不得汗欲小便不得反嘔欲失溲足下惡風大便鞕小便當數而反不數及多大便已頭卓然而痛其人足心必熱穀气下流故也

下之後復發汗晝日煩躁不得眠夜而安靜不嘔不渴無表證衇沈微身無大熱者漧薑附子湯主之

發汗若下之病仍不解煩躁者茯苓四逆湯主之傷寒腹滿譫語寸口衇浮而緊此肝乘脾也名曰縱刺期門傷寒發熱嗇嗇惡寒者大渴欲飲水其腹必滿自汗出小便利其病欲解此肝乘肺也名曰橫刺期門

陽明篇存疑

病人無表裏證發熱七八日𨿽衇浮數者可下之假令已下衇數不解合熱則消穀善饑至六七日不大便者有瘀血宜抵當湯若衇數不解而下不止必協熱便膿血也

衇浮而芤浮爲陽芤爲陰浮芤相摶胃气生熱其陽則絕

陽明病反無汗而小便利二三日嘔而欬手足厥者必苦頭痛若不欬不嘔手足不厥者頭不痛

陽明病但頭不惡寒故能食而欬其人咽必痛若不欬者咽不痛

少陰篇存疑

少陰病吐利手足逆冷煩躁欲死者吳茱茰湯主之壊病篇存疑

傷寒衇浮自汗出小便數心煩微惡寒腳攣急反與桂枝湯欲攻其表此誤也得之便厥咽中幹煩躁吐逆者作甘艸漧薑湯與之以復其陽若厥愈足溫者更作芍藥甘艸湯與之其腳卽伸若胃气不和譫語者少與調胃承气湯若重發汗復加燒鍼者四逆湯主之

問曰證象陽且按法治之而增劇厥逆咽中幹兩脛拘急而譫語師言夜半手足當溫兩腳當伸後如師言何以知此答曰寸口衇浮而大浮爲風大爲虛風則生微熱虛則兩脛攣病形象桂枝因加附子參其間增桂令汗出附子溫經亡陽故也厥逆咽中幹煩躁陽明內結譫語煩亂更飲甘艸漧薑湯夜半陽气還兩足當熱脛尙微拘急重與芍藥甘艸湯爾乃脛伸以承气湯微溏則止其譫語故知病可愈

傷寒六七日大下後寸衇沈而遲手足厥逆下部衇不至咽喉不利唾膿血泄利不止者爲難治麻黃升麻湯主之

傷寒八九日下之胸滿煩驚小便不利譫語一身盡重不可轉側者柴胡加龍骨牡蠣湯主之

微數之衇愼不可灸因火爲邪則爲煩逆追虛逐實血散衇中火气𨿽微內攻有力焦骨傷筋血難復也衇浮宜以汗解用火灸之邪無從出因火而盛病從腰以下必重而痺名火逆也

傷寒衇浮醫以火逼刼之亡陽必驚狂起臥不安者桂枝去芍藥加蜀漆龍骨牡蠣救逆湯主之

痙濕暍病篇存疑

濕家下之額上汗出微喘小便利者死若下利不止者亦死

太陽中暍者身熱疼重而衇微弱此亦夏月傷冷水水行皮中所致也

辧不可汗病篇存疑

衇濡而弱弱反在闗濡反在巓微反在上濇反在下微則陽气不足濇則無血陽气反微中風汗出而反躁煩濇則無血厥而且寒陽微發汗躁不得眠

衇濡而弱弱反在闗濡反在巓反在上微反在下爲陽運微爲陰寒上實下虛意欲得溫微爲虛不可發汗發汗則寒栗不能自還

厥衇緊不可發汗發汗則聲亂咽嘶舌萎聲不得前欬者則劇數吐涎沫咽中必幹小便不利心中饑煩晬時而發其形似瘧有寒無熱虛而寒栗欬而發汗踡而苦滿腹中復堅

辧不可下病篇存疑

衇濡而弱弱反在闗濡反在巓微反在上濇反在下微則陽气不足濇則無血陽气反微中風汗出而反躁煩濇則無血厥而且寒陽微不可下下之則心下痞鞕衇濡而弱弱反在關濡反在巓反在上微反在下爲陽運微爲陰寒上實下虛意欲得溫微爲虛虛者不可下也

衇濡而弱弱反在關濡反在巓浮反在上數反在下浮爲陽虛數爲無血浮爲虛數生熱浮爲虛自汗出而惡寒數爲痛振而寒栗微弱在闗胸下爲急喘汗而不得呼吸呼吸之中痛在於脇振寒相摶形如瘧狀醫反下之故令衇數發熱狂走見鬼心下爲痞小便淋漓少腹甚鞕小便則尿血也

衇濡而緊濡則衛气微緊則榮中寒陽微衞中風發熱而惡寒榮緊胃气冷微嘔心內煩醫爲有大熱解肌而發汗亡陽虛煩躁心下苦痞堅表裏俱虛竭卒起而頭客熱在皮膚悵怏不得眠不知胃气冷緊寒在關元技巧無所施汲水灌其身客熱因時罷栗栗而振寒重被而覆之汗出而冒巓體惕而又振小便爲微難寒气因水發淸谷不容間嘔變反腸出顚倒不得安手足爲微逆身冷而內煩遲欲從後救安可復追還

衇浮而大浮爲气實大爲血虛血虛爲無陰孤陽獨下陰部者小便當赤而難胞中當虛今反小便利而大汗出法應衞家當微今反更實津液四射榮竭血盡幹煩而不得眠血薄肉消而成暴液醫復以毒藥攻其胃此爲重虛客陽去有期必下如污泥而死

傷寒衇陰陽俱緊惡寒發熱則衇欲厥厥者衇初來大漸漸小更來漸大是其也如此者惡寒甚者翕翕汗出喉中痛若熱多者目赤衇多睛不慧醫復發之咽中則傷若復下之則兩目閉寒多便淸谷熱多便膿血若燻之則身發黃若熨之則咽燥若小便利者可救之若小便難者爲危殆

傷寒發熱口中勃勃气出頭痛目黃衂不可制貪水者必嘔惡水者厥若下之咽中生瘡假令手足溫者必下重便膿血頭痛目黃者若下之則目閉貪水者若下之其衇必厥其聲嚶咽喉塞若發汗則戰栗陰陽俱虛惡水者若下之則裏冷不嗜食大便完谷出若發汗則口中傷舌上白胎煩躁衇數實不大便六七日後必便血若發汗則小便自利也

微則爲欬欬則吐涎下之則欬止而利因不休利不休則胸中如虫齧粥入則出小便不利兩脇拘急喘息爲難頸背相引臂則不仁極寒反汗出身冷若冰眼睛不慧語言不休而穀气多入此爲除中口𨿽欲言舌不得前

衇數者久數不止止則邪結正气不能復正气卻結於藏故邪气浮之與皮毛相得衇數者不可下下之必煩利不止

傷寒發熱頭痛微汗出發汗則不識人燻之則喘不得小便心腹滿下之則短气小便難頭痛背彊加溫鍼則衂

下利衇大者虛也以彊下之故也設衇浮革因爾腸鳴者屬當歸四逆湯

陶隠居名醫別錄合藥分劑法則

凡言剉如麻豆大者與防咀同意夫防咀古之制也古人無鐡刀以口咬細令如麻豆爲柤藥煎之使藥水淸飲於腸中則易升易散今人以刀剉如麻豆大此防咀之易成也

古秤惟有銖兩而無分名今則以十黍爲一銖【每銖約今四分一釐七亳】六銖爲一分【去聲】四分成一兩十六兩爲一觔【李杲曰六銖爲一分卽今之二錢半也二十四銖爲一兩古云三兩卽今之一兩云二兩卽今之六錢半也】今方家云等分者非分兩之分謂諸藥觔兩多少皆同爾多是丸散用之

丸散云刀圭者十分【平聲】方寸匕之一準如梧桐子大也方寸匕者作匕正方一寸抄散取不落爲度五匕者卽今五銖錢邊五字者抄之不落爲度一撮者四刀圭也【匕卽匙也】

藥以升合分者謂藥有虛實輕重不得用觔兩則以升平之十撮爲一勺十勺爲一合十合爲一升升方作上徑一寸下徑六分深八分內散藥物按抑之正爾微動令平爾【李時珍曰古之一升卽今之二合半也】

凡方云巴豆若干枚者粒有大小當去心皮柞之以一分準十六枚附子烏頭若干枚者去皮畢以半兩準一枚枳實若干枚者去穰畢以一分準二枚橘皮一分準三枚棗大小三枚準一兩漧薑一累者以一兩爲正凡方云半夏一升者洗畢稱五兩爲正蜀椒一升三兩爲正吳茱萸一升五兩爲正莬絲子一升九兩爲正庵防子一升四兩爲正蛇牀子一升三兩半爲正地膚子一升四兩爲正其子各有虛實輕重不可稱準者取平升爲正

凡方云用桂一尺者削去皮重半兩爲正甘艸一尺者二兩爲正云某艸一束者三兩爲正云一把者二兩爲正

凡煎湯藥初欲微火令小沸其水數依方多少大略藥二十兩用水一斗者煮取四升以此爲凖然利湯欲生少水而多取汁補湯欲熟多水而少取汁服湯宜小沸熱則易下冷則嘔湧

凡云分再服三服者要令勢令相及並視人之彊弱羸瘦病之輕重爲之進退增減不必局於方說則活潑潑地也

凡丸藥云如細麻者卽胡麻也不必扁扁略相稱爾黍粟亦然云如大麻子者準三細麻也如胡豆者卽今靑斑豆也以二大麻準之如小豆者今赤小豆也以三大麻準之如大豆者以二小豆準之如梧桐子者以二大豆準之如彈丸及雞子黃者以四十梧子準之

凡方云蜜一觔者有七合豬膏一觔者有一升二合也

膀胱足太陽之衇起於目內眥上額交巓其直者從巓入絡腦還出別下項循肩髆內俠脊抵腰中入循膂絡腎屬膀胱其直者從腰中下俠脊貫臀入腘中其支者從髆內左右別下貫脾俠脊內過髀樞循髀外從後廉下合腘中以下貫腨內出外踝之後循京骨至小指外側

胃足陽明之衇起於鼻之交頞中旁約太陽之衇下循鼻外入上齒中還出俠口環唇下交承漿卻循頤後下廉出大迎循頰車上耳前過客主人循髮際至額顱其支者從大迎前下人迎循喉嚨入缺盆下膈屬胃絡脾其直者從缺盆下乳內廉下挾臍入气街中其支者起於胃下口循腹裏下至气街中而合以下髀闗抵伏免下膝臏中下循脛外防下足跗入中指外間其支者下防穴三寸而別下入中指外間其支者別跗上入大指間出其端

膽足少陽之衇起於目銳眥上抵頭角下耳後循頸行手少陽之前至肩上卻交出手少陽之後入缺盆其支者從耳後入耳中出走耳前至目銳眥後其支者別銳眥下大迎合手少陽抵於防下加頰車下頸合缺盆以下胸中貫膈絡肝屬膽循脇裏出气街繞毛際橫入髀厭中其直者從缺盆下腋循胸過季脇下合髀厭中以下循髀陽出膝外廉下外輔骨之前直下抵絕骨之端下出外踝之前循足跗上入小指次指之間其支者別跗上入大指之間循大指岐骨內出其端還貫爪甲出三毛

脾足太陰之衇起於大指之端循指內側白肉際過核骨後上內踝前廉上腨內循脛骨後交出厥陰之前上膝股內前廉入腹屬脾絡胃上膈挾咽連舌本散舌下其支者復從胃別上膈注心中

腎足少陰之衇起於小指之下斜趨足心之湧泉穴出於然谷之下循內踝之後別入跟中以上腨內出腘內亷上股內後亷貫脊屬腎絡膀胱其直者從腎上貫肝膈入肺中循喉嚨挾舌本其支者從肺出絡心注胸中

肝足厥陰之衇起於大指聚毛之上上循足跗上亷去內踝一寸上踝入寸交出太陰之後上腘內亷循股陰入毛中過陰器抵小腹俠胃屬肝絡膽上貫膈布脇循喉嚨之後上入頏顙連目系上出額與督衇防於巓其支者從目系下頰裏環唇內其支者復從肝別貫膈上注肺

太陽病初服桂枝湯反煩不解者先刺風池風府卻與桂枝湯則愈

【按】風池穴在顳顬後顳顬腦空穴也後者謂俠玉枕傍骨下髮際內大筋外陷中按之引耳中是也足少陽陽維之防宜刺三分肌肉厚者可五分畱七呼禁灸風府一穴在項髮際上一寸大筋內宛宛中疾言其肉立起言休立下是其穴也督衇陽維之會宜刺三分肌肉薄者只二分病人呼气卽出禁灸太陽之邪刺足少陽督衇者何也蓋以風府在頭部中行風池在第三行太陽在第二行則風池風府實俠太陽經而行者也況二穴皆爲陽維之防陽維者謂諸陽之總也刺之諸陽之气得泄何患太陽之邪不去哉

太陽病頭痛至七日已上自愈者以行其經盡故也若欲作再經者鍼足陽明使經不傳則愈

【按】仲景云鍼足陽明成注未明指其穴考之龎氏總病論云補足陽明上三里穴推其意得補則經气實而不傳殊不知仲景之意鍼足陽明爲迎而奪之以泄其經之熱使熱邪得泄不至再傳他經故云愈也龎氏不明用鍼之理以泄爲補恐誤矣又考張氏纉論云刺足陽明衝陽穴衝陽者卽仲景所謂趺陽衇也有診法而不言刺張氏之言實本史氏傷寒論注不足法也三里二穴在膝眼下三寸胻骨外廉兩筋間宛宛中坐而豎膝低跗取之極重按之則跗上動衇卽止是其穴也可刺五分畱七呼

傷寒腹滿讝語寸口衇浮而緊此肝乘脾也名曰縱刺期門

傷寒發熱嗇嗇惡寒大渴欲飲水其腹必滿自汗出小便利其病欲解此肝乘肺也名曰橫刺期門婦人中風發熱惡寒經水適來得之七八日熱除而衇遲身涼胸脇下滿如結胸狀讝語者此爲熱入血室也當刺期門隨其實而瀉之

陽明病下血讝語者此爲熱入血室但頭汗出者刺期門隨其實而瀉之濈然汗出則愈太陽與少陽並病頭項彊痛或冒時如結胸心下痞鞕者當刺大椎第一間肺兪肝兪愼不可發汗發汗則讝語衇五六日讝語不止當刺期門

【按】圖經云期門二穴在不容傍一寸五分乳直下第二肋骨端近腹處是其穴也第二肋者從下數至第二肋也肋骨端者在軟肋骨末之端也刺四分肥人量之

太陽與少陽並病頭項彊痛或冒時如結胸心下痞鞕者當刺大椎第一間肺兪肝兪愼不可發汗發汗則讝語衇五六日讝語不止當刺期門太陽少陽並病心下鞕頸項彊而者當刺大椎肺兪肝兪愼勿下之

【按】圖經云督衇大椎穴在第一椎上陷中可刺五分畱三呼泄五吸肺兪二穴在第三椎下兩傍相去各一寸五分可刺三分畱七呼得气卽泄肥人可刺五分肝兪二穴在第九椎下兩傍相去各一寸五分可刺三分畱六呼仲景太陽少陽並病乃合邪也故刺大椎肺兪肝兪亦合泄之法也

少陰病得之二三日口中和其背惡寒者當灸之附子湯主之

【按】當灸之仲景未言灸何穴常器之云當是足太陽鬲闗二穴專灸背惡寒其穴在第七椎下兩傍相去各三寸陷中正坐取之可灸五壯蓋以太陽爲少陰之表故外灸鬲闗以溫其表內用附子以溫其裏也

少陰病吐利手足不厥冷反發熱者不死衇不至灸少陰七壯

【按】灸少陰七壯仲景未言灸何穴常噐之云當灸少陰太谿二穴經曰腎之原出於太谿其穴在內踝後跟骨動衇陷中

少陰病下利便膿血者可刺

【按】可刺仲景未言可刺何穴常器之云可刺足少陰幽門交信郭雍曰可灸考幽門二穴在鳩尾下一寸巨闕兩傍各五分陷者中治瀉利膿血刺五分灸五壯交信二穴在內踝上二寸少陰前太陰後亷筋骨間治瀉利赤白刺四分畱五呼灸三壯兩說皆是

少陰病下利衇微濇嘔而汗出必數更衣反少者當溫其上灸之

【按】灸之仲景未言當灸何穴常器之云灸太衝郭雍云灸太谿此穴皆不治嘔而汗出裏急下利惟幽門主治幹噦嘔吐裏急下利亦當灸幽門爲是

傷寒六七日衇微手足厥冷煩燥灸厥陰厥不還者死

【按】灸厥陰仲景未言當灸何穴常器之云可灸太衝以太衝二穴爲足厥陰之所注凡病診太衝衇可決人之生死其穴在足大指本節後二寸跗間陷者中動衇應手是其穴也灸三壯

傷寒衇促手足厥逆者可灸之

【按】可灸之仲景未言當灸何穴常器之云太衝穴前條手足厥逆灸太衝此條亦手足厥逆亦當灸太衝

禦纂醫宗金鑑卷十七﹤子部﹐醫家類﹐禦纂醫宗金鑑﹥

欽定四庫全書

禦纂醫宗金鑑卷十八

訂正仲景全書金匱要略注上之一目錄

藏府經絡先後第一

論法無方

痙濕暍第二

葛根湯

大承气湯

栝蔞桂枝湯

麻黃加術湯

麻黃杏仁薏苡甘艸湯

防己黃耆湯

桂枝附子湯

白術附子湯

甘艸附子湯

白虎人參湯

一物蒂湯

禦纂醫宗金鑑卷十八目錄

欽定四庫全書

禦纂醫宗金鑑卷十八

訂正仲景全書金匱要略注上之一

傷寒論論傷寒金匱要略論雜病乃仲景全書傷寒論得成無己創注續者五十餘家故得昌明宇內金匱要略人罕言之𨿽有趙良徐彬等注釋但其文義古奧系千載殘編錯簡頗多疑義闕文亦復不少承譌襲謬隨文蔓衍宜後人視爲迂逺束諸髙閣今於其失次者序之殘缺者補之博采羣書詳加注釋俾二書並行於世庻後之業醫者不爲俗說所誤知仲景能治傷寒未嘗不能治雜證也

藏府經絡先後病衇證第一

夫人秉五常因風气而生長風气𨿽能生萬物亦能害萬物如水能浮舟亦能覆舟若五藏元眞通暢人卽安和客气邪風中人多死千般疢難不越三條一者經絡受邪入藏府爲內所因也二者四肢九竅血脈相傳壅塞不通爲外皮膚所中也三者房室金刃虫獸所傷以此詳之病由都盡若人能飬愼不令邪風漧忤經絡適中經絡未流傳府藏卽醫治之四肢才覺重滯卽導引吐納鍼灸膏摩勿令九竅閉塞更能無犯王法禽獸災傷房室勿令竭之服食節其冷熱苦酸辛甘不遣形體有衰病則無由入其腠理腠者三焦通防元眞之處爲血气所注理者是皮膚藏府之文理也

【按】此篇乃一書之綱領前人誤編爲次篇先後失序今冠於首以統大意

【注】五常者五行也五行之气風暑濕燥寒也五行之味酸苦甘辛鹹也夫人稟此而有其形則藏府日與气味相通不曰五气而曰風气者該他气而言也蓋風貫四气猶仁貫四徳故曰因風气而生長也然風气𨿽能生萬物亦能害萬物者蓋主气正風從其所居之鄕而來主長飬萬物者也客气邪風從其衝後而來主殺害萬物者也人在气交之中其生其害猶水能浮舟亦能覆舟也天之五气人得之則爲五藏眞元之气若通暢相生𨿽有客气邪風勿之能害人自安和如不通暢則客气邪風乘隙而入中人多死然人致死之由𨿽有千般疢難大要不外三因一者中虛經絡受邪卽入藏府此爲內所因也二者中實𨿽感於邪藏府不受惟外病軀體四肢九竅血脈壅塞此爲外所中也三者房室金刃虫獸所傷非由中外虛實感召其邪是爲不內外因也以此三者詳之千般疢難病由悉盡矣若人能愼飬形气不令客气邪風漧忤經絡卽適中經絡未傳藏府遂醫治之自可愈也四肢九竅才覺重滯尙未閉塞卽導引吐納鍼灸按摩亦可愈也更能無犯王法禽獸災傷房室勿令竭乏服食節其冷熱五味各得其宜不使形气有衰萬病疢難無由而入其腠理矣腠者一身空隙血气往來之處三焦通防眞元之道路也理者皮膚藏府內外井然不亂之條理也

【按】正風者從八方應時而來相生和緩之主气也邪風者從其衝後而來相尅衝烈之客气也如時當東風而來西風也所謂後者以己過之時言也

【集注】趙良曰人在气交中秉地之剛柔以成五藏百骸之形秉天之陰陽以成六經之气形气合一神機發用駕行穀气出入內外同乎天度升防浮沈應夫四時主宰於身形之中謂之元眞外感者客气也靈樞曰虛邪不能獨傷必因身形之虛而後客之蓋天人之气各有正不正人气正則不受邪不正則邪乘之天气正則助其生長不正則害之人气不正者由七情動中服食不節房欲過度金刃虫獸傷其气血盡足以受病也天气不正者由四時不和八風不常盡足以傷萬物也

問曰上工治未病何也師曰夫治未病者見肝之病知肝傳脾當先實脾四季脾王不受邪卽勿補之中工不曉相傳見肝之病不解實脾惟治肝也夫肝之病補用酸助用焦苦益用甘味之藥調之酸入肝焦苦入心甘入脾脾能傷腎腎气微弱則水不行水不行則心火气盛心火气盛則傷肺肺被傷則金气不行金气不行則肝气盛肝气盛則肝自愈此治肝補脾之要妙也肝虛則用此法實則不在用之經曰虛虛實實補不足損有餘是其義也余藏凖此

【注】此承上條受病三因以明其治也上工良醫也中工常醫也已病已然之病也未病未然之病也假如現在肝病此已然之病也肝病將來傳脾此未然之病也良醫知肝病傳脾見人病肝先審天時衰旺次審脾土虛實時旺脾實則知不受肝邪不須補脾直治已病之肝若時衰脾虛則知肝必傳脾先補未病之脾兼治已病之肝彼常醫不曉四時所勝五藏相傳之理見肝之病惟瀉已病之肝不知補未病之脾也上工不但知肝實必傳脾虛之病而且知肝虛不傳脾虛反受肺邪之病故治肝虛脾虛之病則用酸入肝以補已病之肝用焦苦入心以助不病之心用甘入脾以益不實之脾使火生土使土制水水弱則火旺火旺則制金金被制則木不受邪而肝病自愈矣此亢則害承乃制制則生化化生不病之理隔二隔三之治故曰此治肝補脾之要妙也然肝虛則用此法若肝實則不用此法也中工不曉虛實虛者瀉之是爲虛虛實者補之是爲實實非其義也上工知其虛實補其不足損其有餘是其義也其餘四藏皆凖此法傷字作制字看

【集注】徐彬曰假如肝經之病肝木勝脾土知邪必傳脾經治宜實脾爲先此脾未病而先實之所謂治未病也不憂本藏之虛而憂相傳不已其病益深故先以實脾爲急務也

程林曰經云因其輕而揚之因其重而減之因其衰而彰之所謂因者乘其機也治未病者謂治未病之藏府非治未病之人也見肝之病當先實脾使土旺則能勝水水不行則火盛而制金金不能平木肝自愈矣此治肝補脾治未病之法也髙世栻曰實脾專爲制水使火盛金衰肝不受制則肝自愈其理甚精防故曰此治肝補脾之要妙也

問曰病人有气色見於靣部願聞其說師曰鼻頭色靑腹中痛苦冷者死【一云腹中冷苦痛者死】鼻頭色微黑者有水气色黃者胸上有寒色白者亡血也設防赤非時者死其目正圓者痙不治又色靑爲痛色黒爲勞色赤爲風色黃者便難色鮮明者有畱飲

【注】气色見於面部而知病之死生者以五气入鼻藏於五藏其精外榮於面也色者靑赤黃白黒也气者五色之光華也气色相得者有气有色平人之色也卽經云靑如翠羽赤如雞冠黃如蟹黃白如豚膏黒如烏羽者生也气色相失者色或淺深气或顯晦病人之色也卽經云浮澤爲外沈濁爲內察其浮沈以知淺深察其夭澤以觀成敗察其散搏以知新故視色上下以知病處色粗以明沈夭爲甚不明不澤其病不甚也有色無气者色枮不澤死人之色也卽經云靑如藍葉黃如黃土赤如衃血白如枯骨黑如炲者死也鼻者明堂也明堂光澤則無病矣而曰見靑色爲腹中痛鼻苦冷甚者死黑色爲水爲勞黃色爲上寒下熱小便難面目鮮明內有畱飲色白爲亡血色赤爲熱爲風若見於冬爲非其時者死目直視正圓不合如魚眼者痙不治此气色主病之大略也其詳皆載內經

師曰病人語聲寂然喜驚呼者骨節間病語聲喑喑然不徹者心膈間病語聲啾啾然細而長者頭中病【一作痛按】頭中病之頭字當是腹字經中從無頭中病之文且文義不屬必是傳寫之譌

【注】病人語聲寂然謂寂然不語也若惡人語是心病也喜驚呼者謂不惡人語且喜驚呼是知其病不在心而在外也故曰骨節間病也病人語聲喑喑然不徹者謂聲不響亮而不了徹也此有礙於息气故知爲心膈間病也病人語聲啾啾然細而長者謂喞喞噥噥小而悠長也因不敢使气急促動中故知腹中病也

師曰息搖肩者心中堅息引胸中上气者欬息張口短气者肺痿唾沫

【注】息者一呼一吸也搖肩謂擡肩也心中堅謂胸中壅滿也呼吸之息動形擡肩胸中壅气上逆者喘病也呼吸引胸中之气上逆喉中作癢梗气者欬病也呼吸張口不能續息似喘而不擡肩者短气病也蓋肺气壅滿邪有餘之喘也肺气不續息正不足之短气也然不足之喘亦有不續息者有餘之短气亦有胸中壅滿者肺气上逆者必欬也欬時唾痰也若欬唾涎沫不已者非欬病也乃肺痿也

師曰吸而微數其病在中焦實也當下之卽愈虛者不治在上焦者其吸促在下焦者其吸逺此皆難治呼吸動搖振振者不治

【按】吸促之促字當是逺字吸逺之逺字當是促字方合病義必傳寫之譌

【注】此承上文言喘分三焦有可治不可治之辧也喘肺病也肺主气司呼吸故以呼吸气促謂之喘也若呼吸气均促是病在呼吸阻升降之气也故知喘在中焦也呼之气促吸之气長病在呼呼出心與肺故知喘在上焦也呼之气長吸之气短病在吸吸入腎與肝故知喘在下焦也喘之實者謂邪气盛則實也中實則必腹滿便鞕當下之可治也喘之虛者謂正气奪則虛也中虛則必腹軟便滋不堪下難治也若喘而呼吸動搖振振不能擎身者則爲形气不相保勿論虛實不治也曰吸而微數數卽促也促卽短也逺卽長也吸不言呼略辭也猶言呼吸均短呼短吸長吸短呼長也

師曰寸口衇動者因其王時而動假令肝王色靑四時各隨其色肝色靑而反色白非其時色衇皆當病【注】寸口者統言左右三部衇也衇動法乎四時命乎五藏然必因其王時而動則爲平衇也假令肝旺於春隨其時色當靑衇當此不病之色衇也若色反白衇反浮此非其時乃病之色衇也四時凖此

【集注】尢怡曰王時當時至而气王乃衇乘之而動其色亦應之如肝王於春衇而色靑此其常也推之四時無不皆然若色當靑而反白爲非其時而有是色不特肝病爲然卽肺亦當病矣

問曰有未至而至有至而不至有至而不去有至而太過何謂也師曰冬至之後甲子夜半少陽起少陽之時陽始生天得溫和以未得甲子天因溫和此爲未至而至也以得甲子而天未溫和此爲至而不至也以得甲子而天大寒不解此爲至而不去也以得甲子而天溫如盛夏五六月時此爲至而太過也

【注】冬至之後得甲子日夜半少陽之气始生天漸溫和气之常也若未得甲子天卽溫和此爲未至而至也气未應至而先至者是來气有餘也已得甲子陽气漸盛天未溫和此爲至而不至也气應至而不至者是來气不足也若天大寒不解此爲至而不去也气應去而不去者是去气太過也若天過溫如盛夏時此爲至而太過也气應至而甚者是至气太過也太過者其气則薄其所不勝乘其所勝也不及者其气廹則所勝妄行所生者受病所不勝薄之也此內經所謂謹候其時气可與期餘皆仿此

師曰病人衇浮者在前其病在表浮者在後其病在裏腰痛背彊不能行必短气而極也

【注】衇浮虛風之候也關前之寸衇浮者病在表也關後之尺衇浮者病在裏也虛風在表故主腰痛背彊不能行也虛風在裏故主短气而極也

問曰經云厥陽獨行何謂也師曰此爲有陽無陰故稱厥陽

【注】陰陽偕行順也陰陽獨行逆也厥逆也逆陽獨行此爲有陽無陰故稱厥陽也

【集注】李彣曰厥陽卽陽厥也內經云陽气衰於下則爲寒厥陰气衰於下則爲熱厥此厥陽獨行有陽無陰之大槪也

髙世栻曰按此爲有陽無陰是爲厥陽也經曰陰气衰於下則爲熱厥帝曰熱厥何如而然也岐伯曰陰气虛則陽气入陽气入則胃不和胃不和則精气竭精气竭則不營於四肢也乃腎气日衰陽气獨勝此所以爲有陽無陰而爲厥陽獨行也

問曰寸衇沈大而滑沈則爲實滑則爲气實气相搏血气入藏卽死入府卽愈此爲卒厥何謂也師曰唇口靑身冷爲入藏卽死如身和汗自出爲入腑卽愈

【按】寸衇沈大而滑沈則爲實滑則爲气實气相搏之十八字文理不順衍文也血气入藏之血字當是厥字始與卒厥相合必傳寫之譌也

【注】此詳申陽厥陰厥生死之義也厥气者逆气也卽逆陽逆陰之气也气逆則亂於胸中故忽然僕名曰卒厥若唇口靑身冷是陰進陽退則爲入藏卽死也若身溫汗自出是陰消陽長則爲入府卽愈也

【集注】沈明宗曰邪气入藏神明昏憒卒倒無知謂之卒厥若唇口靑身冷神機不能出入藏气垂絕所以主死經曰血气並走於上則爲大厥暴厥是也若身和汗出乃邪气入府不得出入一時卒倒非藏絕之比頃時陽機外達邪气隨之外泄故知入府卽愈

問曰衇脫入藏卽死入府卽愈何謂也師曰非爲一病百病皆然譬如浸淫瘡從口起流向四肢者可治從四肢流來入口者不可治病在外者可治入裏者卽死【注】此詳申入藏卽死入府卽愈之義也卒厥之病多衇脫而不見衇脫不見而死者是正气不反也衇脫不見而生者是邪气閉而復通也非爲厥气一病百病入藏入府皆然也譬如浸淫癘風等瘡從口起流向四肢可治從四肢流來入口者不可治也蓋以病向外者可治病入裏者難醫亦此義也

【集注】趙良曰脫者去也經衇乃藏府之隧道爲邪气所逼故絕气脫去其衇而入於內五藏陰也六府陽也陰主死而陽主生所以入藏卽死入府卽愈而可治非惟藏府之陰陽然也凡內外陰陽之邪毒出入表裏者皆然也

徐彬曰凡病邪能出陽爲淺故生閉陰不出爲深故死非止一病百病皆然復以浸淫瘡諭之若從口起而流向四肢者是邪從內發於外泄而不進故可治若從四肢起流入口者是邪由外入於內進而不泄此藏气傷敗故不可治

問曰陽病十八何謂也師曰頭痛項腰脊臂腳掣痛陰病十八何謂也師曰欬上气喘噦咽腸鳴脹滿心痛拘急五藏病各有十八合爲九十病人又有六防微有十八病合爲一百八病五勞七傷六極婦人三十六病不在其中淸邪居上濁邪居下大邪中表小邪中裏防飥之邪從口入者宿食也五邪中人各有法度風中於前寒中於暮濕傷於下霧傷於上風令衇浮寒令衇急霧傷皮腠濕流關節食傷脾胃極寒傷經極熱傷絡【按】字典無防字當是漀字漀音傾側水也後之積聚門防气之防字亦誤

【注】此章曰十八曰九十等文乃古醫書之文今不可考難以彊釋五勞七傷等說亦詳在千金故不復注也頭痛項腰脊臂腳掣痛病皆在外故爲陽病也欬上气喘噦咽腸鳴脹滿心痛拘急病皆在內故爲陰病也淸邪居上謂霧邪本乎天也濁邪居下謂濕邪本乎地也六淫天邪故名大邪六淫傷外故曰中表也七情人邪故名小邪七情傷內故曰中裏也防飥者飲食也飲食之邪從口而入食傷隔夜不化故名曰宿食也五邪謂風寒濕霧飲食也夫五邪之中人莫不各以類而相從前者早也風中於早從陽類也寒中於暮從陰類也霧邪淸輕故傷皮膚濕邪濁重故流關節飲食失節故傷脾胃極寒之食傷經以經屬陰也極熱之食傷絡以絡屬陽也

問曰病有急當救裏救表者何謂也師曰病醫下之續得下利淸谷不止身體疼痛者急當救裏後身體疼痛淸便自調者急當救表也

【注】詳見傷寒論太陰篇內不復釋

夫病痼疾加以卒病當先治其卒病後乃治其痼疾也【注】痼疾舊病也卒病新疾也當以舊病爲本爲緩新疾爲標爲急急則治標緩則治本故先治卒病後治痼疾也

【集注】趙良曰痼疾病已沈痼非旦夕可取效者卒病謂卒然而來新感之病可取效於旦夕者乘其所入未深急去其邪不便稽畱而爲患也且痼疾之人正气素虛邪尢易傳設多瞻顧致令兩邪相合爲患不淺故仲景立言於此使後學者知所先後也沈明宗曰此有舊疾復感新邪當分先後治也痼者邪气堅固難防卒者邪气驟來而易去也若病者素有痼疾而忽加卒病務當先治卒病不使邪气相並轉增舊疾但久病乃非朝夕可除須當緩圖所以後乃治其痼疾也

師曰五藏病各有得者愈五藏病各有所惡各隨其所不喜者爲病病者素不應食而反暴思之必發熱也【注】此明五藏各有所得而愈言以情志相勝也卽如怒傷肝得悲而愈此悲勝怒也亦有得之時日而愈者經曰病在肝愈於夏是喜得子气制其勝我者也夏不愈勝於秋是惡其勝我者得王气也秋不死持於冬是我喜得母气以生我也起於春是喜自得其位而气王也余藏仿此病者云云謂平素不愛食之物及當病之時而反暴思食是病邪藏气之變故𨿽思食而食之必發熱也

【集注】程林曰內經云肝色靑宜食甘心色赤宜食酸肺色白宜食苦脾色黃宜食酸腎色黑宜食辛此五藏得飲食而愈者肝病愈於丙丁起於甲乙心病愈於戊己起於丙丁脾病愈於庚辛起於戊己肺病愈於壬癸起於庚辛腎病愈於甲乙起於壬癸此五藏自得其位而愈者五藏所惡心惡熱肺惡寒肝惡風脾惡濕腎惡燥各隨其所惡而不喜者爲病也若病人素不食而暴食之則入於陰長气於陽必發熱也

夫諸病在藏欲攻之當隨其所得而攻之如渴者與豬苓湯餘皆仿此

【按】如渴者之下當有小便不利四字必傳寫之遺也【注】藏者裏也凡諸病在裏有可攻之證𨿽欲攻之當隨其所得之輕重而攻之不可率意而攻之也如渴者小便不利先與豬苓湯利其小便俟小便利乃可攻也餘皆仿此謂他證或有未可遽攻者皆仿此也

痙濕暍病衇證並治第二

病者身熱足寒頸項彊急惡寒時頭熱靣赤目赤獨頭動搖卒口噤背反張者痙病也若發其汗者寒濕相搏其表益虛卽惡寒甚發其汗已其衇如蛇

【按】諸家以剛柔二痙列爲首條今以此爲苐一條者蓋剛柔之辧俱從此條分出痙病之最備者宜冠諸首再痙病也之下若發其汗六句與上文義不屬與後之十一條中爲欲解衇如故反伏者痙句文義相屬宜分於彼

【注】病人身熱惡寒太陽證也頸項彊急面赤目赤陽明證也頭熱陽郁於上也足寒陰凝於下也太陽之衇循背上頭陽明之筋上挾於口風寒客於二經則有頭搖口噤反張拘彊之證矣此皆痙病之形證故首揭之以爲要領

【集注】李彣曰手三陽之筋結入於頷頰足陽明之筋上挾於口風寒乘虛入其筋則攣故牙關急而口噤

夫痙衇按之如直上下行

【注】痙之爲病其狀勁急彊直故其衇亦勁急彊直按之勁急之象也如直行之象也

衇經云痙家其衇伏堅直上下

【注】痙家其衇直上下者以痙病屬太陽表也衇經所云其衇伏堅直上下者以痙病屬陽明裏也蓋痙家原屬二經故有太陽葛根湯汗之陽明大承气湯下之之治也伏堅沈實也直上下直也卽沈實直之衇也

太陽病發熱無汗反惡寒者名曰剛痙太陽病發熱汗出而不惡寒名曰柔痙

【按】反惡寒之反字衍文也玩痙病之條自知當惡寒也

【注】痙病旣屬太陽當以太陽虛實例之故曰太陽病發熱無汗惡寒爲實邪名曰剛痙者彊而有力也發熱汗出不惡寒爲虛邪名曰柔痙者彊而無力也

太陽病無汗而小便反少气上衝胸口噤不得語欲作剛痙葛根湯主之

【注】此申明剛痙在表以明其治也太陽病爲頭項彊痛發熱等證也無汗謂傷寒也太陽傷寒小便不當少今反少者是寒气盛而收引也不當气上衝胸今气上衝胸是寒气盛而上逆也不當口噤不得語今口噤不得語是寒气盛牙關緊急而甚也以太陽傷寒而有此衝擊勁急之象是欲作剛痙之病也麻黃湯能治太陽而不能治陽明故以葛根湯兼太陽陽明兩經之治爲剛痙無汗之正法也

痙爲病胸滿口噤臥不著席腳攣急必齘齒可與大承气湯

【注】此申痙病入裏以明其治也痙病而更胸滿裏气壅也臥不著席反張甚也腳攣急勁急甚也必齘齒牙緊甚也此皆陽明熱盛灼筋筋急而甚之象故以大承气湯直攻其熱非攻陽明之實也其曰可與非盡言其可與有愼重之意

大承气湯方

大黃【四兩酒洗】

厚朴【半斤炙去皮】

枳實【五枚炙】

芒消【三合】

右四味以水一斗先煮二物取五升去滓內大黃煮取二升去滓內芒消更上火微一二沸分溫再服得下止服

太陽病其證備身體彊然衇反沈遲此爲痙栝蔞桂枝湯主之

【注】太陽病其證備謂頭痛項彊發熱惡風寒具見也而更身體彊有然俯仰不能自如之象痙病也但衇反見沈遲太陰之衇非太陽浮緊無汗剛痙者比故不與葛根湯而與栝蔞桂枝湯和太陽之表淸太陰之裏也

栝蔞桂枝湯方

栝蔞根【二兩】

桂枝【三兩】

芍藥【三兩】

甘艸【二兩】

生薑【三兩】

大棗【十二枚】

右六味以水九升煮取三升分溫三服取防汗汗不出食頃啜熱粥發之

太陽病發熱衇沈而細者名曰痙爲難治

【注】發熱太陽病也衇沈細少陰衇也而名曰痙者必有或剛或柔之證見也以太陽痙證而見少陰之衇表裏兼病也夫太陽之邪郁於外故病發熱少陰之邪凝於內故衇沈細然痙病而見緊之衇是爲本衇卽或沈遲尙爲可治今沈而細邪入少陰陽气已衰豈易治乎故曰難也

夫風病下之則痙復發汗必拘急

【注】以上論痙皆外感風寒濕而爲病也亦有因風邪爲病不應下而下之傷液不應汗而汗之傷津以致津液枯燥筋失所飬而病痙者故曰風病下之則痙復發汗必拘急此不可以外感痙病治之當以專養津液爲務也

太陽病發汗太多因致痙

【注】此承上文詳申發汗過多成痙之義也太陽病當發汗若發汗太過腠理大開表气不固邪風乘虛而入因成痙者乃內虛所召入也宜以桂枝加附子湯主之固表溫經也由此推之凡病出汗過多新產金瘡破傷出血過多而變生此證者皆其類也

暴腹脹大者爲欲解衇如故反伏者痙

【按】本門首條痙病也之下若發其汗六句當移於此條之首文義始屬此條暴腹脹大者句衍文也當刪之

【注】不但風病發汗過多則痙卽寒濕相摶之病發汗過多亦痙也發汗過多其表益虛表虛則必卽惡寒甚也發寒濕汗後其衇不直如蛇之曲緩則爲邪退不成痙病爲欲解也若衇仍直緊不緩或不直緊反伏堅急者爲邪不退成痙病矣

瘡家𨿽身疼痛不可發汗汗出則痙

【注】瘡家初起毒熱未成法當汗散已經潰後血气被傷𨿽有身痛表證亦不可發汗恐汗出血液愈竭筋失所飬因而成痙或邪風乘之亦令痙也

痙病有灸瘡難治

【注】痙病宜灸如有灸瘡若不發膿則爲榮衞已絕故曰難治

濕家之爲病一身盡疼發熱身色如燻黃也

【注】濕家謂病濕之人濕之爲病或因外受濕气則一身盡痛或因內生濕病則發熱身黃若內外同病則一身盡痛發熱身色如燻黃也濕家之身痛發黃不似傷寒之身痛發黃者以無六經之形證也

【集注】徐彬曰此言全乎濕而久郁爲熱者若濕挾風者風走空竅故痛只在關節今單濕爲病則浸淫徧體一身盡痛不止關節矣然濕久而鬱鬱則熱故發熱熱久而气蒸於皮毛故疼之所至卽濕之所至濕之所至卽熱之所至而色如燻黃者燻火气也濕爲火气所燻故發色黃帶黑而不亮也

濕家病身疼發熱靣黃而喘頭痛鼻塞而煩其衇大自能飲食腹中和無病病在頭中寒濕故鼻塞內藥鼻中則愈

【注】此申上條詳其義出其衇別其治也濕家病身疼發熱靣黃而喘此內生外受之濕病也外宜活勝濕湯內宜茵蔯五苓散喘甚大陷胸丸若更頭痛鼻塞而煩其衇大證類傷寒但其人裏和能食知非傷寒不可發汗乃頭中寒濕之邪故頭痛鼻塞惟宜納藥鼻中取黃水從涕出而寒濕以泄病可愈也所納之藥如帝散之類

【集注】魏荔彤曰頭中爲諸陽之首非寒濕能犯之地今頭中有寒濕則熱气挾之上炎非寒濕外邪自能然也有濕熱則內爲之主持也熱引濕邪上干淸分鼻必爲塞故用納鼻藥宣通淸气而病愈矣

濕家身煩疼可與麻黃加術湯發其汗爲宜愼不可以火攻之

【注】濕家外證身痛甚者活勝濕湯內證發黃甚者茵蔯五苓散若惟身煩痛而不發黃者則爲外感寒濕與麻黃加術湯發其汗寒濕兩解也愼不可以火攻之者謂不可以火刼大發其汗必致變也

【集注】趙良曰濕與寒合令人身疼大法表實成熱則可發汗無熱是陽气尙防汗之恐虛其表是證𨿽不云熱而煩以生煩由熱也所以服藥不敢大發其汗且濕亦非暴汗可散用麻黃湯治寒加術去濕使其微汗耳不可火攻火攻則增其熱必有他變所以戒人愼之

諭昌曰麻黃加術則𨿽發汗不至多汗而術得麻黃並可以行表裏之濕不可以火攻者反增發熱也

麻黃加術湯方

麻黃【三兩去節】

桂枝【二兩去皮】

甘艸【二兩炙】

杏仁【七十个去皮尖】

白術【四兩】

右五味以水九升先煮麻黃減二升去上沫內諸藥煮取二升半去滓溫服八合覆取微似汗

【按】桂枝气味辛甘全在於皮若去皮是枯木矣如何有解肌發汗之功宜刪此二字後仿此

太陽病關節疼痛而煩衇沈而細者此名濕痺濕痺之候小便不利大便反快但當利其小便

【注】此承上條互詳其義謂濕家身痛不可發汗當有利小便之法也太陽病一身闗節煩疼若衇浮細者濕在外也當汗之小便不利大便反快衇沈細者濕在內也當利之今濕气淫於內外故關節煩疼著而不行小便不利大便反快此名濕痺𨿽有身痛其衇不浮細故不可發汗設衇沈細故但當利小便若小便利濡瀉止痺不愈身仍疼痛汗之可也

【集注】趙良曰痺痛也因其關節煩疼衇沈而細則名曰濕痺也經云濕勝則濡瀉小便不利大便反快者是濕气內勝也但當先利小便以瀉腹中濕气故云治濕不利小便非其治也設小便利已而闗節之痺不去又必自表治之

李彣曰太陽經行身之表外邪皆得傷之故亦受濕气也關節疼痛者濕畱關節也濕气鬱蒸而生熱故煩也經云沈濳水畜沈細爲內濕衇痺者閉塞不通之謂卽內經濕气勝者爲著痺之意今小便不利是濕盛於內也卽內經濕勝則濡泄也利小便則濕去而瀉煩止矣

濕家其人但頭汗出背彊欲得被覆向火若下之蚤則噦或胸滿小便不利舌上如胎者以丹田有熱胸中有寒渴欲得水而不能飲則口燥煩也

【注】濕家頭汗出者乃上濕下熱蒸而使然非陽明內實之熱蒸而上越之汗也背彊者乃濕邪重著之彊非風濕拘急之彊也欲覆被向火者乃一時濕盛生寒非傷寒之惡寒也若誤以陽明內濕之熱上越之頭汗而遂下之則濕從寒化卽乘虛入於上則肺气逆而胸滿入於中則胃不和而爲噦入於下則膀胱气化不行爲小便不利舌上白滑如胎者蓋以誤下熱陷丹田有熱也寒聚於上胸中有寒也所以渴欲得水而不能飲由下有熱而生口燥煩由上有寒而不化生津液𨿽口燥舌漧而不能多飲也

濕家下之額上汗出防喘小便利者死下利不止者亦死

【注】此承上條互詳誤下以明濕家頭汗之死證也夫誤下額汗微喘若小便不利是濕家額汗之喘未可言死也今小便反利則知非濕气上溢乃上脫額汗之喘故曰死若下利不止亦知非濕去之利乃中脫直下之利故曰亦死

【集注】趙良曰此妄下之因而致逆逆則陽自上越陰自下脫其額上汗出防喘者陽之越小便利與下利不止者陰之脫也陰陽離決必死之兆也自此而推之下之𨿽額上汗出微喘若大小便不利者是陰气不脫而陽之根猶在也下之𨿽大小便利設額上無汗與喘是陽气不越而陰之根猶在也則非離決可以隨其證而治之

李瑋西曰前云濕家當利小便以濕气內瘀小便原自不利宜用藥利之此下後裏虛小便自利液脫而死不可一例防也

病者一身盡疼發熱日晡所劇者名風濕此病傷於汗出當風或久傷取冷所致也可與麻黃杏仁薏苡甘艸湯

【注】病者謂一身盡痛之病人也濕家一身盡痛風濕亦一身盡痛然濕家痛則重著不能轉側風濕痛則輕掣不可屈伸此痛之有別者也濕家發熱蚤暮不分防甚風濕之熱日晡所必劇蓋以濕無來去而風有休作故名風濕原其由來或爲汗出當風或爲久傷取冷相合而致則麻黃杏仁薏苡甘艸湯發散風濕可與也明矣

【集注】程林曰一身盡疼發熱風濕在表也日晡申時也陽明王於申酉戌土惡濕今爲風濕所幹當其王時邪正相搏則反劇也汗亦濕類或汗出當風而成風濕者或勞傷汗出而入冷水者皆成風濕之病也

魏荔彤曰痙家非風不成𨿽有寒亦附於風濕痺無寒不作𨿽有風亦附於寒此一定之理也

麻黃杏仁薏苡甘艸湯方

麻黃【去節半兩湯泡】

甘艸【一兩炙】

薏苡仁【半兩】

杏仁【十枚去皮尖炒】

右剉麻豆大每服四錢水盞半煮八分去滓溫服有微汗避風

風濕衇浮身重汗出惡風者防己黃耆湯主之

【注】衇浮風也身重濕也寒濕則衇沈風濕則衇浮若浮而汗不出惡風者爲實邪可與麻黃杏仁薏苡甘艸湯汗之浮而汗出惡風者爲虛邪故以防己白術以去濕黃耆甘艸以固表生薑大棗以和榮衞也

【集注】趙良曰此證風濕皆從表受之其病在外故衇浮汗出凡身重有肌肉痿而重者有骨痿而重者此之身重乃風濕在皮毛之表故不作疼虛其衞气而濕著爲身重故以黃耆實衞甘艸佐之防己去濕白術佐之然則風濕二邪獨無散風之藥何耶蓋汗多知其風已不畱以表虛而風出入乎其間因之惡風爾惟實其衞正气壯則風自退此不治而治者也

尢怡曰風濕在表法當從汗而觧乃汗不得發而自出表尙未解而已虛汗解之法不可守矣故不用麻黃出之皮毛之表而用防己驅之肌膚之裏服後如虫行皮中及腰下如冰皆濕下行之徴也然非耆術甘艸焉能使衞陽復振而驅濕下行哉

防己黃耆湯方

防己【一兩】

甘艸【半兩】

白術【七錢半】

黃耆【一兩一分去蘆】

右剉麻豆大每抄五錢匕生薑四片大棗一枚水盞半煎八分去滓溫服良久再服

喘者加麻黃【半兩】

胃中不和者加芍藥【三分】

气上衝者加桂枝【三分】

下有陳寒者加細辛【三分】

服後當如虫行皮中從腰下如冰後坐被上又以一被繞腰以下溫令微汗差

風濕相摶一身盡疼痛法當汗出而解值天陰不止醫云此可發汗汗之病不愈者何也蓋發其汗汗大出者但風气去濕气在是故不愈也若治風濕者發其汗但微微似欲汗出者風濕俱去也

【注】風濕相摶一身盡痛法當從汗而解而汗亦不可失其宜也値濕盛之時若發其汗使大出亦不能愈以風气去濕气在故不愈然治風濕者必俟其天气晴明發其汗使微微似欲汗出者則風濕皆去病斯愈矣

【集注】徐彬曰此言風濕當汗解而不可過也謂風濕相摶疼痛原當汗解値天陰雨則濕更甚可汗無疑而不愈何故蓋風性急可驟驅濕性滯當漸解汗大出則驟風去而濕不去故不愈若發之微則出之緩緩則風濕俱去矣然則濕在人身粘滯難去驟汗且不可而況驟下乎故前章曰下之死此但云不愈見用法不當而非悞下比也

傷寒八九日風濕相摶身體疼煩不能自轉側不嘔不渇衇浮虛而濇者桂枝附子湯主之若大便堅小便自利者去桂枝加白術湯主之

【注】此承上條詳申衇證以明其治也謂此風濕之病𨿽得之傷寒八九日而不嘔不渴是無傷寒裏病之證也衇浮虛濇是無傷寒表病之衇也衇浮虛表虛風也濇者濕也身體煩疼風也不能轉側濕也乃風濕相摶之身體疼痛非傷寒骨節疼痛也與桂枝附子湯溫散其風濕從表而解也若衇浮實者則又當以麻黃加術湯大發其風濕也如其人有是證𨿽大便鞕小便自利而不議下者以其非邪熱入裏之鞕乃風燥濕去之鞕故仍以桂枝附子湯去桂枝者以大便堅小便自利不欲其發汗再奪津液也加白術者以身重著濕在肌分用以佐附子逐水气於皮中也

【集注】程林曰風所勝則身煩疼濕所勝則身體難轉側風濕相摶於榮衞之間不幹於裏故不嘔不渴也衇浮爲風濇爲濕以其衇近於虛故用桂枝附子湯溫經以散風濕小便利者大便必鞕桂枝近於解肌恐大汗故去之白術能去肌濕不妨乎內故加之凡方後有如虫如醉如冒等狀者皆藥勢將行使然周揚俊曰傷寒至八九日亦云久矣旣不傳經復不入府者因風濕持之也所現外證煩疼者風也不能轉側者濕也不嘔不渴者無裏證也其衇浮虛而濇正與相應然後知風濕之邪在肌肉而不在筋節故以桂枝表之不發熱爲陽气素虛故以附子逐濕兩相綰合自不能畱矣

桂枝附子湯方

桂枝【四兩去皮】

附子【三枚炮去皮破八片】

甘艸【二兩炙】

生薑【三両切】

大棗【十二枚擘】

右五味以水六升煮取二升去滓分溫三服

白術附子湯方

白術【二兩】

附子【一枚半炮去皮】

甘艸【一兩炙】

生薑【一兩半切】

大棗【六枚擘】

右五味以水三升煮取一升去滓分溫三服一服覺身痺半日許再服三服都盡其人如冒狀勿怪卽是術附並走皮中逐水气未得除故耳

風濕相摶骨節疼煩掣痛不得屈伸近之則痛劇汗出短气小便不利惡風不欲去衣或身微腫者甘艸附子湯主之

【注】風濕相摶身體煩疼重著不能轉側者濕勝風也今掣痛不可屈伸風勝濕也掣痛不可屈伸近之則痛劇汗出短气惡風不欲去衣皆風邪壅盛也小便不利濕內畜也身防腫者濕外摶也以甘艸附子湯微汗之袪風爲主除濕次之也此上二條皆詳風濕之義以明風濕之治也

甘艸附子湯方

甘艸【二兩炙】

附子【二枚炮去皮】

白術【二兩】

桂枝【四兩去皮】

右四味以水六升煮取三升去滓溫服一升日三服初服得微汗則解能食汗出復煩者服五合恐一升多者宜服六七合爲妙

【方解】甘艸附子湯卽桂枝附子湯去姜棗加白術也去姜棗者畏過散也加白術者燥中濕也日三服初服一升不得汗則仍服一升若得微汗則解解則能食解已徹也可止再服若汗出而復煩者是解未徹仍當服也但不可服一升恐已經汗出而過汗也服五合可也如不解再服六七合爲妙似此服法總是示人不可盡劑之意學者宜詳求之

太陽中熱者暍是也汗出惡寒身熱而渴白虎加人參湯主之

【注】中暑熱病亦由太陽而入故曰太陽中熱者暍是也汗出惡寒身熱而渇頗似太陽溫熱之病但溫熱無惡寒以熱從裏生故𨿽汗出而不惡寒也中暍暑邪由表而入故汗出惡寒也防之於衇溫熱之浮浮而實中暍之浮浮而虛以暑熱傷气也防之於渴溫熱之渴初病不過欲飲中暍之渴初病卽大引飲也溫熱則傳經變病不一中暍則不傳不愈卽死也𨿽同爲太陽經中之病而虛實施治自有不同用白虎加人參湯主之者蓋以益气爲主淸暑熱次之也

【集注】李彣曰熱傷气气泄則汗出气虛則惡寒熱蒸肌腠則身熱熱傷津液則作渴此惡寒身熱與傷寒相類然所異者傷寒初起無汗不渴中暍初起卽汗出而渴也

白虎加人參湯方

知母【六兩】

石膏【一斤碎】

甘艸【二兩】

粳米【六合】

人參【三兩】

右五味以水一斗煮米熟湯成去滓溫服一升日三服

太陽中暍發熱惡寒身重而疼痛其衇細芤遲小便已灑灑然毛聳手足逆冷小有勞身卽熱口開前板齒燥若發其汗則惡寒甚加溫鍼則發熱甚數下之則淋甚【注】此承上文互詳證衇不可妄行汗下也中暍本有汗若發熱無汗身重疼痛者𨿽證似傷寒然見細芤遲虛衇則非傷寒也且有小便已灑灑然惡寒毛聳之狀皆太陽膀胱表气爲暑所傷而畏也手足逆冷者暑傷气气不能達四肢則寒也小有勞身卽發熱口開前板齒燥者勞則動熱暑熱益烈傷陰液也此皆中暍危證若以發熱無汗惡寒身痛誤爲傷寒之表妄行發汗則表气愈虛惡寒更甚也若以手足逆冷誤爲陽虛妄加溫鍼則暑邪愈盛發熱更熾也若以壯熱齒幹誤爲胃火而數下之則水源竭澁尿淋窘甚也凡此之證皆中暍妄行汗下溫鍼致變以白虎加人參湯主之或人參湯調辰砂六一散亦可也

【集注】程林曰內經云先夏至爲病溫後夏至爲病暑又曰熱病者皆傷寒之類也以其太陽受病與傷寒相似亦令發熱惡寒身重而疼痛也經曰寒傷形暑傷气气傷則气消而衇虛弱所以細芤遲也小便已毛聳者陽气內防不能衞外手足亦逆冷也勞動則擾乎陽故熱甚則口開口開則前板齒燥也發汗虛其陽則惡寒甚溫鍼動火邪則發熱甚下之亡津液則淋甚也

太陽中暍身熱疼重而衇微弱此以夏月傷冷水水行皮中所致也一物蒂湯主之

【注】太陽中暍之證身熱而倦者暑也身熱疼重者濕也衇徹弱者暑傷气也以此證衇揆之乃因夏月中暑之人暴貪風涼過飲冷水水气𨿽輸行於皮中不得汗瀉所致也此時卽以香薷飲大順散汗之可立愈矣若稍緩水气旣不得外瀉勢必內攻於中而作喘腫脹矣喘則以葶藶大棗湯腫脹則以蒂一物湯下之可也

【集注】周揚俊曰無形之熱傷其肺金則用白虎加人參湯有形之水傷其肺金則用蒂湯各有所主也李彣曰中暍邪在表故身熱傷冷水故身疼中暑傷气气虛故衇微弱也蒂治身靣四肢浮腫散皮膚中水气苦以泄之也

一物蒂湯方

帝【二十个】

右剉以水一升煮取五合去滓頓服

禦纂醫宗金鑑卷十八﹤子部﹐醫家類﹐禦纂醫宗金鑑﹥

欽定四庫全書

禦纂醫宗金鑑卷十九

訂正仲景全書金匱要略注上之二目錄

百合狐惑陰陽毒篇第三

百合地黃湯

百合滑石散

百合洗方

栝蔞牡蠣散

百合知母湯

滑石代赭湯

百合雞子湯

甘艸瀉心湯

苦參湯

雄黃薰方

赤小豆當歸散

升麻鱉甲湯

瘧病篇第四

鱉甲煎圓

白虎加桂枝湯

蜀漆散

中風歷節篇第五

烏頭湯

桂枝芍藥知母湯

血痺虛勞篇第六

黃耆桂枝五物湯

桂枝加龍骨牡蠣湯

小建中湯

黃耆建中湯

酸棗湯

大黃防虫圓

薯蕷圓

肺痿肺癰欬上气篇第七

葶藶大棗瀉肺湯

桔梗湯

甘艸漧薑湯

射幹麻黃湯

麥門冬湯

皂莢圓

越婢加半夏湯

小靑龍加石膏湯

厚朴麻黃湯

澤漆湯

禦纂醫宗金鑑卷十九目錄

欽定四庫全書

禦纂醫宗金鑑卷十九

訂正仲景全書金匱要略注上之二

百合狐惑陰陽毒病衇證並治第三

論曰百合病者百衇一宗悉致其病也意欲食復不能食常黙黙然欲臥不能臥欲行不能行欲飲食或有美時或有不用聞食臭時如寒無寒如熱無熱口苦小便赤諸藥不能治得藥則劇吐利如有神靈者身形如和其衇防數毎溺時頭痛者六十日乃愈若溺時頭不痛者淅然者四十日愈若溺快然但頭者二十日愈其證或未病而預見或病四五日而出或病二十日或一月防見者各隨證治之

【注】百合百瓣一蒂如人百衇一宗命名取治皆此義也百合病者謂人百衇一宗悉致其病也曰百衇卽一衇也猶言百體一體也是蓋以周身言之也周身之衇分而言之曰百合而言之曰一故曰百衇一宗若曰百合之病總衇病也衇者謂十二經衇三百六十五絡衇也傷寒大病之後餘熱未解百衇未和或平素多思不斷情志不遂或偶觸驚疑卒臨景遇因而形神俱病故有如是之現證也百衇周於身衇病則身病故身形如和不和欲臥不能臥欲行不能行也百衇通於心衇病則心病故常黙黙也如寒無寒如熱無熱似外感而非外感也意欲食復不能食或有美時或聞食臭有不用時似裏病而非裏病也至衇數口苦小便赤者是欝結之熱𨿽侵裏而其熱未甚也方其初病之時醫者不識誤爲表裏之病以藥汗下之故劇吐利也𨿽劇吐利不變諸逆若有神靈身形如前之和而衇則比前微數故其勢卽不能遽進不覺加甚而亦不能速愈也試以緩愈之期約略言之重者不過六十日輕者不過二十日輕重之間者不過四十日可愈也然愈必以每溺時頭痛不頭痛惡風不惡風快然不快然辧者以經衇之邪莫不由太陽而愈也頭痛惡風是其經之候也溺時快然是其腑之徴也其證或未病而預見者其證指百合病等證言也未病言未病傷寒病也猶言未病傷寒之前而預先見百合欲食不食等證也或病四五日而出謂已病傷寒之後而始見百合病證也預先見者是先有情志不遂偶觸驚疑而召病也或病二十日或一月才見者是因傷寒病後而才見也故曰各隨證治之也

【集注】李彣曰活人書云傷寒大病後气血未得平復變成百合病今由百衇一宗悉致其病觀之當是心肺二經之病也如行臥飲食寒熱等證皆有莫可形容之狀在內經解防病似之觀篇中有如神靈者豈非以心藏神肺藏魄人生神魄失守斯有恍惚錯妄之情乎又曰內經云凡傷於寒則爲病熱熱气遺畱不去伏於衇中則昏昏黙黙凡行臥飲食寒熱皆有一種虛煩不耐之象矣

沈明宗曰若邪淫於胸中連及上脘則意欲食復不能食走於肝腎故常黙黙流入脾胃故欲臥不能臥欲行不能行邪不在胃飲食或有美時壅抑胃气則聞食臭流於膽則口苦流於膀胱則便赤以上諸證非一齊並見皆移易變動而見也

百合病見於陰者以陽法救之見於陽者以陰法救之見陽攻陰復發其汗此爲逆見陰攻陽乃復下之此亦爲逆

【注】此承上條以明其治也百合一病難分陰陽表裏故以百合等湯主之若病見於陰者以溫養陽之法救之見於陽者以涼養陰之法救之卽下文見陽攻陰或攻陰之後表仍不解復發其汗者此爲逆見陰攻陽或攻陽之後裏仍不解乃復下之者此亦爲逆也

【集注】徐彬曰內經所謂用陰和陽用陽和陰卽是此義故諸治法皆以百合爲主至病見於陽加一二味以和其陰病見於陰加一二味以和其陽

李彣曰百合病多端數條之法亦說不盡

沈明宗曰此治百合病之總要法也微邪伏於榮衛流行而病表裏當分陰陽以施救治可也

百合病不經吐下發汗病形如初者百合地黃湯主之【注】百合一病不經吐下發汗病形如初者是謂其病遷延日久而不增減形證如首章之初也以百合地黃湯通其百衇涼其百衇中病勿更服恐過服生地黃大便常如漆也

百合地黃湯方

百合【七枚擘】

生地黃汁【一升】

右以水洗百合漬一宿當白沫出去其水更以泉水二升煎取一升去滓內地黃汁煎取一升五合分溫再服中病勿更服大便常如漆

【集解】程林曰百合花葉皆四向故能通逹上下四旁其根亦眾瓣合成故名百合用以醫百合病也有以夫

髙世栻曰百合色白味甘手太陰之補劑也其花晝開夜合如气之日行於陽夜行於陰司開闔以行榮衛和陰陽

百合病變發熱者百合滑石散主之

【注】百合病如寒無寒如熱無熱本不發熱今變發熱者其內熱可知也故以百合滑石散主之使其微利熱從小便而除矣

百合滑石散方

百合【一兩炙】

滑石【三兩】

右爲散飲服方寸匕日三服當微利則止服熱則除

【集解】髙世栻曰滑石亦名液石又名膋石石之脂膏也主治身熱泄澼利小便

百合病一月不觧變成渇者百合洗方主之

【注】百合病本不渴今一月不解變成渴者外以百合湯浸洗其身通表瀉熱內食煮餅勿以鹽防不致引飲而渴自止也

百合洗方

百合【一升】

右以水一斗漬之一宿以洗身洗已食煮餅勿以鹽防也

百合病渴不瘥者用後方主之

【注】與百合洗身而渴不瘥者內熱盛而津液竭也栝蔞根苦寒生津止渴牡蠣鹹寒引熱下行也

栝蔞牡蠣散方

栝蔞根

牡蠣【熬等分】

右爲細末飲服方寸匕日三服

百合病發汗後者百合知母湯主之

【注】百合病不應汗而汗之不觧者則致燥以百合知母湯主之者淸而潤之也

百合知母湯方

百合【七枚擘】

知母【三兩切】

右先以水洗百合漬一宿當白沫出去其水更以泉水二升煎取一升去滓別以泉水二升煎知母取一升去滓後合和煎取一升五合分溫再服

百合病下之後者滑石代赭湯主之

【注】百合病不應下而下之不解者則怯中以滑石代赭湯淸而鎭之也

滑石代赭湯方

百合【七枚擘】

滑石【三兩碎綿裹】

代赭石【如彈丸大一枚碎綿裹】

右先以水洗百合漬一宿當白沫出去其水更以泉水二升煎取一升去滓別以泉水二升煎滑石代赭取一升去滓後合和重煎取一升五合分溫服

百合病吐之後者用後方主之

【注】百合病不應吐而吐之不解者則虛中以百合雞子湯淸而補之也

百合雞子湯方

百合【七枚擘】

雞子黃【一枚】

右先以水洗百合漬一宿當白沫出去其水更以泉水二升煎取一升去滓內雞子黃攪勻煎五分溫服

狐惑之爲病狀如傷寒黙黙欲眠目不得閉臥起不安蝕於喉爲惑蝕於陰爲狐不欲飲食惡聞食臭其面目乍赤乍黒乍白蝕於上部則聲嗄甘艸瀉心湯主之蝕於下部則咽漧苦參湯洗之蝕於肛者雄黃燻之【注】狐惑牙疳下疳等瘡之古名也近時惟以疳呼之下疳卽狐也蝕爛肛陰牙疳卽惑也蝕咽腐齦脫牙穿腮破唇每因傷寒病後餘毒與濕防之爲害也或生斑疹之後或生癖疾下利之後其爲患亦同也狀如傷寒謂發熱憎寒也黙黙欲眠目不得閉謂其病或在陰亦或在陽故臥起俱不安也此病有虫虫聞食臭而動動則令人煩心故不欲飲食惡聞食臭也面目乍赤乍黒乍白亦由虫動交亂胃中胃主面故色無定也惑蝕於上部之喉故先聲嗄毒在喉也狐蝕於下部之陰故先咽漧毒在陰也外治之法苦參湯雄黃散解毒殺虫尙屬有理內用甘艸瀉心湯必傳寫之誤也姑存之

【集注】程林曰靈樞經云虫動則令悗心是以有臥起不安等項也

李彣曰喉肛與前陰皆闗竅所通津液滋潤之處故虫每蝕於此

甘艸瀉心湯方

甘艸【四兩】

黃芩

人參

漧薑【各三兩】

黃連【一兩】

大棗【十二枚】

半夏【半升】

右七味水一斗煮取六升去滓再煎溫服一升日三服

苦參湯方

苦參【一升】

水一斗煮取七升燻洗日三

雄黃

右一味爲末筒瓦二枚合之燒向肛燻之

衇經云病人或從呼吸上蝕其咽或從下焦蝕其肛陰蝕上爲惑蝕下爲狐狐惑病者豬苓散主之

病者衇數無熱微煩黙黙但欲臥汗出初得之三四日目赤如鳩眼七八日目四眥黒若能食者膿已成也赤小豆當歸散主之

【注】病者衇數謂病狐惑之人衇數也數主瘡主熱今外無身熱而內有瘡熱瘡之熱在於陰故黙黙但欲臥也熱在於陽故微煩汗出也然其病初得之三四日目赤如鳩眼者是熱蘊於血故眥絡赤也七八日四眥皆黒者是熱瘀血腐故眥絡黒也若不能食其毒尙伏諸裏若已能食其毒已化成膿也故以赤小豆排癰腫當歸調瘍血米漿和胃气也

【集注】李彣曰經云衇數不止而熱不解則生惡瘡今膿成何處大率在喉與陰肛蓋積熱生虫亦積熱成膿是亦惡瘡之類也

赤小豆當歸散方

赤小豆【三升浸令芽出曝漧】當歸

右二味杵爲散漿水服方寸匕日三服

陽毒之爲病面赤斑斑如錦文咽喉痛唾膿血五日可治七日不可治升麻鼈甲湯主之

陰毒之爲病面目靑身痛如被杖咽喉痛五日可治七日不可治升麻鼈甲湯去雄黃蜀椒主之

【注】陰陽平正气也陰陽偏邪气也陰陽變異气也正气者卽四時令平之气也中人爲病徐而淺邪气者卽四時不和之气也中人爲病速而危異气者非常災癘之气也中人爲病暴而死所以過五日不治以五藏相傳俱受邪也此气適中人之陽則爲陽毒適中人之陰則爲陰毒非後人所論陰寒極陽熱極之陰毒陽毒也觀其所主之方要不過升麻甘艸當歸鼈甲蜀椒雄黃而並不用大寒大熱之藥則可知仲景所論陰毒陽毒非陰寒極陽熱極之謂也此二證卽今世俗所稱痧證是也陽毒終屬陽邪故見面赤斑斑如錦文唾膿血之熱證陰毒終屬陰邪故見面目靑身痛如被杖之寒證二證俱咽喉痛者以此證乃邪從口鼻而下入咽喉故痛也

【按】由此推之凡邪所過之處無不痛也故中此气之人不止咽喉痛身痛甚至有心腹絞痛大滿大脹通身絡衇靑紫暴出手足指甲色如靛葉口噤牙緊心中忙亂死在旦夕者若謂必從皮毛而入未有爲病如是之速者也是必從口鼻而下入咽喉無疑況陰毒反去雄黃蜀椒必傳寫之譌故治是證者不必問其陰陽但刺其尺澤委中手中十指衇絡暴出之處出血輕則用刮痧法隨卽服紫金錠或吐或下或汗出而愈者不少若吐瀉不止厥逆冷汗衇微欲絕用炮附子炮川烏吳茱茰丁香生漧薑甘艸虛者加人參救之亦多得生

【集注】王履曰仲景𨿽有陰毒之名其敍證不過面目靑身痛咽痛而已並不言陰寒極盛之說其升麻鼈甲湯並不用大熱藥是知仲景所論陰毒者非陰寒之病乃感天地惡毒異气入於陰經故曰陰毒耳後人謂陰寒極盛之證稱爲陰毒引仲景所敍面目靑身痛如被杖咽喉痛數語郤用附子散正陽散等藥竊謂陰寒極盛之證固可名爲陰毒然終非仲景所以立名之本意後人所敍陰毒與仲景所敍陰毒自是兩般豈可混論蓋後人所敍陰毒只是內傷冷物或暴寒所中或過服寒涼藥或內外俱傷於寒而成耳非天地惡毒異气所中者也

李彣曰趙獻可云此陰陽二毒是感天地疫癘非常之气沿家傳染所謂時疫證也觀方內老小再服可見

升麻鼈甲湯方

升麻【二兩】

當歸【一兩】

蜀椒【炒去汗一兩】

甘艸【二兩】

鼈甲【手掌大一片炙】

雄黃【半兩研】

右六味以水四升煮取一升頓服之老小再服取汗

瘧病衇證並治第四

師曰瘧衇自數者多熱遲者多寒小緊者下之差遲者可溫之緊者可發汗鍼灸也浮大者可吐之數者風發也以飲食消息止之

【按】小緊者之小字當是沈字則有可下之理緊者當是浮緊則有可發汗之理浮大者當是滑大則有可吐之理且不遺本文瘧衇自之意

【注】瘧之爲病寒熱也三陰三陽皆有之因其邪伏藏於半表半里之間故屬少陽衇自也數者多熱遲者多寒謂發作之時多熱爲陽盛多寒爲陰盛也夫傷寒少陽病則有汗吐下三法之禁而瘧亦屬少陽何以有汗吐下三法之宜是蓋瘧屬雜病不可不知也初發衇兼沈緊者主乎裏也可下之兼遲者主乎寒也可溫之兼浮緊者主乎表也可汗之兼滑大者主乎飲也可吐之兼數者風發也卽風熱之謂也可淸之若久發不止則不可以此法治之當以飲食撙節調理消息止之蓋初病以治邪爲急久病以養正爲主也其他癉瘧卽內經所謂但熱不寒之癉瘧也溫瘧卽內經所言先傷於風後傷於寒熱多寒少之溫瘧也牝瘧卽內經所言先傷於寒後傷於風寒多熱少之寒瘧也惟瘧母一證經所未載然論諸瘧未有詳於內經者也其文𨿽略有不同必是脫簡然所出治法亦未有過於仲景者也

【集注】徐彬曰自者謂感有風寒而衇惟自也於是衇旣有一定之象而兼數爲熱兼遲爲寒此其大綱也

尢怡曰瘧之舍固在半表半里之間而人之藏則有偏多偏少之異故其病有熱多者有寒多者有裏多而可下者有表多而可汗可吐者當各隨其衇而施治也

周揚俊曰人之瘧證由外邪之入每伏於半表半里入而與陰爭則寒出而與陽爭則熱故寒熱往來主少陽謂兼他經證則有之謂全不渉少陽則無是理也仲景曰瘧衇自正以衇之數遲小緊浮大皆未可定要必兼爲少陽衇也夫邪犯少陽與衛气並居衛气晝行於陽夜行於陰故邪得陽而外出得陰而內薄內外相薄是以日作若气之舍深內薄於陰陽气獨發陰气內著陰與陽爭不得出是以間日而作也然則偏陰多寒偏陽多熱其爲癉爲溫爲牝莫不自少陽而造其極補偏救獘必從少陽之界使邪去而陰陽適歸於和而後愈也

病瘧以月一日發當以十五日愈設不差當月盡解如其不差當云何師曰此結爲癥瘕名曰瘧母急治之宜鱉甲煎圓

【注】病瘧者以月計之如一日發者當以十五日愈以十五日更一气也人受气於天天气更則人身之气亦更更气旺則不受瘧邪故愈也設若不差當月盡解是又更一旺气也倘如更二气不差此瘧邪不衰與病者气血痰飲結爲癥瘕名曰瘧母也當急治之宜用鱉甲煎丸攻之可也

【集注】程林曰五日爲一候三候爲一气一气十五日也夫人受气於天气節更移榮衛亦因之以易也

鱉甲煎圓方

鱉甲【十二分炙】

烏扇【三分燒】

黃芩【三分】

柴胡【六分】

防婦【三分熬】

漧薑【三分】

大黃【三分】

芍藥【五分】

桂枝【三分】

葶藶【一分熬】

石葦【三分去毛】

厚朴【三分】

牡丹【五分去心】

瞿麥【二分】

紫葳【三分】

半夏【一分】

人參【一分】

虫【五分熬】

阿膠【三分】

蜂窠【四分炙】

赤消【十二分】

螂【六分熬】

桃仁【二分】

右二十三味爲末取鍜竈下灰一斗淸酒一斛五斗浸灰候酒盡一半著鱉甲於中煮令泛爛如膠漆絞取汁內諸藥煎爲丸如梧子大空心服七丸日三服

【集解】徐彬曰藥用鱉甲煎者鱉甲入肝除邪養正合煆竈灰所浸酒去瘕故以爲君小柴胡湯桂枝湯大承气湯爲三陽主藥故以爲臣但甘艸嫌柔緩而減藥力枳實嫌破气而直下故去之外加漧薑阿膠助人參白術溫養爲佐瘕必假血依痰故以四虫桃仁合半夏消血化痰凡積必由气結气利而積消故以烏扇葶藶利肺气合石葦瞿麥淸邪熱而化气散結血因邪聚則熱故以牡丹紫葳去血中伏火膈中實熱爲使千金方去防婦赤消而加海藻大防以軟堅化水更妙

師曰陰气孤絕陽气獨發則熱而少气煩寃手足熱而欲嘔名曰癉瘧若但熱不寒者邪气內藏於心外舍分肉之間令人消鑠肌肉

【按】此言癉瘧其文脫簡內經已詳不復釋

溫瘧者其衇如平身無寒但熱骨節疼煩時嘔白虎加桂枝湯主之

【按】此言溫瘧其文脫簡內經已詳不復釋

白虎加桂枝湯方

知母【六兩】

甘艸【二兩炙】

石膏【一觔】

粳米【二合】

桂枝【三兩】

右剉每五錢水一盞半煎至八分去滓溫服汗出愈

瘧多寒者名曰牝瘧蜀漆散主之

【按】此言牝瘧其文脫簡內經已詳不復釋

蜀漆散方

蜀漆【洗去腥】

雲母【燒二日夜】

龍骨【等分】

右三味杵爲散未發前以漿水服半錢匕溫瘧加蜀漆半分臨發時服一錢匕

【集解】李彣曰牝瘧證多陰寒治宜助陽溫散爲主雲母之根爲陽起石下有雲母上多雲气性溫气升乃升發陽气之物龍骨屬陽能逐陰邪而起陽气蜀漆乃常山之苖功能治瘧不用根而用苖者取其性多升發能透達陽气於上之義也溫瘧加蜀漆亦取其升散之功

中風歷節病衇證並治第五

夫風之爲病當半身不遂或但臂不遂者此爲痺衇防而數中風使然

【注】風病內經論之詳矣但往往與痺合論後人惑之故仲景復言之曰風之爲病當半身不遂卽經所謂偏枯也或但兩臂不遂者非中風也卽痺病也蓋痺爲陰病衇多沈澁風爲陽病衇多浮緩今衇微而數中風使然其衇微者正气虛也數者邪气勝也故病風中之人因虛而召風者未有不見微弱之衇者也因熱而生風者未有不見數急之衇者也

【集注】沈明宗曰此分中風與痺也風之爲病非傷於衞卽侵於榮故當半身不遂謂半身之气傷而不用也若但臂不遂此爲痺痺者閉也謂一節之气閉而不仁也於是診之於衇必微而數微者陽之微也數者風之數也此中風使然謂風乘虛入而後使半身不遂也

寸口衇浮而則爲寒浮則爲虛寒虛相搏邪在皮膚浮者血虛絡衇空虛賊邪不瀉或左或右邪气反緩正气卽急正气引邪防僻不遂邪在於絡肌膚不仁邪在於經卽重不勝邪入於腑卽不識人邪入於藏舌則難言口吐涎

【按】寸口衇浮而則爲寒浮則爲虛寒虛相搏邪在皮膚此五句與本條文義不屬當在後條之首後條寸口衇遲而緩遲則爲寒緩則爲虛榮緩則爲亡血衞緩則爲中風邪气中經此六句亦與本條文義不屬當在此條之首文气相屬必是錯簡其中有浮者血虛一句必是衍文浮則爲虛寒虛相搏二虛字當是風字是傳寫之譌

【注】中風虛邪之衇皆當浮緩以浮主風緩主虛也榮分見緩經絡之血亡也衞分見緩經絡之气空也蓋邪風中人未有不由經絡血气空虛而中也賊邪不瀉畱而不去在左則病左在右則病右淺則病經絡深則病藏腑邪在於絡則爲病肌膚麻木不仁也邪在於經則爲病身肢偏重防斜不遂也邪入於腑則爲病九竅閉不識人也邪入於藏則爲病舌瘖難言唇緩吐涎也

寸口衇遲而緩遲則爲寒緩則爲虛榮緩則爲亡血衞緩則爲中風邪气中經則身癢而癮疹心气不足邪气入中則胸滿而气短

【按】寸口衇遲而緩遲則爲寒二遲字當是浮字寒字當是風字始得文義了然且遲緩二衇不能並見必是傳寫之譌

【注】上條發明虛邪賊風之爲病此條發明榮衞風寒之爲病也寸口衇浮而則爲寒浮則爲風風寒之邪相於表郁於皮膚經絡則令人身癢而發癮疹也若其人心气不足謂心胸之气不足而邪气入心胸故令人胸滿而短气也

寸口衇沈而弱沈卽主骨弱卽主筋沈卽爲腎弱卽爲肝汗出入水中如水傷心歷節黃汗岀故曰歷節【注】寸口衇沈而弱肝腎之气不足也蓋肝主筋腎主骨肝腎不足筋骨痿緩一爲風寒濕邪所乘卽病筋骨闗節交會之處夫人汗出時腠理開風尙易入況入水中浴焉得不致寒耶水傷心心主汗汗郁成濕故風勝爲歷節濕勝爲黃汗出也

【集注】趙良曰腎主水骨與之合故衇沈者病在骨也肝藏血筋與之合血虛則衇弱故病在筋也心主汗汗出入水其汗爲水所阻水汗相搏聚以成濕久變爲熱濕熱相蒸是以歷節發出黃汗也

味酸則傷筋筋傷則緩名曰泄咸則傷骨骨傷則痿名曰枯枯泄相搏名曰斷泄榮气不通衞不獨行榮衞俱微三焦無所禦四屬斷絕身體羸瘦獨足腫大黃汗出脛冷假令發熱便爲歷節也病歷節不可屈伸疼痛烏頭湯主之

【按】名曰斷泄之泄字當是絕字始與下文相屬必是傳寫之譌

【注】此詳申上條互發其義以明其治也歷節之病屬肝腎虛肝腎不足於內筋骨不榮於外客邪始得乘之而爲是病也究其所以致虛之由不止一端也如飲食之味過傷日久亦爲是病也味過於酸則傷肝肝傷則筋傷筋傷則緩不收持名曰泄也味過於鹹則傷腎傷腎則骨傷骨傷則枯不能立名曰枯也枯泄相搏名曰斷絕斷絕者卽榮气不通衞不獨行榮衞俱虛三焦失所四維斷絕身體羸瘦也若獨足腫脛冷寒勝凝於下也黃汗自出濕勝發於中也假令發熱則屬風便爲歷節也病歷節者歷節疼痛不能屈伸也故主之以烏頭湯通榮行衞並驅風寒濕之邪也以蜜制烏頭亦緩毒法耳

【集注】沈明宗曰金匱補示飲食內傷脾胃心肺肝腎致病名曰歷節然出衇證皆因飲酒濕壅內熱而招外邪合病謂飲酒汗出當風所致卽邪之所湊其气必虛是矣或外風而合內濕外寒而合內濕內寒而招外濕內熱而招外濕此等闗頭不可不曉又當分別風寒濕气偏多偏少而處發表溫中行陽補虛散邪之法故治此當與靈素金匱合防則備若泛用成方則非良工所爲之事也

烏頭湯方

麻黃

芍藥

黃耆【各三兩】

甘艸

川烏【五枚防咀以蜜二升煎取一升卽出烏頭】

右五味防咀四味以水三升煮取一升去滓內蜜煎中更煎之服七合不知盡服之

諸肢節疼痛身體尫羸腳腫如脫頭短气溫溫欲吐桂枝芍藥知母湯主之

【按】溫溫當是嗢嗢

【注】歷節之證諸肢節疼痛也身體尫羸卽上條身體羸瘦甚言其瘦之甚也腳腫如脫卽上條獨足腫大甚言其腫之甚也頭短气陽气虛也嗢嗢欲吐寒邪盛也而不用烏頭湯者因無黃汗之濕勝也用桂枝芍藥知母湯者以壯陽气散寒濕爲急也故方中桂枝芍藥倍於麻黃防風大加白術附子其意專在溫行陽气次在散寒濕也多用生薑因其欲吐更佐知母甘艸者以其劑過辛熱監制之也

【集注】李彣曰此歷節病由气血兩虛而致者也風濕相搏四肢節節皆痛卽歷節病也身體尫羸邪勝正衰也腳腫如脫气絕於下也頭短气气虛於上也嗢嗢欲吐气逆於中也此三焦气血兩虛故是湯主袪風濕而溫气血

桂枝芍藥知母湯方

桂枝【四兩】

芍藥【三兩】

甘艸【二兩】

麻黃【二兩】

生薑【五兩】

白術【五兩】

知母【四兩】

防風【二兩】

附子【二枚炮】

右九味以水七升煮取二升溫服七合日三服

趺陽衇浮而滑滑則穀气實浮則汗自出

【注】趺陽胃衇也穀气胃气也浮則爲風外薄滑則爲胃實熱風熱蒸於肌腠之間故汗自出此發明黃汗亦有因風熱之義也

少陰衇浮而弱弱則血不足浮則爲風風血相搏卽疼痛如掣

【注】少陰心衇也心主血心衇浮而弱弱則爲血虛浮則爲風邪風血相搏而交爭於經絡之間故疼痛牽引如掣也此發明歷節亦有因血虛之義也

【集注】李彣曰風在血中則慓悍勁切無所不至爲風血相搏蓋血主榮養筋骨者也若風以燥之則血愈耗而筋骨失其所養故疼痛如掣昔人曰治風先養血血生風自滅此其治也

盛人衇濇小短气自汗出歷節疼不可屈伸此皆飲酒汗出當風所致

【注】盛人衇盛不應濇小盛人气長不應气短今盛人衇濇小短气是形气衇息不合也審其證自汗出歷節疼不可屈伸詢其由得之於飲酒汗出當風也此又發明歷節不止一端之義也

【集注】徐彬曰盛人肥人也肥人濕多衇得澁小此痺象也於是气爲濕所搏而短因風作使而自汗气血爲邪所痺而疼痛不可屈伸然肥人固多濕何以衇驟澁小豈非酒濕困之乎何以疼痛有加而汗出不已豈非濕而挾風乎衇證不同因風則一故曰此皆飲酒汗出當風所致

血痺虛勞病衇並治第六

問曰血痺病從何得之師曰夫尊榮人骨弱肌膚盛重因疲勞汗出臥不時動搖加被微風遂得之但以衇自微濇在寸口闗上小緊宜鍼引陽气令衇和緊去則愈【注】歷節屬傷气也气傷痛故疼痛也血痺屬傷血也血傷腫故麻木也前以明邪气聚於气分此以明邪气凝於血分故以血痺名之也尊榮人謂膏粱之人素食甘肥故骨弱肌膚盛重是以不任疲勞疲勞則汗出汗出則腠理開亦不勝久臥臥則不時動搖動搖卽加被微風亦遂得以干之此言膏粱之人外盛內虛𨿽微風小邪易爲病也然何以知病血痺也但以身體不仁衇自微濇則知邪凝於血故也寸口闗上小緊亦風寒微邪應得之衇也鍼能導引經絡取諸痺故宜鍼引气血以瀉其邪令衇不濇而和緊去邪散血痺自通也

【集注】周揚俊曰天下惟尊榮人爲形樂志苦形樂故肌膚盛志苦故骨弱骨弱則不耐勞肌盛則气不固稍有勞困卽汗出也汗出而陽气虛𨿽微風且得以襲之則血爲之痺故一見衇微則知其陽之不足一見衇濇則知其陰之多阻此血痺之本衇也而其邪入之處則自形其小緊小爲正气拘抑之象緊爲寒邪入中之徴然仲景明言微風何以反得寒衇也蓋邪隨血衇上下阻滯汁沫未有不痛者故痛爲緊衇也鍼以泄之引陽外出則邪去而正自伸也

血痺陰陽俱微寸口闗上微尺中小緊外證身體不仁如風痺狀黃耆桂枝五物湯主之

【注】此承上條互詳衇證以明其治也上條言六衇微濇寸口闗上小緊此條言陰陽寸口闗上俱微尺中亦小緊合而觀之可知血痺之衇浮沈寸口闗上尺中俱微俱濇俱小緊也微者虛也濇者滯也小緊者邪也故血痺應有如是之證也血痺外證亦身體頑麻不知痛癢故曰如風痺狀但不似風痺歷闗節流走疼痛也主黃耆桂枝五物湯者調養榮衛爲本袪風散邪爲末也

【集注】周揚俊曰此申上條旣痺之後未能鍼引以愈遂令寸口微者今則陰陽俱微且寸闗俱微矣且尺中小緊矣夫小緊旣見於尺則邪之入也愈深而愈不得出何也正虛之處便是容邪之處也衇經內外謂之陰陽上下亦謂之陰陽今尺旣小緊則微屬內外也明矣若言證以不仁防之則疼痛麻木每與我相阻其爲不仁甚矣故以風痺象之非眞風痺也於是以黃耆固衞芍藥養陰桂枝調和榮衞托實表裏驅邪外出佐以生薑宣胃大棗益脾爲至當不易之治也

黃耆桂枝五物湯方

黃耆【三兩】

芍藥【三兩】

桂枝【三兩】

生薑【六兩】

大棗【十二枚】

右五味以水六升煮取二升溫服七合日三服【一方有人參】

夫男子平人衇大爲勞極虛亦爲勞

【注】男子平人應得四時五藏平衇今六衇大而極虛非平人之衇也然大而無力勞役傷脾气也極虛者內損腎陰精也此皆欲作虛勞之候故有如是之證也

【集注】李彣曰平人者形如無病之人經云衇病人不病者是也勞則體疲於外气耗於中衇大非气盛也重按必空濡乃外有餘而內不足之象衇極虛則精气耗矣蓋大者勞衇之外暴者也極虛者勞衇之內衰者也

魏荔彤曰夫男子平人衇大爲勞極虛亦爲勞衇大者邪气盛也極虛者精气奪也以二句揭虛勞之總而未嘗言其大在何衇虛在何經是在主治者隨五勞七傷之故而締審之也

人年五六十其病衇大者痺俠背行若腸鳴馬刀俠癭者皆爲勞得之

【按】若腸鳴三字與上下文不屬必是錯簡俠癭之癭字當是瘰字每經此證先勞後瘰先瘰後勞者有之從未見勞癭先後病也必是傳寫之譌

【注】平人年二三十常得大衇者則多病勞若人年已五六十其衇亦大不卽病勞者以气血𨿽虛而火自微也火微故不病勞也𨿽不病勞然气血榮衞虛痺不行故爲馬刀防瘡俠瘰也此發明衇大𨿽同爲病不同之義也

勞之爲病其脈浮大手足煩春夏劇秋冬瘥陰寒精自出酸削不能行

【按】陰寒精自出之寒字當是虛字是傳寫之譌【注】此言浮大爲勞以詳其證也手足煩卽今之虛勞五心煩熱陰虛不能藏陽也陰虛精自出卽今之虛勞遺精陰虛不能固守也酸削不能行卽今之虛勞膝酸削瘦骨痿不能起於牀也夫春夏陽也陰虛不勝其陽故劇秋冬陰也陰虛得位自起故瘥

【集注】徐彬曰衇大旣爲勞矣更加浮其證則手足煩蓋陰旣不足而陽必盛也於是春夏助其陽則劇秋冬助其陰則瘥陰虛而精自出者久則痠削不能行矣

程林曰寒字作虛字防陰虛則气不守而精自出矣

李彣曰衇浮大者裏虛而气暴於外也四肢者諸陽之本勞則陽耗陰虛而生內熱故手足煩凡勞傷多屬陰虛當春夏木火盛炎之際气浮於外則裏愈虛故劇秋冬金水相生之候气斂於內則外不擾故瘥也腎藏精精自出者腎水不藏也腎主骨故痠削而不能行也

男子衇虛沈無寒熱短气裏急小便不利面色白時目瞑兼衂少腹滿此爲勞使之然

【注】此復申虛極爲勞以詳其証之義也衇虛沈陰陽俱不足也無寒熱是陰陽𨿽不足而不相乘也短气面白時瞑兼衂乃上焦虛而血不榮也裏急小便不利少腹滿乃下焦虛而气不行也凡此衇證皆因勞而病也故曰此爲勞使之然

男子面色白者主渴及亡血卒喘悸衇浮者裏虛也【按】衇浮者裏虛也當是衍文

【注】此復申虛勞面色白互詳其証之義也面色白不因衂者是血不內生也因衂者是血亡於外也今曰面色薄謂面色淺淡不華亦不足之色也故主津液不足之渴及吐衂亡血气虛卒喘血虛卒悸也

【集注】李彣曰此節以亡血爲主內經云精明五色者气之華也又云心之華在面其充在血衇勞則气耗火動逼血妄行必致亡血蓋血主濡之血亡則精采奪而面色薄津液去而煩且渴矣又勞者气血俱耗肺主气气虛則喘心主血血虛則悸卒者猝然見此病也

男子衇浮弱而濇爲無子精气淸冷

【注】男子之衇浮大而虛者爲虛勞也浮弱而濇者則爲精气淸冷故爲無子也

夫失精家少腹急陰頭寒目發落衇極虛芤遲爲淸谷亡血失精衇得諸芤動微緊男子失精女子夢交桂枝龍骨牡蠣湯主之

【按】此條亡血失精之下等句與上文義不屬當另作一條在後

【注】失精家謂腎陽不固精者也少腹急虛而寒也陰頭寒陽气衰也目精气虧也髮落血本竭也若診其衇極虛而芤遲者當知極虛爲勞芤則亡血遲則爲寒故有淸谷亡血失精之證也

【集注】程林曰腎主閉藏肝主疏泄失精則過於疏泄故少腹急也陰頭爲宗筋之所聚眞陽日虧故陰頭寒也目則精衰發落則血竭是以衇虛芤遲也虛主失精芤主亡血遲主下利淸谷也

李彣曰肝主藏血腎主藏精亡血失精則肝腎俱虛矣少腹者肝腎之部今少腹急以肝腎兩虧則裏气虛而張急加也肝主筋前陰者宗筋之所聚肝衰故陰頭寒也肝藏血開竅於目腎主骨骨之精爲瞳子又腎之華在髮髮者血之餘此肝腎兩虛故目髮落也芤衇者浮沈有中間無似中空芤艸故名芤衇此亡血之衇以衇者血之府血虛則衇亦虛也遲爲在藏遲則爲寒衇極虛芤遲則其證亦虛淸谷者大便完谷不化也此虛勞在肝腎二經者也

男子平人衇虛弱細微者善盜汗也

【按】此節衇證不合必有脫簡故不釋

衇沈小遲名脫气其人疾行則喘喝手足逆寒腹滿甚則溏泄食不消化也

【注】衇沈細遲則陽大虛故名脫气脫气者謂胸中大气虛少不充气息所用故疾行喘喝也陽虛則寒寒盛於外四末不溫故手足逆冷也寒盛於中故腹滿溏泄食不消化也

【集注】徐彬曰衇沈小遲其爲陽衰無疑沈小遲三衇相並是陽气全虧故名脫气其軀爲空殻疾行則气竭而喘喝四肢無陽而寒腹中無陽而滿甚則胃虛極而溏泄脾虛極而食不化也

李彣曰此脾肺腎三經俱病也肺主气气爲陽沈小遲皆陽气虛衰之衇故爲脫气疾行則喘喝以肺主出气而腎主納气爲生气之原呼吸之門若眞元耗損則气虛不能續息肺無所出腎無所納故喘喝此肺腎病也又脾主四肢四肢者諸陽之本逆寒者陽虛不溫四末也腹滿者脾經入腹气虛中滿也溏泄食不化者此脾虛不能運磨水谷多見鶩溏飱泄之證也

衇而大則爲減大則爲芤減則爲寒芤則爲虛虛寒相搏此名爲革婦人則半產漏下男子則亡血失精【注】詳見傷寒論辧衇法中不復釋

衇得諸芤動微緊男子失精女子夢交桂枝龍骨牡蠣湯主之

【注】衇得諸芤動微緊者謂防虛勞之諸衇而爲言也非謂芤動微緊僅主男子失精女子夢交之候也通舉男女失精之病而用桂枝龍骨牡蠣湯者調陰陽和榮衛兼固澁精液也

【集注】徐彬曰失精之家衇復不一苟得諸芤動微緊是男子以虛陰而挾火則失精女子以虛陰而挾火則夢交主以桂枝龍骨牡蠣湯者蓋陰虛之人大防當助腎故以桂枝芍藥通陽固陰甘艸姜棗和中龍骨牡蠣固精也

桂枝加龍骨牡蠣湯方

桂枝

芍藥

生薑【各三兩】

甘艸【二兩】

大棗【十二枚】

龍骨

牡蠣【各三兩】

右七味以水七升煮取三升分溫三服

虛勞裏急悸衂腹中痛夢失精四肢痠疼手足煩熱咽漧口燥小建中湯主之

【注】虛勞云云者防虛勞之證而言也非謂虛勞之證止於此也故下文有諸不足之說也均主以小建中湯者欲小小建立中虛之意合下六節皆論虛勞各有所主之方也

小建中湯方

桂枝【三兩】

甘艸【三兩炙】

大棗【十二枚】

芍藥【六兩】

生薑【二兩】

膠飴【一升】

右六味以水七升煮取三升去滓內膠飴更上微火消解溫服一升日三服嘔家不可用建中湯以甜故也

虛勞裏急諸不足黃耆建中湯主之

【注】所謂虛勞裏急諸不足者亦該上條諸不足証之謂也黃耆建中湯建立中外兩虛非單謂裏急一証之治也桂枝龍骨牡蠣湯卽桂枝湯加龍骨牡蠣小建中湯卽桂枝湯加膠飴黃耆建中湯卽桂枝湯加膠飴黃耆也故嘗因是而思仲景以一桂枝湯出入加減無往不利如此何后世一見桂枝卽爲傷寒發汗之劑是但知仲景用桂枝湯治傷寒而不知仲景用桂枝湯治虛勞也若知桂枝湯治虛勞之義則得仲景心法矣蓋桂枝湯辛甘而溫之品也若啜粥溫覆取汗則發散榮衛以逐外邪卽經曰辛甘發散爲陽是以辛爲主也若加龍骨牡蠣膠飴黃耆則補固中外以治虛勞卽經曰勞者溫之甘藥調之是以溫以甘爲主也由此推之諸藥之性味功能加減出入其妙無窮也

【集注】魏荔彤曰气虛甚加黃耆津枯甚加人參以治虛勞裏急此言裏急非單指裏急之謂也乃虛勞諸不足腹痛之謂也故名其方爲建中正所以扶持其中气使漸生陰陽達於榮衛布於肢體也尢怡曰裏虛衇急腹中當引痛也諸不足者陰陽諸衇俱不足而悸喘喝失精亡血等證相因而至也急者緩之必以甘不足者補之必以溫而充虛塞空則黃耆尢有專長也

黃耆建中湯方

於小建中湯內加黃耆一兩半余依上法若气短胸滿者加生薑腹滿者去棗加茯苓一兩半及療肺虛損不足補气加半夏三兩

虛勞腰痛少腹拘急小便不利者八味腎气丸主之【注】虛勞之人腰痛腎气虛而不行也少腹拘急小便不利膀胱气虛不化也主以八味腎气丸溫補下焦腎與膀胱表裏之气足而腰痛少腹拘急小便不利未有不愈者也

【集注】程林曰腰者腎之外候腎虛則腰痛腎與膀胱爲表裏不得三焦之陽气以決瀆則小便不利而少腹拘急矣與是方以益腎間之气气彊則便溺行而少腹拘急亦愈矣

尢怡曰虛勞之人損傷少陰腎气是以腰痛少腹拘急小便不利以八味腎气丸補陰之虛可以生气助陽之弱可以化水乃補下治下之良劑也

八味腎气丸方【見婦人雜病中】

虛勞虛煩不得眠酸棗湯主之

【注】因虛勞而煩是虛煩也因虛煩而不得眠是虛煩不得眠也故主以酸棗仁湯專治虛煩煩去則得眠也

【集注】李彣曰虛煩不得眠者血虛生內熱而陰气不斂也內經雲气行於陽陽气滿不得入於陰陰气虛故目不得瞑酸棗湯養血虛而斂陰气也

酸棗湯方

酸棗仁【二升】

甘艸【一兩】

知母【二兩】

茯苓【二兩】

芎防【二兩】

右五味以水八升煮酸棗仁得六升內諸藥煮取三升分溫三服

五勞極虛羸瘦腹滿不能飲食食傷憂傷飲傷房室傷饑傷勞傷經絡榮衛气傷內有幹血肌膚甲錯兩目黯黒緩中補虛大黃虫丸主之

【按】緩中補虛四字當在不能飲食之下必是傳寫之譌

【注】五勞所傷久之令人極虛羸瘦腹中虛滿不能飲食宜緩中補虛如前之建中等方也原其所傷之道不止過勞傷气房室傷精也卽飲食傷胃饑過傷脾渴過傷腎憂思傷心罷極傷肝過言傷肺皆令人經絡榮衛气傷是以勞熱煎熬內有幹血故肌膚不潤甲錯如鱗也兩目不榮黯黒不明也似此幹血之證非緩中補虛之劑所能治故主以大黃虫丸攻熱下血俾瘀積去而虛勞可復也

【集注】程林曰此條單指內有幹血而言夫人或因七情或因飲食或因房勞皆令正气內傷血衇凝積致有幹血積於中而尫羸見於外也血積則不能以濡肌膚故肌膚甲錯不能榮於目則兩目黯黒與大黃虫丸以下幹血則邪除正王矣非大黃虫丸能緩中補虛也

尢怡曰內有幹血不去適足以畱新血而滲灌不周故去之不可不早也此方潤以濡其幹虫以動其瘀通以去其閉而以地黃芍藥甘艸和養其虛攻血而仍滋夫血也

大黃虫湯方

大黃【十分蒸】

黃芩【二兩】

甘艸【三兩】

桃仁【一升】

杏仁【一升】

芍藥【四兩】

漧漆【一兩】

蝱虫【一升】

水蛭【百枚】

虫【半升】

蠐螬【一升】

漧地黃【十兩】

右十二味末之煉蜜爲丸小豆大酒飲服五丸日三服

虛勞諸不足風气百疾薯蕷丸方主之

【注】虛勞諸不足者謂五勞諸虛百損也上條以熱傷幹血爲言此條以風气百疾立論熱傷其上之血分則病肺癰熱傷其下之血分則病幹血風中其外之气分則病肺痿風中其內之气分則病百疾主之以薯蕷丸散諸風邪補諸不足滋諸枯槁調諸榮衛故其藥溫潤共劑補散同方也

【集注】徐彬曰虛勞不足證多有兼風者正不可著急治風气故仲景以四君四物養其气血麥冬阿膠漧薑大棗補其肺胃而以桔梗杏仁開提肺气桂枝行陽防風運脾神麯開郁黃卷宣腎柴胡升少陽之气白蘝化入榮之風𨿽有風气未嘗專治之謂正气運而風气自去也然以薯蕷名丸者取其不寒不熱不燥不滑脾腎兼宜故多用以爲君則諸藥相助以爲理耳

薯蕷丸方

薯蕷【三十分】

當歸

桂枝

麯

漧地黃

豆黃卷【各十分】

甘艸【二十八分】

人參【七分】

芎防

芍藥

白術

麥門冬

杏仁【各六分】

柴胡

桔梗

茯苓【各五分】

阿膠【七分】

漧薑【三分】

白蘝【二分】

防風【六分】

大棗【百枚爲膏】

右二十一味末之煉蜜和丸如彈子大空腹酒服一丸一百丸爲劑

肺痿肺癰欬上气病衇證並治第七

問曰熱在上焦者因欬爲肺痿肺痿之病從何得之師曰或從汗出或從嘔吐或從消渴小便利數或從便難又被快藥下利重亡津液故得之曰寸口衇數其人欬口中反有濁唾涎沫者何師曰爲肺痿之病若口中辟辟燥欬卽胸中隱隱痛衇反滑數此爲肺癰欬唾膿血【注】熱在上焦不欬不病肺痿也因熱病欬則爲肺痿肺熱致痿之由非止一端或從汗出或從嘔吐或從消渴小便數利或從便難又被快藥下之重亡津液故令肺熱幹痿也肺熱幹痿則淸肅之令不行水精四布失度脾气𨿽散精液上歸於肺而肺不但不能自滋其幹亦不能內灑陳於藏腑外輸精於皮毛也其精液畱貯胸中得熱煎熬變爲涎沫侵肺作欬唾之不已故幹者自幹唾者自唾愈唾愈幹痿病成矣若口中辟辟漧燥不吐濁唾涎沫每欬卽胸中隱隱而痛衇數而滑不數而虛則非肺痿乃爲肺癰久則癰成膿潰不唾涎沫而必欬唾膿血矣

【集注】周揚俊曰諭昌云行動數武气卽喘鳴衝擊連聲痰始一應金匱治法貴得其精意大要緩而圖之生胃津潤肺燥下逆气開積痰止濁唾補眞气以通肺之小管散火熱以復肺之淸肅如半身痿廢及手足痿軟治之得法亦能復起而肺近在胸中呼吸所闗可不致力乎肺癰屬在有形之血血結宜驟攻肺痿屬在無形之气气傷宜徐理故癰爲實誤以肺痿治之是爲實實痿爲虛誤以肺癰治之是爲虛虛此辧證用藥之大略也然兩手寸口之衇原爲手太陰肺衇此云寸口衇數云滑數云數實云數虛皆指左右三部統言非如气口獨主右闗之上也其人欬口中反有濁唾涎沫頃之徧地者爲肺痿言欬而口中不漧燥也若欬而口中辟辟燥則是肺已結癰火熱之毒出現於口欬聲上下觸動其癰胸中卽隠隱而痛其衇必見滑數有力正邪气方盛之徴也數虛數實之衇以之分別肺痿肺癰是則肺痿當補肺癰當瀉也可知矣又云才見久欬先湏防此兩證肺癰由五藏蘊崇之火與胃中停蓄之熱上乘乎肺肺受火熱薫灼血爲之凝痰爲之裹遂成小癰所結之形漸長則肺日脹而脇骨日昻乃至欬聲頻並痰濁如膠發熱畏寒日晡尢甚面紅鼻燥胸生甲錯始先卽能辧其衇證屬表屬裏極力開提攻下無不愈者迨至血化爲膿肺葉朽壞傾囊吐出始識其證十死不救嗟無及矣

沈明宗曰此肺痿肺癰之辧也心居上腎水不足心火刑金爲熱在上焦肺陰日消气逆則欬故致肺痿然本經明其始病之因或從病後陰虛過汗傷液嘔吐傷津消渴血虛津竭或利小便數而傷陰或大便難反被快藥下利而重亡津液以致肺金枯燥虛熱燻蒸故寸口衇數其人欬气弱不振津液不布化爲濁唾涎沫而成肺痿若口中辟辟燥欬卽胸中隱隱痛者乃風寒侵入肺中凝滯榮血爲癰故衇滑數而欬唾膿血因無形虛熱致痿故衇數虛因有形气血凝滯成癰故衇數實此明肺癰屬實肺痿屬虛也

衇數虛者爲肺痿數實者爲肺癰

【注】此詳申上條肺痿肺癰之衇也肺痿得之於熱亡津液虛邪也故衇數而虛肺癰得之於熱毒蓄結實邪也故衇數而實

【集注】李彣曰潘碩甫云痿與癰皆熱在上焦其衇皆數皆欬亡津液未有異也但痿屬肺气虛而亡津𨿽有熱亦不烈故不至燥涸𨿽欬而口中有濁唾涎沬故衇𨿽數而虛也癰則气壅血凝邪實而熱烈故津液亡而更覺漧涸口中辟辟燥欬卽胸中隱痛津液旣涸衇應濇滯而反滑數者蓄熱腐膿衇故數實也

尢怡曰痿者萎也如艸木之萎而不榮爲津亡而肺焦也癰者壅也如土之壅而不通爲熱聚而肺防也故其衇有虛實不同而其數則一也

問曰病欬逆衇之何以知此爲肺癰當有膿血吐之則死其衇何類師曰寸口衇微而數微則爲風數則爲熱微則汗出數則惡寒風中於衛呼气不入熱過於榮吸而不出風傷皮毛熱傷血衇風捨於肺其人則欬口漧喘滿咽燥不渴時唾濁沫時時振寒熱之所過血爲之凝滯畜結癰膿吐如米粥始萌可救膿成則死

【按】肺癰之上當有肺痿二字不然本文論肺痿之義則無著落必是脫簡衇微之三微字當是三浮字微字文气不屬必是傳寫之譌

【注】病欬逆者何以知爲肺痿肺癰也欬而不渴濁唾涎沫衇數而虛是以衇證知爲肺痿也口中幹噪胸中隱痛衇數而實是以衇證知爲肺癰也至於所以受病之由肺痿前已言之而肺癰則未嘗言也故又取所以致熱而病肺痿肺癰之由互爲詳悉發明也寸口肺衇也肺衇當浮濇而短今浮而數是以知浮則爲風數則爲熱初病風熱外搏皮毛則榮衛受邪故汗出而惡寒也末傳風熱內捨於肺則榮衛分病病肺痿者屬風熱傷於衛气气分有津液而無血津液爲之濁故其爲證欬而不吐膿血唾濁涎沫也病肺癰者屬風熱傷於榮血血分有血而無津液血爲之凝蓄故其爲證欬而不唾涎沫吐膿血如米粥也其發熱汗出惡寒惡風欬而喘滿咽燥不渴呼气不入吸气不出則爲痿癰互相兼有必然之證也呼气不入吸气不出乃言其呼吸气促難出難入非竟不出入也始萌可救謂肺傷尙淺膿成則死謂肺已壞矣蓋示人圖治於蚤又特爲肺癰而諄諄言之也

肺癰喘不得臥葶藶大棗瀉肺湯主之

【注】此承上條以明急治之義也肺癰者謂口中辟辟漧燥胸中隱隱作痛衇數實也而更加喘不得臥是邪壅肺甚急故以葶藶大棗瀉肺湯大苦大寒峻瀉肺邪恐稍遷延膿成則死矣

葶藶大棗瀉肺湯方

葶藶【熬令黃色搗丸如彈子大】大棗【十二枚】

右先以水三升煮棗取二升去棗內葶藶煮取一升頓服

【集解】趙良曰此治肺癰喫緊之方也肺中生癰不瀉何待恐日久癰膿已成瀉之無益日久肺气已索瀉之轉傷乘其血結而膿未成當急以瀉之之法奪之況喘不得臥不亦甚乎

肺癰胸滿脹一身面目浮腫鼻塞淸涕出不聞香臭酸辛欬逆上气喘鳴迫塞葶藶大棗瀉肺湯主之【方見上注】此承上條互詳其證以同其治也肺癰胸脹而滿欬逆上气喘鳴迫塞一身面目浮腫鼻塞淸涕出不聞香臭酸辛是邪外塞皮毛內壅肺气比之喘不得臥殆尢甚焉亦以葶藶大棗瀉肺湯者因其膿未成故也

欬而胸滿振寒衇數咽漧不渴時出濁唾鮏臭久久吐膿如米粥者爲肺癰桔梗湯主之

【注】欬而胸滿振寒衇數咽漧不渴時出濁唾鮏臭久久吐膿如米粥者此爲肺癰證也肺癰尙未成膿實邪也故以葶藶之劑瀉之今已潰後虛邪也故以桔梗之苦甘艸之甘解肺毒排癰膿也此治已成肺癰輕而不死者之法也

【集注】髙世栻曰吐如米粥亦膿也何以上文云膿成則死若謂如米粥者非膿上文旣曰畜結癰膿吐如米粥此又云吐膿如米粥旣吐膿矣奚有始萌膿成之別也愚曰上文先欬逆而呼吸不利後凝滯而血衇成膿陰陽血气皆傷故膿成則死若上節言肺癰而气機不利此節言肺癰而經絡不和病陽气者不傷陰病血衇者不傷陽故可治也如但以始萌可救膿成則死二語盡之是以辭害志也奚可乎

桔梗湯方

桔梗【一兩】

甘艸【二兩】

右二味以水三升煮取一升分溫再服則吐膿血也

肺痿吐涎沫而不欬者其人不渴必遺尿小便數所以然者以上虛不能制下故也此爲肺中冷必多涎唾甘艸漧薑湯以溫之若服湯已渴者屬消渴

【注】欬而不吐涎沫者肺燥欬也欬而吐涎沫者肺熱痿也若似肺痿之吐涎沫而不欬者此爲肺中有冷飲非爲肺中成熱痿也肺中冷則其人必不渴遺尿小便數頭多涎唾所以然者以上焦陽虛不能約制下焦陰水下焦之水泛上而唾涎沫用甘艸漧薑湯以溫散肺之寒飲也如服湯已渴者屬消渴謂始先不渴服溫藥卽轉渴者不但非肺中熱亦非肺中冷乃胃中熱也則不當以屬肺中冷寒飲治之當以屬胃中熱消渴治之也

甘艸漧薑湯方

甘艸【四兩炙】

漧薑【二兩炮】

右防咀以水三升煮取一升五合去滓分溫再服

欬而上气喉中水雞聲射幹麻黃湯主之

【注】欬逆上气謂欬則气上衝逆也上條發明不欬而吐涎沫者非爲肺痿是爲肺冷也此條發明欬而不吐涎沫者亦非肺痿亦爲肺冷也上條以不渴小便數多唾涎沫爲肺中冷故以漧薑佐甘艸是以溫中爲主也此條以气上逆喉中有水雞聲爲肺經寒故以生薑佐麻黃是以散外爲主也病同冷飲而有在外在內之別方同辛溫而有主溫主散之異也水雞聲者謂水與气相觸之聲在喉中連連不絕也

射幹麻黃湯方

射幹【三兩】

麻黃【四兩】

生薑【四兩】

細辛

紫苑

欵冬花【各三兩】

五味子【半升】

大棗【七枚】

半夏【半升】

右九味以水一斗二升先煮麻黃兩沸去上沫內諸藥煮取三升分溫三服

【集解】程林曰欬而上气如水雞聲連連不絕者是湯主之內經曰肺苦气上逆急食苦以瀉之射幹紫苑之苦所以泄逆气也以辛瀉之麻黃生薑細辛半夏款冬花之辛所以瀉風邪也以酸收之以酸補之五味子之酸以補不足虛則補其母大棗之甘所以補其母也

大逆上气咽喉不利止逆下气者麥門冬湯主之【按】大逆上气之大字當是火字文義病藥始屬必是傳寫之譌

【注】欬而上气咽喉有水雞聲而連連者是寒飲上逆也今欬而上气咽喉無水雞聲而不利者是火气上逆也不利者謂咽喉若有物相礙不爽利也主之以麥門冬湯止其火逆下其上气也

麥門冬湯方

麥門冬【七升】

半夏【一升】

人參【三兩】

甘艸【二兩】

粳米【三合】

大棗【十二枚】

右六味以水一斗二升煮取六升溫服一升日三夜一服

【集解】周揚俊曰諭昌云此胃中津液枯燥虛火上炎之證麥冬湯乃治本之良法也夫用降火之藥而火反升用寒涼之藥而熱轉熾者不惟無益而反害之凡病有胃气則生無胃气卽死胃气者肺之母气也本艸有知母之名者謂肺借其淸涼知淸涼爲肺之母也有貝母之名者謂肺借其豁痰實豁痰爲肺之母也然屢施於火逆上气咽喉不利之證而屢不應名不稱矣孰知仲景有此妙法於麥冬人參甘艸粳米大補中气大生津液隊中增入半夏之辛溫一味其利咽下气非半夏之功實善用半夏之功擅古今未有之奇矣

欬逆上气時時唾濁但坐不得眠皂莢丸主之

【注】欬逆上气喉中有水雞聲者是寒飲衝肺射幹麻黃湯證也欬逆上气咽喉不利者是火气沖肺麥門冬湯證也今欬逆上气惟時時唾濁痰涎多也但坐不得臥气逆甚也此痰气爲病非寒飲亦非火气主之以皂莢丸者宣導其痰通達其气也佐棗膏之甘以藥性慓悍緩其勢也

【集注】程林曰濁唾壅塞於肺則不得臥故時時唾濁也皂莢味辛醎辛能散醎能軟宣壅導滯利竅消風莫過於此故欬逆上气時時唾濁坐不得臥者宜之然藥性慓悍佐棗膏之甘以緩其藥勢

魏荔彤曰欬逆上气時時吐濁但坐不得眠則較重於喉中水雞聲者矣聲滯者挾外感之因唾濁則內傷之故但坐不得臥而肺癰之證將成矣是上焦有熱痰血包裹結聚成患不可不急爲宣通其結聚而後可津液徐生枯漧獲潤也皂莢丸主之皂莢驅風理痺正爲其有除瘀滌垢之能也欬逆上气時時唾濁胸膈惡臭之痰血已結可不急爲滌蕩使之湔洗不畱乎如今用皂莢澡浴以除垢膩卽此理也用丸俾徐徐潤化自上而下而上部方淸若用湯直瀉無餘不能治上部之膠凝矣古人立法誠善哉此爲預治肺癰將成者主治也

皂莢丸方

皂莢【八兩刮去皮用酥炙】

右一味末之蜜丸梧子大以棗膏和湯服三丸日三夜一服

上气面浮腫肩息其衇浮大不治又加利尢甚

【注】上气謂欬逆上气也面浮腫謂面目浮腫也肩息謂喘也其衇浮大不治又加利尢甚謂衇證兩虛已屬不治又加利則上喘下利陰陽兩脫衇證相反故曰尢甚也

【集注】徐彬曰此言肺癰之證元气憊者爲難治也謂肺癰由風則風性上行必先上气若兼面浮腫肩息气升不降也又衇浮大元气不能復斂則補旣不可汗又不可況內外皆逆气非風之比可盡汗泄乎故云不治加利則陽從上脫陰從下脫故曰尢甚

尢怡曰上气面浮腫肩息气但升而不降矣衇復浮大則陽有上越之機衇偏盛者偏絕也又加下利是陰復從下脫矣陰陽離決故當不治肩息息搖肩也

欬而上气此爲肺脹其人喘目如脫狀衇浮大者越婢加半夏湯主之

【注】欬而上气此爲肺脹其證肩息而喘目突如脫之狀今衇浮大則可知浮則爲風大則爲實故以越婢加半夏湯主之外疏皮毛內降气逆也

【集注】趙良曰欬而上气則其气之有衝而不下可知矣其欬之相連而不已可知矣此皆屬肺之脹使之也邪入於肺則气壅气壅則欲不喘不可得惟喘極故目如脫所以狀脹與喘之至也衇浮邪也兼大則邪實而所以遺害於肺正未有已故必以辛熱發之亦兼以甘寒佐之使久合之邪渙然冰釋豈不快乎然久蓄之飲何由得泄故特加半夏於越婢湯中一定之法也

尢怡曰外邪內飲塡塞肺中爲脹爲喘爲欬而上气越婢湯散邪之力多而蠲飲之力少故以半夏輔其未逮不用小靑龍者以衇浮且大病屬陽熱故利辛寒不利辛熱也目如脫狀者目暗脹突如欲脫落之狀壅气然也

越婢加半夏湯方

麻黃【六兩】

石膏【半斤】

生薑【三兩】

大棗【十五枚】

甘艸【二兩】

半夏【半斤】

右六味以水六升先煮麻黃去上沫內諸藥煮取三升分溫三服

【集解】李彣曰脾運水谷主爲胃行津液職卑如婢也湯名越婢者取發越脾气通行津液之義也今治肺脹則麻黃散表邪石膏淸內熱甘艸大棗養正緩邪半夏生薑散逆下气也

上气喘而躁者屬肺脹欲作風水發汗則愈

【注】上气欬逆喘而躁急者屬肺脹也乃風郁於外水逆於中之候也故曰欲作風水當發其汗故曰發汗則愈也

【集注】徐彬曰有邪者尙可治也若上气但喘而躁則喘爲風之扇躁爲風之煩其逆上之涎沫將挾風勢而爲風水今使先泄於肌表水無風戰自然順趨而從下故曰可汗而愈

肺脹欬而上气煩躁而喘衇浮者心下有水小靑龍加石膏湯主之

【注】此承上條互詳衇證以明其治也肺脹欬而上气煩躁而喘衇浮是外傷風寒內有水气主以小靑龍湯發汗則愈加石膏者因多一煩躁證也

【集注】沈明宗曰此互上條肺脹治法也風寒之邪入於榮衛挾飲上逆則欬而上气也煩躁而喘肺气壅逆謂之肺脹卽肺癰未成之初也

尢怡曰此亦外邪內飲相搏之證而兼煩躁則挾有熱邪麻桂藥中必用石膏如大靑龍之例也又此條見證與上條頗同而心下寒飲則非溫藥不能開而去之故不用越婢加半夏而用小靑龍加石膏溫寒並進水熱俱捐於法尢爲宻矣

小靑龍加石膏湯方

麻黃

芍藥

桂枝

細辛

甘艸

漧薑【各三兩】

五味子

半夏【各半升】

石膏【二兩】

右九味以水一斗先煮麻黃去上沫內諸藥煮取三升彊人服一升羸者減之二三服小兒服四合

【集解】李彣曰心下有水麻黃桂枝發汗以泄水於外半夏漧薑細辛溫中以散水於內芍藥五味子收逆气以平肝甘艸益脾土以制水加石膏以去煩躁兼能解肌出汗也

欬而衇浮者厚朴麻黃湯主之衇沈者澤漆湯主之【注】欬謂欬而不上气也衇浮者風寒病外也主之厚朴麻黃者以散外邪爲主也衇沈者痰飲病裏也主之澤漆湯以逐內飲爲主也

【集解】尢怡曰此不詳見證而但以衇之浮沈爲辧而異其治按厚朴麻黃湯與小靑龍加石膏湯大同則散邪蠲飲之力居多而厚朴辛溫亦能助表小麥甘平五味斂安正气者也澤漆湯以澤漆爲主而以白前黃芩半夏佐之則下趨之力輕猛𨿽生薑桂枝之辛亦祗爲下气降逆之用而已不能發表也仲景之意蓋以欬皆肺邪而衇浮者气多居表故驅之使從外出爲易衇沈者气多居裏故驅之使從下出爲易亦因勢利導之法也

厚朴麻黃湯方

厚朴【五兩】

麻黃【四兩】

石膏【如雞子大】

杏仁【半升】

半夏【半升】

漧薑【二兩】

細辛【二兩】

小麥【一升】

五味子【半升】

右九味以水一斗二升先煮小麥熟去滓內諸藥煮取三升溫服一升日三服

澤漆湯方

半夏【半升】

紫參【五兩一作紫苑】

澤漆【三升以東流水五斗煮取一斗五升】生薑【五兩】

白前【五兩】

甘艸

黃芩

人參

桂枝【各三兩】

右九味防咀內澤漆汁中煮取五升溫服五合至夜盡

【集解】李彣曰欬者水寒射肺也衇浮者停水而又挾風以鼓之也麻黃去風散肺逆與半夏細辛漧薑五味子石膏同用卽前小靑龍加石膏爲解表行水之劑也然土能制水而地道壅塞則水亦不行故用厚朴疏惇阜之土使脾气健運而水自下泄矣杏仁下气去逆小麥入心經能通火气以火能生土助脾而共成決水之功也又云衇沈爲水以澤漆爲君者因其功專於消痰行水也水性陰寒桂枝行陽气以導之然所以停水者以脾土衰不能制水肺气逆不能通調水道故用人參紫參白前甘艸補脾順肺同爲制水利水之方也黃芩苦以泄之半夏生薑辛以散之也

沈明宗曰詳金匱欬病本於肺則一大綱有三一者熱刑肺金气弱不振欬而唾沫爲肺痿二者風傷衛分則病欬上气喘爲肺脹三者邪傳榮血凝而不行爲肺癰然肺脹之中又分風寒表裏飲多風少風多飲少之治故气喘而躁衇浮者爲心下有水欲作風水當以小靑龍兩解表裏加石膏以淸風熱目如脫狀乃風寒多而飲少以越婢驅風加半夏而下痰逆風寒外束火熱內郁喉中水雞聲者射幹麻黃湯宣通表裏之邪風熱壅逆津液不布化而爲涎時時唾濁但坐不得眠者皂莢丸以驅風郁之涎若欬而衇浮邪居肺气以厚朴麻黃湯俾從表解欬而衇沈邪入於榮將成肺癰以澤漆而破壅結火逆上气咽喉不利是無外邪治當麥門冬湯淸潤滋降若見浮腫肩息衇浮大而下利眞气上浮下脫則爲不治以上皆外邪兼內飲合病微細之辯臨證又當合內經五藏六腑互相傳乘之欬而辯之則盡善矣

禦纂醫宗金鑑卷十九﹤子部﹐醫家類﹐禦纂醫宗金鑑﹥

欽定四庫全書

禦纂醫宗金鑑卷二十

訂正仲景全書金匱要略注中之一目錄

奔豚气篇第八

桂枝加桂湯

奔豚湯

茯苓桂枝甘艸大棗湯

胸痺心痛短气萹第九

栝蔞薤白白酒湯

栝蔞薤白半夏湯

烏頭赤石脂圓

薏苡附子散

茯苓杏仁甘艸湯

橘皮枳實生薑湯

枳實薤白桂枝湯

人參湯

桂枝生薑枳實湯

腹滿寒疝宿食萹第十

附子粳米湯

大建中湯

赤丸

厚朴三物湯

大黃附子湯

厚朴七物湯

大柴胡湯

烏頭煎

當歸生薑羊肉湯

烏頭桂枝湯

蒂散

五臓風寒積聚萹第十一

麻子仁圓

甘艸漧薑茯苓白術湯

驚悸吐衄下血胸滿瘀血萹第十二

栢葉湯

瀉心湯

黃土湯

桂枝去芍藥加蜀漆牡蠣龍骨救逆湯

半夏麻黃圓

禦纂醫宗金鑑卷二十目錄

欽定四庫全書

禦纂醫宗金鑑卷二十

訂正仲景全書金匱要略注中之一

奔豚气病衇證並治第八

師曰病有奔豚有吐膿有驚怖有火邪此四部病皆従驚發得之

【按】篇中祗有奔豚一證而吐膿驚怖火邪皆簡脫必有缺文

師曰奔豚病従少腹起上衝咽喉發作欲死復還止皆従驚恐得之

【注】奔豚者腎病也以其病従少腹上衝咽喉有如豚竄奔突之狀故名之也發作則腎气上乘於心而欲死作已則气衰復還於腎而止故其病𨿽有微甚不同然必皆従驚恐得之蓋驚傷心恐傷腎兩藏交病也水能勝火腎上淩心故治法宜瀉腎而補心也

【集注】張従政曰驚者爲自不知故也恐者爲自知也周揚俊曰少陰脈循喉嚨因其所系之經而上衝殊便也

發汗後燒鍼令其汗鍼處被寒核起而赤者必發奔豚气従少腹上至心灸其核上各一壯與桂枝加桂湯主之

【注】此條與傷寒論同傷寒論中無發汗後三字而有太陽傷寒者加溫鍼必驚也十一字當従傷寒論爲是蓋明所以致驚之由非一端卽寒侵鍼處亦能爲是病也夫太陽傷寒者加溫鍼必驚也謂病傷寒之人卒然加以溫鍼其心必驚非謂溫鍼之後必生驚病也燒鍼卽溫鍼也燒鍼取汗亦汗法也鍼防宜當避寒若不知謹外被寒襲火郁衇中血不流行所以有結核腫赤之患也夫溫鍼取汗其法亦爲迅烈矣旣鍼而榮不奉行作觧必其人素寒陰盛也故𨿽有溫鍼之火但發核赤又被寒侵故不但不解反召陰邪而加鍼之時心旣驚虛所以腎水陰邪得上淩心陽而發奔豚也奔豚者腎水陰邪之气従少腹上衝於心若豚之奔也先灸核上各一壯者外祛其寒邪繼與桂枝加桂湯者內伐其腎邪也

【集注】周揚俊曰奔豚北方腎邪也燒鍼令汗縦不合法與少陰何與而作奔豚蓋太陽相表裏也鍼處被寒核起而赤吾知前此之邪未散而後此之邪復入惟桂伐腎邪也所以用桂加入桂枝湯中一以外觧風邪一以內泄陰气也先灸核上者因寒而腫惟灸消之也

桂枝加桂湯方

桂枝【五兩】

芍藥【三兩】

甘艸【二兩炙】

生薑【三兩】

大棗【十二枚】

右五味以水七升微火煮取三升去滓溫服一升

奔豚气上衝胸腹痛往來寒熱奔豚湯主之

【注】奔豚气上衝咽喉發作欲死是奔豚之甚者也气上衝胸腹痛往來寒熱是奔豚之微者也甚者以桂枝加桂湯従腎逐陰降逆也微者以奔豚湯従心調血散逆也

奔豚湯方

甘艸

芎防

當歸【各二兩】

半夏【四兩】

黃芩【二兩】

生葛【五兩】

芍藥【二兩】

生薑【四兩】

甘李根白皮【一升】

右九味以水二斗煮取五升溫服一升日三夜一服

【集解】沈明宗曰用芎歸白芍甘艸調養厥陰少陽血气之正而邪自外出以生葛黃芩半夏生薑佐李根解半表半里之寒熱而逆可散蓋奔豚𨿽屬腎病然兼厥陰少陽之邪而發者有之仲景用此方明非僅寒邪一端致然也

發汗後臍下悸者欲作奔豚茯苓桂枝甘艸大棗湯主之

【注】發汗後心下悸者心陽虛本經自病也臍下悸者腎邪乘虛上干心病也奔豚者臍下气動而上衝也欲作奔豚者有似奔豚之狀而將作未作也茯苓桂枝甘艸大棗湯所以補火土而伐水邪也上條發明外感寒邪病奔豚此條更申明內有水气亦病奔豚也

【集注】徐彬曰仲景論證毎合數條以盡其變言奔豚由於驚又言其従少腹衝至咽喉又言其兼腹痛而往來寒熱又言其兼核起而無他病又言汗後臍下悸欲作奔豚而未成者其淺深了然用和觧用伐腎用桂不用桂酌治微妙奔豚一證病因證治無復剰義苟不防仲景立方之意則峻藥畏用平劑寡效豈古方不宜於今哉

周揚俊曰汗本心之液發汗而臍下病悸者心气虛而腎气動也

茯苓桂枝甘艸大棗湯方

茯苓【半觔】

桂枝【四兩】

甘艸【二兩炙】

大棗【十五枚】

右四味以甘瀾水一斗先煮茯苓減二升內諸藥煮取三升去滓溫服一升日三服作甘瀾水法取水三升置大盆內以杓揚之數千徧水上有珠子五六千顆相逐取用之

【集觧】程林曰汗後臍下悸者陽气虛而腎邪上逆也臍下爲腎气發源之地茯苓泄水以伐腎邪桂枝行陽以散逆气甘艸大棗甘溫助脾土以制腎水煎用甘瀾水者揚之無力全無水性取其不助腎邪也

胸痺心痛短气病衇證並治第九

師曰夫衇當取太過不及陽微陰卽胸痺而痛所以然者責其極虛也今陽虛知在上焦所以胸痺心痛者以其陰故也

【注】衇太過則病不及亦病故衇當取太過不及而病也陽微寸口衇微也陽得陰衇爲陽不及上焦陽虛也陰尺中衇也陰得陰衇爲陰太過下焦陰實也凡陰實之邪皆得以上乘陽虛之胸所以病胸痺心痛胸痺之病輕者卽今之胸滿重者卽今之胸痛也

【集注】李彣曰內經云胃衇平者不可見太過不及則病見矣寸衇爲陽以上焦正應胸中部分若陽衇不及而微則爲陽虛主病上焦故受病胸痺尺衇太過而則爲陰盛知在下焦故上逆而爲痛也尢怡曰上焦爲陽之位而微衇爲虛之甚故曰責其極虛

平人無寒熱短气不足以息者實也

【注】平人無病之人也無寒熱無表邪也平人無故而有短气不足以息之證不可責其虛也此必邪在胸中痺而不通阻礙呼吸當責其實也

【集注】李彣曰上節云責其極虛此又雲實何也經云邪之所湊其气必虛畱而不去其病爲實是也然短气與少气有辧少气者气少不足於言內云言而微終日乃復言者此奪气是也短气者气短不相續似喘非喘若有气上衝故似喘而不搖肩似呻吟而無痛是也

尢怡曰平人素無疾之人也無寒熱無新邪也而乃短气不足以息當是裏气因邪而實或痰或食或飲礙其升降之气而然也

胸痺之病喘息欬唾胸背痛短气寸口衇沈而遲闗上小數栝蔞薤白白酒湯主之

【注】寸口衇沈而遲沈則爲裏气滯遲則爲藏內寒主上焦藏寒气滯也闗上小而疾小爲陽虛疾寒痛是主中焦气急寒痛也胸背者心肺之宮城也陽气一虛諸寒陰邪得以乘之則胸背之气痺而不通輕者病滿重者病痛理之必然也喘息欬唾短气証之必有也主之以栝蔞薤白白酒湯者用辛以開胸痺用溫以行陽气也

【集注】趙良曰凡寒濁之邪滯於上焦則阻其上下往來之气塞其前後陰陽之位遂令爲喘息爲咳唾爲痛爲短气也

程林曰胸中者心肺之分故作喘息咳唾也諸陽受气於胸而轉行於背气痺不行則胸背爲痛而气爲短也

栝蔞薤白白酒湯方

栝蔞實【一枚搗】

薤白【半觔】

白酒【七升】

右三味同煮取二升分溫再服

胸痺不得臥心痛徹背者栝蔞薤白半夏湯主之【注】上條胸痺胸背痛尙臥以痛微而气不逆也此條心痛徹背不得臥是痛甚而气上逆也故仍用前方大加半夏以降逆也

【集注】尢怡曰胸痺不得臥是胸中痛甚肺气上而不下也心痛徹背是气閉塞而前後不通故也其痺爲尢甚矣所以然者有痰飲以爲之援也

栝蔞薤白半夏湯方

栝蔞實【一枚搗】

薤白【三兩】

半夏【半升】

白酒【一斗】

右四味同煮取四升溫服一升日三服

【集觧】魏荔彤曰用半夏之苦以開郁行气痛甚則結甚故減薤白之濕用半夏之燥更使膠膩之物隨湯而蕩滌也日三服亦従上治者應徐取頻服也

心痛徹背背痛徹心烏頭赤石脂圓主之

【注】上條心痛徹背尙有休止之時故以栝蔞薤白白酒加半夏湯平劑治之此條心痛徹背背痛徹心是連連痛而不休則爲陰寒邪甚浸浸乎陽光欲熄非薤白白酒之所治也故以烏頭赤石脂圓主之方中烏附椒姜一大辛大熱別無他顧峻逐陰邪而已

【集注】李彣曰心痛在內而徹背則內而達於外矣背痛在外而徹心則外而入於內矣故旣有附子之溫而復用烏頭之迅佐漧薑行陽大散其寒佐蜀椒下气大開其郁恐過於大散大開故復佐赤石脂入心以固澀而收陽气也

赤石脂圓方

蜀椒【一兩一法二分】

烏頭【一分炮】

附子【半兩炮一法一分】赤石脂【一兩一法二分】

漧薑【一兩一法一分】

右五味末之蜜丸如桐子大先食服一丸日三服不知稍加服

胸痺緩急者薏苡附子散主之

【注】緩急者謂胸痺痛而時緩時急也當審其緩急而施治若緩而不急者以栝蔞薤白白酒湯主之今時緩時急故以薏苡附子散急通痺气以迅掃陰邪也

薏苡附子散方

薏苡仁【十五兩】

大附子【十枚炮】

右二味杵爲散服方寸匕日三服

【集觧】李彣曰緩急者或緩而痛暫止或急而痛復作也薏苡仁入肺利气附子溫中行陽爲散服則其效更速矣

魏荔彤曰薏苡下气寛胸附子溫中散邪爲邪盛甚而陽防亦甚者立法也

胸痺胸中气塞短气茯苓杏仁甘艸湯主之橘枳姜湯亦主之

【注】胸痺胸中急痛胸痺之重者也胸中气塞胸痺之輕者也胸爲气海一有其隙若陽邪干之則化火火性气開不病痺也若陰邪干之則化水水性气闔故令胸中气塞短气不足以息而爲胸痺也水盛气者則息促主以茯苓杏仁甘艸湯以利其水水利則气順矣气盛水者則痞塞主以橘皮枳實生薑湯以開其气气開則痺通矣

【集注】沈明宗曰邪气阻塞胸膈肺气不得往來流利則胸中气塞短气方用杏仁使肺气下通以茯苓導引濕下行甘艸和中俾邪去則痺開而气不短矣然胸痺乃胸中气塞土濕寒濁陰气以挾外邪上逆所致故橘枳生薑善於散邪下濁所以亦主之魏荔彤曰此證乃邪實而正不甚虛陽防而陰不甚盛蓋痺則气必塞气塞則必短气前言之矣今開降其气而諸證自除矣

茯苓杏仁甘艸湯方

茯苓【三兩】

杏仁【五十个】

甘艸【一兩】

右三味以水一斗煮取五升溫服一升日三服不差更服

橘皮枳實生薑湯方

橘皮【一觔】

枳實【三兩】

生薑【半觔】

右三味以水五升煎取二升分溫再服

胸痺心中痞气气結在胸胸滿脇下逆搶心枳實薤白桂枝湯主之人參湯亦主之

【注】心中卽心下也胸痺病心下痞气悶而不通者虛也若不在心下而气結在胸胸滿連脇下气逆撞心者實也實者用枳實薤白桂枝湯主之倍用枳朴者是以破气降逆爲主也虛者用人參湯主之卽理中湯是以溫中補气爲主也由此可知痛有補法塞因塞用之義也

【集注】魏荔彤曰胸痺自是陽微陰盛矣心中痞气气結在胸正胸痺之病狀也再連脇下之气俱逆而搶心則痰飲水气俱乘陰寒之邪動而上逆胸胃之陽气全難支拒矣故用枳實薤白桂枝湯行陽開郁溫中降气猶必先後煮治以融和其气味俾緩緩蕩除其結聚之邪也再或虛寒已甚無敢恣爲開破者故人參湯亦主之以溫補其陽使正气旺而邪气自消也

尢怡曰心中痞气气痺而成痞也脇下逆搶心气逆不降將爲中之害也用此二方者一以去邪之實卽以安正一以養陽之虛卽以逐陰是在審其病之新久與气之虛實而決之

枳實薤白桂枝湯方

枳實【四枚】

厚朴【四兩】

薤白【半觔】

桂枝【一兩】

栝蔞實【一枚搗】

右五味以水五升先煮枳實厚朴取三升去滓內諸藥煮數沸分溫三服

人參湯方

人參

甘艸

漧薑

白術【各三兩】

右四味以水八升煮取三升溫服一升日三服

心中痞諸逆心懸痛桂枝生薑枳實湯主之

【注】心中痞卽上條心中痞气也諸逆諸气上逆也上條之逆不過撞心而不痛此條之逆則心懸而空痛如空中懸物動搖而痛也用桂枝生薑枳實湯通陽气破逆气痛止痞開矣

【集注】程林曰諸逆如脇下逆搶心之類邪气獨畱於上則心懸痛

尢怡曰諸逆該痰飲客气而言心懸痛謂如懸物動搖而痛逆气使然也

桂枝生薑枳實湯方

桂枝【三兩】

生薑【三兩】

枳實【五枚】

右三味以水六升煮取三升分溫三服

【集觧】趙良曰枳實生薑原以治气塞況於痞乎故較前條稍減輕分兩使痞者下其气以開之懸痛屬飲者得生薑以散之旣足建功矣乃去橘皮而用桂枝者以所逆非一或通陽气或破結气或散寒气皆去痺也

腹滿寒疝宿食病衇證並治第十

趺陽衇微法當腹滿不滿者必便難兩胠疼痛此虛寒従下上也當以溫藥服之

【注】趺陽胃衇也當緩而和今見衇是肝衇也肝衇見於脾部是木盛土虛也法當腹滿今不腹滿者肝衇微不盛而脾不虛故脾未受病也肝自郁則失其條達之性必夲經自病故便難兩胠痛也然非肝火實病此乃虛寒従下上也當以溫藥服之

腹滿時減復如故此爲寒當與溫藥

【按】此篇無治虛寒腹滿之方當與溫藥之下當有宜厚朴生薑甘艸半夏人參湯主之十四字必是脫簡閱傷寒論太陰篇自知

【注】此承上條互詳其證以明其治也腹滿便難脾實病也今腹滿而不便難脾虛病也且腹滿有時而減有時復如不滿乃虛寒也當與溫藥主之以厚朴生薑甘艸半夏人參湯消滿散寒緩中降逆補虛乃治虛滿之法也

【集注】魏荔彤曰腹滿或服下藥或服補藥有時減退未防旋腹滿如故則不可作實與熱治也仲景明此爲寒裏寒従無下法惟有溫藥與服虛者以溫中補气實者亦以溫中行气爲義是治气寒腹滿第一善法也

厚朴生薑甘艸半夏人參湯方

厚朴【半觔】

生薑【半觔】

半夏【半觔】

人參【一兩】

甘艸【三兩炙】

右五味以水一斗煮取三升去滓溫服一升日三服

腹滿不減減不足言當須下之宜大承气湯

【注】腹滿時減時滿虛滿也腹滿常常而滿實滿也腹滿不減減不足言謂腹滿不減𨿽減不過稍減不足言減也虛滿當溫實滿當下故宜大承气湯下之此治實滿之法也

【集注】尢怡曰減不足言謂𨿽減而不足云減所以形其滿之至也故宜大下所謂中滿者瀉之於內也

大承气湯方【見前痙病中】

病者腹滿按之不痛爲虛痛者爲實可下之舌黃未下者下之黃自去

【注】前條腹滿以時減時不減別虛實此條腹滿以痛不痛辧有餘不足也腹滿按之不痛爲虛虛者脾虛也可溫之則當與厚朴生薑甘艸半夏人參湯也按而痛者爲實實者胃實也可下之當與大承气湯胃實者舌胎必黃若未下者下之黃胎自去也

【集注】趙良曰腹滿亦有屬實實則非虛寒也明矣豈槪以溫藥治之乎故有試之之法在痛與不痛之分虛實較然矣蓋胃實必熱熱蒸必舌黃下其實熱舌黃不自已乎有此一辧並虛者愈審已

魏荔彤曰無形之虛气作痞塞則按之無物何痛之有倘挾有形之實物爲患如宿食在胃疝气在少腹等是也按之有物阻礙於藏腑之側焉有不痛者乎是於按之痛否以決其虛實之法也

病者痿黃躁而不渇胸中寒實而利不止者死

【按】躁而不渇當是燥而不渴文始通順胸中寒實當是胃中寒實若是胸中寒實如何曰下利不止者死皆是傳寫之譌

【注】病者面色痿黃若口燥而渇者熱實也今痿黃口燥不渇寒實也寒實者當不下利若下利是寒虛也今下利不止乃寒虛胃气下脫故死也

【集注】程林曰痿黃者脾胃病也見燥而渇者爲熱不渇者爲寒病人旣痿黃又兼下利不禁則脾气衰絕故死

李彣曰下利若燥而渇者爲熱陽气尙存猶爲可治今燥而不渇胃中寒邪盛也若利不止則陰盛陽衰气下脫矣故死

夫瘦人繞臍痛必有風冷糓气不行而反下之其气必衝不衝者心下則痞

【注】此承上條寒實證誤以寒藥下之之義也瘦人形气虛弱難禦外邪若繞臍痛必有風冷傷胃致令糓气不行也繞臍疼痛𨿽屬實邪但因風冷則爲寒實醫者當溫而行之今反以寒藥下之其風冷之邪若上虛則气上衝中虛則痞結心下理必然也

【集注】尢怡曰瘦人蔵虛气弱風冷易入入則糓气畱滯不行繞臍疼痛有似裏實而實爲虛冷是宜溫藥以助脾之行乃反下之糓出而風冷不與俱出正乃益虛邪乃無制勢必上衝若不衝者心下則痞

寸口衇者卽脇下拘急而痛其人嗇嗇惡寒也【注】此詳申首條兩胠疼痛屬寒之義也寸口衇卽首條之也脇下拘急而痛卽首條之兩胠疼痛也何以知其爲寒也然必其人有陽虛嗇嗇惡寒之證始爲肝寒而痛也卽有腹滿亦當溫之可也

【集注】程林曰肝衇陰也肝衇循脇裏寒主收引故脇下拘急而痛以寒勝於內而陽气不行於外故外亦嗇嗇而惡寒也

夫中寒家喜欠其人淸涕出發熱色和者善

【注】中寒家謂素有中寒病之人也前以時減辧腹滿之中寒又以惡寒辧脇痛之中寒此以喜欠淸涕出而辧心胸之中寒也欠者呵欠也夫人欲睡喜欠者陰引陽入也睡覺喜欠者陽引陰出也今中寒喜欠者是陰盛引陽也年老之人淸涕出者是陽虛也遇寒之人淸涕出者是寒盛也今中寒而淸涕出者是陽气虛寒也若發熱色和者非爲中寒也乃爲外寒所搏𨿽有淸涕出亦因善而出也

中寒其人下利以裏虛也欲不能此人肚中寒【一云痛注】上條以喜欠淸涕自出辧心胸之中寒此條以下利欲不而辧腹中寒也其人下利裏气素虛也欲不能何以知此人腹中寒也蓋噴者雷气之義也其人內陽外陰陽气奮發而爲也今欲不是陽欲出而復畱陰气盛也故知腹中寒也

【集注】沈明宗曰此脾經受寒現證也寒中太陰陰寒濕盛陽虛不固其人下利但通多不足故爲裏虛蓋陽和則而欲不乃陰寒凝滯於裏所以肚中病也

腹中寒气雷鳴切痛胸脇逆滿嘔吐附子粳米湯主之【注】腹中切痛寒也腹中雷鳴气也腹中寒气故雷鳴切痛而胸脇逆滿者腸胃之外寒气爲之也腹痛雷鳴嘔吐者腸胃之中寒气爲之也主之以附子粳米湯勝寒气和內外此治腹中寒之法也

附子粳米湯方

附子【一枚炮】

半夏【半升】

甘艸【一兩】

大棗【十枚】

粳米【半升】

右五味以水八升煮米熟湯成去滓溫服一升日三服

心胸中大寒痛嘔不防飲食腹中寒上衝皮起出見有頭足上下痛不可觸近大建中湯主之

【注】心胸中大寒痛謂腹中上連心胸大痛也而名大寒痛者以有厥逆衇伏等大寒証之意也嘔逆不能飲食者是寒甚拒格於中也上衝皮起出見頭足者是寒甚聚結於外也上下痛不可觸近是內而蔵腑外而經絡痛之甚亦由寒之甚也主之以大建中湯蜀椒漧薑大散寒邪人參膠飴大建中虛服後溫覆令有防汗則寒去而痛止此治心胸中寒之法也

大建中湯方

蜀椒【二合去汗】

漧薑【四兩】

人參【二兩】

右三味以水四升煮取二升去滓內膠飴一升防火煎取一升半分溫再服如一爨頃可飲粥二升後更服當一日食糜溫覆之

寒气厥逆赤丸主之

【按】此條之文之方必有簡脫難以爲後世法不釋

赤丸方

茯苓【四兩】

半夏【四兩洗一方用桂】

烏頭【二兩炮】

細辛【一兩】

右四味末之眞朱爲色煉丸丸如麻子大先食酒飲下三丸日再夜一服不知稍增之以知爲度

痛而閉者厚朴三物湯主之

【注】腹滿而痛下利者用理中湯所以溫其中也腹滿而痛便閉者用厚朴三物湯所以開其下也

厚朴三物湯方

厚朴【八兩】

大黃【四兩】

枳實【五枚】

右三味以水一斗二升先煮二味取五升內大黃煮取三升溫服一升以利爲度

其衇數而乃狀如弓按之不移衇數者當下其寒衇大而遲者必心下堅衇大而者陽中有陰可下之

【按】其衇數而乃狀如弓按之不移衇數者之十九字當是衍文閱傷寒論辯衇法自知當下其寒之四字當在必心下堅之下文義始屬

【注】衇大而遅者必心下堅鞕乃寒實也當下其寒衇大而者陽中有陰也大者陽實者陰實也故可下之

脇下偏痛發熱其衇此寒也宜溫藥下之以大黃附子湯

【按】脇下偏痛之偏字當是滿字必是傳寫之譌【注】腹滿而痛脾實邪也脇下滿痛肝實邪也發熱若衇數大胃熱實邪也今衇脾寒實邪也當以溫藥下之故以大黃附子湯下其寒實方中佐細辛者以散其肝邪此下肝脾寒實之法也

【集注】尢怡曰脇下滿痛而衇陰寒成聚也𨿽有發熱亦是陽气被郁所致是以非溫不已其寒非下不防去其結故曰宜以溫藥下之

大黃附子湯方

大黃【三兩】

附子【三枚炮】

細辛【二兩】

右三味以水五升煮取二升分溫三服若彊人煮取二升半分溫三服服後如人行四五里進一服

病腹滿發熱十日衇浮而數飲食如故厚朴七物湯主之

【注】病腹滿裏證也發熱裏熱也然十日衇浮而數表熱亦未已也飲食如故胃熱消糓也因胃熱裏實表熱發熱故用厚朴七物湯表裏均觧腹滿發熱兩除也此桂枝湯小承气湯之復方也

【集注】程林曰腹滿者內有實熱也十日衇尙浮而數浮爲在表表熱邪未已故發熱數爲在裏裏熱消糓故飲食如故與此方蕩腹滿而除表熱夫表裏俱實當先觧表乃可攻裏今表邪微而裏邪甚故用承气桂枝二湯相合以和表裏如傷寒之用大柴胡此其義也

厚朴七物湯方

厚朴【半觔】

甘艸三【兩】

大黃【二兩】

大棗【十枚】

枳實【五枚】

桂枝【二兩】

生薑【五兩】

右七味以水一斗煮取四升溫服八合日三服嘔者加半夏五合

下利去大黃

寒多者加生薑至半觔

按之心下滿痛者此爲實也當下之宜大柴胡湯【按】按之心下滿痛之下當有有潮熱之三字若無此三字則不當與大柴胡湯是必傳寫之遺

【注】按之心下滿痛有潮熱者此爲表裏俱實當下之宜大柴胡湯兩觧之此二治皆下實滿之法也

大柴胡湯方

柴胡【半觔】

黃芩【三兩】

芍藥【三兩】

半夏【半觔洗】

枳實【四枚炙】

大黃【二兩】

大棗【十二枚】

生薑【五兩】

右八味以水一斗二升煮取六升去滓再煎溫服一升日三服

腹痛衇而則衛气不行卽惡寒則不欲食邪正相搏卽爲寒疝繞臍痛苦發則白汗出手足厥冷其衇沈者大烏頭煎主之

【按】此條衇重出下條有證無衇其衇沈者之五字當在下條裏急之下然衇而是勁急之甚當屬寒疝之重者其白汗之白字當是自字下條其衇沈是裏痛之衇當屬寒疝之輕者必是傳寫之譌

【注】疝病犯寒卽發故謂之寒疝也其病發則繞臍少腹急痛惡寒汗出手足厥冷不欲飲食衇而主急主痛此寒疝應有之證衇也主之烏頭煎者是專以破邪治標爲急虛實在所不論故曰彊人服七合弱人服五合也

烏頭煎方

烏頭【大者五枚熬去皮不防咀】

右以水三升煮取一升去滓內蜜二升煎令水气盡取二升彊人服七合弱人服五合不差明日更服不可一日再服

寒疝腹中痛及脇痛裏急者當歸生薑羊肉湯主之【按】脇痛裏急之下當有上條其衇沈四字

【注】寒疝腹中痛及脇痛裏急衇見沈較之繞臍苦痛輕矣且無惡寒汗出手足厥冷故不用烏頭煎之大溫大散而用當歸生薑羊肉湯養正爲本散寒爲次此治寒疝之和劑也服烏頭煎病勢退者亦當與之

【集注】李彣曰疝屬肝病肝蔵血其經布脇肋腹脇並痛者血气寒而凝澁也當歸通經活血生薑溫中散寒裏急者內虛也用羊肉補之內經云形不足者溫之以气精不足者補之以味是也

沈明宗曰按此連衝衇爲疝治當溫補也肝木受邪乘脾則腹中痛本經之气不舒故脇亦痛連及衝衇則裏急矣所以當歸補養衝任而散風寒羊肉溫補榮衛之气脾邪散而痛自止方後云痛而多嘔乃肝气上逆臨胃故加橘術補之

當歸生薑羊肉湯方

當歸【三兩】

生薑【五兩】

羊肉【一觔】

右三味以水八升煮取三升溫服七合日三服若寒多者加生薑成一觔痛多而嘔者加橘皮二兩白術一兩加生薑者亦加水五升煮取三升二合服之

寒疝腹中痛逆冷手足不仁若身疼痛灸刺諸藥不治抵當烏頭桂枝湯主之

【按】抵當二字衍文也

【注】寒疝腹中痛逆冷手足不仁身體疼痛此疝之寒重者也灸刺諸藥不取效則急以烏頭煎加桂枝湯五合以觧內外之盛寒也

【集注】徐彬曰起於寒疝腹痛而至逆冷手足不仁則陽气大痺加以身疼痛榮衛俱不和更灸刺諸藥不治是或攻其外或攻其內邪气牽制不服也故以烏頭攻寒爲主而合桂枝全湯以和榮衞所謂七分治裏三分治表也

烏頭桂枝湯方

烏頭【一枚】

右一味以蜜二觔煎減半去滓以桂枝湯五合觧之令得一升初服二合不知卽服三合又不知復加至五合其知者如醉狀得吐者爲中病

【方觧】以桂枝湯五合觧之者溶化也令得一升謂以烏頭所煎之蜜五合加桂枝湯五合溶化令得一升也不知不效也又不知又不效也其知者已效也如醉狀外寒方散得吐者內寒已伸故爲中病也

問曰人病有宿食何以別之師曰寸口衇浮而大按之反濇尺中亦微而濇故知有宿食大承气湯主之【按】尺中亦微而濇之微字當按傷寒論作大字是【注】宿食病卽今之傷食病也謂食隔宿不化也人病腹滿而痛何以別之爲宿食也寸口衇浮而大按之反濇謂按且大且濇且有力也闗上尺中亦然大濇有力爲實而不利故知有宿食也當下之宜大承气湯

衇數而滑者實也此有宿食下之愈宜大承气湯【注】腹滿而痛衇數而滑者實也此有宿食故當下之【集注】李彣曰滑者水谷之气勝也若滑而兼數則實熱已入胃府矣故云有宿食可下之

下利不欲食者有宿食也當下之宜大承气湯

【注】初下利不欲食者是傷食惡食不欲食也久下利不欲食者是傷脾不防食也今初下利卽不欲食以有宿食故也當下之宜大承气湯無疑矣

【集注】沈明宗曰此傷食而致下利也驟傷宿食停滯胃中壅遏升降之機不轉腸中水糓不分而下奔則利宿食在胃故不欲食必當攻去宿食利得止而欲食故宜大承气湯

宿食在上脘當吐之宜蒂散

【注】胃有三脘宿食在上脘者隔間痛而吐可吐不可下也在中脘者心中痛而吐或痛不吐可吐可下也在下脘者臍上痛而不吐不可吐可下也今食在上脘故當以蒂散吐之也

蒂散方

蒂【一分熬黃】

赤小豆【一分煮】

右二味杵爲散以香豉七合煮取汁和散一錢匕溫服之不吐者少加之以快吐爲度而止亡血及虛者不可與之

衇如轉索無常者有宿食也

【注】轉索無常衇之狀也若浮傷寒沈冷痛冷犯胃脘穀气不行故曰有宿食也

衇頭痛風寒腹中有宿食不化也【一云寸口衇】

【注】衇頭痛是外傷風寒病也衇腹痛是內傷宿食病也

【集注】李彣曰按此衇與證似傷寒而非傷寒者以身不疼腰脊不彊故也然衇亦有辧浮而者爲傷寒沈而者爲傷食甲乙經曰人迎甚傷於寒气口甚傷於食則寒與食又以左右手爲辧已是以知腹中有宿食不化也

五藏風寒積聚病衇證並治第十一

肺中風者口燥而喘身運而重冒而腫脹

【按】身運而重當是頭運而身重冒而腫脹當是冒風而腫脹始與文義相合此必傳寫之譌可知

【注】肺主气外合皮毛肺中風邪風傷气則津結不行故口燥風傷肺則气逆上壅故喘咳頭運而身重者气傷而力乏也冒風而腫脹者皮傷風水也

【集注】李彣曰肺主气風邪中之則气壅而津液不行故口燥气逆而呼吸不利故气喘也

肺中寒吐濁涕

【注】肺中寒邪胸中之陽气不治則津液聚而不行故吐濁涎如涕也

【集注】李彣曰五液入肺爲涕肺合皮毛開竅於鼻寒邪従皮毛而入於肺則肺竅不利而鼻塞涕唾濁涎壅遏不通吐出於口也

肺死藏浮之虛按之弱如蔥葉下無根者死

【注】肺中風寒之邪衇若見浮之極虛按之弱如蔥葉之空下無根者乃肺藏之死衇也以下五藏俱言浮者是明外中之邪應得之衇也

【集注】程林曰眞肺衇至如以毛羽中人膚非浮之虛乎蔥葉中空按之弱如蔥葉下又無根則浮毛虛弱是無胃气也此眞藏已見故死

肝中風者頭目瞤兩脇痛行常傴令人嗜甘

【注】肝主風外合於筋肝中風邪風勝則動故頭目瞤動也兩脇肝之部肝受病故兩脇痛也風傷筋故行常傴僂也肝苦急欲甘緩之故令人嗜甘也

【集注】徐彬曰髙巓之上惟風可到風性動搖故頭目瞤動肝衇上貫膈今脇肋有邪故痛肝主筋風勝則筋急故傴人以脾胃爲主木邪甚而土負甘益脾嗜甘所以自救也

肝中寒者兩臂不舉舌本燥喜太息胸中痛不得轉側食則吐而汗出也

【按】兩臂不舉舌本燥二句而汗出三字文義不屬必是錯簡不釋

【注】肝性條達气行於胸側肝中寒邪故有气抑不伸喜太息气滯不行痛不得轉側也食則吐亦寒邪上逆也

肝死藏浮之弱按之如索不來或曲如蛇行者死【注】肝中風寒之邪若衇見浮之極弱按之不是失其肝之本衇也今按之如索不來曲如蛇行而去夫索曲蛇行去而不來非皆肝藏之死衇乎

【集注】周揚防曰按之如索則俱見衇有來去乃陰陽往復之理今曰不來但去是無胃气也否則眞气將散出入彊勉有委而不前屈且難伸之狀故曲如蛇行也

肝著其人常欲蹈其胸上先未苦時但欲飲熱旋覆花湯主之

【按】旋覆花湯主之六字與肝著之病不合當是衍文【注】肝著者爲肝气著而不行致胸痞塞不快也故其人常欲按摩其胸以疏通其气也其先未曾痞塞苦時但欲飲熱者乃寒气爲病也

【集注】李彣曰肝主疏泄著則气郁不伸常欲人蹈其胸上以舒其气又以寒气固結於中欲飲熱以勝其寒也

心中風者翕翕發熱不起心中饑食卽嘔吐

【按】翕翕發熱中風之本證也不起心中饑食卽嘔吐文義不屬必是錯簡不釋

心中寒者其人苦病心如噉蒜狀劇者心痛徹背背痛徹心譬如蠱注其衇浮者自吐乃愈

【注】其人苦病心如噉蒜狀謂辛辣刺心之狀也劇者心痛徹背背痛徹心謂心背相應而痛也譬如蠱注謂似虫之往來不已而痛也此皆心中寒邪之證若其衇浮是心得本衇爲寒邪上越之故自吐則邪去乃愈也

【集注】徐彬曰寒則爲陰邪外束之則火內郁故如噉蒜狀其似辣而非痛也劇則邪盛故外攻背痛內攻心痛徹者相應也譬如蠱注狀其綿綿不息若衇浮是邪未結故自吐而愈

心傷者其人勞倦卽頭面赤而下重心中痛而自煩發熱當臍跳其衇此爲心藏傷所致也

【按】其衇之字當是沈字沈爲腎衇文義相屬必是傳寫之譌

【注】心傷者謂心傷病之人也因其人勞倦則擾其心心之陽盛於上故頭面赤也上盛則下虛故下重而無力也心中痛自煩發熱當臍跳其衇沈腎乘心傷之所致也

【集注】尢怡曰心傷者其人勞倦卽頭面赤而下重蓋心虛者其陽易浮上盛者其下必虛也心中痛而自煩發熱者心虛失養而熱動於中也當臍跳者心虛於上而腎動於下也

邪哭使魂魄不安者血气少也血气少者屬於心心气虛者其人則畏合目欲眠夢逺行而精神離散魂魄妄行陰气衰者爲癲陽气衰者爲狂

【按】陰气衰者爲癲之癲字當是狂字陽气衰者爲狂之狂字當是癲字內經曰重陰者癲重陽者狂必是傳寫之譌

【注】邪哭謂心傷之人無故而哭也邪哭則使人魂魄不安心之血气少也血气少而心虛則令人畏合目欲眠則夢逺行此是精神離散魂魄妄行也心之血陰也陰過衰則陽盛陽盛則爲病狂也心之气陽也陽過衰則陰盛陰盛則病癲也

心死藏浮之實如丸豆按之益躁疾者死

【注】心中風寒之邪若衇見浮之極實如丸豆之狀按之益勁躁疾亂動者乃心藏之死衇也

【集注】李彣曰難經云心衇浮大而散若浮之實如麻豆按之益躁疾則眞藏衇見胃气全無故死內經云眞心衇至堅而搏如尋薏苡子累累然卽如麻豆意可與此同參

脾中風者翕翕發熱形如醉人腹中煩重皮目瞤瞤而短气

【按】脾缺中寒之文必是簡脫

【注】脾中風邪翕翕發熱中風之本證也形如醉人亦風熱攘亂於中應有之證也腹中不快而煩身體懈惰而重皮目瞤瞤動而气短皆脾經證也

【集注】李彣曰風屬陽邪而气疏泄形如醉人言其面赤而四肢軟也風气內擾故腹中煩重皮目上下眼胞也

脾死藏浮之大堅按之如覆杯潔潔狀如搖者死【注】脾中風寒之邪若衇見浮之大堅失其和緩按之狀如覆杯髙章明潔有力如搖乃脾藏之死衇也

【集注】李彣曰衇弱以滑是有胃气浮之大堅則胃气絕眞藏衇見矣覆杯則內空潔潔者空而無有之象也狀如搖者衇躁疾不寧气將散也故死

趺陽衇浮而濇浮則胃气彊濇則小便數浮濇相搏大便則堅其脾爲約麻子仁丸主之

【按】此條當在腹滿篇中便難之下必是錯簡在此【注】趺陽胃衇也若衇濇而不浮脾陰虛也則胃气亦不彊不堪下矣今衇浮而濇胃陽實也則爲胃气彊脾陰亦虛也脾陰虛不爲胃上輸精气水獨下行故小便數也胃气彊約束其脾不化津液故大便難也以麻仁丸主之養液潤燥淸熱通幽不敢恣行承气者蓋因衇濇終是虛邪也

【集注】徐彬曰脾約病用丸不作湯者取其緩以開結不能驟傷元气也要知人至脾約皆因元气不充津液不到所致耳

李彣曰趺陽胃衇也胃爲水糓之海浮爲陽衇故胃气彊而食小便數則津液亡故衇濇蓋脾主爲胃行津液此以胃彊脾弱約束津液不防四布但輸膀胱致小便數而大便堅也麻子仁丸通幽潤燥

麻子仁丸方

麻子仁【二升】

芍藥【半觔】

枳實【一觔】

大黃【一觔】

厚朴【一尺】

杏仁【一升】

右六味末之煉蜜爲丸梧子大飲服十丸日三以知爲度

腎著之病其人身體重腰中冷如坐水中形如水狀反不渇小便自利飲食如故病屬下焦身勞汗出衣裏冷濕久久得之腰以下冷痛腹重如帯五千錢甘姜苓術湯主之

【按】腎缺中風中寒二條必是簡脫

【注】腎著者謂腎爲寒濕所傷著而不行之爲病也腎受寒濕故體重腰冷如坐水中𨿽形如水腫之狀反不渇而小便自利非水也乃濕也飲食如故以病屬下焦腎而不屬中焦脾故也詢其所以得之之由身勞汗出衣裏冷濕久久傷之也是以腰下冷痛寒勝也腹重濕勝也如帶五千錢形容重著之甚也以甘姜苓術湯補土以制水散寒以滲濕也

【集注】尢怡曰其病不在腎之中藏而在腎之外府故其治不在溫腎以散寒而在燠土以勝水也

甘艸漧薑茯苓白術湯方

甘艸【二兩】

白術【二兩】

漧薑【四兩】

茯苓【四兩】

右四味以水五升煮取三升分溫三服腰中卽溫

腎死藏浮之堅按之亂如轉丸益下入尺中者死【注】腎中風寒之邪若見浮之極堅按之亂動有如轉丸及下入尺中通然亂動皆腎死眞藏之衇也

【集注】程林曰腎藏死浮之堅與內經辟辟如彈石曰腎死同意皆堅之象也按之則亂如轉丸下入尺中者此陰陽離決之狀也故死以上眞藏與內經互有異同縂之衇無胃气現於三部中衇象形容不一也

問曰三焦竭部上焦竭善噫何謂也師曰上焦受中焦气未和不能消穀故噫耳下焦竭卽遺溺失便其气不和不自禁制不須治久則愈

【注】三焦竭部者謂三焦因虛竭而不各歸其部不相爲用也上焦受气於中焦下焦生气於中焦互相爲用則爲和也若中焦虛竭不能消化水谷糓气不受則上焦不相爲用而失和也失和則穀气郁而不宣故善噫也下焦虛竭不防供升生之气於中焦則失和也失和則腎气獨沈自不禁故前遺溺而後失便也不湏治久則愈在善噫可也若遺溺失便未有不治防愈者恐是錯簡

【集注】程林曰竭虛也本經云三焦不歸其部上焦不歸者噫而酢吞中焦不歸者不消穀引食下焦不歸者則遺溲上焦胃上口也中焦脾也脾善噫脾不和則食息廹逆於胃口而爲噫也經云膀胱不約爲遺溺因气不和則溲便不約故遺失而不防自禁制也

師曰熱在上焦者因欬爲肺痿熱在中焦者則爲堅熱在下焦者則尿血亦令淋祕不通大腸有寒者多鶩溏有熱者便腸垢小腸有寒者其人下重便血有熱者必痔

【注】熱在上焦者萹中所謂肺痿吐涎沫也熱在中焦者篇中所謂腹滿堅痛也熱在下焦者篇中所謂小便淋瀝也其外大腸有寒者多淸澈鶩溏卽下利溏瀉也有熱者便稠粘腸垢卽下利膿血也小腸有寒者下重便血卽結陰便血也有熱者熱流於大腸蓄於肛門必病痔也

【集注】徐彬曰小腸爲受盛之官與心爲表裏丙小腸也挾火以濟陰而陰不滯挾气以化血而血歸經有寒則气不上通而下重血無主气而妄行矣直腸者大腸之頭也門爲肛小腸有熱則大腸傳導其熱而气結於肛門故痔痔者滯其丙小腸之熱於此也

問曰病有積有聚有防气何謂也師曰積者藏病也終不移聚者腑病也發作有時展轉痛移爲可治防气者脇下痛按之則愈復發爲防气諸積大法衇來細而附骨者乃積也寸口積在胸中微出寸口積在喉中闗上積在臍傍上闗上積在心下微下闗積在少腹尺中積在气沖衇出左積在左衇出右積在右衇兩出積在中央各以其部處之【防作漀觧見首篇】

【注】病有積有聚有漀气當別之也積者藏病無時不有不移其處也聚者腑病發作有時展轉痛移也爲可治謂腑病易治也漀气者飲積脇下痛也按之則止不按復痛以水气得按暫散故痛暫止也此卽其證而言之然諸積大法尢當以診之也衇來沈伏附骨而細者乃諸積之證也若見兩寸積在胸中也微出近魚際積在喉中也兩闗積在臍傍也上闗近寸積在心下也微下近尺積在少腹也尺中積在气沖也衇出左積在左衇出右積在右衇兩出謂左右俱見積在中央也各以其部之處而診積之所在也

【集注】徐彬曰積者迹也病气之屬陰者也藏屬陰兩陰相得故不移不移者有専痛之處而無遷攺也聚則如市井之物偶聚而已病气之屬陽者也府屬陽兩陽相比則非如陰之凝故寒气感則發否則已所謂有時也旣無定著則痛無常處故展轉痛移其根不深故比積爲可治也

李彣曰積爲藏病深入在裏故衇細而附骨也寸闗尺上下左右別積病之所在皆指細而附骨之部分卽內經前以前後以後上竟上者胸喉中事也下竟下者少腹腰股膝脛足中事也

驚悸吐衄下血胸滿瘀血病衇證並治第十二

寸口衇動而弱動卽爲驚弱則爲悸

【注】寸口通指三部也衇動而弱主驚悸病也動卽爲驚以驚爲外觸而動也弱卽爲悸以悸爲內生而怯也

【集注】徐彬曰驚爲外邪襲心故其寸口衇動動者衇來亂動也悸乃神不自主故其寸口衇弱弱者衇沈無力也邪之所襲因心之虛故驚悸並見

李彣曰此寸口衇兼三部而言蓋驚自外至者也驚則气亂故衇動而不寧悸自內惕者也悸因中虛故衇弱而無力

師曰夫衇浮目睛暈黃衄未止暈黃去目睛慧了知衄今止

【注】浮衇主陽主表若目睛淸潔主陽表病也目睛暈黃主血衇病也蓋以諸衇絡於目而血熱則赤血瘀則黃今目睛黃暈知其衄未止也若黃暈去目睛慧了知其衄已止故曰衄今止也

又曰従春至夏衂者太陽従秋至冬衂者陽明

【注】衄血陽絡傷也下血陰絡傷也太陽主外春夏主外故従春至夏衄血屬太陽也陽明主內秋冬主內故従秋至冬衄血屬陽明也

【集注】李彣曰衄血出於鼻手太陽經上防抵鼻目下爲防足太陽經従巓入絡腦鼻與腦通手陽明經挾鼻孔足陽明經起鼻交額中四經皆循鼻分故皆致衄太陽行身之表經云太陽爲開是春生夏長陽气在外有開之義故春夏衄者太陽陽明行身之裏經云陽明爲闔是秋斂冬藏陽气在內有藏之義故秋冬衄者陽明

尢怡曰少陽之衇不入鼻額故不主衄

衄家不可汗汗出必額上陷衇急直視不能眴不得眠

【注】衄該吐血而言也衄血吐血之家陰已亾矣若發其汗汗出液竭諸衇失養則額角上陷中之衇爲熱所灼且急也目直視目瞪不轉睛也不能眴目睫不合也亦爲熱灼其衇引縮使然也不得眠陽气不行於陰也凡此之病皆陽盛陰微之危證故衄家愼不可汗也

【集注】趙良曰足太陽經主表上巓入額貫目睛衄則在上絡衇之血已脫若更發汗是重竭津液津液竭則衇枯故額上陷中衇而急牽引其目視不合也無血陰虛故不得眠

病人面無血色無寒熱衇沈者衄衇浮弱手按之絕者下血煩欬者必吐血

【按】衇沈當是衇浮衇浮當是衇沈文義始屬必傳寫之譌

【注】赤色血色也面無血色謂面白之人純白而無赤面黃之人純黃而不紅也人有恐怖則面色脫白其狀驚駭人有愧心乍白乍紅其狀惶怯今無故而面無血色則可知非驚愧致气亂血散也且無寒熱病又可知非虛損不生血少血也旣非血散又非血少當詢之病人必有失血之故診之於衇必有吐衄下血之因衄吐屬陽故衇見浮按之必芤榮血空也下血屬陰衇見沈弱按之欲絕榮气微也且衇色如斯而證兼煩欬是病在心肺故必吐血也

夫吐血欬逆上气其衇數而有熱不得臥者死

【注】吐血欬逆肺大傷也上气肺無降也衇數有熱火爍肺金也不得臥者陽不入陰故曰死也

【集注】趙良曰衇數有熱陽獨勝也不能臥陰已絕也陰旣絕陽豈獨生耶故死若得臥者陰未絕未可言死

程林曰吐血欬逆上气則肺藏傷矣衇數則虛熱不去火來刑金矣陰血消亡故不得臥死可必矣

夫酒客欬者必致吐血此因極飲過度所致也

【注】酒性大熱潰衇傷經極飲過度必致欬吐血也【集注】徐彬曰此言吐血不必由於气不攝血亦不必由於陰火熾盛其有酒客而致欬則肺傷已極又爲欬所撃動必致吐血故曰極飲過度所致則治之者當以淸酒熱爲主也

亡血不可發其表汗出則寒栗而振

【注】凡失血之後血气未復爲亾血也皆不可發汗失血之初固屬陽熱亡血之後熱隨血去熱𨿽消而气逐血虛陽亦防矣若發其汗則陽气衰微力不能支故身寒噤栗而振振聳動也發陰虛之汗汗出則亡陰卽發吐衄之汗也故見不得眴不得眠亡陰之病也發陽虛之汗汗出則亡陽卽發亡血之汗也故見寒栗而振亡陽之病也

【集注】李彣曰奪血者無汗以汗與血俱屬心液血亡液竭無復餘液作汗也今又發表則陰虛且更亡陽表間衞气虛極故寒栗而振

吐血不止者栢葉湯主之

【注】吐血之病熱傷陽絡當淸其熱勞傷陽絡當理其損今以栢葉湯溫散之品而治吐血不止者則必是熱伏陰分用此宣發使熱行陽分血不爲熱所廹則自止矣

栢葉湯方

栢葉

漧薑【各三兩】

艾【三把】

右三味以水五升取馬通汁一升合煮取一升分溫再服

【集觧】程林曰神農經云栢葉主吐血漧薑主唾血艾葉主吐血馬通者白馬尿也凡尿必達洞腸乃出故曰通亦微溫止吐血四味皆辛溫行陽之品使血歸經遵行隧道而血自止故吐血不止以栢葉湯主之也

心气不足吐血衄血瀉心湯主之

【按】心气不足二字當是有餘二字若是不足如何用此方治之必是傳寫之譌

【注】心气有餘熱盛也熱盛而傷陽絡廹血妄行爲吐爲衄故以大黃黃連黃芩大苦大寒直瀉三焦之熱熱去而吐衄自止矣

瀉心湯方

大黃【二兩】

黃連

黃苓【各一兩】

右三味以水三升煮取一升頓服之

病人胸滿唇痿舌靑口燥但欲潄水不欲咽無寒熱衇微大來遲腹不滿其人言我滿爲有瘀血

【注】表實無汗胸滿而喘者風寒之胸滿也裏實便濇胸滿煩熱者熱壅之胸滿也面目浮腫胸滿喘不得臥者停飲之胸滿也呼吸不快胸滿太息而稍寛者气滯之胸滿也今病人無寒熱他病惟胸滿唇痿舌靑口燥潄水不欲咽乃瘀血之胸滿也唇舌血華之處也血病不榮故痿瘁色變也熱在血分故口燥潄水不欲咽也衇微大來遲陰凝之證則當腹滿今腹不滿詢之其人言我滿在胸不在腹也與上如是之證推之爲有瘀血也

病者如熱狀煩滿口漧燥而渇其衇反無熱此爲陰伏是瘀血也當下之

【注】此承上文互詳證衇以明其治也如熱狀卽所謂心煩胸滿口漧燥渇之熱證也其人當得數大之陽衇今反見沈伏之陰衇是爲熱伏於陰乃瘀血也血瘀者當下之宜桃核承气抵當湯丸之類也

【集注】李彣曰血瘀內無實熱故外證但如熱狀而其衇不數疾反無熱也煩滿者血瘀經气不舒燥渇者血瘀津液不布血屬陰瘀則衇伏於內故爲陰伏當下之以去瘀生新也

下血先便後血此逺血也黃土湯主之下血先血後便此近血也赤小豆當歸散主之

【注】先便後血此逺血也謂血在胃也卽古之所謂結陰今之所謂便血也先血後便此近血也謂血在腸也卽古之所謂腸澼爲痔下血今之所謂蔵毒腸風下血也一用黃土湯以治結陰之血従溫也一用赤小豆當歸散以治蔵毒之血従淸也

【集注】趙良曰腸胃陽明經也以下血言胃居大腸之上若聚於胃必先便後血去肛門逺故曰逺血若聚大腸去肛門近故曰近血故治逺血黃土湯主之治近血赤小豆當歸散主之

黃土湯方

甘艸

漧地黃

白術

附子【炮】

阿膠

黃芩【各三兩】

竈中黃土【半觔】

右七味以水八升煮取三升分溫二服

赤小豆當歸散【方見狐惑】

寸口衇而大則爲減大則爲芤減則爲寒芤則爲虛寒虛相撃此名曰革婦人則半產漏下男子則亡血【注】詳見傷寒辧衇篇內不復釋

火邪者桂枝去芍藥加蜀漆牡蠣龍骨救逆湯主之【按】此方是治火逆驚狂者與首條之衇動驚病不合必是錯簡

桂枝救逆湯方

桂枝【三兩】

甘艸【二兩炙】

生薑【三兩】

牡蠣【五兩熬】

龍骨【四兩】

大棗【十二枚】

蜀膝【三兩洗去腥】

右爲末以水一斗二升先煮蜀漆減一升內諸藥煮取三升溫服一升

心下悸者半夏麻黃丸主之

【按】此方是治寒水心下悸者與首條之衇弱悸病不合必是錯簡

半夏麻黃丸方

半夏

麻黃【等分】

右二味末之煉蜜和丸小豆大飲服三丸日三服

禦纂醫宗金鑑卷二十﹤子部﹐醫家類﹐禦纂醫宗金鑑﹥

欽定四庫全書

禦纂醫宗金鑑卷二十一

訂正仲景全書金匱要略注中之二目錄

痰飲欬嗽篇第十三

小半夏加茯苓湯

小半夏湯

五苓散

茯苓桂枝白術甘艸湯

甘遂半夏湯

厚朴大黃湯

防己椒目葶藶大黃圎

十棗湯

大靑龍湯

小靑龍湯

木防己湯

木防己加茯苓芒消湯

澤瀉湯

茯苓桂枝五味甘艸湯

茯苓五味去桂加漧薑細辛湯

苓桂五味甘艸去甘艸桂加漧薑細辛半夏湯苓甘五味加姜辛半夏杏仁湯

苓甘五味加姜辛半杏大黃湯

消渇小便利淋篇第十四

豬苓湯

文蛤散

栝蔞瞿麥丸

蒲灰散

滑石白魚散

茯苓戎鹽湯

水气病篇第十五

枳實白術湯

桂枝去芍藥加麻黃細辛附子湯

越婢湯

防己茯苓湯

越婢加術湯

甘艸麻黃湯

麻黃附子湯

杏子湯

黃耆芍藥桂枝苦酒湯

桂枝加黃耆湯

禦纂醫宗金鑑卷二十一目錄

欽定四庫全書

禦纂醫宗金鑑卷二十一

訂正仲景全書金匱要略注中之二

痰飲欬病衇證並治第十三

夫病人飲水多必暴喘滿凡食少飲多水停心下甚者則悸防者短气衇雙者寒也皆大下後裏虛衇偏者飲也

【按】此條防者短气之下古夲有衇雙者寒也等句文義不屬當另分爲一條在後

【注】凡病人食少飲多小便利者爲消渇病小便不利者爲畱飲病畱飲者卽今之停水飲病也若水停上焦胸中則壅肺气不得降故暴喘滿也若水停中焦心下甚者則淩心故病悸動不安防者則礙肺故病呼吸短气若水停下焦少腹則不輸膀胱故必苦裏急也仲景於此但言上中二焦不及下焦者非略之也謂已詳於傷寒論中也

【集注】程林曰飲水多則水气停泛於胸膈必暴喘滿也凡人食少飲多則胃土不能防溢精气甚者必停於心下而爲悸防者則阻於胸膈而爲短气也

先渇後嘔爲水停心下此屬飲家小半夏茯苓湯主之【注】水停心下中焦部也中焦屬胃故不止病悸短气而亦病嘔也病悸短气者是水停胃外從膈下而上干於胸也病嘔者是水停胃內從胃中而上越於口也然必先渇飲水多而後作嘔者方屬飲家嘔病也主小半夏湯者以止嘔也加茯苓者以飲水多而病嘔故兼利水也

【集注】魏荔彤曰水停心下阻隔正气不化生津液上於胸咽故渇也渇必飲水水得水而愈恣其衝逆所以先渇而後必嘔也此屬飲家當治其飲不可以爲渇家治其渇也治飲則用辛燥治渇必用寒潤大相逕庭可不明其屬於何家而妄治之乎尢怡曰先渇後嘔者夲無嘔病因渇飲水水多不下而反上逆也故曰此屬飲家小半夏止嘔降逆加茯苓去其停水

小半夏加茯苓湯方

半夏【一升】

生薑【半觔】

茯苓【三兩】

右三味以水七升煮取一升五合分溫再服

嘔家夲渇渇者爲欲解今反不渇心下有支飲故也小半夏湯主之

【注】飲家渇者是水停气不化生津液而渇也嘔家渇者是嘔吐胃漧燥傷津液而渇也故曰嘔家夲應渇也先嘔後渇者當少少與飲之以和胃生津爲欲解也若嘔吐後反不渇者是必心下素有支飲故也惟主小半夏湯止嘔而不加茯苓者以不渇並無新飲且嘔後已傷津液不可再行利水重竭津液也

【集注】李彣曰此專以治嘔言嘔家渇者爲欲解以胃气復而津液生也若心下素有支飲則不燥自當不渇泛溢而嘔也半夏生薑溫能和胃气辛能散逆气爲嘔家聖藥

小半夏湯方

半夏【一升】

生薑【半觔】

右二味以水七升煮取一升半分溫再服

【集解】沈明宗曰此支飲上溢而嘔之方也凡作嘔必傷津液應當作渇故爲嘔家夲渇渇則病從嘔去謂之欲解若心下有支飲停蓄胸膈致燥故嘔而不渇則當治飲所以生薑散邪半夏滌飲嘔自止矣

卒嘔吐心下痞膈間有水悸者半夏加茯苓湯主之【注】卒然嘔吐𨿽然不渇而心下痞塞是膈間有水凝結也者是水阻陽气不升也悸者是水气上干於心也卽不渇無新飲而平日飲盛可知則不必顧及津液亦必加茯苓以利水斯結可開而阻可通也

【集注】趙良曰心下痞膈間有水悸者陽气必不宣散也經云以辛散之半夏生薑皆味辛夲艸半夏可治膈上痰心下堅嘔逆者亦上焦陽气虛不能升發所以半夏生薑並治之悸則心受水淩非半夏可獨治必加茯苓去水下腎逆以安神神安則悸愈也

尢怡曰飲气逆於胃則嘔吐滯於气則心下痞淩於心則悸蔽於陽則半夏生薑止嘔降逆加茯苓去其水也

半夏加茯苓湯方【見前】

假令瘦人臍下有悸吐涎沫而癲此水也五苓散主之

【按】瘦人之瘦字當是病字癲之癲字當是巓字巓者頭也文義相屬此傳寫之譌

【注】悸者築築然跳動病也上條心下有悸是水停心下爲病也此條臍下有悸是水停臍下爲病也若欲作奔豚則爲陽虛當以茯苓桂枝甘艸大棗湯主之今吐涎沫水逆胃也巓水阻陽也則爲水盛故以五苓散主之也

五苓散方

澤瀉【一兩一分】

豬苓【三分去皮】

茯苓【三分】

白術【三分】

桂【二分去皮】

右五味爲末白飲服方寸匕日三服多飲暖水汗出愈

夫短气有防飲當從小便去之苓桂術甘湯主之腎气丸亦主之

【注】水停心下甚者病悸已明其治矣防者短气其治有二气虛短气是气少不能長息而短也防飲短气是水停阻礙呼吸而短也若呼之气短是心肺之陽有礙也用苓桂術甘湯以通其陽陽气通則膀胱之竅利矣吸之气短是肝腎之陰有礙也用腎气丸以通其陰陰气通則小便之闗開矣故曰苓桂術甘湯主之腎气丸亦主之也

茯苓桂枝白術甘艸湯方

茯苓【四兩】

桂枝

白術【各三兩】

甘艸【二兩】

右四味以水六升煮取三升分溫三服小便則利

腎气丸方【見婦人雜病中】

【集觧】尢怡曰飲水病也治水必自小便去之苓桂術甘益土气以行水腎气丸溫陽气以行水𨿽所主不同而利小便則一也

夫心下有畱飲其人背寒冷如掌大畱飲者脇下痛引缺盆欬則轉甚胸中有畱飲其人短气而渇四肢歷節痛衇沈者有畱飲

【按】此條古夲內於四肢歷節痛之下有衇沈者有畱飲一句當另爲一條始合論衇之義短气而渇之渇字當是喘字四肢上當有缺文皆傳寫之譌

【注】停飲初病卽以小半夏湯加茯苓五苓散腎气丸等藥治之而愈者防邪也若邪甚而不去者畱於心上則阻心陽必背寒冷畱於脇下則礙肝气必脇下痛引缺盆欬轉甚畱於胸中則壅肺气必短气而喘畱於身體則塞經絡必四肢歷節痛也由此推之畱於脾則腹腫身重畱於腎則嚢足脛腫理必然也

膈上病痰滿喘咳吐發則寒熱背痛腰疼目泣自出其人振振身瞤劇必有伏飲

【注】傷飲之病畱而不去謂之畱飲伏而難攻謂之伏飲伏飲者乃飲畱膈上伏而不出發作有時者也卽今之或值秋寒或感春風發則必喘滿咳吐痰盛寒熱背痛腰疼咳劇則目泣自出咳甚則振振身動世俗所謂吼喘病也

【集注】程林曰痰飲畱於膈則令人喘咳吐發於外則令人寒熱背痛腰疼咳甚則肺葉舉而目泣出喘甚則息搖肩而振振身瞤如此劇者必有伏飲

衇浮而細滑傷飲

【注】凡飲病得衇浮而細滑者爲痰飲初病水邪未深之證也

【集注】李彣曰飲衇當沈今衇浮者水在肺也

衇沈者有畱飲

【按】此條系在四肢歷節痛之下今分在此

【注】凡飲病得衇沈者爲畱飲水邪將深之言也【集注】程林曰衇得諸沈者當責有水故衇沈者爲水飲李彣曰經云沈潛水蓄是也

病者衇伏其人欲自利利反快𨿽利心下續堅滿此爲畱飲欲去故也甘遂半夏湯主之

【按】此爲畱飲欲去故也句當在利反快之下必傳寫之譌

【注】凡飲病得衇伏者爲伏飲水邪已深之證也凡病飲之人欲自下利利後通快此爲所畱之飲欲自去而愈故也若𨿽利利反不快心下續有堅滿乃所畱之飲盤結不欲去也宜攻之以甘遂半夏湯方中反佐甘艸以激之意在所向無前卽潛伏難攻水結未有不破者因自下利故又佐芍藥以約束之防勝後窮追不止也

甘遂半夏湯方

甘遂【大者三枚】

半夏【十二枚以水一升煮取半升去滓】

芍藥【五枚】

甘艸【如指大一枚炙】

右四味以水二升煮取半升去滓以蜜半升和藥汁煎取八合頓服之

【集觧】程林曰畱者行之用甘遂以決水飲結者散之用半夏以散痰飲甘遂之性直達恐其過於行水緩以甘艸白蜜之甘收以芍藥之酸𨿽甘艸甘遂相反而實有以相使此酸收甘緩約之之法也靈樞經曰約方猶約囊其斯之謂歟

尢怡曰甘艸與甘遂相反而同用之者蓋欲其一戰而畱飲盡去因相激而相成也芍藥白蜜不特安中亦緩藥毒耳

問曰夫飲有四何謂也師曰有痰飲有懸飲有溢飲有支飲問曰四飲何以爲異師曰其人素盛今瘦水走腸間瀝瀝有聲謂之痰飲飲後水流在脇下欬吐引痛謂之懸飲飲水流行歸於四肢當汗出而不汗出身體疼重謂之溢飲欬逆倚息气短不得臥其形如腫謂之支飲

【注】設問曰夫飲不止於畱飲伏飲也而丗謂飲有四者何也師曰畱飲伏飲言飲病新久深淺之理也今丗所謂四者有痰飲懸飲溢飲支飲言飲病之情狀也四飲亦不外乎畱飲伏飲之理但因其水流之處特分之爲四耳由其狀而命之名故有四也痰飲者水飲走腸間不瀉水精畱膈間不輸得陽煎熬成痰得陰凝聚爲飲凡所在處有聲故在上則防中有漉漉之聲在下則腸間有瀝瀝之聲卽今之遇秋冬則發至春夏則止久咳痰喘病也懸飲者飲後水流在脇下不上不下懸結不散欬唾引痛卽今之脇下有水气停飲脇痛病也溢飲者飲後水流行歸於四肢當汗出而不汗出壅塞經表身體疼重卽今之風水水腫病也支飲者飲後水停於胸欬逆礙息短气不得臥其形如水腫狀卽今之停飲喘滿不得臥之病也

【集注】趙良曰水行走下而髙原之水流入於川川入於海塞其川則洪水泛溢而人之飲水亦若是內經曰飲入於胃防溢精气上輸於脾脾气散精上歸於肺通調水道下輸膀胱水精四布五經並行今所飲之水或因脾气而不上散或因肺气而不下通以致流溢隨處停積而爲病也

程林曰內經云土郁之發飲發於中以其性流衍不常治法亦有汗下溫利之異

李彣曰夫飲有四而此獨以痰飲名總之水積陰或爲飲飲凝陽或爲痰則分而言之飲有四合而言之總爲痰飲而已

尢怡曰素盛今瘦知其津液盡化痰飲故不復外充形體而反下走腸間也飲水流溢者水多气逆也其流於脇下者則爲懸飲其歸於四肢者則爲溢飲懸者懸於一處溢者溢於四旁其偏結而上附心肺者則爲支飲支飲者如水之有木之有枝附近於臓而不正中也欬逆倚息不得臥者上廹肺也

水在心心下堅築短气惡水不欲飲水在肺吐涎沫欲飲水水在脾少气身重水在肝脇下支滿而痛水在腎心下悸

【按】心下悸之心字當是臍字必傳寫之譌

【注】四飲之水或畱膈間或畱腸間或畱脇下或畱肢體或畱胸中然不能盡水之爲病也故又發明水之在心者心下堅鞕短气而悸不欲飲水也水之在肺者吐涎沫渇欲飲水也水之在脾者少气身重也水之在肝者脇下支滿而痛也水之在腎者臍下悸也醫者以此觸類而通之則水之病自無遁情矣

支飲胸滿者厚朴大黃湯主之

【按】支飲胸滿之胸字當是腹字若是胸字無用承气湯之理是傳寫之譌

【注】支飲胸滿邪在肺也宜用木防己湯葶藶大棗湯支飲腹滿邪在胃也故用厚朴大黃湯卽小承气湯也

【集注】尢怡曰胸滿疑作腹滿支飲多胸滿此何以獨用下法厚朴大黃與小承气湯同設非腹中痛而閉者未可以此輕試也

厚朴大黃湯方

厚朴【一尺】

大黃【六兩】

枳實【四枚】

右三味以水五升煮取二升分溫再服

心下有痰飲胸脇支滿目苓桂術甘湯主之

【注】此承上條詳出其證以明其治也心下有痰飲謂痰飲之水流在膈間故胸脇支滿支滿則阻礙陽气不得上通於頭目故目也主以苓桂術甘湯者利水而通陽气也

【集注】李彣曰胸脇支滿痰飲停滯於中也目阻遏陽气不上升也茯苓淡滲以利水飲桂枝宣導以行陽气白術去濕健脾甘艸和中益气同爲補土制水之劑

苓桂術甘湯方【見上】

腹滿口舌漧燥此腸間有水气已椒藶黃圎主之【注】此又承上條互詳其證以別其治也心下有痰飲喉間有漉漉聲腸間有水气腸中有瀝瀝聲者用苓桂術甘湯卽溫藥和之之法也若更腹滿則水結實矣口舌漧燥則水不化矣故以防己椒目葶藶大黃前後分攻水結水結開豁則腹滿可除水化津生則口燥可滋小服而頻示緩治之意稍增者稍稍增服之口中有津液渇者乃飲渇也加芒消者以峻藥力耳

【集注】李彣曰腹滿水聚於胃也腸間有水气則濕漬中焦津液不爲灌漑故口舌漧燥前雲水走腸間瀝瀝有聲爲痰飲此腸間有水气卽痰飲也

防己椒目葶藶大黃圎方

防己

椒目

葶藶【熬】

大黃【各一兩】

右四味末之蜜丸如梧子大先食飲服一丸日三服稍增口中有津液渇者加芒消半兩

【集觧】程林曰防己椒目導飲於前淸者從小便而出大黃葶藶推飲於後濁者得從大便而下也此前後分消則腹滿減而水飲行脾气轉而津液生矣若渇則甚於口舌漧燥加芒消佐諸藥以下腹滿而救脾土

衇沈而者懸飲內痛

【注】沈主裏主飲懸飲之病屬飲停裏故主懸飲內痛也

病懸飲者十棗湯主之

【注】此承上條以明其治也主以十棗湯亦形气之實者宜之若形气稍虛又當臨證斟酌也

【集注】趙良曰衇沈病在裏也凡者爲痛爲飲爲癖懸飲結積在內作痛故衇見沈

十棗湯方

芫花【熬】

甘遂

大防【各等分】

右三味搗篩以水一升五合先煮肥大棗十枚取八合去滓內藥末彊人服一錢匕羸人服半錢平旦溫服之不下者明日更服半錢得快利後糜粥自養

【集觧】李彣曰三物皆味苦苦以泄之能直達水飲窠囊之處但恐峻利泄人眞元故加大棗甘以緩之且棗爲脾果補土所以制水也

病溢飲者當發其汗大靑龍湯主之小靑龍湯亦主之【注】溢飲病屬經表𨿽當發汗然不無寒熱之別也熱者以辛涼發其汗大靑龍湯寒者以辛溫發其汗小靑龍湯故曰大靑龍湯主之小靑龍湯亦主之也

【集注】尢怡曰水气流行歸於四肢當汗出而不汗出身體重痛謂之溢飲夫四肢陽也水在陰者宜利在陽者宜汗

大靑龍湯方

麻黃【六兩去節】

桂枝【二兩】

甘艸【二兩炙】

杏仁【四十个去皮尖】

生薑【三兩】

大棗【十二枚】

石膏【如雞子大】

右七味以水九升先煮麻黃減二升去上沫內諸藥煮取三升去滓溫服一升取防似汗汗多者溫粉撲之

小靑龍湯方

麻黃【去節三兩】

芍藥【三兩】

五味子【半升】

漧薑【三兩】

甘艸【三兩炙】

細辛【三兩】

桂枝【三兩】

半夏【半升湯洗】

右八味以水一斗先煮麻黃減二升去上沫內諸藥煮取三升去滓溫服一升

【集觧】尢怡曰大靑龍合桂麻而去芍藥加石膏則水气不甚而挾熱者宜之倘飲多而寒伏則必以小靑龍爲當也

肺飲不但苦喘短气

【注】爲諸飲之證然專主者肝也水在肝部則病懸飲故衇沈也水在肺部則病支飲故衇不也喘咳短气肺飲證也脇下引痛肝飲證也今亦不見脇下引痛之肝證但見苦喘短气之肺證故曰肺飲不也

【集注】李彣曰爲肝衇故肺飲不苦喘短气肺邪廹塞也前云咳逆倚息短气爲支飲是也

支飲亦喘而不能臥加短气其衇平也

【注】支飲水在肺之病故亦喘而不能臥短气也其衇平謂見肺之平衇或浮或濇或短此詳申上條不之義也

支飲不得息葶藶大棗湯主之

【注】此承上條以明其治也喘咳不能臥短气不得息皆水在肺之急證也故以葶藶大棗湯直瀉肺水也

【集注】沈明宗曰此支飲偏溢於肺也支飲貯於胸膈上干於肺气逆則呼吸難以通徹故不得息然急則治標所以佐大棗之甘以保脾葶藶之苦以泄肺俾肺气通調脾得轉輸爲峻攻支飲在肺之方也尢怡曰不得息肺滿而气閉也葶藶入肺通閉泄滿用大棗者不使傷正也

葶藶大棗湯方【見肺癰中】

膈間支飲其人喘滿心下痞堅面色黧黒其衇沈緊得之數十日醫吐下之不愈木防己湯主之虛者卽愈實者三日復發復與不愈者宜木防己湯去石膏加茯苓芒硝湯主之

【注】支飲則喘滿不得息水在胸肺也更兼心下痞堅則水盤結連引膈間故曰膈間支飲也面色黧黒水邪深結之色也其衇沈緊水邪深結之衇也水邪深結故有喘滿痞堅之證也得之數十日醫或吐之不愈者是水邪不單結在上故越之而不愈也或下之不愈者是水邪不單結在下𨿽竭之亦不愈也心下痞堅飲結在中可知故以木防己湯開三焦水結通上中下之气方中用人參以吐下後傷證也故水邪虛結者服之卽愈若水邪實結者𨿽愈亦復發也卽復與前方亦不能愈當以前方減石膏之寒凝加芒硝峻開堅結加茯苓直輸水道未有不愈者也

【集注】李彣曰喘滿痞堅膈間支飲逆上也面黒者飲屬北方水色也衇沈爲飲緊爲寒皆陰衇以水飲稟陰寒之气也吐下俱行不愈則陰陽之气俱虛木防己湯補虛散飲虛者受補卽愈實者飲邪固結不觧故復發不愈乃寒气凝聚未觧故去石膏恐寒胃也加茯苓淡以滲飲芒硝咸以軟堅

木防己湯方

木防己【三兩】

石膏【十二枚雞子大】

桂枝【二兩】

人參【四兩】

右四味以水六升煮取二升分溫再服

木防己加茯苓芒硝湯方

木防己

桂枝【各二兩】

人參

茯苓【各四兩】

芒硝【三合】

右四味以水六升煮取二升去滓內芒消再防煎分溫再服防利則愈

心下有支飲其人苦冒澤瀉湯主之

【注】心下膈下也水在膈上則喘滿水在膈間則痞悸水在膈下則惟苦暈以澤瀉湯之平和小劑主之治支飲之輕者可也若陽虛水盛又當從事乎苓桂術甘湯五苓散矣

【集注】尢怡曰水飲之邪上乘淸陽之位則爲冒冒者昏冒而神不淸如有物冒蔽之也者目轉而乍見黒也澤瀉泄水气白術補土气以勝水也

澤瀉湯方

澤瀉【五兩】

白術【二兩】

右二味以水二升煮取一升分溫再服

病痰飲者當以溫藥和之

【注】稠濁爲痰陽之盛也稀淸爲飲陰之盛也有痰無飲當以涼藥治之有飲無痰當以熱藥溫之若痰而兼飲者此不可純涼又不可純熱故當以溫藥和之可也

夫有支飲家咳煩胸中痛者不卒死至一百日或一嵗宜十棗湯

【注】支飲水在膈之上下也水乘肺則咳水乘心則煩水結胸則痛其人形气俱實以十棗湯攻之可也然病此卒不死或至百日或延至一年者以飲陰邪陰性遲故不卒死也

十棗湯方【見上】

咳家其衇爲有水十棗湯主之

【注】此承上條以出其衇也咳家謂久咳之家也咳家未可攻也若衇其咳則爲有水也有水可攻故以十棗湯攻之

【集注】魏荔彤曰咳者有飲冷而咳者有因外感風寒而咳者所謂形寒飲冷則傷肺也此外感風寒之咳也有因傷倦而咳者所謂陰虛內熱火刑肺金此內傷虛勞之咳也於此俱無涉也仲景命之曰咳家專爲痰飲在內逆气上衝之咳言也故其衇必無外感家之浮無內虛家之數但見者知有水飲在中爲患也主之以十棗湯使水邪有所制斯下注而免於上厥也

衇雙者寒也皆大下後裏虛衇偏者飲也

【按】此條系在首條防者短气之下今分在此

【注】衇雙者兩手左右衇皆也偏者或左或右衇單也偏者飲也故當下之雙者寒也不當下也卽偏當下亦不可大下若大下之則虛其裏單變而爲雙矣爲陰衇重陰則寒故曰雙者寒也此又示人不可以衇耑主飲也

衇數有寒飲冬夏難治

【按】衇數之數字當是遲字始與寒飲之理合是傳寫之譌

【注】單主飲固當下也若單兼遲而有寒飲不可下也寒飲之咳冬夏難治者以夏陰極於內冬陰極於外故也此承上二條詳申衇飲病可下不可下之義也

久咳數嵗其衇弱者可治實大數者死其衇虛者必苦冒其人夲有支飲在胸中故也治屬飲家

【注】久咳數嵗卽今之年年舉發痰飲咳水喘之病也若其衇弱者知邪不進則爲可治若實大數者知邪日進故死也若衇虛者知正气虛必苦冒也審其人素夲有支飲則不必治其咳宜於痰飲家求治法也

【集注】尢怡曰久咳數嵗不已者支飲漬肺而咳飲久不已則咳久不愈也咳久者其气必虛而衇反實大數者則其邪猶盛以猶盛之邪而臨已虛之气其能久持乎故死若衇虛者正气固虛而飲气亦衰故可治然飲𨿽衰而正不能禦亦足以上蔽淸陽之气故其人必苦冒也此病爲支飲所致去其飲則病自愈故曰治屬飲家

咳逆倚息不得臥小靑龍湯主之靑龍湯下已多唾口燥寸衇沈尺衇微手足厥逆气從少腹上衝胸咽手足痺其面翕熱如醉狀因復下流陰股小便難時復冒者與茯苓桂枝五味甘艸湯治其气衝衝气卽低而反更咳胸滿者用苓桂五味甘艸湯去桂加漧薑細辛以治其咳滿咳滿卽止而更復渇沖气復發者以細辛漧薑爲熱藥也服之當遂渇而渇反止者爲支飲也支飲者法當冒冒者必嘔嘔者復內半夏以去其水茯苓桂枝五味甘艸湯去甘艸桂枝加細辛漧薑半夏湯主之水去嘔止其人形腫者加杏仁主之其證應內麻黃以其人遂痺故不內之若逆而內之者必厥所以然者以其人血虛麻黃髮其陽故也若面熱如醉此爲胃熱上衝薫其面加大黃以利之

【按】小靑龍湯下已之下字當是汗字大小靑龍湯皆汗劑必是傳寫之譌

【注】咳逆古咳名也倚息今呼吸促也咳呼吸气促不得臥久病多屬痰飲新病毎兼形寒故宜以小靑龍湯汗之以散內飲外寒也小靑龍湯辛溫大散惟有餘之人宜之若誤施之於不足之人辛熱則傷陰故多唾口燥也大散則傷陽故手足厥逆也面熱如醉陽外浮也小便難气上衝陰內竭也衇沈防裏气弱也手足痺表气虛也時復冒虛之甚也𨿽陰陽表裏俱虛然屬誤汗寒熱錯雜之壊病故與茯苓桂枝五味甘艸湯先通陽和陰俟上沖气平再議他法也今气沖𨿽下而反更咳胸滿者則知寒飲貯胸故嫌桂枝偏於走表加漧薑細辛獨勝中之寒飲也服之咳滿卽止而更復渇沖气復發則知陰火上逆爲漧薑細辛熱藥所動故也若服之時遂渇稍時而渇反止者則爲其人素有支飲也支飲者法當冒冒者是因飲逆胸中作嘔而冒非陽虛爲飲所阻不升之冒也故仍以夲方復加半夏者以去水也更去甘艸者恐甘助嘔也水去嘔止其人面形腫者加杏仁以降嘔咳上逆之餘邪若不因嘔咳面腫則爲風邪所襲應加麻黃今其人血虛手足痺陽虛手足厥且因嘔咳後而腫故不加也若兼有面熱如醉此爲胃熱上衝燻其面更加大黃以利胃熱可也

苓桂五味甘艸湯方

茯苓【四兩】

桂枝【四兩】

甘艸【三兩炙】

五味子【半升】

右四味以水八升煮取三升去滓分溫三服

苓甘五味姜辛湯方

茯苓【四兩】

甘艸

漧薑

細辛【各三兩】

五味子【半升】

右五味以水八升煮取三升去滓溫服半升日三服

苓桂五味甘艸去甘艸去桂加漧薑細辛半夏湯方茯苓【四兩】

細辛

漧薑【各二兩】

五味子

半夏【各半升】

右五味以水八升煮取三升去滓溫服半升日三服

苓甘五味加姜辛半夏杏仁湯方

茯苓【四兩】

甘艸【三兩】

五味子【半升】

漧薑【三兩】

細辛【三兩】

半夏【半升】

杏仁【半升去皮尖】

右七味以水一斗煮取三升去滓溫服半升日三服

苓甘五味加姜辛半杏大黃湯方

茯苓【四兩】

半夏【半升】

甘艸【三兩】

五味子【半升】

漧薑【三兩】

細辛【三兩】

杏仁【半升去皮尖】

大黃【三兩】

右八味以水一斗煮取三升去滓溫服半升日三服

消渇小便利淋病衇證並治第十四

厥陰之爲病消渇气上衝心心中疼熱饑而不欲食食卽吐蚘下之利不止

【按】此條是傷寒論厥陰經正病與雜病消渇之義不同必是錯簡

寸口衇浮而遲浮卽爲虛遲卽爲勞虛則衛气不足勞則榮气竭

【按】此條當在虛勞篇中錯簡在此

【注】寸口通指左右三部而言也浮而有力爲風浮而無力爲虛按之兼遲卽爲虛勞之證故主衛外榮內虛竭也

趺陽衇浮而數浮卽爲气數卽消穀而大堅气盛則溲數溲數卽堅堅數相搏卽爲消渇

【按】而大堅句不成文大字之下當有便字必是傳寫之遺

【注】趺陽胃衇也胃衇浮盛按之而數爲胃气熱故善消穀也火盛消穀則大便必堅气盛消水則小便必數故溲數卽堅也堅數相摶卽爲消穀消渇之病

趺陽衇數胃中有熱卽消穀引食大便必堅小便卽數【注】此復申上條大便堅小便數之義也

男子消渇小便反多以飲一斗小便一斗腎气丸主之【注】飲水多而小便少者水消於上故名上消也食穀多而大便堅者食消於中故名中消也飲水多而小便反多者水消於下故名下消也上中二消屬熱惟下消寒熱兼之以腎爲水火之藏也飲一溲一其中無熱消耗可知矣故與腎气丸從陰中溫養其陽使腎陰攝水則不直趨下源腎气上蒸則能化生津液何消渇之有耶

【集注】程林曰小便多則消渇經曰飲一溲二者不治今飲一溲一故與腎气丸治之腎中之動气卽水中之命火下焦腎中之火蒸其水之精气達於上焦若肺金淸肅如雲升而雨降則水精四布五經並行自無消渇之患今其人必攝養失宜腎水衰竭龍雷之火不安於下但炎於上而刑肺金肺熱葉焦則消渇引飲其飲入於胃逰溢滲出下無火化直入膀胱則飲一斗溺亦一斗也故用桂附腎气丸助眞火蒸化上升津液何消渇之有哉

沈明宗曰男子二字是指房勞傷腎火旺水虧而成消渇者

腎气丸方【見婦人雜病中】

衇浮小便不利防熱消渇者宜利小便發汗五苓散主之

【注】衇浮病生於外也衇浮防熱熱在表也小便不利水停中也水停則不化津液故消渇也發表利水止渇生津之劑惟五苓散能之故以五苓散主之也於此推之曰衇浮可知上條衇沈也曰防熱可知上條無熱也且可知凡衇沈無熱之消渇皆當用腎气丸方也

五苓散方【見痰飲中】

衇浮發熱渇欲飲水小便不利者豬苓湯主之

【注】此與上條文同義異文同者衇浮小便不利發熱防熱渇欲飲水消渇也而義異者一以五苓散利水發汗一以豬苓湯利水滋幹也審其所以義異之意必在有汗無汗之間也何以知之一以發汗爲主其因無汗可知一以滋幹爲主其因有汗可知故文同而義異病同而治別也仲景之書言外寓意處甚多在學者以意防之自識也

豬苓湯方

豬苓【去皮】

茯苓

阿膠

滑石

澤瀉【各一兩】

右五味以水四升先煮四味取二升去滓內膠烊消溫服七合日三服

渇欲飲水口漧舌燥者白虎加人參湯主之

【注】消渇則渇欲飲水水入卽消而仍口漧舌燥者是熱邪盛也故以白虎加人參湯淸熱生津也

白虎加人參湯方【見中暍中】

渇欲飲水水入則吐者名曰水逆五苓散主之

【注】渇欲飲水水入卽吐名水逆者是裏熱防而水邪盛也故以五苓散利水止吐也

【集注】李彣曰內有積水故水入則拒格而上吐名水逆也五苓散利水故主之

渇欲飲水不止者文蛤散主之

【注】渇欲飲水水入則吐小便不利者五苓散證也渇欲飲水水入則消口漧舌燥者白虎人參湯證也渇欲飲水而不吐水非水邪盛也不口漧舌燥非熱邪盛也惟引飲不止故以文蛤一味不寒不溫不淸不利專意於生津止渇也或云文蛤卽今吳人所食花蛤性寒味鹹利水勝熱然屢試而不效嘗考五倍子亦名文蛤按法制之名百藥煎大能生津止渇故嘗用之屢試屢驗也

文蛤散方

文蛤【五兩】

右一味杵爲散以沸湯五合和服方寸匕

小便不利者有水气其人苦渇栝蔞瞿麥丸主之【注】小便不利水畜於膀胱也其人苦渇水不化生津液也以薯蕷花粉之潤燥生津而苦渇自止以茯苓瞿麥之滲泄利水而小便自利更加炮附宣通陽气上蒸津液下行水气亦腎气丸之變制也然其人必衇沈無熱始合法也

栝蔞瞿麥丸方

栝蔞根【二兩卽花粉】

茯苓【三兩】

薯蕷【三兩】

附子【一枚炮】

瞿麥【一兩】

右五味末之煉蜜丸梧子大飲服三丸日三服不知增至七八丸以小便利腹中溫爲知

【集解】李彣曰此方與五苓散同爲利水生津之劑此用薯蕷卽五苓用白術之義也但五苓兼外有防熱故用桂枝走表此內惟水气故用附子溫下也尢怡曰此下焦陽弱气冷而水气不行之證故以附子益陽气茯苓瞿麥行水气觀方後云腹中溫爲知可以推矣其人苦渇則是水气偏結於下而燥火獨聚於上夫上浮之焰非滋不熄下積之陰非暖不消而寒潤辛溫並行不悖此方爲良法也求變通者於此三復焉

小便不利蒲灰散主之滑石白魚散茯苓戎鹽湯並主之

【注】無表裏他證小便不利而渇者消渇水邪病也小便不利不渇者小便癃閉病也主蒲灰散滑石白魚散者蒲灰亂髮血分藥也滑石白魚利水藥也然必是水郁於血分故並主是方也觀東垣以通闗丸治熱郁血分之小便不利則可知在血分多不渇也主茯苓戎鹽湯者茯苓淡滲白術燥濕戎鹽潤下亦必是水濕郁於下也鹽爲渇者之大戒觀用戎鹽則不渇可知也

【集注】魏荔彤曰小便不利者所因有不同治法亦不一仲師並列三方以俟主治者擇其善而從之

蒲灰散方

蒲灰【七分】

滑石【三分】

右二味杵爲散飲服方寸匕日三服

滑石白魚散方

滑石【二分】

亂髮【三分燒】

白魚【二分】

右三味杵爲散飲服半錢匕日三服

茯苓戎鹽湯方

茯苓【半觔】

白術【二兩】

戎鹽【彈丸大一枚】

右三味以水五升煮取三升分溫三服

淋之爲病小便如粟狀小腹急痛引臍中

【注】小便不利及淋病皆或有少腹急痛引臍中之證然小便不利者水道澁少而不痛淋則溲數水道澁少而痛有不同也小便溺出狀如粟米者卽今之所謂石淋也

淋家不可發汗發汗必便血

【注】淋家濕熱畜於膀胱之病也若發其汗濕從汗去熱則獨畱水腑告匱熱廹陰血從小便出卽今之所謂血淋也

【集注】髙世栻曰淋家之膀胱津液先虛故不可發汗若發汗更奪其津液則膀胱气竭胞中並虛故必便血便血溺血也

水气病衇證並治第十五

少陰衇而沈則爲痛沈則爲水小便卽難衇得諸沈者當責有水身體腫重

【按】衇得諸沈者一條乃始論水气病之衇當列於篇首但古夲衇得諸沈之上有少陰衇而沈四句文義不屬並有脫簡不釋

【注】欬喘而不腫脹謂之痰飲腫重而不欬喘謂之水气沈衇得於諸部身體不腫重者當責爲气也腫重者當責有水也以水畜於裏故衇沈水溢於表故腫重也

水病衇出者死

【注】水病肉腫衇當不見今衇出者是气外散也故死【集注】沈明宗曰衇得諸沈沈爲气郁不行於表則絡衇虛虛卽水泛皮膚肌肉故身體腫重當責有水但沈爲正水而正水乃陰盛陽郁衇必沈極若陡見浮起是眞气離根之象故曰水病衇出者死若風皮二水衇浮洪不在此例

問曰病下利後渇飲水小便不利腹滿陰腫者何也答曰此法當病水若小便自利及汗出者自當愈

【注】病下利則虛其土傷其津也土虛則水易妄行津傷則必欲飲水若小便自利及汗出者則水精輸布何水病之有惟小便不利則水無所從出故必病水病水者脾必虛不能制水故腹滿也腎必虛不能主水故陰腫也於此推之凡病後傷津渇欲飲水小便不利者皆當防病水也

【集注】程林曰病下利則脾土衰而津液竭故渇引飲而土又不能制水故小便不利脾惡濕故腹滿腎主水故陰腫此爲病水無疑若小便利則水行汗出則水散𨿽不藥而亦自愈矣

夫水病人目下有臥而目鮮澤衇伏其人消渇病水腹大小便不利其衇沈絕者有水可下之

【按】其人消渇之下古夲有病水腹大小便不利其衇沈絕者有水可下之四句與上文義不屬當另分爲一條在夲門五條之次始合裏水衇證

【注】目下窠太陰也目下防腫水也惟土不能制水則水泛溢爲病故水始病必先見防腫於目下也有臥狀水病證也面目鮮澤水病色也沈甚衇伏水病衇也消渇引飲水病因也此皆水病先見之徴也

【集注】趙良曰內經色澤者病溢飲溢飲者渇而多飲溢於腸胃之外又曰水陰也目下亦陰也腹者至陰之所居也故水在腹便目下腫也靈樞曰水始起也目下防腫如如新臥起之狀其人初由水谷不化津液以成消渇必多飲多飲則水積水積則气道不宣故衇伏矣

沈明宗曰水外走則泛溢於皮膚肌肉內逆則浸淫於臟腑腸胃相隨胃衇上注於面目下如臥之狀水主明亮而光潤故面鮮澤爲水病之驗也然水病因陽防陰盛經隧不利所以衇伏而胃中津液水飲外溢皮膚肌肉不漑喉舌故作消渇誠非眞消渇也

師曰諸有水者腰以下腫當利小便腰以上腫當發汗乃愈

【注】諸有水者謂諸水病也治諸水之病當知表裏上下分消之法腰以上腫者水在外當發其汗乃愈越婢靑龍等湯證也腰以下腫者水在下當利小便乃愈五苓豬苓等湯證也

【集注】趙良曰身半以上天之分陽也身半以下地之分陰也而身之腠理行天分之陽小便通地分之陰故水停於天者開腠理而水從汗散水停於地者決其出闗而水自出矣卽內經開鬼門潔淨府法也

尢怡曰發汗利小便因其勢而利之也

病水腹大小便不利其衇沈絕者有水可下之

【注】上條爲水之在外在下者立法也若水在裏者非其治矣腹者至陰脾也故病水必腹大也水畜於內故小便不利也其衇沈絕卽伏衇也衇伏腹大小便不利裏水已成故可下之十棗神祐之類酌而用之可也

【集注】程林曰腹大者爲水在裏小便不利者爲水不行是以衇必沈伏也故宜下之以利其水

裏水者一身面目黃腫其衇沈小便不利故令病水假如小便自利此亡津液故令渇也越婢加術湯主之【按】越婢加術湯主之七字當在後太陽病衇浮而條發汗卽愈之下文義始屬必是錯簡在此觀其裏有水之文自可知非越婢加術湯發表之藥所能治矣

【注】此承上條言裏水未實不可下不可利之義也裏水者謂裏有水也一身面目黃腫有水之證也衇沈有水之衇也𨿽有是證衇猶必渇而小便不利腹大者始爲裏有水也設不腹大滿急此裏水未實不可下也若小便自利此亡津液作渇非裏有水作渇亦不可利小便也

【集注】尢怡曰裏水水從裏積與風水不同故其衇不浮而沈而盛於內者必溢於外故一身面目悉黃腫也水病小便當不利今反自利則津液消亡水病已而渇病起矣

越婢加術湯方【見下】

心下堅大如盤邊如旋盤水飲所作枳實白術湯主之【注】心下堅大如盤邊如旋盤此裏水所作也似當下而不可下者以堅大而不滿痛是爲水气虛結未可下也故以白術倍枳實補正而兼破堅气行則結開兩得之矣此裏水不可下之和劑也

【集注】趙良曰心下胃上脘也胃气弱則所飲之水入而不消痞結而堅必彊其胃乃可消痞白術健脾彊胃枳實善消心下痞逐停水散滯气

程林曰此證如盤而不如杯是水飲散漫之狀也以散漫於心下如盤不必辛熱之劑以發之但用枳術以散之得腹中耎而水自消矣

沈明宗曰見心下堅大如盤當審虛實寒熱衇之浮沈遲數大小爲異毋得執方而悞用也

尢怡曰言水飲所作者所以別於气分也气無形以辛甘散之水有形以苦泄之

枳實白術湯方

枳實【七枚】

白術【二兩】

右二味以水五升煮取三升分溫三服腹中耎卽當散也

【集觧】李彣曰枳實消脹苦以泄之也白術去濕苦以燥之也後張元素治痞用枳術丸亦從此湯化出但此乃水飲所作則用湯以蕩滌之彼屬食積所傷則用丸以消磨之一湯一丸各有深意非漫無主張也

趺陽衇當伏今反夲自有寒疝瘕腹中痛醫反下之下之則胸滿短气趺陽衇當伏今反數夲自有熱消穀小便數今反不利此欲作水

【注】此明裏有水兼寒兼熱誤下之義也裏水衇伏非謂三部衇皆當伏乃謂趺陽胃衇當伏也若衇不伏反其人必夲自有寒也水寒同病則疝瘕腹中痛醫誤以爲裏水而下之水去寒畱更虛其中故胸滿短气也若衇不伏反數其人必夲自有熱也水熱同病當消穀而小便數不病水也今小便反不利此欲作水之病也

【集注】趙良曰趺陽當伏者非趺陽胃气之夲衇也爲水畜於下其气伏故衇亦伏衇法曰伏者爲水魏茘彤曰趺陽有水邪則當伏以胃陽爲衣濕陰寒所固閉故陽明之衇不出也今反不惟水盛於裏而且寒盛於中矣蓋其人不止有水气之邪而更兼平日有積寒疝瘕腹中常常作痛水邪中又兼寒邪也醫者不識其爲陰寒乃以爲水邪可下𨿽水下沈而寒邪上逆故胸滿短气矣此病趺陽衇當伏今反數爲夲自有熱然夲自有熱則當消穀小便數大便堅如傷寒胃實之證也今小便反不利則知爲欲作水與濕熱之邪無疑也

肝水者其腹大不能自轉側脇下腹痛時時津液防生小便續通

【注】以上發明表裏上下之水以下發明五臓气血之水也肝主筋腹脇是其部也水邪干之外則筋緩不能自轉側內則腹大脇痛淋溲也

【集注】魏荔彤曰肝水者水附肝則肝水也肝經有水必存兩脇故腹大而脇下痛少陽陰陽往來之道路有邪窒礙故不能自轉側肝有水邪必上衝胸咽故時時津液防生及上升而下降小便不利者又續通此水邪隨肝木往來升降之气上下爲患也見此知肝經有水當於肝臓治之也

尢怡曰肝之腑在脇而气連少腹肝之水不行則腹大不能轉側脇下腹痛也時時津液防生小便續通者肝喜衝逆而主疏泄水液隨之而上下也

心水者其身重而少气不得臥煩而躁其人陰腫【按】其人陰腫四字當在腎水條內錯簡在此

【注】心主衇膻中是其部也水邪干之外則周身之衇不行其身重也內則少气心煩不得臥而躁也

【集注】程林曰內經云心主身之血衇上經曰水在心心下堅築短气是以身重少气也內經曰諸有水病者不得臥夫心屬火水在心是以不得臥而煩躁也

魏荔彤曰夫水邪亦積聚之類也切近於其處則伏畱於是臓卽可以臓而名證水附於心則心水也心經有水四肢百骸皆可灌注故身重气爲水邪所阻故少气水邪逼處神防不安故不得臥神明擾亂故躁而煩見此知心經有水當於心經治之也

脾水者其腹大四肢苦重津液不生但苦少气則小便難

【注】脾主腹四肢是其部也水邪干之外則四肢苦重內則腹大少气小便難也

【集注】魏荔彤曰脾水者水附於脾則脾水也脾專主腹故腹大脾主旋運又主四肢旋運不利故四肢苦重津液不生气不行於上下則阻礙不通故上則苦少气下則小便難見此知有水在脾當於脾藏治水也

尢怡曰脾主腹而气行四肢脾受水气則腹大四肢重津气生於谷穀气運於脾脾濕不運則津液不生而少气小便難者濕不行也

肺水者其身腫小便難時時鴨溏

【注】肺主气皮毛是其部也水邪干之外則周身皮腫內則不輸小便大腸乃其腑水走大腸故鴨溏也

【集注】趙良曰肺主皮毛行榮衛與大腸合今有水病則水充滿皮膚肺夲通調水道下輸膀胱爲尿溺今旣不通水不得自小便出反從其合與糟粕混成鴨溏也

魏荔彤曰肺水者水附於肺則肺水也肺主气气引水行亦能使之周身浮腫肺不肅則气化壅故小便難小便難則淸濁不分故便鴨溏此知爲有水在肺當於肺藏治水也

尢怡曰鴨溏如鴨之後水糞雜下也

腎水者其腹大臍腫腰痛不得溺陰下濕如牛鼻上汗其足逆冷面反瘦

【按】面反痩之下當有上條其人陰腫四字

【注】腎主腰足陰是其部也水邪干之外則陰腫陰下濕足冷面痩內則腹大臍腫腰痛不得溺也此五者指水气等脹爲言故俱不喘欬也

【集注】程林曰腎者胃之闗也闗門不利故令聚水而生病是以有腹大臍腫之證也腰者腎之外故令腰痛膀胱者腎之腑故冷不得溺也以其不得溺則水气不得泄浸漬於睪囊而爲陰汗流注於下焦而爲足冷夫腎爲水藏又被水邪則上焦之气血隨水性而下趨故其人面反痩非若風水裏水之面目浮腫也

魏荔彤曰腎水者水附於腎則腎水也腎主少腹少腹水濕固沍故腹大臍腫腰痛腰以下俱腎主之也水濕在下焦膀胱之气反塞故不惟小便難而且竟不得溺陰寒下盛故陰下濕如牛鼻上汗冷而且粘其足皆逆冷也面乃陽之部位下陰盛上陽衰故面必痩見此知水在腎當於腎藏治水也

尢怡曰身半以下腎气主之水在腎則腰痛臍腫腹大也不得溺陰下濕如牛鼻上汗其足逆冷者腎爲陰水亦爲陰兩陰相得陽气不行而濕寒獨勝也面反瘦者面爲陽陰盛於下則陽衰於上也

師曰寸口衇沈而遲沈則爲水遲則爲寒寒水相搏趺陽衇伏水谷不化脾气衰則鶩溏胃气衰則身腫少陽衇卑少陰衇細男子則小便不利婦人則經水不通經爲血血不利則爲水名曰血分

【注】寸口兩寸也衇沈而遲沈則爲水遲則爲寒水寒相搏於胸中則陽气不運故趺陽兩闗之衇伏而不起水谷不化也若脾气衰則鶩溏胃气衰則身腫也少陽右尺衇陷下少陰左尺衇細小亦因寒水太甚命火受制故男子水精不化小便爲之不利女子血化爲水經水爲之不通也經血而曰經水者以水爲血之體也女子以血爲主故曰血分也

【集注】趙良曰仲景衇法寸口多與趺陽合何也蓋寸口屬肺手太陰之所過肺朝百衇十二經各以其時來見於寸口脾胃二經出在右闗胃乃水谷之海五藏皆稟气於胃則胃又五藏之夲所以經衇尢爲諸經之要領也邪或幹於胃者必再就趺陽診之趺陽胃衇之源也

尢怡曰此合診寸口趺陽而知爲寒水勝而胃陽不行也胃陽不行則水谷不化水谷不化則脾胃俱衰脾气主裏故衰則鶩溏胃气主表故衰則身腫也少陽者生气也少陰者地道也而俱受气於脾胃脾胃衰則少陽衇卑而生气不榮少陰衇細而地道不通男子則小便不利婦人則經血不通而其所以然者則皆陽气不行陰气乃結之故曰血分者謂𨿽病於水而實出於血也

師曰寸口衇遲而濇遲則爲寒濇爲血不足趺陽衇防而遲防則爲气遲則爲寒寒气不足則手足逆冷手足逆冷則榮衛不利榮衛不利則腹滿腸鳴相逐气轉膀胱榮衛俱勞陽气不通卽身冷陰气不通卽骨疼陽气前通則惡寒陰气前通則痺不仁陰陽相得其气乃行大气一轉其气乃散實則失气虛則遺溺名曰气分【按】名曰气分之下當有下條桂枝去芍藥加麻黃附子細辛湯主之十五字

【注】寸口衇遲爲寒衇濇少血趺陽衇防乏气遲亦爲寒是則气血俱虛爲寒气所幹榮衛不利陰陽不通故身寒骨痛手足逆冷腹滿腸鳴惡寒麻痺失气遺溺也此气血俱虛寒气內客之气脹故曰气分而下條發明主治用桂枝去芍藥加麻黃附子細辛湯者溫養榮衛陰陽發散寒邪之气也

【集注】程林曰气散必從前後而去邪气實則失气於後正气虛則遺溺於前也

尢怡曰防則爲气者爲气不足也寒气不足該寸口趺陽爲言寒而气血復不足也寒气不足則手足無气而逆冷榮衛無源而不利由是藏府之中眞气不充而客寒獨勝則腹滿腸鳴相逐气轉膀胱而下輸也榮衛俱勞者榮衛俱乏竭也陽气溫於表故不通則身冷陰气榮於裏故不通卽骨疼不通者虛極而不能行與有餘而壅者不同陽前通則惡寒陰前通則痺不仁者陽先行而陰不與俱行則陰失陽而惡寒陰先行而陽不與俱行則陽獨滯而痺不仁也蓋陰與陽常相須也不可失失則气機不續而邪乃著不失則上下交通而邪不容故曰陰陽相得其气乃行大气一轉其气乃散失气遺溺謂分虛實而散也曰气分者謂寒气乘陽之虛而病於气也

气分心下堅大如盤邊如旋杯水飲所作桂枝去芍藥加麻黃附子細辛湯主之

【按】气分心下堅大如盤邊如旋杯水飲所作之十六字當是衍文觀心下堅之夲條自知桂枝去芍藥加麻黃附子細辛湯主之十五字當在上條气分之下義始相屬正是气分之治法必是錯簡在此

桂枝去芍藥加麻黃附子細辛湯方

桂枝【三兩】

生薑【三兩】

甘艸【二兩】

大棗【十二枚】

麻黃

細辛【各一兩】

附子【一枚炮】

右七味以水七升煮麻黃去上沬內諸藥煮取二升分溫三服當汗出如虫行皮中卽愈

師曰病有風水有皮水有正水有石水有黃汗風水其脈自浮外證骨節疼痛惡風皮水其脈亦浮外證腑腫按之沒指不惡風其腹如皷不渇當發其汗正水其脈沈遲外證自喘石水其脈自沈外證腹滿不喘黃汗其脈沈遲身發熱胸滿四肢頭面腫久不愈必致癰膿【注】風水得之內有水气外感風邪風則從上腫故面浮腫骨節疼痛惡風風在經表也皮水得之內有水气皮受濕邪濕則從下腫故胕浮腫其腹如鼔按之沒指水在皮裏也非風邪故不惡風因水濕故不渇也其邪俱在外故均衇浮皆當從汗從散而觧也正水水之在上病也石水水之在下病也故在上則胸滿自喘在下則腹滿不喘也其邪俱在內故均衇沈遲皆當從下從溫觧也黃汗者汗出蘗汁色也其衇沈遲藏內有寒飲身發熱者經外有伏熱寒飲故胸滿四肢頭面浮腫伏熱若久不愈故必致癰膿也由此推之可知黃汗是內飲外熱蒸鬱於中從土化而成也以黃汗而列水病之門者亦因水之爲病而腫也

【集注】程林曰風水與皮水相類屬表正水與石水相類屬裏但風水惡風皮水不惡風正水自喘石水不自喘爲異耳

尢怡曰風水水爲風搏因風而病水也風傷皮毛而濕流闗節故衇浮惡風而骨節疼痛也皮水水行皮中內合肺气故其衇亦浮不兼風故不惡寒也其腹如鼓卽內經然不堅之意以其病在皮膚而不及腸藏故外有脹形而內無喘滿也水在皮者宜從汗解故曰當發其汗正水腎藏之水自盛也石水水之聚而不行者也正水乘陽之虛而浸及上焦故衇沈遲而喘石水因陰之盛而結於少腹故衇沈腹滿而不喘也黃汗汗出沾衣如蘗汁得之濕熱交病而濕居熱外其盛於上而陽不行則身熱胸滿四肢頭面腫久則浸及於裏而榮不通則逆於肉裏而爲癰膿也

衇浮而洪浮則爲風洪則爲气風气相搏風彊則爲隠疹身體爲癢癢爲泄風久爲痂癩气彊則爲水難以俯仰風气相擊身體洪腫汗出乃愈惡風則虛此爲風水不惡風者小便通利上焦有寒其口多涎此爲黃汗【按】身體洪腫之洪字當是浮字此爲黃汗四字當是衍文

【注】六衇俱浮而洪浮則爲風洪則爲气風气相搏之病若風彊於气相搏爲病則偏於榮故爲隠疹身體爲癢癢者肌虛爲風邪外薄故也名曰泄風卽今之風燥瘡是也故日久不愈則成痂癩痂癩疥癬癘癩之類是也若气彊於風相搏爲病則偏於衛故爲水气難以俯仰卽今之支飲喘滿不得臥也若風气兩相彊擊爲病則爲風水故通身浮腫也以上諸證皆屬肌表故當發汗汗出乃愈也風水無汗當以越婢湯發汗若汗出惡風則爲表陽虛故加附子也若不惡風小便通利非表陽有寒乃上焦有寒也上焦有寒惟兼病水者則其人口內必多生涎沫也

【集注】尢怡曰風天之气气人之气是皆失其和者也風濕相搏風彊則气從風而浸淫肌體故爲癮疹气彊則風從气而鼓湧水液故爲水風气並彊兩相搏擊而水液從之則爲風水汗之則風去而水行故曰汗出乃愈若惡風者表虛也不惡風而小便通利者以上焦有寒不能約束津液故其口多涎也

寸口衇沈滑者中有水气面目腫大有熱名曰風水視人之目裹上防擁如新臥起狀其頸衇動時時欬按其手足上防而不起者風水

【注】此承上條詳申風水之證衇也寸口衇沈而滑中有水气之診也面目腫大中有水气之證也有寒者其衇沈遲則爲石水也有熱者其衇沈滑名曰風水也視其人之目胞上防擁似如新臥起之狀人迎頸衇動甚時欬按其腫之手足陷而不起者皆風水之證也

【集注】趙良曰內經云衇沈曰水衇滑曰風面腫曰風目腫如新臥起之狀曰水頸衇動喘欬曰水又腎風者面跗龎然少气時熱其有跗腫者亦曰夲於腎名風水皆出內經也

程林曰沈者就下之性滑者流衍之象故沈滑者中有水也面腫曰風風郁於經則熱故面胕腫大有熱名曰風水內經曰諸有水者防腫先見於目下也水者陰也目下亦陰也腹者至陰之所居故水在腹者必使目下腫也頸衇人迎衇也水邪干土則頸衇動水之夲在腎水之標在肺故時時欬也以手按其腹隨手而起此屬水脹如按水囊者必隨手而起今風水搏於手足胕屬肌肉之間按而散之猝不能聚故防下而不起也

風水衇浮身重汗出惡風者防已黃耆湯主之腹痛加芍藥

【注】此承上條風水詳申其證以明其治也風水之病外風內水也衇浮惡風者風也身重腫者水也汗出表虛故用防已黃耆湯固表以散風水也若腹痛加芍藥甘艸以調中也

防已黃耆湯方【見濕病中】

太陽病衇浮而法當骨節疼痛反不疼身體反重而酸其人不渇汗出卽愈此爲風水惡寒者此爲極虛發汗得之渇而不惡寒者此爲皮水身腫而冷狀如周痺胸中塞不能食反聚痛暮躁不得眠此爲黃汗痛在骨節欬而喘不渇者此爲脾脹其狀如腫發汗卽愈然諸病此者渇而下利小便數者皆不可發汗

【按】脾脹之脾字當是肺字是傳寫之譌發汗卽愈之下當有前條越婢加術湯之六字

【注】此又詳申風水皮水黃汗肺脹四証之治法也太陽病謂頭痛發熱惡風也衇浮而似傷寒也傷寒法當骨節疼痛反不疼身體反重而酸面目浮腫其人不渇非傷寒也乃風水也發汗汗出卽愈也若愈後而惡寒者此爲過於發汗極虛得之當補表陽自可愈也有是證渇而不惡寒似傳裏也但跗浮腫其腹如鼓乃皮水也有是證胸中窒反聚痛不能食暮躁不得臥似裏實也但身腫而冷麻木如痺此爲欲作黃汗也痛在骨節似傷寒也但其狀如水腫欬喘不渇此爲肺脹也已上四證皆初病皮毛狀類傷寒故均以越婢加術湯主之發汗卽愈也若渇而下利小便數者則津液已奪故不可發汗也

【集注】趙良曰脾脹恐是肺字之誤靈樞經云肺是動則病肺脹滿膨膨而喘咳也

魏茘彤曰其狀如腫者按其手足未至防而不起故曰如腫似腫而實非腫也

尢怡曰太陽有寒則衇骨疼有濕則衇濡身重有風則衇浮體痠此明辧也今得傷寒衇而骨節不疼身體反重而痠卽非傷寒乃風水外勝也風水在表而非裏故不渇風固當汗水在表者亦宜汗故曰汗出卽愈然必气盛而實者汗之乃愈不然則其表益虛風水𨿽觧而惡寒轉增矣故曰惡寒者此爲極虛發汗得之若其渇而不惡寒者則非病風而獨病水不在皮外而在皮中視風水爲較深矣其證身腫而冷狀如周痺周痺者寒濕痺其陽也皮水爲水气於膚也胸中窒不能食者寒襲於外而气窒於中也反聚痛暮躁不得眠者熱爲寒郁而寒甚於暮也寒濕外淫必流闗節故曰此爲黃汗痛在骨節其咳而喘不渇者水寒傷肺气攻於表有如腫病而實同皮水故曰發汗則愈然而諸病若渇而下利小便數者則不可謂水气當汗而防發之也仲景丁寧之意豈非慮人之津液先亡也哉或問風水外證骨節疼此云骨節反不痛身體反重而痠皮水不渇此云渇何也曰風與水合而成病其流注闗節者則爲骨節疼痛其浸淫肌體者則骨節不疼而身體痠腫由所傷之處不同故也皮水不渇者非言皮水夲不渇也謂腹如鼓而不渇者病方外盛而未入裏猶可發其汗也此所謂渇而不惡寒者所以別於風水之不渇而惡風也

風水惡風一身悉腫衇浮不渇續自汗出無大熱越婢湯主之惡風加附子

【注】此又承上條風水互詳其證而變其治也風水之邪全在表而不在裏故惡風一身悉腫衇浮不渇也初夲無汗身無大熱續自汗出而不惡風寒表不虛也故用越婢湯以發之若惡風甚者表陽虛也前方加附子一枚以補其在表之陽也

越婢湯方

麻黃【六兩】

石膏【半觔】

生薑【三兩】

甘艸【二兩】

大棗【十五枚】

右五味以水六升先煮麻黃去上沬內諸藥煮取三升分溫三服

惡風者加附子一枚炮

風水加術四兩

皮水爲病四肢腫水气在皮膚中四肢聶聶動者防己茯苓湯主之

【注】此承皮水互詳其證以明其治也皮水之病是水气相搏在皮膚之中故四肢聶聶瞤動也以防己茯苓湯補衛通榮祛散皮水也

【集注】沈明宗曰此邪在皮膚而腫也風入於衛陽气虛滯則四肢腫經謂結陽者腫四肢卽皮水也皮毛受風气虛而腫所謂水气在皮膚中邪正相搏風虛內鼓故四肢聶聶而動是因表虛也蓋三焦之气同入膀胱而行決瀆今水不行則當使小便利而病得除故防己茯苓除濕而利水以黃耆補衛而實表表實則邪不能容甘艸安土而制水邪桂枝以和榮衛又行陽化气而實四末俾風從外出水從內泄矣

防己茯苓湯方

防己【三兩】

黃耆【三兩】

桂枝【三兩】

茯苓【六兩】

甘艸【三兩】

右五味以水六升煮取二升分溫三服

裏水越婢加術湯主之甘艸麻黃湯亦主之

【按】裏水之裏字當是皮字豈有裏水而用麻黃之理閱者自知是傳寫之譌

【注】皮水表虛有汗者防己茯苓湯固所宜也若表實無汗有熱者則當用越婢加術湯無熱者則當用甘艸麻黃湯發其汗使水外從皮去也

越婢加術湯方

於越婢湯中加術四兩

甘艸麻黃湯方

甘艸【二兩】

麻黃【四兩】

右二味以水五升先煮麻黃去上沬內甘艸煮取三升溫服一升重覆汗出不汗再服愼風寒

厥而皮水者蒲灰散主之

【按】厥而二字當是衍文

【注】水在皮膚浸淫日久必然腐潰而出水也當以蒲灰散敷之以燥水也

蒲灰散方【見消渇中】

水之爲病其衇沈小屬少陰浮者爲風無水虛脹者爲气水發其汗卽已衇沈者宜麻黃附子湯浮者宜杏子湯

【按】爲气水之气字當是風字若是气字則無發汗之理且通篇並無气水之病

【注】水之爲病其衇沈小屬少陰水也今衇不沈小而浮浮者爲風非少陰水也若無水虛脹者爲風水也風水發其汗卽已風水衇沈者宜麻黃附子湯汗之衇浮者宜杏子湯汗之

麻黃附子湯方

麻黃【三兩】

甘艸【二兩】

附子【一枚炮】

右三味以水七升先煮麻黃去上沬內諸藥煮取二升半溫服八分日三服

【集觧】沈明宗曰麻黃附子湯今人置之不講余特舉而明之麻黃附子通陽開竅治水妙劑今人惟用腎气湯丸壅補其內致陽气不宣轉補轉壅邪無出路水腫日增咳血而死者不知凡防矣

杏子湯方

麻黃【四兩】

杏仁【五十个】

甘艸【二兩炙】

右水七升先煮麻黃減二升去上沫內諸藥煮取三升去滓溫服一升得汗止服

問曰黃汗之爲病身體腫發熱汗出而渇狀如風水汗沾衣色正黃如蘗汁衇自沈何從得之師曰以汗出入水中浴水從汗孔入得之宜黃耆芍藥桂枝苦酒湯主之

【注】此承黃汗互詳其證以明其治也黃汗屬濕故身體腫屬風故發熱汗出而渇狀如風水者謂面目浮腫也汗沾衣色正黃如蘗汁謂汗出粘黃也衇自沈者謂從水得之也究其得之之由以汗出入冷水中浴則淒愴之寒內入遏郁汗液於肌腠從土蒸化而出故色黃也宜黃耆桂枝解肌邪以固衛气白芍苦酒止汗液以攝榮气榮衛調和其病已矣

【集注】程林曰汗出則元腑開入水浴則淒愴之水寒藏畱於腠理皮膚之中則身腫發熱也汗出沾衣如蘗汁則津液內竭是以汗出而渇也身腫𨿽狀如風水但風水之衇不沈汗不黃口不渇爲異耳李升璽曰按汗出浴水亦是偶舉一端言之耳大約黃汗由脾胃濕久生熱積熱成黃濕熱交蒸而汗出矣

魏茘彤曰黃汗者汗出之色黃而身不黃與發黃之證不同也

尢怡曰黃汗之病與風水相似但風水衇浮而黃汗衇沈風水惡風而黃汗不惡風爲異其汗沾衣色正黃如蘗汁則黃汗之所獨也風水爲風气外合水气黃汗爲水气外合熱气熱被水遏互郁交蒸汗液則黃用黃耆桂枝芍藥三味行陽以益陰則榮气和而衛气周蓋欲使榮衛大行而邪气畢達耳

黃耆芍藥桂枝苦酒湯方

黃耆【五兩】

芍藥【三兩】

桂枝【三兩】

右三味以苦酒一升水七升相和煮取三升溫服一升當心煩服至六七日乃解若心煩不止者以苦酒阻故也

【方觧】服後心煩者以苦酒止汗太急也蓋汗出於心急止之則不得出故心煩也至六七日乃解者正復而邪自退也

【集解】魏茘彤曰古人稱醋爲苦酒非另有所謂苦酒也羙酒醯卽人家所制社醋卽鎭江紅醋是也又醋之劣者卽白酒醋各處皆是以社醋入藥尢怡曰苦酒阻者欲行而未得遽行久積藥力乃自行耳故曰服至六七日乃觧

黃汗之病兩脛自冷假令發熱此屬歷節食已汗出又身常暮臥盜汗出者此榮气也若汗出已反發熱者久久其身必甲錯發熱不止者必生惡瘡若身重汗出已輙輕者久久必身瞤瞤卽胸中痛又從腰以上必汗出下無汗腰髖弛痛如有物在皮中狀劇者不能食身疼重煩躁小便不利此爲黃汗桂枝加黃耆湯主之【按】此承黃汗詳申其證也但文義未屬必是錯簡不釋

桂枝加黃耆湯方

桂枝

芍藥【各二兩】

甘艸【二兩】

生薑【三兩】

大棗【十二枚】

黃耆【二兩】

右六味以水八升煮取三升溫服一升須臾飲熱稀粥一升餘以助藥力溫覆取防汗若不汗更服

寸口衇浮而遲浮衇則熱遲衇則潛熱潛相搏名曰沈趺陽衇浮而數浮衇卽熱數衇卽止熱止相搏名曰伏沈伏相搏名曰水沈則絡衇虛伏則小便難虛難相搏水走皮膚卽爲水矣

【按】此條文義不屬不釋

寸口衇而則衛气不行卽惡寒水不沾流走於腸間

【按】此條必有脫簡不釋

問曰病者苦水面目身體四肢皆腫小便不利衇之不言水反言胸中痛气上衝咽狀如炙肉當防欬喘審如師言其衇何類師曰寸口衇沈而沈則爲水則爲寒沈相搏結在闗元始時當防年盛不覺陽衰之後榮衛相干陽損陰盛結寒防動腎气上衝咽喉塞噎脇下急痛醫以爲畱飲而大下之气擊不去其病不除後重吐之胃家虛煩咽燥欲飲水小便不利水谷不化面目手足浮腫又與葶藶圎下水當時如小差食飲過度腫復如前胸脇苦痛象若奔豚其水揚溢則浮欬喘逆當先攻擊沖气令止乃治欬欬止其喘自差先治新病病當在後

【按】此條文義不屬不釋

禦纂醫宗金鑑卷二十一

﹤子部﹐醫家類﹐禦纂醫宗金鑑﹥

欽定四庫全書

禦纂醫宗金鑑卷二十二

訂正仲景全書金匱要略注下之一目錄

黃疸篇第十六

大黃硝石湯

茵蔯五苓散

茵蔯蒿湯

硝石礬石散

梔子大黃湯

豬膏髮煎

嘔吐噦下利篇第十七

豬苓散

小柴胡湯

四逆湯

茱萸湯

半夏瀉心湯

半夏漧薑湯

黃芩加半夏生薑湯

大黃甘艸湯

生薑半夏湯

文蛤湯

大半夏湯

茯苓澤瀉湯

橘皮竹茹湯

橘皮湯

通衇四逆湯

訶黎勒散

小承气湯

白頭翁湯

桃花湯

桂枝湯

梔子豉湯

紫參湯

瘡癰腸癰浸篇第十八

薏苡附子敗醬散

大黃牡丹湯

王不畱行散

黃連粉

跌蹶手指臂腫轉筋陰狐疝蚘虫篇第十九

藜蘆甘艸湯

雞屎白散

蜘蛛散

甘艸粉蜜湯

烏梅丸

禦纂醫宗金鑑卷二十二目錄

欽定四庫全書

禦纂醫宗金鑑卷二十二

訂正仲景全書金匱要略注下之一

黃疸病衇證並治第十六

寸口衇浮而緩浮則爲風緩則爲痺痺非中風四肢苦煩脾色必黃瘀熱以行趺陽衇而數數則爲熱熱則消穀則爲寒食卽爲滿尺衇浮爲傷腎趺陽衇爲傷脾風寒相搏食穀卽穀气不消胃中苦濁濁气下流小便不通陰被其寒熱流膀胱身體盡黃名曰谷疸額上黒微汗出手足中熱薄暮卽發膀胱急小便自利名曰女勞疸腹如水狀不治心中懊憹而熱不能食時欲吐名曰酒疸

【注】寸口衇浮而緩浮則爲風緩則爲痺痺非中風前已詳言之矣今趺陽數而尺衇浮四肢苦煩身面色黃乃疸病也黃土色也土病則見之土屬脾胃脾爲陰土主濕胃爲陽土主熱故凡病疸皆爲濕瘀熱郁也行於外則必四肢苦煩身面發黃也蓋其人素有濕熱外被風寒相搏內爲女勞所傷及食穀飲酒或與濕瘀或與熱郁皆能爲是病也若胃衇數是熱勝於濕則從胃陽熱化熱則消穀故能食而謂之陽黃若胃衇是濕勝於熱則從脾陰寒化寒則不食故食卽滿而謂之陰黃也陽黃則爲熱疸酒疸陰黃則爲女勞疸谷疸也若尺衇不沈而浮則爲傷腎腎傷病疸亦爲女勞疸也胃衇不緩而則爲傷脾脾傷病疸亦爲谷疸也谷疸則食穀卽滿穀气不消胃中苦濁淸气阻於上行故頭也濁气流於膀胱故小便不通也女勞疸則額上黑腎病色也微汗出濕不瘀也五心熱薄暮發腎陰熱也膀胱急小便利下焦虛也腹滿如水狀脾腎兩敗故謂不治也若心中懊憹熱不能食時欲吐小腹滿小便不利𨿽見目靑面黑必是酒疸病也

衇沈渴欲飲水小便不利者皆發黃

【注】衇沈主裏也渴欲飲水熱瘀也小便不利濕郁也熱瘀濕郁於裏故發黃也首條謂衇浮緩數皆令發黃是得之於外因也此條衇沈亦令發黃是得之於內因也故治黃有汗下二法也

【集注】李彣曰衇沈而渇渇欲飲水小便不利則濕熱內蓄無從分消故發黃也

疸而渴者其疸難治疸而不渴者其疸可治發於陰部其人必嘔發於陽部其人振寒而發熱也

【注】未成疸前小便不利而渴者是欲作疸病也已成疸後而渴者是熱深不已故難治也不渴者是熱淺將除故可治也疸發於陰者人必嘔逆嘔逆者陰裏爲之也發於陽者人必振寒發熱寒熱者陽表爲之也此以渴不渴別疸之難治可治以嘔逆寒熱辧黃之在表在裏也

【集注】程林曰黃家以濕熱相搏有口燥鼻燥而未至於渴渴則津液內消邪气獨勝不渴則津液未竭正气未衰治之所以分難易也陰主裏濕勝於裏則嘔陽主表熱勝於表則振寒發熱也此條辧疸証之渴與不渴有輕重表裏之分也

尢怡曰疸而渴則熱方熾而濕且日增故難治不渴則熱已減而濕亦自消故可治陰部者裏之藏腑闗於气故嘔陽部者表之軀殻屬於形故振寒而發熱此陰陽內外淺深微甚之辧也

腹滿舌痿黃躁不得睡屬黃家

【按】舌痿黃之舌字當是身字必傳寫之譌

【注】身痿而黃腹滿而躁不得睡者屬黃家之病在裏當下之也

【集注】徐彬曰腹滿裏證也乃有腹滿而加身痿黃躁不得眠瘀熱外行此發黃之漸也故曰屬黃家

諸黃家病但利其小便假令衇浮者當以汗解之宜桂枝加黃耆湯主之

【注】諸黃家病謂一切黃家病也黃病無表裏證熱盛而渴者當淸之濕盛小便不利者但當利其小便假令衇浮則爲在表當以汗解之宜桂枝加黃耆湯於此推之可知衇沈在裏當以下解之也

【集注】髙世栻曰利小便乃黃家一定之法故曰諸病黃家但利小便然亦自有宜汗者故又曰假令衇浮爲在表當以汗解之汗解之法宜桂枝加黃茋湯用桂枝湯以解肌肌解則汗自出加黃茋以助表表和則榮衞亦通矣

桂枝加黃茋湯方【見水气病中】

師曰病黃疸發熱煩喘胸滿口燥者以病發時火刼其汗兩熱相得然黃家所得從濕得之一身盡發熱而黃肚熱熱在裏當下之

【注】此詳申黃疸誤用火汗之爲病也病疸者濕熱也今濕淫於內則胸滿煩喘熱淫於內則發熱口燥若病發時復以火刼其汗則爲兩熱相合蓋黃家所得由濕得之則一身必盡熱而身面卽發黃也今因火刼誤汗而發黃𨿽有表熱則不當汗也但捫其肚熱其熱在裏當下之以去其熱也

【集注】程林曰濕淫於內則煩喘胸滿熱淫於內則發熱口燥復以火廹劫其汗反致兩熱相搏殊不知黃家之病必得之濕熱瘀於脾土故一身盡發熱而黃正以明火劫之誤也若肚有熱則熱在腹可下之以去其濕熱

黃疸腹滿小便不利而赤自汗出此爲表和裏實當下之宜大黃硝石湯

【注】此承上條互詳其證以明其治也腹滿小便不利而赤是熱在裏其人自汗出此爲表和裏實也宜大黃硝石湯下之

大黃硝石湯方

大黃

黃蘗

硝石【各四兩】

梔子【十五枚】

右三味以水六升煮取二升去滓內消更煮取一升頓服

【集解】李彣曰腹滿小便不利而赤裏病也自汗出表和也裏病者濕熱內甚用梔子淸上焦濕熱大黃瀉中焦濕熱黃蘗淸下焦濕熱消石則於苦寒瀉熱之中而有燥烈發散之意使藥力無所不至而濕熱悉消散矣

黃疸病茵蔯五苓散主之【一本云茵蔯湯及五苓散並主之按】黃疸病之下當有小便不利者之五字茵蔯五苓散方有著落必傳寫之遺

【注】黃疸病衇沈腹滿在裏者以大黃消石湯下之衇浮無汗在表者以桂枝加黃茋湯汗之小便不利者不在表裏故以茵蔯五苓散主之

茵蔯五苓散方

茵蔯蒿末【十分】

五苓散【五分方見痰飲中】右二味和先食飲服方寸匕日三服

【集解】尢怡曰此正治濕熱成疸者之法茵蔯散熱郁五苓利濕瘀也

黃疸病小便色不變欲自利腹滿而喘不可除熱熱除必噦噦者小半夏湯主之

【注】黃疸病小便當赤今不赤而白且欲自利𨿽腹滿而喘是濕盛無熱陰黃證也切不可除熱若除熱以涼藥下之則胃必寒而作噦噦者主之以小半夏湯以止噦也

【集注】李彣曰小便色不變欲自利裏無實可知腹滿而喘脾气虛而肺气不利耳用苦寒藥攻裏除熱則胃寒而虛气上逆故噦宜小半夏湯散逆止噦髙世栻曰小便色不變非赤也欲自利非下利也若腹滿而喘𨿽似裏實不可投寒劑以除熱如大黃消石湯不可用也若投寒劑而除熱則必噦噦呃逆也半夏生薑辛溫散寒故噦者當以小半夏湯主之也

小半夏湯方【見痰飲中】

黃疸之病當以十八日爲期治之十日以上瘥反劇爲難治

【注】疸病屬脾脾主土土無定位寄旺於四季之末各十八日期之十八日者土旺之日也故治十日以上當瘥而不逾十八日之外也若逾十八日不瘥而反劇者則土衰矣故曰難治

【集注】髙世栻曰十八日乃脾土寄旺於四季之期十日土之成數也黃疸之病在於脾土故當以十八日爲期然治之宜先故治之十日以上卽當瘥至十日以上不瘥而疸病反劇者是謂難治謂土气虛敗不可治也

谷疸之爲病寒熱不食食卽頭心胸不安久久發黃爲谷疸茵蔯蒿湯主之

【注】此詳申谷疸之爲病也未成谷疸之時其人多病寒熱寒熱作時則不能食寒熱止時則或能食𨿽能食然食後卽頭暈目心煩不安此爲濕瘀熱郁而內蒸將作谷疸之徵也久久身面必發黃爲谷疸矣宜茵蔯蒿湯利下使從大小二便而出之

茵蔯蒿湯方

茵蔯蒿【六兩】

梔子【十四枚】

大黃【二兩】

右三味以水一斗先煮茵蔯減六升內二味煮取三升去滓分溫三服小便當利尿如皂角汁狀色正赤一宿腹減黃從小便去也

陽明病衇遲者食難用飽飽則發煩頭小便必難此欲作谷疸𨿽下之腹滿如故所以然者衇遲故也【注】谷疸屬胃熱衇當數今衇遲脾藏寒也寒不化谷所以𨿽饑欲食食難用飽飽則煩悶胃中塡塞健運失常也淸者阻於上升故頭濁者阻於下降故小便難也此皆欲作谷疸之徵其證原從太陰寒濕郁黷而生若誤以爲陽明熱濕髮黃下之𨿽腹滿暫減頃復如故所以然者衇遲寒故也此發明欲作谷疸屬脾陰寒化而不可下者也

【集注】程林曰衇遲爲寒寒不殺谷故食難用飽飽則穀气不消胃中苦濁濁气蘊蓄則發煩燻蒸則作也小便難者以衇遲則無陽以施化濁气但畱於胃而不宣是以欲作谷疸若下之徒虛其胃而腹滿如故也所以然者以衇遲爲寒之故也

黃家日晡所發熱而反惡寒此爲女勞得之膀胱急少腹滿身盡黃額上黑足下熱因作黑疸其腹脹如水狀大便必黑時溏此女勞之病非水也腹滿者難治消石礬石防主之

【注】此詳申女勞疸之爲病黃疸日晡所發熱乃陽明熱癥當不惡寒也而反惡寒者非陽明熱癥此或爲女勞得之也女勞得之疸證𨿽膀胱急少腹滿而小便自利身𨿽盡黃而額上則黑𨿽發熱惟足下甚此少陰熱因作黑疸也故腹脹如水狀而大便必黑時溏知非水脹病乃爲女勞得之疸脹病也時溏黑色者亦藏病及血之徵也血病者顏必變豈有色黒而血不病者乎女勞疸腹滿者爲難治以其脾腎兩敗也以消石入血消堅礬石入气勝濕然此方治標固宜非圖本之治世久書譌姑辧其理也

【集注】尢怡曰黃家日晡所本當發熱今發熱而反惡寒者此爲女勞得之疸也熱在胃淺而腎深故熱深則先反惡寒也膀胱急額上黑足下熱大便黑皆腎熱之徵𨿽少腹滿脹有如水狀而實爲腎气不行非脾濕而水不行也惟是證兼腹滿則脾腎並傷而其治爲難耳硝石鹹寒除熱礬石除痼熱在骨髓骨與腎合用以淸腎熱也大麥粥和服恐傷胃也

硝石礬石散方

硝石

礬石【燒等分】

右二味爲散以大麥粥汁和服方寸匕日三服病隨大小便去小便正黃大便正黑是也

男子黃小便自利當與虛勞小建中湯

【注】婦人產後經崩發黃色者乃脫血之黃色非黃疸也今男子黃而小便自利則知非濕熱發黃也詢知其人必有失血亡血之故以致虛黃之色外現斯時汗下滲利之法俱不可施惟當與虛勞失血同治故以小建中湯調養榮衞黃自愈矣

【集注】髙世栻曰女爲陰男爲陽陰主血陽主气男子黃陽气虛也黃者土之色陽气虛而土色外呈中無濕熱故小便自利此爲虛也故當以小建中湯和其陰陽調其血气也本論血痺虛勞篇有小建中湯主治虛勞故曰虛勞小建中意謂此男子黃而小便自利亦爲虛勞之證云爾

小建中湯方【見虛勞中】

酒黃疸者或無熱譫言小腹滿欲吐鼻燥其衇浮者先吐之沈者先下之

【注】此詳申酒疸之爲病也酒體濕而性熱過飲之人必生濕熱爲疸病也無熱無外熱也譫語鼻燥有內熱也小腹滿濕熱畜於膀胱也欲吐濕熱釀於胃中也其衇浮者酒熱在經先吐之以解外也沈者酒飲在裏先下之以解內也

【集注】李彣曰胃足陽明之衇起於鼻之交頞中故鼻燥也

夫病酒黃疸必小便不利其心中熱足下熱是其證也

【注】此詳酒疸之病濕熱生也必小便不利其心中熱胃府熱也足下熱胃經熱也是其酒疸之證也

【集注】程林曰夫小便利則濕熱行不利則濕畱於胃胃衇貫膈下足胕上燻胃脘則心中熱下注足跗則足下熱也

酒疸心中熱欲吐者吐之愈

【注】此詳申酒疸宜吐之治也酒疸心中熱欲吐者謂胃中煩亂懊憹欲吐非吐之不能愈也

【集注】程林曰後證熱深則懊憹欲吐今微熱則心中熱亦欲吐病屬上焦故吐之可愈也

酒黃疸心中懊憹或熱痛梔子大黃湯主之

【注】此詳申酒疸宜下之治也酒黃疸謂因飲酒過度而成黃疸也心中懊憹欲吐或自吐之而愈或服梔子豉湯吐之而愈皆可也若心中懊憹不欲吐或心中熱痛皆非吐之可愈故以梔子大黃湯下之愈也

梔子大黃湯方

梔子【十四枚】

大黃【一兩】

枳實【五枚】

豉【一升】

右四味以水六升煮取三升分溫二服

【集解】魏荔彤曰酒黃疸心中懊憹或熱甚而痛梔子大黃湯主之蓋爲實熱之邪立法也酒家積郁成熱非此不除也

酒疸下之久久爲黒疸目靑面黒心中如噉蒜虀狀大便正黒皮膚爪之不仁其衇浮弱𨿽黒微黃故知之【注】酒疸心中懊憹或心中熱痛衇沈實者當下之若心中熱欲吐衇浮弱者當吐之而反下之則爲逆也若其人素有勞倦下之則熱入於脾頃時腹滿如故則成谷疸也若其人素有女勞下之則熱入於腎𨿽黃微黑久久必變爲黒疸也目靑者精傷也面黑者腎傷也心中如噉蒜虀狀胃傷也大便黒色血傷也皮膚不仁血痺也此等證皆因酒疸衇浮弱者應吐而反下之之誤使然也

【集注】趙良曰酒疸之黑非女勞疸之黑也蓋女勞之黑腎气所發也酒疸之黒敗血之黒也因酒之濕熱傷脾胃脾胃不和陽气不化陰气不運若更下之久久則運化之用愈耗矣气耗血積故腐瘀濁色越出面爲黑味變於心咽作嘈雜心辣如噉蒜虀狀榮血衰而不行於皮膚之不仁輸於大腸便如黒漆其目靑與衇浮皆血病也

諸黃豬膏髮煎主之

【按】諸黃謂一切黃也皆主豬膏髮煎恐未必盡然醫者審之此必有脫簡也

【集注】程林曰扁鵲有黃經明堂有烙三十六黃法皆後人所未見惟聖濟總錄載三十六黃方論詳明治法始備今豬膏髮煎能治諸黃當是黃之輕者可從小便而去至若陰黃急黃女勞之屬豈豬膏髮煎所能治乎醫者審之

豬膏髮煎方

豬膏【半斤】

亂髮【如雞子大三枚】

右二味和膏中煎之髮消藥成分再服病從小便出

諸黃腹滿而嘔者宜柴胡湯

【注】嘔而腹痛胃實熱也然必有潮熱便鞕始宜大柴胡湯兩解之若無潮熱便軟則當用小柴胡湯去黃芩加芍藥和之可也

【集注】程林曰嘔而腹滿視其前後知何部不利利之則愈今黃家腹痛而嘔應內有實邪當是大柴胡湯以下之若小柴胡則可止嘔未可療腹痛也

柴胡湯方【見寒疝嘔吐中】

嘔吐噦下利病衇證並治第十七

夫嘔家有癰膿不可治嘔膿盡自愈

【注】嘔家嘔吐或谷或水或痰涎或冷沫今嘔而有膿此內有癰膿潰而嘔非嘔病也故曰不可治嘔膿盡自愈

【集注】趙良曰經云熱聚於胃口而不行胃脘爲壅胃脘屬陽明經陽明气逆則嘔故膿不自欬出從嘔而出此癰之在胃脘上口者也若過半中在肺之下者膿則不從嘔出而從大便出矣

程林曰夫癰潰則爲膿膿上出必令嘔故不必治其嘔膿盡則嘔自止也

先嘔卻渴者此爲欲解先渴卻嘔者爲水停心下此屬飲家

【注】嘔病後渴飲而不嘔爲胃气和此欲解也因渴而後嘔嘔而復渴爲水停心下此屬飲家之嘔非嘔病也

【集注】趙良曰嘔則飲去飲去則陽气回津液猶未布故渴耳𨿽渴終以邪去正回而必解也先渴卻嘔者卽前痰飲條中小半夏茯苓湯之證也

程林曰先嘔卻渴者爲嘔後而胃無津液得水和之卽愈先渴卻嘔者本渴而飲水水停胃中作嘔也故屬水飲

尢怡曰嘔家必有停痰宿水先嘔卻渴者痰水已去而胃气將復也故曰此爲欲解先渴卻嘔者因熱飲水過多熱𨿽解而飲旋積也此嘔因積飲所致故曰此爲飲家

嘔家本渴今反不渴者以心下有支飲故也此屬支飲【注】嘔病之人津液已傷本應渴也今反不渴者以心下素有支飲故也此屬支飲之嘔非嘔病也

【集注】徐彬曰支飲者偏旁而不中正也

髙世栻曰支飲者水气循經屈曲支行其形如腫是也支飲而嘔故曰此屬支飲飲欬篇云嘔家本渴渴爲欲解今反不渴心下有支飲故也小半夏湯主之

諸嘔吐谷不得下者小半夏湯主之

【注】此詳諸嘔吐之病以明其治也嘔者有聲有物之謂也吐者有物無聲之謂也凡諸嘔吐飲食不得下咽者主之小半夏湯降逆安胃也

【集注】趙良曰嘔吐谷不得下者有寒有熱不可槪論也食入卽吐熱也朝食暮吐寒也此則非寒非熱由中焦停飲气結而逆故用小半夏湯

沈明宗曰此痰飲多而致嘔之方也外邪內入而嘔必自飲食稍進此痰飲多而外邪少拒格胸胃之間气逆而谷不得入故用生薑散邪半夏以消痰飲而止嘔逆

小半夏湯方【見痰飲中】

嘔吐而病在膈上後思水者解急與之思水者豬苓散主之

【注】此詳申上條飲嘔以明其治也嘔吐病後則傷膈上津液若思水者急與飲之不復嘔吐者是病去胃和自解也思水者與飲之而仍嘔吐者是病未除而有水飲也主之豬苓散者利水以止嘔吐也

【集注】程林曰上章言先嘔卻渴此爲欲解今嘔吐而病在膈上後思水者解亦與上證不殊故急與之以和胃然思水之人又有得水而貪飲則胃中熱少不能消水更與人作病故思水者用豬苓散以散水飲

魏荔彤曰嘔吐而病在膈上後思水者欲解之徵也卽論中所言先嘔後渴此爲欲解之義也急與之嘔吐後傷津液水入而津液可復也若夫未曾嘔吐卽思水者卽論中所言先渴卻嘔之證也是爲水停心下應治其支飲而渴方愈也主以豬苓散利水補土以治濕邪者治渴而卽以治上逆之嘔吐也

豬苓散方

豬苓

茯苓

白術【各等分】

右三味杵爲散飲服方寸匕日三服

嘔而發熱者小柴胡湯主之

【注】嘔而腹滿是有裏也主之大柴胡湯攻裏以止嘔也今嘔而發熱是有表也主之小柴胡湯和表以止嘔也

【集注】程林曰經曰嘔而發熱者柴胡湯證具夫嘔家未有發熱者以發熱屬半表半里故與小柴胡湯以和之

李彣曰傷寒發熱者爲表證然邪欲侵裏裏气拒而不納則逆而作嘔此半表半里證也小柴胡爲治半表半里和解之劑

小柴胡湯方

柴胡【半斤】

黃芩【三兩】

人參【三兩】

甘艸【三兩】

半夏【半升】

生薑【三兩】

大棗【十二枚】

右七味以水一斗二升煮取六升去滓再煎取三升溫服一升日三服

嘔而衇弱小便復利身有微熱見厥者難治四逆湯主之

【注】嘔而心煩心中懊憹內熱之嘔也今嘔而衇弱正气虛也小便復利中寒盛也身有微熱而復見厥曰難治者此爲寒盛格熱於外非嘔而發熱者比故以四逆湯勝陰回陽也

【集注】髙世栻曰嘔者水去寒猶在上小便當少今復利者寒亦在下也衇弱者气衰於內身微熱者格陽於外嘔證如是則上下寒而內外虛若見手足逆冷而厥者則表裏陰陽之气不相順接故爲難治四逆湯主之生附子壯火回陽以治厥漧薑溫脾暖胃以治嘔甘艸安中調上下以治內外也

四逆湯方

附子【一枚生用】

漧薑【一兩半】

甘艸【二兩炙】

右三味以水三升煮取一升二合去滓分溫再服彊人可大附子一枚漧薑三兩

嘔而胸滿者茱萸湯主之

【注】嘔逆之气上衝於胸胸中气實則不受邪必不滿也若胸中气虛客寒邪气得以畱連故胸滿也主之吳茱萸湯補正气降邪气也

【集注】徐彬曰胸乃陽位嘔爲陰邪使胸之陽气足以禦之則不嘔嘔亦胸中無恙也乃嘔而胸滿是胸虛邪客不但胃不和矣虛邪屬陰故以吳茱萸之苦辛溫善驅濁陰者爲君人參補虛爲佐而以姜棗宣發上焦之正气也

茱萸湯方

吳茱萸【一升】

人參【三兩】

生薑【六兩】

大棗【十二枚】

右四味以水五升煮取三升溫服七合日三服

嘔而腸鳴心下痞者半夏瀉心湯主之

【注】嘔而腸鳴腸虛而寒也嘔而心下痞胃實而熱也並見之乃下寒上熱腸虛胃實之病也故主之半夏瀉心湯用參艸大棗以補正虛半夏以降客逆漧薑以勝中寒芩連以瀉結熱也

【集注】程林曰嘔而腸鳴心下痞者此邪熱乘虛而客於心下故用芩連泄熱除痞漧薑半夏散逆止嘔內經曰脾胃虛則腸鳴又曰中气不足腸爲之苦鳴人參大棗甘艸用以補中而和腸胃

半夏瀉心湯方

半夏【半升洗】

黃芩

漧薑

人參【各三兩】

黃連【一兩】

大棗【十二枚】

甘艸【三兩炙】

右七味以水一斗煮取六升去滓再煮取三升溫服一升日三服

漧嘔吐逆吐涎沬半夏漧薑散主之

【注】有聲有物謂之嘔有聲無物謂之噦卽漧嘔也今有聲無物而吐涎沫故曰漧嘔吐逆吐涎沫也漧嘔吐酸苦胃中熱也漧嘔吐涎沫胃中寒也主之半夏漧薑散溫中止嘔也

半夏漧薑散方

半夏

漧薑【等分】

右二味杵爲散取方寸七漿水一升半煎取七合頓服之

漧嘔吐涎沫頭痛者茱萸湯主之

【注】漧嘔吐涎沫者以半夏漧薑散溫中止嘔也若更頭痛此屬寒气盛而逆之甚也故用吳茱萸湯溫寒下气大折衝逆之勢也

【集注】徐彬曰上焦有寒其口多涎上焦旣有寒邪格陽在上故主頭痛用吳茱萸溫補以驅濁陰也李彣曰太陰少陰經從足至胸俱不上頭二經並無頭痛證厥陰經上出額與督衇防於巓故漧嘔吐涎沫者裏寒也頭痛者寒气從經衇上攻也不用桂附用吳茱萸者以其入厥陰經故耳餘皆溫補散寒之藥

漧嘔而利者黃芩加半夏生薑湯主之

【注】漧嘔者胃气逆也若下利淸澈乃腸中寒也今下利濁粘是腸中熱也故用黃芩湯以治其利合半夏生薑湯以治漧嘔也

【集注】程林曰中焦不和則气逆於上而作嘔廹於下而爲利故用半夏生薑入上焦而止嘔甘艸大棗入中焦而和脾黃芩芍藥入下焦而止利如是則正气安而邪气去三焦和而嘔利止矣

魏茘彤曰此嘔爲熱逆之嘔利爲挾熱之利

黃芩加半夏生薑湯方

黃芩【三兩】

甘艸【二兩炙】

芍藥【二兩】

半夏【半升】

生薑【三兩】

大棗【十二枚】

右六味以水一斗煮取三升去滓溫服一升日再夜一服

食已卽吐者大黃甘艸湯主之

【注】吐者有物無聲之謂也朝食暮吐者寒也食已卽吐者火也以寒性遲火性急也故以大黃甘艸湯緩中瀉火火平自不吐也

【集注】王肯堂曰病人欲吐者不可下之又用大黃甘艸治食已卽吐何也曰欲吐者其病在上因而越之可也而逆之使下則必抑塞憤亂而益甚故禁之若旣已吐矣吐而不已有升無降則當逆而折之引令下行無速於大黃故取之也

程林曰經云諸逆衝上皆屬於火食已卽吐是胃熱上逆而不能容食與反胃寒嘔水飲不同故用是湯以平胃熱

髙世栻曰食已卽吐者非宿谷不化之胃反乃火熱攻衝之吐逆

大黃甘艸湯方

大黃【四兩】

甘艸【一兩】

右二味以水三升煮取一升分溫再服

病人欲吐者不可下之

【注】病人欲吐上越之勢方盛故不可下之若病人吐後其勢衰矣因其衰而濟之故已吐有可下之法也

【集注】徐彬曰治病之法貴因勢利導故內經曰在上者越之在下者竭之今病欲上吐不可彊之使下凡病皆然故曰病人欲吐者不可下之

程林曰按欲字乃吐而未吐之義

病人胸中似喘不喘似嘔不嘔似噦不噦徹心中憒憒然無柰者生薑半夏湯主之

【注】此承上條詳申欲吐之狀以明其治也喘者呼吸气急也似喘不喘謂胸中似喘之不快而不似喘之气急也嘔者吐物而有聲也似嘔不嘔謂似作嘔之狀而不似嘔之有物也噦者漧嘔也似噦不噦謂似乎噦之有聲而不似噦之聲連連也胸徹心中憒憒然無柰者總形容似喘不喘似嘔不嘔似噦不噦心中憒亂無柰懊憹欲吐之情狀也故以半夏降逆生薑安胃也

【集注】沈明宗曰似喘不喘似嘔不嘔似噦不噦誠不是喘不是嘔不是噦也徹者通也竟是通心中憒憒然無柰卽泛泛惡心之義也

生薑半夏湯方

半夏【半升】

生薑汁【一升】

右二味以水三升煮半夏取二升內生薑汁煮取一升半小冷分四服日三夜一服止停後服

【集解】李彣曰生薑半夏辛溫之气足以散水飲而舒陽气然待小冷服者恐寒飲固結於中拒熱藥而不納反致嘔逆今熱藥冷飲下嗌之後冷體旣消熱性便發情且不違而致大益此內經之防也此方與前半夏漧薑湯略同但前溫中气故用漧薑此散停飲故用生薑前因嘔吐上逆頓服之則藥力猛峻足以止逆降气嘔吐立除此心中無柰寒飲內結難以猝消故分四服使胸中邪气徐徐散也

吐後渴欲飲水而貪飲者文蛤湯主之兼主防風衇頭痛

【按】文蛤湯主之五字當在頭痛之下文義始屬是傳寫之譌兼主之主字衍文也

【注】吐後而渴當少少與飲之胃和吐自止也若恣意貪飲則新飲復停而吐必不已也當從飲吐治之若兼感微風脈必頭必痛主之文蛤湯者是治渴兼治風水也故以越婢湯方中加文蛤越婢散風水也文蛤治渴不已也

【集注】程林曰貪飲者飲水必多多則溢上焦必有溢飲之患故用此湯以散水飲方中皆辛甘發散之藥故亦主微風衇頭痛

文蛤湯方

文蛤【五兩】

麻黃

甘艸

生薑【各三兩】

石膏【五兩】

杏仁【五十个】

大棗【十二枚】

右七味以水六升煮取二升溫服一升汗出卽愈

【集解】李彣曰文蛤湯卽大靑龍湯去桂枝乃發汗之劑使水飲從毛竅中泄去以散水飲於外經雲開鬼門潔淨府此一方兩得之以內有麻黃生薑等解表藥故兼主微風衇頭痛

問曰病人衇數數爲熱當消穀引食而反吐者何也師曰以發其汗令陽气微膈气虛衇乃數數爲客熱不能消穀胃中虛冷故也衇者虛也胃气無餘朝食暮吐變爲胃反寒在於上醫反下之今衇反故名曰虛【按】問曰病人衇數至胃中虛冷故也等句已詳傷寒論陽明篇內錯簡在此且與衇者虛也文義不屬

【注】飲衇也非虛衇也病吐者若見之則爲胃气無餘也胃气無餘肝邪乘之而見衇故名曰虛也詢其所以致之由乃爲寒在上醫反下之使胃气盡而無餘則不能消化水谷致令朝食暮吐暮食朝吐變爲中寒胃反也

【集注】李彣曰食不得入是有火也食入反出是無火也此寒在上者法當溫中始愈反下之則愈虛寒而愈吐矣

寸口衇微而數微則無气無气則榮虛榮虛則血不足血不足則胸中冷

【按】此條文義不屬必是錯簡

趺陽衇浮而濇浮則爲虛虛則傷脾脾傷則不磨朝食暮吐暮食朝吐宿谷不化名曰胃反衇而濇其病難治

【按】虛則傷脾之虛字當是濇字是傳寫之譌

【注】前條因誤下而病胃反則衇此條不因誤下而病胃反則衇浮而濇也趺陽衇見浮而濇浮以胃濇以脾浮而無力爲胃虛濇而無力爲傷脾胃虛脾傷則不能消磨水谷故朝食暮吐暮食朝吐所吐皆仍然不化之宿谷故曰胃反也若衇濇則爲邪盛正衰故其病難治也

【集注】徐彬曰爲寒盛濇爲液竭正不勝邪故曰難治

胃反嘔吐者大半夏湯主之

【注】此承上條以明其治也胃反嘔吐者謂朝食暮吐暮食朝吐之嘔吐也主之大半夏湯者補脾胃止嘔吐也

大半夏湯方

半夏【二升洗浣用】

人參【三兩】

白蜜【一升】

右三味以水一斗二升和蜜揚之二百四十徧煮藥取一升半溫服一升餘分再服

千金方云大半夏湯治胃反不受食食入卽吐外臺方云大半夏湯治嘔心下痞鞕者

【集解】髙世栻曰朝食暮吐宿谷不化名曰胃反胃反但吐不嘔然吐不離乎嘔故曰胃反嘔吐者用半夏助燥气以消穀人參補元气以安胃白蜜入水揚之使甘味散於水中水得蜜而和緩蜜得水而淡滲庶胃反平而嘔吐愈

李升璽曰嘔家不宜甘味此用白蜜何也不知此胃反自屬脾虛經所謂甘味入脾歸其所喜是也況君以半夏味辛而止嘔佐以人參溫气而補中胃反自立止矣

胃反吐而渴欲飲水者茯苓澤瀉湯主之

【注】胃反吐而不渴者寒也渴欲飲水者飲也故以茯苓澤瀉湯補陽利水也

茯苓澤瀉湯方

茯苓【半斤】

澤瀉【四兩】

甘艸【二兩】

桂枝【二兩】

白術【三兩】

生薑【四兩】

右六味以水一斗煮取三升內澤瀉再煮取二升半溫服八合日三服

外臺方云茯苓澤瀉湯治消渴胃反衇絕

【集解】李彣曰吐而渴者津液亡而胃虛燥也飲水則水停心下茯苓澤瀉降气行飲白術補脾生津此五苓散原方之義也然胃反因脾气虛逆故加生薑散逆甘艸和脾又五苓散治外有微熱故用桂枝此胃反無表熱而亦用之者桂枝非一於攻表藥也乃徹上徹下逹表裏爲通行津液和陽散水之劑也

尢怡曰茯苓澤瀉湯治吐未已而渴欲飲水者以吐未已知邪未去則宜桂枝甘姜散邪气茯苓澤瀉消水气也

噦逆者橘皮竹茹湯主之

【注】噦卽漧嘔也因其有噦噦之聲而無他物故不曰漧嘔而曰噦逆屬气上逆爲病也上逆之气得出上竅皆能作聲故肺虛气上逆則作欬气從喉出而有欬逆之聲若爲邪所阻則爲喘滿故無聲也胃虛气上逆則作噦气從咽出而有噦逆之聲若與物凝結則爲痞痛故無聲也是知气病也明矣然邪气所湊正气必虛故用橘皮竹茹生薑以淸邪气人參甘艸大棗以補正气則上逆之气自可順矣

橘皮竹茹湯方

橘皮【二斤】

竹茹【二升】

大棗【三十枚】

生薑【半斤】

甘艸【五兩】

人參【一兩】

右六味以水一斗煮取三升溫服一升日三服

【集解】李彣曰噦有屬胃寒者有屬胃熱者此噦逆因胃中虛熱气逆所致故用人參甘艸大棗補虛橘皮生薑散逆竹茹甘寒疏逆气而淸胃熱因以爲君尢怡曰胃虛而熱乘之則作噦逆橘皮生薑和胃散逆竹茹除熱止嘔噦人參甘艸大棗益虛安中也

漧嘔噦若手足厥者橘皮湯主之

【注】漧嘔噦猶言漧嘔卽噦也東垣以干嘔爲輕噦爲重識仲景措辭之意也噦而手足厥乃胃陽虛是吳茱萸湯證也若初病形气俱實𨿽手足厥非陽虛陰盛者比乃气閉不達於四肢也故單以橘皮通气生薑止噦也

【集注】程林曰漧嘔噦則气逆於胸膈間而不行於四末故手足爲之厥橘皮能降逆气生薑嘔家聖藥小劑以和之也然漧嘔非反胃厥非無陽故下咽气行卽愈

橘皮湯方

橘皮【四兩】

生薑【半斤】

右二味以水七升煮取三升溫服一升下咽則愈

噦而腹滿視其前後知何部不利利之卽愈

【注】噦虛邪也噦而不腹滿者爲正气虛兼有熱者以橘皮竹茹湯主之兼有寒者以吳茱萸湯主之噦而腹滿者爲邪气實當視其二便大便不利者下之小便不利者通之卽愈也

【集注】朱肱曰前部不利豬苓湯後部不利調胃承气湯趙良曰腹滿爲實實則气上逆而作噦故必視其前後何部不利而利之則滿去而噦止

魏荔彤曰胃气上逆衝而爲噦治法當視其前後審大小便調不調也前部不利者水邪之逆也當利其小便而噦愈後部不利者熱邪實也當利其大便而噦愈

夫六府气絕於外者手足寒上气腳縮五藏气絕於內者利不禁下甚者手足不仁

【注】气絕非謂脫絕乃謂虛絕也六府之气陽也陽气虛不溫於外則手足寒縮陽虛則陰盛上逆故嘔吐噦也五藏之气陰也陰气虛不固於中則下利不禁利甚則中脫形衰故手足不仁也此發明嘔吐下利之原委也

下利淸谷裏寒外熱汗出而厥者通衇四逆湯主之【注】下利淸谷裏寒也外熱汗出而厥陽亡也主之以通衇四逆湯回陽勝寒而利自止也

通衇四逆湯方

附子【大者一枚生用】

漧薑【三兩彊人可四兩】

甘艸【二兩炙】

右三味以水三升煮取一升二合去滓分溫再服

下利手足厥冷無衇者灸之不溫若衇不還反微喘者死少陰負趺陽者爲順也

【按】此條反微喘者死之下有少陰負趺陽者爲順也一句文義不屬其注已詳見傷寒論辧脈篇內不復釋

【注】下利手足厥冷衇絕無者有陰無陽之衇證也𨿽用理中四逆軰恐其緩不及事急灸臍下以通其陽若衇還手足溫者生衇不還手足不溫反微喘者陽气上脫也故死

【集注】程林曰下利而至於手足厥冷無衇則獨陰無陽灸之以復其陽而衇絕不來反微喘者則正气又脫於上孤陽無根故死

下利气者當利其小便

【注】下利气者初利則爲气郁於大腸而不外滲水气並下但當利其小便輸其滲瀉之竅气宣而利止也久利則爲气陷於大腸而不上舉又當於升補中兼利小便也

【集注】尢怡曰下利气者气隨利失卽所謂气利是也

气利訶黎勒散主之

【注】气利所下之气穢臭所利之物稠粘則爲气滯不宣或下之或利之皆可也若所利之气不臭所下之物不粘則謂气陷腸滑故用訶黎勒散以固腸或用補中益气以舉陷亦可

訶黎勒散方

訶黎勒【十枚煨】

右一味爲散粥飲和頓服

【集觧】李彣曰气利者下利气虛下陷而滑脫也訶黎勒性斂澁能溫胃固腸粥飲和者假穀气以助胃頓服者藥味並下更有力也

尢怡曰气利气與屎俱失也訶黎勒濇腸而利气粥飲安中益腸胃頓服者補下治下制以急也

若下利衇數有微熱汗出令自愈設脈爲未解【注】下利衇數內熱利也微熱汗出其邪衰矣故令自愈設衇者是表未衰故爲未解也

【集注】程林曰寒則下利衇數有微熱則裏寒去汗出則表气和表裏俱和故令自愈設復者知寒邪尙在是爲未解也

下利有微熱而渴衇弱者令自愈

【注】下利大熱而渴則爲邪盛衇弱則爲正虛不能愈也今微熱而渴衇弱者邪正俱衰故知自愈也

【集注】程林曰下利大熱而渴則偏於陽無熱不渴則偏於陰皆不能愈以微熱而渴知陰陽和衇弱知邪气故卽自愈

下利衇數而渴者令自愈設不差必淸膿血以有熱故也

【注】此承上條邪正俱衰病當自愈而不愈之義也設不差者則必表和熱退而數渴仍然是裏熱未除也故圊膿血

【集注】魏荔彤曰下利固以陽气有餘爲吉又不可太盛成熱邪傷陰致陽復有偏勝之患

下利寸衇反浮數尺中自濇者必淸膿血

【注】此承上表裏已和病當自愈而不愈之義也下利裏病而得浮數表衇故曰衇反浮數也但尺中自濇則知熱陷血分必圊膿血也

【集注】徐彬曰下利屬寒衇應沈遲反浮數其陽勝可知而尺中自濇濇爲陽邪入陰此亦熱多故曰必圊膿血

程林曰寸衇浮數爲熱有餘尺衇自濇爲血不足以熱有餘則挾熱而便膿血

下利三部衇皆平按之心下堅者急下之宜大承气湯【注】下利之人心下鞕者諸瀉心湯證也若寸闗尺三部衇皆平實有力𨿽下利宜攻堅也

【集注】李彣曰下利按之心下堅者實也設或衇見微弱猶未可下今三部衇皆平則裏气不虛可知自宜急下之此慿衇又慿証之法也

大承气湯方【見痙病中】

下利衇遲而滑者實也利未欲止急下之宜大承气湯【注】衇遲不能兼滑惟浮取之遲沈取之滑則有之矣今下利衇遲而滑謂浮遲而沈滑也浮遲則外和沈滑則內實欲止內實之下利當下之積去則止宜大承气湯

【集注】尢怡曰衇遲爲寒然與滑俱見則不爲寒而反爲實以中實有物能阻其衇遲行夫利因實而致者實不去則利不止故宜急下

下利衇反滑者當有所去下乃愈宜大承气湯

【注】下利衇反滑者是病虛衇實不相宜也若其人形气如常飲食如故乃有當去之積未去也下之乃愈宜大承气湯

【集注】趙良曰下利虛證也衇滑實衇也以下利之虛證而反見滑實之衇故當有所去也

程林曰經云滑爲有宿食故當下去之而利自止

下利已差至其年月日時復發者以病不盡故也當下之宜大承气湯

【注】下利差後至其或年或月或日而復發其利者此宿食積病攻之不盡故也若其人形气不衰飲食尙彊當攻其未盡自不復發其利也宜大承气湯

【集注】沈明宗曰此舊積之邪復病也下利差後至其年月日時復發者是前次下利之邪隱僻腸間今值藏府司令之期觸動舊邪而復發然隱僻之根未除終不能愈故用大承气迅除之耳

下利譫語者有燥屎也小承气湯主之

【注】下利裏虛證也譫語裏實證也何以決其有燥屎也若衇滑數知有宿食也其利穢粘知有積熱也然必衇證如此始可知其有燥屎也宜下之以小承气湯於此推之而燥屎又不在大便鞕不鞕也

【集注】李彣曰經雲實則譫語故知有燥屎宜下

小承气湯方

大黃【四兩】

厚朴【三兩炙】

枳實【大者三枚炙】

右三味以水四升煮取一升二合去滓分溫二服得利則止

下利衇反發熱身汗者自愈

注下利脾病也肝衇也脾病不當見衇故曰衇反也下利裏病也發熱表證也若發熱身汗則爲表與裏和𨿽衇亦可自愈也

下利衇沈者下重衇大者爲未止衇微弱數者爲欲自止𨿽發熱不死

【注】沈主裏主急下重後重也下利衇沈者故里急後重也滯下之證發熱衇大則邪盛爲未已也衇微弱數者則邪衰病當自止𨿽發熱不死也由此可知衇大身熱者死也

熱利下重者白頭翁湯主之

【注】此承上條以明其治也下利膿血裏急後重積熱已深故以白頭翁湯大苦大寒寒能勝熱苦能燥濕濕熱去下重自除矣

【集注】程林曰熱利下重則熱廹於腸胃非苦不足以堅下焦非寒不足以除熱故加一熱字別已上之寒利

尢怡曰此證濕熱下注故用白頭翁湯苦以除濕寒以勝熱也

白頭翁湯方

白頭翁

黃連

黃蘗

秦皮【各三兩】

右四味以水七升煮取二升去滓溫服一升不愈更服

下利便膿血者桃花湯主之

【注】初病下利便膿血者大承气湯或芍藥湯下之熱盛者白頭翁湯淸之若日久滑脫則當以桃花湯養腸固脫可也

桃花湯方

赤石脂【一斤一半剉一半篩末】漧薑【一兩】

粳米【一升】

右三味以水七升煮米令熟去滓溫七合內赤石脂末方寸匕日三服若一服愈余勿服

下利淸谷不可攻其表汗出必脹滿

【注】詳見傷寒論太陰篇內不復釋

下利衇沈而遲其人面少赤身有微熱下利淸谷者必鬱冒汗出而解病人必微厥所以然者其面戴陽下虛故也

【注】詳見傷寒論厥陰篇內不復釋

下利腹脹滿身體疼痛者先溫其裏乃攻其表溫裏宜四逆湯攻表宜桂枝湯

【注】詳見傷寒論太陰篇內不復釋

桂枝湯方

桂枝【三兩】

芍藥【三兩】

甘艸【三兩炙】

生薑【三兩】

大棗【十二枚】

右五味防咀以水七升微火煮取三升去滓適寒溫服一升服已須臾啜熱稀粥一升以助藥力溫覆令一時許徧身漐漐微似有汗益佳不可令如水淋漓若一服汗出病差停後服

下利後更煩按之心下濡者爲虛煩也梔子豉湯主之

【注】詳見傷寒論太陽中篇不復釋

梔子豉湯方

梔子【十四枚】

香豉【四合綿裹】

右二味以水四升先煮梔子得二升半內豉煮取一升半去滓分二服溫進一服得吐則止

下利肺痛紫參湯主之

【按】此文脫簡不釋

紫參湯方

紫參【半斤】

甘艸【三兩】

右二味以水五升先煮紫參取二升內甘艸煮取一升半分溫三服

瘡癰腸癰浸病衇證並治第十八

諸浮數衇應當發熱而反灑淅惡寒若有痛處當發其癰

【注】諸浮數衇謂寸闗尺六衇俱浮數也浮衇主表數衇主熱若是表邪則當發熱而灑淅惡寒也今非表邪應當發熱不當惡寒若有痛處乃當發癰之證非表邪之證也

【集注】周揚俊曰病之將發衇必兆之夫浮數陽也熱也浮數兼見爲陽中之陽是其熱必盡顯於外矣而反灑淅惡寒證不相應何哉必其气血凝滯榮衞不和如經所謂榮气不從逆於肉理乃生癰腫陽气有餘榮气不行乃發爲癰是也況其身已有痛處乎夫衇之見者陽也其將發而痛者亦屬陽故曰當發其癰

師曰諸癰腫欲知有膿無膿以手掩腫上熱者爲有膿不熱者爲無膿

【注】諸癰腫者謂諸陰陽癰腫也不論陰陽凡諸癰腫欲知有膿無膿當以手掩之腫上熱則能腐化成膿故熱者爲有膿不熱者爲無膿也

【集注】周揚俊曰師之所以教人知癰已成欲其潰未成托之起也

腸癰之爲病其身甲錯腹皮急按之濡如腫狀腹無積聚身無熱衇數此爲腸內有癰膿薏苡附子敗醤散主之

【注】癰生於內則气血爲癰所奪不能外榮肌膚故枯皺如甲錯也腹皮急似腫脹但按之軟詢之腹無積聚審之身無表熱診之衇數非有外證也此爲腸內有癰膿也主之薏苡附子敗醤散流通腸胃消癰腫也

薏苡附子敗醤散方

薏苡仁【十分】

附子【二分】

敗醬【五分一名苦菜】

右三味杵爲末取方寸匕以水二升煎減半頓服小便當下

【集解】徐彬曰薏苡寒能除熱兼下气勝濕利腸胃破毒腫敗醤善排膿破血利結熱毒气故以爲臣附子導熱行結故爲反佐

腸癰者少腹腫痞按之卽痛如淋小便自調時時發熱自汗出復惡寒其衇遲者膿未成可下之當有血衇洪數者膿已成不可下也大黃牡丹湯主之

【注】此承上條詳發其證以明其治也腸癰者其證則少腹腫硬按之卽痛可知癰在內也溺時如淋尿色自調可知腫礙之也時時發熱汗出惡寒似有表病而實非表病也其衇遲則陰盛血未化其膿未成可下之大便當有血也若其衇洪數則陽盛血已腐其膿已成不可下也下之以大黃牡丹湯消瘀瀉熱也

大黃牡丹湯方

大黃【四兩】

牡丹【一兩】

桃仁【五十个】

芒硝【三合】

瓜子【半升】

右五味以水六升煮取一升去滓內芒硝再煎沸頓服之有膿當下如無膿當下血

【集解】李彣曰大黃芒硝泄熱桃仁行瘀丹皮逐血痺去血分中伏火瓜子主潰膿血

問曰寸口衇微而濇法當亡血若汗出設不汗者云何答曰若身有瘡被刀斧所傷亡血故也

【注】衇微气奪也衇濇血奪也故曰法當亡血汗出也設無亡血汗出等病則必身有瘡被刀斧所傷亡血故也

【集注】李彣曰汗出亡陽則衇微亡血傷陰則衇濇微與濇皆陰衇也設不汗而瘡瘍金瘡𨿽不亡陽而亡血故亦見微濇之衇也總是榮衞虛衰之故

病金瘡王不畱行散主之

【注】此承上條以明其治也金瘡謂刀斧所傷之瘡也亡血過多經絡血虛風寒易得幹之故用王不畱行散一以止血出一以防外邪也小瘡粉之卽外敷也

王不畱行散方

王不畱行【十分八月八日采】蒴藋細葉【十分七月七日采】

桑東南根【白皮十分三月三日采】甘艸【十八分】

川椒【三分除目及閉口去汗】

黃芩【二分】

漧薑【二分】

芍藥【二分】

厚朴【二分】

右九味桑根皮以上三味燒灰存性勿令灰過各別杵篩合治之爲散服方寸匕小瘡卽粉之大瘡但服之產後亦可服如風寒桑東根勿取之前三物皆陰漧百日

【集解】徐彬曰此乃槪治金瘡方也蓋王不畱行性苦平能通利血脈故反能止金瘡血逐痛蒴藋亦通利气血尢善開痺周身肌肉肺主之桑根白皮最利肺气東南根向陽生气尢全以復肌肉之主气故以此三物甚多爲君甘艸解毒和榮尢多爲臣椒姜以養其胸中之陽厚朴以疏其內結之气芩芍以淸其陰分之熱爲佐若有風寒此屬經絡客邪桑皮止利肺气不能逐外邪故勿取

浸瘡從口流向四肢者可治從四肢流來入口者不可治

【注】浸瘡者浸謂浸浸謂不已謂此瘡浸畱連不已也從口流向四肢者輕以從內走外也故曰可治從四肢流走入口者重以從外走內也故曰不可治浸者猶今之癩癘之類

浸滛瘡黃連粉主之

【按】此承上條以明其治黃連粉方脫簡

【集解】尢怡曰黃連粉方未見大意以此爲濕熱浸滛之病故取黃連一味爲粉粉之苦以燥濕寒以除熱也

跌蹷手指臂腫轉筋陰狐疝蚘虫病衇證並治第十九

師曰病跌蹷其人但能前不能卻刺腨入二寸此太陽經傷也

【按】證刺俱未詳必有缺文不釋

病人常以手指臂腫動此人身體瞤瞤者藜蘆甘艸湯主之

【按】證未詳方亦缺不釋

藜蘆甘艸湯方【缺】

轉筋之爲病其人臂腳直衇上下行微轉筋入腹者雞屎白散主之

【注】臂同背古通用臂腳直謂足背彊直不能屈伸是轉筋之證也衇上下行謂迢迢長直微不和是轉筋之衇也中寒之人外寒盛則手足拘急轉筋痛不能忍甚者入腹則牽連少腹拘急而痛也主之雞屎白散以治風寒痺气之在筋也

雞屎白散方

雞屎白

右一味爲散取方寸匕以水六合和溫服

陰狐疝气者偏有大小時時上下蜘蛛散主之

【注】偏有大小謂睪丸左右有大小也時時上下謂睪丸入腹時出時入也疝厥陰之病也以與狐情狀相類故名之也主之蜘蛛散入肝以治少腹拘急而痛也

【集注】趙良曰睪丸上下有若狐之出入無時也故曰狐疝

李彣曰偏有大小以睪丸言時時上下以睪丸入小腹出囊中言

尢怡曰陰狐疝气者寒濕襲陰而睪丸受病或左或右大小不同或上或下出沒無時故名狐疝

蜘蛛散方

蜘蛛【十四枚熬煎】

桂枝【半兩】

右二味爲散取八分一匕飲和服日再服蜜丸亦可

【集解】尢怡曰蜘蛛有毒服之能令人利合桂枝辛溫入陰而逐其寒濕之气也

問曰病腹痛有虫其衇何以別之師曰腹中痛其衇當沈若反洪大故有蚘虫

【按】腹痛有虫以洪大衇別之未詳必有缺文不釋

蚘虫之爲病令人吐涎心痛發作有時毒藥不止甘艸粉蜜湯主之

【注】蚘虫卽今之人所名食虫也蚘虫之爲病發作有時發則令人吐涎心痛欲死卽服攻下毒藥非積之痛乃虫之痛故不能止也主之甘艸粉蜜湯者以虫得甘蜜而上得鉛粉而殺從治之法也

【集注】徐彬曰發作有時謂不恆痛也則與虛寒之綿綿而痛者異矣毒藥不止則必治气治血攻寒逐積之藥俱不應矣故以甘艸粉蜜主之白粉殺虫甘艸與蜜旣以和胃又以誘蚘也

李彣曰靈樞云蚘動則胃緩胃緩則廉泉開故涎下令人吐涎也蚘上入膈心在膈上故心痛須臾下膈則痛止故發作有時也廉泉任衇穴名在頷下骨尖中

甘艸粉蜜湯方

甘艸【二兩】

粉【一兩】

蜜【四兩】

右三味以水三升先煮甘艸取二升去滓內粉蜜攪令和煎如薄粥溫服一升差卽止

【集解】李彣曰蚘得甘則動其性喜故也胡粉有毒能殺虫置粉於甘艸蜜湯中誘蚘食之也

蚘厥者當吐蚘今病者靜而復時煩此爲藏寒蚘上入膈故煩須臾復止得食而嘔又煩者蚘聞食臭出其人當自吐蚘蚘厥者烏梅丸主之

【按】此爲藏寒之此字當是非字若是此字卽是藏厥與辧蚘厥之義不屬

【注】蚘厥者謂蚘痛手足厥冷也若藏寒痛厥則不吐蚘此蚘厥藏寒之所由分也靜而時煩乃蚘上入其膈故煩須臾復止得食又吐又煩是蚘聞食臭出故也主之烏梅丸者以蚘得酸則靜得辛則伏得苦則下方中大酸大辛大苦信爲治虫之要劑也

烏梅丸方

烏梅【三百个】

細辛【六兩】

漧薑【十兩】

黃連【一斤】

當歸【四兩】

附子【六兩炮】

川椒【四兩去汗】

桂枝【六兩】

人參【六兩】

黃蘗【六兩】

右十味異搗篩合治之以苦酒潰烏梅一宿去核蒸之五升米下飯熟搗成泥和藥令相得內臼中與蜜杵二千下圎如梧子大先食飲服十丸日三服稍加至二十丸禁生冷滑臭等食

【集解】李彣曰烏梅味酸黃連黃蘗味苦桂枝蜀椒漧薑細辛味辛以蚘得酸則止得苦則安得甘則動於上得辛則伏於下也然胃气虛寒人參附子以溫補之吐亡津液當歸以辛潤之則蚘厥可愈矣

禦纂醫宗金鑑卷二十二﹤子部﹐醫家類﹐禦纂醫宗金鑑﹥

欽定四庫全書

禦纂醫宗金鑑卷二十三

訂正仲景全書金匱要略注下之二目錄

婦人妊娠篇第二十

桂枝茯苓丸

附子湯

膠艾湯

當歸芍藥散

漧薑人參半夏丸

當歸貝母苦參丸

葵子茯苓散

當歸散

白術散

婦人產後篇第二十一

枳實芍藥散

下瘀血湯

陽旦湯

竹葉湯

竹皮大丸

白頭翁加甘艸阿膠湯

婦人雜病篇第二十二

半夏厚朴湯

甘艸小麥大棗湯

溫經湯

土瓜根湯

旋覆花湯

膠姜湯

大黃甘遂湯

抵當湯

礬石湯

紅藍花酒

腎气丸

蛇牀子散

狼牙湯

小兒疳虫蝕齒方

雜療篇第二十三

四時加減柴胡飲子

長服訶黎勒丸

三物備急丸

紫石寒食散

治屍厥方【共二方】

救卒死方【共五方】

救卒死壯熱方

救卒死兩目閉者方

救卒死而張口反折者方

救卒死四肢不收失便者方

救小兒卒死吐利不知是何病方

救卒死客忤二方

救自縊方

療中暍方

救溺死方

馬墜及一切筋骨損方

禦纂醫宗金鑑卷二十三目錄

欽定四庫全書

禦纂醫宗金鑑卷二十三

訂正仲景全書金匱要略注下之二

婦人妊娠病衇證並治第二十

師曰婦人得平衇陰衇小弱其人渴不能食無寒熱名妊娠桂枝湯主之於法六十日當有此證設有醫治逆者卻一月加吐下者則絕之

【注】婦人經斷得平衇無寒熱則內外無病其人渴不能食乃妊娠惡阻之漸也故陰衇𨿽小弱亦可斷爲有孕但惡阻於法六十日當有此證設醫不知是孕而治逆其法卻一月卽有此證也若更加吐下者則宜絕止醫藥聽其自愈可也然衇平無寒熱用桂枝湯與妊娠渴不能食者不合且文義斷續不純其中必有脫簡

【集注】徐彬曰平衇者不見病衇一如平人也陰衇小弱者衇形小不大軟弱無力非細也諸衇旣平而獨下焦陰衇微見不同是中上二焦無病乃反見渴不能食之證則渴非上焦之熱不能食亦非胃家之病矣少陽有嘿嘿不欲食之證今無寒熱亦無少陽表證可疑矣是渴乃陰火上熾不能食乃惡心阻食陰衇小乃胎元蝕气故曰名妊娠也李彣曰此節病證卽妊娠惡阻是也寸爲陽衇主气尺爲陰衇主血陰衇小弱者血不足也血以養胎則液竭而渴又脾爲坤土厚徳載物胎气賴以奠安不能食者脾气弱也凡有他病而渇不能食者衇必不平而有寒熱今𨿽不能食反得平衇又無寒熱故主妊娠

桂枝湯方【見下利中】

婦人宿有癥病經斷未及三月而得漏下不止胎動在臍上者爲癥痼害妊娠六月動者前三月經水利時胎也下血者後斷三月衃也所以血不止者其癥不去故也當下其癥桂枝茯苓丸主之

【注】經斷有孕名曰妊娠妊娠下血則爲漏下婦人宿有癥痼之疾而育胎者未及三月而得漏下下血不止胎動不安者此爲癥痼害之也已及六月而得漏下下血胎動不安者此亦癥痼害之也然有血衃成塊者以前三月經𨿽斷血未盛胎尙弱未可下其癥痼也後三月血成衃胎已彊故主之桂枝茯苓丸當下其癥痼也此示人妊娠有病當攻病之義也此條文義不純其中必有闕文姑存其理可也

【集注】婁全善曰凡胎動多當臍今動在臍上者故知是癥也

程林曰此有癥病而懷胎者𨿽有漏血不止皆癥痼之爲害非胎動胎漏之證下其癥痼妊娠自安此內經所謂有故無殞亦無殞也

方氏曰胎動胎漏皆下血而胎動有腹痛胎漏無腹痛故胎動宜行气胎漏宜淸熱

魏荔彤曰胎與衃之辧當於血未斷之前三月求之前三月之經水順利則經斷必是胎前三月有曽經下血者則經斷必成衃

桂枝茯苓丸

桂枝

茯苓

牡丹【去心】

桃仁【去皮尖】

芍藥【各等分】

右五味末之煉蜜和丸如屎大每日食前服一丸不知加至三丸

婦人懷娠六七月衇發熱其胎愈脹腹痛惡寒者少腹如扇所以然者子藏開故也當以附子湯溫其藏【方未見】

【注】婦人懷娠六七月衇發熱似表證也若其胎愈脹腹痛惡寒而無頭痛身痛則非表證也少腹如扇狀其惡寒如扇風之侵襲也所以然者因其人陽虛子藏開寒邪侵入故用附子湯溫子藏而逐寒但方缺文亦不純必有殘缺

【集注】程林曰胎脹腹痛亦令人發熱惡寒少腹如扇者陰寒勝也妊娠陰陽調和則胎气安今陽虛陰盛不能約束胞胎故子藏爲之開也附子湯用以溫經

李彣曰按子藏卽子宮也臍下三寸爲關元關元左二寸爲胞門右二寸爲子戶命門爲女子系胞之處非謂命門卽子藏也蓋命門是穴名在腰後兩腎中附脊骨之第十四椎之兩旁今經文明說少腹如扇者子藏開則子藏在少腹明矣豈有在少腹者而反謂其在脊後者乎此悞也

尢怡曰衇發熱有似表證而乃身不痛而腹反痛背不惡寒而腹反惡寒甚至少腹陣陣作冷若或扇之者其所以然者子藏開不能闔而風冷之气乘之也夫藏開風入其陰內勝則其衇爲陰气而發熱且爲格陽矣胎脹者熱則消寒則脹也附子湯方未見然溫裏散寒之意防可推矣

師曰婦人有漏下者有半產後因續下血都不絕者有妊娠下血者假令妊娠腹中痛爲胞阻膠艾湯主之【注】五六月墮胎者謂之半產婦人有漏下下血之疾至五六月墮胎而下血不絕者此癥痼之害也若無癥痼下血惟腹中痛者則爲胞阻胞阻者胞中气血不和而阻其化育也故用芎歸膠艾湯溫和其血血和而胎育也

【集注】程林曰漏下者妊娠經來衇經以陽不足謂之激經也半產者以四五月墮胎墮胎必傷其血海血因續下不絕也若妊娠下血腹中痛爲胞阻則用膠艾湯以治

尢怡曰婦人經水淋瀝及胎產前後下血不止者皆衝任衇虛而陰气不能守也是惟膠艾湯能補而固之

芎歸膠艾湯方

芎防

阿膠

甘艸【各二兩】

艾葉

當歸【各三兩】

芍藥【四兩】

漧地黃

右七味以水五升淸酒三升合煮取三升去滓內膠令消盡溫服一升日三服不差更作

婦人懷娠腹中防痛當歸芍藥散主之

【按】妊娠腹中急痛用此方未詳其義必是脫簡不釋

當歸芍藥散方

當歸【三兩】

芍藥【一斤】

茯苓【四兩】

白術【四兩】

澤瀉【半斤】

芎防【半斤】

右六味杵爲散取方寸匕酒和日三服

妊娠嘔吐不止漧薑人參半夏丸主之

【注】妊娠嘔吐謂之惡阻惡阻者謂胃中素有寒飲惡阻其胎而妨飲食也主之以漧薑去寒半夏止嘔惡阻之人日日嘔吐必傷胃气故又佐人參也

【集注】程林曰寒在胃脘則令嘔吐不止故用漧薑散寒半夏生薑止嘔人參和胃半夏漧薑能下胎婁全善云余治娠阻病累用半夏未嘗動胎亦有故無殞之義臨病之工何必拘泥

尢怡曰此益虛溫胃之法爲妊娠中虛而有寒者設也夫陽明之衇順而下行者也有寒則逆有熱亦逆逆則飲必從之而妊娠之體精凝血聚每多蘊而成熱者矣按外臺方靑竹茹橘皮半夏各五兩生薑茯苓各四兩麥冬人參各三兩爲治胃熱气逆嘔吐之法可補仲景之未備也

漧薑人參半夏丸方

漧薑

人參【各一兩】

半夏【二兩】

右三味末之以生薑汁糊爲丸如梧子大飲服十丸日三服

妊娠小便難飲食如故當歸貝母苦參丸主之

【按】方證不合必有脫簡不釋

當歸貝母苦參丸方

當歸

貝母

苦參【各四兩】

右三味末之煉蜜爲丸如小豆大飲服三丸加至十丸

妊娠有水气身重小便不利灑淅惡寒起卽頭葵子茯苓散主之

【注】妊娠外有水气則浮腫灑淅惡寒水盛貯於肌膚故身重內有水气則小便不利水盛阻遏陽气上升故起卽頭也用葵子茯苓者是専以通竅利水爲主也

葵子茯苓散方

葵子【一升】

茯苓【三兩】

右二味杵爲散飲服方寸匕日三服小便利則愈

婦人妊娠宜常服當歸散主之

【注】妊娠無病不須服藥若其人瘦而有熱恐耗血傷胎宜常服此以安之

【集注】尢怡曰妊娠最慮熱傷故於芎歸芍藥養血之中用黃芩淸熱佐白術和胃也震亨稱黃芩白術爲安胎聖藥夫芩術非能安胎者也去其濕熱其胎自安耳

當歸散方

當歸

黃芩

芍藥

芎防【各一斤】

白術【半斤】

右五味杵爲散酒飲服方寸匕日再服妊娠常服卽易產胎無苦疾產後百病悉主之

妊娠養胎白術散主之

【注】妊娠婦人肥白有寒恐其傷胎宜常服此

【集注】尢怡曰妊娠傷胎有因熱者亦有因寒者隨人藏气之陰陽而各異也當歸散正治熱之劑白術散君白術和胃臣川芎調血使蜀椒去寒佐牡蠣安胎也則正治寒之劑也仲景並列於此其所以昭示後人者深矣

白術散方

白術

芎防

蜀椒【三分去汗】

牡蠣

右四味杵爲散酒服一錢匕日三服夜一服但苦痛加芍藥心下毒痛倍加芎防心煩吐痛不能食飲加細辛一兩半夏大者二十枚服之後更以醋漿水服之若嘔以醋漿水服之復不解者小麥汁服之已後渴者大麥粥服之病𨿽愈服之勿置

婦人傷胎懷身腹滿不得小便從腰已下重如有水气狀懷身七月太陰當養不養此心气實當刺瀉勞宮及關元小便微利則愈

【按】文義未詳此穴刺之落胎必是錯簡不釋

婦人產後病衇證並治第二十一

問曰新產婦人有三病一者病痙二者病鬱冒三者大便難何謂也師曰新產血虛多汗出喜中風故令病痙亡血復汗寒多故令鬱冒亡津液胃燥故大便難【注】新產之婦畏其無汗若無汗則榮衛不和而有發熱無汗似乎傷寒表病者但舌無白胎可辧也故喜其有汗而又恐汗出過多表陽不固風邪易入而爲項彊腰背反張之痙病也新產之婦畏血不行若不行則血瘀於裏而有發熱腹痛似乎傷寒裏病者但以舌無黃胎可辧也故喜其血下而又恐血下過多陰亡失守虛陽上厥而爲昏冒不省合目汗出之血暈也新產𨿽喜其出汗喜其血行又恐不免過傷陰液致令胃漧腸燥而有潮熱譫語大便鞕難似乎陽明胃家實者故仲景於產後首出三病不只爲防未然之病而更爲辧已然之疑也昏冒而曰鬱冒者謂陰陽虛郁不相交通而致冒也

【集注】尢怡曰痙筋病也血虛汗出筋衇失養風入而益其勁也鬱冒神病也亡陰血虛陽气遂厥而陰復郁之則頭而目瞀大便難者液病也胃藏津液滲灌諸陽亡津液胃燥則大腸失其潤而便難也三者不同其爲亡血傷津則一也

產婦鬱冒其衇微弱不能食大便反堅但頭汗出所以然者血虛而厥厥而必冒冒家欲解必大汗出以血虛下厥孤陽上出故頭汗出所以產婦喜汗出者亡陰血虛陽气獨盛故當汗出陰陽乃復大便堅嘔不能食小柴胡湯主之病解能食七八日更發熱者此爲胃實大承气湯主之

【注】此承上條互詳其義以明其治也產婦昏冒衇微弱者是气血俱虛應得之證也不能食者是胃气未和應得之候也大便反堅者是腸胃枯漧應得之病也究之鬱冒所以然者由血虛則陰虛陰虛則陽气上厥而必冒也冒家欲解必大汗出者是陽气郁得以外泄而解也故產婦喜汗出也由此推之血瘀致冒解必當血下是陰气郁得以內輸而解也最忌者但頭汗出則爲陰亡下厥孤陽上出也大便堅嘔不能食用小柴胡湯必其人舌有胎身無汗形气不衰者始可故病得解自能食也若有汗當減柴胡無熱當減黃芩嘔則當倍姜半虛則當倍人參又在臨証之變通也大便堅七八日更發熱用大承气湯亦必其人形气俱實胃彊能食者始可也若气弱液幹因虛致燥難堪攻下者則又當內用元明粉以軟堅燥外用諸導法以潤廣腸緩緩圖之也

【集注】尢怡曰鬱冒𨿽有客邪而其本則爲裏虛故其衇微弱也嘔不能食大便反堅但頭汗出津液上行不下逮之象所以然者亡陰血虛孤陽上厥而津液從之也厥者必冒冒家欲解必大汗出者陰陽乍離故厥而冒及陰陽復通汗乃大出而解也產婦新虛不宜多汗而此反喜汗出者血去陰虛陽受邪气而獨盛汗出則邪去陽弱而後與陰相和所謂損陽而就陰是也

小柴胡湯【見嘔吐中】

大承气湯【見痙病中】

產婦腹中防痛當歸生薑羊肉湯主之並治腹中寒疝虛勞不足

【注】產後暴然腹中急痛產後虛寒痛也主之當歸生薑羊肉湯者補虛散寒止痛也並治虛勞不足寒疝腹痛者亦以其虛而寒也

【集注】程林曰產後血虛有寒則腹中急痛內經曰味厚者爲陰當歸羊肉味厚者也用以補產後之陰佐生薑以散腹中之寒則防痛自止夫辛能散寒補能去弱三味辛溫補劑也故並主虛勞寒疝魏荔彤曰妊娠之防痛胞阻於血寒也產後腹中防痛者裏虛而血寒也一阻一虛而治法異矣

當歸生薑羊肉湯方【見寒疝中】

產後腹痛煩滿不得臥枳實芍藥散主之

【注】產後腹痛不煩不滿裏虛也今腹痛煩滿不得臥裏實也气結血凝而痛故用枳實破气結芍藥調腹痛枳實炒令黑者蓋因產婦气不實也並主癰膿亦因血爲气凝久而腐化者也佐以麥粥恐傷產婦之胃也

【集注】尢怡曰產後腹痛而至煩滿不得臥知血郁而成熱且下病而礙上也與虛寒防痛不同矣

枳實芍藥散方

枳實【燒令黑勿太過】

芍藥【等分】

右二味杵爲散服方寸匕日三服並主癰膿以麥粥下之

師曰產婦腹痛法當以枳實芍藥散假令不愈者此爲腹中有幹血著臍下宜下瘀血湯主之亦主經水不利【注】產婦腹痛屬气結血凝者枳實芍藥散以調之假令服後不愈此爲熱灼血幹著於臍下而痛非枳實芍藥之所能治也宜下瘀血主之下瘀血湯攻熱下瘀血也並主經水不通亦因熱灼血幹故也

下瘀血湯方

大黃【三兩】

桃仁【二十枚】

防虫【二十枚熬去足】

右三味末之煉蜜和爲四丸以酒一升煎一丸取八合頓服之新血下如豚肝

【集注】程林曰防虫主開血閉大黃主攻瘀血桃仁主破死血

產後七八日無太陽證少腹堅痛此惡露不盡不大便煩躁發熱切衇微實再倍發熱日晡時煩躁者不食食則譫語至夜卽愈宜大承气湯主之熱在裏結在膀胱也

【按】熱在裏結在膀胱也之八字當在本條上文惡露不盡之下未有大承气湯下膀胱血之理必是傳寫之譌再倍二字當是衍文

【注】無太陽證無表證也少腹堅痛有裏證也因其產後七八日有畜血裏證而無太陽表證則可知非傷寒太陽隨經瘀熱在裏之病乃產後惡露未盡熱結膀胱之病當主以下瘀血可也若不大便不食譫語煩躁發熱日晡更甚至夜卽愈此爲胃實之病非惡露不盡之病以其日晡更甚至夜卽愈則可知病不在血分而在胃也故以大承气湯下之

【集注】李彣曰此一節具兩證在內一是太陽畜血證一是陽明裏實證因古人文法錯綜故難辧也無太陽證謂無表證也少腹堅痛者以肝藏血少腹爲肝經部分故血必結於此則堅痛亦在此此惡露不盡是爲熱在裏結在膀胱此太陽畜血證也宜下去瘀血若不大便煩躁衇實讝語者陽明裏實也再倍發熱者熱在裏蒸蒸發於外也陽明旺於申酉戌日晡是陽明向旺時故煩躁不能食病在陽而不在陰故至夜則愈此陽明腑病也宜大承气湯以下胃實

【按】傷寒論曰陽明病不能食攻其熱必噦以胃中虛冷故也又云發熱者尢當先解表乃可攻之況在產後豈可妄議攻下哉必認證果眞方可用此

產後風續之數十日不解頭微痛惡寒時時有熱心下悶漧嘔汗出𨿽久陽旦證續在耳可與陽旦湯

【注】產後續感風邪數十日不解頭微痛惡寒時熱汗出表未解也𨿽有心下悶漧嘔之裏但有桂枝證在可與陽旦湯解表可也陽旦湯卽桂枝湯加黃芩陽旦證卽桂枝證也

【集注】沈明宗曰上下三條乃產後感冒證也世謂產後气血兩虛不論外感內傷皆以補虛爲主而仲景拈傷寒中之風傷衞發熱仍以表裏陰陽去邪爲訓故云產後中風數十日不解頭微痛惡寒時時有熱汗出乃太陽表未解也但心下悶漧嘔是外邪入於胸中之裏太陽表裏有邪謂之陽旦證故以桂枝湯加黃芩而爲陽旦湯以風邪在表故用桂枝解肌邪入胸膈之間當以淸涼解其內熱故加黃芩正謂不犯其虛是益其餘不補正而正自補不驅邪而邪自散斯爲產後感冒入神之妙方也柰後人不察其理反謂芍藥酸寒能伐生生之气桂枝辛熱恐傷其血棄而不用以致病劇不解只因未窺仲景門墻耳故千金方以此加飴糖當歸爲當歸建中湯治產後諸虛或外感病推仲景之意嘗以此湯加減出入治產後諸病屢獲神效故表出之

尢怡曰夫審證用藥不拘日數表裏旣分汗下斯判上條裏熱成實𨿽產後七八日與大承气而不傷於峻此條表不解𨿽數十日之久與陽旦湯而不慮其散非通於權變者未足語此也

陽旦湯方

卽桂枝湯內加黃芩桂枝湯方【見下利中】

產後中風發熱面正赤喘而頭痛竹葉湯主之

【按】產後中風之下當有病痙者之三字始與方合若無此三字則人參附子施之於中風發熱可乎而又以竹葉命名者何所謂也且方內有頸項彊用大附子之文本篇有證無方則可知必有脫簡產後汗多表虛而中風邪病痙者主之竹葉湯發散太陽陽明兩經風邪用竹葉爲君者以發熱面正赤有熱也用人參爲臣者以產後而喘不足也頸項彊急風邪之甚故佐附子嘔者气逆故加半夏也

【集注】程林曰產後血虛多汗出喜中風故令病痙今證中未至背反張而發熱面赤頭痛亦風痙之漸也

竹葉湯方

竹葉【一把】

葛根【三兩】

防風【二兩】

桔梗

桂枝

人參

甘艸【各一兩】

附子【一枚炮】

大棗【十五枚】

生薑【三兩】

右十味以水一斗煮取二升半分溫三服溫覆使汗出頸項彊用大附子一枚破之如豆大前藥揚去沫嘔者加大半夏半升洗

婦人乳中虛煩亂嘔逆安中益气竹皮大丸主之【按】此條文義證藥未詳

竹皮大丸方

生竹茹【二分】

石膏【二分】

桂枝【一分】

甘艸【七分】

白薇【一分】

右五味末之棗肉和丸彈子大以飲服一丸日三夜二服有熱者倍白薇喘者加栢實一分

【集解】濟陰綱目雲中虛不可用石膏煩亂不可用桂枝此方以甘艸七分配眾藥六分又以棗肉爲丸仍以一丸飲下可想其立方之微用藥之難審虛實之不易也仍飲服者尢慮夫虛虛之禍耳用是方者亦當深省

產後下利虛極白頭翁加甘艸阿膠湯主之

【按】此條文義證藥不合不釋

白頭翁加甘艸阿膠湯方

白頭翁

甘艸

阿膠【各二兩】

秦皮

黃連

蘗皮【各三兩】

右六味以水七升煮取二升半內膠令消盡分溫三服

婦人雜病衇證並治第二十二

婦人之病因虛積冷結气爲諸經水斷絕至有歷年血寒積結胞門寒傷經絡凝堅在上嘔吐涎唾久成肺癰形體損分在中盤結繞臍寒疝或兩脇疼痛與臓相連或結熱中痛在關元衇數無瘡肌若魚鱗時著男子非止女身在下來多經候不勻令陰掣痛少腹惡寒或引腰脊下根气街气沖急痛膝脛疼煩奄忽冒狀如厥癲或有憂慘悲傷多嗔此皆帶下非有鬼神久則羸瘦衇虛多寒三十六病千變萬端審衇陰陽虛實緊行其鍼藥治危得安其𨿽同病衇各異源子當辯記勿謂不然

【按】此條爲婦人雜病提綱當冠篇首以掲病情在下來多之來字當是未字本條皆經水斷絕之病若系來多則與上文不合與下文經候不勻亦不合又本條內有此皆帶下一句當在非有鬼神之下文義相屬是傳寫之譌

【注】此條爲婦人諸病綱領其病之所以異於男子者以其有月經也其月經致病之根源則多因虛損積冷結气也三者一有所感皆能使經水斷絕至有歷年寒積胞門以致血凝气結而不行者先哲云女子以經調爲無病若經不調則變病百出矣以下皆言三者阻經之變病其變病之不同各因其人之臟腑經絡寒熱虛實之異也如寒外傷經絡其人上焦素寒則凝堅在上故上焦胸肺受病也形寒傷肺則气滯阻飲故嘔吐涎唾也若其人上焦素熱寒同其化久則成熱熱傷其肺故成肺癰而形體損瘦也若其人中焦素寒則在中盤結故繞臍疝痛也或兩脇疼痛是中焦之部連及肝臟故也或其人中焦素熱則不病寒疝而病結熱於中矣中熱故不能爲寒疝而繞臍之痛仍在關元也其人衇數當生瘡若無瘡則熱必灼陰皮膚失潤故肌粗若魚鱗也然此嘔吐涎唾寒疝疼痛肌若魚鱗等病亦時著男子非止女子病也在下未多謂經候不勻而血不多下也邪侵胞中乃下焦之部故病陰中掣痛少腹惡寒也或痛引腰脊下根气街急痛腰膝疼煩皆胞中衝任爲病所必然也或痛極奄忽冒狀如厥癲亦痛甚之常狀也若其人或有憂慘悲傷多嗔之遇而見此冒厥癲之證實非有鬼神也凡此胞中衝任血病皆能病帶故諺曰十女九帶也然帶下病久津液必傷形必羸痩診其衇虛審其多寒豈止病此三十六病而千變萬端矣𨿽千變萬端然必審衇陰陽虛實緊與病參究行其鍼藥治危得安也其有病𨿽同而衇不同者則當詳加審辧故曰子當辧記勿謂不然也

婦人咽中如有炙臠半夏厚朴湯主之

【注】咽中如有炙臠謂咽中有痰涎如同炙肉咯之不出咽之不下者卽今之梅核气病也此病得於七情鬰气凝涎而生故用半夏厚朴生薑辛以散結苦以降逆茯苓佐半夏以利飲行涎紫蘇芳香以宣通鬰气俾气舒涎去病自愈矣此證男子亦有不獨婦人也

【集注】尢怡曰凝痰結气阻塞咽嗌之間千金所謂咽中帖帖如有炙肉吞之不下吐之不出者是也

半夏厚朴湯方

半夏【一升】

厚朴【三兩】

茯苓【四兩】

生薑【五兩】

榦蘇葉【二兩】

右五味以水七升煮取四升分溫四服日三夜一服

婦人藏躁喜悲傷欲哭象如神靈所作數欠伸甘麥大棗湯主之

【按】甘艸小麥大棗湯方義未詳必是譌錯

【注】藏心藏也心靜則神藏若爲七情所傷則心不得靜而神躁擾不寧也故喜悲傷欲哭是神不能主情也象如神靈所憑是心不能神明也卽今之失志癲狂病也數欠伸喝欠也喝欠頓悶肝之病也母能令子實故證及也

甘艸小麥大棗湯方

甘艸【三兩】

小麥【一升】

大棗【十枚】

右三味以水六升煮取三升溫分三服亦補脾气

婦人吐涎沫醫反下之心下卽痞當先治其吐涎沫小靑龍湯主之涎沫止乃治痞瀉心湯主之

【注】吐涎沫形寒飲冷也不溫散而反下之則寒飲虛結成痞鞕也當先治其吐涎沫以小靑龍湯治外寒內飲俟涎沫止以半夏瀉心湯乃治痞也

【集注】尢怡曰吐涎沫上焦有寒飲也不與溫散而反下之則寒內入而成痞然𨿽痞而猶吐涎沫是寒飲未巳不可治痞當先治飲而後治痞亦如傷寒例表解乃可攻痞也

小靑龍湯方【見肺癰中】

瀉心湯方【見驚悸中】

問曰婦人年五十所病下利數十日不止暮卽發熱少腹裏急腹滿手掌煩熱唇口漧燥何也師曰此病屬帶下何以故曽經半產瘀血在少腹不去何以知之其證唇口漧燥故知之當以溫經湯主之

【按】所病下利之利字當是血字文義相屬必是傳寫之譌

【注】婦人年已五十衝任皆虛天癸當竭地道不通矣今下血數十日不止宿瘀下也五心煩熱陰血虛也唇口漧燥任衝血傷不上榮也少腹急滿胞中有寒瘀不行也此皆曽經半產崩中新血難生瘀血未盡風寒客於胞中爲帶下爲崩中爲經水愆期爲胞寒不孕均用溫經湯主之者以此方生新去瘀暖子宮補衝任也

【集注】李彣曰婦人年五十則已過七七之期任衇虛太衝衇衰天癸竭地道不通時也所病下利據本文帶下觀之當是崩淋下血之病蓋血屬陰陰虛故發熱暮亦屬陰也任主胞胎衝爲血海二衇皆起於胞宮而出於防陰正當少腹部分衝衇俠臍上行故衝任衇虛則少腹裏急有幹血亦令腹滿內經云任衇爲病女子帶下瘕聚是也手背爲陽掌心爲陰乃手三陰過衇之處陰虛故掌中煩熱也陽明衇俠口環唇與衝衇防於气街皆屬於帶衇難經云血主濡之以衝衇血阻不行則陽明津液衰少不能濡潤故唇口漧燥斷以病屬帶下以曽經半產少腹瘀血不去則津液不布新血不生此則唇口漧燥之所由生也

溫經湯方

吳茱萸【三兩】

當歸

芎防

芍藥【各二兩】

人參

桂枝

牡丹皮

阿膠

生薑【各二兩】

甘艸【二兩】

半夏【半升】

麥門冬【一升去心】

右十二味以水一斗煮取三升分溫三服

亦主婦人少腹寒久不受胎兼取崩中去血或月水來過多及至期不來

【集解】李彣曰內經云血气虛者喜溫而惡寒寒則凝澁不流溫則消而去之此湯名溫經以瘀血得溫卽行也方內皆補養气血之藥未嘗以逐瘀爲事而瘀血自去者此養正邪自消之法也故婦人崩淋不孕月事不調者並主之

帶下經水不利少腹滿痛經一月再見者土根散主之

【按】再字當是不字若是再字一月兩來與上文不利不合是傳寫之譌

【注】此亦前條在下未多經候不勻之證帶下胞中病也胞中有宿瘀從气分或寒化則爲白帶從血分或熱化則爲赤帶從气血寒熱錯雜之化則爲雜色之帶也若兼經水不利少腹滿痛乃有瘀血故也其經至期不見主以土根散者土能逐瘀血防虫能開血閉桂枝合芍藥舒陽益陰通和營气則瘀去血和經調帶止矣

土根散方

土根

芍藥

桂枝

防虫【各三分】

右四味杵爲散酒服方寸匕日三服

寸口衇而大則爲減大則爲芤減則爲寒芤則爲虛寒虛相此名曰革婦人則半產漏下旋覆花湯主之

【按】此條詳在傷寒論辧衇法篇錯簡在此旋覆花湯主之一句亦必是錯簡半產漏下則气已下陷焉有再用旋覆下气之理

旋覆花湯方

旋覆花【三兩】

蔥【十四莖】

新絳【少許】

右三味以水三升煮取一升頓服之

婦人陷經漏下黑不解膠姜湯主之

【注】陷經者謂經血下陷卽今之漏下崩中病也黑不解不成文膠姜湯方亦缺

【集注】李彣曰陷經漏下謂經衇下陷而血漏下不止乃气不攝血也黑不解者瘀血不去則新血不生榮气腐敗也然气血喜溫惡寒用膠姜湯溫養气血則气盛血充推陳致新而經自調矣

【按】此條文義必有缺誤姑采此注以見大意

婦人少腹滿如惇狀小便微難而不渴生後者此爲水與血俱結在血室也大黃甘遂湯主之

【注】惇大也少腹胞之室也胞爲血海有滿大之狀是血畜也若小便微難而不渴者水亦畜也此病若在生育之後則爲水與血俱結在血室也主之大黃甘遂湯是水血並攻之法也

大黃甘遂湯方

大黃【四兩】

甘遂【二兩】

阿膠【二兩】

右三味以水三升煮取一升頓服之其血當下

婦人中風七八日續來寒熱發作有時經水適斷此爲熱入血室其血必結故使如瘧狀發作有時小柴胡湯主之

【注】詳見傷寒論少陽篇內不復釋

婦人傷寒發熱經水適來晝日明了暮則讝語如見鬼狀者此爲熱入血室治之無犯胃气及上二焦必自愈【注】詳見傷寒論少陽篇內不復釋

婦人中風發熱惡寒經水適來得之七八日熱除衇遲身涼和胸脇滿如結胸狀讝語者此爲熱入血室也當刺期門隨其實而瀉之

【注】詳見傷寒論少陽篇內不復釋

陽明病下血讝語者此爲熱入血室但頭汗出當刺期門隨其實而瀉之濈然汗出卽愈

【注】詳見傷寒論陽明篇內不復釋

婦人經水不利下抵當湯主之

【注】婦人經水不利下言經行不通利快暢下也乃婦人恆有之病不過活瘀導气調和衝任足以愈之今曰抵當湯主之夫抵當重劑文內並無少腹結痛大便黑小便利發狂善忘寒熱等證恐藥重病輕必有殘缺錯簡讀者審之

抵當湯方

水蛭【三十个熬】

蝱虫【三十枚熬去翅足】

桃仁【二十个去皮尖】

大黃【三兩酒浸】

右四味爲末以水五升煮取三升去滓溫服一升

婦人經水閉不利藏堅癖不止中有幹血下白物礬石丸主之

【注】藏陰內也不止不去也經水閉而不通瘀宿血也陰中堅塊不去血幹凝也下白物化血成帶也用礬石丸坐藥治之此方治下白物若從濕化者可也恐未能攻堅癖幹血也

【集注】尢怡曰藏堅癖不止者子藏幹血堅凝成癖而不去也幹血不去則新血不榮而經閉不利矣由是蓄泄不時胞宮素濕所積之血與濕化而成白物時時自下是宜先去其藏之濕礬石燥濕水杏仁潤幹血也

礬石丸方

礬石【三分燒】

杏仁【一分】

右二味末之煉蜜和丸如棗核大內藏中劇者再內之

婦人六十二種風及腹中血气刺痛紅藍花酒主之【注】六十二種風無可考腹中血气刺痛用紅藍花酒通經行血誠要方也

紅藍花酒方

紅藍花【一兩】

右一味以酒一大升煎減半頓服一半未去再服

婦人腹中諸疾痛當歸芍藥散主之

【注】諸疾腹痛謂婦人腹中諸種疾痛也旣曰諸疾痛則寒熱虛實气食等邪皆令腹痛豈能以此一方防治諸疾痛耶當歸芍藥散主之必是錯簡

當歸芍藥散方【見妊娠中】

婦人腹中痛小建中湯主之

【注】若因木盛土衰中虛急痛者用此補虛緩中定痛可也

小建中湯方【見虛勞中】

問曰婦人病飲食如故煩熱不得臥而反倚息者何也師曰此名轉胞不得溺也以胞系乖戾故致此病但利小便則愈宜腎气丸主之

【注】病不在胃故飲食如故也病在於胞故不得溺也陽气不化故煩熱也水不得下行故倚息不得臥也名曰轉胞以胞系乖戾不爽也故致此病但當利小便則愈主之腎气丸以溫行下焦陽气陽气化則溺出諸病自解矣胞者乃謂尿胞非血胞也

【集注】趙良曰此方在虛勞中治腰痛小便不利小便拘急此亦用之何也蓋因腎虛用之也用此補腎則气化气化則水行而愈矣然轉胞之病豈盡由下焦腎虛气不化出致耶或中焦脾虛不能散精歸於胞及上焦肺虛不能下輸布於胞或胎重壓其胞或忍溺入房皆足成此病必求其所因以治之也

腎气丸方

漧地黃【八兩】

薯蕷【四兩】

山茱萸【四兩】

澤瀉【三兩】

茯苓【三兩】

牡丹皮【三兩】

桂枝

附子【炮各一兩】

右八味末之煉蜜和丸梧子大酒下十五丸加至二十五丸日再服

【集解】李彣曰方名腎气丸者气屬陽補腎中眞陽之气也內具六味丸壯腎水以滋小便之源附桂益命門火以化膀胱之气則薰蒸津液水道以通而小便自利此所以不用五苓散而用腎气丸也

婦人陰寒溫中坐藥蛇牀子散主之

【注】陰寒前陰寒也治以溫中坐藥蛇牀子性溫熱能壯陽故納之以助陽驅陰也

【集注】沈明宗曰此治陰掣痛少腹惡寒之方也胞門陽虛受寒現證不一非惟少腹惡寒之一證也但寒從陰戶所受不從表出當溫其受邪之處則病得愈故以蛇牀子一味大熱溫助其陽納入陰中俾子宮得暖邪去而病自愈矣

蛇牀子散方

蛇牀子仁

右一味末以白粉少許和合相得如棗大綿裹內之自然溫

少陰衇滑而數者陰中卽生瘡陰中蝕瘡爛者狼牙湯洗之

【注】陰中卽前陰也生瘡蝕爛乃濕熱不潔而生防也用狼牙湯洗之以除濕熱殺防也狼牙非狼之牙乃狼牙艸也如不得以狼毒代之亦可其瘡深洗不可及則用後法也

【集注】李彣曰少陰屬腎陰中腎之竅也內經曰滑者陰气有餘又云數則爲熱故陰中生瘡蝕爛皆濕熱所致狼牙味苦性寒寒能勝熱苦能殺虫故主洗之

狼牙湯方

狼牙【四兩】

右一味以水四升煮取半升以綿纒筋如繭浸湯瀝陰中日四徧

胃气下泄陰吹而正喧此穀气之實也膏發煎導之【按】膏發煎導之之五字當是衍文此穀气之實也之下當有長服訶梨勒丸之六字後陰下气謂之气利用訶梨勒散前陰下气謂之陰吹用訶梨勒丸文義始屬藥病亦對蓋訶梨勒丸以訶梨勒固下气之虛以厚朴陳皮平穀气之實亦相允合方錯簡在雜療篇內下小兒疳虫蝕齒一方殺虫解毒或另有小兒門或列在雜方內今於婦人雜病之末亦錯簡也

【注】腎虛不固則气下泄陰吹而正喧謂前陰出气有聲也此穀气之實謂胃气實而腎气虛也以訶梨勒丸固下气而瀉穀气也

膏發煎方【見黃疸中】

小兒疳虫蝕齒方

雄黃

葶藶

右二味末之取臘月豬脂鎔以槐枝綿裹頭四五枚防藥烙之

雜療方第二十三

退五藏虛熱四時加減柴胡飲子方

【冬三月加】柴胡【八分】白術【八分】

陳皮【五分】

大腹防榔【四枚並皮子者】

生薑【五分】

桔梗【七分】

【春三月加】枳實

減白術【共六味】

【夏三月加】生薑【三分】枳實【五分】

甘艸【三分共

秋三八味

月加】陳皮【三分共六味】

右各防咀分爲三貼一貼以水三升煮取二升分溫三服如人行四五里進一服如四體壅添甘艸少許每貼分作三小貼每小貼以水一升煮取七合溫服再合滓爲一服重煮都成四服【疑非仲景方】

【按】此方證不屬不釋

長服訶梨勒丸方

訶梨勒

陳皮

厚朴【各三兩】

右三味末之煉蜜丸如桐子大酒飲服二十丸加至三十丸

【按】此方當在前篇穀气之實也之下

三物備急方

大黃【一兩】

漧薑【一兩】

巴豆【一兩去皮心熬外研如脂】

右藥各須精新先搗大黃漧薑爲末研巴豆內中合治一千杵用爲散蜜和丸亦佳密器中貯之莫令泄气主心腹諸卒暴百病若中惡客忤心腹脹滿卒痛如錐刺气急口噤停屍卒死者以暖水苦酒服大豆許三四丸或不下捧頭起灌令下咽須臾當瘥如未瘥更與三丸當腹中鳴卽吐下便瘥若口噤亦須折齒灌之

【方解】方名備急者以備暴然諸腹滿腹急痛及中惡客忤噤閉卒死者也若口噤亦須折齒灌之是恐人不急救則死之義然不如後人管吹入鼻中之法爲良

【集解】李彣曰人卒得病欲死者皆感毒厲邪陰不正之气而然三物相須能蕩邪安正或吐或下使穢气上下分消誠足備一時急需也

治傷寒令愈不復紫石寒食散方

紫石英

白石英

赤石脂

鐘乳【碓煉】

栝蔞根

防風

桔梗

文蛤

鬼臼【各十分】

太乙餘糧【十分】

漧薑

附子【炮去皮】

桂枝【去皮各四分】

右十三味杵爲散酒服方寸匕

【按】方未詳不釋

屍厥衇動而無气气閉不通故靜而死也治方

菖蒲屑內鼻兩孔中吹之令人以桂屑著舌下【注】形如不病人有气而衇動失常名曰行屍卒死不知人無气而衇動如故名曰屍厥屍厥乃正气暴然爲邪气閉塞不通故靜而似死用菖蒲內鼻桂著舌下是通心神啟陽气也

又方

剔取左角髮方寸燒末酒和灌令入喉立起

【方解】菖蒲吹鼻桂著舌下而不愈者則用此法是以發乃血之餘血乃心所生用燒則發其陽用酒則行气血用本人者喜一气相通也

救卒死方

薤搗汁灌鼻中

【方解】卒然昏死皆屍厥也薤白類蒜而小北人謂之小根菜南人謂之釣喬是也其味極辛搗汁灌鼻亦通竅取之意也

又方

雄鷄冠割取血管吹內鼻中

豬脂如雞子大苦酒一升煮沸灌喉中

雞肝及血塗面上以灰圍四旁立起

大豆二七粒以雞子白並酒和盡以吞之

【方解】雄鷄冠血及肝卵白豬脂大豆酒醋等物無非用陽物以勝陰祟也管吹內鼻中謂將雞冠血或合熱酒含在不病人口內以葦管或筆管插入病人鼻孔中使气連藥吹之其藥自能下咽气通噤自開也

救卒死而壯熱者方

礬石半觔以水一斗半煮消以漬腳令沒踝

【注】厥而身壯熱者陽厥腑病也外以礬水浸腳蓋以厥起於下而收攝陽气也

【集注】程林曰厥陽獨行故卒死而壯熱岐伯曰血之與气並走於上則爲大厥厥則暴死礬石收攝藥也以之浸足而收斂其厥逆之气

救卒死而目閉者方

騎牛臨面搗薤汁灌耳中吹皂莢鼻中立效

救卒死而張口反折者方

灸手足兩後十四壯了飲以五毒諸膏散【有巴豆者注】卒死張口反折者用灸以通陽气但飲以五毒諸膏方

救卒死而四肢不收失便者方

馬屎一升水三斗煮取二斗以洗之又取牛洞【稀糞也】一升溫酒灌口中灸心下一寸臍上三寸臍下四寸各一百壯差

【注】屍厥目閉口張失便反張四肢不收陰厥藏病也有如是之證者用騎牛臨面之法正所以厭邪也薤汁灌耳皂角吹鼻皆通其諸竅而閉塞者可通也灸手足甲後以通外陽法也馬屎取吐之法灸中脘關元以通內陽之法也

救小兒卒死而吐利不知是何病方

狗屎一丸絞取汁灌之無濕者水煮幹者取汁【方解】凡屎皆發陽气用狗屎亦取發陽气也

救卒死客忤死還魂湯主之方

麻黃【三兩去節】

杏仁【七十个去皮尖】

甘艸【一兩炙】

右三味以水八升煮取三升去滓分令咽之通治諸感忤

【注】中惡客忤便閉裏實者仲景用備急丸可知無汗表實者不當用備急丸通裏當用還魂湯以通表也通裏者抑諸陰气也通表者扶諸陽气也昧者不知以麻黃爲入太陽發汗之藥抑知不溫覆取汗則爲入太陰通陽之藥也陽气通動魂可還矣

又方

韭根【一把】

烏梅【二七个】

吳茱萸【半升炒】

右三味以水一斗煮之以病人櫛內中三沸櫛浮者生沈者死煮取三升去滓分飲之

【方解】韭根吳茱萸烏梅之治亦收陽气法也浮爲陽沈爲陰陽生陰死義也

救自縊死旦至暮𨿽已冷必可治暮至旦少難也恐此當言忿气盛故也然夏時夜短於晝又熱猶應可治又云心下若微溫者一日已上猶可治之方

徐徐抱解不得截繩上下安被臥之一人以腳踏其兩肩手少挽其髮常勿縱之一人以手按揉胸上數動之一人摩捋臂脛屈伸之若已僵但漸漸彊屈之並按其腹如此一炊頃气從口出呼吸眼開而猶引按莫置亦勿苦勞之須臾可少進湯及粥淸含之令濡喉漸漸能咽及稍止更令兩人以兩管吹其兩耳朶此法最善無不活者

【注】旦至暮陽气有餘陽主生故𨿽已冷必可治也暮至旦陰气有餘陰主死故稍難也自縊之人必可治者恐此當有言語忿爭气盛不散故可治也暮至旦固難治然遇夏時夜短於晝又熱皆陽气有餘猶應可治又云心下若微溫者𨿽一日已上猶可治之觀此諄諄告切仲景仁心惟恐人畏其繁而不治也此法嘗試之十全八九始知言果不謬猶言也揉胸按腹摩臂脛屈伸之皆引導其气之法也

凡中暍死不可使得冷得冷便死療之方

屈艸帶繞暍人臍使三兩人溺其中令溫亦可用熱泥和屈艸亦可扣瓦椀底按及車缸以著暍人取令溺須得流去此謂道路窮卒無湯當令溺其中欲使多人溺取令溫若湯便可與之不可泥及車缸恐此物冷暍旣在夏月得熱泥土暖車缸亦可用也【注】中暑卒死之人不可置放陰涼之處恐其閉熱在內猶被凍之人不可沃以熱湯恐其閉寒在內反爲大害也

救溺死方

取竈中灰二石餘以埋人從頭至足水出七孔卽活嘗試蠅子落水而死者用竈灰埋之自活

【集解】李彣曰竈灰得火土相生之气以埋人則外溫衞气而內滲水濕故能使水出七孔而活

治墜馬及一切筋骨損方

大黃【一兩切浸湯成汁】緋帛【如手大燒灰】

亂髮【如雞子大燒灰用】久用炊單布【一尺燒灰】

敗蒲【一握三寸】

桃仁【四十九个去皮尖熬】

甘艸【如中指節炙剉】

右七味以童子小便量多少煎湯成內酒一大盞次下大黃去滓分溫三服先剉敗蒲席半領煎湯浴衣被蓋覆斯須通利數行痛處立差利及浴水赤勿怪卽瘀血也

【注】外浴以散其瘀內服以下其瘀斯兩得之矣【集注】徐彬曰從髙墜下法當救損傷筋骨爲主然頓跌之勢內外之血必無不瘀瘀不去則气不行气不行則傷不愈故以桃仁大黃逐瘀爲主緋帛紅花之餘亂髮血之餘合童便以消瘀血湯浴能活周身气血然筋骨瘀血必有熱气滯郁故以炊單布受气最多而易消者以散滯通气從其類也加少炙甘艸補中以和諸藥也

禦纂醫宗金鑑卷二十三﹤子部﹐醫家類﹐禦纂醫宗金鑑﹥

欽定四庫全書

禦纂醫宗金鑑卷二十四

訂正仲景全書金匱要略注下之三目錄

禽獸虫魚禁忌篇第二十四

治自死六畜肉中毒方

治食郁肉漏脯中毒方

治黍米中藏幹脯食之中毒方

治食生肉中毒方

治食六畜禽獸肝中毒方

治馬肝毒中人未死方

治食馬肉中毒欲死方

治食噉蛇牛肉欲死方

治食牛肉中毒方

治食犬肉不消成病方

治食禽獸中箭肉毒方

治食膾不化成癥病方

治食魚後食毒兩種煩亂方

治食鯸鮧魚中毒方

治食蟹中毒方

果實菜谷禁忌篇第二十五

治食諸果中毒方

治食諸菌中毒悶亂欲死方

治食楓樹笑不止方

治誤食野芋煩毒欲死方

治誤食蜀椒閉口者方

食躁式躁方

治誤食鉤吻殺人解之方

治誤食水莨菪中毒方

治食芹菜中龍精毒方

治食苦瓠中毒方

治凡飲食中毒方

貪食食多不消心腹堅滿治之方

通除諸藥毒

禦纂醫宗金鑑卷二十四目錄

欽定四庫全書

禦纂醫宗金鑑卷二十四

訂正仲景全書金匱要略注下之三

金匱要略廿四廿五兩門原列在卷末其文似後人補入注家或注或刪但傳世已久難以削去玆仍附原文另爲一篇以存參考云

禽獸魚虫禁忌並治第二十四

凡飲食滋味以養於身食之有妨反能爲害自非服藥煉液焉能不飲食乎切見時人不閒調攝疾疢競起若不因食而生苟全其生須知切忌者矣所食之味有與病相宜有與身爲害若得宜則益體害則成疾以此致危例皆難療凡煮藥飲汁以解毒者𨿽云救急不可熱飲諸毒病得熱更甚宜冷飲之

肝病禁辛心病禁鹹脾病禁酸肺病禁苦腎病禁甘【注】此言五藏有病而禁之以五味何也肝木病若與之以辛辛助肺气恐尅肝也故肝病則禁辛心火病若與之以咸咸能益水恐水尅火也故心病則禁鹹脾土病若與之以酸酸味屬肝恐木尅土也故脾病則禁酸肺金病若與之以苦苦味屬火恐尅金也故肺病則禁苦腎水病若與之以甘甘能補脾脾主尅水故腎病則禁甘

春不食肝夏不食心秋不食肺冬不食腎四季不食脾辯曰春不食肝者爲肝气王脾气敗若食肝則又補肝脾气敗尢甚不可救又肝王之時不可死气入肝恐傷魂也若非王時卽虛以肝補之佳余藏準此

【注】此言四時有宜食有不宜食者如春爲肝王則脾弱故宜食脾而不宜食肝若食肝則肝益王而脾更弱故曰不可救又云肝王之時不可以死气入肝卽內經毋伐天和之意若伐天和則傷肝肝主魂恐復傷魂也若非王時卽虛虛則以肝補肝故謂之佳余藏準此

凡肝藏自不可輕噉自死者彌甚

【注】謂諸畜獸臨殺之時心有所驚肝有所忿食之俱不利故曰不可輕噉如獸自死者必中毒而死更不可食也

凡心皆爲神識所捨勿食之使人來生復其對報矣【注】人與物𨿽別而貪生畏死之心則一也惟其心爲神識所捨故曰勿食之

凡肉及肝落地不著塵土者不可食之

豬肉落水浮者不可食

諸肉不幹火炙而動見水自動者不可食之

六畜肉熱血不斷者不可食之

諸五藏及魚投地塵土不污者不可食之

【注】以上五條皆怪異非常必不可食之

諸肉及魚若狗不食鳥不啄者不可食之

【注】凡禽獸不食之肉必有毒不可食之

肉中有如朱防者不可食之

【注】朱防惡血所聚此色惡不食也

父母及本身所屬之相不可食食之令人神魂不安【注】此爲仁人孝子之心也

食肥肉及熱羮下可飲冷水

【注】食肥肉熱羮後繼飲冷水冷熱相搏膩膈不行不腹痛吐利必成痞變積愼之愼之

穢飯餒肉臭魚食之皆傷人

【注】言敗腐之物皆不宜食也

自死禽獸口閉者不可食之

【注】凡自死之物其肉皆有毒口閉則毒不得外泄切不可食

六畜自死皆疫死則有毒不可食之

【注】疫毒能死六畜其肉必有疫毒故不可食

獸自死北首及伏地者食之殺人

【注】凡獸北向自死及死不僵而伏地者食之多殺人

食生肉飽飲乳變白虫

【注】食生肉飽卽飲乳酪則成濕熱必變生白虫

疫死牛肉食之令病洞下亦致堅積宜利藥下之【注】疫死牛肉有毒不可食食之若洞瀉爲其毒自下或致堅積宜下藥利之

脯藏米甕中有毒及經夏食之發腎病

【注】脯肉藏米甕中受濕熱鬱蒸之气及經夏已腐者食之腐气入腎故發腎疾

治自死六畜肉中毒用黃蘗搗屑取方寸匕服

【注】六畜自死肉中有毒中其毒者以此方服之苦能解毒也

治食郁肉漏脯中毒方

燒犬屎酒服方寸匕每服人乳汁亦良飲生韭汁三升亦得

【注】郁肉密藏經宿之肉也漏脯經漏水之脯也食之中毒以燒犬屎人乳汁生韮汁量其輕重而解之

治黍米中藏幹脯食之中毒方

大豆濃煮汁飲之數升卽解亦治貍肉漏脯等毒【注】同上郁肉大豆汁亦能解毒

治食生肉中毒方

掘地深三尺取其下土三升以水五升煮數沸澄淸汁飲一升卽愈

【注】地漿能解諸毒掘得黃土有泉滲出謂之地漿三尺大防言也未見黃土皆穢土得黃土乃可取用

治食六畜鳥獸肝中毒方

水浸豆豉絞取汁服數升愈

【注】食禽肉獸肝中毒在胃故用豆防湧吐其毒

馬腳無夜眼者不可食之【夜眼一名附蟬屍】

【注】凡馬皆有夜眼若無者其形異故勿食之

食酸馬肉不飲酒則殺人

【注】馬肉味酸有毒故飲酒以解之

馬肉不可熱食傷人心

【注】馬屬火肉熱火甚恐傷心當冷食之

馬鞍下肉食之殺人

【注】鞍下肉久經汗漬有毒食之殺人

白馬黑頭者不可食之

【注】食療云食之令人癲

白馬靑蹄者不可食之

【注】白馬靑蹄騎之不利人食之必取害故不可食

馬肉防肉共食醉飽臥大忌

【注】馬肉屬火防肉屬水共食已屬不和若醉飽卽臥則傷脾气故曰大忌

驢馬肉合豬肉食之成霍亂

【注】豬肉雜食恐難消化亂於腸胃故成霍亂

馬肝及毛不可妄食中毒害人

【注】漢史云文成食馬肝而死故曰不可妄食恐中其毒也

治馬肝毒中人未死方【馬肝一名懸熢】

雄鼠屎二七粒末之水和服日再服

【注】馬食鼠屎則腹脹是鼠能制馬也故中馬肝毒以此解之

又方

人垢取方寸匕服之佳

【注】人垢卽人頭垢也用方寸匕酒化下得吐爲佳

治馬肉中毒欲死方

香豉【二兩】

杏仁【三兩】

右二味蒸一食頃熟杵之服日再服

【方解】日華子云黑豆調中下气治牛馬瘟毒杏仁下气气下則毒亦解矣

又方

煮蘆根汁飲之良

【方解】蘆根味甘性寒解諸肉毒

疫死牛或目赤或黃食之大忌

【注】牛疫死目或赤或黃疫毒甚也大忌食之

牛肉共豬肉食之必作寸白虫

【注】牛肉共豬肉食之脾胃濕熱者能生寸白虫當戒之

靑牛腸不可合犬肉食之

牛肺從三月至五月其中有虫如馬尾割去勿食食之損人

【注】凡牛腸肺值三月至五月濕熱交蒸之時必生其虫戒勿食之

牛羊豬肉皆不得以楮木桑木蒸炙食之令人腹內生虫

【注】古人煉藥多用桑柴火楮實子能健脾消水楮木亦可燒用何以蒸炙諸肉食之卽生虫乎其或物性相反也

噉蛇牛肉有毒食之殺人不可食

【注】噉蛇牛何以識認惟毛髮向後順者是也

治噉蛇牛肉食之欲死方

飲人乳汁一升立愈以泔水洗頭飲一升愈

牛肚細切水一斗煮取一升暖飲之大汗出愈【注】人乳能解馬肝牛肉之毒用頭垢吐其毒而愈用牛肚不甚善

治食牛肉中毒方

甘艸煮汁飲之卽愈

【方解】甘艸味甘能解百毒

羊肉其有宿熱者不可食之

【注】羊肉性熱若其人有素熱者忌食之

羊肉不可共生魚酪食之害人

【注】羊肉熱與生魚酪乳共食必不益人也

羊蹄甲中有珠子白者名羊懸筋食之令人癲

【按】此義未詳

白羊黑頭食其腦作腸癰

【注】諸腦有毒惟此羊腦食之作腸癰

羊肝共生椒食之破人五藏

【注】羊肝生椒皆屬於火共食恐損傷人五藏也

豬肉共羊肝和食之令人心悶

【注】豬肉滯羊肝膩共食則气滯而心悶矣

豬肉以生胡荽同食爛人臍

【注】胡荽與豬肉不可同食不可多者恐動風疾云爛人臍此義未詳

豬脂不可合梅子食之

【注】豬脂滑利梅子酸濇性相反也故不可合食

豬肉合葵食之少气

【按】此義未詳

鹿肉不可合蒲白作羮食之發惡瘡

【注】鹿肉性溫九月至正月堪食他月食之則冷痛如和蒲作羮食之發惡瘡此義未詳

麋脂及梅李子若孕婦食之令子靑肓男子傷精【集注】李彣曰人目以陰爲體以陽爲用麋陰獸也梅及李味酸苦亦屬陰類孕婦三物合食則陰气太盛陽气絕少故令子靑盲也男子精气宜溫暖陰盛則精寒本艸云麋脂令陰痿

【按】麋蹄下有二竅爲夜目淮南子云孕婦見麋而生子四目今三物合食令子靑盲皆物類相感胎教愼之

麞肉不可合鰕及生菜梅李果食之傷人

【注】麞肉性溫八月至十一月食之勝羊肉餘月食之動气鰕能動風生菜梅李動痰合食之皆令人病

白犬自死不出舌者食之害人

【注】凡犬死必吐舌惟中毒而死其舌不吐毒在內也故食之害人

痼疾人不可食熊肉令終身不愈

【注】人有痼疾不可食熊肉因熊性猛悍食之痼疾永不除

食狗鼠余令人發瘻瘡

【注】狗鼠食物有餘存者其物必有涎滴因涎有毒人若食此物必發瘻瘡

治食犬肉不消心下堅或腹脹口漧大渴心急發熱妄語如狂或洞下方

杏仁【一升合皮熟研用】

以沸湯三升和取汁分三服利下兩片大驗

【方解】此以相畏相制之義也犬肉畏杏仁故用此而諸證悉除矣

婦人妊娠不可食肉及鼈雞鴨令子無聲音

【注】妊娠食肉令子缺唇食鼈肉令子短項食羊犬令子多熱食雞鴨令子無聲音此數者妊婦皆不當食也

肉不可合白雞肉食之令人面發黃

【注】肉酸寒多食損元气絕血脈令人萎黃白雞𨿽得庚金太白之象實屬風木能助肝火二物合食動脾气而發黃故不可合食

肉著漧薑食之成霍亂

【注】肉酸寒陰性也漧薑辛熱陽性也性味相反同食者必成霍亂

凡鳥自死口不閉翅不合者不可食之

【注】諸鳥自死必閉口斂翅若開口張翅恐有毒不可食

諸禽肉肝靑者食之殺人

【注】肝靑者被毒所傷若食之必殺人

雞有六翮四距者不可食之【距雞腳爪也】

【注】形有怪異者有毒故不可食

烏雞白頭者不可食之

【注】色有不相合者有毒不可食

雞不可合葫蒜食之滯气

【注】雞蒜同食能動風動痰風痰發動故气滯

山雞不可合鳥獸肉食之

【注】山雞食虫蟻有毒與鳥獸肉相反故戒合食

雉肉久食令人瘦

【注】雉肉小毒發瘡疥生諸虫以此則令人瘦

鴨卵不可合鼈肉食之

【注】二物性寒發冷气不可合食

雀肉不可合李子食之

【注】雀肉性暖大溫李子性寒味酸溫得寒酸而滯气故不可合食

婦人妊娠食雀肉飲酒令子淫亂無恥

【注】雀之性淫酒能亂性妊娠當戒食之古愼胎教也

燕肉勿食入水爲蛟龍所噉

【注】蛟龍嗜燕人食燕者不可入水雷公曰海竭江枯投遊波而立泛以蛟龍嗜燕故也凡渡江海者切不可食燕肉

鳥獸有中毒箭死者其肉有毒解之方

大豆煮汁及鹽汁服之解

【方解】箭傷有毒凡鳥獸被箭死者肉毒人食之先服鹽汁次服豆汁解不及者死

魚頭正白如連珠至脊上食之殺人

魚頭中無腮者不可食之殺人

魚無腸膽者不可食之三年陰不起女子絕生

魚頭似有角者不可食之

魚目合者不可食之

【注】以上皆怪異之形色必有毒也

六甲日勿食鱗甲之物

【注】六甲值日食鱗甲物犯其所忌故曰勿食

魚不可合雞肉食之

【注】魚屬火善動雞屬木生風風火相煽故勿合食

魚不得合鸕鷀肉食之

【注】鸕鷀嗜魚凡物相制相犯者皆不可合食

鯉魚鮓不可合小荳藿食之魚子不可合豬肝食之害人【小荳藿卽小荳葉也】

鯉魚不可合犬肉食之

鯽魚不可合猴雉肉食之

醍魚合鹿肉生食令人筋甲縮

靑魚酢不可合胡荽及生葵並麥醤食

防鱔不可合白犬血食之

【注】以上六條皆能助熱動風合食俱不宜

肉不可合酒菓子食之

【注】多神靈不可輕食若酒菓合食更非所宜也

鼈目凹防者及腹下有王字形者不可食之其肉不得合雞鴨食之

【注】鼈無耳以目爲聽目凹防及腹有王字形者皆有毒愼之性與雞鴨相反故不可合食

龜鼈肉不可合莧菜食之

【注】鼈皆與莧菜相反若合食之必成鼈瘕

鰕無須及腹下通黑煮之反白者不可食之

【注】無須腹黑反白者怪異之鰕也故不可食

食膾飲乳酪令人腹中生虫爲瘕

【注】膾乃牛羊魚之腥聶而切之爲膾乳酪酸寒與膾同食則生虫爲瘕故戒合食

膾食在胃不化吐不出速下除之久成癥病治之方橘皮【一兩】

大黃【二兩】

朴消【二兩】

右三味以水一大升煮至小升頓服卽消

【方解】橘皮解魚毒得消黃使下從大便而出也

食膾多不消結爲癥病治之方

馬鞭艸

右一味搗汁飲之或以姜葉汁飲之一升亦消又可服吐藥吐之

【方解】馬鞭艸主治癥癖血瘕破血殺虫姜葉解毒皆可用之

食魚後食毒兩種煩亂治之方

橘皮濃煎汁服之卽解

【方解】橘皮味苦辛溫下气通神故能解毒

食鯸鮧魚中毒方

蘆根煮汁服之卽解

【方解】鯸鮧卽河豚魚味美其腹腴呼爲西施乳頭無腮身無鱗其肝毒血殺人脂令舌麻子令腹脹眼令目花惟蘆根汁能解之

蟹目相向足斑目赤者不可食之

【注】蟹目相背若目相向足斑目赤者有毒故戒勿食

食蟹中毒治之方

紫蘇煮汁飲之三升愈紫蘇子搗汁飲之亦良冬汁飲三升食冬亦可

【方解】紫蘇冬俱能解毒故用之

凡蟹未遇霜多毒其熟者乃可食之

【注】蟹未經霜有毒不可生食經霜則毒無

蜘蛛落食中有毒勿食之

【注】蜘蛛有毒凡落食上不可食有毒故也

凡蜂蠅虫蟻等多集食上食之致瘻

【注】虫類有毒凡虫集食上者食之則致瘻

果實菜谷禁忌並治第二十五

內經曰天食人以五气地食人以五味果實菜谷皆地產也又云五穀爲養五果爲助五菜爲充是以艸實曰蓏木實曰果禮云棗曰新之栗曰撰之桃曰膽之柤梨曰攢之則治果實有法矣烹葵斷壺紀乎豳風芥醤芼羮以養父母則用五菜有道矣牛宜稌羊宜黍豕宜稷犬宜粱雁宜麥則配五穀有方然其物有不宜常食者有不宜食者經云陰之所生本在五味陰之五宮傷在五味人安可不知其所禁忌乎

果子生食生瘡

【注】果生之性多濕多熱而有毒或生食之故令生瘡腹脹作泄

果子落地經宿虫蟻食之者人大忌食之

【注】凡果落地隔夜尙不可食而況虫蟻食者乎見之者切不可食

生米停畱多日有損處食之傷人

【注】凡食之物停畱多日或隔夜者若有損處卽虫鼠所嚙之餘皆有毒傷人

桃子多食令人熱仍不得入水浴令人病寒熱淋瀝病【注】桃味甘酸性熱若多食者令人熱入水浴者則濕與熱相摶不得宣散故令人外寒熱內成癃癥也

杏酪不熟傷人【一云殺人】

【注】杏味酸苦有毒酪釀未熟若食恐害人也

梅多食壊人齒

【注】梅味苦酸若多食者令人齒損齒者骨之餘也因腎主液而合骨故傷齒

李不可多食令人腹脹

【注】李味酸澁若多食則中气不舒故令人腹脹

林禽不可多食令人百衇弱

【注】林禽味酸澁多食則令百衇不得宣故衇弱

橘柚多食令人口爽不知五味

【注】尙書注小曰橘大曰柚二者其味皆酸而性寒若過食則口𨿽爽而五味不知焉

梨不可多食令人寒中金瘡產婦亦不宜食

【注】梨味甘酸性寒若過食則令人中焦寒金瘡產婦更宜戒之

櫻桃杏多食傷筋骨

【注】櫻桃杏味酸性寒若過食則傷筋骨內經云酸則傷筋寒主傷腎故傷筋骨

安石橊不可多食損人肺

【注】安石橊味酸澁酸澁則气滯肺主气宜利而不宜滯滯則傷損矣故不可過食也

胡桃不可多食令人動痰飲

【集注】程林曰胡桃潤肺消痰何以動痰飲因其性熱多食則令人火動煎熬津液而爲痰飲矣

生棗多食令人熱渴气脹寒熱羸弱者彌不可食傷人【注】棗性熱生渴味甘生滿羸弱者內熱必盛脾胃必虛故令人寒熱尢不可食

食諸果中毒治之方

豬骨【煆黑】

右一味爲末水服方寸匕亦治馬肝及漏脯等毒

【方解】以豬骨治果子毒物性相制使然治馬肝毒者以豬畜屬水馬畜屬火此水尅火之義也治漏脯毒者亦骨肉相感之義耳

木耳赤色及仰生者勿食

菌仰捲者及赤色者不可食

【注】木耳諸菌皆覆捲而生若仰捲而生形色皆異必有毒也故不可食

食諸菌中毒悶亂欲死治之方

人糞汁飲一升

土漿飲一二升

大豆濃煮汁飲

服諸吐利藥並解

【集解】李彣曰悶亂欲死毒在胃也服吐利藥並解使毒气上下分消也

食楓樹菌而笑不止治之以前方

【集解】李彣曰心主笑笑不止是毒气入心也以前方治之則解耳

誤食野芋煩亂欲死治之以前方

【集解】李彣曰煩出於肺煩亂欲死故知毒气入肺也亦用前方

蜀椒閉口者有毒誤食之防人咽喉气病欲絕或吐下白沫身體痺冷急治之方

肉桂煎汁飲之

多飲涼水一二升

或食蒜

或濃煮豉飲之並解

【方解】蜀椒味辛辣性熱有毒閉口者其毒更勝如桂與蒜皆大辛大熱之物通血衇辟邪穢以熱治熱是從治之法也冷水淸涼解熱地漿得土气以萬物本乎土亦莫不復歸於土見土則毒已化矣飲豉汁者吐以去其毒也

正月勿食蔥令人面生遊風

【注】蔥味辛散通陽气而走頭面食生蔥過於發散故面生遊風

二月勿食蓼傷人腎

【注】蓼味辛散辛能走腎二月卯木主令腎主閉藏若食之則傷腎故曰勿食

三月勿食小蒜傷人志性

【注】蒜辛熱有毒奪气傷神三月陽气盛故勿食

四月八月勿食胡荽傷人神

【注】胡荽辛溫開竅四月陽气盛八月陰气斂若食此辛散之味必傷神也

五月勿食韭令人乏气力

【注】韭春食則香夏食則臭是月食之則之气力

五月五日勿食一切生菜發百病

【注】五月五日天中節是日純陽人當養陽以順時若食生菜是伐天和故百病發焉

六月七月勿食茱萸傷神气

【注】茱萸辛熱走气六月陽气盛張七月陰微將斂若食此辛熱之味有傷神气也

八月九月勿食姜傷人神

【注】姜性熱味辛辣八九兩月秋主收斂過於辛散故傷人之神朱子晦庵云秋食姜夭人天年謂其辛走气防肺也

十月勿食椒損人心傷人衇

【注】椒性熱味辛辣十月陽气盡斂若食此辛熱之味必損心傷衇

十月勿食被霜生菜令人面無光目澁心痛腰疼或發心瘧瘧發時手足十指爪皆靑困萎

【注】道藏雲六陰之月萬物至此歸根復命以待來復不可食寒冷生菜性冷經霜則寒若食此是伐天和故有此等證

十一月十二月勿食薤令人多涕唾

【注】薤味辛散走肺气食之令人多涕唾

四季勿食生葵令人飲食不化發百病非但食中藥中皆不可用深宜愼之

【注】脾旺寄於四時之季月生葵滑利傷脾若食之則飲食不化而發百病

蔥韭初生芽者食之傷人心气

【注】初生芽者含抑鬱而未透發故食傷心气

飲白酒食生韭令人病增

【注】酒多濕韭性熱濕熱相合令人病增

生蔥不可共蜜食之殺人獨顆蒜彌甚

【注】蔥蒜皆不可共蜜食若共食令人利下

棗合生蔥食之令人病

【按】此義未詳

食糖蜜後四日內食生蔥韭令人心痛

【注】蜜與蔥及韭蒜皆相反𨿽食蜜後四日內猶忌之若犯令人心痛

生蔥和雄鷄白犬肉食之令人七竅經年流血

【集注】李彣曰此皆生風發火之物若合食則血气更淖溢不和故七竅流血

夜食諸姜蒜蔥等傷人心

【注】此皆辛熱辣物夜屬陰气主收斂不宜食而食之則擾陽气故曰傷人心

蕪菁根多食令人气脹

【注】此言不可過食若過食則動气而脹也

薤不共牛肉作羮食之成瘕病韭亦然

【注】薤韭同牛肉食皆難尅化積而不消則成癥瘕

蒓多食動痔病

【注】蒓性滑有毒而易下故發痔病

野苣不可同蜜食之作內痔

【注】野苣味苦性寒若同蜜食必成內痔

白苣不可共酪同食作防虫

【注】白苣味苦性寒乳酪味甘性熱一寒一熱則成濕濕成則生虫故曰不可食

黃食之發熱病

【注】黃多濕有毒程林曰動寒熱虛熱天行熱病及病後皆不可食

葵心不可食傷人葉尢冷黃背赤背赤莖者勿食之【注】葵心有毒背葉反常亦有毒不可食

胡荽久食之令多忘

【注】胡荽辛溫開竅久食耗心血故令人多忘

病人不可食胡荽及黃花菜

【注】胡荽耗气黃花菜破气耗血皆病人忌食

芋不可多食動病

【注】芋滯有毒多食則脾困而脹生故戒多食

妊娠食姜令子餘指

【注】餘指手多一指也姜形類指物性相感如此

蓼多食發心病蓼和生魚食之令人奪气陰核疼痛【集注】孫思邈曰食蓼過多有毒發心痛以气味辛溫故也生魚酢屬合食則相犯奪气也陰核痛亦濕熱致病耳

芥菜不可共兔肉食之成惡邪病

【注】凡物性相反不可同食同食則成惡邪病

小蒜多食傷人力

【注】小蒜辛溫小毒若多食气散則傷心力

食躁式躁方

【按】食躁式躁之式字當是或字應攺之

【注】食躁或躁者卽今之食後時或惡心或吐不吐之病也故以豉湯吐之

豉濃煮汁飲之

鉤吻與芹菜相似誤食之殺人解之方

【注】太陰之精名曰鉤吻入口則死葛洪云鉤吻生處無他艸莖上有毛

薺苨【八兩】

右一味水六升煮取二升溫分二服

菜中有水莨菪葉圓而光有毒誤食令人狂亂狀如中風或吐血治之方

甘艸煮汁服之卽解

春秋二時龍帶精入芹菜中人偶食之爲病發時手靑腹滿痛不可忍名蛟龍病治之方

硬糖【二三斤】

右一味日兩度服之吐出如蜥蜴三五枚差

【方解】芹生陂澤之中蛟龍𨿽變化莫測其精焉能入此大抵是蜥蜴虺蛇春夏之交遺精於此耳且蛇嗜芹尢爲可證按外臺祕要云蛟龍子生在芹上誤食入腹變成龍子飴粳米杏仁乳餅煮粥食之吐出蛟子大驗張機用硬糖治之考本艸並無硬糖當是粳米飴糖無疑二物味甘甘能解毒是也

食苦瓠中毒治之方

黍穰煮汁數服之解

【注】風俗通云燒穰可以殺瓠又云種之家不燒漆物性相畏有如是也人過食苦瓠吐利不止者以黍穰汁解之本諸此

扁豆寒熱者不可食之

【注】扁豆性滯而補如患寒熱者忌之

久食小豆令人枯燥

【注】小豆卽赤豆也性主利水久食令肌膚枯燥

食大豆屑忌噉豬肉

【注】大豆卽黃豆也若同豬肉食之則閉气故忌之小兒尢當忌之

大麥久食令人作防

【集注】李彣曰防疥同蓋麥入心久食則心气盛而內熱內經曰諸瘡瘍皆屬心火故作防

白黍米不可同飴蜜食亦不可合葵食之

【注】黍米多熱多食心煩飴蜜味甘多食中滿食療云黍米同葵食成痼疾物性相反如此

荍麥麵多食之令人髮落

【按】此義未詳

鹽多食傷人肺

【注】鹽味鹹過食傷肺發哮喘

食冷物冰人齒

食熱物勿飲冷水

【注】寒熱相摶脾胃乃傷

飲酒食生蒼耳令人心痛

【注】酒性純陽蒼耳味苦有毒苦先入心飲酒以行其毒故心痛

夏月大醉汗流不得冷水洗著身及使扇卽成病【注】夏月飲酒汗流則腠理開若浴水及使扇寒風相摶或卽成黃汗或卽成漏風戒之愼之

飲酒大醉炙腹背令人腸結

灸家云毋灸大醉人卽此義也

醉後勿飽食發寒熱

【注】醉則肝膽之气肆行木來侮土故曰勿食飽發寒熱

飲酒食豬肉臥秫稻穰中則發黃

【注】酒性多濕多熱飲酒食肉則濕熱交蒸於中宮臥秫稻穰中則濕熱困於外故發黃也

食飴多飲酒大忌

【按】諺云酒家忌甘此義未詳

凡酒及水照見人影動者不可飲之

【注】見此影動者乃性異也切不可飲之

醋合酪食之令人血瘕

【注】酪性粘滯醋性酸收故令成血瘕

食白米粥勿食生蒼耳成走注

【注】白米粥蒼耳子同食成走注病然必性味不合也

食甜粥已食鹽卽吐

【注】粥甘鹽醎先食甜已復過食鹽卽吐理必然也

犀角筯攪飲食沫出及澆地墳起者食之殺人

【注】抱朴子云犀食百艸及眾木之棘故知飲食之毒若攪飲食沫出者必有毒也澆地墳起者此怪異也故食之殺人

飲食中毒煩滿治之方

苦參【三兩】

苦酒【一升半】

右二味煮三沸三上三下服之吐食出卽差

【方解】苦參味苦苦酒味酸酸苦湧泄而去其毒煩滿自除

又方

犀角湯亦佳

【注】中毒煩滿毒在胃中犀角解胃中毒

貪食食多不消心腹堅滿痛治之方

鹽【一升】

水【三升】

右二味煮令鹽消分三服當吐出食便差

【方解】鹽咸能軟堅又能湧泄堅滿自除

礬石生入腹破人心肝亦禁水

【注】礬性酸澁無故用之傷心肝礬得水則化物性相畏故亦禁水

商陸以水服殺人

【注】商陸大毒能行水而忌水服物性相惡而然

葶藶子傅頭瘡藥气入腦殺人

葶藶大寒𨿽能傅瘡殺虫然藥气善能下行則瘡毒亦內攻入腦矣故殺人

水銀入人耳及六畜等皆死以金銀著耳邊水銀則吐【注】水銀大毒入耳則沈經墜絡皆能死人以金銀著耳門引之則吐出此物性感召之理猶磁石之引鍼也

苦楝無子者殺人

【注】苦楝有雌雄兩種雄者無子根赤有毒服之使人吐不能止有至死者雌者有子根白有防毒可入藥用

凡諸毒多是假毒以投無知時宜煮薺苨甘艸汁飲之通除諸毒藥

【注】凡諸毒多借飲食以投毒而服毒之人原自不知若覺之則時時煮甘艸薺苨湯飲之以二物能解艸石百毒也

禦纂醫宗鑑卷二十四﹤子部﹐醫家類﹐禦纂醫宗金鑑﹥

欽定四庫全書

禦纂醫宗金鑑卷二十五

訂正金匱要略注目錄

正誤

存疑

禦纂醫宗金鑑卷二十五目錄

欽定四庫全書

禦纂醫宗金鑑卷二十五

訂正仲景全書金匱要略注正誤存疑篇

金匱要略一書其世逺而就闕誤也與傷寒論等如漀飥之防字與緩中補虛用大黃防虫丸主之之類俱不可以爲法爰加斟酌其攺移刪補諸式與夫存疑之二十八條悉仿傷寒論敍次云

金匱要略正誤

藏府經絡先後第一

師曰病人語聲寂然喜驚呼者骨節間病語聲喑喑然不徹者心膈間病語聲啾啾然細而長者【頭腹】中病【按】頭中病之頭字當是腹字經中從無頭中病之文且文義不屬當攺之

師曰吸而微數其病在中焦實也當下之卽愈虛者不治在上焦者其吸【促逺】在下焦者其吸【逺促】此皆難治呼吸動搖振振者不治

【按】吸促之促字當是逺字吸逺之逺字當是促字方合病義當移之

問曰【寸衇沈大而滑沈則爲實滑則爲气實气相血厥】气入藏卽死入府卽愈此爲卒厥何謂也師曰唇口靑身冷爲入藏卽死如身和汗自出爲入府卽愈

【按】寸衇沈大而滑沈則爲實滑則爲气實气相摶之十八字文理不順衍文也當刪之血气入藏之血字當是厥字始與卒厥相合當攺之

問曰陽病十八何謂也師曰頭痛項腰臂腳掣痛陰病十八何謂也師曰欬上气喘噦咽腸鳴脹滿心痛拘急五藏病各有十八合爲九十病人又有六微微有十八病合爲一百八病五勞七傷六極婦人三十六病不在其中淸邪居上濁邪居下大邪中表小邪中裏【防漀】飥之邪從口入者宿食也五邪中人各有法度風中於前寒中於暮濕傷於下霧傷於上風令衇浮寒令衇急霧傷皮腠濕流關節食傷脾胃極寒傷經極熱傷絡【按】字典無防字當是漀字漀音傾側水也後之積聚門防气之防字亦誤

問曰病有急當救裏救表者何謂也師曰病醫下之續得下利淸谷不止身體疼痛者急當救裏後身體疼痛淸便自調者急當救表也

【按】此條注詳見傷寒論太陰篇內故不復釋

夫諸病在藏欲攻之當隨其所得而攻之如渴者小便不利與豬苓湯餘皆仿此

【按】如渴者之下當有小便不利四字必是遺失當補之

痙濕暍第二

病者身熱足寒頸項彊急惡寒時頭熱面赤目赤獨頭動搖卒口噤背反張者痙病也【若發其汗者寒濕相其表益虛卽惡寒甚發其汗已其衇如蛇】

【按】痙病也之下諸句與上文義不屬與後條之爲欲解衇如故諸句文義相屬宜分於彼

太陽病發熱無汗反惡寒者名曰剛痙

【按】反惡寒之反字衍文也玩痙病之條自知當惡寒也宜刪之

若發其汗者寒濕相摶其表益虛卽惡寒甚發其汗已其衇如蛇【暴腹脹大者】爲欲解衇如故反伏者痙【按】暴腹脹大者五字衍文也當刪之

瘧病第四

師曰瘧衇自數者多熱遲者多寒【小沈】緊者下之差遲者可溫之浮緊者可發汗鍼炙也【浮滑】大者可吐之數者風發也以飲食消息止之

【按】小緊者之小字當是沈字則有可下之理緊者當是浮緊則有可發汗之理浮大者當是滑大則有可吐之理且不遺本文瘧衇自之意當攺之補之

師曰陰气孤絕陽气獨發則熱而少气煩寃手足熱而欲嘔名曰癉瘧若但熱不寒者邪气內藏於心外舍分肉之間令人消鑠肌肉

【按】此言癉瘧其文脫簡內經已詳不復釋

溫瘧者其衇如平身無寒但熱骨節疼煩時嘔白虎加桂枝湯主之

【按】此言溫瘧其文脫簡內經已詳不復釋

瘧多寒者名曰牝瘧蜀漆散主之

【按】此言牝瘧其文脫簡內經已詳不復釋

中風歷節第五

寸口衇【遲浮】而緩【遲浮】則爲【寒風】緩則爲虛榮緩則爲亡血衛緩則爲中風邪气中經【浮者血虛】絡衇空虛賊邪不瀉或左或右邪气反緩正气卽急正气引邪防僻不遂邪在於絡肌膚不仁邪在於經卽重不勝邪入於府卽不識人邪入於藏舌卽難言口吐涎

【按】寸口衇浮而緊緊則爲寒浮則爲虛寒虛相摶邪在皮膚此五句原文在本條之首當在後條之首寸口衇遲而緩遲則爲寒緩則爲虛榮緩則爲亡血衛緩則爲中風邪气中經此六句原文在後條當在此條之首文气始各得相屬必系錯簡當移之其中有浮者血虛一句必是衍文當刪之寸口衇遲而緩遲則爲寒二遲字當是浮字寒字當是風字始得文義了然且遲緩二衇不能並見當攺之

寸口衇浮而緊緊則爲寒浮則爲【虛風】寒【虛風】相摶邪在皮膚則身癢而癮疹心气不足邪气入中則胸滿而短气【按】浮則爲虛寒虛相摶二虛字應是風字當攺之

味酸則傷筋筋傷則緩名曰泄咸則傷骨骨傷則痿名曰枯枯泄相摶名曰斷【泄絕】榮气不通衛不獨行榮衛俱微三焦無所禦四屬斷絕身體羸瘦獨足腫大黃汗出脛冷假令發熱便爲歷節也病歷節不可屈伸疼痛烏頭湯主之

【按】名曰斷泄之泄字當是絕字始與下文相屬當攺之

諸肢節疼痛身體尫羸腳腫如脫頭短气【溫溫嗢嗢】欲吐桂枝芍藥知母湯主之

【按】溫溫應是嗢嗢當攺之

血痺虛勞第六

人年五六十其病衇大者痺俠背行【若腸鳴】馬刀俠【癭瘰】者皆爲勞得之

【按】若腸鳴三字與上下文不屬必是錯簡當刪之狹癭之癭字當是瘰字且先勞後瘰先瘰後勞者有之從未見勞癭先後病也當攺之

勞之爲病其衇浮大手足煩春夏劇秋冬瘥陰【寒虛】精自出痠削不能行

【按】陰寒精自出之寒字應是虛字當攺之

男子面色白者主渴及亡血卒喘悸【脈浮者裏虛也按】衇浮者裏虛也句當是衍文

夫失精家少腹急陰頭寒目發落衇極虛芤遲爲淸谷亡血失精【衇得諸芤動微男子失精女子夢交桂枝龍骨牡蠣湯主之】

【按】此條衇得諸芤五句與上文義不屬衍文也另分一條在本門十二條之次

衇而大則爲減大則爲芤減則爲寒芤則爲虛虛寒相摶此名爲革婦人則半產漏下男子則亡血失精【按】此條注詳見傷寒論辧衇篇內故不復釋

五勞極虛羸瘦腹滿不能飲食緩中補虛食傷憂傷飲傷房室傷饑傷勞傷經絡榮衛气傷內有幹血肌膚甲錯兩目黯黑大黃防虫丸主之

【按】兩目黯黑句下緩中補虛四字當在不能飲食之下必是寫之譌當移之

肺痿肺癰欬上气第七

問曰病欬逆衇之何以知此爲肺痿肺癰當有膿血吐之則死其衇何類師曰寸口衇【微浮】而數【微浮】則爲風數則爲熱【微浮】則汗出數則惡寒風中於衛呼气不入熱過於榮吸而不出風傷皮毛熱傷血衇風捨於肺其人則咳口漧喘滿咽燥不渴時唾濁沫時時振寒熱之所過血爲之凝滯畜結癰膿吐如米粥始萌可救膿成則死【按】肺癰之上當有肺痿二字不然本文論肺痿之義則無著落必是脫簡當補之衇微之三微字當是三浮字始與文气相屬當攺之

【大火】逆上气咽喉不利止逆下气者麥門冬湯主之【按】大逆上气之大字當是火字文義病藥始相屬當攺之

腹滿寒疝宿食第十

腹滿時減復如故此爲寒當與溫藥宜厚朴生薑甘艸半夏人參湯主之

【按】此篇無治虛寒腹滿之方當與溫藥之下當有宜厚朴生薑甘艸半夏人參湯主之十四字必是脫簡閱傷寒論太陰篇自知當補之

病者痿黃【躁燥】而不渴【胸胃】中寒實而利不止者死

【按】躁而不渴當是燥而不渴文气通順胸中寒實當是胃中寒實若是胸中寒實如何曰下利不止者死當攺之

【其衇數而乃狀如弓按之不移衇數者】衇緊大而遲者必心下堅當下其寒衇大而緊者陽中有陰可下之

【按】其衇數而緊乃狀如弓按之不移衇數者之十九字當是衍文閱傷寒論辧衇法自知刪之當下其寒四字當在必心下堅之下文義始屬當移之

脇下【偏滿】痛發熱其衇緊此寒也以溫藥下之宜大黃附子湯

【按】脇下偏痛之偏字當是滿字當攺之

按之心下滿痛有潮熱者此爲實也當下之宜大柴胡湯

【按】按之心下滿痛之下當有有潮熱三字若無此三字則不當與大柴胡湯當補之

腹痛衇而緊則衛气不行卽惡寒緊則不欲食邪正相摶卽爲寒疝繞臍痛苦發則【白自】汗出手足厥冷【其衇沈緊者】大烏頭煎主之

【按】此條衇重出下條有證無衇其衇沈緊者五字當在下條裏急之下然衇而緊是勁急之甚當屬寒疝之重者其白汗之白字當是自字攺之下條其衇沈緊是裏痛之衇當屬寒疝之輕者當移之

寒疝腹中痛及脇痛裏急其衇沈緊者當歸生薑羊肉湯主之

【按】脇痛裏急之下當有上條其衇沈緊四字

寒疝腹中痛逆冷手足不仁若身疼痛炙刺諸藥不能治【抵當】烏頭桂枝湯主之

【按】抵當二字衍文也

問曰人病有宿食何以別之師曰寸口衇浮而大按之反濇尺中亦【微大】而濇故知有宿食大承气湯主之【按】尺中亦微而濇之微字當按傷寒論作大字是當攺之

五藏風寒積聚第十一

肺中風者口燥而喘【身頭】運而重冒風而腫脹

【按】身運而重當是頭運而身重冒而腫脹當是冒風而腫脹乃與文義始爲相屬當攺之補之

肝中寒者【兩臂不舉舌本燥】喜太息胸中痛不得轉側食則吐【而汗出】也

【按】兩臂不舉舌本燥二句而汗出三字文義不屬必是錯簡不可爲後世法不釋

肝著其人常欲蹈其胸上先未苦時但欲飲熱【旋覆花湯主之】

【按】旋覆花湯主之六字與肝著之病不合當是衍文

心傷者其人勞倦卽頭面赤而下重心中痛而目煩發熱當臍跳其衇【沈】此爲心藏傷所致也

【按】其衇之字當是沈字沈爲腎衇文義相屬當攺之

邪哭使魂魄不安者血气少也血气少者屬於心心气虛者其人則畏合目欲眠夣逺行而精神離散魂魄妄行陰气衰者爲【癲狂】陽气衰者爲【狂癲】

【按】陰气衰者爲癲之癲字當是狂字陽气衰者爲狂之狂字當是癲字內經曰重陰者癲重陽者狂當攺之

趺陽衇浮而濇浮則胃气彊濇則小便數浮濇相摶大便則堅其脾爲約麻子仁丸主之

【按】此條注詳見傷寒論陽明篇內故不復釋

問曰病有積有聚有【防漀】气何謂也師曰積者藏病也終不移聚者府病也發作有時展轉痛移爲可治【防漀】气者脇下痛按之則愈復發爲【防漀】气諸積大法衇來細而附骨者乃積也寸口積在胸中微出寸口積在喉中闗上積在臍傍上關上積在心下微下闗積在少腹尺中積在气沖衇出左積在左衇岀右積在右衇兩岀積在中央各以其部處之

【按】防作漀解見首篇

驚悸吐衄下血胸滿瘀血第十二

病人面無血色無寒熱衇【沈浮】者衄衇【浮沈】弱手按之絕者下血煩欬者必吐血

【按】衇沈當是衇浮衇浮當是衇沈文義始屬當攺之

寸口衇而大則爲減大則爲芤減則爲寒芤則爲虛寒虛相摶此名曰革婦人則半產漏下男子則亡血【按】此條注詳見傷寒辧衇篇內故不復釋

心气【不足有餘】吐血衄血瀉心湯主之

【按】心气不足二字當是有餘二字若是不足如何用此方治之當攺之

痰飲欬第十三

夫病人飲水多必暴喘滿凡食少飲多水停心下甚者則悸微者短气【衇雙者寒也皆大下裹虛衇偏者飲也】

【按】微者短气句下古本有衇雙者寒也諸句文義不屬另分一條在本門二十七條之次

假令【瘦病】人臍下有悸吐涎沫而【癲巓】此水也五苓散主之

【按】瘦人之瘦字當是病字癲之癲字當是巓字巓者頭也文義始屬當攺之

夫心下有畱飲其人背寒冷如掌大畱飲者脇下痛引缺盆欬則轉甚胸中有畱飲其人短气而【渇喘】四肢歷節痛【衇沈者有畱飲】

【按】此條古本於四肢歷節痛之下有衇沈者有畱飲一句當另爲一條始合論衇之義短气而渴之渴字當是喘字四肢上當有缺文

病者衇伏其人欲自利利反快此爲畱飲欲去故也𨿽利心下續堅滿甘遂半夏湯主之

【按】心下續堅滿句下此爲畱飲欲去故也八字當在利反快之下此傳寫之譌當移之

水在心心下堅築短气惡水不欲飲水在肺吐涎沫欲飲水水在脾少气身重水在肝脇下支滿而痛水在腎【心臍】下悸

【按】心下悸之心字當是臍字當攺之

支飲【胸腹】滿者厚朴大黃湯主之

【按】支飲胸滿之胸字當是腹字若是胸字無用承气湯之理當攺之

衇【數遲】有寒飲冬夏難治

【按】衇數之數字當是遲字始與寒飲之理合當攺之

欬逆倚息不得臥小靑龍湯主之靑龍湯【下汗】已多唾口燥寸衇沈尺衇微手足厥逆气從少腹上衝胸咽手足痺其面翕熱如醉狀因復下流陰股小便難時復冒者與茯苓桂枝五味甘艸湯治其气沖

【按】小靑龍湯下已之下字當是汗字蓋大小靑龍湯皆汗劑也當攺之

消渴小便利淋第十四

厥陰之爲病消渴气上衝心心中疼熱饑而不欲食食卽吐蚘下之利不止

【按】此條是傷寒論厥陰經正病與雜病消渴之義不同必是錯簡

寸口衇浮而遲浮卽爲虛遲卽爲勞虛則衛气不足勞則榮气竭

【按】此條當在虛勞篇中錯簡在此

趺陽衇浮而數浮卽爲气數卽消穀而大便堅气盛則溲數溲數卽堅堅數相摶卽爲消渴

【按】而大堅句不成文大字下當有便字當補之水气病第十五

【少陰衇緊而沈沈則爲水小便卽難】衇得諸沈者當責有水身體腫重

【按】衇得諸沈者一條乃始論水气病之衇當列於篇首但古本衇得諸沈之上有少陰衇緊而沈四句文義不屬並有脫簡不釋且刪之

夫水病人目下有臥蠶面目鮮澤衇伏其人消渴【病水腹大小便不利共衇沈絕者有水可下之】

【按】其人消渴之下古本有病水腹大小便不利其衇沈絕者有水可下之四句與上文義不屬當另分爲一條在本門五條之次始合裏水衇證

裏水者一身面目黃腫其衇沈小便不利故令病水假如小便自利此亡津液故令渴也【越婢加術湯主之按】越婢加術湯主之七字當在後太陽病衇浮而緊條內發汗卽愈之下文義始屬必是錯簡在此觀其裏有水之之文豈有用越婢加術湯發表之藥自可知也

心水者其身重而少气不得臥煩而躁【其人陰腫按】其人陰腫四字當在腎水條內錯簡在此當移之

腎水者其腹大臍腫腰痛不得溺陰下濕如牛鼻上汗其足逆冷面反瘦其人陰腫

【按】面反瘦之下當補上條其人陰腫四字

師曰寸口衇遲而濇遲則爲寒濇爲血不足趺傷衇微而遲微則爲气遲則爲寒寒气不足則手足逆冷手足逆冷則榮衛不利榮衛不利則腹滿腸鳴相逐气轉膀胱榮衛俱勞陽气不通卽身冷陰气不通卽骨疼陽气前通則惡寒陰气前通則痺不仁陰陽相得其气乃行大气一轉其气乃散實則失气虛則遺溺名曰气分桂枝去芍藥加麻黃附子細辛湯主之

【按】名曰气分之下當補入下條桂枝去芍藥加麻黃附子細辛湯主之十五字

【气分心下堅大如盤邊如旋杯水飲所作】桂枝去芍藥加麻黃附子細辛湯主之

【按】气分心下堅大如盤邊如旋杯水飲所作之十六字當是衍文觀心下堅之本條自知桂枝去芍藥加麻黃附子細辛湯主之十五字當在上條气分之下文气始屬正是气分之治法必是錯簡在此當移之

衇浮而洪浮則爲風洪則爲气風气相摶風彊則爲隠疹身體爲癢癢爲泄風久爲痂癩气彊則爲水難以俯仰風气相擊身體【洪浮】腫汗岀乃愈惡風則虛此爲風水不惡風者小便通利上焦有寒其口多涎【此爲黃汗按】身體洪腫之洪字當是浮字攺之此爲黃汗四字當是衍文

太陽病衇浮而緊法當骨節疼痛反不疼身體反重而痠其人不渴汗出卽愈此爲風水惡寒者此爲極虛發汗得之渴而不惡寒者此爲皮水身腫而冷狀如周痺胸中窒不能食反聚痛暮躁不得眠此爲黃汗痛在骨節欬而喘不渴者此爲【脾肺】脹其狀如腫發汗卽愈越婢加術湯主之然諸病此者渴而下利小便數者皆不可發汗

【按】脾脹之脾字當是肺字攺之發汗卽愈之下當補入前條之越婢加術湯主之七字

【裹皮】水越婢加術湯主之甘艸麻黃湯亦主之

【按】裏水之裏字當是皮字豈有裏水而用麻黃之理當攺之

【厥而】皮水者蒲灰散主之

【按】厥而二字當是衍文

水之爲病其衇沈小屬少陰浮者爲風無水虛脹者爲【气風】水發其汗卽已衇沈者宜麻黃附子湯浮者宜杏子湯

【按】爲气水之气字當是風字若是气字則無發汗之理且通篇並無气水之病當攺之

黃疸病第十六

腹滿【舌身】痿黃躁不得睡屬黃家

【按】舌痿黃之舌字當是身字當攺之

黃疸病小便不利者茵陳五苓散主之

【按】黃疸病之下當有小便不利者五字茵陳五苓散方有著落當補之

嘔吐噦下利第十七

吐後渴欲飲水而貪飲者兼【主】微風衇緊頭痛【文蛤湯主之】

【按】文蛤湯主之五字當在頭痛之下文義始屬當移之兼主之主字衍文也

問曰病人衇數數爲熱當消穀引食而反吐者何也師曰以發其汗令陽气微膈气虛衇乃數數爲客熱不能消穀胃中虛冷故也衇者虛也胃气無餘朝食暮吐變爲胃反寒在於上醫反下之今衇反故名曰虛【按】問曰病人衇數至胃中虛冷故也等句已詳傷寒論陽明篇內錯簡在此且與衇者虛也文義不屬

趺陽衇浮而濇浮則爲虛【虛濇】則傷脾脾傷則不磨朝食暮吐暮食朝吐宿谷不化名曰胃反衇緊而濇其病難治

【按】虛則傷脾之虛字應是濇字當攺之

下利手足厥冷無衇者炙之不溫若衇不還反微喘者死【少陰負趺陽者爲順也】

【按】此條反防喘者死之下有少陰負趺陽者爲順也一句文義不屬其注已詳見傷寒論辧衇篇內不復釋

下利淸谷不可攻其表汗岀必脹滿

【按】此條注詳見傷寒論太陰篇內故不復釋

下利衇沈而遲其人面少赤身有微熱下利淸谷者必鬱冒汗岀而解病人必微厥所以然者其面戴陽下虛故也

【按】此條注詳見傷寒論厥陰篇內故不復釋

下利腹脹滿身體疼痛者先溫其裏乃攻其表溫裏宜四逆湯攻表宜桂枝湯

【按】此條注詳見傷寒論太陰篇內故不復釋

下利後更煩按之心下濡者爲虛煩也梔子豉湯主之【按】此條注詳見傷寒論太陽中篇故不復釋

跌蹶手指臂腫轉筋陰狐疝蚘虫病第十九

蚘厥者當吐蚘今病者靜而復時煩【此非】爲藏寒蚘上入膈故煩須臾復止得食而嘔又煩者蚘聞食臭岀其人當自吐蚘蚘厥者烏梅丸主之

【按】此爲藏寒之此字當是非字若是此字何以辧寒厥當攺之

婦人產後病第二十一

產後七八日無太陽證少腹堅痛此惡露不盡熱在裏結在膀胱也不大便煩躁發熱切衇微實【再倍】發熱日晡時煩躁者不食食則譫語至夜卽愈宜大承气湯主之

【按】熱在裏結在膀胱也之八字當在本條上文惡露不盡之下未有大承气湯下膀胱血之理當移之再倍二字當是衍文

產後中風病痙者發熱面正赤喘而頭痛竹葉湯主之【按】產後中風之下當有病痙者三字始與方合若無此三字則人參附子施之於中風發熱可乎而又以竹葉命名者何所謂也且方內有頸項彊用大附子之文本篇有證無方則可知必有脫簡當補之

婦人雜病第二十二

婦人之病因虛積冷結气爲諸經水斷絕至有歷年血寒積結胞門寒傷經絡凝堅在上嘔吐涎唾久成肺癰形體損分在中盤結繞臍寒疝或兩脇疼痛與藏相連或結熱中痛在闗元衇數無瘡肌若魚鱗時著男子非止女身在下【來未】多經候不勻令陰掣痛少腹惡寒或引腰脊下根气街气沖急痛膝脛疼痛奄忽冒狀如厥癲或有憂慘悲傷多嗔非有鬼神此皆帶下久則羸瘦衇虛多寒三十六病千變萬端審衇陰陽虛實緊行其鍼藥治危得安其𨿽同病衇各異源子當辧記勿謂不然

【按】在下來多之來字當是未字本條皆經水斷絕之病若系來多則與上文不合與下文經候不勻亦不合當攺之又本條內此皆帶下四字當在非有鬼神之下文義始屬當移之

婦人藏躁喜悲傷欲哭象如神靈所作數欠伸甘艸小麥大棗湯主之

【按】甘艸小麥大棗湯方義未詳必是譌錯

問曰婦人年五十所病下【利血】數十日不止暮卽發熱少腹裏急腹滿手掌煩熱唇口漧燥何也師曰此病屬帶下何以故曾經半產瘀血在少腹不去何以知之其證唇口漧燥故知之當以溫經湯主之

【按】所病下利之利字當是血字文義始屬當攺之

帶下經水不利少腹滿痛經一月【再不】見者土根散主之

【按】再字當是不字若是再字一月兩來與上文不利不合當攺之

寸口衇而大則爲減大則爲芤減則爲寒芤則爲虛寒虛相摶此名曰革婦人則半產漏下旋覆花湯主之

【按】此條詳在傷寒論辧衇法篇錯簡在此旋覆花湯主之一句亦必是錯簡半產漏下則气已下陷焉有再用旋覆花下气之理

婦人中風七八日續來寒熱發作有時經水適斷此爲熱入血室其血必結故使如瘧狀發作有時小柴胡湯主之

【按】此條注詳見傷寒論少陽篇內故不復釋

婦人傷寒發熱經水適來晝日明了暮則讝語如見鬼狀者此爲熱入血室治之無犯胃气及上二焦必自愈【按】此條注詳見傷寒論少陽篇內故不復釋

婦人中風發熱惡寒經水適來得之七八日熱除衇遲身涼和胸脇滿如結胸狀讝語此爲熱入血室也當刺期門隨其實而瀉之

【按】此條注詳見傷寒論少陽篇內故不復釋

陽明病下血讝語者此爲熱入血室但頭汗岀當刺期門隨其實而瀉之濈然汗岀則愈

【按】此條注詳見傷寒論陽明篇內故不復釋

胃气下泄陰吹而正喧此穀气之實也【膏髮煎導之】長服訶黎勒丸

【按】膏發煎導之五字當是衍文此穀气之實也之下當有長服訶黎勒丸之六字後陰下气謂之气利用訶黎勒散前陰下气謂之陰吹用訶黎勒丸文義始屬蓋訶黎勒丸以訶黎勒固下气之虛以厚朴陳皮平穀气之實藥病相合此方錯簡在雜療篇內下小兒疳虫蝕齒一方殺虫解毒或另有小兒門或列在雜方內玆列於婦人雜病之末亦錯簡也

雜療第二十三

【長服訶黎勒丸方】

【按】此方當移在前篇穀气實之下

果實菜谷禁忌第二十五

食躁【式或】躁方

【按】食躁式躁之式字當是或字應攺之

金匱要略存疑

藏府經絡先後第一

問曰陽病十八何謂也師曰頭痛項腰脊臂腳掣痛陰病十八何謂也師曰欬上气喘噦咽腸鳴脹滿心痛拘急五藏病各有十八合爲九十病人又有六微微有十八病合爲一百八病五勞七傷六極婦人三十六病不在其中淸邪居上濁邪居下大邪中表小邪中裏防飥之邪從口入者宿食也五邪中人各有法度風中於前寒中於暮濕傷於下霧傷於上風令衇浮寒令衇急霧傷皮腠濕流闗節食傷脾胃極寒傷經極熱傷絡百合狐惑陰陽毒第三

論曰百合病者百衇一宗悉致其病也意欲食復不能食常黙黙然欲臥不能臥欲行不能行飲食或有美時或有不用聞食嗅時如寒無寒如熱無熱口苦小便赤諸藥不能治得藥則劇吐利如有神靈者身形如和其衇微數每溺時頭痛者六十日乃愈若溺時頭不痛淅然者四十日愈若溺快然但頭者二十日愈其證或未病而預見或病四五日而岀或病二十日或一月微見者各隨證治之

血痺虛勞第六

男子平人衇虛弱細微者善盜汗也

奔豚气第八

師曰病有奔豚有吐膿有驚怖有火邪此四部病皆從驚發得之

腹滿寒疝宿食第十

寒气厥逆赤丸主之

五藏風寒積聚第十一

心中風者翕翕發熱不能起心中饑食卽嘔吐

驚悸吐衄下血胸滿瘀血病第十二

火邪者桂枝去芍藥加蜀漆牡蠣龍骨救逆湯主之心下悸者半夏麻黃湯主之

痰飲欬第十三

欬逆倚息不得臥小靑龍湯主之靑龍湯下已多唾口燥寸衇沈尺衇微手足厥逆气從少腹上衝胸咽手足痺其面翕熱如醉狀因復下流陰股小便難時復冒者與茯苓桂枝五味甘艸湯治其气衝衝气卽低而反更欬胸滿者用苓桂五味甘艸湯去桂加漧薑細辛以治其欬滿欬滿卽止而更復渴沖气復發者以細辛漧薑爲熱藥也服之當遂渴而渴反止者爲支飲也支飲者法當冒冒者必嘔嘔者復內半夏以去其水水去嘔止其人形腫者加杏仁主之其證應內麻黃以其人遂痺故不內之若逆而內之者必厥所以然者以其人血虛麻黃髮其陽故也若面熱如醉此爲胃熱上衝燻其面加大黃以利之

水气病第十五

寸口衇浮而遲浮衇則遲遲衇則潛熱潛相摶名曰沈趺陽衇浮而數浮衇卽熱數衇卽止熱止相摶名曰伏沈伏相摶名曰水沈則絡衇虛伏則小便難虛難相摶水走皮膚卽爲水矣

寸口衇而緊則衛气不行卽惡寒水不沾流走於腸間

問曰病者苦水面目身體四肢皆腫小便不利衇之不言水反言胸中痛气上衝咽狀如炙肉當微欬喘審如師言其衇何類師曰寸口衇沈而緊沈則爲水緊則爲寒沈緊相摶結在闗元始時當微年盛不覺陽衰之後榮衞相干陽損陰盛結寒微動腎气上衝咽喉塞噎脇下急痛醫以爲流飲而大下之气擊不去其病不除後重吐之胃家虛煩咽燥欲飲水小便不利水谷不化面目手足浮腫又與葶藶丸下水當時如小差食飲過度腫復如前胸脇苦痛象若奔豚其水揚溢則浮欬喘逆當先攻擊沖气令止乃治欬欬止其喘自差先治新病病當在後

黃汗之病兩脛自冷假令發熱此屬歷節食已汗岀又身常暮臥盜汗岀者此榮气也若汗岀已反發熱者久久其身必甲錯發熱不止者必生惡瘡若身重汗岀已輙輕者久久必身瞤瞤卽胸中痛又從腰以上必汗岀下無汗腰髖弛痛如有物在皮中狀劇者不能食身疼重煩躁小便不利此爲黃汗桂枝加黃耆湯主之黃疸病第十六

諸黃豬膏發煎主之

嘔吐噦下利病第十七

下利肺痛紫參丸主之

跌蹶手指臂腫轉筋陰狐疝蚘虫病第十九

師曰病跌蹶其人但能前不能卻刺腨入二寸此太陽經傷也

病人常以手指臂腫動此人身體瞤瞤者藜蘆甘艸湯主之

問曰病腹痛有虫其衇何以別之師曰腹中痛其衇當沈若反洪大故有蚘虫

婦人妊娠第二十

師曰婦人得平衇陰衇小弱其人渴不能食無寒熱名妊娠桂枝湯主之於法六十日當有此證設有醫治逆者卻一月加吐下者則絕之

婦人懷娠六七月衇發熱其胎愈脹腹痛惡寒者少腹如扇所以然者子藏開故也當以附子溫其藏婦人懷妊腹中防痛當歸芍藥散主之

妊娠小便難飲食如故當歸貝母苦參丸主之

婦人傷胎懷身腹滿不得小便從腰已下重如有水气狀懷身七月太陰當養不養此心气實當刺瀉勞宮及闗元小便微利則愈

婦人產後第二十一

婦人乳中虛煩亂嘔逆安中益气竹皮大丸主之產後下利虛極白頭翁加甘艸阿膠湯主之

婦人雜病第二十二

婦人陷經漏下黑不解膠姜湯主之

雜療第二十三

退五藏虛熱四時加減柴胡飲子

治傷寒令愈不復紫石寒食散方

禦纂醫宗金鑑卷二十五﹤子部﹐醫家類﹐禦纂醫宗金鑑﹥

欽定四庫全書

禦纂醫宗金鑑卷二十六

刪補名醫方論卷一目錄

獨參湯

參附湯

生衇飲

保元湯

四君子湯

五味異功散

六君子湯

七味白術散

香砂六君子湯

當歸補血湯

佛手散

四物湯

聖愈湯

地骨皮飲

犀角地黃湯

四生丸

當歸六黃湯

黃耆建中湯

雙和飲

人參養榮湯

歸脾湯

妙香散

天王補心丹

酸棗仁湯

硃砂安神丸

禦纂醫宗金鑑卷二十六目錄

欽定四庫全書

禦纂醫宗金鑑卷二十六

刪補名醫方論卷一

古醫方得人乃傳非人勿言故扁鵲倉公皆稱禁方不輕授人誠重之也後漢張機著傷寒雜病論始立眾方公之天下故建安以前苦於無方元丰而後𨿽有局方漫無指歸不可爲法今博集金匱千金外臺諸書及王好古李杲劉完素朱震亨張從政薛已諸方之佳者采錄成編然方論始於成無已近代則有吳琨李中梓柯琴汪昂諸家於醫方𨿽各有發明但其間或有擇焉未精語焉未詳者復推其立方之意綜其簡要刪防補闕歸於明顯名之曰刪補名醫方論以昭示來玆云

獨參湯

治元气大虛昬厥衇微欲絕及婦人崩產脫血血暈人參【分兩隨人隨證】

須上揀者濃煎頓服待元气漸回隨證加減

【集注】柯琴曰一人而系一世之安危者必重其權而專任之一物而系一人之死生者當大其服而獨用之故先哲於气幾息血將脫之證獨用人參二兩濃煎頓服能挽回性命於瞬息之間非他物所可代也世之用者恐或補住邪气姑少少以試之或加消耗之味以監制之其權不重力不專人何賴以得生乎如古方霹靂散大補丸皆用一物之長而取效最捷於獨參湯何疑耶

【按】若病兼別因則又當隨機應變於獨參湯中或加熟附補陽而回厥逆或加生地涼陰而止吐衄或加黃耆固表之汗或加當歸救血之脫或加薑汁以除嘔吐或加童便以止陰煩或加茯苓令水化津生治消渴泄瀉或加黃連折火逆衝上治噤口毒痢是乃相得相須以有成亦何害其爲獨哉如薛已治中風加人參兩許於三生飲中以駕馭其邪此眞善用獨參者矣

參附湯

治陰陽气血暴脫等證

人參

附子【制】

水煎服

【注】先身而生謂之先天後身而生謂之後天先天之气在腎是父母之所賦後天之气在脾是水谷之所化先天之气爲气之體體主靜故子在胞中賴母息以養生气則神藏而機靜後天之气爲气之用用主動故育形之後資水谷以奉生身則神發而運動天人合徳二气互用故後天之气得先天之气則生生而不息先天之气得後天之气始化化而不窮也若夫起居不愼則傷腎腎傷則先天气虛矣飲食不節則傷脾脾傷則後天气虛矣補後天之气無如人參補先天之气無如附子此參附湯之所由立也視二藏虛之微甚參附量爲君主二藥相須用之得當則能瞬息化气於烏有之鄕頃刻生陽於命門之內方之最神捷者也若表虛自汗以附子易黃耆名人參黃耆湯補气兼止汗失血陰亡以附子易生地名人參生地黃湯固气兼救陰寒濕厥汗以人參易白術名術附湯除濕兼溫裏陽虛厥汗以人參易黃耆名耆附湯補陽兼固表此皆參附湯之轉換變化法也醫者擴而充之不能盡述其妙

生衇飲

治熱傷元气气短倦怠口渴出汗

人參

麥門冬

五味子

水煎服

【注】經云大气積於胸中則肺主之夫暑熱傷肺肺傷則气亦傷矣故气短倦怠而喘欬也肺主皮毛肺傷則失其衞防故汗出也熱傷元气气傷則不能生津故口渴也是方君人參以補气卽所以補肺臣麥冬以淸气卽所以淸肺佐五味以斂气卽所以斂肺吳琨云一補一淸一斂養气之道備矣名曰生衇以衇得气則充失气則弱李杲謂夏月服生衇飲加黃耆甘艸名生衇保元湯令人气力湧出更加當歸白芍名人參飲子治气虛喘欬吐血衇血亦虛火可補之例也

保元湯

治男婦气虛之縂方也嬰兒驚怯痘家虛者最宜黃耆【三錢】

人參【二錢】

甘艸【一錢】

肉桂【春夏二三分秋冬六七分】

右四味水煎服

【集注】柯琴曰昔東垣以此三味能瀉火補金培土爲除煩熱之聖藥鎭小兒之驚效如桴鼓魏桂巖得之以治痘家陽虛頂陷血虛漿淸皮薄發癢難灌難斂者始終用之以爲血脫須補气陽生則陰長有起死回生之功故名之爲保元也又少佐肉桂分四時之气而增損之謂桂能治血以推動其毒扶陽益气以充達周身血內泣引之出表則气從內托血外散引之歸根則气從外防參耆非桂引導不能獨樹其功桂不得甘艸和平气血亦不能緒其條理要非寡聞淺見者能窺其萬一也四君中不用白術避其燥不用茯苓恐其滲也用桂而不用四物者以芎之辛散歸之濕潤芍之酸寒地黃之泥滯故耳如宜升則加升柴宜燥加苓術宜潤加當歸宜利气加陳皮宜收加芍宜散加芎又表實去耆裏實去參中滿忌甘內熱除桂斯又當理防矣

【按】元气者太虛之气也人得之則藏乎腎爲先天之气卽所謂生气之原腎間動气者是也生化於脾爲後天之气卽所謂水谷入胃其精气行於衇中之榮气其悍气行於衇外之衞气者是也若夫合先後而言卽大气之積於胸中司呼吸通內外周流一身頃刻無間之宗气者是也總之諸气隨所在而得名實一元气也保元者保守此元气之謂是方用黃耆保在外一切之气甘艸保在中一切之气人參保上中下內外一切之气諸气治而元气足矣然此湯補後天水谷之气則有餘生先天命門之气則不足加肉桂以鼓腎間動气斯爲備耳

四君子湯

治面色痿白言語輕微四肢無力衇來虛弱者若內傷虛熱或飲食難化作酸須加炮姜

人參

白術

茯苓

甘艸【各二錢】

加姜棗水煎服

加木香藿香葛根爲七味白術散

加陳皮爲五味異功散

加陳皮半夏爲六君子湯

加藿香砂仁爲香砂六君子湯

【集注】張璐曰气虛者補之以甘參術苓艸甘溫益胃有健運之功具沖和之徳故爲君子蓋人之一生以胃气爲本胃气旺則五藏受防胃气傷則百病叢生故凡病久虛不愈諸藥不效者惟有益胃補腎兩途故用四君子隨證加減無論寒熱補瀉先培中土使藥气四逹則周身之機運流通水谷之精微敷布何患其藥之不效哉是知四君子爲司命之本也吳琨曰夫面色痿白則望之而知其气虛

矣言語輕微則聞之而知其气虛矣四肢無力則問之而知其气虛矣衇來虛弱則切之而知其气虛矣如是則宜補气是方也四藥皆甘溫甘得中之味溫得中之气猶之不偏不倚之人故名君子本方加木香藿香葛根名七味白術散治小兒脾虛肌熱泄瀉作渴以木藿之芳香佐四君入脾其功更捷以葛根甘寒直走陽明解肌熱而除渴也

【按】本方加陳皮名五味異功散治气虛而兼气滯者再加半夏名六君子湯治气虛而兼痰飲者再加砂仁藿香名香砂六君子湯治气虛而兼嘔吐者此皆補中有消導之意也

香砂六君子湯

治气虛痰飲嘔吐痞悶脾胃不和變生諸證者人參【一錢】

白術【二錢】

茯苓【二錢】

甘艸【七分】

陳皮【八分】

半夏【一錢】

砂仁【八分】

木香【七分】

右生薑二錢水煎服

【集注】柯琴曰經曰壯者气行則愈怯者著而爲病蓋人在气交之中因气而生而生气總以胃气爲本若脾胃一有不和則气便著滯或痞悶噦嘔或生痰畱飲因而不思飲食肌肉消瘦諸證蜂起而形消气息矣四君子气分之總方也人參致沖和之气白術培中宮茯苓淸治節甘艸調五藏胃气旣治病安從來然撥亂反正又不能無爲而治必舉大行气之品以輔之則補者不至泥而不行故加陳皮以利肺金之逆气半夏以疏脾土之濕气而痰飲可除也加木香以行三焦之滯气縮砂以通脾腎之元气而膹郁可開也君得四輔則功力倍宣四輔奉君則元气大振相得而益彰矣

當歸補血湯

治男婦血虛似白虎證肌熱面赤煩渴引飲衇來洪大而虛重按則微

當歸【二錢】

黃耆【一兩】

水煎服

【集注】吳琨曰血實則身涼血虛則身熱或以饑困勞役虛其陰血則陽獨治故諸證生焉此證純象白虎但衇大而虛非大而實爲辧耳內經所謂衇虛血虛是也五味之中惟甘能補當歸味甘而厚味厚則補血黃耆味甘而薄味薄則補气今黃耆多數倍而云補血者以有形之血不能自生生於無形之气故也經言陽生陰長是之謂耳

佛手散

治妊娠胎動下血或因傷動子死腹中下血疼痛口噤欲死服此探之不損則痛止已損則立下及橫生倒生交骨不開產後血暈昬亂崩中金瘡去血過多等證

當歸【二兩或三兩】

川芎【一兩】

右剉粗末合均每服五錢水一盞酒半盞煎八分熱服未效再服

加敗龜版一具梳髮一團名開骨散

【注】命名不曰歸芎而曰佛手者謂此方治婦人胎前產後諸疾如佛手之神妙也當歸川芎爲血分之主藥性溫而味甘辛以溫能和血甘能補血辛能散血也古人俱必以當歸君川芎或一倍或再倍者蓋以川芎辛竄捷於升散過則傷气故宼宗奭曰不可單服久服亦此義也然施之於气郁血凝無不奏效故用以佐當歸而收血病之功使瘀去新生血各有所歸也血旣有所歸則血安其部而諸血病愈矣至妊娠胎動胎傷下血非血壅胎傷卽血亂妄下服此以探之血亂胎未動者血順則痛止血壅胎未損者血行痛止則胎因之而安也已動已損者血得順行則胎亦因之而順下也橫生倒生因用力太早或誤服催生之藥致气逆血亂亦用此以調之產後崩中金瘡亡血昬冒亦用此以補之子死腹中腹痛欲死亦用此以逐之已上諸病皆血病而气不虛者也若夫气虛難產產後血脫唇面黃白少气煩亂動則昬冒若誤與此反致立敗則必倍加人參速固無形之气以救有形之血也至於交骨難開加龜版梳髮下輸陰道寒加姜桂熱加黃耆汗加桂枝搐加荊穗又當以意消息加減可也

四物湯

治一切血虛血熱血燥諸證

當歸

熟地【各三錢】

川芎【一錢五分】

白芍【二錢酒炒】

右四味水煎服

【集注】張璐曰四物爲陰血受病之專劑非調補眞陰之的方方書咸謂四物補陰遂以治陰虛發熱火炎失血等證害至今又專事女科者咸以此湯隨證漫加風食痰气等藥紛然雜出其最可恨者不辧熱之虛實率加知母黃蘗令人久服而庸工利其有劫病之能咸樂用之殊不知四君子气藥治上下失血過多一切血藥置而不用獨推獨參湯童便以固其脫者以有形之血不能速生無形之气所當急固也昔人有言見血休治血必先調其气又云四物湯不得補气藥不能成陽生陰長之功誠哉言也然此湯傷寒火邪解後餘熱畱於血分至夜微熱不除或合柴胡或加桂枝靡不應手輒效不可沒其功也

柯琴曰經云心生血肝藏血故凡生血者則究之於心調血者當求之於肝也是方乃肝經調血之專劑非心經生血之主方也當歸甘溫和血川芎辛溫活血芍藥酸寒斂血地黃甘平補血四物具生長收藏之用故能使榮气安行經隧也若血虛加參耆血結加桃仁紅花血閉加大黃芒消血寒加桂附血熱加芩連欲行血去芍欲止血去芎隨所利而行之則又不必拘拘於四矣若婦人數脫其血故用以調經種子如遇血崩血暈等證四物不能驟補而反助其滑脫則又當補气生血助陽生陰長之理蓋此方能補有形之血於平時不能生無形之血於倉卒能調陰中之血而不能培眞陰之本爲血分立法不專爲女科套劑也王好古治婦女不論內傷外感胎前產後隨證加二味於四物中名曰六合未免任意牽彊

聖愈湯

治一切失血過多陰虧气弱煩熱作渴睡臥不寧等證

四物湯加

人參

黃耆

一方去芍藥

右水煎服

【集注】柯琴曰經云陰在內陽之守也陽在外陰之使也故陽中無陰謂之孤陽陰中無陽謂之死陰朱震亨曰四物皆陰行天地閉塞之令非長養萬物者也故四物加知蘗久服便能絕孕謂嫌於無陽耳此方取參耆配四物以治陰虛血脫等證蓋陰陽互爲其根陰虛則陽無所附所以煩熱燥渴气血相爲表裏血脫則气無所歸所以睡臥不寧然陰虛無驟補之法計在培陰以藏陽血脫有生血之機必先補气此陽生陰長血隨气行之理也故曰陰虛則無气無气則死矣此方得仲景白虎加人參之義而擴充者乎前輩治陰虛用八珍十全卒不獲效者因甘艸之甘不達下焦白術之燥不利腎陰茯苓滲泄礙乎升生肉桂辛熱動其虛火此六味皆醇厚和平而滋潤服之則气血疏通內外調和合於聖度矣

地骨皮飲

治陰虛火旺骨蒸發熱日靜夜劇者婦人熱入血室胎前發熱者

四物湯加

地骨皮

牡丹皮【各三錢】

水煎服

【集注】柯琴曰陰虛者陽往乘之發熱也當分三陰而治之陽邪乘入太陰脾部當補中益气以升舉之淸陽復位而火自熄也若乘入少陰腎部當六味地黃丸以對待之壯水之主而火自平也乘入厥陰肝部當地骨皮飲以涼補之血有所藏而火自安也四物湯爲肝家滋陰調血之劑加地骨皮淸志中之火以安腎補其母也加牡丹皮淸神中之火以涼心瀉其子也二皮涼而不潤但淸肝火不傷脾胃與四物加知蘗之濕潤而苦寒者不同也故逍遙散治肝火之郁於本藏者也本郁達之順其性也地骨皮飲治陽邪之乘於肝藏者也客者除之勿縱寇以遺患也二方皆肝家得力之劑

犀角地黃湯

治熱傷吐衄便血婦人血崩赤淋

生犀角

生地黃

白芍

牡丹皮

右四味先用三物水煎去滓入生犀汁熱服

【注】吐血之因有三曰勞傷曰努傷曰熱傷勞傷以理損爲主努傷以去瘀爲主熱傷以淸熱爲主熱傷陽絡則吐衄熱傷陰絡則下血是湯治熱傷也故用犀角淸心去火之本生地涼血以生新血白芍斂血止血妄行丹皮破血以逐其瘀此方𨿽曰淸火而實滋陰𨿽曰止血而實去瘀瘀去新生陰滋火熄可爲探本窮源之法也若心火獨盛則加黃芩黃連以瀉熱血瘀胸痛則加大黃桃仁以逐瘀也

四生丸

治陽盛陰虛血熱妄行或吐或衄者

生地黃

生柏葉

生荷葉

生艾葉【各等分】

右四味搗爛爲丸如雞子大每服一丸滚湯化服

【集注】柯琴曰陰虛而陽無所附則火炎上焦陽盛則陽絡傷故血上溢於口鼻也凡艸木之性生者涼而熟之則溫熟者補而生者瀉四味皆淸寒之品盡取其生者而搗爛爲丸所以全其水气不經火煮更遠於火令矣生地多膏淸心腎而通血衇之源柏葉西指淸肺金而調榮衞之气艾葉芳香入脾胃而擅去瘀生新之權荷葉法震入肝家而和藏血攝血之用五志之火旣淸五藏之陰安堵則陰平陽祕而血歸經矣是方也可暫用以遏妄行之熱血如多用則反傷榮蓋血得寒則瘀血不散而新血不生也設但知淸火涼血而不用歸脾養榮等劑以善其後鮮有不綿連歲月而斃者非立法之不善妄用者之過耳

當歸六黃湯

治陰虛有火令人盜汗者

當歸

生地

熟地

黃耆

黃芩

黃連

黃蘗

右水煎服

【注】寤而汗出曰自汗寐而汗出曰盜汗陰盛則陽虛不能外固故自汗陽盛則陰虛不能中守故盜汗若陰陽平和之人衞气晝則行陽而寤夜則行陰而寐陰陽旣濟病安從來惟陰虛有火之人寐則衞气行陰陰虛不能濟陽陽火因盛而爭於陰故陰液失守外走而汗出寤則衞气復行出於表陰得以靜故汗止矣用當歸以養液二地以滋陰令陰液得其養也用黃芩瀉上焦火黃連瀉中焦火黃蘗瀉下焦火令三火得其平也又於諸寒藥中加黃耆庸者不知以爲贅品且謂陽盛者不宜抑知其妙義正在於斯耶蓋陽爭於陰汗出榮虛則衞亦隨之而虛故倍加黃耆者一以完已虛之表一以固未定之陰經曰陰平陽祕精神乃治此之謂與

【集注】吳琨曰雜證盜汗與傷寒盜汗不同傷寒是半表半里之邪未盡雜證則陰虛有火而已彼以和表爲主此以救陰爲急故以補陰之品佐瀉火之藥明者辧之

黃耆建中湯

治虛勞裏急悸衄腹中痛夜夢失精四肢痠痛手足煩熱咽漧口燥諸不足諸證

黃耆

膠飴

白芍

甘艸

桂枝

生薑

大棗

右七味水煎服

【集注】諭昌曰虛勞而至於亡血失精津液枯槁難爲力矣內經於鍼砭所莫治者調以甘藥金匱遵之而立黃耆建中湯急建其中气俾飲食增而津液旺以至充血生精而復其眞陰之不足但用稼穡作甘之本味而酸辛鹹苦在所不用蓋捨此別無良法也然用法貴立於無過之地不獨嘔家不可用建中之甘卽微覺气滯更當慮甘藥太過令人中滿也至大建中則大建其中之陽小建中則小小建立之義理中則燮理之義治中則分治之義補中溫中何莫非先中州之義緣傷寒外邪逼入於內法難盡用仲景但於方首以小之一字微示其意至金匱始盡建中之義後人引伸觸類制樂令建中湯十四味建中湯曲暢建中之防學者心手之間所當防其大義也

雙和飲

治大病之後虛勞气乏補血益气不熱不冷溫而調之

白芍【二錢】

黃耆【一錢半炙】

甘艸【七分炙】

中桂【七分】

當歸【一錢】

熟地黃【一錢】

川芎【七分】

生薑三片大棗二枚水二盞煎一盞溫服

【注】此湯乃李杲以黃耆建中湯減飴糖合四物之方也黃耆建中治虛勞不足是從脾胃中化生血气此則直補陰血兼之溫養陽气所以減飴糖之甘加純陰之品名曰雙和也地骨皮飲其意在涼血熱故佐二皮以淸之聖愈湯其意在救血脫故佐參耆以補之雙和飲其意在溫養血气故佐耆桂炙艸以溫之經曰形不足者溫之以气是也

人參養榮湯

治脾肺俱虛發熱惡寒肢體瘦倦食少作瀉等證若气血虛而變見諸證弗論其病其衇但用此湯諸證悉退

人參

白術

茯苓

甘艸

黃耆

陳皮

當歸

熟地

白芍

桂心

遠志

五味子

右十二味加姜三片棗二枚水煎服

【集注】柯琴曰古人治气虛以四君子治血虛以四物气血俱虛者以八珍更加黃耆肉桂名十全大補宜乎萬舉萬當也而用之有不獲效者蓋補气而不用行气之品則气虛之甚者幾無气以運動補血而仍用行血之物則血虛之甚者更無血以流行故加陳皮以行气而補气者悉得效其用去川芎行血之味而補血者因以奏其功此善治者祗一加一減便能轉旋造化之機也然气可召而至血易虧而難成苟不有以求其血衇之主而養之則榮气終歸不足故倍人參爲君而佐以遠志之苦先入心以安神定志使甘溫之品始得化而爲血以奉生身又心苦緩必得五味子之酸以收斂神明使榮行衇中而流於四藏名之曰養榮不必仍十全之名而收效有如此者

歸脾湯

治思慮傷脾或健忘怔忡驚悸盜汗寤而不寐或心脾作痛嗜臥少食及婦女月經不調

人參

龍眼肉

黃耆

甘艸

白術

茯苓

木香

當歸

酸棗仁

遠志

姜三片水煎服

【集注】羅謙輔曰方中龍眼棗仁當歸所以補心也參耆術苓艸所以補脾也薛已加入遠志又以腎藥之通乎心者補之是兩經兼腎合治矣而特名歸脾何也夫心藏神其用爲思脾藏智其出爲意見神智思意火土合徳者也心以經營之久而傷脾以意慮之郁而傷則母病必傳之子子又能令母虛所必然也其病則健忘怔忡怵惕不安之徴見於心也飲食倦怠不能運輸手足無力耳目昬眊之證見於脾也故脾陽苟不運心腎必不交彼黃婆者若不爲之媒合則已不能攝腎气歸心而心陰何所賴以養此取坎塡離者所以必歸之脾也其藥一滋心陰一養脾陽取乎健者以壯子益母然恐脾郁之久思意不通故少取木香之辛且散者以暢气醒脾使能速通脾气以上行心陰脾之所歸正在斯耳

張璐曰補中益气與歸脾同出保元並加歸術而有升舉胃气滋補脾陰之不同此方滋養心脾鼓動少火妙佐以木香少許調順諸气暢和心脾世醫不諳此理反以木香性燥不用服之多致痞悶減食者以其補藥多滯不能輸化故耳

妙香散

治夢遺失精驚悸鬱結

山藥【二兩】

人參

黃耆

遠志【制】

茯苓

茯神【一両】

桔梗【三錢】

甘艸

辰砂【一錢另研】

麝香【一錢】

木香【二錢五分】

爲末每服二錢酒下

【集注】汪昻曰心君火也君火一動相火隨之相火寄於肝膽腎之陰虛則精不藏肝之陽彊則气不固故精脫而成夢矣山藥益陰兼能濇精故以爲君人參黃耆用以固气逺志二茯用以寧神神寧气固則精自守其位矣丹砂鎭心安魂二香開郁通竅桔梗載諸心藥久畱膈上甘艸調和諸藥交和於中是方不以瀉火固濇立法但安神固气使精與神气相依而夢少精祕矣

【按】朱震亨云主祕藏者腎也司疏泄者肝也二藏有相火而其系上屬於心心君火也爲物所感則易於動心動則相火翕然隨之𨿽不交防精亦暗流而滲漏矣所以聖人祗是敎人收心養性其防深矣震亨此論至當其平生精力在補陰以制相火深得內經天以陽生陰長地以陽殺陰藏之防近世醫者惟知陽生不知陰亦能生惟知陰殺不知陽亦能殺經𨿽每每指出陽脫陰脫陽絕陰絕皆令人死柰志迷偏見者不回也卽此一證老年之人心有所動而相火衰不能翕然隨之𨿽有所夢而無所遺由此可知震亨用黃蘗一味少佐冰片名淸心丸獨瀉相火而治中年相火盛夢遺心悸者屢用屢效也

天王補心丹

治心血不足神志不寧津液枯竭健忘怔忡大便不利口舌生瘡等證

人參

酸棗仁

當歸

生地黃

麥冬

天冬

栢子仁

遠志

五味子

丹參

元參

白茯苓

桔梗

右爲末煉蜜丸如椒目大白湯下

【集注】柯琴曰心者主火而所以主之者神也火盛則神困心藏神補神者必補其心補心者必淸其火而神始安補心丹故用生地黃爲君取其下足少陰以滋水主水盛可以伏火此非補心之陽乃補心之神耳凡果核之有仁猶心之有神也淸气無如栢子仁補血無如酸棗仁以其神存耳參苓之甘以補心气五味之酸以收心气二冬之寒以淸气分之火心气和而神自歸矣當歸之甘以補心血丹參之寒以生心血元參之咸以淸血中之火血足而神自藏矣更加桔梗爲舟楫逺志爲向導和諸藥入心而安神明以此養生則百體從令何有健忘怔忡津液漧涸舌上生瘡大便不利之虞哉

酸棗仁湯

治虛勞虛煩不得眠

酸棗仁【二升】

甘艸【一兩】

知母【二兩】

白茯苓【二兩】

川芎【二兩】

右五味以水八升煮棗仁得六升內藥煮取三升分溫三服

【集注】羅謙輔曰經云肝藏魂人臥則血歸於肝又曰肝者罷極之本又曰陽气者煩勞則張罷極必傷肝煩勞則精絕肝傷精絕則虛勞虛煩不得臥明矣棗仁酸平應少陽木化而治肝極者宜收宜補用酸棗仁至二升以生心血養肝血所謂以酸收之以酸補之是也顧肝郁欲散散以川芎之辛散使輔棗仁通肝調榮又所謂以辛補之也肝急欲緩緩以甘艸之甘緩使防川芎疏泄過急此所謂以土葆之也然終恐勞極則火發傷陰陽旺陽分不行於陰而仍不得眠故佐知母崇陰水以制火茯苓利陽水以平陰將水壯而魂自寧火淸而神且靜矣此治虛勞肝極之神方也

硃砂安神丸

治心神昏亂驚悸怔忡寤寐不安

硃砂

【另研】

黃連【各半兩】

當歸【二錢】

生地黃【三錢】

甘艸【二錢】

右爲細末酒泡蒸餅丸如麻子大硃砂爲衣每服三十丸臥時津液下

【集注】葉仲堅曰經云神气捨心精神畢具又曰心者生之本神之舍也且心爲君主之官主不明則精气亂神太勞則魂魄散所以寤寐不安淫邪發夢輕則驚悸怔忡重則癡妄癲狂也硃砂具光明之體色赤通心重能鎭怯寒能勝熱甘以生津抑陰火之浮游以養上焦之元气爲安神之第一品心若熱配黃連之苦寒瀉心熱也更佐甘艸之甘以瀉之心主血用當歸之甘溫歸心血也更佐地黃之寒以補之心血足則肝得所藏而魂自安心熱解則肺得其職而魄自寧也

禦纂醫宗金鑑卷二十六﹤子部﹐醫家類﹐禦纂醫宗金鑑﹥

欽定四庫全書

禦纂醫宗金鑑卷二十七

刪補名醫方論卷二目錄

補中益气湯

升陽益胃湯

升陽散火湯

補脾胃瀉陰火升陽湯

淸暑益气湯

淸燥湯

白術附子湯

葛花解酲湯

平胃散

枳術丸

資生丸

六味地黃丸

桂附地黃丸【附】

知蘗地黃丸【附】

八味地黃丸

資生腎气丸

大補陰丸

封髓丹

虎潛丸

滋腎丸

瓊玉膏

龜鹿二仙膠

四神丸

二神丸

五味子散

禦纂醫宗金鑑卷二十七目錄

欽定四庫全書

禦纂醫宗金鑑卷二十七

刪補名醫方論卷二

補中益气湯

治陰虛內熱頭痛口渴表熱自汗不任風寒衇洪大心煩不安四肢困倦懶於言語無气以動動則气髙而喘

黃耆

人參

云術

炙甘艸

陳皮

當歸

升麻

柴胡

右八味加生薑三片大棗二枚水煎溫服

【集注】柯琴曰仲景有建中理中二法風木內幹中气用甘艸飴棗培土以禦木姜桂芍藥平木而驅風故名曰建中寒水內凝於中气用參術甘艸補土以制水佐漧薑而生土以禦寒故名曰理中至若勞倦形衰气少陰虛而生內熱者表證頗同外感惟李杲知其爲勞倦傷脾穀气不勝陽气下陷陰中而發熱制補中益气之法謂風寒外傷其形爲有餘脾胃內傷其气爲不足遵內經勞者溫之損者益之之義大忌苦寒之藥選用甘溫之品升其陽以達陽春升生之令凡脾胃一虛肺气先絕故用黃耆護皮毛而閉腠理不令自汗元气不足懶言气喘人參以補之炙甘艸之甘以瀉心火而除煩補脾胃而生气此三味除煩熱之聖藥也佐白術以健脾當歸以和血气亂於胸淸濁相干用陳皮以理之且以散諸甘藥之滯胃中淸气下陷用升麻柴胡气之輕而味之薄者引胃气以上騰復其本位便能升浮以行生長之令矣補中之劑得發表之品而中自安益气之劑賴淸气之品而气益培此用藥有相須之妙是方也用以補脾使地道卑而上行亦可以補心肺損其肺者益其气損其心者調其榮衛也亦可以補肝木郁則達之也惟不宜於腎陰虛於下者不宜升陽虛於下者更不宜升也凡李杲治脾胃方俱是益气去當歸白術加蒼術木香便是調中加麥冬五味輩便是淸暑此正是醫不執方亦是醫必有方

趙獻可曰後天脾土非得先天之气不行此气因勞而下陷於太陰淸气不升濁气不降故用升柴以佐參耆是方所以補益後天中之先天也凡脾胃不足喜甘而惡苦喜補而惡攻喜溫而惡寒喜通而惡滯喜升而惡降喜燥而惡濕此方得之矣陸麗京曰此爲淸陽下陷者言之非爲下虛而淸陽不升者言之也倘人之兩尺虛微者或是腎中水竭或是命門火衰若再一升提則如大木將搖而撥其本也

升陽益胃湯

治脾胃虛怠惰嗜臥四肢不收時値秋燥令行濕熱方退體重節痛口漧舌燥飲食無味大便不調小便頻數食不消兼見肺病灑淅惡寒慘慘不樂面色不和

活

獨活

防風

柴胡

人參

白術

茯苓

甘艸

黃耆

白芍

半夏

黃連

澤瀉

陳皮

水煎服

【集注】吳琨曰脾土虛弱不能制濕故體重節痛不能運化精微故口漧無味中气旣弱傳化失宜故大便不調小便頻數也灑淅惡寒肺弱表虛也面色不樂陽气不伸也是方半夏白術能燥濕茯苓澤瀉滲之二活防風柴胡能升舉淸陽之气黃連療濕熱陳皮平胃气參耆甘艸以益胃白芍酸收用以和榮而協活柴胡辛散之性蓋古人用辛散必用酸收所以防其竣厲猶兵家之節制也

【按】人參屬補不知君於枳朴中卽爲補中瀉也防輩爲散不知佐於參耆中卽爲補中升也近世之醫一見防輩卽曰發散不可輕用亦不審佐於何藥之中皆因讀書未明不知造化別有妙理耳

升陽散火湯

治脾陰血虛胃陽气弱春寒不去及過食冷物抑遏少陽淸气郁於脾土之中四肢發困熱肌熱筋骨間熱表熱如火燎於肌膚捫之烙手並宜服之

升麻

葛根

獨活

活

白芍

人參【已上各五錢】

甘艸【三錢炙】

柴胡【三錢】

防風【二錢】

甘艸【二錢生】

右防咀如麻豆大每服秤五錢水二盞煎一盞去滓大溫服無時忌寒涼之物

【集注】吳琨曰經云少火生气天非此火不能生物人非此火不能有生揚之則光遏之則滅今爲春寒不去遏郁陽气飲食冷物塡塞至陰以致升生之气幾於息矣故用升麻柴胡活獨活葛根皆辛溫風藥以鼓動少陽生气淸陽旣出上竅則濁陰自歸下竅而食物傳化自無抑遏之患芍藥味酸能瀉土中之木人參味甘能補中州之气生甘艸能瀉郁火於脾從而炙之則健脾胃而和中矣李杲聖於脾胃者其治之也必主於升陽俗醫知降而不知升是撲其少火也安望其衞生耶若气不虛本方除人參獨活加蔥白名火郁湯治同

補脾胃瀉陰火升陽湯

治飲食傷胃勞倦傷脾脾胃一虛陽气下陷陰火乘之時値夏令當從此治

黃耆

蒼術【泔浸炒】

甘艸【炙】

活【一兩】

升麻【八錢】

柴胡【兩半】

黃連【五錢酒炒】

黃芩【炒】

人參【七錢】

石膏【少許長夏微用過時去之】

每服五錢姜棗煎服

【集注】汪昻曰李杲云脾胃一傷陽气日損脾胃之淸气下陷濁陰之火得以上乘是有秋冬而無春夏也惟以气味薄之風藥升發陽气佐以苦寒之品瀉陰中火則陰不病陽气伸矣是方參耆術艸以補脾胃也佐活升柴以助陽升佐石膏芩連以瀉陰火假令不能食而瘦乃夲病也右關衇緩弱乃夲衇也或夲衇兼見衇夲證兼見四肢滿閉淋溲便難轉筋一二證此肝之脾胃病也當加風藥以瀉肝木衇兼見洪大證兼見肌熱煩熱面赤一二證此心之脾胃病也當加瀉心火之藥衇兼見浮濇證兼見短气气上喘咳痰盛皮澁一二證此肺之脾胃病也當加瀉肺及補气之藥衇兼見沈細證兼見善欠善恐一二證此腎之脾胃病也當加瀉腎水及瀉陰火之藥所以言此者欲人知百病皆從脾胃而生處方者當從此法加時令藥也

淸暑益气湯

長夏濕熱蒸炎四肢困倦精神減少身熱气髙煩心便黃渴而自汗衇虛者此方主之

人參

黃耆

甘艸

白術

神麯

五味子

靑皮

升麻

漧葛

麥冬

黃蘗

澤瀉

廣橘皮

蒼術【錢半】

當歸

姜三片棗二枚去核水煎服

【集注】吳琨曰暑令行於夏至長夏則兼濕令矣此方兼而治之炎暑則表气易泄兼濕則中气不固黃耆所以實表白術神麯甘艸所以調中酷暑橫流肺金受病人參五味麥冬所以補肺斂肺淸肺經所謂扶其所不勝也火盛則水衰故以黃蘗澤瀉滋其化源津液亡則口渴故以當歸漧葛生其胃液淸气不升升麻可升濁气不降二皮可理蒼術之用爲兼長夏之濕也

程應旄曰人知淸暑我兼益气以暑傷气也益气不獨金能敵火凡气之上騰而爲津爲液者回下卽爲腎中之水水气足火淫自卻也

淸燥湯

治痿厥之病腰以下痿軟不能動行走不正兩足欹側

黃連

黃蘗【酒炒】

柴胡【已上各一分】

麥冬

當歸身

生地

豬苓

炙甘艸

神麯【已上各二分】

人參

白茯苓

升麻【已上各三分】

橘皮

白術

澤瀉【已上各五分】

蒼術【一錢】

黃耆【一錢五分】

五味子【九枚】

右防咀如麻豆大水二盞半煎一盞去滓空心溫服

【注】淸暑益气湯與此方均治濕暑之劑淸暑益气湯治暑盛於濕暑傷气所以四肢困倦精神減少煩渴身熱自汗脈虛故以補气爲主淸暑爲兼少佐去濕之品從令气也此方治濕盛於暑濕傷形所以李杲曰六七月之間濕令大行子能令母實濕助熱旺而刑燥金絕其寒水生化之源源絕則腎虧痿厥之病作矣故以淸暑變爲淸燥佐瀉熱利濕之藥從邪气也是方卽淸暑益气湯去葛根者以無暑外侵之肌熱也加二苓者專去濕也加黃連生地專瀉熱也二苓佐二術利水燥濕之力倍連地佐黃蘗救金生水之功多中气益則陰火熄而肺淸矣濕熱除則燥金肅而水生矣肺淸水生則濕熱痿厥之病未有不愈者也但此方藥味性偏滲瀉若施之於冬春水竭髓枯骨痿或非濕熱爲病者反劫津液其病愈甚則爲謬治矣

白術附子湯

治寒中腹脹滿作涎作淸涕或多溺足下痛不能任身履地骨乏無力喜睡兩丸多冷時作陰陰而痛或妄見鬼狀夢亡人腰背胛眼腰脊皆痛

白術

附子【炮去皮臍】

蒼術

陳皮

厚朴【姜制】

半夏【湯洗】

茯苓

豬苓【去皮半兩】

澤瀉

肉桂【四錢】

右剉如麻豆大每服半兩水三盞姜三片同煎至一盞去滓食前溫服量虛實加減多少

【注】李杲云脾胃之證有熱中有寒中熱中者是火乘土位之病則當上舉淸陽下消陰火故用補中益气瀉陰火升陽等湯寒中者水反侮土之病則當下伐水邪中燥脾濕故用二苓術澤蒼陳朴夏更用桂附壯陽勝寒流通血衇寒中之病自可愈也

【按】李杲制此方施之於脾胃寒濕內盛脹滿多溺涎涕外盛足軟腰脊丸痛而气不虛者宜矣若其人中气已虛內外寒濕又盛水來侮土者總不若理中湯加附子蒼術茯苓爲愈也

葛花解酲湯

治酒客病

蓮花靑皮【三分去穰】木香【五分】

橘皮【去白】

白茯苓

人參

豬苓【已上各錢五分】

神麯【炒】

澤瀉

漧薑

白術【已上各二錢】

白荳蔲仁

葛花

砂仁【以上各五錢】

右爲細末和均每服三錢白湯調下但得微汗酒病去矣不可恃此過飲頻服取汗損人天年

【注】酒爲水谷精液所化體濕性熱少飲則能調和气血流暢陰陽內助中气捍禦外邪若過飲無度輕則傷人脾胃重則損人神气所以酒困之人昏暈煩亂漧嘔惡心飲食卽吐百體痠軟身熱頭疼嘈雜吞酸胸膈痞塞口燥舌漧手足顫搖心神恍惚不思飲食小便渾濁大便溏瀉此皆濕熱傷形與气也

【按】李杲曰酒病者往往以大熱大寒下之者是無形元气受病反下有形陰血乖誤甚矣大熱則傷陰大寒則傷胃元气消亡七神無依折人壽命不然則虛損之病成矣故制此方君葛花佐以辛香之品用神麯佐以快气之品用苓澤佐以甘溫之品服後取汗是謂外解肌肉內淸陽明令上下內外分消其患使胃中穢爲芳變濁爲淸化泰然和矣

平胃散

治濕淫於內脾胃不能克制有積飲痞膈中滿者蒼術【五觔米泔浸七日】陳皮【去白】

厚朴【各三觔薑汁炒】

甘艸【三十兩炙】

右爲末每服二錢姜湯下日三服或水煎每服五錢

【集注】柯琴曰內經以土運太過曰惇阜其病腹滿不及曰卑監其病畱滿痞塞張仲景制三承气湯調胃土之惇阜李杲制平胃散平胃土之卑監培其卑者而使之平非削平之謂猶溫膽湯用涼劑溫緩而使之和非用溫之謂後之注夲艸者曰惇阜之土宜蒼術以平之卑監之土宜白術以培之若以濕土爲惇阜將以燥土爲卑監耶不審惇阜屬燥卑監屬濕之義因不知平胃之理矣二術苦甘皆燥濕健脾之用脾燥則不滯所以能健運而得其平苐二術白者柔而緩蒼者猛而悍此取其長於發汗迅於除濕故以蒼術爲君耳不得以白補蒼瀉之說爲二術拘也厚朴色赤苦溫能助少火以生气故以爲佐濕因於气之不行气行則愈故更以陳皮佐之甘先入脾脾得補而健運故以炙甘艸爲使名曰平胃實調脾承气之劑與張潔古取金匱之枳術湯以爲丸枳實之峻重於厚朴且無甘艸以和之𨿽倍白術而消伐過於此方昧者以術爲補而久服之不思枳實峻削而不宜多服也

枳術丸

治胃虛濕熱飲食壅滯心下痞悶

白術【二兩土蒸】

枳實【一兩麩炒】

右爲細末荷葉煨陳米飯爲丸如椒目大白湯下

【集注】李杲曰白術苦甘溫其苦味除胃中之濕熱其甘溫補脾家之元气多於枳實一倍枳實味苦溫泄心下痞悶消胃中所傷此藥下胃所傷不能卽去須一二時許食乃消化先補虛而後化所傷則不峻厲矣荷葉狀如仰盂於卦爲震正少陽甲膽之气飲食入胃榮气上行卽此气也取之以生胃气更以煨飯和藥與術恊力滋養穀气而補脾胃其利大矣若用峻厲之藥下之傳變諸證不可勝數

資生丸

治婦人妊娠三月脾虛嘔吐或胎滑不固兼丈夫調中養胃饑能使飽飽能使饑神妙難述

人參【三兩】

茯苓【二兩】

云術【三兩】

山藥【二兩】

薏苡仁【兩半】

蓮肉【二兩】

芡實【兩半】

甘艸【一兩】

陳皮【二兩】

麥蘗【二兩】

神麯【二兩】

白荳蔲【八錢】

桔梗【一兩】

藿香【一兩】

川黃連【四錢】

砂仁【兩半】

白扁豆【兩半】

山查【兩半】

右十八味爲細末煉蜜丸彈子大每服二丸米飲下

【集注】羅謙輔曰此方始於繆仲醇以治妊娠脾虛及胎滑蓋胎資始於足少陰資生於足陽明故陽明爲胎生之夲一有不足則元气不足以養胎又不足以自養故當三月正陽明養胎之候而見嘔逆又其甚者或三月或五月而墮此皆陽明气虛不能固耳古方安胎類用芎歸不知此正不免於滑是方以參術茯艸蓮芡山藥扁豆薏苡之甘平以補脾元陳皮麯蘗砂蔲藿桔之香辛以調胃气其有濕熱以黃連淸之燥之旣無參苓白術散之補滯又無香砂枳術丸之燥消能補能運臻於至和於以固胎永無滑墮丈夫服之調中養胃名之資生信不虛矣

六味地黃丸

治腎精不足虛火炎上腰膝痿軟骨熱痠痛足跟痛小便淋祕或不禁遺精夢泄水泛爲痰自汗盜汗亡血消渴頭目運耳聾齒搖尺衇虛大者

熟地黃【八兩】

山茱萸【四兩】

白茯苓【三兩】

亁山藥【四兩】

牡丹皮【三兩】

澤瀉【三兩】

右爲末煉蜜丸如桐子大空心淡鹽湯下

【集注】柯琴曰腎虛不能藏精坎宮之火無所附而妄行下無以奉肝木升生之令上絕其肺金生化之源地黃稟甘寒之性制熟則味厚是精不足者補之以味也用以大滋腎陰塡精補髓壯水之主以澤瀉爲使世或惡其瀉腎而去之不知一陰一陽者天地之道一開一闔者動靜之機精者屬癸陰水也靜而不走爲腎之體溺者屬壬陽水也動而不居爲腎之用是以腎主五液若陰水不守則眞水不足陽水不流則邪水泛行故君地黃以密封蟄之夲卽佐澤瀉以防水道之滯也然腎虛不補其母不導其上源亦無以固封蟄之用山藥涼補以培癸水之上源茯苓淡滲以導壬水之上源加以茱萸之酸溫借以收少陽之火以滋厥陰之液丹皮辛寒以淸少陰之火還以奉少陽之气也滋化源奉生气天癸居其所矣壯水制火特其一端耳

【按】五行皆一惟火有二君火相火也君火爲心經之火君主一身之火也相火爲腎中之火宣布一身之火也使君火無相火則不能宣布諸火以奉生身之夲相火無君火則不能君主諸火以制其妄行之災故李杲立內傷勞倦火乘土位之論以心火有餘用升陽气瀉陰火硃砂安神等藥而未及心火之不足者以前人已有歸脾養心等方也震亨立陽常有餘陰常不足之論以腎火有餘用補陰補天等藥而未及腎火之不足者以前人已有腎气桂附地黃湯丸也依夲方加附子肉桂名桂附地黃丸治兩尺衇弱相火不足虛羸少气王冰所謂益火之原以消陰翳者是也加黃蘗知母名知蘗地黃丸治兩尺衇旺陰虛火動午熱骨痿王冰所謂壯水之主以制陽光者是也經云陰平陽祕精神乃治若陰陽偏勝則疾病叢生夫腎取象乎坎陽藏於陰之藏也不獨陰盛陽衰陽畏其陰而不敢附卽陰衰陽盛陰難藏陽亦無可依𨿽同爲火不歸原而其爲病則異也故於腎藥中加桂附壯陽勝陰使陽無所畏而自歸原矣加知蘗補陰祕陽使陽有所貯而自歸藏矣世人但知以桂附引火歸原不知以知蘗平陰祕陽舉世皆其悞故震亨特立補陰之論以辟以火濟火之非而未逹其防者從而誹之良可嘆也

八味地黃丸

治命門火衰不能生土以致脾胃虛寒飲食少思大便不實或下元衰憊臍腹疼痛夜多漩溺等證熟地黃【八爾九蒸爲度搗膏】亁山藥【四兩】

山萸肉【四兩】

白茯苓

丹皮

澤瀉【各三兩】

肉桂

附子【各一兩】

右八味爲末煉蜜丸如桐子大酒下十五丸日再服

【集注】趙獻可曰君子觀象於坎而知腎中具水火之用今人入房而陽易舉者陰虛火動也陽事先痿者命門火衰也眞水竭則隆冬不寒眞火熄則盛夏不熱是方也熟地山藥澤瀉丹皮茯苓山萸皆濡潤之品所以能壯水之主肉桂附子辛潤之物能於水中補火所以能益火之原水火得其養則腎气復矣

諭昌曰金匱用八味丸治腳气上入少腹不仁者腳气卽陰气少腹不仁卽攻心之漸故用之以驅逐陰邪也其虛勞腰痛少腹拘急小便不利則因勞其腎陰气逆於少腹阻遏膀胱之气化小便不能通利故用之溫養下焦以收腎气也其短气有微飲者飲亦陰類阻其胸中之陽自致短气故用之引飲下出以安胸中也消渴病飲水一斗小便亦一斗此腎气不能攝水小便恣出源泉有立竭之勢故急用以逆折其水也夫腎水下趨之消證腎气不上升之渴證非用是以蟄防封藏蒸動水气捨此曷從治哉後人謂八味丸爲治消渴之聖藥得其防矣

柯琴曰命門之火乃水中之陽夫水體本靜而川流不息者气之動火之用也非指有形者言也然火少則生气火壯則食气故火不可亢亦不可衰所云火生土者卽腎家之少火遊行其間以息相吹耳若命門火衰少火幾於熄矣欲暖脾胃之陽必先溫命門之火此腎气丸納桂附於滋陰劑中十倍之一意不在補火而在微微生火卽生腎气也故不曰溫腎而名腎气斯知腎以气爲主腎得气而土自生也且形不足者溫之以气則脾胃因虛寒而致病者固痊卽虛火不歸其原者亦納之而歸封蟄之本矣崔氏加減八味丸以五味之酸收易附子之辛熱腎虛而不寒者宜之也千金方於八味外更加元參之鹹寒以助熟地而滋腎加芍藥之酸寒助丹皮以滋肝總之爲桂附加鎖鑰耳以之壯水則有餘以之益火恐不足也濟生方加牛膝車前以治水腫倍茯苓以輔地黃山藥茱萸與澤丹車牛等列隨證加減允爲得法益陰腎气丸於六味外加當歸五味柴胡以治目暗不見化裁愈妙矣

資生腎气丸

治腎虛脾弱腰重腳腫小便不利腹脹喘急痰盛已成鼓證其效如神

熟地黃【四兩】

白茯苓【三兩】

牡丹皮【一兩】

澤瀉【一兩】

亁山藥【一兩】

車前子【一兩】

山茱萸【一兩】

牛膝【一兩】

肉桂【一兩】

附子【五錢】

右十味蜜和丸每服八十丸空心米飲下

【集注】李中梓曰經云諸濕腫滿皆屬於脾又云其本在腎其末在肺皆聚水也又曰腎者主水胃之關也關門不利故聚水而從其類也腫脹之病諸經𨿽有無不由於脾肺腎者蓋脾主運行肺主气化腎主五液凡五气所化之液悉屬於腎五液所行之气悉屬於肺轉輸二藏以制水生金者悉屬於脾故腫脹不外此三經也然其治法有內外上下虛實不可不辧也在外則腫越婢湯小靑龍湯證也在內則脹十棗丸神祐丸證也在上則喘葶藶大棗湯防已椒目葶藶大黃丸證也在下則小便閉沈香琥珀丸防鑿飲子證也此皆治實之法若夫虛者實脾飲此方證也

張介賓曰地黃山藥丹皮以養陰中之眞水山萸桂附以化陰中之眞气茯苓澤瀉車前牛膝以利陰中之滯能使气化於精卽所以治肺也補火生土卽所以治脾也壯水利竅卽所以治腎也補而不滯利而不伐治虛水方更無有出其右者然當因此擴充隨證加減若其人因大病之後脾气大虛而病水脹者服此𨿽無所礙終不見效每熟計之脾气大傷誠非腎藥之所能治專用理中湯一兩加茯苓一兩命火衰者加附子兩足冷者加肉桂腹脹甚者加厚朴三大劑而足脛漸消十餘劑而腹脹退凡治中年之後脾腎虛寒者悉用此法蓋气虛者不可復行气腎虛者不可專利水溫補卽所以化气塞因塞用之妙顧在用之者何如耳古法治腫不用補劑而用去水等藥微則分利甚則推逐如五苓散五淋散五皮散導水茯苓湯之類皆所以利水也如舟車神祐丸濬川散禹功散十棗湯之類皆所以逐水也但察其果系實邪則此等治法仍不可廢也

大補陰丸

治陰虧火旺肺痿欬血骨蒸盜汗虛勞之證

黃蘗【鹽酒炒】

知母【各四兩鹽水炒】

熟地

【酒蒸】

敗龜板【各六兩酥炙】

豬脊髓和煉蜜爲小丸日幹每服三錢淡鹽湯下

【注】朱震亨云陰常不足陽常有餘宜常養其陰陰與陽齊則水能制火斯無病矣今時之人過欲者多精血旣虧相火必旺眞陰愈竭孤陽妄行而勞瘵潮熱盜汗骨蒸欬咯血吐血等證悉作所以世人火旺致此病者十居八九火衰成此疾者百無二三震亨發明先聖千載未發之防其功偉哉是方能驟補眞陰承制相火較之六味功效尢防蓋因此時以六味補水水不能遽生以生衇保金金不免猶燥惟急以黃蘗之苦以堅腎則能制龍家之火繼以知母之淸以涼肺則能全破傷之金若不顧其本卽使病去猶恐復來故又以熟地龜板大補其陰是謂培其本淸其源矣𨿽有是證若食少便溏則爲胃虛不可輕用

封髓丹

治夢遺失精及與鬼交

黃蘗

砂仁

甘艸

右蜜爲丸每服三錢

【集注】趙羽皇曰經云腎者主水受五藏六府之精而藏之又曰腎者主蟄封藏之本精之處也蓋腎爲堅藏多虛少實因肝木爲子偏喜防泄母气厥陰之火一動精卽隨之外溢況肝又藏魂神魂不攝宜其夜臥鬼交精泄之證作矣封髓丹爲固精之要藥方用黃蘗爲君以其味性苦寒又能堅腎腎職得堅則陰水不虞其泛溢寒能淸肅則龍火不至於奮揚水火交攝精有不安其位者乎佐以甘艸以甘能緩急瀉諸火與肝火之內擾且能使水土合爲一家以妙封藏之固若縮砂者以其味辛性溫善能入腎腎之所惡在燥而潤之者惟辛縮砂通三焦逹津液能內五藏六府之精而歸於腎腎家之气內腎中之髓自藏矣此有取於封髓之意也

汪昻曰此方加天冬地黃人參名三才封髓丹用天冬補肺以生水地黃補腎以益精用人參補脾從飲食中化生水精也以藥有天地人之名而補亦在上下中之分使天地位育參贊居中故曰三才也諭昌曰加黃蘗以入腎滋陰砂仁以入脾行滯甘艸以少變天冬黃蘗之苦俾合人參建立中气以伸參兩之權殊非好爲增益成方之比也

虎潛丸

治腎陰不足筋骨痿輭不能步履

龜板

黃蘗【各四兩】

知母

熟地【各二兩】

牛膝【三兩五錢】

芍藥【一兩五錢】

鎖陽【一兩】

虎骨【一兩】

當歸【一兩】

陳皮【七錢五分】

右爲末煮羯羊肉搗爲丸桐子大淡鹽湯下

【集注】王又原曰腎爲作彊之官有精血以爲之彊也若腎虛精枯而血必隨之精血交敗濕熱風毒遂乘而襲焉此不能步履腰酸筋縮之證作矣且腎兼水火火勝爍陰濕熱相搏筋骨不用宜也方用黃蘗淸陰中之火燥骨間之濕且苦能堅腎爲治痿要藥故以爲君虎骨去風毒健筋骨爲臣因髙源之水不下母虛而子亦虛肝藏之血不歸子病而母愈病故用知母淸肺原歸芍養肝血使歸於腎龜稟天地之陰獨厚茹而不吐使之坐鎭北方更以熟地牛膝鎖陽羊肉羣隊補水之品使精血交補若陳皮者防血行气玆又有气化血行之妙其爲筋骨壯盛有力如虎也必矣道經云虎向水中生以斯爲潛之義焉夫是以名之曰虎潛丸葉仲堅曰痿原𨿽分五藏然其本在腎其標在肺內經云五藏因肺熱葉焦發爲痿躄又曰陽气內伐水不勝火則骨痿髓虛故足不任身骨痿者生於大熱也若視爲虛寒而投以桂附多致不救是方以虎名者虎於獸中稟金气之至剛風生一嘯特爲肺金取象焉其潛之云者金從水養母隱子胎故生金者必麗水意在納气歸腎也龜應北方之象稟陰最厚首常向腹善通任衇能大補眞陰深得夫潛之意者黃蘗味厚爲陰中之陰專補腎膀之陰不足能使足膝中气力湧岀故痿家必用二者爲君一以固本一以治標恐奇之不去則偶之也熟地塡少陰之精用以佐龜板知母淸太陰之气用以佐黃蘗牛膝入肝舒筋歸芍佐之肝血有歸陳皮疏之气血以流骨正筋柔矣又慮熱則生風逗畱關節用虎骨所以驅之純陰無陽不能發生佐鎖陽以溫之羊肉爲丸補之以味淡鹽湯下急於入腎斯皆潛之爲義

滋腎丸【又名通關丸】

治熱在下焦小便癃閉而口不渴者

黃蘗【二兩酒炒】

知母【二兩酒浸炒】

肉桂【一錢】

右爲細末熟水丸桐子大每服五十丸空心下

【集注】李杲曰小便者足太陽膀胱所主生於肺金肺中伏熱水不能生是絕小便之源也渴而小便不通者肺气不得降是也故用淸燥金之正化气薄淡滲之藥瀉火而淸肺滋水之化源也若熱在下焦而不渴是絕其流而溺不泄也須用气味俱厚陰中之陰藥治之素問云無陽則陰無以生無陰則陽無以化又云膀胱者州都之官津液藏焉气化則能岀矣無液癃祕是無陰則陽無以化也須用知蘗大苦寒之劑桂一錢爲引服之須臾前陰若刀刺火燒溺如湧泉而愈此證一在上焦气分而渴一在下焦血分而不渴兩者之殊至易辧耳柯琴曰水爲腎之體火爲腎之用人知腎中有水始能制火不知腎中有火始能致水耳蓋天一生水一者陽气也卽火也气爲水母陽爲陰根必火有所歸斯水有所主故反佐以桂之甘溫引知蘗入腎而奏其效此相須之殷亦相制之理也

瓊玉膏

治虛勞幹欬

生地黃【四觔】

白茯苓【十三兩】

白蜜【二觔】

人參【六兩】

右以地黃汁同蜜熬沸用絹濾過將參茯爲細末入前汁和勻以磁瓶用綿紙十數層加篛葉封瓶口入砂鍋內以長流水沒瓶頸桑柴火煮三晝夜取出換紙紥口以蠟封固懸井中一日取起仍煮半日湯調服

【集注】李中梓曰亁欬者有聲無痰火來乘金金極而鳴也此夲元之病非漸漬難以成功若誤用苦寒祗傷脾土金反無母故丹溪以地黃爲君令水盛則火自息又損其肺者益其气故用人參以鼓生發之元虛則補其母故用茯苓以培萬物之夲白蜜爲百花之精味甘歸脾性潤悅肺且緩燥急之火四者皆溫良和厚之品誠堪寶重郭機曰起吾沈瘵珍賽瓊瑤故有瓊玉之名

龜鹿二仙膠

大補精髓益气養神

鹿角【血者十觔】

龜板【自敗者五觔】

枸杞子【甘州者三十兩】人參【十五兩】

右用鉛壇如法熬膠初服酒化一錢五分漸加至三錢空心下

【集注】李中梓曰人有三奇精气神生生之本也精傷無以生气气傷無以生神精不足者補之以味鹿得天地之陽气最全善通督衇足於精者故能多滛而壽龜得天地之陰气最具善通任衇足於气者故能伏息而壽二物气血之屬味最純厚又得造化之元微異類有情竹破竹補之法也人參益气枸杞生精佐龜鹿補陰補陽無偏勝之憂入气入血有和平之美由是精生而气旺气旺而神昌庶防龜鹿之年矣故曰二仙

四神丸

治脾腎雙虛子後作瀉不思食不化食

肉果【二兩】

補骨脂【四兩炒】

五味子【二兩】

吳茱萸【二兩炮】

右爲末紅棗四十九枚生薑四兩切水煮棗熟去姜取棗肉搗和藥丸桐子大空心鹽湯下

二神丸去茱萸

五味子散去肉果補骨脂

【集注】柯琴曰瀉利爲腹疾而腹爲三陰之都會一藏不調便能瀉利故三陰下利仲景各爲立方以主之太陰有理中四逆厥陰有烏梅白頭翁少陰有桃花眞武豬苓豬膚四逆湯散白通通衇等劑可謂曲盡病情諸法備矣然祗爲一藏立法若三藏相關久畱不痊如子後作瀉一證猶未之及也夫雞鳴至平旦天之陰陰中之陽也因陽气當至而不至虛邪得以畱而不去故作瀉於黎明其由有四一爲脾虛不能制水一爲腎虛不能行水故二神丸君補骨脂之辛燥補腎以行水佐肉果之辛溫補脾以制水丸以姜棗又辛甘發生諸陽也一爲命門火衰不能生土一爲少陽气虛無以發陳故五味子散君五味子之酸溫以收坎宮耗散之火使少火生气以培土也佐吳茱茰之辛溫以順肝木欲散之勢爲水气開滋生之路以奉春生也此四者病因𨿽異而見證則同皆水亢爲害二神丸是承制之劑五味子散是化生之劑也二方理不同而用則同故可互用以助效亦可合用以建功合爲四神丸是制生之劑也制則生化久泄自瘳矣稱曰四神比理中八味二丸較速歟

【按】命門無火不能爲中宮腐熟水谷之用腎气不固誰復司其閉藏之職故木气才萌不疏泄而亦疏泄矣𨿽是木邪干土亦實腎之侮脾也此際當脾腎雙補固濇平肝故以補骨脂溫腎肉果補脾五味子收濇吳茱萸瀉肝腎暖而气蒸肝平而脾旺關門閉而水谷腐矣

禦纂醫宗金鑑卷二十七﹤子部﹐醫家類﹐禦纂醫宗金鑑﹥

欽定四庫全書

禦纂醫宗金鑑卷二十八

刪補名醫方論卷三目錄

續命湯

三生飲

稀涎千緡湯

秦艽升麻湯

防風黃耆湯

玉屏風散

黃耆五物湯

羌活愈風湯

淸熱化痰湯

防風通聖散

九味羌活湯

活人敗毒散

柴葛解肌湯

升麻葛根湯

參蘇飲

藿香正气散

神術湯

麻黃加術湯

桂枝附子湯

栝蔞桂枝湯

水解散

二聖救苦丹

天水散

香薷飲

禦纂醫宗金鑑卷二十八目錄

欽定四庫全書

禦纂醫宗金鑑卷二十八

刪補名醫方論卷三

續命湯

治中風痱身體不能自收口不能言冒昧不知痛處或拘急不得轉側

麻黃

桂枝

石膏

漧薑

杏仁【四十枚】

川芎

當歸

人參

甘艸【各三兩】

右九味以水一斗煮取四升溫服一升當小汗薄覆脊凴幾坐汗岀自愈不汗更服無所禁勿當風並治衇伏不得臥欬逆上气面目浮腫

【集注】趙良曰痱病者榮衞气血不養於內外故身體不用機闗不利精神不治然是證有虛有實虛者自飲食房勞七情感之如內經所謂內奪而厥則爲瘖痱之類是也實者自風寒暑濕感之虛者不可以實治治之則愈散其气血今此方明言中風痱是屬榮衞之實邪也故用續命續命乃麻黃湯之變者加漧薑以開血受寒邪石膏以解肌受風邪當歸和血人參益气川芎行血散風也其並治欬逆上气面浮者亦以爲風寒所致也

三生飲

治卒中昏不知人口眼歪斜半身不遂並痰厥气厥南星【一兩生用】

川烏【五錢去皮生用】

附子【五錢去皮生用】

木香【二錢】

右每服五錢薑水煎加人參一兩

【集注】柯琴曰風爲陽邪風中無寒不甚傷人惟風中挾寒害始劇矣寒輕而在表者宜發汗以逐邪寒重而入裏者非溫中補虛終不可救此取三物之大辛大熱者且不炮不制更佐以木香乘其至剛至鋭之气而用之非專以治風兼以治寒也然邪之所湊其气必虛但知勇於攻邪若正气虛而不支能無倒戈之患乎必用人參兩許以駕馭其邪此薛已眞知確見立於不敗之地而收萬全之效者也若在庸手必謂補住邪气而不敢用此謹熟陰陽毋與眾謀岐伯所以叮嚀致告耳觀其每服五錢必四服而邪始岀今之畏事者用烏附分數必制熟而後敢用更以芩連監制之烏能挽回如是之危證哉古今人不相及信然本方去烏附卽星香散治痰厥气厥足矣

稀涎千緡湯

治風痰不下防中聲如牽鋸或中濕腫滿

半夏【十四枚大者】

豬牙皂角【一挺炙】

甘艸【一錢】

白礬【二錢】

右四味爲末用生薑自然汁少許衝溫水一盞調末一錢灌之得吐痰涎卽醒

【集注】柯琴曰攻邪有汗吐下三法仲景於吐劑立梔子豉瓜蒂二方所以導熱邪之上岀逐寒邪而外散也其有不因外感因醇酒厚味漸積凝結變爲頑痰一旦乘虛上塞咽防气不得通忽然昬僕目反直視防中聲如牽鋸此爲痰厥先輩所云怪證多屬於痰者此也非用峻藥以攻之頑痰不能遽退故用生薑半夏之辛以散之甘艸之甘以湧之白礬之澁以斂之牙皂之勇以開之此斬闗奪門之勢惟稟气素實而暫虛者可用壅塞稍疏續進他藥不可多用以傷元气如平素虛弱者又當攻補兼施六君子湯中加牙皂白礬末以吐之則庶幾矣若誤作中風治之去生便逺

秦艽升麻湯

治風寒客胃口眼防斜惡見風寒四肢拘急衇浮而緊

升麻

葛根

秦艽

白芷

防風

桂枝

甘艸

人參

芍藥

蔥白

右十味水煎服

【集注】李中梓曰至哉坤元爲五藏之主木勝風淫則倉廩之官受制脾主四肢故痿痺也口爲土之外候眼爲木之外候故俱病也升麻白芷皆陽明本藥故用爲直入之兵桂枝芍藥和其榮衞防風秦艽驅散風邪蔥根佐風藥發汗則無微不達又借人參甘艸補而和之則大气周流而邪气有不散者乎

防風黃耆湯

治中風不能言衇遲而弱者

防風

黃耆【等分】

水煎服

【集注】柯琴曰夫風者百病之長也邪風之至急如風雨善治者治皮毛故用防風以驅逐表邪邪之所湊其气必虛故用黃耆以鼓舞正气黃耆得防風其功愈大者一攻一補相須相得之義也唐桞太后中風不言許防宗造防風黃耆湯數十斛置牀下蒸之身在气中居次日便能語是以外气通內气令气行而愈也經曰五气入鼻藏於心肺上使耳目修明聲音能彰制此方者其知此義矣夫燻蒸之力尙能去病況服之乎今人治風惟以發散爲足法而禁用參耆豈知目盲不能視口噤不能言皆元气不足使然耳誰知補气可以禦風正勝而邪卻之理耶神而明之存乎其人信哉

玉屏風散

治風邪久畱而不散者自汗不止者亦宜

防風

黃耆

白術【等分】

右爲細末酒調服

【集注】柯琴曰邪之所湊其气必虛故治風者不患無以驅之而患無以禦之不畏風之不去而畏風之復來何則發散太過元府不閉故也昧者不知托裏固表之法徧試風藥以驅之去者自去來者自來邪气畱連終無解期矣防風徧行周身稱治風之仙藥上淸頭面七竅內除骨節疼痺外解四肢攣急爲風藥中之潤劑治風獨取此味任重功専矣然衞气者所以溫分肉而充皮膚肥腠理而司開闔惟黃耆能補三焦而實衞爲元府禦風之闗鍵且無汗能發有汗能止功同桂枝故又能除頭目風熱大風癩疾腸風下血婦人子藏風是補劑中之風藥也所以防風得黃耆其功愈大耳白術健脾胃溫分肉培土卽以寧風也夫以防風之善驅風得黃耆以固表則外有所衞得白術以固裏則內有所據風邪去而不復來此欲散風邪者當依如屏珍如玉也其自汗不止者亦以微邪在表皮毛肌肉之不固耳

黃耆五物湯

治風痱身無痛半身不遂手足無力不能動履者久久服之自見其功

黃耆【六錢蜜炙】

白芍藥【三錢酒炒】

桂枝【三錢嫩枝連皮】

生薑【三錢外皮】

大棗【四枚去核】

水煎服

【注】經曰虛邪偏客於身半其入深者內居榮衞榮衞衰則眞气去邪气獨畱髮爲偏枯其邪气淺者衇偏痛此謂虛邪賊風之中人也榮衞虛則其入深久畱髮爲偏枯半身不遂也榮衞實則其入淺卽作經衇偏痛風痺病也八風五痺之病榮衞實者則以續命湯換骨丹發其榮衞之邪風痱偏枯之病是榮衞虛則當以此湯補其榮衞之虛也故君黃耆以補衞臣桂芍以補榮佐姜棗補而兼通以和榮衞也此方乃小建中湯之變制加黃耆減甘艸飴糖者是其意在補外而不在補中也若左半身不遂則加當歸以補血右半身不遂則倍黃耆以補气手軟倍桂枝足軟加牛膝筋軟加木瓜骨軟加虎骨元气虛加人參陽气虛加附子在臨證者消息之久久服之無不應也如外風邪盛則又當從事乎羌活愈風湯補而散之可也

羌活愈風湯

治年近四旬榮衞不足肝腎虛弱風中經絡精神恍惚語言不淸半身不遂手足麻木筋骨無力或手足枯瘦浮腫或手足筋攣不收一切風病稍愈之後調理俱宜此方及初覺大指次指麻木不用手足少力或肌肉微掣口眼跳動若不預防調治三年之內風病必生亦宜服之

羗活

甘艸【炙】

防風

黃耆

蔓荊子

地骨皮

川芎

細辛

枳殻

人參

麻黃

知母

甘菊花

薄荷

枸杞

當歸

獨活

白芷

杜仲

秦艽

柴胡

半夏【制】

厚朴【姜制】

熟地黃

防己【巳上各二兩】

芍藥

黃芩

白茯苓【各三兩】

石膏

生地

蒼術【各四兩】

官桂【一兩】

前胡【二兩】

右每服一兩水二盞煎一盞去滓空心溫服如遇天陰加生薑三片臨臥再煎滓俱要食逺空心服

淸熱化痰湯

治中風痰熱神气不淸舌彊難言

人參

白術

茯苓

甘艸【炙】

橘紅

半夏

麥冬

石菖蒲

枳實

木香

竹茹

黃芩

黃連

南星

水煎加竹薑汁服

【注】中風有內生外中二因內生則因胃濁生痰志極動火外中則因形气不固感召風邪所以內生者病必痰迷不語火發神昏外中者病必筋骨不用口眼歪斜單發者易治同發者難愈然此病之來必有先兆如大指次指麻木不仁或手足無力或肌肉微掣此榮衞受邪外中之先兆也如上盛下虛頭腳軟神短忽忽言語失常此痰火將發內生之先兆也醫方中預防外中內生之劑甚多皆不若羌活愈風淸熱化痰二方均以補正爲主除邪次之故羌活愈風以十全大補湯爲君劑淸熱化痰以六君子湯爲君劑也羌活愈風湯用人參苓艸以補气歸地芍藥以補血黃耆桂枝以扶衞麻黃芎防以調榮濕盛則筋骨痿軟故佐蒼半防己以除之風盛則筋骨拘勁故佐枸杜地黃以滋之病久气必滯故佐枳殻厚朴以行之風多從燥化故佐知膏黃芩以淸之更佐諸羌獨輩發散之品以驅六經之風是風非汗不除也久病風邪之人若一旬無汗須加麻黃微汗以和其表若數日大便不利更加大黃微利以和其裏春倍柴胡半夏夏倍知膏黃芩季夏倍防己術苓秋倍厚朴加桂藿冬倍歸桂加附子此皆通塞從時活變法也一气一候亦然假如今日風气大來是風淫也則倍防風熱气大來是火淫也則倍黃芩濕气大來是濕淫也則倍蒼術淸气大來是燥淫也則倍桂枝皮寒气大來是寒淫也則加炮附子此又隨气加藥法也淸熱化痰湯用參苓術艸以補气木香枳實以利气橘半南星以化痰黃芩黃連以瀉熱菖蒲通心麥竹淸心薑汁竹通神明去胃濁則內生諸病自漸愈矣气實減人參白術者恐助熱也气虛減木香枳實者恐傷气也痰熱甚盛大便祕實者此方攻病力緩又當與礞石滚痰丸相兼服之大便利止再服恐過則傷正也若利後數日仍祕實者仍服之是又恐痰熱盛而助邪也其變通加減施治總在臨證者消息之難以盡述

防風通聖散

風熱壅盛表裏三焦皆實者此方主之

防風

川芎

當歸

芍藥

大黃

薄荷

麻黃

連翹

芒硝【各半兩】

石膏

黃芩

桔梗【各一兩】

滑石【三兩】

甘艸【三兩】

荊芥

白術

梔子【各二錢半】

生薑【三片】

每服三錢

【集注】吳琨曰防風麻黃解表藥也風熱之在皮膚者得之由汗而泄荊芥薄荷淸上藥也風熱之在顚頂者得之由鼻而泄大黃芒消通利藥也風熱之在腸胃者得之由後而泄滑石梔子水道藥也風熱之在決瀆者得之由溺而泄風淫於膈肺胃受邪石膏桔梗淸肺胃也而連翹黃芩又所以祛諸經之遊火風之爲患肝木主之川芎歸芍和肝血也而甘艸白術所以和胃气而健脾劉守眞長於治火此方之防詳且悉哉亦治失下發斑三焦火實全方除硝黃名雙解散解表有防風麻黃薄荷荊芥川芎解裏有石膏滑石黃芩梔子連翹復有當歸芍藥以和血桔梗白術甘艸以調气榮衛皆和表裏俱暢故曰雙解本方名曰通聖極言其用之妙耳

九味羌活湯【一名沖和湯】

四時發散之通劑

羌活

防風

川芎

白芷

細辛

蒼術

黃芩

甘艸

生地

加生薑三片蔥白三莖水煎服

活人敗毒散

治傷寒溫疫風濕風拘踡風痰頭痛目四肢痛憎寒壯熱項彊睛疼老人小兒皆可服

羌活

獨活

前胡

柴胡

川芎

枳殻

白茯苓

桔梗

人參【各一兩】

甘艸【五錢】

右爲細末每服二錢水一盞入生薑三片煎七分溫服或沸湯防服

煩熱口漧加黃芩

【集注】趙羽皇曰東南地土卑濕凡患感冒輒以傷寒二字混稱不知傷者正气傷於中寒者寒气客於外未有外感而內不傷者也仲景醫門之聖立法髙岀千古其言冬時嚴寒萬類深藏君子固密不傷於寒觸冒之者乃名傷寒以失於固密而然可見人之傷寒悉由元气不固膚腠之不密也昔人常言傷寒爲汗病則汗法其首重矣然汗之發也其岀自陽其源自陰故陽气虛則榮衞不和而汗不能作陰气弱則津液枯涸而汗不能滋但攻其外不顧其內可乎表汗無如敗毒散羌活湯其藥如二活二胡芎蒼辛芷羣隊辛溫非不發散若無人參生地之大力者居乎其中則形气素虛者必至亡陽血虛挾熱者必至亡陰而成痼疾矣是敗毒散之人參與沖和湯之生地人謂其補益之法我知其托裏之法蓋補中兼發邪气不致於流連發中帶補眞元不致於耗散施之於東南地卑气暖之鄕最爲相宜此古人制方之義然形气俱實或內熱熾盛則更當以河間法爲是也

胡天錫曰非其時而有其气惟气血兩虛之人受之寒客榮而風客衞不可用峻劑故稍從其輕者此羌活湯敗毒散所由立也九味湯主寒邪傷榮故於發表中加芎地引而入血卽借以調榮用蔥姜爲引使通體汗岀庶三陽血分之邪直達而無所滯矣敗毒散主風邪傷衞故於發表中加參苓枳桔引而達衞固托以宣通用生薑爲使使畱連肺部則上焦气分之邪不能幹矣是方亦可用黃芩者以諸藥气味辛溫恐其僭亢一以潤之一以淸之也

柴葛解肌湯

治三陽合病頭痛發熱心煩不眠嗌漧耳聾惡寒無汗三陽證同見者

石膏

柴胡

羌活

白芷

黃芩

芍藥

桔梗

甘艸

葛根

加姜棗水煎服

【注】陶華制此以代葛根湯不知葛根湯祗是太陽陽明藥而此方君柴胡則是又治少陽也用之於太陽陽明合病不合也若用之以治三陽合病表裏邪輕者無不效也仲景於三陽合病用白虎湯主之者因熱甚也曰汗之則譫語遺尿下之則額汗厥逆正示人惟宜以和解立法不可輕於汗下也此方得之葛根白芷解陽明正病之邪羌活解太陽不盡之邪柴胡解少陽初入之邪佐膏芩治諸經熱而專意在淸陽明佐芍藥斂諸散藥而不令過汗桔梗載諸藥上行三陽甘艸和諸藥通調表裏施於病在三陽以意增減未有不愈者也若渴引飲者倍石膏加括蔞根以淸熱而生津也若惡寒甚無汗減石膏黃芩加麻黃春夏重加之以發太陽之寒若有汗者加桂枝以解太陽之風無不可也

升麻葛根湯

治陽明表熱下利兼治痘疹初發

升麻

葛根

芍藥

甘艸【炙】

右四味水煎服

【集注】柯琴曰此爲陽明初病解表和裏之劑可用以散表熱亦可用以治裏虛一方而兩擅其長也夫身熱汗自岀不惡寒反惡熱是陽明之本證仲景未嘗立治表之方見陽明初起汗岀多而惡寒者便用桂枝湯及無汗而惡寒者則用葛根湯證同太陽而稱陽明者是陽明之表病自太陽傳來故治仍同太陽也此方治陽明自病不用麻桂者恐汗太過而亡津液反致胃燥也用升麻葛根發胃脘之陽以散肌肉之表熱芍藥甘艸防脾經之火以解胃府之裏熱有汗則發無汗則止功同桂枝而已逺於姜桂且不須歠稀粥以助陽也胃實爲陽明之裏證仲景用承气三方然陽明初病往往有移熱於脾而下利者內經所謂暴注下迫皆屬於熱也下利正是胃熱之兆故太陽陽明合病必自下利仲景用葛根湯以發兩陽之表熱卽所以治裏熱也此方卽仿其義去姜桂之辛熱以升麻代麻黃便是陽明表劑而非太陽表劑矣葛根稟性甘涼可以散表實協升麻以上升則使淸陽達上而濁陰下降可知芍藥收斂脾陰甘艸緩急和裏則下利自止可知治裏仍用表藥者以表實下利而非裏實故也痘疹自裏達表岀於少陰而發於太陽初起則內外皆熱故亦宜於涼散耳若無汗加麻黃有汗加桂枝渴熱加石膏咽痛加桔梗頭痛合芎芷散頭面腫合消毒飲有少陽證加柴芩火盛加芩連凡邪在三陽以此岀入無不利也

參蘇飲

治感冒風寒頭痛發熱憎寒咳涕唾稠黏胸膈滿悶衇弱無汗

人參【八分】

蘇葉【八分】

漧葛【八分】

前胡【八分】

陳皮【八分】

枳殻【八分】

茯苓【八分】

半夏【八分】

桔梗【五分】

木香【五分】

甘艸【五分】

生薑【五片】

大棗【一枚】

右水煎熱服取汗

【注】風寒感冒太陽則傳經以太陽主表故用麻桂二方發榮衞之汗也若感太陰則不傳經以太陰主肺故用此湯外散皮毛內宣肺气也蓋邪之所湊其气必虛故君人參以補之皮毛者肺之合也肺受風寒皮毛先病故有頭痛無汗發熱憎寒之表以蘇葉葛根前胡爲臣以散之肺一受邪胸中化濁故用枳桔二陳以淸之則咳涕唾稠黏胸膈滿悶之證除矣加木香以宣諸裏气加姜棗以調諸表气斯則表裏之气和和則解也以本方去人參加川芎以前胡易柴胡名芎蘇飲治气實有火者頭痛甚亦加之喘者加杏仁以降气桑皮以防肺合四物名茯苓補心湯治气血兩虛及新產之後虛損吐血感冒傷風咳最相宜也

藿香正气散

治外受四時不正之气內停飲食頭痛寒熱或霍亂吐泄或作瘧疾

藿香

桔梗

紫蘇

白芷

厚朴

大腹皮

半夏

茯苓

陳皮

甘艸

右十味加姜棗水煎熱服

【集注】吳琨曰四時不正之气由鼻而入不在表而在裏故不用大汗以解表但用芬香利气之品以正裏蘇芷陳腹朴梗皆气勝者也故能正不正之气茯半甘艸則甘平之品所以培飬中气者也若病在太陽與此湯全無干渉傷寒衇沈發熱與元气本虛之人並夾陰發熱者宜戒又金不換正气散卽平胃散加半夏藿香凡受山嵐瘴气及岀逺方不服水土吐防下利者主之蓋平胃散可以平濕土而消瘴半夏之燥以醒脾藿香之芬以開胃名曰正气謂能正不正之气也

神術湯

主治三時外感寒邪內傷生泠而發熱及脾防腸風白術【三錢】

防風【二錢】

甘艸【一錢】

右三味無汗用蒼術加蔥白生薑有汗用白術生薑

【集注】柯琴曰此王好古得意之方仿仲景麻桂二方之義而制爲輕劑也然此是太陰之劑可以理脾胃之風濕而不可治太陽之風寒亦不可以治陽明之表證與少陽之半表裏也內經所謂春傷於風邪气畱連而洞泄至夏而飱泄腸澼者宜之若冬傷於寒至春而溫病者又非所宜也今人不知仲景立方之防祗恐麻黃桂枝之傷人也得此平和之劑恃爲穏當不知榮衞不和非調和脾胃者所可代胃家之實者非補虛之品所能投肝膽之相火往來少陰之水火相射者不得以燥劑該攝也先明藥之理始得方之用能知方始可用方而不執方若病在太陽先發陽明之汗是引賊破家張潔古豈獨爲葛根道哉

麻黃加術湯

治濕家身煩疼

麻黃【三兩】

桂枝【二兩】

甘艸【二兩炙】

杏仁【七十个】

白術【四兩炒】

右五味以水九升煮麻黃減二升去沫內諸藥煮取二升半去滓溫服八合覆取微似汗

【集注】程知曰此湯爲濕家表散法也身疼爲濕身煩爲熱加白術於麻黃湯中一以助其去濕一以恐其過散此治濕之正法也發散方中加白術又爲張潔古王好古二人開法門

桂枝附子湯

主治傷寒八九日風濕相搏身體煩疼不能轉側不嘔不渴衇浮虛而澁者

桂枝【四兩】

附子【三枚炮】

甘艸【二兩】

生薑【三兩】

大棗【十二枚】

右五味以水六升煮取二升去滓分溫三服

【集注】程知曰濕與風相搏流入闗節身疼極重而無頭痛嘔渴等證衇浮虛者風也澁者寒濕也風在表者散以桂甘之辛甘濕在經者逐以附子之辛熱姜棗辛甘行榮衞通津液以和表蓋陽虛則濕不行溫經助陽散濕多借附子之大力也

栝蔞桂枝湯

治太陽證備身體彊然衇反沈遲此爲痙此湯主之

栝蔞根【二兩】

桂枝【三兩】

芍藥【三兩】

甘艸【二兩】

生薑【三兩】

大棗【十二枚】

右六味以水九升煮取三升分溫三服取微汗汗不出食頃須歠熱粥發之

【集注】諭昌曰傷寒方中治項背用桂枝加葛根湯矣彼之汗岀惡風其邪在表而此之太陽證罔不具備其邪之亦在於表可知也但以衇之沈遲知其在表之邪爲津液內竭所召不當從風寒之表法起見故不用葛根之發表解肌攺用栝蔞根之味苦入陰擅生津液之長者爲君加之桂枝和榮衞飬筋衇而治其痙乃變表法爲和法也然旣君以栝蔞根當增之桂枝爲臣當減之

水解散

治天行時气初起頭痛壯熱等疫

大黃【四兩】

白芍【二兩】

黃芩【三兩】

甘艸【三兩炙】

桂心

麻黃【各三兩】

右爲粗末每撮一兩水煎服汗下不再服

二聖救苦丹

川大黃【生一觔】

皂角【四兩豬牙者去皮微炒】

右爲末和勻水泛爲丸每服三錢無根水下弱者減服

【注】天行時气卽四時不正之气感而爲病者初不名疫也因病气互相傳染老幼相似沿門闔境而共病之故曰天行時气也然此疫气從鼻而入一受其邪藏府皆病若不急逐病出則多速死急逐之法非汗卽下故古人治疫之方以下爲主以汗次之是爲病尋岀路也此二方一以治冬疫一以治春疫冬疫多寒春疫多熱多寒者宜水解散方中用麻桂芍艸發榮衞之汗大黃黃芩防疫毒之邪多熱者宜救苦丹方中用皂角開竅而發表大黃防火而攻裏使毒亦從汗下而出也二方審而用之治疫之大法可類推矣

天水散【一名益元散一名六一散】

治夏時中暑熱傷元气內外俱熱無气以動煩渴欲飲腸胃枯涸者又能催生下乳積聚水蓄裏急後重暴注下迫者宜之

桂府滑石【六兩水飛】甘艸【一兩】

辰砂【三錢】

右爲細末新汲水一碗調服三錢

【集注】柯琴曰元气虛而不支者死邪气盛而無制者亦死今熱傷元气無气以動斯時用參耆以補气則邪愈甚用芩連以淸熱則气更傷惟善攻熱者不使敗人元气善補虛者不使助人邪气必得气味純粹之品以主之滑石稟土中沖和之气行西方淸肅之令秉秋金堅重之形寒能勝熱甘不傷脾含天乙之精而具流走之性異於石膏之凝滯能上淸水原下通水道蕩滌六府之邪熱從小便而泄炙甘艸稟艸中沖和之性調和內外止渴生津用以爲佐保元气而瀉虛火則五藏自和矣然心爲五藏主暑熱擾中神明不安必得硃砂以鎭之則神气可以遽復涼水以滋之則邪熱可以急除此淸心之陽熱可通行也至於熱利初起裏急後重者宜之以滑可去著也催生下乳積聚蓄水等證同乎此義故兼治之是方也益气而不助邪逐邪而不傷气不負益元之名宜與白虎生衇三方鼎足也

香薷飲

治暑熱乘涼飲冷陽气爲陰邪所遏頭痛發熱惡寒煩躁口渴腹滿吐防者

香薷

厚朴【薑汁炒】

白扁豆【炒】

水煎浸冷服

【集注】葉仲堅曰飲與湯稍有別服有定數者名湯時時不拘者名飲飲因渴而設用之於溫暑則最宜者也然胃惡燥脾惡濕多飲傷脾反致下利治之之法心下有水气者發汗腹中有水气者利小便然與其有水患而治之曷若先選其能汗能利者用之香薷芳香辛溫能發越陽气有徹上徹下之功故治暑者君之以解表利小便佐厚朴以除濕扁豆以和中合而用之爲飲飲入於胃熱去而濕不畱內外之暑悉除矣若心煩口渴者去扁豆加黃連名黃連香薷飲加茯苓甘艸名五物加木參耆橘術名十味隨證加減盡香薷之用也然勞倦內傷必用淸暑益气內熱大渴必用人參白虎若用香薷是重虛其表而反濟其內熱矣香薷乃夏月解表之藥如冬月之麻黃气虛者尢不可服今人不知暑傷元气槪用以代茶是開門揖盜也

禦纂醫宗金鑑卷二十八﹤子部﹐醫家類﹐禦纂醫宗金鑑﹥

欽定四庫全書

禦纂醫宗金鑑卷二十九

刪補名醫方論卷四目錄

黃連解毒湯

三黃湯

二黃湯

三黃石膏湯

涼膈散

竹葉黃耆湯

淸胃散

導赤散

五淋散

八正散

逍遙散

龍膽瀉肝湯

左金丸

瀉靑丸

當歸龍薈丸

越婢加半夏湯

小靑龍加石膏湯

淸燥救肺湯

麥門冬湯

人參淸肺湯

人參定喘湯

人參瀉肺湯

瀉白散

阿膠散

二陳湯

溫膽湯

小半夏湯

小半夏加茯苓湯

外臺茯苓飲

禦纂醫宗金鑑卷二十九目錄

欽定四庫全書

禦纂醫宗金鑑卷二十九

刪補名醫方論卷四

黃連解毒湯

治一切陽熱火盛面赤口漧狂燥心煩錯語不眠大熱漧嘔吐血衂血及下後而便不實熱仍不已者

黃連

梔子【各等分】

黃蘗

黃芩

水煎服

【集注】汪昂曰寒極曰陰毒熱極曰陽毒是方名曰黃連解毒是君以黃連直解心經火毒也黃芩瀉肺經火毒黃蘗瀉腎經火毒梔子通瀉三焦火毒使諸火毒從膀胱出若大便實者加大黃名梔子金花湯利大便是使火毒從大小二便而出也蓋陽盛則陰衰火盛則水衰故用大苦大寒之藥抑陽而扶陰瀉其亢甚之火而救其欲絕之水也然非實熱不可輕投

【按】黃連解毒湯白虎湯三黃石膏湯大靑龍湯皆治表裏俱熱證然大靑龍湯治表實壯熱裏熱之淺在肌三黃石膏湯治表實壯熱裏熱之深在胃故一以石膏佐麻桂一以石膏佐麻豉均發太陽之表解陽明之裏也大靑龍湯則更以杏艸姜棗佐麻黃其意專發熱郁之在肌也三黃石膏湯則更以芩連梔蘗佐石膏其意專瀉熱深之在胃也白虎湯治表熱在肌裏熱在胃所以不用麻桂以發太陽專主石膏而淸陽明也解毒湯治表熱在三陽裏熱在三焦所以亦不以麻桂發太陽表亦不以石膏淸陽明裏而專以三黃瀉上下內外之實火也此皆太陽之邪侵及陽明而未入府成實者也若已入府成實則又當從事乎三承气湯以下其熱也

三黃湯

治三焦實熱一切有餘火證大便祕結者

黃芩

大黃

黃連【各等分】

水煎服

二黃湯

治上焦火旺頭面大腫目赤腫痛心胸咽喉口舌耳鼻熱盛及生瘡毒者

黃芩

黃連

甘艸【各等分】

水煎食後服

【注】三黃湯用黃芩瀉上焦火黃連瀉中焦火大黃瀉下焦火三焦實火大便實者誠爲允當若大便不實者黃連解毒湯證也以大黃易黃蘗者因其下焦熱結未實也加梔子者使其熱不從大便出而從小便出也上中二焦實火用涼膈散若夫上焦實火則以此湯之大黃易甘艸名二黃湯使芩連之性緩緩而下畱連膈上張潔古以涼膈散減消黃加桔梗亦此義也𨿽同一瀉火之劑而其中上下緩急輕重之不同此皆加減轉換法也不可不知

三黃石膏湯

治傷寒陽證表裏大熱而不得汗或已經汗下過經不解六衇洪數面赤鼻漧舌燥大渴煩躁不眠譫語鼻衂發黃髮疹發斑以上諸證凡表實無汗而未入裏成實者均宜主之

石膏【兩半】

黃芩

黃連

黃蘗

麻黃【已上各七錢】

淡豆豉【二合】

梔子【三十个】

每服一兩加蔥三根水煎熱服气實者倍服

【注】仲景於表裏大熱立兩解之法如大靑龍湯治表裏大熱表實無汗故發汗汗出而兩得解也白虎湯治表裏大熱因表有汗不主麻桂因裏未實不主硝黃惟以膏知甘艸外解陽明之肌熱內淸陽明之府熱表裏淸而兩得解也若夫表實無汗熱郁榮衛裏未成實熱盛三焦表裏大熱之證若以大靑龍湯兩解之則功不及於三焦若以白虎湯兩解之則效不及於榮衛故陶華制此湯以三黃瀉三焦之火盛佐梔子屈曲下行使其在裏諸熱從下而出以麻黃開榮衛之熱郁佐豉蔥直走皮毛使其在表之邪從外而散石膏倍用重任之者以石膏外合麻豉取法乎靑龍是知解諸表之熱不能外乎靑龍也內合三黃取法乎白虎是知解諸裏之熱不能外乎白虎也且麻豉得石膏三黃大發表熱而不動裏熱三黃得石膏麻豉大淸內熱而不礙外邪是此方擅表裏俱熱之長亦得仲景之心法者也若表有微汗麻黃減半桂枝倍加以防外疎裏有微溏則減去石膏倍加葛根以避中虛也

涼膈散

治心火上盛中焦燥實煩躁口渴目赤頭口瘡唇裂吐血衂血大小便祕諸風瘛瘲胃熱發斑發狂及小兒驚急痘瘡黑陷

連翹【四兩】

大黃【酒浸】

黃芩【酒炒】

薄荷【一兩】

甘艸【二兩】

梔子【炒】

芒硝

右爲末每服三錢加竹葉生蜜煎

【集注】汪昂曰此上中二焦瀉實火藥也熱淫於內治以鹹寒佐以苦甘故以連翹黃芩竹葉薄荷散火於上而以大黃芒消之猛利蕩熱於中使上升下行而膈自淸矣用甘艸生蜜者病在膈甘以緩之也古方用涼膈散居多本方加菖蒲逺志名轉舌膏治心經蘊熱加靑黛藍根名活命金丹治肝經風熱張潔古減去消黃加桔梗爲之舟楫浮而上行治上焦諸熱便不實者宜之不可以此方過瀉而輕訾之也

竹葉黃耆湯

治消渴气血虛胃火盛而作渴

淡竹葉

生地黃【各二錢】

黃耆

麥冬

當歸

川芎

黃芩

甘艸

芍藥

人參

半夏

石膏【各一錢】

右水煎服

【集注】柯琴曰气血皆虛胃火獨盛善治者補瀉兼施寒之而不至損陽溫之而不至助火扶正而邪卻矣四君子气藥也加黃耆而去苓術者恐火就燥也四物湯血藥也倍地黃而用生者正取其寒也人參黃耆甘艸治煩熱之聖藥是補中有瀉矣且地黃之甘寒瀉心腎之火竹葉助芍藥淸肝膽之火石膏佐芍藥淸脾胃之火麥冬同黃芩淸肺腸之火則胃火不得獨盛而气血之得補可知惟半夏一味溫中辛散用之大寒劑中欲其通陰陽之路也岐伯治陰虛而目不瞑者飲以半夏湯覆杯則臥今人以爲燥而渴者禁用是不明陰陽之理耳

【按】是方卽竹葉石膏湯加生地當歸白芍川芎黃耆黃芩也彼則治傷寒解後煩渴少气气逆欲吐此則治消渴气血虛胃火盛因其气虛故加黃耆佐人參甘艸以補气因其血虛故加歸芎芍地以補血因其胃火盛故加黃芩佐石膏以淸胃火其煩渴則一故余藥皆同也於此二方推之用半夏之意自可知矣故脾者爲胃行其津液也脾濕胃燥津液不行得火則化痰得寒則成飲胃火淸脾濕燥其痰飲自除矣半夏消痰破飲使未化痰之津液回淸而已成痰之濁液自化非他藥所可比倫也故二方於胃火盛燥渴中同用之

淸胃散

治胃經濕熱齒齦腫痛或牽引頭腦或面發熱

升麻

甘艸

生地黃

川黃連

牡丹皮

當歸

水煎服

【集注】羅謙輔曰陽明胃多气多血又兩陽合明爲熱盛是以邪入而爲病常實若大渴舌胎煩躁此傷气分熱聚胃府燥其津液白虎湯主之若醇飲肥厚炙煿過用以致濕熱壅於胃府逆於經絡而爲是病此傷血分治宜淸胃方中以生地益陰涼血爲君佐之以丹皮去蒸而疏其滯以黃連淸熱燥濕爲臣佐之以當歸入血而循其經仍用升麻之辛涼爲本經防使引諸藥直達血所則咽喉不淸齒齦腫痛等證廓然俱淸矣

導赤散

治心熱口糜舌瘡小便黃赤莖中作痛熱淋不利

生地

木通

甘艸稍

右三味水煎服

【注】赤色屬心導赤者導心經之熱從小腸而出以心與小腸爲表裏也然所見口糜舌瘡小便黃赤莖中作痛熱淋不利等證皆心熱移於小腸之證故不用黃連直瀉其心而用生地滋腎涼心木通通利小腸佐以甘艸稍取易瀉最下之熱莖中之痛可除心經之熱可導也此則水虛火不實者宜之以利水而不傷陰瀉火而不伐胃也若心經實熱須加黃連竹葉甚者更加大黃亦釡底抽薪之法也

五淋散

治膀胱結熱水道不通淋澁熱痛或尿如豆汁或成砂石或如膏膿或小便血

赤苓【一錢五分】

赤芍【一錢】

梔仁【一錢】

當歸

甘艸【各錢二分】

右五味加燈心水煎服

八正散

瞿麥

梔子

萹蓄

大黃

木通

滑石

車前子

甘艸【各一錢】

加燈心一錢煎服

朱震亨方加木香一錢

【注】通調水道下輸膀胱三焦之職也受藏津液气化能出膀胱之職也若水道不輸則內蓄喘脹外泛膚腫三焦之病也若受藏不化則諸淋澁痛癃閉不通膀胱之病也經曰陰無陽無以生陽無陰無以化故陰陽偏盛皆不生化也陽盛陰虛而膀胱之气不化爲病者通關丸證也陰盛陽虛而膀胱之气不化爲病者腎气丸證也此關乎气化陰陽之爲病也經曰下虛則遺尿又曰膀胱不約爲遺尿經曰胞移熱於膀胱則癃又曰膀胱不利爲癃故虛而寒者藏而不能約實而熱者約而不能出也膀胱气虛無气以固則藏而不約不禁遺失之病生補中固眞湯證也膀胱气熱壅結不行則約而不出淋澁癃閉之病生八正五淋散證也此不全關乎气化而又關乎虛寒實熱之爲病也八正五淋皆治淋澁癃閉之藥而不無輕重之別輕者有熱未結𨿽見淋澁尿赤豆汁砂石膏血癃閉之證但其痛則輕其病不急宜用五淋散單淸水道故以梔苓淸熱而輸水歸芍益陰而化陽復佐以甘艸調其陰陽而用稍者意在前陰也重者熱已結實不但痛甚勢急而且大便亦不通矣宜用八正散兼瀉二陰故於羣走前陰藥中加大黃直攻後竅也丹溪方加木香者其意亦以气化者與

逍遙散

治肝家血虛火旺頭痛目煩赤口苦倦怠煩渴抑鬱不樂兩脇作痛寒熱小腹重墜婦人經水不調衇大而虛

芍藥【酒炒】

當歸

白術【炒】

茯苓

甘艸【炙】

柴胡【各二錢】

引用煨姜三片薄荷少許煎服加味逍遙散卽此方加丹皮山梔【各五分炒】

【集注】趙羽皇曰五藏苦欲補瀉云肝苦急急食甘以緩之蓋肝性急善怒其气上行則順下行則鬱鬱則火動而諸病生矣故發於上則頭耳鳴而或爲目赤髮於中則胸滿脇痛而或作吞酸發於下則少腹疼疝而或溲溺不利發於外則寒熱往來似瘧非瘧凡此諸證何莫非肝郁之象乎而肝木之所以郁其說有二一爲土虛不能升木也一爲血少不能養肝也蓋肝爲木气全賴土以滋培水以灌漑若中土虛則木不升而郁陰血少則肝不滋而枯方用白術茯苓者助土徳以升木也當歸芍藥者益榮血以養肝也薄荷解熱甘艸和中獨柴胡一味一以爲厥陰之報使一以升發諸陽經云木郁則達之遂其曲直之性故名曰逍遙若內熱外熱盛者加丹皮解肌熱炒梔淸內熱此加味逍遙散之義也

龍膽瀉肝湯

治脇痛口苦耳聾耳腫筋痿陰濕熱癢陰腫白濁溲血

龍膽艸【酒炒】

黃芩【炒】

梔子【酒炒】

澤瀉

木通

車前子

當歸【酒洗】

柴胡

甘艸

生地【酒炒】

水煎服

【注】脇痛口苦耳聾耳腫乃膽經之爲病也筋痿陰濕熱癢陰腫白濁溲血乃肝經之爲病也故用龍膽艸瀉肝膽之火以柴胡爲肝使以甘艸緩肝急佐以芩梔通澤車前輩大利前陰使諸濕熱有所從出也然皆瀉肝之品若使病盡去恐肝亦傷矣故又加當歸生地補血以養肝蓋肝爲藏血之藏補血卽所以補肝也而妙在瀉肝之劑反作補肝之藥寓有戰勝撫綏之義矣

左金丸

治肝藏火實左脇作痛

黃連【六兩炒】

吳茱萸【一兩湯泡】

右爲末作丸

【集注】胡天錫曰此瀉肝火之正劑肝之治有數種水衰而木無以生地黃丸乙癸同源是也土衰而木無以植參苓甘艸劑緩肝培土是也本經血虛有火用逍遙散淸火血虛無水用四物湯養陰至於補火之法亦下同乎腎而瀉火之治則上類乎心左金丸獨用黃連爲君從實則瀉子之法以直折其上炎之勢吳茱萸從類相求引熱下行並以辛燥開其肝郁懲其扞格故以爲佐然必本气實而土不虛者庶可相宜左金者木從左而制從金也

瀉靑丸

治肝火風熱不能安臥多驚多怒目赤腫痛及小兒急驚抽搐

龍膽艸

山梔

大黃【酒蒸】

川芎

當歸

羗活

防風

等分蜜丸竹葉湯下

【注】龍膽艸直入肝經以瀉其火佐梔子大黃使其所瀉之火從大小二便而出是治火之標也肝主風風能生火治肝不治風非其治也故用羗活防風散肝之風卽所以散肝之火是治火之本也肝之情欲散故用川芎之辛以散之肝之質喜滋故用當歸之濡以潤之是於瀉肝之中寓有養肝之意瀉肝者瀉肝之病也養肝者悅肝之神也蓋肝木主春乃陽升發動之始萬物生化之源不可傷也

當歸龍薈丸

治肝經實火頭運目耳聾耳鳴驚悸搐搦躁擾狂越大便祕結小便濇滯或胸脇作痛陰囊腫脹凡屬肝經實火皆宜服之

當歸【一兩】

黃連【一兩】

黃芩【一兩】

龍膽艸【一兩】

梔子仁【一兩】

大黃【五錢】

蘆薈【五錢】

靑黛【五錢】

木香【二錢五分】

黃蘗【一兩】

麝香【五錢另研】

右爲末炒神麯糊丸每服二十丸姜湯下

【集注】汪昻曰肝木爲生火之本肝火盛則諸經之火相因而起爲病不止一端矣故以當歸蘆薈龍膽艸靑黛直入本經气血兩途先平其甚者而諸經之火無不漸平矣佐以黃芩瀉肺火黃連瀉心火黃蘗瀉腎火大黃瀉腸胃火梔子瀉三焦火備舉大苦大寒而直折之使上中下三焦之火悉從大小二便利出少加木香麝香者取其調气開竅靈通周至也然非實火不可輕投

越婢加半夏湯

治欬而上气此爲肺脹其人喘目如脫狀衇浮大者麻黃【六兩】

石膏【半觔】

生薑【三兩】

甘艸【二兩】

半夏【半升】

大棗【十五枚】

右六味以水六升先煮麻黃去沫內藥取三升分溫三服

小靑龍加石膏湯

治肺脹欬而上气煩躁而喘衇浮者心下有水气麻黃【三兩】

桂枝【三兩】

細辛【三兩】

芍藥【三兩】

半夏【半升】

石膏【三兩】

漧薑【三兩】

五味子【半升】

甘艸【三兩】

右九味以水一斗煮麻黃去沫內諸藥取三升彊人服一升羸者減之日三服小兒服四合

【集注】諭昌曰前一方麻黃湯中以桂杏易石膏以衇大有熱而加姜棗則發散之力微而且緩也後一方小靑龍湯中加入石膏以證兼煩躁𨿽宜汗散寒飲猶防助熱傷津也越婢方中有石膏半夏二物恊力建功石膏淸熱借辛熱亦能豁痰半夏豁痰借辛涼亦能淸熱前麥冬湯方中下气止逆全借半夏入生津藥中此二方又借半夏入淸溫劑中仲景加減成方無非化裁後學矣

淸燥救肺湯

治諸气膹郁諸痿喘嘔

桑葉【三錢經霜者】

石膏【二錢五分炒】

甘艸【一錢】

胡麻仁【一錢炒研】

眞阿膠【八分】

人參【七分】

麥冬【一錢二分】

杏仁【七分去皮尖炒黃】

枇杷葉【一片去毛蜜炙】

右九味以水一碗煎六分頻頻二三次滚熱服痰多加貝母栝蔞

血枯加生地

熱甚加犀角羚羊角或加牛黃

【集注】諭昌曰按諸气膹郁之屬於肺者屬於肺之燥也而古今治气郁之方用辛香行气絕無一方治肺之燥者諸痿喘嘔之屬於上者亦屬於肺之燥也而古今治法以痿嘔屬陽明以喘屬肺是則嘔與痿屬之中下而惟喘屬上矣所以亦無一方及於肺之燥也卽喘之屬於肺者非表卽下非行气卽泄气間有一二用潤劑者又不得其肯綮今擬此方名淸燥救肺大約以胃爲主胃土爲肺金之母也其天冬知母能淸金滋水以苦寒而不用至如苦寒降火之藥尢在所忌蓋肺金自至於燥所存陰气不過一綫耳倘更以苦寒下其气傷其胃其人尙有生理乎誠仿此增減以救肺燥變生諸證庶克有濟

柯琴曰古方用香燥之品以治气郁不獲奏效者以火就燥也惟繆仲醇知之故用甘涼滋潤之品以淸金保肺立法諭昌宗其防集諸潤劑而制淸燥救肺湯用意深取藥當無遺蘊矣

【按】經云損其肺者益其气肺主諸气故也然火與元气不兩立故用人參甘艸甘溫而補气气壯火自消是用少火生气之法也若夫火燥膹郁於肺非佐甘寒多液之品不足以滋肺燥而肺气反爲壯火所食益助其燥矣故佐以石膏麥冬桑葉阿膠胡麻仁輩使淸肅令行而壯火亦從气化也經曰肺苦气上逆急食苦以降之故又佐以杏仁枇杷葉之苦以降气气降火亦降而制節有權气行則不郁諸痿喘嘔自除矣要知諸膹郁則肺气必大虛若泥於肺熱傷肺之說而不用人參郁必不開而火愈熾皮聚毛落喘咳不休而死矣此名之救肺涼而能補之謂也若謂實火可瀉而久服芩連苦從火化亡可立待耳

麥門冬湯

火逆上气咽喉不利止逆下气者主之

麥門冬【七升】

半夏【一升】

人參【三兩】

甘艸【二兩】

粳米【三合】

大棗【十二枚】

右六味以水一斗二升煮取六升溫服一升日三服夜一服

【集注】諭昌曰此方治胃中津液漧枯虛火上炎治本之良法也夫用降火之藥而火反升用寒涼之藥而熱轉熾者徒知與火熱相爭弗知補正气以生津液不惟無益而反害之矣凡肺病有胃气則生無胃气則死胃气者肺之母气也本艸有知母之名謂肺借其淸涼知淸涼爲肺之母也又有貝母之名謂肺借其豁痰豁痰爲肺之母也然屢施於火逆上气咽喉不利之證而屢不應者名不稱矣孰知仲景妙法於麥冬人參甘艸大棗粳米大補中气以生津液隊中又增入半夏辛溫之味以開胃行津而潤肺豈特用其利咽下气哉顧其利咽下气非半夏之功實善用半夏之功也

人參淸肺湯

治肺胃虛寒咳喘急坐臥不安並治久年勞吐血鮏臭

人參

阿膠

骨皮

知母

烏梅

粟殻

炙艸

杏仁

桑皮【各等分】

加棗子煎服

人參定喘湯

人參

麻黃

阿膠

五味

粟殻

甘艸

半夏麯【各一錢】

桑皮【二錢】

生薑三片水煎服

人參瀉肺湯

治肺經積熱上喘胸膈脹滿痰多大便濇

人參

黃芩

梔子

枳殻

薄荷

甘艸

連翹

杏仁

桑皮

大黃

桔梗

水煎服

【集注】王又原曰經云邪之所湊其气必虛又肺爲嬌藏其不堪破耗也明矣自肺熱傷肺之說行曰保肺補肺眾共嘩之曰淸肺瀉肺藥與和之豈知古人淸肺瀉肺等湯而必皆以人參立名夫亦可曉然於肺气之不可耗而人參之在所必用也肺體淸而法天下濟而司降令一切渾濁不得上干者皆胸中之气健運行而不息也若肺气少弛則降下失令渾濁之气遂逆上行此爲咳爲喘急肺葉脹舉胸膈痛移熱大腸大便艱濇種種顯有餘之象實種種爲不足之徴故不問內傷外感爲熱爲寒要以人參保定肺气爲主或佐骨皮知母阿膠滋之烏梅五味鸎粟殻斂之半夏麯生薑降之杏仁桑皮枳殻桔梗利之梔子黃芩連翹涼之麻黃薄荷發之大黃下之總恃人參之大力握樞而運已入之邪易出而將來之邪無從入也肺邪得諸藥以俱出而肺气不隨諸藥以俱出也然則人參亦何嘗傷肺乃畏而不敢用耶又謂風寒咳忌用五味子用粟殻止如神切肺如刀然此無本之言不知始自何出皆因不讀本艸不知藥之性味功能以譌傳譌也近世之醫亦不能辧惟識者察之

瀉白散

治肺气郁熱咳而喘面腫身熱

桑白皮

地骨皮

甘艸

水煎服

【集注】季楚重曰經云肺苦气上逆上逆則上焦郁熱气郁生涎火郁生熱因而制節不行壅甚爲喘滿腫白者肺之色瀉白瀉肺气之有餘也君以桑白皮質液而味辛液以潤燥辛以瀉肺臣以地骨皮質輕而性寒輕以去實寒以勝熱甘艸生用瀉火佐桑皮地骨皮瀉諸肺實使金淸气肅而喘可平較之黃芩知母苦寒傷胃者逺矣夫火熱傷气救肺之治有三實熱傷肺用白虎湯以治其標虛火刑金用生衇散以治其本若夫正气不傷郁火又甚則瀉白散之淸肺調中標本兼治又補二方之不及也

阿膠散

治肺虛有火無津液咳而哽气者

眞阿膠【一兩】

牛蒡子【二錢半炒】

馬兜鈴【五錢炒】

杏仁【七錢】

炙甘艸【五錢】

糯米【一合】

每服兩許水煎服

【集注】程應旄曰痰帶紅綫有血防日漸成痿緣肺處藏之最髙葉間布有細竅气從此出入呼吸成液灌漑周身所謂水出髙源也一受火炎吸時徒引火升呼時並無液出久則肺竅俱閉喉間或癢或瘡六葉遂日焦枯矣今用阿膠爲君者消竅瘀也用杏仁大力子宣竅道也馬兜鈴者淸竅熱也糯米以補脾母气到則肺自輕淸無礙矣

二陳湯

治肥盛之人濕痰爲患喘脹滿

半夏【三錢制】

茯苓【三錢】

陳皮【二錢去白】

甘艸【一錢】

右四味加姜三片水煎服

【集注】李仲梓曰肥人多濕濕挾熱而生痰火載气而逆上半夏之辛利二便而去濕陳皮之辛通三焦而理气茯苓佐半夏共成燥濕之功甘艸佐陳皮同致調和之力成無已曰半夏行水气而潤腎燥經曰辛以潤之是也行水則土自燥非半夏之性燥也或曰有痰而渴宜去半夏代以貝母吳琨曰渴而喜飲小便利者易之不能飲水小便不利𨿽渴宜半夏也此濕爲本熱爲標所謂濕極而兼勝已之化非眞象也又東南之人濕熱生痰故朱震亨主之加枳實砂仁名枳實二陳湯其性較急也先哲云二陳爲治痰之妙劑其於上下左右無所不宜然祗能治實痰之標不能治虛痰之本虛痰之本在脾胃治者詳之

溫膽湯

治熱嘔吐苦虛煩驚悸不眠痰气上逆

竹茹

枳實

半夏

甘艸

陳皮

茯苓

生薑

右七味水煎服

【集注】羅謙輔曰膽爲中正之官淸靜之府喜寧謐惡煩擾喜柔和惡壅郁蓋東方木徳少陽溫和之气也若病後或久病而宿有痰飲未消胸膈之餘熱未盡必致傷少陽之和气以故虛煩驚悸者中正之官以熇蒸而不寧也熱嘔吐苦者淸靜之府以郁炙而不謐也痰气上逆者木家挾熱而上升也方以二陳治一切痰飲加竹茹以淸熱加生薑以止嘔加枳實以破逆相濟相須𨿽不治膽而膽自和蓋所謂膽之痰熱去故也命名溫者乃謂溫和之溫非謂溫涼之溫也若謂膽家眞畏寒而怯而溫之不但方中無溫膽之品且更有涼胃之藥也

小半夏湯

嘔家本渴渴爲欲解今反不渴心下有支飲故也半夏【一升】

生薑【半觔】

以水七升煮取一升半分溫再服

小半夏加茯苓湯

治卒嘔吐心下痞膈間有水悸者

半夏【一升】

生薑【半觔】

茯苓【三兩】

煎服如前

外臺茯苓飲

治心胸中有痰飲宿水自吐出水復心胸間虛气滿不能食消痰气令能食

茯苓【三兩】

人參【三兩】

白術【三兩】

枳實【二兩】

橘皮【二兩半】

生薑【四兩】

右六味水六升煮取一升八合分三服如人行八九里再進之

【集注】趙良曰嘔爲痰飲動中湧而出之嘔盡本當渴渴則可徵支飲之全去今反不渴是其飲尙畱去之未盡也用半夏之辛溫生薑之辛散散其欲出之飲則所畱之邪自盡矣半夏生薑皆味辛可治膈上痰心下堅嘔逆目然悸必心受水淩故加茯苓以去水伐腎邪安心神也後方加人參枳實橘皮此由上中二焦气弱水飲入胃脾不能輸歸於肺肺不能通調水道以致停積爲痰爲宿水吐之則下气因而上逆虛與气結滿不能食當補益中气以人參白術爲君茯苓逐宿水枳實破諸气爲臣開脾胃宣揚上焦發散凝滯則陳皮生薑爲使也其積飲旣去而虛气塞滿其中不能進食此證最多

禦纂醫宗金鑑卷二十九﹤子部﹐醫家類﹐禦纂醫宗金鑑﹥

欽定四庫全書

禦纂醫宗金鑑卷三十

刪補名醫方論卷五目錄

礞石滚痰丸

指迷茯苓丸

金匱枳術湯

桂苓甘術湯

疏鑿飲子

葶藶大棗瀉肺湯

蘇葶定喘丸

舟車神祐丸

實脾飲

淸脾飲

芍藥湯

溫脾湯

大黃附子湯

越鞠湯丸

四磨飲

備急丸

磁硃丸

石斛夜光丸

洗刀散

失笑散

獨聖散

大黃防虫丸

仙方活命飲

托裏消毒散

禦纂醫宗金鑑卷三十目錄

欽定四庫全書

禦纂醫宗金鑑卷三十

刪補名醫方論卷五

礞石滚痰丸

治實熱老痰之峻劑虛寒者不宜用

黃芩【八兩】

大黃【八兩酒蒸】

沈香【五錢忌火】

礞石【一兩焰消煆過埋地內七日用】

右四味爲細末水丸川椒大量人大小用之用溫水一口送過咽卽仰臥令藥徐徐而下半日不可飲食勿起身行動言語待藥气自胃口漸下二腸然後動作飲食服後喉間稠黏壅滯不快此藥力相攻故痰气泛上也少頃藥力至而漸逐惡物入腹下腸效如響應

指迷茯苓丸

治中焦停痰伏飲

半夏【二兩制】

茯苓【一兩】

枳殻【五錢】

風化消【二錢半】

右四味薑汁糊爲丸

【注】經曰飲入於胃防溢精气上輸於脾防者運行也溢者滲溢也輸者輸布也精气者水化之精气也言入於胃運行水化之精气滲溢於腸胃之外而上輸布於脾也又曰脾气散精上歸於肺言水之淸者上升猶天之雨露也又曰通調水道下輸膀胱言水之濁者下降猶地之江河也此皆言水自濁化淸由府輸藏自淸分濁由藏輸府水之運行循環也又曰水精四布五經並行言水發源於脾周布四藏並行五經也此皆言水內養藏府外滋百骸水之變化精防也如是者何痰之有若飲食失度不和於中水精不滲溢於外直下走大小腸而爲泄瀉矣若三焦失運气不蒸化水之淸者不升水之濁者不降精化爲水則內停作脹外泛作腫上攻喘呼下蓄淋閟矣若上焦气不淸肅不能輸布畱於胸中水之精者悉變爲濁陽盛煎灼成痰陰盛凝蓄爲飲也故治痰者以淸火爲主實者利之虛者化之治飲者以燥濕爲主實者逐之虛者溫之所以古人治飲有溫補之法而治痰則無之也王隠君制礞石滚痰丸治老痰一方用黃芩淸胸中無形諸熱大黃瀉腸胃有質實火此治痰必須淸火也以礞石之燥悍此治痰必須除濕也以沈香之速降此治痰必須利气也二黃得礞石沈香則能迅掃直攻老痰巢穴濁膩之垢而不少畱滚痰之所由名也若陽气不盛痰飲兼作又非此方所宜當以指迷茯苓丸合而治之用半夏燥濕茯苓滲濕風消軟堅枳殻利气別於二陳之甘緩逺扵大黃礞石之峻悍殆攻中之平劑歟

金匱枳術湯

治心下鞕如大盤邊旋如杯水飲所作

枳實【七枚】

白術【二兩】

右二味以水五升煮取三升分溫三服腹中輭卽散

【注】心下胃之上脘也上脘結鞕如盤邊旋如杯謂時大時小水气所作非有形食滯也用枳實以破結气白術以除水濕溫服三服則腹輭結開而鞕消矣李杲法仲景以此方倍白術是以補爲主也此方君枳實是以瀉爲主也然一緩一急一補一瀉其用不同只此多寡轉換之間耳

桂苓甘術湯

治心下有痰飲胸脇支滿目又曰短气有防飲當從小便去之桂苓甘術湯主之腎气丸亦主之茯苓【四兩】

桂枝【三兩】

白術【三兩】

甘艸【三兩】

右四味以水六升煮取三升分溫三服小便則利

【集注】趙良曰靈樞謂心胞絡之衇動則病胸脇支滿者謂痰飲積於心胞其病則必若是也目者痰飲阻其胸中之陽不能布精於上也茯苓淡滲逐飲出下竅因利而去故用以爲君桂枝通陽輸水走皮毛從汗而解故以爲臣白術燥濕佐茯苓消痰以除支滿甘艸補中佐桂枝建土以制水邪也夫短气有防飲此水飲停蓄呼吸不利而然也金匱並出二方妙義益彰呼气之短用苓桂術甘湯之輕淸以通其陽陽化气則小便能出矣吸气之短用腎气丸之重降以通其陰腎气通則闗門自利矣

【按】風水陽水也石水陰水也陽水多實陰水多虛陽水在上故多喘陰水在下故多滿所以治陽水用散用攻治陰水用溫用補然陰中必有陽此方治陰水之在陽而上者也腎气丸治陰水之在陰而下者也於此推之陽中亦必有陰故有小靑龍湯五苓散之治法也今舉世不分陰陽虛實皆以金匱腎气湯治之服之無效終不攺轍每至吐血而死良可嘆也

疏鑿飲子

治徧身水腫喘呼口渇大小便祕

羌活

秦艽

防榔

大腹皮

商陸

茯苓皮

椒目

木通

澤瀉

赤小豆【等分】

加姜皮水煎服

【注】經曰三焦者決瀆之官水道出焉若水飲阻扵內風寒束於外則三焦之气化不行上焦之如霧中焦之如漚同爲下焦之如瀆也以致水气外泛皮膚作腫內停腹裏作脹上攻喘咳嘔逆下蓄小便不利種種諸證而治法總不外乎表裏也小靑龍湯眞武湯越婢湯五苓散疏鑿飲子五方皆治有水气兼表裏証之藥也小靑龍湯治表裏寒實中有水气眞武湯治裏有虛寒中兼水气二證俱內不作脹外不作腫故一以麻桂輩散寒以行水一以姜附輩溫寒以制水也越婢湯治表裏實熱中有水气五苓散治表裏虛熱中有水气故一以麻黃石膏散膚之水淸肌之熱以消腫也一以桂苓術澤解肌表熱利所停水以止吐也疏鑿飲子治表裏俱實不偏寒熱而水濕過盛徧身水腫喘脹便祕者故以商陸爲君専行諸水佐羗活秦艽腹皮苓皮姜皮行在表之水從皮膚而散佐防榔赤豆椒目澤瀉木通行在裏之水從二便而出上下內外分消其勢亦猶神禹疏鑿江河之意也至於越婢湯加半夏者因喘气上逆用之降逆也加附子者因汗出惡風散表固陽也小靑龍湯加石膏者因喘而煩燥用之兼淸胃熱也五苓散以術桂易滑石阿膠名豬苓湯専淸陰兼治水也眞武湯去生薑加人參名附子湯専溫陽不治水也由此可知仲景用方於羣溫劑中加以大寒之品大寒劑中加以熱之品去桂枝加滑石則不走外去生薑加人參則不治水其轉換變化神妙如此拘拘之士不足語也

葶藶大棗瀉肺湯

治肺癰喘不得臥及水飲攻肺喘急者

葶藶【一兩苦】

大棗【十枚】

以水五鐘先煮棗三鐘去棗內葶藶煮取一鐘半頓服弱者減服戒鹽醤

蘇葶定喘丸

治飲停上焦攻肺喘滿不得臥面身水腫小便不利者

苦葶藶子【研泥】南蘇子【研泥】

各等分合均用棗肉爲小丸陰漧磁礶盛之恐滲去油性減去藥力每服三錢於夜三更時白湯下以利四五次爲度利多則減服之利少則加服之次日身軟則隔一日或隔二日服之形气弱者先減半服之俟可漸加戒鹽醤服之卽奏奇功如不嚴戒一切咸物卽對證用藥萬無一生

舟車神祐丸【又名淨府丸】

治水腫水脹形气俱實

黒牽牛【四兩炒】

大黃【二兩酒浸】

甘遂【一兩麺裹煨】

大防【一兩麺裹煨】

芫花【一兩醋炒】

靑皮【一兩炒】

橘紅【一兩】

木香【五錢】

防榔【五錢】

輕粉【一錢】

右爲末水丸每服五分五更白滚水下大便利三次爲度若一二次不通利次日仍服或六分七分漸加至一錢若服後大便利四五次或形气不支則減其服三分二分俱可或隔一二三日服一次以愈爲度甚者忌鹽醤百日

【注】葶藶大棗湯蘇葶定喘丸舟車神祐丸三方皆治腫脹之劑然葶藶大棗湯治水停胸中肺滿喘急不得臥皮膚浮腫中滿不急者故獨用葶藶之苦先瀉肺中之水气佐大棗恐苦甚傷胃也蘇葶定喘丸卽前方加蘇子以降气气降則水降气降則輸水之上源水降則開水之下流也舟車神祐丸治水停諸裏上攻喘咳難臥下蓄小便不利外薄作腫中停脹急者故備舉甘遂大防芫花牽牛大黃直攻水之巢穴使從大小二便而出佐靑皮陳皮木香以行气使气行則水行腫脹兩消其尢峻厲之處又在少加輕粉使諸攻水行气之藥迅烈莫當無防不入無窮不達用之若當功效神奇百發百中然非形實或邪盛者不可輕試苟徒利其有劫病之能消而旋腫用者愼之

實脾飲

治身重懶食肢體浮腫口中不渇二便不實

白術【土炒】

茯苓

甘艸【炙】

厚朴【姜炒】

大腹子

艸果仁

木香

木

附子

漧薑

加姜棗煎服

气虛者加人參

【注】脾胃虛則土不能制水水妄行肌表故身重浮腫用白術甘艸生薑大棗以實脾胃之虛也脾胃寒則中寒不能化水水停腸胃故懶食不渇二便不實用姜附艸果以溫脾胃之寒更佐大腹茯苓厚朴木香木者以導水利气蓋气者水之母也土者水之防也气行則水行土實則水治故名曰實脾也然此方導水利气之力有餘陰水寒勝而气不虛者固所宜也若气少聲防則必以理中湯加附子數倍茯苓以君之溫補元气以行水爲萬當也

【按】苓桂術甘湯實脾飲腎气丸皆治陽虛水气之證苓桂術甘湯治上焦陽虛不能輸布水畱於上心下逆滿气上衝胸故用苓桂術甘之品扶陽通气輸水道也實脾飲治中焦陽虛不能蒸化水漬於中外泛作腫二便通利故用姜附苓術之劑培土溫中勝寒濕也腎气丸治下焦陽虛不能行水小便不利肢體浮腫喘急腹脹故用桂附地苓之輩溫而補之以行水也

淸脾飲

治痰積成瘧無表裏證者

靑皮

厚朴

艸果

半夏

柴胡

白術

甘艸

茯苓

黃芩

水煎服

【注】瘧爲少陽病兼太陽表者麻桂各半湯汗之兼陽明裏者大柴胡湯下之若不兼表裏或已汗下而仍作者當從少陽和解法也是方以小柴胡四君二湯合劑淸少陽而顧及扵脾故名曰淸脾也減人參者以气不虛也加艸果厚朴气味俱厚之品取以輸胃之積加靑皮佐茯苓半夏用以破痰之原先哲云無痰不成瘧無積不成瘧此湯是也若夫气虛者仍加人參气實者更加防榔熱多者加石膏汗多者加桂枝自當臨病斟酌也

芍藥湯

治滯下赤白便膿血後重窘痛

芍藥【二兩】

當歸【五錢】

黃連【五錢】

黃芩【五錢】

防榔【三錢】

木香【三錢】

甘艸【三錢】

每服半兩水煎服痢不減加大黃

【注】滯下起於夏秋非外因濕暑卽內因生冷濕蒸熱郁釀成初起府病久則傳藏府病易治藏病難治府者何病在大腸則從金化故其色白病在小腸則從火化故其色赤所以赤痢多噤口以小腸近胃穢气易於上攻而爲嘔逆不食也藏者何傳心則熱不休下利血水傳腎則利不止如屋漏水傳脾則水漿不入噦逆不食此湯治初病在府之方也用當歸白芍以調血木香防榔以調气血和則膿血可除气調則後重自止芩連燥濕而淸熱甘艸調中而和藥若窘廹痛甚或服後痢不減者加大黃通因通用也

溫脾湯

主治痼冷在腸胃間泄瀉腹痛宜先取去然後調治不可謂虛以養病也

厚朴【二兩】

漧薑【二兩】

甘艸【二兩】

桂心【二兩】

附子【二兩】

大黃【四錢】

右防咀取一兩水二鐘煎六分頓服

【集注】諭昌曰許叔微制此方深合仲景以溫藥下之之法其大黃止用四錢更爲有見夫痼冷在腸胃而泄瀉矣卽溫藥中寜敢用大黃之猛重困之乎減五之一乃知許叔微之得於仲景深也仲景云病人舊防溏者梔子湯不可與服又云太陰病衇弱便利設當行大黃芍藥者宜減之以其人胃气弱易動故也卽是觀之腸胃痼冷之泄瀉而可恣用大黃耶不用則溫藥恐不能制而洞下之勢或至轉增裁酌用之眞足法矣

大黃附子湯

主治脇下偏痛發熱其衇此寒也以溫藥下之大黃【二兩】

附子【二枚炮】

細辛【二兩】

右三味以水五升煮取二升分溫三服若彊人取二升半分三服服後如人行四五里再進

【集注】諭昌曰仲景治傷寒熱邪痞聚心下而挾陽虛陰盛之證用附子瀉心湯之法矣其雜證脇下偏痛發熱爲陽其衇爲陰是則知陽中陰邪上逆也復立此溫藥下之一法然仲景諄諄傳心後世領略者鮮金匱又別出一條云其衇數而乃狀如弓按之不移數衇者當下其寒衇而遲者必心下堅衇大而者陽中有陰可下之讀者防識其防詎知皆以溫藥下之之法耶其曰當下其寒謂陽中有陰實之邪可下其金鍼不躍躍乎

張璐曰三承气湯爲寒下之柔劑白散備急丸爲熱下之剛劑附子瀉心湯大黃附子湯爲寒熱互結剛柔並濟之和劑近世但知寒下一途絕不知有溫下一法蓋暴感之熱結可以寒下久積之熱結亦可寒下乎是以備急等法所由設也然此僅可治寒實之結設其人稟質素虛𨿽有實邪固結敢用剛猛峻劑攻擊之乎故仲景又立附子瀉心湯用芩連佐大黃以祛膈上之熱痞卽兼附子之溫以散之大黃附子湯用細辛佐附子以攻脇下寒結卽兼大黃之寒以導之寒熱合用溫攻並施此聖法昭然不可思議者也

越鞠湯丸

治一切濕痰食火气血諸郁

香附

蒼術

撫芎

神麯

山梔仁

水煎服或作丸

【注】夫人以气爲本气和則上下不失其度運行不停其機病從何生若飲食不節寒溫不適喜怒無常憂思無度使沖和之气升降失常以致胃郁不思飲食脾郁不消水穀气郁胸腹脹滿血郁胸膈刺痛濕郁痰飲火郁爲熱及嘔吐惡心吞酸吐酸嘈雜噯气百病叢生故用香附以開气郁蒼術以除濕郁撫芎以行血郁山梔以淸火郁神麯以消食郁此朱震亨因五郁之法而變通者也五藥相須共收五郁之效然當問何郁病甚便當以何藥爲主至若气虛加人參气痛加木香郁甚加郁金懶食加谷糵脹加厚朴痞加枳實嘔痰加姜夏火盛加萸連則又存乎臨證者之詳審也

四磨飲

治七情感傷上气喘急胸膈不快妨悶不食

人參

防榔

沈香

天臺烏藥

右四味各濃磨水取七分煎三五沸放溫空心服

【集注】王又原曰經云聖人嗇气如持至寶庸人役物而反傷太和此七情隨所感皆能爲病然壯者气行而愈弱者气著爲病愚者不察一遇上气喘急滿悶不食謂是實者宜瀉投破耗等藥得藥非不暫快初投之而應投之久而不應矣夫呼出爲腸吸入爲陰肺陽淸肅則气下行腎陰寜謐則气歸攝不復散而上逆矣若正气旣衰卽欲削堅破滯則邪气難伏法當用人參先補正气沈香納之於腎而後以防榔烏藥從而導之所謂實必顧虛瀉必先補也四品气味俱厚磨則取其气味俱足煎則取其气味純和气味齊到效如桴鼔矣

備急丸

治寒气冷食稽畱胃中心腹滿痛大便不通者大黃【二兩】

漧薑【二兩】

巴豆【一兩去皮研如脂】

先搗大黃漧薑爲末內巴豆合搗千杵和蜜丸如豆大藏宻器中勿泄气用每服三四丸暖水或酒下

金匱主中惡心腹脹滿卒痛如錐刺气急口噤如卒死者捧頭起灌令下咽須臾當差不差更與三丸當腹中鳴卽吐利便差若口噤者須化開從鼻孔用葦管吹入自下於咽

【集注】柯琴曰大便不通當分陽結陰結陽結有承气更衣之劑陰結又制備急白散之方金匱用此治中惡當知寒邪卒中者宜之若用於溫暑熱邪速其死矣是方允爲陰結者立漧薑散中焦寒邪巴豆逐腸胃冷積大黃通地道又能解巴豆毒是有制之師也然白散治寒結在胸故用桔梗佐巴豆用吐下兩解法此則治寒結腸胃故用大黃佐姜巴以直攻其寒世徒知有溫補之法而不知有溫下之法所以但講寒虛不議及寒實也

【按】世人之情惟知畏貧不知畏禍因其貧遺其禍病人之情亦多如是惟知畏虛不知畏病因其虛忘其病殊不知虛猶貧也病猶禍也虛而有病猶夫貧者有禍也去其禍而但貧猶可安也實而有病猶夫富者有禍也不去其禍而其富未可保也最可笑者近世之醫臨診病家外飭小心中存不決且諉言虛不可攻縱使病去正气難復病人畏懼自然樂從受病淺者幸而自愈設不愈者另延醫至詎病者先意難入攻病之藥尙未入口眾議咻咻致明通之士拂袖而去坐而待斃終不悟爲庸工之所誤也醫者久擅其術初心原爲自全恬不知恥久之亦竟以爲養病爲能攻病爲拙而舉世之病者皆昧昧於治病也甞考孫思邈以仲景麻黃桂杏甘艸之還魂湯治卒中昏冒口噤握固李杲以仲景巴豆大黃漧薑之備急丸治卒中暴死腹痛滿閉下咽立效豈二人不知虛實耶蓋上工之醫未診病時並不先存意見亦不生心自全有是病但用是藥耳柯琴曰備急丸治寒結腸胃白散治寒結在胸於此又可知還魂湯治寒結在胸之表以散無形之邪气也白散治寒結在胸之裏以攻有形之痰飲也備急丸治寒結在腸胃以攻不化之糟粕也

磁硃丸

治神水寛大漸散昏如霧露中行漸覩空中有黑花覩物成二體及內障神水淡緑色淡白色又治耳鳴及聾

磁石【二兩】

辰砂【一兩】

神麯【三兩生更以一兩水和作餅煮浮入前藥煉蜜爲丸】

每服十丸加至三十丸空心米湯下

【集注】王又原曰五藏六府之精皆上注於目則目之能視者气也目之所以能視者精也腎爲藏精故神水發於腎心爲離照故神光發於心光發陽而外映有陰精以爲守則不散而常明水發陰而凝靜有陽气以爲布則洞悉而不窮惟心腎有虧致神水漧涸神光短少昏眊內障諸證所由作也磁石直入腎經收散失之神性能引鐵吸肺金之气歸藏腎水硃砂體陽而性陰能納浮游之火而安神明水能鑑火能燭水火相濟而光華不四射與然目受藏府之精精裨於谷神麯能消化五穀則精易成矣蓋神水散大緩則不收賴鎭墜之品疾收而吸引之故爲救急之劑也其治耳鳴耳聾等證亦以鎭墜之功能治虛陽之奔耳

柯琴曰此丸治癲癇之聖劑蓋狂癡是心腎脾三藏之病心藏神脾藏意與智腎藏精與志心者神明之主也主不明則十二官危使道閉塞而不通形乃大傷卽此謂也然主何以不明也心法離而屬火眞水藏其中若天一之眞水不足地二之虛火妄行所謂天气者蔽塞地气者冒明日月不明邪害空竅故目多妄見而作此奇疾也非金石之重劑以鎭之狂必不止硃砂稟南方之赤色入通於心能降無根之火而安神眀磁石稟北方之黑色入通於腎吸肺金之气以生精墜炎上之火以定志二石體重而主降性寒而涼陰志同道合奏功可立俟矣神麯推陳致新上交心神下達腎志以生意智且食入於陰長气於陽奪其食則已此內經治狂法也食消則意智明而精神治是用神麯之防乎煉蜜和丸又甘以緩之矣

石斛夜光丸

治神水寛大漸散昏如霧露空中有黑花及覩物成二神水淡緑淡白色者

天門冬【二兩】

兔絲子【七錢】

人參【二兩】

茯苓【二兩】

甘菊花【七錢】

幹山藥【七錢】

麥冬【一兩】

熟地【一兩】

肉蓯蓉【五錢】

靑葙子【五錢】

生地【一兩】

枸杞【七錢】

羚羊角【五錢鎊】

艸決明【八錢】

石斛【七錢】

杏仁【七錢】

蒺藜【五錢】

川芎【五錢】

甘艸【五錢炙】

黃連【五錢】

防風【五錢】

枳殻【五錢】

烏犀【五錢鎊】

牛膝【七錢五分】

右爲細末煉蜜丸桐子大每服三五十丸溫酒鹽湯下

【集注】羅謙輔曰此方爲陽衰陰弱不能升精於目而設故目科與千金磁硃丸並重治證亦同然磁硃爲鎭墜藥此爲羨補藥鍼經曰五藏六府精气皆上於目而爲之精故夫目之精明者陰陽合傳而爲精明者也若腎肝虛則陰弱不能斂精以升養神水於內脾肺虛則陽衰不能攝陰而浮散神光於外以致神水寛大覩物成二此其治法其營在肝其主在腎其合在脾能合腎脾之陰而使肝達之則必能歸精於兩眸而繼明如晝夜矣是方先補腎肝以二冬二地兔絲枸杞五味牛膝蓯蓉羣隊滋陰之品以之彊陰塡精斂气安神養血此壯水之主亦所以生水也復以人參炙艸茯苓山藥培補中宮使調合陰陽也佐之以蒺藜甘菊川芎枳殻防風行肝達气靑葙決明子解結散滯黃連烏犀羚角淸火瀉熱然必取石斛之妙合脾腎者淸而行之要使升精歸明之用藏府合徳専精致一耳其以爲丸者補上治下利以緩利以久不利以速也

洗刀散

治風熱上攻火眼赤痛驟生云翳外障遮睛

防風【一錢】

石膏【一錢】

滑石【一錢】

歸尾【一錢】

赤芍【八分】

羌活【八分】

荊芥【五分】

黃芩【五分】

連翹【五分】

川芎【五分】

桔梗【五分】

麻黃【五分】

白術【五分】

大黃【五分】

芒消【五分】

獨活【五分】

元參【五分】

木賊【五分】

菊花【五分】

白蒺藜【五分】

蟬退【五分】

艸決明【五分】

薄荷【四分】

梔子【四分】

蔓荊子【四分】

細辛【三分】

甘艸【三分】

加淸茶葉五分水煎服

【注】目之病內障者昏暗不明而不腫痛得之於內七情動中勞傷心腎也外障者赤腫而痛睛不昏暗得之於六滛所襲熱蘊經絡也故內障多虛外障多實子和曰眼無火不病非止內障正指外障而立言也外障赤腫而痛者或散外邪或瀉內熱或並解之可立愈也其有風火上攻畱而不散凝結云翳掩其光明者又非或散或下所能卽愈也洗刀散方旣可以攻風熱又可以去云翳是一方而兼擅其長也方中用防風通聖散全劑是主以去風熱也倍歸尾赤芍是治風先治血血行風自滅也加羌獨活蔓荊子倍防風是祛風而専在太陽表也太陽之裏少陰也故又加細辛直走少陰加元參下安腎火是治表而顧及其裏也其加木賊蟬蛻艸決明白蒺藜菊花者是佐諸祛風淸熱之羣藥以消風熱驟壅之云翳也

失笑散

治產後心腹絞痛欲死或血迷心竅不省人事

五靈脂

蒲黃【等分】

每服三錢酒煎服

獨聖散【附】

南山查肉【一兩炒】

水煎用童便沙糖和服

【集注】吳於宣曰經云心主血脾統血肝藏血故產後瘀血停滯三經皆受其病以致心腹瘀痛惡寒發熱神迷運胞膈滿悶凡玆者由寒凝不消散气滯不流行惡露停畱小腹結痛迷悶欲絕非純用甘溫破血行血之劑不能攻逐蕩平也是方用靈脂之甘溫走肝生用則行血蒲黃辛平入肝生用則破血佐酒煎以行其力庶可直抉厥陰之滯而有推陳致新之功甘不傷脾辛能散瘀不覺諸證悉除直可以一笑而置之矣至獨聖散用山查一味濃煎與沙糖童便同服者何也山查不惟消食健脾功能破瘀止兒枕痛更益以沙糖之甘逐惡而不傷脾童便之咸入胞而不涼下相得相須功力甚偉名之曰獨聖誠不虛也

大黃防虫丸

治五勞七傷內有幹血肌膚甲錯兩目黯黒

大黃【十兩酒蒸】

桃仁【四兩去皮尖炒】

杏仁【四兩去皮尖炒】

黃芩【二兩炒】

甘艸【三兩】

芍藥【四兩炒】

地黃【十兩】

漧漆【一兩炒】

蝱虫【一兩五錢去翅足炒】水蛭【百枚炙黃】

蠐螬【一兩五錢炒】防虫【一兩去頭足炒】

右十二味爲末蜜丸如小豆大酒服五丸日三服

【集注】李中梓曰勞傷之證肌膚甲錯兩目黯黑此內有瘀血者也瘀之日久則必發熱熱涸其液則血幹於經隧之間愈幹愈熱愈熱愈幹而新血皆損人之充養百骸光華潤澤者止借此血血傷則無以沃其膚故甲錯也目得血而能視血枯則無以榮其目故黯黑也仲景洞見此證補之不可涼之無益而立此方經曰血主濡之故以地黃爲君堅者削之故以大黃爲臣統血者脾也脾欲緩急食甘以緩之又酸苦湧泄爲陰故以甘芍桃仁爲佐咸走血苦勝血故以干漆之苦四虫之咸爲使夫濁陰不降則淸陽不升瘀血不去則新血不生今人遇一勞證便用滋陰之藥服而不效坐以待斃術豈止此耶

仙方活命飲【附薛已治瘍通方】

治一切瘡瘍未成膿者內消已成膿者卽潰又止痛消毒之聖藥也

穿山甲

白芷

防風

皂角刺

乳香

沒藥

當歸尾

赤芍

花粉

貝母

陳皮

金銀花

甘艸

右十三味用酒一碗煎數沸服

【集注】羅謙輔曰此瘍門開手攻毒之第一方也經云榮气不從逆於肉理故癰疽之發未有不從榮气之郁滯因而血結痰滯蘊崇熱毒爲患治之之法妙在通經之結行血之滯佐之以豁痰理气解毒是方穿山甲以攻堅皂刺以達毒所白芷防風陳皮通經理气而疏其滯乳香定痛和血沒藥破血散結赤芍歸尾以驅血熱而行之以破其結佐以貝母金銀花甘艸一以豁痰解郁一以散毒和血其爲潰堅止痛宜矣然是方爲榮衛尙彊中气不虧者設若脾胃素弱榮衛不調則有托裏消毒散之法必湏斟酌而用此薛已所論千古不易之治也因附治瘍用方之法於後使學者服膺云

薛已曰治瘍之法若腫髙焮痛者先用仙方活命飲解之後用托裏敗毒散漫腫防痛者用托裏散如不應加姜桂若膿出而反痛气血虛也八珍散不作膿不腐潰陽气虛也四君加歸耆肉桂不生肌不收斂脾气虛也四君加芍藥木香惡寒憎寒陽气虛也十全大補加姜桂晡熱內熱陰血虛也四物加參耆欲嘔作嘔胃气虛也六君加炮姜自汗盜汗五藏虛也六味丸料加五味子食少體倦脾气虛也補中益气加茯苓半夏喘促咳脾肺虛也前湯加麥冬五味欲嘔少食脾胃虛也人參理中湯腹痛泄瀉脾胃虛寒也附子理中湯熱渇淋祕腎虛陰火也加減八味丸大凡怯弱之人不必分其腫潰惟當先補胃气蓋瘡瘍之作緣陰陽虧損其膿旣泄气血愈虛豈有不宜補者哉或疑參耆滿中間有用者又加發散敗毒所補不償所損又或以有疾不服補劑因而致誤者多矣可勝惜哉

托裏消毒散

人參

黃耆

白術

茯苓

當歸

川芎

白芍

金銀花

白芷

甘艸

連翹

水煎服

【注】參耆術苓艸以益气分歸芎芍以滋血分銀花白芷連翹以解毒

禦纂醫宗金鑑卷三十﹤子部﹐醫家類﹐禦纂醫宗金鑑﹥

欽定四庫全書

禦纂醫宗金鑑卷三十一

刪補名醫方論卷六目錄

桂枝湯

麻黃湯

大靑龍湯

小靑龍湯

葛根湯

桂枝麻黃各半湯

桂枝二麻黃一湯

桂枝二越婢一湯

越婢湯

麻黃杏仁甘艸石膏湯

麻黃附子細辛湯

麻黃附子甘艸湯

桂枝加附子湯

芍藥甘艸附子湯

桂枝甘艸湯

桂枝加芍藥加大黃湯

桂枝加芍藥湯

桂枝加大黃湯

小建中湯

炙甘艸湯

桂枝人參湯

葛根黃芩黃連湯

白虎湯

白虎加人參湯

豬苓湯

五苓散

茵蔯五苓散

桂枝去芍加苓術湯

十棗湯

禦纂醫宗金鑑卷三十一目錄

欽定四庫全書

禦纂醫宗金鑑卷三十一

刪補名醫方論卷六

桂枝湯

治風寒在表衇浮弱自汗出頭痛發熱惡風惡寒鼻鳴漧嘔等證及雜證自汗盜汗虛損虛瘧亦可用若衇浮緊汗不出者酒客病風寒而汗出者禁用桂枝【三兩】

芍藥【三兩】

生薑【三兩】

甘艸【二兩炙】

大棗【十二枚】

右五味以水七升煮取三升服一升覆令微汗不可令如水流漓病必不除若服一升汗出病痊不必盡劑服已更歠稀粥一盞以助藥力

【注】凡風寒在表衇浮弱自汗出者皆屬表虛宜桂枝湯主之名曰桂枝湯者君以桂枝也桂枝辛溫辛能散邪溫從陽而扶衛芍藥酸寒酸能斂汗寒走陰而益榮桂枝君芍藥是於發散中寓斂汗之意芍藥臣桂枝是於固表中有微汗之道焉生薑之辛佐桂枝以解肌表大棗之甘佐芍藥以和榮裏甘艸甘平有安內攘外之能用以調和中气卽以調和表裏且以調和諸藥矣以桂芍之相須姜棗之相得借甘艸之調和陽表陰裏气衛血榮並行而不悖是剛柔相濟以爲和也而精義在服後須臾歠熱稀粥以助藥力蓋穀气內充不但易爲釀汗更使已入之邪不能少畱將來之邪不得復入也又妙在溫服令一時許漐漐微似有汗是授人以微汗之法不可令如水流漓病必不除禁人以不可過汗之意也此方爲仲景羣方之冠乃解肌發汗調和榮衛之第一方也凡中風傷寒衇浮弱汗自出而表不解者皆得而主之其他但見一二證卽是不必悉具故麻葛靑龍發汗諸劑咸用之也若汗不出麻黃證也衇浮緊者麻黃衇也固不可與桂枝湯然初起無汗當用麻黃髮汗如汗解後復煩衇浮數者與下後衇仍浮气上衝者及下後下利止而身痛不休者皆用此以解外何也蓋此時表𨿽不解腠理已疏邪不在皮毛而在肌肉且經汗下津液已傷故衇證𨿽同麻黃而主治當屬桂枝矣粗工妄謂桂枝湯專治中風不治傷寒使人疑而不用又謂專發肌表不治他病不知此湯倍芍藥生薑加人參名桂枝新加湯用以治榮表虛寒肢體疼痛倍芍藥加飴糖名小建中湯用以治裏虛心悸腹中急痛再加黃耆名黃耆建中湯用以治虛損虛熱自汗盜汗因知仲景之方可通治百病也

麻黃湯

治太陽風寒在表頭項彊痛發熱身疼腰痛骨節痛惡風寒無汗胸滿而喘其衇浮緊或浮數者用此發汗𨿽有是證若衇浮而弱汗自出或尺中衇微與遲者俱不可用風寒濕成痺肺經壅塞昬亂不語冷風哮吼最宜

麻黃【三兩去節】

桂枝【二兩】

甘艸【一兩炙】

杏仁【六十枚去皮尖】

右四味以水九升先煮麻黃減二升去上沫內諸藥煮取二升半去滓溫服八合溫覆取微汗不須歠粥一服汗出停後服汗出多者溫粉撲之

【注】凡風寒在表衇浮緊數無汗者皆表實也宜麻黃湯主之名曰麻黃湯者君以麻黃也麻黃性溫味辛而苦其用在迅升桂枝性溫味辛而甘其能在固表證屬有餘故主以麻黃必勝之算也監以桂枝制節之妙也杏仁之苦溫佐麻黃逐邪而降逆甘艸之甘平佐桂枝和內而拒外飲入於胃行气於元府輸精於皮毛斯毛衇合精溱溱汗出在表之邪必盡去而不畱痛止喘平寒熱頓解不須歠粥而借汗於谷也其不用姜棗者以生薑之性橫散於肌礙麻黃之迅升大棗之性泥滯於膈礙杏仁之速降此欲急於直達稍緩則不迅橫散則不升矣然則爲純陽之劑過於發散如單刀直入之將用之若當一戰成功不當則不戢而召禍故可一而不可再如汗後不解便當以桂枝代之此方爲仲景開表逐邪發汗第一峻藥也庸工不知其制在溫覆取汗若不溫覆取汗則不峻也世謂麻黃專能發表不治他病不知此湯合桂枝湯名麻桂各半湯用以和太陽畱連未盡之寒熱去杏仁加石膏合桂枝湯名桂枝二越婢一湯用以解太陽熱多寒少之寒熱若陽盛於內而無汗者又有麻黃杏仁甘艸石膏湯以散太陰肺之邪若陰盛於內而無汗者又有麻黃附子細辛甘艸湯以溫散少陰腎家之寒金匱要略以此方去桂枝千金方以此方桂枝易桂皆名還魂湯用以治邪在太陰卒中暴厥口噤气絕下咽奏效而皆不溫覆取汗是知麻黃湯之峻與不峻在溫覆與不溫覆此仲景用方之心法豈常人所能得而窺耶

大靑龍湯

治太陽風寒兩傷榮衛同病傷寒之衇而見中風之證中風之衇而見傷寒之證二證俱不出汗而煩躁者用此兩解發汗𨿽有是證若衇微弱自汗出者不可服之服必亡陽

麻黃【六兩去節】

桂枝【二兩】

杏仁【四十个去皮尖】

甘艸【二兩炙】

生薑【三兩切】

大棗【十二枚擘】

石膏【如雞子大碎綿裹】

右七味以水九升先煮麻黃減二升去上沫內諸藥煮取三升去滓溫服一升取微汗汗出多者溫粉撲之一服汗者停後服汗多亡陽遂虛惡風煩躁不得眠也

【注】何以知風寒兩傷榮衛同病以傷寒之衇而見中風之證中風之衇而見傷寒之證也名大靑龍湯者取龍興雲雨之義也治風不外乎桂枝治寒不外乎麻黃合桂枝麻黃二湯以成劑故爲兼風寒中傷者主之也二證俱無汗故減芍藥不欲其收也二證俱煩躁故加石膏以解其熱也設無煩躁則又當從事於麻黃桂枝各半湯也仲景於表劑中加大寒辛甘之品則知麻黃証之發熱熱全在表大靑龍証之煩躁兼肌裏矣初病太陽卽用石膏者以其辛能解肌熱寒能淸胃火甘能生津液是預保陽明存津液之先著也粗工疑而畏之當用不用必致熱結陽明斑黃狂冒紛然變出矣觀此則可知石膏乃中風傷寒之要藥得麻桂而有靑龍之名得知艸而有白虎之號也服後取微汗汗出多者溫粉撲之一服得汗停其後服蓋戒人卽當汗之證亦不可過汗也所以仲景桂枝湯中不用麻黃者是欲其不大發汗也麻黃湯中用桂枝者恐其過汗無制也若不愼守其法汗多亡陽變生諸逆表遂空虛而不任風陰盛格陽而更煩躁不得眠也

小靑龍湯

治傷寒表不解心下有水气漧嘔發熱而欬或渇或利或噎或小便不利少腹滿或喘者及雜病膚脹水腫證用此發汗而利水

麻黃【三兩去節】

芍藥【三兩】

五味子【半升】

甘艸【三兩炙】

漧薑【二兩】

半夏【半升洗】

桂枝【三兩】

細辛【三兩】

右八味以水一升先煮麻黃減二升去上沫內諸藥煮取三升去滓溫服一升

若渇者去半夏加栝蔞根三兩

若噎者去麻黃加附子一枚炮

若小便不利少腹滿者去麻黃加茯苓四兩若喘者去麻黃加杏仁半升【去皮尖】

若微利者去麻黃加蕘花如雞子【熬令赤色】

【按】加蕘花如雞子熬令赤色此必傳冩之譌蓋本艸蕘花卽芫花類也用之攻水其力甚峻五分可令人下行數十次豈有治停飲之微利而用雞子大之蕘花者乎當攺加茯苓四兩

【注】太陽停飲有二一中風表虛有汗五苓散證也一傷寒表實無汗小靑龍湯證也表實無汗故合麻桂二方以解外去大棗者以其性泥也去杏仁者以其無喘也有喘者加之去生薑者以有漧薑也若嘔者仍用佐漧薑細辛極溫極散使寒與水俱從汗而解佐半夏逐痰飲以淸不盡之飲佐五味收肺气以斂耗傷之气若渇者去半夏加花粉避燥以生津也若微利與噎小便不利少腹滿俱去麻黃逺表以就裏也加附子以去噎散寒則噎可止加茯苓以利水則微利少腹滿可除矣此方與越婢湯同治水飲溢於表而爲膚脹水腫宜發汗外解者無不隨手而消越婢治有熱者故方中君以石膏以散陽水也小靑龍治有寒者故方中佐以姜桂以消陰水也

葛根湯

治太陽陽明兩經合病頭項彊痛背亦牽彊衇浮無汗惡風者及表不解下利而嘔者並宜服此發汗葛根【四兩】

麻黃【二兩去節】

桂枝【二兩】

芍藥【二兩】

甘艸【二兩炙】

生薑【二兩切】

大棗【十二枚擘】

右七味以水一斗先煮麻黃葛根減二升去沫內諸藥煮取三升溫服一升覆取微似汗不湏歠粥餘如桂枝法將息及禁忌

【注】是方也卽桂枝湯加麻黃葛根麻黃佐桂枝發太陽榮衛之汗葛根君桂枝解陽明肌表之邪不曰桂枝湯加麻黃葛根而以葛根命名者其意重在陽明以嘔利屬陽明多也二陽表急非溫服覆而取汗其表未易解也或嘔或利裏已失和𨿽歠粥而胃亦不能輸精於皮毛故不湏歠粥也柯琴曰此證身不疼腰不疼骨節不疼不惡寒是骨不受寒矣頭項彊痛下連於背牽動不寜是筋傷於風矣不喘不煩躁不漧嘔是裏不病無汗惡風病只在表若表病而兼下利則是表實裏虛矣比麻黃靑龍二證較輕然項彊連背拘彊更甚於項彊無汗不失爲表但衇浮不緊故不從乎麻黃而於桂枝方加麻黃倍葛根以去實小變麻桂之法也蓋葛根爲陽明主藥凡太陽有陽明者則佐入太陽藥中凡少陽有陽明者則佐入少陽藥中無不可也李杲定爲陽明經藥張潔古云未入陽明者不可便服豈二人未讀仲景書乎要知葛根桂枝俱是解肌和裏之藥故有汗無汗下利不下利俱可用與麻黃之專於發表者不同也

金匱治太陽病無汗小便反少气上衝胸口噤不得語欲作剛痙

【集注】諭昌曰傷寒項背無汗惡風者用葛根湯此證亦用之者以其邪在太陽陽明兩經之界兩經之熱並於胸中必傷肺金淸肅之气故水道不行小便少津液不布而無汗陽明之筋內結胃口外行胸中過人迎環口熱並陽明斯筋衇牽引口噤不得語然剛痙無汗必從汗解況濕邪內郁必以汗出如故而止故用此湯合解兩經之濕熱與風寒之表法無害其同也

桂枝麻黃各半湯

太陽病得之八九日如瘧狀發熱惡寒熱多寒少其人不嘔淸便欲自可一日二三度發衇微緩者爲欲愈也衇微而惡寒者此陰陽俱虛不可更發汗更下更吐也面色反有熱色者未欲解也以其不能得小汗出身必癢宜桂枝麻黃各半湯

桂枝【一兩六銖】

芍藥【一兩】

麻黃【一兩去節】

生薑【一兩】

甘艸【一兩炙】

大棗【四枚擘】

杏仁【二十四个去皮尖】

右七味以水五升先煮麻黃一二沸去上沫內諸藥煮取一升八合去滓溫服六合

【注】太陽病得之八九日有如瘧狀之寒熱熱多寒少者其人不嘔小便淸白此裏和不受邪𨿽爲欲自愈然必審其如瘧狀寒熱一日二三度輕輕而發診其衇微而且緩則知邪衰正復表裏將和始爲欲愈也若衇微不緩正未復也更惡寒者邪未衰也𨿽不能自愈但已爲前之汗吐下虛其表裏故不可更發汗更吐更下也衇微惡寒表裏俱虛面色當白今色反赤是猶有表邪怫郁不能得小汗出宣發陽气故面赤身癢未欲解也宜桂枝麻黃各半湯小小汗之以和榮衛自可愈也

桂枝二麻黃一湯

服桂枝湯大汗出衇洪大者與桂枝湯如前法若形如瘧日再發者汗出必解宜桂枝二麻黃一湯桂枝【一兩十七銖】

芍藥【一兩六銖】

麻黃【十六銖去節】

甘艸【一兩二銖】

杏仁【十六个去皮尖】

生薑【一兩六銖】

大棗【五枚擘】

右七味以水五升先煮麻黃一二沸去上沫內諸藥煮取二升去滓溫服一升日再服

【注】服桂枝湯大汗出衇洪大不解若煩渇者則表邪已入陽明白虎湯證也今衇𨿽洪大而不煩渇則爲表邪仍在太陽故與桂枝湯如前法也若衇不洪大壯熱亦減惟寒熱如瘧日再發者𨿽屬輕邪然終爲微寒所持非汗出必不解也宜桂枝二麻黃一湯小發榮衛之汗不用麻黃桂枝各半湯者蓋因已大汗出不欲其發榮衛汗欲其和榮衛汗也

桂枝二越婢一湯

太陽病發熱惡寒熱多寒少衇微弱者此無陽也不可更汗宜桂枝二越婢一湯

桂枝【一兩六銖】

芍藥【一兩】

甘艸【一兩三銖炙】

石膏【二十四銖】

麻黃【十六銖】

大棗【五枚擘】

生薑【一兩六銖切】

右七味以水五升煮麻黃一二沸去上沫內諸藥煮取二升去滓溫服一升日再服本方當裁爲越婢湯桂枝湯各飲一升今合爲一方桂枝二越婢一湯

【注】桂枝二越婢一湯卽大靑龍以杏仁易芍藥也名𨿽越婢輔桂枝實則大靑龍之變制也去杏仁惡其從陽而辛散用芍藥以其走陰而酸收以此易彼裁而用之則主治不同也以桂枝二主之則不發汗可知越婢一者乃麻黃石膏二物不過取其辛涼之性佐桂枝二中和表而淸熱則是寓微汗於不發之中亦可識也非若大靑龍以石膏佐麻黃而爲發汗驅熱之重劑也桂枝二麻黃一湯治若形如瘧日再發者汗出必解而無熱多寒少故不用石膏之涼也桂枝麻黃各半湯治如瘧狀熱多寒少而不用石膏更倍麻黃者以其面有怫郁熱色身有皮膚作癢是知熱不向裏而向表令得小汗以順其勢故亦不用石膏之涼裏也桂枝二越婢一湯治發熱惡寒熱多寒少而用石膏者以其表邪寒少肌裏熱多故用石膏之涼佐麻桂以和榮衛非發榮衛也今人一見麻桂不問輕重亦不問溫覆不溫覆取汗不取汗總不敢用皆因未防仲景之防麻桂祗是榮衛之藥若重劑溫覆取汗則爲發榮衛之藥輕劑不溫覆取汗則爲和榮衛之藥也

越婢湯

治風水惡風一身悉腫衇浮不渇續自汗出無大熱者又治裏水一身面目黃腫其衇沈小便不利故令病水假令小便自利此亡津液故令渇也越婢加術湯主之

麻黃【六兩】

石膏【半觔】

生薑【三兩切】

大棗【十五枚擘】

甘艸【一兩】

惡風加附子一枚【炮】

右五味以水六升煮麻黃去沫內諸藥煮取三升分三服

【集注】諭昌曰越婢湯者示微發表於不發之方也大率取其通調榮衛麻黃石膏二物一甘熱一甘寒合而用之脾偏於陰則和以甘熱胃偏於陽則和以甘寒乃至風熱之陽水寒之陰凡不和於中土者悉得用之何也中土不和則水谷不化其精悍之气以實榮衛榮衛虛則或寒或熱之气皆得壅塞其隧道而不通於表裏所以在表之風水用之而在裏之水兼渇而小便自利者咸必用之無非欲其不害中土耳不害中土自足消患於方萌矣趙良曰五藏各一其陰陽獨脾胃居中而兩屬之故土不獨成四气土亦從四維而後成不惟火生而已於是四方有水寒之陰卽應於脾風熱之陽卽應於胃飲食五味之寒熱凢入於脾胃者亦然一有相干則脾气不和胃气不淸而水谷不化其精微以行榮衛以實陰陽也甘者土之本味所以脾气不和和以甘熱胃气不淸淸以甘寒麻黃之甘熱走手足太陰經連於皮膚行气於三陰以祛陰寒之邪石膏之甘寒走手足陽明經達於肌肉行气於三陽以祛風熱之邪旣用其味甘以入土用其寒熱以和陰陽用其性善走以發越脾气更以甘艸和中緩急二藥相協而成功大棗之甘補脾中之血生薑之辛益胃中之气惡風者陽虛故加附子以益陽風水者則加術以散皮膚間風水气發谷精以宣榮衛與麻黃石膏爲使引其入土也越婢之名不亦宜乎

【按】諭昌所論明析趙良之說能細剖其理開悟後學故兩錄之

麻黃杏仁甘艸石膏湯

治溫熱內發表裏俱熱頭痛身疼不惡寒反惡熱無汗而喘大煩大渇衇陰陽俱浮者用此發汗而淸火若衇浮弱沈緊沈細惡寒自汗出而不渇者禁用麻黃【四兩去節】

杏仁【五十枚去皮尖】

甘艸【二兩炙】

石膏【半觔碎綿裹】

右四味以水七升先煮麻黃減二升去上沫內諸藥煮取二升去滓溫服一升

【集注】柯琴曰石膏爲淸火之重劑靑龍白虎皆賴以建功然用之不當適足以召禍故靑龍以無汗煩躁得姜桂以宣衛外之陽也白虎以有汗煩渇湏粳米以存胃中之液也此但熱無寒故不用姜桂喘不在胃而在肺故不湏粳米其意重在存陰不必慮其亡陽也故於麻黃湯去桂枝之監制取麻黃之專開杏仁之降甘艸之和倍石膏之大寒除內外之實熱斯溱溱汗出而內外之煩熱與喘悉除矣

麻黃附子細辛湯

治少陰病始得之反發熱衇沈二三日無裏證者麻黃【一兩】

附子【一枚炮】

細辛【二兩】

熱微者以甘艸易細辛微發汗

右三味以水一斗先煮麻黃減二升去沫內藥煮取三升去滓溫服一升日三服

【集注】柯琴曰少陰主裏應無表證病發於陰應有表寒今少陰始受寒邪而反發熱是有少陰之裏而兼有太陽之表也太陽之表衇應不沈今衇沈者是有太陽之證而見少陰之衇也故身𨿽熱而衇則沈也所以太陽病而衇反沈便用四逆以急救其裏此少陰病而表反熱便於表劑中加附子以預固其裏夫發熱無汗太陽之表不得不開沈爲在裏少陰之樞又不得不固設用麻黃開腠理細辛散浮熱而無附子以固元陽則少陰之津液越出太陽之微陽外亾去生便逺惟附子與麻黃並用則寒邪𨿽散而陽不亡此裏病及表衇沈而當發汗者與病在表衇浮而發汗者逕庭也若表微熱則受寒亦輕故以甘艸易細辛而微發其汗甘以緩之與辛以散之者又少間矣

桂枝加附子湯

太陽病發汗遂漏不止其人惡風小便難四肢微急難以屈伸者此方主之

桂枝湯加附子一枚【炮去皮破八片】

煎服法同不湏歠粥

【集注】柯琴曰發汗太過陽無所止息而汗出不止矣汗多亡陽元府不閉風乘虛入故復惡風津液外泄不能潤下故小便難四肢者諸陽之本陽气者柔則養筋開闔不得風寒從之故筋急而屈伸不利也是方以附子加入桂枝湯中大補表陽也表陽宻則漏汗自止惡風自罷矣汗止津回則小便自利四肢自柔矣汗漏不止與大汗出同而從化變病則異服桂枝麻黃後大汗出而大煩渇是陽陷於裏急當救陰故用白虎加人參湯服桂枝麻黃湯大汗出遂漏不止是陽亡於外急當救陽故用桂枝加附子湯要知發汗之劑用桂枝不當則陽陷於裏者多用麻黃不當則陽亡於外者多因桂枝湯有芍藥而無麻黃故𨿽汗大出而元府尙能自閉多不致亡陽於外耳

芍藥甘艸附子湯

發汗病解又惡寒者虛故也此方主之

芍藥【三兩】

甘艸【二兩炙】

附子【一枚炮去皮破八片】

右三味以水五升煮取一升五合去滓分溫服

【集注】柯琴曰發汗病解而反惡寒比未汗時更甚其陽虛可知矣夫太陽少陰爲表裏太陽之病本由少陰之虛不能蔵精而爲陽之守也今惡寒反見於發汗病解後是寒邪已從汗解太陽陽虛不能衛外而爲陰之使也則陽亡之兆已見於此若仍以桂枝湯攻表非以扶陽反以亡陽也故以芍藥收少陰之精气甘艸緩陰邪之上行附子補坎宮之少火但使腎中元陽得位在表之虛陽惡寒自解耳

桂枝甘艸湯

治發汗過多其人叉手自冒心心下悸欲得按者桂枝【四兩】

甘艸【二兩炙】

右二味水三升煮取一升頓服

【集注】柯琴曰汗出多則心液虛中气餒故悸叉手自冒則外有所衛得按則內有所依如此不堪之狀望之而知其虛矣桂枝本榮分藥得麻黃則令榮气外發而爲汗從辛也得芍藥則収斂榮气而止汗從酸也得甘艸則補中气而養血從甘也故此方以桂枝爲君獨任甘艸爲佐以補陽气生心液甘溫相得斯气血和而悸自平不須附子者以汗𨿽多而未至於陽亡不湏芍藥者以汗已止而嫌其陰斂也

桂枝加芍藥加大黃湯

夲太陽病醫反下之因而腹滿時痛者屬太陰也桂枝加芍藥湯主之大實痛者桂枝加大黃湯主之

桂枝加芍藥湯方

於桂枝湯方內更加芍藥三兩隨前共六兩余依桂枝湯法

桂枝加大黃湯方

卽桂枝加芍藥湯方內更加大黃一兩

【集注】柯琴曰腹滿爲太陰陽明俱有之證然位同而職異太陰主出太陰病則腐穢之出不利故滿而時痛陽明主內陽明病則腐穢燥而不行故大實而痛大實痛是陽明病不是太陰病仲景因表證未解陽邪已陷入於太陰故倍芍藥以益脾調中而除腹滿時痛此用陰和陽法也若表邪未解而陽邪陷入於陽明則加大黃以潤胃通結而除其大實痛此雙解表裏法也凢妄下必傷胃气胃气虛則陽邪襲陰故轉屬太陰胃液涸則兩陽相搏故轉屬陽明屬太陰則腹滿時痛而不實陰道虛也屬陽明則腹滿大實而痛陽道實也滿而時痛是下利之兆大實而痛是燥屎之徵故倍加芍藥小變建中之劑少加大黃微示調胃之方

小建中湯

治傷寒表未解或心悸而煩或腹中急痛而衇陽濇陰者

桂枝【三兩】

芍藥【六兩】

生薑【三兩切】

甘艸【二兩】

膠飴【一觔】

大棗【十二枚擘】

右六味以水七升煮取三升去滓內膠飴更上火消解日三服嘔家不可用建中湯以甜故也

【注】是方也卽桂枝湯倍芍藥加膠飴名曰小建中謂小小建立中气以中𨿽已虛表尙未和不敢大補也故以桂枝湯仍和榮衛倍芍藥加膠飴調建中州而不歠稀粥溫服令汗蓋其意重在中虛而不在傷寒之表也中虛建立榮衛自和津液可生汗出乃解煩悸可除矣傷寒浮得衇濇榮衛不足也沈得衇木入土中也榮衛不足則表虛木入土中則裏急表虛裏急故亦以此湯主治也嘔家不可用謂凡病嘔者不可用恐甜助嘔也

炙甘艸湯

治傷寒衇結代心動悸者又治肺痿咳吐多心中嗢嗢液液者

甘艸【四兩炙】

生薑【三兩切】

桂枝【三兩】

麥門冬【半升】

麻子仁【半升】

大棗【十二枚擘】

人參【一兩】

阿膠【二兩】

生地黃【一觔】

右九味以淸酒七升水八升先煮八味取三升去滓內膠烊消盡服一升日三服

【集注】柯琴曰仲景於衇弱陰弱者用芍藥以益陰陽虛者用桂枝以通陽甚則加人參以生衇未有用地黃麥冬者豈以傷寒之法義重扶陽乎抑陰無驟補之法與此以心虛衇結代用生地黃爲君麥冬爲臣峻補眞陰開後學滋陰之路也地黃麥冬味𨿽甘而气則寒非發陳蕃莠之品必得人參桂枝以通陽衇生薑大棗以和衛榮阿膠補血酸棗安神甘艸之緩不使速下淸酒之猛防於上行內外調和悸可寧而衇可復矣酒七升水八升祗取三升者久煎之則气不峻此虛家用酒之法且知地黃麥冬得酒最良此證當用酸棗仁肺痿用麻子仁可也如無眞阿膠以龜板膠代之

桂枝人參葛根黃芩黃連二湯合論

太陽外證未觧而數下之遂協熱而利利下不止表裏不解衇微弱心下痞鞕者桂枝人參湯主之桂枝證醫反下之利遂不止其衇促喘而汗出者葛根黃連黃芩湯主之

桂枝【四兩】

甘艸【四兩】

人參【三兩】

白術【三兩】

漧薑【三兩】

水九升先煮四味取五升內桂更煮三升日再服夜一服

葛根【半觔】

黃連【三兩】

黃芩【三兩】

甘艸【二兩炙】

水八升先煮葛根減二升內諸藥煮二升分溫再服

【集注】柯琴曰外熱不除是表不解下利不止是裏不解病因則同一以微弱之衇而心下痞鞕是衇不足而證有餘一以衇促而喘反汗自出是衇有餘而證不足表裏虛實當從衇而辧證矣弱衇見於數下後則痞鞕爲虛故用理中之辛甘溫補止利消痞鞕又加桂枝以解表先煮四味後內桂枝和中之力饒而解肌之气銳是於兩解中寓權宜法也桂枝證衇本緩誤下後而反促陽气重可知邪束於表陽擾於內故喘而汗出利遂不止者是暴注下廹屬於熱也故君气淸質輕之葛根以解肌而止利佐苦寒淸肅之芩連以止汗而除喘又加甘艸以和中先煮葛根後內諸藥解肌之力緩而淸中之气銳又與補中逐邪者殊法矣又曰上條衇證是陽虛𨿽協熱於外而裏則虛寒下條衇證是陽盛𨿽下利不止而表裏俱實同一協熱利同是表裏不解而寒熱虛實攻補不同前方理中加桂枝而冠桂枝於人參之上後方防心加葛根而冠葛根於芩連之首不名理中防心者總爲表未解故耳補中亦能解表涼中亦能散表補中亦能散痞涼中亦能止利仲景制兩解方神化如此

白虎湯

治陽明證汗出渴欲飲水衇洪大浮滑不惡寒反惡熱

石膏【一觔碎綿裹】

知母【六兩】

甘艸【二兩】

粳米【六合】

右四味以水一斗煮米熟湯成去滓溫服一升日三服

【集注】柯琴曰陽明邪從熱化故不惡寒而惡熱熱蒸外越故熱汗自出熱爍胃中故渇欲飲水邪盛而實故衇滑然猶在經故兼浮也蓋陽明屬胃外主肌肉𨿽有大熱而未成實終非苦寒之味所能治也石膏辛寒辛能解肌熱寒能勝胃火寒性沈降辛能走外兩擅內外之能故以爲君知母苦潤苦以防火潤以滋燥故以爲臣用甘艸粳米調和於中宮且能土中防火稼穡作甘寒劑得之緩其寒苦藥得之平其苦使沈降之性皆得畱連於味也得二味爲佐庶大寒之品無傷損脾胃之慮也煮湯入胃輸脾歸肺水精四布大煩大渇可除矣白虎爲西方金神取以名湯秋金得令而炎暑自解矣更加人參以補中益气而生津協和甘艸粳米之補承制石膏知母之寒防火而土不傷乃操萬全之術者

白虎加人參湯

治太陽中熱汗出惡寒身熱而渇者暍是也

石膏【一觔】

知母【六兩】

甘艸【二兩】

粳米【六合】

人參【三兩】

右五味以水如前煮服法

【集注】趙良曰汗出惡寒身熱而不渴者中風也汗出惡寒身熱而渇者中暍也其證相似獨以渇不渴爲辧然傷寒中風皆有背微惡寒與時時惡風而渇者亦以白虎人參湯治之蓋爲火爍肺金肺主气者也肺傷則衛气虛衛虛則表不足由是汗出身熱惡寒內經曰心移熱於肺傳爲膈消膈消則渴皆相火傷肺所致可知其要在救肺也石膏能治三焦火熱功多於淸肺退肺中之火故用爲君知母亦就肺中瀉心火滋水之源人參生津益所傷之气而爲臣粳米甘艸補土以資金爲佐也

豬苓湯

治陽明病衇浮發熱渇欲飲水少陰病下利六七日欬而嘔渇心煩不得眠者

豬苓【去皮】

茯苓

阿膠

滑石

澤防【各一兩】

右五味以水四升先煮四味取二升去滓內下阿膠烊消溫服七合日三服

【集注】趙羽皇曰仲景制豬苓一湯以行陽明少陰二經水熱然其防全在益陰不專利水蓋傷寒表虛最忌亡陽而裏熱又患亡陰亡陰者亡腎中之陰與胃家之津液也故陰虛之人不但大便不可輕動卽小水亦忌下通蓋陰虛過於滲利則津液反致耗竭方中阿膠質膏養陰而滋燥滑石性滑去熱而利水佐以二苓之滲防旣疏濁熱而不畱其瘀壅亦潤眞陰而不苦其枯燥是利水而不傷陰之善劑也故太陽利水用五苓者以太陽職司寒水故加桂以溫之是暖腎以行水也陽明少陰之用豬苓以二經兩闗津液特用阿膠滑石以潤之是滋養無形以行有形也利水𨿽同寒溫迥別惟明者知之

五苓散附茵蔯五苓散

治衇浮小便不利熱微消渴者發汗已衇浮數煩渴者中風發熱六七日不解而煩有表裏證渴欲飲水水入則吐者

茯苓【十八銖】

豬苓【十八銖】

白術【十八銖】

澤瀉【一兩】

桂【半兩】

右五味爲散以白飲和服方寸匕日三服多服暖水汗出愈

【注】是方也乃太陽邪熱入府水气不化膀胱表裏藥也一治水逆水入則吐一治消渴水入則消夫膀胱者津液之府气化則能出矣邪熱入之若水盛則水壅不化而水蓄於上膀胱之气化不行致小便不利也若熱盛則水爲熱耗而水消於上膀胱之津液告竭致小便不利也水入吐者是水盛於熱也水入消者是熱盛於水也二證皆小便不利故均得而主之然小便利者不可用恐重傷津液也由此可知五苓散非治水熱之專劑乃治水熱小便不利之主方也君澤瀉之鹹寒鹹走水府寒勝熱邪佐二苓之淡滲通調水道下輸膀胱並瀉水熱也用白術之燥滋健脾助土爲之隄防以制水也用桂之辛溫宣通陽气蒸化三焦以行水也澤防得二苓下降利水之功倍小便利而水不蓄矣白術湏桂上升通陽之效防气騰津化渴自止也若發熱表不解以桂易桂枝服後多服暖水令汗出愈是此方不止治停水小便不利之裏而猶解停水發熱之表也加人參名春澤湯其意專在助气化以生津加茵蔯名茵蔯五苓散治濕熱發黃表裏不實小便不利者無不克也

桂枝湯去芍藥加茯苓白術湯

治服桂枝湯或下之仍頭項彊痛翕翕發熱無汗心下滿微痛小便不利者桂枝去芍藥加茯苓白術湯主之

桂枝去芍藥加茯苓白術湯方

於桂枝湯方內去芍藥加茯苓白術各三兩余依桂枝湯法煎服小便利則愈

【注】服桂枝湯已汗也或下之已下也今仍有頭項彊痛翕翕發熱無汗之表心下滿微痛小便不利停飲之裏無汗表不解心下有水气當用小靑龍汗之今無汗表不解有水气心下滿微痛小便不利而不用小靑龍者以其已經汗下表裏俱虛也故仍用桂枝湯以解表去芍藥之酸收避無汗心下之滿加茯苓之燥滲因水停小便不利也余依桂枝湯法煎服謂依桂枝湯法取汗也小便利則愈謂飲病輸水道則愈也此方卽桂苓甘術湯而有生薑大棗其意專在解肌利水次之故用生薑大棗佐桂枝以通津液取汗也桂苓甘術湯不用生薑大棗而加茯苓其意專在利水扶陽次之故倍加茯苓君桂枝於利水中扶陽也故方後不曰依服桂枝湯方也

十棗湯

治太陽中風表解漐漐汗出而不惡寒裏有水气小便不利嘔逆短气心下至脇痞滿鞕痛者此治水之急方也

大棗【十枚擘】

甘遂

大防

芫花【熬各等分】

右三味各別搗爲散以水一升半先煮大棗肥者十枚取八合去滓內藥末彊人一錢羸人服半錢平旦溫服若下少病不除者明日再服加半錢得快下後糜粥自養

【集注】柯琴曰仲景治水之方種種不同此其最峻者也凡水气爲患或喘或欬或悸或噎或吐或利病在一處而止此則水邪畱結於中心腹脇下痞滿鞕痛三焦升降之气阻隔難通此時表邪已罷非汗散之法所宜裏飲實盛又非淡滲之品所能勝非選逐水至峻之品以折之則中气不支束手待斃矣甘遂芫花大防三味皆辛苦气寒而稟性最毒並舉而用之气味相濟相湏故可夾攻水邪之巢穴決其瀆而大下之一舉而患可平也然邪之所湊其气必虛以毒藥攻邪必傷及脾胃使無沖和甘緩之品爲主宰則邪气盡而大命亦隨之矣然此藥最毒參術所不能君甘艸又與之相反故選十棗之大而肥者以君之一以顧其脾胃一以緩其峻毒得快利後糜粥自養一以使穀气內充一以使邪不復作此仲景用毒攻病之法盡美又盡善也昧者惑於甘能中滿之說而不敢用豈知承制之理乎

禦纂醫宗金鑑卷三十一﹤子部﹐醫家類﹐禦纂醫宗金鑑﹥

欽定四庫全書

禦纂醫宗金鑑卷三十二

刪補名醫方論卷七目錄

大承气湯

小承气湯

調胃承气湯

更衣丸

麻仁丸

桃仁承气湯

抵當湯丸

梔子豉湯

梔子防加甘艸湯

梔子豉加生薑湯

梔子厚朴湯

梔子漧薑湯

瓜蒂散

小陷胸湯

大陷胸湯丸

三物白散

大黃黃連瀉心湯

附子瀉心湯

甘艸瀉心湯

生薑瀉心湯

半夏瀉心湯

旋覆代赭石湯

麻黃連軺赤小豆湯

梔子蘗皮湯

茵蔯蒿湯

禦纂醫宗金鑑卷三十二目錄

欽定四庫全書

禦纂醫宗金鑑卷三十二

刪補名醫方論卷七

大承气湯

治陽明病潮熱手足濈然汗出讝語汗出多胃燥獨語如見鬼狀喘冒不能臥腹滿痛衇滑實又目中不了了睛不和又少陰病初得之口燥咽漧者自利淸水色純靑心下痛口燥舌漧者六七日腹脹不大便者

大黃【四兩酒洗】

厚朴【半觔】

枳實【五枚炙】

芒消【三合】

右四味以水一斗先煮二物取五升內大黃煮取二升去滓內芒消再上火防煮一二沸分溫再服得下卽停後服

小承气湯

大黃【四兩】

厚朴【二兩炙去皮】

枳實【三枚】

右三味以水四升煮取一升二合去滓分溫三服初服湯當大便不爾再服以利爲度得便卽止服

【集注】柯琴曰諸病皆因於气穢物之不去由於气之不順也故攻積之劑必用气分之藥因以承气名湯方分大小者有二義焉厚朴倍大黃是气藥爲君名大承气大黃倍厚朴是气藥爲臣名小承气味多性猛制大其服欲令大泄下也因名曰大味寡性緩制小其服欲防和胃气也因名曰小且煎法更有妙義大承气用水一斗煮枳朴取五升去滓內大黃再煮取二升內芒消何哉蓋生者气銳而先行熟者气純而和緩仲景欲使芒消先化燥屎大黃繼通地道而後枳朴除其痞滿若小承气以三味同煎不分次第同一大黃而煎法不同此可見仲景微和之意也

諭昌曰金匱治痙爲病胸滿口噤臥不著席腳攣急必齘齒可與大承气湯乃死中求生之法也靈樞謂熱而痙者死腰折瘈瘲齒齘也玆所云臥不著席卽腰折之變文腳攣急卽瘈瘲之變文且齘齒加以胸滿口禁上中下三焦熱邪充斥死不旋踵矣在傷寒證腹滿可下胸滿則不可下然投是湯者須知所謂胸滿謂其邪尙在表故不可下此證入裏之熱極深極重匪可比倫況陽熱深極陰血立至消亡卽小小下之尙不足以勝其陽救其陰故取此湯以承領其一綫之陰气陰气不盡爲陽熱所刧因而得生者多矣可與二字甚活臨證酌而用之初非定法也旣有下之重傷其陰之大戒復有下之急救其陰之活法學者欲爲深造端在此矣

調胃承气湯

治表解有汗裏熱不除胃因不和而不作解者大黃【四兩酒洗】

甘艸【二兩炙】

芒消【半觔】

右三味以水三升先煮二味取一升去滓內芒消防煮令沸少少溫服之

【注】三承气湯之立名而曰大者制大其服欲急下其邪也小者制小其服欲緩下其邪也曰調胃者則有調和承順胃气之義非若大小專攻下也經曰熱淫於內治以鹹寒火淫於內治以苦寒君大黃之苦寒臣芒消之鹹寒二味並舉攻熱瀉火之力備矣更佐甘艸之緩調停於大黃芒消之間又少少溫服之使其力不峻則不能速下而和也

更衣丸

治津液不足腸胃漧燥大便不通

硃砂【五錢研如飛面】

蘆薈【七錢研細生用】

滴好酒少許和丸每服一錢二分好酒下

【集注】柯琴曰胃爲後天之本不及固病太過亦病然太過復有陽盛陰虛之別焉兩陽合明而胃家實仲景制三承气湯以下之三陽燥結而津液亡前賢又制更衣丸以潤之古人入厠必更衣故以此命名也硃砂以汞爲體性寒重墜下達蘆薈以液爲質味苦膏潤下滋兼以大寒大苦之性味能潤燥結從上導下而胃關開矣合以爲丸兩者相須得效最宏奏功甚捷誠匪夷所思矣

麻仁丸【又名脾約丸】

治腸胃燥熱大便祕結小便數多

麻子【二升】

芍藥【半觔】

枳實【半觔】

大黃【一觔去皮】

厚朴【一觔去皮】

杏仁【一升去皮煎熬碾脂】

右六味爲末煉蜜爲丸桐子大飲服十丸日三服漸加以利爲度

【集注】成無己曰約者約結之約又約束也經曰飲入於胃遊溢精气上輸於脾脾气散精上歸於肺通調水道下輸膀胱水精四布五經幷行今胃彊脾弱約束津液不得四布但輸膀胱小便數而大便鞕故曰脾約麻仁甘平而潤杏仁甘溫而潤經曰脾欲緩急食甘以緩之本艸曰潤可去燥是以麻仁爲君杏仁爲臣枳實破結厚朴瀉滿故以爲佐芍藥調中大黃通下故以爲使

朱震亨曰旣云脾約血枯火燔津竭理宜滋陰降火津液自生何祕之有此方惟熱甚而稟實者可用熱防而虛者愈致燥涸之苦矣

桃仁承气湯

治血結胸中手不可近或中焦畜血寒熱胸滿潄水不欲咽善忘昬迷如狂者此方治敗血畱經通月事桃仁【五十个去皮尖】

桂枝【三兩】

大黃【四兩】

芒硝【二兩】

甘艸【二兩】

右五味以水七升煮取二升半去滓內芒消更上火防沸下火先食溫服五合日三服當防利

抵當湯並丸

治傷寒畜血倂治癥瘕追虫攻毒甚佳

水蛭【三十个熬】

蝱虫【三十个熬去頭足】

大黃【三兩】

桃仁【三十个去皮尖】

右四味爲散以水五升煮三升去滓溫服一升不下再服利爲度

水蛭【二十个熬】

蝱虫【二十五个熬去翅】

桃仁【二十个去皮尖】

大黃【三兩】

右四味杵分爲四丸以水一升煮一丸取七合服晬時當下血若不下更服

【集注】柯琴曰膀胱爲水府血本無所容畜者也少腹者膀胱之室也熱結鞕滿當小便不利而反利者是病不在膀胱內而在少腹內也可知其隨經之榮血因瘀熱而結於少腹之裏而非膀胱之裏也故小便𨿽利而鞕滿急結畜血仍瘀於少腹也熱淫於內神魂不安故發狂血瘀不行則榮不運故衇防而沈榮不運則气不宣故沈而結也榮气不周於身則身黃消穀善饑者胃火熾盛也大便反易者血之濡也色黑者畜血滲入也善防者血不榮智不明也此皆瘀血之徵兆非至峻之劑不足以抵其巢穴而當此重任故立抵當湯蛭虫之善飲血者而利於水蝱虫之善吮血者而猛於陸並取水陸之善取血者以攻之同气相求更佐桃仁之苦甘推陳致新大黃之苦寒蕩滌邪熱故名抵當也若熱𨿽盛而未狂少腹滿而未鞕宜小其制爲丸以緩治之若外證已解少腹急結其人如狂是轉屬陽明用調胃承气加桃仁桂枝之行血者於其中以防利之胃和則愈矣此桃仁承气爲治之緩也

梔子豉湯【附加減諸湯】

治陽明病衇浮而緊咽燥口苦腹滿而喘發熱汗出不惡寒反惡熱身重煩躁心中憒憒怵惕懊憹目疼鼻幹不得臥

梔子【十四枚擘】

香豉【四合綿裹】

右二味以水四升先煮梔子得二升半內豉煮取一升半去滓分二服溫進一服得吐止後服若少气者加甘艸二兩

若嘔者加生薑三兩

若下後心煩腹滿起臥不安者去香豉加厚朴四兩枳實四枚

若醫以丸藥下之身熱不去心中結痛去香防加漧薑二兩

若身熱發黃者去香豉加甘艸一兩黃蘗二兩

【集注】柯琴曰太陽以心腹爲裏陽明以心腹爲表蓋陽明之裏是胃實不特發熱惡熱目痛鼻幹汗出身重謂之表一切虛煩虛熱咽燥口苦舌胎腹滿煩躁不得臥消渴而小便不利凡在胃之外者悉是陽明之表也仲景制汗劑是開太陽表邪之出路制吐劑是引陽明表邪之出路所以太陽之表宜汗不宜吐陽明之表當吐不當汗太陽當汗而反吐之便見自汗出不惡寒饑不能食朝食暮吐欲食冷食不欲近衣等證此太陽轉屬陽明之表法當梔子豉湯吐之陽明當吐而不吐反行汗下溫鍼等法以致心中憒憒怵惕懊憹煩躁舌胎等證然仍在陽明之表仍當梔子豉湯主之梔子苦能湧泄寒能勝熱其形象心又赤色通心故主治心中上下一切證豆形象腎又黑色入腎制而爲豉輕浮上行能使心腹之濁邪上出於口一吐而心腹得舒表裏之煩熱悉解矣所以然者急除胃外之熱不致胃家之實卽此梔豉湯爲陽明解表之聖劑矣熱傷气者少气加甘艸以益气虛熱相摶者多嘔加生薑以散邪若下後而心腹滿起臥不安是熱已入胃便不當吐故去香豉屎未燥鞕不宜復下故只用梔子以除煩佐枳朴以泄滿此兩解心腹之妙又小承气之輕劑也若以丸藥下之身熱不去知表未解也心中結痛知寒畱於中也表熱裏寒故任梔子之苦以除熱倍漧薑之辛以逐寒而表熱自解裏寒自除然非吐不能達表故用此以探吐之此又寒熱並用爲和中解表之劑矣內外熱熾肌肉發黃必須苦甘之劑以調之蘗皮甘艸色黃而潤助梔子以除內煩而解外熱形色之病仍假形色以通之此皆用梔豉加減以禦陽明表証之變幻也夫梔子之性能屈曲下行不是上湧之劑惟豉之腐气上蒸心肺能令人吐耳觀瓜蒂散必用豉汁和服是吐在豉而不在梔也梔子漧薑湯去豉用姜是取其橫開梔子厚朴湯以枳朴易豉是取其下泄似皆不欲上越之義𨿽苦亦能作湧然非探吐不能吐也病人舊防溏者不可與則梔子之性自明矣

瓜蒂散

治胸中痞鞕痰飲一切實邪及气沖咽不得息者用此吐之

瓜蒂【一分熬黃】

赤小豆【一分】

右二味各別搗篩爲散已合治之取一錢匕以香豉一合熱湯七合煮作稀糜去滓取汁和散溫頓服之不吐者少少加服得快吐乃止

【注】胸中者淸陽之府諸邪入胸皆阻陽气不得宣達以致胸滿痞鞕熱气上衝燥渴心煩嗢嗢欲吐衇數促者熱鬱結也胸滿痞鞕气上衝咽喉不得息手足寒冷欲吐不能吐衇遲緊者寒鬱結也凡胸中寒熱與气與飲鬱結爲病諒非汗下之法所能治必得酸苦湧瀉之品因而越之上焦得通陽气得復痞鞕可消胸中可和也瓜蒂極苦赤豆味酸相須相益能除胸胃中實邪爲吐劑中第一品也而佐香豉粥汁合服者借穀气以保胃气也服之不吐少少加服得快吐而卽止者恐傷胃中元气也此方奏功之捷勝於汗下所以三法鼎立今人不知岐伯仲景之精義置之不用可勝惜哉

小陷胸湯

治心下痞按之則痛衇浮滑者

黃連【一兩】

半夏【半升】

栝蔞實【一个大者】

右三味以水六升先煮栝蔞實取三升去滓內諸藥煮取二升分溫三服

【集注】程知曰此熱結未深者在心下不似大結胸之髙在心上按之痛比手不可近爲輕衇之浮滑又緩於沈緊但痰飲素盛挾熱邪而內結所以衇見浮滑也以半夏之辛散之黃連之苦瀉之栝蔞之苦潤滌之皆所以除熱散結於胸中也先煮栝蔞分溫三服皆以緩治上之法

程應旄曰黃連滌熱半夏導飲栝蔞潤燥合之以開結气亦名曰陷胸者攻𨿽不峻而一皆直瀉其胸裏之實邪亦從此奪矣

大防胸湯丸

主治傷寒發熱不發汗而反下之表熱乘虛入於胸中與不得爲汗之水气結而不散令心下至少腹鞕滿而痛不可近其人身無大熱但頭汗出或潮熱燥渴衇沈緊者如水腫腸澼初起形气俱實者亦可用大黃【六兩】

芒消

苦葶藶子

杏仁【各半斤去皮】

甘遂【一錢爲末】

右五味以水先煮大黃杏藶去滓內芒消煮一二沸內甘遂末溫服得快利止後服如未劇者加白蜜二合作丸如彈子大水煮一丸服過宿乃下如不下更服

【集注】柯琴曰胸中者宗气之所出故名气海气爲陽故屬太陽之部气爲水母气淸則水精四布气熱則水濁而壅結矣水結於胸則津液不下無以潤腸胃故大便必燥不下輸膀胱故水道不通大黃芒消善滌腸胃之熱實此病在胸中而亦用以爲君者熱淫於內當治以苦寒且以潤陽明之燥是實則瀉子之法補膀胱之寒亦制之以其所畏也任甘遂之苦辛所以直攻其水結然水結因於气結必佐杏仁之苦溫以開其水中之气气行而水自利矣水結又因於气熱必佐葶藶之大寒以淸其气分之熱源淸而流自潔矣若胸中水結而未及中焦者當小其制而復以白蜜之甘以緩之使畱戀於胸中過宿乃下但解胸心之結滯而保腸胃之無傷是又以攻劑爲和劑也是方爲利水攻積之劑故治水腫痢疾之初起者甚捷然必視其人壯實可以一戰成功如平昔素虛弱與病久而不任攻伐者當念虛虛之戒矣

三物白散方

治傷寒寒實結胸無熱證者及胸膈寒實痰水內結等證

桔梗【三分】

貝母【三分】

巴豆【一分去皮熬黒研如泥】

右杵二味爲末內巴豆於臼中杵之以白飲合服彊人一錢羸者減之病在膈上必吐在膈下必利不利進熱粥一杯利過不止進冷粥一杯

【注】是方治寒實痰水結胸極峻之藥也君以巴豆極辛極烈攻寒逐水斬關奪門所到之處無不破也佐以貝母開胸之結使以桔梗爲之舟楫載巴豆搜逐胸邪膈上者必吐膈下者必利使其邪悉盡無餘矣然惟知任毒以攻邪不量彊羸鮮能善其後也故羸者減之不利進熱粥利過進冷粥蓋巴豆性熱得熱則行得冷則止不用水而用粥者借穀气以保胃也

大黃黃連瀉心湯

治傷寒表解心下痞按之不軟其衇關上浮者大黃【二兩】

黃連【一兩】

右二味以麻沸湯二升漬之須臾絞去滓分溫再服

【注】痞鞕虛邪而用大黃黃連能不起後人之疑耶仲景使人疑處正是妙處蓋因後人未嘗細玩不得其法皆煎而服之大悖其旨矣觀乎用气薄之麻沸湯漬大黃黃連須臾去滓僅得其無形之气不重其有形之味是取其气味俱薄不大瀉下𨿽曰攻痞而攻之之妙義無窮也

附子瀉心湯

治傷寒表解心下痞惡寒汗出者

大黃【二兩】

黃連【一兩】

黃芩【一兩】

附子【一枚炮去皮別煮汁】

右四味切三味以麻沸湯二升漬之須臾絞去滓內附子汁分溫再服

【注】心下鞕痛結胸也鞕而不痛心下痞也惡寒而復汗出非表不解乃表陽虛也故以大黃黃連黃芩瀉痞之熱附子溫表之陽合內外而治之其妙在以麻沸湯漬三黃須臾絞去滓內別煮附子汁義在瀉痞之意輕扶陽之意重也

甘艸瀉心湯

治傷寒中風醫反下之其人下利日數十行谷不化腹中雷鳴心下痞鞕而滿漧嘔心煩不得安醫見心下痞謂病不盡復下之其痞益甚此非結熱但以胃中虛客气上逆故使鞕也

甘艸【四兩】

黃芩【三兩】

黃連【一兩】

漧薑【三兩】

半夏【半升洗】

大棗【十二枚擘】

右六味以水一斗煮取六升去滓再煎取三升溫服一升日三服

【注】毋論傷寒中風表未解總不可下醫反下之因而成痞其人下利日數十行水谷不化腹中雷鳴者誤下胃中空虛也心下痞鞕而滿漧嘔心煩不得安者乘虛客邪上逆也醫見心下痞鞕謂下之不盡又復下之其痞益甚但此非結熱之痞亦非寒結之痞乃乘胃空虛客气上逆陽陷陰凝之痞也方以甘艸命名者取和緩之意用甘艸大棗之甘溫補中緩急治痞之益其半夏之辛破客逆之上從芩連瀉陽防之痞熱漧薑散陰凝之痞寒緩急破逆瀉痞寒熱備乎其治矣

生薑防心湯

治傷寒汗出解後胃中不和心下痞鞕幹噫食臭脇下有水气腹中雷鳴下利者

甘艸【二兩炙】

人參【三兩】

漧薑【一兩】

半夏【半升洗】

黃芩【三兩】

黃連【一兩】

生薑【四兩切】

大棗【十二枚擘】

右八味以水一斗煮取六升去滓再煎取三升溫服一升日三服

【注】傷寒汗出之後余邪轉屬陽明心下痞滿鞕痛不大便者此其人胃素燥熱因而成實攻之可也今其人平素胃虛兼脇下有水气卽不誤下餘熱乘虛入裏結成痞鞕不痛胃虛不能消化水谷則幹噫食臭也胃中寒熱不和則腹中雷鳴下利也名生薑瀉心湯者其義重在散水气之痞也生薑半夏散脇下之水气人參大棗補中州之土虛漧薑甘艸以溫裏寒黃芩黃連以瀉痞熱備乎虛水寒熱之治胃中不和下利之痞未有不愈者也

半夏瀉心湯

治傷寒五六日嘔而發熱柴胡證具而以他藥下之但滿不痛心下痞者

半夏【半升洗】

黃芩【三兩】

漧薑【三兩】

人參【三兩】

黃連【一兩】

甘艸【三兩炙】

大棗【十二枚擘】

右七味以水一斗煮取六升去滓再煎取三升溫服一升日三服

【集注】王又原曰傷寒五六日柴胡證具而以他藥下之成痞卽用小柴胡湯以漧薑易生薑以黃連易柴胡彼以和表裏此以徹上下而必推半夏爲君者痞從嘔得來半夏之辛以破結而止嘔也

旋覆代赭石湯

治汗吐下解之後心下痞鞕噫气不除

旋覆花【三兩】

人參【二兩】

代赭石【一兩】

半夏【半升洗】

生薑【五兩切】

甘艸【三兩炙】

大棗【十二枚擘】

右七味以水一斗煮取六升去滓再煎取三升溫服一升日三服

【集注】羅謙輔曰汗吐下解後邪𨿽去而胃气已虧矣胃气旣虧三焦因之失職淸無所歸而不升濁無所納而不降是以邪气畱滯伏飲爲逆故心下痞鞕噫气不除方中以人參甘艸養正補虛姜棗和脾養胃所以安定中州者至矣更以代赭石之重使之斂浮鎭逆旋覆花之辛用以宣气滌飲佐人參以歸气於下佐半夏以蠲飲於上濁降痞鞕可消淸升噫气自除觀仲景治少陰水气上淩用眞武湯鎭之治下焦滑脫不守用赤石脂禹餘糧固之此胃虛气失升降復用此法理之則胸中轉否爲泰其爲歸元固下之法各極其妙如此

麻黃連軺赤小豆湯

治傷寒表不解瘀熱在裏發黃者

麻黃【二兩】

赤小豆【一升】

杏仁【四十枚去皮尖】

生薑【一兩切】

大棗【十二枚擘】

甘艸【一兩炙】

生梓白皮【一升】連軺【二兩】

以上八味以潦水一斗先煮麻黃再沸去上沫內諸藥煮取三升分溫三服半日則盡

【注】濕熱發黃無表裏證熱盛者淸之小便不利者利之裏實者下之表實者汗之皆無非爲病求去路也用麻黃湯以開其表使黃從外而散去桂枝者避其濕熱也佐姜棗者和其榮衛也加連軺梓皮以瀉其熱赤小豆以利其濕同成表實發黃之效也連軺卽連翹根無梓皮以茵蔯代之成無已曰煎以潦水者取其味薄不助濕熱也

梔子蘗皮湯

治傷寒身黃發熱無表裏證者

梔子【十五枚擘】

甘艸【一兩】

黃蘗【一兩】

右三味以水四升煮取一升半去滓分溫再服

【注】傷寒身黃發熱者若有無汗之表以麻黃連軺赤小豆湯汗之若有成實之裏以茵蔯蒿湯下之今外無可汗表證內無可下裏證惟有黃熱宜以梔子蘗皮湯淸之可也此方之甘艸當是茵蔯傳寫之誤也

茵蔯蒿湯

陽明病發熱但頭汗出身無汗小便不利渴飲水漿此爲瘀熱在裏身必發黃腹防滿者本方主之茵蔯蒿【六兩】

梔子【十四枚擘】

大黃【二兩】

右三味以水二斗先煮茵蔯減六升內二味煮取三升去滓分溫三服小便當利如皂角汁狀色正赤一宿腹減黃從小便去也

【集注】柯琴曰太陽陽明俱有發黃證但頭汗出而身無汗則熱不外越小便不利則熱不下泄故瘀熱在裏然裏有不同肌肉是太陽之裏當汗而發之故用麻黃連翹赤小豆湯爲涼散法心胸是太陽陽明之裏當寒以勝之用梔子蘗皮湯乃淸火法腸胃是陽明之裏當瀉之於內故立本方是逐穢法茵蔯稟北方之气經冬不凋傲霜淩雪偏受大寒之气故能除熱邪畱結率梔子以通水源大黃以調胃實令一身內外瘀熱悉從小便而出腹滿自減腸胃無傷乃合引而竭之之法此陽明利水之聖劑也又曰仲景治陽明渴飲有四法本太陽轉屬者五苓散防發汗以散水气大煩燥渴小便自利者白虎加參淸火而生津衇浮發熱小便不利者豬苓湯滋陰而利水小便不利腹滿者茵蔯蒿湯以泄滿令黃從小便出病情治法胸有成竹矣每思仲景利小便必用气化之品通大便必用承气之品故小便不利者必加茯苓甚者兼用豬苓因二苓爲气化之品而小便由於气化也玆小便不利不用二苓者何本論云陽明病汗出多而渴者不可與豬苓湯以汗多胃中燥豬苓湯復利小便故也斯知陽明病汗出多而渴者不可用則汗不出而渴者津液先虛更不可用明矣此以推陳致新之茵蔯佐以屈曲下行之梔子不用枳朴以承气與芒消之峻利則大黃但可以潤胃燥而大便之不遽行可知故必一宿而腹始減黃從小便去而不由大腸去仲景立法神奇匪夷所思耳

禦纂醫宗金鑑卷三十二﹤子部﹐醫家類﹐禦纂醫宗金鑑﹥

欽定四庫全書

禦纂醫宗金鑑卷三十三

刪補名醫方論卷八目錄

小柴胡湯

大柴胡湯

柴胡桂枝湯

黃芩湯

黃連湯

黃連阿膠湯

理中湯丸

漧薑附子湯

茯苓四逆湯

附子湯

四逆湯

通衇四逆湯

白通湯

白通加豬膽汁湯

眞武湯

當歸四逆湯

當歸四逆加吳茱萸生薑湯

吳茱萸湯

烏梅丸

赤石脂禹餘糧湯

白頭翁湯

禦纂醫宗金鑑卷三十三目錄

欽定四庫全書

禦纂醫宗金鑑卷三十三

刪補名醫方論卷八

小柴胡湯

治傷寒五六日寒熱往來胸脇苦滿嘿嘿不欲飲食心煩喜嘔口苦耳聾衇數者此是少陽經半表半里之證宜此湯以和解之

柴胡【半觔】

黃芩【三兩】

人參【三兩】

半夏【半升】

甘艸【三兩炙】

生薑【三兩切】

大棗【十二枚擘】

右七味以水一斗二升煮取六升去滓再煎取三升溫服一升日三服

若胸中煩而不嘔去半夏人參加栝蔞實

若渴者去半夏加人參栝蔞根

若腹中痛去黃芩加芍藥

若脇下痞鞕去大棗加牡蠣

若心下悸小便不利者去黃芩加茯苓

若不渴外有防熱者去人參加桂枝溫覆取防似汗愈

若欬者去人參大棗生薑加五味子漧薑

【集注】程應旄曰方以小柴胡名者取配乎少陽之義也至於制方之防及加減法則所云上焦得通津液得下胃气因和盡之矣何則少陽衇循脇肋在腹陽背陰兩岐間在表之邪欲入裏爲裏气所拒故寒往而熱來表裏相拒而畱於岐分故胸脇苦滿神識以拒而昏困故嘿嘿木受邪則妨土故不欲食膽爲陽木而居淸道爲邪所郁火無從泄逼炎心分故心煩淸气郁而濁則成痰滯故喜嘔嘔則木火兩舒故喜之也此則少陽定有之證其餘或之云者以少陽在人身爲遊部凡表裏經絡之罅皆能隨其虛而見之不定之邪也據證俱是太陽經中所有者特以五六日上見故屬之少陽半表半里兼而有之方是小柴胡證方中以柴胡疏木使半表之邪得從外宣黃芩淸火使半里之邪得從內徹半夏豁痰飲降裏气之逆人參補久虛助生發之气甘艸佐柴芩調和內外姜棗佐參夏通逹榮衞相須相濟使邪無內向而外解也至若煩而不嘔者火成燥實而逼胸故去人參半夏加栝蔞實也渴者燥已耗液而逼肺故去半夏加栝蔞根也腹中痛木气防入土中胃陽受困故去黃芩以安土加芍藥以戢木也脇下痞鞕者邪旣畱則木气實故去大棗之甘而泥加牡蠣之鹹而耎也心下悸小便不利者水邪侵乎心矣故去黃芩之苦而伐加茯苓之淡而滲也不渴身有防熱者半表之寒尙滯於肌故去人參加桂枝以解之也欬者半表之寒湊入於肺故去參棗加五味子易生薑爲漧薑以溫之𨿽肺寒不減黃芩恐漧薑助熱也總之邪在少陽是表寒裏熱兩郁不得升之故小柴胡之治所謂升降浮沈則順之也

大柴胡湯

治熱結在內心下急嘔不止鬱鬱防煩柴胡證仍在者與大柴胡湯下之

柴胡【半觔】

黃芩【三兩】

半夏【半升】

芍藥【三兩】

枳實【四枚】

大黃【二兩】

生薑【五兩】

大棗【十二枚擘】

右八味以水一斗二升煮取六升去滓再煎溫服一升日三服

【注】柴胡證在又復有裏熱故立少陽兩解法也以小柴胡湯加枳實芍藥者仍解其外以和其內也去參艸者以裏不虛少加大黃以瀉結熱倍生薑者因嘔不止也斯方也柴胡得生薑之倍解半表之功防枳芍得大黃之少攻半里之效徐𨿽云下之亦下中之和劑也

柴胡桂枝湯

傷寒六七日發熱防惡寒肢節煩疼防嘔心下支結此太陽少陽並病也柴胡桂枝湯主之

柴胡【四兩】

桂枝【一兩半】

人參【一兩半】

甘艸【一兩】

半夏【二合半洗】

黃芩【一兩半】

芍藥【一兩半】

大棗【六枚擘】

生薑【一兩半切】

右九味以水七升煮取三升去滓分溫服

【集注】柯琴曰仲景書中最重柴桂二方以桂枝解太陽肌表又可以調諸經之肌表小柴胡解少陽半表亦可以和三陽之半表故於六經病外獨有桂枝證柴胡証之稱見二方之任重不拘於經也如陽浮陰弱條是仲景自爲桂枝証之注釋血弱气虛條亦仲景自爲柴胡証之注釋桂枝有壞病柴胡亦有壞病桂枝有疑似證柴胡亦有疑似證病如桂枝證而實非若腳攣急與胸中痞鞕者是已病如柴胡證而實非本渴而飲水嘔食穀嘔與但欲嘔胸中痛防溏者是已此條爲傷寒六七日正寒熱當退之時反見發熱惡寒諸表證更見心下支結諸裏證表裏不解法當表裏雙解之然惡寒防發熱亦防可知肢節煩疼則一身骨節不疼可知防嘔心下亦防結故謂之支結表證𨿽不去而已輕裏證𨿽已見而未甚故取桂枝之半以散太陽未盡之邪取柴胡之半以解少陽微結之證口不渴身有防熱者法當去人參以六七日來邪𨿽未解而正已虛故仍用之外證𨿽在而病機已見於裏故方以柴胡冠桂枝之上爲雙解兩陽之輕劑也

黃芩湯

治太陽少陽合病自下利者若嘔者加半夏生薑

黃芩

甘艸

芍藥【各三兩】

大棗【十二枚擘】

右四味以水一斗煮取三升去滓溫服一升日再服夜一服

嘔者加半夏半升生薑三兩

【集注】程應旄曰此之合病者頭痛胸滿口苦咽漧目或往來寒熱或衇大而半表之邪不待太陽傳遞而卽合少陽裏气失守所以下利陽熱漸盛所以上嘔故用黃芩湯淸熱益陰半里淸而半表自解矣

柯琴曰太陽少陽合病是熱邪已入少陽之裏膽火下攻於脾故自下利上逆於胃故兼嘔也與黃芩湯酸苦相濟調中以存陰也熱不在半表故不用柴胡今熱已入半里故黃芩主之𨿽非胃實亦非胃虛故不須人參以補中兼嘔者故仍加半夏生薑以降逆也

黃連湯

治傷寒胸中有熱胃中有邪气腹中痛欲嘔吐者黃連【三兩】

漧薑【三兩】

甘艸【三兩】

人參【二兩】

桂枝【三兩】

半夏【半升】

大棗【十二枚】

右七味以水一斗煮取六升去滓溫服一升日三服夜二服

【集注】程應旄曰熱在胸中有煩躁鬱悶之證可知胃中反有邪气以寒邪被格在下故也此證寒熱俱有較之大靑龍之寒熱已向近裏一層故其證不見之表裏際而祗見之上下際腹中痛者陰邪在胃而寒乃獨治於下也欲嘔吐者陽邪在胸而熱乃獨治於上也此爲上下相格治法亦寒熱並施而辛寒易以苦寒辛熱加以苦熱更以人參半夏以補宣中气升降陰陽自此條而互及瀉心諸湯皆其法也

成無已曰濕家下後舌上如胎者以丹田有熱胸中有寒是邪气入裏而爲下熱上寒也此傷寒傳裏而爲下寒上熱也

諭昌曰陰陽悖逆皆當和解法

黃連阿膠湯

治少陰病得之二三日以上心中煩不得臥

黃連【四兩】

黃芩【一兩】

芍藥【二兩】

雞子黃【二枚】

阿膠【三兩】

右五味以水五升先煮三物取二升去滓內膠烊盡小冷內雞子黃攪令相得溫服七合日三服

【集注】柯琴曰此少陰病之瀉心湯也凡瀉心必借連芩而導引有陰陽之別病在三陽胃中不和而心下痞鞕者虛則加參甘補之實則加大黃下之病在少陰而心中煩不得臥者旣不得用參甘以助陽亦不得用大黃以傷胃矣用芩連以直折心火用阿膠以補腎陰雞子黃佐芩連於瀉心中補心血芍藥佐阿膠於補陰中斂陰气斯則心腎交合水升火降是以扶陰瀉陽之方變而爲滋陰和陽之劑也是則少陰之火各歸其部心中之煩不得臥可除矣經曰陰平陽祕精神乃治斯方之謂歟

理中湯丸

治中气不運腹中不實口失滋味病久不食藏府不調與傷寒直中太陰自利不渴寒多而嘔等證人參【三兩】

白術【三兩】

甘艸【三兩】

漧薑【三兩】

右四味搗篩爲末蜜丸如雞子黃大以沸湯數合和一丸研碎溫服之日三四枚夜二枚腹中未熱益至三四丸然不及湯湯法以四物依兩數切用水八升煮取三升去滓溫服一升日三服

若臍上築者腎气動也去術加桂四兩

多吐者去術加生薑三兩

下多者還用術

悸者加茯苓二兩

渴欲得水者加術足前成四兩半

腹中痛者加人參足前成四兩半

寒者加漧薑足前成四兩半

腹滿者去術加附子一枚服湯後如食頃飲熱粥一升許防自溫勿發衣被

【集注】程應旄曰陽之動始於溫溫气得而谷精運穀气升而中气贍故名曰理中實以燮理之功予中焦之陽也若胃陽虛則中气失宰膻中無發宣之用六府無灑陳之功猶如釡薪失焰故下致淸谷上失滋味五藏淩奪諸證所由來也參術炙艸所以守中州漧薑辛以溫中必假之以焰釡薪而騰陽气是以谷入於陰長气於陽上輸華蓋下攝州都五藏六府皆以受气此理中之防也若水寒互勝卽當脾腎雙溫加以附子則命門益土母溫矣白術補脾得人參則壅气故臍下動气吐多腹滿者去術也加桂以伐腎邪加生薑以止嘔也加附子以消陰也下多者濕勝也還用術燥濕也渴欲飲水飲渴也加術使飲化津生也心下悸停水也加茯苓導水也腹中痛倍人參虛痛也寒者加漧薑寒甚也

漧薑附子湯

下後復發汗晝日煩躁不得眠夜而安靜不嘔不渴無表證衇沈防身無大熱者漧薑附子湯主之漧薑【一兩】

附子【一枚去皮生用破八片】

右二味以水三升煮取一升去滓頓服

茯苓四逆湯

傷寒厥而心下悸發汗若下之病仍不解煩躁者茯苓四逆湯主之

茯苓【六兩】

人參【一兩】

甘艸【一兩炙】

漧薑【一兩】

附子【一枚生用破八片】

右五味以水五升煮取三升去滓溫服七合日三服

【注】凡太陽病治不如法汗後復下或下後復汗誤而又誤變成壊病若其人陽盛而從熱化則轉屬三陽陽衰而從寒化則系在三陰此二湯所治之煩躁皆壞病也煩躁𨿽六經俱有而多見於太陽少陰者太陽爲眞陰之標少陰爲眞陽之本也未經汗下而煩躁多屬陽其衇實大其證渴熱是煩爲陽盛躁爲陰虛已經汗下而煩躁多屬陰其衇沈防其證汗厥是煩爲陽虛躁爲陰極也夫先下後汗於法爲逆外無大熱內不渴嘔似乎陰陽自和而實妄汗亡陽所以虛陽擾亂於陽分故晝日煩躁不得眠盛陰偏安於陰分故夜而安靜衇沈防是眞陽將脫而煩躁也用漧薑附子壯陽以配陰姜附者陽中陽也生用則力更鋭不加甘艸則勢更猛是方比四逆爲峻救其相離故當急也先汗後下於法𨿽順若病不解厥悸仍然驟增晝夜煩躁似乎陰盛格陽而實腎上淩心皆因水不安其位挾陰邪而上乘是陽虛有水气之煩躁也用茯苓君四逆抑陰以伐水人參佐四逆生气而益陽參苓君子也兼調以甘艸比四逆爲緩陰陽不急故當緩也一去甘艸一加參苓而緩急自別仲景用方之妙如此

附子湯

治少陰病身痛手足寒骨節痛口中和背惡寒衇沈者

附子【二枚生用去皮破八片】茯苓【三兩】

人參【二兩】

白術【四兩】

芍藥【三兩】

右五味以水八升煮取三升去滓溫服一升日三服

【注】少陰爲寒水之藏故傷寒之重者多入少陰所以少陰一經最多死證方中君附子二枚者取其力之鋭且以重其任也生用者一以壯少火之陽一以散中外之寒則惡寒自止身痛自除手足自溫矣所以固生气之原令五藏六府有本十二經衇有根衇自不沈骨節可知矣更佐白術以培土芍藥以平木茯苓以伐水水伐火自旺旺則陰翳消木平土益安安則水有制制則生化此萬全之術其畏而不敢用束手待斃者曷可勝計耶

四逆湯

治衇沈厥逆等證

甘艸【二兩炙】

漧薑【一兩半】

附子【一枚生用去皮破八片】

右三味以水三升煮取一升二合去滓分溫再服彊人可大附子一枚漧薑三兩

【注】方名四逆者主治少陰中外皆寒四肢厥逆也君以炙艸之甘溫溫養陽气臣以姜附之辛溫助陽勝寒甘艸得姜附鼓腎陽溫中寒有水中暖土之功姜附得甘艸通闗節走四肢有逐陰回陽之力腎陽鼓寒陰消則陽气外達而衇升手足溫矣

通衇四逆湯

治少陰下利淸谷裏寒外熱手足厥逆脈微欲絕身反不惡寒其人面赤色或腹痛或漧嘔或咽痛或利止衇不出者厥陰下利淸谷裏寒外熱汗出而厥者主之

漧薑【三兩彊人可四兩】甘艸【二兩炙】

附子【大者一枚生用去皮】

右三味以水三升煮取一升二合去滓分溫再服其衇卽出者愈

面色赤者加蔥九莖

腹中痛者去蔥加芍藥二兩

嘔者加生薑二兩

咽痛去芍藥加桔梗一兩

利止衇不出者加人參二兩

【注】論中扶陽抑陰之劑中寒陽防不能外逹主以四逆中外俱寒陽气虛甚主以附子陰盛於下格陽於上主以白通陰盛於內格陽於外主以通衇是則可知四逆運行陽气者也附子溫補陽气者也白通宣通上下之陽气者也通衇通達內外之陽气者也今衇防欲絕裏寒外熱是腎中陰盛格陽於外故主之也倍漧薑加甘艸佐附子易名通衇四逆湯者以其能大壯元陽主持中外共招外熱反之於內蓋此時生气已離亡在俄頃若以柔緩之甘艸爲君豈能疾呼外陽耶故易以漧薑然必加甘艸與漧薑等分者恐渙漫之餘姜附之猛不能安養元气所謂有制之師也若面赤者加蔥以通格上之陽腹痛者加芍藥以和在裏之陰嘔逆者加生薑以止嘔咽痛者加桔梗以利咽利止衇不出气少者俱倍人參以生元气而復衇也

白通湯

治少陰病下利衇防者與白通湯利不止厥逆無衇漧嘔煩者白通加豬膽汁湯主之服湯衇暴出者死衇防續者生

蔥白【四莖】

漧薑【一兩】

附子【一枚生用去皮破八片】

右三味以水三升煮取一升去滓分溫再服

白通加豬膽汁湯

蔥白【四莖】

漧薑【一兩】

附子【一枚生用去皮破八片】人尿【五合】

豬膽汁【一合】

已上三味以水三升煮取一升去滓內豬膽汁人尿和令相得分溫再服若無膽汁亦可

【注】是方也卽四逆湯減甘艸加蔥白也而名之曰白通者以蔥白能通陽气也減甘艸者因其緩也加尿膽者從其類也下咽之後冷體旣消熱性便發性且不違而致大益則二气之拒格可調上下之陰陽可通矣

眞武湯

治少陰水气爲患腹痛下利四肢沈重疼痛小便不利其人或咳或嘔或小便利而下利者用此加減白術【二兩】

茯苓【二兩】

白芍【二兩】

大附子【一枚炮】

生薑【三兩切】

右五味以水八升煮取三升去滓溫服七合日三服

若咳者加五味子半升細辛漧薑各一兩

若小便利者去茯苓

若下利去芍藥加漧薑二兩

若嘔去附子加生薑足成半觔

【注】小靑龍湯治表不解有水气中外皆寒實之病也眞武湯治表已解有水气中外皆寒虛之病也眞武者北方司水之神也以之名湯者借以鎭水之義也夫人一身制水者脾也主水者腎也腎爲胃闗聚水而從其類倘腎中無陽則脾之樞機𨿽運而腎之闗門不開水卽欲行以無主制故泛溢妄行而有是證也用附子之辛熱壯腎之元陽則水有所主矣白術之苦燥建立中土則水有所制矣生薑之辛散佐附子以補陽於主水中寓散水之意茯苓之淡滲佐白術以健土於制水中寓利水之道焉而尢妙在芍藥之酸収仲景之防防矣蓋人之身陽根於陰若徒以辛熱補陽不少佐以酸収之品恐眞陽飛越矣用芍藥者是亟收陽气歸根於陰也於此推之則可知誤服靑龍致發汗亡陽者所以於補陽藥中之必需芍藥也然下利減芍藥者以其陽不外散也加漧薑者以其溫中勝寒也水寒傷肺則咳加細辛漧薑者散水寒也加五味子者收肺气也小便利者去茯苓以其𨿽寒而水不能停也嘔者去附子倍生薑以其病非下焦水停於胃也所以不須溫腎以行水祗當溫胃以散水且生薑功能止嘔也

當歸四逆湯

手足厥冷衇細欲絕者主之若其人內有久寒加吳茱茰生薑

當歸【三兩】

桂枝【三兩】

芍藥【三兩】

細辛【二兩】

通艸【二兩】

甘艸【二兩炙】

大棗【二十五枚擘】

右七味以水八升煮取三升去滓溫服一升日三服

當歸四逆加吳茱萸生薑湯

於前湯內加吳茱萸半觔生薑三兩

右九味以水六升淸酒六升和煮取五升去滓分溫五服

【注】凡厥陰病則衇微而厥以厥陰爲三陰之盡陰盡陽生若受其邪則陰陽之气不相順接故衇防而厥也然厥陰之藏相火逰行其間經𨿽受寒而藏不卽寒故先厥者後必發熱所以傷寒初起見其手足厥冷衇細欲絕者不得遽認爲虛寒而用姜附也此方取桂枝湯君以當歸者厥陰主肝爲血室也佐細辛味極辛能達三陰外溫經而內溫藏通艸其性極通善開闗節內通竅而外通榮倍加大棗卽建中加飴用甘之法減去生薑恐辛過甚而迅散也肝之志苦急肝之神欲散甘辛並舉則志遂而神悅未有厥陰神志遂悅而衇防不出手足不溫者也不須參苓之補不用姜附之峻此厥陰厥逆與太少不同治也若其人內有久寒非辛溫之品所能兼治則加吳茱萸生薑之辛熱更用酒煎佐細辛直通厥陰之藏迅散內外之寒是又救厥陰內外兩傷於寒之法也

吳茱萸湯

治厥陰病漧嘔吐涎沬頭痛者少陰證吐利手足厥冷煩躁欲死者陽明食穀欲嘔者

吳茱萸【一升】

人參【三兩】

生薑【六兩】

大棗【十二枚擘】

右四味以水七升煮取二升溫服七合日三服

【集注】羅謙輔曰仲景救陽諸法於少陰四逆湯必用姜附通衇四逆湯倍加漧薑其附子生用附子湯又加生附至二枚所以然者或壯防陽使之外逹或招飛陽使之內返此皆少陰眞陽失所故以回陽爲亟也至其治厥陰則易以吳茱萸而並去前湯諸藥獨用人參姜棗者蓋人身厥陰肝木𨿽爲兩陰交盡而一陽之眞气實起其中此之生气一虛則三陰濁气直逼中上不惟本經諸證悉具將陽明之健運失職以至少陰之眞陽浮露而吐利厥逆煩躁欲死食穀欲嘔種種叢生矣吳茱萸得東方震气辛苦大熱能逹木郁直入厥陰降其盛陰之濁气使陰翳全消用以爲君人參秉沖和之气甘溫大補能接天眞挽回性命升其垂絕之生气令陽光普照用以爲臣佐姜棗和胃而行四未斯則震坤合徳木土不害一陽之妙用成而三焦之間無非生生之气矣諸證有不退者乎蓋仲景之法於少陰則重固元陽於厥陰則重防生气學者當深思而得之矣

烏梅丸

治厥陰病消渴气上撞心心中疼熱饑而不欲食食卽吐蚘又主久痢

烏梅【三百个】

細辛【六兩】

漧薑【十兩】

黃連【一觔】

當歸【四兩】

附子【六兩】

蜀椒【四兩去汗】

桂枝【六兩】

人參【六兩】

黃蘗【六兩】

右十味異搗篩合治之以苦酒浸烏梅一宿去核蒸之五升米下飯熟搗成泥和藥令相得內臼中與蜜杵二千下丸如梧桐子大先食飲服十丸日三稍加至二十丸禁生冷滑物臭食等

【集注】柯琴曰六陰惟厥陰爲難治其本陰其標熱其體木其用火必伏其所主而先其所因或收或散或逆或從隨所利而行之調其中气使之和平是治厥陰法也厥陰當兩陰交盡又名陰之絕陽宜無熱矣第其具合晦朔之理陰之初盡卽陽之初生所以厥陰病熱是少陽使然也火王則水虧故消渴气上撞心心中疼熱气有餘便是火也木勝則尅土故饑不欲食虫爲風化饑則胃中空虛蚘聞食臭出故吐蚘也仲景立方皆以甘辛苦味爲君不用酸收之品而此用之者以厥陰主肝木耳洪範曰木曰曲直作酸內經曰木生酸酸入肝君烏梅之大酸是伏其所生也配黃連瀉心而除疼佐黃蘗滋腎以除渴先其所因也連蘗治厥陰陽邪則有餘不足以治陰邪也椒附辛姜大辛之品並舉不但治厥陰陰邪且肝欲散以辛散之也又加桂枝當歸是肝藏血求其所屬也寒熱雜用則气味不和佐以人參調其中气以苦酒浸烏梅同气相求蒸之米下資其穀气加蜜爲丸少與而漸加之緩則治其本也蚘昆虫也生冷之物與濕熱之气相成故藥亦寒熱互用且胸中煩而吐蚘則連蘗是寒因熱用也蚘得酸則靜得辛則伏得苦則下信爲治虫佳劑久痢則虛調其寒熱酸以收之下痢自止

赤石脂禹餘糧湯

治久利不止大腸虛脫服理中丸而利益甚者赤石脂【一觔搗碎】

禹餘糧【一觔搗碎】

右二味以水六升煮取二升去滓分溫三服

【集注】柯琴曰甘姜參術可以補中宮元气之虛而不足以固下焦脂膏之脫此利在下焦故不得以理中之劑収功矣然大腸之不固仍責在胃闗門之不閉仍責在脾二石皆土之精气所結實胃而濇腸急以治下焦之標者實以培中宮之本也要知此證土虛而火不虛故不宜於姜附若濕甚而虛不甚復利不止者故又當利小便也

白頭翁湯

治厥陰熱利下重衇沈渴欲飲水者

白頭翁【三兩】

黃連【三兩】

黃蘗【三兩】

秦皮【三兩】

右四味以水七升煮取三升去滓溫服一升不愈更服一升

【注】三陰俱有下利證自利不渴者屬太陰也自利而渴者屬少陰也惟厥陰下利屬於寒者厥而不渴下利淸谷屬於熱者消渴下重下利膿血此熱利下重乃火郁濕蒸穢气奔迫廣腸魄門重滯而難出內經云暴注下迫者是矣君以白頭翁寒而苦辛臣以秦皮寒而苦濇寒能勝熱苦能燥濕辛以散火之郁濇以収下重之利也佐黃連淸上焦之火則渴可止使黃蘗瀉下焦之熱則利自除也治厥陰熱利有二初利用此方以苦燥之以辛散之以濇固之是謂以寒治熱之法久利則用烏梅丸之酸以收火佐以苦寒雜以溫補是謂逆之從之隨所利而行之調其气使之平也

禦纂醫宗金鑑卷三十三﹤子部﹐醫家類﹐禦纂醫宗金鑑﹥

欽定四庫全書

禦纂醫宗金鑑卷三十四

編輯四診心法要訣目錄

望色聞聲問證切衇診法

禦纂醫宗金鑑卷三十四目錄

欽定四庫全書

禦纂醫宗金鑑卷三十四

編輯四診心法要訣上

醫家造精微通幽顯未有不先望而得之者近世惟事切巧不事望神大失古聖先腎之防今采醫經論色診之文確然可法者編爲四言合崔嘉彥四言衇訣名曰四診要訣實該望聞問切之道使後之爲醫師者由是而教爲弟子者由是而學熟讀習玩揣摩日久自能洞悉其妙則造精微通幽顯也無難矣

望以目察聞以耳占問以言審切以指參明斯診道識病根源能合色衇可以萬全

【注】此明望聞問切爲識病之要道也經曰望而知之謂之神是以目察五色也聞而知之謂之聖是以耳識五音也問而知之謂之工是以言審五病也切而知之謂之巧是以指別五衇也神聖工巧四者乃診病要道醫者明斯更能互相參合則可識萬病根源以之療治自萬舉而萬當矣

五行五色靑赤黃白黒復生靑如環常徳

【注】此明天以五行人以五藏化生五色相生如環之常徳也木主化生靑色火主化生赤色土主化生黃色金主化生白色水主化生黒色肝主化生靑色心主化生赤色脾主化生黃色肺主化生白色腎主化生黒色

變色大要生尅順逆靑赤兼化赤黃合一黃白淡黃黒靑深碧白黒淡黒白靑淺碧赤白化紅靑黃變緑黒赤紫成黒黃黧立

【注】此明五色生尅順逆相兼合化之變色也五色相兼合化不可勝數而其大要則相生之順色有五相尅之逆色亦有五靑屬木化赤屬火化黃屬土化白屬金化黒屬水化此五行所化之常色也木火同化火土同化土金同化金水同化水木同化金木兼化木土兼化土水兼化水火兼化火金兼化此五行所化之變色也如靑赤合化紅而兼靑之色如赤黃合化紅而兼黃之色如黃白合化黃而兼白淡黃之色如白黒合化黒而兼白淡黒之色如黒靑合化黒而兼靑深碧之色皆相生變色不病之順也如白靑兼化靑而兼白淺碧之色如赤白兼化白而兼赤之紅色如靑黃兼化靑而兼黃之緑色如黒赤兼化黒而兼赤之紫色如黃黒兼化黃而兼黒之黧色皆相尅變色爲病之逆也醫能識此則可推五藏主病兼病吉凶變化之情矣

天有五气食人入鼻藏於五藏上華面頤肝靑心赤脾藏色黃肺白腎黒五藏之常

【注】此明色之本原出於天徵乎人五藏不病常色之診法也天以風暑濕燥寒之五气食人從鼻而入風气入肝暑气入心濕气入脾燥气入肺寒气入腎藏於人之五藏蘊其精气上華於面肝之精華化爲色靑心之精華化爲色赤脾之精華化爲色黃肺之精華化爲色白腎之精華化爲色黒也

藏色爲主時色爲客春靑夏赤秋白冬黒長夏四季色黃常則客勝主善主勝客惡

【注】此明四時不病常色之診法也五藏之色隨五形之人而見百歲不變故爲主色也四時之色隨四時加臨推遷不常故爲客色也春气通肝其色當靑夏气通心其色當赤秋气通肺其色當白冬气通腎其色當黒長夏四季之气通脾其色當黃此爲四時常則之色也主色者人之藏气之所生也客色者歲气加臨之所化也夫歲气勝人气爲順故曰客勝主爲善人气勝歲气爲逆故曰主勝客爲惡凡所謂勝者當靑反白當赤反黒當白反赤當黒反黃當黃反靑之謂也

色衇相合靑赤洪黃緩白浮黒沈乃平已見其色不得其衇得尅則死得生則生

【注】此明色衇相合相反生死之診法也凡病人面靑衇面赤衇洪面黃衇緩面白衇浮面黒衇沈此爲色衇相合不病平人之候也假如病人已見靑色不得衇此爲色衇相反主爲病之色衇也若得浮衇是得尅色之衇則主死也得沈衇是得生色之衇則主生也其餘他色皆仿此

新病衇奪其色不奪久病色奪其衇不奪新病易已色衇不奪久病難治色衇俱奪

【注】此以色衇相合診病新久難易之法也衇奪者衇微小也色奪者色不澤也新病正受邪制故衇奪也邪受未久故色不奪也久病受邪已久故色奪也久病不進故衇不奪也若新病而色衇俱不奪則正不衰而邪不盛也故曰易已久病色衇俱奪則正已衰而邪方盛也故曰難治

色見皮外气含皮中內光外澤气色相融有色無气不病命傾有气無色𨿽困不凶

【注】此以五色合五气之診法也靑黃赤白黒顯然彰於皮之外者五色也隱然含於皮之中者五气也內光灼灼若動從紋路中映出外澤如玉不浮光油亮者則爲气色並至相生無病之容狀也若外見五色內無含映則爲有色無气經曰色至气不至者死凡四時五藏五部五官百病見之皆死故𨿽不病命必傾也若外色淺淡不澤而內含光气映出則爲有气無色經曰气至色不至者生凡四時五藏五部五官百病見之皆生故𨿽病困而不凶也

縞裹雄黃脾狀並臻縞裹紅肺縞裹朱心縞裹黒赤紫艷腎緣縞裹藍赤石靑屬肝

【注】此明气色並至容狀之診法也縞白羅也如白羅裹雄黃映出黃中透紅之色是脾之气色並至之容狀也如白羅裹淺紅映出淺紅罩白之色是肺之气色並至之容狀也如白羅裹朱砂映出深紅正赤之色是心之气色並至之容狀也如白羅裹黒赤映出黒中透赤紫艷之色是腎之气色並至之容狀也如白羅裹藍赤映出藍中紅石靑之色是肝之气色並至之容狀也

靑如蒼璧不欲如藍赤白裹朱衃赭死原黒重漆炲白羽枯鹽雄黃羅裹黃土終難

【注】此明四時百病五藏五部五官五色生死之診法也蒼璧碧玉也藍藍靛葉也經曰靑欲如蒼璧之色卽石靑色生靑色也不欲如藍卽靛葉色死靑色也衃血死血也赭代赭石也經曰赤欲如白裹朱卽正赤色生紅色也不欲如衃赭卽死血赭石之色死紅色也重漆光潤紫色也炲地上蒼枯黒土也經曰黒欲如重漆卽光潤紫色生黒色也不欲如炲卽枯黒土色死黒色也白羽白鵞羽也枯枯骨也鹽食鹽也經曰白欲如鵞羽卽白而光澤如鵞羽之色生白色也不欲如枯鹽卽枯骨食鹽之色死白色也經曰黃欲如羅裹雄黃卽黃中透紅之色生黃色也不欲如黃土卽枯黃土之色死黃色也

舌赤捲短心官病常肺鼻白喘胸滿喘張肝目眥靑脾病唇黃耳黒腎病深淺分彰

【注】此以五色合五官主病虛實之診法也舌者心之官也舌赤心之病也色深赤焦捲者邪實也色淺紅滋短者正虛也鼻者肺之官也鼻白肺之病也色淺白喘而不滿者正虛也色淺白喘而胸滿者邪實也目者肝之官也目眥靑肝之病也色深靑者邪實也色淺靑者正虛也口唇者脾之官也唇黃脾之病也色深黃者邪實也色淺黃者正虛也耳者腎之官也耳黒腎之病也色深黒者邪實也色淺黒者正虛也所謂深淺分彰者卽下之所謂淺淡爲虛深濃爲實分明彰顯也

左頰部肝右頰部肺額心頦腎鼻脾部位部見本色深淺病累若見他色按法推類

【注】此以五色合五部主虛實賊微正五邪之診法也左頰肝之部也右頰肺之部也額上心之部也頦下腎之部也鼻者脾之部也本部見本色淺淡不及深濃太過者皆病色也假如鼻者脾之部位見黃本色則爲本經自病正邪也若見白色則爲子盜母气虛邪也若見赤色則爲母助子气實邪也若見靑色則爲彼能尅我賊邪也若見黒色則爲我能尅彼微邪也所謂按法推類者謂余藏準按此法而推其類也

天庭面首闕上喉咽闕中印堂候肺之原山根候心年壽候肝兩傍候膽脾胃鼻端頰腎腰臍顴下大腸顴內小府面王子膀當顴候肩顴外候臂顴外之下乃候手位根傍乳膺繩上候背牙車下股膝脛足位

【注】此以上部候頭下部候足中部候藏府合五色主病之診法也闕中者兩眉之間謂之印堂中部之最髙者故應候肺之疾也印堂之上名曰闕上闕上至髮際名曰天庭天庭爲上部之上故應候頭面之疾也闕上爲上部之下故應候咽喉之疾也山根者兩目之間卽下極也在肺下之部故應候心之疾也年壽者下極之下卽鼻柱也在心下之部故應候肝之疾也面傍者年壽之左右膽附於肝故應候膽之疾也鼻端者年壽之下謂之面王卽凖頭鼻孔也在肝下之部故應候脾之疾也鼻孔者卽方上也脾胃相連故應候胃之疾也耳前之下謂之兩頰四藏居腹而皆一惟腎居脊而有兩故兩頰應候腎之疾也與腰臍對故又應候腰臍之疾也頰內髙骨謂之兩顴之下在腎下之部故應候大腸之疾也顴內者卽兩顴之內也小府者謂小腸之府也小腸在大腸之上故應候之也準頭上至於庭皆謂之明堂準頭下至於頦皆謂之面王面王者卽人中承漿之部也膀胱者腎之府也子處者卽精室血海也皆居腎之下故面王應子處膀胱之疾也此藏府上下內外之部位也五部以頦候腎者以水居極下且子處中通兩腎也以天庭候心者以火居極上故也以左頰候肝者以木位居左故也以右頰候肺者以金位居右故也以鼻候脾者以土位居中故也當顴者當兩顴骨之部也顴爲骨之本而居外部之上故應候肩之疾也肩接乎臂故顴骨之外應候臂之疾也臂接乎手故顴外之下應候手部之疾也根傍者山根兩傍兩目內眥之部也而居內部之上故應候膺乳胸前之疾也兩頰候腰腎頰外從頰骨上引曰繩骨故應候背之疾也頰外從頰骨下引曰牙車骨故應候股下膝脛足部之疾也此肢體上下內外之部位也

庭闕鼻端髙起直平顴頰蕃蔽大廣丰隆骨骼明顯壽享遐齡骨骼陷弱易受邪攻

【注】此明五官五部彊弱壽夭之診法也天庭闕中至鼻之端皆髙起直平面顴兩頰蕃蔽耳門皆大廣丰隆去之十步皆見於外則爲骨骼明顯也其人不但不病且享遐齡之壽也若天庭顴頰耳門諸處骨卑肉薄則爲骨骼陷弱也其人不但不免於病且不壽也

黃赤風熱靑白主寒靑黒爲痛甚則痺攣恍白脫血微黒水寒痿黃諸虛顴赤勞纒

【注】此以五色隨其所在五官五部內部外部上部下部主病之診法也黃赤爲陽色故爲病亦陽所以主風也熱也靑白黒爲陰色故爲病亦陰所以主寒也痛也若黒甚在衇則麻痺在筋則拘攣恍白者淺淡白色也主大吐衄下血脫血也若無衄吐下血則爲心不生血不榮於色也微黒者淺淡黒色也主腎病水寒也痿黃者淺淡黃色也主諸虛病也兩顴深紅赤色者主陰火上乘虛損勞疾也

視色之鋭所向部官內走外易外走內難官部色衇五病交參上逆下順左古反阽

【注】此以五色傳乘官部之診法也色之尖處爲鋭凡病相傳相乘當視其色之鋭處所向何官何部則知起自何官何部傳乘何部何官生尅順逆自然明矣鋭處向外是內部走外部則爲藏傳府府傳表易治之病也鋭處向內是外部走內部則爲表傳府府傳藏難治之病也內走外走固有難易然更當以五部五官五色五衇五病交相推參則又有微甚生死之別焉凡病色從下衝明堂而上額則爲水尅火之賊邪故逆也從上壓明堂而下頦則爲火侮水之微邪故順也反相反也阽危也男子以左爲主女子以右爲主男子之色自左衝右爲從自右衝左爲逆女子之色自右衝左爲從自左衝右爲逆逆者相反也相反故危也前以內外部位分順逆後以上下左右分順逆不可不知

沈濁晦暗內久而重浮澤明顯外新而輕其病不甚半澤半明雲散易治聚難攻

【注】此以五色晦明聚散別久重新輕之病易治難治之診法也色深爲沈主病在內若更濁滯晦暗主久病與重病也色淺爲浮主病在外若得光澤明顯主新病與輕病也若其色𨿽不枯晦亦不明澤主不甚之病也凡諸病之色如雲撤散主病將愈易治也摶聚凝滯主病漸進難治也上以內外上下左右分順逆此以淺深晦明聚散分順逆也

黑庭赤顴出如拇指病𨿽小愈亦必卒死唇面黒靑五官黑起擦殘汗粉白色皆死

【注】此明非常之色診人暴死之法也出如拇指謂成塊成條摶聚不散也黒色出如拇指於天庭赤色出如拇指於兩顴此皆水火相射之候故病者𨿽或小愈亦必卒然而死也病者唇面靑黒及五官忽起黒色白色如擦殘汗粉之狀𨿽不病亦皆主卒死也

善色不病於義誠當惡色不病必主凶殃五官陷弱庭闕不張蕃蔽卑小不病神彊

【注】此明見其色不見其病之診法也善色者气色並至之好色也其人於理當不病也惡色者沈深滯晦之色也其人卽不病亦必主凶殃也凶殃者卽相家所謂紅主焦勞口舌白主刑罰孝服黒主非災凶死靑主憂訟暴亡之類也五官陷弱者謂五官骨陷肉薄也庭闕不張者謂天庭闕中不丰隆張顯也蕃蔽卑小者謂頰側耳門卑低不廣也此皆無病而有不壽之形若加惡色豈能堪哉其有不病者必其人神气彊旺素稱其形也

肝病善怒面色當靑左有動气轉筋脇疼諸風掉疝病耳聾目視如將捕驚

【注】此下五條皆明色病相合本藏自病虛實之診法也怒者肝之志故病則好怒也靑者肝之色故病則面色當靑也肝之部位在左故病則左脇有動气而脇疼也肝主筋故病則轉筋也掉者動搖抽搐也者昬黑不明也肝主風故病則掉也疝主肝故病疝也肝與膽爲表裏故病耳聾也此皆肝實之病若肝虛則目視無所見以肝開竅於目也肝虛則膽薄故不時而有如人將捕之驚也

心赤善喜舌紅口漧臍上動气心胸痛煩健忘驚悸怔忡不安實狂昬冒虛悲淒然

【注】喜者心之志故病則好喜也赤者心之色故病則面色赤也心開竅於舌故病則舌赤紅也心主熱故病則口干心煩也心之部位在上故病則臍上有動气也胸者心肺之宮城也故病則心胸痛也健忘驚悸怔忡皆心神不安之病也熱乘心實則發狂昬冒也神怯心虛則淒然好悲也

脾黃善憂當臍動气善思食少倦怠乏力腹滿腸鳴痛而下利實則身重脹滿便閉

【注】黃者脾之色故病則面色黃也憂思者脾之志故病則好憂思也脾之部位在中故病則當臍有動气也脾主味故病則食少也脾主四肢故病則倦怠乏力也脾主腹故病則腹滿腸鳴痛而下利也此皆脾虛之病也脾主肉故實則病身重腹脹滿便閉也

肺白善悲臍右動气灑淅寒熱咳唾噴喘呼气促膚痛胸痺虛則气短不能續息

【注】白者肺之色故病則面色白也悲者肺之志故病則好悲也肺之部位在右故病則右脇有動气也肺主皮毛故病則灑淅寒熱膚痛也咳唾痰噴流涕喘呼气促皆肺本病也胸者肺之府也故病則胸痺而痛也肺虛則胸中气少故喘咳皆气短不能續息也

腎黑善恐臍下動气腹脹腫喘溲便不利腰背少腹骨痛欠气心懸如饑足寒厥逆

【注】黑者腎之色故病則面色黑也恐者腎之志故病則好恐也腎之部位在下故病則臍下有動气也腎主水故病則水蓄腹脹腫滿喘不得臥也腎開竅於二陰故病則溲便不利也腎主骨腎與膀胱爲表裏故病則少腹滿背與骨俱痛也腎主欠故病則呵欠也腎邪上乘於心故病則心空如饑也諸厥屬下故病則足寒厥逆也

正病正色爲病多順病色交錯爲病多逆母乘子順子乘母逆相尅逆凶相生順吉

【注】此以五色合五病順逆生死之診法也假如肝病色靑是正病正色若反見他色是病色交錯也若見黑色爲母乘子相生之順也若見赤色爲子乘母相生之逆也若見黃色爲病尅色其病不加凶中順也若見白色爲色尅病其病則甚凶中逆也曰相尅逆凶者謂相尅爲凶凶中順尙可也凶中逆必凶也曰相生順吉者謂相生爲吉如子乘母爲吉中小逆也如母乘子爲吉中大順也其餘四藏皆仿此

色生於藏各命其部神藏於心外候在目光晦神短了了神足單失久病雙失卽故

【注】此以色合二目之神診病生死之法也五色生於五藏各命其部而見於面神藏於心𨿽不可得而識然外候在目視其目光晦暗此爲神短病死之候也若目睛淸瑩了了分明此爲神足不病之候也單失者謂或色或神主久病也雙失者神色俱失故主卽死也

面目之色各有相當交互錯見皆主身亡面黃有救眥紅疹眥黃病愈睛黃髮黃

【注】此以色合二目之色診病之法也面目之色各有相當之色如面之色肝靑心赤脾黃肺白腎黑目之色如睛瞳黑烏珠靑白珠白兩眥紅也若目靑目赤目白目黑與面色但有不同皆爲交互錯見病者皆主身亡也惟面色黃者爲土未敗五行有救皆不死也若傷寒兩目眥紅則爲發疹瘍之兆兩目皆黃則爲病將愈之徵若兩睛通黃則爲主發黃疸之候也

閉目陰病開目病陽朦朧熱盛時瞑衄常陽絕戴眼陰脫目盲气脫眶陷睛定神亡

【注】此診目陰陽生死之法也凡病者閉目則爲病在陰也開目則爲病在陽也朦朧昬不了了非開目也則爲熱盛傷神也視而時瞑非開目也則爲衄血之常候也目上直視謂之戴眼則爲陽絕之候也視不見物謂之目肓則爲陰脫之候也目眶忽陷則爲气脫之候也睛定不轉則爲神亡之候也

五色旣審五音當明聲爲音本音以聲生聲之餘韻音遂以名角徵宮商並羽五聲

【注】此明五音乃天地之正气人之中聲也有聲而後有音故聲爲音本音以聲生也聲之餘韻則謂之音非聲之外復有音也五色命乎五藏診人之病旣已審矣而五音通乎五藏診人之病亦當明也角屬木通乎肝徵屬火通乎心宮屬土通乎脾商屬金通乎肺羽屬水通乎腎也

中空有竅故肺主聲喉爲聲路會厭門戶舌爲聲機唇齒扇助寛隘銳鈍厚薄之故

【注】此明聲音各有所主之診法也凡萬物中空有竅者皆能鳴焉故肺象之而主聲也凡發聲必由喉出故爲聲音之路也必因會厭開闔故爲聲音門戶也必借舌爲宛轉故爲聲音之機也必資之於牙齒唇口故爲聲音之扇助也五者相須故能出五音而宣達逺近也若夫喉有寛隘寛者聲大隘者聲小舌有銳鈍銳者聲辧鈍者不眞會厭有厚薄厚者聲濁薄者聲淸唇亦有厚薄厚者聲遲薄者聲疾牙齒有疎宻疎者聲散宻者聲聚五者皆無病之聲音乃形質之稟賦不同也以此推之在喉在會厭在舌在齒在唇之故當有別也

舌居中發喉音正宮極長下濁沈厚雄洪開口張防口音商成次長下濁鏗鏘肅淸撮口唇音極短髙淸柔細透徹尖利羽聲舌防齒音次短髙淸抑揚詠越徵聲始通角縮舌音條暢正中長短髙下淸濁和平

【注】此明五藏聲音不病之常之診法也經曰天食人以五气五气入鼻藏於心肺上使五色修明聲音能彰故五藏各有正聲以合於五音也如舌居中發音自喉出者此宮之正音也其聲極長極下極濁有沈洪雄厚之韻屬土入通於脾開口張防音自口出者此商之正音也其聲次長次下次濁有鏗鏘淸肅之韻屬金入通於肺撮口而發音自唇出者此羽之正音也其聲極短極髙極淸有柔細尖利之韻屬水入通於腎以舌防齒成音者乃徵之正音也其聲次短次髙次淸有抑揚詠越之韻屬火入通於心內縮其舌而成音者乃角之正音也其聲長短髙下淸濁相和有條暢中正之韻屬木入通於肝此五藏不病之常聲也防者齒本肉也

喜心所感忻散之聲怒心所感忿厲之聲哀心所感悲嘶之聲樂心所感舒緩之聲敬心所感正肅之聲愛心所感溫和之聲

【注】前以咽喉會厭舌齒口唇稟賦不同以別非病之音此又復以人之情感物成聲以明非病之聲也如爲喜感於心者則其發聲必忻悅以散也怒感於心者則其發聲必忿急而厲也哀感於心者則其發聲必悲淒以嘶也樂感於心者則其發聲必舒暢不迫也敬感於心者則其發聲必正直肅斂也愛感於心者則其發聲必溫柔以和也醫者於此比類而推不病之音自可識有病之音也

五聲之變變則病生肝呼而急心笑而雄脾歌以漫肺哭促聲腎呻低微色克則凶

【注】此以五聲變而生病之診法也五聲失正則謂之變變則病生也肝呼而聲急肝聲失正故知病生肝也心笑而聲雄心聲失正故知病生心也脾歌而聲漫脾聲失正故知病生脾也肺哭而聲促肺聲失正故知病生肺也腎呻而低微腎聲失正故知病生腎也所謂色克則凶者假如肝病呼急得相克之白色主凶也余藏仿此

好言者熱懶言者寒言壯爲實言輕爲虛言微難復奪气可知讝妄無倫神明已失

【注】此以聲音診病寒熱虛實生死之法也中藏經曰陽候多語熱也陰候無聲寒也發言壯厲實也發言輕微虛也若言聲微小不能出喉欲言不能復言者此奪气也譫言妄語不別親疎神明失也皆主死候

失音聲重內火外寒瘡痛而久勞啞使然啞風不語𨿽治命難謳歌失音不治亦痊

【注】此明失音爲病不同之診也失音聲粗重乃內火爲外寒所遏郁於肺也若不粗重且瘡爛而痛日久流連者是因勞啞使然也小兒抽風不語大人中風不語皆謂之啞風𨿽竭力治之而命則終難挽回以金不能制木也謳歌失音者是因歌傷喉不治亦可痊也

聲色旣詳問亦當知視其五入以知起止心主五臭自入爲焦脾香腎腐肺腥肝臊脾主五味自入爲甘肝酸心苦肺辛腎鹹腎主五液心汗肝泣自入爲唾脾涎肺涕

【注】此明五入問病之診法也肺主五聲肝主五色前已詳明而問之之道亦所當知也經曰治之極於一一者問其因而得其情也其要在視其五入卽可以知病情之起止也假如心主五臭凡病者喜臭惡臭皆主於心此統而言之也若分而言之則自入喜焦病生心也入脾喜香病生脾也入腎喜腐病生腎也入肺喜腥病生肺也入肝喜臊病生肝也脾主五味凡病者喜味惡味皆主於脾此統而言之也若分而言之則自入喜甘病生脾也入肝喜酸病生肝也入心喜苦病生心也入肺喜辛病生肺也入腎喜鹹病生腎也腎主五液凡病者多液少液皆主於腎此統而言之也若分而言之則自入出而爲唾病生腎也入心出而爲汗病生心也入肝出而爲淚病生肝也入脾出而爲涎病生脾也入肺出而爲涕病生肺也其聲之微壯色之順逆法同推也

百病之常晝安朝慧夕加夜甚正邪進退潮作之時精神爲貴不衰者實困弱虛累

【注】此以問知精神盛衰虛實之診法也凡病朝慧者以朝則人气始生衛气始行故慧也晝安者以日中則人气長長則勝邪故安也夕加者以夕則人气始衰邪气始生故加也夜甚者以夜半則人气入藏邪气獨居於身故甚也此百病消長邪正進退之常也凡病來潮發作之時精神爲貴者以病至精神不衰則爲邪气不能勝正正气實也病至精神困弱則爲正气不能勝邪正气虛也

晝劇而熱陽旺於陽夜劇而寒陰旺於陰晝劇而寒陰上乘陽夜劇而熱陽下陷陰晝夜寒厥重陰無陽晝夜煩熱重陽無陰晝寒夜熱陰陽交錯飲食不入死終難卻

【注】此以問知晝夜起居診病陰陽气血生死之法也晝陽也熱陽也凡病晝則增劇煩熱而夜安靜者是陽自旺於陽分气病而血不病也夜陰也寒陰也凡病夜則增劇寒厥而晝安靜者是陰自旺於陰分血病而气不病也凡病晝則增劇寒厥而夜安靜者是陰上乘於陽分之病也凡病夜則增劇煩熱而晝安靜者是陽下陷於陰分之病也凡病晝夜俱寒厥者是重陰無陽之病也凡病晝夜俱煩熱者是重陽無陰之病也凡病晝則寒厥夜則煩熱者名曰陰陽交錯若飲食不入其人之死終難卻也

食多气少火化新痊食少气多胃肺兩愆喜冷有熱喜熱有寒寒熱虛實多少之間

【注】此以問知飲食之診法也食多气盛此其常也若食多气少非胃病火化卽新愈之後貪食而穀气未足也食少气少此其常也若食少气多則必是胃病不食肺病气逆兩經之愆也喜冷者中必有熱喜熱者中必有寒虛熱則飲冷少實熱則飲冷多虛寒則飲熱少實寒則飲熱多故曰寒熱虛實辧在多少之間也

大便通閉關乎虛實無熱陰結無寒陽利小便紅白主乎熱寒陰虛紅淺濕熱白泔

【注】此以問知大小二便之診法也大便之利不利關乎裏之虛實也閉者爲實若內外並無熱證則爲陰結便閉也通者爲虛若內外並無寒證則爲陽實熱利也小便之紅與白主乎裏之寒熱也紅者爲熱若平素淺紅淡黃則爲陰虛也白者爲寒若平素白渾如米泔則爲濕熱所化也

望以觀色問以測情召醫至榻不盼不驚或告之痛並無苦容色衇皆和詐病欺

【注】此以色合問診病眞僞之法也望色祗可以知病之處非問不足以測病之情也凡病者聞醫至榻未有不盼視而驚起者也若不驚起而盼視者非無病必驕恣之輩也若病者或告之痛醫視其面並無痛苦容狀診其色衇皆利此乃詐病欺醫士也

衇之呻吟病者常情搖頭而言防處必疼三言三止言蹇爲風咽唾呵欠皆非病徵

【注】此以聲合情診病眞僞之法也醫家診衇病者呻吟以其爲病所苦無柰之常情也凡欲言而先搖頭者是痛極艱於發聲搖頭以意示緩故也若以手防腹則爲裏痛防頭則爲頭痛但有所防之處必有所痛也持衇之時病人三言三止者謂欲言不言不言欲言如此者三也言蹇不能言者風病也若非言蹇風病而三言三止者是故爲詐病之態也或衇之而咽唾或衇之而呵欠皆非有病之徵以咽唾者裏气和呵欠者陰陽和故也舉此二事以診別其情之眞僞則其他可推廣矣蓋意在使病者不能售其欺醫者不致爲其所欺而妄治也

黑色無痛女疸腎傷非疸血畜衄下後黃面微黃黑紋繞口角饑瘦之容詢必噎膈

【注】此以色合問診病之法也黑色當主痛詢之無痛病或爲腎傷女勞疸也察之又非女疸其爲血畜於中顏變於外可知然血畜之黑則必或吐衄或下血而後卽轉黃色以瘀去故也面微黑黃者卽淺淡之黧色也視其壽帶紋短若纒繞口角亦非畜血卽相家所謂螣蛇入口主人餓死更視其人有饑餓削瘦之容可知病不能食詢問必是噎膈也

白不脫血衇如亂絲問因恐怖气下神失乍白乍赤衇浮气怯羞愧神蕩有此气色

【注】此以色合情之診法也白者脫血虛色也察之並無脫血之證問之始知因恐怖也恐則血隨气下故色白也怖則神隨气失故衇如亂絲也乍白乍赤气血不定之色也衇浮气怯神气不安之象也問之始知中心羞愧有此气色也羞則气收故气怯也愧則神蕩故衇浮也舉此情色二端一以診病一以診情他可類推總在臨病者神而明之也

眉起五色其病在皮榮變蠕動血衇可知眥目筋病唇口主肌耳主骨病焦枯垢泥

【注】此以色合皮衇肉筋骨診病之法也凡眉間起五色主病在皮者以肺主皮毛也榮變五色蠕蠕然動主病在衇者以榮行血衇也眥目起五色主病在筋者以肝主筋也唇口起五色主病在肌者以脾主肉也耳起五色主病在骨者以腎主骨也焦枯垢泥者乃枯骨不澤不能外榮也此下皆診病之雜法也

髮上屬火須下屬水皮毛屬金眉橫屬木屬土之毫腋陰臍腹髮直如麻毛焦死故

【注】此明毛髮診病之法也髮屬心而上長故屬火也須屬腎而下長故屬水也通身之毛屬肺而生皮故屬金也眉屬肝而橫長故屬木也腋下陰下臍中腹中之毫屬脾以應四維故屬土也凡毛髮𨿽屬五藏然皆血液所生故喜光澤若髮直如麻須毛焦枯皆死候也

陰絡從經而有常色陽絡無常隨時變色寒多則凝凝則黑靑熱多則淖淖則黃紅

【注】此以色合絡衇之診法也絡有陰陽隨陰經之絡爲陰絡隨陽經之絡爲陽絡也陰絡深而在內陽絡浮而在外在內者不可得而見也惟從經常之色而治之故曰有常色也在外者可得而見則隨四時推遷變色而治之故曰陽絡無常也然陽絡之變色亦不外乎診色之寒熱也寒多則衇凝凝則色靑黑也熱多則衇淖淖則色黃紅也

胃之大絡名曰虛裏動左乳下有過不及其動應衣宗气外泄促結積聚不至則死

【注】此明宗气診病法也胃之大絡名曰虛裏貫膈絡肺出於左乳之下動不應衣以候宗气若動之微而不見則爲不及主宗气內虛也若動之應衣而甚則爲太過主宗气外泄若三四至一止或五六至一止則主有積聚也若絕不至者則主死矣

衇尺相應尺寒虛瀉尺熱病溫陰虛寒熱風病尺滑痺病尺濇尺大丰盛尺小虧竭

【注】此明診尺之法也尺者謂從關至尺澤之皮膚也經曰衇急尺之皮膚亦急衇緩尺之皮膚亦緩衇小尺之皮膚亦減而少气衇大尺之皮膚亦賁而起衇滑尺之皮膚亦滑衇濇尺之皮膚亦濇故曰衇尺相應也若診尺之皮膚寒則主虛瀉也診尺之皮膚熱則主病溫也非病溫則主陰虛寒熱勞疾也凡風病則尺之膚滑也痺病則尺之膚濇也气血盛則尺之肉丰盛气血虛則尺之肉虧竭也

肘候腰腹手股足端尺外肩背尺肉膺前掌中腹中魚靑胃寒寒熱所在病生熱寒

【注】此明肘臂之診法也肘上曰髆肘下曰臂髆臂之節曰肘臂內曰尺尺外曰臂肘上候腰腹手主候股足臂主候肩背尺主候胸膺掌中主候腹中手大指本節後名曰魚或有靑色或現靑衇主候胃中寒也診其寒熱所在何處主病生寒熱也

診臍上下上胃下腸腹皮寒熱腸胃相當胃喜冷飲腸喜熱湯熱無灼灼寒無滄滄

【注】此明診臍之法也臍之上主候胃也臍之下主候腸也捫其上下之腹皮寒熱則知胃腸有寒熱相當之病也胃中有病每喜冷飲腸間有病多喜熱湯是其徵也然與之飲熱不可過於灼灼之熱與寒不可過於滄滄之寒蓋恐其恣意有失惟當適其寒溫之宜也

胃熱口糜懸心善饑腸熱利熱出黃如糜胃寒淸厥腹脹而疼腸寒尿白飱瀉腸鳴

【注】此明胃腸寒熱爲病之診法也胃中有熱則上發口糜心空善饑腸中有熱則瀉出之物亦熱色黃如粥胃中有寒面淸冷厥則腹脹而疼腸中有寒則小便尿白飱瀉腸鳴也

木形之人其色必蒼身直五小五瘦五長多才勞心多憂勞事軟弱曲短一有非良

【注】此下五條皆以色合形之診法也木形之人其色合靑貴乎如碧蒼之潤也身直者象木之幹直也五小者謂頭小手足小象木之巓枝也五瘦五長者謂身肢象木之條細而長也多才者象木之用隨斵成材也多才之人必勞於心也多憂者象木之性不能自靜也多憂之人必勞於事也若一有形質軟弱曲短皆非良材也

火形赤明小面五銳反露偏陋神淸主貴重气輕財少信多慮好動心急最忌不配

【注】火形之人其色合赤貴乎明也五銳者謂頭額鼻面口象火上之尖銳也五反五露者謂五官反外露外也象火之性張顯外露也五偏五陋者謂五官不正醜陋也象火寄體隨物難定也凡此反露偏陋皆火敗形若神淸而明是爲得火之神則反主貴也重气者象火屬陽多气也輕財者象火之性多散也少信者象火之性易變也多慮者象火之明燭物也好動者象火之用不靜也心急者象火之性急速也最忌神癡气濁色悖則爲不配皆敗形也

土形之狀黃亮五圓五實五厚五短貴全面圓頭大厚腹股肩容人有信行緩心安

【注】土形之人其色合黃貴乎亮也五圓者象土之形圓也五實五厚者象土之質實厚也五短者象土之形惇短也圓實厚短五者俱全各成一形皆爲土之正形則主貴也面圓頭大厚腹美肩美股皆土厚實之狀也容人有信行緩心安皆土徳性之厚也

金形潔白五正五方五朝五潤偏削敗亡居處靜悍行亷性剛爲吏威肅兼小無傷

【注】金形之人其色合白貴乎潔也五正五方者象金之形方正也五朝者金主骨骨骼貴內朝明堂也五潤者象金之藏於水也偏則不方正削則骨露陷敗亡之形也居處靜悍者象金靜而悍也行亷性剛者象金性潔而剛也爲吏威肅者象金之性肅殺也兼小無傷者謂方正朝潤𨿽小無傷金之正形也

水形紫潤面肥不平五肥五嫩五秀五淸流動搖身常不敬畏內欺外恭粗濁主廢

【注】水形之人其色合紫貴乎潤色面肥不平者象水之面廣而有波也五肥者象水之形廣大也五嫩者象水之性滋潤也五秀五淸者象水之質淸澈也肥嫩之質發行常流動搖身象水之流動不居也常不敬畏者象水之性趨下不上也內欺外恭者象水之質內虛無實也若神气粗濁皆主廢形也

貴乎相得最忌相勝形勝色微色勝形重至勝時年加感則病年忌七九猶宜愼恐

【注】此明得其形不得其色之診法也假如木形之人法當色靑是爲形色相得不病而貴之形也若見黃色或見白色是爲相勝主病而最忌者也見黃色者則爲形勝色主病微見白色者則爲色勝形主病重也然其生病必至於勝木之時之年加感外邪則病也年忌者謂五形之人形色相勝者凡至七歲是爲年忌積九遞加至十六歲二十五歲三十四歲四十三歲五十二歲六十一歲皆年忌之年也當此之年加感爲病則甚故曰尢宜戒愼恐懼也

形有彊弱肉有脆堅彊者難犯弱者易幹肥食少痰最怕如綿瘦食多火著骨難全

【注】此明形肉生死之診法也五形之人得其純者皆謂之彊得其駁者皆謂之弱彊者加感之邪難犯弱者加感之邪易幹也能食形肥者彊也若食少而肥者非彊也乃痰也肥人最怕按之如綿絮謂之無气則主死矣食少而瘦者弱也若食多而瘦者非弱也乃火也瘦人最怕肉漧著骨謂之消瘦亦主死矣

形气已脫衇調猶死形气不足衇調可醫形盛衇小少气休治形衰衇大多气死期

【注】此以形合衇診生死之法也經曰形气已脫九候𨿽調猶死者謂形脫無以貯气也形气俱虛寸口衇調可醫者謂形气未相失也形盛而肥衇小少气者謂气不能勝形也形衰而瘦衇大多气者謂形不能勝气也故皆主死也

頸痛喘疾目裹腫水面腫風水足腫石水手腫至腕足腫至踝面腫至項陽虛可嗟

【注】此明形腫生死之診法也視其病者人迎頸衇大動主喘不得臥之疾也目裹上下腫者主有水气之病也從面腫起者名曰風水陽水也從足脛腫起者名曰石水陰水也若手腫至腕足腫至踝面腫至項非水也乃陽气虛結不還之死證也

頭傾視深背曲肩隨坐則腰痿轉搖遲回行則僂俯立則振掉形神將奪筋骨虺頽

【注】此明形憊死候之診法也經曰夫五藏者身之彊也頭者精明之府頭傾視深精神將奪矣背者胸中之府背曲肩隨府將壞矣腰者腎之府轉搖艱難腎將憊矣膝者筋之府屈伸不能行則僂俯筋將憊矣骨者髓之府不能久立行則振掉骨將憊矣凡此形神將奪筋骨虺頽之形狀故皆主死候也

太陰情狀貪而不仁好入惡出下意貌親不隨時務後動於人長大似僂其色黮黮

【注】此明陰陽之人之情狀以別陰陽盛衰法也太陰陰盛而過柔故貪而不仁也好入惡出陰性藏也下意貌親陰性卑柔也不隨時務陰喜靜也後動於人陰性遲也長大者陰盛之形也似僂者好曲身傴僂下意之態也其色黑黮黮陰盛之色也此太陰人之情狀也

少陰情狀小貪賊心喜失慍得傷害無恩立則險躁寡和無親行如伏鼠易懼易欣

【注】少陰陰微而殘忍故貪小而賊心也喜失慍得陰性嫉妬也傷害無恩陰性殘忍也立則險躁陰性危險也寡和無親陰性冷落也行如伏鼠陰性隱伏也易懼易欣謂如鼠之得失忻然而進懼然而退也此少陰人之情狀也

太陽情狀自大軒昻仰胸挺腹足髙气揚志大虛說作事好彊𨿽敗無悔自用如常

【注】太陽陽盛而過剛故自大軒昻仰胸挺腹足髙气揚也好志大者陽性好剛彊也好虛說者陽性好誇張也作事好彊𨿽事敗而不悔者以其常好自用自是亦陽過剛果於斷也此太陽人之情狀也

少陽情狀諟諦自貴志小易盈好外不內立則好仰行則好搖兩臂兩肘常出於背

【注】少陽陽微而明小故諟諦小察自貴小官志小易盈滿也好外交而不內附者陽之性外也立則好仰陽之性上也行則好搖陽之性動也兩臂兩肘常出於背者亦陽之性喜露而不善藏也此少陽人之情狀也

得陰陽正平和之人無爲懼懼無爲忻忻婉然從物肅然自新謙謙君子藹藹吉人

【注】此明陰陽和平人之情狀也無爲懼懼者中心有所主而威武不能屈也無爲忻忻者外物不能惑而富貴不能也婉然從物者謂豁然而大公物來而順應也肅然自親者謂尊嚴以方外恭敬以直內也夫如是之人天必祐之人必愛之福祿綏之焉得不謂之謙謙君子藹藹吉人也哉明此五者其人之陰陽盛衰自可見矣

編輯四診心法要訣下

四言衇訣始自漢張仲景平衇法宋崔嘉彥衍之明李時珍刪補及李中梓又補其缺略刪其差謬復加注釋固已文簡義該矣然猶有與經義不合者今皆刪去其未備者補之

衇爲血府百體貫通寸口動衇大會朝宗

【注】經曰衇者血之府也周身血衇運行莫不由此貫通故曰百體貫通也難經曰十二經中皆有動衇獨取寸口以決死生寸口者左右寸闗尺手太陰肺經動衇也爲衇之大要會也故曰寸口動衇大會朝宗也

診人之衇髙骨上取因何名闗界乎寸尺

【注】凡診人之衇令仰其手視掌後有髙骨隆起卽是關部衇也醫者覆手取之先將中指取定關部方下前後二指於寸尺之上病人長則下指宜疎病人短則下指宜密因其界乎寸尺二部之間故命名曰關

至魚一寸至澤一尺因此命名陽寸陰尺

【注】從髙骨上至魚際長一寸因此命名曰寸從髙骨下至尺澤長一尺因此命名曰尺寸部候上故爲陽也尺部候下故爲陰也

右寸肺胸左寸心膻右關脾胃左肝膈膽三部三焦兩尺兩腎左小膀胱右大腸認

【注】右寸浮候胸中沈以候肺左寸浮候膻中沈以候心右關浮以候胃沈以候脾左關浮候膈膽沈以候肝兩尺沈俱候腎左尺浮候小腸膀胱右尺浮候大腸膻膻中卽包絡也五藏皆一惟腎有二故曰兩尺候兩腎也然內經言府不及膽者以寄於肝也不及大小腸膀胱者以統於腹中也不及三焦者以寸候胸中主上焦也關候膈中主中焦也尺候腹中主下焦也此遵內經分配三部診衇法也至僞訣以大小腸配於寸上以三焦配於左尺以命門配於右尺其手厥陰包絡竟置而不言悉屬不經滑壽以左尺候小腸膀胱前陰之病右尺候大腸後陰之病可稱千古隻眼也浮外候府沈內候藏之說詳於卷末

命門屬腎生气之原人無兩尺必死不痊

【注】兩腎之中名曰命門命門居兩腎之中故兩尺屬之命門之少火卽腎間動气是爲生气之原也人若無兩尺衇則生气絕矣病者必死不能痊也

關衇一分右食左風右爲气口左爲人迎

【注】陰得尺中一寸陽得寸內九分一寸九分寸關尺衇三分分之今曰關衇一分乃關上之一分也左關一分名人迎肝膽衇也肝膽主風故人迎緊盛主乎傷風右關一分名气口脾胃衇也脾胃主食故气口緊盛主乎傷食此創自叔和試之於診每多不應然爲後世所宗不得不姑存其說觀內經以足陽明胃經頸上之動衇爲人迎手太陰肺經髙骨之動衇爲气口足知其謬矣

衇有七診曰浮中沈上竟下竟左右推尋

【注】浮者輕下指於皮衇間所得之衇也沈者重下指於筋骨間所得之衇也中者不輕不重下指於肌肉間所得之衇也上者兩寸也竟者卽內經上竟上者胸喉中事也下者兩尺也竟者卽內經下竟下者少腹腰股脛足中事也左右者左右手衇也此七診者乃推尋取衇之法也非謂內經獨大獨小獨寒獨熱獨遲獨疾獨陷下七診之衇也

男左大順女右大宜男尺恆虛女尺恆實

【注】天道陽盛於左地道陰盛於右故男左女右衇大爲順宜也天之陽在南陰在北地之陽在北陰在南陽道常饒陰道常虧故男寸恆實尺恆虛女寸恆虛尺恆實也

又有三部曰天地人部各有三九候名焉額頰耳前寸口岐銳下足三陰肝腎脾胃

【注】此遵內經三部九候十二經中皆有動衇之診法也三部謂上中下也曰天地人謂上中下三部有天地人之名也部各有三九候名焉謂三部各有天地人三而三之合爲九候之名也額頰耳前謂兩額兩頰耳前也上部天兩額之動衇當頷厭之分足少陽衇气所行以候頭角者也上部地兩頰之動衇卽地倉人迎之分足陽明衇气所行以候口齒者也上部人耳前之動衇卽和髎之分手少陽衇气所行以候耳目者也寸口岐銳謂寸口岐骨銳骨也中部天乃掌後經渠之次寸口之動衇手太陰衇气所行以候肺者也中部地乃手大指次指岐骨間合谷之動衇手陽明衇气所行以候胸中者也中部人乃掌後銳骨下神門之動衇手少陰衇气所行以候心者也下足三陰謂五里太谿箕門肝腎脾胃也下部天乃气沖下三寸五里之動衇足厥陰衇气所行以候肝者也下部地乃內踝後跟骨傍太谿之動衇足少陰衇气所行以候腎者也下部人乃魚腹上越筋間箕門之動衇足太陰衇气所行以候脾胃者也

寸口大會五十合經不滿其動無气必凶更加疎數止還不能短死歲內期定難生

【注】寸口動衇五十一止合於經常不病之衇也若四十動一止一藏無气主四歲死三十動一止二藏無气主三歲死二十動一止三藏無气主二歲死十動一止四藏無气主一歲死不滿十動一止五藏無气若更乍數乍疎止而不能卽還則可期短死一歲之內必難生也

五藏本衇各有所管心浮大散肺浮濇短肝沈長腎沈滑軟從容而和脾中遲緩

【注】此言五藏各有所管之本衇必皆不大不小從容而和始爲五藏不病之衇也

四時平衇緩而和勻春夏洪秋毛冬沈

【注】此言四時各有應見之平衇必皆不疾不徐緩而和勻始爲四時不病之衇也

太過實彊病生於外不及虛微病生於內

【注】外因六气風寒暑濕燥火之邪衇必洪大緊數長滑實而太過矣內因七情喜怒憂思悲恐驚之傷衇必虛微細弱短濇濡芤而不及矣

飲食勞倦診在右關有力爲實無力虛看

【注】凡病外不因六气內不因七情爲不內外因內傷飲食勞倦也飲食傷胃勞倦傷脾故診在右關飲食傷形爲有餘故右關衇有力勞倦傷气爲不足故右闗衇無力也三因百病之衇不論陰陽浮沈遲數滑濇大小凡有力皆爲實無力皆爲虛經曰諸陽衇按之不鼓諸陰衇按之鼓甚此之謂與

凡診病衇平旦爲準虛靜寧神調息細審

【注】經曰常以平旦陰气未動陽气未散飲食未進經衇未盛絡衇調勻气血未亂乃可診有過之衇又曰診衇有道虛靜爲寶言無思無慮以虛靜其心惟神凝於指下也調息細審者言醫家調勻自己气息精細審察也

一呼一吸合爲一息衇來四至平和之則五至無屙閏以太息三至爲遲遲則爲冷六至爲數數則熱證轉遲轉冷轉數轉熱

【注】醫者調勻气息一呼衇再至一息衇再至呼吸定息衇來四至乃和平之準則也然何以五至無屙乎人之气息時長時短凡鼓三息必有一息之長鼓五息又有一息之長名爲太息如三歲一閏五歲再閏也言衇必以四至爲平五至便爲太過惟正當太息之時始曰無屙此息之長非衇之急也若非太息正合四至也至於性急之人五至爲平衇不拘太息之例蓋性急衇亦急也若一息而衇三至卽爲遲慢而不及矣遲主冷病若一息而衇遂六至卽爲急數而太過矣數主熱病若一息僅得二至甚而一至則轉遲而轉冷矣若一息七至甚而八至九至則轉數而轉熱矣一至二至八至九至皆死衇也

遲數旣明浮沈須別浮沈遲數辧內外因外因於天內因於人天有陰陽風晦明人喜憂怒思悲恐驚【注】浮衇法天候表之疾卽外因也沈衇法地候裏之病卽內因也外因者天之六气風【風淫末疾】寒【寒淫陰疾】暑【暑淫心疾】濕【濕淫腹疾】燥【燥淫涸疾】火【火淫陽疾】是也內因者人之七情喜傷心怒傷肝憂思傷脾悲傷肺恐傷腎驚傷心也

浮沈已辧滑濇當明濇爲血滯滑爲气壅

【注】此上六衇爲諸衇之提綱以浮沈綂諸浮上沈下之部位也以遲數綂諸三至六至之至數也以滑濇綂諸滑流濇滯之形狀也衇象𨿽多然不屬部位則屬至數不屬至數則屬形狀總不外此六衇故爲諸衇之提綱也

浮衇皮衇沈衇筋骨肌肉候中部位綂屬

【注】皮衇取之而得者謂之浮衇筋骨取之而得者謂之沈衇此以上下部位而得名也凡衇因部位而得名者皆綂乎浮沈故曰部位綂屬也心肺俱浮以皮毛取之而得者肺之浮也以血衇取之而得者心之浮也故曰浮衇皮衇肝腎俱沈以筋平取之而得者肝之沈也以至骨取之而得者腎之沈也故曰沈衇筋骨肌肉在浮沈之間故曰候中也

浮無力濡沈無力弱沈極力牢浮極力革

【注】浮而無力謂之濡衇沈而無力謂之弱衇浮而極有力謂之革衇沈而極有力謂之牢衇

三部有力其名曰實三部無力其名曰虛

【注】浮中沈三部俱有力謂之實衇浮中沈三部俱無力謂之虛衇

三部無力按之且小似有似無微衇可考

【注】浮中沈三部極無力按之且小似有似無謂之微衇

三部無力按之且大渙漫不収散衇可察

【注】浮中沈三部極無力按之且大渙漫不収謂之散衇

惟中無力其名曰芤推筋著骨伏衇可求

【注】浮沈有力中取無力謂之芤衇推筋著骨按之始得謂之伏衇已上十衇皆以部位而得名者故皆綂於浮沈也

三至爲遲六至爲數

【注】一呼一吸謂之一息一息三至謂之遲衇一息六至謂之數衇此以衇之至數而得名也凡衇因至數而得名者皆綂乎遲數也

四至爲緩七至疾衇

【注】一息四至謂之緩衇一息七至謂之疾衇

緩止曰結數止曰促凡此之證皆綂至數動而中止不能自還至數不乖代則難痊

【注】四至緩衇時而一止謂之結衇六至數衇時而一止謂之促衇結促之衇動而中止卽能自還若動而中止不能自還須臾復動或十至或二三十至一止其至數不乖謂之代衇難痊謂不滿五十動而止合經難痊之死衇也已上五衇皆以至數而得名者故皆綂於遲數也

形狀如珠滑澑不定往來濇滯濇衇可證

【注】形狀如珠滑澑不定謂之滑衇進退維艱往來滯濇謂之濇衇此以衇之形狀而得名也凡衇以形狀而得名者皆綂乎滑濇也

細端直且勁曰緊比粗勁左右彈

【注】狀類弓細而端直按之且勁謂之衇較則粗按之且勁左右彈指謂之緊衇

來盛去衰洪衇名顯大則寛濶小則細減

【注】上來應指而盛下去減力而衰謂之洪衇衇形粗大濶然謂之大衇衇形細減如絲謂之小衇卽細衇也

如豆亂動不移約約長則迢迢短則縮縮

【注】其形如豆亂動約約動搖不移謂之動衇來去迢迢而長謂之長衇來去縮縮而短謂之短衇已上八衇皆以形狀而得名者故皆綂於滑濇也

浮陽主表風淫六气有力表實無力表虛浮遲表冷浮緩風濕浮濡傷暑浮散虛極浮洪陽盛浮大陽實浮細气少浮濇血虛浮數風熱浮緊風寒浮風飲浮滑風痰

【注】浮陽衇主表風邪六气外因之病皆從表入故屬之也浮而有力表實風病也浮而無力表虛風病也遲寒衇也故曰表冷緩濕衇也故曰風濕濡气虛衇也气虛則傷暑故曰浮濡傷暑也散气散衇也气散則虛極故曰浮散虛極也浮洪陽盛衇故曰陽盛也浮大陽實衇故曰陽實也細气少衇气少不充故曰气少也濇血少衇血少枯滯故曰血虛也數熱衇也故曰風熱緊寒衇也故曰風寒飲衇也故曰風飲滑痰衇也故曰風痰

沈陰主裏七情气食沈大裏實沈小裏虛沈遲裏冷沈緩裏濕沈緊冷痛沈數熱極沈濇痺气沈滑痰食沈伏閉郁沈飲疾

【注】沈陰衇主裏七情气食內因之病皆由裏生故屬之也大有餘衇也故曰裏實小不足衇也故曰裏虛遲寒衇也故曰裏冷緩濕衇也故曰裏濕緊寒衇也故曰冷痛數熱衇也故曰熱極濇血滯衇故曰痺气滑痰食衇故曰痰食伏痛甚不得吐瀉衇也故曰閉郁飲衇也故曰飲疾

濡陽虛病弱陰虛疾微主諸虛散爲虛劇

【注】濡爲陽分無力衇故主諸陽虛之病弱爲陰分無力衇故主諸陰虛之病微爲陰陽血气不足衇故主諸虛散爲元气散之衇故曰虛劇也

革傷精血半產帶崩牢疝癥瘕心腹寒疼

【注】革內空之衇故主男子亡血傷精之病婦人半產崩帶之疾牢內堅之衇故主諸疝癥瘕心腹寒冷疼痛之病也

虛主諸虛實主諸實芤主失血隨見可知

【注】虛爲三部無力衇故主諸虛實爲三部有力衇故主諸實芤爲榮空之衇故主失血然此三衇皆隨所見之部位可知其上下內外之病也

遲寒主藏陰冷相干有力寒痛無力虛寒

【注】遲陰衇也藏屬陰故主之凡陰冷之病皆屬之也有力爲寒實作痛無力爲寒虛痛也

數熱主府數細陰傷有力實熱無力虛瘡

【注】數陽衇也府屬陽故主之凡陽屬之病皆屬之也數爲陽盛細爲不足故曰傷陰有力爲實熱無力爲虛熱數亦生瘡故曰虛瘡

緩濕脾胃堅大濕壅促爲陽鬱結則陰凝

【注】緩脾胃衇又主濕邪故緩主濕邪脾胃之病若搏指堅大則爲濕邪壅脹之病促爲陽盛而郁之衇結爲陰盛而凝之衇也

代則气乏跌打悶絕奪气痛瘡女胎三月

【注】代者眞气乏而求代之衇也若不因跌打气悶暴病奪气痛瘡傷气女胎气阻者而無故見之則必死也

滑司痰病關主食風寸候吐逆尺便血膿

【注】滑陽衇陽盛爲痰故司痰病右關候胃故主痰食左關候肝故主風痰寸候上焦故主吐逆尺候下焦故主便血膿也

濇虛濕痺尺精血傷寸汗津竭關膈液亡

【注】濇血少滯濇衇也六衇見之則主榮虛受濕痺之病若兩尺見之則主傷精傷血之病兩寸見之則主汗多津傷之病兩關見之則主噎膈反胃液亡結腸之病也

關主飲木侮脾經寸頭痛尺腹疼

【注】陰衇陰盛爲飲木衇木旺侮土土虛不能制濕故飲病生焉寸陰乘陽也故主頭痛尺陰乘陰也故主腹疼

緊主寒痛洪是火傷動主痛熱崩汗驚狂

【注】緊寒實衇故主寒痛洪熱實衇故主火傷動爲陰陽相搏之陽衇故主諸痛陽動主發熱主驚狂陰動主汗出血崩也

長則气治短則气病細則气衰大則病進

【注】長者气之暢也故曰气治短者气之縮也故曰气病小者正气衰也大者邪病進也

衇之主病有宜不宜陰陽順逆吉凶可推

【注】病有陰陽衇亦有陰陽順應則吉逆見則凶此以下至其死可測句凡二十七節詳分某病見某衇吉某病見某衇凶也

中風之衇卻喜浮遲堅大急疾其凶可知

【注】中風虛見虛衇以浮遲爲順若反見堅大急疾爲逆決無生理

傷寒熱病衇喜浮洪沈微濇小證反必凶汗後衇靜身涼則安汗後衇躁熱甚必難陽證見陰命必危殆陰證見陽𨿽困無害

【注】此節皆言傷寒之順逆也傷寒熱病傳裏屬熱衇以浮洪陽衇爲吉若見沈微濇小陰衇是證與衇反故凶汗後邪解便當衇靜身涼若躁而熱所謂汗後不爲汗衰名曰陰陽交必難治矣陽證而見沈濇細微弱遲之陰衇則衇與證反命必危殆陰證而見浮大數動洪滑之陽衇𨿽衇與證反在他證忌之獨傷寒爲陰邪還陽將解之證病𨿽危困無害於命也

勞倦傷脾衇當虛弱自汗衇躁死不可卻

【注】勞倦傷脾衇當虛弱爲順也若自汗出而衇反躁疾則逆矣安得不死

瘧衇自遲多寒數多熱代散則難

【注】瘧爲寒熱之病爲少陽之衇少陽主病寒熱往來凡寒熱之病多屬少陽半表半里之界故瘧衇自應得象也遲多寒數多熱理自然也若得代散二衇邪尙未解正气已衰命則難生矣

泄瀉下利沈小滑弱實大浮數發熱則惡

【注】瀉痢裏虛宜見沈小滑弱之衇爲順若反見實大浮數之衇則身必發熱而成惡候也

嘔吐反胃浮滑者昌沈數細濇結腸者亡

【注】嘔吐反胃脾虛有痰也浮爲虛滑爲痰是爲順衇故曰昌也若沈數細濇則爲气少液枯遂致結腸糞如羊屎死不可救矣

霍亂之候衇代勿訝舌捲囊縮厥伏可嗟

【注】霍亂之證陽衇爲佳若見代衇因一時淸濁混亂故衇不接續非死候也如衇伏不見四肢厥逆舌捲囊縮爲陰寒甚則有可嗟之變也

衇多浮浮濡易治沈伏而緊死期將至

【注】乃肺疾衇浮爲宜兼見濡者病將退也若沈伏與緊則相反而病深矣不死何待

喘息擡肩浮滑是順沈濇肢寒切爲逆證

【注】陽喘多實風與痰耳故衇以浮滑爲順陰喘多虛寒與虛也故衇沈濇四肢寒者均爲不治逆證

火熱之證洪數爲宜微弱無神根本脫離

【注】熱證而得洪數乃正應也若見微弱證衇相反根本脫離藥餌不可施矣

骨蒸發熱衇數而虛熱而濇小必殞其軀

【注】骨蒸者腎水不足壯火僭上虛數二衇是正象也若濇小之衇所謂發熱衇靜不可救耳

勞極諸虛浮軟微弱土敗雙火炎細數

【注】虛證宜見虛衇若兩關衇謂之雙乃肝衇右關見之是肝木乘脾故曰土敗勞証之衇若見細數乃陰虛火盛上刑肺金便不可治

失血諸證衇必見芤緩小可喜數大堪憂

【注】芤有中空之象失血者宜爾也緩小亦爲虛衇順而可喜若數且大謂之邪勝故可憂也

畜血在中牢大卻宜沈濇而微速愈者稀

【注】畜血者有形之實證見牢大之衇衇證相宜倘沈濇而微是挾虛矣旣不能自行其血又難施峻猛之劑安望速愈也

三消之衇數大者生細微短濇應手堪驚

【注】渴而多飲爲上消消糓善饑爲中消渴而便數爲下消三消者皆燥熱太過惟見數大之衇爲吉耳細微短濇死不可救也

小便淋閉鼻色必黃實大可療濇小知亡

【注】鼻頭色黃必患小便難六衇實大者但用攻病之劑必愈若逢濇小爲精气不化死亡將及矣

癲乃重陰狂乃重陽浮洪吉象沈急凶殃

【注】癲狂二證皆以浮洪爲吉取其病尙淺也若沈而急病已入骨𨿽有扁倉莫之能救矣

癇宜浮緩沈小急實但無胃必死不失

【注】癇本風痰衇見浮緩自應然也若沈小急實是病深也或但無胃則肝之眞藏衇見矣安望其更生耶

心腹之痛其類有九細遲速愈浮大延久

【注】九種心腹之痛皆宜遲細易於施療如浮而大是爲中虛邪盛不能収防功也

疝屬肝病衇必急牢急者生弱急者死

【注】肝主筋疝則筋急故屬肝也肝衇急是其常也疝系陰寒之咎牢主裏寒之衇亦其常也如且弱且急必有性命之憂矣

黃疸濕熱洪數便宜不妨浮大微濇難醫

【注】濕蒸熱淤黃疸生焉洪數浮大皆所宜也一見微濇虛衰已甚必食少瀉多無藥可療矣

腫脹之衇浮大洪實細而沈微岐黃無術

【注】水腫脹滿有餘之證宜見有餘之衇浮大洪實是矣沈細而微謂之證實衇虛難言生矣

五藏爲積六府爲聚實彊可生沈細難愈

【注】積聚皆實證也實衇彊盛是所當然沈細爲虛眞气敗絕不可爲矣

中惡腹脹緊細乃生浮大爲何邪气已深

【注】中惡者不正之气也緊細則吉浮大則凶也

鬼祟之衇左右不齊乍大乍小乍數乍遲

【注】鬼祟犯人左右二手衇象不一忽大忽小忽數忽遲無一定之衇形也

癰疽未潰洪大衇宜及其已潰洪大最忌

【注】未潰屬實洪大爲正衇也潰後則虛若仍見洪大則爲邪衇最所忌也

肺癰已成寸數而實肺痿之證數而無力癰痿色白衇宜短濇數大相逢气損血失腸癰實熱滑數相宜沈細無根其死可期

【注】肺癰而寸口數實知膿已成矣肺葉焦痿爲火傷也是以數而無力肺癰肺痿得白色者肺之本色得短濇者肺之本衇均相宜也若逢數大是火來克金賊邪之證故气損血失也腸癰實也滑數相宜沈細虛也證實衇虛死期將至矣

婦人有子陰搏陽別少陰動甚其胎已結滑疾而散胎必三月按之不散五月可別左男右女孕乳是主女腹如箕男腹如釜

【注】此一節明女科胎前之衇也陰搏陽別者寸爲陽尺爲陰言尺陰之衇搏指而動寸陽之衇則不搏指迥然分別此有子之證也或手少陰心衇獨動而甚者蓋心主血血主胎故胎結而動甚也動者謂往來流利之動而滑非厥厥搖動爲病之動也疾卽數也滑而且數按之而散三月之胎也按之不散五月之胎也左爲陽故左疾爲男胎右爲陰故右疾爲女胎五六月後孕婦之乳房有核吮之有乳者則主有子也女胎腹形狀如箕之圓也男胎腹形狀如釜之上小而下大也

欲產離經新產小緩實牢大其凶不免

【注】此一節明產中之衇也欲產衇離經者謂見離乎經常之衇也蓋胎動於中衇亂於外勢所必然也產後气血兩虛見小緩之虛衇爲吉若見實大牢其凶不免矣

經衇病衇業已昭詳將絕之形更當度量

【注】經常之衇主病之衇皆明於前矣而死絕之衇亦不可不察也分列於後

心絕之衇如撡帶鉤轉豆躁疾一日可憂

【注】經曰衇來前曲後居如操帶鉤曰心絕前曲者謂輕取則堅彊而不柔後居者謂重取則牢實而不動如持革帶之鉤全失沖和之气但鉤無胃故曰心死鉤卽洪衇也轉豆者卽經所謂如循薏苡子累累然狀其短實堅彊眞藏衇也又曰心絕一日死

肝絕之衇循刃責責新張弓死在八日

【注】經曰眞肝衇至中外急如循刃又曰衇來急溢勁如新張弓曰肝死又曰肝絕八日死

脾絕雀啄又同屋漏覆杯水流四日無救

【注】舊訣曰雀啄連來四五啄屋漏少刻一防落若杯覆若水流皆脾絕也經曰脾絕四日死

肺絕維何如風吹毛毛羽中膚三日而號

【注】經曰如風吹毛曰肺死又曰眞肺衇至如以毛羽中人膚皆狀其但浮而無胃气也又曰肺絕三日死

腎絕伊何發如奪索辟辟彈石四日而作

【注】經曰衇來如奪索辟辟如彈石曰腎死又曰腎絕四日死舊訣云彈石硬來尋卽散搭指散亂如解索正此謂也石卽沈衇也

命衇將絕魚翔鰕遊至如湧泉莫可挽畱

【注】舊訣云魚翔似有又似無鰕遊靜中忽一躍經曰渾渾革至如湧泉綿綿其去如絕皆死衇也

衇有反關動在臂後別由列缺不幹證候

【注】反關衇者衇不行於寸口出列缺絡入臂後手陽明大腸之經也以其不順行於關上故曰反關有一手反關者有兩手反關者此得於有生之初非病衇也令病人側立其手診之方可見也

岐黃衇法候病死生太素衇法陰陽貴淸淸如潤玉至數分明濁衇如石糢糊不淸小大貧富濇滑窮通長短壽天詳推錯綜

【注】衇法倡自岐黃所以候病死生至楊上善爲風鑑者流托名太素衇法以神其說每多不驗然其中有近理可采者如論六陽六陰之衇以淸主貴以濁主賤淸衇之狀似玉潤淨至數分明濁衇之狀如石粗濇至數糢糊小衇主貧大衇主富濇衇主窮滑衇主通長衇主壽短衇主夭如質淸衇濁貴中賤也質濁衇淸賤中貴也淸衇兼大貴而富也兼滑貴而通也兼長貴而壽也濁衇兼小賤而貧也兼濇賤而窮也兼短賤而夭也淸衇兼小貴而貧也兼濇貴而窮也兼短貴而夭也濁衇兼大賤而富也兼滑賤而通也兼長賤而壽也詳推錯綜者卽詳推此質淸衇淸質濁衇濁質淸衇濁質濁衇淸錯綜等說之理耳

附訂正素問衇要精微論一則備考

尺內兩傍則季脇也尺外以候腎尺裏以候腹中中附上左外以候肝內以候膈右外以候胃內以候脾上附上右外以候肺內以候胸中左外以候心內以候膻中前以候前後以候後上竟上者胸喉中事也下竟下者少腹腰股膝脛足中事也

【注】內外二字前人有以尺部一衇前半部衇後半部衇爲訓者有以內側曰內外側曰外爲訓者皆非也蓋衇之形渾然純一並不兩條亦不兩截若以前半部後半部爲是則視衇爲兩截矣若以尺內側尺外側爲是則視衇爲兩條矣故知二說皆非也熟玩通章經文自知其爲傳寫之訛豈有獨於脾胃則曰右外以候胃內以候脾者耶蓋外以候府內以候藏內經衇書確然可考故當以外以候胃內以候脾之句爲正其尺外之外字當是裏字尺裏之裏字當是外字中附上左右之內外字上附上左右之內外字皆當攺之故不循舊圖所列以符外候府內候藏之義也前以候前謂關之前寸也後以候後謂闗之後尺也上竟上者謂上盡魚際也下竟下者謂下盡尺澤也

禦纂醫宗金鑑卷三十四﹤子部﹐醫家類﹐禦纂醫宗金鑑﹥

欽定四庫全書

禦纂醫宗金鑑卷三十五

編輯運气要訣目錄

太虛圖

陰陽圖

太虛理气天地陰陽謌

五行圖

五行生尅制化圖

五行質气生尅制化謌

五運合臟腑十二經絡圖

六气合臟腑十二經絡圖

運气合臟腑十二經絡謌

主運圖

主運謌

主气圖

主气謌

客運圖

客運謌

客气司天在泉間气圖

客气司天在泉間气謌

五運節令圖

六气節令圖

運气分主節令謌

五音太少相生圖

五音主客太少相生謌

五運齊化兼化圖

六气正化對化圖

五運齊化兼化六气正化對化謌

六十年運气上下相臨圖

六十年運气上下相臨謌

指掌圖

起主客定位指掌謌

天符圖

歲防圖

同天符同歲防圖

天符太乙天符歲防同天符同歲防謌

執法行令貴人謌

南北政圖

南政年衇不應圖

北政年衇不應圖

南北政年衇不應謌

五運气令微甚謌

五運平气太過不及謌

運气所至先後時謌

運气亢害承制謌

六气勝復謌

五行郁極乃發謌

天時地化五病二火謌

五星所見太過不及謌

五行徳政令化災變謌

五行地化虫畜谷果有大過不及齊兼化謌運气爲病謌

五運客運太過爲病謌

六气客气主病謌

運气當審常變謌

附衝陽諸衇穴圖

禦纂醫宗金鑑卷三十五目錄

欽定四庫全書

禦纂醫宗金鑑卷三十五

編輯運气要訣

經曰夫五運陰陽者天地之道也萬物之綱紀變化之父母生殺之本始神明之府也可不通乎又曰治不法天之紀地之理則災害至矣又曰不知年之所加气之盛衰虛實之所起不可以爲工矣由是觀之不知運气而爲醫欲其無失者鮮矣玆將內經運气要語編成歌訣並列圖於前使學者一覽卽明其大綱防要之所在然後徧求全經精義庶乎有得云

﹤子部﹐醫家類﹐禦纂醫宗金鑑﹐卷三十五﹥

太虛理气天地陰陽謌

無極太虛气中理太極太虛理中气乘气動靜生陰陽陰陽之分爲天地未有天地气生形已有天地形寓气從形究气曰陰陽卽气觀理曰太極

【注】太者極其至大之謂也虛者空虛無物之謂也蓋極大極虛無聲無臭之中具有極大極至之理气焉理气未分而混沌者太虛也太虛曰無極者是主太虛流行之气中主宰之理而言也太虛曰太極者是主太虛主宰之理中流行之气而言也故周子曰無極而太極者亦是以極無而推極有也蓋極無中無是而非理極有中無是而非气不以極無之理而推極有之气何以知有是气也不以極有之气而推極無之理何以知有是理也是則可知理气以其分殊而言之二也以其渾合而言之一也有是理則有是气有是气則有是理名𨿽有二其實則一本無有無一二先後之可言也乘气動靜生陰陽者謂太極乘气機之動而生陽乘气機之靜而生陰卽周子曰太極動而生陽靜而生陰之謂也然不曰無極動而生陽靜而生陰而曰太極動而生陽靜而生陰者蓋以無極專主乎理言理無動靜故也太極兼主乎气言气有動靜故也陰陽之分爲天地者謂陰陽流行相生不已積陽之淸者爲天積陰之濁者爲地故周子曰分陰分陽兩儀立焉也未有天地气生形者謂未有天地惟太虛中之一气化生天地之形也已有天地形寓气者謂已有天地而太虛之气卽已寓於天地之形也是以天得之以資萬物之始地得之以資萬物之生也從形究气曰陰陽者陰陽卽理中流行之气也卽气觀理曰太極者太極卽气中主宰之理也故周子曰陰陽一太極者是指气之極者而言也太極本無極者是指理之極者而言也

【按】吳澄曰太極無動靜動靜者气機也是以太極專主乎理言也朱子曰太極之有動靜是天命之流行也是以太極兼主乎气言也又曰太虛者本然之妙也動靜者所乘之機也本然之妙卽太極指其本然主宰是動是靜之妙之理也所乘之機卽動靜指其天命流行乘動乘靜之機之气也當依朱子爲是

五行質气生尅制化歌

天地陰陽生五行各一其質各一气質具於地气行天五行順布四時序木火土金水相生木土水火金尅害亢害承制制生化生生化化萬物立

【注】天地旣立而陰陽卽在天地之中陽動而變陰靜而合生五行也天一生水地六成之地二生火天七成之天三生木地八成之地四生金天九成之天五生土地十成之是五行各一其質也東方生木木之气風南方生火火之气熱中央生土土之气濕西方生金金之气燥北方生水水之气寒是五行各一其气也在地曰木在天曰風在地曰火在天曰熱在地曰土在天曰濕在地曰金在天曰燥在地曰水在天曰寒是五行質具於地气行於天也木位東方風气布春火位南方熱气布夏土位中央四維濕气布長夏金位西方燥气布秋水位北方寒气布冬是五气順布四時之序也卽周子曰陽變陰合而生水火木金土五气順布四時行焉木生火火生土土生金金生水水復生木是五行相生主生養萬物者也木尅土土尅水水尅火火尅金金尅木木復尅土是五行相尅主殺害萬物者也相尅則死相制則生木亢害土土亢害水水亢害火火亢害金金亢害木此尅其所勝者也然我之所勝之子卽我之所不勝者也我畏彼子出救毋害不敢妄行承受廼制制則生化則各恆其徳而生化萬物無不具也假如木亢太過土受害矣是我勝其我之所勝者也土之子金承而制焉則我畏我之所不勝自然承受廼制制則生化矣火亢太過金受制矣金之子水承而制焉土亢太過水受制矣水之子木承而制焉金亢太過木受制矣木之子火承而制焉水亢太過火受制矣火之子土承而制焉五行皆若此也此所以相生而不害相制而不尅也而生生化化萬物立命之道卽在於是矣此五行生尅制化之理不可不知者也

﹤子部﹐醫家類﹐禦纂醫宗金鑑﹐卷三十五﹥

運气合臟腑十二經絡謌

醫明陰陽五行理始曉天時民病情五運五行五气化六气天地陰陽生火分君相气熱暑爲合人之藏腑經天干起運地支气天五地六節制成

【注】學醫業者必要明天地陰陽五行之理始曉天時之和不和民之生病之情由也人皆知五運化自五行五質五气也而不知六气化自天地陰陽六質六气也六質者卽經曰木火土金水火地之陰陽也生長化收藏下應之也六气者卽經曰風暑濕燥寒火天之陰陽也三陰三陽上奉之也是以在地之火分爲君火相火在天之气分爲熱气暑气爲合人之五臟六腑包絡十二經也天干陰陽合而爲五故主五運甲化陽土合人之胃已化陰土合人之脾乙化陰金合人之肺庚化陽金合人大腸丙化陽水合人膀胱辛化陰水合人之腎丁化陰木合人之肝壬化陽木合人之膽戊化陽火合人小腸癸化陰火合人之心相火屬陽者合人三焦相火屬陰者合人包絡此天干合人之五臟六腑十二經也地支陰陽合而爲六故主六气子午主少陰君火合人之心與小腸也丑未主太陰濕土合人之脾與胃也寅申主少陽相火合人之三焦包絡也夘酉主陽明燥金合人之肺與大腸也辰戌主太陽寒水合人之膀胱與腎也巳亥主厥陰風木合人之肝與膽也此地支之合人五臟六腑十二經也天數五而五陰五陽故爲十干地數六而六陰六陽故爲十二支天干之五必得地支之六以爲節地支之六必得天干之五以爲制而後六甲成歲气備故一歲中運以七十二日五位分主之六气以六十日六步分主之也

【按】十二經天干謌內云甲膽乙肝丙小腸丁心戊胃己脾鄕庚屬大腸辛屬肺壬屬膀胱癸腎藏三焦亦向壬中寄包絡同歸入癸方此以方位言天干所屬配合臟腑歲歲之常也今以五運言天干所化配合臟腑年年之變所以不同也十三經地支謌內云肺黃大卯胃辰宮脾巳心午小未中申胱酉腎心包戌亥焦子膽丑肝通此以流行言地支所屬配合臟腑日月之常也今以六气言地支所化配合臟腑年年之變所以不同也讀者審之

主運謌

五運五行禦五位五气相生順令行此是常令年不易然有相得或逆從運有太過不及理人有虛實寒熱情天時不和萬物病民病合人臟腑生

【注】主運者主運行四時之常令也五行者木火土金水也五位者東南中西北也五气者風暑濕燥寒也木禦東方風气順布春令是初之運也火禦南方暑气順布夏令是二之運也土禦中央四維濕气順布長夏之令是三之運也金禦西方燥气順布秋令是四之運也水禦北方寒气順布冬令是五之運也此是天以五爲制分五方主之五運五气相生四時常令年年相仍而不易也然其中之气化有相得或不相得或從天气或逆天气或從天气而逆地气或逆天气而從地气故運有太過不及四時不和之理人有臟腑經絡虛實寒熱不同之情始召外邪令化而生病也天時不和萬物皆病而爲民病者亦必因其人臟腑不和而生也

主气謌

主气六位同主運顯明之右君位知退行一步相火治復行一步土治之復行一步金气治復行一步水治之復行一步木气治復行一步君治之

【注】主气者厥陰風木主春初之气也少陰君火主夏二之气也少陰相火主盛夏三之气也太陰濕土主長夏四之气也陽明燥金主秋五之气也太陽寒水主冬六之气也此是地以六爲節分六位主之六气相生同主運五气相生四時之常令也顯明者正南之位當君位也而君火不在位治之反退位於次以相火代君火司化則當知卽經云少陰不司气化之義也正南客气司天之位也司天之右天之右間位也在主气爲二之气位是少陰君火之位主行夏令之气也故曰顯明之右君火之位也君火之右退行一步乃客气司天之位也在主气爲三之气位是少陽相火之位主行盛夏之令之气也不曰復行而曰退行者以臣對君之面承命司化不敢背行故曰退行一步卽復行一步也復行一步土气治之乃客气天之左間位也在主气爲四之气位是太陰濕土之位主行長夏令之气也復行一步金气治之乃客气地之右間位也在主气爲五之气位是陽明燥金之位主行秋令之气也復行一步水气治之乃客气在泉之位也在主气爲六之气位是太陽寒水之位主行冬令之气也復行一步木气治之乃客气地之左間位也在主气爲初之气位是厥陰風木之位主行春令之气也復行一步君火治之卽前君火之位治之也

客運謌

五天蒼丹黅素天气天干合化臨甲己化土丙辛水丁壬化木乙庚金戊癸化火五客運起以中運相生輪陰少乙丁己辛癸陽太甲丙戊庚壬

【注】五天者蒼天天之色靑者也丹天天之色赤者也黅天天之色黃者也天天之色黑者也素天天之色白者也天气者蒼天之气木也丹天之气火也黅天之气土也天之气水也素天之气金也天干者甲乙丙丁戊己庚辛壬癸也古聖仰觀五天五气蒼天木气下臨丁壬之方故識丁壬合化而生木運也丹天火气下臨戊癸之方故識戊癸合化而生火運也黅天土气下臨甲己之方故識甲己合化而生土運也天水气下臨丙辛之方故識丙辛合化而生水運也素天金气下臨乙庚之方故識乙庚合化而生金運也此天气天干合化加臨主運五位之客運也起以所化統主本年中運爲初運五行相生以次輪取如甲己之年土運統之起初運土生金爲二運金生水爲三運水生木爲四運木生火爲五運餘四運皆仿土運起之乙丁己辛癸屬陰漧爲五陰年主五少不及之運甲丙戊庚壬屬陽幹爲五陽年主五太太過之運也

客气司天在泉間气謌

子午少陰君火天陽明燥金應在泉丑未太陰太陽治寅申少陽厥陰聯卯酉卻與子午倒辰戌巳亥亦皆然毎歲天泉四間气上下分統各半年

【注】天干起運地支起气此言地之陰陽正化對化加臨主气六位之客气也如子午之歲少陰君火治之起司天也陽明燥金在下起在泉也气由下而升上故以在下之陽明起之陽明二陽二陽生三陽三陽太陽故太陽寒水爲客初气卽地之左間也三陽陽極生一陰一陰厥陰故厥陰爲客二气卽天之右間也一陰生二陰二陰少陰故少陰爲客三气卽司天之气也二陰生三陰三陰太陰故太陰爲客四气卽天之左間也三陰陰極生一陽一陽少陽故少陽爲客五气卽地之右間也一陽生二陽二陽陽明故陽明爲客六气卽在泉之气也丑未寅申之歲皆仿此法起之邜酉卻與子午倒換辰戌卻與丑未倒換巳亥卻與寅申倒換謂邜酉之歲陽明燥金司天少陰君火在泉辰戌之歲太陽寒水司天太陰濕土在泉巳亥之歳厥陰風木司天少陽相火在泉彼此倒換也每歲司天在泉左右四間气者卽六气分統上下本年司天統主上半年在泉統主下半年之統气也

﹤子部﹐醫家類﹐禦纂醫宗金鑑﹐卷三十五﹥

運气分主節令謌

大立雨驚春淸谷立滿芒夏小大暑立處白秋寒霜立小大冬小從頭數初大二春十三日三運芒種十日甫四運處暑後七日五運立冬四日主

【注】天以六爲節謂以二十四气六分分之爲六气之六步也地以五爲制謂以二十四气五分分之爲五運之五位也二十四气卽大寒立春雨水驚蟄主初之气也春分淸明谷雨立夏主二之气也小滿芒種夏至小暑主三之气也大暑立秋處暑白露主四之气也秋分寒露霜降立冬主五之气也小雪大雪冬至小寒主終之气也此主气客气分主六步之時也大寒起至春分後十二日主初運也春分十三日起至芒種後九日主二運也芒種十日起至暑處後六日主三運也暑處七日起至立冬後三日主四運也立冬四日起至小寒末日主五運也此主運客運分主五位之時也

五音主客太少相生謌

主運角徵宮商羽五音太少中運取如逢太徵太商年必是少角少宮羽若逢太角宮羽年必是少商與少徵以客取主太少生以主定客重角羽

【注】主運之音必始角而終羽者乃五音分主四時順布之常序也然陽年爲太陰年爲少者是五音四時太過不及之變化也如逢戊年太徵庚年太商之年則主運初運必是少角二運則是太徵三運必是少宮四運則是太商終運必是商羽也若逢壬年太角甲年太宮丙年太羽之年則主運初運則是太角二運必是少徵三運則是太宮四運必是少商終運則是太羽也故曰太少皆以中運取此是以客之中運取主之五運太少相生之義也又以主之太少定客之五運太少相重之法以發明相加相臨太過不及之理也

五運齊化兼化六气正化對化謌

運過勝巳畏齊化不及乘衰勝巳兼大過被尅不及助皆爲正化是平年气寅午未酉戌亥正司化令有餘看子丑邜辰巳申歲對司化令不足言

【注】五運之中運統主一年之運也中運太過則旺勝巳者則畏其盛反齊其化矣如太宮土運反齊木化太角木運反齊金化太商金運反齊火化太徵火運反齊水化太羽水運反齊土化也卽經所謂畏其旺反同其化薄其所不勝也中運不及則弱勝巳者則乘其衰來兼其化矣如少宮土運木來兼化少角木運金來兼化少商金運火來兼化少徵火運水來兼化少羽水運土來兼化卽經所謂乘其弱來同其化所不勝薄之也中運戊辰陽年火運太過遇寒水司天則爲太過被制中運乙邜陰年金運不及遇燥金司天則爲同气中運辛邜陰年水運不及則爲相生俱爲不及得凡遇此類皆爲正化平和之年也气者六气之客气統一歲之司化之气也如厥陰司巳亥以厥陰屬木木生於亥故正化於亥對化於巳也少陰司子午以少陰爲君火當正南離位故正化於午對化於子也太陰司丑未以太陰屬土居中王於西南未宮故正化於未對化於丑也少陰司寅申以少陽屬相火位卑於君火火生於寅故正化於寅對化於申也陽明司卯酉以陽明屬金酉爲西方金位故正化於酉對化於卯也太陽司辰戌以太陽爲水辰戌屬土然水行土中而戌居西北屬水漸王之鄕是以洪範五行以戌屬水故正化於戌對化於辰也是以寅午未酉戌亥爲正化正化者令之實主有餘也子丑卯辰巳申爲對化對化者令之虛主不足也

六十年運气上下相臨謌

客運中運主一歲客气天泉主半年气生中運曰順化運被气克天刑言運生天气乃小逆運克司天不和愆气運相同天符歲另有天符歲防參

【注】客運之初運卽統主一歲之中運也經曰申巳之歲土運統之云云者是也客气司天之三气六气卽統主上半年在泉統主下半年之气也經曰歲半以前天气主之歲半以後地气主之者是也六十年中運气上下臨運則有相得不相得者也气主中運者謂司天生中運也如癸巳癸亥木生火也甲子甲午甲寅甲申火生土也乙丑乙未土生金也辛卯辛酉金生水也壬辰壬戌水生木也六十年中有此十二年天气生運以上生下故名順化爲相得之歲也運被气尅者謂司天尅中運也如己巳己亥木尅土也辛丑辛未土尅水也戊辰戊戌水克火也庚子庚午庚寅庚申火克金也丁卯丁酉金尅木也六十年中有此十二年天气克運以上尅下故名天刑爲不相得之歲也運生天气者謂中運生司天也如癸丑癸未火生土也壬子壬午壬寅壬申木生火也辛巳辛亥水生木也庚辰庚戌金生水也己邜己酉土生金也六十年中有此十二年運生天气以下生上𨿽曰相生然子居母上故爲小逆而主防病也運克司天者謂中運克司天也如乙巳乙亥金克木也丙子丙午丙寅丙申水克火也丁丑丁未木尅土也癸邜癸酉火克金也甲辰甲戌土克水也六十年中有此十二年運克天气以下克上故名不和亦爲不相得而主病甚也气運相同者如運气皆木丁巳丁亥運气皆火戊子戊午戊寅戊申運气皆土己丑己未運气皆金乙邜乙酉運气皆水丙辰丙戌六十年中有此十二年運气相同皆天符也𨿽曰同气不無偏勝亢害焉其太乙天符歲防等年另詳在後

起主客定位指掌謌

掌中指上定司天中指根紋定在泉順進食指初二位四指四五位推傳司天卽是三气位在泉六气位當然主以木火土金水客以陰陽一二三

【注】左手仰掌以中指上頭定司天之位中指根紋定在泉之位順進食指三節紋定初之气位頭節紋定二之气位中指上頭定三之气位卽司天之位也第四指頭節紋定四之气位二節紋定五之气位中指根紋定六之气位卽在泉之位也主气以木火土金水者五气順布之五位也故初之气厥陰風木二之气少陰君火三之气少陽相火四之气太陰濕土五之气陽明燥金六之气太陽寒水是木生火火生土土生金金生水水復生木順布相生之序一定不易者也客气以一二三名之者三陰三陽六气加臨也故厥陰爲一陰少陰爲二陰太陰爲三陰少陽爲一陽陽明爲二陽太陽爲三陽是一生二二生三三復生一陰極生陽陽極生陰六步升降之次毎嵗排取也以此定位主气客气燎然在握矣

﹤子部﹐醫家類﹐禦纂醫宗金鑑﹐卷三十五﹥

天符太乙天符歲防同天符同歲防謌

天符中運同天气歲防本運臨本支四正四維皆歲防太乙天符符防俱同天符與同歲防泉同中運卽同司陰歲名曰同歲防陽年同天符所知

【注】天符者謂中運與司天之气同一气也如木運木司天丁巳丁亥也火運火司天戊子戊午戊寅戊申也土運土司天己丑己未也金運金司天乙卯乙酉也水運水司天丙辰丙戌也共十二年歲防者謂本運臨本支之位也如木運臨卯丁卯年也火運臨午戊午年也金運臨酉乙酉年也水運臨子丙子年也此是四正土運臨四季甲辰甲戌己丑己未也此是四維共八年太乙天符者謂天符之年又是歲防是天气運气歲支三者俱防也如己丑己未中運之土與司天土同气又土運臨丑未也乙酉中運之金與司天金同气又金運臨酉也戊午中運之火與司天火同气又火運臨午也共四年同天符同歲防者謂在泉之气與中運之气同一气也以陽年名曰同天符如木運木在泉壬寅壬申也土運土在泉甲辰甲戌也金運金在泉庚子庚午也以陰年名曰同歲防如水運水在泉辛丑辛未也火運火在泉癸邜癸酉癸巳癸亥也共十二年此气運符防之不同人不可不知也右天符十二年太乙天符四年歲防八年同天符六年同歲防六年然太乙天符四年已同在天符十二年中矣歲防八年亦有四年同在天符中矣合而言之六十年中只得二十八年也

執法行令貴人謌

天符執法犯司天歲防行令犯在泉太乙貴人犯天地速危徐持暴死占二火相臨𨿽相得然有君臣順逆嫌順則病遠其害小逆則病近害速纒

【注】邪之中人在天符之年名曰中執法是犯司天天气天陽也陽性速故其病速而危也邪之中人在歲防之年名曰中行令是犯在泉地气也陰也陰性除故其病除而持也邪之中人在太乙天符之年名曰中貴人是犯司天在泉之气天地之气俱犯故其病而死也二火君火相火也𨿽同气相得然有君臣順逆之嫌不可不知也君火君也相火臣也二火相臨謂司天加臨中運六部客主加臨君火在上相火在下爲君臨臣則順順則病遠其害小也相火在上君火在下爲臣犯君則逆逆則病近其害速也﹤子部﹐醫家類﹐禦纂醫宗金鑑﹐卷三十五﹥

南北二政衇不應謌

天地之气行南北甲己一運南政年其餘四運俱爲北少陰隨在不應占北政反診候不應姑存經義待賢防從違非失分微甚尺反陰陽交命難

【注】天地之气謂三陰三陽司天在泉左間右間之客气也客气行南政之歲謂之南政行北政之歲謂之北政南政之歲惟甲己一運其餘乙庚丙辛丁壬戊癸四運俱爲北政之年也少陰隨在不應占者謂少陰君火客气隨在司天在泉左間右間加臨之位主占其衇不應於診也應於診者卽經曰少陰之至其衇鉤不應者謂衇不鉤也南政之年少陰司天則主占兩寸不應在泉則主占兩尺不應厥陰司天其天左間則少陰主占右寸不應太陰司天其天右間則少陰主占左寸不應厥陰在泉其泉左間則少陰主占左寸不應太陰在泉其泉右間則少陰主占右尺不應此皆在客气少陰之位也北政之年則反診候其不應皆在客气陽明之位如少陰司天則主占兩尺不應在泉則主占兩寸不應厥陰司天其天左間則少陰主占左尺不應太陰司天其天右間則少陰主占右尺不應厥陰在泉其泉左間則少陰主寸右寸不應太陰在泉其泉右間則少陰主寸左寸不應然南政十二年北政四十八年其南政候以正診北政候以反診應與不應之理熟玩經文總令人難解姑存經義以待後之賢者參詳可也不應之部不應者則爲得其气而和也不應之部反應者則爲違其气而病也應左而右應右而左者則爲非其位應上而下應下而上者則爲失其位皆主病也而有防甚之別甚者卽尺寸反陰陽交也謂少陰之衇當寸不應反見於尺當尺不應反見於寸是爲尺寸反子午卯酉年有之少陰之衇當左不應反見於右當右不應反見於左是爲陰陽交辰戌丑未寅申巳亥年有之皆主死故曰命難也

五運气令微甚謌

運識寒熱溫涼正气審加臨過及平六气大來皆邪化五運失和災病生微甚非時卒然至看與何時气化並更與年虛月空遇重感於邪證不輕

【注】運五運也主四時在天則有寒熱溫涼之正令在地則有生長收藏之正化气六气也主六步在主則有風熱火濕燥寒一定之常候在客則有六气加臨太過不及平和之異應也凡五運六气之來應時而至無微甚而和者皆爲平气也卽應時而至或六气大來或五運微甚或至非其時或卒然而至皆邪化失和不平之气主害物病人也但看與何時之气化與病同並則當消息其宜而主治也若犯之而病者更與不及之年廓空之月重感於邪則其證必重而不輕也

五運平气太過不及謌

木曰敷和火升明土曰備曰金審平水曰靜順皆平運太過木運曰發生火曰赫曦土惇阜水曰流衍金堅成不及委和伏明共卑監從革涸流名

【注】太過被抑不及得助皆曰平運木名敷和敷布和气生萬物也火名升明陽性上升其徳明也土名備化土毋萬物無不化也金名審平金審而平無妄刑也水名靜順體靜性順喜安瀾也甲丙戊庚壬陽年皆曰太過之運木气發生木气有餘發生盛也火名赫曦炎陽光盛也土名惇阜惇厚髙阜土尢盛也金名堅成堅則成物金有餘也水名流衍水气太過流漫溢也乙丁己辛癸陰年皆曰不及之運木名委和和气委弱發生少也火名伏明火徳不彰光明伏也土名卑監土气不及化卑監也金名從革金气不及從火革也水名涸流水气不及涸其流也

運气所至先後時謌

應時而至气和平正化承天不妄行太過气淫先時至侮刑我者乘我刑不及气廹後時至所勝妄行刑所生所生被刑受其病我所不勝亦來乘

【注】應時而至謂交五運六气之日之時正當其日其時而气卽至則爲正化平气承天之令不妄行也如時未至而气先至來气有餘則爲太過名曰气淫卽邪化也刑我爲克我者也我刑爲我克者也假如木气有餘克我之金不能制我金反受木之侮則木盛而土受克也必矣其年若見肝病爲正邪見肺病爲防邪見脾病則爲賊邪也余時法此若時已至而气未至來气不足則爲不及名曰气廹亦邪化也所勝謂我所勝卽我克者也所生我所生者也所不勝謂我所不勝卽克我者也假如木气不及我克之土無畏妄行則生我之水必受病也木衰金乘其衰亦來刑木爲病也其年若腎病爲實邪見心病爲虛邪見肺病則賊邪也余時法此推此可知二經三經兼病之理矣

運气亢害承制謌

運气亢則皆爲害畏子之制敢不承因有承制則生化亢而無制勝病生勝後子報母讐復被抑屈伏郁病成郁極乃發因子弱待時得位自災刑

【注】五運六气太過而極則謂之亢亢則必害我所勝者也假如木亢極則必害我之所勝之土土之子金隨起而制木木畏承受其制則不敢妄刑被母也五行有此承制之道自相和順則生化不病矣假如木亢盛而無制則必生勝病勝病者肝受病者脾二經同病也有勝必有復有盛必有衰自然之道也木盛而後必衰土之子金則乘衰必復勝母之讐是則更生復病也復病者肺受病者肝二經同病也余藏法此若木不及則被金遏抑屈伏不伸而木郁之病生也然被郁極而乃發者蓋以木气不及不能令子火旺故不能復也所以必待其已之得位時而後乃發也𨿽發而不爲他害但自爲災病亦由本气弱耳故方其未發之時與勝病同勝病者肺郁病者肝及其已發之時不復病肺惟病肝也余藏法此此上文以太過釋勝不及釋郁病非謂一歲之太過不及則分司之气無勝復郁病也凡太過妄行害彼而病者皆勝病也受害子終不能復郁而發病者皆郁病也不及被抑而病者亦郁病也被郁待子來報母讐而病者皆復病也推此餘皆可通也

六气勝復謌

邪气有餘必有復勝病將除復病萌復已又勝衰乃止有無微甚若權衡時有常位气無必勝在天三復地終主客有勝而無復主勝客逆客勝從

【注】六气有勝則必有復陰陽循環之道也勝病將除復病卽萌邪正進退之機也勝已而復復已又勝本無常數必待彼此气衰乃止自然之理也有勝則復無勝則否勝微復微勝甚復甚猶權衡之不相過也然勝復之動時𨿽有常位而气無必也气無必者謂應勝之年而無勝也時有常位者謂勝之時在前司天天位主之自初气以至三气此爲勝之常也復之時在後在泉地位主之自四气以至終气此爲復之常也所謂六气互相勝復也若至六气主客則有勝而無復也有勝而無復者以客行天令時去則已主守其位順承天命也主勝客則違天之命而气化不行故爲逆客勝主則上臨下奉而政令乃布故爲從也

五運郁極乃發謌

火土金郁待時發水隨火後木無恆水發雹雪土飄驟木發毀折金淸明火發曛昧有多少微者病已甚無刑木達火發金郁泄土奪水折治之平

【注】五郁之發各有其時火郁待三气火時而發土郁待四气土時而發金郁待五气金時而發此各待旺時而發也水郁不待終气水時而每發於二气三气二火時者以水陰性險見陽初退卽進乘之故不待水旺而發也木郁之發無一定之時者以木生風善行數變其气無常故木發無恆時也五發之時旣已審矣然五發徵兆五气微甚天時民病不可不知也水發之徵微者爲寒甚爲雹雪雹雪寒甚也土發之徵微者爲濕甚爲飄驟飄驟風雨也木發之徵微者爲風甚爲毀折毀折摧拔也金髮之徵微者爲燥甚爲淸明淸明冷肅也火發之徵微者爲熱甚爲曛昧曛昧昏翳也多少者謂有太過不及也不及者病微太過者病甚微者病已謂本經自病也甚者兼刑謂兼我刑刑我者同病也如木气甚我刑者土刑我者金土畏我乘來齊其化金畏我勝來同其化故三經兼見病也餘气法此木達謂木郁達之達者條達舒暢之義也凡木郁之病風爲淸斂也宜以辛散之疏之以甘調之緩之以苦湧之平之但使木气條達舒暢皆治木郁之法也火發謂火郁發之發者發揚解散之義也凡火鬰之病爲寒束也宜以辛溫發之以辛甘揚之以辛涼解之以辛苦散之但使火气發揚解散皆治火鬰之法也金泄爲金郁泄之泄者宣泄疎降之義也凡金郁之病燥爲火困也宜以辛宣之疏之潤之以苦泄之降之淸之但使燥气宣通疏暢皆治金鬰之法也水折謂水郁折之折者逐導滲通之義也凡水鬰之病水爲濕瘀也宜以辛苦逐之導之以辛淡滲之通之但使水气流通不蓄皆治水郁之法也土奪謂土郁奪之奪者汗吐下利之義也凡土郁之病濕爲風阻也在外者汗之在內者攻之在上者吐之在下者利之但使土气不致壅阻皆治土鬰之法也

天時地化五病二火謌

運气天時地化同邪正通人五藏中五藏受邪生五病五病能該萬病形熱合君火暑合相蓋以支同十二經𨿽分二火原同理不無微甚重輕情

【注】木火土金水五運之化不能外乎六气風熱暑濕燥寒六气之化亦不能出乎五行故運𨿽有五气𨿽有六而天之气令地之運化皆同也邪化正化之气皆通乎人之五藏之中正化養人邪化病人五藏受邪則生五藏之病五病能該萬病情形謂主客一定之病主客錯雜之病及勝復郁病皆莫能逃乎五病之變猶夫天地化生萬物皆莫能逃乎五行之屬也五行惟火有二在地爲火在天爲熱爲暑以熱合少陰爲君火暑合少陽爲相火蓋以地有陰陽十二支同乎人之陰陽十二經火𨿽有二理則一也故其徳政令化災病皆同然不無熱微病輕暑甚病重之情狀也

五星所見太過不及謌

五星歲木熒惑火辰水鎭土太白金不及減常之一二無所不勝色停勻太過北越倍一二畏星失色兼母云盛衰徐疾徵順逆畱守多少吉凶分

【注】天之垂象莫先乎五星五星者木火土金水之五星也木曰歲星居東方火曰熒惑星居南方水曰辰星居北方土曰鎭星居西南金曰太白星居西方其主歲之星不大不小不芒不暗不疾不徐行所行道守所守度此其常也若五陰年是爲不及其歲則減常之一不及之甚則減常之二其光芒縮主嵗之星其色兼我所不勝之色而見也如木不及嵗星靑兼白色也火不及熒惑星紅兼黑色也土不及鎭星黃兼靑色也金不及太白星白兼紅色也水下及辰星黑兼黃色也五陽年是爲太過其主歲之星北越謂越出本度而近於北也北乃紫微之位太乙所居之宮也故倍常之一太過之甚倍常之二其光芒盈主歲之星其色純正畏我之星失其本色而兼生我之母色也假如木太過畏木之星土星也失其本色之黃而兼生土之火赤色也蓋以木盛而土畏必盜母气爲助故兼母色見也土兼赤色土又生子余星仿此凡星當其時則當盛非其時則當衰星遲於天爲順爲災病輕星速於天爲逆爲災病重稽畱不進守度日多則災病重稽畱不進守度日少則災病輕故曰吉凶分也

五行徳政令化災變歌

木徳溫和政舒啟其令宣發化生榮其變烈風雲物飛其災推防殞落零

【注】木主春故其徳溫暖柔和也春气發故其政舒展開啟也春气升故其令宣發也春主生故其化生榮也春主風故其變烈風而云物飛揚此風之勝也木勝不已則爲摧折防殞散落飄零之災也

火徳彰顯化蕃茂其令爲熱政曜明其變災烈水泉涸其災焦灼萎枯形

【注】火主夏故其徳彰著昭顯也夏主長故其化蕃秀茂盛也夏陽盛故其令熱也夏陽外故其政光明顯曜也夏主熱故其變炎光赫烮而水泉漧涸此熱之勝也火勝不已則爲萬物焦灼艸萎木枯之災也

土徳溽蒸政安靜其令雲雨其化丰其變陰埃震驟注其災霖雨岸堤崩

【注】土主長夏故其徳溽蒸熱也土主靜故其政安靜也長夏气濡故其令雲雨也土气厚故其化萬物丰偹也長夏主濕故其變晦陰煙埃震雷驟注暴雨此濕之勝也土勝不已則爲久霖淫雨潰岸崩堤之災也

金徳淸潔政勁切其化緊斂令露骨其變肅殺霜早降其災蒼漧艸木凋

【注】金主秋故其徳淸涼皎潔也秋气肅故其政肅勁齊切也秋主收故其化緊收斂縮也秋主露故其令露膏萬物也秋主燥故其變肅寒早霜殺物此燥之勝也金勝不已則爲蒼枯艸木凋零之災也

水徳淒凔政堅肅其化淸謐其令寒其變凜冽寒太甚其災冰雹霜雪連

【注】水主冬故其徳淒凔而寒也冬气固故其政堅凝肅勁也冬主藏故其化淸冷靜謐也冬主寒故其變凜冽寒气太盛此寒之勝也水勝不已則爲冰霜雹之災也

五行地化虫畜谷果有太過不及齊兼化謌

木主化毛犬麻李火主羽馬麥杏饒土主化倮牛稷棗金主化介雞稻桃木主化鱗彘豆栗得气皆育失蕭條太過齊化我克我不及兼化克皆苞

【注】虫者毛羽倮介鱗也麟爲毛虫之長而諸毛皆橫生故屬木也鳳爲羽虫之長而諸羽皆翔升故屬火也人爲倮虫之長而諸倮物皆具四肢故屬土也爲介虫之長而諸介皆甲堅固故屬金也龍爲鱗虫之長而諸鱗皆生於水故屬水也次則其畜犬其谷麻其果李皆木化也其畜馬其穀麥其果杏皆火化也其畜牛其谷稷其果棗皆土化也其畜雞其穀稻其果桃皆金化也其畜彘其穀豆其果栗皆水化也凡此五化之物得其气之和則皆蕃育失其气之和則皆蕭條而不育也太過齊化謂我所化之物與克我者所化之物皆育也假如木太過毛虫犬畜麻谷李果木化之類育而介虫雞畜稻穀桃果金化之類亦育蓋太過則气盛所不勝者來齊其化也其餘太過之化仿此不及兼化謂克我者我克之者皆茂育也假如木不及尅我之金其虫介其畜雞其穀稻其果桃皆化育也蓋不及則气衰克我者我畏之我克者不畏我來兼其化也其餘不及之化仿此苞者茂也

運气爲病歌

五運六气之爲病名異情同气質分今將二病歸爲一免使醫工枉費心

【注】五運六气之爲病𨿽其名有木火土金水風火濕燥寒之異而其實爲病之情狀則同也今將木運之病風气之病火運之病暑气之病土運之病濕气之病金運之病燥气之病水運之病寒气之病總歸爲一病不使初學醫工枉費心思而不得其頭緒也

諸風掉屬肝木諸暴彊直風所因支痛輭戾難轉側裏急筋縮兩脇疼

【注】在天爲風在地爲木在人爲肝在體爲筋風气通於肝故諸風爲病皆屬於肝木也掉搖動也昏運也風主動旋故病則頭身搖動目昏運也暴卒也彊直筋病彊急不柔也風性勁急風入於筋故病則卒然筋急彊直也其四肢拘急疼痛筋輭短縮乖戾失常難於轉側裏急脇痛亦皆風傷其筋轉入裏病也

諸痛癢瘡屬心火諸熱昏瘖躁譫狂暴注下廹嘔酸苦膺背徹痛血家殃

【注】在天爲熱在地爲火在人爲心在體爲衇熱气通於心故諸火痛癢瘡之病皆屬於心火也熱微則燥皮作癢熱甚則灼膚作痛熱入經衇與血凝結淺則爲癰深則爲疽更深入之則傷藏府心藏神熱乘於心則神不明故昏冒不省人事也心主言熱乘於心則神不辧故瘖而不能言或妄言而譫語也火主動熱乘於身則身動而不寕故身躁擾動甚則發狂也暴注者卒暴水防火與水爲病也下廹者後重裏急火與气爲病也嘔吐酸苦火病胃也膺背徹痛火傷胸也血家殃者熱入於衇則血滿騰不上溢則下防而爲一切失血之病也

諸濕腫滿屬脾土霍亂積飲痞閉疼食少體重肢不舉腹滿腸鳴飱泄頻

【注】在天爲濕在地爲土在人爲脾在體爲肉濕气通於脾故諸濕爲病皆屬於脾土也濕畜內外故肉腫腹病也飲亂於中故病霍亂也脾失健運故病積飲也脾气凝結故病痞硬便閉而痛也脾主化谷病則食少也脾主肌肉濕勝故身重也脾主四肢四肢不舉亦由濕使然也脾主腹濕淫腹疾故腹滿腸鳴飱泄也

諸气膹郁痿肺金喘咳痰血气逆生諸燥澁枯涸幹勁皴掲皮膚肩臂疼

【注】在天爲燥在地爲金在人爲肺在體爲皮燥气通於肺故諸燥气爲病皆屬於肺金也膹郁謂气逆胸滿膹郁不舒也痿謂肺痿咳嗽唾濁痰涎不已也喘咳气逆唾痰涎血皆肺病也凡澁枯涸幹勁皆燥之化也幹勁似乎彊直皆筋勁病也故卒然者多風入而筋勁也久之者多枯燥而筋勁也皴膚皴澁也掲皮掲起也此燥之病乎外也臂痛肩痛也亦燥之病於經也

諸寒收引屬腎水吐下腥穢澈淸寒厥逆禁固骨節痛癥瘕疝腹急堅

【注】在天爲寒在地爲水在人爲腎在體爲骨寒气通於腎故諸寒气爲病皆屬於腎水也收斂也引急也腎屬水其化寒斂縮拘急寒之化也熱之化吐下酸苦故寒之化吐下腥穢也熱之化水液渾濁故寒之化澄澈淸冷也厥逆四肢冷也禁固收引堅勁寒傷於外則骨節痛也寒傷於內則癥瘕疝腹急堅痛也

五運客運太過爲病歌

風气大行太過木脾土受邪苦腸鳴飱泄食減腹支滿體重煩寃抑气升云物飛揚艸木動搖落木勝被金乘甚則善怒顚冒脇痛吐甚胃絕傾

【注】上文統論主運主气爲病此詳言五運客運耑主之病也歲木太過六壬年也或歲土不及六已年也木太過則恃彊乘土土不及則母弱而金衰無以制木而木亦來乘土故木气盛則風气大行爲木太過之化在人則脾土受邪爲病苦腸鳴飱泄食少腹滿體重煩寃煩寃者謂中气抑鬱不伸故也在天則有云物飛揚之變在地則有艸木動搖之化木勝不已而必衰衰則反被金乘有凋隕搖落之復也故更見善怒顚疾冒脇痛吐甚之肝脾病也胃絕傾者謂胃土衝陽之衇絕而不至是爲脾絕故主命傾也

暑熱大行太過火肺金受邪喘咳屙气少血失及病瘧注下咽漧中熱多燔炳物焦水泉涸冰雨寒霜水復過甚則譫狂胸背痛太淵衇絕命難瘥

【注】歲火太過六戊年也或嵗金不及六乙年也火太過則火恃彊而乘金金不及則母弱而水衰無以制火而火亦乘金故火气盛則暑熱大行爲火太過之化在人則肺金受邪其爲病喘而咳气少不足息血失而顏色瘁及瘧疾注下火防咽漧中熱也在天則有燔炳炎烈沸騰之變在地則有物焦槁水泉涸之化火勝不已而必衰衰則反被水乘有雨冰雹早霜寒之復也故更見譫語狂亂胸背痛之心肺病也太淵肺衇也肺金之衇絕而不至是爲肺絕故主病難愈也

雨濕大行太過土腎水受邪腹中疼體重煩寃意不樂雨濕河衍涸魚生風雨土崩鱗見陸腹滿溏瀉苦腸鳴足痿瘈痛並飲滿太谿腎絕命難存

【注】歲土太過六甲年也歲水不及六辛年也土太過則土恃彊而乘水水不及則母弱而木衰無以制土而土亦乘水故土气盛則雨濕大行爲土太過之化在人則腎水受邪其爲病四肢冷厥腹中痛體重煩寃意不樂也在天則有雨濕數至之變在地則有河衍涸澤生魚之化濕勝不已而必衰衰則反被木乘有風雨大至土崩鱗見於陸之復也故更見腹滿溏防腸鳴足痿瘈痛飲滿之脾胃病也太谿腎衇也腎水之衇絕而不至是爲腎絕故曰主命難存也

淸燥大行太過金肝木受邪耳無聞脇下少腹目赤痛艸木凋隕焦槁屯甚則胸膺引背痛胠脇何能反側身喘咳气逆而血溢太衝衇絕命難生

【注】歲金太過六庚年也歲木不及六丁年也金太過則金恃彊而乘木木不及則母弱而火衰無以制金而金亦乘木故金气盛則淸燥大行爲金太過之化在人則肝木受邪其爲病耳聾無聞脇下痛少腹痛目眥赤痛也在天則有淸燥肅殺之變在地則有艸木凋隕之化燥勝不已而必衰衰則反被火乘有蒼幹焦槁之復也故更見胸膺引背胠脇疼痛不能轉側喘咳失血之肝肺病也太衝肝衇也肝木之衇絕而不至是爲肝絕故主命難生也

寒气大行太過水邪害心火熱心煩躁悸譫妄心中痛天冰霜雪地裂堅埃霧蒙郁寒雨至甚則腫咳病中寒腹滿溏鳴食不化神門衇絕死何言

【注】歲水太過六丙年也歲火不及六癸年也水太過則水恃彊而乘火火不及則母弱而土衰無以制水而水亦乘火故水气盛則寒气大行爲水太過之化在人則心火受邪其爲病心煩躁悸譫語妄言心中熱痛也在天則有雨冰霜雪之變在地則有凍裂堅剛之化寒勝不已則必衰衰則反被土乘有埃霧蒙郁不散寒雨大至之復也故更見腫喘中寒腹滿溏防腸鳴飲食不化之腎脾病也神門心衇也心火之衇絕而不至是爲心疾故主死也

六气客气主病歌

少陰司天熱下臨肺气上從病肺心躁行於地肝應病燥熱交加民病生喘咳血溢及血防寒熱鼽涕流頻瘡瘍目赤嗌漧腫厥心脇痛苦呻吟

【注】上文統論主運主气爲病此則詳言六气客气耑主之病也少陰君火司天子午歲也火气下臨金之所畏故肺气上從而病肺心也凡少陰司天則陽明燥金在泉故燥行於地而病肝也是則知燥熱交加民病喘咳血上溢血下泄寒熱鼽塞噴流涕瘡瘍目赤溢幹腫痛心痛脇痛皆其證也

太陰司天濕下臨腎气上從病腎陰寒行於地心脾病寒濕交攻內外淫民病身重足胕腫霍亂痞滿腹脹防肢厥拘急腳下痛少腹腰疼轉動屯

【注】太陰濕土司天丑未歲也濕气下臨水之所畏故腎气上從而病腎陰也凡太陰司天則太陽寒水在泉故寒行於地而病心脾也是知寒濕內外交攻民病身重足胕腫霍亂痞滿腹脹四肢厥逆拘急腳下痛少腹痛腰痛難於動轉皆其證也

少陽司天火下臨肺气上從火刑金風行於地肝木勝風火爲災是乃因民病熱中欬失血目赤喉痺聾瞑瘡瘍心痛瞤瘛冒死皆因臣犯君

【注】少陽相火司天寅申歲也火起下臨金之所畏故肺气上從而病肺也凡少陽司天則厥陰風木在泉故風行於地木勝則病在肝是則知風火爲災民病熱中欬而失血目赤喉痺耳聾瞑瘡瘍心痛瞤動瘛瘲昬冒皆其證也暴死者是三之客气相火加臨君火以臣犯君故也

陽明司天燥下臨肝气上從病肝筋熱行於地心肺害淸燥風熱互交侵民病寒熱咳膹郁掉振筋痿力難伸煩寃脇痛心熱痛目痛眥紅小便纁

【注】陽明燥金司天卯酉歲也燥气下臨木之所畏故肝气上從而病肝筋也凡陽明司天則少陰君火在泉故熱行於地而病肺心也是則知淸燥風熱交侵民病寒熱而咳胸郁膹滿掉搖振動筋痿無力煩寃不伸兩脇心中熱痛目痛眥紅小便絳色皆其證也

太陽司天寒下臨心气上從病衇心濕行於地脾肉病寒濕熱內去推尋民病寒中終反熱癰疽火郁病纒身皮肉苛足痿軟濡防滿腫乃濕根

【注】太陽寒水司天辰戌歲也寒气下臨火之所畏故心气上從而病心衇也凡太陽司天則太陰濕土在泉故濕行於地而病脾肉也是則知寒濕熱气相合民病始爲寒中終反變熱如癰疽一切火郁之病皮痺而重著肉苛不用不仁足痿無力濕防腹滿身腫皆其證也

厥陰司天風下臨脾气上從脾病生火行於地冬溫化風火寒濕爲病民耳鳴掉風化病支滿腸鳴飱防頻體重食減肌肉痿溫厲爲災火化淫

【注】厥陰風木司天己亥歲也風气下臨土之所畏故脾气上從而病脾也凡厥陰司天則少陽相火在泉故火行於地而病溫也是則知風火寒濕雜揉民病耳聾振掉運腹滿腸鳴完谷不化之防體重食減肌肉痿瘦皆其證也

運气當審常變歌

未達天道之常變反謂气運不相應旣識一定之常理再審不定變化情任爾百千雜合病要在天時地化中知其要者一言畢不得其防散無窮

【注】近世醫者皆謂五運六气與歲不應置而不習是未達天道之常變也時之常者如春溫夏熱秋涼冬寒也日之常者早涼午熱暮溫夜寒也時之變者春不溫夏不熱暑不蒸秋不涼冬不寒也日之變者早溫午寒暮涼夜熱也但學醫者欲達常變之道當先識一定主客之理次審不定變化卒然之情然後知百千雜合之气爲病俱莫能逃天時地化之理也𨿽或有不應亦當審察與天時何時地化何化人病何病相同卽同彼時彼化彼病而施治之乃無差謬此知其要者一言而終也爲醫者可不於運气中一加意耶

衝陽諸衇穴位

衝陽穴在足跗上五寸去防骨二寸骨間動衇

太淵穴在掌後內側橫紋頭動衇中

太谿穴在足內踝後五分跟骨上動衇防中

太衝穴在足大指本節二寸間動衇應手防中

神門穴在掌後銳骨端防中

附衝陽諸衇穴圖

禦纂醫宗金鑑卷三十五﹤子部﹐醫家類﹐禦纂醫宗金鑑﹥

欽定四庫全書

禦纂醫宗金鑑卷三十六

編輯傷寒心法要訣目錄

傷寒傳經從陽化熱從陰化寒原委

太陽風邪傷衞衇證

太陽寒邪傷榮衇證

風寒榮衞同病衇證

誤服三湯致變救逆

三陽受病傳經欲愈衇證

陽明表病衇證

陽明熱病衇證

陽明府病衇證

陽明愼汗愼淸愼下

少陽衇證

少陽或病柴胡湯加減法

少陽禁汗禁吐禁下

少陽可吐可汗可下

三陽合病並病

三陰受病傳經欲愈衇證

太陰陰邪衇證

太陰陽邪衇證

太陰陽明表裏同病

少陰陰邪衇證

少陰陽邪衇證

少陰太陽表裏同病

厥陰陰邪衇證

厥陰陽邪衇證

少陰厥陰外熱裏寒衇證

兩感

汗下失宜致變壞證

表證

裏證

陽證

陰證

陽盛格陰

陰盛格陽

陽毒

陰毒

禦纂醫宗金鑑卷三十六目錄

欽定四庫全書

禦纂醫宗金鑑卷三十六

編輯傷寒心法要訣

傷寒一證仲景論中立三百九十七法一百一十三方神明變化可謂旣詳且盡矣其治雜證也則有金匱要略分門別類包舉該括無非示人以規矩準繩欲其觸類旁通以應變於無窮也但其辭防古奧義蘊幽深條目繁多未易領防人多苦之玆特撮其要防編爲謌訣俾學者便於熟讀黙記融防貫通然後再玩味全書則易讀易解有防心之樂而無望洋之嘆矣由此登堂入室將見二千年來大法微言昭如日月不致塵封庶幾於斯道不無小補云爾

傷寒傳經從陽化熱從陰化寒原委

六經爲病盡傷寒气同病異豈期然推其形藏原非一因從類化故多端明諸水火相勝義化寒變熱理何難漫言變化千般狀不外陰陽表裏間

【注】六經謂太陽陽明少陽太陰少陰厥陰也爲病盡傷寒謂六經爲病盡傷寒之變化也气同爲天之六气感人爲病同也病異謂人受六气生病異也豈期然謂不能預先期其必然之寒熱也推其形藏原非一謂推原其人形之厚薄藏之虛實非一也因從類化故多端謂人感受邪气𨿽一因其形藏不同或從寒化或從熱化或從虛化或從實化故多端不齊也明諸水火相勝義謂水勝則火滅火勝則水漧也化寒變熱理何難謂邪至其經或從陰化爲寒或從陽變爲熱卽水火相勝從化之理何難明也漫言變化千般狀二句謂傷寒變化千般總不外乎陰陽表裏間也

太陽風邪傷衞衇證

中風傷衞衇浮緩頭項彊痛惡寒風病卽發熱汗自出鼻鳴榦嘔桂枝功

【注】中風病名也傷衞謂風傷衛也衇浮緩謂中風衇也頭痛項彊惡寒惡風發熱汗自出鼻鳴漧嘔謂中風證也桂枝功謂桂枝湯功能治中風虛邪也詳太陽上篇

太陽寒邪傷榮衇證

傷寒傷榮衇浮緊頭疼身痛惡寒風無汗而喘已未熱嘔逆麻黃湯發靈

【注】傷寒病名也傷榮謂寒傷榮也衇浮緊謂傷寒衇也頭疼身痛惡寒惡風無汗而喘或已發熱或未發熱嘔逆謂傷寒證也麻黃湯發謂傷寒實邪當與麻黃湯發汗最靈也詳太陽中篇

風寒榮衛同病衇證

中風浮緊徧身痛頭疼發熱惡寒風漧嘔無汗兼煩躁傷寒身重乍時輕浮緩嘔逆無汗喘頭疼發熱惡寒風煩躁而無少陰證榮衛同病大靑龍

【注】中風謂風傷衛之病也頭疼發熱惡風惡寒漧嘔中風之證也浮緊寒傷榮之衇也身疼痛寒傷榮之證也今以中風之病而得傷寒之衇與證更兼不汗出之表實內熱之煩躁也傷寒謂寒傷榮之病也身重不痛乍有輕時風傷衞之證也浮緩風傷衛之衇也嘔逆無汗而喘頭疼發熱惡寒惡風寒傷榮之證也是以傷寒之病而得中風之衇與證更兼太陽無汗內熱之煩躁也而無少陰證謂無身重但欲寐之證也榮衛同病謂風寒中傷榮衛同病也二證皆無汗實邪故均以大靑龍湯發之詳太陽下篇

誤服三湯致變救逆

傷寒酒病桂勿與嘔吐不已血膿鮮尺遲服麻致漏汗惡風肢急小便難微弱汗風靑龍發厥惕悸熱仍然身瞤振振欲擗地桂加附子眞武痊

【注】傷寒謂傷寒無汗之實邪也酒病謂病酒狀似中風也桂勿與謂皆勿與桂枝湯也誤與傷寒則表气愈固裏气更逆嘔吐不已也誤與酒病則濕熱內釀傷榮吐血膿也此皆誤用桂枝湯之變證當隨其變證治之可也尺遲謂傷寒尺中衇遲也服麻謂服麻黃湯發汗遂致汗出不止名曰漏汗也肢急四肢拘急也小便難謂小便少而難也傷寒衇證當用麻黃湯發汗若尺中衇遲是榮气不足不可發汗若誤發之則致漏汗惡風四肢拘急小便難等變證也當以桂枝加附子湯救逆可也微弱謂大靑龍證衇微弱也汗風謂大靑龍證自汗惡風也大靑龍證衇不浮緊若浮緩而微弱反汗出是大靑龍衇證未具也誤以大靑龍發之致其人厥冷筋惕心悸頭熱仍不退身肉瞤動也振振欲擗地謂聳動不已不能興起欲墮於地也此皆誤與大靑龍湯發汗之變證當以眞武湯救逆可也詳太陽篇

三陽受病傳經欲愈衇證

傷寒一日太陽病欲吐煩躁數急傳陽明少陽證不見衇靜身和爲不傳

【注】傷寒一日太陽受病二日陽明受病三日少陽受病此其傳經之常也若初病頗欲吐煩躁衇數急者謂邪盛傳經而不解也二三日陽明少陽證不見衇靜身無所苦者謂邪衰不傳欲自愈矣

陽明表病衇證

葛根浮長表陽明緣緣面赤額頭疼發熱惡寒而無汗目痛鼻幹臥不寧

【注】太陽未罷又傳陽明太陽表邪怫郁陽明肌熱爲陽明經表病也葛根表陽明謂葛根湯主治陽明表病也浮長謂陽明之表衇也緣緣靣赤連額頭疼發熱惡寒無汗目痛鼻幹臥不得寧皆謂陽明經之表證也用葛根湯解兩經之邪也詳陽明篇

陽明熱病衇證

白虎煩渴熱陽明汗出身熱衇長洪不惡寒兮反惡熱合柴兼見少陽經

【注】太陽已罷而傳陽明不傳少陽亦未入府其熱漸深表裏俱熱爲陽明經熱病也白虎熱陽明謂白虎湯主治陽明熱病也衇長洪謂陽明之熱衇也煩躁口渴引飲汗出身熱不惡寒反惡熱皆謂陽明經熱病之證也用白虎湯解陽明表裏俱熱也陽明未罷又傳少陽亦陽明熱病也合柴謂白虎合小柴胡湯治陽明經熱證兼見少陽經衇寒熱往來口苦耳聾目而嘔胸脇痛之病也詳陽明少陽篇

陽明府病衇證

胃實衇大府陽明大便難兮脾約同蒸蒸潮熱濈濈汗滿痛始可議三承

注衇大府陽明謂熱邪入府陽明當衇大也曰胃實曰大便難曰脾約謂府病受邪之不同也脾約者太陽陽明也胃實者正陽陽明也大便難者少陽陽明也皆爲可下之證不無輕重之別然必蒸蒸潮熱身肢濈濈然汗出或滿或痛始可議其微甚以三承气湯麻仁丸下之可也詳陽明篇

陽明愼汗愼淸愼下

陽明表證反有汗桂枝加葛中風傳熱證無汗亡津液燥渴仍從白虎痊胃實汗熱原應下惡寒浮緩表爲先欲知定鞕識失气不轉微濇下之寃舌滑尿白小便數便鞕休攻導自安小便數多知便鞕無苦數少是津還【注】陽明表證應無汗反有汗是從風邪傳來仍從表治宜用桂枝加葛根湯陽明熱證應有汗反無汗是或吐或汗或下亡其津液若無燥渴則從表治若有燥渴仍從熱治宜用白虎湯胃實自汗潮熱原應下之若有惡寒浮緩之表宜先解表表解已乃可攻之欲知大便鞕定未定當少與小承气湯轉失气者已成定鞕當與大承气湯攻之若不轉失气者未成定鞕攻之必溏勿更與也若衇微濇者亦不可下下之則寃死也舌滑尿白裏熱微也𨿽小便數大便鞕其熱逺在廣腸亦不可下用蜜煎豬膽導法自可安也凡小便數多知大便必鞕𨿽大便鞕而無或滿或痛之苦當審其小便日幾行日減數少是津液還於胃中愼不可攻不久必自大便出也詳陽明篇

少陽衇證

往來寒熱胸脇滿衇目而耳聾口苦黙黙不欲食心煩喜嘔少陽經或渴或欬身微熱或脇鞕痛腹中疼或悸不嘔尿不利舌胎滑白小柴宗

【注】衇謂少陽病衇也往來寒熱胸脇滿目耳聾口苦黙黙不欲食心煩喜嘔少陽經主證也或渴或欬身微熱或脇鞕痛腹中疼或悸不嘔尿不利舌胎滑白者皆少陽或有之證也均宜小柴胡湯主之隨證加減治之可也詳少陽篇

少陽病用柴胡湯加減法

胸煩不嘔去參夏加蔞若渴半易根腹痛去芩加芍藥心悸尿祕苓易芩脇下痞鞕棗易蠣不渴微熱桂易參欬去參棗加幹味小柴臨證要當斟

【注】少陽經主證宜小柴胡湯主治也其或有之證務要臨證斟酌加減可也若胸中煩而不嘔去半夏人參加栝蔞實若渴者以半夏易栝蔞根若腹中痛去黃芩加白芍若心下悸小便不利者加茯苓去黃芩若脇下痞鞕加牡蠣去大棗若不渴外有微熱者去人參加桂枝微汗之若欬者去人參大棗加漧薑五味子義詳少陽篇小柴胡湯下

少陽禁汗禁吐禁下

少陽三禁要詳明汗譫吐下悸而驚甚則吐下利不止水漿不入命難生

【注】三禁謂少陽禁吐禁汗禁下也若誤發汗則生譫語若誤吐下則心悸而驚少陽經卽有心下鞕不可下下之甚則下利不止卽有胸中滿不可吐吐之甚則水漿不入變成危候命難生也詳少陽篇

少陽可吐可汗可下

胸滿熱煩梔子豉痞鞕衝喉蒂平發熱惡寒肢煩痛微嘔支結柴桂寧鬱鬱微煩嘔不止心下痛鞕大柴攻誤下柴胡證仍在復與柴胡振汗生

【注】上言其禁恐失宜也此言其可貴變通也胸滿煩熱太陽少陽輕邪也宜梔子豉湯湧之胸滿痞鞕气上衝喉不得息者太陽少陽重邪也宜瓜蒂散吐之發熱惡寒四肢煩疼微嘔心下支結太陽少陽表證也宜柴胡桂枝湯微汗兩解之鬱鬱微煩嘔不止心下痛鞕少陽陽明表裏證也宜大柴胡湯緩攻兩解之誤下不致變逆柴胡證仍在者復與柴胡湯以和解之若解則必蒸蒸振汗出而解以下後虛故也詳太陽少陽篇

三陽合病並病

合病兩三經同病並病傳歸並一經二陽合病滿喘發自利葛根嘔半同太少利芩嘔加半明少負順長生滑數宿食大承气三陽合病腹膨膨口燥身重而譫語欲眠合目汗蒸蒸遺尿面垢參白虎浮大汗下禁當應二陽並病汗不徹面赤怫郁大靑龍表罷潮熱手足汗便難譫語大承攻太少頭項痛冒心下痞鞕如結胸禁汗吐下惟宜刺譫驚不食利多凶

【注】一經未罷又傳一經二經三經同病而不歸並一經者謂之合病二經三經同病而後歸並一經自病者謂之並病二陽謂太陽陽明也太陽則有頭痛發熱惡寒無汗陽明則有肌熱惡熱心煩不眠之證相合同病也滿喘謂二陽合病當下利不下利更加胸滿而喘宜麻黃湯發之自利謂二陽合病當有之證宜葛根湯也嘔半謂二陽合病不下利但加嘔者宜葛根湯加半夏也同謂二證同用葛根一方也太少謂太陽少陽合病也太陽則有頭痛發熱惡寒無汗少陽則有寒熱往來口苦耳聾目胸脇痛之證相合同病也利芩謂太陽少陽合病當自下利宜與黃芩湯也嘔加半謂太陽少陽合病不自利但加嘔者宜黃芩湯加半夏也若不嘔利而見太陽少陽之證非合病也宜用柴胡桂枝湯兩解之明少謂陽明少陽兩經之證同見下利合病也負爲少陽木衇木勝則土負負則死也順長生長爲陽明土衇土盛則木不能災爲順順則生也滑數謂陽明少陽合病下利黏穢者衇必滑數是宿食也宜大承气湯嘔酸苦者宜大柴胡湯三陽謂太陽陽明少陽合病也腹膨膨謂腹脹滿也口燥謂口中漧燥也身重謂身重難轉側也譫語謂妄亂言也欲眠謂喜睡也合目汗蒸蒸謂合目出熱汗也遺尿謂失尿不知也面垢謂面似有油垢也此皆三陽熱盛津液枯竭之證設使衇浮禁不可汗衇大亦不可下惟宜用白虎加人參益气生津淸熱可也若未經汗下津液未傷三陽合病輕證惟宜柴葛解肌湯淸解三陽可也二陽謂太陽陽明並病也汗不徹謂邪在太陽發汗未徹又傳陽明也面赤謂邪猶怫郁於太陽陽明之表未並陽明之府宜大靑龍湯解兩經之熱也表罷謂太陽證罷也潮熱手足汗大便難譫語謂已歸並陽明府也宜大承气湯攻陽明實熱也太少謂太陽少陽並病也頭項彊痛目昬冒心下痞鞕如結胸證謂太陽少陽二經之證尙未歸並其邪未定禁不可汗下惟宜刺大椎肝腧肺腧以瀉其熱也若誤發汗則必發譫語若誤吐下則必心煩而驚水漿不入下利不止變此惡候命多凶也義詳合病並病篇

三陰受病傳經欲愈衇證

傷寒三日三陽盡熱微煩躁入陰傳其人能食而不嘔衇小尿淸爲不傳

【注】傷寒三日三陽受邪爲盡三陰當受邪其人身熱𨿽微而煩躁者謂邪去陽入陰不解也若其人反能食而不嘔衇靜小小便淸謂邪未入於陰爲不傳欲自愈也

太陰陰邪衇證

太陰陰邪沈遲衇吐食腹滿有時疼手足自溫利不渴理中湯主悸加苓腹滿去術加附子吐多去術加姜生𨿽吐下多還用術渴欲得水倍術寧欲作奔豚術易桂漧薑寒倍參腹疼

【注】太陰陰邪謂邪從陰化之寒證也衇沈遲太陰陰邪衇也吐食腹滿時痛太陰裏寒證也手足自溫邪入陰也自利不渴藏無熱也宜理中湯主之若心下悸加茯苓腹滿去術加附子吐多去術加生薑𨿽吐若下利多還用白術若渴欲得飲水仍倍加術若臍下欲作奔豚去術易桂中寒倍加漧薑腹痛倍加人參詳太陰篇

太陰陽邪衇證

陽邪嗌漧腹滿痛誤下時痛大實疼大承桂枝加芍大衇弱芍大當審行

【注】陽邪謂太陰邪從陽化之熱證也嗌漧謂咽漧太陰熱也腹滿痛太陰有餘證也誤下謂誤下邪陷太陰當分輕重也時痛謂腹有時痛有時不痛宜桂枝加芍藥湯和之大實痛謂腹大滿痛無時不痛宜桂枝加大黃湯下之兼陽明胃實以大承气湯下之若衇弱卽當行大黃芍藥宜斟酌減之以其人胃气弱易動也詳太陰篇

太陰陽明表裏同病

腹滿時減復如故此是寒虛气上從腹滿不減不大便轉屬陽明乃可攻

【注】腹滿時減減復如故謂腹時滿時不滿而減復如常此爲太陰寒邪寒虛之气上逆之滿乃可溫之證也宜厚朴生薑甘艸半夏人參湯腹滿不減謂常常而滿終日不減或不大便此爲轉屬陽明實熱內壅之滿乃可攻之證也宜大承气湯詳太陰篇

少陰陰邪衇證

少陰陰邪衇沈細背寒欲寐口中和咽痛腹痛骨節痛厥利淸谷四逆瘥

【注】少陰陰邪謂邪從陰化之寒證也衇沈細少陰陰邪之衇也背寒謂背惡寒陽气虛也欲寐謂但欲寐陰气盛也口中和口中不漧燥也咽痛腹痛下利淸谷寒盛於中也骨節疼痛四肢厥冷寒淫於外也宜四逆湯溫中散寒也詳少陰篇

少陰陽邪衇證

少陰陽邪沈細數口噪咽漧大承湯少陰心煩不得臥黃連阿膠是主方

【注】陽邪謂少陰邪從陽化之熱證也少陰病但欲寐陰邪則衇沈細無力陽邪則衇加數而有力矣始病卽口燥咽漧水不上升熱之甚也宜大承气湯急下之防陽救陰也少陰病但欲寐二三日已上變生心煩不得眠是陽邪乘陰陰不能靜也宜黃連阿膠湯淸陽益陰也詳少陰篇

少陰太陽表裏同病

少陰衇沈反發熱麻黃附子細辛湯若二三日無裏證減辛加艸用之良

【注】少陰病衇沈爲陰寒之證當無熱今反發熱是兼有太陽表也宜麻黃附子細辛湯急溫而散之若二三日熱仍不解亦無裏寒吐利之證去細辛易甘艸緩溫而和之詳少陰篇

厥陰陰邪衇證

厥陰陰邪微細厥膚冷藏厥躁難安囊縮舌短胎滑黒四逆當歸四逆先少滿痛厥姜萸入蚘厥靜而復時煩得食而嘔蚘聞臭煩因蚘動烏梅丸

【注】厥陰陰邪謂邪從陰化之寒證也微細厥陰陰邪衇也厥謂四肢厥冷也膚冷謂肌膚冷也藏厥謂寒陰藏厥也躁難安謂煩躁無有安時也囊縮謂外腎爲寒收引縮入腹也婦人則乳縮陰收也舌短謂舌縮短也胎滑黒謂舌胎不幹而色黒也四逆謂四逆湯也當歸四逆謂當歸四逆湯也先者謂先服當歸四逆湯也少滿痛謂少腹滿按之痛也厥謂厥冷也姜萸入謂當歸四逆湯加入吳茱萸生薑也蚘厥謂厥而吐蚘也靜而復時煩謂煩時止時煩也得食而嘔蚘聞臭謂嘔因蚘聞食臭而始嘔也煩因蚘動謂煩因蚘動而始煩也烏梅丸蚘厥謂宜用烏梅丸也詳厥陰篇

厥陰陽邪衇證

陽邪熱厥厥而熱消渴熱气撞心疼煩滿囊縮舌焦捲便鞕尙任大承攻四逆不分四逆散欬加姜味下利同悸加桂枝腹痛附下重薤白祕尿苓

【注】陽邪謂厥陰邪從陽化之熱證也厥謂手足寒也厥而復熱熱而復厥是謂熱厥厥微熱微厥深熱深也消渴謂飲水多而小便少也熱气上撞心疼是火挾木邪而逆也煩滿謂少腹煩滿也囊縮謂外腎爲熱灼筋縮入腹也舌焦捲謂舌胎幹焦而捲也便鞕謂大便鞕尙可任攻宜大承气湯四逆謂四肢厥冷也不分謂寒熱之厥疑似不分也宜四逆散疏逹厥陰其厥不回再審寒熱可也或欬加生薑五味子下利亦加故曰同也心下悸加桂枝腹痛加附子防利下重加薤白祕尿不利加茯苓詳少陰厥陰篇

少陰厥陰外熱裏寒衇證

少陰裏寒外熱證面赤身反不惡寒厥利淸谷衇微絕通衇四逆主之先利止參加衇不出蔥入面色赤炎炎腹痛加芍咽桔梗嘔加聖藥用姜鮮

【注】少陰裏寒外熱之證面赤不惡寒格陽外熱也四肢厥冷下利淸谷衇微欲絕陰極裏寒也宜通衇四逆湯主之服四逆湯下利止衇仍不出加人參面色赤者加蔥腹痛加芍藥咽痛加桔梗嘔加生薑詳少陰篇

兩感

一日太陽少陰病頭痛口漧渴而煩二日陽明太陰病滿不欲食身熱譫三日少陽厥陰病耳聾囊縮厥逆寒水漿不入神昬冒六日气盡命難全

【注】兩感者藏府表裏同病也一日頭痛太陽也口漧煩渴少陰也二日身熱譫語陽明也腹滿不欲食太陰也三日耳聾少陽也囊縮而厥厥陰也傳經之邪其爲病也漸兩感之邪其爲病也速蓋因陽邪酷烈正不能禦所以三日後水漿不入六府之气欲絕昬不知人五藏之神已敗而不卽死者賴有胃气未盡耳故又三日其气乃盡而死張潔古制大羌活湯以羌獨芩連輩辛甘以散太陽之表苦寒以淸少陰之熱施之於表裏不急者固爲得法也若夫一日則頭痛口漧煩渴二日則身熱譫語腹滿不欲食三日則耳聾囊縮而厥水漿不入昬不知人傳變如此迅速恐用大羌活湯平緩之劑反失機宜當遵仲景治有先後之說審其表裏孰急隨證治之猶或可活故於此證初病一日表裏俱熱者依少陰病得之二三日口燥咽漧之法用大承气湯重劑以瀉陽邪之烈表裏俱寒者依少陰病始得之反發熱衇沈之法用麻黃附子細辛湯以解陰邪之急二日表裏俱實者依陽明病譫語有潮熱腹滿時減減不足言之法用大承气湯攻之表裏虛者依三陽合病腹滿身重靣垢譫語之法用大劑白虎加人參湯淸之三日表裏熱者依厥深熱亦深之法用大承气湯下之表裏寒者依衇微欲絕手足厥寒之法用當歸四逆加吳茱萸生薑湯溫之緩則不及事矣其間頗有得生者後之學者其畱意焉

汗下失宜致變壞證

太陽三日已發汗若吐若下若溫鍼不解致逆成壞證觀其衇證犯何經難辧陰陽六經證重困垂危莫可慿惟用獨參煎冷服鼻上津津有汗生

【注】太陽病三日已發汗不解若吐若下若溫鍼苟或相當卽成解證如其不當不但病不解或因而致逆變成壞證當觀其衇證知犯何經之逆如汗後亡陽渴躁譫語下後寒中結胸痞鞕吐後內煩腹滿溫鍼後黃衂驚狂之類隨證治之可也甚或衇微欲絕神昬不能言循衣摸牀叉手冒心等重困垂危難辧陰陽六經莫可慿之證此時此際惟用人參煎湯徐徐冷服以待其機倘得鼻上津津有汗則爲可生之兆也

表證

表證宜汗太陽經無汗發熱惡寒風頭項彊痛身體痛若出自汗表虛明

【注】表證謂寒邪在表無汗發熱惡寒惡風頭項彊痛身體痛也太陽經主表故曰表證有是證無汗者皆屬表實𨿽有是證若自汗出者皆屬表虛未可輕汗卽有風邪祗宜桂枝湯解肌可也表實無汗重者麻黃湯主之輕者麻桂各半湯主之時有汗時無汗者桂枝二麻黃一湯主之表實躁熱甚者三黃石膏湯主之微者大靑龍湯主之不躁有熱者桂枝二越婢一湯主之以上表證不必悉具亦不論日之多寡但見有頭痛惡寒一二證卽爲表未罷𨿽有裏證當先解表表解已乃可攻之臨證者不可不詳辧也詳太陽篇

裏證

裏證宜下不大便惡熱潮熱汗蒸蒸燥幹譫語滿鞕痛便溏爲虛不可攻

【注】裏證謂熱邪內結不大便惡熱潮熱自汗蒸蒸口燥舌漧譫語腹滿鞕痛也陽明府主裏故曰裏證裏實者有脾約有胃實有大便難三者均爲可下之證然不無輕重之別三承气湯脾約丸量其可者而與之庶乎無過也若便溏爲裏虛卽有是證不可攻也論中有急下數證不待便實而下之者是下其熱也非下其結也義詳陽明少陰篇

陽證

陽證身輕气髙熱目睛了了面唇紅熱煩口燥舌漧渴指甲紅兮小便同

【注】陽證謂陽熱之證也不論三陰三陽凡見是證者均爲陽熱有餘也陽主動故身輕也陽气盛故气髙而喘也陽主熱故口鼻气熱也陽主寤故目睛了了而不眠也目睛不了了亦有熱極朦朧似不了了然必目赤多眵非若陰証之不了了而神短無光也陽气熱故身熱面唇紅指甲紅也陽熱入裏故心煩口燥舌漧而渴小便紅也表實者三黃石膏湯發之裏實者三承气湯下之表裏不實而熱盛者白虎解毒等湯淸之可也詳三陽篇

陰證

陰證身重息短冷目不了了色不紅無熱欲臥厥吐利小便白兮爪甲靑

【注】陰證謂陰寒之證也不論三陰三陽凡見是證者均爲陰寒不足也陰主靜故身重也陰主寐故目不了了但欲臥也陽气虛寒故息短口鼻气冷也陰淫於外故面無紅色四肢厥冷爪甲靑也陰邪入內故嘔吐下利淸谷小便淸白也以上皆三陰寒證臨證者以附子四逆理中吳茱萸等湯擇其宜而與之可也詳三陰篇

陽盛格陰

陽盛格陰身肢厥惡熱煩渴大便難沈滑爪赤小便赤汗下淸宜陰自完

【注】經曰陽气太盛陰气不得相營也不相營者不相入也旣不相入則格陰於外故曰陽盛格陰也其外證𨿽身肢厥冷頗似陰寒而內則煩渴大便難小便赤惡熱不欲近衣爪甲赤衇沈滑一派陽實熱證汗下淸三法得宜則陽得以消陰得以完全也表實無汗三黃石膏湯裏實不便三承气湯熱盛無表裏證宜解毒白虎湯

【集注】劉完素曰蓄熱內甚衇須疾數以其極熱蓄甚而衇道不利反致衇沈細欲絕俗未明造化之理反謂傳爲寒極陰毒者或始得之陽熱暴甚而便有此證候者或兩感熱甚者通宜解毒加大承气湯下之後熱稍退而未愈者黃連解毒湯調之或微熱未除者涼膈散調之或失下熱極以至身冷衇微而昬冒將死若急下之則殘陰暴絕必死蓋陽後竭而然也不下亦死宜涼膈散或黃連解毒湯養陰退陽積熱漸以消散則心胸再暖而衇漸以生也

陰盛格陽

陰盛格陽色淺赤發熱不渴厥而煩下利尿淸爪靑白浮微通衇復陽還

【注】經曰陰气太盛陽气不得相營也不相營者不相入也旣不相入則格陽於外故曰陰盛格陽也色淺赤謂面色見浮淺之紅赤色也其外證面赤發熱而煩頗類陽熱其內則不渴下利淸谷小便淸白爪甲靑白四肢厥冷衇浮微欲絕一派陰寒虛證宜通衇四逆湯冷服之從其陰而復其陽也利止衇不出加倍人參下利無衇宜白通加豬膽汁人尿湯厥煩欲死宜吳茱萸湯

陽毒

陽毒熱極失汗下舌捲焦黒鼻煤煙昬噤發狂如見鬼咽疼唾血赤云斑六七日前尙可治表裏俱實黒奴丸熱盛解毒裏實下表實三黃石膏煎

【注】陽毒謂陽熱至極之證也失汗下謂應汗不汗應下不下失其汗下之時也熱毒炎炎不已故舌捲焦黒鼻內生煤煙也熱毒內攻乘心故神昬噤栗發狂如見鬼神咽疼唾血也熱毒外薄肌膚故發赤色如錦云之斑也六七日前謂日淺毒未深入故尙可治表裏俱實謂有是證無汗不大便者宜黒奴丸兩解之無表裏實證熱盛者宜黃連解毒湯兼燥渴者合白虎湯淸之裏實不便者宜解毒承气湯下之表實無汗者宜三黃石膏湯發之

陰毒

陰毒寒極色靑黒咽痛通身厥冷寒重彊身疼如被杖腹中絞痛若石堅或嘔或利或煩躁或出冷汗溫補先無汗還陽退陰汗急灸气海及關元

【注】陰毒謂陰寒至極之證也血衇受陰毒邪故面色靑黒也陰毒內攻於裏故咽痛腹中絞痛也陰毒外攻於表故厥冷通身重彊疼痛如被杖也獨陰無陽不化故陰凝腹若石之堅硬也或嘔吐或下利或煩躁或冷汗出皆陽虛不足或有之證均以溫補爲先宜四逆湯倍加人參若有是證其人無汗宜還陽散退陰散溫而汗之使寒毒散而陽伸也凡遇此證俱宜急灸气海關元二三百壯隨服藥餌未有不生者也

禦纂醫宗金鑑卷三十六

欽定四庫全書

禦纂醫宗金鑑卷三十七

編輯傷寒心法要訣目錄

表熱裏熱陰熱陽熱

惡寒背惡寒辧

惡風

頭痛

項彊

身痛

煩躁不眠懊憹

自汗頭汗

手足汗

潮熱時熱

讝語鄭聲

渴證

舌胎

胸脇滿痛

嘔證

往來寒熱如瘧寒熱

目耳聾

腹滿痛

吐證

熱利寒利

但欲寐

陰陽咽痛

气上衝

饑不欲食

手足厥逆

少腹滿痛

神昬狂亂畜血發狂

循衣摸牀

太陽陽邪停飲

太陽陰邪停飲

少陰陽邪停飲

少陰陰邪停飲

喘急短气

心下悸

戰振栗

呃逆噦噫

結胸

痞鞕

發黃

疹斑

衂血

吐血

大小便膿血

頤毒

狐惑

百合

熱入血室

食復勞復

房勞復陰陽易

禦纂醫宗金鑑卷三十七目錄

欽定四庫全書

禦纂醫宗金鑑卷三十七

編輯傷寒心法要訣

表熱裏熱陰熱陽熱

發熱無時熱翕翕炊籠騰越熱蒸蒸表熱尿白裏熱赤外需麻桂內涼承燥幹煩渴爲陽熱厥利外熱屬陰經陽熱宜淸白虎輩陰熱四逆與白通

【注】發熱無時熱翕翕謂發熱無休止之時若合羽外覆之表熱也炊籠騰越熱蒸蒸謂發熱如炊籠蒸蒸內越之裏熱也表熱熱不在裏故尿白也裏熱故尿赤也外需麻桂謂表熱無汗宜麻黃湯有汗宜桂枝湯內涼承謂裏熱輕者宜涼膈散重者宜三承气湯發熱兼口燥舌漧煩渴者爲陽經之熱也發熱兼厥冷下利淸谷者屬陰經之熱也陽熱宜淸白虎解毒輩也陰熱宜溫四逆白通湯也

【按】翕翕蒸蒸發熱俱有汗二證相類若以翕翕之表熱誤爲蒸蒸之裏熱下之則逆若以蒸蒸裏熱誤爲翕翕表熱汗之轉傷翕翕之汗熱𨿽同蒸蒸捫之自溫不似蒸蒸之汗熱捫之自有熱气透手也其間或有疑似難辧又當審小便之白赤舌胎之潤燥自可決也

惡寒背惡寒辧

惡寒表裏陰陽辧發熱有汗表爲虛發熱無汗表實證實以麻黃虛桂枝無熱惡寒發陰裏桂枝加附頗相宜背寒口和陰附子口燥渴陽白虎需

【注】惡寒一證有表裏陰陽之辧發熱惡寒發於陽表也有汗宜桂枝湯無汗宜麻黃湯無熱惡寒發於陰裏也有汗宜桂枝加附子湯無汗宜麻黃附子細辛湯背惡寒口和謂口中不燥而和也陰謂屬少陰也宜附子湯背惡寒口燥渴謂口中燥而渴也陽謂屬陽明也宜白虎加人參湯

【按】陰陽二經惡寒𨿽同其身有熱無熱則異也一則汗之二則溫之少陰陽明之背惡寒𨿽同其口中和口中不和則異也一則溫之一則淸之惡寒𨿽屬輕微之證仲景立法可辧他可類推矣

惡風

風寒相因相離少三陽俱有惡寒風惡風屬陽法從表三陰惡寒無惡風

【注】風寒二者大率多相因而少相離有寒時不皆無風有風時不皆無寒故三陽俱有惡寒惡風同見也惡風與惡寒均表病也法當從表然風屬陽寒屬陰故三陰經證有惡寒而無惡風也

頭痛

三陽頭痛身皆熱無熱吐沫厥陰經不便尿紅當議下尿白猶屬表未淸

【注】三陽謂太陽陽明少陽也頭痛身皆熱謂三陽頭痛身皆熱也三陽經頭痛法當從三陽治也厥陰頭痛則多厥而無熱嘔吐涎沫是厥陰挾寒邪上逆也宜吳茱萸湯溫而降之三陽頭痛若不大便小便紅赤爲裏實熱法當議下宜承气湯若小便淸白卽不大便爲裏熱未實表尙未淸法當先從表治也三陰經無頭痛惟厥陰有頭痛以其衇與督衇上防於巓也三陰經無發熱厥陰少陰亦有發熱謂之反發熱以其藏有相火陰盛格陽於外也

項彊

項背幾幾彊太陽衇浮無汗葛根湯有汗桂枝添葛入衇沈栝蔞桂枝方結胸項彊如柔痙大陷胸丸下必康但見少陽休汗下柴胡去半入蔞良

【注】項彊太陽病也項背彊太陽陽明病也幾幾拘彊而甚之貌也衇浮屬二陽之表衇也若無汗是從傷寒傳來宜葛根湯有汗是從中風傳來宜桂枝加葛根湯衇沈謂邪已入胸裏也宜栝蔞桂枝湯結胸謂結胸病也項彊如柔痙謂項彊背反張有汗如柔痙之狀也宜大陷胸丸但見少陽謂太陽少陽並病之項彊休汗下謂邪入少陽不可更汗下也宜柴胡湯去半夏加栝蔞主之良好也栝蔞桂枝湯方在金匱要略

身痛

身痛未汗表實證汗後身疼屬表虛桂加生薑參芍藥尺遲血少建中耆少陰沈厥附子治厥陰汗利四逆醫風濕盡痛難轉側掣引煩疼桂附宜

【注】身痛未汗屬表實證宜麻黃湯汗後身疼屬表虛證宜桂枝新加湯卽桂枝湯倍生薑芍藥加人參也曰桂加卽桂枝湯加此也尺遲血少建中耆謂身痛尺中衇遲是血少榮气不足也𨿽未經汗不可發汗宜建中湯加黃耆以補榮血也少陰謂身痛見少陰沈衇四肢厥冷也附子治謂宜附子湯治也厥陰謂身痛見厥陰厥逆汗出不止下利淸谷也四逆醫謂以四逆湯醫也風濕謂風濕身痛也盡痛難轉側是濕則令人一身盡痛不能轉側掣引煩疼是風則令人筋衇牽引煩疼不寧也桂附宜謂宜以桂枝附子湯也

煩躁不眠懊憹

躁身不靜煩心擾不躁難眠作熱觀懊憹煩甚無冷病惟躁陰陽表裏看諸煩無論三法後便軟梔竹等湯煎便鞕白虎三承气躁同陰見便屬寒

【注】身爲熱動而不安謂之躁心爲熱擾而不寧謂之煩煩則擾於內躁則動於外故有心煩而無身煩有身躁而無心躁也大抵煩屬陽躁屬陰若懊憹心中反覆顚倒煩不得眠不與躁同見者皆無冷病當作熱觀也惟躁則不然當分表裏陰陽取治故太陽有不汗出而煩躁謂之在表大靑龍證也陽明有心下鞕之煩躁謂之在陽白虎湯證也三陰有吐利手足厥之煩躁謂之在陰四逆輩證也諸煩謂煩不眠懊憹也無論三法後謂不論已經未經汗吐下三法之前後也但大便不鞕者以竹葉石膏溫膽梔子豉等湯主治可也便鞕者量其熱之深淺以白虎三承气湯主治可也躁同陰見謂躁同三陰證見便屬陰寒之躁宜四逆理中吳茱萸湯主治可也

自汗頭汗

自汗熱越多急下更兼熱利不休凶頭汗熱蒸不得越黃濕水火血皆成

【注】自汗在太陽謂之風邪桂枝湯證也在陽明謂之熱越白虎湯證也若大熱蒸蒸汗出過多則宜調胃承气湯急下其熱救其津也若更兼發熱下利不休內外兩脫故凶也頭汗出劑頸而還則爲熱不得外越上蒸於首也或因黃郁未發或因濕家誤下或因水結胸蒸或因火劫熱迫或因陽明蓄血或因熱入血室皆令成之則當分門施治可也

手足汗

手足濈濈然汗出便鞕尿利本當攻寒中汗冷尿不利攻之固瘕瀉澄淸

【注】胃主四肢爲津液之主今熱聚於胃蒸其津液傍達於四肢故手足濈濈然汗出且小便自利胃中津液必幹大便必鞕本當攻也若中寒胃陽土虛脾不約束津液橫溢四肢猶如陰盛淫雨滂沱故汗出而冷也陽虛失運中寒不化故小便不利也今𨿽便鞕而手足汗出非爲熱越者比愼不可攻攻之必變生固瘕泄瀉澄淸不止也

潮熱時熱

午後一發爲潮熱無休發熱汗蒸蒸時熱自汗無裏證先時與藥桂枝稱

【注】潮熱陽明府證也陽明王於申酉故潮熱發於午後如潮信之不失因名之曰潮熱可下之證也無休發熱汗蒸蒸謂發熱無休止之時熱气透手溱溱有汗名曰蒸蒸發熱亦屬陽明內實可下之證也時熱自汗者謂發熱時輕時重而有自汗也似潮熱而次數似蒸蒸而休止潮熱蒸蒸之熱則必兼有可下之證時熱時止之熱則必不兼可下之證故曰無裏證也因其無裏證熱而有汗知風邪畱連在表不已故用桂枝主治然必先其發熱汗出之時與桂枝湯也蓋桂枝不爲時熱自汗者設而爲時熱自汗有表無裏證者設也此處重在無裏證非謂凡有時熱自汗皆可服桂枝湯也

譫語鄭聲

譫語爲實聲長壯亂言無次數更端鄭聲爲虛音短細頻言重復更呢喃同陽經見均屬熱同陰經見總爲寒陽無可攻當淸解陰不能溫淸補痊

【注】言語心主之也心气實熱而神有餘則發爲譫語譫語爲實故聲長而壯亂言無次數數更端也心气虛熱而神不足則發爲鄭聲鄭聲爲虛故音短而細只將一言重復呢喃也蓋神有餘則能機變而亂言神不足則無機變而祗守一聲也凡譫語鄭聲與陽經同見者均屬熱證可以攻之與陰經同見者總爲寒證可以溫之若𨿽與陽經同見而無可攻之證不可攻之當淸解也與陰經同見而無可溫之證不可溫之當淸補也

渴證

三法傷津胃燥幹陽往乘陰渴亦然渴欲飲水少少與莫使停畱飲病幹太陽五苓尿不利陽明白虎飲連連少陽證具心煩渴小柴去半粉加添

【注】渴病多因或汗或吐或下三法傷其津液致令胃中漧燥故引飲也陽邪往乘三陰太陰則嗌漧少陰則口燥厥陰則消渴渴在三陰陽邪亦屬熱傷津液故曰渴亦然也三陰之渴治法詳於三陰經內凡渴欲飲水者當少少與之以滋胃幹胃和則愈若恣意與飲之不但渴不能愈致水停畱爲病也太陽之渴用五苓散者以水停下焦小便不利故也陽明之渴用白虎者以胃熱飲水連連不已也少陽寒熱往來等證已具心煩渴者用小柴胡湯以和解去半夏以避燥加花粉以生津液也

舌胎

舌心外候本澤紅紅深赤色熱爲輕外紅內紫爲熱重滑白寒表少陽經沈遲細緊藏寒結幹薄气液兩虛空黃黒胎潤裏熱淺焦漧刺裂熱深明黑滑若與三陰見水來尅火百無生

【注】舌者心之外候色應紅澤爲無病也若初感內外紅深則爲有熱外紅內紫則爲熱甚舌胎滑白則爲表寒其胎漸厚則爲傳少陽經也熱者宜辛涼汗之寒者宜辛溫汗之在少陽者爲胸中有寒丹田有熱也小柴胡湯兩解之胸中指表也淺也丹田指裏也深也非直指胸中丹田謂半里之熱未成半表之寒猶在故舌白一證有寒有熱也若其胎滑厚與陰證衇同見乃藏虛寒結以理中加枳實溫而開之若其胎幹薄與陽證同見乃气虛液竭以白虎加人參淸而補之若白胎漸變黃色此爲去表入裏其熱尙淺表不罷者宜三黃石膏湯已入裏者涼膈散如焦漧黒色或芒刺裂紋此爲裏熱已深宜梔子金花湯兼滿痛者大承气湯紅火色也黒水色也與三陽證見爲熱極反兼勝已之化淸之下之尙可治也若與三陰證見則爲水來尅火百無一生治者以生薑擦之其黒色稍退急用附子理中四逆輩救之可生

胸脇滿痛

邪气傳裏必先胸由胸及脇少陽經太陽衇浮惟胸滿過經不解有陽明漧嘔潮熱胸脇滿大柴加消兩解行心腹引脇鞕滿痛漧嘔尿祕十棗攻

【注】邪气傳裏必先自胸若衇浮惟胸滿而不及脇者仍屬太陽表分也宜麻黃湯因胸及脇而皆滿者屬少陽經也宜小柴胡湯若十餘日不解而胸脇滿兼漧嘔潮熱者是少陽兼有陽明也宜大柴胡湯加芒消兩解之若表已解心下及腹引脇滿鞕而痛漧嘔小便不利者是停飲內實也宜十棗湯攻之

嘔證

嘔病因何屬少陽表入裏拒故爲殃太陽之嘔表不解食穀欲嘔在胃陽太陰有吐而無嘔厥陰涎沫吐蚘長少陰嘔利有水气飲嘔相因是水鄕

【注】嘔病諸經皆有因何屬少陽也因表邪入裏裏气拒格上逆作嘔故爲殃屬少陽也宜小柴胡湯心下鞕而煩或不大便宜大柴胡湯表不解之嘔屬太陽也宜柴桂湯食穀欲嘔屬胃陽胃陽陽明也屬中寒宜吳茱萸湯得湯更嘔屬表熱宜葛根加半夏湯嘔吐涎沫或嘔吐蚘屬厥陰也宜吳茱萸湯吐蚘者宜烏梅丸嘔而下利是有水气屬少陰也宜眞武湯飲而嘔嘔而飲飲嘔相因不已是停水也宜五苓散

往來寒熱如瘧寒熱

往來寒熱少陽證寒熱相因小柴胡如瘧寒熱三五發太陽麻桂等湯除

【注】寒而熱熱而寒寒熱相因不已故名曰往來寒熱爲少陽主證宜小柴胡湯寒熱而有作止之常一日一次或隔日一次謂之瘧屬雜病也寒熱而無作止之常日三五發謂之如瘧屬太陽經未盡之表邪也宜麻桂各半湯若熱多寒少宜桂枝二越婢一湯若有汗宜桂枝二麻黃一湯若無汗亦宜麻桂各半湯此皆治太陽未盡之微邪法也

目耳聾

少陽目神自正諸逆昏亂不能生重暍耳聾濕溫汗不語面色變身靑

【注】目者目黒不明也耳聾者耳無所聞也皆少陽經主證非死候也其目之明其耳之聰神自完整若因三法失宜致諸變逆壞證目而神昏言亂乃神散气脫之候故曰不能生也若因誤發濕溫家汗而不能言語耳聾無聞身靑面色變者名曰重暍亦死證也

腹滿痛

腹滿時痛不足證腹滿大痛有餘名誤下邪陷太陰裏汗熱便鞕轉陽明

【注】腹滿時痛爲不足桂枝加芍藥湯不愈用理中湯腹滿大痛爲有餘桂枝加大黃湯此皆誤下邪陷太陰之裏證也若潮熱自汗大便鞕則爲太陰之邪轉屬陽明也宜大承气湯

吐證

中寒吐食不能食不渴而厥吐寒虛得食吐渴火爲逆飲吐相因水病居

【注】中寒吐食謂中寒吐食不能食也凡不渴而厥吐是寒虛吐也宜理中吳茱萸輩凡渴而得食卽吐是火吐也熱實宜黃連解毒湯熱虛宜漧薑黃連黃芩湯或竹葉石膏湯渴而飲飲而吐吐而復渴水逆病也宜五苓散

熱利寒利

熱利尿紅渴黏穢寒利澄淸小便白理中不應宜固澁仍然不應利之瘥

【注】自利不渴者屬太陰寒也下利欲飲水者以有熱故也此以渴辧寒熱也小便黃赤穢气稠黏者皆熱利也小便淸白澄徹淸谷皆寒利也熱利有表證輕者升麻葛根湯重者葛根湯汗之有裏證者量以三承气湯下之無表裏證輕者宜黃芩湯重者宜葛根黃連黃芩湯淸之寒利宜理中湯溫而補之若服理中湯不應者此屬下焦滑脫宜赤石脂禹餘糧湯固澁仍然不應此爲淸濁不分水走大腸宜五苓散或豬苓湯利之可瘥也

但欲寐

行陰嗜臥無表裏呼醒復睡不須驚風溫衇浮熱汗出多眠身重息鼾鳴

【注】行陰欲寐嗜臥少陰證也若欲寐嗜臥無表裏證身和衇小知已解也然解後之睡呼之則醒醒而又睡是陰气來復非陰盛困陽不須驚也風溫亦欲寐多眠則有衇浮發熱汗出身重鼻息鼾鳴之別也

陰陽咽痛

咽痛幹腫爲陽熱不幹不腫屬陰寒陽用甘桔等湯治陰用甘桔附姜攢

【注】咽痛一證寒熱皆有咽漧腫痛爲三陽熱證宜甘桔半夏苦酒豬膚等湯調治不幹不腫而痛爲三陰寒證宜四逆湯加桔梗主治也

气上衝

气撞吐蚘厥陰本無蚘陽表桂枝湯少腹急引燒裩散衝喉難息蒂良

【注】气撞吐蚘謂厥陰本證也無蚘謂气撞不吐蚘乃邪猶在陽表也宜桂枝湯少腹急引謂气上衝更少腹引陰急痛乃陰陽易病也宜燒裩散衝喉難息謂气上衝喉胸滿難以布息乃寒實在胸也宜蒂散

饑不欲食

饑不欲食吐蚘厥下後不食屬陽明懊憹頭汗梔子豉厥心煩邪在胸

【注】饑不欲食吐蚘厥謂厥陰本證也下後饑不能食屬陽明也陽明病則懊憹心中煩甚頭上汗出是熱在胃中宜梔子豉湯湧之厥陰病則吐蚘厥逆衇微今不微而更心煩者非寒虛邪是寒實邪而在胸中宜蒂散吐之

手足厥逆

太陰手足溫無厥少陰厥冷不能溫厥陰寒厥分微甚熱厥相因辧淺深

【注】太陰經無厥逆而有手足自溫少陰經有寒厥而無熱厥厥陰經有寒熱二厥寒厥者祗寒而不熱也熱厥者由熱而厥由厥而熱熱厥相因無休歇也當辧陰陽淺深以當歸四逆承气等湯施治可也詳厥陰篇

少腹滿痛

少腹滿而按之痛厥逆尿白冷膀胱不厥血蓄小便利小便不利水爲殃

【注】少腹滿按之痛若四肢厥冷小便淸白者是冷結膀胱宜當歸四逆加吳茱萸生薑湯不厥冷小便自利者是血蓄膀胱宜桃仁承气湯小便不利者是水蓄膀胱宜五苓散若大小便不利者是水熱蓄結宜八正散

神昏狂亂蓄血發狂

神昏胃熱重陽狂三黃三承白解湯蓄血發狂小便利少腹鞕痛屬太陽陽明蓄血大便黒其人如狂而喜忘桃仁承气抵當治須識作汗奄然狂

【注】神昬胃熱謂神昬是胃經熱極乘心也重陽狂謂熱入於陽則狂亂也三黃謂三黃石膏湯治神昬狂亂表實無汗者也三承謂三承气湯治神昬狂亂裏實不便者也白解湯謂白虎解毒湯治神昬狂亂無表裏證而熱極者也太陽蓄血發狂則少腹鞕痛小便自利若小便不利是水熱蓄也非血蓄也陽明血蓄如狂則喜忘大便黑若大便不黒是熱極也非血蓄也蓄血輕者桃仁承气湯重者抵當湯擇而用之可也然發狂證亦有陽盛陰虛之人作汗將解之時奄然發狂濈然汗出而解者當須識之不可以藥也

循衣摸牀

循衣摸牀有二因太陽火刼熱傷陰小便利生不利死陽明熱極熱彌深皆緣三法失成壞衇實堪下弱難禁虛實陰陽難辧處獨參六味可回春

【注】循衣摸牀危惡之證也一因太陽火刼取汗致陽盛傷陰陰若未竭則小便利多生陰若已竭則小便難多死一因陽明熱極汗吐下三法失宜致成壞證其熱彌深衇實者堪下則可治衇弱者不堪下則難治此已成危惡壞證往往陰陽虛實醫莫能辧無下手處當以大劑獨參六味幹生地黃湯時時與之每獲生也

太陽陽邪停飲

太陽陽邪有水逆消渴發熱汗出煩小便不利水入吐衇浮而數五苓攢

【注】太陽陽邪有水逆消渴之病謂太陽中風有渴欲飲水水入卽吐者名曰水逆飲水多而小便少者名曰消渴發熱汗出風邪也煩熱也小便不利水入則吐飲停也浮數風熱衇也均宜五苓散多服暖水令微汗出外解太陽內利停水則愈若不能飲暖水欲飲冷水者是熱盛也以五苓散加寒水石石膏滑石可也詳太陽上篇

太陽陰邪停飲

太陽陰邪有水气傷寒無汗熱烘烘主證漧嘔欬微喘外發內散小靑龍小便不利少腹滿下利除麻共入苓噎麻易附喘加杏渴加花粉減半平

【注】太陽陰邪有水气謂太陽傷寒表不解發熱無汗兼有漧嘔而欬微喘飲病之主證宜以小靑龍湯外發寒邪內散寒飲則可愈也或小便不利少腹滿或下利或噎或喘或渴此飲病或有之證亦以小靑龍湯主之小便不利少腹滿是水停下焦大便下利是水走大腸俱除麻黃共入茯苓專滲利也噎爲內寒之甚以麻黃易附子散內寒也喘气上逆加杏仁以降逆也渴加花粉減去半夏以避燥生津也詳太陽下篇

少陰陽邪停飲

少陰陽邪有停飲六七日反不得眠下利而渴欬而嘔小便不利豬苓煎

【注】少陰陽邪有停飲謂少陰陽邪熱證兼有停飲病也少陰病當欲寐至六七日反心煩不得眠是少陰熱也下利而渴欬嘔小便不利是水飲停也以豬苓湯去其熱而利其水可也詳少陰篇

少陰陰邪停飲

少陰陰邪有水气腹痛四肢重沈疼小便不利自下利或欬或嘔眞武平欬加漧薑辛味共小便若利去茯苓嘔去附子生薑倍利去芍藥入幹寧

【注】少陰陰邪有水气謂少陰陰寒兼有水气病也飲病主證謂腹痛四肢沈重疼痛大便自利小便不利宜眞武湯溫中利水也飲病或有之證或欬或小便利或嘔或下利欬加生薑細辛五味子小便若利去茯苓嘔去附子倍加生薑利去芍藥入漧薑也

喘急短气

喘息喝喝數張口短气似喘不擡肩促難布息爲實證短不續息作虛觀內因飲病或痰熱外因陰陽表裏看直視神昬汗潤髮衇微肢厥命難全

【注】喘息气急喝喝而數張口擡肩欠肚者喘也短气則似喘非喘而不張口擡肩也二證皆胸中气病肺主气故屬肺也無論喘急短气若气促壅塞不能布息爲有餘之實證若气短空乏不能續息爲不足之虛證內因謂飲冷傷肺或因痰熱也外因謂形寒傷表表主皮毛肺之合也皮毛受邪其次及膚及肌及胸及腹入胃皆令病喘當審陰陽表裏從化主治可也喘急短气兼直視神昬汗出潤髮衇微四肢厥冷皆死候也與三陰寒證同見是爲陰喘宜四逆加杏仁五味子虛者倍加人參與三陽熱證同見是爲陽喘宜白虎葛根黃芩黃連湯與太陽表證同見是爲表喘無汗者麻黃湯兼煩躁者大靑龍湯有汗者桂枝加厚朴杏子湯與陽明裏證同見是爲裏喘宜大承气湯兼結胸者宜大陷胸丸若兼水气表實者小靑龍湯表虛者及小便不利均宜五苓散加葶藶子裏實者宜葶藶大棗湯兼腹脇鞕痛者宜十棗湯裏寒者宜眞武湯若衇微細口鼻气短喘乏而無陰陽表裏證此气虛喘也宜保元湯加五味子杏仁若喘而唾痰稠黏喉間漉漉有聲此痰喘也重者宜蒂散礞石滚痰丸輕者二陳加苦葶藶子蘇子之類也

心下悸

築築惕惕心動悸怔怔忡忡不自安飲多尿少爲停水厥冷汗後是虛寒

【注】心下築築惕惕怔怔忡忡謂悸病之狀也飲水多而小便少水停心下之悸也宜茯苓甘艸湯或五苓散厥冷爲寒宜眞武湯汗後爲虛宜小建中湯或不因汗後是虛之甚也宜炙甘艸湯

戰振栗

戰身聳動栗心防振𨿽聳動比戰輕故振責虛因無力栗戰相交邪正爭此證若生三法後虛其中外逆而成不逆因和而作解正勝邪卻戰汗平

【注】戰謂身抖聳動也栗謂心內發防也振亦聳動比之於戰則無力也所以論中曰振振者皆責其虛也栗邪气爲之也戰正气爲之也邪正相交故爭也此證若生於汗吐下之後是虛其中外而致逆也若不致逆邪因以衰正因以和而作解則爲正勝邪卻戰栗汗出而平也

呃逆噦噫

呃逆今名古名不似噦噦胃裏聲聲格格連聲作原夫臍下气來衝頗類噯噫情自異均屬气逆治能同虛熱橘皮竹茹治二便不利利之寧气不歸原宜都气寒虛丁萸附理中痞鞕下利生薑瀉痞鞕噫气代赭功【注】今之名曰呃逆卽古之名曰也者气噎結有聲也世有以噦爲呃逆者蓋不知噦噦之聲聲從胃裏出口不似之格格連聲气從臍下來自衝衇出口作聲也呃逆頗類噯气噫气噯气者因飽食太急比時作噯轉食气也噫气者因過食傷食越時作噫食臭气也故曰情自異也但均屬气逆爲病故曰治能同也呃逆之病胃气虛竭也兼熱者以橘皮竹茹湯加柿蒂主之兼大便不利以三承气湯主之兼小便不利以二苓散湯主之兼腎虛不能攝衝衇之气歸原以都气湯加牛膝主之兼寒虛太陰手足溫以丁萸理中湯主之少陰手足厥更加附子兼痞鞕下利以生薑瀉心湯主之兼痞鞕噫气以旋覆代赭石湯主之

結胸

按之滿鞕不痛痞鞕而滿痛爲結胸大結從心至少腹小結心下按方疼熱微頭汗爲水結潄水不咽血結名瘀衂未盡經適斷內實沈大審的攻抵當桃仁大小陷誤攻浮大命多傾不實浮滑小陷證藏結悉具躁煩凶【注】傷寒下之太早則成痞鞕中風下之太早則成結胸均爲表邪乘虛入裏鞕滿按之而痛爲結胸實邪也鞕滿按之不痛爲痞鞕虛邪也大結謂大結胸從心下至少腹鞕滿而痛手不可近者宜大陷胸湯攻之小結謂小結胸微結心下按之方痛不按不痛也宜小陷胸湯開之身有微熱頭自汗出兼有是證者爲水結胸也宜大陷胸丸攻之潄水不欲咽兼有是證者爲血結胸也血瘀不成衂解或衂未盡或婦人經來適斷皆能成之宜抵當丸或桃仁承气湯攻之內實證實可攻也沈大衇實可攻也審其的當則用抵當桃仁承气大陷胸湯丸以攻之審若不內實衇浮滑或衇浮大是未的也乃小陷胸證不可攻也誤攻之定然凶也藏結謂狀如結胸舌胎白滑衇浮而細也悉具謂結胸通腹兩脇皆鞕滿痛也此證加之煩躁凶死可知

痞鞕

陽證痞鞕爲熱痞大黃黃連瀉心寧汗出惡寒寒熱痞附子瀉心兩收功誤下少陽發熱嘔痞滿半夏瀉心能虛熱水气痞下利心煩漧嘔腹雷鳴虛熱水气生薑瀉痞急气逆甘艸靈桂枝表解乃攻痞五苓煩渴利尿通【注】傷寒下早則成痞鞕中風下早則成結胸此其常也然論中中風下早未嘗無痞鞕傷寒下早亦有結胸大抵從虛化者多爲痞鞕從實化者多結胸也陽證心下痞鞕爲熱痞宜大黃黃連瀉心湯若陽證汗出惡寒爲寒熱痞宜附子瀉心湯誤下少陽發熱而嘔心下痞滿爲嘔逆痞宜半夏瀉心湯陽證誤下心下痞鞕下利心煩漧嘔腹中雷鳴脇下有水气致小便不利爲虛熱水气之痞宜生薑瀉心湯若有是證脇下無水气其痞急益甚爲虛熱客气上逆之痞宜甘艸瀉心湯凡有痞者有無汗惡寒之表宜桂枝湯表解已乃可以大黃黃連瀉心湯攻痞也若有痞者與瀉心湯痞不解其人煩渴小便不利先以五苓散小便利後乃可與諸瀉心湯治痞也

發黃

濕熱發黃頭汗出小便不利渴陽明素有寒濕髮汗後黃從陰化太陰經陽色鮮明陰色暗太陽血蓄並狂生表實麻翹赤小豆茵蔯裏實梔子淸陰黃茵蔯四逆主便溏尿祕茵五苓環口黧黒柔汗死體若煙燻陽絕徵【注】陽明病應徧身有汗謂之熱越今頭汗出身無汗是熱不得越也渴而引飲小便不利是停水也熱與濕瘀從土而化外薄肌肉謂之濕熱發黃也或其人素有寒濕爲表邪遏郁或已成黃又經發汗傳入太陰從陰而化謂之濕寒發黃也陽明屬陽故其色明亮太陰屬陰故其色晦暗也太陽蓄血亦有發黃多與狂病並生法當從蓄血治也表實無汗發黃者宜麻黃連翹赤小豆湯汗之裏實不便者宜茵蔯蒿湯下之無表裏證熱盛者宜梔子蘗皮湯淸之陰證發黃者宜茵蔯四逆湯溫之若大便溏小便祕發黃者宜茵蔯五苓散利之環口黧黒柔汗者陰黃死證也柔汗謂冷汗也身體枯燥如煙燻者陽黃死證也

疹斑

傷寒疹斑失汗下感而卽出時气然表邪覆郁榮衞分外泛皮衇痧疹斑痧白疹紅如膚粟斑紅如豆片連連紅輕赤重黑多死淡紅稀暗是陰寒未透升麻消毒治熱盛三黃石膏煎已透靑黛消斑飲雙解痧疹法同前【注】傷寒發斑疹痧皆因汗下失宜外邪覆郁內熱泛出而成也惟時气傳染感而卽出亦由疫之爲病烈而速也發於衞分則爲痧衞主气故色白如膚粟也發於榮分則爲疹斑榮主血故色紅膚淺爲疹深重爲斑斑形如豆甚則成片連屬斑疹之色紅者輕赤者重黑者死此以熱之深淺驗死生也若其色淡紅而稀暗者皆因邪在三陽已成斑疹入裏邪從陰化或過服冷藥所致是爲陰斑陰痧陰疹法當從陰寒主治也斑出未透表熱輕者宜升麻葛根湯合消毒犀角飲治之表熱重者宜三黃石膏湯發之已透用靑黛消斑飲加減淸之痧疹初起表裏不淸用雙解散先通表裏余法同前治之可也

衂血

陽明衂血熱在裏太陽衂血熱瘀經太陽頭痛目瞑兆陽明潄水不咽徵衂後身涼知作解不解升麻犀角淸未衂表實麻黃汗裏熱犀角苓連同

【注】陽明衂血熱在裏也太陽衂血熱瘀經也太陽失汗則有頭痛目瞑之兆陽明失下則有潄水不欲咽之徵衂血之後身涼衇靜知作解也若仍不解知衂未盡熱畱於榮也無汗表熱宜升麻葛根合犀角地黃湯淸解之欲作衂未衂者表實宜麻黃湯汗之裏熱宜犀角地黃湯加芩連淸之若表實裏熱者則又當合二方兩解之

吐血

傷寒吐血多因逆下厥上竭少陰經三陽熱盛宜淸解血瘀胸滿痛當攻暴吐腐臭內潰死過多血脫面無紅犀角桃仁宜揀用救脫聖愈及養榮

【注】傷寒吐血皆因失汗失下火逆以致邪熱熾盛沸騰經血故也若血從口鼻耳目而出小便難此爲彊發少陰汗名曰下厥上竭爲難治也三陽熱盛吐血宜升麻葛根合犀角地黃湯熱甚加芩連淸解可也若血瘀則胸滿或痛當以桃仁承气合犀角地黃湯攻之若暴吐腐臭之血名曰內潰內潰者死若吐血過多面唇無紅色名曰血脫救脫輕者以聖愈湯重者以人參養榮湯

大小便膿血

熱在膀胱小便血八正導赤利之佳熱瘀裏急下膿血黃連白頭與桃花

【注】陽經之熱下注膀胱傷其榮分熱少血多瘀成血蓄熱多血少熱廹血行血不得蓄而走下竅故尿血也以八正散導赤散利而淸之陰經之熱轉廹陽明傷其榮分瘀則血蓄喜忘如狂不蓄則便血熱腐則便膿便膿熱郁裏急下重所必然也輕者宜黃連阿膠湯重者白頭翁湯淸之滑脫者桃花湯濇之可也

頤毒

傷寒發頤耳下腫失於汗下此毒生髙腫焮紅痛爲順反此神昬命必傾毒伏未發衇亦隱冷汗淋漓肢若冰煩渴不便指甲紫頗似三陰了了輕

【注】傷寒頤毒皆因汗下失宜毒熱挾少陽相火上攻而成也若其人陽气素盛則髙腫焮紅疼痛易於成膿故爲順也宜連翹敗毒散散之或其人陽气素虛或服冷藥過多遏郁毒熱伏藏在裏內攻神昬外毒漫腫肉色不變不疼木硬則命必危也毒伏未發之前往往似三陰亡陽之證衇隱不見冷汗淋漓肢冷若冰但身輕目睛了了煩渴不大便指甲紅紫爲異此毒發始臨治不可忽也

狐惑

古名狐惑近名疳狐蝕肛陰惑唇咽病後餘毒斑疹後癖疾利後也同然面眥赤白黑不一目不能閉喜貪眠潮熱聲啞腐穢气能食堪藥治多全

【注】狐惑牙疳下疳等瘡之古名也近時惟以疳呼之下疳卽狐也蝕爛肛陰牙疳卽惑也蝕咽腐齦脫牙穿腮破唇毒因傷寒病後餘毒與濕防之爲害也或生斑疹之後或生癖疾下利之後其爲患亦同也其證則面色目眥或赤或白或黑時時不一喜睡目不能閉潮熱聲啞腐爛之處穢气燻人若胃壯能食堪受攻病重藥或病之勢緩治多全也

百合

百合百衇合一病如寒似熱藥無靈飲食起居皆忽忽如神若鬼附其形衇數溺時輒頭痛溺時不痛淅淅風溺時快然但頭六四二十病方寧

【注】百合病者謂傷寒過期畱連不解不分經絡百衇悉合爲一病也如寒似熱諸藥無靈欲飲不能飲欲食不能食欲臥不能臥欲行不能行精神忽忽如神若鬼附其形體而莫知所適從也如衇數溺尿時輙頭痛者六十日乃愈若溺尿時頭不痛惟淅淅然惡風寒者四十日乃愈若溺時快然但頭者二十日乃愈故曰六四二十日病方寧也

熱入血室

婦人傷寒同一治胎產經來熱入室晝日明了夜譫妄小柴生地牡丹皮無汗加麻有汗桂汗後不解再加枝寒熱如瘧加麻桂中寒姜附不須疑渴熱白虎花粉葛瘀血桃仁承气俱產後胎前𨿽多證不外陰陽表裏醫【注】婦人傷寒與男子治法同也惟產後經來邪熱乘虛而入血室另有治法熱入血室之證晝日明了夜則譫語妄見鬼狀宜小柴胡湯加生地丹皮若無汗則爲表實加麻黃汗之有汗則爲表虛加桂枝解之若有發熱惡寒之表已經發汗𨿽無汗不加麻黃再加桂枝以解之不可復用麻黃也若有如瘧之寒熱加麻黃桂枝兩解之若厥而下利則爲中寒去黃芩加姜附不須疑也若發熱煩渴則爲裏熱去半夏合白虎或加花粉葛根胸脇少腹或滿鞕或作痛則爲瘀血宜合桃仁承气湯攻之產後胎前𨿽有多證不能盡述總不外陰陽表裏之治在臨證者以意消息之耳

食復勞復

新愈藏府皆不足榮衞腸胃未通和多食過勞復生熱枳實梔子大黃差浮汗沈下小柴解燥嘔竹葉石膏合气虛補中益气主陰虧六味倍參多

【注】新愈之後藏府气血皆不足榮衞未通腸胃未和惟宜白粥靜養若過食胃弱難消因復煩熱名曰食復若過勞役復生熱煩名曰勞復勞復者宜枳實梔子豉湯汗之食復者宜枳實梔子豉加大黃湯下之衇浮有表者宜枳實梔子豉湯以汗解之衇沈有裏者宜枳實梔子豉加大黃湯以下解之若無表裏證者宜小柴胡湯以和解之口燥煩渴喜嘔者宜竹葉石膏湯主之若內傷气虛勞復者宜補中益气湯主之若犯內事陰虧者宜六味生漧地黃湯气少者倍加人參湯主之

房勞復陰陽易

房勞復與陰陽易二病情異證則同病後犯色復自病病傳不病易之名男女俱主燒裩散少腹急痛引陰中身重少气頭暈拘攣熱气上衝胸

【注】男女新愈交接因而復病名曰房勞復男女新愈交接病男傳不病之女病女傳不病之男名曰陰陽易卽交易之義也犯是病者男以女之裩襠女以男之裩襠燒灰白湯或酒日三服之則愈少腹急痛牽引陰中身重少气頭目暈四肢拘攣熱气沖胸是其證也

禦纂醫宗金鑑卷三十七﹤子部﹐醫家類﹐禦纂醫宗金鑑﹥

欽定四庫全書

禦纂醫宗金鑑卷三十八

編輯傷寒心法要訣目錄

類傷寒五證

停飲

傷食

腳气虛煩

內癰

同傷寒十二證

冬溫

寒疫瘟疫

溫病

熱病風溫

溫瘧濕溫

中暍

溫毒風濕

痙病

易愈生證

難治死證

彚方

附河間兩解利法等

禦纂醫宗金鑑卷三十八目錄

欽定四庫全書

禦纂醫宗金鑑卷三十八

編輯傷寒心法要訣

類傷寒五證

停痰傷食腳气虛煩內癰

相類傷寒有五證頭疼發熱惡風寒停痰頭項不彊痛胸滿難息气沖咽傷食惡食身無痛痞悶失气噫作酸腳气腳膝脛腫痛或爲漧枯大便難虛煩微熱無表裏內癰能食審疼緣肺癰喘欬胸引痛唾黏鮏臭吐膿涎胃癰當胃痛難近腸癰腫痛少腹堅身皮甲錯腹中急便數似淋證中看

【注】類傷寒五證初病之時皆與太陽表證相類一曰停痰但胸滿不得息气上衝咽頭項不彊痛與傷寒異耳一曰傷食但身無痛心下痞悶失气噫气作酸吞酸與傷寒異耳一曰腳气但病起自腳腳膝兩脛腫痛或漧枯腫痛名曰幹腳气大便鞕難與傷寒異耳一曰虛煩惟發熱而煩無表裏證與傷寒異耳一曰內癰其狀頗類傷寒但飲食如故有癰痛之處與傷寒異耳胸中隱痛或喘或欬吐唾腥黏是肺癰也當胃作痛手不可近是胃癰也少腹重痛便數似淋身皮甲錯是腸癰也

同傷寒十二證

冬溫寒疫瘟疫

春溫夏熱秋淸涼冬气冷冽令之常傷之四時皆正病非時有气疫爲殃應冷反溫冬溫病應溫反冷寒疫傷瘟疫長防相傳染須識歲气汗攻良

【注】冬病傷寒春病傷風夏病暑病秋病瘧疾皆四時正令之常病也若春應暖而反寒夏應熱而反涼秋應涼而反熱冬應寒而反溫此非其時而有其气疫爲殃也冬應冷反溫而病傷寒者名曰冬溫春應溫反寒而病傷寒者名曰寒疫若一時之气不正長防皆病互相傳染名曰瘟疫凡治此病須識歲气太過不及六滛勝復人之彊弱藏之寒熱量其輕重或汗或攻輕以劉完素之防解散重以李杲之二聖救苦丸隨證施治可也

溫病熱病

冬傷於寒春病溫夏日熱病早虧陰衇浮頭疼發熱渴不惡寒兮是所因無汗河間兩解法有汗淸下早當尋失治昬狂諸熱至無證隨經以意神

【注】經曰冬傷於寒春必病溫至夏爲熱病熱病者皆傷寒之類也冬傷於寒謂冬傷正令微寒未卽病也早虧陰謂冬不藏精之人或辛苦之人汗出內外失其固密在冬則早已損傷腎藏陰气陽熱獨治所以至春一感微邪卽引內熱炎炎之勢不能已矣故病而卽渴不惡寒也初病無汗有表證者從劉完素兩解湯治法可也有汗內熱盛者或淸或攻急瀉其陽而救其陰若因循失治昬狂諸熱證至則緩不及事也無證謂表裏無證當隨六經以意消息治之自可通神也

風溫

風溫原自感春風誤汗灼熱汗津生陰陽俱浮難出語身重多眠息鼾鳴誤下直視失溲少被火發黃瘈瘲驚葳防桂枝參白虎一逆引日再命終

【注】冬傷於寒不卽病者復感春寒名曰溫病復感春風名曰風溫風溫有汗不可汗也若誤汗之益助火邪則身熱如火自汗津津不止言語難出身重多眠鼻息鼾鳴也風溫陰陽衇俱浮不可下也若誤下之熱防膀胱竭其津液則直視失溲小便少也風濕熱盛若誤以火燻蒸彊汗火旺津亡則發黃色瘈瘲驚癇也風溫之證不可汗下主以葳蕤湯若衇虛汗多主以桂枝合人參白虎湯一逆引日再命終謂一逆尙可引日若汗而又下下而又火則爲再逆是促命期也

溫瘧

溫瘧得之冬中風寒气藏於骨髓中至春邪气不能發遇暑爍髓消肌形或因用力腠發泄邪汗同出故熱生衰則气復寒後作證同溫熱治相同

【注】經曰溫瘧得之冬中於風寒气藏於骨髓之中至春陽气尙微邪气不能自出因値大暑爍腦髓消肌肉腠理發泄或有所用力邪气與汗同出出則陰虛而陽盛故熱生也衰則气復入入則陽虛而陰盛故後作寒也其證同溫熱治亦相同也

濕溫

溫復傷濕濕溫病身重胸滿及頭疼妄言多汗兩脛冷白虎湯加蒼術苓

【注】溫病復傷於濕名曰濕溫其證則身重胸滿頭疼妄言多汗兩脛逆冷宜白虎湯加蒼術茯苓溫濕兩治法也

中暍溫毒風濕

溫病中暍溫毒病證同溫熱熱尢炎傷濕汗出當風立風濕發熱重疼牽

【注】中暍卽中暑也溫熱之病復中於暑名曰溫毒證治同乎溫熱但熱尢盛也傷濕之病復感於風名曰風濕其證發熱身重疼痛牽掣也治法已詳於身痛矣中暍詳在暑門

痙證

痙證反張搖頭噤項彊拘急轉側難身熱足寒面目赤須審剛柔治法全

【注】風濕寒之邪合而爲痙其證則背反張搖頭口噤項彊拘急轉側艱難身熱足寒面目赤色也須審剛柔治之可痊也風濕盛者則有汗爲柔痙風寒盛者則無汗爲剛痙均以小續命湯主之剛痙去附子柔痙去麻黃表實者去參附加活獨活裏實者去參附加芒消大黃甚者則以葛根湯桂枝加葛根湯發之此治痙之大略也詳在痙門

易愈生證

神淸色澤亮音聲身輕膚潤衇和洪忽然口噤難言躁衇卽停伏戰汗寜飲多消散知釀汗能食衇浮表還平子得午解陽來濟午得子解是陰從

【注】易愈之病取於神則神淸取於色則色澤取於聲則音長取於體則身輕取於皮則膚潤取於衇則和洪皆一不死之證故曰生證也若有如是之生證忽然口噤不語煩躁而甚六衇停伏宜謹察之非變凶也乃邪正交爭生戰汗之候爲將愈之兆也凡傷寒渴者多陽證易愈若忽然飲多尋常消散無停知釀汗而作解也傷寒多不能食若忽然能食且衇浮知胃和邪還於表而作解也若不卽解者陰陽未得其時也子時得之午時必解陽濟陰生而解也午時得之子時必解陰從陽化而解也

難治死證

傷寒死證陽見陰大熱不止衇失神陰毒陽毒六七日色枯聲敗死多聞心絕煙燻陽獨畱神昬直視及搖頭環口黧黑腹滿利柔汗陰黃脾敗由肺絕衇浮而無胃汗出如油喘不休唇脗反靑肢冷汗舌捲囊縮是肝憂面黑齒長且枯垢溲便遺失腎可愁水漿不入衇代散呃逆不已命難畱大發風溫而成痙濕溫重暍促命終彊發少陰動經血口鼻目出厥竭名汗後狂言不食熱衇躁陰陽交死形厥冷不及七八日膚冷而躁暫難寧此病名之曰藏厥厥而無衇暴出凶厥而下利當不食反能食者名除中

【注】病有生死治有難易生病不藥可愈死病𨿽藥莫救何則以陰陽邪正有盛衰也正盛邪衰則生陰盛陽衰則死傷寒陽證見浮大數動滑之陽衇則易愈而生見沈微濇弱之陰衇則難治而死故陰病見陽衇者生陽病見陰衇者死也大熱不止邪盛衇失神正虛正虛邪盛故死也陰毒陽毒亢極不生化也色枯聲敗內外兩奪也故均主死形若煙燻神昬直視搖頭者此陽邪獨畱攻心而絕也環口黧黑腹滿下利不止柔汗陽黃者此爲脾絕也衇但浮無胃汗出如油喘息不休者此爲肺絕也唇脗反靑四肢冷汗舌捲囊縮此爲肝絕也面黑齒長枯垢溲便遺失者此爲腎絕也水漿不入生無所賴也衇代散眞气衰散也呃逆無休元气不藏也誤發風溫之汗因而成痙誤發濕溫之汗名曰重暍皆促人命也彊發少陰汗動其經血從口鼻目出名曰下厥上竭以上皆死之候也汗後狂言不食仍復發熱不爲汗衰衇躁疾者名曰陰陽交死之形也厥逆不回至七八日卽通身膚冷而躁無暫寧時者名爲藏厥爲陰邪盛極眞陽飛越也凡厥逆而甚者多無衇服四逆白通等湯衇微續者眞陽漸復也衇暴出者回光反照也凡厥逆多下利當不能食今反能食名曰除中中者胃也除者去也謂胃气已去卽反能食亦無補於胃也故仲景曰除中者死凡諸病久不能食忽然大能食而卽死者亦此類也

彚方

桂枝湯

小建中湯

當歸建中湯

黃耆建中湯

桂枝加葛根湯

桂枝新加湯

當歸四逆湯

當歸四逆加吳茱萸生薑湯

桂枝加附子湯

芍藥甘艸湯

桂枝甘艸湯

桂枝芍藥艸姜棗加飴歸耆曰建中加葛根湯加漧葛新加倍芍加參稱當歸四逆歸通細更加吳萸姜用生加附子湯加附子去桂去芍兩名興

【注】桂枝湯桂枝芍藥甘艸生薑大棗也依夲方倍芍藥加飴糖名小建中湯更加當歸名當歸建中湯更加黃耆名黃耆建中湯依夲方加葛根名桂枝加葛根湯依夲方倍芍藥加人參名桂枝新加湯依本方加當歸通艸細辛名當歸四逆湯更加吳茱萸生薑名當歸四逆加吳茱萸生薑湯依本方加附子名桂枝加附子湯依本方去桂枝名芍藥甘艸湯依本方去芍藥名桂枝甘艸湯

桂枝去芍藥加茯苓白術湯

苓桂術甘湯

茯苓甘艸湯

茯苓桂枝甘艸大棗湯

桂枝去芍加苓術苓桂術甘去棗姜茯苓甘艸生薑桂加棗除姜大棗湯

【注】桂枝去芍藥加茯苓白術湯卽桂枝甘艸生薑大棗茯苓白術也依夲方減去大棗生薑卽苓桂術甘湯也茯苓甘艸湯卽茯苓甘艸桂枝生薑也依夲方加大棗減生薑卽茯苓桂枝甘艸大棗湯也

葛根湯

桂枝麻黃各半湯

桂枝二麻黃一湯

桂枝二越婢一湯

葛根桂枝加麻葛合麻桂麻各半湯桂二麻一麻減半桂二越一桂倍方

【注】葛根湯卽桂枝湯加麻黃葛根也桂枝麻黃各半湯卽桂枝湯麻黃湯二方合劑也桂枝二麻黃一湯卽桂枝湯合減一半麻黃湯也桂枝二越婢一湯卽越婢湯合加一倍桂枝湯也

麻黃湯

大靑龍湯

越婢湯

越婢加附子湯

越婢加半夏湯

麻黃麻桂甘艸杏加膏姜棗大靑龍越婢大靑減桂杏加附加半風水淸

【注】麻黃湯麻黃桂枝甘艸杏仁也依夲方加石膏生薑大棗名大靑龍湯依大靑龍湯減桂枝杏仁名越婢湯治風水病之肌熱者若陽虛惡寒加附子名越婢加附子湯喘欬上气加半夏名越婢加半夏湯當淸別而施治也

麻黃加術湯

三抝湯

麻杏石甘湯

麻黃加術風濕痛三抝去桂喘寒風加膏麻杏石甘劑外寒內熱喘收功

【注】麻黃加術湯卽麻黃湯加白術也治風濕在表身痛麻黃湯去桂枝名三抝湯治風寒表實而喘三抝湯加石膏名麻杏石甘湯治內熱表寒無汗而喘

麻黃附子細辛湯

麻黃附子甘艸湯

麻黃附子細辛湯減辛加艸甘艸方兩感太陽少陰證能發表水裏寒涼

【注】麻黃附子細辛湯卽此三味也去細辛加甘艸名麻黃附子甘艸湯不但能發兩感太陽少陰表熱裏寒之證且能發太陽少陰表水裏寒之腫也

小靑龍湯

附子湯

眞武湯

桂芍漧薑辛半味麻黃甘艸小靑龍附子術附參苓芍眞武無參有姜生

【注】小靑龍湯桂枝白芍漧薑細辛半夏五味子麻黃甘艸也附子湯白術附子人參茯苓白芍也眞武湯卽附子湯除去人參加生薑也

漧薑附子湯

白通湯

白通加人尿豬膽汁湯

四逆湯

通衇四逆湯

茯苓四逆湯

理中湯

桂枝人參湯

附子理中湯

治中湯

姜附加蔥白通劑更加尿膽治格陽加艸四逆防通衇加參茯苓四逆方理中參術漧薑艸加桂桂枝人參湯加附名曰附子理加入靑陳治中湯

【注】漧薑附子名曰漧薑附子湯依本方加蔥名曰白通湯更加人尿豬膽汁名白通加人尿豬膽汁湯依夲方加甘艸名四逆湯更加蔥白名通衇四逆湯依四逆湯方加人參茯苓名茯苓四逆湯溫中利水人參白術漧薑甘艸名理中湯依理中湯方加桂枝名桂枝人參湯依理中湯方加附子名附子理中湯依理中湯方加靑皮陳皮名治中湯溫中理气

五苓散

春澤湯

五苓甘露飲

蒼附五苓散

茵蔯五苓散

胃苓湯

五苓停水尿不利內蓄膀胱外太陽二苓澤術桂分用虛渴加參春澤湯甘露寒水膏滑入蒼附內寒附子蒼茵蔯發黃小便澁食瀉合胃胃苓方

【注】五苓散卽茯苓豬苓澤瀉白術桂枝也治水停小便不利少腹滿則爲內蓄膀胱若不兼太陽頭痛惡寒發熱自汗之表則不用桂枝而用肉桂故曰桂分用也治諸虛飲渴加人參名春澤湯治水停內熱加寒水石滑石石膏名五苓甘露飲治水停內寒加附子蒼術名蒼附五苓散治內瘀濕熱小便不利發黃加茵蔯名茵蔯五苓散治停水傷食泄瀉合平胃散名胃苓湯

梔子豉湯

梔子甘艸豉湯

梔子生薑豉湯

枳實梔子豉湯

枳實梔子豉加大黃湯

梔子漧薑湯

梔子厚朴湯

梔豉加艸加生薑枳實梔豉加大黃去豉梔子漧薑入枳朴梔子厚朴湯

【注】梔子淡豆豉名梔子豉湯加甘艸名梔子甘艸豉湯加生薑名梔子生薑豉湯加枳實名枳實梔子豉湯依枳實梔子豉方加大黃名枳實梔子豉加大黃湯去豉加漧薑名梔子漧薑湯去豉加枳實厚朴名梔子厚朴湯

麻黃連翹赤小豆湯

梔子蘗皮湯

茵蔯蒿湯

麻黃連翹赤小豆梓皮杏艸棗生薑梔子蘗皮茵蔯艸茵蔯蒿湯茵梔黃

【注】麻黃連翹赤小豆湯卽麻黃連翹赤小豆生梓白皮杏仁甘艸大棗生薑也如無梓皮以茵蔯代之梔子蘗皮湯卽梔子黃蘗甘艸也此方當有茵蔯茵蔯蒿湯卽茵蔯梔子大黃也

大黃黃連瀉心湯

附子瀉心湯

甘艸瀉心湯

半夏瀉心湯

生薑瀉心湯

旋覆代赭石湯

大黃黃連瀉心浸附子煮汁大連芩甘艸芩連幹半棗半夏同上更加參生薑瀉心生薑入覆赭姜棗半甘參【注】大黃黃連瀉心湯卽大黃黃連滚湯浸而服也附子謂附子瀉心湯也附子煎汁大黃黃連黃芩浸而對服甘艸瀉心湯卽甘艸黃芩黃連漧薑半夏大棗也半夏瀉心湯卽同上方加人參也生薑瀉心湯卽半夏瀉心方再加生薑也旋覆代赭石湯卽旋覆花代赭石甘艸半夏大棗生薑人參也

十棗湯

白散方

調胃承气湯

大陷胸湯

大陷胸丸

小陷胸湯

十棗芫花甘遂防白散桔貝巴霜俱調胃大黃芒消艸大陷去艸入遂須爲丸更加杏葶蜜小陷連半栝蔞實【注】十棗湯卽十枚大棗芫花甘遂大防也白散卽桔梗貝母巴豆霜也調胃承气湯卽大黃芒消甘艸也大陷胸湯卽調胃承气湯去甘艸加甘遂些須也大陷胸丸卽大陷胸湯加杏仁苦葶藶子蜜也小陷胸湯卽黃連半夏栝蔞實也

小承气湯

大承气湯

麻仁丸

桃仁承气湯

抵當湯丸

三一承气湯

黃龍湯

小承大黃同枳朴加消卽是大承方麻仁小承麻杏芍桃仁調胃桂枝長抵當湯丸分微甚俱用桃黃水蛭蝱三承合一名三一加參歸桔黃龍湯

【注】小承气湯卽大黃枳實厚朴也依夲方加芒消卽大承气湯麻仁丸卽小承气湯方加麻仁杏仁芍藥也桃仁承气湯卽調胃承气湯加桃仁桂枝也抵當湯丸分病之微甚俱用桃仁大黃水蛭蝱虫四味也三承謂大承气小承气調胃承气三方合爲一方名曰三一承气湯依三一承气方再加人參當歸桔梗名曰黃龍湯

小柴胡湯

大柴胡湯

柴胡加芒消湯

柴胡桂枝湯

小柴芩半人參艸大柴芩半枳芍黃小柴胡加芒消入合桂柴胡桂枝湯

【注】小柴胡湯卽柴胡黃芩半夏人參甘艸也大柴胡湯柴胡黃芩半夏枳實芍藥大黃也柴胡加芒消湯卽小柴胡湯方加芒消也柴胡桂枝湯卽桂枝湯小柴胡湯二方合爲一方也

豬苓湯

白虎湯

竹葉石膏湯

豬苓二苓膠滑澤白虎膏知甘艸粳竹葉石膏除知母加參半竹麥門冬

【注】豬苓湯卽豬苓茯苓阿膠滑石澤瀉也白虎湯卽石膏知母甘艸粳米也竹葉石膏湯卽白虎湯除知母加人參竹葉半夏麥門冬也

炙甘艸湯

汗下煩悸小建治水悸茯苓甘艸君虛悸肺痿炙甘艸地阿桂酒麥酸參

【注】汗下後虛煩而悸宜小建中湯治之心下悸若飲水多小便少謂之水悸宜茯苓甘艸湯若因汗下後謂之虛悸宜炙甘艸湯卽炙艸生地阿膠桂枝麥冬酸棗仁人參生薑大棗酒煎也肺痿用麻仁可也

桃花湯

赤石脂禹餘糧湯

黃芩湯

白頭翁湯

桃花漧薑石脂糯石脂禹糧固脫功黃芩甘艸芍大棗連蘗秦皮白頭翁

【注】桃花湯卽漧薑赤石脂糯米也赤石脂禹餘糧湯卽此二味也黃芩湯卽黃芩甘艸白芍大棗也白頭翁湯卽黃連黃蘗秦皮白頭翁也

葛根黃連黃芩湯

漧薑黃連黃芩湯

黃連湯

黃連阿膠湯

葛根連芩湯甘艸漧薑連芩湯人參連參桂艸幹半棗連膠芩芍卵黃新

【注】葛根黃連黃芩湯卽此三味加甘艸也漧薑黃連黃芩湯卽此三味加人參也黃連湯卽黃連人參桂枝甘艸漧薑半夏大棗也黃連阿膠湯卽黃連阿膠黃芩白芍雞子黃也

四逆散

吳茱萸湯

烏梅丸

柴芍枳艸四逆散人參姜棗吳茱萸烏梅參歸連蘗細椒姜桂附苦酒需

【注】四逆散卽柴胡白芍枳實甘艸也吳茱萸湯卽人參生薑大棗吳茱萸也烏梅丸卽烏梅人參當歸黃連黃蘗細辛川椒榦姜桂枝附子爲末苦酒爲丸也

傷寒附法

傷寒傳變大法已詳傷寒論注及心法要訣中矣然近世治四時傷寒者咸用河間兩解等法毎多神效誠治斯証之防法也今復采雙解散防風通聖散諸經驗名方編爲歌訣附於心法之後俾後之學者知所變通庶幾於傷寒一證經權常變有所遵循而無遺法云

雙解散完素解利初法

雙解通聖合六一四時溫熱正傷寒兩許爲劑蔥姜防汗下兼行表裏宣彊者加倍弱減半不解連進自然安若因汗少麻倍入便鞕消黃加倍添

【注】名曰雙解散者以其能發表攻裏卽防風通聖散六一散二方合劑也河間制此解利四時冬溫春溫夏熱秋熱正令傷寒凡邪在三陽表裏不解者以兩許爲劑加蔥姜淡豆防煎服之候汗下兼行表裏卽解形气彊者兩半爲劑形气弱者五錢爲劑若初服因汗少不解則爲表實倍加麻黃以汗之因便鞕不解則爲裏實倍加消黃以下之連進二三服必令汗出下利而解也今人不知其妙以河間過用寒涼仲景傷寒初無下法棄而不用深可惜也不知其法神防莫不應手取效從無寒中痞結之變卽有一二不解者非未盡法之善則必已傳陽明故不解也防風通聖散詳在後

河間解利後法

汗下已通仍不解皆因不徹已傳經內熱煩渴甘露飲甚用白虎解毒淸有表熱煩柴葛解表實大熱三黃寧裏熱尿赤涼天水胃實不便大柴承

【注】服雙解散汗下已通而仍不解者皆因汗之不徹或已傳經治之不及也若表已解而裏有微熱煩渴者用桂苓甘露飲以和太陽之裏若內熱太甚大熱大煩大渴者用白虎湯合黃連解毒湯以淸陽明之裏若表未解又傳陽明身熱而煩用柴葛解肌湯以解兩陽之邪若表實無汗大熱而煩用三黃石膏湯以淸表裏之熱若裏有熱尿赤而澁者用涼膈散合天水散以淸利之若胃實潮熱不大便有微表者用大柴胡湯下之無表者三承气湯下之桂苓甘露飲白虎湯大柴胡湯三承气湯已詳傷寒要訣六一散涼膈散詳在雜病要訣

防風通聖散

防風通聖治風熱郁在三焦表裏中气血不宣經絡壅梔翹芩薄艸歸芎消黃芍術膏滑石麻黃桔梗共防荊利減消黃嘔姜半自汗麻去桂枝增

【注】此方治一切風火之邪郁於三焦表裏經絡气血不得宣通初感發熱頭痛膚疹傳經斑黃抽搐煩渴不眠便祕尿澁皆可服之功效甚奇用之自知其妙也

柴葛解肌湯

四時合病在三陽柴葛解肌柴葛羗白芷桔芩膏芍艸利減石膏嘔半姜

【注】此方陶華所制以代葛根湯凡四時太陽陽明少陽合病輕證均宜以此湯增減治之增減者謂如無太陽證者減羗活無少陽證者減柴胡也卽柴胡葛根羗活白芷桔梗赤芍石膏黃芩甘艸也下利減石膏以避裏虛也嘔加半夏生薑以降裏逆也

黃連解毒湯

梔子金花湯

三黃石膏湯

陽毒熱極疹斑嘔煩渴呻吟譫語狂下後便軟熱不已連芩梔蘗解毒湯裏實便鞕當攻下梔子金花加大黃表實膏麻蔥豆豉下利除膏入葛良

【注】陽毒熱極等證或下後便軟壯熱不已宜黃連解毒湯卽黃連黃芩黃蘗梔子也若裏實便鞕當攻下者宜加大黃名梔子金花湯若表實無汗當發汗者宜加石膏麻黃淡豆豉蔥白名三黃石膏湯下利者減石膏加葛根避裏不實也

消毒犀角飲

消毒犀角表疹斑毒壅咽喉腫痛難犀角牛蒡荊防艸熱盛加薄翹芩連

【注】消毒犀角飲卽消毒飲之防風荊芥牛蒡子甘艸加犀角也熱盛加連翹薄荷黃芩黃連也

消斑靑黛飲

消斑靑黛消斑毒參虎柴犀梔地元黃連熱實減參去苦酒加入大黃煎

【注】消斑靑黛飲卽靑黛參虎謂人參白虎湯卽人參石膏知母甘艸柴胡犀角山梔生地元參黃連用苦酒與水煎也熱甚便實者減去人參加大黃可也

普濟消毒飲

普濟大頭天行病無裏邪熱客髙巓芩連薄翹柴升桔蠶艸陳葧蒡藍元

【注】普濟消毒飲治天行傳染大頭瘟疫無裏可下者是其邪熱客於髙巓卽黃芩黃連薄荷連翹柴胡升麻桔梗僵蠶甘艸陳皮馬葧牛蒡子板藍根元參也

連翹敗毒散

連翹敗毒散發頤髙腫焮紅痛可除花粉連翹柴胡蒡荊防升艸桔羗獨紅花蘇木芎歸尾腫面還加芷漏蘆腫堅皂刺穿山甲便燥應添大黃疏

【注】連翹敗毒散治時毒發頤髙腫焮紅疼痛之陽證也卽連翹天花粉柴胡牛蒡子荊芥防風升麻甘艸桔梗羗活獨活紅花蘇木川芎歸尾兩頤連面皆腫加白芷漏蘆腫堅不消加皂刺穿山甲大便燥結加酒炒大黃

都气湯

橘皮竹茹湯

呃逆腎虛都气湯六味肉桂五味方橘皮竹茹虛熱主橘竹參艸棗生薑

【注】都气湯卽六味地黃湯加肉桂五味子也橘皮竹茹湯卽橘紅竹茹人參甘艸大棗生薑也

葳防湯

風溫浮盛葳防湯羗麻葛芷靑木香芎艸石膏葳防杏裏實熱甚入消黃

【注】風溫初起六衇浮盛表實壯熱汗少者宜葳防湯以發表風邪也卽羗活麻黃葛根白芷靑木香川芎甘艸石膏葳防杏仁也裏實熱甚多汗者加芒消大黃以攻裏熱也

桂枝白虎湯

風溫虛熱汗出多難任葳防可柰何須是鼾睡而燥渴方宜桂枝虎參合

【注】風溫初起衇浮有力汗少壯熱宜與葳防湯若衇虛身熱汗多難用葳防湯者合與桂枝白虎加人參湯如不鼾睡口中和而不燥不渴身熱汗多衇浮盛者乃亡陽之證非風溫也卽桂枝白虎加人參湯亦不可用也

瀉心導赤各半湯

越經無證如醉熱衇和導赤各半湯芩連梔子神參麥知滑犀艸棗燈姜

【注】越經病名也無證謂無表裏證也無表裏證衇和而身熱不解形如醉人者是越經證也宜瀉心導赤各半湯治之卽黃連黃芩梔子茯神人參麥冬知母滑石犀角甘艸燈心生薑大棗也

大羗活湯

兩感傷寒病二經大羗活湯艸川芎二防二術二活細生地芩連知母同

【注】兩感傷寒病名也二經謂一曰太陽少陰二曰陽明太陰三曰少陽厥陰同病也張潔古制大羗活湯治之卽甘艸川芎防風防己蒼術白術羗活獨活細辛生地黃芩黃連知母也詳在傷寒要訣

還陽散

退陰散

黑奴丸

陰毒還陽硫黃末退陰炮烏漧薑均陽毒黑奴小麥疸芩麻消黃釡竈塵

【注】還陽散卽石硫黃末每服二錢新汲水調下良久寒熱汗不出再服之汗出愈退陰散卽炮變色川烏微炒漧薑等分爲末每服一錢鹽湯滚數沸服四肢不溫連服三次卽溫熱服若吐冷服亦可黑奴丸卽小麥成黑疸者名曰小麥奴黃芩麻黃芒消大黃釡底煤竈突煙梁上塵也爲末蜜丸重四錢新汲水下服後若渴欲飲冷水者令恣意飲之須臾自當寒振汗出腹響微利而解也若不渴者恐是陰極似陽服之反爲害耳

九味羗活湯

九味羗活卽沖和四時不正气爲屙潔古制此代麻桂羗防蒼細芷芎合生地艸芩喘加杏無汗加麻有桂多胸滿去地加枳桔煩渴知膏熱自瘥

【注】此湯卽沖和湯張潔古制此以代麻黃桂枝二湯卽羗活防風蒼術細辛白芷川芎生地甘艸黃芩也喘加杏仁無汗加麻黃有汗加桂枝胸膈滿悶去生地加枳殻桔梗快膈气也煩渴引飲加知母石膏熱自瘥也

十神湯

十神外感寒气病功在溫經利气殊升葛芎麻甘艸芍姜蔥香附芷陳蘇

【注】此湯卽升麻葛根川芎麻黃甘艸芍藥香附白芷陳皮蘇葉生薑蔥白也能外發寒邪內舒鬱气故曰寒气病較之他劑有溫經利气之功殊也

人參敗毒散

荊防敗毒散

倉廩散

人參敗毒虛感冒發散時毒疹痢良參苓枳桔芎艸共柴前薄荷與獨羗時毒減參加翹蒡血風時疹入荊防表熱噤痢加倉米溫熱芩連實消黃

【注】人參敗毒散治气虛感冒時气之病卽枳殻桔梗川芎茯苓人參甘艸柴胡前胡薄荷獨活羗活也時毒謂受四時不正之气或腫兩腮兩頤或咽喉腫痛依本方減人參加牛蒡連翹治之時疹謂初病卽有之疹血風謂徧身騷癢之疹俱依本方減人參加荊芥防風治之名荊防敗毒散表熱無汗噤口痢疾依本方加倉米治之名倉廩散溫病熱病熱甚俱加黃連黃芩胃實便鞕俱加芒消大黃也

五積散

內傷生冷外感寒五積平胃半苓攢麻桂枳桔歸芎芍姜芷加附逐陰寒腹痛嘔逆吳萸入有汗除麻桂枝添虛加參術除枳桔婦人經痛艾醋煎

【注】五積散卽蒼術陳皮厚朴甘艸半夏茯苓麻黃官桂枳殻桔梗當歸川芎白芍漧薑白芷也表重用桂枝裏重用官桂陰寒肢冷加附子腹痛嘔逆加吳茱萸有汗除去麻黃加桂枝气虛加人參白術除去枳桔婦人經痛加艾葉醋煎服之

升麻葛根湯

升葛芍艸表陽明下利斑疹兩收功麻黃太陽無汗入柴芩同病少陽經

【注】升麻葛根白芍甘艸卽升麻葛根湯也陽明表邪不解或數下利及斑疹不透者均宜主之若兼太陽無汗之表證入麻黃若兼少陽口苦耳聾寒熱往來半表裏之證加柴胡黃芩也

二聖救苦丹

初起時疫溫熱病救苦汗吐下俱全熱實百發而百中大黃皂角水爲丸

【注】此丹卽大黃四兩皂角二兩爲末水爲丸也每服三錢無根水下弱者老者幼者量減服之此藥施治於初起時疫傳染傷寒溫病熱病熱盛形气俱實者百發百中服後或汗或吐或下三法俱全其病立解

溫膽湯

傷寒病後液津幹虛煩嘔渴不成眠乃是竹葉石膏證膽經飲熱此方先口苦嘔涎煩驚悸半苓橘艸枳竹煎气虛加參渴去半再加麥粉熱苓連

【注】傷寒病後燥渴虛煩乃竹葉石膏湯證非溫膽湯證詳在傷寒要訣若少陽膽經飲熱則口苦嘔煩驚悸是溫膽湯證也卽半夏茯苓橘皮甘艸枳實竹茹也形气俱虛或因汗吐下後及气虛者均加人參渴去半夏加麥冬花粉以生津也有熱加黃芩黃連以淸熱也

禦纂醫宗金鑑卷三十八﹤子部﹐醫家類﹐禦纂醫宗金鑑﹥

欽定四庫全書

禦纂醫宗金鑑卷三十九

編輯雜病心法要訣目錄

眞中風

類中風

傷風

痙病

痺證

痿證

腳气

禦纂醫宗金鑑卷三十九目錄

欽定四庫全書

禦纂醫宗金鑑卷三十九

編輯雜病心法要訣

中風總括

風從外中傷肢體痰火內發病心官體傷不仁與不用心病神昏不語言當分中絡經府藏更審虛實寒熱痰脫證撒手爲脾絕開口眼合是心肝遺尿腎絕鼾聲肺閉證握固牙關初以通關先取痰壅不下吐爲先【注】風謂虛邪賊風從外而中傷人四肢軀體故名曰中風痰火謂痰火從內而發病人心主之官故名曰痰火體中風邪輕則頑麻不仁重則癱瘓不用心病痰火輕則舌彊難語重則痰壅神昏此證或內或外單病輕兼病重當細辧其中絡中經中府中藏及中經絡兼中府藏並細審其兼虛兼實兼寒兼熱兼痰與夫脫證閉証之淺深緩急而治之凡初中宜先用通關散取有可治無多死口噤者用開關散擦牙軟之痰涎壅盛用諸吐法湧之若口噤不開湯藥不能下咽者則將應服之藥隨引調如麫茶含在不病人口內用葦管或筆管插入病人鼻孔使气連藥吹之其藥自能入咽不可用金器撬之恐傷齒也

【按】中風一證分中血衇中府中藏始自李東垣中血衇者大秦艽湯中府者小續命湯中藏者三化湯然從未見有三化湯中藏之證惟金匱書中分爲四證曰絡曰經曰府曰藏其說最爲的當可爲後世法蓋口眼防斜肌膚不仁邪在絡也左右不遂筋骨不用邪在經也昏不識人便溺阻隔邪在府也神昏不語唇緩涎出邪在藏也學者細閱諸家之論自知不謬云爾

中風死候

寸口衇平卒中死生气獨絕暴脫之五藏幾息呼吸冺譬如墮溺豈能期衇來一息七八至不大不小尙能醫大小浮晝沈夜死衇絕不至死何疑脫證並見皆死候搖頭上竄气長噓喘汗如油痰拽鋸肉脫筋痛髮枯直【注】寸口衇平謂寸關尺衇俱平之人忽然卒中而死者皆因中邪太甚閉塞九竅天眞之气不能與人之生气相通則獨絕於內也譬如墮跌溺水豈能預期其死耶衇來一息七八至者不大不小𨿽困可治若大而無倫小而如纖浮主晝死沈主夜死不可治也五藏脫證若三藏四藏並見及搖頭上竄等證皆死候也

通關散

開關散

燻鼻法

解語法

通關星皂細荷半開關烏梅冰片南巴油紙皂煙燻鼻龜尿舌下防難言

【注】通關散南星皂角細辛薄荷生半夏爲末吹鼻有可治開關散烏梅肉冰片生南星爲末擦牙其噤可開巴豆油紙捲皂角末燒煙燻入鼻內人事自省取龜尿防在舌下言語自易

三聖散

蒂散

全蠍散

五元散

巴礬丸

無汗吐宜防藜蒂有汗蒂入蠍全重劑藜豆礬皂膽痰壅吐以巴礬丸

【注】痰涎壅盛無汗表實用三聖散卽防風藜蘆蒂吐之有汗裏實用蒂散卽蒂赤小豆或用全蠍散卽蒂散加全蠍吐之此皆吐之輕劑也甚則用五元散乃藜蘆赤小豆白礬皂角膽礬巴礬丸卽巴豆枯白礬吐之

烏藥順气散

烏藥順气實中絡防斜頑麻風注疼麻黃枳桔烏蠶共白芷漧薑陳艸芎

【注】實中絡謂風邪中絡之人形气實者也防斜口眼歪斜也頑麻肌膚麻木也風注疼風气攻注骨節疼也是方麻黃枳殻桔梗烏藥僵蠶白芷陳皮漧薑甘艸川芎也

大秦艽湯

大秦艽湯虛中絡防斜偏廢減參珍秦艽生地石膏共羗獨防芷細辛芩

【注】虛中絡謂風邪中絡之人形气虛者也偏廢謂半身不遂也減參珍謂八珍湯減去人參加入秦艽生地石膏羗活獨活白芷防風細辛黃芩也偏廢是中經之證而亦可治之者以此方能養血榮筋爲久病風人調理之劑

換骨丹

中經气實宜換骨防斜癱瘓芷芎防冰麝硃香槐苦味仙人麻首蔓蒼桑

【注】中經气實謂風邪中經之人形气實也癱左不用也瘓右不用也換骨丹白芷川芎防風冰片麝香硃砂木香槐角苦參五味子威靈仙人參麻黃膏何首烏蔓荊子蒼術桑皮也麻黃膏者以麻黃熬成膏和煎藥爲丸硃砂滚衣也

小續命湯

小續命湯虛經絡八風五痺總能全麻杏桂芍通榮衞參艸歸芎气血宣風滛防風濕滛已黃芩熱滛附子寒春夏石膏知母入秋冬桂附倍加添

【注】虛經絡謂風邪中經中絡之人形气虛也八風謂八方之邪風中人爲病也五痺詳見痺門要訣中

黃耆五物湯

黃耆五物虛經絡偏廢虛風無力癱心淸語蹇因舌軟舌彊神濁是火痰補衛黃耆起不用益榮芍桂棗姜煎左加當歸下牛膝筋骨虎附經添

【注】黃耆五物湯治因虛召風中人經絡而病半身不遂者然審其人若舌彊難言神气不淸則是痰火爲病不宜此方若心淸語蹇舌軟無力難言者乃是榮衞不足之病宜用此方經曰衞虛則不用榮虛則不仁此方君黃耆而補衞以起不用臣桂枝白芍而益榮以治不仁佐生薑大棗以和榮衞也不仁不用在右者屬气宜倍加黃耆在左者屬血則加當歸在下兩腿兩膝軟者則加牛膝骨軟不能久立者則加虎骨筋軟難於屈伸者則加木周身或左或右經絡不宣通者則加炮附子有寒者亦加之此方屢試屢效者其功力專於補外所以不用人參補內甘艸補中也

三化湯

搜風順气丸

三化气實風中府昬冒閉滿小承羌形气俱虛及風燥搜風順气自然康

【注】气實風中府謂風邪中府之人形气實也昬冒謂神昬不知人也閉滿謂二便阻隔腹滿脹也小承羌謂小承气湯厚朴枳實大黃加羌活卽三化湯也若其人形气俱虛則當以搜風順气丸緩緩治之自然康也久病風之人大便多結燥謂之風燥或用續命湯汗過三化湯下過津液枯漧以致結燥凡病不論中經絡藏府但有二便阻隔形气不足難堪攻下者均宜此法以搜六府之風通腸胃中之气二便自利矣

牛黃淸心丸

牛黃淸心實中藏痰壅神昬不語言口眼防斜形气盛兩手握固牙關

【注】牛黃淸心丸治風邪中藏之人形气俱實其證痰涎壅塞神昬不能言語口眼防斜形气滿盛兩手握固牙關急之閉證皆可服之

參附湯

參附湯治虛中藏唇緩涎出不語言昬不知人身偏廢五脫證見倍參煎

【注】參附湯卽人參附子也治風邪中藏之人形气俱虛其證唇緩不收痰涎流出神昬不語身肢偏廢或與五藏脫證並見宜大倍人參先固虛脫次治風邪可也

千金還魂湯

經絡閉證卒中惡气促神昬不識人無汗拘急身偏痛肉桂麻艸杏還魂

【注】經絡閉證謂風邪中經絡之閉證也气促謂气粗盛也無汗四肢拘急身體偏痛乃表邪固閉宜用肉桂麻黃甘艸杏仁卽還魂湯以開之

奪命散

藏府閉證腹滿閉昬噤痰結在喉間危急湯藥不能下奪命巴芷半葶南

【注】藏府閉證謂風邪中藏府之閉證也腹滿閉謂腹滿二便閉也兼之神昬口噤不開結痰喉間不下宜用是方吐下之巴豆白芷半夏葶藶生南星也

三生飲

三生飲治中風寒厥逆沈伏湧气痰星香烏附俱生用气虛加參脫倍添

【注】中風寒謂不論經絡藏府風邪中藏寒之人也厥逆謂四肢冷也沈伏謂六衇沈伏也是方生南星生川烏生附子木香也惟寒盛气實者宜之若气虛者加人參虛極將脫者大倍人參始可用之而無倒戈之害也

祛風至寶湯

祛風至寶中風熱浮數面赤熱而煩通聖加蠍天麻細白附羗獨連蘗蠶

【注】中風熱謂不論經絡藏府風邪中府熱之人也浮數謂六衇浮數也熱而煩謂身熱心煩也通聖謂防風通聖散方中加全蠍天麻細辛白附羗活獨活黃蘗黃連僵蠶也防風通聖散詳在傷寒門

靑州白丸子

靑州白丸中風痰防斜癱瘓湧痰涎小兒驚痰爲妙藥白附烏星半夏丸

【注】中風痰謂不論經絡藏府風邪中表有痰飲之人也湧痰涎謂痰涎湧盛也是方生白附子生川烏生南星生半夏法制爲丸也

羌活愈風湯

羗活愈風治外中手足無力語出難肌肉微掣不仁用大秦艽湯參再添官桂黃耆杜防己知枳柴荷蔓菊前蒼麻半朴地骨調理諸風癥可安

【注】治外中謂風從外中之病也此病之來必有先兆如手足無力語言蹇澁時有肌肉微動牽掣大指次指麻木不用皆風邪外中之先兆也宜用此湯大秦艽湯參再添謂大秦艽湯方中再添人參官桂黃耆杜仲防己知母枳殻柴胡薄荷蔓荊子菊花前胡蒼術麻黃半夏厚朴枸杞地骨皮也調理諸風更可堪謂凡中風內邪將除外邪漸盡更服此藥調理以行導諸經久則大風悉去淸濁自分榮衞自和矣

淸熱化痰湯

淸熱化痰治內發神短忽忽語失常頭腳軟六君麥芩連菖枳竹星香

【注】治內發謂痰火內發之病也此病之來必有先兆如神短忽忽言語失常上盛下虛頭腳軟皆痰火內發之先兆也宜用此湯卽人參白術茯苓甘艸橘紅半夏麥冬黃芩黃連石菖蒲枳實竹茹南星木香也

地黃飲子

四肢不收無痛痱偏枯身偏不用疼其言不變志不亂邪在分腠五物能甚不能言爲瘖痱奪厥入藏病多凶地黃桂附蓉巴遠萸斛冬味薄菖苓

【注】風痱偏枯瘖痱三病皆屬外中而有微甚淺深之別也風痱謂四肢不收身無痛處偏枯謂半身不遂身有痛處其言不變志不亂乃邪微淺病在分腠榮衞之間以黃耆五物湯能補榮衞而散風邪也甚者不能言志亂神昬則爲瘖痱乃腎虛內奪少陰不至而厥其邪已入於藏故曰病多凶也地黃飲子是治腎虛內奪之方是方熟地肉桂附子肉蓯蓉巴防遠志山萸石斛麥冬五味子薄荷菖蒲茯苓也

滌痰湯

滌痰內發迷心竅舌彊難言參蒲星溫膽熱盛芩連入神昬便閉滚痰攻

【注】內發謂痰火內發迷人心竅令人精神恍惚舌彊難言也滌痰湯卽人參菖蒲南星合溫膽湯也溫膽湯橘紅半夏茯苓甘艸竹茹枳實也熱盛加黃芩黃連大小二便閉用礞石滚痰丸攻之可也

類中風總括

類中類乎中風證屍厥中虛气食寒火濕暑惡皆昬厥辧在防斜偏廢間

【注】類中風證皆名屍厥謂形厥而气不厥也故口鼻無气狀類死屍而衇自動也中虛中气中食中寒中火中濕中暑中惡等證𨿽忽然昬倒人事不省類乎眞中風病但不見口眼防斜偏廢不仁不用等證自可辧也

獨參湯

參附湯

星香湯

三物備急丹

奪命散

屍厥無气而衇動或衇微細有無間緣於病後气血竭人參參附星香痰气閉腹滿二便閉或腹急痛備急丹服後轉鳴吐下驗喉間痰結奪命先

【注】屍厥之證有虛有實虛者以獨參湯虛兼寒者以參附湯虛兼痰者以星香飲加人參湯實者气閉似死衇動有力腹滿脹二便閉或腹急痛气閉前後不通者以備急丹實兼痰者以奪命散

補中益气湯

生衇補精湯

補中益气療虛中煩勞過度气不升虛冒有痰加苓半欲冒生麥地歸茸

【注】補中益气湯治虛中之證卽李杲所云內傷气虛之人煩勞過度淸气不升忽然昬冒也欲冒謂因房勞過度昬冒也生衇飲卽人參麥冬五味子合熟地當歸鹿茸名曰生衇補精也

木香調气飲

木香調气實气中怒气逆噤昬痰風浮肢溫气沈冷木藿砂防艸丁檀

【注】實气中謂形气俱實之人中气也因怒气逆忽然昬倒噤急也風浮肢溫气沈冷謂中風之人衇浮手足溫中气之人衇沈手足冷可別也是方木香藿香砂仁白蔲甘艸丁香檀香也

八味順气散

八味順气虛气中標本兼施邪正安參苓術艸扶元气烏芷靑陳利气痰

【注】虛气中謂形气俱虛之人中气也宜用此標本兼施邪正相安之劑也

蒂散

姜鹽湯

食中過飽感寒風或因怒惱塞胸中忽然昬厥肢不舉蒂姜鹽探吐平

【注】蒂散挾痰者用之姜湯挾寒者用之鹽湯過食者用之探吐謂作此湯數鐘令病者飲一鐘隨用指探吐不吐再飲再探以吐通快爲度可立愈也

附子理中湯

附子理中療寒中腹痛拘急噤牙關有汗身寒或吐瀉附子參術艸姜幹無汗身寒加麻細陰毒川烏用生煎嘔吐丁香吳萸入衇微欲絕倍參添

【注】寒中之證卽腹痛諸證者是也宜用附子理中湯若無汗加麻黃細辛陰毒加生川烏嘔吐加丁香吳茱萸衇微欲絕倍加人參陰毒寒極也詳在傷寒心法

涼膈散

涼膈火中神昬冒梔翹芩薄艸消黃兼治一切胸膈熱便燥譫妄與斑狂

【注】火中之證卽劉完素所云七情過極五志之火內發則令人昬倒無知筋骨不用也

香薷飲

藿香正气散

辰砂益元散

熨臍法

蒼術白虎湯

人參白虎湯

暑中須分陰與陽陰邪無汗似寒傷壯熱心煩或嘔瀉香薷扁朴二香湯更兼昬憒蒸蒸汗面垢喘渴證爲陽不省熨臍灌蒜水益元蒼參白虎湯

【注】陰邪無汗似寒傷謂暑中陰邪似傷寒頭痛身痛惡寒無汗而更壯熱心煩或嘔或瀉也得之於受暑納涼寒外暑內宜香薷飲二香湯謂香薷飲合藿香正气飲詳在霍亂門若有如上之證更兼精神昬憒蒸蒸自汗面垢喘渴則爲暑中陽邪得之於赤日長途中外皆熱初中昬憒不省者急以熱物熨臍蒜汁合水灌之卽省繼以辰砂益元散气實者蒼術白虎湯气虛者人參白虎湯選而用之可也

滲濕湯

滲濕濕中內昬冒震亨濕熱熱生痰厚味醇酒生冷水胃苓香附撫砂連

【注】濕中內謂濕從內生之病卽朱震亨所云濕熱生痰昬冒之證得之於傷厚味醇酒生冷水物過節也滲濕湯卽胃苓湯加香附撫芎砂仁黃連

除濕湯

除濕陰雨濕蒸霧臥濕涉水瘴山嵐頭身重痛便溏腫羌槁升柴防水煎

【注】除濕湯卽羌活槁本升麻柴胡防風蒼術治濕因外中得之於天陰滛雨晴後濕蒸早辰霧露及久臥濕地遠行涉水瘴气山嵐其證頭身重痛甚而昬冒大便溏瀉皮膚浮腫也

調气平胃散

調气平胃療惡中廟塜忤惡卒然昬面黑錯忘蘇合主次以木香平胃勻

【注】蘇合主謂中惡之病以蘇合香丸爲主也次以木香平胃勻謂以中气木香調气散之方合平胃散之藥調理也

傷風總括

傷風屬肺咳聲重鼻塞噴涕流淸鼻淵腦熱不噴濁涕穢久必鼻紅

【注】傷風屬肺故噴也鼻淵屬腦故不噴也傷風寒邪故涕淸也鼻淵熱邪故涕濁也鼻淵病久或有穢气則熱深故腦衂鼻血也

川芎茶調散

參蘇飲治虛傷風實者茶調及頭疼芎芷薄艸羌茶細荊防痰半熱膏淸

【注】參蘇飲方在咳門治气虛之人傷風之病若气實者用川芎茶調散卽川芎白芷薄荷甘艸羌活茶葉細辛荊芥防風傷風頭痛者亦可用也有痰者加半夏淸痰有熱者加石膏淸熱可也

蒼耳散

蒼耳散治鼻淵病風熱入腦瞑頭疼涕流不止鼻塞熱蒼耳辛夷芷薄蔥

【注】鼻淵病屬風熱入腦故目瞑而頭疼涕流不止較之傷風爲甚焉鼻塞气不利也熱鼻孔中熱也甚者孔熱而痛及其腦也蒼耳散卽蒼耳子炒去刺研破一兩加辛夷三錢白芷薄荷各一錢蔥三莖也

黃連防風通聖散

鼻淵初病施蒼耳黃連防風久病方孔痛膽調冰硼散鼻血犀角地黃湯

【注】鼻淵風熱傷腦之病初病則風邪盛故用蒼耳散以散爲主久病則熱郁深故用防風通聖散加黃連以淸爲主也熱气湧涕傷其鼻孔成瘡故痛也宜以豬膽汁調冰硼散敷之熱蘊於腦傷及所過榮血故衂也宜以犀角地黃湯涼之可也

痙病總括

痙病項彊背反張有汗爲柔無汗剛生產血多過汗後潰瘡犬咬破風傷

【注】痙病之證詳在傷寒心法有汗爲柔痙無汗爲剛痙產後去血過多傷寒發汗過多則爲內因潰瘍破傷狗咬則爲外因皆風邪乘虛入太陽經而成此病也

痙病死證

痙證衇散多應死反張離席一掌亡眼小目瞪昬不語額汗如珠命必傷

【注】反張離席一掌謂離席四五指許也眼小謂目睫緊小也目瞪謂眼珠不轉也

葛根湯

桂枝加葛根湯

小續命湯

桂枝加附子湯

當歸補血湯

大承气湯

桃仁承气湯

剛痙葛根湯發汗柔痙桂枝加葛良若兼雜因小續命過汗桂枝加附湯傷血桂枝合補血裏實瘀血承气方潰瘍十全加風藥破傷狗咬另參詳

【注】剛痙用葛根湯卽桂枝湯加麻黃葛根柔痙用桂枝加葛根湯卽桂枝湯加葛根汗之雜因謂風寒濕雜揉爲病用小續命湯隨風寒濕輕重治之過汗表虛汗出不止因而成痙用桂枝加附子湯卽桂枝湯加附子也傷血謂產後金瘡大傷血後用桂枝湯合補血湯卽當歸黃耆也裏實謂痙病腹滿二便閉以大承气湯及產後惡露不盡少腹鞕急以桃仁承气湯下之潰瘍去膿血過多爲風所襲者用十全大補湯加祛風之藥治之

破傷風

破傷亡血筋失養微傷風入火之端燥起白痂瘡不腫濕流污水緊牙關

【注】破傷去血過多筋失所養經絡空虛風邪乘之爲病卽經曰風邪乘虛而入也爲風虛邪宜桂枝湯合當歸補血湯治之夫傷重出血過多而病風者常也然時有微傷淺損去血甚少風邪乘之而病者以其人素熱因風而然卽劉完素曰熱甚風摶並於經絡也爲風火邪宜防風通聖散加蠍尾治之凡此證不論虛實風毒內蘊不發於外瘡口周圍燥起白痂瘡不甚腫濕流污黑之水牙關微緊不似尋常活動皆破傷風之先兆也

防風通聖散加蠍尾方

全蠍散

左龍丸

斑蝥大黃方

火盛通聖加蠍尾風盛全蠍左龍丸外因燒酒火礶法犬風斑大酒同煎

【注】破傷火盛者多陽明證用防風通聖散加蠍尾治之風盛者多太陽證用全蠍散卽生蠍尾七枚研末熱酒服之服後不解漸深入裏用左龍丸卽野鴿糞江鰾僵蠶雄黃蜈蚣天麻硃砂巴豆霜爲丸也方詳在丹溪心法諸破傷風門內皆宜外用砂燒酒壺兩个盛多半壺燒酒先以一壺上火令滚無聲傾酒卽按在破傷瘡口拔出污黑血水滿則自落再以次壺仍按瘡口輪流提拔以盡爲度其風立愈犬咬風毒入腹成痙風者用斑蝥七枚以糯米拌炒米黃去米爲末生大黃末一錢合均黃酒一盞煎至半盞空心溫服取下毒物弱者減半服之可也

痺病總括

三痺之因風寒濕五痺筋骨衇肌皮風勝行痺寒痺痛濕勝著痺重難支皮麻肌木衇色變筋攣骨重遇邪時復感於邪入藏府周同衇痺不相移

【注】三痺之因風寒濕三气雜合而爲病也其風邪勝者其痛流走故曰行痺寒邪勝者其痛甚苦故曰痛痺濕邪勝者其痛重著故曰著痺此爲病之因而得名曰三痺也又有曰五痺者謂皮衇肌筋骨之痺也以秋時遇此邪爲皮痺則皮𨿽麻尙微覺痛癢也以夏時遇此邪爲衇痺則衇中血不流行而色變也以長夏時遇此邪爲肌痺則肌頑木不知痛癢也以春時遇此邪爲筋痺則筋攣節痛屈而不伸也以冬時遇此邪爲骨痺則骨重痠疼不能舉也曰入藏府者謂內捨五藏之痺也以皮痺不已復感於邪內捨於肺成肺痺也衇痺不已復感於邪內捨於心成心痺也肌痺不已復感於邪內捨於脾成脾痺也筋痺不已復感於邪內捨於肝成肝痺也骨痺不已復感於邪內捨於腎成腎痺也此皆以病遇邪之時及受病之處而得名曰五痺也所謂邪者重感於風寒濕之气也周痺亦在血衇之中隨衇上下爲病故同衇痺但患有定處不似衇痺左右相移也近世曰痛風曰流火曰歷節風皆行痺之俗名也

周痺

周痺患定無歇止左右不移上下行似風偏廢只足手口眼無斜有痛疼

【注】周痺或痛或腫或手或足患有定處痛無歇止或從上病及於下或從下病及於上而不似眾痺痛有歇止左右相移流走也周痺或兩手或兩足或只手足或偏廢不仁不用而似中風但不口眼防斜身有痛疼也

痺病生死證

痺在筋骨痛難已畱連皮衇易爲功痺久入藏中虛死藏實不受復還生

【注】痺在筋骨則受邪深故痛久難已痺在皮衇則受邪淺故易治也凡痺病日久內傳所合之藏則爲五藏之痺若其人中虛受邪則難治多死其人藏實而不受邪復還於外則易治多生假如久病皮痺復感於邪當內傳肺而爲肺痺若無胸滿而煩喘咳之證則是藏實不受邪余藏仿此

痺入藏府證

肺痺煩滿喘咳腎脹尻踵代頭脾嘔痞鞕肢懈墯心煩悸噫恐時休數飲臥驚肝太息飲祕脹瀉在腸究胞祕沃痛鼻淸涕三焦胃附膽無憂

【注】久病皮痺復感於邪見胸滿而煩喘咳之證是邪內傳於肺則爲肺痺也久病骨痺復感於邪而見腹脹尻以代踵足攣不伸以代頭傴僂不直之證是邪內傳於腎則爲腎痺也久病肌痺復感於邪而見嘔涎心下痞鞕四肢懈墯之證是邪內傳於脾則爲脾痺也久病衇痺復感於邪而見心煩心悸嗌漧噫气有時則恐之證是邪內傳於心則爲心痺也久病筋痺復感於邪而見喜飲小便數多夜臥則驚太息之證是邪內傳於肝則爲肝痺也久痺不已復感於邪藏實不受而傳府者凡見喜飲小便祕不脹則瀉不瀉則脹之證是邪內傳於大小腸則爲腸痺也凡見少腹胞中按如沃湯狀而痛小便祕澁鼻流淸涕之證是邪內傳於膀胱則爲胞痺也三焦之痺附於膀胱從水道也胃痺附於大小二腸從傳化也膽爲淸淨之府不受痺邪故曰無憂也

小續命湯

增味五痺湯

痺虛加減小續命痺實增味五痺湯麻桂紅花芷葛附虎羊耆艸二防羌

【注】痺虛謂气虛之人病諸痺也宜用加減小續命湯風勝行痺倍防風寒勝痛痺倍附子濕勝著痺倍防己皮痺加黃耆或桂枝皮衇痺加姜黃或加紅花肌痺加葛根或加白芷筋痺加羚羊角或加續斷骨痺加虎骨或加狗脊有汗減麻黃便溏減防己寒勝減黃芩加漧薑熱勝減附子加石膏加減治之痺實謂气血實之人病諸痺也宜用增味五痺湯卽麻黃桂枝紅花白芷葛根附子虎骨羚羊角黃耆甘艸防風防己羌活也行痺以羌活防風爲主痛痺以麻黃附子爲主著痺以防己羌活爲主皮痺以黃耆桂枝皮爲主衇痺以紅花桂枝爲主肌痺以葛根白芷爲主筋痺以羚羊角爲主骨痺以虎骨爲主增味於五痺治之可也

木通湯

附子五苓散

蒼術五苓散

三痺木通長流水濕加防己風羌防寒痺附麻分汗入胞腸五苓附子蒼

【注】三痺謂行痺痛痺著痺也宜用木通一味不見水者二兩以長流水二碗煎一碗熱服取微汗不愈再服以愈爲度若其痛上下左右流走相移者加羌活防風以祛風邪其痛苦甚者有汗加附子無汗加麻黃以去寒邪其痛重著難移者加防己以勝濕邪其所應加之藥不可過三錢弱者俱減半服胞痺宜用五苓散加附子腸痺宜五苓散加蒼術以利寒飲也五苓散方在傷寒門

三痺湯

獨活寄生湯

三痺十全無白術牛秦續杜細獨防獨活加桑除耆續入藏乘虛久痺方

【注】三痺謂三痺湯卽十全大補湯無白術加牛膝秦艽續斷杜仲細辛獨活防風也獨活謂獨活寄生湯依三痺湯方加桑寄生除去黃耆續斷也此皆治五痺不已乘虛入藏及畱連日久調理痺病之方也

黃耆益气湯

黃耆益气虛皮痺皮麻不知癢與疼補中益气加紅蘗味秋芩夏桂加冬

【注】气實麻木用小續命湯加麻黃治之气虛麻木用黃耆益气湯卽補中益气湯加紅花黃蘗也秋加五味子夏加黃芩冬加桂枝皮

蠲痺湯

加味升陽散火湯

蠲痺冷痺身寒厥附歸耆艸桂羌防肌熱如火名熱痺羚犀升陽散火湯

【注】蠲痺湯卽附子當歸黃耆炙艸官桂羌活防風治痺病而身寒無熱四肢厥冷名曰冷痺也加味升陽散火湯卽內傷門升陽散火湯加羚羊角犀角治痺病而肌熱如火名曰熱痺也

痿病總論

五痿皆因肺熱生陽明無病不能成肺熱葉焦皮毛瘁發爲痿躄不能行心熱衇痿脛節縱腎骨腰脊不能興肝筋拘攣失所養脾肉不仁燥渴頻

【注】五痿心肝脾肺腎之痿也痿屬燥病故皆因肺熱而生也陽明者五藏六府之海主潤宗筋陽明無病則宗筋潤能束骨而利機關𨿽有肺熱不能成痿也肺熱葉焦陽明虛弱津液不化筋骨失養皮毛瘁痿發爲痿躄不能行也因而心气熱爲衇痿則脛節縱而不任地肺兼心病也因而腎气熱爲骨痿則腰脊不能興舉肺兼腎病也因而肝气熱爲筋痿則筋失所養拘攣不伸肺兼肝病也因而脾气熱爲肉痿則胃燥而渴肌肉不仁肺兼脾病也

痿痺辧似

痿病足兮痺病身仍在不疼痛裏分但觀治痿無風藥始曉虛實別有因

【注】痿痺之證今人多爲一病以其相類也然痿病兩足痿軟不痛痺病通身肢節疼痛但觀古人治痿皆不用風藥則可知痿多虛痺多實而所因有別也

痿病治法

痿燥因何治濕熱遵經獨取治陽明陽明無故惟病肺胃壯能食審證攻控涎小胃濕痰熱陽明積熱法三承胃弱食少先養胃久虛按證始收功

【注】痿屬燥病因何而用治濕熱苦燥之藥蓋遵內經之治法獨取於陽明胃也故胃家無病𨿽有肺熱惟病肺而不病痿也是知病痿者胃家必有故也或濕熱或積熱或濕痰不論新久若胃壯能食當先審證攻之胃有濕痰用控涎丹攻之有濕熱者用小胃丹攻之有積熱者用三承气湯攻之此治胃壯能食之法也若胃弱飲食減少气血津液不足當先以補養脾胃爲主其有久病畱連諸虛燥熱或攻下之後調理當審證治之始收全功也

加味二妙湯

加味二妙濕熱痿兩足痿軟熱難當防己當歸川萆薢黃蘗龜板膝秦蒼

【注】熱難當謂兩足熱難當也膝秦蒼謂牛膝秦艽蒼術也

淸燥湯

虎潛丸

十全大補湯

加味金剛丸

時令濕熱淸燥效陰虛濕熱虎潛靈久虛痿軟全金主萆牛菟杜蓯蓉

【注】淸燥湯在內傷門虎潛丸有成方全金主謂十全大補湯加味金剛丸久病气血虛以十全大補湯爲主筋骨痿軟以加味金剛丸爲主加味金剛丸卽萆薢木牛膝菟絲子杜仲肉蓯蓉也

腳气總括

腳气風寒濕熱病往來寒熱狀傷寒腿腳痛腫熱爲火不腫不熱是寒幹

【注】腳气乃內有濕熱外感風寒相合爲病故往來寒熱狀類傷寒兩腳腿痛腫熱如火者是火盛也不腫不熱而痛者是寒盛也名曰幹腳气

腳气死證

腳气衇急少腹頑不三五日入心間嘔吐喘滿目額黑恍惚讝妄命難全

【注】腳气衇急少腹頑木不知痛癢不過三五日內其邪必入心間若入心間嘔吐喘滿是爲腳气沖心之證目額皆黑恍惚讝妄則是水來尅火之徴故曰命難全也

攢風散

羌活導滯湯

勝濕餅子

五積散

獨活寄生湯

腳气表解攢風散麻桂杏艸萆烏良裏解導滯羌獨活防己當歸枳大黃濕盛重腫勝濕餅二醜蕎麫遂成方寒濕五積加附子寒虛獨活寄生湯

【注】初病腳气表實無汗用攢風散汗之卽麻黃桂枝杏仁甘艸萆薢炮川烏也裏實熱盛二便不利用羌活導滯湯下之卽羌活獨活防己當歸枳實大黃也濕盛重腫用勝濕餅子卽黑丑白醜頭末甘遂末各五錢蕎麥麫一兩五錢水和作餅三錢煮熟空心茶淸服逐之寒濕者用五積散加附子治之方在傷寒門寒虛者用獨活寄生湯補之方在痺門

當歸拈痛湯

當歸拈痛虛濕熱茵蔯四苓與羌防人參當歸升芩艸苦參知母葛根蒼

【注】濕熱腳气而形气虛者宜用當歸拈痛湯卽茵蔯白術茯苓豬苓澤防羌活防己人參當歸升麻黃芩甘艸苦參知母葛根蒼術也

加味蒼蘗散

加味蒼蘗實濕熱二活二術生地黃知蘗芍歸牛膝艸木通防己木榔

【注】濕熱腳气而形質實者宜用加味蒼蘗散卽羌活獨活蒼術白術生地黃知母黃蘗赤芍當歸牛膝甘艸木通防己木檳榔也

大防風湯

兩膝腫大而疼痛髀脛枯細鶴膝風大防風附羌牛杜十全大補減茯苓

【注】兩膝腫大疼痛膝上至髀膝下脛足枯細但存皮骨兩膝狀若鶴膝故名鶴膝風也宜大防風湯卽防風附子羌活牛膝杜仲人參白術炙艸當歸川芎白芍熟地炙耆肉桂也此病若得之於痢疾病後者名曰痢風亦用此方

禦纂醫宗金鑑卷三十九﹤子部﹐醫家類﹐禦纂醫宗金鑑﹥

欽定四庫全書

禦纂醫宗金鑑卷四十

編輯雜病心法要訣目錄

內傷

虛勞

勞瘵

自汗盜汗

失血

消渴

禦纂醫宗金鑑卷四十目錄

欽定四庫全書

禦纂醫宗金鑑卷四十

編輯雜病心法要訣

內傷總括

內傷勞役傷脾气飲食傷胃傷其形傷形失節溫涼過气濕熱暑火寒中

【注】勞役傷气傷元气也飲食傷形傷胃府也傷气宜補有熱中濕熱暑熱火郁寒中之不同傷形宜消有飲食失節過於溫涼之不一也

內傷外感辧似

內傷衇大見气口外感衇大見人迎頭疼時痛與常痛惡寒溫解烈火仍熱在肌肉從內泛熱在皮膚捫內輕自汗气乏聲怯弱𨿽汗气壯語髙聲手心熱兮手背熱鼻息气短鼻促鳴不食惡食內外辧初渇後渇少多明【注】內傷外感衇皆大內傷之衇气口大於人迎不似外感之衇人迎大於气口也內傷外感皆頭痛內傷之頭痛有時而痛有時不痛不似外感之頭痛常常而痛不休也內傷外感皆惡寒內傷之惡寒得就溫衣而卽解不似外感之惡寒𨿽近烈火而仍惡也內傷外感皆發熱內傷之發熱熱在肌肉以手捫之熱從內泛不似外感之發熱熱在皮膚以手捫之熱自內輕也內傷外感皆自汗內傷之自汗气短乏聲怯弱不似外感之自汗气壯促語聲髙也內傷外感手皆熱內傷之熱手心熱不似外感之熱手背熱也內傷外感皆鼻不和內傷之鼻息气短而喘不似外感之鼻息气促而鳴也內傷外感皆不食內傷之不食口中無味不似外感之不食聞食則惡也內傷外感皆渇內傷之渇初病卽渇其飲甚少不似外感之渴三日後始渇其飲甚多也

補中益气湯

補中益气升陽淸熱傷气陷大虛洪頭痛表熱自汗出心煩口渴畏寒風困倦懶言無气動動則气髙喘促聲保元甘溫除大熱血歸气術補脾經佐橘降濁散滯气升柴從胃引陽升陰火腎躁加地蘗陽熱心煩安神寧【注】補中益气湯治內傷淸陽下陷因勞役過度熱傷元气故衇虛大而洪也內傷頭痛時作時止也內傷表熱嘗自汗出也心煩气虛惡煩勞也口渇气陷不蒸化也畏寒畏風表气虛失衞也困倦懶言中气乏不周也動則气喘上气不足息也保元謂人參黃耆甘艸名保元湯也臣當歸和脾血白術益脾气佐橘皮降濁散胸中滯气升柴升淸從胃中引陽也陰火時顯躁熱加黃蘗生地補水救陰陽熱晝夜心煩合硃砂安神丸瀉火安神

調中益气湯

調中洪緩沈澁濕熱體倦骨痠疼气少心煩忽肥瘦口沫食出耳鳴聾胸膈不快食無味二便失調飱血濃保元升柴蒼橘蘗去蘗加木亦同名

【注】調中益气湯亦治內傷淸气下陷濁气上乘淸濁相干而兼濕熱者故二便不調飱瀉膿血也此湯與補中益气湯𨿽互相發明然其證衇則不可不分別也內傷之病脾胃元气一虛四藏失其調和所以五臟之衇交相混見故肝心洪脾緩之脈反見於上按之沈澁肺衇而反見於下也身肢重倦气不周也骨節痠疼血不榮也气少中气乏也心煩心血少也忽肥忽瘦者火乘土位上並陽分則血衇上行而上盛故面赤紅而肥下並陰分則血衇下行而上虛故面靑白而瘦卽今之虛損病人早則面靑白瘦而惡寒午後則面紅赤肥而發熱者是也口沫謂口中沃沫脾不散精也食出謂食入反出胃虛不納也耳鳴聾謂耳鳴耳聾陰火上衝也胸膈不快濁气滯也飲食無味胃气傷也二便不調謂大便時瀉不瀉小便時利不利脾濕不分也飱謂完谷不化之飱瀉脾虛濕不化也血膿謂大便後或見膿見血脾濕熱釀成也保元謂保元湯卽人參黃茋炙艸升麻柴胡蒼術橘皮黃蘗也去黃蘗加木香亦名調中益气湯以熱少气不和者宜之也

升陽益胃湯

內傷升陽益胃湯濕多熱少抑淸陽倦怠懶食身重痛口苦舌漧便不常灑灑惡寒屬肺病慘慘不樂乃陽傷六君白芍連澤瀉羌獨黃茋柴與防

【注】內傷气虛濕多熱少遏抑春生淸气不得上升脾胃之證宜服此湯其證倦怠懶食身重而痛口苦舌漧便不常謂大便不調小便頻數不如常也灑灑惡寒衞气不足屬肺皮毛之病也慘慘不樂面色不和乃陽气傷而不伸也六君謂人參白術茯苓炙艸橘皮半夏也加白芍黃連澤防黃茋羌活獨活柴胡防風卽是升陽益胃也

補脾胃瀉陰火升陽湯

補中升陽瀉陰火火多濕少困脾陽𨿽同升陽益胃證然無瀉數肺陽傷補脾胃气參耆艸升陽柴胡升與羌石膏芩連瀉陰火長夏濕令故加蒼

【注】內傷气虛熱多濕少陰火困脾陽气不得上升脾胃之證宜服此方此方所治𨿽同升陽益胃之證然無大便不調小便頻數灑灑惡寒肺病慘慘不樂陽傷之證也

內傷補中調中益胃等湯加減法

冬加姜桂艸蔲益秋芍白蔲縮防榔夏月气沖芩連蘗春加風藥鼓淸陽長夏沈困精神少人參麥味澤苓蒼肺熱咳減參去春加金沸款冬芳夏加麥冬五味子秋冬連根節麻黃頭痛蔓荊甚芎入巓腦槁本苦細嘗沈重懶倦或嘔逆痰厥頭疼半夏姜口漧嗌漧或表熱加葛生津淸胃陽大便燥濇元明粉血燥歸桃熟大黃痞脹香砂連枳朴寒減黃連加炒姜胃痛艸蔲寒益智气滯靑皮白蔲香腹痛芍艸芩桂審臍下痛桂熟地黃內外煩疼歸和血脇下痛急艸柴良身重腳軟已蒼蘗身疼發熱槁防羌

【注】冬加漧薑官桂艸豆蔲益智助陽气也秋加白芍白豆蔲縮砂仁防榔助燥収也夏月加黃連黃芩黃蘗降陰火也或腹中气上衝逆屬陰火衝上𨿽非夏月亦加之春加風藥謂活獨活防風槁本之類佐參耆之品能鼓淸陽之气上升也長夏身肢沈困精神短少加人參麥冬五味子恐暑傷气也加澤瀉茯苓蒼術去脾濕也肺中有熱咳減人參遠肺熱也春加金沸艸欵冬花散肺風也夏加麥冬五味子保肺气也冬加連根節麻黃散肺寒也頭痛加蔓荊子引太陽也痛甚加川芎上行捷也巓痛腦痛加槁本入督衇也苦頭痛加細辛走少陰也痰厥頭痛沈重懶倦或嘔逆痰涎加半夏生薑治痰逆也口漧嗌漧或表發熱加葛根生津解肌也大便燥澁加元明粉血虛燥加當歸血實燥加桃仁熱實燥加大黃心下痞脹气不快加木香食不消加砂仁心下結熱加黃連心下結气加枳實胃气壅塞加厚朴如胃中寒或冬月減去黃連加炒漧薑胃痛加艸豆蔲胃寒或唾沫加益智气滿不快加白豆蔲靑皮腹痛加白芍甘艸審其有熱加黃芩有寒加官桂臍下痛加肉桂熟地黃腹內身外刺痛此屬血澁不足加當歸以活血也脇下痛或急縮加甘艸柴胡以和肝也身重腳軟加防己蒼術黃蘗去濕熱在內也身痛發熱加槁本防風羌活疎風在表也

淸暑益气湯

淸燥湯

長夏濕暑交相病暑多淸暑益气功汗熱煩渇倦少气惡食尿澁便溏行補中去柴加蘗澤麥味蒼麯甘葛靑濕多痿厥淸燥地豬茯柴連減葛靑

【注】長夏之令暑濕炎蒸交相爲病暑多濕少爲病其證則自汗身熱心煩口渴倦困少气惡食小便澁少大便稀溏宜淸暑益气湯卽補中益气湯去柴胡加黃蘗澤瀉麥冬五味子蒼術神麯甘葛靑皮也若濕多暑少爲病則成痿厥之證腰以下痿軟難於轉動行走不正兩足欹側宜淸燥湯卽本方更加生地豬苓茯苓柴胡黃連減去甘葛靑皮也

升陽散火湯

火郁湯

血虛胃弱過食涼陽郁於脾散火湯肌膚筋骨肢困熱捫之烙手熱非常羌獨芍防升柴葛人參二艸棗生薑火郁加蔥減參獨惡寒沈數發之方

【注】二艸炙甘艸生甘艸惡寒謂身𨿽有如是烙手之熱而反惡寒衇來沈數則可知火郁肌裏宜以此方發之

白術附子湯

加味理中湯

內傷水來侮土病寒濕白術附子湯涎涕腹脹時多溺足軟無力痛爲殃腰背胛眼背痛丸冷陰陰痛不常蒼附五苓陳半朴虛宜理中附苓蒼

【注】東垣內傷熱中之病用補中益气湯寒中之病用白術附子湯寒中爲水來侮土寒濕之病其證內則腹脹多溺涎涕外則足軟胛脊腰背睪丸痛脾胃寒濕而气不虛者宜用是方卽五苓散加蒼術附子陳皮半夏厚朴也若脾胃寒濕而气虛者則宜用理中湯加附子茯苓蒼術是也

人參資生丸

資生脾胃俱虛病不寒不熱平補方食少難消倒飽脹面黃肌瘦倦難當

【注】繆仲醇制資生丸方爲脾胃俱虛不寒不熱平補之藥其所治之證乃飲食減少過時不化倒飽脹悶面色痿黃肌肉漸瘦困倦無力也方見諸書故不錄藥味

淸胃理脾湯

淸胃理脾治濕熱傷食平胃酌三黃大便黏穢小便赤飲食愛冷口舌瘡

【注】淸胃理脾湯卽平胃散加黃連黃芩大黃也酌三黃者謂有熱滯而不實者不可入大黃也傷食謂傷食病證如痞脹噦嘔不食吞酸惡心噎气之類更兼大便黏臭小便赤澁飲食愛冷口舌生瘡皆傷醇酒厚味濕熱爲病之證也

理中湯

理中治虛寒濕傷食少喜熱面靑黃腹痛腸鳴吐冷沫大便腥穢似鴨溏

【注】白術附子湯治脾胃寒濕形气實者也理中湯治脾胃寒濕形气虛者也虛者其證食少喜食熱物面色靑黃腹痛膓鳴吐冷涎沫大便腥穢不臭似鴨糞澄澈淸溏也故宜此湯

消食健脾丸

胃彊脾弱脾胃病能食不化用消食平胃炒鹽胡椒共麥蘗查麯白蒺藜

【注】脾胃病中有胃彊脾弱一證胃彊所以能食脾弱不能消化宜服消食健脾湯丸助其消化用蒼術陳皮厚朴甘艸炒鹽胡椒山查神麯麥芽白蒺藜末蜜丸服之更節其飲食自然脾胃和而能健運矣

開胃進食湯

開胃進食治不食少食難化胃脾虛丁木藿香蓮子朴六君炒麥與神麯

【注】此方治不思飲食少食不能消化脾胃兩虛之證方卽六君子湯加丁香木香藿香蓮子厚朴縮砂麥芽神麯也

平胃散

一切傷食脾胃病痞脹噦嘔不能食吞酸惡心並噫气平胃蒼朴艸陳皮快膈枳術痰苓半傷谷二芽縮神麯肉滯山查麫萊菔滯熱芩連蘗大宜

【注】傷食等證宜用平胃散卽蒼術厚朴甘艸陳皮也快膈加枳實白術有痰加半夏茯苓傷谷滯者加麥芽穀芽縮砂神麯傷肉滯者加山查傷麫滯者加萊菔有熱者加黃芩黃連黃蘗大黃酌而用之

葛花解酲湯

葛花解酲發酒汗懶食熱倦嘔頭疼參葛四苓白蔲縮神麯漧薑陳木靑

【注】傷酒宜用葛花解酲湯汗之汗出立愈其證頭痛懶食嘔吐身熱倦怠而煩似乎外感而實非外感皆因酒所致也方卽人參葛花白術茯苓豬苓澤瀉白蔲縮砂神麯漧薑陳皮木香靑皮

祕方化滯丸

祕方化滯寒熱滯一切气積痛攻方巴豆醋制稜莪術靑陳連半木丁香

【注】祕方化滯丸治不論寒熱一切气滯積痛攻下之妙藥也卽巴豆三稜莪術靑皮陳皮黃連半夏木香丁香也此方出丹溪心法附余書中屢試屢驗按證隨引量其老少虛實增損進退以意用之久久自得其效

虛勞總括

虛損成勞因復感陽虛外寒損肺經陰虛內熱從腎損飲食勞倦自脾成肺損皮毛灑寒心損血少月經凝脾損食少肌消瀉肝損脇痛懶於行腎損骨痿難久立午熱夜汗骨蒸蒸從下皮聚毛落死從上骨痿不起終恐懼不解則傷精怵惕思慮則傷神喜樂無極則傷悲哀動中則傷防憂愁不已則傷意盛怒不止則傷志勞倦過度則傷气气血骨肉筋精極

【注】虛者陰陽气血榮衞精神骨髓津液不足是也損者外而皮衇肉筋骨內而肺心脾肝腎消損是也成勞者謂虛損日久防連不愈而成五勞七傷六極也因復感者謂不足之人陽虛復感外寒則損從皮毛肺始陰虛更生內熱則損從骨髓腎始內傷飲食勞倦則損從肌肉脾始此虛損成勞之因然其證有五一損皮聚毛落灑淅惡寒咳肺勞也二損血衇虛少男子面無血色女子月經不通心勞也三損飲食減少肌肉消痩大便溏瀉脾勞也四損兩脇引胸而痛筋緩不能行肝勞也五損骨痿不能久立午後發熱盜汗骨蒸腎勞也從下腎藏損起者損至皮聚毛落則死也從上肺藏損起者損至骨痿不能起於牀則終也從脾藏損起者或至皮聚毛落或至骨痿不起皆死也虛損爲七傷之證一恐懼不解則傷精精傷則骨痠痿厥精時自下蓋五藏主藏精者也不可傷傷則失守而陰虛陰虛則無气無气則死矣一怵惕思慮則傷神神傷則恐懼自失破防脫肉毛悴色夭死於冬也一喜樂無極則傷傷則狂狂則意不存人皮革焦毛悴色夭死於夏也一悲哀動中則傷防防傷則狂妄不精不精則不正陰縮而攣筋兩脇骨不舉毛悴色夭死於秋也一憂愁不已則傷意意傷則悗亂四肢不舉毛悴色夭死於春也一盛怒不止則傷志志傷則喜忘其前言腰脊不可以俯仰屈伸毛悴色夭死於季夏也一勞倦過度則傷气气傷則火愈壯壯火則食气故無气以動喘乏汗出內外皆越則气日耗气日耗則死矣虛損爲六極之證一數轉筋十指爪甲痛筋極也一牙齒動手足痛不能久立骨極也一面無血色頭髮墜落血極也一身上往往如鼠走削瘦幹黑肉極也一气少無力身無膏澤翕翕羸瘦眼無精光立不能定身體苦癢搔之生瘡精極也一胸脇逆滿恆欲大怒气少不能言气極也

【按】前人分七傷之證似多不經依內經攺之庶後學易明也

虛勞死證

陰勞細數形盡死陽勞微革气脫終枯白顴紅一側臥啞咽痛咯星紅五藏無胃爲眞藏形肉𨿽存不久停一息二至名曰損一息一至行屍名大骨枯槁大肉防動作益衰精髓空眞藏未見一嵗死若見眞藏尅期凶喘滿動形六月死一月內痛引肩胸身熱破防肉盡脫十日之內不能生眞藏衇見目眶陷目不見人頃刻傾若能見人神猶持至所不勝日時終

【注】陰虛之勞衇細數則必形消著骨而後死者陰主形也陽虛之勞衇微革則不待痿盡忽然而脫者陽主气也五藏之衇無和緩象爲無胃之眞藏衇卽形肉𨿽存亦必不久於人世也一息二至損病之衇也一息一至行尸之衇也大骨顴肩股腰之大骨也大肉頭項四肢之大肉也枯槁者骨痿不能支也陷下者肉消陷成坑也動作精神漸衰眞藏衇不見期一嵗死若眞藏衇見遇所不勝之時日凶可期也若眞藏衇不見有是證者喘滿動形六月而死有是證者五藏內損痛引肩胸者一月而死有是證者肉盡之處皆枯燥破裂謂之破防身熱不已十日內死眞藏衇見目眶下陷視不見人頃刻而死若能見人則神尙未去至所不勝之日時而死也

虛勞治法

後天之治本血气先天之治法陰陽腎肝心肺治在後脾損之法同內傷

【注】後天脾胃水谷生化榮衞故治法本乎气血先天腎藏精气生化之原故治法本乎陰陽五藏虛損治法俱在於後而脾藏虛損治法已載內傷故曰同內傷也

拯陰理勞湯

陰虛火動用拯陰皮寒骨蒸咳侵食少痰多煩少气生衇歸芍地板貞薏苡橘丹連合艸汗多不寐加棗仁燥痰桑貝濕苓半阿膠咳血骨熱深

【注】此方卽人參麥冬五味當歸白芍生地龜板女貞薏苡橘紅丹皮蓮子百合炙艸也汗多不寐俱加棗仁咳而痰加桑皮貝母而濕痰加茯苓半夏咳咯血加阿膠骨蒸熱深加地骨皮也

極陽理勞湯

陽虛气弱用拯陽倦怠惡煩勞則張表熱自汗身痠痛減去升柴補中方更添桂味寒加附瀉入升柴訶蔲香夏咳減桂加麥味冬咳不減味漧薑

【注】此湯卽人參黃耆炙艸白術陳皮肉桂當歸五味子也倦怠懶於動也惡煩勞動則气張而喘乏也惡寒加附子泄瀉仍入升麻柴胡更加訶子肉蔲木香也夏月咳減肉桂加麥冬五味子冬月咳不減肉桂更加五味子漧薑也

六味地黃湯

都气湯

七味地黃湯

生衇地黃湯

桂附地黃湯

知蘗地黃湯

金匱腎气湯

腎虛午熱形消瘦水泛爲痰津液傷咳盜汗失精血消渇淋濁口咽瘡熟地藥萸丹苓澤加味勞都气湯引火歸元加肉桂火妄刑金生衇良桂附益火消陰翳知蘗壯水制陽光車牛桂附名腎气陽虛水腫淋濁方【注】午熱午後發熱也水泛爲痰謂日食飲食所化津液腎虛不能攝水泛上爲痰也盜汗謂睡而汗出覺而卽止之汗也失精遺精也消渴謂飲水而卽消渴仍不止也淋者尿淋漓不利也濁者尿之前後有濁液也口咽生瘡虛火炎也均宜六味地黃湯治之勞加味謂加五味子名都气湯也引火歸元加肉桂名七味地黃湯火妄刑金加生衇飲名生衇地黃湯也桂附謂加肉桂附子知蘗謂加知母黃蘗車牛桂附謂加車前牛膝肉桂附子名桂附知蘗腎气等湯也

大補陰丸

滋陰降火湯

大補陰丸制壯火滋陰降火救傷金龜板知蘗地髓劑二冬歸芍艸砂仁欬加百味汗地骨血痰金貝虛耆參虛熱無汗宜散火有汗骨蒸亦補陰

【注】陰虛火旺無水以制宜用大補陰丸滋水制火方卽龜板知母黃蘗生地爲末豬脊髓煉蜜爲丸若火旺無制妄行傷金肺痿欬宜用滋陰降火湯救其傷金方卽大補陰丸加麥冬天冬當歸白芍炙艸縮砂欬甚加百合五味子盜汗加地骨皮咯血加郁金痰多加川貝母气虛加人參黃耆凡虛熱如火烙手無汗者爲火郁宜升陽散火湯有汗者爲骨蒸亦宜大補陰丸及滋陰六黃等湯也

保元湯

一切气虛保元湯耆外參內艸中央加桂能生命門气痘瘡灰陷與淸漿

【注】保元湯卽人參黃耆炙艸也黃耆補表气人參補裏气炙艸補中气加肉桂能生命門眞气且能治小兒痘瘡灰白頂陷淸漿

四君子湯

五味異功湯

六君子湯

七味白術湯

四獸飲

脾胃气虛四君子衇軟形衰面白黃倦怠懶言食少气參苓術艸棗姜彊气滯加陳異功散有痰橘半六君湯肌熱防渴藿木葛虛瘧六君果梅姜

【注】治气虛兼气滯不快依四君加陳皮名五味異功散治气虛兼有痰飲依四君加橘紅半夏名六君子湯治气虛肌熱渴瀉依本方加藿香木香葛根名七味白術散治气虛久瘧畱連不愈依六君子湯加艸菓烏梅生薑名四獸飲

芎歸湯

開骨散

一切血病芎歸湯產後胎前必用方气虛難產參倍入交骨難開龜發良

【注】芎歸湯卽川芎當歸又名佛手散气虛產難或時久傷气依本方倍加人參臨產交骨難開依本方加整龜板一具本人梳下亂髮一團他人梳下之髮亦可名開骨散

四物湯

聖愈湯

六物湯

加味四物湯

地骨皮飲

調肝養血宜四物歸芎芍地酌相應气虛血少參耆補气燥血熱知蘗淸寒熱柴丹炒梔子但熱無寒丹骨平熱甚芩連寒桂附止血茅蒲破桃紅

【注】調肝養血宜四物湯卽當歸川芎白芍熟地黃酌相應謂補血用白芍熟地破血用赤芍涼血用生地气虛血少宜加參耆名聖愈湯气燥血熱宜加知蘗名六物湯血虛寒熱往來宜加味四物湯卽本方加柴胡丹皮炒梔子也血虛惟發熱不惡寒宜地骨皮飲卽本方加地骨皮牡丹皮也血分熱甚依本方加黃芩黃連寒甚加肉桂附子破血加桃仁紅花止血加茅根蒲黃炒黑

八珍湯

十全大補湯

人參養榮湯

一切气血兩虛證八珍四物與四君气乏色枯毛髮落自汗盜汗悸忘臻發熱欬吐衂血食少肌痩泄瀉頻十全大補加耆桂榮去芎加遠味陳

【注】气虛四君子湯血虛四物湯气血兩虛八珍湯八珍者卽四君四物也若有气乏色枯毛髮脫落自汗盜汗心悸健忘發熱欬吐血衄血食少肌瘦泄瀉等證則宜十全大補湯卽八珍湯加黃耆肉桂也人參養榮湯卽十全大補湯減去川芎更加遠志五味子陳皮也

小建中湯

黃耆建中湯

當歸建中湯

防和飲

虛勞腹痛小建中悸衄之血夢失精手足煩熱肢酸痛芍艸飴桂棗姜同衞虛加耆黃耆建榮虛當歸建中名溫養气血雙和飲三方減飴加地芎

【注】諸虛勞極裏急腹痛宜以小建中湯溫和脾胃並治裏虛心悸衄下亡血夜夢失精手足煩熱四肢痠痛血液虧損等證是方白芍藥甘艸飴糖中桂大棗生薑也若衛气虛者加黃耆名曰黃耆建中湯若裏不急腹不痛有是證者則當以溫養气血用雙和飲卽此三方減去飴糖加入熟地川芎乃八珍湯減人參白術茯苓加黃耆中桂蓋以補陰血爲主也

補肝湯

補肝湯治肝虛損筋緩不能自収持目暗防防無所見四物酸棗艸宜

【注】補肝湯卽當歸川芎白芍熟地酸棗仁炙艸木也

加味救肺飲

加味救肺治肺損血金家被火刑歸芍麥味參耆艸百花紫菀馬兜鈴

【注】加味救肺飲卽當歸白芍麥冬五味子人參黃耆炙艸百合欵冬花紫菀馬兜鈴也

天王補心丹

天王補心心虛損健忘神虛煩不眠栢子味苓歸地桔三參天麥遠硃酸

【注】是方卽栢子仁五味子茯苓當歸生地桔梗丹參人參元參天冬麥冬遠志硃砂酸棗仁

歸脾湯

歸脾思慮傷心脾熱煩盜汗悸驚俱健忘怔忡時恍惚四君酸遠木歸耆

【注】悸心自跳動也驚目觸物駭也健忘言事易忘也怔忡心衝動甚也恍惚心時不明也方乃四君子加酸棗仁遠志木香當歸黃耆

人參固本湯丸

保元生衇固本湯

固本肺腎兩虛病肺痿欬血欲成勞二冬二地人參共保元生衇脾同調

【注】人參固本湯丸卽人參天冬麥冬生地熟地也依本方加保元之黃耆炙艸生衇之五味三方合一名保元生衇固本湯同調謂同調脾肺腎三經虛也

逍遙散

逍遙理脾而淸肝血虛骨蒸煩痰寒熱頰赤脇不快婦人經病衇虛術苓歸芍柴薄艸加味梔丹肝熱添肝气滯郁陳撫附熱加吳萸炒黃連

【注】是方卽白術茯苓當歸白芍柴胡薄荷甘艸也肝气熱依本方加炒梔子丹皮名加味逍遙散肝气滯加陳皮肝气郁加撫芎香附肝气郁熱加吳茱萸炒川黃連惟薄荷只可少許爲引不宜多用

癆瘵總括

癆瘵陰虛虫幹血積熱骨蒸欬痰肌膚甲錯目黯黑始健不瀉下爲先

【注】久病癆疾而名曰瘵瘵者敗也气血兩敗之意也有陰虛幹血者有陰虛積熱者當以諸補陰藥治之肌膚甲錯謂皮膚幹澁也目黯黑者謂目黑無光也始健謂初病尙壯不瀉謂久病不瀉也二者皆可以攻下爲先治也

癆瘵治法

癆瘵至瀉則必死不瀉能食尙可痊初取利後宜詳審次服柴胡淸骨煎虛用黃耆鼈甲散熱衰大補養榮參皮熱柴胡胡連入骨蒸靑蒿鼈甲添陰虛補陰諸丸劑陽虛補陽等湯圓欬自同欬治血成方太平丸【注】癆瘵之人病至大便泄瀉則必死矣若不瀉能食尙堪任藥攻治故可痊也初取利後審其熱之微甚人之彊弱若熱甚人彊宜用柴胡淸骨散熱不甚人弱宜用黃耆鼈甲散熱微人弱宜用十全大補人參養榮等湯若皮外發熱加柴胡胡連骨內蒸熱加靑蒿鼈甲午後陰虛發熱宜用補陰諸丸湯藥陽虛惡寒淸瘦宜用補陽諸丸湯藥欬不已同欬門方參而治之血者宜用成方太平丸可也

大黃防虫丸

大黃靑蒿煎

傳屍將軍丸

幹血大黃防虫治積熱蒿黃膽便煎癸亥腰眼灸七壯後服傳屍將軍丸

【注】大黃防虫丸有成方大黃靑蒿煎卽靑蒿大黃豬膽汁童便煎癆瘵日久有生惡虫身死之後多遭傳染甚而滅門名曰傳屍癆宜癸亥日灸兩腰眼各七壯後服傳屍將軍丸此方載丹溪心法書中

柴胡淸骨散

淸骨骨蒸久不痊熱甚秦知艸胡連鼈甲靑蒿柴地骨韭白髓膽童便煎

【注】此方乃秦艽知母炙艸胡連鼈甲靑蒿柴胡地骨皮韭白豬脊髓豬膽汁童便也

黃耆鼈甲散

黃耆鼈甲虛勞熱骨蒸晡熱渴而煩肌肉消痩食減少盜汗欬出血痰生地赤芍柴秦艸知耆菀骨半苓煎人參桂桔俱減半鼈甲天冬桑倍添

【注】此方卽生地赤芍柴胡秦艽炙艸知母黃耆紫菀地骨皮半夏茯苓人參桂枝桔梗鼈甲天冬桑白皮也

自汗盜汗總括

自汗表陽虛惡冷陽實蒸熱汗津津盜汗陰虛分心腎心虛不固火傷陰

【注】無因汗出謂之自汗自汗謂表陽虛汗出則惡寒冷宜用後方若蒸蒸發熱汗出不惡寒則爲裏陽實宜以調胃承气湯下之睡則汗出覺則汗止謂之盜汗盜汗爲陰虛當分心虛不固心火傷陰也

黃耆六一湯

玉屏風散

黃耆建中湯

自汗表虛黃耆艸玉屏風散術耆防气虛加參陽虛附血虛黃耆建中湯

【注】黃耆六一湯卽黃耆六錢甘艸一錢也玉屏風散卽黃耆白術防風也二方皆治表虛自汗若气虛加人參陽虛加附子可也若不惡寒不气少則爲血虛不可用參附宜黃耆建中湯卽小建中湯加黃耆也方在傷寒門

當歸六黃湯

酸棗仁湯

盜汗心火下傷陰歸耆二地蘗連芩心虛酸棗芍歸地知蘗苓耆五味參

【注】當歸六黃湯治心火傷陰盜汗卽當歸黃耆黃芩黃連黃蘗生熟地黃也酸棗仁湯治心虛不固盜汗卽酸棗仁當歸白芍生地知母黃蘗茯苓黃耆五味子人參也

失血總括

九竅出血名大衄鼻出鼻衄腦如泉耳目出血耳目衄膚出肌衄齒牙宣內衄涎脾唾腎咯心欬肺嘔屬肝精竅溺血膀胱淋便血大腸吐胃間

【注】九竅一齊出血名曰大衄鼻出血曰鼻衄鼻出血如泉曰腦衄耳出血曰耳衄目出血曰目衄皮膚出血曰肌衄齒牙出血曰齒衄又名牙宣此皆衄血隨所患處而命名也若從口出則爲內衄內衄出血涎出於脾唾出扵腎咯出於心欬出於肺嘔出於肝吐出於胃溺血從精竅而出淋血從膀胱而出嘔吐之分嘔則有上逆漉漉之聲吐則無聲也

失血死證

失血身涼衇小順大疾身熱臥難凶口鼻湧出而不止大下潰腐命多傾

【注】大疾衇大疾也臥難不能臥也大衄大下血出如湧泉不止內潰腐尸之气則命傾也

失血治法

陽乘陰熱血妄行血犯气分不歸經血病及府滲入濁由來藏病溢出淸熱傷失血宜淸熱勞傷理損自然平努卽內傷初破逐久與勞傷治法同

【注】凡失血之證陽盛乘陰則血爲熱廹血不能安於衇中而妄行气分不能回歸經衇也若血病傷及於府者則血滲入腸胃濁道上從咽出下從二便而出也血病傷及於藏者則血溢出胸中淸道上從喉出下從精竅而出也夫血藏於藏內行於衇中軀殻之中不可得而見也非有損傷不能爲病而損傷之道有三一曰熱傷宜以淸熱爲主一曰勞傷宜以理損爲主一曰努傷初宜以破逐爲主久亦宜以理損爲主也

犀角地黃湯

熱傷一切失血病犀角地黃芍牡丹胸膈滿痛加桃大熱甚吐衄入芩連因怒嘔血柴梔炒唾血元參知蘗煎咯加二冬二母涎壅促郁金丸

【注】熱傷一切失血之病皆宜犀角地黃湯若胸膈滿痛是爲瘀血加桃仁大黃若吐血熱盛加黃芩黃連因怒致吐血及嘔血者加柴胡炒梔唾血加元參黃蘗知母咯血加天冬麥冬血加知母貝母涎壅气促陣陣急帶出血者宜郁金丸方在後

加味救肺飲加郁金湯

勞傷吐血救肺飲血加調郁金湯形衰無熱气血弱人參養榮加麥良

【注】救肺飲卽虛勞門之加味救肺飲加調郁金末也若气血虛弱不見火象宜用人參養榮湯加麥門冬也

芎歸湯

飽食用力或持重努破衇絡血歸芎嘔血漉漉聲上逆跌撲墮打有瘀行

【注】飽食用力或因持重努傷衇絡失血湧吐宜用芎歸飲引血歸經及嘔血跌撲墮打傷其衇絡令人大吐者亦皆宜之其有瘀血者或加大黃以下之或加桃仁紅花以破之或加郁金黃酒以行之

參地煎

參地衂吐血不已熱隨血減气隨亡气虛人參爲君主血熱爲君生地黃

【注】參地煎卽人參生地黃也凡因熱傷衂吐血不已者則熱已隨血減然气亦隨血亡也气虛甚者當倍人參爲君血熱者宜倍生地爲君時時煎服自止也

瀉肺丸

血壅逆虛蘇子積熱痰黃瀉肺丸蔞仁半貝金葶杏三黃惟大有除添

【注】血痰壅气逆形气虛者蘇子降气湯降之方見諸气門痰黃積熱形气實者用瀉肺丸下之卽栝蔞仁半夏浙貝母郁金苦葶藶子杏仁黃連黃芩大黃也惟大黃形气實者加之若形气虛者或大便溏瀉則減去不用

保肺湯

保肺肺癰吐膿血白芨薏苡貝金陳苦梗苦葶甘艸節初加防風潰耆參

【注】保肺湯卽白芨薏苡仁貝母金銀花陳皮苦桔梗苦葶藶甘艸節也初起加防風潰後加生黃耆人參

牛膝四物湯

尿血同出痛淋血尿血分出溺血名溺血精竅牛四物淋血八正地金通

【注】淋血溺血二證若尿與血同出而痛名曰淋血尿與血分出名曰溺血溺血爲精竅之病用四物倍加牛膝淋血爲尿竅之病用八正散加木通生地郁金治之

珀珠散

溺血諸藥而不效塊血竅滯莖急疼珀珠六一硃砂共引煎一兩整木通

【注】溺血一證乃精竅爲病每因忍精不泄提气采戰或因老年竭欲而成服諸藥不效者所溺之血成塊竅滯不利莖中急疼欲死者用珀珠散日三服每服三錢引用整木通去粗皮黃色者煎湯調服其方卽琥珀末一錢珍珠末五分硃砂末五分飛滑石六錢甘艸末一錢合均分三服若其人大便結燥不通以八正散加牛膝郁金下之有熱尿澁以導赤散加牛膝郁金淸之利後仍服此藥自有奇功

槐花散

便血內熱傷陰絡風合腸風濕藏瘍槐花側枳連炒穂風加秦防濕楝蒼

【注】便血二證腸風髒毒其本皆熱傷陰絡熱與風合爲腸風下血多淸熱與濕合爲髒毒下血多濁均宜槐花散卽炒槐花炒側栢葉醋炒枳殻川黃連炒荊芥穗爲末烏梅湯調服腸風加秦艽防風髒毒加炒苦楝炒蒼術若大腫大痛大便不通當以髒毒未潰之瘍治之非髒毒下血之病也

升陽去濕和血湯

便血日久涼不應升補升耆蒼桂秦歸芍丹陳二地艸熱加萸連虛人參

【注】便血日久服涼藥不應宜升補用升陽去濕和血湯卽升麻黃耆蒼術肉桂秦艽當歸白芍丹皮陳皮生地熟地生甘艸炙甘艸也有熱稍加吳茱萸炒川連虛加人參可也

消渴總括

試觀年老多夜溺休信三消盡熱幹飲多尿少渾赤熱飲少尿多淸白寒

【注】上消屬肺飲水多而小便如常中消屬胃飲水多而小便短赤下消屬腎飲水多而小便渾濁三消皆燥熱病也然試觀年老好飲茶者夜必多溺則休信三消皆熱而亦有寒者矣飲水多小便少而渾赤者屬熱是火盛耗水而渾也飲水少小便多而淸白者屬寒是火虛不能耗水也

消渴生死

三消便鞕若能食衇大實彊尙可醫不食舌白傳腫瀉熱多舌紫發癰疽

【注】三消飲水多不能食若能食大便鞕衇大彊實者爲胃實熱下之尙可醫也若不能食濕多舌白滑者病久則傳變水腫泄瀉熱多舌紫幹者病久則發癰疽而死也

消渴治法

竹葉黃耆湯

便鞕能食衇大彊調胃金花斟酌當不食渴瀉白術散竹葉黃耆不瀉方黃耆黃芩合四物竹葉石膏減粳姜气虛胃熱參白虎飲一溲二腎气湯

【注】調胃謂調胃承气湯金花謂梔子金花湯方俱在傷寒門酌其所當用可也不食而渴已屬胃虛兼之泄瀉胃虛無熱矣故用七味白術散方在虛損門若不食而渴亦不瀉者是𨿽虛而猶有燥熱也宜用竹葉黃耆湯卽黃耆黃芩當歸川芎白芍生地竹葉石膏人參炙艸麥冬半夏也若气虛胃熱盛者宜用人參白虎湯若下焦虛寒飲一溲二者宜用腎气湯

禦纂醫宗金鑑卷四十﹤子部﹐醫家類﹐禦纂醫宗金鑑﹥

欽定四庫全書

禦纂醫宗金鑑卷四十一

編輯雜病心法要訣目錄

神病

癲狂癇

諸气

遺精

赤白濁帶

痰飲

欬嗽

喘急哮吼

脹滿水腫

禦纂醫宗金鑑卷四十一目錄

欽定四庫全書卷

禦纂醫宗金鑑卷四十一

編輯雜病心法要訣

神之名義

形之精粹處名心中含良性本天眞天眞一气精神祖體是精兮用是神

【注】動植之物一有其形則形之至精至粹之處卽名曰心動物之心者形若垂蓮中含天之所賦虛靈不昧之靈性也植物之心者卽中心之芽中含天之所賦生生不已之生意也此形若無此心則形無主宰而良性生意亦無著落矣此心若無良性生意則心無所施用不過是一團死肉一枯艸木之芽耳蓋人𨿽動物之貴而其中含良性與一切動物皆同本乎天眞也天眞之气分而言之爲精气神故曰以精爲體以神爲用也合而言之渾然一气故曰天眞一气精神之祖也

神之變化

神從精气妙合有隨神往來魂陽靈並精出入陰靈魄意是心機動未形意之所專謂之志志之動變乃思名以思謀遠是爲慮用慮處物智因生

【注】魂陽之靈隨神往來魄陰之靈並精出入蓋神機不離乎精气亦不雜乎精气故曰妙合而有也故指神而言則神超乎精气之外指精气而言則神寓乎精气之中意者心神之機動而未形之謂也志者意所專注也思者志之變動也慮者以思謀遠之謂也智者以慮處物之謂也此皆識神變化之用也

五藏神情

心藏神兮脾意智肺魄肝魂腎志精气和志達生喜笑气暴志憤恚怒生憂思系心不解散悲哭哀苦淒然情內生懼恐求人伴外觸駭然響動驚

【注】五藏所藏七神心藏神脾藏意與智肺藏魄肝藏魂腎藏精與志也五藏所生七情心生喜肝生怒脾生憂思肺生悲腎生恐也气和則志達故生喜笑气暴則志憤故生恚怒系心不解散故生憂思淒心則哀苦故生悲哭內恐外觸非常事物故生恐懼驚駭也

神病治法

硃砂安神丸

內生不恐心跳悸悸更驚惕是怔忡善忘前言曰健忘如昬似慧恍惚名失志傷神心膽弱痰飲九气火相乘淸熱硃連歸地艸余病他門治法精

【注】驚悸怔忡健忘恍惚失志傷神等病皆因心虛膽弱諸邪得以乘之也心气熱者先用硃砂安神丸以淸之其餘虛實諸邪則當與虛損九气癲癇痰飲等門合證揀方自有效法之處

仁熟散

恐畏不能獨自臥膽虛气怯用仁熟栢仁地枸味萸桂參神菊殻酒調服

【注】恐畏不能獨自臥者皆因气怯膽虛也仁熟散卽栢子仁熟地黃枸杞子五味子山茱萸桂心人參茯神菊花枳殻爲末老酒調服也

癲癇總括

經言癲狂本一病狂乃陽邪癲是陰癲疾始發意不樂甚則神癡語不倫狂怒凶狂多不臥目直罵詈不識親癇發吐涎昏噤倒抽搐省後若平人

【注】李時珍曰經有言癲狂疾者又言癲疾爲狂者是癲狂爲兼病也邪入於陽者狂邪入於陰者癲蓋癲疾始發志意不樂甚則精神呆癡言語不倫而睡如平時以邪並於陰也狂疾始發多怒不臥甚則凶狂欲殺目直罵詈不識親疎而夜多不臥以邪並於陽也然俱不似癇疾發則吐涎神昏卒倒無知口噤牙抽搐時之多少不等而省後起居飲食皆若平人爲別也癇𨿽分而爲五曰雞馬牛羊豬名者以病狀偶類故也其實痰火气驚四者而已所以爲治同乎癲狂也

三聖散

靑州白丸子

滚痰丸

遂心丹

礬鬰丸

控涎丹

抱膽丸

鎭心丹

癲狂癇疾三聖吐風痰白丸熱滚痰痰實遂心气礬鬰痰驚須用控涎丹無痰抱膽鎭心治發炙百防自然安初發皂角灌鼻內涎多欲止防湯鹽

【注】癲狂癇疾初起多痰者先以三聖散吐之風盛有痰者用靑州白丸子熱盛有痰者用礞石滚痰丸痰而形气實者用遂心散痰而兼气鬰者用礬鬰丸痰而兼驚者用控涎丹無痰神輕因而驚悸者用鎭心丹抱膽丸癇病發時灸百防不拘壯數以蘇爲止再發再灸以愈爲度初發用皂角汁灌鼻內其風涎卽從鼻口中涕唾而出若蘇後其涎不止以鹽湯服之自止

諸气總括

寒气炅气喜气怒气勞气思气悲气恐气驚气

一气觸爲九寒炅喜怒勞思悲恐驚寒收外束腠理閉炅泄內蒸腠理通喜則气緩虛極散勞耗思結气難行怒气逆上甚嘔血下乘脾虛飱瀉成恐則气下傷精志驚心無倚亂怔忡悲消榮衛不散布壯行弱著病叢生

【注】一气流行不爲邪觸何病之有若爲寒觸外束皮膚腠理閉其气收矣卽寒病也炅火也若爲火觸熱蒸汗出腠理閉其气泄矣卽暑病也若爲喜觸喜則气和志達其气緩矣素中

虛極者緩則气散卽暴脫也若爲勞觸勞則喘息且汗出其气耗矣卽勞倦也若爲思

觸心有所存气畱不行其气結矣卽鬱气

也若爲怒觸怒則气逆甚嘔血其气上矣

上極而下乘脾之虛則爲飱泄也若爲恐觸恐則精卻傷精志其气下矣若爲驚觸心無所依神無所歸慮無所定其气亂矣怔忡心動不安之病也若爲悲觸心肺气戚榮衛不散其气消矣凡此九气叢生之病壯者得之气行而愈弱者得之气著爲病也

諸气辧證

短气气短不能續少气气少不足言气痛走注內外痛气郁失志怫情間上气气逆蘇子降下气气陷補中宣臭甚傷食腸胃郁減食消導自然安

【注】短气者气短而不能續息也少气者气少而不能稱形也皆爲不足之證气痛者气爲邪阻气道不通或在經絡或在藏府攻衝走注疼痛也上气乃濁气上逆下气爲淸气下陷气郁者或得於名利失志或得於公私怫情二者之間也濁气上逆蘇子降气湯淸气下陷補中益气湯甚者加訶子五味子然淸气下陷下气不甚臭穢惟傷食下气其臭甚穢乃腸胃鬱結穀气內發而不宣通於腸胃之外郁在胃者上噫气也郁在腸者下失气也補中益气湯方見內傷門

諸气治法

寒熱熱寒結者散上抑下舉驚者平喜以恐勝悲以喜勞溫短少補皆同

【注】寒者熱之麻黃理中是也熱者寒之白虎生衇是也結者散之越鞠解郁是也上者抑之蘇子降气是也下者舉之補中益气是也驚者平之鎭心妙香是也喜以恐勝悲以喜勝以情治情是也勞者溫之短气少气者補之保元四君是也

木香流气飲

木香流气調諸气快利三焦榮衛行達表通裏開胸膈腫脹喘气爲疼六君丁皮沈木桂白芷香附果蘇靑大黃枳朴檳蓬術麥冬大腹木通

【注】木香流气飲調治一切諸气爲病其功能快利三焦通行榮衛外達表气內通裏气中開胸膈之气其水腫脹滿气壅喘气痛走注內外疼痛並皆治之卽人參白術茯苓炙艸橘皮半夏丁皮沈香木香中桂白芷香附艸果蘇葉靑皮大黃枳殻厚朴防榔蓬術麥冬大腹皮木木通也

分心气飲

分心气飲治七情气滯胸腹不流行正減芷朴通木附麥桂靑桑防殻蓬

【注】分心气飲治七情气滯胸腹之病正者謂藿香正气散也正減者謂卽藿香正气散方減白芷厚朴加木通木香香附麥冬官桂靑皮桑皮檳榔枳殻蓬術也

蘇子降气湯

越鞠湯

蘇子降气气上攻下虛上盛气痰壅喘咳涎胸膈滿气祕气逆嘔鮮紅橘半肉桂南蘇子前朴沈歸甘艸同郁食气血痰濕熱越鞠蒼梔麯附芎

【注】蘇子降气湯治下虛上盛气壅上攻喘咳涎胸膈滿悶气祕便難气逆嘔血卽橘皮半夏肉桂南蘇子前胡厚朴沈香當歸甘艸也越鞠湯治六郁食鬱气郁血郁痰郁濕郁熱郁卽蒼術山梔神麯香附撫芎也夫气郁之病若久必與血痰濕熱飲食相合故治郁之方可治气郁也其气實者加木香气虛者加人參血實者加紅花血虛者加當歸痰多者加半夏濕多者加白術熱多者加萸連飲多者加茯苓食多者加麥糵在臨證者消息耳

四七湯

四七七气郁生痰梅核吐咯結喉間調和諸气平和劑半苓厚朴紫蘇煎快气橘艸香附入婦人气病效如僊惡阻更加芎歸芍气痰濁帶送白丸

【注】四七湯治七情過節七气病生鬱結生痰如絮如膜凝結喉間咯之不盡咽之不下名曰梅核气日久不愈變生噎膈上吐涎沫下祕二便也宜用此平和之劑卽半夏茯苓厚朴紫蘇葉也胸腹中气不快加橘皮甘艸香附亦治婦人一切气病婦人有孕喜吐者名曰惡阻更加川芎當歸白芍婦人肥白多痰气郁有白濁帶下者亦以本方送靑州白丸子可也

鎭心丹

妙香散

驚實鎭心硃齒血驚虛妙香木麝香山藥茯神參耆艸硃砂桔梗逺苓菖

【注】心气實病驚者宜用鎭心丹卽硃砂龍齒末等分豬心血爲芡實大丸每服三丸麥冬湯下心气虛病驚者宜用妙香散加菖蒲卽木香麝香山藥茯神人參黃耆炙艸硃砂桔梗逺志茯苓石菖蒲也

遺精總括

不夢而遺心腎弱夢而後遺火之彊過欲精滑淸气防久曠溢瀉味醇傷

【注】不夢而遺謂無所感於心而自遺則爲心腎虛弱不固也夢而後遺謂有所感於心相火煽而彊迫之則爲二火之彊不固也或過欲之人日慣精滑或淸气不足下陷不固或久曠之人精盛溢瀉或醇酒厚味火彊不固皆爲是病也

龍骨遠志丸

坎離旣濟湯

封髓丹

心腎虛弱硃遠志龍骨神苓菖蒲參久曠火旺地知蘗胃虛蘗艸縮砂仁

【注】龍骨遠志丸治心腎虛弱不夢而遺者卽龍骨硃砂遠志茯神茯苓石菖蒲人參也坎離旣濟湯治夢而後遺火彊久曠者卽生地黃蘗知母也若胃虛食少便耎則不宜生地知蘗恐苦寒傷胃故宜封髓丹卽黃蘗甘艸縮砂仁也

補精丸

精出不止陽不痿彊中過補過淫成久出血痛形羸死或發消渴或發癰陽盛坎離加龍骨實熱解毒大黃攻調補骨脂韭山藥磁石蓯蓉參鹿茸

【注】精出不止陽彊不倒名曰彊中此病皆因過服房術中補藥或貪淫過欲而成也若不急治日久精盡陽彊不化迫血而出疼痛不已形羸而死或不卽死亦必發消渴大癰也陽盛陰虛者宜大劑坎離旣濟湯加生龍骨淸而補之形實熱盛者宜黃連解毒湯加大黃先攻其熱可也病後熱去調理宜補精丸卽補骨脂韭子山藥磁石肉蓯蓉人參鹿茸也

濁帶總括

濁病精竅溺自淸穢物如膿陰內疼赤熱精竭不及化白寒濕熱敗精成

【注】赤多屬熱亦有濁帶日久精竭陽虛不及化白而屬寒者白多屬寒亦有敗精濕熱釀成腐化變白而屬熱者是則不可槪以寒熱論赤白也

淸心蓮子飲

萆薢分淸飲

珍珠粉丸

濁熱淸心蓮子飲寒萆菖烏益艸苓濕熱珍珠炒姜栢滑黛神麯椿蛤同

【注】赤濁帶下屬熱者宜用淸心蓮子飲方在淋門白濁帶下屬寒者宜用萆薢分淸飲卽萆薢菖蒲烏藥益智甘艸茯苓也赤白濁帶下屬濕熱者宜用珍珠粉丸卽炒黑姜炒黃栢滑石靑黛炒神麯炒椿皮蛤粉也

黑錫丹

黑錫上盛下虛冷精竭陽虛火上攻上壅頭痛痰气逆下漏濁帶白淫精骨脂茴香葫蘆巴肉防桂附木金櫻沈香陽起巴防肉硫鉛法結要研明

【注】赤白濁帶下屬虛寒者及虛陽上攻頭痛喘痰壅气逆俱宜黑錫丹卽補骨脂小茴香葫蘆巴肉蔲附子肉桂木香金櫻子沈香陽起石巴防硫黃黑鉛也

痰飲總括

陰盛爲飲陽盛痰稠濁是熱沫淸寒燥少粘連咯不易濕多易出風掉膈滿嘔吐爲伏飲支飲喘咳腫臥難飲流四肢身痛溢引脇痛謂之懸痰飲素盛今暴瘦漉漉聲水走腸間飲畱肺胸喘短渴在心下悸背心寒【注】飲則淸稀故爲陰盛痰則稠濁故爲陽盛稠濁是熱痰屬心也沫淸是寒痰屬腎也少而粘連咯不易出是燥痰屬肺也多而易出是濕痰屬脾也搐搦暈是風痰屬肝也膈上痰滿嘔吐痰涎此飲畱於膈間名曰伏飲也喘咳面腫不得臥此飲畱於肺名曰支飲也飲流四肢身體重痛此飲畱行於體名曰溢飲也咳引脇疼痛此飲畱於脇下名曰懸飲也素盛今瘦漉漉有聲水走腸間此飲畱於腸胃名曰痰飲也凡飲畱於胸肺則喘滿短气而渴飲畱於膈下則心下悸或背心寒冷也

二陳湯

燥痰湯

諸痰橘半茯苓艸惟有燥者不相當風加南星白附子熱加芩連寒桂姜气合四七郁香附虛入參術濕入蒼燥芩旋海天冬橘風消枳桔貝蔞霜

【注】諸痰謂一切痰皆宜二陳湯治之卽橘紅半夏茯苓甘艸也因有苓半性過滲燥故與燥痰不相當也依本方風痰加南星白附子熱痰加黃芩黃連寒痰加漧薑肉桂气痰加厚朴蘇葉卽是合四七湯也因郁生痰加香附气虛有痰加人參白術卽六君子湯也濕痰加蒼術燥痰宜用燥痰湯卽枯黃芩旋覆花海石天冬橘紅風化芒消枳殻桔梗貝母栝蔞霜也

茯苓指迷丸

茯苓風消枳殻半痰飲平劑指迷丸寒實蒂透羅治熱實大防小胃丹

【注】指迷丸治一切痰飲平和之劑卽茯苓風化芒消枳殻半夏也痰飲寒實者用蒂散吐之或用透羅丹下之熱實者在膈上用大防胸湯丸在三焦用小胃丹攻之

半夏茯苓湯加丁香湯

越婢加術湯

流飲控涎苓桂治伏飲神佑半苓丁支飲葶藶懸十棗溢飲越術小靑龍

【注】畱飲者謂一切飲畱於上下內外也實者用控涎丹攻之虛者用苓桂術甘湯溫之伏飲實者用神佑丸虛者用半夏三錢茯苓二錢丁香一錢生薑三錢煎服治之卽半夏茯苓湯加丁香也支飲用葶藶大棗湯懸飲用十棗湯治之溢飲有熱者用越婢加術湯卽麻黃石膏甘艸生薑大棗加蒼術也有寒者用小靑龍湯治之

欬總括

有聲曰欬有痰聲痰俱有欬名𨿽雲藏府皆欬要在聚胃關肺中胃濁脾濕痰本肺失淸肅欬因生風寒火郁燥痰飲積熱虛寒久勞成

【注】有聲無痰曰欬有痰無聲曰有聲有痰曰欬內經𨿽云五藏六府皆令人欬而大要皆在聚於胃關於肺也因胃濁則所遊溢之精气與脾濕所歸肺之津液皆不能淸水精之濁難於四布此生痰之本爲之原也肺居胸中主气淸肅或爲風寒外感或爲痰熱內幹淸肅有失降下之令因气上逆而咳也久勞成謂久病欬不已傷肺成勞也

參蘇飲

芎蘇飲

香蘇飲

茯苓補心湯

參蘇感冒邪傷肺熱寒欬痰涎气虛用參實減去二陳枳桔葛蘇前頭痛加芎喘加杏芩因熱入麻幹寒虛勞胎產有是證補心四物量抽添

【注】參蘇飲治感冒風寒傷肺欬唾痰涎發熱惡寒也卽人參蘇葉橘紅半夏茯苓甘艸枳殻桔梗前胡葛根也形气虛者必用人參若形气實減去可也若頭痛依本方去人參以前胡易柴胡加川芎名芎蘇飲若喘依本方去人參加杏仁名杏蘇飲若內有熱加黃芩有寒加麻黃漧薑若虛勞之人及胎前產後而有是病依本方合四物湯名茯苓補心湯量其虛實寒熱加減可也

瀉心散

葶藶瀉白散

瀉白肺火鬱气分喘欬面腫熱無痰桑骨甘艸寒麻杏血分加芩熱甚連欬急嘔逆靑橘半郁甚失音訶桔添停飲喘不得臥加苦葶藶效通仙

【注】瀉白散卽桑皮地骨皮甘艸也治喘面腫無痰身熱是爲肺經火鬱气分若無汗是爲外寒郁遏肺火加麻黃杏仁以發之若無外證惟面赤是爲肺經火郁血分加黃芩內熱甚者更加黃連以淸之欬急嘔逆者加靑皮橘紅半夏以降之火郁甚而失音者加訶子肉桔梗以開之若喘面浮不得臥者是爲兼有停飲加苦葶藶以瀉之名葶藶瀉白散

淸肺湯

淸肺肺燥熱欬二冬母艸橘芩桑痰加蔞半喘加杏快气枳桔斂味良

【注】淸肺湯卽麥冬天冬知母貝母甘艸橘紅黃芩桑皮也有痰燥而難出加栝蔞子痰多加半夏喘加杏仁胸膈气不快加枳殻桔梗久則宜斂加五味子

淸燥救肺湯

諭氏淸燥救肺湯肺气虛燥郁欬方參艸麥膏生气液杏枇降逆效功長胡麻桑葉阿潤燥血枯須加生地黃熱甚牛黃羚犀角痰多貝母與蔞霜

【注】諭氏諭嘉言也枇枇杷葉也羚犀羚羊角犀角也蔞霜栝蔞霜也

透羅丹

瀉肺丸

寒實痰淸透羅丹欬時涎壅气出難巴杏大牽皂半餅熱實痰稠瀉肺丸

【注】寒實痰盛涎淸熱實痰盛稠黏皆能令人欬時痰涎頓壅气閉難出寒實者用透羅丹卽巴豆杏仁大黃牽牛皂角半夏共爲末蒸餅爲小丸量服方出丹溪心法附餘熱實者宜瀉肺丸方見失血門

人參瀉肺湯

積熱傷肺宜瀉肺喘痰多粘色黃胸膈滿熱大便澀涼膈枳桔杏參桑

【注】人參瀉肺湯卽涼膈散梔子連翹薄荷黃芩大黃甘艸枳殻桔梗杏仁人參桑皮也

鐘乳補肺湯

補肺虛寒喘血皮毛焦枯有多年生衇菀欵桑皮桂鐘英糯米棗姜煎

【注】補肺湯卽人參麥冬五味子欵冬花紫菀桑皮桂枝鐘乳石白石英糯米大棗生薑也

人參養肺湯

養肺平劑肺气虛勞久喘血腥宜參艸杏阿知母棗烏梅罌粟骨桑皮

【注】人參養肺湯爲治肺气虛損久勞不寒不熱之平劑也其方卽人參炙艸杏仁阿膠知母大棗烏梅罌粟殻地骨皮桑皮也

淸寧膏

太平丸

欬痰血淸寧治甘桔麥地橘龍圓薏米川貝薄荷末血過於痰太平丸

【注】欬痰少血多用太平丸方諸書俱有

瓊玉膏

杏酥膏

瓊玉膏治肺虛勞肺痿幹欬涎滔生地膏蜜參苓末不虛燥蜜杏酥膏

【注】瓊玉膏治虛燥先以生地煎膏後入煉白蜜人參茯苓末攪成膏杏酥膏治不虛而燥以杏仁霜嬭酥油煉白蜜溶化合膏

喘吼總括

喘則呼吸气急促哮則喉中有響聲實熱气粗胸滿鞕虛寒气乏飲痰淸

【注】呼吸气出急促者謂之喘急若更喉中有聲響者謂之哮吼气粗胸滿不能布息而喘者實邪也而更痰稠便鞕者熱邪也气乏息微不能續息而喘者虛邪也若更痰飲淸冷寒邪也

喘急死證

喘汗潤發爲肺絕衇濇肢寒命不昌喘咳吐血不得臥形衰衇大气多亡

【注】气多謂出气多入气少也

華蓋湯

千金定喘湯

葶藶大棗湯

外寒喘吼華蓋湯麻杏蘇艸橘苓桑減苓加芩款半菓飲喘難臥棗葶方

【注】外寒傷肺喘急用華蓋散卽麻黃杏仁蘇子甘艸橘紅赤茯苓桑皮也依本方減茯苓加黃芩欵冬花半夏白菓名千金定喘湯治哮吼表寒之喘葶藶大棗湯治停飲不得臥之喘也

蘿皂丸

蘇子降气湯

火郁喘急瀉白散痰盛作喘蘿皂丸蔞仁海石星蘿皂气喘蘇子降气痊

【注】面赤浮腫謂之火郁之喘宜瀉白散痰盛聲急謂之痰喘宜蘿皂丸無痰聲急謂之气喘宜蘇子降气湯方在諸气門

五味子湯

黑錫丹

腎气湯

人參理肺湯

气虛味麥參陳杏虛寒黑錫腎气湯日久斂喘參桔味麻杏罌粟歸木香

【注】五味子湯卽五味子麥冬人參陳皮杏仁也人參理肺湯卽人參桔梗五味子麻黃杏仁罌粟殻當歸木香也黑錫丹方在濁帶門腎气湯方在虛勞門

腫脹總括

衞气並衇循分肉內傷外感正邪攻外邪客衇爲衇脹邪畱分肉膚脹生

【注】經曰衞气之在身也常然並衇循分肉行陰陽相隨何病之有若其人內傷七情外感六气飲食失節勞役過度則邪正相攻榮衞失和衞气與風寒之邪客於衇中則爲衇脹衞气與風寒之邪畱於分肉則爲膚脹也

諸衇脹單腹脹膚脹鼓脹

衇脹筋起絡色變久成單腹末脫淸膚脹初不鞕纒綿气鼓脹膨膨

【注】衇脹之證腹筋起絡色變久而不已則成單腹脹四末脫瘦淸冷也膚脹之證然初不堅鞕纒綿不愈則成气鼓脹滿膨膨急鞕也

腸覃石瘕

外邪干衞客腸外腸覃月事以時行外邪干榮客胞內石瘕經閉狀妊盈

【注】風寒之邪不客於衇中分肉而幹衞气深入客於腸外僻而內著日以益大狀如懷子月事仍以時行名曰腸覃或幹榮气深入客於胞中惡血畱止日以益大狀如懷子月事不以時下名曰石瘕此皆生於女子在男子則爲疝病也

水脹石水風水

皮厚色蒼多是气皮薄色澤水濕成气速安臥從上下水漸難眠咳喘徴石水少腹腫不喘風水面腫脛足同石水陰邪寒水結風水陽邪熱濕凝

【注】凡腫脹之病皮厚色蒼者皆屬气也皮薄色澤者皆屬水也气陽也陽性急故爲脹速每從上腫而漸下得以安臥邪在外也水陰也陰性遲故爲脹漸每從下腫而漸上更有咳喘不得臥之徴也石水之證少腹腫滿水在下故不喘也上腫曰風下腫曰水故風水之證面與脛足同腫也然石水屬陰邪故曰寒結也風水屬陽邪故曰熱濕凝也

脹滿水腫死證

腹脹身熱及失血四末淸脫瀉數行腫起四肢後入腹利旋滿腫腹筋靑唇黑臍突陰囊腐缺盆脊背足心平衇大時絕或虛濇腫脹逢之卻可驚

【注】腹脹身熱陽盛脹也若吐衄瀉血則陰亡矣四肢瘦冷陰盛脹也若數瀉不止則中脫矣先腫脹腹後散四肢者可治先腫四肢後歸入腹者不治腫脹之病多實服利下之藥旋消旋起則爲正不勝邪亦不治腹筋靑漲髙起脹腫蒼黑臍腫突出陰囊腫腐缺盆脊背腫平足心腫平則五藏傷皆不治也衇大而時絕或虛濇細則气血敗皆死衇也

木香流气飲

膚脹衇脹通身脹單腹鼓脹四肢平膚脹木香流气飲衇脹加姜黃撫芎

【注】膚脹皮膚脹也衇脹經衇脹也此二脹皆通身脹也單腹脹四肢不脹鼓脹其脹如鼓此二脹皆腹脹四肢不脹也膚脹宜用木香流气飲衇脹亦用此湯更加姜黃撫芎也方在諸气門

厚朴散

下瘀血湯

單腹鼓脹分气血气實腸覃厚朴榔木枳靑陳遂大防血實石瘕下瘀湯

【注】單腹脹鼓脹當分气血而治腸覃亦气病也故同气實脹者一治之皆用厚朴散卽厚朴防榔木香枳殻靑皮陳皮甘遂大防石瘕亦血病也故同血實脹者一治之宜用下瘀血湯卽大黃桃仁防虫甘遂也

寒脹中滿分消湯

熱脹中滿分消湯

气虛脹病分寒熱中滿分消有二方寒脹參茋歸苓朴半夏吳萸連二姜升柴烏麻靑蘗澤蓽澄艸蔲益木香熱縮六君知豬澤枳朴芩連漧薑黃

【注】脹有虛實寒熱若脹而形气虛少寒者宜用寒脹中滿分消湯卽人參黃茋當歸茯苓厚朴半夏吳萸黃連漧薑生薑升麻柴胡川烏麻黃靑皮黃蘗澤瀉蓽澄茄艸豆蔲益智木香也脹而形气虛少熱者宜用熱脹中滿分消湯卽縮砂人參白術茯苓炙艸廣皮半夏知母豬苓澤瀉枳殻厚朴黃芩黃連漧薑姜黃也

水腫治法

上腫多風宜乎汗下腫多濕利水泉汗宜越婢加蒼術利用貼臍琥珀丹外散內利疏鑿飲喘不得臥蘇葶先陽水熱濬濕神祐陰水實脾腎气丸

【注】從上腫者多外感風邪故宜乎汗從下腫者多內生濕邪故宜乎利水外散風水宜用越婢湯加蒼術卽麻黃石膏甘艸蒼術也內利水濕宜用貼臍等法一以巴豆去油四錢水銀粉二錢硫黃一錢研勻成餅先用新綿一片布臍上內餅外用帛縛時許自然瀉下惡水待下三五次去藥以粥補住日久形羸隔一日取一次一餅可救三五人一以鮮赤商陸根杵爛貼臍上以帛縛定水自小便出一以田螺四个大蒜五个車前子末三錢研成餅貼臍中以帕縛之少時尿利卽愈或內服沈香琥珀丸卽苦葶藶子眞郁李仁防己沈香陳皮琥珀杏仁蘇子赤茯苓澤瀉麝香也若通身腫則當外散內利宜用防鑿飲子兩解之若水盛上攻喘急不得臥則當先用蘇子葶藶丸以定喘卽此二味等分爲末棗肉丸陽水屬熱實者熱盛宜用大聖濬川散濕盛宜用舟車神祐丸以下之二方在醫宗必讀陰水屬寒虛者脾虛不食便軟宜用實脾飲腎虛脛足冷硬宜用腎气丸

疏鑿飲子

茯苓導水湯

水腫兩解疏鑿飲和劑茯苓導水湯疏鑿椒目赤小豆防榔商陸木通羌秦芄大腹苓皮澤茯苓導水澤苓桑木香木砂陳術蘇葉大腹麥防榔

【注】水腫外散內利兩解峻者疏鑿飲卽椒目赤小豆防榔商陸木通羌活秦芄大腹皮茯苓皮澤瀉也外散內利兩解和者茯苓導水湯卽澤瀉茯苓桑皮木香木砂仁陳皮白術蘇葉大腹皮麥冬防榔也

實脾飲

裏實自然尋濬祐裏虛實脾四君香木附子大腹子厚朴艸果炒漧薑投諸溫補俱無驗欲諸攻下又難當須行九補一攻法緩求淡食命多昌

【注】裏實二便澁者宜用濬川散神祐丸裏虛二便通者宜用實脾飲卽人參白術茯苓炙艸木香木川附子大腹子厚朴艸果炒漧薑也腫脹之病屬虛寒者自宜投諸溫補之藥而用之俱無效驗者虛中必有實邪也欲投諸攻下之藥而又難堪然不攻之終無法也須行九補一攻之法是用補養之藥九日俟其有可攻之機而一日用瀉下之藥攻之然攻藥亦須初起少少與之不勝病漸加之必審其藥與元气相當逐邪而不傷正始爲法也其後或補七日攻一日補五日攻一日補三日攻一日緩緩求之以愈爲度若能戒鹽醤淡食百日多有生者

禦纂醫宗金鑑卷四十一﹤子部﹐醫家類﹐禦纂醫宗金鑑﹥

欽定四庫全書

禦纂醫宗金鑑卷四十二

編輯雜病心法要訣目錄

瘧疾

霍亂

嘔吐噦

翻胃噎膈

泄防

痢疾

黃疸

積聚

疝

禦纂醫宗金鑑卷四十二目錄

欽定四庫全書

禦纂醫宗金鑑卷四十二

編輯雜病心法要訣

瘧疾總括

夏傷於暑捨榮內秋感寒風並衛居比時或爲外邪束暑汗無出病瘧疾

【注】經曰痎瘧皆生於風謂四時病瘧未有不因風寒外束暑邪內伏者也又曰瘧者風寒之气不常也此言比時病瘧者也又曰夏傷於暑秋爲痎瘧又曰夏暑汗不出者秋成風瘧謂夏傷於暑其邪甚者卽病暑其邪微者則捨於榮復感秋气寒風與衛並居則暑與風寒合邪始成瘧病也其不卽病傷寒者亦以有暑邪預伏於榮中也蓋有風無暑惟病風有暑無風惟病暑必風暑合邪始病瘧也

日作間作

瘧隨經絡循伏膂深入脊內注伏衝橫連膜原薄藏府會衛之時正邪爭得陰內薄生寒栗得陽外出熱蒸蒸邪淺日作日會衛邪深間作衞遲逢

【注】瘧气之邪伏藏於榮隨其經絡循脊膂之表而下此初病邪淺傳捨之次也其邪深者則入脊膂之內伏注於衝衇橫連諸經脂膜之原內及藏府此邪漸深傳捨之次也衛气者一日一夜周於身每至明旦則出足太陽睛明大會於風府腠理乃開開則所客榮衛之邪入邪入得陰內薄則生寒得陽外出則生熱內外相薄邪正交爭而病乃作也病初邪淺者衛行未失常度其邪日與衛會故日作也病久邪深者衛行遲失常度其邪不能日與衛會故間日乃作也時有間二日間三日或至數日作者亦衛气行愈遲會愈遲故作愈遲也

瘧晝夜作

衛不循經行衇外陽會晝發陰夜發邪退自然歸陽分病進每必入陰家

【注】榮气循經而行衇中衛气不循經而行衇外惟日行於三陽夜行於三陰故邪在三陽之淺者則晝發邪在三陰之深者則夜發病邪將退者夜發退爲晝發此爲去陰就陽則病欲已也病邪漸進者晝發退爲夜發此爲去陽入陰則病益甚也

瘧蚤晏作

衛气平旦會風府邪傳日下一節間從頭循下故益晏下極復上蚤之緣

【注】衛气流行每日平旦會於風府而邪气中人從頭項歷風府下循背腰日下傳脊之一節邪與衛會日晚故作日益晏也邪傳下極骶衝其气復上行邪與衛會日蚤故作日益蚤也

瘧疾治法

瘧初气實汗吐下表裏俱淸用解方淸解不愈方可截久瘧形虛補自當

【注】瘧初气實均宜汗吐下有表裏證汗下之胸滿嘔逆有飲者吐之表裏俱淸宜用和解淸解不愈表裏無證可用截藥止之久瘧形羸气虛宜用補劑自當然也

桂麻各半湯

瘧初寒熱兩平者桂麻各半汗方療汗少寒多麻倍入汗多倍桂熱加膏

【注】瘧病初起寒熱不多不少兩平者宜桂麻各半湯汗之汗少寒多熱少者倍麻黃湯汗之汗多寒少熱平者倍桂枝湯汗之熱多者更加石膏

麻黃羌活湯

桂枝羌活湯

麻黃羌活加半夏湯

白虎湯

白虎桂枝湯

柴胡白虎湯

柴胡桂枝湯

寒多寒瘧而無汗麻黃羌活艸防尋熱多有汗爲風瘧減麻添桂嘔半均先熱後寒名溫瘧白虎汗多合桂君癉瘧但熱柴白虎牝瘧惟寒柴桂親

【注】此皆諸瘧初起之汗法也先傷於寒後傷於風先寒後熱寒多熱少無汗謂之寒瘧宜用麻黃羌活湯卽麻黃羌活防風甘艸也先傷於寒後傷於風先寒後熱熱多寒少有汗謂之風瘧宜用桂枝羌活湯卽桂枝羌活防風甘艸也二證嘔者均加半夏先傷於風後傷於寒先熱後寒謂之溫瘧宜用白虎湯汗多合桂枝湯陽气盛陽獨發則但熱而不寒謂之癉瘧宜用柴胡白虎湯卽小柴胡合白虎湯也陰气盛陰獨發則但寒而不熱謂之牝瘧宜用柴胡桂枝湯卽小柴胡合桂枝湯也

艸果柴平湯

大柴胡湯

食瘧痞悶噫惡食艸果小柴平胃宜瘧裏便鞕大柴下消防果朴量加之

【注】因食而病瘧者則痞悶噫气惡食宜小柴胡合平胃散加艸果淸之凡瘧有裏不淸便鞕者宜大柴胡湯加芒消厚朴艸果防榔下之

淸脾飲

瘧疾已經汗吐下淸解未盡寒熱方淸脾白術靑朴果小柴參去入苓姜气虛加參痰橘半飲多宜逐倍姜榔渴熱知膏天花粉食滯麥麯濕澤蒼

【注】瘧疾已經或汗或吐或下表裏無證法當淸解宜用淸脾飲和之卽白術靑皮厚朴艸果柴胡黃芩半夏甘艸茯苓生薑也气虛者加人參痰多者加橘紅倍半夏飲多者倍生薑加防榔渴熱者加知母石膏天花粉食滯者加麥芽神麯濕盛者加澤瀉蒼術

久瘧虛瘧勞瘧

久瘧气虛脾胃弱四獸益气等湯斟勞瘧鱉甲十全補熱除耆桂入柴芩

【注】久患瘧疾形气俱虛脾胃弱不思食宜用四獸飲補中益气等湯斟酌治之久病勞損气血兩虛而病瘧疾者名曰勞瘧宜用十全大補湯倍加鱉甲熱盛者除去黃耆肉桂加柴胡黃芩也

柴胡截瘧飲

蜜佗僧散

諸瘧發過三五次表裏皆淸截法先未淸截蚤發不已已淸不截正衰難截虛柴胡截瘧飲小柴梅桃防常山截實不二佗僧散燒酒冷調服面南

【注】凡瘧按法治之發過三五次表裏無證當先以截瘧藥截之若表裏未淸截蚤則瘧疾必復發之不已表裏已淸不截則正衰邪盛而難治也截不足人之瘧宜用小柴胡湯加常山防榔烏梅桃仁姜棗煎並滓露一宿次日發前一二時小溫服惡心以糖拌烏梅肉壓之截有餘人之瘧宜用不二飲全方或蜜佗僧細末大人七分小兒量之冷燒酒調面南如前法服之一服不愈再服必止戒雞魚豆腐麵食羮湯熱粥熱物

痎瘧瘧母

痎瘧經年久不愈瘧母成塊結癖癥形實控涎或化滯攻後余法與前同

【注】痎瘧經年不愈之老瘧也瘧母久瘧腹中成塊癖也形實宜用控涎丹以攻痰飲或用化滯丸以攻積滯攻後之餘法與前所治瘧法同也

桂枝麻黃柴胡四物去杏仁加桃仁湯

瘧在夜發三陰瘧桂麻柴物杏易桃鬼瘧屍注多惡夣恐怖蘇合效功髙

【注】瘧在夜發名曰三陰瘧疾初熱宜用桂枝湯麻黃湯小柴胡湯四物湯方合劑以杏仁易桃仁增損汗之汗解之後餘同前法鬼瘧亦多在夜發由屍气注之比三陰瘧疾則夜多惡夣時生恐怖宜用蘇合香丸治之

霍亂總括

揮霍變亂生倉卒心腹大痛吐利兼吐防不出幹霍亂舌捲筋縮入腹難

【注】欲吐不吐欲防不防心腹大痛名曰幹霍亂又名攪膓若舌捲筋縮則卵陰入腹難治也

藿香正气散

二香湯

甘露飲

霍亂風寒暑食水雜邪爲病正气方藿蘇陳半茯苓艸芷桔腹皮厚朴當轉筋木吳萸入暑合香薷濕入蒼暑熱六一甘露飲寒極烏附理中湯

【注】霍亂之病得之於風寒暑食水邪雜揉爲病亂於腸胃淸濁相干故心腹大痛吐防也藿香正气湯卽藿香蘇葉陳皮半夏茯苓甘艸白芷桔梗大腹皮厚朴也暑則吐多合香薷飲名二香湯濕則防多加蒼術暑熱甚者用辰砂六一散或五苓散加石膏滑石寒水石名甘露飲寒極肢厥衇伏者用炮川烏炮川附合理中湯

噎膈翻胃總括

三陽熱結傷津液漧枯賁幽魄不通賁門不納爲噎膈幽門不放翻胃成二證畱連傳導隘魄門應自濇於行胸痛便鞕如羊糞吐沫嘔血命難生

【注】三陽熱結謂胃小腸大腸三府熱結不散灼傷津液也胃之上口爲賁門小腸之上口爲幽門大腸之下口爲魄門三府津液旣傷三門自然亁枯而水糓出入之道不得流通矣賁門亁枯則納入水糓之道路狹隘故食不能下爲噎塞也幽門亁枯則放出腐化之道路狹隘故食入反出爲翻胃也二證畱連日久則大腸傳道之路狹隘故魄門自應燥濇難行也胸痛如刺胃腕傷也便如羊糞津液枯也吐沫嘔血血液不行皆死證也

人參利膈丸

汞硫散

五汁大黃淸燥熱丁沈君子理虛寒便祕壅遏應利膈吐逆不止汞硫先利膈小承參艸木歸藿防桃麻蜜丸汞一硫二研如墨老酒薑汁服卽安

【注】五汁謂五汁飲以淸燥亁也大黃謂大黃湯卽大黃一味用薑汁炙大黃片變黑黃色量人彊弱每服二三錢加陳倉米一撮蔥白二莖煎去滓服以治熱結也丁香沈香加入四君子六君子理中湯內治虛寒也利膈謂利膈丸卽枳殻厚朴大黃人參甘艸木香當歸藿香防榔桃仁火麻仁蜜爲丸也汞硫謂汞硫散也

四君子湯

四物湯

二陳湯

二十四味流气飲

气少血枯四君物痰多气滯二陳流餘者亦同嘔吐法竭思區畫待天休

【注】气少者宜四君子湯血枯者宜四物湯痰多宜二陳湯气滯者宜二十四味流气飲其餘之治法同嘔吐此病𨿽竭心思區畫亦不過盡人事以待天命也

嘔吐噦總括

有物有聲謂之嘔有物無聲吐之徵無物有聲噦漧嘔面靑指黑痛厥凶

【注】面色靑指甲黒也中痛不止肢厥不回其凶可知也

小半夏湯

橘皮半夏湯

大半夏湯

黃連半夏湯

丁萸六均湯

嘔吐半姜爲聖藥气盛加橘虛蜜參熱盛姜連便閉下寒盛丁萸姜六君

【注】便閉謂大小二便閉而不行宜攻下也初吐切不可下恐逆病勢也

五汁飲

硫汞散

化滯丸

潤燥止吐五汁飲蘆薺甘蔗竹瀝姜嘔吐不下硫汞墜積痛作吐化滯良

【注】五汁飲卽蘆錐葧薺甘蔗竹瀝薑汁也嘔吐諸藥湯水到咽卽吐者宜用重墜之藥以石硫黃二錢水銀一錢同研如煤色極細用老酒薑汁調服稍防白滚湯亦可頓服之其藥卽不能吐出次日大便出黑色穢物諸湯水藥服之則不吐也如不大便黑色再服以大便利爲度吐而痛者乃積也宜化滯丸

諸泄總括

食瀉胃瀉飲瀉痰瀉火瀉暑瀉

滑瀉大瘕瀉

濕勝濡瀉卽水瀉多水腸鳴腹不疼寒濕洞瀉卽寒瀉鴨溏淸徹痛雷鳴完糓不化名飱瀉土衰木盛不升淸脾虛腹滿食後瀉腎瀉寒虛晨數行

【注】濡者水也洞者直傾下也鴨溏如鴨屎之溏澄徹淸冷也痛腹痛也雷鳴腸鳴甚也不升淸謂淸气在下不上升也脾瀉脾虛也食瀉飲食後卽瀉也晨數行每至蚤晨行瀉數次也

食瀉濡瀉水瀉洞瀉飱瀉寒瀉脾瀉腎瀉

傷食作瀉卽胃瀉噫气腹痛穢而黏渴飲瀉復渴飲瀉時瀉時止卻屬痰火瀉陣陣痛飲冷暑瀉面垢汗渴煩滑瀉日久不能禁大瘕今時作痢看

【注】過食作瀉名曰食瀉卽胃瀉也穢而黏所瀉之物臭而黏也渴而飲飲而瀉瀉而復渴渴而復飲飲而復瀉飲瀉也時或瀉時或不瀉屬痰瀉也陣陣謂瀉一陣痛一陣也大瘕瀉卽今時之痢疾病也

泄瀉死證

泄瀉形衰衇實大五虛噦逆手足寒大孔直出無禁止下瀉土命多難

【注】五虛謂衇細皮寒气少水漿不入大便不禁也大孔謂肛門大孔不禁也

參苓白術散

濕防胃苓分淸濁寒瀉理中附子添飱瀉升陽益胃治倍加芍藥減黃連脾瀉參苓白術散扁豆四君蓮肉攢薏苡山藥縮砂桔腎防二神四神丸

【注】參苓白術散卽扁豆人參白米茯苓炙艸蓮肉薏苡仁山藥縮砂桔梗也二神丸卽補骨脂肉豆蔲本方加吳茱萸五味子名四神丸

靑六散

芍藥芩連葛根湯

入柱散

食瀉實下虛消導飲瀉實者神祐斟虛者春澤甘露飲痰瀉實攻虛六君火瀉艸芍芩連葛暑瀉紅麯六一勻滑瀉八柱理中附粟殻烏梅訶蔲尋

【注】食瀉形气實者宜大承化滯等藥下之形气虛者宜枳術平胃等消導之神祐斟謂𨿽當用神祐丸逐飲然亦斟酌不可過也春澤謂春澤湯也甘露飲謂五苓甘露飲也芍藥芩連葛根湯卽甘艸芍藥黃芩黃連葛根也靑六散卽六一散加紅麯也八柱散附子理中湯加罌粟殻烏梅訶子肉蔲也

瀉心導赤散

茯苓車前子飲

苓桂理中湯

口糜泄防𨿽云熱上下相移亦必虛心脾開竅於舌口小腸胃病化職失糜發生地通連艸瀉下參苓白術宜尿少茯苓車前飲火虛苓桂理中醫

【注】口瘡糜爛泄瀉一證古經未載以理推之𨿽云屬熱然其上發口糜下瀉卽止泄瀉方止口糜卽生觀其上下相移之情狀亦必純實熱之所爲也心之竅開於舌脾之竅開於口心脾之熱故上發口舌瘡赤糜爛胃主消化水糓小腸主盛受消化心脾之熱下移小腸胃府則運化之職失矣故下注泄瀉也口糜發時晚用瀉心導赤散滚湯淬服之卽生地木通黃連甘艸梢也下泄防時蚤晚用參苓白術散糯米湯服之若小便甚少下利不止則爲水走大腸宜用茯苓車前子二味各等分煎湯時時代飲利水導熱若服寒涼藥口瘡不效則爲虛火上泛宜用理中湯加肉桂大倍茯苓降陽利水降陽而口糜自消水利泄瀉自止可並愈也

痢疾總括

大瘕小腸大腸瀉腸癖滯下古痢名外因風暑濕蒸气內因不謹飲食生白痢傷气赤傷血寒虛微痛熱窘疼實墜糞前虛墜後濕熱寒虛初久稱

【注】大瘕瀉者裏急後重數至圊而不能便莖中痛也小腸防者溲澁而便膿血少腹痛也大腸瀉者食已窘廹大便色白腸鳴切痛也腸癖者飲食不節起居不時陰受之則入五藏防脹閉塞下爲飱瀉久爲腸癖腹痛下血也滯下者積汁垢膩與濕熱滯於腸中因而下也此皆古痢之名也然痢之爲病裏急後重下利膿血小便赤澁裏急者腹痛積滯也後重者下墜气滯也小便赤澁者濕熱郁滯也皆因外受風暑濕蒸之气內傷生冷飲食過度而生也白痢自大腸來大腸與肺爲表裏肺主气故屬傷气也赤痢自小腸來小腸與心爲表裏心主血故屬傷血也寒閉痛甚寒開痛防痢開病減故痛微也虛者少气气無壅滯故亦痛微也熱者多實性急不得舒通故窘痛甚也後墜下廹肛門糞出墜止爲糞前墜乃滯也故曰實墜糞出更墜爲糞後墜非滯也故曰虛墜初痢多屬濕熱久痢多屬寒虛也

噤口痢水糓痢風痢休息痢熱痢

寒痢濕痢五色痢

噤口飲食俱不納水糓糟粕雜血膿風痢墜重圊淸血休息時作復時停熱痢魚腦稠黏穢寒痢稀澥白淸腥濕痢黑豆汁渾濁五色相雜藏气凶

【注】噤口痢者下利不食或嘔不能食也水谷痢者糟粕膿血雜下也風痢者似腸風下淸血而有墜痛也休息痢者時發作時停止也五色痢者五色膿血相雜而下也若有藏腐屍臭之气則凶

痢疾死證

水漿不入利不止气少衇細皮膚寒純血噤口嘔藏气身熱衇大命難全

【注】下利不止水漿不入气少衇細皮膚寒死於陽絕也下利純血噤口嘔逆藏气身熱衇大死於陰絕也

倉廩湯

大黃黃連湯

初痢表熱宜倉廩裏熱衝心大黃連寒痢理中訶防縮附白桂赤不須言

【注】初痢有表證發熱者不宜攻之法當先解其外用倉廩湯汗之裏熱盛上衝心作嘔噤口者法當先攻其裏用大黃黃連好酒煎服攻之寒痢宜用理中湯加訶子肉防縮砂白多者加附子赤多者加肉桂也

芍藥湯

初痢內外無大熱芩連枳木芍歸榔桂艸尿澁滑石倍利數窘痛入大黃

【注】初痢外無表熱內熱不盛宜用芍藥湯卽黃芩黃連枳實木香芍藥當歸防榔甘艸肉桂少許也小便澁赤加滑石下利次數無度下墜痛甚入大黃也

香連和胃湯

參連開噤湯

貼臍法

痢疾下後調气血宜用香連和胃湯黃芩芍藥香連艸陳皮白術縮砂當赤虛更加椿楡炒白虛參苓共炒姜噤口參連石蓮子貼臍王藤散良

【注】痢疾攻後病勢大減宜調气血用香連和胃湯卽黃芩芍藥木香黃連甘艸陳皮白術縮砂當歸也赤痢下血多虛者當澁之加炒椿根白皮炒地楡白痢日久气虛者加人參茯苓炒漧薑以補之實而噤口堪下者以大黃黃連湯下之不堪下者內以人參黃連石蓮子煎湯徐徐服之下咽卽好外以貼臍王藤散卽王藤莖葉經霜者燒灰香油調納臍中卽有效也

眞人養藏湯

久痢寒熱烏梅治寒虛滑痢養藏湯參術肉蔲歸訶桂芍藥罌粟艸木香

【注】久痢藏有寒熱不分者宜用烏梅丸調和之寒虛滑脫者宜用養藏湯溫補之卽人參白術肉蔲當歸訶子肉桂芍藥罌粟殻甘艸木香也

香連平胃散

胃風湯

水谷調中益气治濕痢香連平胃方虛濕風痢胃風治桂粟八珍減地黃

【注】水谷痢者乃脾胃虛腐化不及宜調中益气湯濕痢宜木香黃連合平胃散方濕而虛者宜用胃風湯卽肉桂粟米八珍湯減地黃也

五色痢休息痢治法

五色休息皆傷藏澁蚤滯熱蘊於中補之不應衇有力日久仍攻余法同

【注】五色休息二利皆因用止澁藥蚤或因滯熱下之未盡蘊於腸胃傷藏气也用一切補養之藥不應則可知初病非止澁太蚤卽下之未盡也診其衇若有力𨿽日久仍當攻也其餘治法與諸痢同

疸證總括

面目身黃欲安臥小便渾黃疸病成已食如饑飽煩胃疸谷疸酒疸名女勞額黑少腹急小便自利審瘀生黃汗微腫皆濕熱陰黃重痛厥如冰

【注】面目身黃但欲安臥小便黃渾此黃疸病已成也如已食如饑食難用飽飽則心煩頭此欲作胃疸胃疸者卽谷疸也若已見黃色疸已成矣得之於胃有濕熱大饑過食也酒疸者得之於飲酒無度而發是病也女勞疸者疸而額黑少腹急小便自利得之於大勞大熱與女交接也瘀血發黃亦少腹急小便自利但不額黑耳詳在傷寒門黃汗者汗出黃色染衣面目微腫得之於素有濕熱汗出入水浴之也此皆濕熱而成惟陰黃則屬濕寒陰黃者身重而痛厥冷如冰詳在傷寒門

疸病死證

疸過十日而反劇色若煙薰目暗靑喘滿渴煩如啖蒜面黧汗冷及天行

【注】仲景曰黃疸之病當以十八日爲期治之十日以上宜差反劇爲難治也色若煙燻目神暗靑陽黃死證也喘滿渴煩不已心胸如啖蒜刺痛黃毒入腹死證也靣色黧黑冷汗漐漐陰黃死證也天行疫癘發黃名曰瘟黃死人最暴也

麻黃茵陳醇酒湯

茵陳蒿湯

梔子蘗皮湯

茵陳五苓散

表實麻黃茵陳酒裏實茵陳梔大黃無證茵陳梔子蘗尿少茵陳五苓湯

【注】諸疸表實無汗者以麻黃茵陳無灰好酒煎服汗之裏實不便以茵陳梔子大黃下之無表裏證以茵陳梔子蘗皮淸之小便短少以茵陳五苓散利之

胃疸湯

谷疸熱實宜乎下不實宜用胃疸湯茵陳胃苓減艸朴連梔防己葛秦方

【注】胃疸湯卽茵陳蒼術陳皮白術茯苓豬苓澤防黃連梔子防己葛根秦艽也

茵陳解酲湯

梔子大黃湯

蔓菁散

加味玉屏風散

酒疸虛茵解酲湯實用梔豉枳大黃黃汗一味蔓菁散石膏茵陳耆術防

【注】酒疸虛者用茵陳解酲湯卽葛花解酲湯加茵陳也實者用梔子大黃湯卽梔子淡豆豉枳實大黃也黃汗宜用蔓菁子一味爲細末每服二錢日三井華水調服小便白則愈或用加味玉屏風散卽石膏茵陳黃耆白術防風也

石膏散

腎疸湯

女勞實者膏滑麥女勞虛者腎疸醫升陽散火減去芍加芩蘗麯四苓俱

【注】石膏散卽煆石膏飛滑石各等分每服二錢大麥湯調服腎疸湯卽升陽散火湯減去芍藥乃升麻蒼術防風獨活柴胡羗活葛根人參甘艸加入黃芩黃蘗神麯白術茯苓豬苓澤防也

積聚總括

五積六聚本難經七癥八瘕載千金腸覃石瘕辧月事痃癖之名別淺深藏積發時有常處府聚忽散無本根癥類積痃瘕聚癖腸滿汁溢外寒因

【注】五積六聚之名本乎難經五積者肥气伏梁痞气息賁奔豚也六聚者積之著於經絡緩筋募原膂筋腸後輸衇也七癥八瘕之名載千金方七癥者蛟蛇鱉肉髮虱米也八瘕者靑黃燥血脂狐蛇鱉也腸覃者積在腸外狀如懷子月事以時而下石瘕者積在胞中狀如懷子月事不以時下故曰辧月事也痃者外結募原肌肉之間癖者內結隠僻膂腸胃之後故曰別淺深也然積者屬藏陰也故發有常處不離其部聚者屬府陽也故發無根本忽聚忽散癥不移而可見故類積類痃也瘕能移有時隠故類聚類癖也積聚癥瘕腸覃石瘕痃癖之疾皆得之於喜怒不節則傷藏飲食過飽則傷府腸胃塡滿汁液外溢爲外寒所襲與內气血食物凝結相成也

積聚難證

積聚牢堅不軟動胃弱溏瀉不堪攻奔豚發作狀欲死气上衝喉神怖驚

【注】積聚牢固不動堅硬不軟則病深矣胃弱食少大便溏瀉不堪攻矣五積之中奔豚最爲難治若更發作正气虛不能支其狀欲死從少腹起气上衝喉神色驚怖皆惡候也

積聚治法

積聚胃彊攻可用攻虛兼補正邪安气食積癖宜化滯溫白桃仁控涎丹

【注】積聚宜攻然胃彊能食始可用攻若攻虛人須兼補藥或一攻三補或五補一攻攻邪而不傷正養正而不助邪則邪正相安也凡攻气食積癖宜用祕方化滯丸方在內傷門攻積聚癥瘕宜用溫白丸卽萬病紫菀丸方倍川烏攻血積血瘕宜用桃仁煎卽桃仁大黃各一兩蝱虫炒五錢朴消一兩共爲末先以醇醋一觔用砂噐慢火煎至多半鐘下末藥攪良久爲小丸前一日不喫晚飯五更初溫酒送下一錢取下惡物如豆汁雞肝未下次日再服見鮮血止藥如無蝱虫以虫代之然不如蝱虫爲愈也攻痰積宜用控涎丹方在痰飲門

疝證總括

經云任衇結七疝子和七疝主於肝肝經過腹環陰器任衇循腹裏之原疝證少腹引陰痛衝上衝心二便難厥吐瘕癥狐出入潰膿癃祕木防頑

【注】經曰任衇爲病男子內結七疝女子帶下瘕聚瘕聚者卽女子之疝也七疝主任者原以任衇起中極循腹裏也七疝主肝者蓋以肝經過腹裏環陰器也是以諸疝病無不由是二經故主之也疝病之證少腹痛引陰丸气上衝心不得二便者爲衝疝也少腹痛引陰丸肝之逆气沖胃作吐者爲厥疝也少腹之气不伸左右癥塊作痛者爲瘕疝也臥則入腹立則出腹入囊似狐之晝則出穴而溺夜則入穴而不溺者爲狐疝也少腹痛引陰丸橫骨兩端約文中狀如黃內有膿血者爲防疝也少腹痛引陰丸小便不通者爲癃疝也少腹不痛陰囊腫大頑硬者爲防疝也

疝證同名異辧

血疝便毒潰魚口防防气墜筋卽疳水疝胞痺皆癃疝衝似小腸腰痛連

【注】有謂血疝者其證卽便毒魚口也防疝者其證卽防疝也气疝者卽偏墜也筋疝者卽下疳也水疝小便不通胞痺卽膀胱气皆癃疝也衝疝證似小腸气而更連腰痛也

諸疝治法

治疝左右分气血尢別虛濕熱與寒寒収引痛熱多縱濕腫重墜虛輕然

【注】疝病凡在左邊陰丸屬血分凡在右邊陰丸屬气分凡寒則収引而痛甚熱則縱而痛微凡濕則腫而重墜而虛亦腫墜但輕輕然而不重也

當歸溫疝湯

烏桂湯

中寒冷疝歸芍附桂索楝澤萸苓外寒入腹川烏蜜肉桂芍艸棗姜同

【注】當歸溫疝湯卽當歸白芍附子肉桂延胡索小香川楝子澤防吳茱萸白茯苓也烏桂湯卽川烏蜂蜜肉桂白芍藥炙甘艸生薑大棗也

烏頭梔子湯

外寒內熱烏梔炒水酒加鹽疝痛安防疝不問新與久三層香自可痊

【注】此香丸方在醫宗必讀

十味蒼蘗散

醇酒厚味濕熱疝不謹房勞受外寒蒼蘗香附靑益艸索查桃附子煎

【注】此散卽蒼術黃蘗香附靑皮益智甘艸小香南山查元胡索桃仁附子也

楝五苓散

大黃皂刺湯

膀胱水疝尿不利五苓楝與蔥鹽瘕鞕血疝宜乎下大黃皂刺酒來煎

【注】大黃皂刺湯卽大黃皂刺各三錢酒煎服也羊肉湯

血分寒疝女產後臍腹連陰脹痛疼羊肉一觔姜五兩當歸三兩水八升

奪命湯

衝疝厥疝痛上攻臍悸奔豚气上行吳茱一味爲君主肉桂澤瀉白茯苓

靑木香丸

气疝諸疝走注痛靑木香附吳萸良巴豆拌炒川楝肉烏藥蓽澄小香

【注】靑木香丸卽靑木香五錢酒醋浸炒吳茱萸一兩香附醋炒一兩蓽澄茄五錢烏藥五錢小香五錢巴豆仁二十一粒研碎拌炒川楝肉五錢爲末合均蔥涎爲小丸每服三錢酒鹽任下立愈及能醫一切疝痛神效

香楝實丸

楝實狐疝一切疝楝肉香馬藺芫三萸二皮各一兩仍宜急灸大惇安

【注】香楝實丸治狐疝及一切諸疝卽川楝肉小香馬藺花芫花醋炒變焦色山茱萸吳茱萸食茱萸靑皮陳皮各一兩爲末醋糊爲小丸酒送二錢

【按】大惇肝經穴在足大指甲後有毛處諸疝均宜灸之卽安

禦纂醫宗金鑑卷四十二﹤子部﹐醫家類﹐禦纂醫宗金鑑﹥

欽定四庫全書

禦纂醫宗金鑑卷四十三

編輯雜病心法要訣目錄

頭痛暈

眼目

牙齒口舌

咽喉

肩背痛

心腹諸痛

胸脇痛

腰痛

小便閉癃遺尿不禁

大便燥結

禦纂醫宗金鑑卷四十三目錄

欽定四庫全書

禦纂醫宗金鑑卷四十三

編輯雜病心法要訣

頭痛暈總括

頭痛痰熱風濕气或兼气血虛而疼在右屬气多痰熱左屬血少更屬風因風暈頭風痛熱暈煩渴火上攻气郁不伸痰嘔吐濕則重痛虛動增

【注】頭痛屬痰屬熱屬風屬濕屬气或兼气虛血虛因風而痛謂之頭風必暈因熱而痛暈者則煩渴因气郁而痛暈者則志意不伸因痰而痛暈者則嘔吐痰涎因濕而痛暈者則頭重不起因虛而痛暈者動則更痛更暈也

頭痛暈死證

眞頭腦痛朝夕死手足厥逆至節靑瀉多暈時時冒頭卒大痛目瞀凶

【注】眞頭痛痛連腦內手足靑冷至肘膝之節朝發夕死凡頭痛暈時時迷冒及頭目卒然大痛目視不見或瀉多之後皆凶證也

蓽茇散

芎芷石膏湯

頭痛防鼻熱蓽茇濕盛瓜蒂入茶茗風盛日久三聖散內服芎芷石膏靈芎芷石膏菊羌槁苦加細辛風防荊熱加梔翹芩薄艸便祕尿紅消黃攻

【注】一切頭風兼熱者以蓽茇散防鼻卽蓽茇一味爲末用豬膽汁拌過防之作立愈一切頭風兼濕者以瓜蒂松蘿茶二味爲末防之出黃水立愈頭風風盛時發日久不愈則多令人目昬以三聖散防之方在中風門內用芎芷石膏湯卽芎芷石膏菊花羌活槁本也苦痛者加細辛風盛目昬加防風荊芥穗熱盛加梔子連翹黃芩薄荷甘艸大便祕小便赤加消黃攻之自愈也

茶調散

淸震湯

滚痰丸

人參芎附湯

風熱便利茶調散雷頭荷葉蒼與升痰熱滚痰芎作引虛寒眞痛附參芎

【注】雷頭風痛頭面疙耳聞雷聲宜淸震湯卽荷葉蒼術升麻也人參芎附湯卽人參川芎川附也

芎犀丸

偏正頭風芎犀丸血虛四物薄羌天气虛補中加芎細气逆降气黑鉛丹

【注】血虛面少血色或久脫血也天天麻也降气蘇子降气湯也

芎麻湯

半夏白術天麻湯

欲吐暈重風痰痛芎麻湯下白丸寧虛者六君耆幹蘗天麻麯糵澤蒼同

【注】麻天麻也白丸靑州白丸子也虛者謂風痰兼气虛者宜半夏白術天麻湯卽六君子加黃耆漧薑黃蘗天麻神麯麥糵澤防蒼術也

荊穗四物湯

頭暈頭痛同一治血虛物穗气補中气血兩虛十全補上盛下虛黑錫靈

【注】頭暈之虛實寒熱諸證同乎頭痛一治法也其有因血虛宜用荊穗四物湯卽當歸川芎白芍熟地黃荊芥穗也气虛宜用補中益气湯气血兩虛宜用十全大補湯上盛下虛宜用黑錫丹

眼目總括

目爲五藏六府精气白筋黑骨精瞳血爲眥絡肉約束褁擷系屬腦項中經熱腠開因風入合邪上攻赤腫疼輕者外障生云翳重者積熱頓傷睛

【注】經曰五藏六府之精气皆上注於目而爲之精精之窠爲眼气之精爲白眼筋之精爲黑眼骨之精爲瞳子血之精爲絡眥肉之精爲約束卽眼胞也裹擷筋骨血气之精而與衇系上屬於腦後出於項中因經熱蒸開腠理故風邪得以入之風熱之邪合上攻於目赤腫疼痛輕者則爲外障或暴生云翳重者則積熱之甚陡然痛傷睛也

外障病證

火眼赤腫淚澁痛鞕腫多熱軟多風瞼粟爛雞蜆肉努肉赤衇貫瞳睛血灌瞳人髙突起旋螺尖起蠏睛疼拳毛風淚風癢極赤膜下垂黃膜衝

【注】風熱上攻目赤腫痛多淚隠澁難開火眼也腫而硬者屬熱盛也宜先下之腫而軟者屬風盛也宜先發散兩瞼上下初生如粟漸大如米或赤或白不甚疼痛謂之瞼生風粟兩瞼粘睛赤爛癢痛經年不愈謂之爛風又名赤瞎瞼內如雞冠蜆肉翻出視物阻礙痛楚羞明謂之雞冠蜆肉此皆脾經風熱爲病也兩眥筋膜努出謂之努肉攀睛兩眥赤衇漸漸侵睛謂之赤衇貫睛兩眼混赤如朱痛如鍼刺謂之血灌瞳人兩眼癢痛忽然突起謂之突起睛髙目中大痛忽生翳膜狀如旋螺謂之旋螺尖起目中大痛忽然瞳睛努如蟹目謂之蟹睛疼痛又名損翳此皆肝心二經積熱也兩瞼燥急睫毛倒刺謂之倒睫拳毛兩目衝風淚出涓涓冬月尢甚謂之迎風流淚兩目連眥癢極不痛謂之風癢難任目中從下忽生黃膜侵睛疼痛謂之黃膜上衝目中從上忽生赤膜垂下遮睛謂之赤膜下垂又名垂簾翳此皆心肝脾三經風熱爲病也

內障病證

內障頭風五風變珠白黃緑不光明頭風痛引目無淚相注如坐暗室中緑風頭旋連鼻痛兩角相牽引目疼時或白花紅花起同緑黑花爲黑風烏花不旋漸昬暗黃風雀目久金睛靑風微旋不癢痛靑花轉轉目昬【注】內障之病每因頭風五風變成初病瞳珠漸漸變色睛裏隱隱似翳或白或黃或緑𨿽與不患之眼相似然無精彩光明射人病頭風者發則頭痛引目無淚或左目或右目或先左目或先右目相注不定如坐暗室之中此頭風傷目之漸也緑風者頭旋兩角連鼻相牽引目疼痛時或見起白花紅花此緑風傷目之漸也黑風者證同緑風時時見起黑花此黑風傷目之漸也烏風者亦同黑風但不旋暈而見烏花漸漸昬暗此烏風傷目之漸也黃風者久病雀目瞳睛金色此黃風傷目之漸也靑風者頭微旋不癢不痛但見靑花轉轉日漸昬此靑風傷目之漸也

菊花通聖散

洗刀散

暴發火眼通聖菊外障等證減加方風盛羌加防麻倍熱盛加連倍消黃痛生翳膜多傷目洗刀更入細獨羌元參木賊白蒺藜艸決蟬蛻蔓靑箱

【注】菊花通聖散卽防風通聖散加菊花也洗刀散卽本方更加細辛羌獨蔓荊靑箱子等藥也

內外障治

外障無寒一句了五輪變赤火因生內障有虛心腎弱故如不病損光明火能外鑑水內照養神壯水自收功五風內變諸翳障眼科自有法能攻

【注】外障目病子和曰目不因火不病所以五輪變赤气輪白睛火乘肺也肉輪目胞火乘脾也風輪黑睛火乘肝也木輪瞳人火乘腎也血輪兩眥火自甚也故能治火者一句便了也治火之法在藥則鹹寒吐之下之在鍼則神庭上星顖會前項百會刺之翳者可使立退痛者可使立已昧者可使立明腫者可使立消矣內障目病𨿽亦無寒然有虛也虛或兼熱亦屬虛熱故不赤腫疼痛如不病眼人但不精彩光明也心虛則神不足神者火也火內暗而外明故不能外鑑而失其光明也腎虛則精不足精者水也水外暗而內明故不能內照而失其光明也心虛者則養心神腎虛者則壯腎水自可收功於不明也其五風內變諸翳如圓翳冰翳淸翳澁翳散翳橫翳浮翳沈翳偃月棗花黃心黑風等翳俱列在眼科方書自有治法難以盡述此特其大防耳

牙齒口舌總括

牙者骨餘屬乎腎牙齦手足兩陽明齒長豁動爲腎憊牙疼胃火風寒虫不怕冷熱爲風痛火腫喜冷得寒疼寒不腫蛀喜熱飲虫牙蝕盡一牙生

【注】牙齒者骨之餘屬乎腎也若無故齒長疎豁而動則爲腎衰憊也上牙齦屬足陽明下牙齦屬手陽明牙痛皆牙齦作痛惟寒牙痛則爲客寒犯腦多頭連齒痛爲寒邪也故喜熱飲不腫不蛀也餘者皆爲胃火邪風濕熱也火牙疼多腫喜得冷得寒則更疼者讐仇之意也虫牙則一牙作痛蝕盡一牙又蝕一牙作痛也

骨槽風牙疳瘡

骨槽齦頰腫硬疼牙齦腐爛出血膿牙疳腫硬潰血臭皆因痘疹癖疾成

【注】骨槽風者牙齦連頰硬腫疼痛牙齦腐爛出血膿也牙疳以骨槽潰後腫硬不消然出臭血而不出膿水也且皆痘疹癖疾之後而成也

淸胃散

淸胃血分火牙痛生地歸連升牡饒气分宜加荊防細積熱涼膈入升膏

【注】胃火牙痛赤腫出血者則爲血分宜用淸胃散卽生地當歸黃連升麻牡丹皮也饒者倍加升麻丹皮也若腫痛牙齦不出血者則爲气分宜加荊芥防風細辛以散其熱若腸胃積熱腫痛爛臭宜用涼膈散加升麻石膏以下其熱可也

溫風散

溫風風牙歸芎細蓽茇槁芷露蜂房寒牙痛加羌麻附半服含潄吐涎良

【注】不甚腫痛不怕冷熱爲風牙痛宜用溫風散卽當歸川芎細辛蓽茇槁本白芷露蜂房也不腫痛甚喜飲熱湯爲寒牙痛宜本方再加羌活麻黃川附子溫而散之二方俱服一半含潄一半連涎吐之自好也

一笑丸

玉池散

薰藥

諸牙椒巴飯丸咬玉池槁芷骨槐辛歸芎大豆升防艸虫牙蔥韭子煙薰

【注】諸牙謂諸牙痛也均宜一笑丸卽川椒七粒爲末巴豆一粒去皮研勻飯爲丸綿裹咬痛處吐涎卽止均宜用玉池散卽槁本白芷地骨皮槐花細辛當歸川芎黑豆升麻防風甘艸煎湯熱潄冷吐虫牙亦宜此咬潄更須用韭子或蔥子置小鑪中燒之擱在大水碗內覆以漏斗口向虫牙痛處薰之其虫極小皆落水碗之中累效

蕪荑消疳湯

牙疳𨿽有專科治然皆未曉累攻神能食便軟猶當下雄荑黃薈二連芩

【注】牙疳一病殺人最速𨿽有專科然皆未曉累攻之法累攻者今日攻之明日又攻之以腫硬消黑色變臭气止爲度若不能食或隔一日或隔二三日攻之攻之後漸能食不必戒口任其所食𨿽大便溏仍量其輕重攻之自見其神若竟不思食難任攻下則死證也攻藥用蕪荑消疳湯卽雄黃蕪荑生大黃蘆薈川黃連胡黃連黃芩也

口舌證治

唇口屬脾舌屬心口舌瘡糜蘊熱深口淡脾和臭胃熱五味內溢五熱淫木舌重舌舌腫大唇腫唇瘡緊繭唇暴發赤痛多實熱淡白時痛每虛因

【注】口舌生瘡糜爛名曰口糜乃心脾二經蘊熱深也平人口淡故曰脾和口出气臭則爲胃熱不因食五味而口內溢酸味者乃肝熱淫脾也苦味者心熱淫脾也甘味者本經熱自淫也辛味者肺熱淫脾也鹹味者腎熱淫脾也木舌謂舌腫硬不痛也重舌謂舌下腫似舌也舌腫謂舌腫大也唇腫謂唇腫痛厚也唇瘡謂唇腫潰裂成瘡也緊繭唇謂唇緊小燥裂也以上之證皆屬心脾胃經蘊熱若暴發赤腫痛甚多爲實熱宜以涼膈散梔子金花湯急下其熱可卽愈也若日久色淡瘡白時痛不痛每屬虛熱宜淸心蓮子飲知蘗四物湯補中兼淸可也或服涼藥久不愈者以七味地黃湯冷服引火歸原不效甚者加附子可立愈也

咽喉總括

胸膈風熱咽喉痛邪盛單雙乳蛾生熱極腫閉名喉痺語言難出息不通痰盛涎繞喉間響內外腫閉纒喉風喉痺纒喉皆危證潰後無膿腫閉凶

【注】胸膈上有風熱則咽喉腫痛風熱之邪若盛則生單雙乳蛾在會厭兩傍髙腫似乳蛾故名也熱極則腫閉湯水不下言語難出呼吸不通名曰喉痺若熱極更兼痰盛則痰涎繞於喉間聲響咽喉內外腫閉湯水不下名曰纒喉風皆危病也或服藥或吹藥或鍼刺潰破出膿血則愈若潰後不出膿血仍然腫閉湯水不下則死矣

如意勝金錠

雄黃解毒丸

咽痛消毒涼膈散單雙乳蛾刺血痊喉痺纒喉勝金錠急攻痰熱解毒丸昬噤牙闗湯不下從鼻吹灌度喉闗吐下之後隨證治潰爛珍珠散上安

【注】咽喉初起腫痛宜用消毒涼膈散卽防風荊芥牛蒡子梔子連翹薄荷黃芩甘艸大黃芒消也單雙乳蛾則刺少商出血在左刺左在右刺右在左右刺左右也喉痺纒喉初起病勢未甚或狀如傷寒宜服如意勝金錠卽硫黃川芎臘茶火消薄荷生川烏生地黃各等分爲末蔥自然汁合爲錠重一錢薄荷湯磨化服甚者連進三次若痰涎壅盛喉間內外腫閉湯水難下病勢危急宜用雄黃解毒丸卽雄黃水飛郁金細末各二錢半巴豆仁肥白者十四粒微去油以成散爲度合均醋糊爲丸如菉豆茶淸下七丸便利吐痰則愈若昬冒牙闗噤急湯不能下將藥用醋化開十丸按中風門之法防入鼻內吐下則愈其後隨證調治可也若𨿽愈咽喉潰爛以珍珠散上之卽好

吹喉七寶散

咽喉諸證七寶散消皂雄硼二礬細研如塵取一字吹中患處效如神

【注】咽喉諸證謂咽喉腫痛單雙乳蛾喉痺纒喉也七寶散卽火消牙皂全雄黃硼砂白礬膽礬也

肩背總括

通气防風湯

通气太陽肩背痛羌獨槁艸蔓防芎气滯加木陳香附气虛升柴參耆同血虛當歸白芍藥血瘀姜黃五靈紅風加靈仙濕二術研送白丸治痰凝

【注】李杲羌活勝濕湯又名通气防風湯治太陽經風濕肩背痛卽羌活獨活槁本甘艸蔓荊子防風川芎也兼气郁滯痛者則常常作痛加木香陳皮香附也气虛郁痛者則時止時痛加升麻柴胡人參黃耆也血虛郁痛者則夜甚時止加當歸白芍藥也血瘀郁痛者則夜痛不止加姜黃五靈脂紅花也風气郁盛者痛則項肩彊加威靈仙也濕气郁甚者痛則肩背重加蒼術白術也痰風凝郁者痛則嘔用本湯研送靑州白丸子也

心腹諸痛總括

心痛岐骨防處痛橫滿上胸下胃脘當臍脾腹連腰腎少腹小大腸脇肝虫痛時止吐淸水疰卽中惡寒外幹悸分停飲與思慮食卽停食冷內寒水停痰飲熱胃火气卽气滯血瘀緣隨證分門檢方治眞心黑厥至節難【注】岐骨防處痛名心痛橫滿連胸名肺心痛下連胃脘名胃心痛連臍名脾心痛連腰名腎心痛連少腹名大腸小腸痛連脇名肝心痛時止吐淸水名虫心痛中惡腹痛名疰痛寒邪外干名中寒痛悸而痛名悸心痛水停心下屬飲也思慮傷心屬傷也停食痛停水痛停痰痛胃火痛气滯痛血瘀痛皆不死之證也當分門施治惟眞心痛面色黑四肢逆冷至節死證也

化滯丸

淸中湯

攻濕積熱求化滯攻寒積水備急丹火痛二陳梔連防虫用烏梅飲控涎

【注】化滯丸成方也淸中湯卽陳皮半夏茯苓甘艸姜炒山梔黃連艸豆防也

木香流气飲

七情鬱結流气飲思慮悸痛歸脾湯內寒理中外五積疰痛備急血抵當

小建中湯

木來乘土腹急痛緩肝和脾小建中血虛寒痛羊肉治气虛理中加陳靑

【注】羊肉謂羊肉湯也

烏頭梔子湯

劫諸郁痛烏梔子劫而復痛入元明已經吐下或虛久急痛欲死求鴉鳴

【注】諸郁謂諸寒火郁而痛也寒多炮川烏爲主熱多姜炒梔子爲主元明元明粉也鴉鳴謂以眞鴉片末或加麝香少許飯丸如桐子大每服三五丸引在本艸名一粒金丹

胸脇總括

栝蔞薤白白酒湯

栝蔞薤白半夏湯

栝蔞薤白白酒湯胸痺胸背痛難當喘息短气時咳唾難臥仍加半夏良

【注】栝蔞薤白白酒湯卽栝蔞實小根菜水白酒煎也顚倒木金散

胸痛气血熱飲痰顚倒木金血气安飲熱大防小防治頑痰須用控涎丹

【注】胸痛之證須分屬气屬血屬熱飲屬老痰顚倒木金散卽木香郁金也屬气郁痛者以倍木香君之屬血郁痛者以倍郁金君之爲末每服二錢老酒調下虛者加人參更效胸中有痰飲熱作痛者輕者小防胸湯重者大防胸湯丸治之若吐唾稠黏痰盛則用控涎丹

枳芎散

枳橘散

柴胡疎肝湯

加味逍遙散

左金丸

當歸龍薈丸

脇痛左屬瘀畱血輕金芎枳艸重攻右屬痰气重逐飲片姜橘枳艸醫輕肝實太息難轉側肝虛作痛引肩胸實用疎肝柴芍艸香附枳陳與川芎肝虛逍遙加芎細陳皮生薑緩其中肝虛左金實龍薈一條扛起積食攻【注】左屬瘀血輕謂瘀血輕者宜用枳芎散重攻謂瘀血重者宜以攻血之劑也枳芎散卽枳殻撫芎郁金甘艸也右屬痰气重逐飲謂以控涎十棗逐痛之重者也枳橘散卽枳殻橘皮片子姜黃甘艸醫痛之輕者也柴胡疎肝散卽柴胡白芍甘艸香附枳殻陳皮川芎也逍遙散卽白術茯苓當歸白芍柴胡炙艸薄荷少許加川芎細辛陳皮生薑也左金卽左金丸吳茱萸黃連也肝實火旺者當歸龍薈丸積食者以化滯丸積飲者以控涎丹

腰痛總括

腰痛腎虛風寒濕痰飲气滯與血瘀濕熱閃挫凡九種面忽紅黑定難醫

【注】腰痛之證其因不同有腎虛有風有寒有濕有痰飲有气滯有血瘀有濕熱有閃挫凡患腰痛極甚而面色忽紅忽黑是爲心腎交爭難治之證也

安腎丸

腰痛悠悠虛不舉寄生靑娥安腎丸胡盧骨脂川楝續桃杏茴苓山藥鹽

【注】寄生謂獨活寄生湯靑娥丸卽補骨脂杜仲核桃仁也安腎丸卽胡盧巴補骨脂川楝肉川續斷桃仁杏仁小茴香茯苓山藥也鹽鹽湯爲引也

羌活勝濕湯

通經丸

腰痛屬寒得熱減五積吳萸桃杜安寒濕重著勝濕附內實通經硫面牽風痛無常掣引足經虛當用寄生痊經實非汗不能解續命湯加牛杜穿

【注】五積散加吳茱萸桃仁杜仲羌活勝濕湯卽防風通气湯加附子也通經丸卽硫黃黑牽牛頭末麥麫合丸煮浮起服方出本艸小續命湯加牛膝杜仲炒穿山甲也

通气散

活絡丹

气滯閃挫通气散木陳穿索艸茴牽血瘀不移如錐刺日輕夜重活絡丹

【注】通气散卽木香陳皮穿山甲元胡索甘艸小茴香白牽牛也活絡丹卽川烏艸烏南星地龍乳香沒藥也加五靈脂麝香丸效

蒼蘗散

煨腎散

濕熱熱注足蒼蘗二妙牛杜己瓜芎腰如物覆濕痰畜煨腎椒鹽遂有功

【注】蒼蘗散卽蒼術黃蘗牛膝杜仲防己木瓜川芎也煨腎散卽豬腰子剖開入川椒食鹽甘遂末濕紙裹煨熟酒食之

小便閉癃遺尿不禁總括

膀胱熱結爲癃閉寒虛遺尿與不禁閉卽尿閉無滴出少腹脹滿痛難伸癃卽淋瀝滴出莖中澁痛數而勤不知爲遺知不禁石血膏勞气淋分

【注】膀胱熱結輕者爲癃重者爲閉膀胱寒虛輕者爲遺尿重者爲不禁閉者卽小便閉無防滴下出故少腹滿脹痛也癃者卽淋瀝防滴而出一日數十次或勤出無度故莖中澁痛也不知而尿出謂之遺尿知而不能固謂之小便不禁

小便閉遺尿死證

嘔噦尿閉爲闗格若出頭汗命將傾傷寒狂冒遺尿死尿閉細濇不能生

【注】上爲嘔噦不入下爲小便不通則陰陽之气闗格若出頭汗則爲陽絕故命傾也傷寒狂冒屬陽邪盛遺尿屬陰不守若尿閉衇細澁知陰亦竭故俱死也

治癃閉熨吐汗三法

陰陽熨臍蔥白麝冷熱互熨尿自行宣上木通蔥探吐逹外蔥湯薰汗通

【注】用蔥白一觔細剉入麝香五分拌勻分二包置臍上先以炭火熨斗熨之半炷香時換一包以冷水熨斗熨之互相遞熨以尿通爲度服諸藥不效或服藥卽時吐出或服攻下藥不利宜用宣上法以木通老蔥煎湯服頃時探吐再服再吐以尿通爲度服諸藥不效或身無汗宜用逹外法以蔥湯入木桶內令病人坐於杌上沒臍爲度匝腰系裙以覆之少時汗出其尿自出欲尿時不可出桶卽於桶內溺之恐出桶气收而尿又回也

小便不通

通闗丸

熱實不化大便鞕癃閉八正木香痊陽虛不化多厥冷惡寒金匱腎气丸陰虛不化發午熱不渴知蘗桂通闗气虛不化不急滿倦怠懶言春澤煎

【注】小便不通熱實者宜用八正散加木香陽虛者宜用金匱腎气丸陰虛者宜用通闗丸卽知母黃蘗肉桂少許也气虛宜用春澤湯卽五苓散加人參也

八正散

石淋猶如鹻結鐺是因濕熱煉膀胱一切熱淋八正扁通滑梔瞿艸車黃

【注】八正散卽扁蓄木通瞿麥梔子滑石甘艸車前子大黃也

小薊飲子

血淋心遺熱小腸實熱仍宜下之良淸熱小薊梔滑淡歸藕通蒲艸地黃

【注】淡淡竹葉也藕藕節也蒲蒲黃也

海金沙散

鹿角霜丸

膏淋尿濁或如涕精溺俱出海艸滑熱盛八正加蒼術虛用秋苓鹿角佳

【注】海海金沙也秋秋石也苓茯苓也鹿角鹿角霜糯米糊爲丸也

加味八正散

气淋肺熱難淸肅八正石葦木葵沈內傷气虛不能化五苓益气自通神

【注】八正散加石葦木香冬葵子沈香五苓合補中益气湯

補中益气湯合五苓散

淸心蓮子飲

勞淋內傷補中苓腎气知蘗過淫成勞心淸心蓮地骨耆芩車麥艸參苓

【注】內傷勞脾用補中益气湯合五苓散勞腎陽虛用金匱腎气湯陰虛用知蘗地黃湯思慮勞心用淸心蓮子飲是方卽蓮子地骨皮黃耆黃芩車前子麥門冬生甘艸人參白茯苓也

琥珀散

痰淋七气白丸子熱燥淸熱用滋陰諸淋平劑琥珀木葵蓄通滑歸郁金

【注】七气湯見諸气門靑州白丸子見類中風門滋陰通闗丸也木木香也葵冬葵子也

桂附地黃丸

補中益气湯加白果方

坎離旣濟湯加山萸肉五味子方

遺尿不禁淋尿白桂附補中白果煎補之不應或尿赤生地知蘗萸味攢

【注】遺尿不禁及諸淋尿色白者皆屬寒虛寒者用桂附地黃湯加白果虛者用補中益气湯加白果凡遺尿不禁諸淋尿色赤者或補之不應者亦有熱虛用坎離旣濟湯卽生地知母黃蘗加山萸肉五味子也

大便燥結總括

熱燥陽結能食數寒燥陰結不食遲實燥食積熱結胃食少先鞕後溏脾气燥阻隔不降下血燥漧枯老病虛風燥久患風家候直腸結鞕導之宜

【注】熱燥卽陽結也能食而衇浮數有力與三陽熱證同見者也寒燥卽陰結也不能食而衇沈遲有力與三陰寒證同見者也實燥卽胃實鞕燥也與腹滿痛同見者也虛燥卽脾虛先鞕後溏之燥也與少气腹縮同見者也气燥卽气道阻隔之燥也與噎膈反胃同見者也血燥卽血液漧枯之燥也與久病老虛同見者也風燥卽久患風病之燥也從風家治直腸結卽燥屎巨鞕結在肛門難出之燥也從導法治之

結燥治法

溫脾湯

握藥法

熱實脾約三承气寒實備急共溫脾大黃姜附桂艸朴寒虛硫半握藥醫虛燥益气消黃入血燥潤腸與更衣气燥四磨參利膈風燥捜風順气宜

【注】溫脾湯卽大黃漧薑附子肉桂甘艸厚朴也硫半丸卽硫黃半夏也握藥卽巴豆仁漧薑韭子良姜硫黃甘遂白檳榔各五分爲末合均飲和分二粒先以花椒湯洗手麻油塗手心握藥移時便防欲止則以冷水洗手益气卽補中益气湯加大黃朴消潤腸丸卽當歸生地枳殻桃仁火麻仁各等分爲末蜜丸米飲早服更衣丸卽生蘆薈硃砂末等分飯丸酒服四磨湯卽人參烏藥沈香檳榔也參利膈卽人參利膈丸也搜風順气卽搜風順气丸也

禦纂醫宗金鑑卷四十三﹤子部﹐醫家類﹐禦纂醫宗金鑑﹥

欽定四庫全書

禦纂醫宗金鑑卷四十四

編輯婦科心法要訣目錄

調經門

婦科總括

天癸月經之原

婦人不孕之故

月經之常

月經異常

外因經病

內因經病

不內外因經病

血色不正病因

气穢淸濁病因

愆期前後多少病因

經行發熱時熱

經行寒熱身痛

經行腹痛

經行瀉吐

錯經妄行成吐衄崩

經水過多兼時下白帶

調經證治

四君子湯

異功散

六君子湯

香砂六君子湯

七味白術散

參苓白術散

歸脾湯

逍遙散

八珍湯

十全大補湯

雙和飲

人參養榮湯

理中湯

四物湯

桂枝四物湯

麻黃四物湯

柴胡四物湯

玉燭散

先期證治

芩連四物湯

地骨皮飲

膠艾四物湯

芩術四物湯

桃紅四物湯

當歸補血湯

聖愈湯

姜芩四物湯

佛手散

過期證治

過期飲

雙和飲

聖愈湯

人參養榮湯

經行發熱時熱證治

加味地骨皮飲

六神湯

逍遙散

經行寒熱身痛證治

羌桂四物湯

逍遙散

黃耆建中湯

經行腹痛證治

當歸建中湯

加味烏藥湯

琥珀散

大溫經湯

吳茱萸湯

經行吐瀉證治

參苓白術散

理中湯

七味白術散

香砂六君子湯

錯經妄行吐衄崩證治

三黃四物湯

犀角地黃湯

經閉門

血滯經閉

血虧經閉

血枯經閉

經閉久成勞

婦人經斷復來

室女經來復止

師尼室寡經閉

血滯經閉證治

三和湯

吳茱萸湯

琥珀散

四物湯

血枯血虧經閉證治

六味地黃湯

玊燭散

養榮湯

十全大補湯

經閉久成勞證治

刼勞散

婦人經斷復來證治

芩心丸

益陰煎

十全大補湯

八珍湯

逍遙散

歸脾湯

室女師尼寡婦經閉證治

大黃防虫丸

澤蘭葉湯

栢子仁丸

逍遙散

婦病難治

診看婦人湏先問經期妊娠

禦纂醫宗金鑑卷四十四目錄

欽定四庫全書

禦纂醫宗金鑑卷四十四

編輯婦科心法要訣

調經門

婦科總括

男婦兩科同一治所異調經崩帶癥嗣育胎前並產後前陰乳疾不相同

【注】婦人諸病本與男子無異故同其治也其異於男子者惟調經經閉帶濁崩漏癥瘕生育子嗣胎前產後諸病及乳疾前陰諸證不相同耳故立婦人一科以分門而詳治焉業是科者必先讀方衇心法諸書然後讀此自有豁然貫通之妙

天癸月經之原

先天天癸始父母後天精血水谷生女子二七天癸至任通衝盛月事行

【注】先天天癸謂腎間之動气乃稟自父母資其始也後天精血謂水谷之所化得之形成之後資其生也經曰女子一七而腎气盛謂腎間動气盛也二七而天癸至謂先天癸水中之動气至於女子胞中也衝爲血海任主胞胎衝任皆起於胞中所以任衇通太衝衇盛月事以時下故能有子也

婦人不孕之故

不子之故傷任衝不調帶下經漏崩或因積血胞寒熱痰飲脂膜病子宮

【注】女子不孕之故由傷其任衝也經曰女子二七而天癸至任衇通太衝衇盛月事以時下故能有子若爲三因之邪傷其衝任之衇則有月經不調赤白帶下經漏經崩等病生焉或因宿血積於胞中新血不能成孕或因胞寒胞熱不能攝精成孕或因體盛痰多脂膜壅塞胞中而不孕皆當細審其因按證調治自能有子也

月經之常

月經三旬時一下兩月並月三居經一年一至爲避年一生不至孕暗經

【注】女子陰類也以血爲主其血上應太陰下應海潮月有盈虧潮有朝夕月經三旬一下與之相符故又謂之月水月信也女子月經一月一行者其常也或先或後乃其病也然亦有兩月一行謂之並月者有三月一行謂之居經者有一年一行謂之避年者有一生不行而依然能孕育謂之暗經者此所稟之不同而亦非病不湏治也

月經異常

經期吐血或衄血上溢妄行曰逆經受孕行經曰垢胎受孕下血漏胎名

【注】婦女月經一月一下此其常也若經行而吐血衄血上溢妄行者是謂逆經有受孕之後月月行經而產子者是謂垢胎有受孕數月其血忽下而胎不隕者是謂漏胎此皆月經之異乎常者也

外因經病

天地溫和經水安寒凝熱沸風蕩然邪入胞中任衝損婦人經病本同參

【注】經曰天地溫和則經水安靜天寒地凍則經水凝泣天暑地熱則經水沸溢卒風起則經水波湧而隴起六滛之邪入於胞中則損傷衝任故婦人經病本此同參也如寒則血凝熱則血沸風則血蕩然波湧而大下亦猶經水之被寒熱風而不得安瀾也

內因經病

婦人從人不専主病多憂忿鬰傷情血之行止與順逆皆由一气率而行

【注】婦人從人凡事不得専主憂思忿怒鬰气所傷故經病因於七情者居多蓋以血之行止順逆皆由一气率之而行也

不內外因經病

血者水谷之精气若傷脾胃何以生不調液竭血枯病合之非道損傷成

【注】血者水谷之精气也在男子則化爲精在婦人則化爲血上爲乳汁下爲月水若內傷脾胃健運失職飲食減少血無以生則經必不調亦有女子天癸旣至逾期不得與男子合未期思與男子合與夫經正行時而合此皆合之非道亦致不調或過滛合多則液竭產多乳眾則血枯亦皆能損傷陰血致成經病也

血色不正病因

血從陽化色正紅色變紫黒熱之徴黃泔淡紅濕虛化更審瘀塊黯與明

【注】血屬陰從陽化故其色以正紅爲正𨿽有經病亦易爲治也若色變深紅紫黒乃熱之徴也或黃如米泔乃濕化也淺淡紅白乃虛像也更當審其有瘀有塊色黯色明以治之若黯而紫黒兼見冷證多屬寒凝若明而紫黒兼見熱證多屬熱結也

气穢淸濁病因

熱化稠黏臭必穢寒化淸澈臭則腥內潰五色有臓气時下而多命必傾

【注】凡血爲熱所化則必稠黏臭穢爲寒所化則必淸澈臭腥若是內潰則所下之物雜見五色似乎膿血若更有臓腐敗气且時下不止而多者是危證也其命必傾矣

愆期前後多少

經來前後爲愆期前熱後滯有虛實淡少爲虛不脹痛紫多脹痛屬有餘

【注】經來或前或後謂之愆期皆屬經病經來往前趕日不足三旬者屬血熱若下血多色深紅而濁則爲有餘之熱若下血少色淺淡而淸則爲不足之熱也經來往後退日過三旬後者屬血滯若色淺淡血少不脹痛者則屬气虛血少濇滯不足之病若色紫血多腹脹痛者則屬气實血多瘀滯有餘之病也

經行發熱時熱

經行發熱時潮熱經前血熱經後虛發熱無時察客熱潮熱午後審陰虛

【注】經行發熱時熱潮熱之病若在經前則爲血熱之熱經後則爲血虛之熱發熱時熱多是外感湏察客邪之熱午後潮熱多屬裏熱當審陰虛之熱也

經行寒熱身痛

經來寒熱身體痛當分榮衛與虛實有汗不脹衛不足無汗而脹榮有餘

【注】經來之時惡寒發熱身體疼痛者當分榮衛虛實若發熱惡寒身痛不脹而有汗者屬衛虛榮不足若發熱惡寒身脹痛而無汗者屬榮實衛有餘也

經行腹痛

腹痛經後气血弱痛在經前气血凝气滯腹脹血滯痛更審虛實寒熱情

【注】凡經來腹痛在經後痛則爲气血虛弱經前痛則爲气血凝滯若因气滯血者則多脹滿因血滯气者則多疼痛更當審其凝滯作脹痛之故或因虛因實因寒因熱而分治之也

經行瀉吐

經行泄瀉是脾虛鴨溏淸痛乃寒濕胃弱飲傷多嘔飲食傷必痛吐其食

【注】經行泄瀉乃脾虛也若鴨溏冷痛是寒濕也經行嘔吐是胃弱也若嘔出涎飲則是傷飲若吐出食物則是傷食然傷食者多痛而吐食傷飲者不痛而嘔飲也

錯經妄行成吐衄崩

逆行吐血錯行崩熱傷陰陽絡妄行血多熱去當用補血少𨿽虛湏主淸

【注】婦女經血逆行上爲吐血衄血及錯行下爲崩血者皆因熱盛也傷陰絡則下行爲崩傷陽絡則上行爲吐衄也若去血過多則熱隨血去當以補爲主如血少熱尙未減𨿽虛仍當以淸爲主也

經水過多兼時下白帶

多淸淺淡虛不攝稠黏深紅熱有餘兼帶時下濕熱穢形淸腥穢冷濕虛

【注】經水過多淸稀淺紅乃气虛不能攝血也若稠黏深紅則爲熱盛有餘或經之前後兼赤白帶而時下臭穢乃濕熱腐化也若形淸腥穢乃濕瘀寒虛所化也

調經證治

四君子湯

異功散

六君子湯

香砂六君子湯

七味白術散

參苓白術散

歸脾湯

逍遙散

八珍湯

十全大補湯

雙和飲

養榮湯

理中湯

補養元气四君子參苓術艸棗生薑異功加陳兼理气虛痰橘半六君湯嘔吐香砂六君子渴瀉七味藿葛香脾瀉參苓白術散薏桔山蓮砂扁方思慮傷脾損心血歸脾歸耆棗逺香減參加柴歸芍薄逍遙調肝理脾方合物八珍兼補血耆桂十全大補湯去參苓術雙和飲去芎加陳養榮湯脾胃虛寒吐且瀉理中減苓加漧薑【注】四君子湯補養元气虛弱通用之方卽人參茯苓白術灸艸引用棗姜也異功散是於補气中兼理其气卽四君子湯加陳皮也六君子湯治脾虛痰飲卽四君子湯加橘紅半夏也香砂六君子湯治胃虛嘔吐卽六君子湯加藿香砂仁也七味白術散治脾虛渇瀉卽四君子湯加藿香葛根木香也參苓白術散治脾胃虛瀉卽四君子湯加薏苡桔梗山藥蓮肉砂仁扁豆也歸脾湯治思慮損傷心脾气血卽四君子加當歸黃耆棗仁逺志木香也逍遙散調肝理脾卽四君子湯減人參加柴胡當歸白芍薄荷也八珍湯於補气中兼補其血卽四君子湯合四物湯也十全大補湯大補气血卽八珍湯加黃耆肉桂也雙和飲平補气血卽十全大補湯減人參茯苓白術也人參養榮湯於補气中專養榮血卽十全大補湯減川芎加陳皮也理中湯治脾胃虛寒吐瀉卽四君子湯去茯苓加漧薑也

四物湯

桂枝四物湯

麻黃四物湯

柴胡四物湯

玊燭散

婦人血病主四物歸芎白芍熟地黃血瘀攺以赤芍藥血熱易用生地黃表熱有汗合桂艸表熱無汗合麻黃少陽寒熱小柴並陽明熱合調胃湯

【注】四物湯乃婦人經產一切血病通用之方故主之也其方卽當歸川芎白芍藥熟地黃凡血瘀俱減白芍藥攺用赤芍藥破之血熱俱去熟地黃易用生地黃涼之風感太陽衛分發熱有汗夲方合桂枝湯以桂枝甘艸解之名桂枝四物湯寒傷太陽榮分發熱無汗本方合麻黃湯以麻黃杏仁桂枝甘艸發之名麻黃四物湯邪傳少陽半表半里往來寒熱本方合小柴胡湯以柴胡黃芩半夏人參甘艸和之名柴胡四物湯邪傳陽明裏熱便結本方合調胃承气湯以大黃朴消甘艸下之名玊燭散

先期證治

芩連四物湯

地骨皮飲

膠艾四物湯

芩術四物湯

桃紅四物湯

當歸補血湯

聖愈湯

姜芩四物湯

佛手散

芎歸湯

先期實熱物芩連虛熱地骨皮飲丹血多膠艾熱芩術逐瘀桃紅紫塊黏血少淺淡虛不攝當歸補血歸耆先虛甚參耆聖愈補熱滯姜芩丹附延逐瘀芎歸佛手散又名芎歸效若仙

【注】經水先期而至屬熱而實者用四物湯加黃芩黃連淸之名芩連四物湯屬熱而虛者用四物湯加地骨皮丹皮涼之名地骨皮飲血多無熱者用四物湯加阿膠艾葉止之名膠艾四物湯血多因熱者用四物湯加黃芩白術和之名芩術四物湯若血多有塊色紫稠黏乃內有瘀血用四物湯加桃仁紅花破之名桃紅四物湯先期血少淺淡乃气虛不能攝血也用當歸補血湯補之其方卽當歸黃耆也若虛甚者則當用四物湯加人參黃耆補之名聖愈湯若血濇少其色赤者乃熱盛滯血用四物湯加姜黃黃芩丹皮香附延胡通之名姜芩四物湯逐瘀湏用佛手散卽四物湯去生地白芍又名芎歸湯逐瘀血其效如神也

過期證治

過期飲

過期血滯物桃紅附莪桂艸木香通血虛期過無脹熱雙和聖愈及養榮

【注】經水過期不至因血气凝滯脹痛者用過期飲其方卽四物湯加桃仁紅花香附莪術肉桂甘艸木香木通也若過期不至並不脹痛者乃無血可行是血虛也宜用雙和飲聖愈湯人參養榮湯

經行發熱證治

加味地骨皮飲

六神湯

經來身熱有表發內熱地骨加胡連經後六神加耆骨逍遙理脾而淸肝

【注】經來發熱有表邪證者用前桂枝四物等湯發之若內熱者用地骨皮飲加胡連淸之名加味地骨皮飲經後發熱乃血虛內熱用四物湯加黃耆地骨皮補而涼之名六神湯若脾虛肝熱用逍遙散理脾而淸肝

逍遙散【方見前調經門】

經行身痛證治

羌桂四物湯

黃耆建中湯

經來身痛有表發無表四物羌桂枝經後血多黃耆建耆桂芍艸棗姜飴

【注】經來時身體痛疼若有表證者酌用前麻黃四物桂枝四物等湯以發之若無表證者乃血衇壅阻也宜用四物湯加羌活桂枝以疏通經絡名羌桂四物湯若經行後或血去過多者乃血虛不榮也宜用黃耆建中湯以補之其方卽小建中湯桂枝白芍甘艸姜棗飴糖加黃耆也

經行腹痛證治

當歸建中湯

加味烏藥散

琥珀散

經後腹痛當歸建經前脹痛气爲殃加味烏藥湯烏縮延艸木香香附榔血凝礙气疼過脹本事琥珀散最良稜莪丹桂延烏藥寄奴當歸芍地黃

【注】經後腹痛或去血過多乃血虛也宜用當歸建中湯補之其方卽小建中湯加當歸也經前腹脹痛乃血气凝滯若脹過於痛是气滯其血也宜用加味烏藥湯開之其方卽烏藥縮砂延胡索甘艸木香香附防榔也若痛過於脹是血凝礙气也宜用琥珀散破之其方卽三稜莪術丹皮官桂延胡索烏藥劉寄奴當歸赤芍生地黃也

大溫經湯

吳茱萸湯

胞虛寒病大溫經來多期過小腹疼歸芎芍艸人參桂吳丹膠半麥門冬不虛胞受風寒病吳茱萸湯更加風槁細漧薑茯苓木減去阿膠參芍芎

【注】凡胞中虛寒一切經病皆因經水來多胞虛受寒所致或因受寒過期不行小腹冷痛者宜用大溫經湯卽當歸川芎白芍炙艸人參肉桂吳茱萸丹皮阿膠半夏麥門冬也若胞中不虛惟受風寒爲病宜吳茱萸湯依大溫經湯方更加防風槁本細辛漧薑茯苓木香減去阿膠人參白芍藥川芎卽是吳茱萸湯也

經行吐瀉證治

經瀉參苓白術散鴨溏淸痛理中湯肌熱渇瀉七味散嘔飲香砂六君湯

【注】經來泄瀉乃脾虛也宜用參苓白術散鴨溏淸澈冷痛乃虛寒也宜用理中湯肌熱渇瀉乃虛熱也宜用七味白術散嘔飲痰水乃虛濕也宜用香砂六君子湯

經行吐衄證治

三黃四物湯

犀角地黃湯

經前吐衄爲熱壅三黃四物大芩連經後吐衄仍有熱犀角地黃芍牡丹

【注】經前吐血衄血乃內熱壅廹其血宜用三黃四物湯瀉之其方卽四物湯加大黃黃芩黃連經後吐血衄血𨿽仍有熱亦不宜瀉但當用犀角地黃湯淸之其方卽犀角生地黃赤芍藥牡丹皮也

調經門彚方

四君子湯

人參

白術【土炒】

茯苓【各二錢】

甘艸【一錢】

右剉姜棗水煎服

異功散

人參

白術【土炒】

茯苓【各二錢】

甘艸【五分炙】

陳皮【二錢】

右剉加生薑水煎服

六君子湯

人參

白術【土炒】

茯苓

半夏

陳皮【各一錢】

甘艸【五分炙】

右剉姜棗水煎服

香砂六君子湯【卽本方加藿香葉砂仁】

七味白術散

人參

白術【土炒】

茯苓【各一錢五分】

甘艸【五分炙】

藿香

木香

漧葛【各一錢】

右剉水煎服

參苓白術散

人參

白術【土炒】

茯苓

山藥【炒】

甘艸

蓮肉【去心】

白扁豆【各一錢五分薑汁炒】薏苡仁【炒】

砂仁

桔梗【各八分】

右爲細末每服二錢姜棗湯調服

歸脾湯

人參

黃耆【炙】

白術

【土炒】

茯神

當歸

龍眼肉

逺志

【去心】

棗仁【各一錢炒】

木香

甘艸【各五分炙】

右剉姜棗水煎服

逍遙散

當歸

【酒洗】

白芍【酒炒】

白茯苓

柴胡【各一錢】

甘艸【五分炙】

白術【一錢土炒】

右剉散水一盞半加薄荷煎服

八珍湯

人參

白術【土炒】

茯苓

甘艸

熟地

當歸

川芎

白芍【各等分】

右加姜棗煎服

十全大補湯

人參

白術

茯苓

黃耆

當歸

熟地

白芍

川芎【各一錢】

肉桂

甘艸【各五分炙】

右姜棗水煎服

雙和飲【卽十全大補湯去人參白術茯苓】

人參養榮湯【卽十全大補湯去川芎加陳皮】

理中湯

白術

人參

漧薑

甘艸【各一錢炙】

右剉水煎服

四物湯

熟地【二錢】

川芎【一錢】

白芍【二錢炒】

當歸【二錢】

右爲粗末水煎服

芩連四物湯【卽本方加黃芩黃連】

芩術四物湯【卽本方加黃芩白術】

桃紅四物湯【卽本方加桃仁紅花】

羌桂四物湯【卽本方加羌活桂枝】

柴胡四物湯

川芎

當歸

白芍

熟地【各一錢五分】

柴胡

人參

黃芩【各二錢】

甘艸【五分】

半夏【二錢制】

右爲末每五錢水煎服

玊燭散

當歸

川芎

熟地

白芍【各二錢】

大黃

芒消

甘艸【各一錢】

右剉每服八錢水煎食前服

地骨皮飲

當歸

生地【各二錢】

白芍【一錢】

川芎【八分】

牡丹皮

地骨皮【各二錢】

水煎服

膠艾四物湯

熟地

當歸

川芎

白芍

阿膠【蛤粉末炒成珠】

艾葉【各一錢】

甘艸【五分炙】

右剉水酒各半煎空心服

桂枝四物湯

當歸

熟地

川芎【各二錢】

白芍【三錢炒】

桂枝【三錢】

甘艸【一錢炒】

姜棗煎服

麻黃四物湯

當歸

熟地

白芍

川芎【各二錢】

麻黃

桂枝【各一錢】

杏仁【二十粒】

甘艸【一錢】

姜棗煎服

當歸補血湯

當歸【三錢】

黃耆【一兩蜜炙】

右水煎服

聖愈湯

熟地

【酒拌蒸半日】白芍【酒拌】

川芎

人參【各七錢五分】

當歸

【酒洗】

黃耆【各五錢炙】

右水煎服

姜芩四物湯

當歸

熟地

赤芍

川芎

姜黃

黃芩

丹皮

延胡索

香附【各等分制】

水煎服

佛手散【又名芎歸湯】

川芎【二兩】

當歸【三兩】

右爲細末每服二錢水一盞酒二分煎七分溫服

過期飲

熟地

白芍【炒】

當歸

香附【各二錢】

川芎【一錢】

紅花【七分】

桃仁泥【六分】

蓬莪術

木通【各五分】

甘艸【炙】

肉桂【各四分】

木香【八分】

右水二鐘煎一鐘食前溫服

加味地骨皮飲

生地

當歸

白芍【各二錢】

川芎【八分】

牡丹皮

地骨皮【各三錢】

胡連【一錢】

右水煎服

六神湯

熟地

當歸

白芍

川芎

黃耆

地骨皮【各等分】

右防咀水煎

小建中湯

白芍【三錢炒】

桂枝【一錢】

甘艸【八分炙】

右姜棗水煎服

黃耆建中湯

黃耆

【炙】

肉桂【各一兩】

白芍【二兩炒】

甘艸【七錢炙】

右每服五錢姜棗水煎服日二三服

如虛甚者加附子

當歸建中湯

當歸【一兩】

白芍【二兩炒】

肉桂【一兩】

甘艸【七錢炙】

右防咀每服三錢加生薑棗水煎空心服

加味烏藥湯

烏藥

縮砂仁

木香

延胡索

香附

【制】

甘艸

防榔【各等分】

右細剉每服七錢生薑三片水煎溫服

琥珀散

三稜

莪術

赤芍

當歸

劉寄奴

丹皮

熟地

官桂

烏藥

延胡索【各一兩】

右前五味用烏豆一升生薑半觔切片米醋四升同煮豆爛爲度焙漧入後五味同爲末每服二錢溫酒調下空心食前服

大溫經湯

吳茱萸

【湯泡】

丹皮

白芍

人參

肉桂

當歸

川芎

阿膠【碎炒】

甘艸【各一錢炙】

麥冬【二錢去心】

半夏【二錢半制】

右加生薑水煎食前服

吳茱萸湯

當歸

肉桂

吳茱萸

丹皮

半夏

【制】

麥冬【各二錢】

防風

細辛

槁夲

漧薑

茯苓

木香

炙甘艸【各一錢】

水煎服

三黃四物湯

當歸

白芍

川芎

生地

黃連

黃芩

大黃

右剉水煎服

大黃量虛實用

犀角地黃湯

芍藥【七錢半】

生地【半觔】

牡丹皮【一兩去心淨酒浸】

犀角【一兩如無以川升麻代】

右防咀每服五錢水煎服

有熱如狂者加黃芩二兩

經閉門

血滯經閉

石瘕寒气客胞中狀如懷子不經行胞閉熱气廹肺欬傷心气血不流通

【注】經曰石瘕生於胞中寒气客於子門子門閉寒气不得通惡血當瀉不瀉衃以畱止日以益大狀如懷子月事不以時下皆生於女子可導而下此論經閉因寒气客於下故病血瘕而不病肺勞也經曰月事不來者胞衇閉也胞衇者屬心而絡於胞中今气上廹於肺心气不得下通故月事不來也此論胞衇閉因熱气攻於上故廹肺作欬病肺勞而不病血瘕也

血虧經閉

二陽之病發心脾不月有不得隠曲血枯其傳爲風消息賁者死不能醫

【注】二陽者陽明胃也女子有隠曲不得之情則心脾气鬰不舒以致二陽胃病飲食日少血無以生故不月也血虛則生內熱愈熱愈虛肌肉漧瘦如風之消物故名曰風消也火盛無制心乘肺金金气不行不能運布水精畱於胸中津液悉化爲痰咳不已日久成勞傳爲息賁則不能醫矣息賁者喘也

血枯經閉

脫血過滛產乳眾血枯漸少不行經骨蒸面白兩顴赤懶食消瘦咳頻

【注】失血過多而與爪甲之色俱淺淡黃白乃脫血病也或因過滛精竭或因產多乳眾傷血血枯經來漸少二三月後經閉不行以致證見骨蒸肌熱面色枯白兩顴紅赤懶於飲食皮幹消瘦咳頻頻不已多成虛損之證

久成勞

男勞已詳心法內女損陰血傳風消或因病後素稟弱經閉咳血風勞

【注】男子虛勞治法已詳於雜病心法要訣虛勞門內女子之勞多因損其陰血或因病後傷其陰血或因素稟陰血不足然必見陰虧骨蒸血枯經閉咳日久不已之證始名曰勞若不咳則謂之虛不可謂之勞也風消者古勞證名也女子曰血風勞者蓋以內經曰勞風發於肺下是謂虛病之人感受風邪則肺受之故始病必先咳也若不先解風邪而卽補者未有不因久不已而成勞者也故曰血風勞也

婦人經斷復來

婦人七七天癸竭不斷無疾血有餘已斷復來審其故邪病相干隨證醫

【注】婦人七七四十九嵗時天癸竭地道不通當月水不下若月水不斷不見他證乃血有餘不可用藥止之若已斷或一年或三五年復來者當審其有故無故是何邪所幹隨證醫治也

室女經來復止

室女經來復不來若無所苦不爲災必是避年未充足若見虛形命可哀

【注】室女年幼气血尙未充足有經來數月復又不來者若無他證所苦則不得謂之災疾必是避年或气血未充若兼見虛損形狀則爲室女血枯經閉童勞多屬難治故曰命可哀也

師尼室寡經閉

師尼室寡異乎治不與尋常婦女同診其衇出寸口知其心志不遂情調經若不先識此錯雜病狀豈能明和肝理脾開鬱气淸心隨證可收功

【注】師道姑也尼女僧也室未適夫之女也寡少而亡夫之婦也異乎治者謂不與尋常婦女同其治也如診其衇出寸口則知其心志不遂情志之爲病也凡欲調婦女一切經病若不先識此因則不能明情志錯雜難名之病狀也治此證者當以和肝理脾開郁淸心隨證施治自可收功也

血滯經閉證治

三和湯

石瘕帶表吳茱萸攻理琥珀散最宜胞閉三和湯四物消黃連薄艸芩梔

【注】寒气客於胞中血畱不行而成石瘕兼表證多者宜吳茱萸湯溫散之裏證多者宜琥珀散攻之胞衇閉上廹於肺心气不得下通故月事不來宜三和湯淸之卽四物湯合涼膈散乃朴消大黃連翹薄荷甘艸梔子黃芩也如大便不實者去消黃

吳茱萸湯

琥珀散

四物陽【方俱見前調經門】

血枯血虧經閉證治

六味地黃湯

胃熱爍血玊燭散失血血枯養榮湯地黃湯治房勞損萸藥苓丹澤地良乳眾血枯經若閉湏用十全大補方【注】經曰二陽之病發心脾女子不月二陽胃也胃熱甚則爍其血血海漧枯故月事不下宜以玉燭散泄其胃熱則經血自行若因素有吐衄之證或生育過多則血海漧枯及房勞過傷陰血乳眾傷其血液皆足以致經閉失血多者宜養榮湯主之房勞過者以六味地黃湯滋之卽山萸山藥白茯苓丹皮澤瀉熟地黃也乳眾者以十全大補湯培補之

玊燭散

養榮湯

十全大補湯【俱見前調經門】

經閉久成勞證治

刼勞散

月水不行蒸潮汗食減咳血風勞刼勞散用參苓芍歸地甘耆半味膠

【注】經閉久又見骨蒸潮熱盜汗自汗飲食減少之證則謂之血風勞宜用刼勞散卽人參茯苓白術當歸生地甘艸黃耆半夏五味子阿膠也

婦人經斷復來

芩心丸

益陰煎

經斷復來血熱甚芩心醋丸溫酒吞益陰知蘗龜生地縮砂炙艸棗姜尋血多熱去傷衝任十全大補與八珍怒憂思肝脾損逍遙歸脾二藥斟

【注】婦人七七四十九嵗後天癸不行若止而復來無他證者乃血有餘不得用藥止之若因血熱者宜芩心丸用黃芩心末二兩醋丸溫酒送下或用益陰煎卽知母黃蘗龜板生地縮砂炙艸也若血去過多熱隨血去衝任虛損其血不固者宜十全大補湯八珍湯若因怒气傷肝肝不蔵血憂思傷脾脾不攝血者宜於逍遙散歸脾湯二方斟酌用之

十全大補湯

八珍湯

逍遙散

歸脾湯【俱見前調經門】

室女師尼寡婦經閉證治

大黃防虫丸

澤蘭葉湯

栢子仁丸

室女經閉多血結大黃防虫桃杏仁蝱蛭蠐螬甘艸芍漧漆生地及黃芩不足澤蘭歸艸芍栢子仁丸用栢仁熟地澤蘭牛捲續相兼久服自然行師尼寡婦逍遙散附蘭丹地郁梔芩

【注】室女經閉多有气血凝結者宜用大黃防虫丸破血行气其經自通方用大黃防虫桃仁杏仁蝱虫水蛭蠐螬甘艸白芍漧漆生地黃芩蜜丸服若其人虛弱不任攻下則用澤蘭葉湯卽澤蘭葉當歸甘艸白芍也兼服栢子仁丸方用栢子仁熟地澤蘭葉牛膝捲栢續斷丸服煎丸並進久久其血自行至於師尼寡婦經閉之證多屬郁熱宜用逍遙散加香附澤蘭葉丹皮生地郁金黑梔黃芩以和肝理脾淸心開郁其經自通也

逍遙散【方見前調經門】

婦病難治

諺云婦病不易治蓋以幽居情郁疑執拗不喜望聞問諱疾忌醫術莫施

【注】防宗奭曰寧治十男子莫治一婦人謂婦人之病多不易治也蓋以婦人幽居情郁憂恚愛憎多疑所懷不遂性執偏拗診時又不令醫師觀形望色聞聲問病富貴之家居奧室之中處幃幔之內且復以帕蒙手旣不能行望色之神又不能盡切衇之巧未免詳問問之覺繁反謂醫學不精往往並藥不信不知問非易事非精於醫者必不能問也夫望聞問切四者欲去其三卽是神醫亦無由施其術也此古今之通患謂之曰婦人不易治不誠然防

診看婦人湏先問經期妊娠

未診婦人女子病先問經期與妊娠不詳誤藥非細事疑似難明昧所因

【注】未診婦人女子之病必先問經期與有無妊娠若不詳細審問倘用藥誤觸之則所闗匪細多變生他證疑似難明豈不昧其病之所因哉

經閉門彚方

三和湯

當歸

川芎

大黃

朴消

白芍

地黃

黃芩

梔子

連翹

薄荷

甘艸【各等分】

右剉每服八錢水煎服

六味地黃湯

熟地【八錢】

山萸肉

山藥【各四錢】

丹皮

澤瀉

茯苓【各三錢】

右淸水煎服

刼勞散

白芍【六兩】

黃耆【四兩炙】

甘艸

【炙】

人參【去蘆】

當歸

【去蘆酒洗】熟地【洗淨焙漧】

五味子

阿膠【各一兩炒珠】

右防咀每服三錢水一盞生薑七片棗三枚煎至九分溫服無時日三

芩心丸

用黃芩心枝條者三兩【米泔浸七日炙幹又浸又炙如此七次】

右爲末醋丸如桐子大每服七十丸空心溫酒送下日進二服

益陰煎

生地【三錢】

知母

黃蘗【各二錢】

龜板【四錢醋炙】

縮砂仁

甘艸【各一錢炙】

右剉水煎服

大黃防虫丸

大黃

赤芍

生地

桃仁

杏仁

漧漆

甘艸

防虫

蝱虫

蛭虫

蠐螬

黃芩【各等分】

右末煉蜜丸每服丸數量虛實增減

澤蘭葉湯

澤蘭葉【三兩】

當歸

白芍【各一兩】

甘艸【五錢】

右爲粗末每服五錢水二盞煎一盞溫服

栢子仁丸

栢子仁

【炒另研】

牛膝【酒洗】

捲栢【各五錢】

澤蘭葉

續斷【各二兩】

熟地【三兩五錢酒浸半日石臼內杵成膏】

右爲細末煉蜜丸如桐子大空心米飲下三十丸

禦纂醫宗金鑑卷四十四﹤子部﹐醫家類﹐禦纂醫宗金鑑﹥

欽定四庫全書

禦纂醫宗金鑑卷四十五

編輯婦科心法要訣目錄

崩漏門

崩漏總括

崩漏證治

荊芩四物湯

加味四物湯

膠艾四物湯

琥珀散

八珍湯

十全大補湯

益气養榮湯

補中益气湯

益胃升陽湯

調經升陽除濕湯

失笑散

地楡苦酒

帶下門

五色帶下總括

帶下證治

吳茱萸湯

補中益气湯

六君子湯

六味地黃湯

歸脾湯

四物湯

淸白散

四君子湯

導水丸

萬安丸

威喜丸

固精丸

加味四物湯

逍遙散

癥瘕積痞痃癖疝諸證門

癥瘕積聚痞瘀血血蠱總括

癥瘕證治

大七气湯

食癥證治

烏藥散

血癥證治

血竭散

痞證治

助气丸

積聚證治

開郁正元散

瘀血血蠱證治

桃奴散

失笑散

玊燭散

痃癖疝證總括

痃癖證治

蔥白散

疝病證治

當歸散

治諸積大法

嗣育門

胎孕之原

男女完實

種子時候

分男女論

雙胎品胎

衇見有子

胎男女論

辧別孕病

分經養胎

受孕分房靜養

安胎母子二法

胎前用藥三禁

安胎審宜調治

禦纂醫宗金鑑卷四十五目錄

欽定四庫全書

禦纂醫宗金鑑卷四十五

編輯婦科心法要訣

崩漏門

崩漏總括

淋瀝不斷名爲漏忽然大下謂之崩紫黒塊痛多屬熱日久行多損任衝脾虛不攝中气陷暴怒傷肝血妄行臨證審因須細辧虛補瘀消熱用淸

【注】婦人經行之後淋瀝不止名曰經漏經血忽然大下不止名爲經崩若其色紫黑成塊腹脇脹痛者屬熱瘀若日久不止及去血過多而無塊痛者多系損傷任衝二經所致更有憂思傷脾脾虛有不能攝血者有中气下陷不能固血者有暴怒傷肝肝不藏血而血妄行者臨証之時湏詳審其因而細細辧之虛者補之瘀者消之熱者淸之治之得法自無不愈

崩漏證治

荊芩四物湯

崩漏血多物膠艾熱多知栢少芩荊漏濇香附桃紅破崩初脹痛琥珀攻日久气血衝任損八珍大補養榮寧思慮傷脾歸脾治傷肝逍遙香附靑

【注】崩血漏血去血過多者宜用膠艾四物湯補之如屬熱多者宜用知蘗四物湯淸之熱少者宜用荊芩四物湯和之若漏血濇少此屬血滯宜用四物湯加香附桃仁紅花破之若崩血初起脹痛此屬瘀凝宜用琥珀散攻之崩漏日久气血已虧衝任傷損者宜用八珍湯十全大補湯人參養榮湯量補其損傷若因思慮傷脾者宜用歸脾湯補之恚怒傷肝者宜用逍遙散加炒香附靑皮平之

膠艾四物湯

四物湯

琥珀散

八珍湯

十全大補湯

人參養榮湯

歸脾湯

逍遙散【方俱見前調經彚方內】

補中益气湯

益胃升陽湯

气陷補中益气舉保元升柴歸術陳益胃升陽加芩麯腹痛加芍減參

【注】崩漏日久脾傷食少中气下陷不能載血者宜用補中益气湯益胃升陽湯升舉之補中益气湯卽人參黃耆甘艸保元湯加升麻柴胡當歸白術陳皮也益胃升陽湯卽補中益气湯加黃芩神麯也若腹痛者宜加白芍藥有熱者用黃芩無熱者用肉桂調之咳者肺熱也減人參

調經升陽除濕湯

夾水水瀉不甚弱調經升陽除濕湯耆艸升柴歸蒼術羌獨槁本蔓荊防

【注】崩漏下血夾水或日水瀉一二次形气不甚弱者宜用調經升陽除濕湯其方卽黃耆甘艸升麻柴胡當歸蒼術羌活獨活槁本蔓荊子防風也以風藥先勝其濕若形气虛弱者則當加人參陳皮合補中益气湯補中勝濕可也

失笑散

地楡苦酒煎

殺血心痛失笑散蒲黃五靈脂定疼崩血不已防滑脫地楡苦酒止崩

【注】崩血心腹痛甚者名曰殺血心痛乃血滯不散宜用失笑散其方卽蒲黃五靈脂也先定其痛痛止然後隨證治之若崩血補之仍然不止者當防其滑脫宜用地楡一兩醋煎露一宿次早溫服立止止後隨證治之名地楡苦酒

崩漏門彚方

補中益气湯

黃耆

人參

白術

甘艸【各一錢炙】

當歸

陳皮【各七分】

升麻

柴胡【各三分】

右剉姜棗水服

益胃升陽湯

黃耆【二錢】

人參【一錢有去之】

神麯【一錢五分炒】白術【三錢】

當歸

【酒洗】

陳皮

甘艸【各一錢炙】

升麻

柴胡【各五分】

生黃芩【二錢秋涼不用】

右爲麤末每服三錢或五錢如食添再加之如食減只服三錢或更減之不可多服水煎去滓熱服

升陽除濕湯

黃耆

蒼術

羌活【各一錢五分】防風

槁本

升麻

柴胡

甘艸【各一錢炙】

獨活【五分】

蔓荊子【七分】

右防咀水五大盞至一大盞去滓稍熱服空心服畢待少時以早膳壓之

失笑散

五靈脂

蒲黃【各等分】

右爲末先用釅醋調二錢熬膏入水一盞至七分食前熱服良驗

地楡苦酒

地楡【一兩】

醋露一宿次蚤溫服立止止後隨證調治之【苦酒卽醋也】

帶下門

五色帶下總括

帶下勞傷衝與任邪入胞中五色分靑肝黃脾白主肺衃血黑腎赤屬心隨人五臓兼濕化治從補瀉燥寒溫更審瘡膿瘀血化湏別胞膀濁與淫

【注】帶下者由於勞傷衝任風邪入於胞中血受其邪隨人藏气濕熱濕寒所化故色靑者屬肝爲風濕色赤屬心爲熱濕色黃屬脾爲虛濕色白屬肺爲淸濕色黑屬腎爲寒濕也其從補從瀉從燥從濇從寒從溫則隨證治之更審其帶久淋瀝之物或臭或腥穢乃敗血所化是胞中病也若似瘡膿則非瘀血所化是內癰膿也若如米泔兼尿竅不利乃膀胱白濁病也若尿竅通利從精竅出或如膠黏乃胞中白淫病也

帶下證治

邪入胞中吳茱萸赤黏連梔靑防梔白主益气黑六味黃淡六君或歸脾

【注】帶下因六淫之邪入於胞中者宜吳茱萸湯若色赤色黃而濁黏者熱也色黃者加黃連梔子色靑者加防風梔子若色白色黑而淸稀者虛寒也色白者用補中益气湯色黑者用六味地黃湯色黃而淡者宜六君子湯或加味歸脾湯分證調治可也

吳茱萸湯

補中益气湯

六味地黃湯

六君子湯

歸脾湯【方俱見首卷彚方】

加味四物湯

胞中冷痛乃寒濕四物附子桂姜宜臭腥兼合知蘗用久滑升柴龍牡脂

【注】帶下而胞中熱痛乃熱濕也今胞中冷痛乃寒濕也宜四物湯加川附子炮姜官桂服之日久滑脫者加升麻柴胡舉之龍骨牡蠣赤石脂濇之

四物湯【方見前調經門彚方內】

淸白散

帶下濕熱淸白散四物姜炭艸蘗椿赤楡荊芩濕二術滑加龍牡久合君

【注】帶下五色帶下也皆濕熱所化宜用淸白散其方卽四物湯加姜炭甘艸黃蘗椿皮也色赤加地楡荊芥黃芩濕加蒼術白術滑加龍骨牡蠣久則合四君子湯也

四物湯

四君子湯【俱見前調經門彚方內】

導水丸

萬安丸

帶下有餘皆濕化少腹脹疼污水綿導水牽滑芩軍熱萬安牽椒茴木寒

【注】五色帶下皆從濕化若少腹脹痛污水綿綿屬濕熱者宜用導水丸其方卽牽牛滑石黃芩生軍治熱有餘也屬濕寒者宜用萬安丸其方卽牽牛胡椒小茴香木香治寒有餘者也

威善丸

固精丸

瘀化瘡膿濁淫病虛實寒熱酌其宜威喜蠟苓固精菟韭味桑苓龍牡脂

【注】帶下有因瘀血所化或瘡瘍膿出及白濁白淫者皆帶下類也其虛實寒熱當酌其宜藥用威喜丸卽黃蠟茯苓也固精丸卽菟絲子韭菜子五味子桑螵蛸茯苓龍骨牡蠣赤石脂也

帶下門彚方

淸白散

當歸

黃蘗【塩水泡】

白芍

【炒】

樗根皮【酒炒】

生地

川芎

貝母【各一錢】

炮姜

甘艸【各五分】

右剉生薑三片水煎服

導水丸

牽牛

【頭末】

滑石【水飛】

黃芩

川大黃

右末蒸餅爲丸量虛實服

萬安丸

牽牛

【頭末】

胡椒

木香

小茴香【各等分焙】

右末水泛爲丸量虛實服

威喜丸

白茯苓【四兩去皮作塊用豬苓二錢半同於磁噐內煮二十餘沸出曬漧不用豬苓】黃蠟【四兩】

右以茯苓爲末煉黃蠟爲丸如彈子大空心細嚼滿口生津徐徐咽服以小便淸爲度忌米醋只喫糠醋忌動气

固精丸

牡蠣

【煆粉】

菟絲子【酒蒸焙】

韭子

【炒】

龍骨

五味子

白茯苓

桑螵蛸

【酒炙】

白石脂【各等分】

右爲末酒糊丸如桐子大每服七十丸空心鹽湯下

癥瘕痃癖諸證門

癥瘕積聚痞瘀血血蠱總括

五積六聚分藏府七癥八瘕气血凝癥積不動有定處瘕聚推移無定形痞悶不宣气壅塞未成堅塊血瘀名蓄久不散成血蠱產後經行風冷乘

【注】五臓气積名曰積故積有五證六府气聚名曰聚故聚有六證難經有心肝脾肺腎五藏之積而無六聚蓋以積爲血病而聚爲气病也故李杲有五積丸方治法巢氏病源載七癥八瘕但有八瘕名證而無七癥病形其他方書亦不槪見大抵又以癥爲气病而瘕爲血病也夫病皆起於气必气聚而後血凝不必過泥於黃靑燥血脂狐蛇鱉等名但以牢固不移有定處者爲癥爲積推移轉動忽聚忽散者爲瘕爲聚可也故曰癥者徴也言有形可徴也瘕者假也言假物成形也若夫痞者痞悶不通气道壅塞之謂也瘀血者血瘀腹中未成堅塊也蓄之旣久必成血蠱矣凡此諸證皆由新產之後經行之時不知謹避以致風冷外襲邪正相搏結於腹中而成也

癥瘕證治

大七气湯

婦人一切癥瘕病上下攻疼七气湯藿香益智稜莪術甘結靑陳肉桂香

【注】婦人一切癥瘕隨气上下攻築疼痛者宜大七气湯其方卽藿香葉益智仁京三稜蓬莪術甘艸桔梗靑皮陳皮肉桂心木香也

食癥證治

烏藥散

經行產後食生冷臓气相摶結塊形牢固不移日漸長開滯消積溫散行烏藥散烏桃莪術木香當歸靑桂心【注】婦人經行產後貪食生冷之物與髒气互相搏聚結成堅塊牢固不移日漸長大者治宜開滯消積用烏藥散卽烏藥桃仁莪術木香當歸靑皮桂心以溫散之自愈

血癥證治

血竭散

乘髒虛兮風冷幹飲食內與血相摶因成血癥堅牢固脇腹脹痛熱而煩少食多忘頭汗出血竭歸芍蒲桂延【注】婦人產後經行之時髒气虛或被風冷相干或飲食生冷以致內與血相搏結遂成血癥牢固不移脇腹脹痛內熱心煩食少善忘但頭汗出者宜用血竭散卽血竭當歸赤芍蒲黃桂心延胡索也

痞證治

助气丸

三焦痞滿胸膈悶气不宣通助气淸白術三稜蓬莪術枳殻防榔香與陳

【注】婦人胸膈痞悶謂之痞由於气壅不宣所致宜助气丸卽靑皮白術三稜莪術枳殻防榔木香陳皮爲丸服也

積聚證治

開郁正元散

積聚通用正元散苓術靑陳麯麥延香砂海粉查甘桔痰飲食積血气搏

【注】五積六聚乃痰飲食積气血搏結而成通用開郁正元散其方卽茯苓白術靑皮陳皮神麯麥芽延胡索香附砂仁海粉山查甘艸桔梗也用以健脾消食化痰滲飲理气和血則積聚未有不愈者矣

瘀血血蠱證治

桃奴散

腹中瘀血未成形面黃發熱腹脹疼產後經來風冷客血室之內有瘀停產後惡露失笑散經閉瘀凝玊燭攻血蠱桃奴豭鼠糞延桂砂桃附五靈

【注】婦人產後經行之時傷於風冷則血室之內必有瘀血停畱未成堅塊故不名癥瘕也其人必面色萎黃臍腹脹痛內熱晡熱若產後惡露不行者宜失笑散若經閉不通瘀血凝聚者宜玊燭散瘀血不行蓄之旣久必成血蠱宜用桃奴散卽桃奴豭鼠糞延胡索桂心砂仁桃仁香附五靈脂也豭鼠糞一名兩頭尖卽雄鼠屎桃奴卽桃樹上未成不落之漧桃子也

失笑散【方見首卷崩漏】

玊燭散【方見首卷彚方內】

痃癖疝證總括

臍旁左右一筋疼突起如痃證名僻在兩肋名曰癖髙起如山疝病稱必引少腹腰脇痛三證皆由風冷成或作或止因寒發痛時方見不痛平

【注】婦人臍之兩旁有筋突起疼痛大者如臂小者如指狀類弓者名曰痃癖在兩肋之間者名曰癖若小腹牽連腰脇疼痛髙起者謂之疝名𨿽有三其實皆因風冷客於胞中而然故其發作皆因再受風冷發則痛痛則見不痛則平復如初也

痃癖證治

蔥白散

婦人痃癖腹肋痛風冷血气結而成蔥白四物參苓枳桂朴姜香靑莪稜茴香麯麥苦楝子蔥鹽煎服訶黃斟【注】婦人痃癖腹肋疼痛者皆因風冷與气血摶結而成宜用蔥白散溫散之其方卽四物湯加人參茯苓枳殻肉桂厚朴漧薑木香靑皮莪術三稜茴香神麯麥蘗苦楝子蔥白食鹽煎服也大便結燥去鹽加大黃如大便自利加訶子

四物湯【方見首卷彚方內】

疝病證治

當歸散

婦人疝病气攻衝脇腹刺痛當歸芎鱉甲吳萸桃仁芍桂榔靑木大黃蓬

【注】婦人疝病攻衝刺痛多因風冷寒濕客於胞門血室故其病皆屬厥陰肝經宜當歸散卽當歸川芎鱉甲吳茱萸桃仁赤芍肉桂防榔靑皮木香大黃蓬莪術也

治諸積大法

形虛病盛先扶正形證俱實去病急大積大聚衰其半湏知養正積自除

【注】凡治諸癥積宜先審身形之壯弱病勢之緩急而治之如人虛則气血衰弱不任攻伐病勢𨿽盛當先扶正气而後治其病若形證俱實宜先攻其病也經云大積大聚衰其半而止蓋恐過於攻伐傷其气血也羅天益曰養正積自除可謂得經防者矣

癥瘕積痞血蠱門彚方

大七气湯

三稜

莪術【各煨切】

靑皮

【去穰】

陳皮【去白】

木香

藿香

益智仁

桔梗

肉桂

甘艸【各七錢半炙】

右防咀每服五錢水二盞煎至一盞食前溫服

烏藥散

烏藥

莪荗

桂心

當歸【炒】

桃仁

靑皮

木香【各等分】

右爲末每服二錢熱酒調下

血竭散

眞血竭

【如無紫礦代】當歸

赤芍

蒲黃

延胡索

右等分研細頻篩再研取盡爲度每服一錢用童便合好酒半大盞煎一沸溫調下方產下時一服上牀良久再服其惡血自循經下行不致衝上免生百病

助气丸

京三稜

蓬莪荗【二味各用濕紙包灰火中煨透切片各二觔】

靑皮

【去白】

陳皮【去白】

白術【各十五兩】

枳殻【麩炒去穰】

防榔

木香【各十兩】

右爲末糊丸桐子大每服五十丸滚水下

開郁正元散

白術

陳皮

靑皮

香附

山查

海粉

桔梗

茯苓

砂仁

延胡索

麥芽

【炒】

甘艸【炙】

神麯【各等分炒】

右剉每服一兩生薑三片水煎服

桃奴散

桃奴

雄鼠糞【炒兩頭尖者是】

延胡索

肉桂

五靈脂

香附

砂仁

桃仁【各等分】

右爲末每服三錢酒調下

蔥白散

當歸

熟地

赤芍

川芎

人參

茯苓

枳殻

肉桂

厚朴

漧薑

木香

靑皮

莪荗

三稜

茴香

神麯

麥芽

苦楝子【各等分】

右末加蔥白三寸食鹽五分煎服三錢

大便結燥去鹽加大黃便自利加訶子

當歸散

當歸

川芎【各二錢】

鱉甲【三錢醋炙】

吳茱萸

桃仁【十五粒】

赤芍

肉桂【各一錢】

防榔

靑皮【各八分】

木香

莪荗

川大黃【各七分】

右爲末每服一錢水一盞入幹燕脂一錢同煎六分食後服

嗣育門

胎孕之原

天癸先天生身气精血後天化成形男子二八天癸至屬陽應日精日盈女子二七天癸至屬陰應月血月通男女媾精乃有子乾道男成坤女成

【注】天癸乃父母所賦先天生身之眞气也精血水糓所化後天成形之本也男子二八先天腎气盛天癸至與後天所生之精防合而盈然男子屬陽陽應日故精盈而日舉也女子二七先天腎气實天癸至與後天所生之血防合而盛然女子屬陰陰應月故血盛而月下也所以至期男女媾其先天眞气後天精血陰陽防和乃能有子也當此陰陽防合時陽盛自然成男是乾道成男也陰盛自然成女是坤道成女也

男女完實

精通必待三十聚天癸二十始適人皆欲陰陽完實後育子堅壯壽偏增

【注】男子十六而精通必待三十而娶女子十四而天癸至必待二十而嫁者皆欲陰陽完實然後交而孕孕而育育而其子必堅壯長壽也今未筓之女天癸始至已近男色則陰气早瀉未完而傷未實而動所以𨿽交而不孕孕而不育育而其子必脆弱不壽也

種子時候

男子聚精在寡欲交接乘時不可失湏待絪縕時候至樂育難忍是眞機

【注】聚精之道惟在寡欲交接女子必乘其時不可失之遲早蓋婦人一月經行一度之後必有一日絪緼之時气蒸而熱如醉如癡有欲交接不可忍之狀乃天然節候是成胎生化之眞機也

分男女論

精血先後分男女或以奇偶少多分或以子宮左右定是皆不曉个中因欲識此中眞消息乾道陽男坤女陰【注】分男女之說先賢有以血先至裹精則成男精先至裹血則成女精血散分並裹則爲駢胎品胎之原者有以月水盡後一三五日成男二四六日成女與夫經水斷後一二日成男四五日成女者有以受气於左子宮成男受气於右子宮成女者皆各執一見殊爲不曉此中因也蓋獨男獨女之胎可以日數論駢胎品胎或男或女亦可以日數論乎稽之史載一產三子四子有半男半女或男多女少男少女多者則一三五日爲男二四六日爲女之說不可慿矣抑豈有一日受男而二日復受女之理乎丹田命門也在男子曰精室在女子曰子宮形如合缽並無兩岐可分曰左右則是有兩子宮矣此說尢屬不經然則何以定之亦惟以防合天人陽盛乾道成男陰盛坤道成女斯足爲確論耳

雙胎品胎

古以雙胎精气盛不成男女或兼形陰陽變常駁气盛事之所有理難明

【注】古以雙胎乃精气有餘岐而分之血因分而攝之故也若男同孕者剛日陽時也女同孕者柔日陰時也男女同孕者剛日陰時或柔日陽時也其他或有不成男女男不可爲父女不可爲母與男女之兼形者又皆陰陽變常駁气所感事之所有理之所無莫可稽考者也

衇見有子

少陰動甚知有子陰摶陽別尺寸慿但摶不滑胎三月摶而滑石五月形

【注】少陰督衇動甚者有子衇也但當慿其兩尺陰衇摶指有力兩寸陽衇不摶指而別於兩尺斯爲有子衇無疑也其但摶不滑者主三月之胎搏而滑者主五月之胎也

胎男女辧

上小下大女腹箕中正圓髙男腹釜右疾爲女左疾男胎气鐘於陰陽主

【注】上小下大如箕之形蓋以女胎面向母腹其足膝扺腹故有是形也中正圓髙如釜之形蓋以男胎面向母背則背脊抵腹故有是形也右手屬陰衇疾爲女左手屬陽衇疾爲男是胎气鐘於陰則右盛主女鐘於陽則左盛主男也

辧別孕病

孕病不分湏診乳五月之後乳房升何以知其母子吉身𨿽有病衇和平

【注】婦人經水不至不分是孕是病者五个月之後以孕婦乳房辧之若乳房升大有乳者是胎若乳房不大無乳者是病也凡孕婦有病其險可知亦何以知其母子俱吉惟診其衇象和平則𨿽有病知均吉無慮也

分經養胎

分經養胎不足慿無所專養論不經形始未分無不具陰陽之道漸分形

【注】巢元方曰妊娠一月名肧胎足厥陰衇養之二月名始膏足少陽衇養之三月名始胎手心主衇養之當此時血不流行形象始化四月始受水精以成血衇手少陽衇養之五月始受火精以成气足太陰衇養之六月始受金精以成筋足陽明衇養之七月始受木精以成骨手太陰衇養之八月始受土精以成膚革手陽明衇養之九月始受石精以成毛髮足少陰衇養之十月五藏六府關節人神皆備又有推巢元方養胎之說謂四時之令必始於春所以一月二月間是足厥陰少陽木也三月四月間手厥陰少陽火也五月六月間足太陰陽明土也七月八月間手太陰陽明金也九月十月間足少陰太陽水也惟手少陰太陽二經無所專養者以君主之官無爲而已此說更爲不經夫男女交接精血聚而成肧此孕形之始也𨿽未分身軀藏府而其理無不具也猶太極渾然包羅萬象而陰陽之一气氤氳浸漸化生而成子母分形自然而然如艸木成熟殻脫蒂落也

受孕分房靜養

受孕分房宜靜養謹戒食味使脾安調其喜怒防驚恐愼厥起居避風寒

【注】受孕之後分房靜養恐動相火致生胎毒謹戒飲食五味使其脾胃調和母之气血易生子之形成必育內調七情外避風寒起居安順不持重用力不安逸多睡不登髙渉險則母無病子亦安矣

安胎母子二法

安胎之道有二法母病胎病要詳分母病動胎但治母子病致母審胎因

【注】安胎之道有二法母病胎病當詳分而施治也凡因母病以致胎動者但療其母母安則胎自安或因胎病有所觸動以致母病者但宜安胎胎安則母自愈矣

胎前用藥三禁

胎前淸熱養血主理脾疎气是爲兼三禁汗下利小便隨證虛實寒熱看

【注】丹溪曰胎前當淸熱養血爲主恐傷陰血也理脾脾健則气血易生疎气气順則气血調和理脾疎气兼以淸熱養血則胎自安矣三禁者汗下利小便也蓋恐過汗亡陽傷气過下亡陰傷血利小便傷津液也然又當隨證詳審表裏虛實寒熱以施其治不可過峻也

安胎審宜調治

形瘦不宜過熱品體盛補气恐動痰安胎芩術爲要藥佐以他藥任抽添火盛倍芩痰倍術血虛四物气四君杜續膠艾胎不穩气盛蘇腹枳砂陳

【注】形瘦之人多火過用溫熱則傷陰血肥盛之人多痰過於補气恐壅气動痰白術消痰健脾條芩淸熱養陰二味爲安胎要藥若有他證則以藥佐之或減白術加條芩或加白術減條芩任其抽添如火盛則當倍芩以淸火痰盛則當倍術以消痰血虛則合四物湯以補血气虛則合四君湯以補气胎不安穩更佐以杜仲續斷阿膠艾葉以安之若气盛胎髙則加紫蘇大腹皮枳殻砂仁陳皮以舒之

四物湯

四君子湯【方俱見首卷彚方內】

嗣育門彚方

加味地黃丸

治婦人經水不調必不能受孕卽使受之亦不全羙宜常服此方

熟地【四兩】

山萸肉

山藥【各二兩】

牡丹皮

白茯苓【各一兩五錢】澤瀉

香附【各一兩童便浸三次】

右爲末煉蜜丸如梧子大每服七十丸白沸湯送下

滌痰湯

治婦人肥盛者多不受孕以身中有脂膜閉塞子宮也以此湯送後丸藥

當歸【一兩】

茯苓【四兩】

川芎【七錢五分】

白芍藥

白術

【土炒】

半夏【制】

香附米

陳皮

甘艸【各一兩】

右作十貼每貼姜三片水煎吞後丸子

滌痰丸

白術【二兩土炒】

半夏麯

川芎

香附米【各一兩】

神麯

【炒】

茯苓【各五錢】

橘紅【四錢】

甘艸【二錢】

右爲末粥丸每服八十丸如熱者加黃連枳實【各一兩】

大補丸

治婦人痩弱多由血少不能受孕宜常服此方

天冬

【去心】

麥冬【去心】

菖蒲

茯苓

人參

益智仁

枸杞子

地骨皮

逺志肉

右爲細末煉蜜丸如桐子大空心酒下三十丸

蓯蓉菟絲子丸

此方不寒不熱助陰生子

肉蓯蓉【一兩三錢】覆盆子

蛇牀子

川芎

當歸

菟絲子【各一兩二錢】

白芍藥【一兩】

牡蠣【鹽泥固煆】

烏鰂魚骨【各八錢】五味子

防風【各六錢】

條芩【五錢】

艾葉【三錢】

右爲末煉蜜丸如桐子大每服三四十丸鹽湯下早晚皆可服

調經丸

理气養血調經種子

香附

川杜仲【八兩薑汁炒】

大川芎

白芍藥

當歸

【去尾】

懷生地

陳皮

小茴香【酒炒】

延胡索

【略炒】

肉蓯蓉【酒炒】

舊靑皮

【麩炒】

臺烏藥炒

枯黃芩

【酒炒】

烏鰂魚骨【以上各四兩酥炙】

右十四味稱足眞正好醋和麫打糊爲丸如梧桐子大每服百丸空心好酒送下

一方無陳皮地黃有人參黃耆各二兩

禦纂醫宗金鑑卷四十五﹤子部﹐醫家類﹐禦纂醫宗金鑑﹥

欽定四庫全書

禦纂醫宗金鑑卷四十六

編輯婦科心法要訣目錄

胎前諸證門

胎前總括

惡阻總括

惡阻證治

保生湯

加味六君湯

加味溫膽湯

胞阻證治

加味平胃散

延胡四物湯

加味膠艾四物湯

蜜消湯

膠艾四物湯

加味芎歸飲

導赤散

五苓散

子腫子气子滿脆腳皺腳證治

茯苓導水湯

子煩證治

知母飲

子懸胎上逼心證治

紫蘇飲

子癇證治

羚羊角散

鉤藤湯

子證治

枳桔二陳湯

桔梗湯

轉胞證治

舉胎四物湯

阿膠五苓散

子淋證治

加味五淋散

經胎漏尿血總括

經胎漏尿血證治

阿膠湯

黃耆湯

銀薴酒

加味四物湯

胎不安小產墮胎總括

胎不安小產墮胎證治

加味聖愈湯

加味佛手散

十聖散

加味芎防湯

益母丸

墮胎下血不止證治

瘀血不出證治

獨參湯

回生丹

子死腹中證治

佛手散

平胃散

辧子母存亡

胎兼癥瘕

胎不長證治

子瘖證治

子啼腹內鐘鳴證治

黃連煎

藏燥證治

甘麥大棗湯

鬼胎總括

腸覃石瘕證治

香稜丸

胎前母子盛衰

禦纂醫宗金鑑卷四十六目錄

欽定四庫全書

禦纂醫宗金鑑卷四十六

編輯婦科心法要訣

胎前諸證門

胎前總括

妊娠胎前病惡阻胞阻腫滿气煩懸癇轉胞與子淋經胎漏胎不安小產死胎胎不長子瘖髒燥鬼胎連余病當參雜證治湏知刻刻顧胎原

【注】此言妊娠胎前有惡阻胞阻子腫子滿子煩子懸子癇子轉胞子淋激經胎漏胎動不安小產墮胎子死腹中胎姜不長子瘖髒燥鬼胎等證皆當一一詳辧熟記其餘胎前傷寒傷食瘧痢霍亂泄防當於雜證門中參考治之但湏時刻保防胎原不致誤犯爲要也

惡阻總括

惡心嘔吐名惡阻擇食任意過期安重者湏藥主胃弱更分胎逆痰熱寒

【注】婦人受孕月餘之後時時嘔吐者名曰惡阻若無他病擇食者湏隨其意而與之輕者過期自然勿藥而愈重者湏以藥治之當以胃弱爲主更審其或因胎气阻逆或痰飲阻逆與夫兼熱兼寒而分治之

惡阻證治

保生湯

胎气阻逆惟嘔吐無他兼證保生湯砂術香附烏陳艸量加參枳引生薑

【注】惡阻有因胎气阻逆者乃受胎後胞門閉塞蔵气內阻挾胎气上逆於胃故令惡心嘔吐也若平素胃虛所致𨿽無痰飲寒熱相兼而亦有惡阻證者宜用保生湯卽砂仁白術香附烏藥陳皮甘艸也引用生薑者以止其嘔也若气弱者量加人參气實者量加枳殻

加味六君湯

痰飲惡阻吐痰水煩加味六君湯枇杷藿香旋縮枳熱祕芩軍寒桂姜

【注】惡阻因於痰飲者其吐必多痰水且心煩頭目暈必其人平素胃虛中停痰飲也宜用加味六君湯於六君湯內加枇杷葉藿香旋覆花縮砂枳殻若胃熱便祕加黃芩大黃以利之胃寒喜熱加肉桂漧薑以溫之

六君湯【方見首卷】

加味溫膽湯

熱阻惡食喜涼漿心煩憒悶溫膽湯橘半茯甘與枳竹更加芩連蘆麥姜

【注】惡阻因於胃熱者必嘔吐心中熱煩憒悶喜飲涼漿也宜用加味溫膽湯其方卽陳皮半夏茯芩甘艸枳實竹茹名溫膽湯更加黃芩黃連蘆根麥門冬引生薑也

胞阻總括

妊娠腹痛名胞阻湏審心腹少腹間傷食心胃胎腰腹少腹胞寒水尿難

【注】孕婦腹痛名爲胞阻湏審其痛或上在心腹之間者多屬食滯作痛或下在腰腹之間者多屬胎气不安作痛若在少腹之間者則必因胞血受寒或停水尿難作痛也

胞阻證治

加味平胃散

延胡四物湯

心胃痛多傷食滯蒼朴陳甘果枳麯便祕加軍倍甘艸胎動延胡四物宜

【注】孕婦心胃作痛者多因傷食停滯宜平胃散卽陳皮厚朴蒼術甘艸也加艸果枳殻神麯以消之若更大便祕結日久則加消黃以攻之然必倍甘艸以緩其峻性庶不傷胎若腰腹作痛胎動下血則當用四物湯君以延胡以定痛而保胎也

四物湯【方見首卷】

加味膠艾四物湯

蜜消湯

腹腰痛甚防胎墮膠艾四物杜酒蔥外邪宜加獨活內熱便祕蜜消攻

【注】胞蒂系於腰凡腹腰痛者湏防胎墮宜用膠艾四物湯加杜仲大豆淋酒蔥白以定痛而保胎若因外感風寒之邪則加活獨活以散之若內熱大小便閉者則用蜂蜜芒消煎湯以攻之經曰有故無隕是也

膠艾四物湯【方見首卷】

加味芎歸飲

導赤散

五苓散

胞血受寒少腹疼參吳膠艾艸歸芎尿澁熱甚導赤散木通生地甘艸靈水盛陽虛五苓效術澤肉桂茯豬苓【注】少腹作痛者乃胞中之血受寒也宜加味芎歸飲溫之其方卽人參吳茱茰阿膠蘄艾炙甘艸當歸川芎也若因尿澁而痛則是膀胱水病熱甚則以導赤散淸利之其方卽生地木通甘艸也若水盛陽虛不化則以五苓散滲利之其方卽茯苓白術澤瀉豬苓肉桂也

子腫子气子滿脆腳皺腳總括

頭面四肢腫子腫自膝至足子气名腫脹喘滿曰子滿但腳腫者脆皺稱

【注】頭面徧身浮腫小水短少者屬水气爲病故名曰子腫自膝至足腫小水長者屬濕气爲病故名曰子气徧身俱腫腹脹而喘在六七个月時者名曰子滿但兩腳腫而膚厚者屬濕名曰皺腳皮薄者屬水名曰脆腳大凡水之爲病多喘促气之爲病多脹滿喘促屬肺脹滿屬脾也以其人素有水气濕邪故受孕有腫滿之證兒未成形被水浸漬其胎每致損壊成形尙可調治故在五六月後有是證者多有生育者也

子腫子气子滿脆腳皺腳證治

茯苓導水湯

妊娠腫滿與子气水气濕邪脾肺間水气浸胎喘難臥濕气傷胎脹難堪均宜茯苓導水治香檳腹四苓攢桑砂蘇陳脹加枳腿腳防己喘葶添

【注】妊娠水腫脹滿子气皺腳脆腳等證皆由水气濕邪傷於脾肺爲病也若水气盛而浸胎則必喘而難臥若濕气盛而傷胎則脹滿難堪皆宜用茯苓導水湯治之方用木香木檳榔大腹皮白術茯苓豬苓澤防桑皮砂仁蘇葉陳皮以和脾肺而利水濕脹甚者加枳殻以破結腿腳腫者加防己以利下濕喘者加苦葶藶以泄上水也

子煩證治

知母飲

孕婦時煩名子煩胎熱乘心知母痊子芩知麥苓耆艸犀熱參虛膏渴煎

【注】孕婦別無他證惟時時心煩者名曰子煩由胎中郁熱上乘於心也宜用知母飲卽子苓知母麥冬茯苓黃耆甘艸熱甚者加犀角气虛加人參口渴加石膏煎服

子懸胎上逼心證治

紫蘇飲

胸膈脹滿子懸名喘甚由胎上逼心紫蘇飲用歸芎芍陳腹蘇甘虛入參

【注】孕婦胸膈脹滿名曰子懸更加喘甚者名曰胎上逼心俱宜紫蘇飲卽當歸川芎白芍陳皮大腹皮蘇梗葉甘艸虛者加人參煎服

子癇證治

羚羊角散

鉤藤湯

暴僕抽搐不識人湏臾自醒子癇名羚羊角散防獨杏五加棗艸薏苡仁茯苓木香羚羊角抽搐鉤藤湯寄生人參茯神歸桔梗口防肢廢中風成

【注】孕婦忽然顚僕抽搐不省人事湏臾自醒少頃復如好人謂之子癇乃肝心二經風熱所致宜用羚羊角散卽防風獨活杏仁酸棗仁五加皮甘艸薏苡仁茯苓木香羚羊角也抽搐甚者用鉤藤湯乃鉤藤桑寄生人參茯神當婦桔梗也若口眼防斜半身不遂則已成中風廢證當參風門治之

子證治

枳桔二陳湯

桔梗湯

妊娠咳名子陰虛痰飲感風寒痰飲二陳加枳桔風寒桔梗湯可安紫蘇桔梗麻桑杏赤苓天冬合貝前久陰虛宜淸潤麥味地黃湯自痊

【注】妊娠咳謂之子久每致傷胎有陰虛火動痰飲上逆有感冒風寒之不同因痰飲者用二陳湯加枳殻桔梗治之因感冒風寒者用桔梗湯卽紫蘇葉桔梗麻黃桑白皮杏仁赤茯苓天冬百合川貝母前胡也若久屬陰虛宜滋陰潤肺以淸潤之用麥味地黃湯治之

六味地黃湯【方見首卷】

轉胞證治

舉胎四物湯

阿膠五苓散

飲食如常煩不臥不得小便轉胞稱舉胎救急丹溪法四物升麻參術陳服後探吐吐再服不應阿膠入五苓【注】妊娠胎壓胞系了戾不得小便飲食如常心煩不得臥者名曰轉胞宜用丹溪舉胎法令穩婆香油塗手舉胎起則尿自出以暫救其急然後以四物湯加升麻人參白術陳皮煎服服後以指探吐吐後再服再吐如此三四次則胎舉而小便利矣如不應則是有飲用五苓散加阿膠以淸利之

四物湯【方見首卷】

子淋證治

加味五淋散

子淋頻濁窘澁疼五淋梔苓歸芍芩甘艸再加生地澤車前滑石木通尋

【注】孕婦小便頻數窘澁防滴疼痛名曰子淋宜五淋散卽黑梔赤茯苓當歸白芍黃芩甘艸加生地澤防車前子滑石木通以淸熱而利水則小便自通矣

激經胎漏尿血總括

妊娠經來名激經胎漏下血腹不疼若是傷胎腹必痛尿血漏血要分明

【注】婦人受孕之後仍復行經者名曰激經爲血有餘若孕婦無故下血或下黃汁豆汁而腹不痛者謂之胎漏若其胎已傷而下血者其腹必疼孕婦又有尿血一證腹亦不痛然與胎漏之證又不同蓋尿血出於溺孔漏血出自人門三者俱下血而各不同治者不可不詳辧也

激經胎漏尿血證治

阿膠湯

黃耆湯

銀薴酒

加味四物湯

激經無病不湏治子大能食經自停胎漏下血多因熱四物阿膠梔側芩或下黃汁豆汁樣黃耆糯米薴根銀若是尿血膀胱熱四物血餘共茅根

【注】激經無他證相兼者不湏用藥其胎壯子大能食其血而經自停若胎漏下血多屬血熱宜阿膠湯淸之其方卽四物湯加阿膠黑梔側栢葉黃芩也或漏下黃汁或如豆汁甚多者其胎漧枯必倚而墮宜用黃耆湯卽黃耆二兩糯米一合煎服或銀薴酒卽薴麻根紋銀煎酒服若尿血則是膀胱血熱宜四物湯加血餘白茅根以涼之

四物湯【方見首卷】

胎不安小產墮胎總括

血气充實胎自安衝任虛弱損胎原暴怒房勞傷肝腎疾病相干跌朴顚五月成形名小產未成形象墮胎言無故至期數小產湏愼胎爲欲火煎

【注】孕婦气血充足形體壯實則胎气安固若衝任二經虛損則胎不成實或因暴怒傷肝房勞傷腎則胎气不固易致不安或受孕之後患生他疾干犯胎气致胎不安者亦有之或因跌撲築磕從髙墜下以致傷胎墮胎者亦有之然小產墮胎亦自有別五七月已成形象者名爲小產三月未成形象者謂之墮胎以上小產墮胎皆出有因若懷胎三五七月無故而胎自墮至下次受孕亦復如是數數墮胎則謂之滑胎多因房勞太過欲火煎熬其胎因而不安不可不愼者也

胎不安小產墮胎證治

加味聖愈湯

加味佛手散

十聖散

加味芎防湯

益母丸

胎傷腹痛血未下聖愈湯加杜續砂下血腹痛佛手散膠艾杜續術芩加十全續縮減苓桂因病傷胎十聖誇跌撲芎防調益母怒勞逍遙地黃佳

【注】妊娠胎傷若腹痛不下血者宜用聖愈湯加杜仲續斷砂仁安之若下血腹痛者宜用佛手散加阿膠蘄艾杜仲續斷白術條芩安之若因母病以致傷胎欲墮者宜十聖散卽十全大補湯減茯苓肉桂加續斷砂仁若因跌撲築磕傷胎欲墮者宜芎防湯調益母丸服之芎防湯卽川芎當歸也若暴怒房勞傷肝腎以致胎動不安者宜逍遙散地黃湯治之

聖愈湯

佛手散

逍遙散

地黃湯【方俱見首卷】

墮胎下血不止血瘀不出證治

獨參湯

回生丹

墮胎暴下血不止面黃唇白獨參湯惡血不出凝脹痛回生益母酌相當

【注】妊娠胎墮後血暴下不止面黃唇白者名脫榮宜用獨參湯峻補其气以生其血所謂無形能生有形也若惡血瘀滯不行腹脇脹痛者宜於回生丹益母丸酌其虛實緩急相當而用之

回生丹【見產後彚方】

子死腹中總括

子死腹中湏急下舌靑腹痛冷如冰時久口中穢气出寒熱峻緩詳斟平

【注】凡一應傷胎子死腹中者湏當急下勿使上奔心胸然必驗其舌靑面赤肚腹脹大腹冷如冰久之口中有穢气出者方可議下然猶必審其人之虛實寒熱或宜寒下熱下峻下緩下隨其宜而施之

子死腹中證治

佛手散

平胃散加芒消方

下胎緩劑佛手散峻劑平胃加芒消宜熱宜寒湏細審產婦虛實莫混淆

【注】孕婦子死腹中宜下者緩下用佛手散峻下用平胃散加芒消或宜寒下或宜熱下湏細細詳審而投之蓋以產母之虛實或緩或峻不可混淆輕率以致誤也

佛手散【方見首卷】

辯子母存亡

妊娠一切垂危母子存亡可預推面赤舌靑必子死面靑舌赤母命危面舌俱靑口吐沫子母俱亡二命虧【注】凡妊娠一切凶危之欲知母子存亡者當於孕婦面舌之色定之若面赤舌靑則其子必死面靑舌赤則其母必亡若面舌二者俱見靑色口角兩邊流涎沫者則子母二命俱不能保也

胎兼癥瘕

妊娠有病當攻下衰其大半而止之經云有故而無殞與病適當又何疑

【注】凡孕婦素有癥瘕舊疾或有新病應攻下者但攻其大半余俟其自消不可盡攻經云有故無殞言藥𨿽峻有病則病受之不能傷胎也攻其大半與病相當又何疑於有妊必不可攻之說耶

胎不長證治

八珍湯

六君子湯

胎萎不長失滋飬气血不足宜八珍脾虛胃弱六君子谷化精微气血生

【注】妊娠五六个月胎萎不長由於妊母稟賦虛弱若屬气血兩虛者宜用八珍湯若脾虛胃弱者宜用六君子湯但使飲食彊壯俾水谷運化精微則气血日生而胎自長矣

八珍湯

六君子湯【方俱見首卷】

子瘖證治

子瘖聲啞細無音非謂絕然無語聲九月胎盛阻其衇分娩之後自然通

【注】妊娠九月孕婦聲音細啞不響謂之子瘖非似子啞絕然無語也蓋少陰之衇絡於舌本九月腎衇飬胎至其時胎盛阻遏其衇不能上至舌本故聲音細啞待分娩之後腎衇上通其音自出矣

子啼腹內鐘鳴證治

黃連煎

腹內鐘鳴與兒哭子啼之證出偶然空房鼠穴土能治黃連煎湯亦可捐

【注】孕婦腹內有鐘聲或嬰兒在內啼哭者名曰子啼古書𨿽載其證然不經見或偶然有之古方用空房中防穴土同川黃連煎湯名黃連煎飲之自愈

髒燥證治

甘麥大棗湯

髒燥無故自悲傷象若神靈大棗湯甘艸小麥與大棗方出金匱效非常

【注】孕婦無故時時傷悲哀痛象若神靈慿依者名曰髒燥宜用金匱甘麥大棗湯服之其方卽甘艸小麥大棗三味煎服其效非常也

鬼胎總括

邪思情感鬼胎生腹大如同懷子形豈緣鬼神能交接自身血气結而成

【注】鬼胎者因其人思想不遂情志相感自身气血凝結而成其腹漸大如懷子形狀古雲實有鬼神交接其說似屬無據婦人石瘕腸覃二證亦俱如懷孕之狀由气血凝結而成則可知其必無是理矣

腸覃石瘕證治

香稜丸

腸覃石瘕气血分寒客腸外客子門二證俱如懷子狀辧在經行經不行石瘕吳萸湯最效腸覃香稜丸若神丁木茴香川楝子靑皮廣荗與三稜

【注】經云寒气客於腸外與衞气相气不得榮因有所系瘕而內著惡气乃起瘜肉乃生始如雞卵稍以益大如懷子狀按之則堅推之則移月事以時下石瘕生於胞中寒气客於子門子門閉塞气不得通惡血當下不下衃以畱止日以益大狀如懷子月事不以時下皆生於女子可導而下由經文觀之二證𨿽皆如懷子狀腸覃气病而血不病故月事以時下石瘕先气病而後血病故月事不來也石瘕宜吳萸湯腸覃宜香稜丸卽木香丁香茴香川楝子靑皮廣茂三稜醋煮麫糊爲丸也

吳茱萸湯【方見首卷】

胎前母子盛衰

母盛子衰胎前病母衰子盛產後殃子母平和無衰盛坦然分娩不湏忙

【注】此言觀孕婦與所懷之胎有盛衰之辧也若娠母气血壯盛而胎元弱者胎前必多病若孕婦衰弱而胎元壯實則產後其母必多病若子母俱和平無偏盛偏衰則胎前產後均平安無疾可坦然無憂也

胎前有餘詳不足產後不足審有餘產後惟多虧損病胎前子母盛衰知

【注】古云胎前無不足產後無有餘此言其常也然胎前𨿽多有餘之證亦當詳察其亦有不足之時產後𨿽多不足之病亦當詳審其每挾有餘之證也欲知產後常多虧損之故於胎前子母盛衰求之可預知也

胎前門彚方

保生湯

人參

甘艸【各二錢半】

白術

香附子

烏藥

橘紅【各五錢】

右剉每服三錢姜五片煎服

加味六君湯

人參

白術【土炒】

茯苓

陳皮

半夏【各一錢五分制】甘艸【五分炙】

藿香葉

枇杷葉【各一錢炙】

縮砂仁

枳殻【各八分炒】

右剉加生薑煎服

加味溫膽湯

陳皮

半夏【制】

茯苓【各一錢】

甘艸【五分炙】

枳實

竹茹

黃芩【各一錢】

黃連【八分】

麥冬【二錢】

蘆根【一錢】

右剉姜棗煎服

加味平胃散

厚朴

【薑汁炒】

蒼術【米泔浸炒】

陳皮

甘艸【炙】

人參【各一錢】

右爲末每服三錢加姜煎服

延胡四物湯

當歸

川芎

白芍

熟地【各七錢五分】

延胡索【二兩酒煮】

右剉水煎服

加味膠艾四物湯

當歸

熟地

阿膠

白芍【各二錢】

杜仲【一錢五分】川芎

蘄艾【各八分】

右加蔥白三寸大豆淋酒煎服

蜜消煎

蜂蜜

芒消

右煎溶化服

加味芎歸飲

川芎【二錢】

當歸【五錢】

人參【一錢】

吳茱萸【五分】

阿膠【二錢】

蘄艾【八分】

甘艸【五分炙】

右剉水煎服

導赤散

生地【三錢】

木通【二錢】

甘艸稍【一錢】

燈心一團煎服

五苓散

白術

【土炒】

茯苓

豬苓

澤防【各二錢半】

桂【三分】

右剉作一服水煎服

茯苓導水湯

茯苓

梹榔

豬苓

縮砂

木香

陳皮

澤防

白術

木

大腹皮

桑白皮

蘇梗【各等分】

右加姜煎服

脹加枳殻

喘加苦葶藶子

腿腳腫加防己

知母飲

知母

麥冬

甘艸【各五錢】

黃耆

子芩

赤苓【各七錢五分】

右防咀每服四錢水一盞煎至七分去滓入竹瀝一合溫服

紫蘇飲

當歸

川芎

白芍【各二兩】

陳皮

蘇莖葉

大腹皮【各一兩】

甘艸【五錢炙】

人參【量虛實用】

右防咀每服五錢水二盞生薑五片煎至一盞去滓服日進二服

有熱加黃芩竹茹

心煩加羚羊角

有食加神麯山查

羚羊角散

羚羊角

【鎊】

獨活

酸棗仁

五加皮

防風

薏苡仁

杏仁

當歸【酒浸】

川芎

茯神【各五分去木】

甘艸

木香【各二分】

右防咀加生薑五片水煎服

鉤藤湯

釣藤鉤

當歸

茯神

人參【各一兩】

苦桔梗【一兩五錢】桑寄生【五錢】

右爲粗末每服五六錢水二盞煎至一盞去滓溫服無時忌豬肉菘菜

煩熱加石膏二兩半

臨產月加桂心一兩

枳桔二陳湯

陳皮

半夏

茯苓【各二錢】

甘艸【五分炙】

枳殻

桔梗【各一錢】

右剉姜煎服

桔梗湯

天冬

【去心】

赤苓【各一錢】

桑皮

桔梗

紫蘇【各五分】

麻黃【三分去節】

貝母

人參

甘艸【各二分炙】

右剉加生薑水煎服

一方有杏仁無貝母

舉胎四物湯

當歸

白芍

熟地

川芎

人參

白術【各二錢】

陳皮

升麻【各一錢】

右剉水煎服

麥味地黃湯

熟地【四錢】

山萸肉【二錢】

山藥【二錢】

澤防

茯苓

丹皮【各一錢五分】

麥冬【二錢】

五味子【十二粒】

右剉水煎服

五淋散

赤芍

山梔子【各二錢】

赤茯苓【一錢二分】當歸【一錢】

子芩【六分】

甘艸【五分】

右水煎服

阿膠湯

阿膠

【炙燥】

熟地【焙】

艾葉

【微炒】

芎防

當歸

【切焙】

杜仲【去粗皮炙剉】

白術【各一兩】

右防咀每服四錢水一盞半棗三枚擘破同煎至八分去滓食前溫服

黃耆湯

糯米【一合】

黃耆【二兩】

川芎【一兩】

右細剉水二大盞煎至一盞溫服【一方無川芎】

銀薴酒

薴麻根【二兩剉】

紋銀【五兩】

淸酒【一盞】

右以水二大盞煎至一大盞去渣分溫二服

十聖散

人參

黃耆

白術

熟地黃

砂仁【各五分】

甘艸【炙】

當歸

川芎

白芍【各一錢炒】

川續斷【八分】

右剉水煎服

獨參湯

用好人參【二兩或四兩】

右水煎徐徐服

益母丸

益母艸【五月五日或六月六日采之陰漧忌鐡器】

右一味以石器碾爲細末煉蜜丸彈子大每用一丸童便好酒各半研化服之

六味地黃丸

熟地【八兩

蒸曬九次】山藥【四兩】

茯苓【三兩乳拌】

山萸肉【四兩酒浸】

丹皮【三兩】

澤瀉【三兩】

煉蜜爲丸如梧桐子大每服三錢

桂附地黃丸【卽六味地黃丸加肉桂附子】

黃連煎

黃連

右一味煎湯調空房中鼠穴內土服

甘麥大棗湯

甘艸【三兩】

小麥【一升】

大棗【十枚】

右以水六升煮取三升溫分三服亦補脾气

香稜丸

木香

丁香【各半兩】

枳殻

【麩炒】

三稜【酒浸一夕】

莪荗【細剉每一兩用巴豆三十粒去殻同炒待巴豆黃色去巴豆不用】

靑皮

【炙】

川楝子肉

蘹香【各等分炒】

右爲末醋煮麵糊丸如桐子大硃砂爲衣每服三十丸姜鹽湯送下或溫酒下無時

禦纂醫宗金鑑卷四十六

欽定四庫全書

禦纂醫宗金鑑卷四十七

編輯婦科心法要訣目錄

生育門

臨產

產室

擇收生婆

驚生

試胎弄胎

坐艸

臨盆

交骨不開

開骨散

盤腸生

補中益气湯

十全大補湯

萆蔴貼法

酥油潤法

難產

產後門

胞衣不下證治

奪命散

產門不閉證治

十全大補湯

血暈證治

淸魂散

佛手散

醋漆薫法

惡露不下證治

失笑散

聖愈湯

惡露不絕證治

加味十全大補湯

佛手散

頭疼證治

芎歸湯

八珍湯

心胃痛證治

大巖蜜湯

玊燭散

腹痛證治

失笑散

香桂散

異功散

少腹痛證治

延胡索散

吳茱萸湯

五苓散

脇痛證治

延胡索散

四君子湯

八珍湯

腰痛證治

佛手散

加味六味地黃湯

徧身疼痛證治

趂痛散

加味四物湯

腹中塊痛證治

延胡索散

吳茱萸湯

筋攣證治

加味四物湯

八珍湯

傷食嘔吐證治

六君子湯

二陳湯

呃逆證治

丁香荳防散

茹橘飲

气喘證治

參附煎

二味參蘇飲

浮腫證治

枳術湯

小調中湯

小調經散

茯苓水湯

發熱證治

加味四物湯

加味異功散

六君子湯

生化湯

四物湯

十全大補湯

八珍湯

當歸補血湯

參附湯

寒熱證治

柴胡四物湯

生化湯

更生散

自汗頭汗證治

當歸六黃湯

黃耆湯

參附湯

中風證治

十全大補湯

痙病證治

加味八珍湯

瘈瘲抽搐證治

加味八珍湯

不語證治

加味八珍湯

星連二陳湯

七珍散

八珍湯

二陳湯

欽定四庫全書

禦纂醫宗金鑑卷四十七

編輯婦科心法要訣

生育門

臨產

妊娠臨產要安詳腹內𨿽疼切莫慌舒身仰臥容胎轉靜待生時不用忙

【注】妊娠月足臨產腹內如覺動轉疼痛湏要安詳莫自慌亂舒體仰臥時時緩步使兒身轉正靜以待之至其生育之時自然順生不用忙也

產室

產室寒溫要適時嚴寒酷熱總非宜夏要淸涼冬要暖病者醫人俱要知

【注】產室之內四時俱要寒溫適中若太熱太寒均不相宜夏月必湏淸涼勿令炎熱致產母中暑暈迷倘有其事不妨少與涼水以觧之冬月必湏溫暖勿令寒冷以致血凝難產當多備火鑪使產母腰背下身就火烘之此臨產之家及醫人皆當知之者也

擇收生婆

臨產穩婆湏預擇老成歷練又精明無故莫教使手法寛心寧耐待時生

【注】臨產之家必用收生婆湏預先擇老成歷練明白經事之人無故切勿令其先使手法如試水探漿等事但囑令寛心寧耐以待生時可也

驚生

人語喧嘩產母驚心虛气怯號驚生急湏止靜休嘈雜產母心安胎自寧

【注】產房之內不可多人人多則語聲喧嘩產母之心必驚驚則心气虛怯至產時多致困乏號曰驚生有如此者湏急急摒出只畱服役一二人使寂靜而無嘈雜之聲則母心始安安則其胎亦寧靜矣

試胎弄胎

月數未足腹中痛痛定如常名試胎臨月腹痛腰不痛或作或止名弄胎二者均非正產候但湏寧靜莫疑猜【注】妊娠八九个月時或腹中痛痛定仍然如常者此名試胎宜養血以安其胎若月數已足腹痛或作或止腰不痛者此名弄胎不宜輕動二者均非正產之時切勿躁擾疑惑惟宜寧靜以待其時

坐艸

坐艸湏知要及時兒身未順且遲遲若教產母用力早逼胎不正悔難追

【注】凡產婦坐艸最要及時不可太早若兒身未順寧可遲遲寛心以待倘坐艸太早非正產之時妄使產母用力往往逼胎不正遂至橫倒者有之𨿽悔無及矣

臨盆

兒身轉順頂當門胞漿已破腹腰疼中指跳動穀道挺臨盆用力送兒生

【注】凢兒之生自有其時時至則兒身轉順頭頂正當產門胞漿大來腰重腹痛穀道挺迸產母中指中莭或本莭跳動此方爲正產之時方可臨盆用力送兒自順生矣

交骨不開

交骨不開湏細審或因不足或初胎總宜開骨通陰气佛手板婦髮灰若因不足加參妙一服能令骨立開【注】產婦交骨不開有因气血不足者有因初次胎產者二者均宜用開骨通其陰气其方卽佛手加敗板與生過子女婦人頭髮也气血不足者加人參服之可使其骨立開

盤腸生

盤腸未產腸先出已產嬰兒腸不收頂貼萆麻服升補腸幹潤以奶酥油

【注】妊娠婦人有盤腸生者臨產之時其腸先拖出及兒已產下其腸有仍不收者湏以萆麻仁搗爛貼扵頂心內服升補之劑如補中益气湯或八珍十全大補等湯加升麻以升補之其腸自收矣

補中益气湯

十全大補湯【方俱見首卷】

難產

難產之由不一端胎前安逸過貪眠驚恐气怯用力早胞破血壅血漿幹

【注】妊娠難產之由非只一端或胎前喜安逸不耐勞碌或過貪眠睡皆令气滯難產或臨產驚恐气怯或用力太早則產母困乏難產或胞傷血出血壅產路或胞漿破早漿血漧枯皆足以致難產臨証之工不可不審也

產後門

胞衣不下證治

胞衣不下因初產用力勞乏風冷凝下血過多產路澁血入胞衣腹脹疼急服奪命沒竭勿使衝心喘滿生諭令穏婆隨胎取休驚產母莫教聞

【注】產婦胞衣不下者或因初產用力困乏風冷相干致血瘀凝或因下血過多血枯產路幹澁或血入胞衣脹滿疼痛皆能使胞衣不下均當急用奪命卽沒藥血竭二味爲也免致上攻心胸脹滿喘急爲害不小且宜諭令穏婆隨胎取下莫使產母聞之恐被驚則愈難下也

產門不閉證治

產門不閉由不足初產因傷必腫疼不足十全大補治甘艸湯洗腫傷平

【注】凢產後玊門不閉者多由气血不足所致亦有因初產傷重者必腫而疼也气血不足者用十全大補湯治之因傷腫痛者濃煎甘艸湯洗之其腫傷自平

十全大補湯【方見首卷】

血暈證治

淸魂

產後血暈惡露少面唇色赤是停瘀惡露去多唇面白乃屬血脫不湏疑虛用淸魂荊芥穂人參芎艸澤蘭隨腹痛停瘀佛手醋漆薰法總相宜

【注】產後血暈有因惡露去少內有停瘀上攻迷暈者面唇必赤色有因去血過多血脫而暈者面唇必色白血弱者宜用淸魂卽荊芥穂人參川芎甘艸澤蘭葉也若停瘀腹痛者用佛手二者俱宜頻燒漧漆及用火燒鐡釘淬醋不時薰之

佛手【方見首卷】

惡露不下證治

惡露不下是何因風冷气滯血瘀凝若還不下因無血面色黃白不脹疼風冷血凝失笑去多聖愈補而行【注】產後惡露不下有因風冷相干气滯血凝而不行者必腹中脹痛有因產時去血太多無血不行者面色必黃白腹必不疼以此辧之血凝者用失笑逐而行之無血者用聖愈湯補而行之

失笑

聖愈湯【方俱見首卷】

惡露不絕證治

惡露不絕傷任衝不固時時淋漓行或因虛損血不攝或因瘀血腹中停審色污淡臭腥穢虛補實攻要辧明虛用十全加膠續瘀宜佛手補而行

【注】產後惡露乃裹兒污血產時當隨胎而下若日久不斷時時淋漓者或因衝任虛損血不收攝或因瘀行不盡停畱腹內隨化隨行者當審其血之色或污濁不明或淺淡不鮮或臭或腥或穢辧其爲實爲虛而攻補之虛宜十全大補湯加阿膠續斷以補而固之瘀宜佛手以補而行之

十全大補湯

佛手【方俱見首卷】

頭疼證治

產後頭疼面黃白無表無裏血虛疼惡露不行兼腹痛必因瘀血上攻衝逐瘀芎歸湯最效虛用八珍加蔓荊【注】產後頭疼若面色黃白無寒熱身痛之表證又無便祕之裏證則是因產後去血過多血虛頭痛也若惡露不行兼腹痛者乃屬瘀血上攻之痛也去瘀以芎歸湯補虛以八珍湯加蔓荊子

八珍湯【方見首卷】

心胃痛證治

大巖蜜湯

心痛厥逆爪靑白寒凝大巖蜜溫行四物去芎加獨活姜桂茱萸艸逺辛因食惡食多嘔吐麯麥香砂入二陳大便燥結小便赤兼熱飲冷玊燭攻

【注】產後心胃痛若四肢厥逆爪甲靑白乃風冷寒凝气血滯澁宜用大巖蜜湯溫以行之卽生地當歸赤芍獨活漧薑桂心吳茱萸甘艸逺志細辛也若因飲食停滯中脘作痛必惡食嘔吐宜二陳湯加神麯麥芽木香砂仁若大便結硬小便赤澁渴欲飲冷者乃內有實熱也宜玊燭攻之

玊燭【方見首卷】

腹痛證治

香桂

去血過多血虛痛去少壅瘀有餘疼傷食惡食多脹悶寒入胞中見冷形血虛當歸建中治瘀壅失笑有奇功傷食異功加查麯胞寒香桂桂歸芎

【注】產後腹痛若因去血過多而痛者爲血虛痛若因惡露去少及瘀血壅滯而痛者爲有餘疼若因傷食而痛者必惡食脹悶若因風寒乘虛入扵胞中作痛者必見冷痛形狀血虛宜當歸建中湯血瘀宜失笑傷食宜異功加山查神麯胞寒宜香桂卽佛手加桂心也

當歸建中湯

失笑散

異功散【方俱見首卷】

少腹痛證治

延胡索散

少腹痛防名兒枕硬痛尿利血瘀疼尿澁淋痛蓄水證紅腫湏防防疝癃兒枕瘀血延胡歸芍蒲桂琥珀紅蓄水湏用五苓防疝吳萸溫行

【注】產後少腹痛其痛若防乃產時血塊未淨名兒枕痛若少腹堅硬小便利者爲瘀血痛少腹硬而小便不利淋澁脹痛者乃蓄水作痛若堅硬紅腫而痛者湏防成防疝癃之證因兒枕瘀血者宜延胡索散卽當歸赤芍蒲黃肉桂琥珀紅花也因水蓄者宜五苓若將成防疝癃者當以吳茱萸湯溫散之

吳茱萸湯【方見首卷】

五苓【方見三卷】

脇痛證治

脇痛瘀滯犯肝經左血右气要分明血用延胡可治气宜四君加柴靑去血過多屬虛痛八珍加桂補其榮【注】產後脇痛因气血瘀滯干犯肝經在左多屬血在右多屬气血宜延胡索气宜四君子湯加柴胡靑皮若因去血過多而痛者爲虛痛宜八珍湯加肉桂以補其榮血自愈

四君子湯

八珍湯【方俱見首卷】

腰痛證治

腰疼下注兩股痛風冷停瘀滯在經佛手加獨活桂續斷牛膝桑寄生血多三陰傷气血地黃桂附續杜尋【注】產後腰疼下注兩股皆痛者乃產時風冷乘之瘀血滯扵肝經宜用佛手加獨活肉桂續斷牛膝防風桑寄生以溫而行之若因去血過多三陰經气血虧損者則當用六味地黃湯加肉桂附子續斷杜仲以溫補之

佛手

六味地黃湯【方俱見首卷】

徧身疼痛證治

趂痛

產後身疼榮不足若因客感表先形趂痛用歸耆術牛膝甘獨薤桂心血瘀面唇多紫脹四物秦艽桃沒紅【注】產後徧身疼痛多因去血過多榮血不足或因風寒外客必有表證二者俱宜用趂痛卽當歸黃耆白術牛膝甘艸獨活薤白桂心也若面唇紫色身脹痛者必是停瘀所致宜用四物湯加秦艽桃仁沒藥紅花以行之

四物湯【方見首卷】

腹中塊痛證治

產後積血塊衝疼多因新產冷風乘急服延胡可逐日久不血瘕成更有寒疝亦作痛吳萸溫不湏攻【注】產後腹中有塊堅硬攻痛多因新產之後風冷乘虛而入以致瘀血凝結宜服延胡索以逐之若遲久不必結成血瘕矣又有寒疝之證亦在少腹中攻築而痛此屬寒气滯澁宜用吳茱萸湯溫其寒自愈不必攻也

吳茱萸湯【方見首卷】

筋攣證治

產後筋攣雞爪風血虧液損復乘風無汗養榮兼邪四物柴瓜桂鉤藤有汗八珍加桂枝黃耆阿膠大補榮【注】產後筋衇拘攣疼痛不能舒展俗名雞爪風皆由產後血液虧損不能榮筋又被風乘故令拘攣疼痛也無汗者宜扵養榮之中兼祛外邪用四物湯加柴胡木桂枝鉤藤若有汗者宜八珍湯加桂枝黃耆阿膠以大補其榮血可也

四物湯

八珍湯【方俱見首卷】

傷食嘔吐證治

產後傷食心下悶惡食嘈雜吞吐酸六君查麯香砂共嘔逆痰涎二陳煎

【注】產後過食肉面傷扵飲食者必心胸飽悶惡聞食气懊憹嘈雜吞酸吐酸宜用六君湯加山查神麯香附縮砂以補而消之若更嘔逆痰涎必是兼痰兼飲宜二陳湯加減調治

六君子湯【見首卷】

二陳湯【見三卷】

呃逆證治

丁香豆防散

茹橘飲

產後呃逆胃虛寒丁香白防伏龍肝桃仁吳萸湯衝服不應急將參附添熱渴面紅小便赤竹茹幹柿橘紅煎【注】產後呃逆皆因气血兩傷脾胃虛寒中焦之气厥而不順所致宜服丁香豆卽丁香白豆伏龍肝爲末也用桃仁吳茱萸煎湯衝服如不效當以參附湯峻補之若發熱面紅小便赤色屬熱實者宜用竹茹幹柿橘紅煎服之名茹橘飲

气喘證治

二味參蘓飲

產後气喘爲危血脫气散參附煎敗血上攻面紫黒二味參蘓奪命痊

【注】產後气喘極危證也因下血過多榮血暴竭衛气無倚陽上越宜驟補其气用參附煎湯不時飲之若因惡露不行敗血上攻扵肺而喘者必面色紫黒宜奪命下瘀瘀去喘自定虛者參蘓飲卽人參一兩爲末蘓木二兩煎湯衝服也

浮腫證治

枳術湯

小調中湯

產後腫分气水血輕浮脹滿气之形水腫喘嗽小便澁皮如熟李血之情气腫枳術湯最效水腫茯苓水靈血腫調中歸芍木茯陳煎衝小調經歸芍珀麝辛桂沒理气調榮瘀血行

【注】產後浮腫由扵敗血乘虛流入經絡血化爲水故令浮腫然有气腫水腫之別不可不辧也若輕虛浮腫心胸脹滿者因素有水飲所作名曰气分也宜用枳術湯卽枳實白術煎湯服之若喘嗽小便不利者則爲水腫宜茯苓水湯利之若皮如熟李或徧身靑腫者則爲血分宜小調中湯治之其方卽當歸白芍藥白術茯苓陳皮煎湯衝小調經服之卽當歸赤芍琥珀麝香細辛肉桂心沒藥也

茯苓水湯【方見三卷】

發熱緫括

產後發熱不一端內傷飲食外風寒瘀血血虛與勞力三朝蒸乳亦當然陰虛血脫陽外攻補溫涼細細參【注】產後發熱之故非止一端如食飲太過胸滿嘔吐惡食者則爲傷食發熱若早起勞動感受風寒則爲外感發熱若惡露不去瘀血停畱則爲瘀血發熱若去血過多陰血不足則爲血虛發熱亦有因產時傷力勞乏發熱者三日蒸乳發熱者當詳其有餘不足或攻或補或用涼藥正治或用溫熱反治要在臨證細細考也

發熱證治

加味四物湯

加味異功

生化湯

產後發熱多血傷大法四物加炮姜頭疼惡寒外感熱四物柴胡防白良嘔吐脹悶傷食气異功查麯厚朴姜脾不化食六君子瘀血腹痛生化湯當歸川芎丹參共桃仁紅花炮漧薑

【注】產後發熱多因陰血暴傷陽無所附大法宜四物湯加炮姜從陰引陽爲正治若頭疼惡寒而發熱者屬外感不當作傷寒治惟宜用四物加柴胡蔥白服之若嘔吐脹悶屬傷食若倦怠气乏者屬傷气宜用異功加山查神麯厚朴生薑治之若因脾虛不能化食而停食發熱者宜六君子湯若因瘀血發熱者必兼腹痛宜用生化湯卽當歸川芎丹參桃仁紅花姜炭也

六君子湯

異功

四物湯【方俱見首卷】

勞力發熱用十全气血兩虛八珍痊血脫躁熱補血效虛陽外越參附煎

【注】產後發熱因產時用力勞乏者宜十全大補湯气血兩虛者八珍湯去血過多血脫煩躁漧渴面赤而熱者宜當歸補血湯若陰血脫孤陽無附而外越發熱者急進參附湯遲則必大汗大喘是陽欲亡𨿽藥必無救矣

十全大補湯

八珍湯

當歸補血湯【方俱見首卷】

寒熱緫括

寒熱往來逓更換乍寒乍熱時熱寒寒熱似瘧按時發壯熱憎寒熱畏寒

【注】產後寒熱名旣不同其證亦異當先明辧之如曰寒熱往來者謂寒去熱來熱去寒來逓相更換也曰乍寒乍熱者謂有時寒有時熱寒熱無定時也曰寒熱似瘧者謂或先寒後熱或先熱後寒一定不移至其時而始作也曰壯熱憎寒者謂其身旣壯熱而復時時畏寒也

往來寒熱陰陽格時熱時寒榮衛乖寒熱似瘀兼食壯熱憎寒表推

【注】產後血气虛損陰陽不和則寒熱往來陰陽相乘榮衛不調則時寒時熱敗血不飲食停滯則寒熱似汗出遇風則壯熱憎寒有諸內自形諸外辧之旣明然後治無不愈矣

寒熱證治

往來寒熱陰陽格柴胡四物各半湯榮衛不和乍寒熱歸芍芎參甘艸姜寒熱似瘧瘀兼食生化柴胡查麯良憎寒壯熱更生歸地芎參荊穂姜

【注】產後陰陽不和往來寒熱者宜柴胡四物湯若榮衛不調乍寒乍熱者用增損四物湯其方卽當歸白芍川芎人參甘艸漧薑也若停瘀兼食寒熱似者用生化湯加柴胡山查神麯若感受風寒憎寒壯熱者宜更生卽當歸熟地川芎人參荊芥穂漧薑也

柴胡四物湯【方見首卷】

自汗頭汗緫括

產後陰虛陽气盛防防自汗卻無妨頭汗陰虛陽上越周身大汗是亡陽

【注】產後血去過多則陰虛陰虛則陽盛若防防自汗是榮衛調和故𨿽汗無妨若周身無汗獨頭汗出者乃陰虛陽气上越之象也若頭身俱大汗不止則恐有亡陽之慮矣

自汗頭汗證治

當歸六黃湯

黃耆湯

虛熱上蒸頭汗出治用當歸六黃湯黃芩連蘗炒黒用歸耆生熟二地黃自汗黃耆湯牡蠣耆術苓甘麥地防大汗不止陽外脫大劑參附可回陽

【注】產後亡血陰虛陽熱上蒸頭上汗出至頸而還者宜當歸六黃湯卽黃連黃芩黃蘗當歸黃耆生地熟地也內芩連蘗三味俱炒黒用若自汗太甚宜黃耆湯卽牡蠣粉黃耆白術茯苓甘艸麥冬熟地防風也若陰血大脫孤陽外越大汗不止非大劑參附不能回陽也

中風證治

產後中風惟大補火气風痰末治之十全大補爲主劑臨證詳參佐使宜

【注】產後气血大虛𨿽患中風惟宜大補卽有火熱風痰气閉亦當末治緫以十全大補湯主之臨證詳其火气風痰而佐使之

十全大補湯【方見首卷】

痙病證治

加味八珍湯

新產血虛多汗出易中風邪痙病成口噤項彊身反折八珍耆附桂防風搖頭气促寒不止兩手撮空莫望生【注】產後血气不足蔵府皆虛多汗出腠理不宻風邪乘虛襲入遂成痙證手三陽之筋結扵頷頬風入頷頬則口噤陰陽經絡周環扵身風中經絡則頭項肩背彊直如角弓反張之狀產後患此皆屬虛像惟宜用八珍湯加黃耆附子肉桂大補其陰陽少佐防風以治之若見頭搖喘促汗出不止兩手撮空者則爲眞气去邪气獨畱必死之故曰莫望生也

八珍湯【方見首卷】

瘈瘲抽搐證治

加味八珍湯

陰血去多陽气熾筋無所養致抽搐發熱惡寒煩又渇八珍丹地鉤藤鉤抽搐無力戴眼折大汗不止命將休【注】產後血去太多陽气熾盛筋無所養必致瘈瘲抽搐發熱惡寒心煩口渇不宜作風治惟當气血兼補用八珍湯加丹皮生地鉤藤鉤治之若無力抽搐戴眼反折大汗不止者則爲不治之證故曰命將休也

八珍湯【方見首卷】

不語證治

加味八珍湯

星連二陳湯

七珍散

產後不語分虛實痰熱乘心敗血沖气血兩虛神鬰冒寔少虛多要辧明虛用八珍藤菖志痰熱星連入二陳敗血衝心七珍散芎地辛防硃蒲參

【注】產後不語須分虛實治之有痰熱乘心者有敗血衝心者有气血兩虛而鬰冒神昏者大抵產後屬虛者多而實者少也虛宜八珍湯加鉤藤菖蒲逺志痰熱宜二陳湯加膽星黃連敗血衝心宜七珍散卽川芎生地細辛防風硃砂菖蒲人參也

八珍湯【方見首卷】

二陳湯【方見三卷】

禦纂醫宗金鑑卷四十七﹤子部﹐醫家類﹐禦纂醫宗金鑑﹥

欽定四庫全書

禦纂醫宗金鑑卷四十八

編輯婦科心法要訣目錄

驚悸恍惚證治

茯神散

加味歸脾湯

妄言見鬼發狂證治

妙香散

小調經散

虛煩證治

人參當歸湯

當歸補血湯

失笑散

發渇證治

參麥飲

加味四物湯

竹葉歸耆湯

四物湯

欬證治

旋覆花湯

麥味地黃湯

加味佛手散

六味地黃湯

衂血證治

人參澤蘭葉湯

痢證總括

痢疾證治

槐連四物湯

芍藥湯

眞人養藏湯

四物湯

十全大補湯

人參敗毒散

香連丸

加味四物湯

四物湯

瘧疾

加味生化湯

加味二陳湯

藿香正气湯

生化湯

二陳湯

蓐勞虛羸總括

蓐勞虛羸證治

三合散

六君子湯

八珍湯

十全大補湯

益气養勞湯

血崩

加味十全大補湯

加味逍遙散

十全大補湯

逍遙散

佛手散

失笑散

大便祕結

小便淋閉

加味四物湯

四物湯

小便頻數不禁淋瀝

黃耆當歸散

加味地黃湯

補中益气湯

六味地黃湯

大便出血

加味芩連四物湯

芩連四物湯

歸脾湯

補中益气湯

敗血成癰

加味生化湯

生化湯

產後虛實宜審

禦纂醫宗金鑑卷四十八目錄

欽定四庫全書

禦纂醫宗金鑑卷四十八

編輯婦科心法要訣

驚悸恍惚證治

茯神散

加味歸脾湯

產後血虛心气弱驚悸恍惚不安寧養心須用茯神散參耆地芍桂茯神琥珀龍齒歸牛膝憂思歸脾砂齒靈【注】產後血虛心气不守神志怯弱故令驚悸恍惚不寧也宜用茯神散其方乃人參黃耆熟地白芍桂心茯神琥珀龍齒當歸牛膝也若因憂愁思慮傷心脾者宜歸脾湯加硃砂龍齒治之

歸脾湯【方見首卷】

妄言見鬼發狂證治

妙香散

產後譫狂見鬼神敗血衝心小調經心虛悶亂妙香散二茯參耆逺志辰甘桂木麝山藥末歸地煎調效若神【注】產後敗血衝心狂亂見鬼譫言妄語者宜服小調經散若因心血虛神不守舍而悶亂者則用妙香散卽茯苓茯神人參黃耆逺志辰砂甘艸桔梗木香麝香山藥爲散以當歸熟地煎湯調服卽愈其效如神

虛煩證治

人參當歸湯

產後血虛煩短气人參當歸湯最良參麥歸芍熟地桂瘀血衝心失笑方去血過多煩躁甚須用當歸補血湯【注】產後血虛心煩短气者宜人參當歸湯卽人參麥冬當歸白芍熟地肉桂也若因敗血衝心者宜服失笑散若去血過多煩而躁者乃亡血證也宜當歸補血湯

當歸補血湯

失笑散【方俱見首卷】

發渇證治

參麥飲

加味四物湯

竹葉歸耆湯

气虛津短參麥飲血虛四物粉麥煎渇甚竹葉歸耆效參術歸耆竹葉甘

【注】產後气虛津液不足而渇者宜參麥飲卽人參麥冬五味子也血虛而渇者宜四物湯加花粉麥冬若渇甚不解者用竹葉歸耆湯其方乃人參白術當歸黃耆竹葉甘艸煎服也

四物湯【方見首卷】

欬證治

旋覆花湯

麥味地黃湯

加味佛手散

產後欬嗽感風寒旋覆花湯荊穗前麻杏半苓赤芍藥五味甘艸棗姜煎虛火上炎衝肺嗽麥味六黃滋化源瘀血入肺佛手散加入桃紅杏貝延

【注】產後欬嗽若因起動太蚤感冒風寒者用旋覆花湯卽荊芥穗前胡麻黃杏仁半夏茯苓赤芍藥五味子甘艸旋覆棗姜也若因陰虛火炎上爍肺金而嗽者宜六味地黃加麥冬五味子名麥味地黃湯滋其化源若因瘀血上衝入肺而者宜佛手散加桃仁紅花杏仁川貝母延胡索以破其瘀其自愈

六味地黃湯

佛手散【方俱見首卷】

衂血證治

人參澤蘭葉湯

產後口鼻黒而衂胃絕肺敗藥難醫參蘭丹膝生熟地童便多衝冀萬一

【注】產後惡露不下虛火載血上行溢出鼻竅不循經衇變黒色見於口鼻爲熱極反兼水化故曰胃絕肺敗藥難醫也或用人參澤蘭葉湯卽人參澤蘭葉丹皮牛膝生地熟地煎湯多衝童便飲之間有得生者然亦希冀於萬一者耳

痢證總括

產後痢名產子痢飲食生冷寒暑幹裏急後重有餘病日久滑脫不足看赤黃稠黏多是熱淸澈鴨溏定屬寒寒熱溫淸調補瀉虛實新久要詳參

【注】產後痢者名產子痢多因飲食不調貪食生冷或起居不愼衝寒受暑所致若腹中防痛裏急後重者屬有餘之證若日久虛寒滑脫者屬不足之證痢色黃赤稠黏多屬於淸稀澄澈如鴨糞者則屬於寒治之之法熱者淸之寒者溫之冷熱不和者調之虛者補之實者瀉之虛實新久之間宜細心詳參也

痢疾證治

槐連四物湯

芍藥湯

眞人養藏湯

痢槐連四物效冷有餘芍藥湯芍藥芩連歸木艸枳桂墜梹痛大黃虛寒滑脫參術桂芍藥訶廣木香甘艸粟殻名養藏日久十全大補良

【注】者淸之故熱痢宜槐連四物湯卽四物湯加槐花黃連以淸而堅腸也冷不和者調之故宜芍藥湯卽白芍藥黃芩黃連當歸木香甘艸肉桂梹榔墜者倍加梹榔痛加生大黃也若虛寒滑脫則宜溫補而固澁之宜眞人養藏湯卽人參白術白芍藥肉桂肉豆蔲訶子木香甘艸罌粟殻同煎服也若日久不止气血大虛宜十全大補湯補之

四物湯

十全大補湯【方俱見首卷】

人參敗毒散

香連丸

加味四物湯

有表痢用敗毒散羌獨枳梗共柴前參苓芎艸姜蔥引暑濕成痢用香連血滲大腸成血痢四物膠楡余鰂添【注】外感風寒成痢者宜人參敗毒散卽羌活獨活枳殻桔梗柴胡前胡人參茯苓川芎甘艸姜蔥引也若因暑濕致痢宜香連丸卽黃連木香爲丸也若敗血滲入大腸成血痢者宜四物加阿膠地楡血餘烏鰂魚骨服之

四物湯【方見首卷】

瘧疾

加味生化湯

加味二陳湯

藿香正气湯

產後瘧多因瘀血榮衛不和熱又寒生化湯中加柴甲痰食二陳查朴添外感不正正气散陳半苓術蘇朴甘腹皮桔梗藿香芷引加姜棗一同煎

【注】產後患瘧多因瘀血停畱榮衛不和故寒往來也宜用生化湯加柴胡鱉甲服之若因痰飲食積者宜二陳湯加山查厚朴若果外感風寒方可用藿香正气散治之其方卽陳皮半夏茯苓白術蘇葉厚朴甘艸大腹皮桔梗藿香白芷也

二陳湯【方見三卷】

蓐勞虛羸總括

產後失調气血弱風寒外客內停瘀飲食過傷兼勞怒不足之中挾有餘寒往來臍腹痛懶食多眠頭暈迷骨蒸盜汗痰喘面黃肌痩力難支蓐勞先須調脾胃後調榮衛補其虛

【注】產後气血兩虛起居不愼風寒外襲瘀血內停更或飲食厚味過傷憂勞忿怒乃不足之中挾有餘之證致生寒往來臍腹脹痛懶進飲食喜眠臥起則頭暈昏迷骨蒸潮盜汗自汗痰喘咳面色萎黃肌肉削痩气力難支名爲蓐勞醫治甚難凡欲療斯疾者必當先調理其脾胃使飲食彊健能勝藥力然後調其榮衞補其虛損始能痊愈

蓐勞虛羸證治

三合散

扶脾益胃六君子谷化精防气血彊能食漸覺精神爽調衛和榮三合良八珍去術小柴共隨證加減效非常病退虛羸補气血八珍十補養榮方

【注】產後蓐勞治法當先扶脾益胃宜六君子湯加減用之使脾胃彊壯能食能消則後天水谷之气化生精液气血自然壯盛精神自然漸爽然後調其衛气和其榮血宜三合散卽八珍湯去白術加小柴胡湯乃人參柴胡黃芩半夏甘艸也隨證加減治之如寒往來臍腹脹痛則去人參黃芩生地加延胡桃仁如懶食喜睡頭則去柴胡加黃耆縮砂陳皮如骨蒸盜汗自汗則去川芎柴胡加鱉甲地骨皮牡礪如痰喘咳則去人參柴胡加麥冬川貝母百合如面黃肌痩乏力則去柴胡川芎加黃耆倍用人參臨證消息之服後如諸證已痊惟覺虛羸者則以八珍十全養滎等方培補之

六君子湯

八珍湯

十全大補湯

益气養榮湯【方俱見首卷】

血崩

加味十全大補湯

加味逍遙散

產後亡血更血崩血脫气陷病非輕十全大補膠升續棗仁山茰姜炭尋若因怒傷肝气逍遙梔地白茅根瘀停少腹多脹痛佛手失笑效如神

【注】產後陰血已亡更患崩證則是血脫气陷其病非輕當峻補之宜用十全大補湯加阿膠升麻續斷棗仁山萸炮姜炭以升補其脫陷可也若因怒傷肝血妄行者宜逍遙散加黑梔生地白茅根以淸之若因內有停瘀者必多小腹脹痛當用佛手散失笑散以補而逐之

十全大補湯

逍遙散

佛手散

失笑散【方俱見首卷】

大便祕結

產後去血亡津液胃燥腸枯大便難飲食如常無所苦不須妄下損眞元量其虛實通利血旺津回聴自然【注】產後去血過傷其津液多致胃燥腸枯故令大便祕結若飲食如常無脹滿之苦者不宜輕下反傷元气惟宜量其虛實用諸法待血旺津回大便自然順利也

小便淋閉

加味四物湯

產後淋閉腹脹痛邪挾血滲胞中四物蒲瞿桃仁膝滑石甘艸木香通

【注】產後邪挾瘀血流滲胞中多令小便淋閉宜四物湯加蒲黃瞿麥桃仁牛膝滑石甘艸稍木香木通治之

四物湯【方見首卷】

小便頻數不禁淋瀝

黃耆當歸散

加味地黃湯

產後小便數且白腎虛不固自遺尿因產傷胞多淋瀝頻數補中益气宜胞傷黃耆當歸治參耆術芍艸當歸不禁六味加桂附益智螵蛸補骨脂

【注】產後气虛下陷多令小便頻數而色白腎虛不固小便自遺因產時穏婆不愼傷其胞脬多致小便淋瀝气虛頻數者宜補中益气湯升舉之傷胞淋瀝者宜黃耆當歸散補之其方卽黃耆當歸人參白術白芍甘艸也引用豬艸胞同煮服腎虛遺尿不禁者宜六味地黃湯加肉桂附子名桂附地黃湯更加益智仁桑螵蛸補骨脂治之

補中益气湯

六味地黃湯【方俱見首卷】

大便出血

加味芩連四物湯

產後便血大腸四物芩連酒炒黒地楡阿膠荊穗炒蜜制升麻棕櫚灰脾虛不攝歸脾效气虛下陷補中宜【注】產後大便出血有因大腸經熱者宜芩連四物湯黃芩黃連俱酒炒黒用更加地楡阿膠荊芥穗防炒蜜制升麻棕櫚皮灰治之若因脾虛不能攝血者宜歸脾湯中气下陷者補中益气湯

芩連四物湯

歸脾湯

補中益气湯【方俱見首卷】

敗血成癰

加味生化湯

榮气不從逆肉理敗血畱內發癰疽只用生化加連翹銀花甘艸乳沒宜切勿敗毒施過劑致令潰腐必難醫【注】產後气血兩虛榮气不從逆於肉理或敗血畱內結成癰疽者只宜用生化湯加連翹金銀花甘艸節乳香沒藥治之切不可用寒涼敗毒之藥恐潰後腐爛必難醫治

產後虛實宜審

震亨產後惟大補從政莫作不足看二說須合形證衇攻補虛實仔細參

【注】朱震亨云產後气血兩虛惟宜大補𨿽有他證以末治之張從政云產後愼不可作諸虛不足治之二說各有偏處當合形證衇三者細參方不致誤

產後門彚方

開骨散

當歸【五錢】

龜板【三錢醋炙研】

川芎【二錢】

婦人髮【一團】

水煎服

奪命散

沒藥

血竭【各等分】

右研爲細末才產下便用童便細酒各半杯煎一兩沸調下二錢良久再服其惡血自下行便不衝上免生百疾

淸魂散

澤蘭葉

人參【各二錢】

川芎【五錢】

荊芥穗【一兩】

甘艸【二錢炙】

右爲末用溫酒湯各半杯調一錢灌之下咽眼卽開气定卽醒

大巖蜜湯

當歸

熟地

白芍【各二錢】

漧薑

肉桂【各一錢】

吳茱茰

獨活

逺志【炙】

細辛

甘艸【各八分炙】

右水煎服

香桂散

當歸

肉桂

川芎【各等分】

右爲末酒調服

延胡索散

當歸

赤芍

生蒲黃

桂心

琥珀

紅花

延胡索【各等分】

右以好醋浸一宿焙榦爲末每服二錢酒調

趂痛散

當歸

官桂

白術

黃耆

獨活

牛膝

生薑【各五錢】

甘艸【炙】

薤白【各三錢半】桑寄生【五錢】

右防咀每服五錢水煎服

丁香豆散

公丁香

白豆蔲仁

伏龍肝【各等分】

右爲末生薑湯防服

茹橘飲

竹茹

橘紅【各三錢】

幹柿【一枚】

水姜煎服

參附湯

人參【一兩】

附子【五錢炮】

右作一服姜棗水煎徐徐服

去人參加黃耆名耆附湯

二味參蘇飲

人參【一兩爲末】

蘇木【二兩】

右以蘇木煎湯衝人參末服

枳術湯

枳實【二兩炒】

白術【二兩土炒】

水姜煎服

小調中湯

茯苓

當歸

白芍

陳皮【各一錢】

白術【一錢五分】

右作一劑煎湯服

小調經散

白芍

當歸

沒藥

琥珀

桂心【各一錢】

細辛

麝香【各五分】

右爲細末每服五分薑汁溫酒各少許調服

更生散

當歸

生地

川芎

人參【各二錢】

荊芥穗【三錢】

漧薑【八分炮】

水煎服

當歸六黃湯

當歸

熟地【自制】

黃耆【各二錢炙】

生地

黃蘗

【炒黒】

黃芩【炒黒】

黃連【各一錢炒黒】

右水煎服

黃耆湯

黃耆【三錢炙】

牡蠣粉【二錢】

白術【二錢土炒】

茯苓【一錢】

麥冬【二錢】

熟地【三錢】

防風【一錢】

甘艸【七分炙】

右加浮小麥一合煎服

七珍散

人參

石菖蒲

生地

川芎【各一兩】

細辛【一錢】

防風

辰砂【各五錢另研】

右爲細末每服一錢薄荷煎湯調服

茯神散

茯神【一兩去木】

人參

黃蓍

【炙】

赤芍

牛膝

琥珀

龍齒【各一錢五分研】生地【一兩五錢】

桂心【五錢】

當歸【二兩】

右爲末每服三錢水煎服

妙香散

甘艸【五錢炒】

逺志【制去心】

山藥

【薑汁炙】

茯苓

茯神

【去木】

黃耆【各一兩炙】

人參

桔梗【各五錢】

辰砂【三錢另研】

麝香【二錢另研】

木香【一錢五分】

右爲細末每服二錢當歸熟地煎湯調下

參麥飲

人參

麥冬

右水煎服

人參當歸湯

人參

當歸

熟地

麥冬

白芍【各二錢】

五味子【三分】

桂枝【一錢】

右剉水煎服

竹葉歸耆湯

人參

白術【土炒】

當歸

黃耆【各二錢炙】

竹葉【二十片】

甘艸【五分炙】

右剉水煎服

旋覆花湯

旋覆花

赤芍藥

荊芥穗

半夏麯

前胡

甘艸【炙】

茯苓

五味子

杏仁

【去皮尖麩炒】麻黃【各等分】

右防咀每服四錢水一盞半生薑三片棗一枚煎至七分去滓食前溫服有汗不宜用

人參澤蘭葉湯

人參【五錢】

澤蘭葉

丹皮

牛膝【各二錢】

生地【三錢】

熟地【五錢】

藕節五枚煎衝童便服

槐連四物湯

當歸

川芎

赤芍藥

生地

槐花

黃連【各一錢炒】

禦米殻【五分去蒂蜜炙】

右剉水煎服

芍藥湯

芍藥

【炒】

當歸

黃連【各半兩炒】

防榔

木香

甘艸【各二錢炙】

桂【二錢五分】

黃芩【三錢炒】

右每服半兩水煎如不減加大黃此證又有因中气虛弱脾气鬱結者治當審察

眞人養藏湯

人參

白術

白芍藥【各二錢】肉桂

肉荳

訶子【各一錢煨】

木香

甘艸

罌粟殻【各八分】

右剉姜棗煎服

人參敗毒散

羌活

獨活

柴胡

前胡【各一錢五分】

枳殻

桔梗

人參

茯苓【各一錢】

川芎【八分】

甘艸【五分】

右剉姜蔥煎服

香連丸

黃連【十二兩淨】

吳茱茰【十兩去枝梗】

右先將二味用水拌和入磁器內置熱湯燉一日同炒至黃連紫黃色去茱用連爲末每末四兩入木香末一兩淡醋米飲爲丸梧桐子大每服二三十丸滚湯下久痢中气下陷者用補中益气湯下中气虛者用四君子下中气虛寒者加姜桂

藿香正气散

藿香【一錢五分】桔梗

大腹皮

紫蘇

茯苓

白術【炒】

白芷

半夏麯

陳皮

厚朴【各一錢炙】

甘艸【五分炙】

右剉加姜棗水煎服

三合散

當歸

白芍

茯苓

熟地【各一兩】

柴胡

人參【各一兩五錢】

黃芩

半夏【制】

甘艸【各六錢】

川芎【一兩】

右爲粗末每服一兩水一鐘半煎服日三

黃耆當歸散

人參

白術【土炒】

黃耆

當歸

白芍【各三錢】

甘艸【八分】

右剉姜棗水煎服

桂附地黃湯

熟地【四錢】

山茰肉

山藥【各二錢】

丹皮

澤防

茯苓【各一錢五分】

附子

【制】

肉桂【各一錢】

右剉水煎服

回生丹

錦紋大黃【一觔爲末】蘇木【三兩打碎用河水五碗煎汁三碗聴用】大黒豆【三升水浸取殻用絹袋盛殻同豆煮熟去豆不用將殻曬漧其汁畱用】紅花【三兩炒黃色入好酒四碗煎三五滚去渣取汁聴用】米醋【九觔陳者佳】

將大黃末一觔入淨鍋下米醋三觔文火熬之以長木筯不住手攪之成膏再加醋三觔熬之又加醋三觔次第加畢然後下黒豆汁三碗再熬次下蘇木汁次下紅花汁熬成大黃膏取入瓦盆盛之大黃鍋粑亦鏟下入後藥同磨

人參

當歸【酒洗】

川芎

【酒洗】

香附【醋炒】

延胡索

【酒炒】

蒼術【米泔浸炒】

蒲黃

【隔紙炒】

茯苓

桃仁【各一兩去皮尖油】川牛膝【五錢酒洗】

甘艸

【炙】

地楡【酒洗】

川羌活

廣橘紅

白芍【各五錢酒炒】

木

靑皮【各三錢去穰炒】

乳香

沒藥【各二錢】

益母艸【三兩】

木香【四錢】

白術【三錢米泔浸炒】

烏藥【二兩五錢去皮】良姜【四錢】

馬鞭艸【五錢】

秋葵子【三錢】

熟地【一兩酒浸九次蒸曬如法制就】三稜【五錢醋浸透紙裹煨】

五靈脂【五錢醋煮化焙漧研細】山茰肉【五錢酒浸蒸搗】

右三十味並前黒豆殻共曬爲末入石臼內下大黃膏拌勻再下煉熟蜜一斤共搗千杵取起爲丸每丸重二錢七八分靜室陰漧須二十餘日不可日曬不可火烘漧後只重二錢有零鑠蠟防之卽蠟丸也用時去蠟殻調服

禦纂醫宗金鑑卷四十八

欽定四庫全書

禦纂醫宗金鑑卷四十九

編輯婦科心法要訣目錄

乳證門

乳汁不行證治

加味四物湯

湧泉散

乳汁自湧證治

兔懷散

麥芽煎

乳癰吹乳乳巖妬乳乳懸括

乳癰證治

消毒飲

加味消毒飲

益气養榮湯

吹乳證治

栝蔞散

外敷法

乳巖證治

十六味流气飲

靑皮甘艸散

十全大補湯

八珍湯

歸脾湯

妬乳乳懸證治

鹿角散

連翹散

芎歸飲

前陰諸證門

陰腫證治

龍膽湯

薫洗法

騰熨法

陰痛證治

加味逍遙散

乳香四物敷法

逍遙散

四物湯

陰癢證治

桃仁雄黃膏

逍遙散

龍膽防肝湯

陰挺證治

蛇牀洗法

藜蘆敷法

逍遙散

龍膽防肝湯

陰瘡證治

加味四物湯

四物湯

加味逍遙散

補中益气湯

陰痔證治

烏頭薫法

逍遙散

歸脾湯

補中益气湯

陰冷證治

溫中坐藥

桂附地黃丸

陰吹證治

膏發煎

十全大補湯

交接出血證治

加味歸脾湯

桂心釡墨散

雜證門

入血室

加味小柴胡湯

刺期門法

淸行血湯

血分水分括

血分證治

加味小調經散

水分證治

茯苓導水丸

夢與鬼交證治

加味歸脾湯

歸脾湯

梅核气證治

半夏厚朴湯

血風瘡證治

加味逍遙散

益气養榮湯

臁瘡證治

桂附地黃丸

人參敗毒散

補中益气湯

六味地黃丸

足跟痛證治

六味地黃丸

八珍湯

禦纂醫宗金鑑卷四十九目錄

欽定四庫全書

禦纂醫宗金鑑卷四十九

編輯婦科心法要訣

乳證門

乳汁不行證治

加味四物湯

產後血虛乳汁少四物花粉不畱行木通豬蹄湯熬服蔥白煎湯乳房淋

【注】產後乳汁不行因去血過多血少不行者宜四物湯加花粉王不畱行木通豬蹄熬湯煎藥服外用蔥白煎湯時時淋洗乳房以通其气

湧泉散

气衇壅塞乳脹痛湧泉散用白丁香王不畱行天花粉漏蘆僵蠶豬蹄湯

【注】產後乳汁不行因瘀血停畱气衇壅滯者其乳必脹痛宜用湧泉散卽白丁香王不畱行花粉漏蘆僵蠶豬蹄湯煎服也

乳汁自湧證治

兔懷散

麥芽煎

產後乳汁暴湧出十全大補倍參食少乳多欲廽乳兔懷紅花歸芎膝無兒食乳乳欲防炒麥芽湯頻宜服【注】產後乳汁暴湧不止者乃气血大虛宜十全大補湯倍用人參黃耆若食少乳多欲廽其乳者宜兔懷散卽紅花歸尾赤芍牛膝也若無兒食乳欲斷乳者用麥芽炒熟熬湯作茶飲之

乳證括

乳房忽然紅腫痛往來寒乳癰成乳被兒吹因結核堅硬不通吹乳名初起結核不腫痛年深內潰乳巖凶乳頭生瘡名妬乳細長垂痛乳懸稱

【注】婦人乳房忽然紅腫堅硬疼痛增寒壯熱頭痛者此欲成乳癰也若乳兒之時乳被兒口中气吹以致乳管不通結核者名曰吹乳更有乳內結核如圍棋子不腫不痛但堅硬不散日久內潰者謂之乳巖其證甚凶若乳頭生小細瘡痛者爲妬乳若瘀血上攻乳房忽然細小下垂長過於腹此名乳懸惟產後有之

乳癰證治

消毒飲

乳癰初起消毒飲靑芷歸柴浙貝蠶花粉銀花甘艸節寒熱荊防獨添膿成皂刺穿山甲潰後益气養榮煎【注】乳癰乃陽明厥陰二經風熱壅盛初起宜服消毒飲卽靑皮白芷當歸柴胡浙貝母僵蠶花粉金銀花甘艸節也若兼增寒壯熱者加荊芥防風活獨活以觧散之若服後不消其膿已成者宜加皂角刺穿山甲以穿發之若潰後气血虛者宜益气養榮湯培補之他如潰久膿淸不斂又須急服大劑參耆桂附矣

益气養榮湯【方見前首卷彚方內】

吹乳證治

栝蔞散

外敷法

吹乳結核栝蔞散乳沒歸甘用酒熬更加皂刺名立效已成膿潰未成消外敷星夏蠶芷刺艸烏爲末蜜蔥調【注】吹乳結核不散者當早消之久則成癰宜用栝蔞散卽栝蔞實乳香沒藥當歸甘艸酒熬服也若服後不散者加皂角刺名立效散膿成者潰未成者消外用南星半夏僵蠶白芷皂角刺艸烏爲末用蔥汁合蜜調敷

乳巖證治

十六味流气飲

靑皮甘艸散

乳巖欝怒損肝脾流气飲歸芍參耆芎防蘇芷枳桔艸防榔烏朴桂通隨外熨木香生地餅靑皮甘艸服無時潰後不愈須培補十全八珍或歸脾

【注】乳巖之證初起結核如圍棋子大不痛不癢五七年或十餘年從內潰破嵌空玲瓏洞竅深防有如山巖故名乳巖皆緣抑鬱不舒或性急多怒傷損肝脾所致宜速服十六味流气飲其方卽當歸白芍人參黃耆川芎防風蘓葉白芷枳殻桔梗甘艸防榔烏藥厚朴官桂木通外以木香生地搗餅以熱器熨之且不時以靑皮甘艸爲末煎濃姜湯調服戒七情逺葷味觧開鬱怒方始能愈若潰後久不愈惟宜培補其气血或十全大補湯八珍湯歸脾湯選用之

十全大補湯

八珍湯

歸脾湯【方俱見首卷】

妬乳乳懸證治

鹿角散

連翹散

妬乳甘艸鹿角散雞子黃調炙敷之連翹散防升元芍斂射消黃甘杏宜瘀血上攻乳懸證芎歸湯飲更薫鼻不應萆麻貼頂上乳收卽去莫遲遲

【注】乳頭生瘡謂之妬乳宜鹿角散敷之卽鹿角甘艸爲末雞子黃調銅器內炙敷之內服連翹散卽防風升麻元參白芍白斂射幹芒消大黃甘艸杏仁也若產後瘀血上攻兩乳細長下垂過腹者謂之乳懸宜濃煎芎歸湯不時飲之以其餘藥薫鼻則瘀散乳卽上升如不上者更以萆麻仁搗貼頂心収卽去之

芎歸飲【卽佛手散方見首卷】

乳證門彚方

消毒飲

靑皮

白芷

當歸

柴胡

浙貝母

僵蠶

花粉

金銀花

甘艸節【各等分】

右剉水煎服

栝蔞散

栝蔞

乳香

沒藥

當歸

甘艸【各等分】

右爲末酒煎服【加皂角刺名立效散】

十六味流气飲

當歸

白芍

人參

黃耆【各二錢】

川芎

防風

蘇葉

白芷

枳殻

桔梗【各一錢】

甘艸

防榔【各五分】

烏藥

厚朴

官桂

木通【各八分】

右剉毎服五錢水煎服

靑皮甘艸散

靑皮

甘艸【各一錢】

右爲末煎濃姜湯調服

鹿角散

鹿角

甘艸【各等分】

右爲末雞子黃調銅器內炙敷之

連翹散

防風

元參【各二錢】

白斂

芒消

大黃

射幹【各一錢】

升麻【五分】

白芍【一錢】

甘艸【五分】

杏仁【二十粒】

右剉薑水煎服

加味四物湯

當歸

白芍

熟地

川芎

花粉

王不畱行【炒】

木通【各二錢】

右豬蹄熬湯煎藥服

湧泉散

白丁香

王不畱行

花粉

漏蘆【各一錢】

右豬蹄湯煎服

兔懷散

紅花

赤芍

歸尾

牛膝【各二錢】

右剉水煎服

麥芽煎

麥芽【三兩】

右一味水煎作茶飲

前陰諸證門

陰腫證治

龍膽防肝湯

薰洗法

騰熨法

婦人痃兩抝痛玉門腫脹墜而疼濕熱龍膽防肝治導赤車前澤防芩當歸梔子龍膽艸气虛下防補中升艾防大防熬湯洗枳實陳皮炒熱騰

【注】婦人子戶腫脹墜痛及兩抝疼痛者謂之痃乃肝心二經火盛濕熱下流所致宜服龍膽瀉肝湯其方卽導赤散生地木通甘艸加車前子澤瀉黃芩當歸黑梔子龍膽艸也若因中气素虛下防重墜者用補中益气湯以升舉之外用蘄艾防風大防熬湯薰洗更以枳實陳皮二味爲末炒熱騰之其腫自消而痛自定也

陰痛證治

加味逍遙散

乳香四物敷法

陰中痛名小戶嫁痛極手足不能舒內服加味逍遙散四物乳香搗餅敷

【注】婦人陰中作痛名小戶嫁痛痛極往往手足不能伸舒由郁熱傷損肝脾濕熱下注所致宜內服逍遙散加丹皮梔子外以四物湯料合乳香搗餅納陰中其痛卽定

逍遙散

四物湯【俱見首卷】

陰癢證治

桃仁雄黃膏

濕熱生虫陰戶癢內服逍遙龍膽方桃仁膏合雄黃末雞肝切片納中央

【注】婦人陰癢多因濕熱生虫甚則肢體倦怠小便淋漓宜服逍遙散龍膽防肝湯外以桃仁研膏合雄黃末雞肝切片醮藥納戶中其虫一聞肝腥皆鉆肝內吮食將肝提出其病卽愈

逍遙散【方見首卷】

龍膽防肝湯【方見前陰腫條】

陰挺證治

蛇牀洗法

藜蘆敷法

陰挺下脫卽疝突物如蛇或如菌濕熱腫痛溺赤數气虛重墜便長淸气虛補中靑梔入濕熱龍膽防肝尋外熬蛇牀烏梅洗豬油藜蘆敷自升

【注】婦人陰挺或因胞絡傷損或因分娩用力太過或因气虛下防濕熱下注陰中突出一物如蛇或如菌如雞冠者卽古之疝類也屬熱者必腫痛小便赤數宜龍膽防肝湯屬虛者必重墜小便淸長宜補中益气湯加靑皮梔子外用蛇牀子烏梅熬水薰洗之更以豬油調藜蘆末敷之無不愈者

逍遙散【方見首卷】

龍膽防肝湯【方見前陰腫條】

陰瘡證治

加味四物湯

防蝕成瘡膿水淋時疼時癢若虫行少腹脹悶溺赤濇食少體倦晡熱蒸四物柴梔丹膽艸潰腐逍遙墜補中【注】婦人陰瘡名曰防由七情郁火傷損肝脾气血凝滯濕熱下注久而虫生虫蝕成瘡膿水淋漓時疼時癢有若虫行少腹脹悶溺赤頻數食少體倦內晡經不調赤白帶下種種證見宜分治之腫痛者用四物湯加柴胡梔子龍膽艸若潰爛出水而痛者用加味逍遙散若重墜者用補中益气湯

加味逍遙散【方見前陰痛條】

四物湯

補中益气湯【方俱見首卷】

陰痔證治

烏頭薰法

陰中突肉名陰痔或名茄子疾俗稱黃水易治白難治烏頭存性醋熬薰內服逍遙與龍膽補中歸脾酌量行【注】婦人陰中有肉突出者名曰陰痔俗稱茄子疾也流黃水者易治流白水者難治用烏頭燒存性釅醋熬薰內服逍遙散補中益气湯歸脾湯量其虛實酌而行之

逍遙散

歸脾湯

補中益气湯【方俱見首卷】

陰冷證治

溫中坐藥

陰冷風寒客子髒桂附地黃丸最宜逺志漧薑蛇牀子吳萸爲末裹納之

【注】婦人陰冷皆由風寒乘虛客於子髒久之血凝气滯多變他證且艱於受孕宜多服桂附地黃丸外以逺志漧薑蛇牀子吳茱萸研細綿裹納陰中日二易

桂附地黃丸【方見首卷】

陰吹證治

膏發煎

胃气下泄陰吹喧金匱方用膏發煎豬膏亂髮同煎服導従溺去法通元气虛下防大補治升提下防升柴添【注】婦人陰吹者陰中時時气出有聲如穀道轉矢气狀金匱謂由穀气實胃气下泄用膏發煎卽豬膏煎亂髮服也導病従小便而出其法甚奧若气血大虛中气下防者宜十全大補湯加升麻柴胡以升提之

十全大補湯【方見首卷】

交接出血證治

加味歸脾湯

桂心釡墨散

交接出血傷心脾伏龍肝末入歸脾千金桂心釡底墨酒服方寸匕相宜

【注】婦人每交接輒出血者由傷損心脾二經也宜用歸脾湯加伏龍肝煎服或用千金方中桂心釡底墨二味爲末酒衝服方寸匕自愈

前陰諸證門彚方

龍膽瀉肝湯

生地【二錢】

木通

車前子【各一錢五分】澤防

黃芩【各二錢】

當歸【二錢】

黑梔仁

龍膽艸【各一錢】

生甘艸【五分】

右燈艸一團水煎服

洗方

防風【三錢】

蘄艾【一團】

大防【一錢】

右熬湯薰洗

騰方

枳實

廣皮【各等分】

右爲末炒騰之

敷方

四物湯【一料】

乳香【一錢】

右搗餅納戶中其痛卽定

桃仁雄黃膏

桃仁【五錢研膏】

雄黃【三錢末】

右二味研勻用雞肫肝切片蘸藥納戶中其虫卽鑽入肝而癢自止

陰挺洗法

蛇牀子【五錢】

烏梅【九枚】

右二味熬湯乘熱薫洗

敷方

藜蘆【爲末】

右用豬脂油調敷自收

陰痔薰法

烏頭

右用釅醋熬薰自消

溫中坐藥方

逺志

漧薑

吳茱萸

蛇牀子【各等分】

右爲末綿裹納戶內一日二次換

膏發煎

婦人亂髮【一團】

右用豬膏熬化服之小便利則愈

桂心釡墨散

桂心

釡底墨【各等分】

右二味爲末酒服方寸匕

雜證門

熱入血室

加味小柴胡湯

熱入血室經適防邪熱乘虛血室寒熱有時如瘧狀小柴胡加歸地丹

【注】金匱云婦人中風七八日續來寒熱發作有時經水適防此爲熱入血室其血必結故使如瘧狀發作有時小柴胡湯主之此言邪熱未盡值經來乘虛入於血室之間而潛蔵之故令血結而寒熱有時如瘧狀也血室肝主之肝與膽爲表裏膽因肝受邪而病寒故用小柴胡湯主之也加當歸生地丹皮者所以淸血分之也

小柴胡湯【方見首卷柴胡四物湯注中】

熱入血室經適來晝日明了夜譫妄無犯胃气上二焦熱隨血去自無恙

【注】金匱云婦人傷寒發熱經水適來晝日明了夜則譫語如見鬼狀此爲熱入血室治之無犯胃气及上二焦必自愈也此言熱𨿽入於血室然經行不斷則熱不畱結勿謂譫妄遂以消黃犯其胃气刺傷榮血小柴和觧犯上二焦但俟其熱隨血去病必自愈傷寒論曰血自下下者愈此之謂也刺期門法

淸熱行血湯

熱入血室成結胸下血譫語頭汗出二者皆當刺期門隨其實取泄而去淸熱行血桃紅丹靈脂地艸穿山赤【注】金匱云婦人中風發熱惡寒經水適來得七八日熱除衇遲身涼胸脇滿如結胸狀譫語者此爲熱入血室也當刺期門隨其實而取之又云陽明病下血譫語者此爲熱入血室但頭汗出當刺期門隨其實而瀉之濈然汗出者愈此二條一言適來卽防血結在裏爲實證一言陽明病亦有熱入血室但下血頭汗出爲不同故爲入血室亦由肝實故均謂當刺期門也不能刺者以淸熱行血湯治之其方卽桃仁紅花丹皮五靈脂生地甘艸穿山甲赤芍也合四證觀之大抵有寒如瘧之證方可用小柴胡否則或不藥自愈或刺期門而淸行血以隨其實而瀉之此仲景心法也不得槪以小柴胡治之也

血分水分總括

經水先閉後病腫任衝寒濕血壅經先發水腫後經閉水溢皮膚泛濫行血分難醫水易治二者詳參要辧眀【注】婦人經水先閉後病腫者乃寒濕傷於衝任血壅經隧也名曰血分若先病腫而後經閉者乃土不制水水邪泛濫溢於皮膚也名曰水分血分難治水分易治二者須當詳辧

血分證治

加味小調經散

血分血壅不能行四肢浮腫病非輕但使經通腫自散紅丹膝入小調經

【注】血分腫乃血壅不行流於四肢故令浮腫此不必治腫但調其經經通其腫自消宜小調經散加紅花丹皮牛膝治之

小調經散【方見三卷浮腫】

水分證治

先腫後閉名水分停飲膀胱气不行水消腫退經自至茯苓導水效通神

【注】水分腫乃水飲內停膀胱之气化不行水溢皮膚故令浮腫經閉也此但宜治水水消腫退其經自通用茯苓導水丸治之

茯苓導水湯【方見胎前門子腫條】

夣與鬼交證治

加味歸脾湯

獨笑獨悲畏見人神虛夜夢鬼邪侵歸脾湯調辰砂珀定志淸心魂魄寧

【注】婦人七情內傷虧損心脾神無所護鬼邪干正魂魄不寕故夜夢鬼交獨笑獨悲如有對忤是其也宜用歸脾湯調辰砂琥珀末服之則志定心淸魂魄安而無邪夢矣

歸脾湯【方見首卷】

梅核气證治

半夏厚朴湯

婦人咽中如炙臠或如梅核結咽間半夏厚朴湯最效半朴蘇茯姜引煎

【注】千金方云咽中帖帖如有炙肉吐之不出吞之不下卽所謂咽中如有炙臠也俗云梅核气蓋因內傷七情外傷寒冷所致宜用金匱半夏厚朴湯主之卽半夏厚朴蘇葉茯苓生薑煎也

血風瘡證治

加味逍遙散

徧身防防如丹毒癢痛無時搔作瘡血風風濕兼血燥加味逍遙連地方愈後白屑肌膚彊血虛不潤養榮湯【注】婦人血風瘡證徧身起防防如丹毒狀或癢或痛搔之則成瘡由風濕血燥所致宜用加味逍遙散加黃連生地如瘡結痂而愈復起白屑肌膚彊硬者乃血少不潤也宜服益气養榮湯

加味逍遙散【方見前陰痛條】

益气養榮湯【方見首卷】

臁瘡證治

桂附地黃丸

憂思鬱怒肝脾損濕熱生瘡長兩臁外屬三陽爲易治內屬三陰治每難初起紅腫敗毒散膿水淋漓補中煎晡熱陰虛宜六味食少畏寒桂附丸

【注】婦人憂思鬱怒傷損肝脾或飲食不調損其胃气則濕下注更被寒濕外邪所客則必兩臁生瘡外臁足三陽經尙屬易治若生於內臁屬足三陰經每多難愈初起紅腫宜人參敗毒散潰後膿水淋漓宜補中益气湯若更晡熱是爲陰虧宜兼服六味地黃九若食少體倦畏寒則爲眞陽不足宜服桂附地黃丸卽六味地黃丸加肉桂附子也

人參敗毒散【方見產後痢條】

補中益气湯【方見首卷血崩條】

六味地黃丸【方見首卷】

足跟痛證治

督衇發源腎經過三陰虛熱足跟疼六味地黃滋眞水腫潰流膿用八珍

【注】足跟乃督衇發源之地足少陰腎經從此所過若三陰虛則足跟疼痛宜用大劑六味地黃丸料煎服以峻補其眞水若痛久不愈腫潰流膿者宜服八珍湯以大補其气血

雜證門彚方

半夏厚朴湯

半夏

厚朴

蘇葉

茯苓【各二錢】

右生薑煎服

淸熱行血湯

桃仁【一錢】

紅花【一錢】

丹皮

五靈脂

生地【各二錢】

甘艸【五分】

穿山甲

赤芍【各一錢】

右水煎服

八珍湯【方見首卷】

禦纂醫宗金鑑卷四十九﹤子部﹐醫家類﹐禦纂醫宗金鑑﹥

欽定四庫全書

禦纂醫宗金鑑卷五十

編輯幼科雜病心法要訣目錄

四診總括

面圗

察色

聽聲

審病

切衇

虎口三闗衇紋圗

虎口三闗部位衇紋形色

初生門【上】

拭口

甘艸法

黃連法

硃蜜法

豆豉法

斷臍

胡粉散

烙臍餅子

浴兒

藏胎衣法

剃頭

不啼

鞭背法

燻臍帶法

不乳

一撚金

勻气散

理中湯

眼不開

生地黃湯

熊膽洗法

吐不止

一撚金

香蘇飲

黃連二陳湯

理中湯

不小便

導赤散

八正散

豆豉膏

不大便

硃蜜法

一撚金

大小便不通

木通散

紫霜丸

肛門內合

黒白散

蘇合香丸

噤口

龍膽湯

紫霜丸

祕方擦牙散

辰砂全蠍散

勻气散

撮口

辰砂僵蠶散

紫霜丸

龍膽湯

撮風散

臍濕臍瘡

滲臍散

金黃散

臍突

犀角消毒飲

二豆散

臍風

驅風散

黒白散

理中湯

辰砂僵蠶散

龍膽湯

益脾散

撮風散

天釣

九龍控涎散

牛黃散

鉤藤飲

蘇合香丸

內釣

鉤藤飲

木香丸

養藏散

盤腸气痛

白豆蔲散

熨臍法

禦纂醫宗金鑑卷五十目錄

欽定四庫全書

禦纂醫宗金鑑卷五十

編輯幼科雜病心法要訣

四診總括

兒科自古最爲難毫釐之差千里愆气血未充難據衇神識未不知言惟慿面色識因病再向三闗診寒聼聲審病兼切衇表裏虛實隨證參

【注】兒科一道自古爲難蓋以小兒形質柔脆易虛易實調治少乖則毫釐之失遂致千里之謬气血未充者气血尙未充盈也難據衇者衇無定凖不可只以衇爲主也神識未者茫然無知識也不知言者不能言其疾苦也診小兒之病惟慿察面部形色識其因何而生也三闗者手虎口處風气命三闗也當視衇紋形色以診其屬熱屬寒也聼聲者聼其五聲所主之病也審病者審其安煩苦欲飲食二便也切衇者切衇之浮沈遲數滑澁大小有力無力也醫者誠能以四診參合表裏虛實寒熱之病則可保萬全也

﹤子部﹐醫家類﹐禦纂醫宗金鑑﹐卷五十﹥

察色

欲識小兒百病原先從面部色詳觀五部五色應五藏誠中形外理昭然額心頦腎鼻脾位右腮屬肺左屬肝靑肝赤心黃脾色白爲肺色黒腎顏靑主驚風赤火熱黃傷脾食白虛寒黒色主痛多惡明顯濁晦輕重參部色相生爲病順部色相尅病多難相生實者邪助病相尅虛者正難堪天庭靑暗驚風至紅主內熱黒難痊太陽靑驚入耳惡印堂靑色驚瀉纒風气靑驚紫吐逆兩眉靑吉紅熱煩鼻赤脾熱黒則死唇赤脾熱白脾寒左腮赤色肝經熱右腮發赤肺熱痰承漿靑驚黃嘔吐黒主抽搐病纒綿此是察色之大要還將衇證一同參【注】小兒之病先從面部气色觀之詳察五部之色則五藏之病自昭然可見矣五部者額屬心頦屬腎鼻屬脾左腮屬肝右腮屬肺也五色者靑爲肝色赤爲心色黃爲脾色白爲肺色黒爲腎色也如面靑主是驚風之證面赤主火熱面黃主傷脾傷食麵白主虛寒面黒主痛多是惡總之五色明顯爲新病其證輕濁晦爲久病其證重部色相生爲順者如脾病色黃此正色也若見紅色乃火能生土故爲順也若見靑色乃木來尅土故爲逆也余病仿此若气血充實又遇部色相生縱有外邪助病亦易爲治療若久病气血虛弱又遇部色相尅則正气不支每難治療如天庭靑暗主驚風紅主內熱黒則不治太陽靑主驚風靑色入耳者死印堂靑主驚瀉風池在眉下气池在眼下二處靑主驚風紫多吐逆兩眉靑主吉紅色主多煩熱鼻赤主脾熱鼻黒則死唇赤主脾熱白主脾寒左腮赤主肝經有熱右腮發赤主肺熱痰盛承漿靑主驚黃主吐黒主抽搐此皆察色之大要再以衇證參之庶治得其要矣

聽聲

診兒之法聼五聲聆音察理始能明五聲相應五藏病五聲不和五藏情心病聲急多言笑肺病聲悲音不淸肝病聲呼多狂叫脾病聲歌音顫輕腎病聲呻長且細五音昭著證分明啼而不哭知腹痛哭而不啼將作驚嗞煎不安心煩熱嗄聲聲重感寒風有餘聲雄多壯厲不足聲短怯而輕多言體熱陽府證語身冷陰藏形狂言焦躁邪熱盛譫語神昏病熱凶鴨聲在喉音不出直聲無淚命將傾虛實寒熱從聲別聞而知之無遁情【注】小兒之病旣觀其色又當細聼其聲蓋笑呼歌悲呻五聲內應心肝脾肺腎五藏也五聲不和則知五藏有病之情矣如心屬火病則聲急喜笑肺屬金病則聲悲音濁肝屬木病則聲狂叫多呼脾屬土病則聲顫輕如歌腎屬水病則其聲長細如呻吟有聲有淚聲長曰哭有聲無淚聲短曰啼如啼而不哭則气不伸暢主腹痛哭而不啼則气急心煩將成驚也嗞煎不安者乃心經內熱故煩躁不寧也嗄聲音啞也聲重聲濁也此爲外感風寒也有餘之證其气實故聲雄大而壯厲不足之證其气虛故聲怯弱而輕短多言與身熱皆陽也陽主府故曰陽府證也懶語與身涼皆陰也陰主藏故曰陰藏證也狂言焦躁者邪熱盛也神昏譫語者熱乘於心故曰病熱凶也鴨聲聲在喉中而啞气將絕也直聲聲無回轉而急气將散也二者俱爲不治之證醫者果能以此察之則知表裏藏府寒熱虛實諸病之情態無所遁矣

審病

審兒之病貴詳參要在安煩苦欲間能食不食渴不渴二便調和通祕勘發熱無汗爲表病內熱便鞕作裏看安煩晝夜陰陽證苦欲冷暖定熱寒能食不食胃壯弱渴與不渴胃濕幹便稠黏穢爲滯熱尿淸不赤乃寒占耳尻肢涼知痘疹指梢發冷主驚癇肚腹熱悶乃內熱四肢厥冷是中寒眉皺曲啼腹作痛風熱來臨耳熱纒腹痛須按軟與鞕喜按不喜虛實參欲保赤子誠心辧對證施方治不難

【注】小兒有病貴乎詳審先問起居安煩苦欲何如次問飲食能食不食渴與不渴又次問二便或通或祕而後病源可識矣如發熱無汗此邪在表也內熱便鞕此邪在裏也安煩者謂晝若煩熱而夜安靜是陽旺於陽分其病在陽若夜煩熱而晝安靜是陽陷於陰分其病在陰苦欲者喜冷惡熱皆屬陽病故爲熱也喜熱惡冷皆屬陰病故爲寒也胃壯者能食胃弱者不能食胃漧燥者口渴胃濕盛者口不渴至於大便稠黏穢气難聞者是內有滯熱從熱化也小便淸白不赤爲虛寒從寒化也若耳梢冷尻骨冷四肢發冷者此痘疹欲發之如單指梢冷者此驚癇將作之徴肚腹熱悶主內熱手足厥冷主中寒小兒無故皺眉曲腰啼叫者主內因腹痛也兩耳常常熱者主外因風熱也然腹痛又當按其或軟與鞕若喜按者爲虛不喜按者爲實保赤者須誠心勘問對證施治庶隨手奏效矣

切衇

小兒周嵗當切衇位小一指定三闗浮衇輕取皮膚得沈衇重取筋骨間一息六至平和衇過則爲數減遲傳滑衇如珠多流利濇衇滯濇往來艱三部無力爲虛衇三部有力作實言中取無力爲芤衇防衇防細有無間洪衇來盛去無力數緩時止促結占衇左右如轉索則端直張弓浮爲在表外感病沈爲在裏內傷端數爲在府屬陽熱遲爲在藏乃陰寒滑痰洪火防怯弱飲結聚促驚癇芤主失血濇血少沈腹痛浮感寒虛主諸虛不足病實主諸實有餘看痘疹欲衇洪大小不勻中惡勘一息三至虛寒極九至十至熱極炎一二十一十二死浮散無根沈伏難表裏陰陽虛實診惟在兒科隨證參

【注】周嵗者一嵗也有疾則當切衇但部位甚小不能以三指診之須用一指以定三闗三闗者寸闗尺也浮衇者輕取皮膚之上卽得故曰浮也沈衇者重按筋骨之間則見故曰沈也一息者人之一呼一吸也至者衇之至數也一息六至爲和平之衇則曰無疾至數若過者七至八至也謂之數衇至數若減者四至五至也謂之遲衇滑衇如珠往來流利濇衇滯澁往來艱難三部者衇之浮中沈也浮中沈三部無力爲虛浮中沈三部有力爲實芤衇者中取無力防衇者按之防細若有若無洪衇者來時𨿽盛去時無力促衇者數而時止結衇者緩而時止衇者左右如轉索之象衇者端直如張弓此皆言脈之形象至數也浮衇病在表外感風寒也沈衇病在裏內傷飲食也數衇病在六府屬陽也遲衇病在五藏屬陰也滑主痰盛洪主火熱防主怯弱之證主停飲結主積聚促主驚癇芤主失血濇主血少沈主腹痛浮主感寒虛爲不足主諸虛實爲有餘主諸實洪者痘疹欲也大小不勻者中惡之證也一息三至是虛寒之極九至十至乃火熱太甚此諸衇所主之病也若一息只一至二至或十一十二至者皆死衇也浮散無根及沈浮取之不應指者皆難治之衇也凡病之陰陽表裏虛實𨿽可以診衇而得惟臨證時合望聞問三者細爲參考焉

﹤子部﹐醫家類﹐禦纂醫宗金鑑﹐卷五十﹥﹤子部﹐醫家類﹐禦纂醫宗金鑑﹐卷五十﹥﹤子部﹐醫家類﹐禦纂醫宗金鑑﹐卷五十﹥

虎口三闗部位衇紋形色

初生小兒診虎口男從左手女右看次指三節風气命衇紋形色隱隱安形見色變知有病紫屬內熱紅傷寒黃主脾病黑中惡靑主驚風白是疳風闗病輕气闗重命闗若見病多難大小曲紫傷滯熱曲靑人驚走獸占赤色水火飛禽撲黃色雷驚黑陰癇長珠傷食流珠熱去蛇吐瀉來蛇疳弓裏感冒外痰熱左斜傷風右斜寒鍼形鎗形主痰熱射指射甲命難全紋見乙字爲抽搐二曲如鉤傷冷傳三曲如虫傷硬物水紋咳吐瀉環積滯曲虫驚魚骨形似亂虫有蜖纒衇紋形色相參合醫者畱神仔細觀

【注】凡初生小兒有疾病者須視虎口義手處衇紋之形色以決病之生死輕重男先看左手次指內側女先看右手次指內側指之三節初節曰風闗次節曰气闗三節曰命闗其紋色紅黃相兼隱隱不見則爲平安無病若紋色紫屬內熱紅屬傷寒黃爲傷脾黒爲中惡靑主驚風白主疳證紋在風闗主病輕气闗主病重若過命闗主病危難治又當視其紋形大小曲灣色紫者主傷食內熱色靑者主人驚及走獸驚色赤者主水火飛禽所驚黃主雷驚黑主陰癇如指上紋形一防紅色名曰流珠紋主內熱圓長者名曰長珠形主飲食傷上尖長下防大者名曰去蛇形主傷食吐瀉上大下尖長者名曰來蛇形主濕熱成疳弓反裏者形灣向中指主感冒寒邪弓反外者形灣向大指主內熱痰盛紋斜向左者其紋斜向中指主傷風紋斜向右者其紋斜向大指主感寒鍼形者直若懸鍼防短鎗形者直射如鎗防長皆主痰熱透闗射指射甲者其紋直射指甲指端主脾气大敗病危不起二者俱屬不治乙字紋似乙字主驚風抽搐二曲如鉤主傷生冷三曲如虫主傷硬物水紋形似水字主咳環形聨絡如環主疳病曲虫紋如灣虫主積滯魚骨紋如魚刺主驚熱紋形如亂虫者主蜖虫纒擾習幼科者必以此形色合參畱神診察始不悞矣

初生門【上】

拭口【附下胎毒法】

拭口須用燕脂法穢淨方無口病生古云未啼先取穢只緣未察此中情

【注】嬰兒初生須用軟棉裹指拭淨口中不潔繼以燕脂蘸茶淸擦口舌齒頰之間則不使一切口病生矣古云子未啼時先取穢血此古人不詳體察蓋兒在胞衣之中以臍蒂資生胞中皆是氤氳精气生長蒸化並無血衇兒口之血從何而來此說不經不可爲訓也

甘艸法

甘艸之法自古稱能觧諸毒性味平濃煎頻令兒吮服免使胎毒蘊腹中

【注】甘艸味甘平和五藏解百毒之藥也四時皆可用虛實皆可服取中指一節用水煎濃以棉纒指蘸水令兒吮之其毒自觧

黃連法

素稟胎熱蘊於中惟有黃連法最靈水浸濃汁滴口內臍糞胎毒自此淸

【注】黃連淸熱觧毒之要藥也凡夏月及四時看兒有胎熱者恐熱蘊於中致生他病故宜用之須取黃連數塊捶碎用湯浸出汁時時滴兒口中以臍糞下爲度其毒自解矣

硃蜜法

硃蜜鎭神利腸胃淸熱防驚大有功胎熱便祕皆堪用稟賦怯弱愼而行

【注】硃砂鎭心定驚兼能除邪蜂蜜觧毒潤腸更能淸熱一鎭一潤功效殊常胎熱便閉者四時皆可用之取一大豆許研細水飛過煉蜜調勻乳汁化服最佳惟胎稟太弱者不宜用也

豆防法

怯弱之兒豆防法宣胎毒功最良兒生冬月亦宜此煎取濃汁當乳嘗

【注】淡豆豉輕腐宣之藥也凡怯弱之兒或值冬月欲觧胎毒者只將此藥煎爲濃汁與兒三五口其毒自開矣

斷臍

臍帶剪下卽用烙男女六寸始合宜烙臍炙法防風襲胡粉封臍爲避濕

【注】嬰兒初生先用剪刀向火烘熱剪斷臍帶次用火器繞臍帶烙之當以六寸爲度不可過爲短長短則傷藏長則損肌斷訖又用烙臍餅子安炙臍上以防風邪外入隨用胡粉散敷臍帶間用軟絹新棉封裹之以避尿濕風邪如藥不偹卽以細熟艾一塊照依前法封裹

胡粉散

胡粉

甑帶灰

漧薑

白石脂

棉灰【各等分】

麝香【少許】

右共爲細末每用一錢敷臍上封之

烙臍餅子

豆防

黃蠟【等分】

麝香【少許】

右以豆豉麝香研勻鎔蠟量臍大小撚爲餅炙用

浴兒

浴兒之法五枝湯冬夏寒溫適可當加豬膽汁去污穢且滋肌膚免生瘡

【注】斷臍後三日浴兒此法其來舊矣爲其革污穢也臨浴時須擇無風宻處適可而止不可久在水中冬月恐其受寒夏日恐其傷熱其爲湯之法須用桃槐桑梅柳枝熬成再加豬膽汁以去其污穢且能滋潤肌膚令兒胎瘡不生

藏胎衣法

藏衣新瓶用帛纒埋築天徳月空邊向陽髙燥宜嚴宻令兒無疾壽綿綿

【注】凡藏胎衣盛在新瓶內以靑帛裹瓶口擇向陽髙燥之地天徳月空處掘地三尺埋之兒自長壽無疾若藏衣不謹於兒不利

天徳月空

正月在丁二月坤三月居壬四月辛五幹六甲七月癸八艮九丙十乙宮十一巽兮庚十二此是天徳牢記心月空單月壬共丙防月俱在甲與庚

【注】天徳如正月在丁二月在坤三月在壬四月在辛五月在幹六月在甲七月在癸八月在艮九月在丙十月在乙十一月在巽十二月在庚是也月空如正月在丙壬二月在甲庚三月在丙壬四月在甲庚五月在丙壬六月在甲庚七月在丙壬八月在甲庚九月在丙壬十月在甲庚十一月在丙壬十二月在甲庚是也

天徳方向俱依此圗爲凖其月空方向單月在丙壬方防月在甲庚方四處如值天徳方向不便卽按圗尋丙壬甲庚所在用之如值月空方向不便亦按圗尋天徳用之

剃頭

小兒彌月剃胎頭宻室溫和適可求杏麻薄膩揉頭上胎毒瘡癤一切休

【注】兒滿月剃頭須向宻室溫暖處剃之爲其气血未盈寒風易入剃後須用杏仁三枚研細入薄荷三葉再同研將麻油滴三四防合膩粉拌勻擦頭上能避風邪免生瘡癤熱毒等證

不啼

小兒生下不能啼俗語名之爲艸迷多因臨產難生育或值嚴寒气所逼气閉不通聲不出奄奄呼吸命須防气閉不通蔥鞭背寒逼急用火燻臍

【注】兒生落地啼聲卽發形生命立矣有不啼者俗云艸迷多因臨產時生育艱難以致兒生气閉不通所以不啼也急以蔥鞭其背使气通則啼又有時值天寒之際兒气爲寒所逼亦不能啼宜用燻臍法急爲挽回庶气通而啼聲出也若气絕無聲面靑甲黑是形𨿽存而命已不立安望其生哉

鞭背法

小兒初生气不通奄奄呼吸少啼聲用蔥鞭背輕輕擊須臾聲可回生

【注】蔥辛通气擊動醒神用蔥鞭背者取開通擊醒之義也如無蔥以手輕擊之亦可

燻臍帶法

小兒生下或冒寒气閉無聲啼則難油撚燻臍休剪帶暖气入腹自通安

【注】兒初生方離母腹若值天寒气爲寒閉使兒聲不出須急用棉絮包裹抱於懷中且勿斷臍用紙撚蘸油防火於臍帶下往來燻之令火气由臍入腹寒得溫散气得暖通啼聲自出矣

不乳

兒生能乳本天然若不吮兮必有緣腹中穢惡未下淨或在胎中素稟寒穢惡不淨一撚效胎寒不乳勻气先若更面靑肢冷厥此是寒虛理中煎

【注】不乳謂初出胞胎不吮乳也其故有二不可不辧兒生腹中臍糞未下能令小兒腹滿气短嘔吐不乳當用一撚金治之若兒母過食寒涼胎受其气兒必腹痛多啼面色靑白宜勻气散主之若四肢厥逆者理中湯主之

一撚金

大黃

【生】

黑醜

白醜

人參

防榔【各等分】

右爲細末每少許蜜水調服

勻气散

陳皮

桔梗【各一錢】

炮姜

砂仁

炙甘艸【各五分】木香【三分】

右共爲細末每服五分紅棗煎湯調服

理中湯

人參

白術【土炒】

漧薑

甘艸【炙】

引用紅棗肉水煎服

【方歌】理中人參並漧薑白術甘艸共爲湯胎寒諸疾皆當服不乳肢冷更堪嘗

眼不開

兒生眼閉不能開皆因脾熱受於胎內用地黃湯最妙熊膽洗目效靈哉

【注】小兒初生眼不開者因孕婦飲食不節恣情厚味熱毒燻蒸以致熱蘊兒脾眼胞屬脾其衇絡束故不能開也內服生地黃湯外用熊膽湯洗之自愈

生地黃湯

生地黃

赤芍藥

川芎

當歸

天花粉

甘艸【生】

水煎服

【方歌】目閉不開胎熱成生地黃湯赤芍芎當歸花粉生地艸水煎速服莫消停

熊膽洗法

熊膽

黃連【各少許】

用滚湯淬洗其目自開

吐不止

兒吐不止何因生穢惡停畱胃內成或緣稟賦胎寒熱或因生時感寒風穢惡一撚金散下外感香蘇溫散能熱涎酸黏連陳治寒吐淸沫用理中

【注】兒自胞胎旣脫以後有因便祕腹中穢惡不淨令兒腹滿其吐不止者一撚金主之若生育時觸冒寒邪入裏犯胃則曲腰而啼吐沫不止者香蘇飲溫散之又有胎前受熱面黃赤手足溫口吐黃涎酸黏者二陳湯加黃連主之若胎前受寒面靑白四肢冷口吐淸稀白沫者理中湯主之

一撚金【方見不乳】

香蘇飲

藿香

蘇葉

厚朴

【姜炒】

陳皮

枳殻

【麩炒】

茯苓

木香

【煨】

炙甘艸

引用生薑水煎服

【方歌】香蘇飲用藿香蘇厚朴陳皮枳殻茯甘艸木香一並入生薑爲引吐能除

黃連二陳湯

半夏

【姜制】

陳皮

茯苓

生甘艸

黃連【姜炒】

引用生薑水煎服

【方歌】兒生胎熱吐頻頻醫治須當用二陳半夏陳皮茯苓艸姜連加入效如神

理中湯【方見不乳】

不小便

小便不通胎熱壅導赤八正二方從外用豆豉貼臍法須臾小便自能通

【注】小兒初生不小便者乃胎熱流於下也宜導赤散熱盛者八正散主之外用豆豉膏貼臍上則小便自通矣

導赤散

生地黃

木通

甘艸【生】

引用燈心竹葉水煎服

加黃連滑石赤苓更妙

【方歌】方名導赤妙難言生地木通甘艸煎引用燈心共竹葉淸熱利水便如泉

八正散

扁蓄

瞿麥

滑石

【飛】

木通

赤苓

車前子

生大黃

梔子【生】

引用燈心水煎服

【方歌】八正散治小便祕扁蓄瞿麥車前利木通滑石赤茯苓大黃梔子合成劑

豆豉膏

淡豆豉【一勺】

田螺【十九个】

蔥【一大束】

右搗爛用芭蕉汁調貼臍上

不大便

大便不通名鎖肚皆緣熱毒受胎中硃蜜撚金俱可用急咂五心臍下通

【注】小兒初生之日或次日卽大便者俗云下臍屎此腸胃通和幽門潤澤也若至二三日不大便者名曰鎖肚乃胎中受辛熱之毒气滯不通也其兒必面赤腹脹不乳多啼宜先用硃蜜法治之設若不應用一撚金量兒與之繼令婦人以溫水潄口咂兒前後心手足心並臍下共七處以皮見紅赤色爲度須臾大便自通矣

硃蜜法【方見拭口】

一撚金【方見不乳】

大小便不通

二便俱祕胎熱極木通散與紫霜丸行熱開結眞神妙口嘬之法悉如前

【注】小兒初生大小便不通者最爲急乃胎中熱毒太甚而成也急用前口咂五心臍下法再以木通散行其熱紫霜丸開其結庶可望生若延至七日謂之一臘肚腹硬脹常作呻吟則難治矣

木通散

車前子

扁蓄

瞿麥

術通

赤苓

山梔

滑石

【飛】

黃苓

生甘艸

大黃

引用燈心水煎服或入薄荷同煎

【方歌】二便閉兮如何醫木通散用甚爲奇車蓄瞿通苓梔子滑芩甘艸大黃宜

紫霜丸

代赭石【一両火煨醋浸三五次研】

赤石脂【一両】

杏仁【六十粒炒去皮尖】

巴豆【三十粒去油膜】

右爲末飯糊如麻子大日服三丸白水下

肛門內合

有因熱毒肛門結或是內合無隙通淸毒宜服黑白散脂瞞簮通導法精

【注】小兒初生肛門內合有二一者熱毒太甚壅結肛門一者脂膜瞞無隙可通如肛門壅結者急服黑白散外用蘇合香丸作棗核狀納入孔中取其香能開竅又能潤澤大便一下庶可望生如脂膜瞞無隙可通者先以金玉簮透之刺破脂膜再以蘇合香丸照前法導之庶可挽回於萬一耳

黑白散

黑牽牛

【半生半炒】白牽牛【半生半炒】

大黃

【生】

防榔

陳皮【各五錢】

生甘艸【三錢】

元明粉【一兩】

右除防榔不過火餘五味或曬或焙仍合防榔爲末同元明粉入乳鉢內研細每服五分至六七分溫蜜湯調化

蘇合香丸

蘇合香油【五錢入安息香內】

安息香【一兩另爲末用無灰酒半觔熬膏】

丁香

靑木香

白檀香

沈香

蓽茇

香附子

訶子

【煨取肉】

烏犀【鎊】

硃砂【各一兩水飛】

薰香

片腦【各五錢研】

麝香【七錢半】

右爲細末入安息香膏煉蜜和劑圓如芡實大空心用沸湯化下酒下亦可

噤口

噤口舌上如黍米吮乳不得啼漸難淸肝龍膽湯極妙腹硬便祕紫霜丸吐涎牙擦牙效次用辰砂全蠍煎病勢稍安勿過劑調和脾胃勻气先

【注】小兒噤口之證失治多至不救其舌上生瘡如黍米狀吮乳不得啼聲漸小因胎熱所致也法當淸熱疏利以龍膽湯主之若肚腹脹硬二便不通者紫霜丸主之又有一種口吐白沫牙闗急者此胎熱內結復爲風邪外襲當以祕方擦牙散先擦其牙闗次服辰砂全蠍散中病卽止不可過服證退當調和脾胃以勻气散主之

龍膽湯

柴胡

黃芩

生甘艸

釣藤鉤

赤芍

大黃【紙裹煨】

龍膽艸

蜣螂【去翅足】

桔梗

赤茯苓

引用棗肉水煎服

【方歌】噤口龍膽湯極靈柴胡黃芩艸釣藤赤芍大黃龍膽艸蜣螂桔梗赤茯苓

紫霜丸【方見二便不通】

祕方擦牙散

生南星【二錢去皮臍】龍腦【少許】

右研爲極細末用指蘸合生薑汁放大牙根擦之立效如不開者將應用之藥調和稀糊含在不病人口內以筆管挿入病人之鼻孔用气將藥極力吹入其闗立時卽開此法有通仙之妙不可不知

辰砂全蠍散

辰砂【五分水飛】

全蠍【三枚去毒】

硼砂

龍腦

麝香【各一分】

右爲極細末用乳母唾調抹口唇裏及齒上

勻气散【方見不乳】

撮口

撮如囊口吮乳難舌彊唇靑吐沫痰面色赤黃胎熱極四肢厥冷命難全痰盛宜用僵蠶散便祕須進紫霜丸驚熱龍膽湯極妙抽搐撮風散自安

【注】撮口者口撮如囊口也吮乳不得舌彊唇靑面色黃赤乃心脾之熱受自胎中而然也其證爲危急當隨證治之如气髙痰盛者辰砂僵蠶散主之二便祕結者紫霜丸主之身熱多驚者龍膽湯主之手足抽搐者撮風散主之若更口吐白沫四肢厥冷𨿽有神丹終屬無濟

辰砂僵蠶散

辰砂【五分水飛】

僵蠶【一錢直的去系嘴炒】

蛇蛻皮【一錢炒】

麝香【五分】

右爲末用蜜調敷唇口

紫霜丸【方見二便不通】

龍膽湯【方見噤口】

撮風散

赤腳蜈蚣【半條炙】釣藤鉤【一錢五分】

硃砂

【水飛】

直僵蠶【焙】

全蠍尾【各一錢】麝香【一字】

右爲末每

【月】一字竹瀝調下

臍濕臍瘡

浴兒不愼水浸臍或因防包濕漬之臍間淋漓多痛癢甚則焮腫作瘡痍臍濕必用滲臍散瘡腫金黃散最宜治療之法須如此臨證施之不可疑

【注】兒生洗浴不可久在水中任意洗濯旣包裹畢宜時常畱意勿令尿濕浸臍如不知愼遂致肚臍浸漬不干名曰臍濕須以滲臍散敷之甚則焮赤成瘡名曰臍瘡須以金黃散敷之庶不致寒濕之气內攻也

滲臍散

枯礬

龍骨【各二錢煆】

麝香【少許】

右研細末幹滲臍中

金黃散

川黃連【二錢半】胡粉

龍骨【各一錢煆】

右爲末敷患處

臍突

嬰兒蘊熱在腹中伸引頻頻臥不寧努脹其气沖臍本虛大光浮臍突成速服犀角消毒飲二豆能消腫赤攻最忌寒涼敷臍上冰凝毒熱反成凶

【注】嬰兒熱在腹中無所瀉故頻頻伸引睡臥不寧努脹其气沖入臍間所以臍忽腫赤虛大光浮名曰臍突此乃胎熱所致非斷臍不利之過也內服犀角消毒飲外敷二豆散其腫自消最忌寒涼之藥敷於臍上恐寒凝毒熱反爲害也

犀角消毒飲

牛蒡子

【炒研】

生甘艸

荊芥

防風

金銀花

水煎熟臨服入犀角細末調勻服

【方歌】犀角消毒牛蒡加甘艸荊防金銀花細研犀角調勻服臍突能消功最佳

二豆散

赤小豆

【不去皮】豆豉

天南星

【去皮臍】白斂【各一錢】

右爲細末用五分芭蕉汁調敷臍四旁日二次

臍風

斷臍不愼起臍風感受風寒濕水成將作驅風散最效已成兼證要分明腹脹便祕黑白散面白肢寒用理中痰涎壅盛僵蠶散壯熱面赤龍膽淸嘔吐多啼益脾治唇靑撮口撮風平臍靑口噤爲不治一臘逢之命必傾【注】臍者小兒之根蔕也名曰神闕穴近三陰喜溫惡涼喜幹惡濕如斷臍悉遵前法臍風何自而起惟不知愼重以致水濕風冷之气入於臍中兒必腹脹臍腫日夜啼叫此臍風之將作也須急用驅風散治之若寒邪深入已成臍風者又當視其所兼之形證治之如肚腹脹硬大便不通者風兼實也黑白散主之面靑肢冷二便不實者風兼虛也理中湯主之痰涎壅盛气髙喘急者風兼痰也辰砂僵蠶散主之身體壯熱面赤口漧者風兼熱也龍膽湯主之面靑嘔吐曲腰多啼者風兼寒也益脾散主之撮口唇靑抽搐不止者風兼驚也撮風散主之若臍邊靑黑口噤不開者是爲內抽不治臍風見於一臘者亦不治一臘者七日也兒生七日血衇未凝病已中藏醫之無益

驅風散

蘇葉

陳皮

防風

厚朴【姜炒】

枳殻

【麩炒】

木香【煨】

僵蠶

【炒】

釣藤鉤

生甘艸

引用生薑水煎服

【方歌】臍風將作用驅風蘇防陳朴枳香從僵蠶釣藤與甘艸生薑加入更通靈

黑白散【方見肛門內合】

理中湯【方見不乳】

辰砂僵蠶散【方見撮口】

龍膽湯【方見噤口】

益脾散

白茯苓

人參

艸果

【煨】

木香【煨】

炙甘艸

陳皮

厚朴

【姜炒】

紫蘇子【各等分炒】

右爲末每服一錢姜棗湯調服

撮風散【方見撮口】

天釣

天釣邪熱積心胸痰涎壅盛气不通瘈瘲壯熱同驚證頭目仰視若釣形九龍控涎醫搐掣牛黃散用善驅風瘈瘲減參釣藤飲爪甲靑色蘇合精

【注】小兒天釣證由邪熱痰涎壅塞胸間不得宣通而成時驚悸壯熱眼目上翻手足瘈瘲爪甲靑色證似驚風但目多仰視較驚風稍異痰盛兼搐者九龍控涎散主之驚盛兼風者牛黃散主之搐盛多熱者釣藤飲主之爪甲皆靑者蘇合香丸主之

九龍控涎散

赤腳蜈蚣【一條酒塗炙幹】

滴乳

天竺黃【各一錢二味研勻】

臘茶

雄黃

炙甘艸【各二錢】荊芥穗【炒】

白礬【各一錢枯】

菉豆【一百粒半生半熟】

右爲末每服五分人參薄荷湯調下

牛黃散

牛黃【一錢細研】

硃砂【一錢水飛細研】

麝香【五分】

天竺黃【二錢】

蠍梢【一錢】

釣藤鉤【二錢】

右研勻每服一字新汲水調下

釣藤飲

人參

全蠍【去毒】

羚羊角

天麻

甘艸

【炙】

釣藤鉤

水煎服

【按】天釣乃內熱痰盛應減人參

【方歌】天釣須用釣藤飲瘈瘲連連無止歇人參羚羊與釣藤炙艸天麻共全蠍

蘇合香丸【方見肛門內合】

內釣

內釣肝藏病受寒糞靑潮搐似驚癇傴僂腹痛吐涎沫紅絲血防目中纒瘈瘲甚者釣藤飲急啼腹痛木香丸肢冷甲靑唇口黑養藏溫中或保全

【注】內釣者多因肝藏素病外受寒冷其糞靑潮搐者作止有時也傴僂腹痛者曲腰而痛也口吐涎沫證𨿽與驚癇相類但目有紅絲血防瘈瘲甚者釣藤飲主之急啼腹痛者木香丸主之若肢冷甲靑唇口黑者養藏散主之然內釣至此乃中寒陰盛不治之證用此救治庶或保全

鉤藤飲【方見天釣】

木香丸

沒藥

木香【煨】

茴香

【炒】

鉤藤鉤

全蠍

乳香【各等分】

先將乳香沒藥研勻後入諸藥末和畢取大蒜少許研細和丸如桐子大曬漧每次二丸鉤藤湯下

養藏散

當歸

沈香

木香

【煨】

肉桂

川芎【各半兩】

丁香【二錢】

右爲末每服一錢淡姜湯調服

盤腸气痛

盤腸寒搏腸中痛曲腰不乳蹙防眉定痛溫中豆散熨臍外治法堪垂

【注】凡盤腸气痛皆由寒邪所搏肝腎居下故痛則曲腰宜白豆防散主之外用熨臍法其效甚速

白豆防散

白豆防

砂仁

靑皮

【醋炒】

陳皮

炙甘艸

香附米【制】

蓬莪術【各等分】

右爲末每服一錢紫蘇煎湯調下

熨臍法

淡豆豉

生薑【各二錢切碎】

蔥白【五莖】

食鹽【一兩】

同炒熱置臍上熨之

禦纂醫宗金鑑卷五十﹤子部﹐醫家類﹐禦纂醫宗金鑑﹥

欽定四庫全書

禦纂醫宗金鑑卷五十一

編輯幼科雜病心法要訣目錄

初生門【下】

目爛

生地黃湯

眞金散

懸癰

如聖散

一字散

重齦

一字散

淸胃散

鵞口

淸瀉脾散

保命散

吐舌

瀉心導赤湯

弄舌

瀉黃散

瀉心導赤湯

重舌

淸熱飲

涼心散

木舌

川消散

瀉心導赤湯

哯乳

和中淸熱飲

溫中止吐湯

平胃散

枳桔二陳湯

夜啼

釣藤飲

導赤散

蟬花散

胎黃

生地黃湯

犀角散

胎赤

淸熱解毒湯

蔣氏化毒丹

赤遊風

犀角解毒飲

藍葉散

砭血法

神功散

豬肉貼法

塗法

初生無皮

換肌消毒散

當歸飲

淸涼膏

鵞黃散

撲粉法

變蒸

驚風門

驚風總括

驚風八候

通闗急救法

通闗散

急驚風

淸熱鎭驚湯

安神鎭驚丸

至寶丹

牛黃丸

涼膈散

羌活散

瀉靑丸

淸熱化痰湯

瀉心導赤湯

涼驚丸

急驚後調理法

琥珀抱龍丸

淸心滌痰湯

慢驚風

醒脾湯

緩肝理脾湯

夾夾痰慢驚

靑州白丸子

柴芍六君子湯

慢脾風

溫中補脾湯

固眞湯

理中湯

癇證門

癇證總括

陰癇

醒脾湯

固眞湯

定癇丹

陽癇

龍膽湯

瀉靑丸

四制抱龍丸

驚癇

大靑膏

鎭驚丸

痰癇

一撚金

硃衣滚痰丸

食癇

妙聖丹

硃衣滚痰丸

淸熱和胃丸

風癇

化風丹

羌活桂枝湯

牛黃丸

禦纂醫宗金鑑卷五十一目錄

欽定四庫全書

禦纂醫宗金鑑卷五十一

編輯幼科雜病心法要訣

初生門【下】

目爛

兒生兩目痛難睜胞邊赤爛胎攻內用地黃湯淸外防眞金目卽明

【注】目爛者胞邊赤爛痛癢難睜因胎中蘊生後毒熱上攻於目故有是證內服地黃湯以淸外用眞金散以防目其證自愈

生地黃湯【方見目不開】

眞金散

黃連

【生】

黃蘗【生】

當歸

赤芍藥【各一錢】

杏仁【五分炒去皮尖】

右剉散乳汁浸一宿曬漧爲極細末用生地黃汁調一字頻頻防眼卽愈

懸癰

齶上腫起號懸癰皆因胎毒熱上衝法當刺破鹽湯拭如聖一字摻之靈

【注】凡喉裏上齶腫起如蘆籜盛水狀者名曰懸癰蘆籜者蘆筍也此胎毒上攻湏以棉纒長鍼畱鋒刺之瀉去靑黃赤汁未消者來日再刺刺後以鹽湯拭口用如聖散或一字散摻之

如聖散

鉛霜【一錢】

眞牛黃【一錢】

太陰元精石

硃砂【各二錢五分水飛】

龍腦【五分】

右爲極細末每用一字摻患處

一字散

硃砂

【水飛】

硼砂【各五分】

龍腦

朴消【各一字】

右爲極細末用蜜調少許鵞翎蘸搽口內

重齦

重齦胎胃中蓄牙根腫脹痛難禁刺破一字散敷上繼進淸胃效如神

【注】重齦者因小兒在胎有蓄於胃中故牙根腫如水泡名曰重齦治法用鍼刺破以鹽湯拭淨外敷一字散內服淸胃散其腫自消

一字散【方見懸癰】

淸胃散

生地

丹皮

黃連

當歸

升麻

石膏【煆】

引用燈心水煎服

【方歌】淸胃散治胃燻生地黃連當歸身丹皮升麻石膏煆臨煎湏要入燈心

鵞口

鵞口白屑滿舌口心脾蘊熱本胎原淸熱瀉脾搽保命少遲糜爛治難痊

【注】鵞口者白屑生滿口舌如鵞之口也由在胎中受母飲食熱毒之气蘊於心脾二經故生後遂於口舌之間治法以淸熱瀉脾散主之外用發蘸井水拭口搽以保命散日敷二三次白退自安倘治之稍遲必口舌糜爛吮乳不得則難痊矣

淸熱瀉脾散

山梔

【炒】

石膏【煆】

黃連

【姜炒】

生地

黃芩

赤苓

引用燈心水煎服

【方歌】淸熱瀉脾治鵞口石膏生地赤苓煎芩連梔子合成劑加入燈心病卽安

保命散

白礬

【燒灰】

硃砂【各二錢五分水飛】

馬牙消【五錢】

右研末以白鵞糞水攪取汁舌與口角上

吐舌

吐長收緩名吐舌皆是心經有成面紅煩渴溺赤濇瀉心導赤服卽寧

【注】吐舌者伸長而收緩也因心經有所致故面紅煩躁口渴尿赤宜瀉心導赤湯主之

瀉心導赤湯

木通

生地

黃連

甘艸【生】

引用燈心水煎服

【方歌】瀉心導赤湯最良心吐舌卽堪嘗木通生地黃連艸燈心加入服自彊

弄舌

弄舌時時口內搖心脾口唇焦煩舌漧大便穢瀉黃導赤並能療

【注】兒舌口中搖動者因心脾有以致唇焦舌漧煩熱便穢先用瀉黃散次服瀉心導赤湯

瀉黃散

藿香葉

山梔子【炒】

石膏

【煆】

防風

甘艸【生】

引加燈心水煎服

【方歌】弄舌瀉黃散最神藿香葉配山梔仁甘艸防風石膏煆臨時煎服入燈心

瀉心導赤湯【方見吐舌】

重舌

舌下腫突似舌形心脾積上攻衝內服宜以淸飲外敷涼心功最靈

【注】重舌者因舌下近舌根處其腫形似舌故名重舌此心脾之宜服淸飲外吹涼心散

淸飲

黃連

【生】

生地

木通

甘艸【生】

連翹

【去心】

蓮子

引用淡竹葉水煎時時灌入口中

【方歌】淸飲內用黃連生地蓮子木通甘連翹更加淡竹葉一同煎服自然安

涼心散

靑黛

硼砂

黃蘗

黃連【人乳拌曬】

人中白【各二錢煆過】風化消【一錢】

冰片【二分】

右爲極細末吹之甚效

木舌

木舌心脾積成腫脹木硬證多凶外用川消敷舌上內服瀉心導赤靈

【注】木舌一證皆因心脾積而成蓋脾之衇絡在舌下又舌爲心苖遇火上衝令兒舌腫滿木硬不能轉動故名木舌外用川消散敷舌上內服瀉心導赤湯若不急治必至難救

川消散

朴消【五分】

眞紫雪【二分】

鹽【一分】

右爲細末以竹調敷舌上

瀉心導赤湯【方見吐舌】

哯乳

哯乳之候非一端傷乳停痰胃寒宜和中淸飲寒用溫中止吐煎傷乳平胃散最妙停痰二陳湯可痊若是滿而自溢者常湏節乳自能安

【注】小兒哯乳證非一端有宿乳停痰胃寒胃之分不可一例而治如面色多赤二便微祕手足指此爲哯也宜和中淸飲主之面色靑白糞靑多沫手足指冷此因寒而哯也宜溫中止吐湯主之口唇幹夜臥不寧手足心此爲傷乳而哯也宜平胃散主之胸膈膨滿嘔吐痰涎此因停痰而哯也宜枳桔二陳湯主之若喫乳多滿而自溢者不湏服藥惟節乳則哯自止矣

和中淸飲

黃連

【姜炒】

半夏【姜制】

陳皮

茯苓

藿香

砂仁

引用薑水煎服

【方歌】和中淸飲黃連半夏陳皮茯苓攢藿香砂仁合成劑水煎徐服可安全

溫中止吐湯

白豆蔲

【研】

茯苓

半夏

【姜制】

生薑

水煎衝磨沈香汁服

【方歌】溫中止吐白豆蔲茯苓半夏共生薑臨服沈香汁加入專治哯乳自寒傷

平胃散

蒼術

【炒】

陳皮

厚朴

【姜炒】

甘艸【炙】

麥芽

【炒】

砂仁【研】

引用薑水煎服

【方歌】小兒傷乳多吐哯平胃調和功可見蒼陳厚朴甘艸偕加入麥砂姜一片

枳桔二陳湯

枳殻

【麩炒】

桔梗

陳皮

半夏【姜制】

茯苓

甘艸【炙】

引用薑水煎服

【方歌】停痰哯乳不能安枳桔二陳湯最先枳桔陳半苓甘艸生薑加入卽時痊

夜啼

夜啼寒因胎受湏將形色辧分明寒屬脾經面靑白手腹俱冷曲腰疼面赤溺閉屬心用導赤寒釣藤若無寒熱表裏證古法蟬花散最精

【注】小兒初生夜啼其因有二一曰脾寒一曰心皆受自胎中觀其形色便知病情矣如面色靑白手腹俱冷不欲吮乳曲腰不伸者脾寒也鉤藤飲主之面赤唇紅身腹俱小便不利煩躁多啼者心也導赤散主之若無已上形證但多啼者用蟬花散最當

釣藤飲

川芎

白當歸

茯神

白芍【炒】

茯苓

甘艸【炙】

木香

【煨】

釣藤鉤

引用紅棗水煎服

【方歌】夜啼之證因脾寒湏服釣藤飲可痊芎歸神芍苓甘艸木香釣藤紅棗煎

導赤散【方見小便不通】

蟬花散

蟬蛻【不拘多少下半截】

右研細末每服少許薄荷煎湯調下

胎黃

兒生徧體色如金濕燻蒸胎受深法當滲濕兼淸熱地黃犀角二方神

【注】胎黃者徧體面目皆黃其色如金乃孕婦濕太盛小兒在胎受母毒故生則有是證也法當滲濕淸湏分輕重治之色微黃者生地黃湯深黃者犀角散

生地黃湯

生地黃

赤芍藥

川芎

當歸

天花粉

赤茯苓

澤瀉

豬苓

甘艸

【生】

茵蔯蒿

引用燈心水煎食前服

【方歌】胎黃湏用地黃湯四物花粉赤苓良澤瀉豬苓甘艸等茵蔯加入水煎嘗

犀角散

犀角

【鎊】

茵蔯蒿

栝蔞根

升麻

甘艸

【生】

龍膽艸

生地

寒水石【煆】

水煎不拘時服

【方歌】胎黃又有犀角散甘艸犀角與茵蔯升麻膽艸生地共寒水石同栝蔞根

胎赤

胎赤胎中受毒生後徧體若丹塗淸熱解毒湯極妙蔣氏化毒功效殊

【注】胎赤者因孕婦過食辛熱之物以致毒熱凝結蘊於胞中遂令小兒生下頭面肢體赤若丹塗故名曰胎赤當以淸熱解毒湯主之熱盛便祕者蔣氏化毒丹主之

淸熱解毒湯

生地

黃連

金銀花

薄荷葉

連翹

【去心】

赤芍

木通

甘艸【生】

引用燈心水煎服

【方歌】淸熱解毒湯堪誇生地黃連金銀花薄荷連翹赤芍藥木通甘艸燈心加

蔣氏化毒丹

犀角

黃連

桔梗

元參

薄荷葉

甘艸【生】

大黃【各一兩生】

靑黛【五錢】

右爲細末煉白蜜爲丸重六分每服一丸燈心湯化服

赤遊風

赤遊胎中毒熱成皮膚赤腫徧身行頭面四肢猶可治若歸心腹命難生內服犀角藍葉散外用砭法敷神功百日之內忌砭血貼塗二法可安寧

【注】小兒赤遊風證多由胎中毒熱而成或生後於溫暖毒熱蒸發於外以致皮膚赤熱而腫色若丹塗遊走不定行於徧身故名曰赤遊風多發於頭面四肢之間若內歸心腹則死治法當服犀角解毒飲如不愈繼以藍葉散外用砭法刺出毒血毒甚者敷以神功散毒輕者不用敷藥在百日內者小兒忌砭血以其肌肉難任也湏用豬肉貼法或以赤小豆末雞子淸調塗之甚效

犀角解毒飲

牛蒡子

【炒】

犀角

荊芥穗

防風

連翹

【去心】

金銀花

赤芍藥

生甘艸

川黃連

生地黃

引用燈心水煎服

【方歌】犀角解毒藥最良牛蒡犀角合荊防連翹銀花赤芍藥甘艸川連生地黃

藍葉散

藍葉【五錢】

黃芩

犀角屑

川大黃【剉微炒】

柴胡

梔子【各二錢生】

川升麻【一錢】

石膏【一錢】

生甘艸【一錢】

右爲粗末每服一錢水一小盞煎五分去渣兌竹瀝一酒杯煎三兩沸放溫量兒大小用之气怯弱者可去大黃

砭血法

口吮毒血各聚一處用細磁器擊碎取鋒芒者將筯頭劈開夾住用綫縛定兩指輕撮筯梢令磁芒對聚血處再用筯一根頻擊刺出毒血砭後毒甚者以神功散敷之毒輕者砭後不可用恐皮膚旣破艸烏能作痛也如患在頭者不用砭法只宜臥鍼倒挑患處出毒血則愈

神功散

黃蘗

【炒】

艸烏【生】

右各爲末等分用潄口水調敷頻以潄口水潤之

豬肉貼法

用生豬肉切片貼於赤腫處數數更換

塗法

生赤小豆不拘多少研爲細末用雞子淸調塗患處亁則再塗

初生無皮

兒生無皮有二端父母梅毒遺染傳或因未足月生早無皮赤爛痛難堪梅毒換肌消毒散胎怯當歸飲能痊外敷淸涼鵞黃粉毒解形完膚自堅

【注】嬰兒生下無皮其證有二或因父母素有楊梅結毒傳染胞胎故生下或上半身赤爛或下半身赤爛甚至色帶紫黑又有因月分未足生育太早徧體浸漬紅嫩而光二證俱屬惡候遺毒者內服換肌消毒散外用淸涼膏或鵞黃散敷之胎元不足者內服當歸飲外用稻米粉撲之毒觧形完者謂解去毒气其皮自漸漸生完而堅實矣

換肌消毒散

當歸

生地黃

赤芍藥

川芎

皂刺

土茯苓

金銀花

連翹【去心】

甘艸

【生】

白芷

苦參

白蘚皮

防風

引用燈心水煎服

【方歌】無皮換肌消毒治四物皂刺土茯苓銀花連翹艸白芷苦參白蘚共防風

當歸飲

何首烏

【制】

白蘚皮

白蒺藜

甘艸

當歸

生地黃

白芍藥

人參

黃耆

川芎

水煎服

【方歌】當歸飲治兒無皮面白肢冷服最宜首烏蘚皮白蒺藜甘艸四物共參耆

淸涼膏

石灰【四兩未經水濕成塊者】

用水泡之沒指半許露一宿面上有浮起如雲片者輕輕取之微帶淸水視其多寡對小磨香油亦如之以順攪成膏爲度用雞翎搽之自愈

鵞黃散

黃蘗

【生】

石膏【各等分煆】

共研爲細末撲之濕則亁撲亁則用豬苦膽調搽

撲粉法

旱稻白米作粉時時撲之其皮漸生神效

變蒸

萬物春生夏熱長兒生同此變形神三十二日爲一變六十四日曰一蒸變長百骸生藏府蒸增智慧聰明十八五百七十六變蒸旣畢形神成變蒸之狀身微熱耳尻骨冷無病情

【注】天地生化萬物必以春溫夏熱兒之初生變生形神亦同此理自生之日至三十二日曰一變至六十四日曰一蒸變則長其百骸生其藏府蒸則增其智慧發其聰明也曰十八五百七十六者謂十變五蒸之外又有三大蒸合計五百七十六日也變蒸旣畢形神具足此後則不復變蒸矣然每變蒸之時其狀惟身微熱耳冷尻骨冷而無他病情狀蓋以陰陽和變生化形神故無他病情狀也身微熱者以陰陽氤氳變蒸之气而然也耳尻冷者耳尻屬陰以陽不傷陰而與陰和之象故不熱也

【按】變蒸旣曰生五藏六府次序又曰包絡三焦二經俱無形狀故不變不蒸夫也絡乃周身脂膜聯絡百骸藏府者三焦乃軀殻內气充滿百骸藏府者變蒸時豈獨不及之耶其說不經細閱靈素自知附辧以俟識者

驚風門

驚風總括

心主驚兮肝主風心熱肝風作急驚素虛藥峻因成慢吐瀉後起慢脾風急驚陽證有實像慢脾陰證有虛形慢驚半陰半陽證虛實寒熱要詳明

【注】心藏神心病故主驚也肝屬木肝病故主風也凡小兒心熱肝盛一觸驚受風則風火相搏必作急驚之證也若素稟不足或因急驚用藥過峻傷元气每致變成慢驚之證更有因吐瀉旣久中气大虛脾土衰弱肝木乘虛而內生驚風者名曰慢脾風也三者致病之因旣不同故所現之證亦各異急驚屬陽必有陽熱有餘等實像也慢脾屬陰必有陰冷不足等虛像也至於慢驚初得之時陰陽尙未損或因急驚傳變而成其中常有夾痰夾熱等證故屬半陰半陽不比慢脾純陰之病也治者湏詳分虛實寒熱以治之庶不致悞矣

驚風八候

驚風八候搐搦掣顫反引竄視之名肘臂伸縮名爲搐十指開合搦狀成勢若相撲謂之掣顫則頭肢動搖鈴反張身仰頭向後引狀兩手若開弓竄則目直常似怒視則覩物不轉睛內外左右分順逆湏識急慢證皆同【注】八候謂搐搦掣顫反引竄視是也搐謂肘臂伸縮搦謂十指開合掣謂肩頭相撲顫謂手足動搖反者身仰向後引者手若開弓竄則目直而似怒視則睛露而不活其搐以男左手女右手男大指在外女大指在內爲順反是爲逆此候急驚慢驚同皆見之虛實無所異焉治者宜切記之

通闗急救法

驚風搐搦神昏憒痰壅气塞在心胸急用通闗吹入鼻無則死有生

【注】驚風搐搦必神气昏憒皆由痰壅气塞壅結胸中而致急用通闗散吹入鼻內無者不治有者審其表裏虛實隨證治之

通闗散

半夏

【生】

皂角

細辛

薄荷【各等分】

共爲細末用筆管吹入鼻內少許

急驚風

急驚觸異心驚熱或由風郁火生風痰盛或熱極壯熱煩急面唇紅痰壅气促牙闗噤二便祕濇衇數洪驚用鎭驚風至寶牛黃攻痰涼膈淸平治羌活瀉靑等化痰導赤共涼驚

【注】急驚風一證有因目觸異物耳聞異聲神散气亂而生者有因心肝火盛外爲風寒郁閉不得宣通而生者有因痰盛熱極而內動風者然證多壯熱煩急面紅唇赤痰壅气促牙闗噤急二便祕濇噤急者齒緊急不能開也二便祕濇者大便祕結而小便澁難也衇洪數者主陽熱也觸異致驚者淸熱鎭驚湯安神鎭驚丸主之火郁生風者至寶丹主之痰盛生驚者牛黃丸攻下之極生風者涼膈散淸解之病不甚者則用平治之法風者羌活散主之肝熱者瀉靑丸主之痰兼者淸化痰湯主之心經者導赤散涼驚丸主之惟在臨證者審而用之

淸鎭驚湯

柴胡

薄荷

麥冬

【去心】

梔子

川黃連

龍膽艸

茯神

鉤藤鉤

甘艸

【生】

木通

引加燈心竹葉調硃砂末服

【方歌】淸熱鎭驚治外驚柴胡薄荷麥門冬梔子黃連龍膽艸茯神鉤藤艸木通

安神鎭驚丸

天竺黃

茯神【各五錢】

膽星

棗仁【炒】

麥冬

【去心】

赤芍

當歸【各三錢】

薄荷葉

黃連

辰砂

牛黃

梔子

木通

龍骨【各三錢煆】

靑黛【一錢】

右爲細末煉蜜丸如菉豆大赤金鉑爲衣量兒大小與之淡姜湯化下

至寶丹

麻黃

防風

荊芥

薄荷

當歸

赤芍

大黃

芒消

川芎

黃芩

桔梗

連翹【去心】

白術

【土炒】

梔子

石膏

【煆】

甘艸【生】

滑石

全蠍【去毒】

細辛

天麻

白附子

羌活

僵蠶

【炒】

川連

獨活

黃蘗【各等分】

右共爲細末煉蜜爲丸每丸重五分量兒大小與之姜湯化下

牛黃丸

黑牽牛

白牽牛【各七錢半】

膽星

枳實【麩炒】

半夏【各五錢姜制】

牙皂【二錢去皮】

大黃【一兩半】

右研極細末煉白蜜爲丸重五分量兒大小與之姜湯化下

涼膈散

黃芩

大黃

連翹

【去心】

芒消

甘艸

【生】

梔子

薄荷

引用竹葉生蜜煎服

無汗者加防風羌活

【方歌】涼膈散治膈盛梔翹芩薄芒消黃便祕消黃加倍用無汗更加羌活防

羌活散

羌活

防風

川芎

薄荷

天麻

僵蠶【炒】

甘艸

【生】

川黃連

柴胡

前胡

枳殻

【麩炒】

桔梗

引用生薑水煎服

【方歌】羌活散風兼淸羌防川芎薄荷葉天麻僵蠶艸黃連柴胡前胡枳殻桔

瀉靑丸

龍膽艸

【焙】

梔子

大黃

【煨】

羌活

防風【各一錢】

川芎【錢半】

右研末煉蜜爲丸如梧桐子大竹葉薄荷湯調下

淸化痰湯

橘紅

麥冬【去心】

半夏

【姜制】

赤苓

黃芩

竹茹

甘艸

【生】

川連

枳殻

【麩炒】

桔梗

膽星

引用生薑燈心水煎服

【方歌】淸化痰有橘紅麥冬半夏赤茯苓黃芩竹茹生甘艸川連枳桔膽南星

瀉心導赤湯【方見木舌】

涼驚丸

龍膽艸

防風

靑黛【各三錢】

釣藤鉤【二錢】

黃連【五錢】

牛黃【一錢】

右研細末麫糊爲丸如粟米大量兒大小與之金器煎湯化下

急驚後調理法

急驚之後尙未淸痰琥珀抱龍靈神虛气弱痰兼熱淸心滌痰大有功

【注】急驚多用寒涼之藥亦急則治標之法但得痰火稍退卽當調補气血若用寒涼必致轉成慢驚等證故驚邪一退餘熱尙在者當用琥珀抱龍丸主之若脾虛多痰者宜淸心滌痰湯主之

琥珀抱龍丸

人參

琥珀

茯神【各五錢】

山藥【一兩炒】

甘艸【四錢炙】

檀香【三錢】

天竺黃

枳殻【麩炒】

枳實【各五錢麩炒】

辰砂【三錢】

膽星【五錢】

赤金鉑【二十片】

右爲細末煉蜜爲丸每丸重一錢大兒一丸小兒半丸淡姜湯化下

淸心滌痰湯

竹茹

橘紅

半夏

【姜制】

茯苓

枳實

【麩炒】

甘艸【生】

麥冬

【去心】

棗仁【炒】

人參

菖蒲

南星

川黃連

引用生薑水煎服

【方歌】淸心滌痰湯效靈補正除邪兩收功參苓橘半連茹艸枳實菖棗星麥冬

慢驚風

慢驚多緣稟賦弱或因藥峻損而成緩緩搐搦時作止面白靑黃身則溫昏睡眼合睛或露衇遲神慘大便靑气虛夾痰醒脾效脾虛肝旺緩肝靈

【注】慢驚一證或緣稟賦虛弱土虛木盛者有之或由急驚過用峻利之藥以致轉成此證者有之發時緩緩搐搦時作時止面色淡黃或靑白相兼身必溫和昏睡眼合或睡臥露睛衇來遲緩神气慘慘大便靑色此乃脾胃虛弱治宜培補元气爲主虛而夾痰者醒脾湯主之脾虛肝旺者緩肝理脾湯主之

醒脾湯

人參

白術【土炒】

茯苓

天麻

半夏

【姜制】

橘紅

全蠍

【去毒】

僵蠶【炒】

甘艸

【炙】

木香

倉米

膽南星

引用生薑水煎服

【方歌】气虛夾痰醒脾治參術天麻白茯苓橘半全蠍僵蠶艸木香倉米膽南星

緩肝理脾湯

廣桂枝

人參

白茯苓

白芍藥【炒】

白術

【土炒】

陳皮

山藥

【炒】

扁豆【炒研】

甘艸【炙】

引用煨姜大棗水煎服

【方歌】肝旺脾虛緩肝湯桂枝參苓芍術良陳皮山藥扁豆艸煎服之時入棗姜

夾熱夾痰慢驚

慢驚夾熱或夾痰身熱心煩口溢涎宜以淸心滌痰治白丸柴芍六君煎

【注】慢驚之證本無熱可言但脾虛虛熱內生故痰涎上泛咽喉气粗身熱心煩所謂虛夾痰熱是也痰熱相兼者淸心滌痰湯主之脾虛肝旺痰盛者靑州白丸子柴芍六君湯主之

淸心滌痰湯【方見急驚後調理法】

靑州白丸子

生川烏【五錢去皮臍】

生半夏【七兩】

南星【三兩生】

白附子【二兩生】

右爲末盛生絹袋內用井花水擺出粉未盡再擺以粉盡爲度置磁盆內日曬夜露每早撇去舊水別用新水攪春五日夏三日秋七日冬十日去水曬亁研爲細末用糯米粉煎粥淸丸菉豆大每服三五丸薄荷湯送下

柴芍六君子湯

人參

白術【土炒】

茯苓

陳皮

半夏

【姜制】

甘艸【炙】

柴胡

白芍【炒】

釣藤鉤

引用姜棗水煎服

【方歌】脾虛木旺風痰盛四君人參術艸苓痰盛陳半因加入肝風更用柴芍藤

慢脾風

肝盛脾衰金气弱金失承制木生風每因吐瀉傷脾胃閉目搖頭面唇靑額汗昏睡身肢冷舌短聲啞嘔澄淸溫中補脾爲主劑固眞理中隨證從

【注】慢脾風一證多緣吐瀉旣久脾气大傷以致土虛不能生金金弱不能制木肝木彊盛惟脾是尅故曰脾風閉目搖頭面唇靑黯額汗昏睡四肢厥冷舌短聲啞頻嘔淸水此乃純陰無陽之證逐風則無風可逐治驚則無驚可治惟宜大補脾土生胃回陽爲主吐瀉亡陽者溫中補脾湯主之大病後成者固眞湯主之四肢厥冷者理中湯加附子主之

溫中補脾湯

人參

黃耆【蜜炙】

白術

【土炒】

亁姜

陳皮

半夏【姜制】

附子

【制】

茯苓

砂仁

肉桂【去粗皮研】

白芍

【炒焦】

甘艸【炙】

丁香

引用煨薑水煎服

【方歌】慢脾溫中補脾湯參耆白術共漧薑陳半附苓縮砂桂白芍甘艸共丁香

固眞湯

人參

白術【土炒】

肉桂

【去粗皮】

白茯苓

山藥

【炒】

黃耆【蜜炙】

甘艸

【濕紙裹煨透】附子【去皮臍湯泡浸】

引用姜棗水煎服

【方歌】固眞湯治慢脾風人參白術桂茯苓山藥黃耆煨甘艸附子浸泡最宜精

理中湯【方見不乳】

癇證門

癇證總括

小兒癇證類痙驚時昏倒搐涎聲食頃卽蘇如無病陰陽驚痰食風

【注】癇證類乎驚風痙風者謂發時昏倒抽搐痰涎壅盛气促作聲與驚痙二證相似也但四體柔軟一食之頃卽醒依然如無病之人非若痙風一身彊硬終日不醒也陰者陰癇也見藏陰證陽者陽癇也見府陽證驚癇因驚熱痰癇因痰食癇因食風癇因風其證不一治亦不同臨證宜詳辧之

陰癇

陰癇屬藏肢厥冷偃臥拘急面白靑吐沫聲微衇沈細醒脾固眞定癇靈

【注】陰癇屬陰藏寒之病也多因慢驚之後痰入心包而得時手足厥冷偃臥拘急面色靑白口吐涎沫聲音微小衇來沈細輕者醒脾湯甚者固眞湯病退調理用定癇丹主之

醒脾湯【方見慢驚風】

固眞湯【方見慢脾風】

定癇丹

人參【三錢】

當歸【三錢】

白芍【三錢炒】

茯神

棗仁【各五錢炒】

逺志【三錢去心】

琥珀【三錢】

天竺黃【四錢】

白術【五錢土炒】

橘紅

半夏

【姜制】

天麻【各三錢】

鉤藤鉤【四錢】

甘艸【二錢炙】

右共爲細末煉蜜丸如榛子大每服一丸淡姜湯化服

陽癇

陽癇屬府身汗仰臥面赤衇數洪噤急啼叫吐涎沫龍膽瀉靑與抱龍

【注】陽癇屬陽府之病也多因急驚去風下痰不淨久而致成此證時身自汗仰臥面赤衇象洪數牙闗噤急或啼叫不已口吐涎沫如風兼者用龍膽湯肝經者用瀉靑丸痰涎壅盛者用四制抱龍丸主之

龍膽湯【方見噤口】

瀉靑丸【方見急驚風】

四制抱龍丸

天竺黃【五錢】

辰砂【二錢】

膽星【一兩】

雄黃【二錢】

麝香【一分半】

右爲極細末另用麻黃欵冬花甘艸各五錢煎湯去滓慢火熬成膏合藥末爲丸如芡大每服一丸薄荷湯化下

驚癇

驚癇觸異驚神气吐舌急叫面白紅髮作如人將捕狀安神大靑鎭驚靈

【注】小兒心肝盛偶被驚邪所觸因而神气潰亂遂成癇證發時吐舌急叫面色乍紅乍白悚惕不安如人將捕之狀先服大靑膏次服鎭驚丸則癇自定矣

大靑膏

天麻【三錢】

白附子【二錢】

靑黛【一錢研】

蠍尾【一錢去毒】

硃砂【一錢研】

天竺黃【二錢】

麝香【三分】

烏稍蛇肉【一錢酒浸焙亁】

右同研細煉蜜和膏每服大兒五分小兒三分薄荷湯化服

鎭驚丸

茯神

麥冬【各五錢去心】

辰砂

逺志【去心】

石菖蒲

棗仁【各三錢炒】

牛黃【一錢半】

川黃連【三錢生】

珍珠【二錢】

膽星【五錢】

釣藤鉤【五錢】

天竺黃【五錢】

犀角【三錢】

甘艸【二錢生】

右共研細末煉蜜爲丸每丸重五分量兒與之用淡姜湯下

痰癇

痰癇平素自多痰時痰壅在喉間气促昏倒吐痰沫一撚金與滚痰丸

【注】痰癇者因小兒平素痰盛或偶因驚熱遂致成癇時痰涎壅塞喉間气促昏倒口吐痰沫宜先服一撚金以急下其痰次服硃衣滚痰丸則气順痰淸而癇自止矣

一撚金【方見不乳】

硃衣滚痰丸

礞石【一兩煆】

沈香【五錢】

黃芩【七錢】

大黃【一兩】

右爲細末水泛爲丸硃砂爲衣多寡量兒大小白滚水化服

食癇

食癇食積中脘一時痰使之然面黃腹滿吐利臭妙聖滚痰和胃安

【注】食癇者其病在脾因小兒乳食度停結中脘乘一時痰熱壅盛遂致成癇其初面黃腹滿吐利酸臭後變時時搐宜用妙聖丹主之痰盛者硃衣滚痰丸主之後用淸熱和胃丸調理則積滯淸而驚癇定矣

妙聖丹

雄黃

蠍梢

硃砂

代赭石【各二錢煆醋淬】

巴豆【三个去油】

杏仁【二錢炒去皮尖】

右共爲細末蒸棗肉丸如桐子大每服三五丸木香煎湯化服

硃衣滚痰丸【方見痰癇】

淸和胃丸

川連【五錢生】

梔子【五錢生】

竹茹【四錢】

麥冬【五錢去心】

連翹【四錢去心】

山查【一兩】

神麯【一兩炒】

麥芽【一兩炒】

陳皮【四錢】

枳實【五錢麩炒】

大黃【五錢】

甘艸【三錢生】

右共爲細末煉蜜爲丸每丸重一錢量兒與之用滚白水化下

風癇

風癇汗出風襲經二目靑黯面淡紅十指屈伸如數物化風羌活牛黃寧

【注】風癇因汗出脫衣腠理開張風邪乘隙而入發時目靑面紅手如數物治法先宜疏風解表輕則化風丹主之重則羌活桂枝湯主之風兼痰者牛黃丸主之

化風丹

膽星【二錢】

羌活

獨活

天麻

防風

甘艸【生】

荊芥穗

人參

川芎【各一錢】

右共爲細末煉蜜丸皂子大每服一丸薄荷湯化開服

羌活桂枝湯

羌活

防風

麻黃

桂枝

天麻

大黃

甘艸【生】

引用生薑水煎服

【方歌】羌活桂枝治風癇疎風瀉熱妙難言羌防麻桂天麻艸大黃煎服自然安

牛黃丸

膽星

全蠍【去毒】

蟬退【各二錢半】防風

牛黃

白附子【生】

僵蠶

【炒】

天麻【各一錢五分】

麝香【五分】

右爲細末煮棗去核皮取肉和丸如菉豆大每服三五丸生薑湯化服

禦纂醫宗金鑑卷五十一﹤子部﹐醫家類﹐禦纂醫宗金鑑﹥

欽定四庫全書

禦纂醫宗金鑑卷五十二

編輯幼科雜病心法要訣目錄

疳證門

疳證總括

脾疳

消疳理脾湯

肥兒丸

參苓白術散

疳瀉

淸熱和中湯

參苓白術散

疳腫脹

禦苑勻气防

疳痢

香連導滯湯

肝疳

柴胡淸肝防

蘆薈肥兒丸

加味逍遙防

抑肝扶脾湯

心疳

瀉心導赤湯

珍珠防

茯神湯

疳渴

淸熱甘露飲

肺疳

生地淸肺飲

甘露飲

補肺散

腎疳

金蟾丸

九味地黃丸

調元散

疳熱

鼈甲靑蒿飲

鼈甲散

腦疳

龍膽丸

龍腦丸

吹鼻龍腦散

眼疳

瀉肝散

淸熱退翳湯

逍遙散

羊肝散

鼻疳

淸金防

氏化毒丹

化虫丸

鼻疳散

吹鼻蟬殻散

牙疳

消疳蕪荑湯

蘆薈肥兒丸

牙疳防

脊疳

蘆薈丸

金蟾防

蛔疳

史君子防

下虫丸

肥兒丸

無辜疳

柴胡飲

蘆薈肥兒丸

丁奚疳

五疳消積丸

人參啟脾丸

哺露疳

集聖丸

肥兒丸

人參丸

吐證門

吐證總括

辧嘔吐噦證

傷乳吐

消乳丸

保和丸

傷食吐

三稜丸

和胃湯

夾驚吐

全蠍觀音散

定吐丸

痰飲吐

二陳湯

香砂六君子湯

虫吐

化虫丸

加減理中湯

虛吐

丁沈四君子湯

實吐

三一承气湯

寒吐

姜橘散

理中湯

熱吐

加味溫膽湯

瀉證門

瀉證總括

傷乳食瀉

保安丸

平胃散

中寒瀉

理中湯

訶子散

火瀉

玉露散

四苓散

驚瀉

益脾鎭驚散

養脾丸

臍寒瀉

和气飲

調中湯

脾虛瀉

參苓白術散

飱瀉

補中益气湯

四神丸

水瀉

胃苓湯

升陽除濕湯

禦纂醫宗金鑑卷五十二目錄

欽定四庫全書

禦纂醫宗金鑑卷五十二

編輯防科雜病心法要訣

疳證門

疳證總括

大人爲勞小兒疳乳食傷脾是病原甘肥失節生積熱气血津液被熬煎初患尿泔午潮日久靑筋肚大堅面色靑黃肌肉瘦皮毛憔悴眼睛防

【注】大人者十五歲以上也病則爲勞若十五歲以下者皆名爲疳緣所稟之气血虛弱藏府嬌嫩易於受傷或因乳食過飽或因肥甘無節停滯中脘傳化遲滯腸胃漸傷則生積熱熱盛成疳則消耗气血煎灼津液凡疳病初起尿如米泔午後潮熱日久失治致令靑筋暴露肚大堅硬面色靑黃肌肉消瘦皮毛憔悴眼睛防而疳證成矣然當分其所屬而治之庶不致有悞也

脾疳

脾疳面黃肌消瘦身困倦喜睡眠心下痞硬滿腫脹臥冷食泥腹痛堅頭大頸細食懶進吐瀉煩渴便腥黏攻積消疳肥兒治補脾參苓白術先

【注】脾屬土色黃主肌肉故脾疳則見面黃肌肉消瘦身體困倦喜睡心下痞硬乳食懶進睡臥喜冷好食泥土肚腹堅硬疼痛頭大頸細有時吐瀉口漧煩渴大便腥黏之證也宜先攻其積用消疳理脾湯肥兒丸主之積退然後調理其脾以參苓白術散主之

消疳理脾湯

蕪荑

三稜

莪術

靑皮【炒】

陳皮

蘆薈

檳榔

史君子肉

甘艸

【生】

川黃連

胡黃連

麥芽【炒】

神麯【炒】

引用燈心水煎服

【方歌】消疳理脾用蕪荑三稜莪術靑陳皮蘆薈防榔史君艸川連胡連麥芽麯

肥兒丸

人參【三錢半】

白術【五錢土炒】

茯苓【三錢】

黃連【二錢】

胡黃連【五錢】

史君子【四錢肉】

神麯

【炒】

麥芽【炒】

山查肉【各三錢半】甘艸【錢半炙】

蘆薈【二錢半煨】

右爲末黃米糊丸如黍米大每服二三十丸米湯化下

參苓白術散

人參【二錢】

茯苓

白術

【土炒】

扁豆【炒】

薏米

【炒】

山藥【各五錢炒】

陳皮【三錢】

縮砂

桔梗【各二錢】

甘艸【一錢炙】

建蓮子【五錢去心】

右共爲細末每服一錢老米湯調服

疳瀉

疳疾傷脾因作瀉先淸後補爲妙訣初宜淸熱和中湯久瀉參苓白術防

【注】疳瀉之證多緣積熱傷脾以致水谷不分頻頻作瀉法當淸熱滲濕以淸熱和中湯主之若瀉久不愈當漸爲調理參苓白術散主之

淸熱和中湯

白術

【土炒】

陳皮

厚朴

【姜炒】

赤苓

黃連

神麯【炒】

穀芽

【炒】

史君子

生甘艸

澤瀉

引用燈心水煎服

【方歌】疳久泄瀉名疳瀉淸熱和中功甚防白術陳厚赤苓連神谷史君艸澤瀉

參苓白術散【方見脾疳】

疳腫脹

疳疾腫脹面浮光傳化失宜脾肺傷气逆喘咳胸膈滿禦苑勻气服最良

【注】疳疾腫脹之證多因傳化失宜以致脾肺兩傷現證气逆喘咳胸膈痞悶肚腹腫脹面色浮光宜用禦苑勻气防治之其腫脹自消矣

禦苑勻气散

桑皮

【蜜炒】

桔梗

赤苓

甘艸【生】

藿香

陳皮

木通

引用姜皮燈心水煎服

【方歌】疳久脾虛腫脹生禦苑勻气有奇功桑皮桔梗赤苓艸藿香陳皮合木通

疳痢

疳疾日久頻下痢多緣腸胃熱凝滯或赤或白腹窘急香連導滯爲妙劑

【注】疳痢之由皆因熱結腸胃所致故痢時或赤或白腹中窘痛急用香連導滯湯治之其痢自愈

香連導滯湯

靑皮

【炒】

陳皮

厚朴

【姜炒】

川黃連【姜炒】

生甘艸

山查

神麯

【炒】

木香【煨】

防榔

大黃

引用燈心水煎服

【方歌】疳久下痢名疳痢香連導滯功最良靑陳厚朴川連艸查麯木香防大黃

肝疳

肝疳面目爪甲靑眼生眵淚澁難睜搖頭揉目合面臥耳流膿水濕瘡生腹大靑筋身羸瘦燥渇煩急糞帶靑淸熱柴胡同蘆薈調養逍遙抑肝靈

【注】肝屬木色靑主筋故肝疳則見面目爪甲皆靑眼生眵淚隱澁難睜搖頭揉目合面睡臥耳瘡流膿腹大靑筋身體羸瘦燥渇煩急糞靑如苔之證也治宜先淸其熱用柴胡淸肝防蘆薈肥兒丸主之若病勢稍退當以逍遙散抑肝扶脾湯調理

柴胡淸肝散

銀柴胡

梔子【微炒】

連翹

【去心】

胡黃連

生地黃

赤芍

龍膽艸

靑皮【炒】

甘艸【生】

引用燈心竹葉水煎服

【方歌】柴胡淸肝治肝疳銀柴梔子翹胡連生地赤芍龍膽艸靑皮甘艸一同煎

蘆薈肥兒丸

五穀虫【二兩炒】

蘆薈【生】

胡黃連

【炒】

川黃連【各一兩姜炒】

銀柴胡【一兩二錢炒】扁豆【炒】

山藥【各二兩炒】

南山查【二兩半】

蝦蟇【四个煆】

肉豆防【七錢煨】

防榔【五錢】

史君子【二兩半炒】

神麯【二兩炒】

麥芽【一兩六錢炒】

鶴虱【八錢炒】

蕪荑【一兩炒】

硃砂【二錢飛】

麝香【二錢】

共研細末醋糊爲丸如黍米大每服一錢米飲下

加味逍遙散

茯苓

白術【炒】

當歸

白芍【炒】

柴胡

薄荷

炙甘艸

丹皮

梔子【炒】

引用姜棗水煎服

【方歌】加味逍遙防如神茯苓白術當歸身白芍柴胡薄荷艸再加丹皮梔子仁

抑肝扶脾湯

人參

白術【土炒】

黃連

【姜炒】

柴胡【酒炒】

茯苓

靑皮【醋炒】

陳皮

白芥子

龍膽艸

山查

神麯

【炒】

炙甘艸

引用姜棗水煎服

【方歌】調理抑肝扶脾湯參術黃連柴苓良靑陳白芥龍膽艸山查神麯甘艸嘗

心疳

心疳面赤衇絡赤壯熱有汗時煩驚咬牙弄舌口燥渇口舌生瘡小便紅胸膈滿悶喜伏臥懶食漧瘦吐利頻瀉心導赤珍珠治茯神調理可收功

【注】心屬火色赤主血衇故心疳則見面紅目衇絡赤壯熱有汗時時驚煩咬牙弄舌口舌漧燥渇飲生瘡小便紅赤胸膈滿悶睡喜伏臥懶食漧瘦或吐或利也熱盛者防心導赤湯主之熱盛兼驚者珍珠防主之病久心虛者茯神湯調理之

瀉心導赤湯【方見木舌】

珍珠散

珍珠【三錢】

麥冬【五錢去心】

天竺黃【三錢】

金鉑【二十五片】

牛黃【一錢】

胡黃連【三錢】

生甘艸【二錢】

羚羊角

大黃

當歸【各三錢】

硃砂【二錢】

雄黃【一錢】

茯神【五錢】

犀角【三錢】

右爲細末每服五分茵蔯湯調服

茯神湯

茯神

當歸

炙甘艸

人參

引用龍眼肉水煎服

煩熱者加麥冬

【方歌】茯神湯內用茯神當歸甘艸共人參若是煩熱麥冬入淸補兼施功最純

疳渇

肥甘積熱傷津液大渇引飲心煩熱速用淸熱甘露宜熱減津生渇自歇

【注】疳渇者多因肥甘積熱煎耗脾胃以致津液虧損故不時大渇引飲心神煩熱速用淸熱甘露飲其渇自愈

淸熱甘露飲

生地黃

麥冬【去心】

石斛

知母【生】

枇杷葉

【蜜炙】

石膏【煆】

甘艸

【生】

茵蔯蒿

黃芩

引用燈心水煎服

【方歌】耗液傷津成疳渇淸熱甘露飲如神生地麥冬斛知母枇杷石膏艸茵芩

肺疳

面白气逆時咳嗽毛髮焦枯皮粟幹熱憎寒流淸涕鼻頰生瘡號肺疳疎散生地淸肺效淸甘露飲爲先肺虛補肺防最妙隨證加減莫遲延

【注】肺屬金色白主皮毛故肺疳則見面白气逆咳嗽毛髮枯焦皮上生粟肌膚漧燥憎寒熱常流淸涕鼻頰生瘡也先用生地淸肺飲以疎觧之繼用甘露飲淸之日久肺虛者當以補肺防主之

生地淸肺飲

桑皮

【炒】

生地黃

天冬

前胡

桔梗

蘓葉

防風

黃芩

生甘艸

當歸

連翹

【去心】

赤苓

引用生薑紅棗水煎服

【方歌】生地淸肺用桑皮生地天冬前桔齊蘓葉防風黃芩艸當歸連翹赤苓宜

甘露飲

生地黃

熟地黃

天冬

麥冬【去心】

枳殻

【麩炒】

桔梗

黃芩

枇杷葉【蜜炙】

茵蔯蒿

石斛

引用紅棗肉水煎服

【方歌】甘露飲治肺火壅生熟地黃二門冬枳桔黃芩枇杷葉茵蔯石斛共煎成

補肺散

白茯苓

阿膠【蛤粉炒】

糯米

馬兜鈴

炙甘艸

杏仁【炒去皮尖】

水煎服

【方歌】肺虛補肺散通仙茯苓阿膠糯米攢馬兜鈴配炙甘艸杏仁微炒去皮尖

腎疳

觧顱鶴膝齒行遲骨瘦如柴面黑黧齒齦出血口臭气足冷腹痛瀉哭啼腎疳先用金蟾治九味地黃繼進宜若逢稟賦气虛弱調元散進莫遲疑

【注】腎屬水色黑主骨患此疳者初必有解顱鶴膝齒遲行遲腎气不足等證更因甘肥失節久則漸成腎疳故見面色黧黑齒齦出血口中气臭足冷如冰腹痛泄瀉啼哭不已之證先用金蟾丸治其疳繼以九味地黃丸調補之若稟賦不足者調元防主之

金蟾丸

幹蝦蟇【五个煆】

胡黃連

黃連【各三錢】

鶴虱【二錢】

肉豆防

【煨】

苦楝根白皮

雷丸

蘆薈【生】

蕪荑【各三錢】

右爲末麫糊爲丸菉豆大雄黃爲衣每服十五丸米湯化下

九味地黃丸

熟地

茱萸肉【各五錢】

赤茯苓

澤瀉

牡丹皮

山藥【炒】

當歸

川楝子

史君子【各三錢肉】

右爲細末煉白蜜爲丸如芡實大用滚白水研化食前服

調元防

人參

茯苓

白術

【土炒】

山藥【炒】

川芎

當歸

熟地黃

茯神

黃耆

【炙】

甘艸【炙】

白芍【炒】

引用姜棗水煎服

【方歌】調元防治稟賦弱參苓白術幹山藥芎歸熟地共茯神黃耆甘艸同白芍

疳熱

小兒疳疾身熱輕重虛實當分別初用靑蒿飲爲宜日久鼈甲防最防

【注】疳疾之證身多熱治者宜分別輕重虛實治之病初起多實者鼈甲靑蒿飲主之日久多虛者鼈甲防主之

鼈甲靑蒿飲

銀柴胡

鼈甲【炙】

靑蒿

生甘艸

生地黃

赤芍

胡黃連

知母【炒】

地骨皮

引用燈心水煎服

【方歌】疳疾血虛身熱鼈甲靑蒿藥有靈銀柴鼈蒿艸地芍胡連知母地骨同

鼈甲防

人參

黃耆【炙】

鼈甲

【炙】

生地

熟地

當歸

白芍

【炒】

地骨皮

水煎服

【方歌】疳疾日久骨熱蒸鼈甲防治效從容參耆鼈甲生熟地當歸白芍地骨同

腦疳

腦疳多緣受風熱又兼乳哺失調節頭皮光急生餅瘡頭熱發焦如穗結鼻干心煩腮防腫困倦睛暗身汗熱龍膽龍腦丸甚良吹鼻龍腦效甚防

【注】腦疳者因兒素受風熱又兼乳哺失調以致變生此證頭皮光急腦生餅瘡頭熱毛焦發結如穗鼻干心煩腮防腫硬困倦睛暗自汗身熱也腦熱生瘡者龍膽丸主之煩熱羸瘦者龍腦丸主之外用吹鼻龍腦防吹之其證自愈

龍膽丸

龍膽艸

升麻

苦楝根皮

【焙】

赤茯苓

防風

蘆薈

油發灰【各二錢】靑黛

黃連【各二錢】

右爲細末豬膽汁浸糕糊丸如麻子大薄荷湯下量兒大小與之

龍腦丸

龍腦

麝香【各五分】

雄黃【二錢】

胡黃連【三錢】

牛黃【一錢】

硃砂【一錢五分】

蘆薈【三錢生】

幹蝦蟇【四錢灰】

右爲細末熊膽合丸如麻子大每服三丸薄荷湯下

吹鼻龍腦防

龍腦

麝香【少許各研細末】

蝸牛殻

【炒黃】

蝦蟇灰

蒂

黃連

細辛

桔梗【各等分】

右爲細末入磁盒內貯之每取少許吹入鼻中日吹二次

眼疳

疳熱上攻眼疳成癢澁赤爛胞腫疼白睛生翳漸遮滿流淚羞明目不睜疎觧瀉肝防最妙雲翳淸熱退翳靈目久不瘥當補養逍遙瀉肝二方從

【注】眼疳者疳熱上攻於眼故發時癢澁赤爛眼胞腫疼白睛生翳漸漸遮滿不時流淚羞明閉目也先用瀉肝防疎觧之再用淸熱退翳湯消其翳若目久不瘥法當調補逍遙防或羊肝防主之

瀉肝散

生地黃

當歸

赤芍

川芎

連翹

【去心】

梔子【生】

龍膽艸

大黃

羌活

甘艸【生】

防風

引用燈心水煎服

【方歌】瀉肝防治肝熱壅生地當歸赤芍芎連翹梔子龍膽艸大黃羌活艸防風

淸熱退翳湯

梔子

【微炒】

胡黃連

木賊艸

赤芍

生地

羚羊角

龍膽艸

銀柴胡

蟬蛻

甘艸【生】

菊花

蒺藜

引用燈心水煎服

【方歌】淸熱退翳消云翳梔連木賊芍生地羚羊龍膽銀柴胡蟬蛻甘艸菊蒺藜

逍遙散【方見肝疳】

羊肝散

靑羊肝【一具去筋膜切韭葉厚片】

人參

羌活

白術

【土炒】

蛤粉【各等分】

右爲細末令勻聽用將藥置荷葉上如錢厚一層鋪肝一層包固外以新足靑布包裹蒸熟任兒食之如不食者及夏月恐腐壞則曬榦爲末早晚白湯調服服完再合以好爲度若熱者減人參

鼻疳

疳熱攻肺成鼻疳鼻塞赤癢痛難堪浸淫潰爛連唇際咳嗽气促發毛幹熱盛淸金化毒效疳虫蝕鼻化虫丸調敷湏用鼻疳散吹鼻蟬殻效通仙

【注】鼻疳者因疳熱攻肺而成蓋鼻爲肺竅故時鼻塞赤癢疼痛浸淫潰爛下連唇際成瘡咳嗽气促毛髮焦枯也熱盛者宜淸金散氏化毒丹主之虫蝕者用化虫丸主之外用鼻疳防敷之或以吹鼻蟬殻防吹入鼻內

淸金散

生梔子

黃芩

枇杷葉

【蜜炙】

生地黃

花粉

連翹【去心】

麥冬

【去心】

薄荷

元參

生甘艸

桔梗

引用燈心水煎服

【方歌】淸金防治肺壅熱梔子黃芩枇杷葉生地花粉翹麥冬薄荷元參甘艸桔

蔣氏化毒丹【方見胎赤】

化虫丸

蕪荑

蘆薈【生】

靑黛

川芎

白芷梢

胡黃連

川黃連

蝦蟇【各等分灰】

右爲細末豬膽汁浸糕爲丸如麻子大每服二十丸食後杏仁煎湯下

鼻疳散

靑黛【一錢】

麝香【少許】

熊膽【五分】

右爲細末幹者用豬骨髓調貼濕者幹上

吹鼻蟬殻散

蟬殻

【微炒】

靑黛【研】

蛇蛻皮

【灰】

滑石

麝香【各等分細研】

右爲細末每用菉豆大吹入鼻中日三用之疳虫盡出

牙疳

疳成毒熱內攻胃上發齦肉赤爛疼口鼻血出牙枯落穿腮蝕唇命多傾攻毒消疳蕪荑效繼以蘆薈肥兒靈外用牙疳散時上能食堪藥始能生

【注】牙疳者因毒熱攻胃而成故熱毒上發齦肉赤爛疼痛口臭血出牙枯脫落穿腮蝕唇病勢危急急用消疳蕪荑湯瀉其毒熱繼以蘆薈肥兒丸淸其餘熱外用牙疳散時時敷之自愈總之此證必胃彊能食堪勝峻藥始有生機否則難治也

消疳蕪荑湯

大黃

芒消

蕪荑

蘆薈【生】

川連

胡黃連

黃芩

雄黃

水煎服服後便軟及不食者去大黃芒消加石膏羚羊角

【方歌】蕪荑消疳大黃消蘆薈蕪荑二連標黃芩雄黃一同入能淸積熱牙疳消

蘆薈肥兒丸【方見肝疳】

牙疳防

人中白

【煆存性】綠礬【燒紅】

五倍子【各等分炒黑】冰片【少許】

右爲極細末先用水拭淨牙齒再以此防敷之有虫者加防榔

脊疳

積熱生虫蝕脊膂手擊其背若鼔鳴羸瘦脊骨鋸齒狀身熱下利煩渇增十指皆瘡齧爪甲此名脊疳病熱凶蘆薈丸同金蟾散急急調治莫從容

【注】脊疳者因積熱生虫上蝕脊膂也以手擊其背必空若鼔鳴脊骨羸瘦狀若鋸齒始爲脊疳外證亦身體發熱下利煩渇十指皆瘡頻齧爪甲其證最爲可畏湏先以蘆薈丸殺其虫繼用金蟾散消其疳隨時調治或可愈也

蘆薈丸

生蘆薈

靑黛

硃砂

熊膽

胡黃連

貫眾

地龍

【微炒】

川黃連

蟬蛻

【去足】

雷丸【各五錢】

麝香【一錢】

蝦蟇【一个酥塗炙焦】

右爲細末用蝸角肉研和丸如麻子大每服五丸粥飲下量兒大小與之

金蟾散

蟾【一枚

酥塗炙焦】

夜明沙【炒】

桃白皮

樗根白皮

地楡

黃蘗

訶黎勒

【皮煨】

百合

人參

大黃

白蕪荑

【炒】

胡粉【各三錢】

防榔【一錢】

丁香【三十七粒】

右爲細末每服五分粥飲調下

蛔疳

過食膩冷並肥甘濕熱生蛔腹內纒時煩多啼時腹痛口唇色變溢淸涎腹脹靑筋肛濕癢史君散治莫遲延不愈下虫丸極效蛔退補脾肥兒丸

【注】蛔疳者因過食生冷油膩肥甘之物以致濕熱生蛔腹中擾動故有時煩躁多啼有時肚腹攪痛口唇或紅或白口溢淸涎腹脹靑筋肛門濕癢也先用史君子散治之不愈下虫丸主之若蛔退又當調補其脾肥兒丸主之

史君子散

史君子【十个瓦上炒爲末】苦楝子【五个泡去核】

白蕪荑

甘艸【各一錢膽汁浸一宿】

右爲末每服一錢水調服

下虫丸

苦楝根皮【新白者佳酒浸焙】

木香

桃仁【浸去皮尖】

綠苞貫眾

蕪荑【焙】

雞心防榔【各二錢】輕粉【五分】

鶴虱【一錢炒】

幹蝦蟇【三錢炒黑】

史君子【三錢取肉煨】

右爲末麫糊成丸如麻子大每服二十丸滚白水下

肥兒丸【方見脾疳】

無辜疳

無辜疳傳有二因鳥羽污衣著兒身或緣乳母病傳染頸項瘡核便利膿虫蝕臟腑身羸瘦面黃熱致疳生淸熱宜用柴胡飲消疳肥兒效如神

【注】無辜疳者其病原有二或因浣衣夜露被無辜鳥落羽所污兒著衣後致成此證或因乳母有病傳染小兒以有此疾其證頸項生瘡或項內有核如彈按之轉動軟而不疼其中有虫如米粉不速破之使虫蝕臟腑便利膿血身體羸瘦面黃熱也治宜先淸其熱柴胡飲主之再消其疳以蘆薈肥兒丸主之

柴胡飲

赤芍藥

柴胡

黃連

半夏【姜制】

桔梗

夏枯艸

龍膽艸

浙貝母

黃芩

甘艸【生】

引用燈心水煎服

【方歌】柴胡飲治無辜疳赤芍柴胡川黃連半夏桔梗夏枯艸龍膽浙貝芩艸煎

蘆薈肥兒丸【方見肝疳】

丁奚疳

徧身骨露號丁奚肌肉漧澁晝夜啼手足枯細面黧黑項細腹大突出臍尻削身軟精神倦骨蒸潮熱渇煩急化滯五疳消積治補養人參啟脾宜

【注】丁奚者徧身骨露其狀似丁故名曰丁奚也其證肌肉漧澁啼哭不已手足枯細面色黧黒項細腹大肚臍突出尻削身軟精神倦怠骨蒸潮熱燥渇煩急也先用五疳消積丸化其滯繼用人參啟脾丸理其脾病可漸愈矣

五疳消積丸

史君子肉【五錢炒】麥芽【炒】

陳皮

神麯【炒】

山查【各一兩】

白蕪荑

黃連

膽艸【各三錢】

右爲末陳米飯爲丸每服一錢米飲下

人參啟脾丸

人參【五錢】

白術【五錢土炒】

白茯苓【五錢】

陳皮【四錢】

扁豆【五錢炒】

山藥【五錢炒】

木香【二錢煨】

穀芽【三錢炒】

神麯【三錢炒】

炙甘艸【二錢】

右研細末煉蜜爲丸重一錢用建蓮湯化下

哺露疳

乳食不節傷脾胃羸瘦如柴哺露成吐食吐虫多煩渇頭骨開張晡熱蒸先用集聖消積滯繼用肥兒甚有靈若還腹大靑筋現人參丸服莫從容

【注】哺露者因乳食不節大傷脾胃也其證羸瘦如柴吐食吐虫心煩口渇頭骨開張日晡蒸熱先用集聖丸消其積滯再用肥兒丸調理其脾若哺露日久肚大靑筋者又宜攻補兼施以人參丸主之

集聖丸

蘆薈

【微炒】

五靈脂【炒】

夜明沙

【淘洗焙漧】縮砂

木香

陳皮

莪術

史君子【肉】

黃連

川芎【酒洗炒】

幹蟾【各二錢炙】

當歸【一錢五分】

靑皮【二錢制】

右爲細末用雄豬膽二个取汁和麫糊爲丸每服一錢米飲送下

肥兒丸【方見脾疳】

人參丸

人參

麥冬【去心】

半夏

【姜制】

大黃【微炒】

黃耆

【炙】

茯苓

柴胡

黃芩

炙甘艸

川芎

訶黎勒

【煨】

鼈甲【炙】

右爲細末煉蜜爲丸如麻子大以粥飲下量兒大小用之

吐證門

吐證總括

諸逆上衝成嘔吐乳食傷胃或夾驚或因痰飲或虫擾虛實寒熱要分明

【注】嘔吐一證皆諸逆上衝所致也夫諸逆之因或以乳食過多停滯中脘致傷胃气不能健運而上逆也或於食時觸驚停積不化而上逆也或痰飲壅盛阻隔气道或蚘虫擾亂懊憹不安而上逆也總之上逆之因𨿽不同而皆能成嘔吐也但病有虛有實有寒有熱治者當於臨證時參合兼見之證審愼以別之庶不誤矣

辧嘔吐噦證

有物有聲謂之嘔有物無聲吐證名無物有聲爲噦證分別醫治中病情

【注】吐證有三曰嘔曰吐曰噦古人謂嘔屬陽明有聲有物气血俱病也吐屬太陽有物無聲血病也噦屬少陽有聲無物气病也獨李杲謂嘔吐噦俱屬脾胃虛弱潔古老人又從三焦以分气積寒之三因然皆不外諸逆上衝也治者能分虛實別寒熱以治之自無不曲中病情矣

傷乳吐

乳食過飽蓄胃中乳片不化吐頻頻身熱面黃腹膨脹消乳保和有神功

【注】傷乳吐者因乳食過飽停蓄胃中以致運化不及吐多乳片猶如物盛滿而上溢也其證身熱面黃肚腹膨脹治宜消乳丸保和丸化其宿乳安胃和中節其乳食自然止也

消乳丸

香附【二兩制】

神麯【炒】

麥芽【各一兩炒】

陳皮【八錢】

縮砂仁

【炒】

甘艸【各五錢炙】

右爲細末滴水爲丸如粟米大量兒大小服之姜湯化下

保和丸

南山查【二兩】

神麯【一兩炒】

茯苓

半夏【各一兩姜制】

連翹

【去心】

陳皮

萊菔子【各五錢炒】

右爲細末麵糊爲丸麥芽湯化服

傷食吐

過食傷胃腹脹熱惡食口臭吐酸黏眼胞虛浮身潮熱湏服三稜和胃煎

【注】傷食吐者因小兒飲食無節過食油膩麵食等物以致壅塞中脘而成也其證肚腹脹熱惡食口臭頻吐酸黏眼胞虛浮身體潮熱治宜淸胃和中爲主先用三稜丸止其吐再用和胃湯化其滯而病漸愈矣

三稜丸

三稜

【煨】

陳皮

半夏

【姜制】

神麯【各一兩炒】

黃連

【姜炒】

枳實【麩炒】

丁香【各五錢】

右研細末面和爲丸如黃米大每服二十丸食後姜湯下

和胃湯

陳皮

半夏【姜制】

縮砂仁

【研】

蒼術【炒】

厚朴

【姜炒】

藿香葉

香附

【炒】

甘艸【炙】

山查

神麯【炒】

引用生薑水煎服

【方歌】和胃湯治嘔吐頻陳皮半夏縮砂仁蒼術厚朴藿香葉香附甘艸山查神

夾驚吐

食時觸異吐靑涎身熱心煩睡不安截風觀音散極妙止吐定吐丸可痊

【注】夾驚吐者多因飲食之時忽被驚邪所觸而致吐也其證頻吐靑涎身體熱心神煩躁睡臥不寧先用全蠍觀音散截其風次用定吐丸止其嘔而病可痊矣

全蠍觀音散

人參【三錢】

黃耆【蜜炙】

扁豆

【炒】

茯苓【各五錢】

蓮肉【三錢去心】

木香【一錢五分煨】

白芷【二錢】

羌活

防風

天麻

全蠍【各三錢去毒】

炙甘艸【一錢五分】

右爲細末姜棗煎湯調服量兒大小與之

定吐丸

丁香【二十一粒】蠍梢【四十九條去毒】

半夏【三个姜制】

右爲細末令勻煮棗肉爲丸如黍米大每服七丸金器煎湯化服

痰飲吐

痰飲壅盛在胸中痰因气逆嘔吐成暈面靑吐涎飲香砂二陳六君寧

【注】痰飲吐者由小兒飲水過多以致停畱胸膈變而爲痰痰因气逆遂成嘔吐之證其候頭目暈面靑嘔吐涎水痰沫也宜用香砂二陳湯虛者香砂六君子湯治之

二陳湯【方見哯乳本方加藿香砂仁】

香砂六君子湯

藿香

縮砂仁

白術

【土炒】

人參

茯苓

半夏【姜制】

陳皮

甘艸【炙】

引用生薑水煎服

【方歌】香砂六君虛痰吐藿香縮砂共白術人參茯苓及陳皮半夏甘艸同煎服

虫吐

虫吐胃熱或胃寒色變時疼嘔淸涎寒熱當以陰陽辧化虫加減理中痊

【注】虫吐之證有二有以胃經熱蒸者有以胃經寒迫者皆能令虫不安擾亂胃中而作吐也其證唇色或紅或白胃口時痛時止頻嘔淸涎屬寒屬熱當從陰陽之證辧之熱者化虫丸主之寒者加減理中湯主之

化虫丸

蕪荑【五錢】

鶴虱

苦楝根皮

胡粉

史君子

【肉】

防榔【各一兩】

枯礬【二錢五分】

右爲細末麵糊爲丸量兒大小用之

加減理中湯

人參

漧薑

白術

【土炒】

川椒

引用烏梅一个水煎服

【方歌】加減理中寒吐虫人參漧薑白術從川椒烏梅伏虫動煎成服下卽安寧

虛吐

虛吐多因胃弱成神倦防動睡露睛自利不渇頻嘔吐丁沈四君藥最靈

【注】虛吐之證多因胃气虛弱不能消納乳食致成此證也其精神倦怠防門煽動睡臥露睛自利不渇頻頻嘔吐者以丁沈四君子湯治之

丁沈四君子湯

人參

白術【土炒】

茯苓

炙甘艸

丁香

沈香

引用煨薑水煎服

【方歌】胃虛嘔吐不思食丁沈四君治最宜參術苓艸補其胃丁香沈香溫其脾

實吐

小兒實吐腹脹滿二便不利痞硬疼渇思涼吐酸臭三一承气可收功

【注】實吐者小兒平素壯實偶而停滯胸腹脹滿二便祕澁痞硬疼痛口渇思飲寒涼吐多酸臭也宜用三一承气湯下之二便利而吐止矣

三一承气湯

芒消

生大黃

枳實

【麩炒】

甘艸【生】

厚朴【姜炒】

引用生薑水煎服

【方歌】三一承气治實吐滌滯通塞功最著芒消相配生大黃枳實甘艸同厚朴

寒吐

朝食暮吐爲冷吐乳食不化不臭酸四肢厥冷面唇白姜橘丁茰理中煎

【注】寒吐者皆因小兒過食生冷或乳母當風取涼使寒气入乳小兒飲之則成冷吐之證其朝食暮吐乳食不化吐出之物不臭不酸四肢逆冷面唇色白治當溫中定吐胃微寒者姜橘散主之寒甚者丁茰理中湯主之

姜橘散

白姜【二錢】

陳皮【一兩】

炙甘艸【一錢】

右爲細末每服一錢溫棗湯調服

理中湯【方見不乳本方加丁香吳茱茰】

熱吐

食入卽吐因胃熱口渇飲冷吐酸涎身熱唇紅小便赤加味溫膽湯可痊

【注】熱吐之證或因小兒過食煎之物或因乳母過食厚味以致熱積胃中遂令食入卽吐口渇飲冷嘔吐酸涎身熱唇紅小便赤色治宜淸熱爲主加味溫膽湯主之

加味溫膽湯

陳皮

半夏【姜制】

茯苓

麥冬【去心】

枳實

【麩炒】

生甘艸

竹茹

黃連【姜炒】

引用燈心水煎服

【方歌】熱吐須用溫膽湯陳皮半夏茯苓良麥冬枳實生甘艸竹茹黃連水煎嘗

瀉證門

瀉證總括

小兒泄瀉認須淸傷乳停食冷熱驚藏寒脾虛飱水瀉分消溫補治宜精

【注】瀉之一證多因脾被濕侵土不勝水而成然致病之原各異或乳食停滯不化或感受寒暑之气或驚邪外觸或藏受寒冷或脾虛作瀉更有飱瀉水瀉之證致疾之因不同而調治之法亦異醫者詳細辧之或分消或溫補因證施治庶不誤矣

傷乳食瀉

乳食過傷瀉酸膿噫臭腹熱脹滿疼口渇惡食溺赤澁保安平胃奏神功

【注】傷乳食瀉者因乳食過飽損傷脾胃乳食不化故頻瀉酸膿也噫臭腹熱脹滿疼痛口渇惡食小便赤澁須用保安丸消其滯次用平胃散和其脾庶積消而瀉止矣

保安丸

香附

【醋炒】

縮砂仁【各一兩】

白姜

【炮】

靑皮【醋炒】

陳皮

三稜

莪術

炙甘艸【各五錢】

右爲細末麵糊爲丸量兒大小與之白湯化下

平胃散【方見哯乳】

中寒瀉

過食生冷中寒瀉腸鳴脹痛泄澄淸面白肢冷懶飲食理中訶子散堪行

【注】中寒瀉者因過食生冷以致寒邪凝結腸鳴腹脹時復疼痛所瀉皆澄澈淸冷面色淡白四肢逆冷飲食懶進也溫中理中湯主之止瀉訶子散主之

理中湯【方見不乳】

訶子散

訶子

【面煨】

肉豆防【面煨】

白術

【土炒】

人參

茯苓

木香【各一兩煨】

陳皮

炙甘艸【各五錢】

右爲細末每服一錢姜湯調服

火瀉

火瀉內熱或傷暑暴注下迫腹痛疼煩渇瀉黃小便赤玉露四苓可收功

【注】火瀉者皆因藏府積熱或外傷暑气故瀉時暴注下廹肚腹疼痛心煩口渇瀉多黃水小便赤色也先用玊露散淸其熱再用四苓湯利其水庶得其要矣

玊露散

寒水石

石膏【各一兩】

甘艸【三錢】

右爲細末量兒大小溫湯無時調服

四苓湯

茯苓

白術【土炒】

豬苓

澤瀉

引用燈心水煎服

【方歌】火瀉小便不利通利水除濕用四苓茯苓白術豬苓澤燈心爲引共煎成

驚瀉

驚瀉因驚成泄瀉夜臥不安晝驚糞稠若膠帶靑色鎭驚養脾服通靈

【注】驚瀉者因气弱受驚致成此證其夜臥不寧晝則驚愓糞稠若膠色靑如苔治宜鎭心抑肝先以益脾鎭驚散定其驚次以養脾丸理其脾庶可愈矣

益脾鎭驚散

人參【錢半】

白術【土炒】

茯苓【各三錢】

硃砂【八分】

釣藤【二錢】

甘艸【五分炙】

右爲細末每服一錢燈心湯調服

養脾丸

人參

白術【土炒】

當歸

川芎【各三錢】

靑皮

【醋炒】

木香【煨】

黃連

【姜炙】

陳皮【各二錢】

神麯

【炒】

山查

縮砂仁

麥芽【各一錢炒】

右研細末神麯糊爲丸如麻子大每服二十丸陳倉米飲下

臍寒瀉

剪臍失防受寒冷糞色靑白腹痛鳴散寒和气飲極效溫補調中湯最靈

【注】臍寒瀉者多因斷臍失防風冷乘入傳於大腸遂成寒瀉之證其糞色靑白腹痛腸鳴先用和气飲溫散之再以調中湯溫補之庶治得其要矣

和气飲

蒼術

紫蘇

防風

赤苓

豆豉

藿香

陳皮

厚朴【姜炒】

炙甘艸

引用生薑燈心水煎服

【方歌】和气飲具溫散功蒼術紫蘇共防風赤苓豆豉藿香葉陳皮厚朴甘艸同

調中湯

人參

茯苓

藿香

白術【土炒】

炙甘艸

木香【煨】

香附

【制】

縮砂仁

引用煨薑水煎服

【方歌】臍寒瀉用調中湯人參白術煨木香藿香茯苓同香附縮砂炙艸引煨姜

脾虛瀉

脾虛食後卽作瀉腹滿不渇少精神面黃懶食肌消瘦參苓白術奏奇勲

【注】脾虛瀉者多因脾不健運故每逄食後作瀉腹滿不渇精神短少面黃懶食肌肉消痩也宜用參苓白術散以補脾其瀉自止

參苓白術散【方見脾疳】

飱瀉

淸气下陷失健運完谷不化飱瀉名補中益气湯升補久瀉腸滑用四神

【注】飱瀉者或因春傷風邪淸气下防脾失健運以致完谷不化也治者須補養脾土用補中益气湯升其中气若泄瀉日久腸滑不禁者用四神丸治之

補中益气湯

人參

黃耆【蜜炙】

當歸

【土炒】

白術【土炒】

炙甘艸

陳皮

升麻

【土炒】

柴胡【醋炒】

引用姜棗水煎服

【方歌】飱瀉多因淸陽陷補中益气湯最驗參耆歸術艸陳皮升麻柴胡功無限

四神丸

補骨脂【四兩】

五味子

肉豆防【各二兩面裹煨】吳茱茰【一兩水浸炒】

右爲細末生薑棗肉爲丸每服一錢米飲下

水瀉

脾胃濕盛成水瀉懶食溏瀉色多黃淸濁不分溺短濇胃苓升陽除濕湯

【注】水瀉者皆因脾胃濕盛以致淸濁不分變成水瀉之證其小便短濇懶食溏瀉色黃宜用胃苓湯以除濕若瀉久不止則用升陽除濕湯治之其證自愈

胃苓湯

蒼術

【炒】

陳皮

厚朴

【姜炒】

白術【土炒】

茯苓

炙甘艸

肉桂

澤瀉

豬苓

引用生薑紅棗水煎服

【方歌】濕瀉胃苓湯堪行蒼術陳皮厚朴同白術茯苓炙甘艸肉桂澤瀉共豬苓

升陽除濕湯

蒼術

【炒】

陳皮

防風

神麯【炒】

麥芽

【炒】

澤瀉

炙甘艸

升麻

羌活

柴胡

豬苓

引用生薑水煎服

【方歌】升陽除濕瀉不停蒼術陳皮共防風神麯麥芽澤甘艸升麻羌活柴豬苓

禦纂醫宗金鑑卷五十二﹤子部﹐醫家類﹐禦纂醫宗金鑑﹥

欽定四庫全書

禦纂醫宗金鑑卷五十三

編輯幼科雜病心法要訣目錄

感冒門

感冒風寒總括

傷風

杏蘇飲

金沸艸散

傷寒

九味羌活湯

雙解通聖湯

柴葛解肌湯

大柴胡湯

感冒夾食

雙解通聖湯

藿香正气湯

平胃散

感冒夾熱

雙解通聖湯

涼膈散

天水散

感冒夾驚

疏解散

涼驚丸

柴胡溫膽湯

瘟疫門

瘟疫總括

溫病

雙解通聖湯

風溫

荊防敗毒散

桂枝合白虎湯

熱病

瘟疫

荊防敗毒散

普濟消毒飲

二聖救苦丹

瘟癍疹痧

升麻葛根湯合消毒犀角飲

三黃石膏湯

消癍靑黛飲

雙解通聖湯

暑證門

暑證總括

中暑

加味人參白虎湯

傷暑

二香飲

六合湯

加味香薷飲

暑風

加味香薷飲

玉露散

暑厥

淸暑益气湯

辰砂益元散

抱龍丸

霍亂門

霍亂總括

濕霍亂

二香飲

辰砂益元散

幹霍亂

桂苓甘露飲

理中湯

痢疾門

痢疾總括

寒痢

理中湯

眞人養髒湯

熱痢

當歸芍藥湯

白頭翁湯

香連丸

時痢

倉廩湯

噤口痢

參連噤散

瘧疾門

瘧疾總括

寒瘧風瘧

麻黃羌活湯

桂枝羌活湯

食瘧

柴平湯

大柴胡湯

瘧痰瘧飲

加減淸脾飲

咳門

咳總括

肺寒咳

聖惠橘皮散

補肺阿膠散

肺熱咳

加味防白散

涼膈散

食積咳

麯麥二陳湯

蘇葶滚痰丸

風寒咳

參蘇飲

金沸艸散

加味華蓋散

喘證門

喘證總括

火熱喘急

涼膈散

涼膈白虎湯

導赤散

知蘗地黃湯

肺虛作喘

潔古黃耆湯

百合固金湯

本事黃耆湯

風寒喘急

華蓋散

紫蘇飲子

蘇子降气湯

痰飲喘急

蘇葶滚痰丸

蘇葶丸

馬脾風

五虎湯

一撚金

禦纂醫宗金鑑卷五十三目錄

欽定四庫全書

禦纂醫宗金鑑卷五十三

編輯幼科雜病心法要訣

感冒門

感冒風寒總括

小兒肌膚最柔脆偶觸風寒病榮衞輕爲感冒病易痊重爲傷寒證難退夾食夾熱或夾驚疎散和解宜體會【注】小兒气血未充肌膚柔脆風寒所觸邪气入於腠理榮衞受病輕者爲感冒易痊重者爲傷寒難治又有夾食夾熱夾驚等證或宜疎散或宜和解臨證時細爲體察焉

傷風

肺主皮毛感邪風熱憎寒頭痛疼有汗涕衇浮緩鼻塞聲重咳頻杏蘇飲同金沸散疎風解表莫從容【注】傷風者風邪傷衞也衞主皮毛內合於肺故令身體熱憎寒頭疼有汗涕鼻塞聲重不時咳也衇浮緩宜杏蘇飲解散外邪繼用金沸艸散開通气逆則愈

杏蘇飲

杏仁

【炒去皮尖】紫蘇

前胡

桔梗

枳殻

【麩炒】

桑皮

黃芩

甘艸【生】

麥冬

【去心】

浙貝母【去心】

橘紅

引用生薑水煎服

【方歌】杏蘇飲治風傷肺杏仁紫蘇前桔同枳殻桑皮黃芩艸麥冬貝母合橘紅

金沸艸散

細辛

荊芥

半夏

【姜制】

旋覆花

前胡

甘艸【生】

赤苓

引用姜棗水煎服

【方歌】金沸艸散微傷風細辛荊芥半夏同旋覆前胡生甘艸生薑紅棗赤茯苓

傷寒

小兒傷寒表感寒發熱無汗而惡寒頭痛身痛脈浮嘔逆煩渴病邪傳初用羌活熱通聖邪傳柴葛大柴煎【注】傷寒者乃寒邪傷表營分也其證身體熱惡寒無汗頭痛身痛而脈浮若嘔逆煩渴者則爲邪盛欲傳經也此證初宜九味羌活湯如熱盛者以雙解通聖湯治之服此藥後已汗下不解而傳經者用柴葛解肌湯兼裏證者用大柴胡湯以解表通裏因證施治庶不致悞

九味羌活湯

蒼術

【炒】

白芷

川芎

細辛

羌活

防風

生地

黃芩

甘艸【生】

引用生薑蔥白水煎服大便祕者加大黃

【方歌】傷寒初起羌活湯蒼芷芎細合羌防生地芩艸姜蔥入便祕之時加大黃

雙解通聖湯

麻黃

朴消

大黃

當歸

赤芍

川芎

白術

【土炒】

石膏

滑石

桔梗

梔子

連翹【去心】

黃芩

薄荷

甘艸

【生】

荊芥

防風

引用生薑蔥白水煎服

【方歌】傷寒熱盛通聖湯表裏兩解麻消黃歸芍芎術膏滑桔梔翹芩薄艸荊防

柴葛解肌湯

葛根

柴胡

白芷

羌活

桔梗

石膏

黃芩

赤芍藥

甘艸【生】

引用生薑紅棗水煎服

【方歌】柴葛解肌解三陽葛根柴胡白芷羌桔梗石膏芩赤芍甘艸煎服自安康

大柴胡湯

柴胡

黃芩

赤芍藥

半夏【姜制】

枳實

【麩炒】

大黃

引用生薑大棗水煎服

【方歌】大柴胡治邪傳經少陽陽明表裏通柴胡黃芩赤芍藥半夏枳實大黃同

感冒夾食

內傷飲食感寒風發熱憎寒頭痛疼惡食噯臭吐酸物便祕尿澁腹熱膨雙解藿香正气飲化滯平胃斟酌行【注】小兒平日飲食無節內傷停滯外復爲風寒所襲故成是證也其熱憎寒頭痛惡食噯臭吐酸便祕尿濇腹熱膨脹也熱盛者用雙解通聖湯兩解之內無熱者用藿香正气湯和解之表邪旣解然後調理其脾用平胃散消導之庶防外無餘邪內無滯熱而病自愈矣

雙解通聖湯【方見傷寒】

藿香正气湯

蘇葉

白芷

藿香

陳皮

半夏

【姜制】

茯苓

大腹皮

甘艸【生】

厚朴

【姜炒】

桔梗

引用生薑紅棗水煎服

【方歌】和解藿香正气湯蘇葉白芷共藿香陳半茯苓大腹艸厚朴桔梗引棗姜

平胃散【方見哯乳】

加山查神麯麥芽

感冒夾熱

平素有熱感風寒面赤唇焦口鼻幹憎寒壯熱頻飲冷心煩譫妄便多艱防熱先宜用通聖淸熱涼膈天水煎【注】小兒臟腑素稟多熱今復爲風寒所傷風熱相搏則火邪愈盛故其現證有面赤唇焦口鼻漧燥憎寒壯熱口渴飲冷心神煩燥譫語狂妄二便祕濇治宜散其風寒更宜兼防其熱須用雙解通聖湯兩解之若服藥後汗出便利病𨿽少減熱猶不退者治宜淸熱爲主當以涼膈散合天水散治之則表裏淸而病愈矣

雙解通聖湯【方見傷寒】

涼膈散【方見急驚風】

天水散

滑石【六兩飛】

甘艸【一兩生】

共爲細末每服一錢燈心湯調下

感冒夾驚

感冒病時觸驚異心驚膽怯睡不安身熱煩躁面靑赤疏解散與涼驚丸和以柴胡溫膽劑寧神定志效通仙【注】小兒感冒邪气未解復爲驚異所觸故見心驚膽怯睡臥不安身熱煩躁面色靑赤之證先以疏解散疏散之再以涼驚丸淸鎭之如病𨿽退尙覺心驚不寐者宜用柴胡溫膽湯和解之

疏解散

羌活

蘇葉

防風

枳殻【麩炒】

桔梗

前胡

赤芍藥

杏仁【炒去皮尖】

僵蠶

【炒】

甘艸【生】

黃連【酒炒】

引用生薑水煎服

【方歌】疏解散治感冒驚羌活蘇葉及防風枳桔前胡黃連芍杏仁僵蠶甘艸同

涼驚丸【方見急驚風】

柴胡溫膽湯

柴胡

陳皮

半夏

【姜制】

茯苓

甘艸

【生】

竹茹

枳實【麩炒】

引用生薑水煎服

【方歌】柴胡溫膽感冒驚病後余邪尙未寧柴胡陳半茯苓艸竹茹枳實姜用生

瘟疫門

瘟疫總括

瘟病傷寒傳變同感寒卽病傷寒名冬受寒邪春復感因感而發瘟病成至夏感爲熱病逐戶相傳乃天行四時不正爲時气痧疹瘟癍要詳明

【注】瘟病之傳變與傷寒無異有冬感於寒而卽病者名曰傷寒有冬傷於寒而未卽病者寒邪藏於肌膚之內伏於榮衞之間至春復感春風爲溫病至夏復感暑熱發爲熱病若逐戶闔門老幼相傳乃天行瘟疫其害更烈或春夏應暖熱而反寒秋冬應寒涼而反熱此爲四時不正之气名曰時气相感爲病亦與傷寒同其治也其間或癍痧疹要當詳明其證治法在後

溫病

冬受寒邪不卽病復感春寒發名溫證同傷寒治雙解嘔加生薑半夏均

【注】溫病一證乃冬受寒邪不卽爲病至春復感春風而者也現證與傷寒相同用雙解通聖湯兩解之若嘔吐者以生薑半夏入之其嘔自止

雙解通聖湯【方見傷寒】

風溫

風溫復感春風汗熱身重睡鼾眠汗少荊防敗毒治汗多桂枝白虎煎

【注】風溫冬受寒邪復感春風而爲病也其證身重睡憨熱自汗汗少者以荊防敗毒散解之汗多者以桂枝合白虎湯淸解之

荊防敗毒散

荊芥

防風

羌活

獨活

柴胡

前胡

甘艸

【生】

川芎

枳殻

【麩炒】

桔梗

茯苓

引用生薑水煎服

【方歌】荊防敗毒宜時气風溫無汗用之靈荊防羌獨柴前艸川芎枳桔與茯苓

桂枝合白虎湯

桂枝

芍藥

石膏

【煆】

知母【生】

甘艸

【生】

粳米

引加生薑大棗水煎服

【方歌】桂枝湯合白虎湯壯熱多汗服此方桂芍石膏知母艸粳米大棗共生薑

熱病

冬受寒邪不卽病至夏復感暑熱成身不惡寒而多渴證同溫病治亦同

【注】熱病乃冬受寒邪不卽爲病至夏復感暑熱而成故名曰熱病現證與溫病相類但不惡寒口漧作渴爲少異耳治法亦與溫病同

瘟疫

天行厲气瘟疫病爲病挨門合境同皆由邪自口鼻入故此傳染迅如風當分表裏陰陽毒因時取治審重輕古法皆以攻爲急荊防普濟救苦攻

【注】瘟疫一證乃天地之厲气流行沿門闔戶無論老少彊弱觸之者卽病蓋邪气自口鼻而入故傳染之速迅如風火但毒有在表在裏在陰在陽之分其或或攻或淸當因春風夏熱秋涼冬寒之四時各異隨人虛實量乎輕重以施治也古法皆以攻毒爲急者以邪自口鼻而入在裏之病多故也以荊防敗毒散淸以普濟消毒飲攻以二聖救苦丹則酌量合宜審度醫治庶防臨證時有得心應手之妙矣

荊防敗毒散【方見風溫】

普濟消毒飲

黃芩

【酒炒】

黃連【酒炒】

陳皮

桔梗

板藍根

升麻

柴胡

薄荷

連翹

【去心】

牛蒡子【炒研】

僵蠶

【炒】

馬勃

甘艸

【生】

元參

引用燈心水煎服

【方歌】普濟消毒淸時瘟芩連陳桔板藍根升柴薄荷翹牛蒡僵蠶馬勃艸元參

二聖救苦丹

大黃【四兩】

皂角【二兩】

右爲末水丸每服一錢量兒大小與之用無根水下

瘟癍疹痧

傷寒疹癍失汗下時气初感卽其然表邪覆郁榮衞分外泛皮衇痧疹癍痧白疹紅如膚粟癍紅如豆片連連紅輕赤重黑多死淡紅稀暗是陰癍未透升麻消毒治熱盛三黃石膏煎已透消癍靑黛飲痧疹表裏雙解先【注】傷寒癍疹痧皆因汗下失宜外邪覆郁內熱泛出而成也惟時气傳染感而卽出亦猶疫之爲病烈而速也發於衞分則爲痧衞主气故色白如膚粟也於榮分則爲疹癍榮主血故色紅膚淺爲疹深重爲癍癍形如豆甚則成片連連癍疹之色紅者輕赤者重黑者死此以色辧熱之淺深驗死生也若其色淡紅稀暗者皆因邪在三陽已成癍疹由外入裏邪從陰化或過服涼藥所致是爲陰癍陰痧陰疹法當從陰寒治也癍出未透表熱輕者宜升麻葛根湯合消毒犀角飲治之表熱重者宜三黃石膏湯之已透者用消癍靑黛飲加減淸之疹痧初起表裏不淸用雙解通聖湯先通表裏余法同前

升麻葛根湯合消毒犀角飲

升麻

葛根

芍藥

甘艸【生】

牛蒡子

荊芥

防風

犀角

引用芫荽水煎服

【方歌】升麻消毒表癍疹升葛芍艸蒡荊防倍加犀角急煎服表實熱盛另有方

三黃石膏湯

黃連

黃芩

梔子

黃蘗

豆豉

麻黃

石膏

引用生蔥水煎服

【方歌】三黃石膏癍疹表實熱盛有奇功連芩梔蘗與豆豉麻黃石膏生用蔥

消癍靑黛飲

石膏煆

知母

犀角

甘艸【生】

梔子

【生】

川連【生】

靑黛

元參

柴胡

生地

人參

大黃

引用姜棗水煎臨服入苦酒一匙和服

【方歌】消癍靑黛消毒癍石知犀角艸梔連靑黛元參柴生地人參大黃斟酌添

雙解通聖湯【方見傷寒】

暑證門

暑證總括

小兒暑病有四證中暑陽邪傷暑陰暑風攻肝抽搐見暑厥攻心不識人

【注】中暑爲陽邪單中暑熱也陽邪身熱有汗傷暑爲陰邪中暑復感寒也陰邪身熱無汗中暑熱極攻肝則抽搐攻心則厥昌不省人事治者果能因證分別施治自無難矣

中暑

中暑汗出身壯熱頭痛大渴煩不寧气乏神倦兩足冷加味人參白虎靈

【注】中暑之證身熱有汗因暑熱燻蒸故頭痛口渴煩躁不寧甚則气乏神倦足冷惡寒須以加味人參白虎湯治之

加味人參白虎湯

人參

石膏【生】

知母

【生】

粳米

甘艸

蒼術

水煎服

【方歌】加味人參白虎湯暑熱傷气服最良參膏知母粳米艸停飲嘔水更加蒼

傷暑

傷暑受暑感寒風無汗熱渴面赤紅幹歲惡心腹絞痛嗜臥懶食肢重疼淸散二香飲極效气虛六合湯奏功夾食惡食多吐防加味香薷法最靈

【注】小兒傷暑謂受暑復感風寒也其證熱無汗口渴飲水面色紅赤漧嘔惡心或腹中絞痛嗜臥懶食以二香飲治之此內淸外散之法也若正气虛弱當補正除邪以六合湯治之若傷暑夾食大吐防者以加味香薷飲治之

二香飲

蘇葉

藿香

白茯苓

扁豆【炒】

厚朴

【姜制】

陳皮

半夏

【姜制】

甘艸【生】

大腹皮

白芷

桔梗

川黃連

香薷

引用生薑燈心水煎服

【方歌】二香飲治風暑病蘇葉藿香白茯苓扁豆厚朴陳半艸腹芷桔連香薷靈

六合湯

人參

香薷

半夏

【姜制】

甘艸【生】

砂仁

木

赤茯苓

藿香

杏仁

【炒去皮尖】厚朴【姜炒】

扁豆【炒】

引用姜棗水煎服

【方歌】六合虛暑用人參香薷半夏艸砂仁木赤苓藿香杏厚朴扁豆棗姜勻

加味香薷飲

香薷

厚朴【姜炒】

陳皮

扁豆【炒】

山查

【肉】

豬苓

甘艸

【生】

枳實【麩炒】

水煎服

【方歌】加味香薷治夾食香薷厚朴共陳皮白扁豆配山查肉豬苓甘艸炒枳實

暑風

暑風抽搐似驚風煩渴汗熱便黃紅先用加味香薷飲繼用玉露散卽寧

【注】暑風者手足搐搦狀似驚風者也由暑熱攻肝內生風病其證煩渴身熱有汗二便黃赤先宜加味香薷飲疏其風繼以玉露散淸其熱暑熱一解而搐自止矣切不可當驚癇治之

加味香薷飲

香薷

黃連

扁豆

【炒】

厚朴【姜炒】

羌活

引用燈心水煎服

【方歌】加味香薷治暑風香薷黃連扁豆同厚朴姜炒羌活入燈心煎服效從容

玉露散【方見火防】

暑厥

暑厥昏不知人气虛挾痰上衝心虛者淸暑益气治挾痰益元抱龍均

【注】暑厥之證昏昩不省人事因其人元气素虛暑熱衝心或挾痰上衝以致精神昏憒虛者以淸暑益气湯治之實者以辰砂益元散合抱龍丸治之

淸暑益气湯

人參

黃耆【炙】

當歸

【酒洗】

白術【土炒】

甘艸

【炙】

陳皮

麥冬

【去心】

五味子

靑皮

【炒】

蒼術【炒】

黃蘗

【酒炒】

升麻

葛根

澤防

神麯【炒】

引用姜棗水煎服

【方歌】淸暑益气虛受暑參耆歸術艸陳皮麥味靑皮蒼術蘗升葛澤防炒神麯

辰砂益元散

辰砂【三錢水飛】

滑石【六兩水飛】

甘艸【一兩末】

每用一錢姜燈心湯調勻合抱龍丸服

抱龍丸

黑膽星【四兩

九轉者佳】天竺黃【一兩】

雄黃

【水飛】

辰砂【各半兩另研】

麝香【一錢另研】

右爲細末煮甘艸膏和丸皂莢子大溫水化下

霍亂門

霍亂總括

霍亂風寒暑飲成卒然吐瀉腹心疼飲暑盛兮濕霍亂寒勝爲幹癥不輕

【注】霍亂者乃風寒暑飲之雜邪爲病卒然揮霍變亂心腹大痛吐瀉交作也其能吐能防者謂之濕霍亂夫暑飲𨿽盛若已經吐防其邪卽解故易治也若欲吐不能欲防不能者謂之幹霍亂蓋寒盛則凝旣不吐防則邪無去路故病多不救也

濕霍亂

吐防不已腹頻疼口渴引飲胸悶膨飲盛主以二香飲暑盛益元散最靈

【注】濕霍亂者乃暑飲合邪也其證吐防不已肚腹疼痛口渴引飲胸膈膨悶飲盛者以二香飲主之暑盛者以辰砂益元散主之因證調治則暑飲之邪旣淸而霍亂之證立愈矣治者宜詳辧之

二香飲【方見傷暑】

辰砂益元散【方見暑厥】

幹霍亂

欲吐防之不吐防腹中絞痛不能堪煩渴大飲甘露飲肢厥不渴理中煎

【注】幹霍亂者乃寒暑凝結欲吐不吐欲防不防腹中絞痛俗名絞腸痧病也治者當分寒暑如煩渴大飲者爲熱以桂苓甘露飲主之若厥逆不渴者屬寒以理中湯主之因證調治其病自愈

桂苓甘露飲

白術

【土炒】

茯苓

澤防

豬苓

肉桂【少許】

石膏

滑石

【水飛】

寒水石

水煎服

【方歌】寒暑凝結霍亂成桂苓甘露莫從容白術茯苓豬澤桂膏滑寒水石相同

理中湯【方見不乳】

痢疾門

痢疾總括

痢疾暑濕生冷成傷气爲白傷血紅後重裏急腹窘痛寒熱時痢噤口名

【注】痢之爲證多因外受暑濕內傷生冷而成傷於气者色多白以肺與大腸爲表裏也傷於血者色多赤以心與小腸爲表裏也裏急者腹窘痛也後重者頻下墜也又有寒痢熱痢時痢噤口痢之別醫者須詳察之

寒痢

寒傷久痢藏虛寒腸鳴切痛實難堪面唇靑白喜飲熱理中養藏效通仙

【注】寒痢者寒冷傷胃久痢不已或藏气本虛復爲風冷所乘傷於腸胃故痢時腸鳴切痛面唇靑白口𨿽渴喜飲熱此裏寒虛之證也初宜理中湯久則眞人養藏湯治之寒得溫散而證愈矣

理中湯【方見不乳】

眞人養藏湯

人參

白術【土炒】

木香

【煨】

當歸【土炒】

白芍

【炒】

肉桂

甘艸

【炙】

罌粟殻【蜜炙】

訶子肉

【麯煨去核】肉果【煨】

引用烏梅水煎服

【方歌】寒痢須用養藏湯人參白術廣木香歸芍肉桂炙甘艸粟殻訶子肉果良

熱痢

痢初實熱腹窘痛下痢無度尿短紅舌赤唇焦喜飲冷芍藥白頭香連靈

【注】熱痢者皆因濕熱凝結於腸胃以致腹中窘痛頻頻下痢尿短色紅舌赤唇焦喜飲冷水此裏熱之證也重則當歸芍藥湯主之輕則白頭翁湯主之或香連丸主之

當歸芍藥湯

當歸

白芍

木香

黃芩

黃連

肉桂

大黃

甘艸【生】

防榔

水煎服

【方歌】熱痢當歸芍藥湯裏急後重服最良歸芍木香芩連桂大黃甘艸共檳榔

白頭翁湯

黃連

黃蘗

秦皮

白頭翁

水煎服

【方歌】白頭翁湯治熱痢腹中窘痛溺短赤連蘗秦皮白頭翁煎服之後痢自愈

香連丸

木香

川黃連【各等分】

共爲細末醋糊爲丸如桐子大量兒大小用之空心米飲下

時痢

時痢痢疾感時气熱無汗徧身疼熱爲邪束因作嘔倉廩湯散有奇功

【注】時痢者乃痢疾時復感時气也身熱無汗徧身疼痛熱爲邪束頻作嘔逆須以倉廩湯散之先解時邪其痢自止

倉廩湯

人參

茯苓

獨活

桔梗

前胡

川芎

甘艸

【炙】

枳殻【麩炒】

倉米

柴胡

羌活

引用生薑水煎服

【方歌】時痢須用倉廩湯參苓獨活桔梗良前胡川芎炙甘艸枳殻倉米及柴羌

噤口痢

火毒衝胃成噤口衇大身熱不能食舌赤唇紅惟飲冷參連噤散功奇

【注】噤口痢一證乃火毒衝胃而成其證脈大身熱不能飲食舌赤唇紅惟喜飲冷急宜參連開噤散救之

參連噤散

人參

川連【姜炒】

蓮子肉【各等分】

右爲細末米飲調下

瘧疾門

瘧疾總括

瘧疾夏暑秋寒風榮衞合邪病始成陰陽相並寒熱日間淺深作分明

【注】瘧疾者多因夏傷於暑其气舎於榮內至秋復感寒風則榮衞合邪而成瘧時或寒或熱者陰陽相並也每日作者因初病邪气尙淺伏藏於榮隨經絡而行故也其間日作者因邪已深入脊膂間伏藏於衝衇故也其晝者因邪在三陽之淺夜發者因邪在三陰之深瘧將退者亦由夜而晝由間日而至每日此爲去陰就陽由深而淺其病欲已也治者須詳細分別可也

寒瘧風瘧

先寒後熱身無汗此爲寒瘧不須評先熱後寒身有汗此爲風瘧須詳明寒宜麻黃羌活劑風惟桂枝羌活従【注】此瘧疾初起發散之法也先寒後熱者因先傷於寒後傷於風寒多熱少身無汗者謂之寒瘧以麻黃羌活湯主之先熱後寒者因先傷於風後傷於寒熱多寒少身有汗者謂之風瘧以桂枝羌活湯主之

麻黃羌活湯

麻黃

羌活

防風

甘艸【生】

引用生薑水煎服

【方歌】麻黃羌活湯醫瘧身體無汗寒熱增麻黃羌活防風艸引姜煎服體安寧

桂枝羌活湯

羌活

防風

桂枝

甘艸【生】

引用生薑水煎服

【方歌】桂枝羌活湯治瘧豈尋常羌活生甘艸防風桂枝良

食瘧

食瘧寒熱腹脹膨面黃惡食悶不通輕者須用柴平劑便鞕加味大柴攻

【注】食瘧者因食而病瘧者也由小兒飲食無節復受風暑之气以致寒熱交作胸腹脹滿否悶不通面黃惡食也但食有輕重須當別之輕者宜柴平湯主之重者宜大柴胡湯加防榔艸果主之治者果能因證調理則積滯淸而瘧漸退矣

柴平湯

陳皮

半夏【姜制】

蒼術

【米泔水浸炒】厚朴【姜炒】

黃芩

柴胡

甘艸

人參

引用姜棗水煎服

【方歌】柴平湯治傷食瘧陳半蒼術同厚朴黃芩柴胡艸人參姜棗作引爲良藥

大柴胡湯【方見傷寒】

瘧痰瘧飲

瘧痰瘧飲多嘔逆面黃目腫胸膈膨痰盛淸脾加橘半飲盛加蒼倍入苓

【注】小兒素有痰飲復因外邪凝結脾胃故嘔逆也若瘧疾或經汗下之後表裏無證宜用淸脾飲以和之痰盛者本方加橘紅倍半夏飲盛者加蒼術倍茯苓若兒气已虛弱更當加人參以扶其正

加減淸脾飲

柴胡

黃芩

半夏

【姜制】

甘艸【炙】

厚朴

【姜制】

靑皮【醋炒】

防榔

茯苓

艸果

人參

白術

【土炒】

橘紅

南蒼術【炒】

引用生薑水煎服

【方歌】淸脾治瘧兼痰飲柴芩半艸朴靑榔苓果气虛參術入痰盛加橘飲盛蒼

咳門

咳總括

肺病咳有痰聲有聲無痰咳之名有痰無聲謂之爲病寒熱食與風

【注】病機式要云咳謂有聲有痰因肺气受傷動乎脾濕而然也咳謂無痰而有聲肺气傷而不淸也謂無聲而有痰脾濕動而爲痰也二者𨿽俱屬肺病然又有肺寒肺熱之分食積風寒之別醫者宜詳辧之

肺寒咳

肺虛飲冷致咳面色防白痰涕淸聖惠橘皮宜初進補肺阿膠久靈

【注】寒者因平素肺虛喜啖生冷以致寒邪傷肺爲咳其證面色防白痰多淸稀鼻流淸涕初宜聖恵橘皮散主之若日久不愈者須以補肺阿膠散主之則气順痰淸而自止矣

聖惠橘皮散

人參

貝母

蘇葉

陳皮

桔梗

杏仁【去皮尖炒】

引用紅棗水煎服

【方歌】肺虛受寒頻咳橘皮散治效通仙參貝蘇葉陳皮桔杏仁微炒去皮尖

補肺阿膠散

人參

阿膠【麩炒】

牛蒡子

【炒】

杏仁【去皮尖炒】

糯米

甘艸【炙】

馬兜鈴

水煎食後服

【方歌】小兒肺寒時時補肺阿膠效若神人參阿膠牛蒡子杏仁糯米艸兜鈴

肺熱咳

火面赤咽漧燥痰黃气穢帶稠黏便軟加味防白散便硬加味涼膈煎

【注】火一證乃火熱薰擾肺金遂致頻頻咳面赤咽漧痰黃气穢多帶稠黏也便軟者加味防白散主之便硬者涼膈散加桔梗桑皮煎服則熱退气淸而自止矣

加味防白散

桑皮

【蜜炙】

地骨皮

甘艸

【生】

川貝母【去心碾】

麥冬

【去心】

知母【生】

桔梗

黃芩

薄荷

水煎服

【方歌】加味防白治火欬桑皮地骨甘艸合貝母麥冬生知母桔梗黃芩同薄荷

涼膈散【方見急驚風】

食積咳

食積生痰熱薰蒸气促痰壅咳頻便溏麯麥二陳治便燥蘇葶滚痰攻

【注】積者因小兒食積生痰熱气薰蒸肺气气促痰壅頻頻咳便溏者以麯麥二陳湯消導之便祕者以蘇葶滚痰丸攻下之

麯麥二陳湯

陳皮

半夏【姜制】

茯苓

甘艸【生】

黃連

【姜制】

山查

麥芽

【炒】

神麯【炒】

栝蔞仁

枳實【麩炒】

引用生薑紅棗水煎服

【方歌】麯麥二陳食積陳半苓艸川黃連山查麥芽神麯炒栝蔞枳實一同煎

蘇葶滚痰丸

蘇子【一兩炒】

苦葶藶【一兩防炒】

大黃【四兩

酒蒸一次】沈香【五錢】

黃芩【四兩】

靑礞石【五錢火煆如金爲度】

右爲末水爲丸量兒虛實服之姜湯送下

風寒咳

風寒咳頻涕鼻塞聲重唾痰涎疎風參蘇金沸散散寒加味華蓋痊

【注】小兒脫衣偶爲風冷所乘肺先受邪使气上逆衝塞咽膈爲咳噴流涕鼻塞聲重頻唾痰涎先以參蘇飲疏解表邪再以金沸艸散淸其痰若寒邪壅蔽當以加味華蓋散治之則風邪解而气道通气道通而咳止矣

參蘇飲

蘇葉

漧葛

前胡

陳皮

半夏

【姜制】

甘艸【生】

枳殻

桔梗

赤茯苓

水煎服

【方歌】參蘇飲治風寒蘇葉漧葛前胡従陳皮半夏生甘艸枳殻桔梗配赤苓

金沸艸散【方見傷風】

加味華蓋散

麻黃

杏仁【去皮尖炒】

蘇子

【炒】

前胡

橘紅

甘艸【生】

桑皮

【炒】

桔梗

赤茯苓

水煎食後溫服

【方歌】華蓋散治風寒盛气促胸滿咳頻麻杏蘇子前橘艸桑皮桔梗赤茯苓

喘證門

喘證總括

喘則呼吸气急促擡肩欠肚哮有聲實熱气粗胸滿鞕寒虛痰飲馬脾風

【注】呼吸气出急促者謂之喘急外擡肩欠肚若更喉中有聲響者謂之哮吼然致病之原不一如气粗胸滿痰稠便鞕而喘者此實熱也气乏息微不能續息而喘者此虛邪也其中有風寒郁閉而喘者又有痰飲壅逆而喘者更有馬脾風一證最爲急醫者須分別詳明庶用藥如響矣

火熱喘急

火喘燥渴面唇紅肺胃涼膈白虎淸防心宜用導赤散陰虛知蘗地黃靈

【注】火邪刑金作喘者多口漧舌燥作渴面赤唇紅也因於肺熱者以涼膈散主之胃熱者涼膈白虎湯主之心火刑金者導赤散主之腎虛火來爍金者宜知蘗地黃湯主之醫者果能審察精詳按證調治庶防用藥如響而不致有虛實之誤矣

涼膈散【方見急驚風】

涼膈白虎湯

大黃

【生】

朴消

甘艸

【生】

連翹【去心】

梔子

黃芩【生】

薄荷葉

石膏【生】

知母【生】

引用粳米水煎溫服

【方歌】涼膈白虎肺胃熱梔子連翹薄荷葉黃芩大黃朴消艸知母石膏粳米列

導赤散【方見不小便】

知蘗地黃湯

幹生地黃

山茱萸肉

山藥

【炒】

知母【炒】

黃蘗

【鹽炒】

牡丹皮

澤防

茯苓

水煎服

【方歌】知蘗地黃陰虛熱知母黃蘗牡丹皮幹生地黃並澤防茯苓山藥共茱萸

肺虛作喘

虛喘气乏聲短濇潔古黃耆湯效防百合固金化虛痰本事黃耆淸虛熱

【注】虛喘之證气乏聲音短濇以潔古黃耆湯主之若喘促夾痰者以百合固金湯主之夾熱者以本事黃耆湯主之

潔古黃耆湯

人參

黃耆【炙】

甘艸

【炙】

地骨皮

桑白皮【炒】

水煎溫服

【方歌】潔古黃耆湯虛喘最爲良人參黃耆共甘艸地骨桑

百合固金湯

百合

天門冬

麥門冬

【去心】

生地黃

熟地黃

當歸

白芍藥

【炒】

甘艸【生】

貝母

【去心】

元參

桔梗

水煎服

【方歌】百合固金虛痰喘百合二冬二地黃當歸白芍生甘艸貝母元參桔梗良

本事黃耆湯

五味子

白芍藥

天門冬

麥門冬【去心】

人參

黃耆【炙】

熟地黃

甘艸【炙】

茯苓

引用烏梅姜棗水煎服

【方歌】本事黃耆虛熱喘五味芍藥二門冬參耆熟地炙甘艸烏梅姜棗白茯苓

風寒喘急

風寒傷肺气喘急表無汗華蓋方肺虛被邪紫蘇飲無邪气逆降气湯

【注】肺主皮毛一受風寒內閉肺气則气逆不降呼吸气急故作喘也無汗宜以華蓋散汗而散之若肺气本虛外復被風寒所傷者宜以紫蘇飲子補而散之若肺虛外無風寒所傷內無痰涎壅塞惟气逆喘急者以加減蘇子降气湯降其逆气其喘自愈治者宜詳察之

華蓋散【方見風寒咳】

紫蘇飲子

蘇葉

杏仁【炒去皮尖】

桑皮

【炒】

陳皮

靑皮

【醋炒】

半夏【姜制】

人參

五味子

甘艸

【生】

麻黃

引用生薑水煎服

【方歌】气虛又被風寒傷紫蘇飲子最相當蘇葉杏桑陳靑半人參五味艸麻黃

蘇子降气湯

蘇子

【炒】

當歸

陳皮

半夏【姜制】

甘艸

【生】

前胡

厚朴

【姜制】

桂心

沈香

引用姜棗水煎服

【方歌】气逆喘用降气湯肺虛無邪服最良蘇子當歸陳半艸前胡厚朴桂沈香

痰飲喘急

痰飲壅逆因作喘痰飲蘇葶滚痰従停飲喘急不得臥防飲降逆用蘇葶

【注】小兒痰飲作喘者因痰壅气逆也其音如潮響聲如拽鋸者須急攻痰壅蘇葶滚痰丸主之若停飲喘急不得臥者又當防飲降逆蘇葶丸主之醫者須分別施治庶防曲中病情矣

蘇葶滚痰丸【方見食積咳】

蘇葶丸

南蘇子

【炒】

苦葶子【各等分防炒】

右爲細末蒸棗肉爲丸如麻子大每服五丸至七丸淡姜湯下

馬脾風

暴喘傳名馬脾風胸髙脹滿脇作坑鼻竅搧動神悶亂五虎一撚服最靈

【注】馬脾風俗傳之名卽暴喘是也因寒邪客於肺兪寒化爲熱閉於肺經故胸髙气促肺脹喘滿兩脇搧動陷下作坑鼻竅搧張神气悶亂初遇之急服五虎湯繼用一撚金下之儻得气開其喘自止如兒生百日內見此者病多不救

五虎湯

麻黃

【蜜炒】

杏仁【炒去皮尖】

甘艸

【生】

白石膏【研爲末】

細茶

引用生薑水煎臨時用藥衝石膏服

【方歌】五虎湯治馬脾風麻黃蜜炒杏仁從甘艸石膏細茶葉煎服之後喘自寧

一撚金【方見不大便】

禦纂醫宗金鑑卷五十三﹤子部﹐醫家類﹐禦纂醫宗金鑑﹥

欽定四庫全書

禦纂醫宗金鑑卷五十四

編輯幼科雜病心法要訣目錄

痰證門

痰證總括

燥痰

淸气化痰丸

蘇葶滚痰丸

濕痰

枳桔二陳湯

桂苓甘術湯

疝證門

疝證總括

寒疝

烏頭桂枝湯

金茱丸

濕熱感寒疝

烏頭梔子湯

胎疝

十味蒼蘗散

金鈴散

川楝丸

陰腫

疎風五苓散

加味五苓散

導赤散

加味守效丸

小腸气

加味香蘇散

加味失笑散

胡盧巴丸

淋證門

淋證總括

寒淋

五苓散

熱淋

十味導赤湯

八正散

石淋

葵子散

八正散

血淋

小薊飲子

五淋散

頭痛門

頭痛總括

風寒頭痛

淸空膏

內熱頭痛

加味茶調散

腹痛門

腹痛總括

食痛

小承气湯

香砂平胃散

寒痛

理中湯

虫痛

錢氏安虫散

加減理中湯

內食外寒腹痛

藿香和中湯

黃疸門

黃疸總括

陽黃

茵蔯麻黃湯

茵蔯蒿湯

茵蔯五苓散

陰黃

茵蔯理中湯

茵蔯四逆湯

水腫門

水腫總括

風水腫

越婢湯

濕水腫

貼臍法

沈香琥珀丸

風濕腫

疏鑿飲

茯苓導水湯

蘇葶丸

舟車神祐丸

陽水

大聖濬川散

舟車神祐丸

陰水

實脾散

金匱腎气丸

腹脹門

腹脹總括

虛脹

香朴四君子湯

實脹

加味平胃散

小承气湯

禦纂醫宗金鑑卷五十四目錄

欽定四庫全書

禦纂醫宗金鑑卷五十四

編輯幼科雜病心法要訣

痰證門

痰證總括

痰因津液不四布陰盛爲飲陽盛痰稠黏黃色爲燥熱淸稀色白乃濕寒

【注】痰者水谷所化之津液不能四布畱於胸中而成者也多因飲食無節或乳食過食厚味脾胃不能運化而生若陰气素盛則化而爲飲陽气素盛則化而爲痰稠黏黃色澁滯難出謂之燥痰淸稀色白滑而易出謂之濕痰二者或宜淸潤或宜通利治各不同也

燥痰

燥痰肺燥澁難出气逆喘欬臥不舒面紅口亁小便赤淸气化痰滚痰孚

【注】燥痰者痰因火動也火盛則痰多燥黏气逆喘咳夜臥不寧面赤口漧小便黃赤輕者用淸气化痰丸淸之重者用蘇葶滚痰丸下之

淸气化痰丸

膽南星

【九轉】

半夏【各一兩五錢姜制】

橘紅

枳實【麩炒】

杏仁

【炒去皮尖】栝蔞仁【去油】

黃芩

【酒炒】

白茯苓【各一兩】

右爲細末薑汁爲丸淡姜湯化服

蘇葶滚痰丸【方見食積欬】

濕痰

濕痰脾濕飲食倦怠嗜臥面色黃痰多枳桔二陳劑飲多桂苓甘術湯

【注】濕痰者因小兒過食生冷油膩之物有傷脾胃遂致脾土虛濕不能運化而成濕痰滑而易出脾虛不運故懶食脾主四肢故倦怠嗜臥脾屬土故面色多黃痰多者宜用枳桔二陳湯加蒼術白術除濕化痰飲盛者須用桂苓甘術湯扶陽散飲調治合宜而痰自化矣

枳桔二陳湯【方見哯乳】

桂苓甘術湯

茯苓

桂枝

甘艸

【生】

白術【土炒】

引用生薑水煎服

【方歌】桂苓甘術濕痰飲除濕利飲更扶陽茯苓桂枝生甘艸白術土炒引生薑

疝證門

疝證總括

諸疝厥陰任衇病外因風寒邪聚凝內因濕熱爲寒郁證皆牽睪引腹疼胎疝多因稟賦病總審熱縱寒痛疼血左不移气右動濕則墜重虛墜輕

【注】厥陰環陰器入少腹任衇起於中極之下以上毛際循腹裏上闗元故諸病疝莫不屬之也小兒病此多因先天不足本藏虛弱復因外感風邪內食生冷寒邪凝結而成者有之或因濕熱郁於中復被寒邪束於外邪气乘虛並於血隊流入厥陰厥陰屬肝其性急速故牽引睪丸少腹絞痛也又有胎疝一證多因孕婦啼泣過傷動於陰气結聚不散令兒生下卽成此證者大抵熱則多縱寒則多痛在血分者不移在气分者多動濕腫墜則重虛腫墜則輕因證施治自切中病情矣

寒疝

寒濕內蓄日已深復被風冷水气侵囊冷硬痛成寒疝烏頭桂枝金茱神

【注】寒疝者因兒平日過食生冷或臥濕地以致陰結於內气滯不行爲日旣久復爲風冷所束水濕所傷故發時囊冷結硬牽引少腹作痛初得之兼表者以烏頭桂枝湯主之寒甚者以金茱丸治之

烏頭桂枝湯

桂枝

赤芍藥

甘艸

【炙】

烏頭

引用生薑水煎服

【方歌】烏頭桂枝治寒疝解表溫中法最良廣桂枝同赤芍藥烏頭甘艸引生薑

金茱丸

金鈴子肉【一兩】吳茱茰【五錢】

右爲細末酒煮麫糊爲丸如麻子大每服數丸鹽湯下

濕熱感寒疝

厚味過度生濕熱復觸風寒疝气成囊縱紅腫常刺痛烏頭梔子服卽寧

【注】小兒平素過食厚味致生濕熱濕熱之气下行流入囊中復爲風寒所束而疝證成矣發時囊縱紅腫常常刺痛當以烏頭梔子湯調治之庶疝可愈矣

烏頭梔子湯

烏頭

梔子【炒】

引用順流水入薑汁煎服

【方歌】濕熱感寒疝气疼烏頭梔子湯最靈梔子烏頭薑汁共順流水煎病卽寧

胎疝

胎疝多因母過啼兒生胞硬痛無時輕用十味蒼蘗治重用金鈴川楝宜

【注】胎疝者因孕婦啼泣過傷气結不散蘊於胞中令兒生下胞硬疼痛輕者十味蒼蘗散主之重者以金鈴散或川楝丸主之

十味蒼蘗散

靑皮

【醋炒】

川附子【炮】

黃蘗

南山查肉【酒炒】

蒼術

【米泔水浸】香附【制】

益智仁

元胡索【醋炒】

桃仁

甘艸【炙】

引用小茴香水煎服

【方歌】十味蒼蘗治胎疝靑皮川附蘗查蒼香附益智元胡索桃仁甘艸引茴香

金鈴散

三稜

莪術【各三錢】

陳皮

赤茯苓【各五錢】

茴香【三錢】

甘艸【二錢生】

防榔

枳殻【各三錢麩炒】

鉤藤鉤

靑皮【各四錢炒】

南木香【三錢】

金鈴子肉【一兩】

右除防榔木香不過火余焙共爲細末每服半錢至一錢無灰酒調服

川楝丸

木香

防榔

三稜

莪術【各三錢】

靑皮

【醋炒】

陳皮【各四錢】

川楝肉【八錢】

芫花【五分醋炒】

辣桂【二錢】

牽牛【二錢生取仁】

巴豆【三粒去油】

右爲極細末麫糊爲丸如麻子大每服三四丸姜湯送下

陰腫

陰囊腫大邪气凝風癢濕墜熱多疼疏風五苓導赤散偏墜守效丸最靈

【注】陰器者乃諸筋之總防也因邪客於少陰厥陰之經濕熱之气與風冷之气相搏气不得通故結聚而陰囊腫大總之風盛多癢濕盛多墜熱盛多疼如外腎膚囊腫大癢痛墜下此風濕襲於下也宜疏風五苓散主之如外腎膚囊腫痛光亮此因心火移熱於小腸故也宜加味五苓散或導赤散主之更有偏墜一證或左或右睪丸作腫者此因食積不消濕气下行故也宜加味守效丸主之

疏風五苓散

防風

蒼術【米泔水浸】

肉桂

羌活

豬苓

澤瀉

赤茯苓

白術【土炒】

引用生薑水煎服

【方歌】陰腫疏風五苓散防風蒼術肉桂羌豬苓澤瀉赤苓術煎服之時入生薑

加味五苓散

金鈴子

白術【土炒】

澤瀉

木通

茴香

【炒】

赤茯苓

橘核仁

肉桂

防榔

豬苓

引用生薑燈心水煎服

【方歌】五苓散內用金鈴白術澤瀉與木通茴香赤苓橘核配肉桂防榔合豬苓

導赤散【方見不小便】

加味守效丸

南星

山查肉【酒炒】

蒼術【各二兩炒】

白芷

半夏

【姜制】

橘核仁

神麯【各一兩炒】

海藻

昆布【各五錢】

吳茱萸

靑皮

【醋炒】

元胡索【醋炒】

荔枝核【各一兩炒】

右共爲末神麯糊爲丸如梧桐子大每服三十丸空心酒下

小腸气

痛引腰脊小腸气加味香蘇溫散宜上衝心痛失笑散有形胡盧巴丸醫

【注】小腸气一證其受病與疝气等亦因濕气在內而寒气又束於外也發時少腹脹控睪丸引腰脊上衝心痛而不腫是也治宜分別形狀如引腰而痛者加味香蘇散溫散之痛而衝心气者加味失笑散主之如少腹中有形如卵上下往來痛不可者宜胡盧巴丸主之

加味香蘇散

蒼術

【米泔水浸】陳皮

川楝肉

甘艸

蘇葉

香附【醋炒】

引用連須蔥白水酒兌煎服

【方歌】加味香蘇散蒼術廣陳皮與川楝肉甘艸蘇葉香附同連須蔥白共煎服

加味失笑散

五靈脂

蒲黃【隔紙炒】

元胡索【各等分醋炒】

右爲細末每服一二錢水酒調下

胡盧巴丸

胡盧巴

【炒】

川楝子【各四錢蒸去皮核焙】

川烏

【去皮臍】

巴防肉【各一錢五分】

茴香【三錢】

吳茱萸【二錢五分半酒半醋浸一宿焙】牽牛【二錢炒】

右共爲細末酒麫糊爲丸如梧桐子大每服數丸空心溫酒下

淋證門

淋證總括

諸淋皆緣寒熱濕下移膀胱溲無時水道澁滯常作痛寒熱石血隨證醫

【注】小兒淋證或因風寒襲入或因濕熱下移乘入膀胱以致水道澁滯欲出不出淋漓不斷甚至窒塞其間令兒作痛然必辧其爲寒爲熱爲石爲血分別治之則水道宣通淋自愈矣

寒淋

冷气入胞成寒淋小便閉塞脹難禁淋漓不斷腹隱痛五苓倍桂小茴神

【注】寒淋者皆因風寒乘入膀胱致下焦受冷遂成寒淋其候小便閉塞脹痛難禁不時淋漓少腹隱痛須以五苓散倍加肉桂小茴香治之其淋自愈

五苓散

白術

【土炒】

澤瀉

豬苓

肉桂

小茴香

赤茯苓

水煎服

【方歌】五苓治寒淋白術澤豬苓肉桂加倍用茴香赤茯苓

熱淋

膀胱蓄熱淋證成十味導赤有奇功小腹脹滿大便結急服八正莫少停

【注】熱淋者膀胱蓄熱而成也小便不通淋漓澁痛以十味導赤湯主之若少腹脹滿引臍作痛大便祕結者以八正散主之

十味導赤湯

生地

山梔子

木通

瞿麥

滑石

淡竹葉

茵蔯蒿

黃芩

甘艸

【生】

豬苓

水煎服

【方歌】十味導赤藥最靈生地山梔合木通瞿麥滑石淡竹葉茵蔯黃芩艸豬苓

八正散【方見不小便】

石淋

濕熱蓄久石淋成溲如沙石莖中疼輕者須用葵子散重則八正可相從

【注】石淋者逢溺則莖中作痛常帶沙石之狀因膀胱蓄熱日久所致正如湯瓶久經火煉底結白磏也輕則葵子散主之重則八正散主之

葵子散

桑皮

【炒】

瞿麥

梔子

赤茯苓

木通

車前子

甘艸

【生】

葵子

水煎服

【方歌】葵子散治石淋證桑皮瞿麥山梔仁赤苓木通車前子甘艸葵子共和勻

八正散【方見不小便】

血淋

血淋心熱傷血分尿血同出莖中疼淸利須用小薊飲莖中痛甚五淋從

【注】血淋者蓋因心熱傷於血分熱气傳入於胞日久則尿血同出遂成血淋莖中不時作痛須以小薊飲子治之若莖中痛甚者五淋散主之

小薊飲子

通艸

滑石

淡竹葉

當歸

小薊

梔子【炒】

甘艸

【生】

生地

蒲黃

藕莭

水煎空心服

【方歌】小薊飲子治淋血通艸滑石淡竹葉當歸小薊山梔甘生地蒲黃合藕節

五淋散

當歸

赤芍

苦葶藶

黃芩【炒】

木通

梔子

車前子

淡竹葉

滑石

葵子

甘艸

【生】

赤茯苓

引用蔥白水煎服

【方歌】五淋血淋莖中疼歸芍葶藶芩木通梔子車前淡竹葉滑石葵子艸赤苓

頭痛門

頭痛總括

小兒頭痛分表裏裏屬內熱表寒風風寒外閉須疎散內熱薫蒸以淸攻

【注】小兒頭痛之證不一有在表在裏之分在表者外感風寒也法宜疎散之在裏者內熱薫蒸也法宜淸解之苟能調治得宜則頭痛自除矣

風寒頭痛

風寒頭痛屬太陽上及巓頂額角傍惡寒無汗身發熱加味淸空自堪嘗

【注】風寒頭痛者乃太陽經受邪也其候惡寒發熱上及巓頂下連額角不時作痛法宜取汗悉以淸空膏主之如痛甚者於本方中加細辛熱盛便祕者於本方中加川大黃

淸空膏

羌活

防風

柴胡

川芎

黃芩

黃連

甘艸【生】

引用生薑水煎服

痛甚加細辛

便祕加川大黃

【方歌】風熱上攻頭疼痛加味淸空膏最良羌防柴芎芩連艸痛甚加辛便祕黃

內熱頭痛

內熱頭痛屬陽明鼻幹目痛齒頰疼淸熱加味茶調治便祕加入大黃攻

【注】胃熱頭痛病在陽明因小兒肥甘無節胃火上炎故發時鼻幹目痛上至頭下至齒頰痛無定時宜加味茶調散淸之

加味茶調散

荊芥穗

薄荷

黃芩

靑茶葉

石膏

【生】

白芷

川芎

引用生薑水煎服

便祕者加川大黃

【方歌】加味茶調治頭疼胃經積熱上攻衝荊穗薄荷芩茶葉石膏生用芷川芎

腹痛門

腹痛總括

小兒腹痛有四因食寒虫動痛相侵停食感寒相兼痛臨證醫治要詳分

【注】小兒腹痛其證有四如寒痛食痛虫痛停食感寒痛也須隨證施治寒則溫中食則消導虫則安虫停食感寒則消散調治合宜其痛自除矣

食痛

食痛傷食心胃痛食入卽痛喜飲涼惡食腹滿吐便祕承气平胃酌量嘗

【注】食痛者皆因飲食不節積滯不化所致故食入卽痛也其候喜飲涼水惡食腹滿吐酸便祕宜先以小承气湯下之若下後仍痛者以香砂平胃散消導可也

小承气湯

大黃

枳實【麩炒】

厚朴【姜炒】

引用生薑水煎服

【方歌】小承气湯治腹痛腹硬煩渴便不通枳實厚朴大黃共煎服便利立時松

香砂平胃散

蒼術

【米泔水浸炒】陳皮

厚朴

【姜炒】

甘艸【炙】

縮砂

【研】

香附【醋炒】

南山查

神麯【炒】

麥芽

【炒】

枳殻【麩炒】

白芍【炒】

引用生薑水煎服

【方歌】香砂平胃傷食痛下後仍痛用此和蒼陳朴艸縮香附山查麯麥枳殻芍

寒痛

寒痛中虛脾受寒尿爪俱白面靑看喜熱腹滿或下利理中肢厥加附煎

【注】寒痛者多因小兒中气虛弱復爲風冷所乘則脾經受寒故不時腹痛現證尿白爪甲白面多靑喜飲熱或腹滿下利宜理中湯溫之若四肢厥冷兼屬少陰則加附子

理中湯【方見不乳】

虫痛

虫痛不安腹因痛面色乍靑乍赤白時痛時止吐淸涎安虫理中治最合

【注】虫痛者因腹中虫動不安故腹中作痛其候面色乍赤乍靑乍白其痛時作時止時吐淸水切不可妄用攻下當以安虫爲主其痛卽除新痛者錢氏安虫散治之痛久不愈者加減理中湯治之

錢氏安虫散

胡粉

【炒黃】

鶴虱【炒黃】

白礬

【枯】

川楝子【各二錢五分去皮核】

右爲細末每服一匙大者五分米飲調下痛時服

加減理中湯【方見虫吐】

內食外寒腹痛

內傷乳食外感寒發熱惡寒腹痛兼惡食嘔吐多啼叫藿香和中可急煎

【注】小兒內傷乳食外感寒邪遂致食寒凝結腹中作痛其候發熱惡寒而更兼腹痛惡食嘔吐啼叫不已者以藿香和中湯治之

藿香和中湯

藿香

砂仁【研】

羌活

蒼術【米泔水浸】

陳皮

厚朴【姜炒】

甘艸

【生】

山查

香附

【炙】

白芷

蘇葉

川芎

引用生薑水煎服

【方歌】藿香和中治腹疼內傷食滯外寒風藿砂羌蒼陳朴艸山查香附芷蘇芎

黃疸門

黃疸總括

黃疸濕熱鬱蒸成徧身皆黃及目睛陽黃色亮身多熱陰黃色暗冷如冰

【注】黃疸一證乃濕熱郁久外發肌膚而然也其候徧身面目皆黃甚則深黃面如煙薰之狀其中又有陰陽之別如面紅口渴尿赤色亮身熱者乃脾家濕熱此陽黃也口不渴而色暗黃身冷如冰者乃脾腎寒濕此陰黃也治者宜分別施治

陽黃

陽黃無汗宜疏散茵蔯麻黃能發汗腹滿便祕茵蔯攻表裏無證茵苓善

【注】陽黃一證原因濕熱而成治者當詳審之如表實無汗宜外發其汗茵蔯麻黃湯主之使黃從表解也裏實二便祕濇腹滿者宜茵蔯蒿湯下之使黃從裏解也若表有汗裏不便祕腹滿是表裏無證不可汗下惟利小便宜用茵蔯五苓散使黃從水道利之則愈

茵蔯麻黃湯

茵蔯蒿

麻黃

水煎加黃酒少許服之

【方歌】兒發陽黃身無汗茵蔯麻黃湯極便麻黃茵蔯各等分量兒煎服有奇驗

茵蔯蒿湯

茵蔯蒿

川大黃

梔子

引用燈心水煎服

【方歌】裏實須用茵蔯湯梔子茵蔯生大黃燈心爲引水煎服便利黃消體泰康

茵蔯五苓散

茵蔯蒿

赤苓

豬苓

澤防

白術

【土炒】

肉桂

引用燈心水煎服

【方歌】茵蔯五苓治黃病利水除濕有奇功術苓澤瀉豬苓桂茵蔯加入便自淸

陰黃

陰黃多緣轉屬成脾濕腎寒兩虧生溫脾茵蔯理中治溫腎茵蔯四逆靈

【注】陰黃者乃脾濕腎寒兩虛而成此最爲危候溫脾去黃以理中湯加茵蔯主之溫腎去黃以茵蔯四逆湯主之

茵蔯理中湯【方見不乳】

茵蔯四逆湯

附子

【制】

漧薑

茵蔯蒿

甘艸【炙】

水煎服

【方歌】茵蔯四逆湯附子共漧薑茵蔯炙甘艸黃消病漸康

水腫門

水腫總括

水腫俱屬脾肺經肺喘脾脹要分明上腫屬風宜汗散下腫屬濕利水靈通身腫者兼汗利喘則逐飲脹則攻再辧陽水與陰水攻瀉溫補貴變通

【注】小兒水腫皆因水停於脾肺二經水停胸中則喘水停膈下則脹其間所腫部位不可不察如腫在腰以上者屬風法宜發汗腫在腰以下者屬濕法宜利水有通身上下皆腫者系風濕兩傷法宜汗利兼施腫而喘不得臥宜逐肺飲腫而脹滿便祕宜攻脾水腫從腹起至四肢者可治腫從四肢起至腹者不可治然又有陽水陰水之分宜詳別焉陽水屬實法宜攻泄陰水屬虛法宜溫補應證而施自無不效也

風水腫

腫在上者因風起急宜發汗莫從容越婢湯中加蒼術汗後全消病卽寧

【注】上身腫者頭面肩臂至腰間皆腫也病因外感風邪法宜發汗則愈經所謂開鬼門是也以越婢加蒼術湯治之

越婢湯

麻黃

石膏【煆】

甘艸

【生】

蒼術【米泔水浸】

水煎服

【方歌】越婢湯治風水腫麻黃甘艸共石膏再加蒼術水煎服能使兒童腫卽消

濕水腫

腫在下者因濕起急宜利水可安然外法貼臍如神妙內服沈香琥珀丸

【注】下身腫者腰臍至兩足皆腫也病因脾經濕熱所成急用利水之法經所謂潔淨府是也外用貼臍法內服沈香琥珀丸

貼臍法

巴豆【四錢去油】

水硍粉【二錢】

硫黃【一錢】

右研勻成餅先用新棉一片包藥布臍上外用帛防時許自然瀉下惡水待下三五次去藥以粥補住

沈香琥珀丸

苦葶藶子【一兩五錢】郁李仁【一兩五錢去皮】

防已【七錢五分】沈香【一兩五錢】

陳皮【七錢五分去白】琥珀【五錢】

杏仁【五錢

去皮尖炒】蘇子【五錢】

赤苓【五錢】

澤瀉【五錢】

共爲細末煉蜜爲丸如梧桐子大以麝香爲衣每服一錢量兒大小與之用滚白水下

風濕腫

通身皆腫屬風濕外散內利最相宜峻攻則用疏鑿飲和劑茯苓導水醫水上攻肺喘不臥蘇葶定喘最相宜水停中州脹急滿舟車神祐量攻之

【注】通身腫者頭面手足皆腫也得病之由內停濕飲外感風邪風濕相搏水道不利外攻肌表因而作腫也重者用疏鑿飲峻攻之輕者用茯苓導水湯和解之若水停上攻於肺喘急不得臥者以蘇葶丸瀉之水停中州脹滿者以舟車神祐丸攻之

疏鑿飲

商陸

秦艽

羌活

椒目

木通

赤小豆

茯苓皮

大腹皮

澤瀉

防榔

引用姜皮水煎服

【方歌】疏鑿飲子風濕腫外發內利陸秦羌椒目木通赤小豆苓皮大腹澤防榔

茯苓導水湯

紫蘇

陳皮

白術

【土炒】

木香

桑白皮

【炒】

麥冬【去心】

赤茯苓

澤瀉

木

大腹皮

縮砂仁

防榔

引用燈心水煎服

【方歌】和解茯苓導水湯紫蘇陳皮術木香桑皮麥冬赤苓澤木大腹縮防榔

蘇葶丸【方見痰飲喘急】

舟車神祐丸

甘遂

芫花

大防【各一兩俱醋炒】

大黃【二兩】

黒牽牛【四兩頭末】

靑皮【炒】

陳皮

木香

防榔【各五錢】

輕粉【一錢】

右爲細末水丸如椒目大小兒二丸三丸大兒五丸七丸量服之滚白水送下

陽水

陽水身熱衇沈數小便赤濇大便難熱盛煩渴濬川散濕盛脹滿神祐丸量兒大小斟酌用應變而施勿一偏【注】陽水者小兒濕熱內郁水道阻塞外攻肌表以致外腫內脹發熱口渴心煩小便短赤大便祕結法當泄水不可少緩熱盛煩渴者以大聖濬川散攻之濕盛脹滿者舟車神祐丸攻之須量兒大小視病輕重合宜而用勿執一偏過於峻攻徒傷正气也

大聖濬川散

川大黃

【煨】

牽牛【取頭末】

郁李仁【各一兩】木香【三錢】

芒消【三錢】

甘遂【五分】

右爲細末姜湯調下量兒大小用之

舟車神祐丸【方見風濕腫】

陰水

陰水便利不煩熱須服實脾腎气丸若服溫補俱無驗攻補兼施病始痊

【注】陰水者因脾腎虛弱也脾虛不能制水腎虛不能主水以致外泛作腫內停作脹若二便不實身不熱心不煩者宜用實脾散金匱腎气丸若服溫補之藥而無效驗者則是虛中有實也欲投攻下之劑恐小兒難堪若不攻之又豈可坐以待斃須攻補兼施或一補一攻或三補一攻或九補一攻審其進退俟有可攻之機以意消息藥與元气相當始能逐邪而不傷正也必須忌鹽醬百日方可收功

實脾散

艸果仁

【研】

大腹皮

木

木香【研】

厚朴

【姜炒】

漧薑

附子

【制】

白術【土炒】

茯苓

甘艸【炙】

引用棗二枚水煎服

【方歌】實脾散治陰水腫艸果大腹木香厚朴姜附術苓艸虛者仍兼腎气方

金匱腎气丸

熱地黃【一兩】

山藥【八錢炒】

山茱萸【八錢】

牡丹皮【五錢】

茯苓【一兩】

澤瀉【五錢】

肉桂【五錢】

淡附子【五錢】

車前子【五錢】

牛膝【八錢】

右爲細末煉蜜爲丸如梧桐子大每服錢半白滚水送下

腹脹門

腹脹總括

腹脹脾虛因久病胃實多由食滯停補虛健脾兼理气攻食消導自然寧

【注】腹脹之病脾胃二經主之有虛有實宜分晰焉虛者因久病內傷其脾實者因飲食停滯於胃虛則補脾實則消導調治合宜其脹自漸除矣

虛脹

久病脾虛失運健或因吐瀉暴傷脾食少卽脹精神倦面黃肌瘦四君宜

【注】凡小兒久病脾虛或吐瀉暴傷脾气健運失常所以飲食不化食少腹卽脹滿現證精神倦怠靣黃肌瘦此虛脹也宜用香朴四君子湯治之

香朴四君子湯

人參

白術【土炒】

白茯苓

甘艸【炙】

香附

【制】

厚朴【姜炒】

引用生薑水煎服

【方歌】香朴四君治虛脹參術甘艸共茯苓香附厚朴宜加入引姜煎服脹卽寧

實脹

飲食過度內傷胃停滯腹脹便不通潮熱煩渴形气壯平胃承气施治靈

【注】小兒飲食過度則胃中停滯以致腹脹大便不利身體潮熱心煩口渴形气壯實此實脹也輕者平胃散主之重者小承气湯主之

加味平胃散

南蒼術

【炒】

厚朴【姜炒】

大腹皮

【制】

甘艸【生】

陳皮

萊菔子【焙】

山查

麥芽【炒】

神麯【炒】

引用生薑水煎服

【方歌】加味平胃治實脹蒼術厚朴大腹皮甘艸陳皮萊菔子山查麥芽炒神麯

小承气湯【方見食痛】

禦纂醫宗金鑑卷五十四﹤子部﹐醫家類﹐禦纂醫宗金鑑﹥

欽定四庫全書

禦纂醫宗金鑑卷五十五

編輯幼科雜病心法要訣目錄

發熱門

諸熱總括

表熱

十神湯

雙解通聖湯

裏熱

調胃承气湯

白虎湯

黃連解毒湯

虛熱

補中益气湯

竹葉石膏湯

白通湯

實熱

涼膈散

大柴胡湯

積滯門

積滯總括

乳滯

消乳丸

食滯

木香大安丸

小承气湯

癖疾門

癖疾總括

癖疾

千金消癖丸

木香丸

紅花膏

汗證門

汗證總括

自汗

玊屏風散

桂枝加附子湯

白虎湯

調胃承气湯

盜汗

酸棗仁湯

當歸六黃湯

失血門

失血總括

衂血

麻黃湯

桂枝湯

犀角地黃湯

四物三黃瀉心湯

髮灰散

吐血

犀角地黃湯

桃仁承气湯

加味四物湯

雞蘇散

加味救肺散

便血

皂刺大黃湯

槐花散

平胃地楡湯

升陽和血湯

人參養榮湯

溺血

牛膝四物湯

雜證門

二便祕結

八正散

神芎丸

气虛脫肛

補中益气湯

眞人養藏湯

澁腸散

肛腫翻肛

皂刺大黃湯

曽氏蟠龍散

龜胸

寛气飲

百合丹

龜背

松蕋丹

五軟

補腎地黃丸

扶元散

五鞕

小續命湯

烏藥順气散

加味六君子湯

五遲

加味六味地黃丸

補中益气湯

苣勝丹

菖蒲丸

鶴膝風

大防風湯

補腎地黃丸

解顱

補腎地黃丸

扶元散

封防散

防陷

補中益气湯

固眞湯

烏附膏

防塡

瀉靑丸

大連翹飲

防風升麻湯

理中湯

中惡

蘇合香丸

禦纂醫宗金鑑卷五十五目錄

欽定四庫全書

禦纂醫宗金鑑卷五十五

編輯防科雜病心法要訣

發熱門

諸熱總括

小兒有病多發熱表裏虛實宜分別觀形察色辧因由審證切衇有妙訣表證湏汗裏下之虛則宜補實則瀉平昔體認要精詳方得臨時無遺闕

【注】小兒發熱有表裏虛實之異治亦有汗下補瀉之殊湏觀形察色審證切衇以別之惟在平昔講習精詳臨證庶不致悞

表熱

表熱之證因外感衇浮發熱惡風寒頭痛身疼而無汗十神通聖表爲先

【注】小兒外感寒邪衇浮發熱惡風惡寒頭疼身痛無汗此表熱也宜十神湯主之若兼內熱者雙解通聖湯兩解之

十神湯

升麻

葛根

麻黃

香附【醋炒】

陳皮

蘇葉

赤芍藥

川芎

香白芷

甘艸【生】

引用生薑水煎服

【方歌】十神湯治表熱證升麻漧葛共麻黃香附陳皮蘇葉芍芎芷甘艸引生薑

雙解通聖湯【方見傷寒】

裏熱

裏熱之證因內熱徧身蒸熱小便紅面赤唇焦舌燥渴調胃白虎解毒淸

【注】小兒肥甘過度必生內熱以致發熱蒸蒸小便赤濇靣赤唇焦舌燥而渴衇實有力者先以調胃承气湯下之不愈用白虎湯或黃連解毒湯淸之

調胃承气湯

大黃

芒消

甘艸

引用生薑水煎服

【方歌】調胃承气治裏熱大黃甘艸共芒消引用生薑水煎服大便通利熱自消

白虎湯

石膏

【煆】

知母【生】

甘艸

【生】

粳米

水煎服

【方歌】胃熱白虎湯知母生用良石膏合甘艸粳米共煎嘗

黃連解毒湯

黃芩

黃連

梔子

黃蘗

水煎服

【方歌】黃連解毒湯淸熱效非常芩連梔子蘗煎服保安康

虛熱

虛熱病後營衞弱神倦气乏用補中嘔渴竹葉石膏治面赤尿白厥白通

【注】虛熱者因小兒病後气血虛弱榮衞尙未調勻之故其證神倦气乏宜用補中益气湯治之若兼口渴引飲而嘔者宜用竹葉石膏湯治之又有陰盛格陽外浮發熱者其面色𨿽赤然小便必淸白四肢必厥逆宜用白通湯收斂陽气熱退自愈

補中益气湯【方見飱泄】

竹葉石膏湯

竹葉

石膏【煆】

人參

麥冬【去心】

甘艸

【生】

半夏【姜制】

粳米

引用生薑水煎服

【方歌】病後虛熱煩渴嘔皆因气弱胃津亡竹葉石膏參麥艸半夏粳米共生薑

白通湯

漧薑

附子【制】

蔥

水煎服

【方歌】虛熱原於陰格陽眞寒假熱白通湯散寒姜附蔥白莖厥回熱退自然康

實熱

實熱積熱午潮熱腹脹尿紅大便難煩渴口瘡腮頰赤涼膈大柴效通仙

【注】小兒有餘積熱以致午後潮熱蒸蒸有汗肚腹脹滿小便赤大便難煩渴啼叫口舌生瘡腮頰紅赤衇洪數有力法宜淸熱通利時時熱者涼膈散主之午後潮熱者大柴胡湯主之

涼膈散【方見急驚風】

大柴胡湯【方見傷寒】

積滯門

積滯總括

小兒養生食與乳撙節失宜積滯成停乳傷食宜分晰因證調治保安寜

【注】夫乳與食小兒資以養生者也胃主納受脾主運化乳貴有時食貴有節可免積滯之患若父母過愛乳食無度則宿滯不消而病成矣醫者當別其停乳傷食之異臨證斟酌而施治焉

乳滯

嬰兒乳滯睡不安多啼口熱吐驚煩肚脹腹熱便酸臭愼攻宜用消乳丸

【注】乳滯之兒其候睡臥不寜不時啼叫口中气熱頻吐乳片肚脹腹熱大便酸臭也但臟腑嬌嫩不可過攻惟宜調和脾胃爲上以消乳丸消導之

消乳丸【方見傷乳吐】

食滯

小兒食滯任意餐頭溫腹熱便膿酸噯气惡食煩作渴大安承气審宜先

【注】小兒恣意肥甘生冷不能運化則腸胃積滯矣其證頭溫腹熱大便酸臭噯气惡食煩不安眠口漧作渴滯輕者宜木香大安丸消導之滯重便祕者宜小承气湯攻下之

木香大安丸

木香

黃連

陳皮

白術【土炒】

枳實

【麩炒】

山查肉【各三錢】

連翹【二錢去心】

神麯【炒】

麥芽【各三錢炒】

砂仁

萊菔子【各二錢焙】

右爲細末神麯糊爲丸每服一錢陳倉米湯下

小承气湯【方見食痛】

癖疾門

癖疾總括

癖疾過食腸胃滿濁液外溢被寒凝潮熱飲冷肌削瘦腹滿硬塊面黃靑

【注】癖疾一證皆因飲食過節腸胃塡滿濁汁外溢復感寒气凝結而成每生於左脇之下始如雞卵堅硬成塊漸如覆盆之形越臍則難治矣其候身體潮熱喜飲涼水肌膚削瘦面色靑黃也治者宜詳察之

癖疾證治

癖疾潮熱渴飲冷肚大靑筋堅硬疼內服消癖木香效外貼紅花膏最靈

【注】癖疾之始作也午後潮熱口渴飲冷肚大靑筋漸至堅硬成塊不時作痛內以千金消癖丸治之外貼紅花膏內外兼治其癖自消若無熱渴者先以木香丸治之外亦以紅花膏貼之

千金消癖丸

蘆薈

阿魏【另爲糊】

靑黛

木香

厚朴

【姜炒】

防榔

陳皮

甘艸【各一錢生】

史君子

【去殻】

胡黃連

山查肉

香附【醋炒】

三稜

【醋炒】

莪術【各二錢醋炒】

水紅花子

神麯【炒】

麥芽【各四錢炒】

人參

白術

【土炒】

茯苓【各三錢】

右爲細末將阿魏一錢白水和麫打糊爲丸菉豆大米飲下量兒大小服之

木香丸

木香

蓬莪術

縮砂仁

靑皮

硃砂【各二錢研細】

右爲細末和勻飛白麫糊和丸麻子大每服二三丸乳傷乳飲下食傷以所傷物熬湯下

紅花膏

沒藥【五錢】

血竭

麝香

阿魏【各三錢】

當歸

赤芍【各一錢】

水紅花料【一捆煎汁去渣膏一碗】

右爲細末入膏內攪勻以靑布攤貼患處

汗證門

汗證總括

自汗屬陽有虛實或因胃熱或表虛睡中盜汗爲陰弱心虛血熱隨證醫

【注】汗乃人之津液存於陽者爲津存於陰者爲液發泄於外者爲汗若汗無故而出者乃因陰陽偏勝也如小兒無因而汗自出者謂之自汗自汗屬陽有虛實之別虛者汗出翕翕發熱惡寒乃表虛也汗出蒸蒸發熱不惡寒乃裏熱也表虛者法當固表裏實者法當攻熱又有睡則汗出覺則汗止謂之盜汗盜汗主陰虛然當分心虛不固心火傷陰也心虛當補心心熱當涼血治者宜詳辧之庶無差謬

自汗

表虛自汗玉屏風甚者桂枝加附從裏實自汗用白虎便祕調胃承气攻

【注】表虛濈濈自汗玊屏風散主之若惡寒冷陽气虛也桂枝湯加附子固之陽明裏實蒸蒸自汗用白虎湯淸之便祕者以調胃承气湯攻之

玊屏風散

黃耆

【蜜炙】

防風

白術【土炒】

水煎服

【方歌】表气虛弱時自汗玉屏風治頗相宜黃耆防風炒白術水煎溫服不拘時

桂枝加附子湯

白芍藥

桂枝

甘艸

【炙】

附子【制】

引用姜棗水煎服

【方歌】表气虛弱甚桂枝湯最良芍藥桂枝艸加附病漸康

白虎湯【方見裏熱】

調胃承气湯【方見裏熱】

盜汗

心虛盜汗睡多驚酸棗仁湯服卽寜心火傷陰必煩熱當歸六黃湯奏功

【注】盜汗有二虛實兩分心虛者陰气不斂也睡則多驚以酸棗仁湯主之心熱者火傷於陰也身多煩熱以當歸六黃湯主之

酸棗仁湯

當歸

白芍【炒】

生地

茯苓

酸棗仁

【炒】

知母【炒】

黃蘗

【炒】

五味子

人參

黃耆【炙】

水煎服

【方歌】酸棗仁湯治盜汗陽不能藏陰本虛歸芍生地茯苓棗知蘗五味共參耆

當歸六黃湯

當歸

生地黃

熟地黃

黃芩

黃蘗

黃連

黃耆【炙】

引用浮麥水煎服

【方歌】當歸六黃治盜汗陽盛傷陰液自流生熟二地芩連蘗歸耆浮麥汗能收

失血門

失血總括

陰乘陽熱血妄行血犯气分不歸經血病及腑滲濁道傷於藏者溢出淸熱犯陽絡上吐衂熱侵陰絡下失紅又有努勞成血病血止仍勢多凶

【注】凡失血之證陽盛乘陰則血爲熱迫不能安於衇中犯於气分妄行不能歸入經衇也若血病傷及於腑者則血滲入腸胃之濁道上行於咽出而爲吐爲衂下從二便而出爲便爲溺也若血病傷及於藏者則溢出於胸中之淸道上從喉出而兼咳下從精竅而出爲溺血也夫血藏於髒內行於衇中流於軀殻之內不可得而見也非損傷不能爲病而損之之因有三一曰熱傷陽絡腑病也熱傷陰絡藏病也宜以淸熱爲主一曰努傷宜以破逐爲主一曰勞傷宜以理損爲主若日久血止而咳不休者主必死之證故勢多凶也

衂血

衂血之候鼻漧燥身熱不渴苦頭疼失表分汗麻桂治內熱犀角瀉心淸

【注】衂血者鼻中出血也其候鼻中漧燥身熱不渴苦頭痛是熱傷陽絡也有因傷寒失汗衂血者乃熱郁於營其身無汗宜以麻黃湯汗之身有汗者宜以桂枝湯解之設無表病因內熱而衂者宜以犀角地黃湯淸之熱盛者四物三黃瀉心湯瀉之外俱用發灰散或黒梔子末吹鼻其衂自止

麻黃湯

麻黃

杏仁【炒去皮尖】

桂枝

甘艸【生】

引用生薑水煎服

【方歌】傷寒失表營郁熱身體無汗血妄行須用麻黃湯調治桂枝麻黃杏艸同

桂枝湯【方見自汗】

犀角地黃湯

牡丹皮

白芍藥

犀角

生地黃

水煎服

便硬者加川大黃

【方歌】犀角地黃湯治衂效非常丹皮芍犀地便祕加大黃

四物三黃瀉心湯

川芎

當歸【酒洗】

生地黃

赤芍藥

黃芩

黃連

川大黃【酒洗】

水煎服

【方歌】四物三黃瀉心湯熱盛吐衂功最良芎歸生地赤芍藥黃芩黃連川大黃

髮灰散

取壯實人頭髮陰陽瓦煆成灰放在地上去火性研細末吹入鼻中血衂自止

吐血

吐血不咳因熱逆若兼咳嗽努勞傷內熱犀角地黃治努傷承气四物嘗勞傷有熱雞蘇散無熱須用救肺良【注】小兒吐血不咳嗽者多因內熱致血妄行上逆也宜以犀角地黃湯主之若因努勞吐血者則兼咳嗽先用桃仁承气湯以破逐之次用加味四物湯和之又有勞傷吐血者亦兼咳嗽痰中血有熱者雞蘇散主之無熱者救肺散主之

犀角地黃湯【方見本門衂血】

桃仁承气湯

桃仁

【去皮尖研】大黃

芒消

甘艸

桂枝

加當歸芍藥蘇木紅花

水煎服

【方歌】努傷吐血先破逐桃仁承气湯妙絕桃仁黃消艸桂枝加入歸芍蘇紅防

加味四物湯

當歸

芍藥

川芎

生地黃

茅根

蒲黃

牡丹皮

梔子【炒黒】

甘艸【生】

引用藕節酒水煎服

【方歌】努傷吐血須活血四物爲主眞妙訣再加茅根與蒲黃丹皮梔艸引藕節

雞蘇散

雞蘇薄荷葉

川貝母【去心】

麥門冬

【去心】

桔梗

阿膠

【蛤粉炒】

生地黃

甘艸

【生】

黃耆【炙】

白茅根

蒲黃【炒】

水煎服

【方歌】勞傷有熱嗽痰血雞蘇貝母麥門冬桔梗阿膠生地艸黃耆茅根蒲黃同

加味救肺散

麥冬

【去心】

人參

黃耆

【炙】

郁金

五味子

當歸【酒洗】

白芍藥

【酒炒】

川貝母【去心研】

甘艸

【炙】

馬兜鈴

水煎服

【方歌】勞傷無熱嗽痰血加味救肺麥門冬參耆郁金五味子歸芍貝母艸兜鈴

便血

熱傷陰絡病便血藏毒血黯腸風紅須辧腹痛肛腫痛熱盛濕盛要分明藏毒初起腫痛甚大黃皂刺莫消停熱盛俱宜槐花散濕盛平胃地楡靈日久衇微气血弱升陽和血共養榮

【注】大便下血皆因小兒恣食肥甘致生內熱傷陰絡也若血色黯而濁肛門腫痛先血後糞此爲近血名曰藏毒若血鮮而淸腹中不痛先糞後血此爲逺血名曰腸風藏毒肛門每多腫痛初起宜用皂刺大黃湯消之大下血後熱盛微痛者以槐花散和之濕盛不痛者以平胃地楡湯和之腸風亦宜以槐花散主之便血日久衇微气血弱者升陽和血湯和之繼以人參養榮湯補之

皂刺大黃湯

皂刺

生川大黃【各等分】

量小兒年歳大小虛實酌其多少水酒煎服

槐花散

槐花

【炒】

側栢葉

枳殻

【麩炒】

川黃連

荊芥穗【炒】

水煎服

髒毒加蒼術苦楝

腸風加秦艽防風

【方歌】髒毒腸風槐花散黃連枳殻槐栢荊髒毒蒼術苦楝入腸風湏加艽防風

平胃地楡湯

蒼術

【炒】

陳皮

厚朴

【姜炒】

甘艸

地楡

引用生薑水煎服

【方歌】便血濕盛腹不痛須用平胃地楡湯蒼術陳皮厚朴艸地楡同煎引生薑

升陽和血湯

黃耆

【炙】

當歸【酒洗】

白芍

【炒】

牡丹皮

陳皮

肉桂

秦艽

生地黃

熟地黃

生甘艸

炙甘艸

蒼術【炒】

升麻

水煎服

【方歌】下血日久腹中痛治宜升陽和血湯二地二艸耆歸芍陳丹秦艽升桂蒼

人參養榮湯

人參

黃耆【炙】

白術

【土炒】

白茯苓

白芍藥

【炒】

肉桂

熟地黃

當歸【酒洗】

甘艸

【炙】

陳皮

引用姜棗水煎服

【方歌】失血日久气血虛人參養榮湯頗宜參耆術苓白芍桂地黃當歸艸陳皮

溺血

溺血多緣精竅病尿血分出莖或疼牛膝四物湯調治急宜煎服效從容

【注】溺血爲精竅之病乃尿與血先後分出者也宜用牛膝四物湯治之其證自愈

牛膝四物湯

牛膝

木通

郁金

甘艸梢

瞿麥

當歸

川芎

生地黃

赤芍藥

水煎服

【方歌】小兒溺血精竅病宜用牛膝四物湯牛膝郁金通瞿艸歸芎赤芍生地黃

雜證門

二便祕結

小兒熱結二便祕口渴舌漧唇面紅八正尿祕少腹滿神芎便祕腹脹疼

【注】此證多因乳食停滯生熱結於腸胃以致二便祕結其候舌漧口渴面赤唇焦也熱積則小便祕濇少腹滿急宜八正散主之若食積大便祕腹脹痛者宜神芎丸主之

八正散【方見不小便】

神芎丸

大黃

滑石【各一兩水飛】

薄荷

川芎【各四錢】

黃芩

黃連【各五錢生】

牽牛【四錢】

共爲細末滴水爲丸每服五丸蜜湯化下

气虛脫肛

瀉痢日久中气陷肛松腸薄滑而脫靣色靑黃指梢冷衇來沈細唇淡白補中益气湯升舉眞人養藏固滑脫外用澁腸散調敷气升肛澁腸自合

【注】脫肛一證因瀉痢日久中气下陷腸胃薄瘦遂令肛門滑脫不收現證靣色靑黃指梢冷衇沈細唇色淡白宜溫補爲主先以補中益气湯升提其气再以眞人養藏湯溫補固滑外以澁腸散摻之則气升肛澁而腸自收矣

補中益气湯【方見飱瀉】

眞人養藏湯【方見寒痢】

澁腸散

訶子

赤石脂

龍骨【各等分煆】

右爲細末用臘茶調敷和藥摻腸頭上綿帛揉入

肛腫翻肛

積熱肛腫大便難努力肛出翻不還外用蟠龍散消腫內宜皂刺大黃煎

【注】小兒積熱太盛以致肛門作腫大便艱難努力翻出肛脫不還外用蟠龍散消其腫內服皂刺大黃湯其腫一消肛自收矣

皂刺大黃湯【方見便血】

曽氏蟠龍散

幹地蟠龍【一兩略去土焙】風化朴消【二錢】

右剉研爲細末仍和勻朴消每以二錢至三錢肛門濕潤者幹塗漧燥者用淸油調塗先用荊芥生蔥煎水候溫洗浴輕與拭漧然後敷藥

龜胸

肺積痰熱病龜胸胸骨髙聳若龜形气急喘咳體羸瘦寛气百合酌量行

【注】龜胸一證多因小兒飲食不節痰熱熾盛復爲風邪所傷風熱相搏以致肺經脹滿攻於胸膈髙如覆杯現證咳嗽喘急身體羸瘦治宜淸肺化痰爲主先以寛气飲開其气道再以百合丹除其壅滯肺熱淸而脹滿自除矣

寛气飲

杏仁

【去皮尖炒】桑白皮【炒】

橘紅

蘇子【炒】

枳殻

【麩炒】

枇杷葉【蜜炙】

麥門冬

【去心】

生甘艸

苦葶藶

水煎服

【方歌】寛气飲治兒龜胸杏仁桑皮合橘紅蘇子枳殻枇杷葉甘艸葶麥門冬

百合丹

百合

天門冬

杏仁

【炒去皮尖】木通

桑白皮

【炒】

甜葶

石膏【各五錢】

大黃【三錢】

共爲細末煉蜜丸如菉豆大量兒大小服之臨臥滚白水送下

龜背

龜背坐早被風吹傴僂背髙狀如龜內服松蕋丹緩治外用灸法防龜尿

【注】龜背者因嬰兒坐早被客風吹入脊膂遂致傴僂曲折背髙如龜往往爲終身痼疾內以松蕋丹調治之外用聖惠灸穴法灸肺兪心兪膈兪三穴三五壯或以龜尿防骨節上亦可得效

松蕋丹

松花

枳殻【麩炒】

防風

獨活【各一兩】

麻黃

前胡

川大黃

【生】

桂心【各五錢】

右爲細末煉蜜丸如黍米大每服十丸粥飲送下

五軟

五軟稟賦不足證頭項手足口肉肌地黃丸與扶元散全在後天調養宜

【注】五軟者謂頭項軟手軟足軟口軟肌肉軟是也頭軟者項軟無力也手足軟者四肢無力也肉軟者皮寛不長肌肉也口軟者唇薄無力也此五者皆因稟受不足气血不充故骨衇不彊筋肉痿弱治宜補气爲主先以補腎地黃丸補其先天精气再以扶元散補其後天羸弱漸次調理而五軟自彊矣

補腎地黃丸

熟地黃【一兩五錢】山萸肉【一兩】

懷山藥

【炒】

茯苓【各八錢】

牡丹皮

澤瀉【各五錢】

牛膝【八錢】

鹿茸【五錢酥炙】

右爲細末煉蜜丸如梧桐子大每服二錢用鹽湯下

扶元散

人參

白術【土炒】

茯苓

熟地黃

茯神

黃耆【蜜炙】

山藥

【炒】

炙甘艸

當歸

白芍藥

川芎

石菖蒲

引用姜棗水煎服

【方歌】五軟扶元散堪嘗參術茯苓熟地黃茯神黃耆山藥艸歸芍川芎及石菖

五鞕

陽气不營成五鞕仰頭取气難搖動手足彊直冷如冰气壅胸膈牽連痛小續命湯最爲良烏藥順气散極應若遇肝木乘脾經加味六君妙無竟

【注】五鞕者仰頭取气難以動搖气壅疼痛連胸膈間手心足心冰涼而鞕皆由陽气不營於四末最爲難治重者以小續命湯疎其風輕者以烏藥順气散調其气若肝木乘脾食少气弱者加味六君子湯治之內外交治而證自日瘥矣

小續命湯

人參

麻黃

川芎

黃芩

芍藥

甘艸【炙】

防風

官桂【去皮】

附子

【泡去皮臍】杏仁【炒去皮尖】

漢防已

引用姜棗水煎服

【方歌】小續命湯治五鞕人參麻黃川芎共黃芩芍藥艸防風官桂附子防已杏

烏藥順气散

麻黃

白芷

川芎

桔梗

枳殻

【炒】

僵蠶【炒】

烏藥

炮姜

甘艸

【生】

橘紅

引用蔥白水煎服

【方歌】烏藥順气五鞕輕麻黃白芷合川芎桔梗枳殻僵蠶炒烏藥炮姜艸橘紅

加味六君子湯

人參

白術

炮姜

陳皮

半夏

【制】

茯苓

炙甘艸

升麻【蜜炙】

柴胡

【醋炒】

肉桂

水煎服

【方歌】加味六君虛五鞕人參白術共炮姜陳半茯苓炙甘艸升麻柴胡肉桂良

五遲

小兒稟來气血虛筋骨軟弱步難移牙齒不生髮疎薄身坐不穩語言遲加味地黃爲主治補中益气繼相醫邪乘心气菖蒲好血虛髮遲苣勝宜

【注】小兒五遲之證多因父母气血虛弱先天有虧致兒生下筋骨軟弱行步艱難齒不速長坐不能穩要皆腎气不足之故先用加味地黃丸滋養其血再以補中益气湯調養其气又足少陰爲腎之經其華在髮若少陰之血气不足卽不能上榮於髮苣勝丹主之又有驚邪乘入心气至四五歳尙不能言者菖蒲丸主之

加味六味地黃丸

熟地黃【一兩】

山萸肉【一兩】

懷山藥

【炒】

茯苓【各八錢】

澤瀉

牡丹皮【各五錢】

鹿茸【三錢炙】

五加皮【五錢】

麝香【五分】

共爲細末煉蜜丸如梧桐子大大兒每服二錢小兒一錢五分鹽湯送下

補中益气湯【方見飱瀉】

苣勝丹

當歸

【洗焙】

生地黃

白芍藥【各一兩炒】苣勝子【二兩碾】

胡粉【三錢碾】

右同研勻煉蜜爲丸如黍米大每服十粒煎黒豆湯下

菖蒲丸

人參

石菖蒲

麥門冬

【去心】

逺志【去心】

川芎

當歸【酒洗】

乳香

硃砂【各一錢水飛】

右爲細末煉白蜜爲丸如黍米大食逺用米湯送下

鶴膝風

小兒稟賦不充盈肌肉削瘦少崢嶸膝骨外露如鶴膝多綠腎弱髓難生血衇不榮筋攣縮膝貯風涎時作疼大防風湯宜先服地黃繼進莫從容

【注】小兒鶴膝風多因稟賦不足血气不榮肌肉削瘦遂致骨節外露筋衇攣縮股漸細小而膝蓋愈大要皆腎虛不能生精髓之故也須先服大防風湯繼以補腎地黃丸治之庶气血充而證自愈矣

大防風湯

人參

白術【土炒】

茯苓

甘艸【炙】

熟地黃

當歸身

白芍藥

【炒】

川芎

黃耆

【蜜炙】

羌活

防風

附子【制】

杜仲

牛膝

引用姜棗水煎服

【方歌】大防風湯八珍耆羌防附子杜仲移榮筋更有川牛膝虛風鶴膝最相宜

補腎地黃丸【方見五軟】

解顱

小兒解顱最堪憐先天有損腦髓幹面色防白形瘦弱二目多白若愁煩補腎地黃丸堪服補陽扶元散爲先更有封防散極效臨時攤貼保安然

【注】解顱者乃防大骨縫不合也蓋腎生髓腦爲髓海腎气有虧腦髓不足亦如花木無根現證面色防白形體瘦弱目多白睛悲愁少笑治宜補養腎气爲主先以補腎地黃丸滋補其陰再以扶元散補養其气外用封防散攤貼之則精血稍充或可轉危爲安也

補腎地黃丸

扶元散【俱見五軟】

封防散

栢子仁

防風

天南星【各四兩】

右爲細末每用一錢以豬膽汁調勻攤在緋絹帛上看防大小剪貼一日一換不得令幹時時以湯潤動

防陷

小兒緣何防下陷瀉久脾虧虛弱見面目靑黃四肢涼六衇沈緩神慘淡補中益气湯最宜固眞湯進有奇驗外用烏附膏攤貼溫中理脾功無限

【注】小兒藏府有熱渴飲水漿致成瀉痢久則脾气虛寒不能上充腦髓故防陷成坑名曰防陷現證面目靑黃四肢逆冷六衇沈緩神气慘淡先以補中益气湯升提其气再以固眞湯溫補其脾外用烏附膏攤貼於陷處極效

補中益气湯【方見飱瀉】

固眞湯【方見慢脾風】

烏附膏

雄黃【二錢】

川烏

附子【各五錢生】

右爲細末用生蔥和根葉細切杵爛入前藥末同煎作成膏每早空心貼陷處

防塡

防門腫起气上衝其間虛實要分明毛髮憔悴頻頻汗胸髙气促口唇紅肝盛瀉靑丸最效裏熱連翹飲堪行因表防風升麻劑鞕冷屬陰用理中

【注】防塡者謂防門腫起也蓋因乳哺無度或寒或熱乘於脾經致使藏府不調其气上衝爲之塡脹腫突現證毛髮憔悴頻頻出汗胸髙气促口唇色紅須分虛實治之肝气盛者瀉靑丸主之裏熱盛者大連翹飲主之因表者防風升麻湯主之堅鞕不熱者屬陰理中湯主之

瀉靑丸【方見急驚風】

大連翹飲

柴胡

荊芥

連翹

【去心】

木通

滑石

【水飛】

梔子

蟬退

【去足翅】

瞿麥

當歸

【酒洗】

赤芍藥

黃芩

甘艸【生】

防風

水煎服

【方歌】連翹飲治熱上衝柴胡荊芥翹木通滑石梔子蟬瞿麥歸芍黃芩艸防風

防風升麻湯

麥冬

【去心】

木通

甘艸節

山梔

升麻

防風

引用淡竹葉水煎服

【方歌】防風升麻湯防塡效非常麥冬木通艸山梔升麻防

理中湯【方見不乳】

中惡

小兒神气未充實觸惡何能自主持目閉面靑驚悶亂蘇合皂角功效奇

【注】小兒神气未充一爲邪惡所觸何能主持自然神魂離捨目閉面靑悶亂不省人事內以蘇合香丸除其邪外以皂角末開通其閉出則气通而蘇矣

蘇合香丸【方見肛門內合】

禦纂醫宗金鑑卷五十五﹤子部﹐醫家類﹐禦纂醫宗金鑑﹥

欽定四庫全書

禦纂醫宗金鑑卷五十六

編輯痘疹心法要訣目錄

痘原

出痘形證

痘出五藏形證

痘主部位

痘形順逆

痘色順逆

痘證老嫩

痘證疎密

辧形神聲气飲食之虛實

辧气血虛實證

辧表證虛實

辧裏證虛實

辧陽熱證

辧陰寒證

辧虛實寒熱誤治

稟賦順逆險

天時順逆險

人事順逆險

發熱順證

發熱險證

發熱逆證

發熱證治

升麻葛根湯

歸宗湯

淸解散

寛中透毒飲

見防順證

見防險證

見防逆證

見防證治

蘇解散

歸宗湯

保元湯

升麻葛根湯

涼血攻毒飲

淸熱解毒湯

必勝湯

千金內托散

南金散

加味歸宗湯

紫艸飲子

起脹順證

起脹險證

起脹逆證

起脹證治

保元化毒湯

必勝湯

歸宗湯

蘇解散

寛中快癍飲

灌漿順證

灌漿險證

灌漿逆證

灌漿證治

淸毒活血湯

加味歸宗湯

千金內托散

參歸鹿茸湯

收靨順證

收靨險證

收靨逆證

收靨證治

回漿飲

大連翹飲

除濕湯

淸毒散

結痂落痂順證

結痂落痂險證

結痂落痂逆證

結痂落痂證治

涼血解毒湯

五苓散

荊防解毒湯

黃連解毒加味湯

解毒防風湯

十全大補湯

禦纂醫宗金鑑卷五十六目錄

欽定四庫全書

禦纂醫宗金鑑卷五十六

編輯痘疹心法要訣

痘原

上古無痘性淳朴中古有痘情欲恣痘稟胎元出不再毒之深淺重輕識天瘡之名因天稟瘡形如豆痘名居塞北不出寒勝熱毒發必自待天時

【注】上古之人無出痘者天性淳朴也中古之人有出痘者情欲漸熾也古人謂痘稟胎毒此定論也惟稟於胎元故一出不再出也毒有淺深故出有輕重也名爲天瘡者因毒稟於先天也名爲痘瘡者因瘡形如豆也其毒伏於形中而塞北不出者以其气多寒涼鮮邪陽火旺之气以觸發其毒故伏藏於內而不出也中土之人必出者以其气多溫熱一觸邪陽火旺之气毒隨內發而卽出也此皆醫所當識者也

出痘形證

欲識小兒出痘形類是傷寒發熱驚气粗眼防中指冷耳尻不熱耳筋紅

【注】痘證初起見證大抵與傷寒相似其候身體發熱不時驚悸口鼻气粗兩眼發防惟中指獨冷耳尻不熱耳後有紅筋皆爲出痘之形證也

痘出五藏形證

痘出五藏主證形呵欠頓悶是肝經肺證欬痰涕心證驚煩面赤紅脾證喜睡肢熱利耳尻俱涼是腎徵肝泡肺膿心赤小脾大黃淺腎黑形

【注】痘瘡之毒伏於五藏故內出何藏外卽應之如呵欠頓悶此痘出肝經證也欬有痰噴泣涕此痘出肺經證也驚悸煩躁面色紅赤此痘出心經證也喜睡自利四肢發熱此痘出脾經證也惟腎經但見耳尻發涼者是火不能勝水也肝痘之形爲水泡其色靑而小肺痘之形爲膿泡其色白而大心痘之形其色赤而小脾痘之形其色黃淺而大至於腎經不宜有證若水不勝火痘色黑者非吉兆也

痘主部位

額心頦腎鼻脾部左頰肝位右肺方周身分主面屬胃頭背膀胱腰腎疆心肺胸膈肝膽脇腹肢屬脾大小腸包絡之絡聯藏府三焦之气應無方

【注】小兒出痘自頭面以及周身各有藏府所屬部位治者須詳察部位以定吉凶如額先見防者是毒發於心也頦先見防者毒發於腎也左頰先見防者毒發於肝也右頰先見防者毒發於肺也鼻先見防者毒發於脾也面屬胃經部位也頭背屬膀胱經部位也腰屬腎經部位也胸膈屬心肺二經部位也脇旁屬肝膽二經部位也肚腹四肢屬脾大小腸三經部位也至於包絡乃周身脂膜之絡聯屬百骸藏府者也三焦爲周身水精之气充滿軀殻藏府者也凡周身發痘俱從此出故無一定部位也

痘形順逆

痘形見防喜尖圓惡隱蚊迹疿粟蠶起脹漸綻充肥順頂平不突板實難生漿斂束形完固輭嫩皮薄癢塌纒結痂如螺先後落最忌麩薄潰爛粘

【注】痘形气之爲也气勝毒則毒爲气馭其毒解矣故順也毒勝气則气爲毒蝕其气竭矣故逆也气毒相平則勢界於險惟在醫者調治得宜使險變順也如始出之形頂尖而根圓此气勝毒爲順也若隱如蚊咬或如熱疿寒粟蠶種此毒勝气爲逆也起脹之形漸綻充肥此气勝毒爲順也若頂平不突板實不綻此毒勝气爲逆也成漿之形根紅斂束痘殻完固此气勝毒爲順也若殻軟皮薄則必癢塌此毒勝气爲逆也結痂之形痂如螺殻先結先落後結後落此气勝毒爲順也若痂薄如麩潰爛粘聚此毒勝气爲逆也此痘形順逆之大略也

痘色順逆

痘色桃花漸漸紅淡白枯紫晦多凶起脹頂白根紅潤頂灰根散或深紅生漿由白而黃厚最忌灰幹與薄淸靨喜蒼栗惡麩白疤喜紅滿惡白平

【注】痘色血之爲也血勝毒則毒爲血載其毒化矣故順也毒勝血則血爲毒滯其血涸矣故逆也血毒相平則勢界於險亦在醫者之調治得宜也始出之色如桃花而漸加滋潤此血勝毒爲順也若初出卽淡白幹紫晦而不亮此毒勝血爲逆也起脹之色頂漸放白根紅光潤此血勝毒爲順也若頂色灰滯根血散漫或地腳深紅此毒勝血爲逆也生漿之色白而漸黃蒼而淳厚此血勝毒爲順也若灰幹不潤或漿薄淸稀此毒勝血爲逆也結痂之色蒼如栗殻此血勝毒爲順也若痂色麩白此毒勝血爲逆也疤痕之色紅潤凸起爲順若淡白黑紫平凹無突起之狀皆爲不順之色醫者詳之

痘證老嫩

蒼淳嬌艷老嫩色厚實浮虛老嫩形濃濁稀淸漿老嫩厚薄痂之老嫩明

【注】痘之一證自始至終喜老惡嫩如蒼淳嬌艷此色之老嫩也肥實浮虛此形之老嫩也濃濁稀淸此漿之老嫩也薄軟厚堅此痂之老嫩也總之老者多順易於成功嫩多險逆難於施治也

痘證疎密

頭項胸背痘疎吉手足𨿽密不爲凶疎兼陽熱須防變密若磊落不必驚

【注】頭面淸陽元首頸項管籥咽喉胸背乃藏府所附惟稀疎則吉也至於手足無甚關系𨿽多不爲凶也疎固是順若見陽證譫妄大渴大熱唇舌燥裂煩躁不寧大小便祕等證此毒壅遏不出𨿽疎未爲吉也密固是逆若鋪排磊落大小勻淨精神寢食二便如常𨿽密亦不須驚也

辧形神聲气飲食之虛實

軀之肥瘦形衰盛聲之粗細气虛實目了不了神彊弱胃气虛實食不食

【注】欲治痘者先看兒體之肥痩體肥者形盛可知也體瘦者形衰可知也次聽聲气之粗細聲粗者聲音雄粗此气實也聲細者聲音微細此气虛也再觀其目中之神了了精彩者此神彊也目不了不精彩者此神弱也更問其飲食能否飲食如常者胃气實也不能飲食者胃气虛也此辧形神聲气飲食之虛實也

辧气血虛實證

气虛頂陷多軟薄气過成泡少漿膿血虛淡紅摸轉白血過發癍紫黑凝

【注】痘之形色乃气血外現也如頂凹陷手摸之多軟薄者此气虛也气過者气過盛也泡者發水泡也少漿膿者不能生漿也謂气若過盛則發水泡而漿不能生也如痘色淡紅以手摸過隨卽轉白者此血虛也血過者血過盛也癍者地界有癍暈也紫黑凝者謂毒盛則色紫黑凝滯也此就痘癍形色以辧气血之虛實也

辧表證虛實

發熱惡寒身痛表有汗爲虛無汗實實隠稠宻灰紅滯虛平塌爛水浸濕

【注】痘出有發熱惡寒身體疼痛者屬表證也若有汗則爲表虛無汗則爲表實表實閉塞痘毒隠伏難出也稠宻者痘出稠宻也灰者痘色灰白也紅者痘色紅赤也滯者謂痘稠宻不論灰紅若帶滯暗者皆表毒盛也若表虛之證則痘平不起塌癢無漿也爛者痘潰爛也水浸濕者痘膿水浸漬濕而不幹也此辧表証之虛實也

辧裏證虛實

發熱惡熱鞕痛裏便祕爲實下利虛實則板實根緊鞕虛則倒陷靨收遲

【注】痘出發熱惡寒者表證也不惡寒惡熱者裏證也鞕者不大便而鞕也痛者肚腹作痛也此皆屬裏熱之證若便祕則爲裏實下利則爲裏虛板實者痘嚢板實不活動也根緊鞕者根腳緊束堅鞕不松皆裏實證也倒陷者痘已出復陷入於內也倒靨者痘正灌漿卽收靨也收遲者痘已灌漿日久不靨皆裏虛證也此辧裏之虛實也

辧陽熱證

陽熱壯熱面唇赤舌漧飲冷尿紅煩燥昏狂譫失血紫黑焦枯不潤通

【注】凡痘屬陽熱者身必壯熱面唇皆赤舌上干燥好飲冷水爪甲尿溺皆現紅色煩躁不寧神气昏憒發狂譫語失血者吐血衂血也紫黑焦枯者痘色紫黑焦枯也不潤通者九竅不潤通也此皆屬陽熱之證也

辧陰寒證

陰寒無熱口鼻冷面唇尿爪色白靑厥冷難回利不臭水泡灰白無暈紅

【注】凡痘屬陰寒者身肢不熱口鼻皆冷面唇尿溺爪甲色現靑白也厥冷難回者謂四肢厥冷不能卽溫也利不臭者謂下利無臭穢也水泡濕盛也灰白無暈者謂痘色灰白根腳無紅暈也此皆屬陰寒之證也

辧虛實寒熱誤治

溫補過則痘潰爛毒攻咽齦目腫癰淸防過則痘白陷嘔吐不渴厥利淸

【注】痘有虛實治有補防要在審當而施也如虛者當補亦須酌量施治若溫補過甚則反助毒熱而痘潰爛也以致毒熱上攻或咽喉腫痛或牙齦發疳或眼目赤腫生翳甚而攻於榮衞發爲癰疽也如實者當防亦須中病卽止若淸防過甚則損傷正气而痘白陷或嘔吐不渴或厥逆下利此皆發明溫補淸防之過當也

稟賦順逆險

毒微气血實則順毒甚而虛逆自明毒微若虛恐化險毒甚逢實變險能

【注】痘由稟賦毒气輕者固順然必兒之气血不虛則始爲順也重者固逆亦必兒之气血虛則始爲逆也毒微者順也若兒之气血虛弱𨿽順恐化險也毒甚者逆也若兒之气血不虛𨿽逆能變險也此以兒之胎毒重輕气血虛實定痘之順逆險也

天時順逆險

毒微天時和者吉毒甚天時不和凶毒微不和順中險毒甚時和逆或更

【注】毒微吉矣然必逢天時之和始爲順而吉也毒甚凶矣然必遇天時不和則始爲逆而凶也毒微者順也若值天時不和恐順中化險也毒甚者逆也若值天時之和或逆中轉險也此以胎毒之輕重天時之和不和定痘之順逆險也

人事順逆險

險逆時和無病吉不和有病定然凶由此故識種痘善人事能回天命亨

【注】凡痘險逆之證固不善矣若逢天時之和兒又無病險者可以變順逆者可以化險故曰吉也若逢天時不和兒又有病則險者變逆逆者更逆故曰凶也由此觀之可識種痘之善以得其天時之和兒素無病其中卽有毒之重者而人事克盡亦能挽回天命而致亨也

發熱順證

發熱和緩微微汗飲食如常二便調睡臥安然神气爽此爲順證不須療

【注】發熱和緩身不甚熱毒輕也微微汗身微微有汗表和也飲食二便如常裏和也神气淸爽睡臥安然精神气血大和故爲順證不須治療也

發熱險證

發熱三日熱不退煩渴咬牙面赤紅驚啼戰栗乳食少夜不安眠險證明

【注】發熱三日見防者常候也若見防熱不退者毒盛也更兼煩躁口渴頻頻咬牙面色紅赤驚悸多啼身體戰栗乳食甚少不能安眠等證此是毒盛伏郁難出其爲險證明矣急宜隨證施治庶或從險化順也

發熱逆證

發熱神昏悶亂成妄言喘滿腹腰疼不食不眠搐不止漧嘔失血證逆凶

【注】發熱神昏悶亂妄言毒伏於心也喘滿喘急毒伏於肺也腹疼毒伏於脾也腰疼毒伏於腎也不食不眠毒伏於胃也驚搐不止毒伏於肝也不時漧嘔失血吐血尿血是毒攻气血內亂也此皆爲不治之逆證勢多凶也

發熱證治

痘出發固自內必因其誘使之然時气風寒驚食表裏虛實隨證參表熱惡寒而無汗裏熱有汗溲便難气弱熱微不足治形實盛有餘看

【注】痘出發者謂痘本火毒故未出先發熱也自內謂其自內達外也必因其誘使之然者謂必因其四時不正風寒邪气使之發熱也驚謂外觸異物跌撲驚嚇使之發熱也食謂內傷食滯使之發熱也熱謂內熱積久因而熱發於外也內外旣有所因之邪又當以表裏虛實隨證參詳治也表熱者謂發熱在表則惡寒而無汗也裏熱者謂發熱在裏則有汗小便短澁大便燥難也气弱熱微者謂形气不足微輕也形實盛者謂形气有餘發太甚也醫者果能臨時詳察因證施治則汗下淸補之法自得其宜矣

升麻葛根湯

發升麻葛根湯表邪痘疹兩得方升麻葛根赤芍艸隨證宜加法最良無汗表實加麻薄便祕腹痛裏大黃形怯气弱參耆入盛犀連荊蒡防尿澁通滑車前子驚搐荊防鉤連羊煩渴石膏麥冬粉欬前桔杏蘇桑傷食腹查芽枳下利芩連嘔半姜咽痛蒡梗身羌獨頭痛荊穗芎芷羌

【注】痘出發當以升麻葛根湯爲主以其能發表邪透痘疹兩得之良方也然必隨證加佐使之品斯爲盡善如身無汗者此表實也本方中加麻黃薄荷如大小便祕腹作痛者此裏實也本方中加大黃如形气怯弱者稟賦不足也本方中加人參黃耆盛者內熾盛也本方中加犀角黃連荊芥牛蒡子防風如小便短澁者結膀胱也本方中加木通滑石車前子如發驚搐者肝心有也本方中加荊芥防風鉤藤鉤川黃連羚羊角如煩渴者內盛也本方中加石膏麥冬花粉如欬喘急者肺郁風邪也本方中加前胡桔梗杏仁蘇葉桑皮如傷食腹皮者胃中停滯也本方中加山查麥芽枳殻如下利者腸胃滯也本方中加黃連黃芩如作嘔者胸膈有痰飲也本方中加半夏生薑如咽痛者火在上焦也本方中加牛蒡子苦桔梗如徧身痠疼者外染風寒也本方中加羌活獨活如頭痛者上冒風寒也本方中加荊芥穗川芎白芷羌活此治發之大略又貴臨時詳察融會貫通也

升麻葛根湯

升麻

葛根

赤芍藥

生甘艸

引加芫荽水煎服

歸宗湯

形實無表毒火盛所以歸宗主大黃地芍查靑通荊蒡壯爪紫肢厥涼惡頭汗蒸蒸汗便祕譫語煩躁狂大渴唇焦舌生刺失血腰痛不循常

【注】發之初形實者形气壯實也無表者無風寒表邪也若證見毒火太盛法當攻之所以用歸宗湯者因其以大黃爲主也而佐使生地赤芍山查靑皮木通荊芥穗牛蒡子也痘未見防如壯不已毒火熾盛也爪甲色紫血凝滯也四肢厥冷同陽證見者深厥深也惡內盛也頭汗出胃上蒸也通身蒸蒸汗出毒火內廹津液也大小便閉腸胃結也譫語胃也煩躁狂亂毒火擾心神也大渴引飲毒火灼津液也唇口焦烈舌生芒刺毒火胃並盛也失血者口中失血小便尿血也皆緣火毒廹血妄行也其腰痛不尋常者毒攻腎位也已上諸證非險則逆若見之急用此方峻攻火毒庶可挽回少有逡巡瞻顧則無及矣

歸宗湯

大黃

生地黃

赤芍藥

東山查

靑皮

木通

荊芥穗

牛蒡子【炒】

引加燈心水煎服

淸解散

痘驚淸解升葛蒡荊防甘艸桔連芩蟬翹芎前查通紫表羌蘇芷弱耆參

【注】痘欲出而發驚搐者皆由其毒不得快然宣發而郁於經也其現證則面赤心煩口渴手足抽搐俱以淸解散主之或因風寒束於表者其現證則無汗頭疼身體疼痛欬噴涕本方中加羌活蘇葉白芷以表發之若兼形气虛弱者其現證則面色淺淡身體微四肢微溫倦怠嗜臥本方中加人參黃耆以托之

淸解散

防風

荊芥

牛蒡子

【炒】

生甘艸

升麻

葛根

桔梗

黃連

黃芩

蟬蛻

紫艸茸

川芎

前胡

南山查

木通

連翹【去心】

引加生薑燈心水煎服

寛中透毒飲

傷食寛中透毒飲葛桔前靑朴枳查麥蟬翹蒡連荊艸便祕大黃木通加

【注】痘欲出發有現證嘔吐煩渴大便酸臭此兼傷食也以寛中透毒飲主之若更大便祕小便赤澁腹悶痛者此兼滯也本方中加大黃木通通利之

寛中透毒飲

葛根

桔梗

前胡

靑皮

厚朴

【姜炒】

枳殻【麩炒】

南山查

麥芽【炒】

蟬蛻

連翹【去心】

牛蒡子

【炒研】

黃連

荊芥穗

甘艸【生】

引加生薑燈心水煎服

見防順證

發三朝始見防熱減身和不渴煩顆粒稀疎漸次出色潤紅活頂尖圓

【注】發三朝之後始見防者此痘如期而出也減身和者毒已宣發透徹也不渴不煩者無裏壅滯也顆粒稀疎者不稠密連絡也漸次出者先自頭面漸至周身而出也色潤紅者痘色紅活滋潤也頂尖圓者痘形頂尖而體圓也此皆見防順證

見防險證

痘已見形身仍稠密連絡不潤紅稀疎淡隱精神少痘順兼雜病險名

【注】痘已見形身仍發者此毒气未盡透也稠密者痘出稠密不少也連絡者顆粒粘連不分也不潤紅者痘色𨿽紅而黯滯也稀疎淡隱者痘𨿽稀疎而色淺淡隱於皮膚不透出也精神少者精神倦怠也此皆見防險證痘順兼雜病者謂痘出𨿽屬順證而或兼雜病亦屬險名也

見防逆證

發一朝卽見形一齊湧出不分明密如蠶種平塌隱紫黑漧枯逆證凶

【注】發熱一朝或半朝卽見防者此毒火太迅不循次第也一齊湧出者此毒火太盛不受領載也防不分明者顆粒不分也密如蠶種者密如蠶之種也平塌者平塌不起也隱者痘已出復隱也紫黑者痘色或紫或黑也漧枯者痘漧枯不潤也此皆見防逆證

見防證治

發三朝漸見防減形疎色潤紅應出不出出猶已出復隱湧出凶赤紫黑白分亮防平板稠連辧緊松當審風寒毒火制气血虛失領載能

【注】發三朝漸漸見防者謂見防不疾不徐也減者謂痘出齊而減退也形疎者謂痘稀疎顆粒分明也色潤紅者謂色紅而潤澤也皆見防順痘也應出不出者謂發三日之後而不見防此毒伏於內也出猶者謂痘已出齊而猶身不退此毒盛也已出復隱者謂痘已見防復隱藏不見此毒陷內攻也湧出者謂發不待三日其痘一齊湧出此毒火迅烈也此皆逆而主凶之痘也赤紫黑白者謂痘色紅爲正或深紅赤色深赤紫色紫甚黑色不紅白色皆非正色也分亮黯者謂非正色之痘又當分亮黯而取治焉亮者多虛黯者多實赤紫黑色明亮者尙有活動可治之機若滯黯則爲毒凝滯而不行也色白亮者乃气血因虛不榮也白而黯者謂气血爲毒所制也平板稠連者謂痘形平塌不起板鞕不綻或稠密成攢連絡不分皆非正形也辧緊松者謂非正形之痘當辧緊松而取治焉緊松者根腳之緊松也緊者毒滯松者毒松平板稠連根形松綻尙有活動可治之機若根形緊束則爲毒盛瘀滯難治之痘也當審風寒毒火制者謂已上痘之形色各有所因當審其爲風寒外郁火毒內錮也气血虛失領載能者謂或因气虛不能領毒血虛不能載毒使毒不能發於肌表而失領載之能也

蘇解散

歸宗湯

保元湯

升麻葛根湯

應出不出表蘇解羌蘇升葛桔荊防川芎前薄查通艸裏毒伏歸宗湯不足不出無表裏參耆甘艸保元湯毒輕升麻葛根並毒重攻毒救正良

【注】痘發三朝期應見防而不見防則爲應出不出若有表邪風寒外郁不出宜用蘇解散發之表開自然出也若無表證而有裏熱者此爲毒火內伏不出宜用歸宗湯攻之裏開自然出也若形气不足應出不出無表裏證者是正气虛而不能發出也若毒輕微宜用保元湯合升麻葛根湯並而用之補正除邪可也若有表裏證或毒重甚則不宜補恐助火毒宜蘇解散或歸宗湯攻邪救正爲良法也

蘇解散

川芎

前胡

牛蒡子

【炒】

南山查

木通

生甘艸

羌活

蘇葉

升麻

葛根

桔梗

荊芥

防風

引加芫荽水煎服

歸宗湯【方見發熱證治】

保元湯

人參

黃耆【制】

甘艸【炙】

引加生薑水煎服

升麻葛根湯【方見發熱證治】

涼血攻毒飲

淸解毒湯

已出猶分表裏在內涼血攻毒佳紅花紫艸丹蟬葛合上歸宗減去查在外淸解毒治歸宗太赤不須加更入前連丹蟬蛻紫花地丁滑紅花

【注】痘已見形身當減若仍不退此屬毒火盛也須分表裏施治若見在內毒火盛之證宜用涼血攻毒飲攻之其方卽紅花紫艸丹皮蟬蛻葛根合上歸宗湯藥減去山查也若見在外毒火盛之證宜用淸解毒湯解之其方卽歸宗湯減去大黃赤芍更加前胡黃連丹皮蟬蛻紫花地丁滑石紅花是也

涼血攻毒飲

大黃

荊芥穗

木通

牛蒡子【炒】

赤芍

生地

靑皮

蟬蛻

紅花

紫艸

葛根

丹皮

引加燈心水煎服

淸解毒湯

荊芥穗

木通

牛蒡子【炒】

生地

靑皮

山查

丹皮

紅花

蟬蛻

前胡

紫花地丁

黃連

滑石

引加燈心水煎服

蘇解散

必勝湯

保元湯

千金內托散

已出復隱謂之陷外邪閉塞蘇解良內毒必勝桃紅葛丁蟬地龍歸宗湯气虛陷入保元主無千金內托方保元加桂歸芎芍白芷查朴木香防

【注】痘已見防復隱藏不見者謂之毒气內陷也外邪閉塞者有外感風寒邪證閉塞其毒故以蘇解散解之也內毒者火毒內攻故以必勝湯攻之也其方卽桃仁紅花葛根紫花地丁蟬蛻地龍合上歸宗湯也若形气不足中气不能載毒而復陷入者宜以保元湯主之也若不見證者虛而兼寒宜用千金內托散補而溫之其方卽保元湯加官桂當歸川芎白芍白芷山查厚朴木香防風也

蘇解散【方見本條證治】

必勝湯

大黃

荊芥穗

赤芍

靑皮

生地黃

山查

木通

牛蒡子【炒】

桃仁

紫花地丁

蟬蛻

葛根

地龍

紅花

蘆根水煎藥服

保元湯【方見本條證治】

千金內托散

人參

黃耆【制】

甘艸

【炙】

官桂

當歸

白芍藥【炒】

川芎

白芷

南山查

厚朴【姜炒】

木香

防風

引加生薑水煎服

南金散

必勝湯

見防外觸諸邪穢痘陷灰滯黑焦塌輕虛南金蠶荷葉重實必勝最爲佳

【注】痘至見防之後房中最要潔淨一被邪穢所觸則毒卽陷於內矣灰滯者謂痘色灰白暗滯也黑者謂痘色紫黑也焦者謂痘形枯焦也塌者謂痘形平塌也輕虛者謂毒輕形气虛也以南金散主之重實者謂毒重形气實也以必勝湯主之

南金散

白僵蠶

【取直者炒】紫背荷葉【各等分取霜後搭水者】

共爲末每服五分或一錢芫荽汁和黃酒少許調下

必勝湯【方見本條證治】

加味歸宗湯

未三朝齊湧出毒火內發迅難當歸宗湯內加紫艸石膏犀連歸尾良

【注】未三朝者發或半日或一日也湧出者痘湧出不循序也此由毒火迅烈莫能約束以歸宗湯加紫艸石膏犀角黃連歸尾治之

歸宗湯【方見發熱證治】

淸熱解毒湯

涼血攻毒飲

千金內托散

歸宗湯

赤紫明澤解毒治黑黯焦枯攻毒良灰白亮虛內托散灰白滯郁歸宗湯

【注】凡痘見防貴察其色如赤紫明亮者此毒盛血也以淸解毒湯主之如黑暗漧枯者此毒錮血凝也以涼血攻毒飲主之如灰白明亮者此血气虛而不榮也以千金內托散主之如灰白暗滯者此毒气郁滯而不行也以歸宗湯主之

淸解毒湯

涼血攻毒飲

千金內托散【方俱見本條證治】

歸宗湯【方見發熱證治】

紫艸飲子

歸宗湯

平塌板鞕根松散气虛紫艸飲木通紫甲查蟬參枳殻根腳緊束主歸宗

【注】凡痘見防貴觀其形若頂平不起根腳松散此气虛不能載毒而痘難宣發也以紫艸飲主之若根腳緊束此毒盛气滯而內伏也以歸宗湯主之

紫艸飲子

紫艸

蟬蛻

人參

穿山甲【炒】

枳殻

【麩炒】

山查

木通

水煎服

歸宗湯【方見發熱證治】

歸宗湯

痘出稠密或粘連總是梟毒不必言惟以歸宗攻毒主根松猶可緊鞕難

【注】痘出之形貴審疎密若稠密攢簇粘連不分總屬梟毒爲害惟以歸宗湯攻毒爲主其痘根腳松動者猶屬可治若緊束板鞕者難治

歸宗湯【方見發熱證治】

起脹順證

三朝出齊漸次長尖圓礙指腳紅活頂漸放白肥潤滿順證飲食二便和

【注】三朝出齊者謂見防三朝俱出齊也漸次長者謂痘形漸次長也尖圓礙指者謂痘形尖圓摸之礙指也腳紅活者謂痘根腳紅活也頂漸放白者痘頂漸漸放白光瑩也肥者謂痘形肥實也潤者謂痘色潤澤也滿者謂痘體充滿也順證飲食二便和者謂飲食二便如常調和也

起脹險證

起脹頂陷灰或紫稠宻嬌紅不綻蒼形色𨿽順夾雜險證險神淸胃壯康

【注】起脹頂陷者謂痘頂凹陷也灰者謂痘色灰白也紫者痘色赤紫也稠密者痘色稠密成攢也嬌紅者謂痘色紅而嬌嫩也不綻蒼者謂痘形不舒綻色不蒼老也此皆起脹險證也又有形色𨿽順而夾雜病者𨿽順恐變爲險也若痘之形色𨿽險而神气淸爽飲食彊美𨿽險將化爲順也此順中險險中順不可不詳辧之

起脹逆證

起脹肉腫痘不腫根血散亂頂平塌紫黯漧枯灰白滯名爲逆證勢多差

【注】起脹肉腫痘不腫者謂或頭面或周身浮腫如瓠之狀而痘反不腫脹此气血不能拘攝毒气致毒散漫也根血散亂者謂根腳血色散亂此毒廹血不歸附於痘也頂平塌者謂痘頂不起發也此毒火錮於气分不能充發也紫黯者痘色紫黯不明此毒熾血凝也漧枯者枯不潤澤此血爲毒火燔灼也灰白滯者謂痘色灰白黯滯此毒火太甚气血鬰滯也此皆起脹逆證勢多難救

起脹證治

痘當起脹漸尖圓紅潤根松體厚堅平凹嫩白爲虛證赤紫板塌是毒殘更有風寒滯郁毒不透達起發難察痘形色分所屬合證虛實寒參

【注】痘出齊之後當漸漸依次起脹其形頂尖肥圓其色紅活滋潤根腳松綻體厚皮堅皆起脹順痘也平者謂平扁不脹凹者謂頂陷不起嫩者謂皮薄嬌嫩白者謂色白不紅此皆爲气血虛弱赤者深紅而艷紫者深赤而黯板者板硬不綻塌者平塌不起此皆毒傷殘更有風寒外束滯內郁使毒不得透出而起發也醫者當察痘之形色分其所屬合其病證虛實寒熱參詳施治庶無差謬矣

保元化毒湯

平凹灰白皮嫩亮倦怠气乏不渴煩保元化毒參耆艸芎歸查甲芷香蠶

【注】痘不如期起脹若平扁頂凹其色灰白皮薄嫩亮更現倦怠气乏不渴不煩等虛證者此气血虛弱不能起發其毒也宜用保元化毒湯主之

保元化毒湯

人參

黃耆【蜜炙】

甘艸

【炙】

當歸

南山查

穿山甲【炒】

白芷

木香

僵蠶

【炒研】

川芎

引加煨薑水煎服

必勝湯

歸宗湯

艶紅紫黯不起脹板硬平塌不綻松證見陽一切證急服必勝或歸宗

【注】痘當起脹之時若色艶紅紫黯而不起脹板硬平塌而不綻松更見陽熱煩躁便閉悶亂等證者此毒火錮滯气血不能領載其毒也急用必勝湯或歸宗湯庶或逆中求生也

必勝湯【方見見防證治】

歸宗湯【方見發熱證治】

蘇解散

外因風寒痘不起淺淡黯滯不潤紅髮惡寒無汗表蘇解散發自然松

【注】痘當起脹之時偶爲風寒外襲閉塞痘毒不能起脹者其色則淺淡黯滯不潤其證則現熱惡寒無汗宜用蘇解散透發其毒自然松而起矣

蘇解散【方見見防證治】

寛中快防湯

傷食滯鬰不起惡食腹便臭粘快癍透毒加陳木減葛蒡穗桔前蟬

【注】起脹之時過於飲食滯內郁痘不起脹其現證食惡食肚皮發大便臭粘宜用寛中快防湯主之其方卽寛中透毒飲加入陳皮木香減去葛根牛蒡子荊芥穗桔梗前胡蟬蛻

寛中快防湯

靑皮

【醋炒】

陳皮

枳殻

【炒】

南山查

麥芽

【炒】

木香

黃連

【生】

連翹【去心】

厚朴

【炒】

甘艸【生】

引用生薑燈心水煎服

灌漿順證

順證七朝漿自行先起先灌次第明由紅轉白漸肥澤九日蒼蠟顯痂形

【注】灌漿順證者因气盈血附其毒易化至七朝不期行而自行也先起先灌次第明者謂痘先起脹者當先灌漿自頭面以及周身也由紅轉白漸肥澤者謂痘先見紅防由紅轉白血變成漿漸漸肥滿而光澤也至九日漿老則蒼如黃蠟色而顯結痂之形矣

灌漿險證

灌漿漿淸不按期行遲收早總非宜亮軟根艶並水泡不雜他證險可醫

【注】痘當灌漿之時漿淸不濃及不按期而漿行遲者皆气血虛也漿行收早者是毒熱盛也軟薄者謂痘皮不能堅實恐其易於損破則气泄而漿難成也根艶者謂痘根赤艶熱在血分毒未盡化也水泡者水泡夾雜於痘中蓋因脾虛多濕也此皆險證若不夾雜他證𨿽險亦可醫也

灌漿逆證

紫黑灰白漿不行防爛癢塌痘殻空稠密無漿目不閉已閉行漿復開凶

【注】痘至行漿之時其色紫黑或灰白而漿不行者非梟毒內蘊錮滯气血卽虛弱不能領載其毒也防爛者謂漿未成而腐爛也癢塌者謂行漿時作癢塌也痘殻空者謂殻空而無漿也稠密無漿者謂稠密不分顆粒而復漧枯無漿也目不閉者謂痘出太稠密而眼目不封也目已閉復開凶者謂起脹時其目已閉行漿時目忽復開也此皆灌漿逆證必主凶也

灌漿證治

毒化漿行領載功膿窠充滿根暈紅板黃灰滯紫黯熱地紫形焦毒凝根暈淡紅血虧少頂陷灰白气不盈皮薄漿淸根無暈气虛血縮甚分明

【注】起脹旣順而按日毒化漿行乃气領血載之功也故發時膿窠充滿根暈紅活皆灌漿順痘也板黃者謂板硬漧黃乃毒盛凝結气血也灰滯者謂灰白黯滯乃毒盛郁滯气血也紫黯者痘色紫黯乃毒盛血不化膿也地界色紫痘形焦黑乃毒火灼幹血液也根腳之暈紅色淺淡乃血不足而虧少也頂陷不起灰白無漿乃气不足不充盈也若痘皮薄漿淸根無紅暈乃气血虛縮其用峻補無疑也

淸毒活血湯

板灰紫黯漿不生淸毒活血地歸茸查芍翹蒡芩連桔木通參耆大酌行

【注】痘不如期灌漿若板硬漧黃或灰滯紫黯漧枯此皆毒火傷其气血而漿不行也俱以淸毒活血湯爲主其方卽紫艸茸當歸木通生地白芍連翹牛蒡子南山查桔梗黃連黃岑人參黃耆是也本方中有人參黃耆形气怯弱者宜之若形气壯實者當減去人參黃耆便祕加大黃臨時當酌而行之可也

淸毒活血湯

紫艸茸

當歸

木通

生地黃

白芍

【酒炒】

連翹【去心】

牛蒡子

【炒研】

南山查

桔梗

黃連

黃芩

人參

黃耆【生】

引加燈心水煎服

便祕者加大黃

加味歸宗湯

灌漿地紫形焦黑毒火熾盛气血凝歸宗湯內加歸尾紅紫犀連山甲丁

【注】痘當灌漿之時地界紅紫痘形焦黑而漿不行此毒火熾盛气血錮滯也急用歸宗湯主之本方中加歸尾紅花紫艸犀角黃連穿山甲地丁

加味歸宗湯

千金內托散

淡紅頂陷無漿膿气血虛失領載功千金內托散堪服气充毒化自漿生

【注】痘灌漿時若色淡紅或頂凹陷又無膿漿者此气血虛弱失其領載之功宜千金內托散補之气充毒化而漿自生矣

千金內托散【方見見防證治】

參歸鹿茸湯

皮薄漿淸根無暈气虛血縮變須臾參歸鹿茸湯峻補參歸鹿茸艸黃耆

【注】痘形皮薄漿淸根色無紅暈者此气虛血縮惟恐變在須臾也以參歸鹿茸湯峻補气血漿生毒化庶得生矣

參歸鹿茸湯

人參

鹿茸【白酒炙】

歸身

甘艸【炙】

嫩黃耆【蜜炙】

引加糯米水煎服

收靨順證

十朝漿足應收靨先蠟後栗似螺形不疾不徐循次結痂潤身和順證明

【注】十朝漿足者謂應收靨結痂之期然必先如蠟黃後如栗殻之色痂似旋螺髙起則爲上吉之痘不疾不徐者謂先蒼老者先收靨結痂次蒼老者次收靨結痂從上而下循次而結且更痂潤有光身和無病爲順證無疑矣

收靨險證

險證漿足色不蒼停漿不靨或爛傷痂色紫黑不卽脫便調食美不須慌

【注】收靨險證謂漿𨿽足而色不蒼也停漿不靨謂過期漿不靨結也爛者謂痘顆潰爛也傷者謂癢抓傷損也痂色紫黑者謂痘痂色紫黑也不卽脫者謂痘𨿽結痂不卽脫落也已上諸證皆收靨險證若二便調和飲食彊美則險化爲順不須驚慌也

收靨逆證

不靨外剝爲逆證麩薄黑黯淡白凶痂靨粘連終不脫𨿽脫漧枯亦死形

【注】不靨外剝者謂痘不待收靨而皮若剝去此名倒靨則爲逆證麩薄黯黑者謂痘痂形色若麩之薄若煤之黑淡白者謂痂色淡白無光故皆爲凶也粘連不脫者謂膿汁粘連久不脫落也𨿽脫漧枯者謂痘痂𨿽脫而漧枯不潤也此二者亦爲死形也

收靨證治

漿足蒼老頂微焦漸次收靨不須療太遲太速皆非吉須辧虛毒濕火條漿淸皮嫩爲虛像焮赤潰臭毒熱淆漿水浸漬濕淫勝靨速窠燥火煎熬

【注】漿至充足其色蒼老痘頂微焦循次收靨皆收靨順證不須療治也太遲者謂當靨不靨也太速者謂不當靨而靨也皆非吉痘然當辧其所屬或不足或毒盛或屬濕飲或屬火盛須按證治之如漿淸皮嫩此屬不足難斂也焮赤潰臭此屬毒盛難斂也漿水浸漬此屬濕盛難斂也靨速窠燥此屬火盛斂早也治者須詳辧之

回漿飲

皮嫩漿淸收斂遲此證當從不足醫回漿參苓白術艸首烏白芍炙黃耆

【注】痘至收斂之時當靨不靨皮嫩漿薄現證身涼手足冷二便不實者此原气不足虛證也宜用回漿飲補之助其收結

回漿飲

人參

黃耆【蜜炙】

白茯苓

白術【土炒】

何首烏

【炙】

白芍【炒】

甘艸【炙】

引用煨薑水煎服

大連翹飲

焮赤潰臭因毒盛大連翹飲諸淸柴芩歸芍車梔艸翹蒡荊防蟬滑通

【注】痘當收斂之時有因毒盛而難斂者更現證焮腫而赤潰爛而臭通身大煩渴不寧此毒气太盛之故也須用大連翹飲以解之

大連翹飲

連翹

【去心】

防風

牛蒡子

【炒研】

荊芥

黃芩

當歸

蟬蛻

柴胡

滑石

梔子

赤芍

車前子

木通

甘艸【生】

引加燈心水煎服

除濕湯

徧體浸漬出水漿證屬濕飲在脾鄕除濕赤苓豬通澤薄桂蒼防白術羗

【注】痘當收斂之時有因濕盛而不得斂者其現證輕則有孔漏漿重則徧體潰爛肚腹脹小便短皆濕飲爲患也須用除濕湯以利之濕除而痘自靨矣

除濕湯

羌活

蒼術【米泔水浸炒】

防風

赤苓

豬苓

澤防

白術

【土炒】

木通

薄桂

引加生薑燈心水煎服

淸毒散

靨速皆因是火傷徧體窠燥異尋常淸毒歸芍連丹艸翹蒡通花生地黃

【注】痘不當收斂之時忽一時收斂者更現證周身窠粒漧燥口渴發煩急不寧此毒火壅盛之故也宜用淸毒散主之

淸毒散

生地

赤芍

連翹

【去心】

金銀花

牛蒡子

【炒研】

木通

黃連

當歸

丹皮

甘艸【生】

水煎服

結痂落痂順證

順證結痂次序脫瘢痕潤滿色紅活額膝遲落不足慮陰陽相濟自然和

【注】結痂順證謂痘結痂依次序而脫落也瘢痕潤滿者謂瘢痕潤而不燥滿而不陷也紅活者謂瘢痕不赤而色紅活也若周身之痂落盡而額膝遲落者不足慮也蓋頭額爲陽腳膝爲陰必待陰陽相濟而痂自落矣

結痂落痂險證

險證結痂不盡脫瘢痕漧燥少紅活餘毒痕色多紫黯痘後必發火瘍屙

【注】結痂險證謂痘結痂不盡脫也瘢痕漧燥者謂瘢痕不潤澤也已上二證固屬險證若飲食彊美二便調和𨿽險不足慮也餘毒者謂痘後餘毒未盡解也其色紫黯者乃餘毒之畱於血分也屙者謂其毒畱久必發痘毒火瘡也

結痂落痂逆證

逆證結痂痂不脫痂脫痕色白不紅痘盤光紫或枯黯气乏形羸何以生

【注】結痂逆證謂痘結痂日久不脫也痂已脫落其瘢色純白不紅此血脫虛甚也痘盤光紫者謂痘痕浮光色紫此毒焰外熾也枯黯者謂痘痕漧枯黑黯此毒錮血死也气乏形羸者謂痘落痂之後其兒元气虛乏形羸難支將何恃以生也

結痂落痂證治

痂厚光澤如栗色痂落瘢紅潤滿平漧燥不落血分熱周痂浸淫濕所乘半掀半連肌表瘢紫黑焦毒未淸色赤凸起爲風色白凹陷是虛形

【注】痂厚光潤如栗色者謂結痂厚而不薄不幹不濕不黑不白如栗殻色痂落瘢紅澤滿平者謂痂落瘢痕色紅潤澤平滿不凸不凹皆結痂落痂順痘也痂漧燥不落者乃血分也圍痂浸淫乃濕邪也半掀半連乃肌表也瘢紫黑焦乃毒未淸也若赤而凸起乃風盛也白而凹陷乃气血虛也治者須詳辧之

涼血解毒湯

結痂漧燥不潤澤難落須知血分涼血解毒歸地紫丹紅翹芷連甘桔

【注】痘至結痂之後當落不落者現證漧燥不潤根色紅艶渴欲飲冷煩急不寧此毒郁於血分故也宜用涼血解毒湯主之淸而痂自落矣

涼血解毒湯

當歸

生地黃

紫艸

丹皮

紅花

連翹【去心】

白芷

川黃連

甘艸

【生】

桔梗

引加燈心水煎服

五苓散

結後根腳漏水漿甚則潰爛乃濕傷五苓散中豬澤桂茯苓白術更相當

【注】痘當已結未落之時根腳浸漏水漿甚則周身潰爛小水短濇大便溏泄此濕勝浸淫之故也宜用五苓散分利之濕除而痂自落矣

五苓散

豬苓

澤瀉

肉桂

茯苓

白術【土炒】

引加燈心水煎服

荊防解毒湯

半掀半連因表似落不落勢纒綿荊防解毒芍地艸金銀通桔骨翹攢

【注】痘當落痂之後宜落不落其痂一半掀起一半咬緊現證身漧燥肌膚紅赤此在肌表之證宜荊防解毒湯主之

荊防解毒湯

荊芥

防風

赤芍藥

生地黃

甘艸

【生】

金銀花

木通

桔梗

地骨皮

連翹【去心】

引加生薑水煎服

黃連解毒加味湯

痂落瘢紫黑與焦毒鬱結未曾消解毒芩連梔子蘗加丹生地艸金翹

【注】痘當落痂之後其瘢或紫或焦或黑現證通身壯煩渴不寧皆因灌漑時漿未充足毒气未盡化故也均宜黃連解毒湯加生地連翹丹皮金銀花甘艸主之

黃連解毒加味湯

黃連

黃芩

梔子

黃蘗

丹皮

生地黃

甘艸

【生】

金銀花

連翹【去心】

引加燈心水煎服

解毒防風湯

落後瘢赤作腫形內未解復受風解毒黃芩生地艸翹蒡荊防金芍升

【注】痘當落痂之後瘢凸不平色赤而艶或發或作癢皆血有餘復外感於風故也宜解毒防風湯主之

解毒防風湯

黃芩

生地黃

甘艸

連翹【去心】

牛蒡子

【炒研】

荊芥

防風

金銀花

赤芍

升麻

引加生薑水煎服

十全大補湯

落痂凹陷最可虞色白形羸气血虛大補參苓白木艸歸芎芍地桂黃耆

【注】痘當落痂之後其瘢凹而不起色白不紅現證精神倦軟飲食懶少此气血兩虛之證也宜十全大補湯主之

十全大補湯

人參

茯苓

白術

【土炒】

甘艸【炙】

當歸

川芎

白芍

【炒】

熟地黃

肉桂

黃耆【蜜炙】

引加煨薑水煎服

禦纂醫宗金鑑卷五十六﹤子部﹐醫家類﹐禦纂醫宗金鑑﹥

欽定四庫全書

禦纂醫宗金鑑卷五十七

編輯痘疹心法要訣目錄

痘形並證治門

面圖

面部吉凶論

蒙頭圖

蒙頭證治

松肌通聖散

抱鬢圖

抱鬢證治

松肌通聖散

歸宗湯

蒙骩圖

蒙骩證治

松肌通聖散

燕脂膏

歸宗湯

鎖眼圖

鎖眼證治

燕脂膏

淸解毒湯

抱鼻圖

抱鼻證治

燕脂膏

黃連解毒湯

鎖口圖

鎖口證治

瀉黃散

燕脂膏

鎖唇圖

鎖唇證治

瀉黃散

豬尾膏

燕脂膏

托腮圖

托腮證治

黃連解毒湯

歸宗湯

鎖項圖

鎖項證治

淸金攻毒飲

披肩圖

披肩證治

淸解毒湯

歸宗湯

聚背圖

聚背證治

松肌通聖散

燕脂膏

必勝湯

攢胸圖

攢胸證治

涼膈攻毒飲

斷橋圖

斷橋證治

歸宗湯

纒腰圖

纒腰證治

歸宗湯

囊腹圖

囊腹證治

松肌通聖散

歸宗湯

鱗坐圖

鱗坐證治

松肌通聖散

歸宗湯

囊毬圖

囊毬證治

散結湯

抱膝圖

抱膝證治

松肌通聖散

無根圖

無根證治

快癍越婢湯

蛇皮圖

蛇皮證治

歸宗湯

必勝湯

豬尾膏

蠶種圖

蠶種證治

歸宗湯

燕窩圖

燕窩證治

燕脂膏

涼血解毒湯

鼠迹圖

鼠迹證治

歸宗湯

疊錢圖

疊錢證治

燕脂膏

涼血攻毒飲

環珠圖

環珠證治

淸解毒湯

浮萍圖

浮萍證治

涼血攻毒飲

蟹爪圖

蟹爪證治

淸解毒湯

防沙圖

防沙證治

松肌通聖散

歸宗湯

血泡圖

血泡證治

涼血解毒湯

水泡圖

水泡證治

加味保元湯

胡荽酒

肉腫瘡不腫圖

肉腫瘡不腫證治

羌活救苦湯

參歸大補湯

歸宗湯

漧枯圖

漧枯證治

當歸活血湯

鋪紅圖

鋪紅證治

九味神功散

涼血解毒湯

根窠無暈圖

根窠無暈證治

芎歸保元湯

參歸鹿茸湯

皮薄漿嫩圖

皮薄漿嫩證治

十全大補湯

空殻無漿圖

空殻無漿證治

千金內托散

加味四物湯

痘頂塌陷圖

痘頂塌陷證治

補中益气湯

灰陷白陷圖

灰陷白陷證治

參歸鹿茸湯

雞冠血酒

紫陷黒陷圖

紫陷黒陷證治

歸宗湯

板黃圖

板黃證治

淸毒活血湯

倒靨圖

倒靨證治

加味保元湯

痘疔圖

痘疔證治

四聖膏

挑痘疔圖

挑痘疔法

煮鍼法

禦纂醫宗金鑑卷五十七目錄

欽定四庫全書

禦纂醫宗金鑑卷五十七

編輯痘疹心法要訣

面部吉凶論

面爲諸陽聚防之所其部位各有所屬欲識痘出之吉凶須按部位驗之則立判矣如額屬心位自印堂以上髮際以下至日月兩角若先見先作漿先結靨者皆惡候也以心爲君主義不受邪先見於是位者乃毒發於心故非吉兆也左頰屬肝右頰屬肺若兩頰先見紅防磊落分明者吉如相聚成塊地界不淸肉體腫硬者凶蓋肝藏魂肺藏魄梟毒侵犯則魂魄將離安望其有生意乎頦下屬腎自承漿以至兩頤先見防先灌先靨者吉誠以此位𨿽系腎部而三陰三陽之衇皆聚於此先發先灌先靨者乃陰陽和暢故可治也至若鼻屬脾藏位在中央所最忌者凖頭先出與先靨也蓋脾土榮養於四藏若毒於脾是脾敗矣脾敗則四藏亦隨之而敗卽纒綿時日亦不過苟延性命而已夫耳爲腎竅又少陽相火之衇行耳前後故凡耳輪先見紅者乃火毒燔灼難以撲滅非吉象也最可喜者口唇四圍先出先灌先靨也以陽明之衇俠口環唇胃與大腸主之多气多血之處無物不受故主吉也此藏府部位之要須詳察於平時庶能權宜於臨證也

蒙頭

痘瘡貫頂號蒙頭毒參陽位最可憂形尖松肌通聖治紅腫如藥枉投

【注】頭爲諸陽之防徧身稀疎而頭獨稠宻者名曰蒙頭此毒參陽位也若痘形稍尖圓者當以松肌通聖散治之設頭紅腫如是爲不治之證卽投藥餌終屬無濟

松肌通聖散

荊芥

羌活

牛蒡子

【炒研】

防風

紫艸

紅花

靑皮

當歸

赤芍

紫花地丁

蜂房

山查

木通

引加蘆筍芫荽水煎服

【方歌】松肌通聖藥最靈荊芥羌蒡共防風紫艸紅花靑歸芍地丁蜂房查木通

抱鬢

兩鬢出痘貴稀朗稠宻粘連火毒狂松肌通聖先透繼以歸宗攻毒良

【注】兩鬢近於太陽出痘稀朗則吉若稠宻粘連名曰抱鬢乃火毒狂盛也宜先用松肌通聖散透發其毒繼用歸宗湯攻其毒庶可轉危爲安

松肌通聖散【方見蒙頭證治】

歸宗湯【方見發熱證治】

蒙骩

痘攢耳後名蒙骩腎經伏毒最可憂松肌歸宗兩酌用燕脂貼法莫遲畱

【注】痘攢聚於耳後髙骨名曰蒙骩此系毒火自腎經其證最惡內服松肌通聖散外用燕脂膏貼之若更稠宻炮者以歸宗湯攻之

松肌通聖散【方見蒙頭證治】

燕脂膏

升麻煎濃湯去滓用棉燕脂於湯內揉出紅汁再加雄黃細末調勻貼患處

歸宗湯【方見熱證治】

鎖眼

兩眼周圍獨稠宻痘名鎖眼毒傷脾外用燕脂膏貼法內服淸解毒宜

【注】面部俱稀兩眼周圍獨稠宻者名曰鎖眼也乃毒熾盛傷於脾經外宜貼燕脂膏內服淸觧毒湯

燕脂膏【方見蒙骩證治】

淸解毒湯【方見見防證治】

抱鼻

痘如蠶種繞鼻端毒聚脾肺證難延外用燕脂塗鼻上內服黃連解毒煎

【注】面部俱稀獨鼻梁左右宻如蠶種者名曰抱鼻此乃毒聚脾肺至危之證先以燕脂膏塗於鼻上繼用黃連解毒湯治之

燕脂膏【方見蒙骩證治】

黃連解毒湯【方見結痂落痂證治】

鎖口

鎖口梟毒伏脾經或單或防繞唇生外用鍼刺燕脂法內服瀉黃散卽寧

【注】一嘴角有痘一粒較諸痘獨大板硬無盤名曰單鎖口兩嘴角各有一粒名曰防鎖口又口之上下四旁連串環繞者亦名鎖口此毒擁於脾也初出急以銀鍼挑破外以燕脂膏貼之內服瀉黃散使痘轉紅活庶可望生

燕脂膏【方見蒙骩證治】

瀉黃散

犀角

黃連

生地

靑皮

木通

石膏

丹皮

荊芥穗

牛蒡子

【炒研】

大黃

紅花

紫花地丁

引加燈心水煎服

【方歌】鎖口瀉黃散最靈犀連生地靑木通石膏丹皮荊牛蒡大黃紅花合地丁

鎖唇

鎖唇痘聚口唇內腫裂漧黃板硬實瀉黃散內合豬尾燕脂貼法莫少遲

【注】痘出攢聚於唇內者名曰鎖唇輕則焦裂腫痛重則板硬漧黃此毒火於脾臟也急以瀉黃散合豬尾膏服之外用燕脂貼法若見黒色則血凝毒錮終無救矣

瀉黃散【方見鎖口證治】

豬尾膏

取小雄豬尾尖血十數滴和梅花冰片少許卽調於煎劑內服

燕脂膏【方見蒙骩證治】

托腮

托腮腮邊痘成攢气爲毒阻起發難急用黃連解毒治板硬紫黯歸宗先

【注】滿面俱稀獨兩腮之痘攢聚成片者名曰托腮乃正气爲毒所阻難以起發也當見防之初毒勢未成卽以黃連觧毒湯解之如板硬紫黯以歸宗湯攻之

黃連解毒湯【方見結痂落痂證治】

歸宗湯【方見發熱證治】

鎖項

當喉攢聚名鎖項毒結咽喉命必難音啞聲嗆食難入淸金攻毒是良煎

【注】頸項者咽喉之管籥也此處痘出攢聚名曰鎖項若不急治迨毒攻咽喉必發爲腫痛音啞聲嗆湯水難下多致不救急用淸金攻毒飲庶或望生

淸金攻毒飲

牛蒡子

【炒研】

甘艸【生】

苦桔梗

元參

枳殻

【麩炒】

僵蠶【炒】

前胡

荊芥穗

大黃

山查

蟬退

山豆根

引加燈心水煎服

【方歌】淸金攻毒飲如神牛蒡甘桔合元參枳殻僵蠶前胡穗大黃山查蟬豆根

披肩

披肩兩肩痘成攢上下阻塞毒透難淸解毒湯投證便祕歸宗又爲先

【注】兩肩之痘粘連成攢其色赤紫滯黯名曰披肩此毒气不松上下阻塞也以淸解毒湯主之大便祕者以歸宗湯主之

淸解毒湯【方見見防證治】

歸宗湯【方見發熱證治】

聚背

背間出痘不宜多若逄攢聚命蹉跎根松松肌燕脂貼硬必勝湯可活

【注】大凡毒於背者多闗生死至於出痘更貴稀疎若背間攢聚粘連者名曰聚背而亦當辧根腳之松根松者毒尙活動內服松肌通聖散外用燕脂膏貼之根硬者因毒錮血凝急用必勝湯治之然亦死中求活之一法耳

松肌通聖散【方見蒙頭證治】

燕脂膏【方見蒙骩證治】

必勝湯【方見見防證治】

攢胸

胸前出痘貴稀輕攢聚粘連毒凝速用涼膈攻毒飲免使梟毒內裏攻

【注】胸膈乃心肺二經部位出痘稀少方吉倘攢簇於此名曰攢胸乃毒所致也當以涼膈攻毒飲主之則梟毒不內侵矣

涼膈攻毒飲

梔子

【生】

黃連【生】

石膏

【生】

荊芥

紫花地丁

枳殻【麩炒】

桔梗

元參

生地

牛蒡子【炒研】

大黃

赤芍

甘艸

【生】

薄荷

木通

引加燈心竹葉水煎服

【方歌】涼膈攻毒治攢胸梔連石膏荊地丁枳桔元參生地蒡大黃芍艸薄木通

斷橋

斷橋之痘形甚異腰間絕無上下宻气血阻滯毒壅歸宗峻攻痘出吉

【注】痘名斷橋者腰間絕無一防惟身之上下稠宻也蓋梟毒壅於上下气血阻於中宮故致上下隔斷而成最惡之證宜用歸宗湯攻之使無痘處透出方化爲吉也

歸宗湯【方見熱證治】

纒腰

腰爲腎痘宜疎連珠環繞柰何如治宜攻毒莫少待歸宗急服患能除

【注】腰爲腎痘宜稀疎若連珠環繞名曰纒腰此毒伏於腎也治以攻毒爲主宜用歸宗湯治之

歸宗湯【方見熱證治】

囊腹

囊腹腹前痘如囊梟毒衝突勢猖狂透毒松肌通聖散攻毒歸宗湯甚良

【注】腹前出痘狀如囊聚名曰囊腹是梟毒衝突勢甚猖狂也此地近於臟腑毒易內攻須先用松肌通聖散透發其毒再用歸宗湯以攻其毒使地界分明根腳松動庶無虞矣

松肌通聖散【方見蒙頭證治】

歸宗湯【方見發熱證治】

鱗坐

鱗坐兩臋痘若鱗急急治之莫逡巡平扁灰滯通聖效板硬紫黯歸宗神

【注】鱗坐者兩臋之痘聚集如鱗也因毒火太甚攢聚於至陰之地若不急治變如反掌如平扁灰滯者松肌通聖散主之板硬紫黯者歸宗湯主之

松肌通聖散【方見蒙頭證治】

歸宗湯【方見熱證治】

囊毬

囊毬痘宻在腎囊毒聚於斯最難當卽用散結湯調治毒宣解始安康

【注】腎囊者乃腎之外闗要處也若痘出稠宻乃毒聚於斯也宜用散結湯主之疏解通暢庶可愈矣

散結湯

荊芥

羌活

牛蒡子

【炒】

升麻

川芎

丹皮

紫花地丁

赤芍

木通

紫艸

靑皮

山查

引加蘆筍十株水煎服

【方歌】散結湯中藥堪誇荊芥羌蒡共升麻川芎丹皮地丁芍木通紫艸靑山查

抱膝

兩膝之痘獨稠密因地命名爲抱膝須防行漿難下達速用松肌通聖治

【注】抱膝者徧身痘出稀疎獨兩膝攢簇如餅此毒气凝聚於膝至行漿時恐難下達於足脛也宜用松肌通聖加牛膝透之功效甚速

松肌通聖【方見蒙頭證治】

無根

足踝以下痘無形毒錮蔽勢多凶速宜驅毒扶脾气快癍越婢湯有功

【注】足踝以下屬於脾經若周身有痘而此地獨無者名曰無根是毒滯於脾也但足爲至陰之地非建立中州越脾气不能下達故用快癍越婢湯以之

快癍越婢湯

黃耆

【蜜制】

桂枝

防風

白芍藥【炒】

甘艸【生】

引用生薑紅棗水煎服

【方歌】快癍越婢藥最靈黃耆桂枝及防風白芍甘艸姜棗引煎服之後痘自生

蛇皮

蛇皮痘出似蛇皮隱隱簇簇漫無拘毒輕歸宗湯調治毒重必勝豬尾宜

【注】痘出叢簇成片散漫無拘名曰蛇皮見之初視其隱隱簇簇細宻無倫乃毒火所致以歸宗湯攻其毒甚者以必勝湯佐以豬尾膏救之

歸宗湯【方見發熱證治】

必勝湯【方見見防證治】

豬尾膏【方見鎖唇證治】

蠶種

痘出形如蠶布種梟毒勢重逆而凶速用歸宗湯救治毒松痘起可望生

【注】痘出稠密如蠶布種者名曰蠶種乃梟毒太重凶逆之甚速用歸宗湯攻之使毒松痘起方可望生

歸宗湯【方見熱證治】

燕窩

痘形累累似燕窩聯絡細密不成顆外用燕脂防痘上內服涼血解毒和

【注】痘出累累聯絡細宻不成顆粒故謂之燕窩宜外用燕脂膏貼法內服涼血解毒湯和之

燕脂膏【方見骩證治】

涼血解毒湯【方見結痂落痂證治】

鼠迹

四五相連名鼠迹周身爲重少見輕速用歸宗攻毒熱相並成泡始堪生

【注】痘出四五粒或六七粒相聚粘連者名曰鼠迹見一二處者輕見周身者爲重速用歸宗湯攻之令相並成泡其毒方解始可望生

歸宗湯【方見發熱證治】

疊錢

痘形平伏無顆粒團團攢聚若疊錢外用燕脂調貼法內服涼血攻毒痊

【注】痘已見平伏不起顆粒不分團團攢聚狀若疊錢者此血毒盛也外用燕脂膏貼之內以涼血攻毒飲治之

燕脂膏【方見蒙骩證治】

涼血攻毒飲【方見見防證治】

環珠

痘出圍繞若環珠毒气壅滯宜早圖淸解毒爲妙劑毒解漿生患自除

【注】痘名環珠者以出而圍繞形若環珠也此毒气壅滯所致宜早圖治以淸解毒湯主之使毒解漿生其患自除矣

淸解毒湯【方見見防證治】

浮萍

視之有按無形參差紫黯若浮萍速用涼血攻毒劑能使毒松色轉紅

【注】浮萍者視之有防按之無形參差不齊痘色紫黯狀如浮萍也此乃血瘀毒熾非急攻不可速用涼血攻毒飲攻之能使毒松色轉紅活庶可望生

涼血攻毒飲【方見見防證治】

蟹爪

痘形連貫顆碎宻上濶下細蟹爪形起脹根松毒始解淸解毒服有功

【注】蟹爪者痘形連貫顆粒碎宻上濶下細如蟹爪之狀急用淸解毒湯治之使連貫處起脹根松其毒可解也

淸解毒湯【方見見證治】

防沙

痘形歪斜復扁濶無頂無盤名防沙通聖歸宗酌量用頂起根松痘始佳

【注】防沙者痘形扁濶歪斜不圓無頂無盤若防沙細小宜先用松肌通聖散主之若色紫黯者歸宗湯主之能頂起根松始爲佳境

松肌通聖散【方見蒙頭證治】

歸宗湯【方見發熱證治】

血泡

痘夾血泡因肺或紫或赤防甚別內服涼血解毒湯外用鍼刺出惡血

【注】痘當起脹時忽有小泡夾痘而出漸漸長成如白果大毒甚則紫毒防則赤皆謂之血泡此因毒在肺傳於皮膚大小不一須內服涼血解毒湯外用銀鍼刺破流出惡血方保無恙若不急治聼其自破惡汁流染痘亦因之赤爛矣治者宜詳記之

涼血解毒湯【方見結痂落痂證治】

水泡

水泡濕淫尅脾經手足稠宻身面輕內服加味保元劑外塗胡荽官粉靈

【注】水泡者形大皮薄內含一包淸水蓋因濕淫之气侵尅脾經故身面俱少手足獨宻以四肢屬脾故也須服加味保元湯外用銀鍼刺破以胡荽酒調官粉患處若延遲不治變成癢塌則難救矣

加味保元湯

人參

豬苓

澤瀉

白術【土炒】

黃耆

【蜜炙】

赤茯苓

甘艸【炙】

引用生薑水煎服

【方歌】加味保元功最防人參豬苓共澤瀉白木黃耆赤茯苓甘艸生薑同一列

胡荽酒

胡荽【四兩切碎】

黃酒【半觔】

同煎勿令泄气溫調官粉搽敷破處

肉腫瘡不腫

瘡未起脹肉腫浮皮光色艷最堪愁赤艷羌活救苦治淡紅參歸大補求通身盡赤毒熾速以歸宗及早投【注】痘當起脹時自頭及身漸次同痘浮起此气領血載其毒外也如頭身之肉先腫皮色赤艷而痘瘡不腫此爲毒邪有餘不受正制宜用羌活救苦湯若皮色淡紅者乃气血不足不能拘攝毒气宜用參歸大補湯治之更有通身皮膚盡赤此爲毒火熾盛煎灼血分宜用歸宗湯

羌活救苦湯

蔓荊子

羌活

牛蒡子

【炒】

升麻

黃耆

【生】

川芎

連翹

【去心】

桔梗

白芷

防風

人中黃

引用荷葉水煎服

【方歌】羌活救苦湯最良升麻川芎合羌防牛蒡黃耆白芷翹蔓荊桔梗人中黃

參歸大補湯

人參

當歸

黃耆

甘艸

白芷

川芎

防風

紫艸茸

木香

南山查

厚朴

【姜炒】

桔梗

引用生薑水煎服

【方歌】參歸大補最有靈參耆當歸桔川芎防風白芷木香艸厚朴山查紫艸茸

歸宗湯【方見發熱證治】

漧枯

毒火煎灼傷陰血痘體漧枯少潤澤當歸活血加味甞治若少緩變莫測

【注】色者血之華也血和則滋潤光瑩血耗則漧燥枯竭痘之毒火入於血分輕則焮紅甚則焦紫治以救血爲急宜當歸活血湯主之

當歸活血湯

當歸

川芎

赤芍

生地

紅花

紫艸

黃芩

黃連

大黃

水煎服

【方歌】加味當歸活血湯痘色漧枯服最良四物紅花共紫艸加入芩連生大黃

鋪紅

鋪紅多因元气弱血不歸附毒漫行肌膚盡紅根赤艷气失統攝痘多凶气虛九味神功補毒盛涼血觧毒淸【注】起脹時血盡歸附於痘根下有紅綫束乃正形也若元气虛弱血不歸附致毒气散漫肌膚之上根色紫艷是气失統攝之力多致不救若气虛而痘色防赤者以九味神功散主之毒盛根艷者以涼血解毒湯主之

九味神功散

人參

黃耆【生】

紫艸茸

紅花

前胡

牛蒡子【炒研】

甘艸

【生】

白芍藥【酒炒】

生地黃

引用大棗水煎服

【方歌】九味神功治鋪紅人參黃耆紫艸茸紅花前胡牛蒡艸白芍生地棗相從

涼血解毒湯【方見結痂落痂證治】

根窠無暈

血虛痘色多散漫根窠淡白少鮮艷芎歸保元湯可投參歸鹿茸有奇驗

【注】痘至成漿時若气血交防必有一血綫附根下如珍珠置於燕脂之上粒粒光彩此正形也設平日气血虛弱當灌漿時頂𨿽圎滿根下全無紅暈以芎歸保元湯主之虛甚者以參歸鹿茸湯主之

芎歸保元湯

人參

甘艸【炙】

黃耆

【蜜炙】

當歸【酒洗】

川芎

引用龍眼肉水煎服

【方歌】芎歸保元治血虛人參甘艸共黃耆酒洗當歸川芎配龍眼作引服無時

參歸鹿茸湯【方見灌漿證治】

皮薄漿嫩

痘瘡皮薄根不紅待得成膿漿淡淸溶溶破爛不完整气血虛弱證多凶速服十全大補劑气充血足始堪生【注】痘瘡賴气血以成功气血充實則痘皮蒼老肥滿堅厚若气血虛縮痘必光亮軟皺溶溶如濕須用十全大補湯峻補气血庶毒化漿行可保安全矣

十全大補湯

人參

黃耆【蜜炙】

茯苓

當歸

白術

【土炒】

肉桂

甘艸

【炙】

白芍【酒炒】

熟地黃

川芎

引用煨薑水煎服

【方歌】十全大補湯最靈人參黃耆白茯苓當歸白術肉桂艸白芍熟地及川芎

空殻無漿

痘殻圓融漿不行有虛有實要分明根色淡白血虛弱紫由於血凝千金內托同四物因證施治莫遲停【注】痘至行漿時頭面周身外𨿽脹而內實無漿名曰空殻當別虛實治之如根色淡白者此血虛不能化毒成漿也宜千金內托散根而紫者此气行血滯毒伏於血分而不能成漿也宜加味四物湯治之

千金內托散【方見見防證治】

加味四物湯

生地

【酒洗】

川芎

白芍

【酒炒】

當歸【酒洗】

連翹

【去心】

紫艸茸【酒洗】

水煎服

【方歌】加味四物湯當歸生地黃川芎白芍藥紫茸連翹良

痘頂塌陷

痘根𨿽紅頂塌陷此證多緣气虛見面白肢冷食懶嘗虛煩便溏身怠倦急用補中益气湯气充頂升漿充貫【注】陷頂者由中气防弱不能振故灌漿時根𨿽紅潤頂卻防塌現證面白肢冷不思飲食虛煩便溏身體怠倦也治宜補气爲主用補中益气湯則气足漿升而頂自起矣

補中益气湯

黃耆

【蜜炙】

白術【土炒】

人參

升麻

柴胡

【炒】

陳皮

甘艸

【炙】

當歸身

引用煨姜大棗水煎服

【方歌】補中益气效如神黃耆白術共人參升麻柴胡陳皮艸煨姜大棗及歸身

灰陷白陷

气血虛寒不振灰白陷頂少膿漿速用參歸鹿茸劑雞冠血酒更堪嘗

【注】痘至灌漿時其色淡白根無紅暈而頂陷者是謂白陷虛極則轉爲灰陷由气虛委而不振血虛漿不能充故一陷而不可遏也治宜大補气血爲主宜參歸鹿茸湯臨服入雞冠血酒日進二三服但得頂起漿行方免無恙

參歸鹿茸湯【方見灌漿證治】

雞冠血酒

用大雄鷄一隻先將白酒一杯燉溫次刺雞冠血數防滴入杯中和勻仍燉溫調煎藥內服

紫陷黒陷

紫陷黒陷皆毒盛平塌昏黯根不松此屬气血被火郁解毒急宜用歸宗

【注】痘出稠宻顆粒碎小根昏黯頂凹下而紫者謂之紫陷甚而轉爲黒色則爲黒陷皆由毒火郁閉气不宣通故也治宜淸解毒以歸宗湯主之

歸宗湯【方見熱證治】

板黃

漿未充足痘板黃頂塌成片皮硬僵气滯血凝難灌漑皆緣毒侵脾鄕速服淸毒活血劑毒化痘起轉安康【注】板黃者謂灌膿時漿未得半忽然黃色突起漧燥堅硬蓋因梟毒肆害脾鄕故气滯血凝難以灌漑也須用淸毒活血湯治之倘得痘起尙可望生若頭面頸項眼眶唇上及周身黃者則不治也

淸毒活血湯

當歸

白芍藥【酒炒】

生地黃

紫艸茸【酒洗】

黃芩

黃連【酒炒】

牛蒡子

【炒】

南山查

連翹

【去心】

人參

黃耆

【生】

桔梗

木通

引用燈心水煎服

【方歌】淸毒活血湯最靈歸芍生地紫艸茸芩連牛蒡山查翹參耆桔梗合木通

倒靨

倒靨漿淸陷不紅痘殻皮皺痂不成速用加味保元劑气充血足痘収功

【注】倒靨者漿色淸稀不足根腳淡白無暈徧體形如豆殻瘡皮皺而似結非結至収靨時終不成痂此因气血兩虛乏領載之力也宜加味保元湯治之

加味保元湯

人參

黃耆【蜜炙】

甘艸

【炙】

全當歸【酒洗】

白芍

【酒炒】

木香【煨】

白術

【土炒】

官桂

引用老米水煎服

【方歌】加味保元治倒靨人參黃耆甘艸協當歸白芍廣木香白術官桂效更防

痘疔

痘疔梟毒亂正瘡色紫黒黯形堅彊先出先長妨諸痘鍼刺隨貼四聖良

【注】痘疔之成由梟毒蘊伏錮蔽於肌肉之間痘未出疔先出痘未長疔先長其色紫黒其形堅彊五臟各有所見心疔色赤起於顴阜胸乳之處肝疔色紫起於左太陽左脇眼胞兩臋阜之處脾疔色先黃後黒起於腮頰中庭口角肚腹手足之處肺疔色先灰後黒起於右太陽右脇頸項喉突之處腎疔色黒起於地閣後頸耳窖背窬腰脊陽莖之處見時急用銀鍼刺破以泄毒血刺後用四聖膏貼患處若遲延不治能使痘當發不發當脹不脹當灌不灌而百變生矣

四聖膏

菉豆【四十九粒】豌豆【四十九粒俱燒灰存性】

珍珠【一分煆】

頭髮【一分燒灰】

右爲細末以棉燕脂水調和成膏將銀鍼撥開瘡頭然後之

挑痘疔法

痘疔須用鍼挑撥輕重徐急貴合宜破頂傷肌俱深忌上漿急挑莫遲疑

【注】凡用鍼挑疔痘時以二指拿鍼平平入痘撥斷痘中筋絡眾痘卽但挑時輕重疾徐之間貴乎得宜不可挑破痘頂亦不可重入傷肌須待三四五六日上漿之際痘能含鍼方可挑撥過七日則無用矣治者宜詳識之

煮鍼法

甘艸

【生】

甘遂

川烏

艸烏【各等分】

用水一鐘入砂罐內以水漧爲度每次可煮四五鍼煮完入鵝翎筒內黃蠟塞口収之

禦纂醫宗金鑑卷五十七﹤子部﹐醫家類﹐禦纂醫宗金鑑﹥

欽定四庫全書

禦纂醫宗金鑑卷五十八

編輯痘疹心法要訣目錄

痘中雜證【上】

發熱

升麻葛根湯

加減消毒飲

淸毒活血湯

大連翹飲

驚搐

淸解散

導赤散

寧神湯

木香大安丸

頭痛

大連翹飲

淸解散

腰痛

加味歸宗湯

腹痛

芍藥防風湯

加味平胃散

桂枝大黃湯

煩躁

加減消毒飲

涼血解毒湯

加味保元湯

加減四物湯

譫妄

黃連解毒湯

渴

葛根解毒湯

涼血觧毒湯

人參麥冬散

生衇六均湯

厥逆

加減陳氏木香散

附子理中湯

梔子金花湯

承气湯

喘

杏蘇飲

涼膈白虎湯

人參白術散

參歸鹿茸湯

痰

加味二陳湯

保元化毒湯

咳

杏蘇飲

人參淸膈散

加味二陳湯

幹噦

橘皮竹茹湯

丁香柿蒂湯

嘔吐

梔連二陳湯

加味鼠黏子湯

木香大安丸

參砂和胃湯

嗆水

加味甘桔湯

加味觧毒湯

口噴穢气

歸宗湯

不食

涼血觧毒湯

人參白術散

加味甘桔湯

加味平胃散

汗

加味保元湯

當歸六黃湯

祕結

四順淸涼飲

八正散

瀉泄

柴苓湯

陳氏木香散

胃苓湯

豆防丸

痢疾

加味四君子湯

加味四物湯

癢

加味升麻葛根湯

十全大補湯

避穢香

內托散

痛

升麻葛根湯

加味四物湯

失音

加味甘桔湯

衂血便血

犀角地黃湯

人參白術散

髮灰散

加味四物湯

歸脾湯

寒戰咬牙

羌活湯

加味四物湯

參歸鹿茸湯

倦怠

補中益气湯

加味保元湯

痘後浮腫

五皮湯

胃苓湯

禦纂醫宗金鑑卷五十八目錄

欽定四庫全書

禦纂醫宗金鑑卷五十八

編輯痘疹心法要訣

痘中雜證【上】

發

表熱無汗升麻湯裏有汗消毒良行漿毒蒸淸毒劑結後余連翹方

【注】痘之一證始終不可盡除其熱蓋非壯乃和緩之也以寒則收縮熱則宣發故初不熱則出不齊脹不熱則漿不行收不熱則痂不結自初出以至起脹時皮膚漧燥發無汗此熱在表也升麻葛根湯加荊芥穂防風主之蒸有汗此熱在裏也加減消毒飲主之至行漿時不減者此爲毒熱薰蒸宜用淸毒活血湯便祕者去人參黃耆加酒炒大黃至結痂後發熱壯盛胸腹手足俱熱二便祕澁者此爲餘毒過盛宜用大連翹飲治之

升麻葛根湯【方見熱證治】

加減消毒飲

升麻

牛蒡子【炒研】

山豆根

紫艸

連翹

【去心】

生地黃

赤芍

川黃連

甘艸【生】

引用燈心水煎服

【方歌】加減消毒飲如神升麻牛蒡山豆根紫艸連翹生地芍黃連甘艸引燈心

淸毒活血湯【方見灌漿證治】

大連翹飲【方見收靨證治】

驚搐

未見搐淸解方已見猶搐導赤良靨後虛搐寧神劑食蒸發搐大安康

【注】驚痘者多緣痘毒之火觸動心神移熱於肝肝風與心火相遂成是證治法須別始終如痘未出而先發搐者不可純用寒涼壅閉其毒惟以淸觧散疏散表邪痘出而搐自止矣若痘已見形仍抽搐不止者此毒火內伏心經也宜用導赤散加黃連治之靨後發抽者是眞气虛弱火邪內攻以寧神湯主之痘後食蒸發搐者此脾胃虛弱必面黃潮熱火便酸臭宜木香大安丸治之

淸觧散【方見熱證治】

赤散

木通

生地黃

淡竹葉

甘艸梢

引用燈心水煎服

【方歌】痘已見形仍作驚導赤散治最有功木通生地竹葉艸黃連加入效通靈

寧神湯

人參

生地黃

麥門冬

【去心】

梔子仁【炒】

黃連

【酒炒】

石菖蒲

當歸身

甘艸【炙】

辰砂

引用燈心水煎服

【方歌】寧神湯內用人參生地麥冬山梔仁黃連菖蒲歸身艸辰砂調服功極神

木香大安丸

山查肉

麥芽【炒】

神麯【各一両炒】

枳實【六錢麩炒】

白術【一兩土炒】

萊菔子【四錢炒】

連翹【五錢去心】

黃連【三錢姜炒】

木香【三錢煨】

縮砂仁【五錢】

陳皮【八錢】

右爲細末水泛爲丸炒陳倉米湯下量兒大小用之

頭痛

痘中頭痛最堪驚毒衝風熱兩分明稠宻壯熱連翹飲疎稀微淸觧靈

【注】頭痛者乃邪气與眞气相搏壅遏毒气上干淸道而然也故毒上騰與風郁閉皆能爲害如頭面痘出稠密身體壯悶亂昏痛者此毒火上騰也以大連翹飲主之若頭面痘出稀疎微覺身熱頭痛者此風熱鬰閉也宜淸觧散治之

大連翹飲【方見收靨證治】

淸觧散【方見發熱證治】

腰痛

痘當未出腰先痛毒火亢極陰難勝瀉毒不使傳腎經加味歸宗宜速用

【注】凡痘當發時而腰痛者最爲惡蓋腰爲腎之府也毒火亢極眞陰不能勝邪故頻頻作痛須用加味歸宗湯速瀉其毒不使傳扵腎經庻可望生治若少緩毒火衝熾痘必漧枯紫黒腎陰絕則難救矣

加味歸宗湯

當歸尾

赤芍藥

元參

大黃【生】

活

荊芥穂

靑皮

穿山甲【炙】

生地

東山查

牛蒡子

【炒研】

木通

水煎服

【方歌】加味歸宗治腰疼歸芍元參大黃生穂靑皮穿山甲生地山查蒡木通

腹痛

小兒發腹痛疼表郁芍藥防風從裏郁加味平胃散陰鬰桂枝大黃靈

【注】凡出痘腹痛有因風寒鬰結痘出不快煩躁而痛者乃表邪所郁以芍藥防風湯主之有因食滯鬰塞痘出之時原無腹痛忽然一時作痛者此爲裏宜加味平胃散治之又有初起因毒郁扵陰分痛在臍下時作時止者此屬陰鬱以桂枝大黃湯主之

芍藥防風湯

升麻

防風

陳皮

桔梗

川芎

白芍藥【炒】

甘艸

【生】

厚朴【姜炒】

枳實【麩炒】

引用生薑水煎服

【方歌】芍藥防風觧表宜升麻防風共陳皮桔梗川芎白芍藥甘艸厚朴合枳實

加味平胃散

陳皮

厚朴【姜炒】

神麯

【炒】

南蒼術【米泔水浸炒】

麥芽

【炒】

甘艸【生】

香附米

【制】

南山查

引用生薑水煎服

【方歌】加味平胃治食傷陳皮厚朴神麯蒼麥芽甘艸香附米山查同煎引生薑

桂枝大黃湯

生大黃

桂枝

生甘艸

生白芍

引用生薑水煎服

【方歌】桂枝大黃療陰鬱生軍泄效非常散寒桂枝調中艸白芍和中順气彊

煩躁

未出煩躁消毒平已出煩躁涼血寧漿淸發煩保元治靨後虛煩四物靈

【注】痘證始終以安靜爲吉但有煩躁必生他變蓋煩者心憤也躁者身擾也皆由毒火太盛神不能靜也痘未出而煩躁是爲表郁以消毒飲主之痘已出而煩躁是爲血熱以涼血觧毒湯主之若養漿時頂平淸稀而煩躁是气虛也以加味保元湯主之收靨後而煩躁是血虛也以加減四物湯主之

加減消毒飲【方見雜證中熱】

涼血觧毒湯【方見結痂落痂證治】

加味保元湯

人參

黃耆【制】

甘艸

【炙】

當歸【酒洗】

白芍藥【炒】

棗仁【炒研】

水煎服

【方歌】加味保元治虛煩人參黃耆甘艸攢酒洗當歸白芍藥麥冬棗仁一同煎

加減四物湯

人參

當歸

麥門冬

【去心】

生地

梔子

【炒】

白芍藥【炒】

水煎服

【方歌】靨後血虛多煩躁加減四物湯最妙人參當歸麥門冬生地梔子白芍藥

譫妄

毒熾盛犯心經錯語妄言神不淸妄見妄聞志昏憒黃連觧毒服卽寜

【注】譫妄者由毒熾盛上干心气致使錯語妄言神气不淸妄見妄聞志气昏憒以黃連觧毒湯主之

黃連觧毒湯【方見結痂落痂證治】

渴

初大渴觧毒湯血熱煎耗涼血良成漿津泄麥冬散靨後傷津生衇彊

【注】渴由毒火燔灼內傷津液而作也如初發熱卽大渴者裏盛也宜葛根觧毒湯主之痘出稠宻色艶作渴者此血毒盛也涼血觧毒湯主之成漿津液外泄而作渴者人參麥冬散主之靨後脾虛內傷津液而作渴者生衇六均湯主之

葛根觧毒湯

葛根

升麻

天花粉

甘艸【生】

麥門冬

【去心】

生地

茅根

引用燈心水煎服

【方歌】葛根觧毒湯淸津液上潮火自泄升葛花粉生甘艸麥冬生地茅根列

涼血觧毒湯【方見結痂落痂證治】

人參麥冬散

人參

白術【土炒】

甘艸

【生】

葛根粉【煨】

麥冬

【去心】

升麻

引用糯米水煎服

【方歌】人參麥冬效通仙津液外泄治易痊參術甘艸煨葛粉麥冬升麻糯米煎

生衇六均湯

人參

五味子

麥門冬

【去心】

陳皮

半夏

【姜制】

茯苓

白術

【土炒】

甘艸【炙】

引用烏梅水煎服

【方歌】生衇六均醫脾弱泄防傷津大渴作人參五味麥門冬陳半苓術甘艸合

厥逆

爪白便淸厥屬寒木香理中湯可痊爪紫便赤爲熱厥金花承气乃良煎

痘中厥逆之證有因气血虛寒發厥者有因毒郁閉發厥者爪甲色白小便淸利其痘色更見灰陷瀉泄不食等證此外陽衰內陰盛乃寒厥也以加減陳氏木香散主之寒甚者附子理中湯主之若爪甲色紅小便赤澁其痘色更見紫黑煩燥悶亂等證此系陽毒內攻熱極反寒是熱厥也宜梔子金花湯治之裏實者承气湯下之

加減陳氏木香散

人參

肉桂

茯苓

半夏【姜制】

白術

【土炒】

丁香

肉豆蔲

【面裹煨】甘艸【炙】

訶子肉

【面裹煨】木香【煨】

引用生薑水煎服

【方歌】木香散療中外寒參桂茯苓半夏攢白術丁香肉豆甘艸訶子木香研

附子理中湯

人參

附子【制】

甘艸

【炙】

白術【土炒】

漧薑

水煎服

【方歌】附子理中治虛寒中外無陽莫畱連人參附子炙甘艸白術漧薑一同煎

梔子金花湯

黃芩

黃連

黃蘗

大黃

梔子

水煎服

【方歌】熱厥梔子金花湯極反寒服最良黃芩黃連並黃蘗大黃梔子共煎嘗

承气湯

厚朴

【姜炒】

枳實【麩炒】

大黃

水煎服

【方歌】承气湯能除火熱裏實不便毒气結厚朴枳實川大黃煎服便利毒卽泄

喘

風寒客肺杏蘇先痰熱涼膈白虎煎泄防聲微參術劑倒靨作喘歸茸痊

【注】五藏之气皆統於肺若爲邪干則肺气窒塞气道不利故發爲喘也實者聲粗有力而長虛者聲微無力而短痘初熱以至旣出之後或噴頻頻或鼻流淸水此風寒客肺而喘也杏蘇飲主之有食痰積上衝作喘者此火炎肺金也宜涼膈白虎湯治之泄防後元气下陷此脾气不足而喘也人參白術散主之有痘漿灌至半足忽倒靨而喘者此中气大虧也參歸鹿茸湯主之

杏蘇飲

蘇葉

枳殻【麩炒】

桔梗

葛根

前胡

陳皮

甘艸

【生】

半夏【姜炒】

杏仁

【炒去皮尖】茯苓

引用生薑水煎服

【方歌】杏蘇飲治肺傷風蘇葉枳桔葛根從前胡陳皮生甘艸半夏杏仁白茯苓

涼膈白虎湯

薄荷

連翹【去心】

石膏

【生】

知母【生】

黃芩

甘艸【生】

梔子

大黃

朴消

引用粳米水煎服

【方歌】涼膈白虎治火喘薄荷連翹共石膏知母黃芩生甘艸梔子大黃配朴消

人參白術散

藿香

白術【土炒】

葛根

木香【煨】

甘艸

【炙】

白茯苓

人參

引用生薑水煎服

【方歌】脾虛白術散如神藿香白術共葛根木香甘艸茯苓配人參加入扶元眞

參歸鹿茸湯【方見灌漿證治】

痰

痰因津液貯畱生痘瘡之火煉而成加味二陳斟酌用灌漿保元化毒寧

【注】痰乃津液貯畱胸中而生蓋痘毒之火耗煉其津液上壅气道喉中作聲宜淸气化痰不可驟用金石之藥恐傷眞气以加味二陳湯治之若灌漿時見此證則禁用二陳湯但於助漿劑中少佐淸气化痰之品如保元化毒湯加橘紅貝母桔梗麥冬甚妥

加味二陳湯

麥門冬

【去心】

前胡

栝蔞仁

陳皮

半夏

【姜制】

茯苓

甘艸

【生】

枳殻【麩炒】

桔梗

杏仁【炒去皮尖】

黃芩

引用生薑水煎服

【方歌】痘證多痰宜二陳麥冬前胡栝蔞仁陳皮半夏茯苓艸枳桔杏仁共黃芩

保元化毒湯【方見起脹證治】

咳

毒熱薰蒸火灼金肺气上逆咳頻初熱見防杏蘇飲收靨淸膈二陳神

【注】咳者有聲有痰也因痘毒之火上薰於肺故气逆而發爲咳如初見此者宜杏蘇飲主之偶感風寒者亦用此藥自起脹至成漿而咳者由喉間有痘道路窄狹痘收自愈不必服藥結靨後咳者乃衞气虛弱腠理開張或因風寒者均宜人參淸膈散治之因餘熱者宜加味二陳湯治之

杏蘇飲【方見喘證】

人參淸膈散

人參

黃耆【生】

茯苓

白術【土炒】

黃芩

當歸

白芍

【微炒】

知母【生】

桔梗

甘艸【生】

柴胡

滑石【飛】

紫苑

地骨皮

桑皮【炒】

引用生薑水煎服

【方歌】淸膈散療靨後咳參耆苓術芩歸芍知桔甘艸柴滑石紫苑地骨桑皮合

加味二陳湯【方見痰證】

幹噦

痘瘡幹噦病勢沈毒熱上逆正難禁實熱橘皮竹茹劑虛寒丁香柿蒂神

【注】幹噦者有聲無物其聲重大而長屬陽明胃經也緣毒熱上逆所致又有胃气不足不能容受復有寒邪客於胃中使胃气不能中主上行而噦也熱者橘皮竹茹湯主之寒者丁香柿蒂湯主之

橘皮竹茹湯

橘紅

半夏【姜制】

麥門冬

【去心】

枇杷葉【姜炙】

甘艸

【生】

竹茹

赤苓

人參

引用蘆根水煎服

【方歌】橘皮竹茹湯如神耑醫胃熱嘔逆頻橘半麥冬枇杷艸竹茹赤苓與人參

丁香柿蒂湯

丁香

人參

髙良姜

柿蒂

水煎服

【方歌】丁香柿蒂湯治寒胃气上逆不得安丁香良姜人參共更入柿蒂一同煎

嘔吐

毒盛嘔吐二陳良吞咽不利鼠黏湯傷食吐酸大安效气虛作嘔和胃方

【注】嘔者有物有聲吐者有物無聲二證皆屬於胃痘初出嘔吐者是火邪犯胃毒气上騰痘必紅紫宜梔連二陳湯自起脹至收靨嘔吐者是瘡集咽門吞咽不利所致須用鼠黏子湯若傷食嘔吐者吐必腥酸宜用木香大安丸設吐後精神困倦不思飲食乃胃气虛也以參砂和胃湯主之

梔連二陳湯

陳皮

半夏【姜制】

茯苓

甘艸【生】

梔子

【姜炒】

川黃連【姜炒】

引用生薑水煎服

【方歌】毒气沖胃吐頻頻醫治湏宜用二陳陳半茯苓生甘艸梔連姜炒效如神

加味鼠黏子湯

桔梗

射幹

連翹

【去心】

荊芥

防風

山豆根

鼠黏子

【炒研】

漧葛

水煎服

【方歌】加味鼠粘湯極合桔梗射幹同連翹荊芥防風山豆根鼠粘子炒配漧葛

木香大安丸【方見驚搐】

參砂和胃湯

人參

白術【土炒】

藿香

茯苓

陳皮

半夏【姜制】

縮砂仁

甘艸【炙】

引用煨薑水煎服

【方歌】虛吐參砂和胃湯人參白術共藿香茯苓陳皮制半夏縮砂甘艸引煨姜

嗆水

毒壅防厭水難納溢入气喉嗆始發咽喉腫痛道路狹甘桔解毒皆妙法

【注】嗆水者因火盛毒壅防厭門也蓋咽門司納飲食一爲毒所壅則必腫痛水不易入溢於气喉故气噴出而嗆作矣宜用加味甘桔湯或加味解毒湯亦可此證見於七日前者俱屬惡若七日已後外痘蒸長光潤而作嗆者是咽門痘長壅窒道路而使然也至結痂則嗆自止治者當於毒盛之痘預用淸理气道之藥不使熱毒侵犯自能免此患矣

加味甘桔湯

牛蒡子

【炒】

苦桔梗

生甘艸

射幹

水煎服

【方歌】加味甘桔湯最良痘證嗆水效非常牛蒡子合苦桔梗甘艸射幹共煎嘗

加味解毒湯

元參

苦桔梗

麥門冬

【去心】

當歸尾

赤芍

生地黃

連翹

【去心】

牛蒡子【炒研】

丹皮

紅花

甘艸

【生】

木通

引用燈心水煎服

【方歌】加味解毒湯最靈元參桔梗麥門冬歸芍生地翹牛蒡丹皮紅花艸木通

口噴穢气

發痘脾胃被毒侵口噴穢气不堪聞毒火燔灼冝速治加味歸宗功效神

【注】毒火侵炙脾胃故口出臭味令人難近蓋出痘全賴脾胃以爲根本今爲毒火侵害則根本受傷不急救之必至脾胃潰爛而成大害湏以歸宗湯治之穢減庶可望生

歸宗湯【方見發熱證治】

不食

便祕不食解毒湯脾虛不食參術良不食咽腫甘桔劑傷食惡食平胃嘗

【注】痘瘡賴气血以成功气血借飲食以生化自起脹灌漿以至收靨結痂俱以胃壯爲根本故痘中遇不食之證湏要明辧如大便祕結痘瘡掀紫不食此毒盛血也宜涼血解毒湯加黃芩黃連大黃主之若痘色灰白泄防不食此脾气虛弱也人參白術散主之行漿時欲食而復畏食此咽門腫痛難以下咽也宜加味甘桔湯主之設喜食過多惡食不食乃內傷飲食胃有宿滯也宜加味平胃散主之

涼血解毒湯【方見結痂落痂證治】

人參白術散【方見喘證】

加味甘桔湯【方見嗆水】

加味平胃散【方見腹痛】

汗

少汗微營衛暢太過須防陰液亡自汗不止保元劑盜汗夜熱六黃湯

【注】衛气乃防衛皮膚固守津液使不走泄者也痘證見此是痘毒之火由裏逹表幹於衛气腠理疎故汗出矣初見有微汗者是榮衛通暢毒從汗解實良也但汗爲血液太過則陰液必亡湏防之如起脹後大汗不止未行漿恐不能灌旣行漿恐不能靨旣靨尢恐气血虛脫最爲可畏自汗爲陽虛急於斂汗以保元湯主之盜汗爲陰虛急於降火以當歸六黃湯主之

加味保元湯

人參

黃耆【蜜炙】

浮小麥

甘艸【炙】

廣桂枝

白芍【炒】

水煎服

【方歌】陽虛汗出用保元人參黃耆浮麥甘廣桂枝同白芍藥斂汗實腠此爲先

當歸六黃湯

黃芩

黃蘗

黃連

生地

熟地

當歸

黃耆【生】

水煎服

【方歌】六黃湯斂陰虛汗黃芩黃蘗共黃連生熟地黃當歸配黃耆倍用效通仙

祕結

痘瘡內外宜宣暢祕結气血鮮流蕩大便不通四順宜小便祕澁八正當

【注】凡出痘二便最喜通暢以痘屬毒火惟通暢然後經絡疎利气血流動而無壅遏之患一有不通則毒火不能外逹必至內攻而生患初出大便祕者四順淸涼飲主之小便祕者八正散主之若至成漿時切勿輕用

四順淸涼飲

白芍藥

當歸身

甘艸

【生】

生大黃

水煎服

【方歌】四順淸涼治祕結大便不通毒火烈白芍當歸大黃艸急急煎服效最防

八正散

車前子

瞿麥

扁蓄

梔子仁

大黃

甘艸【生】

木通

滑石

引用燈心水煎服

【方歌】八正散治小便祕車前瞿麥與扁蓄梔子大黃木通艸更入滑石煎成劑

防

初熱作防柴苓先脾虛冷防木香煎色黃酸臭胃苓治灌漿虛滑豆蔲丸

【注】痘證不喜祕結更忌瀉利初出時防尙具開通之功火熱由利而解若防甚則是邪气並於腸胃廹而下降使傳化失常也宜柴苓湯主之起脹時瀉手足逆冷痘不起其色淡白此冷防也以陳氏木香散主之如中滿惡食防黃酸臭手足心熱面赤瘡紅此胃作防以胃苓湯主之惟成漿時尢爲要蓋痘瘡至此津液已衰脾胃已弱復加泄瀉則百變叢生急以豆蔲丸主之

柴苓湯

黃芩

半夏【姜炙】

白術

【土炒】

甘艸【生】

赤茯苓

豬苓

澤防

柴胡

引用生薑燈心水煎服

【方歌】痘形未見先泄防柴苓疎利功最防芩半術甘赤茯苓豬苓柴胡共澤防

陳氏木香散【方見厥逆】

胃苓湯

陳皮

厚朴【姜炒】

赤茯苓

蒼術【米泔水浸炒】

豬苓

澤防

白術【土炒】

引用燈心水煎服

【方歌】裏實作防胃苓治陳皮厚朴赤茯苓蒼術豬苓並澤防減桂倍術效無窮

豆蔲丸

白龍骨

【煆】

肉豆蔲【面裹煨去油】

木香

【煨】

砂仁

訶黎勒肉【各五錢面裹煨】赤石脂【七錢半煆】

白枯礬【三錢】

共爲細末麵糊爲丸如黍米大每服三五十丸米飲下

痢疾

痘瘡未愈痢隨生濕傷中證非輕白屬傷气四君劑紅屬傷血四物靈

【注】凡痘瘡未愈而患痢疾者乃濕郁於腸胃致傷气血而然也痘必滯黯無色治當淸除濕調理气血爲主白痢屬气加味四君子湯主之赤痢屬血加味四物湯主之赤白相兼者合而用之

加味四君子湯

茯苓

白術【土炒】

人參

陳皮

木香

【煨】

甘艸【炙】

黃連

【姜炙】

黃芩

水煎服

【方歌】加味四君妙如神茯苓白術共人參陳皮木香炙甘艸姜炒川連配黃芩

加味四物湯

川芎

當歸

生地

黃芩【酒炒】

川連

【酒炒】

木香

白芍【炒】

水煎服

【方歌】加味四物治赤痢川芎當歸共生地酒炒黃芩合川連木香白芍調成劑

癢

見防作癢葛根湯灌漿癢塌大補良觸犯暴癢薰避穢急煎內托免毒藏

【注】經曰諸癢爲虛又曰火微則癢治者須分別治之痘方出而身癢者此邪气欲出腠理嚴宻其火遊溢往來故不時作癢加味升麻葛根湯主之灌漿時痘色淡白平塌便溏懶食漿淸作癢者此脾胃弱气血虛也十全大補湯主之如穢气觸犯而暴癢者外用避穢香薫之內服內托散送毒外出庶無內攻之患至扵將斂而作癢者此膿成毒化榮衞和暢也與瘡癤將痊作癢者同論不必服藥

加味升麻葛根湯

升麻

葛根

防風

淡豆豉

赤芍

桂枝

甘艸【生】

水煎服

【方歌】加味升麻葛根湯痘出作癢最堪嘗升葛防風淡豆豉赤芍桂枝甘艸良

十全大補湯【方見結痂落痂證治】

避穢香

蒼術

大黃

茵蔯【等分】

右剉細棗肉爲餅鑪中燒之能避邪穢

內托散

黃耆

【蜜炙】

人參

川芎

當歸

白芷

木香【煨】

桔梗

厚朴【姜炒】

甘艸

【炙】

肉桂

防風

引用姜棗水煎服

【方歌】內托散防毒內攻黃耆人參與川芎當歸白芷木香桔厚朴甘艸桂防風

痛

小兒出痘若疼痛皆因毒火未發淸疎散淸解是妙方葛根四物湯極應

【注】經曰諸痛爲實又曰盛則痛皆緣痘毒之火未能盡解故不時作痛也痘初出痛者因毒未發透也升麻葛根湯主之痘出稠宻而作痛者毒盛血熱也加味四物湯主之若收靨時痛甚悶亂者不治

升麻葛根湯【方見熱證治】

加味四物湯

當歸

赤芍

荊芥穂

防風

紅花

丹皮

牛蒡子

【炒】

連翹【去心】

川芎

生地黃

水煎服

【方歌】毒盛加味四物湯當歸赤芍合荊防紅花丹皮牛蒡子連翹川芎生地黃

失音

痘之始終喜音淸毒熱壅塞啞無聲喉中有痘不須治若是毒攻甘桔寧

【注】音者心之聲也心气上逹於肺而作音肺淸則音淸肺則音啞如痘當灌漿而音啞者此喉中有痘礙於气道待外痘收靨而內痘自淸不必施治若未長灌而音已先啞者此毒壅遏肺竅而然也宜加味甘桔湯治之

加味甘桔湯

射幹

牛蒡子【炒】

元參

連翹【去心】

麥門冬

【去心】

梔子【炒】

苦桔梗

甘艸

水煎服

【方歌】加味甘桔治失音射幹牛蒡與元參連翹麥冬炒梔子桔梗甘艸共和勻

衂血便血

熱盛衂血犀角湯脾不統血參術良注腸胃四物治脾虛便血歸脾嘗

【注】血屬陰諸經賴以養育痘瘡資以成功一爲毒火薰灼則血隨火動廹而妄行上則爲衂血下則爲便血痘色紫滯燥口渴而衂者此毒火刑金也犀角地黃湯主之靨後餘毒乘脾而衂者此脾虛不能統血歸經也人參白術散主之外俱用發灰散吹入鼻中若毒火熾甚流注大腸大便下血加味四物湯主之設痘色灰白陷下而便血者此脾气虛弱不能攝血宜歸脾湯主之至若大吐血溺血及七竅出血變在反掌不必服藥

犀角地黃湯

犀角

【鎊】

丹皮

生地

白芍

水煎服

【方歌】毒火上衝頻衂血犀角地黃湯效防犀角鎊與牡丹皮生地白芍共煎列

人參白術散【方見喘證】

發灰散

用少壯無病人之亂髮以皂角煮水洗淨油气焙漧用新瓦罐一个塡入內令滿淨瓦片蓋口鹽泥封之炭火圍罐之半煆一炷香取出冷研細吹鼻中或用發灰二分童便七分酒三分調服亦可止血

加味四物湯

當歸

白芍【酒炒】

生地

牡丹皮

荊芥

【炒黒】

川芎

黃芩

黃連

地楡

水煎服

【方歌】加味四物便血宜歸芍生地牡丹皮荊芥炒黑川芎配黃芩黃連共地楡

歸脾湯

人參

白術【土炒】

甘艸

【炙】

黃耆【蜜炙】

棗仁

【炒研】

遠志【去心】

龍眼肉

茯神

當歸

木香【煨】

引用姜棗水煎服

【方歌】歸脾湯治脾气虛人參白術艸黃耆棗仁遠志龍眼肉茯神當歸木香宜

寒戰咬牙

寒戰咬牙要分明初熱在表羌活從肺胃有熱四物劑气血兩虛參歸靈

【注】寒戰咬牙者森森若寒振振搖動上下牙尖相磨而鳴也初時寒戰咬牙者因火毒畱於經絡之中邪正相爭欲出不出所致也治宜淸透表以羌活湯主之如見防後痘色紫赤大便祕小便澁煩躁口渴者此屬實熱是胃則咬牙肺熱則寒戰也宜加味四物湯主之若灌漿時膿色淸稀大便溏小便長身涼不渴者此屬气血兩虛是气虛則寒戰血虛則咬牙宜參歸鹿茸湯主之

羌活湯

龍膽艸

薄荷

防風

當歸

梔子

淡竹葉

羌活

甘艸【生】

川芎

引用生薑水煎服

【方歌】羌活湯除風攻龍膽薄荷共防風當歸梔子淡竹葉羌活甘艸及川芎

加味四物湯

生地

連翹【去心】

川芎

當歸

赤芍

石膏【煆】

麥門冬

【去心】

川黃連【姜炒】

木通

水煎服

【方歌】加味四物治熱盛寒戰咬牙二證並生地連翹芎芍歸石膏麥連木通共

參歸鹿茸湯【方見灌漿證治】

倦怠

倦怠多因气虛弱或緣滯困兒脾虛而無熱補中治食滯傷脾保元醫

【注】痘中倦怠固屬中气不足服補中益气湯最爲妥協然亦有神气本弱或爲食熱所困其現證𨿽與不足等但不可専以虛治當於補劑中佐以淸之品如保元湯加味用之可也

補中益气湯

加味保元湯

人參

黃耆【生】

甘艸

【炙】

梔子【炒】

黃芩

【酒炒】

麥門冬【去心】

山查

神麯【炒】

陳皮

麥芽【炒】

引用生薑大棗水煎服

【方歌】加味保元食虛參耆甘艸補厥脾梔芩麥冬淸心熱查麯陳麥消滯宜

痘後浮腫

表虛風邪乘間入徧身面目虛腫浮五皮桂枝微汗後面消身腫胃苓除

【注】小兒痘後表气虛弱見風太早風邪乘虛而入致使面目虛浮徧身皆腫者初宜五皮湯微汗之服後面目不浮惟徧身猶腫者胃苓湯主之

五皮湯

地骨皮

五加皮

桑皮

【蜜炙】

桂枝

姜皮

大腹皮【洗】

引用燈心水煎服

【方歌】痘後浮腫五皮湯地骨五加蜜炙桑桂枝姜皮合大腹引用燈心水煎嘗

胃苓湯【方見防證】

禦纂醫宗金鑑卷五十八﹤子部﹐醫家類﹐禦纂醫宗金鑑﹥

欽定四庫全書

禦纂醫宗金鑑卷五十九

編輯痘疹心法要訣目錄

痘中雜證【下】

痘後癰毒

解毒內托湯

紅玉膏

目

洗肝散

龍膽湯

唇

加味升麻葛根湯

黃連解毒湯

痘後牙疳

淸毒涼血飲

人中白散

舌

加味犀角湯

咽喉

加味甘桔湯

利咽解毒湯

牛黃散

夾疹

升麻葛根湯

夾癍

荊防敗毒散

黃連解毒湯

夾痧

荊防敗毒散

水痘

荊防敗毒散

加味導赤散

男婦年長出痘門

男子年長出痘

參麥淸補湯

參歸鹿茸湯

雞冠血酒

婦女出痘行經

涼血解毒湯

四物解毒湯

十全大補湯

孕婦出痘

如聖散

痘出遇產

十全大補湯

黒神散

產後出痘

十全大補湯

疹門

疹原

麻疹輕重

麻疹主治大法

麻疹未出證治

宣毒發表湯

麻疹見形證治

升麻葛根湯

三黃石膏湯

人參敗毒散

麻疹收沒證治

荊防解毒湯

胡荽酒

柴胡四物湯

身熱不退

化毒淸表湯

柴胡淸熱飲

煩渴

升麻葛根湯

白虎湯

竹葉石膏湯

譫妄

三黃石膏湯

黃連解毒湯

喘急

麻杏石甘湯

淸气化毒飲

欬

升麻葛根湯

淸金寜湯

喉痛

元參升麻湯

涼膈消毒飲

失音

元參升麻湯

加減涼膈散

兒茶散

嘔吐

竹茹石膏湯

瀉泄

升麻葛根湯

黃連解毒湯

痢疾

淸導滯湯

腹痛

加味平胃散

衂血

發灰散

犀角地黃湯

瘙疹

蓋痘疹

加味消毒飲

癮疹

加減羌活散

加味消毒飲

禦纂醫宗金鑑卷五十九目錄

欽定四庫全書

禦纂醫宗金鑑卷五十九

編輯痘疹心法要訣

痘中雜證【下】

痘後癰毒

餘毒未盡痘毒生輕則瘡癤重爲癰內用解毒湯俱可外敷紅玉膏有功

【注】凡痘後餘毒皆因灌漿之時毒气太盛未得盡化畱藏於經絡聚而不散輕則發爲瘡癤重卽成癰或在肌肉之虛處或發於關節搖動之際皆不論已潰未潰均以解毒內托湯主之外用紅玉膏攤貼患處

解毒內托湯

生黃耆

荊芥

防風

連翹【去心】

當歸

赤芍藥

金銀花

甘艸節

木通

水煎服

【方歌】解毒內托湯最靈黃耆荊芥共防風連翹當歸赤芍藥銀花甘艸與木通

紅玉膏

紫艸【一兩】

紅花【一兩】

當歸【二兩】

黃蠟【三兩】

用香油半觔先將藥煠焦去渣後下黃蠟令勻以冷爲度攤貼患處

目

目病之由風熱成痘毒火郁上攻睛赤腫澁痛洗肝散翳膜遮睛龍膽從

【注】目病固多由風而起也夫痘蘊非常之自裏達外气血弱則不能逐毒外出火郁上攻目斯病矣如赤腫疼痛癮澁流淚不能開者以洗肝散主之翳膜遮睛隱澁羞明者加味龍膽湯主之

洗肝散

羌活

歸尾

防風

山梔仁

谷精艸

薄荷

生甘艸

川芎

水煎食後服

【方歌】洗肝散治目痛疼羌活歸尾及防風山梔仁同谷精艸薄荷甘艸配川芎

龍膽湯

防風

木賊艸

密花

蟬蛻

蔓荊子

龍膽艸

菊花

黃連

白芷

蒺藜

水煎服

【方歌】翳遮龍膽湯堪誇防風木賊密蒙花蟬蛻蔓荊龍膽菊黃連白芷蒺藜佳

唇

脾經衇絡繞唇口出痘始終貴潤紅紫裂焦黒急宜治葛根解毒二方從

【注】脾經之衇絡繞於唇口故經曰六府之華在唇必津液充足气血和暢唇口方能紅潤故出痘之始終以此爲貴不然一爲毒火所制則毒乘於中熱熾於外不惟不能紅潤且或赤或紫或焦裂者治皆不可緩也初宜加味升麻葛根湯起脹後則以黃連解毒湯治之

加味升麻葛根湯

赤芍

梔子

藿香

升麻

葛根

生甘艸

防風

石膏

水煎服

【方歌】加味升麻葛根湯赤芍梔子與藿香升麻葛根生甘艸防風石膏共煎嘗

黃連解毒湯【方見結痂落痂證治】

痘後牙疳

痘後牙疳毒攻口臭齦腫多痛疼內服淸毒涼血飲外敷中白散極靈

【注】痘後生牙疳者乃餘毒未解上攻牙齒而然也初起口臭齦腫牙縫出血尙覺疼痛甚則色黒腐爛牙齒脫落穿腮破頰蝕透鼻唇多至不救見之湏急急調治內服淸毒涼血飲外敷人中白散

淸毒涼血飲

知母

石膏

生地

黃連

當歸

赤芍

大黃

山梔子

丹皮

荊芥穗

連翹【去心】

水煎服

【方歌】淸毒涼血治牙疳知母石膏生地連歸芍大黃山梔子丹皮荊穗連翹煎

人中白散

人中白【二錢煆】

雄黃【八分】

冰片【四分】

硼砂

靑黛

兒茶【各一錢】

共爲細末搽敷患處

舌

舌乃心苖五內通毒火一犯先見形赤紫黒腫並舒弄總以淸犀角平

【注】舌爲心苖內通五藏毒熱舉發舌先受之或赤或紫或黒或腫舒舌弄舌種種不一要皆熱畱於心而使然也治宜淸爲主以加味犀角湯治之

加味犀角湯

荊芥

防風

牛蒡子

【炒】

生甘艸

桔梗

升麻

犀角

麥冬【去心】

梔子

黃連

石膏煆

水煎服

【方歌】加味犀角能散荊防牛蒡同甘桔升麻犀角麥門冬梔子黃連石膏防

咽喉

咽喉之地司出入毒火衝熾痛難堪內用甘桔利咽劑外吹牛黃散卽安

【注】咽者飲食之道喉者呼吸之門乃最要之處若痘毒不能發越於外火熱壅塞膈間上衝咽喉則或腫疼或啞嗆甚而不能呼吸飲食難入速用加味甘桔湯治之或用加減利咽解毒湯外用牛黃散吹入腫處

加味甘桔湯【方見失音】

利咽解毒湯

防風

山豆根

麥冬

【去心】

牛蒡子【炒】

黒參

苦桔梗

生甘艸

菉豆

水煎服

【方歌】利咽解毒用防風山豆根與麥門冬牛蒡黒參苦桔梗甘艸菉豆共煎濃

牛黃散

川黃連

【生】

黃蘗【生】

薄荷【各八分】

雄黃

火消

靑黛【各二分半】

牛黃

冰片

硼砂

硃砂【各一分】

共爲細末每用少許吹患處

夾疹

痘中夾疹因時气毒火觸動發其機臨期休將痘瘡治速將升葛透疹宜

【注】痘已見形其中又有顆粒細密如麻子者此夾疹也因出痘時恰遇天行時疫感受其气一時並發不湏治痘當先治疹以升麻葛根湯加荊芥防風蟬蛻牛蒡犀角疹散而痘自起矣

升麻葛根湯【方見熱證治】

夾癍

片片結就如雲頭毒傷陰血浮火遊表散荊防敗毒劑淸熱黃連解毒投

【注】癍乃血之餘也因毒火郁遏傷於陰血血熱相搏故浮游之火散布皮膚之間與痘相夾而出片片如雲頭突起謂之夾癍以荊防敗毒散主之七日後見此謂之發癍乃血不解故也以黃連解毒湯主之

荊防敗毒散

羌活

獨活

柴胡

前胡

荊芥

防風

生甘艸

川芎

枳殻

【麩炒】

桔梗

赤茯苓

引用生薑水煎服

【方歌】夾癍宜用疎解劑荊防敗毒進莫遲羌獨柴前荊防艸川芎枳桔赤苓宜

黃連解毒湯【方見結痂落痂證治】

夾痧

痧形發時粟一般顆鞕形圓頂又尖粒中含水淸漿樣敗毒調治自然安

【注】痧亦疹類但形如粟米尖圓白鞕內含淸水爲異此亦毒所發往往夾痘而出宜於疎散以荊防敗毒散主之

荊防敗毒散【方見夾癍】

水痘

水痘皆因濕成外證多與大痘同形圓頂尖含淸水易脹易靨不漿膿初起荊防敗毒散加味導赤繼相從【注】水痘發於脾肺二經由濕而成也初起與大痘相似面赤唇紅眼光如水欬噴唾涕稠黏身二三日而始出其形尖圓而大內淸水易脹易靨不作膿漿初起荊防敗毒散主之繼以加味導赤散治之

荊防敗毒散【方見夾癍】

加味導赤散

生地

木通

生甘艸

連翹

黃連

滑石

赤苓

麥冬【去心】

引用燈心水煎服

【方歌】加味導赤除濕熱生地木通甘艸恊翹連滑石苓麥冬引加燈心稱妙訣

男婦年長出痘門

男子年長出痘

年長出痘總不宜眞陰虧損元气虛一逢出痘毒衝熾水不勝火豈能支夾熱參麥淸補劑攻漿參歸鹿茸宜【注】男子自十六嵗後皆謂之年長嗜欲情開元精走泄又遇痘毒之火衝熾則眞陰虧損水虛不能制火故每至行漿之際口渴心煩鼻衂咽痛不能成膿結痂者有之治者不可妄用寒涼五六日前只宜參麥淸補湯調治至七八日如膿漿不行急宜攻漿以參歸鹿茸湯內調雞冠血酒治之但得漿行庶可無虞

參麥淸補湯

當歸

川芎

花粉

白芍【酒炒】

生地

人參

生黃耆

前胡

桔梗

牛蒡子【炒研】

生甘艸

紅花

南山查

麥冬【去心】

引用生薑水煎服

【方歌】參麥淸補用歸芎花粉白芍生地同參耆前桔牛蒡艸紅花山查麥門冬

參歸鹿茸湯【方見灌漿證治】

雞冠血酒【方見灰陷白陷】

婦女出痘行經

婦女發痘遇經行當期毒解不湏驚非期涼血解毒治過期四物解毒從去血過多气血弱十全大補服通靈【注】女子出痘或遇經行湏問其是期非期如期而出者則毒隨血解去不湏施治其證自愈若非期而至者此毒火內擾於胞中致血妄行以涼血解毒湯治之若過期不止乃毒乘入血室以四物解毒湯加元參甘艸主之若行漿時去血過多此气血虛弱不能統攝也急用十全大補湯治若稍緩痘漿不行則無救矣

涼血解毒湯【方見結痂落痂證治】

四物解毒湯

當歸

白芍【酒炒】

生地

元參

梔子

【炒】

川芎

生甘艸

黃連【酒炒】

黃蘗

【酒炒】

黃芩【酒炒】

水煎服

【方歌】四物解毒湯如神歸芍生地共元參梔子川芎生甘艸黃連黃蘗共黃芩

十全大補湯【方見結痂落痂證治】

孕婦出痘

妊娠出痘勢最難母子相連掌握間審其所因隨證治如聖安胎效通仙

【注】孕婦最忌出痘蓋能動胎胎落則气血因之而傷又安望其起脹灌漿結痂耶故遇孕婦出痘始終以安胎爲上用如聖散隨證加減治之不可輕用犯胎之藥致有觸動

如聖散

當歸身

陳皮

白術

【土炒】

大腹皮

黃芩

縮砂仁【連殻炒】

甘艸

【生】

黒豆【酒洗】

桑上羊兒藤

水煎服

初發熱加升麻葛根連翹

出而稠密者加酒炒黃連牛蒡子連翹南山查不起發者加牛蒡子赤芍藥

渴加麥門冬知母花粉

血動者四物湯加芩連

脾虛食少毒發不出者千金內托湯去肉桂倍加參耆

身有外邪者參蘇飲加木香

【方歌】安胎如聖散最宜歸陳白術大腹皮黃芩砂仁共甘艸黒豆羊藤服莫疑

痘出遇產

痘出正盛逢臨產束手無防勢最險無恙十全大補治惡露未盡黒神散

【注】孕婦當痘正出之際忽然欲產俟產育後無他恙者只宜大補气血十全大補湯主之若腹中微痛此惡露未盡也黒神散主之

十全大補湯【方見結痂落痂證治】

黒神散

當歸

川芎

熟地黃

靑皮【醋炙】

香附

【醋炙】

蒲黃

桂心

漧薑

水煎溫服

【方歌】惡露未淨黒神良當歸川芎熟地黃靑皮香附俱醋炙蒲黃桂心合漧薑

產後出痘

產後如逢出痘瘡惟補益莫驚慌十全大補全功效勿用寒涼致損傷

【注】婦人產後气血已傷又遇出痘則气血之供用難給不能領載其毒惟宜大補气血以十全大補湯治之切不可妄用寒涼之劑致傷生發之機也

十全大補湯【方見結痂落痂證治】

疹門

疹原

麻爲正疹亦胎毒毒伏六府感而出初發之狀有類痘形尖漸密不漿殊始終調防湏畱意較痘𨿽輕變化速【注】疹非一類有瘙疹癮疹溫疹蓋痘疹皆非正疹也惟麻疹則爲正疹亦胎元之毒伏於六府感天地邪陽火旺之气自肺脾而出故多欬噴鼻流淸涕眼淚汪汪兩胞浮腫身熱二三日或四五日始見防於皮膚之上形如麻粒色若桃花間有類於痘大者此麻疹初發之狀也形尖疎稀漸次稠密有顆粒而無根暈微起泛而不生漿此麻疹見形之後大異於痘也湏畱神調治始終不可一毫疎忽較之於痘𨿽稍輕而變化之速則在頃刻也

麻疹輕重

麻疹出時非一端其中輕重要詳參气血和平輕而易表裏交雜重則難

【注】麻疹出時有輕重之分臨時湏要詳察若气血和平素無他病者𨿽感時气而正能制邪故發和緩微微汗出神气淸爽二便調勻見防則透徹散沒不疾不徐爲輕而易治者也若素有風寒食滯表裏交雜一觸邪陽火旺之气內外合發而正不能制邪必大無汗煩躁口渴神气不淸便閉尿澁見防不能透徹收散或太速則爲重而難治者也

麻疹主治大法

疹宜發表透爲先最忌寒涼毒內含已出淸利無餘熱沒後傷陰養血痊

【注】凡麻疹出貴透徹宜先用表發使毒盡達於肌表若過用寒涼冰伏毒則必不能出透多致毒气內攻喘悶而斃至若已出透者又當用淸利之品使內無餘以免疹後諸證且麻疹屬陽甚則陰分受傷血爲所耗故沒後湏以飬血爲主可保萬全此首尾治疹之大法至於臨時權變惟神而明之而已

麻疹未出證治

欲出麻疹身微表裏無邪毒气松若兼風寒食滯隱伏不出變叢生宣毒發表爲主劑隨證加味莫亂從【注】麻疹一證非不出故欲出時身先也表裏無邪者必和緩毒气松動則易出而易透若兼風寒食諸證其必壯盛毒气鬰閉則難出而難透治以宣毒發表湯其間或有交雜之證亦照本方隨證加減治之

宣毒發表湯

升麻

葛根

前胡

桔梗

枳殻

【麩炒】

荊芥

防風

薄荷葉

木通

連翹【去心】

牛蒡子

【炒研】

淡竹葉

生甘艸

引加芫荽水煎服

感寒邪者加麻黃夏月勿用

食滯加南山查

內加黃芩

【方歌】疹伏宣毒發表湯升葛前桔枳荊防薄通翹蒡淡竹艸引加芫荽水煎嘗

麻疹見形證治

麻疹已出貴透徹細密紅潤始爲良若不透徹湏分晰風寒毒气虛詳風寒升葛湯加味毒三黃石膏湯气虛人參敗毒散托裏透疹效非常

【注】麻疹見形貴乎透徹出後細密紅潤則爲佳美有不透徹者湏察所因如風寒閉塞必有身無汗頭疼嘔惡疹色淡紅而黯之證宜用升麻葛根湯加蘇葉川芎牛蒡子因毒熱壅滯者必面赤身熱譫語煩渴疹色赤紫滯黯宜用三黃石膏湯又有正气虛弱不能送毒外出者必面色防白身微熱精神倦怠疹色白而不紅以人參敗毒散主之

升麻葛根湯方【見痘門發熱證治】

三黃石膏湯

麻黃

石膏

淡豆豉

黃蘗

黃連

梔子

黃芩

水煎服

【方歌】疹出不透因毒熱三黃石膏湯急尋麻黃石膏淡豆豉黃蘗黃連梔子芩

人參敗毒散

人參

川芎

羌活

獨活

前胡

枳殻【麩炒】

桔梗

柴胡

生甘艸

赤苓

引用生薑水煎服

【方歌】疹因气虛出難透人參敗毒有奇功參芎羌獨前枳桔柴胡甘艸赤茯苓

麻疹收沒證治

疹出三日當收沒不疾不徐始無虞收沒太速毒攻內當散不散虛熱醫毒盛荊防解毒治外用胡荽酒法宜虛熱柴胡四物劑應證而施病漸離

【注】麻疹見形三日之後當漸次沒落不疾不徐始爲無病若一二日疹卽收沒此爲太速因調攝不謹或爲風寒所襲或爲邪穢所觸以致毒反內攻輕則煩渴譫狂重則神昏悶亂急宜內服荊防解毒湯外用胡荽酒薫其衣被使疹透出方保無虞當散不散者內有虛畱滯於肌表也其證潮煩渴口燥咽漧切不可純用寒涼之劑以柴胡四物湯治之使血分和暢餘熱悉除疹卽沒矣

荊防解毒湯

薄荷葉

連翹【去心】

荊芥穗

防風

黃芩

黃連

牛蒡子

【炒研】

大靑葉

犀角

人中黃

引用燈心蘆根水煎服

【方歌】收沒太速毒內攻荊防解毒治最靈薄翹荊防芩連蒡大靑犀角共人中

胡荽酒【方見痘門水泡證治】

柴胡四物湯

白芍

【炒】

當歸

川芎

生地

人參

柴胡

淡竹葉

地骨皮

知母

【炒】

黃芩

麥冬【去心】

引加生薑紅棗水煎服

【方歌】當散不散因虛熱柴胡四物芍歸芎生地人參柴竹葉地骨知母芩麥冬

身不退

麻疹已發身猶熱毒熱壅遏使之然出用化毒淸表劑沒後柴胡淸熱煎

【注】麻疹非不出若旣出透其當減倘仍大者此毒盛壅遏也宜用化毒淸表湯治之疹已沒落而身熱者此餘熱畱於肌表也宜柴胡淸熱飲治之

化毒淸表湯

葛根

薄荷葉

地骨皮

牛蒡子【炒研】

連翹

【去心】

防風

黃芩

黃連

元參

生知母

木通

生甘艸

桔梗

引用生薑燈心水煎服

【方歌】疹已出透身壯熱化毒淸表爲妙訣葛薄地骨蒡翹防芩連元知通甘桔

柴胡淸熱飲

柴胡

黃芩

赤芍

生地

麥冬

【去心】

地骨皮

生知母

生甘艸

引用生薑燈心水煎服

【方歌】疹已沒落熱不減柴胡淸熱效通仙柴胡黃芩芍生地麥冬地骨知母甘

煩渴

毒熱內盛火上炎心胃擾亂煩渇添未出升葛湯加味已出白虎湯爲先沒落竹葉石膏用因時醫治莫遲延【注】凡出麻疹煩渇者乃毒熱壅盛也蓋心爲熱擾則煩胃爲熱鬰則渴當未出時宜升麻葛根湯加麥冬天花粉已出者宜白虎湯沒後煩渴者用竹葉石膏湯

升麻葛根湯【方見痘門發熱證治】

白虎湯

石膏

【煆】

生知母

生甘艸

引用粳米水煎服

【方歌】麻疹已發多煩渇白虎淸熱自能安石膏知母生甘艸引加粳米用水煎

竹葉石膏湯

人參

麥冬【去心】

石膏

【煆】

生知母

竹葉

生甘艸

水煎服

【方歌】疹已沒落當安靜若加煩渴熱未淸竹葉石膏湯參麥石膏知母竹甘從

譫妄

疹發最怕毒火盛熱昏心神譫妄生未出三黃石膏治已出黃連解毒靈

【注】譫妄一證乃毒火太盛熱昏心神而然也疹未出而譫妄者三黃石膏湯主之疹已出而譫妄者黃連解毒湯主之

三黃石膏湯【方見麻疹見形證治】

黃連解毒湯【方見痘門結痂落痂證治】

喘急

疹初無汗作喘急宣發麻杏石甘宜毒熱內攻金受尅保肺淸气化毒醫

【注】喘爲惡候麻疹尢忌之如初出未透無汗喘急者此表實拂郁其毒也宜用麻杏石甘湯發之疹已出胸滿喘急此毒气內攻肺金受尅宜用淸气化毒飲淸之若遲延失治以致肺葉焦舉則難救矣

麻杏石甘湯

石膏

【煆】

麻黃【蜜炒】

杏仁

【去皮尖炒】

生甘艸

引用生薑水煎服

【方歌】喘用麻杏石甘湯石膏火煆合麻黃杏仁去尖湏微炒甘艸相配引生薑

淸气化毒飲

前胡

桔梗

栝蔞仁

連翹【去心】

桑皮

【炙】

杏仁【炒去皮尖】

黃芩

黃連

元參

生甘艸

麥冬【去心】

引用蘆根水煎服

【方歌】毒熱內攻肺喘滿淸气化毒飲最靈前桔栝蔞翹桑杏芩連元參艸麥冬

欬嗽

疹初欬嗽風邪郁加味升麻葛根良毒薰蒸金受制淸金寜自堪嘗

【注】麻疹發自脾肺故多欬若欬太甚者當分初沒治之初起欬嗽此爲風邪所郁以升麻葛根湯加前胡桔梗蘇葉杏仁治之已出欬嗽乃肺爲火灼以淸金寧湯主之

升麻葛根湯【方見痘門發熱證治】

淸金寧湯

橘紅

前胡

生甘艸

杏仁【去皮尖炒】

桑皮

【蜜炙】

川連

栝蔞仁

桔梗

浙貝母【去心】

引用生薑紅棗水煎服

【方歌】用淸金寧湯橘紅前艸杏仁桑川連栝蔞桔貝母引用紅棗共生薑

喉痛

疹毒熱甚上攻喉腫痛難堪實可憂表邪元參升麻用裏熱涼膈消毒求

【注】疹毒熱盛上攻咽喉輕則腫痛甚則湯水難下最爲可慮表邪郁遏疹毒不能發舒於外致咽喉作痛者元參升麻湯主之裏熱壅盛或疹已發於外而咽喉作痛以涼膈消毒飲主之

元參升麻湯

荊芥

防風

升麻

牛蒡子【炒研】

元參

生甘艸

水煎服

【方歌】表郁疹毒喉腫痛急服元參升麻湯荊芥防風升麻蒡元參甘艸水煎嘗

涼膈消毒飲

荊芥穗

防風

連翹

【去心】

薄荷葉

黃芩

生梔子

生甘艸

牛蒡子【炒研】

芒消

大黃【生】

引用燈心水煎服

【方歌】裏熱喉痛苦難當涼膈消毒飲最良荊防翹薄芩梔艸牛蒡芒消生大黃

失音

疹毒聲啞肺熱壅元參升麻大有功已發加減涼膈散沒後兒茶音卽淸

【注】失音者乃熱毒閉塞肺竅而然也疹初失音者元參升麻湯主之疹已發而失音者加減涼膈散主之疹沒後聲瘂者兒茶散主之

元參升麻湯【方見喉痛】

加減涼膈散

薄荷葉

生梔子

元參

連翹【去心】

生甘艸

苦桔梗

麥冬

【去心】

牛蒡子【炒研】

黃芩

水煎服

【方歌】加減涼膈治失音薄荷梔子共元參連翹甘艸苦桔梗麥冬牛蒡與黃芩

兒茶散

硼砂【二錢】

孩兒茶【五錢】

共爲細末涼水一盞調藥一匙服之

嘔吐

疹發緣何嘔吐逆火邪擾胃使之然竹茹石膏爲主治和中淸熱吐能安

【注】麻疹嘔吐者由於火邪內廹胃气沖逆也湏以竹茹石膏湯和中淸熱其吐自止

竹茹石膏湯

半夏

【姜制】

赤苓

陳皮

竹茹

生甘艸

石膏【煆】

引用生薑水煎服

【方歌】竹茹石膏湯治吐半夏姜制配茯苓陳皮竹茹生甘艸石膏火煆共合成

瀉泄

毒熱移入大腸經傳化失常瀉泄成初起升葛湯加味已發黃連解毒淸

【注】麻疹瀉泄乃毒熱移入腸胃使傳化失常也治者切不可用溫熱諸劑疹初作瀉者以升麻葛根湯加赤苓豬苓澤瀉主之疹已出作瀉者以黃連解毒湯加赤苓木通主之

升麻葛根湯【方見痘門發熱證治】

黃連解毒湯【方見痘門結痂落痂證治】

痢疾

夾疹之痢最難當毒熱凝結移大腸腹痛下痢赤白色悉用淸熱導滯良

【注】麻疹作痢謂之夾疹痢因毒熱未解移於大腸所致也有腹痛欲解或赤或白與赤白相兼者悉用淸熱導滯湯主之不可輕投濇劑

淸熱導滯湯

山查

厚朴【姜炒】

生甘艸

枳殻【麩炒】

防榔

當歸

白芍

【酒炒】

條芩【酒炒】

連翹

【去心】

牛蒡子【炒研】

靑皮

【炙】

黃連【吳茱萸炒】

引用生薑水煎服

【方歌】痢用淸熱導滯湯山查朴艸殻防榔歸芍條芩翹牛蒡靑皮黃連引生薑

腹痛

小兒發疹腹中疼毒郁腸胃食滯凝曲腰啼叫眉頻蹙加味平胃散堪行

【注】麻疹腹痛者由食滯凝結毒气不得宣發於外故不時曲腰啼叫兩眉頻蹙湏以加味平胃散治之滯消毒解而痛自除矣

加味平胃散

防風

升麻

枳殻

【麩炒】

葛根

蒼術

【炒】

陳皮

厚朴

【姜炒】

南山查

麥芽

【炒】

生甘艸

引用生薑燈心水煎服

【方歌】加味平胃散如神防風升麻枳葛根蒼陳厚朴查芽艸生薑燈心水煎勻

衂血

疹家衂血莫倉惶毒從衂解妙非常衂甚吹鼻髮灰散內服犀角地黃湯

【注】肺開竅於鼻毒熱上衝肺气載血妄行則衂作矣然衂中有發散之義以毒從衂解不湏止之但不可太過過則血脫而陰亡也如衂甚者宜外用髮灰散吹入鼻中內服犀角地黃湯其血可止

髮灰散

犀角地黃湯【方俱見痘門衂血便血】

瘙疹

兒在母腹血熱蒸生後不免遇涼風徧體發出如粟米此名瘙疹何湏評

【注】瘙疹者兒在胎中受母血熱之气所蒸已久及生後外遇涼風以致徧身紅防如粟米之狀滿月內見者名爲爛衣瘡百日內見者又名百日瘡未出痘瘡之先見者卽名爲瘙疹調攝謹愼不治自愈

蓋痘疹

痘後出疹蓋痘傳餘毒未盡夾食寒徧身作癢如雲片加味消毒服卽安

【注】蓋痘疹者謂痘方愈而疹隨發也因痘後餘毒未盡更兼恣意飲食外感風寒以致徧身出疹色赤作癢始如粟米漸成云片宜加味消毒飲疎風淸熱疹卽愈矣

加味消毒飲

荊芥穗

防風

牛蒡子

【炒】

升麻

生甘艸

赤芍

南山查

連翹【去心】

引用生薑水煎服

【方歌】蓋痘疹因風熱成加味消毒飲最靈荊防牛蒡升麻艸赤芍山查連翹從

癮疹

心火灼肺風濕毒隱隱疹防發皮膚疎風散濕羌活散繼用消毒熱盡除

【注】癮疹者乃心火灼於肺金又兼外受風濕而成也發必多癢色則紅赤隱隱於皮膚之中故名曰癮疹先用加減羌活散疎風散濕繼以加味消毒飲淸熱解毒表裏淸而疹愈矣

加味羌活散

羌活

前胡

薄荷葉

防風

川芎

枳殻【麩炒】

桔梗

蟬蛻

連翹

【去心】

生甘艸

赤苓

引用生薑水煎服

【方歌】癮疹羌活散相當羌活前胡薄荷防川芎枳桔淨蟬蛻連翹甘艸赤苓姜

加味消毒飲【方見蓋痘疹】

禦纂醫宗金鑑卷五十九

欽定四庫全書

禦纂醫宗金鑑卷六十

編輯防科種痘心法要防目錄

種痘要防

選苖

蓄苖

天時

擇吉

調攝

禁忌

可種

不可種

水苖種法

五藏傳送之理

旱苖種法

痘衣種法

痘漿種法

信苖

補種

自出

治法

禦纂醫宗金鑑卷六十目錄

欽定四庫全書

禦纂醫宗金鑑卷六十

編輯防科種痘心法要防

夫痘胎毒也伏於有形之始因感而爲生人所不能免然其也或染時气或感風寒或因飲食或由驚恐以病引病爲患多端變更莫測且其間順吉者少險逆者多有千方百計而不能冀其愈於萬一者此其所以爲難也古有種痘一法起自江右達於京畿究其所源云自宋眞宗時峨眉山有神人出爲丞相王旦之子種痘而愈遂傳於世其說𨿽似渺茫然以理揆之實有參贊化育之功因時制宜之妙蓋正痘感於得病之後而種痘則施於未病之先正痘治於成病之時而種痘則調於無病之日自表傳裏由裏達表旣無諸證夾雜於其中復有善方引導於其外薫蒸漸染胎毒盡出又何慮乎爲患多端變更莫測以致良工束手於無可如何之地耶此誠去險履平避危就安之良法也然種痘一科多口傳心授方書未載恐後人視爲虛誕之辭相沿日久無所考稽使至理良法竟置無用之地神功湮沒豈不大可惜哉今將種痘一法細加研究審度精詳纂輯成書永垂千古庶爲種痘之津梁咸登赤子於壽域也

種痘要防

嘗考種痘之法有謂取痘粒之漿而種之者有謂服痘兒之衣而種之者有謂以痘痂屑幹吹入鼻中種之謂之旱苗者有謂以痘痂屑濕納入鼻孔種之謂之水苖者然卽四者而較之水苖爲上旱苖次之痘衣多不應驗痘漿太渉殘忍故古法獨用水苖蓋取其和平穩當也近世始用旱苖法𨿽防徑防覺迅烈若痘衣痘漿之說則斷不可從夫水苖之所以善者以其勢甚和平不疾不徐漸次而入旣種之後小兒無受傷之處胎毒有漸發之機百發百中防於影響盡善盡美可法可傳爲種痘之最優者其次則旱苖𨿽烈猶與水苖之法相近兒體壯盛猶或可施至若痘痂之何以爲順選苖之何以善藏天時之何以得正種期之何以爲吉調攝之何以合宜禁忌之何以如法形气之何以可種與痘衣痘漿之獘一一條分縷晰細列於後學者必細心體閱則中有灼見不致有他岐之惑庶種法旣善而成功可必矣

選苗

苗者痘之痂也種痘者全資乎此以爲胎毒之引導關系匪輕選苖時宜畱神細察不可輕忽其中有可用者有不可用者惟在痘之順與不順別之痘之不順者出不尖圓色不紅潤漿不充滿所落之痂黒暗而薄此天人合病內外合邪所致卽幸而得愈亦不過良工之善爲調治非天然之美此等痘痂斷不可用痘之順者始終無夾雜之證出則尖圓色則紅潤漿則充滿所落之痂蒼蠟光澤肥大厚實此得天地陰陽之正气極順之苖也收而用之效如響應但此痂甚少所遇無多或不能親其事而假手他人亦必令彼身親目覩方可否則寧置而不用切勿濫用種者審之

蓄苖

種痘必資於苖而苖之所奇恃者在气之相通耳若遇熱則气泄日久則气薄觸污穢則气不淸藏不潔則气不正此蓄苗之法所以不可不愼也如遇好苖須貯新磁瓶內上以物密覆之置於潔淨之所淸涼之處其所貯之苖在春天者一月之痂可種冬令嚴寒四五十日之痂尙可種蓋寒則气收藏熱則气易泄故時日有不同也然於未收苖時卽當先與出痘之家明言其故使彼樂從無所疑忌彼方肯用心收貯不致稍有貽悞也天時

種痘貴得天時得其時則種不得其時則不種夫天時之正莫過於春春爲萬物生之際天气融和不寒不熱種之則痘自隨其气而生此正二三月之時所以可種也若交夏之後六陽盡出地上人之陽气亦皆外浮暑熱爍金受病者眾斯時種痘兒何以堪此四五六月之時所以必不可種也至若秋令天气淸肅收斂之時𨿽遇可種之兒而無引毒之具此七八九月之時勢有不能種也至於十月名曰小春𨿽亦可種然斯時寒气固結純陰用事不若俟冬至後一陽鼓動借其生生之气種之甚吉此十月之所以可種猶不若十一十二月之尢可種也然當可種之時亦有不可種者如春應溫而反寒夏應熱而反涼秋應涼而反熱冬應寒而反溫當其時而非其气是天地不正之气也常人感染則成時疫小兒調理未遑況敢言種痘乎倘或遇此只宜稍避俟時气平定再爲議種方保萬全亦有未種之時天時甚正旣種之後忽爾寒暄不時此又人事所遇不齊偶爾變气出乎意外者也則宜屋中適其寒溫順防天時常燒辟穢香飲食起居更加謹愼可保無恙種痘者宜詳審而體察之

擇吉

下苖之日必擇成日開日栽種日及合天月二徳日則吉倘三者不能兼備卽成開之日亦可若值人神所在之日忌不可種

種痘吉日

成日

日

栽種日

天月二徳日

正五九月在丙

二六十月在甲

三七十一月在壬

四八十二月在庚

人神所在之日

十一日在鼻柱

十五日在徧身

調攝

種痘之在調攝最爲要自始至終不可稍忽如避寒熱愼飲食是也天气嚴寒蓋覆宜溫暖勿使受寒恐被寒气所觸則痘不得出亦不可過於重棉疊褥使熱气壅滯致痘不宣發天气溫暖蓋覆宜適中恐客熱與毒相並致增煩熱亦不可輕易著單露體使寒邪外侵阻遏生發之气此寒熱所以貴得其平也人之气血必借飲食生化痘之始終全賴乎此若飲食虧少气血何所資助乎但不可過甚若過飲則飲停不化津液過食則食滯必生痰熱所以吮乳之兒不多乳不闕乳能食之兒勿餐辛熱炙煿勿啖黏硬生冷勿恣意茶水勿使飲涼漿食不過飽亦不過饑此飲食所以貴得其平也至於寒熱飲食之外凡舉止動作旣不可任意驕縱亦不可過於拂逆惟在調攝之人耐其性情兢兢業業善爲保防不但愼於旣種之後且當愼於未種之先不但愼之見苖之初尢當愼之落痂之後種痘者宜諄諄告誡務期詳細使彼知闗系匪輕心存謹愼如法調攝始保萬全倘稍有不謹以致小兒或爲寒熱所侵或爲飲食所傷咎將誰諉乎此不知調攝者所以斷不可與種也禁忌

種痘之家房中最要潔淨切忌衝犯最喜明亮不可幽暗擇老成耐事之人經過小兒出痘者令其調防不離左右一切禁忌俱當謹遵勿詈罵呼怒勿言語驚慌勿對梳頭勿對搔癢勿嗜酒勿歌樂凡房中淫液气婦人經气腋下狐臭气行逺勞汗气誤燒頭髮气誤燒魚骨气吹滅燈燭气硫磺柴煙气蔥蒜醉酒气溝渠污濁气悉宜避之更當預囑其左右之人倘值迅雷烈風暴雨之變大宜安定勿使兒驚其幃帳宜謹蓋覆宜密切勿暴動生風常燒辟穢香以避偶爾不正之气再令人謹伺其門不許生人往來不許僧道師巫孝服之人入室以上禁忌一一遵守則吉稍有疎忽每至敗事種痘者切宜諄諄告誡之

辟穢香

南蒼術【半觔】

川大黃【四兩】

右剉細片鑪中燒之不可間斷

可種

小兒面部紅潤精采明亮透達印堂山根年壽眼下口角無靑暗之色

兩目黒白分明視瞻平正愈防愈有神气精光

防不陷不塡

頭不解顱

鼻孔不小

气淸不濁

聲音淸亮

天柱骨正頸不歪斜

骨肉相稱又宜束肥不見肉瘐不露骨

小便逺而長腎囊小防帶紫黒色如荔枝殻

身無癬瘡疥

項無結核

腹無積聚

形气充實

精神彊健

臟腑調順

脈息和平

以上皆可種

不可種

小兒面色靑白或黧黒痿黃無喜色無精采

兩目黒多白少白睛靑色視瞻歪斜暗昧無神防陷防塡

解顱

防不合

五輭

五鞕

龜胸

龜背

鶴膝

鼻孔小

气濁

聲音不亮不長肉不束骨松如發麵樣

身體痩無防肉

身有癬瘡疥

腹有疳積

項有結核

病後元气未復

素有驚癇之證

失乳之後

气血不足

脾胃虛弱

精神倦怠

衇不和平

以上皆不可種

凡小兒父母行事疏忽不知調攝不聽禁忌不信醫藥過於溺愛驕縱者亦斷不可與種

水苗種法

種痘之時要細閱小兒气血沖和臟腑均平內無痰熱食積所傷外無六淫之气相侵方可用上好痘痂種之一嵗者用二十餘粒三四嵗者用三十餘粒置於淨磁鐘內以栁木作杵碾爲細末以淨水滴三五防入鐘內春溫用冬熱用幹則再加水幾防總以調勻爲度不燥不濕用新棉些須攤極薄片裹所調痘屑在內揑成棗核樣以紅綫拴定仍畱寸許長則剪去將苗納入鼻孔分男左女右不可離人時時防守倘小兒用手拈弄急禁止之或被出急將苗塞鼻內不可稍緩恐泄苗气下苖後必以六个時辰爲度然後取出如遇天气嚴寒多畱數刻若遇時令和暖早取數刻亦可要在臨時斟酌痘苖取出之後其苖气漸次而入傳徧五藏至七日始發三日而苖見見苖三日而出齊出齊三日而灌漿漿足三日而回水結痂大功成矣

五藏傳送之理

鼻者肺之外竅也水苖種法以苖塞鼻中其气先傳於肺肺主皮毛肺傳於心心主血衇心傳於脾脾主肌肉脾傳於肝肝主筋肝傳於腎腎主骨痘毒藏骨髓之內感苗气而發其毒自骨髓盡達於筋腎藏之毒觧矣自筋盡達於肌肉肝藏之毒解矣自肌肉盡達於血脈脾藏之毒解矣自血衇盡達於皮毛心藏之毒觧矣自皮毛盡達於顆粒肺藏之毒解矣五藏之毒層遞而解然後毒化漿成收靨落痂此種痘傳送之次序也不可不知

旱苗種法

旱苖種法用銀管約長五六寸曲其頸碾痘痂極細納於管端按男左女右對凖鼻孔吹入之至七日而亦熱今時多用此法蓋取其簡便防入不致脫落而有透泄苖气之患也苐恐後人用之不善輕吹之則不驟入重吹之則迅烈難當且恐流涕過多苖隨涕去往往不驗今欲垂法後世當取其法之和平穩當萬全者而則效之此所以獨取於水苖也

痘衣種法

小兒出痘者當長漿漿足之時則彼痘气充盛取其貼身裏衣與未出痘之兒女服之服二三日夜間亦不脫下至九日十一日始此乃衣傳然恐气薄不透多有不不出其法不靈故不可用

痘漿種法

擇小兒出痘之順者取其痘漿以棉拭之分男左女右塞入鼻中亦能發痘但取痘漿之時不令本家知覺揑破痘漿盜以作種使彼眞气宣泄毒不能解此忍心害理不仁之事也同志者切宜深惡而痛絕之又豈可尢而效之也哉

信苖

種痘發以前小兒面部上忽出顆粒似痘名曰信苗此痘之將毒气之標也色紅而輭聽之自消若紅紫堅硬有如魚目者急以銀鍼挑破上以二聖散則無虞二聖散

明雄黃

紫艸【各等分】

共碾爲細末用油胭脂調上

補種

下苖後宜令親切之人左右看守恐他人用心之不愼也若視爲泛常防守疎忽恐小兒惡其苖塞鼻中不時揑出使苖气一泄種多不驗所以種而不發者亦有之也然或小兒五內壯實不受苖气艱於傳進不發者亦有之更有胎毒深邃潛藏內蓄𨿽苗气傳至不能引出不者亦有之俱當俟逾十一日爲度過此不然後察天時和順再爲補種亦可

自出

種痘以七日爲期五藏傳徧始者常也或有至九日十一日而發者此傳送遲慢之故亦無足慮若於五日以前此時苖气尙未傳至其毒何由而發必因種後適逢天行時气小兒感染而成是乃自出之痘非闗苖气引出者種痘者不可不知要當於未種之時預爲申明其說焉

治法

種痘乃引毒達表乘兒安寧無病之時事屬順吉又何言治然恐痘家過於溺愛起居不謹飲食不節此病所由生也故治法亦所不免當悉照治正痘之法治之可也

禦纂醫宗金鑑卷六十﹤子部﹐醫家類﹐禦纂醫宗金鑑﹥

欽定四庫全書

禦纂醫宗金鑑卷六十一

編輯外科心法要訣目錄

人身經絡圖歌

衇訣歌

十二經气血多少歌

癰疽總論歌

癰疽陽證歌

癰疽陰證歌

癰疽半陰半陽歌

癰疽五善歌

癰疽七惡歌

癰疽順證歌

癰疽逆證歌

癰疽辧腫歌

癰疽辧痛歌

癰疽辧膿歌

癰疽辧癢歌

癰疽辧暈歌

癰疽總論治法歌

內消治法歌

內托治法歌

虛實治法歌

癰疽鍼法歌

癰疽砭法歌

癰疽灸法歌【隔蒜灸

黃蠟灸蠐螬灸附子餠灸豆豉餠灸麥冬粳米灸】癰疽烙法歌

神燈照法歌

桑柴火烘法歌

牛膠蒸法歌

藥筒拔法歌

禦纂醫宗金鑑卷六十一目錄

欽定四庫全書

禦纂醫宗金鑑卷六十一

編輯外科心法要訣

十二經循行部位歌

手之三陽手外頭手之三陰胸內手足之三陽頭外足足之三陰足內走

手之三陽手外頭者謂手陽明大腸經從手次指內側之端上行手臂外之上行【音杭】至頭鼻孔兩旁也手少陽三焦經從手四指外側之端上行手臂外之中行至頭耳前動衇也手太陽小腸經從手小指外側之端上行手臂外之下行至頭耳中珠子也手之三陰胸內手者謂手太陰肺經從胸乳上循行臑內下行肘臂內之上行至手大指內側之端也手厥陰心包絡經從腋下乳外循行臑內下行肘臂內之中行至手中指之端也手少陰心經從腋筋間循行臑外下行肘臂內之下行至手小指內側之端也足之三陽頭外足者謂足陽明胃經從頭目下循頰頸乳中下行腹外股膝跗之前行至足二指之端也足少陽膽經從頭目外眥循行繞耳顱巓下行脇跨膝跗之中行至足四指外側之端也足太陽膀胱經從頭目內眥循行額巓項背外行臀腘腨踝之後行至足小指外側之端也足之三陰足內走者謂足厥陰肝經從足大指外側之端循行前行上內踝上腘腨膝之中行內行陰器腹脇之外行上至乳下也足太陰脾經從足大指內側之端循行內踝膝裏股內之中行上行腹中至季脇也足少陰腎經從足心循行內踝足跟內循之後行上腹內至胸也諸陽行外諸陰行裏四肢背腹皆如此也

頭前正面歌

頭督唇任五中行眥傍足太顴手陽側上足少繞耳手鼻傍手明唇足方

【注】頭之正面分五行【音杭】其中行上嘴唇以上屬督衇下嘴唇以下屬任衇此爲中行也其第二行目內眥旁上屬足太陽經鼻旁下屬手陽明經此爲第二行也其第四行面顴骨外旁屬手太陽經頭側上屬足少陽經繞耳前後屬手少陽經此爲第四行也其第三行唇旁屬足陽明經爲第三行也

頭後項頸歌

頭後七行督中行惟二足太足少陽頸前任中二足明三手四行手太陽五足少陽六是手七足太陽督中行【注】頭後項頸分七行其中行屬督衇惟兩旁第二行屬足太陽經其餘第三行四行五行皆屬足少陽經頸前中行屬任衇二行屬足陽明經三行屬手陽明經四行屬手太陽經五行屬足少陽經六行屬手少陽經七行屬足太陽經項後中行屬督衇經也

﹤子部﹐醫家類﹐禦纂醫宗金鑑﹐卷六十一﹥

胸腹脊背歌

胸腹二行足少陰三足陽明四太陰五足厥陰六少陽脊背二三足太陽

【注】胸腹之中行屬任衇兩旁第二行屬足少陰腎經第三行屬足陽明胃經第四行屬足太陰脾經乳下脇上第五行屬足厥陰肝經脇後第六行屬足少陽膽經脊外兩旁二行三行俱屬足太陽膀胱經脊之中行屬督衇經

﹤子部﹐醫家類﹐禦纂醫宗金鑑﹐卷六十一﹥

手髆臂外內歌

手髆臂外上手明中手少陽下太陽手髆臂內上中下手太厥少分三行

【注】手髆臂之外靣系手三陽經部位也上行屬手陽明經中行屬手少陽經下行屬手太陽經手髆臂之內靣系手三陰經部位也上行屬手太陰經中行屬手厥陰經下行屬手少陰經

﹤子部﹐醫家類﹐禦纂醫宗金鑑﹐卷六十一﹥

足膝外內歌

足膝外前足陽明中行少陽後太陽足膝之內前中後足厥太少分三行

【注】足膝之外面系足三陽經部位也前行屬足陽明經中行屬足少陽經後行屬足太陽經足膝之內面系足三陰經部位也足大指外側之前行股內之中行屬足厥陰經內側之中行股內之前行屬足太陰經足心繞踝之後行屬足少陰經

肺經歌

太陰肺經起乳上系橫出腋臑中廉達肘循臂入寸口上魚大指內側邊

【注】手太陰肺經起於乳上三肋端去中行旁開六寸腋前外灣而至臑間由臑中廉達肘內循臂裏過前廉入寸口上魚際終於手大指內側去爪甲角如韭葉

大腸經歌

陽明之衇手大腸次指內側起商陽循手臂外過肘臑達肩入缺上頸旁貫頰下齒出人中上俠鼻孔終迎香【注】手陽明大腸經起於手大指之次指內側去爪甲角如韭葉許循大指次指之岐骨行臂外前廉過肘外自臑達肩行缺盆直上頭頸之側環出人中之左右以俠鼻孔兩旁迎香穴而終焉

胃經歌

陽明胃起目下胞從鼻入齒還承漿頤後頰裏上耳前額顱下循兩頸旁從缺盆口下乳中循腹腿班腿面行外抵膝臏走足跗至足中指外側當

【注】足陽明胃經起於目下鼻旁下夾口吻繞腮上行耳前至額角下行頸側夾結喉至肩上橫骨陷中下行當乳之中去中行旁開四寸從乳頂下行至臍旁去中行旁開三寸從臍旁下行至腿之合縫去中行旁開二寸從合縫斜行向外直下膝外前廉至臁骨倒上復轉注而下行至足中指之端去爪甲角如韭葉而止

脾經歌

太陰脾起足大指上循內側白肉際核骨之後內踝前上臑循行脛膝裏股內前廉入腹中斜行九肋季脇止【注】足太陰脾經起於足大指端內側去爪甲角韭葉許由內側白肉際核骨之後過內踝之前自裏中廉上膝由大腿內廉入腹裏上至乳上旁開四寸五分至胸中行旁開六寸許是其部也向外行至九肋間季脇之端而終

心經歌

少陰心經腋筋間臑後肘臂內後廉由內後廉至銳骨小指內側爪甲端

【注】手少陰心經起於臂內腋下筋間循臂臑之外後廉至肘內廉循臂內後廉下抵掌後銳骨之中行於手小指內側去爪甲角如韭葉許而終

小腸經歌

太陽小腸小指端循手外廉踝骨前從手踝骨出肘外上循臑外出後廉上過肩解繞肩胛交肩貫頸曲頰邊面鳩骨下陷中取耳中珠子經穴全

【注】手太陽小腸經起於手小指外側之端去爪甲角如韭葉許由手外側至手踝骨之前行肘外後廉上循臑外過肩後廉而上行肩自肩貫頸過曲頰斜上顴骨至耳前而終

膀胱經歌

太陽膀胱起內眥上額交巓耳後尋下項循肩肩膊內俠脊抵腰下貫臀貫臀斜入委中穴與支下合腘中存貫腨內出外踝後小指外側終至陰

【注】足太陽膀胱經起於目內眥上額交巓從巓至耳上角後行下項循肩髆內有二道一道俠脊旁開寸半抵腰中腰中有四空從腰中下貫臀入腘中一道又從膊內左右分下貫胛俠脊內旁開三寸下過髀樞循髀外後廉下合腘中以下貫腨內出外踝之後循京骨至小指外側端去爪甲角如韭葉許至陰穴而終

腎經歌

少陰腎經起足心上內踝骨足後跟上腨出腘入股內行至胸中部位分

【注】足少陰腎經起於足心陷中循內踝入足後跟中行內踝之上上腨分中出腘內廉後股內上行至合縫自合縫上行去腹中行旁開一寸至臍從臍旁上行復上去中行旁開一寸五分從腹上行至胸中旁開二寸而終

心包絡經歌

厥陰心包腋下起腋下乳外臑內行入肘下行兩筋間入掌中指之端止

【注】手厥陰心包絡經起於腋下三寸乳外側一寸許從腋下向外上轉循臂內入肘內下行兩筋之間入掌中循中指出其端而終

三焦經歌

少陽三焦四指端手腕臂外兩骨間貫肘上肩項耳後上繞耳前動衇間

【注】手少陽三焦經起於手小指次指之外側去爪甲角如韭葉許由小指次指岐骨之間上行手腕臂外兩骨中間貫肘上肩由肩上項至耳後上繞耳上角下循耳前動衇而終

膽經歌

少陽膽經起外眥繞耳前後上額顱巓後頸肩腋季脇跨膝踝跗小指出

【注】足少陽膽經起於目外眥斜貫耳前循行耳後上抵額顱至巓後行頸側過肩下腋走身側之季脇下腿跨行膝之外至外踝之前內行足跗至足小指次指之外側去爪甲角如韭葉許而終

肝經歌

厥陰肝經起聚毛循行足跗內踝間上腘環陰器季脇上行乳下二肋端

【注】足厥陰肝經起於足大指後去爪甲韭葉聚毛處循行足跗上面走內踝上行腘腨過膝直上環陰器向外灣行至季肋內斜上行直乳下二肋端而終

任衇歌

任衇起於兩陰中上行毛際腹中行頸下結喉中央上唇稜下陷承漿名

【注】任衇起於前陰後陰之中間前行橫骨上行毛際由毛際直上腹之中行上行頸下結喉上之中央由結喉上行至下唇稜下陷中而終

督衇歌

督衇起於尻骨端後行脊背腰腦巓前行鼻柱皆中道唇內齒上齦縫間

【注】督衇起於尻骨之端由尻骨後行脊背之中行上行至巓頂之中前行至鼻下人中至唇內門牙之中縫而終

衇訣

衇部位歌

衇爲血衇百骸通大會之地寸口宗掌後髙骨名闗上闗之前後寸尺名

【注】衇者血之腑也周身血衇運行貫通十二經中皆有動衇獨取寸口者蓋以其經每至寅時各經之气皆上朝而大會於肺故曰寸口宗也掌後有髙骨隆起界於尺衇寸衇之間名曰闗部闗前之位其名曰寸闗後之位其名曰尺尺寸者謂從闗上至魚際長一寸從闗下至尺澤長一尺故名之也

衇分主歌

上焦寸下焦尺中焦之屬兩闗包絡與心左寸應膽與肝家在左闗膀胱小腸腎左尺胸中及肺右寸間胃與脾衇右闗取大腸並腎右尺班

【注】兩寸之衇主上焦胸中兩闗之衇主中焦膈中兩尺之衇主下焦腹中左寸之衇浮包絡沈以心左闗之衇浮以膽沈以肝左尺之衇浮膀胱小腸沈以腎右寸之衇浮胸中沈以肺右闗之衇浮以胃沈以脾右尺之衇浮大腸沈亦腎此遵內經分配三部診衇法也僞訣以大腸小腸配寸三焦命門配尺包絡竟置不問悉屬不經滑壽以左尺小腸膀胱右尺大腸千古隻眼也當從之

浮沈衇歌

浮沈從肉上下行皮浮屬肺血心經筋沈屬肝骨沈腎肌肉爲脾在中

【注】衇從肉上行者謂之浮衇從肉下行者謂之沈然心肺俱浮於皮毛取之而得者肺之浮也於血衇取之而得者心之浮也故曰皮浮屬肺血心經也肝腎俱沈以筋平取之而得者肝之沈也至骨取之而得者腎之沈也故曰筋沈屬肝骨沈腎也肌肉在浮沈之間屬脾其在中故曰在中也凡衇以部位而得名者皆統於浮沈故以浮沈爲提綱以統濡弱芤伏牢革虛實防散諸衇也

濡弱芤伏牢革諸衇歌

浮沈無力曰濡弱中取無力芤衇看沈極筋骨爲伏衇浮沈極力革牢參

【注】浮而無力謂之濡衇沈而無力謂之弱衇浮沈有力中取無力狀如蔥管謂之芤衇沈極推至筋骨按之而始得者謂之伏衇浮而極有力者謂之革衇沈而極有力者謂之牢衇

虛實微散諸衇歌

三部有力曰實衇三部無力虛衇稱三部無力而且小似有如無微衇名三部無力而且大渙漫不收散衇形【注】浮中沈三部俱有力謂之實衇浮中沈三部俱無力謂之虛衇浮中沈三部無力按之且小似有似無謂之微衇浮中沈三部無力按之且大渙漫不收謂之散衇

遲數緩疾結促代諸衇歌

三至爲遲六至數四至爲緩七至疾緩止爲結數止促動止難還代衇識

【注】一呼一吸謂之一息一息三至謂之遲衇一息四至謂之緩衇一息六至謂之數衇一息七至謂之疾衇緩衇動時一止謂之結衇數衇動時一止謂之促衇結促之衇動而中止不能自還謂之代衇凡衇以至數而得名者皆統於遲數故以遲數爲提綱以統緩疾結促代五衇也

滑濇緊洪細大長短動諸衇歌

滑衇如珠澑不定濇衇滯澁往來艱衇端直細且勁緊比粗勁且彈來盛去衰洪衇是細則如絲大豁然長衇迢迢短縮縮如豆搖搖作動看

【注】形狀如珠滑澑不定謂之滑衇往來滯澁進退維艱謂之濇衇狀如弓細而端直按之且勁謂之衇較則粗按之勁左右彈者謂之緊衇上來應指而盛下去減力而衰謂之洪衇衇形軟直如絲者謂之細衇衇形粗大豁然者謂之大衇來去迢迢而長謂之長衇來去縮縮而短謂之短衇其形如豆約約動搖不移者謂之動衇凡衇以形狀而得名者皆統於滑濇故以滑濇爲提綱以統緊洪細大長短動八衇也

癰見疽衇疽見癰衇歌

癰衇衇宜洪大數若逢牢短化膿難疽衇最宜沈與弱浮大且散命歸泉

【注】癰乃陽毒應見陽衇若洪大而數則毒易潰若見牢短之衇則爲陰凝气少故曰化膿難也疽乃陰毒衇應見沈與弱是爲順衇若見浮大而散則爲陽脫气敗故曰命歸泉也

癰疽伏衇歌

癰疽伏衇理當明毒閉於經六衇停審證無凶宜穿發气通衇道自然行

癰疽二證有見伏衇者皆由於毒气閉塞經絡營衞壅滯之故以致六衇停止沈伏不見也若審其證無凶象非死衇也治之惟宜穿通經絡宣發營衞使气得通而衇道自然行矣

腫瘍潰瘍浮衇

腫瘍浮衇恐多虛或有風寒在表居潰後衇浮气外瀉頻加補劑始相宜

【注】腫瘍衇浮者非气血不足卽爲風寒在表須詳證施治潰瘍衇浮者乃气從外瀉須補劑調養始爲合法

腫瘍潰瘍沈遲衇歌

腫瘍沈衇多毒閉潰後多毒在內存無力須詳毒內陷遲寒數熱更當分

【注】腫瘍不當衇沈而衇沈者乃毒閉使然也潰後而沈者是毒尙存於內也若沈而無力恐內虛毒陷當詳審之沈而遲則爲兼寒沈而數則爲兼熱更當分別

腫瘍潰瘍數衇歌

腫瘍數衇宜熱毒數且兼洪欲作膿潰後洪大爲病進膿出洪數治無功

【注】腫瘍衇數作膿兼洪皆正應之衇也若潰後洪大膿出數洪者皆爲邪盛正虛病衇相反其病日進治亦無功

腫瘍潰瘍滑衇歌

腫瘍滑衇尙爲順初起有痰治痰宜潰後痰多恐气乏喘生毒陷死之機

【注】滑主流通腫瘍初起衇滑無痰尙爲順衇若有痰則當以治痰爲急恐潰後痰多气乏必致喘生毒陷而死也

腫瘍潰瘍濇衇歌

腫瘍濇衇屬毒滯有力爲實無力虛潰後衇濇爲傷血急補气血莫遲疑

【注】濇主滯澁腫瘍初起衇濇者乃气血爲毒滯之徵若按之有力毒滯爲實按之無力正損爲虛不可不辧若潰後衇濇爲傷血不足之象急當大補气血莫遲疑也

腫瘍潰瘍虛實衇歌

腫瘍衇虛宜內托潰後內虛大補寜腫瘍衇實宜消散潰後如實毒未淸

【注】腫瘍未潰衇虛者不須攻毒惟宜內托已潰衇應虛者急當以大補收功如腫瘍未潰衇實者當消毒散毒已潰衇實者乃毒气猶未淸也

腫瘍潰瘍長衇歌

腫瘍長衇爲有餘消散之方任所施潰後得之爲气治條然和暢不須醫

【注】腫瘍見衇長者乃气血有餘消散之方任意施治潰後衇長者乃气之暢也故曰气治不待醫藥自能愈也

腫瘍潰瘍短衇歌

腫瘍短衇元气虛大加補劑始相宜潰後衇短爲虛甚補之仍短決死期

【注】腫瘍衇短者元气虛也非大加補益之劑不可潰後衇短者虛之甚也若補之而衇仍短者則爲敗證其死必矣

腫瘍潰瘍洪衇歌

腫瘍洪衇陽熱盛宣熱攻毒必有功潰後洪衇毒畱內治之不退自然凶

【注】腫瘍未潰衇洪者熱盛也宣熱攻毒之法可施若潰後衇洪者邪盛也服藥而衇洪不退者爲正虛邪盛其凶不免

腫瘍潰瘍微衇歌

腫瘍微衇爲虛內托受補始能痊潰後見此𨿽爲順微細無神作逆觀

【注】腫瘍衇微者乃虛也當以內托補劑爲主受補者方能痊可若潰後衇微𨿽爲順設按之微細無神則根本已虧亦當作逆證觀也

腫瘍潰瘍動緊衇歌

腫瘍將發衇動緊乃因毒气外搏經潰後見之毒內搏此爲殘賊證不輕

【注】腫瘍見動衇緊衇者乃毒气外搏於經之象也若潰後見動緊之衇則爲毒气內搏於臟腑之象蓋動緊乃殘賊之衇潰後不宜見之故曰證不輕也

腫瘍潰瘍緩衇歌

腫瘍衇緩何須藥和緩從容最吉祥潰後見之爲胃好便和飲食自然康

【注】腫瘍衇緩乃气血和平不待服藥自然安愈之吉兆也潰後見之則爲胃和飲食自甘二便自調其證自然康寜也

腫瘍潰瘍芤衇歌

腫瘍芤衇血原虛潰後見芤理所宜腫瘍衇邪作痛潰後而邪病脾

【注】腫瘍未潰衇芤者其血必素虛也潰後見芤乃去血之後亦理之所宜也腫瘍衇者乃毒攻作痛之象蓋主痛也若潰後衇者則爲肝邪侮脾蓋乃肝衇也

腫瘍潰瘍牢衇歌

腫瘍牢衇爲邪固未作膿時衇見牢已潰見牢邪難已結核瘰癧不能消

【注】腫瘍衇牢未作膿時見之主毒邪牢固難消潰後見之邪亦難已若一切結核瘰癧見此牢衇皆主牢固不能消之也

腫瘍潰瘍濡弱衇歌

腫瘍濡弱衇不足扶虛托裏始能痊潰後𨿽爲衇病應但無虛始得安

【注】腫瘍衇見濡弱不足者必用扶元托裏之劑始能痊也潰後衇見濡弱𨿽爲衇病相應但無虛證始得安全若精神疲飲食不思亦危也

腫瘍潰瘍散衇歌

腫瘍散衇最可愁毒盛气散不能收潰後見斯亦爲逆急投補固或無憂

【注】腫瘍最忌散衇蓋散衇爲毒盛气散不能收功之證潰後見之亦主逆也急投補虛收固之劑或有生者

腫瘍潰瘍大細衇歌

腫瘍衇大爲順潰後衇大不相宜腫瘍潰後衇細小總主癰疽气血虛

【注】腫瘍衇大爲正實毒必易出爲順也潰後衇大爲病進其毒難化爲不宜也腫瘍潰瘍衇見細小者總屬气血兩虛惟宜大補爲主

腫瘍潰瘍促衇歌

促衇無分腫潰瘍總爲陽結不宜常漸退毒散猶可愈常進不退必然亡

【注】腫瘍潰瘍衇見促者皆爲陽結但宜暫而不宜常也如促衇漸漸而退則毒亦漸漸而散猶或可愈若常進不退其亡必矣

腫瘍潰瘍結代衇歌

腫瘍結衇爲陰結急宜溫解始能康潰後見結陰虛歇如代之歇定然亡

【注】腫瘍結衇者乃陰結也急用溫散解毒之劑始可獲效若潰後見結衇則爲陰虛之歇止尙不主死若如代衇之歇動而中止不能自還則爲眞髒之衇見定主亡也

十二經气血多少歌

多气多血惟陽明少气太陽厥陰經二少太陰常少血血虧行气補其榮气少破血宜補气气血兩充功易成厥陰少陽多相火若發癰疽最難平

【注】人之十二經有气血多少之分多則易愈少則難痊瘍醫明此臨證可豫知癰疽瘡瘍之始終難易而用藥消補之法始當也如手陽明大腸足陽明胃此二經常多气多血手太陽小腸足太陽膀胱手厥陰包絡足厥陰肝此四經常多血少气手少陽三焦足少陽膽手少陰心足少陰腎手太陰肺足太陰脾此六經常多气少血大法血多者則破其血气多者則行其气气少者難於起發宜托補之血少者難於收斂宜滋養之气血兩充則易於起發易於收斂惟手足厥陰少陽四經倍多相火此四經若發癰疽肌肉難長瘡口難合倘過用驅毒峻利之藥以伐其气以消其血必難收功故明其經之气血多少則用藥不致有妄汗妄下之矣

癰疽總論歌

癰疽原是火毒生經絡阻隔气血凝外因六滛八風感內因六欲共七情飲食起居不內外負挑跌撲損身形膏粱之變營衞過藜藿之虧气血窮疽由筋骨陰分發肉衇陽分發曰癰瘍起皮裏肉之外瘡發皮膚癤通名陽盛焮腫赤痛易陰盛色黯陷不疼半陰半陽不髙腫微痛微焮不甚紅五善爲順七惡逆見三見四死生明臨證色衇須詳察取法溫涼補汗攻善治傷寒雜證易能療癰疽腫毒精

【注】經云諸痛癢瘡瘍皆屬心火故曰癰疽原是火毒生也癰疽皆因榮衞不足气血凝結經絡阻隔而生故曰經絡阻隔气血凝也其因有三外因內因不內外因也外因者由於春之風夏之熱暑長夏之濕秋之燥冬之寒也當其時而至則爲正气非其時而至或過盛則爲滛邪凡此六滛爲病皆屬外因亦有因於八風相感如冬至日正北大剛風立春日東北凶風春分日正東嬰兒風立夏日東南弱風夏至日正南大弱風立秋日西南謀風秋分日正西剛風立冬日西北折風應時而至主生養萬物不應時而至主殺害萬物若人感受內生重病外生癰腫凡此八風爲病亦屬外因故曰外因六滛八風感也內因者起於耳聽滛聲眼觀邪色鼻聞過臭舌貪滋味心思過度意念妄生皆損人神气凡此六欲爲病皆屬內因又有喜過傷心怒過傷肝思過傷脾悲過傷肺恐過傷腎憂久則气結卒驚則气縮凡此七情爲病亦屬內因故曰內因六欲共七情也不內外因者由於飲食不節起居不愼過飲醇酒則生火消灼陰液過飲茶水則生濕停飲過食五辛則損气血傷饑失飽則傷脾胃凡此皆飲食之致病也晝日過勞挑輕負重跌撲防墜等類損其身形夜不靜息彊力入房勞傷精气凡此皆起居之致病也其起於膏粱厚味者多令人榮衞不從火毒內結起於藜藿薄食者多令人胃气不充气血虧少凡此亦屬不內外因也人之身體計有五層皮衇肉筋骨也發於筋骨間者名疽屬陰發於肉衇之間者名癰屬陽發於皮裏肉外者名曰瘍毒只發於皮膚之上者名曰瘡癤凡癰疽陽盛者初起焮腫色赤疼痛則易潰

易

【僉】順而易治以其爲陽證也陰盛者初起色黯不紅塌陷不腫木硬不疼則難潰難斂逆而難治以其爲陰證也半陰半陽者漫腫不髙微痛不甚微焮不熱色不甚紅此證屬險若能隨證施治不失其宜則轉險爲順否則逆矣五善者五善之證也諸瘡見之爲順則易治七惡者七惡之證也諸瘡見之爲逆則難治凡患癰疽者五善爲順七惡爲逆見三善者則必生見四惡者則必死也醫者於臨証之時須詳察色衇宜溫者溫之宜涼者涼之宜補者補之宜汗者汗之宜攻者攻之庶有濟也然外證癰疽猶如內證傷寒善治傷寒則雜病無不易治能療癰疽則諸瘡無不精妙蓋以能辧表裏陰陽虛實寒熱也

癰疽陽證歌

陽證初起焮赤痛根束盤淸腫如弓七日或疼時或止二七瘡內漸生膿痛隨膿減精神爽腐脫生新气血充嫩肉如珠顏色美更兼鮮潤若橊紅自然七惡全無犯應當五善喜俱逢須知此屬純陽證醫藥調和自有功【注】凡癰疽初起焮熱赤痛根束者暈不散也盤淸者不漫腫也腫如弓者髙腫也此皆屬陽之證故潰膿脫腐生新收口俱見易也

癰疽陰證歌

陰證初起如粟大不紅不腫疙僵木硬不痛不焮熱瘡根平大黯無光七朝之後不潰腐陷軟無膿結空倉瘡上生衣如脫甲孔中結子似含芳紫黒膿稀多臭穢若見七惡定知亡須知此屬純陰證𨿽有岐黃命不長【注】凡癰疽初起如粟米大之疙不紅不腫不焮熱木硬不痛瘡根散漫色黯無光者此皆屬陰之證故不潰腐空倉無膿生衣如甲葉不脫孔中結子如花含子紫黒膿淸臭穢俱見難愈也

癰疽半陰半陽歌

陰陽相半屬險證陽吉陰凶生死昭似陽微痛微焮腫如陰半硬半腫髙腫而不潰因脾弱潰而不斂爲膿饒五善之證𨿽兼有七惡之證不全逃若能飲食知味美二便調和尙可療按法施治應手效陽長陰消自可調【注】凡癰疽似陽不甚焮熱腫痛似陰不甚木硬平陷此屬半陰半陽之險證若漸生善證則生漸生惡證則死也

癰疽五善歌

心善精神爽言淸舌潤鮮不躁不煩渇寤寐兩安然肝善身輕便不怒不驚煩指甲紅潤色溲和便不難脾善唇滋潤知味喜加餐膿黃稠不穢大便不稀幹肺善聲音響不喘無痰皮膚光潤澤呼吸气息安腎善不午熱口和齒不幹小水淸且白夜臥靜如山

【注】寤寐者醒與睡也不怒不驚者不自怒驚也溲者小水也便者大便也不午熱者不午後發熱也

癰疽七惡歌

一惡神昏憒心煩舌燥幹瘡色多紫黒言語自呢喃二惡身筋彊目睛正視難瘡頭流血水驚悸是傷肝三惡形消瘦瘡形陷又堅膿淸多臭穢不食脾敗難四惡皮膚槁痰多韻不圓喘生鼻搧動肺絕必歸泉五惡時引飲咽喉若燎煙腎亡容慘黒囊縮死之原六惡身浮腫腸鳴嘔繁大腸多滑泄臟腑敗之端七惡瘡倒陷如剝鱔一般時時流污水四肢厥逆寒

【注】呢喃言語不淸也驚悸心驚跳也消瘦肌肉消瘦也皮膚槁漧槁也韻不圓不響亮也鼻搧動鼻孔搧動也咽喉若燎煙幹熱嗆痛也容慘不樂也囊縮外腎縮也嘔嘔而作格逆也如剝鱔瘡面無皮似剝皮鱔魚之狀也

癰疽順證歌

順證初起小漸大憎寒壯熱漸焮疼气盛頂尖髙腫起血風根腳收束紅陽證二七膿熟潰陰證廿一膿始成已潰腌气無滃气腐脫新生飲食增瘡形𨿽大終無害老少壯弱俱成功

【注】癰疽初起從小而大漸漸憎寒壯熱漸漸疼痛焮赤气盛者頂尖髙腫而起血盛者則根腳收束而紅此順證也陽證則十四日而膿卽熟者陽性速也陰證必待廿一日而膿始成者陰性遲也已潰膿有腌气而無滃气者則腐肉易脫新肉易生飲食自增瘡形𨿽大終無害也腌气卽俗呼哈拉气也

癰疽逆證歌

逆證黍米不知疼漫腫不熱頂塌平未老白頭堅且硬舌漧煩燥不生膿肉腫瘡陷豬肝紫遺尿直視幷撮空眼神透露精神短身縮循衣唇吻靑面若塗脂皮枯槁唇白腹脹定難生已潰內堅皮破爛腐後心煩膿水淸新肉不生多臭穢頭低項輭憔悴容陽病指甲靑必絕陰病顴紅命必終鼻生煙煤譫妄語新肉板片瀉直傾面色土黃耳枯黒人中抽縮溝坦平口張气出無回返鼻孔相搧隨息行汗出如珠不易散血水如肺痰膠凝肉綻爛斑神離亂滿面黒气慘天庭綿潰內似葡萄篏眼眶迷漫黒气濃以上無論腫與潰但逢此證悉屬凶【注】癰疽初起形如黍米不知疼痛漫腫不熱頂見平塌未潰白頭按之堅硬舌漧煩躁此等逆證決不化膿肉腫瘡不腫而陷其色如豬肝之紫者是毒邪已深也若更見遺尿直視神露神短撮空循衣唇吻靑面若塗脂皮膚枯槁唇白腹脹種種惡斷無生理已潰後內堅皮爛腐後心煩膿水淸稀新肉不生臭穢難近頭低項輭形容憔悴陽病指甲靑色陰病兩顴紅赤以至眼眶迷漫黒气濃等證無論毒之腫潰但逢此數者皆爲凶證難治也

癰疽辧腫歌

虛漫實髙火焮紅寒腫木硬紫黯靑濕深肉綿淺起皰風腫宣浮微熱疼痰腫硬綿不紅熱鬱結更硬若巖稜气腫皮緊而內輭喜消怒長無熱紅瘀血跌撲暴腫熱產後閃挫久瘀經木硬不熱微紅色將潰色紫已成膿【注】人之气血周流不息稍有壅滯卽作腫矣然腫有虛腫實腫寒腫濕腫風腫痰腫有鬱結傷肝作腫有气腫有跌撲瘀血作腫有產後與閃挫瘀血作腫諸腫形勢各異如虛者漫腫實者髙腫火腫者色紅皮光焮熱僵硬寒腫者其勢木硬色紫黯靑濕腫者皮肉重墜深則按之如爛棉淺則起光亮水皰破流黃水風腫者皮膚拘皺不紅其勢宣浮微熱微疼痰腫者輭如綿硬如饅不紅不熱鬱結傷肝作腫者不紅不熱堅硬如石稜角狀如巖凸气腫者以手按之皮緊而內輭遇喜則消遇怒則長無紅無熱皮色如常跌僕瘀血作腫者暴腫大熱胖脹不紅產後與閃挫瘀血作腫者瘀血久滯於經絡忽發則木硬不熱微紅若膿已成而將潰者其色必紫諸腫形狀如此不可一防而論也

癰疽辧痛歌

輕痛肌肉皮膚淺重痛身在骨筋間虛痛饑甚不脹閉喜人揉按暫時安實痛飽甚多脹閉畏人挨按痛難言寒痛喜暖色不變熱痛焮痛遇冷歡膿痛鼓長按復起瘀痛隠隠潰不然風痛气痛皆走注風刺气刺細心看【注】痛由不通然亦種種不一有輕痛重痛虛痛實痛寒痛熱痛膿痛瘀血凝結作痛風痛气痛之別輕痛者肌肉皮膚作痛屬淺重痛者痛徹筋骨屬深虛痛者腹饑則甚不脹不閉喜人揉按暫時可安實痛者食飽則甚又脹又閉畏人挨按痛不可言寒痛者痛處定而不移皮色不變遇暖則喜熱痛者皮色焮赤遇冷則歡膿痛者憎寒壯熱形勢鼓長按而復起瘀血凝結作痛者初起隠隠作痛微熱微脹將潰則色紫微痛旣潰則不疼風痛者走注甚速气痛者流走無定刺痛難忍諸痛如此不可不詳辧也

癰疽辧膿歌

癰疽未成宜消托已成當辧有無膿按之堅硬無膿象不熱無膿熱有膿大輭應知膿已熟半輭半硬膿未成按之卽起膿已有不起無膿气血窮深按速起稀黃水深按緩起壞污膿實而痛甚內是血內是气兮按不疼輕按卽痛知膿淺重按方疼深有膿薄皮剝起其膿淺皮不髙阜膿必濃稠黃白膿宜先出桃紅紅水次第行肥人膿多瘦人少凡此當究有變凶稠黃气實虛稀白粉漿污水定難生汗後膿穢猶可愈膿出身熱治無功【注】凡看癰疽瘡瘍形勢未成者卽用內消之法若形勢已成卽用內托之法當辧膿之有無淺深以手按之堅硬者無膿之象按之不熱者無膿熱者有膿按之大輭者內膿已熟半輭半硬者膿未全成按之指起卽復者有膿不復者無膿其气血必窮而虛甚也深按之而速起者內是稀黃水深按之而緩起者內是壞污膿按之實而痛甚者內必是血按之虛而不疼者內必是气輕按卽痛者其膿淺重按方痛者其膿深薄皮剝起者其膿必淺皮色不變不髙阜者其膿必稠大抵癰疽瘡瘍先宜出黃白稠膿次宜出桃花膿再次宜流淡紅水胖人宜於膿多瘦人宜於膿少若胖人膿少是肉不腐瘦人膿多是肉敗壞皆非吉也又凡气實者多稠黃膿气虛者多稀白膿半虛半實者多稠白膿又有膿出如粉漿如污水者謂之敗漿不治之證也命必難生惟汗後膿穢者可愈若膿已出而身猶大熱不休者治亦無功蓋癰疽之得膿如傷寒之得汗汗出而反大熱者壞傷寒也膿出而身猶大熱者壞癰疽也

癰疽辧癢歌

初起作癢因風熱潰後膿漚或冒風將斂作癢生新肉癢若虫行气血充

【注】癢屬風亦各有因凡腫瘍初起皮膚作癢者爲風熱相搏潰後作癢者輕由膿漚甚由瘡口冒風故突起疙形如小米抓破之後津水者是脾濕津血者是脾燥若將斂作癢者緣初腫時肌肉結滯气血罕來及至將斂气血漸充助養新肉故癢也然必癢若虫行方稱美疾他如疥癬作癢皆屬風滛勿視爲一類也

癰疽辧暈歌

眞暈應知非腫痕瘡旁形狀若紅筋臟腑蘊受銳毒發三暈可愈五傷身

【注】俗以腫痕爲暈非眞暈也眞暈生於瘡口之旁狀若紅筋皆由臟腑蘊受銳毒而成二三暈可治五暈難醫

癰疽總論治法歌

癰疽瘡瘍初如粟麻癢焮痛卽大毒不論陰陽灸最宜灸後湯洗膏固防內用疏解與宣通外宜敷藥四圍束輕證神燈照三枝平塌須急補不足髙腫不可過於攻內熱毒盛須消毒二便祕結宜通利臟腑宣通方爲福十日以後瘡尙堅鈹鍼防破最宜先半月之後膿若少藥筒拔提膿要黏瘡已潰爛腐不脫當腐剪破開其竅能令膿管得通流自然瘡頭無閉塞頻將湯洗忌風吹去腐須當上靈藥生肌散用將斂時保養須勤毋怠惰切忌膿出投寒涼冬宜溫室夏明肌肉長平將蒼斂謹愼調理更加詳新肉如珠皮不斂若失保養命多亡【注】癰疽瘡瘍初起如粟若麻癢焮痛者卽毒甚也七日以前形勢未成不論陰陽俱先當灸之輕者使毒气隨火而散重者拔引郁毒通徹內外實良法也灸完卽用湯洗之法洗完用太乙膏貼於瘡頂上豫防風襲內服疏解宣通之劑如神授衞生湯內疏黃連湯蟾酥丸之類外圍敷藥如沖和膏玉龍膏之類四圍束之輕證以神燈照照之每用三枝如形勢已成當因證施治平塌者宜投補劑以益其不足使毒外出髙腫者不可過於攻伐以傷元气致難潰斂內熱盛者須佐消毒之劑以防毒熾二便祕結者急用通利之方使臟腑宣通方爲佳兆如十日之後瘡尙堅硬必須用鈹鍼當頭防破半月之後膿尙少者急用藥筒防法防之膿血膠黏者爲順紫血稀水者爲逆過二十一日縱有稀膿亦難治矣若已潰之後腐仍不脫堵塞瘡口者用刀剪當頭剪開寸餘使膿管通流自然瘡不閉塞防膿剪腐已完用方盤一个瘡下放定將豬蹄湯以輭帛淋洗瘡上倂入孔內輕手擦淨內膿庶敗腐宿膿隨湯而出以淨爲度再以輭帛疊成七八重勿令太幹湯乘熱覆於瘡上兩手輕按片時帛溫再換如此洗按四五次血气疏通患者自然爽快每日如是洗之謹避風寒腐肉處以黃靈藥摻之候腐肉脫盡已見紅肉時洗後隨用抿腳挑玉紅膏於手心上捺化搽塗瘡口內外用太乙膏蓋之不數日新肉頓生瘡勢將斂以生肌散或珍珠散撒之保養謹愼不可怠緩膿出後切忌投以寒涼之藥患者冬宜溫室防其寒也夏宜明避風暑也肌肉長平蒼斂時尢加小心謹愼調理卽使新肉如珠皮口將斂若調理疏忽失於保養恐致虛脫暴變命必危亡矣

內消治法歌

內消表散有奇功衇證俱實用最靈衇證俱虛宜兼補發渴便祕貴疏通淸熱解毒活气血更看部位屬何經主治隨加引經藥毒消肌肉自然平

【注】經云發表不逺熱又云汗之則瘡已故曰內消表散有奇功也惟衇證俱實者斯可用之若衇證俱虛便宜兼補發渴便祕須急疏行不可槪施表散之劑也癰疽皆因气血凝結火毒太盛所致故以淸熱解毒活气活血爲主更宜詳看部位屬何經絡卽用引經之藥以治之則腫痛自消肌肉自平矣

內托治法歌

已成不起更無膿堅硬不赤或不疼膿少淸稀口不斂大補气血調衞榮佐以祛毒行滯品寒加溫熱禦寒風腫消膿出腐肉脫新生口斂內托功

【注】凡瘡腫已成不能突起亦難潰膿或堅腫不赤而疼或不疼膿少淸稀瘡口不合皆气血虛也宜以大補气血調和榮衞爲君祛毒爲佐加以辛香行其郁滯加以溫熱禦其風寒膿出腫消腐肉盡去气血充足新肉自然生矣

虛實治法歌

癰疽未膿灸最良藥服托裏自安康發熱惡寒身拘緊無汗表散功最長腫硬口漧二便祕下利毒熱自然涼焮痛熱盛煩躁渴便和淸熱自吉昌內膿不出瘀肉塞用刀開割法相當輭漫無膿不腐潰宜服溫補助生陽潰後新肉如凍色倍加溫熱自吉祥大汗亡陽桂枝附自汗肢厥四逆湯脾虛潰後肌消瘦膿水淸稀面白黃不眠發熱瘡口懈食少作渴大便溏宜服淸補助脾劑投方應證保無妨

【注】凡治癰疽不問陰陽表裏日數逺近但未見膿時俱宜灸之焮腫發熱衇浮者宜用托裏之藥若衇緊發熱惡寒徧身拘緊無汗者宜用表散之藥腫硬口漧二便祕澁者宜用下利之藥以泄其毒熱焮痛勢深煩躁飲冷口燥舌漧便和者宜用淸熱之藥內膿不出瘀肉堵塞瘡口者用刀開割之輭漫無膿不腐潰者陽虛也助以溫補之劑以生其陽潰後新肉生遲如凍色者肉冷肌寒也宜倍加溫熱之藥如大汗不止者亡陽也宜用桂枝附子等藥自汗肢厥者宜用四逆湯若潰後肌肉消瘦膿水淸稀面色黃白者脾虛也不寐發熱者虛火上炎也瘡口懈大者气陷不固也食少作渴大便溏者脾虛熱也俱宜服淸補助脾之藥

癰疽鍼法歌

取膿除瘜用鈹鍼輕重疾徐在一心皮薄鍼深傷好肉肉厚鍼淺毒猶存腫髙且軟鍼四五堅腫宜鍼六七分腫平肉色全不變此證當鍼寸許深背腹肋脇生毒患扁鍼斜入始全身欲大開口鍼斜出小開直出法須遵气虛先補鍼宜後膿出證退效如神用在十日半月後使毒外出不傷人又有不宜用鍼處癭癅冬月與骨筋【注】經云癰气之瘜者當以鍼開除去之又云鈹鍼末如鋒銳以取大膿故曰取膿除瘜用鈹鍼也其輕重疾徐自有一定在人心度量用之不可亂施蓋皮薄鍼深反傷好肉肉厚鍼淺毒又難出大抵腫髙而軟者在肌肉鍼四五分腫下而堅者在筋衇鍼六七分腫平肉色不變者附於骨也宜鍼寸許若毒生背腹肋脇等處宜扁鍼斜入以防透膜鍼旣透膿視瘡口必有膿意如珠斯時欲大開口則將鍼斜出欲小開口則將鍼直出所謂逆而奪之順而取之也隨以棉紙撚蘸元珠膏度之使膿會齊二三時將撚取出瘡口貼太乙膏四圍敷烏龍膏元气虛者必先補而後鍼膿一出則諸證悉退再者用鍼自有其時不可太早亦不可太遲如十日之間瘡尙堅硬用鈹鍼當頭破半月後不作膿腐者用鈹鍼品字樣三孔開之不問深淺以知痛爲住隨用藥筒防法防之又有不宜鍼者如癭癅結核之類肚臍骨節近筋之處及冬月閉藏之時皆在所禁也

癰疽砭法歌

癰疽腫赤走不定赤遊丹毒紅絲疔時毒瘀血壅盛證砭石治法最宜行只須刺皮無傷肉磁鋒對患最宜輕毒血遇刺皆出盡腫消紅散有奇功

【注】凡癰疽紅腫色赤遊走不定及赤遊丹毒紅絲疔走散時毒瘀血壅盛等證皆宜行砭石之法然忌其太深內經所謂刺皮無傷肉也法用細磁器擊碎取有鋒芒者一塊用筯一根將頭劈開夾而縛之用二指輕捺筯梢以磁鋒對患處懸寸許再用重筯一根頻擊筯頭令毒遇血刺皆出至次日腫未全消再量行砭之以腫消紅散爲度

癰疽灸法歌

癰疽初起七日內開結防毒灸最宜不痛灸至痛方止瘡疼灸至不疼時法以濕紙覆其上干處先灸不宜遲蒜灸黃蠟附子灸豆豉蠐螬各用之

【注】凡癰疽初起七日以前開結防毒非灸不可不痛者灸至知痛瘡疼者灸至不疼蓋著毒則不痛至好肉則痛必灸至知痛者令火气至好肉方止也著皮肉未壞處則痛著毒則不痛必灸至不疼者令火气著毒方止也法以紙蘸水滿覆患上看紙先漧處卽先灸之但灸法貴於早施如證起二三日卽灸十證可全八九四五日灸者十證可全六七六七日灸者十證可全四五愈早愈妙其法不一有隔蒜灸者有當肉灸者有用黃蠟灸者有用附子灸豆豉灸蠐螬灸者一壯灸至百壯以效爲度至艾壯之大小則量瘡勢以定之然灸有應忌者如腎兪發不宜灸恐消腎液手指不宜灸因皮肉澆薄恐皮裂肉努至於頭乃諸陽之首諸書俱云禁灸若誤灸逼毒入裏令人痰喘上湧反加大腫然遇純陰下陷之證必當灸之不灸則不能回陽若半陰半陽之證則仍當禁而不灸

隔蒜灸法

大蒜切成片約三錢厚安瘡頭上用大艾壯灸之三壯卽換一蒜片若漫腫無頭者以濕紙覆其上視其先漧處置蒜片灸之兩三處先幹兩三處齊灸之有一防白粒如粟四圍紅腫如錢者卽於白粒上灸之若瘡勢大日數多者以蒜搗爛鋪於瘡上艾鋪蒜上灸之蒜敗再易以知痛甚爲效凡癰疽流注鶴膝風每日灸二三十壯癰疽陰瘡等證艾數必多宜先服防心散以防火气入內灸小兒先將蒜置大人臂上燃艾候蒜溫卽移於小兒毒上其法照前經云寒邪客於經絡之中則血泣血泣則不通不通則衞气從之壅遏而不得行故熱大熱不止則肉腐爲膿蓋毒原本於火然與外寒相搏故以艾火蒜灸之使開結其毒以移深居淺也

黃蠟灸法

凡癰疽發背惡瘡頑瘡先以濕面隨腫根作圏髙寸餘實貼皮上如井口形勿令滲漏圏外圍布數重防火气烘膚圏內鋪蠟屑三四分厚次以銅漏杓盛桑木炭火懸蠟上烘之令蠟化至滚再添蠟屑隨添以井滿爲度皮不痛者毒淺灸至知痛爲度皮痛者毒深灸至不知痛爲度去火杓卽噴冷水少許於蠟上俟令起蠟蠟底之色靑黒此毒出之徵也如漫腫無頭者亦以濕紙試之於先漧處灸之初起者一二次卽消已成者二三次卽潰瘡久潰不斂四圍頑硬者卽於瘡口上灸之蠟從孔入愈深愈妙其頑腐瘀膿盡化收斂甚速

附子餠灸法

生川附子爲末黃酒合作餠如三錢厚安瘡上以艾壯灸之每日灸數壯但令微熱勿令疼痛如餠幹再易餠灸之務以瘡口紅活爲度治潰瘍气血俱虛不能收斂或風寒襲之以致血气不能運行者實有奇驗

豆豉餠灸法

癰疽發背已潰未潰用江西淡豆豉爲末量瘡大小黃酒合作餠厚三分置患處灸之餅漧再易餅如己有瘡孔勿覆孔上四布豉餅列艾其上灸之使微熱勿令肉破如熱痛急易之日灸三度令瘡孔出汗卽瘥

蠐螬灸法

疳瘻惡瘡諸藥不驗者取蠐螬剪去兩頭安瘡口上以艾灸之七壯一易不過七枚無不效者

麥冬粳米飲

此方治癰疽陰瘡法當艾灸或灸太過者或陽瘡不應灸而誤灸者以致火毒入裏令患者頭項浮腫神昏痰湧吁吁作喘急服此藥以淸解火毒甚效

麥門冬

【去心】

粳米【各三錢】

水二鐘煎一鐘徐徐熱服

【方歌】麥冬粳米各等分能醫灸後頭項腫神昏痰湧作喘聲水煎徐徐功最勇

癰疽烙法歌

烙鍼二枚須一樣筯大頭圓七寸長撚時蘸油燒火上斜入向輭烙斯良一烙不透宜再烙膿水流出始安康再用紙撚入烙口外貼膏藥古稱彊此法今時不常用惟恐患者畏驚惶今時多用陽燧錠代火鍼烙實奇方【注】癰疽流注經久不消內潰不痛宜用火鍼烙之二枚一樣形如筯粗頭圓長七寸撚時蘸香油炭火上燒紅於瘡頭近下斜入向輭處烙之一烙不透再烙必得膿水不假手按流出方用綿紙撮撚如繩狀隨深淺撚入烙口余紙分開外貼膏藥此古法也今罕用之蓋恐患者驚惶故以陽燧錠代之

陽燧錠

蟾酥

【末】

硃砂【末】

川烏

【末】

艸烏【各五分末】

直僵蠶【一條末】

以上共和勻用硫黃一兩五錢置杓內微火燉化次入前蟾酥等末攪勻再入當門子麝香二分冰片一分攪勻卽傾入濕磁盤內速蕩轉成片俟冷取收磁礶內用時取甜子大一塊要上尖下平先用紅棗肉擦灸處粘藥於上用燈艸蘸油撚火焠藥錠上灸五壯或七壯九壯畢卽飲米醋半酒鐘候起小皰用綫鍼串破出黃水些須貼萬應膏其毒卽消如風气痛用筯子於骨縫中按之痠痛處以墨防記灸之

再諸瘡初起於腫處各灸三五壯立瘥

【方歌】陽燧錠灸寒腫瘡硃砂二烏僵硫黃火煉加蟾共冰麝乘熱傾出成片良

神燈照法歌

癰疽輕證七日時神燈照法最相宜未成自消已成潰卽發卽腐實稱奇油浸灼火周圍照初用三根漸加之照後敷藥貼患上有膿湯洗不宜遲

【注】凡癰疽輕證初起七日前後神燈照法最宜能使未成者自消已成者自潰不起發者卽起發不腐者卽腐實有奇驗將神燈照麻油浸透用火防著離瘡半寸許自外而內周圍徐徐照之火頭向上藥气入內毒气隨火解散自不致內侵臟腑初用三根漸加至四五根候瘡勢漸消時仍照之但照後卽用敷藥圍敷瘡根比瘡暈大二三分爲率瘡口用萬應膏貼之如幹及有膿用豬蹄湯潤洗之如己潰大膿防時不必用此照法

神燈照法方

硃砂

雄黃

血竭

沒藥【各二錢】

麝香【四分】

共爲細末每用三分紅綿紙裹藥搓撚長七寸麻油浸透聽用

【方歌】神燈照法功速急麝沒雄硃血竭宜爲末紙裹麻油潤火薰瘡火毒離

桑柴火烘法歌

癰疽初起腫且疼重若負石不潰膿桑柴烘法能解毒止痛消腫有奇功新桑樹根劈條用木枝長有九寸零劈如指粗一頭燃吹滅用火患處烘片時火盡宜再換每用三四枝方靈每日須烘二三次腫潰腐脫新肉生【注】凡癰疽初起腫痛重若負石堅而不潰者桑柴烘之能解毒止痛消腫散瘀毒水一出卽能內消若潰而不腐新肉不生疼痛不止者用之助陽气散瘀毒生肌肉移深居淺實有奇驗法用新桑樹根劈成條或桑木枝長九寸劈如指粗一頭燃著吹滅用火向患處烘片時火盡再換每次烘三四枝每日烘二三次以知熱腫潰肉腐爲度此古法也但桑柴火力甚猛宜用於未潰之先可以生發陽气速潰速腐若已潰之後或瘡口寒或天气寒或肌肉生遲者亦須烘之使肌肉常暖法以桑木燒作紅炭以漏杓盛之懸患上自四圍烘至瘡口或髙或低總以瘡知熱爲度每日烘後再換敷貼之藥蓋肌肉遇暖則生潰後烘法亦瘍科所不可缺也

牛膠蒸法歌

癰疽發背痔漏瘡牛膠蒸法最相當熬稠攤紙貼患上醋煮軟布熱蒸良溫易瘡癢膿出盡洗法膠紙貫眾湯【注】癰疽發背痔漏惡瘡臁瘡久頑不斂等瘡用牛皮膠一塊水熬稀稠得所攤厚紙上每剪一塊貼瘡口次用釅醋煮軟布二塊乘熱罨膠紙上蒸之稍溫再易蒸至瘡癢膿出至盡豫用貫眾二兩煎湯熱洗去膠紙外用膏藥貼之次日照前蒸洗直至膿盡瘡幹爲度

藥筒拔法歌

癰疽陰證半月間不發不潰硬而堅重如負石毒膿郁致生煩躁拔爲先鈹鍼放孔品字樣膿鮮爲順紫黒難【注】癰疽陰證十五日前後瘡不起發膿至深不能外潰瘡勢堅硬重如負石毒膿內潰好肉致生煩躁宜用藥筒拔法爲先令毒膿得門路而出豫將竹筒藥水煮熱次用鈹鍼置瘡頂一寸之內品字樣放開三孔深一寸或半寸量瘡之髙下取竹筒乘熱合於瘡孔上拔出膿血紅黃鮮明者爲順證易治若膿血紫黒者爲敗證難治

煮竹筒方

羌活

獨活

紫蘇

蘄艾

菖蒲

白芷

甘艸【各五錢】

連須蔥【二兩】

水十碗熬數滚聽用次用鮮嫩竹一叚長七寸徑口一寸半一頭畱節刮去靑皮厚約分許靠節鉆一小孔以杉木條塞之放前藥水內煮數十滚將藥水鍋置患人榻前取筒傾去藥水乘熱急合瘡頂鍼孔上按緊自然吸住待片時藥筒已溫拔去杉木塞子其筒易落外用膏藥蓋貼勿令受風膿血不盡次日再煮仍按舊孔再拔治陰瘡擠膿不受疼之良法也勿忽之如陽瘡則不必用此法恐傷气血愼之

【方歌】藥水煮筒有奇能令瘡膿出不受疼菖蘇羌獨艾芷艸整蔥竹筒水煮濃

禦纂醫宗金鑑卷六十一﹤子部﹐醫家類﹐禦纂醫宗金鑑﹥

欽定四庫全書

禦纂醫宗金鑑卷六十二

編輯外科心法要訣目綠

腫瘍主治類方

仙方活命飲

神授衞生湯

淸熱消風散

乳香黃耆散

內疎黃連湯

回陽三建湯

竹葉黃耆湯

內消散

內固淸心散

琥珀蠟礬丸

防心散

透膿散

托裏消毒散

神功內托散

復元通气散

防解貴金丸

黍米寸金丹

麥靈丹

保安萬靈丹

腫瘍敷貼類方

如意金黃散

五龍膏

四虎散

眞君妙貼散

二靑散

坎宮錠子

離宮錠子

白錠子

蝌蚪拔毒散

二味拔毒散

回陽玉龍膏

沖和膏

鐵桶膏

烏龍膏

神效幹捶膏

馬齒莧膏

潰瘍主治類方

四君子湯

四物湯

八珍湯

十全大補湯

人參養榮湯

內補黃耆湯

異功散

理中湯

六君子湯

香砂六君子湯

托裏定痛湯

聖愈湯

柴胡四物湯

地骨皮飲

知蘗四物湯

三黃四物湯

補中益气湯

人參黃耆湯

獨參湯

溫胃飲

橘皮竹茹湯

胃愛丸

二神丸

加味地黃丸

參術膏

八仙糕

洗滌類方

防歸溻腫湯

艾茸敷法

豬蹄湯

膏藥類方

萬應膏

紺珠膏

陀僧膏

巴膏

亞聖膏

絳珠膏

絳紅膏

加味太乙膏

白膏藥

化腐紫霞膏

貝葉膏

碧螺膏

麻藥類方

瓊酥散

整骨麻藥

外敷麻藥

去腐類方

白降丹

紅升丹

元珠膏

生肌類方

生肌定痛散

輕乳生肌散

姜礬散

腐盡生肌散

月白珍珠散

五色靈藥

生肌玉紅膏

瑩珠膏

呂祖一枝梅

禦纂醫宗金鑑卷六十二目錄

欽定四庫全書

禦纂醫宗金鑑卷六十二

編輯外科心法要訣

腫瘍主治類方

仙方活命飲

此方治一切癰疽不論陰陽瘡毒末成者卽消已成者卽潰化膿生肌散瘀消腫乃瘡癰之聖藥誠外科之首方也故名之曰仙方活命飲

穿山甲【三大片炒】皂刺【五分】

歸尾【一錢五分】

甘艸節【一錢】

金銀花【二錢】

赤芍藥【五分】

乳香【五分】

沒藥【五分】

花粉【一錢】

防風【七分】

貝母【一錢】

白芷【一錢】

陳皮【一錢五分】

右十三味好酒煎服恣飲盡醉

【方歌】仙方活命飲平劑瘡毒癰疽俱可醫未成卽消疼腫去已成膿化立生肌穿山皂刺當歸尾艸節金銀赤芍宜乳沒天花防貝芷陳皮好酒共煎之

神授衞生湯

此方治癰疽發背疔瘡對口一切丹癅惡毒諸證服之宣熱散風行瘀活血消腫解毒疎通臟腑乃表裏兩實之劑功效甚速

皂角刺【一錢】

防風【六分】

羌活【八分】

白芷【六分】

穿山甲【六分炒】

連翹【六分】

歸尾【一錢】

乳香【五分】

沈香【六分】

金銀花【一錢】

石決明【六分】

天花粉【一錢】

甘艸節【一錢】

紅花【六分】

大黃【二錢酒拌炒】

右十五味水二碗煎八分病在上部先飲酒一杯後服藥病在下部先服藥後飲酒一杯以行藥力如气虛便利者不用大黃

【方歌】神授衞生表裏劑癰疽諸瘡惡毒良行瘀活血兼消腫表裏疎通實劑方皂刺防風羌芷甲連翹歸尾乳沈香金銀石決天花粉甘艸紅花共大黃

淸熱消風散

此方治癰疽瘡腫已成未成之際無表無裏故外不惡寒內不便祕惟紅腫焮痛髙腫有頭者宜服此藥以和解之也

皂角刺【一錢】

防風【五分】

陳皮【一錢】

連翹【一錢去心】

花粉【五分】

柴胡【一錢】

黃芩【五分】

川芎【五分】

白芍【五分】

甘艸【五分】

當歸【五分】

黃耆【一錢】

金銀花【五分】

蒼術【一錢炒】

紅花【一錢】

右十五味水二鐘煎八分食遠服

【方歌】淸熱消風無表裏癰疽諸毒和解方皂刺防風陳翹粉柴芩芎芍艸耆當銀花蒼術紅花入婦女還加香附良

若婦人加香附子用童便炒

乳香黃耆散

此方治癰疽發背諸毒疔瘡疼痛不可忍者乃气虛不勝毒之故也服之未成卽消已成卽潰不用刀砭惡肉自脫並治打撲損傷筋骨疼痛之證

當歸【一錢】

白芍【一錢炒】

人參【一錢】

生黃耆【一錢】

川芎【一錢】

熟地【一錢】

乳香【五分】

沒藥【五分】

陳皮【一錢】

粟殻【一錢去筋膜蜜炙】

甘艸節【一錢】

右水二鐘煎八分量病上下食前後服之

【方歌】乳香黃耆治气弱癰疽諸毒痛難當未成卽消已成潰歸芍參耆芎地黃乳沒粟陳甘艸節更醫打撲筋骨傷

內疎黃連湯

此方治癰疽陽毒在裏火熱發狂發熱二便祕澀煩躁嘔噦舌漧口渴飲冷等證六衇沈數有力者急宜服之以除裏熱

山梔【一錢】

連翹【一錢】

薄荷【一錢】

甘艸【五分】

黃芩【一錢】

黃連【一錢】

桔梗【一錢】

大黃【二錢】

當歸【一錢】

白芍【一錢炒】

木香【一錢】

檳榔【一錢】

右水二茶鐘煎八分食前服加蜜二匙亦可

【方歌】內疎黃連瀉裏熱癰瘡毒火陽盛狂腫硬發熱二便祕煩躁漧嘔渴飲涼梔翹薄艸芩連結大黃歸芍木檳榔

回陽三建湯

此方治癰疽發背初起不疼不腫不紅不熱堅如頑石硬若牛皮體倦身涼衇息遲細色似土硃粟頂多孔孔孔流血根腳平散輭陷無膿皮不作腐頭溫足涼者並急服之

人參【一錢】

附子【一錢】

當歸【一錢】

川芎【一錢】

甘艸【五分】

茯苓【一錢】

生黃耆【一錢】

枸杞【一錢】

紅花【五分】

紫艸【五分】

獨活【五分】

陳皮【一錢】

蒼術【五分炒】

厚朴【五分炒】

木香【五分】

山萸肉【一錢】

右十六味加煨姜三片皂角樹根上白皮二錢水二碗煎八分入酒一杯隨病上下食前後服之用棉帛覆蓋瘡上常令溫暖不得大開瘡孔走泄元气爲要

【方歌】回陽三建治陰疽體倦身涼衇細遲不腫不疼不紅熱堅如頑石硬如皮根平輭陷無膿腐參附歸芎艸茯耆枸杞紅花與紫艸獨陳蒼朴木山萸

竹葉黃耆湯

此方治癰疽發背諸般疔毒表裏不實熱甚口中幹大渴者服之生津止渴

人參【八分】

生黃耆【八分】

石膏【八分煆】

半夏【八分制】

麥冬【八分】

生地【二錢】

白芍【八分】

甘艸【八分】

川芎【八分】

當歸【八分】

竹葉【十片】

黃芩【八分】

右十二味水二鐘姜三片燈心二十根煎八分食遠溫服

【方歌】竹葉黃耆口漧渴淸熱補正助生津參耆膏夏麥冬地芍艸芎歸竹葉芩

內消散

此方治癰疽發背對口疔瘡乳癰無名腫毒一切惡瘡能令癰腫內消使毒內化尿色赤污從小便而出勢大者𨿽不全消亦可轉重爲輕移深居淺

知母【一錢】

貝母【一錢】

花粉【一錢】

乳香【一錢】

半夏【一錢制】

白芨【一錢】

穿山甲【一錢】

皂刺【一錢】

銀花【一錢】

右九味水酒各一碗煎八分隨病上下食前後服之畱藥渣搗爛加秋芙蓉葉一兩研爲細末再加白蜜五匙用渣調敷瘡上一宿卽消重者再用一服

【方歌】內消散用化諸毒毒化從尿色變行知貝天花乳夏及穿山角刺共金銀藥渣搗和芙蓉葉白蜜調敷毒卽平

已上諸方治癰疽七日以前瘡勢未成形體壯實而表裏之證相和者宜服病退卽止如過七日以後形勢已成則宜托裏消毒等湯使毒現於外以速其膿若仍用前散下之藥恐傷元气致生變證也

內固淸心散

此方治癰疽發背對口疔瘡熱甚掀痛煩躁飲冷其人內弱服之預防毒气內攻於心也

菉豆粉【二兩】

人參【二錢】

冰片【一錢】

雄黃【二錢】

辰砂【二錢】

白豆蔲【二錢】

元明粉【二錢】

茯苓【二錢】

甘艸【二錢】

乳香【二錢】

右十味爲細末每服一錢五分蜜湯調下不拘時服

【方歌】內固淸心防毒攻內弱毒气入心中掀痛熱甚兼飲冷豆粉人參冰片雄辰砂白蔲元明粉茯苓甘艸乳香同

琥珀蠟礬丸

此方治癰疽發背瘡形已成而膿未成之際其人卽不虛弱恐毒气不能外出內攻於裏預服此丸防膜防心亦且活血解毒

黃蠟【一兩】

白礬【一兩二錢】

雄黃【一錢二分】

琥珀【一錢另研極細】

硃砂【一錢研細】

白蜜【二錢】

右上四味先研細末另將蠟蜜入銅杓內溶化離火片時候蠟四邊稍凝方將藥味入內攪勻共成一塊將藥火上微烘急作小丸如菉豆大硃砂爲衣磁罐收貯每服二三十丸食後白湯送下毒甚者早晚服其功最速

【方歌】琥珀蠟礬治癰毒未出膿時平劑佳預服防膜能解毒蠟礬雄珀蜜硃砂

防心散

此方治瘡毒內攻口漧煩躁惡心嘔吐者服此藥防心解毒也

菉豆粉【一兩】

乳香【三錢淨末】

硃砂【一錢】

甘艸【一錢】

右四味研細末每服二錢白滚湯調服早晚二次

【方歌】防心散治毒內攻煩躁口漧嘔逆衝豆粉乳香硃共艸二錢調下有神功

透膿散

此方治癰疽諸毒內膿已成不穿破耆服之卽潰破毒出

生黃耆【四錢】

穿山甲【一錢】

川芎【三錢】

當歸【二錢】

皂角刺【一錢五分】

右五味水三鐘煎一鐘瘡在上先飲酒一杯後服藥瘡在下先服藥後飲酒一杯

【方歌】透膿散治膿已成不能潰破劑之平用此可代鍼瀉毒角刺歸耆山甲芎

托裏消毒散

此方治癰疽已成內潰遲滯者因血气不足不能助其腐化也宜服此藥托之令其速潰則腐肉易脫而新肉自生矣

皂角刺【五分】

銀花【一錢】

甘艸【五分】

桔梗【五分】

白芷【五分】

川芎【一錢】

生黃耆【一錢】

當歸【一錢】

白芍【一錢】

白術【一錢】

人參【一錢】

茯苓【一錢】

右十二味水二鐘煎八分食遠服

【方歌】托裏消毒助气血補正脫腐肌易生皂角銀花甘桔芷芎耆歸芍術參苓

神功內托散

此方治癰疽腦頂諸發等瘡日久不腫不髙不能腐潰衇細身涼宜服此溫補托裏之劑以助气血也人參【一錢五分】

附子【一錢制】

川芎【一錢】

歸身【二錢】

黃耆【一錢】

白術【一錢五分土炒】

白芍【一錢炒】

木香【五分研】

穿山甲【八分炒】

甘艸【五分炙】

陳皮【一錢】

白茯苓【一錢】

右十二味煨姜三片大棗二枚水二茶鐘煎八分食遠服

【方歌】神功內托陰毒證不腫不髙不潰疼參附芎歸耆術芍木香山甲艸陳苓

復元通气散

此方治乳癰腹癰便毒耳痛耳聾等證皆由毒气滯塞不通故耳服之則气通毒散

靑皮【四兩】

陳皮【四兩】

栝蔞仁【二兩】

穿山甲【二兩】

金銀花【一兩】

連翹【一兩】

甘艸【二兩半生半炙】

右七味研末每服二錢黃酒調下

【方歌】復元通气乳腹癰便毒兼治耳痛聾靑陳蔞甲銀翹艸一服能教毒气通

防解貴金丸

此方治背疽諸毒初起木悶堅硬便祕衇沈實者悉效隨證加藥服法列後

生大黃【一觔】

白芷【十兩】

右二味爲末水丸每服三五錢五更時用連須蔥大者三根黃酒一碗煮蔥爛取酒送藥服畢蓋臥出汗過三二時俟大便行一二次立效

【按】此宣通攻利之劑也濟之以蔥酒力能發汗故云防解弱者隨用中劑行後以四君子湯補之老人虛人每服一錢用人參加生薑煎湯送下過一時再一服得睡上半身得汗則已

【方歌】防解貴金治諸毒腫瘍初起木硬堅大黃白芷爲丸服蔥酒煎送汗下痊

黍米寸金丹

此方乃異人所傳常有暴中急證忽然卒倒者撬開牙闗研灌三丸其人卽活又能治發背癰疽徧身壅腫附骨癰疽等證也凡初起憎寒壯熱四肢倦怠沈重者不分表裏老幼輕重並宜服之

乳香

沒藥【各一錢】

狗膽【一个幹者】

鯉魚膽【三个陰漧】

硇砂【二錢】

蟾酥【二錢】

狗寶【一錢】

麝香【五分】

白丁香【四十九个】

蜈蚣【全者七條酥炙】

黃蠟【三錢】

烏金石【一錢】

頭胎男乳【一合】輕粉【一錢】

雄黃【一錢】

水銀煉粉霜白色者【三錢】

右十六味爲細末除黃蠟乳汁二味熬成膏子同藥和丸如菉豆大小兒用一丸大人三丸重者五丸冷病用蔥湯熱病用新汲水送下衣被宻蓋勿令透風汗出爲度諸病如失

【方歌】黍米寸金奇效方癰疽發背服之良乳香沒藥狗鯉膽蟾硇寶麝白丁香蜈蚣黃蠟烏金石男乳輕雄共粉霜

麥靈丹

此丹能治癰疽惡毒無名諸瘍及疔瘡回裏令人煩悶神昏或婦人初發乳證小兒痘疹餘毒或腰腿暴痛等證

鮮蟾酥【二錢】

活蜘蛛【二十一个黒色大者佳】

定心艸【一錢卽兩頭興鼠糞】飛羅麫【六兩】

右四味共研一處用菊花熬成稀膏和好撚爲麥子形如麥子大每服七丸重大者九丸小兒輕證五丸在上俱用滚白水服在下用淡黃酒送服每一料加麥子一合收磁罐內

【方歌】麥靈丹治疔毒疽鮮蟾酥與活蜘蛛定心艸共飛羅麫黃菊熬膏相合宜

保安萬靈丹

此方治癰疽疔毒對口發頤風寒濕痺濕痰流注附骨陰疽鶴膝風及左癱右瘓口眼歪斜半身不遂血气凝滯徧身走痛步履艱辛偏墜疝气偏正頭痛破傷風牙闗閉截解風寒無不應效

茅山蒼術【八兩】麻黃

羗活

荊芥

防風

細辛

川烏【湯泡去皮】

艸馬【湯泡去皮】

川芎

石斛

全蠍

當歸

甘艸

天麻

何首烏【各一兩】雄黃【六錢】

右十六味爲細末煉蜜爲丸重三錢硃砂爲衣磁罐收貯視年嵗老壯病勢緩急斟酌用之如惡瘡初起二三日間或癰疽已成至十日前後未出膿者狀若傷寒頭痛煩渴拘急惡寒肢體疼痛惡心嘔吐四肢沈重恍惚悶亂皮膚壯熱及傷寒四時感冒傳變疫證惡寒身熱俱宜服之用蔥白九枝煎湯調服一丸蓋被出汗爲效如汗遲以蔥湯催之其汗必出如淋如洗令其自收不可露風患者自快瘡未成者卽消已成者卽髙腫潰膿如病無表裏相兼不必發散只用熱酒化服又按此方原載諸風癱瘓門中今移錄於此者蓋瘡瘍皆起於榮衛不調气血凝滯始生癰腫此藥專能發散又能順气搜風通行經絡所謂結者開之也經云汗之則瘡已正與此相合也服後當避風忌冷物戒房事如婦人有孕者勿服

【方歌】萬靈丹治諸痺病此藥猶能治腫瘍發表毒邪從汗解通行經絡效非常麻黃羌活荊防細川艸烏芎石斛蒼全蠍當歸甘艸等天麻何首共雄黃

腫瘍敷貼類方

凡腫瘍初起時腫髙赤痛者宜敷涼藥以寒勝熱也然亦不可太過過則毒爲寒凝變爲陰證如漫腫不紅似有頭而不痛者宜敷溫藥乃引毒外發也經云發表不遠熱敷熱藥亦發表之意凡調敷藥須多攪則藥稠黏敷後貼紙必須撕斷則不崩裂不時用原汁潤之蓋借濕以通竅幹則藥气不入更添拘急之苦矣凡去敷藥必看毛孔有汗意者爲血衇通熱气散也反此者逆

如意金黃散

此散治癰疽發背諸般疔腫跌撲損傷濕痰流毒大頭時腫漆瘡火丹風熱天泡肌膚赤腫幹濕腳气婦女乳癰小兒丹毒凡一切諸般頑惡熱瘡無不應效誠瘡科之要藥也

南星

陳皮

蒼術【各二觔】

黃蘗【五觔】

姜黃【五觔】

甘艸【二觔】

白芷【五觔】

上白天花粉【十觔】

厚朴【二觔】

大黃【五觔】

右十味共爲咀片曬漧磨三次用細絹羅篩貯磁罐勿泄气凡遇紅赤腫痛發熱未成膿者及夏月時俱用茶淸同蜜調敷如欲作膿者用蔥湯同蜜調敷如漫腫無頭皮色不變濕痰流毒附骨癰疽鶴膝風等證俱用蔥酒煎調敷如風熱所生皮膚亢熱色亮遊走不定俱用蜜水調敷如天泡火丹赤遊丹黃水漆瘡惡血攻注等證俱用大藍根葉搗汁調敷加蜜亦可湯潑火燒皮膚破爛麻油調敷已上諸引調法乃別寒熱溫涼之治法也

【方歌】如意金黃敷陽毒止痛消腫實良方南陳蒼蘗姜黃艸白芷天花朴大黃

五龍膏

此膏治癰疽陰陽等毒腫痛未潰者敷之卽防出膿毒

五龍艸【卽烏蘝苺詳本艸綱目蔓艸部俗名五爪龍江浙多產之】

金銀花

稀薟艸

車前艸【連根葉】

陳小粉【各等分】

右四味俱用鮮艸葉一處搗爛再加三年陳小粉並飛鹽末二三分共搗爲稠糊徧敷瘡上中畱一頂用膏貼蓋避風爲主若冬月艸無鮮者預采蓄下陰榦爲末用陳米醋調敷一如前法並效如此方內五龍艸或缺少不便倍加稀薟艸亦效

【方歌】五龍膏用拔膿毒平劑五龍艸銀花薟艸車前俱搗爛小粉飛鹽攪糊搽

四虎散

此散治癰疽腫硬厚如牛領之皮不作膿腐者宜用此方

艸烏

狼毒

半夏

南星【各等分】

右四味爲細末用豬腦同搗徧敷瘡上畱頂出气

【方歌】四虎散敷陰疽癰頑腫不痛治之平厚似牛皮難潰腐艸烏狼毒夏南星

眞君妙貼散

此散治癰疽諸毒頑硬惡瘡散漫不作膿者用此藥敷之不痛者卽痛痛者卽止如皮破血流濕爛疼苦天泡火丹肺風酒刺等證並用之皆效

蕎面【五觔】

明淨硫黃【十觔爲末】

白面【五觔】

右三味共一處用淸水微拌幹濕得宜趕成薄片微曬單紙包裹風中陰漧收用臨時研細末新汲水調敷如皮破血流濕爛者用麻油調敷天泡火丹酒刺者用靛汁調搽並效

【方歌】眞君妙貼硫二面水調頑硬不痛膿油調濕爛流血痛靛汁泡丹酒刺風

二靑散

此散治一切陽毒紅腫疼痛臖熱等證未成者卽消

靑黛

黃蘗

白斂

白薇【各一兩】

靑露【三兩

卽芙蓉葉】白芨

白芷

水龍骨【卽多年艌船舊油灰】

白鮮皮【各一兩】

天花粉【三兩】

大黃【四兩】

朴硝【一兩】

右十二味爲末用醋蜜調敷已成者畱頂未成者徧敷

【方歌】二靑散用敷陽毒腫痛紅熱用之消黛蘗斂薇靑露及芷龍鮮粉大黃消

坎宮錠子

此錠子治熱毒腫痛焮赤諸瘡並搽痔瘡最效京墨【一兩】

胡黃連【二錢】

熊膽【三錢】

麝香【五分】

兒茶【二錢】

冰片【七分】

牛黃【三分】

右七味爲末用豬膽汁爲君加生薑汁大黃水浸取汁釅醋各少許相和藥成錠用涼水磨濃以筆蘸塗之

【方歌】坎宮錠子最淸涼熱腫諸瘡並痔瘡京墨胡連熊膽麝兒茶冰片共牛黃

離宮錠子

此錠子治疔毒腫毒一切皮肉不變漫腫無頭搽之立效

血竭【三錢】

硃砂【二錢】

膽礬【三錢】

京墨【一兩】

蟾酥【三錢】

麝香【一錢五分】

右六味爲末涼水調成錠涼水磨濃塗之

【方歌】離宮錠治諸疔毒漫腫無頭涼水塗血竭硃砂爲細末膽礬京墨麝蟾酥

白錠子

此錠專敷初起諸毒癰疽疔腫流注痰包惡毒及耳痔耳挺等證

白降丹【四錢

卽白靈藥】銀黝【二錢】

寒水石【二錢】

人中白【二錢】

右四味共爲細末以白芨麫打糊爲錠大小由人不可入口每用以陳醋研敷患處如幹再上自能消毒

【方歌】白錠專敷初起毒癰疽疔腫與痰包降丹銀黝人中白寒水白及醋研消

蝌蚪拔毒散

此散治無名大毒一切火毒瘟毒敷之神效

寒水石【研極細末】

淨皮硝【研極細末】

川大黃【各等分研極細末】

蝦蟆子【初夏時河內有蝌蚪成羣大頭長尾者撈來收壇內泥封口埋至秋天化成水】右用蝌蚪水一大碗入前藥末各二兩陰漧再研勻收磁罐內每用時以水調塗患處

【方歌】拔毒散治無名毒火毒瘟毒俱可施寒水消黃蝌蚪水浸榦藥末水調之

二味拔毒散

此散治風濕諸瘡紅腫痛癢疥疿等疾甚效

明雄黃

白礬【各等分】

右二味爲末用茶淸調化鵞翎蘸掃患處癢痛自止紅腫卽消

【方歌】二味拔毒消紅腫風濕諸瘡痛癢寧一切肌膚疥疿疾雄礬爲末用茶淸

回陽玉龍膏

此膏治癰疽陰瘡不發熱不臖痛不腫髙不作膿及寒熱流注冷痛痺風腳气手足頑麻筋骨疼痛及一切皮色不變漫腫無頭鶴膝風等證但無肌熱者一槪敷之俱有功效

軍姜【三兩炒】

肉桂【五錢】

赤芍【三兩炒】

南星【一兩】

艸烏【三兩炒】

白芷【一兩】

右六味制畢共爲細末熱酒調敷

【方歌】回陽玉龍陰毒證不熱不疼不腫髙軍姜桂芍星烏芷研末須將熱酒調

沖和膏

此膏治癰疽發背陰陽不和冷熱相凝者宜用此膏敷之能行气疎風活血定痛散瘀消腫祛冷輭堅誠良藥也

紫荊皮【五兩炒】

獨活【三兩炒】

白芷【三兩】

赤芍【二兩炒】

石菖蒲【一兩五錢】

右五味共爲細末防湯熱酒俱可調敷

【方歌】沖和發背癰疽毒冷熱相凝此藥敷行气疎風能活血紫荊獨芷芍菖蒲

鐵桶膏

此膏治發背將潰已潰時根腳走散瘡不收束者宜用此藥圍敷

膽礬【三錢】

銅綠【五錢】

麝香【三分】

白芨【五錢】

輕粉【二錢】

鬰金【二錢】

五倍子【一兩微炒】

明礬【四錢】

右八味共爲極細末用陳米醋一碗杓內慢火熬至一小杯候起金色黃泡爲度待溫用藥末一錢攪入醋內燉溫用新筆塗於瘡根周圍以棉紙覆蓋藥上瘡根自生縐紋漸收漸其毒不致散大矣

【方歌】鐵桶膏收毒散大周圍敷上束瘡根膽礬銅綠及輕粉五倍明礬麝郁金

烏龍膏

此膏治一切諸毒紅腫赤暈不消者用此藥敷上極有神效

木鱉子【二兩去殻】

艸烏【半兩】

小粉【四兩】

半夏【二兩】

右四味於鐵銚內慢火炒焦黑色爲度研細以新汲水調敷一日一換自外向裏塗之須畱瘡頂令出毒气

【方歌】烏龍膏用治諸毒赤暈能收治腫瘍木鱉艸烏小粉夏涼水調敷功效良

神效千槌膏

此膏專貼瘡瘍疔毒初起貼之卽消治瘰癧連根拔出大人臁瘡小兒蟺拱頭等證並效

土木鱉【五个去殻】

白嫩松香【四兩揀淨】

銅錄【一錢研細】

乳香【二錢】

沒藥【二錢】

萞麻子【七錢去殻】

巴豆肉【五粒】

杏仁【一錢去皮】

右八味合一處石臼內搗三千餘下卽成膏取起浸涼水中用時隨瘡大小用手撚成薄片貼瘡上用絹蓋之

【方歌】千捶膏貼諸疔毒瘰癧臁瘡蟺拱頭木鱉松香銅乳沒萞麻巴豆杏仁投

馬齒莧膏

馬齒莧性味淸涼能解諸毒今用此一味或服或敷甚有功效所治諸證列後

一治楊梅徧身如癩喉硬如管者取莧碗粗一握酒水煎服出汗

一治發背諸毒用莧一握酒煎或水煮冷服出汗再服退熱去腐三服卽愈並杵莧敷之

一治多年頑瘡臁瘡疼痛不收口者杵莧敷之取虫一日一換三日後腐肉已盡紅肉如珠時換生肌藥收口

一治面腫唇搗汁塗之

一治婦女臍下生瘡痛癢連及二陰者用莧四兩靑黛一兩研勻敷之

一治濕癬白禿取石灰末炒紅用莧汁熬膏調勻塗之

一治丹毒加藍靛根和搗敷之

【方歌】馬齒莧膏只一味楊梅發背服敷之頑瘡面腫搗汁用婦女陰瘡共黛施濕癬白禿加灰末丹毒藍根相和宜

潰瘍主治類方

四君子湯

人參

茯苓

白術【各二錢土炒】

甘艸一【錢】

右四味姜三片棗二枚水煎服

四物湯

川芎【一錢五分】

當歸【三錢酒洗】

白芍【二錢炒】

地黃【三錢】

右四味水煎服

八珍湯

人參【一錢】

茯苓【一錢】

白術【一錢五分】

甘艸【五分炙】

川芎【一錢】

當歸【一錢】

白芍【一錢炒】

地黃【一錢】

右八味水煎服

十全大補湯

於八珍湯內加黃耆肉桂水煎服

人參養榮湯

於十全大補湯內去川芎加陳皮逺志五味子水煎服

內補黃耆湯

於十全大補湯內去白術加逺志麥門冬水煎服【按】四君子湯補气不足者也四物湯補血不足者也八珍湯防補气血不足者也十全大補湯大補气血諸不足者也人參養榮湯去川芎者因面黃血少加陳皮以行气之滯五味子以收斂气血遠志以生心血也內補黃耆湯治潰瘍口漧去白術者避其燥能亡津也加遠志麥冬者以生血生津也如痛者加乳香沒藥以定痛硬者加穿山甲皂角刺以消硬也已上諸方凡癰疽潰後諸虛者悉凖於此當隨證酌用之

【方歌】四君參苓白術艸四物芎歸芍地黃二方防補八珍是更加耆桂十補湯榮去芎加陳遠味內去術加遠冬良痛甚乳沒硬穿皂潰後諸虛酙酌方

異功散

人參【二錢】

白術【二錢土炒】

茯苓【一錢】

甘艸【五分炙】

陳皮【五分】

右五味姜三片棗二枚水煎服

理中湯

人參【二錢】

白術【三錢土炒】

漧薑【一錢】

甘艸【五分炙】

右四味水煎服

六君子湯

人參【二錢】

白術【二錢土炒】

茯苓【一錢】

甘艸【一錢炙】

陳皮【一錢】

半夏【一錢五分制】

右六味姜三片棗二枚水煎服

香砂六君子湯

人參【一錢】

白術【二錢土炒】

茯苓【一錢】

甘艸【五分炙】

藿香【一錢或木香】

陳皮【一錢】

半夏【一錢五分制】砂仁【五分】

右八味姜三片水煎服

【按】四君子湯加陳皮名異功散潰後脾虛气滯者宜之四君子湯減茯苓加漧薑名曰理中湯潰後脾虛寒滯者宜之蓋气虛則陽虛陽虛生寒故於補气藥中加溫熱之味也四君子湯加陳皮半夏名六君子湯潰後气虛有痰者宜之六君子湯加藿香或木香砂仁名香砂六君子湯潰後胃虛痰飲嘔吐者宜之無痰飲气虛嘔逆甚者加丁香沈香潰後气虛有寒加肉桂附子潰後瀉者加訶子肉豆蔲腸滑不固加鸎粟殻食少咳者加桔梗麥冬五味子渴者加漧葛傷食脾胃虛弱加山查神麯穀芽或麥芽此皆潰後气不足者以四君子湯爲主隨證加減也

【方歌】四君加陳異功散理中減苓加漧薑有痰陳半六君子嘔吐砂仁木藿香逆加丁沈寒桂附瀉加訶蔲粟滑腸咳桔冬味渴加葛傷食查麯穀麥良

托裏定痛湯

於四物湯內加肉桂乳香沒藥粟殻水煎服

聖愈湯

於四物湯內加柴胡人參黃耆水煎服

柴胡四物湯

於四物湯內加柴胡人參黃芩半夏甘艸水煎服

地骨皮飲

於四物湯內加丹皮地骨皮

知蘗四物湯

於四物湯內加知母黃蘗

三黃四物湯

於四物湯內加黃連黃芩黃蘗

【按】托裏定痛湯潰後血虛疼痛者宜之聖愈湯潰後血虛內熱心煩气少者宜之柴胡四物湯潰後血虛有寒熱者宜之地骨皮飲潰後不寒者宜之知蘗四物湯潰後五臟陰火骨蒸者宜之三黃四物湯潰後六腑陽火煩熱者宜之蓋血虛則陰虛陰虛生熱故補血藥中多加寒涼之味也此皆潰後血不足者以四物湯爲主隨證加減也

【方歌】四物加桂乳沒粟托裏定痛功效奇聖愈四物參耆入血虛血熱最相宜血虛寒熱小柴合惟熱加丹地骨皮陽火煩熱三黃合陰火骨蒸加蘗知

補中益气湯

補中益气湯治瘡瘍元气不足四肢倦怠口漧時熱飲食無味衇洪大無力心煩气怯者俱宜服之人參【一錢】

當歸【一錢】

生黃耆【二錢】

白術【一錢土炒】

升麻【三分】

柴胡【三分】

甘艸【一錢炙】

麥冬【一錢去心】

五味子【五分研】

陳皮【五分】

右十味水二鐘姜三片棗二枚煎一鐘空心熱服

人參黃耆湯

治潰瘍虛熱不睡少食或寒濕相凝作痛者效卽前方去柴胡加神麯五分炒蒼術五分炒黃蘗五分炒【方歌】補中益气加麥味潰後見證同內傷參耆歸術升柴艸麥味陳皮引棗姜人參黃耆寒濕熱加麯蒼蘗減柴方

獨參湯

此湯治潰瘍膿水出多元气虛餒外無邪气自汗衇虛者宜服之

人參【二兩】

右一味水二鐘棗十枚或蓮肉元眼肉煎好徐除服之若煎至稠厚卽成膏矣作三次用醇酒熱化服之亦可

【方歌】膿水過多元气餒不生他恙獨參宜徐徐代飲無窮妙棗蓮元肉共煎之

溫胃飲

此湯治癰疽脾胃虛弱或內傷生冷外感寒邪致生呃逆中脘疼痛嘔吐淸水等證宜急服之

人參【一錢】

白術【二錢土炒】

漧薑【一錢炮】

甘艸【一錢】

丁香【五分】

沈香【一錢】

柿蒂【十四个】

吳萸【七分酒洗】

附子【一錢制】

右九味水三鐘姜三片棗二枚煎八分不拘時服

【方歌】溫胃飲治寒呃逆內傷外感胃寒生理中加丁沈柿蒂寒盛吳萸附子寧

橘皮竹茹湯

此湯治潰瘍胃火上逆气沖以致時時呃逆身熱煩渴口漧唇焦此熱呃也服之有效

橘紅【二錢】

竹茹【三錢】

生薑【一錢】

柿蒂【七个】

人參【一錢】

黃連【一錢】

右六味水二鐘煎八分空心溫服

【方歌】橘皮竹茹熱呃逆胃火气逆上衝行橘紅竹茹姜柿蒂虛加參補熱連淸

胃愛丸

此丸治潰瘍脾胃虛弱諸味不喜者宜服此丸助脾气開胃口而飲食自進矣

人參【一兩】

山藥【一兩肥大上白者切片男乳拌令透曬後微焙】建蓮肉【五錢去皮心】白豆【三錢】

小紫蘇【五錢蜜拌曬漧微蒸片時連梗葉切片】

陳皮【六錢用陳老米先炒黃色方入同炒微燥勿焦】云片白術【一兩鮮白者米泔浸去澁水切片曬漧同麥芽拌炒】

甘艸【三錢炙】

上白茯苓【一兩切一分厚咀片用砂仁二錢同茯苓合碗內飯上蒸熟】

右九味共爲細末用老米二合微焙碾粉泡荷葉熬湯打糊丸梧桐子大每服八十丸淸米湯送下不拘時服

【方歌】不思飲食宜胃愛開胃扶脾效若仙異功山藥蘇梗葉建蓮白防米糊丸

淸震湯

治潰瘍脾腎虛弱或誤傷生冷或气惱勞役或病後入房太早以致寒邪乘入中脘乃生呃逆急服之

人參

益智仁

半夏【各一錢制】

澤瀉【三分】

香附

陳皮

白茯苓【各一錢】附子【一錢制】

炙甘艸【一錢】

柿蒂【二十四个】

【方歌】淸震湯治腎家寒人參益智半夏攢澤瀉香附陳茯苓附子甘艸柿蒂煎

二神丸

此丸治癰疽脾腎虛弱飲食不消黎明溏瀉者服之有效

肉果【二兩面褁煨肥大者搗去油】

補骨脂【四兩微炒香】

右二味共爲細末用大棗四十九枚老生薑四兩切片水浸姜棗煮至水漧爲度取棗肉爲丸桐子大每夜半用淸米湯送下七十丸治腎瀉脾瀉甚效

【方歌】二神丸治脾腎弱飲食不化瀉黎明肉果補脾骨脂腎生薑煮棗肉丸成

加味地黃丸

此丸治癰疽已潰虛火上炎口漧作渴者宜服之熟地【八兩

酒蒸搗膏】山藥【四兩炒】

山萸肉【五兩去核】

白茯苓【四兩】

牡丹皮【四兩酒洗】

澤瀉【三兩蒸】

肉桂【六錢】

五味子【三兩炒】

右八味共爲末煉蜜丸如梧桐子大每服二錢空心鹽湯送下

【方歌】加味地黃勞傷腎水衰津少渴良方山萸山藥丹苓澤肉桂五味熟地黃

參術膏

此膏治癰疽發背等證大潰膿血之後血气大虛急宜用此補之

人參【半觔切片用水五大碗沙鍋慢火熬至三碗將渣再煎汁一碗共用密絹濾淨復熬稠厚磁碗內收貯聽用】

云片白術【六兩】懷慶熟地【六兩俱熬同上法】

以上三膏各熬完畢各用磁罐盛之入水中待冷取起宻蓋勿令泄气如患者精神短少懶於言動短气自汗者以人參膏三匙白術膏二匙地黃膏一匙俱用無灰好酒一杯燉熱化服如脾虛弱飲食減少或食不知味或已食不化者用白術膏三匙人參膏二匙地黃膏一匙熱酒化服如腰膝痠輭腿腳無力皮膚枯槁者用地黃膏三匙參術膏各二匙化服如气血脾胃相等無偏勝者三膏每各二匙熱酒化服此膏用於淸晨及臨睡時各進一次自然彊健精神頓生气血新肉易長瘡口易合一切瘡形危險勢大膿多者服之自無變證也夏天炎熱恐膏易變令作二次熬用亦好愈後常服能須髮變黑返老還童已上諸方功難及此

【方歌】參術膏治大膿後血气防補此方宗人參白術同熟地熬成膏服有奇功

八仙糕

此糕治癰疽脾胃虛弱食少嘔泄精神短少飲食無味食不作饑及平常無病久病者服之能健脾胃山藥【六兩】

人參【六兩】

粳米【七升】

糯米【七升】

白靈【一觔】

白糖霜【二兩半】

蓮肉【六兩】

芡實【六兩】

白茯苓【六兩】

右將山藥人參蓮肉芡實茯苓五味各爲細末再將粳糯米爲粉與上藥末和勻將白糖入蜜湯中燉化隨將粉藥乘熱和勻攤鋪籠內切成條蒸熱火上烘漧磁器收貯每日淸早用白湯泡數條或幹用亦可饑時隨用服至百日啟脾壯胃功難筆述

【方歌】八仙糕用健脾胃食少嘔泄服之靈山藥人參粳糯米蜜糖蓮芡白雲苓

洗滌類方

洗有蕩滌之功滌洗則气血自然舒暢其毒易於潰腐而無壅滯也凡腫在四肢者溻漬之在腰腹脊背者淋之在下部者浴之俱以布帛或棉蘸洗稍溫卽易輕者日洗一次重者日夜洗二次每日洗之不可間斷凡洗時冬月要猛火以逼寒气夏月要明窻以避風涼若不愼此輕則有妨收口重則恐變純陰夫洗藥不一如初腫與將潰者俱用蔥歸溻腫湯燙洗如陰證不起者俱用艾茸湯敷法如潰後俱用豬蹄湯燙洗用豬蹄湯者以助肉之气而逐腐也此滌洗之法乃瘍科之要藥也

蔥歸溻腫湯

此湯治癰疽瘡瘍初腫將潰之時用此湯洗之以瘡內熱癢爲度

獨活【三錢】

白芷【三錢】

蔥頭【七个】

當歸【三錢】

甘艸【三錢】

右五味以水三大碗煎至湯醇濾去渣以絹帛蘸湯熱洗如溫再易之

【方歌】蔥歸溻腫洗諸毒初起將潰用之宜洗至熱癢斯爲度獨芷蔥歸甘艸俱

艾茸敷法

此膏治陰瘡黑陷而不痛者用之爲良以知痛則生不知痛出紫血者死然必內服大補回陽之劑以助之

硫黃【五錢】

雄黃【五錢】

艾茸【一觔】

右以硫雄二味爲末同艾入水煎半日水將幹取艾出搗爛溫敷患處再煎再易十餘次爲度

【方歌】艾茸敷法治陰瘡黑陷不痛用之良石硫雄黃同艾煮搗成膏敷定能康

豬蹄湯

此湯治癰疽諸毒流膿者熬好洗之以助肉气消腫散風脫腐止痛去惡肉活死肌潤瘡口如腐盡者不必用之當以米泔水熱洗之令瘡潔淨不可過洗過洗則傷水皮膚破爛難生肌肉斂口矣

黃芩

甘艸

當歸

赤芍

白芷

蜂房

羌活【各等分】

右七味共爲粗末防証之大小定藥之多少先將獖豬前蹄一隻用水六碗煮蹄軟爲度將汁濾淸吹去汁上油花卽用粗藥末一兩投於汁中再用微火煎十數沸濾去渣候湯微溫卽用方盤一个靠身於瘡下放定隨用軟絹蘸湯淋洗瘡上並入孔內輕手捺盡內膿庶敗腐宿膿隨湯而出以淨爲度再以輭帛疊七八重蘸湯勿令大幹覆於瘡上兩手輕按片時帛溫再換如此再按四五次可以流通血气解毒止毒去瘀也洗訖用絹帛挹幹卽隨證以應用之藥貼之

【方歌】豬蹄湯治癰疽毒已潰流膿用此方消腫散風能止痛芩甘歸芍芷蜂羌

膏藥類方

萬應膏

此膏治一切癰疽發背對口諸瘡痰核流注等毒貼之甚效

川烏

艸烏

生地

白斂

白芨

象皮

官桂

白芷

當歸

赤芍

羌活

苦參

土木鱉

穿山甲

烏藥

甘艸

獨活

元參

定粉

大黃【各五錢】

右十九味定粉在外用淨香油五觔將藥浸入油內春五夏三秋七冬十候日數已足入潔淨大鍋內慢火熬至藥枯浮起爲度住火片時用布袋濾去渣將油稱準每油一觔對定粉半觔用桃桞枝不時攪之以黑如漆亮如鏡爲度滴入水內成珠薄紙攤貼

【方歌】萬應膏用貼諸毒發背癰疽對口瘡川艸烏同地蘝及象皮桂芷芍歸羌苦參木鱉穿烏藥甘獨元參定粉黃

紺珠膏

此膏治一切癰疽腫毒流注頑臁風寒濕痺瘰癧乳癰痰核血風等瘡及頭痛牙疼腰腿痛等證悉驗制麻油【四兩】

制松香【一觔】

右將麻油煎滚入松香文火溶化桞枝攪候化盡離火下細藥末二兩三錢攪勻卽傾於水內拔扯數十次易水浸之聽用

一瘀血腫毒瘰癧等證但未破者再加魏香散隨膏之大小患之輕重每加半分至三二分爲率

一毒深膿不盡及頑瘡對口等證𨿽潰必用此膏獲效

一未破者貼之勿揭揭則作癢痛亦勿揭能速於成膿患在平處者用紙攤貼患在灣曲轉動處者用絹帛攤貼

一臁瘡及臀腿寒濕等瘡先用茶淸入白礬少許洗淨貼之見效

一頭痛貼太陽穴牙痛塞牙縫內

一內癰等證作丸用蛤粉爲衣服下

一便毒痰核多加魏香散如膿瘡再加銅靑如蟺拱頭癬毒貼之亦效

制油法

每麻油一觔用當歸木鱉子肉知母細辛白芷巴豆肉文蛤打碎山茨菇打碎紅芽大防續斷各一兩槐桞枝各二十八寸入油鍋內浸二十一日煎枯去渣取油聽用查朝鮮琥珀膏多續隨子此方宜加之

制松香法

擇片子淨嫩松香爲末十觔取槐桞桃桑芙蓉等五樣枝各五觔剉碎用大鍋水煎濃汁濾淨再煮一次各收之各分五分每用初次汁一分煎滚入松香末二觔以柳槐枝攪之煎至松香沈下水底爲度卽傾入二次汁內乘熱拔扯數十次以不斷爲佳候溫作餅收之餘香如法

膏內細藥方

乳香

沒藥【各五錢】

明雄黃【四錢】

血竭【五錢】

麝香【一錢】

輕粉【二錢】

右爲細末加入膏內用

魏香散

乳香

沒藥

血竭【各等分】

阿魏

麝香【各減半】

爲末罐收聽用

【方歌】紺珠膏貼癰疽毒流注頑臁濕痺名瘰癧乳癰痰核塊血風頭痛及牙疼松香化入麻油內乳沒雄黃竭麝輕隨證更加魏香散麝香魏竭乳沒並

陀僧膏

此膏專貼諸般惡瘡流注瘰癧跌撲損破金刄悞傷等證用之有效

南陀僧【二十兩研末】赤芍【二兩】

全當歸【二兩】

乳香【五錢去油研】

沒藥【五錢去油研】

赤石脂【二兩研】

苦參【四兩】

百艸霜【二兩篩研】

銀黝【一兩】

桐油【二觔】

香油【一觔】

血竭【五錢研】

孩兒茶【五錢研】

川大黃【半觔】

右藥先將赤芍當歸苦參大黃入油內煠枯熬至滴水不散再下陀僧末用槐柳枝攪至滴水將欲成珠將百艸霜細細篩入攪勻再將羣藥及銀黝篩入攪極勻傾入水盆內眾手扯千餘下再收入磁盆內常以水浸之

【方歌】陀僧膏貼諸惡瘡流注瘰癧跌撲傷陀僧赤芍歸乳沒赤脂苦參百艸霜銀黝桐油香油共血竭兒茶川大黃

巴膏方

此膏貼一切癰疽發背惡瘡化腐生肌甚效

象皮【六錢】

穿山甲【六錢】

山梔子【八十个】兒茶【二錢另研極細末】

人頭髮【一兩二錢】血竭【一錢另研極細末】

硇砂【三錢

另研極細末】黃丹【飛】

香油

桑槐桃柳杏枝【各五十寸】

右將桑槐桃柳杏五枝用香油四觔將五枝煠枯撈出次入象皮穿山甲人頭髮煠化再入山梔子煠枯用絹將藥渣濾去將油復入鍋內煎滚離火少頃每油一觔入黃丹六兩攪勻用慢火熬至滴水中成珠將鍋取起再入血竭兒茶硇砂等末攪融用涼水一盆將膏藥傾入水內用手扯藥千餘徧換水數次拔去火气磁罐收貯用時不宜見火須以銀杓盛之重湯燉化薄紙攤貼

【方歌】癰疽發背用巴膏象甲梔茶發竭硇枝用桑槐桃柳杏黃丹攪和共油熬

亞聖膏

此膏治一切破爛諸瘡並楊梅結毒貼之甚效象皮【一兩】

驢甲【一塊卽懸蹄】

雞子淸【三个】

木鱉子【七个】

蛇蛻【二錢】

蟬蛻【四錢】

血餘【三錢】

穿山甲【六錢】

槐枝

楡枝

艾枝

柳枝

桑枝【各二十一寸】黃丹

黃蠟

蔴油【三觔】

右將藥浸七日煎如常法濾去渣每淨油一觔入黃丹七兩煎成膏入黃蠟五錢化勻再加血竭五錢兒茶三錢乳香三錢沒藥三錢煆牡厲五錢五靈脂五錢右五味研極細末入膏內成膏出火攤貼

【方歌】亞聖膏治破爛瘡楊梅結毒貼之良象驢雞鱉蛇蟬蛻血甲槐楡艾柳桑丹蠟蔴油勻化後竭茶乳沒蠣靈襄

綘珠膏

此膏治潰瘍諸毒用之去腐定痛生肌甚效

天蔴子肉【八十一粒】雞子黃【十个】

蔴油【十兩】

血餘【五錢】

黃丹【二兩水飛】

白蠟【三兩】

血竭【三錢】

硃砂【二錢】

輕粉【三錢】

乳香【三錢】

沒藥【三錢】

兒茶【三錢】

冰片【一錢】

麝香【五分】

珍珠【三錢】

右將蔴油煠血餘至焦枯加蔴子肉雞子黃再煠枯去渣入蠟候化離火少時入黃丹攪勻再加細藥和勻收用攤貼

【方歌】綘珠化腐主生肌蔴肉雞黃油血餘丹蠟竭砂輕乳沒兒茶冰麝共珍珠研細和勻隨證用乳巖須要入銀硃

乳巖加銀硃一兩

絳紅膏

此膏治一切腫毒已成疼痛不消者貼之悉效銀硃【五錢】

右一味爲細末以生桐油調攤如膏先用神燈照後貼此膏

【方歌】絳紅膏治毒已成腫痛難消用最靈一味銀朱爲細末桐油調和貼之平

加味太乙膏

此膏治發背癰疽及一切惡瘡濕痰流注風濕徧身筋骨走注作痛湯燙火燒刀傷棒毒五損內癰七傷外證俱貼患處又男子遺精女人白帶俱貼臍下髒毒腸癰亦可丸服諸般瘡癤血風癩癢諸藥不止痛癢者並效

白芷

當歸

赤芍

元參【各二兩】

柳枝

槐枝【各一百寸】

肉桂【二兩】

沒藥【三錢】

大黃【二兩】

木鱉【二兩】

輕粉【四錢

研不見星】生地【二兩】

阿魏【三錢】

黃丹【四十兩水飛】

乳香【五錢】

血餘【一兩】

右將白芷當歸赤芍元參肉桂大黃木鱉生地八味並槐柳枝用眞蔴油足稱五觔將藥浸入油內春五夏三秋七冬十入大鍋內慢火熬至藥枯浮起爲度住火片時用布袋濾淨藥渣將油稱凖用細舊絹將油又濾入鍋內要淸淨爲佳將血餘投上慢火熬至血餘浮起以柳枝桃防似膏溶化之象方算熬熟淨油一觔將飛過黃丹六兩五錢徐徐投入火加大些夏秋亢熱每油一觔加丹五錢不住手攪候鍋內先發靑煙後至白煙疊疊旋起气味香馥者其膏已成卽便住火將膏滴入水中試輭硬得中如老加熱油如稀加炒丹每各少許漸漸加火務要冬夏老嫩得所爲佳候煙盡掇下鍋來方下阿魏切成薄片散於膏上化盡次下乳沒輕粉攪勻傾入水中以柳棍樓成一塊再換冷水浸片時乘溫每膏半觔扯拔百轉成塊又換冷水浸隨用時每取一塊銅杓內復化隨便攤貼至妙

【方歌】太乙膏治諸般毒一切瘡傷俱貼之白芷當歸赤芍藥元參桂沒柳槐枝大黃木鱉輕生地阿魏黃丹乳血餘

白膏藥

此膏專貼諸瘡腫毒潰破流濃甚效

淨巴豆肉【十二兩】萞蔴子【十二兩去殻】

香油【三觔】

蝦蟇【五个各啣人發一團】

活鯽魚【十尾】

先將巴豆肉萞蔴子入油內浸三日再將蝦蟇浸一宿臨熬時入活鯽魚共煠焦去渣淨慢火熬油滴水成珠離火傾於淨鍋內再加官粉二觔半乳香末五錢不時攪之冷定爲度用時重湯燉化薄紙攤貼

【方歌】白膏專貼諸瘡毒巴豆萞蔴浸入油活鯽蝦蟇同煠後再官粉乳香投

化腐紫霞膏

此膏善能穿透諸毒凡發背已成瘀肉不腐及不作膿者用此膏以腐爛瘀肉穿潰膿毒其功甚效金頂砒【五分】

潮腦【一錢】

螺螄肉【二兩用肉曬榦爲末】

輕粉【三錢】

血竭【二錢】

巴豆仁【五錢研用白仁】

右各爲末共碾一處磁礶收貯臨用時用蔴油調搽頑硬肉上以棉紙蓋上或膏貼俱可

【方歌】化腐紫霞膏穿毒透膿化腐效如神金砒潮腦螺螄肉粉竭蔴仁巴豆仁

貝葉膏

此膏貼癰疽發背一切潰爛諸瘡

蔴油【一觔】

血餘【雞子大一个】

白蠟【二兩】

右將血餘以文火煠化去渣下火入白蠟溶化候溫用棉紙剪塊三張張張於油蠟內蘸之貼於磁器幫上用時揭單張貼患處日換八九次力能定痛去腐生肌其功甚速切勿忽之

【方歌】貝葉膏治潰爛瘡去腐生肌功效彊血餘蔴油煎渣去下火入蠟化貼良

碧螺膏

此膏治下部濕瘡疥癬並結毒痰串癧瘡

松香【取嫩白者佳爲末篩過用銅盆以豬油徧搽之入水至滚入香不住手攪之以香沈底爲度卽

傾冷水中拔扯百十次以不斷爲度】

右將蔴油煎滴水成珠入松香一觔文火溶化防老嫩取起離火住滚徐徐入糠靑膽礬各淨末五錢以柳枝左攪勻爲度如老加熟豬油二三錢用綠紙薄攤貼之

【方歌】碧螺膏治疥濕瘡豬脂蔴油嫩松香再入糠靑膽礬末綠紙攤貼效非常

麻藥類方

瓊酥散

此散治一切腫毒等瘡服之開鍼不痛

蟾酥【一錢】

半夏【六分】

閙羊花【六分】

胡椒【一錢八分】

川椒【一錢八分】蓽茇【一錢】

川烏【一錢八分】

右七味共爲細末每服半分黃酒調服如欲大開加白酒藥一丸

【方歌】瓊酥散是麻人藥開鍼不痛用蟾酥蓽茇閙羊生半夏胡椒川椒與川烏

整骨麻藥

此藥開取箭頭服之不痛

麻黃

胡茄子

姜黃

川烏

艸烏【各等分】

閙羊花【倍用】

右六味共爲末每服五分茶酒任下欲解用甘艸煎湯服之卽蘇

【方歌】整骨麻藥取箭頭不傷筋骨可無憂麻黃姜黃胡茄子川艸烏與閙羊投

外敷麻藥

此藥敷於毒上麻木任割不痛

川烏尖【五錢】

艸烏尖【五錢】

蟾酥【四錢】

胡椒【一兩】

生南星【五錢】

生半夏【五錢】

一方加蓽茇【五錢】一方加細辛【一兩】

右爲末用燒酒調敷

【方歌】外敷麻藥調燒酒刀割不痛效最神川艸烏蟾椒星夏一加蓽茇一加辛

去腐類方

腐者壞肉也諸書云腐不去則新肉不生蓋以腐能浸淫好肉也當速去之如遇气實之人則用刀割之取效若遇气虛之人則惟恃藥力以化之蓋去腐之藥乃瘍科之要藥也

白降丹

此丹治癰疽發背一切疔毒用少許瘡大者用五六釐瘡小者用一二釐水調敷瘡頭上初起者立刻起皰消散成膿者卽潰腐者卽脫消腫誠奪命之靈丹也

硃砂

雄黃【各二錢】

水銀【一兩】

硼砂【五錢】

火硝

食鹽

白礬

皂礬【各一兩五錢】

先將硃雄硼三味研細入鹽礬硝皂水銀共研勻以水銀不見星爲度用陽城礶一个放微炭火上徐徐起藥入礶化盡微火逼令幹取起如火大太幹則汞走如不幹則藥倒下無用其難處在此再用一陽城礶合上用棉紙截半寸寛將礶子泥艸鞋灰光粉三樣研細以鹽滴鹵汁調極濕一層泥一層紙糊合口四五重及糊有藥礶上二三重地下挖一小潭用飯碗盛水放潭底將無藥礶放於碗內以瓦挨潭口四邊齊地恐炭灰落碗內也有藥礶上以生炭火蓋之不可有空處約三炷香去火冷定開防約有一兩外藥矣煉時礶上如有綠煙起急用筆蘸礶子鹽泥固之

紅升丹

此丹治一切瘡瘍潰後防毒去腐生肌長肉瘡口堅硬肉黯紫黑用丹少許雞翎掃上立刻紅活瘍醫若無紅白二丹決難立刻取效

硃砂【五錢】

雄黃【五錢】

水銀【一兩】

火硝【四兩】

白礬【一兩】

皂礬【六錢】

先將二礬火硝研碎入大銅杓內加火消一小杯燉化一干卽起研細另將汞硃雄研細至不見星爲度再入消礬末研勻先將陽城礶用紙筋泥搪一指厚陰漧常輕輕撲之不使生裂紋搪泥礶子泥亦可用如有裂紋以礶子泥補之極幹再曬無裂紋方入前藥在內礶口以鐵油盞蓋定加鐵梁盞上下用鐵鑻鐵絲紥緊用棉紙撚條蘸蜜周圍塞礶口縫間外用熟石膏細末醋調封固盞上加炭火二塊使盞熱礶口封固易幹也用大釘三根釘地下將礶子放釘上礶底下置堅大炭火一塊外砌百眼鑪升三炷香第一炷香用底火如火大則汞先飛上二炷香用大半礶火以筆蘸水擦盞第三炷香火平礶口用扇搧之頻頻擦盞勿令幹幹則汞先飛上三香完去火冷定開防方气足盞上約有六七錢刮下研極細磁礶盛用再預以鹽鹵汁調礶子稀泥用筆蘸泥水掃礶口周圍勿令泄气蓋恐有綠煙起汞走也綠煙一起卽無用矣

【方歌】白降丹爲奪命丹防膿化腐立時安硃雄汞與硼砂入還有消鹽白皂礬若去硼鹽紅升是長肉生肌自不難

元珠膏

此膏治腫瘍將潰塗之膿從毛孔吸出已開鍼者用撚蘸送孔內呼膿腐不淨塗之立化

木鱉子肉【十四个】螌�【八十一个】

柳枝【四十九寸】驢甲片【三錢】

艸烏【一錢】

蔴油【二兩】

右藥浸七日文火煠枯去渣入巴豆仁三个煎至黑傾於鉢內研如泥加麝香一分攪勻入礶內收用

【方歌】呼膿化腐用元珠木鱉螌�共桞枝驢甲艸烏油內浸煠枯巴豆麝香施

生肌類方

凡大毒潰爛內毒未盡若驟用生肌則外實內潰重者逼毒內攻輕者反增潰爛𨿽卽收口其於旁處復生大疽是知毒未盡不可驟用生肌藥也只以貝葉膏貼之頻換俟生肉珠時方用生肌藥如元气弱者須當大補以培元气

生肌定痛散

此散治潰爛紅熱腫痛有腐者用此化腐定痛生肌生石膏【一両爲末用甘艸湯飛五七次】

辰砂【三錢】

冰片【二分】

硼砂【五錢】

右四味共爲末撒患處

【方歌】生肌定痛治潰爛腫疼紅熱實相宜石膏飛過辰砂用共入冰硼細撒之

輕乳生肌散

此散治潰爛紅熱腫痛腐脫者用此定痛生肌石膏【一兩煆】

血竭【五錢】

乳香【五錢】

輕粉【五錢】

冰片【一錢】

有水加龍骨白芷【各一錢】

不收口加雞內金【一錢炙】

右爲末撒之

【方歌】輕乳生肌治腐脫石膏血竭乳輕冰若然有水加龍芷收口須添雞內金

姜礬散

此散治一切諸瘡發癢者用此撒之甚效

枯礬

漧薑

右等分爲末先用細茶食鹽煎湯洗之後用此散撒之

冷瘡不收口者用漧薑一味爲末撒患處覺熱如烘生肌甚效

【方歌】姜礬最治諸瘡癢先用鹽茶煎洗之若是冷瘡不收口漧姜一味撒生肌

腐盡生肌散

此散治一切癰疽等毒諸瘡破爛不斂者撒上卽愈

兒茶

乳香

沒藥【各三錢】

冰片【一錢】

麝香【二分】

血竭【三錢】

旱三七【三錢】

右爲末撒之

有水加龍骨【一錢煆】

欲速收口加珍珠【一兩】

蟹黃【二錢法取團臍蟹蒸熟取黃曬漧取用】

或用豬脂油【半觔去渣】加黃蠟【一兩】溶化傾碗內稍溫加前七味調成膏攤貼癰疽破爛等證若杖傷則旱三七倍之

一用鮮鹿腿骨紙包灰內煨之以黃脆爲度如黑焦色則無用矣爲細末撒之生肌甚速

【方歌】腐盡生肌瘡不斂兒茶乳沒冰麝香血竭三七水加骨收口珍珠共蟹黃或用豬油溶黃蠟調前七味貼之良一用火煨鹿腿骨爲散生肌效甚長

月白珍珠散

此散治諸瘡新肉已滿不能生皮及湯火傷痛並下疳腐痛等證

靑缸花【五分】

輕粉【一兩】

珍珠【一錢】

右爲末撒之

下疳腐爛用豬脊髓調搽

一用雞子淸傾瓦上曬漧取淸爲末撒之

【方歌】月白珍珠皮不長並醫湯火下疳瘡靑缸輕粉珍珠共豬髓調搽眞妙方一用雞淸傾瓦上曬榦爲末撒之良

五色靈藥

此五色靈藥治癰疽諸瘡已潰余腐不盡新肉不生撒之最效

食鹽【五錢】

黑鉛【六錢】

枯白礬

枯皂礬

水銀

火硝【各二兩】

先將鹽鉛鎔化入水銀結成砂子再入二礬火硝同炒幹研細入鉛汞再研以不見星爲度入礶內泥固濟封口打三炷香不可太過不及一宿取出視之其白如雪約有二兩爲火候得中之靈藥如要色紫者加硫黃【五錢】

要黃色者加明雄黃【五錢】

要色紅者用黑鉛九錢水銀一兩枯白礬二兩火硝三兩辰砂四錢明雄黃三錢

升煉火候俱如前法

凡升打靈藥硝要炒燥礬要煆枯

一方用燒酒煮漧炒燥方研入罐

一法凡打出靈藥倍加石膏和勻復入新罐內打一枝香用之不痛

【方歌】五色靈藥白用鹽黑鉛硝汞皂枯礬欲成紫色硫黃入黃者雄黃加五錢紅去皂鹽鉛重用硃砂飛盡必須添

生肌玉紅膏

此膏治癰疽發背諸般潰爛棒毒等瘡用在已潰流膿時先用甘艸湯甚者用豬蹄湯淋洗患上輭絹挹淨用抿欛挑膏於掌中捺化徧搽新肉上外以太乙膏蓋之大瘡洗換二次內兼服大補气血之藥新肉卽生瘡口自斂此外科收斂藥中之神藥也

當歸【二兩】

白芷【五錢】

白蠟【二兩】

輕粉【四錢】

甘艸【一兩二錢】紫艸【二錢】

兒血竭【四錢】麻油【一觔】

右將當歸白芷紫艸甘艸四味入油內浸三日大杓內慢火熬微枯色細絹濾淸將油復入杓內煎滚入血竭化盡次下白蠟微火亦化用茶鐘四个預放水中將膏分作四處傾入鐘內候片時方下研極細輕粉各投一錢攪勻候至一日夜用之極效

【方歌】生肌玉紅膏最善潰爛諸瘡搽卽收歸芷蠟輕甘紫艸兒血竭共麻油

瑩珠膏

此膏治潰瘍去腐定痛生肌並楊梅瘡杖臁瘡下疳等證

白蠟【三兩】

豬脂油【十兩】

輕粉【一兩五錢末】樟冰【一兩五錢末】

先將白蠟脂油溶化離火候溫入輕粉樟冰攪勻候稍凝再入冰片末一錢攪勻成膏礶收聼用凡用先將甘艸苦參各三錢水煎洗淨患處貼膏杖瘡用荊川紙攤極薄貼之熱則易之其疔瘀卽散疼痛立止

楊梅瘡加紅粉二錢

頑瘡乳巖加銀硃一兩

臁瘡加水龍骨三錢或龍骨四錢

【方歌】瑩珠膏用治潰瘡定痛生肌功效彊白蠟豬脂樟冰粉楊頑乳杖並臁瘡

呂祖一枝梅

此藥治男婦大人小兒新久諸病生死難定之間用芡大一餅貼印堂之中防官香一枝香盡去藥已後一時許視貼藥處有紅斑暈色腫起飛散謂之紅霞捧日病𨿽危篤其人不死如貼藥處一時後不腫不紅皮肉照舊不變謂之白雲漫野病𨿽輕淺終歸防路小兒急慢驚風一切老幼痢疾俱可貼之凡病用之皆可預知生死也

雄黃【五錢】

巴豆仁【五錢不去油】

硃砂【三分】

五靈脂【三錢】

銀朱【一錢五分】萞蔴仁【五分】

麝香【三分】

右各研細於端午日淨室中午時共研加油燕脂爲膏磁盒收藏勿經婦人之手臨用豆大一圓掜餅貼印堂中其功立見用過餅送入河中

【方歌】呂祖一枝梅驗病定人生死印堂中紅斑腫起斯爲吉無腫無紅命必終藥用五靈萞麻子砂銀巴豆麝香雄

禦纂醫宗金鑑卷六十二﹤子部﹐醫家類﹐禦纂醫宗金鑑﹥

欽定四庫全書

禦纂醫宗金鑑卷六十三

編輯外科心法要訣目錄

頭部

百會疽

透腦疽

侵腦疽

佛頂疽

額疽

勇疽

鬢疽

夭疽銳毒

耳後疽

耳發

耳根毒

玉枕疽

腦後發

腦鑠

油風

白屑風

禿瘡

螻蛄癤

髮際瘡

面部

顴瘍

顴疽

顴疔

面發毒

面遊風

痄腮

頰瘍

骨槽風

發頤

時毒

鳯眉疽

眉心疽

龍泉疽

虎髭毒

燕窩瘡

雀斑

黒痣

黧黒皯

禦纂醫宗金鑑卷六十三目錄

欽定四庫全書

禦纂醫宗金鑑卷六十三

編輯外科心法要訣

頭部

百會疽

百會疽在巓頂結經屬督衇百會穴初如粟米漸如錢甚似葡萄堅似鐵髙腫熱實淸毒火平塌陽虛溫補怯腫連耳項動痰聲七日不潰命必絕

【注】此百會疽又名玉頂發生在巓頂正中屬督衇經百會穴由膏粱太過火毒凝結而成初起形如粟米漸腫根大如錢甚則形似葡萄堅硬如鐵髙尖紅腫焮熱疼痛瘡根收束憎寒壯熱大渴隨飲隨幹口苦唇焦便祕煩躁衇見洪數者此屬气實宜服黃連消毒飲以淸毒火外敷沖和膏若漫腫平塌紫暗堅硬臖痛根散惡寒便防衇見細數者此屬陽虛宜服十全大補湯以溫補之外敷回陽玉龍膏若靣赤過煩口漧不渴唇潤者此屬陽虛浮泛宜服桂附地黃丸引火歸源更用生附子餅置兩足心湧泉穴各灸五壯以泄其毒初起貼琥珀膏已潰糝黃靈藥太乙膏蓋貼腐盡再易生肌之藥治之若腫連耳項痰如拽鋸七日無膿不潰神昏者命必絕矣

黃連消毒飲

蘇木【二分】

甘艸【三分】

陳皮【二分】

桔梗【五分】

黃芩【五分】

黃蘗【五分】

人參【三分】

槁本【五分】

防己【五分】

防風【四分】

知母【四分】

羌活【一分】

獨活【四分】

連翹【四分】

黃連【一錢】

生地黃【四分】

黃耆【二錢】

澤瀉【二分】

當歸尾【四分】

水煎食逺溫服

【方歌】黃連消毒淸毒火諸般火證服最良蘇木甘艸陳皮桔芩蘗人參槁二防知母羌活獨活等連翹黃連生地黃黃耆澤瀉當歸尾服後最忌飲寒涼

沖和膏

回陽玉龍膏【俱見腫瘍門】

生肌散

十全大補湯

黃靈藥

太乙膏【俱見潰瘍門】

桂附地黃丸

附子餅【見前灸法】

琥珀膏【見後髮際瘡】

透腦疽

透腦疽生百會前形如雞子痛而堅輭漫膿稀虛塌陷紅硬膿稠實腫尖

【注】此證生於百會穴之前顖門之際亦由督衇經火毒而成初如粟米漸如雞子堅硬疼痛瘡頂塌陷根腳漫腫色暗者屬虛若色紅腫硬頂尖膿稠者屬實速潰者順遲潰透腦髓者逆其腫潰內外治法俱按百會疽

侵腦疽

侵腦疽生透腦旁濕火攻發屬太陽穴名五處知其位紅順紫逆要審詳

【注】此疽生於透腦疽側下由太陽膀胱經濕火而成穴名五處紅腫髙起焮熱疼痛膿色如蒼蠟者屬气血俱實順而易治若紫陷無膿根腳散大者屬气血兩虛逆而難治初起宜服荊防敗毒散汗之次服內疏黃連湯下之將潰服托裏透膿湯已潰服托裏排膿湯外貼琥珀膏圍敷沖和膏其餘內外治法俱按癰疽潰瘍門

托裏透膿湯

人參

白術【土炒】

穿山甲

【炒研】

白芷【各一錢】

升麻

甘艸節【各五分】

當歸【二錢】

生黃耆【三錢】

皂角刺【一錢五分】靑皮【五分炒】

水三鐘煎一鐘病在上部先飲煮酒一鐘後熱服此藥病在下部先服藥後飲酒瘡在中部藥內兌酒半鐘熱服

【方歌】托裏透膿治癰疽已成未潰服之宜參術甲芷升麻艸當歸黃耆刺靑皮

荊防敗毒散【見項部腦疽】

內疏黃連湯

沖和膏【俱見腫瘍門】

托裏排膿湯【見項部魚尾毒】

琥珀膏【見髮際瘡內】

佛頂疽

佛頂疽屬督上星陰陽不調毒熱成不論虛實皆險證潰爛黒陷必然凶

【注】此證一名頂門疽生於頭頂顖門之前屬督衇經上星穴由藏府陰陽不調熱毒上壅而成色紫堅硬腫痛衇洪大而數者爲實衇微細而數者爲虛皆屬險證若潰爛黒陷六衇散大神昏譫語二便閉結者爲逆首尾內外治法俱按百會疽

額疽

額疽生額火毒成左右膀胱正督經頂陷焦紫無膿重髙聳根收紅腫輕

【注】此證生前額正中者屬督衇經或生左右額角者屬膀胱經總由火毒而成初起瘡頂塌陷幹焦色紫不生大膿者其勢重而屬險也若紅腫髙聳瘡根收束者其勢輕而屬順也初服荊防敗毒散汗之次服仙方活命飲消之將潰气虛者宜服托裏透膿湯气實者宜服透膿散外敷沖和膏已潰宜服托裏排膿湯外貼琥珀膏其餘內外治法俱按癰疽潰瘍門

荊防敗毒散【見項部腦疽】

仙方活命飲【見腫瘍門】

托裏透膿湯【見前侵腦疽】

透膿散

沖和膏【俱見腫瘍門】

托裏排膿湯【見項部魚尾毒】

琥珀膏【見髮際瘡內】

勇疽

勇疽眥後太陽穴膽經怒火伏鼠形七日不潰毒攻眼黃膿爲吉黒血凶

【注】此證一名勇疽又名腦發疽屬足少陽膽經怒火而成生於目小眥之後五分生在太陽穴者無論左右皆可以生初起如粟漸腫疼痛形如伏鼠靣目浮腫七日信膿不潰火毒攻睛腐爛損目若十一日鍼出黃膿毒從膿解爲順易治若出紫黒血者系气虛不能化毒爲逆難治初服仙方活命飲淸解之毒甚宜服內疏黃連湯外敷二味拔毒散其將潰已潰內外治法俱按癰疽腫瘍潰瘍門潰後避風忌水

仙方活命飲

內疏黃連湯

二味拔毒散【俱見腫瘍門】

鬢疽

鬢疽三焦膽二經證由欲怒火凝成此經气多而血少潰腐惟宜少見膿

【注】此證發於鬢角屬手少陽三焦足少陽膽二經由於相火妄動外受風熱更因性情急怒欲念火生凝結而成此二經俱屬气多血少最難腐潰更兼鬢角肌肉澆薄不宜鍼灸候其自潰潰後不宜多見膿膿多者過耗血液難斂初起宜服柴胡淸肝湯解之膿成者宜托裏消毒散托之外敷二味拔毒散已潰內外治法俱按癰疽潰瘍門

柴胡淸肝湯

柴胡

生地【各一錢五分】

當歸【二錢】

赤芍【一錢五分】

川芎一【錢】

連翹【二錢去心】

生蒡子【一錢五分炒硏】黃芩【一錢】

生梔子

【硏】

天花粉

甘艸節

防風【各一錢】

水二鐘煎八分食逺服

【方歌】柴胡淸肝治怒證宣血通解毒良四物生用柴翹蒡黃芩梔粉艸節防

托襄消毒散

二味拔毒散【俱見腫瘍門】

夭疽銳毒

夭疽居左銳毒右經屬膽腑生耳後謀慮太過郁火成此處肉薄當急救

【注】此二證左爲夭疽右爲銳毒俱生耳後一寸三分髙骨之後天者不盡天年謂之夭銳者如鋒刄之銳利言毒甚也得此二證愈者甚少初起俱如黍粒漸腫如堅硬平塌紫暗不澤較諸瘡疼痛倍增名𨿽各異而左右耳後俱屬足少陽膽經由謀慮不決郁火凝結而成此處皮肉澆薄气多血少終屬險證急當治之遲則熱气下入淵液前傷任衇內薰肝肺惡證悉添必致不救若紅腫速潰者順堅硬黑陷者逆如果投方應證亦只十全四五也初宜服柴胡淸肝湯消解之膿將成宜服托裏消毒散虛者十全大補湯托補之外俱敷烏龍膏其餘內外治法俱按癰疽腫潰瘍門【淵液膽經穴名】

柴胡淸肝湯【見前鬢疽】

托裏消毒散

烏龍膏【俱見腫瘍門】

十全大補湯【見潰瘍門】

耳後疽

耳後疽生耳折間三焦風毒膽火炎紅腫有頭焮爲順黒陷臖痛冷潰難

【注】此證生於耳折之間無論左右屬三焦經風毒兼膽經怒火上炎而成初起如粟漸增腫痛小者如杏大者如桃若紅腫有頭焮熱易潰稠膿者爲順若黑陷堅硬臖痛引腦甚則頂頰肩肘俱痛不熱遲潰紫血者爲逆初治法同夭疽已潰內外治法俱按癰疽潰瘍門又有初起失於托裏或誤食寒涼則毒不能外發遂攻耳竅膿從耳竅出者名爲內潰屬虛多服十全大補湯大抵少年得此證者其愈最緩老年得此證者易於成漏

十全大補湯【見潰瘍門】

耳發

耳發三焦風熱成初椒漸若蜂房形赤腫疼痛生輪後黃膿屬吉紫血凶

【注】此證生於耳後屬三焦經風熱相薄而成初如椒粒漸腫若蜂房將腐亦多眼孔焮赤疼痛腫連耳輪蓋發者乃癰証之毒甚者也不可聽其自潰恐潰遲膿通耳竅當在十一日後剪破瘡頂出黃白膿者屬吉爲順出紫鮮血者屬凶爲逆初起俱宜服仙方活命飲消之外敷二味拔毒散其餘內外治法俱按癰疽潰瘍門

仙方活命飲【見腫瘍門】

二味拔毒散【見腫瘍門】

耳根毒

耳根毒初痰核形腫如伏鼠焮赤疼三焦風火膽怒气暴腫潰速非疽癰

【注】此證生於耳後初起形如痰核漸增腫勢狀如伏鼠焮赤疼痛由三焦風火膽經怒气上衝凝結而成但此證暴腫潰速根淺易愈非若癰疽之勢大毒甚也初起寒熱往來宜服荊防敗毒散汗之發熱痛甚者仙方活命飲消之膿成者服透膿散虛者服托裏透膿湯潰後外撒紅靈藥貼太乙膏膿盡換搽生肌玉紅膏生肌斂口若遇虛者膿水淸稀或瘡口斂遲卽服香貝養榮湯補之自斂

仙方活命飲【見腫瘍門】

荊防敗毒散【見項部腦疽】

透膿散【見腫瘍門】

托裏透膿湯【見前侵腦疽】

紅靈藥

生肌玉紅膏

太乙膏【俱見潰瘍門】

香貝養榮湯【見項部石疽】

玉枕疽

玉枕疽屬督衇經證由積熱風邪乘枕骨微上腦戶穴髙腫爲順紫陷凶

【注】此證由督衇經積熱外受風邪凝結而成生在玉枕骨尖微上腦戶穴初起如粟麻癢相兼寒熱往來口渴便祕漸增堅硬大者如茄小如鵞卵紅活髙腫潰出稠膿者屬吉而順也若紫暗塌陷潰出血水者屬凶險也初則俱服神授衞生湯消解之虛者宜服托裏消毒散外敷沖和膏其餘內外治法俱按癰疽腫潰瘍門

神授衞生湯

托裏消毒散

沖和膏【俱見腫瘍門】

腦後發

腦後發生在督經熱結風府粟腫疼紅活易潰稠膿順紫暗難潰血水凶

【注】此證屬督衇經枕骨之下風府穴由積熱外受風邪凝結而成初如粟米焮腫作疼痛引頭頂肩項气粗鼻塞漸大如盤如盌紅活速潰出稠膿者順紫暗難潰時津血水者逆初起內外治法按玉枕疽其餘內外治法俱按癰疽腫潰瘍門

腦鑠

腦鑠項後如橫木精涸毒火上乘生黑如竈煙牛唇硬木痛未腐水流淸急施桑艾法至痛火燎刺痛屬陽經速服仙方活命飲若見七惡定然凶

【注】此證生於督衇經風府穴由陰精枯涸毒火乘之而生初起形如椒粒堅硬紫暗漸腫如橫木甚則上至顚頂下至大椎色如竈煙硬若牛唇未膿皮先腐爛時流淸水肌肉冰冷輕者木痛重者毒气將陷全不知疼宜急施桑柴烘法或艾壯灸法以痛爲度速服仙方活命飲以舒解其毒七日之後不發長不生大膿者宜服十全大補湯救之投補藥不應者難治若初起熱如火燎刺痛屬陽證速服黃連消毒飲外敷回陽玉龍膏此證若首尾純見五善之證者屬順見七惡之證者屬逆也其餘內外治法俱按癰疽腫潰瘍門

桑柴烘法

艾壯灸法【俱見首卷】

仙方活命飲【見腫瘍門】

十全大補湯【見潰瘍門】

黃連消毒飲【見前百會疽】

回陽玉龍膏【見腫瘍門】

油風

油風毛髮幹焦脫皮紅光亮癢難堪毛孔風襲致傷血養眞海艾砭血痊

【注】此證毛髮幹焦成片脫落皮紅光亮癢如虫行俗名鬼剃頭由毛孔開張邪風乘虛襲入以致風盛燥血不能榮養毛髮宜服神應養眞丹以治其本外以海艾湯洗之以治其標若耽延年久宜鍼砭其光亮之處出紫血毛髮庻可復生

神應養眞丹

羌活

木

天麻

白

當歸

菟絲子

熟地

【酒蒸搗膏】川芎

等分爲末入地黃膏加蜜丸桐子大每服百丸溫煮酒或鹽湯任下

【方歌】神應養眞治油風養血消風發復生羌歸木天麻芍菟絲熟地與川芎

海艾湯

海艾

菊花

槁本

蔓荊子

防風

薄荷

荊穗

藿香

甘松【各二錢】

水五六碗同藥煎數滚連湯共入廠口鉢內先將熱气薰靣湯少溫用布蘸洗日洗二三次洗後避風忌魚鮏發物

【方歌】海艾湯治油風癢先薰後洗善消風菊槁蔓荊風薄穗藿香海艾與甘松

白屑風

白屑風生頭與靣燥癢日久白屑見肌熱風侵成燥化換肌潤肌醫此患

【注】此證初生發內延及靣目耳項燥癢日久飛起白屑脫去又生由肌熱當風風邪侵入毛孔郁久燥血肌膚失養化成燥證也宜多服祛風換肌丸若肌膚燥裂者用潤肌膏擦之甚效

祛風換肌丸

大胡麻

蒼術【炒】

牛膝

【酒洗】

石菖蒲

苦參

何首烏【生】

花粉

葳靈仙【各二兩】

當歸身

川芎

甘艸【各一兩生】

右爲細末陳煮酒跌丸菉豆大每服二錢白滚水送下忌魚鮏發物火酒

【方歌】換肌丸治白屑風燥癢日增若虫行風燥血分失潤養疊起白屑落復生歸芎胡麻蒼術膝菖蒲花粉艸葳靈苦參何首烏爲末煮酒跌丸菉豆形

潤肌膏

香油【四兩】

奶酥油【二兩】

當歸【五錢】

紫艸【一錢】

將當歸紫艸入二油內浸二日文火煠焦去渣加黃蠟五錢溶化盡用布濾傾盌內不時用柳枝攪冷成膏每用少許日擦二次

【方歌】潤肌膏擦白屑風肌膚燥癢用更靈酥香二油歸紫艸煠焦加蠟濾攪凝

禿瘡

禿瘡風熱化生虫騷癢難堪卻不疼白痂如錢生發內宜服通聖擦膏靈

【注】此證頭生白痂小者如豆大者如錢俗名錢癬又名肥瘡多生小兒頭上騷癢難堪卻不疼痛日久延漫成片發焦脫落卽成禿瘡又名癩頭瘡由胃經積熱生風而成宜用防風通聖散料醇酒浸焙爲細末每服一錢或二錢量其壯弱用之食後白滚湯調下服至頭上多汗爲驗初起肥瘡宜擦肥油膏用久則效己成禿瘡者先宜艾葉鴿糞煎湯洗淨瘡痂再用豬肉湯洗之隨擦躑躅花油以殺虫散風虫死則癢止風散則發生血潮則肌膚潤久擦甚效

防風通聖散

防風

當歸

白芍

【酒炒】

芒硝

大黃

連翹

桔梗

川芎

石膏

【煆】

黃芩

薄荷

麻黃

滑石【各一兩】

荊芥

白術

【土炒】

山梔子【各二錢五分】

甘艸【二兩生】

共爲末

【方歌】防風通聖治禿瘡胃經積熱致風傷連翹梔子麻黃桔白術歸芎滑石防黃芩甘艸石膏芍薄荷荊芥並硝黃共末酒拌曬漧碾白湯調服發汗良

肥油膏

番木鱉【六錢】

當歸

藜蘆【各五錢】

黃蘗

苦參

杏仁

狼毒

白附子【各三錢】

鯉魚膽【二个】

用香油十兩將前藥入油內熬至黒黃色去渣加黃蠟一兩二錢溶化盡用布濾過罐收每用少許用藍布裹於手指蘸油擦瘡

【方歌】肥油膏能治肥瘡散風殺虫長髮彊黃蘗苦參白附子番鱉狼毒杏仁良藜蘆當歸鯉魚膽煠焦入蠟實奇方

躑躅花油方

躑躅花根四兩搗爛用菜油一盌煠枯去渣加黃蠟少許布濾候冷靑布蘸擦日用三次氊防戴之勿令見風

【方歌】躑躅花油療禿瘡驅虫止癢擦之良躑躅花根硏極爛菜油煠枯入蠟彊

螻蛄癤

螻蛄癤卽蟺拱頭勢小勢大各有由胎毒堅小多衣膜暑熱形大功易收

【注】此證多生小兒頭上俗名貉防未破如曲蟺拱頭破後形似螻蛄串穴有因胎中受毒者其瘡腫勢𨿽小而根則堅硬潰破𨿽出膿水而堅硬不退瘡口收斂越時復發本毒未罷他處又生甚屬纒綿難斂宜用三品一條鎗揷於孔內化盡堅硬衣膜換撒生肌散貼玉紅膏以收斂之不致再發也亦有暑熱成毒者大如梅李相聯三五枚潰破膿出其口不斂日久頭皮串空亦如螻蛄串穴之狀宜貼紺珠膏拔盡膿毒將所串之空皮剪通使無藏膿之處用米泔水日洗一次幹撒生肌散貼萬應膏甚效有因瘡口開張日久風邪襲入以致瘡口周圍作癢抓破津水相延成片形類黃水瘡者宜用敗銅散搽之忌魚鮏發物

三品一條鎗

白砒【一兩五錢】明礬【三兩】

砒礬二味共爲細末入小罐內加炭火煆紅靑煙已盡疊起白煙片時約上下紅徹住火取罐安地上一宿取出約有砒礬淨末一兩加雄黃二錢四分乳香一錢二分共硏極細厚糊搓成綫條陰漧瘡有孔者揷入孔內無孔者先用鍼通孔竅早晚揷藥二條揷至三日後孔大者每揷十餘條揷至七日孔內藥條滿足方住患處四邊自然裂開大縫共至十四日前後其堅硬衣膜及疔核瘰癧痔漏諸管自然落下隨用湯洗搽玉紅膏虛者兼服健脾補劑自然收斂

【方歌】神奇三品一條鎗能醫堅硬衣膜瘡雄乳白砒礬生用硏末煆煉搓條良

敗銅散

化銅舊罐子一个硏爲細末用香油調敷自能滲濕祛癢瘡口易斂

【方歌】敗銅散治潰風傷騷癢破津脂水瘡化銅舊罐硏細末香油調敷滲濕良

紺珠膏

萬應膏

生肌散

玉紅膏【俱見潰瘍門】

髮際瘡

髮際瘡生髮際邊形如黍豆癢疼堅頂白肉赤初易治胖人肌厚最纒綿

【注】此證生項後髮際形如黍豆頂白肉赤堅硬痛如錐刺癢如火燎破津膿水亦有浸滛發內者此由內郁濕熱外兼受風相搏而成也初宜紺珠丹汗之次用酒制防風通聖散淸解之外搽黃連膏效惟胖人項後髮際肉厚而多折紋其發反刺瘡內因循日久不瘥又兼受風寒凝結形如臥破爛津水時破時斂俗名謂之肉龜經年不愈亦無傷害常用琥珀膏貼之可稍輕也

琥珀膏

定粉【一兩】

血餘【八錢】

輕粉【四錢】

銀硃【七錢】

花椒【十四粒】

黃蠟【四兩】

琥珀【五分末】

麻油【十二兩】

將血餘花椒麻油煠焦撈去渣下黃蠟溶化盡用夏布濾淨傾入磁盌內預將定粉銀硃輕粉琥珀四味各硏極細共合一處徐徐下入油內用柳枝不時攪之以冷爲度綿燕脂攤貼紅綿紙攤貼亦可

【方歌】琥珀膏能治諸瘡活瘀解毒化腐良定血輕椒蠟珀麻油熬膏亦療瘍

紺珠丹【卽萬靈丹見腫瘍門】

防風通聖散【見前禿瘡】

黃連膏【見鼻部鼻瘡】

頭風傷目

頭風引目眉稜痛風火寒痰有四因或由楊梅毒攻頂或因產後被風侵

【注】此證畏寒惡風其痛走注不定得暖少減者風痛也寒熱口苦大渴二便祕不眠者火痛也手足厥冷靣靑唇白气逆不渴小水白者寒痛也身重肢痠胸煩作嘔口吐痰沫者痰痛也以上四證舊有古方羌活沖和湯倍川芎加菊花隨經形證加引治之倘若因循失治風攻眉稜痠痛眼皮跳動漸攻睛珠起藍雲遮睛多致損目若只眉稜痠痛以碧雲散常吸之甚效

羌活沖和湯

防風

白芷【各一錢】

細辛

甘艸【各五分生】

生地

蒼術

黃芩【各一錢】

羌活【一錢五分】

川芎【二錢】

引加蔥頭三根生薑一片紅棗肉二枚水煎食逺服

痛由頂後起屬膀胱經倍羌活加槁本

痛由耳後起屬膽經加柴胡

痛由太陽牽引頭額兩目屬胃經倍白芷加葛根煆石膏

頭痛兼有腹痛身重屬脾經倍蒼術

頭痛兼有足冷气逆屬腎經倍細辛甚者加麻黃生附子減黃芩

頭痛兼有嘔涎沫者手足厥冷屬肝經加吳茱萸頭痛有火熱渴倍酒洗黃芩加生石膏

便祕者加生大黃

頭痛吐痰涎四肢不冷者加半夏

【方歌】沖和頭風風傷目風火寒痰四因生日久眉稜痠痛跳遮睛損目此能淸防風白芷細辛艸生地蒼芩羌活芎詳在隨加引經藥蔥姜紅棗水煎成

碧雲散

川芎

鵞不食艸【各一兩】

細辛

辛荑【各二錢】

靑黛【一錢】

共爲細末患者口噙涼水令人以蘆筒吹入左右鼻孔內取爲效每用少許鼻常吸之其效緩

【方歌】碧雲散去頭風證眉稜痠痛更堪醫鵞不食艸辛荑黛芎細同研用最宜

貼兩太陽穴法治頭痛如破

雀腦川芎

白附子【各等分】

研末蔥汁調稠紙攤貼左右太陽穴效

產後風寒侵腦頭痛不可發汗宜用四物湯倍川芎加荊芥穗服之其效緩

楊梅毒入腦髓以致頭痛者治在本門

四物湯【見潰瘍門】

靣部

顴瘍顴疽

顴瘍顴疽漸橊形風熱積熱小腸經瘍起焮紅浮腫痛疽紫漫硬木麻疼

【注】此二證發於顴骨尖處屬小腸經不論左右初小漸大如橊發陽分者由風熱而生初起焮紅浮腫疼痛七日卽潰名爲顴瘍毒輕根淺易愈發陰分者由積熱而生色紫漫腫堅硬麻木疼痛三七方潰名爲顴疽毒甚根深難愈瘍證初宜仙方活命飲疽證初宜內疏黃連湯或麥靈丹其餘內外治法俱按癰疽腫瘍潰瘍門

仙方活命飲

內疏黃連湯

麥靈丹【俱見腫瘍門】

顴疔

顴疔初起粟米形證由陽明火毒生堅硬頂凹根深固寒熱交作麻癢疼

【注】此證生在顴骨之間屬陽明胃經不論左右初如粟米黃色小皰次如赤豆頂凹堅硬按似疔頭麻癢疼痛多因過食炙煿藥酒以致胃經積火成毒而生初宜蟾酥丸或麥靈丹汗之次服黃連消毒飲淸之外治法同疔門凡疔皆屬迅速之證初覺卽當急治遲則毒火攻心令人昏憒譫語惡證悉添多致不救

蟾酥丸【見疔瘡門】

麥靈丹【見腫瘍門】

黃連消毒飲【見頭部百會疽】

靣發毒

靣發毒在頰車生初少漸多赤豆形腫硬焮疼津黃水證屬風熱客陽明

【注】此證生靣上頰車骨間初生一个漸發數枚形如赤豆色紅焮痛堅硬似疔時津黃水由風熱客於陽明上攻而成初宜服荊防敗毒散汗之若胃火盛則唇焦口渴便燥者卽服涼膈散下之外以淸涼消毒散敷之卽愈

涼膈散

黃芩

薄荷

梔子

【生研】

連翹【去心】

石膏

【生】

甘艸【生】

芒硝

大黃【各等分】

水二鐘苦竹葉二十片煎八分加蜂蜜三匙和服

【方歌】涼膈散醫肺胃熱口渴唇焦便燥結芩薄梔翹石膏艸芒硝大黃苦竹葉

淸涼消毒散

白芨

乳香

雄黃

天花粉

麝香

烏藥

山慈菇

黃蘗

各等分共研細末雞子淸和蜜水調敷

【方歌】淸涼消毒去風熱芨乳雄黃花粉麝烏藥慈菇黃蘗研雞淸蜜調毒卽防

荊防敗毒散【見項部腦疽】

靣遊風

靣遊風燥熱濕成靣目浮腫癢虫行膚起白屑而癢極破津黃水津血疼

【注】此證生於靣上初發靣目浮腫癢若虫行肌膚漧燥時起白屑次後極癢抓破熱濕盛者津黃水風燥盛者津血痛楚難堪由平素血燥過食辛辣厚味以致陽明胃經濕熱受風而成癢甚者宜服消風散痛甚者宜服黃連消毒飲外抹摩風膏緩緩取效

摩風膏

麻黃【五錢】

羌活【一兩】

白檀香【一錢】

升麻【二錢】

白芨【一錢】

防風【二錢】

當歸身【一錢】

用香油五兩將藥浸五日文火煠黃卽撈去渣加黃蠟五錢溶化盡用絹濾過攪冷塗抹瘡上

【方歌】摩風膏抹遊風證麻黃羌活白檀升芨防歸身香油泡煠黃去渣加蠟凝

消風散【見項部鈕扣風】

黃連消毒飲【見頭部百防疽】

痄腮

痄腮胃熱是其端初起焮痛熱復寒髙腫焮紅風與熱平腫色淡熱濕原

【注】此證一名髭發一名含腮瘡生於兩腮肌肉不著骨之處無論左右總發端於陽明胃熱也初起焮痛寒熱往來若髙腫色紅焮熱者系胃經風熱所發若平腫色淡不鮮者由胃經濕熱所生始則俱以柴胡葛根湯表之若口渴便祕宜四順淸涼飲解之表裏證俱解腫痛仍作者勢必成膿宜托裏消毒散托之膿熟者鍼之體虛者宜平補之其餘治法按癰疽潰瘍門此證初起若過服涼藥令毒攻喉者險

柴胡葛根湯

柴胡

葛根

石膏

【煆】

花粉

黃芩【各一錢】

甘艸【五分生】

牛蒡子

【炒研】

連翹【去心】

桔梗【各一錢】

升麻【三分】

水二鐘煎八分不拘時服

【方歌】柴胡葛根發表證痄腮腫痛或平形石膏花粉黃芩艸牛蒡連翹桔梗升

四順淸涼飲

防風

梔子【生研】

連翹

【去心】

甘艸【生】

當歸

赤

羌活【各一錢】

大黃【二錢】

水二鐘燈心五十寸煎八分食逺服

【方歌】四順淸涼攻裏彊口漧便祕痄腮瘡防風梔子連翹艸歸芍燈心羌大黃

托裏消毒散【見腫瘍門】

頰瘍

頰瘍胃經積熱生初如紅粟漸橊形膿出腫消易斂愈膿稀難斂漏因成

【注】此證生於耳下頰車骨間由陽明胃經積熱而生始發如粟色紅漸大如橊初起宜犀角升麻湯淸解之若失治或過敷寒藥以致肌冷凝結堅硬難消難潰者宜升陽散火湯宣發之將潰宜托裏消毒散膿熟鍼之膿出腫退瘡口易斂者則愈或牙關急不開或旁腫不消膿水淸稀因而成漏復被寒侵瘡孔致生多骨經年纒綿難愈者服桂附地黃丸外用豆豉餠墊灸艾壯初用九壯以知熱癢爲止每日灸之以朽骨脫出膿漸少而肌漸平爲度兼用紅升丹撚入瘡口內萬應膏蓋貼每日一易患者當愼起居戒腥發等物漸漸收功

犀角升麻湯

犀角【二錢五分】升麻【一錢七分】

黃芩【八分】

白附子【八分面裹煨熟】

生甘艸【五分】

白芷【八分】

川芎【八分】

羌活【一錢二分】

防風【八分】

水三鐘煎一鐘食逺熱服

【方歌】犀角升麻醫頰瘍色紅初起服之良黃芩白附生甘艸白芷川芎羌活防

升陽散火湯

撫芎【六分】

蔓荊子

白

【酒炒】

防風

羌活

獨活

甘艸

【半生半灸】人參【各一錢】

柴胡

香附【各一錢五分】

葛根【一錢】

升麻【一錢】

僵蠶【一錢五分炒】

生薑一片紅棗肉一枚水三鐘煎一鐘食逺溫服

【方歌】升陽散火過敷寒牙義拘急木痛堅撫蔓芍防羌獨艸參柴香附葛升蠶

托裏消毒散【見腫瘍門】

豆豉餠【見灸法內】

紅升丹

萬應膏【俱見潰瘍門】

骨槽風

骨槽風火三焦胃耳前腮頰隱隱疼腐潰筋骨仍硬痛牙關拘急夾邪風

【注】此證一名牙義發一名穿腮發乃手少陽三焦足陽明胃二經風火也起於耳前連及腮頰筋骨隱痛日久腐潰腮之裏外筋骨仍然漫腫硬痛牙關拘急皆由邪風深襲筋骨故也此證屬在筋骨陰分故初起腫硬難消潰後瘡口難合多致不救初起熱不盛者內宜服淸陽散火湯外以淸胃散擦牙眞君妙貼散敷腮如初起發表之後人壯火盛者用皂刺大黃甘艸節白芷僵蠶下之後減大黃加生石膏以淸之然亦不可過用寒涼之藥恐其凝結也有硬腫日久失治不能盡消者膿勢將成宜用中和湯托之已潰按癰疽潰瘍門治法亦有過服寒涼以致肌肉堅凝腐臭非理中湯佐以附子不能回陽非僵蠶不能搜風如法治之諸證俱減惟牙關拘急不開宜用生薑片墊灸頰車穴二七壯其穴在耳垂下五分陷中處每日灸之兼用鍼刺口內牙盡處出血其牙關卽開若寒熱不退形焦體削痰盛不食或口內腐爛甚則穿腮落齒者俱爲逆證當腐爛之初治法卽同牙疳亦不過稍盡人事耳

淸胃散

姜黃

白芷

細辛

川芎

各等分共硏細末先以鹽湯潄口擦牙痛處

【方歌】淸胃散擦牙腫疼姜黃白芷細辛芎同研先以鹽湯潄後擦此藥有奇功

中和湯

白芷

桔梗

人參

黃耆【各一錢】

藿香【五分】

肉桂【五分】

甘艸

白術【土炒】

川芎

當歸

白芍【各一錢酒炒】

麥門冬【五分去心】

水二鐘姜三片棗二枚煎八分加酒一杯食逺服

【方歌】中和湯治骨槽風日久不消欲潰膿芷桔參耆藿桂艸術芎歸芍麥門冬

理中湯【見潰瘍門】

眞君妙貼散【見腫瘍門】

升陽散火湯【方見頰瘍】

發頤

發頤腫痛結核般經屬陽明身熱寒傷寒疹毒汗失表腫至咽喉調治難

【注】此證又名汗毒發於頤頷之間屬足陽明胃經初起身發寒熱腫如結核微熱微痛漸腫如桃如李疼痛倍增由傷寒發汗未盡或疹形未透壅積而成初起宜荊防敗毒散汗之外以二味拔毒散敷之卽消如消之不應者腫痛日增勢必潰膿宜服托裏透膿湯潰後按癰疽潰瘍門治法若此證失於調治或誤投寒涼尅伐之藥毒必內陷腫至咽喉痰湧气堵湯水難咽者逆

荊防敗毒散【見項部腦疽】

二味拔毒散【見腫瘍門】

托裏透膿湯【見頭部侵腦疽】

時毒

時毒初發類傷寒漫腫無頭在項間因感四時不正气治分壯弱疏解痊

【注】此證初起狀類傷寒憎寒發熱令人恍惚不寜肢體痠疼或兼咽痛一二日間發於項腮頷頤作腫無頭漸漸焮赤疼痛或似結核有根漫腫色赤俱由感冒四時不正邪气客於經絡釀結而成非發於病後之頤毒也惟在醫者精察瘡色辧別虛實治法須宜疏解不可驟用寒涼致毒不外發而內攻咽喉者險矣初服荊防敗毒散汗之其腫不消者宜服連翹消毒飲腫仍不消膿勢將成壯者宜服透膿散弱者宜服托裏透膿湯外敷二味拔毒散膿熟鍼之潰按癰疽潰瘍門治法

荊防敗毒散【見項部腦疽】

連翹消毒飲【見背部酒毒發】

透膿散【見腫瘍門】

托裏透膿湯【見頭部侵腦疽】

二味拔毒散【見腫瘍門】

鳯眉疽

鳯眉疽生兩眉稜形如長漫腫紅膀胱小腸肝膽熱煩悶嘔逆不食凶

【注】此疽亦名眉髮生於眉稜無論左右俱屬足太陽膀胱手太陽小腸足厥陰肝足少陽膽四經積熱所致形長如疼痛引腦二目合腫堅硬色赤按之有根六日內刺之得膿則吉無膿則險甚則十四日不潰煩悶嘔逆不食者凶初宜服仙方活命飲次服托裏透膿湯速潰爲妙遲則恐攻眼損睛矣其餘內外治法按癰疽潰瘍門

仙方活命飲【見腫瘍門】

托裏透膿湯【見頭部侵腦疽】

眉心疽

眉心疽生在印堂硬腫爲疽浮腫瘍督經風熱气凝滯根堅木痛當疔防

【注】此證生於兩眉中間疽名曰印堂疽毒初起色暗根平腫硬疼痛至二十一日腐潰出稠膿者順無膿黒陷者逆瘍名曰靣風毒瘍毒初起色赤浮腫焮痛易治七日潰膿若色黒木痛麻癢太過根硬如鐵釘之狀寒熱並作卽眉心疔也俱由督衇經風熱壅結气滯所成疽瘍二證俱按百防疽眉心疔治法同疔

龍泉疽

龍泉疽起在人中麻癢堅疼赤豆形上焦風熱攻督衇憎寒壯熱治同疔

【注】此證生於水溝穴卽人中是也屬督衇經形如赤豆勢小根深堅硬木痛色紫頂焦寒熱交作不時麻癢由上焦風熱攻於督衇而成宜按疔門急速治之遲則毒气內攻令人煩悶惡心漧嘔神亂昏憒腮項俱腫多致不救

虎髭毒

虎髭毒在頦下生胃腎積熱久任經癰焮腫痛速潰易疽堅硬痛麻癢疔

【注】此毒一名頦癰腫痛焮赤速潰易治一名承漿疽堅硬痛腫遲潰難治若根深形小似豆麻癢痛甚惡寒發熱心煩作嘔者疔也當從疔治皆由過食炙煿以致胃腎二經積熱上攻任衇而成癰疽二證初起宜服仙方活命飲加升麻桔梗消之若便祕唇焦大渴者宜內疏黃連湯淸之其餘內外治法俱按癰疽腫瘍潰瘍門初起麻癢如疔治法按疔門

仙方活命飲

內疏黃連湯【俱見腫瘍門】

燕窩瘡

燕窩瘡在下頦生如攢粟豆癢熱疼形類黃水瘡破爛此證原來濕熱成

【注】此證生於下頦俗名羊胡子瘡初生小者如粟大者如豆色紅熱癢防痛破津黃水形類黃水瘡浸滛成片但疙如攢由脾胃濕熱而成宜服芩連平胃湯外搽碧玉散卽效

芩連平胃湯

黃芩【一錢五分】黃連【一錢】

厚朴【一錢姜炒】

蒼術【二錢炒】

甘艸【五分生】

陳皮【一錢】

水二鐘姜一片煎八分食後服

【方歌】芩連平胃燕窩瘡除濕淸熱服更良姜炒厚朴蒼術艸陳皮同煎引生薑

碧玉散

黃蘗末

紅棗肉【各五錢燒炭存性】

共研極細末香油調搽患處

【方歌】碧玉散搽燕窩瘡色紅疙津水黃棗炭蘗末香油拌消疼止癢滲濕方

雀斑

雀斑淡黃碎防形火郁孫絡血風成犀角升麻丸常服正容散洗漸無蹤

【注】此證生於靣上其色淡黃碎防無數由火郁於孫絡之血分風邪外搏發爲雀斑宜常服犀角升麻丸並治一切粉刺酒刺防靨子等證外用時珍正容散早晚洗之以澤其肌久久自愈亦有水虧火滯而生雀斑者宜服六味地黃丸

犀角升麻丸

犀角【一兩五錢】升麻【一兩】

羌活【一兩】

防風【一兩】

白附子【五錢】

白芷【五錢】

生地黃【一兩】

川芎【五錢】

紅花【五錢】

黃芩【五錢】

甘艸【二錢五分生】

各爲細末合均蒸餅爲小丸每服二錢食逺臨臥用茶淸送下

【方歌】犀角升麻治雀斑防靨子亦能痊犀升羌防白附芷生地芎紅芩艸丸

時珍正容散

豬牙皂角

紫背浮萍

白梅肉

甜櫻桃枝【各一兩】

焙乾兌鷹糞白三錢共研爲末每早晚用少許在手心內水調濃搓靣上良久以溫水洗靣用至七八日後其斑皆沒神效

【方歌】正容散洗雀斑容豬牙皂角紫浮萍白梅櫻桃枝鷹糞研末早晚水洗靈

六味地黃丸

懷熟地【八兩】

山萸肉

懷山藥【各四兩炒】白茯苓

丹皮

澤瀉【各三兩】

共爲細末煉蜜爲丸如梧桐子大每服二錢空心淡鹽湯送下

【方歌】六味地黃善補陰能滋腎水並生津萸苓山藥丹皮瀉研末蜜丸服最神

黑痣

黑痣生面黴防斑小如黍粒豆形圓孫絡之血陽束結挑破水晶膏防痊

【注】此證生於面部形如黴防小者如黍大者如豆比皮膚髙起一綫有自防生者亦有中年生者由孫絡之血滯於衞分陽气束結而成宜用綫鍼挑破以水晶膏防之三四日結痂其痣自落用貝葉膏貼之兼戒醬醋愈後無痕

水晶膏

礦子石灰水化開取末五錢又用濃鹻水多半茶鐘浸於石灰末內以鹻水髙石灰二指爲度再以糯米五十粒撒於灰上如鹻水滲下陸續添之泡一日一夜冬天兩日一夜將米取出搗爛成膏挑少許防於痣上不可太過恐傷好肉

【方歌】水晶膏能防黑痣鹻水浸灰入糯米一日一夜米泡紅取出搗膏效無比

貝葉膏【見潰瘍門】

黧黑皯

皯如塵久炲暗原於憂思抑鬱成大如蓮子小赤豆玉容久洗自然平

【注】此證一名黧黑斑初起色如塵垢日久黑似煤形枯暗不澤大小不一小者如粟粒赤豆大者似蓮子芡實或長或斜或圓與皮膚相平由憂思抑鬱血弱不華火燥結滯而生於靣上婦女多有之宜以玉容散早晚洗之常用美玉磨之久久漸退而愈戒憂思勞傷忌動火之物

玉容散

白牽牛

團粉

白斂

白細辛

甘松

白鴿糞

白芨

白蓮蕋

白芷

白術

白僵蠶

白茯苓【各一兩】

荊芥

獨活

羌活【各五錢】

白附子

鷹條白

白扁豆【各一兩】

防風【五錢】

白丁香【一兩】

共研末每用少許放手心內以水調濃搽搓靣上良久再以水洗靣早晚日用二次

【方歌】玉容散退黧皯牽牛團粉斂細辛甘松鴿糞及蓮蕋芷術僵蠶白茯苓荊芥獨羌白附子鷹條白扁豆防風白丁香共硏爲末早晚洗靣去斑容

禦纂醫宗金鑑卷六十三﹤子部﹐醫家類﹐禦纂醫宗金鑑﹥

欽定四庫全書

禦纂醫宗金鑑卷六十四

編輯外科心法要訣目錄

項部

腦疽

偏腦疽

天柱疽

魚尾毒

百衇疽

結喉癰

夾喉癰

少陽經瘰癧

太陽經濕瘰癧

馬刀瘰癧

陽明經瘰癧

重臺瘰癧

上石疽

失榮證

鈕扣風

背部

上中下發背

上搭手

中搭手

下搭手

蓮子發

蜂窩發

陰陽二气疽

串疽

酒毒發

連珠發

丹毒發

禽疽

痰注發

黃瓜癰

腰部

腎兪發

中石疽

纒腰火丹

禦纂醫宗金鑑卷六十四目錄

欽定四庫全書

禦纂醫宗金鑑卷六十四

編輯外科心法要訣

項部

腦疽

腦疽項正屬督衇左右偏腦太陽經陽正陰偏分難易治與癰疽大法同

【注】此疽有正有偏正屬督衇經入髮際名爲腦疽俗名對口偏屬太陽膀胱經名爲偏腦疽俗名偏對口正腦疽系陽亢熱極而生其證多焮赤腫痛色鮮紅活根束頂尖時痛時止督衇純陽起於尾閭上貫顚頂挾毒上升故易膿易腐易斂多屬順證若偏腦疽系寒熱錯雜所生其證漫腫色暗平塌堅硬然足太陽經外陽內陰從頭走足陽降陰凝難膿難腐難斂多屬逆證更有兼風濕者其瘡根又易於散大旁流故順逆二證治法當辧別是癰是疽腦癰者皮薄易破腦疽者皮厚難破初起有表證令人寒熱往來宜服荊防敗毒散有裏證令人口唇焦紫大渴大便結燥宜服內疎黃連湯若瘡勢已成按癰疽腫瘍潰瘍門大法治之

荊防敗毒散

荊芥

防風

羌活

獨活

前胡

柴胡

桔梗

川芎

枳殻

【麩炒】

茯苓【各一錢】

人參

甘艸【各五分】

姜三片水二鐘煎八分食逺服

寒甚加蔥三枝

【方歌】荊防敗毒治初瘡憎寒壯熱汗出良羌獨前柴荊防桔芎枳參苓甘艸彊

內疎黃連湯【見腫瘍門】

天柱疽

天柱疽生天柱骨上焦郁熱蓄督經灸之有皰方爲順色黑形陷逆而凶

【注】此疽生於項後髙骨名天柱骨卽大椎骨也疽之初起形如臥蠶由上焦郁熱蓄於督衇以致肩背拘急極癢入骨宜於患處以艾灸之若灸之有皰者順無皰者逆甚至色黑形陷血出不止潰爛神昏嘔噦惡心等證是爲大凶其內外治法同腦疽

魚尾毒

魚尾毒生後發角在左在右淺而輕膀胱濕熱七日潰膿出腫消痛自寧

【注】此毒生於項後髮際兩旁角處由足太陽膀胱經濕熱凝結而發其毒或在左或在右皆屬輕淺初起宜荊防敗毒散膿將成宜服托裏排膿湯其外治之法同癰疽腫瘍潰瘍諸證

托裏排膿湯

當歸

白芍【酒炒】

人參

白術【土炒】

茯苓

連翹【去心】

金銀花

浙貝母【各一錢去心】

生黃耆【二錢】

陳皮【八分】

肉桂【六分】

桔梗【胸之上加一錢】

牛膝【下部加八分】白芷【頂之上加五分】

甘艸【四分】

姜一片水三鐘煎一鐘食逺溫服

【方歌】托裏排膿治潰瘡排膿消腫實稱彊歸四君翹桂芷銀耆貝桔膝陳良

荊防敗毒散【見腦疽】

百衇疽

百衇疽生腫色形引耳繞頸色紫紅痛熱不食气逆嗽刺出膿吉血出凶

【注】此疽初發漫腫大小數塊環繞頸項其色紫紅痛熱不食气逆咳嗽其發引耳十五日可刺遲則毒攻咽喉刺見膿者順見血者逆余治法按癰疽腫瘍潰瘍門

結喉癰

結喉癰發項前中肝肺積熱塞喉凶膿成若不急速刺潰穿咽喉何以生

【注】此癰發於項前結喉之上又名猛疽以其毒勢猛烈也蓋項前之中經屬任衇兼肝肺二經積熱憂憤所致腫甚則堵塞咽喉湯水不下其凶可畏若膿成不鍼向內潰穿咽喉者則難生矣初宜服黃連消毒飲外敷二味防毒散將潰調治之法按癰疽腫瘍潰瘍門

黃連消毒飲【見頭部百會疽】

二味防毒散【見腫瘍門】

夾喉癰

夾喉癰生喉兩旁肝胃毒熱發其瘡瘡與結喉癰同治尢嫌痰壅不時嗆

【注】此壅一名夾疽生於結喉之兩旁屬足厥陰肝經足陽明胃經火毒上攻而致其治法與結喉癰同治

﹤子部﹐醫家類﹐禦纂醫宗金鑑﹐卷六十四﹥﹤子部﹐醫家類﹐禦纂醫宗金鑑﹐卷六十四﹥

瘰癧

小瘰大癧三陽經項前頸後側旁生痰濕气筋名𨿽異總由恚忿郁熱成更審纒綿諸證治成勞日久不收功【注】此證小者爲瘰大者爲癧當分經絡如生於項前屬陽明經名爲痰瘰項後屬太陽經名爲濕瘰項之左右兩側屬少陽經形輭遇怒卽腫名爲气癧堅硬筋縮者名爲筋癧若連綿如貫珠者卽爲瘰癧或形長如蛤蜊色赤而堅痛如火烙腫勢甚猛名爲馬刀瘰癧又有子母癧大小不一有重臺瘰癧上堆累三五枚盤疊成攢有繞項而生者名蛇盤癧如黃豆結簍者又名鎖項癧生左耳根名蜂窩癧生右耳根名惠袋癧形小多癢者名風癧頷紅腫痛者名爲燕窩癧延及胸腋者名瓜藤癧生乳旁兩胯輭肉等處者名瘍癧生於徧身漫腫而輭囊內含硬核者名流注癧獨生一个在顖門者名單窠癧一包生十數个者名蓮子癧堅硬如磚者名門閂癧形如荔枝者名石癧如鼠形者名鼠癧又名鼠瘡以上諸癧推之移動爲無根屬陽外治宜因證用鍼灸敷貼蝕腐等法推之不移動者爲有根且深屬陰皆不治之證也切忌鍼砭及追蝕等藥如妄用之則難收斂瘰癧形名各異受病𨿽不外痰濕風熱气毒結聚而成然未有不兼恚怒忿郁幽滯謀慮不遂而成者也有外受風邪內停痰濕摶於經絡其患身體先寒後熱瘡勢宣腫微熱皮色如常易消易潰易斂此爲風毒也如防風羌活湯海菜丸揀擇用之有天時亢熱暑濕偶中三陽經兼過食膏粱厚味釀結而成其患色紅微熱結核堅硬緩腫難消潰遲斂遲此爲熱毒也如升陽調經湯柴胡連翹湯雞鳴散隨證輕重揀擇用之有感冒四時殺厲之气而成其患耳項胸腋驟成腫塊宣發暴腫色紅皮熱令人寒熱頭項彊作痛此爲气毒也如李杲連翹散堅湯散腫潰堅湯俱可因證治之有肝傷恚忿血虛不能榮筋其患核堅筋縮推之不移者此筋瘰也初服舒肝潰堅湯次服香貝養榮湯治之有誤食汗液虫蟻鼠殘陳水宿茶不淨之物其患初小後大累累如貫珠連接三五枚不作寒熱初不覺疼久方知痛此爲誤食毒物也如楊氏家藏治瘰癧方法制靈雞蛋隨證虛實揀擇用之自愈其項後兩旁濕瘰癧經屬膀胱寒水外感風邪與濕凝結漫腫疼痛皮色如常有日久將潰皮色透紅微熱痛甚其內外治法用藥總不宜寒涼初腫宜用附子敗毒湯外敷神功散將潰已潰俱按癰疽潰瘍內外治法用藥首尾得溫暖卽效誤犯寒涼令人項背拘彊瘡勢塌陷毒气攻裏便瀉者逆但凡生瘰癧者男子不宜太陽靑筋暴露潮熱咳嗽自汗盜汗女人不宜眼內紅絲經閉骨蒸五心煩熱男婦有此後必變瘡勞俱爲逆證難收功也

防風羌活湯

治風毒瘰癧初發寒熱者

防風

羌活【各一錢】

連翹【二錢去心】

升麻【七分】

夏枯艸【二錢】

牛蒡子【一錢炒研】

川芎【一錢】

黃芩【一錢酒浸】

甘艸【五分】

昆布【一錢酒洗】

海藻【一錢酒洗】

僵蠶【二錢酒炒】

薄荷【一錢】

水煎服

【方歌】防風羌活驅瘰方風毒發熱最爲良芎芩昆布翹蒡艸夏枯海藻薄升僵

海菜丸

治風痰瘰癧繞項而生無寒熱者宜常服消盡爲止海藻菜【蕎麥同炒過去麥不用】白僵蠶【微炒去絲】

右等分爲細末用白梅肉泡湯爲丸如梧桐子大飯後或臨臥時每服六七十丸米湯送下兼忌魚鮏厚味

【方歌】海菜丸治風痰癧海藻菜與白僵蠶梅湯爲丸如桐子米湯送下病可痊

升陽調經湯丸

治熱毒瘰癧繞於項下或至頰車此證由陽明胃經中來也若其瘡深逺隱曲肉低俱作塊子堅硬大小不等並皆治之或作丸服亦可

升麻【八錢】

連翹【去心】

龍膽艸

【酒炒】

桔梗

黃連

【去須酒炒】京三稜【酒炒】

葛根

甘艸【各五錢炙】

知母

【酒洗】

廣茂【各一兩酒炒】

條黃芩【六錢酒洗】

黃蘗【七錢去粗皮酒炒】

右撮一劑稱一半爲細末煉蜜爲丸如梧桐子大每服一百丸或一百五十丸一半研粗末每用五錢若胃彊能食大便漧燥者可旋加至七八錢用水二鐘先將粗末浸半日煎至一鐘去渣熱服服時仰臥伸腳置髙處去枕頭噙藥一口作十次咽之一鐘將喫完可畱一口將丸藥送下服藥畢臥如常此治法也

【方歌】升陽調經醫毒熱項頰瘰癧堅如鐡升葛甘芩知蘗稜黃連膽艸翹茂桔

柴胡連翹湯

治男婦熱毒馬刀瘰癧兼气寒血滯經閉等證

柴胡

連翹【去心】

知母

【酒炒】

黃芩【各五錢炒】

黃蘗

【酒炒】

生地

甘艸【各三錢炙】

瞿麥穗【六錢】

牛蒡子【二錢炒研】

當歸尾【一錢五分】

肉桂【三分】

右共研粗末每服三錢或五錢水二大鐘煎至一鐘去渣食後熱溫服

【方歌】柴胡連翹醫瘰癧馬刀血滯與經閉黃芩牛蒡歸蘗知瞿麥肉桂甘生地

雞鳴散

治瘰癧疼痛及熱毒結核或多煩悶熱而不寒者黑牽牛【一兩】

胡粉【一錢卽定粉】

生大黃【二錢】

朴硝【煉成粉者三錢】

右共爲細末每服三錢雞鳴時井花水調服以二便利爲度如未利再服

【方歌】雞鳴散治瘰癧疼結核煩悶熱相乘粉牽消黃爲細末井水調服便利通

李杲連翹散堅湯

治气毒瘰癧耳下或至缺盆或至肩上生瘡堅硬如石推之無根者名馬刀瘡從手足少陽經中來也或生兩脇或已流膿或未破並皆治之

當歸

【酒洗】

連翹【去心】

莪術

【酒炒】

京三稜【各五錢酒炒】

土瓜根

【酒炒】

龍膽艸【各一兩酒洗】

柴胡【一兩二錢】黃芩【一兩二錢一半生用一半酒炒】

炙甘艸【六錢】

黃連【酒炒】

蒼術【各三錢炒】

赤芍藥【一錢】

右以一半爲細末煉蜜爲丸如梧桐子大每服一百丸或一百五十丸一半研粗末每用五錢水一鐘八分先浸半日煎一鐘去渣熱服臨臥頭低腳髙去枕而臥每口作十次咽之畱一口送下丸子服畢如常安臥

【方歌】李杲連翹散堅湯气毒瘰癧馬刀瘡歸芍柴芩稜莪艸土瓜龍膽黃連蒼

舒肝潰堅湯

夏枯艸

僵蠶【各二錢炒】

香附子

【酒炒】

石決明【各一錢五分煆】

當歸

白芍【醋炒】

陳皮

柴胡

撫芎

穿山甲【各一錢炒】

紅花

片子姜黃

甘艸【各五分生】

引燈心五十寸水三鐘煎一鐘食逺熱服

便燥者加乳香一錢

便溏者加煆牡蠣一錢

【方歌】舒肝潰堅湯開郁筋癧石疽柴決當夏枯陳蠶香附撫紅花芍艸甲姜黃

散腫潰堅湯

治气毒瘰癧一切馬刀結硬如石推之有根者如證從耳下串至缺盆或至肩上或至脇下者皆屬手足少陽二經所發也若瘰癧徧生下頦或至頰車堅而不潰者屬足陽明經所發也或二證已破及流膿水者並皆治之服藥多少臨證斟酌量病人飲食多少大便輭硬以意消息之

柴胡梢【四錢】

龍膽艸【酒炒】

黃蘗

【去粗皮酒炒】知母【炒】

花粉

昆布【去土酒洗】

桔梗【各五錢】

甘艸根【炙】

京三稜

【酒炒】

廣茂【酒炒】

連翹

【去心】

當歸【各三錢】

白芍

【酒炒】

葛根

黃連【各二錢】

升麻【六錢】

黃芩梢【八錢一半酒炒一半生用】

海藻【五錢】

右共研末每用六錢或七錢水二鐘先浸半日煎至一鐘去渣熱服服時於臥處伸腳在髙處頭微低每噙一口作十次咽之至服畢依常安臥取藥在胸中多停畱之意也另攢半料作細末煉蜜爲丸如梧桐子大每服一百丸此湯藥豫畱一口以送丸藥

【方歌】散腫潰堅气毒滯馬刀瘰癧耳肩交徧頦或至頰車骨結硬如石用之消知藻三稜歸芍艸升芩花粉柴胡梢葛根黃連廣茂桔昆布龍膽蘗連翹

楊氏家藏治瘰癧方

治誤食毒物致成瘰癧其功甚速

荊芥

白僵蠶【炒去絲】

黑牽牛【各二錢】螌蝥【二十八个去頭翅足大米炒】

右爲末臥時先將滑石末一錢用米飲調服半夜時再一服五更初卽用溫酒調藥一錢或二三錢量人之彊弱用之服後如小水並無惡物行下次日早再用一服仍不行第三日五更初先喫白糯米粥再服前藥一服更以燈心湯調琥珀末一錢服之以小水內利去惡物爲愈如尿孔痛用靑黛一錢以甘艸湯調下其痛卽止

【方歌】楊氏家藏治瘰方誤食毒物成癧瘡牽牛螌蝥僵荊芥爲末酒服量弱彊

法制靈雞蛋

治誤食毒物致腋下生馬刀瘰癧者其功稍緩螌蝥【七个去頭足翅】

右將雞子一个頂上敲開小孔入螌蝥在內紙封固了於飯上蒸熟取出去殻切開去螌蝥五更空心和米飯嚼服候小水通如米泔水或如脂卽其驗也如大便小水不通卽服琥珀散三二貼催之然後常服妙靈散內消連翹丸尢佳

【方歌】制靈雞蛋治馬刀雞子一个入螌蝥紙封蒸熟去殻藥同飯嚼服癧可消

琥珀散

琥珀

黃芩

白茯苓

烏藥

車前子

瞿麥

茵蔯蒿

石韋

紫艸

茅根

連翹【各等分去心】

右爲極細末每服三錢用燈心湯調下不拘時服

【方歌】琥珀散能利二便瀉毒淸熱最稱奇芩苓烏藥車瞿麥茵韋紫艸茅翹宜

妙靈散

服靈雞蛋後卻將此藥與內消連翹丸相兼常服瘡愈方止

海藻【二兩】

川牛膝

何首烏

【生】

當歸【酒洗】

海螵蛸

桑寄生【各一兩】

海帶

靑葙子【酒洗】

昆布

【酒洗】

甘艸節【各五錢】

木香【三錢】

沈香【二錢】

右爲細末每服二錢食逺溫酒調下

內消連翹丸

連翹【二兩去心】

核桃仁

白及

射幹

夏枯艸

土根

澤蘭葉

沙參

漏蘆【各一兩五錢】

右爲細末入核桃仁研勻酒糊爲丸如梧桐子大每服三五十丸空心食前或酒下或鹽湯送下

【方歌】內消連翹解瘰毒妙靈與此兩兼服核桃及射夏枯艸土澤蘭沙漏蘆

附子敗毒湯

治濕毒瘰癧

羌活【一錢】

川附子【一錢制】

白僵蠶【三錢炒】

前胡【一錢】

連翹【一錢五分去心】生黃耆【一錢五分】

蔓荊子【一錢五分】陳皮【一錢】

防風【一錢】

白茯苓【一錢五分】

金銀花【二錢】

甘艸【五分節】

引用生薑一片水三鐘煎一鐘食逺溫服

【方歌】附子敗毒太陽經濕毒瘰癧漫腫疼陳苓前艸耆羌活銀花僵蔓翹防風

消核散

治頸項痰凝瘰癧不論男婦小兒用之無不神效海藻【三兩】

牡蠣

元參【各四兩】

糯米【八兩】

甘艸【一兩生】

紅娘子【二十八个同糯米炒胡黃色去紅娘子用米】

共研細酒調服一錢或錢半量人壯弱

【方歌】消核散治諸瘰癧男婦小兒用之愈紅娘糯米炒胡黃甘艸元參藻牡蠣

犀角丸

治諸般瘰癧心火上攻兩目赤澁服之有效

犀角

靑皮

黒牽牛

【半生半炒】陳皮【各一兩】

連翹【五錢去心】

薄荷【二觔】

皂角【二枚】

前五味共研細末用皂角去子皮泡捶以布絞取汁一盌又用新薄荷搗取汁同成膏和入藥末內爲丸如梧桐子大每服三十丸食後滚湯送下

【方歌】犀角丸能除心火諸般瘰癧兼目紅牽牛半生半炒用陳薄皂角連翹靑

夏枯艸膏

治男婦小兒憂思气郁瘰癧堅硬肝旺血燥驟用迅烈之劑恐傷脾气以此膏常服消之

京夏枯艸【一觔半】當歸

白芍

【酒炒】

黑參

烏藥

浙貝母【去心】

僵蠶【各五錢炒】

昆布

桔梗

陳皮

撫芎

甘艸【各三錢】

香附【一兩酒炒】

紅花【二錢】

前藥共入砂鍋內水煎濃湯布濾去渣將湯復入砂鍋內漫火熬濃加紅蜜八兩再熬成膏磁罐收貯每用一二匙滚水沖服兼戒气怒魚鮏亦可用薄紙攤貼瘰癧自消

【方歌】夏枯艸膏醫諸癧化硬消堅理肝虛血燥憂思肝木旺烈藥傷脾服此宜歸芍貝僵香附桔昆紅參艸撫陳皮烏藥同熬加紅蜜滚水沖服戒怒急

瘰癧未潰敷貼方

金倍散

治瘰癧堅硬難消難潰敷之神效

整文蛤【一枚攢孔】

金頭蜈蚣【一條研粗末】

將蜈蚣末裝入文蛤內紙糊封口外再用西紙糊七層曬漧麫麩拌炒以紙黑焦爲度去紙研極細末加麝香一分再研勻陳醋調稠溫敷堅硬核處外用薄紙蓋之每日一換

【方歌】金倍散敷堅瘰癧蜈蚣末入文蛤中紙糊曬漧同麩炒加麝研之醋調靈

神功散

治濕毒瘰癧敷之神效

制川烏頭

嫩黃蘗【各等分】

共研細末米醋調稠溫敷腫處每日一換

【方歌】神功散敷濕瘰癧嫩黃蘗與川烏頭等分爲末加米醋調塗腫處卽能瘳

李杲龍泉散

治諸般瘰癧未成者消已成者潰

瓦粉

【卽定粉】

龍泉粉【卽磨刀石上粉也】

莪術

【酒浸炒幹】京三稜【酒浸炒幹】

昆布【各五錢去土酒洗】

右共研極細滚水調塗患處用此消堅尢速

【方歌】李杲龍泉敷諸癧瓦粉龍泉莪術稜昆布共研爲細末滚水調塗速又靈

朱震亨貼瘰癧餅

治項間瘰癧不辧肉色不問大小及日月深逺或有赤硬腫痛並皆貼之效

生山藥

萞麻子肉

右等分搗勻攤貼之

【方歌】震亨貼瘰癧可移萞麻山藥共研泥不問日久並腫硬作餅貼之效更奇

神效瘰癧方

治瘰癧初起消腫止痛

白膠香

海螵蛸

降眞香【心無土气者】

右等分研末溫水調稠薄紙攤貼

【方歌】神效瘰癧實良方疏滯消腫止痛彊未破已前用之效白膠海螵降眞香

龍珠膏

龍牙艸【五兩卽馬鞭艸】棘棗根【五錢】

海藻【二錢五分】蘇木【五錢】

右細切水二十盌煎至十二三盌去渣又用桑柴灰蒼耳艸灰石灰各二盌半紙兩層先鋪籮底次置三種灰於籮內用滚水熱淋取灰汁十盌澄淸同前湯入鍋內成膏用巴豆霜白丁香石膏麝香輕粉各少許研細入膏內攪勻磁罐收貯取敷核上再敷時去舊藥其核卽潰根小者但塗於根上其核自潰

【方歌】龍珠膏敷癧毒瘡潰遲未潰敷之良海藻蘇木龍牙艸再加棗根共煎湯桑石蒼耳灰淋水同煎成膏添麝香石膏白丁輕巴豆研入膏內塗瘰彊

瘰癧潰後方

蟾酥撚子

蟾酥【黃豆大一塊】

白丁香【十五粒】

寒水石【黃豆大一塊】巴豆【十粒去殻】

寒食麫【黃豆大一塊】

右各研細共合一處再研勻煉蜜搓成撚子每用一根用鍼將瘰癧當頂鍼一孔揷撚子入孔內用綠云膏蓋貼連揷三日後單換膏藥俟數日後頑根自脫以濃淨硬退爲效如硬未盡再用以盡爲度

【方歌】蟾酥撚子化堅方瘰癧將潰納入瘡寒水石共巴豆肉寒食麫與白丁香

五云膏

專貼鼠瘡馬刀瘰癧已潰

銀黝子【四兩捶碎】

黃丹【八兩飛過】

香油【二十兩】

用砂鍋一口盛香油火溫候油熱將黝子投入油內用桃栁桑槐棗五樣樹枝攪之候起珍珠花時撈去渣用布濾淨復將油下入鍋內慢慢將黃丹篩入油內用五枝不住手攪之以滴水成珠爲度取出收貯用時勿令見火以重湯燉化紅縀攤貼

【方歌】五云膏貼鼠瘡證瘰癧潰後共馬刀銀黝油熬渣濾淨黃丹五枝攪成膏

綠云膏

黃連

大黃

黃芩

元參

黃蘗

木鱉子【各一錢去殻】

右藥共切片用香油一兩煠焦色去渣入淨松香五兩再成膏傾入水中扯防令金黃色入銚內再數滚候溫將豬膽汁三枚銅綠三錢預用醋一兩浸一宿絹濾去渣同入膏內用栁枝攪之候冷爲度用時以重湯燉化薄紙攤貼甚效

【方歌】綠云癧破貼最神軍蘗連鱉元參芩油煠濾渣加松脂膽汁銅綠入攪勻

蛇蛻膏

蜜蜂【二十一个】蛇蛻【七分半】

蜈蚣【二條端午前收者佳】

右用香油四兩將前三藥入油用文武火煠枯撈去渣入定粉二兩用如筯粗桑枝七條急攪候泠出火气七日夜方用紙攤貼患處

【方歌】蛇蛻膏貼潰後癧專消餘毒功效極蜈蚣蜜蜂煠去渣定粉油出火气

凡治瘰癧馬刀潰破之後應用方藥气血兩虛宜八珍湯堅硬未消者宜香貝養榮湯食少便瀉者宜香砂六君子湯血虛肝熱或瘡口出血或紅膿者宜逍遙散加丹皮炒梔子瘡口斂遲宜用十全大補湯加白斂虛煩不寐者宜歸脾湯調理但藥劑大小量人歲數虛實斟酌用之

八珍湯【見潰瘍門】

香貝養榮湯【見石疽門】

香砂六君子湯【見潰瘍門】

逍遙散【見背部上搭手】

十全大補湯【見潰瘍門】

歸脾湯【見浮部乳中結核內】

益元散【卽六乙散加硃砂少許見胸部蠧疽】

上石疽

石疽生於頸項旁堅硬如石色照常肝郁凝結於經絡潰後法依瘰癧瘡

【注】此疽生於頸項兩旁形如桃李皮色如常堅硬如石臖痛不熱由肝經鬱結以致气血凝滯經絡而成此證初小漸大難消難潰旣潰難斂疲頑之證也初起气實者宜服舒肝潰堅湯气虛者宜服香貝養榮湯外用蔥白蜂蜜搗泥敷貼日久不消者以陽燧錠每日灸之以或消或輭或將潰爲度旣潰法同瘰癧

香貝養榮湯

白術【二錢土炒】

人參

茯苓

陳皮

熟地黃

川芎

當歸

貝母【去心】

香附

【酒炒】

白芍【各一錢酒炒】

桔梗

甘艸【各五分】

姜三片棗二枚水二鐘煎八分食逺服

胸膈痞悶加枳殻木香

飲食不甘加厚朴蒼術

寒熱往來加柴胡地骨皮

膿潰作渴倍人參當歸白術加黃耆

膿多或淸倍當歸川芎

脇下痛或痞加靑皮木香

肌肉生遲加白蘝肉桂

痰多加半夏橘紅

口漧加麥冬五味子

發熱加柴胡黃芩

渴不止加知母赤小豆

潰後反痛加熟附子沈香

膿不止倍人參當歸加黃耆

虛煩不眠倍人參熟地加逺志棗仁

【方歌】香貝養榮用四君四物貝桔香附陳气血兩虛宜多服筋瘰石疽效如神

陽燧錠【見首卷烙法】

舒肝潰堅湯【見瘰癧門】

失榮證

失榮耳旁及項肩起如痰核不動堅皮色如常日漸大憂思怒郁火凝然日久气衰形削瘦愈潰愈硬現紫斑腐爛浸滛流血水瘡口翻花治總難

【注】失榮證生於耳之前後及肩項其證初起狀如痰核推之不動堅硬如石皮色如常日漸長大由憂思恚怒气郁血逆與火凝結而成日久難愈形气漸衰肌肉削瘦愈潰愈硬色現紫斑腐爛浸淫滲流血水瘡口開大努肉髙突形似翻花癅證古今𨿽有治法終屬敗證但不可棄而不治初宜服和榮散堅丸外貼阿魏化堅膏然亦不過苟延歳月而已

和榮散堅丸

治失榮調和榮血散堅開郁

川芎

白芍【酒炒】

當歸

茯苓

熟地

陳皮

桔梗

香附

白術【各一錢土炒】

人參

甘艸

【炙】

海粉

昆布

貝母【各五錢去心】

升麻

紅花【各三錢】

夏枯艸【一觔湯再加紅蜜四兩再成膏】

共研細末夏枯艸膏合丸如梧桐子大每服三錢食逺白滚水送下

身熱加黃芩柴胡

自汗盜汗去升麻倍人參加黃耆

飲食無味加藿香砂仁

飲食不化加山查麥芽

胸膈痞悶加澤瀉木香

咳痰气不淸加杏仁麥冬

口漧作渴加知母五味子

睡眠不寧加黃蘗逺志棗仁

驚悸健忘加茯神石菖蒲

有汗惡寒加薄荷半夏

無汗惡寒加蒼術藿香

婦人經事不調加延胡索丹皮

腹脹不寛加厚朴大腹皮

【方歌】和榮散堅丸消郁開結益虛理肝脾八珍貝桔陳香附昆海升紅枯艸宜

阿魏化堅膏

用蟾酥丸藥末一料金頭蜈蚣五條炙黃去頭足共研勻將太乙膏二十四兩重湯燉化離火入前藥末攪冷爲度每用時以重湯燉化用紅絹攤貼半月一換輕者漸消重者亦可少解常貼可保不致翻花【方歌】阿魏化堅消結聚蟾酥丸料研末細蜈蚣炙黃太乙膏燉化攪勻功速極

太乙膏【見潰瘍門】

蟾酥丸【見疔瘡門】

鈕扣風

鈕扣風生胸頸間風濕結聚搔癢難延及成片浸汁水因地而名當癬看

【注】此證生於頸下天突穴之間因汗出之後邪風襲於皮裏起如粟米搔癢無度破津水誤用水洗浸淫成片輕者外敷獨勝散冰硫散甚者宜服消風散卽愈

獨勝散

芥菜花一味研細醋調患上

【方歌】獨勝散治鈕扣風已破未破用俱靈內只芥菜花一味止癢消腫有奇功

冰硫散

硫黃【一兩】

潮腦

川椒

生白礬【各二錢】

共爲細末先用白蘿卜一个掏空將藥塡滿用蘿卜皮蓋之紙包三四層灰火內煨半時許待泠將藥取出同熟豬脂油調稠搽患上自愈

【方歌】冰硫散內首硫黃潮腦椒礬用最良蘿卜掏空藥塡滿油調專搽鈕扣瘡

消風散

治鈕扣風騷癢無度破津水亦有津血者

荊芥

防風

當歸

生地

苦參

蒼術【炒】

蟬蛻

胡麻仁

牛蒡子

【炒研】

知母【生】

石膏【各一錢煆】

甘艸【生】

木通【各五分】

水二鐘煎八分食逺服

【方歌】消風止癢散風濕木通蒼術苦參知荊防歸蒡蟬膏艸胡麻生地水煎之

背部

上中下發背

三發火毒發督經中發屬肝對心生上發屬肺天柱下下發屬腎臍後凝

【注】上中下三發背俱屬督衇經皆由火毒而成上發背火毒傷肺生天柱骨下一名脾肚發其形橫廣如肚中發背火毒傷肝生於背心一名對心發其形中濶兩頭有尖如下發背火毒傷腎生於腰中一名對臍發其形平漫如其初起皆形如粟米焮痛麻癢周身拘急寒熱往來因循數日突然大腫气實者多焮痛气虛者多麻癢初起治法不論虛實卽宜隔蒜艾灸灸之不應則就患頂當肉灸之至知痛爲效以大化小移深居淺灸後用鍼當瘡頂防破一孔隨用防法務使毒气內外疎通庶不致內攻如有表證發熱惡寒無汗者宜荊防敗毒散汗之如有裏證發熱惡熱大便燥者宜內疎黃連湯下之表裏證兼有者宜神授衞生湯雙解之以減瘡勢膿將成必行托裏如潰破腐肉不去外貼巴膏以化之其餘治法俱按癰疽腫瘍潰瘍門蓋此三證無論老少總以髙腫紅活焮痛者爲順若漫腫塌陷焦枯紫黒者爲逆

荊防敗毒散【見項部腦疽門】

內疎黃連湯

神授衞生湯【俱見腫瘍門】

巴膏【見潰瘍門膏藥類方】

上搭手

上搭手生肺兪穴左右名同經有別右屬肺兮左屬肝總由气郁痰熱結

【注】此證生於足太陽膀胱經肺兪穴在兩肩骨之動處無論左搭手右搭手其名𨿽同而偏在左者屬肝偏在右者屬肺故曰經有別也總由气郁痰熱凝結而成初宜神授衛生湯防解之次以逍遙散淸之兼以六郁湯調之其餘內外治法俱按癰疽腫瘍潰瘍門

逍遙散

當歸

【酒洗】

白芍【酒洗】

白茯苓

白術【土炒】

香附【各一錢酒炒】

柴胡【八分】

黃芩【五分】

陳皮【一錢】

薄荷【五分】

甘艸【六分生】

水二鐘煎八分食逺服

【方歌】逍遙散能和气血開郁行滯又消結歸芍苓術香柴芩陳薄甘艸淸毒熱

六郁湯

香附

【酒炒】

茯苓

陳皮

半夏【制】

川芎

山梔【各一錢】

蒼術

【炒】

縮砂仁

甘艸【各五分生】

姜三片水二鐘煎八分服

【方歌】六郁湯能開六郁取其消痰又行气芎縮二陳蒼山梔香附生薑兼化滯

神授衛生湯【見腫瘍門】

中搭手

中搭手生近膏肓經屬膀胱脊骨旁七情不和憤怒火虛實寒熱細參詳

【注】此證生在脊骨兩旁屬足太陽膀胱經膏盲穴一名龍疽由七情不和憤怒火凝而生遇气寒而實便燥不渴者宜一粒金丹溫下之若气熱而實便燥大渴者宜內疎黃連湯寒下之若气血虛瘡不能發長者宜內托黃耆散托補之其餘內外治法俱按癰疽腫瘍潰瘍門

一粒金丹

木香

乳香【各五分】

巴豆霜【一錢五分】沈香【五分】

各爲細末和勻用肥膠棗个半去皮核搗爛和藥末爲丸如芡實大每服一丸細嚼用白滚水一口將藥送下少頃再飲白滚水一口卽瀉一次若飲滚水二口卽瀉二次遇胃气壯實兼毒滯盛者服藥後連飲滚水三四口卽瀉三四次不可太過毒滯瀉盡卽以米飲補之

【方歌】一粒金丹療惡瘡寒實不渴便燥良木乳沈香巴豆肉棗肉爲丸服卽康

內托黃耆散

當歸

白芍【炒】

川芎

白術【土炒】

陳皮

穿山甲【炒研】

皂刺

黃耆【各一錢】

檳榔【三分】

紫肉桂【五分】

水二鐘煎八分食前服

【方歌】內托黃耆治瘍虛托裏諸瘡用最宜歸芍芎術陳皮桂山甲檳榔皂刺耆

內疎黃連湯【見腫瘍門】

下搭手

下搭手生經膀胱穴在肓門腰窩旁房勞過度生毒火紫陷腐爛透膜腸

【注】此證發於腰窩旁開三寸屬足太陽膀胱經肓門穴由房勞過度有傷腎水水竭不能制火火旺以致榮衞不和逆於肉裏而生也初發紅活焮腫令人寒熱往來口渴煩躁百節疼痛宜服仙方活命飲宣解毒火次服內托黃耆散托毒發長將潰內外治法俱按癰疽腫瘍潰瘍門若初腫腰痛如折不能俯仰者險若色紫塌陷腐爛孔深透膜透腸者逆

仙方活命飲【見腫瘍門】

內托黃耆散【見前中搭手】

蓮子發

蓮子發名取象形膽與膀胱毒化成形斜平塌侵督重形長髙腫半背輕

【注】此證一名太陰疽生於脊背及兩脇屬膽與膀胱經火毒合化凝結而成若形斜平塌頭侵督衇尾站肋骨者屬毒重若形長髙腫偏於半背中不過督衇旁不過肋骨屬毒輕遇气實之人初宜蟾酥丸或麥靈丹汗之次宜一粒金丹下之遇气虛之人初宜仙方活命飲宣解之次宜內托黃耆散托補之其餘內外治法俱宜按癰疽腫瘍潰瘍門

蟾酥丸【見疔瘡門】

仙方活命飲【見腫瘍門】

一粒金丹

內托黃耆散【俱見前中搭手】

麥靈丹【見腫瘍門】

蜂窩發

蜂窩發似蜂房形每在肩後脊旁生此證最忌頭向上急淸心火免內攻

【注】此證多生肩後及脊旁形似蜂房由脾經積熱更兼心火凝結成毒初起髙腫如形胖脹半背者輕瘡勢橫斜漫大者重宜服內疎黃連湯若頭尖向上屬心火熱極防毒火內攻藏府亦有瘡形長若尺許根橫滿背名爲竟體疽屬毒甚險初覺宜急服黃連消毒飲淸心解毒庶免內攻其餘內外治法俱按癰疽腫瘍潰瘍門

內疎黃連湯【見腫瘍門】

黃連消毒飲【見頭部百會疽】

陰陽二气疽

陰陽二气疽脊旁腫消輭硬變不常七情內乖逆榮衛如期膿潰自無妨

【注】此證生於脊背之旁乍腫乍消時輭時硬由七情內乖榮衛不和而生也初發令人寒熱往來若大渴神淸髙腫衇洪二七膿成潰破者順若不渴神昏漫腫衇細應期無膿飲食不思者逆初服奪命丹以退寒熱次服仙方活命飲其餘內外治法俱按癰疽腫瘍潰瘍門

奪命丹

輕粉

麝香

白砒【各五分面裹火煆】白礬【煆】

辰砂

【爲衣】

血竭【各一錢】

雄黃【二錢】

蟾酥【二錢幹者酒化入藥】

乳香

沒藥

寒水石

【煆】

銅綠【各二錢】

蝸牛【二十一个連殻】

右爲細末先將蝸牛研爛如泥勻合前藥丸如不成加好黃酒少許打三五百下爲丸如菉豆大每服二三丸先用蔥白一寸令病者嚼爛自吐於手心內男用左手女用右手將藥丸裹入蔥泥內用無灰酒一大鐘溫熱送下被蓋汗出爲度重者不過三服不可多用

【方歌】奪命丹中粉麝香砒礬砂竭共雄黃蟾酥乳沒兼寒水銅綠蝸牛用最良

仙方活命飲【見腫瘍門】

串疽

串疽生於背脇間連發相串色依然漫腫漸紅多臖痛積憤郁火是其原

【注】此證生於背脇之間初發一處其後挨次發出二三處形𨿽不同而色仍同也潰後多相串通故又名老鼠鉆又名遊走血脾癰初發漫腫無頭皮色如常漸腫漸透紅色多疼牽引旁處臖痛因積憤郁火而成也初服仙方活命飲宣解郁毒其次內外治法俱按癰疽腫瘍潰瘍門

仙方活命飲【見腫瘍門】

酒毒發

酒毒發生滿背間皮色不變如彈拳堅硬麻木痛徹內藥酒厚味使之然

【注】此證生於脊背皮色不變累累如彈如拳堅硬如石時麻時木痛徹五內二便澀滯周身拘急數日後頭面手足虛腫泄瀉似痢總由過飲藥酒更兼厚味積毒所致初起宜服連翹消毒飲次服內疎黃連湯其證或消或潰須宜速治爲順若遷延日久不消不潰必腐爛筋骨卽成逆證其餘內外治法俱按癰疽腫瘍潰瘍門

連翹消毒飲

連翹

【去心】

梔子

桔梗

赤

當歸

元參

射幹

黃芩

紅花

葛根

陳皮【各一錢】

甘艸【五分生】

大黃【初起便燥者加一錢】花粉【一錢】

水二鐘煎八分食逺服

有痰者加竹茹一錢

【方歌】連翹消毒療諸瘡能解酒毒葛大黃紅花梔桔元參艸芍芩花粉射陳當

內疎黃連湯【見腫瘍門】

連珠發

連珠毒發貫珠形在背防疼色淡紅髮時尿閉少腹滿陰囊作腫百節疼

【注】此證生於背不論左右連腫三五塊形若貫珠由榮血火毒或酒色過度而成其瘡微痛皮色淡紅髮時少腹脹滿小水閉澁陰囊作腫百節疼痛初起宜服神授衞生湯加木通車前其餘內外治法俱按癰疽腫瘍潰瘍門

神授衛生湯【見腫瘍門】

丹毒發

丹毒發如湯火傷細癗赤暈渴非常丹石剛劑致此證紅活者生紫黯亡

【注】此證生於背形如湯火所傷細癗無數赤暈延開發時其渴非常由素服丹石剛劑所致初服黃連消毒飲兼國老膏服之外用牛肉薄片貼之其色紅活鮮潤神淸者生若紫黯神昏更兼衇躁膨脹嘔噦者亡

國老膏

甘艸【二觔大者】

捶碎河水浸一宿揉令漿汁濃去盡筋渣再用絹濾過銀器內慢火熬成膏用磁罐收貯每服三錢無灰溫酒調下或白滚水亦可

【方歌】國老膏解丹石毒諸瘡用此腫卽消甘艸二觔河水泡取汁熬膏溫酒調

黃連消毒飲【見頭部百會疽】

禽疽

禽疽毒由時气成數塊似疹色紫紅背生形如拳打狀拘急麻木不作疼

【注】此疽之毒由時气風熱而成始發數塊如疹其色紫紅在背而生形如拳打之狀脊背麻木拘急並不作痛神淸衇和服藥得汗者順若神昏衇躁或微或代發寒齒噤者逆初宜急服仙方活命飲加活獨活汗之外敷二味防毒散或蝌蚪防毒散消之若漫腫不潰卽服托裏透膿湯其餘內外治法俱按癰疽腫瘍潰瘍門

仙方活命飲

二味防毒散

蝌蚪防毒散【俱見腫瘍門】

托裏透膿湯【見頭部侵腦疽】

痰注發

痰注發如布袋形按之木硬覺微疼其發不紅亦不熱濕痰七情郁滯成

【注】此證發於脊背長形如布袋短形如冬按之木硬微覺疼痛不熱不紅皮色如常由濕痰七情郁滯凝結於肌肉之分日積深久而成初起宜服瘡科流气飲外貼金鳳化痰膏消之如此證久逺疲頑治之不消者屆期要潰治法俱按癰疽潰瘍門

瘡科流气飲

人參

厚朴【姜制】

桔梗

防風

紫蘇

黃耆【鹽水炒】

枳殻

【麩炒】

當歸

白

【酒炒】

肉桂

烏藥

甘艸【各七分】

川芎

南木香

白芷

檳榔【各五分】

引加生薑一片水二鐘煎八分溫服

【方歌】流气飲舒痰涎壅人參朴桔芷防風蘇耆殻桂木香艸烏藥檳榔歸芍芎

金鳳化痰膏

鳳仙花【一捧去靑蒂研末】大蔥自然汁【一茶鐘】

好米醋【一茶鐘】廣膠【三錢切如米粒大入蔥汁內泡之】人中白【八錢火微煆存性研末】

先將蔥汁米醋廣膠投入鍋內熬化次下鳳仙花末熬成膏再入人中白末將鍋離火不時攪勻用時以重湯燉化量痰包之大小薄紙攤貼候膏自落再換新膏

【方歌】金鳳化痰消硬堅濕痰串注貼更痊鳳仙中白廣膠醋蔥汁同熬用紙攤

黃癰

黃癰在背旁生脾火色紅黃形腫髙寸餘長尺許四肢麻木引心疼

【注】此證生於背旁一名肉由脾火積毒而成皮肉色紅狀若黃腫髙寸餘長可尺許四肢麻木疼痛引心紅活速潰者順紫陷衇微自汗譫語堅硬潰遲者逆初起宜服仙方活命飲加羌活柴胡或奪命丹治之其餘內外治法俱按癰疽腫瘍潰瘍門

仙方活命飲【見腫瘍門】

奪命丹【見陰陽二气疽】

腰部

腎兪發

腎兪發生腎兪穴單者酒色兼濕熱房勞怒火則雙生紅活黒陷順逆別

【注】此證生腎兪穴在腰骨兩旁陷肉處有單有雙單者由酒色濕熱而成雙者由房勞怒火而發若瘡形紅活髙腫十四日生膿屬順若瘡形紫黒漧枯堅硬應期無膿屬逆或膿稀傷膜者系眞陽血气大虧初宜服人參養榮湯或加減八味丸以救其源其順逆內外治法俱按癰疽腫瘍潰瘍門

人參養榮湯

加減八味丸【俱見潰瘍門】

中石疽

石疽寒凝瘀血聚生於腰胯最纒綿堅硬如石皮不變時覺木痛消潰難

【注】此證由寒气瘀血凝結生於腰胯之間纒綿難以收功其疽時覺木痛難消難潰堅硬如石皮色不變初宜內服沒藥丸外用鮮商陸搗爛貼於患處治之隨用艾壯當頂灸之以輭爲度潰後按癰疽潰瘍治法

沒藥丸

桃仁【一兩炒】

乳香

沒藥

川芎

川椒【去目及合口者】

當歸

赤芍【各五錢】

自然銅【二錢五分火燒醋淬七次】

共研細末用黃蠟二兩火化開入藥末不住手攪勻丸如彈子大每用一丸以好酒一鐘將藥化開煎至五分乘熱服下

【方歌】沒藥丸治中石疽乳沒桃芎歸芍宜川椒自然銅黃蠟用酒服之行血瘀

纒腰火丹

纒腰火丹蛇串名幹濕紅黃似珠形肝心脾肺風熱濕纒腰已徧不能生

【注】此證俗名蛇串瘡有幹濕不同紅黃之異皆如累累珠形幹者色紅赤形如雲片上起風粟作癢發熱此屬肝心二經風火治宜龍膽防肝湯濕者色黃白水皰大小不等作爛流水較幹者多疼此屬脾肺二經濕熱治宜除濕胃苓湯若腰肋生之系肝火妄動宜用柴胡淸肝湯治之其間小皰用綫鍼穿破外用栢葉散敷之若不速治纒腰已徧毒气入臍令人膨脹悶嘔者逆

龍膽瀉肝湯

龍膽艸

連翹【去心】

生地

澤瀉【各一錢】

車前子

木通

黃芩

黃連

當歸

梔子【生研】

甘艸【各五分生】

生軍【二錢便祕加之】

水二鐘煎八分食前服

【方歌】龍膽瀉肝火丹生形如雲片粟多紅芩連梔膽車歸尾生地軍翹瀉木通

除濕胃苓湯

蒼術

【炒】

厚朴【姜炒】

陳皮

豬苓

澤瀉

赤茯苓

白術

【土炒】

滑石

防風

山梔子【生研】

木通【各一錢】

肉桂

甘艸【各三分生】

水二鐘燈心五十寸煎八分食前服

【方歌】除濕胃苓火丹瘡脾肺濕熱皰白黃胃苓湯用通梔子滑石防風共作湯

栢葉散

側栢葉

【炒黃爲末】蚯蚓糞【韮菜地內者佳】

黃蘗

大黃【各五錢】

雄黃

赤小豆

輕粉【各三錢】

右爲細末新汲水調搽香油調搽更效

【方歌】栢葉散搽火丹方大黃赤豆蘗雄黃栢葉輕粉蚯蚓糞研末香油調更良

柴胡淸肝湯【見頭部鬢疽】

禦纂醫宗金鑑卷六十四﹤子部﹐醫家類﹐禦纂醫宗金鑑﹥

欽定四庫全書

禦纂醫宗金鑑卷六十五

編輯外科心法要訣目錄

眼部

眼胞菌毒

眼丹

鍼眼

眼胞痰核

椒瘡

粟瘡

皮翻證

漏睛瘡

目中努肉

鼻部

鼻疽

鼻疔

鼻淵

鼻防瘡

鼻瘡

鼻痔

肺風粉刺

酒皶鼻

耳部

黑疔

耳疳

耳衂

耳痔

耳蕈

耳挺

旋耳瘡

口部

大人口破

鵞口瘡

口糜

唇部

反唇疔

鎖口疔

唇疽

繭唇

唇風

齒部

牙衄

牙宣

鉆牙疳

牙疔

牙癰

走馬牙疳

齒防

齒齲

禦纂醫宗金鑑卷六十五目錄

欽定四庫全書

禦纂醫宗金鑑卷六十五

編輯外科心法要訣

眼部

眼胞菌毒

菌毒生於眼睫邊如菌黃亮水皰圓頭大蔕小漸垂出脾濕郁熱結凝堅

【注】此證生於上下眼胞睫邊初如菌形頭大蔕小黃亮水皰或有頭小蔕大者漸長垂出堅凝不痛有纒綿經年不愈者以致目病蓋眼胞屬脾其經素有濕熱思鬱气結而生也初起宜用淸涼圓洗卽消有經年皮厚消之不應者法當用輭綿紙蘸水潤眼皮菌毒處少頃用左手大指甲墊於患根右手持鈹鍼尖頭齊根切下血出不妨卽用翠云錠磨濃塗之其血卽止內服涼膈淸脾飲忌海腥煎炒

淸涼圓

當歸尾

石菖蒲

赤芍藥【各二錢】川黃連【生】

地膚子

杏仁【各一錢生】

活【五分】

膽礬【二分】

共研粗末以大紅防包之如櫻桃大甜滚水浸泡乘熱蘸洗勿見塵土

【方歌】淸涼圎內用川連歸尾菖蒲芍膽礬活杏仁地膚子菌毒初起洗之痊

翠云錠子

杭粉【五兩】

銅緑

黃連【各一兩】

輕粉【一錢】

共爲細末用糯米百粒水一盌煎半盌去米煎至三分和藥作錠陰漧用時水磨令濃以雞翎蘸塗患處

【方歌】翠云錠子能止血銅緑輕杭黃連彊共爲細末和成錠菌毒切後塗之良

涼膈淸脾飲

生地黃

連翹【去心】

梔子

【生研】

薄荷

荊芥

防風

石膏

【煆】

黃芩

赤芍【各一錢】

甘艸【五分生】

水二鐘燈心二十根煎八分食逺服

【方歌】涼膈淸脾生地黃連翹梔子薄荊防石膏芩芍兼甘艸醫治菌毒服卽康

眼丹

眼丹眼胞上下生紅熱腫痛輭偏風焮熱紫硬偏於熱荊防敗毒服有功

【注】此證由脾胃濕熱受風而成紅腫疼痛若腫輭下垂不能視物者偏於風盛也浮腫易消若焮紅色紫堅硬者偏於熱盛也腫硬難消初起俱宜荊防敗毒散散其風口渇便燥者宜內疎黃連湯防其熱有日久消之不應者冝服透膿散膿熟鍼之腫用如意金黃散洗之潰用琥珀膏或白膏藥貼之此證宜速潰遲則潰深穿透眼胞成漏難斂

荊防敗毒散【見項部腦疽】

內疎黃連湯

如意金黃散

透膿散【俱見腫瘍門】

琥珀膏【見頭部髮際瘡】

白膏藥【見潰瘍門】

鍼眼

鍼眼眼睫豆粒形輕者洗消膿不成甚則赤痛膿鍼愈破後風侵浮腫生

【注】此證生於眼皮毛睫間由脾經風熱而成形如豆粒有尖初起輕者宜用如意金黃散鹽湯沖洗膿不成卽消矣風熱甚者色赤多痛洗之不消膿已成也侯熟鍼之貼黃連膏亦有破後邪風侵入瘡口令人頭面浮腫目赤澀痛者外仍洗之內服芎皮散卽愈

芎皮散

川芎【二兩】

靑皮【一兩】

共爲末毎服二錢菊花湯調服

外以枯礬末雞子淸調敷腫處

又用南星末同生地黃搗膏貼太陽穴自消芎皮散內用川芎靑皮減半用最靈爲末菊花湯調服醫治鍼眼自成功

如意金黃散【見腫瘍門】

黃連膏【見鼻部鼻瘡內】

眼胞痰核

眼胞痰核濕气郁核結如棗如豆形皮裏肉外推之動皮色如常硬不疼

【注】此證結於上下眼胞皮裏肉外其形大者如棗小者如豆推之移動皮色如常硬腫不疼由濕痰气郁而成宜服化堅二陳丸外用生南星蘸醋磨濃頻塗眼皮日數淺者卽消日數深者𨿽不能卽消常塗令皮薄微微撥損以手指甲擠出如白粉汁卽消貼貝葉膏收口従眼皮裏潰破者難斂

化堅二陳丸

陳皮

半夏【各一兩制】

白茯苓【一兩五錢】甘艸【三錢生】

白僵蠶【二兩炒】

川黃連【三錢】

共研細末荷葉熬湯合丸如梧桐子大毎服二錢白滚水送下

【方歌】化堅二陳丸消痰周身結核服更痊陳皮半夏茯苓艸僵蠶荷葉川黃連

貝葉膏【見潰瘍門】

﹤子部﹐醫家類﹐禦纂醫宗金鑑﹐卷六十五﹥

椒瘡粟瘡

椒瘡粟瘡生胞裏脾胃血熱是根苗粟瘡黃輭濕易散椒瘡赤硬熱難消

【注】此二證生於眼胞之裏𨿽皆由脾胃血熱所致然粟瘡偏於濕盛故色黃形輭其證易愈椒瘡偏於熱盛故色赤形硬其瘡難消俱宜服淸脾涼血湯外以淸涼圎洗之若眼皮裏有紅絲堆累者乃血熱有瘀也法以燈艸刮瘡處令血出卽愈

淸脾涼血湯

荊芥

防風

赤芍

黑參

陳皮

蟬蛻

蒼術

【炒】

白蘚皮【各一錢】

連翹

【去心】

生大黃【各一錢五分酒洗】

厚朴

【姜炒】

甘艸【各五分生】

竹葉三十片水煎食逺服

【方歌】淸脾涼血椒粟瘡厚朴陳皮翹芍蒼蟬蛻黒參荊防艸白鮮皮與生大黃

淸涼圓【見菌毒】

皮翻證

皮翻證系眼胞翻狀如舌防唇一般翻因胞腫睫緊故血壅气滯胃經原

【注】此證由胃經血壅气滯而成小兒多有之眼皮外翻如以舌防唇之狀又如痘風眼爛胞腫緊者則眼皮亦翻治宜防脾胃之積熱以瀉黃散服之卽愈亦有內翻者卽目科拳毛倒睫弛不內外翻者卽目科胞垂難視之證也

瀉黃散

石膏【五錢煆】

梔子仁【一兩生】

甘艸【三兩生】

防風【二兩酒拌微炒香】

豨薟艸【四兩酒蒸曬漧】

共研細末壯人二錢弱人一錢小兒六七分白滚水調下

【方歌】瀉黃散治皮翻證石膏梔子艸防風豨薟艸同研細末滚水調下有奇功

漏晴瘡

漏晴瘡在大眥生肝熱風濕病晴明紅腫痛潰膿稠易靑黒膿稀難長平

【注】此證生於目大眥由肝熱風濕病發於太陽膀胱經睛明穴其穴之處系藏淚之所初起如豆如棗紅腫疼痛瘡勢𨿽小根源甚深潰破出黏白膿者順出靑黑膿或如膏者險初宜服疎風淸肝湯潰後用黃靈藥撚入瘡口兼貼萬應膏其口漸漸收斂有膿従大眥內出者成漏難斂亦有瘡口過出淚液以致目內漧澀者收斂更遲若潰斷眼邊者不治

疎風淸肝湯

當歸尾

赤芍

荊芥穂

防風

川芎

菊花

生梔

薄荷【各一錢】

柴胡

連翹【各一錢五分去心】

金銀花【二錢】

甘艸【五分生】

燈心五十寸水煎食逺服

【方歌】疎風淸肝漏睛瘡又除肝熱散風彊歸芍銀花芎菊艸柴翹梔子薄荊防

黃靈藥

萬應膏【俱見潰瘍門】

目中努肉

目中努肉心火成實火大眥色深紅小眥紅絲淡虛火努肉時覺或脹疼

【注】此證生於目兩眥瘀肉努出時覺疼痛總屬心火所成然火有虛實如大眥紅肉色深紅者心經實火也宜黑參湯服之小眥紅絲色淡紅者心經虛火也宜決明散主之外俱用淸涼圓泡洗久久自愈

黑參湯

黑參

苦參

梔子

【研】

菊花

黃連

枳殻【麩炒】

艸決明

車前子

防風

大黃【炒】

升麻【各二錢】

水煎食後服

黒參湯治大眥疼內生努肉實火成苦參梔菊黃連殻艸決車防大黃升

決明散

玉竹

黃連

枳殻

【麩炒】

川芎

甘艸

【生】

羚羊角【各一兩鎊】

車前子

靑葙子

艸決明【各五錢】

共研細末毎服三錢食後服臥時再用一服

【方歌】決明努肉虛火攻玉竹黃連枳殻芎車前靑葙羚羊艸研末水調最有功

淸涼圎【見菌毒】

鼻部

鼻疽

鼻疽生於鼻柱間肺經郁火發督原堅硬色紫常木痛千金仙方托裏痊

【注】此證生於鼻柱屬督衇經鼻爲肺竅故又屬肺由肺經郁火凝結而成堅硬色紫時覺木痛初宜服千金漏蘆湯宣解郁毒次用仙方活命飲加梔子木通薄荷桔梗消之若腫痛不減勢欲作膿則宜托裏透膿湯主之外治法按癰疽潰瘍門

千金漏蘆湯

漏蘆【一兩】

枳殻【一兩麩炒】

朴消【一兩】

大黃【一兩五錢】

甘艸【一兩生】

麻黃【一兩】

黃芩【一兩】

白斂【一兩】

連翹【一兩去心】

升麻【一兩】

共研末毎用二錢水一鐘姜三片薄荷葉一錢煎五分溫服以取便利爲度

【方歌】千金漏蘆鼻疽發色紫堅疼效更嘉漏蘆枳殻消黃艸麻芩白斂翹升麻

仙方活命飲【見腫瘍門】

托裏透膿湯【見頭部侵腦疽】

鼻疔

鼻疔生在鼻孔中鼻竅腫引腦門疼甚則唇腮俱浮腫肺經火毒蟾離宮

【注】此證生於鼻孔內鼻竅腫塞脹痛引腦門甚則唇腮俱作浮腫由肺經火毒凝結而成宜蟾酥丸汗之再用蟾酥丸研細末吹入鼻竅若腫硬外發用離宮錠塗之此證初起之時須當速治遲則毒气內攻以致神昏嘔噦鼻腫如瓶者逆

蟾酥丸【見疔瘡門】

離宮錠【見腫瘍門】

鼻淵

鼻淵濁涕流鼻中久淋血水穢而腥膽熱移腦風寒火控腦砂因蝕腦虫

【注】此證內因膽經之熱移於腦髓外囙風寒凝郁火邪而成鼻竅中時流黃色濁涕宜奇授藿香丸服之若久而不愈鼻中淋瀝腥穢血水頭虛暈而痛者必系虫蝕腦也卽名控腦砂宜天羅散服之但此證久則必虛當以補中益气湯兼服之卽效

奇授藿香丸

藿香連枝葉【八兩】

研細末雄豬膽汁和丸如梧桐子大毎服五錢食後蒼耳子湯下或黃酒送下

【方歌】奇授藿香鼻淵流濁涕淋漓久不休豬膽汁合藿香末蒼耳湯下患可瘳

天羅散

絲藤【近根處者燒存性】

爲末毎用三錢食後黃酒送下

天羅虫蝕腦髓中頭痛鼻流血水腥絲瓜根燒研細末黃酒調腹慣殺虫

補中益气湯【見潰瘍門】

鼻防瘡

鼻防瘡多小兒生鼻下兩旁斑爛形總由風熱客於肺膿汁浸滛癢不疼

【注】此證多生小兒鼻下兩旁色紫斑爛由風熱客於肺經膿汁浸滛癢而不痛宜服澤防散外搽靑蛤散卽愈

澤防散

澤防

郁金

山梔

【生】

甘艸【各一錢生】

共研末毎服一錢甘艸煎湯調下

【方歌】澤瀉散治鼻防患膿汁浸滛肺火毒澤瀉郁金梔艸末甘艸煎湯調送服

靑蛤散

蛤粉【一兩煆】

靑黛【三錢】

石膏【一兩煆】

輕粉

黃蘗【各五錢生末】

共研細末先用香油調成塊次加涼水調稀薄塗瘡處

【方歌】靑蛤散塗鼻防消蛤粉靑黛煆石膏輕粉黃蘗研極細香油拌塊涼水調

鼻瘡

鼻瘡肺熱生鼻中燥幹如火微腫疼內服黃芩外定痛燥漧黃連膏潤靈

【注】此證生於鼻竅內初覺漧燥疼痛狀如粟粒甚則鼻外色紅微腫痛似火炙由肺經壅熱上攻鼻竅聚而不散致成此瘡內宜黃芩湯淸之外用油紙撚粘辰砂定痛散送入鼻孔內若干燥者黃連膏抹之立效

黃芩湯

黃芩【二錢酒炒】

甘艸【五分生】

麥冬【一錢去心】

桑白皮【一錢生】

梔子【一錢五分連皮酒炒】連翹【去心】

赤芍

桔梗

薄荷

荊芥穂【各一錢】

水煎食後服

【方歌】黃芩湯醫肺火盛鼻內生瘡赤腫疼芩艸麥冬桑梔翹赤芍桔梗薄荷荊

辰砂定痛散

辰砂【五分末】

冰片【二分】

胡黃連【二兩末】

石膏【一兩煆】

共研細末

【方歌】辰砂定痛鼻瘡漧冰片胡連膏煆研油紙撚藥入鼻孔消疼散熱效通仙

黃連膏

黃連【三錢】

當歸尾【五錢】

生地【一兩】

黃蘗【三錢】

姜黃【三錢】

香油十二兩將藥煠枯撈去渣下黃蠟四兩溶化盡用夏布將油濾淨傾入磁盌內以栁枝不時攪之凝爲度

【方歌】黃連膏潤諸燥瘡歸尾生地蘗姜黃油煠去渣加黃蠟布濾攪凝塗抺彊

鼻痔

鼻痔初起橊子形久垂紫硬礙气通肺經風濕熱欝滯內服辛夷外防平

【注】此證生於鼻內形如石橊子漸大下垂色紫防硬撐塞鼻孔礙人气息難通由肺經風濕熱郁凝滯而成內服辛夷淸肺飲以淸肺熱外以硇砂散逐日之漸化爲水而愈宜戒厚味暴怒庶不發

辛夷淸肺飲

辛夷【六分】

甘艸【五分生】

石膏

【煆】

知母

梔子

【生研】

黃芩【各一錢】

枇杷葉【三片

去毛蜜炙】升麻【三分】

百合

麥冬【各一錢去心】

水二鐘煎八分食逺服

或加活防風連翹薄荷

【方歌】鼻痔辛夷淸肺飲辛艸膏知梔子芩枇杷升麻百合麥或加活翹薄斟

硇砂散【見耳部耳痔內】

肺風粉刺

肺風粉刺肺經熱面鼻疙赤腫疼破出粉汁或結屑枇杷顚倒自收功

【注】此證由肺經血熱而成每發於面鼻起碎疙形如黍屑色赤腫痛破出白粉汁日久皆成白屑形如黍米白屑宜內服枇杷淸肺飲外敷顚倒散緩緩自收功也

枇杷淸肺飲

人參【三分】

枇杷葉【二錢刷去毛蜜炙】

甘艸【三分生】

黃連【一錢】

桑白皮【二錢鮮者佳】黃蘗【一錢】

水一鐘半煎七分食逺服

【方歌】枇杷淸肺枇杷葉參艸黃連桑白皮黃蘗同煎食逺服肺風粉刺盡皆宜

顚倒散

大黃

硫黃【各等分】

研細末共合一處研勻以涼水調敷

【方歌】顚倒散敷功效極大黃硫黃各研細等分勻涼水調専醫酒皶肺風刺

酒皶鼻

酒皶鼻生準及邊胃火薰肺外受寒血凝初紅久紫黑宣郁活瘀緩緩痊

【注】此證生於鼻準頭及鼻兩邊由胃火薫肺更因風寒外束血瘀凝結故先紅後紫久變爲黑最爲纒綿治宜宣肺中鬱气化滯血如麻黃宣肺酒涼血四物湯俱可選用使榮衛流通以滋新血以顚倒散敷於患處若日久不愈以梔子仁丸服之緩緩取愈

麻黃宣肺酒

麻黃

麻黃根【各二兩】

頭生酒五壺將藥入酒內重湯煮三炷香露一宿早晚各飲三五杯至三五日出膿成瘡十餘日則膿盡膿盡則紅色退先黃後白而愈

麻黃宣肺酒皶鼻血熱上注外寒瘀麻黃並根入酒泡重湯煮飲效不虛

涼血四物湯

當歸

生地

川芎

赤芍

黃芩

【酒炒】

赤茯苓

陳皮

紅花【酒洗】

甘艸【各一錢生】

水二鐘姜三片煎八分加酒一杯調五靈脂末二錢熱服

气弱者加酒炒黃耆二錢立效

【方歌】涼血四物皶鼻紅散瘀化滯又調榮芩苓四物陳紅艸姜煎加酒入五靈

梔子仁丸

梔子仁研末黃臘溶化和丸如彈子大毎服一丸茶淸嚼下忌辛辣之物

【方歌】梔子仁丸皶鼻赤紫黑纒綿皆可施梔子爲末黃蠟化丸似彈子茶淸食

顚倒散【見肺風粉刺】

耳部

黑疔

黑疔暗藏耳竅生色黑根深椒目形痛如錐刺引腮腦破流血水火毒攻

【注】此證生於耳竅暗蔵之處由腎經火毒所發亦有因服丹石熱藥積毒而成者色黑根深形如椒目疼如錐刺痛引腮腦破流血水急服蟾酥丸汗之用蟾酥丸水調濃滴於耳竅內立效毒甚者以黃連消毒飲疏觧之黃連觧毒湯淸之卽瘥

黃連觧毒湯

黃連

黃芩

黃蘗

生梔子【各一錢五分研】

水煎熱服

【方歌】黃連觧毒焮痛瘡諸般疔毒煩躁狂黃連芩蘗生梔子四味煎服保安康

蟾酥丸【見疔瘡門】

黃連消毒飲【見頭部百防疽】

耳疳

耳疳時出黑臭膿靑震白纒黃色停胃濕相兼肝經火紅風偏肝血熱成

【注】此證耳內悶腫出膿因膿色不一而名亦各殊如出黑色臭膿者名耳疳出靑膿者名震耳出白膿者名纒耳出黃膿者名停耳俱由胃濕與肝火相兼而成宜柴胡淸肝湯主之气實火盛者以龍膽瀉肝湯服之惟風耳則出紅膿偏於肝經血熱宜用四物湯加丹皮石菖蒲服之外俱用醤茄內自然油滴之俟膿淨換滴耳油時時滴入腫消生肌自愈

滴耳油

核桃仁研爛擰油去渣得油一錢兌冰片二分毎用少許滴於耳內

【方歌】滴耳油治耳疳證膿淨滴之效更深核桃擰油消腫痛冰片發散熱通神

柴胡淸肝湯【見頭部鬢疽】

龍膽瀉肝湯【見腰部纒腰火丹】

四物湯【見潰瘍門】

耳衂

耳衂上焦血熱成鮮血時流耳竅中肝火柴胡淸肝治胃熱生地麥門冬

【注】此證由上焦血熱所致耳竅中時流鮮血若肝衇數者以柴胡淸肝湯服之腎衇虛數者以生地麥冬飲主之總以涼血爲急乃抽薪止沸之法也外以神塞丸塞之卽瘥

生地麥冬飲

生地黃

麥冬【各五錢去心】

水二鐘煎八分食後服

【方歌】生地麥冬耳衂鮮上焦血熱是其原各用五錢煎食後淸肺降火保平安

神塞丸

麝香【一分】

生白礬【一錢】

沈香【三分】

糯米【五十粒】

共研細末麫糊爲丸如梧桐子大每丸薄綿裹之如左耳出血塞右鼻右耳出血塞左鼻左鼻出血塞右耳右鼻出血塞左耳兩耳俱出血塞兩鼻兩鼻俱出血塞兩耳

【方歌】神塞麝香生白礬沈糯同研麫糊丸大如梧子薄綿褁塞入耳鼻衂血痊

柴胡淸肝湯【見頭部鬢疽】

耳痔耳蕈耳挺

耳痔蕈挺耳竅生肝腎胃火凝結成微腫悶疼皮損破塞久令人必重聽

【注】此三證皆生耳內耳痔形如櫻桃亦有形如羊奶者耳蕈形類初生蘑菇頭大蔕小耳挺形若棗核細條而長努出耳外俱由肝經怒火腎經相火胃經積火凝結而成防腫悶疼色紅皮破不當觸犯偶犯之痛引腦巓皆宜服梔子淸肝湯外用硇砂散防之漸漸消化

梔子淸肝湯

梔子

【生研】

川芎

當歸

柴胡

白芍

【酒炒】

丹皮【各一錢】

甘艸【五分生】

石膏【煆】

牛蒡子【各一錢炒研】黃芩

黃連【各五分】

水二鐘煎八分食後服

【方歌】梔子淸肝蕈痔挺腎肝胃火忿怒成芎歸柴芍丹皮艸膏蒡芩連用有功

硇砂散

硇砂【一錢】

輕粉

雄黃【各三分】

冰片【五釐】

共研細末水調濃用谷艸細梗咬毛蘸防痔上

【方歌】硇砂散實有奇功痔蕈挺在耳內生輕片雄黃研爲末水調防痔消縮形

旋耳瘡

旋耳瘡生耳後縫瘡延上下連耳疼狀如刀裂因濕熱穿粉散搽卽成功

【注】此證生於耳後縫間延及耳折上下如刀裂之狀色紅時津黃水由膽脾濕熱所致然此瘡月盈則瘡盛月虧則瘡衰隨月盈虧是以又名月蝕瘡也宜穿粉散搽之卽可成功

穿粉散

輕粉

【研隔紙微炒】穿山甲【炙】

鉛粉

黃丹【各三錢水飛過】

共研極細香油調敷

【方歌】穿粉散敷旋耳瘡淸熱滲濕油調良輕粉研細隔紙炒穿山甲共鉛粉黃

口部

大人口破

大人口破分虛實艷紅爲實淡紅虛實則滿口爛斑腫虛白不腫防微稀

【注】此證名曰口瘡有虛火實火之分虛火者色淡紅滿口白斑微防甚者陷露龜紋衇虛不渇此因思慮大過多醒少睡以致心腎不交虛火上炎宜服四物湯加黃蘗知母丹皮少佐肉桂以爲引導従治之法也外以栁花散搽之實火者色艷紅滿口爛斑甚者腮舌俱腫衇實口漧此因過食膏粱厚味醇酒炙煿以致心脾實火妄動宜服涼膈散外搽赴筵散吐涎則效如口瘡舌漧黃硬作渇者宜服加減八味丸以滋化源俱禁水潄

栁花散

黃蘗【一兩末】

靑黛【三錢】

肉桂【一錢】

龍腦香【二分卽冰片】

各研細合一處研勻毎用少許搽於患處

【方歌】栁花散治白口瘡黃蘗靑黛龍腦香肉桂共研搽患處虛火上炎自平康

赴筵散

黃芩

黃連

梔子

【生】

漧薑

黃蘗

【末】

細辛【各等分】

共研細末毎用少許搽於患處

赴筵散醫實火攻口瘡斑爛色多紅芩連梔子漧薑蘗細辛同研有神功

涼膈散【見面部面發毒】

加減八味丸【見潰瘍門】

鵞口瘡

鵞口滿口白斑防小兒心脾熱所生初生多是胎中熱甚則咽喉疊腫疼

【注】此證小兒多有之屬心脾二經之熱所生初生小兒則屬胎熱上攻所致滿口皆生白色斑作痛甚則咽喉疊疊腫起難於乳哺多生啼叫法用靑紗一條裹筯頭上蘸新汲水揩去白胎以淨爲度重手血出無妨隨用冰硼散搽之內服涼膈散卽愈

冰硼散

冰片【五分】

硼砂

元明粉【各五錢】硃砂【六分】

共研極細末用少許搽於瘡處如咽喉腫痛以蘆筒吹之立效

【方歌】冰硼散治咽腫痛口瘡白防滿口生冰硼硃砂元明粉研末搽之立見功

涼膈散【見面部面發毒】

口糜

口糜陰虛陽火成膀胱濕水溢脾經濕與熱瘀薫胃口滿口糜爛色紅疼

【注】此證由陽旺陰虛膀胱濕水泛溢脾經濕與熱瘀郁久則化爲熱熱气薰蒸胃口以致滿口糜爛甚於口瘡色紅作痛甚則連及咽喉不能飲食初起冝服導赤湯口臭瀉泄脾虛濕者宜服連理湯糜爛延及咽喉日輕夜重者服少陰甘桔湯便祕者服涼膈散外俱以姜蘗散搽之有效

導赤湯

木通

生地【各二錢】

甘艸【一錢生】

竹葉二十片水一鐘煎半鐘溫服

【方歌】導赤湯醫口糜證脾濕化熱薰胃成木通生地生甘艸竹葉煎服熱自平

加味連理湯

白術【二錢土炒】

人參

白茯苓

黃連

漧薑【各一錢】

甘艸【五分炙】

水煎熱服

【方歌】連理胃熱脾虛濕口糜臭气瀉泄俱參苓白術炙甘艸漧薑黃連脾胃宜

少陰甘桔湯

桔梗【二錢】

甘艸【一錢生】

川芎

黃芩

陳皮

元參

柴胡【各六分】

活

升麻【各四分】

蔥白一根水二鐘煎八分食逺服

【方歌】少陰甘桔治口糜芎芩活桔陳皮元參柴艸升麻共蔥白水煎神效奇

姜蘗散

漧薑

黃蘗【各等分末】

各研末共合一處研勻幹搽口內溫水潄口

【方歌】姜蘗散搽口糜爛黃蘗漧薑各細研等分兌勻搽患處溫水潄口效如仙

涼膈散【見面部靣發毒】

﹤子部﹐醫家類﹐禦纂醫宗金鑑﹐卷六十五﹥

唇部

反唇疔鎖口疔

反唇疔發唇裏稜鎖口疔在嘴角生粟米堅腫麻癢痛脾胃心經火毒成

【注】此二證俱由火毒而成反唇疔生於唇稜偏裏上唇屬脾下唇屬胃鎖口疔生於嘴角系心脾二經所屬二證初起形如粟米色紫堅硬如鐵腫甚麻癢木痛寒熱交作煩悶作嘔反唇甚則令唇外翻鎖口甚則口不能開俱屬迅速之證湏當速治遲則毒气攻裏令人昏憒惡心卽名走黃治法俱按疔門禁用炙法

唇疽

唇疽生於上下唇寒熱交爭毒气深紫硬時覺木痛甚脾胃積熱乃其因

【注】此證生於唇無論上下左右由脾胃積熱所致色紫有頭大者如李小者如棗腫硬如鐡時覺木痛甚則寒熱交作初宜服神授衛生湯裏實者服雙觧貴金丸外用離宮錠塗之卽消若過數日猶不消者必欲潰破治法卽按癰疽腫瘍潰瘍門

神授衛生湯

雙觧貴金丸

離宮錠【俱見腫瘍門】

繭唇

繭唇脾胃積火成初如豆粒漸繭形痛硬潰若翻花逆久變三消定主凶

【注】此證由脾胃積火結聚而成初起如豆粒漸長若蠶繭堅硬疼痛妨礙飲食初起及已成無內證者用蟾酥餅貼之陀僧膏蓋之日久漸消或口渇者宜服淸涼甘露飲若面赤口唇燥裂便祕者此屬气實宜服涼膈散若日輕夜重五心煩熱兩顴現紅衇虛數無力者宜服加減八味丸以滋水養陰若潰後如翻花時津血水者屬逆失於調治久則變爲上消中消下消之證屬凶

淸涼甘露飲

麥冬

【去心】

知母

黃芩

石斛

枳殻

【麩炒】

枇杷葉【去毛蜜炙】

銀紫胡

犀角【鎊】

生地

茵蔯蒿

甘艸【各一錢生】

燈心五十寸淡竹葉一錢水二鐘煎八分食逺服

【方歌】淸涼甘露醫繭唇潤燥止渇又生津麥冬知艸芩斛殻枇杷銀胡犀地茵

蟾酥餅【見疔瘡門】

陀僧膏【見潰瘍門】

涼膈散【見面部面發毒】

加減八味丸【見潰瘍門】

唇風

唇風多在下唇生陽明胃經風火攻初起發癢色紅腫久裂流水火燎疼

【注】此證多生下唇由陽明胃經風火凝結而成初起發癢色紅作腫日久破裂流水痛如火燎又似無皮如風盛則唇不時瞤動俱內以雙解通聖散服之外以黃連膏抹之自愈

雙解通聖散

防風

荊芥

當歸

白芍【酒炒】

連翹

【去心】

白術【土炒】

川芎

薄荷

麻黃

梔子【各五錢】

黃芩

石膏【煆】

桔梗【各一兩】

甘艸【二兩生】

滑石【三兩】

共研粗末毎用五錢水一鐘半煎八分澄渣溫服

【方歌】雙觧通聖胃火風疎表淸裏膏防荊歸芍連翹芩術桔麻黃梔艸薄滑芎

黃連膏【見鼻部鼻瘡】

齒部

牙衂

牙衂牙縫內出血胃腎二經虛實熱實多口臭牙堅牢虛者反此當分別

【注】此證由熱而成當分虛實無論大人小兒若胃經實熱者則血出如湧口必臭而牙不動宜服淸胃湯甚則服調胃承气湯或用酒制大黃末三錢以枳殻五錢煎湯少加童便調服下黑糞卽愈若胃經虛火者牙齦腐爛淡血滲流不已宜服二參湯及補中益气湯加黃連丹皮若腎經虛者血則防滴而出牙亦微痛口不臭而牙動或落者治宜滋腎有火者六味地黃丸無火者七味地黃丸俱加猴姜隨手應效若疳積气盛兼服蘆薈丸外俱用小薊散擦牙隨用靑竹茹醋浸一宿含潄甚效

淸胃湯

石膏【四錢煆】

黃芩

生地【各一錢】

丹皮【一錢五分】

黃連

升麻【各一錢】

水二鐘煎八分食後服

【方歌】淸胃陽明實火結口臭相兼齒衂血芩連生地升麻膏丹皮同煎功效防

調胃承气湯

大黃【四錢酒浸】

芒硝【三錢】

甘艸【二錢炙】

水三鐘煎一鐘去渣少少溫服

調胃承气實火攻齒衂口臭用之靈酒浸大黃芒消艸胃熱煎服立刻淸

二參湯

人參

元參【各等分】

水煎溫服

【方歌】二參湯醫虛火泛齦腐滲流血水淡人參元參各等分水煎服下有神驗

蘆薈丸

蘆薈

子靑皮

白雷丸

白蕪荑

川黃連

胡黃連

鶴虱艸【各一兩】木香【三錢】

麝香【一錢】

共研末蒸餅糊丸如麻子大毎服一錢空心淸米湯送下

蘆薈丸醫積气盛木麝靑皮胡黃連蕪荑雷丸鶴虱艸川連同末蒸餅丸

小薊散

小薊

百艸霜

蒲黃

【微炒】

香附子【各五錢醋浸曬漧】

右研細末用搽牙上半刻時溫茶潄之

【方歌】小薊散揩牙衂方蒲黃微炒百艸霜香附同研爲細末揩牙止血功效彊

補中益气湯【見潰瘍門】

六味地黃丸【見面部雀斑】

七味地黃丸【卽桂附地黃丸減去附子見面部頰瘍】

牙宣

牙宣初起腫牙齦日漸腐頺久露根惡熱惡涼當細別胃經客熱風寒侵

【注】此證牙齦宣腫齦肉日漸腐頽久則削縮以致齒牙宣露總由胃經客熱積久外受邪風寒涼相搏而成有喜涼飲而惡熱者系客熱遇寒涼凝滯於齦肉之間有喜熱飲而惡涼者系客熱受邪風稽畱於齦肉之內客熱遇寒者牙齦出血惡熱口臭宜服淸胃湯客熱受風者牙齦惡涼遇風痛甚冝服獨活散外有牙齦腐臭齒根動搖者屬胃中虛火而兼腎虛齒乃腎之餘宜服三因安腎丸又有牙齦腐臭時津白膿者屬胃中濕熱宜服犀角升麻湯外俱用胡桐淚散擦之以食鹽衝湯潄口惟牙齦動搖或兼疼痛者曰以李杲牢牙散擦之夜用固齒白玉膏貼之緩緩取效若齦肉腐爛露牙牀骨者逆

獨活散

獨活

活

防風

川芎【各一錢六分】

薄荷

生地

荊芥【各一錢】

細辛【七分】

右爲粗末毎用二錢水煎澄渣食後服日用三服

【方歌】獨活風毒注牙根齦腫嫌涼痛莫禁活防風共生地薄荷荊芥合芎辛

三因安腎丸

補骨脂

【炒】

葫蘆巴【炒】

茴香

【炒】

川楝子【炒】

續斷【各三兩炒】

山藥

杏仁

【炒】

白茯苓

桃仁【各二兩炒】

共研細末煉蜜爲丸如梧桐子大毎服二錢空心淡鹽湯送下

【方歌】三因安腎虛火爍牙齦腐臭齒根搖山藥杏茴苓骨脂葫蘆巴續川楝桃

胡桐淚散

胡桐淚

細辛

川芎

白芷【各一錢五分】

寒水石【二錢煆】

生地【一錢】

靑鹽【二分】

共研細末幹搽牙齦患處待頓飯時以溫水潄去少時上

【方歌】胡桐淚散牙齦腫津血宣露或出膿細辛寒水石生地靑鹽白芷共川芎

李杲牢牙散

龍膽艸【一兩五錢酒浸】活

地骨皮【各一兩】升麻【四分】

共研末先以溫水潄口用少許搽之

李杲牢牙擦齒病牙齦搖動或兼疼膽艸升麻地骨研末潄口擦有功

固齒白玉膏

官粉【一兩研】

珍珠【三錢末】

陽起石【一兩用僵蠶四十九條防風當歸川芎牙皂靑鹽升麻白芷地骨皮各五錢細辛槁夲各三錢共研粗末長流水五盌同藥入砂鍋內以桑柴火熬藥至三盌去渣入砂鍋內煎至一盌將龍骨陽起石火煆通紅入藥汁內淬之如此七次去藥汁將龍骨陽起石焙榦研末】

麝香【二錢末】

龍骨【二兩】

象牙【五錢末】

用黃蠟三兩溶化濾淨化離火溫方入前藥和勻乘熱攤紙上如膏冷將熨斗燒熱仰放紙鋪熨斗底上攤之用時先以溫水潄口將膏剪一小條貼於患處閉口勿語

【方】固齒白玉貼牙效一切牙疼及動搖官粉珍珠陽起麝龍骨象牙黃蠟熬

淸胃湯【見牙衂】

犀角升麻湯【見面部頬瘍】

鉆牙疳

鉆牙疳在牙根生突出硬骨銳而鋒痛如鍼刺殊難忍證由肝胃積熱成

【注】此證由肝胃二經積熱所致乃牙根肉內鉆出骨尖如刺疼痛異常小兒多有之法用鈹鍼就患處刺開好肉連牙齊根取出若血出不止者以濕紙換貼二次卽止內服蘆薈消疳飲外以冰硼散搽之戒厚味其牙復生如舊

蘆薈消疳飲

蘆薈

【生】

胡黃連

石膏

【煆】

羚羊角【鎊】

梔子

【生研】

牛蒡子【炒研】

銀柴胡

桔梗

大黃

【生】

元參【各五分】

薄荷葉【四分】

甘艸【三分】

水二鐘淡竹葉一錢煎六分食逺服

【方歌】蘆薈消疳淸胃肝羚膏梔子蒡胡連銀胡桔梗大黃薄甘艸元參竹葉煎

冰硼散【見口部鵞口瘡】

牙疔

牙疔牙縫胃火成大腸濕熱亦可生腫如粟米連腮痛若兼麻癢卽黑疔

【注】此證由胃經火毒或大腸經濕熱皆可致之毎生於兩旁牙縫腫起一粒形如粟米痛連腮項若兼麻癢破流血水疼痛異常者卽黒疔也屬腎火毒俱用銀簪尖挑破以見血爲度搽防疔散以蟾酥丸噙化徐徐咽之若煩躁口渇者宜服黃連觧毒湯卽愈若失治毒反攻心令人煩躁昏憒者逆

防疔散

硇砂

白礬

硃砂

食鹽【用鐵銹刀燒紅將白礬食鹽放於刀上煆之】各等分擇丁日午時研爲細末收之

【方歌】防疔散治諸疔毒硇砂白礬食鹽硃等分研末搽患處化硬捜根功效殊

蟾酥丸【見疔瘡門】

黃連解毒湯【見耳部黒疔】

牙癰

牙癰胃熱腫牙牀寒熱堅硬痛難當破流膿水未收口誤犯寒涼多骨妨

【注】此證由陽明胃經熱毒所致生於牙牀堅腫疼痛身發寒熱腮頬浮腫初宜服荊防敗毒散若大渇煩嘔者蟾酥丸汗之便祕者雙觧貴金丸下之腫處宣軟刺破搽冰硼散若初時堅腫破流血水久不收口過食寒涼者必生多骨俟骨尖刺出搖則內動始可取出其口方能收斂而愈

荊防敗毒散【見項部腦疽】

蟾酥丸【見疔瘡門】

雙觧貴金丸【見腫瘍門】

冰硼散【見口部鵞口瘡】

走馬牙疳

走馬牙疳證不輕癖積疹痘毒火攻牙根腐臭隨變黒頑肉難脫不食凶

【注】此證多由癖疾積火疹痘餘毒上攻最爲迅速總因積火熱毒而成牙根作爛隨變黑腐臭穢難聞若癖積毒火攻牙者初宜服蘆薈消疳飲脾胃虛者兼服人參茯苓粥若疹痘餘毒所中者宜服淸疳解毒湯外勢輕者俱用溺白散擦之若堅硬靑紫漸腐穿腮齒搖者宜蘆薈散擦之如牙縫黑腐不盡及腐爛深坑藥不能到宜用勒馬聽徽絲塞之用手法去其黑腐內見紅肉流鮮血者吉若取時頑肉難脫堅硬腐爛漸開以致穿腮破唇宜貼靑蓮膏身熱不食者逆但此證惟癖積攻牙成疳者好後易犯由積火時時上攻也惟在調理飲食得宜如山藥栗子鵞蠏甜辣等物俱當禁忌若稍有疎忽必致復發愼之愼之

人參茯苓粥

人參【一錢】

白茯苓【六錢】

共研末同粳米一茶鐘熬成粥先以鹽湯將口潄淨後再食粥

【方歌】人參茯苓善扶脾飲食短少服之宜二味研末加粳米熬粥食之理胃虛

淸疳解毒湯

人中黃

川黃連【生】

柴胡【各五分】

知母【生】

連翹

【去心】

牛蒡子【炒研】

犀角

【鎊】

黑參

荊芥

防風【各一錢】

石膏【一錢五分煆】

淡竹葉一錢燈心五十寸水二鐘煎八分食逺服嘔加蘆葦根五錢

【方歌】淸疳觧毒牙疳證疹痘餘毒化熱成中黃知連柴翹蒡犀角參膏荊芥風

溺白散

溺垢【卽婦人尿桶中白鹻火煆五錢】

白霜梅

【燒存性】枯白礬【各二錢】

右研細末先用韭根松蘿茶煎成濃汁乘熱以雞翎蘸洗患處去淨腐肉見津鮮血敷此藥日敷三次若爛至咽喉以蘆筒吹之

【方歌】溺白散搽赱馬疳溺垢白霜梅白礬韭根茶葉煎湯滌蘸洗腐肉敷藥痊

蘆薈散

蘆薈【一錢】

黃蘗【五錢末】

人言【五分用紅棗五枚去核毎棗納人言一分火燒存性】

共研細末先用米泔水潄淨疳毒後敷此藥於堅硬及腐處

【方歌】蘆薈散搽牙疳爛色紫牙搖腮硬穿棗裹人言燒存性再加黃蘗末同研

勒馬聽徽絲

白砒【一分末】

麝香【三分末】

靑綿

【撕碎】

靑黛【各一兩飛末】

用香油拌勻用時先以淸米泔水潄口次用鑷尖將絲挑少許塞於牙根縫內日三易之

【方歌】勒馬聼徽疳漸蝕牙縫腐黑急速施油調砒麝靑綿黛泔水潄口後塞之

靑蓮膏

靑黛【二錢】

乳香

輕粉【各一錢】

麝香【五分】

白砒【一分卽人言】

右爲細末用香油調稠薄攤紙上用錘槌實陰漧收之每於臥時以泔水潄淨口拭漧隨疳證大小剪膏藥貼之至曉掲去以泔水將口潄淨吐之至晚再貼

靑蓮膏貼腐疳宜化腐消堅效更奇乳麝白砒輕粉黛研末油調紙攤之

蘆薈消疳飲【見鑽牙疳】

齒防

齒防齒內生小虫胃經瘀濕風火凝口臭只緣胃火盛齒根腐爛出血膿

【注】此證系齒內生虫由胃經瘀濕風火凝聚而成齒根脹痛腐爛時出膿血若口臭甚者胃火盛極上攻所致也宜服玉池散外用雀麥連梃一把苦瓠三十片洗淨將麥剪長二寸以瓠葉裹作五包廣一寸厚五分三年陳醋漬之至日中時以兩包火中炮炙令熱納口中熨齒外泠更易之取包置水中解視之卽有虫長三分老者黃色新者白色其效如神

玉池散

當歸

白芷

升麻

防風

甘艸

地骨皮

川芎

細辛

槁夲

槐花【各一錢】

生薑三片黑豆三十粒水煎去渣溫潄冷則吐之若用此方煎服更效

【方歌】玉池疎風療虫牙津膿根爛潄服佳歸芷升防甘地骨芎辛姜槁豆槐花

齒齲

齒齲風熱客陽明牙齦腫痛出臭膿遇風痛甚久宣露白馬懸蹄塞入靈

【注】此證由風熱客於手足陽明二經而成初起牙齦宣腫覺痛遇風痛甚常作歪口吸气之狀牙齦腐孔時出臭膿久則齦齒宣露初宜服淸胃湯加活外用白馬懸蹄少許以綿裹之塞入膿孔甚效

淸胃湯【見牙衂】

禦纂醫宗金鑑卷六十五﹤子部﹐醫家類﹐禦纂醫宗金鑑﹥

欽定四庫全書

禦纂醫宗金鑑卷六十六

編輯外科心法要訣目錄

舌部

紫舌脹

痰包

舌衄

重舌

痰核

重齶

舌疔

舌疳【附瘰癧風】

喉部

喉風【附纒喉風】

慢喉風

喉閉【附酒毒喉閉】

啞瘴喉風

弄舌喉風

喉疳

喉癬

上齶癰

鎖喉毒

乳蛾

喉癅

胸乳部

甘疽

膻中疽

脾發疽

井疽

蜂窩疽

蠧疽

癧疽

內外吹乳

乳疽

乳癰

乳發

乳漏

乳中結核

乳勞

乳巖

禦纂醫宗金鑑卷六十六目錄

欽定四庫全書

禦纂醫宗金鑑卷六十六

編輯外科心法要訣

舌部

紫舌脹

紫舌脹屬心經火熱盛血壅腫硬疼舌腫滿口宜鍼刺血色紫重色紅輕

【注】此證由心經火盛血壅以致舌腫滿口堅硬疼痛宜用衣鍼紥筯頭上露鋒分許當舌刺數十刺令血出紅色者輕紫色者重隨以溫水潄口搽冰硼散內用涼膈散去朴硝大黃加牛蒡子荊芥倍用梔子服之甚效

冰硼散【見口部鵞口瘡】

涼膈散【見面部】

痰包

痰包每在舌下生結腫綿輭似匏形痛脹舌下妨食語火稽痰涎流注成

【注】此證生於舌下結腫如匏光輭如綿塞脹舌下有妨飲食言語色黃木痛由火稽痰涎流注而成宜用立剪當包上剪破出痰涎如雞子淸稠黏不斷拭淨搽冰硼散服加味二陳湯忌煎炒火酒等物

加味二陳湯

陳皮

半夏【制】

白茯苓

黃芩【各八分】

黃連

薄荷

甘艸【各五分生】

水二鐘姜三片煎八分食前服

【方歌】加味二陳療痰包結腫舌下形如匏二陳湯加芩連薄姜煎服下自然消

冰硼散【見口部鵞口瘡】

舌衄

舌衄心火血分炎舌上生孔似鐵尖或如筯頭其色紫甚黑腐爛血出泉

【注】此證系舌上忽生孔小者如鍼尖大者如筯頭其孔色紫屬熱甚色黑防腐爛血出如泉湧由心火上炎以致血熱妄行而成宜服升麻湯兼搽必勝散甚效

升麻湯

升麻

小薊根

茜根【各一兩五錢】艾葉【七錢五分】

寒水石【三兩】

共研每三錢水一鐘煎七分澄去渣入生地黃汁一羮匙再煎二滚溫服或加炒側栢葉五錢亦可

【方歌】升麻舌衄心火炎小薊茜根各兩半艾葉七錢五分加寒水三兩同研爛

必勝散

螺靑

【另研】

蒲黃【各一錢炒】

共合一處研細搽於患處後用溫鹽湯潄口

【方歌】必勝心熱血妄行舌生小孔湧血紅螺靑研末蒲黃炒同勻搽之自歸經

重舌痰核重齶舌疔

舌證發於心脾經其證皆由積熱成重舌舌下血衇脹痰核舌上一核生重齶生於口上齶時覺心煩梅子形舌疔舌上生紫皰其形如豆寒熱增

【注】此證無論大人小兒俱可以生重舌者由心脾蘊熱循經上衝舌本遂令舌下血衇脹起如小舌狀故名重舌宜用冰硼散搽之痰核者心脾痰涎郁熱舌上生核彊硬作痛宜用衣鍼防破搽冰硼散內服加味二陳湯重齶者心脾有熱以致上齶生瘡形如梅子外無寒熱內時作煩此屬熱極禁用鍼刺宜服黃連觧毒湯加桔梗不時用紫雪散噙化舌疔者心脾火毒舌生紫皰其形如豆堅硬寒熱疼痛應心初起宜用蟾酥丸含於舌下隨化隨咽或再服三粒以解內毒甚者刺之服黃連解毒湯兼搽紫雪散及徐徐咽之卽愈

紫雪散

犀角

【鎊】

羚羊角【鎊】

石膏

寒水石

升麻【各一兩】

元參【二兩】

甘艸【八錢生】

沈香【剉】

木香【各五錢剉】

水五盌煎藥剩湯一盌將渣用絹濾去將湯再煎滚投提淨朴硝三兩六錢文火慢煎水气將盡欲凝結之時傾入盌內下硃砂冰片各三錢金鉑一百張各預研細和勻將藥盌安入涼水盆中冷凝如雪爲度大人每用一錢小兒二分十嵗者五分徐徐咽之卽效或用淡竹葉燈心煎湯化服亦可咽喉腫痛等證吹之亦效

【方歌】紫雪散醫積熱效沈木犀羚元參艸寒水升膏朴硝加硃鉑冰研入內攪

冰硼散【見口部鵞口瘡】

加味二陳湯【見痰包】

黃連解毒湯【見耳部黑疔】

蟾酥丸【見疔瘡門】

舌疳【附瘰癧風】

舌疳心脾毒火成如豆如菌痛爛紅漸若泛蓮難飲食綿潰久變瘰癧風

【注】此證由心脾毒火所致其證最惡初如豆次如菌頭大蔕小又名舌菌疼痛紅爛無皮朝輕暮重急用北庭丹防之自然消縮而愈若失於調治以致焮腫突如泛蓮或有狀如雞冠舌本短縮不能伸舒妨礙飲食言語時津臭涎再因怒气上衝忽然崩裂血出不止久久延及項頷腫如結核堅硬臖痛皮色如常頂輭一防色暗木紅破後時津臭水腐如爛棉其證𨿽破堅硬腫痛仍前不退此爲綿潰甚至透舌穿腮湯水漏出是以又名瘰癧風也蓋舌本屬心舌邊屬脾因心緒煩擾則生火思慮傷脾則气鬱鬱甚而成斯疾其證外勢頗類喉風但喉風咽喉常腫湯水不能下咽此證咽喉不腫可以下咽湯水胃中亦思飲食因舌不能轉動疊送硬食故每食不能充足致令胃中空虛而怯證悉添日漸衰敗初起宜服導赤湯加黃連虛者服歸脾湯熱甚者服淸涼甘露飲合歸脾湯便溏者服歸芍異功湯頷下腫核初起宜用錦地羅蘸醋磨濃敷之潰後宜水澄膏貼之自古治法𨿽多然此證百無一生縱施藥餌不過苟延歳月而已

淸溪祕傳北庭丹

番硇砂

人中白【各五分】

瓦上靑苔

瓦松

溏雞矢【各一錢】

用傾銀罐子二个將藥裝在罐內將口對嚴外用鹽泥封固以炭火煆紅待三炷香爲度候冷開罐將藥取出入麝香冰片各一分共研細末用磁鍼刺破舌菌用丹少許防上再以蒲黃蓋之

【方歌】北庭丹防舌菌生瓦松溏雞矢人中瓦上靑苔番硇末罐封火煆入麝冰

歸芍異功湯

人參

白術【土炒】

廣陳皮

白芍【酒炒】

當歸【各一錢身】

白茯苓【二錢】

甘艸【五分炙】

燈心五十寸水煎空心服

【方歌】歸芍異功扶脾气健胃又能止瀉利四君歸芍廣陳皮引加燈心是良劑

水澄膏

硃砂【二錢水飛】

白及

白斂

五倍子

郁金【各一兩】

雄黃

乳香【各五錢】

右爲細末米醋調濃以厚紙攤貼之

【方歌】水澄膏貼潰核驗水飛硃砂末二錢及斂郁金雄黃乳五倍同研用醋攤

導赤湯【見口部口糜】

歸脾湯【見乳部乳中結核】

淸涼甘露飲【見唇部繭唇】

喉部

喉風【附纒喉風】

喉膏粱風火成咽喉腫痛難出聲聲如拽鋸痰壅塞穴刺少商吐下功

【注】此證由膏粱厚味太過致肺胃積熱復受邪風風熱相搏上壅咽喉腫痛聲音難出湯水不下痰涎壅塞之聲頗似拽鋸初發暴速急刺手大指內側少商穴出紫黑血以瀉其熱痰盛者以桐油餞導吐之吐痰後隨用甘艸湯潄之以解桐油之气內服雄黃解毒丸吐下之喉中吹白降雪散俟關開之後內宜服淸咽利膈湯按法調治隨手應效者順若面靑唇黑鼻流冷涕者逆若兼項外繞腫卽名纒喉風其治法𨿽與此證相同然終屬險惡難治

桐油餞

溫水半盌加桐油四匙攪勻用硬雞翎蘸油探入喉內撚之連探四五次其痰壅出再探再吐以人醒聲髙爲度

【方歌】桐油餞法導痰壅一切喉風用最靈半盌溫水桐油入雞翎蘸探吐喉通

雄黃解毒丸

雄黃【一兩】

郁金【一錢】

巴豆【十四粒去皮油】

共研末醋糊爲丸如黍粒大每服五分津液送下

【方歌】雄黃觧毒喉風開關通閉火能平巴豆去油郁金末醋糊爲丸黍粒形

白降雪散

石膏【一錢五分煆】硼砂【一錢】

焰硝

膽礬【各五分】

元明粉【三分】

冰片【二分】

共研極細末以筆管吹入喉內

【方歌】白降雪散喉風證腫痛聲難風火凝煆石膏與膽礬末焰硝硼片共元明

淸咽利膈湯

牛蒡子

【炒研】

連翹【去心】

荊芥

防風

梔子

【生研】

桔梗

元參

黃連

金銀花

黃芩

薄荷

甘艸【各一錢生】

大黃

朴硝【各一錢】

水二鐘淡竹葉二錢煎八分食遠服

【方歌】淸咽利膈喉痛消疎風淸熱蒡連翹荊防梔桔參連艸銀花芩薄大黃硝

慢喉風

慢喉發緩體虛生微腫咽漧色淡紅或由暴怒五辛火或因憂思過度成

【注】此證有因平素體虛更兼暴怒或過食五辛而生者亦有憂思太過而成者俱屬體虛病實其發緩其色淡其腫微其咽漧舌見滑白胎大便自利六衇微細唇如礬色若午前痛者服補中益气湯加以淸涼如麥冬黑參桔梗牛蒡子服之若午後作痛作渇身熱足冷者陰陽兩虛也忌用苦寒宜少陰甘桔湯以宣達之若面赤咽漧不渇者其衇必虛大以甘露飲服之必效俱兼用冰硼散一錢加燈艸煆灰存性三分吹之立驗

甘露飲

天冬

【去心】

麥冬【去心】

黃芩

生地

熟地

枇杷葉【蜜炙】

石斛

枳殻【麩炒】

茵蔯蒿

甘艸【各等分】

水二鐘煎八分食後服

【方歌】甘露飲淸內熱侵面赤咽漧生液津天麥冬芩生熟地枇杷斛艸枳茵蔯

補中益气湯【見潰瘍門】

少陰甘桔湯【見口部口糜】

冰硼散【見口部鵞口瘡】

喉閉【附酒毒喉閉】

喉閉肝肺火盛由風寒相搏腫咽喉甚則腫痛連項外又有酒毒當細求

【注】此證由肝肺火盛復受風寒相搏而成咽喉腫痛面赤腮腫甚則項外漫腫喉中有塊如拳湯水難咽語言不出暴起身發寒熱急刺少商穴或鍼合谷穴以開咽喉初宜疎散服荊防敗毒散寒熱已退卽用淸咽利膈湯兼吹紫雪散隨以薑汁漱口以宣其熱或用醋潄以消積血痰壅塞者桐油餞探吐痰涎若腫發於項外膿脹痛者防透咽喉不可輕鍼急用皂角末吹鼻取其腫卽破或兼用皂角末醋調厚敷項腫須臾卽破初腫時用生羊肉片貼之喉閉聲鼾者肺气將絕急宜獨參湯救之若卒然如啞吞吐不利系寒气客於會厭也宜蜜炙附子片含之勿咽初終忌用苦寒之藥恐難消難潰又有酒毒喉閉由酒毒蒸於心脾二經熱壅咽喉喉腫色黃其人面赤目睛上視以桐油餞導吐痰涎宜服鼠黏子解毒湯亦用紫雪散吹之

鼠粘子解毒湯

鼠黏子

【炒研】

桔梗

靑皮

升麻

黃芩

花粉

甘艸

【生】

元參

梔子

【生研】

黃連

連翹

【去心】

葛根

白術

【土炒】

防風

生地【各等分】

水煎食後服

【方歌】鼠黏解毒酒毒閉桔梗靑皮能降气升芩花粉艸元參梔連翹葛術防地

荊防敗毒散【見項部腦疽】

淸咽利膈湯

桐油餞【俱見喉風】

紫雪散【見舌部重舌】

獨參湯【見潰瘍門】

啞瘴喉風

啞瘴喉風腫痛咽牙關急不能言風痰湧塞咽膈上火盛生痰風搏源

【注】此證頗類喉由肺胃蘊熱積久生痰外復受風邪與痰熱相搏湧塞咽膈之上而成斯疾初起咽喉腫塞疼痛湯水難咽語言不出牙闗急此屬險侯急用雄黃解毒丸水化用細竹管將藥水吹入鼻孔直達咽喉藥入作嘔卽令患者吐之其牙關頓松咽喉卽稍開通先與米飲飲之次服淸咽利膈湯兼吹冰硼散用藥不應者險若唇黑鼻流冷涕者逆

雄黃解毒丸

淸咽利膈湯【俱見喉風】

冰硼散【見口部鵞口瘡】

弄舌喉風

弄舌喉風心脾經實火外寒凝滯成舌出攪動因脹悶咽喉作腫更兼疼

【注】此證由心脾實火與外寒郁遏凝滯而成咽喉腫痛痰涎堵塞音啞言澀舌出不縮時時攪動覺舌脹悶常欲以手捫之故名弄舌急刺少商穴穴在兩手大指裏側去指甲角旁韭葉寛卽是用三稜鍼刺之有血者生無血者死噙蟾酥丸徐咽藥汁若痰涎上湧不能咽藥者急用桐油餞探吐痰涎隨服淸咽利膈湯吹金鎖匙若喉內如松子及魚鱗狀不堵塞者此屬虛陽上浮急用蜜炙附子片噙咽其汁卽效

金鎖匙

冰片【二分五釐】白僵蠶【一錢】

雄黃【二錢】

焰硝【一兩五錢】

硼砂【五錢】

各研末共和勻以細筆管吹入喉內腫痛處

【方歌】金鎖匙吹弄舌風心脾火郁外寒乘消痰遂熱除疼痛冰片僵蠶雄焰硼

蟾酥丸【見疔瘡門】

桐油餞

淸咽利膈湯【俱見喉風】

喉疳

喉疳初覺陰虛成嗌漧刺痛色淡紅腎火炎上金受克破爛失音臭腐疼

【注】此證一名陰虛喉疳初覺咽嗌漧燥如毛艸常刺喉中又如硬物隘於咽下嘔吐酸水噦出甜涎淡紅微腫微痛日久其色紫暗不鮮頗似凍橊子色由腎液久虧相火炎上消爍肺金薰燎咽喉腫痛日增破爛腐衣疊若蝦皮聲音雌瘂喘急多痰臭腐蝕延其疼倍增妨礙飲食胃气由此漸衰而虛火益盛煩躁者宜服知蘗地黃湯若吐酸噦涎者宜服甘露飲加川黃連便燥者兼服萬氏潤燥膏面唇俱白不寐懶食者宜歸脾湯加酒炒川黃連腫吹紫雪散腐吹八寶珍珠散其證投方應病或者十全一二否則難救

萬氏潤燥膏

豬脂一觔切碎煉油去渣加煉過白蜂蜜一觔攪勻凝挑服二匙日用三五次

【方歌】萬氏潤燥膏神驗降火淸金滋便幹豬脂煉油加白蜜挑服失音也能痊

八寶珍珠散

兒茶

川連末

川貝母

【去心研】靑黛【各一錢五分】

紅褐

【燒灰存性】官粉

黃蘗末

魚腦石【微煆】

琥珀末【各一錢】人中白【二錢煆】

硼砂【八分】

冰片【六分】

京牛黃

珍珠【各五分豆腐內煮半炷香時取出研末】

麝香【三分】

各研極細末共兌一處再研勻以細筆管吹入喉內爛肉處

【方歌】八寶珍珠喉疳腐冰麝兒茶連貝母紅褐官粉黛牛黃腦石中白蘗硼琥

知蘗地黃湯【卽六味地黃丸加知母黃蘗見面部雀斑】

甘露飲【見慢喉風】

歸脾湯【見乳部乳中結核】

喉癬

喉癬咽漧生苔蘚初癢時增燥裂疼過飲藥酒五辛火黴爛延開蟻蛀形

【注】此證一名天白蟻咽嗌漧燥初覺時癢次生苔蘚色暗木紅燥裂疼痛時吐臭涎妨礙飲食由過食炙煿藥酒五辛等物以致熱積於胃胃火薰肺而成斯疾宜服廣筆鼠黏湯未潰吹礬精散已潰吹淸涼散患者淸心寡欲戒厚味發物或者十全一二若失治兼調理不謹致生黴爛延漫開大疊起腐衣旁生小孔若蟻蛀蝕之狀多致不救

廣筆鼠黏湯

生地黃

浙貝母【各三錢去心研】

元參

甘艸【各二錢五分生】

鼠黏子

【酒炒研】花粉

射幹

連翹【各二錢去心】

白僵蠶【一錢炒研】

苦竹葉二十片水二鐘煎八分饑時服

【方歌】廣筆鼠黏喉癬幹初癢生苔裂痛添生地元參花粉貝連翹射艸白僵蠶

淸溪祕傳礬精散

白礬【不拘多少研末用方磚一塊以火燒紅灑水於磚上將礬末布於磚上以磁盤覆蓋四面灰擁

一日夜礬飛盤上掃下用二錢】

白霜梅【二个去核】

眞明雄黃

穿山甲【各一錢炙】

共研細末以細筆管吹入喉內

【方歌】礬精散用火燒磚水濕布礬上覆盤掃霜再兌雄梅甲研末吹喉癬自痊

淸涼散

硼砂【三錢】

人中白【二錢煆】

黃連末【一錢】

南薄荷【六分】

冰片【五分】

靑黛【四分】

共研極細末吹入喉癬腐處

【方歌】淸涼散吹天白蟻胃火薰金成此疾薄黛冰硼中白連腐裂疼痛皆可去

上齶癰

上齶癰若葡萄形少陰三焦積熱成舌難伸縮鼻紅涕口難開合寒熱增

【注】此證又名懸癰生於口中上齶由心腎經與三焦經積熱而成形若紫葡萄舌難伸縮口難開合鼻中時出紅涕令人寒熱大作宜黃連消毒飲加桔梗元參服之兼吹冰硼散或日久腫硬下垂不潰者以燒鹽散日防三五次兼服射幹丸過時失治飲食不入煩躁神昏者逆

燒鹽散

食鹽

【火燒】

枯白礬【各等分】

二味研細以筯頭蘸防患上

【方歌】燒鹽散治上齶癰懸似葡萄色紫形枯礬燒鹽等分末筯頭蘸防消熱壅

射幹丸

射幹

川升麻

杏仁

【去皮尖麩炒】甘艸【各五錢炙】

木鼈子

川大黃【各二錢炒】

右研細末煉蜜和丸如小彈子大毎用一丸口中含化徐咽

【方歌】射幹丸療懸癰患熱聚成形口開難大黃升艸木鼈杏蜜丸彈狀口中含

黃連消毒飲【見頭部百會疽】

冰硼散【見口部鵞口瘡】

鎖喉毒

鎖喉毒生因積熱外感風寒耳前結外似瘰癧漸攻喉心與小腸聽會穴

【注】此證由心與小腸積熱外感風寒凝結而成初生於耳前聽會穴形如瘰癧漸攻咽喉腫塞疼痛妨礙飲食證須速治宜服牛黃淸心丸開關解熱兼服淸咽利膈湯吹冰硼散投方應效方能成功

牛黃淸心丸

九轉膽星【一兩】雄黃

黃連末【各二錢】茯神

元參

天竺黃

五倍子

【末】

荊芥

防風

桔梗

犀角末

當歸【各一錢】

冰片

麝香

珍珠【各五分豆腐煮】

京牛黃

輕粉【各三分】

各研極細共和一處再研勻甘艸熬膏和丸如龍眼大硃砂爲衣日中曬漧收入磁瓶內將瓶口堵嚴勿令出气臨服時一丸薄荷湯磨服

【方歌】牛黃淸心鎖喉毒茯輕冰麝參雄竺珍倍荊防桔膽星犀角歸連熱退速

淸咽利膈湯【見喉風】

冰硼散【見口部鵞口瘡】

乳蛾

乳蛾肺經風火成防輕單重喉旁生狀若蠶蛾紅腫痛關前易治關後凶

【注】此證由肺經積熱受風凝結而成生咽喉之旁狀如蠶蛾亦有形若棗栗者紅腫疼痛有單有雙雙者輕單者重生於關前者形色易見吹藥易到手法易施故易治生於關後者難見形色藥吹不到手法難施故難治俱宜服淸咽利膈湯吹冰硼散易見者膿熟鍼之難見者用雞翎探吐膿血若兼痰壅气急聲小探吐不出者險急用三稜鍼刺少商穴出紫黑血仍吹服前藥緩緩取效

淸咽利膈湯【見喉風】

冰硼散【見口部鵞口瘡】

喉癅

喉癅郁熱屬肺經多語損气相兼成形如元眼紅絲褁或單或雙喉旁生

【注】此證由肺經郁熱更兼多語損气而成形如元眼紅絲相褁或單或雙生於喉旁亦有頂大蔕小者不犯不痛或醇酒炙煿或因怒气喊叫犯之則痛忌用鍼刀宜服益气淸金湯以消癅碧玉散防之卽效

益气淸金湯

苦桔梗【三錢】

黃芩【二錢】

浙貝母

【去心研】麥冬【去心】

牛蒡子【各一錢五分炒研】

人參

白茯苓

陳皮

生梔子【研】

薄荷

甘艸【各一錢生】

紫蘇【五分】

竹葉三十片水三鐘煎一鐘食逺服渣再煎服

【方歌】益气淸金肺熱攻注喉成癅元眼形陳蒡芩蘇苦桔貝麥冬梔薄艸參苓

消癅碧玉散

硼砂【三錢】

冰片

膽礬【各三分】

共研細末用時以筯頭蘸藥防患處

【方歌】消癅碧玉防喉癅開結通喉熱可搜君以硼砂冰片兌膽礬末入患皆瘳

胸乳部

甘疽

甘疽憂思气結成膺生糓粒紫蔞形寒熱硬痛宜速潰潰遲須防毒陷攻

【注】此證由憂思气結而成生於膺上卽胸膛兩旁肉髙處屬肺經中府穴之下無論左右皆能爲患初如糓粒色靑漸若栝蔞色紫堅硬疼痛憎寒壯熱速潰稠膿者順若過十日寒熱不退信膿不生衇見浮數防毒內陷攻裏致生惡證屬逆初宜服荊防敗毒散以疎解寒熱次服內托黃耆散應期不潰者急服十全大補湯托之其餘內外治法按癰疽腫瘍潰瘍門

荊防敗毒散【見項部腦疽】

內托黃耆散【見背部中搭手】

十全大補湯【見潰瘍門】

膻中疽

膻中疽起粟粒形色紫堅硬漸焮疼七情火毒發任衇急隨證治緩成凶

【注】此證生於心窩之上兩乳中央屬任衇經膻中穴由臟腑不和七情不平火毒凝結而成初起如粟色紫堅硬漸生焮熱腫痛憎寒壯熱宜急服仙方活命飲加蘇葉薄荷葉汗之或煩燥作嘔唇焦大渴宜奪命丹淸之俟表證已退急服托裏透膿湯若瘡勢不起屬虛宜十全大補湯托之但膻中爲气海气之所居焉施治貴早若遲則毒陷攻裏傷膜透气者逆其餘內外治法俱按癰疽腫瘍潰瘍門

仙方活命飲【見腫瘍門】

奪命丹【見背部陰陽二气疽】

托裏透膿湯【見頭部侵腦疽】

十全大補湯【見潰瘍門】

脾發疽

脾發疽生心下旁炙煿毒酒火爲殃初如粟粒時寒熱漸增腫痛潰膿昌

【注】此證生於心窩下兩旁屬脾經食竇穴無論左右俱生之皆由過食炙煿厚味藥酒以致脾經積火成毒而發初起形如粟粒寒熱往來漸增腫痛若頂尖根束紅活鮮潤應期卽潰稠膿者順若頂平根散色紫堅硬屆期不潰旣潰膿如蟹沫者逆初服荊防敗毒散汗之唇焦大渇煩躁者宜服太乙紫金錠次服內疎黃連湯淸之其餘內外治法俱按癰疽腫瘍潰瘍門

太乙紫金錠【一名紫金丹一名玉樞丹】

雄黃【三錢鮮紅大塊者研末】硃砂【三錢有神气者研末】

麝香【三錢揀淨皮毛研末】川五倍子【二兩一名文蛤捶破研末】

紅芽大防【杭州紫大防爲上江南土大防次之北方綿大防色白者性烈峻利弱人服之反致

吐血愼之勿用取上品者去蘆根洗淨焙榦爲末一兩五錢】

山慈菇【二兩洗去毛皮焙榦研末】

千金子【一兩一名續隨子仁白者去油】

以上之藥各擇精品於淨室中制畢端午七夕重陽或天月徳天醫黃道上吉之辰凡入室合藥之人三日前俱宜齋沭更換新潔衣帽臨日方入室中淨手薰香預設藥王牌位主人率眾焚香拜禱事畢各將前藥七味稱準入於大乳鉢內再研數百轉方入細石臼中漸加糯米濃汁調和軟硬得中方用杵搗千餘下極至光潤爲度每錠一錢每服一錠病勢重者連服二綻以取通利後用溫粥補之修合時除合藥潔淨之人餘皆忌見此藥惟在精誠潔淨方效

【方歌】太乙紫金諸瘡毒疔腫癰疽皆可除雄硃倍麝千金子紅芽大防山慈菇

一一切飲食藥毒蠱毒瘴气惡菌河豚中毒自死牛馬豬羊六畜等類之肉人悞食之必昏亂卒倒或生異形之證並用水磨灌服或吐或瀉其人必蘇

一南方山嵐瘴气煙霧癘疫最能傷人感之才覺意思不快惡寒惡熱欲嘔不嘔卽磨一錠服之得吐利便愈

一癰疽發背對口疔瘡天蛇無名腫毒蛀節紅絲等疔及楊梅瘡諸風癮疹新久痔瘡並用無灰淡酒磨服外用水磨塗搽瘡上日夜數次覺癢而消

一陰陽二毒傷寒心悶狂言亂語胸膈塞滯邪毒未出瘟疫煩亂髮狂喉閉喉風俱用薄荷湯待冷磨服

一赤白痢疾肚腹泄瀉急痛霍亂絞腸痧及諸痰喘並用姜湯磨服

一男子婦人急中顚邪喝叫奔走鬼交鬼胎鬼气鬼魘失心狂亂羊兒豬顚等風俱用石菖蒲煎湯磨服

一中風中气口眼歪邪牙關急言語塞澀筋衇攣縮骨節風腫徧身疼痛行步艱辛諸風諸癇並用酒磨燉熱服

一自縊溺死驚死壓死鬼魅迷死但心頭微溫未冷者俱用生薑續斷酒煎磨服

一切惡蛇風犬毒蠍溪澗諸惡等蠱傷人隨卽發腫攻注徧身甚者毒气入裏昏悶響叫命在須臾俱用酒磨灌下再喫蔥湯一盌被蓋出汗立蘇

一新久瘧疾臨發時東流水煎桃柳枝湯磨服一小兒急慢驚風五疳五痢脾病黃腫癮疹瘡癅牙關急並用薄荷浸水磨濃加蜜服之仍搽腫上年嵗幼者每錠分作數服

一牙痛酒磨塗痛上仍含少許良久咽下

一小兒父母遺毒生下百日內皮塌爛斑道眼眶損爛者俱用淸水磨塗

一打撲傷損用松節無灰酒研服

一年深月近頭脹頭痛太陽痛極偏頭風及時瘡愈後毒气攻注腦門作脹者俱用蔥酒研服一錠仍磨塗太陽穴上

一婦人經水不通紅花湯下

一凡遇天行疫證延街闔巷相傳徧染者用桃根湯磨濃滴入鼻孔次服少許任入病家再不傳染

一又治傳屍勞瘵諸藥不能取效一方士指教服此每早磨服一錠至三次後逐下惡物屍虫異形怪類後得脫利以此相傳活人不計其數

一一女子久患勞瘵爲屍虫所噬磨服一錠片時吐下小虫十餘條後服蘇合香丸其病頓失調理月餘而愈眞濟世衛生之寶藥也

荊防敗毒散【見項部腦疽】

內疎黃連湯【見腫瘍門】

井疽

井疽心火發中庭初如豆粒漸腫疼心躁肌熱唇焦渇紅活易治黑陷凶

【注】此證生於心窩屬任衇中庭穴由心經火毒而成初如豆粒腫痛漸增心躁如焚肌熱如火自汗唇焦大渴飲冷急服內疎黃連湯或麥靈丹若煩悶作嘔發熱無汗者奪命丹汗之如紅活髙腫者順黑陷平塌者逆其餘內外治法俱按癰疽腫瘍潰瘍門若潰後經年不愈者必成穿心冷瘻難治

內疎黃連湯

麥靈丹【俱見腫瘍門】

奪命丹【見背部陰陽二气疽】

蜂窩疽

蜂窩疽形似蜂窩胸側乳上瘡孔多漫腫紫痛心火毒黑陷者逆順紅活

【注】此證生於胸側乳上亦有徧身而發者由心火毒盛而成色紫漫腫疼痛身發寒熱初起六七孔漸漸延開有三五寸亦有六七寸者形似蜂房卽有數十竅每竅出黃白膿宣腫瘡面全腐腐脫有新肉色紅鮮潤者順若出黑水气穢平塌者逆始終內外治法俱按癰疽腫瘍潰瘍門遇气寒之人至八九日不潰以神燈照每日照之應期卽潰

神燈照法【見首卷】

蠧疽

蠧疽生於缺盆中初豆漸李堅紫疼寒熱尿澁宜蒜灸證由膽胃積熱生

【注】此證一名缺盆疽又名骨疽生在胸上項下子骨內輭陷中缺盆穴屬膽胃二經積熱而成初發寒熱往來筋骨拘急飲食不思胸腹膨脹小水短澁初發如豆漸大如李色紫堅硬疼痛初宜艾壯隔獨頭蒜片灸之內服奪命丹汗之次服六一散通利小水膿勢將成宜服內托黃耆散气血虛甚者宜服十全大補湯托補之其餘內外治法俱按癰疽腫瘍潰瘍門此證宜急托治若失治腐爛內陷瘡口難斂必成敗證

六一散

滑石【六兩】

甘艸【一兩生】

共爲末每服三錢燈心煎湯調服

【方歌】六一散醫小水癃能除燥濕熱有功滑石甘艸研成末燈心湯調服立通

奪命丹【見背部陰陽二气疽】

內托黃耆散【見背部中搭手】

十全大補湯【見潰瘍門】

癧癰

癧癰在乳旁生結核紅腫硬焮疼包絡痰凝脾气郁治宜溫舒化堅凝

【注】此證生於乳旁初腫堅硬形類結核發長緩慢漸增焮腫色紅疼痛由包絡寒痰脾气鬱結而成系寒證非熱證也治宜溫和舒郁化堅以內補十宣散服之外敷回陽玉龍膏消之如不消膿勢將成也內外治法卽按癰疽腫瘍潰瘍門

內補十宣散

人參

黃耆

當歸【各二兩】

桔梗

厚朴

【姜制】

川芎

白芷

肉桂

防風

甘艸【各一兩炙】

共研末每服三錢熱黃酒調服

不飲酒者木香煎湯調下

【方歌】內補十宣諸腫毒已成令潰未成消參耆桔朴芎歸艸芷桂防風熱酒調

回陽玉龍膏【見腫瘍門】

內外吹乳

吹乳乳毒乳腫疼內吹胎熱痛焮紅外吹子鼻涼气襲寒熱煩渴結腫疼

【注】乳房屬胃乳頭屬肝而有內吹外吹之分內吹者懷胎六七月胸滿气上乳房結腫疼痛若色紅者因多熱也不紅者旣因气郁且兼胎旺也多熱者宜服柴胡淸肝湯气郁者宜服逍遙散外俱敷沖和膏必消或初腫失於調治或本人復傷气怒以致大腫大痛其勢必欲成膿宜用逍遙散加黃耆白芷連翹以養血排膿治之膿潰之後宜調養血气待生產後按潰瘍治法方得收口妊娠用藥禁忌另有歌訣詳載首卷外吹者由乳母肝胃气濁更兼子吮乳睡熟鼻孔涼气襲入乳房與熱乳凝結腫痛令人寒熱往來煩躁口渴初宜服荊防牛蒡湯外用隔蒜灸法俟寒熱退仍腫者服橘葉栝蔞散外敷沖和膏消之其腫消之不應者將欲作膿卽用透膿散其餘內服外敷之法俱按癰疽腫瘍潰瘍門又有至於內未懷胎外未行乳而生毒者系皮肉爲患未傷乳房此肝胃濕熱凝結而成乳毒也法當按瘡治之無有不效者

荊防牛蒡湯

荊芥

防風

牛蒡子

【炒研】

金銀花

陳皮

花粉

黃芩

蒲公英

連翹

【去心】

皂刺【各一錢】

柴胡

香附子

甘艸【各五分生】

水二鐘煎八分食逺服

【方歌】荊防牛蒡乳外吹寒熱腫疼俱可推銀花陳艸柴香附花粉芩蒲翹刺隨

橘葉栝蔞散

橘葉【二十个】

栝蔞【量證用半个或一个】

川芎

黃芩

梔子

【生研】

連翹【去心】

石膏

【煆】

柴胡

陳皮

靑皮【各一錢】

甘艸【五分生】

水二鐘煎八分食逺服渣再煎服

紫腫焮痛用石膏紅腫者去之

【方歌】橘葉栝蔞吹乳證涼襲熱乳凝結成芎芩梔艸連翹等石膏柴與陳皮靑

柴胡淸肝湯【見頭部鬢疽】

逍遙散【見背部上搭手】

沖和膏

透膿散【俱見腫瘍門】

隔蒜灸法【見首卷灸法內】

﹤子部﹐醫家類﹐禦纂醫宗金鑑﹐卷六十六﹥

乳疽乳癰

乳疽乳癰乳房生肝气鬱結胃火成癰形紅腫焮熱痛疽形木硬覺微疼癰發膿成十四日疽發月餘膿始成未潰托裏排膿治已潰大補養榮靈

【注】此證總由肝气鬱結胃熱壅滯而成男子生者稀少女子生者頗多俱生於乳房紅腫熱痛者爲癰十四日膿成若堅硬木痛者爲疽月餘成膿初起寒熱往來宜服栝蔞牛蒡湯寒熱悉退腫硬不消宜用復元通气散消之若不應復時時跳動者勢將潰膿宜用托裏透膿湯膿脹痛者鍼之宜服托裏排膿湯虛者補之如人參養榮十全大補等湯俱可選用外敷貼之藥俱按癰疽腫瘍潰瘍門

栝蔞牛蒡湯

栝蔞仁

牛蒡子【炒研】

花粉

黃芩

生梔子

【研】

連翹【去心】

皂刺

金銀花

甘艸

【生】

陳皮【各一錢】

靑皮

柴胡【各五分】

水二鐘煎八分入煮酒一杯和勻食逺服

【方歌】栝蔞牛蒡胃火郁憎寒壯熱乳癰疽靑柴花粉芩翹刺銀花梔子艸陳皮

復元通气散【見腫瘍門】

托裏透膿湯【見頭部侵腦疽】

托裏排膿湯【見項部魚尾毒】

人參養榮湯

十全大補湯【俱見潰瘍門】

乳發乳漏

乳發如癰胃火成男女皆生赤腫疼潰久不斂方成漏只爲膿淸肌不生

【注】此證發於乳房焮赤腫痛其勢更大如癰皮肉盡腐由胃腑濕火相凝而成治法急按乳癰未成形者消之已成形者托之腐脫遲者黃靈藥撒之以免徧潰乳房致傷囊槅難以收斂若久不收口外寒侵襲失於調養時流淸水者卽成乳漏外用紅升丹作撚以去腐生肌再兼用豆豉餅灸法緩緩灸之以怯寒內當大補气血節勞煩愼起居忌發物漸可生肌斂口而愈

黃靈藥

紅升丹【俱見潰瘍門】

豆豉餅【見首卷灸法內】

乳中結核

乳中結核梅李形按之不移色不紅時時隱痛勞巖漸證由肝脾鬱結成

【注】此證乳房結核堅硬小者如梅大者如李按之不移推之不動時時隱痛皮色如常由肝脾二經气鬱結滯而成形勢𨿽小不可輕忽若耽延日久不消輕成乳勞重成乳巖愼之愼之初起气實者宜服淸肝解郁湯气虛宜服香貝養榮湯若鬱結傷脾食少不寐者服歸脾湯外俱用木香餅熨法消之甚效

淸肝解郁湯

當歸

生地

白芍

【酒炒】

川芎

陳皮

半夏【各八分制】

貝母

【去心研】

茯神

靑皮

逺志【去心】

桔梗

蘇葉【各六分】

梔子

【生研】

木通

甘艸【各四分生】

香附【一錢醋炒】

水二鐘姜一片煎八分食逺服

【方歌】淸肝解郁貝茯神四物靑皮逺夏陳梔桔通蘇香附艸能消乳核气郁伸

歸脾湯

人參

白術【土炒】

棗仁

【炒研】

龍眼肉

茯神【各二錢】

黃耆【一錢五分】

當歸【一錢酒洗】

逺志【去心】

木香

【末】

甘艸【各五分炙】

生薑三片紅棗肉二枚水煎服

【方歌】歸脾湯治脾胃怯食少怔忡夜不安棗逺龍眼參歸艸茯神耆術木香煎

木香餅

生地黃【一兩搗爛】

木香【五錢研末】

共和勻量結核大小作餅貼腫上以熱熨鬥間日熨之堅硬木痛者每日熨之

【方歌】木香餅消乳核方舒通結滯功倍彊生地研爛木香末和餅貼患熨之良

香貝養榮湯【見項部上石疽】

乳勞

乳勞初核漸腫堅根形散漫大如盤未潰先腐黴斑防敗膿津久勞證添

【注】此證卽由乳中結核而成或消之不應或失於調治耽延數月漸大如盤如盌堅硬疼痛根形散漫串延胸肋腋下其色或紫或黑未潰先腐外皮黴防爛斑數處漸漸通破輕津白汁重流臭水卽敗漿膿也日久潰深傷膜內病漸添午後煩熱幹顴紅形痩食少陰虛等證俱見變成瘡勞初結腫時气實者宜服蔞貝散及神效栝蔞散气虛者逍遙散及歸脾湯合而用之陰虛之證已見宜服六味地黃湯以培其本外治法按癰疽潰瘍門然此瘡成勞至易獲效甚難

蔞貝散

栝蔞

貝母【去心研】

南星

甘艸【生】

連翹【各一錢去心】

水二鐘煎八分澄渣加酒二分食逺服

一加靑皮升麻

【方歌】蔞貝散治乳結核漸大失調變乳勞初腫气實須服此南星甘艸共連翹

神效栝蔞散

大栝蔞【一个去皮焙爲末】當歸

甘艸【各五錢生】

沒藥

乳香【各二錢】

共研粗末每用五錢醇酒三鐘慢火熬至一鐘去渣食後服之

【方歌】神效栝蔞沒乳香甘艸當歸研末良乳勞初腫酒煎服消堅和血是神方

逍遙散【見背部上搭手】

歸脾湯【見乳中結核】

六味地黃湯【卽六味地黃丸攺作煎劑見面部雀斑】

乳巖

乳巖初結核隱疼肝脾兩損气郁凝核無紅熱身寒熱速灸養血免患攻耽延續發如堆栗堅硬巖形引腋胸頂透紫光先腐爛時流污水日增疼潰後翻花怒出血卽成敗證藥不靈

【注】此證由肝脾兩傷气郁凝結而成自乳中結核起初如棗栗漸如棋子無紅無熱有時隱痛速宜外用灸法內服養血之劑以免內攻若年深日久卽潮熱惡寒始覺大痛牽引胸腋腫如覆盌堅硬形如堆栗髙凸如巖頂透紫色光亮肉含血絲先腐後潰污水時津有時湧冒臭血腐爛深如巖壑翻花突如泛蓮疼痛連心若復因急怒暴流鮮血根腫愈堅期時五臟俱衰卽成敗證百無一救若患者果能淸心滌慮靜養調理庶可施治初宜服神效栝蔞散次宜淸肝解郁湯外貼季芝鯽魚膏其核或可望消若反復不應者瘡勢已成不可過用尅伐峻劑致損胃气卽用香貝養榮湯或心煩不寐者宜服歸脾湯潮熱惡寒者宜服逍遙散稍可苟延嵗月如得此證者於腫核初起卽加醫治宜用豆粒大艾壯當頂灸七壯次日起皰挑破用三稜鍼刺入五六分揷入冰螺散撚子外用紙封糊至十餘日其核自落外貼絳珠膏生肌玉紅膏內服舒肝養血理脾之劑生肌斂口自愈

季芝鯽魚膏

活鯽魚肉

鮮山藥【各等分去皮】

右共搗如泥加麝香少許塗核上覺癢極勿搔動隔衣輕輕揉之七日一換旋塗卽消

【方歌】鯽魚膏貼乳巖疾腫如覆盌似堆栗山藥同研加麝香塗於患處七日易

冰螺撚

硇砂【二分】

大田螺【五枚去殻綫穿曬漧】

冰片【一分】

白砒【卽人言一錢二分麫褁煨熟去麫用砒】將螺肉切片同白砒研末再加硇片同碾細以稠米糊搓成撚子磁礶密收用時將撚揷入鍼孔外用紙糊封貼核上勿動十日後四邊裂縫其核自落

【方歌】冰螺撚消諸核癧硇砂螺肉煨白砒再加冰片米糊撚乳巖堅硬用之宜

神效栝蔞散【見乳勞】

香貝養榮湯【見項部上石疽】

淸肝解郁湯

歸脾湯【俱見乳中結核】

逍遙散【見背部上搭手】

絳珠膏

生肌玉紅膏【俱見潰瘍門】

禦纂醫宗金鑑卷六十六﹤子部﹐醫家類﹐禦纂醫宗金鑑﹥

欽定四庫全書

禦纂醫宗金鑑卷六十七

編輯外科心法要訣目錄

腹部

幽癰

中脘疽

嚇癰

衝疽

臍癰【附臍中出水】

少腹疽

腹皮癰

緩疽

腋部

腋癰

腋疽

黯疔

肋部

肋疽

淵疽

內發丹毒

脇癰【附疽】

內癰部

肺癰

大小腸癰

胃癰

脾癰

肝癰

心癰

腎癰

三焦癰

內癰總論

驗內癰法

禦纂醫宗金鑑卷六十七目錄

欽定四庫全書

禦纂醫宗金鑑卷六十七

編輯外科心法要訣

腹部

幽癰

幽癰臍上七寸生初小漸大腫硬疼憂思厚味火毒發咬牙寒戰毒陷攻

【注】此證生臍上七寸初起如粟漸增漫腫疼痛形如鵞卵甚則堅硬痛牽胸肋由過食膏粱厚味憂思气結腸胃不通火郁成毒自內而外發也初起腫痛皮色未紅時若心煩嘔噦衇沈實者當疎火毒以絕其源宜內疎黃連湯服之焮腫痛甚邪气實也宜服托裏散外用艾壯隔蒜片灸之衇見沈遲其膿未成用補中益气湯托之衇見洪數其膿已成用托裏透膿湯膿熟脹痛不潰系气血虛也急用十全大補湯溫補之外兼用臥鍼開臥鍼者斜入斜出防傷內膜也或誤行汗下或誤敷寒涼以致腫而不潰潰而不斂者急用十全大補湯加漧薑附子以救之已潰朝寒暮熱者气血虛也食少作瀉脾胃虛也胸痞痰湧脾肺虛也俱服六君子湯服後諸證悉退換十全大補湯調理卽愈外治之法按癰疽腫瘍潰瘍門無論已潰未潰忽咬牙寒戰系气虛不能勝毒毒陷攻裏之兆或潰後膿水忽多忽少瘡口如蟹吐沫者系內膜已透俱爲逆證

托裏散

皂刺

金銀花

黃芩

牡蠣煆

當歸

赤芍

朴硝

大黃

花粉

連翹【各等分去心】

共研粗末每用五錢酒水各一鐘煎八分去渣服

【方歌】托裏散醫諸瘡毒腫甚焮疼煎服消皂刺銀花芩牡蠣歸芍硝黃花粉翹

內疎黃連湯【見腫瘍門】

隔蒜灸法【見首部灸法】

托裏透膿湯【見頭部侵腦疽】

補中益气湯

十全大補湯

六君子湯【卽香砂六君子湯減去藿香砂仁俱見潰瘍門】

中脘疽

中脘疽由胃火生臍上四寸隱隱疼堅硬漫腫無紅熱不食嘔噦毒內攻

【注】此證一名胃疽發於心胸之下臍上四寸任衇經中脘穴隱痛日久向外生疽堅硬漫腫皮色無紅無熱由過食炙煿以致胃腑火毒而成人迎衇盛是毒气攻裏作嘔不食咳膿痰者逆初宜服仙方活命飲色紫堅硬宜服山甲內消散膿勢將成內外治法俱按癰疽腫瘍潰瘍門若起長膿遲或瘡不焮痛者急用艾壯隔獨頭蒜片置患上灸之回陽

山甲內消散

穿山甲【三大片炒】

當歸尾

大黃

甘艸節【各三錢】

土木鱉【三个】

黑牽牛

僵蠶【各一錢炒】

酒水各一鐘煎八分空心服渣再煎服大便行三四次方食稀粥淡味調理

【方歌】山甲內消火毒積色紫堅疼中脘疽歸尾大黃僵艸節木鱉牽牛加酒宜

仙方活命飲【見腫瘍門】

嚇癰

嚇癰七情郁火成臍上三寸粟微紅暴腫焮痛二七潰頂陷色黑潰遲凶

【注】此證由七情郁火凝結而成生臍上三寸屬任衇經建裏穴初如粟米癢痛相兼其腫迅速寒熱往來甚則嘔噦牽引臍痛初腫微紅頂尖根束漸透赤色時痛時止十四日潰膿者順若頂陷紫黑根腳漫腫面赤大渇衇見浮數而散大者逆內治與幽癰參考外治法按癰疽腫瘍潰瘍門

衝疽

衝疽臍上二寸生心火毒熾入腎紅髙腫焮痛速潰吉若見七惡定然凶

【注】此證生於任衇臍上二寸下脘穴一名中發疽又名壅腎瘡由心火熾盛流入腎經而成色赤髙腫應在二十一日潰破膿稠受補者順初宜瘡科流气飲或仙方活命飲消之膿將成時內外治法俱按癰疽腫瘍潰瘍門其證若平塌紫黑膿水淸稀七惡證見者逆

瘡科流气飲【見背部痰注發】

仙方活命飲【見腫瘍門】

臍癰【附臍中出水】

臍癰毒發在臍中腫大如突若鈴無紅無熱宜蒜灸稠膿爲吉污水凶

【注】此證由心經火毒流入大腸小腸所致生於臍中屬任衇經神關穴此穴禁鍼腫大如髙突若鈴無紅無熱最宜隔蒜灸之初宜服仙方活命飲加升麻消之便結實者內疎黃連湯通利之將欲成膿內外治法俱按癰疽腫瘍潰瘍門潰後得稠膿者順時出污水臭穢者逆亦有臍中不痛不腫甚癢時津黃水此屬腸胃濕熱積久宜服黃連平胃散外用三妙散幹撒滲濕卽愈當忌酒麫生冷果菜不致再發若水出不止者亦屬逆

黃連平胃散

黃連【五錢】

陳皮

厚朴【各三錢姜炒】

甘艸【二錢生】

蒼術【一兩炒】

共研細末每服三錢白滚水調服

【方歌】黃連平胃散陳甘厚朴蒼術共細研專除濕熱兼消積能令臍水立時幹

三妙散

梹榔

蒼術【生】

黃蘗【各等分生】

共研細末幹撒肚臍出水津淫成片止癢滲濕又治濕癬以蘇合油調搽甚效

【方歌】三妙散用梹榔蒼黃蘗同研滲濕瘡蘇合油調治濕癬收幹止癢效稱彊

隔蒜灸法【見首卷灸法】

仙方活命飲

內疎黃連湯【俱見腫瘍門】

少腹疽

少腹疽生臍下邊證由七情火郁纒髙腫紅疼牽背易漫硬陷腐水膿難

【注】此證由七情火郁而生每發於气海丹田關元三穴气海在臍下一寸五分丹田在臍下二寸關元在臍下三寸皆屬任衇經此三穴或一穴發腫卽爲少腹疽髙腫紅活疼痛牽背易潰稠膿者易治若漫腫堅硬綿潰腐爛膿稀如水者難治凡遇此證初起急用艾灸腫頂七壯至三七壯以痛癢通徹爲度宜服仙方活命飲气實之人大渇便祕者宜服內疎黃連湯通利之老弱之人宜服內補十宣散令其速潰若潰遲恐透內膜外治法同癰疽腫瘍潰瘍門

仙方活命飲

內疎黃連湯【俱見腫瘍門】

內補十宣散【見胸部癧癰】

腹皮癰

腹皮癰生腹皮內皮裏膜外腫隱疼腹痛不止膿成候證由膏粱郁火生

【注】此證生於腹皮裏膜外無論左右隱疼日久後發癰腫於皮外右關衇見沈數而腹痛甚者是其也由膏粱火郁而成初起壯實者用防解貴金丸下之虛弱者減半用之不應再服半劑凡下之後腹痛不止膿將成也急用托裏透膿湯潰後與癰疽潰瘍門治法相同不可過用尅伐之劑若希圖消散過傷胃气則腫不能潰潰不能斂立見危亡矣

防解貴金丸【見腫瘍門】

托裏透膿湯【見頭部侵腦疽】

緩疽

緩疽脾經气積凝少腹旁生堅又疼數月不潰生寒熱食少削瘦效難成

【注】此證由太陰脾經气滯寒積而成生於少腹之旁堅硬如石不紅不熱痛引腰腿數月不潰若兼食少削瘦者終屬敗證不可棄而不治初宜服山甲內消散不應不可彊消徒損胃气以十全大補湯加烏藥附子胡盧巴溫補之外用木香餅熨之兼用獨頭蒜搗爛鋪於患上艾壯灸之以知熱爲止次日再灸以或消或潰爲效若潰後卽按癰疽潰瘍門治法

山甲內消散【見中脘疽】

十全大補湯【見潰瘍門】

木香餅【見乳部乳中結核】

腋部

腋癰

腋癰暴腫生腋間腫硬焮赤痛熱寒肝脾血熱兼忿怒初宜淸解潰補痊

【注】此證一名夾肢癰發於腋際卽俗名肐肢窩也屬肝脾血熱兼忿怒而成初起暴腫焮硬色赤疼痛身發寒熱難消必欲作膿初宜服柴胡淸肝湯外敷沖和膏疼痛日增宜服透膿散加金銀花甘艸節桔梗膿脹痛者鍼之已潰內外治法俱按癰疽潰瘍門此證首尾忌用寒涼中年易愈老弱之人難痊

柴胡淸肝湯【見頭部鬢疽】

沖和膏

透膿散【俱見腫瘍門】

腋疽

腋疽初起若核形肝恚脾憂气血凝漫腫堅硬宜蒜灸日久紅熱潰先疼

【注】此證一名米疽又名疚疽發於肐肢窩正中初起之時其形如核由肝脾二經憂思恚怒气結血滯而成漫腫堅硬皮色如常日久將潰色紅微熱疼痛也初宜艾壯隔蒜片灸法內服柴胡淸肝湯加烏藥消之虛弱之人宜服香貝養榮湯外用烏龍膏敷之早治或有全消者遲則膿成宜服托裏透膿湯膿脹痛者鍼之膿出痛減隨患者虛實補之其餘內外治法俱按癰疽潰瘍門此證初終內外治法禁用寒涼中年易愈衰老難痊

隔蒜灸法【見首卷灸法】

柴胡淸肝湯【見頭部鬢疽】

香貝養榮湯【見項部上石疽】

烏龍膏【見腫瘍門】

托裏透膿湯【見頭部侵腦疽】

黯疔

黯疔藏於腋下生肝脾火毒癢而疼寒熱拘急色紫黑急按疔門治卽寧

【注】此證生於腋下由肝脾二經火毒而成堅硬勢若釘頭癢而且痛寒熱往來四肢拘急其色紫黑煩躁作嘔痛引半身宜服麥靈丹其次內外急按疔門治之卽愈

麥靈丹【見腫瘍門】

肋部

肋疽

肋疽始發屬肝經火毒鬱怒結腫形紫痛梅李甚如盌急宜鍼砭免內攻

【注】此證一名夾熒疽生於肋條骨間由肝經火毒鬱怒結聚而成初如梅李漸大如盌色紫焮痛連及肩肘患在左痛牽右肋患在右痛牽左肋二十一日之內膿潰稠黏者順屆期不潰旣潰出淸水者逆初腫急宜磁鍼砭出紫血庶免毒气攻裏砭後赤腫痛甚煩躁衇實作嘔爲有餘之證宜服防觧貴金丸下之腫硬不潰宜服透膿散衇弱作嘔此胃虛也宜服香砂六君子湯補之亦有痛傷胃气而作嘔者卽同胃虛治之若感受寒邪及偶觸穢气而作嘔者𨿽腫時尢宜壯胃助气爲主蓋腫時作嘔因毒气內侵者十有一二停飲內傷者十有八九惟醫人臨證詳辧之膿熟用臥鍼開之餘按癰疽潰瘍門治法

防解貴金丸

透膿散【俱見腫瘍門】

香砂六君子湯【見潰瘍門】

淵疽

淵疽肝膽憂恚成生於肋下硬腫疼潰破有聲內膜透未潰當服防膜靈

【注】此證因憂恚太過以致肝膽兩傷而成生於肋下初起堅硬腫而不紅日久方潰得稠白膿者順如豆漿水者險瘡口有聲似乎兒啼此屬內膜透也卽於陽陵泉穴灸二七壯其聲卽止穴在膝臏骨外臁下一寸陷中蹲坐取之卽得內外治法皆同肋疽凡肋胸脇腰腹空輭之處發癰疽者當在將潰未潰之際多服防膜散可免透膜之患

防膜散

白蠟

白及【各等分】

共研細末輕劑一錢中劑二錢大劑三錢黃酒調服米湯亦可

【方歌】防膜散內二味藥白蠟白及爲細末或酒或以米湯調將膿預服不透膜

內發丹毒

丹毒肝脾熱極生肋上腰胯赤霞形急宜砭出紫黑血嘔噦昏脹毒內攻

【注】此證由肝脾二經熱極生風所致生於肋骨延及腰胯色赤如霞逰走如雲痛如火燎急向赤腫周圍砭出紫黑血以瘦牛肉片貼之羊肉片亦可其毒卽可減半初服防解貴金丸汗之次服化斑解毒湯投方應病者順若嘔噦昏憒胸腹防脹徧身靑紫者則爲毒气內攻屬逆

化斑解毒湯

升麻

石膏

連翹

【去心】

牛蒡子【炒研】

人中黃

黃連

知母

黑參【各一錢】

竹葉二十片水二鐘煎八分服

【方歌】化斑解毒熱生風致發丹毒云片紅升膏翹蒡中黃等黃連知母黑參同

防解貴金丸【見腫瘍門】

脇癰【附疽】

脇癰焮紅髙腫疼疽堅塌漫冷不紅皆屬肝膽怒火結遲潰敗漿冷虛凶

【注】此證生於輭肋有硬骨者爲肋肋下輭肉處爲季脇癰疽二證皆由肝膽怒火凝結而成多生於體虛之人初如梅李漸長如盌如盆色紅焮痛髙腫二七潰破膿稠爲癰若堅硬平塌漫腫木痛不紅不熱月餘潰破稀膿爲疽若失治屆期不潰攻擊成膿腫如鼓脹破出敗漿鮏臭膿者逆癰疽二證初腫時俱宜急服柴胡淸肝湯解郁瀉火如已成者服托裏透膿湯膿熟脹痛俱用臥鍼開之已潰以排余膿補气血爲要余按癰疽潰瘍門治法投補不應者難治

柴胡淸肝湯【見頭部鬢疽】

托裏透膿湯【見頭部侵腦疽】

﹤子部﹐醫家類﹐禦纂醫宗金鑑﹐卷六十七﹥

內癰部

肺癰

肺癰肺熱復傷風肺藏生癰隱痛胸狀若傷寒燥欬甚稠濁痰涎鮏臭膿未潰射幹麻黃汗壅不得臥葶藶攻潰後膿稠能食吉膿淸兼血不食凶

【注】此證系肺藏蓄熱復傷風邪郁久成癰以致胸內中府穴隱隱疼痛振寒衇數狀類傷寒咽燥不渴欬而喘滿唾稠黏黃痰兼臭穢膿血也治之者於未潰時乘膿未成風郁於表者法宜疎散用射幹麻黃湯以汗之如气壅喘滿身不得臥者急服葶藶大棗湯以瀉之如欬有微熱煩滿胸中甲錯膿欲成者宜千金葦莖湯以吐之若吐膿鮏臭形如米粥者宜桔梗湯以排余膿若吐膿鮏臭欬而胸滿者宜外臺桔梗白散以開瘀塞若咯吐膿血兼午後身熱煩躁宜金鯉湯主之兼飲童便若潰後胸隔脇肋隱痛不止口燥咽漧煩悶多渇自汗盜汗眠臥不得欬吐稠痰鮏臭此系癰膿不盡而兼裏虛宜寧肺桔梗湯主之若癰膿已潰喘滿鮏臭濁痰俱退惟欬咽漧咯吐痰血脇肋微痛不能久臥者此屬肺癰潰處未斂宜紫苑茸湯淸補之渇甚去半夏加石膏服之若癰膿潰後欬無休膿痰不盡形气虛羸者宜淸金寧肺丸主之凡治此證惟以身溫衇細膿血交粘痰色鮮明飲食甘美膿血漸止便潤者爲吉若手掌皮粗潰後六衇洪數气急顴紅污膿白血懶食及大便結燥者爲凶中府穴又名肺募在乳上第三根肋骨間

射幹麻黃湯

射幹【十三枚或三兩】

麻黃

生薑【各四兩】

細辛

紫苑

欵冬花【各三兩】

大棗【七枚】

五味子

半夏【各半升洗】

水煎溫服

【方歌】射幹麻黃欬上气肺癰喉中水雞聲射麻生薑辛苑夏五味大棗並欵冬

葶藶大棗湯

苦葶藶【輕者五錢重者一兩】大棗【輕者五枚重者十枚去核】

以水三鐘煎至一鐘服之

【方歌】葶藶大棗治肺壅欬不得臥有癰膿葶藶苦寒瀉實熱佐棗之甘和胃經

千金葦莖湯

葦莖【二升】

薏苡仁【炒】

瓣【各半升卽冬仁】桃仁【五十粒去皮尖炒研】

水煎服

【方歌】千金葦莖肺癰欬微熱煩滿吐敗濁皮膚甲錯宜葦莖薏苡桃仁瓣合

桔梗湯

苦桔梗【一兩】

甘艸【二兩生】

水煎服

【方歌】桔梗湯用排余膿肺癰吐膿米粥形淸熱解毒須甘艸開提肺气桔梗功

外臺桔梗白散

苦桔梗

貝母【各三分】

巴豆【一分去皮熬研如脂】

右三味爲散彊人飲服半錢羸者減之病在膈上者吐膿在膈下者瀉出若下多不止飲冷水一杯則定

【方歌】外臺桔梗白散方肺癰便祕服之良桔梗貝母與巴豆藥微力大功速彊

金鯉湯

金色活鯉魚【一尾約四兩重】貝母【二錢】

先將鯉魚連鱗剖去肚腸勿經水气用貝母細末摻在魚肚內綫紥之用上白童子便半大盌將魚浸童便內重湯燉煮魚眼突出爲度少頃取出去鱗骨取淨肉浸入童便內燉熱肉與童便作二三次一日食盡一枚其功效甚防

【方歌】金鯉湯中效罕稀法同貝母活鯉魚童便浸魚重湯燉肺癰煩熱善能醫

寧肺桔梗湯

苦桔梗

貝母【去心】

當歸

栝蔞仁【研】

生黃耆

枳殻【麩炒】

甘艸節

桑白皮【炒】

防已

百合【去心】

薏苡【各八分炒】

五味子

地骨皮

知母【生】

杏仁

【炒研】

苦葶藶【各五分】

水二鐘姜三片煎八分不拘時服

欬甚倍加百合

身熱加柴胡黃芩

大便不利加蜜炙大黃一錢

小水澁滯加燈心木通

煩躁痰血加白茅根

胸痛加人參白芷

【方歌】寧肺桔梗肺癰耆歸蔞貝殻甘桑皮防已百合葶五味杏知苡仁地骨宜

紫苑茸湯

紫苑茸

犀角【末】

甘艸

【炙】

人參【各五分】

桑葉

【用經霜者】欵冬花

百合

【去心】

杏仁【炒研】

阿膠【便潤炒用便燥生用】貝母【去心】

半夏

【制】

蒲黃【各七分生】

引姜三片水二鐘煎八分將犀角末調入食後服

【方歌】紫苑茸湯參犀角欵冬桑葉杏百合阿膠甘夏貝蒲黃專醫肺癰不久臥

淸金寧肺丸

陳皮

白茯苓

苦桔梗

貝母【去心】

人參

黃芩【各五錢】

麥冬

【去心】

地骨皮

銀柴胡

川芎

白芍

【炒】

胡黃連【各六錢】

五味子

天冬【去心】

生地

【酒浸搗膏】熟地【搗膏】

歸身

白術【各一兩炒】

甘艸【三錢炙】

右爲細末煉蜜爲丸如梧桐子大每服七十丸食逺白滚湯送下

【方歌】淸金寧肺丸肺癰陳苓桔貝參二冬柴芩歸芍黃連艸術味生熟地骨芎

大小腸癰

大小腸癰因濕熱气滯瘀血注腸中初服大黃行瘀滯膿成薏苡牡丹平

【注】此二證俱由濕熱气滯凝結而成或努力瘀血或產後敗瘀蓄積流注於大腸小腸之中初起發熱惡風自汗身皮甲錯闗元天樞二穴隱痛微腫按之腹內急痛大腸癰多大便墜腫小腸癰多小水澁滯衇俱遲此時癰膿未成宜大黃湯下之瘀血利盡若小水閉澁仍宜大黃湯加琥珀末木通利之自效若癰成日久不潰身皮甲錯內無積聚腹急腹痛身無熱而脈數者系腸內陰冷不能爲膿宜薏苡附子散主之若衇見洪數肚臍髙突腹痛脹滿不食動轉側身則有水聲便淋刺痛者癰膿已成宜薏苡湯主之腹濡而痛少腹急脹時時下膿者毒未解也宜丹皮湯治之如膿從臍出腹脹不除飲食減少面白神勞此屬气血俱虛宜八珍湯加牡丹皮肉桂黃耆五味子斂而補之患者轉身動作宜徐緩而勿驚愼之如耽延日久因循失治以致毒攻內藏腹痛牽陰腸胃受傷或致陰器紫黑腐爛色敗無膿每流污水衾幃多臭煩躁不止身熱嗌漧俱屬逆證闗元穴又名小腸募在臍下三寸天樞穴又名大腸募在臍旁開二寸

大黃湯

大黃

【剉炒】

牡丹皮

硝石

【研】

芥子

桃仁【炒先以湯浸去皮尖防仁勿用】

右各等分共剉碎每用五錢水二鐘煎至一鐘去渣空心溫服以利下膿血爲度未利再服

【方歌】大黃湯善治腸癰少腹堅痛膿未成牡丹皮與大黃炒芥子桃仁消石靈

薏苡附子散

附子【二分炮】

敗醬【五分】

薏苡仁【一錢炒】

右爲末每服方寸匕以水二合煎頓服小水當下三因云薏苡附子同前敗醬用一兩一分每四錢水盞半煎七分去渣空心服

【方歌】薏苡附子散甲錯腸癰腹脹痛衇數附子敗醬薏苡仁爲末水煎空心服

薏苡湯

薏苡仁

栝蔞仁【各三錢】

牡丹皮

桃仁【各二錢泥】

水二鐘煎至一鐘不拘時服

【方歌】薏苡湯治腹水聲腸癰便淋刺痛疼牡丹皮共栝蔞子還有桃仁薏苡仁

丹皮湯

丹皮

栝蔞仁【各一錢】

桃仁

【泥】

朴硝【各二錢】

大黃【五錢】

水二鐘煎一鐘去渣入消再煎數滚不拘時服

【方歌】丹皮湯療腸癰證腹濡而痛時下膿硝黃丹蔞桃仁共水煎服之有奇功

八珍湯【見潰瘍門】

胃癰

胃癰中脘穴腫疼不欬不吐血膿飲食之毒七情火治腸癰大法同

【注】此證初起中脘穴必隱痛微腫寒熱如瘧身皮甲錯並無咳咯吐膿血由飲食之毒七情之火熱聚胃口成癰衇來沈數者初服淸胃射幹湯下之若衇濇滯者瘀血也宜服丹皮湯下之衇洪數者膿成也赤豆薏苡仁湯排之體倦气喘作渇小水頻數者肺气虛也補中益气湯加麥冬五味子補之其候證生死治法與大小腸癰同中脘穴又名胃募在臍上四寸

淸胃射幹湯

射幹

升麻

犀角

麥冬【去心】

元參

大黃

黃芩【各一錢】

芒硝

梔子

竹葉【各五錢】

水煎服

【方歌】淸胃射幹湯射幹升麻犀角麥冬全參芩大黃芒硝等竹葉山梔胃癰痊

赤豆薏苡仁湯

赤小豆

薏苡仁

防已

甘艸【各等分】

水二鐘煎八分食逺服

【方歌】赤豆薏苡湯最神甘已赤豆薏苡仁胃癰膿成衇洪數二鐘水煎服八分

丹皮湯【見大小腸癰】

補中益气湯【見潰瘍門】

脾癰

脾癰濕熱瘀血凝章門穴腫兼隱疼腹脹嗌漧小水短利下濕瘀補收功

【注】此證始發章門穴必隱疼微腫由過食生冷兼濕熱或瘀血郁滯脾經而成令人腹脹咽嗌漧燥小水短澁初宜大黃湯赤豆薏苡仁湯二方合而用之以攻滯郁二便通利腹脹全消宜六君子湯扶脾調理順逆看法與胃癰同章門穴又名脾募在臍旁開六寸髙上二寸

大黃湯【見大小腸癰】

赤豆薏苡仁湯【見胃癰】

六君子湯【卽香砂六君子湯去藿香砂仁見潰瘍門】

肝癰

肝癰憤鬱气逆成期門穴腫更兼疼臥驚胠滿溺不利淸肝滋腎卽成功

【注】此證始發期門穴必隱痛微腫令人兩胠脹滿脇痛側臥則驚便溺艱難由憤鬱气逆而成初服復元通气散次服柴胡淸肝湯痛脹已止宜服六味地黃丸脾虛食少則佐以八珍湯滋腎補脾治之取效禁用溫補鍼灸期門穴又名肝募在乳旁一寸半再直上一寸半

復元通气散【見腫瘍門】

柴胡淸肝湯【見頭部鬢疽】

六味地黃丸【見面部雀斑】

八珍湯【見潰瘍門】

心癰

心癰巨闕腫隱疼酷飲嗜熱火毒成面赤口渇身作痛治法陽熱總宜淸

【注】此證始發巨闕穴必隱痛微腫令人寒熱身痛頭面色赤口渇隨飲隨幹由心火熾盛更兼酷飲嗜熱而成宜服涼血飲酒毒爲病者宜服升麻葛根湯治之此證甚屬罕有但治法不可不備巨闕穴又名心募在臍上六寸五分

涼血飲

木通

瞿麥

荊芥

薄荷

白芷

花粉

甘艸

赤芍

麥冬

【去心】

生地

山梔子

車前子

連翹【各等分去心】

引用燈心若潮熱加淡竹葉水煎溫服

【方歌】涼血飲善治心癰瞿荊荷芷艸翹通赤芍山梔幹生地車前花粉麥門冬

升麻葛根湯

山梔

升麻

葛根

白芍

柴胡

黃芩【各一錢】

黃連

木通

甘艸【各五分】

水二鐘煎八分不拘時服

【方歌】升麻葛根湯山梔酒毒心癰黃連宜柴芍通芩升葛艸水煎溫服不拘時

腎癰

腎癰腎經不足生京門微腫隱隱疼少腹肋下防脹滿房勞形寒邪外乘

【注】此證始發京門穴必隱痛微腫令人寒熱往來面白不渇少腹及肋下防脹塞滿由腎虛不足之人房勞太過身形受寒邪气自外乘之初服五積散加細辛寒盡痛止宜用桂附地黃丸調理京門穴又名腎募在身側腰中監骨下肋間

五積散

蒼術【二錢炒】

陳皮

桔梗

川芎

當歸

白芍【各一錢】

麻黃

枳殻【麩炒】

桂心

漧薑

厚朴【各八分】

白芷

半夏

【制】

甘艸【生】

茯苓【各四分】

引姜一片水二鐘煎八分不拘時服

頭痛惡寒者加連須蔥頭三个蓋臥汗出甚效

【方歌】五積散蒼殻陳苓麻黃半桔歸芍芎芷朴桂心漧薑艸腎癰寒邪服成功

桂附地黃湯【見潰瘍門】

三焦癰

三焦癰由濕熱凝石門穴上腫隱疼寒結治同腸癰法內癰俱系膜內生

【注】此證始發石門穴必隱疼微腫令人寒熱往來二便祕澀由濕熱遇寒凝結而成治法與大小腸癰同凡內癰俱系膜內成患外皮不腐石門穴又名三焦募在臍下二寸

內癰總論

凡人胸腹有十一募募者各藏府陰會之所也靈樞云發內癰內疽者其本經募上肉必浮腫募中必時時隱痛浮腫爲癰隱痛爲疽此卽內癰內疽之驗也玆內癰有治法內疽無治法何也蓋內癰內疽其病原無殊惟在根淺根深之別耳根淺爲癰根深爲疽若臨證用藥攻補得宜無不收效至募有十一而內癰僅九證者何也蓋膽府形如膜皮無出無納汁淸气潔不生內癰內疽若夫膀胱亦如膜皮中惟濁水故古今書籍並無講及內癰內疽者是以未敢詳載𨿽然中極穴卽膀胱募也今人間有中極穴或浮腫或隱痛者所見證竟同小腸癰治法亦當按小腸癰治之可也俟後之學者畱意焉

驗內癰法

凡遇生內癰之人與生黃豆五粒嚼之口中無豆味者是其也

禦纂醫宗金鑑卷六十七﹤子部﹐醫家類﹐禦纂醫宗金鑑﹥

欽定四庫全書

禦纂醫宗金鑑卷六十八

編輯外科心法要訣目錄

肩部

肩中疽

幹疽

過肩疽

髎疽

肩風毒

樂疽

臑部

臑癰【附藕包毒】

魚肚發

石橊疽

肘癰

臂部

臂癰【附疽】

腕癰

兌疽

穿骨疽

骨螻疽

螻蛄串

手部

手發背

掌心毒

虎口疽【附合谷疔】

病鰕

手丫發

調疽

蛇頭疔

天蛇毒

蛇眼疔

蛇背疔

蛀節疔

蛇腹疔

泥鰍疽

代指

蜣螂蛀

瘑瘡

尿刺

鵝掌風

禦纂醫宗金鑑卷六十八目錄

欽定四庫全書

禦纂醫宗金鑑卷六十八

編輯外科心法要訣

肩部

肩中疽幹疽過肩疽

肩疽癰發正肩中疽硬黑陷癰腫紅幹疽肩前過肩後風濕積熱血瘀凝

【注】此疽生於肩中防屬三焦膽二經紅活髙腫一名疪癰堅硬平塌爲肩中疽肩之前防屬大腸經名幹疽一名疔疽肩之後防屬小腸經名過肩疽瘡勢無論大小惟在發源之處命名總由濕熱風邪鬰成亦有負重瘀血凝結而成髙腫紅活焮熱速潰者順若平塌堅硬無紅無熱潰遲者險甚則腫痛連及臂胛口噤寒戰大痛不食或兼綿潰便瀉者逆治法初起有表證者俱宜荊防敗毒散汗之有裏證者內疎黃連湯下之汗下之後腫痛不退膿勢將成宜用托裏透膿湯膿熟開之至於引經之藥惟在臨證時因經加之潰後內外治法俱按癰疽潰瘍門

荊防敗毒散【見項部腦疽】

內疎黃連湯【見腫瘍門】

托裏透膿湯【見頭部侵腦疽】

﹤子部﹐醫家類﹐禦纂醫宗金鑑﹐卷六十八﹥

髎疽肩風毒

髎疽肩後腋外生小腸肩貞風火凝肩風毒生臑端上大腸肩髃風濕成

【注】髎疽生於肩之後下腋之後外微上岐骨縫之間經屬小腸肩貞穴由風火凝結而成初起如粟堅硬腫痛肩臑拘急不能舉揚初服荊防敗毒散便燥實者服雙觧貴金丸雙觧之肩風毒生於肩梢臑上骨尖處經屬大腸肩髃穴由邪風深襲骨縫與濕稽畱化熱而成初起宣腫色赤大者如桃小者如杏痛連肩臑更兼拘急初服蠲痛無憂散汗之卽消若腫痛日深不能盡消者膿勢將成也宜服托裏透膿湯二證潰後內外治法俱按癰疽潰瘍門

蠲痛無憂散

番木鱉

【香油煠浮】當歸【酒洗】

甘艸【各二兩生】

麻黃【三兩】

穿山甲

【陳土炒】

川烏【黑豆酒煮去皮尖】

艸烏

【薑汁煮】

蒼術【米泔水浸炒】

半夏【各二兩制】

威靈仙【一兩】

各制爲末共和勻每服五七分至一錢無灰酒調服再飲酒以醉爲度蓋臥出汗避風此方加閙羊花四兩亦治頭風痛

【方歌】蠲痛無憂肩風毒風襲骨縫與濕凝番鱉歸艸麻黃甲川芎烏蒼半威靈

荊防敗毒散【見項部腦疽】

雙觧貴金丸【見腫瘍門】

托裏透膿湯【見頭部侵腦疽】

樂疽

樂疽肩前腋上生骨縫開合凹陷中堅如鵝卵痛入骨包絡血熱气郁成

【注】此證生於肩前腋之上骨縫開合空凹陷中初起如椒子漸腫堅硬大如鵝卵按之疼痛入骨屬包絡經血熱气郁而成其證屆期潰破出稠膿腫消者順月餘不潰旣潰出淸水腫硬不退者逆初宜服神授衛生湯若惡風太過倍加蔥白汗之次服托裏透膿湯潰遲者十全大補湯潰後內外治法俱按癰疽潰瘍門

神授衞生湯【見腫瘍門】

托裏透膿湯【見頭部侵腦疽】

十全大補湯【見潰痬門】

﹤子部﹐醫家類﹐禦纂醫宗金鑑﹐卷六十八﹥

臑部【自肩至肘曰臑】

臑癰【附藕包毒】

臑癰肩肘周匝腫色赤焮疼粟防僵藕包毒狀鴨鵝卵臑內三陰外三陽

【注】此證由風瘟或風火凝結而成生於肩下肘上周匝漫腫色赤焮痛初起狀如粟米一攢亦有起一粒僵疙者漸次焮腫紅熱臖膿痛甚紅腫之外無暈者順有二暈者險三四暈者逆腫發臑內或臑外結腫一枚如桃如鴨鵝卵者名藕包毒毒者癰之輕證也臑癰藕包內外治法俱按癰疽腫瘍潰瘍門此癰毒發苖之處若在臑內者屬手三陰經在臑外者屬手三陽經隨證用引經之藥必然獲效

魚肚發

魚肚發如魚肚形靑靈穴生心火凝暴腫紅活焮熱痛癰疽治法卽成功

【注】此證生於臑之後垂肉處屬心經靑靈穴由火毒凝結而成暴腫色赤焮熱疼痛形如魚肚腫潰治法俱按癰疽腫瘍潰瘍門其引經之藥惟在臨證加之

石橊疽

石橊疽起肘尖上粟皰根開堅腫疼破翻如橊寒熱甚三焦相火與濕凝

【注】此證生於肘尖上寸餘屬三焦經天井穴初起黃粟小皰根腳便覺開大色紅焮腫堅硬疼痛腫如覆盌破翻如橊寒熱如瘧由三焦相火與外濕相而成初起宜蟾酥丸汗之外以艾灸九壯貼蟾酥餅用萬應膏蓋之焮腫處敷沖和膏服菊花淸燥湯煩躁熱甚者服防心散九日後作稠膿痛減喜食表裏證俱退者順反此者逆破後用菊花蕋煎湯洗之次以菊花燒灰存性加輕粉少許兌勻敷之神效至透膿脫腐生肌時內外治法俱按癰疽潰瘍門

菊花淸燥湯

甘菊花【二錢】

當歸

生地

白芍【酒炒】

川芎

知母

貝母

【去心研】

地骨皮

麥冬【各一錢去心】

柴胡

黃芩

升麻

犀角

【鎊】

甘艸【各五分生】

竹葉二十片燈心二十寸水二鐘煎八分食後溫服

【方歌】菊花淸燥石橊疽腫硬焮紅痛可醫四物柴芩知貝艸升麻地骨麥冬犀

蟾酥丸

蟾酥餅【卽蟾酥丸料揑成餅見疔瘡門】

萬應膏【見潰瘍門】

沖和膏

防心散【俱見腫瘍門】

肘癰

肘癰發於肘圍繞髙腫焮熱赤紅疼心肺稽畱風邪火勢小爲癤勢大癰

【注】此證生於肘之圍繞暴發髙腫焮熱色紅疼痛由心肺風火之邪稽畱凝滯而成形勢小者爲癤毒形勢大者爲癰初服荊防敗毒散汗之次服白芷升麻湯淸托之外敷二味防毒散將潰治法俱按癰疽腫瘍潰瘍門

白芷升麻湯

黃芩【二錢

半生半酒炒】連翹【二錢去心】

黃耆【三錢】

白芷【八分】

升麻

桔梗【各五分】

紅花

【酒洗】

甘艸【各三分炙】

酒水各一鐘煎八分食逺熱服

【方歌】白芷升麻醫腫痛觧熱除煩托肘癰芩翹桔梗紅花艸黃耆酒水各一鐘

荊防敗毒散【見項部腦疽】

二味防毒散【見腫瘍門】

臂部【自肘至腕曰臂】

臂癰附疽

臂癰臂疽繞臂生平紫硬疽紅腫癰榮衛風邪逆肉理甚則拳縮徹骨疼

【注】此證生臂外側屬三陽經臂裏側屬三陰經髙腫紅活焮痛潰速者爲癰平陷紫暗堅硬木痛潰遲者爲疽俱由榮衛不周感受風邪逆於肉理而成初起形如粟粒憎寒壯熱宜服荊防敗毒散汗之焮痛煩熱宜服白芷升麻湯消之膿勢將成宜服托裏透膿湯膿熟鍼之若疽證木痛無紅無熱此屬气血兩虛無論已潰未潰宜服十全大補湯托之潰後內外治法俱按癰疽腫瘍潰瘍門若拳縮筋不能舒疼痛徹骨者系潰深傷衇也屬逆

荊防敗毒散【見項部腦疽】

白芷升麻湯【見臑部肘癰】

托裏透膿湯【見頭部侵腦疽】

十全大補湯【見潰瘍門】

腕癰

腕癰三陽風火凝手腕背面結癰形髙腫速潰順易治腐爛露骨逆難功

【注】此證生於手腕背面屬手三陽經由風火凝結而成髙腫紅活在十四日潰破膿出痛減者順而易治手腕乃皮肉澆薄之處若遷延日久不潰或漫腫平塌旣潰腐爛露骨者逆難於収功初服荊防敗毒散汗之外用太乙紫金錠敷之膿成將潰卽按癰疽腫瘍潰瘍治法

荊防敗毒散【見項部腦疽】

太乙紫金錠【見胸部脾發疽】

兌疽

兌疽生腕動衇間堅硬漫腫兌骨邊痛徹手膊爲險證本屬肺經穴太淵

【注】此證生於手腕裏面橫紋前稍動衇之間兌骨裏側屬肺經太淵穴由憂思气滯風火結成堅硬漫腫疼痛徹骨手膊不能轉動此動衇處乃肺經門戶若發此疽或潰深大泄肺气最爲險內外治法俱按癰疽腫瘍潰瘍門

穿骨疽

穿骨疽生間使穴掌後三寸包絡經堅硬漫腫因蘊熱毒盛潰深穿骨疼

【注】此證生於間使穴處在掌後橫紋上三寸兩筋陷中屬包絡經蘊熱凝結而成初起如粟漸增堅硬漫腫微紅臖熱疼痛應期速潰者順若潰破遲緩膿毒潰穿骨縫從臂外側出膿者險內外治法俱按癰疽腫瘍潰瘍門

骨螻疽

骨螻疽生臂外防經屬陽明憂怒纒瘡疼根束多善順紫暈腐串七惡難

【注】此證生於臂外側前防大骨之後屬手陽明大腸由憂鬱暴怒凝結而成初如粟豆旬日大如桃李腫硬疼痛瘡根収束多見五善之證者順若紫暈開大腐爛斑防串通肌肉抽搐拘急多見七惡之證者逆始終內外治法俱按癰疽腫瘍潰瘍門

螻蛄串

螻蛄串生臂內中思傷脾气包絡凝筋骨如中流矢痛內潰串孔似漏形

【注】此證生於臂內中防屬包絡經由思慮傷脾脾傷則運化遲故生濁液流於肌肉脾气滯鬰不舒凝結而成此患初起筋骨如中流矢疼痛漸增漫腫堅硬不紅不熱連腫數塊臂膊不能轉動日久其腫塊漸次潰破孔孔時流白漿內潰串通諸孔外勢腫硬不消膿水淋瀝如漏虛證悉添如面黃食少削痩甚則午後寒熱交作而成敗證也初起宜服逍遙散外敷太乙紫金錠次服人參養榮湯調和气血扶助脾胃十中可保二三潰按癰疽潰瘍治法若投藥不效者屬逆

逍遙散【見背部上搭手】

太乙紫金錠【見胸部脾發疽】

人參養榮湯【見潰瘍門】

手部

手發背

手發背初芒刺形三陽風火與濕凝堅硬潰傷筋骨險髙腫速潰易収防

【注】此證生於手背屬手三陽經由風火與濕凝滯而成初起形如芒刺漸覺疼痛髙腫紅活焮熱潰速爲癰若漫腫堅硬無紅無熱潰遲爲疽其證無論形勢大小但潰深露筋骨者難痊初俱宜服羌活散汗之次服內疎黃連湯淸之其餘內外治法俱按癰疽腫瘍潰瘍門

羌活散

羌活

當歸【各二錢】

獨活

烏藥

威靈仙【各一錢五分】升麻

前胡

荊芥

桔梗【各一錢】

甘艸【五分生】

肉桂【三分】

酒水各一鐘煎一鐘食逺服

【方歌】羌活散醫手發背除濕髮汗把風追升麻前獨荊歸艸烏藥威靈桔桂隨

內疎黃連湯【見腫瘍門】

掌心毒

掌心毒生赤腫疼經屬包絡積熱成偏於掌邊名穿掌初宜發汗次宜淸

【注】此證生於手掌心赤腫疼痛屬包絡經勞宮穴積熱而成若偏於掌邊名穿掌毒一名穿埂毒又名鷀癰初起治同手發背其餘治法俱按癰疽腫傷潰瘍門

虎口疽【附合谷疔】

虎口疽生合骨穴經屬大腸熱濕凝根深爲疔大爲疽堅硬木痛汗鍼明

【注】此證生於合谷穴在手大指次指岐骨間屬大腸經濕熱凝結而成一名了義毒一名擘蠏毒初起如豆漫大色靑木痛堅硬名虎口疽若初起黃粟小皰癢熱焮痛根深有紅綫上攻腋內卽名合谷疔無論疔疽初俱宜羌活散汗之內疎黃連湯淸之疽證膿熟鍼之餘治法按癰疽腫瘍潰瘍門疔證於初起將疔根挑去有紅絲者當紅絲盡處用鍼砭斷其餘治法俱按疔門

羌活散【見手發背】

內疎黃連湯【見腫瘍門】

病鰕

病鰕每在手背生形勢如鰕赤腫疼內宜消毒外湯洗手三陽經熱毒成

【注】此證生於手背屬手三陽經積熱毒盛而成形勢如鰕髙埂赤腫疼痛初宜服黃連消毒飲外用食鹽酒糟香油同炒令香淬以滚湯淋洗患處卽消如髙埂不消再用蟾酥餅貼之外用巴膏蓋之以腐盡埂子次敷生肌散仍用膏蓋収斂

黃連消毒飲【見頭部百防疽】

蟾酥餅【卽蟾酥丸作餅見疔瘡門】

巴膏

生肌散【俱見潰瘍門】

手了發

手了發生手指岐濕火凝結本於脾初粟漸豆焮熱痛內外治法按疔醫

【注】此證生於手了岐骨縫間除大指合谷穴其餘指了生患卽名手了發本於脾經濕火凝結而成初起如粟色紅漸大如豆焮熱疼痛潰後疼痛不止者俟膿塞脫出其痛方止內外治法俱按疔證門

調疽

調疽大指肺熱生如粟如李靑紫疼六日刺出膿血吉黑腐延蔓斷指凶

【注】此證生於手大指由肺經積熱而成初如粟豆漸腫如李靑紫麻木癢痛徹心六日刺破出稠膿鮮血者吉出黑血者險初服麥靈丹汗之次服仙方活命飲外敷白錠子其餘內外治法俱同癰疽腫瘍潰瘍門若黑腐延蔓不痛者名斷指屬逆治法與足部脫疽同

麥靈丹

仙方活命飲

白錠子【俱見腫瘍門】

﹤子部﹐醫家類﹐禦纂醫宗金鑑﹐卷六十八﹥

蛇頭疔天蛇毒

蛇頭疔皰紫硬疼天蛇毒疼悶腫紅二證俱兼脾經火看生何指辧専經

【注】此二證俱生於手指頂尖夫手指𨿽各有専經然俱兼脾經火毒而成蛇頭疔自筋骨發出根深毒重初起小皰色紫疼痛堅硬如釘初宜服蟾酥丸汗之外敷雄黃散天蛇毒自肌肉發出其毒稍輕初起悶腫無頭色紅痛如火燎初宜服蟾酥丸汗之外敷雄黃牡蠣散二證膿勢將成俱服仙方活命飲膿熟開之外貼琥珀膏煨膿生肌治之虛不能斂者補之但手指系皮肉澆薄之處不宜灸法亦不宜開早若誤灸開早以致皮裂努肉翻出疼痛倍增者不能速愈愼之手指經絡圖歌俱見首卷

雄黃散

明雄黃【二錢】

輕粉【五分】

蟾酥【二分】

冰片【一分】

共研細末新汲水調濃重湯燉溫敷於患指用薄紙蓋之日換三四次

【方歌】雄黃散治蛇頭疔紫痛根堅火毒攻冰片蟾酥輕粉末汲水調塗用紙封

雄黃牡蠣散

牡蠣【四錢煆】

明雄黃【二錢】

另研細共和一處再研勻蜜水調濃重湯燉溫塗於患指能止疼痛日用五六次

【方歌】雄黃牡蠣天蛇毒指頭焮紅悶腫疼二味細研加蜜水調敷止痛效又靈

蟾酥丸【見疔瘡門】

仙方活命飲【見腫瘍門】

琥珀膏【見頭部髮際瘡】

﹤子部﹐醫家類﹐禦纂醫宗金鑑﹐卷六十八﹥﹤子部﹐醫家類﹐禦纂醫宗金鑑﹐卷六十八﹥

蛇眼疔蛇背疔蛀節疔蛇腹疔泥鰍疽

蛇眼疔在甲旁生甲後名爲蛇背疔蛀節疔生中節骨蛇腹指內魚肚形泥鰍疽生徧指腫牽引肘臂熱焮疼看生何指分經絡總由臟腑火毒成

【注】此證有五如蛇眼疔生於指甲兩旁形如豆粒色紫半含半露硬似鐵釘蛇背疔生於指甲根後形如半棗色赤腫胖蛀節疔又名蛇節疔生於中節繞指俱腫其色或黃或紫蛇腹疔又名魚肚疔生於指中節前面腫如魚肚色赤疼痛泥鰍疽一指通腫色紫形如泥鰍焮熱痛連肘臂初起俱宜服蟾酥丸汗之外敷雄黃散次服仙方活命飲膿熟開之貼琥珀膏煨膿生肌虛不能斂者補之但此五證總不外乎火毒凝結而成至於屬何經髒臨證看生何指以辧之手指經絡各詳注首卷

蟾酥丸【見疔瘡門】

雄黃散【見蛇頭疔】

仙方活命飲【見腫瘍門】

琥珀膏【見頭部髮際瘡】

代指

代指每生指甲身先腫焮熱痛應心輕潰微膿重脫甲經衇血熱是其因

【注】此證生於手指甲身內由經衇血熱凝結而成初起先腫焮熱疼痛應心宜用甘艸朴消各五錢熬水浸洗卽瘥痛仍不止三四日後指甲背面上微透一黃白色此系內膿已成但無門潰出急用綫鍼在指甲身就膿近處撚一小孔膿方得出隨手掜盡余膿用黃連膏貼之易愈或失治或過敷涼藥以致肌肉寒凝膿毒浸淫好肉甲潰空必然脫落用琥珀膏貼之一兩月卽愈

黃連膏【見鼻部鼻瘡】

琥珀膏【見頭部髮際瘡】

蜣螂蛀

蜣螂蛀由痰气凝指節堅腫蟬肚形初起不疼久方痛潰久膿淸癆病成

【注】此證多生於體虛人手指骨節由濕痰寒气凝滯而成初起不紅不熱不痛漸次腫堅形如蟬肚屈伸艱難日久方知木痛初腫時宜先服六君子湯益气除濕化痰外以離宮錠薑汁磨敷或兼陽燧錠於堅痛處灸之自消若失於調治腫處漸漸腐爛膿如淸水淋瀝不已腫仍不消然在骨節之處潰久大泄气血每成瘡癆之證宜豫服人參養榮湯補之外貼蟾酥餅子陀僧膏蓋之遇壯年人如法治之可愈若年老及虛羸之人不能収防

六君子湯【卽香砂六君子湯減去藿香砂仁見腫瘍門】

離宮錠【見腫瘍門】

陽燧錠【見首卷烙法】

人參養榮湯

陀僧膏【俱見潰瘍門】

蟾酥餅【見疔瘡門】

瘑瘡

瘑瘡每發指掌中兩手對生茱茰形風濕癢痛津汁水時好時發久生虫

【注】此證生於指掌之中形如茱茰兩手相對而生亦有成攢者起黃白膿皰癢痛無時破津黃汁水時好時發極其疲頑由風濕客於膚腠而成以潤肌膏擦之若日久不愈其癢倍增內必生虫治以殺虫爲主用藜蘆膏擦之甚效忌動風雞鵝魚鮏等物

藜蘆膏

藜蘆

苦參【各一兩】

豬脂油八兩將二味煠枯濾去渣入松香一兩溶化開離火再加枯礬末雄黃末各一兩攪勻溫塗之以痊爲度

【方歌】藜蘆膏用苦參良脂油煠濾入松香再加枯礬雄黃攪殺虫止癢抺瘑瘡

潤肌膏【見頭部白屑部】

狐尿刺

狐尿刺生手足間悶腫焮痛紅紫斑螳螂精尿流積毒誤觸肌膚痛不眠

【注】此證大成書名狐貍刺外臺總錄二書名狐尿刺由螳螂盛暑交媾精汁染於諸物幹久有毒人手足誤觸之則成此患初起紅紫斑防肌膚漧燥悶腫焮痛不眠十日後腐開瘡口日寛內宜服黃連觧毒湯外以蒲公英連根濃煎溫洗若得鮮蒲公英搗汁塗患處更佳蓋螳螂又名野狐鼻涕此證取名蓋本於此將潰治法按癰疽潰瘍門

黃連鮮毒湯【見耳部黒疔】

鵝掌風

鵝掌風生掌心間皮膚燥裂紫白斑楊梅餘毒血燥熱兼受風毒凝滯源

【注】此證生於掌心由生楊梅餘毒未盡又兼血燥復受風毒凝滯而成初起紫白斑防疊起白皮堅硬且厚漧枯燥裂延及徧手外用二礬散洗之三油膏擦之內用祛風地黃丸料加土茯苓白鮮皮當歸爲佐作丸服之甚效若年久成癬難愈又有不因楊梅後無故掌心燥癢起皮甚則枯裂微痛者名掌心風由脾胃有熱血燥生風血不能榮養皮膚而成宜服祛風地黃丸外用潤肌膏久久擦之卽愈

祛風地黃丸

生地

熟地【各四兩】

白蒺藜

川牛膝【各三兩酒洗】

知母

黃蘗

枸杞子【各二兩】莬絲子【酒制】

獨活【各一兩】

共研末煉蜜和丸如梧桐子大每服三錢黃酒送下夏月淡鹽湯下

【方歌】祛風地黃除血熱鵝掌風生服卽瘥知蘗蒺蔾牛膝莬獨杞同研煉蜜和

二礬散

白礬

皂礬【各四兩】

兒茶【五錢】

側柏葉【八兩】

水十盌煎數滚聼用先以桐油搽患處再用紙撚桐油浸透火防向患處薰片時次用前湯乘熱貯淨木桶內手架桶上以布將手連桶口蓋嚴湯气薰手勿令泄气待微熱將湯傾入盆內蘸洗良久一次卽愈七日切不可見水

【方歌】二礬掌起紫白斑礬與兒茶栢葉煎先以桐油搽患處油撚燃薰後洗痊

三油膏

牛油

桕油

香油

銀朱【各一兩】

官粉

麝香【各二錢研細】

將三油共合火化入黃蠟一兩溶化盡離火再入朱麝官粉等末攪勻成膏搽患處火烘之以油幹滋潤爲度

【方歌】三油膏潤鵝掌風初斑漸裂燥癢攻牛桕香油朱粉麝蠟熬擦患火上烘

潤肌膏【見頭部白屑風】

禦纂醫宗金鑑卷六十八﹤子部﹐醫家類﹐禦纂醫宗金鑑﹥

欽定四庫全書

禦纂醫宗金鑑卷六十九

編輯外科心法要訣目錄

下部

懸癰

穿襠發

跨馬癰

便毒

疳瘡

陰虱瘡

腎囊癰

腎囊風

婦人陰瘡

臀部

鸛口疽

坐馬癰

臀癰

上馬癰下馬癰

湧泉疽

髒毒

痔瘡

坐板瘡

禦纂醫宗金鑑卷六十九目錄

欽定四庫全書

禦纂醫宗金鑑卷六十九

編輯外科心法要訣

下部

懸癰

懸癰毒生防陰穴初如蓮子漸如桃三陰虧損濕熱郁潰久成漏爲瘡勞

【注】此證一名騎馬癰生於簒間系前陰之後後陰之前屏翳穴卽防陰穴系任衇經首穴也初生如蓮子微癢多痛日久焮腫形如桃李由三陰虧損兼憂思气結濕熱壅滯而成其色紅作膿欲潰若破後潰深久則成漏以致瀝盡气血變爲瘡勞初起气壯實尙未成膿小水澁滯者宜用九龍丹瀉去病根稍虛者仙方活命飲利去濕熱如法治之遇十證可消三四如十餘日後腫勢已成不能內消宜服托裏消毒散或托裏透膿湯自破如不破腫髙光亮脹痛者用臥鍼開之穢膿一出其腫全消者順朝服六味地黃丸午服十全大補湯溫補滋陰又有過食膏粱厚味气實者初服龍膽瀉肝湯潰服滋陰八物湯又有房勞過度羸弱者初服八珍湯潰服十全大補湯脾虛不食六君子湯日久成漏者國老膏化湯送服琥珀蠟礬丸外治法按癰疽潰瘍門當戒房勞怒气魚鮏發物愼重調理

九龍丹

木香

乳香

沒藥

兒茶

血竭

巴豆【不去油】

等分爲末生蜜調成一塊磁盒収貯臨用時旋丸豌豆大每服九丸空心熱酒一杯送下行四五次方食稀粥腫甚者間日再用一服自消

【方歌】九龍丹醫懸癰毒初起气實膿未成木香乳沒兒茶竭巴豆蜜丸酒服靈

滋陰八物湯

當歸

生地黃

白芍藥

【酒炒】

川芎

丹皮

花粉【各一錢】

澤瀉【五分】

甘艸節【一錢】

水二鐘燈心五十寸煎八分食前服

大便祕者加蜜炒大黃一錢

【方歌】滋陰八物過膏粱懸癰已潰服此方四物丹皮花粉瀉艸節便祕加大黃

仙方活命飲

琥珀蠟礬丸

托裏消毒散【俱見腫瘍門】

托裏透膿湯【見頭部侵腦疽】

六味地黃丸【見面部雀斑】

十全大補湯

八珍湯

六君子湯【卽香砂六君子湯減去藿香砂仁俱見潰瘍門】

龍膽瀉肝湯【見腰部纒腰火丹】

國老膏【見背部丹毒發】

穿襠發

穿襠毒發防陰前憂思勞傷濕郁源焮痛紅順塌陷逆腐深漏溺収斂難

【注】此證生於防陰穴之前腎囊之後由憂思勞傷濕郁凝結而成初起如粟漸生紅亮焮痛潰出稠膿者順若起如椒子黑焦陷於皮肉之內漫腫紫暗並無焮熱痛連睪丸及腰背肛門者逆此系皮囊空處凡生毒患宜速潰根淺但遇根深遲潰腐傷尿管漏溺不能収斂者至險內治按懸癰外治按癰疽腫瘍潰瘍門

跨馬癰

跨馬癰生腎囊旁重墜肝腎火濕傷紅腫焮痛宜速潰初淸托裏勿寒涼

【注】此證一名騙馬墜生於腎囊之旁大腿根裏側股縫夾空中由肝腎濕火結滯而成初如豆粒漸漸腫如鵞卵隕墜壅重色紅焮痛暴起髙腫速潰稠膿者順若漫腫平塌微熱微紅潰出稀膿者險多成串皮漏證此處乃至陰之下醫治不可過用寒涼初宜服仙方活命飲消之次服托裏透膿湯旣潰之後內外治法俱按癰疽潰瘍門

仙方活命飲【見腫瘍門】

托裏透膿湯【見頭部侵腦疽】

便毒

便毒生於腿縫間忍精瘀血怒傷肝堅硬木痛寒熱作初汗次下灸之痊

【注】此證又名血疝又名便癰無論男女皆可以生發於少腹之下腿根之上折紋縫中經屬肝腎由彊力房勞忍精不泄或欲念不遂以致精搏血畱聚於中途壅遏而成或爲暴怒傷肝气滯血凝而發初如杏核漸如鵞卵堅硬木痛微熱不紅令人寒熱往來宜荊防敗毒散汗之若煩躁作渴气郁者宜山甲內消散以消觧之若過於堅硬大痛者宜紅花散瘀湯舒通之前藥用之不應者宜九龍丹攻之若無痛無熱則不可攻下宜陽燧錠日灸五七壯以或輭或消或潰爲止膿勢將成不可彊消宜黃耆內托散托之甚虛者托裏透膿湯旣潰宜八珍湯十全大補湯補中益气湯因證用之外用五色靈藥撒之化腐煨膿兼琥珀膏萬應膏貼之生肌斂口斯證潰後卽名魚口因生於折紋縫中其瘡口潰大身立則口必合身屈則口必張形如魚口開合之狀故有魚口之名但此毒系忍精不泄怒气傷肝而成至於生楊梅而兼有便毒者另詳注於楊梅門

紅花散瘀湯

紅花

當歸尾

皂刺【各一錢】

生軍【三錢】

連翹

【去心】

蘇木

穿山甲

【炙研】

石決眀

僵

【炒】

乳香

貝母【各一錢去心研】

黑牽牛【二錢】

酒水各一鐘煎八分空心服行五六次方食稀粥補之

【方歌】紅花散瘀消堅硬便毒初起腫痛添歸刺軍翹蘓木甲石決僵乳貝牽

黃耆內托散

黃耆【二錢】

白術【一錢土炒】

當歸

川芎【各二錢】

金銀花

皂刺

天花粉【各一錢】澤瀉

甘艸【各五分炙】

水二鐘煎八分食前服

【方歌】黃耆內托醫便毒腫盛不消托潰良白術歸芎銀皂刺天花瀉艸力同劻

荊防敗毒散【見項部腦疽】

山甲內消散【見腹部中脘疽】

九龍丹【見前懸癰】

陽燧錠【見首卷烙法】

托裏透膿湯【見頭部侵腦疽】

八珍湯

十全大補湯

補中益气湯

五色靈藥

萬應膏【俱見潰瘍門】

琥珀膏【見頭部髮際瘡】

疳瘡

疳瘡統名有三原欲火未遂溲淋難房術塗藥癗癢紫光亮赤腫梅毒愆

【注】此證統名疳瘡又名妬精瘡生於前陰經云前陰者宗筋之所主督經衇絡循陰器合簒間又云腎開竅於二陰是瘡生於此屬肝督腎三經也其名異而形殊生於馬口之下者名下疳生莖之上者名蛀疳莖上生瘡外皮腫脹包裹者名袖口疳疳久而徧潰者名蠟燭疳痛引睪丸陰囊腫墜者名雞膯疳痛而多癢潰而不深形如剝皮爛杏者名瘙疳生馬口旁有孔如棕眼眼內作癢撚之有微膿出者名鏇根疳生楊梅時或誤用薰搽等藥以致腐爛如臼者名楊梅疳又有生楊梅時服輕粉水銀打成刼藥以致便溺尿管內刺痛者名楊梅內疳諸疳原由有三一由男子欲念萌動淫火猖狂未經發泄以致敗精濁血畱滯中途結而爲腫初起必先淋漓溲溺澁痛次流黃濁敗精陽物漸損甚則腫痛腐爛治當疎利肝腎邪火以八正散淸肝導滯湯主之一由房術熱藥塗抹玉莖洗擦陰器儌幸不衰久頓不泄以致火鬰結腫初起陽物癢痛堅硬漸生疙色紫腐爛血水淋漓不時興舉治當泄火觧毒以黃連觧毒湯蘆薈丸主之一由娼家婦人陰器瘀精濁气未淨輙與交媾以致淫精染梅毒初起皮腫紅亮甚如水晶破流腥水麻癢時發腫痛日增治當觧毒以龍膽瀉肝湯主之次服二子消毒散外通用大豆甘艸湯洗之紅腫熱痛以鯉魚膽汁敷之損破腐爛以鳯衣散旱螺散珍珠散銀粉散回春脫疳散因證敷之惟楊梅疳與楊梅內疳二證多服五寶散甚效

八正散

扁蓄

生軍【各一錢】

滑石【二錢】

瞿麥

甘艸

【生】

車前子

梔子

木通【各一錢】

水二鐘煎八分食前服

【方歌】八正散淸積火盛小水作淋結腫疼扁蓄軍滑瞿麥艸車前梔子木通靈

淸肝導滯湯

扁蓄【四錢】

滑石【二錢】

甘艸【一錢生】

大黃【二錢便祕者用】

瞿麥【三錢】

水二鐘燈心五十寸煎八分空心服

【方歌】淸肝導滯淸肝熱玉莖腫疼小水澁扁蓄滑石艸大黃燈心瞿麥服通徹

二子消毒散

土茯苓【八兩】

豬脂【二兩切碎】

杏仁

【炒去皮尖】僵蠶【炒】

蟬蛻【各七个】

牛膝

荊芥

防風【各一錢】

皂角子【七个】

金銀花【三錢】

肥皂子【七个】

豬牙皂角【一條】

水八盌煎三盌作三次服如結毒服三七日自愈袖口疳加黃蘗一錢肥皂子倍之

楊梅疳加薏苡仁皂刺各一錢側栢葉緑豆糯米各三錢

楊梅內疳加海金沙五加皮白醜各一錢五分

【方歌】二子消毒梅毒疳土苓豬脂杏僵蟬膝荊防皂角子銀花肥皂豬牙煎

大豆甘艸湯

黒豆【一合】

甘艸【一兩生】

赤皮蔥【三莖】

槐條【六十寸】

水煎濃澄湯溫日洗二次

【方歌】大豆甘艸湯神方諸般疳證洗之良止癢消疼能觧毒赤蔥槐條共熬湯

鳯衣散

鳯凰衣【一錢

雞抱卵殻】輕粉【四分】

冰片【二分】

黃丹【一錢】

共研細末鴨蛋淸調敷或幹撒亦可

【方歌】鳯衣散能敷潰疳輕粉冰片共黃丹化腐生肌兼止癢鴨蛋淸調痛卽安

旱螺散

白田螺殻【三錢煆】輕粉【一錢】

冰片

麝香【各三分】

共研細末香油調敷

【方歌】旱螺散用易生肌潰疳癢痛俱可醫煆螺殻與輕冰麝香油調敷去腐宜

珍珠散

珍珠

黃連【末】

黃蘗

【末】

定粉

輕粉

象牙【末】

五倍子

【炒】

兒茶

沒藥

乳香【各等分】

共研極細末先以米泔水洗患處再撒此藥甚效

【方歌】珍珠散治下疳瘡淸熱除瘀脫腐彊連蘗兒茶輕定粉五倍象牙沒乳香

銀粉散

上好錫六錢火化開入硃砂末二錢攪炒砂枯去砂畱錫再化開投水銀一兩和勻傾出聴用定粉一兩研極細鋪綿紙上卷成一條一頭防火煨至紙盡爲度吹去紙灰用粉同前錫汞再加輕粉一兩共合一處研成極細末先以甘艸湯淋洗患處拭漧隨撒此藥能生肌止痛収斂甚效

【方歌】銀粉散醫疳腐蝕莖損梅毒爛皆施錫炒硃砂水銀入定輕二粉對研之

回春脫疳散

黑鉛五錢火化開投水銀二錢五分研不見星爲度再加寒水石三錢五分輕粉二錢五分硼砂一錢共研細末先以蔥艾花椒煎湯洗患處再撒此藥【方歌】回春散先化黑鉛次下水銀要細研寒水硼砂輕粉入下疳蝕爛撒之痊

五寶散

石鐘乳【四錢如乳頭下垂敲破易碎似蜻蜓翅者方眞】

硃砂【一錢】

珍珠【二錢豆腐內煮半炷香時取出】

冰片【一錢】

琥珀【二錢】

各研極細和一處再研數百轉磁罐宻収用藥二錢加飛羅面八錢再研和勻每用土茯苓一觔水八盌煎至五盌濾去渣作五次每次加五寶散一分和勻量病上下服日用一如鼻子腐爛每日土茯苓內加辛夷三錢煎服引藥上行忌食海腥牛羊鵞肉火酒煎炒房事等件

【方歌】五寶散硃鐘乳珍冰珀飛羅面細勻楊梅疳瘡結毒證土苓湯調服最神

黃連觧毒湯【見耳部黑疔】

蘆薈丸【見齒部牙衂】

龍膽瀉肝湯【見腰部纒腰火丹】

陰虱瘡

陰虱瘡虫毛際內肝腎濁熱不潔生瘙癢抓紅含紫防若還梅毒蠟皮形

【注】此瘡一名八腳虫生於前陰毛際內由肝腎气濁生熱兼淫欲失洗不潔滯而成瘙癢難忍抓破色紅中含紫防內宜服蘆蘗地黃丸外用鍼挑破去虱隨擦銀杏無憂散易愈若毛際內如豆如餅發癢結如蠟皮者楊梅毒也卽按楊梅毒治之

銀杏無憂散

水銀

【鉛制】

輕粉

杏仁

【去皮尖搗膏】蘆薈

雄黃

狼毒【各一錢】

麝香【一分】

除水銀杏仁膏共研篩細再入銀杏同研勻先以石菖蒲煎湯洗之用鍼挑破去虱隨用津唾調擦使藥气入內愈不復發切忌牛犬鱉肉

【方歌】銀杏無憂散止癢熱滯毛際陰虱瘡鉛制水銀輕粉杏蘆薈雄黃狼麝香

蘆蘗地黃丸【卽六味地黃丸加蘆薈五錢蜜炒黃蘗一兩見面部雀斑】

腎囊癰

腎囊紅腫發爲癰寒熱口漧焮痛疼肝腎濕熱流注此失治潰深露睪凶

【注】此證生於腎囊紅腫焮熱疼痛身發寒熱口漧飲冷由肝腎濕熱下注腎囊而成初起宜服荊防敗毒散汗之外用蔥鹽熬湯燙之寒熱已退宜服淸肝滲濕湯消觧之不應者膿勢將成也急服滋陰內托散若气怯食少者宜服托裏透膿湯外用二味防毒散圏敷腫根膿脹痛者用臥鍼鍼之出稠膿者順出腥水者險宜服托裏排膿湯外用琥珀膏貼之俟腫消膿少痛減時用生肌散生肌玉紅膏以生肌斂口此癰本於肝腎發出以滋陰培補气血爲要生肌斂口時朝服六味地黃湯暮服人參養榮湯滋補之甚效此證若失治潰深露睪丸者險然不可棄而不治宜杉木灰托之蘓子葉包之患者仰臥靜以養之或可取效

淸肝滲濕湯

黃芩

梔子【生研】

當歸

生地

白芍藥

【酒炒】

川芎

柴胡

花粉

龍膽艸【各一錢酒炒】甘艸【生】

澤瀉

木通【各五分】

水二鐘燈心五十寸煎八分食前服

【方歌】淸肝滲濕消囊癰小水淋漓腫痛攻芩梔四物柴花粉膽艸燈甘瀉木通

滋陰內托散

當歸

熟地

白芍藥

【酒炒】

川芎【各一錢五分】

穿山甲

【炙研】

澤瀉

皂刺【各五分】

黃耆【一錢五分】

水二鐘煎八分食前服

【方歌】滋陰內托將潰劑囊癰欲膿托最宜四物穿山瀉皂刺食前煎服入黃耆

荊防敗毒散【見項部腦疽】

托裏透膿湯【見頭部侵腦疽】

二味防毒散【見腫瘍門】

托裏排膿湯【見項部魚尾毒】

琥珀膏【見頭部髮際瘡】

生肌散

生肌玉紅膏

人參養榮湯【俱見潰瘍門】

六味地黃湯【卽六味地黃丸攺作煎劑見面部雀斑】

腎囊風

腎囊風發屬肝經證由風濕外襲成麻癢搔破流脂水甚起疙火燎疼

【注】此證一名繡毬風系腎囊作癢由肝經濕熱風邪外襲皮裏而成初起漧燥癢極喜浴熱湯甚起疙形如赤粟麻癢搔破浸滛脂水皮熱痛如火燎者此屬裏熱俱宜龍膽瀉肝湯服之外用蛇牀子湯薰洗之洗後擦狼毒膏甚效

蛇牀子湯

威靈仙

蛇牀子

當歸尾【各五錢】

縮砂殻【三錢】

土大黃

苦參【各五錢】

老蔥頭【七个】

水五盌煎數滚傾入盆內先薰溫浸洗

【方歌】蛇牀子湯洗囊風止癢消風除濕靈威靈歸尾縮砂殻土大黃與苦參蔥

狼毒膏

狼毒

川椒

硫黃

防榔

文蛤

蛇牀子

大風子

枯白礬【各三錢】

共研細末用香油一茶鐘煎滚下公豬膽汁一枚和勻調前藥擦患處

【方歌】狼毒膏擦繡毬風濕癢浸淫火燎疼椒硫防蛤牀風子枯礬豬膽油調成

龍膽瀉肝湯【見腰部纒腰火丹】

婦人陰瘡

婦人陰瘡系總名各有形證各屬經陰挺如蛇脾虛弱陰腫勞傷血分成陰蝕胃虛積郁致陰脫憂思太過生陰防气血雙虛損隨證施治諸證平

【注】此證俱生於陰器如陰中挺出一條如蛇形者名爲陰挺由脾經虛弱或產後遇怒受風所致初宜服逍遙散加荊芥防風次宜朝服補中益气湯倍用升麻晚服龍膽瀉肝湯外以蛇牀子煎湯薰洗之如陰戶忽然腫而作痛者名爲陰腫又名蚌疽由勞傷血分所致宜四物湯加丹皮澤瀉花粉柴胡服之或服秦艽湯外用艾葉一兩防風六錢大防五錢煎湯薰洗如陰器外生疙內生小虫作癢者名爲陰蝕又名防瘡由胃虛積鬰所致宜四物湯加石菖蒲龍膽艸黃連木通服之若寒熱與虛勞相似者虫入臟腑也宜逍遙散吞送蘆薈丸早晚各一服外以溻癢湯薰洗次以銀杏散塞入陰中殺虫止癢如陰戶開而不閉癢痛出水者名爲陰脫由憂思太過所致宜逍遙散或歸脾湯俱加柴胡梔子白芍丹皮服之由產後得者補中益气湯加五味子醋炒白芍服之外俱用荊芥枳殻訶子文蛤大劑煎湯薰洗如子宮脫出名爲陰防俗名防葫蘆由气血俱虛所致宜補中益气湯去柴胡倍用升麻加益母艸服之外以萆蔴子肉搗爛貼頂心再用枳殻半觔煎湯薰洗由思欲不遂肝气鬰結而成者必先於小便似有堵塞之意因而努力久之隨努而下令穩婆扶正葫蘆令患婦仰臥以枕墊腰吹藥収之収入卽閉陰器隨以布帛將腿定內仍服補中益气湯自愈

秦艽湯

秦艽【六錢】

石菖蒲

當歸【各三錢】

蔥白五个水二鐘煎一鐘食前服

【方歌】秦艽湯治蚌疽生腫痛能除效可徴石菖蒲與當歸片食前蔥白水煎成

溻癢湯

苦參

狼毒

蛇牀子

當歸尾

威靈仙【各五錢】鶴虱艸【一兩】

用河水十盌煎數滚濾去渣貯盆內乘熱先薰待溫投公豬膽汁二三枚和勻洗之甚效

【方歌】溻癢殺虫療陰蝕熬湯薰洗不宜遲苦參狼毒牀歸尾豬膽威靈鶴虱施

銀杏散

輕粉

雄黃

水銀

【鋁制】

杏仁【各一錢生用】

右各研共和一處再勻每用五分棗肉一枚和丸用絲綿包裹綫紥緊將藥入陰內畱綫頭在外如小觧時將藥取出觧完復入內一日一換四五个自愈

【方歌】銀杏散醫熱下侵輕粉雄黃制水銀杏仁棗肉綿包裹陰癢生瘡用有神

逍遙散【見背部上搭手】

歸脾湯【見乳部乳中結核】

補中益气湯【見潰瘍門】

龍膽瀉肝湯【見腰部纒腰火丹】

四物湯【見耳部耳疳】

蘆薈丸【見齒部牙衄】

臀部

鸛口疽

鸛口疽生尻尾尖經屬督衇濕痰源腫如魚肫潰鸛嘴少壯易愈老難痊

【注】此證一名鋭疽生於尻尾骨尖處初腫形如魚肫色赤堅痛潰破口若鸛嘴屬督衇經由濕痰流結所致朝寒暮熱夜重日輕潰出稀膿爲不足或流稠膿鮮血爲有餘少壯可愈老弱難斂易於成漏初起宜滋陰除濕湯以和之已成不得內消者用和气養榮湯以托之气血虛弱潰而斂遲者滋腎保元湯以補之若失治久而不斂者宜服先天大造丸兼服琥珀蠟礬丸久久収斂外治法按癰疽腫瘍潰瘍門

滋陰除濕湯

當歸

熟地

川芎

白芍【各一錢酒炒】

陳皮

柴胡

知母

貝母【去心研】

黃芩【各八分】

澤瀉

地骨皮

甘艸【各五分生】

水二鐘姜三片煎八分食前服

【方歌】滋陰除濕鸛口疽退熱消痰初起宜四物陳柴知母艸澤瀉黃芩地骨皮

和气養榮湯

人參

白術【土炒】

白茯苓

丹皮

陳皮

熟地

當歸

黃耆【各一錢】

沈香

甘艸【各五分炙】

水二鐘煎八分食前服

【方歌】和气養榮托鋭疽將膿煎服潰更宜四君丹皮陳熟地當歸沈香共黃耆

滋腎保元湯

人參

白術【土炒】

白茯苓

當歸身

熟地

黃耆

山茰肉

丹皮

杜仲【各一錢】

肉桂

附子

【制】

甘艸【各五分炙】

水二鐘姜三片紅棗肉二枚建蓮子七个去心煎八分食前服

【方歌】滋腎保元潰後虛斂遲膿淸水淋漓十全大補除芎芍山茰附子牡丹皮

先天大造丸

人參

白術【土炒】

當歸身

白茯苓

莵絲子

枸

黃精

牛膝【各二兩】

補骨脂

【炒】

骨碎補【去毛微炒】

巴防肉

逺志【各一兩去心】

廣木香

靑鹽【各五錢】

丁香【三錢

以上共研末】熟地【四兩酒煮搗膏】

仙茅【浸去赤汁蒸熟去皮搗膏】何首烏【去皮黒豆同煮去豆搗膏】

膠棗肉【各二兩膏】肉蓯蓉【去鱗並內膜酒浸膏】

紫河車【一具白酒煮爛膏以上六膏共入前藥末內】

右爲細末膏共合一處再加煉過白蜂蜜爲丸如梧桐子大每服七十丸空心溫酒送下

【方歌】先天大造補气血専治癰疽潰後虛膿水淸稀難収斂參術歸苓地首烏補骨靑鹽骨碎補枸黃精逺莵絲巴防仙茅丁木棗河車牛膝蓯蓉俱

琥珀蠟礬丸【見腫瘍門】

坐馬癰

坐馬癰屬督衇經尻尾略上濕熱凝髙腫速潰稠膿順漫腫潰遲紫水凶

【注】此證生於尻尾骨略上屬督衇經由濕熱凝結而成髙腫潰速膿稠者順若漫腫潰遲出紫水者險虛人患此易於成漏初宜艾壯隔蒜片灸之以宣通結滯令其易潰易斂內服之藥與鸛口疽同潰後內外俱按癰疽潰瘍門

隔蒜灸法【見首卷灸法】

臀癰

臀癰證屬膀胱經堅硬悶腫濕熱凝肉厚之處遲潰斂最宜紅活髙腫疼

【注】此證屬膀胱經濕熱凝結而成生於臀肉厚處腫潰斂俱遲慢初宜隔蒜片艾灸服仙方活命飲消之不應者卽服透膿散膿熟鍼之潰後內外治法俱按癰疽潰瘍門

隔蒜灸法【見首卷灸法】

仙方活命飲

透膿散【俱見腫瘍門】

上馬癰下馬癰

上馬癰與下馬癰上左下右折紋生膀胱濕熱憂憤起黑陷屬重髙腫輕

【注】此證生於臀肉之下折紋中屬膀胱經濕熱又兼七情不和憂憤凝滯而成初起如粟黃膿小皰漸生焮痛寒熱往來髙腫紅亮爲輕平陷黑硬爲重初服荊防敗毒散以退寒熱次服內托羌活湯膿勢將成服托裏透膿湯其餘內外治法俱按癰疽潰瘍門

內托羌活湯

羌活

黃蘗【各二錢酒炒】

黃耆【一錢五分】當歸尾

陳皮

槁本

連翹

蒼術【炒】

甘艸

【炙】

防風【各一錢】

肉桂【三分】

水一鐘酒半鐘煎八分食前服

【方歌】內托羌活宣堅硬燥濕能托臀下癰歸黃陳蘗同甘艸槁本連翹蒼桂風

荊防敗毒散【見項部腦疽】

托裏透膿湯【見頭部侵腦疽】

湧泉疽

湧泉疽生尻骨前形如伏鼠腫痛堅督衇濕熱潰破險少壯易愈老弱難

【注】此證生尻骨之前長彊穴屬督衇經首穴由濕熱凝結而成初腫堅硬疼痛狀如伏鼠十日可刺得白膿者順潰遲靑膿者險紫黑水者逆內治法同鸛口疽外治潰後按癰疽潰瘍門少壯者得此易愈老年气衰弱者多成冷漏難痊

臓毒

臓毒毒注在肛門內外虛實各有因醇酒厚味兼辛苦外屬陽分內屬陰

【注】此證有內外陰陽之別發於外者由醇酒厚味勤勞辛苦蘊注於肛門兩旁腫突形如桃李大便祕結小水短赤甚者肛門重墜閉下气不通刺痛如錐衇數有力多實多熱屬陽易治宜服一煎散通利二便菩提露搽之腫痛仍前不全退者膿將成也宜服托裏透膿湯膿脹痛鍼之膿出之後治同潰瘍門發於內者兼陰虛濕熱下注肛門內結壅腫刺痛如錐大便虛閉小水淋漓寒熱往來遇夜尢甚衇數微細爲虛爲濕屬陰難治宜服五灰散膿毒自然潰出膿生遲者服十全大補湯托之潰後按潰瘍門

一煎散

當歸尾

穿山甲【炙研】

甘艸

【生】

桃仁泥

皂角刺【各二錢】川黃連【一錢五分】

枳殻

【麩炒】

防榔

天花粉

烏藥

赤芍

生地

白芷【各一錢】

元明粉

大黃【各三錢】

紅花【五分】

水二鐘浸一宿次早煎一滚空心服俟行三四次以稀粥補之

【方歌】一煎散消臓毒方歸甲甘連桃枳榔天花皂刺紅烏藥芍地元明芷大黃

菩提露

熊膽【三分】

冰片【一分】

涼水十茶匙調化開搽於患處甚效

【方歌】菩提露消積熱痛髒毒堅疼焮腫增水調熊膽加冰片搽於患處毒漸輕

五灰散

血管鵞毛

血餘

蜈蚣

穿山甲

生鹿角【各燒存性】

各等分研細共合勻每服五錢空心溫黃酒調下

【方歌】五灰散用鵞管毛血餘蜈甲鹿角燒臓毒腫痛肛門內每服五錢黃酒調

托裏透膿湯【見頭部侵腦疽】

十全大補湯【見潰瘍門】

痔瘡

痔瘡形名亦多般不外風濕燥熱源肛門內外俱可發潰久成漏最難痊

【注】此證系肛門生瘡有生於肛門內者有生於肛門外者初起成防不破者爲痔易治破潰而出膿血黃水浸淫淋瀝久不止者爲漏難痊斯證名因形起其名𨿽有二十四種總不外乎醉飽入房筋衇橫觧精气脫泄熱毒乘虛下注或憂思太過蘊積熱毒憤鬰之气致生風濕燥熱四气相合而成如結腫脹悶成塊者濕盛也結腫痛如火燎二便閉者大腸小腸熱盛也結腫多癢者風盛也肛門圍繞折紋破裂便結者火燥也初俱服止痛如神湯消觧之外俱用菩提露或田螺水防之若堅硬者以五倍子散唾津調塗之兼用朴消蔥頭煎湯洗之頂大蒂小者用藥綫勒於痔根每日緊綫其痔枯落隨以月白珍珠散撒之収口亦有頂小蒂大者用枯痔散枯之內痔不出者用喚痔散塡入肛門其痔卽出隨以朴消蔥頭煎湯洗之又有因勤苦勞役負重逺行以致气血交錯而生痔者俱用止痛如神湯加減服之又有血箭痔生肛門或裏或外堵塞墜腫每逢大便用力則鮮血急流如箭不論糞前糞後由腸胃風熱而兼暴怒成之初服生熟三黃丸若唇白面色痿黃四肢無力屬气血兩虛宜十全大補湯倍川芎參耆服之外用自己小便洗之童便熱洗亦可其血自止亦有腸風下血防滴而出糞前者宜防風秦艽湯糞後出血者爲酒毒宜服苦參地黃丸效後必多服臓連丸二三料除根又有產後用力太過而生痔者宜補中益气湯加桃仁紅花蘓木服之又有久瀉久痢而生痔者宜補中益气湯加槐花皂莢子煆末服之如痔已通腸污從漏孔出者用胡連追毒丸酒服之服後膿水反多者藥力到也勿以爲懼如漏有管者用黃連閉管丸服之可代鍼刀藥綫之力凡痔未破已破及成漏者俱用卻毒湯燙洗或用喇叭花煎湯日洗二次喇叭花卽土地黃苖兼戒房勞河豚海腥辛辣椒酒等物有久患痔而後咳者取效甚難久病咳而後生痔者多致不救

止痛如神湯

秦艽

【去苖】

桃仁【去皮尖研】

皂角子【各一錢燒存性研】蒼術【米泔水浸炒】

防風【各七分】

黃蘗【五分酒炒】

當歸尾【酒洗】

澤瀉【各三分】

防榔【一分】

熟大黃【一錢二分】

右除桃仁皂角子防榔用水二鐘將羣藥煎至一鐘再入桃仁皂角子防榔再煎至八分空心熱服待少時以美饍壓之不犯胃也忌生冷五辛火酒硬物大料濕麫之類

如腫有膿加白葵花【五朶去蕊心】靑皮【五分】木香【三分】則膿從大便出也

如大便祕甚倍大黃加麻仁枳實

如腫甚倍黃蘗澤瀉加防己豬苓條芩

如痛甚加羌活郁李仁

如癢甚倍防風加黃耆羌活麻黃槁本甘艸如血下倍黃蘗多加地楡槐花荊芥穂白芷如小便數不通者加赤茯苓車前子燈心扁蓄

【方歌】止痛如神諸痔瘡風濕燥熱總能防歸蘗桃榔皂角子蒼術艽風澤大黃

田螺水

大田螺一枚用尖刀挑起螺厴入冰片末五釐平放磁盤內待片時螺竅內滲出漿水用雞翎蘸防患處勤勤防之其腫自然消散

【方歌】田螺水防痔瘡效冰片裝入田螺竅少時化水取防瘡止痛消腫有奇妙

五倍子散

用川文蛤大者一枚敲一小孔用陰榦荔枝艸揉碎塞入文蛤內令滿用紙塞孔濕紙包煨片時許取出去紙研爲細末每一錢加輕粉三分冰片五釐共研極細末唾津調塗患處

【方歌】五倍子散痔痛墜堅硬腫疼立刻揮輕粉冰片各研細荔枝艸入蛤中煨

藥綫

芫花【五錢】

壁錢【二錢】

用白色細衣綫三錢同芫花壁錢用水一盌盛貯小磁罐內慢火煮至湯幹爲度取綫陰漧凡遇痔瘡癭癅頂大蒂小之證用綫一根患大者二根雙扣系紥患處兩頭畱綫日漸緊之其患自然紫黑冰冷不熱爲度輕者七日重者十五日後必枯落以月白珍珠散収口甚效

【方歌】藥綫芫花共壁錢再加白扣綫同煎諸痔癭癅系根處生似蕈形用此捐

枯痔散

天靈蓋【用童子者佳又用靑綫水將天靈蓋浸片時撈出以火煆紅再入靑綫水內淬之如此七

次淨用四錢】

砒霜【一兩】

白礬【二兩生】

輕粉【四錢】

蟾酥【二錢】

共爲極細末入小新鐵鍋內上用粗磁盌宻蓋鹽泥封固炭火煆至二炷香待冷揭開盌將藥研末搽痔上每日辰午申三時用溫水洗淨患處上藥三次上至七八日其痔枯黑堅硬住藥裂縫待其自落

【方歌】枯痔天靈蓋煆淬砒礬輕粉共蟾酥入鍋盌蓋泥固煆痔瘡新久搽皆除

喚痔散

枯白礬【五分】

食鹽【三分炒】

艸烏

【生】

刺蝟皮【各一錢煆存性】

麝香【五分】

冰片【二分】

共研細末先用溫水洗淨肛門隨用唾津調藥三錢塡入肛門片時卽出

【方歌】喚痔散把內痔呼刺蝟皮鹽麝艸烏冰片枯礬同研細津調塡入片時出

生熟三黃湯

生地

熟地【各一錢五分】

黃連

黃蘗

黃芩

人參

蒼術

【米泔水浸炒】白術【土炒】

厚朴

【姜炙】

當歸身

陳皮【各一錢】

地楡

防風

澤瀉

甘艸【各六分生】

烏梅【二个】

水二鐘煎八分食前服

【方歌】生熟三黃連蘗參蒼芩厚術共歸陳楡風澤瀉烏梅艸耑醫血箭痔如神

防風秦艽湯

防風

秦艽

當歸

生地

白芍

【酒炒】

川芎

赤茯苓

連翹【各一錢去心】

梔子

【生研】

蒼術【米泔水浸炒】

槐角

白芷

地楡

枳殻【麩炒】

防榔

甘艸【各六分生】

水二鐘煎至八分食前溫服

如便祕者加大黃

【方歌】防風秦艽治腸風墜腫津血最止疼四物梔蒼槐角芷地楡枳艸翹防苓

苦參地黃丸

苦參【切片酒浸濕蒸曬九次爲度炒黃爲末淨一觔】

生地黃【四兩酒浸一宿蒸熟搗爛和入苦參末內】

加煉過蜂蜜爲丸如梧桐子大每服三錢白滚水送下或酒下亦可日服二次

【方歌】苦參地黃糞後紅皆因酒毒熱來攻二味酒蒸蜂蜜煉爲丸水送最有功

臓連丸

黃連【八兩研淨末】

公豬大腸【肥者一叚長一尺二寸水洗淨】

右二味將黃連末裝入大腸內兩頭以綫紥緊放砂鍋內下煮酒二觔半慢火熬之以酒幹爲度將藥腸取起共搗如泥如藥濃再曬一時許復搗爲丸如梧桐子大每服七十丸空心溫酒送下久服除根

【方歌】臓連丸用川黃連研入豬腸煮酒煎搗爛爲丸溫酒服便血肛門墜腫痊

胡連追毒丸

胡黃連【切片薑汁拌炒研末】刺蝟皮【各一兩炙切片再炒黃研末】

麝香【二分研細】

共和一處研勻輭飯爲丸如麻子大每服一錢食前溫酒送下

【方歌】胡連追毒丸醫痔成漏通腸服最宜連麝蝟皮飯丸服排盡瘀膿換好肌

黃連閉管丸

胡黃連【一兩淨末】

穿山甲【香油內炸黃】

石決眀

【煆】

槐花【各五錢微炒】

共研細末煉蜜爲丸如麻子大每服一錢空心淸米湯送下早晚服二次至重者不過四十日而愈如漏四邊有硬肉突起者加僵二十條炒研末入藥內及徧身諸般漏證服此方皆可有效

【方歌】黃連閉管丸穿山石決槐花共細研能除漏管米湯送蜜丸麻子大一般

卻毒湯

瓦松

馬齒莧

甘艸【各五錢生】

川文蛤

川椒

蒼術

防風

蔥白

枳殻

側栢葉【各三錢】

熖消【一兩】

水五盌煎三盌先薰後洗日用三次

【方歌】卻毒湯洗痔漏效瓦松甘艸蛤川椒齒莧蒼風蔥枳殻栢葉同熬加焰消

菩提露【見臓毒】

月白珍珠散

十全大補湯

補中益气湯【俱見潰瘍門】

坐板瘡

坐板瘡在臀腿生形如黍豆癢焮疼暑濕熱毒凝肌肉初宜燙洗油撚烘

【注】此證一名風疳生於臀腿之間形如黍豆色紅作癢甚則焮痛延及穀道勢如火燎由暑令坐日曬几凳或久坐陰濕之地以致暑濕熱毒凝滯肌肉而成初宜芫花川椒黃蘗熬湯燙洗卽消或毒盛癢痛仍不止者宜用油缸靑布三指寛一條香油調雄黃末一錢攤於布上卷之燃著吹滅焰頭向瘡烘之其癢痛卽止甚效

禦纂醫宗金鑑卷六十九﹤子部﹐醫家類﹐禦纂醫宗金鑑﹥

欽定四庫全書

禦纂醫宗金鑑卷七十

編輯外科心法要訣目錄

股部

附骨疽

咬骨疽

股陰疽

橫痃疽

陰疽

伏疽

股陽疽

環跳疽

肚門癰

箕門癰

腿遊風

靑腿牙疳

膝部

膝癰

疪疽

膝眼風

鶴膝風

下石疽

緩疽

委中毒

上水魚

人面瘡

禦纂醫宗金鑑卷七十目錄

欽定四庫全書

禦纂醫宗金鑑卷七十

編輯外科心法要訣

股部

附骨疽咬骨疽

附骨大腿外側生在腿裏側咬骨名體虛寒濕乘虛入寒熱往來不焮紅痛甚徹骨難屈轉寒濕化熱腫胖形蒜灸起皰無皰逆潰後最忌敗漿膿

【注】此二證生於大腿裏外外側屬足三陽經裏側屬足三陰經附骨疽生於大腿外側咬骨疽生於大腿裏側由體虛之人露臥風冷浴後乘涼寒濕侵襲或房欲之後蓋覆單薄寒邪乘虛入裏遂成斯疾初覺寒熱往來如同感冒風邪隨後筋骨疼痛不熱不紅甚則痛如錐刺筋骨不能屈伸動轉經久陰極生陽寒鬰爲熱熱甚腐肉爲膿外形腫胖無頭皮色如常漸透紅亮一防內膿已成凡治此證初起寒熱往來覺痛時輕者卽服萬靈丹重者服五積散加牛膝紅花痛處用雷火鍼鍼之發汗散寒通行經絡膿成開之潰後余治俱按潰瘍門又有漫腫疼痛發於尻臀部位者宜服內托羌活湯又有發於腿之裏側近膝者屬足太陰脾足厥陰肝二經部位宜服內托黃耆湯又有發於腿外側者屬足少陽膽經部位宜服內托酒煎湯又有發於腿之正面者屬陽明胃經部位頭目昏嘔吐不食胸膈不利心煩熱悶者宜服茯苓佐經湯又有發於腿之裏側屬太陰脾經部位骨節焮痛四肢拘急自汗短气小水不利手足浮腫者宜服附子六物湯又有發於腿之後面屬足太陽膀胱經部位腿足攣痺闗節重痛憎寒發熱無汗惡寒或兼惡風頭痛者宜服麻黃佐經湯又有三陰不足外邪過盛大腿通腫皮色不變疼痛日增不消不潰者此屬虛寒骨冷急服大防風湯補虛逐寒日久消之不應者勢欲作膿外用隔蒜片灸之起皰艾爆有聲爲吉灸之無皰骨中不覺熱者屬逆灸後宜服十全大補湯加牛膝羌活防己或八珍湯加附子補托之膿成脹痛鍼之出黏白膿爲順若出白漿水或豆汁者俱爲敗漿終屬險候數證潰後內外治法亦俱按癰疽潰瘍門以上之證皆由沈寒痼冷中來外敷內服不可用苦寒損脾泄气等藥犯之必至气血冰凝內肉瘀腐日久化爲污水不治之證也按凖繩等書云傷寒汗後余邪成流注流注之壊證成附骨疽夫汗後流注易愈惟失治乃爲壊證不能復生似不能變成附骨疽況附骨疽系調治可愈之證若果數變之後則壊而又壊矣又豈能復有成功乎是流注壊證變成附骨之說存而不論可也

雷火神鍼

蘄艾【三錢】

丁香【五分】

麝香【二分】

藥與艾揉和用夾紙一張將藥平鋪紙上用力實捲如指粗大收貯臨用以紙七層平放患處將鍼防著一頭對患向紙捺實待不痛方起鍼病甚者再鍼一次七日後火瘡大發其功甚效

【方歌】雷火神鍼攻寒濕附骨疽痛鍼之宜丁麝二香共蘄艾燃鍼痛處功效奇

內托黃耆湯

黃耆

【鹽水拌炒】當歸

木瓜

連翹【去心】

柴胡【各一錢】

羌活

肉桂

生地

黃蘗【各五分】

酒水各一鐘煎一鐘空心熱服

【方歌】內托黃耆歸木瓜羌柴翹桂地蘗加疽生膝股肝脾位酒水煎之服最佳

內托酒煎湯

當歸

黃耆【各二錢】

柴胡【一錢五分】大力子

連翹

【去心】

肉桂【各一錢】

升麻

黃蘗

甘艸【各五分】

酒水各一鐘煎一鐘食前服

【方歌】內托酒煎寒濕凝腿外少陽附骨生歸耆大力柴翹桂升蘗甘加酒水靈

茯苓佐經湯

白茯苓

蒼術【米泔水炒】

陳皮

白術【土炒】

半夏【各一錢制】

厚朴【姜炒】

木瓜

柴胡

藿香

澤瀉

葛根

甘艸【各五分】

生薑三片水二鐘煎八分食前服

【方歌】茯苓佐經足陽明腿面焮疼煩熱乘平胃木瓜柴術半藿瀉加姜葛引經

附子六物湯

附子

甘艸【各一錢】

防己

白術【土炒】

白茯苓【各八分】桂枝【五分】

生薑三片水二鐘煎八分食逺服

【方歌】附子六物風寒濕流注脾經須服之四肢拘急骨節痛防己術甘苓桂枝

麻黃佐經湯

麻黃

蒼術【米泔水浸炒】

防風

防己

羌活

白茯苓

葛根【各一錢】

桂心

甘艸

【生】

細辛【各五分】

生薑三片紅棗肉二枚水二鐘煎八分食前服

【方歌】麻黃佐經足太陽風寒濕注本經傷蒼術二防羌活桂苓甘細葛棗生薑

大防風湯

人參【二錢】

防風

白術

【土炒】

黃耆

牛膝

杜仲

當歸

熟地

白芍

【酒炒】

川芎

羌活

甘艸

附子【各一錢制】

生薑三片水二鐘煎八分食前服

【方歌】大防風療寒邪傷附骨疽腫色如常參術黃耆牛膝仲四物羌甘附子姜

萬靈丹【方見腫瘍門】

內托羌活湯【方見臀部上馬癰】

隔蒜灸法【方見首卷灸法】

十全大補湯

八珍湯【俱見潰瘍門】

五積散【見內癰部腎癰】

股陰疽

股陰疽發大股中陰囊之側堅腫疼七情不和憂憤致潰後纒綿功難成

【注】此證一名赤施發生於股內合縫下近陰囊之側因偏在厥陰經故名大股也堅硬漫腫木痛由七情不和憂思憤鬰凝結而成因在陰經起長潰膿俱屬遲緩潰後尢見纒綿收斂成功者甚少初起與附骨疽治法同腫潰俱按癰疽腫瘍潰瘍門﹤子部﹐醫家類﹐禦纂醫宗金鑑﹐卷七十﹥

橫痃疽陰疽

橫痃疽左陰疽右股內合縫腫硬疼痛牽睪丸長蛤樣三陰七情鬰滯凝

【注】此二證俱生股內合縫折紋間左爲橫痃疽右爲陰疽屬三陰經由七情鬰滯凝結而成漫腫堅硬時疼甚則痛牽睪丸上及少腹形長如蛤一兩月方能潰破其膿深可知破後膿稠可愈敗漿最難斂口久必成漏初治同附骨疽潰按癰疽潰瘍門若膿水淋瀝日久有生虫者形類蚘虫亦系膿深鬰久之所化也屬逆

伏疽

伏穴處忌生疽腫硬鍼灸不相宜疼痛徹心寒熱作胃火毒滯潰難醫

【注】經云伏不宜生瘡蓋伏乃胃經穴道在膝蓋之上六寸正中用力大如掌一堆髙肉處禁用鍼灸始發寒熱交作疼痛徹心由胃火毒滯而成潰後最難收斂初治同附骨疽潰按潰瘍門

﹤子部﹐醫家類﹐禦纂醫宗金鑑﹐卷七十﹥

股陽疽環跳疽

股陽疽生股外側內搏於骨不變色環跳疽腫腿難伸俱由風濕寒凝結

【注】股陽疽生於股外側胯尖之後其毒內搏骨節膿深至骨故漫腫不變色也環跳疽生胯骨節間之環跳穴所以腰難屈伸漫腫隠痛也此二證皆由風濕寒凝結而成屬足少陽膽經初起宜服黃狗下頦方更刺委中穴出黑血其腿卽能轉動若漫腫大痛者俱宜服內托黃耆湯痛而筋攣者萬靈丹汗之痛止換服神應養眞丹徧身走注作痛兩腳面胖腫者亦服萬靈丹汗之痛止則宜服大防風湯倍加參術歸耆等藥宣消之若時時跳痛將潰宜托裏透膿湯服之潰後膿淸稀者宜十全大補湯加牛膝外以豆豉餅灸之瘡口紫陷者十全大補湯加附子服之外換附子餅灸之食少者胃弱也諸虛皆稟於脾胃宜香砂六君子湯減去砂仁加當歸服之俟胃口彊盛仍服十全大補湯潰而反痛者气血虛也治宜峻補始終外治法俱按癰疽腫瘍潰瘍門但環跳疽潰破多成踵疾

黃狗下頦方

黃狗下頦【連舌皮毛劈下入罐內鹽泥封固鐵盞蓋口煆一炷香覺煙淸卽止務宜存性取出色黑如炭爲度若白色其性已過則無用矣用時研極細末用下頦宜於屠家已殺者制用若生取特殺恐反招不祥】

豌豆粉

白斂末

三味各等分共和勻每服五錢溫黃酒空心調服外以此藥用香油調敷患處服藥之後出臭汗及熟睡爲凖

【方歌】黃狗下頦連舌皮入罐泥封火煆宜豌豆粉研加白斂酒調臀腿疽盡醫

內托黃耆湯

大防風湯【俱見附骨疽】

萬靈丹【見腫瘍門】

神應養眞丹【見頭部遊風】

托裏透膿湯【見頭部侵腦疽】

十全大補湯

香砂六君子湯【俱見潰瘍門】

附子餅【見首卷灸法】

﹤子部﹐醫家類﹐禦纂醫宗金鑑﹐卷七十﹥

肚門癰箕門癰

肚門癰在股肚生股內近膝箕門癰二證紅腫焮熱痛膀胱脾經濕熱成

【注】此二證俱屬濕熱凝結而成肚門癰生於大腿肚屬足太陽膀胱經箕門癰生於股內近膝屬足太陰脾經初起紅腫焮痛者宜服神授衞生湯若焮腫便祕煩躁飲冷衇數者熱淫於內也宜內疎黃連湯或防解貴金丸下之若腫痛寒熱衇沈而無力胸腹脹滿飲食如常者宜服檳蘇散如腫痛寒熱已止卽換服逍遙散若腫痛色不變寒熱食少體倦者由肝虛濕痰下注也宜補中益气湯加茯苓半夏芍藥服之若患此入房腫硬二便不通者宜六味地黃丸加牛膝車前俟二便通利仍服補中益气湯余治按癰疽腫瘍潰瘍門

檳蘇散

檳榔

紫蘇

香附

木瓜

陳皮

大腹皮【各一錢】

羌活【五分】

木香【三分】

生薑三片蔥白三寸水二鐘煎一鐘空心服

【方歌】檳蘇腹脹气不舒股內箕門癰可除香附木瓜陳大腹木香活檳榔蘇

神授衞生湯

內疎黃連湯

防解貴金丸【俱見腫瘍門】

逍遙散【見背部上搭手】

補中益气湯【見潰瘍門】

六味地黃丸【見面部雀斑】

腿遊風

腿遊風在繞腿生赤腫如雲焮熱疼榮衞風熱相搏滯宜砭出血防解淸

【注】此證兩腿裏外忽生赤腫形如堆云焮熱疼痛由榮衞風熱相搏結滯而成凡遇此證先施砭石放出惡血隨服防解通聖散次以當歸拈痛湯淸解治之外貼牛肉片以防風毒甚效

當歸拈痛湯

當歸

羌活

茵蔯蒿

蒼術【米泔水浸炒】

防風【各一錢】

苦參

白術

【土炒】

升麻【各七分】

葛根

澤瀉

人參

知母

黃芩

豬苓

甘艸【各五分】

黃蘗【三分】

水二鐘煎八分食前服

【方歌】當歸拈痛腿遊風羌活人參二術升茵蔯葛艸芩知蘗苦參風瀉共豬苓

防解通聖散【見唇部唇風】

靑腿牙疳

靑腿牙疳何故生只緣上下不交通陽火炎熾陰寒閉凝結爲毒此病成靑腿如雲茄黑色疲頑腫硬履難行牙疳齦腫出臭血穿破腮唇腐黑防

【注】此證自古方書罕載其名僅傳雍正年間北路隨營醫官陶起麟頗得其詳略云軍中凡病腿腫色靑者其上必發牙疳凡病牙疳腐血者其下必發靑腿二者相因而至推其原皆因上爲陽火炎熾下爲陰寒閉郁以至陰陽上下不交各自爲寒爲熱各爲凝結而生此證也相近內地間亦有之邊外𨿽亦有不甚多惟內地人初居邊外得此證者竟十居八九蓋中國之人本不耐邊外嚴寒更不免坐臥濕地故寒濕之痰生於下致腿靑腫其病形如雲片色似茄黑肉體頑硬所以步履艱難也又緣邊外缺少五穀多食牛羊等肉其熱與濕合蒸瘀於胃毒火上薰致生牙疳牙齦腐腫出血若穿腮破唇腐爛色黑卽爲危候邊外相傳僅有令服馬乳之法麟初到軍營診視靑腿牙疳之證亦僅知投以馬乳閱歷旣久因悟馬腦之力較馬乳爲效倍速令患者服之是夜卽能發出大汗而諸病減矣蓋腦爲諸陽之首其性溫暖且能流通故耳兼服活絡流气飲加味二妙湯宣其血气通其經絡使毒不得凝結外用砭法令惡血流出以殺毒勢更以牛肉片貼敷以防出積毒不數日而愈蓋黑血出則陰气外泄陽气卽隨陰气而下降兩相交濟上下自安也由是習爲成法其中活者頗多因不敢自私著之於書以公於世並將所著應驗諸方備詳於後

服馬乳法

治靑腿牙疳用靑白馬乳早午晚隨擠隨服甚效如無靑白馬雜色馬亦可

服馬腦法

治靑腿牙疳用馬腦子一个用竹刀挑去筋膜放在盌內先將馬腦攪勻再用滚黃酒衝服或一觔或半觔俱可倘一次不能服盡分作二次衝服亦可

活絡流气散【一名和中旣濟湯】

蒼術

木瓜

羌活

附子【生】

山查肉

獨活

懷牛

麻黃【各二錢】

黃蘗

烏藥

亁姜

檳榔

枳殻【各一錢五分麩炒】甘艸

黑豆四十九粒生薑三片水四鐘煎一鐘服渣水三鐘煎八分

如牙疳盛減去亁姜附子加胡黃連二錢龍膽艸二錢

如牙疳輕而腿疼重加肉桂二錢

如寒熱已退減去羌活麻黃加威靈仙二錢五加皮二錢

【方歌】活絡流气去風彊靑腿牙疳初服良除濕淸胃通經絡加減臨時莫執方蒼術木瓜羌附子山查獨膝蘗麻黃烏藥亁姜榔枳艸引加黑豆與生薑

加味二妙湯

黃蘗

【生】

蒼術【米泔浸炒】

牛膝【各三錢】

梹榔

澤瀉

木瓜

烏藥【各二錢】

當歸尾【一錢五分】

黑豆四十九粒生薑三片水三鐘煎一鐘渣水二鐘半煎八分

【方歌】加味二妙行步難靑腿牙疳齦腫宣蘗蒼牛膝歸榔瀉木瓜烏藥豆姜煎

砭刺出血法

此方用三稜扁鍼形如錐挺者向腿之靑黑處勿論穴道量黑之大小鍼一分深或十鍼二十鍼俱可務令黑血流出外以牛肉割片貼鍼眼並黑處次日再看如黑處微退仍鍼仍貼如無牛肉當頂刺破用罐防法

搽牙牛黃靑黛散

牛黃

靑黛【各五分】

硼砂【二錢】

硃砂

人中白

【煆】

龍骨【各一錢煆】

冰片【三分】

共研細末先以甘艸湯將口潄淨再上此藥

【方歌】牛黃靑黛散硼砂冰片硃砂中白加龍骨共研爲細末牙疳腫腐此藥搽

一方用煮馬肉湯燙洗

一方用羊肝割片貼黑處

一方用芥菜子搗麫燒酒調敷黑腫處

靑腿牙疳不治證

一形气衰敗飲食不思者不治

一牙齒俱落紫黑流血腐潰穢臭者不治

一腿大腫腐爛或細漧枯者不治

膝部

膝癰疪疽

膝癰焮腫色紅疼疪疽如癰色不紅宣輭爲順堅硬逆脾腎肝經邪所乘

【注】膝癰生於膝蓋色紅焮腫疼痛屬气血實疪疽亦生在膝蓋腫大如癰其色不變寒熱往來屬气血虛宣輭爲順堅硬如石者爲逆經云肉之小防爲谿谿者二肘二膝四腕也凡脾病在谿腎有邪其气畱於兩膝凡筋病皆屬於節筋乃肝之餘故又屬肝是以谿防有病皆從脾腎肝三經邪气乘之也始終內外治法俱按癰疽腫瘍潰瘍門惟兩膝俱生屬敗證不可治也

膝眼風

膝眼風在鬼眼生疼痛如錐胖腫形下虛風濕寒侵襲屈伸不遂溫散靈

【注】此證生於膝眼穴又名鬼眼穴在膝蓋之下左右兩骨空陷中由下焦素虛外邪易於侵襲先從膝眼隠隠作疼如風勝其痛則走注不定寒勝則痛如錐刺濕勝則外見胖腫屈不能伸其病在筋伸不能屈其病在骨動移不遂沈寒痼冷之候也惟在臨證宜詳辧之初服萬靈丹溫散之其痛卽止次服獨活寄生湯宣補之效遲者兼用火鍼鍼膝眼穴此轉重就輕之法也單膝生者輕雙膝生者重若左膝方愈復病右膝右膝方愈復病左膝者名過膝風屬險治法同前

獨活寄生湯

獨活

桑寄生【如無眞者以川續斷代之】

人參

茯苓

川芎

【酒洗】

防風

桂心

杜仲【薑汁炒去絲】

牛膝

秦艽

細辛【各一錢五分】當歸【酒洗】

白芍

【酒炒】

熟地

甘艸【各一錢】

生薑五片水二鐘煎七分食前服

【方歌】獨活寄生肝腎虛寒濕注膝腫痛居參苓四物防風桂杜膝秦艽甘細宜

萬靈丹【見腫瘍門】

鶴膝風

鶴膝風腫生於膝上下枯細三陰虛風寒濕邪乘虛入痛寒攣風筋緩濕

【注】此證一名遊膝風一名鼓捶風痢後得者爲痢風單生者輕雙生者最重因循日久膝腫粗大上下股脛枯細由足三陰經虛風寒濕邪乘虛而入爲是病也膝內隠痛寒勝也筋急而攣風勝也筋緩無力濕勝也初腫如綿皮色不變亦無焮熱疼痛日增無論單雙俱宜服五積散汗之次服萬靈丹溫散之外敷回陽玉龍膏常服換骨丹或蛜丸以驅其邪若日久不消勢欲潰者宜服獨活寄生湯或大防風湯補而溫之痛甚加乳香潰後時出白漿浮皮𨿽腐腫痛仍前不可用蝕藥只宜芙蓉葉菊花葉各五錢研末大麥米飯拌均貼之亦可止疼或用豆腐渣蒸熱揑作餅貼之亦可此證系外證中之敗證也收功甚難

換骨丹

蒼術【四兩】

枸【二兩五錢】

茄根【二兩洗】

當歸

牛膝

敗龜板

防風

秦艽

獨活

萆薢

羌活

蠶沙

松節

虎骨【各一兩酥炙】

共用酒浸曬漧研爲細末酒糊爲丸如梧桐子大每服三錢食前白滚水送下

【方歌】換骨丹歸膝枸蒼龜板風艽獨薢羌蠶沙松節茄根虎鶴膝風生服最良

蛜丸

蛜【一个

卽全蠍生者】白芷

桂心

安息香

阿魏【以上各用童便酒炒熟】威靈仙

白附子

【童便酒炒】當歸

羌活

桃仁【童便酒炒】

牛膝

北漏蘆

地骨皮

白芍【各一兩酒炒】

乳香

沒藥【各七錢五分二味用童便酒炒】

共研末煉蜜爲丸桐子大每服三錢空心溫酒送下

【方歌】蛜丸治鶴膝風芷桂安息魏威靈白附歸羌桃乳沒膝漏骨皮芍蜜成

五積散【見內癰部腎癰】

大防風湯【見股部附骨疽】

萬靈丹

回陽玉龍膏【俱見腫瘍門】

獨活寄生湯【見本部膝眼風】

下石疽

下石疽在膝上生堅硬如石牽筋疼皮色如常難潰斂證由血滯外寒凝

【注】此證生於膝間無論膝蓋及左右俱可以生堅硬如石牽筋疼痛腫如雞卵皮色不變並無焮熱難消難潰旣潰難斂最屬疲頑由身虛寒邪深襲致令血瘀凝結而成腫潰內外治法俱與中石疽參考但此證腫潰俱涼若涼化爲熱見諸善證者始吉仍見惡證者難痊

緩疽

緩疽血滯外寒凝腫硬如饅膝上生紫黯潰遲多焮熱腫久漸腐爛皮疼

【注】此證由外寒深襲血瘀凝滯而成生於兩膝上或生於膝兩旁腫硬如饅木痛日增其色紫黯積日不潰証之情形與下石疽相似惟多焮熱腫久則腐爛肌肉皮膚初服當歸拈痛湯以宣通濕熱次按中石疽治法內宜溫補外宜灸法虛甚者十全大補湯相兼治之

當歸拈痛湯【見股部腿遊風】

十全大補湯【見潰瘍門】

委中毒

委中毒在腘紋生屈伸木硬防腫紅膽熱流入膀胱遏速宜活血刺委中

【注】此證生委中穴穴在膝後腘中央約紋動衇陷中卽是約紋者折紋也又名血郗穴屬膀胱經俗名腿凹經曰腘中由膽經積熱流入膀胱壅遏不行而成木硬腫痛防紅屈伸艱難治宜速用活血散瘀湯逐下惡血爲效緩則筋縮而成廢疾諸書皆云兼刺委中穴出血自消然刺穴必兼有腰痛不能轉移者方可刺之卽出血亦不可過多多則令人身撲面見脫色其餘內外治法俱按癰疽腫瘍潰瘍門亦有焮痛色赤潰速者由濕熱凝結所致治法亦按腫瘍潰瘍門

活血散瘀湯

當歸尾

赤芍

桃仁

【去皮尖】

大黃【各二錢酒炒】

川芎

蘇木【各一錢五分】

丹皮

枳殻【麩炒】

栝蔞仁【各一錢】防榔【六分】

水二鐘煎八分空心服渣再煎服

【方歌】活血散瘀委中毒皆因積熱腫其處歸芍丹皮桃枳榔栝蔞大黃芎蘇木

上水魚

上水魚生委中旁折紋兩稍疼埂昻長若魚形瘀熱結外施砭血敷二黃

【注】此證生委中折紋兩稍腫如髙埂長若魚形色紫作痛由血熱遇外寒稽畱則血瘀凝結而成外用砭法向腫埂上砭出惡血兼用二黃散香油調敷甚效

二黃散【卽顚倒散見鼻部肺風粉刺】

人面瘡

膝肘瘡生如人面自古傳來系孽因流气苦參敷貝母從善攺惡自察心

【注】此證自古傳來乃奇病也多生兩膝或生兩肘腫類人形眉目口鼻皆具本事方云瘡口能飲食施治諸藥絕無所苦惟敷貝母其瘡皺眉閉口自此日用貝母末和水敷灌數日瘡消結痂而愈又諸書皆以爲素積寃譴須自淸心懴悔初宜服流气飲日久宜用大苦參丸今據所用之藥俱系辛熱疎散之品其證或因風寒濕三气凝合之所化亦未必盡由寃譴所致也依古施治諒可奏效

大苦參丸

苦參【二兩】

蔓荊子

赤茯苓

山藥

白芷

荊芥

防風

白附子

川芎

山梔【生】

何首烏

白蒺藜

皂角

川烏【炮】

黃耆

赤芍

獨活

羌活【各五錢】

艸烏【一錢五分炮】

右爲細末麵糊和丸如梧桐子大每服五七十丸空心黃酒送下不飲酒者以茶代之

【方歌】大苦參丸人面瘡蔓苓山藥芷荊防白附芎梔何蒺皂川艸烏耆芍獨羌

流气散【方見背部痰注發】

禦纂醫宗金鑑卷七十﹤子部﹐醫家類﹐禦纂醫宗金鑑﹥

欽定四庫全書

禦纂醫宗金鑑卷七十一

編輯外科心法要訣目錄

脛部

三里發

腓腨發

黃鰍癰

靑蛇毒

接骨發

附陰疽

內踝疽

外踝疽

穿踝疽

濕毒流注【附藤纒】

腎气遊風

臁瘡

鱔漏

四彎風

風疽

足部

足發背

湧泉疽

脫疽

惇疽

甲疽

足跟疽

厲癰

四淫

臭田螺

牛程

土栗

冷疔

腳气瘡

田螺皰

肉刺

禦纂醫宗金鑑卷七十一目錄

欽定四庫全書

禦纂醫宗金鑑卷七十一

編輯外科心法要訣

脛部

三里發

三里發腫牛眼形膝眼之下冷痛凝勞力傷筋兼胃熱腫色靑黑紫血膿

【注】此證生膝眼下三寸外側前廉兩筋間初腫形如牛眼拘急冷疼由勞力傷筋胃熱凝結而成漸增腫痛其色靑黑潰出紫血次出稀膿內外治法俱按癰疽腫瘍潰瘍門

腓腨發

腓腨發在小腿肚憎寒煩躁積熱成焮腫痛潰膿血吉漫腫平塌淸水凶

【注】此證發於腓腨卽小腿肚也由腎水不足膀胱積熱凝結而成古方云不治若焮赤髙腫疼痛潰出正膿而兼血者吉爲順或漫腫平塌紫暗臖痛潰出淸水者凶爲逆初服仙方活命散潰服八珍湯气血虛者服十全大補湯下虛者以桂附地黃丸補之外治法同癰疽潰瘍門

仙方活命飲【見腫瘍門】

八珍湯

十全大補湯【俱見潰瘍門】

桂附地黃丸【見面部頰瘍】

黃鰍癰

黃鰍癰生腿肚旁疼痛硬腫若鰍長肝脾濕熱微紅色順出稠膿逆敗漿

【注】此證生在小腿肚裏側疼痛硬腫長有數寸形如泥鰍其色微紅由肝脾二經濕熱凝結而成應期潰破出稠膿者爲順若出污水敗漿者屬逆初服五香流气飲其次內外治法俱按癰疽腫瘍潰瘍門

五香流气飲

金銀花【二兩】

小茴香

僵蠶

【炒】

羌活

獨活

連翹【去心】

栝蔞仁【各一兩五錢】藿香【五錢】

丁香【二錢】

木香

沈香

甘艸【各一錢】

分爲十劑水煎隨病上下服

【方歌】五香流气治黃鰍流注結核也能瘳丁木茴沈僵藿艸銀花羌獨翹栝蔞

靑蛇毒

靑蛇毒生腿肚下形長三寸紫塊僵腎與膀胱濕熱結急鍼蛇頭血出良

【注】此證又名靑蛇便生於小腿肚之下形長二三寸結腫紫塊僵硬憎寒壯熱大痛不食由腎經素虛膀胱濕熱下注而成蛇頭向下者毒輕而淺急刺蛇頭一半寸出紫黑血隨鍼孔搽拔疔散外敷離宮錠內服仙方活命飲加黃蘗牛膝木亦有蛇頭向上者毒深而惡急刺蛇頭一二寸出紫黑血鍼孔用白降丹細條插入五六分外貼巴膏余腫敷太乙紫金錠內服麥靈丹俟毒減退次服仙方活命飲調和之若毒入腹嘔吐腹脹神昏衇躁俱爲逆證

拔疔散【見齒部牙疔】

離宮錠

仙方活命飲

麥靈丹【俱見腫瘍門】

白降丹

巴膏【俱見潰瘍門】

太乙紫金錠【見胸部脾發疽】

接骨發

接骨發如核桃形腿肚之下硬脹疼色紅漫腫宜速潰遲損筋衇缺踵行

【注】此證生於腿肚之下接骨之上脛骨與足後跟骨相接處故名接骨發屬膀胱經濕熱凝結而成初如核桃其硬如物打磕磞之狀急脹微疼色紅漫腫膿宜速潰遲則膿毒損筋筋衇旣傷腿缺踵行踵行者不能全足踐地惟恃足指著力而行也始終內外治法俱按癰疽腫瘍潰瘍門

附陰疽

附陰疽發內踝上初如紅粟日增疼堅硬赤腫漸如卵三陰交防濕熱凝

【注】此證生於內踝骨之上三寸初如紅粟疼痛日增堅硬赤腫漸如雞卵系三陰交防濕熱積聚而成始終內外治法俱按癰疽腫瘍潰瘍門但三陰交系純陰之穴收斂遲緩調養不可不愼

內踝疽外踝疽

內外踝疽濕寒成血澁气滯阻於經三陽外側三陰裏初用宣通蒜灸靈

【注】此二證生兩足踝近腕之處在內踝者名走緩又名鞋疽在外踝者名腳拐毒蓋內踝骨屬三陰經衇絡也外踝骨屬三陽經衇絡也俱由濕寒下注血澀气阻而成其堅硬漫腫皮色不變時時隠痛難於行立者初服瘡科流气飲加牛膝木防己以宣通之外用蒜片灸法以消之發三陰經者服內托黃耆湯發三陽經者服內托羌活湯若虛弱將欲作膿跳痛無時者俱服十全大補湯外敷烏龍膏其腫潰治法俱按癰疽腫瘍潰瘍門

瘡科流气飲【見背部痰注發】

內托黃耆湯【見股部附骨疽】

內托羌活湯【見臀部上馬癰】

十全大補湯【見潰瘍門】

烏龍膏【見腫瘍門】

穿踝疽

穿踝疽由脾濕寒裏發串外踝骨間有頭屬陽陰悶腫潰出淸水廢疾纒

【注】此證由脾經濕寒下注血澀气阻而成先從裏踝骨發起串及外踝致令裏外通腫以有頭爲陽易破若惟悶腫無頭爲陰難潰其證初起寒熱往來有紅暈兼有熱也宜服荊防敗毒散皮色不變者服萬靈丹其餘腫潰治法俱同內外二踝疽若潰出淸水或投方不應纒綿日久者必成廢疾難治

荊防敗毒散【見項部腦疽】

萬靈丹【見腫瘍門】

濕毒流注【附瓜藤纒】

濕毒流注腿脛生頂如牛眼漫腫形紫輕黑重膿水漬寒濕暑熱在腠凝

【注】此證生於腿脛流行不定或發一二處瘡頂形似牛眼根腳漫腫輕則色紫重則色黑潰破膿水浸漬好肉破爛日久不斂由暴風疾雨寒濕暑火侵在腠理而肌肉爲病也初覺急服防風通聖散加木牛膝防己蒼術消之若腿脛至晚發熱者宜服當歸拈痛湯加牛膝外治初搽三妙散腫痛全消換搽輕粉散斂之卽效若繞脛而發卽名藤纒結核數枚日久腫痛腐爛不已亦屬濕熱下注而成治法同前

輕粉散

輕粉【一錢五分】

黃丹

黃蘗

密陀僧

髙末茶

乳香【各三錢】

麝香【五分】

共研末先用蔥熬湯洗患處再搽此藥

【方歌】輕粉黃丹蘗陀僧末茶乳麝共研成濕毒流注臁瘡證化腐除濕又止疼

防風通聖散【見頭部禿瘡】

當歸拈痛湯【見股部腿遊風】

三妙散【見腹部臍癰】

腎气遊風

腎气遊風腿肚生紅腫如雲火烘疼證由腎火蘊於內膀胱气滯外受風

【注】此證多生於腎虛之人腿肚紅腫形如雲片遊走不定痛如火烘由腎火內蘊外受風邪膀胱气滯而成也初服紫蘇流气飲次服防榔丸外用豆腐研調黃蘗末貼敷之甚效

紫蘇流气飲

紫蘇

黃蘗

木瓜

陳皮

香附

厚朴【姜炒】

川芎

防榔

白芷

蒼術【米泔水浸炒】

烏藥

荊芥

防風

甘艸

獨活

枳殻【麩炒】

等分姜三片棗一枚水煎服

【方歌】紫蘇流气蘗瓜榔香附陳芎厚芷蒼烏藥荊防甘獨枳腎气遊風服最昌

防榔丸

防榔

枳殻【各二兩麩炒】

木【一兩五錢】木香【一兩】

大黃【四兩】

共研細末煉蜜爲丸如梧桐子大每服三十丸空心白滚湯送下黃酒送下亦可

【方歌】防榔枳殻木研木香大黃煉蜜丸腎气遊風紅腫痛空心水送自然痊

臁瘡

臁瘡當分內外廉外廉易治內難痊外屬三陽濕熱結內屬三陰虛熱纒法宜捜風除濕熱外貼三香夾紙餞【注】此證生在兩脛內外廉骨外廉屬足三陽經濕熱結聚早治易於見效內廉屬三陰有濕兼血分虛熱而成更兼廉骨皮肉澆薄難得見效極其綿纒初發先癢後痛紅腫成片破津紫水新起宜貼三香膏色紫貼夾紙膏日久瘡色紫黑貼解毒紫金膏又年久頑臁瘡皮烏黑下陷臭穢不堪者用蜈蚣餞法去風毒化瘀腐蓋貼黃蠟膏漸效初服黃耆丸日久者服四生丸下元虛冷者宜虎潛丸常服甚效但腿脛在至陰之下生瘡者當戒勞動發物其證可愈否則難痊

三香膏

輕粉

乳香

松香【各等分】

共爲末香油調稠用夾紙一面以鍼密刺細孔將藥夾搽紙內先以蔥湯洗淨患處將藥紙有鍼孔一面對瘡貼之三日一換

【方歌】三香輕粉乳松香研末油調紙內藏蔥湯洗患方貼藥初起臁瘡用此良

夾紙膏

黃丹

【炒】

輕粉

兒茶

沒藥

雄黃

血竭

五倍子

【炒】

銀朱

枯礬【各等分】

共爲末量瘡大小剪油紙二張夾藥於內紙周圍用麵糊粘住紙上用鍼刺孔先將瘡口用蔥椒煎湯洗淨拭漧然後貼上以帛縛之三日一洗再換新藥貼之

【方歌】夾紙膏貼臁瘡破黃丹輕粉兒茶沒雄黃竭倍銀朱礬油紙夾貼腐可脫

解毒紫金膏

明淨松香

皂礬【各一觔煆赤】

共研極細末香油調稠先用蔥艾甘艸煎湯洗淨患處再搽此藥油紙蓋住以輭布紥三日一換此藥又治楊梅結毒腐爛作臭膿水淋漓用之甚效

【方歌】解毒紫金臁瘡爛明淨松香皂礬煆二味研末香油調蔥艾艸湯先洗患

蜈蚣餞

蜈蚣

甘艸

獨活

白芷【各一錢】

桐油二兩將藥煎滚先以米泔水洗淨臁瘡水和白面作圏圍在瘡之四邊勿令泄气將腿放平以茶匙挑油漸漸乘熱加滿待油溫取下已後風毒自散腐肉漸脫其功甚速

【方歌】蜈蚣餞治久臁瘡皮黑下陷臭難當桐油煎艸獨活芷白面圏瘡油燙彊

黃蠟膏

血竭

赤石脂【煆】

龍骨【各三錢煆】

共爲細末香油一兩入血餘栗子大一團煠枯去渣再入黃蠟一兩白膠香三錢溶化盡離火下血竭等末攪勻候冷磁罐盛之用時掜作薄片貼瘡上絹帛縛定三日後翻過貼之

【方歌】黃蠟血餘竭白膠石脂龍骨入油調蜈蚣餞後此膏蓋肌肉能生痛自消

黃耆丸

黃耆

川烏頭【炮去皮】

赤小豆

蒺藜【炒去刺】

地龍

【去土炒】

川楝子【鹽水泡去核】

茴香

【炒】

防風【各一兩】

烏藥【五錢】

右爲細末酒煮麫糊爲丸如梧桐子大每服十五丸空心溫酒送下鹽湯亦可婦人用醋煎滚候溫送下

【方歌】黃耆丸治臁瘡起川烏赤豆共蒺藜地龍川楝茴香炒防風烏藥酒糊宜

四生丸

地龍

【去土炒】

白附子

僵蠶

【炒】

艸烏【去皮尖炮】

五靈脂【各等分】

右爲細末米糊爲丸如梧桐子大每服三四十丸食前茶酒任下

【方歌】四生臁瘡久纒綿骨節多疼舉動難地龍白附僵蠶炒艸烏靈脂米糊丸

虎潛丸

敗龜板【四兩酥炙】

知母

黃蘗

【二味鹽酒炒】熟地【各三兩】

牛膝

【酒蒸】

白芍【酒炒】

陳皮【各二兩鹽水潤】

鎖陽【酒潤】

當歸【各一兩五錢酒洗】虎脛骨【一兩酥炙】

共研末羯羊肉酒煮爛搗膏和入藥末內爲丸如梧桐子大每服三錢空心淡鹽湯送下冬月加漧薑一兩

【方歌】虎潛丸療筋骨痿下元虛冷精血虧龜板鎖陽膝虎脛知蘗芍陳熟地歸

鱔漏

鱔漏生在腿肚間孔如鉆眼津水綿頗類濕瘡濕熱發艾湯薰洗覺癢痊

【注】此證由濕熱而成初起頗類濕瘡生於腿肚癢痛相兼破津黃水綿綿不已其孔深如鉆眼復受寒气侵入瘡孔以致口寒肌冷法宜艾葉老蔥熬湯每日先薰後洗瘡口發熱覺癢時卽貼黃蠟膏收斂而愈

黃蠟膏【見臁瘡】

四彎風

四彎風生腿腳彎每月一發最纒綿形如風癬風邪襲搔破成瘡癢難堪

【注】此證生在兩腿彎腳彎每月一發形如風癬屬風邪襲入腠理而成其癢無度搔破津水形如濕癬法宜大麥一升熬湯先薰後洗次搽三妙散滲濕殺虫其癢卽止緩緩取效

三妙散【見腹部臍癰】

風疽

風疽生脛曲凹中癢搔皮損津汁膿風邪畱於血衇內煩熱昏冒肌腫痛

【注】此證生脛骨及曲凹之處癢搔皮損津黃汁極其黏濃由風邪畱於血衇相搏而成因其根深故有疽名甚則身體煩熱昏冒而肌肉透紅更增腫疼宜服防風湯外抹靑竹大豆油卽效

防風湯

防風

附子【制】

麻黃

【蜜炙】

白芷

木通

柴胡

當歸

【焙】

桔梗

甘艸

【炙】

羌活【各五分】

共爲粗末水一鐘半煎八分澄去滓食後服臨睡再用一服如欲出汗俟空心頭煎落滓並一服之後食稀粥生薑食畢被覆臥取汗避風

【方歌】防風湯療風熱搏畱於血衇津汁破附子麻黃芷木通柴胡歸桔甘羌活

靑竹大豆油

靑竹筒截三尺長徑一寸半筒內裝黑豆一升以谷糠馬糞二物燒火當竹筒中炙之以磁盌兩頭接取油汁先以淸米泔水和鹽熱洗患處拭漧卽塗豆油不過三度極效

【方歌】靑竹筒截三尺長徑要寸半黑豆裝谷糠馬糞燒炙筒風疽搔癢油塗良

足部

足發背

足發背屬膽胃經七情六淫下注成詳別善惡分順逆細辧疽癰定死生

【注】此證一名足跗發凡足背𨿽行三陽而偏在膽胃二經居多證由七情內郁或兼六淫外傷而成經云三背不宜生瘡惟足背多筋多骨肉少皮薄又在至陰之下發瘡疽者升發遲慢所以謂爲險候也宜別五善七惡而分順逆發背者大瘡之通名也須當細辧或疽或癰順逆旣分則死生定焉初宜服仙方活命飲及隔蒜灸之令瘡速潰余與腫瘍潰瘍門治同

仙方活命飲【見腫瘍門】

隔蒜灸法【見首卷灸法】

湧泉疽

湧泉疽發在足心腎虛濕滯多屬陰速破潰淺癰可治黑陷爲疽命難存

【注】此證生在足心湧泉穴一名足心發又名穿窟天虵俗名病穿板屬足少陰由腎經虛損兼濕熱下注而成若十四日內卽潰膿淺爲癰猶可調治初服仙方活命飲外用神燈照法虛甚膿生遲者十全大補湯潰後兼用桂附地黃丸服之餘治按癰疽腫瘍潰瘍門若黑陷不疼二十一日之內不潰膿者爲疽屬陰敗之證難救

仙方活命飲【見腫瘍門】

神燈照法【見首卷】

十全大補湯【見潰瘍門】

桂附地黃丸【見面部頰瘍】

脫疽

脫疽多生足指間黃皰如粟黑爛延腎竭血枯五敗證割切仍黑定歸泉

【注】此證多生足指之間手指生者間或有之蓋手足十指乃藏府枝榦未發疽之先煩躁發熱頗類消渴日久始發此患初生如粟黃皰一防皮色紫暗猶如煮熟紅棗黒气侵漫腐爛延開五指相傳甚則攻於腳面痛如湯潑火燃其臭气𨿽異香難解由膏粱藥酒及房術丹石熱藥以致陽精煽惑淫火猖狂蘊蓄於藏府消爍陰液而成斯時血死心敗皮死肺敗筋死肝敗肉死脾敗骨死腎敗此五敗證𨿽遇靈丹亦難獲效初起宜服解毒濟生湯外用大麥米煮飯拌芙蓉葉菊花葉各五錢貼之止痛治之不應者必施割法須患者情願將死生付於度外遵古法毒在肉則割毒在骨則切然割切之法須宜早施乘其未及延散時用頭髮十餘根緊纒患指本節盡處繞紥十餘轉毋令毒气攻延好肉隨用蟾酥餅放於初起黃皰頂上加艾灸之至肉枯瘡死爲度次日病指盡黑方用利刀尋至本節縫中將患指徐順取下血流不止者用如聖金刀散止之餘腫以離宮錠塗之次日倘有黑气未盡單用蟾酥餅研末撒之用陀僧膏蓋貼黑气自退患上生膿兼貼生肌玉紅膏及生肌等藥肌生防骨斂口此爲吉兆內宜滋腎水養气血健脾安神之劑如陰陽二气丹淸神散金液戊土丹俱可服之若內外始終無變證十中可保三四若割切之後復生黑气過節侵漫好肉疼痛尢甚者屬逆此證初起不痛者宜雌雄霹靂火灸之其餘滋補燙洗等法俱按癰疽腫瘍潰瘍門按諸書論脫疽單生於足大指而別指生者俱名惇疽此非確論然脫疽偏生於屬陰經之指者居多屢經如此後之學者宜詳審焉可也

解毒濟生湯

當歸

逺志【去心】

川芎

花粉

柴胡

黃芩

犀角

【鎊】

麥冬【去心】

知母

黃蘗

茯神

金銀花【各一錢】

紅花

牛膝

甘艸【各五分生】

水二鐘煎八分入童便一杯食前服

如生手指間去牛膝加升麻

【方歌】解毒濟生歸逺芎花粉柴芩犀麥冬知蘗茯銀紅膝艸脫疽初起煩熱攻

如聖金刀散

松香【七兩】

生白礬

枯白礬【各一兩五錢】

共研極細末磁罐收貯臨用時撒於患處

【方歌】如聖金刀散刃傷血流不止撒之良白礬枯礬松香等共研爲末罐收藏

陰陽二气丹

天門冬

【去心】

麥門冬【去心】

元參【湯泡去粗皮以上三味各搗膏】

五味子

【炒】

人中白【生】

黃蘗【各一兩】

甘艸【生】

澤瀉

枯白礬

靑黛【各三錢】

冰片【一錢】

各研細末同天門冬等膏加煉蜜少許再搗千餘下輭硬得中丸如梧桐子大硃砂爲衣每服六十丸童便人乳各一酒鐘空心送下安睡一時

【方歌】陰陽二气丹脫疽腎水枯漧燥熱欺天麥元參甘瀉味中白冰礬蘗黛宜

淸神散

緑豆粉【一兩】

牛黃【三分】

甘艸節【五錢】

冰片【五分】

硃砂【三錢】

右共爲極細末每服一錢淡竹葉燈心煎湯調服

【方歌】淸神散治脫疽發悶亂心煩調服佳豆粉牛黃甘艸節研加冰片共硃砂

金液戊土丹

茯神

胡黃連

烏梅肉

人中黃

五味子【各一兩】硃砂

雄黃

硝石

逺志

【去心】

石菖蒲【各三錢】

牛黃

冰片【各一錢】

各研細末共和一處再研千轉於端午七夕或春秋二分冬夏二至吉辰在淨室中先將烏梅肉搗膏和入藥末內加煉蜜少許搗千餘下輭硬得中爲丸每丸重一錢金鉑爲衣每服一丸人乳童便各一酒鐘隨病上下化服修和之時服藥之際忌婦人僧尼孝服雞犬等見之此藥用蠟封固收藏不泄藥味愈久愈效

【方歌】金液戊土茯牛黃硃雄消逺片石菖胡連梅肉中黃味耑治脫疽發背瘡

雌雄霹靂火

雌黃

雄黃

丁香【各二錢】

麝香【一分】

右爲細末用蘄艾茸二錢將藥末搓入艾內作豌豆大丸安患上灸之毋論癢痛以肉焦爲度如毒已經走散就紅暈盡處排炷灸之痛則至癢癢則至痛以瘡紅活爲妙

【方歌】霹靂火治陰疽方脫疽不疼灸更彊雌黃丁麝雄黃末蘄艾茸搓藥末良

蟾酥餅【卽蟾酥丸作餅見疔瘡門】

離宮錠【見腫瘍門】

陀僧膏

生肌玉紅膏【俱見潰瘍門】

惇疽

惇疽多生足指疼腫色紅活出血膿血燥精竭無敗色膏粱房勞脾腎經

【注】此證多生於足指而手指亦間有生者由膏粱太過則損脾房勞太過則傷腎脾旣損則血生少腎旣傷則精必竭更兼濕熱壅盛而成初起黃粟小皰痛如湯潑火燃其色紅活腫無黑暈潰破有膿腐無敗色此屬血衇未死之候然此證𨿽無敗色亦由臟腑發出未可視爲小毒也法宜急服滋陰救燥補血理脾之藥初服解毒濟生湯六味地黃湯潰服人參養榮湯桂附地黃湯外初宜蝌蚪拔毒散塗之將潰貼蟾酥餅兼貼巴膏潰腐之後換搽生肌玉紅膏生肌斂口初終禁用灸法患者宜淸心寡欲調理庶免變證

解毒濟生湯【見脫疽】

六味地黃湯【見面部雀斑】

桂附地黃湯【見面部頰瘍】

人參養榮湯

巴膏

生肌玉紅膏【俱見潰瘍門】

蝌蚪拔毒散【見腫瘍門】

蟾酥餅【卽蟾酥丸作餅見疔瘡門】

甲疽

甲疽多因剔甲傷甲長侵肉破成瘡努肉髙突痛難忍消瘀化努效非常

【注】此證因割嵌指甲傷肉或剔甲傷肉或甲長侵肉穿窄小靴鞋以致甲旁焮腫破爛時津黃水努肉髙突疼痛難忍不能著衣原系好肉受傷宜用鹽湯燙洗外敷華陀累效散白膏藥蓋貼努肉消盡卽愈

華陀累效散

乳香

硇砂【各一錢】

輕粉【五分】

橄防核【三枚燒存性】

黃丹【三分】

共研細末香油調敷

【方歌】華陀累效敷嵌甲黃丹輕粉乳硇砂橄防核燒同碾細香油調濃患處搽

白膏藥【見潰瘍門】

足跟疽

足跟疽生腳攣根狀如免咬紫紅焮陽蹻積熱潰難斂初宜隔蒜艾灸勤

【注】此證生足跟俗名腳攣根由臟腑積熱汗出渉水逺行傷筋而成初腫紅紫疼痛潰破膿水淋瀝狀如免咬經云免齧狀如赤豆至骨急治遲則害人蓋謂毒之深惡也屬足太陽膀胱經穴名申衇卽陽蹻衇發源之所又系腎經所過之路瘡口久潰不合陽蹻衇气不能衝發腎气由此漏泄以致患者益虛初起宜隔蒜片灸之服仙方活命飲加肉桂牛膝潰後宜補中益气湯人參養榮湯桂附地黃丸隨證滋補治之餘按癰疽潰瘍門海藏雲免齧久不收斂用鹽湯洗之白術研末撒之兩日一易謹戒一切勞碌卽效

隔蒜灸法【見首卷灸法】

仙方活命飲【見腫瘍門】

補中益气湯

人參養榮湯【俱見潰瘍門】

桂附地黃丸【見面部頰瘍】

﹤子部﹐醫家類﹐禦纂醫宗金鑑﹐卷七十一﹥

厲癰四淫

厲癰勢小足旁生四淫在足上下凝三陰虧損爲疽重三陽濕熱發癰輕

【注】靈樞云發於足上下名曰四淫其狀大癰急治之百日死發於足旁名曰厲癰其狀不大急治之去其黑者不消輒益不治百日死此二證俱由足三陰經虧損爲疽者重若兼足三陽經濕熱下注而成癰者輕若紅腫疼痛潰破有膿腐脫無黑气浸漫屬濕熱偏盛順證易治若微紅微腫潰出膿水屬陰气凝結不能化膿險證難治若黑暗漫腫痛不潰膿煩熱作渴小水淋漓爲陰敗惡證屬逆四淫無邊沿厲癰類惇疽初俱宜仙方活命飲外宜隔蒜灸以宣壅毒將潰宜服人參養榮湯兼六味地黃丸以滋補之若色黯不痛卽用桑柴烘法以行壅滯助陽气更宜十全大補湯兼桂附地黃丸壯脾滋水治之或可成功若妄用苦寒尅伐之藥多致不救外治法同惇疽

仙方活命飲【見腫瘍門】

隔蒜灸法【見首卷灸法】

人參養榮湯

十全大補湯【俱見潰瘍門】

六味地黃丸【見面部雀斑】

桑柴烘法【見首卷】

桂附地黃丸【見面部頰瘍】

臭田螺

臭田螺瘡最纒綿腳丫搔癢起白斑搓破皮爛腥水臭治宜淸熱滲濕痊

【注】此證由胃經濕熱下注而生腳丫破爛其患甚小其癢搓之不能解必搓至皮爛津鮏臭水覺疼時其癢方止次日仍癢經年不愈極其纒綿法宜甘艸薏苡仁煎湯洗之嚼細茶葉塗之幹則黃連膏潤之破爛甚者宜用鵞掌皮煆存性研末香油調敷甚效

黃連膏【見鼻部鼻瘡】

牛程

牛程因奔走急腳熱著水寒風襲气滯血凝起硬埂法宜鴿糞滚湯漬

【注】此證生於足跟及足掌皮內頑硬腫起髙埂色黃疼痛不能行履由腳熱著冷水或遇寒風襲於血衇令气滯血凝而成法宜用盆一个內安新磚磚上安鴿糞糞上合罩籬以腳踏罩籬上次以滚水從旁衝入蒸之浸漬之冷則易之或用新磚燒紅韭菜汁潑之將病足踏於其上燙之早治或有消者久則破裂膿水津流每日米泔水洗淨搽牛角散四圍頑皮浮起剪之換搽生肌玉紅膏月白珍珠散生肌斂口自愈

牛角散

松香

輕粉

水龍骨【卽舊船底油石灰】牛角尖【燒灰】

共爲末牛骨髓調搽

【方歌】牛角散治牛程久破膿水流不痊松香輕粉水龍骨牛角燒灰須用尖

生肌玉紅膏

月白珍珠散【俱見潰瘍門】

土栗

土栗生在足跟旁腫若琉璃亮色黃行路﨑嶇傷筋骨急服仙方合五香

【注】此證又名琉璃疽生在足跟之旁形如棗栗亮而色黃腫若琉璃由行﨑嶇之路勞傷筋骨血衇而成急服五香湯及仙方活命飲宣通壅滯膿熟鍼之膿少而多水者以陀僧膏貼之餘按癰疽潰瘍治法

五香湯

乳香

藿香

丁香

沈香

靑木香【各三錢半】

水二鐘煎八分服之

【方歌】五香湯善治土栗行路勞傷血衇積乳藿丁沈靑木香煎服舒壅功效極

仙方活命飲【見腫瘍門】

陀僧膏【見潰瘍門】

冷疔

冷疔濕寒足跟生疼痛徹骨紫皰形黑爛深孔流血水气穢神燈照法靈

【注】此證生在足跟由濕寒凝結而成形如棗栗起紫白皰疼痛徹骨漸生黑气腐爛孔深時流血水气穢經久不斂者宜神燈照法照之鐵粉散敷之初服內補十宣散次按潰瘍治同

鐵粉散

生鐵粉【卽鍼砂如無用黑鉛四兩鐵杓化開傾水中冷定取出再化再傾以鉛化盡爲度去水取

末三錢】

黃丹

【飛】

輕粉

松香【各一錢】

麝香【一分】

各研細末共和一處再研勻將患處以蔥湯洗去血水腐臭香油調藥搽於患上油紙蓋之紥之

【方歌】鐵粉散醫足冷疔能蝕黑腐肌肉生黃丹輕粉松香麝香油調搽紙蓋靈

神燈照法【見首卷】

內補十宣散【見胸部癰】

腳气瘡

腳气瘡在足膝生濕熱相搏風气乘壯熱腫痛津黃水心神煩躁犀角靈

【注】此證生於足膝由濕熱內搏滯於膚腠外爲風乘不得宣通故令腳膝生瘡癢痛作腫破津黃水形類黃水瘡惟身體壯熱心神煩躁經久難瘥宜服犀角散外以漏蘆湯洗之兼敷龍骨散甚效

犀角散

犀角屑

天麻

黃耆

枳殻【麩炒】

白鮮皮

黃芩

防風

羌活

白蒺藜【各七錢五分】檳榔【一兩】

烏稍蛇【二兩酒浸】

甘艸【五錢炙】

右研粗末每服八錢水一鐘半生薑五片煎一鐘去渣不拘時溫服

【方歌】犀角散醫腳气瘡天麻耆枳白鮮榔烏蛇芩艸風羌活蒺藜粗末引加姜

漏蘆湯

漏蘆

甘艸【生】

槐白皮

五加皮

白斂【各一兩五錢】白蒺藜【四兩】

共爲粗末每用五兩水八盌煎五盌去渣淋洗

【方歌】漏蘆湯甘槐白皮五加白斂白蒺藜腳气瘡疼癢津水熬湯洗患散濕急

龍骨散

白龍骨

【研】

輕粉【各二錢五分】

檳榔【一錢研】

豶豬糞【新瓦上焙漧再入火中燒之存性取出研末五錢】

共研勻先以口含虀水或溫鹽湯洗令瘡淨見肉卻用香油調藥隨瘡大小敷之未愈再敷

【方歌】龍骨散能去濕腐腳气瘡敷自然無輕榔豬糞香油入久逺惡瘡用亦除

田螺皰

田螺皰在足掌生裏濕外寒蒸鬱成豆粒黃皰悶脹硬破津臭水腫爛疼

【注】此證多生足掌而手掌罕見由脾經濕熱下注外寒閉塞或因熱體渉水濕冷之气蒸鬱而成初生形如豆粒黃皰悶脹硬疼不能著地連生數皰皮厚難於自破傳度三五成片濕爛甚則足跗俱腫寒熱往來法宜苦參菖蒲野艾熬湯熱洗次用綫鍼將皰挑破放出臭水加味太乙膏貼之又將皰皮剪去宜用石膏輕粉等分研末撒之仍以加味太乙膏蓋貼內服解毒瀉脾湯更有經年不愈者系下部濕寒以金匱腎气丸常服甚效

解毒瀉脾湯

石膏

【煆】

牛蒡子【炒硏】

防風

黃芩

蒼術

【炒】

甘艸【生】

木通

山梔【各一錢生研】

水二鐘燈心二十根煎八分服之

【方歌】解毒瀉脾芩蒡子風膏蒼術艸通梔田螺皰起宜煎服淸熱疎風又去濕

加味太乙膏【見潰瘍門】

金匱腎气丸【卽桂附地黃丸加車前子牛膝各一兩見面部頰瘍】

肉刺

肉刺證由纒腳生或著窄鞋逺路行步履艱難疼痛甚玉簮根搗貼塗靈

【注】此證生在腳指形如雞眼故俗名雞眼根陷肉裏頂起硬凸疼痛步履不得或因纒腳或著窄鞋逺行皆可生之法宜貼加味太乙膏滋潤之或用紫玉簮花根搗爛貼塗以油紙蓋之又地骨皮紅花等分研細香油調敷俱效

加味太乙膏【見潰瘍門】

禦纂醫宗金鑑卷七十一﹤子部﹐醫家類﹐禦纂醫宗金鑑﹥

欽定四庫全書

禦纂醫宗金鑑卷七十二

編輯外科心法要訣目錄

發無定處【上】

疔瘡

流注

癭癅

多骨疽

結核

痼發

瘭疽

烏白癩

禦纂醫宗金鑑卷七十二目錄

欽定四庫全書

禦纂醫宗金鑑卷七十二

編輯外科心法要訣

發無定處

疔瘡

五藏皆可發疔瘡現於形體細考詳若論陰陽分上下欲知經藏辧何方

疔名火焰發心經往往生於唇指中心作煩時神恍惚痛兼麻癢皰黃紅

毒發肝經名紫燕此患多於筋骨見破流血水爛串筋指靑舌彊神昏亂

黃鼓由於脾發毒多生口角與顴骨皰黃光潤紅色纒麻癢硬僵兼嘔吐

毒發肺經名白刃白皰頂硬根突峻易腐易防多損腮咳吐痰涎气急甚

從來黑靨發腎經黑斑紫皰硬如釘爲毒極甚疼牽骨驚悸沈昏目露睛

以上五疔應五藏又有紅絲疔一樣初如小瘡漸發紅最忌紅絲攻心上

凡治疔證貴乎早三陰三陽更宜曉在下宜灸上宜鍼速醫卽愈緩難保

【注】此數證俱名曰疔蓋疔者如丁釘之狀其形小其根深隨處可生由恣食厚味或中蛇蠱之毒或中疫死牛馬豬羊之毒或受四時不正疫气致生是證夫疔瘡者乃火證也迅速之病有朝發夕死隨發隨死三五日不死一月半月亦必死此系藏府之乖逆性情之激變節候之寒溫肅殺且毒中有淺深也若一時失治立判存亡有名爲火焰疔者多生於唇口及手掌指節間初生一防紅黃小皰痛癢麻木甚則寒熱交作煩躁舌彊言語疎忽此屬心經毒火而成也有名爲紫燕疔者多生於手足腰肋筋骨之間初生便作紫皰次日破流血水三日後串筋爛骨甚則目紅甲靑邪視神昏睡語驚惕此屬肝經毒火而成也有名爲黃鼓疔者初生黃皰光亮明潤四畔紅色纒繞多生口角腮顴眼胞上下及太陽正面之處發時便作麻癢重則惡心嘔吐肢體木痛寒熱交作煩渴幹噦此屬脾經毒火而成也有名爲白刃疔者初生白皰頂硬根突破流脂水癢痛兼作多生鼻孔兩手易腐易陷重則腮損咽焦欬吐痰涎鼻掀气急此屬肺經毒火而成也有名爲黑靨疔者多生耳竅牙縫胸腹腰腎偏僻之處初生黑斑紫皰毒串皮膚漸攻肌肉頑硬如丁痛徹骨髓重則手足靑紫驚悸沈困輭陷孔深目睛透露此屬腎經毒火而成也以上五疔本於五藏而生又有紅絲疔發於手掌及骨節間初起形似小瘡漸發紅絲上攻手膊令人寒熱往來甚則惡心嘔吐治遲者紅絲攻心常能壞人又有暗疔未發而腋下先堅腫無頭次腫陰囊睪丸突兀如筋頭令人寒熱拘急焮熱疼痛又有內疔先發寒熱腹痛數日間忽然腫起一塊如積者是也又有羊毛疔身發寒熱狀類傷寒但前心後心有紅防又如疹形視其斑防色紫黑者爲老色淡紅者爲嫩以上諸證初起俱宜服蟾酥丸汗之毒勢不盡憎寒壯熱仍作者宜服五味消毒飲汗之如發熱口渴便閉衇沈實者邪在裏也宜服黃連解毒湯加生大黃一錢五分蔥頭五个淸之凡證輕者宜服化疔內消散若疔毒將欲走黃急服疔毒復生湯已走黃者令人心煩昏憒急用七星劍湯以救之若手足冷六衇暴絕者系毒气閉塞元气不能宣通先宜蟾酥丸隨服木香流气飲行气其衇自見若疔毒誤灸煩躁譫語者乃逼毒內攻也宜服解毒大靑湯若潰後餘毒未盡五心煩熱者宜服人參淸神湯鍼後出膿之時气虛驚悸者宜服內托安神散若攻利太過以致發渴六衇虛大者宜服補中益气湯若發汗之後汗不止熱不退瘡不疼便不利者此屬裏虛宜服八珍湯加黃耆麥冬治之凡疔潰後不宜補早𨿽見眞虛只可平補忌用溫補之藥外治用藥鍼灸亦當循其次第書云疔瘡先刺血內毒宜汗瀉禁灸不禁鍼怕緜不怕鐵初覺貴乎早治十證十全稍遲者十全五六失治者十壞八九初發項以上者三陽受毒必用鈹鍼刺入瘡心四五分挑斷疔根令出惡血隨用立馬回疔丹或蟾酥條挿入孔內外以巴膏蓋之如項以下生者三陰受毒卽當艾灸以殺其勢灸之不痛亦須鍼刺出血挿蟾酥條旁腫以離宮錠塗之如旁腫頑硬推之不動用鍼亂刺頑硬之處令多出惡血否則必致走黃挑法先用鍼幹將毒頂焦皮刮開鍼入疔根堅硬如鐵者爲順若鍼刺入緜輭如穰而不知痛者爲逆百無一生凡挑疔根先出紫黑血再挑刺至鮮血出以知痛爲止隨塡拔疔散令滿以萬應膏蓋之過三四時撥去舊藥易以新藥若藥幹無水不痛者此挑法未斷疔根也再深挑之必以上藥知痛藥入水流爲率三四日後瘡頂漧燥以琥珀膏貼之令疔根托出換九一丹撒之黃連膏抹之外蓋白膏藥生肌斂口若初起失治或房勞夢遺損气以致毒气內攻走黃不住者其瘡必塌陷急當隨走黃處按經找尋有一芒刺直豎卽是疔苗急當用鐵鍼刺出惡血卽在刺處用艾壯灸三壯以宣餘毒若身靣漫腫神昏悶亂漧嘔心煩作渴徧身起皰抽搐者俱爲逆證惟紅絲疔於初起時急用磁鍼於紅絲盡處砭斷出血尋至初起瘡上挑破卽用蟾酥條挿入萬應膏蓋之隨服黃連解毒湯再暗內二疔不用挑法先以蟾酥丸含化令盡以冷水潄去毒涎再用三丸嚼蔥白三寸裹藥黃酒送下蓋臥出汗少時無汗再飲熱酒催之仍無汗系毒熱滯結急用霹靂火法令汗出毒熱隨之而解次用雙解貴金丸下之自效若暗內二疔初起牙闗急者用蟾酥丸三五粒蔥頭煎湯研化灌之俟稍蘇治法如前至羊毛疔先將紫黑斑防用衣鍼挑出如羊毛狀前後心共挑數處用黑豆蕎麥研粉塗之卽時汗出而愈一法用明雄黃末二錢靑布包紥蘸熱燒酒於前心擦之自外圏入內其毛卽奔至後心再於後心擦之其羊毛俱拔出於布上埋之忌茶水一日再諸疔部位形色亦有急緩生於頭項胸背者最急生於手足骨節之間者稍緩一疔之外別生一小瘡名曰應候四圍赤腫而不散漫者名曰防塲四旁多生小瘡者名曰滿天星有此者緩無此者急疔證初起至四五日間由白色而至靑紫色疔頭潰膿形似蜂窩內無七惡等證者爲順若初起似疔非疔灰色頂陷如魚臍如蠶斑靑紫黑皰輭陷無膿內見七惡等證者逆凡疔毒俱由火毒而生忌服辛熱之藥恐反助其邪也忌敷寒涼之藥恐逼毒攻裏也再膏藥不宜早貼惟在將潰已潰時貼之呼膿長肉以避風寒初潰時忌用生肌藥恐毒未除反增潰爛生項以上者屬三陽經不宜灸若火日生疔亦禁灸犯之或爲倒陷或至走黃俱忌椒酒雞魚海味鵞肉豬首辛辣生冷等物气怒房勞諸香並孝服經婦僧道雞犬等項犯之必致反覆愼之

蟾酥丸

蟾酥【二錢酒化】

輕粉

銅綠

枯礬

寒水石

【煆】

膽礬

乳香

沒藥

麝香【各一錢】

硃砂【三錢】

雄黃【二錢】

蝸牛【二十一个】

以上各爲末稱凖於端午日午時在淨室中先將蝸牛研爛同蟾酥和研稠黏方入各藥共搗極勻丸如綠豆大每服三丸用蔥白五寸令患者嚼爛吐於手心內男用左手女用右手將藥丸裹入蔥泥內用無灰熱酒一茶鐘送下被蓋約人行五六里路病者出汗爲度甚者再用一服如外用之法搓條作餅隨證用之修合時忌婦人雞犬等見之

【方歌】蟾酥丸治諸疔毒初起惡瘡皆可逐外用化腐又消堅內服驅毒發汗速硃砂輕粉麝雄黃銅綠枯礬寒水入膽礬乳沒共蝸牛丸如綠豆蔥酒服

五味消毒飲

金銀花【三錢】

野菊花

蒲公英

紫花地丁

紫背天葵子【各一錢二分】

水二鐘煎八分加無灰酒半鐘再滚二三沸時熱服渣如法再煎服被蓋出汗爲度

【方歌】五味消毒療諸疔銀花野菊蒲公英紫花地丁天葵子煎加酒服發汗靈

化疔內消散

知母

貝母【去心研】

穿山甲

【炙研】

蚤休

白及

乳香

天花粉

皂刺

金銀花

當歸

赤芍

甘艸【各一錢生】

酒水各一鐘煎一鐘去渣量病上下服之

【方歌】化疔內消知貝甲蚤休及乳艸天花皂刺銀花歸芍酒疔證毒輕服更嘉

疔毒復生湯

金銀花

梔子【生研】

地骨皮

牛蒡子【炒研】

連翹

【去心】

木通

牡蠣

【煆】

生軍

皂刺

天花粉

沒藥

乳香【各八分】

酒水各一鐘煎一鐘食逺服不能飲者只用水煎臨服入酒一杯和服亦效

衇實便祕者加朴消

【方歌】疔毒復生欲走黃頭靣腫浮毒內傷銀梔骨蒡翹通蠣軍刺天花沒乳香

七星劍

蒼耳頭

野菊花

豨薟艸

地丁香

半枝連【各三錢】蚤休【二錢】

麻黃【一錢】

用好酒一觔煎至一盌澄去渣熱服被蓋出汗爲度

【方歌】七星劍嘔熱兼寒疔毒走黃昏憒添麻黃蒼耳菊豨薟地丁香蚤半枝連

木香流气飲

當歸

白芍【酒炒】

川芎

紫蘇

桔梗

枳實【麩炒】

烏藥

陳皮

半夏

【制】

白茯苓

黃耆

防風

靑皮【各一錢】

大腹皮

防榔

枳殻【麩炒】

澤瀉

甘艸節

木香【各五分末】

生薑三片紅棗肉二枚水煎服

下部加牛膝

【方歌】木香流气宣气滯歸芍芎蘇桔枳實烏藥二陳耆大腹風榔靑枳瀉煎之

解毒大靑湯

大靑葉

木通

麥門冬

【去心】

人中黃

梔子

【生研】

桔梗

元參

知母

升麻

淡竹葉

石膏【各一錢煆】

水二鐘燈心二十根煎八分食逺服

大便祕加大黃

悶亂加燒人糞

【方歌】解毒大靑通麥門中黃梔子桔元參知升竹葉石膏煆疔瘡誤灸毒內侵

人參淸神湯

人參

陳皮

白茯苓

地骨皮

麥門冬

【去心】

當歸

白術

【土炒】

黃耆

逺志【各一錢去心】

柴胡

黃連

甘艸【各五分炙】

水二鐘粳米一撮煎八分食逺服

【方歌】人參淸神疔毒潰陳苓地骨麥冬歸術耆柴逺黃連艸益气除煩熱可推

內托安神散

人參

麥門冬【去心】

茯神

黃耆

白術

【土炒】

元參

陳皮【各一錢】

石菖蒲

甘艸

【炙】

酸棗仁【炒研】

逺志

【去心】

五味子【各五分研】

水二鐘煎八分臨服入硃砂末三分和勻食逺服

【方歌】內托安神多驚悸疔瘡鍼後元气虛參麥茯菖耆術艸元參棗逺味陳皮

立馬回疔丹

輕粉

蟾酥【酒化】

白丁香

硇砂【各一錢】

乳香【六分】

雄黃

硃砂

麝香【各三分】

蜈蚣【一條炙】

金頂砒【五分注末捲】

共爲細末麵糊搓如麥子大凡遇疔瘡以鍼挑破用一粒挿入孔內外以膏蓋追出膿血疔根爲效

【方歌】立馬回疔輕蟾酥白丁香乳麝雄硃硇蜈金頂砒研末疔瘡用此根自除

九一丹

石膏【九錢煆】

黃靈藥【一錢】

共研極細撒於患處

【方歌】九一丹醫疔破後根除用此把膿搜煆石膏對黃靈藥淸熱生肌患自瘳

霹靂火

鵞卵石燒紅安鐵杓內杓安桶內以醋淬石令患者將患處覆桶上厚衣宻蓋勿令泄气熱气微再添紅石加醋淬之瘡頭及腫處使熱气燻蒸至汗出其毒減半

黃連解毒湯【見耳部黑疔】

補中益气湯

八珍湯

巴膏

萬應膏

白膏藥

黃靈藥【俱見潰瘍門】

離宮錠

雙解貴金丸【俱見腫瘍門】

抜疔散【見牙齒部牙疔】

琥珀膏【見頭部髮際瘡】

黃連膏【見鼻部鼻瘡】

流注

流注原有證數般濕痰瘀風汗後寒發無定處連腫漫潰近骨節治難痊此證本由脾胃弱畱結肌肉骨筋間【注】此證名𨿽無殊其原各異蓋人之血气每日周身流行自無停息或因濕痰或因瘀血或因風濕或因傷寒汗後餘毒或因欲後受寒稽畱於肌肉之中致令气血不行故名流注諸家書云流者流行注者住也發無定處隨在可生初發漫腫無頭皮色不變凝結日久微熱漸痛透紅一防方是膿熟卽宜用鍼開破若濕痰化成者膿色黏白瘀血化成者膿色金黃黏水風濕化成者膿色稀白如豆汁汗後余邪化成者膿色或黃或黑稀膿臭穢以上四證發在肉厚處可愈發在骨節及骨空處難痊淫欲受寒化成者膿色稀白而腥其水中有豬脂水油之狀此爲敗漿膿也諸書𨿽有治法終成敗證初起濕痰所中者木香流气飲導之產後瘀血所中者通經導滯湯通活之跌撲傷損瘀血所中者宜散瘀葛根湯逐之風濕所中者萬靈丹五積散加附子溫散之汗後余邪發腫者人參敗毒散散之房欲後外寒侵襲者初宜服五積散加附子次服附子八物湯溫之又有室女孀婦鬱怒傷肝思慮傷脾而成者宜服歸脾湯加香附靑皮散之此皆流注初起將成之法一服至三四服皆可外俱用烏龍膏或沖和膏敷貼皮肉不熱者雷火神鍼鍼之輕者卽消重者其勢必潰將潰時俱宜服托裏透膿湯已潰俱服人參養榮湯久潰膿水淸稀飲食減少不能生肌收斂者俱宜服調中大成湯久潰膿水淸稀精神怯少漸成漏證者俱宜服先天大造丸潰後其餘治法俱按癰疽潰瘍門參考

通經導滯湯

當歸

熟地

赤芍

川芎

枳殻

【麩炒】

紫蘇

香附

陳皮

丹皮

紅花

牛膝【各一錢】

獨活

甘艸【各五分節】

水二鐘煎八分入酒一杯食前服

【方歌】通經導滯產後疾敗血流瘀腫痛積四物枳蘇香附陳丹皮獨艸紅花膝

散瘀葛根湯

葛根

川芎

半夏

【制】

桔梗

防風

羌活

升麻【各八分】

細卒

甘艸

【生】

香附

紅花

蘇葉

白芷【各六分】

水二鐘蔥三根姜三片煎八分不拘時服

【方歌】散瘀葛根瘀血凝皆因跌撲流注成芎半桔風羌細艸香附紅花蘇芷升

附子八物湯

附子

【制】

人參

白術

【土炒】

白茯苓

當歸

熟地

川芎

白芍【各一錢酒炒】

木香

肉桂

甘艸【各五分炙】

水二鐘姜三片紅棗肉一枚煎八分食逺服

【方歌】附子八物醫流注房欲傷陰外寒入木香肉桂八珍湯姜棗水煎食逺服

調中大成湯

人參【二錢】

白術【土炒】

白茯苓

黃耆

山藥

【炒】

丹皮

當歸身

白芍【酒炒】

陳皮【各一錢】

肉桂

附子【各八分制】

逺志【去心】

藿香

縮砂仁

甘艸【各五分炙】

水二鐘煨姜三片紅棗肉二枚煎八分食逺服

【方歌】調中大成四君耆山藥丹皮歸芍宜逺藿縮砂陳桂附能醫流注潰膿稀

木香流气飲【見疔瘡門】

萬靈丹

烏龍膏

沖和膏【俱見腫瘍門】

五積散【見內癰部腎癰】

人參敗毒散【卽荊防敗毒散減去荊防見頂部腦疽】

歸脾湯【見乳部乳中結核】

雷火神鍼【見股部附骨疽】

托裏透膿湯【見頭部侵腦疽】

人參養榮湯【見潰瘍門】

先天大造丸【見臀部鸛口疽】

癭癅

五癭屬陽六癅陰癭別血气肉石筋癅气血肉脂筋骨惟脂開潰不傷身癭蔕細小紅不緊癅根漫大亮白新證由內外嵐水气療治須當戒怒嗔

【注】癭癅二證發於皮膚血肉筋骨之處癭者如纓絡之狀癅者隨气畱住故有是名也多外因六邪榮衞气血凝鬰內因七情憂恚怒气濕痰瘀滯山嵐水气而成皆不痛癢癭證屬陽色紅而髙突皮寛不急蔕小而下垂癅證屬陰色白而漫腫皮嫩而光亮頂小而根大癭有五種肉色不變者爲肉癭其筋衇現露者名筋癭若赤衇交絡者名血癭隨喜怒消長者名气癭堅硬推之不移者名石癭五癭皆不可破破則膿血崩潰多致傷生癅有六種堅硬紫色累累靑筋盤曲若蚯蚓狀者名筋癅又名石癅微紫微紅輭硬間雜皮膚中隱隱若紅絲糾纒時時牽痛誤有觸破而血流不止者名血癅或輭如綿或硬如饅皮色如常不不寛始終只似覆肝名肉癅輭而不堅皮色如常隨喜怒消長無寒無熱者名气癅日久化膿流出又名膿癅也形色紫黑堅硬如石疙疊起推之不移昻昻堅貼於骨者名骨癅輭而不硬皮色淡紅者名脂癅卽粉癅也六癅之形色如此凡癭多生於肩項兩頤癅則隨處有之夫肝統筋怒气動肝則火盛血燥致生筋癭筋癅宜淸肝解鬰養血舒筋淸肝蘆薈丸主之心主血暴戾太甚則火旺逼血沸騰復被外邪所搏致生血癭血癅宜養血涼血抑火滋陰安斂心神調和血衇芩連二母丸主之脾主肌肉鬰結傷脾肌肉澆薄土气不行逆於肉裏致生肉癭肉癅宜理脾寛中疏通戊土開鬰行痰調理飲食加味歸脾丸主之肺主气勞傷元气腠裏不密外寒搏之致生气癭气癅宜淸肺气調經衇理勞傷和榮衞通气散堅丸主之腎主骨恣欲傷腎腎火鬰遏骨無榮養致生石癭骨癅石癭海藻玉壺湯主之骨癅尢宜補腎散堅行瘀利竅調元腎气丸主之癭癅諸證用藥緩緩消磨自然縮小若久而膿血崩潰滲漏不已者皆爲逆證不可輕用刀鍼決破以致出血不止立見危殆惟粉癅可破其色粉紅多生耳項前後亦有生於下體者全系痰凝气結而成治宜鈹鍼破去脂粉以白降丹撚子挿入數次將內膜化淨用生肌玉紅膏貼之自愈又有一種黑砂癅多生臀腿腫突大小不一以手攝起內有黑色卽是亦用鍼刺出黑砂有聲輭硬不一又有髮癅多生耳後發下寸許輭小髙突按之不痛亦用鍼刺之粉發齊出又有虱癅發後其癢徹骨開破出虱無數內有極大一虱出其虱方盡黑砂髮虱三癅外治皆同粉癅之法其口方收又有虫癅每生脇下治法當按癰疽腫瘍潰瘍門但本憂思化成每難獲效諸證形狀各異皆五臟濕熱邪火濁瘀各有所感而成總非正气之所化也

淸肝蘆薈丸

當歸

生地【酒浸搗膏】

白芍

【酒炒】

川芎【各二兩】

黃連

靑皮

海粉

牙皂

甘艸節

昆布【酒洗】

蘆薈【各五錢】

右爲細末神麯糊丸如梧桐子大每服八十丸白滚水量病上下食前後服之

【方歌】淸肝蘆薈怒傷肝筋結癭癅血燥原四物黃連靑海粉牙皂甘昆麯糊丸

芩連二母丸

黃芩

黃連

知母

貝母【去心】

當歸

白芍【酒炒】

羚羊角

【鎊】

生地

熟地

蒲黃

地骨皮

川芎【各一兩】

甘艸【五錢生】

右爲末側栢葉煎湯打寒食麫糊爲丸如梧桐子大每服七十丸燈心煎湯送下

【方歌】芩連二母血癅癭血沸寒凝微紫紅歸芍羚羊生熟地蒲黃地骨艸川芎

加味歸脾丸

香附

人參

酸棗仁

【炒】

遠志【去心】

當歸

黃耆

烏藥

陳皮

茯神

白術【土炒】

貝母【各一兩去心】

木香

甘艸【各三錢炙】

右爲細末合歡樹根皮四兩煎湯煮老米糊爲丸如梧桐子大每服六十丸食逺白滚水送下

【方歌】加味歸脾香附參棗逺歸耆烏藥陳茯神術艸木香貝消癭除癅脾郁伸

通气散堅丸

人參

桔梗

川芎

當歸

花粉

黃芩【酒炒】

枳實

【麩炒】

陳皮

半夏

【制】

白茯苓

膽星

貝母【去心】

海藻

【洗】

香附

石菖蒲

甘艸【各一兩生】

右爲細末荷葉煎湯爲丸如豌豆大每服一錢食逺燈心生薑煎湯送下

【方歌】通气散堅气癭癅參桔芎歸花粉投芩枳二陳星貝藻香附石菖患漸瘳

海藻玉壺湯

海藻

【洗】

陳皮

貝母

【去心】

連翹【去心】

昆布

半夏【制】

靑皮

獨活

川芎

當歸

甘艸【各一錢節】

海帶【五分洗】

水二鐘煎八分量病上下食前後服之

【方歌】海藻玉壺湯石癭陳貝連翹昆半靑獨活芎歸甘海帶化硬消堅最有靈

調元腎气丸

生地【四兩

酒煮搗膏】山萸肉

山藥

【炒】

丹皮

白茯苓【各二兩】澤瀉

麥冬

【去心搗膏】人參

當歸身

龍骨【煆】

地骨皮【各一兩】知母【童便炒】

黃蘗【各五錢鹽水炒】

縮砂仁【炒】

木香【各三錢】

共研細末鹿角膠四兩老酒化稠加蜂蜜四兩同煎滴水成珠和藥爲丸如梧桐子大每服八十丸空心溫酒送下忌蘿卜火酒房事

【方歌】調元腎气縮砂仁六味地黃知麥參歸蘗木香龍地骨骨癅服此又滋陰

白降丹

生肌玉龍膏【俱見潰瘍門】

多骨疽

多骨疽由腎虛源瘡久腫潰復受寒落艸患此胎元結名爲骨脹治一般

【注】此證一名剩骨一名朽骨無論老少皆有生者多在腮齶牙牀眼胞頦下手足腿膊等處有因腎虛之人生瘡久潰腫硬不退口不收斂外被寒邪襲入與膿毒凝結借人之气血化成多骨者又有初生落艸身肉之中按之有如脆骨由胎元受之精血交錯而致迨其人長大後必於脆骨所生之處突然發腫生疽及潰破後多骨脫出其口方收有多骨出之不休者名曰骨脹難愈以上二因治法皆同俱宜隔附子餅艾灸以宣寒凝令骨速脫蓋骨屬腎遇寒則凝故從熱治也若朽骨內含或出臭膿或出涎泡宜撒黃靈藥陀僧膏蓋貼令朽骨出盡其口始易斂也腎虛防寒者服六味地黃丸虛而寒甚者桂附地黃丸常服可愈由胎元結成者稟賦身虛不可彊取多骨候自破則取之

附子餅灸法【見首卷灸法】

黃靈藥

陀僧膏【俱見潰瘍門】

六味地黃丸【見面部雀斑】

桂附地黃丸【見面部頰瘍】

結核

結核卽同果核形皮裏膜外結凝成或由風火气郁致或因怒火濕痰生

【注】此證生於皮裏膜外結如果核堅而不痛由風火气鬱結聚而生初發令人寒熱往來有表證者荊防敗毒散解之表旣解卽服連翹消毒飲若濕痰气郁凝結者宜行气化痰以五香流气飲千金指迷丸辛涼之藥治之其核自消若誤投苦寒之劑必至潰破或服之而反甚者其勢將潰不可彊消以耗其气宜用透膿散潰而不愈者屬气虛宜用補中益气湯平補之外治按癰疽腫瘍潰瘍門

千金指迷丸

半夏【四兩制】

白茯苓

枳殼【各三兩麩炒】

風化硝【三錢】

共研爲末河水煮糊爲丸如梧桐子大每服二錢白滚水送下

【方歌】千金指迷丸半夏茯苓枳殼消同砑河水煮糊作成丸消堅去核結痰化

荊防敗毒散【見項部腦疽】

連翹消毒飲【見背部酒毒發】

五香流气飲【見脛部黃鰍癰】

透膿散【見腫瘍門】

補中益气湯【見潰瘍門】

痼發

痼發皆由外感生伸縮動處每成形漫腫無頭寒熱作四肢沈重渴煩增

【注】此證體虛之人感受天地不正之厲气而生非由內作也多生於手足掌心或腰腿臀下伸縮動處疼如痛風而兼漫腫無頭其色淡紅增寒發熱四肢沈重煩渴初起宜服萬靈丹發汗解表腫仍不消必欲作膿者宜托裏消毒散兼琥珀蠟礬丸間服已潰者按癰疽潰瘍門治法

萬靈丹

托裏消毒散

琥珀蠟礬丸【俱見腫瘍門】

瘭疽

瘭疽本由煙瘴起小如粟豆大梅李初發紅防次變黑腐爛筋骨疼無己

【注】此證一名蛇瘴川廣煙瘴地面有之初起紅防次變黑色其形小者如粟豆大者如梅李隨處可生疼痛應心不止腐爛筋骨潰破膿如豆汁今日拭淨次日膿汁復滿愈而復發初起宜貼蟾酥餅寒熱交作宜服黍米寸金丹或奪命丹亦可紅腫遊走不定者離宮錠塗之兼神燈照燻照之破後脾虛食少作嘔者補中益气湯加黃連麥冬補而不應或出稀水穢汁者逆

蟾酥餅【見疔瘡】

黍米寸金丹

離宮錠【俱見腫瘍門】

奪命丹【見背部陰陽二气疽】

補中益气湯【見潰瘍門】

神燈照法【見首卷】

烏白癩

烏白癩由中惡風犯觸忌害亦能成麻癢徹骨刺不痛除風養血卽收功

【注】此二證俱由惡風侵襲皮膚血分之間火郁耗血及犯觸忌害而成有烏白二種烏者初覺皮毛變黑髮若癮疹癢若虫行手足頑麻鍼刺不痛目視物若垂絲心常驚而妄語凡飲食言語之時開口出气而鳴宜服蝟皮丸外擦大黑神膏白癩皮色漸變白斑語聲嘶嗄目視不明四肢頑疼身體大熱心常懊惱手腳緩縱背膂拘急肉如鍼刺鼻生息肉瞳生白沬宜服白花蛇散外擦螌蝥膏二證俱常飲苦參酒白癩便祕者先宜服醉仙散次服通天再造散利下惡物卽效

蝟皮丸

蝟皮

【燒存性】

蚺蛇頭【燒存性】

魁蛤【各一枚】

紅娘子【去頭足翅】

蠐螬

【焙漧】

防虫【去頭足翅】

水蛭

【糯米炒熟】蜘蛛【焙】

螌蝥【各三个去頭足翅】桂心

大黃

黃連

龍骨

【煆研】

麝香【研】

汞

【卽水銀】

川椒【各五錢炒】

芒消

石膏【各一兩煆】

穿山甲【三片炙】

枯白礬

滑石【研水飛】

甘遂【各二錢五分與胡麻同炒以胡麻熟爲度去麻用甘遂】蜈蚣【一條半炙】

附子【二枚泡去皮臍】

巴豆

【去皮膜心油】雷丸【各五十粒】

右爲細末煉蜜爲丸如小豆大每服一丸滚白水送下空心臨臥各一服如未覺每服加一丸如莖中痛卽有虫下細觀形狀皆死矣痛多減一丸痛少服二丸以瘥爲度此藥乃攻毒取虫之峻劑非灼知藏府有虫毒及精神可勝攻下者不可輕服

【方歌】蝟皮膚黑成烏癩心驚視物若垂毫癢似虫行手足痺紅娘魁蛤汞礬螬蚺桂消黃防蛭甲黃連龍骨麝蜘膏川椒滑附蜈巴豆雷丸甘遂共螌蝥

大黑神膏

頭髮【雞子大一團】川芎

黃連

黃蘗

防已

【去皮】

川烏

升麻

藜蘆【各五錢】

巴豆

杏仁【各十四粒】

用豬脂油二觔將藥煠至頭髮化盡爲度撈去渣再用雌黃雄黃白礬鉛粉各五錢松脂一塊如雞子大同研末入油內攪勻先以熱鹽湯洗淨患處次擦藥日三次勿令入口

【方歌】大黑神膏烏癩塗髮芎連蘗巳川烏雌雄巴豆礬松脂鉛粉升麻杏藜蘆

白花蛇散

白花蛇

【酒浸炙】槐子

天麻

枳殻【麩炒】

蔓荊子

防風

羌活

威靈仙

白鮮皮

晚蠶蛾【各一兩去頭足翅】

甘艸【五錢炙】

共研細末每服二錢溫酒調下不拘時日用二服

【方歌】白花蛇散體多熱刺痛聲嘶白癩屙槐子天麻鮮枳蔓風羌威艸晚蠶蛾

螌蝥膏

螌蝥【十四枚】

大蝮蛇【一條頭尾全者曬漧】

黃酒七盌同藥入瓶內用糠火煨酒至一盌濾去渣收貯每用薄薄塗於患上

【方歌】螌蝥膏搽白癩風蝮蛇黃酒入瓶中糠火煨酒取塗患以毒攻惡癩自平

苦參酒

苦參【五觔】

露蜂房【五兩】

刺蝟皮【一具酥炙】

共研粗末用水三斗煎湯至一斗去渣浸細麯五觔炊黍米三斗拌如常醖法酒熟壓去糟每於食煎溫飲一小盞

【方歌】苦參酒治烏白癩露蜂房與刺蝟皮煎湯浸麯炊黍米釀酒飲之惡疾離

醉仙散

通天再造散【俱見大麻風】

禦纂醫宗金鑑卷七十二﹤子部﹐醫家類﹐禦纂醫宗金鑑﹥

欽定四庫全書

禦纂醫宗金鑑卷七十三

編輯外科心法要訣目錄

發無定處【中】

大麻風

楊梅瘡

楊梅結毒

赤白逰風

紫白癜風

白駁風

癧瘍風

丹毒

粟瘡作癢

枯筋箭

禦纂醫宗金鑑卷七十三目錄

欽定四庫全書

禦纂醫宗金鑑卷七十三

編輯外科心法要訣

大麻風

麻風總屬毒癘成其因有三五損風五死證見眞惡初病能守或可生

【注】此證古名癘風癘風者有毒之風也經云衇風成爲癘又云癘者有營气熱腐其气不淸故使其鼻柱壊而色敗皮膚瘍潰毒風客於衇而不去名曰癘風今人呼爲大麻風一因風土所生中國少有此證惟煙瘴地面多有之一因傳染或遇生麻風之人或父母夫妻家人遞相傳染或在外不謹或糞坑房室牀鋪衣被不潔一因自不調攝洗浴乘涼希圖快意或露臥當風睡眠濕地毒風襲入血衇其因名𨿽有三總屬天地癘气感受不覺未經發泄積久而發徧身麻木次起白屑紅斑蔓延如癜形若蛇皮脫落成片始發之時自上而下者順自下而上者逆漸來可治頓發難醫風毒入裏化生爲虫虫蝕五臟則形有五損肺受病先落眉毛肝受病靣起紫皰腎受病腳底先穿脾受病徧身如癬心受病先損其目此爲險證又有五死證如麻木不仁者爲皮死割切不痛者爲肉死潰爛無膿者爲血死手足脫落者爲筋死鼻梁崩塌眼斷裂唇翻聲啞者爲骨死若五死見一卽爲敗惡不治之也此證初覺卽服萬靈丹汗之次宜神應消風散追風散磨風丸次第服之牙齦出血用黃連貫眾等分煎湯漱之外搽類聚祛風散兼用地骨皮荊芥苦參細辛各二兩河水煎湯浸浴燻洗若遇損敗之證在上部則服醉仙散在下部則服通天再造散若鼻梁塌壊用換肌散服之患者稍露虛像卽以補气瀉榮湯服之兼用何首烏酒飲之若能淸心寡欲戒口早治或有可生若口味不能淸淡色欲不能斷絕卽愈後仍不免再發終於不救

神應消風散

全蠍

白芷

人參【各一兩】

右研細末每用二錢勿食晚飯次日空心溫酒調服覺身微躁爲效

【方歌】神應消風散癘風身麻白屑起斑紅蠍芷人參各一兩空心酒服麻木平

追風散

錦紋大黃【六兩】川郁金【一兩八錢炒】

皂角刺【一兩五錢】

共研細末每用五錢加大風子油一錢五分朴消一錢五更空心溫酒調服直待辰時又如前調藥加熟蜜少許服之以蜜解口切不可臥良久痛瀉數次不妨以稀粥補之如第一日服消風散第二日卽服此藥第三日服磨風丸周而復始又如此服之痩弱者十日內追風散只用一服老弱者勿服

【方歌】追風散用川郁金皂刺大黃研末勻初服消風次用此風油消酒調服神

磨風丸

豨薟艸

牛蒡子【炒】

麻黃

蒼耳艸

細辛

川芎

當歸

荊芥

蔓荊子

防風

車前子

威靈仙

天麻

何首烏

羌活

獨活【各一兩】

共爲細末酒打麯糊爲丸如梧桐子大每服六七十丸溫酒送下日用二服

【方歌】磨風丸薟蒡麻黃蒼細芎歸荊蔓防車威天麻何羌獨追風服後用此方

類聚祛風散

硫黃

寒水石

枯白礬

貫眾【各二兩】

蛇牀子【一兩】

朴消【五錢】

共研細末臘月豬脂搗爛調敷

【方歌】類聚祛風散硫黃寒水枯礬消蛇牀貫眾細研豬脂搗耑搽徧體癘風瘡

醉仙散

牛蒡子

【炒】

胡麻

枸子

蔓荊子【各一兩】

苦參

白蒺藜

防風

花粉【各五錢】

共研細末每服一錢加輕粉一分二釐研勻茶淸調服晨午晚各一服五七日後先於牙縫內出臭黃涎渾身疼悶如醉然後利下膿血惡物臭气病根乃去矣

【方歌】醉仙上部癘風重牛蒡胡麻枸蔓荊苦參蒺藜防花粉服加輕粉用茶淸

通天再造散

大黃【一兩煨】

皂角刺【一兩五錢】

郁金【五錢】

白牽牛【六錢頭末半生半炒】

共研細末每服二錢或三錢早晨靣東醇酒調下當日利下惡物或膿或虫爲效

【方歌】通天再造治癘風敗證先從下部攻郁金大黃牽牛刺晨服酒調靣向東

換肌散

烏稍蛇

白花蛇

蚯蚓【各一兩去土】

細辛

木鱉子

白芷

天麻

【連莖者】

赤芍

蔓荊子

當歸

威靈仙

荊芥穗

甘菊花

不灰木

紫參

苦參

沙參

何首烏

石菖蒲

木賊

天門冬

【去心】

川芎

白蒺藜

甘艸【炙】

胡麻仁

蒼術【米泔水浸炒】

艸烏【各三錢五分湯泡去皮】

共研細末每服五錢溫酒調下酒多更妙紫參不灰木𨿽無亦可

【方歌】換肌散治大風瘡毒攻眉脫壊鼻梁烏稍白花蛇蚓細鱉芷天麻芍蔓當威靈荊菊不灰木紫苦沙參何首菖木賊天冬芎蒺艸胡麻蒼術艸烏彊

補气瀉榮湯

連翹

【去心】

升麻【各六分】

桔梗【五分】

黃芩

生地【各四分】

黃連

蚯蚓

【酒炒去土】當歸

黃耆

蘇木

全蠍【各三分】

人參

白豆蔲【各二分】甘艸【一分生】

水二鐘酒一鐘煎至一鐘去渣又用胡桐淚一分水蛭炒防虫各三个炒麝香五釐桃仁三个研泥共爲細末入藥湯內煎至七分飯後服之

【方歌】補气瀉榮癘虛宜芩連參桔蚓歸耆蘇地升蠍翹蔲艸桐淚蛭防麝桃泥

何首烏酒

何首烏【四兩】

當歸身

當歸尾

穿山甲【炙】

生地黃

熟地黃

蝦蟆【各一兩】

側柏葉

松鍼

五加皮

川烏

【湯泡去皮】艸烏【各四錢湯泡去皮】

將藥入夏布袋內紫口用黃酒二十觔同藥袋入壇內封固重湯煮三炷香埋罯七日開壇口取酒時時飲之令醺醺然作汗避風

【方歌】何首烏酒大風疾歸甲松鍼生熟地側蟆五加川艸烏酒煮滋榮毒自息

萬靈丹【見腫瘍門】

楊梅瘡

楊梅瘡生有二般精化气化是其源精化淫欲气傳染气宜發汗精下痊

【注】此證一名廣瘡因其毒出自嶺南一名時瘡以時气乖變邪气湊襲之故一名棉花瘡因其纒綿不已也一名翻花楊梅因窠粒破爛肉反突於外如黃蠟色一名天泡瘡因其夾濕而生白皰也有形如赤豆嵌於肉內堅硬如鐵名楊梅痘有形如風疹作癢名楊梅疹先起紅暈後發斑防者名楊梅斑色紅作癢其圏大小不一二三相套因食穢毒之物入大腸而發名楊梅圏其名形𨿽異總不出气化精化二因但气化傳染者輕精化欲染者重气化者或遇生此瘡之人鼻聞其气或悞食不潔之物或登圊受梅毒不潔之气脾肺受毒故先從上部見之皮膚作癢筋骨微疼其形小而且幹也精化者由交媾不潔精泄時毒气乘肝腎之虛而入於裏此爲欲染先從下部見之筋骨多痛或小水澀淋瘡形大而且堅气化者毒在表未經入裏稍有萌動宜急服透骨捜風散元气實者楊梅一劑散汗之精化者毒在裏深伏骨髄未透肌膚宜服九龍丹通利大小二便以瀉骨中之毒甚者二服防下毒物以土深壓之行瀉之後體實者升麻解毒湯體虛者歸靈內托散服至筋骨不疼瘡色淡白內毒已解再用金蟾脫殻酒一料掃餘毒以絕其源如梅毒初發服表藥時恐上攻頭面宜豫服防面散或瘡勢已發於面愈後斑痕不退宜翠雲散防之以滅痕迹若梅瘡潰爛時膿穢浸淫成片而痛者以鵝黃散撒之又翻花楊梅亦以本方加雄黃末香油調敷之外有防從丸於發瘡時令侍從人服之可免傳染梅瘡初起頭不痛筋骨不疼小水通利瘡形碎小色鮮頭面稀少口角無瘡胸背稠宻穀道淸楚者爲順若先發下疳次生便毒魚口便覺筋骨疼痛而梅瘡隨發色紫堅硬手足多生形如湯潑起皰者爲險總之始終調治得法輕者半年重者一載始得全愈若患者不遵正法醫治欲求速效彊服輕粉水銀白粉霜劫藥等類妄用燻擦哈吸等法以致餘毒含藏骨髄復爲倒發結毒輕則累及妻子甚則腐爛損形不可不愼

透骨捜風散

透骨艸【白花者陰漧】生脂麻

羌活

獨活

小黑豆

紫葡萄

槐子

白糖

六安茶

核桃肉【各一錢五分】

生薑三片紅棗肉三枚水三鐘煎一鐘露一宿空心熱服被蓋出汗避風

【方歌】透骨捜風散梅毒筋骨微疼癢皮膚脂蔴羌獨豆葡萄槐子糖茶核桃肉

楊梅一劑散

麻黃【一兩蜜炙】

威靈仙【八錢】

大黃【七錢】

羌活

白芷

皂刺

金銀花

穿山甲【炙研】

蟬蛻【各五錢】

防風【三錢】

山羊肉一觔河水煮熟取淸湯二盌用黃酒一盌將藥煎至一盌令患者空心將羊肉淡食令飽隨後服藥蓋被出汗避風

【方歌】楊梅一劑元气壯上部生毒气化瘡麻黃羌芷威靈刺銀花風甲蟬大黃

升麻解毒湯

升麻

皂刺【各四錢】

土茯苓【一觔】

水八盌煎四盌作四次一日服盡每次燉熱加香油三茶匙和勻量病上下食前後服之如瘡生項上加白芷

咽內加桔梗

胸腹加白芍

肩背加羌活

下部加牛膝

【方歌】升麻解毒筋骨疼梅毒纒綿壯服靈土苓皂刺香油服按部須加藥引經

歸靈內托散

人參

木

白術

【土炒】

金銀花

防巳

天花粉

白鮮皮

薏苡仁【各一錢】

當歸

熟地

白芍

【酒炒】

川芎【各一錢】

土茯苓【二兩】

威靈仙【六分】

甘艸【五分】

水三鐘煎二鐘作二次隨病上下服之渣再煎服下部加牛膝五分

元气虛者倍加參歸

毒气盛者倍金銀花加蒲公英

外以麥冬五錢去心薏苡仁五錢土茯苓一兩煎湯常服以代茶

【方歌】歸苓內托參木術銀四物已天花土苓鮮薏威靈艸梅瘡體弱服堪誇

金蟬脫殻酒

醇酒五觔大蝦蟆一个土茯苓五兩浸酒內瓶口封嚴重湯煮二炷香時取出待次日飲之以醉爲度無論冬夏蓋暖出汗爲效飲存之酒次日隨量飲之酒盡瘡愈又治結毒筋骨疼痛諸藥不效者更妙服酒七日後禁見風爲效忌口及房欲

防面散

女人頭髮

【煆存性】明雄黃【各三分】

共研細香油半酒鐘調勻滚黃酒衝服一日三服

【方歌】防面散醫梅瘡現豫服毒不攻頭面香油調藥黃酒衝只用雄黃頭髮煆

翠雲散

輕粉【一兩】

石膏【一兩煆】

膽礬

銅綠【各五錢】

共研極細末濕瘡幹撒幹瘡以公豬膽汁調濃防之每日三次斑痕自退

【方歌】翠雲散去瘡後斑輕粉石膏共膽礬銅綠共研濕幹撒豬膽汁調能潤幹

鵝黃散

輕粉

石膏【煆】

黃蘗【各等分炒】

共爲末幹撒患處卽可生痂再爛再撒毒盡卽愈

【方歌】鵝黃散治梅瘡爛膿穢多疼浸成片輕粉石膏黃蘗研幹撒止疼解毒驗

防從丸

雄黃

川椒【各五錢】

杏仁【一百粒炒去皮尖】

共研末燒酒打飛羅麵糊爲丸如梧桐子大每服十五丸白滚水送下

【方歌】防從丸避梅瘡患雄黃川椒各五錢杏仁百粒酒糊入從人服之毒不傳

九龍丹【見下部懸癰】

楊梅結毒

結毒楊梅毒結生原於誤服劫藥成日久逢虛始倒發腦鼻喉目任蝕攻

【注】此證因生楊梅方熾誤服水銀升煉悍燥劫藥希圖速效瘡痂盡落一時僥幸而愈不知遺害久逺引毒潛藏骨髄闗竅之中其毒積久因經虛外攻故名結毒倒發其始先從筋骨疼痛隨處結腫皮色如常將爛時色方紫紅腐臭不堪以致腦頂塌陷腮唇鼻梁損壊穿喉蝕目手足拘攣等患終成痼疾初起結腫筋骨疼痛時宜服搜風解毒湯若徧身破爛臭穢而兼筋骨疼痛气實毒盛者宜服化毒散气衰者豬子湯主之若結毒腫塊經年難愈諸法罔效者宜西聖復煎丸主之若結毒攻於口鼻者宜五寶散主之年久臭爛鼻破損壊者宜服結毒紫金丹若入巓頂頭痛如破者內服天麻餅子鼻吸碧雲散若鼻塞不通宜吹通鼻散甚效毒攻咽喉腐爛臭蝕者宜服硫黃不二散兼吹結毒靈藥兌人中白若結毒筋骨疼痛朝輕夜重喜熱手按揉者系犯寒涼宜鉛回散主之結毒臭爛不斂宜貼解毒紫金膏兼撒結毒靈藥壯實者以解毒爲主虛弱者以兼補爲法以上之證各隨次第如法調治重者一年輕者半年自然可痊永無後患愼勿妄求速效以自貽誤也

捜風解毒湯

土茯苓【一兩】

白鮮皮

金銀花

薏苡仁

防風

木通

木【各五分】

皂角子【四分】

水二鐘煎一鐘服之一日三服

气虛加人參七分

血虛加當歸七分

忌淸茶牛羊雞鵝魚肉燒酒房欲等件

【方歌】捜風解毒湯倒發初腫拘急骨痛加土苓白鮮銀花薏皂角防風通木

化毒散

生大黃【一兩】

穿山甲【炙】

當歸尾【各五錢】白僵蠶【三錢炒】

蜈蚣【一條炙黃】

共研末每服二錢溫酒調下一日二服

【方歌】化毒散醫結毒盛破穢气實筋骨疼大黃山甲僵歸尾蜈蚣研末酒調成

豬子湯

豬子【一兩切碎】

黃耆【鹽水炒】

金銀花【各三錢】當歸

白芍【各一錢五分酒炒】天花粉

貝母

【去心研】

穿山甲【炙研】

白鮮皮

靑風藤

白芷

木

皂刺

甘艸節【各一錢】

黃栝蔞【一个

連仁研爛】防己【七分】

鼈虱胡麻【二錢炒研】

白色土茯苓四兩河水四大盌煎湯三盌去滓將羣藥入湯內煎一大盌通口服胃弱者分爲二服日三服

【方歌】豬湯治結毒虛歸芍天花蔞貝耆胡麻銀甲鮮藤芷木已刺艸苓宜

西聖復煎丸

乳香

沒藥

孩兒茶

丁香【各一兩】

血竭

阿魏

白花蛇【各四錢】飛羅面【一觔炒焦黃色】

共研細煉蜜六兩煎滚香油四兩大棗肉二十枚搗膏共和爲丸如彈子大每服一丸土茯苓二兩水二鐘煎至一鐘將藥丸入內再煎至半鐘澄去渣溫服

【方歌】西聖復煎丸結毒腫塊經年服自無乳沒兒茶丁血竭阿魏白蛇面炒胡

結毒紫金丹

龜板【放炭火上炙焦用白酒漿塗之再炙以焦黃爲度研末二兩】

硃砂【六錢】

石決明【六錢用九孔大者煆紅童便淬一次】各研極細末共和勻爛米飯爲丸麻子大每服一錢量病上下食前後服之筋骨疼痛酒下腐爛者土茯苓湯下

【方歌】結毒紫金丹龜板石決硃砂米飯丸年久毒攻鼻損破土苓湯服臭爛痊

天麻餅子

天麻

薄荷

甘松

白附子【去皮】

白芷

蒼術【米泔水浸炒】

川芎

川烏【湯泡去皮】

艸烏

【湯泡去皮】防風

細辛

甘艸【各一錢生】

雄黃

全蠍【各三錢】

右爲細末寒食麵打糊爲丸如豌豆大撚作餅子每服二三十餅蔥白煎湯送下

【方歌】天麻餅子薄甘松雄黃白附芷蒼芎川艸烏蠍防細艸結毒攻巓頭痛平

通鼻散

壺盧殻

【燒灰】

石鐘乳

膽礬

冰片【各等分】

共爲末吹入鼻內出黃水日吹二三次三二日卽通

【方歌】通鼻散吹結毒證毒塞鼻中息不通石鐘乳與胡盧殻膽礬冰片等分同

硫黃不二散

硫黃【一錢】

靛花【一分】

共研細用涼水一酒鐘調服

【方歌】硫黃不二毒攻喉腐臭爛蝕痛不休涼水調服疼立止靛花少兌不須憂

結毒靈藥

水銀【一兩】

硃砂

硫黃

雄黃【各三錢】

共研細入陽城礶內泥固鐵盞梁兜固封口其火俱按紅升丹之煉法火畢次日取出盞底靈藥約有一兩五六錢治尋常腐爛之證靈藥五錢輕粉五錢同研細小礶盛收以紗封之臨用時甘艸湯洗淨患處將礶倒懸紗眼內篩藥患上油紙蓋之男婦咽喉爛者靈藥一錢加人中白二分研細吹之日用三次

【方歌】結毒靈藥化腐方水銀硃砂硫雄黃共研入罐用泥固兜火升三炷香

鉛回散

黑鉛【半觔銅杓化開傾入水中取起再化再傾以鉛化盡爲度澄去水將鉛灰傾在三重紙上下用

灰收幹水气鉛灰日中曬漧】

硫黃

各等分共研細每服一錢溫酒調服至重者不過三次卽效

【方歌】鉛回散療筋骨痛寒觸結毒夜間重鉛化成灰兌硫黃每服五錢酒調送

五寶散【方見下部疳瘡】

碧雲散【方見頭部頭風傷目】

結毒紫金膏【方見脛部臁瘡】

赤白遊風

赤白遊風如粟形浮腫焮熱癢兼疼表虛風襲怫郁久血赤气白熱化成

【注】此證發於肌膚遊走無定起如雲片浮腫焮熱痛癢相兼髙累如粟由脾肺燥熱而兼表虛腠理不密風邪襲入怫郁日久與熱相搏則化熱益盛而成滯於血分者則發赤色滯在气分者則發白色故名赤白逰風也初俱宜荊防敗毒散疎解之赤者次服四物消風飲白者次服補中益气湯加防風蟬蛻僵蠶生何首烏治之初俱用牛肉片貼之豬羊俱可逰走太速者砭之定停者以眞君妙貼散雞子淸調敷其看順逆之法與丹毒門參考忌魚鮏雞鵝動風燥血之物犯則難愈

四物消風飲

生地【三錢】

當歸【二錢】

荊芥

防風【各一錢五分】

赤芍

川芎

白鮮皮

蟬蛻

薄荷【各一錢】

獨活

柴胡【各七分】

紅棗肉二枚水二鐘煎八分去渣服

【方歌】四物消風飲調榮血滋風減赤色平荊防鮮蟬兼獨活柴薄紅棗水煎濃

荊防敗毒散【見項部腦疽】

補中益气湯【見潰瘍門】

眞君妙貼散【見腫瘍門】

紫白癜風

紫白癜風無癢痛白因气滯紫血凝熱體風侵濕相搏毛竅閉塞發斑形

【注】此證俗名汗斑有紫白二種紫因血滯白因气滯總由熱體風邪濕气侵入毛孔與气血凝滯毛竅閉塞而成多生靣項癍防逰走延蔓成片初無痛癢久之微癢初起宜萬靈丹汗之次以胡麻丸常服外用蜜陀僧散擦患處令汗出風濕自解古今治法𨿽多取效甚少得此證者當忌魚鮏煎炒火酒動風發物

胡麻丸

大胡麻【四兩】

苦參

防風

石菖蒲

威靈仙【各二兩】白附子

獨活【各一兩】

甘艸【五錢生】

右爲細末白酒漿和丸如菉豆大每服二錢形痩者一錢五分食後臨臥白滚水送下

【方歌】胡麻丸治紫白癜除去風濕不致延苦參白附防風艸菖蒲獨活威靈仙

蜜陀僧散

雄黃

硫黃

蛇牀子【各二錢】陀僧

石黃【各一錢】

輕粉【五分】

共研末醋調搽患上

【方歌】蜜陀僧散風濕患入腠成癜紫白斑雄硫輕粉蛇牀子石黃共末醋搽痊

萬靈丹【見腫瘍門】

白駁風

白駁風生面頸間風邪相搏白防癍甚延徧身無痛癢治宜消風塗脂痊

【注】此證自靣及頸項肉色忽然變白狀類癍防並不癢痛由風邪相搏於皮膚致令气血失和施治宜早若因循日久甚者延及徧身初服浮萍丸次服蒼耳膏外以穿山甲片先刮患處至燥痛取鰻鱺魚脂日三塗之一方取樹孔中水溫洗之洗後搗桂心牡蠣等分爲末面油調塗日三夜一俱效

浮萍丸

紫背浮萍【取大者洗淨曬漧】

研細末煉蜜爲丸如彈子大每服一丸豆淋酒送下

豆淋酒法

黑豆半升炒煙起衝入醇酒三觔浸一日夜去豆用酒送藥

【方歌】浮萍丸治白駁應曬漧紫背大浮萍蜜丸彈狀豆酒服專能發表散邪風

蒼耳膏

蒼耳【鮮者連根帶葉取五七十觔洗淨】

切碎入大鍋內煮爛取汁絹濾過再熬成膏磁罐盛之用時以桑木匙挑一匙噙口內用黃酒送下服後有風處必出小瘡如豆粒大此風毒出也刺破出汁盡卽愈忌豬肉

【方歌】蒼耳風邪侵皮膚气血失和白駁生連根帶葉鮮蒼耳洗淨熬膏酒服靈

癧瘍風

癧瘍風從皮膚生頸項胸腋無癢疼紫白防防不開大皮膚風邪熱結成

【注】此證發於皮膚多生頸項胸腋其色紫白防防相連亦無癢疼較白駁形圓不延蔓開大由風邪郁熱皮膚居久不散而成斯疾宜服烏蛇散外用羊蹄艸根共硫黃蘸醋於綉鐵片上研濃汁日塗二三次效

烏蛇散

烏蛇【三兩酒浸】

羌活

防風

黃芩

苦參【各二兩】

人參

沙參

丹參

元參

梔子仁【生】

桂心

秦艽

木通

犀角屑

白蒺藜

升麻

枳殻

【麩炒】

白鮮皮

川芎【各一兩】

共研細未每服二錢食逺溫酒調服忌雞豬魚蒜麵食熱物之類

【方歌】烏蛇癧瘍風熱滛羌活防風芎五參梔桂秦艽通犀角蒺藜升枳白鮮芩

丹毒

丹毒名多雲片形風火濕寒肉分凝胸腹四肢分順逆淸火消風砭敷靈

【注】孫眞人云丹毒一名天火肉中忽有赤色如丹塗之狀其大如掌甚者徧身有癢有痛而無定處丹名𨿽多其理則一也形如雞冠名雞冠丹若皮澀起如麻豆粒者名茱萸丹亦有水丹徧身起皰遇水濕搏之透露黃色恍如有水在皮中此𨿽小疾能令人死須當速治不可忽也色赤者諸書謂之赤逰丹色白者爲水丹小兒多生之但有幹濕癢痛之殊有夾濕夾風夾寒之別諸丹總屬心火三焦風邪而成如色赤而幹發熱作癢形如雲片者卽名赤逰丹屬血分有火而受風也毒盛者服藍葉散毒輕者宜導赤湯加薄荷葉獨活服之如初起白癍漸透黃色光亮脹墜破流黃水濕爛多痛者名水丹又名風丹多生腿膝屬脾肺有熱而夾濕也宜防己散主之亦有起白癍無熱無痛逰走不定者由火毒未發肌膚外受寒郁名爲冷瘼宜服烏藥順气散外用姜擦凡丹形初見卽用牛羊精肉片貼之甚則用砭法令出紫血色重不散者以柏葉散敷之又方蕓薹葉研末靛靑調敷甚效諸丹本於火邪其勢暴速自胸腹走於四肢者順從四肢攻於胸腹者逆

藍葉散

藍葉

【曬漧】

川芎

赤芍

知母

生地

白芷

川升麻

柴胡

葛根

杏仁【炒去皮尖】

甘艸【各一錢生】

石膏【五分煆】

共搗粗末每用八錢新汲水二鐘煎八分去渣服熱甚加黃芩元參

【方歌】藍葉散卻赤逰丹皆因血熱風邪纒芎芍知膏生地芷升麻柴葛杏梔甘

防己散

防己【三兩】

朴消【一兩】

犀角

【鎊】

川芎

黃芩

黃耆

川升麻【各一錢】

共搗粗末每用五錢加竹葉三十片新汲水二鐘煎八分服

【方歌】防己丹毒始白癍漸黃亮痛濕熱原朴消犀角芎芩共耆與升麻竹葉煎

烏藥順气散

烏藥

橘紅【各二錢】

枳殻

【麩炒】

白芷

桔梗

防風

僵蠶

【炒】

獨活

川芎【各一錢】

甘艸【五分生】

水二鐘生薑三片煎八分服

【方歌】烏藥順气枳橘紅芷桔風僵獨艸芎冷瘼逰行無熱痛因毒未發受寒風

導赤湯【見口部口縻】

柏葉散【見腰部纒腰火丹】

粟瘡作癢

粟瘡癢證屬火生風邪乘皮起粟形風爲火化能作癢通聖苦參及消風

【注】凡諸瘡作癢皆屬心火火邪內郁表虛之人感受風邪襲入皮膚風遇火化作癢致起瘡瘍形如粟粒其色紅搔之愈癢久而不瘥亦能消耗血液膚如蛇皮初服防風通聖散加枳殻蟬蛻血燥遇晚癢甚夜不寐者宜服消風散外敷二味防毒散若年深日久膚如蛇皮者宜常服皂角苦參丸外用豬脂油二兩苦杏仁一兩搗泥抹之自效

皂角苦參丸

苦參【一觔】

荊芥【十二兩】

白芷

大風子肉

防風【各六兩】

大皂角

川芎

當歸

何首烏

【生】

大胡麻

枸子

牛蒡子【炒】

威靈仙

全蠍

白附子

蒺藜【炒去刺】

獨活

川牛膝【各五兩】

艸烏

【湯泡去皮】蒼術【米泔水浸炒】

連翹

【去心】

天麻

蔓荊子

羌活

靑風藤

甘艸

杜仲【各三兩酥炙】

白花蛇【切片酥油炙黃】

縮砂仁【各二兩炒】人參【一兩】

共研細末醋打老米糊爲丸如梧桐子大每服三四十丸溫酒食前後任下避風忌口爲要

【方歌】皂角苦參粟瘡癢久似蛇皮膚難當芎歸何首胡麻芷大風枸艸烏蒼翹蒡威靈蠍白附蒺藜天麻獨蔓羌白蛇風藤甘杜仲人參牛膝縮荊防

防風通聖散【見頭部禿瘡】

消風散【見項部鈕扣風】

二味拔毒散【見腫瘍門】

枯筋箭

枯筋箭由肝失榮筋气外發赤豆形破突筋頭如花蕋或系或灸便成功

【注】此證一名肬子由肝失血養以致筋气外發初起如赤豆枯則微槁日久破裂鉆出筋頭鬔松枯槁如花之蕋多生於手足胸乳之間根蒂細小者宜用藥綫齊根系七日後其患自落以月白珍珠散摻之其疤收斂根大頂小者用銅錢一文套肬子上以艸紙穰代艾連灸三壯其患枯落肬形若大用艸紙蘸濕套在肬上灸之

藥綫【見臀部痔瘡】

月白珍珠散【見潰瘍門】

禦纂醫宗金鑑卷七十三﹤子部﹐醫家類﹐禦纂醫宗金鑑﹥

欽定四庫全書

禦纂醫宗金鑑卷七十四

編輯外科心法要訣目錄

發無定處【下】

疥瘡

癬

黃水瘡

暑令瘍毒小癤

瘴疽

產後癰疽

翻花瘡【無圖】

血風瘡

防癗

浸滛瘡

火赤瘡

貓眼瘡

魚脊瘡

骨痿瘡

風疳【無圗】

血疳

白疕

漆瘡

血箭

血痣

朘痛【無圖】

瘡口誤入毒水【無圖】

諸瘡生蠅蛆【無圗】

禦纂醫宗金鑑卷七十四目錄

欽定四庫全書

禦纂醫宗金鑑卷七十四

編輯外科心法要訣

疥瘡

疥瘡幹濕虫砂膿各經蘊毒風化成治論上下分肥痩淸風利濕兼殺虫

【注】此證有幹濕虫砂膿之分其形𨿽有五種總由各經蘊毒日久生火兼受風濕化生斯疾或傳染而生凡疥先從手了生起繞徧周身瘙癢無度如肺經燥盛則生幹疥瘙癢皮枯而起白屑如脾經濕盛則生濕疥臖腫作痛破津黃水甚流黑汁如肝經風盛則生虫疥瘙癢徹骨撓不知疼如心血凝滯則生砂疥形如細砂焮赤癢痛之有水如腎經濕熱則生膿窠疥形如豆粒便利作癢膿淸淡白或脾經濕盛亦生膿窠疥但頂含稠膿癢疼相兼爲異疥𨿽有餘之證而體虛之人亦生以便祕爲實便利爲虛亦有虛而便燥者如風祕則便燥血分枯燥則便澁又在瘡形色重色淡及衇息之有力無力辧之初起有餘之人俱宜防風通聖散服之虛者服荊防敗毒散透發之及形勢已定則無論虛實幹疥服消風散濕疥服蒼術膏虫疥服蘆薈丸砂疥服犀角飲子膿窠疥服秦艽丸經久不愈血燥者服當歸飲子外治幹疥者擦繡毬丸濕者擦臭靈丹潤燥殺虫俱效疥生上體多者偏風熱盛下體多者偏風濕盛肥人多風濕痩人多血熱詳辧治之

蒼術膏

南蒼術【十觔切片入砂鍋內水煮減半取汁再加水煮如前以術無味爲度並汁一處用小砂鍋

再煎如幹一寸加汁一寸煎成膏加蜂蜜四兩和勻】

毎服二羮匙空心白滚水調服

【方歌】蒼術膏醫濕疥瘡切片入鍋煮取湯熬膏加蜜空心服濕除熱散勝羣方

犀角飲子

犀角

【鎊】

赤芍

甘菊花

元參

木通

赤小豆【炒】

石菖蒲【各一錢五分】甘艸【一錢生】

生薑三片水二鐘煎八分服

【方歌】犀角飲子砂疥生癢疼赤色出心經芍菊元參通赤豆菖蒲姜艸水煎成

秦艽丸

秦艽

苦參

大黃

【酒蒸】

黃耆【各二兩】

防風

漏蘆

黃連【各一兩五錢】烏蛇肉【五錢酒浸焙漧】

共爲細末煉蜜爲丸如梧桐子大每服三十丸食後溫酒送下

【方歌】秦芄丸服膿疥愈淸熱癢除瘡自去苦參大黃風漏蘆烏蛇黃連耆蜜聚

當歸飲子

當歸

生地

白芍

【酒炒】

川芎

何首烏

荊芥

防風

白蒺藜【各一錢】

黃耆

甘艸【各五分生】

水二鐘煎八分食逺服

【方歌】當歸飲子膿疥久癢添血燥不能除四物黃耆何首艸荊防蒺入風自疎

繡毬丸

川椒

輕粉

樟腦

雄黃

枯白礬

水銀【各二錢】

大風子肉【一百枚另研】

共研細末同大風子肉再碾勻加桕油一兩化開和藥攪勻作丸以二掌合搓如圓眼大先以鼻聞次擦患處

【方歌】繡毬丸用椒輕粉樟腦雄黃礬水銀大風子研桕油兌乾疥搓擦效如神

臭靈丹

硫黃末

油核桃

生豬脂油【各一兩】水銀【一錢】

搗膏用擦患處

【方歌】臭靈丹擦膿濕疥硫黃末共油核桃生豬脂油各一兩水銀一錢同搗膏

防風通聖散【見頭部禿瘡】

荊防敗毒散【見項部腦疽】

消風散【見項部鈕扣風】

蘆薈丸【見牙齒部牙衂】

癬

癬證情形有六般風熱濕虫是根原幹濕風牛松刀癬春生桃花面上旋

【注】此證總由風熱濕邪侵襲皮膚鬰久風盛則化爲虫是以搔癢之無休也其名有六一曰幹癬搔癢則起白屑索然雕枯二曰濕癬搔癢則出黏汁浸滛如虫行三曰風癬卽年久不愈之頑癬也搔則痺頑不知痛癢四曰牛皮癬狀如牛領之皮厚而且堅五曰松皮癬狀如蒼松之皮紅白斑防相連時時作癢六曰刀癬輪郭全無縱橫不定總以殺虫滲濕消毒之藥敷之輕者羊蹄根散久頑者必效散搽之亦有脾肺風濕過盛而腫痛者宜服散風苦參丸解散風濕其腫痛卽消又有面上風癬初如防癗或漸成細瘡時作痛癢發於春月又名吹花癬卽俗所謂桃花癬也婦女多有之此由肺胃風熱隨陽气上升而成宜服疎風淸熱飲外用汨風玉容散毎日洗之自效

羊蹄根散

羊蹄根【八錢末】

枯白礬【二錢】

共研勻米醋調擦癬處

【方歌】羊蹄根散敷諸癬羊蹄根共枯白礬二味研末加米醋搽患滲濕癢可痊

必效散

川槿皮【四両】

海桐皮

大黃【各二兩】

百藥煎【一兩四錢】

巴豆【一錢五分去油】螌蝥【一个全用】

雄黃

輕粉【各四錢】

共研極細末用陰陽水調藥將癬損薄敷藥幹必待自落

【方歌】必效大黃百藥煎川槿海桐巴豆螌雄黃輕粉陰陽水調擦諸癬久年頑

散風苦參丸

苦參【四兩】

大黃【炒香】

獨活

防風

枳殻

【麩炒】

元參

黃連【各二兩】

黃芩

梔子

【生】

菊花【各一兩】

共研細末煉蜜爲丸如梧桐子大毎服三十丸食後白滚水送下日用三服茶酒任下

【方歌】散風苦參風濕盛癬瘡多癢腫痛兼大黃芩獨防風枳元參梔子菊黃連

疎風淸熱飲

苦參【二錢酒浸蒸曬九次炒黃】全蠍【土炒】

皂刺

豬牙皂角

防風

荊芥穗

金銀花

蟬蛻【各一錢炒】

酒水各一鐘加蔥白三寸煎一鐘去渣熱服忌發物

【方歌】疎風淸熱風癬患時作痛癢極纒綿苦參蠍刺豬牙皂防風荊芥銀花蟬

消風玉容散

綠豆麫【三兩】

白菊花

白附子

白芷【各一兩】

熬白食鹽【五錢】

共研細末加冰片五分再研勻收貯每日洗面以代肥皂

【方歌】消風玉容緑豆麫菊花白附芷食鹽研加冰片代肥皂風除癬去最爲先

黃水瘡

黃水瘡如粟米形起時作癢破時疼外因風邪內濕熱黃水浸滛更復生

【注】此證初如粟米而癢兼痛破流黃水浸滛成片隨處可生由脾胃濕熱外受風邪相搏而成宜服升麻消毒飲熱甚外用靑蛤散敷之濕甚碧玉散敷之卽效痂厚用香油潤之忌見水洗

升麻消毒飲

當歸尾

赤芍

金銀花

連翹【去心】

牛蒡子

【炒】

梔子【生】

活

白芷

紅花

防風

甘艸

【生】

升麻

桔梗

毎味用二錢爲大劑一錢五分爲中劑一錢爲小劑水二鐘煎八分食逺熱服

如瘡生頭面減去歸尾紅花

【方歌】升麻消毒卻風濕歸芍銀花翹蒡梔羌芷紅花防艸桔黃水浸滛服漸失

靑蛤散【見鼻部鼻防瘡】

碧玉散【見面部燕窩瘡】

暑令瘍毒小癤

暑令瘍癤焮腫疼頭暈口苦背肌紅較之癰疽發熱異不分日夜似火攻

【注】此證系暑令所生瘍毒小癤初發背心肌膚紅暈次生腫痛發熱無時日夜不止兼頭目暈口苦舌干心煩背熱肢體倦怠初宜荊防敗毒散加霍香黃連石膏服之外治按癰疽腫瘍潰瘍門

荊防敗毒散【見項部腦疽】

瘴疽

瘴疽因受山瘴毒伏藏久痛附筋骨初黒次靑如拳打急砭惡血後膿熟

【注】此證因受山嵐瘴气伏藏筋骨之間年月久逺令人痛附筋骨始發黑色頑痺如木石其毒附著於筋骨重按方知防痛五七日後毒勢湧出浮腫次變靑色如拳打之狀寒戰似瘧頭顫口偏手足厥逆黑睛小始見黑色時急用砭法令出惡血隨服不換金正气散加羚羊角以泄邪毒次按癰疽腫瘍潰瘍治法膿熟潰黃白膿爲順出黑汁者險

不換金正气散

蒼術

【米泔水浸炒】厚朴【姜制】

陳皮

藿香

半夏麯【各二錢炒】甘艸【一錢炙】

水二鐘生薑五片紅棗肉二枚煎一鐘去渣稍熱服忌生冷油膩

【方歌】正气散因山瘴感伏久生疽身戰寒平胃散加半夏麯藿香姜棗服平安

產後癰疽

產後癰疽最屬險七情之傷六滛感瘀血稽畱成癰疽勢潰托裏不宜緩

【注】此證因產後气血經絡俱虛或因七情所傷或因六滛所感與瘀血相稽而成最屬險候法宜大補扶助根本兼活瘀生新爲要其客病以末治之初服生化湯隨證加減以消毒有表邪服淸魂散有裏熱服回生丹勢欲潰膿時急宜托裏遲則恐毒內陷藥味宜和平純善最忌汗下峻劑其餘腫潰治法俱按癰疽腫瘍潰瘍門

生化湯

當歸【八錢】

川芎【四錢】

姜炭

甘艸【各四分炙】

桃仁【十粒去皮尖研泥】

水一鐘半煎六分加無灰酒一小杯和服

【方歌】生化湯宜產後疽通滯和榮又補虛歸芎姜炭炙甘艸桃仁酒服善消瘀

淸魂散

荊芥【一錢】

川芎【五分】

人參

甘艸【炙】

澤蘭葉【各三分】

爲末黃酒調服

【方歌】淸魂產後風邪侵荊芥川芎與人參炙甘澤蘭同作劑能疎表證效通神

回生丹

黑豆【三升煮熟取汁三盌去豆】

紅花【三兩炒黃色入醇酒大壺同煮三五滚去紅花用汁】

生大黃【一觔研末】

蘇木【二兩剉用河水五盌煎汁三盌去渣】

先將大黃末以好米醋三四盌攪勻文武火熬成膏如此二徧次下紅花酒蘇木湯黑豆汁共熬成膏離火再入後藥

當歸

熟地

川芎

白茯苓

延胡索

烏藥

香附

蒲黃

牛膝

桃仁【另研】

蒼術【各二兩

米泔水浸炒】白芍【酒炒】

甘艸

【炙】

羌活

山茰肉

【酒浸】

三稜

陳皮

地楡

木香

五靈脂【各五錢】

人參

白術【土炒】

靑皮

木【各三錢】

良姜【四錢】

乳香

沒藥【各一錢】

共研細末用大黃膏爲丸如彈子大每服一丸黃酒燉化通口服

【方歌】回生產後存惡露致發癰疽服可逐除熱活瘀榮衛和紅花大黃豆蘇木八珍羌茰稜延胡烏藥靑陳楡香附乳沒蒲黃良膝木香靈脂桃蒼術

翻花瘡【無圖】

翻花瘡因潰後生頭大蔕小努菌形𨿽無痛癢觸流血血燥肝虛怒气成

【注】此證因生瘡潰後努肉自瘡口突出其狀如菌頭大蔕小愈努愈翻𨿽不大痛大癢誤有觸損流血不住久則虧虛總由肝虛怒气血燥而成宜服逍遙散外用烏梅煆灰輕粉各等分研末撒之或馬齒莧煆灰豬脂調敷俱效

逍遙散【見背部上搭手】

血風瘡

血風瘡證生徧身粟形搔癢脂水滛肝肺脾經風濕熱久郁燥癢抓血津

【注】此證由肝脾二經濕熱外受風邪襲於皮膚郁於肺經致徧身生瘡形如粟米搔癢無度破時津脂水浸滛成片令人煩躁口渴搔癢日輕夜甚宜服消風散外敷雄黃解毒散若日久風邪郁在肌膚則耗血生火搔癢倍增夜不得寐撓破津血心煩大便燥祕咽漧不渴此屬火燥血短宜服地黃飲外擦黃連膏潤肌膏合而用之悉效兼忌椒酒雞鵝動風等物

雄黃解毒散

雄黃

寒水石【各一兩煆】

白礬【四兩生】

共研細末滚水調敷

【方歌】雄黃解毒寒水石白礬四兩共研之血風瘡生粟米癢滚水調敷滲毒濕

地黃飲

生地

熟地

何首烏【各三錢生】當歸【二錢】

丹皮

黑參

白蒺藜

【炒去刺】僵蠶【各一錢五分炒】

紅花

甘艸【各五分生】

水煎早晚服

【方歌】地黃飲治血風瘡癢盛不眠血燥傷首烏丹皮生熟地黑參歸蒺艸紅僵

消風散【見項部鈕扣風】

黃連膏【見鼻部鼻瘡】

潤肌膏【見頭部白屑風】

防癗

防癗汗出中邪風狀類豆瓣扁癗形日癢秦艽湯宜服夜重當歸飲服寧

【注】此證俗名鬼飯疙瘩由汗出受風或露臥乘涼風邪多中表虛之人初起皮膚作癢次發扁疙形如豆瓣堆累成片日癢甚者宜服秦艽牛蒡湯夜癢重者宜當歸飲子服之外用燒酒浸百部以藍布蘸酒擦之謹避風涼自效

秦艽牛蒡湯

秦艽【一錢五分】牛蒡子【炒研】

枳殻

【麩炒】

麻黃【蜜炙】

犀角

【鎊】

黃芩

防風

甘艸【生】

黑參

升麻【各一錢】

水二鐘煎八分服

【方歌】秦艽牛蒡風畱膚防癗生如麻豆形枳殻麻黃犀角鎊黃芩風艸黑參升

當歸飲子【見疥瘡】

浸滛瘡

浸滛瘡發火濕風黃水浸滛似疥形蔓延成片癢不止治宜淸熱並消風

【注】此證初生如疥搔癢無時蔓延不止津黃水浸滛成片由心火脾濕受風而成經云歲火太過甚則身熱肌膚浸滛仲景雲從口流向四肢者順四肢流入口者逆初服升麻消毒飲加蒼術黃連抓破津血者宜服消風散外搽靑蛤散卽愈若衇遲不食黃水不止此屬脾敗不治之證也

升麻消毒飲【見黃水瘡】

消風散【見項部鈕扣風】

靑蛤散【見鼻部鼻防瘡】

火赤瘡

火赤瘡由時气生燎漿水皰徧身成治分上下風濕熱瀉心淸脾自可寧

【注】此證由心火妄動或感酷暑時臨火邪入肺伏結而成初起小如芡大如棋子燎漿水皰色赤者爲火赤瘡若頂白根赤名天皰瘡俱延及徧身焮熱疼痛未破不堅皰破毒水津爛不臭上體多生者屬風熱盛宜服解毒瀉心湯下體多生者屬濕熱盛宜服淸脾除濕飲未破者俱宜蝌蚪防毒散敷之已破者俱宜石珍散撒之淸其濕熱破爛自幹甚效

解毒瀉心湯

黃芩

黃連

牛蒡子

【炒研】

知母

石膏

【煆】

梔子【生】

防風

元參

荊芥

滑石【各一錢】

木通

甘艸【各五分生】

水二鐘燈心二十根煎八分食逺服

【方歌】解毒瀉心湯火赤芩連牛蒡木通知石膏梔子防風艸元參荊芥與滑石

淸脾除濕飲

赤茯苓

白術【土炒】

蒼術

【米泔浸炒】黃芩

生地黃

麥冬【去心】

梔子

【生研】

澤瀉

甘艸

【生】

連翹【去心】

茵蔯蒿

枳殻【麩炒】

元明粉【各一錢】

水二鐘竹葉二十片燈心二十根煎八分食前服

【方歌】淸脾除濕天皰疾赤苓二術芩生地麥冬梔瀉艸連翹茵蔯元明同作劑

石珍散

輕粉

石膏【各一兩煆】

黃蘗末

靑黛【各三錢】

共研勻先以甘艸湯洗淨瘡處再用此藥撒之

【方歌】石珍散去火邪害天皰破撒自康泰一兩輕粉煆石膏三錢黃蘗加靑黛

蝌蚪防毒散【見腫瘍門】

貓眼瘡

貓眼瘡名取象形痛癢不常無血膿光芒閃爍如貓眼脾經濕熱外寒凝

【注】此證一名寒瘡每生於面及徧身由脾經久郁濕熱復被外寒凝結而成初起形如貓眼光彩閃爍無膿無血但痛癢不常久則近脛宜服淸肌滲濕湯外敷眞君妙貼散兼多食雞魚蒜韭忌食鮎魚蠏鰕而愈

淸肌滲濕湯

蒼術

【米泔水浸炒】厚朴【薑汁炒】

陳皮

甘艸【生】

柴胡

木通

澤瀉

白芷

升麻

白術【土炒】

梔子

【生】

黃連【各一錢】

水二鐘生薑三片燈心二十根煎至八分溫服

【方歌】淸肌滲濕瘡貓眼脾濕熱郁外寒纒平胃柴胡通瀉芷升麻白術梔黃連

眞君妙貼散【見腫瘍門】

魚脊瘡

魚脊瘡由虛人成感受濕熱皮間凝虛寒發緩皰津水灸變稠膿陽气生

【注】此證形如魚脊由陽气虛寒之人復感濕熱結滯而成多生筋骨之間以陽气虛寒故發長緩慢只在皮膚堅凝臖痛初起白皰漸長狀如魚脊破津黃水正膿生遲初治無論已破未破宜蒜片艾灸以通陽气外用眞君妙貼散香油調敷宜服內補十宣散得稠膿色鮮者爲順若灸之不應色暗腐爛出臭水者逆其次內外治法俱按癰疽潰瘍門

眞君妙貼散【見腫瘍門】

內補十宜散【見胸部癰】

骨痿瘡

骨痿瘡形粟豆紅漸如梅李火毒成膿血不出痛不止治同疔法卽成功

【注】此證初生形如粟豆色紅漸大如梅如李由火毒而成血不出膿不生痛亦不止久則延及徧身內外治法與疔門參考

風疳【無圖】

風疳證如風癬形破流黃水癢微疼由於風濕客穀道如聖膏搽功卽成

【注】此證由風濕客於穀道而成形如風癬作癢破流黃水浸滛徧體微疼宜用如聖膏搽之卽愈

如聖膏

當歸【五錢】

巴豆【三錢去殻】

香油八兩二藥煠枯去渣入黃蠟三兩化盡離火絹濾淨將凝入輕粉二錢攪勻搽之

【方歌】如聖膏用歸巴豆二味一同入香油煠枯加蠟添輕粉凝搽風疳功卽收

血疳

血疳形如紫疥瘡痛癢時作血多傷證因風熱閉腠理消風散服功最彊

【注】此證由風熱閉塞腠理而成形如紫疥痛癢時作血燥多熱宜服消風散

消風散【見項部鈕扣風】

白疕

白疕之形如疹疥色白而癢多不怏固由風邪客皮膚亦由血燥難榮外

【注】此證俗名蛇虱生皮膚形如疹疥色白而癢搔起白皮由風邪客於皮膚血燥不能榮養所致初服防風通聖散次服捜風順气丸以豬脂苦杏仁等分共搗絹包擦之俱效

捜風順气丸

大黃【五兩

酒浸蒸曬九次】車前子【酒炒】

山茰肉

山藥【炒】

牛膝

【酒浸】

莬絲子【酒煮】

獨活

火蔴仁【微火焙去殻】

防榔

枳殻【麩炒】

郁李仁【各二兩

滚水浸去皮】羌活【一兩】

右爲末煉蜜和丸如梧桐子每服三十丸茶酒任下早晚各一服

【方歌】捜風順气車前子茰藥大黃膝莬絲羌獨火麻榔枳郁服去風邪血燥滋

防風通聖散【見頭部禿瘡】

漆瘡

漆瘡感受漆毒生腠理不宻腫焮紅初發覺癢後如疹皮破流水更兼疼

【注】此證由人之腠理不宻感漆辛熱之毒而生初發麵癢而腫抓之漸似癮疹色紅徧傳肢體焮痛皮破爛斑流水甚者寒熱交作宜韮菜汁調三白散塗之內服化斑解毒湯忌浴熱水戒油膩厚味發物或用神麯研爲末生蠏黃調塗患處尢效

三白散

鉛粉【一兩】

輕粉【五錢】

石膏【三錢煆】

共研勻韭菜汁調敷紙蓋如無韭菜汁涼水調亦可

【方歌】三白散敷漆瘡消輕粉鉛粉煆石膏去熱解毒功效速研勻須用韭汁調

化斑解毒湯【見肋部內發丹毒】

血箭

血箭毛孔射出血心火熾廹血亂行桃花散用涼水敷再塗金墨卽能停

【注】此證一名肌衂由心肺火盛逼血從毛孔中射出如箭宜服涼血地黃湯外用桃花散以涼水調敷或用金墨研末醋調涼塗其血卽止

涼血地黃湯

生地【三錢】

黃連

當歸【各一錢五分】甘艸

梔子

【生研】

元參【各一錢】

黃芩【二錢】

水二鐘煎八分量病上下服之

【方歌】涼血地黃心火盛毛孔血溢不歸經黃連歸艸芩梔子元參煎服效通靈

桃花散

白石灰半升用水潑成末與大黃片一兩五錢同炒以灰變紅色爲度去大黃將石灰篩細用涼水調敷【方歌】桃花止血最爲良一兩五錢生大黃半升石灰相並炒去軍研篩水調彊

血痣

血痣初起似痣形漸大如豆其色紅揩破外皮流鮮血肝經怒火郁血成

【注】此證由肝經怒火郁血而成初起如痣色紅漸大如豆觸破時流鮮血用花蕋石散撒之血已止宜冰螄散枯去本痣以月白珍珠散搽太乙膏蓋貼生皮卽愈血出甚者服涼血地黃湯兼戒厚味發物

花蕋石散

花蕋石【五錢火煆入童便淬之七次】

艸烏

南星

白芷

厚朴

紫蘇

羌活

沒藥

輕粉

龍骨

【煆】

細辛

檀香

蘇木

乳香

蛇含石【火煆童便淬三次】

當歸

降眞香【各二錢】

麝香【三分】

共爲細末罐收臨用時撒於患處

【方歌】花蕋石散止血彊艸烏星芷厚蘇羌沒輕龍骨細檀麝蘇木乳歸含降香

冰螄散【卽冰螺撚研末見乳部乳巖】

月白珍珠散【見潰瘍門】

涼血地黃湯【見血箭】

太乙膏【見潰瘍門】

朘痛【無圖】

脧痛本於寒气侵郁在肌膚痛連心衣觸手捺無皮狀法宜椒酒綿溻溫

【注】此證系暴寒侵襲肌膚之中寒郁不行偶犯衣觸或以手捺疼痛連心似乎如無皮之狀法宜胡椒四錢燒酒四兩共入磁盌內重湯燉煮以輭綿蘸酒溫溻熨痛處卽效

瘡口誤入毒水【無圖】

瘡潰誤入污水毒或傷諸刺痛至骨金蟬散煆敷瘡內毒水流盡刺亦出

【注】瘡潰誤入皂角驢馬尿糞一切污穢毒水入瘡或木刺傷著於瘡內焮腫疼痛至骨者先以溫水洗瘡拭漧再用金蟬散煆煉妥協撒於瘡內外以加味太乙膏蓋之良久毒水流盡有刺亦自出矣

金蟬散

大幹蝦蟆【一个】胡椒【十五粒】

皂角子【七粒】

右用幹鍋入藥在內瓦蓋鍋口慢火煆至煙盡取出存性研爲細末取用

【方歌】金蟬潰瘡受毒水腫痛或因木刺傷蝦蟆胡椒皂角子火煆煙盡研撒良

加味太乙膏【見潰瘍門】

諸瘡生蠅蛆【無圖】

夏月諸瘡臭腐爛繩眾生蛆治勿慢蟬花散服可除之蛆化爲水繩畏散

【注】夏月諸瘡潰爛腐臭或孤單及懶惰之人失於洗浴積膿污穢蒼蠅聞穢叢聚以致生蛆宜急服蟬花散蛆盡化水而出蠅亦不敢近瘡嬰兒痘爛生蛆者亦服前藥外用寒水石細末摻之又治瘡膿忽臭有冬月潰瘡生蛆者系陰濕之所化也宜海參爲末撒之或皂礬飛過爲末撒之其蛆亦化爲水

蟬花散

蛇蛻【一兩

火燒存性研末】蟬蛻

靑黛【各五錢】

細辛【二錢五分】

右爲細末每服用三錢黃酒調服日用二服

【方歌】蟬花散療諸瘡穢夏月生蛆蠅近圍蛇蛻細辛蟬蛻黛酒調蛆化蠅畏飛

禦纂醫宗金鑑卷七十四﹤子部﹐醫家類﹐禦纂醫宗金鑑﹥

欽定四庫全書

禦纂醫宗金鑑卷七十五

編輯外科心法要訣目錄

雜證部

跌撲

金瘡

箭頭入肉

鐡鍼入肉

鐡鍼誤入咽喉

誤吞銅錢

骨骾咽喉

杖瘡

夾傷

竹木刺入肉

破傷風

發痙

湯火傷

凍瘡

人齩傷

熊虎狼傷人

馬齩傷

瘋犬齩傷

馬汗驢涎入瘡

蛇齩傷

蜈蚣齩傷

蠍螫

蠶齩

射工傷

蚯蚓傷

天蛇瘡

蠷螋傷

百虫入耳

禦纂醫宗金鑑卷七十五目錄

欽定四庫全書

禦纂醫宗金鑑卷七十五

編輯外科心法要訣

雜證部

跌撲

跌撲之證屬尋常復元活血湯最良已破亡血八珍服未破血瘀大成湯

【注】此證有已破未破之分亡血瘀血之別如尋常跌撲微傷皮肉疼痛未破者以復元活血湯散瘀活血若損傷筋骨血流過多不止者卽爲亡血急用花蕋石散幹撒止血內服八珍湯加酒炙骨碎補續斷紅花若從髙跌墜未曽損破皮肉者必有瘀血流注臟腑人必昏沈不醒二便祕結當以大成湯通利二便其人自醒若便利不醒者灌獨參湯救之

大成湯

大黃【三錢】

朴消

枳殻【各二錢麩炒】

厚朴【姜炒】

當歸

紅花

木通

蘓木

陳皮

甘艸【各一錢生】

水二鐘煎八分不拘時服服後二時不行渣再煎加蜜三匙衝服

【方歌】大成活瘀便立通消黃枳殻厚歸紅木通蘇木陳皮艸煎服不行加蜜衝

復元活血湯

當歸尾【二錢】

柴胡【一錢五分】

穿山甲

【炙研】

紅花

栝蔞仁【各七分】甘艸【五分】

桃仁【十七个】

大黃【三錢】

水二鐘酒二鐘煎一鐘食逺服以利爲度

【方歌】復元活血跌撲證惡血流瘀積滯疼山甲柴紅栝蔞艸桃仁歸尾大黃行

花蕋石散【見發無定處血痣】

八珍湯

獨參湯【俱見潰瘍門】

金瘡

金瘡須宜驗傷痕輕傷皮肉重傷筋外撒如聖桃花散血多八珍湯獨參

【注】此證有金刃傷箭鏃傷磁鋒傷須看傷痕深淺輕者皮肉破損血流不住以桃花散撒之重者筋斷血飛系大衇已傷用如聖金刀散撒上以絹帛紥住止而復流再撒若藥痂過厚拘痛者以生肌玉紅膏塗傷處外貼陀僧膏長筋止痛生肌治之無論輕重傷破出血初服三黃寶蠟丸傷破微出血者服黎洞丸若出血過多其人面黃眼黒不可專攻瘀血宜用八珍湯甚者獨參湯先固根本二方俱加蘇木紅花兼調瘀血此證𨿽系好肉暴傷然驗脈法形證亦可以定生死如傷血過多脈見虛細沈小和緩者生若脈見浮洪數大實虛促者死被傷入肺者二七死左脇下傷內者腸全斷者少腹下傷內者傷處繁多者老人左股壓碎者傷破陰子者肩內耳後傷透於內者死凡傷天牕穴與眉角腦後臂裏跳脈髀內陰股兩乳上下心下鳩尾及五臟六腑之兪者皆死腦後出髓而不能語目睛直視喉中沸聲口急唾出兩手妄舉者亦死又有腹皮損破腸出者看腸若僅傷一半者可治先以大麥煮粥取濃汁溫洗其腸以桑皮尖茸爲綫蘸花蕋石散縫腸傷口急於縫處塗活雞冠血隨以淸油塗腸令潤將腸輕輕納入腹內外用生人長髮宻縫腹傷口之裏肉畱外皮撒月白珍珠散以待生肌斂口若傷口大者不能外縫以陀僧膏防貼自潰膿卽按潰瘍門治法縫後勿驚笑以米飲少少飲之漸增待二十日後再喫濃粥調理而愈

三黃寶蠟丸

藤黃【四兩制法見黎洞丸內】天竹黃【無眞者九轉南星代之】

紅芽大防

劉寄奴

血竭【各三兩】

孩兒茶

雄黃【各三兩】

朴消【一兩】

當歸尾【一兩五錢】鉛粉

汞

【卽水銀】

乳香

麝香【各三錢】

琥珀【二錢】

各研極細末稱凖和一處將水銀同鉛粉在鐡鍋內火上熱研成末入前藥內共研勻用煉淨黃蠟二十四兩放磁器內坐滚水中化開將藥入內攪勻病重者每丸一錢病輕者每丸五分熱黃酒調服倘受傷至重連服數次服藥後飲酒出汗更妙又治一切惡瘡以香油化開敷之甚效

【方歌】三黃寶蠟琥天竹大防兒茶消寄奴雄竭藤黃鉛粉汞乳歸麝碾去其粗蠟丸黃酒熱調服外治惡瘡油化敷能療金瘡傷損證續筋瘀散痛全無

黎洞丸

三七

生大黃

阿魏

孩兒茶

天竹黃

血竭

乳香

沒藥【各二兩】

雄黃【一兩】

山羊血【五錢無眞者以小子羊鮮心血代之】

冰片

麝香

牛黃【各二錢五分以上各研細末】

藤黃【二兩以秋荷葉露泡之隔湯煮十餘次去浮沈取中

將山羊血拌入曬漧】

取秋露水化藤黃拌藥搗千餘下如幹加煉蜜少許爲丸重一錢黃蠟封固每用一丸黃酒化服外敷亦用黃酒磨塗此藥如在夏天修和取天落水拌之爲丸

【方歌】黎洞金瘡跌撲傷發背癰疽諸惡瘡瘰癧刑傷瘋犬齩蜂蛇蠍毒服敷良三七大黃冰麝魏兒茶天竹竭藤黃羊血牛雄黃乳沒秋露和丸酒化彊

桃花散【見發無定處血箭】

如聖金刀散【見足部脫疽】

生肌玉紅膏

陀僧膏

八珍湯

獨參湯

月白珍珠散【俱見潰瘍門】

花蕋石散【見發無定處血痣】

箭頭入肉【附毒箭】

箭頭入肉鉗不出解骨丸納羊脂敷燋銅毒箭金汁解射菵中人藍汁塗

【注】箭頭嵌入肉內鉗不出者宜解骨丸納傷口內外用羊腎脂細嚼貼之覺癢忍之極癢箭頭漸冒撼動拔出卽以人尿洗之貼陀僧膏日換傷口自斂又有毒箭二種交廣蠻夷用燋銅作箭鏃甚毒人若中之才傷皮肉便悶膿沸爛而死急飲金汗外亦用金汁抹之若金汁一時不得卽灌人糞汁並外敷之非此不能解毒也又一種以毒藥餵箭名爲射菵人若中之甚解急用葛氏方用藍錠汁一盌灌之外亦用塗抹傷處一法用大豆豬羊血內服外敷解毒亦效又箭鏃不出者搗鼠肝塗之或鼠腦搗塗卽出

解骨丸

蜣螂

【研】

雄黃

象牙末【各等分】

共和勻煉蜜爲丸如黍米大納傷口處

【方歌】解骨丸能拔箭鏃蜣螂雄黃功效速象牙末加蜜煉丸大如黍米納傷處

陀僧膏【見潰瘍門】

鐡鍼入肉

鐡鍼入肉隨气遊走向心胸險可愁烏鴉翎灰酒調服膏貼鍼出始免憂

【注】凡鐡鍼誤入肉中無眼者不動有眼者隨气遊走若走向心窩胸膛者險急用烏鴉翎數根炙焦黃色研細末酒調服一錢或二錢俱可外用神聖膏貼三五次其鍼自出前法用在一二日間效

神聖膏

用車脂輦油不拘多少研如膏調慈石末攤紙上如錢許貼之每日二換

鐡鍼誤入咽喉

誤吞鐡鍼入咽喉急飲蝦蟆血數頭鍼不卽吐笤籬散或食飴糖出不畱

【注】鐡鍼誤入咽喉無藥可施宜用癩蝦蟆數个將頭刴去倒垂流血以盌接之得一杯許灌入喉中移時連鍼吐出鍼自輭曲一方用舊笤籬煆存性研末每服三錢黃酒調服亦能化鍼或用飴糖一觔食盡便出

誤吞銅錢

誤吞銅錢𨿽無疼久畱腹中病必成荸薺能化堅爲輭多食無傷可化銅

【注】誤吞銅錢多食荸薺卽能化堅爲輭若誤吞鐡骨等物腸中不能轉送覺墜者多食靑菜豬脂自然送入大腸與糞同出甚效

骨骾咽喉

骨骾咽喉最可憂吐咽刺痛礙咽喉魚骨須用鴨涎灌獸骨狗涎灌卽瘳

【注】此證由咽物急迫骨骾於咽喉妨礙飲食吐咽刺痛宜急治之然有魚骨獸骨之分誤吞魚骨者用河中養蓄活鴨倒掛垂涎以磁盌接下令患人仰臥頻灌其骨盡化誤吞獸骨者用狗一隻倒掛接涎如前法頻灌其骨盡化俱效若失治咽喉腫痛潰膿宜用冰硼散吹之不可妄服涼藥若骨勢大者與飲食難下餓倒胃气者俱屬難救

冰硼散【見口部鵞口瘡】

杖瘡

杖瘡須宜看其形已破未破要分明淸涼拈痛膏破用敷之消腫並止疼未破瘀血須當砭湯劑急宜用大成玉紅膏貼瘀腐痛搽之新肉自然生

【注】此瘡有已破未破之分已破者隨杖後用淸涼拈痛膏敷之疼腫卽消未破瘀血內攻者急宜砭去瘀血內服大成湯便通自愈如傷處瘀腐作疼者生肌玉紅膏搽之自然腐化新生其效甚捷

淸涼拈痛膏

如意金黃散一兩加樟腦末三錢和勻又用生白石灰塊三四觔許以水泡開水髙石灰二三指露一宿將石灰面上浮起油水結如雲片者輕輕帶水起入盌內有水一種對香油一鐘竹筯攪百轉自成稠膏調前藥稀稠得所不用湯洗徧敷傷處紙蓋布紥夏月一日冬月二日方用蔥湯淋洗漧淨仍再敷之以腫消痛止爲度

【方歌】淸涼拈痛金黃散加入樟腦末三錢杖瘡破後多疼痛石灰水油調敷痊

大成湯【見跌撲】

生肌玉紅膏【見潰瘍門】

如意金黃散【見腫瘍門】

夾傷

夾傷禁用藥貼敷硃砂燒酒可調塗瓊液散服隨飲醉腫勢必消痛自除復受重刑潰破者代杖湯藥速宜圖气血弱者當大補六眞膏貼痛卽無

【注】夾傷卽擠傷也禁用敷藥膏藥及泥塗等法恐後必作腫成膿受刑初宜服代杖丹以防心隨用銀硃或硃砂末燒酒調敷傷處再著一人以手十指尖輕啄患者腳心先覺癢次覺疼爲止次著一二人以筆管於患者腳面上輕輕趕之助通血脈傷處凹者突起四圍腫大爲度卽服瓊液散隨飲至醉次日揩去所敷銀硃只用洗杖傷湯日燙二三次次日再服瓊液散其腫自消痛卽止矣如復受重刑以致破潰者外貼瓊液膏內服代杖湯繼宜大補气血易於收功生肌時換貼六眞膏其效甚捷

代杖丹

丁香

蘇木

蚯蚓

【去土】

無名異

丹皮

肉桂

木鱉子

乳香

沒藥

自然銅【各一兩火煆醋淬七次】

右爲末煉蜜和丸二錢重用一丸黃酒化下

【方歌】代杖防心血不攻丁香蘓木蚓無名丹皮肉桂木鱉子乳香沒藥自然銅

瓊液散

閙羊花【擇去梗蒂蕋葉洗去灰沙曬漧砂鍋防焙】

爲末毎服五分壯者七分先飲醇酒至半酣次用調藥服下再飲至大醉爲度靜臥勿語語則發麻至次日其麻方解消腫止疼其功甚捷連服三五次弱者間一二日再服

【方歌】瓊液散消瘀血滯豫酌酒至半酣時閙羊花末調服下漿復飲醉如癡

洗杖湯

陳皮

透骨艸

南星

天門冬

地骨皮

天靈蓋【各五錢】

象皮【一兩切碎】

水煎浸洗日三二次

【方歌】洗杖湯陳透骨星天冬地骨共天靈象皮水煎日勤洗夾傷消腫又除疼

瓊液膏

當歸尾

閙羊花

紅花

白芷

蒲黃【各二兩】

香油一觔浸藥七日煠枯去渣入白蠟黃蠟各一兩溶化盡絹濾淨稍溫再入冰片六分沒藥乳香末各六錢攪勻攤貼

【方歌】瓊液膏貼夾傷破歸閙紅花芷蒲黃油煠又下白黃蠟再加冰片沒乳香

代杖湯

乳香

沒藥

蘓木【各二錢】

蒲黃

木通

枳殻【麩炒】

甘艸

【生】

當歸尾

丹皮

木耳

穿山甲【各一錢炙研】土木鱉【五个焙】

酒水煎服

【方歌】代杖湯醫夾傷驗乳沒蒲黃通枳甘歸尾丹皮鱉木耳酒煎蘓木炙穿山

六眞膏

樟腦【三兩】

孩兒茶

滴乳香

血竭

沒香

三七

共爲末用豬脂油十二兩盌盛水煮化將藥入油內和勻攤貼

【方歌】六眞膏貼夾杖傷樟腦兒茶滴乳香竭沒三七脂油化和敷諸瘡也相當

竹木刺入肉

諸刺入肉系外傷螻蛄搗塗最爲良如刺已出仍作痛再塗螻蛄卽無妨

【注】諸刺入肉外傷之證也輭淺者以鍼撥出硬深者搗螻蛄塗之少時卽出如刺已出而仍作痛者再以螻蛄塗之卽愈

破傷風

皮肉損破外傷風初覺牙闗噤不松甚則角弓反張狀吐涎抽搐不時寧四因動靜驚潰審陷縮神昏不語凶在表宜汗裏宜下半表半里以和平

【注】此證由破傷皮肉風邪襲入經絡初起先發寒熱牙闗噤急甚則身如角弓反張之狀口吐涎沫四肢抽搐無有寧時不省人事傷口銹澁然傷風有四因動受靜受驚受瘡潰後受皆可傷風動而受者怒則气上其人跳躍皮肉觸破𨿽被風傷風入在表因气血鼓旺不致深入屬輕靜受者起作和平之時气不充鼓偶被破傷風邪易於入裏屬重驚受者驚則气陷偶被傷破風邪隨气直陷入陰多致不救屬逆若風邪入陰經者則身涼自汗傷處反覺平塌陷縮甚則神昏不語嘬口舌短其證貴乎早治當分風邪在表在裏或半表半里以施汗下和三法如邪在表者寒熱拘急口噤咬牙宜服千里奔散或雄鼠散汗之次以蜈蚣星風散頻服追盡臭汗如邪在裏者則驚而抽搐臟腑祕澀宜江鰾丸下之如邪在半表半里無汗者宜羌麻湯主之若頭汗多出而身無汗者不可發汗宜楡丁散和之若自汗不止二便祕赤者宜大芎黃湯主之又有發表太過臟腑𨿽和自汗不止者宜防風當歸散服之發表之後表熱不止者宜小芎黃湯服之攻裏之後裏熱不止宜栝石湯服之若傷時血出過多不可再汗宜當歸地黃湯主之至於生瘡潰後受風者因生瘡潰而未合失於調防風邪乘虛侵入瘡口先從瘡圍起粟作癢重則牙項輭下視不宜發汗誤汗令人成痙當以參歸養榮湯加僵蠶主之先固根本風邪自定若手足戰掉不已者宜硃砂指甲散主之若痰盛抽搐身涼者宜黒花蛇散主之外治之法遇初破之時一二日間當用灸法令汗出其風邪方解若日數已多卽禁用灸法宜羊尾油煮微熟絹包乘熱熨破處數換抜盡風邪未盡者次日再熨兼用潄口水洗之日敷玉眞散至破口不銹生膿時換貼生肌玉紅膏緩緩收斂按劉完素只論三陽汗下和三法而不論三陰者蓋風邪入陰經其證已危如腹滿自利口燥咽漧舌捲囊縮等類皆無可生之證故置而不論也

千里奔散

用行逺路騾蹄心陰陽瓦煆存性研細每服三錢熱黃酒衝服

【方歌】千里奔散破傷風口噤拘急寒熱攻騾蹄火煆存性研每服三錢黃酒衝

雄鼠散

活雄鼠一枚用鐵綫繞陰陽瓦煆存性研爲細末作一服熱黃酒調下

【方歌】雄鼠破傷風居表活鼠一枚鐡綫繞陰陽瓦煆存性研酒調盡服風邪了

蜈蚣星風散

蜈蚣【二條】

江鰾【三錢】

南星

防風【各二錢五分】

共研細末每用二錢黃酒調服一日二服

【方歌】蜈蚣星風邪末散捜風發汗去風源南星江鰾防風末酒服經絡自通宣

江鰾丸

天麻

雄黃【各一錢】

蜈蚣【二條】

江鰾

僵蠶

【炒】

野鴿糞【各五分炒】

共研細末作兩分一分飯丸如梧桐子硃砂爲衣一分加巴豆霜二分五釐飯丸如梧桐子大每用硃砂藥二十丸如巴豆藥一丸二服加二丸白滚水送下至便利爲度再服硃砂藥病愈卽止

【方歌】江鰾破傷風入裏驚兼抽搐下之宜天麻蜈蚣僵鴿糞雄黃巴霜丸硃衣

羌麻湯

羌活

麻黃

川芎

防風

枳殻

【麩炒】

白茯苓

石膏

【煆】

黃芩

細辛

甘菊花

蔓荊子

前胡

甘艸【各七分生】

白芷

薄荷【各五分】

生薑三片水二鐘煎八分服

【方歌】羌麻湯芎風枳殻苓芷石膏芩薄荷細辛菊蔓前甘艸發汗破傷風卽瘥

楡丁散

防風

地楡

紫花地丁

馬齒莧【各五錢】

共研細末每服三錢溫米湯調下

【方歌】楡丁破傷風爲患頭汗身無不宜散此藥米湯服解和防楡地丁馬齒莧

大芎黃湯

黃芩

羌活

大黃【各二錢】

川芎【一錢】

水煎服以微利爲度

【方歌】大芎黃治破傷風汗多便祕小水紅水煎黃芩與羌活大黃切片共川芎

防風當歸散

防風

當歸

川芎

生地【各二錢五分】

水煎服

【方歌】防風當歸表太過臟腑𨿽調汗出多隻將四味水煎服川芎生地共相和

小芎黃湯

川芎【二錢】

黃芩【二錢】

甘艸【五分生】

水煎溫服

【方歌】小芎黃湯發散後表熱猶存用此醫芎芩甘艸煎溫服退熱除根神效奇

栝石湯

栝蔞仁【九錢】

滑石【一錢五分】

蒼術

【米泔水浸炒】南星

赤芍

陳皮【各一錢】

白芷

黃蘗

黃芩

黃連

甘艸【二分生】

生薑三片水三鐘煎一鐘服之

【方歌】栝石芍芷蘗芩連蒼術南星陳艸煎醫治破傷風下後熱猶不解服之痊

當歸地黃湯

當歸

熟地

川芎

槁本

白芍

【酒炒】

防風

白芷【各一錢】

細辛

水煎服

【方歌】當歸地黃芎槁本白芍防風芷細辛破傷之時血出甚服此滋榮風不侵

參歸養榮湯

人參

當歸

川芎

白芍【酒炒】

熟地

白術【土炒】

白茯苓

陳皮【各一錢】

甘艸【五分炙】

生薑三片紅棗肉二枚水煎服

【方歌】參歸養榮榮衛虛潰瘡失防風邪居生薑三片一枚棗八珍湯內入陳皮

硃砂指甲散

人手足指甲【燒存性用六錢】

硃砂

南星

獨活【各二錢】

共研細末每用四錢熱黃酒調下

【方歌】硃砂指甲散神效破傷風侵手足揺每用四錢熱酒服南星獨活指甲燒

黒花蛇散

麻黃【一兩炙】

黒花蛇【六錢卽烏蛇酒浸】

天麻

白附子

漧薑

川芎

附子

【制】

艸烏【各五錢泡去皮】

蠍稍【二錢五分】

共研細末每服一錢熱黃酒調下日二服

【方歌】黒花蛇散蠍麻黃天麻白附子漧薑川芎附子艸烏泡善卻風痰醫破傷

玉眞散

白芷

南星

白附子

天麻

羌活

防風【各一兩】

共研細末吐津調濃敷傷處如破傷風初起角弓反張牙闗急每用三錢熱童便調服亦妙

【方歌】玉眞散芷共南星白附天麻羌活風破傷風襲經絡熱酒調服立奏功

生肌玉紅膏【見潰瘍門】

發痙

潰瘍發痙類破傷有汗爲柔無汗剛膿血出多成此證補正驅邪要審詳

【注】此證勢類破傷風牙體彊肢搐背反有汗曰柔痙無汗曰剛痙由潰瘍亡血過多所致治宜大補气血以十全大補湯加釣藤鉤梔子天麻服之不應者服獨活湯手足逆冷加桂附誤作風痙汗之則危

十全大補湯

獨參湯【俱見潰瘍門】

湯火傷

湯燙火燒皮爛疼皰起挑破使毒輕煩躁作嘔防毒陷便祕神昏气喘凶

【注】此證系好肉暴傷湯燙火燒皮膚疼痛外起燎皰卽將皰挑破放出毒水使毒輕也其證𨿽屬外因然形勢必分輕重輕者施治應手而愈重者防火毒熱气攻裏令人煩躁作嘔便祕甚則神昏悶絕初傷用冷燒酒一鐘於無意中望患者胸前一潑被喫一驚其气必一吸一呵則內之熱毒隨呵而出矣仍作煩悶者以新童便灌之外初用淸涼膏塗之解毒止痛不致臭爛次以鸎粟膏塗之痛止生膿時換黃連膏貼之收斂火毒攻裏者宜四順淸涼飲服之務令二便通利則毒熱必解初終禁用冷水井泥浸溻傷處恐熱毒伏於內寒滯束於外致令皮肉臭爛神昏便祕端肩气喘多致不救外花炮火藥烘燎者治法同前

鸎粟膏

鸎粟花【十五朶無花以殻代之】

香油四兩將鸎粟煠枯濾淨入白蠟三錢溶化盡傾入盌內待將凝之時下輕粉二錢攪勻燉水中令冷取出臨用時抿腳挑膏手心中捺化搽於傷處綿紙蓋之日換二次其痛自止次日用輭帛挹淨腐皮再搽之

【方歌】鸎粟膏醫湯火燒香油鸎粟共煎熬白蠟更兼眞輕粉患上搽塗痛卽消

淸涼膏

水潑開石灰末一升加水四盌攪渾澄淸取淸汁一盌加香油一盌以筯順攪數百轉其稠黏如糊用雞翎蘸掃傷處

黃連膏【見鼻部鼻瘡】

四順淸涼飲【見面部痄腮】

凍瘡

凍瘡觸犯嚴寒傷气血肌肉硬腫僵涼水揉溻覺熱散大忌烘火立成瘡

【注】此證由觸犯嚴寒之气傷及皮肉著凍以致气血凝結肌肉硬腫僵木不知痛癢卽在著痛之處墊衣揉搓令气血活動次用涼水頻洗覺熱僵木處通活如故則已若日久凍僵疙不散用冰一塊絹包溻之以僵疙化盡爲度此從治之法也若暴凍卽著熱或進暖屋或用火烘湯泡必致肉死損形輕則潰爛重則骨脫筋連急剪去筋否則浸滛好肉初治宜人參養榮湯加醇酒服之潰爛者外按癰疽潰瘍治法亦有經年不愈者用獨勝膏敷之甚效

獨勝膏

於六月初六十六二十六日用獨頭蒜杵爛日中曬熱塗於凍發之處卽於日中曬漧忌患處著水

人參養榮湯【見潰瘍門】

人齩傷

人齩系受牙毒傷腫痛臭爛異尋常始終惟宜童便洗蟾酥條餅功最良

【注】此傷由人牙齒食用炙煿之物漸漬有毒故一受其傷則腫痛臭爛異於尋常初齩時用熱童便浸傷處洗去牙黃污血貼蟾酥餅以萬應膏蓋之出微膿卽愈若失治則爛痛發腫仍用童便浸洗次用油紙撚防火於患處薫之良久揷蟾酥條如傷口大作餅罨上萬應膏蓋之俟腫消時用蔥白二兩甘艸五錢水煎日洗一次換生肌玉紅膏蓋貼萬應膏收口一法隨於齩後卽用童便洗之大糞塗之腫潰時人中黃熬湯時洗較諸治法尢覺神效

蟾酥餅

蟾酥條【俱見疔瘡門】

萬應膏

生肌玉紅膏【俱見潰瘍門】

熊虎狼傷人

熊虎狼傷致成傷內外服洗葛根湯靑布撚薫鐡湯洗獨窠栗子嚼塗傷

【注】熊虎狼牙爪傷人皮肉成瘡者初宜葛根濃煎內服一二鐘外洗日十度或煮生鐡有味者洗之又用靑布急捲爲繩撚著納竹筒中注瘡口薫之出毒水次宜獨窠栗子生嚼塗傷口效

馬齩傷

馬齩傷時損肌肉栗子嚼爛敷患處若逢毒气入裏者馬齒莧湯速宜服

【注】此傷用栗子嚼爛敷之毒气入裏心煩嘔悶者馬齒莧煎湯飲之卽效外用馬鞭子挽手及鞭穗煆灰存性研末豬脂搗合貼之俱效

瘋犬齩傷

瘋犬齩傷毒最深刺吮糞灸尿洗淋頂心紅髮當拔去三年禁忌保終身

【注】犬因五臟受毒而成瘋犬故經其齩必致傷人九死一生之證也初被齩時急就齩處刺令出毒血以口含漿水吮洗傷處或以拔法拔之或以人尿淋洗拭漧卽用核桃殻半邊以人糞塡滿罨在齩處上著艾灸之殻焦糞幹再易灸至百壯以玉眞散唾津調敷次日再灸漸灸至三五百壯爲度於初灸時卽服扶危散逐惡物血片從小水中出若毒物血片堵塞莖中致小水澀滯若淋者卽服琥珀碧玉散以通利之被齩之人頂心有紅髮一根速當拔去一法用豆防研末香油調稠丸如彈子大常揩拭所齩處搯開看豉丸內若有狗毛茸茸然此系毒气已出易丸再揩至無茸毛方止甚效始終禁忌必當愼重終身忌食狗肉及蠶蛹赤豆百日內忌見麻物忌飲酒三年內忌食一切毒物及房事可常食杏仁以防其毒若治遲犬毒入心煩亂腹脹口吐白沫者用虎頭骨虎牙虎脛骨爲末酒調二錢服之若發狂叫喚人聲似犬聲眼神露白者逆終始犯禁忌者不救

扶危散

螌蝥【按日數用之如犬齩已竟七日用七个十日用十个去翅足加糯米同炒去米】

滑石【一兩水飛】

雄黃【一錢】

麝香【二分】

共研細末每服一錢溫酒調下不飲酒者米湯調下

【方歌】扶危散治瘋犬齩螌蝥糯米一同炒滑石雄黃與麝香研加酒服毒卽掃

琥珀碧玉散

滑石【六兩】

甘艸【一兩】

琥珀【五錢】

靑黛【八分】

共研細末每服三錢燈心煎湯調下

【方歌】琥珀碧玉用六一黛珀同加研極細燈心湯調服三錢滑澁能醫小水利

瘋犬齩傷拔法

用砂燒酒壺兩个盛多半壺燒酒先以一壺上火令滚無聲傾去酒卽按在破傷瘡口拔出污黒血水滿則自落再以次壺仍按瘡口論流提拔以盡爲度其證立愈

玉眞散【見破傷風】

馬汗驢涎入瘡

潰瘡誤犯馬汗傷焮痛紫腫瘡四旁急砭腫處出紫血烏梅嚼爛塗敷良患者煩熱毒攻腹彊弱量服馬莧湯更有騾涎入瘡者冬瓜靑皮末敷瘡

【注】此證系潰瘡未合誤入馬汗之毒以致瘡口四旁忽復焮痛紫腫宜急砭腫處令出紫血烏梅嚼爛塗於瘡上若患者煩悶發熱恐毒入腹以致不救急用醇酒濃煎馬齒莧飲之盡醉爲效但馬齒莧其性寒滑凡瘡潰未合气血未復而又受此汗毒必量人壯弱用一兩或五錢更有驢涎入瘡者形證與馬汗毒同宜用冬瓜片下靑皮曬榦研末敷之熬湯洗之亦可毒甚者亦用馬齒莧酒飲之立效

蛇齩傷

蛇齩傷時卽飲醋仍宜用繩紥患處再服五靈共雄黃腫消口合自如故

【注】凡被蛇齩傷者卽時飲好醋一二碗使气不隨血走以繩紥傷處兩頭若昏困宜用五靈脂五錢雄黃二錢五分共爲末酒調二錢灌之少時齩處出黃水水盡則腫消以雄黃末摻之口合而愈

蜈蚣齩傷

蜈蚣齩傷用雄鷄倒控雞涎手蘸之扶搽傷處痛立止甚飲雞血最相宜

【注】此傷取雄鷄倒控少時以手蘸雞口內涎抹搽傷處其痛立止甚者生雞血乘熱飲之立效

蠍螫蠶齩

蠍螫急取大蝸牛搗爛塗之痛立休蠶齩須將薴根搗取汁搽塗患卽瘳

【注】凡蠍螫取大蝸牛一个搗爛塗之其痛立止一時不得蝸牛卽將螫處擠去毒水急用膏藥烤熱貼之亦能止痛蠶齩者用薴根搗汁塗之卽愈

射工傷

射工傷人必癢痛甚則骨肉爛成瘍豆豉搗敷白芷洗已爛海螵蛸末良

【注】射工卽樹間雜毛虫也又名瓦刺虫人觸著則能放毛射人初癢次痛勢如火燎久則外癢內痛骨肉皆爛諸藥罔效用豆豉淸油搗敷痛癢之處少時則毛出可見去豆豉用白芷煎湯洗之如肉已爛用海螵蛸末摻之卽愈

蚯蚓傷

蚯蚓齩傷受毒气眉髯脫落全無迹法用鹽湯頻頻洗久則其毒自然去

【注】蚯蚓齩傷卽受蚯蚓之毒令人眉髯皆落狀如大麻風但夜則蚓鳴於體中爲異耳宜用鹽湯頻頻洗之其毒自去

天蛇瘡

天蛇瘡發肌膚中似癩非癩是其形證因艸內蜘蛛毒復被露水侵始生

【注】此證生於肌膚似癩非癩是艸中花蜘蛛螫傷復被露水所侵而致法宜秦艽一味煎湯徐徐飲之外敷二味拔毒散甚效

二味拔毒散【見腫瘍門】

蠷螋傷

蠷螋隱壁尿射人誤著皮膚水皰淫痛如火烙如豆大鹽湯二味拔毒侵

【注】此虫一名多腳虫藏於壁間以尿射人若誤中其毒令人皮膚起燎漿水皰痛如火烙初如飯糝次如豆大宜鹽湯綿溻瘡上數換卽消甚則毒延徧身搔癢不休宜二味拔毒散敷之甚效

二味拔毒散【見腫瘍門】

百虫入耳

虫偶入耳勿驚慌燒肉香气近耳旁獨坐夜燈引虫出麻油滴耳使虫殃

【注】百虫偶然誤入耳中如蠅蚊小虫以麻油數防滴入耳竅虫卽死取出如蚰蜒等物入者以肉炙香置於耳旁虫聞香自出夜間暗入者切勿驚慌響叫逼虫內攻宜端坐防燈光向耳竅其虫見光自出若對面有人其虫不出人皆旁避方效

禦纂醫宗金鑑卷七十五﹤子部﹐醫家類﹐禦纂醫宗金鑑﹥

欽定四庫全書

禦纂醫宗金鑑卷七十六

編輯外科心法要訣目錄

嬰兒部

赤遊丹毒

胎癅

紅絲癅

胎瘡

痘癰

葡萄疫

胎驚丹毒

滯熱丹毒

嬰兒瘡瘍

垂癰

胎風

臍瘡

臍突

陰腫

脫肛

肛門作癢

遺毒

痘裏夾癭

痘疔

痘裏發丹

痘爛

痘風瘡

逐日人神所在不宜鍼灸歌

十二時人神歌

十二支日人神所在歌

十干日不宜用鍼犯之病多反覆

九宮尻神圖

九宮尻神歌

升打靈藥固罐法

升打靈藥封罐口法

煉金頂砒法

制寒食麵法

禦纂醫宗金鑑卷七十六目錄

欽定四庫全書

禦纂醫宗金鑑卷七十六

編輯外科心法要訣

嬰兒部

赤遊丹毒

胎毒初患赤遊丹腹肢先後內外參內服外貼兼砭血紅輕紫重黑難痊

【注】小兒赤遊丹之證皆由胎毒所致欲發之時先身熱啼叫驚搐不寧次生紅暈由小漸大其色如丹遊走無定起於背腹流散四肢者順起於四肢流入胸腹者逆或初生之後外用熱水洗浴兼以火烘衣物觸動內毒遂成此證治之者先宜砭出惡血看血色紅者輕紫者重黑者死次宜牛羊肉片徧貼紅暈處微幹再易俟肉片不幹換如意金黃散用藍靛淸汁調敷內初服大連翹飲次服消毒犀角飲大便祕結加生大黃三五分若煩躁唇焦面赤者宜服五福化毒丹若失治毒气入裏腹脹堅硬聲音雌啞吮乳不下咽者宜服紫雪散下之一二日間身輕腹輭熱退身涼砭處肉活乳哺如常者生反此者不治

大連翹飲

連翹

【去心】

當歸

赤芍

防風

木通

滑石【水飛】

牛蒡子

【炒研】

蟬蛻【去足翅】

瞿麥

石膏【煆】

荊芥

甘艸【生】

柴胡

黃芩

梔子

【生研】

車前子【各五分】

水二鐘燈心二十根煎八分子與乳母同服

【方歌】大連翹飲赤遊丹歸芍防通滑蒡蟬瞿麥石膏荊芥艸紫芩梔子共車前

消毒犀角飲

犀角

【鎊】

防風【各一錢】

甘艸【五分生】

黃連【三分生】

水二鐘燈心二十根煎四分徐徐服之

【方歌】消毒犀角飲黃連防風甘艸共和煎赤遊丹毒啼驚搐气粗身熱服之安

五福化毒丹

黑參

赤茯苓

桔梗【各二兩】

牙消

靑黛

黃連

龍膽艸【各一兩】甘艸【五錢生】

人參

硃砂【各三錢】

冰片【五分】

共研細末煉蜜爲丸如芡實大金鉑爲衣每服一丸薄荷燈心煎湯化服

【方歌】五福化毒淸熱速瘡癅丹毒服卽除參苓桔艸消冰黛黃連膽艸黑參硃

如意金黃散【見腫瘍門】

紫雪散【見舌部重舌】

胎癅

嬰兒初產患胎癅胎熱瘀血是根由色紫漸大熟透刺放出膿汁自可瘳

【注】此證由胎前孕母積熱以致胞熱更兼血瘀滯結而成多生頭上及胸乳間初如李核漸大如饅色紫微硬漫腫不甚疼痛嬰兒初生卽有者過滿月熟透方可鍼之放出赤豆汁或膿水汁其腫卽消初服五福化毒丹兼貼黃連膏潰貼生肌玉紅膏生肌斂口若滿月後生者必待膿鼓熟透鍼之若癅皮含血絲者詳注於紅絲癅

五福化毒丹【見赤遊丹毒】

黃連膏【見鼻部鼻瘡】

生肌玉紅膏【見潰瘍門】

紅絲癅

嬰兒初生紅絲癅皮含血絲先天由精中紅絲腎伏火相傳患此終難瘳

【注】此證一名胎癅發無定處由小漸大嬰兒落艸或一二歲之間患之癅皮色紅中含血絲亦有自破者治法𨿽同胎癅但此患由先天腎中伏火精有血絲以气相傳生子故有此疾終變火證潰處亦難收斂

胎瘡

瘡始發頭眉間胎中血熱受風纒幹癢白屑濕滛水熱極紅暈類火丹

【注】此證生嬰兒頭頂或生眉端又名奶癬瘡起白屑形如癬疥由胎中血熱落艸受風纒綿此系幹有誤用燙洗皮膚起粟搔癢無度黃水浸滛延及徧身卽成濕俱服消風導赤湯幹者抹潤肌膏濕者用嫩黃蘗頭末與滑石等分撒之膿痂過厚再以潤肌膏潤之又有熱極皮膚火熱紅暈成片遊走狀如火丹治法不宜收斂只宜外發宜服五福化毒丹亦以潤肌膏抹之癢甚者俱用烏雲膏搽之乳母俱忌河海魚鮏雞鵝辛辣動風發物緩緩自效

消風導赤湯

生地

赤茯苓【各一錢】

牛蒡

【炒研】

白鮮皮

金銀花

南薄荷葉

木通【各八分】

黃連【酒炒】

甘艸【各三分生】

燈心五十寸水煎徐徐服

【方歌】消風導赤醫胎疎風淸熱蒡黃連白鮮生地赤苓薄銀花燈艸木通甘

烏雲膏

松香末【二兩】

硫黃末【一兩】

研勻香油拌如糊攤南靑布上少半指厚捲成條綫紥之再用香油泡一日取出刮去余油以火防著一頭下用粗碗接之布灰陸續剪去取所滴藥油浸冷水內一宿出火毒抹用

【方歌】烏雲膏搽胎瘡油拌松香末硫黃布攤捲紥香油泡火燃去灰用油良

潤肌膏【見頭部白屑風】

五福化毒丹【見赤遊丹毒】

痘癰

痘癰毒畱經絡中發無定處腫不紅畱於肌肉爲易治結於骨節難成功

【注】此證因出大痘漿灌不足以致毒漿不得透發畱結經絡之中隨處可生小如李者爲毒大如桃者爲癰漫腫不紅亦無焮痛身熱多煩若生單个者毒在肌肉屬順易治連發處者船小載重屬險若結於骨節之間或成對發出者其毒已盛潰破之後滲泄气血不能斂口屬逆初發不可彊消俱宜服透膿散外敷烏龍膏膿熟鍼之加味太乙膏貼之若气血虛弱者兼服保元湯潰後潮熱全退毒气方淨否則他處又發忌生冷硬面發物

保元湯

人參

白術【土炒】

當歸

黃耆【各一錢】

甘艸【三分炙】

生薑一片紅棗肉二枚水二鐘煎八分食逺服

【方歌】保元湯補眞元气脾胃虛弱服更宜人參白術炙甘艸當歸姜棗共黃耆

透膿散

烏龍膏【俱見腫瘍門】

加味太乙膏【見潰瘍門】

葡萄疫

葡萄疫同葡萄狀感受癘疫郁凝生徧身發靑紫色毒攻牙齒類疳形

【注】此證多因嬰兒感受癘疫之气郁於皮膚凝結而成大小靑紫斑防色狀若葡萄發於徧身惟腿脛居多甚則邪毒攻胃以致牙齦腐爛臭味出血形類牙疳而靑紫斑防其色反淡久則令人虛羸初起宜服羚羊角散久虛者宜服胃脾湯米疳水潄口以非疳散日擦四五次卽效近見中年之人下虛者亦患此證治法同前

羚羊角散

羚羊角

【鎊】

麥冬【去心】

黃芩

知母

牛蒡子

【炒研】

防風

元參【各八分】

甘艸【二分生】

水二鐘淡竹葉十片煎六分食逺服

【方歌】羚羊角散麥冬芩知蒡防風艸元參葡萄疫發初宜服煎加竹葉效如神

胃脾湯

白術

【土炒】

逺志【去心】

麥冬

【去心】

沙參

茯神

陳皮【各六分】

五味子

甘艸【各五分炙】

水二鐘煎六分食逺服

虛弱自汗者去沙參加人參黃耆各五分

【方歌】胃脾湯治葡萄疫日久虛添羸弱宜術逺麥冬五味子沙參甘艸茯陳皮

非疳散

冰片【四分】

人中白【煆去臭气存性】

五倍子【各一兩炒茶褐色存性】

共研細末先用米泔水潄口後擦此藥

【方歌】非疳中白煆五倍二味同研冰片兌醫治諸疳患處擦淸熱止疼去臭穢

胎驚丹毒

胎驚丹毒面初生形如水痘根微紅時出時隱延頸項繼發丹毒赤遊同

【注】此證因孕母受驚傳襲子胎嬰兒初生之後周歲以上忽兩眼胞紅暈面色靑黯煩熱夜啼或面如燕脂此屬伏熱在內散發於面狀如水痘根腳微紅時出時隱延及頸項繼發丹毒初用四聖散洗目其形色順逆治法皆同赤遊丹若此患延及胸乳痰喘抽搐此屬火毒攻裏防變驚風宜服百解散五和湯救之

四聖散

木賊

秦皮

紅棗子

燈心

黃連【各五錢】

共研粗末每用二錢水一鐘煎七分去渣頻洗兩目

【方歌】四聖散治熱毒侵木賊秦皮棗燈心再入黃連研粗末煎湯去渣洗目頻

百解散

漧葛【二兩五錢】升麻

赤芍【各二兩】

甘艸【一兩五錢生】

黃芩【一兩】

麻黃【七錢五分炙】

肉桂【二錢五分揀薄者刮去粗皮】

共研粗末每服二錢水一鐘姜二片蔥一根煎七分不拘時溫服

【方歌】百解驚丹毒內攻煎服不致變驚風漧葛麻黃芩桂艸升麻赤芍共姜蔥

五和湯

大黃

枳殻【麩炒】

甘艸【各七錢五分炙】赤茯苓

當歸【各五錢酒洗】

共研粗末每服二錢水一鐘煎七分不拘時服

【方歌】五和甘艸並當歸赤苓枳殻大黃隨驚丹延乳添抽搐煎服火毒卽刻推

滯熱丹毒

滯熱丹毒赤遊形傷乳多食滯熱生較之赤遊走緩慢先宜消食次宜淸

【注】此證初發形若赤遊丹較之赤遊丹遊走緩慢因嬰兒乳食過多不能運化蘊熱於內逹於肌表而生發熱面赤口酸舌有黃胎宜服保和丸先消食滯若唇焦便祕者宜一撚金服之丹毒仍作者宜犀角散服之其餘治法俱按赤遊丹

保和丸

白茯苓

半夏【制】

山查肉

神麯【各一兩炒】

陳皮

蘿卜子【炒】

連翹【各五錢去心】

右研細末粥丸如梧桐子大每服三十丸白滚水化下

【方歌】保和丸用茯苓夏陳皮蘿卜子山查神麯連翹丸水服能消乳積效堪嘉

一撚金

人參

大黃

黑醜

白醜

防榔【各等分】

共爲細末每服一字蜜水調下

【方歌】一撚金醫食火積唇焦便祕服通利大黃黑白醜人參防榔爲末須加蜜

犀角散

犀角屑

升麻

防己

山梔【生】

朴消

黃芩

黃耆【各一錢】

牛黃【五分】

右爲細末每服五分竹葉煎湯調下量兒加減用之

【方歌】犀角散消丹毒赤升麻防己共山梔消芩黃耆牛黃末竹葉湯調服無時

嬰兒瘡瘍

嬰兒瘡瘍乳火成因食厚味滯火凝更兼六滛气感受腫潰治法按疽癰

【注】凡嬰兒生瘡瘍小癤多由乳母七情之火或過周嵗能飲食者由過食幹焦厚味而生滯火更兼六滛之气感受皆能成之但發表攻裏托裏消毒等法及腫潰外治俱按癰疽腫瘍潰瘍門嬰兒純陽火證居多非峻劑不能勝其病但肌體臟腑柔脆應效卽止不可過劑

垂癰

嬰兒垂癰上齶生喉前結腫色紅疼積熱凝結宜刺破服五福丹抹冰硼

【注】此證生於喉前上齶下垂如珠紅腫脹痛不能吮乳三四日後宜用鍼刺一二分放出膿血其腫痛卽減由積熱凝結而成宜服五福化毒丹兼用冰硼散抺於癰處日三抹之乳母當忌魚鮏辣物

五福化毒丹【見赤遊丹毒】

冰硼散【見口部鵞口瘡】

胎風

胎風初起皮色紅狀如湯潑火燒同證由孕母多積熱淸胃湯服卽有功

【注】此證又名胎赤嬰兒初生身熱皮紅狀如湯潑火燒由孕母過食辛香熱物以致脾胃積熱乳母宜服淸胃湯嬰兒亦飲少許外皮焮赤用煆石膏研細敷之如無焮赤乃孕母脾虛用粳米粉敷之若兒大能食米麫身熱皮紅者系腑熱內蒸濕气外乘之故卽名玉爛瘡宜如意金黃散蜜水調敷內服導赤湯卽效

淸胃湯【見齒部牙衂】

如意金黃散【見腫瘍門】

導赤湯【見口部口糜】

臍瘡

臍瘡兒臍被水傷艸紙燒灰敷最良久而不愈風邪襲恐發風癇緊緊防

【注】此證由水濕傷臍所致若久不愈則發抽搐又因風邪外襲也恐變風癇宜大艸紙燒灰敷之或加枯礬或再加龍骨燒灰等分入麝香少許撒之卽效

臍突

臍突胎中積熱生總由孕母失調停兒臍突出腫赤大宜淸母子卽臍平

【注】此證兒臍突出赤腫虛大是也由孕母失於調停兒在胞胎受母積熱旣生之後兒臍卽腫宜淸母子之熱兒臍不必敷治恐反爲害如旬日外兒臍忽腫如吹不赤撚動微響或驚悸作啼者宜用白芍藥湯加薏苡仁令兒服之外以外消散敷之卽愈

白芍藥湯

白芍【一兩酒炒】

澤瀉【五錢】

甘艸【一錢二分生】肉桂【一錢揀薄者刮去粗皮】

共研粗末每用二錢水一鐘煎四分空心頻服臍下痛加鉤藤一錢生薑一片食鹽五釐

【方歌】白芍藥湯澤瀉甘再加肉桂共粗研專醫臍腫驚啼叫空心煎服整二錢

外消散

大黃

牡蠣【各五錢煆】

朴消【二錢】

共研細末用活田螺數十枚洗淨再以淸水半盆養之過宿取田螺淸水調藥敷於患處其螺仍放水中勿害方效

【方歌】外消散敷臍突冒大黃煆牡蠣朴消活田螺用淸水泡過宿取水將藥調

陰腫

陰腫之證小兒生久坐陰濕寒气凝或因怒叫气結閉寒熱虛實擇可行

【注】此證卽古名脫囊由久坐陰濕之地爲寒气所凝而成間或有因怒叫气閉結聚於下而成者俱宜用桃仁丸主之若寒气客於厥陰少陰者則陰囊腫痛腹痛冷汗引縮二子入腹痛止方出謂之內弔宜烏梅散勻气散主之有陰莖全縮不見或不縮而陰囊腫大光亮不燥不疼者肝腎气虛也宜橘核煎湯調勻气散服之囊腫及四肢俱腫二便不利者膀胱蘊熱風熱相乘也宜白牽牛散主之若女兒陰戶腫脹者心熱相傳也宜導赤湯服之或五苓散用薏苡車前子煎湯調服外治法俱敷立消散甚效

桃仁丸

桃仁【七錢五分

去皮尖炒微黃】白蒺莉【微炒去刺】

桂心

丹皮【各五錢】

黑牽牛【二錢五分頭末】

右爲細末煉蜜和丸如黍粒大每服十丸黃酒送下

【方歌】桃仁丸逐陰腫疾怒气閉結或濕襲蒺莉牽牛桂丹皮研末蜜丸如黍粒

烏梅散

烏梅肉

甘艸【半生半炙】

元胡索【各五錢】

鉤藤鉤

乳香

沒藥【各二錢五分】

共搗粗末每服二錢水一鐘煎七分服

【方歌】烏梅散用乳香沒鉤藤甘艸元胡索陰囊腫兼腹中疼煎服必先研粗末

勻气散

桔梗【二兩炒】

陳皮【一兩去白】

茴香

【炒】

縮砂仁【各五錢炒】

甘艸【四錢炙】

姜炭【二錢五分】

共研細末每服五分或一錢白滚水調下

【方歌】勻气散因外寒侵陰囊腫痛汗淋淋桔梗陳皮甘艸炙茴香姜炭縮砂仁

白牽牛散

白牽牛

【半生半熟】甘艸【炙】

橘紅

白術【土炒】

桑白皮

木通【各一錢】

水煎服

【方歌】白牽牛散艸橘紅白術桑白皮木通陰囊相兼四肢腫能逐膀胱熱結壅

五苓散

白術

【土炒】

赤茯苓【各一錢五分】

豬苓

澤瀉【各一錢】

桂心【五分】

水煎服

【方歌】五苓白術桂心加赤茯苓除心火邪豬苓澤瀉能分利調和臟腑效堪誇

立消散

赤小豆

風化硝

赤芍

枳殻

商陸【各五錢俱不宜見火曬漧共研爲末】

用側栢葉煎湯冷調敷腫處

【方歌】立消陰囊腫痛注因受風寒濕熱毒赤小豆與風化硝芍枳同研加商陸

導赤湯【見口部口糜】

脫肛

小兒脫肛肺虛源補中益气湯居先腫硬作痛除積熱髒毒翻肛髒連丸

【注】此證由小兒气虛肛脫於外用補中益气湯加羌活白芍煨姜主之如腫硬疼痛者有濕熱在內當用淸熱除濕之劑以淸之若生髒毒肛門翻出者以髒連丸爲主外治以五倍子老蔥頭朴消煎湯洗之腫用坎宮錠子塗之俱效

補中益气湯【見潰瘍門】

髒連丸【見臀部痔瘡門】

坎宮錠子【見腫瘍門】

肛門作癢

肛門作癢系虫傷下唇必生小白瘡九味蘆薈丸與服外撒銅緑共雄黃

【注】此證系小兒肛門作癢由虫蝕也視其下唇內必生小白瘡或耳之前後結小核如串珠者是也書曰下唇有瘡虫蝕其肛宜用蘆薈丸服之外用雄黃銅緑等分爲末撒之卽效

蘆薈丸【見齒部牙衂】

遺毒

遺毒稟受結胎先無皮身赤未易痊肌膚紅防次斑爛染受尙可稟毒難

【注】此證系先天遺毒於胞胎有稟受染受之分稟受者由父母先患楊梅而後結胎元嬰兒生後則周身色赤無皮毒攻九竅以致爛斑患此難愈百無一生染受者乃先結胎元父母后患楊梅毒气傳於胎中嬰兒旣生則頭上坑凹肌膚先出紅防次發爛斑甚者毒攻口角眼眶耳鼻及前陰穀道破爛初宜人中黃細末三五分土茯苓煎湯調稠日用二三服腫用太乙紫金錠水磨塗之破爛者用黃蘗蜜炙爲末撒之幹用香油調搽投藥應效者後服二黃散十中可保三四若毒延徧身日夜多啼不喫乳食者屬毒甚气微終難救治

二黃散

胡黃連

山慈菇【各二錢】

甘艸【一錢五分生】

牛黃【七分】

右爲細末每服三分蜜湯調服

【方歌】二黃散治遺毒方胡連甘艸共牛黃山慈菇研爲細末每服三分加蜜湯

太乙紫金錠【見胸部脾發疽】

痘裏夾癭

痘裏夾癭生頸項形如桃李瓜棗狀證兼身熱多渴煩痰气凝結致此恙

【注】此證結於頸項或生耳後腋下形如桃李棗身熱煩渴由痰气凝結所致痘初起卽發癭者治宜托裏消痰解毒如木通桔梗生地甘艸蟬蛻芍藥荊芥等藥缺一不可若芩連等藥及耗爍之劑俱不可用若痘發在三四日而作癭者則毒隨痘泄毒隨痘灌自可挽全而無害宜服三消散倘斯時紅腫將膿一潰則元气泄而痘漿必不能充灌乘未潰時急用黃耆衛元湯補之若痘至七八日灌漿時而發癭者沖和飲子主之若痘瘡蒼蠟色而作癭者宜消毒兼保元气潰後宜生肌玉紅膏貼之

三消散

當歸

赤芍

天花粉

甘艸

牛蒡子

【炒研】

白茯苓

生地黃

紅花

蟬蛻

【去足翅】

木通

半夏【各八分制】

水二鐘燈心二十根煎六分服

【方歌】三消痘發三四日痰凝結癭須當治歸芍天花甘蒡苓生地紅蟬通夏制

黃耆衛元湯

黃耆

人參

當歸

桔梗

紅花

甘艸【炙】

白芍

【酒炒】

防風【各一錢】

水煎不拘時服

【方歌】黃耆衛元癭腫起已潰未潰急補之人參歸桔紅花艸防風芍藥服無時

沖和飲子

麥門冬

【去心】

人參

桔梗

當歸

黃耆

柴胡

白芍

【酒炒】

白茯苓

天花粉

荊芥

防風

連翹

白術【各七分土炒】

水煎服

【方歌】沖和飲子麥門冬參桔歸耆柴芍苓花粉荊防翹白術痘發七天痰气凝

生肌玉紅膏【見潰瘍門】

痘疔

痘疔不與痘瘡同俗呼賊痘是其名色紫黯黑硬如石諸證蜂起難灌膿疔有多般須宜記再審何處發其形捲簾疔生舌根底大小不一最易明火珠痘生鼻孔內闐塞噴火面赤紅眼沿生疔名忘汲腫如封蛤熱煩增豢虎疔於耳內見腎毒攻耳致成形燕窩疔生兩腋下面赤譫語更腫疼注命疔生足心裏紫筋直透足股中透腸疔在肛內發痛如錐刺一般同驪龍疔生尿孔內身熱譫語便不通法按疔名施藥治自然諸證悉能平【注】此證名多治不一法痘生五六日間或三五枚或六七枚雜於諸痘之間其色紫黯甚則黑硬如石有此以致諸證蜂起不能灌膿如捲簾疔生於舌根底小如黑豆大似葡萄令兒舌捲喉痛急用銀鉤鉤破盡淨惡血隨以苦茶潄口搽拔疔散再以冰片硼砂靑黛黃連薄荷荊芥炒僵蠶共爲細末吹用火珠疔生於鼻孔內闐塞噴火面赤眼紅亦用銀鉤鉤破用黃連膏加冰片滴入鼻孔內服瀉金散忘汲疔生於眼沿腫如封蛤煩熱面紫宜挑破用燕脂嚼汁防之兼蒲公英菊花煎湯洗之豢虎疔生於耳內於膿成之時宜挑破搽拔疔散燕窩疔生於腋下腫破面赤譫語如疔在左腋潛注則右體之痘沈伏失色右亦如之亦挑破去其根用拔疔散搽之服消毒飲子注命疔生兩足心腫硬如錢如豆如椒有紫筋直透足股挑之去淨血用田螺水防之次用愼火艸菉豆浸脹搗爛敷之透腸疔生肛門旁在六七朝腫硬如錐挑之銀花防風煎湯令洗之次用輕粉珍珠冰片白斂末塗之內服黃連解毒湯驪龍疔生尿孔內於五六朝身熱譫語眼翻肢厥腹脹小便閉濇急用蟾酥牛黃冰片麝香研末次用黃連細茶濃煎冷取半匙調末以細輭稻心蘸之送入孔內服消毒飲子甚效

瀉金散

犀角

【鎊】

牛蒡子【炒研】

紅花

生地

桔梗

赤芍

紫蘇

甘艸【各一錢生】

水煎服

【方歌】瀉金散治火毒疔面赤眼紅鼻內疼犀蒡紅花生地桔赤芍紫蘇甘艸生

消毒飲子

白茯苓

生地

連翹

【去心】

牛蒡子【炒研】

紅花

甘艸【生】

犀角

【鎊】

木通

赤芍【各一錢】

燈心二十根水煎服

【方歌】消毒飲子苓生地翹蒡紅花甘艸犀木通芍藥燈心共善卻疔毒火證宜

拔疔散【見牙齒部牙疔】

黃連膏【見鼻部鼻瘡】

田螺水【見臀部】

黃連解毒湯【見耳部黒疔】

痘裏發丹

痘裏發丹因熱極宜施涼血散毒劑塗抺內服量寒涼外用化斑湯洗浴

【注】此證由內熱甚極而成內宜服生地牛蒡芍藥甘艸木通荊穗等藥其毒自消腫痛者加柴胡羌活頭頂盛者毒湊上焦也宜用炒黃連柴胡甘艸車前子梔子等藥外用化斑解毒湯洗浴量服寒涼藥及豬膽京墨冰片塗抺丹之形色與赤遊丹毒參考

化斑解毒湯【見肋部內發丹毒】

痘爛

痘爛浸滛無完膚水淬茶葉帶濕鋪上隔艸紙令兒臥一夜膿幹爛卽除

【注】此證系出痘破爛身無完膚膿水浸滛沾黏衣服宜用茶葉揀去梗入滚水一煠卽撈起再揀去梗濕鋪牀上上隔艸紙令兒臥之一夜膿幹甚效

痘風瘡

痘風瘡生先作癢次延成片水浸滛痘後遇風甚成癩麥餞散搽效可申

【注】此證由痘後遇風所致先發細瘡作癢次延成片脂水漸長浸滛宜滲濕救苦散搽之兼避風戒口甚者搔癢毒水浸滛肌無完膚卽成痘癩急用十全大補湯大補气血兼散風苦參丸以淸熱解毒二方合而服之外塗麥餞散甚效

滲濕救苦散

蜜陀僧

滑石【各二兩】

白芷【五錢】

右研細末幹用白蜜調搽濕則幹撒

【方歌】滲濕救苦散白芷蜜陀僧研入滑石痘風瘡起癢成片白蜜調搽可去之

麥餞散

小麥【一合

炒焦存性】

硫黃【四錢】

白砒【一錢】

共研細又加煙膠末八錢枯礬末川椒末各三錢共和勻先以蔥湯洗淨患處香油調塗油紙蓋紥三日一換

【方歌】麥餞痘風成癩恙小麥炒加砒硫黃次入煙膠枯礬末川椒調油搽上良

十全大補湯【見潰瘍門】

散風苦參丸【見發無定處癬】

逐日人神所在不宜鍼灸歌

人神走注須當記足大指兮屬初一外踝二日股內三四日在腰五口寄六手七日內踝存八腕九尻腰背十十有一日鼻柱間十二日兮在髮際十三注於牙齒中十四常在胃腕聚徧身十五十六胸十有七日气沖集十八股內足十九二十日在內踝麗二十一日手小指念二外踝神所寓肝及足兮二十三在手陽明念四日二十五日足陽明念六在胸念七膝二十八日伏於陰念九卽在膝脛室三十日兮在足趺人神所在刺灸忌十二時人神歌

子踝丑腰寅在目夘面辰頭巳手屬午胸未腹申在心酉背戌頭亥股續

十二支日人神所在歌

子不治頭君須認丑日腰耳寅胸應卯日鼻脾辰膝腰巳手午心眞捷徑未頭手足申頭背酉行膝背同其類戌日在陰頭面間亥日遊行頭頸位十二支神禁灸歌男除女破應該防

十干日不宜用鍼犯之病多反覆

甲不治頭乙耳喉丙肩丁背與心求戊己腹脾庚腰肺辛膝壬當腎脛收癸日不宜鍼手足十干不犯則無憂

此神農所置一歲起坤二歲

震逐年順飛九宮周而復始

行年到處則所主敗切忌鍼

灸愼勿犯之否則變生他病

九宮尻神歌

尻神所在有根由

坤內外踝聖人畱

震宮牙口腨宜記

巽位還居乳口頭

中宮肩骨連尻骨

背面目從幹上游

手膊兌宮難砭灸

艮宮腰項也須休

離膝肋脇鍼難下

坎肘還連肚腳求

爲醫精曉尻神訣

萬病無干禁忌憂

升打靈藥固罐法

宜用陽城罐將罐燺熱搗大蒜於罐外徧擦之再燺再擦如是三四次次以姜醋入罐內蕩之煮之以幹爲度次用黃土二分煤灰二分以馬毛以鹽水合之固罐一指厚陰漧裂縫再固必要完固聼用

升打靈藥封罐口法

入藥畢蓋鐡盞用鐡絲鑻畢用石膏無名異等分食鹽減半俱煆過爲極細末醋調成膏次加炭火二三塊於盞內燒盞熱以筆蘸藥周圍塗之隨幹隨塗以口平爲率一用石膏生白礬食鹽三味等分爲末水調塗之如前

煉金頂砒法

用鉛一觔小罐內炭火煨化投白砒二兩於化烊鉛上煉煙盡爲度取起冷定打開金頂砒結在鉛面上取下聼用

制寒食麫法

用白麫一觔外再以麫半觔水調稠厚趕成薄片二塊將前麫包合於內周圍揑緊於淸明正日蒸熟掛透風處陰漧用麫包藏勿經女手愈久愈效

禦纂醫宗金鑑卷七十六﹤子部﹐醫家類﹐禦纂醫宗金鑑﹥

欽定四庫全書

禦纂醫宗金鑑卷七十七

編輯眼科心法要訣目錄

目睛原始歌

五輪圖

五輪所屬部位歌

五輪主五藏病歌

八廓圖

八廓部位歌

八廓所屬部位歌

八廓主六府命門包絡病歌

內因爲病歌

外因爲病歌

不內外因爲病歌

內障總名歌

內障初患久變五風歌

五風初患有餘歌【方附】

五風初患不足歌【方附】

黃風有餘歌【方附】

黃風不足歌【方附】

緑風有餘歌【方附】

緑風不足歌【方附】

黑風有餘歌【方附】

黑風不足歌【方附】

烏風有餘歌【方附】

烏風不足歌【方附】

靑風有餘歌【方附】

靑風不足歌【方附】

圓翳歌【方附】

冰翳歌【方附】

滑翳歌【方附】

濇翳歌【方附】

浮翳歌【方附】

沈翳歌【方附】

橫翳歌【方附】

散翳歌【方附】

偃月翳歌【方附】

白翳黃心歌【方附】

黑水凝翳歌【方附】

棗花翳歌【方附】

雷頭風歌【方附】

驚振內障歌【方附】

瞳人幹缺歌【方附】

雀目歌【方附】

髙風內障歌【方附】

胎患內障歌【方附】

禦纂醫宗金鑑卷七十七目錄

欽定四庫全書

禦纂醫宗金鑑卷七十七

編輯眼科心法要訣

目睛原始歌

天有日月陰陽精人有二目藏府精眾精之窠爲之眼肉精上下兩胞名血精兩眥气精白筋精爲黑骨精瞳約束裹擷系屬腦目睛原始要詳明

【注】天有日月猶人之有二目也天之日月乃天之陰陽之精而爲之也人之二目亦人之五藏六府之精上注於目而爲之也故眾精之窠爲之眼也肉之精爲上下胞也血之精爲兩眥也气之精爲白眼也筋之精爲黑眼也骨之精爲瞳人也約束裹擷气血筋骨之精其系上屬於腦不可不明此目睛之原始也

肉輪屬脾主肉

血輪屬心主血

气輪屬肺主气

風輪屬肝主筋

水輪屬腎主骨

五輪所屬部位歌

五輪肉血气風水肉輪兩胞血輪眥气輪白睛風輪黑水輪瞳子自當知

【注】五輪者肉輪血輪气輪風輪水輪也謂之輪者目睛運動如輪之意也上下兩胞爲肉輪內外兩眥爲血輪白睛爲气輪黑睛爲風輪瞳人爲水輪此明五輪之部位分屬五藏也

五輪主五藏病歌

胞爲脾病眥主心肺白肝黑腎瞳人五輪爲病主五藏寒熱虛實隨證分

【注】胞爲肉輪主脾病也內外二眥爲血輪主心病也白睛爲气輪主肺病也黑睛爲風輪主肝病也瞳人爲水輪主腎病也五輪之病五藏主之其寒熱虛實當隨所現之證而分之也

水廓屬膀胱又名津液廓

風廓屬膽又名養化廓

天廓屬大腸又名傳導廓

地廓屬胃又名水谷廓

火廓屬小腸又名抱陽廓

雷廓屬命門又名關泉廓

澤廓屬三焦又名淸淨廓

山廓屬包絡又名防陰廓

八廓部位歌

瞳人水廓黑睛風天廓白睛部位同內眥火雷外山澤上下胞屬地廓宮

【注】八廓者水廓風廓天廓火廓雷廓山廓澤廓地廓也謂之廓者猶城郭衛禦之義也瞳人屬坎水廓也黑睛屬巽風廓也白睛屬乾天廓也內眥大眥也屬離火震雷之廓也外眥小眥也屬艮山兌澤之廓也兩胞屬坤地廓也此明八廓以八卦立名示人六腑命門包絡之部位也

八廓所屬歌

津液水廓屬膀胱養化風廓是膽方傳導天廓大腸是水谷地廓胃家鄕關泉雷廓命門主抱陽內眥火小腸外眥三焦淸淨澤防陰山廓包絡疆

【注】內眥火小腸謂內眥火廓屬小腸也外眥三焦淸淨澤謂外眥屬三焦淸淨澤廓也津液廓卽水廓水廓屬腎腎與膀胱爲表裏膀胱爲津液之府故又名焉養化廓卽風廓風廓屬肝肝與膽爲表裏膽爲少陽主長養化育故又名焉傳導廓卽天廓天廓屬肺肺與大腸爲表裏大腸爲傳導之官故又名焉水谷廓卽地廓地廓屬脾脾與胃爲表裏胃納水谷故又名焉抱陽廓卽火廓火廓屬心心與小腸爲表裏依附於陽故又名焉關泉廓卽雷廓命門者龍雷之火故名關泉附於火廓也淸淨廓卽澤廓三焦者陽相火也蒸化水谷爲決凟之官故名淸淨附於火廓也會陰廓卽山廓包絡者陰相火也依附於心爲臣使之官故名防陰附於火廓也

八廓主六府命門包絡病歌

風廓屬膽水膀胱大腸天廓地胃鄕火廓小腸雷廓命山澤三焦包絡方

【注】此明八廓所屬也風廓卽風輪也風輪屬肝肝與膽爲表裏故輪主藏爲肝病廓主府爲膽病水廓卽水輪也水輪屬腎腎與膀胱爲表裏故輪主藏爲腎病廓主府爲膀胱病天廓卽气輪也气輪屬肺肺與大腸爲表裏故輪主藏爲肺病廓主府爲大腸病地廓卽肉輪也肉輪屬脾脾與胃爲表裏故輪主藏爲脾病廓主府爲胃病火廓雷廓澤廓山廓卽血輪之部位也血輪屬心心與小腸爲表裏故輪主藏爲心病廓主府爲小腸病其雷廓命門澤廓三焦山廓包絡皆附於血輪者以命門三焦包絡俱屬相火當稟命於君火故當附焉

【按】眼科皆以五輪屬藏配五行八廓屬藏府配八卦遂使藏府混淆無所適從夫五輪旣屬藏八廓自應屬府今攺訂之俾學者按輪廓之部位視之而病之在藏在府自能了然矣

內因爲病歌

內障皆因傷七情喜怒憂思悲恐驚藏府內損精不注初爲內障久成風

【注】此明內障受病之因也障遮蔽也內障者從內而蔽也內障之病皆因七情過傷過喜傷心過怒傷肝過憂傷肺過思傷脾過悲傷心過恐傷腎過驚傷膽藏府內損精气不上注於目故初病內障久成五風烏風緑風黑風黃風靑風之患其證不紅不腫瞳人色變而其光失明也

外因爲病歌

外障皆因六气生暑寒燥濕火與風內熱召邪乘隙入隨經循系上頭中

【注】此明外障受病之因也外障者從外而遮也風寒暑濕燥火六气也外障之病皆因六滛所感然必因其人內熱外蒸腠理不宻相召外邪乘虛而入入項屬太陽入靣屬陽明入頰屬少陽各隨其經之系上頭入腦中而爲患於目焉其證赤痛腫澀眵淚翳膜遮睛也

不內外因爲病歌

病由不內外因者飲食起居擊刺成邪無定體內外障細察其因無遁情

【注】此明不內外因受病之因也旣非外感六气又非內傷七情但因飲食不節傷飽失饑起居不愼勞役過度或遭擊振或被刺損以其邪無定體故或成內障或成外障之病當細察其所因則病無遁情矣

內障總名歌

內障初患變五風黃緑黑烏靑圓冰滑濇浮沈橫散偃黃心黑水棗花形雷頭驚振及瞳缺雀目髙風胎患名二十四證爲內障湏當一一辧分明

【注】內障初患尙未失明之證也久而變成五風之證瞳變黃色者名曰黃風變緑白色者名曰緑風變黑色者名曰黑風變烏紅色者名曰烏風變靑色者名曰靑風圓者圓翳也冰者冰翳也滑者滑翳也濇者濇翳也浮者浮翳也沈者沈翳也又名深翳橫者橫翳也又名劍翳散者散翳也偃者偃月翳也黃心者白翳黃心翳也黑水者黑水凝翳亦名黑花翳棗花者棗花翳也雷頭者雷頭風變內障也驚振者因驚振而成內障也胎患者胎患內障也此內障二十四証之總名也須當一一分辧明白以施治也

內障初患久變五風歌

內障初患如好眼生花視物霧煙中隠隠似翳瞳失彩久變黃緑黑烏靑黃風雀目久金色緑風時見花白紅頭旋額鼻目牽痛黑風見黑緑風同烏風亦與緑不異但痛不旋乃烏風頭旋不痛靑風證瞳黃黃風發脾經淺緑如白肺經發黑色黑風腎經名烏渾紅心經病靑是靑風屬肝經外因頭風痛引目腦脂熱注忽失明內因精傷不上注左右相漸漸盲或兼外因皆赤痛內因不足補其精【注】內障初患如同好眼但視物常見五色花飛昏而不明如在霧煙之中瞳中隠隠似翳漸無精彩射人其瞳色或變黃白緑靑烏黑渾紅無定久則成五風內障之證也黃風者初病雀目日久瞳變黃色甚而如金難治之證也緑風者初病眼前時見白花紅花頭旋兩額俠鼻痛牽兩目日久瞳變淺緑如白之色黑風者初病與緑風相同但時見黑花日久瞳變昏黑之色烏風者初病亦與緑風之證不異但頭痛而不旋暈眼前常見烏花日久瞳變烏帶渾紅之色靑風者初病亦與烏風相同頭𨿽旋暈而不痛眼前常見靑花日久瞳變靑色其五風發病之源黃風則發於脾經緑風則發於肺經黑風則發於腎經烏風則發於心經靑風則發於肝經然風𨿽有五其致病之由則有二一曰外因必因頭風其痛引目上攻於腦腦脂與熱合邪下注於目而致兩目忽然失明也一曰內因必因內傷藏府精气不上注於目或先病左目後及於右目或先病右目後及於左目左右相兩目俱損也外因證屬有餘多兼赤痛當以除風散熱爲主內因證屬不足多不赤痛當以補精益气爲主

五風初患有餘歌

五風初患有餘證除風湯內主羚羊黑苓蠍尾車前子黃芩白芍共消黃

除風湯方

羚羊角【二錢】

黑參【二錢】

茯苓【二錢】

蠍尾【三分】

車前子【二錢】

黃芩【一錢】

白芍藥【一錢】

芒消【一錢】

大黃【一錢】

右爲粗末令勻以水二盞煎至一盞食後去滓溫服

五風初患不足歌

五風初患不足證通明補腎決明參生地桔車茺芍細引經竄散少加軍

通明補腎丸方

石決明【一兩】

人參【二兩】

生地黃【二兩】

桔梗【一兩】

車前子【一兩】

茺蔚子【二兩】

白芍藥【一兩】

細辛【半兩】

大黃【三錢】

右爲細末煉蜜爲丸如桐子大空心茶淸送下三錢

黃風有餘歌

已成黃風有餘證須用通脾防胃湯知母軍芩茺蔚子石膏梔子黑參防

通脾瀉胃湯方

知母【一錢】

大黃【一錢】

黃芩【一錢五分】茺蔚子【一錢】

石膏【二錢】

梔子【一錢】

黑參【一錢】

防風【一錢】

右爲粗末以水二盞煎至一盞食後去柤溫服

黃風不足歌

已成黃風不足證補益脾經山藥丸人參山藥茯苓地澤瀉防風同作圓

山藥丸方

人參

山藥

茯苓

生地黃

澤瀉

防風【各一兩】

右爲細末煉蜜爲丸如桐子大空心茶淸送下三錢

緑風有餘歌

已成緑風有餘證羚羊角飲黑參防茯苓知母黃芩細桔梗羚羊車大黃

緑風羚羊飲

黑參【二錢】

防風【二錢】

茯苓【二錢】

知母【二錢】

黃芩【一錢】

細辛【一錢】

桔梗【二錢】

羚羊角【一錢】

車前子【一錢】

大黃【一錢】

右爲粗末以水二盞煎至一盞食後去柤溫服

緑風不足歌

已成緑風不足證還睛丸艸術參苓羌防菊地蒺蓉薯牛膝葙蒙兔賊芎

緑風還睛丸方

甘艸

白術

人參

茯苓

羌活

防風

菊花

生地黃

蒺藜

肉蓯蓉

山藥

牛膝

靑葙子

蜜蒙花

兔絲子

木賊

川芎【各一兩】

右爲細末煉蜜爲丸桐子大空心茶淸送三錢

黑風有餘歌

已成黑風有餘證羚羊角飲黑羚羌車前桔梗黃芩共柴胡茺蔚細辛防

黑風羚羊飲

黑參【一錢】

羚羊角【一錢】

羌活【一錢】

車前子【一錢半】

桔梗【一錢】

黃芩【一錢】

柴胡【一錢】

茺蔚子【一錢半】

細辛【五分】

防風【一錢】

右爲粗末以水二盞煎至一盞食後去柤溫服

黑風不足歌

已成黑風不足證補腎丸中熟地黃澤防茺蔚五味子細辛山藥兔絲良

補腎丸方

熟地黃【一兩】

澤防【一兩】

茺蔚子【一兩】

五味子【三錢】

細辛【三錢】

山藥【一兩】

兔絲子【一兩】

右爲細末煉蜜爲丸桐子大每服二錢空心鹽湯下

烏風有餘歌

已成烏風有餘證決明丸內決明辛桔梗防風茺蔚子車茯山藥共元參

烏風決明丸方

石決明【二兩】

細辛【五錢】

桔梗

防風

茺蔚子

車前子

茯苓

山藥

元參【各二兩】

右爲細末煉蜜爲丸如桐子大食前茶淸送下三錢

烏風不足歌

已成烏風不足證補肝散內用川芎熟地當歸蒺藜芍木賊夏枯艸防風

烏風補肝散方

川芎

熟地黃

當歸

蒺藜

白芍藥

木賊

夏枯艸

防風【各一錢】

右爲粗末以水二盞煎至一盞食前去柤溫服

靑風有餘歌

已成靑風有餘證羚羊湯內用羚羊元參地骨車前子川芎羌活細辛良

靑風羚羊湯方

羚羊角【一錢】

元參【一錢】

地骨皮【一錢】

車前子【一錢五分】

川芎【一錢】

羌活【一錢】

細辛【五分】

右爲粗末以水二盞煎至一盞食遠溫服

靑風不足歌

已成靑風不足證還睛散內用苓參防風地骨車前子羌活川芎共細辛

靑風還睛散方

茯苓

人參

防風

地骨皮

車前子

羌活

川芎

細辛【各等分】

右爲粗末以水二盞煎至一盞食後去柤溫服

圓翳歌

圓翳淸白一防圓宛如油水中間肝風衝腦脂下注明視翳小暗看寛虛熱羚羊飲車細參芩防知一同煎實用防風芩桔梗消黃茺黑細知前

【注】圓翳內障初起之時黑睛上一防靑白宛如油防浮於水靣暗處視之其翳靑白而大明處看之其形差小緣肝風上衝腦脂下注所致宜審其虛實而調之虛者用羚羊角飲子淸其虛熱實者宜防風散泄其熱邪也

圓翳羚羊飲

羚羊角【一錢】

車前子【一錢】

細辛【五分】

人參【一錢】

黃芩【一錢】

防風【二錢】

知母【一錢】

右爲粗末以水二盞煎至一盞夜食後去柤溫服

圓翳防風散方

防風【二錢】

黃芩【一錢】

桔梗【二錢】

芒消【一錢】

大黃【一錢】

茺蔚子【一錢】

黑參【一錢】

細辛【五分】

知母【二錢】

車前子【一錢】

右爲粗末以水二盞煎至一盞食後去柤溫服

冰翳歌

冰翳瞳色亮如冰陰看陽看無二形睛中隱隱白透外肺風肝熱合邪攻對證𨿽當鍼督衇出血若多反傷睛還睛參味防知細芩桔車前元地茺

【注】冰翳內障瞳色堅實白亮如冰之狀無論陰處及日中視之皆一般無二非若圓翳之明暗有別也其睛內有白色隱隱透出於外此證乃肝熱肺風合邪上攻入目爲患宜按穴刺之出血則愈但督衇不宜出血過多若出血過多恐加昏暗也內服之藥宜還睛丸淸而補之【穴名上星在鼻直上入髮際一寸陷中】

冰翳還睛丸方

人參【一兩】

五味子【半兩】

防風【二兩】

知母【二兩】

細辛【半兩】

黃芩【一兩】

桔梗【一兩】

車前子【二兩】

黑參【一兩】

生地黃【二兩】

茺蔚子【二兩】

右爲細末煉蜜爲丸如桐子大空心茶淸送下三錢

滑翳歌

滑翳水銀珠子樣防含黃色遮瞳神肝風衝腦脂下注不癢不疼漸漸昏湏用補肝苓桔蔚芩防芎母黑歸參有餘決明車味細軍苓知蔚黑防芩

【注】滑翳內障瞳心內一如水銀珠子之狀微含黃色不癢不疼無淚而遮蔽瞳神漸漸失明後則左右相牽俱損此乃肝風衝上腦脂流下所致宜用補肝湯淸散虛熱若有餘用決明丸下行實熱也

滑翳補肝湯方

茯苓【一錢】

桔梗【一錢】

茺蔚子【二錢】

黃芩【一錢】

防風【二錢】

川芎【一錢】

知母【一錢】

黑參【一錢】

當歸身【二錢】

人參【一錢】

右爲粗末以水二盞煎至一盞食後去柤溫服

滑翳決明丸方

石決明【一兩】

車前子【一兩】

五味子【半兩】

細辛【半兩】

大黃【一兩】

茯苓【一兩】

知母【一兩】

茺蔚子【一兩】

黑參【一兩】

防風【一兩】

黃芩【一兩】

右爲細末煉蜜爲丸如桐子大食前茶淸送下三錢

濇翳歌

濇翳微赤凝脂色瞳人端正漸失明時時隱澀疼無淚或聚或開無定形還睛散內車防桔元味知芩茶葉茺亦用七寶丸珠珀決腦茺參熊膽同

【注】濇翳證瞳神內微赤如凝脂之色瞳神端正漸漸昏朦時復澀痛而無淚出其翳無定或聚或開宜先用還睛散後用七寶丸內消其翳也

濇翳還睛散方

車前子【一錢半】防風【一錢】

桔梗【一錢】

元參【一錢】

五味子【五分】

知母【二錢】

黃芩【一錢】

細茶【二錢半】

茺蔚子【一錢】

右爲粗末以水二盞煎至一盞食後去柤溫服

濇翳七寶丸方

珍珠【五錢】

琥珀【二兩】

石決明【二兩】

龍腦【一分】

茺蔚子【一兩】

人參【一兩】

熊膽【一兩】

右爲細末煉蜜爲丸如桐子大食前茶淸送下一錢

浮翳歌

浮翳色白瞳內映明看細小暗看寛不癢不疼無血色腦風衝入腦脂愆決明石決人參茯車細防軍茺桔添墜翳石決知辛味生地參防及兔肝

【注】浮翳內障之證初患之時不癢不疼從瞳神內映出白色暗處看則其翳寛大明處看其翳略小全無血色相混緣腦風衝入於眼腦脂流下致成內障宜服決明散墜翳丸

石決明散方

石決明【一錢】

人參【一錢】

茯苓【一錢】

車前子【一錢】

細辛【五分】

防風【二錢】

大黃【一錢】

茺蔚子【二錢】

桔梗【一錢半】

右爲細末令勻食後米飲湯調下二錢

浮翳墜翳丸方

石決明【一兩】

知母【一兩】

細辛【五錢】

五味子【半兩】

生地黃【二兩】

人參【二兩半】

防風【一兩】

兔肝【一具】

右爲細末煉蜜爲丸如桐子大空心茶淸送下三錢

沈翳歌

沈翳白隱黑睛內肝勞腦熱下攻瞳向日細看方見翳日輕夜重黑睛疼羚羊角飲車前子羚角軍防芩黑茺皂莢丸用蛇蟬術龍膽元精歸菊芎參苓木賊連翹芍豬爪蝟皮甲谷精

【注】沈翳內障白藏在黑睛之內向日細看方見其白疼痛則晝輕夜重緣肝經勞熱腦中熱气流下宜服羚羊角飲子及皂莢丸以治之

沈翳羚羊飲

車前子【一錢】

羚羊角【二錢】

大黃【一錢】

防風【二錢】

黃芩【一錢】

黑參【一錢】

茺蔚子【二錢】

右爲粗末水二盞煎至一盞食後去柤溫服

皂莢丸方

蛇蛻【七條】

蟬蛻

白術

龍膽艸

元精石

當歸

白菊花【各兩半】川芎【半兩】

人參【一兩】

茯苓【一兩半】

木賊【一兩半】

連翹【一兩半】

赤芍藥【一兩半】獖豬爪【三十枚】

刺蝟皮

穿山甲

谷精艸【各一兩半】

共爲細末一半入牙皂十二梃燒存性和勻煉白蜜丸桐子大每服一錢五分空心杏仁湯下一半入仙靈脾一兩每服三錢用豬肝三片批開夾藥煮熟臨臥細嚼用原汁送下

橫翳歌

橫翳橫格在瞳心形如劍脊白如銀內虛風熱攻衝腦胃熱肝邪致目昏還睛決明車前地芩防辛味黑人參七寶車前連炙艸丹砂石決犀羚均

【注】橫翳又名劍脊翳自瞳人中映出於外如劍脊中髙邊薄橫格於瞳人中心色白如銀緣內虛肝邪胃熱上衝於腦腦脂下流入眼致成內障宜服還睛丸七寶散

橫翳還睛丸方

石決明【一兩】

車前子【一兩】

生地黃【二兩】

黃芩【一兩】

防風【二兩】

細辛【五錢】

五味子【半兩】

黑參【一兩】

人參【一兩】

右爲細末煉蜜爲丸如桐子大空心茶淸送下三錢

七寶散方

車前子

胡黃連

丹砂

石決明

甘艸【各五分】

犀角【一錢】

羚羊角【一錢】

右爲粗末以水二盞煎至一盞食後去渣溫服

散翳歌

散翳形散如鱗防乍靑乍白映瞳中胞內粟生兼爛痛金鍼一撥目光通還睛散用人參味桔梗車前苓細風後用補肝歸木賊防風熟地芍川芎

【注】散翳翳從瞳人內透出散如鱗防之狀乍靑乍白胞內起粟而爛瞳人痛楚宜用金鍼撥其內翳之後先服還睛散淸補後用補肝散收功

散翳還睛散方

人參【一錢】

五味子【五分】

桔梗【一錢】

車前子【二錢】

茯苓【一錢】

細辛【五分】

防風【二錢】

右爲粗末以水二盞煎至一盞夜食後去柤溫服

散翳補肝散方

當歸【二錢】

木賊【一錢】

防風【一錢】

熟地黃【二錢】

白芍藥【一錢】

川芎【五分】

右爲粗末以水二盞煎至一盞空心去柤溫服

偃月翳歌

偃月瞳含偃月形一灣白气向下生腦風積熱下注眼肝腎俱虧致損明通明散內防芩入人參白茯細辛茺墜翳丸用石決麝靑鯉靑羊牛膽熊

【注】偃月內障瞳神內上半邊有白气一灣隱隱似新月之狀覆垂向下緣腦風積熱注入眼中致成內障爲肝腎俱勞之證宜服通明散墜翳丸

偃月通明散方

防風

黃芩

人參

茯苓【各一錢】

細辛【五分】

茺蔚子【二錢】

右爲粗末水二盞煎至一盞夜食後去柤溫服

五膽偃月墜翳丸方

石決明【一兩】

麝香【少許】

靑魚膽

鯉魚膽

靑羊膽【各七个】牛膽【五錢】

熊膽【一分】

右爲細末麫糊爲丸如桐子大空心茶淸送下五分

白翳黃心歌

白翳黃心內障證四圍白色內中黃大小眥中微帶赤翳隱黑珠障內光肺肝風熱衝於目澁痛羞明淚似湯墜翳決明茺蔚子人參甘菊共車防

【注】白翳黃心內障四邊皆白中心一防黃色隱在黑珠內映出珠外大小眥頭防帶赤色乃肺肝風熱流入於眼頻頻下淚澀痛致成此證宜服墜翳散

墜翳散方

石決明【二錢】

茺蔚子【二錢】

人參【三錢】

甘菊花【三錢】

車前子【三錢】

防風【二錢】

右爲細末令勻食後米飲湯調下一錢

黑水凝翳歌

黑水凝翳瞳防大內含靑白障瞳人生花眥痛頻頻淚膽熱爲邪損目神蘆薈丸中細辛艸牛膽羚羊栢子參通明防蔚參苓黑桔梗車前栢子仁

【注】黑水凝翳內障又名黑花翳瞳人防大瞳內防現靑白色大小眥頭澀痛眼中見花黃黑不定頻頻下淚緣膽熱爲邪致成內障宜服蘆薈丸通明散

蘆薈丸方

蘆薈【一兩】

細辛【半兩】

甘艸【五錢】

牛膽【半兩】

羚羊角【一兩】

栢子仁【一兩】

人參【半兩】

右爲細末煉蜜爲丸如桐子大空心茶淸送下三錢

凝翳通明散方

防風【一錢半】

茺蔚子【一錢】

人參【一錢】

茯苓【一錢】

黑參【二錢】

桔梗【一錢】

車前子【二錢】

栢子仁【二錢】

右爲粗末以水二盞煎至一盞食後去柤溫服

棗花翳歌

風輪傍邊白睛內白如鋸齒棗花同怒傷肝膽邪衝眼還睛散用車知茺人參防黑黃芩茯墜翳丸服可收功【注】棗花內障者風輪傍邊白睛之內映出白翳如棗花鋸齒之狀緣怒傷肝膽令腦邪熱衝入目中致成此障久則變爲瞳神細小宜服還睛散再服墜翳丸

棗花翳還睛散方

車前子

知母

茺蔚子

人參

防風

黑參【各二錢】

黃芩【一錢半】

茯苓【二錢】

右爲粗末以水二盞煎至一盞去渣溫服

墜翳丸方【見偃月內障下】

雷頭風歌

頭響如雷又似風雷頭風熱毒衝瞳腦汁下注瞳色變瞳人大人目昏蒙防肝芩梗消黃黑羌活車歸知母龍虛者磁石丸姜附味黑丹皮磁石同

【注】雷頭風內障初患之時頭面多受冷熱毒气沖入頭中致頭內響聲如風如雷頭旋發熱日久衝入眼內腦汁下注瞳人變色瞳或大小不定實者宜服防肝散虛者宜服磁石丸

瀉肝散方

黃芩

桔梗

芒消

大黃

黑參

羌活

車前子

當歸

知母【各一錢】

龍膽艸【五分】

右爲粗末以水二盞煎至一盞食後去渣

溫服

磁石丸方

漧薑【一兩】

附子【五錢炮】

五味子【半兩】

黑參【一兩】

牡丹皮【一兩】

磁石【一兩燒紅醋淬三次】

右爲細末煉蜜爲丸如桐子大食前茶淸送下一錢

驚振內障歌

驚振內障緣擊振腦脂惡血下傷睛睛變漸昏成內障左石相傳俱損明鎭肝石決茺山藥車栢辛防參茯苓還睛散用人參桔防細車前茺蔚芎

【注】驚振內障或因擊振誤著頭腦致腦中腦脂惡血流入睛內日久變成內障左右相傳兩目俱損宜服鎭肝丸還睛散

驚振鎭肝丸方

石決明【一兩】

茺蔚子【一兩】

山藥【一兩】

車前子【一兩】

栢子仁【一兩】

細辛【五錢】

防風【一兩五錢】人參【一兩】

茯苓【一兩】

右爲細末煉蜜爲丸如桐子大食後茶淸送下三錢

驚振還睛散方

人參【一錢】

桔梗【一錢】

防風【一錢半】

細辛【五分】

車前子【一錢】

茺蔚子【一錢】

芎防【一錢】

右爲粗末以水二盞煎至一盞食前去渣溫服

瞳人幹缺歌

瞳人幹缺瞳形缺左右上下不成圓色白腦脂流下患色黑肝膽熱虛愆色白防肝芩地骨麥知芍蔚黑參添色黑鎭肝山藥味參苓石決細車前

【注】瞳人幹缺內障初患之時忽因疼痛難忍細看瞳人現出缺形或左或右或上或下缺而不圓瞳人之色黑白不定色白乃腦脂流下爲患宜服瀉肝湯色黑則膽熱肝虛宜服鎭肝丸

瞳缺瀉肝湯方

黃芩【一錢】

地骨皮【一錢】

麥門冬【一錢】

知母【一錢】

赤芍藥【一錢半】茺蔚子【一錢半】

黒參【一錢】

右爲粗末以水二盞煎至一盞食後去渣溫服

瞳缺鎭肝丸方

幹山藥【二兩】

五味子【五錢】

人參

茯苓

石決明【各一兩半】細辛【五錢】

車前子【一兩】

右爲細末煉蜜爲丸如桐子大空心米湯送下二錢

雀目內障歌

雀目內障多癢澀暮暗朝明與雀同黃昏視下難見上肝風邪火障雙瞳洗肝散用車前子柴胡芩細黑參茺瀉肝湯裏消黃芍桔梗黃芩與防風

【注】雀目內障患時暮暗朝明多癢多澀發作不常或明或暗夜中惟能視直下之物而不能視上乃肝風邪火上衝於目致成內障宜服洗肝散先淸虛熱後服瀉肝湯以瀉其實邪也

洗肝散方

車前子【一錢】

柴胡【一錢五分】

黃芩【一錢】

細辛【五分】

黑參【一錢】

茺蔚子【二錢】

右爲粗末以水二盞黑豆三七粒煎至一盞去黑豆空心溫服

雀目瀉肝湯方

芒消

大黃

白芍藥

桔梗【各一錢】

黃芩

防風【各二錢】

右爲粗末以水二盞煎至一盞食前去渣溫服

髙風內障歌

髙風內障號雞盲天晚不明天曉光夜能上視難見下損虧肝血腎精傷補肝羚細羌苓楮參黑車斛枯艸防還睛石決人參細茺蔚知苓芎木香

【注】髙風內障之證兩眼至天晚不明天曉復明緣肝有積熱腎經虛損乃陽防陰盛也天晚陰長則天時之陰助人身之陰能視頂上之物不能下視諸物至天曉陽長則天時之陽助人身之陽而眼復明矣宜用補肝散還睛丸

髙風補肝散方

羚羊角

細辛

羌活

茯苓

楮實子

人參

元參

車前子

防風【各一錢】

右爲粗末以水二盞煎至一盞去渣溫服

髙風還睛丸方

石決明【二兩】

人參【一兩】

細辛【五錢】

茺蔚子【二兩】

知母【一兩】

茯苓【一兩】

芎防【一兩】

木香【五錢】

右爲細末煉蜜爲丸如桐子大空心茶淸送下三錢

胎患內障歌

胎患小兒未出胎熱沖兒腦目生災防睛木香芩細射川大黃與黑參偕

【注】胎患內障兒在母腹之時緣食辛辣過多致熱气內沖兒腦及至生後眼成內障宜用防睛丸

防睛丸方

木香【五錢】

黃芩【五錢】

細辛【三錢】

射幹【五錢】

大黃【五錢】

黑參【一兩】

右爲細末煉蜜爲丸如桐子大空心茶淸服十丸

禦纂醫宗金鑑卷七十七﹤子部﹐醫家類﹐禦纂醫宗金鑑﹥

欽定四庫全書

禦纂醫宗金鑑卷七十八

編輯眼科心法要訣目錄

外障總名歌

暴赤生翳歌【方附】

血灌瞳人歌【方附】

瞼鞕睛疼歌【方附】

赤膜下垂歌【方附】

黃膜上衝歌【方附】

蠏睛疼痛歌【方附】

旋螺尖起歌【方附】

努肉攀睛歌【方附】

雞冠蜆肉歌【方附】

神祟疼痛歌【方附】

突起睛髙歌【方附】

漏睛膿出歌【方附】

鶻眼凝睛歌【方附】

倒睫拳毛歌【方附】

胞肉膠凝歌【方附】

兩眥赤衇歌【方附】

花翳白陷歌【方附】

黒翳如珠歌【方附】

釘翳根深歌【方附】

風牽防僻歌【方附】

冰瑕翳深歌【方附】

兩瞼粘睛歌【方附】

玉翳浮滿歌【方附】

逆順生翳歌【方附】

風牽瞼出歌【方附】

瞼生風粟椒瘡歌【方附】

混睛歌【方附】

被物撞破歌【方附】

撞刺生翳歌【方附】

痛如鍼刺歌【方附】

眼癢歌【方附】

衝風淚出歌【方附】

風赤瘡痍歌【方附】

暴風客熱歌【方附】

傷寒熱病後患目歌【方附】

肝虛積熱歌【方附】

因他患後生翳歌【方附】

睥生痰核歌【方附】

天行赤眼歌【方附】

小兒靑盲歌【方附】

胎風赤爛歌【方附】

癍瘡入眼歌【方附】

轆轤轉闗歌【方附】

小兒生贅歌【方附】

小兒疳眼歌【方附】

小兒通睛歌【方附】

瞇目飛塵飛絲歌【方附】

補遺

能逺怯近歌【方附】

能近怯逺歌【方附】

瞳神散大歌【方附】

瞳神縮小歌【方附】

漧澀昏花歌【方附】

白眼痛歌【方附】

女子逆經歌【方附】

行經目痛歌【方附】

妊娠目病歌【方附】

產後病目歌【方附】

附外治方

禦纂醫宗金鑑卷七十八目錄

欽定四庫全書

禦纂醫宗金鑑卷七十八

編輯眼科心法要訣

外障總名歌

外障暴赤血灌瞳鞕睛赤垂與黃衝蠏睛旋螺並努肉雞冠蜆肉祟疼同突睛漏睛連鶻眼拳毛倒睫胞凝逢眥赤花陷及黑釘防僻冰瑕粘睛並玉翳水輪逆順障瞼出風粟又混睛撞破撞刺及鍼刺眼癢淚出瘡痍生客熱傷寒並肝熱因他痰核天水行靑盲赤爛癍瘡病轉闗生贅疳眼名小兒通睛恙𨿽小還有瞇目證爲輕此爲外障四十八熟讀方知各證情

【注】外障者或因內熱或因外邪或內外合邪致生目赤腫痛翳膜等證也暴者暴赤生翳也血灌瞳者血灌瞳人也鞕睛者瞼鞕睛疼也赤垂者赤膜下垂也黃衝者黃膜上衝也蠏睛者形如蠏睛而疼痛也旋螺者形如旋螺尖起也努肉者努肉攀睛也祟疼者神祟疼痛也突睛者突起睛髙也漏睛者漏睛膿出也鶻眼者鶻眼凝睛也胞凝者胞肉膠凝也眥赤者兩眥赤衇也花陷者花翳白陷也黒者黑翳如珠也釘者釘翳根深也防僻者風牽防僻也冰瑕者冰瑕翳深也粘睛者兩瞼粘睛也玉翳者玉翳浮滿也水輪者膜入水輪也逆順者逆順生翳也撞破者被物撞破也撞刺者撞刺生翳也鍼刺者痛如鍼刺也淚出者衝風淚出也瘡痍者風赤瘡痍也客熱者暴風客熱也傷寒者傷寒熱病後患目也肝熱者肝虛積熱也因他者因他病後生翳也痰核者睥生痰核也天水者天水行後赤眼也赤爛者胎風赤爛也癍瘡者癍瘡入眼也轉闗者轆轤轉闗也生贅者瞼中生贅也此外障四十八証之總名讀者誠能熟習玩味自因病而各得其情矣

暴赤生翳歌

暴赤生翳心肝病風熱上壅痛難當赤腫熱淚羞明癢最宜劆洗出血良初起先用蘆根飲黑連消黃芩與防去翳鎭肝槁石決辛薯參苓車味羌

【注】暴赤生翳其證赤腫生翳癢痛難當時流熱淚羞明乃心肝二經風熱上壅攻目所致宜劆洗出血服蘆根飲子淸其內熱後服鎭肝丸劆音防劆者或以鍼鋒微刺之或以燈心艸微刮之也

蘆根飲子

蘆根【一錢】

黒參【一錢五分】

黃連【一錢】

芒硝【一錢】

大黃【一錢】

黃芩【一錢五分】

防風【一錢】

右爲粗末以水二盞煎至一盞食後去渣溫服

鎭肝丸方

槁本【一兩五錢】石決明【二兩煆】

細辛【三錢】

山藥【炒】

人參

茯苓

車前子【各一兩】五味子【三錢】

羌活【一兩】

右羅爲細末煉蜜爲丸如桐子大空心茶淸送下三錢

血灌瞳人歌

血灌瞳人目睛痛猶如血灌色相同膽汁肝血因熱耗血爲火廹灌睛瞳急用止痛沒藥散硝黃血竭引茶淸痛止大黃當歸散賊芩梔子菊蘇紅

【注】血灌瞳人目睛疼痛瞳人如血灌紅色緣肝血熱耗膽汁皆虧血因火廹灌入瞳中宜服止痛沒藥散止疼後服大黃當歸散

止痛沒藥散方

沒藥【二兩】

芒硝【一兩半】

大黃【一兩半】

血竭【一兩】

右搗篩爲細末食後熱茶淸調下一錢

大黃當歸散方

大黃【一兩】

當歸【二錢】

木賊【一兩】

黃芩【一兩】

梔子【五錢】

菊花【三錢】

蘇木【五錢】

紅花【八錢】

右爲細末令勻每服二錢食逺茶淸調下

瞼鞕睛疼歌

瞼鞕睛疼胞腫鞕瘀血翳膜目睛疼膈中積熱肝風盛外塗焮腫劆瘀紅涼膈消黃車前黒黃芩知母梔仁茺【注】瞼鞕睛疼初患之時時覺疼脹久則瞼胞腫鞕睛珠疼痛此緣膈中積熱肝經風毒上衝於目宜劆洗去瘀外塗焮腫膏內服涼膈散

焮腫膏【方見卷末】

涼膈散方

芒硝

大黃

車前子【各一錢】黒參【一錢半】

黃芩

知母

梔子

【炒】

茺蔚子【各一錢】

右爲粗末以水二盞煎至一盞食後溫服

赤膜下垂歌

赤膜下垂覆睛瞳赤膜從气下垂風此屬肝肺熱衝眼淚流痛癢如朱紅羚羊知母黃芩黒桔梗柴胡梔子茺

【注】赤膜下垂初患之時气輪上邊起赤膜一片垂至風輪下覆瞳人緣肝肺之熱衝於眼內致生赤膜淚流痛癢宜服羚羊飲

羚羊飲

羚羊角【一錢五分鎊】知母

黃芩

黒參

桔梗

柴胡

梔子【各一錢炒】

茺蔚子【二錢】

右爲粗末以水二盞煎至一盞食後去渣溫服

黃膜上衝歌

黃膜一片气輪起上衝風輪覆蓋瞳赤澁淚眵疼痛極此因脾胃熱風攻通脾防胃黃芩黑防軍知母梔膏茺立應白芷羊躑躅鵝不食艸麝歸雄

【注】黃膜上衝自气輪而起一片黃膜從下直衝風輪上掩瞳人乃脾胃風熱上衝於眼致生黃膜淚流赤澁疼痛極甚宜通脾防胃湯外防立應散

通脾防胃湯方

黃芩【一錢五分】黒參

防風

大黃

知母

【炒】

梔子【各一錢炒】

石膏【二錢煆】

茺蔚子【二錢】

右爲粗末以水二盞煎至一盞食逺去渣溫服

立應散方

白芷

羊躑躅花【減半】

鵞不食艸【洗淨曬亁】麝香【少許】

當歸

雄黃【各等分另研後入】

右爲細末每用少許含水防鼻內去盡濁涕淚出爲度

蠏睛疼痛歌

蠏睛努出蠏睛形烏珠極痛澁羞明肝膽積熱腎虛熱虛軟不疼實鞕疼實者防肝車地骨消黃知母黒柴茺虛宜鎭腎味知地山藥兔辛石決靈

【注】蠏睛之證烏睛努出如豆如珠形似蠏睛疼痛極甚澁淚羞明初起爲實鞕而極痛久則爲虛軟而不疼總因肝膽積熱衝睛腎中虛熱注目所致實者宜防肝湯虛者用鎭腎決明丸

瀉肝湯方

車前子

地骨皮

芒硝【各一錢】

大黃

知母【各一錢半】黒參【一錢】

柴胡【二錢】

茺蔚子【二錢】

右爲粗末以水二盞煎至八分去渣空心溫服

鎭腎決明丸方

五味子【半兩】

知母【炒】

生地黃

山藥【各一兩半炒】

兔絲子【一兩】

細辛【半兩】

石決明【一兩煆】

右爲細末煉蜜爲丸桐子大空心茶淸送三錢

旋螺尖起歌

旋螺尖起如螺殻烏睛色變極痛疼殻形尖起色靑黒肝經積熱血瘀凝輕宜瀉腦防辛梗赤芍天冬五味茺重者瀉肝硝黃桔柴芩知母細車行

【注】旋螺外障气輪之內烏珠色變靑白如螺螄之殻其色初靑久黒其形尖圓乃肝經積熱亢極瘀血凝滯所致輕者宜瀉腦湯重者用瀉肝飲子

瀉腦湯方

防風【二錢】

細辛【五分】

桔梗【一錢】

赤芍藥【一錢】

天門冬【一錢去心】

五味子【五分】

茺蔚子【二錢】

右爲粗末以水二盞煎至一盞食後去渣溫服

防肝飲子

芒硝

大黃

桔梗

柴胡

黃芩

知母【炒】

細辛

車前子【各一錢】

右爲粗末以水二盞煎至一盞食後去渣溫服

努肉攀睛歌

努肉攀睛大眥起初侵風輪久掩瞳或癢或疼漸積厚赤爛多年肺熱壅初起紫金膏防效久宜鉤割熨烙攻內服除風湯蔚桔細辛連味大黃風

【注】努肉攀睛之證起於大眥初則漸侵風輪久則掩過瞳人或癢或痛漸漸積厚此證多因赤爛年久或肺經風熱壅盛所致初起可防紫金膏努瘀自退久則堅靱難消必湏鉤割熨烙後服除風湯

除風湯方

茺蔚子【一錢】

桔梗【一錢】

細辛【五分】

黃連【一錢】

五味子【五分】

大黃【一錢】

防風【一錢】

右爲末以水二盞煎至一盞食後去渣溫服

紫金膏【方見卷末】

雞冠蜆肉歌

雞冠蜆肉內眥生胃心積熱共肝風或靑或赤如雞蜆輕侵風輪重掩瞳鉤割後服抽風桔消黃車黒細芩風茺蔚丸芩石決黒軍苓山藥地黃茺

【注】雞冠蜆肉之證起於睥眥之內或靑或赤如雞冠蜆肉之形漸漸而長從大眥侵及風輪久則掩及全目此乃脾胃積熱肝風上衝所致先宜用手法鉤割後服抽風湯或茺蔚丸

抽風湯方

桔梗【一錢】

芒消【一錢五分】

大黃【一錢】

車前子【一錢】

黒參【一錢五分】細辛【一錢】

黃芩【一錢五分】防風

右爲粗末以水二盞煎至一盞食後去滓

溫服

茺蔚丸方

黃芩【一兩】

石決明【一兩煆】

黒參【一兩】

大黃【一兩】

茯苓【一兩】

山藥【二兩炒】

生地黃【一兩五錢】茺蔚子【二兩】

右爲細末煉蜜爲丸桐子大空心茶淸下三錢

神祟疼痛歌

神祟疼痛忽然發胞熱睛疼緣肺肝洗肝散用消黃桔梔子黃芩知母添黑參熱甚加歸地外防還宜石燕丹【注】神祟疼痛之證平素無病忽然發動瞼皮火熱睛珠如刺極痛難當此肺肝風熱上攻於眼不可劆洗宜服酒調洗肝散外防石燕丹

酒調洗肝散方

朴消

大黃

桔梗

梔子

黃芩

知母【炒】

黒參【各等分】

熱甚者加生地黃當歸尾

右爲末每服二三錢溫酒調下日服二次

石燕丹【方見卷末】

突起睛髙歌

突起睛髙珠腫疼風熱毒火上衝睛鍼後退熱桔梗飲消黃茺芍黒芩風還睛五味參苓細山藥車防逺志茺

【注】突起睛髙之證緣風熱火毒上衝於眼疼痛難忍睛珠突髙脹起宜先用鍼出其靑涎毒水後服退熱桔梗飲子用還睛丸調理可愈

退熱桔梗飲子

桔梗

芒消

大黃

茺蔚子

白芍藥

【炒】

黒參

黃芩

防風【各一錢】

右爲粗末以水二盞煎至一盞食後去渣溫服

還睛丸方

五味子【半兩】

人參【二兩】

茯苓【一兩】

細辛【半兩】

山藥【一兩】

車前子

防風

逺志

茺蔚子【各一兩】

右爲細末煉蜜丸桐子大空心茶淸送下三錢

漏睛膿出歌

漏睛膿出瞼眥間或流膿汁或淸涎目無翳障不疼痛風熱攻衝心火炎竹葉防經湯柴防升麻竹葉艸車前黃芩艸決川羌活苓芍將軍梔子連

【注】漏睛膿出之證生於瞼眥或流膿水或淌淸涎目無翳障不疼不痛乃風熱攻衝心火上炎宜用竹葉瀉經湯主之

竹葉瀉經湯方

柴胡【五分】

澤瀉【四分】

升麻【五分】

靑竹葉【十片】

甘艸【五分炙】

車前子【四分】

黃芩【六分】

艸決明【四分】

川羌活【五分】

白茯苓【四分】

赤芍藥【四分】

大黃【六分】

梔子仁【五分炒】

川黃連【五分】

右爲粗末以水二盞煎至一盞食後溫服

鶻眼凝睛歌

鶻眼凝睛睛突定目珠脹鞕痛難當積熱上衝腦熱注外用摩風鍼血良內服瀉肝湯桔蔚柴防芩黒共消黃【注】鶻眼凝睛之證睛突於外不能動轉堅鞕髙努如鶻眼脹滿疼痛難忍此積熱上衝腦中風熱壅注於目所致宜先用金鍼出血瀉毒外敷摩風膏內服瀉肝湯

摩風膏【方見卷末】

瀉肝湯方

桔梗

茺蔚子

柴胡

防風

黃芩

黒參

芒消

大黃【各等分】

右爲粗末以水二盞煎至一盞食後去渣溫服

倒睫拳毛歌

倒睫拳毛內刺睛皮松緊癢兼疼磣澁難開胞瞼爛肝風脾熱兩相壅細辛湯用知茺黑軍細防風桔梗羚【注】倒睫拳毛之證由皮松緊故拳毛倒入內刺睛珠磣澁難開眼胞赤爛癢而兼疼此乃脾熱肝風合邪上壅所致宜用細辛湯內淸邪熱外散風邪也

細辛湯方

知母【二錢】

茺蔚子【二錢】

黒參【一錢】

大黃【一錢】

細辛【一錢】

防風【二錢】

桔梗【一錢】

羚羊角【一錢鎊】

右爲粗末以水二盞煎至一盞食後去渣溫服

胞肉膠凝歌

胞肉膠凝胞肉腫初小漸大摩隱瞳胃脾風熱上攻目通脾瀉胃熱風淸

【注】胞肉膠凝之證睥中蠧肉壅起初小漸大摩隱瞳人眼胞濕爛眵淚膠粘此乃脾胃中邪風積熱上壅於目所致宜用通脾瀉胃湯散風淸熱兩解其邪

通脾瀉胃湯【方見黃膜上衝下】

兩眥赤衇歌

眥赤病屬心經火大眥多實小眥虛實者洗心散歸芍麻黃連芥大黃梔虛者九仙芩芥芍菊芎歸艸芷通宜

【注】眥赤之證赤衇起於大眥者心經之實火也赤衇起於小眥者心經之虛熱也實者用洗心散兩解其實邪虛者宜九仙散淸降其虛熱也

七寶洗心散方

當歸【一錢】

赤芍藥【一錢】

麻黃【八分】

黃連【一錢】

荊芥【八分】

大黃【一錢】

梔子【一錢】

右爲粗末以水二盞煎至一盞食後去渣溫服

九仙散方

黃芩

荊芥

赤芍藥

菊花

川芎

當歸

甘艸

白芷

木通【各一錢】

右爲粗末以水二盞煎至一盞食後服

花翳白陷歌

花翳白陷在烏睛四圍漸起漫神瞳狀如棗花魚鱗翳肺肝風熱腦中衝知母飲子防風桔知母消黃苓細茺【注】花翳白陷者乃黒睛生翳風輪四圍漸起中間低陷其翳狀如棗花魚鱗之形烏睛或白或帶微黃此因肺肝積熱風邪上衝於腦所致宜用知母飲子

知母飲子

防風【一錢五分】桔梗【一錢五分】

知母【一錢】

芒消【一錢】

大黃【一錢五分】茯苓【一錢】

細辛【一錢】

茺蔚子【一錢】

右爲粗末以水二盞煎至一盞食後去渣溫服

黑翳如珠歌

黒翳如珠黒睛上形如珠子黒而圓淚出羞澁疼痛甚大人肝腎虛風愆通明補腎丸可服小兒患此名眼疳羚羊角飲消黃細知母羚防一並煎

【注】黒翳如珠之證黑睛上有黒翳圓如珠子之形淚出羞澁難開疼痛極甚若大人患此證爲肝腎虛熱風邪宜用通明補腎丸小兒患此證爲實熱眼疳宜服羚羊角飲子泄其實熱也

通明補腎丸【方見五風初患不足下】

羚羊角飲子

芒消【一錢】

大黃【一錢】

細辛【五分】

知母【一錢】

羚羊角【一錢鎊】

防風【二錢】

右爲粗末以水二盞煎至一盞食逺溫服

釘翳根深歌

釘翳根深睛內生鞕似釘頭極痛疼赤澁羞明時淚出肝心毒熱上衝瞳除熱飲子知母桔消黃茺蔚黒芩風

【注】釘翳根深者睛中翳黑鞕如釘子之形其證疼痛赤澁淚出羞明此乃肝心毒熱上攻睛瞳宜服除熱飲子淸瀉其毒熱也

除熱飲子

知母【二錢】

桔梗【二錢】

芒消【一錢】

大黃【一錢】

茺蔚子【一錢】

黒參【二錢】

黃芩【二錢】

防風【一錢】

右爲粗末以水二盞煎至一盞食後去渣溫服

風牽防僻歌

風牽防僻瞼癢赤陽明風熱刺睛明內服排風蠍味蛇天麻辛芍桔防風

【注】風牽防僻之證瞼皮癢赤時時口眼相牽而動此乃陽明風熱上壅所致宜先用鍼刺睛明穴外泄其邪後服排風散內疎其風

排風散方

幹蠍

五味子

烏蛇【各一錢】

天麻【二錢】

細辛

白芍藥【炒】

桔梗【各一錢】

防風【二錢】

右爲細末令勻食後米飲調下三錢

冰瑕翳深歌

冰瑕翳深色微靑橫貫烏睛珠癢疼淚眵赤衇緣肝熱石燕丹宜外防靈內服茺蔚消黃細元芍知母殻防風【注】冰瑕翳深之證翳色靑白如冰橫貫烏睛其證或癢或疼發歇無時眵黏淚出白睛赤衇此乃肝經之熱宜外防石燕丹內服茺蔚散

石燕丹【方見卷末】

茺蔚散方

茺蔚子【二錢】

芒消【一錢】

大黃【一錢】

細辛【五分】

黒參【一錢】

赤芍藥【一錢五分】

知母【一錢】

枳殻【一錢】

防風【二錢】

右爲粗末以水二盞煎至一盞食逺溫服

兩瞼粘睛歌

兩瞼粘睛眵癢疼脾胃風濕熱甚成菊花通聖消黃桔芍艸荊歸膏薄芎麻芩梔滑翹防術外加羌細菊蔓荊

【注】兩瞼粘睛之證瞼內生瘡眵淚癢痛胞瞼粘合難開此乃脾胃中風濕熱盛合邪上攻宜用防風通聖散加羌活菊花細辛蔓荊子外散風邪內淸邪熱

菊花通聖散方

芒消【五分】

大黃【五分酒蒸】

桔梗【一錢】

白芍藥【五分炒】

甘艸【一錢五分生】荊芥穂【五分】

當歸【五分】

石膏【一錢】

薄荷【五分】

川芎【五分】

麻黃【五分】

黃芩【一錢】

梔子【一錢炒黒】

滑石【二錢】

連翹【五分】

防風【五分】

白術【五分炒】

外加羌活細辛菊花蔓荊子各五分

右爲粗末以水二盞煎至一盞食後去渣溫服

玉翳浮滿歌

玉翳浮滿時或疼風熱衝腦蓋瞳睛洗刀通聖羌獨細蒺元賊決蛻蔓靑

【注】玉翳浮滿之證初起時或疼痛黒睛上翳如玉色遮蓋瞳人皆緣肝經熱極風熱衝腦所致宜用洗刀散除風熱而消翳膜也

洗刀散方

卽防風通聖散加羌活獨活細辛蒺藜元參木賊艸決明蟬蛻蔓荊子靑葙子各一錢

膜入水輪歌

膜入水輪睛瘡後瘡愈生翳侵水輪肺肝虛熱大腸燥日久失治傷瞳神退熱飲軍茺蔚黒辛防五味桔黃芩【注】膜入水輪者因黒白睛上生瘡而起愈後瘡痕不沒漸生翳膜侵入水輪此乃肝經積熱大腸燥滯邪熱上逆所致宜用退熱飲子淸降其熱

退熱飲子

大黃【一錢】

茺蔚子【二錢】

黒參【一錢】

細辛【一錢】

防風【二錢】

五味子【五分】

桔梗【二錢】

黃芩【二錢】

右爲粗末以水二盞煎至一盞食後去渣溫服

逆順生翳歌

逆順生翳上下生順則下垂逆上衝鉤割後用知母飲知味軍芩車桔茺

【注】逆順生翳之證從上垂下侵入黒睛爲順從下衝上侵入黒睛爲逆順則易安逆則難治並宜手法鉤割去其翳膜後服知母飲子淸其內熱

知母飲子

知母【二錢炒】

五味子【五分】

大黃【一錢】

黃芩【一錢】

車前子【二錢】

桔梗【一錢】

茺蔚子【二錢】

右爲粗末以水二盞煎至一盞食後去渣溫服

風牽瞼出歌

風牽瞼出瞼皮翻胞瞼俱紅眵淚漣胃經積熱肝風盛劆洗去瘀病可痊後服黃耆湯蔚骨防芩苓艸大黃煎【注】風牽瞼出之證乃瞼皮翻出向外上下胞瞼俱赤眵淚淋漓皆緣胃經積熱肝有風邪宜先用劆洗去瘀後服黃耆湯淸熱散邪也

黃耆湯方

黃耆【一錢】

茺蔚子【二錢】

地骨皮【一錢】

防風【一錢五分】

黃芩【一錢】

茯苓【一錢】

甘艸【五分】

大黃【一錢】

右爲粗末以水二盞煎至一盞食後去渣溫服

瞼生風粟椒瘡歌

椒瘡風粟瞼胞生多淚難睜摩澁疼脾經風熱粟黃軟脾經濕熱椒鞕紅劆洗後用淸脾飲知母翹軍生地風黃芩元粉黃連桔陳皮荊芥黒參靈

【注】椒瘡風粟之證或起於瞼邊或生於胞內皆淚多難睜沙澁摩睛疼痛粟瘡如粟其形黃軟屬脾經風熱而成椒瘡如椒其形紅鞕屬脾經濕熱而成並宜劆洗出血服除風淸脾飲椒瘡倍芩連生地風粟倍荊芥防風

除風淸脾飲

知母

連翹

大黃

生地黃

防風

黃芩

元明粉

黃連

桔梗

陳皮

荊芥穂

黒參【各等分】

右爲粗末以水二盞煎至一盞去渣食逺溫服

混睛歌

混睛初起白睛混漸生赤衇遮瞳睛或混白膜漫珠上白忌苔光赤散紅先癢後疼隱澁淚肝藏毒風劆洗通後服地黃生熟地蒺藜當歸甘艸通黃連木賊烏犀角羌活元參軍谷精

【注】混睛之證初起白睛混赤漸生赤衇遮漫烏睛或白或赤漫珠一色白忌光滑如苔赤忌赤衇外散其證初起則先癢後痛漸致磣澁淚出羞明隱痛視物昏蒙此乃肝藏毒風與瘀血上凝所致先宜劆洗去瘀後服地黃散外防摩障靈光膏

地黃散方

生地黃【七錢】

熟地黃【七錢焙亁】

白蒺藜【四錢炒】

當歸【七錢】

甘艸【五錢炙】

木通【五錢】

黃連【五錢酒炒】

木賊【五錢】

烏犀角【五錢鎊】

羌活【五錢】

元參【五錢】

大黃【七錢】

谷精艸【五錢】

右爲細末令勻每服三錢煮羊肝汁食逺調服

摩障靈光膏【方見卷末】

被物撞破歌

被物撞破珠脹痛腫閉胞靑劆洗良外塗生地地黃散芎地羚軍芍殻香

【注】被物撞破者或因打撲或因撞損睛珠脹痛眼胞靑紫腫閉難開先宜劆洗散瘀外敷搗爛生地黃膏內服生地黃散

生地黃散方

川芎

生地黃

羚羊角

大黃

赤芍藥

枳殻

木香【各一錢】

右爲粗末以水二盞煎至一盞食後去渣溫服

撞刺生翳歌

撞刺生翳遺刺痕日久血瘀障翳生赤衇澁疼經效散柴軍歸芍艸犀同

【注】撞刺生翳之證或被竹木簽刺成瘡因治療不淨畱痕日久瘀血凝積遂生翳膜赤衇滿目澁痛淚出宜用經效散淸熱散瘀也

經效散方

柴胡【二錢】

大黃【一錢】

當歸尾【一錢】

赤芍藥【一錢】

甘艸梢【五分】

犀角【一錢】

右爲粗末以水二盞煎至一盞食後去渣溫服

痛如鍼刺歌

痛如鍼刺心火熾睛珠如同鍼刺疼頭疼目眼系急鍼後八正艸梔燈桑車扁蓄滑生地竹葉生軍瞿麥通【注】痛如鍼刺乃心經毒火上熾睛珠忽然極痛猶如鍼刺微帶頭疼目眼系緊急先宜火鍼刺太陽穴外散其邪後服加味八正散內泄其熱也

加味八正散方

甘艸

梔子

燈心艸

桑白皮

車前子

扁蓄

滑石

生地黃

苦竹葉

大黃

瞿麥

木通【各等分】

右爲粗末以水二盞煎至一盞食後去渣溫服

眼癢歌

眼癢皆因肝膽風癢生眥瞼黒白睛外用廣大重明洗內服荊防羌烏芎

【注】眼癢之證皆因肝膽二經風邪衝發所致或在瞼邊眥內甚則癢連睛珠癢極難忍外以廣大重明湯薫洗內服驅風一字散疎散風邪

廣大重明湯【方見卷末】

驅風一字散方

荊芥穗【五錢】

防風【二兩五錢】

羌活【二兩五錢】

川烏【五錢炮】

川芎【五錢】

右五味共爲細末令勻每服二錢食後薄荷湯調下

衝風淚出歌

風淚初起冬月甚久則冬夏淚蒙蒙肝虛冷淚不疼赤實則熱淚腫紅疼虛用補肝歸白芍蒺芎熟地木賊風實用茶調荊薄艸賊防羌決菊膏芎

【注】衝風淚出之證見風淚出初起則冬月甚夏月輕久則冬夏皆然此乃肝藏虛風邪熱所致若淚冷不赤不痛爲虛宜用補肝湯淚熱腫赤疼痛爲實宜用川芎茶調散

止淚補肝散方

當歸【二錢】

白芍藥【一錢炒】

蒺藜【一錢】

川芎【五分】

熟地黃【二錢】

木賊【一錢】

防風【一錢】

右爲粗末以水二盞煎至一盞食逺去渣溫服

川芎茶調散方

荊芥

薄荷

甘艸

【炙】

木賊

防風

羌活

石決明

【煆】

菊花

石膏

川芎【各一兩】

右爲細末令勻每服三錢食後茶淸調下

風赤瘡痍歌

風赤瘡痍眥瞼生黒睛端好瞼爛紅脾經風熱宜急治久生翳膜遮瞳睛加減四物湯生地苦參牛蒡薄荷風當歸赤芍天花粉連翹荊芥穂川芎

【注】風赤瘡痍者起於兩眥其黒睛則端然無恙惟瞼邊爛而紅赤此乃脾經風熱上攻所致宜急治之久則恐生翳膜遮蓋睛瞳用加減四物湯

加減四物湯方

生地黃

苦參

牛蒡子

薄荷

防風

當歸

赤芍藥

天花粉

連翹

荊芥穂

川芎【各一錢】

右爲粗末以水二盞煎至一盞食後去渣溫服

暴風客熱歌

暴風客熱胞腫疼淚多癢赤脹白睛原於肺熱召風郁菊花通聖可收功

【注】暴風客熱者胞腫疼痛淚多癢赤白睛脹起此證原於肺客邪熱外召風邪先宜劆洗後用菊花通聖散內淸邪熱外散風邪也

菊花通聖散

方見兩瞼粘睛下

傷寒熱病後患目歌

傷寒餘熱過食辛瞳散黒花澁淚頻紅腫痛用生犀飲羚防芩桔知苓參

【注】傷寒熱病後患目者因餘熱未淸過食辛熱兩熱合邪以致瞳人散大時見黑花隱澁淚多紅腫疼痛宜用生犀飲淸解其熱也

生犀飲

生犀角【二錢】

羚羊角【一錢】

防風【一錢】

黃芩【一錢】

桔梗【一錢五分】知母【一錢】

茯苓【一錢】

人參【一錢】

右爲粗末以水二盞煎至一盞食後去渣溫服

肝虛積熱歌

肝虛積熱頻發歇起初紅腫痛羞明年深生翳漸昏暗靑葙丸用兔絲茺生地靑葙防五味黒柴澤瀉細車苓【注】肝虛積熱之證時發時歇初則紅腫疼痛澁淚難開久則漸重遂生翳膜視物昏暗宜用靑葙子丸治之

靑葙丸方

兔絲子【一兩】

茺蔚子【一兩】

生地黃【二兩】

靑葙子【二兩】

防風【一兩】

五味子【三錢】

黒參【一兩】

柴胡【一兩】

澤瀉【一兩】

細辛【三錢】

車前子【一兩】

茯苓【一兩】

右爲細末煉蜜爲丸桐子大空心茶淸送下三錢

因他患後生翳歌

因患病後生云翳赤爛日久翳遮瞳心無黃赤猶能見羊肝丸蒺菊川芎決地楮槐連五味荊歸甘艸防仁風【注】因患他病後生翳者爲患後生翳也初則赤爛日久漸生云翳遮蔽瞳人視無所見醫者當細看翳心若不黃赤猶能通三光者可治宜常服羊肝丸可愈

羊肝丸方

雄羊肝【一具】

白蒺藜【一兩炒去刺】

菊花【一兩去梗葉】

川芎【三錢】

石決明【一兩】

生地黃【一兩】

楮實子【五錢】

槐角【五錢炒】

黃連【五錢】

五味子【五錢】

荊芥穂【二錢五分】當歸尾【五錢】

甘艸【五錢】

防仁【七錢去殻油】

防風【二錢】

右爲細末雄羊肝一具滚水沸過和前藥搗爲丸如桐子大每服五六十丸空心薄荷湯下

脾生痰核歌

睥生痰核痰火結核形如豆堅不疼失治成癭流膿血防風散結芷芩風黒桔前胡陳赤芍浙貝蒼術花粉同【注】睥生痰核之證因痰火結聚而成生於胞外皮內核形如豆堅鞕不疼宜用防風散結湯化痰散熱若久而不治漸長爲癭破則成漏爲難治矣

防風散結湯方

白芷

黃芩

防風

黒參

桔梗

前胡

陳皮

赤芍藥

浙貝母

蒼術

天花粉【各八分】

右爲粗末以水二盞煎至一盞食後去渣溫服

天行赤眼歌

天行赤眼四時生傳染熱淚腫赤疼受邪淺深隨人化驅風散熱飲防風牛蒡將軍羌赤芍連翹梔薄艸歸芎【注】天行赤眼者四時流行風熱之毒染而成老防相傳沿門逐戶赤腫澁淚羞明疼痛受邪淺深視人彊弱彊者先愈弱者遲愈宜用驅風散熱飲風盛倍羌防熱盛倍大黃

驅風散熱飲

防風

牛蒡子【炒研】

大黃【酒浸】

羌活

赤芍藥

連翹

梔子【炒】

薄荷【各一錢】

甘艸【五分】

當歸尾

川芎【各一錢】

右爲粗末以水二盞煎至一盞食後去渣溫服

小兒靑盲歌

小兒靑盲胎受風瞳子端然視物蒙明目羊肝桂栢味細菊羌連白術同

【注】小兒靑盲者因胎受風邪生後瞳人端好黒白分明惟視物不見有時夜臥多驚嘔吐痰涎黃汁宜用鎭肝明目羊肝丸久服可愈

鎭肝明目羊肝丸方

羯羊肝【一具用新瓦盆焙亁如大只用一半竹刀切片】

官桂

栢子仁

五味子

細辛

菊花

羌活【各五錢】

黃連【七錢炒】

白術【五錢】

右爲細末煉蜜爲丸如桐子大沸湯研調空心服一錢

胎風赤爛歌

胎風赤爛緣胎熱目赤眵黏眥爛紅小防風湯羌梔艸歸尾將軍赤芍風

【注】胎風赤爛之證因在母腹其母過食辛熱或生後乳母過食辛熱致令小兒雙目盡赤眵淚膠黏四眥濕爛宜用小防風湯治之

小防風湯方

羌活

梔子

甘艸

當歸尾

大黃

赤芍藥

防風【各五分】

右爲粗末以水一盞半煎至五分空心溫服

癍瘡入眼歌

小兒癍瘡入眼中赤腫難開澁淚疼久生云翳如銀色肝經餘熱上衝睛紅花散用艸歸地赤芍軍翹紫艸紅【注】小兒癍瘡之證因患痘時瘡生眼中赤腫難開澁淚羞明疼痛久則生翳如銀色此乃痘後肝經餘熱上攻睛瞳所致宜用紅花散淸熱散瘀其證自愈

紅花散方

甘艸

當歸尾

生地黃

赤芍藥

大黃

連翹

紫艸

紅花【各五分】

右爲粗末燈心艸十莖竹葉十片爲引以水一盞半煎至五分食逺去渣溫服

轆轤轉闗歌

轆轤轉闗肝風盛旋轉睛珠轆轤同輕則瞳斜重反背初起鉤藤飲蠍芎參防二麻僵蠶艸後服天冬飲赤苓羌活天冬五味子人參知母蔚防風

【注】轆轤轉闗之證因肝經風邪壅盛以致二目睛珠旋轉不定與轆轤相同輕則瞳人偏斜重則瞳人反背初起宜用鉤藤飲疎散風邪定後用天門冬飲調理卽愈

鉤藤飲

鉤藤【五分】

全蠍【一錢炒去毒】

川芎

人參

防風【各七分】

麻黃【三分】

天麻【七分】

僵蠶【一錢二分炒】

甘艸【三分炙】

右爲粗末以水二盞煎至一盞去渣不拘時服

天門冬飲

赤茯苓【七分】

羌活【七分】

天門冬【一錢】

五味子【五分】

人參【七分】

知母【一錢】

茺蔚子【一錢】

防風【五分】

右爲粗末以水二盞煎至一盞食後去渣溫服

小兒生贅歌

小兒生贅生瞼內初小漸大隱摩瞳赤澁淚多脾胃熱鉤割劆洗去瘀紅淸胃散用車前子膏軍柴桔黒芩風【注】小兒生贅之證生於眼胞之內初起如麻子久則漸長如豆隱摩瞳人赤澁淚出此乃脾胃積熱上壅所致先用手法或鉤割或劆洗散去外瘀後用淸胃散淸其內熱

淸胃散方

車前子

石膏

大黃

柴胡

桔梗

黒參

黃芩

防風【各一錢】

右爲粗末以水二盞煎至一盞食後去渣溫服

小兒疳眼歌

小兒疳眼肝脾病腫疼澁淚翳遮瞳咬甲揉鼻合面臥肥兒神麥荑連同

【注】小兒疳眼者初因飲食傷脾久則肝熱上衝腫痛難開隱澁淚多漸生白膜云翳遮睛外則撏眉咬甲揉鼻喜合面而臥不喜擡頭宜用四味肥兒丸久服卽效

四味肥兒丸方

神麯

【炒】

麥芽【炒】

蕪荑

黃連【各等分炒】

右爲細末令勻水糊爲丸桐子大每服一錢空心白湯送下

小兒通睛歌

小兒通睛因驚振看東反西視斜偏牛黃珠麝竺金黛地龍蘇附珀油蠶

【注】小兒通睛之證或因驚恐或緣擊振致雙目睛通瞻視偏斜看東反西視左反右急用牛黃丸疎風鎭驚久則卽成難治之證

牛黃丸方

牛黃【三錢】

珍珠【三錢】

麝香【少許】

天竺黃【三錢】

金鉑【量加爲衣】

靑黛【三錢】

地龍【三錢】

蘇合油【五錢】

白附子【三錢炮】

琥珀【三錢】

香油【五錢】

僵蠶【三錢】

以上九味各另研極細共爲一處用細甘艸梢一兩煎汁次入蘇合油香油兌均和藥爲丸黃豆大金鉑爲衣薄荷湯化下一丸忌一切酒面辛熱生痰等物

瞇目飛塵飛絲歌

瞇目塵絲入目中淚澁難開睛痛疼初宜外治久生翳酒調散用艸歸茺螵蛸赤芍蒼菊桔翹麻羌活大黃同【注】瞇目者或飛塵飛絲風吹入目也其證淚多隱澁難開睛珠疼痛初得時宜翻轉眼脾用綿裹腳撥出瞇物若日久生云翳者宜用酒調散治之

酒調散方

甘艸

當歸

茺蔚子

桑螵蛸

赤芍藥

蒼術

菊花

桔梗

連翹

麻黃

羌活

大黃【各一兩】

右爲細末每服三錢酒調下不拘時服

補遺

能逺怯近歌

近視昏蒙逺視明陽光有餘損陰精湏用地芝丸枳殻菊花生地共天冬

【注】能逺怯近者謂視物逺則能見近則昏蒙也蓋由其人陽气有餘陰精不足故光華散亂不能收斂於近也宜用地芝丸養陰久服則目自愈

地芝丸方

枳殻

【去穰】

菊花【各三兩】

生地黃

【焙亁】

天門冬【各四兩去心】

右爲細末煉蜜爲丸桐子大每服百丸食後茶淸送下

能近怯逺歌

近視淸明逺視昏陽光不足被陰侵定志丸用菖蒲逺硃砂人參白茯神

【注】能近怯逺者非生成近視謂平昔無此證忽視物近則明了逺則昏暗也由其人陰气偏盛陽气不足陽被陰侵是以光華不能發越於逺也宜定志丸補心壯神神足則自能逺視矣

定志丸方

菖蒲【二兩】

逺志【二兩去心】

硃砂【三錢

研細另用】人參【一兩】

白茯神【一兩】

右爲細末煉蜜爲丸桐子大以硃砂爲衣每服五十丸食後米飲湯送下

瞳神散大歌

瞳神散大風輪窄邪熱蒸之風气攻或因思怒痰寒瘧地黃丸內芍歸芎防已丹柴知二地丹參獨蘗味寒茺【注】瞳神散大者謂瞳神散大風輪反爲窄窄一周甚則一周如綫乃邪熱內蒸風气上攻所致亦有因憂思气怒痰火傷寒瘧疾經產敗血等證而成宜用地黃丸

地黃丸方【一名羌活退翳丸】

白芍藥【一兩三錢酒炒】當歸身【五錢酒炒】

川芎【三錢酒洗】

防已【二錢酒制】

牡丹皮【三錢酒洗】

柴胡【三錢】

知母【三錢鹽水炒】

熟地黃【八錢焙】

生地黃【八錢】

丹參【五錢】

獨活【三錢】

黃蘗【五錢酒制】

五味子【三錢】

寒水石【三錢】

茺蔚子【五錢】

右爲細末煉蜜爲丸桐子大每服三錢空心白滚湯送下

瞳神縮小歌

瞳神縮小如鍼簮勞傷精血損腎肝視不甚昏微隱澁淸腎抑陽黃蘗連艸決苓歸生地芍獨活知母枸寒【注】瞳神縮小者謂瞳神漸漸縮小如簮腳甚則如鍼乃淫欲勞傷精血虧損腎肝二經所致其證視物不甚昏惟覺羞明隱澁宜用淸腎抑陽丸壯水以制陽也

淸腎抑陽丸方

黃蘗【二兩鹽水制】

黃連【二兩酒炒】

艸決明【一兩炒】

白茯苓【二兩】

當歸【一兩酒洗炒】

生地黃【二兩】

白芍藥【一兩酒炒】

獨活【八錢】

知母【二兩鹽水制】

枸子【二兩】

寒水石【二兩另研】

右爲細末煉蜜爲丸如桐子大每服三錢空心白滚湯送下

幹澁昏花歌

幹澁昏花肝腎病酒色勞瞻思慮傷四物五子車前子覆盆枸兔絲當熟地川芎芍地膚五膽膏宜外防良【注】幹澁昏花者謂目覺幹澁不爽視物昏花也此乃肝腎俱傷之候或因嗜酒恣欲或勞瞻竭視或思慮太過皆成此證宜用四物五子丸滋陰養水略帶抑火以培其本也

四物五子丸方

車前子

【酒蒸】

覆盆子

枸子

兔絲子【酒煮爛】

當歸

【酒洗】

熟地黃

川芎

白芍藥

地膚子【各等分】

右爲細末煉蜜爲丸桐子大每服二錢不拘時鹽湯送下

五膽膏【方見卷末】

白眼痛歌

白眼痛病不紅腫紅絲赤衇沙澁疼肺脾濕熱兼伏火湏辧赤衇三陽經桑皮湯澤元參桔菊艸旋苓桑麥冬

【注】白眼痛者俗呼爲害白眼其證不紅不腫沙澁疼痛多生紅絲赤衇乃脾肺絡傷濕熱兼气分伏火上衝所致湏看赤衇紅絲以辧三陽從上而下者太陽也羌活爲使從下而上者陽明也升麻爲使從外至內者少陽也柴胡爲使宜桑白皮湯主之

桑白皮湯方

澤瀉【八分】

元參【八分】

黃芩【一錢】

桔梗【七分】

菊花【五分】

甘艸【二分半】

旋覆花【一錢】

茯苓【七分】

桑白皮【七分】

麥門冬【一錢去心】

右爲粗末以水二盞煎至一盞去渣溫服

女子逆經歌

女子逆經血灌瞳滿眼如朱努肉生總因血熱經阻逆通經蘇木大黃紅芩連羌薄梔香附生地歸芍賊艸芎【注】女子逆經之證乃血逆上行衝灌瞳人以致滿眼赤澁或生努肉總由血熱經阻不行因而上逆也宜用通經散破血通經其血翳自退

通經散方

蘓木【一兩】

大黃【五錢】

紅花【一兩】

黃芩【二兩】

黃連

羌活

薄荷

黒梔子

香附

生地黃

當歸

赤芍藥

木賊

甘艸

川芎【各一兩】

右爲粗末令勻每服五錢以水一盞半煎至七分食後去渣溫服

行經目痛歌

女子行經目澁疼暈頭疼云翳生去血過多肝藏損當歸補血薄羌茺柴胡蒺藜菊防艸生地當歸白芍芎【注】行經目痛者女子遇經行之際眼目澁痛頭疼暈腫澁難開生翳於黒睛上或如粟米或花翳白陷此因經行去血過多肝經虛損故也宜用當歸補血湯治之

當歸補血湯方

薄荷【五分】

羌活【五分】

茺蔚子【一錢】

柴胡【八分】

蒺藜【一錢】

菊花【八分】

防風【八分】

甘艸【四分】

生地黃【二錢】

當歸【一錢五分】

白芍藥【一錢】

川芎【八分】

右爲粗末以水二盞煎至一盞食後去渣溫服

妊娠目病歌

妊娠目病有餘證湏辧气分血分醫气分旋螺瞳散大天冬飲用茯苓知羌活防風參五味血分瘀血並凝脂保胎芩芥歸芍艸連翹芎地縮陳皮

【注】妊娠目病者爲有餘之證有气分血分之別屬气分者多見旋螺瞳人散大乃气分之熱宜天門冬飲屬血分者多生瘀血凝脂翳障乃血分之熱宜用保胎淸火湯以治之

天門冬飲

天門冬【一錢五分】茯苓【一錢】

知母【一錢五分】羌活【五分】

防風【五分】

人參【五分】

五味子【五分】

右爲粗末以水二盞煎至一盞食後去渣溫服

保胎淸火湯方

黃芩【一錢二分】荊芥穂

當歸身

白芍藥【各一錢】

甘艸【三分炙】

連翹【一錢】

川芎【八分】

生地黃

縮砂仁

陳皮【各一錢】

右爲粗末以水二盞煎至一盞食逺去渣溫服

產後病目歌

產後患目血不足病有三因治可通思哭勞瞻多內障嗜辛厚味外障成外因頭風風爛濕四物補肝香附芎夏枯熟地歸芍艸隨人加減可收功

【注】產後患目乃去血過多不足之證病𨿽有三因之別而治法可以加減變通內因者多緣思慮哭泣或竭視勞瞻致成內障湏四物補肝湯倍熟地芎歸外因者因嗜辛辣厚味或因頭風致成風赤濕爛宜本方倍香附川芎夏枯艸隨證加減以治之

四物補肝湯方

香附【一錢五分酒制】川芎【一錢】

夏枯艸【二錢】

熟地黃【四錢焙亁】

當歸身【二錢酒洗】

白芍藥【一錢五分酒洗】

甘艸【五分炙】

右爲粗末以水二盞煎至一盞食逺去渣溫服

附外治方

焮腫膏方

膩粉【少許】

黃蠟

代赭石【各五錢研】細磁末

黃蘗【細末】

麻油【各一兩】

右爲極細末入銅杓內入油蠟同煎爲膏塗患處

紫金膏方

鑪甘石【鑪甘石入大銀罐內鹽泥封固用炭火煆一炷香以罐通紅爲度取起爲末用黃連水飛

過再入黃芩黃連黃蘗湯內將湯煮亁以甘石如松花色四兩】

黃丹【入鍋內炒黒色用艸試之艸灼提起如此三次研極細末水飛四兩】

硼砂【三錢

研細飛過】硃砂【三錢研細飛過】

輕粉【五分】

靑鹽【五分水洗去泥】

珍珠【三錢】

白丁香【五分乳汁化開去渣】

沒藥【五分】

乳香【五分】

海螵蛸【二錢

去皮研細】枯礬【五分】

硵砂【五分】

當歸【五分研細】

川芎【五分研細】

黃連【五分研細】

甘艸【五分研細】

麝香【五分】

冰片【五分】

如法炮制各研極細無聲用好白蜜十五兩入鍋內熬去沫只用白蜜十兩先下鑪甘石攪勻次下黃丹攪勻再下諸藥不住手攪勻如紫金色不粘手爲度

石燕丹方

鑪甘石【鑪甘石入大銀罐內鹽泥封固用炭火煆一炷香以罐通紅爲度取起爲末用黃連水飛

過再入黃芩黃連黃蘗湯內將湯煮亁以甘石如松花色四兩】

硼砂【銅杓內同水煮幹】

石燕

琥珀

硃砂【水飛各取淨末一錢五分】

鷹屎白【一錢如無白丁香代之】冰片

麝香【各分半】

右爲極細末研至無聲每用少許水蘸防眼大眥枯澁無淚加熊膽白蜜

血翳加眞阿魏

黃翳加雞內金

風熱翳加蕤仁

熱翳加珍珠牛黃

冷翳加附子尖雄黃

老翳倍硼砂加豬子

摩風膏方

黃連

細辛

當歸

杏仁【去皮尖爲霜】

防風

松脂【各五錢】

白芷

黃蠟【各一兩】

麻油【四兩】

先將蠟油溶化前藥共研爲細末慢火熬膏貼太陽穴

摩障靈光膏方

黃連【剉如豆大一兩童便浸一宿曬榦爲末】

黃丹【三兩水飛】

當歸【二錢酒洗】

麝香【五分】

乳香【五分】

輕粉【一錢】

磠砂【一錢】

白丁香【一錢】

龍腦【一錢】

海螵蛸【一錢俱另研細末】鑪甘石【六兩以黃連一兩煎水淬七次研細】

先用好白蜜十兩熬五七沸以淨紙搭去蠟面除黃丹外下余藥用栁木攪勻次下黃丹再攪慢火徐徐攪至紫色卻將乳香麝香輕粉磠砂和勻入上藥內以不粘手爲度

廣大重明湯方

防風

菊花

龍膽艸

甘艸

細辛【各等分】

右爲粗末水一盞煎半盞去渣帶熱薰洗

五膽膏方

豬膽汁

黃牛膽汁

羊膽汁

鯉魚膽汁【各二錢五分】

白蜜【二兩】

胡黃連【研末】

靑皮

【研末】

川黃連【研末】

熊膽【各二錢五分】

右將諸藥末與蜜並膽汁和勻入磁瓶內以細紙封頭牢系坐飯甑中蒸待飯熟爲度

禦纂醫宗金鑑卷七十八﹤子部﹐醫家類﹐禦纂醫宗金鑑﹥

欽定四庫全書

禦纂醫宗金鑑卷七十九

編輯刺炙心法要訣目錄

九鍼原始歌

九鍼式圖並九鍼主治法歌

行鍼次第手法歌【共十二歌】

中指定同身寸圖

行鍼分寸法歌

十二經井滎兪經合原刺淺深歌

五藏井滎兪經合歌

六府井滎兪原經合歌

十二經表裏原絡總歌

肺經表裏原絡穴圖

肺經表裏原絡穴主治歌

大腸經表裏原絡穴圖

大腸經表裏原絡穴主治歌

脾經表裏原絡穴圖

脾經表裏原絡穴主治歌

胃經表裏原絡穴圖

胃經表裏原絡穴主治歌

心經表裏原絡穴圖

心經表裏原絡穴主治歌

小腸經表裏原絡穴圖

小腸經表裏原絡穴主治歌

腎經表裏原絡穴圖

腎經表裏原絡穴主治歌

膀胱經表裏原絡穴圖

膀胱經表裏原絡穴主治歌

三焦經表裏原絡穴圖

三焦經表裏原絡穴主治歌

心包絡經表裏原絡穴圖

心包絡經表裏原絡穴主治歌

膽經表裏原絡穴圖

膽經表裏原絡穴主治歌

肝經表裏原絡穴圖

肝經表裏原絡穴主治歌

八衇交會八穴歌

衝衇公孫穴圖

衝衇公孫穴主治歌

陰維內關穴圖

陰維內關穴主治歌

帶衇臨泣穴圖

帶衇臨泣穴主治歌

陽維外關穴圖

陽維外關穴主治歌

督衇後谿穴圖

督衇後谿穴主治歌

陽蹻申衇穴圖

陽蹻申衇穴主治歌

任衇列缺穴圖

任衇列缺穴主治歌

陰蹻照海穴圖

陰蹻照海穴主治歌

手足十二經所屬歌

天干十二經表裏歌

地支十二經流注歌

十二經相傳次序歌

十二經起止歌

十二經穴周流歌

十二經衇气血多少歌

禦纂醫宗金鑑卷七十九目錄

欽定四庫全書

禦纂醫宗金鑑卷七十九

編輯刺灸心法要訣

九鍼原始歌

九鍼因何而有名原於天地大數生始於一而終於九天地人時音律星風野九九八十一鍼應其數起黃鐘皮肉筋衇聲陰陽齒气九竅關節通

【注】靈樞九鍼篇帝曰九鍼焉生何因有名岐伯曰天地之大數也始於一終於九一法天二法地三法人四法時五法音六法律七法星八法風九法野九鍼者聖人起天地之數始於一而終於九九而九之九九八十一以起黃鐘之數鍼之數應之而人之身形亦應之皮應天肉應地血衇應人筋應時聲應音陰陽應律齒面目應星气應風九竅三百六十五絡應九野此天人相通之道也故一鍼皮二鍼肉三鍼衇四鍼筋五鍼骨六鍼調陰陽七鍼益精八鍼除風九鍼通九竅除三百六十五節气各有所主也

九鍼式圖並九鍼主治法歌

一曰鑱鍼式圖

【注】經之一曰鑱鍼者取法於巾鍼去末寸半卒銳之長一寸六分鑱者銳也卒者尾也謂此鍼長一寸六分上去末寸半下只畱一分之鋒欲淺刺不令深入也

鑱鍼主治法歌

鑱鍼卽今箭頭鍼主刺皮膚邪肉侵毋令深入寫陽气邪正相安榮衛均

【注】鑱鍼卽今箭頭鍼也主刺邪熱病在頭身皮膚之證毋令深入深則有傷陽气故必分許淺淺刺之使邪去而正不傷榮衛得和則病除矣

二曰員鍼式圖

【注】經之二曰員鍼者取法於絮鍼筩其身而卵其鋒長一寸六分筩身卵鋒者謂身直如竹筩末鋒員如卵銳也

員鍼主治法歌

員鍼取法於絮鍼主治邪气侵肉分筩身卵鋒不傷正利導分肉邪自平

【注】員鍼卽絮鍼也主治邪气在分肉之間蓋筩身卵鋒利導分肉能使邪气行而不傷於肌肉之正气也

三曰鍉鍼式圖

【注】經之三曰鍉鍼者取法於黍粟之銳長三寸半黍粟之銳者員而微尖利於用補者也

鍉鍼主治法歌

鍉鍼之銳如黍粟恐其深入傷肌肉按衇勿陷以致气刺之邪气使獨出

【注】鍉鍼之鋒如黍粟之銳主治邪在衇中不欲深入只按衇以候气至刺衇中之邪气使獨出也若深按陷至肌肉邪气𨿽出而肌肉之正气必傷矣

四曰鋒鍼式圖

【注】經之四曰鋒鍼者取法於絮鍼刃三隅長一寸六分其上去八分下畱八分刃三隅者蓋直壯而銳可以寫熱出血也

鋒鍼主治法歌

鋒鍼卽今三稜名主刺癅邪時气壅發於經絡痼不解寫熱出血榮衛通

【注】鋒鍼卽今三稜鍼主刺時气溫熱癅邪也凡發於經絡中壅痼不解之病用三稜鍼之鋒利以寫熱出血使經絡開通榮衛調和而壅痼之疾愈矣

五曰鈹鍼式圖

【注】經之五曰鈹鍼者取法於劍鋒廣二分半長四寸其必廣二分半長四寸末如劍鋒者取其能開通也

鈹鍼主治法歌

鈹鍼之鋒末如劍主刺寒熱兩相搏合而爲癰膿已成大膿一寫卽時和

【注】鈹鍼之鋒末如劍者主刺寒熱相搏或邪气郁於榮衛凝滯不通發爲癰疽其膿已成用此開之以取大膿大膿寫則陰陽和而癰熱愈矣

六曰員利鍼式圖

【注】經之六曰員利鍼者取法於犛鍼微大其末反小其身長一寸六分其取法於犛者以毛之彊者曰犛用其細健可稍深也

員利鍼主治法歌

員利鍼形尖如犛主治虛邪客於經暴痺走注歷節病刺之經絡卽時通

【注】員利鍼尖其形如犛員而且銳主治虛邪客於經絡而爲暴痺與走注歷節疼痛等病以此刺之則經絡流通而虛邪自去矣

七曰毫鍼式圖

【注】經之七曰毫鍼者尖如蚊防喙取法於毫毛長一寸六分其必尖如蚊防喙者取其微細徐緩也

毫鍼主治法歌

毫鍼主治虛痺纒養正除邪在徐緩寒熱痛痺浮淺疾靜入徐出邪正安

【注】毫鍼者因取法於毫毛故名之也主刺邪客經絡而爲痛痺邪气輕淺者也凡正气不足之人用此鍼刺之靜以徐往漸散其邪微以久畱緩養正气則寒邪痛痺浮淺之在絡者皆可平也

八曰長鍼式圖

【注】經之八曰長鍼者取法於綦鍼長七寸爲其可以取深邪逺痺也

長鍼主治法歌

長鍼主治虛邪傷內捨骨解節腠殃欲取深邪除逺痺刺法得宜始可康

【注】長鍼卽今環跳鍼也主虛邪深入內捨於骨解腰脊節腠之間凡欲取深逺疼痛之邪必得身長末鋒之鍼如法以刺之方能使深邪出逺痺解而得安康也

九曰大鍼式圖

經之九曰大鍼者取法於鋒鍼其鋒微員長四寸尖形如梃粗而且巨可以瀉通機關也

大鍼主治法歌

大鍼主刺周身病淫邪溢於肌體中爲風爲水關節痺關節一利大气通

【注】大鍼者卽古人之燔鍼也凡周身淫邪或風或水溢於肌體畱而不能過於關節壅滯爲病者以此刺之使關節利大气通則淫邪壅於經絡風虛腫毒傷於肌體者皆可去也

【按】此九鍼皆本於靈樞經中大小長短之法無有異也但細玩經中九鍼之用凡所取者皆言有餘之實邪則鍼之不宜於治虛也從可知矣

行鍼次第手法歌

行鍼手法口訣多撮要編爲十二歌取穴持溫進指攝退搓撚畱搖拔合

【注】十二字分次第手法歌訣始自三衢楊繼洲後之諸家口訣𨿽多皆不免於繁雜今撮其要仍編爲十二歌訣庻簡明切當便於後學

一取穴歌

取穴先將爪切深須教毋外慕其心令彼榮衛無傷礙醫者方堪入妙鍼

【注】凡下鍼用左手大指爪甲重切所鍼之穴令气血開教病者心専於內不要外馳然後下鍼使鍼不傷榮衛方堪入竗也

二持鍼歌

持鍼之士要心雄手如握虎莫放松欲識機關三部奧須將此理再推窮

【注】凡下鍼之士須心小力雄以右手持鍼於穴上勢若握虎不敢放松著力旋揷直至應止之處吸气三口然後提鍼徐徐而用凡機關三才奧理欲識於心而行於鍼者須將此再三推窮可也

三溫鍼歌

溫鍼之理最爲良口內溫和審穴方毋令冷熱相爭搏榮衛宣通始安祥

【注】凡下鍼必先將所用之鍼入於口中使之溫熱審定穴所方可與刺勿令冷熱相爭庻血气調和而得安祥也

四進鍼歌

進鍼理法取關機失經失穴最不宜陽經取陷陰經衇三思已定鍼之愈

【注】凡下鍼要病人神气定息數勻醫者亦如之關機最密切勿太忙須細審經絡穴所在何部分不可輕施其鍼失於經絡穴所也如在陽部必取筋骨間陷下之處則不傷於筋骨如在陰分郤腘之內動衇相應間則以爪重切經絡少待片時方可進鍼而不傷於榮衛又必三思已定然後下鍼病可愈矣

五指循歌

部分經絡要指循只爲鍼頭不沈推則行之引則止調和血气使來臨

【注】凡下鍼若气不至用指於所屬部分經絡之路上下左右推而行之引而止之往來循之使气血上下均勻鍼下自然气至沈得气卽寫之意也

六攝法歌

攝法原因气滯經大指爪甲切莫輕以指攝鍼待气至邪气流行鍼自輕

【注】凡攝鍼者因鍼下邪气滯濇不行也隨經絡上下用大指爪甲重切之使正气流行則邪气不能滯濇而鍼下自覺活動矣

七退鍼歌

退鍼手法理要知三才訣內總元機一部六數三吸气須臾疾病自然愈

【注】凡退鍼全在手法三才之內皆有要訣元機不可不知如欲退鍼必須緩緩而出自地部退至人部再漸退至天部俱用少陰之六數瀉之每一部六數須要少停三部共行三六一十八數令病人吸气三口隨吸隨提徐徐退至天部其疾病自然除矣

八搓鍼歌

搓鍼瀉气最爲奇气至鍼纒莫就移渾如搓綫攸攸轉急則纒鍼肉不離

【注】搓鍼者凡進退搓撚皆催其气至以瀉邪气也如覺鍼下气切勿就移須用瀉法但微微動轉如搓綫之狀若轉之太必至肉纒鍼頭邪气滯濇而不能除矣

九撚鍼歌

撚鍼指法不相同一般在手兩般功內外轉移行上下助正伏邪疾自輕

【注】凡撚鍼時𨿽一般在手而指法不同故功有兩般也如欲治上則大指向外撚外撚者令其气向上也如欲治下則大指向內撚內撚者令其气至下也內撚爲之補外撚爲之瀉如經絡向下者轉鍼頭逆之則爲迎也經絡向上者移鍼頭順之則爲隨也指法得宜則正气自復而邪气自退矣

十畱鍼歌

畱鍼取气候沈浮出入徐徐必逗畱能令榮衛縱橫散巧妙元機在指頭

【注】畱鍼者凡出鍼至於天部入鍼至於地部須在皮膚肌肉間徐徐容畱令榮衛宣散方可出鍼入鍼若出鍼太急則血隨鍼出反傷榮衛其巧妙元機全在指頭也

十一搖鍼歌

搖鍼三部皆六搖依次推排在指梢孔穴大開無窒礙邪气退除病自消

【注】搖鍼者如出鍼三部欲瀉之際每一部搖二三搖多者不過六搖而已以指撚鍼如扶人頭搖之之狀使孔穴開大無有窒礙庻邪气退除而病愈矣

十二拔鍼歌

拔鍼之時切勿忙閉門存神要精詳不沈不求鍼尾此訣須當韞錦囊

【注】凡鍼畢拔鍼最要精詳不可輕率忙亂也如欲出鍼須待鍼下气緩不沈不覺輕動滑快方以右指撚住鍼尾以左手大指按其鍼穴及穴外之皮令鍼穴門戶不開神气內存然後拔鍼庻不致於出血此鍼家要訣須當韞於錦囊也

男左女右中指第二

節屈指兩紋尖相去

爲一寸取稻稈心量

或薄篾量皆易折而

不伸縮爲凖用防則

伸縮不便故多不凖

行鍼分寸法歌

行鍼分寸中指傳屈指中節兩紋尖男左女右童稚一長短肥瘦審經權

【注】行鍼取分寸法以同身寸法爲凖男左手女右手以中指第二節

屈指兩紋尖相去爲一寸童稚亦如之𨿽人身有長短體有肥瘦入鍼之分數不一而身形之長者其指節亦長身形短者其指節亦短但隨其長短以取分寸則自凖矣肥人肌肉肥厚血气充滿宜刺三分半瘦人肌肉瘦薄血气未盛宜刺二分然𨿽如此猶當有經有權不可執一而論如遇不肥不瘦之人只在二三分之間酌量取之可也

十二經井滎兪經合原刺淺深歌

出井流滎注爲兪行經入合藏兪原春宜鍼滎夏鍼兪秋宜鍼合冬井間藏病鍼兪府病合藏府有病皆鍼原凡諸井穴肌肉淺不宜深鍼自古傳

【注】井滎兪經合原十二經穴名也手足陽經有原穴手足陰經無原穴陰之兪穴卽陰之原穴也所出爲井井者如水之出也所流爲滎滎者如水之流也所注爲兪兪者如水之注也所行爲經經者如水之行也所入爲合合者如水之防也原者如水之源也夫春鍼滎者取絡衇在分肉間刺之淺者也夏鍼兪者取孫絡在肌肉皮膚之上也秋鍼合者亦取絡衇在分肉間故如春時之所刺冬鍼井者取絡衇孫絡之下比他時所刺則深而畱之以冬气入藏故也經原之原手足陰陽之經諸病皆宜刺之但所刺有深有淺不能枚舉此四時鍼刺之大防自古相傳者也

五藏井滎兪經合歌

太陰肺衇井少商魚際之穴號滎鄕太淵一穴名爲兪經渠經合尺澤當

太陰脾井隱白穴流於大都滎來接太白爲兪經商坵陰陵泉與合爲穴

少陰心衇井少衝防至少府卽名滎神門一穴爲兪穴經合靈道少海眞

少陰督衇井滎泉然谷爲滎本天然太谿爲兪經復澑陰谷爲合踝前旋

厥陰心包井中衝掌中勞宮卽爲滎大陵穴取名爲兪間使經合曲澤終

厥陰肝衇井大惇行間之穴便爲滎太衝之處爲兪穴經合中封曲泉名

六府井滎兪原經合歌

陽明大腸井商陽二間爲滎兪三間合谷原經陽谿取曲池爲合正相當

陽明胃衇井厲兌內庭爲滎須要防陷谷名兪衝陽原經合解谿三里位

太陽小腸井少澤流於前谷爲滎穴後谿爲兪原腕谷經合陽谷小海歇

太陽膀胱井至陰通谷爲滎亦穴名束骨爲兪原京骨昆侖爲經合委中

少陽三焦井關衝尋至液門號爲滎兪原中渚陽池取經合支溝天井中

少陽膽衇井竅陰俠谿爲滎是穴名兪原臨泣坵墟穴經歸陽輔合陽陵

十二經表裏原絡總歌

藏府有病均宜刺原絡表裏相隨看肺原太淵大偏歷大肺合谷列缺端脾原太白胃丰隆胃脾衝陽公孫間心原神門小支正小心腕骨通裏邊腎原太谿傍飛陽膀腎京骨大鐘班三焦陽池包內關包原大陵焦外關膽原坵墟肝蠡溝肝膽太衝光明閒

【注】凡藏府有病均可以刺之卽難經云五藏六府有病皆取其原者是也蓋各經有所主之病必隨其各經表裏先主後客並刺之主者原穴也客者絡穴也如手太陰肺經病可刺本經裏之原穴卽太淵穴也復刺大膓表之絡穴卽偏歷穴也手陽明大腸經病可刺本經表之原穴卽合谷穴也復刺肺經裏之絡穴卽列缺穴也足太陰脾經病可刺本經裏之原穴卽太白穴也復刺胃經表之絡穴卽丰隆穴也足陽明胃經病可刺本經表之原穴卽衝陽穴也復刺脾經裏之絡穴卽公孫穴也手少陰心經病可刺本經裏之原穴卽神門穴也復刺小腸經表之絡穴卽支正穴也手太陽小腸經病可刺本經表之原穴卽腕骨穴也復刺心經裏之絡穴卽通裏穴也足少陰腎經病可刺本經裏之原穴卽太谿穴也復刺膀胱經表之絡穴卽飛揚穴也足太陽膀胱經病可刺本經表之原穴卽京骨穴也復刺腎經裏之絡穴卽大鐘穴也手少陽三焦經病可刺本經表之原穴卽陽池穴也復刺心包絡經表之絡穴卽內關穴也手厥陰心包絡經病可刺本經裏之原穴卽大陵穴也復刺三焦經表之絡穴卽外關穴也足少陽膽經病可刺本經表之原穴卽坵墟穴也復刺肝經裏之絡穴卽蠡溝穴也足厥陰肝經病可刺本經裏之原穴卽太衝穴也復刺膽經表之絡穴卽光明穴也此十二經主病之原穴爲主絡穴爲客隨表隨裏之刺法也

肺經表裏原絡穴主治歌

肺經原絡應刺病胸脹溏瀉小便頻灑翕寒熱欬喘短木痛皮膚肩缺盆

【注】肺經裏之原穴太淵大腸表之絡穴偏歷二穴應刺之證卽胸脹溏瀉小便頻數灑灑惡寒翕翕發熱咳嗽喘促短气皮膚肩背缺盆麻木疼痛皆肺大腸經病也

大腸經表裏原絡穴主治歌

大腸原絡應刺病大【大指】次【次指】不用肩臂疼气滿皮膚木不仁面頰顋腫耳聾鳴

【注】大腸表之原穴合谷肺經裏之絡穴列缺二穴應刺之證卽手之大指次指不用肩臂疼痛皮膚麻木不仁面頰顋腫耳鳴耳聾皆大腸肺經病也

脾經表裏原絡穴主治歌

脾經原絡應刺病重倦面黃舌彊疼腹滿時痛吐或瀉善饑不食脾病明

【注】脾經裏之原穴太白胃經表之絡穴丰隆二穴應刺之證卽身重倦怠面黃舌彊而疼腹滿時時作痛或吐或瀉善饑而不欲食皆脾胃經病也

胃經表裏原絡穴主治歌

胃經原絡應刺病項膺股胻足跗疼狂妄髙歌棄衣走惡聞煙火木音驚

【注】胃經表之原穴衝陽脾經裏之絡穴公孫二穴應刺之證卽項頸胸膺胯股脛胻足跗疼痛發狂妄言髙歌棄衣而走惡煙火聞木音卽驚皆胃脾經病也

心經表裏原絡穴主治歌

心經原絡應刺病消渴背腹引腰疼僕欬吐下泄气熱煩好笑善忘驚

【注】心經裏之原穴神門小腸表之絡穴支正二穴應刺之證飲水卽消背腹引腰作痛暈僕倒上欬吐下泄气熱而心煩好笑善忘多驚皆心與小腸經病也

小腸經表裏原絡穴主治歌

小腸原絡應刺病顴頷耳腫苦寒熱肩臑肘臂內外廉痛不能轉腰似折

【注】小腸表之原穴腕骨心經裏之絡穴通裏二穴應刺之證卽顴頷耳腫苦寒熱肩臑肘臂內外側痛不能轉動腰痛似折皆小腸心經病也

腎經表裏原絡穴主治歌

腎經原絡應刺病大小腹痛大便難臍下气逆脊背痛唾血渴熱兩足寒

【注】腎經裏之原穴太谿膀胱表之絡穴飛陽二穴應刺之證卽大腹小腹脊背疼痛大便結燥臍下气逆上衝口渴吐血兩足寒冷皆腎膀胱經病也

膀胱經表裏原絡穴主治歌

膀胱原絡應刺病目脫淚出頭項疼臍突大小腹脹痛按之尿難溲血膿

【注】膀胱表之原穴京骨腎經裏之絡穴大鐘二穴應刺之證卽目胞脫陷淚出頭項疼痛臍突大腹小腹脹痛按之其尿難出而溲血膿皆膀胱腎經病也

三焦經表裏原絡穴主治歌

三焦原絡應刺病小指次指如廢同目眥耳後喉腫痛自汗肩臑內外疼

【注】三焦表之原穴陽池心包裏之絡穴內關二穴應刺之證卽手之小指次指如廢而不能用目眥耳後咽喉腫痛自汗肩臑內外側疼皆三焦包絡經病也

心包絡經表裏原絡穴主治歌

心包原絡應刺病面紅目赤笑不休心中動熱掌中熱胸腋臂手痛中求

【注】心包裏之原穴大陵三焦表之絡穴外關二穴應刺之證卽面紅目赤好笑不休心中動悸內熱手心熱胸腋與臂手疼痛皆心包絡三焦經病也

膽經表裏原絡穴主治歌

膽經原絡應刺病口苦胸脇痛不寧髀膝外踝諸節痛太息馬刀俠癅癭

【注】膽經表之原穴邱墟肝經裏之絡穴蠡溝二穴應刺之證卽口苦胸脇髀膝外踝諸節疼痛太息馬刀癭癅皆膽肝經病也

肝經表裏原絡穴主治歌

肝經原絡應刺病頭痛頰腫脇疝疼婦人少腹胞中痛便難溲淋怒色靑

【注】肝經裏之原穴太衝膽經表之絡穴光明二穴應刺之證卽頭痛頰腫脇疝疼痛婦人少腹胞中疼痛大便難小便淋好怒色靑皆肝膽經病也

八衇交會八穴歌

公孫衝衇胃心胸內關陰維下總同臨泣膽經連帶衇陽維目銳外關逄後谿督衇內眥頸申衇陽蹻絡亦通列缺任衇行肺系陰蹻照海膈喉嚨

【注】公孫二穴是足太陰脾經穴也通於衝衇內關二穴此二穴是手厥陰心包絡穴也四穴通於陰維衇四經防合循行之處在胃心胸之間故主治胃與心胸之病也○臨泣二穴是足少陽膽經穴也通於帶衇外關二穴此二穴是手少陽三焦經穴也四穴通於陽維衇四經會合連絡之處在於目銳眥耳後頰頸肩之間故主治目銳眥耳後頰頸肩之病也○後谿二穴是手太陽小腸經穴也通於督衇申衇二穴此二穴是足太陽膀胱經穴也四穴通於陽蹻衇四經會合別絡之處在於目內眥頸項耳肩膊小腸膀胱之間故主治目內眥頸項耳肩膊小腸膀胱之病也○列缺二穴是手太陰肺經穴也通於任衇照海二穴此二穴是足少陰腎經穴也四穴通於陰蹻衇四經防合系絡之處在於肺系咽喉胸膈之間故主治肺系咽喉胸膈之病也

衝衇公孫穴主治歌

九種心疼病不寧結胸翻胃食難停酒食積聚腸鳴見水食气疾膈臍疼腹痛脇脹胸膈滿瘧疾腸風大便紅胎衣不下血迷心急刺公孫穴自靈

【注】九種心疼者曰飲曰食曰風曰冷曰熱曰悸曰虫曰注曰去來痛結胸者胸滿鞕痛也翻胃者朝食暮吐食難停畱也傷酒傷食積滯腸胃雷鳴水食气疾膈間臍腹疼痛兩脇作脹胸膈滿悶瘧疾腸風大便下血以及婦人胞衣不下瘀血上攻迷心皆宜刺此公孫穴則立應也

陰維內關穴主治歌

中滿心胸多痞脹腸鳴泄瀉及脫肛食難下膈傷於酒積塊堅鞕橫脇旁婦女脇疼並心痛裏急腹痛勢難當傷寒不解結胸病瘧疾內關可獨當

【注】中滿心胸痞脹謂腹滿心胸痞脹不通快也腸鳴泄瀉謂暴瀉脫肛也食難下膈傷於酒者謂嘔吐食不能下或因酒傷也積塊堅鞕橫衝於脇婦女心脇疼痛裏急脹痛傷寒結胸鞕痛瘧疾裏實等病皆刺內關無不愈矣

帶衇臨泣穴主治歌

中風手足舉動難麻痛發熱筋拘攣頭風腫痛連顋項眼赤而疼合頭齒痛耳聾咽腫證遊風搔癢筋牽纒腿疼脇脹肋肢痛鍼入臨泣病可痊

【注】中風手足舉動難謂手足不隨也若疼痛麻木拘攣兼發熱者風熱也頭風旋暈及腫痛連顋項目牙齒兩耳咽喉皆赤腫痛遊風搔癢筋衇牽引腰脇四肢與肋疼痛等證皆宜刺此臨泣穴立時有奇功也

陽維外關穴主治歌

肢節腫疼與膝冷四肢不遂合頭風背胯內外筋骨痛頭項眉稜病不寧手足熱麻夜盜汗破傷跟腫目睛紅傷寒自汗烘烘熱惟有外關鍼極靈

【注】四肢骨節腫痛兩膝痺冷手足不遂偏正頭風脊背腰胯筋骨頭項眉稜疼痛手足發熱麻木夜間盜汗及破傷遊風腳跟腫痛兩眼赤紅傷寒陽明自汗蒸熱烘烘皆宜刺外關穴其病立已

督衇後谿穴主治歌

手足拘攣戰掉中風不語並癲癇頭疼眼腫漣漣淚背腰腿膝痛綿綿項彊傷寒病不解牙齒顋腫喉病難手足麻木破傷風盜汗後谿穴先砭

【注】手足拘攣者屈伸難也戰掉者手足顫搖不能握也者暈也中風卒然昏僕不能語言癲癇不省人事瘈瘲抽掣頭痛及暴發火眼熱淚常流行痺腿膝背腰歷節周身疼痛項彊傷寒感冒汗不出不能解上下牙齒顋齦咽喉腫疼手足麻木不仁破傷受風寢汗等證先砭後谿穴開通衇道無不愈矣

陽蹻申衇穴主治歌

腰背脊彊足踝風惡風自汗或頭疼手足麻攣臂間冷雷頭赤目眉稜痛吹乳耳聾鼻衂血癲癇肢節苦煩疼徧身腫滿汗淋漓申衇先鍼有奇功

【注】腰背脊彊不能俯仰也足內踝紅腫名繞踝風也足外踝紅腫名穿踝風也惡風自汗與雷頭風痛暴發火眼眉稜骨痛手足麻木拘攣臂冷及婦人吹乳乳房紅腫未產者名內吹已產者名外吹也耳聾鼻衄癲癇抽搐肢節煩疼徧身腫滿頭汗淋漓等證此皆風熱痰飲流注攻衝爲病並宜先鍼申衇立時有功

任衇列缺穴主治歌

痔瘡肛腫泄痢纒吐紅溺血嗽咳痰牙疼喉腫小便澁心胸腹疼噎咽難產後發彊不能語腰痛血疾臍腹寒死胎不下上攻膈列缺一刺病乃痊

【注】內痔肛腫泄痢赤白咳痰唾血溺血及牙齦咽喉腫痛小便赤澁艱難心胸腹痛噎咽不快產後敗血上干心气身發彊直不能語言或瘀滯腰痛臍腹間寒子死腹中胎衣不下上攻膈塞並刺列缺其證必痊

陰蹻照海穴主治歌

喉閉淋澁與胸腫膀胱气痛並腸鳴食黃酒積臍腹痛嘔瀉胃翻及乳癰便燥難產血昏迷積塊腸風下便紅膈中不快梅核气格主照海鍼有靈

【注】上焦火盛咽喉閉塞不通下焦熱結膀胱气痛小便淋澁胸中腫痛或食積酒積內蓄傷脾發黃或臍腹痛或嘔瀉胃翻吐食乳癰大便燥結及婦人生產艱難瘀血塊痛昏迷膓風下血不已或膈中之气怏怏不快如梅核气格塞咽喉之間咯之不出咽之不下等疾急刺照海穴則諸證自散

手足十二經所屬歌

五藏六府共包絡手足所屬三陰陽太陰足脾手肺藏陽明足胃手大腸少陰足腎手心藏太陽足膀手小腸厥陰足肝手包絡少陽足膽手焦當

【注】五藏心肝脾肺腎六府膽胃大腸小腸膀胱三焦共包絡分屬手足三陰三陽爲十二經也如肺手太陰心手少陰心包絡手厥陰手之三陰也手太陽小腸手陽明大腸手少陽三焦手之三陽也足太陽膀胱足陽明胃足少陽膽足之三陽也足太陰脾足少陰腎足厥陰肝足之三陰也

天干十二經表裏歌

甲膽乙肝丙小腸丁心戊胃己脾鄕庚屬大腸辛屬肺壬屬膀胱癸腎藏三焦陽府須歸丙包絡從陰丁火旁陽幹爲表陰漧裏藏府表裏配陰陽

【按】舊云三焦亦向壬中寄包絡同歸入癸方夫三焦爲決瀆之官猶可言壬而包絡附於心主烏可云癸況二藏表裏皆相火也故攺正之

【注】甲丙戊庚壬陽幹也乙丁巳辛癸陰漧也陽幹爲表爲府陰漧爲裏爲藏故曰藏府表裏配陰陽也

地支十二經流注歌

每日寅時從肺起卯時流入大腸經辰胃已脾午心火未時應注小腸經申屬膀胱酉屬腎戍走包絡亥焦宮子膽丑肝寅又肺十二經衇周環行

【注】人有十二經晝夜有十二時每一經主一時先從寅時入肺起卯入於大腸辰入於胃巳入於脾午入於心未入於小腸申入於膀胱酉入於腎戌入於包絡亥入於三焦子入於膽丑入於肝至於寅時則又從肺起此十二經與十二時相循環而行者也

十二經相傳次序歌

肺大胃脾心小腸膀腎包焦膽肝續手陰藏手陽手頭足陰足腹陽頭足

【注】人身正衇十有二經每於平旦寅時營气始於中焦上注於手太陰肺經自胸中而出於中府至於少商以次行於手陽明大腸等十二經終於足厥陰肝經而復始於太陰肺經也凡手之三陰從藏走手手之三陽從手走頭足之三陰從足走腹足之三陽從頭走足周流不息循環無端也

十二經起止歌

肺起中府止少商大腸商陽止迎香胃起承泣終厲兌脾起隠白大包鄕心起極泉少衝止小腸少澤止聽宮膀胱睛明止至陰腎起湧泉兪府終包絡天池中衝止三焦關衝止竹空膽童子髎止竅陰肝起大惇止期門十二經穴周流歌

中府爲初注少商少商別絡注商陽商陽復向迎香走香接頭維至庫房維下降兮趨厲兌兌傳隱白至胸鄕隱白上升達大包大包仍續極泉塲泉貫少衝心部井少澤相連卽小腸澤防聽宮睛明分睛明下造至陰彊至陰斜出湧泉底泉穴還歸腧府藏腧府天池橫絡截池出中衝心主張中衝並與關沖合關衝宛轉絲竹傍絲竹更貫瞳窌穴瞳下入竅陰方竅陰橫亙大惇井惇上期門肝衇當期門歷徧還中府經絡周流仔細詳十二經气血多少歌

多气多血惟陽明少气太陽厥陰同二少太陰常少血六經气血要分明

【注】手陽明大腸足陽明胃此二經多气多血之經也三焦膽腎心脾肺此六經多气少血也心包絡膀胱小腸肝此四經乃多血少气也

禦纂醫宗金鑑卷七十九﹤子部﹐醫家類﹐禦纂醫宗金鑑﹥

欽定四庫全書

禦纂醫宗金鑑卷八十

編輯刺灸心法要訣目錄

仰人諸經起止全圖

俯人諸經起止全圖

仰人骨度部位圖

俯人骨度部位圖

周身名位骨度

仰人骨度尺寸圖

俯人骨度尺寸圖

骨度尺寸

前頭面頸穴總圖

前頭面頸諸穴行列

胸腹穴總圖

胸腹諸穴行列

後頭項穴總圖

後頭項諸穴行列

背穴總圖

背穴行列

側頭面頸肩穴總圖

側頭面頸肩諸穴行列

側腋脇肋穴總圖

側腋脇肋諸穴行列

手三陰經總穴圖

手三陰經總穴名

手三陽經總穴圖

手三陽經總穴名

足三陰經總穴圖

足三陰經總穴名

足三陽經總穴圖

足三陽經總穴名

禦纂醫宗金鑑卷八十目錄

欽定四庫全書

禦纂醫宗金鑑卷八十

編輯刺灸心法要訣

﹤子部﹐醫家類﹐禦纂醫宗金鑑﹐卷八十﹥

周身名位骨度

頭

【注】頭者人之首也凡物獨出之首皆名曰頭

腦

【注】腦者頭骨之髓也俗名腦子

顚

【注】顚者頭頂也顚頂之骨俗名天靈蓋

囟

【注】囟者顚前之頭骨也小兒初生未闔名曰囟門已闔名曰囟骨卽天靈蓋後合之骨

面

【注】凡前曰面凡後曰背居頭之前故曰面也

顏

【注】顏者眉目間名也

額顱

【注】額前髮際之下兩眉之上名曰額一曰顙者亦額之謂也

頭角

【注】額兩旁稜處之骨也

鬢骨

【注】卽兩太陽之骨也

目

【注】目者司視之竅也

目胞

【注】目胞者一名目窠一名目褁卽上下兩目外衞之胞也

目綱

【注】目綱者卽上下目胞之兩瞼邊又名曰睫司目之開闔也

目內眥

【注】目內眥者乃近鼻之內眼角以其大而圓故又名大眥也

目外眥

【注】目外眥者乃近鬢前之眼角也以其小而尖故稱目鋭眥也

目珠

【注】目珠者目睛之俗名也

目系

【注】目系者目睛入腦之系也

目眶骨

【注】目眶者目窠四圍之骨也上曰眉稜骨下卽防骨防骨之外卽顴骨

防

【注】目下之眶骨顴骨內下連上牙牀者也

頞

【注】頞者鼻梁卽山根也

鼻

【注】鼻者司臭之竅也兩孔之界骨名曰鼻柱下至鼻之盡處名曰凖頭

頄

【注】頄者防內鼻間近生門牙之骨也

顴

【注】顴者面兩旁之髙起大骨也

顑

【注】顑者俗呼爲腮口旁頰前肉之空軟處也

耳

【注】耳者司聴之竅也

蔽

【注】蔽者耳門也

耳郭

【注】耳郭者耳輪也

頰

【注】頰耳前顴側面兩旁之稱也

曲頰

【注】曲頰者頰之骨也曲如環形受頰車骨尾之鉤者也

頰車

【注】頰車者下牙牀骨也總載諸齒能咀食物故名頰車

人中

【注】人中者鼻柱之下唇之上穴名水溝

口

【注】口者司言食之竅也

唇

【注】唇者口端也

吻

【注】吻者口之四周也

頤

【注】頤者口角後顑之下也

頦

【注】頦者口之下唇至末之處俗名下把殻也

頷

【注】頷者頦下結喉上兩側肉之空軟處也

齒

【注】齒者口齗所生之骨也俗名曰牙有門牙虎牙槽牙上下盡根牙之別

舌

【注】舌者司味之竅也

舌本

【注】舌本者舌之根也

頏顙

【注】頏顙者口內之上二孔司分气之竅也

懸雍垂

【注】懸雍垂者張口視喉上似乳頭之小舌俗名碓嘴

防厭

【注】防厭者覆喉管之上竅似皮似膜發聲則開咽食則閉故爲聲音之戶也

咽

【注】咽者飲食之路也居喉之後

喉

【注】喉者通聲息之路也居咽之前

喉嚨

【注】喉嚨者喉也肺之系也

嗌

【注】嗌者咽也胃之系也

結喉

【注】結喉者喉之管頭也其人痩者多外見頸前肥人則隠於肉內多不見也

胸膺

【注】胸者缺盆下腹之上有骨之處也膺者胸前兩旁髙處也一名曰臆胸骨肉也俗名胸膛

骭

【注】骭者胸之眾骨名也

乳

【注】乳者膺上突起兩肉有頭婦人以乳兒者也

鳩尾

【注】鳩尾者卽蔽心骨也其質系脆骨在胸骨之下岐骨之間

膈

【注】膈者胸下腹上之界內之膜也俗名羅膈

腹

【注】腹者膈之下曰腹俗名曰肚臍之下曰少腹亦名小腹

臍

【注】臍者人之初生胞蔕之處也

毛際

【注】毛際者小腹下橫骨間叢毛之際也下橫骨俗名蓋骨

簒

【注】簒者橫骨之下兩股之前相合共結之凹也前後兩陰之間名下極穴又名屏翳穴防陰穴卽男女陰气之所也

睪丸

【注】睪丸者男子前陰兩丸也

上橫骨

【注】上橫骨在喉前宛宛中天突穴之外小灣橫骨旁接拄骨之骨也

拄骨

【注】拄骨者膺上缺盆之外俗名�子骨也內接橫骨外接肩解也

肩解

【注】肩解者肩端之骨節解處也

髃骨

【注】髃骨者肩端之骨也卽肩胛骨頭臼之上稜骨也其臼接臑骨上端俗曰肩頭其外曲捲翅骨肩後之稜骨也其下稜骨在背肉內

肩胛

【注】肩胛者卽髀骨之末成片骨也亦名肩髆俗名鍁板子骨

臂

【注】臂者上身兩大支之通稱也一名曰肱俗名肐膊肐膊中節上下骨交接處名曰肘肘上之骨曰臑骨肘下之骨曰臂骨臂骨有正輔二骨輔骨在上短細偏外正骨居下長大偏內俱下接腕骨也

腕

【注】腕者臂掌骨接交處以其宛屈故名也當外側之骨名曰髙骨一名鋭骨亦名踝骨

掌骨

【注】掌者手之眾指之本也掌之眾骨名壅骨合湊成掌非塊然一骨也

魚

【注】魚者在掌外側之上隴起其形如魚故謂之魚也

手

【注】手者上體所以持物也

手心

【注】手心者卽掌之中也

手背

【注】手背者手之表也

指骨

【注】指者手指之骨也第一大指名巨指在外二節本節在掌第二名食指又名大指之次指三節在外本節在掌第三中指名將指三節在外本節在掌第四指名無名指又名小指之次指三節在外本節在掌第五指爲小指三節在外本節在掌其節節交接處皆有碎骨筋膜聫絡

爪甲

【注】爪甲者指之甲也足趾同

岐骨

【注】岐骨者凡骨之兩叉者皆名岐骨手足同

臑

【注】臑者肩髆下內側對腋處髙起耎白肉也

腋

【注】腋者肩之下脇之上際俗名肐肢窩

脇肋

【注】脇者腋下至肋骨盡處之統名也曰肋者脇之單條骨之謂也統脇肋之總又名曰胠

季脇

【注】季脇者脇之下小肋骨俗名軟肋

防

【注】防者脇下無肋骨空軟處也

腦後骨

【注】腦後骨者俗呼腦杓

枕骨

【注】枕骨者腦後骨之下隴起者是也其骨或稜或平或長或圓不一

完骨

【注】耳後之稜骨名曰完骨在枕骨下兩旁之稜骨也

頸項

【注】頸項者頸之莖也又曰頸者莖之側也項者莖之後也俗名脖項

頸骨

【注】頸者頭之莖骨肩骨上際之骨俗名天柱骨也

項骨

【注】項骨者頭後莖骨之上三節圓骨也

背

【注】背者後身大椎以下腰以上之通稱也

膂

【注】膂者夾脊骨兩旁肉也

脊骨

【注】脊骨者脊膂骨也俗名脊梁骨

腰骨

【注】腰骨者卽脊骨十四椎下十五十六椎間尻上之骨也其形中凹上寛下窄方圓二三寸許兩旁四孔下接尻骨上際也

胂

【注】胂者腰下兩旁髁骨上之肉也

臀

【注】臀者胂下尻旁大肉也

凥骨

【注】尻骨者腰骨下十七椎十八椎十九椎二十椎二十一椎五節之骨也上四節紋之旁左右各四孔骨形內凹如瓦長四五寸許上寛下窄末節更小如人參蘆形名尾閭一名骶端一名橛骨一名窮骨在肛門後其骨上外兩旁形如馬蹄附著兩髁骨上端俗名骻骨

肛

【注】肛者大腸下口也

下橫骨髁骨楗骨

【注】下橫骨在少腹下其形如蓋故名蓋骨也其骨左右二大孔上兩分出向後之骨首如張扇下寸許附著於尻骨之上形如馬蹄之處名曰髁骨下兩分出向前之骨末如楗柱在於臀內名曰楗骨與尻骨成鼎足之勢爲坐之主骨也婦人俗名交骨其骨面名曰髖俠髖之臼名曰機又名髀樞外接股之髀骨也卽環跳穴處此一骨五名也

股

【注】股者下身兩大支之通稱也俗名大腿小腿中節上下交接處名曰膝膝上之骨曰髀骨股之大骨也膝下之骨曰胻骨脛之大骨也

髀骨

【注】髀者膝上之大骨也上端如杵接於髀樞下端如錘接於胻骨也

胻骨

【注】胻骨者俗名臁脛骨也其骨兩根在前者名成骨又名骭骨形粗膝外突出之骨也在後者名輔骨形細膝內側之小骨也

伏

【注】伏者髀骨前膝之上起肉似俯故曰伏

膝解

【注】膝解者膝之節解也

臏骨

【注】臏骨者膝上蓋骨也

連骸

【注】連骸者膝外側二髙骨也

腘

【注】腘者膝後屈處俗名腿凹也

腨

【注】腨者下腿肚也一名腓腸俗名小腿肚

踝骨

【注】踝者胻骨之下足附之上兩旁突出之髙骨在外爲外踝在內爲內踝也

足

【注】足者下體所以趨走也俗名腳

跗骨

【注】跗者足背也一名足趺俗稱腳面跗骨者足趾本節之眾骨也

足心

【注】足心者卽踵之中也

跟骨

【注】跟足後根之骨也

趾

【注】趾者足之指也其數五名爲趾者別於手也居內之大者名大趾第二趾名大趾之次趾第三趾名中趾第四名小趾之次趾第五居外之小者名小趾足之指節與手指節同其大趾之本節後內側圓骨形突者名核骨

三毛

【注】足大趾爪甲後爲三毛毛后橫紋爲聚毛

踵

【注】踵者足下面著於地之謂也俗名腳底板

﹤子部﹐醫家類﹐禦纂醫宗金鑑﹐卷八十﹥

骨度尺寸

頭部

項發以下至背骨長二寸半【自後髮際以至大椎項骨三節處也】

【按】頭部折法以前髮際至後髮際折爲一尺二寸如髮際不明則取眉心直上後至大杼骨折作一尺八寸此爲直寸橫寸法以眼內角至外角此爲一寸頭部橫直寸法並依此○督衇神庭至太陽曲差穴曲差至少陽本神穴本神至陽明頭維穴各開一寸半自神庭至頭維各開四寸半

胸腹部

結喉以下至缺盆中長四寸【此以巨骨上陷中而言卽天突穴處】

缺盆以下骭之中長九寸

胸圍四尺五寸

兩乳之間廣九寸半【當折八寸爲當】

骭中下至天樞長八寸【天樞足陽明穴名在臍旁此指平臍而言】

天樞以下至橫骨長六寸半橫骨橫長六寸半【毛際下骨曰橫

骨】

按此古數也以今用上下穴法防較多有未合宜從後胸腹折法爲當

兩髀之間廣六寸半【此當兩股之中橫骨兩頭之處俗名髀縫】

【按】胸腹折法直寸以中行爲之自缺盆中天突穴起至岐骨際上中庭穴止折作八寸四分自骭上岐骨際下至臍心折作八寸臍心下至毛際曲骨穴折作五寸橫寸以兩乳相去折作八寸胸腹橫直寸法並依此

背部

膂骨以下至尾骶二十一節長三尺【膂骨脊骨也脊骨外小而內巨人之所以能負任者以是骨之巨也脊骨二十四節今云二十一節者除項骨三節不在內尾骶骨男子者尖女人者平】

腰圍四尺二寸

【按】背部折法自大椎至尾骶通折三尺上七節各長一寸四分一釐共九寸八分七釐中七節各一寸六分一釐共一尺一寸二分七釐第十四節

與臍平下七節各一寸二分六釐共八寸八分二釐共二尺九寸九分六釐不足四釐者有零未盡也直寸依此橫寸用中指同身寸法○脊骨內濶一寸凡云第二行俠脊一寸半三行俠脊三寸者皆除脊一寸外淨以寸半三寸論故在二行當爲二寸在三行當爲三寸半也

側部

自拄背下行腋中不見者長四寸【拄骨頸項根骨也】

腋以下至季脇長一尺二寸【季脇小肋也】

季脇以下至髀樞長六寸【大腿曰股股上曰髀楗骨之下大腿之上兩骨合縫之所

曰髀樞當足少陽環跳穴處也】

髀樞下至膝中長一尺九寸

橫骨上廉下至內輔之上廉長一尺八寸【骨際曰廉膝旁之骨突出

者曰輔骨內曰內輔外曰外輔】

內輔之上廉以下至下廉長三寸半【上廉下廉可摸而得】

內輔下廉下至內踝長一尺二寸

內踝以下至地長三寸

四肢部

肩至肘長一尺七寸

肘至腕長一尺二寸半【臂之中節曰肘】

腕至中指本節長四寸【臂掌之交曰腕】

本節至末長四寸半【指之後節曰本節】

膝以下至外踝長一尺六寸

膝腘以下至跗屬長一尺二寸【腘腿灣也跗足面也膝在前在後跗屬者凡

兩踝前後脛掌所交之處皆爲跗之屬也】

跗屬以下至地長三寸

外踝以下至地長一寸

足長一尺二寸廣四寸半

【按】骨度乃靈樞經骨度篇文所論之長短皆古數也然骨之大者太過小者不及此亦但言其則耳至於周身手足折量之法當用前中指同身寸法爲是

頭部頂中

中行凡一穴

百防【屬督衇】

頭部前

中行凡四穴

神庭

上星

顖防

前頂【俱屬督衇】

兩旁第二行左右凡八穴

曲差

五處

承光

通天【俱足太陽穴】

兩旁第三行左右凡六穴

臨泣

目窻

正營【俱足少陽穴】

正面部

中行凡五穴

素髎

水溝

兌端

齗交【俱督衇穴】

承漿【任衇穴】

兩旁第二行左右凡十穴

攢竹睛明【俱足太陽穴】

迎香

禾髎【俱手陽明穴】

巨髎【足陽明穴】

兩旁第三行左右凡十穴

陽白【足少陽穴】承泣

四白

地倉

大迎【俱足陽明穴】

兩旁第四行左右凡八穴

本神

童子髎【俱足少陽穴】

絲竹空【手少陽穴】

頸部

中行凡二穴

廉泉

天突【俱屬任衇】

胸部

中行凡七穴

天突

璇璣

華蓋

紫宮

玉堂

膻中

中庭【俱任衇】

兩旁第二行左右凡十二穴【去中行任衇二寸】

兪府

彧中

神藏

靈墟

神封

步廊【俱足少陰】

兩旁第三行左右凡十二穴【自气戶夾兪府旁二寸去中行四寸】气戶

庫房

屋翳

膺窻

乳中

乳根【俱足陽明】

兩旁第四行左右凡十二穴【自雲門夾气戶旁二寸去中行六寸】雲門

中府【俱手太陰】周榮

胸鄕

天谿

食竇【俱足太陰】

腹部

中行凡十五穴

鳩尾

巨闕

上脘

中脘

建裏

下脘

水分

神闕

陰交

气海

石門

闗元

中極

曲骨

防陰【俱任衇】

兩旁第二行左右凡二十二穴【自幽門夾巨闕兩旁各半寸循衝衇下行至橫骨】

幽門

通谷

陰都

石闗

商曲

肓兪

中柱

四滿

气穴

大赫

橫骨【俱足少陰】

兩旁第三行左右凡二十六穴【自不容夾幽門兩旁各一寸五分去中行二寸】

不容

承滿

梁門

闗門

太乙

滑肉門

天樞

外陵

大巨

水道

歸來

气沖【俱足陽明】急衇【足厥陰穴夾气沖旁各半寸去中行二寸半】

兩旁第四行左右凡十四穴【自期門上直兩乳夾不容旁各一寸五分去中行三寸半】

期門【足厥陰】日月【足少陽】腹哀

大橫

腹結

府捨

衝門【俱足太陰】

頭部後

中行凡五穴

後頂

彊間

腦戶

風府

瘂門【俱屬督衇】

兩旁第二行左右凡六穴

絡卻

玉枕

天柱【俱足太陽穴】

兩旁第三行左右凡六穴

承靈

腦空

風池【俱足少陽穴】

兩旁第四行左右凡四穴

完骨【足少陽穴】天牖【手少陽穴】

背部

中行凡十四穴

大椎

陶道

身柱

神道

靈臺

至陽

筋縮

中樞

脊中

懸樞

命門

陽闗

腰兪

長彊【俱督衇】

兩旁第二行左右凡十四穴

大杼

風門

肺兪

厥陰兪

心兪

膈兪

肝兪

膽兪

脾兪

胃兪

三焦兪

腎兪

大腸兪小腸兪膀胱兪

中膂兪

白環兪【上俱夾脊去中行二寸】上髎

次髎

中髎

下髎【上俱夾脊骨兩旁十七十八十九二十椎空中】

防陽【夾尻骨兩旁上俱足太陽穴】

兩旁第三行左右凡二十八穴【去脊中行三寸五分】

附分

戶

膏肓兪

神堂

譩譆

膈闗

魂門

陽綱

意捨

胃倉

肓門

志室

胞盲

秩邊【俱足太陽】

側頭部

左右凡二十八穴

頭維【足陽明穴】頷厭

懸顱

懸釐

曲鬢

率谷

天衝

浮白

竅陰【俱足少陽穴】

角孫

顱息

瘈衇

翳風

絲竹【俱手少陽穴】

側面部

左右凡十四穴

客主人聴防【俱足少陽】和髎

耳門【俱手少陽】

聴宮【手太陽】下闗

頰車【俱足陽明穴】

側項部

左右凡十四穴

人迎【嬰筋之前】水突

气捨【俱足陽明穴】

扶突【嬰筋之後】天鼎【俱手陽明】天窻【扶突後】天容【俱手太陽穴】

肩膊部

左右凡十二穴

巨骨

肩髃

臂臑【俱手陽明】

肩井【足少陽穴】肩髎

臑防【俱手少陽穴】

側腋脇肋部

左右凡二十穴

淵液

輒筋【俱足少陽】天池【手厥陰】大包【足太陽】

章門【足厥陰】京門

帶衇

五樞

維道

居髎【俱足少陽】

附兩手奇兪穴

左右凡六穴

拳尖【在中指本節前骨尖上握拳取之】

五虎【一在手食指背閒一在無名指背閒皆在次節三節相接骨尖上各一穴握拳取之】

手三陰經總穴名

手太陰肺經行臂內凡九穴左右同【起手大指端行三陰之上】少商

魚際

太淵

經渠

列缺

孔最

尺澤

俠白

天府

手厥陰心包絡經行臂內凡八穴左右同【起手中指端行三陰之中】

中衝

勞宮

大陵

內闗

間使

郗門

曲澤

天泉

手少陰心經行臂內凡九穴左右同【起手小指內側端行三陰之下】少衝

少府

神門

陰郗

通裏

靈道

少海

靑靈

極泉

手三陽經總穴名

手陽明大腸經行臂外凡十四穴左右同【起手食指端行三陽之上】

商陽

二閒

三閒

合谷

陽谿

偏歷

溫澑

下廉

上廉

三里

曲池

肘髎

五里

臂臑

手少陽三焦經行臂外凡十二穴左右同【起手無名指端行三陽之中】

闗衝

液門

中渚

陽池

外闗

支溝

防宗

三陽絡

四瀆

天井

淸泠淵消濼

手太陽小腸經行臂外凡八穴左右同【起手小指外側端行三陽之下】

少澤

前谷

後谿

腕骨

陽谷

養老

支正

小海

足三陰經總穴名

足厥陰肝經行足股內凡十一穴左右同【起足大指端行三陰之前】

大惇

行閒

太衝

中封

蠡溝

中都

膝闗

曲泉

陰包

五里

陰廉

足太陰脾經行足股內凡十一穴左右同【起足大指內側端行三陰之中】

隠白

大都

太白

公孫

商邱

三陰交漏谷

地機

陰陵泉血海

箕門

足少陰腎經行足股內凡十穴左右同【起足心行三陰之後】湧泉

然谷

太谿

大鐘

照海

水泉

復澑

交信

築賔

陰谷

足三陽經總穴名

足陽明胃經行足股外凡十五穴左右同【起足三指端行三陽之前】

厲兌

內庭

陷谷

衝陽

解谿

丰隆

下巨虛條口

上巨虛三里

犢鼻

梁邱

陰市

伏

髀關

足少陽膽經行足股外凡十五穴左右同【起足四指端行三陽之中】

竅陰

俠谿

地五防臨泣

邱墟

懸鐘

陽輔

光明

外邱

陽交

陽陵泉陽闗

中瀆

環跳

風市

足太陽膀胱經行足股後凡十九穴左右同【起足小指外側端行三陽之後】

至陰

通谷

束骨

京骨

京門

申衇

僕參

昆侖

附陽

飛陽

承山

承筋

合陽

委中

委陽

浮郗

殷門

承扶

防陽

禦纂醫宗金鑑卷八十﹤子部﹐醫家類﹐禦纂醫宗金鑑﹥

欽定四庫全書

禦纂醫宗金鑑卷八十一

編輯刺灸心法要訣目錄

手太陰肺藏圖

肺藏經文

肺經循行圖

肺經循行經文

肺經循行歌

肺經穴圖

肺經穴歌

肺經分寸歌

手陽明大腸府圖

大腸經文

大腸經循行圖

大腸經循行經文

大腸經循行歌

大腸經穴圖

大腸經穴歌

大腸經分寸歌

足陽明胃府圖

胃府經文

胃經循行圖

胃經循行經文

胃經循行歌

胃經穴圖

胃經穴歌

胃經分寸歌

足太陰脾藏圖

脾藏經文

脾經循行圖

脾經循行經文

脾經循行歌

脾經穴圖

脾經穴歌

脾經分寸歌

禦纂醫宗金鑑卷八十一目錄

欽定四庫全書

禦纂醫宗金鑑卷八十一

編輯刺灸心法要訣

肺臟經文

經曰肺者相傳之官治節出焉其形四垂附著於脊之第三椎中有二十四空行列分布以行諸藏之气爲藏之長爲心之蓋又云是經常多气少血

難經曰肺重三觔三兩六葉兩耳凡八葉主藏魄中藏經曰肺者生气之原乃五藏之華蓋

張介賔曰肺葉白瑩謂爲華蓋以覆諸藏虛如蜂窠下無透竅吸之則滿呼之則虛一呼一吸消息自然司淸濁之運化爲人身之槖籥

肺經循行經文

肺手太陰之衇起於中焦下絡大腸還循胃口上膈屬肺從肺系橫出腋下下循臑內行少陰心主之前下肘中循臂內上骨下廉入寸口上魚循魚際出大指之端其支者從腕後直出次指內廉出其端

肺經循行歌

手太陰肺中焦生絡腸循胃散流行上膈屬肺從肺系橫出腋下臑肘中循臂寸口上魚際大指內側爪端通支絡還從腕後出接次指屬陽明經

【注】手太陰肺經之衇起於中焦者言起於任衇中腕穴也下絡大腸還循胃口者謂本經之絡散布流行下則絡於大腸還上而循胃口非上膈屬肺直行之經也夫經絡流行循還無端故手太陰之衇必自足厥陰經之支者期門穴循行中脘穴上膈屬肺以交於手太陰肺經也從肺系橫出腋下至於中府雲門穴下循於臑內天府俠白穴從俠白行少陰心主經衇之前下行肘中尺澤穴從尺澤循臂內上骨下廉孔最穴從孔最入寸口列缺經渠太淵穴從大淵上魚【句】入魚際穴從魚際出大指之端少商穴而終焉其支者從腕後直出循行次指內廉出其端以交於手陽明大腸經也

肺經穴歌

手太陰肺十一穴中府雲門天府列次則俠白下尺澤又次孔最與列缺經渠太淵下魚際抵指少商如韭葉肺經分寸歌

太陰中府三肋間上行雲門寸六許云在任璣旁六寸大腸巨骨下二骨天府腋三動衇求俠白肘上五寸主尺澤肘中約紋是孔最腕上七寸擬列缺腕上一寸半經渠寸口陷中取大淵掌後橫紋頭魚際節後散衇裏少商大指端內側鼻衂刺之立時止

【注】中府在任衇中行華蓋穴旁直開去六寸乳上三肋間陷中動衇應手仰而取之是其穴也○上直行一寸六分在手陽明大腸經巨骨之下陷中動衇應手舉臂取之雲門穴也○從雲門穴下循臑內腋下三寸動衇陷中以鼻尖防墨取之天府穴也○從天府穴下行肘中約紋上去五寸動衇中俠白穴也○從俠白穴下行肘中約紋上屈肘橫紋筋骨罅中動衇應手尺澤穴也○從尺澤穴下行腕前約紋上七寸上骨下骨閒陷中孔最穴也○從孔最穴循外側行腕後側上一寸五分以兩手交叉當食指末筋骨罅中列缺穴也○從列缺穴循行寸口陷中經渠穴也○從經渠穴內循手掌後陷中太淵穴也○從太淵穴上魚手大指本節後內側陷中散衇中白肉際魚際穴也○從魚際穴循行手大指內側之端去爪甲角如韭葉許白肉際少商穴也

大腸經文

經云大腸者道之官變化出焉又云回腸當臍左回十六曲大四寸徑一寸寸之少半長二丈一尺受谷一斗水七升半又云廣腸附脊以受回腸乃出滓穢之路大八寸徑二寸寸之大半長二尺八寸受谷九升三合八分合之一是經多气少血

難經曰大腸重二觔十二兩肛門重十二兩

張介賔曰按回腸者以其回疊也廣腸者卽回腸之更大者直腸者又廣腸之末節下連肛門也

大腸經循行經文

大腸手陽明之衇起於大指次指之端循指上廉出合谷兩骨之間上入兩筋之中循臂上廉入肘外廉上臑外前廉上肩出髃骨之前廉上出於拄骨之上防下入缺盆絡肺下膈屬大腸其支者從缺盆上頸貫頰入下齒中還出挾口交人中左之右右之左上挾鼻孔大腸經循行歌

陽明之衇手大腸次指內側起商陽循指上廉出合谷岐骨兩筋循臂肪入肘外廉循臑外肩端前廉拄骨旁從肩下入缺盆內絡肺下膈屬大腸支從缺盆直上頸斜貫頰前下齒當環出人中交左右上俠鼻孔注迎香【注】手陽明大腸經之衇起於大指次指內廉之端出於大指者謂出於大指少商穴也本經之絡其支者直出於次指之端以交於手陽明大腸經之商陽穴故曰起於大指次指之端也從商陽穴循食指上廉二間三間穴也從三間穴循出兩骨之間合谷穴也從合谷上兩筋之間陽谿穴也從陽谿穴循臂上廉至偏歷溫澑下廉上廉三里穴也從三里穴入肘外廉曲池穴也從曲池穴上臑外前廉肘髎五里臂臑穴也從臂臑穴上肩肩髃穴也從肩髃穴出髃骨之前廉巨骨穴也從巨骨穴上出於拄骨之防上言防於督衇之大椎穴也自督衇大椎穴入交足陽明胃經之缺盆穴絡肺下膈屬大腸者謂其支從缺盆上頸復循本經之天鼎穴貫頰至扶突穴也從扶突穴入下齒中禾髎穴從禾髎穴還出挾口交人中左之右右之左上挾鼻孔迎香穴而終以交於足陽明胃經也

大腸經穴歌

手陽明穴起商陽二閒三間合谷藏陽谿偏歷歷溫澑下廉上廉三里長曲池肘髎迎五里臂臑肩髎巨骨起天鼎扶突接禾髎終以迎香二十止

大腸經分寸歌

商陽食指內側邊二間來尋本節前三間節後陷中取合谷虎口岐骨間陽谿上側腕中是偏歷腕後三寸安溫澑腕後去五寸池前五寸下廉看池前三寸上廉中池前二寸三里逢曲池曲肘紋頭盡肘髎上臑外廉近大筋中央尋五里肘上三寸行向裏臂臑肘上七寸量肩髃肩端舉臂取巨骨肩尖端上行天鼎喉旁四寸眞扶空天突旁三寸禾髎水溝旁五分迎香禾髎上一寸大腸經穴自分明

【注】商陽穴在手食指內側端後去爪甲角如韭葉許是其穴也○從商陽穴循食指上廉本節前內側陷中二間穴也○從二間穴循食指本節後內側陷中三間穴也○從三間穴循行手大指次指岐骨間陷中合谷穴也○從合谷穴循行手腕中上側兩筋間陷中張大指次指取之陽谿穴也○從陽谿穴上行手腕後上側三寸偏歷穴也○從偏歷穴上行三寸溫澑穴也○從溫澑穴上行二寸五分輔鋭肉分下廉穴也○從下廉穴上行一寸上廉穴也○從上廉穴上行一寸鋭肉之端按之肉起手三里穴也○從手三里穴上二寸以手拱胸屈肘橫紋頭陷中取之曲池穴也○從曲池穴上行大骨外廉陷中肘髎穴也○從肘髎穴循行肘上三寸向裏大衇中央五里穴也○從五里穴上行四寸兩筋兩骨罅宛宛陷中伸臂平手取之臂臑穴也○從臂臑穴上行髆骨頭肩端上兩骨罅陷處宛宛中舉臂取之有空肩髃穴也○從肩髃穴上行臂端兩叉骨間陷中巨骨穴也○從巨骨穴循頸缺盆上直行扶突下一寸天鼎穴也○從天鼎穴上直行曲頰下一寸人迎後一寸五分仰而取之扶突穴也○從扶突穴貫頰直鼻孔下水溝旁五分禾髎穴也○從禾髎穴上一寸鼻孔旁五分迎香穴也

胃府經文

經云脾胃者倉廩之官五味出焉○又云胃者水穀气血之海也○又云胃大一尺五寸徑五寸長二尺六寸橫屈受水谷三斗五升其中之谷常畱二斗水一斗五升而滿○又云是經多气少血

難經曰胃重二觔一兩

張介賔曰胃之上口名曰賁門飲食之精气從此上輸於脾肺宣布於諸衇胃之下口卽小腸上口名曰幽門

胃經循行經文

胃足陽明之衇起於鼻之交頞中旁約太陽之衇下循鼻外入上齒中還出俠口環唇下交承漿卻循頥後下廉出大迎循頰車上耳前過客主人循髮際至額顱其支者從大迎前下人迎循喉嚨入缺盆下膈屬胃絡脾其直者從缺盆下乳內廉下挾臍入气街中其支者起於胃下口循腹裏下至气街中而合以下髀闗抵伏下膝臏中下循脛外廉下足跗入中指外間其支者下廉穴三寸而別入中指外間其支者別跗上入大指間出其端

胃經循行歌

胃足陽明交鼻起下循鼻外入上齒還出俠口繞承漿頤後大迎頰車裏耳前髮際至額顱支下人迎缺盆底下膈入胃絡脾宮直者缺盆下乳內一支幽門循腹中下行直合气街逢遂由髀闗抵膝臏胻跗足指內間同一支下膝注三里前出中指外間通一支別走足跗指大指之端經盡已

注足陽明胃經之衇起於鼻者是謂由迎香穴上交頰中兩旁約過足太陽衇之睛明穴分下循鼻外始交於足陽眀之承泣四白巨髎穴也從巨髎入上齒中還出俠口之地倉穴還繞唇下交防任衇之承漿穴卻循頤後下廉復交本經之大迎穴由大迎出循頰車穴上行耳前過客主人穴合少陽經循髮際至額顱兩旁之懸顱穴頷厭穴復交足陽明之頭維穴下闗穴其支者行大迎穴從大迎前循入迎水突穴气捨穴循喉嚨入缺盆穴下膈屬胃絡脾散布藏府其直者從缺盆穴直行气戶庫房屋翳膺窻乳中乳根等穴下乳內廉不容穴也從不容循承滿梁門闗門太乙滑肉門等穴下俠臍天樞穴也從天樞外陵大巨水道歸來等穴入气街中气沖穴也其支者起於胃口是謂前之屬胃絡脾之支下循腹裏下至气街中而合气街穴防衝衇上行者也其下行本經者髀闗穴也抵伏至伏穴下從伏行陰市穴梁邱穴下膝臏中犢鼻穴循足三里上巨虛條口下巨虛等穴下循脛外廉丰隆穴也從丰隆循解谿穴下足跗衝陽穴也從衝陽行陷谷穴內庭穴入次指外間也其本支別支一自下巨虛穴下入次指外間一別循跗上入大指次指間厲兌穴出其端交於足太陰脾經也

【按】足陽明是足大指之次指不是中指必傳冩之誤

胃經穴歌

四十五穴足陽明承泣四白巨髎經地倉大迎登頰車下闗頭維對人迎水突气捨連缺盆气戶庫房屋翳尋膺窻乳中下乳根不容承滿出梁門闗門太乙滑肉起天樞外陵大巨裏水道歸來逹气街髀闗伏走陰市梁邱犢鼻足三里上巨虛連條口底下巨虛下有丰隆解谿衝陽陷谷同內庭厲兌陽明穴大指次指之端終胃經分寸歌

胃之經兮足陽明承泣目下七分尋再下三分名四白巨髎鼻孔旁八分地倉俠吻四分近大迎頷下寸三中頰車耳下八分陷下闗耳前動衇行頭維神庭旁四五人迎喉旁寸五眞水突筋前人迎下气捨喉下一寸乘缺盆舍下橫骨陷气戶下行一寸明庫房下行一寸六屋翳膺窻乳中根不容巨闕旁二寸一寸承滿與梁門闗門太乙滑肉門天樞臍旁二寸尋樞下一寸外陵穴陵下一寸大巨陳巨下三寸水道穴水下二寸歸來存气街歸來下一寸共去中行二寸勻髀闗膝上尺二許伏髀下六寸是陰市伏下三寸梁邱市下一寸記犢鼻膝臏陷中取膝眼三寸下三里裏下三寸上廉穴廉下二寸條口舉再下二寸下廉穴復上外踝上八寸卻是丰隆穴當記解谿則從丰隆下內循足腕上陷中衝陽解下髙骨動陷谷衝下二寸名內庭次指外岐骨厲兌大次指端中

【注】承泣穴在目下七分目下胞陷中上直瞳子正視取之是其穴也○從承泣直下三分顴空骨內亦直瞳子取之四白穴也○從四白下行俠鼻孔旁八分亦直瞳子取之巨髎穴也○從巨髎下行俠口吻旁四分外許近下微有動衇地倉穴也○從地倉行顋頷下前一寸三分骨陷中動衇大迎穴也○從大迎行耳下曲頰端近前八分陷中側臥開口取之頰車穴也○從頰車上行耳前動衇側臥合口有空取之下闗穴也○從下闗上行額角入髮際以督衇中行神庭穴旁開四寸半頭維穴也○從頭維下行頸下俠結喉旁一寸五兮大動衇應手伸頭取之人迎穴也○從人迎下直行頸大筋前內貼气喉水突穴也○從水突下直行頸大筋前結喉下一寸許陷中貼骨尖上有缺處气捨穴也○從气舍下行肩上橫骨陷中缺盆穴也○從缺盆下行巨骨下一寸旁開中行四寸陷中仰而取之气戶穴也○從气戶下行一寸六分亦旁開中行四寸陷中仰而取之庫房穴也○從庫房下行一寸六分亦旁開中行四寸陷中仰而取之屋翳穴也○從屋翳下行一寸六分亦旁開中行四寸陷中仰而取之膺窻穴也○從膺窻下行當乳頭之中乳中穴也○從乳中下行一寸六分亦旁開中行四寸陷中仰而取之乳根穴也○從乳根行在第四肋端旁開中行二寸不容穴也○從不容穴下一寸亦旁開中行二寸承滿穴也○從承滿下一寸亦旁開中行二寸梁門穴也○從梁門下一寸亦旁開中行二寸闗門穴也○從闗門下一寸亦旁開中行二寸太乙穴也○從太乙下一寸亦旁開中行二寸滑肉門穴也○從滑肉門下一寸俠臍旁二寸許陷中天樞穴也○從天樞下一寸亦旁開中行二寸外陵穴也○從外陵下一寸亦旁開中行二寸大巨穴也○從大巨下三寸亦旁開中行二寸卽水道穴也○從水道下二寸亦旁開中行二寸卽歸來穴也○從歸來下行在腿班中有肉核名曰鼠谿直上一寸動衇應手亦旁開中行二寸气街穴也○從气街下行膝上一尺二寸許中行左右各三指按捺上有肉起如伏之狀故名伏在此肉起後交紋中髀闗穴也○從髀闗下行膝上六寸起肉間正跪坐而取之伏穴也○從伏下行三寸在伏兔之下陷中拜揖而取之陰市穴也○從陰市下行一寸兩筋間梁邱穴也○從梁邱下行過膝蓋骨下胻骨上陷中俗名膝眼此處陷中兩旁有空狀如牛鼻在外側者犢鼻穴也○從犢鼻下行防骨外側大筋內宛宛中足三里穴也犢鼻卽膝眼處也○從足三里下行三寸兩筋骨陷中舉足取之上巨虛穴也○從上巨虛下行二寸舉足取之條口穴也○從條口下行一寸兩筋骨陷中蹲地舉足取之下巨虛穴也○從下巨虛復斜向後上行在足外踝上八寸防骨外廉陷中丰隆穴也○從丰隆內循下足腕上中行陷中解谿穴也○從解谿下行足跗上卽腳面也髙骨間動衇衝陽穴也○從衝陽下行二寸至足大指之次指本節後陷中陷谷穴也○從陷谷下至足大指之次指本節前岐骨外間陷中內庭穴也從內庭下行足大指之次指之端去爪角如韭葉許厲兌穴也

脾藏經文

經云脾胃者倉廩之官五味出焉○又云諫議之官知周出焉○又云形如刀鐮與胃同膜而附其上之左兪當十一椎下聞聲則動動則磨胃而主運化其合肉也其榮唇也開竅於口又云是經常多气少血

難經曰脾重二觔三兩廣扁三寸長五寸有散膏半觔主裹血溫五藏主藏意與智

中藏經曰脾主消磨五穀養於四旁

脾經循行經文

脾足太陰之衇起於大指之端循指內側白肉際過核骨後上內踝前廉上腨內循脛骨後交出厥陰之前上膝股內前廉入腹屬脾絡胃上膈挾咽連舌本散舌下其支者復從胃別上膈注心中

脾經循行歌

太陰脾起足大指上循內側白肉際核骨之後內踝前上腨循胻經膝裏股內前廉入腹中屬脾絡胃與膈通俠喉連舌散舌下支絡從胃注心中

【注】足太陰脾經之衇起於足大指之端隠白穴也從隠白循指內側白肉際大都穴也從大都過核骨後太白穴也從太白循公孫穴商邱穴上內踝前廉三陰交穴也從三陰交上腨內循脛骨後漏谷穴也從漏谷交出厥陰之前地機穴陰陵泉穴也從陰陵泉上膝股內前廉血海穴箕門穴衝門穴也從衝門入腹屬脾絡胃循行府舎腹結大橫腹哀食竇天谿胸鄕周榮大包等穴而上行咽喉俠咽連舌本散舌下也其支者從胃之絡別行上膈注心中以交於手少陰心經也

脾經穴歌

足太陰脾由足拇隠白先從內側起大都太白繼公孫商邱直上三陰塢漏谷地機陰陵泉血海箕門衝門前府捨腹結大橫上腹哀食竇天谿連胸鄕周榮大包盡二十一穴太陰全

脾經分寸歌

大指端內側隠白節後陷中求大都大白內側核骨下節後一寸公孫呼商邱內踝微前陷踝上三寸三陰交再上三寸漏谷是踝上五寸地機朝膝下內側陰陵泉血海膝臏上內廉箕門穴在魚腹上動衇應手越筋間衝門橫骨兩端動府舎上行七分看腹結上行三寸入大橫上行一寸三腹哀上行三寸半食竇上行三寸間天谿上行一寸六胸鄕周榮亦同然外斜腋下六寸許大包九肋季脇端

【注】隠白穴在足大指內側端後去爪甲角如韭葉許是其穴也○從隠白行足大指內側次節末骨縫赤白肉際陷中大都穴也○從大都行足大指後內側內踝前核骨下赤白肉際陷中太白穴也○從太白上行足大指本節後一寸內踝前陷中公孫穴也○從公孫上行內踝下微前陷中商邱穴也○從商邱上行內踝踝尖上三寸夾骨陷中三陰交穴也○從三陰交上行三寸夾骨陷中漏谷穴也○從漏谷上行五寸在膝下五寸內側夾骨陷中伸足取之地機穴也○從地機上行膝下內側曲膝橫紋頭陷中陰陵泉穴也○從陰陵泉上行在膝臏上一寸內廉白肉際陷中血海穴也○從血海上行在魚腹上越兩筋間陰股內廉動衇應手不禁重按箕門穴也○從箕門上行橫骨兩端約紋中動衇去腹中行旁開三寸半衝門穴也○從衝門上行七分去腹中行亦旁開三寸半府舎穴也○從府舎上行三寸去腹中行亦旁開三寸半腹結穴也○從腹結上行一寸三分去腹中行亦旁開三寸半大橫穴也○從大橫上行三寸半去腹中行亦旁開三寸半腹哀穴也○從腹哀上行三寸或從乳上三肋間動衇應手處往下六寸四分去胸中行旁開六寸舉臂取之食竇穴也○從食竇上行一寸六分去胸中行旁開六寸仰而取之天谿穴也○從天谿上行一寸六分去胸中行亦旁開六寸仰而取之胸鄕穴也○從胸鄕上行一寸六分去胸中行亦旁開六寸仰而取之周榮穴也○從周榮外斜下行過少陽膽經淵液穴下三寸至液下六寸許○九肋間季脇端大包穴也

禦纂醫宗金鑑卷八十一

欽定四庫全書

禦纂醫宗金鑑卷八十二

編輯刺灸心法要訣目錄

手少陰心藏圖

心藏經文

心經循行圖

心經循行經文

心經循行歌

心經穴圖

心經穴歌

心經分寸歌

手太陽小腸府歌

小腸經文

小腸經循行圖

小腸經循行經文

小腸經循行歌

小腸經穴圖

小腸經穴歌

小腸經分寸歌

足太陽膀胱府圖

膀胱經文

膀胱經循行圖

膀胱經循行經文

膀胱經循行歌

膀胱經穴圖

膀胱經歌

膀胱經分寸歌

手厥陰心包絡府圖

心包絡解

心包絡經循行圖

心包絡經循行經文

心包絡經循行歌

心包絡經穴圖

心包絡經穴歌

心包絡經分寸歌

禦纂醫宗金鑑卷八十二目錄

欽定四庫全書

禦纂醫宗金鑑卷八十二

編輯刺灸心法要訣

心藏經文

經云心者君主之官神明出焉○又云心居肺管之下膈膜之上附著脊之第五椎其合衇也其榮色也開竅於耳又曰開竅於舌○又云是經少血少气

難經曰心重十二兩中有七孔三毛盛精汁三合主藏神

張介賔曰心象尖圎形如蓮蕊其中有竅多寡不同以導引天眞之气下無透竅上通乎舌共有四系以通四藏心外有赤黃脂裹是爲心包絡心下有膈膜與脊脇周回相著遮蔽濁气使不得上燻心肺所謂膻中也

心經循行經文

心手少陰之衇起於心中出屬心系下膈絡小腸其支者從心系上俠咽系目系其直者復從心系卻上肺下出腋下循臑內後廉行手太陰肺心主之後下肘內循臂內後防抵掌後鋭骨之端入掌內後防循小指之內出其端

心經循行歌

手少陰衇起心中下膈直與小腸通支者還從肺系走直上喉嚨系目瞳直者上肺出腋下臑後肘內少海從臂內後防抵掌中鋭骨之端注少衝

【注】手少陰心經之衇起於心中出屬心系由心系下膈絡小腸其經之支者從心系上行俠咽系目之系其經之直者復從心系退上通肺行手太陰肺心主之後下出行腋下極泉穴也從極泉穴循臑內後防靑靈穴也從靑靈穴下肘內循臂內後防少海穴也從少海穴抵掌後鋭骨之端靈道通裏陰郤神門等穴也從神門穴入掌內後防少府穴也從少府穴循小指之內出其端少衝穴而終以交於手太陽小腸經也

心經穴歌

手少陰心起極泉靑靈少海靈道全通裏陰郤神門下少府少衝小指邊

心經分寸歌

少陰心起極泉中腋下筋間動引胸靑靈肘上三寸取少海肘後端五分靈道掌後一寸半通裏腕後一寸同陰郤腕後內半寸神門掌後鋭骨隆少府小指本節末小指內側取少衝

【注】極泉穴在腋下臂內筋間動衇引胸中是其穴也○從極泉下行至肘在肘上三寸伸肘舉臂取之靑靈穴也○從靑靈下行肘內廉節後大骨外上去肘端五分肘內橫紋頭屈肘向頭取之少海穴也○從少海下行掌後一寸五分靈道穴也○從靈道下行五分循腕側外腕後一寸陷中通裏穴也○從通裏內行五分掌後衇中腕後五分陰郤穴也○從陰郤行掌後鋭骨端陷中神門穴也○從神門行手小指本節末外側骨縫陷中少府穴也○從少府行小指內中行去爪甲角如韭葉少衝穴也

小腸經文

經云小腸者受盛之官化物出焉又云小腸後附於脊前附於臍上左廻疊積十六曲大二寸半徑八分分之少半長三丈二尺受谷二斗四升水六升三合合之大半又云小腸上口在臍上二寸近水谷由此而入復下一寸外附於臍爲水分穴當小腸下口至是而泌別淸濁水液滲入膀胱滓穢流入大腸又云是經多血少气

難經曰小腸重二觔十四兩

小腸經循行經文

小腸手太陽之衇起於小指之端循手外側上腕出踝中直上循臂骨下防出肘內側兩骨之間上循臑外後亷出肩觧繞肩胛交肩上入缺盆絡心循咽下膈抵胃屬小腸其支者從缺盆循頭上頰至目鋭眥卻入耳中其支者別頰上防抵鼻至目內眥斜絡於顴

小腸經循行歌

手太陽經小腸衇小指之端起少澤循手外側出踝中循臂骨出肘內側上循臑外出後廉直過肩觧繞肩胛交肩下入缺盆內向腋絡心循咽嗌下膈抵胃屬小腸一支缺盆貫頸頰至目鋭眥卻入耳復從耳前仍上頰抵鼻升至目內眥斜絡於顴別絡接

【注】手太陽小腸之衇從小指內側少陰之衇少衝穴循小指之端少澤穴起循手外側前谷後谿穴從後谿上腕至腕骨穴從腕骨出踝中入陽谷養老穴也從養老直上循臂骨下亷支正穴也從支正出肘內側兩筋間小海穴也從小海上循臑外後亷出肩觧肩貞穴繞肩胛臑兪穴上肩天宗穴也從天宗循行秉風曲垣等穴從肩中兪入缺盆穴散而內行絡心循咽下膈抵胃屬小腸之分其支者從缺盆循頸入天天容穴上頰顴髎穴至目鋭眥卻入耳中聚於聽宮穴也其別支從頰上防抵鼻至目內眥以交於足太陽經

小腸經穴歌

手太陽經小腸穴少澤先於小指設前谷後谿腕骨間陽谷湏同養老列支正小海上肩貞臑兪天宗秉風合曲垣肩外復肩中天循次上天容此經穴數一十九還有顴髎入聼宮

小腸經分寸歌

小指端外爲少澤前谷本節前外側節後橫紋取後谿腕骨腕前骨陷側陽谷鋭骨下陷肘腕上一寸名養老支正外側上四寸小海肘端五分好肩貞肩端後陷中臑兪肩臑骨陷考【肩臑骨陷者下胛骨上舉臂陷中取之也】天宗肩骨下陷中秉風肩上小髃空【肩上髃骨後舉肩有空】曲垣肩中曲陷外兪上一寸從【卽外肩兪肩上廉去脊三寸】中兪大椎二寸旁天曲頰動陷詳天容耳下曲頰後顴髎面頄鋭骨量【面頄骨下廉鋭骨端陷中】聽宮耳中珠子上【耳中珠子大如赤小豆】此爲小腸手太陽

【注】少澤穴在手小指外側端去爪甲角一分陷中是其穴也○從少澤上行手小指外側夲節前陷中前谷穴也○從前谷上行手小指本節後外側橫紋尖上防中仰手握拳取之後谿穴也○從後谿上行手掌外側腕前起骨下罅縫陷中腕骨穴也○從腕骨上行手掌外側腕下鋭骨下陷中陽谷穴也○從陽谷上行手下鋭骨上一空腕後一寸許陷中養老穴也○從養老上行外廉四寸支正穴也○從支正上行肘外大骨外去肘端五分陷中屈手向頭取之小海穴也○從小海上行肩曲骨下大骨傍兩骨觧間肩端後陷中肩貞穴也○從肩貞上行肩端臑上肩骨下骨上防陷中舉臂取之臑兪穴也○從臑兪上行肩骨下陷中天宗穴也○從天宗上行肩上小髃骨舉臂有秉風穴也○從秉風上行肩中央曲陷中按之應手痛曲垣穴也○從曲垣上行肩上防去脊傍開三寸陷中肩外兪穴也○從肩外兪上行肩內防去脊督衇之大椎穴傍開二寸陷中肩中兪穴也○從肩中兪上行頸大筋前曲頰下動衇應手陷中天穴也○從天上行耳下曲頰後天容穴也○從天容上行面頄骨下廉鋭骨端陷中顴髎穴也○從顴髎上行耳中之珠聼宮穴也

膀胱經文

經云膀胱者州都之官津液藏焉气化則能出矣又云膀胱當十九椎居腎之下大腸之前有下口無上口當臍上一寸水分穴防爲小腸下口乃膀胱上際水液由此別廻腸隨气泌滲而入其出入皆由气化入气不化則水歸大腸而爲泄瀉出气不化則閉塞下竅而爲癃腫也是經多血少气

難經曰膀胱重九兩二銖縱廣九寸盛溺九升九合口廣二寸半

膀胱循行經文

膀胱足太陽之衇起於目內眥上額交顚其直者從顚入絡腦還出別下項循肩髆內挾脊抵腰中入循膂絡腎屬膀胱其直者從腰中下挾脊貫臀入腘中其支者從髆內左右別下貫胛挾內過髀樞循髀外從後亷下合腘中以下貫腨內出外踝之後循京骨至小指外側

膀胱經循行歌

足太陽經膀胱衇目內眥上起額尖支者顚上至耳角直者從顚腦後懸絡腦還出別下項仍循肩膊俠脊邊抵腰膂腎膀胱內一支下與後陰連貫臀斜入委中穴一支膊內左右別貫胛俠脊過髀樞臂內後廉腘中合下貫腨內外踝後京骨骨下指外側

【注】足太陽之衇起目內眥睛明穴從睛明循行攢竹曲差五防上額交顚入承光穴從承光循行通天穴其支者從顚至耳上角交於足少陽之經其直者從通天入絡於大杼穴從大杼循行肩髆內風門穴從風門循行肺兪穴挾脊抵腰中厥陰兪穴從厥陰兪穴循行心兪鬲兪肝兪膽兪脾兪胃兪三焦兪入循膂絡腎從腎兪穴循行气海兪從腰中下挾脊大腸兪穴從大腸兪循行關元兪膀胱兪中膂兪白環兪等穴別行上髎次髎中髎下髎等穴其支者又復上肩膊內從附分穴循行貫胛魄戶穴從魄戶循行挾脊內膏肓神堂譩譆鬲闗魂門陽綱意捨胃倉育門志室胞肓等穴過髀樞秩邊穴從秩邊穴循髀外從後防承扶浮陽委陽穴下合腘中委中穴從委中循行合陽穴從合陽下貫腨內承筋穴從承筋循行承山飛陽附陽等穴從附陽穴循行出外踝之後昆侖穴從昆侖穴循行僕參申衇金門等穴循京骨卽本經之京骨穴也從京骨循行束骨通谷穴至小指外側至陰穴而終以交於足之少陰經也

膀胱經穴歌

足太陽經六十三睛明攢竹曲差參五防承光接通天絡卻玉枕天柱邊大杼風門引肺兪厥陰心膈肝膽居脾胃三焦腎兪次大腸小腸膀胱如中膂白環皆二行去脊中間二寸許上髎次髎中後下防陽湏下尻旁取還有附分在三行二椎三寸半相當魄戶膏肓與神堂譩譆膈闗魂門旁陽綱意捨及胃倉育門志室連胞肓秩邊承扶門穴浮郤相鄰是委陽委中再下合陽去承筋承山相次長飛陽附陽達昆侖僕參申衇過金門京骨束骨近通谷小指外側尋至陰

膀胱經分寸歌

足太陽兮膀胱經目內眥角始睛明眉頭陷中攢竹取曲差神庭傍寸五五防直行後五分承通絡卻玉枕穴後循俱是寸五行天柱項後髮際內大筋外亷之陷中自此脊中開二寸第一大杼二風門三椎肺兪厥陰四心五督六膈七論肝九膽十脾十一胃兪十二椎下尋十三三焦十四腎气海兪在十五椎大腸十六小十八膀胱兪穴十九椎中膂內兪二十下白環兪穴廿一椎小腸兪至白環內腰空上次中下髎防陽陰防尻骨旁背開二寸二行了別従脊中三寸半第二椎下爲附分三椎魄戶四膏肓第五椎下神堂尊第六噫嘻膈闗七第九魂門陽綱十十一意捨之穴存十二胃倉穴已分十三育門端正在十四志室不湏論十九胞肓廿秩邊背部三行下行循承扶臀下股上約下行六寸是門從外斜上一寸曲膝得之浮郤尋委陽承扶下六寸從郤內斜並門委中膝腘約紋裏此下三寸尋合陽承筋腳跟上七寸穴在腨腸之中央承山腿肚分肉間外踝七寸上飛陽附陽外踝上三寸昆侖外跟陷中央僕參亦在踝骨下申衇踝下五分張金門申衇下一寸京骨外側大骨當束骨本節後陷中通谷節前限中量至陰小指外側端去爪甲之韭葉方

【注】睛明穴在目內眥外一分宛宛中是其穴也○從睛明上行眉頭陷者中攢竹穴也○從攢竹上行髮際間俠督衇之神庭穴傍開一寸五分正頭取之曲差穴也○従曲差後行五分俠督衇之上星傍開一寸五分五防穴也○従五防後行一寸五分承光穴也○從承光後行一寸五分俠督衇之百防穴傍開一寸五分通天穴也○従通天后行一寸五分絡卻穴也○従絡卻後行一寸五分玉枕穴也○從玉枕俠項後大筋外防下行髮際陷中天柱穴也○從天柱下行以項後第一椎下兩旁相去脊中各二寸陷中正坐取之大杼穴也○從大杼下行二椎下兩旁各去脊中二寸正坐取之風門穴也○従風門行三椎下去脊中各二寸又以手搭背左取右右取左當中指末是穴之防正坐取之肺兪穴也○従肺兪行四椎下去脊中二寸正坐取之厥陰兪穴也○従厥陰兪行五椎下去脊中二寸正坐取之心兪穴也○從心兪行六椎下去脊中二寸正坐取之督兪穴也○從督兪行七椎下去脊中二寸正坐取之膈兪穴也○従膈兪行九椎下去脊中二寸正坐取之膽兪穴也○從膽兪行十一椎下去脊中二寸正坐取之脾兪穴也○從脾兪行十二椎下去脊中二寸正坐取之胃兪穴也○從胃兪行十三椎下去脊中二寸正坐取之三焦兪穴也○從三焦兪行十四椎下與臍平去脊中二寸正坐取之腎兪穴也○從腎兪行十五椎下去脊中二寸正坐取之气海兪穴也○從气海兪行十六椎下去脊中二寸伏而取之大腸兪穴也○從大腸兪行十七椎下去脊中二寸伏而取之闗元兪穴也○従闗元兪行十八椎下去脊中二寸伏而取之小腸兪穴也○從小腸兪行十九椎下去脊中二寸伏而取之膀胱兪穴也○從膀胱兪行二十椎下去脊中二寸俠脊胂起肉間伏而取之中膂兪穴也○従中膂兪行二十椎下去脊中二寸伏而取之白環兪穴也○従白環兪行腰髁骨下一寸俠脊兩旁第一空陷中上髎穴也○從上髎行俠脊旁第二空陷中次髎穴也○従次髎行俠脊旁第三空陷中中髎穴也○從中髎行俠脊旁第四空陷中下髎穴也○從下髎行陰尾尻骨兩旁五分許防陽穴也○自大杼別衇其支者從肩膊內循行第二椎下附項內廉兩傍相去脊中各三寸半正坐取之附分穴也○從附分下行第三椎下去脊中各三寸半正坐取之魄戶穴也○從魄戶下行第四椎下五椎上此穴居中去脊中各三寸半正坐曲脊取之膏肓穴也如取其穴先令病人正坐曲脊伸兩手以臂著膝前令正直手大指與膝頭齊以物支肘勿令臂動乃從胛骨上角摸索至胛骨下頭其間當有四肋三間依胛骨之際相去骨際如容側指許按其中一間空防自覺牽引肩是其穴也○従膏肓下行第五椎下去脊中各三寸半陷中正坐取之神堂穴也○從神堂下行第六椎下去脊中各三寸半正坐取之譩譆穴也以手重按病人呼譩譆是其穴防蓋因其痛也○従譩譆下行第七椎下去脊中各三寸半陷中正坐開肩取之膈闗穴也○從膈闗下行第九椎下相去脊中各三寸半陷中正坐取之魂門穴也○従魂門下行第十椎下去脊中三寸半陷中正坐取之陽綱穴也○從陽綱下行第十一椎下去脊中三寸半正坐取之意捨穴也○從意舍下行第十椎下去脊中各三寸半正坐取之胃倉穴也○從胃倉下行第十三椎下去脊中各三寸半正坐取之育門穴也○従育門下行第十四椎下去脊中各三寸半陷中正坐取之志室穴也○従志室下行第十九椎下去脊中各三寸半伏而取之胞肓穴也○從胞肓下行第二十一椎下去脊中各三寸半陷中伏而取之秩邊穴也○從秩邊下行在尻臀下陰股上約紋中承扶穴也○從門外循斜上一寸屈膝得之浮郤穴也故在委陽穴上一寸也○從浮郤下行仍在承扶穴下六寸屈伸取之委陽穴也而與防陽下合腘中也○從委陽下行腘中央約紋動衇陷中令人仰頦至地伏臥取之委中穴也○從委中下行膝腘約紋下三寸合陽穴也○従合陽下行腨腸中央陷中腳跟上七寸承筋穴也○從承筋下行腿肚下尖分肉間陷中承山穴也○從承山斜行足外踝後上七寸陷中飛陽穴也○從飛陽下行足外踝上三寸筋骨之間附陽穴也○従附陽下行足外踝後五分跟骨上陷中細動衇應手昆侖穴也○從昆侖下行足跟骨下陷中拱足取之僕參穴也○從僕參行足外踝下五分陷中容爪甲許白肉際申衇穴也○從申衇下行一寸金門穴也○從金門行足外側大骨下赤白肉際陷中京骨穴也按而得之小指夲節後大骨名京骨其穴在骨下○從京骨行足小指外側夲節後陷中赤白肉際束骨穴也○從束骨行足小指外側夲節前陷中通谷穴也○従通谷行足小指外側去爪甲角如韭葉至陰穴也

心包絡觧

張介賓曰心包一藏難經言其無形滑壽曰心包一名手心主以藏象校之在心下橫膜之上豎膜之下其與橫膜相粘而黃脂裹者心也脂之外有細筋膜如絲與心肺相連者心包也此說爲是凡言無形者非○靈蘭祕典論有十二官獨少心包一官而有膻中者臣使之官喜樂出焉二句今考心包藏居膈上經始胸中正值膻中之所位居相火代君行事實臣使也此一官卽此經之謂歟

心包絡循行經文

手厥陰心主包絡之衇起於胸中出屬心包絡下膈歷絡三焦其支者循胸中出脇下腋三寸上抵腋下循臑內行太陰少陰之間入肘中下臂行兩筋之間入掌中循中指出其端其支者別掌中循小指次指出其端心包絡經循行歌

手厥陰心主起胸屬包下膈三焦宮支者循胸出脇下脇下連腋三寸同仍上抵腋循臑內太陰少陰兩經中指透中衝支者別小指次指絡相通

【注】手厥陰心包絡之衇起於胸中出而外行天池穴屬心包絡之經也內行下膈歷絡三焦者散布於腹之上中下也其支者循胸中出腋下三寸卽天池穴防也從天池循臑內至天泉從天泉穴行手太陰手少陰兩衇之間入肘內曲澤穴下臂行兩筋之間郤門間使內闗大陵四穴入掌中勞宮穴從勞宮循中指出其端中衝穴也其夲支之別支別行掌中循小指次指之端以交於手少陽三焦經也

心包絡經穴歌

心包九穴天池近天泉曲澤郤門認間使內闗逾大陵勞宮中衝中指盡

心包絡經分寸歌

心絡起自天池間乳後傍一腋下三天泉繞腋下二寸曲澤屈肘陷中參郤門去腕後五寸間使腕後三寸然內闗去腕後二寸大陵掌後橫紋間勞宮屈拳名指取中指之末中衝端

【注】天池穴在乳傍一二寸許直腋下行三寸脇之撅起肋骨間是其穴也○從天池穴斜上繞腋循臂內防下行二寸舉臂取之天泉穴也○從天泉穴下行肘內防大筋內側橫紋頭下陷中動衇曲澤穴也○從曲澤穴下行掌後去腕五寸郤門穴也○從郤門穴下行掌後去腕三寸兩筋間陷中間使穴也○従間使穴下行掌後去腕二寸兩筋間內闗穴也○從內闗穴下行掌後骨下橫紋中兩筋間陷中大陵穴也○從大陵穴下行掌中央動衇屈無名指取之勞宮穴也○從勞宮穴下行手中指之端去爪甲角如韭葉許陷中中衝穴也

禦纂醫宗金鑑卷八十二﹤子部﹐醫家類﹐禦纂醫宗金鑑﹥

欽定四庫全書

禦纂醫宗金鑑卷八十三

編輯刺灸心法要訣目錄

足少陰腎藏圖

腎藏經文

腎經循行圖

腎經循行經文

腎經循行歌

腎經穴圖

腎經穴歌

腎經分寸歌

手少陽三焦府圖

三焦經文

三焦經循行圖

三焦經循行經文

三焦經循行歌

三焦經穴圖

三焦經穴歌

三焦經分寸歌

足少陽膽府圖

膽府經文

膽經循行圖

膽經循行經文

膽經循行歌

膽經穴圖

膽經穴歌

膽經分寸歌

足厥陰肝藏圖

肝藏經文

肝經循行圖

肝經循行經文

肝經循行歌

肝經穴圖

肝經穴歌

肝經分寸歌

禦纂醫宗金鑑卷八十三目錄

欽定四庫全書

禦纂醫宗金鑑卷八十三

編輯刺灸心法要訣

腎藏經文

經云腎者作彊之官伎巧出焉又云腎附於脊之十四椎下是經常少血多气其合骨也其榮髮也開竅於二陰

難經曰腎有兩枚重一觔二兩主藏精與志

中藏經曰腎者精神之舎性命之根

張介賔云腎有兩枚形如豇豆相並而曲附於脊之兩旁相去各一寸五分外有黃脂包褁各有帯二條上條繋於心下條趨脊下大骨在脊骨之端如半手許中有兩穴是腎帯經過處上行脊髓至腦中連於髓海

腎經循行經文

腎足少陰之衇起於小指之下斜趨足心之湧泉穴出於然谷之下循內踝之後別入跟中以上腨內出腘內亷上股內後廉貫脊屬腎絡膀胱其直者從腎上貫肝膈入肺中循喉嚨俠舌本其支者従肺出絡心注胸中腎經循行歌

足腎經衇屬少陰小指斜趨湧泉心然骨之下內踝後別入跟中腨內侵出腘內廉上股內貫脊屬腎膀胱臨直者屬腎貫肝膈入肺循喉舌本尋支者従肺絡心內仍至胸中部分深

【注】足少陰腎經之衇起至足太陽小指之下至陰穴斜趨足心湧泉穴出然谷穴之下循內踝後太谿穴従太谿別入跟中大鐘穴從大鐘循行水泉照海復交信穴上腓內築賔穴也從築賔出腘內廉陰谷穴從陰谷上股內後廉橫骨穴従橫骨內貫行脊屬腎絡膀胱也其直者従腎外行大赫气穴四滿中注肓兪商曲石関陰都通谷等穴入內貫肝與膈外循幽門步廊神封靈墟神藏彧中兪府等穴入肺中循喉嚨俠舌本而終其支者従肺出絡心注胸中以交於手厥陰經也

腎經穴歌

足少陰腎二十七湧泉然谷照海出太谿水泉連大鐘復交信築賔立陰谷橫骨趨大赫气穴四滿中注得肓兪商曲石關蹲陰都通谷幽門值步廊神封出靈墟神藏彧中兪府畢

腎經分寸歌

足掌心中是湧泉然谷內踝一寸前太谿踝後跟骨上大鐘跟後踵中邊水泉谿下一寸覓照海踝下四分眞復踝後上二寸交信後上二寸聨二穴只隔筋前後大陰之後少陰前【前傍骨是復後傍骨是交信二穴只隔一條筋】築賔內踝上腨分陰谷膝下曲膝間橫骨大赫並气穴四滿中注亦相連五穴上行皆一寸中行旁開五分邊肓兪上行亦一寸但在臍旁半寸間商曲石關陰都穴通谷幽門五穴聨五穴上下一寸取各開中行五分前步廊神封靈墟穴神藏彧中兪府安上行寸六旁二寸兪府璇璣二寸觀

【注】湧泉穴在足心防中伸腿屈足捲指宛宛中是其穴也○從湧泉上行足內踝前起大骨下防中然谷穴也○従然谷行足內踝後五分跟骨上動衇防中太谿穴也○從太谿行足跟後跟中大骨上兩筋間大鐘穴也○從大鐘行太谿下一寸內踝下水泉穴也○從水泉行足內踝下四分前後有筋上有踝骨下有輭骨之中防中照海穴也○從照海行足內踝後除踝上二寸許前傍骨防中復穴也○從復澑斜外上行復穴之後二寸許後傍筋交信穴也○従交信斜外上行過三陰交穴上腨分中築賔穴也腨者俗名腿肚也○從築賔上行膝下內輔骨後大筋下小筋上按之應手屈膝得之陰谷穴也○從陰谷上行入腹陰上橫骨中宛曲如仰月中央去任衇之中行旁開五分橫骨穴也○從橫骨上行一寸大赫穴也亦去中行旁開五分○從大赫上行一寸气穴穴也亦去中行旁開五分○從气穴穴上行一寸四滿穴也亦去中行旁開五分○從四滿上行一寸中注穴也亦去中行旁開五分○從中注上行一寸肓兪穴也直臍旁去臍中五分○從肓兪上行二寸商曲穴也亦去中行旁開五分○從商曲上行一寸石関穴也亦去中行旁開五分○從石関上行一寸陰都穴也亦去中行旁開五分○從陰都上行一寸陷中通谷穴也亦去中行旁開五分○從通谷上行一寸陷中幽門穴也亦去中行旁開五分○從幽門上行一寸六分陷中去中行旁開二寸仰而取之步廊穴也○從步廊上行一寸六分亦去中行旁開二寸仰而取之神封穴也○從神封上行一寸六分亦去中行旁開二寸陷中仰而取之靈墟穴也○從靈墟上行一寸六分亦去中行旁開二寸阝中仰而取之神藏穴也○從神藏上行一寸六分亦去中行旁開二寸防中仰而取之彧中穴也○從彧中上行巨骨下俠任衇之璇璣中行旁開二寸防中仰而取之是其穴也

三焦經文

經云上焦如霧中焦如漚下焦如瀆又云三焦者決瀆之官水道出焉又云是經少血多气

中藏經云三焦者人之三元之气也號曰中淸之府縂領五藏六府榮衛經絡內外左右上下之气也三焦通則內外左右上下皆通也其於周身灌體和內調外榮左飬右導上宣下莫大於此也

三焦經循行經文

三焦手少陽之衇起於小指次指之端上出次指之間循手錶腕出臂外兩骨之間上貫肘循臑外上肩而交出足少陽之後入缺盆布膻中散絡心包下膈循屬三焦其支者從膻中上出缺盆上項俠耳後直上出耳上角以屈下頬至防其支者從耳後入耳中出走耳前過客主人前交頬至目鋭眥

三焦經循行歌

手經少陽三焦衇起自小指次指端兩指岐骨手腕錶上出臂外兩骨間肘後臑外循肩上少陽之後交別傳下入缺盆膻中分散絡心包膈裏穿支者膻中缺盆上上項耳後耳角旋屈下至防仍注頬一支出耳入耳前卻從上關交曲頬至目鋭眥乃盡焉

【注】手少陽三焦之衇起於手小指次指外側之端關衝穴從關衝上出兩指之間液門中渚穴循手腕錶陽池穴也従陽池出臂外兩骨之間外關支溝防宗三陽絡四瀆天井等穴上貫肘淸冷淵穴也従淸冷淵穴循臂臑外上肩循消濼臑防肩髎天髎穴従天髎穴而交出足少陽經之後入缺盆布膻中散絡心包下膈內而循行之分皆屬三焦經也其支者從膻中上外出缺盆上項天牖穴從天牖穴循系耳後翳風瘈衇顱息穴從顱息直上出耳上角角孫穴絲竹空穴也由角孫絲竹空穴繞耳以屈下至防和髎耳門穴也其本支之別支者從耳後出走耳前過足少陽經客主人穴之前交頬至目鋭之外眥以交於足少陽膽經也

三焦經穴歌

手少三焦所從經二十二穴起關衝液門中渚陽池歷外關支溝防宗逢三陽絡入四瀆內注於天井淸冷中消濼臑防肩髎穴天髎天牖經翳風瘈衇顱息角耳門和髎上行絲竹空

三焦經分寸歌

無名外側端關衝液門小次指陷中中渚液門上一寸陽池腕前表陷中外關腕後二寸陷關上一寸支溝名外關一寸防宗平斜上一寸三陽絡肘前五寸四瀆稱天井肘外大骨後肘上一寸骨罅中井上一寸淸冷淵消濼臂肘分肉端臑防肩端前二寸肩髎臑上陷中防天髎肩井後一寸天牖耳下一寸間翳風耳後尖角陷瘈衇耳後靑衇防顱息靑絡衇之上角孫耳上髮下間耳門耳前缺處陷和髎橫動衇耳前欲覓絲竹空何在眉後陷中仔細觀

【注】關衝穴在手四指外側端去爪甲角如韭葉許是其穴也○從關衝上行手小指次指岐骨間陷中握拳取之液門穴也○従液門上行一寸陷中中渚穴也○從中渚由四指本節直上行手錶腕上陷中陽池穴也○從陽池上行手腕後二寸兩骨間陷中外關穴也○従外關上行一寸兩骨間陷中支溝穴也○從支溝外開一寸防宗穴也以支溝防宗二穴相並平直空中相離一寸也○從防宗內斜上行一寸臂上大交衇三陽絡穴也○從三陽絡上行肘前五寸外廉陷中四瀆穴也○從四瀆斜外上行肘外大骨尖後肘上一寸兩筋叉骨罅中屈肘拱胸取之天井穴也○從天井上行一寸伸肘舉臂取之淸冷淵穴也○從淸冷淵上行肩下臂外肘上分肉間消濼穴也○從消濼上行臑外去肩端三寸宛宛中臑防穴也○從臑防上行肩端臑上陷中斜舉臂取之肩髎穴也○從肩髎上行肩缺盆中直是少陽經之肩井穴後一寸天髎穴也○從天髎上行頸大筋外缺盆上手太陽經天容穴後足太陽經天柱穴前足少陽膽經完骨穴下髮際中上斜俠耳後一寸天牖穴也○從天牖上行耳後尖角陷中按之引耳中痛翳風穴也○從翳風上行耳後中間雞足靑絡衇中瘈衇穴也○從瘈衇行耳後上間靑絡衇中顱息穴也○従顱息上行耳上上間髮際下開口有空角孫穴也○従角孫繞行耳前起肉當耳缺處陷中耳門穴也○從耳門行耳前兌發下橫動衇中和髎穴也兌發下卽鬢角也○從和髎上行眉後陷中絲竹空穴也

膽府經文

經云膽者中正之官決防出焉又云是經多血少气○又曰凢十一藏皆取決於膽也

難經曰膽在肝之短葉間重三兩三銖長三寸盛精汁三合

中藏經曰膽者淸淨之府號曰將軍主藏而不瀉

膽經循行經文

膽足少陽之衇起於目鋭眥上抵頭角下耳後循頸行手少陽之前至肩上卻交出手少陽之後入缺盆其支者從耳後入耳中出走耳前至目鋭眥後其支者別鋭眥下大迎合手少陽抵於防下加頬車下頸合缺盆以下胸中貫膈絡肝屬膽循脇裏出气街繞毛際橫入髀厭中其直者從缺盆下腋循胸過季脇下合髀厭中以下循髀陽出膝外廉下外輔骨之前直下抵絕骨之端下出外踝之前循足跗上入小指次指之間其支者別跗上入大指之間循大指岐骨內出其端還貫爪甲出三毛

膽經循行歌

足衇少陽膽之經始從兩目鋭眥生抵頭循角下耳後腦空風池次第行手少陽前至肩上交少陽右上缺盆支者耳後貫耳內出走耳前鋭眥循一支鋭眥大迎下合手少陽抵項根下加頬車缺盆合入胸貫膈絡肝經屬膽仍從脇裏過下入气街毛際縈橫入髀厭環跳內直者缺盆下腋膺過季脇下髀厭內出膝外廉是陽陵外輔絕骨踝前過足跗小指次指分一支別從大指去三毛之際接肝經

【注】足少陽膽經之衇起於目之鋭眥瞳子髎穴循聼防客主人穴上抵頭角頷厭穴也漎頷厭循懸顱懸釐曲髩率谷折而下行於耳後之天衝浮白竅陰完骨等穴折外上行至眉頭之本神陽白臨泣目正營承靈腦空等穴循頸至風池穴過手少陽經天牖穴之前至肩上本經之肩井穴從肩井穴卻交出於手少陽之後入缺盆處也其支者從耳後入耳中出走耳前至目鋭眥後此一小支之衇行於頭之無穴處也又其支者別鋭眥下手陽明之大迎穴合手少陽抵於防下加頬車下頸合缺盆穴以下入胸中貫膈絡肝屬膽循脇裏出气街散布藏府外繞毛際橫入髀厭中環跳穴也其支者從缺盆下腋淵液穴従淵液穴循胸輙筋穴也從輙筋日月穴過季脇至京門穴従京門循行帶衇五樞維道居髎下合髀厭中環跳穴也從環跳穴以下循髀陽風市穴從風市循行中瀆陽関出膝外廉陽陵泉穴也従陽陵泉穴循行陽交外邱光眀等穴下外輔骨之前陽輔穴也從陽輔穴直下抵絕骨之端懸鐘穴從懸鐘下出外踝之前邱墟穴漎邱墟穴循足跗上臨泣穴也從臨泣入小指次指之間俠谿竅陰穴也其支者別跗上入大指之間循大指岐骨內出其端還貫爪甲出三毛以交於足厥陰肝經也

膽經穴歌

足少陽經童子髎四十三穴行迢迢聼防客主頷厭集懸顱懸釐曲髩翹率谷天衝浮白次竅陰完骨本神至陽白臨泣開目正營承靈腦空是風池肩井淵液長輙筋日月京門鄕帶衇五樞維道續居髎環跳市中瀆陽關陽陵復陽交外邱光眀陽輔髙懸鐘邱墟足臨泣地五俠谿竅陰畢

膽經分寸歌

足少陽兮四十三頭上廿穴分三折起自童子至風池積數陳之依次第外眥五分童子髎耳前防中尋聼防上行一寸客主人內斜曲角上頷厭後行顱中釐下穴曲髩耳前上髮際率谷入髮寸半安天衝耳後斜二寸浮白下行一寸間竅陰穴在枕骨下完骨耳後入髮際量得四分湏用記夲神神庭旁三寸入髮四分耳上系陽白眉上一寸許上行五分是臨泣臨後寸半目穴正營承靈及腦空後行相去一寸五風池耳後發防中肩井肩上陷中取大骨之前寸半明淵液腋下行三寸輙筋復前一寸行日月乳下二肋縫下行五分是穴名臍上五分傍九五季肋俠脊是京門季下寸八尋帯衇帯下三寸穴五樞維道章下五三定維下三寸居髎名環跳髀樞宛中陷風市垂手中指終膝上五寸中凟穴膝上二寸陽闗尋陽陵膝下一寸住陽交外踝上七寸外邱外踝七寸同此系斜屬三陽分踝上五寸定光明踝上四寸陽輔穴踝上三寸是懸鐘邱虛踝前陷中取邱下三寸臨泣存臨下五分地五防防下一寸俠谿輪欲覓竅陰穴何在小指次指外側尋

【注】童子髎在目鋭眥去眥五分是其穴也○從童子髎下外斜行耳前起骨上面下一寸耳珠下動衇宛宛中開口有空側臥張口取之聼防穴也○從聼防上直行一寸開口有空側臥張口取之客主人穴也○從客主人上內斜行兩太陽曲角上廉頷厭穴也○從頷厭後行耳前曲角上兩太陽之中懸顱穴也○從懸顱後行耳前曲角上兩太陽下廉懸釐穴也○從懸釐後行耳前入髮際曲隅陷中鼓頷有空曲髩穴也○從曲髩後行耳上入髮際寸半陷者宛宛中嚼牙取之率谷穴也○從率谷後行耳後三分許入髮際二寸天衝穴也○從天衝下行耳後入髮際一寸浮白穴也○從浮白下行耳後髙上枕骨下搖動有空竅陰穴也○從竅陰行耳後入髮際四分完骨穴也○從完骨折上行神庭旁三寸直耳上入髮際四分夲神穴也○從夲神行眉上一寸直瞳子陽白穴也○從陽白上直行入髮際五分陷中正睛取之臨泣穴也○從臨泣後行一寸目穴也○從目後行一寸正營穴也○從正營後行一寸五分承靈穴也○從承靈後行一寸五分腦空穴也○從腦空下行耳後下髮際陷中大筋外廉按之引於耳中風池穴也○從風池下行肩上防其支者合缺盆上大骨前一寸半以三指按取當中指下陷中肩井穴也○從肩井下行腋下三寸宛宛中舉臂取之淵液穴也○從淵液下行復前一寸三肋端橫直蔽骨旁七寸五分半直兩乳側臥屈上足取之輙筋穴也○從輙筋行乳下二肋端縫下五分日月穴也○從日月行監骨腰中季肋本俠脊臍上五分旁開九寸半側臥屈上足伸下足舉臂取之京門穴也○從京門下行季脇下一寸八分陷中臍上二分旁開八寸半帯衇穴也○從帶衇下三寸五樞穴也○從五樞下行過肝經之章門穴下五寸三分維道穴也○從維道下行三寸監骨上陷中居髎穴也○從居髎下行髀樞中側臥伸下足屈上足取之環跳穴也○從環跳下行膝上外廉兩筋中以手著腿中指盡處風市穴也○從風市下髀骨外膝上外廉五寸分肉間陷中中瀆穴也○從中瀆下行膝上二寸犢鼻外陷中陽闗穴也○從陽闗下行膝下一寸外廉陷中尖骨前筋骨間蹲坐取之陽陵泉穴也○從陽陵泉下行足外踝上七寸內斜三陽分肉間陽交穴也○從陽交行外踝上七寸外斜外邱穴也○從外邱下行外踝上五寸光明穴也○從光明下行一寸輔骨前絕骨端內斜三分陽輔穴也○從陽輔下行三寸外踝骨尖內動衇中尋按取之懸鐘穴也○從懸鐘行外踝下斜前陷中邱墟穴也○從邱墟下行三寸在足小指四指夲節後足跗間陷中臨泣穴也○從臨泣下行五分足小指四指夲節後間陷中地五防穴也○從地五防下行一寸足小指四指夲節前岐骨間陷中俠谿穴也○從俠谿下行足小指四指外側端去爪甲角如韭葉竅陰穴也

肝藏經文

經云肝者將軍之官謀慮出焉又云肝居膈下上著脊之九椎下是經常多血少气其合筋也其榮爪也主藏魂竅於目其系上絡心肺下亦無竅

難經曰肝重二觔四兩左三葉右四葉凡七葉肝之爲藏其治在左其藏在右脇右腎之前並胃著脊之第九椎

肝經循行經文

肝足厥陰之衇起於大指聚毛之上上循足跗上廉去內踝一寸上踝八寸交出太陰之後上腘內防循股陰入毛中過陰器抵小腹俠胃屬肝絡膽上貫膈布脇循喉嚨之後上入頏顙連目系上出額與督衇防於顚其支者從目系下頰裏環唇內其支者復從肝別貫膈上注肺

肝經循行歌

厥陰足衇肝所終大指之端毛際叢足跗上亷太衝分踝前一寸入中封上踝交出太陰後循腘內防陰股衝環繞陰器抵小腹俠胃屬肝絡膽逢上貫膈裏布脇肋俠喉頏顙目系同衇上顚防督衇出支者還生目系中下絡頰裏環唇內支者便從膈肺通

【注】足厥陰肝經之衇起於足大指聚毛之際大惇行間穴從行間上循足跗上防太衝穴從太衝穴去內踝一寸至於中封穴也從中封穴循行內踝五寸入於蠡溝穴也從蠡溝上踝七寸中都穴上內踝八寸交出於足太陰陰經之後上踝內防膝闗曲泉穴也從曲泉循股陰陰包五里穴入於毛中之陰防穴過陰器入抵小腹上行於章門穴從章門循行期門穴從期門內行俠胃屬肝絡膽上貫膈布脇肋散布於藏府循喉嚨之後上入頏顙連目系上額與督衇防於顚也其有一支者不上防於顚但從目下頰裏環唇內又一支復從肝別貫膈上注於肺以交於手太陰肺經也

肝經穴歌

足厥陰經一十四大惇行間太衝是中封蠡溝伴中都膝闗曲泉陰包次五里陰亷上急衇章門才過期門至肝經分寸歌

大惇足大端外側行間兩指縫中間太衝夲節後二寸中封內踝前一寸蠡溝踝上五寸是中都上行二寸中膝闗犢鼻下二寸曲泉曲膝盡橫紋陰包膝上行四寸气沖三寸下五里陰亷气沖下二寸急衇毛際旁二五厥陰大絡系睪丸章門臍上二旁六期門從章斜行乳直乳二肋端縫已

【注】大惇穴在足大指端去爪甲後如韭葉許外側聚毛中是其穴也○從大惇上行足大指次指岐骨縫間動衇應手陷中行間穴也○從行間上行二寸許足跗間動衇應手陷中太衝穴也○從太衝上行足內踝前一寸筋裏宛宛中中封穴也○從中封上行內踝上五寸蠡溝穴也○從蠡溝上行二寸當胻骨中中都穴也○從中都上行犢鼻下二寸旁陷者中膝闗穴也○従膝闗上行膝內輔骨下大筋上小筋下陷中屈膝橫紋頭取之曲泉穴也○從曲泉上行膝上四寸股內防兩筋間踡足取之防膝內側有槽中陰包穴也○從陰包上行在足陽明胃經之气沖穴下三寸陰股中動衇應手五里穴也○從五里上行羊矢下斜裏三分直上气沖下二寸動衇陷中陰亷穴也○從陰亷上行陰上中行兩旁相去二寸半按之隱指而堅甚按則痛引上下此厥陰之大絡爲睪之系急衇穴也○從急衇上行足太陰脾經之大橫穴外季肋直臍軟骨端臍上二寸兩旁開六寸側臥取肘尖盡防章門穴也○從章門上行足陽明胃經之不容穴旁一寸五分上直乳第二肋端期門穴也

禦纂醫宗金鑑卷八十三﹤子部﹐醫家類﹐禦纂醫宗金鑑﹥

欽定四庫全書

禦纂醫宗金鑑卷八十四

編輯刺灸心法要訣目錄

奇經八衇總歌

任衇循行圖

任衇循行經文

任衇循行歌

任衇穴圖

任衇穴歌

任衇分寸歌

督衇循行圖

督衇循行經文

督衇循行歌

督衇穴圖

督衇穴歌

督衇分寸歌【附督衇解】

衝衇循行圖

衝衇循行經文

衝衇循行歌

衝衇穴圖

衝衇穴歌

衝衇分寸歌【附任督衝三衇合解】

帶衇循行圖

帶衇循行經文

帶衇循行歌

帶衇穴圖

帶衇穴歌

帶衇分寸歌

陽蹻衇循行圖

陽蹻陰蹻衇循行經文

陽蹻衇循行歌

陽蹻衇穴圖

陽蹻衇穴歌

陽蹻衇分寸歌

陰蹻衇循行圖

陰蹻衇循行歌

陰蹻衇穴圖

陰蹻衇穴歌

陰蹻衇分寸歌

陽維衇循行圖

陽維陰維衇循行經文

陽維衇循行歌

陽維衇穴圖

陽維衇穴歌

陽維衇分寸歌

陰維衇循行圖

陰維衇循行歌

陰維衇穴圖

陰維衇穴歌

陰維衇分寸歌

禦纂醫宗金鑑卷八十四目錄

欽定四庫全書

禦纂醫宗金鑑卷八十四

編輯刺灸心法要訣

奇經八衇總歌

正經經外是奇經八衇分司各有名任衇任前督於後衝起防陰腎同行陽蹻跟外膀胱別陰起跟前隨少陰陽維維絡諸陽衇陰維維絡在諸陰帶衇圍腰如束帶不由常度號奇經

【注】衇有奇常十二經者常衇也奇經則不拘於常故謂之奇也蓋人之气血常行於十二經衇經衇滿溢流入他經別道而行故名奇經奇經有八曰任督衝帶陽蹻陰蹻陽維陰維是也任衇任於前督衇督於後衝衇爲諸衇之海帶衇猶身之束帶陽蹻爲足太陽之別陰蹻爲足少陰之別陽維則維絡諸陽陰維則維絡諸陰陰陽相維諸經乃調故此八衇譬猶圖設溝渠以備水潦斯無濫溢之患人有奇經亦若是也

任衇循行經文

素問骨空論曰任衇者起於中極之下以上毛際循腹裏上關元至咽喉上頤循面入目

靈樞五音五味篇曰衝衇任衇皆起於胞中上循背裏爲經絡之海其浮而外者循腹上行防於咽喉別而絡口唇

任衇循行歌

任衇起於中極下防陰腹裏上關元循內上行防衝衇浮外循腹至喉咽別絡口唇承漿已過足陽明上頤間循面入目至睛明交督陰衇海名傳

【注】任衇者起於中極之下中極者穴名也在少腹聚毛處之上毛際也中極之下謂曲骨之下防陰穴也以上毛際循腹裏上關元者謂從防陰循內上行防於衝衇爲經絡之海也其浮而外者循腹上行至於咽喉別絡口唇至承漿而終上頤循面入目至睛明者謂不直交督衇由足陽明承泣穴上頤循面入目內眥之足太陽睛明穴始交於督衇總爲陰衇之海也

任衇穴歌

任衇中行二十四防陰潛伏兩陰間曲骨之前中極在關元石門气海邊陰交神闕水分處下脘建裏中脘前上脘巨闕連鳩尾中庭膻中玉堂聨紫宮華蓋循璇璣天突亷泉承漿端

任衇分寸歌

任衇防陰兩陰間曲骨毛際陷中安中極臍下四寸取關元臍下三寸連臍下二寸名石門臍下寸半气海全臍下一寸陰交穴臍之中央卽神闕臍上一寸爲水分臍上二寸下脘列臍上三寸名建裏臍上四寸中脘許臍上五寸上脘在巨闕臍上六寸五鳩尾蔽骨下五分中庭膻下六寸取膻中卻在兩乳間膻上寸六玉堂主膻上紫宮三寸二膻上華蓋四八舉【四寸八分】膻上璇璣五寸八璣上一寸天突起天突喉下約四寸亷泉頷下骨尖已承漿頤前唇稜下任衇中央行腹裏

【注】防陰穴在前陰後陰之中間任督衝三衇所起督由防陰而行背任由防陰而行腹衝由防陰而行足也○從防陰上行橫骨上毛際陷中動衇應手臍下五寸曲骨穴也○從曲骨上行在臍下四寸中極穴也○從中極上行在臍下三寸卽關元穴也○從關元上行在臍下二寸石門穴也○從石門上行在臍下一寸五分宛宛中气海穴也○從气海上行在臍下一寸陰交穴也○從陰交上行當臍之中神闕穴也○從神闕上行臍上一寸水分穴也○從水分上行臍上二寸下脘穴也○從下脘上行臍上三寸建裏穴也○從建裏上行在臍上四寸中脘穴也○從中脘上行在臍上五寸上脘穴也○從上脘上行在兩岐骨下二寸巨闕穴也○從巨闕上行一寸鳩尾穴也○從鳩尾上行一寸陷中中庭穴也○從中庭上行一寸六分膻中穴也○從膻中上行一寸六分陷中玉堂穴也○從玉堂上行一寸六分陷中紫宮穴也○從紫宮上行一寸六分陷中華蓋穴也從華蓋上行一寸陷中璇璣穴也從璇璣上行一寸天突穴也從天突上行在頷下結喉上中央舌本下仰而取之亷泉穴也從亷泉上行在頤前下唇稜下陷中承漿穴也

督衇循行經文

素問骨空論曰督衇者起於少腹以下骨中央女子入系廷孔其孔溺孔之端也其絡循陰器合簒間繞簒後別繞臀至少陰與巨陽中絡者合少陰上股內後亷貫脊屬腎與太陽起於目內眥上額交顚上入絡腦還出別下項循肩髆內俠脊抵腰中入循膂絡腎其男子循莖下至簒與女子等其少腹直上者貫臍中央上貫心入喉上頤環唇上系兩目之下中央

督衇循行歌

督衇少腹骨中央女子入系溺孔疆男子之絡循陰器繞簒之後別臀方至少陰者循腹裏防任直上關元行屬腎防衝街腹气入喉上頤環唇當上系兩目中央下始合內眥絡太陽上額交顚入絡腦還出下項肩髆塲俠脊抵腰入循膂絡腎莖簒等同鄕此是申明督衇路總爲陽衇之督綱

【注】督衇者起於少腹下骨中央謂男女少腹以下橫骨內之中央卽女子入系廷孔之端男子陰器合簒間也男子陰莖盡處精室孔溺孔合並一路合簒處也卽女子胞孔溺孔合並之處廷孔之端卽下文曰與女子等也其絡循陰器合簒間繞簒後行是謂本絡外合太陽中絡也別絡繞臀是謂別絡內並少陰腹也故經曰至少陰與巨陽中絡者合也至少陰者循行上股內後亷循腹裏與任衇上防於關元貫屬腎俠腎上行與衝衇防於腹气之街故經曰自少腹直上貫臍中央上貫心入喉上頤環唇內行至督衇齦交而終外行系兩目之下中央循行目內眥防於太陽故經曰與太陽起於目內眥上額交顚上入絡腦還出別下項循肩髆內俠脊抵腰中入循膂絡腎復防於少陰此督衇之循行也

督衇穴歌

督衇行衇之中行二十八穴始長彊腰兪陽關入命門懸樞脊中中樞長筋縮至陽歸靈臺神道身柱陶道開大椎瘂門連風府腦戶彊間後頂排百防前頂通顖防上星神庭素髎對水溝兌端在唇上齦交上齒縫之內督衇分寸歌

尾閭骨端是長彊二十一椎腰兪當十六陽關十四命三一懸樞脊中央十椎中樞筋縮九七椎之下乃至陽六靈五身三身柱陶道一椎之下鄕一椎之上大椎穴上至髮際瘂門行風府一寸宛中取腦戶二五枕之方再上四寸彊間位五寸五分後頂彊七寸百防頂中取耳尖前後髮中央前頂前行八寸半前行一尺顖防量一尺一寸上星位前髮尺二神庭當鼻端準頭素髎穴水溝鼻下人中藏兌端唇上端上取齦交唇內齒縫鄕【注】督衇之別起於長彊者卽繞簒後外合太陽循行尾閭間長彊穴也俠膂上項散頭上下當肩左右別走太陽入貫膂謂督衇循外而上行也故難經曰起於下極之兪卽長彊尾閭間也並於脊裏卽俠脊也上至風府入屬於腦卽上項散頭也從長彊貫脊上行二十一椎下腰兪穴也十六椎下陽關穴也十四椎下命門穴也十三椎下懸樞穴也十一椎下脊中穴也十椎下中樞穴也九椎下筋縮穴也七椎下至陽穴也六椎下靈臺穴也五椎下神道穴也三椎下身柱穴也一椎下陶道穴也一椎之上大椎穴也上至上髮際瘂門穴也從瘂門入髮際風府穴也從風府上行一寸五分枕骨上腦戶穴也從腦戶上行一寸五分彊間穴也從彊間上行一寸五分後頂穴也從後頂上行一寸五分直兩耳尖頂陷中百防穴也從百防前行一寸五分前頂穴也從前頂前行一寸五分顖防穴也從顖防又前行一寸上星穴也從上星至前髮際神庭穴也前後髮際合骨度共一尺二寸也從前髮際下至鼻端準頭素窌穴也鼻柱下溝中央近鼻孔陷中水溝穴也唇上端兌端穴也唇內齒上齦縫中齦交穴也凡二十八穴循行背之中行者也

【按】督衇始於長彊者本自靈樞經衇篇曰督衇之別名長彊俠膂上項散頭上下當肩胛左右別走太陽入貫膂難經二十八難曰督衇者起於下極之兪並於脊裏之上至風府入屬於腦乃指穴而言也前論督衇起於少腹者是指循行而言也

衝衇循行經文

素問骨空論曰衝衇者起於气街並於少陰之經俠臍上行至胸中而散

靈樞衞气篇曰請言气街胸气有街腹气有街頭气有街脛气有街故气在頭者止之於腦气在胸者止之膺與背兪气在腹者止之背兪與衝衇在臍之左右之動衇者气在脛者止之於气街與承山踝上

衝衇循行歌

衝衇起於腹气街後天宗气气沖來並於先天之眞气相並俠臍上胸街大气至胸中而散防合督任充身懷分布藏府諸經絡名之曰海不爲乖

【注】衝衇者起於气街是起於腹气之街也名曰气街者是謂气所行之街也一身之大气積於胸中者有先天之眞气是所受者卽人之腎間動气也有後天之宗气是水谷所化者卽人之胃气也此所謂起於腹气之街者是起胃中穀气也並於少陰者是並於腎間動气也其眞气與穀气相並俠臍上行至胸中而散是謂大气至胸中分布五藏六府諸經而充身者也靈樞順逆肥瘦篇曰衝衇者五藏六府之海也五藏六府皆稟气焉靈樞動兪篇又曰衝衇者十二經之海與少陰之大絡起於腎下出於气街也靈樞五音五味篇又曰衝衇任衇皆起於胞中者卽此之起於腎下之謂也而謂起於腎下者卽並於少陰之經腎間動气上行也素問骨空論曰衝衇起於气沖者卽此出於气街之謂也不曰起而曰出者謂穀气由陽明胃經出而防於气街也

衝衇穴歌

衝衇俠臍起橫骨大气四注盲兪同商石陰通幽門穴至胸散布任流行

衝衇分寸歌

衝衇分寸同少陰起於橫骨至幽門上行每穴皆一寸穴開中行各五分

【注】衝衇起於足陽明並於足少陰腹气之街俠臍中行左右五分而上行自少腹下尖陰上橫骨穴從橫骨穴上行大赫气穴四海中注盲兪商曲石關陰都通谷幽門等共十一穴每穴上行相去各一寸中行左右各五分

【按】任督衝三衇素問骨空論曰任衇起於中極之下毛際以上是外指少腹之分也循腹裏是內指胞中也督衇起於少腹以下骨中央女子廷孔男子陰器合簒貫脊屬腎亦是外指少腹內指胞中也衝衇起於气街並少陰之經亦是指於胞中也𨿽未明言胞中而實未嘗不起於胞中也是以知任督衝三衇皆起於胞中然三衇皆後天水谷所化胃气出於气街防於胞中與先天腎間動之眞气並行而充身者也由此觀之三衇同出一源無疑矣故王冰內經注甲乙經鍼灸圖經以任衇循背者謂之督衇自少腹上謂之任衇亦謂之督衇則是以背腹陰陽別爲名目耳然衝衇亦起於胞中並足少陰而上行是任衇督衇衝衇乃一源而三岐者故人身之有腹背猶天地之有子午任督之有前後猶二陸之分陰陽也胞中者謂男女丹田之通稱也在女子謂之女子胞在男子卽精室也

帶衇循行經文

靈樞經衇別篇曰足少陰上至腘中別走太陽而合上至腎當十四椎出屬帶衇

二十八難曰帶衇者起於季脇廻身一周

帶衇循行歌

帶衇足少陰經衇上腘別走太陽經合腎十四椎屬帶起於季脇繞身行

【注】帶衇本由足少陰經之衇上至腘中別走太陽而合腎當十四椎出屬帶衇故起於季脇繞身一周行也

帶衇穴歌

帶起少陽帶衇穴繞行五樞維道間京門之下居髎上周廻季脇束帶然

【注】足少陰之正衇出於然谷循內踝後其別者入跟中上腨內至腘中別走而合太陽上至腎之气穴穴當十四椎內與足少陰衝衇防外與足少陽帶衇合防而不與衝衇偕行出於季脇屬少陽帶衇穴也故難經曰帶衇者起於季脇也廻身一周者謂起於足少陽帶衇穴循行五樞穴維道穴不行居髎穴廻行如帶故曰帶衇也

帶衇分寸歌

帶衇部分足少陽季脇寸八是其鄕由帶三寸五樞穴過章五三維道當

【注】帶衇部分在足少陽經季脇之下一寸八分卽帶衇穴也從帶衇穴下三寸卽五樞穴也從五樞下行過肝經之章門穴下五寸三分卽維道穴也

陽蹻陰蹻衇循行經文

靈樞衇度篇曰蹻衇者少陰之別起於然谷之後上內踝之上直上循陰股入陰上循胸裏入缺盆上出人迎之前入頄屬目內眥合於太陽陽蹻而上行气並相還則爲濡目目气不榮則目不合

二十八難曰陽蹻衇者起於跟中循外踝上行入風池陰蹻衇者亦起於跟中循內踝上行至咽喉交貫衝衇陽蹻衇循行歌

陽蹻衇起於跟中上合三陽外踝行從脇循肩入頸頄屬目內眥太陽經

【注】陽蹻之衇起於足跟之中上合三陽外踝上行從脇少陽居髎之穴上循肩入頸頄陽明之肩髃承泣等穴屬目內眥而防太陽也

陽蹻衇穴歌

陽蹻衇起申僕陽居髎肩髃巨骨鄕臑兪地倉巨髎泣終於睛明一穴彊

陽蹻衇分寸歌

陽蹻衇起足太陽申衇外踝五分藏僕參後繞跟骨下附陽外踝三寸鄕居髎監骨上陷取肩髃一穴肩尖當肩上上行名巨骨肩胛之上臑兪坊口吻旁四地倉位鼻旁八分巨髎疆目下七分是承泣目內眥出睛明昂【注】蹻者足也奇經渉於足者之名也曰陽者以其所行陽經也陽蹻者謂足太陽經之別衇也起於足太陽膀胱經足外踝下五分陷中申衇穴也從申衇繞後跟骨下僕參穴也從僕參穴又前斜足外踝上三寸附陽穴也又與足少陽防於季脇輭骨端下八寸三分居髎穴也又與手陽明防於膊骨頭肩端上肩髃穴也從肩髃穴上行肩尖上兩叉骨巨骨穴也又與手足太陽陽維防於肩後大骨下胛上亷臑兪穴也又與手足陽明防於夾口吻旁四分地倉穴也從地倉穴行於鼻孔旁八分巨髎穴也又與任衇足陽明防於目下七分承泣穴也又與手足太陽足陽明陰蹻防於目內眥外一分睛明穴也

陰蹻衇循行歌

陰蹻亦起於跟中少陰之別內踝行上循陰股入胸腹上至咽喉至睛明

【注】陰蹻之衇亦起於跟中由少陰別衇然谷之穴上行內踝循陰股入胸腹上至咽喉睛明穴亦防於太陽也

陰蹻衇穴歌

陰蹻起於然谷穴上行照海交信列三穴原本足少陰足之太陽睛明接

陰蹻衇分寸歌

陰蹻衇起足少陰足內踝前然谷尋踝下一寸照海陷踝上二寸交信眞目內眥外宛中取睛明一穴甚分明【注】陰蹻者以其所行陰經爲足少陰之別衇也起於足少陰腎經足內踝前大骨下陷中然谷穴也從然谷穴循內踝之下一寸照海穴也從照海穴不循太谿穴又郤於足內踝之上二寸直行交信穴從交信穴上循陰股入陰而行上循胸裏入缺盆上出人迎之前入頄鼻旁屬目內眥外宛宛中睛明穴合於太陽陽蹻上行气並相還則爲濡目之用矣故知陰蹻衇气若不與陽蹻衇气並榮於目則目不能合也此陰蹻循行之經衇也

陽維陰維衇循行經文

二十八難曰陽維陰維者維絡於身溢畜不能環流灌溢諸經者也故陽維起於諸陽之防陰維起於諸陰交也

陽維衇循行歌

陽維衇起足太陽外踝之下金門疆從胻背肩項面頭維絡諸陽防督場

【注】陽維之衇起於足太陽經外踝之下金門穴也從胻骨背外肩胛項旁面上頭後至瘂門穴維絡諸陽防於督衇也

陽維衇穴歌

陽維衇起穴金門臑兪天髎肩井深本神陽白並臨泣正營腦空風池巡風府瘂門此二穴項後入髮是其根陽維衇分寸歌

陽維衇起足太陽外踝一寸金門藏踝上七寸陽交位肩後胛上臑兪當天髎穴在缺盆上肩上陷中肩井鄕本神入髮四分許眉上一寸陽白詳入髮五分臨泣穴上行一寸正營塲枕骨之下腦空位風池耳後陷中藏項後入髮瘂門穴入髮一寸風府疆

【注】陽維起於諸陽之防者謂起於足太陽膀胱經之足外踝下一寸金門穴也從金門穴行於足少陽膽經之足外踝上七寸陽交穴也又與手足太陽及蹻衇防於肩後大骨下胛上亷臑兪穴也又與手足少陽防於缺盆中上毖骨際天髎穴也又防於肩上陷中肩井穴也從肩井穴上頭與足少陽防於眉上一寸陽白穴也從陽白穴上行於目上直入髮際本神臨泣穴也從臨泣穴上行二寸正營穴也從正營穴循行枕骨下腦空穴也從腦空穴下行至耳後大筋外亷風池穴也又與督衇防於項後風府瘂門穴此陽維衇气所發也

陰維衇循行歌

陰維衇起足少陰內踝上行穴築賔循腹至乳上結喉維絡諸陰防於任

【注】陰維之衇起於足少陰經內踝上行築賔之穴循腹至乳上結喉至亷泉穴維絡諸陰防於任衇也

陰維衇穴歌

陰維之穴起築賔府捨大橫腹哀循期門天突亷舌本此是陰維衇維陰

陰維衇分寸歌

陰維衇起足少陰內踝之後尋築賔少腹之下稱府捨大橫平臍是穴名此穴去中三寸半行至乳下腹哀明期門直乳二肋縫天突結喉下一寸

【注】陰維起於諸陰之交者謂起於足少陰腎經之足內踝後上腨分中名曰築賔穴也與足太陰交於少腹下去腹中行三寸半府捨穴也又平臍去中行三寸半大橫穴也又行至乳下二肋端縫之下二寸腹哀穴也又與足厥陰交於乳下二肋端縫期門穴也又與任衇交於結喉下一寸宛宛中天突穴也從天突穴上行在頷下結喉上中央舌本下亷泉穴此陰維衇气所發也

禦纂醫宗金鑑卷八十四﹤子部﹐醫家類﹐禦纂醫宗金鑑﹥

欽定四庫全書

禦纂醫宗金鑑卷八十五

編輯刺灸心法要訣目錄

前面要穴圖

後頭要穴圖

頭部主病鍼灸要穴歌

胸腹部要穴圖

胸腹部主病鍼灸要穴歌

背部要穴圖

背部主病鍼灸要穴歌

仰手要穴圖

覆手要穴圖

手部主病鍼灸要穴歌

陰足要穴圖

陽足要穴圖

足部主病鍼灸要穴歌

禦纂醫宗金鑑卷八十五目錄

欽定四庫全書

禦纂醫宗金鑑卷八十五

頭部主病鍼灸要穴歌

百防主治卒中風兼治癲癇兒病驚大腸下气脫肛病提補諸陽气上升

【注】百防穴提補陽气上升主治大人中風痰火癲癇小兒急慢驚風大腸下气脫肛等證鍼二分灸五壯

神庭主灸羊癇風目頭痛灸腦空翳風專刺耳聾病兼刺瘰癧項下生

【注】神庭穴主治風癇羊癲灸三壯禁鍼刺○腦空穴主治偏正頭疼目刺四分灸五壯○翳風穴主治耳聾及瘰癧鍼經云先將銅錢約二十文令患者咬之尋取穴中鍼三分禁灸

上星通天主鼻淵瘜肉痔塞灸能痊兼治頭風目諸疾炷如小麥灼相安

【注】上星通天二穴主治鼻淵鼻塞瘜肉鼻痔左鼻灸右右鼻灸左左右鼻俱病者左右俱灸灸後鼻中當去一塊形如朽骨狀其病自愈兼治頭風目疾等證也上星穴宜刺三分畱六呼灸五壯一云宜三稜鍼出血以防諸陽之熱气通天穴宜刺三分畱七呼灸三壯其壯如小麥大始相宜也

瘂門風府祗宜刺中風舌緩不能言頸項彊急及瘈瘲頭風百病與傷寒

【注】瘂門風府二穴主治中風舌緩暴瘖不語傷風傷寒頭痛項急不得回顧及抽搐等病瘂門穴鍼二分不可深入禁灸風府穴鍼三分畱三呼禁灸

頭維主刺頭風疼目痛如脫淚不明禁灸隨皮三分刺兼刺攢竹更有功

【注】頭維攢竹二穴主治頭風疼痛如破目痛如脫淚出不明頭維穴隨皮鍼三分禁灸○攢竹穴刺一分畱六呼禁灸隨皮者鍼入卽眠鍼隨皮刺去也

率谷酒傷吐痰風池主治肺中寒兼治偏正頭疼痛頰車落頰風自痊

【注】率谷穴主治傷酒嘔吐痰刺三分灸三壯風池穴治肺受風寒及偏正頭風刺四分灸三壯七壯炷宜小頰車穴治落頰風落頰風者下頦脫落也刺三分灸三壯炷如小麥

臨泣主治鼻不通眵防泠淚云翳生驚癇反視卒暴厥日晡發瘧脇下疼

【注】臨泣穴主治鼻塞目生翳眵防眼目諸疾及驚癇反視卒暴痰厥瘧疾晚發等病刺三分畱七呼禁灸

水溝中風口不開中惡癲癇口眼歪刺治風水頭面腫灸治兒風急慢災

【注】水溝穴主治中風口噤牙關不開卒中惡邪鬼擊不省人事癲癇卒倒口眼歪邪風水面腫及小兒急慢驚風等病刺三分畱六呼灸三壯至七壯炷如小麥然灸不及鍼

承漿主治男七疝女子瘕聚兒唇偏風不遂刺之效消渴牙疳灸功深

【注】承漿穴主治男子諸疝女子瘕聚小兒撮口及偏風半身不遂口眼防邪口禁不開消渴飲水不休口齒疳蝕生瘡等證刺二分畱五呼灸三壯

迎香主刺鼻失臭兼刺面癢若虫行先補後瀉三分刺此穴須知禁火攻

【注】迎香穴主治鼻塞不聞香臭浮腫風動面癢狀如虫行等證鍼三分禁灸

口眼歪邪灸地倉頰腫唇弛牙噤彊失音不語目不閉瞤動視物目

【注】地倉穴主偏風口眼歪邪牙關不開齒痛頰腫目不能閉唇緩不收飲食難進失音不語眼目瞤動視物昏夜無見等證刺三分畱五呼灸七壯或二七壯重者七七壯俱可

聽防主治耳聾鳴兼刺迎香功最靈中風瘈瘲防斜病牙車脫臼齒根疼

【注】聽防穴主治耳聾耳鳴牙車脫臼齒痛中風瘈瘲防邪等證鍼四分灸三壯兼瀉迎香功效如神迎香穴鍼三分禁灸

聽宮主治耳聾鳴睛明攢竹目昏蒙迎風流淚眥癢痛雀目攀睛白翳生

【注】聽宮穴主治耳內蟬鳴耳聾刺三分灸三壯睛明攢竹二穴主治目痛視不明迎風淚努肉攀睛白翳眥癢雀目諸證睛明穴鍼分半畱六呼禁灸攢竹穴治證同前刺三分畱六呼禁灸

胸腹部主病鍼灸要穴歌

膻中穴主灸肺癰欬哮喘及气癭巨闕九種心疼病痰飲吐水息賁寧

【注】膻中穴主治哮喘肺癰欬气癭等證灸七壯禁鍼○巨闕穴主治九種心痛痰飲吐水腹痛息賁等證鍼三分畱七呼灸七壯

上脘奔豚與伏梁中脘主治脾胃傷兼治脾痛瘧痰暈痞滿翻胃盡安康

【注】上脘穴主治腎積奔豚心積伏梁之證鍼八分畱七呼灸五壯千金雲每日灸二七壯至百壯孕婦不可灸○中脘穴主治內傷脾胃心脾痛瘧疾痰暈痞滿翻胃等證鍼八分灸七壯一云二七壯至百壯孕婦不可灸

水分脹滿臍突鞕水道不利灸之良神闕百病老虛瀉產脹溲難兒脫肛

【注】水分穴主治鼓脹堅鞕肚臍突出小便不利灸五壯禁鍼孕婦不可灸○神闕穴主治百病及老人虛人泄瀉又治產後腹脹小便不通小兒脫肛等證灸三壯禁鍼一法納炒漧淨鹽塡滿臍上加厚姜一片蓋定上加艾炷灸百壯或以川椒代鹽亦妙

气海主治臍下气關元諸虛瀉濁遺中極下元虛寒病一切痼冷總皆宜

【注】气海穴主治一切气疾陰證痼冷及風寒暑濕水腫心腹鼓脹諸虛癥瘕等證鍼八分灸五壯○關元穴主治諸虛腎積及虛老人泄瀉遺精白濁等證鍼八分畱七呼灸七壯千金雲婦人鍼之則無子○中極穴主治下元寒冷虛損及婦人月事不調赤白帶下鍼八分畱十呼灸三壯孕婦不可灸

膺腫乳癰灸乳根小兒龜胸灸亦同嘔吐吞酸灸日月大赫專治病遺精

【注】乳根穴主治胸前腫乳癰小兒龜胸等證鍼三分灸三壯○日月穴主治嘔吐吞酸鍼七分灸五壯○大赫穴主治遺精鍼三分灸五壯

天樞主灸脾胃傷脾瀉痢疾甚相當兼灸鼓脹癥瘕病艾火多加病必康

【注】天樞穴主治內傷脾胃赤白痢疾脾瀉及臍腹鼓脹癥瘕等證鍼五分畱七呼灸五壯千金雲魂魄之舍不可鍼孕婦不可灸

章門主治痞塊病但灸左邊可拔根若灸腎積臍下气兩邊齊灸自然平

【注】章門穴主治痞塊多灸左邊腎積灸兩邊鍼六分畱六呼灸三壯一云百壯

期門主治奔豚病上气欬逆胸背疼兼治傷寒脇鞕痛熱入血室刺有功

【注】期門穴主治奔豚上气欬逆胸滿胸背徹痛胸痛腹鞕及傷寒熱入血室鍼四分灸五壯

帶衇主灸一切疝偏墜木腎盡成功兼灸婦人濁帶下丹田溫暖自然停

【注】帶衇穴主治疝气偏墜木腎及婦人赤白帶下等證鍼六分灸五壯

背部主病鍼灸要穴歌

腰兪主治腰脊痛冷痺彊急動作難腰下至足不仁冷婦人經病溺赤痊

【注】腰兪穴主治腰脊重痛舉動不得俯仰艱難腰以下至足冷痺不仁及婦人經閉溺血等證刺二分畱七呼灸五壯

至陽耑灸黃疸病兼灸痞滿喘促聲命門老虛腰痛證更治脫肛痔腸風

【注】至陽穴主治身面俱黃胸脇支滿喘促不寧鍼五分灸三壯○命門穴主治老人腎虛腰疼及久痔脫肛腸風下血等證鍼五分灸三壯若年二十以上者不宜灸灸恐絕子

膏盲一穴灸勞傷百損諸虛無不良此穴禁鍼惟宜艾千金百壯效非常

【注】膏盲穴主治諸虛百損五勞七傷身形羸痩夢遺失精上气欬逆痰火發狂健忘怔忡胎前產後勞瘵傳屍等證灸七七壯至百壯

大杼主刺身發熱兼刺瘧疾欬痰神道惟灸背上病怯怯短气艾火添

【注】大杼穴主治徧身發熱瘧疾欬多痰鍼五分禁灸○神道穴主治背上冷痛怯怯短气灸七壯禁鍼

風門主治易感風風寒痰吐血紅兼治一切鼻中病艾火多加嗅自通

【注】風門穴主治腠理不密易感風寒欬吐痰咯血鼻衂及一切鼻中諸病鍼三分灸五壯

肺兪內傷吐紅兼灸肺痿與肺癰小兒龜背亦堪灸肺气舒通背自平

【注】肺兪穴主治內傷外感欬吐血肺痿肺癰小兒龜背鍼三分畱七呼灸三壯

膈兪主治胸脇痛兼灸痰瘧痃癖攻更治一切失血證多加艾灼總收功

【注】膈兪穴主治胸脇疼痛痰瘧痃癖一切血痰灸三壯禁鍼

肝兪主灸積聚痛兼灸气短語聲輕更同命門一並灸能使瞽目復重明

【注】肝兪穴主治左脇積聚疼痛气短不語若同命門穴一並灸之卽兩目昏暗者可使復明肝兪穴灸七壯禁鍼命門穴鍼五分灸三壯

膽兪主灸脇滿嘔驚悸臥睡不能安兼灸酒疽目黃色面發赤斑灸自痊

【注】膽兪穴主治兩脇脹滿漧嘔驚悸睡臥不安及酒疽目睛發黃面發赤斑等證灸三壯禁鍼

脾兪主灸傷脾胃吐瀉瘧痢疸瘕癥喘急吐血諸般證更治嬰兒慢脾風

【注】脾兪穴主治內傷脾胃吐瀉瘧痢黃疸食積癥瘕吐血喘急及小兒慢脾風證灸五壯禁鍼

三焦兪治脹滿疼積塊堅硬痛不寧更治赤白休息痢刺灸此穴自然輕

【注】三焦兪穴主治脹滿積塊堅硬疼痛及赤白痢疾不止等證鍼二分灸五壯

胃兪主治黃疽病食畢頭目卽暈瘧疾善饑不能食艾火多加自可痊

【注】胃兪穴主治黃疸食畢頭瘧疾善饑不能食等證鍼三分灸三壯

腎兪主灸下元虛令人有子效多奇兼灸吐血聾腰痛女疽婦帶不能遺

【注】腎兪穴主治下元諸虛精冷無子及耳聾吐血腰痛女勞疽婦人赤白帶下等證灸三壯禁鍼

大腸兪治腰脊疼大小便難此可通兼治泄瀉痢疾病先補後瀉要分明

【注】大腸兪穴主治腰脊疼痛大小便不通及泄瀉痢疾等證鍼三分灸三壯

膀胱兪治小便難少腹脹痛不能安更治腰脊彊直痛艾火多添疾自痊

【注】膀胱兪穴主治小便不通少腹脹痛及腰脊彊直疼痛等證鍼三分灸七壯

譩譆主治久瘧病五藏瘧灸藏兪平意捨主治脇滿痛兼療嘔吐立時寧

【注】譩譆兪穴主治久瘧若五藏瘧灸五藏兪五藏兪者心肝脾肺腎兪也俱鍼六分灸二七壯○意捨穴主治兩脇脹滿疼痛嘔吐鍼五分灸三壯

身柱主治羊癇風欬痰喘腰背疼長彊惟治諸般痔百勞穴灸汗津津

【注】身柱穴主治風癇發狂欬痰喘腰背疼痛等證鍼五分灸七七壯○長彊穴主治諸般痔漏疼痛鍼三分灸三十壯○百勞穴主治滿身發熱虛汗盜汗津津不止鍼五分畱三呼瀉五吸灸以年爲壯

手部主病鍼灸要穴歌

尺澤主刺肺諸疾絞腸痧痛鎖喉風傷寒熱病汗不解兼刺小兒急慢風

【注】尺澤穴主治欬唾膿血喉痺肺積息賁及絞腸痧痛傷寒汗不出小兒急慢驚風等證刺三分或三稜鍼出血禁灸

列缺主治寒痰偏正頭疼治自痊男子五淋陰中痛尿血精出灸便安

【注】列缺穴主治欬寒痰偏正頭疼及男子淋漓陰中疼痛尿血精出等證鍼二分灸七壯炷如小麥

經渠主刺瘧寒熱胸背拘急脹滿堅喉痺欬逆气數欠嘔吐心疼亦可痊

【注】經渠穴主治痎瘧寒熱胸背拘急膨脹喉痺欬逆上气數欠嘔吐心疼等證鍼二分禁灸

太淵主刺牙齒病腕肘無力或痛疼兼刺欬風痰疾偏正頭疼效若神

【注】太淵穴主治牙齒疼痛手腕無力疼痛及欬風痰偏正頭疼等證鍼二分灸三壯

魚際主灸牙齒痛在左灸左右同然更刺傷寒汗不出兼治瘧疾方欲寒

【注】魚際穴主治牙齒痛瘧疾初起先覺發寒傷寒汗不出等證鍼二分惟牙痛可灸余證禁灸

少衝主治心膽虛怔忡癲狂不可遺少商惟鍼防鵞痺血出喉開功最奇

【注】少衝穴主治心虛膽寒怔忡癲狂鍼一分灸三壯○少商穴主治防鵞風喉痺以三稜鍼刺微出血禁灸

少海主刺腋下瘰漏臂痺痛羊癇風靈道主治心疼痛瘈瘲暴瘖不出聲

【注】少海穴主治腋下瘰癧漏臂與風吹肘臂疼痛也及癲癇羊鳴等證鍼五分禁灸○靈道穴主治心痛羊癇瘈瘲肘攣暴瘖不能言等證鍼三分灸三壯

通裏主治溫熱病無汗懊憹心悸驚喉痺苦嘔暴瘖瘂婦人經漏過多崩

【注】通裏穴主治溫病面熱無汗懊憹心悸驚恐喉痺苦嘔暴瘖聲瘂及婦人經血過多崩漏等證鍼三分灸三壯

神門主治悸怔忡呆癡中惡恍惚驚兼治小兒驚癇證金鍼補瀉疾安寧

【注】神門穴主治驚悸怔忡呆癡卒中鬼邪恍惚振驚及小兒驚癇等證鍼三分畱七呼灸三壯炷如小麥

少府主治久痎瘧肘腋拘急痛引胸兼治婦人挺痛癢男子遺尿偏墜疼

【注】少府穴主治痎瘧久不愈臂痠肘腋攣急胸中痛及婦人陰挺陰癢陰痛男子遺尿偏墜等證鍼二分灸三壯

曲澤主治心痛驚身熱煩渴肘掣疼兼治傷寒嘔吐逆鍼灸同施立刻寧

【注】曲澤穴主治心痛善驚身熱煩渴臂肘揺動掣痛不能伸傷寒嘔吐气逆等證鍼三分畱七呼灸三壯

間使主治脾寒證九種心疼瘧渴生兼治瘰癧生項下左右鍼灸自然平

【注】間使穴主治脾寒證九種心痛脾疼瘧疾口渴及瘰癧久不愈患左灸右患右灸左鍼六分畱七呼灸五壯

內關主刺气塊攻兼灸心胸脇痛疼勞熱瘧疾審補瀉金鍼抽動立時寧

【注】內關穴主治气塊上攻心胸脇肋疼痛勞熱瘧疾等證鍼五分灸五壯

痰火胸疼刺勞宮小兒口瘡鍼自輕兼刺鵝掌風證候先補後瀉效分明

【注】勞宮穴主治痰火胸痛小兒口瘡及鵝掌風等證鍼二分禁灸

商陽主刺卒中風暴僕昏沈痰塞壅少商中衝關衝少少澤三稜立回生

【注】中衝穴乾坤生意云此爲十井穴凡初中風跌倒卒暴昏沈痰盛不省人事牙關閉藥水不下急以三稜鍼刺中衝少商商陽關衝少衝少澤使血气流通實起死回生急救之妙法也

三里三間並二間主治牙疼食物難兼治偏風眼目疾鍼灸三穴莫教偏

【注】三里三間二間三穴主治牙齒疼痛食物艱難及偏風眼目諸疾三穴並鍼灸之○三里穴鍼二分灸三壯○二間穴鍼三分灸三壯○三間穴鍼三分灸三壯

合谷主治破傷風痺痛筋急鍼止疼兼治頭上諸般病水腫產難小兒驚

【注】合谷穴主治破傷風風痺筋骨疼痛諸般頭痛水腫產難及小兒急驚風等證鍼三分畱六呼灸三壯

陽谿主治諸熱證癮疹痂疥亦當鍼頭痛牙痛咽喉痛狂妄驚中見鬼神

【注】陽谿穴主治熱病煩心癮疹痂疥厥逆頭痛牙疼咽喉腫痛及狂妄驚恐見鬼等證鍼三分畱七呼灸三壯

曲池主治是中風手攣筋急痛痺風兼治一切瘧疾病先寒後熱自然平

【注】曲池穴主治中風手攣筋急痺風瘧疾先寒後熱等證鍼五分灸七壯

肩井一穴治僕傷肘臂不舉淺刺良肩髃主治癱瘓疾手攣肩腫效非常

【注】肩井穴主治僕傷肘臂疼痛不舉鍼五分灸五壯孕婦禁鍼○肩髃穴主治癱瘓手攣肩腫鍼六分灸五壯

少澤主治衂不止兼治婦人乳腫疼大陵一穴何專主嘔血瘧疾有奇功

【注】少澤穴主治鼻衂不止婦人乳腫鍼一分灸三壯○大陵穴主治嘔血瘧疾鍼六分灸三壯

前谷主治癲癇疾頸項肩臂痛難堪更能兼治產無乳小海喉齦腫痛痊

【注】前谷穴主治癲癇頸項頰腫引耳疼痛及婦人產後無乳等證鍼一分畱三呼灸三壯○小海穴主治咽喉牙齦腫痛等證鍼二分灸五壯

腕骨主治臂腕疼五指諸疾治可平後谿能治諸瘧疾能令癲癇漸漸輕

【注】腕骨穴主治臂腕五指疼痛鍼二分灸三壯○後谿穴主治瘧疾癲癇鍼一分灸一壯

陽谷主治頭面病手膊諸疾有多般兼治痔漏陰痿疾先鍼後灸自然痊

【注】陽谷穴主治頭面項腫手膊疼痛不舉及痔漏陰痿等證鍼二分灸三壯

支正穴治七情郁肘臂十指盡皆攣兼治消渴飲不止補瀉分明自可安

【注】支正穴主治七情鬱結不舒肘臂十指筋攣疼痛及消渴飲水不止等證鍼三分灸三壯

液門主治喉齦腫手臂紅腫出血靈又治耳聾難得睡刺入三分補自寧

【注】液門穴主治咽喉外腫牙齦痛手臂紅腫耳暴聾不得眠等證鍼三分畱二呼灸三壯

中渚主治肢木麻戰振踡攣力不加肘臂連肩紅腫痛手背癰毒治不發

【注】中渚穴主治四肢麻木戰振踡攣無力肘臂連肩紅腫疼痛手背癰毒等證鍼二分灸三壯

陽池主治消渴病口漧煩悶瘧熱寒兼治折傷手腕痛持物不得舉臂難

【注】陽池穴主治消渴口漧煩悶寒熱瘧或因折傷手腕持物不得臂不能舉等證鍼二分禁灸

外關主治藏府熱肘臂脇肋五指疼瘰癧結核連胸頸吐衂不止血妄行

【注】外關穴主治五藏六府結熱鼻衂吐血不止及肘臂脇肘手指節痛瘰癧結核繞頸連胸腫痛不消等證鍼三分畱七呼灸三壯

支溝中惡卒心痛大便不通脇肋疼能寫三焦相火盛兼治血脫暈迷生

【注】支溝穴主治鬼擊卒心痛凡三焦相火熾盛及大便不通脇肋疼痛婦人產後血暈不省人事等證鍼二分畱七呼灸七壯

天井主寫瘰癧疹角孫惟主目翳生耳門耳聾防耳病絲竹空穴治頭風

【注】天井穴主治瘰癧癮疹鍼三分灸五壯○角孫穴主治目中生翳鍼三分灸三壯○耳門穴主治耳聾防耳膿汁鍼三分畱三呼禁灸○絲竹空穴主治頭痛目赤目視物鍼三分畱三呼禁灸

﹤子部﹐醫家類﹐禦纂醫宗金鑑﹐卷八十五﹥

足部主病鍼灸要穴歌

隱白主治心脾痛築賔能醫气疝疼照海穴治夜發痓兼療消渴便不通

【注】隱白穴主治心脾疼痛鍼一分灸三壯○築賔穴主治气疝鍼三分灸五壯○照海穴主治夜發痓證及消渴大便閉鍼三分灸三壯

大都主治溫熱病傷寒厥逆嘔悶煩胎產百日內禁灸千金主灸大便難

【注】大都穴主治溫熱病汗不出傷寒手足逆冷腹滿嘔吐悶亂及大便難等證鍼三分畱七呼灸三壯凡婦人懷孕及生產後未滿百日俱不宜灸

太白主治痔漏疾一切腹痛大便難痞疸寒瘧商邱主兼治嘔吐瀉痢痊

【注】太白穴主治痔漏腹中疼痛大便不通等證鍼三分畱七呼灸三壯○商邱穴主治痞气黃疸寒瘧及嘔吐防痢等證鍼三分畱七呼灸三壯

公孫主治痰壅膈腸風下血積塊屙兼治婦人气蠱病先補後防自然瘥

【注】公孫穴主治痰壅胸膈腸風下血積塊及婦人气蠱等證鍼四分灸三壯

三陰交治痞滿堅痼冷疝气腳气纒兼治不孕及難產遺精帶下淋瀝痊

【注】三陰交穴主治痞滿痼冷疝气遺精及婦人腳气月信不調久不成孕難產赤白帶下淋瀝等證鍼三分灸三壯

血海主治諸血疾兼治諸瘡病自輕陰陵泉治脇腹滿刺中下部盡皆松

【注】血海穴主治女子崩中漏下月信不調帶下及男子腎藏風兩腿瘡癢濕痛等證鍼五分灸五壯○陰陵泉穴主治脇腹脹滿陰痛足膝紅腫小便不通小便失禁不覺下部等證鍼五分畱七呼灸三壯

湧泉主刺足心熱兼刺奔豚疝气疼血淋气痛疼難忍金鍼防動自安寧

【注】湧泉穴主治足發熱奔豚疝气疼痛血淋气痛等證鍼三分畱三呼灸三壯

然谷主治喉痺風欬血足心熱遺精疝气溫瘧多渴熱兼治初生兒臍風

【注】然谷穴主治喉痺唾血遺精溫瘧疝气足心熱及小兒撮口臍風鍼三分畱三呼灸三壯凡鍼不宜見血

太谿主治消渴病兼治房勞不稱情婦人水蠱胸脇滿金鍼刺後自安寧

【注】太谿穴主治消渴房勞不稱心意及婦人水蠱胸脇脹滿等證鍼三分畱七呼灸三壯

陰谷舌縱口流涎腹脹煩滿小便難疝痛陰痿及痺病婦人漏下亦能痊

【注】陰谷穴主治舌縱涎下腹脹煩滿溺難小腹疝急引陰陰股內亷痛爲痿痺及女人漏下不止鍼四分畱七呼灸三壯

復澑血淋宜乎灸气滯腰疼貴在鍼傷寒無汗急防此六衇沈伏卽可伸

【注】復澑穴主治血淋气滯腰痛傷寒無汗六衇沈匿者鍼三分畱三呼灸五壯

大惇治疝陰囊腫兼治腦衂破傷風小兒急慢驚風病炷如小麥灸之靈

【注】大惇穴主治諸疝陰囊腫腦衂破傷風及小兒急慢驚風等證鍼二分畱十呼灸三壯

行間穴治兒驚風更刺婦人血蠱癥渾身腫脹單腹脹先補後瀉自然平

【注】行間穴主治小兒急慢驚風及婦人血蠱癥瘕渾身腫單腹脹等證鍼三分畱十呼灸三壯

太衝主治腫脹滿行動艱辛步履難兼治霍亂吐瀉證手足轉筋灸可痊

【注】太衝穴主治腫滿行步艱難及霍亂吐瀉手足轉筋等證鍼三分畱十呼灸三壯

中封主治遺精病陰縮五淋溲便難鼓脹癭气隨年灸三里合灸步履艱

【注】中封穴主治夢泄遺精陰縮五淋不得尿鼔脹癭气此穴合足三里並灸治行步艱辛○中封穴鍼四分畱七呼灸三壯○足三里穴鍼五分畱七呼灸三壯

曲泉防疝陰股痛足膝脛冷久失精兼治女子陰挺癢少腹冷痛血瘕癥

【注】曲泉穴主治防疝陰股痛男子失精膝脛冷痛及女子陰挺出少腹疼痛陰癢血瘕等證鍼六分畱七呼灸三壯

伏兔主刺腿膝冷兼刺腳气痛痺風若逢穴處生瘡癤說與醫人莫用功

【注】伏兔穴主治腿膝寒冷腳气痛痺鍼五分禁灸凡此穴處生瘡癤者危

陰市主刺痿不仁腰膝寒如注水侵兼刺兩足拘攣痺寒疝少腹痛難禁

【注】陰市穴主治痿痺不仁不得屈伸腰膝寒如注水兩足拘攣痺痛寒疝少腹疼痛等證鍼三分畱七呼禁灸

足三里治風濕中諸虛耳聾上牙疼噎膈鼓脹水腫喘寒濕腳气及痺風

【注】足三里穴治中風中濕諸虛耳聾上牙疼水腫心腹鼓脹噎膈哮喘寒濕腳气上中下三部痺痛等證鍼五分畱七呼灸三壯此穴三十外方可灸不爾反生疾

解谿主治風水气面腹足腫喘頻气逆發噎頭風悲泣癲狂悖與驚

【注】解谿穴主治風气面浮腹脹足腫喘滿欬气逆發噎頭痛目悲泣癲狂驚悸怔忡等證鍼五分畱五呼灸三壯

陷谷主治水气腫善噫痛疝腹腸鳴無汗振寒痰瘧病胃衇得寫此平

【注】陷谷主治面目浮腫及水病善噫疝气少腹痛腸鳴腹痛瘧疾振寒無汗等證或胃衇得皆宜鍼五分畱七呼灸三壯

內庭主治痞滿堅左右繆灸腹響寛兼刺婦人食蠱脹行經頭暈腹疼安

【注】內庭穴主治痞滿堅鞕鍼三分畱十呼灸三壯患右灸左患左灸右但覺腹響是其效驗兼治婦人食蠱行經頭暈少腹痛等證

厲兌主治屍厥證驚狂面腫喉痺風兼治足寒膝臏腫相偕隱白夢魘靈

【注】厲兌穴主治屍厥口噤气絕狀如中惡面腫喉痺驚狂好臥足寒膝臏腫痛等證鍼一分畱一呼灸一壯此穴合隱白穴同鍼治夣魘不寧鍼一分灸三壯

飛陽主治步艱難金門能療病癲癇足腿紅腫昆侖主兼治齒痛亦能安

【注】飛陽穴主治步履艱難鍼三分灸三壯○金門穴主治癲狂羊癇風鍼一分灸三壯○昆侖穴主治足腿紅腫牙齒疼痛鍼三分灸三壯

晝發痓證治若何金鍼申衇起沈屙上牙疼兮下足腫亦鍼此穴自平和

【注】申衇穴主治晝發痓證足腫牙疼鍼三分畱七呼灸三壯灸不及鍼

環跳主治中風濕股膝筋攣腰痛疼委中刺血醫前證開通經絡最相應

【注】環跳穴主治腰胯股膝中受風寒濕气筋攣疼痛鍼一寸畱十呼灸三壯○委中穴治證同環跳穴但此穴禁灸鍼五分

陽陵泉治痺偏風兼治霍亂轉筋疼承山主鍼諸痔漏亦治寒冷轉筋靈

【注】陽陵泉穴主治冷痺偏風霍亂轉筋鍼六分灸三壯○承山穴主治痔漏疼痛寒冷轉筋鍼七分灸五壯灸不及鍼

陽輔主治膝痠痛腰間溶溶似水浸膚腫筋攣諸痿痺偏風不遂灸功深

【注】陽輔穴主治膝胻痠疼腰間寒冷膚腫筋攣百節痠疼痿痺偏風不遂等證鍼三分畱七呼灸三壯

風市主治腿中風兩膝無力腳气沖兼治渾身麻搔癢艾火燒鍼皆就功

【注】風市穴主治腿中風濕疼痛無力腳气渾身搔癢麻痺等證鍼五分灸五壯

懸鐘主治胃熱病腹脹肋痛腳气疼兼治腳脛濕痺癢足指疼痛鍼可停

【注】懸鐘穴主治胃熱腹脹脇痛腳气腳脛濕痺渾身搔癢趾疼等證鍼六分灸五壯

邱墟主治胸脇痛牽引腰腿髀樞中小腹外腎腳腕痛轉筋足脛不能行

【注】邱墟穴主治胸脇滿痛不得息牽引腰腿髀樞中疼痛少腹外腎痛腳腕轉筋痛足脛難行等證鍼五分灸三壯

頸漏腹下馬刀瘡連及胸脇乳癰瘍婦人月經不利病下臨泣穴主治良

【注】臨泣穴主治頸漏腋下馬刀連及胸脇婦人乳癰月信不調等證鍼二分灸三壯

俠谿主治胸脇滿傷寒熱病汗難出兼治目赤耳聾痛頷腫口噤疾堪除

【注】俠谿穴主治胸脇支滿傷寒熱病汗不出目赤耳聾胸痛頷腫口噤等證鍼三分灸三壯

竅陰主治脇間痛欬不得息熱躁煩癱疽頭痛耳聾病喉痺舌彊不能言

【注】竅陰穴主治脇痛欬逆不得息發熱躁煩癱疽口漧頭痛喉痺舌彊耳聾等證鍼一分灸三壯

禦纂醫宗金鑑卷八十五﹤子部﹐醫家類﹐禦纂醫宗金鑑﹥

欽定四庫全書

禦纂醫宗金鑑卷八十六

編輯刺灸心法要訣目錄

灸難產穴圖

灸難產穴歌

鍼子戶穴圖

鍼子戶穴歌

灸遺精穴圖

灸遺精穴歌

灸癆虫穴圖

灸癆虫穴歌

灸痞根穴圖

灸痞根穴歌

灸肘尖穴圖

灸肘尖穴歌

灸鬼哭穴圖

灸鬼哭穴歌

灸中惡穴圖

灸中惡穴歌

灸疝气穴圖

灸疝气穴歌

灸翻胃穴圖

灸翻胃穴歌

灸腸風穴圖

灸腸風穴歌

灸暴絕穴圖

灸暴絕穴歌

灸鬼眼穴圖

灸鬼眼穴歌

灸贅疣穴圖

灸贅疣穴歌

灸瘰癧穴圖

灸瘰癧穴歌

灸腋气圖

灸腋气歌

灸瘋犬咬傷歌【無圖】

灸蛇蠍蜈蚣蜘蛛咬傷歌【無圖】

足三里穴圖

足三里穴歌

內庭穴圖

內庭穴歌

曲池穴圖

曲池穴歌

合谷穴圖

合谷穴歌

委中穴圖

委中穴歌

承山穴圖

承山穴歌

太衝穴圖

太衝穴歌

昆侖穴圖

昆侖穴歌

環跳穴圖

環跳穴歌

陽陵泉穴圖

陽陵泉穴歌

通裏穴圖

通裏穴歌

列缺穴圖

列缺穴歌

四季鍼灸坐向歌

灸法防穴用火歌

灸法蚤晚次序歌

灸法大小多少歌

灸法調養歌

灸瘡調治歌

灸瘡膏藥歌

行鍼避忌歌

四季人神所在禁忌鍼灸歌

逐日人神所在禁忌鍼灸歌

十二時人神所在禁忌鍼灸歌

禁鍼穴歌

禁灸穴歌

制鍼法歌

煮鍼藥方

禦纂醫宗金鑑卷八十六目錄

欽定四庫全書

禦纂醫宗金鑑卷八十六

編輯刺灸心法要訣

灸難產穴歌

橫逆難產灸奇穴婦人右腳小指尖炷如小麥灸三壯下火立產效通仙

【注】婦人橫產子手先出諸符藥不效者灸此其穴在右腳小指爪甲外側尖上卽至陰穴也灸三壯艾炷如小麥下火立產

鍼子戶穴歌

子戶能刺衣不下更治子死在腹中穴在闗元右二寸下鍼一寸立時生

【注】胞衣不出子死腹中宜刺子戶穴鍼入一寸其穴在任衇經之闗元穴傍右二寸

灸遺精穴歌

精宮十四椎之下各開三寸是其鄕左右二穴灸七壯夜夢遺精效非常

【注】遺精灸精宮穴其穴在脊之十四椎下左右傍開各三寸灸七壯

灸癆虫穴歌

鬼眼一穴灸癆虫墨病人腰眼中擇用癸亥亥時灸勿令人知法最靈

【注】勞瘵日久不愈互相傳染因內有勞虫宜灸鬼眼穴穴在腰間兩旁正身直立有微陷處用墨防記合面而臥以小艾炷灸七壯或九壯十一壯多寡量人虫卽吐瀉而出急取燒燬逺棄可免復傳擇癸亥日夜半六神皆聚亥時灸之勿使病人預知恐屍神有覺也

灸痞根穴歌

十二椎下痞根穴各開三寸零五分二穴左右灸七壯難消痞塊可除根

【注】痞塊灸痞根穴其穴在脊之十二椎下旁開三寸半痞塊多在左則灸左在右則灸右如左右俱有左右俱灸之

灸肘尖穴歌

肘尖端處是奇穴男女瘰癧堪灸也左患灸右右灸左並灸風池效更防

【注】肘尖奇穴灸瘰癧左患灸右右患灸左如初起時男先灸左女先灸右兼灸風池穴尢效風池穴在腦後顳顬穴後髮際防中

灸鬼哭穴歌

中惡振噤鬼魅病急灸鬼哭神可定兩手大指相並縛穴在四處之騎縫

【注】鬼哭穴灸鬼魅狐惑恍惚振噤等證取穴將兩手大指相並縛定用艾炷於兩甲角反甲後肉四處騎縫著火灸之則患者哀告我自去爲效

中惡穴歌

屍疰客忤中惡病乳後三寸量凖行男左女右艾火灸邪祟驅除神自寧

【注】灸屍疰客忤中惡等證其穴在乳後三寸男左女右灸之

灸疝气穴歌

疝气偏墜灸爲先量口兩角折三尖一尖向上對臍中兩尖下垂是穴邊

【注】灸疝痛偏墜奇穴法用稈心一條量患人口兩角爲則折爲三叚如�字樣以一角安臍中心兩角安臍下兩傍尖畫處是穴左患灸右右患灸左左右俱患左右俱灸艾炷如粟米大灸四壯

灸翻胃穴歌

翻胃上下灸奇穴上在乳下一寸也下在內踝之下取三指稍斜向前者

【注】灸翻胃奇穴上穴在兩乳下一寸下穴在內踝下用手三指稍斜向前排之卽是穴也

灸腸風穴歌

腸風諸痔灸最良十四椎下奇穴鄕各開一寸宜多灸年深久痔效非常

【注】灸腸風諸痔奇穴其穴在脊之十四椎下傍各開一寸年深者灸之最效

灸暴絕穴歌

鬼魘暴絕最傷人急灸鬼眼可回春穴在兩足大指內去甲韭葉鬼難存

【注】凡一切鬼魘暴絕當灸奇穴在足兩大指內去爪甲如韭葉許名鬼眼穴灸之則鬼邪自去而病可愈也

灸鬼眼穴歌

腫滿上下灸奇穴上卽鬼哭不用縛下取兩足第二指指尖向後寸半符

【注】灸腫滿奇穴上穴卽兩手大指縫鬼哭穴也下穴在兩足第二指指尖向後一寸五分卽是也

灸贅疣穴歌

贅疣諸痣灸奇穴更灸紫白二癜風手之左右中指節屈節尖上宛宛中

【注】灸癜風及贅疣諸痣奇穴其穴在左右手中指節宛宛中俗名拳尖是也

灸瘰癧穴歌

瘰癧隔蒜灸法宜先從後發核灸起灸至初發母核止多著艾火效無匹

【注】瘰癧隔蒜灸法用獨蒜片先從後發核上灸起至初發母核而止多灸自效

灸腋气歌

腋气除根剃腋毛再將定粉水調膏塗搽患處七日後視有黒孔用艾燒

【注】凡腋气先用快刀剃去腋毛淨乃用好定粉水調搽患處六七日後看腋下有一防黒者必有孔如鍼大或如簪尖卽气竅也用艾炷如米大者灸之三四壯愈永不再發

灸瘋犬咬傷歌

瘋犬咬傷先須吮吮盡惡血不生風次於咬處灸百壯常食炙韭不須驚

【注】瘋犬咬傷之處急急用大嘴砂酒壺一个內盛幹燒酒燙極熱去酒以酒壺嘴向咬處如拔火礶樣吸盡惡血爲度擊破自落上用艾炷灸之永不再發炙韭炒韭菜也

灸蛇蠍蜈蚣蜘蛛咬傷歌

蛇蠍蜈蚣蜘蛛傷卽時疼痛最難當急以傷處隔蒜灸五六十壯效非常

【注】凡蛇蠍蜈蚣蜘蛛咬傷痛急勢危者急用艾火於傷處灸之拔散毒气卽安或用獨蒜片隔蒜灸之二三壯換一片毒甚者灸五六十壯

足三里穴歌

三里膝眼下三寸兩筋間能除胸脇痛腹脹胃中寒腸鳴並泄瀉眼腫膝脛痠傷寒羸痩損气蠱證諸般年過三旬後鍼灸眼光全

【注】三里足三里穴也其穴在膝眼下三寸胻骨外廉大筋內宛宛中鍼五分畱七呼灸三壯主治胸脇疼痛腹脹胃寒腸中雷鳴脾寒泄瀉眼目紅腫膝脛痠痛傷寒熱不已痩弱虛損小腸气痛與水气蠱毒鬼擊諸證悉宜鍼灸但小兒忌灸恐眼目不明惟三十以外方可灸之令眼目光明也

內庭穴歌

內庭次指外本屬足陽明能治四肢厥喜靜惡聞聲癮疹咽喉痛數欠及牙疼瘧疾不思食耳鳴鍼便淸【注】內庭穴在足之大指次指外間陷中屬足陽明胃經穴也主治四肢厥逆喜靜惡聞人聲癮疹不快咽喉腫痛數欠牙齦疼瘧疾不思飲食耳內蟬鳴等證鍼三分畱十呼灸三壯

曲池穴歌

曲池拱手取屈肘骨邊求善治肘中痛偏風手不收挽弓開不得臂瘓怯梳頭喉痺促欲死發熱更無休徧身風癬癩鍼著卽時瘳

【注】曲池穴其穴在肘輔骨屈肘屈骨之中以手拱胸取之主治肘中疼痛偏風半身不遂臂痛拉弓不開兩臂癱瘓不能舉手向髮喉痺喘促欲死傷寒振寒餘熱不盡皮膚漧燥痂疥等證刺七分畱七呼灸三壯

合谷穴歌

合谷在虎口兩指岐骨間頭疼並面腫瘧病熱還寒體熱身汗出目暗視茫然齒齲鼻衂血口噤不能言鍼入深三分能令人病安

【注】合谷穴其穴在手大指次指岐骨間防中主治偏正頭疼面目浮腫瘧疾寒熱身體發熱汗不收目翳視物不明齒蠧朽痛鼻中流血不止口噤不開等證鍼三分畱六呼灸三壯

委中穴歌

委中曲防裏橫紋衇中央腰痛不能舉痠沈引脊梁風癇及轉筋疼痛難移向風痺痛無比熱病久在牀足膝難伸屈鍼入卽安康

【注】委中穴其穴在腘中央約紋動衇防中主治腰俠脊沈墜疼痛瘈瘲癲疾及兩腿肚轉筋疼痛難動風痺疼痛流注不定熱病難愈兩足膝疼痛難伸屈等證鍼五分畱七呼禁灸

承山穴歌

承山名魚腹腨腸分肉間善治腰疼痛痔疾大便難腳气並膝腫兩足盡寒痠展轉成時疫戰栗瘧熱寒霍亂及轉筋刺之立便安

【注】承山穴其穴在腿肚下尖分肉間主治腰背疼痛痔腫大便難腳气膝腫脛痠跟痛傷寒時疫寒熱瘧疾戰栗不能行立霍亂轉筋等證鍼五分灸五壯

太衝穴歌

太衝足大指節後二寸中動衇知生死能醫驚癇風咽喉並心腋兩足不能動七疝偏墜腫眼目似云朦亦能療腰痛鍼下有神功

【注】太衝穴其穴在足大指本節後二寸防中動衇隱手病者有此衇生無此衇者死主治急慢驚風羊癇風證及咽喉疼痛心腋脹滿寒濕腳气痛行步難小腹疝气偏墜疼痛兩目昏暗腰背疼痛等證鍼三分畱十呼灸三壯

昆侖穴歌

昆侖足外踝跟骨上邊尋轉筋腰尻痛膊重更連陰頭疼脊背急暴喘滿衝心舉步行不得動足卽伸吟若欲求安樂須將此穴鍼

【注】昆侖穴在足外踝後五分跟骨上防中主治腰尻疼痛膊重不能舉及前陰腫痛偏正頭痛脊背拘急暴咳喘促足腨腫不得履地等證鍼三分畱七呼灸三壯

環跳穴歌

環跳在髀樞側臥屈足取能鍼偏廢軀折腰返顧難冷風並濕痺身體似繩牽腿胯連腨痛屈轉重吁嘆若人能鍼灸頃刻病消痊

【注】環跳穴其穴在髀樞中側臥伸下足屈上足取之主治半身不遂閃挫腰痛不能回顧冷風濕痺周身拘急腿跨腿肚疼痛不能動轉等證鍼一寸畱十呼灸三壯

陽陵泉穴歌

陽陵居膝下外廉一寸中膝腫並麻木冷痺及偏風起坐腰背重面腫滿胸中舉足不能起坐臥似衰翁鍼入六分止神功妙不同

【注】陽陵泉穴其穴在膝下一寸外廉防中尖骨前筋骨間主治兩膝腫痛及冷痺不仁半身不遂腰背重痛起坐艱難面目浮腫胸中脹滿兩足疼痛難移起坐不能支持等證鍼六分畱十呼灸七壯

通裏穴歌

通裏腕側後去腕一寸中欲言聲不出懊憹及怔忡實則四肢重頭腮面頰紅聲平仍數欠喉痺气難通虛則不能食暴瘖面無容毫鍼微微刺方信有神功

【注】通裏穴其穴在腕側後一寸防中主治聲瘂心煩極甚怔忡不寧四肢重痛頭腮面頰紅腫倦言數欠喉咽疼痛气息不通虛損不思食暴瘖面無潤澤鍼三分灸三壯

列缺穴歌

列缺腕側上次指手交義善療偏頭患徧身風痺麻痰涎頻上壅口噤不開牙若能明補瀉應手卽能瘥【注】列缺穴其穴在腕後側上一寸五分兩手交義當食指末筋骨罅中主治偏風頭痛徧身風痺麻木痰壅气堵口噤不開等證鍼二分畱三呼灸三壯

四季鍼灸坐向歌

四季鍼灸坐向理宜從四季順自然東南西北四維向以迎生气本乎天

【注】鍼灸坐向避忌之理醫學入門春坐東向西夏坐南向北秋坐西向東冬坐北向南皆背四季生气之向不可爲法宜從春向東夏向南秋向西冬向北四土旺月向四維以迎生气本乎天理順其自然爲是也

灸法穴用火歌

防穴坐臥立直正炷用蘄艾火珠良灸病古忌八木火今時通行一炷香

【注】凡灸法坐防穴則坐灸臥穴則臥灸立防穴則立灸須四體平直毋令傾側若傾側穴卽不正其炷所用之艾必用蘄艾艾令漧燥入臼搗去淨塵屑作炷堅實置穴上用蔥涎粘固上古用火珠映日取火防之忌松柏枳橘楡棗桑竹八木之火今時惟用香火灼艾亦通行簡便之法也

灸法蚤晚次序歌

灸法溫暖宜於午上下陽陰先後分衇數新愈不宜灸欲灸三里過三旬

【注】凡灸百病原爲溫暖經絡宜在午時陽盛之時火气易行必分上下先後上下經皆灸者先灸上後灸下陰陽經皆灸者先灸陽後灸陰若衇數有熱新愈气虛俱不宜灸恐傷气血但人有病欲灸足三里者須年三十以上方許灸之恐年少火盛傷目故凡灸頭必灸足三里者以足三里能下火气也

灸法大小多少歌

頭骨手足皮薄痩巨闕鳩尾小少宜背腹臍下皮肉厚大多方能起痼疾

【注】凡灸諸病必火足气到始能求愈然頭與四肢皮肉淺薄若並灸之恐肌骨气血難堪必分日灸之或隔日灸之其炷宜小壯數宜少有病必當灸巨闕鳩尾二穴者必不可過三壯艾炷如小麥恐火气傷心也背腹下皮肉深厚艾炷宜大壯數宜多使火气到始能去痼冷之疾也

灸法調養歌

灸後風寒須謹避七情過極愼起居生冷醇酒諸厚味惟茹蔬淡適其宜

【注】凡灸後須謹避風寒愼其起居養其气血其喜怒憂思悲恐驚不可過極和其情志及禁食一切生冷醇酒厚味等物卽食蔬淡亦當適宜不可過度以調養脾胃也

灸瘡調治歌

灸瘡不發气血竭七日發膿病必除發後膏貼防外襲薄連蔥荽淨瘡污

【注】凡灸諸病灸瘡應發不發是其气血大虧不必復灸卽灸亦多不能愈過七天之後艾疤發時膿水稠多其病易愈以其气血充暢經絡流通也發後貼膏藥者防其六滛外襲也如灸瘡黒痛膿汁污穢乃艾火毒盛必用薄荷黃連蔥皮芫荽煎湯洗之自愈也

灸瘡膏藥歌

芩連白芷金星艸乳香淡竹當歸好薄荷川芎與蔥白香油煎藥粉成膏

以上藥味各等分用香油煎藥去楂再下鉛粉熬成膏専貼灸瘡

行鍼避忌歌

行鍼避忌雨大風饑飽醉怒渴勞驚男內女外猶堅守更看人神不可逢行鍼避忌𨿽如此還推病之緩急行緩病欲鍼擇吉日急病行鍼莫稍停

【注】按行鍼避忌於未刺之先如風雨晦防人之气血卽凝滯而不調大饑者气虛新飽者气盛大醉者气亂大怒者气逆大渇者液少大勞者气乏大驚者气散凡此者衇亂气散行鍼須當避忌俟其必淸必靜聚精防神方保無誤也旣刺之後尢當戒愼男子忌內女子忌外忌外者堅拒勿出忌內者謹守勿內則邪气必去正气必復是謂得气理固然矣猶有逹變之法存焉緩病須擇神吉急病豈可待時哉

四季人神所在禁忌鍼灸歌

四季人神所在處禁忌鍼灸莫妄施春在左脇秋在右冬在於腰夏在臍

【注】四季人神所在之處謂人之神气初動之處同乎天之流行也禁鍼灸者恐傷生气也人神常在心春在左脇者肝主升也秋在右脇者肺主降也冬在腰者神主藏也夏在臍者脾主化也

逐日人神所在禁忌鍼灸歌

一日足大二外踝三日股內四在腰五口六手七內踝八腕九尻十背腰十一鼻柱二髮際三牙四胃五徧身六胸七气八股內九足二十內踝尋廿一手小二外踝三日肝足四手明五足六胸七在膝八陰九脛晦趺停【注】足大足之大指也气气沖也手小手之小指也手明手陽明也足足陽明也陰男女前陰中也晦月盡也趺足十指岐骨也

十二時人神所在禁忌鍼灸歌

子踝丑頭寅耳邊卯面辰項巳乳肩午脇未腹申心主酉膝戌腰亥股端

【注】子踝左右內踝外踝也寅耳邊左右兩耳也辰項頸項也巳乳肩兩乳兩肩也午脇左右脇也未腹大腹少腹也申心主胸膈也酉膝左右兩膝也戌腰腰背也亥股兩股內外也

禁鍼穴歌

禁鍼穴道要先明腦戶防及神庭絡卻玉枕角孫穴顱息承泣隨承靈神道靈臺膻中忌水分神闗並防陰橫骨气沖手五里箕門承筋及靑靈乳中上臂三陽絡二十三穴不可鍼孕婦不宜鍼合谷三陰交內亦通論石門鍼灸應須忌女子終身無妊娠外有雲門並鳩尾缺盆客主人莫深肩井深時人悶倒三里急補人還平刺中五藏膽皆死衝陽血出投幽防海泉顴窌乳頭上脊間中髓傴僂形手魚腹防陰股內膝臏筋防及腎經腋股之下各三寸目眶闗節皆通評

焚灸穴歌

焚灸之穴四十七承光瘂門風府逆睛明攢竹下迎香天柱素髎上臨泣腦戶耳門瘈衇通禾髎顴髎絲竹空頭維下闗人迎等肩貞天牖心兪同乳中脊中白環兪鳩尾淵液如周榮腹哀少商並魚際經渠天府及中衝陽池陽闗地五防漏谷陰陵條口逢殷門申衇承扶忌伏兔髀闗連委中陰市下行尋犢鼻諸穴休將艾火攻制鍼法歌

制鍼須用馬啣鐵惟有金鍼更可嘉煆煉塗酥插臘肉煮鍼之藥有多法

【注】制鍼用馬嚼環鐵者以馬屬午午爲火火尅金取尅制之義也若以眞金制鍼用之更佳其煆煉之法將鐵絲於火中煆紅截爲二寸或三寸或五寸長短不拘次以蟾酥塗鍼上入火中微煆取起復照前塗酥煆三次乘熱插入臘肉皮之裏肉之外將後藥用水三碗煎沸次入鍼肉在內煮至水漧傾於水中待冷將鍼取出於黃土中插百餘下以去火毒其鍼要光圎不可用尖鋒次以桐絲纒其柄

煮鍼藥方

麝香【五分】

膽礬【一錢】

石斛【一錢】

穿山甲【三錢】

硃砂【三錢】

沒藥【三錢】

鬰金【三錢】

川芎【三錢】

細辛【三錢】

甘艸節【五錢】

沈香【五錢】

磁石【一兩】

已上諸藥气味能引入鍼內

禦纂醫宗金鑑卷八十六﹤子部﹐醫家類﹐禦纂醫宗金鑑﹥

欽定四庫全書

禦纂醫宗金鑑卷八十七

編輯正骨心法要防目錄

外治法

手法總論

手法釋義

器具總論

裹簾【無圖】

振梃【無圖】

用法釋義

披肩【無圖】

用法釋義

攀索疊甎用法圖

用法釋義

通木圖

通木用法圖一

通木用法圖二

用法釋義

腰柱圖

腰柱用法圖

用法釋義

竹簾杉籬圖

竹簾杉籬用法圖

用法釋義

抱膝圖

抱膝用法圖

用法釋義

擊撲損傷應刺諸穴經義

應刺諸穴圖

惡血已畱復因怒傷肝經義

擊撲傷後入房傷脾經義

擊撲損傷衇色經義

人身正面全圖

人身背面全圖

骨度正面全圖

骨度背面全圖

骨度側面全圖

骨度正面尺寸圖

骨度背面尺寸圖

骨度尺寸經義

補遺

十不治證

禦纂醫宗金鑑卷八十七目錄

欽定四庫全書

禦纂醫宗金鑑卷八十七

編輯正骨心法要防

外治法

手法總論

夫手法者謂以兩手安置所傷之筋骨使仍復於舊也但傷有重輕而手法各有所宜其痊可之遲速及遺畱殘疾與否皆闗乎手法之所施得宜或失其宜或未盡其法也蓋一身之骨體旣非一致而十二經筋之羅列序屬又各不同故必素知其體相識其部位一旦臨證機觸於外巧生於內手隨心轉法從手出或拽之離而復合或推之就而復位或正其斜或完其闕則骨之截斷碎斷斜斷筋之弛縱捲攣翻轉離合𨿽在肉裏以手捫之自悉其情法之所施使患者不知其苦方稱爲手法也況所傷之處多有闗於性命者如七竅上通腦髓鬲近心君四末受傷痛苦入心者卽或其人元气素壯敗血易於流散可以尅期而愈手法亦不可亂施若元气素弱一旦被傷勢已難支設手法再誤則萬難挽回已此所以尢當審愼者也蓋正骨者須心明手巧旣知其病情復善用夫手法然後治自多效誠以手本血肉之體其宛轉運用之妙可以一己之捲舒髙下疾徐輕重開合能逹病者之血气凝滯皮肉腫痛筋骨攣折與情志之苦欲也較之以器具從事於拘制者相去甚逺矣是則手法者誠正骨之首務哉

手法釋義

摸法

摸者用手細細摸其所傷之處或骨斷骨碎骨歪骨整骨輭骨硬筋彊筋柔筋歪筋正筋斷筋走筋粗筋翻筋寒筋熱以及表裏虛實並所患之新舊也先摸其或爲跌撲或爲錯閃或爲打撞然後依法治之

接法

接者謂使已斷之骨合攏一處復歸於舊也凡骨之跌傷錯落或斷而兩分或折而防下或碎而散亂或岐而傍突相其形勢徐徐接之使斷者復續防者復起碎者復完突者復平或用手法或用器具或手法器具分先後而兼用之是在醫者之通達也

端法

端者或兩手一手擒定應端之處酌其重輕或從下往上端或從外往內托或直端斜端也蓋骨離其位必以手法端之則不待曠日遲久而骨縫卽合仍須不偏不倚庶愈後無長短不齊之患

提法

提者謂陷下之骨提出如舊也其法非一有用兩手提者有用繩帛系髙處提者有提後用器具輔之不致仍防者必量所傷之輕重淺深然後施治倘重者輕提則病莫能愈輕者重提則舊患𨿽去而又增新患矣接摩法

按者謂以手往下抑之也摩者謂徐徐揉摩之也此法蓋爲皮膚筋肉受傷但腫硬麻木而骨未斷折者設也或因跌撲閃失以致骨縫開錯气血鬰滯爲腫爲痛宜用按摩法按其經絡以通郁閉之气摩其壅聚以散瘀結之腫其患可愈

推拿法

推者謂以手推之使還舊處也拿者或兩手一手揑定患處酌其宜輕宜重緩緩焉以復其位也若腫痛已除傷痕已愈其中或有筋急而轉揺不甚便利或有筋縱而運動不甚自如又或有骨節間微有錯落不合縫者是傷𨿽平而气血之流行未暢不宜接整端提等法惟宜推拿以通經絡气血也蓋人身之經穴有大經細絡之分一推一拿視其虛實酌而用之則有宣通補瀉之法所以患者無不愈也

已上諸條乃八法之大略如此至於臨証之權衡一時之巧妙神而明之存乎其人矣

器具總論

跌撲損傷𨿽用手法調治恐未盡得其宜以致有治如未治之苦則未可云醫理之周詳也爰因身體上下正側之象制器以正之用輔手法之所不逮以冀分者復合欹者復正髙者就其平防者升其位則危證可轉於安重傷可就於輕再施以藥餌之功更示以調養之善則正骨之道全矣

裹簾【器一無圖】

裹簾以白布爲之因患處不宜他器只宜布纒始爲得法故名裹簾其長短濶狹量病勢用之

振挺【器二無圖】

振梃卽木棒也長尺半圎如錢大或麫杖亦可蓋受傷之處气血凝結疼痛腫硬用此梃微微振擊其上下四旁使气血流通得以四散則疼痛漸減腫硬漸消也用法釋義

凡頭被傷而骨未碎筋未斷𨿽瘀聚腫痛者皆爲可治先以手法端提頸項筋骨再用布纒頭二三層令再以振梃輕輕拍擊足心令五臟之气上下宣通瘀血開散則不奔心亦不嘔呃而心神安矣若已纒頭拍擊足心竟不覺疼昏不知人痰響如拽鋸身體僵硬口溢涎沫乃气血垂絕也不治

披肩【器三無圖】

披肩者用熟牛皮一塊長五寸寛三寸兩頭各開二孔夾於傷處以棉繩穿之縛定較之木板稍覺柔活用法釋義

凡兩肩撲墜防傷其骨或斷碎或旁突或斜努或骨縫開錯筋翻法當令病人仰臥凳上安合骨縫揉按筋結先以棉花貼身墊好復以披肩夾住肩之前後縛再用白布在外纒裹畢更用扶手板長二尺餘寛三四寸兩頭穿繩懸空掛起令病人俯伏於上不使其肩骨下垂過七日後開視之如俱痊可撤板不用如尙未愈則仍用之若不依此治法後必遺殘患蘆節

攀索【器四】

攀索者以防掛於髙處用兩手攀之也

疊甎【器五】

疊甎者以甎六塊分左右各疊置三塊兩足踏於其上也

用法釋義

凡胸腹腋脇跌打磞撞墊努以致胸防而不直者先令病人以兩手攀防足踏甎上將後腰拿住各抽去甎一个令病人直身挺胸少頃又各去甎一个仍令直身挺胸如此者三其足著地使气舒瘀散則防者能起曲者可直也再將其胸以竹簾圍褁用寛帶八條縛之勿令窒礙但宜仰睡不可俯臥側眠腰下以枕墊之勿令左右移動

﹤子部﹐醫家類﹐禦纂醫宗金鑑﹐卷八十七﹥

通木【器六】

用杉木寛三寸厚二寸其長自腰起上過肩一寸許外面平整向脊背之內面刻凹形務與脊骨膂肉吻合約以五分【分去聲】度之第一分自左側面斜鉆二孔右側面斜鉆二孔越第二分至第三分四分五分俱自左右側面各斜鉆一孔用寛帶一條自第一分上左孔穿入上越右肩下胸前斜向左腋下繞背後穿於第一分右次孔內再用一帶自第一分上右孔穿入上越左肩下胸前斜向右腋下繞背後穿入第一分左次孔內兩帶頭俱折轉紥木上第三分四分亦以帶穿之自軟肋橫繞腹前復向後穿入原孔內紥木上第五分以帶穿入孔內平繞前腹復向後紥木上切勿遊移活動始於患處有益凡用此木先以綿絮軟帛貼身墊之免致疼痛

用法釋義

凡脊背跌打損傷膂骨開裂髙起者其人必傴僂難仰法當令病者俯臥再著一人以兩足踏其兩肩醫者相彼開裂髙起之處宜輕宜重或端或拿或按或揉令其縫合然後用木依前法逼之

﹤子部﹐醫家類﹐禦纂醫宗金鑑﹐卷八十七﹥

腰柱【器七】

腰柱者以杉木四根制如扁擔形寛一寸厚五分長短以患處爲度俱自側面鉆孔以防聨貫之

用法釋義

凡腰間閃挫岔气者以常法治之若腰節骨被傷錯筍膂肉破裂筋斜傴僂者用醋調定痛散敷於腰柱上視患處將柱排列於脊骨兩旁務令端正再用蘄艾做薄褥覆於柱上以禦風寒用寛長布帶繞向腹前紥褁內服藥餌調治自愈

﹤子部﹐醫家類﹐禦纂醫宗金鑑﹐卷八十七﹥

竹簾【器八】

竹簾者卽夏月涼簾也量患處之大小長短裁取之用法釋義

凡肢體有斷處先用手法安置訖然後用布纒之復以竹簾圍於布外紥之使骨縫無參差走作之患乃通用之物也

杉籬【器九】

杉籬者復逼之器也量患處之長短濶狹曲直凸凹之形以杉木爲之酌其根數記淸次序不得紊亂然後於毎根兩頭各鉆一孔以防聨貫之有似於籬故名焉但排列稀疎不似竹簾之宻耳

用法釋義

凡用以圍裹於竹簾之外將所穿之防結住再於籬上加防以纒之取其堅勁挺直使骨縫無離綻脫走之患也蓋骨節轉動之處與骨節甚長之所易於揺動若僅用竹簾恐挺勁之力不足故必加此以環抱之則骨縫吻合堅牢矣

﹤子部﹐醫家類﹐禦纂醫宗金鑑﹐卷八十七﹥

抱膝【器十】

抱膝者有四足之竹圏也以竹片作圏較膝蓋稍大些須再用竹片四根以蔴綫縛圏上作四足之形將白布條通纒於竹圏及四足之上用於膝蓋𨿽拘制而不致痛苦矣

用法釋義

膝蓋骨覆於楗防二骨之端本活動物也若有所傷非骨體破碎卽離位而突出於左右𨿽用手法推入原位但步履行止必牽動於彼故用抱膝之器以固之庶免復離原位而遺跛足之患也其法將抱膝四足插於膝蓋兩旁以竹圏轄住膝蓋令其穏妥不得移動再用白布寛帶縛之

經義

擊僕損傷應刺諸穴

素問繆刺論曰人有所墮墜惡血畱內腹中滿脹不得前後先飲利藥此上傷厥陰之衇下傷少陰之絡刺足內踝之下然谷之前血衇出血刺足跗上動衇不已刺三毛各一痏見血立已左刺右右刺左

【注】此言惡血爲病有繆刺之法也人因墮墜致惡血畱內腹中滿脹前後不通當先用利藥如上傷厥陰肝經之衇下傷少陰腎經之絡當刺內踝之下然谷之前有血衇令出血者蓋以此屬少陰之別絡而交通乎厥陰也兼刺足跗上動衇卽衝陽穴乃胃經之原也如病不已更刺三毛上大惇穴左右各一痏見血立已繆刺者左刺右大惇右刺左大惇也但足跗動衇上闗衝衇少陰陽明三經只宜淺刺不可出血不已也

靈樞經寒熱病篇曰身有所傷血出多及中風寒若有所墮墜四支懈惰不收名曰體惰取其小腹臍下三結交三結交者陽明太陰也臍下三寸闗元也

【注】此言身有所傷血出多者及中風寒者破傷風之屬也或因墮墜不必血出而四支懈惰不收者皆名體惰也闗元任衇穴名又足陽明太陰之衇皆結於此故爲三結交也

靈樞經厥病論曰頭痛不可取於腧者有所擊墮惡血在內傷痛未已可側刺不可逺取之也

【注】經言惡血在內頭痛不可取其腧者蓋頭痛取腧以泄其气則頭痛可愈也若有所擊墮惡血在內而取腧以泄其气則是血病治气矣故勿取其腧焉若所擊撲之防肉傷痛不已𨿽用刺法亦只於所傷附近之側刺之以出在內之惡血而已若仍按經逺取諸腧以療頭痛則不可也

﹤子部﹐醫家類﹐禦纂醫宗金鑑﹐卷八十七﹥

惡血已畱復因怒傷肝

靈樞經邪气藏府病形篇曰有所墮墜惡血在內有所大怒气上而不下積於脇下則傷肝

【注】人因墮墜血已畱內若復因大怒傷肝其气上而不下則畱內之血兩相凝滯積於脇下而肝傷矣法當先導怒气勿積於肝則肝可以無傷然後飲以利藥以破惡血則脇下無畱血矣

擊撲傷後入房傷脾

靈樞經邪气藏府病形篇曰有所擊撲若醉入房汗出當風則傷脾

【注】有所擊撲乃傷其外體也如醉後入房或汗出不知避忌當風則邪客於肌膚傷其內體矣是皆傷脾之因也

擊撲損傷衇色

素問衇要精微論曰肝衇搏堅而長色不靑當病墜若因血在脇下令人喘逆

【注】此言肝衇有剛柔而病亦以異也肝衇搏擊於手而且堅且長其色又不靑當病或墜或搏因血積於脇下令人喘逆不止也正以厥陰之衇布脇肋循喉嚨之後其支別者復從肝貫膈上注肺今血在脇下則血之積气上薫於肺故令人喘逆也

金匱要略曰寸口衇浮微而濇然當亡血若汗出設不汗出者其身有瘡被刀斧所傷亡血故也

【注】經言奪血者無汗奪汗者無血蓋二者皆當衇浮微而濇今診之如此是有枯竭之象而無汗出之證非亡血而何故知有金傷或擊撲而亡血之證也

又論曰肝衇搏堅而色不變必有擊墮之事因防肉無破則惡血必畱脇下兼致嘔逆依經鍼刺然谷足跗或三毛等穴出血或飲利藥使惡血開行當自愈也若衇浮微而濇當知亡血過多依經於三結交闗元穴灸之或飲大補气血之劑而調之則病已矣

﹤子部﹐醫家類﹐禦纂醫宗金鑑﹐卷八十七﹥﹤子部﹐醫家類﹐禦纂醫宗金鑑﹐卷八十七﹥﹤子部﹐醫家類﹐禦纂醫宗金鑑﹐卷八十七﹥

靈樞經骨度尺寸

頭部

項髮以下至背骨長二寸半【自後髮際以至大椎項骨三節處也】

【按】頭部折法以前髮際至後髮際折爲一尺二寸如髮際不明則取睂心直上後至大杼骨折作一尺八寸此爲直寸橫寸法以眼內角至外角此爲一寸頭部橫直寸法並依此

胸腹部

結喉以下至缺盆中長四寸【此以巨骨上陷中而言卽天突穴處】

缺盆以下骭之中長九寸

胸圍四尺五寸

兩乳之間廣九寸半【當折八寸爲當】

骭中下至天樞長八寸【天樞足陽明穴名在臍旁此指平臍而言】

天樞以下至橫骨長六寸半橫骨橫長六寸半【毛際下骨曰橫骨】

【按】此古數以今用上下穴法參較多有未合宜從後胸腹折法爲當

兩髀之間廣六寸半【此當兩股之中橫骨兩頭之處俗名髀縫】

【按】胸腹折法直寸以中行爲之自缺盆中天突穴起至岐骨際上中庭穴止折作八寸四分自骭上岐骨際下至臍心折作八寸臍心下至毛際曲骨穴折作五寸橫寸以兩乳相去折作八寸胸腹橫直寸法並依此

背部

膂骨以下至尾骶二十一節長三尺【膂骨脊骨也脊骨外小而內巨人之所以能負任者以是骨之巨也脊骨二十四節今云二十一節者除項骨三節不在內】

腰圍四尺二寸

【按】背部折法自大椎至尾骶通折三尺上七節各長一寸四分一釐共九寸八分七釐中七節各一寸六分一釐共一尺一寸二分七釐第十四節

與臍平下七節各一寸二分六釐共八寸八分二釐共二尺九寸九分六釐不足四釐者有零未盡也直寸依此橫寸用中指同身寸法○脊骨內濶一寸凡云第二行俠脊一寸半三行俠脊三寸者皆除脊一寸外淨以寸半三寸論故在二行當爲二寸在三行當爲三寸半也

側部

自拄骨下行腋中不見者長四寸【拄骨頸項根骨也】

腋以下至季脇長一尺二寸【季脇小肋也】

季脇以下至髀樞長六寸【大腿曰股股上曰髀楗骨之下大腿之上兩骨合縫之所曰髀樞當足少陽環跳穴處也】

髀樞下至膝中長一尺九寸

橫骨上廉下至內輔之上廉長一尺八寸【骨際曰廉膝旁之骨突出者曰輔骨內曰內輔外曰外輔】

內輔之上廉以下至下廉長三寸半【上廉下廉可摸而得】

內輔下廉下至內踝長一尺二寸

內踝以下至地長三寸

四肢部

肩至肘長一尺七寸

肘至腕長一尺二寸半【臂之中節曰肘】

腕至中指本節長四寸【臂掌之交曰腕】

本節至末長四寸半【指之後節曰本節】

膝以下至外踝長一尺六寸

膝腘以下至跗屬長一尺二寸【腘腿灣也跗足面也膝在前腘在後跗屬者凡兩踝前後脛掌所交之處皆爲跗之屬也】

跗屬以下至地長三寸

外踝以下至地長一寸

足長一尺二寸廣四寸半

【按】骨度乃靈樞經骨度篇之文論骨之長短皆古數也然骨之大者則太過小者則不及此亦言其則耳其周身手足折量之法用前中指同身寸法爲是同身寸量法詳刺灸書中

補遺

十不治證

顚撲損傷入於肺者縱未及死二七難過

左脇下傷透至內者

腸傷斷者

小腹下傷內者

證繁多者

傷破陰子者

老人左股壓碎者

血出盡者

肩內耳後傷透於內者

衇不實重者

已上皆不必用藥

禦纂醫宗金鑑卷八十七﹤子部﹐醫家類﹐禦纂醫宗金鑑﹥

欽定四庫全書

禦纂醫宗金鑑卷八十八

編輯正骨心法要防目錄

頭面部

顚頂圗

顚頂骨

囪骨

山角骨

正面圖

淩雲骨

睛明骨

兩顴骨

鼻梁骨

中血堂

唇口

玉堂

地閣骨

齒

側面圖

扶桑骨

耳

玉梁骨

兩釣骨

頰車骨

背面圖

後山骨

壽臺骨

旋臺骨

禦纂醫宗金鑑卷八十八目錄

欽定四庫全書

禦纂醫宗金鑑卷八十八

編輯正骨心法要防

頭面部

顚頂骨

顚者頭頂也其骨男子三義縫女子十字縫一名天靈蓋位居至髙內函腦髓如蓋以統全體者也或磞撞損傷如卒然而死身體彊硬鼻口有出入聲气目閉面如土色心口溫熱跳動者此證可治切不可撅拿並扶起盤坐蓋恐驚亂之气上衝或從傷處或從七竅走泄必傷性命也惟宜屈膝側臥先將髙醋調混元膏敷於頂上以定痛消腫活血抜毒再將艸紙捲防著令煙气薫其口鼻再燃煤淬入醋內使熱气薫蒸口鼻如無煤之處燒鐵淬之亦可以引五臟血衇使之通和待其口中呻吟有聲卽以童便調八釐散溫服可以气轉陽回外用手法推按心胸兩肋腋下腹上並輕托內腕攢筋頻頻揉摩卽掌後髙骨寸闗尺診衇處也夫衝撞損傷則筋衇彊硬頻頻揉摩則心血來復命衇流通卽可回生常服正骨紫金丹復外用散瘀和傷湯洗去前敷之混元膏再換敷混元膏服丸藥後或大便色黒漧燥此乃腸胃存有瘀血或有耳聾者俱服加減蘇子桃仁湯以逐瘀血健髀胃飬精神兼用導气通瘀錠塞於耳中飲食宜素粥湯飲忌气怒油膩麫食臥處宜淨室勿令人喧亂若傷重已死者用白布纒頭以木棍輕輕拍擊足心再提髮令其直正安定頸骨舒其筋絡外敷混元膏內服紫金丹若墜車馬損傷顚縫者其邪墜而下多在左而少在右因右手利便而然也其治法同磞撞諸傷如頂骨塌防驚動腦髓七竅出血身挺僵厥昏悶全無知覺者不治

混元膏

治打撲損傷骨碎筋翻瘀血凝聚消靑紫腫痛等證羚羊血【五錢】

沒藥【五錢】

漏蘆【三錢】

紅花【三錢】

大黃【二錢】

麝香【三錢】

升麻【三錢】

白及【五錢】

生梔子【二錢】

甘艸【二錢】

明雄黃【五錢】

白斂【三錢】

共爲細末用髙醋熬成膏敷於頂上

八釐散

治跌打損傷接骨散瘀

蘇木面【一錢】

半兩錢【一錢】

自然銅【三錢

醋淬七次】乳香【三錢】

沒藥【三錢】

血竭【三錢】

麝香【一分】

紅花【一錢】

丁香【五分】

番木鱉【一錢油煠去毛】

共爲細末黃酒溫服童便調亦可

正骨紫金丹

治跌打撲墜閃錯損傷並一切疼痛瘀血凝聚

丁香

木香

兒血竭

兒茶

熟大黃

紅花【各一両】

當歸頭

蓮肉

白茯苓

白芍【各二兩】

丹皮【五錢】

甘艸【二錢】

共爲細末煉蜜爲丸毎服三錢童便調下黃酒亦可

散瘀和傷湯

治一切磞撞損傷瘀血積聚

番木鱉

【油煠去毛】紅花

生半夏【各五錢】骨碎補

甘艸【各三錢】

蔥須【一兩】

水五碗煎滚入醋二兩再煎十數滚薫洗患處一日十數次

加減蘇子桃仁湯

治瘀血內聚心經瘀熱大腸不燥者

蘇子【三錢】

蘇木【一錢末】

紅花【一錢】

桃仁【炒】

麥冬

橘紅【各三錢】

赤芍

竹茹

當歸【各二錢酒洗】

水三鐘煎一鐘渣二鐘煎八分溫服

導气通瘀錠

耑治耳聾奇方

用不去油巴豆一个螌蝥三个麝香少許以蔥涎蜂蜜和撚如麥粒形絲棉裹置耳中響聲如雷勿得驚懼待二十一日耳中有膿水流出方可去錠奇妙無比

囪骨

囪骨者嬰兒頂骨未合軟而跳動之處名曰囪門或跌打損傷骨縫𨿽綻尙未震傷腦髓筋未振轉其形頭項浮光面虛眼腫鼻大唇翻舌硬睡困昏沈肉𨿽腫而未皮破出血者宜扶起正坐卽以蔥汁合定痛散敷於傷處再以毛頭紙蘸醋貼藥上燒鐵熨斗烙紙上以傷處覺熱疼口中有聲爲度去藥貼萬靈膏三日一換待疼止思食始掲去膏以和傷湯洗之則風除腫散血活气理矣肉破出血者卽用馬屁勃灰先止其血次用楡樹皮灸熨法內服人參紫金丹以健脾胃提元气止渇生津增長精神彊壯身體令筋血和通爲要忌發物火酒戴抽口穿帶布帽以避風寒不可出房若肉破血流不止骨防筋翻必損腦髓身軟屈手筋彊气息無聲則危篤難醫若破痕觸冒寒風者不治馬屁勃俗名狗頭灰產口外者佳

定痛散

治一切打撲損傷定痛消腫舒筋和絡

當歸

川芎

白芍

官桂【各一錢】

三柰【三錢】

麝香【三分】

紅花【五錢】

紫丁香根【五錢】

升麻【一錢】

防風【一錢】

共爲細末老蔥搗汁合敷患處再用熨法

灸熨法

此法耑以灸熨肉破血出諸傷蓋因血液津漬潮潤以樹皮隔之方灸熨也先以楡樹皮安患處再以老蔥搗爛並蘄艾止痛散和勻置樹皮上連灸五次畢以軟絹包裹戴抽口布帽系帶子謹避風冷

萬靈膏

治跌打損傷消瘀散毒舒筋活血止痛接骨如神兼去麻木風痰寒濕疼痛等證

鸛筋艸

透骨艸

紫丁香根

當歸【酒洗】

自然銅

【醋淬七次】兒血竭

沒藥【各一兩】

川芎【八錢】

赤芍【二兩】

半兩錢【一枚醋淬】

紅花【一兩】

川牛膝

五加皮

石菖蒲

茅山蒼術【各五錢】木香

秦艽

蛇牀子

肉桂

川附子【制】

半夏

【制】

石斛

蓽薢

鹿茸【各三錢】

虎脛骨【一對】

麝香【二錢】

右除血竭沒藥麝香三味各研細末另包外共二十三味先將香油十觔微火煨浸三日然後將羣藥入油內熬黒爲度去滓加黃丹五觔再熬將至滴水成珠離火俟少時藥溫將血竭沒藥麝香下入攪勻取起出火气

人參紫金丹

此丹提補元气健壯脾胃止渇生津增長精神和通筋血被跌撲閃撞而气虛者最宜服之

人參【三錢】

丁香【一兩】

五加皮【二兩】

甘艸【八錢】

茯苓【二錢】

當歸【一兩酒洗】

血竭【一兩】

骨碎補【一兩】

五味子【一兩】

沒藥【二兩去油】

共爲細末煉蜜爲丸毎服三錢早晚淡黃酒化服童便化服亦可

山角骨

山角骨卽頭頂兩旁稜骨也凡有跌打損傷未破者不拘左右宣紫腫硬瘀血凝聚疼痛或昏迷目閉身軟而不能起聲气短少語言不出心中忙亂睡臥喘促飲食少進者宜內服正骨紫金丹外用灸熨如囪骨傷法如肉破流血不止者先用馬屁勃灰止血後以楡樹皮蓋傷處以艾合定痛散灸之如傷重者先服人參紫金丹後如前法如損傷太重成破傷風不治

正骨紫金丹【見前顚頂傷】

人參紫金丹【見前囪骨傷】

淩雲骨

淩雲骨在前髮際下卽正中額骨其兩眉上之骨卽俗名左天賢骨右天貴骨兩額角也跌打損傷皮破二目及面浮虛腫若內損瘀血上嘔吐衂气虛昏沈不省人事身軟面色漧黃徧身虛浮躁煩焦渴胸膈疼痛脾胃不開飲食少進先服疏血丸再以五加皮湯薫洗患處敷烏龍膏定痛消腫

疏血丸

此藥止血開胃

百艸霜【三錢】

好阿膠【蛤粉炒成珠】

藕節

側栢葉

茅根

當歸【各一兩酒洗】

共爲細末煉蜜爲丸如梧桐子大毎服五錢早晚老酒送下

五加皮湯

此湯舒筋和血定痛消瘀

當歸

【酒洗】

沒藥

五加皮

皮硝

靑皮

川椒

香附子【各三錢】丁香【一錢】

麝香【一分】

老蔥【三根】

地骨皮【一錢】

丹皮【二錢】

水煎滚薫洗患處

烏龍膏

此膏治跌打損傷筋斷骨折腫硬靑紫

百艸霜【三錢】

白芨【五錢】

白斂【三錢】

百合【五錢】

百部【三錢】

乳香【五錢】

沒藥【五錢】

麝香【一分】

糯米【一兩炒】

陳粉子【四兩隔年者佳炒】

共爲細末醋熬爲膏

睛明骨

睛明骨卽目窠四圍目眶骨也其上曰眉稜骨其下曰防骨防骨下接上牙牀打僕損傷血流滿面者敷刀瘡藥掀痛瘀血者敷混元膏如骨損者內服八釐散忌生冷發物偶食豬頭肉者必發至一月後始愈凡眼胞傷損而瞳神不碎者可治

刀瘡藥

治一切金刃所傷敷之止血收口定痛防風

上白石膏【一觔煆】淨板松香【一觔水提過】

珍珠【五錢豆腐煮過】

右三味共研細末和爲一處磁罐收貯偹用

混元膏

八釐散【俱見顚頂傷】

兩顴骨

兩顴骨者面上兩旁之髙起大骨也打僕損傷靑腫堅硬疼痛牙車急嚼物艱難鼻孔出血兩唇掀翻內服正骨紫金丹外以海桐皮湯薫洗口潄蓽茇散坐臥避冷處

海桐皮湯

耑洗一切跌打損傷筋翻骨錯疼痛不止

海桐皮

鐵綫透骨艸

明淨乳香

沒藥【各二錢】

當歸【一錢五分酒洗】川椒【三錢】

川芎【一錢】

紅花【一錢】

威靈仙

白芷

甘艸

防風【各八分】

共爲粗末裝白布袋內紥口煎湯薫洗患處

蓽茇散

蓽茇

良姜

細辛【各一錢】

水三鐘煎一鐘潄口

正骨紫金丹【見兩山角傷】

鼻梁骨

鼻孔之界骨名曰鼻梁骨下至鼻之盡處名曰凖頭凡鼻兩孔傷凹者可治血出無妨若鼻梁骨凹防者用當歸膏敷貼若兩孔跌磕傷開孔竅或金刃傷開孔竅用封口藥敷傷處外以消毒定痛散貼之退腫若鼻被傷落者用綴法

封口藥

治跌打損傷皮開肉破及金刃傷割喉斷耳缺唇傷破肚皮跌破陰囊皮等證大效

明淨乳香

沒藥

兒茶

當歸

杉皮炭【各一錢】麝香【五釐】

片腦【一分】

豬矃葉【一錢如無此葉用葛葉毛藤子葉亦可】

右各另碾細末稱合和勻入麝碾細次入片腦研勻磁礶收貯聽用

消毒定痛散

治跌撲損傷腫硬疼痛

無名異

【炒】

木耳【炒】

川大黃【各五錢】

共爲末蜜水調塗如內有瘀血砭去敷之若腐處更用當歸膏敷之尢好

神效當歸膏

此膏斂口生肌防毒止痛並諸瘡毒气壅盛腐化成膿

當歸

黃蠟【各一兩】

麻油【四兩】

右將當歸入油煎令焦黒去滓次入黃蠟急攪化放冷以磁器收貯用時以舊絹布攤貼一方用白蠟

綴法【耳傷落者同此】

用人髮入陽城礶以塩泥固濟煆過爲末乘急以所傷耳鼻蘸藥安綴故處以軟絹縛定效昔江懷禪師被驢咬落其鼻一僧用此綴之如舊

中血堂

中血堂卽鼻內頞下脆骨空虛處也若被打僕損傷血流不止神气昏迷者宜塞鼻丹塞於鼻中外復以新汲冷水淋激頭頂視其人如气虛內服人參紫金丹如血瘀服蘇子桃仁湯服後如血仍不止飲食不進气虛目閉面黃者八日死凡跌打損傷鼻梁骨者無妨

塞鼻丹

此丹治跌打損傷鼻中流血不止神气昏迷牙齒損傷虛浮腫痛者及一切衂血之證皆可用之

朱砂

麝香

丁香

烏梅肉

川烏

艸烏

當歸

三柰【各一錢】

乳香【二錢】

皂角【七分】

共爲細末用獨頭蒜泥爲丸以絲棉包裹塞於鼻中

人參紫金丹【見囪骨傷】

蘇子桃仁湯【見顚頂傷】

唇口

唇口者司言食之竅也如跌破擊打上唇而防缺者用絹片一小條從腦後紥向前來縛合先用桑白皮撚綫縫定次以封口藥塗傅次敷截血膏蓋住封口藥不令開落仍忌言語如整下唇傷而防缺者以絹片從下頦兜縛治同前法

截血膏

治跌打斫磕諸證能化血破瘀退腫止痛

天花粉【三兩】

片子姜黃

赤芍藥

白芷【各一兩】

右共爲細末茶調勻敷瘡口四圍○若頭面傷其血不止者急用此藥調塗頸上周圍○若手傷則塗臂周圍○若傷足則塗腿上○若傷各處則塗瘡口周圍使截住其血不來潮作○若瘡口肉硬不消者此被風襲也可加獨活用熱酒調敷○如又不消則風毒已深肌肉結實加紫荊皮末和敷有必消之理

封口藥【見鼻柱骨傷】

玉堂

玉堂在口內上齶一名上含其竅卽頏顙也若被觸刺傷於左右者惟腫痛而已若觸傷正中之孔則上通於頞必傷鼻孔之捲肉【俗名鼻須】或再犯空竅【俗名玉堂】則血流不止以致鼻目皆腫滿面靑紫神倦頭暈四肢無力痛連腦髓若傷及防厭與上橫骨輕者易愈重者卽不能言若痛連心膈則昏迷沈重急用膩粉冰片敷於紙上貼肉破處以止其血內服正骨紫金丹以散瘀定痛理气健脾寧神定志復用蠏黃血竭煎湯日潄口二三十次如气不舒和飲食少進日以柿霜玉露霜牛奶皮奶餅奶酥油並炒子面諸物以涼潤將息之則愈

地閣骨

地閣骨卽兩牙車相交之骨又名頦俗名下巴骨上載齒牙打撲損傷者顋唇腫痛牙車振動虛浮飲食不進目閉神昏心熱神亂气弱體軟用布兜裹系縛頂上內服大神效活絡丹消瘀散止痛和血理气健脾再噙化人參紫金丹搽固齒散口潄蓽茇散以去牙根腫痛外貼萬靈膏忌風寒冷物戒气惱

大神效活絡丹

此丹宣暢气血通利經絡並風濕諸痺口眼防斜半身不遂行步艱難筋骨拘攣手足疼痛等證

白花蛇

【酒浸焙】烏梢蛇【酒浸焙】

麻黃

【去節】

防風

炙艸

官桂

艸荳蔲

羌活

元參

天麻

藿香

何首烏

白芷

川連黃

黃耆

熟地黃

川大黃【各二兩】遼細辛

赤芍藥

朱砂【水飛】

沒藥

【去油】

乳香【去油】

直僵蠶

【去黒嘴炒】天竺黃

敗板

【酥炙】

丁香

虎脛骨

【酥炙】

烏藥

靑皮

黒附子

白蔲仁

【炒】

骨碎補

白茯苓

於白術【土炒】

當歸

【酒洗】

沈香【各一兩】

全蠍

【去毒】

葛根

威靈仙【各二兩五錢酒浸】兒血竭

犀角【各七錢五分】麝香【五錢】

地龍【五錢去土】

淨松香【五錢】

兩頭尖

川芎【各二兩】

京牛黃【二錢五分】片腦【二錢五分】

共爲細末煉蜜爲丸金鉑爲衣毎丸重一錢以蠟皮封裹溫酒送隨病上下食前後服

人參紫金丹【見山角骨傷】

固齒散【見齒傷】

蓽茇散【見兩顴傷】

萬靈膏【見顚頂傷】

齒

齒者口齦所生之骨也俗名曰牙有門牙虎牙槽牙上下盡根牙之別凡被跌打砍磕落去牙齒者只用補肌散敷之並封口藥內服破血藥以止其痛其藥只用水煎不宜酒煎此法頗收功效如牙斷跌磕砍傷牙齒未動者用芙蓉膏塗之如齒動者用蒺藜根燒存性爲末常揩搽之卽牢用固齒散時時揩之亦佳

補肌散

止血除痛辟風續筋骨生肌肉

地黃苗

地菘

靑蒿

蒼耳苗

赤芍藥【各五兩水煎取汁】生艾汁【三合】

右五月五日七月七日午時修合以前藥汁拌石灰陰漧入黃丹三兩更杵爲細末凡有傷折出血用藥包封不可動約十日可瘥不腫不膿

芙蓉膏

治打撲傷損腫痛紫黒色久不退者

紫荊皮

南星【各一兩】

芙蓉【二兩】

獨活

白芷

赤芍藥【各五錢】

右共爲末用生薑汁茶淸調溫貼敷

傷損紫黒色久不退者加肉桂五錢

固齒散

骨碎補

牡鼠骨【煆灰】

共研細末磁罐收貯聽用

封口藥【見鼻柱骨傷】

扶桑骨

扶桑骨卽兩額骨旁近太陽肉內凹處也若跌僕損傷或掀腫或血出或靑紫堅硬頭疼耳鳴靑痕滿面憎寒惡冷心中發熱大便漧燥宜內服正骨紫金丹如破損者外以炙熨法定痛外破者烏龍膏敷之

正骨紫金丹

灸熨法【俱見顚頂骨傷】

烏龍膏【方見淩雲骨傷】

耳

耳者司聽之竅也耳門之名曰蔽耳輪之名曰郭凡耳被砍跌打落或上脫下粘或下脫上粘內用封口藥外用消毒定痛散敷貼及耳後看脫落所向用鵝翎橫夾定卻用竹夾子直上橫縛定縛時要兩耳相對輕輕縛住或用綴法

封口藥

消毒定痛散【俱見鼻柱骨傷】

綴法【見鼻柱骨傷】

玉梁骨

玉梁骨卽耳門骨其處上卽曲頰下卽頰車兩骨之合鉗也耳門內上通腦髓亦闗靈明若墊傷擊傷而有礙於骨肉者腫痛流血服正骨紫金丹八仙逍遙湯洗之洗畢貼混元膏坐臥避冷處若傷重內連腦髓及傷靈明必昏沈不省人事不進飲食若再平素气血皆虛必爲不治之證

八仙逍遙湯

耑洗跌僕損傷腫硬疼痛及一切冷振風濕筋骨血肉肢體痠痛諸證

防風

荊芥

川芎

甘艸【各一錢】

當歸

【酒洗】

黃蘗【各二錢】

茅山蒼術

牡丹皮

川椒【各三錢】

苦參【五錢】

共合一處裝白布袋內紥口水熬滚薫洗患處

兩釣骨

兩釣骨名曲頰卽上頰之合鉗曲如環形以納下牙車骨尾之鉤者也打撲損傷耳腫腮硬牙闗急嚼物不合宜內服正骨紫金丹外貼萬靈膏坐臥避冷處正骨紫金丹

萬靈膏【俱見顚頂傷】

頰車骨

頰車骨卽下牙牀骨也俗名牙釣承載諸齒能咀食物有運動之象故名頰車其骨尾形如鉤上控於曲頰之環或打僕脫臼或因風濕襲入鉤環脫臼單脫者爲錯雙脫者爲落凡治單脫者用手法摘下不脫者以兩手捧下頦稍外拽復向內托之則雙鉤皆入上環矣再以布自地閣纒繞頭頂以固之宜內服正骨紫金丹外貼萬靈膏待能飲食後去布只用布兜其下頦系於頂上二三日可愈若雙脫者治法同前若欠而致脫臼者乃突滑也無妨脫臼者俗名弔下巴欠者俗名打哈气正骨紫金丹

萬靈膏【方俱見顚頂傷】

後山骨

後山卽頭後枕骨也其骨形狀不同或如品字或如山字或如川字或圎尖或月芽形或偃月形或雞子形皆屬枕骨凡有傷損其人頭昏目耳鳴有聲項彊咽直飲食難進坐臥不安四肢無力內服正骨紫金丹外敷烏龍膏洗以海桐皮湯以散瘀去麻木止痛如悞從髙處墜下後山骨傷太重筋翻气促痰響如拽鋸之聲垂頭目閉有喘聲者此風熱所乘至危之證不能治也遺尿者必亡惟月芽形者更易受傷如被墜墮打傷震動蓋頂骨縫以致腦筋轉擰疼痛昏迷不省人事少時或明者其人可治急以涼水蘸髮啟開牙闗以酒調八釐散灌之服後目開痛苦有聲二目流淚愈見可治之兆服正骨紫金丹炒米粥調飬可愈

正骨紫金丹【見顚頂傷】

烏龍膏【見淩雲骨傷】

海桐皮湯【見兩顴骨傷】

八釐散【見顚頂傷】

壽臺骨

壽臺骨卽完骨在耳後接於耳之玉樓骨者也若跌打損傷其耳上下俱腫起耳內之禁骨有傷則見血膿水耳外瘀聚凝結疼痛筋結不能舒通以致頭暈眼迷兩太陽扶桑骨脹痛頸項筋彊虛浮紅紫精神短少四肢無力坐臥不安飲食少進以烏龍膏敷耳傷處用絲棉裹導气通瘀錠塞耳內內服人參紫金丹通瘀散腫外再以八仙逍遙湯薫洗消散虛浮腫痛忌食熱物發物如血流不止三日不飲食必動腦髓不宜治之

烏龍膏【見淩雲骨傷】

導气通瘀錠【見顚頂骨傷】

人參紫金丹【見山角骨傷】

八仙逍遙湯【見玉梁骨傷】

旋臺骨

旋臺骨又名玉柱骨卽頭後頸骨三節也一名天柱骨此骨被傷共分四證一曰從髙墜下致頸骨揷入腔內而左右尙活動者用提項法治之一曰打傷頭低不起用端法治之一曰墜傷左右歪邪用整法治之一曰僕傷面仰頭不能垂或筋長骨錯或筋聚或筋彊骨隨頭低用推端續整四法治之凡治者臨證時問其或墜車馬踒傷或髙處墜下折傷或打重跌倒再問其或思飲食或不思飲食或四肢無傷而精神不減或精神短少或能坐起行走或昏睡不語或疼痛不止瘀聚凝結腫硬筋脹皆宜內服正骨紫金丹外敷萬靈膏並洗海桐皮湯灸熨定痛散外按手法治之手法詳首卷

正骨紫金丹

萬靈膏【俱見顚頂傷】

海桐皮湯【見兩顴骨傷】

定痛散【見兩山角骨傷】

禦纂醫宗金鑑卷八十八﹤子部﹐醫家類﹐禦纂醫宗金鑑﹥

欽定四庫全書

禦纂醫宗金鑑卷八十九

編輯正骨心法要旨目錄

胸背部

胸骨圖

子骨

胸骨【脇肋附】

岐骨

蔽心骨

鳬骨

陰囊

背骨圖

背骨

腰骨

尾骶骨

四肢部

四肢圖

髃骨

臑骨

肘骨

臂骨

腕骨

五指骨

竹節骨

四肢圖

骻骨

環跳

大楗骨

膝蓋骨

胻骨

踝骨

跗骨

足五趾骨

跟骨

禦纂醫宗金鑑卷八十九目錄

欽定四庫全書

禦纂醫宗金鑑卷八十九

編輯正骨心法要旨

胸背部

子骨

子骨經名拄骨橫臥於兩肩前缺盆之外其兩端外接肩解擊打損傷或騎馬乘車因取物偏墜於地斷傷此骨用手法先按胸骨再將肩端向內合之揉摩斷骨令其復位然後用帶掛臂於項勿令揺動內服人參紫金丹外熨定痛散再敷萬靈膏其證可愈

人參紫金丹

定痛散【俱見山角骨傷】

萬靈膏【見顚頂傷】

胸骨

胸骨卽骭骨乃胸脇眾骨之統名也一名膺骨一名臆骨俗名胸膛其兩側自腋而下至肋骨之盡處統名曰脇脇下小肋骨名曰季脇俗名軟肋肋者單條骨之謂也統脇肋之總又名曰胠凡胸骨被物從前靣撞打跌僕者重從後靣撞僕者輕輕者先按證用手法治之再內服正骨紫金丹外用麫麩和定痛散灸熨之或以海桐皮湯洗之貼萬靈膏卽能獲效若內血瘀聚腫痛傴僂難仰者早辰以淸上瘀血湯消下破血湯分上膈下膈以治之晚服疎血丸有受傷日久胸骨髙起肌肉削瘦內有邪熱瘀血否气膨悶睛藍體倦痰喘咳嗽者宜加減紫金丹以消熱化痰理气健脾潤肌定喘若傷重者內幹胸中必通心肺兩藏其人气亂昏迷閉目嘔吐血水呃逆戰栗者則危在旦夕不可醫治矣若兩側撅肋諸骨被傷者則相其輕重以分別治之凡胸脇諸傷輕者如黎洞丸三黃寶蠟丸等藥皆所必需宜酌用之

淸上瘀血湯

治上膈被傷者

羌活

獨活

連翹

桔梗

枳殻

赤芍

當歸

【酒洗】

山梔子

黃芩

甘艸

川芎

桃仁

紅花

蘇木

川大黃

生地黃

水煎加老酒童便和服

消下破血湯

治下膈被傷者

柴胡

川芎

川大黃

赤芍藥

當歸

梔子

五靈脂

木通

枳實

【炒】

紅花

赤牛膝

澤蘭葉

蘇木

生地黃

黃芩

桃仁

水煎加老酒童便和服

加減紫金丹

白茯苓

蒼術【各二兩米泔浸炒】

當歸

熟地黃

白芍藥

【炒】

陳皮【各四兩】

肉蓯蓉【一兩酒洗去鱗甲】丁香【一錢】

紅花【五錢】

瓜兒血竭【三錢】

乳香【三錢去油】

沒藥【三錢去油】

共爲細末煉蜜爲丸彈子大用黃酒送下

黎洞丸

治跌打損傷瘀血奔心昏暈不省及一切無名腫毒昏困欲死等證

京牛黃

冰片

麝香【各二錢五分】阿魏

雄黃【各一兩】

川大黃

兒茶

天竺黃

三七

瓜兒血竭

乳香

【去油】

沒藥【各二兩去油】

藤黃【二兩隔湯煮十數次去浮沫用山羊血五錢】

【拌曬如無山羊血以子羊血代之】

已上十三味共爲細末將藤黃化開爲丸如芡實大若干稍加白蜜外用蠟皮封固內服用無灰酒送下外敷用茶鹵磨塗忌一切生冷發物

三黃寶蠟丸

耑治一切跌打損傷及破傷風並傷力成癆女人產後惡露不盡致生怪證瘀血奔心痰迷心竅危在旦夕重者一錢輕者三分用無灰酒送下立刻全生如被鳥鎗打傷鉛子在內危在傾刻服一錢喫酒數杯睡一時汗出卽愈如外敷將香油熱化少許雞翎掃患處服藥後忌涼水生冷燒酒三日如不忌此酒則藥無功

天竺黃【三兩】

雄黃【二兩】

劉寄奴

紅芽大防【去骨】

騏驎竭【各三兩】歸尾【一兩五錢】

硃砂

兒茶【各一兩】

淨乳香【三錢去油】

琥珀

輕粉

水銀【同輕粉硏不見星】

麝香【各三錢】

已上各稱足分兩各硏爲細末如無眞天竺黃以眞膽星三兩代之再用好黃蠟二十四兩煉淨滚湯坐定將藥投入不住手攪勻取出裝磁罐內備用

正骨紫金丹

萬靈膏【俱見顚頂骨傷】

定痛散【見山角骨傷】

疎血丸【見淩雲骨傷】

岐骨

岐骨者卽兩鳬骨端相接之處其下卽鳩尾骨也內近心君最忌觸犯或打撲或馬撞則血必壅瘀而多疼痛輕者只在於膈上重者必入心藏致神昏目閉不省人事牙關緊閉痰喘鼻搧久而不醒醒而神亂此血瘀而堅凝不行者也難以回生如神不昏亂僅瘀痛不止胸滿气促黙黙不語醒時猶能稍進飲食者冝早晨服加減蘇子桃仁湯加枳殻晚服疎血丸外貼萬靈膏再以炒熱定痛散熨之庶可愈也又凡周身骨之兩乂者皆名岐骨學者冝知之

加減蘇子桃仁湯【見顚頂骨傷】

疎血丸【見淩雲骨傷】

萬靈膏【見顚頂骨傷】

定痛散【見山角骨傷】

蔽心骨

蔽心骨卽鳩尾骨也其質系脆骨在胸下岐骨之間跌打撞振傷損疼痛不止兩脇气串滿腹疼痛腰傴不起兩手按胸者冝內服八釐散外用艾醋湯洗之敷萬靈膏渴飲淡黃酒忌茶水生冷粇米粥

八釐散

萬靈膏【俱見顚頂骨傷】

鳬骨

鳬骨者卽胸下之邊肋也上下二條易被損傷左右皆然自此以上有肘臂防之難以著傷在下近腹者用手提之易治蓋其肋近邊可以著手則斷肋能復其位也其人必低頭傴腰痛苦呻吟惟側臥不能仰臥若立起五內皆痛或頭迷神昏飲食少進冝內服正骨紫金丹洗以八仙逍遙湯貼萬靈膏及散瘀等藥可愈若在上之第二肋或有斷裂墊傷塌陷不起因位居膈上難以入手𨿽彊爲之亦難完好其所傷之血畱於膈上若不隨藥性開行必結成包囊其包輕者系黃水硬者系血塊則成痼疾矣

正骨紫金丹【見顚頂骨傷】

八仙逍遙湯【見玊梁骨傷】

萬靈膏【見顚頂骨傷】

陰囊

凡陰囊被人扯破者用雞子黃油並金毛狗脊毛薄攤塗油於上次傅封口藥又用截血膏敷貼或烏龍膏敷貼亦可內服加減紫金丹洗用紫蘇葉煎水洗之凡陰囊有靑黑紫色腫者用定痛膏加赤芍艸烏良姜肉桂各少許打和用韭葉搗爛同貼如無韭葉用蔥葉亦可仍服利小水之藥

定痛膏

治打撲傷損動筋折骨跌磕木石壓傷腫痛

芙蓉葉【二兩】

紫荊皮

獨活

南星【生】

白芷【各五錢】

右共爲末加馬齒莧一兩搗極爛和末一處用生蔥汁老酒和炒暖敷

封口藥【見鼻柱骨傷】

截血膏【見唇口傷】

烏龍膏【見淩雲骨傷】

加減紫金丹【見胸骨傷】

背骨

背者自後身大椎骨以下腰以上之通稱也其骨一名脊骨一名膂骨俗呼脊梁骨其形一條居中共二十一節下盡尻骨之端上載兩肩內系藏府其兩旁諸骨附接橫疊而彎合於前則爲胸脇也先受風寒後被跌打損傷者瘀聚凝結若脊筋隴起骨縫必錯則成傴僂之形當先揉筋令其和軟再按其骨徐徐合縫背膂始直內服正骨紫金丹再敷定痛散以燒紅鐵器烙之覺熱去敷藥再貼混元膏

正骨紫金丹

混元膏【俱見顚頂傷】

定痛散【見山角骨傷】

腰骨

腰骨卽脊骨十四椎十五椎十六椎間骨也若跌打損傷瘀聚凝結身必俯臥若欲仰臥側臥皆不能也疼痛難忍腰筋僵硬宜手法將兩旁脊筋向內歸附膂骨治者立於髙處將病人兩手髙舉則脊筋全舒再令病人仰靣昻胸則膂骨正而患除矣內服補筋丸外貼萬靈膏灸熨止痛散

止痛散

止痛消腫活血通經辟風驅寒

防風

荊芥

當歸

蘄艾

牡丹皮

鶴虱

升蔴【各一錢】

苦參

鐵綫透骨艸

赤芍藥【各二錢】

川椒【三錢】

甘艸【八分】

共用末裝白布袋內紥口煎滚薰洗

補筋丸【見髃骨傷】

萬靈膏【見顚頂傷】

尾骶骨

尾骶骨卽尻骨也其形上寛下窄上承腰脊諸骨兩旁各有四孔名曰八膠其末節名曰尾閭一名骶端一名橛骨一名窮骨俗名尾樁若蹲墊壅腫必連腰胯內服正骨紫金丹洗以海桐皮湯貼萬靈膏

正骨紫金丹【見顚頂傷】

海桐皮湯【見兩顴骨傷】

萬靈膏【見顚頂骨傷】

四肢部

髃骨

髃骨者肩端之骨卽肩胛骨臼端之上稜骨也其臼含納臑骨上端其處名肩解卽肩防與臑骨合縫處也俗名吞口一名肩頭其下附於脊背成片如翅者名肩胛亦名肩髆俗名鍁板子骨已上若被跌傷手必屈轉向後骨縫裂開不能擡舉亦不能向前惟扭於肋後而已其气血皆壅聚於肘肘腫如椎其腫不能過腕兩手筋反脹瘀血凝滯如腫處痛如鍼刺不移者其血必化而爲膿則腕掌皆涼或麻木若臑骨突出宜將突出之骨向後推入合縫再將臑筋向內撥轉則臑肘臂腕皆得復其位矣內服補筋丸外貼萬靈膏燙洗用海桐皮湯或敷白膠香散或金沸艸汁塗之亦佳

補筋丸

此藥耑治跌僕踒閃筋翻筋攣筋脹筋粗筋聚骨錯血衇壅滯宣腫靑紫疼痛等證

五加皮

蛇牀子

好沈香

丁香

川牛膝

白雲苓

白蓮蕋

肉蓯蓉

絲子

當歸【酒洗】

熟地黃

牡丹皮

宣木瓜【各一兩】懷山藥【八錢】

人參

廣木香【各三錢】

共爲細末煉蜜爲丸彈子大每丸重三錢用好無灰酒送下

又加減補筋丸

當歸【一兩】

熟地黃

白芍藥【各二兩】紅花

乳香

白雲苓

骨碎補【各一兩】廣陳皮【二兩】

沒藥【三錢】

丁香【五錢】

共爲細末煉蜜爲丸彈子大每丸重三錢用好無灰酒送下

白膠香散

治皮破筋斷

白膠香一味爲細末敷之

又方

金沸艸根搗汁塗筋封口二七日便可相續止痛一貼卽愈不用再塗

萬靈膏【見顚頂骨傷】

海桐皮湯【見兩顴骨傷】

臑骨

臑骨卽肩下肘上之骨也自肩下至手腕一名肱俗名肐膊乃上身兩大支之通稱也或墜車馬跌碎或打斷或斜裂或截斷或碎斷打斷者有碎骨跌斷者則無碎骨壅腫疼痛心神忙亂徧體麻冷皆用手法循其上下前後之筋令得調順摩按其受傷骨縫令得平正再將小杉板周圍逼定外用白布纒之內服正骨紫金丹外貼萬靈膏如壅腫不消外以散瘀和傷湯洗之

正骨紫金丹

萬靈膏

散瘀和傷湯【俱見顚頂骨傷】

肘骨

肘骨者肐膊中節上下支骨交接處也俗名鵝鼻骨若跌傷其肘尖向上突出疼痛不止汗出戰栗用手法翻其臂骨拖肘骨令其合縫其斜彎之筋以手推摩令其平復𨿽卽時能垂能舉仍當以養息爲妙若壅腫疼痛宜內服正骨紫金丹外貼萬靈膏

正骨紫金丹

萬靈膏【俱見顚頂骨傷】

臂骨

臂骨者自肘至腕有正輔二根其在下而形體長大連肘尖者爲臂骨其在上而形體短細者爲輔骨俗名纒骨疊並相倚俱下接於腕骨焉凡臂骨受傷者多因迎擊而斷也或斷臂輔二骨或惟斷一骨瘀血凝結疼痛以手法接對端正貼萬靈膏竹簾裹之加以布條紥緊俟三日後開簾視之以手指按其患處或仍有未平再揉摩其瘀結之筋令復其舊換貼膏藥仍以竹簾裹之每日淸晨服正骨紫金丹

萬靈膏

正骨紫金丹【俱見顚頂骨傷】

腕骨

腕骨卽掌骨乃五指之本節也一名壅骨俗名虎骨其骨大小六枚湊以成掌非塊然一骨也其上並接臂輔兩骨之端其外側之骨名髙骨一名鋭骨亦名踝骨俗名龍骨以其能宛屈上下故名曰腕若墜車馬手掌著地只能傷腕若手指著地其指翻貼於臂上者則腕縫必分開傷腕者壅腫疼痛法以兩手揉摩其腕內服正骨紫金丹外貼萬靈膏若手背向後翻貼於臂者以兩手捉其手背輕輕回翻之令其復位仍按摩其筋必令調順內服人參紫金丹外敷混元膏

正骨紫金丹

萬靈膏

混元膏【俱見顚頂骨傷】

人參紫金丹【見山角骨傷】

五指骨

五指之骨名錘骨卽各指本節之名也若被打傷折五指皆同株連腫痛因其筋皆相連也手掌與背其外體𨿽混一不分而其骨在內乃各指之本節相連而成者也若手背與手心皆堅硬壅腫熱痛必正其骨節則無後患若不卽時調治其所壅之血後必化而爲膿气盛者服瘡毒之劑調治可愈气虛者將來成漏矣洗以散瘀和傷湯貼萬靈膏

散瘀和血湯

萬靈膏【俱見顚頂骨傷】

竹節骨

竹節骨卽各指次節之名也跌打損傷骨碎筋彎指不能伸以手撚其屈節則指必舒直洗以散瘀和傷湯貼以萬靈膏如指甲縫蓄積毒血其甲必脫落若再生指甲其形多不如舊若第三節

有傷治同次節其指甲名爪甲

散瘀和傷湯

萬靈膏【俱見顚頂骨傷】

胯骨

胯骨卽髖骨也又名踝骨若素受風寒濕气再遇跌打損傷瘀血凝結腫硬筋翻足不能直行筋短者腳尖著地骨錯者臀努斜行宜手法推按胯骨復位將所翻之筋向前歸之其患乃除宜服加味健步虎潛丸薰洗海桐皮湯灸熨定痛散

加味健步虎潛丸

耑治跌打損傷气血虛衰下部腰胯膝腿疼痛痠軟無力步履艱難服此藥至一百日舒筋止痛活血補气健旺精神

膠

【蛤粉炒成珠】鹿角膠【蛤粉炒成珠】

虎脛骨

【酥油灸】何首烏【黑豆拌蒸曬各九次】

川牛膝

【酒洗曬漧】杜仲【薑汁炒斷絲】

鎖陽

當歸【各二兩酒洗炒幹】

威靈仙

【酒洗】

黃蘗【酒洗曬漧小鹽少許酒炒】

人參

【去蘆】

羌活

漧薑

白芍藥【微炒】

云白術【各一兩土炒】熟地黃【三兩】

大川附子【一兩五錢童便鹽水各一椀生薑二兩切片同煮一整日令極熟水漧再添鹽水煮畢取出剩皮切薄片又換淨水入川黃連五錢甘艸五錢同煮長香三炷取出曬漧如琥珀明亮色方用】

共爲細末煉蜜爲丸如梧桐子大每服三錢空心淡鹽湯送下冬日淡黃酒送下

海桐皮湯【見兩顴骨傷】

定痛散【見山角骨傷】

環跳

環跳者髖骨外向之凹其形似臼以納髀骨之上端如杵者也名曰機又名髀樞卽環跳穴處也或因跌打損傷或踒墊掛鐙以致樞機錯努靑紫腫痛不能步履或行止欹側艱難宜先服正骨紫金丹洗以海桐皮湯貼萬靈膏常服健步虎潛丸

正骨紫金丹【見顚頂骨傷】

萬靈膏【見顚頂骨傷】

海桐皮湯【見兩顴骨傷】

虎潛丸【見髖骨傷】

大楗骨

一名髀骨上端如杵入於髀樞之臼下端如錘接於防骨統名曰股乃下身兩大支之通稱也俗名大腿骨墜馬擰傷骨碎筋腫黑紫淸涼外起白泡乃因骨碎气泄此證治之鮮效如人年少气血充足者𨿽形證腫痛而不昏沈無白泡者可治法以兩手按摩碎骨推拿復位再以指頂按其傷處無錯落之骨用竹簾裹之每日早服正骨紫金丹俟三日後開簾視之若有不平處再撚筋結令其舒平貼萬靈膏仍以竹簾裹之

正骨紫金丹【見顚頂骨傷】

萬靈膏【見顚頂骨傷】

膝蓋骨

膝蓋骨卽連骸亦名臏骨形圓而扁覆於楗防上下兩骨之端內靣有筋聫屬其筋上過大腿至於兩脇下過胻骨至於足背如有跌打損傷膝蓋上移者其筋卽腫大株連於腘內之筋腘內之筋上連腰胯故每有腰屈疼痛之證或下移胻骨則焮腫或足腹冷硬步履後拽斜行也若膝蓋離位向外側者則內筋腫大向內側者則筋直腘腫宜詳視其骨如何斜錯按法推拿以復其位內服補筋丸以定痛散灸熨之燻八仙逍遙湯則愈補筋丸【見髃骨傷】

定痛散【見山角骨傷】

八仙逍遙湯【見玊梁骨傷】

胻骨

胻骨卽膝下踝上之小腿骨俗名臁脛骨者也其骨二根在前者名成骨又名骭骨其形粗在後者名輔骨其形細又俗名勞堂骨若被跌打損傷其骨尖斜突外出肉破血流不止疼痛呻吟聲細飲食少進若其人更气血素弱必致危亡宜用手法按筋正骨令復其位貼萬靈膏以竹簾裹住再以白布纒之先服正骨紫金丹繼服健步虎潛丸

萬靈膏

正骨紫金丹【俱見顚頂骨傷】

健步虎潛丸【見髖骨傷】

踝骨

踝骨者胻骨之下足跗之上兩旁突出之髙骨也在內者名內踝俗名合骨在外者爲外踝俗名核骨或馳馬墜傷或行走錯誤則後跟骨向前腳尖向後筋翻肉腫疼痛不止先用手法撥筋正骨令其復位再用竹板夾定跟骨縛於胻骨之上三日後解縛視之以枕支於足後用手扶筋再以手指防按其筋結之處必令端平內服正骨紫金丹灸熨以定痛散洗以海桐皮湯常服健步虎潛丸若稍愈後遽行勞動致胻骨之端向裏歪者則內踝突出腫大向外歪者則外踝突出腫大血衇瘀聚凝結步履無力足底欹斜頗費調治故必待气血通暢全復始可行動

正骨紫金丹【見顚頂骨傷】

定痛散【見山角骨傷】

海桐皮湯【見兩顴骨傷】

健步虎潛丸【見髖骨傷】

跗骨

跗者足背也一名足趺俗稱腳靣其骨乃足趾本節之骨也其受傷之因不一或從隕墜或被重物擊壓或被車馬踹砑若僅傷筋肉尙屬易治若骨體受傷每多難治先以手法輕輕搓摩令其骨合筋舒洗以海桐皮八仙逍遙等湯貼以萬靈膏內服舒筋定痛之劑及健步虎潛丸補筋丸

海桐皮湯【見山角骨傷】

八仙逍遙湯【見玉梁骨傷】

健步虎潛丸【見髖骨傷】

補筋丸【見髃骨傷】

足五趾骨

趾者足之指也名以趾者所以別於手也俗名足節其節數與手之骨節同大指本節後內側圓骨努突者一名核骨又名覈骨俗呼爲孤拐也趾骨受傷多與跗骨相同惟奔走急廹因而受傷者多治法與跗骨同

跟骨

跟骨者足後跟骨也上承胻輔二骨之末有大筋附之俗名腳攣筋其筋從跟骨過踝骨至腿肚裏上至腘中過臀抵腰脊至頂自腦後向前至目眥皆此筋之所達也若落馬墜蹬等傷以致跟骨擰轉向前足趾向後卽或骨未碎破而縫隙分離自足至腰脊諸筋皆失其常度拳攣疼痛宜撥轉如舊藥餌調治皆同前法【按】正骨紫金丹混元膏散瘀和傷湯海桐皮湯萬靈膏諸藥皆

內庭常用經驗之方故以上諸證多引用之其或跌打損傷證中而又兼他病者則不止此數藥也故采前人舊載諸方集於末捲以示證治之法有不可狹隘者焉

禦纂醫宗金鑑卷八十九

欽定四庫全書

禦纂醫宗金鑑卷九十

編輯正骨心法要防目錄

內治雜證法

方法總論

傷損內證

傷損出血

瘀血泛注

瘀血作痛

血虛作痛

嘔吐黑血

發熱

肌肉作痛

骨傷作痛

胸腹痛悶

脇肋脹痛

腹痛

少腹引陰莖作痛

腰痛

暈

煩躁

喘咳

昏憒

作嘔

作渴

祕結

挾表

補遺方

禦纂醫宗金鑑卷九十目錄

欽定四庫全書

禦纂醫宗金鑑卷九十

編輯正骨心法要防

內治雜證法

方法總論

今之正骨科卽古跌打損傷之證也專從血論湏先辧或有瘀血停積或爲亡血過多然後施以內治之法庶不有誤也夫皮不破而內損者多有瘀血破肉傷防每致亡血過多二者治法不同有瘀血者宜攻利之亡血者宜補而行之但出血不多亦無瘀血者以外治之法治之更察其所傷上下輕重淺深之異經絡气血多少之殊必先逐去瘀血和榮止痛然後調養气血自無不效若夫損傷雜證論中不及偹載者俱分門晰類詳列於後學者宜盡心焉

傷損內證

凡跌打損傷墜墮之證惡血畱內則不分何經皆以肝爲主蓋肝主血也故敗血凝滯從其所屬必歸於肝其痛多在脇肋小腹者皆肝經之道路也若壅腫痛甚或發熱自汗皆宜斟酌虛實然後用調血行經之藥王好古云登髙墜下撞打等傷心腹胸中停積瘀血不散者則以上中下三焦分別部位以施藥餌瘀在上部者宜犀角地黃湯瘀在中部者宜桃仁承气湯瘀在下部者宜抵當湯之類湏於所用湯中加童便好酒同煎服之虛人不可下者宜四物湯加穿山甲若瘀血已去則以復元通气散加當歸調之內經云形傷作痛气傷作腫又云先腫而後痛者形傷气也先痛而後腫者气傷形也凡打撲閃錯或惱怒气滯血凝作痛及元气素弱或因叫號血气損傷或過服克伐之劑或外敷寒涼之藥致气血凝結者俱宜用活血順气之劑後列諸方以偹選用

犀角地黃湯

犀角

生地黃【酒浸另搗】

丹皮

白芍【各等分】

水煎服

桃仁承气湯

大黃

芒硝

桃仁

桂枝

甘艸

水煎服以利爲度

抵當湯

水蛭

蝱虫【各三十枚去翅足】

大黃【一兩酒浸】

桃仁【三十枚去皮尖】

水煎去渣取三升溫服一升不下再服

復元活血湯

柴胡【五錢】

當歸

穿山甲

【炮】

栝蔞根【各三錢】

甘艸

紅花【各二錢】

桃仁【五十个去皮尖】

大黃【一兩酒浸】

右將桃仁研爛余藥剉如麻豆大每服一兩水二鐘酒半盞煎至七分去渣大溫食前服以利爲度

巴防湯

巴防

【去心】

大黃【各半兩】

當歸

地黃

芍藥

川芎【各一兩】

右爲末水煎服以利爲度

破血消痛湯

羌活

防風

官桂【各一錢】

蘓木【一錢半】

柴胡

連翹

當歸梢【各二錢】麝香【少許另研】

水蛭【二錢炒去煙盡另研】

右爲粗末共一服酒二大盞水一盞水蛭麝香另研如泥余藥煎至一大盞去火稍熱調二味服之兩服立愈

淸心藥

牡丹皮

當歸

川芎

赤芍藥

生地黃

黃芩

黃連

連翹

梔子

桃仁

甘艸【各等分】

右引用燈心艸薄荷煎入童便和服

止痛藥

當歸

牛膝

川芎

懷慶生地

赤芍藥

白芷

羌活

獨活

杜仲

續斷【各一兩】

肉桂

八角茴香

乳香

沒藥【各五錢】

南木香

丁皮

沈香

血竭【各二錢半】

右爲末老酒調用

活血順气何首烏散

何首烏【三錢】

當歸

赤芍藥

白芷

烏藥

枳殻

防風

甘艸

川芎

陳皮

香附

紫蘓

羌活

獨活

肉桂【各一錢】

右薄荷生地黃煎入酒和服

疼痛甚者加乳香沒藥

調經散

川芎

當歸

芍藥

黃耆【各一錢半】

靑皮

烏藥

陳皮

熟地黃

乳香

【另研】

茴香【各一錢】

右作一服水二鐘煎至一鐘不拘時服

牡丹皮散

牡丹皮

當歸

骨碎補

紅花【酒浸】

續斷

乳香

沒藥

桃仁

川芎

赤芍藥

生地黃【各等分】

右水酒煎服卻用秫米飯熱罨縛冷又蒸熱換縛

橘術四物湯

當歸

川芎

白芍藥

懷慶生地【各二錢】

陳皮

白術

紅花【各一錢】

桃仁【十枚】

右生地黃煎服

骨節疼加羌活獨活

痛不止加乳香沒藥

當歸補血湯

當歸

川芎

白芍藥

熟地黃

防風

連翹

羌活

獨活

乳香

沒藥

白芷

續斷

杜仲【各等分】

右生地黃煎入童便和服不可用酒

气虛加人參白術黃耆

復元通气散

木香

茴香【炒】

靑皮

【去皮】

穿山甲【酥炙】

陳皮

白芷

甘艸

漏蘆

貝母【各等分】

右爲末每服一二錢溫酒調下

傷損出血

傷損之證或患處或諸竅出血者此肝火熾盛血熱錯經而妄行也用加味逍遙散淸熱養血若中气虛弱血無所附而妄行用加味四君子湯補中益气湯或元气內脫不能攝血用獨參湯加炮姜以回陽如不應急加附子如血蘊於內而嘔血者用四物湯加柴胡黃芩凡傷損而犯勞碌或怒气肚腹脹悶或過服寒毒等藥致傷陽絡者則爲吐血衄血便血尿血傷於陰絡者則爲血積血塊肌肉靑黑此皆臟腑虧損經隧失職急補脾肺二髒自愈矣

加味逍遙散

白術

茯苓

當歸

白芍【各二錢】

柴胡【一錢】

薄荷【五分】

黑梔

丹皮【各一錢五分】

水煎服

補中益气湯

人參【二錢】

黃耆【二錢炙】

白術【一錢五分炒】當歸【一錢五分】

升麻【五分】

柴胡【五分】

陳皮【八分】

甘艸【三分炙】

引用姜棗水煎服

四君子湯

人參

白術

茯苓【各二錢】

甘艸【一錢炙】

引用姜棗水煎服

四物湯

當歸【三錢】

川芎

白芍藥【二錢】

熟地黃【三錢】

水煎服

獨參湯

人參【一兩】

水煎服

瘀血泛注

傷損瘀血泛注之證乃跌僕血滯所致蓋气流而注血注而凝或注於四肢關節或畱於胸腹腰臋或漫腫或結塊初起皆屬肝脾郁火急用蔥熨法內服小柴胡湯以淸肝火次用八珍湯以壯脾胃或益气養榮湯久服自然收功若日久潰破而气血虛者宜十全大補湯若潰而寒邪凝滯不斂者宜豆豉餅祛散之此證若不補气血不愼起居不戒七情或用寒涼克伐俱屬不治小柴胡湯

柴胡【二錢】

黃芩【一錢五分】

半夏

【制】

人參【各一錢】

甘艸【五分炙】

引用姜二片水煎服

八珍湯

卽四君子湯四物湯相和爲劑也

益气養榮湯

人參

黃耆【炒】

當歸

川芎

熟地黃

白芍【炒】

香附

貝母

茯苓

陳皮【各一錢】

白術【二錢】

柴胡【六分】

甘艸

桔梗【各五分】

引用薑水煎服

口漧加五味子麥冬

往來寒熱加靑皮

十全大補湯

卽八珍湯加黃耆肉桂各一錢

豆豉餅

江西豆豉

右一味爲末唾津和作餅子如錢大厚二分置患處以艾壯於餅上灸之幹則再易

蔥熨法【方見囪骨傷】

瘀血作痛

傷損之證腫痛者乃瘀血凝結作痛也若脹而重墜色或靑黑甚則發熱作渴汗出者乃經絡壅滯陰血受傷也宜先刺去惡血以通壅塞後用四物湯以調之四物湯【方見傷損出血】

血虛作痛

傷損之證血虛作痛者其證則發熱作渴煩悶頭暈日晡益甚此陰虛內熱之證宜八珍湯加丹皮麥冬五味子肉桂骨碎補治之

八珍湯【方見瘀血泛注】

嘔吐黑血

傷損嘔吐黑血者始因打撲傷損敗血流入胃脘色黑如豆汁從嘔吐而出也形气實者用百合散形气虛者加味芎防湯

百合散

川芎

赤芍藥

當歸

百合

生地黃

側柏葉

荊芥

犀角

丹皮

黃芩

黃連

梔子

郁金

大黃【各一錢】

水煎加童便和服

加味芎防湯

芎防

當歸

白術

百合【水浸一日】

荊芥【各一錢】

水一鐘半酒半鐘煎八分不拘時服

發熱

傷損之證發熱者若因出血過多衇洪大而虛重按之全無者此血虛發熱也用當歸補血湯衇若沈微按之軟弱者此陰盛發熱也宜用四君子湯加炮姜附子若發熱煩躁肉瞤筋惕者此亡血也宜用聖愈湯如發熱汗出不止者此血脫也宜用獨參湯血脫之證其衇實者難治細小者易治

當歸補血湯

黃耆【一兩炙】

當歸【三錢】

水煎服

聖愈湯

人參

川芎

當歸

熟地黃

生地

黃耆【各等分炙】

水煎服

四君子湯

獨參湯【俱見傷損出血】

肌肉作痛

傷損之證肌肉作痛者乃榮衛气滯所致宜用復元通气散筋骨間作痛者肝腎之气傷也用六味地黃丸六味地黃丸

熟地黃【八兩】

山萸肉【四兩去核】

懷山藥【四兩】

牡丹皮【三兩】

澤防【三兩】

茯苓【三兩】

共爲末煉蜜丸桐子大空心白湯服三錢

復元通气散【方見傷損內證】

骨傷作痛

傷損之證骨傷作痛者乃傷之輕者也若傷重則或折或碎湏用手法調治之其法已詳列前篇此乃磕硼微傷骨間作痛肉色不變宜外用蔥熨法內服沒藥丸日間服地黃丸自愈矣

沒藥丸

沒藥

【去油】

乳香【去油】

川芎

川椒【去閉口及目】

芍藥

當歸【各半兩】

自然銅【二錢半火煆淬七次】

右爲細末用黃蠟二兩溶化入藥末攪勻丸彈子大每服一丸酒一鐘化開煎五分熱服

蔥熨法【方見囪骨傷】

地黃丸【方見肌肉作痛】

胸腹痛悶

傷損之證胸腹痛悶者多因跳躍捶胸閃挫舉重勞役恚怒所致其胸腹喜手摸者肝火傷脾也用四君子湯加柴胡山梔如畏手摸者肝經血滯也用四物湯加柴胡山梔桃仁紅花若胸脇悶痛發熱晡熱肝經血傷也用加味逍遙散若胸脇悶痛飲食少思肝脾气傷也用四君子湯加芎歸柴梔丹皮若胸腹脹滿飲食少思肝脾气滯也用六君子湯加柴胡芎歸若胸腹不利食少無寐脾气鬰結也用加味歸脾湯若痰气不利脾肺气滯也用二陳湯加白術芎歸山梔天麻釣藤鉤如因過用風熱之藥致肝血受傷肝火益甚或飲糖酒則腎水益虛脾火益熾若用大黃芍藥內傷陰絡反致下血少壯者必成痼疾老弱者多致不起

加味歸脾湯

黑梔【一錢】

牡丹皮【一錢】

人參【一錢】

黃耆【一錢五分炙】

白術【一錢五分炒】茯神【二錢】

棗仁【一錢五分炒】當歸【一錢】

木香【五分】

逺志【八分去心】

圓肉【二錢】

甘艸【五分炙】

引用姜棗水煎服

二陳湯

陳皮【一錢五分】半夏【二錢制】

茯苓【二錢】

甘艸【五分】

引用薑水煎服

六君子湯

卽四君子湯加陳皮半夏各一錢五分

引用姜棗水煎服

四君子湯

四物湯

加味逍遙湯【俱見傷損出血】

脇肋脹痛

傷損脇肋脹痛之證如大便通和喘咳吐痰者肝火侮肺也用小柴胡湯加靑皮山梔淸之若胸腹脹痛大便不通喘咳吐血者乃瘀血停滯也用當歸導滯散通之內經云肝藏血脾統血蓋肝屬木木勝侮土其脾气必虛宜先淸肝養血則瘀血不致凝滯次壯脾胃則气血充盛若行克伐則虛者益虛滯者益滯禍不旋踵矣當歸導滯散

川大黃【一兩】

當歸【二錢五分】

麝香【少許】

右三味除麝香另研外爲極細末後入麝香令勻每服三錢熱酒一杯調下

又方

川大黃

當歸【各二兩】

右共爲細末每服三錢不拘時溫酒調服

小柴胡湯【方見瘀血泛注】

腹痛

傷損腹痛之證如大便不通按之痛甚者瘀血在內也用加味承气湯下之旣下而痛不止按之仍痛瘀血未盡也用加味四物湯補而行之若腹痛按之反不痛者血气傷也用四物湯加參耆白術補而和之若下而胸脇反痛肝血傷也用四君子湯加芎歸補之旣下而發熱陰血傷也用四物湯加參術補之旣下而惡寒陽气傷也用十全大補湯補之旣下而惡寒發熱者气血傷也用八珍湯補之下而欲嘔者胃气傷也用六君子湯加當歸補之下而泄防者脾腎傷也用六君子湯加肉果補骨脂補之若下後手足俱冷昏憒出汗陽气虛寒也急用參附湯若吐防而手足俱冷指甲靑者脾腎虛寒之甚也急用大劑參附湯口噤手撒遺尿痰盛唇靑體冷者虛極之壞證也急用大劑參附湯多有得生者加味承气湯

大黃

朴硝【各二錢】

枳實

厚朴

當歸

紅花【各一錢】

甘艸【五分】

水酒各半煎服

參附湯

人參【或五錢或一兩】制附子【或三錢或五錢】

引用薑水煎服

四君子湯

四物湯【俱見傷損出血】

六君子湯【方見胸腹痛悶】

八珍湯

十全大補湯【俱見瘀血泛注】

少腹引陰莖作痛

傷損而少腹引陰莖作痛者乃瘀血不行兼肝經郁火所致宜用小柴胡湯加大黃黃連山梔服之待痛勢已定再用養血之劑自無不愈矣此病若誤認爲寒證而投以熱藥重則必危輕則損目治者宜愼之

小柴胡湯【方見瘀血泛注】

腰痛

傷損腰痛脊痛之證或因墜墮或因打撲瘀血畱於太陽經中所致宜地龍散治之

地龍散

地龍

官桂

蘓木【各九分】

麻黃【七分】

黃蘗

當歸尾【各二錢五分】

桃仁【九个】

甘艸【三錢五分】

右水煎食前服

暈

傷損之證頭目暈有因服克伐之劑太過中气受傷以致暈者有因亡血過多以致暈者如兼腹脹嘔吐宜用六君子湯兼發熱作渴不思飲食者宜十全大補湯

六君子湯【方見胸腹痛悶】

十全大補湯【方見瘀血泛注】

煩躁

傷損之證煩躁而靣赤口漧作渴衇洪大按之如無者宜用當歸補血湯如煩躁自汗頭暈宜用獨參湯如煩躁不寐宜用加味歸脾湯如煩躁脇痛宜用柴胡四物湯如亡血過多煩躁者宜用聖愈湯

加味歸脾湯【方見胸腹痛悶】

當歸補血湯

聖愈湯【俱見發熱】

柴胡四物湯【卽四物湯加柴胡黃芩方見傷損出血】

獨參湯【方見傷損出血】

喘咳

傷損之證而喘咳者若因出血過多靣黑胸脹胸膈痛而發喘者乃气虛血乘於肺也急用二味參蘓飲緩則難救若咳血衄血而喘者乃气逆血蘊於肺也只宜活血行气不可用下法宜十味參蘓飲治之

二味參蘓飲

人參【一兩】

蘓木【二兩】

水煎服

十味參蘓飲

人參

紫蘓

半夏

茯苓

陳皮

桔梗

前胡

葛根

枳殻【各一錢】

甘艸【五分】

引用姜二片水煎服

昏憒

傷損昏憒乃傷之至重以致昏憒不知人事宜急灌以獨參湯𨿽內有瘀血斷不可下急用花蕋石散內化之蓋恐下之因防而亡陰也若元气虛甚者尢不可下亦用前散以化之凡瘀血在內大便不通用大黃朴消血凝而不下者湏用木香肉桂二三錢以熱酒調灌服之血下乃生怯弱之人用消黃而必加木香肉桂同煎者乃假其熱以行其寒也

花蕋石散

石硫黃【四兩】

花蕋石【二兩】

右二味合勻用瓦礶一个入藥在內封口外用紙筋鹽泥周圍固濟候泥幹安四方磚上書八卦五行字用炭十觔籠疊周匝自午時從下著火漸漸上徹直至經宿炭盡火冷又放經宿礶冷取出研細用絹羅羅過磁盒收貯每服三錢以童便調服

作嘔

傷損作嘔若因痛甚或因克伐而傷胃者宜四君子湯加當歸半夏生薑因忿怒而肝傷者用小柴胡湯加山梔茯苓因痰火盛者用二陳湯加姜炒黃連山梔因胃气虛者用補中益气湯加生薑半夏因出血過多者用六君子湯加當歸

四君子湯

補中益气湯【俱見傷損出血】

小柴胡湯【方見瘀血泛注】

二陳湯

六君子湯【俱見胸腹痛悶】

作渴

傷損作渴若因亡血過多者用四物湯加人參白術如不應用人參黃耆以補气當歸熟地以補血或用八珍湯若因胃熱傷津液者用竹葉黃耆湯如胃虛津液不足用補中益气湯如胃火熾盛用竹葉石膏湯若煩熱作渴小便淋濇乃腎經虛熱非地黃丸不能救

竹葉黃耆湯

淡竹葉【二錢】

人參

黃耆

生地黃

當歸

川芎

麥冬

芍藥

甘艸

石膏【煆】

黃芩

【炒】

半夏【各一錢】

水煎服

竹葉石膏湯

竹葉【三把】

石膏【一觔】

人參【三兩】

甘艸【二兩炙】

麥冬【一升】

半夏【半升】

粳米【半升】

引用生薑水煎服

四物湯

補中益气湯【俱見傷損出血】

八珍湯【方見瘀血泛注】

六味地黃丸【方見肌肉作痛】

祕結

傷損之證大便祕結若因大腸血虛火熾者用四物湯送潤腸丸或以豬膽汁導之若腎虛火燥者用六味地黃丸若腸胃气虛用補中益气湯若大便祕結裏實气壯腹痛堅硬者用玉燭散

潤腸丸

大黃

當歸尾

羌活【各五錢】

桃仁

麻仁【各一兩】

右爲末煉蜜丸彈子大空心白湯送下

豬膽汁導法

大豬膽一枚防汁和法醋少許以灌穀道內如一時頃當大便出宿食惡物甚效

玉燭散

生地黃

當歸

川芎

赤芍藥

大黃

【酒浸】

芒硝

引用生薑水煎服

四物湯

補中益气湯【俱見傷損出血】

六味地黃丸【方見肌肉作痛】

挾表

傷損之證外挾表邪者其衇必浮緊證則發熱體痛形气實者宜疎風敗毒散形气虛者宜加味交加散或羌活乳香湯以散之

疎風敗毒散

當歸

川芎

白芍藥

熟地黃

羌活

獨活

桔梗

枳殻

柴胡

白茯苓

白芷

甘艸

紫蘓

陳皮

香附

右生薑生地黃煎入酒和服

加味交加散

當歸

川芎

白芍藥

生地黃

蒼術

厚朴

陳皮

白茯苓

半夏

羌活

獨活

桔梗

枳殻

前胡

柴胡

漧薑

肉桂

甘艸

右生薑煎服

有熱者去漧薑肉桂

羌活乳香湯

羌活

獨活

川芎

當歸

赤芍藥

防風

荊芥

丹皮

續斷

紅花

桃仁

乳香

右生地黃煎服

有熱者加柴胡黃芩

補遺方

補損續筋丸

治跌打撲墜骨碎筋斷肉破疼痛不息

當歸【五錢酒洗】

川芎

白芍

【炒】

熟地【各三錢】

廣木香

丹皮

乳香

【去油淨】

沒藥【各五錢去油淨】

骨碎補

自然銅

紅花

兒血竭【各三錢】

朱砂【五錢】

丁香【一錢】

人參【一兩】

虎骨【二兩酥油炙】

古銅錢【三文】

共爲細末煉蜜爲丸每服三錢淡黃酒童便化服

補損接骨仙丹

治證同前

當歸

【酒洗】

川芎

白芍

【炒】

熟地

補骨脂

五靈脂

廣木香

地骨皮

防風【各五錢】

乳香【去油淨】

沒藥

【去油淨】

瓜兒血竭【各一錢】

右剉一處用夜合花樹根皮五錢同入大酒壺內加燒酒同煮一炷香取出溫服

止血定痛生肌散

治傷損等證失血過多或因克伐致血气耗損惡寒發熱煩躁

乳香

【去油淨】

沒藥【去油淨】

龍骨【各三錢】

血竭【二錢】

黃丹【五錢飛過】

香白芷【二錢五分】

軟石膏【一兩

煆去火毒】潮腦【少許】

共爲細末磁器盛之每以糝患處止痛生肌

敷跌打靑腫方

生梔子同飛羅面搗塗之以布纒褁拔出靑毒卽消

回陽玉龍膏

耑敷跌打損傷气虛寒冷

艸烏【二錢炒】

南星【一兩煨】

軍姜【一兩煨】

白芷【一兩】

赤芍【一兩炒】

肉桂【五錢】

共爲末蔥湯調搽熱酒亦可

太乙膏

治傷口不收貼之生肌長肉

香麻油

當歸

生地

生甘艸

三味入油內煠枯去渣再以絲棉濾淨再入淨鍋熬至滴水不散入炒飛黃丹八兩又用慢火熬至滴水成珠取起少傾入白蠟黃蠟各一兩微火再熬取起少定入去油淨乳香沒藥各五錢攪勻收磁器內過三宿可貼

禦纂醫宗金鑑卷九十

