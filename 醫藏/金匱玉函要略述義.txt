

金匱玉函要略述義淸佚名

題辭

先教諭金匱輯義。系於晚年定本。是以極其精核。無須贅述。惟不肖受讀旣尙。時有管見。又諸家方論。擴充經旨者。其偶爾失載。亦間有之。趙以徳衍義。周揚俊補之。題曰二注。近代朱光被有正義之作。俱出於先教諭下世之後。並擷其粹。皆標記在輯義上層。不敢謂有裨學人。然竊比之雞肋。仍整錄爲編。以供子弟參對云。天保壬寅首夏。丹波元堅纂。

金匱注解。更有髙世。李。李瑋西。俱爲醫宗金鑑所引。又有盧之頤摩索金匱。張志聰注。黃元禦金匱懸解。戴震注。李鈞注。皆是先兄醫籍考所著錄者。盧氏。黃氏。學頗迂僻。其存不存。不足措念。其他諸家。惜未得見之。況戴氏碩儒。顧考證必精。而其遺書中。缺焉不收。最可憾也。又李炳字振聲。號曰西垣。苦金匱無善注。

乃撰金匱要略注二十二卷。能抉其微。見焦循雕菇集。嘉慶中。陳念祖著有金匱淺注十六卷。金匱讀四卷。見其神農本艸經讀序。

趙開美本。輯義所引。系皇國重刊。今得其原刻勘之。間失其舊。又朝鮮國醫方類聚所據。蓋爲宋元舊刻。亦與今本互有異同。今並校而揭之。

卷上

按廣雅曰。略。要也。王念孫疏證曰。孟子滕文公篇。此其大略也。趙岐注云。略。要也。又說文曰。略。經略土地也。段玉裁注曰。引申之。凡舉其要。而用功少者。曰略。略者。對詳而言。觀此諸說。則要略二字。其義更晰矣。

卷上

臟腑經絡先後病脈證第一

﹝按傷寒論每篇首。冠以辧字。今要略無之者。蓋後人所刪也。外臺療瘧方。引張仲景傷寒論。每條首。有辧瘧病。辧瘧脈等字。亦足以證。﹞

論十三首﹝三。當作五。﹞脈證三條﹝諸本。作二條。宜從。﹞

問曰。上工治未病。何也。

﹝徐﹞醫中有大關目不可專指一病者。仲景於首卷。特揭數十端。以定治療之法。此則論五行相克之理。必以次傳。而病亦當預備以防其傳也。﹝魏﹞此條。乃仲景總揭諸病當預圖於早。勿待病成方治以貽悔也。治之預。則用力少。而成功多。所謂曲突徙薪之勛。宜加於焦頭爛額之上也。先言肝者。以四時之气始乎春。五臟之气始於肝。

洪範言履端於始。序則不愆。故先引肝。以爲之準云。﹝朱﹞甘味入脾。兼能緩肝。和調兩髒。令弗相也。

按趙氏於內經辛補。仲景酸補之理。詳爲之辧。蓋系於尢氏所據。文繁不具錄。

夫人稟五常。因風气而生長。﹝稟。周本。作秉。﹞

按禮記樂記曰。道五常之行。注。五常。五行也。禮運曰。故人者。其天地之徳。陰陽之交。鬼神之會。五行之秀气也。又曰。故人者。天地之心也。五行之端也。楊上善太素經注曰。風气一也。徐緩爲气。急疾爲風。人之生也。感風气以生。其爲病也。因風气爲病。是以風爲百病之長。集韻般字下曰。亦數別之名。無犯王法。蓋謂無犯王者之法律。以罹墨劓宮等刑。白虎通曰。犯王法。使方伯誅之。先兄曰。竭乏。卽內經以欲竭其精之義。又金鑑。以爲內所因中虛。外所因中實。不內外因。非中外虛實。徐氏。以爲適中經絡三句。應前內因一段。四肢才覺重滯四句。應前外因一段。更能無犯王法二句。應前房室一段。並是。然更就服食節其冷熱苦酸辛甘句考之。則三者房室下。恐脫服食二字。否則彼句內。蘊有服食失節乎。如此看做。殆覺上下相應。於病理亦相葉。而更能無犯王法以下五句。都應前房室一段。

又按喜多村直寬曰。服食。卽衣服飲食之謂。靈師傳篇云。飲食衣服。亦欲適寒溫。可以徵焉。斯說得之。﹝小島尙質曰。陳天竺三藏眞諦釋迦毗羅仙人金七十論云。三苦。一根據內。二根據外。三根據天。此亦論三因。與經旨略相似。﹞

問曰。病患有气色見於面部。﹝胸上。周。作胸中。﹞

按魏曰。鼻爲肺之開竅。而主一身之元气者也。五臟之气。莫不稟受於肺。而五臟之眞色。亦必隨气之出入而發見於鼻頭。此鼻頭所以可驗五臟之眞色也。此解與尢意異。然宜備一說。痰飲篇曰。膈間支飲。其人喘滿。心下痞堅。面色黧黑。蓋與本條相發。又色黃者。色白者。二證。沈魏朱屬之鼻頭。檢千金方曰。論云。鼻頭微白者亡血。設令微赤非時者死。病患色白者。皆亡血也。又曰。凡人候鼻頭色黃。法小便難也。蓋是三家所本。

師曰。病患語聲寂然。

按喑。當與通。周禮典同職。微聲。鄭玄注。。聲小不成也。

師曰。息搖肩者。心中堅。

按趙曰。此仲景因呼息以爲察病之法。與後條吸對言。以舉端耳。徐注本於此。又沈氏以爲此言喘息有痰气肺脹肺痿之別。其說似是。然不及魏之穩切。但魏唾沫解恐非。沈曰。肺熱葉焦。气弱不振。津液化而爲涎。上溢於口。故吐涎沫。似是。蓋古所謂沫者。卽今之痰涎。不必是白沫。﹝宜參肺痿。及痰飲篇。﹞又金鑑痰嗽肺痿之辧。

欠妥。

又按徐氏注上气色條有曰。但望法貴在神气動靜之間。此言甚妙。如欲候气息者。最所宜加思矣。

師曰。吸而微數。﹝沈。作息而微數。且曰。遠。當作遲字。並誤。﹞

按朱以上焦下焦二句。爲虛者不治之注腳。謬矣。又魏注中筋脈二字。宜刪。

師曰。寸口脈動者。

按此條。上文言脈不言色。下文言色不言脈。是互文見意。故結以非其時色脈句。

問曰。有未至而至。﹝爲至而不至也上。兪本。類聚。並有此字。﹞

﹝徐﹞此論天气之至。有過不及。不言及醫。然而隨時制宜之意在其中。﹝輯義尢注中。至未得甲子下。脫而天已溫。或已得甲子。而天反未溫。及已得甲子十九字。﹞

問曰。寸脈沈大而滑。﹝脈經。不設問答。卒厥下。有不知人三字。口字無。和上。有溫字。﹞

按此條。脈經題云平卒屍厥脈證。﹝巢源。載之屍厥候中。﹞而雜療方屍厥下原注。曰脈證見上卷者。徐以爲此條。則殆是扁鵲所療虢太子之病也。又素陽明脈解篇。厥逆連髒則死。連經則生。

問曰。脈脫入髒卽死。

按先兄曰。此條。諸注失鑿。蓋是承上條。更申其理。脈。卽血脈。系血气之省文。考字書。脫。或然之辭。

宜爲助語看。始妥。脫本外脫之義。脫而稱入。甚不相協。素方盛衰論。脈脫不具。診無常行。吳注云。脈或不顯也。可以相證矣。吳子勵士篇。脫其不勝。取笑於諸侯。後漢書李通傳。事旣未然。脫可免禍。宋趙徳麟侯鯖錄曰。脫者。可也爾也。謂不定之詞。漢晉人多言脫如何。亦或也。胡三省通鑑注云。脫者。或也。又曰。脫者未可必之辭也。此皆可例。

問曰。陽病十八。何謂也。﹝。類聚。作飪。﹞

﹝周﹞此總內經所著之病。而爲之分陰陽悉表裏。合上下內外以立言。庶幾經絡明。腑臟著。所因顯。不致散而難稽也。如三陽在外。病頭痛等六證。則各有所行之經。各顯本經之證。三而六之。非十八乎。而三陰之在裏者亦然。五臟各有十八。合計爲九十病。其爲病。則於靈樞。論心脈爲螈。班班可考矣。若六腑則何如。腑居內而合於經者也。故邪之在腑者。合外於經。其受患爲淺。而欲散不難。不若五臟之深且甚焉。故曰微也。其爲病。內經有分屬。仲景括爲一百八病。蓋因腑之六。以爲數也。凡此共二百三十四病。統內外而言之也。人之一身。上下表裏盡之矣。而所謂淸濁大小邪者。一爲霧露。一爲地濁。本天者親上。本地者親下。百病之長。傷人之陽。肅殺之气。傷人之陰者。是也。從口入者爲內傷。亦足使人發熱腹痛。喘嘔脹滿。不去其陳而致新。不足以爲功。﹝魏﹞大約陽病皆軀殼以外之病。而陰病皆軀殼以裏之病耳。

按此條分爲兩段。前段。是就經絡臟腑。而舉疾證數目。﹝程注錯算。周氏爲是。○後漢書郭玉傳。方診六微之技。亦不審其義。﹞後段。說五邪而分三節。先就其性立名。﹝風善行而數變其性。見千金。﹞更反復示其所中。

余義結以極寒極熱。可謂盡矣。但注家於大邪小邪。迂曲費說。甚失經旨。不知三節互相照應。大邪言風。小邪言寒。其義了然。周氏所解殊卓。蓋風則泛散。故稱之大。寒則緊迫。故稱之小。且風之傷人爲最多。寒則稍遜。亦其所以得名歟。風性輕揚。故先中表。而令脈浮。寒性悍。故直中裏。而令脈急。

又按素太陰陽明論曰。故傷於風者。上先受之。傷於濕者。下先受之。靈百病始生篇曰。風雨則傷上。淸濕則傷下。辧脈法曰。寸口脈陰陽俱緊者。法當淸邪中於上焦。濁邪中於下焦。皆文異旨近。又陶氏本艸序例曰。夫病之所由來𨿽多端。而皆關於邪。邪者。不正之目。謂非人身之常理。風寒暑濕。饑飽勞逸。皆各是邪。非獨鬼气疫癘者矣。本條邪字。得此言而始明矣。

先兄曰。盧文鐘山札記。詳辧字。宜參。

夫病痼疾。加以卒病。

按說文。痼。久病也。﹝汲古閣刊宋本。作HT。訛。﹞又金鑑所引趙注。二注本以爲周氏。師曰。五臟病各有得者愈。

按尢氏引藏气法時論。宣明五气篇。五味篇爲徵。宜參。又成氏注厥陰篇除中條曰。若胃气絕。得面則必發熱。

若不發熱者。胃气尙在也。恐是寒極變熱。因暴熱來而復去。使之能食。非除中也。金匱要略云。病患素不能食。

而反暴思之。必發熱。是成氏旣以思字作食義看。

夫諸病在髒。

按此條豬苓湯。不過姑假之以備隅反。徐沈朱附出其方。深誤。

﹝余述﹞此篇。仲景揭示辧證處治之總例。而其最緊要。在首章與第二章

。今深繹其意。則寓有三義。蓋人之有身。以臟腑爲之主宰。故論理疾病。必始自臟腑。實爲軒岐相傳之學。故仲景舉之於首。以爲後人模範。其義一也。病之大體。不過二端。曰內傷。曰外感。是已。首章所主在內傷。次章所主在外感。兩相對列。使人知病之不出二端。其義二也。治病之要。不過防微。渴穿斗鑄。先聖所戒。是以首章舉治未病。而次條亦曰。未流傳髒。卽醫治之。曰。勿令九竅閉塞。皆示見微得過之意。其義三也。此三義者。豈可不謂非醫家入學之門徑乎。其他諸條。

辧色。辧聲。辧气息。辧色脈應否。辧脈之先後。診察之法盡矣。病有起於急遽者。吉凶不可不察。內因之病。皆有數目。外感之疾。各有法度。五臟之病。有所得。有所惡。亦辧証之綱領也。如夫天气消長。人身亦應之。則其理不得不講也。施治之法。先示防微。又示淺深之有別。又論病之表裏新久。必有先後之序。而篇末一章。發攻導諸劑之祕焉。夫然後辧證處治之例。無出於此篇範圍之外。則此篇者。眞醫家之大經大法也。

卷上

濕病脈證第二

﹝兪本。證下。有治字。是。﹞

論一首脈證十二條﹝當作十六條。﹞方十一首太陽病。發熱無汗。

太陽病。發熱汗出。

按反惡寒。錢注竟屬牽彊。蓋反。是而字訛。千金翼可以徵焉。﹝千金翼。作而反惡寒。竊想反字。後人從本經所補入。﹞不惡寒。諸注亦不確。巢源無不字。林億等校傷寒論。及總病論。並旣引証之。爲是。要之此二證俱有惡寒。惟須以無汗與汗出。爲表實表虛之分。不系惡寒不惡寒也。栝蔞桂枝湯條曰。太陽病其證備。亦可以徵。

又按趙氏曰。所謂柔痙者。非不彊也。但剛痙彊而有力。柔痙彊而無力爲異爾。此金鑑所本。又聖惠方曰。陽痙卽易瘥。陰痙卽難瘥。又曰。柴胡散。治傷寒陰痙。閉目仰面。石膏散。治傷寒陽痙。通身熱仰目。此解惑論所本。先兄曰。曲禮剛日柔日。卽陰陽之義。

太陽病。發熱脈沈而細者。

按脈沈而細。徐錢以爲痙病正脈。﹝然則細是緊細之細。非微細之細。﹞而痙之必難治。程鑑等以爲痙見此脈者。

气少之候。故難治。

夫風病。下之則。

按風病。猶言風家。不過與前條均言太陽病。

瘡家。𨿽身疼痛。不可發汗。

按瘡家。謂金瘡家。﹝瘡。古作創。說詳於傷寒論述義中。﹞蓋身疼痛。本麻黃湯所主。如金瘡家。軀殼血乏。

縱得傷寒。倘發其汗。則筋脈益燥。遂爲痙病也。此與破傷風之邪入自瘡口者。其機稍異。

又按以上三條。言痙病所由。醫通每處一方。非是。

病者。身熱足寒。頸項彊急。﹝原注字。趙本不復。﹞

張錫駒曰。頸項彊急。則不能轉舒而動搖。故獨頭面搖也。成氏曰。卒口噤。皆不常噤也。有時而緩。

按此條諸證。皆是系於邪著筋脈。風熱上扇之所致。諸注彊爲解事。不必然。又軒村寧熙曰。若發其汗以下十七字。蓋濕病中之文。今錯在此也。此說似是。

暴腹脹大者。爲欲解。

﹝徐﹞家之脈。總不離於沈緊。今之伏弦。亦沈緊類耳。

按如故二字難解。王肯堂曰。此痙字。恐當作死字。非是。

夫脈。按之緊如弦。

按轉筋篇。轉筋之爲病。其人臂腳直。脈上下行微弦。

太陽病其證備。身體彊KTKT然。

﹝徐﹞太陽病其證備者。身熱頭痛汗出也。﹝程﹞太陽病其證備。言頭痛項彊。發熱惡風寒具見也。

按太陽證備。尢引趙氏。其說近迂。徐程爲穩。脈反沈遲者。與桂枝加芍藥生薑人參新加湯證。殆同其轍。

又按栝蔞桂枝湯。爲柔痙初治之方。先教諭別有痙病論。曰。剛痙表證。與葛根湯。入胃者。承气湯。柔痙表證。與栝蔞桂枝湯。倘裏气亦虛者。桂枝加附子湯。芍藥甘艸附子湯。眞武湯。活人附術散。聖濟附子散之屬。理所宜然。亡血產後。陽盛陰虛。或有不中與附子者。乃參歸湯。人參建中湯。及景嶽滋補數方。當采擇而用焉。

又沈氏曰。有竹葉湯加附子。以治產後頸項彊。乃陽虛濕盛之痙。此言不核。然其方可借爲柔痙裏虛之治。

栝蔞桂枝湯方﹝按三升下。似脫去滓二字。﹞

太陽病。無汗而小便反少。

按無汗則津液內多。小盒飯利。而反少者。以其人津燥之故。尢注謬矣。

爲病。胸滿口噤。臥不著席。

按千金方曰。諸反張。大人脊下容側手。小兒容三指者。不可復治也。此龐氏所據。沈氏曰。大承气湯。或見內實。原有疏解。非爲攻下而設。尢氏曰。此痙病之屬陽明瘀熱者。然無燥實見證。自宜滌熱。而勿蕩實。乃不用調胃。而用大承气者。豈病深熱極。非此不能治歟。然曰可與。則猶有斟酌之意。用者愼之。朱氏曰。急與大承气。

以下其熱實。則枳朴硝黃。未始非滌熱生津除熱之神品也。並與金鑑相發。

又按汪機醫學原理曰。痙病。方書皆謂感受風濕而致。多用風藥。予細詳之。恐仍未備。當作气血內虛。外邪干之所致。蓋人百骸九竅。必本气血榮養。始能運動。觀內經云。足得血而能步。掌得血而能握。目得血而能視等文可見。蓋筋脈無血榮養。則彊直不能運動。痙病之證是也。但因有數者不同。是以有气虛不能引導津血。以養筋脈而致者。有津血不足。無以榮養筋脈而致者。有因痰火塞窒經隧。以致津血不榮者。有因眞元本虛。六淫之邪乘襲。致血不榮養者。𨿽有數因不同。其於津血有虧。無以滋榮經脈則一。詳先哲謂汗下過多。及病後產後。與大耗精耗血之病。皆能作痙。其意可見。學人不可力執局方。專用風藥而療。在乎分因用藥可也。以上汪說。蓋辧痙之非濕。此爲藍本。其見甚卓。惜彊分頭緒。稍屬多事。如張介賓。專以內因論。似不熟繹經文者。則又遜於汪氏一等矣。

又按柯氏曰。夫之始也。本非正病。必夾雜於他病之中。此說殆佳。蓋其人本有某故。而營血內乏。或外感誤治。而亡其津液。俱使邪火就燥。以著筋脈。遂爲勁急也。太陽病發汗太多。風病誤汗下。瘡家過汗。皆是痙之所因。而並產後發痙觀之。則其非徑得之者。可以見矣。其證必備表候。而冠以太陽病。則外邪所觸而致者。亦可以知矣。

太陽病。關節疼痛而煩。﹝玉函。脈經。細。作緩。活人書注曰。脈細者。非也。此名以下。徐。沈。朱。作此名中濕。亦曰濕痺。其候云云。非是。﹞

按濕病有挾風寒者。今此證則純於濕者。故舉爲濕病之首。先後篇所謂濕流關節。是也。﹝成氏旣引此句以爲解。﹞此條。尢氏注甚核。蓋濕邪不藉風寒。則更易濡滯。勢必趣裏。是以治法不事驅表。但利其小便。則外濕亦隨消除也。煩字。錢注爲當。或以爲心煩者誤矣。大便反快句。諸注未妥。愚意快者。快調和平之謂。言小便不利者。津液偏滲大腸。法當濡瀉。而今濕邪壅閉。水气內郁。不敢漏泄。故使大便反如平也。﹝注家多以濡瀉解快字。

然瀉利數行。豈得云之快。且小便不利者。勢必瀉利。則不宜下反字。故知前注之非。﹞顧如此證。綢繆失治。必變徧身浮腫。

又按成氏曰。痺。痛也。因其關節煩疼。而名曰濕痺。非香港腳之痺也。此說本於許氏說文。又魏氏曰。濕气不孤行。必附於別气。非風則寒。今感人而關節疼痛。知附於寒者多。而爲病於太陽者同也。非是。又黃仲理於此證擬方曰。甘艸附子湯。麻黃連翹赤小豆湯。並不確。

濕家之爲病。一身盡疼。

﹝尢﹞濕外盛者。其陽必內郁。濕外盛爲身疼。陽內郁則發熱。熱與濕合。交蒸互郁。則身色如燻黃。燻者。

如煙之燻。色黃而晦。濕气沈滯故也。若熱黃則黃而明。所謂身黃如橘子色也。

按此證亦純於濕者。郭氏補亡論曰。宜五苓散。然其病屬外。殆是麻黃連軺赤小豆湯所宜也。﹝宜以傷寒論述義濕熱條相參。﹞

巢源風黃候曰。凡人先患風濕。復遇冷气相搏。則舉身疼痛。發熱而體黃也。又有風黃膽候。並是別證。

濕家。其人但頭汗出。﹝胸上。趙。作胸中。﹞

﹝尢﹞寒濕居表。陽气不得外通。而但上越。爲頭汗出。﹝朱﹞背彊惡寒者。以背皆陽經所主。爲濕所痺也。﹝魏﹞欲得被覆向火。惡寒之甚矣。

按此濕郁之甚者。醫者誤下。以爲壞證。噦與小便不利。亦爲下冷之驗。胸滿亦爲上熱之徵。舌上如胎。注家多於如字費解。然胎本苔字。以气液蒸釀。積於舌上。恰如苔蘚之布鋪地面。故云如苔。或省云舌上苔。後人攺從肉旁。而注家不知其本義。遂至牽湊爲說。特成氏曰。使舌上生白苔滑也。其意可見焉。﹝或曰。說文。。水衣也。舌苔之苔。爲煤之看。卻覺襯著。說文。炱。灰炱煤也。段氏曰。通俗文云。積煙曰炱煤。玉篇云。炱煤。

煙塵也。蓋舌苔自薄而濃。自白而黃而黑。有積煙之象。故以名之。一說。謂舌苔多因熱而生。故從火爲正者。鑿矣。﹞甲乙經。石門。一名丹田。在臍下二寸。任脈气所發。蓋此所云。泛稱下焦。與關元同例。﹝關元。見厥陰篇。

水气篇。婦人雜病篇。﹞太陽下編五苓散條曰。其人渴而口燥。煩。亦同語例。

濕家下之。額上汗出。

﹝徐﹞𨿽仲景有下之早則噦句。似乎太早不可。而後則可下也。不知此爲頭汗而表未解者。慮其有內入之事。

表邪內入。則可下矣。非言治濕可下也。

風濕相搏。一身盡疼痛。

按朱氏曰。以見此證宜桂枝加術湯。而非麻黃湯之任。值天陰兩句。更示人因時變通意。此說不必。蓋此條示風濕取汗之例。不宜擬定一方。

此事難知曰。服解藥而去沈困。只頭痛目悶。是知濕去而風不去。則欲解也。若風去而濕不去則不解。何以然。

風則髙。濕則下而入裏也。按此說不了。

濕家病。身疼發熱。面黃而喘。

成氏曰。病有淺深。證有中外。此則濕邪淺者也。何以言之。濕家不云關節煩疼。而云身上疼痛。是濕气不流關節。而外客肌表也。不云發熱身似燻黃。復云發熱面黃而喘。是濕不漧於脾。而薄於上焦也。陰受濕气。則濕邪爲深。今頭痛鼻塞而煩。是濕客於陽。而不客於陰也。濕家之脈當沈細。爲濕气內流。脈大者陽也。則濕不內流。

而外在表也。又以自能飲食。胸腹別無滿痞。爲腹中和無病。知其濕气微淺。內藥鼻中。以宣泄頭中寒濕。

按本事方。載有本證治驗二則。並用瓜蒂散。宜參。

濕家身煩疼。可與麻黃加術湯。

按此條。乃證以方略者也。今就其方考之。是風濕之屬表實者。發熱惡寒無汗。其脈浮緊。可推而知矣。故以麻黃湯。發散郁邪。加術以驅表濕。此方之術。宜用蒼術。非逐裏濕也。蓋仲景分風濕太陽病。以爲三等。亦猶風寒之例。又黎居士簡易方。以此證爲寒濕。恐不然。

麻黃加術湯方﹝類聚。甘艸一兩。﹞

病者一身盡疼。發熱日晡所劇者。

按發熱日晡所劇者。以濕爲陰邪。故得陰時而加甚也。蓋此證。濕邪滯著稍深。而其表則實。故於麻黃湯中。

增損以治之。亦猶傷寒有葛根湯之例。

風濕。脈浮身重。汗出惡風者。

按此風濕之表虛者。亦猶桂枝湯之例。故嫌麻黃之峻。其不用陽旦者。豈以芍藥之澀乎。防己黃湯。注家以爲實衛滲濕之劑。此殊不然。防己。皮水有防己茯苓湯。而陶隱居曰。是療風水家要藥爾。然則亦是系逐表濕之品。

黃。但黃建中湯治裏虛。其他如黃桂枝五物湯。烏頭湯。芍桂酒湯。桂枝加黃湯。皆用治濕著。蓋托陽排結。於濡滯之邪。適然相對矣。術之驅外濕。旣如前述。況方後曰。服後當如虫行皮中。曰。令微汗瘥。則知此方爲風濕家解肌之治。而非滲利之劑也明矣。

防己黃湯方﹝方後如冰。趙原刻。作猶冰。﹞

傷寒八九日。風濕相搏。

﹝周﹞傷寒至八九日。亦云久矣。旣不傳經。復不入腑者。因風濕持之也。

按風濕相搏句。當與八九日字易位看。金鑑本於沈氏。以爲風濕之病。得之傷寒八九日。非是。

白術附子湯方﹝朱﹞如冒狀者。正气鼓動。水气亦隨而動。正邪相搏。未得遽勝之象。所謂與術附並走也。

按此方亦系於發表。旣詳之傷寒論述義中。玆不復贅。

風濕相搏。骨節疼煩。

﹝鑑﹞汗出短气。惡風不欲去衣。皆風邪壅盛也。小便不利。濕內蓄也。﹝尢﹞此亦濕勝陽微之證。其治亦不出助陽散濕之法。云得微汗則解者。非正發汗也。陽復而陰自解耳。

按傷寒表證。大端有二。曰太陽病。曰少陰病直中。顧濕家亦不過如此。蓋其太陽證治。麻黃加術湯等條。是已。如前條及此條。俱系表虛寒證。𨿽濕邪持久。猶是少陰直中之類。而桂枝附子湯。術附湯。甘艸附子湯。亦猶麻黃附子細辛甘艸二湯。及附子湯之例矣。尢氏於治濕諸方有總義。殊欠核當。仍不錄。

甘艸附子湯方聖濟。附子湯。治中風四肢攣急。身體沈重。骨節煩疼。

卽本方。姜棗同煎。

百一選方。史氏白術散。治腰痛。

於本方。去甘艸。加芍藥。

太陽中。發熱惡寒。﹝按數下之數字。非誤卽衍。﹞

﹝趙﹞注𨿽已解過治之失。於當救之道則未明。﹝按注。言成氏。﹞予嘗思之。此證屬陰陽俱虛。脈弦細者。陽虛也。芤遲者。陰虛也。所以溫鍼復損其陰。汗之復損其陽。此證惟宜甘藥補正。以解其熱爾。卽靈樞所謂。陰陽俱不足。補陽則陰竭。補陰則陽脫。可將以甘藥。不可飲以剛劑。

按柯氏曰。弦細芤遲。不得連讀。言中暑夾寒之脈。或微弱。或弦細。或芤遲。皆是虛脈。蓋細與芤不並見。

柯說爲是。然此證𨿽陰陽俱虛。而暑邪緣。津液乏燥。且熱證亦見遲脈。則謂之夾寒。恐不爲當。

活人書曰。問中暑何故灑然毛聳惡寒。答曰。經云。四時八風之中人也。因有寒暑。寒則皮膚急腠理閉。暑則皮膚緩腠理開。開則灑然寒。閉則熱而悶。近人多不明中暑。或作熱病法治之。復用溫熱藥。必致發黃斑出。更爲蓄血。尢宜戒之。

按先兄曰。鄭玄易通卦驗注。太陽脈。起足少指端。至前兩板齒。云岐子傷寒保命集曰。口開前板齒漧燥者。

牙乃骨之精。今燥者骨熱也。此說近鑿。又沈氏曰。當以辛涼解表。甘寒淸裏。卽後人所用香茹散之類。亦非是。

蓋此證。淸涼﹝如黃連石膏之類。﹞滲利﹝如五苓之類。﹞溫中。﹝如大順散之類。﹞俱非所適。但香薷實解暑之聖藥。

或加一味於潤補方中。﹝如黃湯。生脈散之類。﹞未必不爲佳。

太陽中熱者。是也。

按此條與前條。卽中虛實之別。而証之理。無出於此二端。徐氏注上條曰。此卽潔古所謂。靜而得之。爲中暑。爲陰證也。注此條曰。動而得之。爲中熱。爲陽證也。誤矣。﹝潔古所謂中暑。卽夏月傷涼之病。張介賓名爲陰暑。𨿽俱名曰暑。其實非暑邪也。又熱論所謂病暑者。亦是傷寒。以時而異其名耳。不可援以注本經也。﹞

又按山海經。北囂之山。鳥名HT。食之已。莊子雜篇則陽曰。夫凍者假衣於春。者反冬乎冷風。又方氏曰。。傷暑也。史記。禹扇。淮南子。武王蔭人於樾下。左擁而右扇之。是也。

太陽中。身熱疼重。而脈微弱。

按趙氏。周氏。有中統論。欠核。不錄。

云岐子傷寒保命集曰。太陽中者。身熱而煩。汗欲出。反飲冷水。灌之汗不能出。水行皮中。而脈微弱。表有水也。當發其汗。宜升麻湯。升麻。葛根。芍藥。甘艸。﹝各一兩﹞上銼細。每服一兩。水三盞煎服。

﹝余述﹞仲景之以痙濕。合爲一篇。厥有旨哉。夫天之气。風寒暑濕燥也。其令之有愆。與人之有虛。皆相感爲病。而風寒二气。傷人最夥。故著傷寒論。以盡其理。而他气之傷人。自表而入者。舉之於雜病論。此篇卽是也。然則宜云燥濕。而除燥不言者。何也。蓋燥之一气。爲秋之令。而未見其傷人如風寒暑濕者。是論之所以不及此也。﹝內經言秋傷於濕。而不言秋傷於燥。又言燥勝則幹者。亦非秋燥之謂。而所謂燥濕寒暑者。是地之燥濕。

而非天气之燥濕。後世有燥疫及秋燥病等說。要是門外揣摩。不足信也。﹞但痙則以內燥。而招外邪。然其情機。

則稍異於風寒。故與濕爲篇。益足以知秋燥之不爲病矣。且夫痙也。濕也。也。其脈因證治。纖悉具備如此。

則知殆是仲景之舊面。而非後人所節略矣。

卷上

百合狐惑陰陽毒病證治第三

﹝徐。鑑。作脈證並治。宜從。﹞

論一首證三條﹝按當二條。﹞方十二首論曰。百合病者。百脈一宗。悉致其病也。﹝默然。周。作默默然。﹞

﹝趙﹞言其百脈者。舉夫數之眾多也。猶言百骸爾。﹝程﹞經脈十二。絡脈三百六十五。此緣大病後。眞陽已虛。餘熱未盡。周身百脈俱病。是爲百脈一宗。悉致其病也。

按巢源千金並曰。百合病者。謂無經絡。﹝句﹞百脈一宗。悉致病也。蓋無經絡者。謂無經脈絡脈之別。宗。

猶同姓爲宗之宗。一宗。猶言一齊。注家或以爲朝宗之宗。或以爲宗尊之宗者。俱失其義。

又按此病。趙氏以爲熱蓄不散。積則毒生。而傷其血所致。與內經解證無少異。又與勞瘵同形狀。其說甚長。

考郭氏傷寒補亡論曰。此證。又與素問所謂解者相類。王氏醫壘元戎。舉王冰平人气象論解注曰。

惟百合一證。與此比比相若。並是趙氏所本。要之趙說太謬。又吳醫匯講。有陶宗暄百合病贅言。謂爲心神渙散證。

亦非是。

百合病發汗後者。

郭氏辧千金有更發字曰。其意謂百合本病汗下吐之後而更發。非傷寒汗下吐之後。變成百合病也。反似百合病中。治勞復之傷。而不見正行汗下吐百合病之藥。於義未甚安。恐因數百年間。傳錄校正。誤有增加。非孫氏之本文。故活人書。只用金匱本文。不用千金增加更發等字。而龐氏直攺其語云。治汗後百合病。治下後百合病。治吐後百合病。尢使人不疑也。

百合知母湯方﹝按此方。與後三方。服法中用煎字。蓋系後人所攺。外臺。作煮字。宜從。﹞

按先兄曰。宋吳曾能攺齋漫錄曰。王原叔內翰云。醫藥治病。或以意類取。至如百合治病。似取其名。嘔血用胭脂紅花。似取其色。淋瀝滯結。則以燈心木通。似取其類。意類相假。變化感通。不可不知其旨也。此說與魏意稍近。又朱氏格致餘論曰。本艸。藥之命名。以能而名者。百合當歸升麻防風滑石之類。是也。此說矣。

吳醫匯講。王繩林曰。古方惟百合湯。用百合七隻。配水三升。頃友人言。吾蘇陽山澄照寺前。一片地上。天然自產百合。僅如錢大。煮之淸香絕勝。療病極效。可知百合入藥者。以小爲貴耳。

按本艸嘉新補泉水條云。久服。卻溫調中。下熱气。利小便。可見其有瀉陽之功矣。

百合病。不經吐下發汗。

先兄曰。如初。言患狀遷延。不與初時異也。鑑說恐非。栝蔞牡蠣散方﹝牡蠣。熬。周本。熬。作。﹞狐惑之爲病。狀如傷寒。﹝輯義。脫其面目之目。宜補。脈經。狀。作其气。爲狐下。有狐惑之病並五字。﹞

按下疳多止前陰。牙疳不必及咽喉。金鑑未爲當。

蝕於下部則咽漧。﹝脈經。作蝕於下部。苦參湯淹洗之。﹞

蝕於肛者。﹝薰。諸本。作燻。宜從。黃下。周有散字。﹞

按豬苓散。圖經。引張仲景。﹝本艸原文。茯苓下。有術字。水字上。有與字。輯義並系刊脫。宜補。﹞

病者脈數。無熱微煩。

先兄曰。總病論。以此爲狐惑證。弟子稻葉元熙曰。脈經千金。亦編入於狐惑中。

按朱氏曰。按此證若未成膿。必不能食。亦必另用淸熱托毒方法。凡治瘡瘍之理皆然。無熱。無字疑誤。當是發熱也。此說似是。然據瘡癰篇。無字不攺而義通。

赤小豆當歸散方﹝周本。當歸十兩。﹞

按漿水。詳開於傷寒論述義瘥後勞復中。玆不復贅。

陽毒之爲病。﹝脈經。作陽毒爲病。身重腰背痛。煩悶不安。狂言。或走見鬼。或吐血下痢。其脈浮大數。面赤斑斑如錦紋。喉咽痛唾膿血。五日可治。至七日不可治也。有傷寒一二日便成陽毒。或服藥吐下後。變成陽毒。

升麻湯主之。﹞

陰毒之爲病。﹝脈經。作陰毒爲病。身重背彊。腹中絞痛。咽喉不利。毒瓦斯攻心。心下堅彊。短气不得息。嘔逆。唇靑面黑。四肢厥冷。其脈沈細緊數。身如被打。五六日可治。至七日不可治也。或傷寒初病一二日。便結成陰毒。或服藥六七日以上至十日。變成陰毒。甘艸湯主之。﹞

升麻鱉甲湯方﹝今本肘後。千金。療陰毒。有蜀椒。與原注合。周本。當歸二兩。再服取汗。取字。輯義偶脫。

宜補。﹞

郭氏曰。升麻甘艸二湯。觀其用藥。性甚緩。然諸家必先用之者。以古人治陰陽二毒者。惟此二湯。故須用之以去其毒勢。而後輔之以他藥也。

﹝余述﹞百合狐惑陰陽毒三病。考之巢源千金。多系傷寒後所變。此其所以合爲一篇歟。但百合狐惑。注家或謂在後世爲某病。然其說竟屬牽湊。實不能知其爲何證。如陽毒陰毒。就唐宋諸書考之。則殆是三陽合病。與少陰直中之類。然仲景不舉之傷寒論中。則知是別一種證。而亦未明其爲今之某病也。然則三病也者。古特有而今絕無者耳。痘疹創於東漢。香港腳盛於晉唐。風會變遷。理之所然。庸詎疑於古今之有異乎。

卷上

瘧病脈證並治第四

證二條﹝按此上。當脫脈字。﹞方六首師曰。瘧脈自弦。﹝外臺。師曰上。有辧瘧脈三字。可溫之。作溫藥已。脈經。弦緊者。作若脈緊數者。宋本外臺。亦作數緊。巢源。作脈數而緊者。外臺。可吐之。作吐之瘥。弦數上。有脈字。消息止之。作消息之。﹞

按此條。就脈候以示瘧病證治之綱領。蓋瘧是半表半里之病。其有表裏證。亦少陽病邪之所派及。不比傷寒太陽陽明之情機。故其汗吐下。亦與傷寒之治例不同。所言弦數者多熱。卽白虎加桂枝湯。柴胡去半夏加栝蔞湯證也。

弦小緊者。下之瘥。鱉甲煎丸是也。弦遲者可溫之。柴胡桂枝榦姜湯是也。弦緊者可發汗。牡蠣湯是也。浮大者可吐之。蜀漆散是也。療瘧之法。實不能出於此數件矣。程氏謂不可考者。恐不然也。又刺瘧篇曰。瘧脈小實急。灸脛少陰。又按弦數者風發也。以飲食消息止之。外臺無止字。似義稍長。巢源載本條。

無此二句。有凡瘧先發如食頃。乃可以治之。過之則失時十七字。本是刺瘧篇文。

又按外臺引。此條後有一條。云。又辧瘧歲歲發至三歲發。連日發不解者。以脇下有痞也。療之不得攻其痞。

但虛其津液。先其時發汗。其服湯已。先小寒者。漸引衣自覆汗出。小便利則愈。瘧者。病患形瘦。皮上必粟起。

﹝巢源。千金。亦有此條。千金。連日上。有或字。巢源文少異。末截。作夫瘧其人形瘦皮必栗。﹞

病瘧以月一日發。﹝外臺。病上。有問字。其。作期。類聚。圓。作丸。下並同。﹞

鱉甲煎圓方﹝外臺。烏扇下。無燒字。葶藶二分。石韋二分。無去毛字。濃朴三分下。有炙字。牡丹下。無去心字。半夏一分下。有洗字。蜣螂。熬。作炙。桃仁。作三分去皮尖熬。灰字。並作土字。一斛五斗。作一斛五升。

按古方所言分者。系裁分之分。非六銖爲分之分。此方鱉甲。千金注。作三兩。而鍛竈下灰。與淸酒。俱有定量。

則他藥以分稱者。蓋後人所妄攺。其三分者。宜作十八銖。六分。宜作一兩十二銖。五分。宜作一兩六銖。一分。

宜作六銖。二分。宜作十二銖。四分。宜作一兩。始合古義。又輯義。石韋。紫威。從艸。是書誤筆手。﹞

按弟子山內慮曰。此方逐血之品特多者。以瘧至久則血道澀滯。與邪搏結。楊仁齋有瘧有水有血。當以常山艸果檳榔靑皮烏梅甘艸作劑。加五靈脂桃仁爲佐之說。其意可見矣。此說爲是。此方。蓋崔氏所謂羈縻攻之者。﹝見外臺瘕中。﹞注家以爲急治。恐誤。又本艸鼠婦條。圖經云。張仲景主久瘧大鱉甲丸中使之。以其主寒熱也。又芒硝條。陶隱居引皇甫士安解散硝石大凡說云。硝石。三月采於赤山。

聖濟。鱉肉煎丸。﹝主證同﹞不用鱉甲。以生鱉肉半斤。治如食法。去紫威。蜂窠。赤硝。加海藻。紫菀。大戟。各一分。﹝余藥亦皆一分。﹞桑螵蛸一兩。修制與本方同。

師曰。陰气孤絕。﹝外臺引。師曰上。有辧瘧病三字。則熱而。作而脈微者其候必七字。肌。作脫。類聚。亦作脫。﹞

溫瘧者。其脈如平﹝脈經。作瘧但見熱者。溫瘧也。其脈平。身無寒但熱。骨節疼煩。時嘔。朝發暮解。暮發朝解。名曰溫瘧。白虎加桂枝湯主之。巢源曰。夫病瘧六七日。但見熱者。溫瘧矣。又千金。外臺。文互有異。今不繁載。﹞

按內經以先熱後寒爲溫瘧。仲景則以無寒但熱爲溫瘧。稍與上條癉瘧相近。蓋是別發一義者。不宜援內經溫瘧爲說矣。內經稱冬傷於寒。春必溫病。而仲景則曰。太陽病。發熱而渴。不惡寒者。爲溫病。知是溫瘧之溫。與溫病之溫。實同其義。﹝詳論於傷寒論述義中。﹞瘧邪本在少陽。故時嘔。此證則熱邪燻胃者爲甚。故身無寒但熱。更就骨節疼煩視之。則猶有表邪在。故加桂枝於白虎湯中。以兼治表裏。此證。白虎淸涼。而少陽之邪亦解。猶三陽合病用白虎之例。但其脈如平。諸注未瑩。愚亦未曾遇此病。末由知其理。存而闕疑已。

瘧多寒者。名曰牡瘧。﹝宋本外臺。作牡瘧。下蜀漆散同。蓋其作牝者。程衍道所意攺。存考。﹞

蜀漆散方﹝外臺引。作蜀漆。洗去腥。雲母。龍骨。上三味等分。搗節爲散。先未發前一炊。以淸酢漿水和半錢服。臨發時。更服一錢。溫瘧者。加蜀漆半分。雲母。炭火燒之三日三夜用。按外臺。似是。千金。一炊下。有頃字。﹞

按雲母龍骨性用。注家所說。似未明晰。考之本艸。亦未見有治瘧之能。竊以爲此二味及牡蠣。俱有解水結之功。

故與蜀漆相配。能豁瘧痰也。肘後方曰。老瘧久不斷也。未龍骨方寸七。先發一時。以酒一升半煮三沸。

及熱盡服。溫覆取汗。便卽效。千金翼曰。療痰飲頭痛。往來寒熱方。常山一兩。雲母粉二兩。上二味爲散。

熟湯服方寸匕。吐之止。若吐不盡更服。並與此方。其意相似。又刺瘧篇次注曰。先其發時。眞邪異居。波隴不起。

故可治。過時則眞邪相合。攻之則反傷眞气。故曰失時。蓋得此說。而此方服法。義益明矣。﹝輯義所引。得效方文。

本出三因方。丹溪纂要文。本出保命集。﹞

附外臺祕要方牡蠣湯﹝外臺。甘艸炙。上四味切。以水先洗蜀漆三徧。去腥。以水八升。煮蜀漆及麻黃。去沫。取六升。內二物。更煎取二升。去滓。溫服一升。卽吐勿更服則愈。﹞

按此方。吐而兼汗者。張戴人法。間有此類。然愚嘗用治瘧夜間發。及熱甚無汗者。服後不吐而汗。稍稍邪解就愈。尢氏以謂外攻之力較猛者。信矣。

柴胡去半夏加栝蔞湯﹝外臺。甘艸下。有炙字。生薑三兩。大棗下。有擘字。七味下。有切字。再。作更。日二服。作日三。千金。名柴胡栝蔞湯。用柴胡三兩。大棗二十枚。訛。﹞

柴胡桂枝榦姜湯﹝原注。如熱。是如神訛。﹞

按此方。宋人取而附此。蓋有所據也。今根據治瘧。如神之言。殆不虛誣。太陽下編所用。系於太少並病。而兼飲結者。如此條。徐注爲核。﹝本於趙氏。﹞然瘧有痰積聚。許仁則旣有其說。則此所用。亦爲兼治飲結者。蓋其趣似異而實同者也。

卷上

中風歷節病脈證並治第五

論一首脈證三條﹝三。疑七訛﹞方十二首夫風之爲病。當半身不遂。

按凡形骸一節之气。閉而不仁者。皆謂之痺。今止云臂者。蓋舉一隅爾。

寸口脈浮而緊。

按痺論曰。皮膚不營。故爲不仁。次注曰。不仁者。皮頑不知有無也。診要經終論次注曰。不仁。謂不知善惡。

又成氏注平脈法曰。仁者。柔也。不仁者。言不柔和也。爲寒熱痛癢。俱不覺知者也。又曰。不仁者。彊直而無覺也。

成說不確。﹝當與血痺篇。及素問識。診要經終論。血气形志篇互參。﹞

又按徐氏曰。至入腑。腑邪必歸於胃。胃爲六腑之總司也。於是風入胃中。胃熱必盛。蒸其津液。結爲痰涎。

气壅隧道。胃之支脈絡心者。才有壅塞。卽堵其神气出入之竅。故不識人。﹝以上醫門法律文。﹞試觀俗做陳搏。按住頸間兩人迎脈气。卽壅逆不識人。人迎者。胃脈也。則不識人之由胃气壅。不信然哉。此說或有理。蓋入腑入髒。

其證似輕重相錯。然細繹其理。不識人者。一時昏塞。臨時醒省。卽卒中閉証之謂。舌難言。口吐涎者。其病深固。

必心神不收。百治難效者也。

侯氏黑散﹝兪本。類聚。曰能。作自能。﹞

寸口脈遲而緩。

按營緩衛緩二句。是雙關文法。上句是客詞。下句是主詞。對舉以爲榮虛衛虛之辧。緩字承上文。猶言虛。﹝太陽下編。緊反入裏。緊字。指邪而言。是同語例。﹞榮緩。言尺中緩者榮必虛。衛緩。言寸口緩者衛必虛。衛虛故中風也。榮緩一句。

本不幹中風。而注家牽合爲說。未免錯。

風引湯。除熱癱癇。﹝牡蠣各三兩。原本。諸本。作二兩。當攺。﹞

張氏千金方衍義曰。風引者。風淫末疾。而四肢引動也。

按本艸衍義。作治風熱螈。及驚癇螈。幼幼新書。作除熱去癲癇。﹝輯義癲字。偶訛作癱。﹞醫壘元戎。作除熱癲癇。

又按尢氏以此方爲猛劑。然其藥不過大黃石膏等。而僅用三指撮。則固無須顧慮矣。三指撮。卽方寸匕余。

素問識病能論下。引陶氏序例以証之。

千金。治少小壯熱。渴引飲下痢。龍骨湯方。於本方。去漧薑。牡蠣。滑石。白石脂。紫石英。加栝蔞根。﹝各二兩﹞治下篩。以酒水各五合。煮散二合二沸。去滓。量兒大小服之。﹝按二合疑。宜復審。﹞

防己地黃湯﹝甘艸一分。趙本。作二錢。類聚。作二分。﹞

按據千金風眩門。此系徐嗣伯方。

寸口脈沈而弱。沈卽主骨。弱卽主筋。

按此條不言痛者。蓋省文也。如水傷心。注家就心主汗爲解。然汗出入水中。恐不遽傷及心。且歷節是筋骨間病。固不干心臟。仍疑心字有訛。或曰。心主血脈。傷心。猶言傷血脈。亦屬臆說。

又按歷節黃汗之辧。尢氏爲確。徐氏曰。黃汗重在腫。歷節重在痛。亦是。﹝徐更有詳說。欠核。﹞今更審之。

曰黃汗出。曰肢節疼痛。曰發熱。皆是二病所俱有。然歷節之黃汗。特在痛處。﹝曰歷節黃汗出。是﹞黃汗之汗。

洽於周身。﹝曰汗沾衣。色正黃如柏汁。是。﹞歷節之腫多止下部。﹝曰腳腫如脫。曰獨足腫大。是﹞黃汗之腫。及於徧體。﹝曰四肢頭面腫。曰身腫。是﹞歷節之痛。轉歷諸節。﹝其名可徵。﹞黃汗之痛。必不轉歷。﹝曰骨節疼痛。

曰腰髖弛痛。曰身疼重。是。﹞且其胸中窒如痛。久不愈必致癰腫等證。實黃汗之所獨。而歷節則無此瘀郁之態也。

但近時未見黃汗病。亦未見歷節有黃汗出者。姑就文義而論之已。

諸肢節疼痛。身體HT羸。﹝脈經。作魁瘰。類聚。同。輯義。魁。訛。趙原刻。作魁。﹞

按HT羸。恐以魁瘰爲是。爾雅遒。木魁。注。謂樹木叢生。根枝節目。盤結磊。釋文。。郭。盧罪反。邢曰。魁。讀若磊。據此。魁瘰。加爾雅之魁。謂疼痛之處。盤結磊也。正與病證相協。磊。亦作。﹝見玉篇。﹞其義可見耳。﹝竊疑爾雅魁。或魁瘰訛。然前人未言及。附記俟識者。﹞又玉篇腫兒。是魁瘰之從肉者。益足以徵前說。蓋次條亦有身體羸瘦。而魁瘰字。所不習見。故後人攺作羸。而其本義晦矣。

又按肢節疼痛身體魁瘰。腳腫如脫。三證疊言者。亦猶麻黃湯。身疼腰痛骨節疼痛之例。且此云腳腫如脫。次條云獨足腫大者。言寒濕下注。下部特浮。其久不愈者。往往變爲鶴膝風。亦濕滯所致耳。又短气。與甘艸附子湯證短气同機。

本艸玉石部。陳藏器余云。白師子。主白虎病。向東人呼爲歷骨風。﹝政和本。作江東人呼爲歷節風。﹞

桂枝芍藥知母湯方按趙氏曰。分兩多而水少。恐分其服。而非一劑也。三因方云。每服四錢。此說有理。蓋此方九味。都三十一兩。當今秤十二錢五分八釐八毫。水七升。當今量七合七勺。則當從防風湯攺正爲順。

烏頭湯方﹝原本。屈節。作屈伸。當攺。﹞

按此方。比之桂芍知母湯。其力更烈。治歷節初起急劇證。功效不可言。黃亦以驅濕。說見於前。

礬石湯按此方。用之香港腳。如痿軟引日者。或見奏功。衝心之證。豈其所宜。活人書。稱香港腳用湯淋洗者。醫之大禁。

而景嶽全書。詳論禁不禁之別。當參。

附方古今錄驗續命湯﹝輯義。外臺風痱門。載西州續命湯云云。今更考外臺。此西州二字宜刪去。不識人。當作不知人。﹞

按此方。卽大靑龍湯變方。而尢氏所謂攻補兼施者已。中風邪气本輕。但以血气衰弱殊甚。故招其侮。大抵表候爲內證所掩。往往使人難於辧認。蓋續命湯。發表補虛。對待爲方。實爲中風正治之劑。而推其立方之旨。則亦足以明中風所因之理。學人豈可不深味乎。如晉唐諸家所增損。其方頗夥。玆不繁載。

千金三黃湯﹝千金。此方中分字。皆作銖兩。蓋是古式。且六升。作五升。三服。作二服。腹。作脹。枳實一枚。作六銖。悸上。有心字。附子上。有八角字。﹞

近效方術附湯﹝類聚。作術附子湯。﹞

按前有頭風摩散。後人仍附此方。本不幹中風也。

崔氏八味丸按前有礬石湯等。故後人附以此方。蓋此方證。卽病邪淹畱。痺著少腹者。故從緩治。更有少腹不仁。屬衝心之漸者。實非此方所對也。

千金方越婢加術湯﹝生薑二兩。當從諸本作三兩。﹞

按此亦以治腳弱。而附之也。

卷上

血痺虛勞病脈證並治第六

論一首脈證九條﹝當作十條。﹞方九首﹝當作十首﹞

按醫門法律曰。虛勞之證。金匱敍於血痺之下。可見勞則必勞其精血也。魏氏以爲血痺當編次於中風之後。後人誤敍。與虛勞同篇。諭氏彊牽入虛勞中。可謂刻舟求劍。二說未知何是。程氏稍與諭同意。

問曰。血痺病。從何得之。﹝聖惠方。盛重。作充盛。千金。。作澀。在上。更有澀字。徐曰小字上。該有微尺中三字。此說難從。﹞

按歷節血痺。金鑑所辧不允。歷節有風血相搏。卽疼痛如掣文。則可知亦傷及血。血痺有鍼引陽气文。則可知陽气亦閉矣。又徐沈程周。並肌膚盛爲句。重字接下讀。魏鑑重字連上句。當考。稻葉元熙曰。重因。趙本作重困。

似是。賈誼新書。民臨事而重困。則難爲上矣。倉公傳。爲重困於兪。忿發爲疽。此皆言累困也。

血痺陰陽俱微。

按傷寒論所謂脈之陰陽。皆以部位而言。然此條則自有寸口關上尺中文。故金鑑以浮沈解之。亦猶六難陰盛陽虛陽盛陰虛之意。傷寒論多稱脈陰陽。﹝桂枝湯條。不揭脈字。﹞而此無脈字。故沈氏以陰陽營衛俱微釋之。蓋此條陰陽。義可兩通。故輯義並二說而存之。徐曰。陰陽。寸口人迎也。尢曰。陰陽俱微。該人迎趺陽太溪爲言。

並誤。又聖濟。尺中上。補或字。三因方曰。脈當陰陽俱微。尺中少緊。身體如風痺狀。

黃桂枝五物湯方﹝朱﹞如桂枝湯。本爲太陽中風和營衛之要藥。玆特去甘艸之和緩。而君以黃之峻補者。統率桂芍姜棗。由中達外。俾無形之衛气。迅疾來復。有形之營血。漸次鼓蕩。則痺可開。而風亦無容畱之處矣。

按此說稍是。然黃取之托陽逐邪。不取峻補矣。

夫男子平人。脈大爲勞。

醫學綱目曰。胗脈浮而大。或大而弦。皆爲虛勞者。蓋陽盛陰虛之癥也。暮多見之。

男子面色薄者。﹝重。趙。作裏。諸本同。宜從。鑑曰。脈浮者。裏虛也。當是衍文。誤矣。﹞

按沈曰。色乃神之旗。營衛之標。若面色薄者。是白而嬌嫩無神。乃气虛不統營血於面也。此說與魏氏異趣。

男子脈虛沈弦。

﹝周﹞此爲勞傷元气。所以至此。然則仲景卽不言治法。自當調以甘藥培中土。以益元陽。不待言矣。若捨黃建中。又何以爲法耶。

按無寒熱。又見短气。吐血。瘀血。及妊娠中。俱言無外邪。金鑑恐鑿。瞑。眩。通用。後條云。目眩。然則目瞑。卽目眩也。男子字。又出消渴。及黃膽中。宜參。

醫學綱目曰。診脈虛微細弦。爲虛勞者。蓋陰陽俱虛之癥也。晨多見之。

勞之爲病。其脈浮大。

﹝鑑﹞手足煩。卽今之虛勞五心煩熱。陰虛不能藏陽也。陰寒精自出。卽今之虛勞遺精。陰虛不能固守也。酸削不能行。卽今之虛勞膝酸削瘦。骨痿不能起於牀也。

按蘭室祕藏。舉此條曰。以黃建中湯治之。此亦溫之之意也。

夫失精家。少腹弦急。

按據巢源。脈極虛芤遲以下。當爲一截看。

脈得諸芤動微緊。

先兄曰。芤與微反。動與緊反。蓋芤動與微緊。自是二脈。則上文脈大爲勞。極虛亦爲勞之意。故下一諸字也。

按魏氏以爲此上有假熱。而下有眞寒者。其說頗辧。然熟繹經文。似不必上熱者。

天雄散方按此方白術殊多。故徐氏以爲中焦陽虛之治。﹝沈氏同﹞然天雄實爲補下之品。則其說恐未核。要之配合之理。

殆爲難晰已。又朱氏曰。然使眞陰虧損。亡血失精。二方皆非其任矣。須用八味腎气丸法。斯言殆然。

男子平人。脈虛弱細微者。

﹝周﹞至盜汗。則陽衰因衛虛。而所虛之衛行於陰。當目瞑之時。無气以庇之。故腠開而汗。若一覺。則行陽之气。復散於表。而汗止矣。故曰盜汗也。夫至盜汗。而其虛可勝道哉。

人年五六十。其病脈大者。

﹝魏﹞男子平人失精亡血之虛勞。年少而體方柔脆。故易至夭折。年五六十感邪成痺之虛勞。年老而體已堅硬。

故可以終其天年。是虛勞而成痺。終是經絡病。虛勞而成失精亡血。則爲臟腑病矣。經絡病可以引年。臟腑病難於延歲也。此仲景引虛勞之類。以明虛勞也。

按沈氏曰。虛陽上浮則脈大。營衛不充於軀殼相循背之經隧。曰痺俠背行。朱氏曰。大爲虛陽外鼓之大。而非眞气內實之大也。三陽皆虛。痺而不用。並與尢魏異義。

又按馬刀。陶隱居曰。李云。生江漢中。長六七寸。禹錫等謹按蜀本圖經云。生江湖中。細長小蚌也。長三四寸。闊五六分。俠纓。太素。作俠嬰。楊上善注曰。頸前曰嬰也。外臺引。嬰。作纓。考段氏注說文。纓。冠系也。

。頸飾也。嬰。繞也。益知作纓者爲是。而俠纓者。俠冠系之謂。卽頷骨下際。至人迎兩旁也。﹝結纓必於頤下。

段氏可考。﹞

脈弦而大。弦則爲減。大則爲芤。﹝按此條。亦見於吐衄中。﹞

按玉編。芤。苦候切。﹝集韻。此有病脈二字。﹞徐氏脈訣云。按之卽無。舉之來至。旁實中央空者。名曰芤。

﹝徐氏不知何人。隋志。有徐氏脈經。崇文書目。有徐裔指訣。﹞此本於脈經。未爲當。宜參先君子撰脈學輯要。﹝戴起宗脈訣刊誤曰。芤。艸名。其葉類蔥中空。又本艸綱目。以爲蔥一名。俱未審何據。﹞成氏曰。革者。言其旣寒且虛。則气血攺革。不循常度。又方氏。尢氏。並有說。俱未妥。

虛勞裏急。悸衄。

按此條。卽虛勞之正證。實屬斫喪太過。虛火上亢者。筋失所養。故里急。血脈衰乏。故悸。﹝悸。卽動築。

驗之病者。知其非心動。﹞

血隨火上。故衄。寒盛於下。故腹中痛。下元不固。而心神不寧。故失精。血道澀滯。故四肢酸疼。﹝猶桂枝加芍藥生薑人參新加湯證。身疼痛之理。﹞虛陽外泛。故手足煩熱。上焦液枯。故咽漧口燥。皆是莫不自陰虛所致。

陰虛故不與陽相諧。是以用小建中湯。和調陰陽。蓋桂枝湯。營衛均和。而此方則倍芍藥。專滋其陰。以配於陽。

爲虛勞正對之治矣。

又徐氏。沈氏。及汪纘功所論。頗爲精鑿。文繁不錄。宜閱。﹝汪說。出吳醫匯講。﹞

小建中湯方肘後。凡男女因積勞虛損。或大病後不復常。若四體沈滯。骨肉疼酸。吸吸少气。行動喘。或小腹拘急。腰背彊痛。心中虛悸。咽漧唇燥。面體少色。或飲食無味。陰陽廢弱。悲憂慘戚。多臥少起。久者積年。輕者才百日。

漸至瘦削。五臟气竭。則難可復振。治之湯方。﹝卽本方﹞

勞虛腰痛。少腹拘急。

按此證陰虛頗重。而無上炎之勢。故純補下元。而無取於建中和諧之法矣。

又按寇宗朱震亨王履李時珍並論此方之理。王李俱駁寇氏。然寇說似長。今具列於左。以備參考。蓋茯苓澤瀉。或引接桂附。以達下焦。如消渴所用。是也。或藉力桂附。以通水淤。如轉胞所用。是也。今如此條。則引接通利。俱兼取之矣。五苓散之桂。或以發表。或以散寒。藥與病對。其方則一。而其用有異者。是仲景方法之妙致也。

寇氏本艸衍義曰。澤瀉。其功尢長於行水。張仲景八味丸用之者。亦不過引接桂附等。歸就腎經。別無他意。

朱氏本艸衍義補遺曰。仲景八味丸。附子爲少陰之向導。其補自是地黃。後世因以附子爲補。誤矣。附子走而不守。取健悍走下之性。以行地黃之滯可致遠。亦若烏頭天雄。皆气壯形博。可爲下部藥之佐。

李氏本艸綱目曰。仲景地黃丸。用茯苓澤瀉者。乃取其瀉膀胱之邪气。非引接也。古人用補藥。必兼瀉邪。邪去則補藥得力。一辟一闔。此乃玄妙。後世不知此理。專一於補。所以久服必至偏勝之害也。﹝按此說。本於王氏HT洄集。王說文繁不錄。﹞

按先兄紹翁曰。牡丹皮之性。較諸桃人虻蛭。則不惟其力之緩。若單與之。難以潰堅破瘀。蓋其爲功。惟是行血通經。仍以配於桃仁大黃。可增除滌之力。合於當歸地黃阿膠等。能引滋液和血之品。而榮養陰分。故參之補瀉之藥。未有所礙。復足以贊其不逮矣。此說能闡前古之祕。

薯蕷圓方﹝尢﹞其用薯蕷最多者。以其不寒不熱。不燥不滑。兼擅補虛去風之長。故以爲君。謂必得正气理。而後風气可去耳。

按本艸。薯蕷。味甘溫。主傷中。補虛羸。除寒熱邪气。補中益气力。長肌肉。﹝白字﹞豆黃卷。別不著其功。

然大豆則味甘平。逐水脹。除胃中熱痺。傷中淋露。﹝黑字﹞麯。味甘大暖。療臟腑中風气。調中下气。﹝新補﹞白蘞。味苦平。散結气。﹝白字﹞幼幼新書。養生必用。治風勞气冷百疾。薯蕷丸。並治風眩背拘倦。胸滿短气。羸瘦飲食少。小兒泄利。多汗發熱方。

卽本方。﹝內不用棗。﹞濃煎棗湯。空心嚼一丸。日午再服。有熱人。卽丸如桐子大。空心日午。米飲下二十丸。

止於三十丸。

酸棗湯方按此方釋意。醫通爲優。﹝輯義所引。肝虛者三字。剩。﹞本艸黑字。酸棗下云。煩心不得眠。補中益肝气。又茯苓之功。本艸經。稱主驚邪恐悸。孫眞人曰。治心煩悶。及心虛驚悸。安定精神。蓋以其質重。亦能鎭縋。此方所取。正在於此。聖惠。治虛勞煩熱。不得眠臥。黃芩散。

於本方。去芎。加黃芩。羚羊角屑。

五勞虛極。羸瘦腹滿。

按此條證。卽後世所謂勞瘵也。據程注。五勞虛極一句。是一章題目。羸瘦腹滿。不能飲食。是其證候。食傷。

憂傷。飲傷。房室傷。饑傷勞傷。是其所因。蓋有一於此諸因。皆足以致經絡營衛气傷。而血脈凝積。以致內有幹血。遂爲五勞虛極。更有肌膚甲錯。兩目黯黑二證。俱爲幹血之徵。蓋其脈數蒸熱。亦可槪知也。

又按五勞。言五臟勞。蓋憂傷。勞傷。以勞心肝。食傷。飲傷。饑傷。以勞脾。房室傷。以勞腎。而諸勞之極。

又必勞肺。且此條所言。不是五勞兼備者。蓋言有一所傷。而勞一臟。以致經絡營衛气傷。遂爲此病。﹝輯義引巢源。思勞下。刊脫心勞二字。﹞爾雅。。。注。謂木皮甲錯。﹝輯義引山海經。文有訛脫。曰。羊。其脂可以已臘。注。治體皴。臘。音昔。﹞又十四難。損其肝者。緩其中。滑氏曰。緩者。和也。﹝百勞丸。原出醫壘元戎。

曰。許州陳大夫傳。張仲景百勞丸。﹞緩中補虛。程注甚當。張說非是。

程氏曰。婦人虛勞。大半內有幹血。男子亦間有之。審其可攻而攻之。則厥疾可愈。魏氏曰。此在婦人女子。

寡婦女尼。因不月漸成虛勞者。尢所宜投也。

大黃虫丸方﹝大黃十分。宜作二兩十二銖。黃芩一兩。諸本。作二兩。﹞

按本艸經。蠐螬。味鹹微溫。主惡血血瘀痺气。破折血在脇下堅滿痛。月閉。圖經云。張仲景治雜病方。大虫丸﹝按黃字脫。﹞中用蠐螬。以其主脇下堅滿也。又虫條。圖經云。張仲景治雜病方。主久瘕積結。有大黃虫丸。

又大鱉甲丸中。並治婦人藥。並用虫。以其有破堅積下血之功也。

醫學綱目曰。結在內者。手足脈必相失。宜此方。然必兼大補劑瓊玉膏之類服之。

幼幼新書。嬰孺。治小兒身體面目悉黃。此是榮衛气伏熱於內所爲。蠐螬丸方。

於本方。去大黃。桃仁。漧漆。加大棗。﹝按此證。猶用本方爲佳。﹞

附方千金翼。炙甘艸湯。﹝宜參肺痿附方。﹞

按此方。仲景滋陰之正方。而千金翼文。出於仲景。必有其徵。故宋人取附於此也。醫學入門。稱一切滋補之劑。皆自此方而變化之者。其言爲當。蓋此方。炙甘爲君。生薑。大棗。爲臣。地黃。麻仁。阿膠。麥門爲佐。專以滋陰潤燥爲務。然懼其粘膩涼濕。不利中土。故人參桂枝爲使。更用淸酒。並以扶護元陽。旁宣達諸藥之力。與腎气丸之桂附。救腎中之陽。其趣似異而實同。如後世滋陰諸方。徒裒合羣隊涼潤之品。誠非知制方之旨者矣。徐氏曰。後人只喜用膠麥等。而畏姜桂。豈知陰凝燥气。非陽不能化耶。此言得之。又按地黃。此方。及大黃虫丸。

腎气丸等。比之他藥。分兩殊多。蓋以體重之故。不必君藥之謂。宜參藥治通義。方劑分量下。

小兒衛生總微論。國老丸。治瘦瘠虛羸。少气。右以甘艸。炙焦黃。杵末。煉蜜和丸綠豆大。每服五丸。

溫水下。日三服。一歲兒五丸。以上者七八丸。以意加減。無時。

肘後。獺肝散。﹝朱﹞獺爲陰邪之獸。而肝獨應月增減。是得太陰之正气。其性獨溫。故宜於冷勞。又主鬼疰一門相染者。以陰入陰。以邪逐邪。同气相求之義也。

按本艸。圖經云。張仲景有治冷勞獺肝丸方。又主鬼疰一門相染者。取肝一具。火炙之。水服方寸匕。日再。

崔氏治九十種虫疰。﹝云云﹞獺肝丸。二方俱妙。又聖惠方。載冷勞證。文繁不錄。

又按本艸諸條。圖經云。肚。主骨蒸熱勞。血脈不行。補羸助气。四季宜食。張仲景有豬肚黃連丸。是也。豬肚黃連丸。未詳其方。當考。

﹝余述﹞魏氏曰。失精於下者。可成虛勞矣。脫气則成虛勞於上者焉。秦越人之論虛損。其言陽虛而陰盛。損則自上而下。一損損於肺。二損損於心。三損損於胃。卽仲景所謂脫气之虛勞也。其言陰虛而陽盛。損則自下而上。

一損損於腎。二損損於肝。三損損於脾。卽仲景所言失精之虛勞也。﹝右節文﹞念庭之說是也。蓋五勞六極七傷。

其目𨿽殊。要其指歸。不出於陽虛陰虛二端。且不啻不出於此二端。而陰虛陽亢者。實爲居多。今篇首旣冠以男子二字。而細檢各條。大抵莫不屬陰虛矣。小建中湯。扶脾之劑也。而其證則亦是上盛下虛。其用此湯。亦取於和陽就陰。顧脫气一條。猶系於陰虛陽隨衰者。酸棗湯。治火亢虛煩。心神不寧者。然則謂仲景所云虛勞者。皆屬陰虛可乎。如大黃虫丸證。卽骨蒸之類。而肺痿一證。是勞嗽之謂。則今之虛損勞瘵者。實不外於仲景所舉之數件矣。

﹝愚撰藥治通義。於補法下。以建中腎气二證。對待爲辧。然今更考之。其方則爲補陽補陰之分。而其證。則不必胃虛腎虛之別。舊見不免謬。﹞

卷上

肺痿肺癰咳嗽上气病脈證治第七

論三首脈證四條﹝三字。四字。並訛。宜訂。﹞方十五首﹝五。當作六。﹞

問曰。熱在上焦者。因咳爲肺痿。﹝脈經。千金。又。作數。﹞

按諭氏曰。肺癰屬在有形之血。血結宜驟攻。肺痿屬在無形之气。气傷宜徐理。徐氏沈氏周氏朱氏皆從此說。

然肺痿之病。必損血液。則以气血立辧者。謬矣。

又按口中反有濁唾涎沫。蓋系於該言稠痰白沫者。本經所謂痰者。非今之所謂痰。次條曰。多唾濁沫。皂莢丸條曰。時時唾濁。桔梗湯條曰。時出濁唾。五臟風寒篇曰。肺中風。吐濁涕之類。皆今之稠痰也。蓋肺萎液燥。而口中有唾涎。故下反字也。﹝巢源虛勞凝唾候曰。腎液爲唾。上焦生熱。熱衝咽喉。故唾凝結也。此亦稠痰耳。﹞又脈反滑數。反字難解。稻葉元熙曰。反於肺痿亡津液之脈。或者。仁存孫氏方曰。詳觀肺癰肺痿二證。實難治。要之肺癰則間有可愈者。亦須肺未穿。故可救。但肺痿罕有安者。蓋其肺枯竭漧燥。何由而得潤。所以難愈。

問曰。病咳逆。何以知此爲肺癰。﹝風則之則。原本無之。輯義偶衍。宜刪。﹞

按此條。列呼吸不利。咳口干等候。就風與熱。以爲分別。然大旨不過云風壅釀熱。以爲此病耳。

又按熱過於榮。熱之所過。兩過字。注未了。當讀如詩江有汜。不我過之過。史記淮陰侯傳。信常過樊將軍噲。

魏其侯傳。灌夫有服。過丞相。扁鵲傳。捨客長桑君過之類。亦是。又呂覽異寶。五員過於吳。注。過。猶至也。義殆。相同。辧脈法曰。熱之所過。則爲癰膿。

又按脈經平肺痿肺癰中所載。出於本經之外者。凡六條。俱似非仲景原文。姑拈一條於左。曰。問曰。振寒發熱。寸口脈滑而數。其人飲食起居如故。此爲癰腫病。醫反不知。而以傷寒治之。應不愈也。何以知有膿。膿之所在。何以別知其處。師曰。假令膿在胸中者。爲肺癰。其人脈數。咳唾有膿血。設膿未成。其脈自緊數。緊去但數。膿爲已成也。

肺痿吐涎沫。而不咳者。

按稻葉元熙曰。若服湯已渴者。屬消渴。是假設之辭。與吳茱萸湯條。得湯反劇者。屬上焦也同例。

射幹麻黃湯方按本篇用麻黃者四方。宜爲二義看。注家皆謂。其證內飲挾外邪。故用麻黃髮其表。是一義。今驗肺脹證。多是宿飲爲時令觸動者。而不必具表候。則其用麻黃。適取發泄肺中郁飲。亦猶麻杏甘石湯之意。是一義。蓋勿拘一隅可也。

咳逆上气。時時唾濁。

按曾世榮活幼心書曰。肺爲五臟華蓋。臥開而坐合。所以臥則气促。坐則但寬。蓋但坐不得眠。得斯說而其理明矣。

皂莢丸方﹝本艸。圖經云。張仲景治雜病方。咳逆上气。唾濁。得﹝政和作但﹞坐不得眠。皂角丸主之。

皂莢。杵末。一物以蜜丸。大如梧子。以棗膏和湯服一丸。日三夜一服。﹞按本艸皂莢條黑字云。除咳嗽囊結。又有孫尙藥治卒中風涎潮。救急稀涎散。蓋胚胎於此方。

千金。治咳嗽胸脇支滿。多唾上气方。

白糖﹝五分﹞皂莢﹝末一方寸匕﹞

上二味。先微暖糖令消。內皂莢末。合和相得。丸如小豆。先食服二丸。咳而脈浮者。

按水飲上迫。脈必帶浮。不必拘表證有無。此二方證。均是上焦蓄飲。而以脈浮沈爲別者。蓋以勢之劇易。及水飲上迫。與內結之異耳。注家特就邪爲分。殆非通論。

濃朴麻黃湯方按此方證。系寒飲迫肺。而無風寒外候。故於小靑龍湯中。去桂枝。以濃朴降逆爲君。其佐用杏仁。亦猶桂枝加濃朴杏子湯之例。況配以石膏。其驅飲之力更峻。

澤漆湯方﹝千金。五合下。有日三夜一四字。無至夜盡字。本艸。圖經引。五合下。有日三二字。盡上。

有服字。﹞

按澤漆。本艸白字。稱味苦微寒。主大腹水气。四肢面目浮腫。黑字。稱利大小腸。蓋此方主證。水飲內結。

故有須於利水之品也。

又按陳藏器曰。千里水。及東流水。味平無毒。主病後虛弱。然則此方所用。在熟淡不助內飲已。又煮取五升。

溫服五合。至夜盡。是一日十服。他方莫有此例。千金似是。然古之五升。卽今之五合。古之五合。卽今之五勺。以今推之。日服五合。未必爲多。豈東垣所謂在上者不厭頻而少之謂乎。

大逆上气。咽喉不利。﹝外臺無者字。宜從。﹞

麥門冬湯方﹝稻葉元熙曰。煎法。據竹葉石膏湯。溫服上。恐脫去滓內粳米。煮米熟。湯成去米十二字。﹞

外臺。崔氏療骨蒸唇漧口燥。欲得飲水。止渴。竹葉飲方。於本方。去人參。加竹葉。生薑。

又深師。療肺气不足。逆滿上气。咽喉中閉塞短气。寒從背起。口中如含霜雪。語言失聲。甚者吐血。補肺湯方。

於本方。去人參。半夏。加五味子。漧薑。款冬花。桂心。桑根白皮。

肺癰喘不得臥。

按葶藶。下水疏肺壅。故的治肺癰膿未成者也。﹝金鑑所引趙氏注。據二注本。系於周氏補注。﹞

醫心方。引範汪方云。葶藶熬。令紫色。治令自丸。丸如彈丸。大棗二十枚。以水二升煮棗。令得一升半。去棗。內藥一丸。復煎得一升。盡服之。﹝出支飲下。﹞本艸圖經引。亦作大棗二十枚。

按葶藶。以彈丸爲率。故不須舉兩數。大棗。諸書皆作二十枚。本經疑是錯寫。﹝或曰。葶藶。搗之則粘膩。

足以自丸。不必補末蜜二字。﹞

外臺。必效。療天行病後。因食酒面。肺中熱擁。遂成咳不止。

於本方。加桑白皮。桔梗。麻黃。

又崔氏。療大腹水病。身體腫上气。小便澀赤。云云。

於本方。加杏仁。各搗。和合。平旦空腹服八丸。云云。

幼幼新書。簡要濟眾。治小兒水气腹腫。兼下痢膿血。小便赤澀方。

葶藶子半兩。以棗肉和。搗爲丸。﹝施圓端效方。名散腫丸。﹞

雞峯普濟方曰。著作雷道矩病吐痰。頃間已及升餘。咳不甚。面色黯鬱。精神不快。兆告曰。肺中有痰。胸膈不利。令服仲景葶藶大棗湯。一服訖已。覺胸中快利。略無痰唾矣。

桔梗湯方﹝原注血痺。當喉痺。然要是後人所續加。﹞

按排膿散。用枳實。芍藥。桔梗。排膿湯。於本方。加生薑。大棗。是知桔梗有排膿之功。但此間所有。气味輕淡。不足以抵當大病。彼土古時之品。則恐不如此也。

聖濟。治肺癰涕唾涎沫。吐膿如粥。麥門冬湯方。

於本方。加麥門冬。靑蒿心葉。

小靑龍加石膏湯方按麻杏甘石湯。濃朴麻黃湯。越婢加半夏湯。小靑龍加石膏湯。皆麻黃石膏同用。麻黃髮陽。石膏逐水。二味相藉。而驅飲之力更峻。不必取之於發表淸熱。蓋此四方。緊慢稍異。而其旨趣。則大約相均。要在臨証之際。隨其劇易。以爲審處耳。

附方外臺。炙甘艸湯。﹝外臺。桂枝二兩。阿膠三兩。炙。大麻子仁半升。大棗四十枚。擘。餘同。方後云。上九味切。以美酒七升。水八升相和。先煎八物。取四升。絞去滓。內膠上微火烊銷。溫服七合。日三夜一。﹞

按此方。施之泛泛惡心者。必增嘔逆。溫溫液液。蓋別有義。未考。又此方證。與麥門冬湯證相近。俱系滋養上焦之劑。

千金。甘艸湯。

按傷寒類要。以單甘艸湯。治炙甘艸湯證。其理一致。

千金。生薑甘艸湯。

按此方亦治肺冷而萎。猶是甘艸漧薑湯之變方。沈氏說欠當。又而渴。當作不渴爲妥。

千金。桂枝去芍藥加皂莢湯。

按此方。桂枝去芍藥湯。桂枝甘艸湯之意。取之扶胸中陽气。不和調營衛。蓋亦屬肺冷之痿。

外臺。桔梗白散。

按此條與桔梗湯。證一而方異。蓋所傳之本不同也。然肺癰其膿稍成。正气隨衰。峻猛之劑。恐不能堪。王氏所據。豈得無錯乎。

千金。葦莖湯。

按此方主證。蓋在虛實之間。

又按蘇敬新修本艸白瓜條曰。別錄云。甘瓜子。主腹內結聚。破潰膿血。最爲好。腹腎脾內癰湯要藥。本艸以爲冬瓜。但用蒂不云子也。又今腸癰湯中之用。俗人或用冬瓜子。非也。又案諸本艸。單云瓜子。或云甘瓜子。今此本誤作白字。當攺從甘也。﹝原本。膿。作濃。藥。作樂。今從證類本艸攺。﹞此說可以確瓜瓣之爲甜瓜矣。

醫心方。張仲景方。治三十年咳。大棗丸方。

大棗﹝百枚去核﹞杏仁﹝百枚熬﹞豉﹝百二十枚﹞

凡三物。豉。杏仁。搗令相得。乃內棗。搗令熟和調。丸如棗核。一丸含之。稍咽汁。日二。漸增之良。﹝按此疑雜病論之遺方。仍附於此。﹞

卷上

奔豚气病脈證治第八

師曰。病有奔豚。有吐膿。﹝師曰奔豚病以下。脈經爲別條。宜從。﹞

按欲死二字。形容苦惱之狀而言。與少陰篇吳茱萸湯條同語例。

奔豚湯方按此方證。挾有熱邪。故不取桂枝之溫。而用黃芩生葛之涼。且旣有半夏。故不再用茯苓芎歸芍藥三味。以和其腹痛也。

傷寒總病論。動气在上。不可發汗。發汗則气上衝。正在心端。李根湯主之。

於本方。去芎。生葛。加桂枝。人參。茯苓。

桂枝加桂湯方傷寒論。本方後曰。本云桂枝湯。今加桂滿五兩。所以加桂者。以能泄奔豚气也。

發汗後。臍下悸者。﹝茯苓下。輯義。桂枝二字偶脫。﹞

﹝余述﹞奔豚一證。多因水寒上衝。故治法不出降逆散寒。而注家槪解以腎邪。殆不免牽湊。要坐不檢難經仲景之有異耳。

卷上

胸痺心痛短气病脈證治第九

師曰。夫脈當取太過不及。

按責。讀如平脈法。肥人責浮。瘦人責沈之責。卽求責之義。

胸痺之病。喘息咳唾。

﹝徐﹞此段。實注胸痺之證脈。後凡言胸痺。皆當以此槪之。但微有參差不同。故特首揭以爲胸痺之主證主脈主方耳。﹝周﹞寒濁之邪。滯於上焦。則阻其上下往來之气。塞其前後陰陽之位。遂令爲喘息。爲咳爲痛。爲短气也。陰寒凝泣。陽气不復自舒。故沈遲見於寸口。理自然也。乃小緊數。復顯於關上者。何耶。邪之所聚。自見小緊。而陰寒所積。正足以遏抑陽气。故反形數。然陽遏則從而通之。栝蔞實。最足開結豁痰。得薤白白酒佐之。旣辛散而復下達。則所痺之陽自通矣。

按周說爲當。但解數脈。未免牽彊。姑存之。

栝蔞薤白白酒湯方按先兄曰。說文曰。。酢漿也。從酉聲。鄭玄注周禮四飲曰。漿。今之漿也。陳藏器曰。醋。破結气。

心中酸水痰飲。

胸痺。心中痞气﹝本艸枳實條。圖經引。與外臺相同。類聚。與趙本同。﹞

枳實薤白桂枝湯方﹝圖經引。無枝字。﹞

人參湯方﹝人參條。圖經引。作治中湯。白術之白字。無。末附加減法。一與傷寒論同。仍不錄。﹞

聖濟總錄曰。胸痺之病。其脈陽微而陰弦。陽虛則知在上焦。陰弦故令胸痺心痛。古方用理中湯。取緩其中气。

陰證略例。理中湯方後曰。若胸痺脇下妨悶者。加枳實半兩。茯苓半兩。

禦藥院方。枳實理中丸。治證與本條同。

於理中丸中。加枳實。茯苓。附子。

按外臺。崔氏。療時行四五日。大下後。或不下。皆患心中結滿。兩脇痞塞。胸中气急。厥逆欲絕。心胸髙起。

手不得近。思與增損理中丸。﹝於本方中。加栝蔞根。枳實。茯苓。牡蠣。﹞正師胸痺人參湯之意。其效甚著。而王好古許國禎。則移崔氏之方。以治本證。亦善於變通者矣。

茯苓杏仁甘艸湯方醫心方。醫門方。治胸中痞塞。短气者。或腹急痛方。

於本方。加半夏。生薑。若气不下。加大黃。檳榔。取利爲瘥。

橘皮枳實生薑湯方聖濟。治風寒客於肝經。膈脘痞塞。脇下拘痛。常欲蹈其胸上。名肝著。蹈胸湯方。

於本方。加桔梗。甘艸。薤白。胸痺緩急者。﹝本艸。圖經引。緩上。有偏字。原本。諸本。並無人字。﹞

﹝周﹞胸痺緩急者。痺之急證也。寒飲上聚心膈。使陽气不達。危急爲何如乎。故取薏苡逐水爲君。附子之辛熱爲佐。驅除寒結。席捲而下。又烏不勝任而愉快耶。

按周說似是。苡仁之用。能托鬱結。況附子之雄烈。相合爲散。比之前款諸方。其力最峻。足以奏功於燃眉之際焉。蓋此緩急。主在急字。非或緩或急之謂。史記倉公傳。緩急無可使者。袁盎傳。一旦有緩急。寧足恃乎。遊俠傳。且緩急人之所時有也。俱是系於一時切迫之謂。此足以證焉。

焦循雕菇集。羅浩醫經餘論序曰。其論本艸。以神農經爲主。而證以南陽之方。以薏苡主筋急拘攣。故金匱胸痺緩急者主之。用以健脾利濕。則失其義。

心中痞。諸逆心。懸痛。﹝輯義。肘後。痛下。有五字。當作肘後。作三字。﹞

按諸逆。程氏以病證言。尢氏以病因言。二說俱通。魏氏曰。諸逆。兼有形無形之邪爲言。與尢意同。伊芳澤信恬曰。懸牽。音義相同。懸痛。謂牽急而痛。肘後可證。又巢源。有心懸急懊痛候。千金養胎篇。有腹滿懸急。心下懸急之文。亦並懸牽通用之徵也。斯說爲核。﹝三國誌管輅傳。有心中懸痛文。﹞

九痛丸方﹝原本。諸本。附子三兩下。有炮字。﹞

﹝余述﹞本篇。題云胸痺心痛。而首條。則二證並論。其他諸條。皆爲胸痺立方。﹝栝蔞薤白半夏湯。心痛徹背。不過言心胸痛甚。桂枝生薑。枳實湯。心中痞。前注猶以爲胸痺。﹞心痛。則僅烏頭赤石脂丸一方已。故二証之辧。難就而可考。以臆測之。胸痺其痛頗泛。

心痛其痛殊緊。胸痺則病淺。心痛則病深。蓋二證中。更自有輕重之別。而其實似無大異同。故胸痺之方。足以治心痛。至眞心痛。則固屬不治。仲景略而不言。殆以此也。短气一證。病屬上焦。故亦連類並及者歟。

卷上

腹滿寒疝宿食病脈證治第十

趺陽脈微弦。法當腹滿。

按此條證。寒气壅閉。卽大黃附子湯所主。宜稱之實。而言爲虛寒者。虛。猶虛煩之虛。非虛衰之虛。蓋指無形之寒气。對水飲結聚有形之寒而言也。﹝虛煩義。宜參傷寒論述義。梔子豉湯條。﹞又程氏注稍不了。

病者腹滿。按之不痛爲虛。

按四十八難曰。癢者爲虛。痛者爲實。外痛內快。爲外實內虛。內痛外快。爲內實外虛。楊玄操注曰。輕手按之則痛。爲外實。病淺故也。重手按之則快。爲內虛。病深故也。重手按之則痛。爲內實。病深故也。輕手按之則快。爲外虛。病淺故也。凡人病按之則痛者。皆爲實。按之則快者。皆爲虛也。難經本爲有痛立言。而玄操注。亦與此條相發。

又按陽明篇曰。陽明病。脇下硬滿。不大便而嘔。舌上白苔者。可與小柴胡湯。其意正與本條互發。以見證𨿽似可下。其白苔者。邪未結實。黃苔者。始爲熱實。乃黑苔之爲實。可以知也。且此條。示以按腹知虛實。以驗舌辧寒熱。而後宜議攻下矣。要之診察之大法。莫不可從此條而擴充焉。

病者痿黃。﹝脈經。胸中。作胃中。利上。有下字。﹞

寸口脈弦者。﹝巢源。作寸口脈雙弦。則脇下拘急。其人澀澀而寒。﹞

夫中寒家喜欠。

按中字。金鑑爲平聲讀。其他諸注。皆爲去聲讀。蓋此中寒家。言素稟陰髒。動易感寒者。然則二說並存爲佳。

又程氏謂寒郁於肺經而爲熱者。似欠穩當。靈口問篇曰。陽引而上。陰引而下。陰陽相引。故數欠。又曰。陽气和利。滿於心出於鼻。故爲嚏。辧脈法曰。客气內入。嚏而出之。

病腹滿。發熱十日。﹝本艸濃朴條。圖經引云。又濃朴七物湯。主腹痛脹滿。按此與千金同誤。﹞

按金鑑曰。飲食如故。胃熱能消穀也。存考。

濃朴七物湯方﹝圖經引。枳實上。有大字。桂枝之枝字無。﹞

附子粳米湯方按弟子村田精一曰。此方。與白虎湯。及加人參加桂二湯。桃花湯。並用粳米。而其煮法。不云至幾升。蓋是以米熟爲度。不必期至幾升者。恐非有脫文。濃朴麻黃湯。煮小麥熟去滓。亦是一轍。此可以備一說。仍存之。

聖惠。治寒疝心痛如刺。繞臍腹中盡痛。白汗出。气欲絕方。

於本方。加川椒。漧薑。桂心。

濃朴三物湯方﹝本艸濃朴條。圖經云。張仲景治雜病。濃朴三物湯。主腹脹脈數。濃朴半斤。方後。有腹中轉動。更服。不動勿服十字。﹞

大柴胡湯方﹝黃芩二兩。原本。諸本。並作三兩。﹞

腹滿不減。

傷寒補亡論曰。減不足言者。言不甚減也。論言。太陽發汗不徹。不足言。與此同意。俗語所謂不濟事者。是也。

心胸中大寒痛。

按出見有頭足上下。句上。上聲。下。去聲。尢氏以出見有頭足。爲陰凝成像。腹中虫物。乘之而動。謂蜀椒漧薑。

溫中下虫。誤甚。

大建中湯方﹝蜀椒去汗。類聚。無去字。﹞

大黃附子湯方按此條證。固屬寒實。故大黃附辛。相合成劑。性味融和。自爲溫利之用。如附子瀉心湯。則其證表寒裏熱。

故別煮附子。而功則各奏。故同是附子大黃並用。而立方之趣。迥乎不均。徐氏說未確切。蓋溫利之劑實以桂枝加大黃湯。及此湯爲祖。而溫脾等諸湯。皆莫不胚胎於此二方矣。

赤丸方按本艸。丹砂黑字云。作末名眞朱。

寒疝繞臍痛。﹝沈緊。類聚。亦作沈弦。﹞

按素問經脈別論。眞虛心。厥气畱薄。發爲白汗。﹝陰陽別論。魄汗。輯義誤寫作白汗。又生气通天論。魄汗未盡。魄白音通。﹞

烏頭煎方﹝宋本外臺熬。作炮。無去皮字。白蜜二斤。方後。上以水三升。煮烏頭取二升。去烏頭內蜜。

煎令水气盡云云。不可一日再服。作日止一服。不可再也。﹞

按程氏曰。治下焦之藥味不宜多。多則气不專。此言。本於至眞要大論。補下治下制以急之說。殆不免拘泥。

又按陶氏本艸序例曰。附子烏頭若干枚者。去皮畢。以半兩準一枚。千金方。治風歷節。防己湯方後曰。凡用烏頭。

皆去皮。熬令黑。乃堪用。不然至毒人。宜愼之。據此。宋本外臺。不必是。其不咀。豈嫌熟爛相和乎。

本艸。圖經云。崔氏。治寒疝心腹脇引痛。諸藥不可近者。蜜煎烏頭主之。以烏頭五枚大者。去芒角及皮。四破。

以白蜜一斤。煎令透潤。取出焙漧。搗篩。又以熟蜜丸。冷鹽湯吞下二十丸如梧子。永除。又法。用煎烏頭蜜汁。以桂枝湯五合解之。飲三合。不知加五合。其知者如醉。以爲中病。

寒疝腹中痛。逆泠手足不仁。

按烏頭煎證。寒气專盛於裏。此條證。表裏俱寒壅。是所以有須於桂枝。灸刺諸藥不能治。是言病勢之劇。套法不能得治。不言灸刺諸藥之誤措。徐氏以爲是或攻其內。或攻外。邪气牽制不服。似欠穩貼。﹝輯義徐注。爲陽所客。客字。宜作容字。﹞

烏頭桂枝湯方﹝宋本外臺。秋烏頭。實中大者。十枚。去皮。生用。一方五枚。﹞

按此方證。最屬急劇。治以單捷爲妙。桂枝湯。外臺引。作單桂汁。蓋仲景舊面。其出五味方者。疑後人誤據千金烏頭湯﹝詳出後。﹞所私攙。注家皆仍原文爲說。覺未當。﹝周氏意似單桂汁。然語意不了。且其解欠妥。仍不錄。又按外臺。於此方後。注云範汪方同。今檢宋本。大書作範汪方云。而直接桂枝湯。仍知其舉桂枝湯者。是範汪方文。而非出仲景也。﹞

聖惠。治寒疝腹中痛。手足逆冷。身體疼痛。鍼灸諸藥。所不能任者。宜服烏頭散方。川烏頭。﹝大者十枚。﹞

枝枝﹝二兩﹞上件藥。搗細羅爲散。每服二錢。以水一中盞。入生薑半分。煎至五分。次入蜜半合。更煎三兩沸令熟。每以食前和滓。溫服之。

聖濟。治心腹卒脹痛。桂心丸。桂二兩。烏頭一兩。爲末。煉蜜和丸。

其脈數而緊乃弦。

按魏氏以此條脈。爲寒疝寒熱雜合之候。其說似精。猶不如尢氏以爲寒疝陰盛之爲優。然此條。該寒實諸證而爲結。蓋不特言寒疝也。

附方外臺。烏頭湯。

按此方。千金外臺所載。並與前方文有異。蓋本是別方。林億等以前有五味方。省之不錄也。今從外臺拈出於下。曰。烏頭﹝十五枚。炮。按千金雲。要略。五枚。﹞芍藥﹝四兩。﹞甘艸﹝二兩炙。﹞大棗﹝十枚擘﹞生薑﹝一斤○按千金。作老姜。﹞桂心﹝六兩﹞上六味切。以水七升。煮五味。取三升。去滓。別取烏頭。去皮四破。蜜二升。微火煎令減五六合。內湯中兩三沸。去滓。服一合。日三。間食。人三合。以如醉狀爲知。不知漸增。忌海藻菘菜豬肉冷水生蔥。深師同。

外臺。柴胡桂枝湯﹝宋本外臺。作療寒疝腹中痛者。﹞

醫心方。範汪方。治寒疝腹中痛。小柴胡湯。﹝卽原方。﹞

外臺。走馬湯。

肘後。若惟腹大。動搖水聲。皮膚黑。名曰水虫。巴豆九十枚。去皮心。杏仁六十枚。去皮尖。並熬令黃。搗和之。服如小豆大一枚。以水下爲度。勿飲酒佳。

聖惠。治幹霍亂。不吐不利。煩悶不知所爲方。巴豆﹝一枚。去皮心。﹞上以熟水研服之。當快利三兩行。卽以漿水粥止。立定。

﹝余述﹞按本篇先敍腹滿如痛者爲實條。濃朴七物湯。濃朴三物湯。大柴胡湯。大承气湯四條。此其屬熱實者也。如首條。與腹滿時減復如故條。此其屬寒實者也。次敍寒疝。如腹痛脈弦而緊條。與大烏頭煎。當歸生薑羊肉湯。烏頭桂枝湯條。皆以寒疝目之矣。如瘦人繞臍痛。與附子粳米湯。大建中湯條。亦是寒疝已。其他諸條。

如寸口脈弦者。卽脇下拘急而痛。與大黃附子湯證。卽虛寒從下上。此寒气聚著脇者也。如病者痿黃證。其位𨿽異。亦是寒實也。如中寒家二條。卽素稟陰髒。外寒易觸者也。蓋此三等。旣非腹滿。亦不寒疝。但以其屬寒。仍牽聯及之。且以與腹滿寒疝。互相發明者已。其脈數而緊一條。卽系寒實諸証之診。以爲總結矣。然則二十條者。

學人宜區類而看。如前注家。往往湊合爲說。殆不免彊會也。

問曰。人病有宿食。何以別之。﹝故下。原本。有知字。宜補。﹞傷寒纘論曰。所謂亦微而澀。亦字從上貫下。

言浮大而按之略澀。非澀弱無力之謂。見浮大中。按之略澀。方可用大承气下之。設純見微澀。按之不實。乃屬胃气虛寒。冷食停滯之候。又當從枳實理中。助胃消導之藥矣。豈復爲大承气證乎。○按此說似精。然尺中旣微。何能兼大。故張氏於微脈。則略而不論。殊屬模糊。但其云澀非澀弱無力之謂者。是矣。然則微。亦沈滯不起之微。

非微弱之謂也。

下利不欲食者﹝兪本。趙本。欲。作飲。誤。﹞

宿食在上脘。當吐之。﹝周﹞食旣云宿。決非上脘。旣非上脘。何以用吐。今言上脘。又言宿食。則必有痰載物。不使得下。則爲喘爲滿。不言具見。故一吐而痰與食俱出矣。

卷中

五臟風寒積聚病脈證並治第十一

論二首脈證十七條方二首﹝此三字。輯義偶脫。﹞

肺中風者。﹝冒而腫脹。輯義。腫。訛作腹。諸本。皆作腫字。﹞

肺中寒。

按評熱病論曰。勞風法在肺下。其爲病也。使人彊上冥視。唾出若涕。又曰。巨陽引精者三日。中年者五日。

不精者七日。咳出靑黃涕。其狀如膿。大如彈丸。從口中若鼻中出。咳論久咳下曰。使人多涕唾。先教論曰。古無痰字。云唾出如涕。謂吐粘痰也。據此。則濁涕。卽是粘痰。非鼻涕之謂也。

肺死髒。

先兄曰。此卽浮芤之脈。

肝死髒。

先兄曰。此云浮之弱。尢氏以爲其勁直則一也。不知何意。

心中風者。

按徐氏曰。饑者。火嘈也。食卽嘔吐。邪熱不殺谷也。尢氏曰。心中饑。食則嘔者。火亂於中。而熱格於上也。

二說似是。又徐氏翕翕解未確。弟子村田精一曰。文選。張平子思玄賦。溫風翕其增熱兮。注。良曰。翕。熱兒。

衡曰。說文曰。翕。熾也。是翕有熱義。此說是。

邪哭使魂魄不安者。﹝朱氏曰。哭字疑誤。陽气衰。陰气衰。衰字。當作病字解。此說謬。﹞

脾中風者。

按李氏皮目解。系臆說。輯義過存之。當刪。

徐氏曰。金匱缺脾中寒。然不過如自利腹痛。腹脹不食。可類推也。

甘艸漧薑茯苓白術湯方聖惠。治腎著之爲病。身體冷。從腰以下痛重。甘艸散方。

於本方。加當歸。

三因。苓術湯。治冒暑遭雨。暑濕郁發。四肢不仁。半身不遂。骨節離解。緩弱不收。或入浴暈倒。口眼斜。

手足曳。皆濕溫類也。

於本方。去甘艸。加附子。澤瀉桂心。

又苓術湯。治脾胃感風。飧泄注下。腸鳴腹滿。四肢重滯。﹝云云﹞

於本方。加濃朴。靑皮。半夏。艸果。

宣明論。腎著湯。治胞痺。小便不利。鼻出淸涕者。﹝卽本方﹞

腎死髒。浮之堅。

徐氏曰。腎臟。風寒皆缺。然觀千金三黃湯。用獨活細辛。治中風及腎者。而敍病狀曰。煩熱心亂惡寒。終曰不欲飲食。又敍腎中風曰。踞坐腰痛。則知金匱所缺。腎風內動之證。相去不遠。至寒中腎。卽是直中。當不越厥逆下利。欲吐不吐諸條。

﹝余述﹞本篇所謂。中風中寒。與傷寒中之中風中寒不同。亦與半身不遂之中風自異。如內經五臟風。稍似相近。而其證未必契合。則知此別是一義。不宜彼此牽湊。且其於風與寒之旨。注家不敢辧晰。殊無可徵驗。

姑闕其疑已。徐氏諸輩。於脾腎二髒。補出其遺。又於肝著脾約腎著三方。特論其趣。要皆不免臆度也。

問曰。三焦竭部。

﹝趙﹞嘗考傷寒論。脈法中云。寸口脈微而澀。微者衛气不行。澀者營气不逮。營衛不能相將。三焦無所仰。

不歸其部。上焦不歸者。噫而吞酢。按平脈法。作酢吞。中焦不歸者。不能消穀引食。下焦不歸者。則遺溺。正此之謂。

按魏氏曰。師又言不須治。久則愈者。非聽其泄脫。不爲援救也。言不須治其下焦。但理其中焦可也。朱氏曰。

便溺𨿽屬下焦。而實中焦气紊所致也。故曰。不須治。久則愈。謂不須治下焦。但調理脾胃。久當自愈耳。二說欠穩。亦姑存之。

師曰。熱在上焦者。因咳爲肺痿。

按小腸受胃中水谷。而分利淸濁。大腸居小腸之下。主出糟粕。而其下口爲肛門。因疑此條大腸小腸。系於傳寫互錯。蓋言小腸有寒。故泌別不職。而水糞雜下。其有熱者。腸垢被迫。而下出也。大腸有寒。則陽气下墜。

故下重便血。其有熱者。毒結肛門。故爲痔也。注家順文解釋。竟不免彊湊。今大小易置。其義始了。但脈經以來諸書。皆與今本同。則姑記所疑。以俟有道論定已。

李中梓病機沙篆曰。仲景云。小腸有寒。其人下重便血。以漧薑。燒黑存性。磁碗合放冷地上。爲末。每服一錢。

米飲調下。神效。

問曰。病有積。有聚。有HT气。何謂也。﹝脈經。HT气。並作系气。爲穀气下。有夫病已愈。不得復發。今病復發。卽爲系气也。十七字。乃積也下。有細一作結注文。朱氏。亦以諸積以下爲別條。﹞

﹝朱﹞凡陰寒凝結。由漸而成者。俱謂之積。故曰諸積。非有一例之證象也。但有一定沈細之脈象。故知其爲積也。病气深沈。不可不分上中下三焦以處之。脈亦必從寸關尺三部以候之。如寸口主上焦。脈細而附骨。知其積在胸中。如胸痺之類是也。出寸口。上竟上也。主積在喉中。如痰气相搏。咽中如有炙臠等是也。關上主中焦。關脈細沈。主積在臍旁。﹝按原文。作關部主中焦。而關有三候。關中主積在臍旁。云云。殊屬無稽。今按經文攺訂。﹞

如選臍腹痛之類是也。微上關上。積在心下。如胃寒脘痛之類是也。微下關。積在少腹。如少腹寒痛之類是也。尺候下焦。尺脈細沈。積在气沖。如陰寒疝癥之類是也。

按聚者爲可治。則積之爲難治。可推可知。至HT气。則固屬易治。然恐不得不治自愈矣。

又按十八難。有寸關尺。主胸以上。膈以下。齊以下之言。又載診積聚法。並與本條相發。宜參。又脈經。載診五臟積條。及診法七條。今錄其診法於左。以備對考。

寸口脈沈而橫者。脇下及腹中有橫積痛。﹝按此素平人气象論文。﹞其脈弦。腹中急痛。﹝按此據小建中湯條。﹞腰背痛相引。腹中有寒疝瘕。脈弦緊而微細者。也。夫寒痺瘕積聚之脈。皆弦緊。若在心下。卽寸弦緊。在胃管。卽關弦緊。在臍下。卽尺弦緊。﹝一曰關脈弦長。有積在臍左右上下也。﹞

又脈法。左手脈橫。在左。右手脈橫。在右。脈頭大者在上。頭小者在下。

又法。橫脈見左。積在左。見右積在右。偏得洪實而滑。亦爲積。弦緊亦爲積。爲寒痺。爲疝痛。內有積不見脈。

難治。見一脈﹝一作脇﹞相應。爲易治。諸不相應。爲不治。

左手脈大。右手脈小。上病在左脇。下病在左足。右手脈大。左手脈小。上病在右脇。下病在右足。

脈弦而伏者。腹中有。不可轉也。必死不治。

脈來細而沈。時直者。身有癰腫。若腹中有伏梁。

脈來小沈而實者。胃中有積聚。不下食。食卽吐。

卷中

痰飲咳嗽病脈證並治第十二

﹝按本篇咳嗽諸條。本爲懸飲支飲而設。題目中不須有此二字。疑是後人所誤添。似宜芟去。﹞

問曰。夫飲有四。何也。

按元嵩曰。四飲。云懸。云溢。云支。皆就飲之情狀。而命其名。皆是虛字。然則淡飲。不應特用實字。今據水走腸閒一證考之。淡者。蓋是水飲搖動之名。淡。與澹通。靈樞邪气臟腑病形篇。心下澹澹。恐人將捕之。說文云。澹。

水搖也。從水詹聲。並可以證焉﹝宋玉髙唐賦。水澹澹而盤紆。注。淡淡。搖動貌。枚乘七發。紛屯澹淡。又湍流溯波。

又澹淡之。注。澹淡。搖蕩貌。馬融長笛賦。頤淡滂流。注。水搖蕩貌。搜神後記。二月中蕨始生。有一甲士。折食一莖。卽覺心中淡淡欲吐。皆淡澹相通之徵也。﹞以其居四飲之首。故取以題篇目。從來注家。不知痰之爲淡。又不知其本水搖之謂。而轉爲津液爲病之總稱。故其所解釋。皆與經旨不協矣。此說有理。伊芳澤信恬亦有說。其意相同。且曰。

澹。淡。諸書多相通用。而痰用澹字絕少。但醫心方。引短劇云。白微湯。治寒食藥發。胸中澹﹝外臺。作痰。﹞酢漧嘔煩。又引效驗方云。斷膈丸。治胸間有澹水。並是淡痰之正字。

此言亦是。﹝嵩又曰。初月帖。淡悶。與漧嘔對言。蓋虛煩之謂。﹞

又按懸飲。據巢源。懸字似懸痛之謂。﹝巢源。又有懸癖候。曰。咳唾則引脇下懸痛。所以謂之懸癖。﹞然以他三飲例之。則猶宜從前注。爲懸掛之義爲穩。又成氏注平脈法。沈潛水蓄。支飲急弦曰。蓄積於內者。謂之水蓄。故脈沈潛。

支散於外者。

謂之支飲。故脈急弦。程氏蓋襲此誤。

又按篇中支飲。自有二證。其一上迫胸中。其一壅聚心下。其胸中證。多實結宜疏蕩。而亦有泛漫宜消導者。

其心下證。多泛漫宜消導。而亦有實結宜疏蕩者。學人須熟審經旨。勿敢混看焉。

水在心。

先兄曰。堅者。心下堅實也。築者。築築然悸動也。千金可證。短气者。飲抑往來之气故也。

尢注似迂。

水在肺。

先兄曰。涎沫。卽咳而吐痰也。

水在腎。﹝醫碥曰。心。當作臍。﹞

夫心下有畱飲。

按此支飲之類證已。蓋初非四飲外。別有畱飲伏飲也。

畱飲者。脇下痛引缺盆。

按已。亦甚也。輒已。卽輒甚。經典中往往有此義。胸中有畱飲。

﹝沈﹞此明支飲甚則變爲溢飲矣。蓋畱飲乃气郁水積。故謂脈沈者。有畱飲也。

膈上病痰。滿喘咳吐﹝先兄曰。滿喘二字。疑倒置。﹞

﹝魏﹞諸癥。皆伏飲內寒。逼陽在外之候。

按病痰二字。當作之病爲是。此條亦是支飲之類證。其人振振身劇。卽與苓桂術甘湯之身爲振振搖。眞武湯之身動。振振欲擗地。其機相同。

夫病患飲水多。必暴喘滿。﹝朱本。亦無喜字。﹞

﹝朱﹞此明飲邪有實有虛。而所致異途。脈亦迥殊也。飲水多二句。是言飲之驟致者。食少飲多四句。是言飲之積漸者。如兩手皆見弦脈。夫弦則爲減。當以正气虛寒論治。設一手獨弦。明是病气有偏著。偏著者爲實邪。則又當以攻邪論治矣。皆大下後虛五字。疑屬衍文。﹝節錄﹞按喘短气。是支飲所有。悸。是痰飲支飲所俱有。又太陽中篇曰。發汗後飲水多。必喘。又曰。太陽病。小便利者。以飲水多。必心下悸。傷寒例。亦論飲水多爲喘。稻葉元熙曰。脈雙弦者寒也二句。是客。脈偏弦者飲也句。是主。主客對舉。爲以脈斷病之法。朱氏謂爲衍文者謬。此說爲是。

肺飲不弦。

焦循雕菇集。羅浩醫經餘論序曰。其論金匱。以咳則其脈弦。與弦則衛气不行。如肺飲不弦。肺飲二字句。謂肺飲之輕者有不弦。但短气而不咳。其弦則衛气不行而咳矣。則重矣。非謂肺飲無弦脈也。

心下有痰飲。

﹝程﹞心下有痰飲。卽支飲也。

病患脈伏。其人欲自利。

按此證。亦是心下支飲。而病邪盤結者。與木防己湯。十棗湯證。其機稍近。而其位不均。

甘遂半夏湯方﹝宋本外臺。芍藥一兩。又云。三枚。﹞

按趙氏曰。甘艸緩甘遂之性。使不急速。徘徊逐其所畱。入蜜。亦此意也。此程氏所本。又按此方四味。都以枚稱。

徑長之品。恐難以附子烏頭之枚例之。豈甘遂芍藥。亦以如指大準之乎。考醫心方。引短劇方云。人參一枚者。以重二分爲準。此似宜以爲率。蓋二分。卽古秤之十二銖。今之二釐九豪也。但半夏在別例耳。

脈沈而弦者。懸飲內痛。

按內痛。諸家無解。豈脇肋內有痛之謂乎。玉機眞藏論。有內痛引肩項文。

十棗湯方本艸。圖經。載本方云。病懸飲者。亦主之。胡洽。治水腫及支飲飲。加大黃。甘艸。並前五物。各一兩。棗十枚。同煮如法。一方。又加芒硝一兩。湯成下之。﹝按聖濟芫花湯。原於此方。﹞

醫壘元戎曰。胡洽方。治支飲飲。於十棗湯中。加大黃。甘艸。同煎服之。故以相反之劑。欲其上下俱去也。

病溢飲者。當發其汗。

按二湯證治。徐氏以挾熱伏寒爲辧。恐未必是。蓋其別在從病之輕重。分藥之緊慢。而二方俱不過用以散表水也。

膈間支飲。其人喘滿。﹝本艸。圖經。引深師。作其脈沈緊。不愈。作乃愈。復發下。有汗至三日四字。無與字。﹞

木防己湯方﹝宋本外臺。石膏。雞子大。十二枚。碎。綿裹。本艸引深師。木防己二兩。石膏二枚。雞子大。

綿裹。﹞

木防己加茯苓芒硝湯方﹝本艸。無茯苓。﹞

澤瀉湯方聖惠。治心下有水不散。是胸中痰飲。不能下食。宜服此方。

於本方。加半夏。生薑。

和劑。解暑三白散。治冒暑伏熱。引飲過多。陰陽气逆。霍亂嘔吐。小便不利。臟腑不調。惡心頭暈。並皆治之。

於本方。加白茯苓。各等分。每服半兩重。水一盞。姜五片。燈心十莖。煎八分服。

支飲胸滿者。

按此條證。據尢鑑二說。是支飲而兼胃實者。故有須於承气也。﹝輯義引鑑。飲滿。卽支飲訛。﹞

小半夏湯方﹝趙﹞半夏之味辛。其性燥。辛可散結。燥可勝濕。用生薑以制其悍。孫眞人云。生薑。嘔家之聖藥。嘔爲气逆不散。

故用生薑以散之。

外臺。文仲。療香港腳入心。悶絕欲死。

半夏﹝三兩洗切﹞生薑﹝二升半﹞

上二味。內半夏。煮取一升八合。分四服。極效。

聖惠。治五噎。胸膈咽喉不利。痰逆食少方。

半夏七枚。小者。湯洗去滑。搗細羅爲散。都爲一服。以濃生薑湯調服之。患年多者。不過三服瘥。

魏氏家藏方。殊勝湯。去痰涎。進飲食。

於本方。加甘艸。

防己椒目葶藶大黃丸方﹝徐﹞先服一小丸起。尢巧。所謂峻藥緩攻也。﹝魏﹞何云一丸。疑誤。臨病酌加爲妥。

按魏說似是。然赤石脂丸。亦梧子大服一丸。仍兩存之。

卒嘔吐心下痞。﹝本艸。圖經引云。又主嘔噦谷不得下。眩悸。小半夏加茯苓湯。﹞

按此亦心下支飲證也。

小半夏加茯苓湯方衛生家寶。竹葉湯。治熱吐翻胃。及傷寒徧身發熱冷吐。

於本方。加竹葉。

葉氏錄驗方。半夏湯。治肩臂痛﹝卽本方﹞

假令瘦人臍下有悸。

按此證。卽首條所謂痰飲之類已。臍下有悸。與腸間漉漉。稍同其轍。而用五苓散者。亦溫藥和之之意也。

五苓散方﹝按小島尙質曰。澤瀉一兩一分。當作五分。始合古義。此方。傷寒論一以銖兩稱。卻是後人所攺。

此說確。又按外臺黃膽。引傷寒論。作澤瀉五分。益足以徵矣。﹞

按本證無發汗之理。方後多飲暖水汗出愈一句。蓋系於以傷寒論有此文。而此亦附見者。尢氏說似牽會。

朱氏集驗方。附子五苓散。治翻胃吐食。

大附子一隻。取空。入五苓散在內。炮熟。上爲細末。用姜湯下。何元壽方。

附方外臺。茯苓飲。

按此亦支飲證。而與苓桂術甘湯。小半夏湯等證。其機相近者也。

咳家其脈弦。

按據次條。此亦膈間支飲也。又沈氏析此以下九條。題云咳嗽。曰。此與肺脹癰痿之咳嗽不同。而肺脹癰痿。

乃陡起之證。此因飲蓄相搏而咳。所以另立一門也。此說似是。然本篇以咳嗽有因水飲者。而連類及之。非爲咳嗽立門也。

夫有支飲家。咳煩胸中痛者。

﹝朱﹞夫曰有支飲家。則支飲之由來舊矣。乃因循失治。病气變遷。有加無已。始也咳逆。今且壅閉而煩矣。始也倚息不得臥。今則胸中宗气。爲飲邪搏結。有似兼懸飲之痛矣。夫病久邪盛。似可卒死。乃仍遷延至百日。或一歲者。

只以支飲之邪。本實邪也。邪實宜攻。不嫌過峻。主以十棗湯。所謂有病則病當之也。

按趙程意與徐同。沈鑑意與魏同。朱氏所解。或可備一說。仍表出之。又尢氏曰。其甚者。榮衛遏絕。神气乃亡。

爲卒死矣。否則延久不愈。至一百日或一歲。則猶有可治。爲其邪瘥緩。而正得持也。亦通。久咳數歲。其脈弱者可治。

﹝魏﹞又有久咳數歲。飲之畱伏也久矣。証之成患也深矣。診之脈弱者。久病正虛。是其常也。久病而邪亦衰。是其幸也。可以於補正气。寓逐水飲之法治之。徐徐可收功也。故曰可治。若夫診其脈。而實而大而數。則正虛而邪方盛。

欲補其正。有妨於邪。欲攻其邪。有害於正。可決其死也。然此亦爲治之不如法者言耳。苟能遵奉仲景。以扶陽益气爲本。以溫中散寒。淸熱散邪爲斟酌。以導水於二便。宣水於發汗爲權宜。何遽致於必死乎。

咳逆倚息不得臥。

按此卽首條支飲證也。蓋其人上焦素有停飲。今時气所觸。相搏犯肺。以爲此證。故與小靑龍湯。雙解表裏。然非敢備諸般表候也。

靑龍湯下已。多唾口燥。

按下已者。服畢也。多唾者。靑龍之功著。而飲豁之徵。猶今之患支飲者。及其欲愈。必吐稠痰。唾。亦稠痰也﹝宜參肺痿。及前篇肺中寒條。﹞口燥者。亦飲去之徵。與渴同機。續後三條。俱舉藥驗。此證亦卽是已。而咳止息平。義寓其中矣。此下脈證。非爲靑龍湯而發。以其飲所在。不特上焦。亦瀦於中下。而更或有所挾。今服湯之後。支飲𨿽散。

他證嗣見者也。寸脈沈。尺脈微者。魏氏曰。寸脈沈者。支飲有窠囊。欲去之而不能盡去也。尺脈微者。正陽虛於下。而陰寒之气。斯厥逆而上奔也。此解似佳。惟尺脈微。豈爲血虛而現乎。手足厥逆者。陽素不盛。今爲飲。

遏住所致。與瓜蒂散之厥。其情相近。气從小腹。上衝胸咽者。下焦之水上迸也。手足痺者。其人血虛故也。其面翕熱如醉。復下流陰股者。胃中有熱。被飲迫動。或升或降也。小便難者。膀胱不輸也。時復冒者。卽是心下支飲之故。

而有時失升也。先證。三焦俱有水。加以血虛與胃熱。然其所急。特在气沖。故先用桂苓五味甘艸湯。以抑逆散飲。此方。比之苓桂術甘湯。有五味而少術。彼以胃爲主。而此猶兼肺。故用五味以利肺气。比之苓桂甘棗湯。彼飲在下。而此飲在上也。

咳滿卽止。而更復渴。

﹝趙﹞服湯後。咳滿卽止。三變而更復渴。沖气復發。以細辛漧薑乃熱藥。服之當遂渴。反不渴。支飲之水。蓄積胸中故也。

按此節。當以至爲熱藥也。爲一截看。咳滿卽止。是姜辛之功著。然藥勢燥胃。故爲渴而下焦之水。亦隨發動。

此際更宜苓桂五味甘艸湯者。意在言外矣。服之以下。是接上文治其咳滿句。言服之咳滿卽止當發渴。而反不渴者。

爲心下有支飲也。渴反止。趙氏注。爲反不渴讀。程氏亦然。宜從。此支飲。與靑龍證不同。所謂冒者。

卽前條時復冒之加重者也。復內半夏者。所以驅水飲。止嘔逆也。

水去嘔止。其人形腫者。

﹝尢﹞血虛之人。陽气無偶。發之最易厥脫。麻黃不可用矣。杏仁味辛能散。味苦能發。力𨿽不及與證適宜也。按水去。卽心下之水去。故嘔止。是半夏之功著矣。然內水外溢。以爲形腫。故治猶遵前法。而表水非麻黃不能驅除。蓋杏仁之與麻黃。其性𨿽有緊慢之別。而其功用。則稍相均。以其人血虛。故以此易彼耳。其人遂痺者。前段手足痺也。厥者。亦卽前段手足厥逆。倘得麻黃。以亡其陽。則更甚也。血虛者。尺脈微之應也。此無救逆之法。顧證旣至此。則宜別處固陽救液之藥。非前方加減之所治矣。

若面熱如醉。

按此上四條。如雲治其气沖。而承以沖气卽低之類。其文上下相應。特此條自爲起端。故程氏。尢氏。以爲別證。

然其治仍守上方。則知亦接上來矣。面熱如醉者。卽前段所謂面翕熱也。其初胃熱未長。故不敢爲意。今蓄飲未散。而胃熱增劇。故加大黃以利之。徐氏所謂。𨿽有姜辛之熱。各自爲功。而無妨者。實得其理矣。﹝千金方衍義。引趙氏。

今二注本無考。﹞

又按以上六條。皆設法備變者也。蓋病有證候錯雜。或陸續變替。乃不可不就其所急。而爲之處療者。是此諸條之所以設。而使人知圓機之妙者已。惟所敍諸證。未必一人兼備。亦未必非一人兼備。且所處之藥。皆著其功。如更發他證者。是不必藥之所致。要不過假此數端。以示爲治之次第也。其初則時气觸動。而其次則下焦水逆。次則肺飲復動。

次則中焦飲遏。次則水气外溢。於是水飲之情狀。纖悉無遺。而加以兼虛挾熱。

可謂密矣。

先渴後嘔。爲水停心下。

﹝徐﹞飲有久暫不同。此云先渴後嘔。渴必多飲。從無嘔證。而忽於渴後見之。其爲水飲無疑矣。故曰。此屬飲家。

臨時傷飲也。﹝鑑﹞水停心下。中焦部也。中焦屬胃。故不止病悸短气。而亦病嘔也。病悸短气者。是水停胃外。

從膈下而上干於胸也。病嘔者。是水停胃內。從胃中而上越於口也。

﹝余述﹞許學士稱。平生病膈中停飲。覺酒止從左邊下。漉漉有聲。脇痛。飲食殊減。十數日必嘔數升酸苦水。後揣度之。已成癖囊。如潦水之有科曰。不盈科不行。水盈科而行也。淸者可行。濁者依然。蓋下無路以決之也。是以積之五六日。必嘔而去。稍寬數日復作。脾。土也。惡濕。而水則流濕。莫若燥脾以勝濕。崇土以塡科曰。則病當去矣。於是悉屏諸藥。一味服蒼術。三月而疾除。云云。愚以爲許氏所患。卽支飲中一證。其所辧說。殊爲精核。蓋如苓桂術甘湯。澤瀉湯。小半夏。及加茯苓湯。茯苓飲等證。皆是支飲之自脾土失權而致者。

卽所謂癖囊也。癖囊之名。今世多唱之者。而少知其實爲支飲者。又莫識支飲之證。得許氏之言。而其理更明者。

故愚今表而論之。﹝癖囊。本作囊。出千金痰飲中。﹞

卷中

消渴小便利淋病脈證並治第十三

﹝小便利。徐。沈。周。尢。朱。作小便不利。宜從。﹞

寸口脈浮而遲。

按巢源。以此條。收之虛勞候中。可以確金鑑說矣。

趺陽脈浮而數。

證治要訣曰。中消消脾。脾气熱燥。飲食倍常。皆消爲小便。

男子消渴。小便反多。

﹝余述﹞按本篇之敍眞消渴。僅此二證。卽消中與下消也。古今錄驗。𨿽分爲三。其實亦不過脾腎二髒之病已。渴之爲候。必自胃熱。而上焦之熱。必止咽燥。所謂口燥不渴者。皆爲膈有熱。而胃無熱者言。然則仲景不及上消者。其意殆可見也。迄至宋金諸哲。以三消配之三焦。﹝衛生家寶。簡易方。直指方。保命集等。是也。﹞近日和田泰純。嘗疑其說。不能無理。但內經有肺消膈消之名。而厥陰病。旣有消渴。蓋爲胃津竭乏。遂及胸膛者。乃不得言必無上消證。不敢臆定。以俟識者。

渴欲飲水不止者。

﹝沈﹞此亦非眞消渴也。

按尢氏曰。熱渴飲水。水入不能消其熱。而反爲熱所消。故渴不止。文蛤味鹹性寒。寒能除熱。咸能潤下。用以折炎上之勢。而除熱渴之疾也。此亦一說。姑存之。小便不利者。有水气。

按朱氏以爲上焦有熱。下焦有寒。因渴而小便不利。誤矣。此証之渴。卽下焦蓄水。而升騰之气液失常之所致。栝蔞根。不啻生津液。亦能行水气。觀柴胡桂枝榦姜湯。﹝此方治飲結。說見傷寒論述義。﹞及牡蠣澤瀉散。而可見也。此方用治小便閉。宜用腎气丸。而其人厭泥戀者甚驗。危氏得效方。附子散。治小便不通。兩尺脈俱沈微。乃陰虛故也。

用綿附子。澤瀉。各一兩。燈心七莖。水煎服。亦此意也。

若渴欲飲水。口漧舌燥者。

按此條。旣出陽明篇中。則猶是。似非眞消渴。然以爲中消證治。亦所無妨。

豬苓湯方豬苓﹝去皮﹞茯苓阿膠滑石澤瀉﹝各一兩﹞

上五味。以水四升。先煮四味。取二升。去滓。內膠烊消。溫服七合。日三服。﹝按此方。輯義偶脫。今照原本錄補。﹞

卷中

水气病脈證並治第十四

論七首脈證五條方九首﹝按此數目。並有訛。當考。﹞

師曰。病有風水。有皮水。﹝脈經。其腹如鼓下。注曰。如鼓。一作如故不滿。癰膿。輯義誤寫作癰腫。諸本皆作膿字。﹞

按風水。亦外證腫。其不言者。蓋系省文﹝醫通。以爲脫文。似非。﹞金鑑。以從上腫從下腫。辧風水皮水。恐失拘執。﹝輯義。。程讀爲跗。程。當作鑑。﹞又皮水。其腹如鼓云云。宜從巢源。及脈經注。攺正爲順。正水。徵以水熱穴論。水脹篇。則此證亦必腹滿。今不言者。亦系省文。金鑑言胸滿自喘者。非是。要之風水皮水。以表邪有無爲辧。正水石水。以喘不喘爲別。其他證候。皆宜類推也。﹝醫通引經。是大奇論。水熱穴論。評熱病論。陰陽別論。然錯綜顚倒。頗加攺易。學人宜考原文。﹞

又按內經之風水。爲腎虛招風。以爲水气。遂變正水者。仲景之風水。指邪水專郁於表者而言。其證稍異。又正水。

蓋水腫之正證。水熱穴論曰。故水病。下爲腫大腹。上爲喘呼不得臥者。標本俱病。故肺爲喘呼。腎爲水腫。肺爲逆不得臥。分爲相輸俱受者。水气之所畱也。水脹篇曰。水始起也。目窠上微腫。如新臥起之狀。其頸脈動。時咳。陰股間寒。足脛。腹乃大。其水已成矣。以手按其腹。隨手而起。如裹水之狀。此其候也。俱是正水之謂耳。雞峯普濟方曰。病腫者。皮膚緊急腫滿。無文沒指。若目下微腫。如臥蠶之狀。及足脛皆腫。小便不利。其人喘急。脈沈大而疾。

此由脾腎虛弱。腎虛水不能蓄。水气揚溢。脾胃虛則不能制水。水气流散於經絡。

經絡水病。故能腫滿。謂之正水。此說甚核。足以相徵矣。至石水。則考之巢源。其水沈凝不行。亦不上泛。殆近水鼓者也。雞峯方。又以爲腹脹如鼓。按之堅硬。腹中時痛。謂之石水。繞臍堅硬。腹不痛者。謂之鼓气。是以痛不痛爲別。恐非確論。又有治石水。用防己椒目葶藶大黃丸治驗。文繁不錄。宜閱。﹝巢源。又有毛水候。亦是皮水。又有大腹水腫候。亦卽正水。並宜相參。又三因。皮水。據巢源。處以五皮散。﹞

脈浮而洪。浮則爲風。﹝相擊。徐。沈。朱。作相系。非。惡風以下八字。聖濟總錄引。作惡風者爲風水。﹞

按此條。風彊气彊二證。是客。風气相擊證。是主。宜分別看。汗出乃愈。專屬風水而言。不統前二證。趙氏曰。

風者。外感之風也。气者。營衛之气也。所謂气彊者。衛因熱則怫郁。停而不行。气水同類。气停則水生。所聚之液血。

皆化水也。程氏曰。气者。水气也。形盛於外。爲气彊。內經曰。津液充郭。其魄獨居。卽气彊之意也。魏氏曰。气者水气。卽濕邪也。濕邪挾風邪。作熱於表也。尢氏曰。風。天之气。气。人之气。是皆失其和者也。風气相搏。風彊則气從風。而侵淫肌體。故爲癮。气彊則風從气。而鼓湧水液。故爲水。風气並彊。兩相搏擊。而水液從之。則爲風水。

汗之則風去而水行。故曰汗出乃愈。尢注與金鑑相發。最爲穩貼。﹝身癢。多屬表虛。特桂麻各半湯證。以不得小汗出身癢。卽是表郁。豈此條之類乎。﹞

平脈法曰。脈浮而大。浮爲風虛。大爲气彊。風气相搏。必成隱疹。身體爲癢。癢者名泄風。久久爲痂癩。林億等注。眉少發稀。身有幹瘡。而鮏臭也。

寸口脈沈滑者。中有水气。﹝擁上。諸本。有微字。輯義偶脫。﹞

按靈樞論疾診尺篇。視人之目窠上。微癰如新臥起狀。其頸脈動。時咳。按其手足上。而不起者。風水膚脹也。

此本條所原。先兄曰。擁。臃同。腫起也。太陽病。脈浮而緊。

按身腫而冷。狀如周痺。程氏屬之黃汗。恐佳。痛在骨節。亦是黃汗。尢說爲是。

趺陽脈當伏。今反緊。﹝寒字。句。疝瘕。宜接腹中痛讀。﹞

趺陽脈當伏。今反數。

﹝徐﹞此二條。言水病患別有宿病。人各不同。當從趺陽脈。與其舊疾見證別之。﹝尢﹞趺陽𨿽系胃脈。而出於陰部。故其脈當伏。今反緊者。以其腹中宿有寒疾故也。寒則宜溫。而反下之。陽气重傷。卽胸滿短气。其反數者。以其胃中有熱故也。熱則當消穀而小便數。今反不利。則水液日積。故欲作水。夫陰气傷者。水爲熱蓄而不行。陽气竭者。

水與寒積而不下。仲景並舉二端。以見水病之原有如此也。

按諸家以趺陽脈伏爲病脈。尢氏特以爲平脈。而其注義亦暢。仍表出之。更推尢意。此欲作水一句。總括二條。亦頂胸滿气短來。或曰。此二條。前條是客。不過舉其有寒者。以爲照對。實無干水病。後條是主。示水之因熱生者。此說亦有理。姑附存之。

又按趺陽平脈。貴沈實不貴浮露。故尢氏以伏爲平脈。辧脈法曰。趺陽脈遲而緩。胃气如經也。其意一也。但後條有寒水相搏。趺陽脈伏語。義相矛盾。當考。又辧脈法曰。趺陽脈微而緊。緊則爲寒。微則爲虛。微緊相搏。則爲短气。

夫水病患。目下有臥蠶。

按靈樞。無目下微腫如蠶之文。趙氏錯引。蓋目下如臥蠶者。色黃晶腫。如新臥起者。眼胞上龐然虛浮。其證自異。方書中。或有曰有若臥蠶才起之狀者。謬矣。

師曰。寸口脈沈而遲。

或曰。推他文例。趺陽脈伏一句。疑衍存考。

蔣示吉醫宗說約曰。有血分癥。婦人先經水斷絕。而後四肢腫滿。小便不通。此血瘀水道。以通經爲主。宜小調經散。

問曰。病者苦水。面目身體四肢皆腫。﹝脈之上。脈經。有師字。是。﹞

﹝趙﹞此水病。脈之不言水。反言胸中痛等病。當時記其說者以爲異。非異也。是從色脈言耳。

按脈之不言水。反言胸中痛。二言字。沈氏屬之病者。﹝本於徐氏。﹞趙氏則屬之醫師。殊覺妥協。蓋此病者洪腫。

如以常情。則當言其所苦。與治之所急。皆在水。而師反舉胸中痛等證以爲言。故人疑而設問也。脈經作師脈之不言水。

語意最明。太陽上編。問曰證象陽旦條。及脈經中。並有同語例。宜相參。又關元。卽泛稱下焦之名。亦見厥陰篇。及婦人雜病中。又醫以爲畱飲。而大下之句。言醫誤認脇下急痛等證。以爲懸飲支飲之屬。錯用十棗等湯。蓋當時未至身腫。而程氏謂見標證面目身體四肢皆腫云云。而大下之者。殆未爲當。又胃家虛煩之煩。卽太陽下編。吐之內煩之煩。

又按脈經。引四時經云。土亡其子。其气衰微。水爲洋溢。浸漬爲池。走擊皮膚。面目浮腫。歸於四肢。愚醫見水。

直往下之。虛脾空胃。水遂居之。肺爲喘浮。注云。肺得水而浮。故言喘浮。又巢源傷寒咳嗽候曰。水停心下。則肺爲之浮。肺主於咳。水气乘之。故咳嗽。又水腫候中曰。肺得水而浮。浮則上气而咳嗽也。蓋得斯說。而浮咳之義始晰矣。

﹝何氏醫碥曰。水气喘者。水气逆行。肺气得水而浮。觀浴河者。水浸至胸則喘可見。﹞

風水。惡風一身悉腫。

按沈以爲風多水少之證。恐拘。先兄曰。續。似續陸續之續。汗常出而不止。又前第四條曰。其人不渴。汗出卽愈。

此爲風水。存參。﹝評熱病論。論風水。有口漧苦渴證。﹞

越婢湯方按藥有性有用。方之旣成。或取其性。或取其用。如此方。則石膏得麻黃之溫發。但存逐水之用。相借以驅水气。

﹝石膏逐水。本艸不言。然仲景用之驅飲者。不一而足。﹞加術湯。則麻石之功。與前方同。而術與麻黃相藉。走外之力稍勝矣。﹝性用諸義。詳開於拙著藥治通義中。﹞

防己茯苓湯方按此方系於發表利水相兼之劑。防己。黃。俱逐外水。義具於濕病防己黃湯下。須互參。

越婢加術湯方按此方與次方。所主之證。蓋在輕重劇易之別。不必拘有熱無熱矣。

甘艸麻黃湯方千金翼。麻黃湯。主風濕水疾。身體面目腫。不仁而重方。﹝卽本方。﹞重覆。日移二丈汗出。不出更合服之。愼護風寒。

皮水。用之良。

祕傳經驗方。走馬通聖散。治諸風濕。及傷風傷寒頭疼。並治疔瘡一切腫毒。手足疼痛。風痺不仁。

卽本方。炒微黃。碾爲細末。每服三錢。用水鐘半。鍋內滚一大沸。涼溫服。蓋被暖不透風。汗出爲度。仍要護愼風觸。遂無重復。

水之爲病。其脈沈小。屬少陰。

按少陰。卽與傷寒少陰病同義。系於表虛寒之謂。其用麻黃附子甘艸湯。取之溫發。沈氏說𨿽巧。猶未免牽湊。

厥而皮水者。

醫心方。張仲景方。靑龍湯。治四肢疼痛。面目腫方。

麻黃﹝半斤去節去末﹞細辛﹝二兩﹞漧薑﹝二兩﹞半夏﹝洗﹞

凡四物。切。以水八升。煮得二升。一服止。

又。又云。治脾胃水。面目手足腫。胃管堅大滿气。不能動搖。桑根白皮湯方。

桑根白皮切﹝二升﹞桂﹝一尺﹞生薑﹝三顆﹞人參﹝一兩﹞

凡四物。切。以水三斗。煮取桑根。竭得一斗。絞去滓。內桂。人參。生薑。黃飴十兩。煮之竭得七升。服一升。

消息更服。﹝今案本艸。桂一尺。重半兩爲正。○按右出其第十卷

治通身水腫方中。未知果是本經之遺否。姑附於此。﹞

﹝余述﹞按本篇。首敍四證。而篇中特舉風水皮水。不及正水石水。其論治法。有云可下之。有云當利小便。有云當發汗。今考篇中。殊詳於發表之方。而至攻下滲利之藥。則缺而不出。豈皆是後人之所刪難。抑仲景之引而不發者乎。

黃汗之病。

先兄曰。此條。當爲五節讀。首二句。槪稱黃汗之證也。而下曰歷節。曰勞气。曰生惡瘡者。以其與黃汗相類。而實不同。舉以示之也。歷節必兼寒邪。故周身發熱。﹝尢氏所舉第四條文。彼注屬之皮水。與此牾。然其屬黃汗者。

爲是。﹞

桂枝去芍藥加麻黃細辛附子湯方﹝外臺引深師。名附子湯。主證與本條同。甘艸。炙。麻黃。去節。三兩。細辛三兩。附子。冠大字。大棗。有擘字。煮麻黃下。有再沸二字。方後云。仲景傷寒論。名桂枝去芍藥加麻黃細辛附子湯。

趙本。作桂姜艸棗黃辛附子湯方。﹞

心下堅。大如盤。﹝本艸。圖經引。無邊如旋盤四字。宋本外臺飲癖門。引備急。亦作枳實術湯。﹞

按上條與此條。其病俱在內。與外體浮腫者不同。今編在本篇者。未詳其解。疑是痰飲篇中所錯也。巢源气分候曰。

夫气分者。由水飲搏於气。結聚所成。气之流行。常無壅滯。若有停積。水飲搏於气。則气分結而住。故雲气分。醫學綱目曰。气分。謂气不通利而脹。血分。謂血不通利而脹。非脹病之外。又別有气分血分之病也。蓋气血不通利。則水亦不通利而尿少。尿少。則腹中水漸積而爲脹。但气分。心下堅大。而病發於上。血分。血結胞門。

而病發於下。气分。先病水脹。後經斷。血分。先經斷。後病水脹也。﹝按樓氏此說。湊合水分爲言。殊屬刺繆。﹞

枳術湯方﹝外臺兩見。並作白術三兩。本艸引同。無白字。外臺引備急。及本艸。亦水五升。作水一斗。﹞

侶山堂類辧曰。金匱要略。用枳術湯。治水飲所作。心下堅。大如盤。蓋胃爲陽。脾爲陰。陽常有餘。而陰常不足。

胃彊脾弱。則陽與陰絕矣。脾不爲胃行其津液。則水飲作矣。故用術以補脾。用枳以抑胃。後人不知胃彊脾弱用分理之法。咸謂一補一消之方。再按局方之四物湯。二陳湯。四君子湯。易老之枳術丸。皆從金匱方套出。能明乎先聖立方大義。後人之方不足法矣。﹝按胃彊脾弱。補脾抑胃。並似迂曲。﹞

外臺。文仲。徐王枳實散。宜春秋服。消腫利小便。兼補療風虛冷脹不能食方。

枳實﹝半斤炙﹞桂心﹝一斤﹞茯苓白術﹝各五兩﹞爲散。酒服方寸匕。日三服。加至二匕。千金月令。主結气方。

白術枳殼﹝炒﹞上等分。搗篩。蜜丸如梧子大。空腹飲下二十五丸。

聖惠。治癖結不能飲食。心下虛滿如水者。枳實散方。

於本方。加半夏。生薑。水煎。

又治膈气心胸間痛方。

於本方。加神麯。各一兩。爲散。不計時候。熱酒調下一錢。

又治飲癖气分。心下堅硬如杯。水飲所作。桂心散方。

於本方。加桂心。細辛。附子。檳榔。姜。棗。用枳殼。水煎服。﹝按此嚴氏枳術湯祖方。﹞

又治飲癖。心下堅。大如杯。時復疼痛。宜服此方。

於本方。加桂心。生薑。

百一選方。治一切浮腫。水气亦可治。

於本方。如吳茱萸。茯苓。生薑。水煎。

奇效良方。加味枳術湯。治气爲痰所隔。心下堅脹。名曰气分。

枳殼。白術。辣桂。紫蘇。陳皮。檳榔。桔梗。五靈脂。木香。﹝各一分﹞半夏。茯苓。甘艸。﹝各二分﹞每服二錢。

水二盞。生薑三片。

煎至一鐘。去滓。食前溫服。

卷中

黃膽病脈證並治第十五

論二首脈證十四條方七首﹝按當作六首。﹞

寸口脈浮而緩。

﹝尢﹞脾臟瘀熱而色黃。脾者。四運之軸也。脾以其所瘀之熱。轉輸流布。而肢體面目盡黃矣。故曰瘀熱以行。

按平人气象論曰。緩而滑。曰熱中。邪气臟腑病形篇曰。緩者多熱。平脈法曰。緩者胃气實。實則谷消而水化也。

又傷寒論曰。傷寒脈浮而緩。手足自溫者。是爲系在太陰。太陰者身當發黃。合此諸義觀之。則知是緩爲胃熱。而浮緩爲發黃之診。又知浮則爲風之風。卽熱气外燻之謂。﹝傷寒論。有此例。﹞非邪气中表之義。又知緩則爲痺之痺字。蓋是癉字之訛。始與文義相葉。﹝緩癉煩三字韻。黃行二字韻。﹞顧以其訛作痺。後人不辧。遂補痺非中風一句也。再按痺非中風一句。推他文例。當是風癉相搏四字。﹝此愚弱冠時說。極知臆妄。然痺字遂難解。注家循文解釋。不免牽彊。仍姑存錄。以俟識者。倉公傳曰。風癉客脬。難於大小溲溺赤。﹞

趺陽脈緊而數。

﹝趙﹞女勞疸。惟言額上黑。不言身黃。省文也。後人𨿽曰交接水中所致。特其一端耳。

按先兄曰。尺脈浮爲傷腎。趺陽脈緊爲傷脾。二句插入。以對示女勞疸谷疸二証之脈。此不承食卽爲滿句。

亦不接風寒相搏句。注家與上下相連爲解。殆覺謬。又陰被其寒。諸注以陰爲腎臟。似失當。特尢氏曰。穀不消而气以瘀。則胃中苦濁。濁气當出下竅。若小便通。則濁隨溺去。今不通。則濁𨿽下流。而不外出。於是陰受其濕。陽受其熱。轉相流被。而身體盡黃矣。朱氏曰。是太陰𨿽被寒郁。而郁久化成之濕熱。流禍膀胱。並是。又按女勞疸。注家以爲腎熱。其說誠是。蓋人斫喪太過。精液虧乏。則腎中之陽必亢極。營血爲之郁黷。遂爲發黃也。又此證小便自利。

魏氏曰。陽虛气降。無所收攝節制也。金鑑曰。膀胱急。小便利。下焦虛也。腹滿如水狀。脾腎兩敗。故謂不治也。亦是一說。蓋此證本是下虛。故其初小便不禁。久而眞元閉絕。小便不利。遂至腹如水狀也。

又按舒氏傷寒論集注曰。酒中有熱有濕。均足爲患。因其本气而患之。本气虛寒者。本不患熱。惟患其濕。眞陽素旺者。不患其濕。而患其熱。﹝此本於張介賓酒泄說。然其意少異。﹞蓋酒疸之證。舒氏所謂。不患其濕。而患其熱者也。

酒疸心中熱。

按此上條脈浮者之謂。似不必與懊有微甚之別。

酒疸下之。久久爲黑疸。

按據巢源千金。諸疸皆久爲黑疸。𨿽黑微黃。蓋通言之。不特自酒疸變者。﹝變作桃皮色。亦本於巢源。﹞尢氏以女勞疸對言。然女勞疸。亦尺脈浮。身盡黃。不必脈沈身純黑。

師曰。病黃膽。

按此條。言黃膽有因火劫得者。然此病多自濕得之。而其證有二端。尢氏謂非內兼濕邪。則熱與熱相攻。而反相散者。恐失其當。如傷寒火逆條。兩陽相燻灼。其身發黃。風溫被火。微發黃色。陽明病被火。必發黃俱不內兼濕邪者。

腹滿舌痿黃。

按趙氏曰。黃膽之黃深。實熱之黃。痿黃之黃淺。虛熱之黃。當考。

疸而渴者。其疸難治。

按趙氏曰。疸。卽癉也。單陽無陰。此說本於聖濟。未確。蓋發黃用癉字。見玉機眞藏論。胃熱用疸字。見平人气象論。此癉疸相同之明徵也。又刺瘧篇。胃瘧者。令人旦病也。太素旦。作疸。注。疸。音旦。內熱病也。

谷疸之爲病。寒熱不食。

﹝沈﹞濁气內壅。所以心胸不安。不安者。卽懊熱痛之類也。

茵陳蒿湯方趙氏曰。蓋茵陳湯。治熱結髮黃。佐梔子。去胃熱。通小便。更以大黃爲使。蕩滌之。𨿽然治疸。不可不分輕重。

如梔子柏皮湯。解身熱發黃。內熱之未實者。麻黃連翹赤小豆湯。治表寒濕。內有瘀熱而黃者。大黃硝石湯。下內熱之實者。梔子大黃湯次之。茵陳湯又次之。○按梔子大黃湯治上熱。此方治胃熱。其病位本不同。且此方。大黃二兩。彼則一兩。此方其劑大。彼則劑小。可知此方力重於彼。諭氏亦以此爲輕。誤矣。﹝梔子柏皮湯。麻黃連軺赤小豆湯二方。

傷寒論述。義有詳說。玆不贅。﹞

又按尿如皂角汁狀。此濕去之徵。故曰黃從小便去也。

幼幼新書。吉氏家傳。治小兒身體黃。及小便黃。眼白睛黃。卽是疸也。宜此方。於本方。加朴硝。

黃家。日晡所發熱。而反惡寒。﹝外臺。疸。作癉。本艸。圖經引。亦疸。作癉。其腹脹。作腹臚脹滿。﹞

按發熱而反惡寒。金鑑說爲是。尢注難從。

又按此證本是虛因。而更有水蓄腹滿。故云難治。蓋仲景書。其稱難治者。在傷寒論則七見。在本經則五見。

大抵謂病寒熱相錯。虛實互呈。其治不得純一。有所顧慮者。宜深味焉。﹝余嘗著虛實論。旣有詳說。錄在藥治通義中。宜參。﹞

硝石礬石散方﹝圖經引。作硝石。熬黃。礬石。燒令汁盡。二物等之合。祕絹篩。大麥粥汁和。服方寸匕。日三。重衣覆取微汗。病隨大小便去。小便正黃。大便正黑也。大麥用無皮者。﹞

按此方用大麥粥。其理與石膏配粳米相同。藥性論云。硝石。君。惡曾靑。畏粥。

本艸綱目曰。綠礬。燥濕化涎。利小便消食積。故脹滿黃腫。瘧痢疳疾方。往往用之。其源則自張仲景用礬石硝石。

治女勞黃膽方中。變化而來。

聖濟。治赤白痢。礬石丸。白礬﹝四兩﹞硝石﹝一兩半﹞搗爲末。﹝云云﹞用米醋浸炊餅心丸。如梧桐子大。

每服十丸。空心米飲下。

魏氏家藏方。硝礬圓。治暗風癇病年深者。

於本方。﹝硝石半兩白礬一兩枯﹞加赤石脂。﹝二兩火﹞爲細末。糯米粥爲丸。如綠豆大。每服十五丸。食後溫水下。日進三服。

一日一次發者。服之半月。永除根本。

酒黃膽。心中懊。﹝首句。外臺。作酒癉者。﹞

按此上條脈沈弦者之治也。

梔子大黃湯﹝宋本外臺。梔子。七枚。擘。枳實。破。水漬。炙。香豉。一升。綿裹。分溫三服。作去滓溫服七合。

日三服。﹞

諸病黃家。但利其小便。

按桂枝加黃湯證。卽濕邪表郁者。蓋與濕家身色如燻黃。有陰陽之別。

諸黃。豬膏發煎主之。

按趙氏旣引傷寒類要。以證此條之爲血燥。然其說冗雜不核。仍不采入。

豬膏發煎方聖惠。治黃膽。耳目悉黃。食飲不消。胃中脹熱。此腸間有燥糞。宜服此方。

上煎煉豬脂。五兩。每服抄大半匙。以蔥白湯頻服之。以通利爲度。

沈氏尊生書曰。有服對證藥不能效。耳目皆黃。食不消者。是胃中有幹糞也。宜飲熬豬油。量人气稟。或一杯。或半杯。日三次。以燥糞下爲度。卽愈。

黃膽病。茵陳五苓散主之。

按此條不言何疸。殆是谷疸之輕證。否則濕邪內郁所致乎。

黃膽腹滿。小便不利而赤。

按此條不言何疸。蓋是谷疸之最重者也。自汗出。爲裏熱蒸迫之候。諸注以爲表和者。非是。蓋此證一屬裏實。故舉表和二字。以徵自汗之非表邪也。

大黃硝石湯方﹝千金。硝石。作芒硝。難從。宋本外臺。煎取二升半。去滓。內硝石。更煎取一升。先食頓服。﹞

按硝石礬石散。及此方。不用芒硝。而用硝石者。蓋以芒硝潤品。不宜濕熱。故取於火硝之燥且利焉。繇是觀之。

則今之醫。治陽明病。於承气湯中。換用硝石者。坐於不深研經旨矣。

黃膽病。小便色不變。欲自利。

﹝朱﹞此黃膽中之中气虛寒者。小便色不變。非時下無壅熱。並見虛寒之象。乃自利腹滿而喘。是濁邪橫逆。淸气不運。使醫者誤認腹滿而喘爲實熱。反以寒藥除之。益致胃敗而爲噦。且以小半夏湯。溫通上焦。以止逆除噦。而後漸次調理脾胃可也。

按陽明篇曰。陽明病。不能食。攻其熱必噦。所以然者。胃中虛冷故也。以其人本虛。攻其熱必噦。正與此條同機。

聖惠方。治陰黃小便色不變。欲自利而不利。腹滿而喘者必噦。噦者。宜服小半夏湯方。

於本方。加人參。葛根。

男子黃。小便自利。

﹝趙﹞男子黃者。必由入內虛熱而致也。反見小便自利。爲中下無熱。惟虛陽浮沈爲黃耳﹝按沈。疑泛字。﹞故與治虛勞之劑補正气。正气旺。則營衛陰陽和。而黃自愈矣。

按趙說是。蓋女勞疸初起之證治也。先兄曰。上條。有手足中熱。膀胱急。少腹滿諸證。而此特舉小便自利者。使人推知其他也。今與虛勞篇相參。其膀胱急。少腹滿者。尢氏所謂陽病不與陰和。則陰以其寒獨行。爲裏急。爲腹中痛。

而其實非陰之盛者。若身體盡黃。手足中熱。亦尢氏所謂陰病不能與陽和。則陽以其熱獨行。

爲手足煩熱。而實非陽之熾者。陰陽不相和諧。外生虛熱。而所謂黃病。非土色外呈之候。其用小建中湯者。意在使陰陽相就。而寒以溫熱以和也。

附方瓜蒂湯外臺。延年祕錄。療急黃心上堅硬。渴欲得水喫。气息喘粗眼黃。但有一候相當。卽須服此瓜蒂散吐則瘥方。

於仲景原方中。去香豉。○又許仁則方。有用瓜蒂。丁香。赤小豆。搗篩末。以新汲水。和一方寸匕與服者。

千金。麻黃醇酒湯。﹝外臺。疸。作癉。本艸。傷寒類要。引張仲景傷寒論。文稍與外臺同。二升半。作半升。下有去滓二字。﹞

﹝余述﹞按黃膽之病。有陰陽二證。更有濕勝燥勝之異。今考經文。酒疸。陽而屬燥者也。故治主淸涼。女勞疸。

陰而屬燥者也。故初治從和中。而末治須潤導。谷疸。有陽有陰。其陽屬濕熱。治在疏蕩。其陰屬寒濕。治要溫利。後世以茵陳附子並用者。卽寒濕之治已。如茵陳五苓散證。豈濕熱發黃之輕者乎。此諸黃者。皆病之屬裏者也。如桂枝加黃湯證。濕熱郁表。亦陽黃之類已。此他。傷寒論中發黃諸條。不一而足。皆與本篇互發。學人宜參互詳審焉。

卷中

驚悸吐衄下血胸滿瘀血病脈證治第十六

﹝按胸滿。是瘀血中一證。不宜於篇題中有此二字。從刪爲是。﹞

按驚悸心疾。血心之所主。此其所以合爲一篇歟。

寸口脈動而弱。

﹝趙﹞心者。君主之官。神明出焉。不役形不勞心。則精气全。而神明安其宅。苟有所傷。則气虛而脈動。動則心悸神惕。精虛則脈弱。弱則怔忡恐悸。蓋驚自外物觸入而動。屬陽。陽變則脈動。悸自內恐而生。屬陰。陰耗則脈弱。

是病宜和平之劑。補其精气。鎭其神靈。尢當處之以靜也。﹝朱﹞因物所感則爲驚。神虛怵惕則爲悸。分言之。似有動靜虛實之別。而驚則未有不悸。悸則未有不易驚者。其原流自屬一致。仲景獨取寸口。以動而弱三字。繪出驚悸之脈象。

而仍分疏之。曰。何以知其爲驚。以其脈之厥厥動搖也。何以知其爲悸。以脈動之中。而自軟弱也。則脈之動而弱。必兼見。則癥之驚與悸。亦相因而生。此自然之理也。

師曰。尺脈浮。目睛暈黃。衄未止。

﹝鑑﹞浮脈主陽主表。若目睛淸潔。主陽表病也。目睛暈黃。主血脈病也。蓋以諸脈絡於目。而血熱則赤。血瘀則黃。今目睛黃暈。知其衄未止也。若暈黃去。目睛慧了。知其衄已止。

按尺脈以候血分。金鑑似是。暈黃去。目睛慧了。其脈靜者。可推而知也。周禮注。鄭司農云。。謂日光气也。

﹝卽暈字。﹞釋名曰。暈。捲也。气在外捲結之也。日月皆然。

病患面無血色。無寒熱。

按面無血色。無寒熱。是該衄下血吐血而言。徐氏曰。煩咳條不言脈。浮弱二字貫之也。又金鑑曰。脈沈。當是脈浮。脈浮。當是脈沈。文義始屬。必傳寫之訛。金鑑說不妥。蓋脈浮。是血逆之候。沈弦。是血虛之徵。

夫吐血咳逆上气。

按聖惠方香港腳門曰。上气脈數。不得臥者死。蓋病屬虛。及實中挾虛者。見此脈證。必爲不治。夫酒客咳者。必致吐血。﹝醫心方。引醫門方。也字。作難療二字。﹞病患胸滿。唇痿舌靑。

﹝趙﹞是證瘀血。何邪致之耶。內經。有墮恐惡血畱內。腹中滿脹。不得前後。又謂大怒則血菀於上。是知內外諸邪。凡有所摶積而不行者。卽爲瘀血也。積在陰經之隧道。不似气積於陽之肓膜。然陽道顯。陰道隱。气在肓膜者。壅脹顯於外。血積隧道。惟閉塞而已。故腹不滿。因閉塞自覺其滿。所以知瘀血使然也。

按脈經所謂。當汗出不汗出爲瘀血。亦出外臺短劇芍藥地黃湯主療。及巢源傷寒諸候中且芍藥地黃湯方後云。其人喜忘如狂者。加地黃三兩。黃芩三兩。其人脈大來遲。腹不滿。自言滿者。爲無熱。但根據方服。不用黃芩也。﹝右據宋本錄。千金。加地黃。作加大黃。爲是。末句。作但根據方不須有所增加。無不用黃芩也字。﹞據此。此條證。卽芍藥地黃湯所主也。

又按唇痿之痿。本是萎字。卽失色之謂。金鑑以痿瘁釋。誤。

病者。如熱狀煩滿。

按而渴。疑不渴訛。蓋血熱諸條。有但欲漱水證。不敢言有渴。驗之病者。亦必不欲咽。且而不互錯。往往見之。

﹝宜考輯義水气篇。﹞徐氏曰。瘀血癥。不甚則但嗽水。甚則亦有渴者。蓋瘀久而熱郁也。殆是望文生義者已。

心下悸者。半夏麻黃丸主之。﹝本艸。圖經。引張仲景傷寒論同。﹞

按趙氏論悸有三種。文繁不錄。

吐血不止者。﹝趙。止作足。﹞

﹝趙﹞夫水者。遇寒則沈潛於下。遇風則波濤於上。人身之血。與水無異也。得寒而和。則居經脈。內養五臟。得寒之凜冽者。則凝而不流。積而不散。得熱之和者。則營運經脈。外充九竅。得熱之甚者。風自火狂。則波濤洶起。由是觀之。吐血者風火也。

柏葉湯方﹝本艸。圖經云。張仲景方。療吐血不止者。柏葉湯主之。靑柏葉一把。漧薑三片。阿膠二鋌。炙。

三味。以水二升煮一升。去滓。別絞馬通汁一升。相和合煎取一升。綿濾一服盡之。﹞

按本艸黑字。柏葉。艾葉。並味苦微溫無毒。白字。漧薑。止血。﹝程氏所舉神農經。及馬通性用。並黑字文。﹞

陶氏本艸序例曰。云一把者。重二兩爲正﹝按醫心方。稍有異同。宜參。又引範汪方云。膠一鋌。如三指大。長三寸者。一枚。是也。﹞

朱氏曰。千金方。有阿膠三兩。亦佳。但近日無眞阿膠。徒增粘膩耳。

下血先便後血。此遠血也。

按徐氏曰。下血較吐血。勢順而不逆。此病不在气也。當從腹中求責。故以先便後血。知未便時血分不動。直至便後努責。然後下血。是內寒不能溫脾。脾元不足。不能統血。脾居中土。自下焦而言之。則爲遠矣。此說似是。仍存之。

下血先血後便。此近血也。

﹝趙﹞此出大腸。故先血後便。以濕熱之毒。蘊結不入於經。滲於腸中而下。赤小豆。能行水濕。解熱毒。梅師方。

皆用此一味治下血。況有當歸破宿養新。以名義觀之。血當有所歸。則不妄行矣。

婦人良方曰。糞後下血者。其來遠。糞前有血者。其來近。遠近者。言病在上下也。

張氏醫通曰。千金用伏龍肝湯。卽治先便後血之黃土湯中。除去術附。加漧薑。牛膝。地楡。發灰。與金匱主治。

則有寒熱之殊。不可不辧。可見治血但使歸經。不必論其遠近也。外科正宗內痔治驗曰。大抵此癥所致之由不同。

當究其因治之。如元气有餘。形黑气盛。先糞而後紫血者。更兼脈實有力。此屬有餘。法當涼血止血。藥應自效。至若形體瘦弱。面色痿黃。先鮮血而後糞者。更兼脈虛無力。此屬不足。豈可反用涼藥止之。致傷脾胃。此癥若不溫中健脾。

升舉中气。其血不得歸原。故藥難效。遠其根本也。﹝按此說。似與經旨相左。然亦足以互發。仍拈出之。﹞

雞峯普濟方。赤小豆散。治大便祕。﹝卽本方﹞

心气不足。吐血衄血。

按趙氏曰。心气不足者。非心火之不足。乃眞陽之不足也。此說屬。尢氏暗駁正之。實本於醫通。趙又曰。若濟眾方。用大黃治衄血。更有生地汁。則是治熱涼血。亦瀉心湯類耳。此尢所本。

卷中

嘔吐噦下利病脈證治第十七

問曰。病患脈數。數爲熱。﹝脈弦者虛也以下。脈經爲別條。﹞

病患欲吐者。不可下之。

﹝朱﹞此爲吐家而設大戒。非特指胃反言也。

按傷寒嘔多。𨿽有陽明證。不可攻之。其理一也。

又按脈經所載。有出於本經之外者。宜參閱。今拈一條。曰。夫吐家。脈來形狀如新臥起。噦而腹滿。

按此條恐是錯出。似宜在橘皮湯條上。

茱萸湯方﹝本艸。圖經引。人參一兩。生薑一大兩。大棗二十枚。﹞

半夏瀉心湯方﹝按再煮。當作再煎。﹞

黃芩加半夏生薑湯方﹝按大棗十二个。當作十二枚。﹞

嘔吐而病在膈上。﹝外臺。後下。有必字。﹞

嘔而脈弱。小便復利。

按尢氏曰。或云。嘔與身熱爲邪實。厥利脈弱爲正虛。虛實互見。故曰難治。四逆湯。捨其標。而治其本也。亦通。

此說不是。姑存之。

嘔而發熱者。

證治準繩曰。金匱方。﹝云云﹞潔古。用小柴胡湯。加靑黛。以薑汁打糊丸。名淸鎭丸。治嘔吐脈弦頭痛。蓋本諸此。﹝按保命集。名靑鎭丸。﹞

大半夏湯方﹝本艸。圖經引。半夏三升。二百四十徧。大觀本。作一百四十徧。政和本。作一百二十徧。二升半。並作三升半。余分再服。作日再。下有亦治膈間支飲句。﹞

按魏氏曰。服後多煮白蜜。去其寒。而用其潤。俾粘膩之性。流連於胃底。不速下行。而半夏人參之力。可以徐斡旋於中。其意固微矣哉。此說頗巧。然不如李升璽之穩貼。

醫心方。範汪方。治胸中乏气而嘔欲死方。

人參﹝二兩﹞茯苓﹝二兩﹞生薑﹝三兩﹞白蜜﹝五合﹞半夏﹝三升洗﹞

凡五物。入蜜。內六升水中。撓之百徧。以余藥合投中。煮得三升。分四服。

禁冷食。治漧嘔。亦用此。本艸。圖經云。李絳兵部手集。療反胃嘔吐無常。粥飲入口卽吐。困弱無力。垂死者。

以上黨人參二大兩。水一大升。煮取四合。熱頓服。日再。兼以人參汁煮粥與服。

又經驗後方。治大人小兒。不進乳食。和气去痰。人參四兩。半夏一兩。生薑汁熬一宿。曝榦爲末。麵糊丸如綠豆大。每服十丸。食後。生薑湯吞下。

禦藥院方。橘皮枳殼湯。治胸膈气痞。短气噎悶。不得升降。

枳殼﹝麩炒去穣﹞半夏﹝不制各二兩﹞陳皮﹝不去白三兩﹞人參﹝一兩﹞

上四味。用泉水五大升。入白沙蜜四兩調勻。用勺揚藥水。二百四十徧。

煮取一大升。去滓。分作三服。一日當服盡。食後服之。

食已卽吐者。

按髙世械曰。食已卽吐者。非宿谷不化之胃反。乃火熱。攻衝之吐逆。沈氏曰。此方。脾胃幹結者宜之。當與上不可下之條。反復互看。始得仲景前後之意。朱氏曰。胃反。病在下脘。因無陽气化谷。故食久反出。今卽吐。明有實邪壅阻中脘。不能容谷。若邪阻上脘。並不能食矣。此諸說足與金鑑相發。然先兄曰。此證胃中舊有積滯。故新谷入則不能兼容。霎時變出也。古人屬火之說。恐爲彊解。此說爲核。且朱氏謂胃反病在下脘者誤。

蓋胃反。胃中無物相得激。故食下暫安。而後出也。此方用甘艸。取之能緩上迫。遽引大黃令下達耳。先兄又曰。

千金。用單甘艸湯。治服湯嘔逆。不入腹者。正此湯用甘艸之意。又按金鑑。朝食暮吐者寒也。食已而吐者火也。此寒火二字。攺爲虛實。其理自通。尢氏又曰。丹溪治小便不通。用吐法。以開提肺气。使上竅通。而下竅亦通。與大黃甘艸湯之嘔吐。法𨿽異。而理可通也。亦是。

胃反。吐而渴欲飲水。

按此條證。中焦蓄水。气液爲之壅遏。不能升騰滋養。故使渴欲飲水。李氏以爲津液亡者。誤矣。﹝宜參傷寒論輯義。五苓散條。﹞又此方。桂枝佐苓術等。以溫散水飲。生薑以降逆气。尢氏以爲散邪气者。亦誤矣。

茯苓澤瀉湯方外臺。集驗。茯苓小澤瀉湯。﹝按醫心方。引經心方。名茯苓湯。﹞

聖濟。治胃反吐逆。發渴飲水。茯苓飲方。

於本方。去生薑。加漧薑。

又治心脾壅滯。暴渴引飲。茯苓飲方。

於本方。去生薑。加黃連。大黃。小麥。

宣明。桂苓白術丸。治消痰逆。止咳嗽。散痞滿壅塞。開堅結痛悶。

於本方。加半夏。紅皮。﹝用幹生薑﹞爲末。麵糊爲丸。如小豆大。生薑湯下二三十丸。日三服。吐後。渴欲得水。

而貪飲者。

按此條病輕藥重。殊不相適。柯氏以此湯。移置於太陽下編文蛤散條。仍考此條。乃是文蛤散證。彼此相錯渴篇曰。渴欲飲水不止者。文蛤散主之。可以互徵矣。但兼主微風脈緊頭痛一句。卽湯方所主也。

半夏漧薑散方按半夏散。不能散服者。水煮。此方漿水服。俱是取於不戟咽乎。後世有煮散法。其理自異。

聖惠。治冷痰飲。胸膈气滿。吐逆不思飲食方。

於本方。加丁香。以生薑粥飲。調下一錢。﹝半夏二兩。余並一兩。﹞

又治痰逆。暖胃口。惡飲食方。

於本方。﹝各半兩﹞加白礬。﹝一兩燒灰﹞爲末。以生薑汁煮麵糊和。圓如梧桐子大。每服不計時候。以姜棗湯下二十丸。

生薑半夏湯方按此湯一升分四服。殊與常例不同。傷寒蘊要曰。凡嘔而不止者。服藥宜徐徐呷下。不可急也。蓋其義也。

漧嘔噦。若手足厥者。

按漧嘔與噦。自是二證。蓋言漧嘔若噦也。魏氏曰。爲病之淺者言之也。若夫病之深。陽气微弱之甚者。則非四逆不足以取效也。或者先用此。以順行其气。而後與以四逆。亦次第淺深之治也。此說失當。

橘皮湯方十便良方。指迷。橘皮甘艸湯。治若身大熱。背微惡寒。心中煩悶。時時欲嘔。渴不能飲。頭目昏痛。惡見日光。

遇涼稍淸。起居如故。此由飲食失宜。胃中空虛。熱畱胃口。其脈虛大而數。謂之中暑。

於本方。加甘艸。

橘皮竹茹湯方千金翼。竹茹湯。主噦方。

於本方。去人參。大棗。加半夏。紫蘇。

三因。橘皮竹茹湯。治胃熱多渴。嘔噦不食。

於本方。去大棗。加茯苓。枇杷葉。麥門冬。半夏。

衛生家寶。人參竹茹湯。治一切呃逆。及治傷寒中暑等吐。

於本方。去大棗。加半夏。

活人事證方後集。橘皮湯。治中暑痰逆惡寒。﹝卽本方﹞

傷寒蘊要。橘皮竹茹湯。治胃中壅熱。而噦嘔者。

於本方。去參。姜。棗。加半夏。茯苓。黃連。葛根。

傷寒大白。人參橘皮竹茹湯。治胃虛呃逆。

於本方。去大棗。加濃朴。半夏。藿香。

﹝余述﹞嘔吐之證。其因不一。今細檢經方。吳茱萸湯之嘔與漧嘔。因陰逆。四逆湯之嘔。因陽敗。大黃甘艸湯之吐。因食壅。除此之外。凡十一方。𨿽其兼涼兼溫之殊。大要皆不出於驅飲逐水。則知其系於水飲所致者爲多。蓋胃喜燥而惡濕。故水飲停瀦。其气易逆也。蛔之爲物。最能使嘔。敍在次篇。噦。啻舉气逆證。然黃膽篇。

有小半夏湯之法。則亦有自停飲者。可以推知。而其更有數因。前人辧之盡矣。

夫六腑气絕於外者。

按金鑑曰。气絕。非謂脫絕。乃謂虛絕也。朱氏曰。按气絕兩字。當作病气隔絕論。若眞陰陽气絕。豈止手足寒與不仁哉。二說並存考。程氏又曰。不禁則上無脹悶。中無痛楚。下無奔迫。但孔如竹筒。漫無約束。直流不休。訶子粟殼。咸無功矣。𨿽有盧扁。將安施乎。此說信然。

下利。脈數而渴者。今自愈。

按邪熱逼血。血滲入於腸。故淸膿血。魏氏曰。熱且蓄停腸脫。釀爲污積。膿血隨利而下。此亦理之所有也。

下利淸谷。不可攻其表。﹝脈經。脹滿下。有其髒寒者當下之七字。﹞

下利。脈遲而滑者。實也。

成氏曰。經曰。脈遲者。食幹物得之。﹝按此語。未詳所出。當考。﹞金匱要略曰。滑則穀气實。下利脈遲而滑者。

胃有宿食也。

脾胃傷食。不消水谷。是致下利者。爲內實。若但以溫中濃腸之藥。利必不止。可與大承气湯下去宿食。利自止矣。

下利已瘥。至其年月日時復發者。

按朱氏曰。因初病利時。漫用藥止住。而病根不拔。舊於此時受邪者。髒气卽應時相感。而復病焉。此說不必。又按傷寒纘論曰。此條。世本尙有宜大承气湯五字。衍文也。故去之。詳未盡之邪。可以畱伏經年而發。必系寒邪。寒邪惟可備急丸溫下。不應大承气寒下也。設屬熱邪。必無經年久伏之理。此說拘執。不可從。又按脈經下利篇所載諸條。

出於本經之外者。今錄於左。曰。脈滑按之虛絕者。其人必下利。曰。下利而腹痛滿者。爲寒實。當下之。曰。下利腹中堅者。當下之。曰。下利脈浮大者。虛也。以彊下之故也。設脈浮革。因爾腸鳴。

當溫之。﹝病可溫證中。亦有此條。有宜當歸四逆。湯字。又傷寒論不可下編。有此條。﹞曰。夫風寒下﹝疑脫利字。﹞

者。不可下之。下之後。心下堅痛。脈遲者。爲寒。當溫之。脈沈緊。下之亦然。脈大浮弦。下之當已。又病可溫證曰。

下利欲食者。就溫之。又曰。下利脈遲緊。爲痛未欲止。當溫之。得冷者。滿而便腸垢。﹝此條。千金。載在下利中。﹞

千金痢門。稍與脈經同。更有一條。曰。下利大孔痛者。當溫暖之。

紫參湯方﹝本艸。圖經引。甘艸二兩。一升半。作半升。﹞

气利。訶黎勒散主之。

﹝趙﹞治病有輕重。前言气利惟通小便。此乃通大便。蓋气結處。陰陽不同。舉此二者爲例。六經皆得結。而爲利各有陰陽也。訶黎。勒。有通有澀。通以下涎消宿食。破結气。澀以固腸脫。佐以粥飲引腸胃。更補虛也。

聖惠方曰。夫气痢者。由表裏不足。腸胃虛弱。積冷之气。客於腸間。臟腑不和。因虛則泄。故爲气痢也。

訶黎勒散方本艸。圖經云。訶黎勒主痢。本經不載。張仲景治气痢。以訶黎勒十枚。面裹焙。灰火中煨之。令面黃熟。去核。

細研爲末。和粥飲頓服。﹝云云﹞唐劉禹錫傳信方云。予曾苦赤白下。諸藥服徧。久不瘥。轉爲白膿。令狐將軍傳此法。

用訶黎勒三枚上好者。兩枚炮取皮。一枚生取皮。同末之。以沸漿水一兩合服之。淡水亦得。若空水痢。加而又泄气。蓋其味苦澀。﹝按程氏所引。文不同。又程氏引杜壬方。本出本艸黃連條。云。杜壬治气痢瀉。裏急後重。

云云用黃連甘姜二味。又引劉禹錫傳信方。亦是本艸所引。﹞

﹝余述﹞朱丹溪曰。仲景治痢。可溫者溫。可下者下。或解表。或利小便。或待其自已。區別易治難治不治之證。

至爲詳密。然猶與滯下衮同。立方命論。﹝出局方發揮。﹞蓋腸滯下。與濡瀉滑泄。其證與治。本自不同。仲景一以下利命之。並而爲篇。然逐條尋究。判然而明矣。抑更有一義。蓋濡瀉滑泄。固宜溫固。然有內有宿積。而治宜疏刷者。

腸滯下。固宜疏刷。然有陽虛气陷。而治宜溫固者。然則學人宜審其脈證。而處其方劑。不須特以腸泄瀉爲分別。

仲景之合爲一篇者。意或在於此歟。﹝五十七難。大瘕泄者。裏急後重。數至圊而不能便。莖中痛。亦卽滯下。而居五泄之一。其意與仲景一也。﹞

附方千金翼。小承气湯。

﹝沈﹞此燥屎內結。大便不通壅逆。胃邪上行。而噦數譫語。所以亦宜輕利和中。而滌熱開結也。

外臺。黃芩湯。

按此黃連湯類方。亦治上熱下寒。以爲漧嘔下利也。

醫心方。範汪方。治傷寒五六日。嘔而利者。黃芩湯。﹝卽本方﹞

瘡癰腸癰浸淫病脈證並治第十八﹝脈經。題曰癰腫腸癰金瘡浸淫脈證。似是。﹞

腸癰之爲病。其身甲錯。﹝本艸。圖經引云。張仲景治腹癰腹有膿者。薏苡仁附子敗醬湯。﹞

按次條。其癰未至膿潰。故少腹腫痞。此條旣經膿潰。故按之濡如腫狀。腹無積聚。次條。血猶瘀結。營郁而衛阻。

故時時發熱。復惡寒。病猶屬實。故其脈遲緊。此條。營分旣無所郁。故身無熱。膿成則血燥。故脈數。要之此二條。

其別在膿已成與未成之分。而不拘其部位。如前注家。以大小腸爲辧者。殆失之迂矣。

又按三因方。舉此條云。久積陰冷所成也。故金匱用附子溫之。舉次條云。此以內結熱所成也。故金匱用大黃利之。

亦不可從。

大黃牡丹湯方﹝兒琰曰。上條。宜從巢源。刪去小便自調四字。而如淋上。補小便數三字。於理始順。﹞

按癰腫之病。不論外內諸證。其初起也。乘其未潰。而奪之。其旣成也。扶正气以外托。故葶藶大棗瀉肺湯。肺癰逐毒之治也。桔梗湯。肺癰排膿之治也。大黃牡丹湯。腸癰逐毒之治也。薏苡附子敗醬散。腸癰排膿之治也。蓋瘍醫之方。皆莫不自此二端變化。亦卽仲景之法則也。

又按方後所謂有膿者。其膿稍萌之義。與前條之全就腐潰者不同矣。

聖濟。梅仁湯。治腸癰裏急隱痛。大便祕澀。

於本方。以梅核仁。代桃仁。用冬瓜仁。加犀角。﹝按奇效梅仁散原方。﹞

問曰。寸口脈浮微而澀。

﹝鑑﹞脈微。气奪也。脈澀。血奪也。故曰。法當亡血汗出也。設無亡血汗出等病。則必身有瘡。被刀斧所傷亡血也。按不汗者一句。宜云設不亡血若汗出者。今特舉不汗。而不云不亡血者。蓋省文也。金鑑爲是。又瘡。古作創。卽金瘡之義也。其從者。系於六朝俗字。

浸淫瘡。黃連粉主之。

醫心方。極要方。療身上瘡。瘡汁所著處卽成瘡。名曰浸淫。癢不止方。

黃連﹝一兩﹞黃柏﹝一兩﹞蘆茹﹝一兩﹞礬石﹝一兩﹞甘艸﹝一兩﹞生胡﹝一兩﹞

上搗甘艸以上爲散。胡粉於槍子中著。熬令黃。和之爲散。欲傳藥。先以苦參汁以洗。故帛拭漧。卽著藥。不過三四度卽瘥。

卷中

趺蹶手指臂腫轉筋陰狐疝蛔虫病脈證治第十九

魏氏曰。仲景敍男子雜癥。因收羅細碎。諸篇未及者。歷言之。

雞屎白散方﹝本艸。圖經引。方寸匕上。有量字。﹞

陰狐疝气者。﹝本艸。圖經引。者字。在上下字下。﹞

四時刺逆從論曰。厥陰滑。則病狐疝風。楊上善云。狐夜不得尿。日出方得。人之所病與狐同。故曰狐疝。一曰孤疝。謂三焦孤府爲疝。故曰孤疝。五色篇曰。狐疝。疝之屬也。

蜘蛛散方﹝圖經引。作二物爲散。每服八分二匕。日再。蜜丸亦通。政和本。一字不復。﹞

小島尙質曰。八分一匕。謂十分方寸匕之八。

幼幼新書。嬰孺。治少小偏方。

上以蜘蛛一个。燒灰作末。飲服之愈。

按本艸無食子條。引海藥云。張仲景使治陰汗。取燒灰。先以微溫浴了。卽以帛微KT。然傳灰囊之甚良。﹝政和本。之。作上。﹞

此方可疑。然以名仲景。姑附於斯。

問曰。病腹痛有虫﹝巢源。若。作弱。蓋訛。﹞

甘艸粉蜜湯方伊芳澤信恬曰。外臺天行。備急。療勞復方。以粉三升。以暖飲和服。又以水和胡粉少許。服之亦佳。據此。則粉與胡粉。自別可知。

卷下

婦人妊娠病脈證並治第二十

證三條﹝按當作二條。﹞方九首婦人宿有病﹝脈經。首五句。作婦人妊娠。經斷三月。而得漏下。下血四十日不止。胎欲動。在於臍上。此而妊娠三十字。血不止。作下血不止。﹞

按瘀血痼。必在臍下。妊娠二三月墮者。多其所害。此云在臍上者。竊不無疑。或者訛字。敢俟有識論定。﹝脈經胎在臍上。更疑。﹞

桂枝茯苓丸方﹝朱﹞服法甚緩。以深固之邪。止堪漸以磨之也。

按此方茯苓。亦是引藥下導者。﹝說見於虛勞腎气丸下。﹞芍藥取之通壅。﹝宜參傷寒論述義太陰病下。﹞此五味之所以相配也。

又按玄珠經。通眞丸。婦人通經。男子破血。用大黃。桃仁。天水末。﹝一名益元散。﹞漧漆。杜牛膝﹝醫學綱目四卷中引。﹞正得此方之意。

婦人懷娠六七月。脈弦發熱。

按惡寒。尢氏爲腹惡寒。然猶似身惡寒。存考。

師曰。婦人有漏下者。

﹝朱﹞婦人下血。大槪由於衝任二經爲病。或無端漏下。或半產後下血。或妊娠下血。下血𨿽異。而源頭則一。

按此條漏下。與半產後下血。是客。妊娠下血腹中痛。是主。三證並列。以備參對也。鑑程剖析不了。朱氏爲是。

但芎歸膠艾湯。則足以兼三證而治之矣。﹝程氏引脈經。考原書。作今陽不足。故令激經也。﹞

又按魏氏曰。假令妊娠而下血腹中痛。此胞气阻滯之故也。胎气何以阻。以气虛寒也。气虛寒。則血必不足而凝。

凝則气愈阻而作痛。气阻血凝。則又內生虛熱。血之凝者尙凝。而余血遂漏不止。甚則傷胎而動。動而竟墜。此胞中气血。因虛而寒。因寒而阻。因阻而凝。因阻凝而熱。因熱而下血。因下血而傷胎墜孕。遞及之道也。此說太巧。姑存之。

芎歸膠艾湯方醫心方。產經云。治妊身七八月。腰腹痛。胎不安。汗出逆冷。飲食不下。气上煩滿。四肢痺彊。當歸湯方。

於本方。去芎。加生薑。橘皮。

千金翼。當歸湯。治產後血畱下焦不去。

於本方。去阿膠。艾葉。加桂枝。

聖惠。治產後下痢。腹中痛。當歸散方。

於本方。去阿膠。加漧薑。

聖濟。治妊娠因驚胎動不安。當歸湯方。

於本方。加人參。不用淸酒。

又治妊娠卒下血。致胎不安。少腹疼痛。人參湯方。

於本方。去芍藥。加人參。黃芩。吳茱萸。生薑。不用淸酒。

又治妊娠胎動有所下血。腹脇疼痛。宜服阿膠散方。

於本方。去芍藥。加赤石脂。龍骨。黃。漧薑。不用酒。

衛生家寶。丁香膠艾湯。治崩漏走下不止。

於本方。加丁香末四分。

蘭室祕藏。丁香膠艾湯。治崩漏不止。蓋心气不足。勞役。及飲食不節。所謂經漏少時。其脈二尺俱弦緊洪。按之無力。其證自覺臍下如冰。求濃衣被。以禦其寒。白帶白滑之物多。間有如屋漏水下。時有鮮血。右尺脈時微洪也。

於本方。去甘艸。加丁香。

婦人懷娠。腹中痛。

先兄曰。說文。有HT無。云。HT。腹中急也。從聲。

當歸芍藥散方﹝朱﹞芎歸芍藥。足以和血舒肝。苓術澤瀉。足以運脾勝濕。此卽後人逍遙散之藍本也。

按妊娠之常。飲水動易停瀦。是以內寒腹痛。此方利水散寒。以使胎气盛實。芎歸二味。不特養血。亦能散寒止痛。

古方往往見之。此方所用。或此意也。﹝抱朴子至理篇曰。當歸芍藥之止絞痛。﹞先兄亦曰。此方芍藥多用。取之緩其痛。

與小建中之芍藥同趣。趙說似迂曲。

妊娠嘔吐不止。

按張氏醫通。全取趙氏。

漧薑人參半夏丸方醫心方。僧深方。治婦人妊身。惡阻酢心。胸中冷腹痛。不能飲食。輒吐靑黃汁方。用人參漧薑半夏凡三物等。

分治下。以地黃汁和。丸如梧子。一服三丸。日三。今案極要方云。各分稍加至十丸。產經云。人參丸神良。

幼幼新書。嬰孺。治小兒。調中止痢。去冷進食。人參丸方。

於本方。加茯苓。蜜丸。

當歸貝母苦參丸方按張氏醫通。本於趙氏。

本艸序例。雷公炮炙論。云如小豆許者。取重八兩鯉魚目比之。

葵子茯苓散方﹝朱﹞葵子通利諸竅。稱能滑胎。其疏泄血分可知。而得茯苓之淡滲。功專气分者。爲之佐。使水從气分而去。則胎自無虞。

按冬葵子。本艸白字曰。主五癃。利小便。黑字曰。療婦人乳難內閉。

白術散方先兄曰。千金半夏湯。治香港腳上入腹。方中用細辛。與此治心煩吐痛者同趣。又範汪旋覆花湯。治胸膈痰結。亦用細辛。俱取其辛溫通气。散膈上寒飲也。

按千金。治咳嗽胸脇支滿。多唾上气方。酒一升半。浸肥皂莢兩挺。經宿。煮取半升。分三服。七日忌如藥法。若吐多。以酢飯三四口止之。此方。嘔用醋漿。其義一也。

卷下

婦人產後病脈證治第二十一

論一首證六條﹝按當五條。﹞方八首問曰。新產婦人有三病。

按產後痙病。其證治。與上經所敍無別。故更不論列。鬱冒。開在次條。但大便難。則不出其方。然不出於脾約丸等潤燥手段也。

又按巢源婦人雜病中曰。張仲景云。婦人經水過多。亡津液者。亦大便難也。恐系於錯引本條者。

產婦鬱冒。其脈微弱。﹝大便堅嘔不能食七字。脈經。作所以便堅者嘔不能食也。﹞

先兄曰。明理論云。郁。爲鬱結而气不舒也。冒。爲昏冒而神不明也。世謂之昏迷者。是也。此條不言發熱。然後條有更發熱之語。則其有熱者可知。卽爲艸蓐傷風明矣。

按此條文法。稍近倒裝。小柴胡湯主之一句。本當在但頭汗出下。其以先辧鬱冒之理。故更於章末補出三句也。冒家大汗出。卽是小柴胡相適之效。亦猶少陽病振汗之比。且以血虛下厥三句。釋頭汗出之理。所以產婦喜汗出者四句。

釋前條亡血復汗之理。卽血虛邪客之候。陰陽乃復一句。與冒家欲解。必大汗出相應。

蓋喜汗出。頭汗。大汗。三證不同。宜分別看。

又按大便反堅。反字。對嘔不能食而言。蓋嘔不能食。是少陽證。大便宜未至堅。今產後液燥。故大便反堅也。本事方曰。人平居無苦疾。忽如死人。身不動搖。默默不知人。目閉不能開。口噤不能言。或微知人。惡聞人聲。但如眩冒。移時方寤。此由已汗過多。血少气並於血。陽獨上而不下。气壅塞而不行。故身如死。气過血還。陰陽復通。故移時方寤。名曰鬱冒。亦名血厥。婦人多有之。宜白薇湯。倉公散。白薇湯。白薇。當歸。各一兩。人參半兩。甘艸一分。

炙。水煎服。倉公散。瓜蒂。藜蘆。雄黃。礬石。。等分。少許吹入鼻中。﹝按二方。並非本條證所宜。姑附之。﹞

又曰。婦人產後。有三種疾。鬱冒則多汗。多汗則大便祕。故難於用藥。惟麻子蘇子粥。最佳且穩。﹝按冒家汗出乃復。後但腸燥便祕者。此粥爲佳。首條所謂大便難者。亦或所宜。﹞

病解能食。七八日更發熱者。

按此條證。徐朱以爲食復。魏周意亦然。蓋沈氏與此諸家。俱就能食而立說。但尢氏曰。病解能食。謂鬱冒解。而能受食也。至七八日更發熱。此其病不在表而在裏。不屬虛而屬實矣。是宜大承气以下裏。此其意稍異。存考。

產後腹中痛。

千金。治產後虛羸喘乏。白汗出。腹中絞痛。羊肉湯方。

於本方。加桂心。芍藥。甘艸。芎。漧地黃。﹝聖惠。羊肉地黃湯。更加人參。﹞

外臺。許仁則。產後更無他狀。但覺虛弱。欲得補气力。兼腹痛。宜羊肉當歸湯方。

於本方。﹝當歸五兩。生薑六兩。﹞加黃四兩。若覺惡露下不盡。加桂心三兩。惡露下多。覺有風。加芎三兩。

覺有气。加細辛二兩。覺有冷。加吳茱萸一兩。覺有熱。加生地黃汁二合。

聖濟。治產後血气不利。心腹急痛。上下攻衝。气逆煩悶。黃湯方。

於本方。加黃。白術。甘艸。人參。

下瘀血湯方﹝趙﹞與抵當同類。但少緩爾。

按此方。猶是抵當丸大陷胸丸之例。宜云下瘀血丸。今作湯字者。蓋傳寫之訛耳。方後煎字。亦宜作煮字。始合古義。

產後七八日。無太陽證。﹝脈經。更無切脈二字。再倍下。有其人二字。不食。作不能食。﹞

按此條。李注極允。且據無太陽證一句考之。則其有裏證。可以推知。蓋是產後得邪。邪气下陷。與血相搏者。旣有熱候。亦有少腹堅痛。與產後得胃家實者。其證相似易錯。故對待爲辧也。又膀胱。猶言下焦。不須深講。產後中風。

發熱面正赤。

﹝徐﹞中風發熱頭痛。表邪也。然面正赤。此非小可淡紅。所謂面若妝朱。乃眞陽上浮也。加之以喘。气髙不下也。

明是產後太虛。元气不能自固。而又雜以表邪。自宜攻補兼施。

產後下利虛極。

﹝徐﹞凡治痢者。濕熱非苦寒不除。故類聚四味之苦寒不爲過。若和血安中。只一味甘艸及阿膠而有餘。治痢好用參術者。政由未悉此理耳。

按虛極。猶言疲憊。軒村寧熙曰。此證本自熱利。故𨿽至虛極。猶用白頭翁湯。其加甘艸阿膠者。不啻補血益气。

兼爲緩中調腸之用。陶氏云。甘艸。通經解毒。東垣云。熱藥得之緩其熱。寒藥得之緩其寒。甄氏云。阿膠止痢。楊仁齊云。痢疾多因傷暑伏熱而成。阿膠乃大腸之要藥。有熱气畱滯者。則能疏導。無畱滯者。則能平安。據此諸說。則增加之意可知。虛閉並用阿膠。乃是此意。此說精確。

卷下

婦人雜病脈證並治第二十二

論一首脈證合十四條﹝按當作十條。﹞方十四首﹝按當十三首。﹞

婦人中風七八日。續來寒熱。

按經水適斷四字。宜爲七八日上看。蓋篇首四條。旣詳於傷寒論述義中。玆不復贅。﹝程注。至治有殊也。全取傷寒蘊要。﹞

婦人咽中如有炙臠。

焦循雕菇集。羅浩醫經餘論序曰。其論金匱。以水癥气沖咽。狀如炙肉證。婦人咽中有炙臠。爲有形之邪。阻無形之气。

按梅核气之名。見直指方。前人或謂爲噎膈之漸。蓋在男子。往往馴爲噎證。女子則多不過一時气壅痰結也。

半夏濃朴湯方醫心方。醫門方。療咽中如肉臠。咽不入吐不出方。

於本方。去蘇葉。加橘皮。

外臺。廣濟。療心腹脹滿。柴胡濃朴湯方。

於本方。去半夏。加柴胡。橘皮。檳榔。

聖惠。治膈气胸中妨悶。痰壅不下食。紫蘇散方。

於本方。加枳殼。柴胡。檳榔。桂心。

又治心腹脹滿。痰飲不下食。濃朴散方。

於本方。加陳橘皮。前胡。檳榔。

婦人髒躁。喜悲傷欲哭。﹝躁。脈經。趙。徐。沈。尢。朱注本。並作燥。誤。﹞

婦人吐涎沫。醫反下之。心下卽痞。

按據小靑龍湯考之。則此所謂涎沫。亦卽稠痰耳。

婦人之病。因虛積冷結气。﹝未多之未。朱曰。疑是寒字。誤。未勻。原本。諸本。並作不勻。宜攺。﹞

按徐氏曰。婦人之病。至胞門。爲一篇綱領。因虛積冷結气六字。尢爲綱中之綱。謂人不虛。則邪不能乘之。因虛故偶感之冷。不化而積。气熱則行。冷則凝。冷气凝滯。久則結。結者。不散也。血遇冷气而不行。則經水斷絕。然有微甚上下不同。故曰諸。程氏曰。此條。當分作三截看。婦人之病。必因於虛勞。因於積冷。因於結气。﹝卽結熱﹞

三者。皆能爲婦人諸經作病。尢氏義同程氏。而金鑑亦仍之。今熟玩經文。徐說似長。但其解諸字恐非。魏氏曰。諸。

卽之也。爲妥。蓋此條以血寒積結下焦爲主。自寒傷經絡。至非止女身。十五句。是客詞。系於舉上焦中焦之病。以備下焦之參照者。久成肺癰。先兄曰。癰。當作痿。字之誤也。蓋上焦寒凝。無爲肺癰之理。肺冷爲痿。甘艸漧薑湯證是也。﹝脈經婦人病。亦有咳逆嘔沫。其肺成痿語。﹞魏又曰。繞臍隱伏。爲少腹冷痛。爲奔豚。爲寒疝。種種不同。旁出者結於兩脇。如臟腑相連。邪髙痛下。而痛反在關元。爲下厥上逆之證。沈氏以未多。爲未經多日之義。非是。徐氏曰。

奄忽四句爲一段。宜從。蓋奄字上。當存或字看。金鑑以爲痛甚之常狀。似非。厥癲。卽癲疾。脈要精微論曰。厥成爲巓疾。又曰。來疾去徐。上實下虛。爲厥巓疾。是也。嘔吐涎唾。涎字韻。下根气街。根字韻。古書句中有韻。韻未必在句尾。見錢大昕十駕齋養新錄。王引之經義述聞。﹝輯義引巢源。不通二字。剩。﹞

溫經湯方按此方半夏。其旨難晰。程氏謂以止帶下。殊屬無稽。徐氏曰。下利已久。脾气有傷。故以姜半正脾气。亦未核。

楊氏家藏方。調經湯。治衝任脈虛。風寒客搏。气結凝滯。每經候將行。臍腹先作撮痛。或小腹急痛。攻注腰腳疼重。經欲行時。預前五日。及經斷後五日。並宜服之。

於本方。去阿膠。加五加皮。熟漧地黃。烏藥。紅花。沒藥。

帶下經水不利。少腹滿痛。

﹝徐﹞帶下。卽前所謂此皆帶下。非專指赤白帶也。﹝趙﹞此亦因瘀血而病者。經水卽不利。一月再見之不同。皆衝任瘀血之病。土瓜根者。能通月水。消瘀血。生津液。津生則化血也。芍藥。主邪气腹痛。除血痺。開陰寒。桂枝。

通血脈。引陽气。虫。破血積。以消行之。

按趙注明備。本綱意補或字。蓋仍之也。又千金方。溫經湯主婦人小腹痛。用茯苓。芍藥。土瓜仁。薏苡仁。其旨相似。

寸口脈弦而大。

按尢氏說三品功用。本於趙氏。趙又曰。凡系帛皆理血。血色紅。用絳尢切於活血。

婦人陷經漏下。

按趙氏曰。方𨿽不全見。膠艾二物。亦足以治之。沈氏。魏氏。並以爲阿膠漧薑二味。俱難從。

婦人六十二種風。

按趙氏以爲六十二種風。盡以一藥治之。明其非仲景法。然原其立方之旨。破血通經。用紅花酒。則血開气行。而風亦散矣。

紅藍花酒方本艸。圖經曰。張仲景治六十二種風。兼腹內血气刺痛。用紅花一大兩。分爲四分。以酒一大升煎彊半。頓服之。

不止再服。又一方。用紅藍子一升。搗碎。以無灰酒一大升八合拌了。暴令幹。重搗。蜜丸如桐子大。空腹酒下十丸。

問曰。婦人病飲食如故。

按此條之證。本是下焦壅滯。不得溺利者。膀胱爲之急脹。而胞系遂至繚戾。溺隨益閉。以致煩熱不得臥。而反倚息。故用腎气丸。開其壅滯。利其小便。則膀胱寬豁。而其系復舊也。此證不必下元衰乏。而其用此丸者。

專取之利水。故云但利小便則愈。又按慧琳一切經音義。繚。考聲云。。猶結紐也。亦繚。紛貌也。云云。

徐氏曰。了戾者。其系紐轉也。先兄曰。盧文鐘山札記云。了戾者。屈曲旋轉之意。許愼注淮南原道訓云。。了戾也。郭璞注方言三。軫。戾也。云相了戾也。楊注荀子修。身篇擊戾云。猶了戾也。

少陰脈滑而數者。陰中卽生瘡。﹝脈經。分爲二條。又曰。少陰脈數。則气淋。陰中則生瘡。﹞

平脈法曰。少陰脈微滑。滑者。緊之浮名也。此爲陰實。其人必股內汗出。陰下濕也。

胃气下泄。陰吹而正喧。

脈經。此條前有一條。曰。少陰脈弱而微。微則少血。弱則生風。微弱相搏。陰中惡寒。胃气下泄。吹而正喧。

婦人良方。膏發煎。治婦人穀气實。胃气下泄。陰吹而正喧。陰中出血。

赤水玄珠曰。令媳長卿之婦。腹中微疼。經行不流行。喉痛。四肢麻木作戰。不知饑餓。右脈洪大如菀豆。以川芎。

香附。麥芽。山楂。烏梅。粉艸。桔梗。酒芩。防風。荊芥。白術。茯苓。四劑而安。次月經水大行。十日不止。以黃。阿膠。蒲黃。各一錢。白芍藥二錢。粉艸三分。一帖而止。此後但覺濁气下墜。屁從子戶中出。以補中益气湯。加酒炒黃連。調養而平。

小兒疳虫蝕齒方﹝幼幼新書引。葶藶下。有各少許三字。臘日。作臘月。上。有和字。趙注本。不載此方。﹞

﹝魏﹞附小兒疳虫蝕齒一方。不知何意載於篇末。或有兒科之書。闕略不全。掛一漏百者乎。

卷下

雜療方第二十三

﹝按以下三篇。二注本。及朱氏。亦不載。﹞

柴胡飲子方按藥以貼稱。宋以上所罕見。﹝說見於先教論撰醫剩中。﹞藥滓再煮。見陶氏本艸序例。然僅系於諸補湯所用。

長服訶黎勒丸方本艸。圖經。引張仲景云。長服方。訶黎勒。陳橘皮。濃朴。各三大兩。搗篩。蜜丸。大如梧子。每服二十丸。至三十丸。

三物備急丸方﹝千金。三味各等分。曰。右皆須精新。多少隨意。先搗大黃。漧薑。下篩爲散。別研巴豆如脂。

內散中。合搗千杵。卽爾用之。爲散亦好。下蜜爲丸。貯密器中。莫令歇气。本艸圖經引。作用大黃。漧薑。巴豆各一兩。須精新好者。搗篩。蜜和。更搗一千杵。丸如小豆。服三丸。老少斟量之。爲散不及丸也。云云。每服大豆許三四丸七字。按據千金。方後。用字句。亦佳二字。當在蜜和丸上。蓋言卽爾以散爲便。久貯蜜丸爲佳。﹞

雷公炮炙論云。云如大豆許者。取重十兩鯉魚目比之。

按徐氏曰。此方妙在漧薑巴黃。峻利寒熱俱行。有漧薑以守中。則命蒂常存。且以通神明。而復正性。故能治一切中惡卒死耳。程氏曰。大黃。蕩滌腸胃。漧薑。溫中散寒。巴豆。除邪殺鬼。故主如上諸證。愚意二說俱非。蓋此方所主。其證極暴極實。僅有顧慮。禍速反掌。是以其治要在短刀直入。咄嗟奏凱。故巴豆辛熱峻下。以爲之君。大黃爲臣。

以輔峻下之用。漧薑爲佐。以助辛熱之性。三味相藉。其功益烈。爲攻瀉諸方之冠。所以能相抵當也。

聖惠。治惡疰心腹痛。如錐刀所刺。脹滿欲死者。硝石丸。

於本方。加硝石。附子。

又治暴。气攻心腹脹痛。不欲飲食。宜服巴豆丸方。

於本方。加木香。蓬莪術。

又治卒死及感忤。口噤不開者。宜服此方。

卽本方。以棗瓤和。圓如綠豆大。以溫水下。

聖濟。治小兒木舌。腫脹滿塞口中。三物備急丸方。

卽本方。如綠豆大。每服五丸。溫水下。大便利爲度。

屍蹶。脈動而無气﹝靜而死。肘後。作靜然而死。外臺同。而。作如。而字。當爲如義讀。﹞

按屍蹶。卽陽气暴實。淩轢陰血之病。蓋中气之類也。說詳於扁倉傳匯考中。當參。

救溺死方千金曰。但埋死人暖灰中。頭足俱沒。惟開七孔。

治馬墜。及一切筋骨損方。

﹝鑑﹞外浴以散其瘀。內服以下其瘀。斯得之矣。

按醫心方。服石方中。引張仲景者。凡四道。未知本經之遺否。姑附載於左。

張仲景云。解散發。煩悶欲吐不得。單服甘艸湯。甘艸﹝五兩切﹞以水五升。煮取二升。服一升。得吐卽止。

張仲景方云。黃芩湯。治散發腹內切痛方。

支子﹝二兩﹞香豉﹝三升﹞黃芩﹝二兩﹞

凡三物。切。綿裹。以水九升。煮取三升。分三服。以衣覆臥。灸應有汗。

張仲景云。半夏湯。治散發。漧嘔不食飲方。

半夏﹝八兩洗炮﹞生薑﹝十兩﹞桂心﹝三兩﹞橘皮﹝三兩﹞上四物。以水七升。煮取三升半。分三服。一日令盡。張仲景方。治寒食散。大小行難方。

香豉﹝二升﹞大麻子一升﹝破﹞

上二物。以水四升。煮二升八合。去滓停冷。一服六合。日三。

卷下

禽獸魚虫禁忌並治第二十四

論辧二首合九十法﹝按當八十六法。﹞方二十一首﹝按當二十六首。﹞

凡飲食滋味。以養於生。

按服藥煉液。言道家辟穀之流。

肝病禁辛。心病禁咸。

醫說。引食治通說云。金匱要略方曰。春不食肝。夏不食心。秋不食肺。冬不食腎。四季不食脾。謂畜獸五臟。能益人五臟。春時木旺。肝气盛脾气敗。故不食肝。食之則肝气愈盛。脾气愈敗。因成脾病。則難治也。或春月肝經受病。

明有虛證。亦宜食肝以補之。或春月肝气太盛。卽宜食肺以抑之。又云。肝病禁辛。心病禁鹹。脾病禁酸。肺病禁苦。

腎病禁甘。五味遞相克制。故禁之也。或肝气太盛。因而生病。亦宜辛味以制之。更在心智變通。

不可全執定論。他髒效此。

凡肝臟自不可輕啖。﹝自字。疑衍。﹞

巢源曰。凡禽獸六畜自死者。肝皆有毒。不可食。往往傷人。其疫死者彌甚。被其毒者。多洞利嘔吐。而煩悶不安。

豬肉落水浮者。不可食。﹝按據前後條。豬字。當作諸字。﹞自死肉口閉者。不可食之。

巢源曰。凡可食之肉。無甚有毒。自死者。多因疫气所斃。其肉則有毒。若食此毒肉。便令人困悶。吐利無度。是中毒。

六畜自死。皆疫死。

巢源曰。六畜者。謂牛馬豬羊雞狗也。凡此等肉。本無毒。不害人。其自死。及著疫死者。皆有毒。中此毒者。亦令人心煩悶。而吐利無度。

疫死牛肉。食之令病洞下。

巢源食牛肉中毒候曰。又因疫病而死者。亦有毒。食此牛肉。則令人心悶身體痺。甚者。乃吐逆下利。腹痛不可堪。

因而致者非一也。

治自死六畜肉中毒方﹝程﹞六畜自死。必因毒疫。苦能解毒。黃柏。味之苦者。

治食郁肉漏脯中毒方按犬屎。本艸唐本注云。白狗屎。主疔瘡。水絞汁服。主諸毒不可入口者。人乳。功見下條。生韭汁。本艸引孟詵。

云。胸痺。心中急痛如錐刺。取生韭。或根。五斤。先搗汁。灌少許。卽吐胸中惡血。知此方亦取湧吐。

治黍米中藏幹脯。食之中毒方。

﹝程﹞大豆能解諸毒。故用以治。治六畜鳥獸肝中毒方。﹝按六上。似脫食字。﹞

治食犬肉不消。﹝按心急字。疑。本艸。引梅師方。作忽字。﹞

巢源曰。凡狗肉性甚躁熱。其疫死及狂死者。皆有毒。食之難消。故令人煩毒悶亂。

雞有六翮四距者。

先兄曰。爾雅。羽本。謂之翮。說文。翮羽莖也。

食之。在心胸間不化。

巢源曰。凡人食魚者。皆是便生冷之物。食之甚利口。人多嗜之。食多則難消化。令人心腹痞滿。煩亂不安。

神巧萬全方。治食物過飽不消。遂成痞膈將死方。

馬牙硝﹝一大兩碎之如無以朴硝代之。﹞吳茱萸﹝半斤陳者﹞

上煎茱萸取濃汁。投滓承熱服之。久未轉。更進一服。立愈。唐竇羣嘗話。在常州時。食膾不消。痞結悶甚。諸藥悉不轉。腹堅气絕。醫徐彥莊處得此方。服乃瘥。竇云。微此殆絕。

卷下

果實菜谷禁忌並治第二十五

﹝按此篇。合八十法。方十八首。今不言者。蓋脫文也。﹞

食諸菌中毒。悶亂欲死方。

聖濟總錄曰。朽木生蕈。腐土生菌。二者。皆陰濕之气蒸鬱所生也。旣非沖和所產。性必有毒。若誤食之。令人吐利不已。心腹切痛。甚者身黑而死。十一月十二月。勿食薤。

﹝鑑﹞薤味辛散。走肺气。食之令人多涕唾。

葵心不可食。傷人。

﹝鑑﹞葵心有毒。背葉反常。亦有毒。不可食。

食躁或躁方。

按金鑑所解。殆屬牽彊。蓋此方介於菜類方法中。則亦當治菜毒方。考醫心方。引葛氏方云。爲食諸菜中毒發狂煩悶吐下欲死方。煮豉汁。飲一二升。竊想葛氏所舉。本是仲景原文。而今作食躁或躁者。系於文本訛脫。或者食菜煩躁四字之誤也。﹝今本肘後方。偶欠此方。然自有治諸菜毒方。而其前後諸條。槪與本篇方法相同。﹞

巢源曰。野菜芹荇之類。多有毒虫水蛭附之。人誤食之。便中其毒。亦能悶亂煩躁不安。可以互證。

菜中有水莨菪。

按此雲中風。卽發狂之謂。後漢書朱浮傳曰。中風狂走。

春秋二時。龍帶精入芹菜中。

按糖。卽餳字。飴弱於餳。故飴有膠飴。餳有硬餳也。﹝輯義引釋名。用李時珍所攺。當考原書。及方言。說文。

廣韻等。﹞

